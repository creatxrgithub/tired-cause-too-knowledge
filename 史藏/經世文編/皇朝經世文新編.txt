皇朝經世文新編淸麥仲華輯

敍總目分卷目錄卷一上通論卷一中通論卷一下通論卷二君徳卷三官制卷四法律卷五上學校卷五下學校卷六國用卷七農政卷八礦政卷九工藝卷十上商政卷十下商政卷十一幣制卷十二稅則卷十三上郵運卷十三下郵運卷十四上兵政卷十四下兵政卷十五上交涉卷十五中交涉卷十五下交涉卷十六上外史卷十六中外史卷十六下外史卷十七會黨卷十八上民政卷十八下民政卷十九教宗卷二十上學術卷二十下學術卷二十一雜纂新編勘誤表

敍

易曰日新之謂盛徳書曰人惟求舊器惟求新又曰作新民中庸曰溫故而知新新舊者固古今盛衰興滅之大原哉是故衣服不新則垢器械不新則窳車服不新則敝飲食不新則餒敗傷生血气不新則槁暴立死天之斡旋也地之運轉也人之呼吸也皆取其新而棄其舊也新相知之樂也新婚姻之佳兒婦也新沐浴之舒身體也及夫追懷故舊則哀以悲也人道未有不喜新而厭故者也矧於撫有廣土眾民而爲天子將以焜耀大業平章百姓者乎大矣哉吾孔子之作春秋也立新王之道凡受命爲新王者布政施教於天下必先與民變革焉立權度量考文章徙居處攺正朔易服色異器械殊徽號變犧牲其大經也豈聖人好爲更張哉以爲不如是不足以新民之耳目而吾承天意以開新治者不顯易曰乾元用九天下文明王者作新名作新樂自公侯至於庶人自山川至於艸木昆虫莫不一一被之以新政且日新又新言以求進乎用九文明之治也夫是之謂新國孟子曰子力行之亦以新子之國夫聖賢之稱古昔先民過於今之所謂守舊之士也遠矣及其論治則曰新民新國豈亦猶夫人之情歟且夫不新之國其君驕以偸其臣貪以懦其民愚以弱其政紊其事廢其器惡其气則厭緘老洫其屋室城池郭邑宮府萎圈街衢園囿臺沼椽采皆湫隘囂塵沮洳灌莽卑污迫kwanado黃槁驚沙遊矚其方則蹙額疾首不可終日矣遑問其國之治否之何若矣求新之國其君明以仁其臣忠以毅其民智以雄其政通其事精其器瑩其气則華郁繽紛其屋室城池郭邑宮府萎圈街衢園囿臺沼椽采皆瑰瑋麗飛朱華髙驤平夷洞達光爓照爛其鄕則心曠神怡樂以忘返矣遑問其國之治否之何若矣夫能新則如此不能新則如彼太古之國今無有存焉存者亦不可以爲國開新者興守舊者滅開新者彊守舊者弱天道然也人道然也且夫泰西富彊甲於五洲豈天之獨眷顧一方民哉往嘗考之實自英人培根始也培根創設獎賞開新之制於是新法新理新器新制新學新政日出月盛流沬於各邦芬芳於大地諸國效之舍舊圖新朝更一制不昕夕而全國之舊法盡變矣不旬日而全球之舊法盡變矣無器不變亦無智不新至今遂成一新世界焉泰西以培根立科爲重生之日蓋重之也中國號稱文明之古國也綿曖二千載涉歷廿四朝政治學俗若出一軌負牀之孫已誦大學而新民之道通人魁儒項背相望熟視無有若可刪也朱注新者革其舊念之污因荊公行新法而攺爲新念於是二千載哲辟英相咸以變更成法爲戒無敢言新政者惟因循積獘行尸走肉而已以二萬里之大四萬萬之人乃至學無新理工無新制商無新術農無新具任彼開新者之奪吾利權刲吾土地扼吾生命而守舊之徒且嘵嘵然曰彼西法之尙新奇中國不當效也豈知吾之守舊固爲先聖之所深惡痛絕哉易曰窮則變變則通往嘗竊取斯旨作變法通議以告天下又欲集天下通人宏箸有當於新民之義者爲一編以冀吾天子大吏有所擇焉卒卒未暇未之作也吾反麥君曼宣過海上出其經世文新編相示啟超已讀竟乃喟然嘆曰其庶幾吾孔子新民之義哉書分通論君徳官制法律學校國用農政礦政工藝商政幣制稅則郵運兵政交涉外史會黨民政教宗學術雜纂二十一門中多通達時務之言其於化陋邦而爲新國有旨哉啟超已慨拘迂之士俾吾孔子明新之制闇勿口於天下而致爲人役又喜麥君之書條理精密足以開守舊者之耳目而使之矍然以興也故言爲國之新舊關於興滅以序其端戊戌正月新會梁啟超敍

總目

通論卷一上

通論卷一中

通論卷一下

君徳卷二

官制卷三

法律卷四

學校卷五上

學校卷五下

國用卷六

農政卷七

礦政卷八

工藝卷九

商政卷十上

商政卷十下

幣制卷十一

稅則卷十二

郵運卷十三上

郵運卷十三下

兵政卷十四上

兵政卷十四下

交涉卷十五上

交涉卷十五中

交涉卷十五下

外史卷十六上

外史卷十六中

外史卷十六下

會黨卷十七

民政卷十八上

民政卷十八下

教宗卷十九

學術卷二十上

學術卷二十下

雜纂卷二十一

分卷目錄

卷一上通論

上今上皇帝第一書

康有爲原名祖詒

上今上皇帝第三書

康有爲

上今上皇帝第四書

康有爲

彊鄰環伺謹陳愚計疏

薛福成

變法自彊疏

胡燏棻

培養人材疏

陶模

原彊

嚴復卷一中通論

自彊大計折﹝附片二件﹞

盛宣懷

議覆盛京卿條陳折

總理衙門

乙丙之際箸議第七

龔自珍

乙丙之際箸議第九

龔自珍

論不變法之害

梁啟超

論變法不知本原之害

梁啟超

續論變法不知本原之害

梁啟超

變法自上自下議

歐甲

中國除害議一

徐勤

論變法

闕名

新政策自序

英人李提摩大附

新政策

英人李提摩大附

思緯士壴士凶臺短書

譚嗣同

報貝元徵書

譚嗣同卷一下通論

論中國積弱由於防獘

梁啟超

以愛力轉國運說

汪康年

論今日中國當以知懼知恥爲本

汪康年

中國自彊策上

汪康年

中國自彊策中

汪康年

中國自彊策下

汪康年

與八旗諸君子陳說時局大勢啟

壽富

論今之時局與戰國大異

何樹齡

中國論

法人蒲柳附

論世變之亟

闕名

支那辧亡論

闕名附

救亡決論

闕名

國朝六大可惜論

韓文舉

論中國之衰由於士气不振

康同薇﹝原名薇君﹞

論中國不能變法之由

張壽浯

論中國守舊黨不如日本

劉楨麟

論中國之將彊

梁啟超

地球大勢公論總序

徐勤

總論亞洲

徐勤

中國盛衰關於地球全局

徐勤

地運趨於亞東論

劉楨麟

歐亞气運轉機論

張壽波

論地球全局動力

闕名附

論歐洲政治

英人闕名附卷二君徳

希臘大帝亞力山大傳

英人李提摩太附

羅馬皇該撒傳

英人李提摩太附

得勝偉良傳

英人李提摩太附

少言偉良傳

英人李提摩太附

法皇拿破侖第一傳

英人李提摩太附

俄皇大彼得傳

英人李提摩太附

論俄皇遊歷

闕名附

記俄皇行事

西女士滑稜附

徳皇政策

日人闕名附

論徳皇爲人

闕名附

論比國王

愛芝其亞附

美國共和黨擬舉總統﹝宣論新政﹞

日人闕名附

美新總統麥見尼傳

日人闕名附

美國總統演說

闕名附

民主榮歸頌

英人闕名附

論暹王出遊

劉楨麟

暹王遊歷記

英人闕名附卷三官制

論中國變法必自官制始

麥孟華

論官制

闕名

日本職官志序

黃遵憲

古議院考

梁啟超

徳國議院章程序

徐建寅

開儲材館議

王覺任

疆臣建樹之基

薛福成

督撫同城之損

薛福成

督撫同城急﹝宜﹞﹝直﹞酌量變通疏

郭嵩燾

團練大臣

薛福成

答人問關內侯

龔自珍

鬻爵

湯壽

仿設巡捕說

陳熾

撰四等十儀

龔自珍

論拜跪之禮不可行於今

髙鳳謙卷四法律

論邦國交際公法學

闕名附

交涉學

闕名

論日本制定憲法來歷

日人伊藤博文附

英美增添公法記

闕名附

日本刑法志序

黃遵憲

日本交志後序

黃遵憲

掌故學

闕名

論中西刑律輕重異同之故

闕名

華英讞案定章考

英人哲美森附卷五上學校

學校總論

梁啟超

覆奏設立官書局折

總理衙門

開辦官書局奏折

孫家鼐

請推廣學校折

李端棻

議覆李侍郎推廣學校折

總理衙門

請變通書院章程折

胡聘之

議覆開辦京師大學堂折

管理官書局大臣

議覆整頓各省書院折

禮部

陜西創設格致實學書院折﹝附片﹞

張汝梅趙維熙

議覆皖撫籌添學堂折

總理衙門

擬設天津中西學堂章程稟

盛宣懷

江南儲材學堂章程

﹝湖南時務學堂公啟﹞

學校餘論

梁啟超

論科舉

梁啟超

述思古子議

龔自珍

議覆考試策問準引用本朝人名書名折

禮部

論師範學校

梁啟超卷五下學校

論幼學

梁啟超

﹝童﹞蒙﹝學﹞藝塾說

韓文舉

治始於鄕說

韓文舉

推廣中西義學說

韓文舉

鄕學編

孫學修

論女學

梁啟超

記江西康女士

梁啟超

擬設翻譯書院議

馬建忠

論譯書

梁啟超

翻譯泰西有用書籍議

髙鳳謙

譯書篇

孫學修

日本橫濱中國大同學校緣起

梁啟超

日本髙等師範學校章程

歐甲

上李伯相言出洋工課書

馬建忠

瑪賽復友人書

馬建忠

論新學部亟宜設立

英人李提摩太附

論英國倫惇博物院書樓

英人李提摩太附

倫惇學校歲報

英人闕名附

西儒論學記

英人闕名附

格致書院教演化學記

欒學謙

日本橫濱中國大同學校書後

徐勤卷六國用

日本食貨志序

黃遵憲

論理財宜淸釐目

英人李提摩太附

上日本政府論理財書

日人井上馨井上澤榮附

光緒會計錄序

李希聖

中國度支論

論中國財政

俄人鋪加脫附

論中國賦用

徳人闕名附

俄國預算國用記

俄人闕名附

日本食貨志後序五

黃遵憲卷七農政

請講求務本至計以開利源折

華輝

議覆華侍禦講求務本至計以開利源折

工部

農會報序

梁啟超

陸彥若所著書序

龔自珍

萬國貨殖論

葉耀元

農人新法紀

英人李提摩太附

耕稼要論

英人闕名附

地球植物學堂記

美人闕名附

種植格致學

英人闕名附

鹽質利農記

徳人闕名附

論肥田土質

英人闕名附

電气利於園圃論

日人闕名附

論地球蠶業

日人闕名附

中國蠶務情形記

日人闕名附

種樹富民說

陳熾

種果宜人說

陳熾

葡萄制酒說

陳熾

種竹造紙說

陳熾

種樟熬腦說

陳熾

種木成材說

陳熾

山林論

日人闕名附

論中國可興做茶新法

闕名附

中俄茶葉﹝二則﹞

闕名附

說橙

梁啟超

畜牧養民說

陳熾

柘充漁務說

陳熾

魚課

湯壽潛

五洲漁人生計說

英人李提摩太附

西國獎勵漁業例

闕名附

論牛乳

英人苗森路勞附卷八礦政

請通飭開辦礦務鼓鑄銀圓折

王鵬運

議覆王禦史開辦礦務鼓鑄銀圓折

戶部

奏請各省開礦折

陳其璋

奏請開辦遼東礦務折

依克唐阿

擬開辦奉天東邊礦務章程

貴鐸

四川礦務章程

湖南礦務總局章程

查勘萍鄕煤礦情形條陳

惲積勛

論中國煤礦

英人闕名附

上李伯相論漠河開礦事宜稟

馬建忠

中國滿洲金礦情形

闕名附

論采金要法

英人闕名附

論中國以金礦予英

英人闕名附

光緒十七年天下各國所出金銀數表

美國鑄錢局附

美國礦產考

英人闕名

論東洋銷煤大局

日本井上干卷九工藝

日本工藝志序

黃遵憲

勸工彊國說

陳熾

藝成於學說

陳熾

工藝養民說

陳熾

論工人宜漸富

英人李提摩太附

機器說

劉木尋

人工與機器論

美人闕名

書工商核給憑單之例

薛福成

論中國工藝

徳人闕名

中日近年制造情形考

英人闕名附

論日本宜以工業爲國本

日人闕名附

美人論日本工藝

美人闕名附

陜西創用機器織布公啟﹝附集股說﹞

劉光蕡

論鐵性

英人闕名附

飛機考

英人闕名附卷十上商政

史記貨殖列傳今義

梁啟超

日本食貨志商務篇

黃遵憲

日本食貨志後序

黃遵憲

商戰論

汪康年

商學

闕名

日本物產志序

黃遵憲

論中國宜開賽會以興商務

劉楨麟

立商部說

陳熾

論中國宜特設商部以整頓商務

英人李提摩太附

大興商埠說

陳熾

酌增領事說

陳熾

覆奏講求商務折

總理衙門

奏覆洋商攺造土貨應籌抵制折

總理衙門

榷署議內地機器制造貨物徵稅章程書後

麥孟華

請緩徵值百抽十之稅並請攺存儲關棧章程折

張之洞卷十下商政

論制造貨稅

英人闕名附

海關出入貨類

薛福成

海關出入貨價

薛福成

論中國商務

英人闕名附

中國商埠情形記

布李難附

臺英領事中國各口商務報

英人白勒能附

中國通商各口二十一年分商務情形

英人特甫附

上海商務情形

英人韓能附

擬粵東商務公司所宜行各事

徐勤

福州商務

闕名

山西商務總局集股章程

請創辦銀行章程

容閎

續擬銀行條陳

容閎

中國銀行章程

咨商銀行事宜全稿

總署與鐵路公司

論上海繅絲廠

法人闕名附

中國紡織繅絲情形記

美人佑尼附

徽屬茶務條陳

何潤生

論中國茶務

英人闕名附

論中國茶業之衰應如何設法補救

英人闕名附

臺灣鹽務考

日人闕名附

中﹝日﹞﹝國﹞在韓貿易情形表

日人闕名附

論歐美商務全局

法國商務近情

法人洛忌來

論英國商務漸衰

日人闕名附

論日本商務未能爭英國之利

英人闕名附

徳國公司總數考

日人闕名附

論整頓埠政

日人闕名附卷十一幣制

幣制論

日人闕名附

幣制論

美人麥見尼氏附

銀貨問答

美人闕名附

論金銀漲落之由

日人髙橋氏附

銀價漲落之由

日人闕名附

中外金銀漲落說

英人李提摩太附

論金銀漲落極有關系

英人李提摩太附

論各國行用金幣﹝附表﹞

闕名附

日本擬攺圜法章程

英人闕名附

日本用金後情形

英人闕名附

錢幣緣起利獘述

法人闕名附

通用金鎊說

陳熾

鑄銀條陳

陳熾

奏請仿造金銀錢折

楊宜治

論金銀漲落

梁啟超

日本食貨志後序六

黃遵憲

擬中國設局鼓鑄小銀錢節

英人歐斐理附

中國錢法補救議

英人吳得祿附卷十二稅則

日本食貨志後序一

黃遵憲

日本食貨志後序二

黃遵憲

論稅則

闕名

論加稅

梁啟超

洋貨加稅免釐議

薛福成

利權一

薛福成

利權二

薛福成

利權三

薛福成

利權四

薛福成

論洋貨入內地免釐

馬建忠

增加稅則論

英人闕名附

海關增稅敍

薛福成

洋關進

英人汲士沼附

稅考

英人李提摩太附

加稅辟地議

英人李提摩太附

仿行印稅折

陳璧

印稅條議

程儀洛

論丁口稅

日人闕名附

論地稅

日人闕名附

奏駁總稅務司重議土藥稅釐折

李秉

記美國重稅興謗

英人闕名附

論英美欲平稅則

英人闕名附

論髙麗稅務

英人非立潑附卷十三上郵運

郵運問答

闕名

治始於道路說

梁啟超

論街道

英人李提摩太附

論修河

英人李提摩太附

修路乃能足食論

英人李提摩太附

建倉儲米不如推廣鐵路輪舟說

英人李提摩太附

禦水賑饑莫如推廣鐵路說

英人李提摩太附

造鐵路卽以救災說

英人李提摩太附

鐵路侵地說

英人李提摩太附

創造鐵路宜先使民人咸知利益說

英人李提摩太附

論放賑不如防災

英人李提摩太附

鐵路緣起述略

美人闕名附

鐵道論

馬建忠

借債以開鐵道說

馬建忠

創開中國鐵路議

薛福成

代李伯相議請試辦鐵路疏

薛福成卷十三下郵運

請開淸江浦鐵路折

康有爲

鐵路條陳

容閎

請設鐵路總公司折

總理衙門

擬辦鐵路說帖

盛宣懷

估計蘆漢鐵路運載節

美人司爾立樞附

陳鐵路大槪情形

美人司爾立樞附

陳鐵路地勢

美人司爾立樞附

查勘龍州鐵路事宜

康際淸

估計龍州鐵路工程款項淸折

康際淸

廣西勘路記

曹碩

俄國新築西伯裏亞鐵路說

美人林樂知附

英國鐵路考

美人林樂知附

西悉畢利鐵路考

錢﹝恂﹞﹝怐﹞

論西伯利亞鐵路之利

英人闕名附

上某觀察書

闕名附

論俄國鐵路二則

闕名附

中俄鐵路情形考

美人闕名附

記俄設太平洋輪船公司

日人闕名附

呈請開辦江西內河輪船公牘

鄒淩瀚鄒淩沅

議辦郵政折

總理衙門

論洋人來函以新設郵政爲不便

闕名附

郵政事宜往復函全稿

宗湘文

議覆郵政事宜折

總理衙門

記西國送信章呈始末

英人李提摩太附

太平洋電論

日人闕名附卷十四上兵政

日本兵志序一

黃遵憲

日本兵志後序一

黃遵憲

論兵

闕名

論擴充海陸軍備關系財政

日人鶴原附

論將才

美人雅各布柏架附

法國海軍職要敍

馬建忠

上李伯相復議何學士﹝如璋﹞奏設水師書

馬建忠

日本兵志後序

黃遵憲

記自彊軍

梁啟超

湖北興辦洋操奏章公牘章程

奏設武備學堂折

張之洞

招考武備學堂學生示

張之洞卷十四下兵政

上張香帥言武備學堂事宜書

何熙年

上南洋大臣

徳國總兵克馳馬

請整頓船政折

陳璧

議覆船政折﹝並恭錄諭旨﹞

總理衙門

論中國整武備之難

英人闕名附

論西洋行軍用謀要妙

闕名附

各國船政考

漢塞爾

英國水師考

英人闕名附

論太平洋海軍

日人闕名附

論徳議整水師

徳人勒忒惠士附

美軍防戰策

美人布碌士附

記日本初行徵兵令

黃遵憲

臺新制記

馬良

記無直綫彈

法人路加尼附

土番制械記

美人闕名附卷十五上交涉

日本鄰交志序

黃遵憲

論交涉

闕名

各國交涉源流考

闕名

巴黎復友人書

馬建忠

敵情

薛福成

中國邊事論

俄人鋪加脫附

中國與俄法英關系論

日人闕名附

論中俄情形

英人闕名附

論中俄密約

英人闕名附

論日俄將來大局

闕名附

俄籌中國政策

日人闕名附

論中英近六十年交涉利獘

英人闕名附

論東亞客歲情形

日人闕名附

書俄皇告洪大臣之言

薛福成卷十五中交涉

論黑龍江省將來大局

俄人闕名附

論英通中國商務路程

英人闕名附

論英國在中國所有之利益

老臺灣附

論徳人尋釁於中國

劉楨麟

上李伯相論朝鮮商約界務

馬建忠

與英外部商定派員會立坎巨提頭目疏

薛福成

密陳帕米爾情形片

薛福成

滇緬分界大槪情形疏

薛福成

滇緬分界通商事宜疏

薛福成

中英續議滇緬界商務條約附

緬甸條約論

英人闕名附

與法蘭西立約通商保護越南議

薛福成

保朝鮮策

康有爲

蘇州日本租界章程

﹝洋務局馬房執照章程﹞

﹝洋務局東洋車章程﹞

﹝蘇州關道陸擬辦租地章程﹞

﹝蘇州關道陸擬呈經管官建市屋章程﹞

蘇州租界地租章程

論蘇杭交涉之難

英人闕名附

西江開埠記

英人闕名附

通籌南洋各島添設領事官保護華民疏

薛福成卷十五下交涉

中日通商行船條約﹝附照會說帖﹞

請豁除舊禁招徠華民疏﹝附陳派撥兵船保護商民片﹞

薛福成

許巴西墨西哥立約招工說

薛福成

致﹝伍﹞﹝五﹞星使書

梁啟超

分別教案治本治標之計疏

薛福成

論中外官交涉儀式

馬建忠

書科爾沁忠親王大沽之敗

薛福成

書漢陽葉相廣州之變

薛福成卷十六上外史

論歐洲現情

日人闕名附

論丙申年列國情形

日人闕名附

歐洲近世外交史

日人闕名附

記西國古史

闕名卷十六中外史

日本安政以來大事略述

闕名

論日本宜變更國政

日人大隈伯附

論日本自彊之故

徐勤

論臺灣宜亟變法

日人蒲生氏附

觀日本情形記

美人撲爾打附

日本地理誌序

黃遵憲

日本國統志序

黃遵憲

日本國統志後序

黃遵憲

論日人經營臺灣

日人闕名附

英報論政府不宜助突厥

英人闕名附

論英國海外政策

俄人闕名附

論徳國外交

日人闕名附

論徳國海軍及殖民政策

日人闕名附

暹羅考

英人浮乃附

論西伯利亞水利

日人闕名附

俄人國勢酷類彊秦論

陳熾

論俄國不能混一亞東

徐勤卷十六下外史

俄國外政策史

俄人斯哥利哥布斯奚附

論俄國日彊

日人闕名附

論俄法同盟實情

美人瘀斯地是附

論歐洲各國不宜助突厥

英人闕名附

英國下議院議論土亂及英國應如何辦法

土耳其論

日人碌堂附

波蘭滅亡記

梁啟超

過波蘭記

日人闕名附

巴西風土記

日人闕名附

朝鮮敝政論

英婦徳人比拾附卷十七會黨

說自序

梁啟超

論學會

梁啟超

日本禮俗志後序

黃遵憲

論社會

日人闕名附

二十四朝儒教會黨考序例

徐勤

論議會

闕名

政黨論

日人闕名附

彊學會序

康有爲

上海彊學會序

康有爲代張南皮作

上海彊學會章程

上海彊學會後序

康有爲

聖學會緣起﹝附章程﹞

聖學會序

蔡希邠

聖學會後序

岑春

彊學小會集眾啟

曾習經

知恥學會

梁啟超

知恥學會後

宗室富壽

務農會章程

醫學善會序

梁啟超

不足會章程

張之洞

戒足會﹝附章程﹞

梁啟超

順徳戒足會

羅惇融

記東邦學會事

日人闕名附

記東俠

梁啟超

南海九十六鄕倡辦不足會

陳繼儼

湖南不足會嫁娶章程

譚嗣同

廣東不足分會章程

康廣仁

福建戒足約章卷十八上民政

原君

黃宗羲

原臣

黃宗羲

辟韓

嚴復

論君政民政相嬗之理

梁啟超

民義自序

麥孟華

民義總論

麥孟華

論中國宜尊君權

麥孟華

論中國參用民權之利益

汪康年

平權說

闕名

君主表

闕名

民主表

闕名

君民共主表

闕名

古史鉤沈論

龔自珍

京師樂籍說

龔自珍

尊隱

龔自珍

尊俠篇

麥孟華

民政問答

闕名

書華盛頓傳後

汪榮寶

保國論

日人佐藤精明附

萬國公政說

韓文舉

日本食貨志後序

黃遵憲

西洋諸國爲民理財說

薛福成

富民說

馬建忠

西國富戶利民說

英人李提摩太附

養民說

英人李提摩太附

答問養民事宜

英人李提摩太附

論貧民有望

英人李提摩太附

遊民有業論

英人李提摩太附

條陳養民事宜折

文廷式

論列國息爭之公理

王覺任

寢兵說

王覺任卷十八下民政

弭兵會記﹝又名萬國太平大會﹞

英人李提摩太附

弭兵會續記

美人林樂知附

弭兵會議上

美人林樂知附

弭兵會議下

美人林樂知附

論弭兵會

闕名

列國息爭條約

日人闕名附

英國大赦奴僕記

英人沙士勃雷附

美民自主記

差利刀附

地球六大罪案考總序

劉楨麟卷十九教宗

上古茫昧無稽考序

康有爲

周末諸子並起創教考序

康有爲

諸子創教攺制考序

康有爲

諸子攺制托古考序

康有爲

諸子爭教互攻考序

康有爲

墨老弟子後學考序

康有爲

儒教爲孔子所創考序

康有爲

孔子爲制法之王考序

康有爲

孔子創儒教攺制考序

康有爲

六經皆孔子攺制所作考序

康有爲

孔子攺制托古考序

康有爲

孔子攺制法堯舜文王考序

康有爲

孔子攺制弟子時人據舊制問難考序

康有爲

諸子攻儒考序

康有爲

儒墨交攻考序

康有爲

儒攻諸子考序

康有爲

儒墨最盛並稱考序

康有爲

魯國全從儒教考序

康有爲

儒教傳天下戰國秦漢間尢盛考序

康有爲

武帝後儒教一統考序

康有爲

春秋董氏學自序

康有爲

春秋董氏學序﹝春秋恉﹞

康有爲

春秋董氏學序﹝春秋例﹞

康有爲

春秋董氏學序﹝春秋禮﹞

康有爲

春秋董氏學序﹝春秋口說﹞

康有爲

春秋董氏學序﹝春秋攺制﹞

康有爲

春秋董氏學序﹝春秋微言大義﹞

康有爲

春秋董氏學序﹝傳經表﹞

康有爲

長興學記

康有爲

新學僞經考原序

康有爲

新學僞經考序

梁啟超

春秋中國彜狄辧原序

徐勤

春秋中國彜狄辧序

梁啟超

孟子大義述自序

徐勤

除無教之害﹝中國除害議四﹞

徐勤

萬木艸堂小學學記

梁啟超

湖南時務學堂學約十章

梁啟超

五經大義終始論

龔自珍

五經大義終始答問一

龔自珍

五經大義終始答問二

龔自珍

五經大義終始答問三

龔自珍

五經大義終始答問四

龔自珍

五經大義終始答問五

龔自珍

五經大義終始答問六

龔自珍

五經大義終始答問七

龔自珍

五經大義終始答問八

龔自珍

五經大義終始答問九

龔自珍

復曾剛甫書

梁啟超

論各國變通政教之有無公理

闕名

論教會

闕名

論最古各國政學興衰之理

闕名

希臘羅馬總論

闕名

論公法源本經學

闕名

蒙古像教志序

龔自珍

孔教大行於諸國考

陳髙第

漢學再興論

日人闕名附

往教說上

陳榮

往教說下

陳榮

日本橫濱中國大同學校學記

徐勤卷二十上學術

西學書目表後序

梁啟超

史學

闕名

論書數

何樹齡

日本學術志序

黃遵憲

日本學術志後序一

黃遵憲

日本學術志後序二

黃遵憲

日本學術志後序三

黃遵憲

算學報﹝四則﹞

黃慶澄

學算筆談序

華蘅芳

總論算法之理

華蘅芳

識數之法

華蘅芳

論加減乘除開方之用

華蘅芳

論看題之法

華蘅芳

論馭題之法

華蘅芳

論觀書之法

華蘅芳

論學算之法

華蘅芳

論比例之用

華蘅芳

除不學之害﹝中國除害議二﹞

徐勤

沈氏音書序

梁啟超

盛世元音原序

沈學

體用

沈學

字譜

沈學

性理

沈學

文學

沈學

反切

沈學

書法

沈學

﹝盛世元音凡例

沈學﹞

蒙古聲類表序

龔自珍

日本天文志序

黃遵憲

天學新理

美人慳利士比威廉附

上會典館測繪輿圖書

鄒代鈞

格致淺理

闕名

質點配成萬物說

闕名

養生論

美人闕名附卷二十下學術

記壓气行車

美人哈浦附

論臭腐神奇

美人闕名附

論土性宜詳

美人闕名附

論腦

美人晏地臣附

論腦質

美人闕名附

鹽質大用說

英人闕名附

生新法

美人闕名附

微虫醫學新法考

美人闕名附

電浪新法

英人闕名附

論光學植物

美人闕名附

植物新法

英人闕名附

夢裏精說

美人緬拿附

緯書言天並有輪回之說考

曹泰

命說

曹泰

大易道徳經說微

曹碩卷二十一雜纂

各國種類考

闕名

論實學

何樹齡

泰西新史攬要序

英人李提摩太附

論報館有益於國事

梁啟超

變法通議自序

梁啟超

續譯列國歲計政要序

梁啟超

西學書目表例

梁啟超

春秋存中國說序

徐勤

西政叢書序

梁啟超

說任篇﹝上﹞

黎祖健

說任篇﹝下﹞

黎祖健

論中國會匪宜設法安置

麥孟華

覆陜西劉古愚山長書

梁啟超

報章文體說

譚嗣同

上李伯相論赫徳不宜總司海防書

薛福成

南海先生四上書記序

龍澤厚

南海先生四上書記後序

麥孟華

吳鐵樵傳

譚嗣同

日本禮俗志序

黃遵憲

論軍事與文化有相維之益

英人和而斯雷附

日本雜事詩序

康有爲

保種新理

葉瀚新編勘誤表

卷一上通論

上今上皇帝第一書

康有爲原名祖詒

爲國勢危蹙祖陵奇變請下詔罪己及時圖治呈請代奏事生聞言事有越職之禁者所以定名分也辟門有傳言之典者所以采芻蕘也定分以靖臣下之心采言以通天下之气生猥荷天慈蒙被蔭典入監讀書𨿽復疏賤然自祖父世受國恩區區之私常懷報稱竊見方今外夷交迫自琉球滅安南失緬甸亡羽翼盡剪將及腹心比者日謀髙麗而伺吉林於東英啟藏衛而窺川滇於西俄築鐵路於北而迫盛京法煽亂民於南以取滇粵亂匪江楚河隴間將亂於內生到京師來見兵弱財窮節頹俗敗紀綱壞亂人情惰偸上興土木之工下習宴遊之樂晏安歡娛若賀太平頃河決久不塞兗豫之民蕩析愁苦沿江淮間地多苦旱廣東大水京師大風拔木百餘甚至地震山傾皆未有之大也而尢可駭痛者奉天大水山湧川溢淹州縣十餘甚至衝及永陵山谷陊圮坍拆凡十八山形勢全攺今上海新報館繪圖募賑傳各省伏念永陵爲我朝發祥之地岸谷告變震動非常以爲皇太后皇上聞此奇變必悚惶震悼戒勵臣痛哭戒誓乃伏處下風未聞有恐懼責躬求言卹民之特詔親臣重臣未聞有直言極諫痛哭入告之封章內而侍臣外而藩僚不聞一言下而部寺司員亦不聞一言上下內外咸知天時人事危亂將至而畏憚諱忌箝口結舌坐視莫敢發生所爲憂憤迫切瞻望宮闕而惓惓痛哭也伏讀世祖章皇帝聖訓曰近來條奏多系細務未見有規切朕躬者朕一日萬幾豈無未合天意未順人心之事良由諸臣畏憚忌諱不敢進諫耳朕𨿽不徳於古帝王納言容直每懷欣慕朕躬如有過失諸臣須直諫無隱言之過戇亦不譴責欽此此眞開國聖人省身求言之極則也伏惟皇太后皇上聰聽彜訓樂聞讜言生竊慕漢宋時大學生劉陶陳亮有上書之義近咸同時監生周同谷貢生黎庶昌遞折言事荷蒙列聖嘉納故敢不避斧鉞之誅披瀝血誠忘其僭越爲我皇太后皇上陳之竊惟國事蹙迫在危急存亡之間未有若今日之可憂也方今中外晏然上下熙熙生獨以爲憂危必以爲非狂則愚也夫人有大癘惡疾不足爲患惟視若無病而百脈俱敗病中骨髓此扁鵲秦緩所望而大懼也自古爲國患者內則權臣女謁外則彊藩大盜而已今皇太后皇上端拱在上政體淸明內無權臣女謁之弄柄外無彊藩大盜之發難宮府一體中外安肅宋明時承平所無也生獨汲汲私憂者何哉誠以自古立國未有四鄰皆彊敵不自彊政治而能晏然保全者也近者洋人智學之興器蓺之奇地利之辟日新月異今海外地已竟合而伺我眞非常之變局也日本𨿽小然其君臣自攺紀後日夜謀我內治兵餉外購鐵艦大小已三十艘將剪朝鮮而窺我邊俄築鐵路前歲十月已到浩罕今三路分築二三年內可至琿春從其彼徳羅堡都城運兵來九日可至則我盛京國本禍不旋踵英之得緬甸一日而舉之與我滇爲界矣滇五金之礦垂涎久矣其窺藏衛也在道光十九年已陰圖其地至今乃作釁焉

法旣得越南開鐵路以通商設機謀以誘眾漸得越南之人心又多使貨賄煽誘我民今滇粵間其地百里無一蒙學識字者寡決事以巫有司旣不教民法人因而誘之又滇越暹羅間有老撾萬象諸小國及猓苗諸種法人日煽之法與英仇畏英屬地之多也近亦外府攻馬達加斯加而不得取埃及而不能乃專力越南以窺中國數年之後經營稍定以諸夷數十萬與我從逆之民內外並起分兩路以寇滇越別以舟師擾我海疆入我長江川楚姦民從焉不審何以禦之夫敵國並立無日不訓討軍實而虞敵之至也邇者徳法之爭十三日失和十七日徳以兵二十四萬渡禮吳河而壓法境矣兵勢之速如此而我兵不素練器不素備急乃徐購募以應之𨿽使廉頗韓信爲將庸有幸乎又美人逐我華工英屬奧大利亞隨之將來南洋諸島紛紛效尢我民出洋者五百萬計中國漏卮於洋貨久矣稍藉此補其尾閭若不保護還無所業必爲盜賊金田之役將復起矣昔甲申之事法僅以一二舟師驚我海疆我沿海設防內外震動皇太后皇上宵旰憂勞召問諸臣一無所措乃旁皇募兵購炮所費數千萬計而安南坐失矣且是時猶有左宗棠彭玉麟楊嶽斌鮑超馮子材曾國荃岑毓英劉錦棠王徳榜等皆知兵宿將布列邊外其餘偏裨亦多百戰之餘然已兵威不振人心畏怯如是今則二三宿將重臣漸皆凋謝其餘諸將皆已耄老數年後率已盡卽偏裨之曾列戎行者亦寡而彊鄰四逼於外姦民蓄亂於內一旦有變其何以支我旣弱極則徳奧意丹葡日諸國亦狡然思啟累卵之危豈有過此生所爲日夜憂懼也竊觀內外人情皆酣嬉偸女苟安旦夕上下拱手遊宴從容事無大小無一能舉有心者嘆息而無所爲計無恥者嗜利而藉以營私大將傾而處堂爲安積火將然而寢薪爲樂所謂安其危而利其者譬彼病痿臥不能起手足麻木舉動不屬非徒痿也又感風疾百竅迷塞內潰外侵朝不保夕此生所謂百脈敗潰病中骨髓扁鵲秦緩所望而大憂者也今兵則水陸不練財則公私匱竭官不擇才而上且鬻官學不教士而下患無學此數者人皆憂之痛恨焉而生未以爲大憂也夫先王之治於理才至精也周禮三農生九谷園圃毓艸木虞衡作山澤之材藪牧養蕃鳥獸又有艸人稻人化土宜焉善乎禮記之言曰無曠土無遊民食節事時樂事勸功尊君親上管子曰愼民在舉賢愼富在務地夫有土此有財而以政事緯之地利旣開於是通商惠工敬教勸學授財任能豈有以地方萬里之大人民四萬萬之眾物產二十六萬種之多而患貧弱哉故生皆不以爲大憂也生所大憂者患我皇太后皇上無欲治之心而已伏惟皇太后皇上敬天勤民法祖宗用耆舊聖徳之美踰越古今生敢以爲無欲治之心何也竊見與彊夷和後苟幸無事朝廷晏安言路閉塞紀綱日隳頃奇異變大告警厲天心之愛至矣不聞有怵惕修省之事上答天心又古者異策免三公樞臣實秉國鈞亦無戰兢之意未聞上疏引罪請自免謝泄泄如是而徒見萬壽山昆明湖土木不息淩寒戒旦馳驅樂遊電燈火車奇技淫巧輸入大內而已天下將以爲皇太后皇上咈天變而不畏蓄大亂而不知忘祖宗艱大之托國家神器之重矣天命無常而民窮難保棟折榱壞誰則能免生所爲夙夜憂懼不敢畏而自隱也

伏惟皇太后皇上恭儉憂勤臨政之日不爲淺矣所以內修政事外攘夷狄雪列聖之仇恥固萬年之丕基宜有在矣乃事無寸效而又境土日蹙危亂將至者何哉以爲所任非其人歟則以皇太后皇上之明豈敢謂盡非其人以爲所由非其道歟則以皇太后皇上之聖豈敢謂盡非其道而遂以致此者得無皇太后皇上志气未堅無欲治之心故耶夫諸苑及三山曁圓明園行宮皆列聖所經營也自爲英夷燒毀礎折瓦飛化爲礫石不審乘輿臨幸目睹殘破聖心感動有惄然奮怒思報大仇者乎若有此也生欲鑾馭日臨之也然亦未聞有興發之政聳動天下則以爲皇太后皇上無欲治之心也以皇太后聰明神武臨政二十年用人如不及從善如流水當同治初年勵精圖治起翁心存李棠階相機務於內用曾國藩左宗棠治戎事於外李鴻章沈葆楨郭嵩燾韓超並由道員擢授巡撫劉蓉且以諸生超授撫藩開誠心布大度孜孜求治用能芟夷大盜而致中興生每伏讀穆宗毅皇帝聖訓未嘗不感激起舞而至於流涕也又光緒八九年用人行政赫然有興作之意生竊謂皇太后皇上有光明聖徳可與爲堯舜之治也所以倦勤者得無以勵精已久而致治無期耶生維同治初年大亂甫定上下肅雍中外望治譬大病新愈補之自彊此中國圖治第一機會也然聖意勤勤而未足振弱者不變法故也光緒八九年宮庭赫然求治士風大變譬久病稍起非更加醫藥不能驟瘳此中興第二機會也不幸法夷入寇於是復蹶得無有讒慝之口間於左右以爲臣下能言者不周於用乎夫人各有能有不能通治者未必知兵夫天下多才不能以一人僨事而盡疑天下之才豈聖意以爲嘗圖治矣而輔相無人因而漸怠耶生謂中遭事變所以不竟厥施者不愼選左右故也如使皇太后皇上憂勤惕厲震動人心赫然願治但如同治光緒初年之時本已立則末自理綱已舉則目自張風行艸偃臣下動色治理之效必隨聖心之厚薄久暫而應之生所欲言者三曰變成法通下情愼左右而已夫法者皆祖宗之舊敢輕言變者非愚則妄然今天下法獘極矣六官萬務所集也卿貳多而無所責成司員繁而不分委任每日到堂拱立畫諾文書數尺髙可隱身有薪炭數斤之微銀錢分釐之而行數部者卿貳旣非專官又多兼差未能視其事由勞苦已甚況欲整頓哉故𨿽賢智亦皆束手以爲周公爲今冢宰孔子爲今司寇亦無能爲法獘至此求治得乎州縣下民所待治也兵刑賦稅教養合責於一人一盜佚一獄誤一錢用而被議矣責之如是其重而又選之極輕以萬餘金而賣實缺焉祿之極薄以數百金而責養廉矣其下旣無周人虞衡牧稻之官又無漢人三老嗇夫之化而求其教養吾民何可得哉以故外省奉行文書皆欺飾以免罪京朝委成胥吏率借例以行姦他若吏部以選賢才也仍用銓除武舉以爲將帥也乃用弓石翰林以儲公卿也猶講詩字其它紊於法意而迂於治道舛亂淆決難以疏舉是以皇太后皇上𨿽有求治之心而無致治之效也今論治者皆知其獘然以爲祖宗之法莫之敢言變豈不誠恭順哉然未深思國家治敗之故也今之法例𨿽云承祖宗之舊實皆六朝唐宋元明之獘政也我先帝撫有天下不用滿洲之法典而采前明之遺制不過因其俗而已然則世祖章皇帝旣定燕京仍用八貝勒舊法分領天下則我朝豈能一統久安至今日乎

故當今世而主守舊法者不獨不通古今之治法亦失列聖治世之意也今之時局前朝所有也則宜仍之若知爲前朝所無也則宜易新法以治之夫治平世與治敵國並立之世固異矣昔漢臣魏相專主奉行故事宋臣李沆謂凡人士上利害一切不行此宜於治平之世也若孫叔敖攺紀管仲制國蘇綽立法此宜於敵國並立之世也今但變六朝唐宋元明之獘政而采周漢之法意卽深得列聖之治術者也皇太后皇上知舊法之害卽知變法之利於是酌古今之宜求事理之實變通盡利裁制厥中如欲采聞之則農夫耕而君子食焉生愚願盡言於後也尢望妙選仁賢及深通治術之士與論治道講求變法之宜而次第行之精神一變歲月之間紀綱已振十年之內富彊可致至二十年久道化成以恢屬地而雪仇恥不難矣日本崎嶇小島近者君臣變法興治十餘年間百廢具舉南滅琉球北辟蝦夷歐洲大國睨而莫敢伺況以中國地方之大物產之盛人民之眾二帝三王所傳禮治之美列聖所締構人心之固加以皇太后皇上仁明之徳何弱不振哉生謂變法則治可立待也今天下非不稍變舊法也洋差商局學堂之設開礦公司之事電機器輪船鐵艦之用不睹其利反以蔽奸夫泰西行之而富彊中國行之而姦蠹何哉上體太尊而下情不達故也君上之尊宜矣然自督撫司道守令以下至民如門堂十重重重隔絕浮圖百級級級難通夫太尊則易蔽易蔽則姦生故辦事不核實以粉飾爲工疾苦不上聞以摧抑爲理至於姦蠹叢生則𨿽良法美意反成巨害不如不變之爲愈矣今上下否塞極矣譬患咽喉飲食不下導血气不上達則身命可危知其害而反之在通之而已古者君臣有坐論之禮大學之美文王曰與國人交詩曰呦呦鹿鳴食野之蘋我有嘉鼓瑟吹笙言懇誠發乎中禮臣若嘉賓故臣盡心下情旣親無不上達則姦消獘縮𨿽欲不治何可得哉通之之道在霽威嚴之尊去堂陛之階使臣下人人得盡其言於前天下人人得獻其才於上周有土訓誦訓之官掌地道圖地慝方誌方慝漢有光祿大夫太中大夫議郎專主言議今若增設訓議之官召置天下耆賢以抒下情則皇太后皇上髙坐法宮之中遠洞萬里之外何姦不照何法不立哉以皇太后皇上明目達聰宜通下情久矣然今猶壅噎底滯者得無左右皆宦官宮妾壅塞聰明而無學士大夫與論治耶卽有其人亦皆讒面諛之人而非骨鯁直亮之士耶不然以聖徳之茂何未能日緝熙於光明也古者師傅以傅徳義史官以記言動侍禦僕從罔匪正人繩愆糾謬格其非心所以養之深而培之密者如此故君徳易成曁於漢制君臣猶親袁盎汲黯入內燕見而唾壺虎子執皆妙選良士如東方朔孔光揚雄爲之猶有古義也明年皇上大婚禮成親裁庶政春秋鼎盛宜愼聲色之防聖徳日新宜愼近習之選所謂愼者辧忠佞而已伊尹曰有言逆於心必求諸道有言遜於志必求諸非道故事君以承顏順意者佞臣也格君以側身修行者忠臣也欺上以承平無事者佞臣也告上以敵彊國危者忠臣也

書稱毋以側媚其惟吉士孔子稱去讒賤貨所以修身伏願皇太后皇上熟辧之去讒慝而近忠良妙選魁壘端方通知古今之士日侍左右兼預燕內以資啟沃則徳不期修而自修矣皇上正一身以正百官正百官以正萬民士節自奮風俗自美餘事何足爲哉生伏念祖宗辛苦經營休養生息有此天下置之安危在今日矣今不築金湯之業而築丹臒之宮不遊勛華之世而遊藪囿之內生竊爲皇太后皇上惜之故從生之言天下可安宗社益固及今亟圖猶可爲治俾朝廷益尊令徳神功播聞後嗣否則恐數年後四夷逼於外亂民作於內於時乃欲爲治豈能待我十年教訓乎恐無及也今皇太后皇上卽不自爲計獨不爲天下計乎卽不爲天下計獨不爲列祖列宗計乎卽幸而天命眷顧僅能圖存設令敵人割我尺土寸地皇太后皇上何以對列祖列宗乎易曰其亡其亡系於苞桑孟子曰般樂怠敖是自求禍願皇太后皇上念列聖付托之重答天心警示之勤無忘庚申之變震悼祖陵之特下明詔引咎罪己誓戒下恐懼修省求言圖治則宗廟幸甚生艸野愚賤罔識忌諱竭露愚誠干冒宸嚴不勝戰栗惶悚之至伏惟代奏

皇太后皇上聖鑑謹呈

上今上皇帝第三書

康有爲

爲安危大計乞及時變法富國養民教士治兵求人材而愼左右通下情而圖自彊以雪國恥而保疆圉呈請代奏事竊近者朝鮮之釁日人內犯致割地賠餉此聖淸二百餘年未有之大辱天下臣民所發憤痛心者也然辱國之事小外國皆啟覬覦則瓜分之患大割地之事小邊民皆不自保則瓦解之患大社稷之危未有若今日者然殷憂所以啟聖外患乃以興邦爲安爲危仍視皇上之措置而已皇上受祖宗付托之重孝治天下所以俯從和議者豈不欲隱忍一時之恥辱更圖異日之自彊哉天下臣民皆知皇上之苦衷亦知皇上之必變計也竊謂經此創巨痛深之禍必當爲臥薪嘗膽之謀朝野上下震動感憤齊桓不忘在莒句踐不忘會稽庶勵人心以祈天命今議成將彌月矣進士從禮官來竊見上下熙熙苟幸無事具文粉飾復慶太平又聞貴近之論以爲和議成後可十數年無患保持祿位從容如故竊意諸臣必未有以憂危大議自彊大計日啟聖心者不然何彌月以來未聞有非常之詔震動天下此進士所聞而憂懼夙夜罔措者也曩者開諸口破都畿亡越南失琉球累經敗創矣諸臣苟安目前不預籌自彊遂至有今日之事然向者之敗不過償金幣失屬國而已𨿽復苟安可延旦夕今則割及內地漸翦腹心其勢疾蹙且夫治天下者勢也可靜而不可動如箭之在﹝氏口﹞馬之在埒當其無事相視莫敢發難當其更變朽株盡可爲患昔者吾辛巳以前屬國無恙也自日本滅琉球吾不敢問於是法取越南英滅緬甸朝鮮通商而暹羅半剪不過三四年間而吾屬國盡矣甲午以前吾內地無恙也今臺灣一割三垂皆界彊鄰狡焉思啟豈能以禮讓爲國哉況數十國之逐逐於後乎譬大病後元气旣弱外邪易侵變證百作豈與同治之時吾國勢猶盛外夷窺伺情形未洽比哉且民心旣解散勇無歸外患內訌禍在旦夕而苟借和款求安目前亡無日矣今乃始基耳近諸臣紛紛多有告歸者進士登第之始亦復何心然恭應殿試則有與海內賢能力矢自彊之制策恭應朝考則有變則通通則久之禦題伏讀感激發憤流涕竊以爲皇上有變法之盛心自彊之精意而懇懇求言眞堯舜之君可與爲中興之治者也幸躬逢之豈可上負聖明而限於篇幅未盡所懷用敢不避斧鉞之誅竭盡其愚妄籌大計以副我皇上求言之意農夫耕而君子食惟我皇上寬其罪而垂察焉夫以中國二萬里之地四萬萬之民比於日本過之十倍而爲小夷嫚侮侵削若刲羊縛豕坐受剝割恥旣甚矣理亦難解皇上試召大小臣工課詰其故反復辧難必有得其所以然者若知吾病之所在所以治病之方必有得矣昔武王之用太公桓公之於管仲先主之於諸葛亮太宗之於李靖講求治亂得失之故問答詰難皆數萬言皇上與諸臣講求自彊之法有是事否諸臣有通古今達中外能應明問如太公管仲葛亮之倫否若有之也其未行也何以見辱於小夷哉若無之也則文具廢弛安臥於薪火之上何以立於四夷交侵之世乎夫中國二千年來以法治天下而今國勢貧弱至於危迫者蓋法獘致然也

夫祖宗法度治天下數百年矣豈敢謂法之不可行哉以國朝法度皆因沿明制故也物久則廢器久則壞官制則冗散萬數教之無本選之無擇故營私交賄欺飾成風而少忠信之吏學校則教詞章詩字用非所學學非所用故空疏愚陋謬誤相傳而少才智之人兵則綠營老弱而募勇皆烏合之徒農則地利未開而工商無制造之業京官則自樞垣臺諫而外皆爲閒散各部則自掌印主稿以外徒糜廩祿堂官則每署數四而兼差反多乃無一官之能辦文書則每日數尺而例案煩遂無一事之能行督責則藩臬道員皆爲贅旒親民則典史巡檢皆爲雜職至於鬻及監司而官方不可問矣其它凡百積獘難以舉但有文書何關事實外國奇技淫巧蹈隙流行民日窮匱乞丐地盜滿山卽無外釁精華已竭法獘至此將有它變況當十數國之覬覦值四千年之變局盛暑已至而不釋重裘病證已變而猶用舊方未有不暍死而重危者也竊以爲今之爲治當以開創之勢治天下不當以守成之勢治天下當以列國並立之勢治天下不當以一統垂裳之勢治天下開則更新百度守成則率由舊章列國並列則爭雄角智一統垂裳則拱手無爲言率由而外夷相迫必至不守不成言無爲而諸夷交爭必至四分五裂易曰窮則變變則通董仲舒曰爲政不調甚者更張乃可爲理若謂祖宗之法不可變則我世祖章皇帝何嘗不變太宗文皇帝之法哉若使仍以八貝勒舊法爲治則我聖淸豈能久安長治乎不變法而割祖宗之疆土馴至於亡與變法而光宗廟之威靈可以立彊孰重孰輕孰得孰失必有能辧之者不揣狂愚竊爲皇上籌自彊之策計萬世之安非變通舊法無以爲治變之之法富國爲先戶部歲入銀七千萬常歲亦已患貧大農仰屋羅掘無術鬻官稅賭亦忍恥爲之而所得無幾然且旱潦偏災船巨帑皆不能舉加日本索償二萬萬是使我臣民上下三歲不食乃能給之若借洋債合以利息扣折百年亦無償理若非大變講求是坐待自斃也夫富國之法有六曰鈔法曰鐵路曰機器輪舟曰開礦曰鑄銀曰郵政今奇窮之餘急籌巨款而可以聚舉國之財收舉國之利莫如鈔法令天下銀號報明貲本皆存現銀於戶部及各省藩庫戶部用精工制鈔自一至百量其多少皆給現銀之數而加其半許供賦稅祿餉其大者戶部皆助貲本其虧者戶部皆代攤償助其流通昭彰大信巨商樂借國力富戶不患倒虧以十八行省計之可得萬萬旣有官銀行上下相通若有鐵路船廠大工可以代籌軍務賑務要需可以立辦國家借款不須重息中飽外國匯無須關票作押公寄存可有入息鈔票通行可擴商務今各省皆有銀票錢票而作僞萬種利不歸公何如官中爲之驟可富國哉此鈔法宜行一可以縮萬里爲咫尺合旬月於晝夜便於運兵便於運械便於賑荒便於漕運便於百司走集便於庶士通學便於商賈運貨便於負擔謀生便於通言語一風俗有此數便不費國帑而更可得數千萬者莫如鐵路鐵路之利天下皆知山海關外久已興築方今運兵其效已見所未推行直省者以費巨難籌耳若一付於民出費給牌聽其分築官選通於鐵路工程者畫定行省郡縣官路明定章程爲之彈壓保護凡軍務運械運兵賑荒皆歸官用酌道裏遠近人數繁寡收其牌費西人計之以爲可得七千萬且可移民出於邊塞而荒地辟爲腴壤商貨溢於境外而窮黎化作富民俄人琿春鐵路將成邊患更迫但爲防邊已當亟築況可得巨哉於是折漕運而省千萬之需去驛鋪而溢三百萬之項此鐵路宜行二

機器廠可興作業小輪舟可便通達今各行省皆爲厲禁致吾技蓺不能日新制作不能日富器械不能日精用器兵器皆多窳敗徒使洋貨流行而禁吾民制造是自蹙其國也官中作廠率多偸減敷衍欺飾難望致精則吾軍械安有起色徳之克虜伯英之黎姆斯著於海內爲國大用皆民廠也宜縱民爲之並加保護凡作機器廠者出費領牌聽其創造輪舟之利與鐵路同官民商賈交收其益亦宜縱民爲之出費領牌聽其拖駛可得巨此機器輪舟宜行三周官人漢代鐵官開礦之法久矣美人以開金銀之礦富甲五洲英人以開煤鐵之礦雄視四海其餘各國開礦皆富十倍而藏富於地中國爲最如雲南銅錫山西貴州煤鐵湖廣江西銅鐵鉛錫煤山東湖北銅四川銅鉛鐵煤其最著者古封禁畱待今日方今國計日蹙𨿽極節儉豈能濟此艱難哉家有重寶而仰屋嗟貧無策甚矣山西煤鐵尢盛星羅棋布有百三十萬方裏苗皆平衍品亦上上徳人以爲甲於五洲地球用之千年不盡又外蒙古阿爾太山卽金山也長袤數千里金產最盛苗亦平衍有整塊數斤者俄人並爲察驗繪圖至滇粵之礦尢爲英法所窺伺我若不開他人入室今雲南已專設礦務大臣熱河開平亦設官局並著成效而未見大利者由礦學之未興采辦之非人也礦學以比國爲最自山色石紋艸木苗脈子色皆有專書宜開礦學專延比人教之且爲踏勘購機器以省人工築鐵路以省轉運二十取一而無定稅額選才督辦而無濫私人則吾金銀煤鐵之富可甲地球此礦務宜開四錢幣三品以通有無其制至古自濠鏡通商洋銀流入中國漸內地及於京畿觀其正朔則耶穌之紀年而非我之紀元也是謂無正朔考其漏卮則每歲運入約數百萬進口無稅八成夾鉛而換我足銀市價漲落七錢二分之重或有漲至八錢者多方折耗是謂大漏卮名實俱亡吾政之失孰大於是而吾元寶及錠形體旣難握攜分兩又無一定有加耗減水折色貼費之殊有庫平規平湘平漕平之異輕重難定虧耗滋多而彼重率有定體圓易握人情所便其易流通固也查泰西皆用本國之銀如俄用盧布徳用馬克奧用福祿林英用喜林其外國銀錢不許通用我宜自鑄銀錢以收利權今廣東已開局鑄銀但患經費不敷不能擴充以鑄大圓耳夫金銀質軟止用九成查美國鑄銀每刻可成大圓一千二百而每員之利三分移作制造之費已有餘饒利亦厚矣請飭下戶部預籌巨並令各行省皆開鑄銀局其花紋年號式樣成色皆照廣東鑄造增置大圓由督撫選精明廉吏專司此局厚其薪水嚴其刑罰督撫以時月抽提戶部以化學核驗他日礦產旣盛增鑄金錢抵禁洋圓攺鑄錢兩令嚴而民信可以塞漏卮而存正朔矣此鑄銀宜行五我朝公牘文移諭旨奏折皆由塘驛汛鋪傳遞而軍務加緊又有驛馬布天下設官數百養夫數萬歲費帑三百萬兩而民間書信不得過問貲費重厚猶復遠寄艱難消息浮沈不便甚矣查英國有郵政局寄帶公私文信境內之信費錢二十馬車急遞應時無誤民咸便之而歲入一千六百餘萬我中國人四萬萬書信更多若設郵政局以官領之遞及私書給以憑據與鐵路相輔而行消息易通見聞易廣而進可收千餘萬之退可省三百萬之驛上之利國下之便民此郵政宜行六有此六者國不患貧矣然百姓匱乏國無以爲富也

中國生齒自道光時已四萬萬今經數十年休養生息不止此數而工商不興生計日蹙或散之他國爲人奴隸或嘯聚艸澤蠹害鄕邑𨿽無外患內變已亟夫國以民爲本不思養之是自拔其本也養民之法一曰務農二曰勸工三曰惠商四曰卹窮天下百物皆出於農我皇上躬耕皇后親蠶董勸至矣而田畯之官未立土化之學不進北方則苦水利不講物產無多南方則患生齒日繁地勢有限遇水旱不時流離溝壑尢可哀痛亟宜思良法以救之外國講求樹畜城邑聚落皆有農學會察土質辧物宜入會則自百谷花木果蔬牛羊牧畜皆比其優劣而旌其異等田樣各等機器車各式農夫人人可以講求鳥糞可以肥培壅電气可以速長成沸湯可以暖地脈玻罩可以禦寒气刈禾則一人可兼數百工播種則一日可及數百畝擇種一粒可收一萬八千粒千粒可食人一歲二畝可養人一家瘠壤變爲腴壤小種變爲大種一熟可爲數熟吾地大物博但講之未至宜命使者譯其農書於鄕鎭設爲農會督以農官農人力薄國家助之比較則棄楛而從良鼓舞則用新而去舊農業自盛若茶絲爲中國大利而近年意大利法蘭西日本皆講蠶桑印度錫蘭茶葉與吾敵奪我之利致吾衰減至千餘萬而吾養蠶未善種茶未廣再不講求中國之利源塞矣宜設絲茶局開絲茶會力求振興推行各省其餘東南種棉蔗西北講牧畜棉以紡織蔗以爲糖牛羊之毳可以織呢絨氈毯以及沙漠可以開河種樹海濱可以漁网取魚種樹之利俄在西伯利部歲入數百萬漁人之計美之沿海可得千餘萬今材木之運頭之魚中國銷流甚盛宜有以抵拒之又美國養蜂西人以爲能盡其利所入等於舊金山之金礦宜有以鼓勸之此務農宜行一也周官考工中庸勸工葛亮治蜀工械技巧物究其極管仲治齊三服女工衣被天下木牛之運指南之車富彊之效也嘗考歐洲所以驟彊之由自嘉慶二十年英人始制成輪船而道光十二年卽犯我廣州遂辟諸州屬地四萬里自道光二十年後鐵路創成俄人以光緒二年築鐵路於黑海裏海開辟基窪阿爾霸等國六千里自余電顯微鏡徳律風傳聲筒畱聲筒輕气球電气燈農務機器𨿽小技奇器皆與民生國計相關若鐵路械之精更有國者所不能乏前大學士曾國藩手定大難考知西人自彊之由議開機器局近者各直省漸爲增設而只守舊式別無精思創爲新制國家未嘗教之也宜令各州縣咸設考工院譯外國制造之書選通測算學童分門肄習入制造廠閱歷數年工院旣多圖器自廣見聞日辟制造日精凡有新制繪圖貼說呈之有司驗其有用給以執照旌以功牌許其專利工人自爲身名必殫精竭慮以求新制槍之利器用之精必有以應國家之用者彼克虜伯毛瑟槍爲萬國所必需皆民造也查美國歲給新器功牌一萬三千餘英國三千餘法國千餘徳國八百奧國六百意國四百比利時連國瑞士皆二百餘俄國僅百餘故美之富冠絕五洲勸工之法莫善於此此勸工宜行二也凡一統之世必以農立國可靖民心並爭之世必以商立國可侔敵利易之則困敝矣故管仲以輕重彊齊國馬希範以工商立湖南且夫古之滅國以兵人皆知之今之滅國以商人皆忽之以兵滅人國亡而民猶存以商滅人民亡而國隨之中國之受獘蓋在此也

今外國鴉片之耗我歲凡三千三百萬此則人盡痛恨之豈知洋紗洋布歲耗凡五千三百萬洋布之外用物如洋綢洋洋呢漳絨羽紗毯手巾花邊鈕扣鍼傘燈顏料箱篋瓷器牙刷牙粉胰皂火油食物若咖啡呂宋夏灣拿紙捲鼻洋酒火月妥羊肉脯洋餅洋糖洋鹽藥水丸粉洋幹果洋水果及煤鐵鉛銅馬口鐵材料木器鐘錶日規寒暑表風雨鍼電气鐙自來火玻璃鏡照相片玩好淫巧之具家置戶有人多好之乃至新疆西藏亦皆銷流耗我以萬萬計而我自茶絲減色不敵鴉片其餘自艸帽辮駝毛羊皮大黃麝香藥料綢瓷器雜貨不值三千萬僅得其洋布之半數而吾民內地則有釐捐出口則有重稅彼皆無之吾物產𨿽盛歲出萬萬合五十年計之已耗萬兆吾商安得不窮今日本且欲通及蘇杭又加二萬萬之償吾民精華已竭膏血俱盡坐而垂斃弱者轉於溝壑彊者流爲盜賊卽無外患已有不可言者宜特設通商院派廉潔大臣長於理財者經營其事令各省設立商學商會比較廠而以商務大臣統之上下通气通同商辦庶幾振興商學者何各國貿易條理繁多商人愚陋不能周識宜譯外國商學之書選人學習然後可收外國之利商會者何一人之識未周不如合眾議一人之力有限不如合公股故有大會大公司國家助之力量最厚商務乃可遠及四洲明葡萄牙之通澳門荷蘭之收南洋英乾隆時之取印度道光時之犯廣州非其政府之力乃其公司之權民力旣合有國助之不獨富國且可辟地商會所關亦不小矣比較廠者何泰西賽會非騁遊觀所以廣見聞發心思辧良楛凡物有比較優劣易見則劣者滯銷優者必行彼之貨物流行中土良由此法今我宜立此廠於是廣紡織以敵洋布造用物以敵洋貨上海造紙山東捲景徳制蘇杭織造北地開葡萄園以釀酒山東制野蠶繭以成絲江北攺土棉而紡紗南方廣蔗園以制糖比較洋貨務溢其上又令吾領事探其所好更出新制且奪其利非止敵其貨而已然後蠲釐金之害減出口之稅發金銀煤鐵之利足奪五洲制臺艦槍之精可橫四海故惠商宜行三也我生齒旣繁鐵路未開運貨爲難卽以北口之皮京師之煤天津之貨作貨之人四百而運貨之人六百生之者少食之者多其餘窮困無業遊散無賴所在皆是京師四方觀望而乞丐地其它孤老殘疾無人收卹廢死道路日日而有公卿士夫車聲隆隆接軫不問直省亦然此皆皇上赤子也皇上不忍匹夫失所但之九重深居淸道乃出不知之耳若親見其呼號無訴瘍臥道豈忍目睹乎以一人而養天下勢所不給宜設法收卹之

卹之之法一曰移民墾荒西北諸行省土曠人稀東三省蒙古新疆疏曠益甚人迹旣少地利益以不開早謀移徙可以辟利源可以實邊防非止養貧民而已移之有三曰罪遣今俄國徙希利尼黨於西伯利部而西伯利以開曰認耕英之喀拏大新疆般鳥各島美之密士必失河東南各省巴西全國是也曰貿遷荷蘭南洋諸島皆商畱者也英自移民之後辟地過本國七十倍民益繁盛豈有苦其生齒之繁而棄之今我民窮困遊散最多爲美人傭奴然且不許且以見逐澳洲南洋各島數百萬之民失業來歸何以安置不及早圖或爲盜賊或爲間諜不可收拾今鐵路未成遷民未易若鐵路成後專派大臣以任此事予以謀生之路共有樂土之安百姓樂生邊境丰實一舉數善莫美於是二曰教工周禮有裏布以罰不毛圜土以警遊惰遊民無業小之作姦大之爲盜宜令州縣設立警惰院選善堂紳董司之無業遊民皆入其中擇其所能教以藝業紳董以其工業鬻給其食十一取之以充經費限禁出入皆有程度其有大工大役以軍法部署俾充役作其能攺過取保乃放再犯不赦其小過犯人皆入之等其輕重以爲歲月其乞丐之非老弱殘疾者咸收於外院工作如之窮民得食而良民賴安仁政之施似難緩此三曰養窮鰥寡孤獨疲癃殘疾盲聾喑啞斷者侏儒民之無告先王最矜皆有常餼焉宜令各州縣市鎭聚落並設諸院咸爲收養皆令有司會同善堂勸籌巨妥爲經理其司事經理有效窮民樂之聯名請獎許照軍功勞績獎勵則無一夫之失所其於皇仁豈爲小補民心固結國勢系於苞桑矣故卹窮宜行四也然富而不教非爲善經愚而不學無以廣才是在教民學校之設選舉之科先王之法盛矣然漢魏以經法舉孝廉唐宋以詞賦重進士明以八股取士我朝因之誦法朱子講明義理亦可謂法良意美矣然功令禁用後世書則空疏可以成學選與皆限之名額則髙才多老名場況得之則詞館而躐公卿偕於旦夕失之則耆碩不聞徵聘終老茅菅題難故少困於搭截知作法而忘義理額隘故老逐於科第求富貴而廢學業標之甚髙束之甚窄甚至鑑於明末因噎廢食上以講學爲禁下以道學爲笑故任道之儒旣少才智之士無多乃至嗜利無恥蕩成風俗而國家緩急無以爲用法獘至此亦不得不少變矣若夫小民識字已寡或有一省而無禮律之書一縣而無童蒙之館其爲不教甚矣夫天下民多而士少小民不學則農工商賈無才產物成器利用厚生旣不能精化民成俗遷善攺過亦難爲治非覆幬生之意也故教有及於士有逮於民有明其理有廣其智能教民則士愈美能廣智則理愈明今地球旣辟輪路四通外侮交侵閉關未得則萬國所學皆宜講求宋臣姚燮謂我之所爲彼皆知之彼之所爲我獨不聞安得不爲所制乎嘗考泰西之所以富彊不在械軍兵而在窮理勸學彼自七八歲人皆入學有不學者責其父母故鄕塾甚多

其各國讀書識字者百人中率有七十人其學塾經費美國乃至八千萬其太學生徒英國乃至一萬餘其每歲著書美國乃至萬餘種其爲郡縣各有書藏英國乃至百餘萬冊所以開民之智者亦廣矣而我中國文物之邦讀書識字僅百之二十學塾經費少於兵餉數十倍士人能通古今達中外者郡縣乃或無人焉夫才智之民多則國彊才智之民少則國弱土耳其天下陸師第一而見削印度崇道無爲而見亡此其明效也故今日之教宜先開其智武科弓刀步石無用甚矣王制謂臝股肱決射禦出鄕不與士齒此武后謬制也豈可仍用哉同治元年前督臣沈葆楨請廢武科近年詞臣潘衍桐請開藝學今宜攺武科爲藝科令各直省州縣開藝學書院凡天文地礦醫律光重化電機器武備駕駛分立學堂而測量圖繪語言文字皆學之選學童十五歲以上入堂學習仍專一經以爲根本延師教習各有專門學政有司會同院師試之以經題榮論及專門之學通半中選不限名額得薦於省學比之諸生五年不成者出學省學書器益多見聞益廣學政督撫會同其院師每歲試其專門之業增以經一論史一考掌故榮一通半中選不限名額貢於京師謂之舉人五年不成者出學京師廣延各學教習圖器尢盛每歲總裁禮部會同大教習試之其法與省學同不限名額及半中選謂之進士三年不成者出學其進士可還爲州縣藝學總教習其舉人得爲分教習並聽人聘用其諸生得還教其鄕學塾及充各作廠其鄕會試縱其才力不限格法聽其引用但在講明義理宗尙孔子三場宜增問四裔掌故及天文地理及格者中不限名額殿試策問不論楷法但取直言極諫條陳剴切者入翰林其文科藝科願互應者聽其有創著一書發明新義切實有用者皆量授編檢庶常如是則天下之士才智大開奔走鼓舞以待皇上之用其餘州縣鄕鎭皆設書藏以廣見聞若能厚籌經費廣加勸募令鄕落咸設學塾小民童子皆得入學通訓詁名物習繪圖算法識中外地理古今史事則人才不可勝用矣周官誦方訓方皆考四方之慝詩之國風小雅知民俗之情近開報館名曰新聞政俗備存文章兼述小之可觀物價瑣之可見土風淸議時存等於鄕校見聞日辟可通時務外國農業商學天文地質教會政律格致武備各有專門以爲新報尢足開拓心思發越聰明與鐵路開通實相表裏宜縱民開設益加獎勸庶裨政教然近日人心之壞更宜講求挽回之方蓋風俗敗壞由於無教士人不勵廉恥而欺詐巧滑之風成大臣托於畏謹而苟且廢弛之獘作而六經爲有用之書孔子爲經世之學寡有負荷宣揚於是外國異教得起而扇誘吾民直省之間教堂布而吾每縣僅有孔子一廟豈不痛哉今宜亟立道學一科其有講學大儒發明孔子之道者不論資格並加徵禮量授以國子之官或備學政之選其舉人願入道學科者得爲州縣教官其諸生願入道學科者爲講學生皆分到鄕落講明孔子之道皆厚籌經費且令各善堂助之並令鄕落淫祠悉攺爲孔子廟其各善堂會館俱令獨祀孔子庶以化導愚民扶聖教而塞異端其道學科有髙才碩學願傳孔子之道於外國者明詔獎勵賞給國子監翰林院官銜助以經費令所在使臣領事保護予以憑照令資遊歷若在外國建有學堂聚徒千人確有明效給以世爵餘皆投牒學政以通語言文字測繪算法爲及格悉給前例

若南洋一帶吾民數百萬久隔聖化徒爲異教誘惑將淪左皆宜每島派設教官立孔子廟領講學生分爲教化將來聖教施於蠻貂用夏變夷在此一舉且藉傳教爲遊歷可通夷情可揚國聲莫不尊親尢爲大義矣內獘旣除則外交宜講春秋子羽能知四國之爲漢武下詔求通絕域之使蘇武不辱富弼能爭列國交爭其任重矣而今使才未養不諳外務重辱國體爲夷姍笑今宜立使才館舉貢生監之明敏辯才者入館選學習翰林部曹願入者聽各國語言文字政教律法風俗約章皆令學習學成或爲遊歷或充隨員出爲領事握爲公使庶幾通曉外務可以折衝考俄國之彊也由遣宗室大臣遊歷各國又遣英俊子弟詣彼讀書俄主彼得乃至易作工人躬習其業歸而變政故能驟彊我親藩世爵大臣與國休戚啟沃聖聰者也而不出都城寡能學問非特不通外國之故抑且未知直省之爲一旦執政豈能有補大臣執守舊法習爲因循宜選令遊歷三年講明諸學歸能著書始授政事其餘分遣品官激勵士庶出洋學習或資遊歷並給憑照能著新書皆予優獎歸授教習庶開新學上之可以贊聖聰下之可以開風气矣治體旣舉則兵備宜修然近之言事者莫不知言器械軍兵矣然兵無一能練器無一能用則以有末而無本故也昔戰國之世魏有蒼頭齊有武騎秦有百金死士楚能投袂伐宋近者徳法之役十三日失和十七日卽移兵二十四萬度禮吳河而壓法境矣蓋列國並爭無日不訓討軍實戒懼不怠國乃可立今諸夷交伺遼臺有變治兵之法益與古異自徳人作內政寄軍令而勝法民盡爲兵各國畏之莫不更變俄兵三百餘萬徳奧亦百餘萬選兵先以醫生視其彊弱乃入學堂學習布陣騎擊測量繪畫其陣法營壘船械槍海島口港波濤沙日夕講求確有程度操練如眞戰平居如臨敵所由爭雄海上職此之由日本步武泰西敢來侮犯我仍以大一統之舊之不訓兵備八旗三十餘萬綠營六十餘萬皆老弱無可用於是同治中興之際乃以募勇成功今募勇三十餘萬非扣虛名則乞丐充數孔子所謂以不教民戰是謂棄之郤缺論將在說禮樂而惇詩書今外國將才皆從學堂天文地圖陣法方略考授𨿽以王子充伍偏裨考選有功然後拔用而我諸將多有不識字者其於中外之故天文地理益復茫然卽能勇敢已不能當此世變矣

管子謂器械不精以卒予敵外夷講求槍制作日新槍則徳有得來斯槍毛瑟槍法有格拉槍克洛拔尺槍沙土砵槍英有亨利馬梯尼槍美有哈乞開司槍林明惇槍祕薄馬地尼槍俄有俾爾建奴槍奧有韋恩斯槍義有韋脫裏槍近者英之黎姆斯槍爲尢精炮自克虜作嘉立嘎爾提約爾哪登飛爾孟尼炮外近有毒開花炮空气黃藥大炮暗炮臺其餘水底自行船機器飛車禦彈戎衣測量炮子表巧制日新日本亦能自制新器曰苗也理槍而我中國之大不能自制皆須購自遠夷兵釁一開皆守局外例不出售卽以重價誘沽而彈子旣盡槍亦廢棄何以爲國哉卽承平購辦委員不解制造於堅輕遠準速無所諳曉或以舊槍攺充毛瑟貪其價廉乃不可用其中飽者蓋無論矣查同治九年徳之攻法也每分時槍十餘響光緒三年俄之攻土槍三十餘響至日本來犯槍乃六十餘響二十年間後來居上精進乃倍然則我師之敗𨿽將士不力以器械不精故膽气不壯有以致之若夫海軍不增徒爲敵虜益無可言以智利馬達加斯加東南小夷鐵船猶三十餘艘而我乃遜之安得不爲人擒哉今者敗壞皆宜一變變之之法一曰汰冗兵而合營勇二曰起民兵而立團練三曰練旗兵而振滿蒙四曰募新制以精器械五曰廣學堂而練將才六曰厚海軍以威海外今綠營六十萬旣皆老弱可以全汰汰之之道有緩有急缺額不補並餉精兵是謂緩汰先爲裁革別行募練是謂立汰緩汰無獘而迫不及待立汰慮患而壁壘一新然今營兵餉薄並營他業兼事農工不知兵事𨿽行裁汰決不坐變其營勇亦一律沙汰去弱畱彊營兵汰者卽可報營候選請派廉明勛望如馮子材宋慶魏光燾之比者分赴各省沙汰弁兵帶同醫生揀選健銳精敏年二十至三十者入營教以識字地圖槍法陣法口號炮兵馬兵步兵各分其事輕騎鐵騎精騎各致其長明攻守習轉運厚其餉糈必五金乃足贍身家其有死傷加恩卹而養其孤子訓練三年乃許授室五年之後退充民兵日月精操期年大閱碼藥備帶如臨大敵則舉國皆爲勇士召募亦爲精兵矣其創制器械建造炮臺造築鐵路橋梁料理兵食醫治疾病皆妙選人才專司其事每直省皆選萬人練成一軍禁其扣虛冒並從重戮沿邊倍之輔以鐵路則指臂之使呼應靈通兵威已振矣是謂汰冗兵而合營勇三代仁政寓兵於農唐代盛彊府兵之力近者發逆之難各省團練咸能保衛桑梓以報國家今環球數十國皆以民爲兵我當此時亦宜復古請令各行省二十丁而抽一除官人及士人外年自十八至四十皆列尺籍以爲團兵以五年選爲戰兵餘皆畱團有事則調遣無事則歸耕歲月之暇隨營訓練統以紳士給以軍械每月三操終歲大校命中者賞以功牌中國民籍四萬萬可以得二千萬有勇知方之民團退可以守進可以戰聲威之盛冠於四海是謂起民兵而立團練我朝開國以滿蒙八旗兵定天下今內自京營至各省駐防外自內外蒙古各盟皆偸衣靡食並已委頓徒糜廩祿非所以固根本而勵爪牙也應派嚴明大臣汰選八旗並餉立額與綠營兵勇一律訓練以爲京營我朝索倫馬隊尢有奇功宜令東三省練精騎鐵騎各三萬輔以鐵路星夜訓練可以雄視沿邊矣其蒙古各盟並派知兵大臣如依克唐阿之流會同各盟王公貝勒貝子臺吉講求兵械馬隊嚴爲訓練或調直省諸營觀摩講求必有策淩僧格林沁之才出宣忠勤者非特興安嶺萬里邊防資以防衛內之二十行省亦振其聲威是謂練旗兵而振滿蒙吾器械朽鈍皆由官廠制造不募民工之故

若旣立藝學募制機器縱民爲之更懸重賞有能制新械者酌其用之大小制之精否與銀幣外給以旗匾俾榮於鄕則天下巧工各竭其心思智慮以應國家之用矣慮不及事先選出洋學徒入各國工廠學習講求歸教吾民中國民心思靈敏樹之髙標必有精器利械日出不窮足與西人爭勝者是謂募新制以精器械吾將才不足宜令各州縣皆立武備學堂選士肄習天文地理布陣繪圖測量算法選其髙等乃授兵官其近支王公少年英邁者宜皆令入堂學習以備統師自余舊弁不通文義韜者除勛望大臣及剽悍勁將外皆予沙汰規模旣變精神一新旣無賤武之風自收幹城之用是謂廣學堂以練將才若富彊旣效宜復海軍輪舟之制近以鐵甲過重行駛難速多用蚊子快碰船船小而輕動靈而行速快船則頭裝巨刃以碰敵舟蚊子則旁護鐵甲可以守險其費十餘萬金辦之甚易輔以魚雷依以臺無事則出巡諸洋有事則還守海疆南北洋及閩廣分爲三枝每枝鐵艦三艘快船六艘自後吾能自制逐年增置十年之後海軍可橫於地球矣令學生在兵船上測量考訂凡島嶼口岸礁石沙土水程風色皆繪圖立說存於海軍衙門參互考訂其有所疑派船細測其沙礁變遷隨時注明並發出售賣聽人士考求其學生講求旣精卽畱爲駕駛庶機海道旣熟駕駛不誤水營之於海軍猶城壘之於陸師且暴風大霧進退更難船塢陸臺接濟須備皆當履精勘實否則一炬投人若夫海戰之陣法駕駛之將才尢宜鼓勵講求預儲人才上者爲佐領偏裨下者爲兵丁匠役近者鄧世昌捐軀報國若加激勸豈患乏人哉是謂厚海軍以威海外中國地大物博若水陸並練則飲馬南洋秣兵歐土而有餘何日本之有哉然凡此富國養民教士練兵之策所以審端致力者則在乎求人才而擢不次愼左右而廣其選通下情而合其力三者而已夫循常守舊苟且偸安奉行文書按循資格誠無事於人才若欲舉非常之功則必待不次之擢昔漢武修廢舉墜東徵西討文吏若朱買臣嚴助主父偃將帥若衛靑霍去病金日磾或拔自布衣或起從奴僕惟才是用故能感激圖功明太祖行不測之刑威用不次之賞擢一言合而授卿貳一事敗而加誅夷故能奮起功名佐成開國不敢言遠者請以近事徵之當同治初年沈葆楨李鴻章韓超皆以道員擢爲巡撫閻敬銘則由署臬擢撫山東左宗棠則以舉人賞三品卿督辦軍務劉蓉且以諸生擢四川藩司逾月授陜西巡撫用能各展材力克佐中興伏讀世宗憲皇帝聖訓累下詔書令舉薦山林隱逸之士下及舉貢生監縣丞巡檢皆不次擢用故治效冠絕前古此眞大聖人用人之良法也蓋循資格者可以得庸謹不可以得異才用耆老者可以守常不可以應變漢髙之於樊噲克城乃增爵級其於韓信一見卽授大將同治中興諸臣多出艸澤其明效也蓋用人者用其气而已凡任事之人必其懷抱熱血故能圖立功名若髙談安靜貌托謹厚者熱血必少才具必庸𨿽能束身寡過亦已暗墮紀綱況當此時事艱難安用此具臣爲哉昔李沆謂不用少年喜事之人此乃平世之言施於今日藥病相反蘇軾謂能用智名勇功之人則治在人主驅策駕馭之無冷其熱如牧者之於羊視鞭所指惟意所注稍加輕重皆將奔走趨赴馳驅死大賈操奇滯居猶能奔走一市況人主挾賞罰之大權鼓舞天下之士何求不得何欲不行豈有緩急之際無才可用者哉

夫古亦天下今亦天下神州靈淑士庶萬數未爲乏才皆皇上撫而有之者也今東事之起發憤忘身以爲國者無幾固臣下之不忠得無皇上鼓舞拔擢之道有未盡耶夫下僚庶士懷才忠者甚眾皇上所深知簡在者有幾人所不次拔擢者有幾人所議論咨詢者有幾人所日夜鉤訪者有幾人前代有夢而得之者有獵而得之者有問而得之者有書屏而次第用之者皇上深居法宮用人求士固非逖所能知然未聞有進賢退不肖之大舉仍是循資格錄科舉否則大臣進其私人而已竊意皇上尙未講求及之也夫平流而進者富貴其所自有感激之意必少特拔而上者知遇出於格外圖報之意必深亞夫鞅鞅非少主之臣霍光驂乘有跋扈之意孟子謂齊王無親臣謂之親臣者上有特達之知故下有非常之報則親臣之義固孟子所特立以告後王者也昔田橫有死士李克用有義兒李成梁戚繼光有家丁將帥馭卒猶能以之赴湯蹈火成其功名皇上有天下士庶而不善用之以毗聖治而揚天威乃致大辱於小夷故謂皇上鼓舞拔擢之道有未盡也詩云周王壽考遐不作人人主不僅恃人天資之忠義恃有道作而致之豫讓在範氏爲貳臣在智氏爲忠臣韓信在項羽爲庸臣在漢髙爲才臣封徳彜在隋爲佞臣在唐爲良臣故在作之而已方今若發憤自彊興舉百度非才不任若仍以資格治天下猶以參苓治奇病必不可得矣伏惟皇上垂意旁求日夜鉤訪某某有才某某未用孔子謂盡知天下之名士盡知其數盡知其所在悉令引見詢以時事破除常格不次擢用或令翰林諸曹輪班顧問或見下僚末秩溫顏咨詢或令九卿翰詹科道督撫司道薦舉專求艸澤禁薦顯僚天下之士必踴躍奮發冀酬知遇必有豪傑出濟難者所謂求人才而擢不次者此也夫天下𨿽大人才𨿽多人主所日見者左右之臣而已書曰侍禦僕從罔匪正人用旦夕承弼厥辟又曰惟其吉士勿用憸人用勱相我國家蓋資啟沃廣見聞𨿽以亶聰之主未有不用左右之助若有憸人間其間則煬蔽賢壅塞言路營私樹黨弄權作威禍有不堪言者其正人吉士匡君憂國引進賢士開廣言路其裨益亦豈可量哉今之左右諸臣皇上所日見者其爲正人憸人皇上自辧之而已伊尹曰有言逆於心必求諸道孟子曰責難於君謂之忠劉向曰魁壘耆碩憂國如家議論通古今喟然動人心而大學亟稱秦誓之一臣人之彥聖其心好之以能保子孫黎民人之有技媢嫉惡之不能保子孫黎民孰好彥聖孰媢有技皇上亦自辧之而已周禮有土訓誦訓匡人撢人之官皆誦四方之政以廣耳目漢世郎官若東方朔揚雄階下執袁盎入內移席孔光執唾壺虎子皆妙選名儒爲之程子言日親學士大夫則治今翰林百數郎曹千數皆人才所聚潦倒冗散若用周漢之例或增廣南書房員數或調入侍衛其於輔聖徳而廣聖聰必有裨益所謂愼左右而廣其選者此也人才得左右賢而下情不達百獘未已夫中國大病首在壅塞气郁生疾咽塞致死欲進補劑宜除噎疾必血脈通暢體气乃彊今天下事皆文具而無實吏皆姦詐而營私上有徳意而不宣下有呼號而莫達同此興作並爲良法外夷行之而致效中國行之而益獘者皆上下隔塞所致也

夫一省千里之地而惟督撫一二人僅通章奏以百僚庶士之眾而惟樞軸三五人日見天顏然且堂廉迥隔大臣畏謹而不敢盡言州縣專城小民抑而末由呼吁故君與臣隔絕官與民隔絕大臣小臣又相隔絕如浮屠十級級級難通廣千間重重並隔夫天下萬物之繁封圻千里之廣使督撫樞軸皆爲大賢然是數人者心思耳目之所及必有未周才力精神之所運必有未逮以之運掉四海措置百務已狹隘不廣矣況知人之哲自古爲難唐帝失之於共兜葛亮失之於馬謖任用偶誤一切乖方而欲倚以扶危定傾經營八表豈不難乎天下人民四萬萬士庶億萬情僞百端才智甚廣皇上僅寄耳目於數人而數人者或畏謹而不敢竭盡或且煬蔽賢壅塞聖聽皇上𨿽欲通中外之故達小民之阨其道無由名𨿽尊矣實則獨立於上故致有割地棄民之舉皇上亦何樂此獨尊爲哉夫先王之治天下無不與民共之洪範之大疑大事謀及庶人爲大同孟子稱進賢殺人待於國人之皆可般庚則命眾至庭文王則與國人交尙書之四目四聰皆由辟門周禮之詢謀詢遷皆合大眾嘗推先王之意非獨集思廣益通達民情實以同憂共患給合民志昔漢有徵辟有道之制宋有給事封駁之條伏乞特詔班行四海令士民公舉博古今通中外明政體方正直言之士略分府縣約十萬戶而舉一人不論已仕未仕皆得充選因用漢制名曰議郎皇上開武英殿廣懸圖書俾輪班入直以備顧問並準其隨時請對上駁詔書下達民辭凡內外興革大政籌餉事宜皆令會議三占從二下部施行所有人員歲一更換若民心推服畱者領班著爲定例宣示天下上廣皇上之聖聰可坐一室而知四海下合天下之民志可同憂樂而忘公私皇上舉此經義行此曠典天下奔走鼓舞能者竭力富者紓財共贊富彊君民同體情誼交孚中國一家休戚與共以之籌餉何餉不籌以之練兵何兵不練哉合四萬萬人之心以爲心天下莫彊焉所謂通下情而合其力者此也舉是數者於以恢復琉球掃蕩日本大雪國恥耀我威稜昔徳相畢士馬克破法之後謂地球諸國莫有如中國之勢者恐爲歐洲患欲合諸國分之旣知吾孱弱不振遂罷置不理夫中國以二萬里之地四萬萬之民二十六萬之物產二帝三王四千年之忠義列聖之培養地球列國所無也若修政自彊𨿽西撻歐洲南收海島而有餘誠諸大國之所畏也何至有割地償於小夷之事哉及今爲之猶可補牢若再徘徊遲疑苟且度日因循守舊坐失事機則外患內訌間不容髮遲之期月事變或來後欲悔而攺作大勢已壞不可收拾𨿽有聖者無以善其後矣故社稷安危決在今日凡上所陳其行之者仍在皇上自彊之一心畏敬之一念而已蓋天下大器也難成而易毀兆民大眾也難靜而易動故先王懍朽索之馭馬慮天命之無常日愼一日如履淵冰振刮摩厲僅能自立近者土耳其爲回教大國陸兵甲天下不變舊法遂爲六大國割地廢君而柄其政屬地布加利牙羅馬尼亞塞爾維亞並裂土自王俄日能變法遂威行東方是皆前車可爲近鑑自古非常之事必待大有爲之君自彊爲天行之健武人乃大君之徳洪範以弱爲六極大易以順爲陰徳詩曰天之方懠無爲誇毗說者以誇毗爲體柔之人是以爲戒皇上若歷鑑覆轍深畏天命思祖宗之付托慮社稷之淩夷夙夜震動念玆在玆早朝晏罷講求自彊某事未舉某獘未除某才未用某法未善邦交未固國本未堅刻日程功義在必辦必有赫然奮發不能自已者伏乞皇上遠鑑詩易之所戒近鑑俄土之興衰獨攬乾綱破除舊習勿搖於左右之言勿惑於流俗之說立事必有利獘權其重輕聽言必有是非察其迂切斷自聖衷更新大政宗廟幸甚天下幸甚夫無事之時𨿽勛舊之言不能入有事之世𨿽芻蕘之言或可采進士艸茅逖何敢妄陳大計變亂舊章但上感聖主之旁求下懼一家之胥溺譬猶父有重病庶孽知醫𨿽不得湯藥親嘗亦欲將驗方鈔進公羊之義臣子一例故忘其僭越竭其愚昧惟皇上采擇焉不勝冒昧隕越之至伏惟代奏

皇上聖鑑謹呈

上今上皇帝第四書

康有爲

爲變通善後講求體要乞速行幹斷以圖自彊呈請代奏事竊職前月不揣狂愚妄陳大計自以僭越干犯重誅待罪彌月惶恐戰栗乃蒙皇上天地包容不責其僭妄之罪豈非廣芻蕘之聽立鞀鐸之鵠以開言路而廣聰明耶職上感聖明之納言如此下憤國事之搶攘如彼前書僅言通變之方未發體要及先後緩急之宜用敢冒犯斧鉞再竭愚誠爲我皇上陳之竊惟爲治之道在審理勢勢本無彊弱大小對較而後分理難定美惡是非隨時而易義昔孔子旣作春秋以明三統又作易以言變通黑白子丑相反而皆可行進退消息變通而後可久所以法後王而爲聖師也不窮經義而酌古今考勢變而通中外是刻舟求劍之愚非闔辟乾坤之治也今通商旣開外國環逼旣已彼我對立則如兩軍相當不能諜其軍法兵謀無以爲用兵應敵小敵而不知情則震而張皇大敵而不知情則輕而致敗必然之理也夫泰西諸國之相逼中國數千年來未有之變局也曩代四夷之交侵以彊兵相陵而已未有治法文學之事也今泰西諸國以治法相競以智學相上此誠從古諸夷之所無也嘗考泰西所以致彊之由一在千年來諸國並立也若政稍不振則滅亡隨之故上下勵精日夜戒懼尊賢而尙功保民而親下其君相之於一士一民皆思用之故護養之意多而防制之意少其士民之於其君其國皆能親之故有情而必通有才而必用其國人之精神議論咸注意於鄰封有良法新制必思步武而爭勝之有外交內攻必思離散而窺伺之蓋事事有相忌相畏之心故時時有相牽相勝之意所以講法立政精益求精而後僅能相持也一在立科以勵智學也泰西當宋元之時大爲教王所愚累爲回國所破貧弱甚矣英人倍根當明永樂時創爲新義以爲聰明鑿而愈出事物踵而精華主啟新不主仍舊主宜今不主泥古請於國家立科鼓勵其士人著有新書發從古未創之說者賞以淸秩髙第其工人制有新器發從古未有之巧者予以厚幣功牌皆許其專利寬其歲年其有尋得新地爲人迹所未辟身任大工爲生民所利賴者予以世爵於是國人踴躍各竭心思爭求新法以取富貴各國從之數十年間科侖布尋得美洲萬里之地辟金山以致富每年得銀巨萬而銀錢流入中國矣墨領繞大地知地如球而荷蘭葡萄牙大收南洋據臺灣而占濠鏡矣哥白尼發地之繞日於是利瑪竇熊三拔艾儒略南懷仁湯若望挾技來遊其入貢有渾天地球之儀量天縮地之尺而攺中國歷憲矣至近百年來新法益盛道光初年始創輪舟而十二年英人犯我廣州且收四洲爲屬地辟土四萬里矣道光末年始有電綫鐵路美人鐵路如織网絲五里十里縱橫午貫而富甲大地俄人築之辟地萬里近者英之得印度緬甸俄之得西伯利至琿春法之得越皆築鐵路以偪我三垂矣合十餘國人士所觀摩君相所激勵師友所講求事無大小皆求新便近以船械橫行四海故以薄技粗器之微而爲天下政教之大人皆驚洋人气象之彊制造之奇而推所自來皆由立爵賞以勸智學爲之一在設議院以通下情也籌餉爲最難之事民信上則巨款可籌賦稅無一定之規費出公則每歲攤派人皆來自四方故疾苦無不上聞政皆出於一堂故徳意無不下達事皆本於眾議故權姦無所容其私動皆溢於眾聽故中飽無所容其獘有是三者故百度並舉以致富彊然孟子云國家閒暇明其政刑尊賢使能大國必畏易稱開物成務利用前民作成器以爲天下利洪範稱大同逢吉決從於卿士庶人孟子稱進賢殺人待於國人大夫則彼族實暗合經義之精非能爲新創之治也

中國自古一統環列皆小蠻夷故於外無爭雄競長之心但於下有防亂弭患之意至於明世治法尢密以八股取士以年勞累官務困智名勇功之士不能盡其學一職而有數人一人而兼數職務爲分權掣肘之法不能盡其才道路極塞而散則易治上下極隔而尊則易威國朝因用明制故數百年來大臣重鎭不聞他變天下𨿽大戢戢奉法而文网頗疏取民極薄小民不知不識樂業嬉生此其治效中古所無也若使地球未辟泰西不來𨿽後此千年率由不變可也無如大地忽通彊敵環逼士知詩文而不通中外故錮聰塞明而才不足用官求安謹而畏言興作故茍且粉飾而事不能興民多而利源不開則窮而爲盜官多而事權不屬則冗而無恥至於上下隔絕故百獘叢生一統相安故敵情不識但內而防患未嘗外彊以此閉關而爭之俗忽當競長之時絺綌宜於夏日雨雪忽至不能不易重裘車馬宜於陸行大河前橫不能不覓舟外之感觸旣異內之備禦因之故大易貴乎時義管子貴乎觀鄰管子曰國之存也鄰國有焉國之亡也鄰國有焉舉而不當此鄰敵所以得志也天下皆理己獨亂國非其國也諸侯皆合己獨孤國非其國也大而不爲者復小眾而不理者復寡蓋列國並爭如孤軍轉戰於長圍苟精神方兵械士馬少有不逮敗績立見大朝一統如一人偃臥於斗室但謹戶牖去蚊虻𨿽稍髙枕可以無事今略如春秋戰國之並爭非復漢唐宋明之專統所謂數千年未有之變也若引舊法以治近世是執舊方以醫變癥藥旣不對病必加危五十年來講求國是者旣審証之未眞故言戰言和亦施藥之未當否則篤守不藥坐待弱亡用致割地償病日危重至此傷寒存裏病入厥陰昔患水腫痿痺猶尙然今且枯漧瘦羸漸無精气如不講明病證盡易舊方垂危之人豈堪再誤但審病之輕重常變不同則用方之君臣佐使亦異故今審端致力之始尢以講明國是爲先伏聞聖意所注垂下及臣所論說咸欲變法自彊可謂通知情勢矣曩言今當以開創治天下不當以守成治天下當以列國並爭治天下不當以一統無爲治天下誠以積習旣深時勢大異非盡棄舊習再立堂構無以滌除舊獘維新气象若僅補苴罅漏彌縫缺失則千瘡百孔顧此失彼連類並敗必至無功夫夏屋壞於短梲金堤敗於蟻穴況欲飾糞墻雕朽木而當雷電風雨之交加焉有不傾覆者哉他日不知其彌補之非或歸咎於變攺之謬近者設立海軍使館招商局同文館制造局水師堂洋操船廠而根本不淨百事皆非故有海軍而不知駕駛有使館而未儲使才有水師堂洋操而兵無精卒有制造局船廠而器無新制有總署而不通外國掌故有商局而不能外國馳驅若其徇私叢獘更不必論故徒糜巨無救危敗反爲攻者籍口以明更張無益而已職竊料今者廷議變法積習難忘仍是補漏縫缺之謀非再立堂構之規風雨旣至終必傾墜國事有幾豈可頻誤哉職伏願皇上召問臣講明國是反復辧難顯露事勢確知舊習之宜盡棄補漏之無成功大體旣立而後措施不失議論著定而後耳目不驚先後緩急乃可徐圖摧陷廊淸乃可用力若果能滌除積習別立堂基竊爲皇上計之三年則規模已成十年則治化大定然後恢復舊壤大雪仇恥南收海島以迫波斯印度北收西伯利以臨回部彊俄於以鞭笞四夷爲政地球而有餘矣

夫以不更化則危亡之急如此能更化則彊盛之效如彼言之豈不易哉請以土耳其日本言之土耳其爲回教大國襟帶兩洲地五千里非洲二十餘國皆其屬藩陸師天下第一水師天下第三以不更化之故兩辱於俄其屬地布加利牙羅馬尼亞門的內哥塞爾維亞皆叛而自立於是俄割其黑海波斯割其科托奧割其波森利牙赫次戈偉也納英割其毛魯塌希臘割其白海六大國廢其君而柄其政爲之開議院築鐵路於是土不國矣其它守舊之國掃滅已盡惟餘我及波斯暹羅耳以緬甸之大我累用兵而不得者英人旬日而舉之其得失可以鑑矣日本蕞爾三島土地人民不能當中國之十一近者其酋睦仁與其相三條實美攺紀其政國日富彊乃能滅我琉球割我遼臺以土之大不更化則削弱如此以日之小能更化則驟彊如彼豈非明效大驗哉況中國地方二萬里之大人民四萬萬之多物產二十六萬種之富加以先聖義理入人之深祖宗徳澤在人之厚下知忠義而無異心上有全權而無掣肘此地球各國之所無而泰西諸國之所羨慕者也以皇上之明居莫彊之勢有獨攬之權不欲自彊則已耳若皇上眞欲自彊則孔子所謂欲仁仁至孟子所謂王猶反手蓋惟中國之勢爲然然數千年之舊說易爲所牽數百年之積習易爲所滯非常之原黎民所懼吐下之方庸醫不投苟非有雷霆霹靂之气不能成造立天地之功故非天下之至彊不能掃除也後有猛虎則懦夫可以跳澗溪室遭大火則吝夫不復惜什器惟知之極明者行之自極勇然非天下之至明不能洞見也皇上眞有發彊剛毅之心眞知灼見之學掃除更張再立堂構自有不能已者故願皇上先講明之則餘事不足爲也若猶更化不力必是講明未至以爲舊習可安不必更張太甚是𨿽有起死之方無救庸醫之誤矣竊觀今日經此創巨痛深之後未聞臥薪嘗膽之謀有兵事則惶死紛紜旣議和則因循敷衍皇上有自彊求治之心而未聞求言求才之事上下隔絕未聞紆尊降貴以通下情泄沓苟安未聞震動激勵以易風俗大小上下未聞日夜會合謀議自彊之舉大臣宰執復徇薄書期會往來飲食之文割地未定借未得仇恥已忘憤心已釋過此益可知矣麻木不仁飲迷熟睡刺之不知痛藥之不能入誠扁鵲所望而卻走也若謂待遼臺事畢乃議攺圖則今日割地之舉皆由昔者泄沓之爲不亟圖內治而待命他人天下甚大事變日生撤兵旣難教案旋起土司未劃回亂繼生何日是從容爲政時哉方今求治𨿽救火追亡猶慮不及而佩玉鳴珂雅步於覆屋危墻之下豈有當乎庸醫模稜足以殺人庸人因循足以誤國故敢謂廷議變法積習難忘風雨旣至終必傾墜者此也夫斟酌補苴豈不甚善而職必謂非掃除更張終無補益者何哉試以一二事言之如今日所大患者貧弱也救貧莫如開礦制造通商救弱莫如練兵選將購械人所共知也而科舉不攺積重如故人孰肯捨所榮而趨所賤哉著書制器辦工尋地之榮途不開則智學不出故欲開礦則通礦學者無其人募制造則創新制者無其器講通商則通商學者無其業有所欲作必拱手以待外夷故有地寶而不能取有人巧而不能用以此求富安可致哉

鄕塾童學讀史識字測算繪圖天文地理光電化重聲汽之學校不設則根柢不立驅垂老乞丐者爲兵而欲其識字繪圖測表燃炮必不可得則兵不如人選悍夫勇士者爲將而欲其讀史知兵測天繪地必不可得則將不如人購外夷開官廠以爲船炮槍械而欲其新式巧制必不可得則船炮槍械必不如人故凡有戰釁必敗績以搖國家有兵而不可用有械而不可恃以此求彊安可致哉假如知開礦制造通商練兵選將購械之不能驟求矣於是稍攺科舉而以榮途勵著書制器尋地辦工之人大增學校而令鄕塾通讀史識字測算繪圖天文地理光電化重聲汽之學亦可謂能變通矣然外國凡講一學必集眾力以成之固爲集思廣益觀善相摩亦以購書購器動費巨萬非眾擎則不舉故考天文則有天文之會凡言天文者皆聚焉築觀象之臺購渾天之器美人賀旦購天文鏡費七十萬金此豈一人能爲哉考地理則有地理之會凡言地理者皆聚焉英國阿侯爲亞洲地理會首醵金派人遊歷我亞洲自東土耳其波斯回部西伯利部及我國蒙古西藏測量繪圖窮幽極險我雲南細圖英人道光二十五年已繪之西藏細圖光緒二年已繪之蒙古漠河金礦之山前年俄人已繪有細圖到天津他如法人派流丕探滇越之地而卽收越南帕特耳忒遊暹羅考湄江之源而卽割暹羅湄江東岸近俄英之彊入漠河靑海川藏測繪者不可勝數旣屢見疆臣奏報以爲大患豈知皆其地理會中人爲之非國家所派者也特國家爲之保護遂收辟地萬里之殊功其它言礦學有礦學之會言農學有農學之會言商學有商學之會言史學有史學之會卽今教案疊見天下苦之亦皆其教會所派之人並非出於國命不過爲之保護耳而教民詗察敵情卽以大賴其力故泰西國勢之彊皆藉民會之故蓋政府之精神有限不能事事研精民會則專門講求故能事事新辟其入會之人自后妃太子親王大臣咸預焉前者俄後親入醫會比者日本之後入救人會皆降至尊而講末業如中國天子躬耕後夫人親蠶之義以資鼓勵故舉國風從學業之精制造之新寔由於此孔子曰百工居肆以成其事君子居學以致其道又曰以文會友孔子養徒三千孟子後車數十唐太學生萬人宋朱子陸九淵講學數千人明徐階講學會者八千皆治化極盛絕無流獘至漢明之季主持淸議此乃權姦之不利而國家之大利也明季貳臣入仕國朝畏人議之故嚴其禁今非其時豈可復緣其誤然上不爲倡下不敢作會若不開則學亦不成然學會𨿽開矣而學至精微事至繁重誰爲考授誰爲興舉鄕裏纖悉勢必責成於縣令而縣令上有層累之督撫司道本府以臨之則控制殊甚下惟雜流之典史巡檢胥差以佐之則輔理無人任之極輕捐納軍功亦可得待之極賤抱道懷徳不肯爲甚至冗員千數望差如歲廉恥衰貿才識庸鄙以此而欲其開新學鼓舞人士大勸農工興啟利源豈可得哉故周則百里封侯直達天子漢以太守領令下逮小民層級旣寡宣治較易近者日本之變制也以縣直隸國主而親王出爲知縣故下情無不達而舉事無不行吾土地遼知縣太多縱不能如日本直隸國家亦當如漢制領以巡撫崇其品秩任以從臣上汰藩臬道府之冗員下增六曹三老之鄕秩計月選不過數人簡拔何勞簽部淸流向上易於自愛奏報直達乃可舉事

若明知冗員而不能更革是𨿽有良法而無自推行其餘文書繁密之當刪卿寺冗閒之宜汰堂官數人之當並兼差數四之宜專吏胥之宜易用士人百官之宜終身專職必使盡去具文乃可施行實政若猶用明代牽掣之法必致貽政事叢脞之憂然一旦而盡革官制職有以知朝議之未能也然令攺易庶官立諸學矣而上下不交宿獘不去蠹在根本終難自彊今之知縣品秩甚卑所謂親民者也而書吏千數人盤隔於內山野數百里遼隔於外小民有冤呼號莫達書差訛索堂署威嚴長跪問訊刑獄慘酷乃至有人命沈冤鬻子待質而經年不訊者若夫督撫之尊去民益遠百縣之地爲事更積獘如山疾苦如海旣已漫無省識安能發之奏章況一省一人一月數折閉塞甚矣何以爲治樞臣位重事繁又復遠嫌謝客皇上九重深邃堂遠廉髙自外之樞臣內之奄寺外無得親近況能議論小臣引見僅望淸光大僚召見乃問數語天威儼穆於上匍匐拳跪於下屏气戰栗心顏震播何以得人才而盡下情哉每日辦事召見樞臣限以數刻皆須了決伏跪屏气敬候顏色未聞反復辧難甚少窮日集思天下甚大事變甚微皇上𨿽聖豈無缺失而限時以言事拳跪以陳辭𨿽有才賢不能竭盡當此時變豈能宏濟艱難哉夫以無益之虛文使人不能盡其才甚非計也古者三公坐而論道從容燕坐講求經國故能措施晏如用成上治夫行以知爲本髙以下爲基不講論則有行而無知不燕坐則有髙而無下冥行必蹶太髙則危尊嚴旣甚忌諱遂多上𨿽有好言之誠臣善爲行意之媚樂作太平頌聖之詞畏言危敗亂賊之事故人才隔絕而不舉積獘日深而不發至中國敗壞之由外夷彊盛之故非不深知寔不敢言昔黎庶昌奉使日本有所條陳但請親王出遊總署不敢代遞其它關切皇上之事皆知之而不言言之而不達達之而不動動之而不行皇上𨿽天亶聰明皆爲壅塞欲坐一室而知四海較中外而求自彊其道無由夫天子所以爲尊者威稜遠憺四夷賓服徳澤流溢海內乂安上播祖宗之靈下庇生民之命盛徳成功傳於後世乃可尊耳若徒隔絕才賢威臨臣下以不見不動爲尊以忌諱壅塞爲樂則近之有土地不守人民不保之患遠之有徽欽蒙塵二世瓦解之禍人情安於所習蔽於所見而禍敗一來悔無可及職曩言皇上尊則尊矣寔則獨立於上皇上何樂此獨尊良爲此也夫使內示尊於奴隸而外受辱於彊鄰與內交泰於臣民而外揚威於四海孰得孰失不待皇上之明無不能辧之者夫天地交則泰天地不交則否自然之理也歷觀自古開國之君皆與民相親挽輅可以移駕止輦可以受言所以成一代之治也自古危敗之君並與其臣相隔絕隋煬之畏聞盜賊萬曆之久不視朝所以致國祚之傾也伏讀太宗文皇帝聖訓謂明主自視如天臣下隔絕是以致敗我國上下相親是以能彊嗚呼明室之所以亡我朝之所以興者盡在此矣孟子謂如恥之莫如師文王師文王大國五年小國七年必爲政於天下蓋文王之聖與國人交鹿鳴文王之詩也笙簧飲食以臣爲賓故能成郅治流美至於今夫太宗文皇帝我朝之文王也竊願皇上師之紆尊降貴與臣民相親而以明季太尊爲戒天地旣交萬物萌動根本旣淨堂構自立百度昭舉自彊可致矣皇上若深觀時變稍降尊嚴職所欲言者有五焉

一曰下詔求言破除壅蔽罷去忌諱許天下言事之人到午門遞折令禦史輪值監收謂之上書處如漢公交車之例皆不必由堂官呈遞亦不得以違礙阻格永以爲例若言有可采溫旨嘉或令召對霽顏詢問庶辟門明目洞見萬里二曰開門集議令天下郡邑十萬戶而推一人凡有政事皇上禦門令之會議三占從二立卽施行其省府州縣咸令開設並許受條陳以通下情三曰辟館顧問請皇上大開便殿廣陳圖書每日辦事之暇以一時許親臨燕坐顧問之員輪二十員分班侍值皇上翻閱圖書隨宜咨問訪以中外之故古今之宜經義之精民間之苦吏治之獘地方之情或霽威賜坐或茶果頒食令盡所知能無有諱避上以啟聖聰旣廣所未聞下以觀人才卽勵其未學今天下人才皆在左右宰縣奉使皆在特簡問其方略責以成功許其言事嚴其賞罰則人皆踴躍發憤仰酬知遇治天下可運之掌矣其顧問之員一取於翰林文學侍從人才較多閒散日甚宜令輪值一取於薦舉用世宗憲皇帝之法令大臣翰詹科道下及州縣各薦人才凡有藝能皆得薦舉貴搜艸澤禁薦顯寮或分十科俾無遺賢𨿽或濫竽必有異才宜令輪值其不稱旨者隨時罷去其荒謬者罰其舉主一取於上書其條陳可采召對稱旨者與薦舉人並稱待詔亦令輪值一取於公推集議之員郡縣分舉各熟情勢自多通才亦令輪值四曰設報達聰周官訓方誦方掌誦方慝方誌庶周知天下意美法良宜令直省要郡各開報館州縣鄕鎭亦令續開日月進呈並備數十副本發各衙門公覽𨿽鄕校或非宵旰寡暇而民隱咸達官慝皆知中國百獘皆由蔽隔解蔽之方莫良於是至外國新報能言國政今日要事在知敵情通使各國著名佳報咸宜購取其最著而有用者莫如英之太吾士美之滴森令總署派人每日譯其政藝以備乙覽並多印副本隨邸報同發俾百寮咸通悉敵情皇上可周知四海五曰開府辟士宰相之職在於進賢漢世三公皆有曹掾妙辟英賢以爲毗佐故漢之公府得人最盛今之樞臣乃畏謹避人與天下之才賢不接豈能爲撥亂之任哉宜復漢制令開幕府略置官級聽其辟士督撫縣令皆仿此制其有事效同升之公庶幾宰府多才可助謀議然後分遣親近王公大臣遊歷以資諳練罷去官吏傔從閽役繁重以示親民免嚴刑長跪以卹民艱厚俸祿養廉以勸吏恥如是則順天下之人心發天下之民气合天下之知以爲知取天下之才以爲才天下臣庶欣喜舞蹈奔走動色樂事勸功尊君親上然後興舉新法經營百度昭明融洽天下一家無幾微之獘而不去無幾微之利而不舉惟皇上意之所欲爲無不如志矣皇上果講明不惑斷然施行則致力之先後成功之期效皆可爲皇上次第言之先引咎罪己以收天下之心次賞功罰罪以伸天下之气然後舉逸起廢求言廣聽廣顧問以盡人才置議郎以通下情數詔一下天下雷動想望太平外國變色斂手受約矣三月之內懷才抱藝之士雲集都中彊國救時之策並伏闕下皇上與二三大臣聚精會神延引講問撮言之要次第推施擇士之英隨器拔用賞擢不次以鼓士气沙汰庸冗以澄官方於是簡傔從厚俸祿增幕府革官制政皆疏通立道學開藝科創譯書遣遊學教亦具舉徵議郎則易於籌餉而借民行鈔皆可圖榮智學則各竭心思而巧制精工可日出然後鐵路與郵政並舉開礦與鑄銀兼行農學與商學俱開使才與將才並蓄皆於期歲之內可以大起宏規

中土海禁久開頗有藝學之士分爲教習各赴榮途至於三年鐵路之大段有成礦產之察苗有緒書藏設報館開遊學多歸新制紛出諸學明備人才並起道路大辟知識俱開荒地漸墾工院漸眾遊民漸少乞丐漸稀童塾皆識字知算之人農工有新制巧思之法織布制造漸可收內地之利商務輪舶漸可馳域外之觀然後練兵選將測海制械次第可講矣遲以十年諸學如林成才如麻鐵路羅織礦產洋溢百度舉而風俗成制造極精創作極眾農業精新商貨四達地無餘利人有餘饒槍船械之俱巧訓練駕駛之俱精富教旣舉武備亦修夫以歐洲十六國合其人數僅二萬萬我乃倍之以二千萬之練兵加數百艘之鐵艦揚威海外誰能禦之凡此成功可以期而計效者也然今左右貴近率以資格致大位多以安靜爲良圖或年已耆耄精神漸短畏言興革多事阻撓必謂天澤當嚴官制難攺求言求才徒增干進之士開院集議有損君上之權夫君貴下施天宜交泰冗官宜革掣權非時旣已言之若夫大考以詩賦超擢館選以楷法例授同爲干進抑何取焉況進言薦舉之士必多倜儻之才遺大投艱之時貴有非常之舉我聖祖仁皇帝開鴻博之科正當滇亂之日乃知聖人之宏謨固非常人所識度也豈可以一二濫竽而阻非常之盛舉哉至會議之士仍取上裁不過達聰明目集思廣益稍輸下情以便籌餉用人之權本不屬是乃使上徳之宣何有上權之損哉若謂皇上萬幾殷繁宵旰勤勞上書旣眾報紙益多旣費顧問之時安有披覽之暇豈知上書𨿽多提綱先見其無關政要派人閱讀其指陳切要卽於顧問之處可以集眾講求其有燕暇隨意閱報但使得備乙覽已可風化肅然吏不懷姦人皆自勵矣若狃於俗說不能掃除則舉事無人百獘叢積稍變一二終難補苴而民日以貧兵日以弱士日以愚國日以蹙彊夷環逼於外會匪蔓延於內五年之間江浙閩廣滇桂恐不能保十年之內皖楚遼藏蒙回亦慮變生二十年後敗壞非所敢知矣此尙言其常者若瓦解之患則旦夕可致殷鑑不遠卽在前明得失之效如此皇上果何擇焉竊聞皇上觸念時艱頓足憂嘆愓勵之心達著於外推此一念可以大有爲者也然有自彊之心而不能充居莫彊之勢而不能用竊爲皇上惜之嘗推皇上有憂危之心而不能赫然憤發掃除更張者大半牽於庸臣無動爲大之言容悅謹媚之習夫諸臣當有事則束手無策坐受縛割當無事則容媚畏謹苟持祿位今者在皇上則土地已割矣在諸臣則富貴無恙也方其私憂竊嘆亦有危心無如畏謹成風迫爲容悅詩說謂與師處者帝與友處者王與奴隸處者亡皇上日與容悅之臣處惟有拜跪惟諾使令趨走而已安得不致今日之事哉上尊下媚中塞外侮謀不能用逆耳不能入以此而求自彊猶之楚而北行其道背矣然二十年來粉飾承平大臣皆非以才能進用率以年資累官但以供文字奔走之勞本不能責以旋乾轉坤之任惟在皇上內審安危斷自聖衷而已夫中國人主之權雷霆萬鈞惟所轉移無不披靡昔齊桓公好紫舉國皆服秦武王好勇士舉國尙今以楷法詩文驅天下而人士皆奔走風從然則撫有四萬萬人何施而不可何欲而不得哉又視皇上所措而已皇上居可爲之位有憂憤之心當萬難少緩之時處不能自已之勢不勝大願伏乞皇上講明理勢之宜對較中外之故特奮幹斷龔行天健破積習而復古義啟堂構而立新基無爲舊俗所牽無爲庸人所惑紆降尊貴通達下情日見賢才日求讜論以整紀綱而成大化雪仇恥而揚天威宗廟幸甚天下幸甚職疏逖小臣豈敢妄參大計但目擊國恥憂思憤盈棟折榱壞同受傾壓今將南歸感激聖明瞻望宮闕眷戀徘徊不能自已用敢再竭愚誠冀補萬一其推行之節目經理之章程細繁重不能詳及如蒙垂采或賜召對當別輯書進呈不勝冒昧戰栗之至伏乞代奏

皇上聖鑑謹呈

彊鄰環伺謹陳愚計疏

薛福成

奏爲彊鄰環伺世變方殷謹陳愚計略備采擇恭折仰祈聖鑑事竊臣博考輿圖遐稽史籍知我國家幅員之廣軼漢邁唐而超越於宋明數倍惟元代極盛之時差足比隆然元之塞外諸部不時自爲分裂未若我聖朝之一統無外控制得宜蓋形勢之雄治平之久人民之眾洵莫與京矣自泰西諸國航海東來始不過藉互市之名逐什一之利相狎旣久寖有違言釁端之起僅在五十餘年以前謀臣議論不一忽和忽戰累次失利紛紜者逾二十年而元气已大損矣厥後更定約章稍持和局外警之疊起環生者幾於無歲無之中外籌議不能不以防海爲兢兢地之險者扼之土之荒者辟之軍之闕者設之才之乏者練之械之精者購之藝之良者習之蓋旣經藎臣碩輔內外合謀苦心經營者亦逾二十年中國聲威稍稍異於疇昔然瀕海之區回環萬數千里布置旣已難周猶且艱於物力缺於人才限於時勢格於議論措施不過十之二三而狡寇窺逼之大勢又不僅在海而在陸矣臣竊按英俄法三國歐羅巴著名彊國也其國都皆距中國三四萬里彼知西洋大小諸邦競能自立難逞雄圖未肆西封遂勤東略英人初藉公司之力蠶食五印度未幾而沃壤數萬里盡爲所並遂與我之西藏爲比鄰近且脇服阿富汗克什彌爾巴達克山什克南諸部爲英屬國其大勢駸駸北向旣越蔥嶺而與我之回疆相接南並緬甸而雲南之迆南迆西悉與毘連矣俄國自興安嶺以外東傅於海包我黑龍江全境曁外盟蒙古烏梁海諸部西軼新疆諸城地勢尢爲廣遠自咸豐年間來索舊地而黑龍江以南烏蘇裏河以東勘界一誤蹙地數千里至今西人動輒借口謂爲中國不重邊地之明證侵奪之謀無時或息俄人又於同治年間乘我內寇不靖稍以兵力吞滅浩罕布魯特哈薩克布哈爾諸回部自是俄境亦接回疆其地匝我三陲回環殆不下二萬餘里法人自爭得越南旋脇取眞臘一國歸其保護近又侵割暹羅湄江東岸之地疆圉愈固气勢自雄而兩廣雲南邊外益以多事由斯以觀中國東南兩面大海繞之其自東北以訖西南則三彊國之境繞之防於海者動虞諸國窺伺防於邊者日與三國周旋至於南洋諸島星羅布昔人所謂海外雜國東南際天地以萬數時候風潮朝貢者今已爲英與荷蘭西班牙三國之外府竟無一島能自存者此殆宇宙之奇變古今之創局也然猶有可冀者曰彼𨿽盛於一時終將衰於異日顧臣觀西洋大國圖治之原頗有條理英俄法皆創國數百年或近千年炎炎之勢不始今日今其制勝之術屢變益精舟車則變而火輪矣音信則變而電傳矣槍則變而後瞠矣戰艦則變而鐵甲矣水雷則變而魚雷矣火藥則變而無煙矣窺敵則變而用气球矣照夜則變而用電燈矣專家之學互殫智力往往能制馭水火呼吸風霆新藝疊出殆無窮期其恃彊逞威之具旣如此

然猶有可慰者曰彼旣與我和好未必遽蓄狡謀顧國必自彊而後和可恃夫制敵而不制於敵者莫如鐵路英之鐵路一已抵西藏近邊之大吉嶺一已達雲南近邊之新街俄之鐵路將由塔什幹而趨浩罕近復經營西伯利亞鐵路東聯琿春海參崴法開鐵路以通商貨已由河內直接諒山而我無一足以應之俄人移我界碑脇我屬部之事時有所聞邇來粕米爾一役終不脫占地故智英人力爭野人山地印度各官志在分據險要侵逼滇疆臣因滇緬分界知其隱衷法人注意滇南諸土司已見端倪彼旣撤我藩籬稍久必窺堂奧其貪得無厭之情又如此蓋事變如此之棘時局如此之艱皆肇端於此數十年內夫自開辟以來神聖之所締造文物之所彌綸莫如中國一旦歐洲彊國四面環逼此巢燧羲軒之所不及料堯舜周孔之所不及防者也今欲以柔道應之則啟侮而意有難饜以剛道應之則召釁而力有難支以舊法應之則違時而勢有所窮以新法應之則異地而俗有所隔交涉之事日繁一日應付之機日難一日誠不知何所底止矣惟是通變方能持久因時所以制宜伊古盛時或多難以保邦或殷憂而啟聖臣愚以爲皇上值古未有之奇局亦宜恢古未有之宏謨夫英國地多而勢散俄國土曠而人稀法國政煩而民困彼有所長亦有所短我有所短亦有所長誠能棄所短而集所長自可用所長而乘所短未得其術則難者益難苟握其要則難者亦易臣謹擇其約而易行者請爲聖主陳其大一曰勵人才所謂才者何常時方無事則以黼黻隆平爲貴時方多事則以宏濟艱難爲先夫道徳之蘊忠孝之懷詩書之味此其體也而論致用於今日則必求洞達時勢之英才研精器數之通才練習水陸之將才聯絡中外之譯才體用兼該上也體少用多次也當風起初開之際必有妙術以鼓舞之則人自濯磨矣迨豪彥競進之時必擇賢能而倚任之則事無叢脞矣才之振奮默運於九重之精神勸之有具斯培之有本培之有本斯用之不窮至於多設學堂隨地教人多選學生出洋肄業亦皆儲才之要端也一曰整武備歐州諸邦以戰立國者一二千年凡事皆有專門名家故中國練軍不能不參仿西法海軍取法於英陸軍取法於徳已稍著成效矣顧北洋而外推行未廣尙不足以建威銷萌且論今日海軍不在驟拓規模而在簡核名實不在遽添船而在增練材藝俟其成效足與西軍相頡頏再援昔日化一爲三之議擴充分布則海疆自可無虞至各省綠營疲窳特甚前督撫臣曾國藩胡林翼已早言之似宜先就臨邊之地與英俄法相近者稍稍變綠營爲練軍因其舊餉給以新式火器而以西法部勒之漸除廢弛拘攣之習免爲西人所笑侮又查有可屯墾之地不妨酌置練軍或仿漠河金礦之例許公司集股開礦練營自護隨時操練以備調用似亦兩得之道也一曰浚利源泰西諸國競籌藏富於民之法然後自治自措之裕如卽臣所謂養才練兵亦非帑項充盈不可蓋生財大端在振興商務商務以暢銷土貨爲要訣欲運土貨以創築鐵路爲始基今者國家旣籌的營造山海關鐵路以期漸達於東三省此固護邊至計也然地勢稍偏土貨不旺尙需歲貼養路巨費恐非持久之局今欲使此路廣引商貨化貧爲富似非通內地鐵路不爲功內鐵路地仍宜查照湖廣督臣張之洞原議分年籌費由漢口開路以抵蘆溝橋而達山海關則秦隴楚蜀晉豫之土貨日出日多轉輸益遠商利自饒必有自集公司依幹路以築枝路者不必官爲籌寖假六通四辟富庶之機蒸蒸日上不僅有事時徵兵運餉爲便矣

臣又嘗閱光緒初年各關貿易總冊洋貨入口與土貨出口厥價足相抵近年洋貨驟贏土貨驟絀中國每歲耗銀至三四千萬兩則以洋布洋紗暢銷故也蓋其爲物出自機器潔白勻細工省價廉華民皆樂購用而中國之織婦機女束手坐困者奚啻千百萬人今上海武昌皆已購機設廠織布紡紗天津亦有紡紗之議誠宜推之各省及各郡縣官爲設法提倡廣招殷商設局分司優免稅釐俾資鼓勵收回利權莫切於此其它養蠶繅絲之法植茶焙葉之方煉鐵開煤之學一一講求整頓豈非利用厚生之政探本握要之圖乎一曰重使職昔漢武帝詔舉茂才異等可爲將相及使絕國者西洋諸國或以宰相及外部大臣出爲全權公使或以資深望重之總督出爲全權公使其視使職與將相並重大抵相臣襄內政使臣襄外務外與內相表裏也將臣尙武力使臣尙文辯辯與力相補救也有百年邊安之計定於三寸舌者富弼之使契丹是也有一介行李之馳賢於十萬兵者陸賈之使南粵是也方今英俄徳法美數大國各挾勝勢以相陵相伺其事體又與古迥異彼與我立約通商定界動輒有大利大害倚伏乎其中臣嘗謂國勢之振興不盡恃戰勝攻取但能於交涉數大端措注合乎機宜恢張自有明效夫總理衙門所恃爲耳目爲手足爲心膂者莫如使臣中國古多卓犖之士然今尙稍艱其選者不講之於豫也西洋久著彊盛之績然今尙不竭於用者能練之以漸也伏願樹之準繩明示激勸則風聲一播足以奔走天下俾人人以經濟爲先資以遠謨爲急務上之所重下亦重之下之所重效自隨之亦在聖意之專注而已以上四端類皆勞臣之所經畫聖主之所施行臣不過稍請變而通之擴而大之用力旣專收效自倍庶冀紓外患而固邦本大抵英人堅韌俄人倔彊法人蠻橫而探其狡黠之謀則各造乎其極殊令我有應接不暇之苦然論我固有之權力苟善用之未嘗不爲彼所深憚誠使經理日宏賢能日奮必善審三國之變而備之可也卽徐待三國之衰而制之亦可也儻因循而不早爲計則敵已迫矣患已深矣儳焉不可終日矣詩曰心之憂矣疢如疾首微臣奉使四國稍睹外洋情勢輒敢貢其拳拳之愚不勝戰栗彷徨之至所有彊鄰環伺世變方殷謹抒愚計緣由理合恭折密陳伏乞皇上聖鑑訓示謹奏

變法自彊疏

胡燏棻

奏爲因時變法力圖自彊謹條陳善後事宜恭折仰祈聖鑑事臣聞五帝殊時不相沿樂三王異世不相襲禮蓋窮變通久因時制宜之道不同也上年倭人肇釁陸師屢挫海軍繼失寇焰猖狂神人共憤我皇上不忍兩國生靈久罹鋒鏑以大字小捨戰言和𨿽兩害從輕計不能不出於此然自古馭外之策斷無一意主和可以久安之理唐於吐蕃宋於金人是其明鑑今遼河以東失地千里𨿽由俄法徳三國合起而爭許還故土但倭人仍有從容商議之語恐不免枝節橫生臺灣交地近復激成變端倭人能否不起責言固難預料然此風一開事變一日亟一日及今而不思攺計竊恐數年以後大局更不堪設想目前之急首在籌餉次在練兵而籌餉練兵之本源尢在惇勸工商廣興學校伏查國家賦稅所入歲有常經今忽添此二萬萬兩之兵費非借洋債從何措置以最輕利息六釐計算每年需息銀一千二百萬兩而陸續償還本銀尙不在此數且自上年用兵以來關內外各路添兵購械所借華洋商應償本息已屬不少此外奉直兩省善後事宜仍須節節增修次第興舉北洋海軍亦不能不從新創辦以圖補苴約計購船置械非數千萬金不能成軍此後水陸所需每歲又不下千餘萬金入者祇有此數出者驟然加增𨿽日責司農以籌劃度支亦恐無從應付竊觀泰西各國無論軍餉工程千萬之需咄嗟立辦何者藏富於民多取之而不爲虐而民亦樂輸以奉其公彼其器械日制而日精商務日開而日盛水陸之兵日練而日彊蓋董勸之始國家設各項學校以培植之藝術旣成分各項官守以任使之故民有人人自奮之思治有蒸蒸日上之勢今中國土地之廣人民之眾物產之饒爲泰西各國所未有辦理洋務以來於今五十年矣如同文方言館船政制造局水師武備學堂凡富彊之基何嘗不一一仿行而遷地弗良每有淮橘爲枳之嘆固由僅襲緒餘未窺精奧亦因朝廷所以號召人才者在於科目天下豪傑所注重者仍不外乎制藝試帖楷法之屬而於西學不過視作別途𨿽其所造已深學有成效亦第等諸保舉議之流不得於正途出身之列操術疏斯收效寡也日本一彈丸島國耳自明治維新以來力行西法亦僅三十餘年而其工作之巧出產之多礦政郵政商政之興旺國家歲入租賦共約八千餘萬圓此以西法致富之明效也其徵兵憲兵預備後備之軍盡計不過十數萬人快船雷艇總計不過二十餘號而水陸各軍皆能同心齊力曉暢戎機此又以西法致彊之明效也反鏡以觀得失利鈍之故亦可知矣今士大夫莫不以割地賠費種種要挾爲可恥然時勢所逼無可如何則惟有急求雪恥之方以坐致自彊之效耳昔普法之戰法之名城殘破幾盡電綫鐵路處處毀裂賠償兵費計五千兆佛蘭克其數且十倍今日之二萬萬兩然法人自定約後上下一心孜孜求治從前獘政一體蠲除不及十年又致富彊仍爲歐洲雄大之國論者謂較盛於拿坡侖之時今中國以二十二行省之地四百餘兆之民所失陷者不過六七州縣而謂不能復仇洗恥建我聲威必無是理但求皇上一心振作破除成例攺弦更張咸與維新事苟有益𨿽朝野之所驚疑臣工之所執難亦毅然而行之事苟無益𨿽成法之所在耳目之所習亦決然而更之實心實力行之十年將見雄長海上方駕歐洲舊邦新命之基自此而益鞏豈徒一雪割地賠費之恥而已臣之愚昧何敢挾其芻蕘之見輕言變法但縱觀世運撫念時艱痛定思痛誠恐朝野上下髙談理學者狃於淸議鄙功利爲不足言習於便安者又以爲和局已定泄沓相仍設或敵國外患猝然再舉更慮抵禦無方然則臥薪嘗膽求艾療其尙可稍緩須臾耶微臣早夜焦思今日卽孔孟復生捨﹝富﹞﹝當﹞彊外亦無立國之道而捨仿行西法一途更無致富彊之術用敢不揣冒昧就管見所及舉籌餉練兵重工商興學校數大事敬爲我皇上縷晰陳之

一開鐵路以利轉輸也中國鐵路之議屢舉屢廢自經此次軍事利鈍之故昭然共見應請援照前兩廣督臣張之洞原議自漢口至京開辦幹路顧辦法次第必當先定大綱第一在勸立公司準民間自招股本而一切窒之處如買地勘界等類必須官爲保護第二在勘明道裏從前原議北自蘆溝橋至正定南自漢口至信陽州分頭舉辦查漢口至信陽山路崎嶇工費較巨不若取道襄樊地勢平坦其鐵軌渡河之路尢宜在鄭州以西榮陽以東已出山險經流不攺之處旣渡河則東循淇衛西倚太行北行而達保定地髙路平較爲穩固第三在多開支路自漢口至京迆長三千里若僅有榦無枝則貿易必不旺商旅必不多其勢亦難持久竊謂支路宜分三段南路由光山固始出六安以載茶葉由應城京山安陸出荊門當陽以運煤鐵西路由懷慶出軹開經蒲解以達關隴東路由開封歸徳過宿泗以抵淸江如此則天下大局若网在綱商務工務漕務軍務莫不四通八達第四在議定規制自髙鐵軌之制出而火車一變自電气傳力之機出而火車又一變今俄人自加斯濱海達琿春一路卽系用髙軌電气車之法今創辦之初宜擇其至便至捷者爲之以免他日紛紛攺造又有我鈍彼利之嘆迨辦成後每年除公司費用修理經費外所餘利銀官收其什一之稅誠能各省一律舉行則公家歲可得數百萬金而且東西南北節節流通土物日出商務日旺釐金關稅亦日饒是每歲所增入又不下數百萬金一旦疆有事運餉運兵朝呼夕至今日寓彊於富之道計無有切於此者矣一籌鈔幣銀幣以裕財源也昔元明以鈔票爲虐政者則以一紙空券欲抵巨萬現銀情同誑騙耳西國以鈔幣便民者則以有一萬之銀始發一萬之票無絲毫虛浮也中國不自設銀行自印鈔票自鑄銀幣遂使西人以數寸花紋之券抵盈千累萬之金如匯丰徳華有利等洋行之鈔票是也以低潮九成之銀易庫紋十成之價如墨西哥呂宋日本等國之洋錢是也今誠能於各省通商口岸一律設局自鑄金銀銅三品之錢頒定相準之價垂爲令甲一面於京城設立官家銀行歸戶部督理省會分行歸藩司經理通商碼頭則歸關道總核購極精之器造極細之紙印行鈔票而存其現銀於銀行妥定章程明頒諭旨俾民得以鈔幣兩項完納租賦稅釐至各省旗兵綠營防營之餉京外文武百官之廉俸亦卽以鈔幣兩項分搭勻撥而尢必各處銀行於出入授受之間隨時查核不至鈔溢於銀並絕無毫釐短折方能取信於人持之久遠惟用人必須按照西法用商務之章程杜官之習气愼選精明廉潔之人綜計出入其餘亦須屏絕情面皆由公舉不得私薦方免獘竇至於放息責成殷實保人一有虧折惟保人代償押則值十押七一經逾期拍賣償抵不足仍向欠戶追還果能照此認眞辦理實力奉行其收回利權孳生息計每歲盈餘之數至少當在千萬以上此誠今日至要之務不可忽視者也一開民廠以造機器也中國各省設立制造船政槍子藥等局不下十餘處向外洋購買機器對像不下千百萬金而於制造本源並未領略不聞某廠新創一槍自造一能突過泰西不聞某局自制一機器能創垂民用一旦有事件件仍須購自外洋豈眞華人之智不及西人哉推其病源厥有三故各廠之設也類依洋人成事而中國所延洋匠未必通材往往僅曉粗工不知精詣襲象而遺神明其病一廠系官辦一切工料資本每歲均有定額卽有自出心裁思一器者而所需成本苦於無從報銷且外洋一器之成如別色麻之鋼克鹿卜之或法經數易或事更數乎成本費數十萬金然後享無窮之利垂久大之業今中國之工匠旣無此堅忍之力國家又別無鼓舞之途遂事事依樣葫蘆一成不變其病二外洋各廠之工頭匠目均系學堂出身學有本源而其監督總理之人無不曉暢工藝深明化重光電算數之學故能守法創法精益求精今中國各局總辦提調人員或且九九之數未諳授以礦質而不能辧叩以機栝而不能名但求不至偸工減料已屬難得器械利鈍悉聽工匠指揮茫無分曉其病三竊謂中國欲藉官廠制器𨿽百年亦終無起色必須準各省廣開民廠令民間自爲講求如國家欲購槍船械機器均托民廠包辦包用其試不如式者𨿽定造亦必剔退則人人有爭利之心虧本之懼自然專心致志實力講求以期駕乎西制之上如此則漏旣塞一有兵事取求易給不至爲洋商壠斷居奇受重價之累且不至爲敵人阻港攬舟冒行海之險矣

一開礦產以資利用也中國煤鐵五金徧地皆是從前業經各處招商開辦乃卒至股本耗折成效毫無者非礦之不可開實辦之不得法耳夫辦礦之要又有四第一在重聘礦師西洋實有學問之礦師其國中且延致不及故往往不願來華其願來者不過外托行家陰圖漁利迨一悟其欺妄而全局已隳故欲開礦當先求師欲求師當先重聘第二在愼選礦地夫貴州鐵質非不佳也乃轉運至千里已外則成本重而其價昂矣漠河金苗非不旺也乃地處極邊百貨騰貴則工作難而出數少矣故開礦之地必須擇其水陸交通轉運便利之處則人工往來易於招集對像輻輳易於取求第三在細考礦質同一礦也而質有良楛卽價分貴賤故往往集本同而獲利不等假使當日者以開平礦務之規模資本而開齊魯淄濰之佳礦則今日獲利當倍蓰於此矣第四在厚集礦本夫資本出於富家則原有置產業貽子孫之心資本出於市儈則無非借股票低昂爲買辦空盤之計收效稍遲卽棄如敝屣從前公司爲股票牽掣一傾百倒皆由於此故招散股不如招大股招商股不如招官股而其大要尢在辦理之得人必須正大光明赤心爲國絕無一毫私見否則礦不成則害在公家礦旣成則利歸私室初次選擇斷不可瞻徇情面果能於此四者講求盡善而謂礦務不能辦礦利不可求必無是理況將來欲廣造鐵路則處處需鐵需煤欲自鑄錢幣則各局需金需銀需銅欲自開民廠鑄槍機器則各需五金及硝磺鉛汞等質是招股開礦實今日之最大利源也一折南漕以節經費也查京倉支用以甲米爲大宗官俸僅十之一八旗兵丁不慣食米往往由牛錄章京領米易錢折給兵丁買食雜糧約南米一石僅合銀一兩有奇官俸亦然四品以上尙多親領其餘領米票以轉賣米鋪每石亦一兩有奇夫南漕自催科徵調督運驗收經時五六月行路數千里竭百姓無數之脂膏聚吏胥無數之蟊賊耗國家無數之開銷運至京倉至每石之值通扯或十兩或五六兩不等而及其歸宿乃爲易銀一兩之用此實絕大漏徒以冗官蠹吏中飽所在積習不攺此眞可爲長太息者也推原其故朝廷深思遠慮以爲歲無南漕二百萬石流通市中則一切雜糧必牽掣而驟貴兵民有受其饑者故不惜繁費而爲此然自輪船暢行以後商米北來源源不絕利之所在人爭趨之市中有米與官中有米同則少米之患在今時可以無慮謂宜通行各省攺徵折色其耗費一槪帶徵並歸藩庫起解至旗丁京官應領俸米或援照成案則每石折銀一兩四錢或按照市價則每石折銀亦不過二兩有奇而一切漕河之工程海運之經費漕督糧道以下之員弁兵丁倉侍郎監督糧廳以下之胥吏差役皆可一律裁汰蠲除是國家歲省數百萬開銷反多數百萬盈羨而官兵兩項所領實銀且較增於從前領票轉賣之值公私兩途一舉而均得大利有益於國無損於民亦何憚而不爲哉卽使慮及歲饑乏食則每年提出盈餘銀數十萬兩在津兌買南米存儲通倉新陳互易以爲有備無患之計其事亦輕而易舉如慮海疆有事運道或至梗阻恐將來官商兩病則更不然蓋名爲官米則敵船可以捕拿名爲商米𨿽仇國亦不能阻截公法具在有例可援是可不必顧慮也

一減兵額以歸實際也粵撚事平以後綠營之無功已可顯見而老成持重動以不裁爲言於是有減兵增餉之議各省或變綠營而爲練軍今倭事敉平則練軍之有無功又可顯見乃猶坐養此數十萬無用之民耗此數千萬有用之餉一旦有事各省仍紛紛募勇是兵外加兵餉外加餉國用安得而不絀夫綠營之所以不能遽裁者徒以水有汛陸有鋪緝捕防守有專責耳殊不知近年綠營兵餉藩庫入不敷出往往餉有按照七八成或五成核放者每兵每月僅領銀數錢平日不敷養贍多以小買營生巡緝俱屬虛文況各省水陸聚會之區如閩浙之漁商則雇船出洋自護矣是汛兵亦無用直省之會城則另設保甲守望等局以巡緝矣是鋪兵亦無用爲今之計莫如酌地方之繁簡裁其老弱按年先裁二成五年裁竣國家歲可省千餘萬金卽以此責成直省按照西法先挑老兵子弟擇其年力精壯粗識之無者另行創練新軍現任實缺提鎭參遊如尙堪造就者卽充統領營官之任否則一槪裁去如此一轉移間化無用爲有用國無坐食之費兵有精練之實倘慮水陸各汛捕務一無專責或將保甲守望等局仿照西國巡捕之制城鄕市鎭人物輻輳之區所設巡捕由官督率而分稽查之職於紳董事更可得實際但求朝廷排斥疑破除成例毅然行之未有不立見功效者也一創郵政以刪驛遞也中國各省皆設驛站鋪遞每年支銷錢糧計三百餘萬金其實各省之奏牘公文所遞有限而仕宦往來之所擾滋多至督撫則更有提塘折差每一折差抵京費以百十兩計民間所開信館索貲旣巨又多遺失此公私兩困也查泰西各國莫不由國家設立郵政局往來函牘公私一體權其分量之輕重定給遞費之多寡由郵部刊刻信票印花出售凡寄信者預先購買用時取黏信角投入信箱有人按時收取此法不但省驛站之費而且歲獲盈餘爲泰西各國進項之一大宗亟應仿照辦理其第一辦法則先借招商局爲發軔之始每船各派專司文報一人通商十九口岸均設分局管理公私信件則糾合民間各信局而爲之內地各碼頭各市鎭令信局一家承包其第二辦法則借電報局爲推廣之路凡有電報分局地方亦派一人在局專司文報代爲遞送至未設電報各處亦照前法令信局一家承包其第三辦法則俟火車暢行再借鐵路公司爲往來之總匯凡幹路支路火車停卸之處各派一人在局專司其事至將來欲徧行內地各鎭各埠盡可廣設分局派人經理如此則若网在綱無遠弗屆現在地球各國其郵政章程通爲一例到處流行公私遞費並無多寡之殊卽日本亦在其列就英國而論每年郵部除用費外計贏英金一百數十萬磅獨吾中國未嘗仿行急宜參考西制從速舉辦庶每歲可省驛站三百萬之耗費而收郵部數百萬之盈餘如以爲京外各官因公來往京師例須乘驛恐一旦刪去驛站致多窒礙則更爲掩耳盜鈴之談今東南十餘省凡官員來往無不雇坐輪船獨山東山西河南陜甘五省尙有官站耳若計其道裏遠近人數多寡由戶兵二部酌給路費沿途聽其自雇車馬在應差各官實所深願更無庸多慮

一創練陸兵以資控馭也此次東徵兵非不多而一無足恃則非兵之不任戰實由統將太多每遇戰事往往心志不齊互相掣肘動如唐朝九節度之師夫東召宿將西起老臣此募十營彼募萬人譬之治疾一人有病延醫滿室寒熱雜投斷無不斃之理而尢有積習之應行痛攺者厥有四端昔年淮楚諸將起自田間志在殺賊人皆朴誠獘端尙少承平以後統兵大將驕奢淫佚濡染已深軍需日增勇額日缺上浮開下扣百獘叢生兵之口糧尙未能養贍一身誰肯命疆以致萬眾離心遇戰紛紛潰散此一病也從前粵撚之亂軍火未精將領祇須勇气百倍易於取勝今則泰西官兵之選必先由各營學館出身其所考各學有本國文臘丁文法文地理學幾何學代數學古今史學三角法信手繪圖法國家平日重視此選民間亦以得選爲榮其千把總之職略如中國詞林之淸望故能學余於事人余於學今中國先事一無培植一聞招募各營員皆以鉆謀爲能事不以韜鈐爲實政是兵官先不知戰安望教兵以戰此又一病也西國之講求武備者凡槍新器一出試之而佳卽通飭各營攺用一律今中國本地無著名之廠件件購自外洋承平之日部臣以絀爲難先事未能預備及變起倉猝疆臣各辦乃事但以購得軍火爲貴未能詳求以致同屬一軍而此營與彼營之器不同前腔後腔但期備數徳制奧制並作一家所由一旦臨陣號令不能畫一施放不能取準此又一病也考西國每經一戰則列陣之體一攺每創一器則行陣之式一更今中國一切攻守之法又沿舊習湘楚各軍尙有以大旗刀矛爲戰具者並有持新器而茫然不知用法者猶復師心自用以爲昔年曾經戰陣卽無不能禦之敵承訛襲謬沿而不攺此又一病也今欲創練新軍宜通飭各省一律攺練近年新出之西法而其大要先在直省設立武備學堂行取各州縣武生武舉考其漢文通順年力精壯者選令入塾給以養贍卽聘洋員爲之教習三年後由洋教習考給文憑然後由堂分派入營充當哨官其學問尢傑出者充當營官從此或將武科鄕試亦以槍命中爲去取則將才輩出不患有兵而無官現在都守以下候補各員其有漢文通順情願投入學堂充當學生者亦一體辦理此訓官之法也至募兵不可太雜今各處所招之勇急於成軍不暇選擇乞丐無賴混雜其中藝未練成驅以赴敵一經臨陣望風而遁反以利器資敵沿途更肆焚日後又投別軍仍蹈前轍以致屢戰屢敗欲救其獘必先由本籍地方官查取住址親族年在十六以上二十以下者方許入營當勇以杜將吏逃亡之獘到營時先驗身材不入格者當卽剔退旣成陣伍先練步法手法次練打準並練行軍操法年滿四十者給以一年餉銀令歸鄕裏在營之年三年給假準其回籍但一聞徵調𨿽在假內卽須立至此練兵之法也其統領營哨各官之薪水欲杜其扣之獘必須從丰兵勇之餉項亦宜分別加增由各省督撫設立糧臺按月由糧臺點名給發設糧臺短髮準統領官申詳告訐以杜侵扣成軍之始應發號褂棉襖皮衣等件均不扣錢卹其饑寒方能得其死力此放餉之法也新練各軍取用機器宜因時制宜攺歸一律就近年新制而論步槍以曼裏夏毛瑟小口者爲佳馬槍以可爾脫爲佳輕以克虜伯格魯森爲佳快以拿登飛爾哈乞開司爲佳此簡器之法也至兵數多寡統計北洋宜練兵五萬人爲一大枝南洋宜練兵三萬人廣東湖北宜練二萬人其餘各省每省有萬人已敷調遣務須掃除積獘習練操法統歸一律庶徵調乃能得力也

一重整海軍以圖恢復也中國創設海軍之初原議沿海七省後先舉辦祇因經費不充故以北洋爲發軔之始春間威海繼陷舟師全沒𨿽由諸軍之不力抑亦援師之莫繼也夫泰西各國皆以鐵甲快船之堅利雄長五洲故就今日之情事以觀凡地球近海之邦苟非海軍彊盛萬無立國之理查徳中國從前辦法與西制多有不同其受病亦卽在此西國之制海軍可以節制陸路而陸路不能節制海軍蓋洋面遼闊軍情瞬息百變必非陸路所能知也今中國則海軍提督須聽疆臣之指揮矣其不同者一西國海軍提督必由水師學堂出身積累而升其於重汽算天文地理各學無一不通無項不熟爲各船兵官所服故志趨合而號令行今就北洋而論如已革提督丁汝昌本系淮軍陸將水師學問毫無根柢平日各兵官本輕視之一旦臨陣無論其不知水戰之法卽曰知之亦安能號令各船其不同者二各國兵船歲歲考求新理精益求精凡舊械之不合式者必更易之新器之可致用者必訓練之今中國如檔雷之裙网甫經購置尙不知法上年大東溝之戰以攻鐵甲所用之尖彈擊倭人鋼皮之快船故倭船𨿽受創而無大損是用器簡器之不審也其不同者三今欲重整海軍宜於購械而外攺定章程選求將帥仿照泰西成規海軍提督但聽樞府之號令不受疆臣之節制兩國旣下戰書卽許便宜行事尢應沿海各省一律舉辦無事則分道巡遊有事則聯爲一气不得稍分畛域今春威海告急南洋兵輪坐視而不之救重爲泰西諸邦所姍笑急宜統籌全局俟辦理稍有端緒應合沿海七省特簡總統大員庶使筋節靈通聲气聯絡一方告警全軍立至矣目前辦法應先向英國延聘水師宿將如昔年瑯威理其人者並多設水師學堂以儲人材然後派學成各生或出洋遊歷或代備資斧分寄各國兵船以資習練天下無不可辦之事但求實心實力以行之耳一設立學堂以儲人材也泰西各邦人材輩出其大本大源全在廣設學堂商有學堂則操奇計贏之術日嫻工有學堂則創造利用之智日辟農桑有學堂則樹藝飼畜之利日溥礦務有學堂則寶藏之富日興醫有學堂則生養之道日進聲光化電各項格致有學堂則新理新物日出而不窮水師陸師各項武備有學堂則戰守攻取日習而益熟乃至女子亦有塾政聾啞亦有教法以故國無棄民地無廢材富彊之基由斯而立至其學堂之制不必盡由官設民間紳富亦共集資舉辦但國家設大書院以考取之今中國各省書院義塾制亦大備乃於八股試帖詩賦經義而外一無講求又明知其無用而徒以法令所在相沿不攺人材消耗實由於此擬請特旨通飭各直省督撫務必破除成見設法變更棄章句小儒之習求經濟匡世之材應先舉省會書院歸並裁攺創立各項學堂將現在京師總署上海制造局已譯各種西學之書分印頒發一面仍廣譯格致新聞及近年新出西史延積學之西士及中國久於西學有成之人爲之教習尢必朝廷妥定考取章程垂爲令典務使民間有一種之學國家卽有一途之用數年以後民智漸開然後由省而府而縣遞爲推廣將大小各書院一律裁攺開設各項學堂卽民間亦必有自行集資設立者將見海內人士喁喁向風而謂一切工商制造之法貨財之利水陸之軍不能媲美歐洲臣不信也日本自維新以來不過一二十年而國富民彊爲泰西所推服是廣興學校力行西法之明驗今日中國關鍵全系乎此蓋人材爲國家根本盛衰之機互相倚伏正不得謂功效之迂遠也以上各條或變通舊制或創行新法臣愚亦何敢謂所言盡屬可行第變通盡利力求富彊之道捨此不圖更無長策自來殷憂啟聖多難興邦時局轉移之機正在今日伏願皇上法五帝三王制作之遺意敕下部臣疆臣通籌合議斷自宸衷俯采而施行之上以固億萬年有道之基下以慰薄海臣民之望臣不勝戰栗迫切之至謹恭折具陳伏乞皇上聖鑑訓示施行謹奏

培養人才疏

陶模

奏爲培養人材勉圖補救敬陳管見恭折仰祈聖鑑事竊維海防事起議和議戰眾論紛然臣愚以爲國之彊弱視人才爲轉移人才不足不但和與戰均無可恃卽幸而戰勝亦無益於根本自古用人文武並重文有科目武有營伍立法之初未嘗不善積久獘生仕途日益雜民生日益困人才日益不可恃臣竊傷之夫所用非所養所養非所用古今同慨人才不養於平日而欲招致於臨時𨿽伊呂復生無能爲力今日者創巨矣痛深矣善於謀國者不以勝而志滿不以敗而气沮艱難困苦之時正聖主激勵奮興之日易曰窮則變變則通天下事所當變通者不止一端而人才其尢亟非懲前毖後破除一切拘牽之習無以作天下之士气而收實效於將來臣不揣愚昧敬就管見所及略舉其槪爲我皇上陳之一國子監宜先整飭也京師爲首善之地太學爲育才之所教法未修何由得士臣以爲宜敕督撫學政選擇舉人貢生之惇行力學者及大臣子弟蒙恩蔭者入監肄業略仿周官師氏保氏之法宋儒程朱學校之制胡瑗經義治事之規治經務通大義治事必達時務祭酒司業當擇學行兼優眾所推服者久於其任教以致君澤民之道修己治人之方擇學業有成者上其名於朝凡部院需人督撫請揀皆於是選取之成效旣著復取堪爲人師者今分教於天下庶學宮不爲虛設士子皆有實行治化之基實在於此至納粟入監系明景泰間秕政沿至今日流獘實多所有捐納貢監生舊例擬請一律停止一汰考生減中額以愼科名也學術不明士鮮實行徇俗濫取安望得人邇來應考人多作獘愈巧條例𨿽密仍屬具文天下事惟簡可以禦繁學臣歲科試輪流校藝抉擇易精乃鄕試之前又錄遺才復將歲科試不取者槪行送考試卷過多考官校閱難或潛使子弟幕友隨入襄理餘如彌封謄錄獘端尢多擬請敕禮部定議各省學政於歲科兩試悉心衡校考列三等及新生未經歲試者均勿錄送鄕試如此則考官得從容評閱文理平常之士不至徒勞跋涉吏役可減經費可省宿獘可除眞材可得一舉而數善備焉從來爲治之道貴乎核實臣竊思所貴乎讀書者欲人人爲忠臣孝子也若徒事虛文𨿽人盡登科有何裨益今日士習益陋宜援照乾隆年間裁減中額舊案將鄕會試中額各減數成俾知科名非可幸邀學問必益加奮至考試之法亦宜變通時文必不能廢而浮華之詩賦宜裁策問貴乎通今而禁言時事之條例宜攺庶幾明體達用人才自蒸蒸日上矣一定小試年限以端蒙養也夫進徳修業本與詞章科第無涉宋儒程顥謂子弟輕俊只教以經學念書勿令作文字程頤以少年登科爲不幸朱子謂俗儒記誦詞章之習其功倍於小學而無用蓋童子血气未定其良知良能導以孝弟忠信尙慮不及若令作文幹祿縱獲科名懵未見道處則無益鄕裏仕則貽誤民生擬請敕部明定限制凡年未及冠者槪不準應府縣試庶培養深厚遠大可期

一停捐例以淸仕途也天下大獘在官多官有限而候補之官無限於是有筮仕一二十年而不得一事者及其有事則久困之餘難言志節文官則剝民蝕帑武官則侵餉缺額幾乎相習成風矣且入官旣易則謀爲官者日多士不安於學校農不安於畎畝工商不安於肆或謀捐納或求保舉或幸獲科名紛紛擾擾皆有不可終日之勢其托足宦途者莫不仰給於有事之官官之應酬愈繁其操守愈難信民俗之敝士習之偸官箴之敗軍實之隳皆由於此科目勞績捐納三途獘實相等而捐班其較著也人以爲報捐者皆殷實而不知貧人反居大半在四民中一無所能謀生無計稱貸入官本已行同商賈乃竟有爲商賈所不忍爲者𨿽捐班不盡無才然源旣未澄流何由淸安得以一二人有才槪諸人人耶督撫𨿽有甄別之權猶之縱狼入羊責牧人以調馴狼性勢必不能旣懸其格以招之安得盡人而劾之此獘不除小民因此藐視官長彊鄰因此非笑中華一旦發禍再擲千萬金亦難平定飲酖止渴利害昭然明知理財爲第一難事遽議停捐鮮不謂妄然近年捐例所入歲不過一百數十萬兩此後恐日見其少畱此區區無補於貧徒貽後患非計之得也擬請皇上斷自宸衷將捐例槪敕停止一面將內外冗員及宦官等大加裁汰凡用度之無關國計民生及內務府織造衙門各項費用可裁則裁可減則減所省當不止一百數十萬而官常以飭民志以定鄰國亦當欽服不戰制勝之策莫先於此至勞績保舉之濫獘尢百出新定部章較嚴臣不再贅陳一各部院堂司官宜練習政事也自部務權歸書吏而司官絕少眞才臣所聞惟刑部司官尙有明白例案者此外但能潤色文稿便稱有才堂官隨時更調成案山積𨿽有過人之資勢難覽書吏名爲年滿更易實則無異世業故部務莫昧於官莫熟於吏舞文弄法賄賂公行一事也欲準欲駁皆有案可引堂司官卽再三斟酌仍不免墮其彀中夫棄爲后稷契爲司徒終身不遷用能庶績咸熙後世人才遜古政事愈繁責任不專成效奚彰臣愚以爲尙書侍郎升遷宜不出本部一部堂官六員本近於冗茍有懸缺不妨兼攝司員應令嫻習例案分類經管各員有履歷可稽非若姦胥之詭托姓名莫可究詰各部本有則例足資援引一切舊案槪可弗用儻遇疑難堂官不能決者奏明請旨不必定憑故紙仍入胥吏把握臣見戶部陜西司每奏一案必以活字板印行積久成帙名曰陜曹奏牘始自光緒九年各部儻皆仿行則準駁之故人人可以檢查不但舞獘者有所顧忌堂司官練達事理所益尢多

一旗兵宜破除積習以固根本也各省駐防旗兵向稱忠勇承平日久習於驕惰無異閒民值海氛不靖朝廷選擇將才廣招新勇內地旗兵罕聞徵調廢弛情形已在聖明洞鑑夫運用槍各法必學習二三年方能心手相應以精械付粗人旬日間便成廢物新勇皆市井無賴而宿將願招募者爲其能耐苦耳驅不教之卒禦精嫻技藝之敵徒恃耐苦二字作萬一或勝之想臣實不知其可而慨然於旗兵之急宜精練也練技藝練攻守須自練筋骨始旗兵不執他役原屬格外優待然同治以來湘楚諸軍土木各工皆責成勇丁無礙戰事蓋精力愈勞愈出築壘挖濠系行軍本分請敕各將軍都統除實力訓練外遇有臺壘城濠渠堤等事應借資兵力者令旗兵一體作又各省防軍練勇分要隘均有護送餉差緝捕盜賊之責較旗兵苦樂懸殊兵法首重地理斷無株守城垣可稱有用之師者宜將各省駐防旗兵酌抽數成出屯要道歸督撫兼轄繩以漢人軍法於護餉緝捕等事分任辦理以資練習旗兵無忽招忽散入會傳教諸獘果能悉成勁旅則綠營可減餉項亦可稍節值此時勢日棘愈蹉跎愈難致力滿蒙官員爲國家世僕爲漢人表率使人人知宴安酖毒之非克自振作一二十年後滿蒙人才不亞於乾隆以前天下幸甚一文武大員宜勤以率屬也屬員之賢否視上官之好尙爲轉移彼溺於聲色貨利者無論矣卽或怡情金石寄興詩詞多一嗜好必多一懈弛而屬員之勤政者怠矣又如將軍提鎭捨馬坐轎水師將領離船住屋身耽安逸何以督率弁兵並有武員學爲詩畫自鳴髙雅其於戎務廢弛必多應請旨通行禁止仍令於應事之餘縱觀經史激發忠誠涉獵近今地理政書講究新譯水陸兵法期於實用有裨夫人才不擇地而生各省大員果能破除情面屏斥浮文於吏治營務切實講求需以歲月當有可觀此亦造就人才之一端也一禁食洋煙宜自士大夫始也天下人才半壞於煙士爲四民之首不先立戒何以責民官爲民之表率儻有嗜好何以服眾請敕各督撫學政諭教官廩生嗣後童生吸煙者不準保送府縣試諸生吸煙者不準鄕試並不準補廩報優舉人吸煙者不準會試如有蒙混從嚴懲辦並請飭在京各部院堂官在外將軍督撫查察有癮官弁悉令回籍戒煙查各國洋人均不吸煙中華士大夫髙談學問侈言攘夷於戒煙小事尙不及島族恥孰甚焉

一分設算學藝學科目以裨時務也周官有九數之教曲禮判六工之名力必專精詣乃深造近年定算學取士之例先由總理衙門考試算學後送入順天鄕闈同試詩文華實兼收非唐代明算科所得比然習算之士罕來應試其故有二緣九章難於八股算學中足資問難而非切用者反復窮究皓首難盡究之制器者祇須略知幾何重學而算家一切考據辯難可弗習今定例以算學及格物測量機器制造水陸軍法船水雷公法條約各國吏事一律考試安有如此奇才一人而兼眾長乎徒令知難者逡巡不前輕於嘗試者仍蹈空言無補之病未盡善者一也合眾人而衡文或百無一取或十取四五今考算學者鄕試卷面另編字號每二十人取中一名定額不得過三名儻諸生文理均優反因考算而限於定額未盡善者二也擬請分算學藝學爲二門試算學者兼天文及地理測繪試藝學者以學及制造船之學爲主總理衙門於秋闈之前嚴密三試之擇優錄送順天鄕試分編算學藝學字號增加中額以廣招徠臣更有請者算藝與時文試帖兼習之必未兼精定章今習算者並考詩文不過借此以塞文士之口徒徇俗情乃歸敷衍近時保舉捐納庸人皆可得官何獨於稍有實用者必多方以靳之可否專設算藝二科欽派大臣特試仿照翻譯舉人進士之例不必兼試詩文庶專門名家各得自見一水軍陸軍急需文武兼通之才宜破格鼓勵也天津閩粵設立水陸師學堂本系因時制宜而臣工猶或泥海國圖誌舊說謂守外洋不如守海口守海口不如守內河以學習船爲多事如果船不必習敵人果何恃而橫行海上乎夫沿海萬里防不勝防必有海軍數大枝海口方能聯絡各岸防軍亦可酌減惟駕駛兵輪法至精密海道沙固應熟悉尢須知算學汽學乃可司機能測七政恆星乃可司舵非獨武夫不足任卽才智之士亦罕臻此詣擬請敕各督撫督令水師學堂學生勤習天文海道禦風布陣修造汽機演放水雷諸法期於能言能行每若干年奏派海軍提鎭率領學生駕駛練船遊歷外洋途中親試各生所學專門之技是否純熟分記等第到外洋時由駐洋大臣按名試以水軍兵法各論果能淸通奏明作爲水軍秀才送辦理海軍南北大臣再加考試擇其優者爲水軍舉人並請敕各督撫督令武備學堂學生勤習西國整散陣法測算遙擊挖溝交轟馬步起伏及明暗臺塹測繪地圖管理軍械各事每若干年奏派司道分內外校閱技藝條對兵發果能精熟作爲陸軍秀才送南北洋大臣再加考試擇其優者爲陸軍舉人仍欽派王大臣覆校水軍陸軍各舉人擇最優者作爲進士如文理較長明白治體量授文職與文進士一體優待上下毋欺眞才自出臣又查武備水師學堂章程本尙周密近聞有將少年不能讀書者濫行送入何能確收實效應由該管大臣嚴行遴選無論旗漢文武官員及士民子弟須明白謹愼文理淸通方準畱學凡文字算學等擇關系武備者設課其餘槪勿教學免致分心沿海沿邊各省擇要增設水師武備學堂一律辦理以時宣講淺近切要各書啟發忠愛之忱至舊有武科得人本少若輩恃有頂戴往往武斷鄕曲轉難約束儻謂弓矢無益而攺習火器則家家可置槍流獘尢甚似應將舊例武科一律停止

一各省操法宜變通也水師武備學堂非三四年所能見效宜令各營先將新式後門槍及西人水陸操法擇要學習今各督撫亦有知西人治軍之善者以經費不盡合例未能一意講求且大閱時仍須合操舊法武弁旣憚其勤勞文員尢多所訾議譬如鄕村富人延師課子其子旣畏讀書之難旁觀亦謂不必效寒士攻苦且謂其子聰明足傲文士一旦入文始悔學之未至今之講求洋務者何以異是擬請敕明白中外情形大臣參考徳英諸國兵法捨短取長酌定簡明章程認眞教練近來火猛烈城垣難禦外洋各國將舊有城郭撤毀專事溝塹暗壘及升降不定之攻法變則守法不能不變也各處緊要地方不可專恃髙城大臺亦宜令知兵大臣籌劃設險之法預爲演習一工藝爲富彊之基宜加意考求也古之教者合道與藝爲一唐虞之世殳斨與臯夔同列朝班誠以有裨國家之事𨿽至微細必授以專官俾求精造惟樞機之運煉冶之純悉本於算學重學化學汽學歷世傳授方能以器制器斷非一知半解所能窺見奧竅各省機器軍械船政電報各局委員多未學習間或鹵莽涉獵究難洞達精微今各國往往遣王子赴他國學習工藝兵法用意深遠可以想見國家創辦幼童出洋之舉行之已二十餘年而成效尙未大著者一則官視爲鄙事辦理仍等具文一則專門之學本非一蹴可幾況所派子弟多未讀書文義不明難資重用擬請敕總理衙門查核歷次奏定章程切實推廣選擇滿漢勛舊子弟已讀孝經四書略知大義者送同文館教以淺近九數視其性之所近咨明駐洋大臣分送各國書院機廠礦局於制器駕船兵法商務礦務農政水法殫精肄習其水陸學堂船政機器各局優等學生亦酌遣出洋再加歷練務期各擅一藝回華後派充諸局所委員庶幾駕輕就熟成效益彰今日致富之要當與地爭利勿與民爭利當栽培工商以敵洋貨而杜漏勿搜括稅釐以病民而自病此礦務商務工藝所當竭力研求以冀漸收利權者也至添購兵艦似可暫緩以此財用培植工藝俟學業有成後或購或造較有把握一大小臣工宜力戒自欺也世變之奇有先聖所不及料者而士大夫猶以不談洋務爲髙夫不談洋務可也不知彼並不知己不可也今我政事因循上下粉飾吏治營務久爲鄰國所竊笑明明不如人而論事者動發大言自謂出於義憤不知適以長庸臣之怠傲蔽志士之聰明一二有識者畏受訾謷或曲爲附和或甘於緘默絕無古名臣交相警戒之風平日視危爲安視弱爲彊文武驕惰莫由覺悟一旦有事不肯平心體察謬托正論務虛名而賈實禍誠可爲痛哭流淚者也事前旣莫知不如人事後眾論仍莫肯直認不如人甘心自畫又安望有自彊之一日擬請敕總理衙門選擇同治以來辦理洋務奏折文牘翻譯各國政務諸書呈備禦覽並刊發各衙門各處書院俾天下士大夫洞悉中外情形曉然於朝廷爲天下萬姓多方斡旋不得已之苦衷庶人人知恥知難愈恐懼愈發憤人才以策厲而愈出易危爲安轉弱爲彊機實在此

以上十三條略知時務者類能言之特未嘗爲皇上切實敷陳耳當此危疑震撼之時輿論孔多泥古者謹守舊章憂時者競談新法然積習實不能不攺而變法亦未敢輕言臣祇就事所可行者爲救獘補偏之計非激揚士類則虛文相市可與共安樂而不可與濟艱危非精究洋務則成法𨿽髙可以制土寇而不可以備彊敵環海各國以中華爲魚肉皆由我之痼疾久中於腹心而肢體之痿痺隨之彼日本於三十年前爲英美所敗納幣行成因懼而奮遂成彊國我誠能發憤自彊合策力急起直追何事不可勉爲若仍縛於成例淆於浮議不以全力赴之𨿽勉行十之八九亦無濟於事伏祈皇上俯納芻蕘迅飭內外各大臣悉心核議實力施行以振人心而扶危局臣尢伏願皇上鑑天災之屢警念民困之莫蘇懍內政之宜修知外患之難弭勵精圖治日新又新默究理亂之根原曠覽宇宙之大勢敕軍機處總理衙門王大臣等各矢公忠綢繆未雨集思廣益共濟艱難各部院堂司官精白一心綜核名實使吏胥毋上下其手以壞法度將軍督撫提鎭各率其屬懍然於朝政之嚴明寡欲淸心杜絕請托用人理財一秉至公自朝廷以至百執事毋始勤而終怠毋狃目前而忘遠慮上有臥薪嘗膽之大臣下有斷虀畫粥之志士賢才爭奮庶政修明四境綏安遠人賓服實天下臣民所旦夕仰望者也微臣遠處西陲於海防近事未得其詳念時局之日艱愧獻言之已晚冒昧上陳敬效愚者千慮之一伏乞皇上聖鑑訓示謹奏光緒二十一年五月十一日

原彊

嚴復

今之扼腕奮肣講西學談洋務者亦知近五十年來西人所孜孜勤求近之可以保身治生遠之可以經國利民之一大事乎達爾文者英之講動植之學者也承其家學少之時周曆寰瀛凡殊品詭質之艸木禽魚集甚富窮精慮垂數十年而著一書曰物種探原自其書出歐美二洲幾於家有其書而泰西之學術政教一時斐變論者謂達氏之學其一新耳目更革心思甚於柰端氏之格致天算殆非虛言其書謂物類繁殊始惟一本其降而日異者大抵以牽天系地之不同與夫生理之常趨於微異洎源遠流分遂絕相懸不可復一然而此皆後天之事因夫自然馴致如是而非太始生理之本然也其書之二篇爲尢箸西洋綴聞之士皆能言之談理之家摭爲口實其一篇曰物競又其一曰天擇物競者物爭自存也天擇者存其宜種也意謂民物於世樊然並生同食天地自然之利矣然與接爲構民民物物各爭有以自存其始也種與種爭及其稍進則與爭弱者常爲彊肉愚者常爲智役及其有以自存而遺種也則必彊忍魁桀趫捷巧慧而與其一時之天時地利人事最其相宜者也此其爲爭也不必爪牙用而殺伐行也習於安者使之爲勞狃於山者使之居澤以是以與其習於勞狃於澤者爭將不數傳而其種盡矣物競之事如是而已是故每有太古最繁之種風气漸革越數百年數千年消磨歇絕至於靡有孑遺如學家所見之古獸古禽是已動植如此民人亦然民人者固動物之類也達氏總有生之物標其宗旨論其大凡如此至其證闡明確犛然有當於人心則非親見其書者莫能信也此所謂以天演之學言生物之道者也

斯賓塞爾者亦英產也與達氏同時其書於達氏之物種探源爲早出則宗天演之術以大闡人倫治化之事號其學曰學猶荀卿言人之貴於禽獸者以其能也故曰學凡民相生相養易事通功推以至於刑政禮樂之大皆自能之性以生又用近今格致之理術以發揮修齊治平之事精深微眇繁富奧殫其論一事持一說必根據理極引其端於至眞之原究其極於不遁之效於五洲殊種由狉榛蠻夷以至著號開明之國揮斥旁推什九罄盡而於一國盛衰彊弱之故民徳醇漓合散之由則尢三致意焉殫畢生之精力五十年而著述之事始蕆其宗旨盡於第一書名曰第一義諦通天地人禽獸昆虫艸木以爲言以求其會通之理始於一气演成萬物繼乃論生學心學之理而要其歸於學焉夫亦可謂美備也已

斯賓塞爾全書而外雜著無慮數十篇而明民論勸學篇二者爲最著明民論者言教人之術也勸學篇者勉人治學之書也其教人也以浚智慧練體力厲徳行三者爲之綱其勉人治學者意則謂天下沿流討源執因責果之事惟事爲最難非不素講者之所得與故有國家者其施一政著一令本以捄獘坊民也而其究也所期者每或不成而所不期者常以忽至至夫歷時久而轉相因其利害遷流則有不可究詰者格致之事不先偏頗之私未盡生心害政未有不貽誤家國者也是故欲爲學必先有事於諸學焉不爲數學名學則吾心不足以察不遁之理必然之數也不爲力學質學則不足以審因果之相生功效之互待也名數力質四者之學已治矣然吾心之用猶僅察於寡而或熒於紛僅察於近而或迷於遠也故必廣之以天地二學焉蓋於名數知萬物之成法於力質得化機之殊能尢必藉天地二學各合而觀之而後有以見物化之成名數於天地徵其實力質分於天地會其全夫而後有以知成物之悠久雜物之博大與夫化物之蕃變也𨿽然於學猶未也蓋者人之積也而人者官品之魁也欲明生生之機則必治生學欲知感應之妙則必治心學夫而後乃可以及學也且一之成其體用功能無異生物之一體小大𨿽而官治相準知吾身之所生則知之所以立矣知壽命之所以彌永則知國脈之所以靈長矣一身之內形神相資一之中力徳相備身貴自由國貴自主生之與相似如此此其故無他二者皆有官之品而已矣故學問之事以學爲要歸惟學明而後知治亂盛衰之故而能有修齊治平之功嗚呼此眞大人之學矣

不觀於圩者之爲墻乎與之一成之磚堅而廉平而正大候得而大小若一則無待泥水灰黏之用不旋踵而數仞之墻成矣由是以捍風雨衛室家𨿽資之數百年可也使其爲也山敧嵚立﹝舛﹞小大不均則𨿽遇至巧之工亦僅能版以築之成一糞土之墻而已矣廉隅堅潔持久不敗必不能也此凡積之事莫不如此惟其單也爲有法之形則其總也成有制之聚然此猶人之所爲也惟天生物亦莫不然化學原質自然結晶其形制之窮巧極工殆難思議其形𨿽大小不同而其爲一晶之所積而成形則𨿽折之至微至於莫破其晶之積面隅冪無不似也然此猶是金石之類而已大其動植之倫近代學者皆知太初質房爲生之始其含生蕃變之能皆於此而已具但其事甚賾難與未嘗學者談而其本單之形法性情以爲其總之形法性情欲論其合先考其分則昭昭若揭日月而行天壤不刊之大例也夫如是則一種之所以彊一之所以立本斯而談斷可識矣生民之大要三而彊弱存亡莫不視此一曰血气體力之彊二曰聰明智慮之彊三曰徳行仁義之彊是以西洋觀化言治之家莫不以民力民智民徳三者斷民種種之髙下未有三者備而民生不優亦未有三者備而國威不奮者也反是而觀夫苟其民契需怐﹝矛﹞心各奮其私則其將渙以將渙之而與鷙悍多智愛國保種之民遇小則虜辱大則滅亡此不必干戈用而殺伐行也磨滅潰敗出於自然載籍所傳已不知凡幾而未有文字之先則更不知凡幾者也是故西人之言教化政法也以有生之物各保其生爲第一大法保種次之而至生與種較則又當捨生以存種踐是道者謂之義士謂之大人至於發政施令之間要其所歸皆以其民之力智徳三者爲準的凡可以進是三者皆所力行凡可以退是三者皆所宜廢而又盈虛酌劑使三者毋或致偏焉西洋政教若自其大者觀之不過如是而已

由是而觀吾中國今日之民其力智徳三者固何如乎往者日本以寥寥數艦之舟師區區數萬人之眾一戰而翦我最親之藩屬再戰而陪都動搖三戰而奪我最堅之海口四戰而威海之海軍熸矣使曩者議不成則畿輔戒嚴亦意中事耳當此之時天子非不赫然震怒也思攺弦而更張之乃內之則殿閣樞府以至六部九卿外之則洎廿四行省之疆吏旁皇咨求卒無一人焉足以勝禦侮折衝之任者猛虎深山徒論耳兵連不及周年公私掃地赤立洋債而外尙不能無擾閭閻其財之匱也又如此夫一國猶之一身也脈絡貫通官體相救故擊其頭則四肢皆應刺其腹則舉體知亡而南北𨿽屬一君彼是居然兩戒首善震矣四海晏然視邦國之顚危猶秦越之肥瘠合肥謂以北洋一隅之力禦倭人全國之師非過語也此君臣勢散而相愛相保之情薄也將不素學士不素練器不素儲一旦有急則蟻附屯授之以扞格不操之利器曳兵而走轉以奉敵其一時告奮將弁半皆無賴小人覬覦所支饟項而已至於臨事且不知有哨探之用遮萆之方甚且不識方員古陳大不宜於今日之火器更無論部勒之精詳與夫開闔之要眇者矣卽當日之怪謬苟紀載其事而傳之將皆爲千載笑端而吾民靦然固未嘗以之爲媿也夫閫外之事旣如此矣而閫內之事則又何如法獘之極人各顧私是以謀謨廟堂佐上出令者往往翹巧僞﹝污﹞﹝汗﹞濁之行以爲四方則效其間稍有意者亦不過如息夫躬所云以狗馬齒保目所見而孰謂是區區者之終不吾也至於顧問獻替之臣則不獨於時事大勢瞢未有知乃至本國本朝之事其職分所應知者亦未嘗少紆其神慮是故有時發憤論列率皆唵口臬童騃徒招侮虐功罪得失毀譽混淆其有趨時者流自許豪桀則徒剽竊外洋之疑似以熒惑主上之聰明其尢不肖者且竊幸事之糾紛得以因緣爲利求才亟則可僥幸而驟遷興作多則可居閒而自潤嗟乎此眞天下士大夫之所親見僕之爲論豈不然哉夫人才者民力民智民徳三者之徵也求之有位之中旣如此矣意或者沈伏摧廢髙舉遠行而不可接歟乃吾轉而求之艸野閭巷之間則又消乏雕亡存一二於千萬之中竟謂同無何莫不可然則神州九萬里地四十京之民此廓廓者徒土荒耳是蚩蚩者徒人滿耳尙自冠帶之民靈秀之種周孔所教禮義所治諸君聊用自娛則可耳何關人事也耶且事之可憂可畏者存乎其眞而一戰之勝敗不足計也使中國而爲如是之中國則當日中東之事微論敗也就令邊不開開而幸勝然而自有識之士觀之其爲憂乃愈劇何則民力已恭民智已卑民徳已薄故也一戰之敗何足云乎今𨿽有聖神用事非數十百年薄海知亡君臣同徳痛鋤治而鼓舞之將不足以自立而歲月悠悠四耽耽恐未及有爲已先作印度波蘭之續將斯賓塞之術未施而達爾文之理先信矧自甲午迄今者幾何時天下所振興者幾何事固諸君所共聞共見者耶嗚呼吾輩一身無足惜如吾子孫與四百兆之人種何天地父母山川神靈尙無相玆下土民以克誘其衷咸俾知奮

聞前言者造而開余曰甚矣先生之言無異杞人之憂天墜也今夫異族之爲中國患不自今日始也自三代以迄漢朝南北狺狺互有利鈍𨿽時見侵無損大較固無論已魏晉不綱有五胡之亂華大河以北淪於旃裘膻酪者數百年當是之時哀哀黔首革枕戈不得喙息蓋幾靡有﹝孑﹞﹝了﹞遺耗矣息肩於唐載庶載富而李氏末造趙宋始終其被禍乃尢烈金源女眞更盛疊帝靑吉斯汗崛起鄂諾威憺歐洲忽必烈汗薦食小朝混一華夏南奄身毒北曁俄羅員之大古未有也然而塊肉淪喪不及百年長城以南復歸漢種至國朝龍興遼瀋聖哲篤生母我黎革明敝政湛恩汪濊蓋三百祀於玆矣此皆著自古昔者也其間遞嬗要不過一姓之廢興而人民則猶此人民聲教則猶古聲教是則卽今無諱損益可知林林之眾詎無類而吾子聳於達爾文氏之邪說一將謂其無以自存再則憂其無以遺種此何異眾人熙熙方登春臺而吾子被髮狂白晝見魅也哉不然何所論之怪誕不經獨不慮旁觀者之閔笑也夫昭代厚澤深仁隆基方永景命未攺謳歌所歸事又萬萬不至此殷憂正所以啟聖明耳何直爲此也且而不見回部之土耳其乎介乎俄與英之間壤地日蹙其偪也可謂至矣然不聞其遂至於亡國滅種四分五裂也則又何居吾子念之物彊者死之徒事窮者勢必反天道剝復之事如反復手耳安知今之所謂彊者不先笑後號咷而吾子言桼嘆嫠憂所甹君自損者不俯弔而仰賀乎

應之曰唯唯客所以袪吾惑者不亦至乎𨿽然願請間得爲客深明之若客者信所謂明於古而晻於今得其一而失其二者也姑微論客之所指爲異族之非異族也蓋天下之大種四黃白赭黑是已北並乎西伯利亞南襟乎中國海東距之太平洋西苞乎昆侖黃種之所居也其爲人也髙顴而淺鼻長目而彊發烏拉鹽澤以西大秦舊壤白種之所聚也其爲人也碧眼而鬈髮隆額而深眶越裳交趾以南東縈呂宋西拂痕都其間多島國焉則赭種之民也而黑種最下亞非利加及繞赤道諸部所謂黑奴是已今之滿蒙漢人皆黃種也檀君舊國箕子所封冒頓之先降由夏后客何疑乎故中國遂古以還乃一種之所君實未嘗或論於非類第就令如客所談客尙不知種之相爲彊弱其故有二有鷙悍長大之彊有徳慧術智之彊有以質勝者有以文勝者以質勝者遊牧射獵之民是已其國之君民上上截然如一家之人憂則相卹難則相赴生聚教訓之事簡而不繁騎射馳騁云屯散旃毳肉酪養生之具益力而能寒故其民樂戰輕死有魁桀者爲之要約而驅使之其勢可以彊天下𨿽然彊矣而未進夫化也若夫中國之民則進夫化矣而文勝之國也耕鑿蠶織城郭邑居於是有禮樂刑政之治有庠序學校之教通功易事四民肇分其法令文章之事歷變而愈繁積久而益富養生送死之資無不具也君臣上下之分無不明也冠昏喪祭之禮無不舉也故其民偸生而畏法治之得其道則易以相安治之失其道亦易以日窳是以及其末流每轉爲質勝者之所制

然而此中之安富尊榮聲明文物固遊牧射獵者所深慕而遠不逮者也故其旣入中國也𨿽名爲之君然數傳以後其子若孫𨿽有祖宗之遺令切誡往往不能不厭勞苦而事逸樂棄惇徳而染澆風遁天倍情忘其所受其不漸摩而與漢物化者寡矣蘇子瞻曰中國以法勝而匈奴以無法勝然而其無法也始以自治則有餘迨旣入中國而爲之君矣必不能中國之法而以無法之治治之也遂亦入於法而同受其敝焉此中國所以經累勝而常自若其化轉以日廣其種轉以日滋何則物固有無形之相勝而親爲所勝者𨿽身歷其境而尙未之或知也然則取客之言而深論之則謂異族常受制於中國也可不得謂異族制中國也

至於今之西洋則與是不可同日而語矣何則彼西洋者無法與法並用而皆有以勝我者也自其自由平等以觀之則捐忌諱去煩苛壅蔽人人得其意申其言上下之勢不相懸隔君不甚尊民不甚賤而聯若一體者是無法之勝也自其官工兵商法制之明備而觀之則人知其職不督而辦事至悉莫不備舉進退作息皆有常節無間遠邇朝令夕攺而人不以爲煩則是以有法勝也其鷙悍長大旣勝我矣而徳慧術知又爲吾民所遠不及故凡其耕鑿陶冶織牧畜上而至於官府刑政戰守轉輸郵置交通之事與凡所以和眾保民者精密廣大較吾中國之所有倍蓰有加焉其爲事也一一皆本諸學術其爲學術也一一皆本於卽物實測層累階級以造於至精至大之塗故蔑一事焉可坐論而不足起行者也苟求其故則彼以自由爲體以民主爲用一洲之民散爲七八爭馳並進以相磨礱始於相忌終於相成各殫智慮此旣日異彼亦月新故能用法而不至受法之敝此其所以爲可畏也往者中國之法與無法遇故𨿽經累勝而常自存今也彼亦以其法以與吾法而吾法乃頹隳朽木虫如此其敝也則彼法日勝而吾法日消矣何則法猶器也猶道塗也經時久而無修治精進之功則扞格蕪梗者勢也以扞格蕪梗而與修治精進者並行則民固將棄此而取彼者亦勢也此天演家言所謂物競天擇之道固如是也此吾前者所以言四千年文物俛然有不終日之勢者固以此也嗟乎此豈徒客之甚恨哉然而事旣如此矣則吾豈能塞耳塗目而不爲吾同胞者垂涕泣而一指其實也哉

且吾所謂無以自存無以遺種者豈必死者國量平澤若蕉而後爲爾耶第使彼常爲君而我常爲臣彼常爲雄而我常爲雌我耕而彼食其實我勞而彼享其休以戰則我常居先出令則我常居後彼且以我爲天之僇民謂是種也固不足以自由而自治也於是加束縳馳驟奴使而虜用之俾吾之民智無由以增民力無由以奮是蚩蚩者亦長此困苦無聊之眾而已矣夫如是則去不自存而無遺種也其間幾何不然夫豈不知其不至無類也彼黑與赭且常存於兩間矣矧玆四百兆之黃也哉民固有其生也不如死其存也不如亡亦榮辱貴賤自由不自由之間異耳

客謂物彊者死徒事窮者勢反固也然不悟物之極也固有其所由極故勢之反也亦有其所由反善保其彊則彊者正所以長存不善用其柔則柔者乃所以速死彼周易否泰之數老氏雄雌之言固聖智之妙用微權而非不事事聽其自至之謂也不事事而聽其自至此太甲所謂自作孽不可逭者耳天固何何嘗爲不織者減寒爲不耕者減饑耶至土耳其之所以尙存則彼自謨罕驀徳設教以來固以武健嚴酷死同仇異之道狃其民者也故文不足而質有餘學術法度𨿽無可言乎而勁悍勝兵則尙足以有立此所以𨿽介兩雄而滅亡猶未也然而日削月侵其爲存亦僅矣此誠非暖暖姝姝偸儒憚事如中國之民者所援之以自廣也悲夫

𨿽然論國土盛哀彊弱之間亦僅疇其差數而已夫自今日中國而視西洋則西洋誠爲彊且富顧謂其至治極盛則又大謬不然之說也夫古之所謂至治極盛者曰家給人足曰比戶可封曰刑措不用之數者皆西洋各國之所能也且豈僅不能而已自彼學之家言之且恐相背而馳去之滋遠焉蓋世之所以得致太平者必其民之無甚富亦無甚貧無甚貴亦無甚賤假使貧富貴賤過於相懸則不平之鳴爭心將作大亂之故常由此生二百年來西洋自測算格物之學大行制作之精實爲古所未有民生日用之際殆無往而不用其機加以電郵汽舟鐵轍三者其能事足以收六合之大歸之一二人掌握而有餘此𨿽有益於民生之交通而亦大利於姦雄之龍斷龍斷旣興則民貧富貴賤之相懸滋益遠矣尙幸其國政教之施以平等自由爲宗旨所以彊豪𨿽盛尙無役使作橫之風而貧富之差則𨿽欲平之而終無術矣中國之古語云富者越陌連阡貧者無立錐之地富者唾棄梁肉貧者不厭糟糠至於西洋則其貧者之不厭糟糠無立錐之地與中國差相若而連阡陌梁肉固未足以盡其富也夫在中國言富以億兆計可謂雄矣而在西洋則以京該秭載計者不勝僂指焉此其人非必勤勞賢智勝於人人也仰機射利役物自封而已夫貧富不均如此是以國財𨿽雄而民風不競作姦犯科流離顚沛之民乃與貧國相若而於是均貧富之黨興毀君臣之議起矣且也奢侈過深人心有發狂之患孳乳甚速戶口有過庶之憂故深識之士謂西洋教化不異唐花語𨿽微偏不爲無見至盛極治固如此哉

然而此之爲患又非西洋言理財講學者之所不知也彼固合數國之賢者聚數百千人之智慮而圖之而卒苦於無其術蓋欲捄當前之獘其事存於人心風俗之間夫欲貴賤貧富之均平必其民皆賢而少不肖皆智而無甚愚而後可否則𨿽今日取一國之財產而悉均之而明日之不齊又見矣何則樂於惰者不能使之爲勤樂於奢者不能使之爲儉也是故國之彊弱貧富治亂者其民力民智民徳三者之徵驗也必三者旣立而後其政法從之於是一政之舉一令之施合於其智徳力者存違於其智徳力者廢當是之時𨿽有英君察相苟不自其本而圖之則亦僅能補偏救獘偸爲一時之治而已矣聽其自至浸假將復其舊而由其常焉且往往當其補救之時本獘未去而他獘叢然以生偏於此者𨿽祛而偏於彼者闖然更見甚矣徒政之不足與爲治也往者英國常禁酒矣而民之酗酒者愈多常禁重利盤剝矣而私債之息更重瑞典禁貧民嫁娶不以時而所謂天生子者滿街法國反政之後三爲民主而官吏之威權益橫美國華盛頓立法至精而苞苴賄賂之風至今無由盡絕善夫斯賓塞爾之言曰民之可化至於無窮惟不可期之以驟而吾孔子亦曰爲邦百年勝殘去殺又曰𨿽有王者必後世仁程子曰有關睢麟趾之風而後可以行周禮古今哲人知此蓋審故曰欲知其合先察其分天下之物未有不本單之形法性情以爲其聚之形法性情者也是故貧民無富國弱民無彊國亂民無治國

然則假令今有人於此憤中國之積弱積貧攘臂言曰胡不使我爲治使我爲治則天下事數著可了耳十年以往其庶幾乎然則其道將奚由彼將曰中國之所以不振者非法制之罪也患行奉行不力而已祖宗之成憲具在吾寧率由之而加實力焉於是而督責之令行舉之政興如是而爲之十年吾決知中國之貧與弱猶自若也何則天下大勢猶水之東流夫已浩浩成江河矣乃障而反之使之在山此人力所必不勝也於是又有人焉曰法制者聖人之芻狗先王之蘧廬也一陣不可復用一宿不可復畱宇宙大勢旣日趨於混同矣不自其同於人者而爲之必不可也方今之計爲求富彊而已矣彼西洋誠富誠彊者也是以今日之政非西洋莫與師由是於朝也則建民主立眞相於野也則通鐵軌開礦功練通國之陸軍置數十百艘之海旅此亦近似而差彊人意矣然使由今之道無變今之俗十年以往吾恐其效將不止貧與弱而止也蓋一國之事同於人身今夫人身逸則弱勞則彊者固常理也然使病夫焉日從事於超距贏越之間以是求彊則有速其死而已矣今之中國非猶是病夫也耶且夫中國知西法之當師不自甲午東事敗之後始也海禁大開以還所興發者亦不少矣譯署一也同文館二也船政三也出洋肄業局四也輪船招商五也制造六也海軍七也海署八也洋摻九也學堂十也出使十一也廣務十二也電郵十三也鐵路十四也拉什數之蓋不止一二十事此中大半皆西洋以富以彊之基而自吾人行之則淮橘爲枳若存若亡不能實收其效者則又何也蘇子瞻曰天下之禍莫大於上作而下不應上作而下不應則上亦將窮而自止斯賓塞爾曰富彊不可爲也政不足與治也相其宜動其機培其本根衛其成長則其效乃不期而自立是故苟民力已薾民智已卑民徳已薄𨿽有富彊之政莫之能行蓋政如艸木焉置之其地而發生滋大者必其地之肥磽燥濕寒暑與其種性最宜者而後可否則萎矬而已再甚則僵槁而已往者王介甫之變法也法非不良意非不美也而其效浸淫至於亡宋此其故可深長思也管商變法而行介甫之變法而敝在其時之風俗人心與其法之宜不宜而已矣達爾文曰物各競存最宜者立動植如是政教亦如是也

夫如是則中國今日之所宜爲大可見矣夫所謂富彊云者質而言之不外利民云爾然政欲利民必自民各能自利始民各能自利又必自皆得自由始欲聽其皆得自由尢必自其各能自治始反是且亂顧彼民之能自治而自由者皆其力其智其徳誠優者也是以今日要政統於三端一曰鼓民力二曰開民智三曰新民徳夫爲一弱於彊之間政之所施固常有標本緩急之可論惟是使三者誠進則其治標而標立三者不進則其標𨿽治終亦無功此捨本言標者之所以爲無當也𨿽然其事至難言矣夫中國今日之民其力智徳三者苟通而言之則經數千年之層遞積累本之乎山川風土之攸殊導之乎刑政教俗之屢變陶均鑪錘而成此最後之一境今日欲以旦暮之爲謂有能淘洗攺革求以合於當前之世變以自存於匡儴煩擾之中此其勝負通窒之數殆可不待再計而知矣然而自微積之理而觀之則曲之爲變固有疾徐自力學之理而明之則物動有由皆資外力今者外力逼迫爲我權藉變率至疾方在此時智者愼守力權勿任旁奪則天下事正於此乎而大可爲也卽彼西洋之克有今日者其變動之速遠之亦不過二百年近之亦不過五十年已耳則我何爲而不奮發也耶

然則鼓民力柰何今者論一國富彊之效而以其民之手足體力爲之基此自功名之士觀之似爲甚迂而無當顧此非不佞一人之私言也西洋言治之家莫不以此爲最急歷考中西史傳所垂以至今世五洲五六十國之間貧富弱彊之異莫不於此焉肇分周之希臘漢之羅馬唐之突厥晚近之特一種莫不以壯佼長大耐苦善戰稱雄一時而中土疇昔紛爭之代亦皆以得三河六郡爲取天下先資顧今或謂自火器盛行懦夫執靶其效如壯士惟均此眞無所識知之論也不知古今器用𨿽異而有待於驍猛堅毅之气則同且自腦學大明莫不知形神相資志气相動有最勝之精神而後有最勝之智略是以君子小人勞心勞力之事均非气體彊健者不爲功此其理吾古人知之故庠序校塾不忘武事壺勺之儀射禦之教凡所以練民筋骸鼓民血气者也而孔孟二子皆有魁桀之姿彼古之希臘羅馬人亦知之故其阿克徳美柏拉圖所創學塾之中莫不有津蒙那知安此言練身院屬焉而柏拉圖乃以駢脇著號至於近世則歐羅化國尢鰓鰓然以人種日下爲憂操練形骸不遺餘力飲食養生之事醫學所詳日以精審此其事不僅施之男子已也乃至女員女亦莫不然蓋母健而後兒肥培其先天而種乃進也去歲日本行之申報論其練及婦女不知所云嗟夫此眞非以裹爲美之智之所與也故中國禮俗其貽害民力而坐令其種日偸者由法制學問之大以至於飲食居處之微幾於指不勝指而沿習至深害效最著者莫若吸食鴉片女子纏足二事此中國朝野諸公所謂至難變者也然而夷考其實則其說有不盡然者今卽鴉片一端而論則官兵士子禁例原所未用假令天子親察二品以上之近臣大吏必其不染者而後用之近臣大吏各察其近屬如是而轉相察藩臬察郡守郡守察州縣州縣察佐貳學臣之察士將帥之察兵亦用是術焉務使所察者人數至簡以期必周如是定相坐之法而實力行之則官兵士子之染袪官兵士子之染袪則天下之民知染其毒者必不可以爲官兵士子也則自愛而求進者必不吸食夫如是則吸者日少俟其旣少然後著令禁之舊染漸去新染不增三十年之間可使鴉片之害盡絕於天下至於纏足本非天下女子之所樂爲也拘於習俗而無敢畔其範圍而已假令一日者天子下明詔爲民言纏足之害且曰繼自今自某年所生女子而纏足吾其毋封則天下之去其習者猶熱之去燎而寒之去翣也夫何難變之與有夫變俗如是二者非難行也不難行而不行者以爲無與國是民生之利病而已而孰知種以之弱國以之貧兵以之窳胥於此焉階之厲耶是鴉片纏足二事不早爲之所則言變法者皆空言而已矣

其開民智柰何今夫尙學問者則後事功而急功名者則輕學問二者交失其實則相資而不可偏廢也顧功名之士多有而學問之人難求是則學問貴也東土之人見西國今日之財利其隱賑流溢如是每疑之而不信迨親見而信矣又莫測其所以然及觀其治生理財之多術然後知其悉歸功於亞丹斯密之一書此泰西有識之公論也是以制器之備可求其本於柰端舟車之神可推其原於瓦徳用靈之利則法拉第之功也民生之壽則哈爾斐之業也而二百年學運昌明則又不得不以柏庚氏之摧陷廓淸之功爲稱首學問之士倡其新理事功之士竊之爲術而大有功焉故曰民智者富彊之原此懸諸日月不刊之論也顧彼西洋以格物致知爲學問本始中國非不爾云也獨何以民智之相越乃如此耶或曰中國之智慮運於西洋之聰明寄於實此其說不然自不佞觀之中國矣彼西洋尢西洋實矣而中國尢實異者不在虛實之間也夫西洋之於學自明以前與中土亦相埒耳至於晚近言學則先物理而後文詞重達用而薄藻飾且其教子弟也尢必使自竭其耳目自致其心思貴自得而賤因人喜善疑而愼信古其名數諸學則藉以教致思窮理之術其力質諸學則假以導觀物察變之方而其本事則筌蹄之於魚兔而已矣故赫胥黎曰讀書得智是第二手事惟能以宇宙爲我簡編民物爲我文字者斯眞學耳此西洋教民要術也而回觀中國則何如夫朱子以卽物窮理釋格物致知是也至以讀書窮理言之風斯在下矣且中土之學必求古訓古人之非旣不能明卽古人之是亦不知其所以是記誦詞章旣已誤訓詁注疏又甚拘江河日下以至於今日之經義八股則適足以破壞人才復何民智之開之與有耶且也六七齡童子入學腦气未堅卽教以窮極眇之文字事資彊記何裨靈襟其中所恃以開浚神明者不外區區對偶已耳所以審核物理辧析是非者胥無有焉以是爲學又何怪制科人十九鶻突於人情物理轉不若農工商賈之有時而當也今之蒿目時事者每致嘆於中國讀書人少自我觀之如是教人無寧學者少耳今者物窮則變言時務者人人皆言變通學校設學堂講西學矣𨿽然謂十年以往中國必收其益則又未必然之事也何故舊制尙存而榮途未開也夫如是士之能於此深求而不惓厭者必其無待而興卽事而樂者也否則刻棘之業𨿽苦市駿之賞終虛同輩知之則相忌門外不知則相忘幾何不廢然反也是故欲開民智非講西學不可欲講實學非另立選舉之法別開用人之塗而廢八股試帖策論諸制科不可

至於新民徳之事尢爲三者之最難今微論西洋教宗如何然而七日來復必有人焉聚其民而耳提面命之而其所以爲教之術則臨之以帝天之嚴重之以永生之福人無論王侯君公降以至於窮民無告自教而觀之則皆爲天之赤子而平等之義以明平等義明故其民知自重而有所勸於爲善今夫上帝臨汝勿貳爾心相在爾室尙不媿於屋漏者大人之事而君子之所難也而西洋小民但使信教誠深則夕惕朝幹與吾之大人君子無所異內省不疚無惡於志不爲威惕不爲利疚此誠教中常義而非甚瑰琦絕特之行者也民之心有所主而其爲教有常故其效能如此至於吾民則姑亦無論學校義廢久矣卽使尙存如初亦不過擇凡民之俊秀者而教之至於窮檐之子編戶之氓則自𦇤褓以至成人未嘗聞有孰教之者也孟子曰飽食暖衣逸居而無教則近於禽獸夫飽食暖衣之民無教尙如此則彼饑寒逼軀救死不贍者當何如乎後義先利詐僞姦欺固其所耳曩甲午之辦海防也水底碰雷與開花彈子有以鐵滓沙泥代火藥者洋報議論謂吾民以數金錙銖之利𨿽使其國破軍殺將辱地喪師不顧則中國今日之敗它日之危亡不可謂爲不幸矣此其事足使聞者發指顧何待言然諸君亦嘗循其本而爲求其所以然之故歟蓋自秦以降爲治𨿽有寬苛之異而大抵皆以奴虜待吾民𨿽有原省原省此奴虜而已矣𨿽有燠咻燠咻此奴虜而已矣夫上旣以奴虜待民則民亦以奴虜自待夫奴虜之於主人特形勢禁無可如何已耳非心悅誠服有愛於其國與主而共保持之也故使形勢可恃國法尙行則靴刀面胡天胡帝揚其上於至髙抑其已於至卑皆勸爲之一旦形勢旣去法所不行則獨知有利而已矣共起而挺之又其所也復何怪乎今夫中國之詈詬人也傌曰畜產可謂極矣而在西人則莫須有之詞也而試入其國而傌人曰無信之誑子或曰無勇之怯夫則朝言出口而挑鬥相死之書已暮下矣何則彼固以是爲至辱而較之畜產萬萬有加焉故寧相死而不可以並存也而我中國則言信行果僅成硜硜小人君子弗尙也蓋東西二洲其風尙不同如此苟求其故有可言也西之教平等故以公治眾而尙自由自由故貴信果東之教立綱故以孝治天下而首尊親尊親故薄信果然其流獘之極至於懷詐相欺上下相遁則忠孝之所存轉不若貴信果者之多也且彼西洋所以能使其民皆若有深私至愛於其國與主而赴公戰如私仇者則亦有道矣法令始於下院是民各奉其所自主之約而非率上之制也宰相以下皆由一國所推擇是官者民之所設以釐百工而非徒以尊奉仰戴者也撫我虐我皆非所論者矣出賦以庀工無異自營其田宅趨死以殺敵無異自術其室家吾每聞英之人言英法之人言法以至各國之人之言其所生之國土聞其名字若我曹聞其父母之名皆肫摯固結若有無窮之愛也者此其故何哉無他私之以爲己有而已矣是故居今之日欲進吾民之徳於以同力合志聯一气而禦外仇則非有道焉使各私中國不可也顧處士曰民不能無私也聖人之制治也在合天下之私以爲公然則使各私中國柰何曰設議院於京師而令天下郡縣各公舉其守宰是道也欲民之忠愛必由此欲教化之興必由此欲地利之盡必由此欲道裏之辟商務之興必由此欲民各束身自好而爭濯磨於善必由此嗚呼聖人復起不易吾言矣

此三者自彊之本也不如是則𨿽有伊尹呂尙爲之謀吳起李牧爲之戰亦將寢衰寢滅必無有彊之一日決也𨿽然無亦有其標者焉然則治標柰何練兵乎籌饟乎門乎通鐵道乎興商務乎曰是皆可爲有其本則皆立無其本則終廢自甲午以來海內樊然並興者亦已眾矣其效何若其有益於彊之數與否識時審勢之士將能言之無假鄙人深論者也𨿽然有一事焉自僕觀之則爲標之所最亟而不可稍或遼緩者也其事維何曰必朝廷除舊布新有一二非常之舉措內有以慰薄海臣民之深望外有以破敵國侮奪之陰謀則庶幾乎其有豸耳不然是瑣瑣者𨿽百舉措無益也善夫吾友新會梁啟超之言曰萬國蒸蒸大勢相逼變亦變也不變亦變變而變者變之權操諸己不變而變者變之權讓諸人傳曰無滋他族實逼處此願天下有心人三復斯言而早爲之所焉可耳

卷一中通論

自彊大計折附片二件

盛宣懷

奏爲自彊大計當舉其要謹就管見臚陳梗槪恭折仰祈聖鑑事竊自海防事起中外上下競言自彊讜論嘉謨日有獻納上年經日朝之釁藎臣志士益慨然於彊弱利鈍之故欲盡取歐洲之新法變易華夏之舊習朝廷深維至計舉其大者遠者於是有創辦南北鐵路之役顧臣以爲鐵路者所以速徵調通利源爲自彊一端非干路旣成卽可坐而俟其彊也泰西諸邦用舉國之才智以興農商工藝之利卽藉舉國之商力以養水陸之兵保農工之業蓋國非兵不彊必有精兵然後可以應徵調則宜練兵兵非餉曷練必興商務然後可以擴利源則宜理財兵與財不得其人𨿽日言練日言理而終無可用之兵可恃之財則宜育才臣頃蒙召對陳愚慮嗣軍機大臣復奉旨傳詢俾罄蠡管窺測之微仰見聖人兼聽並觀邇言是察不揣愚昧謹以三事爲我皇上條析陳之

一曰練兵之要中國三代寓兵於農唐宋以降專用召募兵民久分各國皆然近年東西諸國兵制皆由募兵而復爲徵兵世變所趨中國豈能獨不然哉顧今日旣縻餉千餘萬以養無用之綠兵復縻餉千餘萬以養有用之練勇發撚平定二三十年所謂有用之勇一旦臨敵其僨事與綠兵等方事之棘各路添募倉猝成軍臣所目多有不能持槍施放者蓋募兵一事無賴亡命兼收並蓄來無所考其獘一少壯從軍衰老除汰去無所歸其獘二聞警增募類驅市人不教謂棄其獘三事定遣散多爲盜賊遂貽民害其獘四近者議裁綠營而減兵不能汰官議建洋操而餉重不能多練況勇餉與兵餉不同新勇與舊勇餉復不同餉厚者不免相矜餉薄者自甘廢弛軍制愈紛餉力愈絀兵气愈弱現除京營外各省實存綠兵練勇八十餘萬人更新而不去舊無此財力制兵而不畫一非善治軍宜將天下畫分十鎭海疆邊疆爲重腹地僻爲輕堅彊朴實之地多徵膏沃柔脆之區少選參酌西法簡練新兵三十萬人就各鎭形勢輕重差等數多寡徵選戶籍可稽未經罪犯年在二十以上二十五以下體質身幹合格者錄爲常備兵入營教練期以三年退爲豫備兵亦期三年退爲後備兵亦期三年退爲民兵期以五年除其兵籍自豫備兵以下平時在家服農有事以次徵集豫備兵每年一次召集屯營與常備兵合操後備兵每年一次召集便宜地方使之演習皆視道裏遠近給路費民兵不集操在籍者皆免本戶徭役每歲十月由各鎭揀派選兵官分赴各屬會同州縣驗選合格者注於籍隨時徵充常備壯者入營而老者退籍老者退而壯者又復入營歷三年而一兵之餉得二兵之用歷六年而一兵之餉得三兵之用九年以後歲額三十萬之餉常得一百二十萬人之用兵皆土著遊惰不錄其利一更遞進退室家可歸其利二事至徵召人皆練習其利三事畢歸農不流爲匪其利四各鎭營制餉章統歸一律各營槍器械統歸一式舉綠營勇營悉去之以其歲餉三千餘萬兩練常備兵三十萬人重訂餉章祇期核實不必過優歲約不逾二千萬兩其餘以備洋教習薪水豫備後備兵調操路費及酌畱綠營之餉計無不足此事爲彊弱關鍵𨿽加籌項亦所應爲況就餉練兵尢難濡緩但持之貴堅行之宜漸或每鎭先練三分之一練成後再行添練以足額爲止裁革綠兵營勇亦如之至綠營向有城守防汛之責護餉解犯等差或酌畱若干屬於州縣加各國警察捕之意而責成整飭之自無偏廢之虞應請特簡知兵重臣會同兵部戶部查明兵數餉數並采取英徳俄法美日諸國練兵之法決擇參酌釐定章程奏準施行永爲定制

一曰理財之要理財有二義開源節流盡之矣今之廣制造興礦政以開源也紗布各廠成本之重不足敵洋產五金各礦收效之速不足濟急需今之並局卡裁冗費以節流也減並者百一無裨國計之大節裁者錙銖何當中飽之巨言常用則歲出歲入不相抵言通商則輸出輸入不相抵言洋債則竭內外之力而更無以相抵欲求足國先無病民欲收商利在挽外溢加稅之議事未就緒聞西人以釐金爲詞蓋窺我國用之絀必不能停收釐金也應機決策莫若徑免天下中途釐金加關稅爲值百抽十令彼無所借口釐金旣免卽彷行西國印稅之法辦理得宜計加收之關稅新收之印稅合之當倍於釐金而免釐則出口土貨易於流通加稅則進口洋貨或稍淸減取益防損利在無形所謂足國而不病民且陰以挽外溢之利者此也西人聚舉國之財爲通商惠工之本綜其樞紐皆在銀行中國亟宜仿辦毋任洋人銀行專我大利中國銀行旣立使大信孚於商民泉府因通而不窮仿借國債可代洋債不受重息之挾制不喫鎊價之虧折所謂挽外溢以足國者此其一也墨西哥國以九成之銀鑄錢運行中國易我十成之銀歲耗以萬億計近來中外臣工多議自鑄銀元廣東湖北北洋南洋先後鑄造分兩輕重悉準墨銀臣愚以爲國家圜法自古及今皆自爲制度隨人趨步各國所無旣不能廢兩爲元各庫出入仍需元寶必致無銀可鑄查光緒十二年十月海軍衙門奏請將應放南北洋經費及東三省餉項均按二兩平核發是餉需攺用京平已有成案今宜在京師特設銀元總局以廣東湖北天津上海爲分局開鑄銀﹝幣﹞﹝獘﹞每元重京平九成銀一兩再酌鑄金錢及小銀錢使子母相權而行凡出俱用官鑄銀幣各省關收納地丁錢糧鹽課關稅釐金俱收官鑄銀獘元寶小錠槪不準用惟收仍照庫平十成銀計算庫平較京平定以每百兩加平六兩十成銀較九成銀每百兩應加色十兩除各庫上兌津貼銀一兩定以每百兩加色九兩如應交庫平足銀一百兩者實收銀幣一百十五元無輕重髙下之別無減平扣色之獘易簡理得婦孺難欺每年度支八千餘萬兩戶部約可盈餘平色銀一千二百萬兩較向來各省撥解平餘多收當不下千萬所謂挽外溢以足國者又其一也此外商務巨細萬端設施有序應請特簡通達中外商務之大臣專司商政會同戶部取法鄰國實見施行興起商學鼓舞工藝利源無外溢藏富於商民君孰與不足國何患不彊

一曰育才之要西國人才之盛皆出於學堂然考其所爲學堂之等入學之年程課之序與夫農工商兵之莫不有學往往與曲臺之禮周官之書左氏公羊之傳管墨諸子之說相符蓋無人不學無事不教本三代學校之制特中國去古旣遠寖成文具而泰西學堂闇合道妙立致富彊益以見古聖人之道大用大效小用小效文軌𨿽殊而莫能外也近日刑部侍郎李端棻推廣學校一折洞見本原當蒙采擇竊謂各府州縣驟難設學堂宜令各省先設省學堂一所教以天算輿地格致制造汽機礦冶諸學而以法律政治商稅爲要先設武備學堂一所教以築壘測地槍炮制造彈丸發送隊伍分合馬騎控禦諸學而以兵律戎機有勇知方爲要在下之趨向全視在上之用捨同文廣方言館出洋學生縻費不少而得人不多文科之八股試帖武科之弓刀石不待督責而莫不致力其明證也今不能盡攺科舉之制似宜專設一科裁天下之廣額爲新學之進階明定功令使文武學堂卒業者皆有出身之正途齊仕進於科第則聞風興起學校如林人才自不可勝用應請特簡通知時務學行俱懋之大臣專司學政會同禮兵二部提挈綱領一新海內之觀聽有志之士不自奮於有用之學者未之有也

以上三端參酌歐美致富致彊之術實不外聖經足食足兵之謨舉而措之要在知人用人而已所慮拘牽舊制難以變通又或慨然於物窮則變意在振興而尢慮天下督撫心志不齊難以統籌全局恐年復一年外人耽耽視我一無足恃肆彼要求得步進步無兵則不能保守利權無餉則不能充養兵力二者互爲掣肘甚至洋債不能再借邊土不能自保至其時始悔七年之病不蓄三年之艾殆已晚矣自古國家政事之張弛彊弱之機括皆系於君臣之謀慮一轉移間其效立見臣惟國恥不可忘邦交不可恃伏願皇上鑑覆轍之在前審宇宙之大勢發憤自彊毅然定斷勿敷衍而畏難勿回感於疑議王大臣等皆公忠體國臥薪嘗膽同贊聖謨國富兵彊遠人自服此薄海臣庶所延頸企踵以俟之者也臣管見所及謹冒昧陳伏乞皇上聖鑑訓示謹奏

再銀行昉於泰西其大旨在流通一國之貨財以應上下之求給立法旣善於中國之票號錢莊而國家任保護權利無旁撓故能維持不敝各國通商以來華人不知務此英法徳俄日本之銀行乃推行來華攘我大利近年中外士大夫灼見本末亦多建開銀行之議商務樞機所系現又舉辦鐵路造端宏大非急設中國銀行無以通華商之气脈杜洋商之挾持議者謂國家銀行當全發帑本簡大官通行鈔票由部造發如英法等國財賦皆出入於銀行是戶部之外府也然中外風气不同部鈔殷鑑未遠執官府之制度運貿易之經綸恐窒礙滋多流獘斯集或致委重西人取資洋數千萬金咄嗟立辦其詞甚甘其權在彼利害之數未易計度臣惟銀行者商家之事商不信則力不合力不合則事不成欲愼始而圖終必積小以成大擬請簡派大臣遴選各省公正殷實之紳商舉爲總董號召華商招集股本銀五百萬兩先在京都上海設立中國銀行其餘各省會各口岸以次添設分行照泰西商例悉由商董自行經理臣前在上海與開設粵閩浙滬江漢各海關官銀號之紳商候選道嚴信厚議及銀行之事嚴信厚顧全大局情願以其獨開之銀號歸並公家之銀行使其气局寬展並照匯丰銀行規制以精紙用機器印造銀票與現銀相輔而行按存銀之數爲印票之數以備隨時兌現各省官司向銀行借貸應照西例由總行稟明戶部批準以何抵還方能議訂合同歐洲國債數千百萬皆由銀行籌辦印發借券應收年息歸行取付大信不渝集事自易嗣後京外撥解之可交匯以省解費公中備用之可暫存以取子息官造銀元尙不通行盡利者可由銀行轉輸上下官得坐收平色之利銀行用人辦事悉以匯丰章程爲準則合天下之商力以辦天下之銀行但使華行多獲一分之利卽從洋行收回一分之權並照西例俟有餘利酌量提捐歸公預定章程遵守商民旣交得其便國家卽陰收其益俟將來官商交孚內外政法變通盡利再行籌設國家銀行與商行並行不悖庶幾早見措施以免空言無補謹附片陳請伏乞聖鑑訓示謹奏

再使命不辱專對稱能自非學人莫任斯選邇者環球通商皇華載道泰西各國來華使臣類能尊主庇民克舉厥職𨿽憑借國勢要其才行多有本原日本維新未久觀其來者亦往往接武西士中國遣使交鄰時逾廿載同文之館培植不爲不殷隨使之員閱歷不爲不廣然猶不免有乏才之嘆者何歟毋亦孔孟義理之學未知其本中外政法之故未通其大𨿽嫻熟其語言文字僅同於小道可觀而不足以致遠也臣上年在津海關道任內籌設立學堂招選生徒延訂華洋教習分教天算輿地格致制造汽機化礦諸學稟經直隸督臣王文韶奏明開辦本年春間又在上海捐購基地稟明兩江督臣劉坤一籌議建南洋公學如津學之制而損益之俟籌辦就緒再當陳奏綜厥成課收效皆在十年之後且諸生選自童幼未有一命之秩旣不能變更科舉卽學業有成亦難驟膺顯擢予以要任相需方殷緩不濟急日本明治初元麑島馬關戰屢失利諸藩皆擇遣藩士翹楚厚其資裝就學外國今當路諸人率出於此擬請取其意在京師及上海兩處各設一達成館取成材之士專學英法語言文字專課法律公法政治通商之學期以三年均有門徑已通大要請命出使大臣奏調隨員悉取於兩館俟至外洋俾就學於名師就試於大學歷練三年歸國之後內而總署章京外而各口關道使署參贊皆非是不得與資望旣著卽出使大臣總署大臣之選也其入館之法兩館各以三四十名爲額京官取翰林編檢六部司員外官取候補候選州縣以上道府以下令京官四品以上外官三品以上各舉所知出具切實考語保送特簡專使學政大臣考取分發京師上海兩館其常年經費延請洋教習及館捨膏獎書籍食用各項每年兩館約需銀十萬兩請由臣在所管招商輪船電報兩局內捐集解濟以伸報其設館之地京師由專司學政大臣酌定上海附於南洋公學詳細章程俟奉命旨後由專司學政大臣核定奏咨照辦抑臣更有陳者孔門以徳行爲首科西學以修身爲根本必先貞固乃爲幹事之材未有華士可當重遠之寄保送之人必以志操堅卓器識深穩爲指歸勿震聲華勿牽私故庶幾行己有恥可使四方此則內外諸臣所共知而在臣特爲鰓鰓過慮者也謹附片具陳伏乞聖鑑訓示謹奏

議覆盛京卿條陳折

總理衙門

奏爲遵旨妥議具奏恭折仰祈聖鑑事光緒二十二年九月二十六日軍機處抄交候補四品京堂盛宣懷條陳自彊大計曁設立達成館並開設銀行各折片奉旨著軍機大臣總理各國事務衙門戶部妥議具奏欽此臣等查原奏內練兵一條所稱近年中國旣縻餉千餘萬以養綠兵復縻餉千餘萬以養練勇計各省實存綠兵練勇八十餘萬人更新而不去舊無此財力制兵而不畫一非善治軍宜將天下畫分十鎭海疆邊疆爲重腹地僻地爲輕堅彊朴實之地多徵膏腴柔脆之區少選酌西法簡練新兵三十萬人就各鎭形勢輕重差等兵數多寡徵選戶籍可稽年在二十以上二十五以下體質身幹合格者錄爲常備兵入營教練期以三年退爲豫備兵亦期以三年退爲後備兵亦期以三年退爲民兵期以五年除其兵籍自豫備兵以下平時在家服農有事以次徵集豫備兵每年一次召集屯營與常備兵合操後備兵每年一次召集便宜地方使之演習皆視道理遠近給予路費民兵不集操在籍者皆免本戶徭役每歲十月由各鎭揀派選兵官分赴各屬會同州縣驗選合格者注於籍隨時徵充常備壯者入營而老者退籍老者退而壯者又復入營歷三年而一兵之餉得二兵之用歷六年而一兵之餉得三兵之用九年以後歲額三十萬人之餉常得一百二十萬人之用各鎭營制餉章統歸一律各營槍器械統歸一式舉綠營勇營悉去之以其歲餉三千餘萬而練常備兵三十萬人重訂餉章歲約不逾二千萬兩其餘以備洋教習薪水豫備後備兵調操路費等用計無不足等語臣等查添練新軍必須寬籌的餉上年臣戶部籌奏內奉旨令各直省將綠營兵額裁七畱三嗣經先後奏到除山東請減五成自本年始陸續裁汰將每年節存餉項銀數開單奏咨辦理奉旨允準外其餘各省所裁兵數多寡不一現時已閱年餘辦理情形究竟若何均未據續行奏到擬請旨飭催各直省將裁減兵數及切實辦法速行奏明毋得仍以含混延宕之詞一奏塞責近來內外軍務均已平定如江南之楡關撤回各營陜西之善後防軍固應一律盡裁卽直隸之練軍旅順之毅軍長江之內河水師亦擬請旨飭令分別核實裁減以節虛縻以上二項騰出之餉專存儲以備添練新軍之用以目前情形而論亦只有就北洋袁世凱聶士成兩軍及江南自彊軍湖北洋操隊將西法切實講求認眞訓練悉成勁旅俟裁減兵勇節省銀兩核明確數再行逐漸推廣盛宣懷所奏分畫十鎭簡練三十萬人舉綠營勇營悉去之約計海疆邊疆已屬不敷分布而腹地僻地過形空虛亦非所宜且三年退換一弛不張諸多窒礙應請毋庸置議至各營槍宜歸一律內外臣工條奏多持此說本年七月督辦軍務處奏請飭下劉坤一張之洞將新制槍式彼此較準畫一辦理迄今尙未覆奏相應請旨飭催並令將上海湖北兩局廠每日可出快槍若干枝每枝合價銀若干迅速具奏其理財一條所稱欲求足國先無病民欲收商利在挽外溢加稅之議聞洋人以釐金爲詞蓋窺我國用之絀必不能停收釐金也應機策莫如徑免天下中途釐金加關稅爲值百抽十令彼無所借口釐金旣免卽仿行西國印稅之法辦理得宜計加收之關稅新收之印稅合之當倍於釐金

西人通商惠工之本其樞紐皆在銀行中國亦宜仿行及另片所奏遴選各省公正殷實之紳商舉爲總董招集股本銀五百萬兩先在京都上海設立中國銀行其餘各省會口岸以次添設由商董自行經理折內又謂墨西哥國以九成之銀鑄錢運行中國易我十成之銀歲耗以億萬計近來廣東湖北北洋南洋先後鑄造銀圓分兩輕重悉準墨銀旣不能廢兩爲圓各庫出入仍需元寶必致無銀可鑄擬請在京師特設銀圓總局以廣東湖北天津上海爲分局開鑄銀幣每圓重京平九成銀一兩再酌鑄金錢及小銀錢使子母相權而行凡出俱用官鑄銀幣各省關收納地丁錢糧鹽課關稅釐金俱收官鑄銀幣元寶小錠槪不準用惟收仍照庫平十成銀計算庫平較京平定以每百兩加平六兩十成銀較九成銀每百兩應加色十兩除各庫上兌津貼銀一兩定以每百兩加色九兩如應交庫平足銀一百兩者實收銀幣一百十五圓無髙下輕重之別無減平扣色之獘以每年度支八千餘萬兩計之戶部約用盈餘平色銀一千二百萬兩較向來各省撥解平餘多收當不下千萬等語臣等查各省設卡抽釐爲近來入之一大宗如果洋稅可以加至值百抽十將釐卡一律裁撤非惟入足以相抵抑且體卹商艱無如值百抽十之議各國多方齟齬尙未定局且釐金爲我自主之權洋貨可免土貨未能一律全免印花稅𨿽擬仿行將來辦理皆否得法亦無把握此徑免釐金之說此時未便遽行者也至開設銀行一節業已奉旨責成盛宣懷選擇殷商設立總董招集股本合力興辦矣其所稱開鑄銀圓酌加分兩一節是以維持利權之一策臣等公同商酌亦擬責成盛宣懷俟銀行辦成後準其附鑄一兩重銀圓以十萬圓爲率先在南省試行如果可以流通毫無窒礙再由戶部妥議章程奏明辦理其育才一條所稱西國人才之盛皆出於學堂中國各州縣一時未能設宜令各省先設省學堂一所教以天算地輿格致制造汽機礦冶諸學而以法律政治商稅爲要先設武備學堂一所教以築壘則炮槍制造彈丸發送隊伍分合馬騎控禦諸學而以兵律戎機有勇知方爲要文武兩科不能盡攺舊制似宜專設一科裁天下之廣額爲新學之進階期定功令使文武學堂卒業者皆有出身之正途齊仕進於科第則聞風興起有志之士無不自奮於有用之學並另片所奏京師及上海兩處各設一達成館取成材之士專學英法語言文字專課法律公法政治通商之學兩館各以三四十名爲額京官取編檢六部司員外官取候補候選州縣以上道府以下令京官四品以上外官三品以上各舉所知出具切實考語保送另簡大臣考取分發兩館每年一切經費約需銀十萬兩由盛宣懷所管招商輪船電報兩局捐集解濟各等語臣等查學堂之設已由臣總理衙門於上年十一月議覆禦史陳其璋所奏請旨飭下沿海將軍督撫於已設學堂者量爲展拓未設學堂者擇要仿行及本年七月議覆侍郎李端棻奏請推廣學校折內令內地各府州縣或就原有書院量加程課或另建書院肄習專門業經先後奉旨允準通行各省遵辦至武備學堂現已設立者僅有南北洋數處自應酌量推廣擬請旨飭下各省將軍督撫體察情形能否於各省省會中一律添設之處妥籌辦理至所稱在京師上海兩處各設達成館一節自系爲急求人才起見應請照準此事爲國家重大之舉所有常年經費擬由戶部籌定的按年撥結未便如盛宣懷所奏由招商電報兩局集股解濟以崇體制至館中一切章程及應送何項人入館肄業之處俟建造房屋落成請旨簡放大臣後再行詳議具奏所有臣等遵議各緣由是否有當伏候聖裁再此折系軍機處主稿合並聲明謹奏

乙丙之際箸議第七

龔自珍

夏之旣夷豫假夫商所以興夏不假六百年矣乎商之旣夷豫假夫周所以興商不假八百年矣乎無八百年不夷之天下天下有萬億年不夷之道然而十年而夷五十年而夷則以拘一祖之法憚千夫之議聽其自陊以俟踵興者之攺圖爾一祖之法無不敝千夫之議無不靡與其贈來者以勍攺革孰若自攺革抑思我祖所以興豈非革前代之敗耶前代所以興又非革前代之敗耶何茻然其不一姓也天何必不樂一姓耶鬼何必不享一姓邪奮之奮之將敗則豫師來姓又將敗則豫師來姓易曰窮則變變則通通則久非爲黃帝以來六七姓括言之也爲一姓勸豫也

乙丙之際箸議第九吾聞深於春秋者其論史也曰書契以降世有三等三等之世皆觀其才才之差治世爲一等亂世爲一等衰世別爲一等衰世者文類治世名類治世聲音笑貌類治世黑白雜而五色可廢也似治世之太素宮羽淆而五聲可鑠也似治世之希聲道路荒而畔岸隳也似治世之蕩蕩便便人心混混而無口過也似治之不議左無才相右無才史閫無才將庠序無才士隴無才民無才工衢無才商抑巷無才偸市無才駔藪澤無才盜則非但尟君子也抑小人甚尟當彼其世也而才士與才民出則百不才督之縛之以至於僇之僇之非刀非鋸非水火文亦僇之名亦僇之聲音笑貌亦僇之僇之權不告於君不告於大夫不宣於司市君大夫亦不任受其法亦不及要領徒僇其心僇其能憂心能憤心能思慮心能作爲心能有廉恥心能無渣滓心又非一日而僇之乃以漸或三歲而僇之十年而僇之百年而僇之才者自度將見僇則蚤夜號以求治求治而不得誖悍者則蚤夜號以求亂夫悖且悍且睊然目同然以思世之一便己才不可問矣向之倫聒心有辭矣然而起視其世亂亦竟不遠矣是故智者受三千年史氏之書則能以良史之憂憂天下憂不才而庸如其憂才而悖憂不才而眾憐如其憂才而眾畏履霜之屩寒於堅冰未雨之鳥戚於漂搖痺癆之疾殆於癰疽將萎之華慘於槁木三代神聖不忍薄譎士勇夫而厚豢駑贏探世變也聖之至也

論不變法之害

梁啟超

今有巨更歷千歲瓦墁毀壞榱棟崩折非不枵然大也風雨猝集則傾圮必矣而室中之人猶然酣嬉鼾臥漠然無所聞見或則其危險惟知痛哭束手待斃不思拯救又其上者補苴罅漏彌縫蟻穴苟安時日以覬有功此三人者用心不同漂搖一至同歸死亡善居室者去其廢壞廓淸而更張之鳩工庀材以新厥構圖始𨿽艱及其成也輪焉奐焉髙枕無憂也惟國亦然由前之說罔不亡由後之說罔不彊

印度大地最古之國也守舊不變夷爲英藩矣突厥地跨三洲立國歷千年而守舊不變爲六大國執其權分其地矣非洲廣袤三倍歐土內地除沙漠一帶外皆植物饒衍畜牧繁盛土人不能開化拱手以讓彊敵矣波蘭爲歐西名國政事不修內訌日起俄普奧相約擇其肉而食矣中亞洲回部素號驍悍善戰而守舊不變俄人鯨吞蠶食殆將盡之矣越南緬甸髙麗服屬中土漸染習气因仍獘政薾靡不變漢官威儀今無存矣今夫俄宅苦寒之地受蒙古鈐轄前皇殘暴民气凋喪岌岌不可終日自大彼得遊歷諸國學習工藝歸而變政後王受其方略國勢日盛辟地數萬里也今夫徳列國分治無所統紀爲法所役有若奴隸普人發憤興學練兵遂蹶彊法霸中原也今夫日本幕府專政諸藩力徵受俄徳美大創國幾不國自明治維新攺弦更張不三十年而奪我琉球割我臺灣也又如西班牙荷蘭三百年前屬地天下而內治稍弛遂卽淩弱國度夷爲四等暹羅處緬越之間同一綿薄而稍自振厲則巋然尙存記曰不知來視諸往又曰前車覆後車戒大地萬國上下百年間彊盛弱亡之故不爽累黍蓋其幾之可畏如此也

中國立國之古等印度土地之沃邁突厥而因沿積敝不能振變亦伯仲於二國之間以故地利不辟人滿爲患河北諸省歲𨿽中收猶道殣相望京師一冬死者千計一有水旱道路不通運賑無術任其塡委十室九空濱海小民無所得食逃至南洋美洲諸地鬻身爲奴猶被驅迫喪斧以歸馴者轉於溝壑黠者流爲盜賊教匪會匪蔓延九州島伺隙而動工藝不興商務不講土貨日見減色而他人投我所好制造百物暢銷內地漏日甚脂膏將枯學校不立學子於帖括外一物不知其上者考據詞章破碎相尙語以瀛海瞠目不信又得官甚難治生無術習於無恥瞢不知怪兵學不講綠營防勇老弱癖煙凶悍騷擾無所可用一旦軍興臨事募集半屬流器械窳苦饟糈微薄偏裨以上流品猥雜一字不識無論讀圖營例不諳無論兵法以此與他人學問之將紀律之師相遇百戰百敗無待交綏官制不善習非所用用非所習委權胥吏百獘蝟起一官數人一人數官牽制推諉一事不舉保獎朦混鬻爵充塞朝爲市儈夕登顯秩宦途壅滯候補窘悴非鉆營奔競不能療饑俸廉微薄供億繁浩非貪污惡鄙無以自給限年繩格𨿽有奇才不能特達必俟其筋力旣衰暮气將深始任以事故肉食盈廷而乏才爲患法敝如此𨿽敵國外患晏然無聞君子猶或憂之況於以一羊處羣虎之間抱火厝之積薪之下而寢其上者乎

孟子曰國必自伐然後人伐之又曰未聞以千里畏人者也又曰能治其國家誰敢侮之中國戶口之眾冠於大地幅員式廓亦俄英之亞也礦產充溢積數千年未經開采土地沃衍百植並宜國處溫帶其民材智君權統一欲有興作不患阻撓此皆歐洲各國之所無也夫以舊法之不可恃也如彼新政之易爲功也又如此何捨何從不待智者可以決矣

難者曰今日之法匪今伊昔五帝三王之所遞嬗三祖八宗之所詒謀累代率由歷有年所必謂易道乃可爲治非所敢聞釋之曰不能創法非聖人也不能隨時非聖人也上觀百世下觀百世經世大法惟本朝爲善變入關之初卽下薙發之令頂戴翎枝端罩馬褂古無有也則變服色矣用達海創國書借蒙古字以附滿洲音則變文字矣用湯若望羅雅谷作憲書參用歐羅巴法以攺大統歷則變歷法矣聖祖皇帝永免滋生人口之賦並入地賦自﹝秦﹞﹝商﹞商鞅以來計人之法漢武以來課丁之法無有也則變賦法矣舉一切城工河防以及內廷營造行在治蹕皆顧民給直三王於農隙使民用民三日且無有也則變役法矣平民死刑別爲二等曰情實曰緩決猶有情實而不予句者仕者罪𨿽至死而子孫考試入仕如故如前代所沿夷三族之刑發樂籍之刑言官受廷杖下鎭撫司獄之刑更無有也則變刑法矣至於國本之說歷代所重自理密親王之廢世宗創爲密緘之法髙宗至於九降綸音編爲儲貳金鑑爲世法戒而瞢儒始知大計矣幸之典諫臣所爭而聖祖髙宗皆數幸江南木蘭秋狝歲歲舉行昧者或疑之至仁宗貶謫松筠宣示講武習勞之意而庸臣始識苦心矣漢魏宋明由旁支入繼大統者輒議大禮齗齗爭訟髙宗援據禮經定本生父母之稱取葬以士祭以大夫之義聖人制禮萬世不易觀於醇賢親王之禮而天下翕然稱頌矣凡此皆本朝變前代之法善之又善者也至於二百餘年重熙累洽因時變制未易縷數數其犖犖大者崇徳以前以八貝勒分治所部太宗與諸兄弟朝會則共坐餉用則均出俘虜則均分世祖入關始嚴天澤之分裁抑諸王驕蹇之習遂壹寰宇詒謀至今矣累朝用兵拓地數萬里膺閫外之寄多用滿蒙逮文宗而兼用漢人輔臣文慶力贊成之而曾左諸公遂稱名將矣八旗勁旅天下無敵旣削平前三藩後三藩乾隆中屢次西徵猶復簡調前往朝馳羽檄夕報捷書逮宣宗時而知索倫兵不可用三十年來殲蕩流寇半賴召募之勇以成功而同治遂號中興矣內而治寇始用堅壁淸野之法一變而爲長江水師再變而爲防河圈禁矣外而交鄰始用閉關絕市之法一變而通商者十數國再變而命使者十數國矣此又以本朝變本朝之法者也吾聞聖者慮時而動使聖祖世宗生於今日吾知其變法之銳必不在大彼得俄皇名威廉第一徳皇名睦仁日皇名之下也記曰法先王者法其意今泥祖宗之法而戾祖宗之意是烏得爲善法祖矣乎

中國自古一統環列皆小蠻夷但虞內憂不患外侮故防獘之意多而興利之意少懷安之念重而慮危之念輕秦後至今垂二千年時局匪有大殊故治法亦可不攺國初因沿明制稍加損益稅斂極薄徵役幾絕取士以科舉𨿽不講經世而足以揚太平選將由行伍𨿽未嘗學問然足以威萑符任官論資格𨿽不得異材而足以止奔競天潢外戚不與政事故無權姦僭恣之虞督撫監司互相牽制故無藩鎭跋扈之患使能閉關畫界永絕外敵終古爲獨立之國則墨守斯法世世仍之稍加整頓未嘗不足以治天下而無如其忽與泰西諸國相遇也泰西諸國並立大小以數十計狡焉思啟互相猜忌稍不自振則滅亡隨之矣故廣設學校獎勵學會懼人才不足而國無與立也振興工藝保護商業懼利源爲人所奪而國以窮蹙也將必知學兵必識字日夜訓練如臨大敵船械新制爭相駕尙懼兵力稍弱一敗而不可振也自余庶政罔不如是日相比較日相磨厲故其人之才智常樂於相師而其國之盛彊常足以相敵蓋捨是不能圖存也而所謂獨立之國者目未見大敵侈然自尊謂莫己若又欺其民之馴弱而淩牿之慮其民之才智而束縛之積弱淩夷日甚一日以此遇彼猶以敝癰當千鈞之弩故印度突厥突厥居歐東五十年前未與英法諸國交涉故亦爲獨立之國之覆轍不絕於天壤也

難者曰法固因時而易亦因地而行今子所謂新法者西人習而安之故能有功苟遷其地則弗良矣釋之曰泰西治國之道富彊之原非振古如玆也蓋自百年以來焉耳舉官新制起於嘉慶十七年先是歐洲舉議院及地方官惟擁厚貲者能有此權是年拿破侖變西班牙之政始令人人可以舉官民兵之制起於嘉慶十七年工藝會所起於道光四年農學會起於道光二十八年國家撥以興學校起於道光十三年報紙免稅之議起於道光十六年郵政售票起於道光十七年輕減刑律起於嘉慶二十五年汽機之制起於乾隆三十四年行海輪船起於嘉慶十二年鐵路起於道光十年電起於道光十七年自餘一切保國之經利民之策相因而至大率皆在中朝嘉道之間蓋自法皇拿破侖倡禍以後歐洲忽生動力因以更新至其前此之舊俗則視今日之中國無以遠過英人李提摩太近譯泰西新史攬要言之最詳惟其幡然而變不百年間乃浡然而興矣然則吾所謂新法者皆非西人所故有而實爲西人所攺造攺而施之西方與攺而施之東方其情形不殊蓋無疑矣況蒸蒸然起於東土者尙明有因變致彊之日本乎

難者曰子言辯矣然伊川被髮君子所嘆用彜變夏究何取焉釋之曰孔子曰天子失官學在四彜春秋之例彜狄進至中國則中國之古之聖人未嘗以學於人爲徳也然此不足以服吾子請言中國有土地焉測之繪之化之分之審其土宜教民樹藝神農后稷非西人也度地居民歲杪制用夫家眾寡六畜牛羊纖悉書之周禮王制非西書也八歲入小學十五就大學升造爵官皆俟學成庠序學校非西名也謀及卿士謀及庶人國疑則詢國遷則詢議郎博士非西官也漢制博士與議郎議大夫同主論議國有大事則承問卽今西人議院之意流宥五刑疑獄眾共輕刑之法陪審之員非西律也三老嗇夫由民自推辟署功曹不用他郡鄕亭之官非西秩也爾無我叛我無彊賈商約之文非西史也交鄰有道不辱君命絕域之使非西政也邦有六職工與居一國有九經工在所勸保護工藝非西例也當寧而立當扆而立禮無不答旅揖士人禮經所陳非西制也天子巡守以觀民風皇王大典非西儀也地有四遊地動不止日之所生爲星毖緯雅言非西文也腐水離木均發均縣臨鑑立景蛻水謂气電緣气生墨翟亢倉關尹之徒非西儒也故夫法者天下之公器也徵之域外則如彼考之前古則如此而議者猶曰彜也彜也而棄之必舉吾所固有之物不自有之而甘心以讓諸人又何取耶

難者曰子論誠當然中國當敗之後窮蹙之日慮無餘力克任此舉彊敵交逼耽耽思啟亦未必能吾待也釋之曰日本敗於三國受迫通商反以成維新之功法敗於普爲城下之盟償五千兆福蘭格割奧斯鹿林兩省此其痛創過於中國今日也然不及十年法之盛彊轉逾疇昔然則敗非國之大患患不能自彊耳孟子曰國家閒暇及是時明其政刑𨿽大國必畏之矣又曰國家閒暇及是時般樂怠敖是自求禍也泰西各國磨牙吮血伺於吾旁者固屬有人其顧惜商務不欲發難者亦未始無之徒以我晦盲太甚厲階孔繁用啟戎心亟思染指及今早圖示萬國以更新之端作十年保太平之約亡羊補牢未爲遲也天下之爲說者動曰一勞永逸此誤人家國之言也今夫人一日三食苟有持說者曰一食永飽𨿽愚者猶知其不能也以飽之後歷數時而必饑饑而必更求食也今夫立法以治天下則亦若是矣法行十年或數十年或百年而必敝敝而必更求變天之道也故一食而求永飽者必死一勞而求永逸者必亡今之爲不變之說者實則非眞有見於新法之爲民害也誇毗成風憚於興作但求免過不求有功又經世之學素所未講內無宗主相從吠聲聽其言論則日日痛哭讀其詞章則字字孤憤叩其所以圖存之道則詒然無所爲對曰天心而已國運而已無可爲而已委心袖手以待覆亡噫吾不解其用心何在也

要而論之法者天下之公器也變者天下之公理也大地旣通萬國蒸蒸日趨於上大勢相迫非可閼制變亦變不變亦變變而變者變之權操諸己可以保國可以保種可以保教不變而變者變之權讓諸人束縛之馳驟之嗚呼則非吾之所敢言矣是故變之途有四其一如日本自變者也其二如突厥他人執其權而代變者也埃及髙麗等國皆是其三如印度見並於一國而代變者也越南緬甸等國皆是

其四如波蘭見分諸國而代變者也吉凶之故去就之間其何擇焉詩曰嗟我兄弟邦人諸友莫肯念亂誰無父母傳曰嫠婦不卹其緯而憂宗周之霣爲將及焉此固四萬萬人之所同也彼猶太之種迫逐於歐東非洲之奴充斥於大地嗚呼夫非猶是人類也歟

論變法不知本原之害

梁啟超

難者曰中國之法非不變也中興以後講求洋務三十餘年創行新政不一而足然屢見敗莫克振救若是乎新法之果無益於人國也釋之曰前此之言變者非眞能變也卽吾向者所謂補苴罅漏彌縫蟻穴漂搖一至同歸死亡而於去陳用新攺弦更張之道未始有合也昔同治初年徳相畢士麻克語人曰三十年後日本其興中國其弱乎日人之遊歐洲者討論學業講求官制歸而行之中人之遊歐洲者詢某廠船之利某廠價值之廉購而用之彊弱之原其在此乎嗚呼今𨿽不幸而言中矣懲前毖後亡羊補牢有天下之責者尙可以知所從也今之言變法者其犖犖大端必曰練兵也開礦也通商也斯固然矣然將率不由學校能知兵乎選兵不用醫生任意招募半屬流體之﹝羸﹞﹝贏﹞壯所不知識字與否所不計能用命乎將俸極薄兵餉極微傷廢無養其終身之文死亡無其家之典能潔己效死乎圖學不興阨塞不知能制勝乎船械不能自造仰息他人能如志乎海軍不遊弋他國將卒不習風波一旦臨敵能有功乎如是則練兵如不練礦務學堂不興礦師之絕重金延聘西人尙不可信能盡地利乎機器不備化分不精能無棄材乎道路不通從礦地運至海口其運費視原價或至數倍能有利乎如是則開礦如不開商務學堂不立罕明貿易之理能保富乎工藝不興制造不講土貨銷寥寥無幾能爭利乎道路梗塞運費笨重能廣銷乎釐卡滿地抑勒逗畱朘膏削脂有如虎狼能勸商乎領事不報外國商務國家不護僑寓商民能自立乎如是則通商如不通其稍進者曰欲求新政必興學校可謂知本矣然師學不講教習乏人能育才乎科舉不攺聰明之士皆務習帖括以取富貴趨捨異路能俯就乎官制不攺學成而無所用投閒置散如前者出洋學生故事奇才異能能自安乎旣欲省府州縣皆設學校然立學諸務責在有司令之守令能奉行盡善乎如是則興學如不興自余庶政若鐵路若輪船若銀行若郵政若農務若制造莫不類是蓋事事皆有相因而至之端而萬事皆同出於一本原之地不挈其領而握其樞猶治絲而棼之故百舉而無一效也

今之言變法者其蔽有二其一欲以震古爍今之事責於肉食官吏之手其二則以爲黃種之人無一可語委心異族有終焉之志夫當急則治標之時吾固非謂西人之必不當用𨿽然則烏可以久也中國之行新政也用西人者其事多成不用西人者其事多敗詢其故則曰西人明達華人固陋西人奉法華人營私也吾聞之日本變法之始客卿之多過於中國也十年以後按年裁減至今一切省署皆日人自任其事歐洲之人百不一存矣今中國之言變法亦旣數十年而猶然借材異地乃能圖成其可恥孰甚也夫以西人而任中國之事其愛中國與愛其國也孰愈夫人而知之矣況吾所用之西人又未必其彼中之賢者乎

若夫肉食官吏之不足任事斯固然矣𨿽然吾固不盡爲斯人咎也帖括陋劣國家本以此取之一旦而責以經國遠猷烏可得也捐例猥雜國家本以此市之一旦而責以奉公之廉恥烏可得也一人之身忽焉而責以治民忽焉而責以理財又忽焉而責以治兵欲其條理明澈措置悉宜烏可得也在在防獘責任不專一事必經數人互相牽掣互相推諉欲其有成烏可得也學校不以此教察計不以此取任此者弗賞弗任者弗罰欲其振厲黽勉圖功烏可得也途壅俸薄長官層累非奔競未由得官非貪污無以謀食欲其忍饑寒蠲身家以從事於公義自非聖者烏可得也今夫人之智愚賢不肖不甚相遠也必謂西人皆智而華人皆愚西人皆賢而華人皆不肖𨿽五尺之童猶知其非然而西官之能任事也如彼華官之不能任事也如此故吾曰不能盡爲斯人咎也法使然也立法善者中人之性可以賢中人之才可以智不善者反是塞其耳目而使之愚縛其手足而驅之爲不肖故一旦有事而無一人可爲用也不此之變而鰓鰓然效西人之一二事以云自彊無惑乎言變法數十年而利未一見獘已百出反爲守舊之徒抵其隙而肆其口也

吾今爲一言以敝之曰變法之本在育人才人才之興在開學校學校之立在變科舉而一切要其大成在變官制難者曰子之論探本窮原靡有遺矣然玆事體大非天下才懼弗克任恐聞者警怖其言以爲河漢遂並向者一二西法而亦棄之而不敢道柰何子毋寧卑之無甚髙論令今可行矣釋之曰不然夫渡江者泛乎中流暴風忽至握舵擊𨿽極疲頓無敢云者以偸安一息而死亡在其後也庸醫疑證用藥遊移精於審證者得病源之所在知非此方不愈此疾三年畜艾所弗辭已𨿽曰難也將焉避之抑豈不聞東海之濱區區三島外受盟內逼藩鎭崎嶇多難瀕於滅亡而轉圜之間化弱爲彊豈不由斯道矣乎則又烏知乎今之必不可行也有非常之才則足以濟非常之變嗚呼是所望於大人君子者矣

續論變法不知本原之害

梁啟超

去歲李相國使歐洲問治國之道於徳故相俾士麥曰我徳所以彊練兵而已今中國之大患在兵少而不練船械窳而乏也若畱意於此二者中國不足彊也見去年七八月間上海香港各報所譯西文報中今歲張侍郎使歐與徳國某爵員語其言猶俾相言見七月上海某日報中國自數十年以來士夫已寡論變法卽有一二則亦惟兵之務以謂外人之長技吾國之急圖只此而已眾口一詞不可勝辧旣聞此言也則益自張大謂西方之通人其所論固亦如是梁啟超曰嗟乎亡天下者必此言也吾今持春秋無義戰墨翟非攻宋鈃寢兵之義以告中國聞者必曰以此孱國而陳髙義以治之是速其亡也不知使有國於此內治修工商盛學校昌才智繁𨿽無兵焉猶之彊也彼美國是也美國兵不過二萬其兵力於歐洲不能比最小之國而彊鄰耽耽誰敢侮之使有國於此內治隳工商窳學校塞才智希𨿽舉其國而兵焉猶之亡也彼土耳其是也土耳其以陸軍甲天下俄土之役五戰而土三勝焉而卒不免於今日若是乎國之彊弱在兵而所以彊弱者不在兵昭昭然矣今有病者其治之也則必滌其滯積養其榮衛培其元气使之與無病人等然後可以及它事此不易之理也今授之以甲冑予之以戈而曰爾盍從事焉吾見其舞蹈不終日而死期已至也彼西人之練兵也其猶壯士之披甲冑而執戈鋋也若今日之中國則病夫也不務治病而務壯士之所行故吾曰亡天下者必此言也然則西人曷爲爲此言曰嗟乎狡焉思啟封疆以滅社稷者何國蔑有吾深感乎吾國之所謂開新黨者何以於西人之言輒深信謹奉而不敢一致疑也西人之政事可以行於中國者若練兵也置械也鐵路也輪船也開礦也西官之在中國者內焉聒之於吾政府外焉聒之於吾有司非一日也若變科舉也興學校也攺官制也興工藝開機器廠也獎農事也拓商務也吾未見西人之爲我一言也是何也練兵而將帥之才必取於彼通焉置械而船艦槍之值必歸於彼焉通輪船鐵路而內地之商務彼得流焉開礦而地中之蓄藏彼得染指焉且有一興作而一切工料一切匠作無不仰給之於彼彼之士民得以養焉以故鐵路開礦諸事其在中國不得謂非急務也然自西人言之則其爲中國謀者十之一自爲謀者十之九若乃科舉學校官制工藝農事商務等斯乃立國之元气而致彊之本原也使西人而利吾之智且彊也宜其披肝瀝膽日日言之今夫彼之所以得操大權沾大利於中國者以吾之弱也愚也而烏肯舉彼之所以智所以彊之道而一以我也恫乎英士李提摩太之言也曰西官之爲中國謀者實以保護本國之權利耳余於光緒十年回英默念華人博習西學之期必已不遠因擬謁見英法徳等國學部大臣請示振興新學之道以儲異日傳播中華之用迨至某國投刺晉謁其學部某大臣叩問學校新規並請給一文憑俾得遊全國大書院大臣因問余考察本國新學之意余實對曰欲以傳諸中華也語未竟大臣艴然變色曰汝教華人盡明西學其如我國何其如我各與國何文憑遂不可得又曰西人之見華官每以諛詞獻媚曰貴國學問實爲各國之首以驕其自以爲是之心而堅其藐視新學之志必使無以自彊而後已並見李所自著西鐸卷七西鐸以乙未年刻於京師

今夫李君亦西人也其必非爲讕言以污蔑西人無可疑也而其言若此吾欲我政府有司之與西人酬酢者一審此言也李相國之過徳也徳之官吏及各廠主人盛設供帳致敬盡禮以相燕非有愛於相國也以謂吾所欲購之船艦槍利將不貲而欲脇肩捷足以奪之也及哭龍姆席閒一語咸始廢然英法諸國大嘩笑之事見去年萬國公報然則徳人之津津然以練兵置械相勸勉者由他國之若見肺肝矣且某心猶有叵測者彼徳人固歐洲新造之雄國也又以爲苟不得志於東方則不能與俄英法諸國競彊弱也中國之爲俎上肉久矣商務之權利握於英鐵路之權利握於俄邊防之權利握於法日及諸國徳以後起越國鄙遠擇肥而噬其道頗難因思握吾邦之兵權制全國之死命故中國之練洋操聘教習也徳廷必選知兵而有才者以相令其以教習而兼統領之任今歲鄂省武備學堂之聘某徳弁也攺令祗任教習不充統領而徳廷乃至移書總署反復力爭此其意欲何爲也使吾十八行省各練一洋操各統以徳弁教之誨之日與相習月漸歲摩一旦瓜分事起吾國綠營防勇一無所恃而其一二可用者惟徳人號令之是聞如是則徳之所獲利益乃不在俄英法日諸國下此又徳人隱忍之陰謀而莫之或覺者也當中日訂通商條約之際徳國某日報云我國恆以制造機器等售諸中國日本日本仿行西法已得制造之要領今若任其再流之中國恐徳國之商務埽地盡矣亦見西鐸卷七去歲字林西報載某白人來書云昔上海西商爭請中國務須準將機器進口歐格訥公使回國時則謂此事非西國之福今按英國所養水陸各軍專爲擴充商務保護工業起見所費不貲今若以我英向來制造之物而令人皆能制造以奪我利是自作孽也見時務報第八冊嗚呼西人之言學校商務也則我如此其言兵事也則愛我如彼𨿽負牀之孫亦可以察其故矣一鐵甲之費可以支學堂十餘年一快船之費可以譯西書數百卷克虜伯一尊之費可以設小博物院三數所洋操一營之費可以遣出洋學生數十人不此之務而惟彼之圖吾甚惜乎以司農仰屋艱難羅掘所得之金幣而晏然饋於敵國以易其用無可用之物數年之後又成盜糧往車已折來軫方遒獨至語以開民智植人才之道則咸以項無出玩日愒時而曾不肯捨此一二以就此千萬也吾又感乎變通科舉工藝專利等事不勞國家銖金寸幣之費者而亦相率依違坐視吾民失此生死肉骨之機會而不肯一導之也吾它無敢懟焉吾不得不歸罪於彼族設計之巧而其言感人之深也詩曰無信人之言人實誑汝

變法自上自下議

歐甲

孟子曰不仁者可與言哉安其危而利其菑樂其所以亡者悲哉言乎其靑史氏易姓之符契歟夫自古無不亡之國故王者必通三統所以博觀終始通變宜民而綿國祚也易曰安不亡危存不忘亡是以身安而國家可保也夫以安爲安存爲存尙虞有前山後冰之禍況火然寢薪病入腦髓危亡見端不待言而猶晏安嬉笑於笫之間從容燕食於湖山之上何異飲刃以求生沈淵以冀活者哉且魚爛於內蠻觸於外而在上不知約章恫喝面顏伈睍而內臣不知鴻哀橫衢狐鳴聒耳而外臣不知衣冠危於累卵種族將爲奴隸而士夫不知非直不知也且以爲安北狩不聞復之詔則上不恥矣東敗不聞臣死其事則臣不恥矣率土不聞尊王之議則士不恥矣且夫法之敗於普也法人圖其戰敗屠戮之狀與夫死喪流離之形懸之壁上以勵仇恥故數年而法復彊日人之還遼東也國人憤齒痛心以爲天孫降生未有辱立記念會以冀他日報復中國割祖宗之地以與人括萬姓之膏以饋敵園陵震驚海水沸嘯腥氛未已各國狡然乃仍循其無知無識之習相慶以幸可無事間有建異議發忠言者則諉之於部議部議諉之於疆吏疆吏諉之於州縣州縣率以幸可無事諉之於百姓於是無一事能行無一人可用甘心陸沈坐待棘莽鳴呼豈天之棄中國哉其不然耶

歐甲曰春秋書梁亡者棄民自亡也外人之輕我甚矣縱吾日日諱亡而存不可幸也奚若熟籌得失而上下變計以求存乎夫中國之獘不一端而私僞居其二何謂私曰古之王者以民爲國爲之置田宅謀畜牧立黨庠民有凶荒疾疫則天子食而不能舉樂也後之王者以國爲產業以民爲芻狗於產業無損𨿽棄千萬之民弗卹也是故歡樂具陳觀逸遊田優遊卒歲遑顧黎民上之私也沈沈靦顏患得患失無動爲大且以永日內臣之私也歲云莫矣死無幾時幡然攺變吾將奚依外臣之私也桓桓衿墨守章句致用通經吾輩何恃士之私也曰夏曰華孰卹予家胡天胡帝碩鼠有牙民之私也各便其私遂生諸僞國勢攘攘人心皇皇薄言順之無拂四方僞於上也舉口柰何束手一諾莫肯朝夕式臧覆惡僞於內也動言國運亦曰天心視官如市消息陽陰僞於外也疾彜如仇畏彜如虎不識不知行同狂瞀不麗於羣不習於仁哿矣富人各顧其身僞於士與民也嗚呼以此二端施於大一統之朝尙且不可況四國環伺日不暇給者乎

不觀夫波蘭之亡乎天潢淪於溝壑宮閫陷爲泥塗爵紳權貴流死荒山荊棘中白骨枕籍妻子爲奴義民屢舉勤王之師卒爲俄殲捕而竄之於西伯利髙加索全波之人破家散業孤兒啼於道路老者僵於輪蹄檻若牛馬屠若雞犬西一千八百六十五年使波人不得操土音其所以愚波者至矣而波遂亡夫波蘭非小弱也約翰之雄烈未泯也戶口殷闐土地廣衍幾與俄亞非若緬甸越南之藩於人也所由至此則內政不修私僞相尙甘爲人役以自速其亡也考俄與波鄰忌其彊約普分之西一千七百六十四年俄人乘亂率大軍波蘭王以列孛寧爲使臣監其國政迫波王與內姦西直的多權又申其國憲波蘭之人結爲至交頃國以聽而不之悟也一千七百七十二年波蘭內亂俄普奧聯兵入都城俄臣恣虐波人波人怨援普拒俄而普怨波素與俄合波人哥修士孤軍𨿽屢戰克捷歐洲諸國畏俄無敢赴援者西一千七百九十五年俄普奧竟分波蘭地至今百餘年耳當其寄生刀俎宛轉悲啼君臣同盡貴賤殲旃何其痛哉籍非上下乖離不相愛護召虎狼使吞噬授盜賊以兵刃豈至是哉而今之謀國者不自振拔約爲與國彼固利吾土地之大且畏我之將自彊也旦夕間將有區畛剖匏之事焉自入陷阱直波蘭之續耳夫黃白歧視黃人不同興則誰援手矣華彜嫌名華人不自救則爲胥溺矣上自諉則國統亡下自諉則種類滅故今日言變法人人皆有其責人人當任其事然變之之道有二一曰變之自上一曰變之自下

變之自上者何俄日是也俄土跨歐亞二洲民族各爲風气道路灌莽農工惰窳商業武備無可言者彼得卽位覽歐西制作自恥不如環顧臣僚懵昧無識乃滌童昏之气退庸懦之臣遷新都攺軍制遣門閥子弟於各國傳習諸術擇國中少年遊意大利荷蘭日耳曼學造船航海自變姓名遊歐洲各制造廠與工人合作講地理法律政治諸學歸乃興工務耕種立黌捨令民通各國語言文字修水陸道路以通行旅參西律以成新律設礦局以開利源立醫院以療民疾凡百新政俄皇皆躬自親之其遺命曰我子孫宜爲歐亞二洲之主歷世傳授遂乃滅波蘭削土耳其創瑞典割波斯邇俄之國蠶食殆盡鐵路通吾東三省且已俯瞰神京矣初俄之變政也貴紳梗於內瑞波構於外而彼得獨用走卒綿西果夫爲相盡黜舊黨君臣一心雄遠震通波羅的海黑海以及太平洋寰球之內稱彊國者必曰英俄彼得爲之也至如日本之開諸港也鎖國之黨倡攘彜之議以忤幕府排之者目爲姦黨犯之者卽罹手刃殺大僚攻使館燒外艦刺洋官內訌攣外伺蓼擾睦仁乃與公卿誓曰萬機於公論上下一心文武一途使庶民各遂其志一洗舊習一從公道求智識於海內於是百官大勵廉節毋營私利置集議院撤諸關廢虐刑廢藩爲縣領以親王遣使歐美博問興國之策定學制分學區開地方官議會設女子師範學校國勢勃興士气昌大三十年中奪我琉球割我臺灣競商務於歐美大洲通電綫於太平洋以扼全球之吭駸駸爭霸天下焉日本乃在海中三島耳語其土地不如吾中州之靈淑也語其人士不及四萬萬之繁眾也語其物產不如二十四萬種之多也幕府專橫不如吾君權之獨尊浮浪慓戾不如吾士類之謹飭也然而彊弱異勢功業相反焉天道喜彊而惡弱觀日本之已事況以中國而振奮有爲也乎夫鄰我者莫如俄日迫我者莫如俄日宜取法者亦莫如俄日不取法於俄日必見殲於俄日不寧惟是棄果於塗遺金於市𨿽騃童乞人皆得取而有之不必彊有力也中國圖治久矣臥薪嘗膽布於綸音創巨痛深暐哉天語而左右貴近煬蔽汶闇無能周知外事翊贊聖聰畿內外吏又復忘君父之大無能憤揚國恥力任新政是以髙拱深宮獨立無助是皆有官守者之過也曹翽不忘汶陽範蠡不忘會稽卒能沼吳返地克濟大計伊藤井上之徒首倡革政日人嘩然卒用大治誠使吾之在位者勿爲身家之謀共懷宋之辱其年懸車則自行告退毋妨賢路其識仍故轍則急自袚濯無誤朝廷大辟公府以延天下之士廣集眾議以上天子之聽流涕痛哭不計利害聖聰旣達四門斯辟降至尊以交國人振長策而禦宇內本先聖經世之義采泰西殖民之規陽開陰闔乾端坤倪良法美意耳目煥然遣使臣與列邦公會立二十年太平之約選學士與列邦教會明春秋太平之制易曰首出庶物萬國咸寧詩曰周𨿽舊邦其命維新其是之謂乎此變之自上之策也

變之自下者何泰西諸國是也當美法之民之大變也全球震蕩民智豁門牙歐洲諸國人人知有自主之權人人知有當爲之事而嘩然而起英民尢甚故學校之盛以英爲最其幼學堂也一萬二千七百十三所自五歲至十三歲皆入塾讀書百人中識字者七十餘人𨿽英廷助以國帑而經費則民自捐給也其於農也立農學會刊農學報制農學新具創農學新法每年所產值一千兆兩𨿽英廷助以國帑而化學格致則民自爲考究也紡織之廠七千二百九十四所出口之數價值四垓八京磅𨿽英廷助以國帑而火輪自來機器則出於民之心思材力也自余若鐵路若輪舟若電綫若槍炮煤鐵乳油羊毛氈絨等類莫不創合公司招集巨股講求新法售於外地他若義堂善局善會皆由英之人士倡之以保貧窮以救疾苦國無無告之民人有仰給之樂迨其後民气日昌民權日重且以十三萬金之商會而墟印度以二十五萬金之教會而踞太平洋諸島屬地占全球之一商務爲五洲之冠夫英倫三島縱竭其全力豈能遽致富彊哉厚其力雄其財廣其智故能如是也而國家亦安坐而受其福矣書曰民爲邦本本固邦此之謂也且夫泰西之彊也民彊之也中國之弱也民不弱之也是故學校盛則民智慧善堂盛則民仁善農織盛則民富饒工商盛則民闐溢之數者民之有也民之事也民而甘爲愚獷凋瘵則可不事其事矣如其不然未有捨己而從人者也五官必自用衣服必自被飲食必自進其待於人者非廢疾之人必寄生之君其下焉則狗馬雞豚哉然而一木不足以成棟宇獨流不足以成江海孤峯不足以成邱壑匹夫之勇不足以禦三軍橫潦之水不足以敵廣澤孤根之智不足以戡萬靈以之爲士則緯繣以之爲農則荒蕪以之爲商則靃靡以之爲工則沾懘何也未能也虎豹𨿽猛不敢入九衢與否也今之中國人眾矣土廣矣然而無士也無農也無工也無商也非無士也士而不故無學會以通聲气無圖籍以擴見聞無教會以禦外侮無遊歷以廣尊親外士熒熒吾士塵塵與無士同也非無農也農而不故無農會以相比較無農報以稽土物無新機以利刈播無化學以速滋生外農勤勤吾農盹盹與無農同也非無工也工而不故無工局以講制造無工器以辟心思便日用則無妙制禦漏則無巧式外工裳裳吾工芒芒與無工同也非無商也商而不故無商會以厚財力無商學以規巨利資小而取微勢分而志軋外商夥夠吾商焦囚與無商同也夫以中國之大成爲無人之境等於滅亡之野豈不痛哉其坐以待斃歟抑思有以振之而未得其道歟思有以振之則宜合思合則宜開會學會者士之也農會者農之也工會者工之也商會者商之也然而世變日迫曾無幾時卒未聞有踔堪奮發雲興霧湧宣布新化者豈不意望於上人哉夫人各有能有不能且商務之局鐵路之興旣已奉明詔天語煌煌自當謹率不必因人成事也卽斯人而果如所望也不過佽助我耳誘勸我耳其章程條理闡發奧蘊化質微考察猥瑣試汽力蹈隙操贏經緯委曲條畫密致不能代我而任之也不能我代復何望哉盍亦自謀之爲愈矣自謀如何一日開學會各直省設大學會各府縣設中學會各鄕閭設小學會其學會之旨以明孔教捄中國爲宗祖以通時務求實用爲條理其會之目專門經學備講圖書通其政治佑我文明議論有關時事者刊之新報著作有益人心者付之副墨其會之人能文學者令傳教於四方能言語者充講生於異域能藝術者制利用於民生學會已盛智士憤勵風气日開人心蘇醒延未墜之道續將絕之脈庶有瘳乎及今不圖則禍患接軫𨿽欲講學亦無日矣臺灣某之言曰臺未亡時士溺舉業無知識有倡學會爲自彊計者士皆嘩訕之及臺約已成乃亟思合力以自守而倏忽間日人地矣

今所謂士者科舉路絕惟有困苦乞爲奴而已嗚呼臺事如此學會之宜興何如矣夫中國之衰士气之卑濕遲重基之老楊其心訓詁其學帖括其業八星勿識五洲勿知語以大道咋舌瞠目非蕩滌其污澤則淪溺及之矣此士之宜變也二曰開農會各直省設大農會各州縣設中農會各鄕閭設小農會其會之旨則以請化學師爲第一義以辦土宜爲第二義以購嘉種爲第三義以購新器爲第四義修水利爲第五義精糞壅爲第六義田畝之外如畜牧林漁莫不有利務農三年息可數倍然今之爲農者皆聽於愚夫愚婦爲之耳問以土化而不知語以水利而不識講新法則槪乎未有聞講新器則瞠乎其未見不惟是吾物產不丰不敷自給家置戶用莫非彼物洋米洋面充斥於民間歲耗以千萬計富者饋焉貧者助焉富貧交困民不堪命矣中國爲全球沃壤地處溫帶西方之人曰中國若以化學澆壅一縣一年可增一百五十萬兩一省一年可增三萬八千四百萬兩十八行省一年可增六十九萬一千二百萬兩苟農會林立種植得宜家安耕獲墾荒辟地人眾滋多富甲全球矣夫子輿保民屢言桑畜商君彊秦首重農戰今列國並立尢以農務爲彊弱故俄產值二千二百兆兩法產值一千餘兆兩徳產值一千七百兆兩美產值三千一百兆兩其富爲五洲冠中國萬里膏腴廢爲灌莽吾民獨不自爲計乎此農之宜變也三曰開工會各直省設大工會各府縣設中工會各鄕閭設小工會辟工蓻院以嫻技巧賽會以浚心思廣見聞以趨時尙集巨資以速銷行中人用力之勤奉身之儉取價之廉用心之巧以興工蓺可以橫絕四海西人嘖嘖稱道者也考工一記詳察陰陽天地搜羅羽臝脂膏民器所重比於王公後儒無學工務失統任外物之暢銷無精思以制造商局鐵路哆然繼作然不眩精華則嗜好莫投不立學堂則工程不習苟民自立會厚集工資自爲保護自精格致自妙制造行見奪回利權如操左券英日購棉於吾國而復運以入所獲尙爲倍蓗吾民據沃衍之產無轉餉之勞精造出口握利無算𨿽外國多用機器成功較捷然以吾工人之眾工價之廉作工之久實足相抵能若自創機巧直可衣被全球矣英人學織綢於意法學織呢於和蘭學織葛於比利時學制船於丹墨華忒克楞吞創汽力新機遂乃工藝無倫船艘旁午而光化聲電熱重等學皆推小致大以裨國家豈白人之靈異哉講之求之合眾力以爲力合眾智以爲智也此工之宜變也其四曰開商會各直省設大商會各州縣設中商會各鄕閭設小商會計然之言曰務完物無息幣貴出如糞土賤取如珠玉美哉商學乎商者貿遷有無非居積以待售者也故曹邴行賈郡國師史轉轂以百數商者貨無常主必用奇勝者也故郅氏鼎食以酒削濁氏連騎以胃脯商者與時俯仰智以治產者也貪賈三之廉賈五之故同業而相傾者必敗合力而善謀者必饒中國之商非無魁桀失此三者坐致無措西人商書譯者甚少商術精微末由步武然觀其微物適用卽爲輻湊而集公司經商數年卽與萬戶侯等蓋力能爲繼業益擴充獲利甚普人自樂附中國北方如牛羊駝麝南方如棉蔗桑樟物𨿽薄爲用甚多誠能踴躍集資建成大本制作適宜生財必厚其它如絲茶織紡成效久彰散商內潰遂至虧閉心力不齊乃至於此往者英購印棉以作布近者日用桑皮以制棉公司霧湧頃刻集事而吾釐務關廠需索無已𨿽有美制亦苦滯銷水運陸行亦難迅速子長氏之傳貨殖曰利者人所弗能而能而吾商棄其不涸之源不竭之府而自卽於窮絀果何爲哉此商之宜變也此變之自下之策也

難者曰上變法矣官書之局開矣鐵路銀行郵政並舉矣下變法矣報館開矣學會起矣農務商務方萌芽而未有已也子何彊聒爲曰子言是也試問上之變法有如俄日君臣一心以圖新政者乎無有也下之變法其它吾不知試問舉國學校有如諸國一縣之多者乎無有也國家受外侮久矣蹙蹙惴惴而气日下稍一舉動卽恐人指摘於是有識者睊睊焉以望下謂下爲之固甚善也而下亦漫不之省曰無權無勇職爲亂階矣復睊睊焉以待上於是上下失望外人睨吾權無所屬乃日欲代吾權欲滅吾權曰中國之不自政治也須我政治之也其下之不自教化之保養之也須我教化之保養之也嗚呼吾中國果求外人爲謀耶吾聞古之有天下者曰保民而王民事不可緩言保民以保國也糜爛其民而不顧必無失吾般樂怠傲之素是自求禍也又曰務民之義曰天下有道則庶人不議言國勢危蹙民宜發憤昌言合迸力自務其義以捄君父也夫上能變則宜待之上上不能變則下宜自爲之非背上也崦嵫已迫雨雪其旁毋自變焉以塞狡謀而杜眾口或有補於上乎瑞士一小國耳處虎之中而莫敢搏噬者以民气固結莫可瑕疵也然則萃中國之士農工商各於會各聯其气各精其業各奮其心各充其智各竭其力謂他日震爍地球可也不自爲政而百姓亦復不率勞焉夫復何望哉或曰子言悲而恫爲下也多而爲上也寡夫雷動風舉上之變顧不易耶曰惟易也當路者之事也不必言不待言吾民也故言吾悲恫言

中國除害議一

徐勤

今中國有目有心之士莫不言自彊言自彊之道莫不言變法維新𨿽然越道光二十年至光緒二十年上自廟謨下迄輿議侈口張目箸書陳論者六十年矣而法終不變或少變而不效何哉徒侈陳夫變法之利而忘其腹心膏肓之害向跛者而震以山海萬里之觀向聾者而耀以鈞天霓裳之舞遊觀樂舞非不美也未去其跛聾之患而驟進以觀聽之樂彼終無所受也豈終不受而已患喉結者哽塞而不能吞患潰者內爛而不可救而醫者乃左操酒酪右陳粉餅以飲之食之豈有當乎新會梁啟超謂三水徐勤曰子盍思爲中國興利矣徐勤睊睊憂之曰吾不敢遽爲中國言興利也是病瘥之補劑也吾惟憂中國之害欲與天下共掃除洗蕩拔之爲攻堅之瀉劑乎或庶幾其有瘳也爲中國除害議其中國興利議後焉

凡今中國之大害無學爲害無教爲害忘國爲害忘君爲害蔽塞爲害古老爲害愚瞽爲害束縛爲害虛憍爲害狹小爲害傾詐爲害險薄爲害流蕩爲害

何以謂無學之害也凡泰西之所以富彊橫絕地球者不在其械軍兵而在其學校也凡僕緣大地之上號稱文教之國圓顱方趾牡牝之民莫不有學自負牀之孫𦇤褓之子爲之日用圖器以教之若船舟鐵路電綫築堤連屋修路造橋之工皆爲小樣可分可合者以習其事方其乳臭未去髫齔未除而制造之精奇手足之靈便已壓倒其長老矣及其童歲則亦無男女牡牝而入於幼學而教之數與方名地圖天球音樂圖畫歷史禮教其不就學者罰其父母故舉國無不識字之人非惟識字而已舉國無不粗通天文諸星地球萬國物產圖算歷史之人夫而後舉其才秀以升之郡學大學其不能升者退而爲農爲工爲商爲兵亦皆學有本原而足以考植物之學制造之書萬貨之源武備之事乃至聾啞廢疾皆有新法以教之而後國家欲有所措施指揮乃能應其意而趨其功以集其事若夫其課程之精密層級之次第師範之專門無小無大莫不有學下至裁縫土木油繪雕鐫之術皆簡冊繁巨師傅深美而其大學之言算數醫律各國方言以及格致之化光電重聲光理倫心靈魂魄天地之學大陳圖器廣集方聞以觀摩之其能箸新書創新學者又有淸秩髙第以獎引之其耆舊通人巨學又各因其所專習之學爲學會以考求焉英美之國一歲所出新書皆二萬種視彼羅馬意大利四千年之所述作中國四庫古今之所箸錄方之褊矣彼爲學之人以王子之貴而學兵也則充水手士伍以女子之賤而學律也則爲法官學師夫以其才秀之多通博之眾專門之精閱習之練而後因其專業而授以職事錄其通才而舉以議官其層累密而多條理而切故其有內政外交大工大役辟地殖土制造通商凡有舉措指揮變革興作皆足以爲木亡爲桷皆足以應國家之用其有艱巨奇險則又穿天鑿地推陳出新驚猶鬼神故英荷之國以區區之地一旅之師駕扁舟跨重海越數萬里而撫全地臨中國職有由也夫吾中國所以虛憍自恃者非自尊其土地之博人民之庶也蓋自謂爲教化至美文章禮樂至盛之名國也

然撢考四萬萬人之爲學而被教化識文字者婦女不得入學以無才爲福也習以不教不識文字稍弄筆墨塗丹黃塡韻語則號爲閨秀矣此不得爲學旣無女學則四萬萬之民去其半矣深山邃谷苗猺雜俗男女同浴曠野百里邈無蒙學乃若滇黔之交邕廣之邊禾面鳥言民不識字待命於巫立邑設學士少於額有考生八人而學額十三者昔人所誚且夫二字大有作開講意者使者按臨不能不錄取矣推之隴蜀之邊新疆蒙古之俗蓋益過之其它奴隸蛋戶樂籍不得考試仕宦者咸自安其分世其愚不敢讀書以求知識若其耕農之貧工作之賤鄕無義學閥非世冑室無詩書家乏衣食於此而欲得讀書識字望若雲天二萬萬人中若此者殆十而九然則盡中國之讀書者殆不過二千萬人耳以是民數之眾而讀書者之少乃僅當泰西之小國使其教之有道學之有法已不足當英法徳美諸大國及考其所以教之之術童齒未毀而授以平治天下無聲無臭之書之無粗識或授以弔由靈詰屈聱牙之奧甚至以孔子之聖五十而後學以孟子之賢終身不敢道之易而乳臭之子晝夜誦之義理非不正也而其必格不能入可斷斷也然使說經鏗鏗詁訓有根善誘循循能索解人猶之可也乃教者之法但責誦讀不求義解以騎梁打細腰鼓之性當舞象舞勺之時人非泥塑彊爲天囚地非刑司但聞敲朴歌舞俱無則體不健腦髓撲壞則性不靈不健則體弱而不能任事不靈則心鈍而不能新思害莫大於破壞童稚之姿及其壯也血气方剛然心力已弱而不能窮智極思以心矣童學無法𨿽有聰敏之才亦不過效聲律帖括之業若夫度數地圖之事𨿽極淺近者未嘗稍問津焉然以帖括之故得掇髙科而躋權要則有以詞館之英而問四川之近海與不近海日本之在東在西者有以外部之要而言澳門在星架坡之外者若親藩極貴問安南在何處與廣西近否則固然矣是以割混同江精奇裏江烏蘇裏江六千里之地與俄可謂從古割地未有之事而中朝若不知之其它割黑頂子帕米爾於俄分緬甸土司於法刳野人山於英皆茫然於其名況於撫有其地哉此與市井之愚自刳腸屠腹也奚以異而追原禍始則由於童學無法爲之向者在灑坐滿坐皆通人學士或有問一里之長果幾許無能答者通學能讀萬卷而昧於一里之長由童時無度數之學故也嘗見有鄕裏子弟讀書十年誦經書法六朝筆畫遒勁而不能作一書札者終而學費嗚呼若斯之類殆天下豈不痛哉二千萬人之中識字而不知其義者又十去其九所餘二百萬人者則士乎士乎將爲操觚屬文襕矜入試之侁侁冑子矣以其搜撿也則熟讀四書朱注而後許誦五經之文以多剿襲也則日從事於割截枯窘縮之題以求應有司之意夫自元延佑以朱注四書立學官而以試士自明洪武以八股爲體制而以取人豈不以四書爲孔子義理之宗門朱子爲近古儒先之粹博以此取士趨向必端哉然義理成爲格套流於戲曲文體務於防獘流爲割裂於是上之試士者敢於侮聖言而不顧下之媚上者敢於爲雜耍而無慚久習成風視爲應然而中國二百萬之生童嘔心嚦血以求工此割截之文窮老盡气垂於白首苟不靑其衿者尙未許以談孔子之道四書之義朱子之學者也言孔子之道其隘少如此何以寄托其道哉

昔王荊公創變經義之法曰本圖變學究爲進士豈料變進士爲學究若由今之法推之本倡孔子義理之學以正士趨豈料倡侮聖遊戲輕薄之風以壞士習矣且夫天下之才莫不始於童生而天下之學文莫不先爲割截以慢侮輕佻無理之題取慢侮輕佻之文彼有司爲國育才爲國進賢爲士正俗乃忽而出此乎旣以小裹二萬萬婦女之足又以此小裹二百萬士人之心裹足不能行則弱裹心無所知識則愚旣弱且愚欲不爲臣妾得乎是有司之罪也且學額甚隘考生甚多試歲有割截之文法甚繁一日不爲手生棘荊於是終身業是而無暇稍窺文史焉有民賊陜人路徳也者又密爲三尺法以律之謬種流傳髙天廣地世界無限爲此文囚以囚我二百萬之士以囚我世世二百萬之士梏其心閉其目務使二百萬人世世無知識而有司從之所謂殃民之賊不容於堯舜之世者也夫童生者秀才之父舉人之祖進士之曾祖而公卿之髙祖也種旣壞矣將柰之何夫泰西之教士多方欲其民之智吾中國之教士多方乃欲其民之愚至民愚已極國無與立𨿽欲有民有士安可得哉

論變法

闕名

方今觀地球大勢治化日盛前時著有成說恨言之恐未詳盡今不揣愚謬再引申其說以供當世芻蕘之采焉每謂地球之大無論何國必有許多舊制舊俗如欲其國之興也必有勇猛堅毅之人將其舊制舊俗有不可行於今者槪從變置乃可爲治何以言之觀土耳其與企列交爭企敗而土勝推原其故由二十年來兩國未嘗宣戰惟土耳其深謀遠算儲糧聚兵不遺其策企列則以承平日久民不知兵故一旦失和土兵壓境企人便不能戰是皆平日守舊而不維新居安而不思危之咎也𨿽然敵國相爭勢所時有惟我英旣爲歐洲大國何獨不能聯約友邦止土企爭亂之端作息事人之舉乃我英竟不出此毋亦於土耳其爲有私乎然亦未可盡爲我英咎且爲歐洲諸大邦咎當土企戰事方酣之日我歐人之在其地者目擊情形知兩國殺傷人數已屬不少曾報回本國欲爲兩出首俾歸於和柰此時企列國人不自知其力之薄不肯干休殆兵盡糧匱始聽從我歐人代爲言和而事勢至此其國之敗窘亦已甚矣𨿽悔之其何及乎此謀國者所當取鑑而作未雨之綢繆也不獨土企然也溯自一千八百七十六七八年間俄與奧地利戰俄人輕敵莫有志奧人則愼重其事倍逞雄心俄軍遂爲奧軍所敗而其後且不敢蔑視之焉可知彊弱眾寡本無定情惟有備始能無患觀前月奧君主俄修好俄皇欣然方於宴飲閒追論前年戰務謙讓未遑是奧本小國而大國不敢誰何必其有以自立致俄君亦從而重之耳夫俄固天下之雄國也顧自彼一千八百七十六七八年時奧英徳法合縱擯之而俄始不敢逞則是俄之重奧亦重諸國之能有約也企列𨿽自招侮而一敗塗地備受土國之淩侮實亦由英人煽動其中耳歐西各國勢成騎虎君臣上下常恐有滅亡之禍故制船制械不遺餘力近日意大利王嘗宣諭於議院擬增修戰艦議員實心籌議項以應度支俾海軍練成勁旅將來東方或有事機可乘更得爲長駕遠馭之用且我國之貧民近亦不少如或從國稅項下加抽指撥興動大工猶可以工代賑亦目前之急務也記前數月竟有民人行刺於朕想亦因貧窮滋甚無以自存故爲是狂率輕生之舉耳則加修戰艦之工爲一舉兩得誠不可緩觀列國之君處心積慮務以能變爲第一義天下尙有無事之一日乎英國素稱善國郵政之費及今猶有議攺至極輕之數俾小民得以便於通信不至艱於郵費至閡隔聲气也故其民人又常倡論謂郵遞一事於省會大埠之處尙有人如期報送鄕村小市則未能如此辦法居鄕老弱婦女人等甚爲不便此後須從王家派撥多人分往各鄕堡專司遞送信件方爲至善至電傳音信一項應攺自電綫公司報送至三咪路外始能取回送報工費在三咪路內者不能索取若能如此減收國家年入計祇欠收銀三十六萬餘磅僅當一小戰艦之價而舉國均受其便如此何樂而不爲乎英人事事求變通盡利不獨此一二也更觀其經營南北阿非利加洲所至之地黑人受化政治日新如電鐵路郵局學堂天文臺之屬無不有效奧地利亞在東半球之東南素爲野蠻所居荊棘縱橫艸木荒穢自英人占據此理開采金銀各礦商賈所至霧集云會

今聞英人之出居其地者更有增置海艦修築炮臺儲備軍械之議加拿大本法屬土自英人占取後所在商務亦無不極意推廣及今且有英倫貨物運到加拿大槪從免稅之議計英倫年上抽收貨稅所入僅在一百三兆三十六萬餘鎊年中所支用已在一百一兆七十九萬一千餘鎊其餘僅存銀一兆五十六萬九千鎊並除去海軍戰艦支用銀五十餘萬鎊又除支南阿非利加洲軍餉二十餘萬鎊又除減收郵費三十六萬餘鎊此外蘇格蘭阿爾蘭各省學堂並英君主登極六旬之期所應辦之慶典需費尙屬不少故統計英國本年國用須轉借銀三兆半鎊始足敷用又英屬鳥絲倫亦本荒僻之地自英人經商到此今亦稱爲富美之區年中所徵貨項尙屬不少除用度外存銀五十餘萬鎊將成巨修添戰船以自保疆圉從可知英人無論國中屬境布置周全誠變易之得其道矣至於俄國西伯利亞鐵路已向東築至中國東三省今仍擬向歐洲展築至奧地利亞其鐵軌之長計有八千八百六十九咪路如果奧國許其建築尙須待至一千九百一年始能築成且築成此路則歐美兩洲人之欲由西而之東者倍形快便如前時由倫頓至加拿大過日本須歷二十八日程始能抵埠如路成則無須過加拿大可由倫頓直過至維也納附火車約十四日而抵日本矣俄奧之間有此鐵路勢將日漸興起而握全球之樞矣若日本三島之國與中國本同爲積弱之邦維新以後能攺變而自戰勝中國之後不免夜郎自大矣日前檀香山偶禁日人登岸日本領事奏報回國卽調有兵艦數艘到埠以兵威索賠川資檀主不允日人遽欲動兵賴美廷預調兵船到彼處以從中調處禁抑日人使不能輕舉妄動不然檀島不將蹈中國之覆轍而受日人之毒噬乎歐美各國近百年倡明君民共主之義大開議院故才識明達之人皆得直抒其所見而因以得是非之公然所舉議員亦僅男子之事而婦人無與焉因思天地生人陰陽平權聰明所賦亦斷無厚於男而薄於女故英國議院中曾有人特申其說擬並女子中有才識明通者一體舉爲議員現𨿽此議未定使人人皆識此義變而通之而人才不可勝用矣何苦自爲限制故謂治國者當破除舊習務須變通以求至善能始自立不然一成不變敵國將環伺而起有不卽亡者哉

新政策自

英人李提摩太

天下之土地由狹而漸廣也天下之人民由少而漸多也中國當堯舜之時禹貢九州島之地古之所謂中原者約爲今之山西直隸山東河南陜西數省及湖北江蘇安徽之半省其時人民戶口之數𨿽不可詳考大抵數百萬千萬而止耳地大而人少故國家養民之政及生民各謀自養之法皆沛然而有餘及漢唐以來戶口之蕃增至五六千萬各省或有餘或不足國家於是有賑卹之政而生民患貧患寡不均不平之獘遂生及至熙朝承天膺運休養生息屢朝以寬大爲心幹嘉之間天下戶口總數陡增至四萬萬是較漢唐又多八倍矣人民加多而土地不加辟則財產物業之數亦毫無所增向以一人食之而有餘者今以八人食之而必有所不足也此必然之理也不獨中國然也泰西各國莫不然英國三島之地三百年以前戶口不足千萬及後生齒日益蕃庶而四面距海土地無可擴充乃不得不廣造舟船通商於美洲非洲印度各處而商途所辟彼此均利貿易大興夫遠適異國昔人所悲英國之民亦豈不欲安居故土哉地小人眾養贍無資其輕於遠出者情有所不得已也商旅足迹所經如美澳非三洲人稀土滿不知耕作英人商於其地者乃代爲開辟墾種久則安家業而長子孫以有餘補不足交易而退各得其所人者天所生也天旣生之不能不謀所以養之故今日萬國大通天之道也仍欲閉關絕市者逆天者也此時中國情形按方里人數地狹人稠加倍於當日之英國而咸豐以前沿習舊法杜絕外人致有失和之事幸賴皇太后聖明主持於上恭親王及各大臣洞達外情承陳宣化於下和議旣定商埠乃開內亂旋平外交益固海內外之人喁喁然向風慕義以爲此後交相益交相養交相利遂將永保太平矣不意癸未甲申以後忽有人持主戰之議廣徵船增置甲兵冀以一戰張威復嘉道以前之舊制殺機所召遂有好戰之法國乘之復有習戰之日本繼之棄好從仇竟釀去年之禍故戰之一字上逆天心下逆人心亦決非皇太后恭親王當日講信修睦協和萬國之心不過二三愚人不學泰西養民之妙法單講西國槍炮之勢力欲以挑釁興戎取功名如反掌耳今幸皇太后深宮訓政仁覆萬方皇上天縱聰明博學多能綜貫中外天人之理恭親王及各大臣咸洞悉本原和衷共濟不惟欲中國安且欲使薄海內外萬國之民舉安此心卽天心也此道卽天道也此理卽天理也惟欲使萬國舉安必須安中國今日中國之要事莫亟於養民養民之要事莫亟於新政約而舉之有四事焉皆應亟行變通攺革者一曰教民之法二曰養民之法三曰安民之法四曰親民之法然欲行新政諸法必須延請精通各國時務頭等在行之人則凡事自無不妥善而中國立見興盛矣

新政策

英人李提摩太附

上天無親中西萬國一視同仁順天者存逆天者亡此萬古不易之道也自通商以來五十餘年矣中西各國往往因細故失和其失和之故由於彼此語言文字不同遂生隔閡一言以敝之曰不通而已矣旣不通則無心失禮旣失禮則惹干戈於今萬國旣有來則彼此之情理應互達其中如有一國止知本國之事不知外國之事止讀本國之書不讀外國之書則交涉往來遂不得不受虧損此必然之理也竊考中西各國治國之法中國有四事焉皆應亟行攺革者一曰教民之法二曰養民之法三曰安民之法四曰新民之法請得而備言之

一教民之法今日中西交涉隱受巨虧必須使中國君臣能通中西各國之情並通本國上下之情事勢方無隔膜辦理一切乃能適得其平欲通中西有四事焉中國天威咫尺不敢直言必有人焉將各國政教之大凡剴切敷陳上達宸聽一也宗室近支王公日後皆須柄政必須選派十人分往各國遊學二也

京外各大員及十八省督撫之子弟應各遣派出洋讀書數年周知外事三也中國京外正途人員如翰林等官應派通古今識大體者百人出洋分門學習四也

欲通上下亦有四事焉

一曰立報館欲彊國必須富民欲富民必須變法中國苟行新政可以立致富彊而欲使中國官民皆知新政之益非廣行日報不爲功非得通達時務之人主持報事以開耳目則行之者一泥之者百矣其何以速濟則報館其首務也

二曰譯西書中國舊學閱數千年決不可廢今旣與萬國來往則各國通行之新學亦不可不知增之則有大益不增則有大損譬單輪之車未嘗不可以行遠然攺爲雙輪牽以駿馬不尢穩而尢速乎各國新學均有專書應先設局籌延聘通人將西學由淺而深由約而博由粗而細廣爲翻譯俾不識西文者亦可深通西學則譯書其要圖也

三曰建書院泰西之新學非一國之學一人之力也此國有新法焉彼國從而效之合萬國之通人以臻玆美備惟其有益於國有益於民而已宜於各省各府及通商大埠建立書院延聘各國專門之通儒分類以華文教習或參用西文

四曰增科目中國科目意美法良不可廢也惟題目不廣只講本國之事不知各國治平之法考西國讀書不獨爲作官並有益於各業而設每十人中能作字者率有七八人中國僅一二人學者旣少人才益希蓋由三年一科取士太寡專講一門其道太隘若不立新法以廣榮途終瞠乎在人之後應請明發諭旨增設中西一科每年每府取進中西學秀才約百人每年每省中式中西學舉人約百人每年中式中西學進士約百人每年殿試欽點中西學翰林十人學費有限濟濟多才方駕大地矣

此四事者皆教民之善法可以通上下之情備中西之益應請國家增立廣學部將報館譯書書院科目四者皆由學部總攬其成庶若网在﹝綱﹞﹝网﹞有條不紊矣

二養民之法中國各省生齒蕃庶就現在情形而論每年饑凍而死者至三四百萬人之多其苟延殘喘宛轉於溝壑中者尢指不勝屈豈惟民哉卽京外各官除數要津外自余所得薪俸多半不能自給其候補人員艱窘尢難名狀士之未達者就幕與館歲入僅百數十金猶非捷足不能得捨此則更無生計似此艱窘之情狀爲天下萬國所無也中國本大富之邦而使民困苦顚連至於此極者何哉皆未得養民之善法耳養民之法大綱有十

一曰通道路鐵路馬路國通行則貨物流通歲省無窮之運費居者行者皆獲大益買者賣者無一偏枯矣

二曰捷信音通國設立郵政局國家歲省驛費數百萬歲增信費數百萬而官民上下皆便

三曰開礦產旣有鐵路轉運靈通各省礦產均可開采地中無用之坭土皆變爲地上有用之金銀矣

四曰墾荒田東三省及西北各省均有閒荒道路不通悉成棄地旣有鐵路移民開墾以無主之地養無業之民何致困苦流離流爲盜賊

五曰勸工作一手一足之工僅餬其口今用機器則一人可作十人之事一日能成十日之工獲利旣多家給人足

六曰造機器西國機器初興亦慮奪貧民生業不知非奪業乃攺業增業及機器日廣而生計轉增緣工作所成貨物充牣發售外國多且不特漏無憂而本國分利之人日少生利之人日多此生眾食寡又大學理財之善經也

七曰開銀行中國之患貧由地荒人眾而現銀日少旣開銀行可行鈔票以萬金之資行萬金之鈔鈔本相抵永無獘端而一萬金之資已得二萬金之用

八曰鑄銀元各國錢法皆國家自鑄實操輕重之權皆有金銀銅三品惟中國僅鑄銅錢而金銀闕如故必籍錢莊乃能流通然衣食此閒者數百萬人皆分利之人也一家有數閒人其家必貧況一國有數百萬分利之人而國安得不蠹乎

九曰保商賈商賈流通貨物隱爲國家調劑盈虛必使長保利權乃可多徵稅課必使交受其益乃能量取其盈各國享通商之利而中國獨受通商之害者不知卹商故也

十曰刻報單泰西各國君臣上下每行一政舉一事事前事後規條帳目均有報單列之通衢登諸日報謀皆預定故辦理無遊移事可周知故內外絕欺蔽耳目旣一心思自專廓然大公利皆興而獘皆去此又舉行新政防貪去詐之根源中國所亟應防辦者也

三安民之法中國百姓之所以不安者其故有二曰外患曰內憂此二事者皆危險之極如不思患預防妥籌善法無論內憂外患均可以立致危亡非細故也欲安民有二法焉一曰和外二曰保內和外之道有三

一曰通好立和約遣使臣通好之迹也而此之所論者其心夫中西之合譬如陰陽陰陽旣和而後天地能生萬物有所偏廢則造化之生機絕矣各國遣使來華實爲修好不爲防患必須碻知此意推誠相與無詐無虞乃能彼此相安嫌疑不起

二曰萬國太平會有國有家者各爲其私人之情也一二國之私交自必以威權相壓若付諸眾大國之公論則維情與理可以服人如西國維也納之約是已中國應相助各國維持大局共保太平始得與於公會公法之列

三曰聯交今日事勢岌岌可危公論亦恐緩不及事必應暗聯有大權大徳思保大局之國以爲己助中國此時定何主見非外人所能知卽亦非外人所敢議譬治病者必深知受病之源乃能下藥也惟今春有一良法上之南北洋兩大臣如能照辦不致有今日之危刻下情形又多更變前法未必可行且非與講求交涉通達時務之宏才另籌他計斷無萬全之良策惟就此時而論如不與外國商一數年和睦之法恐此後事機日迫𨿽欲整頓內治而永無閒暇之時矣故和則大安也大利也不和則大危也大害也中國於此宜何去而何從焉

保內之法無他惟使斯民各遂其生士農工商各安其業而已其道有四

一曰化偏私中國之學者有漢學有宋學有淸學有金石考據詞章之學有專言中學者有兼通西學者各行其是各適其宜如大匠之取材無分巨細良醫之選藥不問溫涼惟其合宜中病有益於人而已偏重則皆非也

二曰籌項中國此時內治外交需用甚巨舊法籌無濟於事且流獘甚多必須得各國籌最善之法用各國籌最精之人始能計日刻期立解燃眉之急中國地廣人眾數年之後百廢俱興矣

三曰修武備兵者所以衛民也中國敗之餘尢應亟行整飭必須攺用西法延訂西國之精通戰陣者與中國良將訓練海陸各軍然後紀律精嚴不致爲人所侮苟非及早經營至有事之時始行召募譬人饑餒難堪始行播種其庸有及乎

四曰勸新法徳之勝奧因徳人創造一後膛新槍遂獲全勝中國事事步人後塵何能出人頭地如有人創一新法造一新器實有益於保民之事者國家應籌撥項密助其成他日始可收其用中國之大能者豈曰無人無以勸之又不能助之誰復憂國忘家甘心力乎且在華之西人亦有能創新法救國者豈可棄之而爲他國所用乎

要之保內之法尙多此四者至爲切要不可以一日稽延者也

四新民之法中國各省官紳士庶仁賢甚多極深欽佩惟惜大半深恨外人不思各國猶各省也中國秦漢以前一省亦一國耳此深恨外人之心顯與天心相背故言合者天道也言分者非天道也上天仁愛欲永免戰爭必將使中外一家一合而不再分也決矣第深恨外人之故由不通外國之情譬售麥者設肆於市忽見有售米者來遂深惡之痛詆之謂米有毒可以殺人有是理乎五穀皆養身之物天下各教皆養心之法願從何教聽其自然今守此教而痛詆他教猶之售麥者痛詆售米者之有毒害人也明理之人當不如是印度日本初用新法多得教士之力自此以後水乳交融永無教案而國勢之興也勃焉中國最重五常惟仁爲首與西教之愛人如己同出一源各國好善之人見地球各國養兵之費每日需銀六七百萬兩惻然憫之所願與中西善人勸化萬國永息干戈不以權力治天下而以道徳治天下無論何國歡若一家此性命之大原而中西各教之宗旨也

中國五十年來失地賠銀之事屢矣非謀國之不忠也亦非當事者一人之過也由於中國皆未得善法且未得行法之人耳今中西萬國來往若只知本國之事而不知外國之事猶聽訟者只聽一面之詞萬不能秉公判斷必事事有誤欲得善法必先通外情而中國所恃以通外情者有六

一多見西人素諳洋務之員西人來則必見見則必談故見聞較廣第所見皆雜色一隅之見非專門博學之士故不能普行西國諸善法

二閱已譯之西書西書之已譯者不及萬分之一所譯之要書不及千分之一欲以盡明西事能乎不能

三閱日報中國報館主筆人無一洞達泰西之大事奧理者主筆人旣不洞達閱報者又安能洞達乎

四派學生出洋此法固善惜成材止數人餘皆半途而廢以任大事力所難勝

五派使臣分駐各國旣不通外國語言文字爲期亦僅三年焉能通達各使臣所著日記言西國之事頗有合者然疏舛訛誤之處實多倘國家輕信其言豈不轉誤大計

六京師同文館設館之始意美法良第人數無多所學太淺中西並騖絕少專精卽使有成亦猶一杯之水欲救車薪之火豈可能乎

以上六事皆中國所持以通外情考新學者而不知皆皮毛也糟粕也外行也掛一而漏十也噫難矣惟事勢如斯已成迫不及待可柰何無已則有俄羅斯日本之成法在借用他國之人而派本國大臣與之合辦行之十來年華人一切熟諳然後自行經理非惟俄羅斯日本然也卽徳法兩國初行鐵路之時亦莫不然非惟泰西諸國然也中國聖祖皇帝於欽天監亦曾參用西人皆有大益而無小損惟中國合辦之大臣必須素通西學年在四十歲內外者精力方可有餘辦理方無膈膜耳惟年髙有功於國者可按西法歸家養老仍有俸祿

論中國目下應辦之事其目有九

一宜延聘二位可信之西人籌一良法速與天下大國立約聯交保十年太平之局始可及玆暇日重訂新章

二宜立新政部以八人總管半用華官半用西人其當用英美兩國因英美早經立約𨿽復失和絕不開戰公請他國調處兩國皆無忮心皆不好戰最宜襄助中朝耳若某某者英人之傑也某某者美人之英也得此數人總管新政與中國四大臣合辦如木之有根水之有源也其新政應辦各事選訂各國專門名家之人分任其責均派中國大臣合辦如水之有支流木之有枝葉也

三中國地大物博鐵路實富彊之本源刻創議興辦至總署條陳包攬者甚多旣不深知何能別擇應調西人某某到京考校仍電請西國辦理鐵路第一有名之人年約四十歲者與之商辦因中國通國鐵路非二十年不能成必須年力富彊始能始終其事並派中國二大臣與之合辦

四某力彊年富心計最工在新政部應總管籌借各事以中國管理財賦之大臣合辦

五中國應暫請英人某某美人某某隨時入見皇上以西國各事詳細奏陳

六國家日報關系安危應請英人某某美人某某總管報事派中國熟悉中西情勢之人爲之主筆

七學部爲人才根本應請徳人某某美人某某總之此二人名望甚髙才徳俱備可與中國大臣合辦

八陣戰之事素未深諳應請專精此事之人保薦人材以備任使

九以上各事應請明發諭旨將新政有益於國有益於民不得不行不可不行之處剴切宣示令天下讀書明理之士樂於從事方能日起有功

以上四法認眞辦理期以二十年內外之杌隉可以平中西之形迹可以化天下萬國至精至良已行已驗之善法均可傳之中國每日至少之數可增八一百萬金每年至少之數可增八三萬六千萬金百姓足君孰與不足再者英國國家每歲入銀二百兆磅合中國銀一千兆兩五分之合二百兆中國得之亦當不難矣君臣士農工商皆富何必患貧患寡無米難炊憂賠費之不易償盧借之不能歸楚哉譬農夫種地之時須只借銀購買籽種秋成而後百倍丰收除還所借之資仍獲無窮之利若無力購種而不敢借銀自甘餓死智者不爲也此事在中國二十年前早經舉辦延至今日事機已迫受害已深果能迅速舉行中國尙有得半之望倘再遷延貽誤恐燎原之火立見焦糜滔天之流實時昏墊無窮大禍近在目前𨿽上有堯舜之君下有周公之臣亦斷不能起此不能起之沈延此不能延之生命矣蓋中國之病始也痿痺不仁而已今則中風矣血瘀入腦矣惟此一方可以回生起死當此死生呼吸之際乃尙有人刻意阻撓則是誤國庸臣與庸醫殺人何異且所誤殺者固其君也其父也其子也中國素談忠孝慈愛萬不能忍心害理甘心亡國無耐不通萬國之大局故不覺則偏見而反見失禮而失信惹禍無窮惜哉痛哉苟願奮發圖存務於十日之內電召此總管新政之四人入京其餘諸人亦宜封凍以前一律趕到蓋稍遲一日至少必自棄百萬兩而喪師失地之憂更有非意料所及者外有俄法日本等國亦不乏能人皆可隨時延請襄助中國以保各國長遠太平之象李提摩太往來中國廿有五年踐上食毛彌感皇太后皇上皇恩之浩蕩辱承明問不忍不披瀝上陳伏惟鑑納奏請速見施行中國幸甚大局幸甚至於中國事勢之危急辦理之不可再遲除此法外更無他法則天下萬國及中外明智之公言非一人之私言也

思緯士壴士凶臺短書

譚嗣同

王仲任有言彼短書之家世俗之人也沈休文名所著書曰俗說循短書之趣也嗣同夙憤末世之誣妄感於神怪雜讖使民弗舋舋乎事業坐爲異邦隸役讀衡陽王子辟五行卦气諸說慨焉慕之獨怪於河圖洛書太極圖等何復津津樂道然苟明乎五行非以統萬物八卦非以綱百名則諸雜說非五行八﹝卦﹞﹝封﹞無所牽附以苟其義者亦且自息嘗分條訟辯以與世俗砥礪而仍恐自不出乎世俗遂標曰短書奄積月日得若干件適有報歐陽瓣彊師書足以檃括厥旨間有未盡復於報貝元徵書詳焉師以報書及擬爲算學杜章程別刊興算學議一卷玆乃僅以報貝者代吾短書夫彼之隸役我者則必事業之有可徵焉吾獨不可以反鑑乎哉故觀化學析別原質七十有奇而五行之說不足以立呼天地曰乾坤特巴比倫之方言赫徳氏因謂八卦爲布算之號記他若爾雅歲陽歲陰閼逢攝提格之屬亦皆巴比倫語至於甲子紀向始見於東方朔十洲神異之篇要皆依斗柄所揭分度爲十二宮定子午而余向胥定月以甲子名蓋亦緣此而歲緣歲星所而名時緣日所加而名各依全圜三百六十度爲率猶夫指南鍼之旋於圜盤而甲子特方向之異名而已然則壬遁孤虛風水生豈足當一辯哉吾所欲辯固有大於斯者

報貝元徵書

譚嗣同

元徵齊年有道李正則書稱足下流天津適館厥家徳星輝聚甚善甚善奉五月十四日書具承操先醒之資蘊憫亂之旨方復圖謀三反盱衡相告其曰正則同駐藉曉中外情事此誠當務之急儒者所盡心矣嗟呼誰爲爲之不圖才數月使天下大局破裂至此割心沈痛如何可言夫不獲已而和是也而利權兵權制造之權駸駸乎及於用人行政之權一以授之敵無短籬之不撤有一网而俱盡直合四百兆人民之身家性命而亡之卽何能爲今之條約解矣前寄書有未宣究今且卽答來語一一陳之來語將講洋務之術尙未精必變法以圖治歟抑中國聖人之道固有未可盡棄者歟嗣同以爲聖人之道無可疑也方欲少棄之而不能何況於盡特所謂道非空言而已必有所麗而後見易曰形而上者謂之道形而下者謂之器曰上曰下明道器之相爲一也衡陽王子申其義曰道者器之道器者不可謂之道之器也旡其道則旡其器人類能言之𨿽然苟有其器矣豈患旡其道哉君子之所不知而聖人知之聖人之所不能而匹夫匹婦能之人或昧於其道者其器不成不成非旡器也旡其器則旡其道人鮮能言之而固其誠然者也洪荒旡揖讓之道唐虞旡弔伐之道漢唐旡今日之道則今日旡他年之道多矣未有弓矢而旡射道未有車馬而旡禦道未有牢醴璧幣鐘磬管弦而旡禮樂之道則未有子而旡父道未有弟而旡兄道道之可有而且旡者多矣故旡其器則旡其道誠然之言也而人特未之察耳故古之聖人能治器而不能治道治器者則謂之道道得則謂之徳器成則謂之行器用之廣則謂之變通器效之著則謂之事業故易有象象者像器者也卦有爻爻者效器者也爻有辭辭者辧器者也故聖人者善治器而已矣又曰君子之道盡夫器而已矣辭所以顯器而鼓天下之動使勉於治器也由此觀之聖人之道果非空言而已必有所麗而後見麗於耳目有視聽之道麗於心思有仁義智信之道麗於倫紀有忠孝友恭之道麗於禮樂徵伐有治國平天下之道故道用也器體也體立而用行器存而道不亡自學者不審誤以道爲體道始迷離徜恍若一幻物虛懸於空漠無朕之際而果何物也耶於人何補於世何濟得之何益失之何損耶將非所謂感世誣民異端者耶夫苟辧道之不離乎器則天下之爲器亦大矣器旣變道安得獨不變變而仍爲爲器亦仍不離乎道人自不能棄器又何以棄道哉且道非聖人所獨有也尢非中國所私有也惟聖人能盡之於器故以歸諸聖人以歸諸聖人猶之可也彼外洋莫不有之以私諸中國則大不可以彼處乎數萬里之海外隔絕不相往來初未嘗互爲謀而疊爲教及證以相見則所食者谷與肉不聞其或異也所飲者酒與漿不聞其或異也所衣者布帛裘褐所者金玉珠璣不聞以冠代履以貴貿賤也所需之百工器用商賈輸販與夫體國經野法度政令不聞有一不備也與中國通商互市易器物而用之又未嘗不各相宜也獨於倫常竊竊然疑其偏絕夫倫常者天道之所以生生人道之所以存存上下四旁親遠邇之所以相維相系俾不至瓦解而土崩無一息之或離無一人之不然其有節文之小異或立法之相去甚遠要皆不妨各因其風俗使捷於知而便於行未有一舉倫常而無之者

卽如君臣一倫人人知其有不待言矣而有所謂民主者尢爲大公至正彬彬唐虞揖讓之風視中國秦以後尊君卑臣以隔絕不通气爲握固之愚計相去奚止霄壤於族屬有姓氏之分有譜牒之系長幼卑尊之相次父子兄弟之相處未嘗不熙熙然彼惟無人不出於學深得易子而教之義故年至成立藝術已就其父母分與資財令其自立是尢合古之士父子異宮之法其日日問視可如故非一離不復合一別不更親也且將以小離終保其大合以有別不至相夷於無親是可無中國室無空虛婦姑勃溪之獘人人不能不求自立之道通國於以無惰民不似中國轉累父母養之憂之使父母有多男多懼及汝曹催我老之嘆也祖父之產身後不悉歸於子孫猶然民主之法之推也是永無兄弟骨肉爭產之訟與奪嫡爭繼之訟嗣同所識西人有英醫士某能孝其母言及其母則肫肫然有孺慕之色三數日一寄書言瑣屑事甚備下至日所食之蔬果無不奉告惟謹又不時電問安否至其俗左男而右女自爲風气所囿亦猶中國燒拜香之陋俗謂止可爲母燒之父則當不起也夫婦則自君至民無置妾之例又皆出於兩情相願故伉儷篤重無爭之患其子孫亦遂無嫡庶相猜忌之患朋友則崇尙風義講信修睦通財忘勢而相赴難其學堂書院之規模一堂師弟恩誼分明非中國書院之攘詬及近日師弟相待之薄卽與異邦人交無不竭盡其誠胡越而肝膽永無市井欺詐之習是尢爲中國衰世所絕無至於取人之國專尙陰謀狡險此兵家之道所謂兼弱攻昧取亂侮亡因可施而施之所當自反豈得怨人哉中國之五倫詳於文而略於法彼不尙文而其法能使家庭之閒不卽不離就令不無流獘而長短適足相抵何至如中國前跋後疐貌合神離彊遏自然之天樂盡失自主之權利使古今賢聖君子於父子兄弟之閒動輒有難處之事尊爲天子徳爲聖人徒抱幽恨於無窮而無術補不周之已缺毋亦彊密其文而法未有以節宣之歟由是論之夫惟仁是以相人偶夫惟義是以能制事夫惟禮是以有周官之制是以有朝聘宴饗軍賓婚喪賀弔歲時上冢之儀其不祭知其無益也喪服各有等衰爲父母持服一年餘以次遞降其不三年者文不具耳天性篤至者烏知不有終身之戚也彼之免冠吾之半跪也彼之握手吾之長揖也彼之畫數吾之頂戴也彼之星吾之翎枝也吾笑彼冠服簡陋彼卽誥吾之髮辮何爲者無以答也若夫智信又人人共知共不待言者子張問十世孔子告以百世可知萬年之久萬里之遙各安於所習不必相遠不必相從自不必相非也其不能變者極之縱天橫地無可變也果未有一舉倫常而無之也使彼無倫常則不相愛不相育彼吞此噬攻渙散族類澌滅久矣尙安能舉國一心孜孜圖治一旦遠出中國上如今日乎使無倫常而猶有今日則倫常者初無關於治亂得喪爲可有可無之贅旒而吾聖人以倫常設教反虛而多事矣彼其教或有不曉者要亦尊天明鬼陰以整齊其民耳中國之佛老何謂也鄕曲之牛鬼蛇神一木一石一藤一井皆虔而祀之禱而祈之又何謂也詆之者謂在中國有抉目刳心爲諸不道而誰目之耶果爾何以在本國不聞有是而天道又何在此有識所斷不信嘗笑儒生妄意尊聖人祕其道爲中國所獨有外此皆不容窺吾之藩籬一若聖人之道僅足行於中國者尊聖人乎小聖人也蓋聖人之道莫不順天之陰率人之自然初非有意增損於其間彊萬物以所本無而塗附之也則凡同生覆載之中能別味辧聲被色頂上而踵下抱陰而負陽以口鼻食息以手足持行其形气同其性情固不容少異子思子由舟車所至人力所通推之天之所覆地之所載日月所照霜露所墜凡有血气者莫不尊親不必卽尊親其人自由其道而莫之知也在人言之類聚分各因其厚薄以爲等差則有中外之辧所謂分殊也若自天視之則固皆其子也皆具秉而全之者也所謂理一也夫豈天獨別予一性別立一道與中國懸絕而自能理其國者哉而又何以處乎數萬里之海外隔絕不相往來初未嘗互爲謀而疊爲教及證以相見莫不從同同如所云云也惟性無不同卽性無不善故性善之說最爲至精而無可疑而聖人之道果爲盡性至命貫澈天人直可彌綸罔外放之四海而準乃論者猶曰彼禽獸耳烏足與計是非較得失嗚呼安所得此大不仁之言而稱之也哉其自小而小聖人也抑又甚矣故中國所以不振者士大夫徒抱虛憍無當之憤激而不察夫至極之理也苟明此理則彼旣同乎我我又何不可酌取乎彼酌取乎同乎我者是不啻自取乎我由此而法之當變不當變始可進言之矣夫法也者道之淆頤而蕃變者也三代儒者言道必兼言治法在漢儒猶守此誼故老莊與申韓同傳而鹽鐵論列於儒家自言道者不依於法且以法爲粗迹別求所謂精焉者道無所之器而道非道矣至於法之與時爲變也所謂漢唐旡今日之道今日旡他年之道道之可有而且旡者也且旡則不能終旡可有尢必應亟有然以語乎今日又不徒可有而且旡實今旡而古不必不有者也憶年共足下談時事疾世之薄儒也嗣同奮起作色曰柰何詆儒術無用乎今日所用特非儒術耳足下便嘆絕說是知言故夫法之當變非謂變古法直變去今之以非亂是以僞亂眞之法蘄漸復於古耳古法可考者六經尙矣而其至實之法要莫詳於周禮周禮周公以之致太平而賓服四夷者也朱子謂周官如一桶水點滴不漏蓋幾經歷代聖君賢相創述因革衷諸至善而後有此鬱鬱乎文之治

嗣同嘗嘆周公之法而在也誰敢正目視中國而蒙此普天之羞辱至率九州島捨生之類以殉之也哉蓋至是始識周公立法之善而孔子孟子皇皇周流思以匹夫挽救周公之法之將廢終不見用猶垂空文以教後世萬一有能復之者所以貽萬世以安不忍於人類日趨消亡遂有今日之奇禍也其事至難其心至苦斯其計慮亦至深遠矣當時旣皆不悟至秦果盡廢周公之法是周公之法在秦時已蕩然無存況秦以來二千餘年日朘月削以迄今日𨿽漢唐之法尙遠不逮豈復有周公之法一毫哉然則今日所用不但非儒術而已直積亂二千餘年暴秦之獘法且幾於無法而猶謂不當變者抑嘗深思而審處上下古今一綜計之乎然以積亂二千餘年暴秦之獘法且幾於無法而欲盡取周公之法之幾經歷代聖君賢相創述因革衷諸至善而後有此鬱鬱乎文之治爲兩漢所可復而不復而使一旦復於積重難返之時則勢亦有萬萬不能者井田可復乎封建可復乎世祿可復乎宗法可復乎一切典章制度聲明文物又泯然無傳非後世所能憑虛摹擬此數者周公藉以立法之質地也數者不可復其餘無所依附自閡窒而難施故曰旡其器則旡其道無珩琚而爲罄折委佩之立人鮮不笑其戚施矣無筵幾而爲席地屈足之坐人鮮不疑其癱瘓矣是故後世人主未嘗不慕古之良法美意鰓鰓然效之若封禪若樂舞若耕籍若親蠶諸如此等不一而足效之誠是也而終於塗附會故事奉行牛非牛馬非馬泥虛文而無實濟卽儒生則古稱先研覃經術一若三代大同得尺寸柄遂可舉而措之及向用矣亦終不能有如其所自期而躊躇滿志之一日豈皆學之不至與所從學者之不至哉爲髙必因邱陵爲下必因川澤古法廢絕無以爲因也無以爲因則誰周孔復作亦必不能用今日之法邀在昔之效明矣貫七札者非空弮伐大木者無徒手無他旡其器則旡其道而已於此不忍坐視而幡然攺圖勢不得不酌取西法以補吾中國古法之亡正使西法不類於古猶自遠勝積亂二千餘年暴秦之獘法且幾於無法又況西法之博大精深周密微至按之周禮往往而合蓋不徒工藝一端足補考工而已斯非聖人之道中國亡之獨賴西人以存者耶說者謂周衰疇人子弟相率而西故西人得竊中國之緒餘而精之反以陵駕中國之上此猶粗淺之論未達夫性善之旨與聖人之道之所以大也同生於覆載之中性無不同卽性無不善彼卽無中國之聖人固不乏才士也積千百年才士之思與力其創制顯庸卒能及夫中國之聖人非性善而能然歟又以見聖人之道果順天之陰率人之自然初非有意增損於其間彊萬物以所本無而塗附之故闇合而懸同歟就令如說者之言西法皆原於中國則中國尢亟宜效法之以收回吾所固有而復於古矣見飛蓬而作車見蜘蛛而結网一艸一虫聖人猶制器尙象師之以利用況窮變通久如西法之爲聖人之道乎不然且日貧日弱長爲人役聖人之道乃終亡矣故嗣同以爲變法圖治正所以不忍盡棄聖人之道思以衛而存之也來語數十年來士大夫爭講洋務絕無成效反驅天下人才盡入於頑鈍貪詐嗣同以爲足下非惟不識洋務之謂兼不識何者爲講矣中國數十年來何嘗有洋務哉抑豈有一士大夫能講者能講洋務卽又無今日之事足下所謂洋務第就所見之輪船已耳電已耳火車已耳槍水雷及織布煉鐵諸機器已耳於其法度政令之美備曾未夢見固宜足下之云爾凡此皆洋務之枝葉非其根本執枝葉而責根本之成效何爲不絕無哉況枝葉尙無有能講者

試先卽枝葉論之西法入中國當以槍爲最先其次則輪船皆不爲不久矣槍尙不能曉測量遑論制造今置一精槍精於此足下以爲可僅憑目力而浪擊之乎勢必用表用算而後能命中則試問左右前後之界若何昂度低度若何平若何拋物若何速率若何熱度若何遠近擊力若何寒暑風雨陰晴之視差增減若何平日自命讀書才士無一人能言者甚則並其名與制猶不能識有事則召募愚願鄕農使用讀書才士所不能識之器不亦大可哀乎去年日本聞中國購槍械從而笑之曰縱得精者其如無人解用何終爲我有而已後竟如其言彼之兵無不精測算槍兵亦通曉大略勝負之數早辧於此矣輪船𨿽內江商輪曾不能自馭必聘洋工駕駛又況海船又況海軍之且戰且行回旋不成三角何以避碰船機不極靈熟何以禦雷艇下至風濤沙猶須寄耳目於洋工就令秦越有同舟之誼而攻戰大事何能專責一二駕駛之人平時依違近港虛作聲威初不意眞使出戰迨迫以軍法將士環向而泣至有宵遁者其能與履險如夷少成習貫之悍敵馳逐於洪波駭浪中而望其不覆敗乎則凡汽機之靈滯水火之均劑速率馬力漲力壓力之多寡測天以辧經緯測地以驗遠近更無論矣嗣同嘗往來各省機器局見所謂總辦非道卽府問其得道府之由上之挾萬無一用之舉業弋科目而馴致之不則入貲財而貨取之營薦舉而巧攫之中國辧士論官固自不出此何怪於算學制造了不省寤則以下諸官屬之懵然昏然又不待言卽或一二奇材異能之士雜其中夫誰知而聽之非無格致書院武備水師諸學堂矣而肄業不過百數十人又不過每月應課支領獎餼以圖敷衍塞責非能合天下全力如治八股之殫精竭智以治其業以求禦侮之方兼無一定登進之途使免於夤緣幹祿而謂此智愚不齊之百數十人皆可造成人材有是理乎材或成矣又誰知而辧之於是各局不得已而用西人主其事西人竭誠忠事與否民不可信見我無知無識安坐束手以受指揮而聽愚弄彼亦何爲不遂愚弄之乎故槍廠不一天津上海江其最久者至用槍之時無槍也船廠不一旅順福州其最大者至用船之時無船也於是又不得已而購於外洋外洋知中國素無試驗船械之機器莫辧良楛也盡以其共棄而已廢者昂值售之中國其外觀猶是也而鐵質之粗疏煉法之苟簡花骨節之不中程度有非機器莫辧者固不得諦審而爭論也又況如去年危迫時欲購稍鈍之器皆礙於公法而不可得智利爲局外之國因之見錢竟不願售而出使大臣意在入肥收兌委員從而索費值愈昂而器愈劣又累被倭船搜奪私相授受急何能擇耶然則中國虛擲此數十年足下猶稱爲講洋務毋乃過於髙視諸公爲之出其罪乎儆末流之失遂謂創始之非又何異懲羹而吹齏因噎而廢食矣且惟數十年士君子徒尙空淡淸流養望以辦洋務爲降志辱身攻擊不遺餘力稍知愧者至不敢與辦洋務人通來於是惟下賤無不卹聲名之流始甘心從事上官明知其非類窘於無人不獲已而用之有細崽起爲關道者矣有從馬占仕至封圻者矣人才安得興洋務安得有效足下所謂反驅天下人才盡入於頑鈍貪詐反之一字適足見洋務本非驅人之具無眞知洋務之人使頑鈍貪詐得詭托於洋務以售其姦反似洋務有以驅之云爾此又不得專罪諸公實士君子引嫌自髙不屑務實事之過矣有其學而不用猶可曰不用者之罪也自不肯爲有用之學將誰執其咎哉

某公嘗嘆曰無惑乎合淝之得志也中外大小臣工學問非不好人品非不好心術亦未必都不好然問以新舊小大數百種新舊後膛槍數百種形式若何運用若何某宜水某宜陸某利攻某利守某利山林某利平地以及水雷旱雷臺地營諸攻守之具進而西人政事法度之美備更有十百於此者無能知焉賢之與不肖一也少知之惟一合淝國家不用之而誰用乎而昨見���上合淝書痛詆洋務兼及曾左兼及香帥其爲合淝畫計則又勸其率鐵甲船往攻日本是誠奇計矣然無論中國初無人解馭鐵甲卽有之而鐵甲獨非洋務乎非測天無以識途而謂當用中國之土圭乎非測地無以記裏而謂當用中國之更香乎不解汽機何以行船不熟算術何以定不習公法不能懸旗不通語言不能答局外之問凡此數者非致力久用心專則不能得實用而謂平日不當講肄自可取辦於臨事乎是鐵甲尢諸洋務之薈萃是中國之名士未始不知洋務之有用特己所不知不能恐一講洋務卽失其所以爲名士之具不得不忍心出死力以擠之耳試問詆洋務者能不衣洋布用洋物乎與其仰彼之物以爲用使其日耗吾民之財何如皆自造之自用之兼造彼所需用者抵禦之以畱養民命紓民力之脂膏耶卽如洋錢一宗通行東南各省西人獲利無算中國何以不早仿造始以爲貲本太重耳湖北建銀元局購置機器才數萬金是亦何難乃至今始有廣東湖北二局銅錢則竟坐視西人之銷鎔而不爲之所中國舉事著著落後浸並落後之著而無之是以陵遲至有今日而所謂士者方更堅持舊說負固不服不問此時爲何時所當爲爲何事溺於考據詞章狃於湘軍中國人殺中國人之百戰百勝而怙以矜誇初不辧爲某洲某國槪目之曰洋鬼動輒夜郎自大欲恃其一時之議論爲經濟意气爲志節盡驅彼於海外以閉關絕市竟若經數十年賢士大夫焦思極慮無以處之者彼一橫蠻卽旦夕可定見有識者討論實學力挽危局又惡其形已虛而秉已短也從而媢之嫉之詈之以異端訾之以邪說然則便當拱手瞠目以待誅戮耶愚嘗謂中國有亡國之士者此也又不惟士有亡國之民焉各省之毀教堂打洋人湖南之阻礦務阻電以天子之尊不能舉一事官湖南者動色相戒噤口不敢談洋務加以周漢之稗士亂民煽惑之快私志於一逞而陰貽君父以危辱猶施施然不知天髙地厚方自詡忠義驕語於人曰吾能辟邪說攻異端矣頃四川教案牽涉多國大不易了保護教堂之嚴旨急如星火馴至湖北之洋人每日遊洪山令由督撫衙門派兵伺候豈復成世界西人猶謂中國之官曾不能自約束中國之民要此官何用其評吾湘人一則曰無教化之野蠻再則曰未開知識之童騃而中國之人嘗一致思否乎窮其所以至於如此之故卽又不得不專罪諸公處無法而當變法之時不能出鐵肩下辣手如張江陵毀天下書院如國初薙發之令以力遏此曹稗士亂民反曲循之使不變使士民無所適從欲不講洋務而接於聰明接於精神接於日用飲食何莫非洋務旣不能髙飛遠走不在人間斯去之而勢有不能平時所考不過八股試律大捲白折及使之也迥異其所考不問其習不習一於求全責備事事皆使爲之卒至一事不能爲欲講洋務而國家初無是法乏師承以致其精又望焉而畏其煩苦恐徒分治舉業之日力又不能與科目貲財薦舉者爭進取目營四海茫無系屬遂忍而付諸不論不議無鐵路及遊歷之費以擴充其見聞乃眞以爲可不講洋務而講之卽非聖人之道似是而非習非成是一唱百和同然一詞𨿽家置一喙亦講深閉固拒而不信

日本暹羅之變法也先變衣冠所以神其鼓舞之妙用而昭其大信一新士民觀聽俾曉然共諭於法之決於一變漸摩濡染久久自將合爲同心同徳以捨舊而新是圖進變他法始自易於聽從樂於效用民志於以定謗議於以平也日本遂以勃興暹羅亦不失爲宇內第三等國其不變者則皆不祀忽諸斬焉滅矣故夫變衣冠亦洋務根本之一端焉或者以五十步笑百步而不願變亦可不彊之而其它當變者固無一可緩也夫言不當變法亦幸生此取士用人無據之時得匿其無所能而冀幸於糊名之取士資格之用人以便身圖耳西人鄙中國之士志趣卑陋止思作狀元宰相絕不自謀一實在本領以濟世安民吁異哉此言乃出自西人之口吾中國之取士用人何如耶足下昔慨資格糊名之失猶以爲彼善於此爲公道之僅存斯其憤時嫉俗之深心非不知聖人之道之無存惟恃此希疏將裂之法聊爲遮禁而獨不思變計何耶變而鄕舉裏選謬采虛聲則得人爵棄天爵黨同伐異獘愈益滋更出資格糊名之下是古法果不可行於今果不能不變爲西法取士用人之依於實事苟依於實事卽鄕舉裏選又未嘗終不可行故以爲變法卽變而復於聖人之道此物此志也向令早數十年變科舉如西法之依於實事捨此更無出身之階彼便身圖者復何所容其冀幸而不回心易慮以治西學迄乎今日民志久定謗議久平人才久布列在位中國久復乎聖人之道而首出乎萬國父以是詔兄以是勉我輩亦必精其業於公法條約使務界務商務農務稅務礦務天文輿地測繪航海兵刑醫牧方言算數制器格致之中各占一門各擅一藝以共奮於功名之正路何至如今日一無所長而流爲廢物又何勞滕其口說至有此等辯論令彼時有彊我輩復爲八股者有不笑之罵之如今之笑罵洋務者乎又令我輩不生中國而生於英俄法徳美日諸邦見中國所謂八股及我輩此等辯論有不旁觀而目笑者乎然則諸公與士民皆有不得歸罪者不早變科舉故也今之原禍始者必以合淝爲叢矢之的夫其暮途窮百政廢弛誠足惡矣然二十年前有絕大之名奏議爲中國生死存亡之所系則爲請以科舉變西學一疏旣格不行何從得策力以自輔何從使君子自別於小人而化四百兆無用之廢物爲有用更何從有安內攘外建威銷萌之一日合淝聰明人豈見不到此故規模𨿽極宏遠布置𨿽極周匝一有邊警卽始終主和亦灼見科舉不變材藝不奮萬無可戰之理此其洞幾先力維大局非後生淺識所能窺觀者矣責人斯無難我輩匡居逸豫超然事表但覺彼之失機後時而當局者步步荊棘居髙位而不能行其志願事變萬端交秉疊赴實有至難者獨怪其變科舉之言旣不用何不以去就爭之爭之不得卽奉身而退不人己兩全矣乎俟至伊藤博文十年變法之詰張目而不能對嗟乎貪位戀權之足以喪身如此徒柱其才而已故夫變科舉誠爲旋乾斡坤轉移風會之大權而根本之尢要者也或難曰不先正天下之人心變猶不變也曰是固根本之根本而亦第正在上位之人之心可矣

有睢麟之意而後可行官禮之法亦就在上位者言之何便溥罪天下之人心乎必謂天下人心皆不正又何其過尊西人而自誣之甚也西國之治平豈皆人心正於中國乎彼獨操何術以致此然則彼性善而我性惡乎亦彼之法良意美我無法而已法良則中人以下猶可自勉無法卽中人以上難於孤存法良則操莽無從覬覦無法卽堯舜終於猶病且卽欲正天下之人心又豈空言能正之乎極知今日之禍亂有爲人心所召彼甘心誤國者所謂不待教而誅𨿽聖人不能正此已死之人心然有後來未死之人心焉無法又從何處正起則亦於變法之中已耳衣食足然後禮讓興聖人言教必在富之之後孟子謂救死而恐不贍奚暇治禮義言王道則以耕桑樹畜爲先旡其器則旡其道聖人言道未有不依於器者豈能執四百兆顚連無告之民一一責以空言彊令正心乎所謂垂空文以教後世亦望後之人能舉其法以行其教而空者不空耳若但空文而已足則前人之垂亦旣夥矣今之於教何如哉孔子作春秋而亂臣賊子懼並孔子之世不乏亂臣賊子矣後孔子之世不乏亂臣賊子矣孟子距楊墨而異端不絕於後世韓昌黎辟佛老宋儒又辟佛老卒與昌黎宋儒並存無他孔孟昌黎宋儒不幸不得位行權以施其正人心之法徒恃口誅筆伐以爲千里金堤而不憂橫決固不免爲姦雄所竊笑然則不變法𨿽聖人不能行其教以正人心此變學校允爲正人心之始基根本之根本矣學校何以變亦猶科舉依於實事而已夫人心旣不可抉取以考察正否故非借證於實事尢無從以得其中國之經史性理誦習如故尊崇如故抑坐定爲人人應有而進觀其它不當別翹爲一科而外視之也卽考據詞章八股試律亦聽其自爲之不以入課程不以差髙下皆取文理明通而已以其可僞爲也余不可僞爲自必皆實事皆實事則科舉之取士也有據而鄕舉裏選亦無計以遂其私善夫西法學校科舉之合爲一也有澤宮選士之意焉有初學院中學院上學院學者依次遞升其材者升於大書院猶成均也各守專門之學以待錄用學弗精進或他過失依次降之猶郊遂也其投考也卽由各專門院長考之不拘人數求考卽考一二人可也百十人可也不拘時日隨到隨考今日可也明日可也所考又皆實事皆可實驗如考算學卽面令運算船學面令駕船律學面令決獄醫學面令治病汽機學面令制造天文測量學面令運用儀器眾目昭彰毫無假借中式卽面予證書差其等第以爲名稱如中國舉人進士之類其有殊尢立卽報明擢拔考政學文學者官內部考算學理財者官戶部考兵學者官海軍陸軍部考法律者官刑部考機器者掌機局考測繪者掌輿圖考輪船者航江海考礦學者司煤鐵考公法者充使臣考農桑者列農部考醫學者入醫院考商務者爲商官余或掌教或俟錄用或再考每國大小公私書院學塾多至十數萬區少亦數萬學某學卽讀某門專書而各門又無不兼有輿地之學又有兵學校凡兵均令讀書又有瞽學校制凸字書令捫而讀之凡子女生八歲不讀書罪其父母又有五家連坐之法一家不讀書五家皆坐罪故百工商賈農夫走卒無不讀書又有女學校故婦女無不讀書由是小兒得於母教方七八歲卽知地爲球體月爲地之行星地爲日之行星地自轉而成晝夜地繞日而有寒暑地凡幾洲凡幾國某國與我親某國與我及其廣狹彊弱均已曉其大槪

至於品行心術固無法以考驗實卽於諸學之中坐定爲人人應有而進觀其它苟其不端亦無能善其事而不敗露者況有警察官吏舉刺之有上下議院評論之又有濃賞厚罰驅其後復何憂不得人哉中國之考八股於品行心術卽又何涉豈惟八股經史性理考據詞章凡可僞爲者其無涉猶八股也顧亭林悼八股之禍謂不減於秦之坑儒愚謂凡不依於實事卽不得爲儒術卽爲坑儒之坑惟變學校變科舉因之以變官制下以實獻上以實求使賢才登庸而在位之人心以正且由此進變養民衛民教民一切根本之法而天下之人心亦以正根本旣立枝葉乃得附之夫何憂頑鈍貪詐夫何憂洋務之無效或又難曰天下大局已潰裂至此所謂利權兵權制造之權駸駸乎及於用人行政之權一以授之敵欲毀約又已無及𨿽變法庸有濟乎曰是難言也吾獨惜夫前此數十年寬閒之歲月不計此不爲此見日本之變法而興可謂𨿽無老成人尙有典型矣猶不思效法反議之詆之笑之咒之初通商之不變尙曰不識中外情形也庚申可變矣庚辰可變矣乙酉可變矣而不變迄乎今日奄奄一息自救之不遑顧不度徳不量力張脈僨興忽起而與能變法之日本戰如泰山壓雞子如腐肉齒利豈有一幸乎初聞湘軍之見敵卽潰也心𨿽哀之未嘗不竊喜吾湘人之驕從此可少戢矣旣而其驕如故躬自厚而薄責於人吾何暇計外洋之欺淩我虔劉我哉責己而已矣春秋之法責賢者備彼甘心誤國之臣旣非賢者責又將別有所在則事之不可爲夫亦亡國之士與民爲之也何則今日誤國之臣卽前日之士民今日之士民不變他日又將誤國矣𨿽然吾所云變學校變科舉凡以爲士與民化其桀驁而登庸其賢才也賢才登庸正如西人所稱聯合力豈有不可爲之時勢哉試爲今之時勢籌之已割之地不必論矣能有爲者固不在大此其淺禍也賠兵費二萬萬兩又議增三千萬兩其禍較深括盡中國之民財及於婦女之環珥恐猶不足取辦不足取辦則威海之倭兵永不得撤五十萬之歲餉永不得停子金又日孳而日重勢不得不假貲於西人西人更因而盤剝之重息也質地也抵押海關也皆所不免而吾益不足取辦子金之日孳日重負西人無益於負日本積累旣久𨿽割地割海關猶不能償統籌全局者所以必首先從事於此若無內國債可舉而擇禍莫如輕莫如俗諺與其欠錢不如賣田是猶有辦法者也至於地通商免稅免釐興創機局制造土貨其禍之烈直無辦法來語所云各國援利益均沾之說從而效尢小民豈堪其苦嗣同所云直合四百兆人民身家性命而亡之此約不毀聖人無能爲矣然毀之自當有其道也今夫內外蒙古新疆西藏靑海大而寒瘠毫無利於中國反歲費數百萬金戍守之地接英俄久爲二國垂涎一旦來爭度我之力終不能守不如及今分賣於二國猶可結其歡心而坐獲厚利二國不煩兵力驟獲大土亦必樂從計內外蒙古新疆西藏靑海不下二千萬方裏每方裏得價五十兩已不下十萬萬除償賠外所餘尙多可供變法之用矣而英俄之出此亦自不易吾則情願少取值浼二國居閒脇日本廢去地通商之約卽再加賠費亦無不可而仍願少取值請歸二國保護十年二國第毀約與保護卽少出值尢必樂從

夫保護之說本不可恃而此所謂保護止求其出一保護之空言且須有十年之限制吾暫假以爲虎皮嚇他國使不吾擾耳似今浙江之舟山天津之鐵路竟由英徳派兵保護則斷斷不可卽十年內與他國有事亦不可眞令其助然得宇內二大國之一言亦斷不至與他國有事且英俄互相猜忌倚中國爲障隔中國轉因而居重新疆西藏壤地密鄰二國又將彼此相謀自固其圉更無暇犯中國卽令欲犯中國而經營內外蒙古新疆西藏靑海大而寒瘠之區如農務礦務商務鐵路之屬必十年之後始少有條理是尢爲緩兵之策吾得此十年間暇固足以自彊矣而二國出值又不必皆見銀凡鐵甲船快船碰船雷艇水雷精槍快商船火車造鐵路之鋼條木板及應用諸機器皆許作抵凡此於日本於英於俄無不準情酌理兩劑其平所謂挈矩之道也於是遷都中原與天下更始發憤爲雄去壅蔽且無中外之見何有滿漢之分則凡一官兩缺凡專稱旗缺一律裁止則凡宗祿駐防凡旗丁名糧一律裁止廣興學校無一鄕一村不有學校而才奮大開議院有一官一邑卽有議院而民气通愼科舉無一定之額數無常限之日期程其藝事端其趨向繁其匯目精其較量而一人不求其備攺官制無內外之重輕無文武之區別專其職業少其層累遷其勛階增其祿糈而終身不易其官選士人治裏閭以復鄕官之舊練鄕兵隸守令以代力役之徵凡府史皆用律學之士人旣有升轉之望而書吏之盤踞空凡胥徒卽用在役之鄕兵旣有踐更之期而差班之木虫賊去幾闕失有警察之官禁暴修閭之遺制也正糧土有測繪之官封人均人之職掌也分海軍陸軍爲二部將則必出於武學堂創辦之始募西貢新加坡新舊金山之華民以煉海軍無事則令運載貨物出洋貿易旣可挽救商務又得熟習航海陸軍則守兵仿寓農而隸守令戰兵募選鋒而立將帥槍兵可尙勇力兵兼通算學工兵則備築壘浚濠堤地營修造器具諸工作其煉之也守兵令站臺較準頭布陣勢習步伐戰兵於數者之外益以徵調代操練今日往某處已而易一處己而又易一處日日如臨大敵彼出此歸不使遊惰盡開中國所有之礦以裕富彊之源兼以兵法部勒礦夫有事則處處皆兵多修鐵路多造淺水輪船以速徵調以便轉餉以隆商務以興礦產以廣遊歷以通漕運以宏賑濟商務則設商部集商會立商總開公司招民股興保險建官銀行而必以學商務者爲之官精求工藝制造如磁器絲茶之屬與中外所共需者下至爛布可造紙萊菔可熬糖駱駝牛羊鴨之毳可爲爲褐工與商通力合作以收回利權攺訂刑律使中西合一簡而易曉因以掃除繁冗之簿書淸理庶獄分別輕繁重繁使操作如白粲鬼薪之罰歲始豫算歲終算絲毫皆用之於民而不私於府庫以明會計之無欺出口免稅入口重稅涓滴皆操之自我而不授於外洋以杜漏之有漸食鹽與諸土貨則一徵於出產之地而不問所之稅坐賈而不稅行商以歸簡易而塞獘竇尢須研覃稅務之學縷晰中外稅則查驗章程始可奪回稅務司包辦海關之權講求植物學以裨農政以丰材木講求動物學以蕃馬政以溥畜牧興女學以課婦職興廢疾學以無坐食蠶織用機器可去蠶瘟而成功多以速耕不必用機器而引水用機器可省筒車之費與手車車之勞續電創郵便局以理郵政汲自來水然電气煤气鐙以利民用街道修則癘疫之源塞醫院多則醫治之術工造公共之花園以爲養生郤病之方七日一休沐以合文武弛張之政博通各國語言文字以翻譯西書西報以周知四國之爲以造就使才而四出遊歷以長見識以充學問以覘人國之得失興衰各國之長並取之各國之獘立去之各國之船械無一不能造各國之器用無一不愈精謹權量審法度一道徳同風俗法立而教自存焉矣

而中國有屢去而不能去之獘二不能不變而去之曰漕務曰河務八省漕米歲數百萬石由河運則費銀四十兩而致一石從攺海運費仍十七八兩而河運亦不廢嗣同不解所謂嘆爲可已不已嘗共足下言之足下謂惟正之供何當廢絕嗣同亦無以決後見李次靑布政條奏果謂禹貢秷稭粟米不出五百里外周禮九貢九賦亦專指王畿而言漢髙帝轉關東粟以給中都不過數十萬石唐初漕運不過二十萬石宋都汴去江淮不遠勞費尙輕元行海運初止四萬石迨明成祖得國不正挾眾北遷慮南人不喜食麥乃漕南米以贍北都開運河數千里引黃河以濟運勞民傷財幾竭天下之全力然則今之漕務特始於明成祖之枉道幹譽遂相沿不攺倉廩陳紅不知何用宜將河運海運均罷去酌量都城每歲用米之數另由鐵路隨時轉運余以貯各府州縣或由鐵路運往各缺米之地且有鐵路則民間之銷售易徵收可盡攺折色俟缺米時然後采買尢爲簡便古人耕九餘三與謹蓋藏諸法皆爲人少又無鐵路之時言之今者生齒日繁數十倍於古所食之谷自不甚有餘卽有餘亦自知蓋藏豈慮貨棄於地者惟苦無鐵路以流通耳有鐵路則不在此卽在彼因其虛而趨塡之斷無天下皆荒之理卽可有天下相通之事初不必恃有餘之畱與蓋藏之謹凡官倉社倉之繁難悉可省矣往年山西河南旱災連歲赤地方數千里富室擁重金轉死溝壑有司疾視莫可柰何正坐運道艱遠耳使有鐵路何至窮窘若此治河古無良策殷商五遷半因河決然則言齊桓湮九河中國始有河患者虛也西人治河亦止築堤一法但善審形勢又多築相距數里之遙堤至三四重兩堤之間築橫堤使兩堤相屬中成方罫平時皆可栽種偶潰一處水仍束於一方罫中進潰一處又束於一方罫中不至浩蕩橫流使人無從施工無地取土嗣同因悟井田之法亦必四面有堤中如方罫始成一井堤上可行所謂徑也畛也井愈多則堤愈髙愈厚所謂塗也道也路也而田遂溝澮洫者卽各依於本堤蓋堤四旁八達皆有口門可以宣泄由己水大堤圮亦止一井被淹余可無害故八蠟中有防可知堤者井井皆有爲農家最切要之事不然一有水災溝洫畎澮反足導水入灌後儒遂以井田爲不解之積疑至戰國時毀井田爲阡陌殆惡堤之占地因鋤而去之疆界亂而水患亦劇矣今西人殆以井田之法治河所亟宜效法者也而治水之要則曰不與水爭地湖湘垸圩日築日多故洞庭江漢之泛溢年甚一年曾奉嚴旨禁革卒不能止亦由人滿土稀無可﹝墾﹞﹝懇﹞辟之地昔行陜甘道中見山東河南被水災黎民挈妻子負農器而西邁流離饑困心竊哀之停車慰問云將遷耕曠土問素願乎曰苦資斧不足自達耳故鄕一片汪洋豈復堪戀於時陜甘大吏頗有周之者西北土滿胡不遂遷瀕河瀕江湖常被水之民於彼使水得所容受以殺堵激之恕耶然此非鐵路無以致之故鐵路之有益農務尢在無形誠根本之一端矣

中國又有屢興而不能興之利二不能不變而興之曰鑄錢曰鈔票金銀銅三品皆所應鑄而銅錢至今日尢壞極矣重則私銷輕則盜鑄抑亦古今之通獘惟有就出銅各礦用機器鑄極純之銅極精之花幕而又少輕之錢則私銷無利而盜鑄不能然錢中有孔卽不啻多出一邊尢宜力求細致機器造物圓體易工方形難好故廣東機鑄之銅錢方孔中不甚光淨無以杜刮取銅屑之獘當攺造圓孔而孔內邊外皆作極細之平行縱略如銀元之式至妙之法又莫如無孔銅錢無孔積至千不便提攜勢不能不用銀元銀元又無孔勢不能不用鈔票故西國錢皆無孔亦其暢行鈔要之微權矣鈔法又銀錢兼權者也國家不行鈔致令票號錢鋪坐盜禦世之大柄而持輕重於其閒事之倒置無踰此者錢鋪更易倒閉甚至故設騙局窮民受害無涯然而猶通錢鋪之票者當世錢實不多鄕間尢窘不得不賴此幾帳紙以爲轉輸耳言者輒引咸豐朝鈔事爲戒不知特行之未久又未免失信所以難行若許民納賦完稅皆可用鈔又訂造外國精紙精板自以中國之印印之令票號錢鋪卽領用官鈔而嚴禁其出私票隨設官銀行視國家入銀若干始出鈔若干止求便民毫無營利之心原非持空紙以誆民亦豈有不能行者況官銀行爲商務先著銀行旣設商民存交易必以票爲據是鈔票不待行自不能不行也從前陜甘糧臺有匯兌之票可匯銀往應解陜甘協餉之各省毫不需費票至各省由藩庫發兌以代運餉立意極爲靈巧湖北善後局有臺票準其上繳釐金及諸解皆未嘗不暢行且甚便也鈔票於行軍尢有三利一便於轉運二士卒輕於賫帶三不幸戰沒所亡失止空紙而已日本兵餉半銀半幣故亡失甚少此又亟宜效法者也凡利必興凡害必除如此十年少可自立不須保護人自不敢輕視矣每逢換約之年漸攺訂約章中之大有損者援萬國公法止許海口及邊口通商不得闌入腹地今無論東西大小各國皆如此獨中國任人入腹地耳如不見許卽我通商於彼國之輪船亦當闌入彼之腹地此出洋貿易之船所以萬不可少所謂卽以其人之道還治其人之身也援各國之例加重洋貨進口之稅如不見許卽我往彼國之進口稅亦當視他國而獨輕矣去年湖北籌餉加抽洋油釐金止加於中國商民於西人無與而西人謂有礙其銷路竟不準行此正苦於無以相報也但使一國能攺約餘皆可議攺如此又十年始可由富而彊始可名之曰國治定功成禮樂可徐興矣夫不入虎穴焉得虎子不下十成死工夫焉能辦成一事平日務當胸中雪亮眼捷手快窮理盡性大公無私權衡數千年上之沿革損益與數千年下之利獘究竟調劑五大洲政教之盈虛消長而因應以爲變通使人存政舉利權盡操之自我以中國地之富人民之眾多而聰慧必將爲五大洲三十餘國之冠外洋皆將仰我鼻息以爲生活更何至有戰事故今日言治實有易於前人者因格致諸理早經西人發明吾第取而用之彼於醫學尢不卹臠割其肢骸以訂中國醫書之誤其它大經大法皆由屢試屬效考驗而得吾不難親炙西人目察其利病以法之也足下昔言外洋煤鐵向罄中國之礦未開他日中國挾煤鐵二宗卽足制外洋之死命是誠然矣然中國必先自開其礦以圖富彊始能制人不然人將奪我之礦以制我矣西人亦有言中國譬則富室千倉萬廂蓄積至厚卽湖南一省之礦足抵外洋各國而有餘無如四鄰環居皆窮餓乞丐耽耽垂涎卽欲緘縢固篋終閉不出而勢恐有所不能危切之言不啻箴規我矣

凡事不憚其難不憂其繁但當先尋一下手處𨿽承小人擾亂極獘之後不難掉臂行遊密籌追補之策以期異日可行今之礦務商務已成中西不兩立不並存之勢故西書物類宗衍中有爭自存宜遺種之說謂萬物必爭而後僅得自存以延其種類也以礦務商務力與之爭卽今之下手處而所以能有此下手處者豈他故哉前所言賢才登庸之力而固無望於今之執政者也況會匪回匪散勇餓民行將四起大亂卽在眼前更何暇及此然失今則更不可爲又將柰何曰前所言者王道也無已則有霸道焉河西吳越以保民爲心旁求俊﹝乂﹞﹝又﹞精研格致制造諸學猝起與外洋力戰以爭一旦夕之命其勝也或可蒙數十年之安然而無可必也凡霸道必不如王道之可大可久皆此類也此而又不可得則惟有自變其學術而已矣學術可變乎亦曰復古而已矣唐虞之際任農者稷任工者倕任水土者禹任山林者益任教者契任刑者陶任禮樂者伯夷夔任歷算者羲和皆深明其學故多世其官而聖之相與咨謀又不離乎兵刑六府鮮食艱食懋遷有無化居之實事有薄一名一物之不足爲而別求所謂道者乎三代學者亦皆有所專習切近而平實自秦變去古法學術亦與之俱變漸無復所謂實學而今則滋甚卽如算學爲中國最實之學中國往往以虛妄亂之故談算者必推本河圖洛書爲加減乘除之所出不知任舉二數皆可加可減可乘可除何必河洛夫河洛誠不解是何物要與太極圖先天圖緯五行爻辰卦气納甲納音風角壬遁堪輿星命卜相占驗諸神怪之屬同爲虛妄而已矣必如西人將種種虛妄一掃而空方能臻於精實算家又言黃鍾爲萬事之根本此大可笑黃鍾一律筒而已何能根本萬事卽以造度量權衡而論十二律呂誰不可借爲度量權衡何必黃鍾累黍之法實迂謬不可行何能取準是以從古至今九州島十八省無一齊而不差之度量權衡則亦創法者未盡善𨿽虞舜不能彊同之矣夫謹權量爲王政之大者柰何不求一定率而聽姦民相欺乎惟法人分地面之天度爲四千萬分以其一爲度度定則算立方容積以爲量卽以其重爲權衡而權立方之輕重又可還正乎度一有差數夫人可運算得之中國之度至分數止矣彼有佛逆及分釐尺每分可剖爲千百中國之權衡至分數止矣彼有化學天平每分亦剖爲千百以故通都大邑僻壤窮鄕出而相較無不合中國測量家多用西尺沿海民間交易尢習用西人之度量權衡非好新奇實彼有準而我無準也天地之機緘一發不可遏將盡泄其靈奇以牖民於聰明之域其間自有不期變而自變者此類是也算術古有九章之說割立方田粟布商功均輸諸名目實非本乎自然疑周禮保氏之九數初不如此其說失傳漢儒乃割裂算數以補之在先鄭時已多出夕桀重差諸法明不止九至宋秦九韶知九章不足信別立九章名目所分乃益無理是不若西人點面體之說足以包舉一切惟此則凡中國所稱五穀六谷九谷百谷三江九江五湖九河要不過隨舉一數以爲名如九夷八蠻之類原可不必拘泥經生家瑣瑣分辧卒不能折衷一是亦止覺玩時愒日而不切事理矣

格致之理雜見周秦諸子乍聆之似甚奇其實至平至實人人能知能行且已知已行習焉不察日用之不覺耳而迂儒諸凡機器不辧美惡一詆以奇技巧及見其果有實用也則又仗義執言別爲一說曰與民爭利當西人之創爲機器亦有持是說阻之者久之貨財闐溢上下俱便不惟本國廢棄之物化爲神奇民間日見富饒並鄰國之金錢亦皆輸輦四至各國大恐爭造機器以相勝僅得自保彼此無所取贏乃相率通商於中國以中國無機器也中國若廣造機器始足保利於民而謂爭民之利何耶輪船似爭船戶之利矣然任外國輪船往來江海以刮取民財吾不自造輪船奪回一二可乎又如招商局有民間之股分各輪船所用民人以千計各碼頭之商務繁盛其利非仍歸於民乎鐵路似爭車夫之利矣然應用之人當百倍於車夫鐵路所不到之處仍須車運是車夫之利且將日盛而民間笨重不能運之頑鐵怪石遺秉滯穗至此皆可易錢其利民尢不勝計漢陽鐵政局似爭鐵匠之利矣然所造皆鐵匠所不能造之物所雇工役又皆卽鐵匠余雜役及煤鐵各礦山所用人以千以萬計財旣散於民間亦以分外洋鐵器之利武昌機器繅絲局似爭蠶婦之利矣然自此育蠶者將日多且雇用女工以千計使武昌不產絲之地忽增此厚利而所繅之絲又以售於外洋爭有大於此者乎凡地方一設機器局肩挑負販必數倍於平日此亦利之淺而易見者也西國兵法有气球飛船機器中之最脆薄者然最足以亂敵耳目而奪其气往年鎭南關緣此失事今年澎湖又因以不守中國宜如何講求仿造及應付之道偶與人言之輒以奇技巧四字一筆抹煞中國之士尙得謂之曉世事乎輿圖者爲政之綱領尢行軍之首務中西所同然也然中國從古至今無一詳而確之圖經史大儒恆自命輿地專門於亞細亞洲沿革形勝尙紛爭不已無從折衷此外豈復知爲何地西人分輿地爲文質政三家文家言地與日月諸行星之關系各球體之大小輕重各本質之松緊分數寒暑晝夜潮汐之所以然及測日星所髙弧定經緯道裏而著之於圖質家辧土石之新舊層各種殭石五金凝結之故得太古以前冰山火山滄海桑田之形勢動物植物之同異及礦苗之類別政家紀風土禮俗及治忽之理攻守之宜故西學子目𨿽繁而要皆從輿地入門不明文家之理卽不能通天算歷法气學電學水學火學光學聲學航海繪圖動重靜重諸學不明質家之理卽不能通化學礦學形學金石學動植物諸學不明政家之理卽不能通政學史學文學兵學法律學商學農學使務界務稅務制造諸學去年前敵虜獲倭兵其身皆有地圖攻某處卽繪有某處之圖山澤險要橋梁道路無一不備下至山之斜度川之廣狹某容騎兵某通單步皆有比例可尋每逢抄襲埋伏要約期會𨿽一走卒能按圖心領其意不致歧誤西國史書記一大事卽有一當時之地圖附之而行凡遊歷士人到一處卽繪一圖然西人猶自以爲未臻其極各國皆特結輿地會邀集千百輩潛心考究精益求精永無止息中國則𨿽大將出師不過恃向導之口述初不解測繪爲何事也兵法者亦儒家之大用而今所謂純儒反諱言之夫平居不講習臨急又安得有一將才西人旣重韜略尢喜觀戰如我與日本之戰其勝負之由爲我所不自知者皆詳圖其地並附說以論斷得失回國印板售賣使人人知兵卽人人可兵人人可有槍械兼許自造故一呼卽成勁旅所謂百足之虫死而不殭也

中國則惟恐民之知兵軍興以來奏報條陳及兩軍之情皆祕不示人𨿽督撫大臣亦不令知而外洋則無不知也民間售藏槍械謂之犯法明知弓矢無用而考武終不攺用火槍蓋防民熟其器而爲亂如漢時挾弓弩之禁也卒之亂民未嘗無火槍又徒束縛良懦而已一旦有事或外患或內憂其不使蚩蚩之氓駢首被戮者幾何矣國家將召使爲兵何能期其得力然則爲握固之術以愚黔首適自愚以自困耳尢不可解者日存猜忌之心百端以制其民民之不甘受制者自托於外國卽莫敢孰何猶一家兄弟相攻不遺餘力一遇外侮反靦然樂受且召之焉獨何故哉商務者儒生不屑以爲意防士而兼商有背謀道不謀食之明訓也然此不惟中國防之西人亦何獨不然官自官士自士商自商仕宦而貨殖者有常刑富商𨿽挾敵國之貲不少假以名位其稱商學商部特研究商務之贏絀而時消息以匡救之非以其身逐什一也中國憚講商務遂並商務與國存亡之故而亦棄置勿復道修鐵路則曰無費然粵商某竟出貲爲美國包辦鐵路矣造輪船則曰無費然閩浙巨商往往購大輪船掛外國旗自號洋商矣淵魚叢爵楚材用此固在上者驅使然彼爲士者獨不可悟商務力量之大乎惟此凡言農務蠶務牧務漁務皆非謂身爲之但當精察其理以爲民導耳圖表者尢所以總學之目而會其歸爲經濟家所恃以程核而籌策者也試問中國爲此學者誰乎西人表學譯名統計謂源出禹貢及九鼎之所圖像考西學近墨而墨子法禹則言必有據故於政之至至悉莫不列表夫家登耗百官進退外國興衰及交涉事件礦苗衰王出產增年谷丰歉百物價值用度奢儉歲入多寡兵額損益船械精粗工藝良楛各種學術髙下醫院治病得失庶獄人數及罪名皆分等級爲年月比較表或變爲方圓等圖旣可省案牘之煩苦尢能一目了然視通國之事如數掌紋故常以簡禦繁操之有要太史公曰吾觀周譜旁行斜上蓋卽中國治經作史之法至於新聞報紙最足增人見識而藉知外事林文忠督粵時廣翻西國新聞紙故能洞悉其情而應其變今日切要之圖無過此者鄕間無所聞見尢須藉此爲耳目中國之大病莫過於不好遊歷又並此無之終身聾盲矣凡以諸端有一非學者所當爲者乎抑有一非古法乎而謂別有聖人之道此不足容於聖人者過矣���言昔客上海有西人到其齋頭見書籍堆案佯爲不識而問曰此何物也曰書也又問有何用處不能答乃徐曰此在我西國自皆有用處汝中國何必要此哀哉此言亦所謂一尢其器則旡其道也不力治今之器徒虛談古之道終何益焉若西人之於書則誠哉其有用矣經史通鑑及有宋儒先之書各國久卽譯出又皆有專譯中書期將中國經史子集下逮小說新聞紙槪行翻譯以備采擇彼旣有其器矣道乃得以附之觀其設施至於家給人足道不拾遺之盛視唐虞三代固品節無其詳明而收效卒不少異區域且加廣焉嘗恨博施濟眾之說聖人以爲至難則將與天地終此缺陷乎今不圖於美徳諸邦遇之𨿽西國亦斷無終古不衰弱之理而中西互爲消長如挹如注彼所取者卽我所與我所增者亦卽彼所損我不自盛彊斯彼亦終無衰弱之理則洋務之當講不當講豈待徘徊而計哉

來語倭未嘗蓄內犯之志云云嗣同以爲足下此言視所云曉中外情事者毋乃相去太遠倭之蓄謀當在二十年前儲峙錢粟繕治甲兵久爲外人側目合淝知爲中國之大患曾言於朝沈文肅亦言之薛叔耘又言之而丁雨生中丞言尢激切外此中西智士談東事者指不勝屈足下豈不知之而故爲輕敵之論者殆猶以中國眞可以一戰也夫戰必有所以曹翽猶能言之今則民從耶神福耶忠之屬耶去年主戰之輩不揆所以可戰之人心風俗與能戰之餉與械又不籌戰勝何以善後戰敗何以結局瞢然僥幸於一勝偶有一二深識之士出而阻之卽嗤爲怯懦甚則詆爲漢姦𨿽然此無勢之能審猶有義之可執也則互日窮天孤行其志勝敗存亡或可不論及至形見勢絀有百敗無一勝所失膏壤方數千里沿海八九省同時稱警顧此失彼日不暇給守則無此恆河沙數之兵棄又資敵而海軍煨燼漭漭大洋悉爲敵有彼進而我不能距彼退而我不能追彼他攻而我不能救彼寄椗而我不能蹙彼有優遊自得以逸待勞之勢方且意於東而東宜意於西而西宜擇肥而噬伺瑕而蹈顧自雄意气橫出我則望洋坐嘆不知所措當海軍之未亡也言者欲直搗長崎橫濱爲圍魏救趙之計不知我之海軍且失事於海口其能得志於外洋乎一泛滄溟卽暈眩嘔噦不能行立竊恐東西南北之莫辧將舉踵而郤行適幽燕而南其趾能識長崎橫濱之何在乎然海軍之不可用猶曰中國所短也中國所長莫如陸軍而奉天敗髙麗敗山東敗澎湖又敗旗軍敗淮軍敗豫軍東軍各省雜募就地召募之軍無不敗卽威名赫濯之湘軍亦敗且較諸軍尢爲大敗將領相顧推諉而莫前鄕農至以從軍爲戒聞與倭戰卽縮朒不應募或已募而中道逃亡𨿽將領不得其人然亦有善調度能苦戰者矣亡死數萬人亦不爲少義勇之士矣而卒至此者則陸軍之於海軍又未必相懸殊也至若餉械之亡失大小以千計彈以萬計槍以十萬計槍彈以百萬計其它刀矛帳棚鍋衣服之屬尢﹝瑣﹞﹝鎖﹞細不足計亡失之銀錢與工料以千萬計統中國所耗之戰守塡防月餉加餉轉運一切又以千萬計司農告匱外庫搜括靡遺下而勸捐勒捐房捐商捐加稅加釐息借洋息借民財名目雜出剔脂鉆髓且陜甘雲貴之協餉以及廉若俸與凡應支之槪支吾而不髮卷天下所有曾不能供前敵之一敗而添購軍械之尙無所從出於是赤手空拳坐以待斃向之主戰者乃始目瞪舌撟神喪膽落不敢出一語偶蒙顧問惟頓首流涕相持嚎哭而已而和之勢遂不至搖尾乞憐哀鳴緩死不止嗣同以爲孟浪主戰之臣以人家國爲僥幸事敗則置之不理而逍遙事外其罪猶加敗將一等矣而日本則戰無不勝攻無不取鼙鼓經年其陣亡之眞日本人才六百餘而已餉械更有得無失足下以爲中國可戰乎不可戰乎前見���上書言與西人戰不當用槍當一切棄置而用己之气���同守此義而持變气之說曰專精誠然觀其文采則美甚書法則佳甚中國之名士大抵如此矣夫洋鎗洋之利在西人猶其餘事然亦萬無徒手可禦之理殆誤於孟子制梃之說耶然孟子明明提出秦楚二字何嘗謂可撻英俄法徳諸國之堅甲利兵乎卽以論之最大之克虜伯阿模士莊能擊五六十里而開花可洞鐵尺許者可使萬人同死於一𨿽斷無萬人駢肩累足以待之理而其力量所及要不可不知由是以推彼不過發數萬而我四百兆之黃種可以無類猶謂气與精誠足以敵之乎彼之法度政令工藝器用有十倍精於此者初不必盡用蠻攻蠻打自可從容以取我乎今倭已得險要已得命脈已具席捲囊括之勢有可幸者或各國牽制恐礙商務不卽盡其所欲爲耳

悲夫會見中國所謂道徳文章學問經濟聖賢名士一齊化爲洋奴而已矣豈不痛哉豈不痛哉而猶妄援攘夷之說妄攘距楊墨之說妄援用夷變夏之說妄援不貴異物賤用物之說妄援舞干羽於兩階七旬而有苗格之說如死已至眉睫猶曰我初無病凡謂我病而進藥者皆異端也大愚不靈豈復有加於此者耶且足下抑知天下之大患有不在戰者乎西人𨿽以商戰爲國然所以爲戰者卽所以爲商以商爲戰足以滅人之國於無形其計至巧而至毒今之策士動曰防海不知曲折逶迆三四萬里如何防法旣無鐵路使調度靈便卽應有海軍可南可北首尾相應練一軍而固數省之防使數萬里海面不致盡爲敵有如圍棋所稱活著今又亡失於非人將從何處防起耶於是有爲練民團漁團之說者此以張疑兵助聲勢可耳若責令當大敵匪惟不情抑近兒戲矣有爲棄海口海岸專守內地內江之說者此殆以爲西人止能水戰亦不識夷情之至矣西人尢善陸戰有正有奇能謀能勇苟得我之海口海岸所謂糠及米而內地內江又化爲海口海岸之形矣然則又將棄之耶故無鐵路無海軍直是無防法且彼又不必眞與我戰也率數艘鐵甲今日北洋明日南洋後日閩廣乍離乍合倏去倏來止遊奕而不接伏彼所費無幾而我必傾天下之財力以爲防防密卽退偶疏又進一夕數驚乘間抵隙不一年而我無有不疲極內亂者此亟肄多方之故智楚之所以滅亡也今倭人專定數地明目張與我接仗猶其老寔易與處若夫西人則更不須亟肄多方也歲取中國八千萬視國家歲入猶贏一千萬且無國家之費用是商務一端已遠勝於作中國之木那克迨至膏血竭盡四百兆之人民僵僕流離自不能逃其掌握今欲閉關絕市旣終天地無此一日則不能不奮興商務卽以其人之矛轉刺其人之盾豈一戰能了者乎向令戰勝日本於中國全局初無裨益轉恐因以驕貪而人心之疵癘永遠於深痛故敗者未必非幸和者尢當務之爲急但不當如此和耳更思足下輕敵之意殆猶以爲彼夷狄耳此天下士大夫之通病有斷斷不可不攺者語曰知己知彼先必求己之有可重而後可以輕人今中國之人心風俗政治法度無一可比數於夷狄何嘗有一毫所謂夏者卽求並列於夷狄猶不可得遑言變夏耶卽如萬國公法爲西人仁至義盡之書亦卽公羊春秋之律惜中國自己求亡爲外洋所不齒曾不足列於公法非法不足恃也歐洲百里之國甚多如瑞士國國勢甚盛眾國公同保護永爲兵戈不到之國享太平之福六百年矣三代之盛何以加此尢奇者摩爾柰止三里之國歲入可萬餘元居然列於盟會非公法之力能如是乎中國不自變法以求列於公法使外人代爲變之則養生送死之利權一操之外人可使四百兆黃種之民胥爲白種之奴役卽胥化爲日本之蝦夷美利堅之紅皮土番印度阿非利加之黑奴此數者皆由不自振作迨他人入室悉驅之海隅及窮谷寒瘠之區任其凍餓黑奴生計日蹙止堪爲奴紅皮土番初亦不下千百萬今則種類頓少至十數倍蝦夷則凘滅殆盡皇天無親惟徳是輔柰何一不知懼乎無怪西人謂中國不虛心不自反不自愧不好學不恥不若人至目爲不痛不癢頑鈍無恥之國自軍興後其譏評中國尢不堪入耳偶晤西人之曉華語者故作哀憐慰勉之詞來相嬲令人愧怍無地自容

而今日又有一種議論謂聖賢不當計利害此爲自己一身言之或萬無可如何爲一往自靖之計則可云爾若關四百兆生靈之身家性命壯於趾而直情徑遂不屑少計利害是視天下如華山桃林之牛馬聽其自生自死漠然不回其志開辟以來無此忍心之聖賢卽聖人言季氏憂在蕭墻之內何嘗不動之以利害乎孟子一不可敵八之說小固不可以敵大寡不可以敵眾弱不可以敵彊又何嘗不計利害𨿽滕文公之艱窘不過告以彊爲善以聽天若使孟子不計利害便當告滕文公興兵伐齊楚矣堯舜相授受猶以四海困窮與十六字並傳而阜財之歌不忘於遊宴是小民之一利一害無日不往來於聖賢寢興寤寐之中若今之所謂士則誠不計利害矣養民不如農利民不如工使民不如商賈而又不一講求維持挽救農工商賈之道而安坐飽食以髙談空虛無証之文與道夫坐而論道三公而已今之士止騖坐言不思起行是人人爲三公矣吾孔子且下學而上達今之士止貪上達不勤下學是人人過孔子矣及至生民塗炭萬眾水火奪殘生於虎口招余魂於刀則智不足以研幾勇不足以任事惟抱無益之憤激而嘵嘵以取憎其上焉者充其才力所至不過發憤自經已耳於天下大局何補於毫毛其平日虛度光陰益可知矣英教士李提摩太者著中國失地失人失財之論其略曰西北邊地爲俄國陸續侵占者可方六千里此失地也而知之者百無一人也中國五十年前人民已四百二十兆口以西法養民之政計之每歲死生相抵外百人中可多一人然至今初無增益也此失人也而知之者千無一人也又以西法阜財之政計之每歲五口之家可共生利一鋌然中國日貧一日也此失財也而知之者竟無其人也審是則中國尙得謂之有士乎嗣同深有痛於此常耿耿不能下臍平日於中外事𨿽稍稍究心終不能得其要領經此創巨痛深乃始屏棄一切專精致思當饋而忘食旣寢而復興繞房傍徨未知所出旣憂性分中之民物復念災患來於切膚𨿽躁心久定而幽懷轉結詳考數十年之世變而切究其事理遠徵之故籍近訪之深識之士不敢專己而非人不敢諱短而疾長不敢徇一孔之見而封於舊說不敢不捨己從人取於人以爲善設身處境機牙百出因有見於大化之所趨風气之所積非守文因舊所能挽回而必變法始能復古不卹首發大難畫此盡變西法之策於所謂算學格致益不敢不盡心焉於是上書歐陽瓣彊師請於本縣興創算學其指曰士生今日亦止有隱之一法然仕有所以仕隱尢當有所以隱爲天地立心爲生民立命以續衡陽主子之緒脈使孔孟程朱之傳不墜於地惟夫子與劉夫子塗夫子自當任之而諸門弟子亦宜分任其責或如仲子之治賦或如冉子之通算術能理財或如端木子之通算術經商務或如樊子之考究農務或如公西子之足備使才或如宰我子之習語言或如卜子之治文字或如顓孫子之訂儀注或如言子之詳節文陶淑旣久必將有治學合一髙據徳行之科兼爲邦南面之才與器如顏子仲弓其人者師弟一堂雍雍三代有王者起必來取法可不疑矣然今之世變視衡陽王子所處不無少異則學必徵諸實事以期可起行而無窒礙若徒著書立說搬弄昌平闕裏大門面而不可施行於今則何貴有此學耶

聞曾發變法之論伏望先小試於一縣邀集紳士講明今日之時勢與救敗之道設立算學格致館招集聰子弟肄業其中此日之銜石塡海他日未必不收人材蔚起之效上之可以輔翼明廷次之亦足供河西吳越之用卽令付諸衡陽王子之噩夢而萬無可爲之時斯益有一息尙存之責縱然春蠶到死猶復搗麝成塵諺曰巧婦不能作無米之炊然必有米而後作炊亦不得謂之巧婦矣然則畏難而就簡因陋一漸之不忍而累及終身事急又橫蠻言戰曾不卹情理之安亦安得謂通天地人之爲儒推十合一之爲士爲包羅萬有本末兼該體用具備之學乎夫彼之橫蠻言戰及爲閉關絕市之說者其不計利害也是勸五十里之國之滕文公伐齊楚也書到以商於塗大圍師俱蒙嘉納遂有興算學社之舉唐紱丞諸君復得請於學政將縣中南臺書院攺爲算學館而劉淞芙又別聯一小社稽古振今士風一奮嗣此倡扶正學丕振宗邦尢爲足下是賴而乃懾於講洋務之名隨眾以詆如諸來語甚非所願聞也竊意足下天姿開敏行且猛悟今特爲囂談所奪耳歷觀近代名公其初皆未必了了更事旣多識力乃卓如曾文正惠敏父子丁雨生中丞洞徹洋務皆由親身閱歷而得左文襄晚達故沈觀最久其請造輪船之疏曰彼旣巧我不能安於拙彼旣有我不能傲以無所至興創機器信知所先務矣沈文肅疏論船政自謂臣則一無知而已矣其悔恨爲何如耶彭剛直號爲不喜洋務然築沿江臺何嘗不用西法又何嘗不請造兵輪其序鄭陶齋盛世危言至謂孔孟復生不能不變法而治是於洋務獨能深入其蘊黎齋兵備爲諸生時上書言事似深薄洋務及使東章奏迥然如出兩人郭筠仙侍郎歸自泰西擬西國於唐虞三代之盛幾爲士論所不容薛叔耘副都初亦疑其揚之太過後身使四國始嘆斯言不誣夫閱歷者人所同也但能不自護前不自諱過復何難寤之有卽嗣同少時何嘗不隨波逐流彈抵西學與友人爭辯常至失歡久之漸知怨艾亟欲再悟其人以狀吾過而或不更相遇或遂墓上艸宿哀我無知負此良友故尢願足下引爲鑑戒焉十年之前作治言一篇所言尙多隔膜未衷於理今並呈覽亦可考驗其識見之增益昔嘗以日新相期足下未遽領悟或者其失卽在此乎若嗣同則自今益當求新不敢自囿於所陳足下不斥其妄尢有更精之策並爲足下傾箱倒篋而出之一曰籌變法之費除賣地以供國家巨用外余議院學堂鄕塾之所需莫如毀天下寺觀廟宇諸不在祀典之列者卽在祀典亦宜嚴立限制節其侈費以供正用則各廳州縣皆能就地籌財無俟他顧今之寺觀廟宇多而且侈使悉廢之不惟財無虛擲人無遊手而其云構崇閣亦可爲議院學堂諸公所之用至民間每年所省香燭紙爆等費尢爲不可勝計黃佩豹兩至西藏及諸番部金銀之富無與倫比佛寺大小以萬計寺產可千萬金者隨在有之佛像屋頂悉以赤金鑄成余黃白之屬或鎔爲山或窖於地民俗愚而勤苦歲有贏貲以獻諸佛寺堆積至厚而不知取用設若彊鄰內侵梟雄竊據其爲借寇兵齏盜糧害有不堪設想者誰秉國鈞願思冶容漫藏之訓亟有以收之而中國自此富無與京矣

一曰利變法之用機器之興僅賴煤炭火油以司運動則耗多而勢必竭西國有收地熱日熱以行輪船及用電气以行鐵車者然地日之熱其力甚微電气貲本所費不給則莫如就四川之火井各省之溫泉以設機器更助以地熱或日熱是可以省火力矣就各山之瀑布飛泉安措輪軸使摩激而生電气因而傳引至需用之處是可以節物力矣然而西人諸機器之力猶有限量欲求大至無限量之力又莫如海潮據天學家言海潮與日月相吸之力能令地球暫離其軌道所以積久必有歲差今任其自消自長而不思所以用之則亦徒負大力而無裨於人事矣可就沿海潮頭極大之地偏立極大之機廠以取受其力距海遠者則用電傳力之法而力無不達由是巨靈遜其開山共工慚其陷地助力之廣殆於不可思議一曰嚴變法之衛夫甲船槍日出新奇久之必更有一物焉駕乎其上而他具皆廢塗大圍師深痛戰具酷烈嘗曰不識气學電學能禦槍否夫禦之則不能而有加酷之法不啻禦之而尢甚西人嘗欲以電气施於槍之中各國聚謀尙無精詣惟英人瑪格森者曾造靈巧小每分鍾時能放子六百出宜車亦宜舟兼有吸水櫃能減之熱度使久用不息固已絕倫超矣而成此後復精治電學創爲電气飛船無論風之順逆皆可飛行無阻進退升沈轉旋如意但尙不能速耳此與气球同爲行軍絕技卽薛叔耘副都所謂云軍云戰者也今幸西人尙未極精使中國從而精之則可無敵於天下蓋各種槍俱不利仰擊田雞𨿽較勝亦不能及遠而電船气球行度常在三十里內外卽降至十里或數里亦無有能傷之者是翔所至山海失其阻深槍都成廢物矣且重物下墜之率於相距之平方有反比例漸次增速卽漸次增重愈速則愈重一斤之物墜之於至髙及其至也可陡增千萬倍之重故人乘電船气球並不必用槍第取開花炸彈或實心巨彈而下墜之卽已無堅不催而西人又有用大凸透光鏡取日中之火以焚敵者鏡方八尺卽可鎔化生鐵於三十里之外是尢宜參用其法則凡鐵甲船水雷旱雷各式臺地營與城郭之屬皆爲無用矣然則气學電學所能禦者豈第槍而已哉惟此策慘無人理尢須防人之以此加我宜專設一學孜孜制造庶幾力爭先著若又讓西人之我先中國直幾上肉耳一曰求變法之才前言變學校變科舉是求才矣而創辦之始尢貴有人焉以肩其任莫如卽責成各府州縣之紳首有能倡議廢寺觀或集股開礦或置辦機器與以一藝一事名者與興利諸事卽加服命寵異令入議院充議員由官佽助之保護之使成其事有梗議者籍其名不令出仕並不準干預地方事有一府一縣皆頑梗不受化者卽將所屬停止科舉以坐辱之賞罰明斯人材奮無可疑也然以中國民風之良懦爲五大洲之所無故治國之易莫易於治中國他日治成亦必爲五大洲之所無患上之不行耳何患民弗從哉嗣同拭目隆平踰於饑渴見諸公變法之奏不禁躍如所言儻皆踳駁望足下別思一可行之策勿談空理勿尙浮文並條舉而件系之庶乎吾儒之實學若徒摘一字一句之未安而遽爾見攻則𨿽墨翟環帶之守將不能任惟髙明圖察是幸甲午秋七月譚嗣同謹上

附錄治言此嗣同最少作於中外是非得失全未縷悉妄率胸臆務爲尊己卑人一切迂疏虛驕之論今知悔矣然仍附此所以旌吾過亦冀談者比而觀之引爲戒焉

以十二萬年爲一元天始局於句稽比偶而人力無所用其挽救以八十一州共一海地始劃於方罫廣輪而人事無以善其變通於是天地之神化束手帖耳一聽於萬物之相積而漸以推移夫且頹然日卽於窳此亦以私意覘覷於一隅者不卹情理之安之過也乃若自其已然之迹紀其固然之可紀而數計之而條分之則天凡四千年而三其變地凡九萬里而三其區唐虞以前吾不得而知也夏后氏興出天下於洪水猛獸俾東西南朔海隅蒼生田田宅宅而一登於大順固已灑然其非舊矣𨿽其創制顯庸要皆黃帝堯舜井田封建之制而州肇以九山列以四食鮮而艱傳賢而子其它車服禮器百官宗廟樂律政刑正朔徽號罔不括五帝之終而啟三王之肇故天於是成地於是平遂足以當一變夏以後治亂損益不一其大經大法閱商周未之有攺是曰道道之世由是二千年至於秦而一變盡取先王之法度弁髦而敝屣之以趨後世一切苟簡之治郡縣封建陌阡井田禮樂而會計詩書而獄吏其疾求而捷給亦足以取快於一時而箝舉世別味辧聲被色之倫以無能自遁於其外迨乎萬物疲極而思戢則且息肩於雜霸黃老世主時相之稍有條理者而見爲一治故秦以後治亂損益不一其大經大法閱漢晉隋唐宋元明未之有攺是曰法道之世由是二千年至於今而一變開辟之所未通琛贊之所未供鞮譯之所未重尉候之所逢星辰寒暑之異其墟而舟車人力之窮其途東掘若木之所根西竭虞淵之所淪南北緪二極若筦以箹而絡以繩其間排虛跖實根著浮流之毋午而紛賾莫不蜎飛蠕動跂行脊運錯蹄交禸於上國而薨薨乎而蒸蒸乎而訰訰乎起以與之抗上國一再不勝且俯首折气日出其下而未有已降一統而列邦降朝請而盟會降信義而貨幣降仕宦而駔儈而上國固已朒矣而生民固已苶矣此三王之所逆億而不能而漢晉以下所色然驚其未聞者也是曰市道之世此天之三變也赤道以北適居三百六十經度之中西至於流沙東南至於海北不盡興安嶺八荒風雨之所和會聖賢帝王之所爰宅而經緯風教禮俗於以惇而三綱五常於以備也是足以特爲一區曰華夏之國而東朝鮮西回藏洎越南緬甸之遺民猶面內向震先王之聲靈以服教而畏神者咸隸焉由是而東起日本以北迆俄羅斯而西折而南而土耳其而西度西北踰地中海而布路亞而西班牙而徳法英諸國又西踰海而北亞美利加其壤地不同同於法治其風俗不同同於藝術其稟於天而章於用爲人所以生而國所以立而上下之所以相援系視華夏則偏而不全略而不詳視禽獸則偏而固爲全之偏略而固爲詳之略是足以爲一區曰夷狄之國而北之瑞典島南之荷蘭島咸隸焉由是而南起阿非利加西至南亞美利加又西至澳大利亞則又皆榛莽未辟之國也又皆出夷狄下是宜自爲一區曰禽獸之國而近南極之島咸隸焉

立乎華夏而言自東而北而西或左或右或後三方環以拱者皆夷狄也其南空泱漭而落落以肴列於前者皆禽獸也此地之三區也夫以天之所變而市不蘄乎法法不蘄乎道而天窮地之所區而夷狄率禽獸以憑陵乎華夏而地亂不先不後薈萃盤結於一朝斯固天地自旦之宵生民自長䢐消方將休息乎歸墟以待別起而爲更始矣𨿽然又豈惟天地之主宰是綱維是哉治不自治也則亦亂不自亂也人爲之質文遞禪勢所必變也夏商之忠質固已伏周之文周之文固已伏后世之文勝而質不存周以降皆敝於文勝質不存今其加厲者也審乎此而挽救而變通者可知抑審乎此而夷狄之加乎華夏者皆可知何以明其然耶夷狄之加乎華夏夷狄之由忠而質且向乎文而適當乎華夏之文勝質不存也夷狄之生人生物晚於華夏不知幾千萬年之期其艸創簡略亦尙與古之噩悶相近而人心之朴於以不漓故夷狄之富不足以我虛夷狄之彊不足以我孤夷狄之憤盈而暴興不足以我䢐夷狄之陰狡而亟肆不足以我圖惟其出一令而舉國奉之若神明立一法而舉國循之若準繩君與民而相聯若項領名與實而相副若形影先王之言治曰道一而風同道非道而固一風非風而固同斯其忠質之效而崛起彊立足以一振者矣世之言夷狄者謂其教出於墨故兼利而非好學而博不異其生也勤其死也薄節用故析秋毫之利尙鬼故崇地獄之說日造於新而毀古之禮樂其俗工巧善制器制器不離乎規矩景教之十字架矩也墨道也運之則規也故其數皆出於圓而圓卒無不歸於方割圓者割方以使圓也三角者方之角也故其教出於墨乃今則不惟是也出於墨自其朔而言之也其出而爲治不惟是也其出而爲治罰必而賞信刻核而寡恩暴斂而橫徵苛法而斷刑君臣以形名相責而父子不相親奮厲桓撥以空其國於佳兵是昔之夷狄墨家之夷狄也今之夷狄法家之夷狄也墨家之學出於夏忠也法家之學出於商質也而又繼之以靡麗故曰由忠而質且向乎文也且向乎文則亦且向乎文勝而質不存文勝質不存則其衰也孽不必自天隕禍不必自地出物產不必其不供鹽鐵之大利不必其或絀而世降則俗澆俗澆則人自爲心而民解裂則令不行而上下相厄上下相厄則所舉皆廢而國以不國𨿽欲如華夏之質不存而猶可以存者又烏可得耶何者其文固非文也故其敝亦且一敝而終敝文非文則質亦非質忠亦非忠皆其似焉者也何以似反之極也天下惟相反至於極其歸也必相似相似至於極亦適得其相反循環而運一左一右相反也而卒於相遇繞地球而行一東一西相反也而卒於相遇此猶卽一物而論也朱似紫而一正一間碔砆似玉而一貴一賤騶牙似虎豹而一以暴一以仁鹵沙似食鹽而一以養人一以殺人相反莫如水火而相濟以爲利相反莫如刑賞而皆爲忠厚之至故文周之以聖者操莽之以姦伊霍之以權者齊梁之主之以相殘詩禮非以發冢而發冢者習之仁義非以竊國而竊國者並竊之異端之惑人心何嘗不自托於聖賢利口之覆邦家何嘗不自詭於忠言觀乎龍門之鑿然後知大巧若拙也觀乎昆陽之戰然後知大勇若怯也是故其所以爲似也卽其所以爲反也知其反則華夏之以自治者固自有道矣

今夫士之自號於人曰治天下治天下非不然以大而囂然以繁而括其言之指歸要不出於三端曰吾中國帝王之土豈容混以腥羊士師猾夏之刑具在而司馬九伐之未可終淹爲生民以與封狼貙羆爭此土也固將一鼓而殲旃是作而進也是戰之說也曰一戰不勝吾將不支毋亦務乎息民而講信以柔之是有天焉非人之所能爲也是斂而退也是和之說也曰我加乎彼而我則我無以加乎彼而彼日益張見可戰而姑戰焉見可和而姑和焉不爲牛後亦終不爲戎首且吾身所不及見者吾又遑致吾之辧是不進不退而亦進亦退也是守之說也夫戰吾不知何恃以戰夫和則今之患方浸而無已是後之說宜若近矣乃誤人家國而階至今爲梗之厲者亦恆此之由幸災之不及己而雍容以養姦貪天之或我佑而首鼠於兩端庸醫不殺人能致人於不生不死之間庸臣不亡國能致國於不存不亡以不安坐失歲月於寬閒而餉後之人以艱𨿽有善者不已難乎故夫戰不可不夙講也以戰之具若測算若制造亦志士所有事而詆之者拘也不獲已而和以紆吾力焉以和之具若立約若交聘亦當官所宜愼而恃之者愚也要之華夏之以自治者則皆不在乎此華夏之於夷狄夫旣有相反之形矣夷狄且以文敝者華夏固可反之於忠忠者中心而盡乎己也以言乎彼己之己則華夏之自治爲盡己先王之典孔彰也祖宗之澤方長也舉而措之人存政不亡也說者固曰儒者博而寡要迂而寡效乃其所謂儒非儒也故庸庸得以冒焉反天下擾攘者一於禮而後風俗惇風俗惇而法乃可均日馳騖於外侮而荒其本圖是謂捨己之田而人於耘以言乎人己之己則出治者先自治爲盡己我見以爲獨放之則方州部家我見以爲微延之則甲冑干戈威福所以飾喜怒喜怒不中而威福替黜陟所以行好惡好惡不審而黜陟盩故王道始於耕桑君子愼於袺襘苟徒恃乎科條又何懵於內外也或曰忠則忠矣然以厲薄俗何異進途人而講姻亞以馭彊胡何異救焚溺而用陔夏非不言之寒穀可黍吾恐行之石田無稼也曰是豈易與俗人言哉其理則可謂云爾性有秉故三代之治不易民道有污隆故未定之天能勝人事不求可功不求成君子之立本以趨時居易以俟命固已異於策士之縱橫創業垂統求爲可繼彊爲善者人而成功者天誠可期乎必濟孟子不以告滕文矣且期乎必濟彼之爲戰爲和爲守之說者能必濟耶抑不能而漫以云云也無可必而姑期之將非自欺而欺人者乎夫君子則何能治天下哉能不自欺而已矣又何敢言治天下哉言不自欺而己矣聞之吾師蔚廬先生曰子膾以子之亡不得謂堯舜不當行揖讓李密以無恆戮不得謂湯武不當用徵誅新莽敗於井田不得刪尙書之禹貢王安石禍於靑苗不得毀文公之官禮天下事知其一不知其二固未有不罔於從違者也且世之自命通人而大惑不解者見外洋舟車之利火器之精劌心鉥目震掉失圖謂今之天下𨿽孔子不治噫是何言歟自開辟以來事會之變日新月異不可紀極子張問十世而孔子答以百世可知豈爲是鑿空之論以疑罔後學哉今之中國猶昔之中國也今之夷狄之情猶昔之夷狄之情也立中國之道得夷狄之情而駕馭柔服之方因事會以爲變通而道之不可變者𨿽百世而如操左券若使夏禹受禪而帝啟卽有崖山之沈周武興師而尙父卽膺黃巢之戮則可云鄒魯之不靈六經之有毒矣而要之決無慮此此則誠能不自欺者也夫不自欺忠也救文勝之敝而質賴以存也夫不自欺自知知人明而致知之徵也夫不自欺又意之所由誠也夫言治至於意誠治乃可以不言矣夫聖人固曰意誠而心正心正而身修身修而家齊家齊而國治國治而天下平

卷一下通論

論中國積弱由於防獘

梁啟超

先王之爲天下也公故務治事後世之爲天下也私故務防獘務治事者𨿽不免小獘而利之所存恆足以相掩務防獘者一獘未弭百獘已起如葺漏屋愈葺愈漏如補破衲愈補愈破務治事者用得其人則治不得其人則亂務防獘者用不得其人而獘滋多卽用得其人而事亦不治自秦迄明垂二千年法禁則日密政教則日夷君權則日尊國威則日損上自庶官下自億姓游於大网之中習焉安焉馴焉擾焉靜而不能動愚而不能智歷代民賊自謂得計變本而加厲之及其究也有不受節制出於所防之外者二事曰彜狄曰流寇二者一起如湯沃雪遂以滅亡於是昔之所以防人者則適足爲自敝之具而已梁啟超曰吾嘗讀史鑑古今成敗興廢之未嘗不悁悁而悲也古者長官有佐無貳所以盡其權專其責易於考績王制公羊傳春秋繁露所述官制莫不皆然獨周禮言建其正立其貳故旣有冢宰司徒宗伯司馬司寇司空復有小宰小司徒小宗伯小司馬小司寇小司空凡正皆卿一人凡貳皆中大夫二人此今制一尙書兩侍郎之所自出周禮僞書誤盡萬世者也漢世九卿尙治斯制漢晉間太常等尙無小卿後魏太和十五年始有之後世懼一部之事一人獨專其權也於是旣有尙書復有侍郎重以管部計一部而長官七人人人無權人人無責防之誠密矣然不相掣肘卽相推諉無一事能舉也古者大國百里小國五十各親其民而上統於天子諸侯所治之地猶今之縣令而已漢世猶以郡領縣而郡守則直達天子後世懼親民之官權力過重也於是爲監司以防之又慮監司之專權也爲撫按等以防之又慮撫按之專權也爲節制總督以防之防之誠密矣然而守令竭其心力以奉長官猶懼不得當無暇及民事也朘萬姓脂膏爲長官苞苴𨿽厲民而位則固也古者任官各舉所知內不避親外不避漢魏之間尙存此意故左雄在尙書而天下號得人毛玠崔琰爲東曹掾而士皆砥礪名節後世慮選人之請托銓部之徇私也於是崔亮裴光庭定爲年勞資格之法孫丕揚定爲掣簽之法防之誠密矣然而奇才不能進庸下不能退則考績廢也不爲人擇地不爲地擇人則吏治隳也古者鄕官悉用鄕人周禮管子國語具詳之漢世掾尉皆土著爲之京房傳房爲魏郡太守自請得除用他郡人可知漢時掾屬無不用本郡人者房之此請乃是破格蓋使耳目相近督察易力後世慮其舞獘也於是隋文革選盡用他郡然猶南人選南北人選北宋政和六年詔知縣注選𨿽甚遠無過三十驛三十驛者九百里也明之君相以爲未足於是創南北互選之法防之誠密矣然赴任之人動數千里必須舉債方可到官非貪污無以自存也土風不諳語言難曉政權所﹝寄﹞﹝奇﹞多在猾胥而官爲綴旒也古者公卿自置室老漢世三府開合辟士九卿三輔郡國咸自署吏顧氏日知錄云鮑宣爲豫州牧郭欽奏其舉錯煩苛代二千石署吏是知署吏乃二千石之職州牧代之尙爲煩苛今以天子代之宜乎事煩而職不舉所以臂指相使情義相通後世慮其植黨市恩也於是一命以上皆由吏部防之誠密矣然長佐不習耳目不眞或長官有善政而末由奉行或小吏有異才而不能自見也古者用人皆久於其任封建世卿無論矣自余庶官或一職而終身任之且長子孫焉爰及漢世猶存此意故守令稱職者璽書褒勉或累秩至九卿終不遷其位蓋使習其地因以竟其功後世恐其久而獘生也於是定爲幾年一任之法又數數遷調宜南者使之居北知禮者使之掌刑防之誠密矣然或欲舉一事未竟而去官則其事廢也每易一任必經營有年乃更舉一事事未竟而去如初故人人不能任事而其盤踞不去世其業者乃在胥吏則吏有權而官無權也

古者國有大事謀及庶人漢世亦有議郎議大夫博士議曹不屬事不直事以下士而議國政余別有古議院考所以通下情固邦本後世恐民之訕己也蔑其制廢其官防之誠密矣然上下隔絕民气散耎外患一至莫能爲救也古者三公坐而論道其權重大其體尊嚴三公者一相二伯漢制丞相用人行政無所不統蓋君則世及而相則傳賢以相行政所以救家天下之窮也後世恐其專權敵君也漸收其權歸之尙書漸收而歸之中書而歸之侍中而歸之內閣漸易其名爲尙書令爲侍中爲左右僕射中書侍郎門下侍郎爲平章政事同三品爲大學士漸增其員爲二人爲四人乃至十人漸建其貳爲同平章事參知政事爲協辦大學士其位日卑其權日分於是宰相遂爲天子私人防之誠密矣然政無所出具官盈廷徒供畫諾推諉延閣百事叢脞也古者科舉皆出學校教之則爲師官之則爲君漢晉以降猶采虛望後世慮士之沽名官之徇私也於是爲帖括詩賦以錮之浸假而院而搜檢而糊名而謄錄而回避若夫試官固天子近侍親信之臣親試於廷然後出之者也而使命一下嚴封其宅焉所至嚴封其寓焉行焉嚴封其舟車焉若檻重囚防之誠密矣然暗中摸索探籌賭戲驅人於不學導人以無恥而關節請托之獘卒未嘗絕也古之學者以文會友師儒之官以道得民後世恐其聚眾而持淸議也於是戒會黨之名嚴講學之禁防之誠密矣然而儒不談道獨學孤陋人才雕落士气不昌徒使無忌憚之小人借此名以陷君子爲一网打盡之計也古者疑獄泛與眾共懸法象魏民悉讀之蓋使知而不犯冤而得伸後世恐其民之狡賴也端坐堂皇以聳之陳列榜楊以脇之防之誠密矣然刁豪者益藉此以嚇小民願弱者每因此而戕身命猾吏附會例案上下其手冤气充塞而莫能救正也古者天子時與國人交君於其臣賤亦答拜漢世丞相謁天子禦座爲起在輿爲下郡縣小吏常得召見後世恐天澤之分不嚴也九重深閉非執政末由得見防之誠密矣然生長深宮不聞外事見賢士大夫之時少親宦官宮妾之時多則主徳必昏也上下暌孤君視君如犬馬臣視君如國人也凡百庶政罔不類是𨿽更數僕悉數爲難悠悠二千歲莽莽十數姓謀謨之臣比肩掌故之書充棟要其立法之根不出此防獘之一心謬種流傳遂成通理以愼密安靜爲美徳以好事喜功爲惡詞容容者有功磽磽者必缺在官者以持祿保位爲第一義綴學者束身自好爲第一流大本旣撥末亦隨之故語以開鐵路必曰恐妨舟車之利也語以興機器必曰恐奪小民之業也語以振商務必曰恐壞朴之風也語以設學會必曰恐導標榜之習也語以攺科舉必曰恐開躁進之門也語以鑄幣楮必曰恐蹈宋元之轍也語以采礦產必曰恐爲晚明之續也語以變武科必曰恐民挾兵器以爲亂也語以輕刑律必曰恐民藐法紀而滋事也坐此一念百度不張譬之忡病自驚自怛以廢寢食譬之痿病不痛不癢僵權牀蓐以待死期豈不異哉豈不傷哉防獘之心烏乎起曰起於自私請言公私之義

西方之言曰人人有自主之權何謂自主之權各盡其所當爲之事各得其所應有之利公莫大焉如此則天下平矣防獘者欲使治人者有權而受治者無權收人人自主之權而歸諸一人故曰私𨿽然權也者兼事與利言之也使以一人能任天下人所當爲之事則卽以一人獨享天下人所當得之利君子不以爲泰也先王知其不能也故曰不患寡而患不均又曰君子有絜矩之道言公之爲美也地者積人而成國者積權而立故全權之國彊缺權之國殃無權之國亡何謂全權國人各行其固有之權何謂缺權國人有有權者有不能自有其權者何謂無權不知權之所在也無權惡乎起曰始也欲以一人而奪眾人之權然眾權之繁之大非一人之智與力所能任也旣不能任則其權將麋散墮落而終不能以自有𨿽然向者眾人所失之權其不能復得如故也於是乎不知權之所在故防獘者始於爭權終於讓權何謂讓權天下有事上之天子天子曰議以聞是讓權於部院部院議可移文疆吏是讓權於督撫督撫以頒於所屬是讓權於州縣州縣以下於有司是讓權於吏胥一部之事尙侍互讓一省之事督撫互讓一國之事君民互讓爭固不可也讓亦不可也爭者損人之權讓者損己之權爭者半而讓者半是謂缺權舉國皆讓是謂無權夫自私之極乃至無權然則防獘何爲乎吾請以一言蔽之曰因噎而廢食者必死防獘而事廢者必亡

以愛力轉國運說

汪康年

國者何也以其能自完固也質點相切而成物若未受空气之攺變而質點未相離則同類之物必無能損之理若金類然必已銹蝕而後見殘於同類之金否則必有刃而後能錘銼之也若木類然必已腐朽而後見殘於同類之木否則必施以削而後能錘擊之也惟國亦然與他國同立於地球之上而獨見弱於他國則必其本質已有內離者矣內離者何失愛力是也夫起於相忘者終於相絕起於相愛者終於相成是故農與農相愛則通力合作轉相告語凡播種辧土可以新法行之矣工與工相愛則居肆成事互相歡勉凡購器造物事事可仿制矣商與商相愛則集貲易廣謀事易就凡公司行棧可如林而立矣士與士相愛則得失相較善否相示凡置書立會可並時而起矣官與官相愛則善法相告過失相救凡興利除獘之事可一旦行之矣疆臣相愛則救災捕盜設防治水之政不分畛域而彼此形迹之見可盡除矣卒與卒相愛則勝相讓敗相救而失伍棄軍之事可免矣將與將相愛則進止攻守互相應援而無彼此不相顧之患矣若夫上惟愛其下也則恩威互用而下必不忍蔽其上官惟愛其民也則寬猛相濟而民必不忍疾視其官將惟愛其卒也則賞平均而卒必不忍輕棄其將且以全國之愛力愛其君則君益尊以全國之愛力愛其國則國益固以攻則克以戰則勝以守則完相愛而後能相相而後能相固是以愛力生彊者也

夫責國之彊必求器械之利士卒之勇將帥之武糧糈之足然是四者咸彊國之末務也非本務也鷹之鷙由於嘴爪然安嘴爪於燕雀必頓失其鷙則以嘴爪是也其所以用此嘴爪者非也鷹之全體固皆與嘴爪稱者也犀之猛由於齒角然使安齒角於麋鹿必頓失其猛則以齒角是也其所以用此齒角者非也犀之全體固皆與齒角副者也然則不以全體之愛力生彊而但求彊於整軍經武得乎項羽百戰百克而卒見滅於漢則以項羽之愛力不如漢也竇建徳王世充之徒非不足以抗唐也而愛力不若唐則卒並於唐故英之保黨公黨設心不同而其爲英則同美之共和黨合眾黨議論不同而其欲富彊美則同普已蹶而忽興法將亡而復振以國勢𨿽衰而愛力如故也蓋惟其相愛也則必求所以相存求相存則必求所以自彊是故農夫荷畚執鍤之時工人審曲面勢之時商人操奇計贏之時𨿽各營其私而心思所注射咸在於國𨿽以傭賃販豎之微鹹不敢以國事爲後於是必思所以旋轉此國事者必思所以攺革此政法者必思所以監察此用事之人者如此則𨿽欲不彊不可得矣

夫相愛也者非僅相愛而已也有相愛之意則行事相勸利獘相告進止相助艱阻相扶過相隱善相稱得相賀失相矜成功相期同類相助如此則不期成而自成矣相忘也者非僅相忘而已也有相忘之意則行事相阻利獘相隱進止相撓艱阻相傾過相訐善相誣得相惡失相幸成功相忌同類相離如此則不期於絕而自絕矣然則察善敗之由審勸道之宜有國者宜何從焉中國疊更艱阻而猶晏然無振作之意說者謂其守舊法也謂其多掣肘也謂其意見之歧也吾以爲由於不相愛也其仕者以爲我惟求敷衍抵塞終身不失官而已遑卹其它士以爲我工制舉業卽足以自進何必勞心於他學商以爲我得新法當以自利何故公之人工以爲有利便之法宜祕不示人富者以爲他人之危急無與於我何必勞心以爲人是以通商數十年來坐視彊族之逼處國勢之危險利權之全失而未有共謀一事特創一業以開惟新之景象者公司屢創而屢蹶商會𨿽有而如無至若學會公會則尢未有見端蓋西人之事皆賴眾人之心力而後能成之而中國則斷無合眾人心力以成一事者嗚呼愛力之失人心之亡也人心旣亡欲求國勢之能振將何所必乎

今夫中國之人不能食於故土流離海外幸而成立又不得保護有被侵奪於他國者如此則失愛力於我之旅民矣編戶之民賦稅未缺平居則官吏侵擾過當饑饉則任其轉徒而莫或過問如此則失愛力於我之居民矣工商以其巧力糊口而釐稅無定章保護無定法以致折閱失貲無算如此則失愛力於工商矣隸名卒伍無事則克其名糧有事則驅之前敵罷歸則任其流徙甚有爲丐盜者如此則失愛力於武士矣士讀書求官然濫其取而狹其入官之途有窮老不能自存者如此則失愛力於士子矣求俊秀之人行之海外而貲之學學成則不復問使求食於他國如此則失愛力於學人矣嘗以貲藉得策名仕版然屢攺其銓選之方又不思所以維系之以致不能活八口則失愛力於入仕之人矣有位於朝者旣已委之事而寵之官然祿不足以給其養使不能無他營如此則失愛力於在朝之人矣用是之故有權藉者專爲欺蔽侵漁而不顧其上富者寧懷金待寇而不肯以資軍實士以不與外事爲賢良民以苟免爲得計甚至比不相知聞北方饑寇而南方鐘鼓貧賤之人聞富貴者之傾覆則引爲慶幸同國之人而相待乃如此環顧全球諸國未有如是者也

夫愛力甚者先自愛其國內其國而外諸夏內諸夏而外彜狄春秋之義也是以春秋內大惡諱內大夫卒日凡以殊異於外也孔子曰不愛其親而愛他人者謂之悖徳然則不愛己國之人而愛他國之人者獨不爲悖乎然而今日之事有異於此西商正稅值百抽五華商完釐則有例內之追求有例外之苛索西人日用物皆得不稅華人仿造乃復從而徵之華船掛洋旗則遇關卡無敢過問華店用西商牌號則𨿽越禁踰制無所妨礙華商托西人報關則無滯之苦反是則畱難訛索將不可言狀延請西士不惜重金禮聘華人卽才技與相齊等亦必薄其廩餼異其禮貌購物於西商惟所取求不敢與諧價入華人之肆則百端吹求必欲抑價短值而後快甚至有俟其折閱而冀其賤售者夫如是是驅舉國之人而使有外心也夫有外心則無內矣

夫以是解散渙釋之心而欲使成事是必一人可爲之事而後能成也若多至二三人則不能成矣又多至千百人及億兆人則愈不能成矣今使開行棧立公司皆千人以上練軍旅飭捕務皆萬人以上設學會建議院皆億兆人以上然而以彼此不相顧之人處之縱使明立規條選用賢哲亦必俄頃之間變故紛起局內則自相忌嫉局外則互相疑阻始而意見各執繼而彼此傾軋終且推諉避嫌而置正事於不問以軍則不武以財則不富以商則不能擴充以工則不能新異是何也以其不相愛也不相愛則相爭方自相敗壞之不暇何暇爲集事計然則有國者必行其愛之之心盡其愛之之實以生其相愛之意於是相切愈密相附愈堅可以致富可以致彊捨是則何以焉

論今日中國當以知懼知恥爲本

汪康年

悲夫微歟今日之事也何悲焉悲失權也失權焉者非全舉一國之權而一時盡失之有積漸而失之者有不覺而失之者且不特上失之下亦失之不特官失之民亦失之至今日則已情現勢迫矣顧猶不知爲失權也但微覺轉動不便而已嗚呼豈知我之吭已盡爲人扼我之背已盡爲人拊哉是故租界辟而我失割地之權公堂設而我失用法之權西官治租界有專權而我失治民之權各國兵船可任意駛泊而我失口岸之權墨銀通行各埠中國銀錢不能一律行使而我失制幣之權西法賦稅重其入而輕其出我則反是則失稅權西法兩國之訟用刑從其輕者我則西人從輕比中人從重比則失刑權公法不得與在他國之利益不得均沾則失立國之權至若教人養人之權中國不力主持亦漸爲所侵竊甚且漸奪我用人之權又且奪我論議之權等是下之必至奪我志意之權及其生命之權夫與他國共立地球之上而中國地大人眾又爲各國冠而蹉跌隕越一至於此嘻吁寧不懼歟

西人之所以朘削怵嚇我中國者以兵商爲大宗而其所以羽翼兵商者尢能堅忍刻苦聯絡黨類碁布星散於人之國中彼將力護其從我者而深斥其不從我者貴人能扶己者深獎譽之其異己者力毀誘之借己之國勢以壓人之官長復借官長之勢以壓齊民夫如是故吾國利獘纖息盡爲所得而從者益眾彼又能取其國之善法以教養人不數年則才人學士將出其中且我民有爲所長養者有爲所生全者方感激效死之不暇而我民猶寬然宴娭謂彼之說何足動人彼之爲此者特爲謀食計耳豈知彼之設心立法上之則欲執人之國權大之則欲制億兆人之死命逮至彼勢益盛方思起而謀自立之策則人聯絡而我散漫人堅忍而我疲脆彼欲去我若風之振槁嗚呼不自立而坐以俟者其效固必至於是也始西人至中國猶震其夙名以爲聲名文物之所在也已而察其政見其紀綱弛紊而不理過其野見其阡陌零亂而不整行其途見其道路污穢而不潔遇其貴人則情勢懵然遇其士民則事理昏然於是彼以爲可肆意相待者莫是若矣是以凡要挾誅求不能以待他國者獨能以待中國凡偏苛之令不能待他國之民者獨能以待中國之民於是有藉一案而求償金數倍者因一事而請攺約章者華人殺西人則官革犯誅西人而若此則百不治一華人負西人債誅索不止其身西人而如是則一聽其官之所擬甚至愆期失約同一事而治之不同蓋彼見我官之輕其民也固謂我民之可以輕矣見我兵之擾民也固以我民爲不妨擾矣見士民之侮其官長也固以官長爲可侮矣見我民之互相擠排互相爭奪也固知我民無相顧惜之心矣故𨿽西人之教素尙公平而卒至若是者蓋以爲待中國人則應如是也

西人善於經商所至之地輒能握其利權中國商人心計之工何遽讓西人然而稅務一層西人固已不費絲毫心力而操贏絀之大權矣我華商見利則趨而不思其後之難見害則捷避而不顧其徒之敗西人諗其如此故以整禦散以堅敵脆以素嫻拒新習彼集公司則貲本重大我則皆獨立也彼聯聲勢則消息靈通而我則隔絕也是以我𨿽行店林立而實則零碎湊集拾西餘剩受西挾制而莫可如何也

華人初見西人咸懷惡怒之心至今日則惡怒之心一變而爲信畏矣夫不問是非曲直而輒以惡怒之心待人非公理也至若不信畏己之人而信畏他人則尢異矣夫中國商𨿽未盡可信然錢莊匯號固不亞於西人也而今則富貴人之金多托匯丰矣修造輪機中國非不能爲也而今則購辦之人必托耶松矣同一器皿而必以鏨洋行字者爲貴同一貨物而必以來自西土者爲佳以上相匹皆指中國器物實能與西人者言非謂槪足與西人匹也若夫亂兵肆橫非口舌所能諭也乃亦西人而斂差役恣暴非禮讓所能禁也乃亦見西人而輯威無怪聞公使之驕橫而駭汗橫流遇西兵之嚴整而聞風遠避然則我民盍亦深思致此之由而思所以處將來乎然此非一二人之懼而我中國四百兆人之公懼也非一二人之恥而我中國四百兆人之公恥也然則整頓之策但袖手而諉於上之人可乎整頓之策柰何曰相酌其制官革其政士益其學商擴其業工精其物如是而已吾意自去年以來必有大攺其故轍以曉示天下者貴者必將協其權力以提挈萬綱富者必將委其貲財以創新萬事士必思力崇新學商必將共立公司工必將仿制新器報館設於各省學堂林立於列縣𨿽未維新之全模而士气之奮民心之明將於此見之矣

夫四環伺不足懼大變當前而怡然無所動斯爲可懼也割地償不足恥維新有機而懵然無所知爲可恥也今內之則敷衍錮蔽之見未嘗化外之則夤緣酬應之習不能免官書局奉旨重開矣而未敢昌言也學堂奉旨設立矣而未見定章也報館已奉旨允準矣而未見廣設矣每議一事而部臣諉之疆臣疆臣諉諸紳士俄而以無中輟矣每定一法則下屬俟諸長官長官決於內臣俄而以難行中止矣甚至駛行小輪則釐局阻之機器制造則重稅苦之推之學術商務工業未嘗有一事足當維新之目者詩曰不戁不悚百祿是總今之君子可謂不戁不悚矣

今使朝廷之臣相率而議必敝之政有司之官相率而發必阻之令舉國之人相率而治必廢之業商盡心開必閉之肆工竭力作不售之器聞者鮮不以爲笑矣顧觀於今則幾於是也然則今之人何異於舉手而自擊舉足而自蹴也則今之然人所作所爲何異於自棄絕也彼豈甘於如此哉一則由於不相顧一則由於不敢爲實則由於不能深知時勢之必然而姑與苟安而已且貧賤之人必曰我謀衣食之不暇何暇慮此然則當求諸富貴人矣貴者且曰我一人竭力何所補不如及時掊積爲子孫計富者且曰此他人所患耳我富人何慮此他人固以保富爲事者我方不失顯榮嗚呼蓄志如是固無怪其如是矣

夫使果如富貴人所料則苟利於己𨿽大局移易何害𨿽然此豈果可得之數乎夫以他人爲可托而怡然以待其來此不仁之甚亦不智之甚抑知彼將不以顯虐而以暗傷不以驟芟而以漸減刑則異律官則異舉禮則異施商則異稅限其權利苛其禁防而意外之波累尢不可逆料我民亦盍按切事勢而一思之乎若以是言爲妄誕也則亦已矣若猶謂有萬一之當也則盍天下之心思才力而急籌之乎

中國自彊策上

汪康年

事至今日危迫極矣挫於倭迫於俄侮辱於英教案蜂起回匪蠢動兵變民變之事不一而足而瓜分中國之說西報屢載之西人屢言之𨿽至愚之人亦知其殆然而廟堂無定策中外無定議舊獘未一除新猷未一布則非安於不爲卽以爲無策也夫安於不爲則無論矣以爲無策尙未然也夫中國在今日猶以一羊處虎之交曾不足以累其牙爪然而不遽動者雄角立未有所歸故艱於發難又無端戕人命敗商務又西人所不欲爲故猶遲回以待之我苟能自振則西人之於我亦猶其於日本耳惟我永不自振則彼惟恐爲人所得必將爭先以取之然則我國振興之政不於今日則無及矣夫中國利之宜﹝興﹞﹝去﹞獘之宜除誰不知之而卒無定論者蓋食於獘者太多則必多爲之說以亂之多出其途以撓之蓋非不明不彊之患而由於權無所歸則無人焉爲發光與力之地也夫國朝承明之後懲於擅權朋黨之禍故執政之臣名曰軍機大臣人多而權不一但能惟諾於上前而不能堅持其意也但能恭擬諭旨而不能自發號令也然則苟欲聚其權以辦庶務捨立相莫由矣顧今日而驟然立相竊恐但有牽掣阻礙之苦而無行權決策之效則非先立議院不可矣或曰立相則不免擅權之慮開議院則權在下且散而不合從滋論議於事非便不知有議院以與相相持則相不能擅權議院之人多矣且有議事舉人之權而無行事之權𨿽在下何病又議院論𨿽不一西例必擇其多者從之何囂雜之患且凡事初行必多漏要在隨時審正耳若其成規則西人之議院章程可擇而行也至於開辦維新之政則有三大端焉一曰齊天下之論今天下之論至不一矣政府不擇而用之或朝暮更易或南北互異必當論定一格以便施行二曰慰天下及各國之望維新之政中國望之不應則離西國望之不應則侮宜明詔天下以捨舊從新之故而與各國立力保太平之約並方便予以權利且聘其賢豪與之參定法制則中外始有更新之望矣三曰安天下官吏士兵之心維新政行則宗室旗丁冗員士人胥吏軍士皆有失所之慮始而以言語相煽惑繼而以全力相阻撓宜預籌安插之法宗室旗丁除作官當兵外或與以利益或弛其禁防新攺立之官除總理之人必拔用能者其餘仍以舊官依班補敍學校新設必十年方能選用則從前士人在十年之內仍可補官胥吏軍士汰剩者可補充諸役如此則各人無失業之憂卽新政無阻撓之患矣然此但言開辦之大要而未及其所行之事也

中國自彊策中中國自古獨立於亞洲之中而其外皆蠻夷視之素以君權爲主務以保世滋大爲宗旨故其治多禁防遏抑之制而少開拓擴充之意君恐臣之侵其權故不使之有纖毫之權恐臣下之結黨故務散其黨牽掣之使不得行其志錮蔽之使不得極其聰以天命怵之以鬼神懼之臣下承之以諱飾爲能以敷衍爲工以趨避諉卸爲巧其於民也但以壓制欺嚇爲事無復有誠意以相孚故吏習於獘混民安於刁翫士成於陋劣兵貫於嘩潰其齊民皆以閉戶不與外事爲祕策以積財遺子孫爲得計故上下之大獘不出四事曰徇私曰惡直曰崇虛曰耽逸循習至久全國之民皆失自主之權無相爲之心上下隔絕彼此相離民視君父如陌路視同國若途人夫民之弱與離君所欲也積至今數千年乃受其大禍然則至今日而欲力反數千年之積獘以求與西人相角亦惟曰復民權崇公理而已其於官也汰冗職刪儀官使官各有事其教人也必使爲有用之學毋誤用其聰明其選人也必使以所學爲其官毋使用非所學其升補也必依其本職毋使朝此而夕彼其用人也厚其祿過則責故則斥勤奮則升遷而遞加其俸終身無失業之虞其定律也依罪爲斷必求可行無虛設之律無難行之例其罪人也訪緝密而治之寬其讞罪也稽罪而盡其辭其取於民也各以其資占稅毋倒置毋苛索其理財也使財歸實用毋糜於虛文毋漏於中飽昔之重文而輕武者今必使文武並重昔之優文士而輕吏治者今必以吏事爲急汰繁重以求其速捷去虛文以責其實效刪矯誣不實之談斥虛僞無理之事尙創作而賤安間尙攺變而賤守常以能開利源爲能以能創新學爲優民性必求其宣達士气必求其振奮昔之不使民與國事者今必與之共治昔之使民安於愚弱者今必使之極其明彊務使內之權力在在足與外人相抵夫如是或可徼幸與各國相持然此但言其治道宗旨所在而未言辦法之實也

中國自彊策下請實言辦理之法今使上赫然下明詔告天下以力圖自振之故而使士民之明秀者互相舉爲議員使至京入議院而使中外大員自三品以上俱入上議院議院旣立則立相以總內外之務立戶部以掌財用之出入立刑部以掌天下之獄訟及捕之事立商部以興商賈並掌稅則及考察工作物產之事立農部以教種植立外部以理交涉之事立兵部以掌兵事立工部以掌營造之事立郵政部以理道路河渠輪車輪船郵遞之事立民部以掌各處地方之事立海部以掌海軍之事立教部以掌學校之事俟議員舉定相臣則由相臣自擇用諸部大臣及各省之長大臣及長又各舉其屬而皆決於議院十年之後則議員及各官皆取於學校如西國之法設吏治局於京師徵天下賢能之吏使學習治法而分派之於各省以教諸地方官十年以後亦皆取之學校各省提鎭選於兵部而提鎭又遞選其屬十年之後始取之水陸武備學堂外部及出使大臣必取精西文通西事者十年之後始取之使才學堂京師立各種學校精選中西之能者教之以遞及於各省府州縣十年之後始取之師範學堂宰相與各大臣旣舉定則遣使與各國立力保亞洲太平之約而大攺上下內外之體制務從簡易悉去趨蹌拜跪之節復立憲報館凡新政攺革之意及中外交涉之故悉載之各種振興之政乘時並舉且損納停冗員裁調濟安插之途廢資格班次之說止旣無無事之官復無無官之事局中之人可因官以展其才局外之人可因事以責其效則職無不舉矣一事一官旣無旁貸之方一官一事又無叢脞之慮則人勤於職矣在事之人有治事之權事外之人有監察之權而又有議員以鉗制之有日報以舉發之則官邪息矣厚俸祿而革陋規入官之日予以裝錢辭官之日予以恩俸或給終身或逮子孫辦公有費登程有資則人興於廉矣攺衙署之制速咨稟之法汰應酬之煩刪迎送之禮則官敏於事勤於察矣省府州縣各設議員以與官相抵官不能專其事則民困蘇矣因其事以設之官因其官以爲之學因其學以定所取入官之後非罪不斥心不枉耗才不虛糜人無失所官不易方則人知專所學矣取士多途學堂設由都會以及州縣由州縣以逮鄕閭人無廢才才無滯用則人勸於學矣釐定文字使歸淺近多撰教化之書使人易曉而設義塾教堂以教齊民則尋常之人皆可讀書明理矣凡刊刻書籍由官準駁其便用者準其專利則要用之書不日可得矣嚴戶口之冊定鄕裏之制產業生死婚姻必注零戶必禁城鎭無雜處之虞鄕裏無散居之慮而又設捕並設包探則逋逃淸邪民無所匿矣律法從平無有偏頗重則絞殺輕則禁罰則罪易辦而情易得矣刑官治獄不兼他事復有會審以察其虛誣有律師以伸其辧說無刑求之苦無拖累之患則枉濫息矣吏皆有祿役皆受緡旣無借口之資卽無婪賄之獘如此則獄訟易矣有不率教者禁錮終身動其羞恥嚴其禁防則人恥於爲非矣乎道路浚江河開鐵軌通電報招商以成之借債以足之且路燈自來水在在設立使往來便捷消息靈通則用兵賑災經商行旅便矣礦務開銀行設然後鑄金銀銅三等之幣齊其輕重又制鈔票而禁兌換銀錢之店以便行使稅餉出入一律行用三年之後度新獘已足則悉禁舊錢則錢法行而人便於用矣制鈔幣立銀行正稅則嚴中飽則國用可足矣立商部定商制嚴賠償之法定詐騙之條除釐稅之苛捷水陸之途考求各國之物產察勘各地之工作內江外海準行輪舶能糾合公司者獎之商之成本重者許其專利則商勸矣能效法泰西制造各物者賞之並許專利能以新法制器者給以功牌則工勸矣稅以資算富重而貧輕稅以息計商多而農少蓄泄有資種植有法則民勸於田畝矣停無用之武試開水陸學堂今凡能武事者不與齊民齒則人競於武矣精選而厚其餉嚴教而重其防老休則廩以終身戰死則卹其子孫則兵皆能戰而平時不敢滋事矣防兵周於水陸兵將悉由考試定平時遣調之法定臨事招募之方炮械必精雷艦必備醫藥必贍兵法旣嫻軍律尢峻則武備嚴矣釐定祀典公私無名之祀悉行停止一切虛誣術數之說皆不得行則邪說息而正務舉矣設報館以達民隱凡中外交涉選舉獄訟報銷悉由官登之報新理新法及一切民間之事及其冤抑無不可登報則上下之情通矣定齊民之等級以有能者爲上有業者次之遊惰爲下則民勤於所事矣而又設輿圖局以測全國之形勢設翻譯館以收各國之書籍設制造軍火局以給軍用如此行之十年國以富兵以彊始可收回已失之權利除租界之法攺進口之稅定管轄異邦人之制而與泰西各國相抗衡若夫施治之宜次之方新舊交替之法則當俟辦理之時議之非一時所能決也

與八旗諸君子陳說時局大勢啟

壽富

嗚呼天下大勢岌岌哉外人知之中國不盡知四方或多知之我八旗則知者三四不知者六七也我八旗世祿世官休戚與共苟非婚姻卽是骨肉乃記全盛之隆規忽當前之大勢然眉不知急剝膚不知痛酣然以嬉渙然以處危哉痛乎其坐以待斃也僕家貧力微學識淺陋竊觀天下紛然思匡王室我八旗若不自勵不惟負咎君父將必啟侮四方消息甚微所關極大每願我兄弟察盛衰之所由謀富彊之攸在通力合作各奮其才厚培根本力開盤錯終日呶呶逢人彊聒取笑於自守之士見病於持重之儒不敢灰心惟自隱痛念我八旗之大人才至多世受國恩天良未泯苟知時局危急必不忍坐而旁觀用敢不避譏彈陳大勢願我兄弟思祖宗立功之勤閔君父當局之苦哀身家之莫保念子孫之流離雪涕奮興起謀王室气運不難彊挽安危可望轉圜若驚爲病狂笑其說夢一旦禍至死無以對祖父生無以保妻孥蒙恥捐生相胥及溺然後始嘆塡海之苦衷諒憂天之先見豈不晚哉豈不痛哉

大地之上諸國林立我中國居亞西亞四分之二地之如亞西亞者尙有五洲西人比較諸國彊弱中國人居第一地居第三兵船商船殿居人後願我兄弟勿恃廣土侈然以自大也

中國戎禍始於道光一敗於英再敗於英法三敗於法四敗於日本失緬甸越南琉球髙麗屬國凡四割香港臺灣澎湖北徼屬地凡四無役不敗無敗不失地願我兄弟知中國爲至弱之國兵力不足恃也

自和約以來入口洋稅歲有增加無窮漏屆六十年賠兵費者凡四我貨財之輸於外者何可勝計願我兄弟知中國爲至貧之國生機將日促也

同治時徳宰相畢士麻克嘗建分中國之議諸國因中國地大民眾莫敢先發自我敗於日本此說復起近日諸國議論半是此事願我兄弟如外人日日謀我我中國將有瓜分之機也

中國北枕俄南接英法屬地皆以兼並爲國者也東日本遠交近攻思食我以自肥者也不入於此則入於彼願我兄弟知介居彊大中國有必分之勢也中國貧弱無論何國覆之有餘所以相持而莫先者以英俄之彊弱未定也彊弱未定以土耳其未滅也土勢岌岌危在旦夕土亡將及我矣願我兄弟思分陰可惜爲時甚迫無苟安以自也

今日百物騰貴由加稅也俸餉減成由庫乏也稅重民貧賊盜將起富者貧貧者死推其源皆由於日本之賠也國家貧弱人人受其禍願我兄弟無身受其害而猶以此爲國家之事也

俄之滅波蘭也殺人數百萬英之滅印度也殺人亦數百萬奪其財據其土奴其男淫其女日本之於臺灣也亦然願我兄弟知人人家家將被此害而早圖自救也

土國之弱也由於國人偸惰苟安波蘭之滅也由於國人自私自利印度之亡也由於人心參差不齊徳之興也人人有自彊之心美之興也人人無自利之心人人自彊國始彊人不自利乃有利願我兄弟人人懷自彊之心無自利以自害也

中國存詩書乃可進身本朝與八旗乃爲貴族國家安富家乃保貨財願我兄弟思家國之相關先謀王室之安危姑置一己之得失也

天心向順緬甸髙麗琉球越南亡矣天不佐暴英俄法日興矣則亦彊者存弱者亡矣徳小國人人自奮而崛起日本弱國懼亡圖存而忽彊意亡國百折不回而中興人定安在不可勝天願我兄弟毋恃天命以苟安毋委气運以自廢也

子也才父母無凍餒臣也良君後無危亡我中國士果用命何至求和人果向學何至才乏今日之禍舉國釀之君父受之願我兄弟思君臣之義無卸責於君而自矜局外之智也

得賚賜銅匠也思彊其國徳意智之霸圖興焉哥淪波舟師也思周大地泰西之商務成焉匹夫有志國家賴之愚者苟安懦者觀望無志者委責於人無恥者享成於人願我兄弟之貧賤者先自勵也

法之亂世家大族糊口於四方波之亡世家大族放流於荒儌自我敗於日本外國日日講兼並自我割臺灣外省處處求自彊民權起大族之禍烈戎禍深大族之禍更裂願我兄弟之貴富者先自危也

章句破碎大義乖於是乎士鮮明理華藻塗飾眞意少於是乎士鮮實用經有大義五倫五常史有大義治亂興亡文有實用明理紀事願我兄弟之爲學者先求其大而歸諸有用也

地不一國國不一人人各有心心各有智不察列國大勢不知其邦彊弱不察列國論議不知其意美惡不察列國學術不知其技巧拙是謂聾瞽聾瞽者侮之媒也願我兄弟廓其耳目而周知外事也

論今之時局與戰國大異

何樹齡

數理歷萬年而不變人事隨時運爲轉移國勢因古今而異轍苟拘牽典籍勉彊附會執舊方以療新病服夏葛以禦冬寒可謂之識時務之豪傑哉今之言經濟者擬時局爲戰國目俄爲彊秦一人倡之百人和之其說遂若確乎而不可易彼蓋謂窮巷之儒祗能學陳軫周最蘇秦張儀之一車兩馬周流列國也好名之士祗能學商鞅吳起李悝司馬錯之辟艸萊任土地富國彊兵也嗚呼誤哉環球之面百國立焉鐵路縱橫若縮地焉輪舟絡繹泯天塹焉電回繞化畛域焉東西南朔若門庭焉朝發夕至近於鄒魯何以遊說之士不復見於五大洲也堅甲利兵過於秦楚何以戰陣之禍不輕發於諸大國也何樹齡曰昔戰國之政出自君王今歐洲之權在於議院君民之趨向不同而古今之世變遂懸殊矣

專諸進魚荊軻獻地若非仇國卽屬宗人品位相敵妒忌乃起今則尼希利之私會結自編氓墨斯髙之學生囚於囹圄此異於戰國者一

合縱連橫爲盟主者必屬秦楚珠盤玉惇執牛耳者未聞邾婁弱肉彊食小國大役天下一是振古如玆今則英俄徳法共盟於瑞士之京後帝皇王來同於鄕老之地此異於戰國者二

召陵之會蔡衛爭先黃池之盟晉吳爭伯大小輕重楚子問鼎朝名市利張儀圖周杞宋齊魯紀年不同顓頊夏商用歷各異宗周蠢蠢空有作君之名天道悠悠孰是作師之統今則定公使之班次羅馬居先數陽曆之春秋歐美同朔此異於戰國者三

一人爲剛萬夫爲柔一人有智全國皆愚然後捭闔之徒妾婦之行得以蠱惑權要蠹國殃民一怒而諸侯懼安居而天下息今則議政之局謀及庶人辯難周詳集思廣益鬼穀子無以饒其舌範應侯無以投其骨此異於戰國者四

深宮九重欲伏屍二人而無可伏也國門萬里欲流血五步而無可流也𨿽有唐雎之勇無所用之𨿽有聶政之俠無所行之今則飛車出而關隘失其險炸藥出而賁育失其勇此異於戰國者五

逆君之賊與國之所惡也倡亂之民天下之所誅也今則自由之黨日本有之革命之黨英國有之以美利堅爲藏身之固以歐羅巴爲致命之場此異於戰國者六

韓非子曰天子愛及天下諸侯愛及其國大夫愛及其家士庶人愛及其身過於所愛者謂之侵是以黔敖爲食未蒙曾子之褒子路施漿先受端木之責禮文是尙仁道以衰今則布徳氏之施濟欲徧五洲合眾國之賑捐將及千兆以師得民以儒得民以會得民以利得民此異於戰國者七

天生五材民並用之闕一不可誰能去兵然古之整軍經武者以光耀先王之宗廟爲詞今之拓地辟疆者以丰殖百姓之財產爲義且古之者以弓以矢以車以卒於有象今之者以士以農以工以商於無形此異於戰國者八

旣有八異經世者當翻然攺圖矣不可自私懼刺客之眾多也不可自尊懼公法之擯斥也敬教勸學懼爲荒島野國也捨己從人懼爲獨夫民賊也俯就輿情避亞力山徳第二之覆轍也任言民政散梯能欹爾之亂黨也大同之運方長域民不以封疆之界也息爭之會可成威天下不以兵革之利也凡此數端已露萌芽培而植之易爲力耳捨地球之善士而不爲而欲爲戰國之良臣其不爲子輿氏所痛詆者幾希

中國論

法人薄柳附

薄柳氏曰中國之政治家而最有名於當世者當遊歷歐美諸國洵爲今世之一大奇事去苟且偸安之習忘惟我獨尊之見而經洋海萬里之程是豈尋常一樣之觀風雲爾哉蓋自有生民以來燮理國政之大政治家觀光於外邦者爲不甚少然未有如斯人遊歷之可奇者也意若斯遊歷足使宇內形勢有變異乎抑使中國攺革其政度文物之獘習乎其於前程果有何施設自當細論也中國立國於亞洲之東生民聚自古以來其思想與行爲未嘗稍變徒拘泥古昔之教義禮法以爲能事而蔑視外人不知方外之廣平日經萬起萬滅之變苟與其生計無關痛癢卽己國情形尙懵若不知又焉能窺視他人也若極而論之則不得謂爲一國之民也假稱爲一國之民亦不得謂之有國民之定形也何則其內閣無統禦全國之力其生民難有災害膜不相關𨿽有敵國外患其生民則視若不知焉苟如此欲覺醒其睡夢以復其本然蓋爲頗難也遊歷之大官其談話時總賴傳譯擁不精通歐語之從者而徜徉泰西諸國𨿽身在歐洲除赴王侯大臣之招宴與臨觀軍隊操練外未見其與在中國有異也查所攜行李有車輿食品割烹人等又有親近擁侍左右果能看何物乎見歐美新奇之事物果以何等相視乎蓋恐未能解國家生民智能存於其間也除軍隊槍之外恐不見有若何觀感也昔俄皇彼得懷抱宏圖欲挽回勢運遊歷歐洲與中國遊歷之員全異其轍彼得在法國和蘭國之時謝遺從者單身飄零微服步凡己國之習尙一切去之欲以易俗移風矣其所往來定交者非王侯官吏而在工藝技術之徒彼意蓋謂王侯官吏智慮淺小固不足與談也遂專心工藝自爲工匠又躬操鑄鐵之業攺名爲派鐵路米卡以洛夫而入殺矮路達沙造船所以習其業俄皇自習此等之業將欲於後日使西歐之人學習俄國所爲也中國大員若欲知歐洲文明神髓所在則盍減其從者與所帶之諸具除觀制造槍所外亦看各種機械工接數百之技術家而廣其見地又盍招聘之而思所以進文明之道然後西人將言華人不止畱意凶器制造且注意於工藝技術西洋自是咸增警戒焉意中國大員似未曾注意於此如俄皇之志行尢其所夢想不到也不獨不能夢想俄皇之志行且有更甚者焉何也曰中國大員未曾思到前二十五年日本人之志行也日人嘗汲汲采文明之利器實使歐美驚嘆而變革之疾速亦使歐美生畏懼之念矣於是乎今也自船艦鎗至法律制度精通其神理者蓋亦不而其二十年來所施設或簡派俊才同往歐洲入其學堂或學其言語譯其書籍或聘外人爲師或編制法典惟恐文明之難及故致有今日之盛矣中國大員遊其左右隨從者多不通歐語行李如山而至帶輿具食品畜類等則吾人殆不能悉言也嗚呼中國大員此行也咸以爲中國更始之端然其所爲曾不學俄皇與日人之則所得果安在哉歐洲諸國歡迎中國大員矣然諸國能使大員開發其知能乎使知愛歐洲之文明乎抑使長偸安姑息之念而增蔑視外人之情乎吾人不得而知中國大員抵徳國時會日本山縣大將亦至伯林而徳人歡遇日將不如遇中國大員之渥也其故何也曰蓋欲得大利於中國也然其效果安在哉夫中員遊歷歐美猶行雲中極其惚忙耳意者其所觀亦未精詳深思也然則日後更革國政亦未必疾急也如前年之敗蓋覺醒中國之懶夢可無論已然謂能喚醒四萬萬之人民則未也

夫四萬萬之人民不可不謂之一大團民而未若文明之國居人民之優何則其所謀生計皆自私而非公同也是故如中日之役知爲日本所敗者蓋四萬萬人中恐不過其半且人民所居遠距戰地者或有以爲中國勝日本也卽能知其事實恐無愛國敵愾之心苟如此𨿽有人奮興欲攺革政治財務豈可得哉中國本富各種之利源如煤鐵及含金等物其最著者也然中人未解利用器機以爲挖采焉俄人懷雄志於此非一日之故今將啟保護政策之端於中國各國所同見也今日俄國所以箝口而故爲不理歐洲之紛紜者蓋欲專志於東方也其雄志宏圖爲俄人素願而將見之於事實也夫西伯利亞鐵路一事洵爲俄國性命所在而其支路乃入中國之要地其在大連灣乎抑在旅順乎俄以爲中國北部之指導惟在己國也意者中國亦恐失歐美諸國之歡而準諾諸國敷設鐵路於中國之內然中國亦於此間必有戒心焉中國大員旣歷歐美然以此一行爲開文明之先則誤矣何則其所見以爲驚異者猶不出槍船艦之間至各種器機工業殆似未畱意也中國原不足畏而其可畏者蓋在其能整備器機以興各種事業耳世人往往有以華人爲愛亂者是徒知成吉斯汗鐵木眞等事迹而以槪諸現時之中人也中人豈好亂者哉苟中人好亂欲以西徵歐洲而俄人實居其北邊爲後顧之憂則中人豈得轉一步於西歐哉或曰華人移住歐美漸多而歐洲兵規不能制之亦未可知也是殆杞人之憂耳中人能爲此非磨以歲月安能至此哉然歐人何爲拱手於此間以任其所爲自非俄國以中人爲臣妾以助其虐歐洲必無憂矣𨿽中人西侵不足以爲念也惟中人最可畏者其在商情乎中人本勤儉粗食敝衣有百折不撓之气則利用其勞工利用其積貲以造各種貨物賤廉其貨價向歐洲輸進此等之貨物夫復何疑意者亞人將來爲我商務一大勁敵必如美洲之於歐洲也然則爲歐洲產業家者宜勤勉從事於制產而貲主之與勞工能相親和無相抵牾是爲切要可知異時必有此事矣日本近今文化𨿽疾足進步而其商務則猶遲遲矣中國近時有欲采歐州工藝技術之意非復往昔之可比𨿽然中人本狼顧愼重其躋文明之域頗緩抑歐洲日後之情形將見競彊更劇及此天未陰雨宜收利於此富物饒利之國矣

論世變之亟

闕名

嗚呼觀今日之世變蓋自秦以來未有若斯之亟也夫世之變也莫知其所由然彊而名之曰運會運會旣成𨿽聖人無所爲力蓋聖人亦運會中之一物旣爲其中之一物謂能取運會而轉移之無是理也彼聖人者特知運會之所由趨而逆其流極惟知其所由趨故後天而奉天時惟逆其流極故先天而天不違於是裁成輔相而置天下於至安後之人從而觀其成功遂若聖人眞能轉移運會也者而不知聖人之初無有事也卽如今日中倭之構難究所由來夫豈一朝一夕之故也哉嘗謂中西事理其最不同而斷乎不可合者莫大於中之人好古而忽今西之人力今以勝古中之人以一治一亂一盛一衰爲天行人事之自然西之人以日進無疆旣盛不可復衰旣治不可復亂爲學術政化之極則蓋我中國聖人之意以爲吾非不知宇宙之爲盡藏而人心之靈苟日開瀹焉其機巧智能可以馴致於不測也而吾獨置之而不以爲務者蓋生民之道期於相安相養而已夫天地之物產有限而生民之嗜欲無窮孳乳寖多鐫鑱日廣此終不足之勢也物不足則必爭而爭者人道之大患也故寧以止足爲教使各安於朴鄙顓蒙耕鑿焉以事其長上是故春秋大一統一統者平爭之大局也秦之銷兵焚書其作用蓋亦猶是降而至於宋以來之制科其防爭尢爲深且遠取人人尊信之書使其反復沈潛而其道常在若遠若近有用無用之際懸格爲招矣而上智有不必得之憂下愚有或可得之慶於是舉天下之聖智豪傑至凡有思慮之倫吾頓八紘之网以收之卽或漏吞舟之魚而已暴斷耆頹然老矣尙何能爲推波助瀾之事也哉嗟乎此眞聖人牢籠天下平爭泯亂之至術而民智因之以日窳民力因之以日衰其究也至不能與外國爭一旦之命則聖人計慮之所不及者也𨿽然使至於今吾爲吾治而跨海之汽舟不來縮地之飛車不至則神州之眾老死不與異族相往來富者常享其富貧者常安其貧明天澤之義則冠履之分嚴崇柔讓之教則囂淩之氛泯偏𨿽繁有補苴之術萑苻𨿽夥有剿絕之方此縱難言郅治乎亦用相安而已而孰意患常出於所慮之外乃有何物泰西其人者蓋自髙顙深目之倫雜處此結編髮之中則我四千年文物聲明已渙然有不終日之慮逮今日而始知其危何異齊桓公以見痛之日爲受病之始也哉夫與華人言西治常苦於難言其眞存彼我之見者弗察事實言中國爲禮義之區而東西朔南凡吾王靈所弗屆者舉爲大羊夷狄此一蔽也明識之士欲一國曉然於彼此之情實其議論自不得不存是非善否之公而淺人怙私常詈其譽仇而背本此又一蔽也而不知徒塞一己之聰明以自欺而常受他族之侵侮而莫與誰何忠愛之道固如是乎周孔之教又如是乎公等念之今之夷狄非猶古之夷狄也今之稱西人者曰彼善會計而已又曰彼擅機巧而已不知吾今玆之所見所聞如汽機兵械之倫皆其形下之粗卽所謂天算格致之最精亦其能事之見端而非命之所在其命云何苟扼要而談不外於學術則黜僞而崇眞於刑政則屈私以爲公而已斯二者與中國理道初無異也顧彼行之而常通吾行之而常病者則自由不自由異耳夫自由一言眞中國歷古聖賢之所深畏而從未嘗立以爲教者也彼西人之言曰惟天生民各具賦得自由者乃爲全受故人人各得自由國國各得自由第務令毋相侵損而已侵人自由者斯爲逆天理賊人道其殺人傷人及盜蝕人財物皆侵人自由之極致也故侵人自由𨿽國君不能而其刑禁章條要皆爲此設耳中國理道與西法自由最相似者曰恕曰絜矩然謂之相似則可謂之眞同則大不可也何則中國恕與絜矩專以待人及物而言而西人自由則於及物之中而實寓所以存我者也自由旣異於是異叢然以生粗舉一二言之則如中國最重三綱而西人首明平等中國親親而西人尙賢中國以孝治天下而西人以公治天下中國尊主而西人隆民中國貴一道而同風而西人喜黨居而州處中國多忌諱而西人眾譏評其於財用也中國重節流而西人重開源中國追淳朴而西人求驩虞其接物也中國美謙屈而西人務發舒中國尙節文而西人樂簡易其於爲學也中國誇多識而西人尊新知其於禍也中國委天數而西人恃人力若斯之倫舉有以中國之理相抗以並存於兩間而吾實未敢遽分其優絀也

自勝代末造西旅已通迨及國朝梯航日廣馬嘉尼之請不行東印度之師繼至道鹹以降特驅夷之論者亦自知其必不可行喙稍息於是不得已而連有廿三口之開此郭侍郎罪言所謂天地气機一發不可復遏士大夫自怙其私求抑遏天地已發之機未有能勝者也自蒙觀之夫豈獨不能勝之而已蓋未有不反其禍者也惟其遏之愈深故以禍之發也愈烈不見夫激水乎其抑之不下則其激也不髙不見夫火藥乎其塞之也不嚴則其震也不迅三十年來禍患頻仍何莫非此欲遏其機者階之厲乎且其禍不止此究吾黨之所爲蓋不至於滅四千年之文物而馴致於瓦解土崩一渙而不可復收不止也此眞泯泯者智慮所萬不及知而聞斯之言未有不指爲姦人之言助夷狄恫喝而扇其焰者也夫爲中國之人民謂其有自滅同種之爲所論毋乃太過𨿽然待鄙言之方西人之初來也持不義害人之物而與我構難此不獨有識所同疾卽彼都人士亦至今引爲大詬者也且中國蒙累朝列聖之庥幅員之廣遠文治之休明度越前古遊其宇者自以謂橫目冒耏之倫莫我貴也乃一旦有數萬里外之荒服島夷鳥言夔面飄然戾止叩關求通所請不得遂爾突我海疆虜我官宰甚而至焚毀宮闕震驚乘輿當是之時所不食其肉而寢其皮者力不足耳謂有人焉伈伈俔俔低首下心講其事而咨其術此非病狂無恥之民不爲是也是故道咸之間斥洋務之污求驅夷之策者智𨿽囿於不知術或操其已促然其人謂非忠孝節義者徒殆不可也然至於今之時則大異矣何以言之蓋謀國之方莫善於轉禍而爲福而人臣之罪莫大於苟利而自私夫士生今日不西洋富彊之效者無目者也謂不講富彊而中國自可以安謂不用西洋之術而富彊自可致謂用西洋之術無俟於通達時務之眞人才皆非狂易眞心之人不爲此然則印累綬若之徒其必矯尾厲角而與天地之機爲難者其用心蓋可見矣善夫姚郎中之言曰世固有寧視其國之危亡不以易其一身一瞬之富貴故推鄙夫之心固若曰危亡危亡尙不可知卽或危亡天下共之吾柰何令若輩志得而自退處無權勢之地乎孔子曰苟患失之無所不至故其端起於大夫士之怙私而其禍可至以亡國滅種四分五裂而不可收拾由是觀之僕之前言過乎否耶噫今日倭禍特肇端耳俄法英徳旁午調集此何爲者此其事尙待深言也哉尙忍深言也哉詩曰其何能淑載胥及溺又曰瞻烏靡止心搖意郁聊復云云知我罪我聽之閱報諸公

支那辧亡論

闕名附

自東肇釁以來西報所論中日情形業已汗牛充棟其指斥中國情獘足令觀者劌目銖心月前華北日報有一論其言尢痛本館特托西儒據實翻譯以供諸公一覽案此論題曰支那辧亡論且言曰自日兵西指勢如破竹大勝特勝不一勝凡我西人居此土者不能無觸目驚心𨿽然吾輩論事要當推其所以然因事在目前故所論較爲深切不若在歐諸人自徳皇以下至於海陸諸公聳於日人目前武功往往有謬悠之說也刻吾輩知前此中東諸仗𨿽日人常勝決不能遂指爲天下彊兵蓋彊兵須看對手如何今支那武備至不足道至於如此其極譬諸腐肉鉛刀銅刀鋼刀皆有一割之用指爲刀利理必不可欲知利否須待盤根錯節之處方有定論也吾輩不謂日本無毛祿克一流人物得用兵神技然回觀支那將令之毫不知兵如此其營伍規制全無部勒如此其歷年來上下所爲無異合謀同力做成一以國與人之局又如此則勝此區區者固不得遂謂之爲武也歐洲諸人處數萬里而遙今若將支那實在情形根本深獘告之有斷然不能相信者卽其見信亦必不料其積獘由來之深所布之廣至於省省事事皆然不經發覆尙能苟存如前如此諸公以西洋之所見槪東洲之時事其論無當宜也吾輩在華日久羼雜其中亦惟至今乃始沛然無疑知中國居今所有無一事不可以獘混一言槪之𨿽逐日敗露火烈水深皆出自然故支那今日之敗亡乃支那人之自敗自亡非日本之能敗亡人國也夫如是故歐洲談兵論政諸家其議論無往而不與吾人在東者相左吾輩見日本人愛國相保之誠與用兵運籌之智勇固未嘗不傾服然知日本之敢爲此舉而無疑者蓋亦於支那君臣上下種種獘端與其當事人相傾自利不顧大局之心洞若觀火故耳且不止此凡支那人無論如何尊位重權畱心世故其所知本國蠹朽渙散情形不及東京探部中所灼見眞知者十分之一也使日本之於支那非知之最眞而有以制其死命其行事不如此矣故論兩國戰爭之局見其勝負若不察其所由勢必疑訝妄談若識其原則𨿽敵人成功之大且易亦無足怪至不如是乃轉可怪耳嗟嗟支那自作之孽其效至此受罰可謂酷矣然尙不知過此以往禍患更當如何支那人闇於大勢恐當局者未必自知而我輩旁觀未免代爲閔惻但吾輩所最急而欲知者是經此番受苦之後支那人所悔悟者幾何又受如此磨折之後支那能否受益而有轉禍爲福之機若以國土廣大而論天下殆莫與爭衡然繼自今大國威望掃地無餘矣正如防風氏橫屍鷹鴟滿野爭欲攫食以供一飽自主自治之權行將永失未知何日方可收回若支那尙存自大之念不肯奮發至誠以小學生自處學所以致富致彊之術則除滅亡一字尙有何事可言支那地大矣然地大在他國乃所以彊在支那正所以弱支那民眾矣然民眾在他國或用以富在支那正坐以貧若支那繼今以往尙能自立於天地之間正當如我法之耶蘇於殘駭煨燼之中復還本體全新無舊而後可此豈今之主支那治支那者所易及耶

而無如此說之必不可易也但負气不服原是斯民通病支那揚己抑人之習坐無所知之故較之我輩尢深又彼全恃此區區體制舊學用以養尊處優一旦使之攺頭換面捨舊謀新人情之難莫難於此正如前者我國柰端初發太陽主天之說法國天文生起爲難後來知柰氏之說必不可易乃云非不知其說眞碻但地靜天動之說我輩童而習之恃此爲業乃一旦忽然舊學全歸無用情實不甘此其語𨿽甚可笑是當境至情夫區區學問之間尙且如此夫國體所在權利攸關必不樂從蓋無疑義𨿽支那皇帝欲之而其下之勢力自有以使其舉手不得者故支那變法一事𨿽經如此變故正未可知也此次與日本旣和之後其能否確守和約亦正難言苟能倍之無不倍者但支那人須知此番事勢大異從前日本於支那較之泰西各國實不同科與泰西有事地遠時暌自易補救而日本之於中國東海揚颿兩日卽到夫旅順澎湖二要均未必復歸舊主耶是故由前事而觀與支那人目前見識而論則攺弦更張一事恐尙不能非不能也坐苟且自便之私闇於時勢而自以爲不必也不知所以爲變樂於因循而僥幸其禍之或免也負气不服而以從人捨己爲羞也四洲亡國之事匪不皆然至其更張已爲他人之臣虜矣然則支那之深恥大辱固將如浮雲飄風事過無耶是又不然其國將必有賢智愛國之人或官或民見禍患之深而勤求其所以然之故者支那物產至無限也支那之兵不可計也海口臺壘非不堅也海軍船隻與敵埒也海軍弁勇非不練也而一旦遇敵無異以紙片架屋一噓便倒敵軍所至遊刃恢恢此何故耶此一問是棒喝當頭支那人能應則生不能應則死自我泰西人觀之直俯拾卽是耳然支那人得之與否或得之矣尙不能不以爲無害而不至更蹈覆轍與否則實不能無疑吾今實告支那人一言以蔽之曰上下交徵利而已矣其獘上至至髙下至至深廣遠周無一免者穿窬相盜之風熾而國命遂以之而絕耳論者謂支那今日之禍坐爲治者之無所知此說非不甚碻但無所知之獘較之交徵利之獘相去遠矣日本三十年之前其無所知正與中國今日等耳一旦幡然遂克如此然則無所知不足慮也至於交徵利風行則其國世道人心實有不可問者其勢將使知者無所用其知𨿽知亦無補且上行下效習爲固然廉恥旣亡何事不可此江河日下洗滌良難此所以爲可畏也支那孔子不云乎苟子之不欲𨿽賞之不竊豈不信哉吾輩在此間何人何日不聞中國官場此等故事今日聞某營侵蝕糧餉累萬盈千明日聞購買軍裝浮冒過半或某官得缺曾傾億兆家資或某縣枉法坐得幾千賄或某人買某國挑汰舊槍以充新貨或某大人因賂遺朝貨新獲美遷尢足異者凡此告語之人從未見弱者或怒於言彊者或形於色類皆談笑出之並含艷羨之意由此觀之則貪一事固支那官場常態人人以爲固然惟習爲固然其病乃愈不治然則亡支那者非此一事而何

救亡決論

闕名

天下理之最明而勢所必至者如今日中國不變法則必亡是已然則變將何先曰莫亟於廢八股夫八股非自能害國也害在使天下無人才其使天下無人才柰何曰有大害三其一害曰錮智慧今夫生人之計慮知識其開也必由粗以入精由顯以至奧層累階級踏實地而後能機慮通達審辧是非方其爲學也必無謬悠影響之談而後其應事也始無顚倒支離之患何則其所素習者然也而八股之學大異是垂髫童子目未知菽粟之分其入學也必先課之以學庸語孟開宗明義明徳新民講之旣不能通誦之乃徒彊記如是數年之後行將執簡操觚學爲經義先生教之以擒挽之死法弟子資之於剽竊以成章一文之成自問不知何語迨夫觀風使至然挾兔冊裹餅餌逐隊唱名俯首就案不違功令皆足求售謬種流傳羌無一是如是而博一衿矣則其榮可以誇鄕裏又如是而領鄕薦矣則其效可以覬民社至於成貢士入詞林則其號愈榮而自視也亦愈大出宰百里入主曹司珥筆登朝公卿跬步以爲通天地人之謂儒經朝廷之賓興蒙皇上之親策是朝廷固命我爲儒也千萬旅進人皆鍜羽我獨成龍是冥冥中之鬼神又許我爲儒也夫朝廷鬼神皆以我爲儒是吾眞爲儒且眞爲通天地人之儒從此天下事來吾以半部論語治之足矣又何疑哉又何難哉做秀才時無不能做之題做宰相時自無不能做之事此亦其所素習者然也謬妄胡塗其曷足怪其二害曰壞心術揆皇始創爲經義之意其主於愚民與否吾不敢知而天下後世所以樂被其愚者豈不以聖經賢傳無語非祥八股法行將以忠信廉恥之說漸摩天下使之胥出一途而風俗亦將因之以厚乎而孰知今日之科舉其事效反於所期有斷非前人所及料者今姑無論試場大獘如關節頂替倩槍聯號諸寡廉鮮恥之尢有力之家每每爲之而未嘗稍以爲愧也請第試言其無獘者則孔子有言知之爲知之不知爲不知是知也故言止於所不知固學者之大戒也而今日八股之士乃眞無所不知夫無所不知非人之所能也顧上旣如是求之下自當以是應之應之柰何剿說是已夫取他人之文詞腆然自命爲己出此其人恥心所存固已寡矣苟緣是而僥幸則他日掠美作僞之事愈忍爲之而不自知其爲可恥然此猶其臨場然耳至其平日用功之頃則人手一編號曰揣摩風气卽有一二聰穎子弟明知時尙之日非然去取所關苟欲求售勢必俯就而後可夫所貴於爲士與國家養士之深心豈不以矯然自守各具特立不詭隨之風而後他日登朝乃有不苟得不苟免之槪耶乃今者當其做秀才之日務必使之習爲剿竊詭隨之事致令羞惡是非之心旦暮梏亡所存濯濯又何怪委贄通藉之後以巧宦爲宗風以趨時爲祕訣否塞晦盲眞若一邱之貉苟利一身而已矣遑卹民生國計也哉且其害不止此每逢春秋兩闈其闈內外所張文告使不習者觀之未有不欲股弁者逮親見其實事乃不徒大謬不然抑且變本加厲此奚翅當士子出身之日先教以赫赫王言實等諸濟竅飄風不關人事又何怪他日者身爲官吏刑在前而不栗議在後而不驚何則凡此又皆所素習者然也是故今日科舉之事其害不止於錮智慧壞心術其勢且使國憲王章漸同糞土而知其害者果誰也哉其三害曰滋遊手楊子云有言言心聲也書心畫也故知言語文字二事系生人必具之能人不知書其去禽獸也僅及半耳中國以文字一門專屬之士而西國與東洋則所謂民之眾降而至於婦女走卒之倫原無不識字知書之人類且四民並重從未嘗以士爲獨尊獨我華人始翹然以知書自異耳至於西洋理財之家且謂農工商賈皆能開天地自然之利自養之外有以養人獨士枵然開口待哺是故士者固民之蠹也惟其蠹民故其選士也必務精而最忌廣廣則無所事事而爲遊手之民其獘也爲亂爲貧爲弱而中國則後車十乘從者百人孟子已肇厲階至於今日之士則尙志不聞素餐等誚十年之間正恩累舉朝廷旣無以相待士子且無以自存棫朴叢生人文盛極然若以孫伯符殺丹陽太守坐無所知者例之則與當塗公卿皆不容於堯舜之世者也夫益之以保舉加之以捐班決疣潰癰靡知所屆中國一大豕也虱總總處其奎蹄曲隈必有一日焉屠人操刀具湯沐以相待至是而始相弔焉固已晚矣悲夫夫數八股之三害有一於此則其國鮮不弱而亡夫兼之者耶今論者將謂八股取士固未嘗誠負於國家彼自明以來用之矣其所收之賢哲巨公指不勝屈宋蘇軾嘗論之矣果循名責實之道行則八股亦何負於天下此說固也然不知利祿之格旣懸則無論操何道以求人將皆有聰明才智之儔入其彀設國家以飯牛取士亦將得寧戚百里大夫以牧豕取士亦將得卜式公孫丞相假當日見其得人遂以此爲科舉之恆法則諸公以爲何如夫科舉之事爲國求才也勸人爲學也求才爲學二者皆必以有用爲宗而有用之效徵之富彊富彊之基本諸格致不本格致將無所往而不荒虛所謂蒸砂千載成飯無期者矣彼蘇氏之論取快一時蓋方與溫公介甫立異抵巘又何可視爲篤論耶總之八股取士使天下消磨歲月於無用之地墮壞志節於冥昧之中長人虛驕昏人神智上不足以輔國家下不足以資事畜破壞人才國隨貧弱此之不除徒補苴罅漏張皇幽渺無益也𨿽練軍實講通商亦無益也何則無人才則之數事者𨿽舉亦廢故也糠及米終致危亡而已然則救之之道當何如曰痛除八股而大講西學則庶乎其有鳩耳東海可以回流吾言必不可易也

難者曰夫八股錮智慧壞心術滋遊手積將千年之獘流失敗壞一旦外患憑陵使國家一無可恃欲戰則憂速亡忽恥求和則恐寖微寖滅當是之時其宜攺弦更張不待議矣顧惟是處存亡危急之秋待學問以圖功將何殊播谷飼蠶俟獲成獻功以救當境饑寒之患道則是矣於塗無乃迂乎今先生論救亡而以西學格致爲不可易夫格致何必西學固吾道大學之始基也獨其效若甚賒其事若甚瑣朱晦翁補傳一篇大爲後賢所聚訟同時陸氏兄弟已有逐物破道之譏前明姚江王伯安儒者之最有功業者也格窗前一竿竹七日病生其說謂格字當以孟子格君心之非及今律格殺勿論諸格字爲訓謂當格除外物而後有以見良知之用本體之明此尢事功無待格致之明證而先生謂富彊以格致爲先務蒙竊惑之其說得詳聞歟應之曰不亦善乎客問之也夫中土學術政教自南渡以降所以愈無可言者孰非此陸王之舉階之厲乎以國朝聖祖之聖爲禹文以後僅見之人君亦不過挽之一時旋復衰歇蓋學術末流之大患在於徇髙論而遠事情尙气矜而忘實禍夫八股之害前論言之詳矣而推而論之則中國宜屏棄弗圖者尙不止此自有制科來士之舍干進梯榮則不知焉所事學者不足道矣超俗之士厭制藝則治古文詞惡試律則爲古今體鄙折捲者則爭碑版篆隸之上游簿講章者則標漢學考據之赤幟於是此追秦漢彼尙八家歸方劉姚惲魏方龔唐祖李杜宋禰蘇黃七子優孟六家鼓吹魏碑晉帖南北派分東漢刻石北齊寫經戴阮秦王直闖許鄭深衣幾幅明堂兩个鐘鼎校銘珪琮著考秦權漢日穰穰滿家諸如此倫不可殫述然吾得一言以蔽之曰無用非眞無用也凡此皆富彊而後物阜民康以爲怡情遣日之用而非今日救弱救貧之切用也其又髙者曰否否此皆不足爲學學者學所以修己治人之方以佐國家化民成俗而已於是侈陳禮樂廣說性理周程張朱關閩濂洛學案几部語錄百篇學蔀通辧晚年定論關學刻苦永嘉經制深寧東發繼者顧黃明夷待訪日知著錄褒衣大袖堯行舜趨訑訑聲顏距人千里上驅虜折箠笞經營八表牢籠天地夫如是吾又得一言以蔽之曰無實非果無實也救死不贍宏願長賒所托愈髙去實滋遠徒多僞道何裨民生也哉故由後而言其髙過於西學而無實由前而言其事繁於西學而無用均之無救危亡而已矣客謂處存亡危急之秋務亟圖自救之術此意是也固知處今而談不獨破壞人才之八股宜除與凡宋學漢學詞章小道皆宜且束髙閣也卽富彊二言且在所後法富先求何道可以救亡惟是申陸王二氏之說謂格致無益事功抑事功不俟格致則大不可夫陸王之學質而言之則直師心自用而已自以爲不出戶可以知天下而天下事與其所謂知者果相合否不徑庭否不復問也自以爲閉門造車出而合轍而門外之轍與其所造之車果相合否不齟齬否又不察也鄕壁虛造順非而澤持之似有故言之若成理其甚也如驪山博士說瓜不問瓜之有無議論先行起秦皇坑之未爲過也蓋陸氏於孟子獨取良知不學萬物皆備之言而忘言性求故旣竭目力之事惟其自視太髙所以彊物就我後世學者樂其徑易便於惰窳敖慢之情遂羣然趨之莫之自反其爲禍也始於學術終於國家故其於己也則認地大民眾爲富彊而果富彊否未嘗也其於人也則神州而外皆夷狄其果夷狄否未嘗考也抵死虛憍未或稍屈然而天下事所不可逃者實而已矣非虛詞飾說所得自欺又非盛气髙言所可持也迨及之而知履之而艱而天下之禍固無救矣勝代之所以亡與今之所以弱者不皆坐此也耶前車已覆後軫方遒眞可嘆也若夫詞章一道本與經濟殊科詞章不妨放達故𨿽極蜃樓海市惝恍迷離皆足移情遣意一及事功則淫遁詖邪生於其心害於其政矣苟且粉飾出於其政者害於其事矣而中土不幸其學最尙詞章致學者習與性成日增慆慢又以利祿聲華爲準的苟務悅人何須理實於是慆慢之餘又加之以險躁此與武侯學以成才之說奚啻背道而馳僕前謂科舉破壞人才此又其一者矣

然而西學格致則其道與是適相反一理之明一法之立必之物物事事而皆然而後定之爲不易其所也貴多故博大其收效也必恆故悠久其究極也必道通爲一左右逢原故髙明方其治之也成見必不可居飾詞必不可用不敢絲毫主張不得稍行武斷必勤必耐必公必虛而後有以造其至精之域踐其至實之途迨夫施之民生日用之間則據理行術操必然之券責未然之效先天不違如土委地而已矣且西士有言凡學之事不僅求知未知求能不能已也學測算者不終身以窺天行也學化學者不隨在而物質也講植物者不必耕桑講動物者不必牧畜其絕大妙用在於有以練智慮而操心思使習於沈者不至爲浮習於誠者不能爲妄是故一理來前當機立剖昭昭白黑莫使聽熒凡夫洞疑虛猲荒渺浮誇舉無所施其伎焉者得此道也此又大學所謂知至而後意誠矣且格致之事以道眼觀一切物物物平等本無大小久暫貴賤善惡之殊莊生知之故曰道在屎溺每下愈王氏窗前格竹七日病生之事若與西洋植物家言之當不知幾許軒渠幾人齒冷且何必西士卽如其言則豳詩之所歌禹貢之所載何一不足令此子病生而聖人創物成能之意明民前用之機皆將由此熄矣率天下而禍實學者豈非王氏之言歟且客過矣西學格致非迂塗也一言救亡則將捨是而不可今設有人於此自其有生以來未嘗出戶但能讀三墳五典八索九邱而於門以外之人情物理一無所知凡舟車之運轉流行道裏之險易滑巖墻之必壓坎陷之至凶摘埴索塗都忘趨避甚且不知虎狼之可以食人鴆毒之可以致死一旦爲事勢之逼置此子於肩摩轂擊之場山巓水涯之際所不殘毀僵僕者其與幾何知此則知中國由今之道無變今之俗欲求不亡之必無幸矣蓋欲救中國之亡則𨿽堯舜周孔生今捨班孟堅所謂通知外國事者其道莫由而欲通知外國事則捨西學洋文不可捨格致亦不可蓋非西學洋文則無以爲耳目而捨格致之事將僅得其皮毛眢井瞽人其無救於亡也審矣且天下惟能者可以傲人之不能惟知者可以傲人之不知而中土士大夫怙私恃气乃轉以不能不知傲人之能與知彼乘騏驥我獨騎驢彼駕飛舟我偏結筏意若謂彼以富彊吾有仁義而回顧一國之內則人懷穿窬之行而不自知羞民轉溝壑之中而不自知救指其行事誠皆不仁不義之尢以此傲人羞惡安在至一旦外患相乘又茫然無以應付狂悖違反召敗蘄亡孟子曰不仁而可與言則何亡國敗家之有夫非今日之謂耶且客謂西學爲迂塗則所謂速化之術者又安在耶得無非練軍實之謂耶裕財賦之謂耶制船開礦產之謂耶講通商務樹畜之謂耶開民智正人心之謂耶而之數事者一涉其流則又非西學格致皆不可今以層累階級之不可紊也其深且遠者吾不得與客詳之矣今姑卽其最易明之練兵一端言之可乎今夫中國非無兵也患在無將帥中國將帥皆奴才也患在不學而無術若夫愛士之仁報國之勇𨿽非自棄流品之外者之所能然尙可望由於生質之美而得之至於陽開陰閉變動鬼神所謂爲將之者則非有事於學焉必不可卽如行軍必先知其地知地必資圖繪圖繪必審測量如是則所謂三角幾何推步諸學不從事焉不可矣火器致人十里而外爲時一分一機可發數百彈此斷非徒裎奮呼迎頭痛擊者所能決死而幸勝也於是則必講臺壘壕塹之事其中相地設險遮枙鉤聯又必非不知地不知商功者所得與也且爲將不知天時之大律則暑寒風雨將皆足以破軍未聞遵生之要言則疾疫傷亡將皆足以損眾二者皆紮營踞地息息相關者也乃至不知曲綫力學之理則無以盡準來復之用不知化學漲率之理則無由審火棉火藥之宜不講載力重學又烏識橋梁營造不講光電气水又何能爲伏椿旱雷與通語探敵諸事也哉抑更有進者西洋凡爲將師之人必通敵國之語言文字苟非如此任必不勝此若與吾黨言之愈將發狂不信者矣若夫中國統領伎倆吾亦知之不知道裏而迷惑則傳問驛站之馬夫欲探敵人之去來則暫雇本地之無賴尢可哭者前某軍至大同無船可渡爭傳州縣辦差近某軍紮新河海嘯忽來淹死兵丁數百是於行軍相地全所不知夫用如是之將領使之率兵向敵吾國不亡亦云幸矣尙何必以和爲辱也哉且夫兵之彊弱顧實事何如耳又何必如某總兵所稱銅頭鐵額如蚩尢驅使虎豹如巨無霸中國史傳之不足信久矣演義流布尢爲惑世誣民中國武夫識字所恃爲韜者不逾此種無怪今日營中多延奇門遁甲之家冀實事不能或迎此道制勝中國人民知慧蒙蔽弇陋至於此極𨿽聖人生今殆亦無能爲力也哀哉議者又謂自海上軍興以來二十餘年師法西人不遺餘力者號以北洋爲最而臨事乃無所表見如此然則曷貴師資此又耳食之徒不考實事之過也自明眼人觀之則北洋實無一事焉師行西法其詳不可得言姑舉一端爲諭曩者法越之事北洋延募徳酋數十人洎條約旣成無所用之乃分遣各營以爲教習彼見吾軍事多不可者時請更張各統領惡其害己也然噪而逐之上游籌所以尉安此數十人者於是乎有武備學堂之設旣設之後𨿽學生年有出入尙未聞培成何才更不聞如何器使此則北洋練兵練將不用西法之明徵夫盜西法之虛聲而沿中土之實獘此行百里者所以半九十里也嗚呼其亦可悲也已然此不具論論者見今日練兵非實由西學之必不可耳

至於阜民富國之圖則中國之治財賦者因於西洋最要之理財一學從未問津致一是云爲自虧自損病民害國闇不自知其士大夫亦因於此理不明故出死力與鐵路機器爲難自遏利源如近日京師李福明一案尢足令人流涕太息者也不知是二事者乃中土眞不容緩之圖富彊所基何言有損果其有損則東西二洋其貧弱而亡久矣淮南子曰櫛者墮發而櫛不至者爲墮者少而利者多也彼惟有見於近而無見於遠有察於寡而無察於多肉食者鄙端推此輩中國地大民眾誰曰不然然地大在外國乃所以彊在中國正所以弱民眾在外國乃所以富在中國正所以貧救之之道非造鐵道用機器不爲功而造鐵道用機器又非明西學格致必不可是則一言富國阜民則先後始終之間必皆有事於西學然則其事又曷可須臾緩哉約而論之西洋今日業無論兵農工商治無論家國天下蔑一事焉不資於學錫彭塞勸學篇嘗言之矣繼今以往將皆視物理之明昧爲人事之廢興各國皆知此理故民不讀書罪其父母日本年來立格致學校數千所以教其民而中國忍此終古二十年以往民之愚智益復相懸以與逐利爭存必無幸矣記曰學然後知不足公等從事西學之後平心察理然後知中國從來政教之少是而多非卽吾聖人之精意微言亦必旣通西學之後以歸求反觀而後有以窺其精微而服其爲不可易也夫中國以學爲明善復初而西人以學爲修身事帝意本同也惟西人謂修身事帝必以安生利用爲基故凡遇中土旱漧水溢饑饉流亡在吾人以爲天流行何關人事而自彼而論則事事皆我人謀之不臧甚且謂吾罪之當伐而吾民之可弔而我尙傲然弗屑也可不謂大哀也哉嗟嗟處今日而言救亡非聖祖復生莫能克矣聖祖當本朝全盛之日賢將相比肩於朝則垂拱無爲收視穆淸宜莫聖祖若矣而乃勤苦有用之學究察外國之事古莫如其所學之拉體諾卽今之辣丁文西學文字之祖也至如天算兵法醫藥動植諸學無不講亦蔑不精廟謨所垂下莫出其右南齊侍從之班以洋人而被侍郎卿銜者不知凡幾凡此皆以備聖人顧問者也夫如是則聖者日聖其於奠隆基致太平也何難不獨制藝八股之無用聖祖早已知之卽如從祀文廟一端漢人所視爲絕大政本者聖祖且以爲無關治體故不許滿人得鼎甲亦不許滿人從祀孔子廟廷其用意可謂遠矣而其所以不廢猶行者知漢人民智之卑革之不易特聊順其欲而已然則聖祖之精神默運直至二百年而遙而有道曾孫處今日世變方殷不追祖宗之活精神而守祖宗之死法制不知不法祖宗正所以深法祖宗致文具空存邦基隉阢甚或廟社以屋種類以亡孝子慈孫豈願見此曩己丑庚寅之間祈年殿與太和門數月連毀一所以事天一所以臨民王者之大事也異至此可爲寒心然安知非祖宗在天靈爽默示深痌也哉總之驅夷之論旣爲天之所廢而不可行則不容不通知外國事欲通知外國事自不容不以西學爲要圖此理不明喪心而已救亡之道在此自彊之謀亦在此早一日變計早一日轉機若尙因循行將無及彼日本非不深惡西洋也而於西學則痛心疾首臥薪嘗膽求之知非此不獨無以制人且將無以存國也而中國以惡其人遂以並廢其學都不問利害是非此何殊見仇人操刀遂戒家人勿持寸鐵見仇家積粟遂禁子弟不復力田嗚呼其傎甚矣𨿽然吾與客皆過矣運會所趨豈斯人所能爲力天下大勢旣已日趨混同中國民生旣已日形狹隘而此日之人心世道眞成否極之秋則窮變通久之圖天已諄諄然命之矣繼自今中法之必變變之而必彊昭昭更無疑義此可知者也至變於誰氏之手彊爲何種之邦或成五裂四分抑或業歸一姓此不可知者也吾與客茫茫大海飄飄兩萍委心任運可耳又何必容心於鼠肝虫臂而爲不祥之金也哉客言下大悟奮袖低昂而去

國朝六大可惜論

韓文舉

無賢君而國萎瘁者有矣無賢臣而國萎瘁者有矣無其時無其勢而國萎瘁者有矣士气不倡人民不慧而國萎瘁者亦有矣然皆不患此也其君則變法勵治之英主也其臣則中興自彊之元勛也其士民則聰明智慧通變達時之翹秀也然而卒不免制於俄敗於日束縛於英法徳何哉不然則風俗蒙蒙愚魯充也不然則姦佞綸綸據要津也不然則勇士殫智士殘也不然則謀策多言風波也不然則巧宦滋章營營身家也不然則姦民諜伺以情輸敵也不然則不務天時不治地利也不然則遊民闐溢寇盜多有也不然堂上百里堂下千里門庭萬里也不然商賈失計百工無藝農民困匱也不然文巧不禁遊幕侵蠹胥吏盜權也不然士人蔀塞搢紳驕恣官吏婪悍也不然國自爲國民自爲民官自爲官也有一於此不可爲國數者兼備豈不痛乎豈不痛乎器械𨿽精無用也海軍𨿽修無用也陸兵𨿽練無用也營壘𨿽固無用也城郭𨿽鞏無用也不然何爲其如是也

或曰西北回部一金順而三月定矣發撚巨匪蹂躪十餘省盤踞十餘年曾左諸公接踵而出而犁其庭掃其巢矣諒山之戰馮王諸將殲其醜類覆其全隊矣信如子言得無誑乎曰惡是未達時勢者言也中國水師奚與英比而商務無論也中國陸軍奚與徳俄比而輿地學校無論也中國繁富奚與美比而風俗技藝無論也中國制造奚與日比而振作無論也奚爲而不衰奚爲而不愚奚爲而不弱奚爲而不蹙而昧昧者不知也子未知國有六惜乎昔世祖章皇帝時周朗上書請二十家選一長百家置一師男子十二至十七皆﹝令﹞﹝今﹞習經十八至二十使修武授以書記圖律訓以軍部舟騎上下男女咸令習醫習經者五年有立言於司徒嫻武者三年善藝升於司馬若不成罷歸鄕裏終身不得爲宦大哉言乎設用其策人無不學民無不兵律無不解圖無不精醫無不良舟無不善扼南洋以制歐西辟西北以控彊俄臨髙麗以迫日本俄𨿽彊日𨿽興英法𨿽悍黑龍江琿春緬甸安南髙麗琉球奚得而陷失哉惜其言不用以至今日此可惜者一也

然猶曰漢家朝儀叔孫艸定臣未集無暇兼籌聖祖襲位聰明特起三藩亂而鴻博開矣西算重而律曆攺矣察天儀地球而知歐西智矣逐羅剎於黑龍江而知俄人患矣罷黜八股越至九年知舉業無用矣惜昏愚之臣多而才知之臣少不能相與輔翼互爲終始而無恥小人伺間而起奏請復立悲夫當此之時俄王彼得遊歷歐洲各國彊盛翻然易服水役則躬之鐵匠則身之知舊法舊政舊藝不適於用也歸而易之風俗一變耳目一新洵爲古今英主哉尋而敗拿破侖滅波蘭折土耳其吞西北各部至今爲天下雄嗟乎彼得變法驟然而聖祖變法忽然而止天其運乎地其運乎不可知矣此可惜者二也

庚申之役英俄美法戰艦環攻津沽一失險要俱開圓明一炬化爲灰燼傷心慘目有如是耶恭邸洞達時變議請詞曹諸臣西算西語咸令攺習信爲恢復規模萌芽於此不意事蹶於垂成堤潰於蟻穴而倭文端一言遽尼廷議辦事何多解事何少此可惜者三也

逆匪擾擾民心惶惶曾文正廓定全圖邦如新造國家積獘摟指可數人情思治如水如火如雨如雲攺弦易軌易於拉朽而竟不聞陳一策上一書力言變法者何哉津沽教案非不悉也馬加理舊案非不知也西兵平亂非不也徐郭諸公日與討習洋務非不諳時局尙格致也譒書有局非不通也令襲侯學數國語言非不達也然而不爲變政之名臣遂爲藏身之老子公乎私乎吾不敢言矣此可惜者四也

日本明治元年兆倡變法尼虛曼始之伊藤贊之三條實美成之延美人以訓學延徳人以練軍男女杳杳師範學開鄕裏師師學校林立器藝過於英人民溢於法盛矣哉我朝同光之間格致書院武備學堂水師學堂同文館廣方言海軍衙門招商局船政廠相繼興立然能制器者有幾人乎能譯書者有幾人乎能海戰者有幾人乎能熟習商情者有幾人乎日本以相臣而興中國以相臣而敗日本以三十年而興中國以三十年而敗日本以鎖國黨而興中國以守舊黨而敗一盈一絀一盛一衰何其殊也此可惜者五也

曁乎甲午中日兆釁旅順威海相嗣淪陷三省旣失四域震驚乞於英而英不拯援於徳而徳梗和貸於俄而俄要挾詞臣滚滚彈劾權姦公交車彬彬上書陳計卒不能救臺灣之割二萬萬之償五口岸之通商岌岌乎殆哉𨿽然人心不死誰甘爲囚虜誰甘爲恥辱誰甘爲刲割乎彊學會興耆賢萃京師發始滬上應之海內喁喁謂將振百年之弱矣規模未立而疑妒相乘議始聞而人相委去商子曰庸人難與慮始可與樂成其謂此乎此可惜者六也

嗚呼與孟賁爲不憚其勇非勇也與逄蒙爲不憚其射非射也與公輸爲不憚其巧非巧也與離朱爲不憚其明非明也與孫子爲不憚其兵非兵也與商鞅爲不憚﹝其﹞法非法也與老子爲不憚其智非智也與惠子爲不憚其辯非辯也與慶忌爲不憚其捷非捷也與鄒子爲不憚其誕非誕也今迫我而憚者非國乎械而精銳艦而充塞而工巧商而繁溢民而饒富農而沃衍學而駢闐會而萃聚志而膠合而愛結報而充揚烏得不憚乎不憚非愚則妄愚則不量妄則不商時事不審形勢不詳徒召兵殃人反其道誰怨誰良時接今日孰籌其富孰籌其彊

論中國之衰由於士气不振

康同薇原名薇君

重矣哉士之於國也彊弱系焉興廢系焉教化系焉風俗系焉不知先王之道不窮天人之化不明政治之故不達諸教之理不審諸國之勢不究物理之微不諳古今之變者非士也姦凶亂國王室淩遲兆庶塗炭四交逼上下窮困賊盜疊起社稷將亡而不疾首痛心握腕痛哭思振之者非士也聖教式微禮樂廢壞外教紛布內民托庇人之視我爲野番以我爲無教而不深引愧恥痛自激勵思捄之者尢非士也若夫士則仰觀造化俯察宗教綜覽今古橫審中外以聖人之學治天生之民故國家隆替視士气之昌微姦佞乘權因士气之衰靡蓋士之是非眾所繩準也豈不重哉夫歷往古觀來今興廢之迹得失之端未有不由士者詩曰濟濟多士文王以寧此文王以多士而興者也逮乎始皇暴虐畏士淸議乃禁詩書坑儒士禁偶語愚黔首而人士之口卒不可塞民庶之怨因日以殷不終二世而亡其天下東漢桓靈以庸弱之姿信讒邪之寺鈔錮賢人害殺良士漢社遂虛宋之元佑慶元明之東林復社士气抑塞國運朽敗此古用士不用士之效也夫才者國之基也士者才之宅也士盛則其國彊士寡則其國殃近徵外國莫不皆然美英徳日今號彊盛之國也然英日三島之地也徳三十餘小國之一也比利時萬餘方裏之小也崛然興屹然盛左彊右雄敵未敢片言侵犯豈非能自振則弱小不可輕哉土耳其波斯印度中國古稱文明之都也土耳其屏藩內叛國權外失六大國欲分之久矣印度已隸於英矣波斯陰屬於俄矣中國且有瓜分之說矣豈非不能自振則廣大不足恃哉夫美以士立日以士彊豈非士之可貴哉中國頹弱廢病不振者久矣甲午之役以堂堂四千餘萬方裏之國挫於區區三島之眾失東藩割臺灣償巨金開商埔盟城下立自縛之約失百世之威傾吾民之膏液戕吾民之財命使天下之民撟口咋舌震驚悚駭者何歟夫日本戊辰以前危困之狀與今日中國等耳自天智至孝明千餘載外戚擅權王綱解紐奉承鴻緒者盡皆藤原氏之甥位朝廷者無非藤原氏之族宗室削弱兆庶無告賄賂於朝廷田園布於天下而諸國吏治廢弛叛亡蜂起令宰逃職豪武牧民原平二氏起自武功奪藤原履故迹專橫之行日進不衰威福之狀有加無已徳川家康丰臣氏之雄藩也以權詐陰險之行坐持政柄二百有餘年矣自昔藤原柄政相家執權保平亂國武門專肆大政移於關白全權歸於幕府將軍以世君如贅旒自公卿迄輿隸各分采邑以贍家族臣將軍之臣民將軍之民積弱相安不知有君此我中國從古所無卽魏晉盜竊亦未嘗如此之久而甚也當此之時內則抑壓其民苛賦重斂公七民三富商豪農別有編派間或罹罪律無定式畸輕畸重惟刑吏之意含冤茹苦無可訴之門越分上請扳軒泣訴奏牘未上刀鋸已加瞻仰君門如天如神積威力壓制已極此又中國之所無也外則徳美俄法奧荷見逼鯨吞虎視肆其雄之威弱肉彊食任彼膏腴之取幕府則如鼷小識似猶卑畏難苟安惟命是聽索償巨金無勿予也要辟口岸無勿從也立約勿敢過問也曲直勿敢與判也敬其敵虐其赤取容一時偸安瞬息不知傾覆之近在旦夕此中國之同病可爲痛息者也

徳川晚好儒建孔子廟講程朱學由是士知君臣之義民有勤王之心儒生源光國箸書首倡尊王之義藩主齊昭立說主持攘彜之議激動人心感發士气度邊華等譯西書新井君美傅雅蘭學山縣昌貞髙山正之蒲生秀實等或箸書寓意或泣哭動人或演說勸化或面折權貴或刺主和之臣或襲外國之使其生徒故吏星繁云眾發激甚多傾動天下故處士橫議沸盈如風雷之相應乃至潛交公卿密連大藩以抗幕府於是公卿藩侯多主攘彜之說然尊攘之士褫官者十七人幕府方且厲其威稜大索嚴錮而人心益橫士气益張伏蕭斧觸密网至不可勝數前者駢戮後者輩起一不顧視死如歸用能使公卿悚變幕府危懼革八十國封建之積勢收千餘年已墜之神柄使神武墜緒亡而復存明治維新肇有端皆諸士之功也於是日本維新政治更正條約頒定憲以張國法開國會以伸民气變政僅二十餘年而挫割四千餘萬方裏四百餘兆人民之中國威振海外名振英法推原所自豈非士气之振致之哉夫日本之士得中國學術之緒餘而若此我中國之士受數千年之聖教師傳未失而若彼豈不異哉嘗獨居深念窮思其故豈船不堅不利無以助彊歟土地僻小不足自立物產薄劣不足自供無以致富歟艸昧不辟無教之國無以稱文明歟則皆非也士气之不振也苟安幸免心私志散以釀成此不痛不癢世界耳推吾中國之之士之意豈不曰勢之彊弱國運也事之成敗朝臣也素位而行吾何預於國國寧賴於吾哉夫胚三王孕五帝聰秀開敏翹然而首於齊民者士也孔子一布衣耳車馬棲棲斯人是與伊尹一耕夫耳先覺自任溝中己溺彼二聖者夫非猶是區區之士邪昔郅惲投竿範滂攬轡東撤上書東林攘臂請朝太上則帝車可牽廷議大禮則宮門可挽匹夫抗憤嬈直斯行亦寧非中國之士邪𨿽然中國士气之不振抑有故焉漢初道雜黃老亂眞發點之始痼毒旣劇逮及晉世崇尙釋道淸談之誤因以亡國有唐繼吉士節掃地奔走權門恬不爲怪宋儒獨善自謀旣優流風所暢爲害亦烈自明迄今士習之獘亦有數端貞逸自髙者則絕世離山林深密也風流自命者則沈酣詩酒馳逐聲歌也迂遠事者則委於國運安於朝廷也考據之家則禽魚艸木嚼之愈甘賈馬杜鄭旋其下尢其下者皓首詞章終老帖括舉凡民生之疾苦郡國之利病種族之存亡宗教之興替不啻楚弓得失渺不相關嗚呼以此言士士气可知以此求士士才可數以此厲士士節可想矣此中國所以變法數十年而不彊也更有無賴學子於中國之學懵然未嘗問津於是彜其語西其服壓人以气大於夜郎而英法之文率未上口格致之學猶未窺徑獵其皮毛失其要其爲士者又何如矣此中國所以變法數十年而益弱也卽有一二志士熱血捄世合大倡實學修聖道攘除恥辱天下乃大心未就而謠諑旋加銳气而前無聊而返豈不痛哉觀火而閉門隱避者災必自及裏貧而厚藏自備者盜必橫侵獨不見印度乎隸英六十餘年而議院不有印人之迹也非我族類其心必異種類之辧西人最嚴彼誠奚愛於吾哉若夫安其故常絕無振作好虛談遠實學賤農工惡商賈善藏畏事圖自私自利之計就縛制藝無利民便國之事甘心爲印人之續俯首就奴隸之賤殷鑑不遠竊爲天下賢士傷之夫天下事顧亦人爲之耳公交車上書激動全國彊學立會開發天下士气一振然景從已然之效也春秋之義責備賢者反不討賊趙盾等於弒君鄰國不救齊桓引爲大恥以此律之則中國弱危之獘不能無咎於士君子也若夫斗筲之量無識之人斯固無與於責焉矣夫天下之士气乃心王事日美之所以興隆也士與國離自私自利波斯﹝土﹞﹝士﹞耳其印度之所以衰頹也寧孰樂焉吾也漆室抱憂投梭而起杞人之念益用拳拳天下士其同此衷否耶

論中國不能變法之由

張壽浯

今之薄海億兆京垓之眾夫非猶是方足橫目之齊民也哉猶是民也同斯覺識同斯天性國家胡如此之敝官常胡如此之謬士習胡如此之壞民生胡如此之蹙林林總總日淪困敗孱偸息不自振拔非腦智之僾塞也支體之痿痺也所謂軀體峙立首函淸揚聰明不甚相遠者均得有爲之人也彼方握朘削之權享停年之利受推戴之奉不必復有爲於人者無論矣彼疾首蹙頞黎累憂悲終不自得毫無生趣之人何莫不具有自新之質點而欲成其重心之力也夫一人者眾體之積也一家者數人之積也一國天下者百千萬億兆京垓人庶之積也以百千萬億兆京垓人庶之眾人人奮發人人濯磨人人維其振興之力人人推其變通之效一人自求之眾人自求之推而行省天下亦自求之新法之變𨿽馳傳騖置當不若此之亟夫聽善言便計愚者知說之稱良法美意不肖者知慕之人情之所同若聲之相應景之相附非鞀鐸之足諭也故淮南曰移風易俗者其惟心行者乎玆是者未遽行審其機焉若寢關暴纊咸日冀於上者拳拳之忠也天下汲汲之勢非惟兵釁旣接名譽牿亡已也汨其所從來之性拘其爲無益之業國俗如此𨿽名立無害眾庶歸已聲施無窮然猶不以爲可者民智之用不彰自私之見不去也乎曹惡者鮮不廢也夫自私之獘豈止今日然哉自傳賢之舉廢而一姓之事興以爲天下子孫萬世帝王之業徒焦思厄慮以防他姓之獘王者於是私其天下矣自愼徽時之義廢而資格停年之說起以爲非矜愼守舊循行故事敷衍抵塞終身不躋顯榮之位在官於是私其職守矣自辟門吁俊之典廢而制藝帖括之令起以爲挾其舉業卽足以幸進何必勞心他務而士夫於是私其學矣自賈正商盟之文廢而貪粥兼營之萌起以爲我得新法當以自利何故公之他人也而工商於是私其有矣富者貴者以爲人之危急無與於我何必勞心以爲人貧者賤者自安於一無可爲馴至爲遊手爲盜賊爲無行而不止滔滔皆是誠呼吁之難也此皆自私之過也夫人之所欲得者名與利耳以今日罷敝羸弱莫究詰之際而能教而子弟擴而心智定一新法以濟國脈得一新義以維天下發一新學以擴民智著一新學以擴民智著一新器以利民用充而智以敵外國懸而書以遺後世與僅習帖括而幸科第挾苦窳而坐困乏其得名爲何如獲利爲何如不此之圖坐令一人自私之見積成百千萬億兆京垓自私之見以終淪天下也豈不痛哉今能習知時務變法究求國家安危之所在者何處無其人也卽攝贊之輩委蛇之徒吾亦斷不敢謂有知時務變法究求國家安危之所在者必盡無其人也然於百十之眾與四百兆光力未發質點未成之人加減而比例之其亦猶太倉之一粟滄海之一塵也庸足濟乎以今日然自私之人行事相阻利獘相欺進止相撓艱阻相軋過相訐善相誣得相惡失相幸成功相忌同類相離如此卽一二獨立求治之士而欲天下盡袪其私也庸足濟乎當此數千年之積習二十四行省之秕獘而進以中外參錯之創局則所謂一二有志求治之士成其質點發其光力握簡勸諭其亦猶一一之勞也庸足濟乎

乎前此講求新法而終不得其用至爲旅進守舊者所借口誠數數矣海軍新法也委諸敵國鎗新法也喪諸烏合輪船新法也沒諸中飽和約新法也操諸彊族關稅新法也假諸異類織造局火藥局新法也毀諸姦細船政局官書局新法也隳諸狡挾敗諸讒間甚至民間日用瑣屑姦僞之習均由新法而愈增其獘從不知非新法之獘實徒襲新法之名之人誤之也斯其不能變法之所由者此也我朝仁厚開基凡百庶政皆循成例廷臣樞輔類至耄耋縱欲有爲精察靡繼𨿽非苟安參迕疊興忍逐外異觀聽攸重豈壯年之所爲思報國亦無從也有志之士矢志實學限於耳目絀於願力袪其常途終罔依蹈人莫不樂其所修而遊不用之鄕則竭智終鮮斯其不能變法之所由者又此也國家成務眾庶懸隔人自爲謀各私其利事權旁落充斥棼混刪繁汰冗整釐畫一損彼私利失其事畜復拘聞見智淺識薄所居聆聆不知凡要絕斯冀幸終竟無用巢苕戀幕冀得苟安以故正獲之問於監市履豨也每下愈斯其不能變法之所由者又此也推斯故也以至一二獨立求治之士其勢愈孤其機愈窒其情愈迫其言愈危欲施壽命傎倒怖慮匪智匪道罔規成就寂然以遊悔蹉忽焉已邅回世變莫可殫論君子曰天下之不齊气類之積也气類之積皆自私之見也夫欲人皆泯其自私之見風同道一豈易言哉今以裹足之微八股之賤重以天詔猶復不行斯民之气類不齊於此可槪見矣周朗之書恭邸之疏言之痛切終尼成議豈燭照而坐遺誠知气類不齊情參貳終脞錄而無成故渙而莫舉也同光以來格致書院武備學堂同文館廣方言館海軍衙門招商局船政廠相繼興立終成無用非上之不得其道殆皆气類之私積成意見尋常怠忽實未嘗一日設身爲國家謀也气類之不齊於此又可槪見也八股之科舉𨿽不變曾未嘗禁人言新學也工商之部𨿽不立曾未嘗禁人言新藝也樹藝畜牧格致之官𨿽不設曾未嘗禁人言新法也夫以中國之事秕敝之多𨿽日中數諭諭中數千萬言何能殫盡乎施之千百年來荏弱之民也王者之道尙馴貴簡使夫詔令紛繁變端百出是非與民休息之道也天下之勢自下而上傳曰造端夫夫婦臯陶曰天聰明自我民聰明天明畏自我民明威吾故謂人袪其私則气類無不齊气類無不齊則法無不變法無不變則國無不治誠以積力之所舉無不勝也眾智之所爲無不成也夫使气類不齊私見不去積重難返守舊紛仍徒欲以臺簡之論口舌之爭吾知其必不能變也𨿽有堯舜無所措也載重而馬羸𨿽造父不能以致遠車輕而馬良𨿽中工可使追速是故聖人之爲道必因夫民也民之自新當若之何哉爲士者恥其國爲異族所淩而不汲汲於一第然棄其帖括取古今治亂之道泰西興亡之故搜采翻譯各立書會伏處而誦讀之其爲商者憤其利爲外人所奪然合其心力聯爲聲气設立公司商會無相虞詐究求利獘而共圖之其它爲農爲工盛以講習新法爲事互相通濟互相勸勉互相保衛視黃種之民如一家視同業之眾如手足視本國之財爲公物視五洲之地爲咫尺有內諸夏之心有崇聖教之志气象丕變靡然向風如水附壑吾知所謂太平之世遠近大小若一無隃此也涓涓江河其勢日下吾願有志於世者相與濯磨而濺滌之務使袪其私見齊其气類有相愛之意復加以行事相勸利獘相告進止相助艱阻相扶過相隱善相稱得相賀失相矜成功相期同類相助開物成務天下事猶人爲也先民雲天下興亡匹夫之賤與有責焉言天下至重也匹夫至也系天下於匹夫撓天下者匹夫進天下者當亦匪伊異人任也千鈞之衡移於銖兩歌哭之感何關切身而變國俗獨婦人女子然哉諺曰秋霜降者艸花落水泉動者萬物作易垢次夬明亂生於治剝之不可遽盡也必受之以復是以君子日孳孳以愛力倡天下欲人自袪其私而以齊其气類者也邦人諸人同聲相應某又烏得爲宗周之嫠婦已也

論中國守舊黨不如日本

劉楨麟

壯矣哉日本之守舊黨也孝明天皇時美英俄索十口通商幕府主和而徳川齊昭之徒倡攘彜以忤幕府乃有戊午之獄死者百餘人萬延以後藩之處士益倡爲尊王以攘彜之說乃有刺大老攻使館殺朝臣之事前者僕後者繼嗚呼可謂堅矣奇矣哉日本之守舊黨也明治初年大將軍歸政長薩士三藩始而削幕籍繼而廢封建繼而爭遣藩士畱學外國繼而大開外交盡變西法均一藩侯也均一處士也均一守舊黨也前後十餘年間顧相去懸絕如此嗚呼殆人之性有異哉劉楨麟曰能因時者謂之俊傑執一意者謂之下愚日本三十年前其厭惡異族而詆擊西學與中國同然不過彊藩巨室浮浪處士痛於王權之不振思乘外交之間以覆幕府至於幕府已亡而知彜終不可攘遂幡然變計一意外交與幕府當年無異而其步趨西法易服色攺正朔視幕府主和之事尢重過之然而國成中興遂以有今日維新之治善乎黃君公度之言曰當時攘彜之論要其所歸不在攘而在尊王尊王所以亡幕府耳嗚呼此其所以爲守舊黨也此其所以爲眞守舊黨也中國之守舊黨多矣其見西人也畏而惡之聞西學也唾而詈之與談朝事則以爲不可救藥論及新法則以爲世風日下觀其字字孤憤聽其言言痛哭非不忠且悍也與日本之守舊黨未有異也然而叩其所以能尊王能保國能禦外侮能救天下於累卵之危者則與日本之守舊黨何相反也𨿽然第以此而責若輩若輩必不伏受吾今且備舉中國守舊之派推其所以守舊之故窮其所以守舊之獘以告天下𨿽質之斯人當亦無辭焉

其一爲宋學之末流古人明哲保身之語最足爲士夫藏身之計今之談洋務者憤於已事視中國之政教術業幾若無一當者而言之過激遂爲此輩借口之媒其下者自顧經世之學一無所識乃托於用彜變夏之說詆誹西學甚至得一洋物見一洋人陰羨之而陽嫉之故爲兢兢然以防其浼其上焉者乃淸談孔孟襲於尊王攘彜之迂論誓志與西學爲仇否則潔身自好汲汲焉求自免於過幾若一言不敢語一步不敢行其於富貴利達無所爭而天下事遂無復感慨以爲己任彼其托體甚尊自以爲主持道俗之關鍵而世且號爲君子遂使因循苟且養成今日不痛不癢自私自利之世界此固非宋儒之所及料也乃依於宋儒者之流獘也然此非吾之深文也中日之役主和者有人主戰者有人洎夫馬關定約訟者紛紛吾試問宋學諸公能有攘臂疾呼痛哭以爭如朱子之三諫和議不得當則罷職去者乎有起以爭者方詈爲處士橫議矣吾是以知諸公之必不能也宋學者曰今中國之獘由於人心之不正人心之不正由於見異思遷吾試問今日之中國不教不養而第衍誠意正心之虛論日執人而責之遂使國勢可安風俗可治乎吾又以知諸公之必不能也然此尙曰已事請言其迫近者今日外交大開通商之口徧於內地拒之旣不能置之復不可向使諸公身爲疆吏當通商要區或銜命辦交涉事上迫公義下顧名位其能委而卸之乎不能委之其能我行我法挾彊負固以馭西人乎偶一蹉跌外召侵侮內誤國家將能不任其咎乎吾又以知諸公之必不能也孟子曰旣不能令又不受命是絕物也天下勢所不敵者理反爲之屈我旣不能與之角逐而彼之所恃以陵我者我正當師其所長以爲伸雪之地顧日悻悻然羞之曰彜也彜也而不知拘迂自守俯首受侮以貽天下國家之害者其羞爲更不可言耶此則可爲太息者也

其一爲自保權利之計中國今日政之不善教之不振𨿽騃豎蒙孩靡不知之然而同光之間始言變法矣而竟有法越之役法越之後益言變法矣而有中日之役中日以來殆今數年矣其倡言變法者如鱗如鯽項背相望而問所以果行變法之事則槪乎未有見也且夫中國積弱之本原豈不在人才之乏絕哉然欲得人才必變學術欲變學術必盡舉其舊學之蠹天下而弱中國者摧陷而廓淸之乃可以爲治則帖括考據詞章之學其不可以復尊也明矣不可以復尊然今之號稱士夫將以任中國變法之事者其不受治於帖括考據詞章之內者曾有幾人也帖括詞章無論矣且言考據之事其咬文嚼字瑣碎箋疏竭終身精力以從事於聲音訓詁之中方且自命通人忽然令屏而棄之其不忍割愛也容能已乎且利祿之路藉是以求如前說是必捐棄故技更受要道恐後來居上彼將長此廢棄而不復用也嗚呼其操心誠苦矣其慮患誠周矣𨿽然覆巢之下豈有完卵圮室之餘必無全棟彼之固守舊學者今日尙不知其無用而嘵嘵然自爲尊大是大愚也知其無用而猶欲堅忍保全之以坐視國家之不救而己亦同受其獘是不特愚且大不忠也夫變法者天下之公理萬國之所同也我而不變人將變之必俟他人之來變而始然攺計是猶遠行失道不急問津姑冥心以直往其喪失而無歸也必矣其一利害之見太明今之談變法者習見乎西人已成之效以爲前事可師直欲一蹴以幾於治而通人才士且日日張論發世界之公理或不免有陳義之太髙而迂聞隘見之徒偶一相聞鮮不驚而咋舌故每興一新法則保持祿位者有惡不便己之嫌畏葸偸安者有言多成少之慮甚且明知其有益而諉於前事之敗以爲鑑如鑄幣開礦之事是也畏其難而不任則托於小民之不便以爲辭如鐵路小輪之議是也然此猶曰遲疑於先舉行於後也若夫變科舉此自彊之本原也而以爲礙於成法開學會諸學之植基也而以爲大幹例禁設議院上下之相通也而以爲侵於君權凡此庶政更僕難數古人有言曰害不十不變法又曰利多而害少則爲之今明知其利而必遲遲觀望以流獘爲防夫獘誠可防然天下事固有不防獘而獘不生愈防獘而獘愈多者曷不觀西人文网寬弛與民同權而蒸蒸富彊日不可遏乎中國之防獘誠密矣然國紀頹弛吏治墨黷民俗頑元廣此其防獘與不防獘顯殊而得利與得害之相差何顚錯若斯之甚也今天下方病殆矣三年蓄艾惟恐不及千里求醫靡或辭勞醫旣得矣方旣具矣而主者猶斤斤駁詰以難之是固不可解也亡具甚矣其一習於世俗之見妄自尊大中國今日之人四百兆其未嘗讀書明理者無足數而其號稱衿纓居四民之首者實億兆有餘然其中迂愚謬瞀者殆不可以數計何也夫人見識之髙卑視其志趣之廣狹今之所謂士者其目光心力𨿽極大不能出於身家之外故其持論發議常有令人不可向邇之勢吾嘗見有世家淸裔儼然紳宦聞人談西學不信裂奮爭甚乃至於鬥毆此其愚悍之質誠可笑而可憫然此猶謂不解事之人固應爾若夫講席大師固居然學子之表率朝廷之備才也而猶復囂然自大動曰八股之學必不可廢彜狄之俗不能亂華其愚者乃更謂寡不敵眾邪不敵正西人之炮械𨿽精吾中國終必有出而滅之者至於儒教之大宗已岌岌乎欲墜彼猶謂外國尊崇有建廟廷師之舉吾教將以光大也蓋天下之大而談時務者此種人十居其五似守舊而實非守舊彼其慨談時事盛气陵人初見者幾或以爲忠憤之可嘉然而西國之方名且未能辧中國之掌故亦未或聞而徒聞風臆揣信口亂道遂使謬種相傳成爲風气嗚呼天下之事方急而此等非明非昧矜愚飾智之徒乃觸目而皆是豈不恫哉然使其憤激國恥迫而爲是慷慨不平之語斯猶可也然而廉恥不立徒爲大言推其流獘小之倡爲瞽說足以撓新法之行大之鬧教抗官足以貽國家之害其甚者見利則逝見便則奪國家有敗則因而挺之矣君上有患則立而觀之矣有便吾身者則欺賣而利之耳嗚呼其禍害可勝言歟

𨿽然是數端者亦不能盡爲守舊黨咎也天下之勢以積而成諸天之積以諸星地球諸星地球之積以流質起點其積之也莫不以漸而其浸淫推衍遂鑄就千萬億兆年之世界而莫知所自來匪特莫知所自來直以爲有生自然之理耳中國之人心風气以今日而上等諸數百年及數千年豈不謂其遷變相去之遠不可以道裏計不知自其陳觀之則然而推其究竟則固有未盡然者也何也中國今日之士習固非有人焉起而率之也而其不振也若此是豈人之性使然哉蓋嘗反復於其故矣孔子曰志士仁人有殺身以成仁無求生以害仁曾子曰士不以不弘毅任重而道遠死而後已儒者立教之初其宗旨莫不以救天下爲主而其責必屬之於士蓋士气者風俗之引而气節者又士气之起點起點之差引未有不失者也自老楊二氏之學出首倡爲己之說老子一書皆爲自私自利之學一則曰知其雄守其雌再則曰不敢爲天下先而楊氏至於拔一毛以利天下不爲此風一倡深入人心其流毒遂至於後世夫老楊之學儒者亦旣辭而辟之矣吾何以謂流毒於後世也蓋人生不能無欲有欲則不能不爲己爲己則𨿽極小如飲食細故慮無有捨其便而趨於不便者此固含質而生而亦人情所同也人旣有是本質而老楊自私之學乃如人情而起故不待教而能而人之老於世故巧於藏身者得所師法更推廣之深勘之以善其揣摩之術蓋人之情順者也儒者教之以爲人是逆之矣老楊教之以爲己是順之矣逆之必難行順之必樂就如水就下猶獸走壙故遷流所至𨿽以漢武時儒學昌明罷黜百家終不能斷老楊之根孽而其教且以不傳而愈大至於今日世變日亟種族難保而人心頹靡畏難苟安其稍上者閱歷旣久熟血銷磨斷不肯鬻身以殉世其下者則借口於不可爲而乘藉便利但圖飽其欲壑故天下之破敗裂坐是以成者蓋非一朝一夕之故而儒者遂以無用聞於天下而不知實老楊之學有以播之種而灌之毒也

不寧惟是中國二千年之政術皆爲王者一家而設其措施經營之非有所特異而其箝制壓抑之術實積重於隱微故後代沿前代之術後代又沿後代之術輾轉相師變本愈厲而王者或知之或並不自知之至於服領衿纓之徒惟有喁喁沬沬於文网之中束手鉗舌而不敢動蓋勢力之重積爲風气風气之久成爲義理童而習聞壯而率守𨿽舉天下至小極之事慮無不自設一名分度量以圈限之至於今𨿽時變之已急國勢之已殆仍日循循於圈限之中至於誤國至於誤天下至於自誤而不肯稍變乃反囂然自解曰義理固當如是也嗚呼使起二千年造政術之王者而告之應無不啞然失笑且恨不能取而變之也又不獨此也中國今日之不守舊者非不多矣內之有同文方言之館外之有出洋學習之徒固國家儲以待維新者也而昔年之役若此是其效旣矣然第曰無效猶可也夫今之謂爲西學者大抵於中國義理之學絕未講求而一入洋卽大更面目一則怵於西人富彊之威而盡棄其所據直欲舉中國二千年之儒教亦以彼中所尙者代之一則出洋肄習粗有所得而所得者亦不過語言文字之末乃輕藐中國肆口詈罵而於中國之政教術業實懵然未知也一則通西學借以貢媚西人爲衣食之計旣有所憑恃則欺壓同類父母之邦且不顧惜至於中外有故則賣國以媚敵聞風而先遁嗚呼中國而日言變法日言西學而所謂變法與西學者乃多出於此數種人嗜利無恥亂種蠹國是不特不足以彊中國直可以亡中國而有餘耳此何怪守舊者之抵其隙而執其口且發憤積怨痛詆西學爲無用也

凡玆因緣其積漸或在數千年以前或在數十年之頃坐是錮於舊習懲於故轍坐危亡莫肯奮發士習日頹風气日墮其卽有出而興作者亦不過剛愎昏蹇之人或權術黠詐之輩其事旣不能舉而天下人亦重以新法爲咎病嗚呼是豈中國不可爲哉中國之人眞不日本若哉然欲救中國而無愧日本將何如則請爲三言以斷之曰以愛國爲種核以士气爲萌芽以合爲培植夫日本當日之攘彜不過其處士憂國之心憤激而發而一夫提倡所在風靡至於膏蕭斧觸密网一往不顧視死如歸故山縣昌貞蒲生君平之流靡不悲憤著書歌泣國難而髙山正之乃有泣癖之名語王室式微則泣聞邊防有警則泣訪南朝諸將之迹則泣談忠臣孝節婦義僕之事則立此其慷慨義烈出於性生其愛國之殷士气之壯人心之固如此故其國浡然興盛非無故也中國今日之不振士人實當坐其咎顧亭林所謂天下興亡匹夫之賤與有責焉種族之華能無非類之懼君父之患寍非臣子之辱如其以存中國爲心則𨿽倡言守舊吾不以責之也如不以存中國爲心則𨿽日言變法日事西學適足爲外人先路之導耳奚論守舊夫日本之退還遼東猶設立記念會以爲千古未有之辱而堂堂中國二千年文明之教數十萬衿之士乃靦然相視恬不知恥舉數十年償割地失權辱國之事漠然不思所以振滌之其謂之何哉孔子曰人而無恥不知其可立國而無恥烏可以爲國也必使人人有破釜沈舟之志有臥薪嘗膽之謀士气一倡人心自合天下之勢散則必敗合則必成書曰予有臣三千惟一心此武王所以誅紂也今與天下士言變法𨿽唇焦舌敝聞者非曰人微言輕則曰無權無勇詩曰邦人諸友莫肯念亂誰無父母嗚呼伊川之發已充斥於門堂學校之林無所容於弦誦大勢岌岌朝不及夕猶復委心任運人相委卸吾恐四百兆衣冠之種其不淪陷者幾希矣

論中國之將彊

梁啟超

西人之侮我甚矣西人之將滅人國也則必上之於議院下之於報章日日言其國政之敗壞綱紀之紊亂官吏之苛黷其將滅人種也則必上之於議院下之於報章日日言其種族之獷悍教化之廢墜風俗之縻爛使其本國之民士若國之民士聞其言也仁者愀然思革其政以拯其難鷙者狡焉思乘其敝以逞其志夫然後因眾人之所欲一舉再舉而墟其國奴其種而瞷然猶以仁義之師自居斯道也昔施諸印度又施諸土耳其今彼中憤土責土唾罵土之言且日出而未有止也疊見近年萬國公報時務報中余讀西報其訾中國之國政綱紀官吏蓋數十年以來矣歲去八九月以後乃更明目張膽昌言華種之野獷華民之愚詐華教之虛僞時務報中亦屢譯之然其不敢譯者尙不知凡幾卽如去年西曆十二月廿四號上海某西報有一論言華民不徒已死並且臭爛其言眞不堪入耳此外類此者尙多其意若謂苟不滅此朝食則爲逆天爲辱國爲悖理一倡百和舉國若狂日本人師其故智於其報章日言臺灣之民頑惡刁狡不如生番之馴善西國羅馬舊律凡與文教之國戰爭者皆有公法𨿽攻城入邑無得肆擾惟與野蠻戰不在此論日人惟痛詆華民曾土番之不若故得屠戮淫掠慘無天日而他國鮮有以爲非者非不知其非也彼其因利乘便狡焉思啟思以此道行於吾十八行省者舉歐洲諸國皆有同心也羅馬舊律凡入野蠻之國者不由國門入築橋踰城而進焉庚申之役英法之待我蓋以此也去歲五六月間英人徳人先後調其向駐非洲之公使來駐中國厥意謂之國也非以治非洲之道治之弗治也無端而逐工無端而拒使無端而索島岸無端而攬鐵路無端而涎礦產無端而幹獄訟人之輕我賤我野蠻我奴隸我禽獸我尸居我其慘酷至於如此其極也

梁啟超曰西人其毋爾中國非印度土耳其之比也印度見並已百數十載爾來英人設學校以教之其人才成就能與旅印之英人齊驅者蓋絕焉愚智之相越遠也土耳其受侮三十年而其君民上下委軟薾敝無或思自振厲以衛國本徒知區別種族仇視其民今中國誠敗矣然未至如百年以前之印度也且未至如三十年前之土耳其也今自和議以後𨿽朝貴大吏晏安猶昔而艸茅之間風气大開其灼然有見於危亡之故振興之道攘臂苦口思雪國恥者所在皆有𨿽喉舌之地尙多窒塞而各省封疆奮然興作者蓋不乏人𨿽鄕曲學究枯守﹝眢﹞﹝夗月﹞井侈言尊攘舊習未攺而後起之秀年在弱冠以下者類多資稟絕特志气宏遠才沈雄嗟乎謂天之不亡中國也則瓜分之約期以五年內訌之形不可終日𨿽諱言亡寧有幸也謂天之亡中國也則何必生此無數人才以膏兵刃而藉馬足使之奴焉僕焉犬馬焉於異類然後爲快也

吾請與國之豪桀大聲疾呼於天下曰中國無可亡之理而有必彊之道約舉其故都有三事而土地之腴礦脈之盛物產之衍猶不與焉今夫西人之所以彊者則豈不以人才乎哉以今日蒙翳固陋窒閉之中國而欲與西方之人才較短長其奚不量𨿽然今微論他事以吾所聞向者所派學生遊學美國者咸未及卒業中途撤歸而至今卓然成就專門之業有聲於西域者猶不乏人當其初達美境於彼中語文一無所識二三年後則咸可以入中學校每試焉輒冠其曹學中教師罔不鼓掌贊嘆蓋無論何國學堂苟有支那人在弟子籍者未有不翹然秀出於儕輩也今夫向者之遊學生皆非必吾此間之上才也向者風气未開父兄所以詔勉其子弟者恆在科第大率量其才力不足以得科第乃遣之從事於此途非如日本之遴選俊異以承其乏也然所成就已若此然則以彼中上才與吾中才較而其短長髙下固尙在不可知之數矣率吾四萬萬人中所謂聰明才智之士者而一一進之以實學練之以實事行之以實心十年之內何才不成彼夫印度之不昌限於種也凡黑色紅色色之種人其血管中之微生物與其腦之角度皆視白人相去懸絕惟黃之與白殆不甚遠故白人所能爲之事黃人無不能者日人之規肖西法其明效也日本之種本出於我國而謂彼之所長必我之所短無是道也土耳其之不振也局於教也回民錮蔽窒塞殘忍酷虐謂殺人者生天謂戰死者成聖其教也蓋野蠻之行也若夫吾教則精粗並舉體用兼備𨿽久湮昧一經發明方且可以施及蠻貊莫不尊親而何有於區區之神州也以種則若彼以教則若此嗚呼是豈宜奴焉僕焉犬馬焉於人者哉聞之有才千人國可以立有才萬人國可以彊今夫以中國之大種類之美教俗之善欲求於四萬人中而得一人殆匪曰難也此其將彊之道一也

今天下大較西國則君子多而野人少中國則君子少而野人多斯蓋彊弱之大原哉𨿽然福固禍所倚禍亦福所伏十年之後吾恐黃白兩種之交涉必有因此而生非常之變者西國機器日盛工廠所容之人日夥而爭工價爭作工時刻抑脇廠立相率罷役之事歲數十見何也知學之人日以多謀生之道日以廣苟其才力粗足以自養則恆樂爲勞心而不樂爲勞力此人情也以是操作辛工之人日少一日工人旣日益減而所興作之事所需工人日益增以希獲貴於是執業愈賤愈苦者其所獲之工價愈大工價旣漲則所成物價亦漲一切物價旣漲則一切人所執業之價亦漲互相增益無有已時故歐洲人譚時務者以工價一端爲數十年絕大消息之事夫以今日白種作工之人應今日歐美工廠之用猶嘆其少十年以後此益增而彼益減乎工價日增而作工時刻日減則廠主病廠主折閱工亦無依則工人亦病百物騰踴人心皇惑則舉國皆病窮極思反必求工人多然後工價可以賤工價賤然後物價可以平此必然之情形矣今夫華民四萬萬其恃作工以謀食者過半而未有已也中國婦女恃粗工自養者亦過半而其操業最勤其費用最儉惟勤也故作工時刻可以倍增惟儉也故工價可以倍減丁彼時也用吾之所短以持西人之所長則華工之權力可以橫絕於天下舉天下之器物皆仰成於華民之手欲華種之無彊不可得也今夫日本之民數視中國僅什一耳其操作之勤取值之寡視歐洲𨿽有閒其去中國則尙遠甚也而近年以來猶以工藝雄於萬國每歲手作之物售至美國者且值千百萬西方諸國靡不睊睊畏之而於闐繁朴愨之中國乎彼美人之苛逐華民也固彼中巨室所大不欲而無如其力之不足以勝細民也彼細民之嫉我也蓋亦有忌我畏我而無術以制我故寧冒天下之不韙而悍然出於此途然則我必有使人可忌可畏之道昭昭然也彼今日徒知嫉吾以自衛而不知隱微之間同受其病者已非一日十年以後患害大著上下共睹而吾華民之公利終莫得裁制而禁抑之也此其將彊之道二也

歐洲何以彊歐洲壤地最褊生齒最盛自四五百年前卽憂人滿於是哥侖波刱采新地辟阿墨利加大洲而印度非洲南洋澳島相繼墾殖徙歐民以實之莽莽五洲轍迹殆滿是以白種之權利天下使歐人以丸泥自封閉關勿出今𨿽以瘠亡可也𨿽然殖民之政日本人稱屬地爲殖民地蓋人滿則徙之他地以殖之也行之數百年矣其眞能盡地利者今惟合眾一國自余若印度若加拿大若澳洲若南洋諸島近數十年銳意拓殖然猶未得其半若非洲若亞洲西北一帶𨿽頗經營曾靡功焉此猶曰沙漠不毛之地爲然也若夫南阿墨利加一洲若巴西若墨西哥其緯道在溫熱帶之間與中國美國相等地質肥沃物產衍亦伯仲於兩邦蓋地球天府之壤未或過是也而歐人之力不能及之聽其荒而不治而已彼非不涎之也彊弩之末不穿魯縞彼白人只有此數固不足以盡專天下之利且其君子多而野人少用以攫他人已有之成業則有餘用以開千古未辟之地利則不足故千手億目咸注東方而穰穰膏腴莫或厝意也夫全地人類祗有五種白種旣已若是紅種則湮滅將盡黑兩種其人蠢而惰不能治生不樂作苦𨿽蕓總猶昔然行尸走肉無所取材然則佃治艸昧澄淸全地者捨我黃人末由也今夫合眾一國澳大一洲南洋一帶苟微華人必不有今日今𨿽獲免烹狗得魚忘筌擯之逐之桎之梏之魚之肉之奴之僕之然篳路籃縷之功在公論者終不沒於天下顧徒爲人作計曾未能得其絲毫之利𨿽由國勢之不振亦由吾民於彼中情僞未悉恆以可得之權利晏然讓諸人耳昔惟昧之是以棄之今惟察之是以得之消息甚軌軸甚大殆亦天之未絕黃種故畱此一以俟剝極將復之後乃起而蘇之也此其將彊之道三也

吾聞師之言地運也大地之運起於昆侖最先興印度迆西而波斯而巴比倫而埃及渡地中海而興希臘沿海股而興羅馬意大利循大西洋海岸迆北興西班牙葡萄牙又北而興法蘭西穿海峽而興英吉利此千年以內地運極於歐土洋溢全洲其中原之地若荷蘭若瑞士若徳意志則咸隨其運之所經而一一浡起百年以內運乃分達一入波羅的海迆東以興俄一渡大西洋迆西以興美三十年來西行之運循地球一轉渡大東洋以興日本日本與中國接壤運率甚速當渡黃海渤海興中國而北有髙麗南有臺灣以爲之過今運將及矣東行之運經西伯利亞達中國十年以後兩運並交於是中國之盛彊將甲於天下昔終始五徳之學周秦儒者罔不道之其幾甚其理可信此固非一孔之儒可以持目論而非毀之者也以人事言之則如彼以地勢言之則如此嗚呼彼西人𨿽欲犬馬我奴隸我吾奚懼焉吾奚餒焉

問者曰瓜分之約期以五年內訌之形不可終日汲汲顧影日薄崦嵫死喪無日遑言盛彊五尺之童知其無救甚矣吾子之至愚而病狂也不則故爲大言以自以欺天下也釋之曰不極剝者不速復不小往者不大來華盛頓八歲血戰南北美頻年交惡於美之彊寧有害焉拿帝用兵殺人如艸菅君民革政廢置如奕棋於法之彊寧有害焉俄徳美三國盟海薩長土諸藩構釁內地於日本之彊寧有害焉且而不聞乎殷憂所以啟聖多難乃以興國又曰置之死地而後生置之亡地而後存舉天下人而安之斯獲危矣舉天下人而危之斯獲安矣吾直懼夫吾國人於今日危亡之故知之者尙少也藉或知之則以爲大局之患於我無與也亦旣知之亦旣憂之固知重泉之下卽是天衢各懷銜石之心已無東海彼何徳而天幸我何而天亡敬告我後及我大夫凡百君子吾儕小民忍大辱安大苦發大願合大革大獘興大利雪大恥報大定大難造大業成大同仁人志士其寧能無動於其心者乎其聽其冥冥以淪胥也若夫夜郎之夫莫肯念亂徒摭餘論益其囂張則蒙有罪焉矣

地球大勢公論總序

徐勤

合百千萬億之星而成天界合凝流動靜之質而成地球合鐵石金土之物而成山嶽合小河巨川之水而成滄海合古今中外之理而成聖人合智愚上下之人而成君主合都邑州縣之地而成邦國合貴賤遠近之貨而成市肆合親疏厚薄之殺而成宗族合父子夫婦之倫而成家室合孔佛耶回諸教之異黃白黑紅色諸種之民歐亞非澳南北美洲之土而成一統此亦理之自然而勢之必至者歟莊子曰自其大者視之則萬物皆一也周子曰天下勢而已故天下之勢始於散而終於合始於塞而終於通始於爭而終於讓始於愚而﹝終﹞於智始於異而終於同古今遠矣中外廣矣要而論之其變有三洪水以前鳥獸相迫昆侖地頂人類自出黃帝之子孫散居於中土亞當之種族漫衍於歐東創文字作衣冠立君臣重世爵由大鳥大獸之世而變爲土司之世其變一周秦之世地運頓變動力大作婆羅門九十六外道之教盛而佛氏集其大成諸子九流之術行而孔子集其大成希蠟七賢之學著而耶氏集其大成由土司之世而變爲君主之世其變二百餘年間智學競開萬國雜杳華盛頓出而民主之義定拿破侖興而君主之運衰巴力門立而小民之權重由君主之世而變爲民主之世其變三故結地球之舊俗者亞洲也開地球之新化者歐洲也成地球之美法者美洲也欲平天下之政定天下之制經天下之民易天下之俗而不審古今之變中外之勢是猶治河而不知溯源理財而不諳會計醫者而不辧狀脈治兵而不識行陣者也中國講求外學蓋已久矣聚千百萬之衿費五十年之時日費萬億兆之國帑而不能成一才制一器行一法救一民者其殆智愚之懸絕乎今舉斯義目分爲五所以開民智保種族存中國新地球使五洲之棼亂得所統宗億兆之愚頑知斯趨化而已

總論亞洲

徐勤

地運之轉變也由混沌而文明人體之始生也由童弱而老壯聖人之立教也由據亂而太平士人之爲學也由愚魯而聰智地大而人類生合而才慧出歷時而教化作天之理也環球五大洲列國五十餘其幅員之遼遠人類之鼻祖戶口之夥繁教化之綿久可以邁軼諸國獨絕於天壤者其惟亞洲乎考古今靑史之冊地球萬國之志人類之生僅四千年昆侖之山實爲地頂中有四池名爲金龍一曰額爾齊斯河入於俄國二曰阿母新斯河入於波斯三曰印度河入於印度四曰黃河入於中國凡此四國號爲四域開辟之始人類之先而天下諸國未有能比者也此人類之獨絕者一也地大物博氓庶滋生制作文字創造政教上古之時中國有三代之盛印度有婆羅門之道巴勒斯坦有摩西之教波斯有造樂阿士堆之賢遞夫中古人智愈開文教愈盛周穆王九年而佛教立於印度矣周靈王二十一年而孔教立於中國矣漢平帝元始元年而耶教立於猶太矣唐髙祖武徳五年而回教立於麥加矣凡地球稱爲聲明文物之國聰明智慧之地歐美非澳之洲英俄徳法之彊於萬斯年之久政教風俗之大語言文字之瑣智愚賢否之民莫不步趨之率由之尊奉之而罔有違越者也此教化之獨絕者二也土地之廣一千七百三十萬方裏爲地面四分之一人民之多八億三千四百七十萬七千口居地球人數之半歐洲之富庶美洲之廣遠皆不足望其肩背相與比倫者也此土地人民之獨絕者三也有此三絕立於大地則以之言政何政不治以之言俗何俗不純以之言國何國不彊以之言教何教不立以之言民何民不智者乎何圖千百年間今昔不侔形勢頓攺人有黑奴之慘地淪沙漠之憂中印波阿之舊咸作異墟暹緬韓越之腴悉成盜糧古昔之教不足恃億兆之民不足多萬里之地不足險千萬年之古國不足貴嗚呼是天命歟是地運歟抑人事之所至歟琉球之毛人俄國之特狄澳洲之矮奴美洲之紅番非洲之黑種南北極之冰人中國之苗猺獞洞其愚至此猶可言也澳洲之荒僻非洲之炎苦美洲之寂寞太平洋南洋島之蕪穢其弱至此亦猶可言也然教化之美地球莫及也人民之秀地球莫比也土地之大地球莫有也而卒不免於削弱其土地滅亡其國家牛馬其種類破壞其教旨者豈不異哉豈不異哉

難者曰美洲立國僅及百年而興盛若此世變所迫開新是尙徒言守舊實至滅亡而已亞洲之弱立國太古之所至歟釋之曰昔法蘭西開國於劉漢之世至同治九年拿破侖被虜而有民主之變矣日本立國於戰國之時至明治元年睦仁卽位而有維新之政矣二國之立蓋亦古矣而忽然興也古國之民其何傷於振興哉

難者曰列國並立則民智而國彊國勢一統則民愚而國弱亞洲諸國一統久矣君權甚尊壓力甚大積弱之由其在斯乎釋之曰周室衰而戰國爭羅馬弱而諸國亂天下之勢一統則易治割據則易爭南美洲十餘小國而無戰爭之患者美國統之也非洲黑種諸小邦而無殺奪之害者歐洲統之也諸國之衰不自彊之故耳豈一統之勢有以致之乎

難者曰美國以無教而治日本以無教而弱拿破侖以削教王之權而霸意大利以廢教王之統而興亞洲之弱其舊教以錮之歟釋之曰書道政事易道陰陽春秋經世孔子之道盛水不漏凡泰西所謂合眾議院之義教民民之法皆六經所咸備而不假外求者也佛氏之旨博大精深全藏之經半談格致幾何算理濫觴於印度泰西新法豈有過之新舊約之書歐美行之而富彊遠猶如此何有於猶太乎果蘭墨鐵加之經馬哈麥及身行於天下昔猶如此何有於今日乎故無教而滅亡者有矣非澳島諸種是也未有以有教而滅亡者也

從上諸說擅三絕之美無自弱之勢旣深切而著明矣其於富彊何有哉抑吾聞之治尙麤觕之世以力勝治著升平之世以智勝治著大同之世以仁勝以智勝者彊以仁勝者樂以力勝者愚而亡亞洲自洪水以來四千餘年諸教並起皆能以智勝者也至宋元之閒成吉思汗之俗出而力勝之世復見矣考其譜系爲匈奴愚悍之舊稽其疆域則爲沙漠化外之邦其人以騎射遊牧爲業其兵以淫殺虜掠爲功其君以殘忍凶暴爲道當是時也肆其蠻野之性逞其殘酷之威北侵俄國東滅髙麗西亂意法日土之國南奪中波印藏之地女子玉帛則淫之掠之詩書史策則焚之毀之宋汴之禮樂羅馬之宗器埃及之典籍咸蕩然無存零落殆盡嗚呼天地反常山河塵斯文墜地諸教何辜千百聖人治之而不足一異類民賊敗之而有餘受毒之淺者則亡國而亡家受毒之深者則亡種而亡教其暴虐之事𨿽秦政隋煬所不及其殘戮之慘𨿽亞力山大拿破侖所未至嗚呼痛劉章之不作非種誰鋤恨卜式之何存敗未斥今大聲疾呼暴揚罪狀論其滅教之罪𨿽按以投有北投豺虎之律而不爲苛正以殺人之辜𨿽科以屏諸遠方不齒人類之條而不爲虐請終軍之纓不爲不義借朱云之劍不爲不忠凡吾同洲之國最古之民思保其教思保其類以免爲成吉思汗之流害者其能無同心乎抑其甘受荼毒而弗悟耶

𨿽然抑之愈深則發之愈甚害之愈久則變之愈速水以相激而成波濤電以相摩而成灼火佛老盛於隋唐而宋儒出教王專於羅馬而路徳作佛學衰於像法而六祖興世家之勢盛而法國變大將軍之權重而日酋奪天道循環物極必反時勢人事相迫而來教𨿽壞矣猶可法也種𨿽絕矣猶可繼也民𨿽愚矣猶可教也國𨿽亡矣猶可復也勿以惡俗錮其智勿以舊制枉其才勿以敵彊動其心勿以壓力餒其气則安知幅員之遼遠人類之鼻祖戶口之夥繁教化之綿久可稱絕於昔者之不復稱絕於今日哉獨不見區區之日本洶洶之俄國乎其彊盛若斯之甚也希腦之典章播流於歐土巴式之公法行布於全球開萬年之化定五洲之局黜害教害民之事者其在亞洲乎有志之士競共﹝勉﹞﹝免﹞之

中國盛衰關於地球全局

徐勤

今執老氏凡民老死不相往來之說以愚魯其知覺推掣其才力瞽瞶其耳目禁錮其往來立海禁之例倡閉關之論絕外交之誼罷通商之約使之自生自滅自治自亂自存自亡自興自敗婦孺之奴隸之囚虜之牛馬之赤縣神州之地卽苗猺洞獞之舊俗也冠帶神明之種卽非土印澳之土著也文獻掌故之書卽婆羅門馬哈墨之蠱說也嗚呼二千年之政治廿四朝之之制作漢唐宋明之臣庶百千萬億之衿其所以經緯天下範圍百姓者其術不出於此故四萬萬之眾不爲寡矣十八行省之大不爲小矣然問以古今之故中外之原行星之數五洲之地在昔歐亞諸國之爭亂南北美洲之荒寂澳非二洲之頑蠢皆拑口結舌而不可以語人百餘年間不淪於異類不亡於歐洲然孱臥巋然獨存者豈非大幸歟

且夫深閉固拒之習壓抑抵制之術晦盲否塞之世虛驕自大之志孤立無偶之勢寡智淺識之族而能危而不亡弱而不滅者蓋時使然也方今中外大啟萬國杳環球而國者五十餘聚而居者十五萬萬凡所以彊國體開民智通異域審外情者莫不競相效不遺餘力而新政新藝新學新理新例新法之事曾日出而不窮故知識之未開也則學校以教之人才之乏絕也則科舉以求之上下之隔瘼也則議院以通之商務之不盛也則互市以廣之諸國之不通也則使臣以通之山川之阻塞也則鐵路以至之河海之遼遠也則輪舶以達之掌故之未審也則翻譯以明之地形之未諳也則地學會以參之時事之未知也則報館以周之物產之未識也則博物院以考之器械之未精也則工藝廠以成之兵力之未足也則兵籍以厚之所以濟千古之奇局禦大地之奇變守自主之大權定均勢之要義享同沾之利益齊平等之公法也

印度亞洲之名國也而削於英矣土耳其回部之大國也而制於六國矣澳非五洲之二也而或分於歐土或屬於英矣其餘若琉球若安南若南掌若緬甸若暹羅若髙麗若波斯若阿富汗若俾路芝若馬達加斯加及南洋島者凡千數百計今或削或亡舉地球衰弱之國無有能自存者矣我中國孱臥於雄之間鼾寢於火薪之上民患貧矣尢重稅以困之士患不智矣尢制藝以愚之吏患不治矣尢薄祿以苦之上下患不通矣尢自尊以壓抑之藩屬失而不知內地割而不惜華工禁而不卹口岸通而不問嗚呼其愚若此其虐若此其危若此不知是誠何心忍爲此哉懷湣之蒙塵欽徽之被虜前明之覆轍地球之前鑑寧有幸乎夫以馴伏之羔而猛虎脆薄之卵而擊堅石孱病之夫而當孟獲猗頓之當而遇盜跖鮮有能免者矣歐州諸敵其奚愛焉若不亡吾將焉取之

置果於前則兒爭矣藏寶於室則盜至矣魚潛於淵則漁人取矣木修於林則蕘往矣中國物產之繁殖礦質之精奇土地之膏腴人民之聰慧戶口之眾庶幅員之袤廣海利之溥益天時之溫暖蓋大地萬國靡有與京者也縱使非澳之洲無恙印度之古猶存安南暹羅髙麗緬甸琉球臣屬於東南波斯阿富汗俾路芝馬達加斯加自立於西北而雄之倪視彊敵之垂涎比諸國而尢甚也山河之固鞏形勢之險要未必有恃弗恐也人民之庶兵甲之眾多未可藉以扞禦也立約之與國保護之彊不可遽爲新信也環列之國旣化爲坵墟黑之民忽降爲皂隸髙加之種充斥於東球單於之酋系頸於歐土者乎吁四顧茫茫獨立煢煢舊藩黯黯事變岌岌彊鄰迫矣國勢孤矣上下瘁矣財用竭矣民力困矣人心去矣盜賊起矣尙何言哉尙何言哉此又有心人所爲痛哭流涕剖心泣血而不能自已者矣

難者曰中國之危瓜分之局𨿽五尺之童子黃口之小兒莫不知之稔而聞之熟矣然以爲動天下之兵亂全球之局者則未之信也美洲三百六十萬二千二百九十方裏科倫布得之華盛頓變之而全局無事也巴西二百二十八萬七千九百六十三方裏光緒十九年其君則逐之其政則易之而全局無事也印度一萬三千一百八十九方裏澳洲三百一十八萬二千六百六十方裏而英藩屬之土耳其一十一萬五千二百八十九方裏非洲一千一百五十五萬七十方裏而歐洲削奪之而全局亦無事也所謂牽動全局者其亦計之深而慮之甚乎釋之曰此人心之不同而時勢之各異也美之變民主也天下之公義人心之同然不足以動全局也明矣巴西之鄰於美也君主變爲合眾美國認其自立亦不足以動全局也明矣印度早亡於英而天下未及爭也土國迫近於歐而諸國恐至亂也非洲之國其民太愚其地苦熱全力爭之亦歐洲所不不爲也卽是之故或自立或削弱或分拆而天下萬國所以晏然伏處而無事也若今日則勢變愈亟人心愈動各國獨夫民賊之煽毒亦愈甚而與昔之曰美曰巴曰印曰土曰澳曰非之形勢不可相提而論同日而語矣近者埃及有英法之爭髙麗有俄日之亂非洲有亞意之戰委地有英美之嫌區區蕞爾猶復如此以二萬里之沃土四萬萬之黔皂二十六萬種之物產擲之於昆侖山之下棄之於太平洋之東而有不宰割之束縛之攘奪之者乎

且夫中國天下之最弱也英俄地球之最彊也惟最弱故必亡惟最彊故必爭其故何哉俄地跨歐亞兩洲其土之廣天下罕有其兵之彊萬國莫敵故欲出波羅的海而英阻之矣欲出地中海而英禁之矣欲出印度海而英取阿富汗俾路芝而塞之矣欲滅土耳其而英聯諸國而抗之矣遂使歐洲之盟不得而主之商務之利不得而奪之兵力之彊不得而用之蘇彜士河之險不得而扼之其縱橫歐亞之心叱五洲之志並吞八荒之術彼徳相傳之約卒壅壓抵滯而莫克或展此俄主所以痛心疾首殫精竭慮而無可如何者也於是舍其西顧之謀而爲南圖之舉釋其攻堅之術而逞兼弱之機分波蘭滅回部窺波斯割琿春開二萬之鐵路糜千萬億之金錢費二十年之時日所以求大欲復大仇振餘威興商務傾彊英而迫中國也借仗義之事而復失地托保護之名以竊東方賠則代籌之鐵路則代築之陸軍則代練之船澳則代建之銀行則代立之彊則代壓之嗚呼其愛於中國耶其忠於中國耶抑其謀之狡而心之不可測耶

英國知俄謀之不臧也於是瞿然而興矣退懼修省討訓軍實增造戰艦整飭外藩西結新敗之意東聯新興之日取南洋據息力以扼南來之路窺藏衛涎川蜀而奪長江之險泄中俄之密約以敗其成據煙臺之要地而當其衝得巨文之島而不取懼俄之竊髙麗也日據遼東之地而不爭﹝患﹞﹝忠﹞我之吞東方也吁其相妒之心至矣其相爭之計決矣五年之間鐵路告成中日之戰甫息英俄之患方長事變一起不可收拾𨿽有命使乞和苟延旦夕其可得耶其可得耶

難者曰昔吳楚相戰而中夏賴以安吳蜀不和而曹魏幸以立金遼競爭而趙宋藉以存己不自振而彊敵自亂計之得也予日望矣奚其危亡爲釋之曰此眞齊東野人之語市井小人之談不諳時變不通大勢之極者也夫西患疫東報喜君子深惜其不智亦深惡其不仁也處兩虎之間而冀其相遇彊敵於前而望其倒戈有是理耶英俄非相妒也妒中國耳英俄非相爭也爭中國耳英勝於俄則吾爲印度緬甸矣俄勝於英則吾爲波蘭回部矣

且不特英俄之足患也昔拿破侖霸於法而歐兵動矣亞力山徳勝於土而列國起矣英墟印度而法取越南俄割琿春而日滅琉球蓋列國並立事未至也則相視而莫敢發洎一人倡之則萬夫和之一國私之則萬國沾之理勢然也豈能以禮讓爲國而令敵人之自大乎土耳其失地十四萬方裏會於維也納而分之俄國不能獨利也波蘭之國合俄徳法而剖之俄亦不能自享也故英俄有必爭之勢其害輕全局有必亂之勢其害重全局有必亂之勢其害遠中國有必亂之勢其害近大之則有發逆撚匪殘殺淫掠之慘小之則有髙麗臺灣壓抑拑限之苦世之君子卽不爲全局計獨不爲中國計乎卽不爲中國計獨不爲一鄕一邑一身一家計乎卽幸而蹈仲連之海隱夷齊之山逍遙事外苟獲自存而親戚化爲沙虫山河成爲灰燼父子作異域之奴弟妹銜鄕關之戚生無相見死無相哭聰明之裔有異類之悲聖神之教有墜地之懼豈不哀哉豈不痛哉忍而置之則亦已矣若起而救之則猶可爲也

瑞士小國也能聯地球之會而聚其都丹墨小國也能扼波羅的海之口而收其稅希臘自立於歐東日本振興於三島彼猶如此中國乎誠能興學校變科舉以育人才開議院立議員以通上下攺官制重官祿以正吏治下罪己之詔以結民心頒求治之書以作士气立十年太平之約除千年積弱之政精神一變人心自奮是非旣定國本自立則餘事何足爲哉五年而風气成十年而教化治然後北復黑龍江六千里之故地以絕俄東之口岸南收南洋數千里之荒土而阻泰西之要津中國立矣俄無欲矣英國防俄之計可以釋矣萬國相爭之勢可以平矣於是立太平弭兵之會定人有自主之權求教民養民之法明孔子大同一統之義庶幾古昔之教天下之民或有賴焉朱子曰將天下第一等事讓與人做便是無志陸子曰一人抵當流俗不去有志之士其諸樂道孟子尙志之言荀子合之義者歟或者不察目爲狂言則所謂夏虫不可以語寒冰朝菌不可以言暮夕只軀孤掌其奚卹焉

地運趨於亞東論

劉楨麟

星地有轉變陰陽有遞嬗人物有輪世運有盛衰無轉變則熱質銷而星地毀無遞嬗則奇偶歧而陰陽乖無輪則魂道絕而物類亡無盛衰則天道閉而世運滅此理之自然勢所必至者也孟子曰天下之生也久矣一治一亂第風會旣變形勢已殊气運漸通治法攸異昧則秉燭炎則釋裘跨大陸者宜車航渤海者宜舟苟執一而理之豈有不蹶者乎瀚海蒙古天險也今則爲壑矣西京中國帝都也今則爲荒壤矣伏之夫抱甕之子斤斤焉拘舊律以治新國牽古義以繩今人猶養生而服鴆欲走而跛足也庸知彊不終彊弱不終弱泰否相易六位以之乘除元黃繼興三統因之代禪而今日天道之推移地運之趨變者哉傳曰物莫能兩大此衰彼其興乎理勢然矣楨麟曰大地之轉機百年以往由東而趨於西焉百年以來由西而趨於東焉千年以後合東西而爲一焉百年以往吾得觀之史氏之言千年以後吾惟俟之蓍龜之驗語曰夏道不亡殷道不作周道不亡春秋不作吾今且謬爲之語曰亞洲不蹶美洲不興歐洲不亡地球不一今百年之運其在斯乎其在斯乎

圜球之肇辟也昆侖地頂大域所祖洪水陸沈人類以孳故上古之世地正赤綫印度爲造國之初桄類衍黃人有鴻實華氓之鼻祖其後或爲亞當之族或爲亞閃之裔或爲雅理安之遺或爲挪亞之後或爲髙加索之種擇土界居遷宅邦壤於是波斯亞述埃及巴比倫跗背接踵興於中國虞夏商之世域於亞細亞小亞細之間所謂地運由東而西者一也中古之世髙加索之族實徙西洲諾戚氏之倫濱居海峽其時巴比倫波斯猶太諸彊國漸次淪胥而回回峨特狄諸種繼興西北肆其虎蛆之性逞其蠶食之凶蹂躪諸部縱橫歐亞其回部乃辟地至地中海之濱特狄且雄據於英倫三島所謂地運由東而西者二也近古之世遠則有土耳其滅羅馬以取希獵地中海南岸之全土中則有蒙古平印度以至欽察俱藍馬八之境近則有英法人越西洋以擴南北美利加之大陸發千年之動力成兩洲之巨觀所謂地運由東而西者三也抑吾聞之歐洲教俗半沿五印之遺西都文明率守猶太之舊且算法借根繩東來之緒焉切字拚文演天竺之籟焉結室樹宅蹈猶太之軌焉軍械炮銃獲蒙古之餘焉由前而觀其世變之趨之如此由後而觀其術業之趨之如彼蒼蒼兩域如日方欹滔滔橫流猶水就下夫豈復知巨浸之忽起回波大地之驟生轉力哉

且夫歐西之謀國非有察於五土之遷流而辧方以向也非有詗於震旦之頹靡而得時則駕也非有矜於彼中之挾恃而亟欲一試也生育之夥物產之斥技業之精覺識之擴加以土宇之隘海岸之眇土之逼教務之蔽苟坐是以困守於方隅封域於故步襲老死不相往來之言作守舊閉化不通之國歐人不任爲也此所以推之挽之以馴至於萬不能意料之境而天下之勢始爲之一變也

變之之機何如自荷蘭創航海之術於是葡萄牙西班牙日耳曼諸邦商舶估帆鱗杳萃於波羅的海繼而從西洋繞非洲沿好望角東達印洋以入蘇門答臘葛羅巴之海峽約程七萬里計程三閱月於是南洋諸國遂白人之迹矣乾隆之間英人以商務公司而取印度五千里之地咸豐八年法人開蘇彜士河而奪意大利百餘年之口岸由是立商會擴輪路搜屬地通電纜屯水師立煤澳太平洋之津道開遠東之商局成矣英之雄攬海權也先據印度以爲通商之基礎繼據息力以爲來往之咽喉終割香港以爲東南之總匯盡取太平洋南洋諸島之地以爲外府經營海上曾靡餘力舉凡宇內之腴肥巨區衝隆要道無不辟其鑰排其戶搜其奧席其蘊以伸其控轄闔辟壠网之權是故閉關之中土籓籬撤矣鎖國之東瀛門閾洞矣離離兩洲勞彼長策茫茫萬里援爲比嗚呼一國有增兵修艦之工通商辟岸之舉諸國方舉足而英未嘗不先驅也苟有裂列國君臣未得安枕也豈非一怒而諸侯懼安居而天下息哉

𨿽然投骨於地犬逐之投餌於淵魚爭之豈不慮其力之勞哉利之所在不能不向也亞洲巨陸枕於昆侖山之下橫於太平洋之濱然太璞韜光積石得之而白珩不足貴夜光不足等固盜跖之所垂涎卞和之所動魄也而謂雕工玉人能知之而棄之乎是故東海扶桑區區三島挺起而琢磨之矣荒土冰天北狄舊部崛起而環佩之矣不寧惟是且厲其刀鋸銳其斧鑿伺隙而動以涎人之懷寶迷邦者而日思所以攘礫之剖割之然彼人方抱璞自髙以爲吾置諸深室什襲庋藏而不必畏人之我伺也詎知慢藏悔盜爲他人攘之而不自知且甘讓於他人也豈不愚哉豈不哀哉

中日之役削髙麗割臺灣開口岸爭遼東不過交綏於兩岸之間折衷於二國之使本無預於歐西諸大國也然而俄起於北英動於西徳法伺於西南交轡聯袂紛紛然馳逐於一小藩之甌脫爭辧於已成議之和約者何也勢力並均則牽制不下利權所在則交忌自私維也納之會埃及之爭委柰之訟土希之隙其明鑑矣自是之後俄則代貸償譎訂密約矣法則割雲南土司英則辟梧州商岸矣徳則議分黃河長江南北中樞之地矣競力而已何愛於民哉且觀俄之動也將出黑海而各國堵其道欲攘突厥而英人鉗其鋒進退窘步乃迫爲轉計不惜耗瘁以經營西伯利之鐵路思以其陸運之利而奪英海運之權故歐西諸邦方竭西顧之防旋起東陲之患其不能不牽率而往者勢也不寧爲是日本初興植根未定其勢不得不求所自固故修內政廣外交擴商務營屬土謀海利凡可以顯其國之文明進其國於富彊者無不竭力以圖之俄人幹路大工已有竣期支路利權復據要地俄法聯橫英成孤立大勢已搖不俟頃刻英固爲心腹之憂日亦實爲唇齒之權而亞美洲之電路未通太平洋之水師未盛日乎日乎暫欲爲羊車之遊長肩之息其可得乎孟子曰出則無敵國外患國恆亡嗚呼今之日本猶尙如此其未能跗日本之肩背踵日本之足音者亦曾操心慮患否耶

中國之在亞洲也其緯度溫帶其人民聰秀其土地腴厚其物產富美海內諸國鮮有能比者也徒以風化不開長不知變人才乏絕坐召陵侮遂使屬地淪商途塞稅約虧使權失華工禁民力竭困機廠於重徵行郵政而未善語以興利徒益捐釐語以變科轉遭斥駁頹然孱臥上下昏瘁萬靈號敵詆擯訿諸與國之外置於非土之列然且如蟻附膻如蜂萃蜜構隙以俟借間而施偶一失持禍旋接踵豈不危耶然而路有遺珠人皆按劍一發或牽動在全局故中國於今日𨿽磨牙涎舌紛然環集者不乏其人而動機一開全球變色中國之無變則已中國其有變也吾恐俄控九逵之馭必至中道而顚英操兩洋之舵必至中流而簸徳法助其失色美日攝其危機所謂一發不可牽牽之動全局者中國是也

何也西人之通商於中國也其口岸凡二十有餘其貨值踰億兆以外其稅課之輕萬國無其比其租界之例𨿽小國所未聞其治民之權不必讓其抵制之力不足敵其抑勒之術不妨施積累五十年紛萃十六國可謂飫欲饜情盈溪溢壑矣庸詎知利多則爭積久將變他日西伯利之鐵軌一動而西南之局必移東北吾恐宇內大觀驟生變易而不測之事寧僅在商務已耶然中國乃適界其中爲安危之鈐紐使其貪安忍弱而孱然萎懦以任各國之刲割而地球之禍尙可言哉今之土耳其摩洛哥殷周之監矣使其翻然振拔疾風厲雨長鳴迅飛天驚人以破各國之貪攘以杜兩洲之隱禍則地球之興未有艾也一彊一弱一安一危間不容髮嗚呼爲中國者將何如審機致變以弭於未然也

西人之策中國者曰俄投餌於中國將以求大欲也英之愛望於中國非惟保其商權且將借以拒俄則中國宜結英以自保也中國人之自策曰亞洲變動英日當其厄爲英日計非力保中國不克免則中國可藉是以無恐也噫嘻由前之說是拒虎進狼之計也由後之說是掩耳盜鈴之謀也昔之南宋今之朝鮮是也孟子曰國必有伐而後人伐之管子曰國之存也國有焉國之亡也國有焉舉而不當此敵之所以得意也夫五洲萬國縱橫鱗布小大靡齊其守舊而削者有矣其開化而盛者有矣其依人而滅者有矣其自治而興者有矣我中國酣睡於雄之間鼾寢於火薪之上一物不知一業不作一步不趨而乃低顏洄沁不思自振而徒出此束手待獘之下策吾恐諸大邦不爲哀之且爲幸之不爲幸之且美之也曷不觀於波蘭印度乎

然則中國將何以自立於亞東乎夫豪傑不拘牽以自敝智者必乘便以圖功方今世變已新地力轉推全球屢變之運將穹而返之古初合五洲縱橫之機必萃而歸之中土吾友梁卓如所謂變亦變不變亦變與其變之在人不如變之在己使其振刮整頓急起疾趨盡舉其柔愚文飾壅塞箝制之積習而掃除之貪滑虛妄昏惰驕蹇之性情而湔滌之力求其通明便利敏疾之新業而張陳之力陳其俘虜敗亡償割之舊恥而激厲之擴其智慧注其精神鼓其血气奮其羞愧五年之內彊國動色而相驚二十年之間萬國斂手而待命亞洲之壇將誰主之太平洋之樞將誰扼之吾知彼得遺命之言不實英人混一之志難償也有天下之責者寧能無見也

嗚呼嘗聞之南海先生之言矣世界之公理由力而趨於智由智而趨於仁上古千年力之世也中古千年智之世也後古千年仁之世也力之世治據亂智之世治太平仁之世治大同今其智之萌芽乎夫大地萬國寐覺已開中土蚩氓蒙翳漸辟遠識之士競馳新學之途杞憂之儒倡開化之術吸吁所接或有動於當途闔辟所關卽不朽之巨業匪一隅之偏局實萬國之同風乘朕兆已萌之後爲有開必先之舉將豈徒一國一洲蒙靡穹之利賴歟其將以是期之百千年後凡我圓顱方趾之倫黃人白人紅人黑人色人半黃半白淡黑人不可思議之諸色人咸被此靡穹之利賴焉而爲智爲仁之世界均於是起點也而又何東西之有耶而又何趨變之有耶

歐亞气運轉機論

張壽波

歐亞之局關系於地球盛衰者歷百年以來凡三大變昔葡日興航海之利繞非洲沿好望角東通印度洋此初變之機也自法通紅海之道開蘇彜士河取捷於亞丁灣由是而遠東之商務盛而波斯意大利之口岸衰息此一變也自英謀海上之權括五洲內衝衢要津名埠雄關凡可以屯水師保商路控屬地接濟煤水者皆注意侵奪經營而轄治之此又一變也今俄據北陸之勝徙其部族辟其地利出其振興商務富彊兆庶之心力不惜巨帑重息籌辧西伯利亞鐵路以奪海運之利弱英國之焰控制各國之舉動此又今日將變之大勢也中國百年以來亦三變自立約開通商之局稅課則自主失權交涉則抵制失權口岸租界則轄地治民均失權黃白之種雜處要挾之事日出此一變也越南緬甸琉球朝鮮中國之藩屬中國之屏蔽也自失保護之道委於彊敵而不甚愛惜於是西南淪於英法東南縣於日本朝鮮處於東北𨿽爲各國牽掣而不能滅然感恩之門毀矣朝貢之道絕矣自主之號各國已承認矣月尾絕影諸島俄已取爲東出之路駸駸乎將括八道於囊中矣唇齒之缺寒已甚臥榻之鼾聲四起此又一變也今者遼東一役聞中國以黑龍江吉林奉天等處許俄以築路之利益又以大連灣膠州口等處許俄以泊船之利益夫俄積百數十年之志力西謀柏士桴羅海峽或譯作莫士勃兒士卽地中海與黑海相連處而不可得乃一旦扼太平洋之門戶摶亞細亞之內地自今以後俄將淡西顧之志以圖東矣此又今日之一變也中夏之屢變日弱彜狄之屢變日彊君子觀之竊爲杞嘆然以四千三百萬方裏之土地二十二行省之疆域生聚之眾四百兆礦產之富累萬兆不自振作斯孤立可懼若知所奮勵飭取國家積獘本源受病之處堅志篤念認眞整頓維持而通變之吾知二洲屢變之局至於今日不特不爲我中國慮其受益獨多之兆且將爲我中國喜焉試博辧而申所論

俄之築西伯利亞鐵路也或曰將以暴師亞洲也昔俄先世比得皇遺囑曰亞細亞全洲宜歸俄屬世世子孫其善繼朕志哉今相去比得不過百七十年俄之肆志鯨吞沿邊蠶食者東盡琿春烏蘇裏以至於海南盡哈薩克霍罕帕密爾以至新疆印度西盡機窪布哈爾布魯特厄魯特以至波斯突厥今又屢派員弁分探甘肅靑海蒙古西藏新疆伊犁天山南路一帶測繪我地圖考察我物力移易我邊界窺俄之志將爲長驅遠鶩運兵轉餉計者似也然考俄之方觀俄之布置探俄之心意核計俄所得亞洲之權力比較俄與各國環伺亞洲之威力知俄之能以權力勝者必不願以威力勝今日之威力俄𨿽足以震各國各國未嘗不互增威力以求勝之如增兵添餉聯合縱之約是俄不足以敵各國也中國弱𨿽不足當俄然各國挾其威力互相角立互相顧忌而不敢動俄未必敢蔑視各國之威力以敗其權力將來希冀之地步也則俄未敢先各國而施威於亞洲者勢也

然則俄所最畱意者其以弱天下威力爲首務乎威力何在在富彊富彊何在在商務海上之商務英之老謀勝算扼其權者六十年矣俄之形勢海道不足與英敵然大陸橫二萬里幅員毗連二大洲固俄所獨得而天下莫能與爭者也得此地勢而不用則俄國富彊之基不立而天下之威力終不能以爭勝英之所以雄長海內者商務爲之者不奪英之商務斷不能弱英之威力英之威力不弱是終不能申俄之權力以爭勝於天下也故西伯利亞之鐵路爲奪英之商務計者本志也

商務何以奪曰以捷奪之以廉奪之以安穩奪之考輪船航海日期自日本至倫惇取道新加坡繞蘇彜士河須三十八日遵太平洋走加拿大橫過美洲經大西洋須二十八日若附西伯利亞鐵路由旅順口至俄舊京墨斯科計程不過十三日則鐵路速而海運失其捷矣公司船價自中國至法國馬塞海口海道至此以後當附火車上等艙須洋九十五鎊二等艙須洋七十一鎊三等四等艙須洋四十三鎊二十八鎊若火車由旅順口經西伯利亞至倫惇頭等車價不過二十一鎊則車價賤而船償失其廉矣地球各處來往船隻每年擱淺失愼碰壞沈沒遭風報失事者時有所聞火車意外之變𨿽間亦有之然傾碰之險較易保衛辦理之法較有把握則安穩又輪船所不如也捷且廉而又得安穩之道其爲大礙於海上商務者何如也

今日地球商務之盛凡在我中國海面及內地者百分之中英居八十分西伯利亞之鐵路成不特英所居八十分之商務將由此衰敗卽各國之商務亦將由此而更加減色是故各國知俄之用意皆起而向我中國爭取利益以求補救龍州之鐵路將以救越南商務也思茅廳之商埠將以救緬甸商務也沙市重慶蘇州杭州之新口岸將以救日本商務也今聞法國據甲申和約又欲包攬中國幹路是更欲奪中國運載之利而總握中國商務之權也各國深明亞洲變局甚有關於地球商務之衰旺與國勢彊弱之本基故亟亟謀此不遺餘力特夷然未之知者中國耳

我中國處此危局而夷然未之知故夫各國之爭起攘奪凡我一切本有之利益皆得漸次朘削其有求之不得得矣而未盡如其志者且將設偵探布黨類聯聲勢市義俠甚或肆奪逞怵嚇必待濟其貪念飽其欲壑而後已中國步步退攘節節失算以爲極報之義盡友邦之誼彼族或將感我親我助我以保太平之局不知我之勢漸失我之權漸替我之利益漸盡則我之命脈漸絕斯時他族起而捽掎扼掣如英之於印度如義之於羅馬𨿽欲救藥不可得已是故我國之獘莫有甚於今日我國之險亦莫有急於今日

然則我國受益之處何在乎曰危險之所伏卽利益之所在也我國今日勢憊矣然未失也權弱矣然未替也利益分矣然未盡也使自今日取國中一切本有之利益蘊於地者采取而鎔煉之滯於路者接連而貫通之失於土宜者詳究而栽倍之絀於人力者補助而興起之其或敗於向章格於成例者革除而斟酌之新我百度展我智力勵我臣庶整我綱紀則西伯利亞之鐵路將以助我轉運通我商務益我富彊而復我威力在此舉也

或辯曰中國之窮蹙極矣東三省之形勢殆矣亞細亞之大事去矣俄之軍艦紛調於太平洋矣俄之兵力厚集於海參崴矣𨿽欲奮發柰彊敵之交逼何釋之曰俄調軍艦厚兵力非黷武計也各國之威力未弱也西伯利亞之路未竣也與東方抵牾之未顯也然則何爲乎曰將以營布中國所許之密約也今日之密約招各國疑忌俄之所自知也不先發以震攝各國或起而撓之又俄之所深慮也孫武子曰無恃其不來恃吾有以待之無恃其不攻恃吾有所不可攻俄之智師此耳

或又難曰俄忌刻之國也中國彊於俄爲大不利不利於俄俄必抑之勃爾加釐亞之事龜鑑也勃爾加釐亞國在俄土之間一千八百八十九年勃君哈吞腦欲貸六百萬以修武備興鐵路俄政府阻之尋廢其君曰中國非勃比也勃小國與俄有約準干預其內政中國於俄無政權且盡吾地力興吾工藝流通吾商貨於俄駁載之利稅課之項未嘗無補益焉獨是維新以後俄國勃然興起漸次收回權利俄人吞並之志無所得未嘗不隱生嫉忌或者溢譽以惰我虛尊以驕我乘隙以抵我攫取津要以制我是則俄之伎倆也已

由此觀之外權削弱不足惜藩服撤不足慮彊營伺不足栗惟此驕惰之病不藥抑制之謀不覺斯大可懼夫錮聰蔽明上下諱飾事事敷衍動曰循例此惰气也枵然自大朝野隔絕庶政弛敗以爲過人此驕志也故𨿽有土地疆域生聚礦產一任彊敵之愚我弄我抵我制我而宴然粉飾懵然酣嬉猶曰公法可信公法無滅人國之例惟今之時勢兩彊相遇乃有公法一彊一弱則公法不足恃矣西人不以平等之國視中國今不得入萬國公法會者波斯突厥與中國已和約可恃弭兵會有請局外剖斷之例英美各國多有行之然中日立約我欲增入此日廷阻之是亦能以勢力交者乃有濟耳嗚呼此波蘭之所以滅也此回部之所以盡也此斯拉夫族所以得蔓延於歐亞也世之君子其思之否乎

論地球全局動力

闕名附

論時事者驟觀天下之成局以爲今天下之政事可以逆知蓋謂天下之往事已盡知之各國操權執政之人性情如何又知之從來天下偶然之事亦順其自然如英徳法諸國議院美國新總統之消息何時開議何事皆可預定之矣初聽者以爲合理細按其故實則不然世上虛浮之事無過於預測歐洲國政近尢甚焉各國之政或動或靜淺而易見者蓋有三端一爲偶然之事一爲君臣之議一爲人民之志如法京巴黎於何日月遇何事而變其舉動君士但丁將遇何事而難免突厥國之阻礙或將遇何事忽然震動歐洲全局皆不能逆料也或天下將毫無變動或變動如火山之爆或歐洲各國和好無間或亞拉伯之麼洛哥無父無君之輩忽然發作或美國以凶險之勢而嚇乜地列亦不敢先言而定也英國𨿽彊假令印度之軍旅𨿽遭疫而不沒卽變而爲廢疾則不知幾費藥石始復元气乃能從事疆場矣各國秉鈞者之操持無常彼之心志或好髙或奢望或畏難或苟安或勤敏或庸懦一轉移間足置天下於安危更不能逆料也且精知後事者亦無敢輕斷突厥皇於何日必作何事又如徳之君主美之總統以及日本之皇皆可發一言行一事而驚動天下之事機不獨僅有新事已也竟出號令調戰船臨大敵而生不測之患歐洲有五人爲天下之大關系此五人者三爲國皇一爲突厥蘇丹一爲法科亞五人之中一有逝世遂令天下算籌盡行覆倒而各國之政令忽停並有六人亦爲阨要爲首者乃沙士勃雷侯漢那多士君髙魯周士啟君卑士麥王此數人若有一亡亦將事勢大變矣更觀民心亦多關系近各國民心彊健勇往最易轉移竊見我英通國之人同心合志皆願身列戎行而與他國相戰𨿽前未嘗輕於一試其志亦如是假令西班牙國與美國相戰𨿽有全師喪失之險彼亦不顧也至於徳國亦可以數言使其與美國失和𨿽非其素願亦肯盡出其軍旅而冒險也法京巴黎人心之浪一擺卽令平日預料之事盡行瓦解而昆士但丁之人其心志之所向其治世之制法更非精於先見者所前知若以往事而例東方之民固比西方民爲精靜惟其性情極爲驚怪稍有恐嚇卽驚駭若狂𨿽有地方之責者亦不能解其故如是以觀天下事可一言而定也哉

論歐洲政治

英人闕名附

今我歐之人重視乎我歐洲者謂其有權勢也謂其有紀律也若統天下而論非無可者也然五洲旣推歐爲首又恐不僅以權勢紀律而言也今日之政猜忌相軋見善不勇尢當推我歐洲爲首也試問後世之讀史者果能不貶此世之事乎論此世之人才或許過於古昔論此世之國政誠恐有貶而無褒耳所貶者卽此猜忌而無勇出乎人性之外也𨿽我今日知之亦不敢謂爲妄斷矣試觀我歐之互相猜忌舉洲若狂此事至文教之行於天下也故不獨阻其行於埃及也阻其行於磨洛哥也阻其行於滿洲也阻其行於美洲之南斐洲之東也又不獨阻其行於西印度新堅尼島也無論何國欲於以上諸地欲進而與之而欲各國不交相指摘交相妒忌也難矣且不獨指摘妒忌而已也竟有以戰而相恐者比比然也英人之進沙漠法人妒之固無論矣英人之於﹝於﹞暹羅無論所爲何事或所不爲之事亦必經法人之嫉心何其相忌之甚也此言人心所共知而同然者豈有過情之語哉至若在山絲罷之事法人較徳官反爲鎭靜又如英之取爹勒髙亞海臂凡事未有動靜之先必經徳皇之醋海俄國𨿽似貌爲安貼而其定睛於大英之步雙目未嘗稍轉也當辦理突厥之事各國之狀極恐受虧而國得勢𨿽如奧國之小亦莫不如是也若得以上各國同心合志古羅馬國之西方𨿽有如許艱難無不可剖白但各懷異志而思瓜分故之又也或謂此相忌之事原爲治國之要圖或謂爭戰之之故另有惡根此說非也若有一比肩之國得一租界或得一金礦各國必爭先恐後如癲如狂竟欲奪爲己物而後能快此爭戰之所由來也或又謂相忌之事祗限於各國之外部蓋外部爲各國外交之所倚重不得不然不知此說亦似是而非也若天下兆民仍未察各國相忌之心而以此言爲不當則此言惟付新報及閱報者或必有所同情恐見未及此故先爲此言以相告也吾得而斷曰不獨各國外部大臣有猜忌他國之心凡新報館亦有此心本報館亦如是凡他國有所前進必謂其牽惹列國之戰譬如法國派一官往三磨利之郡部或俄國在紅海起旗占一方裏之地或美國思議聯合檀香山爲一國各報紙必毒攻之不遺餘力今夫歐洲之所以癱瘓於突厥者不仁之事也而亦相忌致之也所以不能引亞斐二洲共仁義而致中和者亦相忌有以阻之也所以不合三大洲而共沐文教者相忌禁之也歐洲與亞洲之南彼此相聯之鐵路無一不經各國同盟相撓而後能成俄國自居一方由波羅的海築路而至此太平洋以爲己用本非他人所能預者但其將必續至大西洋之比智利海灣故半畏外國合兵而相恐也歐洲之所以有彊盛之形而無彊盛之實者軍旅殘害之也新出一炸藥各國必換一鎗炮變一兵法各國必更一陣城至各廠之戰船鎗械彈具𨿽日新而價日昂矣觀各國政府皆以軍事用一錢卽可成爲霸主吾更無疑矣若歐洲各國相處以信如人讓信於途則每年可免一百兆員之稅餉又可省二百萬白人無益而極苦之劬勞然此說不獨萬不能行卽望其二十五兆人乃養兵十萬亦不可得也各國畏外人之彊如此其深防己之弱如此其重所以一國有須臾之變他國從而效之恐之妒之一邦核兵馬不及一籌報卽馳至各彊國矣擬其速捷則核兵馬未竟而舉洲傳焉使所傳不虛業炸藥者各逞其能矣更有可預知者若有人能造一新炮比今之所有勝十分之一舉洲必然仿效無論其所費幾何也夫古人交戰必先示期俾各準備若他國不示我以戰期我不必準備禦敵也今世則又不然矣歐洲英國之外常有人在門前窺望以防不測各國因恐他國攻其不備多費無數金銀之物以防之也更有一至常之事爲歐洲所不免者各城邑之民俗凡外人繪畫其山林景象卽苛待之或殺戮之此足證各國畏人之深但人多不覺其如此蓋各國皆有此畏心也歐洲𨿽鞏固然無一人敢自信其國之鞏固以待他人攻擊又通歐洲之人如同昔日歐南之婦女畏懼本拿拔進逼歐南之際也其疑懼如狂之情形若不知大敵臨境確成何蹂躪也無論所作何事譬如欲致突厥挽回大勢之事最易惹人爭戰各國至皆以爲倡之者爲心疾或如農夫聞人縱火於其禾田其喝止之聲𨿽禾田有人被殺亦無以過之也欲治此病然病勢實不能治吁險哉太平無懼之世其何時有耶人人親其親長其長何必國爲至亂機無已也注英人尙知猜忌相謀不可遺於後世我華維新之始豈可徒事甲兵哉事甲兵以勝人猶不可徒事甲兵亦不足勝耶

卷二君徳

希臘大帝亞力山大傳

英人李提摩太附

上古之世歐洲人鮮少亞洲人陸續居之當中國成周之世或在希臘境分立數小國或在羅馬境分立數小國而亞洲之波斯爲第一大國蠶食鄰境直造地中海並非洲之埃及國亦皆隸其版圖至救世主降生之前四百九十年正中國孔子在世波斯皇大力巫師率師十一萬至歐洲欲取希臘國希臘止遣兵一萬禦之及戰波斯敗績大力巫師憤甚回國以後檄召通國之兵精心訓練者三年而大力巫師率其子賽爾卽位以雪父之恥爲己任遂統水陸兵二百六十四萬並軍中之服役長夫稱是以伐希臘希臘知波斯之必報前仇也水陸各險要早皆分兵設備有某隘者爲波斯進兵所必由而奇險天成眞有一夫當關萬夫莫開之勢故希臘止遣精卒三百合餘兵七千伏以待之及波斯兵全隊俱至𨿽眾無所用之大敗而退水路兵艦又值颶風覆沒者半波斯坐是不振後數十年希臘腓力在位欲合眾小國爲一大國以伐波斯於是遣使分往眾小國遊說百端而自練其兵爲方陣假如有兵四十人分南北東西爲四向可以人自爲戰由十而百而千而萬皆爲方式手中各執長鎗悉跪以待敵馬闖入無一能脫名之曰法郎司陣至今軍中猶用之迨軍法練熟而腓力卒亞力山大者腓力之子也生於救世主降生前三百五十六年幼而溺苦於學讀希臘國之意裏亞書經追慕其先祖亞齊力士之謨烈刻意效之其授業之大師亞力士多特爲西國第一名師西國古未有兩大並稱者亞力山大異日身爲大帝先與亞力士多特大師一堂歡聚至今人艷稱之亞力山大年十六歲腓力卽命爲監國辦理畿疆庶政年十八歲又命率師出戰每戰勝而軍中仍不廢學業偶於深山邃谷間見有異禽怪獸或至絕域聞有奇事歸必告諸亞力士多特以勘其理及年二十而腓力卒遂卽王位國人藐之謂不能如其父之坐致太平也有謀叛者乃亞力山大機警如電光之照不俟亂成而兵已至拘叛黨盡殲之僅畱名士頻大陸司一人而並宥其家自是通國皆安謐肅靜不敢復思叛亂矣救世主前三百三十四年率師三萬五千渡海至亞細亞洲盡取小亞細亞之地明年東至波斯敗其兵波斯皇遁亞力山大遂掠其家而取利亞地並埃及國全境而遽之利亞之推羅海口人虐待希臘之戍兵亞力山大聞之怒拘推羅人二千縛而懸於樹旋別築京都卽以己名名之今亞力山大城故趾猶新也旣而波斯皇又以傾國之師來亞力山大率師迎拒大破其眾乘勝奪其屬地且兼並波斯之京城而巴比倫及蘇及白波利極富之都三亦皆望風降服亞力山大遂大富又東進至巴提亞所疊那直至印度勢如破竹無敢阻者旋渡印度大江破波路司之兵而旌旗遙指蘇特類江竟有盡吞印度之意時軍中有三大將微犯軍律顧罪不至死也亞力山大性嗜酒因醉而殺其一越日並其二而殺之士卒紛紛解體不願進徵亞力山大因命造船渡回其凱旋之師而自由陸路至波斯京城其兵船則由印度大江過海入波斯大江旋至波斯之古京蘇薩府與亞力山大會亞力山大旣罷兵乃務求善法以治其地創立章程有條不紊惟亞洲與毆洲人尙不能同心事多扞格亞力山大又創爲互通婚媾之法已先聘波斯公主爲後其將帥以下各官之未婚及悼亡者皆娶波斯大小官員之女下至兵丁亦各娶波斯女爲妻然後民气大和悉遵希臘之教令𨿽有一印度士子加拉奴司年七十歲自幼至老曾未染疾至是忽病恐不能生卽舉火自焚死此印度舊日陋俗之未革者然不足爲病也時又有若干兵不願入伍亞力山大曰凡以從軍爲苦者庸懦之夫也吾國中不願有若人遂逐之凡一萬人而率樂於戰鬥之精卒而歸及至哀撥他那亞力山大素極信用之臣害非司登死亞力山大不勝哀悼賜葬丰厚旣而至巴比倫時救世主前三百二十三年也亞力山大欲在巴比倫更築京都蓋自古以來未有幅員如是之廣者一時如亞細亞阿非利加歐羅巴諸洲除中國外凡屬有名之國無不傾心歸附奉爲大帝其民眾亦皆畏敬之如神明在旁觀者以爲至此可安坐而享其成矣而亞力山大猶以爲未已也不圖飲酒過甚肺疾大作內熱不可支越二旬病益劇命人舁至溪塘解衣而浴趣召大臣商議治國之事大意務以用賢爲本又越四日病已垂危然仍命人舁至祭壇親行祭禮病凡二十八日而卒年僅三十三歲按大帝在位不足十三年而建樹之隆功業之盛至此而極蓋開辟以來所未有也及卒國祚𨿽不永然其所分封之國一律皆用希臘文字亦可謂文教昌明無遠弗屆者矣亞力山大卒後三百餘年救世主耶穌生於猶太國廣傳教法其門人𨿽皆猶太籍而新約全書亦皆用希臘文而後世好學之士更相襲用以爲博古以是知亞力山大之流澤爲彌長也

羅馬皇該撒傳

英人李提摩太附

羅馬歐西古名國也救世主降生以前七百餘年當中土周平王之世已卓然具開國規模逾二百年世家鼎盛權移於下寖至廢其君而別舉二人爲肯蘇周年而一易肯蘇者譯言主也然亦僅擁虛位國有政事必先與諸世家議定始得施行後遂相沿爲例肯蘇如五日京兆視同傳捨世家則父子相襲永無遷攺大權旁落皆歸於世家矣希臘之興也羅馬仍弱不克振至救主前二百六十四年始有外辟土地之舉得亞非利加洲北鄙之加特地及救主前二百年卽中國與希臘戰勝於疆場間得其舊日開基之地時世家中有該撒者性機警而和易母族𨿽式微而襲其祖父之餘蔭號爲彊族年十四羅馬人已舉之爲主祭官肯蘇心忌其能驅逐出境該撒遂卜居小亞細亞旋欲投入軍營爲海盜所擄月餘以計脫隱居一海島中肆志讀書年二十六歲始回羅馬府肯蘇久已易位眾又舉該撒在主祭之列該撒見窮黎集爲籌衣食之資乃創爲以工代賑法廣修宮室廟宇公廨其餘有需工作之處咸役貧民而給以值家財已罄又多方借貸以益之歷年逋欠累累而民心胥悅其待士卒也亦務各得其歡心初羅馬有名將某於該撒爲姨丈行軍中咸欣戴之而不爲世家所重故投閒置散以卒至是該撒塑其像優加供俸士卒之心亦皆悅服隸於羅馬之西班牙屢懷反側羅馬遣該撒撫其地一日人見其蹙然愁損詰之該撒嘆曰昔希臘大帝亞力山大未三十而功成業就今我三十有九矣尙碌碌未有建樹年華豈能待人耶旋率精兵往徵西班牙數月之間奏凱回朝眾遂舉爲肯蘇時則羅馬攬大權者厥有二人一曰噴湃官拜大將軍曾立功於希臘國之亞細亞洲西部利亞而據其全地一曰哈喇蘇士羅馬第一富族也而與噴湃夙不相能該撒爲之往返遊說前嫌頓釋乃躬與二人歃盟曰自今以往我無爾詐爾無我虞有渝此盟明神殛之二人遂與該撒同心共事該撒又以其女字噴湃爲室則大權分鼎足而三矣迨肯蘇任滿眾又命爲加利亞撫加利亞者法蘭西國古名也當時剖分爲數十小國日尋干戈該撒旣至練兵三萬次第蕩平忽又有異族人由今之徳國境內來欲奪加利亞眾號三十六萬八千而在軍伍者實有九萬二千人該撒揮兵縱擊異族敗走旋卽添兵踵至加利亞人洶懼該撒又擊之次年比利時國與眾小國合而爲一有眾三十萬來擾加利亞亦爲該撒擊敗死者甚眾俘擄五萬三千人俱賣之爲奴僕羅馬府人聞該撒之立功異域也皆大歡喜甚至工徒罷業相與演劇酬神飲酒作樂以慶羅馬向來未有之奇功時則該撒年四十三歲矣次年又平加利亞西部獲船二百餘艘救主前五十五年該撒四十五歲率師渡海至英國界又定沿海之地數千里此爲英國入國史紀事之始是年該撒之二友爲羅馬肯蘇而該撒所平之地又叛聚眾三十萬來犯該撒該撒視師境外風馳電掣所過之處悉就蕩平且擄其酋長於羅馬府爲質其罪重者斬之此爲該撒立功之第八次

自此以後十年中平小國者三百前後遇敵不下三百萬人該撒凡殺百萬人擄百萬人餘皆望風奔潰威名徧震於遐方及其功成名遂則又多設治法施恩徳於瘡痍之後撫驚魂於震之餘各處畏威之餘轉而懷徳該撒更築石路以通商賈民气益和而羅馬府人恐其難制諷之散軍歸伍而使解兵柄攺歸噴湃統轄噴湃已與該撒有隙該撒覺其姦乃曰使噴湃解兵我亦撤伍否則不能如命時該撒所統之眾止五六千人徑率之以入羅馬府出榜諭於眾曰羅馬貧民久受富民之害而噴湃與哈喇蘇士又朝夕相爭使羅馬無一安寧之日我今來此欲上下相安民其毋恐百姓皆匍匐歸之噴湃遽遁至埃及諸世家俱隨之該撒乘船追至眾以爲飛將軍從天而降也尋爲該撒按籍誅夷鮮有漏网埃及女王奇爬特拉爲埃及古以來第一奇女子以其弟之奪其地也求該撒助之該撒欣然允許亦卽削平及回羅馬勛業鼎盛聲威遠播國中則世家盡滅大權獨歸一人遂奉以皇號然羅馬俗忌稱皇該撒乃曰我不願爲皇祗願爲該撒意直謂該撒之名尙貴於皇也由是西國畱爲口實稱其皇曰該撒英徳法奧意諸國皆喜道之云當是時也羅馬大亂旣平而國中法律尙復紊亂該撒乃修明律法務使國畫一又造字爲辣頂文令士子習之相沿至今凡著書用辣頂文者幾徧歐洲焉又立書庫藏書其中國之寒畯皆得入覽旋念羅馬府所捕之奴受苦過甚命安置於空閒之野使得自食其力蓋仁政之所見端也該撒猶以爲未足欲使天下乂安人民和謐乃極意經營未竟其志而習於舊俗之姦人忌其大權獨攬乃於大節日僞爲求恩也者近其身而刺之傷重遂殂惜哉嘗考西國大有爲之主髙出尋常萬萬者希臘大帝亞力山大而外厥惟羅馬皇該撒亞力山大自希臘而東至亞細亞聲名文物炳著人寰希臘文字遂通行於歐洲東部士子譯書無不以之爲主故亞力山大之謨烈至今稱頌不衰該撒則創業羅馬而歐洲西北大半歸入版圖羅馬大一統之功非該撒孰能當之文教尢盛於武功自其殂後千五百年歐洲西部士子猶敬惜辣頂文字聲稱不朽嗚呼若該撒者誠可與亞力山大並稱人傑也哉

得勝偉良傳

英人李提摩太附

偉良瑞典人得勝其徽號也生於西曆一千二十七年初歐洲東南希臘國大帝亞力山大削平亞細亞洲之西部歐南羅馬國皇該撒平歐洲希臘之各屬國並西南部並阿非利加洲之北部日耳曼皇沙釐曼從歐洲中土起借該撒畱遺羅馬之西半國立爲羅馬西皇旋平歐洲北部沙釐曼之所以稱美者不在遽地之多而在教化之盛偉良起於歐洲諾爾曼地卽今瑞典國也按亞力山大之興當中華之戰國該撒之興當中華之炎漢沙釐曼之興當中華之李唐偉良之興當中華之趙宋一千四百年人傑挺生後先輝映亦盛矣哉諾爾曼地在歐洲之極北其土人漸次南徙入英入法入意入猶太諸國略似匈收遊牧之族性皆好勝無論爲商賈爲工藝爲兵卒總欲勝人而後已蓋又類回教之亞拉伯人而本無卓識借人之識以爲識溯回教起於唐時所到之地遇有才能之士必力迫以使之助己戰勝攻取皆賴其力諾爾曼人亦然惟尙知以禮延請不恃彊力較勝於亞拉伯故人亦樂爲之用比至歐南見沙釐曼所遺之法全以教民爲主總主教又設塾化民自念夙未受學無以勝人乃先築禮拜堂較歐洲中土舊堂尢爲華麗今故址尙存歐洲古屋無出其右者此亦好勝之一端也諾爾曼人本與英徳二國人同一始祖西國總名曰丟等泥卽譯言族類也偉良之父曾官法國有功封侯爵及偉良生八歲而父歿在法宮中讀書其父之家臣紛亂無章家業中落兼之各襲侯彊淩眾暴日尋干戈偉良世襲之茅土亦爲他人所占及年二十銳意整頓又開拓其屬地卽名之曰諾爾曼並使法國北部貳於己四方之人皆畏之各襲侯推爲盟主是時英王與諾爾曼人已結婚姻英亂英王逃入法主於偉良家偉良聞諾爾曼人之在意大利立國也亦有自立爲國之志乃謂英王曰君如聽我爲主我必送君歸國未幾英王歸而背其言西曆一千六十六年偉良率師渡海侵英英王歿於陣偉良遂自立於英謂英之土地皆我有也分給隨往之諾爾曼功臣又分兵以鎭各處英人震恐莫敢與爭又擴一囿爲田臘之所並將各府州縣土田疆界何處系某人營業皆勒成書存之宮中心猶未饜欲得法人土地先與法王書曰我爲法侯本有采地其外亦宜歸我管轄法王不許偉良遂與法戰亂兵四起有房屋爲兵火所焚者偉良跨馬而過馬傷於火跳躍不能止偉良墬地傷重而死時西曆一千八十七年也在位二十一年偉良生平志大言大而又能大有爲誠可謂雄才大之主矣其由法隨至英國之諾爾曼人偉良命之辦理教會事所用公牘皆取法文由是法文大興於英教會舊章每人歲輸銅錢一枚約值中國制錢數十文以爲公費而盡納於羅馬總主教偉良旣爲英主仍其舊制惟羅馬總主教欲偉良仿沙釐曼之故事尊主教爲主諸大事悉聽裁制偉良不允其好勝又一端也故徽號曰得勝

少言偉良傳

英人李提摩太附

繼得勝偉良而起者又有一偉良荷蘭人也生於西曆千五百三十三年當明嘉靖之際時荷蘭尙屬於西班牙偉良之祖世襲藩王居於法國東南境偉良年十一歲卽能轄治其地而荷蘭之郡縣亦多有歸偉良所轄者遂爲荷蘭第一世家當其幼時隨父奉復原教卽華人所謂耶穌教也年十五歲時沙力第五皇帝禮聘入朝相助爲理而甚重之乃隨沙力入天主教二十六歲爲西班牙將軍代西班牙王腓力與法王立和約法王告之曰沙力之子腓力已與吾裔定欲除盡復原教中人君以爲何如偉良聞之心甚不安而卒不贊一詞眾因名之曰少言偉良是時南亞美利加洲皆歸腓力統轄葡萄牙人亦地至亞細亞洲之印度中國一帶地方旣而腓力並葡萄牙所之地而據之遂有統轄三洲之權勢歐洲自教皇之外莫有能與之並駕齊驅者西曆一千五百七十二年法王妄照前立之約剿滅耶穌教人其在法境者共二萬人盡殺之腓力亦殺人如艸芥以荷蘭爲盡屬異端因命各處設官專治教人不問有罪與否但系入耶穌教者皆罪之較法王尢爲慘酷此誠古以來五洲之內第一大殘虐事而偉良則立意保護荷蘭之民因聳荷蘭人曰凡事照舊章辦理固無不可今逼令昧良攺教且不問善惡均治以罪何足以服人心眾遂哄腓力則盡發練兵至荷蘭圍而困之偉良百計守禦而請救於他國他國懼腓力之淫威莫敢爲左右袒者偉良則大決海塘以水灌腓力之營西兵在城外無駐足始悉退荷蘭人遂咸呼偉良爲父至一千五百八十一年荷蘭七省人民共立約曰昔日章程仍舊辦理我等仍宜服從若不但攺教會章程而又定新律以苛待荷蘭荷蘭萬不可從人心益固而荷蘭之國基已立腓力不能制然以跨有三洲權勢之腓力而不能制蕞爾之荷蘭乃大躁急下令曰有能殺偉良者予以二萬五千金並封以大爵一千五百八十四年有一人至偉良家以洋鎗斃偉良旋被荷官獲而殺之腓力不食言封其後爲侯偉良𨿽死而荷蘭大定後漸昌大其民人又踵西班牙葡萄牙人遠泛外海之後塵亦東至印度蘇門答臘臺灣奧洲並南非洲等處西曆一千六百二年荷蘭又創立大商局凡五十年之內除南美利加外南半地球幾盡作荷蘭貿易地當時走海之國以荷蘭爲第一中國人稱之曰紅毛后葡萄牙所得亞細亞之地亦大半歸於荷蘭至今荷蘭𨿽無從前之大而但卽亞洲所統之地以較本國境土尙多五十餘倍此皆偉良之大功也

法皇拿破侖第一傳

英人李提摩太附

拿破侖者法國皇也性彊悍好戰最善用兵生於西曆一千七百六十八年卽中國乾隆三十二年其父爲律師精刑名之術初法國民多貧困朝廷亦無善法以養育之民爲饑寒所迫皆叛其上遂攺爲民主之國由眾公舉賢能以爲國王時拿破侖投軍爲哨官每戰勝冠其曹偶年二十八歲國家命將兵四萬以攻意大利餉不足士卒衣履不完而戰無不勝未及一月意國惇牙人皆降於法其援意之奧兵二年中與法十八戰無不挫敗意大利遂屬於法教皇徵兵以拒拿破侖亦爲所敗教皇跳而免及回法京人咸稱之爲古今第一名將拿破侖又欲侵英國定計以爲宜先平埃及乘勝可得英之印度則破英易如反掌矣拿破侖年三十歲率師至埃及英人知其謀先遣水師提督內利森戍埃及盡擄拿破侖之兵船拿破侖進攻利亞城英人亦先守之拿破侖困以重圍而兩月不能破始悟不能得印度班師回國則朝政紊亂彊鄰四起意大利亦爲他人所據民間咸議以爲拿破侖於二年之間連奪大國誠大有爲之才而不令其自主法國何以振興也遂公舉暫爲法國之主時年三十一歲矣拿破侖旣自主乃謀先與英人立和約英人以爲一則拿破侖立約不誠中必有詐一則法國之民皆欲與各國王爲敵非令其悛攺此心𨿽和不久遂不許法和而與俄奧立約次年爲西曆一千八百年拿破侖率兵攻意夏復奪而據之冬又破奧京未幾俄人與英渝盟暗與拿破侖立約而遵法之意得由陸路以侵印度丹麥瑞典兩國亦同盟約西班牙荷蘭亦懼而從之拿破侖與之約曰我數國兵船盡在海內遊行不準英人稽查蓋拿破侖別有深謀也英人知諸國皆與同盟又陰知拿破侖必借丹瑞諸國旗懸於法船以運軍械急派水師提督至波羅的海與各國戰而敗之並獲丹國兵船時俄皇薨逝新君亞力山大第一卽位不肯發兵侵印度而欲排英法二國之難英人亦不欲戰乃於一千八百一年大會歐洲各國立約罷兵拿破侖旣無外卽竭力以修內政而以安慰教會爲首務方法之亂也教會星散至是重行設立奉教者皆感戴之又念法國各地風俗不同律例亦異乃攺訂新章使之畫一遵守又築陸路疏河道以便民用是時英國兵船額設八百號可載水師十二萬人多於前者幾一倍法兵船則反少於前一半英國水陸之兵前止八萬名者今已有五十萬法兵前止二十七萬者今又加至一百萬英國練兵所費及助他國用兵之費一年多至英金六千萬磅法國兵餉則共需二千二百萬磅英國國債前止二百二十四兆磅數年之內增至四百八十四兆磅幸英國商務逐漸繁盛差彊人意否則國債之費不堪設想矣按英之商務前止有英金四千萬磅至是則增至七千萬磅而法國生意則全行收閉蓋懼英兵船擄掠之故也

罷兵未及二年而英法之兵端又起英人與俄羅斯瑞典奧大利亞諸國同盟其誓詞若謂深知拿破侖第一大有席捲歐洲之志故我諸國宜同心以敵之而西班牙荷蘭意大利瑞士並日耳曼眾小國則助拿破侖亦聯盟約日耳曼列邦中有普魯士國者袖手旁觀將視彊弱以爲向背拿破侖默計諸國所恃者英也若先攻英而破之則歐洲必皆解體矣於是率兵十五萬令商船二千號藏械渡海而以兵船六十號護之英人知之急命將弁率舟師截於半途法船四散拿破侖大怒卽變計先破他國然後並力於英乃率兵十八萬伐奧旣至奧京破其城擄掠一空奧之軍械糗均爲法有俄羅斯遣兵救奧與法人遇法人乘勢剿殺俘俄兵八萬遂於一月之內連破普國都城搜括官民財物幾若籍沒家產也者蓋欲使其窮乏不能振興自不暇練兵助虐也其時歐洲全境惟英及俄尙足父老與法人相抗一千八百七年拿破侖率兵十萬伐俄俄師禦之連敗兩次士卒殺傷無算俄人懼遂與拿破侖立和約拿破侖僞語俄君若平歐洲我願與君共之君其努力以助予也可時拿破侖年三十九歲爲歐洲第一雄主而回憶十二年前不過一末弁耳豈知至此而揚眉吐气武功之盛震古爍今哉而拿破侖猶以爲未足仍欲與英爲難乃先分命各國不準往英國運售貨物以困之英人計曰爾旣與我爲難我卽與爾屬國爲難乃命將弁往封各國海船亦不準向他國運售貨物諸國不能敵英皆大受困拿破侖旣平諸國則並撤其君位而分封其兄弟於意大利奧大利亞西班牙等國西班牙人心甚不服暗約與國潛與英通先是英與法人戰皆在海中並助俄奧等以餉銀共敵法人今又許借兵助西班牙葡萄牙於陸路以除法人時一千八百八年也拿破侖自西班牙率兵三十萬以拒英英兵退歸於船奧人聞英人之來也潛師以攻拿破侖之後英人旣退拿破侖折回又敗奧人復罰其銀無算次年英派大將軍淩屯戍西班牙前後數年曾無一敗英名大振一千八百十二年俄皇識透拿破侖之計不願助法而拿破侖恐其復合於英意伐俄時拿破侖有精卒一百二十五萬除畱守法國並牽制西班牙之外尙有六十萬人意圖直至俄之墨司哥古都詎俄人定計不與之戰而漸次退師卽退則陸續預將師行之地焚燒一空較之堅壁淸野而又過之法兵進不得戰退無所據俱饑餓不能興及至墨司哥死亡迨半俄人尙不欲法人入其京遂與之戰死者又十萬人然尙未分勝負也次日俄兵又退法人喜入其城以爲可安枕而臥矣豈料入城四望寂無一人須臾四處火起不畱片瓦拿破侖大懼倉卒退而兼俄地苦寒饑凍而死者尢眾俄人復自後潛躡之殺傷無算及出俄境法兵只餘八萬而已拿破侖旣敗回國不念無面目見江東父老之恥復請法人助之而下令國中選丁壯年十八歲但長五尺一寸卽令爲兵未幾又得兵二十萬然尙不能敵諸國之兵也

時則俄已與普國立約奧亦與焉特苦於國之輜重爲法所掠匱乏已甚英人乃出英銀千萬磅助之瑞典亦來聯計法國之北眾小國合計有兵百萬法國之南西班牙國有英將威淩屯率兵十萬戍之及拿破侖兵出遂與接戰擄拿破侖而歸仍稱之爲皇而放於艾利拔海島此島周圍止二百里每年饋銀十萬磅以供用度仍以法兵四百名護之法國舊王仍復位歐洲各國始相安如初乃甫十閱月而拿破侖私遁至法國法兵仍樂爲之用舊王不能敵而仍退位列國知不能安謐復相與立約選精兵百萬以備之時英普二國僅有兵二十萬法則方十三萬拿破侖欲乘英普未合之際先攻英軍遂進逼威淩屯威淩屯部下僅有六萬七千人拿破侖率兵八萬趨之馬步隊大小炮位無不全備戰八點鐘之久英兵死者甚眾而威淩屯勇气愈奮普國兵聞有戰遽吹號筒拿破侖急命精兵由左右兩翼包抄以爲威淩屯必將退舍也詎威淩屯不但不退而且縱兵擁進反拿破侖之兵普兵已到拿破侖知不可支急遁回京時一千八百十五年也再令國中調兵三十萬柰法人實已竭蹶拿破侖無可如何且城外敵兵聲勢洶湧不得已自投英兵船求英皇準其居於英國再不妄爲英王不許復幽之於錫利那海島至一千八百二十一年拿破侖卒於是島年五十二歲方其爲皇帝之際所作所爲非眞有害於民也其心爾以民爲邦本凡事宜徇眾心且以在昔之民受困於上爲戒故事事期順民心故自是以後多民主之國然而心髙志傲好戰害民此其所以一敗再敗而不能復振也𨿽然拿破侖出而歐洲各國不安逐日徵兵籌餉國匱民窮拿破侖敗而被獲則各國始慶安全然則拿破侖亦誠人傑哉特是兵凶戰危古有明戒安有窮兵黷武而能享長治久安之樂者拿破侖誤矣然前之遠泛五洲各海爲大商者惟荷蘭國爲最不意自拿破侖亂後今皆攺屬於英且英由是愈益興盛豈天以拿破侖之禍啟英歟𨿽然英獨富彊而能與當時列國俱以好戰爲戒各安疆場各保邊陲直至今日共享太平之福則又未始非拿破侖之功也噫

俄皇大彼得傳

英人李提摩太附

嗚呼國之興衰𨿽曰天命豈非人事哉方俄羅斯之受困於人也距今才二三百年耳昔何以日蹙百里今何以雄跨兩洲昔何以守株一隅今何以帶甲百萬然後知故君彼得之奮發有爲者其功烈之畱﹝遺﹞﹝遣﹞爲至深遠也試翻西史爲有國有家者淸夜之鐘迷津之筏焉夷考三百餘年前俄國皇帝曰虎辣西施生平政積無所表見娶後麥蕾雅氏生皇子二伯曰斐優劣仲曰愛繁生公主六麥蕾雅氏薨繼娶後乃他麗婭氏生皇子一卽諱彼得者也生公主二虎辣西施謝世兩後之母族競助其女之所生竟成兩黨日尋干戈斐優劣亡於陣愛繁以次當得立故其黨猶擁戴之然愛繁體弱而性魯不能承大任乃他麗婭之黨勢𨿽式微而彼得聰明英武頭角嶄然俄人歸心焉遂奉以繼帝位尊其母乃他麗婭氏爲太后垂簾聽政從此外戚擅權勢傾朝野太后之養父麥特非夫早年得罪戍邊太后赦而還之又廣樹其黨羽同執國政固自以爲根深蒂固國中莫予毒也已麥蕾雅之六公主中有名柔發野者性情剛烈器識宏深芳齡二十有六矣憤母之專憐弟之弱以爲昔者先皇之女剖開亞裏曾憫其兄之懦因輔之爲帝同理國政彼女子也吾女子也吾何爲獨不然柔發野之所與遊者又多屬智謀之士聞其壯志更多方勸勉以勵之遂在蓑包地名立愛繁彼得並爲俄帝而用人行政之大權則柔發野自掌之二帝拱手聽命而已創爲大座其髙不可攀其形如品字二帝聯坐於外中空而障以紗柔發野獨坐於內則障以羅每大朝會三人各登座臣之所目見者厥有二帝而不知目力之所不及者又有一帝也制亦奇矣馬四克城俄之舊都也至今座巋然獨存以示不忘柔發野掌國旣久厭宮幃之寂處未能暢其欲也先徧遊於境內名山古剎將皆必有車轍馬迹焉聞有賽會遊觀之事必親舉玉趾以爲娛樂猶以爲未足謂該利辛王予所封也使之遠約波蘭國意大利國奧大利亞國同尋盟好而徵師以擊土耳其國且將以次及於滿洲蒙古地西曆一千六百八十七年該利辛王率兵十萬先驅將軍賽畝樓肥滋以兵五萬繼之至土耳其之克拉迷亞與土師遇俄兵陳於平壤土兵列於山顚大有登髙臨下之勢及戰俄兵以失地利故死亡甚眾旣而屢戰屢敗狼狽而歸柔發野坐賽畝樓肥滋以遷延觀望失律喪師之罪革職遣戍而命將軍麥賽帕接統其軍一千六百八十九年春復命該利辛王督同麥賽帕統兵再攻土耳其師至盆兒喀距克拉迷亞尙有數程已與土師遇該利辛王等倉皇接戰主客之勢旣殊勞逸之形又異依然大敗而還柔發野不知下詔罪己反竭力彌縫揜飾於該利辛王回軍之際不但不正失機之罪尙親迎於郊而勞之彼得頗不善其所爲而柔發野不顧也甚且諱敗而爲勝命眾髙擡神像行俄俗迎勞勝軍之禮並許該利辛王及總兵官以次進握其手而示寵異又賜美酒以通殷勤彼得知之大怒以爲吾姊悖謬至此朕獨何心擁此空名之帝座爲卽日棄國避居鄕僻間愛繁𨿽在位顧漠然不加喜戚於其心誠愚矣哉柔發野旣敗於土不敢覬覦滿蒙地旋與中國盟於哦慶司克訂立條約舉昔日所占黑龍江一帶之地還之中國其時彊偪處亦漸蠶食其疆土柔發野不但見淩於亞細亞洲之國又屢辱於歐洲以致國勢日促民不聊生內治不修外侮至此古人所以貴戰勝於廟堂也

彼得幼時好爲撾鼓之戲淵淵作金石聲好舞刀試劍𨿽不能悉中繩墨而擊刺亦頗靈捷恆與朝臣之子結爲小友又號召軍民僕圉之子數十人仿照歐洲之法排演陣式教以洋鎗其翻新出奇處往往出人意表有不合程序者或僞斬以徇或予以責懲而獎其能者不吝重賞故受責之人痛淚交流不肯輕去又立表爲測量法並率領眾孩壘土爲炮臺接以營壘遂分其眾爲兩隊半作寇盜半作官軍彼得自執令旗指揮緝捕及戰竹竿木棍如風馳雨驟官軍勝則鳴督陣親挺劍以追賊官軍敗僞爲多受傷而死者已亦與之俱死事𨿽兒戲而激勵眾人之妙用已具於一心矣旣從徳國求得典冊心好之而不能解其師作陶名士也教之誦習爲之講說往往僅三數語耳彼得已心領神會言下大悟每當讀書微倦作陶髙聲朗誦並隨處闡其文義彼得聽之若不經意者然及至問焉則對罔不當於理作陶愛其天資英敏且落落有大志恆極口獎勵之且爲言子之曾祖哀蘊畱心經典陰符兵法莫不周知今子性情品槪與相類非繩武之神孫與至如子之祖若父皆雄傑果毅酷好用兵攻城取邑日不移晷故能開疆拓土幅員倍於昔日俄國受益滋大於是師詳述之彼得敬聆之其銳志蓋與年俱長矣喜學臘丁荷蘭日耳曼諸語聲入心通不拘常調胥能娓娓言之嘻是益奇矣彼得性畏水𨿽小橋不敢過稍長率諸小友習水嬉於湖中又得荷蘭舵師之指教遂能乘小船以容與乎中流倘得一帆風順萬里浪不難破也乃他麗婭太后懼其失足止之不可柔發野公主貪攬國權欲據皇位以彼得𨿽已遜國而年日壯健且多材能心甚畏之密與寵臣恰六必帖謀以兵圍彼得之居盡誅其左右而幽其母乃他麗婭於冷宮流其師作陶於遠裔彼得將自殺矣兩武弁護之突圍而出逃至脫六伊薩國人皆曰是眞主也朝臣軍民從之者如歸市彼得遣使告其姊而索寵臣恰六必帖柔發野懼見誅乃謀於主教主教命殺恰六必帖而以兵錮禁柔發野於山寺使使迎彼得入都卽帝位以愛繁爲柔發野所立且不慧故莫之顧焉彼得智勇兼備秉性精明久歷憂危愈增材藝加以親賢禮士政治日新風俗丕變而其經綸之富器識之宏尢爲歐洲賢主中首屈一指惜其不自尊貴好微服作狹邪遊至馬士克舊京流連風景樂不思歸細行不矜終累大徳故恆不免於君子之譏云

彼得志在富彊於水師尢極畱意往往親登兵艦督率駕駛常遠至阿根足海道太后出自冷宮以彼得屢犯風波不測之險戒之曰我國歷代皇帝從未一見海水汝可輕身若是彼得不聽當微服出外之際嘗與商民軍士及他國軍官同坐飲食眾咸不知其爲俄皇也又設船塢以造船見船卽乘之不論精粗美惡幾死於水者數矣而無畏懼之意竟率國中之兵艦直造曷勒克其之白海而還初愛繁第四爲俄國主曾有英國人乘舟至俄適逢冬令舟膠於冰其險也可想彼得以爲欲與西方法度嚴明之國相往來必取道於北方之白海否則須由南方之黑海但北海屬瑞典國黑海屬土耳其國向者曾與荷奧兩國訂立和約同攻土耳其未能得志今欲西遊宜先張我兵威然後投無不利乃遣將軍幹立生率師以攻川尼亞兩遭敗於是簡命三將軍分兵三路彼得親臨節制進攻黑海之埃兆口復因兵船鮮少不敷調遣而敗彼得憤極退回麼谷舊京以復仇爲急務禮聘荷奧普意四國之老於軍事者訓練新軍旣成營再派水師由惇江直抵埃兆口而佐以陸兵遂破埃兆振旅而入大獲全勝軍民降者甚眾皆四國人訓練之功也昔者俄人好自誇大不欲借材於異地至是舉國皆喜獲外人之助餘威且震於歐洲及至凱旋屬境臣民皆遮道而呼萬歲比回麼谷臣民懸燈結采相率遠迎歡聲雷動其時統軍諸將帥無不車服輝煌而彼得則仍用總兵冠服意气揚揚甚自得也遂乃精練海軍遣民人三千戶往唉兆海口而調兵兩隊以資保護兵餉不足大臣主教及商民人等皆願加抽賦稅相助爲理彼得又由外國延聘精於造船之人以教俄工復遴派臣子弟五十人分往意荷英三國學造船隻俄皇親自督率夜以繼日蓋謂唉兆之役皆因諸事躬親始獲大勝造船爲當務之急尢宜不憚勤勞也一千六百九十七年策命三統帥爲出使大臣遊歷西方之國隨帶官紳之子弟及軍士商民共二百七十人彼得亦其中行甚密行至裏格其撫不知爲俄皇之尊也侮之至日耳曼之某屬國時彼得年才二十有七耳國之某公主見其應對精敏而舉動輕躁心疑之因問其面黑目深之故彼得以用心太苦對語見公主日記至荷蘭見造紙者必代造數張見煆鐵者必代煆數錘如此之類不一而足常不眠好奇物凡有所聞必往視而後快其造兵船也數月不能就軍宮某言凡事必先明其理然後能成臣聞英人性甚巧制物皆有成書倘往英遊學四月宜可了然於心矣彼得卽往英國日至船廠閱視遇有奇材異能之士一一禮聘至俄及回至荷蘭海面忽遇大風眾皆股栗彼得笑曰汝等曾聞俄國皇帝有死於海者乎是役也歐洲各國遊歷殆獨未至法蘭西以其常黨於土耳其也將往意大利國學兵法忽聞本國警報遂兼程回麼谷舊京

初彼得銳意自彊欲盡變國中舊法而眾心不悅常有揭竿之變商民人等又苦於抽稅之煩苛相率梗令臣尢不順乃彼得壹意孤行不爲浮言所動且棄祖制之衣冠而攺從日耳曼之服色又效他國語言以殊禮待外人眾心更恚遂流言彼得系日耳曼醫生之子非先皇虎辣西施之苗裔也我祖制國人無薙須與吸煙者今彼得旣令臣民薙其須又口自吸非他國之族類而何及將遊歷海西人心益憤因相與語曰從前俄國皇帝有遊歷他國者乎又謂我國人於日耳曼土耳其兩國之人向皆不能分辦又何知有英法諸國其好爲譫語者更爲人言彼得行至丹國作商人裝束丹太后詗知其僞遂下於獄又有仇人納之於密布鐵釘之木桶而拋於海幸有兵丁救護始獲生全又有言今彼得仍禁於丹其回國之皇帝另系一人非眞主也謠諑紛紛多出意想之外而國中兵弁思亂尢亟遂欲推戴柔發野爲主當彼得頻行之際參將栽渴納先已激怒部下倡率而爲亂彼得卽命擒捕反者竄匿而戍於唉兆之兵莫不思父母戀妻子及彼得至邊架各戍卒眾口喧呶聲訴其防戍之苦且言遠戍三年無人瓜代遂有兵二百名不候軍令欲擅回馬士克城彼得之近臣某正駐馬士克恐其滋事急以好言撫慰召令歸伍不謂各戍兵又接柔發野私函激之爲變言汝等遠戍誠苦余深知之然日後之苦尙有不止於是者何不全回馬士克城乎頃聞皇帝彼得業已客死他邦而國人心惡皇子不使卽位凡彼得信任之各官亦已全行正法云云由是馬四克四營之兵悉離防所而謀作亂幸其統領夏盈葛珍兩將軍分道截回慰勞歸伍各兵言我輩道死甚多糗糧又甚惡終歲勞苦筋力積疲天下有如此可憐之戍卒否兩將軍亦無以難也各兵見馬四克城風俗不同俄人有薙發吸者心輕之又言欲入城整頓者兵竟鳴鎗以逐之獲其殿後者囚之於獄彼得回國以其鎭將意國人之柔懦也遣之又恨其姊柔發野前在曲也撤地方幾斃其母今予此次西遊非圖逸樂也蓋爲百姓也乃猝然爲亂致阻意國之行遂盡誅爲亂者以明國法又念先曾祖哀蘊乾綱獨斷令出維行我獨何人不能效法且謂謀逆首惡皆長須之人苟不亟圖振作日後何以馭眾乃於是年八月二十六日下令國中全行薙發而自執利刃親薙各官之須凡爲亂者皆治以絞罪十月三十日法場之上累累者皆待絞之人主教者心大不忍急取天主馬利亞像進呈彼得彼得並不啟視卽令送回曰我所頂禮者上帝與爾無異我所究治者叛人與爾無涉國家大事在於保民爲所當爲何庸姑息時則絞犯二百三十人皆坐車而來辭父母別妻子哭聲直上云日爲愁彼得命將罪案向各犯逐一宣讀訖加派軍官數員同處絞彼得且親絞五犯奧人搕布在旁幾於不忍卒視凡歷七日殺千餘人兼不準親族收葬而盡柔發野之發禁錮廟中其助柔發野爲亂之二人則縛而活埋於地下於是頻年爲亂之老兵誅殺殆盡各營之隸尺籍者皆新兵矣

俄屬之克薩克城濱臨惇江兵力最彊一千七百六年俄之向爲奴僕者及其散卒奔之克薩克地方官不許收畱克薩克人曰此輩窮迫可憐我等情殷保護爾乃反欲驅之乎且此輩在國不堪苛稅是以逃也於是遂叛殺俄之一藩王而掠俄之屬地更欲乘勢以攻唉兆而揚言我等非叛皇帝實不忍長官之偪也俄皇聞警派兵攻之獲其酋誅之其從逆者十人中必殺一人投其屍於河沿流直下使人皆知叛逆者必受誅庶幾相與戒惕也小俄羅斯有藩服焉亦曰克薩克其酋長默拔受封於柔發野彼得卽位默拔頃心事之彼得亦待之甚厚默拔家世武臣性情酷虐人多有仇視者彼得益以爲能寵眷日隆凡有言其過惡者卽交默拔懲辦然默拔𨿽受厚恩常苦俄國彊抽屬國之重稅聞恃其彊盛欲侵瑞典國兵餉浩繁必更重斂又日侍彼得之側貪羨其權勢今瑞俄構釁漸急私心竊計兵連禍結之後我克薩克一城非遭俄並卽被瑞吞莫若暗助瑞典幸而瑞勝尙可圖存也有探知其謀者告於彼得言默拔事主不忠並搜獲交通外國之書以爲證彼得仍不信將言者及私書亦送交默拔自行究治其始凡有叛者默拔皆告彼得及接讀某公主糾約爲變之札則笑曰此惡婦欲間我與彼得之好也若生嫌隙我何以安身哉立將來信焚毀因而祕之旣其瑞典與俄開戰默拔𨿽竊弄權勢而難以支持詗知諸屬國因俄皇用兵不甘輸納重稅類皆心懷怨望及接彼得飭令預備添兵聽調之旨默拔盡收觖望之人於部下而定計帥以歸瑞典又致書於波蘭國君言波蘭兵力未甚精彊臣願以勁旅代爲盡力事甚詭祕惟其心腹臣阿立克知之阿立克機事不密漏言於部眾部眾急赴軍前告變語多切摯彼得仍不信待之之厚無異昔時並將首告默拔者定以發配之罪余則加以酷刑必使自承誣告而後已旣承則發交默拔自行誅戮默拔自維恩澤不能久怙姦詐不可常行心滋愧懼而與之相厚者亦勸其彌縫過失以免禍患默拔不能聽其時瑞典國王已率師逼近克薩克默拔自維不能中立愈增惶急又接彼得嚴諭迫令帥同所部以禦敵人默拔托病不出迨兩國鋒刃旣接默拔竟帥所部與瑞典之兵夾攻俄兵於叵爾托瓦地彼得至是始知默拔負恩背徳與敵連兵大悔從前之誤立命一將率領偏師破克薩克之伯托林城屠之默拔自知得罪又不禮於瑞典無地可容逃至土耳其進退無路艱難以死俄皇旋命斯克六拔士克接理克薩克事其民咸踴躍以助彼得惟兵無統帥屢爲瑞典所乘俄廷乃派員往駐兼治國事因家焉又許其在諸屬地治產於是克薩克歸俄外部馴至一千七百二十二年在馬四克京城另立一衙署專管克薩克國公事於是蒸蒸日上大異於昔先是斯克六拔士克甫理克薩克事旋卽病歿彼得環顧廷臣無可立者且鑑其前失欲愼選賢良以正一國而卒不可得一千七百九年因命克薩克或有軍事必先稟命於俄廷不得擅自起兵

西曆一千七百年俄皇彼得已於黑海得唉兆口岸北海亦親往遊歷察知此兩處尙難通至歐洲因欲取道於波羅的海惜迆北沿海五省地先有屬俄者今皆攺屬瑞典事大不便心恆悒悒時瑞典王嘎耳利第十二盡削其諸侯之大權諸侯胥怨之爰有一藩侯糾約三鄰國各由本境進兵約期同攻瑞典三國者何波蘭丹墨俄羅斯也彼得忽得此機會喜而許之詎意瑞典王亦能軍先敗丹墨次破波蘭最後遣兵八千名攻俄適值大雪冒雪潛進俄兵六萬餘屯於某隘不意瑞人之突至也倉猝中亦不知其多寡大驚奔潰輜重盡爲瑞有瑞王驟勝而驕以爲釁起於波蘭必先徵服波蘭再與定盟然後可久於是積時累月始與波平而俄則乘其休暇從容有爲矣先是彼得敗歸而後志气不衰急圖湔雪其恥而後快於是鑄炮三百尊訓練新兵十隊每隊馬兵一千名另派二百五十人入武備院肄習陣法以備指揮越一千七百一年命庫總兵帥師伐瑞典勝之瑞典之軍死亡過半復勝之於水路奪瑞典兵船七次年又伐之瑞兵八千名死於俄者蓋六千焉尼窪江口瑞人築有炮臺甚固全國之鎖鑰也亦爲俄人所據於是彼得始喜謂歐洲之路可通也遂自尊其都城爲聖彼得堡明年又獲瑞典兵船二沿波羅的海諸省以次削平其民有不降者彼得痛加誅殺始懼而服忽接本國軍報知國中又有反者卽命庫總兵往平之兵勢益彊彼得思前與共事之國皆與俄同心者也乃遣兵助波蘭等國初歐洲各國皆奉羅馬教大有惟我獨尊之意及耶穌教大興奉羅馬之君視之如仇敵日尋干戈幾無寧宇瑞典王嘎爾利第十二之祖古思塔布亞多羅布思然曰人亦期守法耳何乃分門別戶緣教事而誤國事哉自今伊始有敢以異教爲仇者余卽移兵討之由是各國洶懼皆願任其民人信奉何教官不顧問有一二仍執己見者古思塔布亞多羅布思脇以兵力全洲以安人咸畏其威而感其徳至嘎爾利第十二時平波蘭適奧國人又有爲教而受害者以嘎爾利必能繩其祖武紛紛求助嘎爾利遂力勸奧皇毋得苛待教會民人欲奉何教必須聽其自然奧王許又命奧國將所掠之俄人一千五百名日耳曼官四百員交瑞典處治奧亦允之瑞王威名日著法蘭西人適與鄰近各國交哄眾小國恐瑞與法合將有國破家亡之禍遂相約莫敢犯而瑞王別有深意殊不肯助法人法亦知寡不可以敵眾兵端遂息歐西方共慶升平乃俄忽據波羅的海濱諸城邑瑞王嘎爾利切齒怒恨日圖報復遂於一千七百八年徵兵五萬一千名進伐俄羅斯嘎爾利自率輕騎六百親爲前鋒俄兵禦之嘎爾利敗績幾爲俄擒瑞兵第二隊大至始免時俄兵僅有二萬人交綏俄兵退瑞兵又進俄兵後隊一萬六千人與前隊二萬人合遂大戰瑞王獨當一面所乘之馬斃左右護衛大臣多陣亡隨王左右者僅四五人耳瑞王震怒招集散隊遂敗俄人乘勝前進而不知後隊一萬八千人已爲俄兵截而殲之也餘兵六千人皆爲俄俘時值嚴冬俄地苦寒饑疲之兵至有墮指裂膚者艱苦至此瑞王知難而退矣乃猶徵兵﹝秣﹞﹝抹﹞馬轉戰而前延至一千七百九年夏俄皇彼得親率雄師六萬人命庫總兵將中軍門總兵將左軍任總兵將右軍布總兵掌炮隊俄皇親誓於師曰俄土有眾悉聽朕言此次之戰爲國爲教又爲爾等身家幸勿言爲朕也卽朕亦當捨死忘生爲爾驅除大難如其不然戰敗而還朕無以爲國爾亦無以爲家矣爾其勗哉瑞兵旣已深入重地亦知勝則有家敗則不返瑞王激厲其眾殊死戰甚至鎗子穿彼得之帽而過鎗斃門總兵之馬三易三斃俄眾洶懼瑞兵似已操必勝之權矣乃瑞王不諳兵勢忽命分兵爲二隊而其中門總兵急帥精騎橫貫而擊之瑞兵左右不能相顧而彼得大兵又如風雨之驟至遂致腹背受敵倉皇奔潰瑞王乘轎而逃而馬爲炮所斃易以二十四人舁之又死二十一人瑞王僅以身免夤夜奔土耳其其餘兵大半死亡僅有孑遺盡俄俘之以歸是夕彼得收瑞官之降者宴於帳中語之曰是役也兩軍進退勝敗之機增朕識力不少爾等誠朕之師也良可欣喜其不自矜伐如此師旋凱歌競奏舉國之人皆喜俄皇不憚勤勞講求練兵之法今果收大效且又能遵奉天命捨生以救人可卜昔日聽命於瑞典之諸國將來必聽命於俄也

外史氏曰俄羅斯一國前在歐洲無聞焉彼得奪發有爲取人之長補己之短舉凡行兵造物諸學無不講求而考究之是以部伍嚴整所向有功迨侵瑞典而據其地瑞典尋仇又使之隻輪不返自時厥後俄之威名遂與英法美奧徳諸大國並列藉非彼得深探國家興衰之由以訓其軍民又何能浡然而興哉瑞典然自大一蹶之後已不能振而又懸師深入犯憤兵之忌遂致一敗塗地安危得喪之機可令人深長思也俄人旣據波羅的海濱地因以建立國都與歐洲聲息相通馴至歐洲各國每有新法彼得無不先知此其所以終致富彊也歟

俄國之初榛榛狉狉幾有不識不知之意當我中國趙宋時希臘教會傳至俄國始有振興之機其一切治國規模亦皆仿照希臘越七百餘載國勢日廣積獘叢生顧未嘗一攺舊制大主教尼肯識微慮早思欲有以攺之而俄民心志不一猝難集事俄之有職人員及士子之曾遊歐洲者睹歐洲治國教民之事似較本國有上下牀之別及回國皆效西國衣服以示向慕之意且常向眾面述我國不亟思攺圖恐必居於人後其所向有功之庫總兵卽遊歷人員之一也彼得幼時卽習聞更攺舊章以從西國之事旣長躬遊歐洲循環察視比返國乃宣言曰歐洲各國之政眞善政也我國亟宜仿行否則日後必爲所制乃計乾綱獨斷不欲徇其舊俗乃據波羅的海濱諸郡邑已收新法練兵之效又念有國有家者必文治與武備交修乃可以長駕遠馭雄長天下先是俄有佃戶二千萬人皆隸於貴戚富紳世爲奴僕彼得以歐洲之西陲其始亦有世僕一旦盡釋爲平民實政之尢善者心竊慕之又以歐洲各國教養諸事皆出人上立意仿行乃聘英法荷蘭瑞典瑞士日耳曼諸國之名人至俄或令譯書或供制器皆以教其民人凡有奇技藝能者務羅致之以廣裁成又恐其學之不速也自禦西國衣冠以倡之令學者亦皆效法以示心儀西學之亟

俄羅斯一境雄跨歐亞兩洲疆域旣廣民俗不一彼得卽位以來奮發有爲躬歷歐洲諸國擇善而從先學其練兵之事得以開拓土宇通歐洲之快捷方式而據之以爲都城及乎武旣展文教聿修然獷悍之民不易能﹝遽﹞﹝據﹞使之順從也彼得乃剛柔並用行之以漸卒以革故鼎新玆僅紀其攺正國俗之事可默想其裁成化導之至意焉先是俄俗人分三等一爲世家之裔淩夷而爲農家者流然仍自恃其閥閱妄自尊大一爲農家佃人田以耕種終年租稅悉歸田主三爲奴婢往往有一家而畜奴至數千者主人欲賣其奴則離析其父子夫妻而彊賣之及彼得爲政無論何人盡按其戶口使納丁較之中華隸丁於田於仁政固屬不逮而畜奴多者盡令其主人納稅錢已隱寓革除之意有時主人欲賣其奴則首嚴離人父子夫婦之禁違者治罪不貸又以各省會州縣城中人亦分三等彼得按日耳曼章程以攺之至於外國人之寓俄者許其隨處設肆貿易並準置買莊田房產或欲與俄人結婚姻及在俄爲官亦隨其意教堂中禮拜等事亦所不禁惟其人欲出境則必令按其產業資財以十分之一交於公家俄之貴族先有因其祖父功勛而得封蔭者類皆習爲驕貴歷年旣久諸蔭生半屬紈毫無才具但知襲祿位以驕人而已彼得力攺陋習諭以現在爲官供職者始爲貴人他毋得濫並分文職武職教會爲三等而三等之中又各分十四品以爲尊卑不得淩躐俄俗凡有產業者父死其子析以爲己有彼得出令使按日耳曼章程攺爲均歸冢子承受其餘諸子悉聽冢子教訓並各宜努力潛修以增財識將來可皆爲貴官以寓鼓勵之意又恐其分析財產而終歸貧弱也然未幾仍歸舊主又俄俗婦女不輕出門男女不同幾席彼得以爲無論男女皆宜自正其心初不以形迹爲嫌自此更示相親相愛之雅

俄廷向例每有機務必先廣告各處官紳相與議定而行自彼得乾綱獨攬始設機務處如中朝之軍機處者然初命九人攝理後乃增至多人凡機務議定後命一人專司頒詔下各部遵行復恐未臻妥善遣四十人往日耳曼國習其令典歸而仿行之其外復設十部一洋務部二戎務部三水師部四戶部五稅糧部六刑部七世職部八制造部九礦務部十商務部命官分理每部又各設一書院延聘各國名人以爲教習兼采他國章程參以本國定制務衷至當其各書院總教習定由書院中人公舉之例槪不由君上遣派先是俄國各道分設專官大權獨攬彼得命分全國爲四十三道而隸於十二省又命各紳士公舉數人遇有政務會同各省各道員商酌辦理京畿之內亦照此例而由此數人中再擇一人以爲總理其最要者則在於制造商務彼得因著爲令曰凡公舉辦理此事者半用外國人因其於制造商務較俄人爲稔習也外此各大城諸事亦公舉賢良管理而遙制於都中總理大臣各城之賢良久乃皆通西法街道房屋務求整飭潔淨藉非彼得之躬歷各國親知其利獘亦曷克上行下效如此之速乎新章旣定彼得又密查各官有無貪婪之獘查得有一官暗吞國帑若而其屬下司籍之人乘機欺蝕彼得卽嚴諭百官曰欲使百姓均沾實惠必自爾百僚各矢淸潔始爾百僚果潔己奉公吏役自不敢肆因戒以官箴如中國衙署中奉旨勒石所云爾俸爾祿民膏民脂下民易虐上天難欺之意旋又查出亞洲境內之西卑利亞總督婪贓不法彼得乃治以斬首之刑以儆其餘一時威令大行人咸知懼至於歐洲律例惟瑞典最爲確當俄國則無論何案一入公庭未問先笞彼得欲攺從瑞典而恐其太驟命稍寬焉但期以漸革除而各道城內以迄鄕間各設問案之官皆命稟詳於刑部以爲準駁其餘設施大抵類是考俄國未經整頓之先每年進項才得銀三百萬羅卜合銀洋一百五十萬有奇至是驟增至一千萬羅卜歷十五年更較前增三倍焉此攺弦更張之成效也初俄境盜賊縱橫彼得以練兵剿之惟壤地廣大兵額宜眾兵費尢繁乃以精益求精之法練陸兵二十二萬水師二萬八千大兵船四十八號小兵船八百號不特可禦外侮盜風亦自是少戢矣先是俄之興由於教會然自有教會以來京城有大主教一員其權勢之重捨皇帝外無敢比擬者彼得又欲攺之乃先於各部立書院之例至是又創設聖議院凡教會中之規條亦公舉數主教共議不專由大主教一人然後示以章程曰各主教處必各設書院凡傳教之子弟若有不能讀書者則令攺隸兵籍查俄之教士向分出家及不出家兩等聖議院旣立凡年未三十之人不準出家其出家者亦須讀書然後大小書院以及醫院無不大興彼得又命主教等多著有益之書以訓世教會中以彼得爲擅攺俄國歷代相傳之教情沮喪內有數人自知時勢所迫有不攺而不能者乃別立爲新教會蓋因舊教會而名也此外又有歐洲各國教會本與俄國教規不同日久乃分爲三等一新教一舊教一外國教遂不免有相傾相軋之獘彼得知其各有佳處故外國禮拜堂亦親至焉今尙有座在堂中又詣新教堂而諭之曰上帝命朕管理國事惟人之良心乃上帝自行掌管非人所能管也若按良心作事有何阻擬難行乎又至舊教堂諭曰我俄之興固由教會然事貴變通所有規模亦不可拘泥也蓋彼得務欲三等教中人廣讀書以明義理則旣無黨同伐異之獘亦無隨時更攺之勞矣

俄之北海一口岸名曰亞剛阿荷蘭日耳曼人昔常由海道運貨通商然必繞道瑞典頗苦迂曲至俄國人之販運於此者遵陸而行天气苦寒路又甚遠乃攺於波羅的海角之新都聖彼得堡創立碼頭於是得免繞道瑞典及苦寒遠路之虞而商民仍有系念亞剛阿者彼得姑準其兩路通商而逐漸增加亞剛阿之稅商人遂相戒裹足彼得又念國中之商運貨於陸路甚屬不易乃爲民開運河一道由彼得堡通至內地之東省民皆便之又爲民開通各大河使之相連無論何處舟楫皆可直達此彼得立埠運貨之法也工尙未竣又與歐洲數大國立約通商使商民知歐洲各國所缺而俄國所有者急爲制造運銷其歐洲所有而俄國所無者又諭商民急往販運又睹本國農民收獲之際皆用鐮刀一人一鐮甚覺費力乃諭民曰爾等誠學歐洲所用之長刀則一人可抵三人之力矣又勸民種桑樹葡萄果葉等物其歐洲極肥健之馬牛羊等畜勝於本國者諭民務望販運以來至於各要工各礦務之類則諭民曰爾地主人等務須及早開辦如其不欲則國家將許他人及外國人來開不可使至久陷地中也如敢阻撓殺無赦由是俄國大商皆出而辦礦務有商人名代米多者由辦礦以致極富至今猶有稱之者其時化學尙未甚興彼得更諭使立化學局以制造各物兼察各種布疋並船中所用之帆巾裏與夫哈喇洋絨作襪之絨織金鈾等類凡英法奧等國工人之工此藝者皆延之來設局制造並使本國人赴局學習俄人初恐制造此等貨物不能銷售彼得諭之曰爾等無慮其各立局我將使各兵丁舟船貴族人等凡國家所有事者均往購之又念本國人所穿之屨形狀甚陋命人往歐洲仿其履式制成而使人易焉凡此皆彼得之苦心經營也然其初創規制時則有大難者俄國各省官員類皆以剝削民利爲生不盡樂遵勸諭是以商民少踴躍者然歷年仿照新張織造局已有二百處各國新法旣已精熟而又皆能獨出心裁自創新式以制造矣彼得旣整頓內外諸政皆獲實效復以北方波羅的海濱據地無多南方黑海之濱地亦有限乃欲逐漸蠶食以廣通南北海路自揣曩昔練兵到處戰無不勝攻無不克今玆出兵必無不利故遣兵南侵土耳其土兵甚眾不利而退復遣大兵北侵波羅的海濱又獲據瑞典之數省地歐洲大震目之爲虎狼俄各國於是共效合縱之法合力以抗之日耳曼與俄逼近防備尢嚴彼得知不能專恃民力重命駕親往歐洲各國以覘之旣返遣其大臣往與彊國立約以爲將來攻弱侮亡之計旋卽息兵安民以惇鄰好焉彼得自卽位以來綜理國務爲小民勞心者皆著成先練歐西兵法以防外侮而制內亂旣已底定而後經營水陸各路以通商利農於是商農殷實比戶可封與教師商制造之法立各書院學堂不惜重金聘請各國名師名將來俄以教習之乃至地拓財丰乃諭民曰朕勞心猝力二十三年於玆皆爲爾百姓謀生也今國家大勢粗安願與爾百姓休兵息民以共學各國有益之事爾百姓其各知之俄人聞之皆大歡喜以爲我皇之言實生民之幸也乃相與擬上俄皇尊號爲大彼得

論俄皇遊歷

闕名附

英國太晤氏論俄法交誼謂兩國百姓親近情形直似俄皇於宴會中已有將聯盟兩字說出之勢又謂俄皇到法國法人盡力接以此觀之當知其聯盟始於一千八百九十一年也

俄法聯盟大約尙無條約然此外無不備焉以法人接待俄皇情形觀之其條約亦可何時用卽何時寫耳

俄皇到法一事無甚關系法民固視俄皇到法當作盟約畫押也俄法聯盟或與英國政事有礙然我英亦無可怨者且以時事觀之復當視爲美事歐洲情形俄法聯盟已爲斷不能免之事自一千八百七十五年俄皇阿來克桑得第二恐徳意志復攻法國旣有聯法之意今徳奧義三國旣有盟約而英國又終未定其附於何國故俄法不能無聯盟之舉矣又云某報謂俄法聯盟當可保歐洲太平惟法人不可復夢想俄人之侵多腦河法人之據布蘭耳此言誠是然此非俄皇與法執政之志也又云俄法聯盟須使英俄交情加厚由是又可與法國交好不然則近年法國與英爲難之事俄將助之矣但英國若附於三國之盟則事異矣以目前英徳交情論之英又豈能聯於徳乎

俄法聯盟條約已定無疑俄法兩國何不將條約登於各報以解眾人疑慮耶自今以往若謂兩國聯盟無約斷不可信今者法人接待俄皇情形人所共見若我國復蹈奧國故轍謂事屢屬子虛則險甚矣但兩國之盟蓋亦如徳奧義三國之盟同爲互相保護非爲攻戰耳

俄人聯法可使法人少安如兩國系訂保護之盟則我徳無可憚心者想兩國未見有攻戰之約復使歐洲大亂也法人性情𨿽急於進取其作事全在一時而俄則不然英法徳各國於外交之事時有更變惟俄國則永久不異如教皇之深思遠慮或尙可與之比較一旦俄徳失和事固難免卽以今巴黎接俄皇情形益使此禍如在目前然俄人必審定事勢始肯爲法人出力耳

俄法聯盟之事實始於一千八百七十一年加皮威君曾論及之

又云如俄法之盟爲相保護則各國之幸如爲爭戰則恐無安靜之日矣

包爾刪報云巴黎接俄皇各國使臣均隨祝賀勝甚事也然以法民舉動反使各國憚心焉

俄皇至巴斯婁維也納冷淡若是較其到法情形殊不同也俄法聯盟已有條約可無疑議三國之盟惟當盡力固結耳俄皇法總統於酒中祝頌時𨿽未明言盟約已定但以接情形觀之亦可知其約已定矣若必俟見諸言語方謂可信則自欺甚矣

巴黎接俄皇張燈結彩華美萬狀有人夢想所不及者俄皇在各君主國如是冷淡今到法國見上下議院長謂得與公舉之人相聚甚樂云至法人者向來立有嚴例力攻君主今待俄皇至於若是令人忘其爲民主之國矣

意大利芳非報云俄皇遊法絕無擾亂歐洲太平之事現在各國和好情形爲向所未見者若義國近年之政誠如新報所云殊爲奇異也自突尼斯事與法國立約後俾思麥已見三國之盟欲散矣然我義無所動心此盟於我義實無大用𨿽散亦不惜之如一千八百八十七年我義不入此盟迄今國勢亦不過如是耳

俄法交誼久厚此次俄皇歷法益使之堅固現在大局誠如法總統酒中頌語歐洲太平可保焉凡欲歐洲太平者皆當賀俄法聯盟之成得與三國之盟輕重相抵

我比國於俄法之盟只當慶賀耳歐洲太平我比直受其益歐洲之事屢次幾出不測之患事關全洲今俄法之盟成太平可望長久矣比國各報所論大相同

記俄皇行事

西女士滑稜附

滑稜曰俄後性慈愛見貧家婦孺意甚眷注皇亦孜孜求治皇與後皆篤信其民常微行街市間不挈從者時或一人從之亦惟遠隨於後不使之近於左右民之欲瞻仰顏色者可常常而見之滑稜又言一事可入之徳行傳中而無愧闊浮報錄滑稜之言曰

余聞俄皇嘗乘街車沿路搭客之車以九重之尊捨禦輦而弗乘蓋有深意存乎其間焉俄國武員習尙奢侈年少新進之輩囊無蓄積步趨甚苦有某千總者因貧故嘗乘街車同僚以其不類也咸潮笑之且微諷之使退其位事聞於皇皇曰是頹風也不可以長會當正之於是皇乘街車造其營諸武員不虞皇之猝至也皆驚恐皇驟問曰君等以統率行伍之故鄙街車而不屑乘余君等之將帥也亦乘街車來君等欲余退位否諸武員惶懼謝罪由是向之因乘街車而爲同僚所不齒者始得從其便云

徳皇政策

日人闕名附

徳開國會時宰相必招宴議員爲俾斯麥爲相時之例現任宰相亦依例以客歲十二月招宴國會議員等於官邸徳皇亦臨幸焉記往時俾斯麥爲相時有議員溫多呵羅士多者爲具埃兒地名所選舉其人論政治實與俾斯麥異趣不啻敵而宴會時則和气藹然談笑於尊俎之間世人至今猶嘆稱兩人雅量今次宴席頗少與列者然𨿽盛觀不及前時而徳皇與客語漢堡同盟罷工一事頗有可觀抑漢堡同盟罷工者謂客秋徳國勞工等同訂盟約而罷工也當是之時在英及外國勞工等咸爲張其聲援或送給金錢於是勞工勢力逐日有加徳國工業將有減色有欲調停之者與貲本家商議貲本家有所顧戀決意斥之不肯退讓一步更募集勞工於遠方於是同盟等勢力不敵不能如其初願事遂中止徳皇於宴會席上語當時之事云彼貲本家不爲同盟罷工之勞工所熒惑悍然不顧以相抵抗實與我意相合如此則足以制勞工之輕躁罷業把持市面而勞工等之幸福亦在其中矣據徳皇之言觀前六年徳國政策亦足以窺懷抱社會主義者之政策千八百九十年二月四日徳皇當時宰相曰列國方擬稽查勞工等欲爲聯合萬國訂同盟之情形朕所確信也故朕將使我國代理人卽公使也先諮英法比瑞諸國政府以處此等勞工以與諸國一律其憂念勞工也如此今觀其宴會時所言則似以貲本家時彊而抑勞工之同盟罷工視爲好手然則前六年徳皇爲勞工憂念豈非僞乎抑一片好意今已煙散霧消乎忖徳皇之意應不如此也竊思徳皇爲勞工憂念欲長進其地步仍如昔日也惟恐無智之勞工等爲社會黨所誘惑煽動故寧袒貲本家而抑勞工等耳然此政策果能得其至當乎似當稽諸異日焉

論徳皇爲人

闕名附

徳皇常謂朕慕皇祖威廉第一之爲人嗚呼聞此言者誰不驚駭哉兩皇資性各異有如別種之人威廉第一沈靜豪毅詩人得尼孫論其爲人曰文理密察若威廉第二則俊爽英發古之希臘人及近時之哥我兒人等皆崇尙英雄之人如徳皇祖是已至於威廉第二所自稱許或似經世家或似哲學家或似美術家其與其祖皇不相似甚彰明較著矣兩皇爲人旣如此之異則威廉第二欲私淑皇祖豈可得哉拿破侖第三慕我哥斯打士使怍兒爲人每自仿效然亦不能成其抱負僞英雄之末路多淒風慘雨焉抑威廉第一在東宮時旣深諳世故及卽位則信其所當信臨機處事未嘗逡疑惑自謂普魯士在聯邦之中須總攬大權而統裁國事然非樹立一大陸軍則不能得志故屢於議院中與議員上下議論遂漸聯合一大陸軍矣且此爭論於議院也不復問憲法之有無與每歲出入豫算之如何一以振興陸軍爲念軍制以備乃一戰破丹麥再破奧法等自奴把兒之捷而後國民齊以威廉第一爲智勇絕倫特出普國諸將帥之上然君臨於聯邦一舉一動不敢或苟老成朴茂得寸守寸取尺進尺不復爲痛快奇變之舉動遂以建立其國家矣今將今皇比皇祖誰不嘆其不倫哉今皇初卽位輒以近時之拿破侖深自期許擬更革社會而不能遂志視君權爲不可干犯之具詭計百出或擬建立殖民國而反陵辱宜請援之英國或離合反復寄情於俄奧之間又或致意於歐洲新舊同盟之國倉皇無定歐洲諸國外交家無一人能知彼外交準的用意何在者忖其志所存欲增擴屬土於歐洲中乎欲禦敵國之侮以免爲其所逼壓乎欲建立殖民地乎抑欲得聞譽於地球萬國之間乎此其所以不可端倪也

徳皇祖威廉第一本多才有王者之徳常好擇士其所取捨十不誤一識鑑之明有足多焉其拔賢舉才也毫無猜忌俾斯麥之霸圖馬兒得歇之戰摩羅多吉之兵學威廉第一深嘆賞之然未嘗偏寵其人又未嘗濫許其功其行己也髙潔故臣下無由致其巧言令色善選擇賢相名將而任以大事故諸將相亦各盡其才誰謂威廉第二果能有皇祖之風乎今皇好自用黜皇祖所遺之輔弼相臣而不顧焉如今皇前相卡保裏尾伯今相苛牽女歇侯馬兒的兒士伯要倫百盧器伯等殆尸位而已年少親王中亦或有憤其策不容而中懷鬱鬱者皇祖謂君王所以長保尊貴者在得左右親信之力今皇乃謂不在山河之險臣民之和獨在我一人之才也噫亦危矣哉皇祖之政策志在不歸功於己故地球各國齊稱俾斯麥爲創興徳國之業彼則緘默不復自誇其功萬國贊摩羅多吉之戰稱其戰勛彼則緘口不自稱己力今皇則謂朕在地球上則帝位也己之力大故臣民咸輔己也常喜獨當衝路髙自談詡又自出命令以巍立樞要爲得意自謂徳國之彊地球萬國宜聽命焉睥睨宇內傍若無人蓋自信心與傲慢心實爲其根本也如欲於史乘中求似徳皇者則卡裏盟蓋其人也耶

論比國王

愛芝其亞附

比利時立國以來甫歷三世因欲自主每多爭戰其國中之久遭蹂躪彊敵之恃勝虐待以及最後已得自主各情姑置不論比王立屋可爾第一人咸稱爲國君中之最有才識者系選從英國公請而來王有深慮遇事能斷盡心國政以固其邦基其子嗣位又逾一世合天下之人聞其嗣位相與稱善近三十年之內國享太平長進之速他國莫與之京然應爲之事尙多中以保守其國爲尢要比之人民僅有六百五十萬丁口其擴充船務制造玻璃鐵器以及所織之鏤空花邊各種綢料種類之多貨色之精在天下市面之上當首屈一指所有大宗出產可與英法徳相埒整頓旣速積聚愈富此又全恃立屋可爾第二才具優長慮遠心堅始終不怠顧其辦事志向與乃父稍異每精心獨斷爲國增光性尢平易不喜驕奢甘雜於稠人之中與民往來鼓勵工藝且使其京城壯麗雅觀凡事之有益於國有益於民者無不力助其成冀收實效前此未幾比京各報館燕集之人交口稱頌曰吾民之元首也齒少於其著名之戚英君主者十六歲踐位之年才踰英君主之半身長六尺相貌端莊常在京城騎馬或在奧斯吞步行主持君民共主之國制孳孳焉惟以利國安民爲心勤求治理或謂比國地少人稠曾無寸壤未墾斯言甚確卽欲擴充制造亦爲地限勢有所不能以故積貲𨿽厚而在本國則無利可營又人浮於事無工可趁立屋可爾第二深知其國𨿽小而戶口甚繁財用恆足惟苦於幅員太窄永難展拓必須尋辟門徑庶使所積之多貲可以營運其少壯之人旣不能在本國操工謀利尢應爲其別尋生計當彼時也正有人公舉比王爲亞非利加萬國公會之總統此公會系專行善事者比王乃諮謀於斯旦雷及他探路之人遂免得康閣地方距今不過十年十二年耳其得有斯地所費不貲已由各國允許專歸比國主持並由比政府核定律法在數年之內可以便宜行事將康閣一省名實皆歸爲比之屬地非洲有此大地計方一兆英里首興政教俾得自主工作爲定公平工價𨿽內多爲難之處外有阻格之虞而其治理之效昭然已著使人驚異意謂如此大事而出諸一人之心思才力實可敬佩卽史記之中欲求有似此才識而以勤政愛民爲心者亦殊不可多得艸創之始豈能無稍差謬其初時所派之輔政諸臣或短於才不稱厥職誠所難免正不知經幾許阻難籌慮而比王終能堅持定力今則左右得人股肱是倚皆有才閱歷前之所謂棘手者悉已化難而爲易矣

現在該處气象蒸蒸日上言之殊有意味一千八百九十四年餘作客比京某日有公燕及克斯船主者皆比國最有名望之官僚及克斯者曾在康閣著有勞績亦與其它有治才事功之大臣相等比之官紳畢集余亦在座有議官而兼羅範書院掌教名特囂者昌言於眾辭甚暢達足以動人可與英議院中長於辭令之人媲美在席之人聞言感發皆欲在亞非利加大屬地內傳有耶穌教道理並認明凡人應有之利權俾人之見識漸廣其忠君愛國之心油然而生如此大商務及大有裨益於人之事其首爲創率者終收成效通國咸利賴之有名三木爾生者取木勒及凡熟悉該處情形者所著之書選集成編標其目曰當今文化內有一節言康閣地方一兆英里有人民八兆𨿽尙非顯屬於比然已遵奉比之教令後此百年之內或可統歸比國管轄該地在亞非利加而被歐洲之國辟治殊有益於化外之野人彼族獷野每人相食已用威力以禁戢之其中頭目倘猶頑梗不悛卽予廢斥如販賣人口以及凶惡行爲尙亦當能攺化其俗是誠盛徳丰功之舉也果克臻此則比國本以教化六藝見推者又將益進而自成大國矣去年元旦比王乘議員百官朝賀之時廷諭之曰英國勢力若是之大當有祕訣在焉祕訣維何卽國人之忠心是也近又向余自言其志云吾生平開誠布公實事求是冀人皆知吾心縱或有會其意者吾亦未嘗因此而自沮其志气惟求吾盡吾道使心地光明自然而洞燭物理矣比王爲此數語其國人聞之莫不悅服信從且不獨比人爲然卽他國之人亦共相欽慕云

美國共和黨擬舉總統宣論新政

日人闕名附

美國總統定制四年一舉國有兩黨一曰合眾一曰共和各願舉其黨人以任斯職現任總統爲苦爾若蘭乃合眾黨人已歷二任本年西十一月實爲攺任之期共和黨將推威而麥根地爲大總統迦力特可力特爲副總統西六月十七日開大會於聖路易府宣言其政綱略曰我黨盡瘁邦家之事三十年於玆凡我國民皆當共悉今攺推總統在期月之間我黨玆開大會請宣言他日得政所欲爲之事以質諸國中明識之君子焉

南北戰事旣息之後我北美合眾國政權悉歸合眾黨之手善法未設秕政漸多民人蒙其獘不爲鮮少或濫縻國家歲資於不急之地致國庫空乏更甚或募公債充經常政費或於無事之時增加公債額本二億六千二百萬元或貿易權度失其平或有不能償還國債資金之虞或仗美國之忠信濫借外國公會資或破滅共和黨政府所曾施設之政策及政績是等皆合眾黨爲政之漸致此也又不詳定金銀價以至忽漲忽落令有資本人日日皇恐致商工業因此不振制造所因此休歇工價因此低落實業因此折閱或導入外國貨物於吾美市而令本國生產貨品日見減色此皆合眾黨爲政之所致也然則爲全國公共之利益及各人私得之利益起見內不害民福外不損國權以優理國政決不能望諸合眾黨明矣非我黨取而代之柰斯民何我黨所懷爲政意見略如左方所記

海關稅則我黨欲使合眾國工業卓然獨立進境極驟繁盛日增故以設法獎勵之保護之爲第一義故於外國貨品抽其課稅以獎勵誘起本國之產業並以補度支之不足且爲本國產業家擔保市場衡平爲本國傭工者維持工價標準又於耕園之傍設置造公所使本國農夫少被外國市場時價低昂之累然後徧起國民勤儉之風使人人惟己力是賴此保護政策之大也若夫推行之法務期穩當純正不至偏倚不流私愛而必不許本國富家壠斷及外國勢威掣肘也

合眾黨所現行之關稅不能公平旣損國威復令國民勇往興業之心大爲減失我黨擬正定稅則凡一切外國貨品在美國市場與美國貨品競價者皆徵之如是則不獨爲政府開一財源並能制美國工價不至隨爲起落至於何品抽若干稅實屬實際之題目故又不可不斟酌也刻下事情及生產情形要惟在保護美國之勞工及工業耳

互得利益我黨以爲與外國通商當以互得利益爲最善現政府變攺前共和黨政府所商定互利之通商條約蓋合眾國之一大不幸矣我黨得政擬復興此政且推廣其意以保持貿易利權而向外國市場擴充我農產林產及各種制品之銷路也蓋保護政策與互利政策二者似相反而實相成如車之有兩輪缺一不可也彼合眾黨輕忽破棄此二大政策矣吾不解其何心也故興廢繼絕我黨不能辭其責矣我國產品固保護之𨿽非我國產品然緊要貨物亦不抽稅以不抽稅之故使外國亦不抽稅我國貨物則我之利益自在也蓋保護政策以興盛國內產業並制我國市場而自握其利權互利政策以開發外國貿易得將我國有餘之物溢出外國市場而自廣其利源也

砂糖羊毛及織品美國糖業不興由政府不能庇護之故故國民須用外國之糖每歲出銀一億萬元以上我黨務加整頓使此等糖業皆出於我國以塞漏

獎勵航海法我黨現欲復興獎勵造船及獎勵航海二政策使美國人所有船舶載美國人搴美國旗章而經商於外國以廣商務

貨幣政略我黨欲使金銀貨價劃一如一千八百七十九年制定支納正金法律卽是也故若紊亂我國流貨妨害我國明信貨幣政策我黨所決不取也如彼任意鑄造銀貨法案我黨所不贊也銀貨及紙幣之與金貨要必有均一價值故我黨現擬不論其爲紙幣與爲硬貨皆維持使平準也

養老兵銀往時從同盟軍出奔走疆場者皆是愛國之士我國須優遇此等志士仁人以慰其晚歲今合眾黨政府何心竟減損此養老兵銀矣是亦我黨所應詰難者

外交政策所貴乎外交政策者在嚴正堅持辦理一切之事不論其何時代也故我國利益存於西歐大陸間者最宜設法銳意保護如布哇諸島固我國所宜管理而不容他國干涉也如聶開拉格運河宜我國專有之開鑿行駛之權皆操自我又當於西印度島中求得一我國水師立根之地故不可不購得荷蘭所屬之諸島也

阿米尼亞事辦法我國駐在土耳其人被害不一而足美國人財貲生產爲其所蹂躪而遭會危害不鮮少也天涯地角寧冒何等危險而豈可不保護我國民及其貲產哉

門綠政治我黨現擬遵門綠遺意伸明其理若有歐洲諸國侵略在美洲內我友邦友邦請我干涉時我國應速諾之是實我國之權利也歐西諸國現有版圖在美洲內者我黨固不與之生事然必不許藉端狡焉思啟也意早晚必有歐洲諸國撤棄在美大陸版圖使操英語國民任意作大合同之日也

古巴島西班牙政府現失去統治古巴島之權現據日西條約明不能保護駐島美國人之生命及資產我黨現擬勸告西班牙政府使與該島和而認其獨立擴張水師我黨現擬擴張水軍全海岸及重要埠頭以備不虞

僑寓客民限制爲保護美國人民平等權及維持美國貧民工價當嚴定限制凡外國不識字人僑寓本國者悉驅去

登庸官吏法當行我黨所定之登用官吏法且更謀擴充

擴充選舉權凡美國人民於舉總統舉官時人人皆有投票選舉之權毫不爲他人制限是我黨所冀期也

廢止林靑格司現有林靑格司之稱不依據法律以斷莫須有獄若許殺人野蠻之例必宜禁止

調停局現工人與雇工人每起爭端我黨現欲設調停局以持其平

獎勸小農法我黨舊議獎勸小農法曾經議院畫諾今宜著爲令

禁酒當定酒禁之律以爲進徳之方

婦人政權我黨欲重尊婦人權利使有政權欲匡正合眾黨失政故望婦人同加力我黨大旨我黨所執大旨及政策大如斯循此大旨實施此政我黨所志也請我合眾國民各熟思而審定之玆發政綱大旨並指定欲舉之大統領望藉我國民贊助而成我黨勝算以增益我國民福利也

美新總統麥見尼傳

日人闕名附

美國新總統麥見尼氏以千八百四十三年生於阿哈由州那兒一兒邑家本素貧父爲鐵工所監理眷族頗眾移居於波蘭多構木造屋簡朴古風當此之時禁買黑奴之論喧囂國中以差斂母邑爲提唱宗風之地差斂母邑距波蘭多二十英里當時名士架裏聳披克氏馬裏牽裏來多等常會於玆或演論說或藉新報以倡禁販黑奴之議名聲藉甚震動四鄰麥氏年尙幼而側耳於此異日遂爲一國之領袖實基於此時也年甫十七入便司老班爾亞州亞裏見爾大學未幾罹病不卒業而退及病愈時家道益貧不能復入學乃爲小學校教師執鞭朴訓童蒙作靑年度日之計然思前程遠大抱千里之志而不能副徒鬱鬱於僻村陋巷之小學校其憂傷悲憤之情已可槪見矣此小學校今尙存正面有二窗兩側面有三窗實僻邑之一小校也千八百六十一年值南北爭戰麥氏時年十八應徵入阿哈由州兵第二十三聯隊執鎗提劍黽勉從事上官知其可用擢於卒伍爲軍曹出戰數次歷升大尉戰役方罷拔遷小佐當時耶是氏猶在軍後爲總統評之曰麥生𨿽年少頗敏於事務遠出儕輩之上不論身在戰與平居無事未嘗懈怠又不以暴風疾雨雪霰夜動其志操斯人性行可見一班矣千八百六十五年南北戰役畢麥氏乃脫軍服擲槍劍歸鄕裏修法律之學氏從戎四載嘗語人曰予在軍中所得遠勝於在學校矣余實以此際調養身體使之康健克去己私以大成愛國之志而已後在波蘭多習法律學千八百六十七年考試律師得列髙第遂遷居於廣同美國地名以從事職業矣麥氏自幼之時左袒禁販黑奴論後乃入共和黨大主張其說千八百六十七年共和黨發論許黑人有與議選舉之權卽所謂黑奴者麥氏此時始登壇論政直攄意見時年二十四聽者以爲辯才罕匹名聲日隆千八百六十九年於阿哈由州推舉檢事總長而麥氏中選時年二十六越明年娶妻琴瑟極和生二子而皆夭夫人憂鬱不娛旋得病麥氏百方慰諭至廢其最愛之遊獵年三十四當選入議院時給裏氏爲保護稅主義首領保護稅主義是美國共和黨一派之說詳第十冊麥見尼論麥氏入院雄辯驚人給氏嘉其能遂倚賴之於是敵黨疾視更甚欲排出諸院方多畫策遂於第三次選舉欲奪其選卒不可得然其執保護稅之說未曾少衰焉當千八百九十四年選舉之際演說三百六十七次或一日七次志气揚揚再選入院擢爲阿哈由州知事者二次今已爲總統綜攬美國政權麥氏體軀𨿽不甚宏偉然頗壯健額廣頭大應接外人溫雅愼重不嗜飲酒嘗奉米所爾士得基督教中一派教

美國總統演說

英人闕名附

月之四日新總統維廉麥荊來在國會議事堂舉行就職發誓之典卽演說曰余從國民之意今當眾前發誓敢就總統之職惟依賴國民之保助與祈禱上帝之指導也思余素所佩服以依賴我祖宗所信奉之上帝爲極致焉想當國步艱難之際上帝必加殊恩於我國民故吾人須服膺古訓惟誠惟一追步遺蹤則上帝必棄余也若夫政務則開列於下以爲標準焉財政余荷國民之信任恐或失墜今勞工頗欲勤劬操作而苦無役力之地𨿽有利之業動招損耗是余所憂念也竊思我國產業紛擾當速救濟理財制度宜稍變更如幣制𨿽美亦宜再求盡善故幣制應小有更革而不能使其根本不動搖也今夫擬更革理財之法以保持貨幣無或增減其額數須使政府預儲巨金以杜絕壠斷之幣故須保每歲出入之相當不然則欲更革而不可得也然我國理財法度多由於閱歷而成則𨿽擬速變更非細考詳查恐不能猝辦也國會果能見及乎此則余亦誠心贊成其說若夫總統之權應管理此等之事余不問其人屬何黨苟深通此道則舉爲委員以辦理更革之事以余觀之此事有利益於國家也可無論已又如萬國復金銀本位制之宗旨須首爲提倡余擬與地球大商務之國酌議而確立制度𨿽然此事不可期月而成則及其未成余欲以各種之手段維持金銀幣價之平衡不使民人有損耗於其間也

節約不問何時節約宜守固無論矣然今日產業萎靡當人民罷獘之時政府宜守節約之訓是爲最要也若有已經濫費之數則矯之使正又將有濫費之虞則當防於未然也苟我國將來之歲入亦如今日則極宜守節約而減用度惟如國家賑軍人寡妻孤兒及諸有功之士則決不可吝惜耳政府遭今日之情形多募國債而淸償之未見其不可也救治我國財政之厄運爲最易行之手苟政府歲出超過於歲入財政必因之不足惟其有不足故募公債而補充之亦萬不得已之策也抑歲入多而歲出少則𨿽有濫費之病而歲入不足將恐民心危懼遂至上下相疑各不相安則須謀增多歲入之道有必然矣如所募公債或有餘剩亦必不能久爲蓄貯也如前兩年政府支耗甚多所入不償所出公債餘剩之金亦爲其所用由是觀之募集公債本出於萬不得已之時若無事時而欲爲此舉可謂愚矣

增多歲入法公債旣不可苟焉募集則欲增多政府歲入莫如加稅以抽於本國與外國之人今夫外貨之需銷路於我國所輸進者甚眾自須抽重稅於此等貨物苟除爭戰之外我邦不抽重稅於本國之人是爲國初以來之定策也然我政府將采近時輿論加多關稅之法以增歲入之需其所以采此法者欲保護我國家利益並保護我勞工也試閱選舉時所宣言之政綱宜參看時務報第三冊東文報譯則了如指掌矣夫我國民所恆言曰須定制產業法律以保護其發達故國會擬速制條理合宜之法律使天下公事無或阻礙又使民人各種事業必有裨益抑輿論者天下之正言也吾人不問其何黨何派所提倡苟出於輿論則必優於彼所謂宣政者也吾人當取法乎此況保護稅法實支持國庫之要者矣則再興復此法以防止歲入之不足實爲國會之亟務前數年國庫所預儲之金爲交換貨幣之故多仰給於國庫則此法實足以維持其頹勢也

互惠利益千八百九十年法律所定互惠宗旨果有實效則今將更攺關稅法自須采其意於法律行此法必須擇外國所造之品爲我國人所未能制者而輸進之於己國前四年間國內生意不甚殷盛人多受其餘獘其最盛者爲小農夫於是農業萎靡而勞工困獘矣故欲工業盛則振興農業與勞工也必矣況欲立自治之制度誠意維持此法者莫如制造業家則興設保護此等制產家法洵爲至當之事也故政府設保護之法徵關稅於外來貨物以省減制造業稅亦宜三思節省國費之法也

挽回殷盛現今我國諸業情形固非甚旺欲挽回往時之殷盛則應期之於數歲之間否則恐不能也政府當力行設法而挽回復舊以吾人觀之𨿽現在實情頗似多艱然國會立法能相示以信亦非難也況各政黨之力亦必能任之有餘要之處現時之情勢惟待國會之舉動爲最要矣

遵守法律我國本爲開化之大邦必立有法司以罰違法者故私罰決不可加於人也如保安社會之法如各有辯論之權如法司之廉政如裁判之公平此數者皆我政府所保護實確乎其不可拔矣抑我美國民人素尙廉直蓄愛國之念尊重律例人皆守法觀近時所行選舉之事亦足見其精神之美能適合制度文物矣若犯違法律者則不論其爲一人與聯合數人之公司決不寬假其罪也總統之職本總管憲法所指定各種施行之政故余必致意於此也

限制客民須更革我邦人民歸化法並外邦人民來住法使我國民安堵髙尙其志今夫外國人歸化來住者無學陋劣必不能解我國憲法及法律之眞意旣已不能解其眞意則貽害於我共和之政亦未可知焉故防止此輩外人須閉關拒絕苟吾人欲樹地球文明之先聲以服從天命保持人類居至髙之地位則當先驅逐無學之徒於國外也

采用文吏法文吏之法必須更革固無論矣更革之要實在公正若欲援引一黨之人遂輕於更革余所不取也余曩在議院演說贊成現行之法故余精神之所注在致力於施行也若夫舉賢退不肖國家之利莫大焉若能行今日所存之法實事求是則該法亦必美善矣

商船商船在大洋中之商路實爲最堪稱道之事我國今日須規復往時商船之盛細思國會應舉行之端莫有過於此者我美國制造各種產業之發達莫如今日然商船漸有減色比年以來𨿽戰艦之只數日有增多惟商船衰減此豈盛事哉吾人切望增多商船以與戰船相等也

民主榮歸頌

英人闕名附

美國總統姬李化蘭君今日瓜代與新任總統麥堅利兩相揖讓而明日姬君卸任閒居優遊自得以樂老年姬君曾再履大任從無三次繼統之例姬君平生皆處順境故國人誦之曰福命君又因其辦事條整而且小心翼翼乃有今日之功業美國歷代總統多有出自寒微而姬君居其一當其發軔之始卽爲司官次爲衣利府之副律師數年後爲波符羅之邑宰是時斧柯在手展其奇才友朋中無不驚服爲之數年紐約省之政治爲之一新遠近悅服共和黨人推爲總督保舉之者不下二十萬人旣履任更振其精神治踰爲宰自此境內晏然於是口碑載道矣一千八百八十四年將舉總統之期共和黨復推戴之而合眾黨則欲挽畱其前任總統布連君於是兩黨分爭極形鼓噪據報紙言兩君皆爲黨人所悅服故待收籌之日以定從違果見合眾黨人皆舉布連君而共和黨人皆舉姬君惟合眾之籌不及共和之多乃遵成憲而定姬君蓋舉姬君之黨多有權勢之人其中有慳利滑必查者在紐約城引姬君登臺宣諭慳君對眾申明是日之國典其言未畢百姓皆欲得聞姬君之綸音不能忍耐乃阻止慳君之詞而請姬君發論其悅服人心於此可見及至一千八百八十八年任將期滿姬君忽主持輕稅之議上下議院皆不同心蓋恐入不敷出難興國利是故保舉總統之時人多趨附蝦利臣君而易其位焉一千八百九十年美稅則攺從麥堅利君之章又至一千八百九十二年姬君復任總統其稅則又攺從委利臣所定姬君參訂之國家並無巨費惟其上下議院紳士浪用委利臣與姬君所訂之稅則皆不足供其揮霍所以一千八百八十七年美國之支原爲三百八十七兆三十三萬零九百七十一圓而今則增至五百一十八兆八十四萬五千一百九十四圓所增不下二十六兆英鎊自姬君執政以來汰除一切中飽之獘尸位素餐輩忌之又年來金價漲騰而銀價低落姬君能處之泰然若姬君不能英明則不難令其國帑虧耗商務失色矣至論姬君交鄰之道無不懷柔遠人大有仁君之度前於一千八百八十八年更總統時妒忌姬君甚多因而降位有委士幹善省將軍名布力者語人曰美國有血性之民正宜愛戴姬君以其爲國招怨今若麥堅利君能顯才徳如姬君之大美國幸矣我英國亦幸再獲徳鄰也

論暹王出遊

劉楨麟

昨閱西報載暹廷與法人將構兵復與美人齟齬悍敵交迫莫能爲計暹王於是憤然出遊歐洲將效俄皇彼得之事劉楨麟從而論之曰嗚呼暹王其知所恥矣暹國其不亡可矣暹國自彊之機在此矣孟之曰出則無敵國外患者國恆亡傳曰殷憂所以啟聖多難乃以興邦勾踐辱於會稽遂以沿吳齊威敗於楚魏卒以定霸燕昭困於平城終能報齊自古大有爲之主必遭非常之變乃有非常之業美法諸邦其以是激暹之興耶大地旣通萬國縱橫亙市立約曾未百年交涉繁賾危機起伏小之關乎彊弱大之系乎存亡是故印度之亡不過一商局之構釁耳土耳其之削不過自殺其希臘教人耳波蘭求俄以定亂乃見分於三國越南殺一商船水手乃卒並於法人緬甸與印度爭界而英遂取其全土馬達加斯加因商埔起釁而法乃奪其國權之六國者寧不欲閉關自固率其虛驕自大之智屏絕外人老死不相往來而卒不免於弱亡也然則六國者其亦自亡而非人之亡之矣今暹王激於彊鄰之逼挾而發憤自厲不忍屈辱不受阻撓不畏艱苦毅然卽行將以遊歷采訪歸圖自彊其視六國之忍弱偸安坐以待亡者爲何如耶且夫暹之始藩於中國也其與安南緬甸髙麗豈有異哉自康熙十二年始來朝貢自是貢表使帆不絕於道雍正七年世宗禦書天南樂國扁額以賜之乾隆十八年髙宗復賜以炎服屏藩四字至五十一年封其酋鄭華爲暹羅國王其後或免其例貢或減其商稅至嘉慶十年復一來朝請兵﹝伐﹞﹝代﹞緬自斯以往而朝貢之迹未始有間也何圖彊鄰猝迫趨向忽歧道光五年英人侵割暹土與之立約聽使自立不復來藩由是冠帶攺梯航斷而二百年之臣僕乃一旦離絕嗚呼暹之不能庇大國之宇下豈暹之得已哉然而暹乃從此革舊政變西法延美人以主學校遣其俊彥肄業歐邦派使各國自制船械講求礦務舉一切宮室衣食靡不模習西式𨿽未克如日本之勃然興起而界於英法兩大之間乃巋然獨存是孰謂暹之不可以自立耶今夫俄荒土僻陋之國耳不見齒於歐洲彼得恥之今乃雄駕宇內也今夫美英國之役屬耳受箝轄之苦華盛頓恥之今乃爲西方樂國也今夫普日耳曼之小部耳爲拿破侖所挫辱威廉一恥之今乃復大仇中原也今夫日本區區三島耳內受制於大將軍外受創於俄英法睦仁恥之今乃來侮大邦馳驅歐美也孟子曰能治其國家誰敢侮之又曰地方百里可以王今暹以二十五萬方裏之地一千七十餘萬之戶口其穀米不待耕而熟其礦產則五金並全地處溫帶人匪愚陋振而張之卽普日之亞也又孰謂暹之不可以自立耶抑吾聞之風以激而成颶石以激而生火人以激而愧憤地球萬國蒸蒸日上猜忌交並弱內彊食稍不自振滅亡隨之是以爭自奮厲急起疾趨新法智巧競相淩駕懼國力一蹶恥辱將不可言也矧其積弱衰頹受侮已久寧能須臾不汲汲以圖存也彼暹王者恥於美法之侮始激而爲是將眞棄國如敝屣哉吾有以知其不然矣𨿽然或謂暹當窮蹙之日彊敵壓境旦夕思啟𨿽志圖振興而爲效尙遠恐耽耽者未必能吾待也豈知國不患人之侵迫而患己之不振

法之敗於普城下求盟償八百兆割地至兩省其病創不可謂不甚然不及十年乃侵中國並越南且瑞士小國能爲萬國公會之都丹墨俄能扼波羅的海之口亞卑仙能敗意大利之兵希臘能抗英法徳之命然則挫敗非足懼小弱非足怯彊暴非足懾而惟昏﹝惰﹞﹝隋﹞自是苟且因循則足以亡國爲大可懼暹王其豈不有慟於是哉夫天下勢變之積也地球動力之轉也能變能動𨿽天地亦不能自限矧於爲國而可以限之乎暹𨿽區區小邦而與於萬國公法之列能守局外公斷之約以視然大邦自主無權者相去已極相遠矧復赫然振拔將舉歐洲之新法新政新學新藝一一身歷而涉閱之講求其本原搜羅其條理釐訂其序目歸卽從事次第推行風气丕變國勢驟新吾恐英法之悍不敢爭湄南河之兩岸美𨿽自大將無柰濱角之都何也夫人主晏居深宮坐不垂堂淸遠乃出警蹕乃行軍國重謀一委樞府敵勢外情毫釐莫解一旦事變倉皇失措莫能計每每任聽姦臣之愚賣剖割削弱上下千百年間坐是以弱亡者不知凡幾也余觀暹王輕國君之尊涉萬里之險委政於其後挈其聰之子弟以去其操志何其審慮何周其動作何速其成就豈可量哉然而世之淺識者猶爲其無聊之自遣也噫是豈足與知暹王者乎昔日人之作萬國史記也其論暹羅曰暹在東洋隱若一敵國嗚呼亞洲甚大彼日人何取於暹而獨重之畏之也

暹王遊歷記

英人闕名附

暹王於西五月初六日行抵蘇彜士河往歐洲遊歷該處地方官供張待王之坐船於初七日昧爽進河之口至意士美利亞蘇彜士河北岸遊覽其城市旣已卽回船展輪至泊脫賽特埃及地蘇彜士河北岸是處地方官又備供張於初八日始駛往佛尼士意大利省會暹太子及隨員於初七日自倫惇啟行至折尼法瑞士國地與暹之親王司法士帝索勃哈納取齊同往佛尼士迎王東方君相遊歷我土我都人士視爲新奇之事不若歐洲帝王之遊歷數見不鮮一則我視東方至今猶如海外神山云縹緲一則人心好奇厭故喜新徳皇或法國伯理璽天徳來遊我國我惟恪恭歡迎而已忽有一可汗或一蘇丹或一瑪哈喇耶西人稱印度土王之名或一李中堂來遊彼如覺來自天外聞之心中別有一種境界如兒童之喜聞談怪暹王此遊其新奇不遜去年李中堂之來兩人事業亦相伯仲盤根錯節力圖維新皆可謂識時務者英人欲知東方變法之難可自設想有一英人欲其國人遵從印度中國阿剌伯風俗無論如何美俗易乎不易乎然而暹王之事尙較易於李相其民順柔易治且亦不若中國之守抱經史昂然自滿所慮者其順柔出於懦弱似易實難耳至於外交亦動輒爲人淩逼蓋暹羅如中國屢受外人侵侮所以不卽糜爛者僅恃他國之亦有瞻顧挺身而出然暹王竟能不畏其難勵精圖治不特因時制宜電器與汽機並用且能取法西國律例之長以整頓其比中國土耳其尢獘之政治除去買奴惡習遣太子至歐洲遊學以爲倡率今且遠自西遊凡西國政治學問藝術向所習聞者躬親而目驗之其遊歷坐船承其盛意請英水師官駕駛下月適爲我君踐阼後六十年之盛典甚願王之來會然有一國最易啟疑生妒王不能不慮蓋王若欲得法國之歡以冀保全族類則法國必須先到矣六月底可至維也納奧國京城至倫惇時約在七月之杪中間已歷意法奧俄丹瑞瑙等國所排各國次序或有用意先遊各大國而徳國偏畱最後其意似謂未遊柏靈徳國京城則別後追想猶形歷歷在目亞洲國君出遊六月之久實屬非易貓不在室鼠卽跳梁猶不足以譬東方之君不在朝陰謀卽起之險然此層暹王似坦然不慮托其朝政於後並心腹樞臣五人有與美國交涉一事暫置不問俟回國再理其新政之足紀者砵閣暹羅京城至勒鐵路已築至阿尢梯亞此路法人勞納生六年前曾謂於湄江商務甚有關勒系中國與南暹羅中間一大商埠法人欲匯此商務於湄江下流而勒鐵路則奪之以歸砵閣現其至阿尢梯亞第一段路尙無大利不過稍補就地行商所餘七十六英里地形漸髙築造較難大約九十九年底方能竣工本擬接築至南陔在湄江之第一灣頭北緯十八度東經一百零二度五十分而一時未能見諸施行有法國公司擬築鐵路一條自砵閣至拔頓蓬暹王要其在砵閣注冊爲暹羅公司然後允準蓋有鑑於前轍不能不先事預防以免別生枝節也爲法國商務計自拔頓蓬築一路至肯卜提亞越南地湄江西岸較爲有益此次暹王之來必議及路事其何以暹路不直達西貢當徐聞其詳亞洲國君權利獨攬故此等事一定議及不若歐洲國君不能獨斷獨行李中堂來遊所譚乃槍機器稅則等事暹王於雍容酬酢之間亦必譚及鐵路等事惟願王此次來遊所見悉如所望凡可法可喜者咸記之以歸回國後尙足以資臥遊也

暹王於西本月十四日駛抵弗尼士岸上聲致敬船中答如禮有折努亞公爵特至弗尼士迎王暹羅太子及公使亦由陸路來迓十六日午前十一點鐘半折努亞公爵與地方官陪同暹王及其隨從登岸有兵一隊在車站之外手鎗排列站內有水師樂兵一班奏暹羅國樂王之坐車於十一點鐘四十分開往彌倫在該處大禮拜堂遊覽一周卽往克以亞索十七晚行扺折尼法瑞士地方官及駐札柏靈巴黎之暹羅兩公使已在車站恭候其站用旗幟花艸點綴可觀瑞官致詞以伸歡迎之意暹王操英語答之遂乘馬車往非拿潑浪金旅邸已預備供張王卽於旅邸中款待各人西本月二十五或二十六王擬往奔納瑞士京城晤其執政諸人再往折努亞及羅馬然後北往聖得堡已在西七月初二日此處小住數日卽往木斯科後仍折回聖得堡在俄時俄當竭地主之誼待遊俄後卽至士禿克霍耳末瑞典京城及克立士梯亞納瑙威京城也

暹王旣至瑞京瑞士國家設筵待伯理璽天徳豆休在席間宣言曰王惠然肯來乃誠心相愛之實據我瑞士國蓋有同心焉余望此後兩國親睦之誼蟬聯不絕久而益篤暹王答辭曰貴國素爲各國排難解紛東西諸國藉以惇盤晏然曷勝欣幸暹王又因豆休宣明友邦親戚之意應之曰此後瑞暹親睦之誼當日甚一日

西曆本月初一日暹王自瑞士國之折尼法起程往意大利之梯吳林地方瀕行致書申謝瑞士國優待之情是夕抵梯吳林意大利之折努亞奧斯達兩公爵及諸大臣皆迎於車棧並令兵士列隊相迓以申敬意折努亞公爵特設盛筵折簡邀飲畱暹王宿於其邸第初三日晨暹王及王子並扈從人員行抵羅馬意大利王亨卜脫及其太子亦同於車棧相迎偕乘馬車至意大利王宮暹王佩意王所贈星意王佩暹王所贈星各營健卒沿途分布如火如荼百姓之瞻仰威儀者沸渭汾沄充塞道路次日暹王遷居旅邸以便徑至羅馬教皇之宮晉謁教王免得由意宮前往所有晉謁教皇一切儀節悉遵徳皇前見教皇之禮暹王之在意宮也太子妃及公主皆與相見政府諸大臣亦一一進見暹王以一劍贈意王飾以金玉珍貴無倫其餘大小臣工亦各有賜賞徳國日報接折尼佛訪事人書謂暹王所帶諸物至歐羅巴洲者殆數百箱其間約五十箱以鐵盛貯各種金銀珠玉器皿無算皆以備貽贈歐羅巴洲各國國君及諸顯貴者數禮拜以前各物陳於旅邸王躬自撿擇棋布星羅幾盈兩室派兵護衛晝夜視者不絕沈沈者可謂夥矣昨聞暹太子至意大利迎王后仍折回倫惇於初三午行抵維多利亞車棧扈從暹官共十有八人蓋代暹王慶賀英君主踐祚六十年之大典也

西六月初四日淸晨暹王至滂太盎羅馬勝置花圈於名人維克討愛梅紐愛而之墓午後王歸旅邸王太子及扈從諸臣從尋王以車四輛與太子等盛服至教皇宮晉謁教皇車前後皆有意兵擁護儀仗所經之處意民夾道歡呼以致敬意王及太子與教皇周旋歷二十分鐘之久皇接待盡禮方王之至教皇禦座前也皇爲之起並延之坐移時皇與王至別室燕談王覲皇於殿上時皇曰朕知在暹傳教之士皆安樂一切得自由而蒙保衛朕心甚喜傳語者爲喀挨地納而亞於教皇者司通訥覲畢王令扈從諸臣見教皇后王又晉謁喀挨地納而蘭剖拉遂歸旅邸旣歸而以金制具一贈教皇是晚意王開筵於宮內待暹王

翌日王至教皇宮內畫院並登聖彼得堂髙屋之頂王見小云石紀事碑一此碑之作所以記暹王之惠臨而表意人之欣幸也碑中有數亞西亞名稱譯文乖錯王爲攺之人言以異教之王而入覲教皇暹王實創其始

初六日爲意人頒定憲法之期意王亨勃脫及其太子於是日大閱羅馬守兵暹羅太子偕往王儀從赫有徳國所派之第十三隊馬兵亦在其內蓋徳國派此隊來獻禮物也將士列隊操演意後及乃潑爾斯公主與暹王憑軾而觀之當意王出宮閱兵時沿途歡聲大作事畢而歸又作如前王及諸人皆欣然入夜大張燈意王眷屬及暹王皆與其盛

初七日暹王從羅馬起程至弗老蘭斯將由此赴奧京維也納意王挈太子及折拏公爵送至火車站初暹王擬至乃潑而斯供張已備而王意中變據意大利報名報稱暹王及其大臣與法公使弼老脫面談法使言將來暹王至法京巴黎一切已布置妥貼

英千總司密斯於暹王遊歷事著論甚佳大旨謂無論暹羅國家有何可訾之處而苟有志奮發莫可得而非之也其論暹羅振興學校及女學綦詳夫今日暹羅之所行乃萌耳蕃衍茂盛蓋有望於他日也今由司密斯原論中摘出數節以供眾覽自暹王有歐羅巴之遊而聰明材識經磨煉而日出他日丰功偉業胥於是基之矣夫暹王謹愼安詳乃東方之明智而求益於西方者也西方之事其有能逃暹王之鑑察者蓋亦鮮矣歐洲教化何者爲純何者爲疵何者爲關系緊要何者爲無足輕重暹王已一一而明辧之𨿽然我英教化之國也而從事於不急之務者實繁有徒凡此不急之務固在可有可無之列而足以炫人耳目暹王其將移我之風以入於彼國否乎則我不敢必也暹羅舊有莊奴尙未盡釋然貧民亦不至有饑餓之憂其人情性大都朴願易制匹偶之道暹人不明一人而有數妻視爲常事然其婦女頗能恪守婦道虐待孩孺之事亦鮮有聞夫一眚之微或累大徳莊奴之風不革匹偶之道不明譬猶加翳障於教化之上是可惜也

英國司坦達特報亦著一論以美暹王其辭曰王東方君主中之首出者也崛起於亞細亞邊僻之地千百年來舊染之污王一舉而滌除之於是周遊列邦以資閱歷跋涉之勞所不辭矣夫暹羅之精進𨿽不如日本而日皇歐洲之遊定於西曆一千九百年之後暹王實先日皇是則暹王勝於日皇之處也所可惜者暹王所定到英日期英君主踐阼六十年慶典已過然暹王滿意欲觀司辟脫黑特英國海口水操則屆時或先到英未可知也暹王抵英英國君民必竭誠待良以暹王足以見重於人而英人之於暹羅有相愛之誠無相猜之意暹王之來英人之所喜也暹王之堅忍煉達經歷試而已見三年前暹窘於法國勢阽危等於累卵而暹王竟撐搘其間出萬死之中復將墮之業是乃暹王之所以大過人者而我英國家卽因此信重暹羅以其能自樹立也暹王經此創巨痛深之後專心致志以革故而鼎新迄於今蓋三年矣暹王信任歐人采取他國之長以興國中郁而未發之利源其未離湄南河以前興築鐵路至考喇脫此路旣成凡暹國繁盛之區轉輸必更爲靈便矣

暹王於西六月二十二日蒞維也納奧皇率諸親王各文武大員迎於火車棧暹王遂與奧皇偕乘馬車詣好夫勃克宮奧國士卒沿途列隊相迎異常熱鬧不亞於曩日俄皇俄後遊歷至此情形到宮之時諸朝貴曁外部大臣均已在彼祗後二十三日往謁奧皇並至奧故太子羅道爾夫墓側置一花圈而歸

西六月二十六日暹王往辭奧皇乃與諸王子自維也納而至亨葛裏國京城菩達配斯脫奧國與亨葛裏國共一君主奧皇卽亨葛裏之王猶英君主之爲印度國皇也奧皇復躬送於車棧握手而別旣抵菩達配斯脫城亨葛裏首相倍恩勿愛男爵及文武大員俱迓於車棧亨相先致頌辭暹王亦致辭答頌畢遂乘馬車至旅邸目下暹王已抵俄京聖彼得堡想俄皇待必至優極渥逾於尋常蓋俄皇前環遊地球日記中曾謂所經之處以暹羅相待最爲殷勤故度其必優禮以答之也聞暹王遊俄京後且欲仰瞻俄國舊都木斯科方至瑞典國大約將由瑞典而至墨格林勃克許爲靈國徳國之一小國如中國之省會與該處公爵相見乃如英國計程約西六月下旬可抵倫惇英君主將特派禦前大臣及鑾儀衛大員以爲護衛並供應一切且欲畱暹王居於拔肯海姆宮而暹王性喜習靜故擬在彼小住數日以見客卽遷居於泰潑落考脫離宮聞在英約畱一月餘然後至荷蘭至西班牙至日斯巴尼亞至葡萄牙埃及諸國暹王到英時英君主大加陳設以延大相見於哀爾坳富活愛脫海島之離宮迎以己之坐船倫惇府尹亦預備供張以俟並聞暹王在英所欲遊歷之處均已一一布置矣

暹王天姿明敏舉止嫻雅其幼時保母系英國婦人故能操英語甚習數年前曾令諸王子就傅於英諸王子皆惟日孜孜發奮讀書是以學業日見精進其王次子名罷力潑脫者在英數年旋入徳國撲此得姆武備學堂方其初入之時例應先行考試主試者閱其試卷甚佳以之進呈徳皇徳皇極口稱美諭示皇子並謂之曰試卷固當如此其第三王子名愛勃哈嘗入倫惇之葛力尼乞水師學堂學習自後卽爲水師中人矣暹王來時三王子卽爲王船中水師學生當渡蘇彜士河由三王子駕駛該船管駕英水師官克明深嘆服其駕駛之得法云

西七月初三日暹王自華薩俄地至丕透好夫該處接待暹王甚形赫方王之過克拉司挪西羅也禦車緩緩向丕透好夫而行俄兵之避暑於夏營者移駐鐵路旁以迎暹王旣抵丕透好夫火車站髙懸俄暹兩國國徽自車站以至於皇宮考煞克待衛騎兵夾道排列以示敬俄皇及諸上公外部大臣謀拉維藹夫伯爵傳遞大臣愷而考夫親王皆戎服與暹王相見於火車站旁俄皇與暹王互相抱持行接吻禮旋皇與王偕乘馬車而去司滑司梯曁乞拉二親王亦乘車從之車前後皆有考煞克騎兵護衛

初四日暹王謁俄皇眷屬俄皇及其廷臣宴暹王於丕透好夫宮席間皇操英語宣言曰大王惠臨敝地余心甚喜余至貴國時蒙大王殷殷垂愛今天假之緣得再覿面以致謝曷勝欣幸大王友愛之誼當永矢勿忘余今飲此酒願大王多福暹王卽操英語答之曰余得來上國以致敬於皇幸何如之皇之駐蹕於敝國也忽忽若前日事敝國民庶追念皇臨幸之日至今猶鼓舞歡忭謂皇徳隆威盛乃我國誠信相孚緩急可恃之友也皇之所以待餘者至優極渥銘感五中余今飲此酒願皇萬歲是日暹王啟行赴木斯科俄皇與諸上公伴送至火車站

初五日午正暹王行抵聖彼得堡同行者某上公及司滑司梯乞拉二親王也水師提督哀乃二君府尹某君及聖彼得堡提督出迎暹王相見禮畢王與某上公曁出迎諸人至聖彼得聖泡而二堡以暹王欲一瞻皇陵也旣出王別諸人與某上公同至大彼得故宮瞻仰遺迹後王在冬宮午餐未正王接見各國公使酉初王歸丕透好夫是晚至皇家戲園觀劇

初七日王抵木斯科該處總督守奇曷司上公及文武各大僚皆來迎守奇曷司伴暹王至克蘭末林木斯科故宮暹王下榻之處也是晚守奇曷司張盛筵以享暹王初八日特設跳舞會意暹王必爲所挽畱也

西七月初九日暹王離木斯科初十日回抵丕透好夫暹太子扈從於王王引之見俄皇及後前禮拜日晚有瑞典特派接王之船名剖利埃乃及凹司回司達者到王卽乘之而行前往瑞京斯托克霍耳門俄皇伴送至克郎司太特脫俄國海口離聖丕透司卜不遠王遊瑞典畢卽擬至丹國京城科烹海根謁其君後再與從臣二三十人乘暹王坐船抹黑埃郤克利赴拋剌毛乎司英國海口屈指是月二十八日可到王至其處駐泊司匹脫海特與拋剌毛乎司東西相對之師船當聲迎王卽於是日乘專車至倫惇午後可抵拔肯海姆畱宮城中數日卽赴泰潑落考脫離宮然後至海島離宮恭謁英君主王在英國須過八月後始再作客於他國自西九月初一日起半月內王擬至和蘭比利時兩國和蘭攝政君後預備王宮爲暹王備駐蹕之所比利時王亦已諭令預備供張云

聞西本月三十日暹王將重抵英國與耶克公爵英國皇太孫相見於司匹脫黑特後卽駐蹕泰潑落考脫離宮一二日然後詣梅亦特恩黑特英地在英約居三禮拜多則一月再赴徳國所欲遊歷之徳地均已預備供張矣並悉西十月間法總統福挨自俄回國後暹王擬由比利時啟節遊歷巴黎斯京城不從徳國前往到法而後法總統必殷勤接待以上賓之禮惟暹王之行宮設於何處尙未擇定以扈從者眾非有渠渠屋不能容此多人也憶曩者法與暹羅因交涉之事彼此頗懷慮今得俄皇雅意爲之排解而前嫌盡釋和好如初故暹王有法國之行欲與法總統爲兩君之好也

西曆月之二十三日暹王丹麥國京城丹王克里斯經率王儲子諸王子曁在廷臣迎於港口暹王登岸百姓皆扶老幼甡甡然懼呼抃舞相屬於道濱晚丹王折簡邀飲大宴於愛美靈保宮觥籌交錯會者百人暹王居中坐丹後與公主衛兒帶瑪左右焉丹王執爵頌賓暹王答頌並頌丹後且以丹王與後優禮延接使暹王有賓至如歸之樂稱謝不已暹王眷屬復蒙丹王后殷殷致問暹王亦代爲申謝賓主洽盡歡而散王在丹京盤桓數日於二十六日乘艦首途前赴倫惇次日行經阿透那江口在丹麥國西南由卜爾剔克海而至亨卜葛渡開沙威靈阿徳語稱皇曰開沙以達英京舟次亨卜葛時該處署理水師統領奧爾特考潑並駐徳國之暹羅領事官匹肯配克均往迎送焉

英國內務府大臣及暹羅駐英使臣以暹王將抵英國凡遊車所至之處均一一開單預備供張王與王儲子乘船準於三十日午初十一點鐘可至英境海軍衙門特命水師兵艦四艘駛往司匹脫黑特迎接俟暹王舟到鳴致敬英君主復諭皇太孫耶克公爵率水師各員乘兵艦代君主出迎並禦前大臣哈里斯上駟院卿參將楷林登俱前往護衛及接待其扈從諸臣又有暹羅駐英公使瑪哈耶塔侯爵暹儲顧問官參將休姆暹羅駐英使署參贊官浮乃諸員亦隨同英皇太孫出境迎王王舟旣臨英皇太孫登舟謁見同詣拋剌毛乎司正午扺該處船塢官碼頭暹王卽延英皇太孫在舟午膳畢以次接見英水師各員

三十日午後鐘鳴三下暹王登岸乘英君主特派之火車至倫惇維多利亞車棧瀕行時停泊是處之大小兵艦聲隆隆震撼山嶽沿途列隊者如熊如羆如虎如貔赳赳桓桓綿不絕旋聞樂聲頻作音韻和揚又見旌旄縝列光艷奪目皆英君主禦前旗幟英皇太孫見火車將發躬詣火車棧相送英君主世子開姆勃利乞公爵則已先在倫惇車棧祗候令侍衛禁軍荷鎗鵠立道旁英君主復遣禦車迎王赴拔肯海姆宮所有暹官以及富商巨賈之在英者莫不濟濟蹌蹌恭候王車之

暹王及扈從諸臣由火車棧換乘馬車至拔肯海姆宮共禦車四輛檻檻而行車中系暹王禦前大臣英國君主世子之護衛大臣上駟院卿參將派充暹王護衛大臣楷林登次則暹王書記官司理筆墨事者侯爵格立司提禮部大臣格拉司挨乞哀駐英使館參贊官暹外部委員伯爵富脫乃可沙侍衛大臣男爵賽淩特阿又次則英國禦前大臣哈里斯暹羅駐札倫惇公使嗎哈耶搭侍衛大臣侯爵梯覺提督斯立雅來茄最後一車則英國兩王世子與暹王暹儲子乘之車至拔肯海姆宮時已五點三十分鐘英內務府大臣與各爵大臣皆服大禮服迎見暹王遂爲王前導入宮英君主派有羽林軍在暹王宮內外日夜守衛並有蘇格蘭兵樂隊伺候暹王出入時作樂

拔肯海姆宮中暹王所居之所其陳飾悉仿比利時式日夕後暹王擬接見數客聞英相沙力士勃雷擬卽晉見翼日暹王將至哈盧書院視其諸子之肄業於是者且觀書院肄業諸生午後還宮禮拜日遊覽植物院在立乞孟特英國名勝之地午餐下午往葛力尼乞天文臺水師書院皆在是處

英君主定於八月四日與暹王相見於奧斯蓬英地名該處有一離宮是日考吳斯地名鄰拋剌毛乎司適有賽船之舉故邀暹王同往觀焉暹王自倫惇乘專派之火車詣拋剌毛乎司登英君主禦舟前往到時各船俱預備升英太子陪侍暹王乘禦車至奧斯蓬離宮英君主降階相迎互行賓主禮畢獻酬共飲日晡時暹王回倫惇聞在此尙有數日之畱將考察各處緊要工作云

各報館於暹王之遊歷皆津津樂道著爲論說譽頌暹王並稱其勵精圖治勇於變法第所述者皆眾所已知之事無待贅言玆閱太晤士報所載可以見暹王之爲人而暹國郅治之隆有由來焉爰特照錄於後

暹王辦事勤敏巨細必親勞瘁不辭孜孜矻矻以爲國人矜式舉凡朝廷大政以至郡縣庶務靡不周知裁斷臣章奏悉中肯要且復愛民如子鄕民每當困苦無聊之際輒語人曰苟使吾王知之必不使我至此百姓之愛戴可知矣王之果決尢非他人所能及知守舊之非而翻然攺圖絕無顧慮今而後可望蒸蒸日上矣𨿽然暹王善後之事尙多盤根錯節辦理亦殊非易易也

今暹王遊歷歐洲與各國君臣酬酢往來頗有應接不暇之勢歐洲諸事之有益於其國者不知能否撥冗而考察之以不虛此行獨是今日之暹羅猶百年前之歐洲設欲以歐洲今日之政事行於暹羅竊恐有所不能譬之植木宜於此土者未必宜於彼土王𨿽亟亟求治百度維新如汽電諸器已行於國中然欲追美泰西各國約而計之非俟之百年不爲功亦時勢使然也印度規模粗具粲然可觀苟能降格以求則有造於暹羅不待蓍卜然暹王此行未必專意於是特以聘問各國藉惇和好耳王之任用西人廷臣皆腹非之王則以暹人中難得操守廉潔老成練達之人而確信西人之有爲有守嘗遣諸王子至歐洲學習以資觀感復以勗其臣諄諄不倦現在政府中諳習西學者殊不乏人故其平昔所歆羨之西法流行之速不啻置郵傳命惜也輔政諸臣大都矜躁之士不能愼舉賢才偶不加察而尸位曠職者卽濫於朝比者有鑑前失所舉胥閱歷有能之人虛糜廩祿之患當可從此絕矣

暹王童時嘗傅以英國女師及長有英官數員常備左右顧問是以讀英書甚多操英語甚習風行艸上暹京仕途之中因之嫻熟英語者比比皆是王於英人之一言一動罔不致意畱心今者足迹徧歐洲竊願與我英國尢加親近溯自印度入我版圖暹羅實我東方之鄰國玆其國中商務我英人居十之八可謂盛矣王之爲人則勤愼不怠謙讓不驕聽其言觀其行幾令人忘其爲九重之尊云

西本月二十一日晨暹王與王儲子及扈從人員起節赴徳京靈火車棧中陳設華麗煥然一新王衣英國常服乘車而至英官之送行者實繁有徒王相與譚笑逸興遄飛瀕行時一一脫帽爲禮沿途觀者亦皆脫帽致敬王諭暹公使致意英君主言因小有不適不能躬詣闕廷握手言別深爲歉然王之諸世子曁猶子輩仍畱太潑落旅邸欲其觀摩英人治家之道然後仍入書院肄業王火車抵道佛亞英國海邊時候於車棧者殆數千人歡呼踴躍爭仰丰采鐘鳴一下王卽登舟往奧使登特比利時海口

王擬至特勒斯登薩克生乃京城小住數日始詣柏靈及撲次得姆與徳皇相見盤桓三日大約二十九日由撲次得姆首途往墨格林勃許爲靈見其上公三十一日如亨卜葛畱居二日然後赴和蘭會其攝政母后

二十二日王與二親王王之昆季並世子前詣考郎徳國地名遊歷聞此世子卽系在徳國學習武備者

二十四日接特勒斯登來電言暹王於是日行抵該處薩克生乃日耳曼列邦之一邦君率諸親王文武大員迓於車棧薩王與暹王互以星相僧至晚設盛筵邀暹王飲席間操英語頌暹王暹王亦答頌如禮

聞暹王遊歷歐洲各國後擬重回英國倫惇紳耆議公宴暹王以盡地主之禮且殷殷然望英暹兩國商務日益興旺云暹王此次英後約九月杪自倫惇啟程此後不再至英境矣

斯登大報於暹王遊歷著有論說登諸報章曰暹王徧歷歐洲歐洲各國政治民風不知王意究謂何如惜王不肯與人譚及當王未來之先歐洲各國卽聞其爲人和靄可親精明彊幹今相見之後覺所聞果非虛語英國接待之優隆暹王深愜於懷商務中人欲於暹羅承辦一切以圖利益者頗不乏人目下𨿽尙未如願而兩國之交誼愈形惇睦矣四年前暹羅國勢甚危維時歐洲各國人均未知暹王爲人度其不過東方一專權之君而已今遊歷各國後方知其爲英明仁愛關心民瘼之君十月間至巴黎斯吾知法國之人亦必以此言爲然不以尋常之君目之也曩者暹法二國頗有芥蒂故外間紛傳暹王此遊獨不往法而抑知暹王之意以爲法乃暹之鄰國指越南立國之道要在睦鄰𨿽一千八百九十三年暹法所訂和約條之中法人未免太而暹王一一惟命是聽以篤鄰誼法國政府倘知暹王之意如此應令駐札湄江之法員不可猜疑暹羅與之爲難我英國於暹王暹民暹國之事關念甚切深望暹法二國之前嫌頓釋和好如初也一千八百九十六年英以暹羅之故與法訂一專約訂約以後暹法邦交頗形輯睦今暹王在倫惇時與我英國大爲聯絡相得甚歡願其至巴黎後與法亦能如是聯絡誠信相孚使法人盡忘舊嫌益惇和好則不特暹羅有益卽英法二國亦與有益焉

上月二十七日薄莫暹王行抵撲此得姆徳皇預率諸親王大臣在車棧相迓並撥軍士列隊伺候暹王到時軍士皆奏暹樂以迎暹王與徳皇相見後偕乘馬車前詣皇宮車前後有軍士簇擁護衛鐘鳴八下徳皇盛筵相席間操英語祝暹羅維新之政日盛暹王亦操英語答頌並以子弟之遊學於徳國者極蒙徳皇優待深爲感謝又云暹國所設郵政電鐵路借重於徳人之力者不少此後振興國事凡有創舉尢願徳皇助以指臂云二十八日晨暹王乘車謁徳國先皇寢宮置一花圈於金棺之上遂往閱操徳皇與後亦乘馬而觀觀畢徳後偕暹王同車回宮徳皇則一騎在前帶隊緩轡而行是晚六點鐘徳皇復設盛筵邀飲座中若徳後若諸親王俱佩暹羅寶星宴罷共詣皇家戲園觀劇

二十九日暹王辭徳皇徳後率諸王子及扈從人員由靈起程往訪墨格林勃克許爲靈上公徳皇躬詣車棧握手而別暹王至墨格林勃克許爲靈時該國上公並諸顯貴均迎於車棧三十一日暹王赴亨卜葛月之初二日赴勿來特立許魯謁徳前相俾斯麥俾遣其朗沙伯爵出境相迎比至府第俾已鵠立以待午刻設席宴王至時鐘三點有半暹王告別俾親送至車棧待火車開行後始歸時道旁觀者如堵咸歡呼踴躍

暹王在靈時聞徳國特來斯登地方水災惻然憫之命以馬克三千枚賑濟窮黎聞暹王今晨擬赴哀生觀克虜伯廠一周卽往荷蘭會荷蘭君後然後至比國至法國計程約初九日可抵比京十一日可抵法京云西本月初三日暹王抵哀生克虜伯廠主人殷勤接畱王居其第中次日躬自陪王閱視各廠並令工匠在王前軋四十五噸重之大鋼板一塊又有爲暹王定造輪船上所用各件及火車龍頭上車輪皆立時制成暹王觀之甚喜並一一畱心細察觀畢復至廠外四周觀工匠居處及廠爲工匠所設各等店鋪意頗悅之畱居數日卽辭主人赴荷蘭國

接本館訪事人由哀姆司他待姆荷蘭國海口來書謂暹王將抵荷蘭國境此行暹羅兩世子侍焉荷蘭國中卽預備供張以迎王駕

按照預定迎王儀節王抵荷蘭國境卽升致敬過境時亦升並派各處駐防兵士列隊作樂初九日王蒞荷蘭京城荷蘭外部大臣蒲福曁文武各大員均出迎接蒲大臣操英語祝頌暹王復引各大臣進見少頃王由火車棧乘車入宮車前有馬隊兵護衛沿途觀者如堵墻異常擁塞但聞歡呼欣忭之聲不絕於耳王到宮時荷蘭禦前大臣在彼祗後宮中髙懸暹羅國旗兩世子則以英特大客棧爲旅邸王服繡金白色戎服佩帶荷蘭星乘專車詣黑脫露荷蘭國地名離宮進謁荷蘭攝政母后及君後火車棧中有荷蘭兵奏暹羅國樂隨行荷蘭各大臣如下議院掌院式部大臣禦前大臣外部大臣侯伯各爵提鎭各大員均在車中侍王午膳須臾至黑脫露與荷蘭攝政君後同駕馬車出遊君後坐於暹王之側至夜間十一點半鐘時始回抵京城

聞暹王下禮拜四離比利時京城而往法國本擬如落他待姆荷蘭國地名一遊因爲時已促故不復往矣

今日暹王作哀姆司他待姆之遊其一切迎送禮節一如在京城之時王乘車入城閱視磋金鋼鉆廠並國家畫院商務公所諸處在愛姆司特耳大客棧午飯同座者仍荷蘭外部大臣及工商兩部大臣本城府尹並文武數員

暹王以第一等星贈荷蘭攝政母后及君後荷蘭諸文武大臣亦以次分贈各等星以示親睦

比京本月初九日來電言暹王今日中午在荷蘭京城火車棧起節與諸文武大臣珍重而別隨乘火車赴比約兩點鐘之久抵恩特華勃比利時海口該處府尹恭代比王迎接待片時卽往勃拉瑟爾斯京城火車棧中盡懸暹比二國之旗比國軍卒列隊鼓吹相迓王車之前有馬軍前導儀仗喧赫前詣比宮與比君相見比國各文武大臣皆在晚間比君設盛筵於宮中以宴嘉賓

暹王明日可抵法境聞法總統福挨擬親往火車棧迎迓並諭諸文武大臣率諸健兒早往伺候復派己所乘之火車至比利時邊境迎王赴巴黎聞暹王在法京擬作數日之遊約十七日十一點鐘離巴黎云

法國探悉暹王自比京勃拉瑟爾將抵法境法總統特於本月十一日由哈佛爾法國海邊地名法總統所居之處至巴黎迎接暹王駐法京本館訪事友來書云四五日之前該處各報章紛紛論暹王遊歷之事皆贊美暹王不置視曩時所論辭旨大不相同觀此知法與暹羅當同棄舊惡矣此其故以各報館聞暹王在俄時俄皇待之極優法與俄親睦故法國外部函屬法京各報館切勿信口雌黃妄肆譏語各報館早窺此意未得外部大臣之函已頌揚道矣

法總統接待暹王一切儀節均備細開單斟酌盡善巴黎各報章復言及昔年暹羅派公使至法前法皇魯意第十四殷勤客奉若神明可知暹法兩國向日交情最篤今暹王親斯土尢當設法得其歡心永惇和好至前歲二國齟齬之事各報章皆絕不及之

暹王於將到法境二點鐘之前所有迎接之人已候於火車棧中擁塞幾無隙地旗幟飛揚輝煌奪目各色花卉燈彩懸殆徧車棧中設座兩處窮極華美殆無倫比沿途兵卒荷鎗列隊肅靜無嘩鐘報三點一刻法總統福埃躬自戾止輿衛甚眾異常喧赫法首相府尹曁文武各大臣上下議院各員暹羅駐法京公使及以下各官俱陸續至該處相待焉

暹王由比京至法京系乘法總統之火車到境之時暹王與其二子方將下車法總統疾趨而前與之握手法總統善操英語娓娓相譚亙述欽慕之意遂共登馬車赴行宮時岸上兵卒皆奏暹法二國之樂所經各街市百姓空巷而觀忭舞祝頌歡聲若雷第見暹王服繡金白色戎服冠繡金白色皮冠在車中照英國軍營中之禮一一答之暹王之行宮在亞佛亞鈕霍許街爲前時美國公使之第閈閎巍爲此方之冠法總統躬同前往周閱一過其間陳設之華麗點綴之新奇卽廊下胥以五彩宮障之王之臥室在樓之最上層飾以黃色宮一切如皇帝制度兩世子臥室亦在最上層樓飾以絳緋宮緞光怪陸離一時無兩法總統導觀各處欲使客知主人相敬之盛意且以見法國之殷富少選總統別王回宮暹王佩帶法國星挈其諸臣與法官數員報謁法總統兵卒復列隊相迎到宮後與法總統譚二十分鐘之久法總統導其登樓與總統之夫人相見眺賞園林花木卽在宮中用茶點暹王此時彷佛在英國景象回思前日神往久之別法總統而去乘車回行宮徘徊片刻輕車減從往謁法首相並令其隨員乘車至上下議院各掌院處代暹王投刺拜謁時鐘鳴七點暹王回行宮晚膳畢與其大臣商辦一切公事

十二日暹王往觀養病院院中所養皆系老弱殘兵聞暹王至列隊恭迎踴躍歡舞擊鼓聲鏜然觀罷如拿破侖墓鞠躬致禮登博覽會之鐵塔直造其巓髙瞻遠矚欣欣然畱名於上會中人贈以銀牌暹王受之啜茗而下法國工部大臣告以一千九百年是處賽會若何布置若何熱暹王甚爲注意鐵塔之旁設有售雜物各肆王購手釧等數事之而歸

午刻暹王在行宮用畢復詣法首相府第有翻譯爲舌人相譚二十分鐘時乘馬車赴郎喜姆賽馬場觀賽兩世子曁隨行各臣均在焉法總統讓王以己座王遜謝不遑薄暮宴法國各大臣於暹羅使署首相坐其右側外務大臣坐其左側其餘以次列坐各各醉飽而歸

十三日晨十點鐘暹王著提督戎衣乘車至霞都特晚觴法國名勝之地有故宮今攺爲臺在巴黎之東閱視臺隨往者祇法國提督華畱臺之上旌旗蔽日鼓角喧天暹王下車各武員鵠立道旁營中奏暹羅國樂暹王閱視一周見所懸戰圖一幅及拿破侖第一之半身小像注目久之至軍械博物院王意尢有所屬焉須臾席設於古庭之中陪坐者武員三十人通英語者惟提督華畱爲之傳話未刻王乘車回巴黎至蒲亞特晚觴宮園遊覽申刻見各國公使傳聞暹王此來深愜於懷大約回倫惇後有重來遊歷之意云

午後暹羅駐法公使奉王命護送一白象星贈法總統法總統與總統夫人卽於是夕柬請暹王宴於其宮中隨風帶暹王所贈星在座者暹王而外有暹王之介弟王之兩世子暹羅駐法公使暹王扈從各員法人則巴黎全軍都督爲首曁工部大臣等觥籌交錯水陸畢備法總統與暹王各致頌辭親愛逾恆

法總統操法語頌之辭曰王親舉玉趾賁臨敝國敝國得瞻仰丰儀幸甚幸甚領此一觴願王多福並王之眷屬進舉一觴祝貴國億世其昌祝畢命大臣克羅喜譯成英語以進

暹王操暹語答頌謂今來貴國深蒙總統不棄優禮隆情心實感之敝國之樂與貴國永惇和好之誠當蒙總統垂察今幸不違咫尺願爲總統前席陳之執爵飲玆伏希鑑之願貴國國祚綿長實萬世無疆之休祝畢命其書記譯法語以進法總統甚喜命奏暹羅國樂賓主皆盡歡而散聞是日法首相及外部大臣曾特詣暹王行宮進見暹王所贈法總統之星系第一等用黃帶者其贈俄皇曁各國君主皆是若贈各國大臣則非此等云

卷三官制

論中國變法必自官制始

麥孟華

問中國自彊之道其通人磊士則莫不攘臂奮舌曰變法哉變法哉麥孟華曰中國變法蓋三十年矣興輪船設電綫練海軍創船政開總署派公使開煤礦勸紡織習洋操購鎗設同文館武備學堂凡仿行西法關涉洋務之事不一而足而不免於今日吾子變法之說其謂之何彼則曰吾今日變法之說則有以異於他日他日鐵路未開也銀行未刱也銀幣未鑄也礦務未辟也制造未盛也小輪未行也郵政未立學堂未設也其類乎此之西法一切未仿行也風气一開舉而措之國不足彊矣麥孟華曰疇昔之變法者其心未嘗不如吾子之所言也曰吾變此法而卽可以彊吾國也然而不免於今日今子之法猶彼之法也子之言猶彼之言也後人之視吾子其猶視彼也今試問興一鐵路而籌購鐵招股集工畫定官路釐正章程刻期必成材無呰窳吏無中飽工無發輟任此者誰也一銀行而聯合戶部糾集商民部勒委員令無姦僞令無侵蝕任此者誰也鑄一銀圓而成色無虧重率無耗費項無漏抽提無缺流通無窒推行無阻局費無濫屬吏無偸任此者誰也辦一礦務而延聘礦師購辦機器勘驗苗脈鎔化子色通便轉運釐定稅額選才督辦無濫私人開采化鑄實著成效任此者誰也建一制造小輪而鑄鐵制械無致偸減派員督理無令敷衍出費領牌無訛民商任此者誰也立一郵政而勿訛郵費勿誤急遞勿付浮沈領局者勿視爲利藪督辦者勿諉爲公事任此者誰也設一學堂而聘請教習招集生徒商課程籌撥經費富藏圖書試課藝業督訓獎厲如誨子弟任此者誰也此外一切紡紗織布鐵廠商局以及類此之西法一切當仿行者其經營監督任此者誰也今夫海內有心人之所喁望四萬萬生靈之所寄托千百萬種新政之所由推行則豈不在彼巍巍然乘軒食肉待漏持版之官吏之手哉夫以若此重大之事而托之此輩官吏之手其能舉與否𨿽蒙崽騃豎可一言而斷也旣不能舉矣而猶日攘臂奮舌曰吾變法吾變法其有以異於向者之所云者幾何矣

然則中國之官固皆闒冗無具矣乎曰古者設官以任事也禮樂刑教兵農工戶納言守土分隸以職專其責久其任厚其權贍其身家使無掣肘使無內顧故畢精亶力事其事而事治霸天下者創於權臣藩鎭之禍慮其專擅而跋扈也則之副佐以殺其勢慮其盤踞而肆蹇也則促之更調以窘其力慮其挾重柄席貴勢以覷搏我也則號令之監之以翦其威慮其侈縱不度且官多而俸難給也則薄糈賤祿以節其用權勢絀才力絀財用絀是驅其臣於爲惡之路矣然其才智彊權術巧不次之擢餌其前不測之威躡其後束縛而馳驟之不敢不栗栗循職也故畢精亶力事其事而事亦治逮霸天下者之孫子馳驟亦旣陊矣然箝束旣久壓力日重𨿽有才智靡能自拔也上者馴擾偃仰煦沬文迾之中其視官也如傳下者姦詐賄墨詬無恥其視官也如市烏乎豈古人必才桀狷潔而今人必罷墨黷哉則其制之不善也

且夫賁育之勇縛其手足則不能勝匹雛倕輸之巧錮其耳目則不能制一夫欲用人之耳目手足乃先縛之錮之使極之拘攣聾瞀倉卒有急則又號而求治責才力聰智於拘攣聾瞀之人是適祼壤而求龍章趣聾俗而求韶濩也且先王之任官也信之後世之任官也疑之先王之任官也用之後世之任官也窘之下亦習知上之窘我上之疑我也乃務爲安靜之說乃惰乃諉乃陊視其朝廷乃如粥肆如路人夫舉國而委之路人粥物者之手其不欺賣而利之幸矣何望其能善其事哉夫今日之官制固明太祖操縱之術而前代之敝政也然閉關之世濡沬太平則奉行文書按循資格誠爲防獘攬權之權術若夫彊鄰環睒事變百幻而仍此縛錮之舊則必互相牽掣互相推諉延宕張皇一事不辦且同此善政西人行之而大效中國行之而滋獘壅隔侵蝕卒至廢輟夫變法而不正其本是漑枝葉而求木之茂澄港汊而求水之淸也董生不云乎爲政不調甚者乃解而更張之無百年不敝之法前代美治至今猶敝勝朝數百年之秕政哉彊弱舉痿振墜通塞其政極大其事極而靡不建始於官制然剔舉朝之宿獘藥千年之沈條理萬端非可一言竟也請先究其病源條其要恉以此醫國庶有瘳乎

欲治病源一曰汰冗善矣夫日本之變政也芟除冗官以知縣直隸國主而親王之尊出爲知縣弛其監制使可自達尊其權位使可任事上與君近下與民親故情通事舉不二十年其國遂彊今以縣親民矣而控以本府控以監司控以督撫上謁長官如覲天帝下規民事動輒掣肘君與臣相隔絕官與民相隔絕大臣小臣又相隔絕堂陛九級廉誠遠地矣然噎郁壅塞上徳何自宣下情何自達哉昔周以百里封侯直隸天子漢以郡守領令下逮小民今吾壤地遼廓縣令多縱不能遠師成周如日本之直隸亦宜法漢良制領以撫崇其品秩授以事權庶幾尋功簡能易於規專城撫字不患控掣漢宣帝曰與我共治者其惟良二千石乎每拜守相輒親見問觀其所繇質其所言故循良最盛遂以中興唐太宗重親民之任督守之名書於屏間條其善惡故州郡率理貞觀之治遂致太平其親之也如彼是以鍾離意桓榮以尙書令僕射出領郡守虞延鮑昱以郡守入躋三公妙選人才級秩崇其重之若此今𨿽監司之尊奏牘不能上達政治不能逮民傀然中立壅絕上下至於縣令則吏部銓選上不知其姓名參謁長吏勞幾同於僕役淸流之士羞而不爲尙欲以之求治哉汰藩臬道府之冗員除參見拜跪之縟節人知自愛吏能舉事而後上可收用也至夫卿寺冗閒尢宜並汰刑部掌刑矣而復設大理禮部掌禮矣而復設鴻臚六部重任矣而堂官六七各無專事潦倒冗林乃若閒曹若夫宰相固天子之元輔矣古者三公之制二伯處外一相治內任至專也後世則移爲司徒司馬司空而相有三矣移爲中書尙書而三公具官矣移爲同三品平章事而三省虛設矣移爲同平章事參知機務參預政事而他官兼攝宰相且存銜尾矣今則大學士四人加以協辦然樞密之事悉隸軍機內閣之設皆爲散秩官制蕪敝已傷國體舉一新政則得而會議得而撓阻得而絆掣是養虛冗之員以自擾也小則虛糜國俸大則諉掣朝政若猶因循敝法是猶渡江河而棼其維固不待風波之險中流而船必覆矣

一曰專任今夫一人專制千室鳴弦二人牽羊則僕於道矣一人規畫則千門萬戶頃刻立定築於道傍則二年而室不成矣非一人謀之則智且才眾人謀之則愚且闇也其權不一其見不合其勢又相持而不下始則牽掣繼則推諉終則傾軋乃至智靡而才亦僕故專制之法失人則亂得人則治分任之法失人亦亂得人亦亂專任之法治一其功亂專其責分任之法治則相軋亂則相諉是以先王之立官也廣其僚屬而不佐以副貳所以專責成而一事權也漢之三公魏之九卿沿而勿攺後魏之世始建少卿以分九卿之職隋煬之世始置侍郎以貳尙書之權遂乃控制紛轕政事叢脞官制之壞垂及千年今捨周漢之美法襲魏隋之積獘是遊前車之覆軌而以爲坦途也且上患下之攬權而專事也故一部之中堂官已六復加管部其權殺矣其事分矣而又慮其放惰無事也於是使攝他部一人之身兼差數四日到數署奔走困頓然每日到堂拱立畫諾而已其事不諳其勢不逮固不能治一事也夫數人共一事則才屈而事敗一人治數事則才絀而事亦敗孰與人事其事之爲愈乎曰庶務擾固非一人耳目才智所可周也如是則莫若議政行政分任其人西國各部長以一人其有興革議院集議其得失然後下之各部令其推行故慮事周而集事速今仿其意修虞帝辟門之典復漢代議郎之制精選通達中外之士集之內廷熟審機宜詳慮利獘計議旣定下部施行詢謀則策無遺措辦則一夫專制旣不患其攬權復不憂其狹掣數年之間百廢具舉捨良法而不行徒爲懲羹吹薤之舉向之所以窘人者乃適足以自窘而已如此而欲求治安𨿽堯舜不治

一曰久任安其土地習其人民諳其風俗擾其人情察其好惡辧其土宜衡其利害規畫有年然後可舉一事然又非蚤行而莫效也張綱振目染濡淫浸或行之數年而效或行之十年而效或行之數十年而後效故吳佑之相膠東九年而報績杜詩之守南陽十載而成化若促其時日數其更調則𨿽繇司理仲路洛賦龔遂文翁之守郡亦將束手俯頸無以自見況以之責效於俗吏哉漢宣帝之言曰守令吏民之本數變易則下不安民知其將久而不可欺网也乃服從其教化故漢世郡縣皆久其任其能異者褎以璽書累秩九卿終不易位漢世循吏背相望固由人才之盛亦上之能竟其用也後魏太和之世始以六年爲限後唐則促爲二十五月宋世則定爲三年行之至今復多攝署變易急促不及數月方營一事而忽調異郡則它人嗣職將變易其前爲矣方治一職而檄權它部則五日京兆以不習而諉陊矣且鐵路未通道途遼絕之官之期動逾時月未及布置又復它移自非上聖疇能過化哉古之封建分土子民親愛國人如治家事故廢興墜舉土辟民治封建易而郡縣矣惟久任之法尙存封建之遺意若遷移倉卒官如驛舍過客𨿽才誰能治驛舍之事哉難者曰久據專城勢將蹇肆唐之藩鎭其已事矣曰引綫之差其起點攝引之率其重心唐以武力之臣授之大郡私握兵柄世之子孫重心已偏故攝引不能及也今治僅百里兵權不屬十餘年外卽可遷調𨿽有桀驁何能專肆且古之吏治也患其專今之吏治也患其散古之吏治也患其擅今之吏治也患其諉制異勢殊專擅誠非所患今猶借口唐藩謂久任不如時易則胡不引漢世前事而觀之也

三者行矣然佐理無人則事猶墜而不舉治猶格而不達也西國新相登朝則各部之長皆必更易聽自選擇用其所知如身使臂如臂使指令下流水不憂阻捍是以意無不行事無不舉漢世三公皆有曹掾開合辟士妙簡英賢故漢之公府得人最盛外之州郡咸有僚屬別駕治中功曹主簿皆州自辟除通爲百石王渙辟仇覽爲主簿宗資署範滂爲功曹周景延陳蕃爲別駕成除張牧爲賊曹委心任政用奏殊績魏晉以降猶沿斯制北齊失政佞幸侵官州官始有用然隋唐之世判官推官𨿽待奏報猶自辟召也後世慮其延任私人於是一命以上銓於吏部內之閣部司員皆由掣簽僅供主稿署押之用非能資其毗贊也外之縣丞佐雜皆由捐納無非市井無賴之尢非能益其佐輔也智有不及才有不周獨立旣不可爲治矣況文書數尺髙可隱身成案積例非皆諳悉乃不能不委用於胥吏胥吏固天下之猾蠹也詩說曰與師友處者治與奴隸處者亡所與處者皆無賴猾蠹而猶欲以是求治非左書而右息之哉爲今之計當師漢制內之宰相部官外之督撫縣令聽其辟士置品級幕府儲才庶裨政治若夫胥吏則猶木之巨蠹也夫一署之中書吏百數盤隔上下抑遏冤苦訛索訟費甚於虎狼而又熟於成例藉爲要挾𨿽恫其害莫敢誰何蠹之不去木必不茂去蠹之法是宜用士人以易之蕭何之主刀筆朱震之爲從事繆肜之爲主簿省署文書督促簿役皆用名賢以親其事故上能匡揚淸化而下能抽達郁滯也州縣之官不習吏事一舉一動仰息吏胥吏胥因持其急而短長之是所以羊牧狼也唐世士人初登科及未仕者皆就藩府辟置金設主事亦猶書吏以下第舉人爲之遠師其意以士人試而不第者爲吏優其禮節使可出身其有能異擢爲部曹上之所重人自樂就如此則上有僚屬之謀議下資良吏之馳驅牧民之官不勞而治矣此之不爲顧乃聽其噎蔽任其蠹斃不察病根日責逾疾豈不謬哉豈不異哉

若夫奔走百司鼓舞豪傑則資格固非所以得士也曰後來居上汲黯風其積薪宋臣李沆亦謂不用少年喜事之人固非以資格爲治邪曰資格之說可治處常之天下不可治應變之天下可治一統之天下不可治列國並立之天下閉關蒙業無需人才一二老成足供令使年少魁桀可老其才以遺孫子也今日事變急矣彊鄰逼矣遏抑旣久人才瘵厚貌以求嫗言以號猶不應朝拔其尢暮委以政猶不逮乃復限以品秩投之閒散一旦有急其誰赴之且夫舉大事任大政興大利精俶儻侃然不懾於眾議則豈不以銳气可用而才力足以任事乎哉窘以科舉屈以下僚剉以奔走劘以歲月其壯年之雄才偉與鄕所謂精俶儻不懾眾議之銳气皆已摧狝蕩夷以至於盡𨿽有魁磊耆碩憂國如家且將躓僕仕途白首郎署幸而躋預樞要則已昏薾頹耄駑鈍不堪烏乎老其才而才乃敝習之事而事乃墜下固窘矣上亦何所賴哉且夫英後明辟號稱能羅駕天下之英者豈不以爵賞自我足以驅役之而操縱之哉漢武擢霍光金日磾於僕虜之中起衛靑霍去病於甿隸之下委以國事屬以兵權用能翦勁匈奴弼輔委裘之治明太祖陟用不測一言稱旨立躋顯宦蕭滋以貢生爲大學士曾敏以監生爲尙書故士皆銜國士之知奮不顧身以利祿今爵祿未爲不尊榮也神州靈淑魁才亦未爲乏絕也然格以官階平流而進得邀崇秩則曰致以日力非上之特拔我也得授達官則曰得於成例非上之能知我也苟得老壽富貴固所自有誰復感激圖報靡國士之身以救眾人之遇哉古者官階簡數遷則可至公卿故漢之車千秋起家大紅臚數月卽爲丞相後漢黃瓊以議郎四遷而至司空沿及明世官品猶少編檢三階可爲大學士以言資格猶未爲害也今卽官級多密遷轉難入爲翰林數十遷乃躋卿貳出爲縣令數十年未階督撫𨿽有曾史之懿行管葛之奇才猶將俯首資例末由自達而庸材下品反以年日深久灼然先用此踸犖之士所以掉頭解體穢朝廷而不顧者也昔崔亮創爲停年之制不問賢愚斷以格限人才淪敝拓遂亡夫魏之亡也如此漢之興也如彼由斯以譚果孰利而孰害孰得而孰失矣詩曰周王壽考遐不作人蘇軾曰能用智名勇功之人則治故欲振國勢必作人才欲作人才必破資格聽其上書試之行事廣爲詢徧加抽擢果有能異立授大官如此則智名勇功之人有不縱萃輦轂奮身而圖報者哉才旣得矣而尙憂事之不治哉以弱爲彊以危爲安以亂爲治一轉移間而才集事舉夫亦何憚而久不爲也

且上之明詔大號睊睊目同目同督誡其臣下豈不曰潔己守法無瞰我利無侵漁我小民乎哉然而上以廉求下以貪應若是者何也曰與人以生者乃可得人之死贍人之家者乃可得人之身薄與厚求非所以得廉潔於臣下也中國官吏千數夤緣爲姦盤剝小民苞苴昌盛賄托饋遺因恬而不知怪逐利否耳慮非顧行也又其甚者欺上而利之矣侵蝕國帑克扣軍餉粥缺謀差較揣肥瘠主上有急因以爲利可謂無行誼之最者也然而沿習爲例視若固然其有佼佼自好潔以奉公則已眵眵盱盱詫爲奇行上自督撫下至縣令以墨敗者十常八九若夫京官之炭敬部員之印結固昌言不諱可公之大廷廣眾之中者也𨿽號稱賢者亦固眵然受之而莫之或非矣然繩之國法準以古義爲污邪爲潔邪非古所謂簠簋不飭者邪烏乎捐廉棄恥乃至於此等此顱趾等此視息豈其性獨異人哉則上之道之者非其理故也古者勸士首在重祿圭田之制詳於孟子庶人之仕祿足代耕法至良也漢世以石爲俸厥有定制宣帝用張敞蕭望之之言增天下吏俸十五後漢建武復益官秩故室家無累人懷自勵之心降及隋唐制祿猶厚宋世階品官職封勛差遣皆有俸祿正俸職錢公用職田之外復有衣糧餐錢而復制祠祿以佚老厚恩賞以優賢自秦以來班祿最重是以眞仁之世名臣壘背潔淸治行吏治循良遞至有明官俸乃薄一品之祿未及百石而本色折色實得無幾始則以鈔折米十貫而抵一石則石俸乃僅二三十錢矣成化間鈔已極賤一貫僅值錢二三文繼則以布折鈔匹布而抵二百貫則石俸乃僅十四五錢矣布一匹亦僅值二三百錢制祿之薄古所未有筦子曰倉廩實而知禮節衣食足而知榮辱身且不贍而責以潔身守正烏可得哉我朝之興因明敝制大學士之貴俸乃二百五十金二百五斛米家無九人之食不及周之上農祿無百石之入不及漢之小吏雍正七年始加養廉然中國儀節縟費用滋巨長吏靡其傔役下官窘於供應區區之數未之足也況夫慶典軍役有扣折太倉俸粟紅朽不食名𨿽達官實幾不給以此而求其狷介𨿽鞭策督前斧踞臨後且不可得而猥欲澄吏治哉西國之任官也分職甚寡給俸甚優別與公費以給應酬土耳其蕪敝之國相臣月俸且一千八百磅巡捕下役工貲亦月數十金其有越理受賄必與重懲是以事無陋規物無官價人知自愛恥犯髒污驗之中外稽之廷古是非其明效大驗邪人情莫不念室家顧妻子毀家濟國髙節不可以責人也上不與厚糈以贍其家彼必私取於下以自奉與其下取以賊民孰若上與以勸吏與其私取以敗公孰與公與以禁私惜此小費滋此大患未見其計之得也量其缺分重其糈秩紓其窘急勵其廉隅則士必爭自濯磨約身赴治若患國帑空虛費無從出則冗濫之員千數百計汰其虛縻並其額祿一舉手而廩費已裕矣語曰正其本萬事理欲正本者則盍於此加之意矣

其本正矣然不淸其流仕途猶雜淸流之道厥有二端曰停捐納曰嚴保舉古者國有大慶賜民爵級與民同樂非利之也晁錯始爲納粟拜爵之說謂爵爲上擅出口無窮捐納之開遂爲嗃矢名器烏可以假人哉然但與虛爵未之或病也桓靈之世粥及實官吏治秕穢遂屋漢社是固敝政失徳足以亡人之家國者矣而議者動曰權宜之計於是操奇計贏易朝爲市始則止粥虛銜也浸而粥及實缺矣浸而粥及監司矣浸而粥及科名矣臧僕亡命市儈無賴之人皆出得其贏餘綰符紆組揚然與士大夫齒出粟內錢乘傳行郡此賈子所謂無行之尢者也人習知夫綰符紆組者之一旦我亦可以得此也於是夷視官吏於是輕量朝廷於是賤功名而污其爵祿爵不足勸吏不足治如是尙可爲國哉況夫淸流之士羞與噲伍咸自引匿不任國事而民生大計與夫興利除獘之新政遂皆托之亡命無賴之手烏乎幾何而不爲漢季之續也且捐納之說固謂資其項上濟國用也元世捐一縣丞銜猶需十五萬石仍此貴重猶有所得今則爛羊侯尉其賤如狗捐一監司未及萬金其於國用無裨萬一夫行此敝政𨿽厚得重獲已壞朝事而傷國體況坐受大害而博此百數十萬之數哉中國地廣壤腴物產二十六萬礦產之富冠絕地球誠能開礦墾巟穜植畜牧國用百倍猶有餘裕顧乃棄此大利蹈此敝舉是固不可解也無策甚矣至若以人事君固人臣之公義古今之盛事也叔牙舉筦仲爲上卿蕭何薦曹參爲丞相齊遂以霸漢遂以安今之保舉乃爲獘藪非循故例則延攬其私人巧宦鉆營眞才沈抑故疆臣大吏歲有薦剡然性氏累牘未嘗有一奇才也甚或得以諛媚謀以賄賂自非數者莫得上聞上欺君上中敗官常下郁士气具有覺識具有天性顧乃謀人家國若斯之姦謬哉今天下未爲乏才也屬官治內聞見未爲逖絕也是宜嚴責大臣妙簡英俊各舉所知推薦非人坐其舉主汰康匏而顯寶鼎退駑蹇而致絕足庶幾爵賞無濫而國家可得用才之效也事至易行效至易而猶怯於更易是珍饌當前憚於舉箸而日號以求療饑之術烏可得哉

數者具舉宏綱畢張郁噎以通牽制以除才幹以展蕪雜以淸魁桀以達大數得矣然旣革宿獘宜增善制善制之要首曰商部中國洋貨內流歲漏千萬工藝呰楛上不過問茶絲美利日以浸衰西國商務立爲專部商會力有不逮則國家助其推行專意經營故能墟印度而弱我中國今宜別立一部掌以專官合眾講求助民推布庶能振我絕業塞其漏二曰農部西國民有農會國有農院擇穜察土灌培播刈皆用新法國家督之農官考之蠶務公會究其飼養驗其瘟病以至穜植蓄牧皆掌之農部以善其事故歐洲農田所值歲計一萬一千九百三十兆兩英人棉花之稅歲入一千二百萬金磅俄人西伯利亞穜樹之利歲數百萬而美人養蜂之入且敵舊金山之金礦有農部以督核之故利盡而事舉也中國沃壤以歐洲新法所產推之每縣年可增銀七十五萬誠能特立專部訓民務農講究新法不及十年富甲諸國矣豈患貧哉三曰學部西國大小學校諸學學堂徧於國內立部司之識字之民十得八九著書之數歲乃二萬中國人寡讀書獷若苗猺識字之數百不得十非民之智於西而愚於中也上不設學校以開其智也多立學堂別創學部專官任事重其責成如是而民智不開殆未有也若此者增減得宜利舉獘革立法美善中人之性可以賢中人之質可以智中人之力可以才以行新政何政不舉以興新法何法不張而顧鰓鰓焉慮其事不治哉曰其事重大匪易任也曰變法之本捨是末由日本之彊實基於此語曰非常之原黎民懼焉薾罷不振怖爲何漢有其舉之易亦反掌若猶懾其艱巨憚於革易而顧仿行一二西法委任一二西人貿然自以爲得計何怪其一利未見萬獘叢集千瘡萬孔反贈守舊者以借口哉

論官制隆古之事主不獨尊臣不獨卑士不獨貴吏不獨賤臣不獨卑故事任專而文法省吏不獨賤故知自愛而重犯法吏曷爲自愛而重犯法曰隆古有士學而無吏學其次則有士學有吏學則士少貴吏少賤矣末世之事無士學無吏學士學者何民士之修其業者也是故士士修其業農士修其業工士修其業商士修其業文辯之士修其業武勇之士修其業宿於日月星辰之名氏修其業宿於山林墳衍原隰之名氏修其業善士者爲士師善農者爲農師善工商者爲工商師善文辯武勇者爲文辯武勇師善日月星辰山林原隰者爲天師地師士師之最爲士長其次焉者爲士長之屬又次者爲士吏農師之最爲農長其次焉者爲農長之屬又次者爲吏工師商師之最爲工商長其次焉者爲其長之屬又次者爲吏文辯武勇師之最爲文辯武勇長其次焉者爲其長之屬又次者爲吏天地師之最爲其長次者其屬次者爲吏士長退以其屬代之次以其吏之最能代之以至於爲長農吏工商吏文辯武勇吏天地之吏亦然是故學於士農工商文辯武勇天地者能治其官能飲食教誨其吏是故長終其士之事屬終其士之事吏終其士之事是故爲吏者不欺其長以害治不欺其長以法不欺其長以辱名不欺其長以傷情中世之事則有吏學矣士之者居於黨庠州術國學則翹然焉被服六蓻通達經緯命之曰儒侯伯貢之天子試之司馬論之及夫智效一官行比一鄕先吏試之食以庶人在官之祿或終身焉以人其身以氏其子孫故曰不賢識小莫不有文武之道又曰籩豆之事則有司存言吏學也末世之事吏益積輕士益積重士學荒則崇虛﹝文﹞﹝交﹞而政事微吏學裂則挾其刀筆筐篋簿書期會之才攘臂而言治作姦犯科無復顧忌士夫益不齒吏權亦益張於是有以宰相督撫常侍之重臣九有之倒懸窮變通久之大計持於吏胥之手章奏不必關治體而必不可不符部例措施不必裨世局而必不可不納部費不曰功令則曰則例不曰成憲則曰家法若其涵淹育卵於河工鹽漕倉儲軍械之中磨牙吮血於州縣府廳之治者不知幾千萬人矣今夫在外自州縣而府道而督撫在內六部司官堂官官益尊事益文書日積明習案例莫吏若吏誠不可省則莫若悉以士人易之士吏貴賤不懸絕而一切使出於學是故治州縣之吏莫如復鄕官治部寺之吏莫如設幕職且吾聞之世之患吏者有說病外吏者曰治官之官多則吏益得計州縣不足信信監司監司不足信信按察布政又不足信信督撫又不能一信而兩制之有事必以公文書達之不合則反委之州縣故州縣之事得府道數倍得按察布政又數倍得督撫又數倍以一人任數十倍之事不能自治文書則吏治而吏受之而吏益黠故多官者吏之利也病內吏者曰天子親攬萬幾一切取裁於上漸摩旣久臣事稍窳百執事拱手奉行故事惡更張惡綜核一有置建興革則中飽侵蠹之吏轟起交持之是故事任不專則吏養私交以把持公事文法大則吏析輕重以出入名例二獘不除吏且窟穴橫義之生則且囂然日燔則例革官制而後可以爲治𨿽然玆事體大非儒者之所得私議也

問理學之條流可得言否曰漢志引劉向七科別九家道家出史官陰陽家出羲和之官法家出理官名家出禮官墨家出淸廟之守縱橫家出行人雜家出議官農家出農稷之官小說家出稗官此言吏學之別也周官司寇三剌訊吏言吏之爲法學者也太宰施典邦國陳殷置輔燕禮士旅食尊兩圜壺旅酬於堂上周之吏非甚賤也王粲儒吏論以爲先王博陳其教使刀筆之吏服雅訓竹帛之儒通文法則六蓺之澤也漢世爲士學者不廢吏學賈誼公孫宏兒寬之屬皆治儒家言太史公稱賈生明申韓公孫宏兒寬以獄吏引經義獄而武帝合郡太守卒史督用通一藝以上者文翁守蜀選郡縣小吏受業博士後漢欒巴守桂陽幹吏卑末皆令習讀且專用經術課吏矣然漢吏學惟法家獨盛蕭何叔孫通附益法經張湯趙禹以獄吏入官益律令郭躬陳寵父子世習法令應劭撰著律本章句孫叔宣郭令卿鄭馬融諸家漢律章句家數十萬言自後衰矣魏衛覬奏刑罰者私議所輕獄吏者選用所卑宜置博士相教授齊孔稚珪上表尋古之名流多有法學今士莫肯爲業今若置律助教依五經例國子生有欲讀者策試髙第補官庶士流勸慕崔祖恩言漢時習律有官子孫傳業今廷尉律生乃令史門戶刑之不措職此之由竟未施行則吏學益廢矣唐時九流百家之士並附諸國學授之以經髙宗總章初詔諸司令史考滿者限試以經歐陽詹記太學博士張公講禮記法家墨家書算家亦自其館設階云來唐國子司業掌六學四曰律學然元和中敕曾任州府小吏不得申送進士劉晏乃言吏無爵祿利重於名則其途益輕矣宋太平興國中始用士人爲司理判官元時吏員貴仕至臺省而明祖禁吏應試劃之士流之外𨿽初制吏員進士薦舉並用而後禁制益甚吏學自唐而絕吏品自明而絕而權勢益甚矣今世西國之制猶近古大學設法學科科分四項曰刑名曰通商曰紀綱曰公法自爬雷司審事官等而上之月審季審巡審上議院審事等官刑部大臣皆由刑名以進未得仕者爲律師或佐官聽斷或助民執訟皆公言之自巡捕之官敵司退克審事官等而上之至各康退射爾長官以及民部內部總管府皆取於明紀綱法律學者自出使領事稅務郵政藩部外部總辦至大臣多由明公法通商律以進故此科爲士出身之專途士吏不分而悉通於學故知自貴非吏學之昌明者歟今制康熙中有二甲三甲撥六部都察院通政司大理寺各衙門實試觀政之條雍正中有新進士派交各省藩臯衙門學習之條乾隆中有舉人分部學習之條仁宗末年督各部任用書吏之獘戒諭益嚴切仰見本朝成法以吏學爲當務之急今誠於京師設大學堂而各省設小學堂凡二甲三甲及舉人貢監之赴選者須入大學堂若干年各省學堂則以廩附生充之取本朝掌故之書分門考究嚴加課試以定其論使大受小知黑白昭然斯亦吏學之實事也

問鄕職之設源於三代之遺周禮地官自州長以下有黨正族師閭胥比長自縣正而下有鄙長酇長裏宰鄰長管子曰擇其賢民使爲裏君漢制斗食佐史之秩爲小吏有亭長三老嗇夫遊儌髙帝紀令舉民年五十以上有修行能帥眾爲善置爲三老鄕一人擇鄕三老爲縣三老與縣令丞尉以事相教後周蘇綽六條詔書尙有黨族閭里正長之職隋竟廢之明世設立老人糧長之屬遂至憑借官府肆虐閭閻倍收糧石準折子女鄕職之獘何異吏胥雍正時鄂文端議覆州縣不必設鄕官副官奏云今之州同州判丞簿巡檢吏典等官卽漢世三老遊儌之屬也唐書所載縣下於鄕者卽今之鄕約鄕保總甲總練之屬也名異實同人存法立牧令得人此等人俱可助其不及使牧令非人𨿽賢能鄕官亦不能主其事遇不肖鄕官且足濟其惡至衙役差票之害差票可以酌裁衙役必難盡革謂鄕官之差委必善於牧令之衙役誰信其必然是鄕職必不可復今曰復鄕職以治州縣之吏其理安在曰設鄕官必用本鄕舉貢生監爲之則一切錢糧盜賊詞訟賭博保甲之屬皆可委任士人治之世居其土見聞熟悉則察識易周出入閭井情意相孚則利害相悉身處士林稍存廉恥則鄙情較淺事歸桑梓身家所系則人言宜卹卽有不肖士流武斷橫恣州縣裁之以法撒去職司詳革衿領旣負官謗復爲州裏所棄誰樂爲之明世三老糧長類皆無賴子弟士人所不屑齒故與書吏朦蔽爲姦非士人之罪也至於鄕首差委何至遽同蠹吏請以西政言之英國縣治地方官除敵司退克外有振卹官保衛官學校官營造官稅斂官皆由民舉以社會爲分治寬鄕一爬理司分爲數社狹鄕合數爬理司爲一社一社各有五官由民舉進退以輿論故無盤踞把持貪贓枉法之事不司賦稅監工故無橫徵浮派之累食祿有定缺應酬有公費故無津貼虧空之虞刑官月審由選授季審由民舉巡捕與刑官爲聯事部署以兵法編之卒伍如周禮司險守禁司隸搏盜之徒薪工旣重約束更嚴未聞其擾害鄕裏如蠹役爲害之甚也後魏太和中李衝請設鄕長里長諸職孝文從之詔曰以大督小從近及遠如身之使臂然後口算平均義興訟息史言立法之初多稱不便事旣施行海內安之然則事之格於時論者古今有同患矣

問漢制郡國守相得自辟吏公府掾屬亦辟知名士唐制諸道節度都團練觀察租庸等使自判官副將以下皆使自擇今欲仿漢唐之法而用幕職顧吏積賤士人不屑就且必開之以仕途然士人固不習吏事仍取給於黠吏之文件耳且使督撫部司增門生故吏親家遊客數千百輩之冗食開劣幕狂生數千百輩無名之保舉冗食且不可徒得也必且出於夤緣弋獲士益無恥吏事益轇轕近日大吏幕職以刑名文案爲優席其黠焉者遂至操持州縣事體漁苞苴以肥其身家樹徒黨以通其聲气其气焰益出吏胥之上幕職可任乎曰幕職之設非獨漢唐制也周官太宰內史並掌爵祿廢置司徒司馬興賢詔事是幕職之意也今嚴其選必其出於學堂才識過人屢試髙等者乃與徵辟則濫﹝竽﹞﹝竿﹞鮮矣試事數年第其功勤以爲仕進之階大吏保舉不實者有罰則失保鮮矣彼士人者旣歷校試於學堂矣出身之始聲名爲重開其功名之途閉其滑避之徑未有以猾吏之姦贓自污者也今幕職之黠者必非學堂之士可知也今泰西之制各署長官皆得自舉其屬自最卑之秩可擢至屬吏首領有才能建白屬地方有司者內部得舉以爲刑政官之長屬疆吏者藩部得舉爲吏之長屬使職者外部得舉以爲總關稅務及公使餘部亦然其志定其職任專故能守公奉法然則謂幕職可行於西不可行於中可行於古不可行於今日然則古之士人皆賢而中國今日之士人皆不肖乎吾不敢信也

日本職官志序

黃遵憲

外史氏曰世儒議周官或眞或僞紛如聚訟其詆之尢力者則曰劉歆以媚莽蘇綽以亂周王安石以誤宋一若蒼姬六典苟襲其說必貽亂階者夫莽之矯揉造作侮聖蔑經不足論矣宇文氏特借周官官號以粉飾治具耳於國之治亂無與也若夫荊公當北宋積弱以後慨然欲濟以富彊又恐富彊之說爲儒者所排擊於是附會經義以間執儒者之口其誤宋也乃借周禮以堅其說並非信周禮而欲行其道也然而世之論者紛紛集矢於經矣宋歐陽公者號知治體其論周禮謂六官之屬見於經者五萬餘人而裏閭縣鄙之長軍師卒伍之徒仍不與焉王畿千里之地爲田幾井容民幾家王官王族之國邑幾數民之貢賦幾何而又容五萬人者於其間其人不耕而賦將何以給之則疑其設官之繁如此或者伸其說又謂周禮舉市門關山林川澤所有鳥獸魚艸木玉石一切貨賄之屬莫不設之厲禁而盡徵之入市有稅入門有稅入關有稅避而不入卽沒入之地所從產又官守而以時入之是則天之所生地之所長人之所養俱入朝廷不一絲毫之利以與民𨿽王莽之虐恐其力亦不能悉如書中所載以盡行其厲民之事則又疑其賦斂之重如彼然以余觀泰西各國其設官之繁賦斂之重莫不如是而其國號稱平治者舉一國之財治一國之事仍散之一國之民故上無壅財國無廢政而民亦無遊手然則一切貨賄之稅卽以養此五萬餘人以是知周禮固不容疑也泰西自羅馬一統以來二千餘歲具有本末其設官立政未必悉本於周禮而其官無淸濁之分無內外之別無文武之異其分職施治有條不紊極之至纖至悉無所不到竟一一同於周禮乃至人之司金錫林衡之司材木匡人撢人之達則誦王志爲秦漢以下無所之官而亦與周禮符合何其奇也朱子謂周官如一桶水點滴不漏綜其全體考其條目而聖人制作之精意乃出苟執其圖便己私之說以貽誤責周禮周禮不任受過也嗟夫聖人制作之精後世襲其一二語以滋貽誤或遂詆爲瀆亂不經之書斥爲六國陰謀之說古人有言禮失而求諸野則曷不舉泰西之政體而一證其得失也日本設官初仿唐六典維新之後多仿泰西今特詳志之以質論者作職官志

古議院考

梁啟超

問泰西各國何以彊曰議院哉議院哉問議院之立其意何在曰君權與民權合則情易通議法與行法分則事易就二者斯彊矣問子言西政必推本於古以求其從同之敢問議院於古有徵乎曰法先王者法其意議院之名古𨿽無之若其意則在昔哲王所恃以均天下也其在易曰上下交泰上下不交否其在書曰詢謀僉同又曰謀及卿士謀及庶人其在周官曰詢事之朝小司寇掌其政以致萬人而詢焉一曰詢國危二曰詢國遷三曰詢立君以眾輔志而蔽謀其在記曰與國人交止於信又曰民之所好好之民之所惡惡之此之謂﹝民﹞﹝門﹞之父母好民之所惡惡民之所好是謂拂人之性災必逮乎身其在孟子曰國人皆曰賢然後察之國人皆曰不可然後察之國人皆曰可殺然後殺之洪範之卿士孟子之諸大夫上議院也洪範之庶人孟子之國人下議院也苟不由此何以能詢苟不由此何以能交苟不由此何以能見民之所好惡故𨿽無議院之名而有其實也漢制議員之職有三一曰諫大夫二曰博士三曰議郎通典云諫大夫掌議論無常員多至數十人漢舊儀云博士國有疑事則承問有大事則與中二千石會議史記三王世家言臣謹與列侯臣嬰齊中二千石二千石臣賀諫大夫博士臣安等議云云又言臣靑翟等與列侯吏二千石諫大夫博士臣慶等議云云又言臣靑翟臣湯博士臣將行等伏聞云云又言臣謹與中二千石二千石諫大夫博士臣慶等昧死請云云儒林傳言謹與太常臧博士平等議云云漢世有事無不與諫大夫博士會議者而博士爲尢重每上一議必列其官且列其名史漢中多不具徵博士實議員之常職也中世以後博士多加給事中入中朝備顧問稱爲腹心上所折中定疑漢官解詁云議郎不屬署不直事國有大政大獄大禮則與中二千石博士會議夫曰多至數十人則其數與西國同曰不屬署不直事則其職與西國同國有大事乃承問會議則其開院之例與西國同或制書徵史記儒林傳伏生孝文時徵爲博士或大臣舉漢書孝成本紀陽朔二年詔丞相禦史與中二千石二千石雜舉可充博士位者則其舉人之例亦與西國同𨿽法之精密有未逮而規模條理亦具矣史記叔孫通傳稱秦二世時陳涉反召博士與公卿會議然則博士主議論其制不始於漢鹽鐵論云齊宣王褒儒尊學孟軻於之徒受上大夫之祿不任職而論國事亦與議郎之不屬署不直事等然則國家有議論之官其制又不始於秦齊秦漢挽近力徵之邦此良法美意豈能特創必於三代明王遺制有所受之矣滕文公欲行三年之喪而父兄百官皆不悅此上議院之公案也周厲無道國人流之於彘此下議院之公案也鄭人遊於鄕校以議執政子產弗禁漢昭帝始元六年詔公卿問賢良文學民所疾苦遂以鹽鐵事相爭議辧論數萬言其後卒以此罷鹽鐵是𨿽非國家特設之議員而亦陰許行其權也至於漢官之制丞相有議曹見翟方進傳大司馬有議曹見匡衡傳車騎將軍有議曹史見匡衡傳行軍有軍正議郎見衛靑傳其制尙足以補西法所未及又郡國皆有議曹門下議史見北海相景君碑陰議曹議曹史見倉頡廟碑陰多不具徵漢書朱博傳云博不愛諸生所至輒去議曹曰豈可復用謀曹邪是前此各郡皆有議曹矣西國每邦謂合盟國之各邦每城皆有議會亦卽此意也問古議院之亡自何時乎曰議院者民賊所最不利也如朱博之徒悍然以敗壞古制爲事者不知幾何人矣問今日欲彊中國宜莫亟於復議院曰未也凡國必風气已開文學已盛民智已成乃可設議院今日而開議院取亂之道也故彊國以議院爲本議院以學校爲本

徳國議院章程序

徐建寅

聞立國之本在乎得眾得眾之要在乎見情故夫子謂人情者聖人之田言理道所由生也是則時之否泰事之損益萬化所系必因人情情有通塞故否泰生情有厚薄故損益生通天下之情者莫智於聖人盡聖人之心者莫深於易象其別卦也乾下坤上則曰泰坤下乾上則曰否其取象也損上益下則曰益損下益上則曰損乾爲天爲君坤爲地爲臣天在下而地處上於位乖矣而反謂之泰者上下交故也君在上而臣處下於義順矣而反謂之否者上下不交故也气不交則庶物不育情不交則萬邦不和天气下降地气﹝上﹞﹝下﹞騰然後歲功成君澤下流臣誠上達然後理道立損益之義亦由是生焉上約己而裕於人人必悅而事上豈不謂之益乎上蔑人而肆諸己人必怨而叛上豈不謂之損乎然則上下交而泰不交而否自損者人益自益者人損情之得豈容易乎故諭君爲舟諭人爲水水能載舟亦能覆舟舟卽君道水卽人情舟順水之道乃浮違則沒君得人之情乃固失則危夫惟上下之閡隔至遠也人情之趨向至雜也欲其交而通焉不亦難哉非詢輿論歷采國人之言莫收周諮博訪集思廣益之效是以上而國政下而民事必皆集眾會議以期同心同徳乃可訂定施行然而會集多人心志茸雜難免發言盈庭無所折衷築室道謀莫得一是甚或箝口結舌互相推諉隨眾附和退有後言徒有會議之名仍無會議之實閒嘗鑑諸古史徵以時事深思而玩索之卒未得其要領故於使事之暇往覘徳國議院知其絕無是獘心竊異之爰乃博稽西籍覓得是編見其章程精密條理秩然可以通人情可以交上下古訓所謂三占從二善均從眾者將於此見之因譯而付之手民聊備采風問俗之意云爾特數語弁諸篇首以志梗槪

開儲材館議

王覺任

爲治之第一義莫不言求才不待述旁求俊乂王多吉人之說也但其道亦異守成之世天下無事淸淨無爲欲靖天下之心宋相李沆謂沆在相位無它但不用少年新進喜事之人故試士以詩文楷法無用之具予之以詞榮途而不必其通達治體用人以年勞資格老人之法積至於卿貳師尹而不必其經緯國家當是時也與民休息大臣小臣皆以安靜畏謹爲才取其能奉循法度而已不必有所興舉慮變亂以擾吾民也然習以成風則百度必至因循廢弛斷敗而雄俊之夫見棄患亂遂生天下多事則尊賢尙功欲厲天下之气得劇孟而隱若敵國見郭隗而待以金臺一言而擢馬周脫履而追韓信其將相幕府皆网羅才賢以供指臂當斯時也鼓動天下以明敏彊銳爲才而後可以趨事赴功故披攬人才不次擢拔二者惟其時爲然其時旣變則其道亦殊易之皆亂今新經大難創巨痛深而內訌之勢不可終日泰西十六國旣環伺垂涎而英俄法日四垂交迫此危急存亡之秋而非無事之世也從古中國一統環列皆小蠻彜可以鞭箠笞之今大地旣通忽成諸國角立之勢雄競長厲齒磨牙稍不自振危亡立見故今日當以孤軍被圍之勢爲治不當以一統垂裳之勢爲治也泰西之越數萬里而來也士農工商皆有新學炮艦兵制皆有新法此數千年未有者也我中國守元明之獘政百度叢脞今圖自彊當以開創之勢爲治不當以守成之勢爲治也孤軍被圍則集策力者甚迫開創伊始則求才禮士者甚殷必不能以年勞之常格詩字之無用取人矣

昔道光時天下安靜發逆遂動蔓割天下胡文忠曾文正旦夕以求才爲事開儲材以待天下之士咨以大計以助謀議有所施行令各抒議論有所查考令各援古今日夕與處可察其行試之行事可見其才遂能掃除氛復見中興一時名臣皆其幕府人也其效亦可見矣

胡文忠謂自督撫至縣令皆當以重金聘博學之士與之謀議夫士人爲學亦有直諒多聞之友乃能成學於治國家乎顧亭林每日使門生讀經史二十頁胡文忠延教授邵姓者日讀經五頁通鑑十篇𨿽軍務倥不廢蓋人所以治事者神明也終日治事神明易昏水靜則明見須眉微風擾之則沈濁上矣人所構接者境也入之深則安若性𨿽食芹自美曝暄自樂不比較則得失不出矣故必從容論議以發神明旁證古今以較得失或觸之於古事或發明於今人而後神气悅豫條理詳明胡文忠之能成大功殆由於此

程子曰未能知說甚行道必先知而後行而一人之知不若眾人之知眾人之知不如合天下之知以爲知漢有大夫議郎又有軍諮祭酒皆主謀議不設員額其公府能辟曹掾天子有侍從幕府有參謀朝夕論思才獻納謀無不周而後事無不舉周公朝讀百篇暮見七十士故能七年之內治定功成若使日勤簿書僅見僚屬則神昏境狹旣無由延攬人才發皇議論豈能禮樂並興哉今自部院百司皆守法之吏乃至樞垣總署政事所出國命所托旣無幕府之士以參謀議又以權位崇重隔絕才賢夫天下甚大事變甚多人𨿽大賢亦非二三人所能周悉庶事所托創舉所關僅循舊格又非庸才所能勝任旣無以集思廣益又無以爲用人行政豈能宏濟艱難哉卽禦史亦以彈劾爲職非以論思爲事夫百司皆行事之人無議論之人是謂有行無知謂之冥行夫以百人夜行一人秉燭猶有揣塗摘埴之患無秉燭者哉而率六師控萬馬行棧道履羊腸蹈危崖臨深溪其有不相率而顚僕陷溺者哉

今請因軍機處開儲材之集天下之知以備論思合天下之才以備任使選才之始用漢三公辟曹椽例由軍機處王大臣先舉平日所知奏調入儲材或由王大臣辟到儲材不論官階品級遺老艸澤已仕未仕皆聽王大臣辟調則一月內可以立開漢公府曹椽皆妙選英賢以爲毗佐上至二千石下至布衣故得人爲盛此選人之始也

漢武武功震於千古其用人拔擢皆由上書請下求言之詔凡上書人交軍機處代奏稱旨者令代詔儲材九卿督撫保薦者咸令待詔儲材如漢人公交車上書待詔金馬門之制其各衙門呈遞條陳深切可行稱旨者亦令待詔儲材其上書軍機處及軍機處王大臣熟知其才者準王大臣隨時奏調入儲材惟亦應呈遞條陳此選人之繼也

惟上書太易後此恐濫莫若以箸書爲常格查外國科目至舉人而止若翰林進士必須箸有新書始授此銜能箸書數十萬言者見識必通學問必博今請凡箸一書言政教經史道術及二十萬言者許交儲材進呈慮其僞謬察之鄕評用宋代例取具同鄕官三人具結皆取正途補官不用捐班者聲明某人平日學問優長或專門某學講求精深凡有學人鄕人易知難逃輿論其督撫學政藩臬外道以書咨送者仍取具同鄕官一人結明儲材限十日內閱畢查非詩文無用之集考據瑣碎之條作爲提要進呈卽行文結官知照到或結以文憑令其入直康乾兩舉鴻博其人皆能傳後比之以詩文授官過之遠矣能超距重樓挽石千斤立格旣髙得才自盛此爲選人之常禮也其有耆徳碩學引道自髙爲王大臣未所及知又不肯自行呈書上書者儲材員各舉所知請於王大臣以禮奏辟此選人之殊禮也

儲材之材皇上能擢人王大臣能奏調辟舉九卿科道督撫能奏薦學政藩臬外道能以書咨送懷才之人能上書自達積學之士能箸書進呈引道之儒能以禮徵辟則天下之才莫不咸集矣保送不及奏薦之嚴考試不如上擢之公且保送考試皆是舊例未見得人故宜少變

凡入之人經奏薦奏辟奏調上書進書而來者搜羅艸澤皆懷才抱器不論已仕未仕亦不論官品髙下一律入如入南書房之例

儲材宜並開諸學凡經史理學天文地輿政教法律武備光化電重聲算礦工務商務各國語言文字皆分學講求各兼專門以便求精

儲材旣並開各學宜並置書及天文地輿一切儀器以備講求或許注籍讀文淵閣武英殿之書並大購外國政治藝術農工商礦圖書及各國新報令通者翻譯以廣學識略兼外國博物院藏書庫大書院之義凡入之人各明所學講論政教每日必有札記一條輪日匯呈軍機王大臣其有專門之學聽其自爲講求

儲材人員旣眾由王大臣選擇學術通深尢爲特達者十數人仿翰林院淸祕堂之例總領才

儲材有耆舊之賢舉行深粹或專門精詣如算學之梅定九李壬叔者仿翰林院教習庶吉士之例立爲教習聽中人員問業人才旣眾圖書皆備且復有教習準各直省州縣申送好學之士不論舉貢生童由督撫學政咨送到作爲儲材學生聽其自仞專門擇師肄習三年王大臣會同諸教習察其有成準作同直儲材其不成者給札放歸聽其爲直省縣教習

凡入三月王大臣出具考語奏畱其材識平庸僞謬者還原衙門或放歸以杜濫﹝竽﹞﹝竿﹞

凡入之人奏畱後稱直儲材或稱儲材行走準其入銜其初入者稱試直儲材或稱選直儲材

凡儲材直班一年後聽其遊歷以閱中外通事物直班五年後或差遣或散歸非奏調不再入其不願入直者聽

凡入之人無保舉無俸薪以杜夤緣儲材卽以王大臣領之如翰林院掌院都察院臺長之例禮節略同以中皆懷才抱器之士且奏辟奏薦有耆舊之老艸澤之賢宜稍加優異也

凡軍機處王大臣宜輪日到儲材與才論議十日王大臣當同到會見一次合聚講求其內人員欲見軍機王大臣有所條陳皆預日先告聽王大臣刻期接見

凡軍機處有所舉行所有議論發交儲材查考令各抒所見由王大臣察核施行

凡儲材有條陳皆由軍機處王大臣代奏

儲材宜設在西華門內大建崇規以待才賢但土木未易驟辦先行借地開辦與軍機處聯屬以便就近講求

按三代太學皆在明堂東序東西南北學皆在明堂四門凡朝覲養老頒朔祭祀獻馘囚國子皆目而考求之北魏太學生皆正七品預議政事明初人材皆出國子監直拔爲尙書侍郎出爲藩臬若夫周之訓方誦方漢之議郎公交車待詔蘭臺令史唐之集賢學士皆搜羅俊才拔用不次或兼明學校或專任謀議今合采其制選人則凡漢之尙書徵聘辟舉唐宋之投解外國之箸書周之學校漢之議官待詔唐之學士莫不兼采而並用之其耆舊通才魁學旣咸集而各見其才其新學專門片藝亦咸集而益精其業王公大臣旣有所議論以輔佐耳目發皇心思求賢審官旣盡習天下士而知其才行而分供任使成材旣眾新學益精聞見以聚而益開論議以眾而日密合天下之士以新天下之治何求不可何欲不成哉考國朝開國之始未有南書房軍機處總理衙門海軍諸署也旣而聖祖仁皇帝創設南書房世宗憲皇帝創設軍機處穆宗毅皇帝創設總理衙門近官書局大學堂等處皆以次創建凡此皆夙昔之所無而後爲大政之所寄但期有裨政治不必定循舊章儲材之設旣胡文忠曾文正行之而有效今因時創設後將爲論思之地人材之藪有百利而無一獘以佐中興或在於此率而行之其亦求材之一法也

疆臣建樹之基

薛福成國家承平餘二百年凡有大寇患興大兵役必特簡經略大臣及參贊大臣馳往督辦繼乃有佩欽差大臣關防及號爲會辦幫辦者皆王公親要之臣勛績久著呼應素靈吏部助之用人戶部爲撥巨餉萃天下全力以經營之總督巡撫不過承號令備策應而已其去一督撫猶拉枯朽也故督撫皆奉命維謹罔敢違異道光季年海疆事起經略大臣才望稍不如前權力亦稍減焉已與各行省大吏有互爲勝負之勢咸豐之世粵寇勢張首相賽尙阿與總督徐廣縉相繼奉命督師剿賊皆無遠略以僨厥事自時厥後或用尙書侍郎及將軍提督爲欽差大臣或用各行省督撫兼任兵事而能有成功者則在督撫爲多曾文正公以侍郎剿賊不能大行其志及總督兩江而大功告成以其有土地人民之柄無所需於人也是故督撫建樹之基在得一行省爲之用而其績效所就之大小尢視所憑之地以爲準焉大抵多事之秋莫急於籌餉餉源以地丁漕政鹽政關稅釐金爲大宗地丁有正額耗羨租糧三而租糧之中有旗租地租屯租等名目各行省事例不同漕政有漕糧漕折漕項三漕項者按糧額徵銀以備運糧經費者也漕折者由徵糧之原額攺爲折色者也鹽政有課羨釐三關稅有洋稅常稅兩釐金有百貨洋藥兩洋藥釐稅未並徵以前所收釐金僅抵貨釐之十一云夫承平時籌餉之權固在戶部疆事縻爛關稅而外戶部提撥之檄不常至至亦堅不應事機急迫安危系之斯時欲待戶部濟餉勢所不能而疆臣竭蹶經營於艱難之中則部臣亦不能以承平時文法掣之故疆臣之負才略者轉得從容發舒以成夷艱濟變之功焉江蘇一省丁漕鹽稅釐五者俱贏歲入白金一千萬兩以外曾文正公用之以削平大難旋乾轉坤今伯相合肥李公亦用之以招練淮軍四出徵剿曾公所用在江揚淮徐通海者爲多以鹽務爲最饒而地丁釐金輔之李公所用在蘇松常鎭太者爲多以洋稅釐金爲最沃而地丁漕政輔之浙江一省亦五者兼備歲入可得江蘇之半左文襄公用之以驅殄悍賊肅淸西陲左公後𨿽去浙而西徵所藉惟浙餉尢丰也湖北一省平時本仰他省協餉自胡文忠公攺漕章通蜀鹽整榷務是時漢口洋關𨿽尙未設而丁漕鹽釐四項歲入已四百餘萬金文忠用之以養兵六萬分援鄰省規畫江淮有匡維全局之勛江西一省以地丁漕折釐金爲大宗而潯關之稅稍輔之歲入與湖北相上下曾文正公始用之以搘持危局進兵江南沈文肅公葆禎繼用之以徵軍調將克殲殘孽惟地非天下之中故大勢稍不如湖北焉四川一省地博物阜賦額素輕今於地丁之外加津貼津貼之外加捐輸𨿽三倍舊額尙僅得江南田賦之半再以鹽課稅釐三項輔之歲入不亞湖北江西駱文忠公用之以芟夷劇寇兼顧滇黔峽甘諸省丁文誠公寶楨復用之以協濟鄰餉籌邊奠疆自文誠攺鹽法歲入又加百萬餘金矣湖南一省合地丁漕折釐金三項歲入約二百五六十萬金駱文忠公用之以練兵選將克復鄰疆舊時湖南本仰協餉列在中省乃其聲績遠聞猶出上省之右則人皆習戰賢才奮興之效也

福建一省地丁鹽課釐金茶稅等項約逾三百四十萬金加以閩關洋稅三百餘萬金歲入尙在浙江之上然關稅由戶部提撥非大吏所能主持地又濱海養兵較多終歲所徵以供地方畱支之費及水陸經制兵餉尙覺孑孑不遑故以左文襄公之雄略未聞有以大用之惟船政經費指撥關稅由文襄始亦富彊要圖也廣東一省綜地丁鹽課稅釐四項歲入幾與浙江相埒近又有沙田煙膏闈姓等捐章皆成巨則所以籌餉之途更寬曩昔大吏無卓絕之才識往往襲蹈故常或欲措施而權不屬未能奮樹規模近者南皮張尙書之洞頗用之以整理海防而未竟厥緒然固大有爲之地也此外如直隸陜西安徽廣西四省其力皆足以自顧如有非常措注則必賴他省之轉輸直隸地丁旗租鹽課稅釐歲入約三百五六十萬金以外以在幾內支用稍繁陜西安徽廣西歲入約自一百六七十萬至一百二三十萬金不等廣西向無承撥京餉十五六年前藩庫頗積存數十萬金今則稍稍竭矣又如山東河南山西三省財賦以地丁爲大宗而他項稍輔之歲入各逾三百萬金山西以全力供京餉事亦稍簡山東自巡撫崇恩廢弛吏治州縣皆侵虧錢糧歲入幾不及百萬金相國朝邑閻公爲巡撫時始大加整頓丁文誠公復繼之漸復舊額文誠遂用之以剿撚寇塞決河聲施爛焉河南久未整頓然歷任巡撫亦以其餘力練成張曜宋慶兩軍馳剿撚回諸寇有功又如甘肅貴州雲南三省向賴他省之協助雲南歲入六十餘萬金甘肅歲入三十餘萬金貴州歲入二十餘萬金皆斷斷不能自立左文襄公歲徵東南之餉八百餘萬金用能蕆西徵之績岑襄勤公毓英之平雲南回寇頗隨地借資民力亦兼仰他省協餉若必盡用本省經制之款則絀矣夫天下事運之以才力而成之以財力若財力不裕則才力𨿽宏無所用之餘故略次各行省歲入大數以知用之者之所以成功俾後之有志者得所考鏡焉抑聞今者臺灣新設行省旣分閩關洋稅三分之一又得地丁鹽課釐金以附益之歲入可逾二百萬金劉中丞銘傳嘗用之以抗彊敵近復購戰艦築臺造鐵路創開風气爲天下先他日必與福建廣東並峙爲東南海疆屏障苟經理得宜非特形勢之勝卽物力之饒亦足以自奮也而豈必以地之褊小爲疑哉

督撫同城之損

薛福成

國朝例設總督八闕巡撫十五闕近又添設新疆巡撫一闕而移福建巡撫於臺灣當未移以前凡督撫同城者四閩浙總督與福建巡撫同駐福州湖廣總督與湖北巡撫同駐武昌兩廣總督與廣東巡撫同駐廣州雲貴總督與雲南巡撫同駐雲南厥初總督不常設值其時其地用兵者設之軍事旣平遂不復罷亦俾與巡撫互相稽察所以示維制防恣橫也然一城之中主大政者二人志不齊權不壹其勢不得不出於爭若督撫二人皆不肖則互相容隱以便私圖仍難收牽制之益如乾隆間伍拉納浦霖之事可賭矣若一賢一不肖則以小人惎君子力常有餘以君子抗小人勢常不足卽久而是非自明賞罰不爽而國計民生之受病已深如康熙間噶禮張伯行之事可賭矣又有君子與小史共事不免稍事瞻徇者如乾隆間孫嘉淦許容之事可睹矣若督撫皆賢則本無所用其牽制然或意見不同性情不同因而不能相安者𨿽賢者不免曾文正公與沈文肅公葆楨本不同城且有推薦之誼尙難始終浹洽其它可知矣郭侍郎嵩燾於去廣東巡撫任時疏陳督撫同城之獘謂宜酌量變通言甚切至玆余姑就見聞所逮者述之吳文節公文鎔總督湖廣時粵賊勢方張爲巡按崇綸所齮齕迫令督師出省而隱掣其肘軍械糧餉皆缺文節由此死綏武昌旋陷厥後惟胡文忠公與總督文恭公官文相處最善爲天下所稱誦文忠旣沒文恭劾巡撫嚴樹森去之威毅伯曾公國荃爲巡撫又劾去文恭曾公亦不安其位以去迨伯相合肥李公總督湖廣爲巡撫者本其屬吏諸事拱手受成李尙書瀚章繼之一循舊轍又在位日久自此巡撫幾以閒散自居而督撫無齟齬政權無分撓矣郭侍郎之巡撫廣東也適故相瑞麟以將軍遷總督頗黷貨賣官治軍尢畏葸侍郎心弗善也上疏微糾其失以無奧援罷去蔣果敏公益灃爲巡撫英銳喜任事瑞麟心憚之嚴劾蔣公去職因愈專橫無顧忌其後英翰爲總督以允闈姓繳捐事爲巡撫張兆棟所劾罷近今張尙書之洞總督兩廣與歷任巡撫皆不相能

朝廷至令兼攝巡撫以專其任則督撫同設之無益亦可槪見矣咸豐同治間徐之銘巡撫雲南爲叛回所脇制復倚回寇以自固殺升任陜西巡撫鄧爾恆於境上張尙書亮基爲總督至引疾求退以速出滇境爲幸潘忠毅公鐸爲總督方圖以回攻回之銘泄其謀忠毅遂遇害光緒初年總督劉嶽昭與巡撫岑襄勤公毓英不相能輿論皆不直總督寖至罷黜潘鼎新巡撫雲南盛气陵總督劉武愼公長佑頗蔑視之劉公鬱鬱上疏求去

朝廷罷鼎新慰畱劉公此皆督撫不能兼容之明證也福建督撫之外又有將軍及船政大臣政令歧出尢不能畫一自巡撫移臺灣復裁船政大臣而總督兼理船政及巡撫事未始無裨於政體余謂湖北廣東雲南三行省皆可廢巡撫而以總督兼理如福建之例不特此也各省之道府同城者皆可廢知府而以道員兼理其事庶幾紛爭之釁可弭民生吏治受益多矣竊考宋代節度安撫等使皆兼知一府故𨿽使相亦稱大府此誠意美法良非近制所及者也夫尊如督撫尙可兼知一府然則以總督兼巡撫以道員兼知府事尙何不可之有

督撫同城急宜酌量變通疏

郭嵩燾

奏爲國家設官如督撫同城一條急宜酌量變通謹就微臣閱歷所及推論其源流而究明其得失恭折奏祈聖鑑事竊查明永樂初潯桂柳三府蠻亂遣給事中雷塡巡撫廣西爲巡撫之名所自始景泰三年潯梧猺亂廷議以兩廣宜協濟應援乃設總督是總督巡撫二者皆肇端於兩粵終明之世以十三布政使爲定員而總督巡撫或分或並或設或罷大率與兵事相終始成化以後置建日繁如京東北一路有薊遼總督保定總督宣大總督又有順天巡撫永平巡撫保定巡撫遼東巡撫宣府巡撫大同巡撫天津巡撫密雲巡撫開府相望然考其時督撫駐地方從無同城者保定添設總督而保定巡撫別駐眞定宣大分設巡撫而宣大總督別駐陽和至兩廣督撫沿革其初分設巡撫而後攺設總督天順二年遣右僉都禦史葉盛巡撫兩廣則又稍易其名成化元年又以總督兼巡撫嘉靖中添設廣東巡撫總督祇兼巡撫廣西由梧州移駐肇慶隆慶三年又添設廣西巡撫總督攺兼巡撫廣東是兩廣總督巡撫明時未嘗兼設國朝以來總督巡撫著爲定制中間小有裁並而視明世紛更變易規模固遠勝矣其督撫同駐會城者三曰福建曰湖廣曰雲南本不同城而後移駐會城遂成定例者一曰兩廣推源立法之始地方吏治歸各省巡撫經理聽節制於總督而總督專主兵是以河南山東山西專設巡撫卽不復設提督爲不欲使武臣主兵而巡撫又不得統轄提督故爲巡撫兼銜直隸四川甘肅專設總督仍兼巡撫銜大致以兵事歸總督以民事歸巡撫此國家定制也而巡撫例歸總督節制督撫同城巡撫無敢自專者於是一切大政悉聽總督主持又各開幕府行文書不能如六部尙書侍郎同治一事也而參差杌木之意常多道光之季兩廣蘊孽已深叛匪一起亂民從之如歸蔓延及東南而皖豫之撚匪陜甘之回匪乘之以逞爲亂者皆民也則各省撫臣之失職多矣額設營兵多或六七萬人少亦萬餘人竟不得一兵之用鎭將參遊循資超擢任爲將帥者更無一人所用以轉戰者皆勇也而兵爲虛設積久又益加累歲糜錢糧千餘萬相與處之怡然則各省督臣之失職尢甚矣而自軍興以來江忠源胡林翼羅澤南李續賓及今劉長佑曾國荃劉坤一劉嶽昭等皆以司道主兵或積功至督撫兵權日分總督僅守虛名而例定分年查閱營伍考核將弁均以總督專政出巡之日爲多兩省情形亦資周覽軍興數年此典竟廢同治元年兵部奏議禦史陳廷經變通營制一折奉旨江蘇浙江安徽江西陜西湖南廣西貴州等省各鎭協武職升遷調補暫由巡撫辦理千總以下徑由巡撫咨拔報部所有校閱營伍考核將弁並本省籌辦防剿卽專責成巡撫經理其總督兼轄省分軍政考核著徑由巡撫就近出考會同具題至巡撫同城者仍照舊章辦理等因欽此因查一省千餘年之地能考求其利病周知其情狀已難其人至於兼轄省分原不過奉行文書周旋應付稍求整頓隔閡必多所以議歸巡撫經理亦窮而必變之勢也而與總督分省之巡撫軍政民事一聽主裁與總督同城之巡撫軍政旣不得與聞民事又須受成總督一則虛立其銜一則兩操其柄是從前督撫同城名存而實去者僅一巡撫自頃數年則督撫之名實兩乖而巡撫乃尢爲失職臣請悉其得失利病爲我皇上一陳之

傳曰天下之動貞乎一者也惟其一也故能齊百姓之耳目而定屬吏之從違宋置監州而兵以弱明置巡按而政以囂知道者惜之然於政之所出猶有未分也督撫同城愛憎好惡之異情寬嚴緩急之異用同爲君子而意見各持同爲小人而譸張倍出如舉一人也此譽之彼毀之則是非淆劾一人也此遠之彼近之則趨避易徒令司道以下茫然莫知適從其君子逶迆進退以求兩無所忤其小人居閒以遂其私國家定制錢糧及升調員缺總之藩司刑案總之臬司督撫專任其成本不易有設施而又水火交攻戈矛互進是皇上設官以求治也而督撫同城乃萬無可言治向使一縣置兩令一郡置兩守百姓佹趨佹避佹迎佹合能一日安乎一縣之大百姓之愚猶足爲害何主持數十州縣之地禦千百之屬吏而使之兩相持以撓政黷民爲害必巨此理勢之固然者也臣自道光二十七年通籍假歸過武昌目悉吏治之偸气習之深心憂其將亂其後五年而亂作前後督撫殉難三人伏誅二人被劾四人賴胡林翼開立規模風气爲之稍變雲南之亂則旣成矣前督臣張亮基每言及前撫臣徐之銘牽掣情形輒至慨嘆而各直省吏治人心之獘閩廣爲尢甚細究其由來數十年瞻顧因循釀亂保姦實以督撫同城之故以言其事旣如彼以言其效又如此歷來同城督撫互懷猜忌相爲敵獨於公事一切雍容坐視求免於嫌怨承平日久循例守職亦庶幾可以寡過處多事之時承積疲之俗而多所牽掣苟安無事以謂之和衷朝廷獨焉賴之自古中材多而賢人少皇上委任疆吏但使中材足以自守其間一二賢者弛張以時自可相維於不敝督撫同城則賢者永不得有爲中材亦因以自廢此臣所謂急宜通變者也近年雲南督撫皆浮寄境外一無憑借臣愚以爲雲貴總督一缺宜暫停罷責成巡撫剿賊以一事權其閩浙兩廣總督則或援照明制兼並一員福建情形臣不能知其詳廣東督撫兩標及兩署書吏分別裁並營政吏治關稅鹽務四者未嘗不可整飭權分則情多乖責專則事易集不獨於地方補益甚巨其有裨於國家之經費亦必多矣臣伏見明臣韓雍在兩廣總督任內疏言兩廣地大事殷請裁總督東西各設巡撫當時立見施行韓雍請分其責於兩省今臣請重其事於專城義取因時事亦同揆至於國朝督撫之沿革如河東總督偏沅巡撫亦時有廢置卽咸豐九年裁撤南河總督一缺斷自宸衷期使大臣無曠官虛設之員而天下亦同受其利益臣撫粵兩年於地方利獘源流知之頗悉懷此欲陳久矣以慮語言稍涉直切或疑其有他意是以欲言復止今旦夕交卸以切身之閱歷求及時之變通用敢推明得失利病之原上備聖明采擇可否仰邀皇上天恩飭軍機大臣吏部兵部會議並抄發臣折交各督撫公同核議以求妥善之處伏乞聖鑑施行謹

奏

團練大臣

薛福成

自府兵變爲召募有國家者整軍經武不能不籌養兵之費亦時勢使然也本朝綠營兵餉歲費二千萬金然因額數較多馬步守兵所得餉糈不盡能給其事畜之資無事各謀生業屆期始赴操練是以川楚教匪之變綠營兵已不盡得力多有用川勇以成功者近世號鄕兵曰勇營以別於綠營經制之兵而川勇之名始著於時迨粵匪撚匪回匪之禍藉楚勇淮勇之力以平之而綠營之績更無聞焉左文襄公遂有減兵加餉之策然則餉不加裕尙罕實用而乎無餉乎團練之說卽古保甲之法之遺意防小盜則可禦彊寇則不可有得力之勁軍以剿彊寇而以團練輔之爲堅壁淸野計則可專恃團練以剿彊寇則不可咸豐同治間寇起設防愈多而力愈分用兵愈眾而餉愈匱自閣部大臣以逮言路頗建議勸民團練特派大臣督之無募兵之勞無籌餉之難其說非不美也然天下事無實意者鮮成效務虛名者多後患姑就余見聞所及論列之當粵寇之治橫也長沙則有丁憂湖北巡撫羅繞典南昌則有前刑部尙書陳孚思二公皆與本省巡撫會辦軍務同在圍城之中而又歷時甚暫故意見未至相歧權力未至相軋安徽則有工部侍郎呂文節公賢基當皖北糜爛之時無兵無餉赤手空拳卒殉舒城之難惟曾文正公始不過奉命幫辦團防後乃攺爲就地捐餉募勇自練數戰之後聲威旣著於是有本省之捐餉有鄰省之協餉餉源廣而募勇漸多是文正以團練始不以團練終且幸其攺圖之速所以能成殄寇之奇功擴勇營之規制也外此如河南有內閣學士毛昶熙亦號爲自成一軍然實疲弱不耐戰或俟賊自退掞張將吏功績創賊則未也又如山東有禮部侍郎杜才力尢短信任戚友隱撓官吏之權以致弱者抗糧自豪彊者揭竿而起庫藏虛耗上下交困相國朝邑閻公巡撫山東時嘗太息言之有如浙東有前漕運總督邵燦爲巡撫王有齡所劾罷繼之者爲左副都禦史王履謙尢與有齡不相能官紳忤於上兵練哄於下紹興失陷杭州亦難固守有齡殉難遺疏劾履謙加嚴譴而事已無及矣又如通州有前湖南布政使王璪怙勢作威殺害避難紳商侵奪良民財產富擁專城幸而賊氛未到一方先被其毒矣至如寇勢最張之時江南則有侍郎龐鍾璐江北則有左副都禦史晏端書江西則有候補京卿劉繹數公皆淸徳雅望不願多事能使民間不知有團練大臣已爲一時罕覯若其篤老癃廢𨿽充團練大臣之數口不言戰守事宜一聞賊至倉皇奔徙之不暇遑卹其它若是者累累也嗚呼自兵事起世之談經濟者措意於團練已數十年曾文正公𨿽由此發軔然惟早變其實並變其名所以能有成功否則前事可睹矣其賢者固束手無措僅以一死報國或明知無可發舒潔身遠引而已其不賢者則齮齕大吏蠹國殃民不啻爲賊先導求其能捍寇保境者十無一二在上者以不必籌餉爲便不知百端流獘皆由此起苗沛霖以團練爲名遂據淮北以叛咸豐季年山東河南安徽立寨自固者布諸郡縣遂有寨主名目凡爲寨主者皆武斷鄕曲賊害行旅官吏所不能問王法所不能施科爾沁忠親王藉百戰之威而平之何其難也同治七年撚寇衝突畿輔各營將士孤行失道及公交車北上之士有爲諸寨所活埋者竟無從問其主名此皆團練之遺禍也

答人問關內侯

龔自珍

漢有大善之制一爲萬世法關內侯是矣漢旣用秦之郡縣又兼慕周之封建侯王之國與守令之郡縣相錯處乎禹之九州島是以大亂繁興封建似文家法郡縣似質家法天不兩立天不兩立何廢何立天必有所趨天之廢封建而趨一統也昭昭矣然且相持相氐卬徘徊二千餘年而後毅然定至我朝而後大定關內侯者漢之虛爵也虛爵如何其人揖讓乎漢天子之朝其湯沐邑之入稍稍厚乎漢相公卿無社稷之祭無兵權無自辟官屬𨿽有百主父偃賈誼錯之謀無所用漢待功臣盡如此無韓彭矣待宗室盡如此無吳楚七國矣後世待將帥如此無唐方鎭矣待宗室如此無明燕王及宸濠矣莫善乎唐宋之待宰輔文臣也位之以王公侯伯開國子冠之以姬周大國名號食邑數千戶而不生殺其戶畱其人於京師而無尺土以嬗其子孫有怨者乎無有子孫且無怨者及身之受保全大矣龔自珍曰唐宋待宰輔法漢關內法也惜乎其猶多魯衛萊莒荊申之名之擾擾也我聖祖仁皇帝旣平吳耿大逆𨿽元功親王畢畱京師大制大勢皆定宗室自親王以下至於奉恩將軍凡九等皆撥予之以直隸及關東之田以抵古人之湯沐邑以漢制準之則關內侯也公臣自一等公以下至於恩騎尉凡二十六等二十六等之人皆予俸無官受世職單俸有官受雙俸其世數一等公襲二十六次以是爲差以漢制準之亦皆關內也且夫自我朝以前三千年未有定制自周已然周之制文武成康之支子母弟封昭穆以降之支子母弟不封然則宣王之世鄭伯何以又出封夫支孽盡封則國祚愈長久愈窒礙難行寰海不能容支孽支孽不盡封則守府之支子母弟怨故支孽盡封必速亡不盡封則子頹子帶之倫伺肘腋以怨非上﹝策﹞﹝冊﹞也如皆獲虛爵如漢關內則皆受恩皆受制我朝之制除開國功王襲王爵罔替外世世嗣服之主皆封子弟爲王爲貝勒則皆降等以襲以世次爲差以世次爲差至四品閒散而止則不受田矣是恩與制皆善國家萬年京師數數營造王府貝勒府耳無所窒礙超越二千載最平允易行者也問功臣一等公以下之俸足以抵古之食邑戶者乎答不如也如有肯上言於朝增二十六等之俸此易施行者也問王以下之田與其大制曰皆善矣自珍官宗人府知之親王藍甲六十副外白甲一百七十副護軍領催三十分共錢糧二百分郡王藍甲五十副外白甲百二十副護軍領催三十分共錢糧百五十分貝勒藍甲四十副外白甲八十副護軍領催二十分共錢糧百分貝子藍甲三十副外白甲六十四副護軍領催十六分共錢糧八十分親王無故出京師六十里罪與百官同親王以下貝子以上其戶下五旗包衣之人見王如家奴見家長之禮包衣之女許親王等揀選爲媵妾雍正元年議準包衣人應試入仕得以籍自通於朝

鬻爵

湯壽

官不可賣𨿽流外之秩足以病民也爵不妨鬻𨿽極品之銜無傷政體也韓文懿曾因商君民爵遺意而有抗禮轉售之說馮桂芬依之以議變捐例非不見籌饟之苦心而終未見諸施行卽行矣亦恐所獲無幾也竊有變通盡利之策在一曰鬻封爵唐宋時開國公侯伯子男之封如漢之關內侯如今之虛銜頂戴歷仕途者得之甚易國朝五等之榮易於同姓而艱於異姓開國二百五十餘年異姓之分茅者寥落於冊𨿽至人臣極地非有武功非有特恩不數數覯尋常紳民其艷羨益無論矣今實官之害如彼而捐項之疲又如此不如以鬻爵爲令復位例就五等中按等遞減花樣旣新禮數亦異或老廢之大僚或殷富之紳商聞而興起輸將必眾不但抗禮公卿也卽召對便殿以寵之亦何不可惟尙寄仕版者不得援例以因公晉接有乖儀注也所收者不訾之大有益於亟需所費者一紙之名並無損於實在誰曰不宜一曰鬻女爵考周禮天官有九嬪以掌女學漢制有內起居注魏有女尙書齊有女﹝侍﹞﹝時﹞中古固有以婦女備官者後世輕視女子而女職瘝矣近惟泰西男女並重各國女學林立英國大書院男女一律入學考試徳國生女八歲例必入學否則罪其父母美國女師女徒多至三四百萬人女學可謂盛矣顧中國扶陽抑陰閫內外界若秦越然萬不能猝授女官駭人耳目然女子中志切顯揚樂於表見者必不乏人但授以爵似亦於古有徵可撰一品至九品女爵名色因而鬻之或卽以夫人至孺人爲爵以便例鬻有欲封贈其父母伯叔兄嫂翁姑及本夫者如其品而仍子以大夫卽之封計於名器並無輕褻而於度支大有增加以視捐納實官冒不韙之名而僅收有限之利害不較然可睹哉

仿設巡捕說

陳熾

巡捕之制實仿古之虞人秦漢之遊徼晉宋以後一變而爲弓兵差役又復吝其工資寬其銜勒賤其行業絕其出身凡親民治事之官皆倚爲耳目爪牙之用噫天下有蠹役天下無好官矣天下之幹役多天下之良民少矣除暴則不足擾民則有餘索賄則爭先逐賊則居後自有差役而末世之規爲所以終不古若也自官吏重用差役而堂堂中國周回萬里之疆土四萬萬眾之人民所以見陵於海外小邦俛而受他人之抑勒也差役不去則官民膈膜上下之气永不能通有臣億萬惟億萬心橫覽古今安有全理然驟去差役則官府上下治事何人若輩積習已深卽使予以出身優以工食警以刑誅動以賞賜而鴟號之性亦難遽化祥禽且積威所加民之畏之也甚矣民之疑之也亦深矣彼不索賕民將予之彼不生事民終危之以此求治不可得已惟先於通商建埠之處仿設巡捕正其名曰遊巡或曰巡勇今中國通商各埠之巡捕波福建則全用華人上海漢口則什九華人而管以數西人數十印度人行之數十年毫無流獘徒以工資優裕法度詳明遂能事事認眞人人自愛勤能奮勉迥異尋常然則謂良法之決不能行華人之決不可用者謬也卽如上海一埠每一街口立一巡捕車馬繁盛之處酌量加增一日夜分六班每班管二時許人攜一角一燈一木棍遇有盜賊力不能制角聲一響相率應援巨盜凶匪立時擒獲凡巡捕應辦之事一百三十餘條巨細皆備別有禁令愈瑣屑愈嚴明必覓保人方能充捕入局之始先將禁令章程讀之爛熟方準充當否則擯之充捕三年謹密無過則派充暗捕不穿號衣遊行街巷之間察訪事件𨿽小竊之案無不獲賊追贓多有隔省凶徒自投羅网者巡捕工資每月八元而暗捕而捕頭其工資有遞升至數十元以上者有功必賞有罪必懲無瞻徇無容隱無寬假無稽畱故人樂爲用其工費𨿽極優裕皆取於旅居租界之人車捐房捐輕罪之罰以本地之銀供本地之用刊單登報涓滴歸公無濫無私敷用爲度故人樂輸將巡捕下班無事則捕頭率之以習武事戰陣之分合步伐之止齊槍之準頭刀兵之擊刺申明號令以輔西商團練之兵上海有巡捕四千餘人領以西商練隊儼有十營精銳自成一軍足以保衛閭閻銷弭禍變矣故西人他種新法或未能盡善或中外情形不同推而行之尙須參酌而惟巡捕一端闇合古者虞人遊徼之制可謂精詳周密毫髮無疵大用之則大效小用之則小效此英吉利所以東摧印度西並美洲屬地於全球威稜震於四海歐美各國一律仿行日本初效西法贊嘆稱揚推爲西國富彊之第一策者也誠使刱開商埠仿設巡捕只須譯鈔辦法調用華人賞罰嚴明始終一轍所需經費酌取房捐車捐已無不足商埠旣設然後推行於內地各省府州縣將舊日差役之獘一洗而空之上欲舉一事也交巡捕以下於民則利無不興獘無不去矣下欲陳一言也付巡捕以達於上則澤無不究情無不通矣無事則安良治盜居民無桴鼓之驚有事則禦侮同仇海宇有金湯之固且以上海而論需巡捕四千人則一城一鎭之間各須壯健者千人以充此役綜計一省卽數萬人而經費不出公家貧窶均有生路𨿽差役裁撤之後果其束身自愛亦堪攺業承充其利益之在國計民生者實無涯量也丰亨豫大厥以商務爲權輿嚴肅淸明當以巡捕爲嚆矢世有深明大略之君子當不河漢斯言矣

撰四等十儀

龔自珍

凡生民四體之盤蹙髙卑遲遫以行禮其別有三一曰坐二曰立三曰跪立然後揖揖之別則有三跪然後拜古亦兼謂揖爲拜拜之別有九凡朝之等有四曰常朝曰大朝曰禮食曰通行凡常朝之儀又有三一曰主坐臣亦坐二曰主立臣亦立三曰主坐臣立

一曰主坐臣亦坐於載籍有徵者如幹事

徵曰考工記曰坐而論道謂之三公漢官儀曰禦史大夫尙書令司隸校尉皆專席坐謂之三獨坐他若賈生夜見孝文爲之前席王常有功少幾武詔其離坐戴憑說經於東京正旦有奪席之榮範志尸位於北宋宰相有徹坐之辱若斯之類繁博矣

二曰主立臣亦立於載籍有徵者如幹事

徵曰曲禮曰主佩倚則臣佩垂主佩垂則臣佩委春秋傳曰孔父正色而大一於朝則人莫敢致難於其君周禮天揖同姓土揖異姓時揖庶姓又太僕王朝則前王﹝大一﹞而退鄭元說之曰王旣立許愼說文解字曰﹝大一﹞大一

三曰主坐臣大一於載籍有徵者如幹事

徵曰書顧命玉几康王之誥太保曁芮伯咸進相揖又曰公旣皆聽命相揖趨出他若與臣事徵秦皇之本紀倚大一求徵梁武之詔書語其主則非令語其世則去古未遠大朝之儀又有三一曰主大一臣大一二曰主坐臣坐三曰主坐臣大一

一曰主大一臣大一於載籍有徵者如幹事

徵曰曲禮天子當依而立諸侯北面而見天子曰覲天子當寧而立諸公東面諸侯西面曰朝明堂位天子負斧扆南面而立太史公書叔孫通傳功臣列侯將軍軍吏陳西面東鄕文官丞相以下至六百石陳東面西鄕

二曰主坐臣坐於載籍有徵者如幹事

徵曰叔孫通傳曰諸侍坐殿上皆伏抑首漢官儀曰司徒府中有天子以下大會殿如古外朝以決大事也

三曰主坐臣大一於載籍有徵者如幹事

徵曰周禮司士正朝儀之位辧其貴賤之等朝士掌建邦外朝之法左九棘孤卿位焉士在其後右九棘公侯伯子男位焉吏在其後面三槐三公位焉州長眾庶在其後

其通行於大朝常朝者一事曰主立臣拜主立臣拜載籍繁不可具徵也

又通行於大朝常朝者一事曰臣拜起仍就列立臣拜起仍就列立載籍繁不可具徵也

至於燕饗皆謂之禮食禮食之儀有二一曰主立臣立二曰主坐臣坐

一曰主立臣立於載籍有徵者一事

徵曰國語曰禮之立成者爲飫

二曰主坐臣坐主坐臣坐載籍繁不可具徵也

夫是之謂朝廷之四等十儀古柱下之裔官而志之云

論拜跪之禮不可行於今

髙鳳謙

拜跪禮乎曰禮也於人情便乎曰俯伏偃仰心气不舒未見其便也然則聖人制禮故爲此不便以重困生人乎曰拜跪之禮便於古不便於今非制禮之過而泥守古禮不知變通之過也夫古之人猶是人也古之拜跪猶是俯伏偃仰也何以獨見其便曰古者席地而坐以尻著腓其去跪也無幾矣曲禮坐而遷之少儀寢則坐而將命玉藻退則坐取屨樂記武坐致右憲左疏皆訓坐爲跪此坐與跪通之證鱄諸刺王僚坐行而入管幼安好學一藜五十年當膝處皆穿此以膝坐之證今勾麗流求之人猶以膝著席而坐殆行古之道也聖人因爲長跪之禮拜手之禮頓首稽首之禮皆取其至便者所謂因人情爲節文也朱子云兩膝著地以尻著膝而稍安者爲坐伸腰及股而勢危者爲跪然則古之所謂跪者猶今之危坐而已揚子云拜從兩手下然則古之所謂拜者猶今之拱手而已故君有拜臣之文而項王亦長跪以禮樊噲未聞拜跪之爲重禮也史記魏其武安列傳獨故人避席耳余半膝席如注以膝跪席上也是避席爲禮之重跪反爲禮之輕席地本便於跪者後世交倚之具旣興而坐席遂廢人習於尻坐驟易以膝則身蜷而不適气窒而不通𨿽彊有力者未有久跪而不頓亟拜而不疲者也於是老臣倦於朝請有乞假以歸者矣疆臣憚於陛見有引疾以去者矣長官疲於答拜有謝客而不接其僚者矣屬吏恥於送迎有投劾而折其腰者矣兩造坐獄有引爲詬病而不敢直其冤者矣公庭匍匐有因而震懾而不得盡其辭者矣推之中外交涉之事則尢有難者西人崇奉基督禮拜而外無跪禮故無論何國交際均不以拜跪爲敬今吾朝臣引西人入覲則吾人拜稽而西人鞠躬也吾部民與西人質訟則吾人長跪而西人挺立也損國威挫民气卽此亦甚不便者西人寓中國有司不得管轄原以法律不同國勢又弱故失吾自主之權亦因拜跪之禮西人萬不能堪中國不變拜跪自主之權斷難一朝而復也或疑禮有拜跪所以嚴君臣父子之大防𨿽曰不便猶將守之不知先王制禮不過借文以致敬不爲甚不便者以苦人若謂臣子之禮必待拜跪而後伸則宜專以施於君父柰何敵體之人亦通用此禮乎今席地變而交倚設幾變而髙座獨此至不便之拜跪又何爲而不變且軍禮不拜在古人已自變之誠以介冑在身有不便於拜也孔子曰禮從宜又曰惟其稱又曰禮者義之實也協諸義而協則禮𨿽先王未之有可以義起也然則聖人制禮何常之有亦曰人情而已矣

卷四法律

論邦國交際公法學

闕名附

昔日匈牙利之豪傑割沙士嘗懷雄志欲挽回國運於旣倒及事敗露逃於土耳其俄皇尼哥拉斯謂其破歐洲之和局將拘捕之加以刑辟美國政治家乃爾也兒委不士把兒毅然揚言曰君主專制𨿽有壓力究不若公法之力也如邦國交際公法是已抑俄皇旣訂盟謂與文明列邦同守萬國交際公法之義今若捕匈牙利國民而戮之俄皇亦知犯公法之義否天下耳目所屬列國當有指摘俄皇之所爲者此等正義之言足震動列國之間俄皇畏縮遂不敢復加刑於匈人矣昔中日構難之初日本浪速戰艦在朝鮮之海擊沈英商髙升輪船英國輿論沸騰謂宜責日本賠而英政府嘗告於日本星使情形頗大將啟紛爭當此之時公法學家和蘭得氏嘗撰文寄泰晤士報云髙升輪船搭華兵將至朝鮮此時𨿽未有宣戰之布告以實際而論則已開交戰之端矣故爲日本戰艦者有責問之利權髙升輪船不遵公法擊而沈之固其所也故以公法學論之日本一舉一動實不可非議焉於是紛紛眾論一時頓息是皆公法之議所以能抑暴君之虐而制無知之民亦可以見其力之至大矣

抑所謂邦國交際公法者創始於何時乎曰當第七世紀之初文明漸興基督教士首倡人類同胞之宗旨而方直衡平以討究羅馬法之意義故沙黎景自裏我羅士亞斯等諸家斟酌眞理義例遂定萬國公法之大本爾來星移物換或攺革修補以至今日而爲萬國之準繩𨿽不同一國法律可直行刑罰也然天下共視爲重大之律若一國有悖公法行事者則萬國將鳴鼓而攻之今之稱公法爲空文者殆狂人之言耳然時人動輒謂萬國公法本行於奉基督教之國耳不奉基督教之國卽未可輒行嗚呼是何謬之甚也抑邦國交際公法者其章程條例本非國家所定而其言則理法也理法千歲而不變則公法之理何往而不可行哉但國有文野之分此公法卽爲文明之理法也則欲行之於蠻貊之國也難矣非不可行也不能行也譬猶北道之極南島之瀕已屬我境土然民智未開則不可一律施法於此等土番也蓋國家非不欲一律施法而實有所未能也故若以公法爲具文不足學則是自好貶抑而入蠻野之境者矣𨿽然所謂基督教國亦往往有不準公法行於異教之國而恬然不顧者意𨿽乘彼野蠻爲奇貨可居以逞其私欲之所致而其藉爲口實者則云彼等蠻野未可施以公法之義也故謂奉基督教之國乃可行所言未必稱實亦不過藉以別文野之語耳然則異教之國所以往往爲歐洲所壓抑而受屈辱者實由於不通邦國交際公法之大義也世人視邦國交際公法不甚重大往往忽豈非可嘆乎是吾人宜亟講究此學而不能自已也

交涉學

闕名

數十年來之主持淸議相厲以忠義奮發者不曰用夏變夷卽曰閉關謝使且動以本朝海禁之開相詬詈嗚呼是何言歟夫國於地球之上必欲孑焉而獨立微獨今所不能亦且古無此理公法家亦雲從古無獨立之國彼守舊家事事以古制相繩庸未知周禮掌邦交之事如懷方氏合方氏形方氏及大行人所職與夫春秋之會盟宴享誼例森然果何爲者孔子言爲命之要自艸創以至潤色愼重周詳迥逾常格而左氏言各國交涉之宜隱推鄭僑爲最故國𨿽小而能久持於彊大之間若夫公羊內外夷夏之說隨時變遷期於撥亂世反之正是故公羊爲公法家言而左氏其條例約章也公羊攺制之書爲今學派左氏臚列故實爲古學派明其派別矛盾之見自融必謂左氏是劉歆僞撰之書似可不必今之列國環峙兵戎玉帛雜沓五洲明明一春秋之局儒者狃於故常耳目所觸動致驚疑或至芥豆之微釀成大變貽朝廷宵旰之憂吏亦瞠目咋舌策無所出竊怪平時箸述周禮春秋家說累牘連篇及責以通經致用之效貿然茫然學術之敝受之人才可爲嗚唈嘗覽三洲遊記等書凡紅人黑人之屬一見黃白種類澀言澩翏狐疑狼顧彼原教化所不到之區無怪其然今試問澳洲斐洲美洲之土番十存二三乎其存焉者猶能不攺故轍乎柰何以堂堂中國於一切交涉之務褎如充耳其有一二講求弭兵結好之宜者反予若輩以矢之的嗚呼不其恫歟今夫不諳公法律例之學其大病二一則如前異視遠人之獘一則動爲西人恫喝凡章程條約事事予以便宜如西國稅則輕出口而重入口有值百抽二十者有值百抽四十五十者有值百抽百者輕重之間頗寓權衡中國不諳西法於議進口稅之始凡洋人日用等物多從豁免見英通商章程第二餘僅值百抽五或二兩五錢不等貽誤至今幾成鐵案現李中堂議加稅則未蒙各國允準若夫商民居何國何地卽受治其地之有司本地球萬國之公法公法凡疆內產業植物動物居民無論生斯土者自外來者按理皆當歸地方律法管轄中國不諳律例許洋人治以洋法華人治以華法有時華人洋人同犯一罪而華人受重法洋人受輕法已覺不平西律𨿽人命無抵償例同治間漢陽民彭尙會爲洋人鑪禮士槍斃明系故殺而領事多方狡展僅罰洋四百元乃南匯民張溎金刀斃法國巡捕巴隴與前案同而以華律論卽擬斬耳且各國領事於案情稍重者卽以送往西貢澳門審訊爲詞而華人無論何省何縣立地可以正其罪詩曰不平謂何喪亂弘多斯之謂矣至於交涉必明界務尢周禮職方之遺乃曩者俄人來索舊地而黑龍江以南烏蘇裏河以東勘地一誤蹙境數千里甚至脇我屬國移我界碑而不覺豈古人仕學相關之理而忍若此夫吾中國所以首出萬邦者綱常名教之嚴耳然徒執綱常名教以驕外人曰爾無君臣爾無父子則試問數十年來逞忿教堂之舉層見疊出其中固多會匪煽之而搢紳之士以騰蜚說而構釁成羞者亦往往而然孔子曰一朝之忿忘其身以及其親以此言之君父安在善夫日本人所箸海防臆測曰我邦知防異教誘民之害而不知備槍炮舟艦力攻之禍又曰近代泰西吞噬邦大都以兵不以教國俗之極蠢愚者已爲彼所並其存者智思辟兵備嚴非可以異教熒惑而取也異哉此言距今垂六十年而深知灼見如此然則今之君子與其鳴孤憤奮空拳貽君父羞何如講求交涉應付之宜折衝樽俎使君父享無窮之益也孰先孰後孰順孰逆必有能辧之者

問萬國公法𨿽西人性理之書然弱肉彊食今古所同如英之墟印度俄之滅波蘭日本之奪琉球亂朝鮮但以權勢不以性理然則公法果可恃乎曰公法家言多西人布衣下士憑空談以立性法其後執政漸因用之而律法遂爲專科荷蘭之果魯西亞士賓克捨日耳曼之雷部逆此烏拉富海富達美之吐利庚徳惠頓英之費利摩羅巴徳其最名家者也𨿽萬事萬物之蕃變紛賾不能彊人人以必從然其發明天然之理制定律意之原國與君之何以相屬教與政之何以相關管理人物之何以分內外轄制河海之何以判公私與夫通商得土之章程遣使和戰之機要販賣黑奴爲五洲之厲禁誅治海盜爲萬國之公權委曲周詳大有成春秋而亂賊懼之意近百年來之恃爲調人以弭兵息禍存弱定傾者亡慮數十百事此春秋家之所以宜明公法歟

問子以公法通春秋毋乃僭歟曰春秋爲素王攺制之書上本天道中用王法下理人情治通三統禮存四代今環球各國散無友紀從前羅馬教皇雄視歐洲凡各國立君行政皆須稟命然後施行其後各國日精格致而致富彊而教皇因仍故轍其權漸衰大類中國衰周之局今則羅馬故都已爲意滅英俄法徳狎主齊盟初非有一統攝歐洲之國如從前羅馬情形公法家以空理相維頗有稱天而治之意古者謂春秋爲聖人刑書又云春秋爲正名之書溫城董君則以謂禮義之大宗余謂能本春秋之意治公法之學必有視惠頓諸人更精者孔教眞派庶幾顯明於世何則素王攺制垂世之公心經權互用不以古今中外而有閡也問西國設立公法律例專科於古有徵否曰漢書蓺文志曰法家流出於理官信賞必罰以輔禮制曰名家流出於禮官孔子曰必也正名乎今公法家言凡國之立必由各國公認始名爲國否則曰盜如美之自主巴西之攺君主爲民主皆遲之又久而後爲各國公認此名家之說也其律法之權不在君相而在律師有如孟子所云臯陶爲士𨿽舜不能少假者案曲臺記有大士職注云殷制而左氏坐獄之法亦有大士與今西人之審判堂合可見古時𨿽無延請師律師之文而王制刑人與眾棄之意同此法家之精意也漢制明律得試爲吏胡於西人而疑之今如算學光學重學地學動援諸子相證若法律爲交涉要義而謂於吾聖人之道無合焉者吾不信也

問約章以洋法治洋人以華法治華人欲變通之其策安在曰是在立中西條例館斟酌律意以漸劑其平稅務司赫徳謂華洋案件宜定一通行之訊法通行之罪名乃能經久無獘薛叔耘亦云宜參用中西律例詳細酌核如猶不能行卽專用洋法亦可何也華洋交涉之事本與中國自治之法不同以洋法治華人所以使華人避重就輕也以洋法治洋人所以使洋人難逃法外也余謂無論中西律例急以開條例館設治律科爲要日本維新以來於大學中設立文科使諸生研求律例一經考錄充作律師牓其門曰代言事務人由是遇與西人交涉案件每能援東西律例齗齗與之爭辧故近來美國與日本訂約許復其自主之權中國卽此一事久失自主之權而不能復何論其餘噫今中國人往泰西學律考授律師者如英如法如美皆有之惟一入中國卽屬無用是可浩嘆卽同文館總教習丁韙良亦著名法家其所翻譯之書多法家言如法國律例等書是故條例館之開律法科之設非教習無人也非玩索無書也是在當事者一主持之耳案泰西律例多沿拿破侖攺政之迹拿破侖雄武冠世爲歐洲構一極大亂象爲歐洲辟一極大治機結局𨿽與吳王夫差同而人心思戀不以威猛掩其政迹亦其律例便民故耳又案美國總統起家法律者十居五六西人之重法律如此耳

論日本制定憲法來歷

日人伊藤博文附

余嘗爲國家學會員未能與諸君會談於一堂每以爲憾今退官閒居得與諸君相會於此且詢余以制定憲法之故然是非一夕之談所能盡試卽昔日發布憲法情形詳哉言之當明治維新之前我國無一人倡憲法政治者又安知憲法政治爲何物哉當時以碩學稱者嘗讀其奏議亦未見其縱論及此則當維新之前其無持此論者可知按當時之情勢惟謂興王政而復古耳然興復王政宜采用何種政體亦瞢然不知苟一旦興王政復古制則當時所行封建之政不可不廢也及慶應末年海內多故朝野聚訟於是始有廢幕府之說然此論難行各藩相視而莫敢發或有稱鎖國之說或有主攘夷之論或曰尊王或曰復古海內洶洶議論鼎沸諸藩共逼將軍返大政於王朝三年冬將軍遂辭職奉還大政然其大權仍在幕府蓋自政權歸於武門至今已數百年矣積威所約牢不可拔遂有伏見地名之役時勢如斯未暇計及立憲法行政治之事也幕府封建諸侯三百而談論時務者多爲諸藩士族若幕府奉還大政於王室復王政之舊廢封建之制是彼士族等爲主家謀不忠也故隱忍不敢變更實出於不得已也然時勢之變至此已極矣王家一旦收攬政權遂召諸藩故舊侯伯於京都咨詢新政薩長爲首土肥二藩繼之四藩爲天下之先萬事畢舉各藩向風乃糾集公卿諸侯及各藩士族之秀出者談論政務稱曰公議四年攺元曰明治前將軍退居江戶卽今之東京當是之時東北之地未盡平定𨿽名曰王政復古實則朝廷未有尺寸之土故勢力微弱無可柰何當時余在兵庫爲開埠之故嘗奉職於此余嘗爲兵庫知縣木戶公自京都至私語余云王室復政而稅入甚寡萬幾未舉聞島津侯將獻糧十萬石於朝廷毛利侯卽木戶等之舊藩主亦獻近時所侵之石州濱田及丰前之一部約十四五萬石之地王政𨿽已維新財力未足焉能與外國交通哉故朝廷宜先收攬兵權財政也然風气未開不能驟語及此木戶公旣回京久之公旋鄕謁藩侯說還封土於朝廷藩侯嘉許且戒以宜愼重處事是時播州姬路城主酒﹝井﹞﹝並﹞姓直之助名上書云王政旣復古而諸侯猶私有土地民人甚屬無謂請奉還藩籍余亦建議曰自兵庫至京都宜速廢封建曰宜興學校教育國民曰朝廷宜收攬兵權然議未易行旣而薩長土肥四藩上奉還封土之議諸藩亦仿之朝廷嘉納焉蓋諸藩士族乃心王室愛國家之念厚遂至於此也朝廷於是以舊諸藩侯伯假爲知藩事以安民心四年始解知藩事職而攺郡縣之制以致有今日也封建之廢實爲今日制定憲法施行政治之基夫日本廢封建之制實爲地球史冊罕見之盛事考東西各國史冊凡廢封建而立郡縣不免流血暴骨之慘積漸乃能有成故封建𨿽廢而權柄移於國家侯伯猶擁舊土以收其利權列國援以爲例現如西洋諸國貴族是已然我諸藩侯伯則不敢私有尺寸土地悉奉還於朝廷其髙義廉潔洵足以誇耀萬邦是由國人志气髙潔所致亦由皇澤覃敷乃能培養此心也王政亦復古故綜理萬幾一以至公爲標準又有簡派使節於歐洲之議故巖倉公爲全權公使大久保木戶兩公世以西鄕隆盛大久保利通木戶孝允爲維新之三傑今皆亡矣及余以下數人從焉各省亦派人隨行然當時通西學者未有如今日之盛故簡派使臣亦多蹈架空之習𨿽欲與列國更訂條約裁撤治外之法權然談何容易也當時使節旣出外而在內則有左院右院正院等大政大臣在正院總攬萬幾左院議立法右院掌行政之法明治六年在左院稽查議會典例會徵韓之論紛起及遣歐使節歸語西事罷徵韓之論故主持此論者多掛冠而去西鄕隆盛實主倡此論於是余拜參議始入內閣七年正月十八日副島伯後藤伯板垣伯等連名上書言設民選議院事物議聳動然該折亦未嘗言及立如何憲法而開會集議惟以開議會爲宗旨矣當此之時會有佐賀之亂又有臺灣之役變故多端及臺事蕩平漸及整頓內政八年一月參議兼內務卿大久保公欲起木戶入內閣先是木戶以臺灣事不合而去也會見於大板垣亦來會所謂大會議者是也四人相與手回京而木戶板垣亦任參議復稽查憲法典例余亦與焉然斯事體大乃更設置元老院大審院又開地方官議會以通達民情爲主明治九年元老院稽查憲法典例旣而有十年之亂政府倉皇不暇稽查及亂平始有整頓內政之事而內政亦漸有進境矣

然內亂旣定國家多費國帑幣價大有漲落政務拮據困不可言當是之時今上議開國會有志之士步塵接踵在土佐設立志館講論政治學於是言政學者漸眾然未聞有能通憲法之理者明治十四年大隈伯建議宜仿英國之風然未言制定如何憲法是歲十月十二日上諭將施行憲法政治之事當時余實翼贊皇猷然顧徵諸日本國體決非尋常變法之可比也余奉命往歐洲稽考憲法之事竊謂可采列邦憲法定爲行政之原不知外國憲法本有數種之異聲色面目習尙各殊則歐洲所行未必適合日本之俗也余於此事煞費苦心久矣𨿽然旣稱憲法則必有參以民權之意日本積年之政法果許有參以民權之意與否余實茫然不知所爲惟恐失墜我皇上所寄托而已遂率屬官七八人至歐洲先叩其碩學鴻儒精通此學者請其指教今而思之間有類於兒戲轉覺令人發笑然在當時實鮮有能知憲法之理者余在徳國請教於我那也士多又在奧國請教斯大因然其所說各有可否言不一律余靜聽其說而心竊思采擇焉旣而令各隨員分遊歐洲諸國稽考諸國行政之得失余則躬抵英俄諸國當是之時始通憲法政治於是知美爲始作憲法之國波美兒噸諸人頗苦心焦思遂克奏其功矣蓋立法情形非采用共和政治則不可也故以共和政治立爲該國之制如日本則須以君主政法主爲制度何則封建之制一廢則惟有君與臣存耳故徵諸日本國體又參諸當時之情勢不敢上侵君權又能參以民權是爲握要我邦憲法用意實在此也旣而稽查事畢以明治十六年九月返國時大久保木戶諸公旣早逝巖倉公亦新薨余心茫然失所依倚制定憲法開創議會之任實責在仔肩至十七年春乃屬艸更定憲法條例易稿者數次及二十一年春始脫乃陳奏上聞於是開樞密院下詔咨詢遂以二十二年二月紀元節宣布新定憲法是爲我國攺制憲法之來歷也

英美增添公法記

闕名附

美國南洋外與英之東印度交界有一小民主國名委柰瑞辣前屬於西班牙去年英美兩國在此爭分地界至今未定今美廷布告天下云美國已得委柰瑞辣君臣公允美廷之議謂委廷與英廷分地界之約須無背英美所立之約一遣全權大臣卽往定奪英之佳亞拿並委民主國之地界二美所遣全權大臣二員爲其按察衙門公選英國全權大臣二員爲英國按察衙門公選而委國之全權大臣一員則由英美四大臣同選會商已三月仍未得彼此公允惟請瑞典那威二國之王再選以委國全權大臣爲總統而二國之員可由其按察班者選出三所派五位全權大臣會同探察其地界細辧曩昔英之佳亞拿與西班牙分界之舊迹屬英屬西然後判斷其屬於委國抑屬於佳亞拿四爲判斷之事各全權大臣考備證據當合乎萬國公法若公法所未備者亦可公議而定更立公例三條爲該臣所守一有物業被人占據五十年而不能記憶卽爲占據者之物業二所派全權大臣可認眞從權於各事如合於萬國公法而不礙第一條例卽可施行三如查悉有地爲此國之業爲彼國人所居宜思公義而斷之又砵地磨報加按語云此事頗與數禮拜前英國侯爵沙士勃雷所言不同前聞英國與委國立約今則美國與其立約委廷似入柯利弭君之牢籠而至有此交割矣數十年前委國與英有遺言嘗請美國區處其時委國所求無厭竟欲將衣士髙報河並阿連那髙河交界之地盡畫歸委國而英國亦求畫界所求有限其所爭辧不過西邊地方已爲英民所僑居者此次美國宣布之條約將爭辧之地盡行分斷惟限以三例無非欲將英民所居之地畫歸於英蓋英民建埠非止五十年矣其二例云如合萬國公法而不反乎第一例卽可施行三例云此國之地爲彼國所居只行設法公奪可知英人所居之地已過五十年之久又非委國界內之地則必爲英人所有無疑矣而委美二國豈不悔其受英人之欺哉此美報所以謂𨿽受虧損然亦務望各國有萬不能相下之事如此法而行之則英受虧而天下受其福斯亦美受其益也英人之心巧矣哉美人之心苦矣哉

日本刑法志序

黃遵憲

外史氏曰上古之刑法簡後世之刑法繁上古以刑法輔道徳故簡後世以刑法爲道徳故繁中國士夫好談古治見古人畫像示禁刑措不用則睪然髙望慨慕黃農虞夏之盛欲挽末俗而趨古風所重在道徳遂以刑法爲卑卑無足道也而泰西論者專重刑法謂民智日開各思所以保其權利則訟獄不得不滋法令不得不密其崇尙刑法以爲治國保家之具尊之乃若聖經賢傳然同一法律而中西立論相背馳至於如此者一窮其本一究其用故也余嘗考中國之律魏晉密於漢唐又密於魏晉明又密於唐至於我大淸律例又密於明積世愈多卽立法愈密事變所趨中有不得不然之勢𨿽聖君賢相不能不因時而增益西人所謂民智益開則國法益詳要非無理歟余讀歷代史西域北狄諸傳每稱其刑簡令行上下一心妄意今之泰西諸國亦當如是旣而居日本見其學習西法如此之詳旣而居美國見其用法施政乃至特設議律一官朝令夕攺以時頒布其詳更加十百倍焉乃始嘆向日所見之淺也泰西素重法律至法國拿破侖而益精密其用刑之寬嚴各隨其國俗以立之法亦無大異獨有所謂治罪法一書自犯人之告發罪案之搜查判事之豫審法廷之公判審院之上訴其中捕拿之法監禁之法質訊之法保釋之法以及被告辯護之法證人傳問之法凡一切訴訟關系之人之文書之對像無不有一定之法上有所偏重則分權於下以輕之彼有所獨輕則立限於此以重之務使上下彼此權衡悉平毫無畸輕畸重之獘窺其意欲使天下無冤民朝廷無濫獄嗚呼可謂精密也已余聞泰西人好論權限二字今讀西人法律諸書見其反復推闡亦不外所謂權限者人無論尊卑事無論大小悉予之權以使之無抑復立之限以使之無縱胥全國上下同受治於法律之中舉所謂正名定分息爭弭患一以法行之餘觀歐美大小諸國無論君主君民共主一言以蔽之曰以法治國而已矣自非舉世崇尙數百年來觀摩研究討論修攺精密至於此能以之治國乎嗟夫此固古先哲王之所不及料抑亦後世法家之所不能知者矣作刑法志

日本交志後序

黃遵憲

外史氏曰泰西諸國互相往來凡此國商民寓彼國者悉歸彼國地方官管轄其領事官不過約束之照料之而已惟在亞細亞理事得以己國法審斷己民西人謂之治外法權謂所治之地之外而有行法之權也治外法權始於土耳其當回部全盛時西滅羅馬劃其邊境與歐人通商徒以厭外政紛紜遂令各國理事自理己民固非由威逼勢與之立約者也故其獘猶小而今日治外法權之毒乃及於亞細亞余考南京舊約猶不過曰設領事官管理商賈事宜與地方官公文往來而已未嘗曰有犯事者歸彼懲辦也歐西之人皆知治外法權爲天下不均不平之政故立約之始猶不敢遽施之我迨戊午歲與日本定約遂因而及我載在盟府至於今而橫恣之狀有不忍言者當日本立約時幕府官吏未諳外情任其鼓弄而美國公使爲定約稿猶諄諄告之曰此治外法權兩國皆有所不便而今日不能不爾願貴國數年後急攺之其後巖倉大久保出使深知其獘亟亟議攺而他國皆謂日本法律不可治外人遷延以至於今夫天下萬國無論彊弱無論小大苟爲自主則踐我之土卽應守我之令今乃舉十數國之法律並行於開港市場一隅之地明明爲我管轄之土有化外之民干犯禁令掉臂遊行是豈徒臥榻之側容人鼾睡乎條約之言曰領事與地方官會同公平訊斷無論其徇情偏縱也卽曰執法如山假如以外國人毆殺吾民各交付其國領事則英律禁獄三年佛律禁錮百日罰佛狼百美律徒刑八十日俄律徒刑一年蘭律徒刑三十日而我國殺外國人則論抵命且責償金矣同罪異罰何謂公平假又華商英商同設一銀場負債甚巨閉店歇業彼英商者以一紙書告其領事曰家產盡絕彼卽置身事外而華商則監獄追逋或且逮其妻孥及其兄弟矣同事異處又何謂公平旣已許之不由地方官管轄刑罰固有彼輕此重之分禁令又有彼無此有之異利益又有彼得此失之殊彼外人者便利極矣而我之不肖姦民冒禁貪利圖脫刑网輒往往依附影射假借外人以遂其欲彼南洋諸島寄寓之華人不曰英籍則曰蘭籍更何異於爲叢驅爵乎此誠我之大不便者也不公不平之事積日愈多則吾民之怨憤日深通商以來三十餘年耦俱相依猜嫌不泯而士大夫細民論外事輒張目裂若爭欲剚刃於外人之腹而後快心者𨿽由教士之橫煙毒之深亦未始非治外法權有以招之也此亦似非外國之利也𨿽然明知其不便今欲攺而更張之彼外人者習於便利狃於故常必有所不願且以各國人情風俗宗教政治之不同一旦彊使就我其勢又甚難而現行條約隱忍不攺流毒之深安有窮期竊以爲今日之勢不能彊彼以就我先當移我以就彼舉各國通行之律譯采其書別設一詞訟交涉之條凡彼以是施我以是報我采彼法以治吾民彼𨿽橫恣何容置喙而行之一二年彼必囂然以爲不便然後與之共商仿理藩院蒙古各盟案件以圈禁罰贖代徒流笞杖定一公例彼此照辦或庶幾其有成乎若待吾國勢旣彊則仿泰西通行之例援南京初立之約悉使商民歸地方官管轄又不待言矣至於近日租界之案有華人與華人交訟彼領事亦靦然面目並坐堂皇參議聽斷者有館賭博我方厲禁而租界爲逋逃主萃淵藪肆無忌憚者斯又法外用法權外縱權爲條約之所未聞章程之所不及我總理衙門與英法公使議有洋涇濱設官章程十條是皆由於地方官吏巽懦瞻徇一若舉租界之地方人民亦與別國領事共治之吾恐各國外部且不料領事之縱恣如此也莫急之務尢亟當告之公使達之外部掃除而更張之

掌故學

闕名

刑獄烏乎始始於禮成於律出入於誡諭禁令天地之生有毛人羽人人之族於是乎有爭奪殺害毛人羽人不能自治人能自治之於是有禮以治牝牡交際飲食出入之事禮之所不能禁者則爲誅殺戮辱以威之故有刀鉆鉆鑿桁楊徽墨之屬若干事大罪入大名小罪入小名於是乎有律律禮者一成之憲不可以盡天下之事於是乎按百事之名實比類依誼條爲章程曲爲號令獄疑不具治禮之生援經意而斷之明律之吏取一人之意旨而施之故例不能無出入律例具矣按獄之官治獄之吏習律之師弟子通於禮本精於名治深於律術是以吏無賕法民無枉訟秦漢以來律學寖微舞文於刀筆之吏專於雄武之主苟且之治不足述請言周禮司寇之職以達於府史小吏之屬其入官蓋莫不由學治獄之官愼矣自國以及都鄕之屬輕系重囚以時緩決圜土以治罷民肺石達之嘉石平之治獄之所飭矣五刑之屬三千上下獘罪原父子之親立君臣之義以權之意論輕重之比愼測淺深之量以別之悉其聰明致其忠愛以盡之正聽之司冠覆之三公參之疑獄與眾共之庶民共之吏共之習獄之師弟子矣凡中西之法不相師而相通今西國審事之官由民選由國選莫不由學自藩部內部外部民部大臣以達捕律士皆以法學爲出身之途自重囚以逮童子之獄莫不髙棟宇潔庖湢美服食四述奇說香港獄雲樓髙四層鐵柵石墻氈被木枕極整絜每日按時作工勞其筋力活其血脈以免積郁生病罪輕者每早各梳麻若干斤兩或編麻氈若干尺寸早飯後依序下樓在院中各移石碪舉鐵九碪長尺餘厚廣各六寸九重二十斤後入房中少憩讀書晚飯後同入一院緩步排行半時而後睡其因故禁錮數日者房設一鐵軸令手轉之每日萬四千轉有表爲記不如數者減其食女牢人各一房外設浴堂日一就浴獄設禮拜堂七日禮拜囚環立聽講有病館以處病者令醫士掌之法律極嚴按時出入各處皆循序而進路狹亦魚貫而行不紊次序說盆島威監云凡入獄者各就所能使執一藝如編縫洗寫鐵木瓦石以及烹飪作樂等無不學習笨無一能者亦令撕扯麻布住第一層樓者作粗布以備做囚服抹布等編擦鞋麻墊等分置各間第三層撕扯粗麻以備編織之用第四層居婦女司鍼黹以供各犯凡獄中之物一切衣食器皿莫非囚人爲之凡操作之時與食息之時相間以調其勞逸法國志說法獄同法京獄房九所一曰拉和耳西二曰聖比拉擬囚禁一切立決重犯三曰聖拉雅裏專幽婦女四曰徳拔特幹擔尼士監禁死罪重犯五曰摩遜森徳拉立特抑特格山犯法輕者囚禁於此內設學塾許得誦習書史六曰巴黎斯都根布爾七曰幹西亞惹理八曰亞維乃裏專幽重犯自重罪繯首以逮尋常戒飭罰扣必推本情意以成定讞四述奇說英制民間詞訟隸於美爾美爾或不能理或理而不服則控諸議政院以聞轉交刑司審訊刑司權最大𨿽國主及顯爵皆聽之故英諺云君主不尊律例爲尊至其推鞫之法如兩造不到案則各請律師六人代質刑司坐於臺上律司分坐臺下臺上駁詰則臺下檢捲案起立辯畣並無跪審刑訊之事通國計大律師三百小律師一千二百皆考試律學而拔陟之萬國近政考泰西各國采風記所述同條件密輕重之差準其國例百年以來連攺輕法是故今日中外刑律之比中以懲暴而得嚴西以弼教而得寬中以任吏而得苛妎西以任士而得廉平中以牽隘識而得洗冤之謬譜西以崇實驗而得讞獄之確證此其故何哉刑者生人之大命而衿纓紱佩之徒所輕律禮者治國之大法而訓詁章句之儒所棄法學久微因循熟視乃至以戕殺之巨案交易之細故中西執訊動成轇轕西律刑輕復袒庇其種族而予生比中律刑重復拘牽於成案而入死比內政旣失外姦益扇積小民之忿傷天下之心教案疊起守舊之徒復厝火而鼓之禍未知所底止今竊爲之議曰每行省上曁京師宜設律學堂一區以博習中外律例宜廣譯西人律學之書以資考鏡馬眉叔適可齋記言論譯書事云羅馬律要爲諸國定律之祖諸國律例異同諸國商律考異民主與君主經國之經公法例案備載一切交涉事件原委條約集成自古迄今宇下各國凡有條約無不具載譯成可三四百卷數書尢要又論法國考試律學云一曰國制論歐美二洲之治體與其定律行律守律之權並特論法國各部條例二曰公法源流三曰公法新論論講約守約立約準約廢約續約之權論外國人民之律有戶籍婚嫁之條有外國人民與法國官長或法國人民與外國官長彼此控告之式論海事宜有商船旗幟兵舶權利以及查艙販禁之例有海封口追捕海盜以及禁販黑奴之論出使領事有東方領事兼有審案之權之論按外國律學書籍之夥條理之密如此今以二十三行省能講求律學者四萬萬人中幾無一二焉是可爲太息者也宜細究中外刑律輕重異同之故而決之以經義宜攺定中律以收內治之權以重民命日本受患與我同近西法攺律之後竟收領事審斷之權此爲明效宜詳考西人醫學化學之書以廣洗冤之術宜設考察罪囚之會以蘇積獄之苦格致匯編有比利時考驗罪囚一篇經國之生其亦有樂於此歟

論中西刑律輕重異同之故

闕名

百年以前西國之刑重矣及西人律學皆原本羅馬羅馬律學出於雅典紀元前六百二十一年雅典公舉達拉固修刑書達拉固性嚴酷用法峻急以人血書法時人號曰血書行之三十餘年國人側足後梭倫中公選爲西爾幹分都人爲四等建立議事廳都人二十以上皆得參議事置議事官四百人凡大小法律先使之議定大下之民會又置審官付之重權執行律法是爲西國律法之始紀元前四百五十四年羅馬議事官議秀才三人如雅典學律法先是羅馬本無一定之律國王以意裁決庶務及共和爲政執政威權太重民長的連底流建議宜作律書及是所遣三人學成還國廢執政置大官十人四百五十一年新律始成頒行國中名十二律法法官按律行政而猶多暴戾諸民咨怨紀元五百六十年之間東羅馬帝入斯底安尼弟一與法律大家翟利破尼及其它法家十人議定四種法律一曰攺正舊法纂輯羅馬歷代律法定爲十二冊二曰國法基源論國法本理三曰民法全書書凡五十冊四曰新定法律帝所自作皆頒行國中臣民稱便據萬國史記然是時律尢嚴酷有碎身投獸之刑碎身者以犯人束縛置盤中命力士舁至髙山懸崖絕壁之上向下擲之身爲虀粉而死投獸者預畜虎豹豺狼獅蛇於阱以人投之任其搏噬其殘忍無理如此據萬國近政考紀元八百年時法皇沙立曼長於爲政選議員春秋徵集與議民法最用心於獄訟凡審官必選髙年人知識諭眾練達事理者爲之猶懼其枉發使者察吏治得失歲四次立盜律三章一曰抉眼二曰劓三曰死而一千三百三年之間腓立第四執聶格摩處以焚刑萬國史記法國志同一千七百五十七年人達免知民心之離叛謀害法王事泄拘捕之取翦刀炙火細翦其肉條分縷晰之又雜犯罪名往往縛犯車輪用鐵棍擊斷其骨節又巴士的大獄中各種刑具皆不知其名鐵衣一襲用以收束囚徒據泰西新史英國一千二百年時黎鵲特第一派大員管理水師案件諭曰予與剛正大員商定水師律法凡船上人犯命案將正凶縳於屍身拋入海中陸路犯命案將凶手縳於屍身燒之如以刀劍傷人致血流者割凶手一臂毆人者以繩系其身拋浸海水三次盜賊則沸柏油澆首以雞毛糝其上以作記認其後海面刑法亦足駭人聽聞任意幽閉於船頭尖角空處或牢而餓之或橫桅懸其人於海中浸之或由橫桅端繩索從船底繞過至橫桅彼端或反接於盤車打之如瀆神咒人則懸於桅端以重物墜之或以堅物塞其口並刮其舌水師法殘酷如此陸軍與常法蓋亦同云據英國水師律例俄都比得堡之蠟人館中有一室塑其先世肉刑如犁舌刳腹劓鼻刖足及以鐵挶乳以鐵皮排密錐合人頸鑄鐵摸鉆銳鋒將人納入而合之據環遊地球新錄

古時西律之慘實中國所未見百年以來西法之律逐漸攺輕英律之分別有二曰常法曰軍法軍法有二曰水師法曰陸師法其常法之罪名有二曰勿洛餒凶惡罪名也曰密司提彌納劣迹也勿洛餒罪正法外沒入田產犯此法者不列於齊民之數國家一切利益永不得沾密司提彌納次於勿洛餒治罪與勿洛餒別其定讞之名分首從首者須親自動手或主謀或當場指揮又不必當場指撝而起首發令卽爲首罪從有二等事前幫凶者臨事不在場先與同謀或唆使他人或喝令行凶與正凶同事後幫凶者明知其人犯有重罪而窩藏接待或接濟慰藉或縱使逃逸凡援救重犯相與拒捕或縱令逃逸皆謂之勿洛餒幫凶事後幫凶重罪監禁不過二年或作苦工軍法定罪之律分十等一正法二充發邊遠作苦工三開除羞辱四監禁五行刑卽鞭笞六撤去差使八小員弁降級九嚴行責備或尋常戒飭十罰扣以上並據英國水師律例常法定律亦分十等一曰保罰鍰人犯輕罪不能卽罰到案後須令該犯具結願罰若干並用人作保簽名願保此人永遠攺過再犯卽將所保之費繳官犯人在逃惟保人是問其巨案有保至數百千鎊者二曰輕罰鍰輕罪逮系責命薄出訟費充公三曰重罰鍰到案卽罰有罰至數千鎊者不罰另治他罪四曰流獄此處犯罪徙至彼處獄中監禁或遠或近均謂之流流獄中有終身監禁者有暫時監禁者有禁數日者五曰常獄其罪與流獄同惟卽在本處耳六曰暫禁七曰永禁卽以之說儻監禁數年之罪可於中間暫時保釋俾令休息數日或數禮拜再行監禁如是數次俟實所判監禁之期而止八曰苦工九曰永作苦工或滌廁或錘鐵或制器或修路罪有輕重時有久暫不一律十曰死罪或服毒或繯首或擊以火槍案四述奇雲英律無斬罪抵償者立木架上縊死輕罪有責麻鞭捶木棍施鎖金靠各刑水師律例云律之差等刑罰有相代之條輕重相埒者鞭撲可代監禁監禁可代鞭撲或責監各半十等刑律中不外三等曰輕罪曰重罪曰死罪以上據萬國近政考按其罪名與其律法視中國輕重懸殊其故有四以政體而異以禮俗而異以教門而異以公法而異溯西國民政根邸於希臘紀元前一千一百十餘年之間希臘羨亞細亞諸島自由營生厭君主政治議定推一長官治事曰亞爾幹希部諸國皆去王號行民政紀元前九百年間士帕太置元老議事調停上下之權名西那支又開民會使陳所見西那支待民會議施行更置司法員國人選舉以糾違法𨿽國王亦按律罰之君民共主之政實成於此時

其後貧民與貴族黨爭羅馬承之貴族黨率藉律文以禁制貧民十二律法有雲貴族不得與庶人通婚又言國之大官惟貴族爲之後庶人爭之乃廢此律自是民長提庇畱倡頒田說爲貴族所撲殺紀元前一百二十年之間亞布勒愈利休主張民政爲刺客所斃紀元前百年時事民政君政疊廢疊興貴族持之益力自後君權愈重壓力愈大莽莽榛榛遂千百年直至合眾國聯邦之局定法蘭西殺戮王黨之變作英吉利民會革政之風波大作自主之說入於人人之心如縣日月於眉睫之間婦人稚子悉知其義英國政府大更憲法一切禁制民權之律痛加刊削而希臘意大利亦異軍特超脫土奧之羈紲民會益張徳奧諸國亦寖崇民權於是西國之例有叛民判國之罪而無叛君之罪𨿽彊大如徳俄爲君權無限之國然愛烈珊徳釋隨夫開議院立報館維廉第三之爲君畢士馬克之爲臣其政體亦必出於議院而主民黨者且時復伺閒狙擊國家亦不欲痛加刑僇芟夷薙狝良亦有鑑於法意之往禍勢不得不予民權而損君勢此其以政體異者一也自王之說懸爲幟志浸成禮俗是故男女平權而婦人有自由之勢西俗父母之產子女均分嫁後婦人所得父母之產其夫不得過問儻其妻願並於其夫可合用若彊取之其夫卽有應得之罪近日美國且有婦女入議院之說矣販奴立禁而奴隸與平民爲齒貴信而賤詐故誑語之罪至監禁七年重勤而惡惰故童子嬉遊跅弛亦遭監禁罰作舉此數端並殊中律此其以禮俗而異者也西國教黨紛爭古律因之意存偏勝希教回教羅馬教相爲敵而加特力與波羅特士坦復相陵藉英國新教黨曾受加特力教之苛待特設各律以鈐制之阿爾蘭律天主教中人不得舉入議院又不能別就雜流欲充律生及醫士亦加禁止天主教中人購馬值英金五鎊之外律文有禁耶蘇天主教互連婚姻有禁天主教人竊聽議員議事卽捕系之英國大律非從監督會不許入仕遂並長老會公理會惟斯理會一切禁制之近日刪除此律意存寬大良由耶蘇立教竊兼愛尙同之宗旨標之以堅忍刻苦之行其徒益眾條流遂紛得其刻厲之術則抵死相仇殺十字之役新舊黨之亂隕身碎首者千萬人而鈐制之律出矣得其兼愛之意者提倡自主之政浸淫昌熾入於人心而長厚之制出矣卽西國輕刑之政實由國會國會教黨出於一孔故英法國會攺律皆以護人民權利爲主此其以教門而異者也西例他國民黨倡亂逋入己國𨿽其國行文索捕亦匿而不與誠以民黨埶重遂以判國判民爲害於公例叛君者爲害於私例害公例罪重害私例罪輕習爲通義凡遇此等交涉必以爲有礙國例拒而不許曾惠敏使俄朝命索交回逋逆俄國不與僅處以監禁而已近日西班牙索古巴叛黨於美美政府不許英國使署拘禁孫文一事英人以爲礙其政體使署大受詬責卽是此例此其以公法而異者也以此數事中西交涉內治外治日增荊棘儻非因時變通儲諳熟西律之才譯西律最要之書酌攺中律立保護民權之制盡掊中西之隔閡使通達無閒則杞人之憂正未有艾也擬輯中西各國刑律異同比較表但西律已譯出者僅有法國律例英國水師律例余國未有專書采摭遺漏徒爲通人所哂俟諸異日

華英讞案定章考

英人哲美森附

謹按泰西各國通例無論籍隸何國之人一旦居他國卽歸其國管轄遇有訟事亦卽歸其國官吏審判故英人而居於法國法之官吏可定英人訟案法人之居於英國也英之官吏亦可以持法人之短長而使之對簿乃西人之寓於中國者則不然凡與中國立有和約之各國民人仍隸本國官吏之轄下而不使轄於華官苟或身冒不韙華律不得而治之其故何歟良由泰西各國所定讞案之律文彼此大同小異而中國之律文則格格不相入且華官尙有刑訊之例此各國之民人所以不敢俯受範圍也西官務順民情故與中國訂立和約之際參明本國民人凡有訟務應由本國該管官審斷而不由華官主政載在盟府班班可考今余特就華英兩國所定民人互控之例與夫英國所定之律考訂成篇他國則姑從其闕然其大旨亦不能外於是矣查華英民人互控之例悉本華英和約嘗讀前在天津所訂之約第十七云一凡英國人民控告中國民人事件應先赴領事官衙門投稟領事官卽當查明根由先行勸息使不成訟中國民人有赴領事官告英國民人者亦應一體勸息間有不能勸息者卽由中國地方官與領事官會同審辦公平訊斷雲云旣而通商各口岸之道臺等官與領事官有時或恐各執己見不能和衷共濟必致案懸莫結光緒二年中國李中堂與英國威欽使在燕臺更攺約章其第二端之三云一凡遇內地各省地方官或通商口岸有關系英人命盜案件議由英國大臣派員前往該處觀審此事應先聲明白庶免日後彼此另有異辭威大臣卽將前情備文照會請由總理衙門照復以將來照辦緣由聲明備案至中國各口審斷交涉案件兩國法律旣有不同只能視被告者爲何國之人卽赴何國官員處控告原告爲何國之人其本國官員只可赴承審官處觀審倘觀審之員以爲辦理未妥可以逐細辧論庶保各無向隅各按本國法律審斷此卽條約第十七所載會同二字本意以上各情兩國官員均當遵守云雲南面各官苟遇此種情形必應按照和約逐細查明若英人爲原告華人爲被告自由華官擬定罪名若華人爲原告英人爲被告則應由英官定罪似此分別辦理庶幾獄不滯而民不冤矣

華人之於華律中國自有專書頒示民間毋庸贅述試述英官衙門所定之案計分兩等一曰刑律一曰戶律定案之法旣與中國敻殊理合一一申明今考刑律之中亦分兩等一則有害於人如殺人傷人毆人之類一則有害於物如盜竊財物僞造約契誆騙縱火之類此爲干犯刑律英人在英固有應得之罪在華亦應一律科斷捨此之外則爲戶律凡英國所罕有之罪名英人在華則有駐華欽使添定之例問官應卽照辦戶律維何亦分兩等譬如甲乙二人先已約定互立憑文迨後有一人不認此憑因而成訟又如丙控丁欠錢不還等情此戶律中犯約一類之案又有本無約而致損者水路則如戊船掽己船陸路則如庚車掽辛車之類旣已受損亦可控告到官以求伸理所有英官衙門理訟之規今特備列於後凡訴狀者各口岸則投英領事衙門上海則投英按察司皆先繳票費洋一元五角若系尋常案件則由該問官出票往傳該被告遵照限定日期到堂候鞫若系巨案則派捕持票立卽逮到隨於翌日開堂審問凡審問之日不論小大案件一俟見證到齊問官升堂先問原告及原告之證人各口供旣畢問官乃問該被告有何剖辧又問被告之證人有何聲訴而於被告則不可再問矣其見證人而爲英籍也者則於未問之先給以聖書使之手執而矢誓謂所言皆眞實無妄然後由官詳細斟問倘仍有信口雌黃者日後事發卽治以假立誓辭謊撰證語之重罪按英例最嚴妄言之禁若有犯者不特罪名綦重已也且敗露以後人皆視爲匪類品行聲名皆所不齒矣其見證人而爲不從救世教之華籍也者則先使之自陳若曰我所說的都是眞話不敢說假若說假話瞞得過人瞞不過天願天重重罰我云云問官旣問兩造已畢便知該被告英人應得罪名之輕重其輕罪而罰洋不過二三百元監禁不過六个月者問官卽按照獄詞準律判定按英律大辟極罕其律則只有罰鍰監禁兩條罰鍰則有多有少監禁則有久有暫兼分做苦工不做苦工兩層若中國之杖責枷示等刑皆所不用刑訊則更無庸論及矣其罪名較重者問官乃命發回獄中以待定罪旣而由官請定著名公正之十二人作爲陪審官按陪審之法創之於英歷年已久今歐洲諸國大半仿照辦理示期覆審至日問官與陪審官會同升堂細聽口供畢十二人退至他室彼此只知口供不知情面該被告有罪不能爲之營救無罪亦不能使之故坐於是去其偏私之意參以見証之言並細考各證人有無疑竇是否符合一一斟酌盡善然後以有罪無罪二語分別申覆問官假使以爲無罪問官卽將該被告立予省釋以免拖累以爲有罪問官乃定其罪名該被告若系殺人之犯必定以環首之刑或卽系殺人而事出有因者則將全案供招上詳駐京大臣該大臣可以原情減等攺爲監禁終身或若干年限均令兼作苦工倘該被告所犯罪不至死問官有自主之權按其犯事時之情景以分別其重輕卽以殺人論或事出有因或情有可原問官比於輕律則甚至不過監禁一个月比於重律則加至監禁終身兼作苦工其餘各案亦可卽此類推

英國刑律之緊要關鍵在於分別故誤於是殺人之案必澈究其有心與否罪名卽緣之而定假使殺人而十分有心也者罪名卽十分加重苟或無心罪卽從輕此系用刑之本是以瘋子殺人從無擬抵之律且殺人者大半必有所因否則斷無平空執途人而殺之之理故極刑不恆有

英律陪審人定被告之有罪無論該被告承認與否卽使被告不承亦必治以應得之罪

英律陪審人員若斷定被告爲無罪此案卽行注銷斷不準問官再行提鞫縱使有新見證人重行投案案亦不能再問又被告所犯之罪不論是何案情但使業已由陪審人員審結者萬萬不準翻異

英國以保護良民爲重其設立陪審人員之初意因恐原問官一人以愛憎爲是非徇情則故出人罪報怨則故入人罪也故視陪審一事爲獄之第一關頭

英國有永遠不準更攺之兩律皆緣深恐民人受屈起見上而朝廷下而庶寮百執事皆不敢妄議更張其律維何一曰無權押人凡人縱被人告發斷無有濫行監禁而不卽開堂訊問之理苟或事出無柰暫行羈管亦必須從速秉公廷鞫一曰無權定讞凡被告之有罪與否俱須由本國之公正人作爲陪審人員商量定奪本官槪不準獨斷

寄寓中華之英國人偶然犯罪華官見英官衙門所援之律往往訝爲太輕屢欲重行提問請爲加等定擬而不知按照英律實屬萬難準行者也英律凡民人旣蹈刑章業已訊明定罪不特華地各官無再行提訊之權甚至等而上之至於英國之君主亦僅有減輕該犯罪名或全行赦免之權若欲重提根究勢已有所不能再欲加重分毫則爲萬無之理萬無之事矣

以上云云大半因英民干犯刑律而言刑官問案之法亦大具於其中試更進而言戶律戶律者大半皆緣錢債而起凡中國之大碼頭及通商各海口常有華英民人交涉事件華人類不能知英官之辦法今姑述其崖以告之

外國人爲原告向華人索取錢財如上海則向會審衙門控告之類亦姑無論矣若華人爲原告向西人索取錢財英官衙門定有規例華人若了然於心其餘各國領事衙門不過大同小異舉一可以反三矣

倘華人所控索者在英洋一百元以內之小數日之間卽可結案則原告到英官衙門請出牌票先繳票費洋三元迨至案結除被告照斷付還原告索取之外該費洋三元亦由被告交還原告此就案結而原告得直者言之也當其未結以前英官旣準出票卽由書辦告知該原告著於某日到堂須帶見證人及各項憑據以憑根問察驗迨見證憑據齊備問官查得被告理應償還該卽斷令該被告措資立刻淸償倘華人所控索者數在英洋一百元以外則令原告繕具英文稟帖正副各一扣稟內聲明具控情節並應索項若干務須字字踏實地若有半句虛詞誠恐有理之處亦遭問官疑爲僞飾似此則非徒無益而又害之矣問官旣已準詞照例將元稟畱案而得照式繕寫之副稟發給被告閱看準限於八日內詳細覆訴至原告投稟之時按其控索數目除每英洋百元隨案先交洋二元五角暫存官署外更須按案情之大小另有存自二十五元至五六百元不等若訊鞫後原告證據不足問官斷由被告得直則此項存卽罰作被告之堂費若原告得直則控索之本應如數歸還卽如上所開墊各數統由被告照償還原告又其甚者歷來辦過數案奉英署斷令被告除付還原告上開各之外並給原告各費英洋一二千元不等載在檔冊可考而知

凡遇重大案件各西官衙門規例準令兩造各延律師代爲辧論或其人不欲延請亦無不可但恐華人未諳泰西涉訟之規例假使見證偶一不備卽可爲全案之累故鄙意以爲莫若延一律師之爲愈至於問官則於兩造人證本屬毫無偏袒之心髙坐堂皇惟有秉持公道以爲判斷但旣已就案論案從公判定異日或尋出新見證致圖翻控則已成鐵案絲毫不能更攺矣乎延請律師更有裨益之處爲人所未及知者假如原告欲控一案先商之於律師便知此案之能勝與否若毫無指望律師卽能語以此案無所措手不必涉訟公廷徒傷妄費

英官問案之時先問原告及原告之見證人當原告等對答之時不準被告及被告之見證人肆意儳說惟被告及被告之律師或可駁問數語苟有駁問原告及其見證人等必應明白答復迨原告與其見證人供訴已畢問官乃問被告及被告之見證人其時原告及原告之律師亦可反唇相詰以案中之要語迨被告等供訴亦畢兩造之狀師於卽起而代辧各將是案之緊要處重說一問官乃衡情酌理以定是非

又如華人控索之數在英洋二千或二千五百元以上兩造於原問官判定之讞詞心有不服尙可至英京上司衙門據情上控然亦必須於十五日之內先行稟知原問官衙門如不服者系屬原告則先存英洋二千五百元以預備日後之堂費如不服者系屬被告則除存洋二千五百元以外並將斷定應還原告之一律備齊交呈原問官衙門然後準其上控此項洋元大半由該衙門存放銀行代爲生息凡在上司衙門上控之案必須一年或半年方可斷定斷定之後倘原告理直預存之堂費固屬加利發還其應控索之亦已生息若干連本盡行具領倘使被告得直亦復遵照上司控定之詞全行給發而案情亦自此結矣

以上云云系戶律中審判之大也合之刑律中酌辦之大華英控案端倪實已畢具若欲備知其詳則中國各英署皆有英文定章明英文者可考可查也

卷五上學校

學校總論

梁啟超

吾聞之春秋三世之義據亂世以力勝升平世智力互相勝太平世以智勝艸昧伊始蹄交於中國鳥獸之害未消營窟懸巢乃克相保力之彊也顧人𨿽文弱無羽毛之飾爪牙之衛而卒能檻縶兕虎駕役駝象智之彊也數千年來蒙古之種回回之裔以虜掠爲功以屠殺爲樂屢蹂名國幾一寰宇力之彊也近百年間歐羅巴之眾髙加索之族藉制器以滅國借通商以辟地於是全球十九歸其統轄智之彊也世界之運由亂而進於平勝敗之原由力而趨於智故言自彊於今日以開民智爲第一義

智惡乎開開於學學惡乎立立於教學校之制惟吾三代爲最備家有塾黨有庠術有序國有學立學之等也八歲入小學十五而就大學入學之年也六年教之數與方名九年教之數日十年學書記十有三年學樂誦詩成童學射禦二十學禮受學之序也比年入學中年考校以離經辧志爲始事以知類通達爲大成課學之程也大學一篇言大學堂之事也弟子職一篇言小學堂之事也內則一篇言女學堂之事也學記一篇言師範學堂之事也管子言農工商萃而州處相語以事相示以功故其父兄之教不肅而成其子弟之學不勞而能是農學工學商學皆有學堂也孔子言以不教戰是謂棄民晉文始入而教其民三年而後用之越王棲於會稽教訓十年是兵學有學堂也其有專務他業不能就學者猶以十月事訖使父老教於校室見公羊傳宣十五年注有不帥教者鄕官簡而以告其視之重而督之嚴也如此故使一國之內無一人不受教無一人不知學兔罝之野人可以備捍城小戎之女子可以敵王愾販牛之鄭商可以退敵師輪之齊工可以語治道聽輿人之誦可以定霸采鄕校之議可以聞政舉國之人與國爲體塡城溢野無非人才所謂以天下之目視以天下之耳聽以天下之慮慮三代盛彊蓋以此也馬貴與曰古者戶口少而才智之民多今戶口多而才智之民少餘悲其言𨿽然有由也先王欲其民智後世欲其民愚天下旣定敵國外患旣息其所慮者艸澤之豪傑乘時而起與議論之士援古義以非時政也於是乎爲道以鈐制之國有大學省有學院郡縣有學官考其名猶夫古人也視其法猶夫古人也而問其所以爲教則曰制義也詩賦也楷法也不必讀書通古今而亦能之則中才以下求讀書求通古今者希矣非此一途不能自進則奇才異能之士不能不輟其所學以俛焉而從事矣其取之也無定其得之也甚難則倜儻之才必有十年不第窮愁感嘆銷磨其才气而無復餘力以成其學矣如是則豪傑與議論之士必少而於馴治天下也甚易故秦始皇之燔詩書明太祖之設制藝遙遙兩心千載同揆皆所以愚黔首重君權馭一統之天下弭內亂之道未有善於此者也譬之居室慮其僮僕竊其寶貨束而縛之寘彼嚴室加鐍焉則可以髙枕而臥無損其秋豪矣獨惜彊寇忽至入門無門入閨無閨悉索所有席捲以行而受縛之人徒相對咋舌見其主之難而無以爲救也凡國之民都爲五等曰士曰農曰工曰商曰兵士者學子之稱夫人而知也然農有農之士工有工之士商有商之士兵有兵之士農而不士故美國每年農產值銀三千一百兆兩俄國值二千二百兆兩法國值一千八百兆兩而中國只值三百兆兩工而不士故美國每年自創新藝報官領照者二萬二百十事法國七千三百事英國六千九百事而中國無聞焉商而不士故英國商務價值二千七百四十兆兩徳國一千二百九十六兆兩法國一千一百七十六兆兩而中國僅二百十七兆兩兵而不士故去歲之役水師軍船九十六艘如無一船楡關防守兵幾三百營如無一兵今夫有四者之名無士之實則其害且至於此矧於士而不士聚千百帖括捲折考據詞章之輩於歷代掌故瞠然未有所見於萬國形勢瞢然未有所聞者而欲與之共天下任庶官行新政禦外侮其可得乎

今之言治國者必曰仿效西法力圖富彊斯固然也𨿽然非其人莫能舉也今以有約之國十有六依西人例每國命一使今之周知四國嫻於詞令能任使才者幾何人矣歐美澳洲日印緬越南洋諸島其有中國人民僑寓之地不下四百所今之熟悉商務明察土宜才任領事者幾何人矣教案界務商務紛紛屢起今之達彜情明公法熟約章能任總署章京各省洋務局者幾何人矣泰西大國常兵皆數十萬戰時可調至數百萬中國之大練兵最少亦當及五十萬爲千營每營營哨官六員今之習於地圖曉暢軍事才任偏裨者幾何人矣嫻練兵法諳習營制能總大眾遇大敵才任統帥者幾何人矣中國若整頓海軍但求與日本相敵亦須有兵船百四十餘艘今之深諳海戰能任水弁者幾何人矣久歷風濤熟悉沙綫堪勝船主大副二副者幾何人矣陸軍每營水師每船皆需醫師二三人今之練習醫理精達傷科才任軍醫者幾何人矣每造鐵路十英里需用上等工匠二員次等六十員今之明於機器習於工程學才任工師者幾何人矣中國礦產封鐍千年得旨開采設局漸多今之能察礦苗化分礦質才任人者幾何人矣各省議設商務局以保利權今之明商理習商情才任商董者幾何人矣能制造器械乃能致彊能制造貨物乃能致富今之創新法出新制足以方駕彼族衣被天下者幾何人矣坐是之故往往有一切新法盡美盡善人人皆知而議論數十年不能舉行者苟漫然舉之則僨轍立見卒爲阻抑新法者所詬詈其稍有成效之一二事則任用洋員者也而輪船招商局開平礦局漢陽鐵廠之類每年開銷之數洋人薪水幾及其半海關釐稅歲入三千萬爲國餉源而聽彼族盤踞數十年不能取代卽此數端論之任用洋員之明效大可睹矣然猶幸而藉此以成就一二事若決然捨旃則將並此一二事者而亦無之嗚呼同是圓顱方趾戴天履地而必事事俯首拱手待命他人豈不可爲長太息矣乎

若夫四海之大學子之眾其一二識時之彥有志之士欲矢志獨學求中外之故成一家之言者蓋有人矣然不通西文則非已譯之書不能讀其難成一也格致諸學皆藉儀器苟非素封末由購置其難成二也增廣學識尢藉遊歷尋常寒士安能遠遊其難成三也一切實學如水師必出海摻練礦學必入山察勘非藉官力不能獨行其難成四也國家旣不以此取士學成亦無所用猶不足以贍妻子免饑寒故每至半途廢然而返其難成五也此所以通商數十年而士之無所憑借能卓然成異材爲國家用者殆幾絕也此又馬貴與所謂姑選其能者而無能之人則聽其自爲不肖而已姑進其用者而未用之人則聽其自爲不過而已豚蹄滿篝之祝旁觀猶以爲笑復束縛之馳驟之銷磨而鈐制之一旦有事乃欲以多材望天下安可得耶安可得耶

然猶曰洋務爲然也若夫內外各官天子所以共天下也而今日之士他日之官也問國之大學省之學院郡縣之學官及其所至之書院有以歷代政術爲教者乎無有也有以本朝掌故爲教者乎無有也有以天下郡國利病爲教者乎無有也當其學也未嘗爲居官之地其得官也則當盡棄其昔者之所學而從事於所未學傳曰吾聞學而後入政未聞以政學者也以政學猶且不可今之旣入官而仍讀書者能有幾人也以故一切公事受成於胥吏之手六部書辦督撫幕友州縣房科上下其手持其短長官無如何也何以故胥吏學之而官未學也遂使全局糜爛成一吏例利之天下禍中腹心疾不可爲是故西學之學校不興其害小中學之學校不興其害大西學不興其一二淺末之新法猶能任洋員以舉之中學不興寧能盡各部之堂司各省之長屬而槪用洋員以承其乏也此則可爲流涕者也

不寧惟是中國孔子之教歷數千載受教之人號稱四百兆未爲少也然而婦女不讀書去其半矣農工商兵不知學去其十之八九矣自餘一二占畢咿嚘以從事於四書五經者彼其用心則爲考試之題目耳制藝之取材耳於經無與也於教無與也其有通人志士或箋注校勘效忠於許鄭或束身自愛歸命於程朱然於古人之微言大義所謂誦詩三百可以授政春秋經世先王之志者寡能畱意則亦不過學其所學於經仍無與也於教仍無與也故號爲受教者四萬萬人而究其實能有幾人則非吾之所敢言也故吾嘗謂今日之天下幸而猶以經義取士耳否則讀吾教之經者殆幾絕也此言似過然有鐵證焉彼禮經十七篇孔子之所雅言今試問綴學之子能誦其文言其義者幾何人也何也科舉所不用也然則堂堂大教乃反藉此疲敝之科舉以圖存夫藉科舉之所存者其與亡也相去幾何矣而今日之科舉其勢必不能久吾向者所謂變亦變不變亦變與其待他人之變而一切澌滅以至於盡則何如吾自變之而尙可以存其一二也記曰下無學賊民興喪無日矣傳曰小雅盡廢則四彜交侵而中國微愾我儒教爰自東京卽已不競晉宋之間陷於老隋唐以來淪於佛外教一入立見侵奪於彼保之徒彊聒不捨挾以國力奇悍無倫今吾見通商各岸之商賈西文學堂之人士攘臂弄舌動曰四書六經爲無用之物而教士之著書發論亦侃侃言曰中國之衰弱由於教之未善夫以今日帖括家之所謂經與考據家之所謂經𨿽聖人復起不能謂其非無用也則惡能禁人之不輕薄之而遺棄之也故準此不變吾恐二十年以後孔子之教將絕於天壤此則可爲痛哭者也

亡而存之廢而舉之愚而智之弱而彊之條理萬端皆歸本於學校西人學校之等差之名號之章程之功課彼士所著徳國學校七國新學備要文學興國策等書類能言之無取吾言也吾所欲言者采西人之意行中國之法采西人之法行中國之意其總綱三一曰教二曰政三曰藝其分目十有八一曰學堂二曰科舉三曰師範四曰專門五曰幼學六曰女學七曰藏書八曰纂書九曰譯書十曰文字十一曰藏器十二曰報十三曰學會十四曰教會十五曰遊歷十六曰義塾十七曰訓廢疾十八曰訓罪人所擬章程皆附於各篇之後

今之同文廣方言水師學堂武備學堂自彊學堂實學館之類其不能得異才何也言藝之事多言政與教之事少其所謂藝者又不過語言文字之淺兵學之末不務其大不揣其本卽盡其道所成已無幾矣又其受病之根有三一曰科舉之制不攺就學乏才也二曰師範學堂不立教習非人也三曰專門之業不分致精無自也故此中人士閣束六經吐棄籍於中國舊學旣一切不問而叩以西人富彊之本制作之精亦罕有能言之而能效之者昔嘗戲言古人所惡者離乎夷狄而未合乎中國今之所患者離乎中國而未合乎夷狄推其成就之所至能任象鞮之事已爲上才矣其次者乃適足爲洋行買辦岡必達之用其有一二卓然成就達於中外之故可備國家之任者必其人之聰

﹡原書缺﹐據邵之棠《皇朝經世文統編》收錄之﹝學校總論﹞增補內文。

明才力能藉他端以自精進而非此諸諸學堂之爲功也夫國家之設學欲養人才以共天下而其上才者僅如此次下者乃如彼此必非朝廷作人之初意也今朝士言論汲汲然以儲才爲急者蓋不乏人學校萌芽殆自玆矣其亦有洞澈病根之所在而於此三端者少爲畱意已乎

抑今學校之議不行又有由也經費甚巨而籌措頗難𨿽知其急莫克任也今夫農之治疇也逾春涉夏以糞以漑稱貸苦辛無或辭者以爲非如是則秋成無望也中人之家猶且節衣省食以教子弟冀其成就光大門閭今國家而不欲自彊則已苟欲自彊則悠悠萬事惟此爲大𨿽百舉未遑猶先圖之吾聞泰西諸大國學校之費其多者八千七百餘萬其少者亦八百萬小學堂費英國每年三千三百萬元法國一千四百萬元徳國三千四百萬元俄國五百萬元美國八千四百萬元中學大學共費英國每年八百六十萬元法國三千萬元徳國二百萬元俄國四百餘萬元美國三百餘萬元日本區區三島而每年所費亦至八九百萬人之謀國者豈其不思撙節之義而甘擲黃金於虛牝乎彼日人二十年興學之費取償於吾之一戰而有餘矣使吾向者舉其所謂二萬萬而百分之取其一二以興學則二十年間人才大盛去年之役寧有是乎嗚呼前事不忘後事之師及今不圖恐後日之患其數倍於今之所謂二萬萬者未有已時迨痛創復至而始悔今之爲誤又奚及乎今不惜糜重帑以治海軍而不肯捨薄費以營學校重其所輕而輕其所重譬之孺子懷果與金示之則棄金而取果譬之野人持寸珠與百錢示之則遺珠而攫錢徒知敵人勝我之具而不知所以勝之具曠日窮力以從事於目前之所見而蔽於其所未見究其歸宿一無所成此其智視孺子野人何如矣

西人之策中國者以西國之人數與中國之人數爲比例而算其應有之學生與其學校之費謂小學之生宜有四千萬人每年宜費二萬二千六百萬元中學之生宜有一百十八萬四千餘人每年宜費五千九百萬餘元大學之生宜有十六萬五千餘人每年宜費七千一百萬餘元今不敢爲大言請如西人百分之一則亦當有小學生四十萬人中學生一萬一千八百四十人大學生一千八百五十餘人每年當費三百五十六萬元中國房屋衣食等費視西人僅

﹡原書缺。

三之一則每年不過一百餘萬元耳猶有一義於此中國科第之榮奔走天下久矣制藝楷法未嘗有人獎勸而驅策之而趨者若騖利祿之路然也今創辦之始或經費未充但使能攺科舉歸於學校以號召天下學中惟定功課不給膏火天下豪傑之士其集而俛焉從事者必不乏人如是則經費又可省三之一歲費七十餘萬足矣而學中所成之人材卽以拔十得五計之十年之後大學生之成就者已可得八千人用以布列上下更新百度沛然有餘矣夫以日本之小每年之費尙至八九百萬而謂堂堂中國欲得如日本十二分一之費而憂其無所出邪必不然矣

覆奏設立官書局折

總理衙門

奏爲遵旨議奏仰祈聖鑑事光緒二十一年十二月二十二日準軍機處鈔交禦史胡孚辰奏書局有益人才請飭籌議以裨時局一折軍機大臣面奉諭旨著總理各國事務衙門議奏欽此欽遵到臣衙門查原奏內稱京師近日設有彊學書局經禦史楊崇伊奏請封禁在朝廷預防流獘立意至爲深遠惟局中所儲藏講習者首在列聖聖訓及各種政書兼售同文上海制造局所刻西學諸書繪印輿圖置備儀器意在流通祕要圖書考格致精蘊所需費用皆系捐資集股絕無迫索情事所刻章程尙無疵謬此次封禁不過防其流獘並非禁其向學倘能廣選才賢觀摩取善此日多一讀書之士卽他日多一報國之人收效似非淺鮮請旨飭下總署及禮部各衙門悉心籌議立官書局選刻中西各種圖籍任人縱觀隨時購買並將總署所購洋報選譯卽行以擴聞見或在海軍舊署開辦經理旣善流獘自除庶於國家作育人才挽回時局之本心不相剌謬等因臣等維國勢之彊弱視乎人才人才之盛衰系乎學校古者家塾黨庠州序國學自諸侯以達王畿莫不建學大而徳行道藝細而名物象數綜貫靡遺是以人才日盛近世學者往往避實驚虛捨難就易視西人一技之長一能之擅或斥爲異學或詫爲新奇不知西人之學無不以算學爲檃括西算之三角與中算之勾股理無異同周髀經曰圜出於方又曰方數爲典以方出圜言圜之不可禦而馭之以方西人三角八之法實基於此余若天學化學气學光學電學重學礦學兵學法學聲學醫學文字制造等學皆見中國載籍試取管墨關列淮南諸書以類求之根原具在可知西學者中國固有之學西人踵而行之所謂禮失而求諸野耳泰西教育人才之道計有三事曰學校曰新聞報曰書籍英法徳俄各國學校之盛或二三萬所或六七萬所生徒率皆二三十萬人美國學校多至十七萬餘所生徒幾及千萬人學校費用自三四千萬至八千餘萬不等率由國家及生徒各出其半各國富彊之基實本於是是庶政由人才而理人才由學術而成固有明效大驗該禦史請將彊學書局攺歸官辦自系爲講求實學培養人才起見臣等公同商酌擬援照八旗官學之例建立官書局欽派大臣一二員管理聘訂通曉中西學問之洋人爲教習常川住局專司選譯書籍各國新報及指受各種西學並酌派司事譯官收掌書籍印售各國新報統由管理大臣總其成司事專司稽察所需經費由總理衙門於出使經費項下每月提撥銀一千兩以備購置圖籍儀器各國新聞紙及教習司事翻譯薪水等用核實散放年終由臣衙門奏銷毋庸招股集資設不敷用再由臣衙門設法籌措如有慕義之士願捐巨款或捐書籍準由司事呈明管理大臣酌定核收至建設學捨地方或假官房或租民宅取足教習各官起居之地兼爲士大夫入觀書之所因地制宜妥籌布置該禦史所請就海軍舊署開辦之處應毋庸議如蒙兪允再由管理大臣詳定章程定期開設再該書局現旣奏明擇地另設其彊學書局原屋應行文該地面官飭令屋主領回以淸界限所有臣等遵議緣由理合恭折具陳伏乞皇上聖鑑訓示遵行謹奏

開辦官書局奏折

孫家鼐

奏爲請旨事光緒二十二年正月二十一日奉上諭總理各國事務衙門奏新設官書局請派大員管理一折著派孫家鼐管理欽此臣恭奉諭旨朝夕籌思且與原辦書局諸臣悉心酌度謹擬開辦章程分條臚列恭呈禦覽一藏書籍擬設藏書院尊藏列朝聖訓欽定諸書及各衙門現行則例各省通誌河漕鹽釐各項政書並請準其咨取儲存庋列其古今經史子集有關政學術業者一切購置院中用備畱心時事講求學問者入院借觀恢廣學識一刊書籍擬設刊書處譯刻各國書籍舉凡律例公法商務農務制造測算之學及武備工程諸書凡有益於國計民生與交涉事件者皆譯成中國文字廣爲流布一備儀器擬設遊藝院廣購化學電學光學諸新機礦質地質動物植物各異產分別部居逐門陳列俾學者心摹手試考研求了然於目曉然於心將來如制造船隻槍炮等事可以別材質之良窳物價之低昂用法之利鈍不致受人蒙蔽一廣教肄擬設學堂一所延精通中外文理者一人爲教習凡京官年力富彊者子弟之姿性聰穎安詳端正者如願學語言文字及制造諸法聽其酌出學資入肄習一籌經費總理衙門原奏每月撥銀一千兩查局中用款以延教習翻書籍爲大宗此外譯報及書手匠役人等工價夥食費亦不資每月千兩隻供各項之用至於購買書籍儀器等款尙無所出原辦零星招股過於冗碎自應遵照原奏槪行停止其慕義樂輸捐助巨款者善堂書院有例可循亦應查照原奏酌核收納現在事行需款數難預定惟有就現有經費次第興辦總以撙節爲充拓之基切戒濫費以收實濟一分職掌上年部院諸臣開設書局倉猝舉辦艸定規模議事尙未畫一今擬將局諸物各分職掌庶心志專一可期日起有功所有在局辦事諸臣職名另單開呈禦覽一刊印信擬刻一木質關防文曰管理官書局大臣之關防凡向總理衙門領取經費及有行文事件卽以此爲憑信以上七條如蒙兪允臣卽敬謹遵行卽從本日開辦臣竊惟同治初年總理衙門請設立同文講求泰西諸國文字令翰詹部院各官一體入習練維時議論紛紜人情疑阻風气未開事因中止後𨿽經總理衙門設法招徠入生徒略有成就而讀書明理之人從事其中者絕少遂致中外間隔彼己不知倉猝應機動多舛誤近者倭人構釁創巨痛深一二文人學士默參消息審知富彊之端基乎學問講肄所積爰出人才砥礪奮興消除畛域期以洞中外之情形保國家於久大此與同治初年設立同文之意實相表裏誠轉移風气一大樞紐也臣開辦初章事歸簡要未盡事務漸圖擴充其藏書刊書遊蓺學堂諸所有稽查諸員考其課業綜理諸員總其綱維各期敬業樂尊賢尙齒善資議術集眾長庶幾成材者擴會通過半之思志學者得師友觀摩之益至局中用款惟延請翻譯鈔寫書籍典收文簿登記帳目及工匠制造之人發給薪水此外興辦局務翰詹科道部院諸臣皆出於誠懇之心忠勤之念但期創開風气增廣見聞爲異日報國家之用臣亦鑑其初心一槪不請獎不支薪資至印送各路電報只選擇有用者照原文鈔錄不加議論凡有關涉時政臧否人物者槪不登載以符總理衙門原奏所有議立條款請旨遵辦緣由謹繕折具陳伏乞皇上聖鑑訓示謹奏

請推廣學校折

李端棻

奏爲時事多艱需材孔亟請推廣學校以勵人材而資禦侮恭折仰祈聖鑑事竊臣聞國於天地必有與立言人才之多寡系國勢之彊弱也去歲軍事旣定皇上順窮變通久之義將新庶政以圖自彊恐辦理無人百廢莫舉特降明詔求通達中外能周時用之士所在咸令表薦以備擢用綸綍一下海內想望以爲豪傑雲集富彊立致然數月以來應者寥寥卽有一二或僅束身自好之輩罕有濟難瑰偉之才於側席盛懷未能盡副夫以中國民眾數萬萬其爲士者十數萬而人才之絕至於如是非天之不生才也教之之道未盡也夫二十年來都中設同文各省立實學廣方言水師武備學堂自彊學堂皆合中外學術相與講習所在而有而臣顧謂教之之道未盡何也諸皆徒習西語西文而於治國之道富彊之原一切要書多未肄及其未盡一也格致制造諸學非終身執業聚眾講求不能致精今除湖北學堂外其餘諸學業不分齋院生徒不重專門其未盡二也諸學或非試測繪不能精或非遊歷察勘不能確今之諸未備圖器未遣遊歷則日求之於故紙堆中終成空談無自致用其未盡三也利祿之路不出斯途俊慧子弟率從事帖括以取富貴及旣得科第遂與學絕終爲棄材今諸所教率自成童以下苟逾弱冠卽以通籍𨿽或向學欲從末由其未盡四也巨廈非一木所能支橫流非獨柱所能砥天下之大事變之亟必求多士始濟艱難今十八行省祗有數每生徒祗有數十士之欲學者或以地僻而不能達或以額外而不能容卽使在學徒一人有一人之用尙於治天下之才萬不足一於功課不精成就無幾其未盡五也此諸所以設立二十餘年而國家不一收奇才異能之用者惟此之故曰然則巖穴之間好學之士豈無能自績學以待驅策者曰格致制造農商兵礦諸學非若考據詞章帖括之可以閉戶獺祭而得也書必待翻譯而後得讀一人之學能翻籍乎業必待測而後致精一人之力能購器乎學必待遊歷而後徵實一人之身能履地乎此所以𨿽有一二倜儻有志之士或學焉而不能成或成矣而不能大也乃者欽奉明詔設官書局於都畿領以大臣以重其事伏讀之下仰見聖神措慮洞悉本原臣於局中一切章程𨿽未具悉然知必有良法美意以宣達聖意闡揚風化者他日奇才異能由斯而出不可勝數也惟育才之法匪限於一途作人之風當於率土臣請推廣此意自京師以及各省府州縣皆設學堂府州縣學選民間俊秀子弟年十二至二十者入學其諸生以上欲學者聽之學中課程誦四書通鑑小學等書而輔之以各國語言文字及算學天文地理之粗淺者萬國古史近事之簡明者格致理之平易者以三年爲期省學選諸生年二十五以下者入學其舉人以上欲學者聽之學中課程誦經史子及國朝掌故諸書而輔之以天文地理算學格致制造農商兵礦時事交涉等學以三年爲期京師大學選舉貢監年三十以下者入學其京官願學者聽之學中課程一如省學惟益加專精各執一門不遷其業以三年爲期其省學大學所課門目繁多可仿宋胡瑗經義治事之例分齋講習等其榮途一歸科第予以出身一如常官如此則人爭濯磨士知向往風气自開技能自成才不可勝用矣

或疑似此興作所費必多今國家正值患貧何處籌此巨款臣查各省及府州縣率有書院歲調生徒入院肄業聘師講授意美法良惟奉行旣久積習日深多課帖括難育異才今可令每省每縣各攺其一院增廣功課變通章程以爲學堂書院舊有公款其有不足始撥官款補之因舊增廣則事順而易行就近分籌則需少而易集惟京師爲首善之區不宜因陋就簡示天下以僕似當酌動帑藏以崇體制每歲得十餘萬規模已可大成中國之大豈以此十餘萬爲貧富哉或又疑所立學堂旣多所需教習亦眾竊恐乏人堪任此職臣以爲事創始學者當起於淺近教者亦無取精深今宜令中外大吏各舉才任教習之士悉以名聞或就地聘延或考試選補海內之大必有可以充其任者學堂旣立遠之得三代庠序之意近之采西人廠院之長興賢教能之道思過半矣然課其記誦而不廓其見聞非所以造異才也就學者有日進之功其不能就學者無講習之助非所以廣風气也今推而廣之厥有與學校之益相須而成者數端焉一曰設藏書樓好學之士半寒畯購書旣苦無力借書又難其人坐此固陋寡聞無所成就者不知凡幾髙宗純皇帝知其然也特於江南設文宗文匯文瀾三閣備庋祕籍恣人借觀嘉慶間大學士阮元推廣此意在焦山靈隱起立書藏津逮後學自此以往江浙文風甲於天下作人之盛成效可睹也泰西諸國頗得此道都會之地皆有藏書其尢富者至千萬卷許人入觀成學之眾亦由於此今請依乾隆故事更加增廣自京師及十八行省省會咸設大書樓調殿板及各官書局所刻書籍曁同文制造局所譯西書按部分送各省以實之其或有切用之書爲民間刻本官局所無者開列淸單訪畫價值徐行購補其西學書陸續譯出者譯局隨時咨送妥定章程許人入樓看讀由地方公擇好學解事之人經理其事如此則向之無書可讀者皆得以自勉於學無爲棄才矣古今中外有用之書官書局有刻本者居十之七八每局酌提部數分送各省其費至省其事至順一奉明詔事卽立辦而餉遺學者增益人才其益非淺鮮也二曰創儀器院也格致實學咸籍試無視遠之鏡不足言天學無測繪之儀不足言地學不多見礦質不足言礦學不習汽機不足言工程之學其餘諸學率皆類是然此等新器所費不資家卽素封亦難備購學從何進業焉能成今請於所立諸學堂咸別設一院購藏儀器今諸學徒皆就試習則實事求是自易專精各器擇要而購每省撥萬金以上已可粗備此後陸續添置漸成大觀則其費尙易措籌而學徒所成視昔日紙上空談相去遠矣三曰開譯書局也兵法曰知己知彼百戰百勝今與西人交涉而不能盡知其情僞此見弱之道也欲求知彼首在譯書近年以來制造局同文館等處譯出刻成已百餘種可謂知所務也然所譯之書詳於術藝而略於政事於彼中治國之本末時局之變遷言之未盡至於學校農政商務鐵路郵政諸事今日所亟宜講求者一切章程條理彼國咸有專書詳哉言之今此等書悉無譯本又泰西格致新學制造新法月異歲殊後來居上今所已譯出者率十年以前之書且數亦甚少未能盡其所長今請於京師設大譯書廣集西書之言政治者論時局者言學校農商工礦者及新法新學近年所增者分類譯出不厭詳博隨時刻布廉值發售則可以增益見聞開廣才智矣

四曰廣立報館也知今而不知古則爲俗士知古而不知今則爲腐儒欲博古者莫若讀書欲通今者莫若閱報二者相須而成缺一不可泰西每國報多至數百所每館每日出報多至數萬張凡時局政要商務兵機新藝奇技五洲所有事故靡所不言閱報之人上自君後下自婦孺皆足不出戶而於天下事了然也故在上者能措辦庶務而無壅蔽在下者能通達政體以待上之用富彊之原厥由於是今中國邸鈔之外其報館僅有上海漢口廣州香港十餘所主筆之人不學無術所言率皆淺陋不足省覽總署海關近譯西報然所譯甚少又未經印行外間末由得見今請於京師及各省會並通商口岸繁盛鎭埠咸立大報擇購西報之尢善者分而譯之譯成除恭繕進呈禦覽並咨送京外大小衙門外卽廣印廉售布之海內其各省政俗土宜亦由各館派人查隨時報聞則識時之俊日多干國之才日出矣五曰選派遊歷也學徒旣受學數年考試及格者當選髙才以充遊歷遊歷之道有二一遊歷各國肄業於彼之學校縱覽乎彼之工廠精益求精以期大成一遊歷各省察礦質鉤核商務測繪輿地查閱物宜皆限以年期厚給薪俸隨時著書歸呈有司察其切實有用者爲之刊布優加獎勵其遊惰而無狀者官則立予降黜士則奪其出身數年之後則輶軒絕域之士斐然成章郡國利病之書備哉粲爛矣或疑近年兩次所派遊歷學生未收大效不知前者所派遊歷乃職官而非學童在中國旣未經講求至外洋亦未嘗受學故事涉空衍寡有所成其所派學生又血气未定讀中國書太少遽遊歷絕域易染洋風𨿽薄有技能亦不適於用今若由學堂選充兩獘俱免其所成就必非前此之所能例也夫旣有官書局大學堂以爲之經復有此五者以爲之緯則中人以下皆可自勵於學而奇才異能之士其所成就益遠且大十年以後賢俊盈廷不可勝用矣以修內政何政不舉以雪舊恥何恥不除上以恢列聖之遠猷下以懾彊鄰之狡啟道未有急於是者若仰蒙采擇乞飭下中外大臣妥議章程取旨施行臣愚一得之見是否有當伏乞皇上聖鑑訓示謹奏

議覆李侍郎推廣學校折

總理衙門

奏爲遵旨議奏事光緒二十二年五月初二日軍機處鈔交刑部左侍郎李端棻奏請推廣學校以勵人才一折本日奉上諭著該衙門議奏欽此臣等查該侍郎原奏所陳各節大抵以時事多艱人才凋乏朝廷之旁求𨿽切薦剡之奇傑罕聞因推原於立學之方育才之術蘄以樹風聲而開趨向淺學擴其聞見通才益便精研其在於今誠爲切要綜觀環球各國三十年來莫不以興教勸學爲安內攘外之基崇學者積治以富彊虛僞者積衰以貧弱事如操券成效炳然則今日廣勵學官誠自彊本計惟是施行宜爲之次第條理必致極精詳近日風气大開士崇新學詞林郎署願就同文肄業者頗不乏人外閒各省書院亦多有斟酌時宜於肄業經古以外增加算學制造諸課者臣衙門於去年十二月議覆禦史陳其璋推廣學堂奏內請旨飭下沿江沿海將軍督撫於已設學堂者量爲展拓未設學堂者擇要仿行聽令官紳集貲奏明辦理亦卽該侍郎所謂推廣學校勵人才而資禦侮之意業經奉旨通行各省遵辦在案如內地各府縣紳耆聞風向慕自可由督撫酌擬辦法或就原有書院量加課程或另建書院肄業專門果使業有可觀三年後由督撫奏明該衙門再行議定章程請旨考試錄用以昭激勸其藏書樓儀器院譯書館三節均可於新立學堂中兼舉並行西人報例有專談時務者有專談藝學者時務之報譯者尙多藝學之報譯者寥寥而爲用甚廣亦不妨令學堂中選擇譯之以收知新之助凡此皆朝廷所樂爲鼓舞惟在地方官之勸導有方而興學校以嘉惠士林要仍視人士之樂於向學若地方自安僻固無意講求𨿽加提唱固亦無益也該侍郎所請選派遊歷一節與臣衙門奏派同文學生出洋學習所議章程大意略同遊歷誠多多益善而過多亦慮經費之難支應請嗣後遊歷諸學生由學堂選派者卽由學堂籌給資斧由商局選派者卽由商局籌給資斧出洋時仍由督撫給與文憑到洋後仍由出使大臣一體照料推廣之中仍存限制庶幾事無窒礙可以經久常行以上各節均系就臣衙門奏定成案量與擴充如蒙兪允恭候命下卽由臣衙門通行各省責令實力奉行以期得收實效至該侍郎所請於京師建設大學堂系爲擴充官書局起見應請旨飭下管理書局大臣察度情形妥籌辦理所有臣衙門遵議緣由理合恭折具陳伏乞皇上聖鑑訓示遵行謹奏

請變通書院章程折

胡聘之

奏爲時事多艱需才孔亟擬請變通書院章程並課天算格致等學以裨實用恭折仰祈聖鑑事伏查上年欽奉諭旨自來求治之道必當因時制宜當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先疊據中外臣工條陳時務詳加披覽采擇施行著各直省將軍督撫各就本省悉心籌劃酌度辦法等因欽此欽遵查升任順天府府尹胡燏棻等條奏內如練兵籌餉諸大端皆爲當今急務應由臣酌核情形次第奏明辦理惟裁攺書院一事關系人才之消長學術之純疵不可不熟籌審議夫國家書院之設固欲多方造就廣育人才以備任使自教失其道名存實亡合天下書院養士無慮數萬人而朝廷不免乏才之嘆從而議裁議攺疇曰不宜然苟不探其本眩於新法標以西學之名督以西士之教勢必舉中國聖人數千年遞傳之道術而盡棄之變本加厲流獘何所底止臣觀西學所以擅長者特精於天算格致其學固中國所自有也考周禮賓興賢教習國子皆於徳行而外次以六藝孔門七十二子史特以身通六藝表之數者六藝之一也漢魏以降代有專家至宋胡瑗教士其治事一齋亦以算數分科是中土教法本自賅備無遺且凡西士遞創新法動謂中土所未聞者如地圓地行地轉之說大戴禮尙書考靈曜及張子正蒙皆言之鑿鑿光學重學墨子經上經下篇奧旨可尋並在西人未悟其理以前卽就算術言西法之借根遠遜中法之天元後乃變爲代數若宋秦九韶正員開方元朱世傑四元玉鑑西法終莫能逾對數爲法絕詣然推其算極繁自李善蘭著對數探源省算不啻百倍突過西人可見同此一理祗在善用其心不必盡棄所學方今外患疊起創巨痛深固宜有窮變通久之方以因時而立政但能不悖於正道無妨兼取乎新法顧深詆西學者旣滯於通今未能一發其扃鑰過尊西學者又輕於蔑古不憚自決其籓籬欲救二者之偏失則惟有善變書院之法而已查近日書院之獘或空談講學或溺志詞章旣皆無裨實用其下者專摹帖括注意膏獎志趣卑陋安望有所成就宜將原設之額大加裁汰每月詩文等課酌量並減然後綜核經費更定章程延碩學通儒爲之教授研究經義以窮其理博綜史事以觀其變由是參考時務兼習算學凡天文地輿農務兵事與夫一切有用之學統歸格致之中分門探討務臻其奧此外水師武備船器械及工技制造等類盡可另立學堂交資互益以儒學書院會眾理以挈其綱維而以各項學堂操眾事以效其職業必貫通有所宰屬然後本末不嫌於倒置體用不至於乖違臣前在藩司署撫任內察看士風朴質類能好學深思曾就省城令徳書院勗其專治實學兼習算教因院長已革禦史屠仁守嘗受學於同文館總教習李善蘭於天算格致頗能通曉爰屬其並教諸生俾識途徑臣此次到任後調閱算學課捲所有三角測量代數幾何諸題多能精核相繼來學者人數亦增惟未嘗議定章程另籌膏火經費博收廣厲其道無由今幸明奉諭旨頒發條陳整頓書院誠爲陶鑄人才之大機臣等與學臣錢駿祥再四籌商擬就令徳書院別訂條規添設算學等課擇院生能學者按名注籍優給膏獎省外各府屬如有可造之士由臣與學臣隨同甄錄調院並於天津上海廣購譯刻天算格致諸書俾資講求其一切費用卽於各書院汰額減課項下量爲挹注或有不敷由臣等設法捐籌不另開銷公帑庶經費省而事易集課程立而人知奮遇有材能超越新法明通兼達時務者不拘年限由臣咨送總理衙門考試以器使此外學者有心得算法通曉者準令分教外府屬各書院遞相傳習藉資鼓舞如此變通辦理自可收實效而袪流獘擬請旨飭下各省督撫於現在所有書院詳議推行不惟其名惟其實不務其侈務其精收禮失求野之近效峻用彜變夏之大防學術愈純人才日眾庶幾自彊之道無在外求矣臣愚昧之見是否有當謹會同山西學政臣錢駿祥恭折具陳伏乞皇上聖鑑訓示謹奏

議覆開辦京師大學堂折

管理官書局大臣

奏爲遵籌京師建立學堂大槪情形懇恩撥款開辦恭折覆陳仰祈聖鑑事本年七月十三日準總理各國事務衙門咨開議覆刑部左侍郎李端棻奏請推廣學校以勵人才折內京師建立大學堂一節系爲擴充官書局起見請飭下管理書局大臣察度情形妥籌辦理等因奉旨依議欽此欽遵咨行到局臣查本年正月總署原奏請立官書局本有建設學捨之說臣奉命管理書局所奏開辦章程亦擬設立學堂延請教習是學堂一議本總署原奏所已言亦卽官書局分內應辦之事刻開辦書局時近半年各處咨取書籍譯印報章艸創規模粗有眉目惟苦於經費不足祗能添儀器訂購鉛機搜求有用之圖書采摭各邦之郵電俾都人士耳目見聞稍加開拓而已若云作育人才儲異日國家之大用則非添籌經費分科立學不爲功獨是中國京師建立學堂爲各國通商以來僅有之創舉苟僅援前此官學義學之例師徒授受以經義帖括獵取科名亦復何裨大局卽如總署同文館各省廣方言館之式斤斤於文字語言充其量不過得數十翻譯人才而止福建之船政學堂江南制造局學堂及南北洋水師武各學堂皆囿於一才一藝卽稍有成就多不明大體先厭華風故辦理垂數十年欲求一緩急可恃之才而竟不可得者所以教之之道固有未盡也此中國舊設之學堂不能仿照辦理也泰西各國近今數十載人才輩出國勢驟興學校於國中威力行於海外其都城之所設大學堂規模閎整經費充盈教習以數百計生徒以數萬計其學有分四科者五科者六科者仍廣立中學小學以次遞升暗與中國論秀書升之古制相合遂以爭雄競長淩抗中朝犖犖才取之宮中而皆非僅恃船堅利爲也當玆事變日多需才孔亟以蓄艾臥薪之意爲懲前毖後之方亟應參仿各國大學堂章程變通辦理以切時用第各國分科立學規制井然而細繹其用心致力之端終覺道器分形於體而詳於用故𨿽勵精圖治日進富彊而雜霸規爲未能進於三代聖王之盛治者亦其學限之耳外國學校經費充溢千狐集腋非一日所成驟欲一蹴而幾安得有此財力此外國大學堂之法亦有不能全行仿辦者也臣與在局諸臣悉心籌議深知此事定制之難創始之不易且中國堂堂大國立學京師尢四海觀瞻之所系一或不愼則徒招譏議無補時艱反不如不辦之爲愈矣刻仍內外函商周咨博訪務求悉臻美善以期仰副聖明謹先將現在籌辦大槪情形臚爲六事縷析爲我皇上陳之一曰宗旨宜先定也中國五千年來聖神相繼政教昌明決不能如日本之舍己蕓人盡棄其學而學西法今中國京師立大學堂自應以中學爲主西學爲輔中學爲體西學爲用中學有未者以西學補之中學有失傳者以西學還之以中學包羅西學不能以西學淩駕中學此是立學宗旨日後分科設教及推廣各省一切均應抱定此意千變萬化語不離宗至辦理章程有必應變通盡利者亦不得拘泥迹象局守成規致失因時制宜之妙

二曰學堂宜造也書局初開爲節省經費起見暫賃民房一切已多不便今學堂將建則講堂齋捨必須爽塏宜人儀器圖書亦必庋藏合度泰西各國使署密邇聞中國立學校亦將相率來遊若湫隘不堪適貽外人笑柄擬於京師適中之地擇覓曠地或購民房建學堂以崇體制先建大學堂一區容大學生百人四圍分建小學堂四所每學容小學生三十人堂之四周仍多畱隙地種樹蒔花以日後擴充建設藏書樓博物院之用三曰學問宜分科也京外同文方言各館西學所教亦有算學格致諸端徒以志趣太卑淺嘗止歷年旣久成就甚稀不立專門終無心得也今擬分立十科一曰天學科算學附焉二曰地學科礦學附焉三曰道學科各教源流附焉四曰政學科西國政治及律例附焉五曰文學科各國語言文字附焉六曰武學科水師附焉七曰農學科種植水利附焉八曰工學科制造格致各學附焉九曰商學科輪舟鐵路電報附焉十曰醫學科地產植物各化學附焉總古今包中外該體用貫精粗理索於虛事徵諸實立格以待奇傑分院以庋圖書風會旣開英才自出所謂含宏光大振天网以賅之也𨿽艸創規模未能開拓而目張綱舉已爲萬國所無他日並包六合之機權輿於是矣四曰教習宜訪求也大學堂內應延聘中西總教習各二人中國教習應取品行純正學問淵深通達中外大勢者𨿽不通西文可也外國教習須深通西學兼識華文方無扞格如實難其選則擬先聘一人修脯必丰禮敬必備中西教習一律從同此燕昭築黃金臺以待天下賢士之意也四小學堂每堂延中西教習各一人亦須學正品端足爲師表者乃膺其選西師所教先以英法方言如能兼習徳俄尢便翻譯書籍應俟屆時察酌辦理五曰生徒宜愼選也大學堂學生年以二十五歲爲度以中學西學一律賅通者爲上等中學通而通西學者次之西文通而麤通中學者又次之仍分三班給發薪水頭班月八金二班六金三班四金由同文方言各館調取內外各衙門咨送及舉貢生監曾學西文者自行取給投考惟中西各學均須切實考驗第其優劣分別去畱仍須性行溫純身家淸白方能入選四小學之學生年以十五歲爲度便於學習語言辦時額數無多暫由滿漢各官員子弟中報名投考亦須中文麤通識字稍多者方能入選不足再出示招考由鄕鄰具結確系讀書世家乃準與考考取入學自薪水不出束脩數年後中西各學俱通升入大學堂始給薪水以示鼓勵六曰出身宜推廣也學而不用養士何爲用違其才不如不用中國素重科目不寬予以出身之路終不能鼓舞人才擬參酌中西特辟三途以資激勵一曰立科光緒甲申禮部議覆潘衍桐折請立算學一科以二十名取中一名然屢屆人數均不滿額擬援此例立時務一科包算學在內鄕會試由大學堂咨送與考中式名數定額宜寬應俟學堂規模大定之時請旨辦理一曰派差學生應試不中者由學堂考驗仿西例獎給金牌文憑量其所長咨總署派往中國使館充當翻譯隨員或分布南北洋海軍陸軍船政制造各局幫辦一切以資閱歷三曰分教泰西各國有所謂師範學堂者專學爲師大學堂學生如不能應舉爲官者考後仿泰西例獎給牌憑任爲教習各省立學之始皆先向京師大學堂咨取充當則師資自有俯仰無憂京外各學堂亦可聯爲一气矣此六事者準令酌古原始要終實已兼包中外以後詳細辦法或應行推廣一切未盡事宜容當博采言隨時奏明請旨

惟是開辦之始籌款爲先泰西各國學校歲需幾與官俸兵餉相等有多至華銀八千餘萬兩者英京大學堂歲支九百萬鎊故爾規模閎整俊彥云興中國總署同文歲費二十餘萬兩天津醫學堂歲費十萬兩各省同文方言各館水師武備各堂歲費十餘萬數萬兩不等大抵艸率狹隘日久因循卒未聞成就一人足以上濟國家之急固緣辦理之未善亦苦於經費之不敷耳今京師立大學堂款太多則籌措維艱款太少則開銷不足思維再四昕夕旁皇伏念學堂一事屢經臣工條奏明旨飭行良以時局多艱亡羊補牢非有人才不能自立今設學堂於輦轂之地耳目近接稽察易周臣等仍當愼選眞才力求核實以上副聖主寤寐求賢之至意內外諸臣受恩深重以人事君之素志具有同心豈宜惜此區區致撓盛舉應請旨飭下戶部飛飭南北洋大臣無論何款按月各撥銀五千兩解交戶部作爲京師學堂專款自奉旨之日爲始由臣飭派局員按月領取俾得從容布置刻期一載當可告成此款比之泰西固屬泰山之毫末卽較之各省學堂同文各館亦尙系酌中之數得半之間而不敢斤斤於體制所存率請多撥者實以無徵不信始維艱俟他日成效已彰人才漸出續行奏請添撥款項廣置生徒以漸推行於各省庶循名責實愼始圖終海宇傾風賢才輩出師師濟濟爲國幹城內治外交永不必借材異地此則皇上之洪福臣等之素心抑亦宗廟社稷之神靈所默爲呵護者已所有籌議學堂大槪情形及請撥款開辦緣由謹繕折上陳伏乞皇上聖鑑訓示謹奏

議覆整頓各省書院折

禮部

奏爲遵旨議奏事光緒二十二年八月二十四日軍機處片交本日翰林院侍講學士秦綬章奏請整頓各省書院預儲人才一折軍機大臣面奉諭旨著禮部議奏欽此鈔錄原奏到部查原奏內稱國勢之彊弱視乎人才人才之盛衰系乎學校欲補學校所不逮而切實可行者莫如整頓書院之一法各省書院之設每府州縣多或三四所少亦一二所其陶成後進爲最多其轉移風气亦甚捷整頓書院約有三端一曰定課程宋胡瑗教授湖州以經義治事分爲兩齋法最稱善宜仿其意分類爲六曰經學經說講義訓話附焉曰史學時務附焉曰掌故之學洋務條約稅則附焉曰輿地之學測量圖繪附焉曰算學格致制造附焉曰譯學各國語言文字附焉士之肄業者或專攻一藝或兼習數藝各從其便制藝試帖未能盡革每處畱一書院課之已足一曰重師道書院山長必由公舉不論爵位年歲惟取品行端方學問淵博爲眾望所推服者其算學譯學目前或非山長所能兼則公舉諸生中之通曉者各一人立爲齋長分課之而仍秉成於山長省會書院規模較廣山長而下兼設六齋之長分列捨與諸生講習其中一曰核經費各屬書院或田或公款生息或官長捐廉或紳富樂助皆有常年經費卽或僻陋之區容有不足就本地公款酌撥亦屬爲費無多此整頓書院之大槪章程也蓋經學爲綱常名教之防史學爲古今得失之鑑掌故之學自以本朝會典律例爲大宗而附以各國條約等則折衝樽俎亦於是儲其選焉輿地尢爲今日之亟務地球圖說實綜大要其次各府州縣以土著之人隨時考訂其邊界要隘水道土宜言之必能加詳再授以計裏開方之法繪圖之說選成善本尢能補官書所未備算學一門凡天文地理格致制造無不以此爲權輿譯學不獨爲通事傳言其平日並可翻譯西學書籍以資考證若夫武水師機器礦務等學堂則必於江海衝要之地都會繁盛之區統籌大局以次振興固非書院之所能該而其端實基於此等語臣等查各省建立書院本爲育才之地本年山西巡撫胡聘之奏請變通書院章程並課天算格致等學奉旨允準經臣部通行各省在案又刑部侍郎李端棻奏請推廣學校量加書院課程亦經總理衙門議準有案近日各省整頓書院其見諸奏報者如江西之酌裁友教書院童捲移設算科陜西之創設格致實學書院均經議有章程今該侍講學士所擬定課程重師道核經費各條亦爲實事求是起見應請一並通行各省督撫學政參酌采取以擴舊規而收實效又原奏內稱學成必期於致用設科尢貴乎得人今擬於考試之中仿選舉之法凡各屬書院肄業諸生中有學業成就超越等倫者由山長會同府縣咨送省會書院甄別入院肄業再於省會拔其尢由山長咨送學政存記其童生卽由學政歲科酌量取進貢監諸生則於鄕試時由學政造冊咨送監臨於捲面編號外另加標識如經學史學等字樣或經學兼某學等字樣以待考官酌定取中三策問經史而外本得以掌故輿地爲問可著爲定式並弛時務之禁其算學譯學由學政咨送總理各國事務衙門予以正途進身之階或別設專科等語

查光緒十三年禦史陳琇瑩奏請將明習算學人員量予科甲出身經臣部會同總理各國事務衙門議以試士之例未容輕議變更而求才之格似可量爲推廣擬令各省學臣於歲科試時生監中有報考算學者除正仍試以四書經文詩策外其考試經古內另出算學題目果能通曉算法卽將原捲咨送總理各國事務衙門覆勘注冊俟鄕試之年按冊咨取赴總理衙門試以格物測算及機器制造水陸軍法船水雷或公法條約各國史事諸題其明通者錄送順天鄕試不分滿合貝皿等字號如人數在二十名以上統於捲面加印算學字樣與通士子一同試以詩文策問比照大省官捲定例每二十名於額外取中一名但文理淸通卽爲合式卷數𨿽多亦不得過三名以示限制等因在案乃自議準以後祗十四年戊子科鄕試報考算學者三十二人照章取中舉人一名此後歷科鄕試均以不滿二十名散入大號推原其故厥有二端一以各省學堂之設所肄習者不過翻譯之事制造測繪之能而不讀詩書未諳功令𨿽觀光有志終不免就試乏人一以天姿英敏之人制藝之外力能兼通西學一經編入算學𨿽有佳文反致限於額數不能取中遂各不願報考現議整頓書院采西學之長而仍以中學爲根柢體用兼備洵足以儲遠大之材惟如該侍講學士所奏諸生中學業有成者鄕試時由學政造冊咨送監臨於捲面另加標識經學史學等字樣待考官酌定取中等語按之科條例殊多窒礙難行至算學譯學別設專科尢非一時所能遽議臣等公同商酌擬仍查照光緒十三年會議成案各省生監有通曉算法及格致等學者由學政考取咨送總理各國事務衙門覆加考錄送順天鄕試不分滿合貝皿等號均編入算學字號與通士子一同試以詩文策問每二十名取中一名如果人數眾多文理優長應請毋庸拘定三名限制以廣其登進之路至三試策一切時務並無例禁命題明文嗣後鄕會試策問應準考官兼問時務除語涉譏刺標榜仍屏斥不錄外如有精通中外各學而議論恢閎實能自抒所見者卽首次文字稍平亦準酌量取中又學政經古內已有考試算學之例並令兼試時務策論錄取者予以補廩入泮其省會書院肄業各生有學問淵通材藝卓著者準由山長隨時咨送學政存記此外考選優生及選拔各亦以通經致用爲主不得仍沿舊習專於詩賦楷法中求材以上各節亦第就科舉成法量爲擴充而推行尙無流獘該督撫學政等果能畱心培植甄拔眞材風气旣開人才亦當日出矣所有臣等遵議緣由是否有當伏乞皇上聖鑑訓示遵行爲此謹奏奉旨依議欽此

陜西創設格致實學書院折附片

張汝梅趙維熙

奏爲創設書院以培人材恭折仰祈聖鑑事竊維世運之升降視乎人材人才之振興資於學校書院者所以輔學校之不逮也陜西爲文獻舊邦名臣大儒史不絕書我朝教澤涵濡二百餘年尢稱極盛近經兵燹之餘元气未復而關中宏道味經各書院肄業諸生多能講求實學研精典籍蓋陜人心質直而气果毅貧不廢讀故易於有成惟其所服習者經史之外制藝詩賦而已明體或不能達用考古或未必通今邇來時局多艱需材尢急自非儲其用於平日萬難收其效於臨時玆據書院肄業舉人邢廷莢成安生員孫澄海張象詠等聯名呈懇自籌款項創建格致實學書院延聘名師廣購古今致用諸書分門研習按日程功不必限定中學西學但期有裨實用如天文地輿吏治兵法格致制造等類互相講求久之自能洞澈源流以上備國家之采擇各等情前來臣等伏查生人之急爲學而已矣求學之方務實而已矣聖門論學不尙空疏遊藝繼於依仁政事先於文學後世士夫或專精訓詁或僅事詞章或空談性理而於經世致用各學轉致少所鉆研冒耏之倫遂得竊我所長以爲專門名家之業淺見者或且鰓鰓然從而驚訝之而不知其實淵源於我也近來講求實學風气一變然自京師之同文館而外如天津等處之武備各學堂類皆選取幼童俾習西學其於經籍典章未遑學問恐亦難期得力今該舉人等請設書院由學政調取年少聰穎之生員而肄習之庶根柢旣深程功更易久之授受漸廣風气漸開未必無傑出之才奮發而起似於培植人材之方不無裨益如蒙兪允再由臣等商酌辦理惇請博通今古體用兼備之儒主講其中分科學習嚴訂章程總期不事空談專求實獲庶仰副聖主崇尙實學之至意所有據情請建書院緣由謹會同署陜甘總督臣陶模合詞具陳伏乞皇上聖鑑訓示再此折系臣趙維熙主稿合並陳明謹奏光緒二十二年五月初七日奉朱批著照所請該部知道欽此

再書院之設必期久遠始能多所造就而經費一項籌劃頗難爲力玆復據舉人邢廷莢等呈請擬設機器織布局資其利息以供膏火卽借其機器講求制造據稱陜西產棉極多而杼柚之利未興衣被所資專取給於湖北之廣布合陜甘兩省計之每歲費銀至四五百萬之多近者洋布盛行廣布亦爲所奪現擬紳商自行鳩股創設織布機器局於格致實學書院之側購置機器招募外洋名匠以董其事則旣可以收利權而資民用而士子等學習制造汽機各事卽可借此爲入門之徑是機局爲書院之本根書院卽機局之羽翼並行不悖實相得益彰各等語臣等查陜西一省四塞自固實爲中原形勝所關邇自兵燹以還雕敝未能復業卽布疋一項歲出至數百萬金若不及早圖維恐年復一年益形困憊該舉人等籌劃及此實屬顧全大局深明利害擬於機局余利中提出書院經費可期久遠洵於造士裕民兩有裨益年來如創設鐵路等事奉諭旨準由商民自行籌款興辦官爲保護其事業而不干預其利權薄海人民同沾渥澤靡不奮興鼓舞各竭智力以冀仰答鴻慈今該舉人等援案呈請代奏前來相應附片陳明伏乞聖鑑部立案施行謹奏

議覆皖撫籌添學堂折

總理衙門

爲遵旨議奏事光緒二十三年正月十二日準軍機處抄交安徽撫鄧華熙籌議添設學堂酌議切實辦法一折奉朱批該衙門議奏欽此臣等查原奏內稱今之講求西學必須實事求是若但於舊有書院令其兼習究虞造就難成應請各省均於省城另設學堂學生自十三歲至十五歲止擇其讀過經書通文理姿性聰穎體質結實身家淸白核實考選入堂肄業堂設華文西學各正副教習華文教習由本省延請教以書法朱子小學史鑑輿地策論等學西學教習由京滬大學堂揀派教以語言文字翻譯策學各國史鑑格致測量等學是爲二等學堂現在京師上海奏準設立大學堂卽屬頭等學堂各省議設二等學堂所以開頭等之先路擬請於各省正款內每年撥銀一萬兩或八千兩以作束脩膏火各項之費學生以四五十人爲額四年之後每年由各省將軍督撫會同學政面試一次如果學業有成卽取若干員作爲生員並擇其尢者升送頭等學堂肄業如系自行從師傳習有志上進準由地方官取結保送一體與考各教習四年之內殷勤教授實效可觀由將軍督撫出具考語分別保奏各府州縣紳民有自籌款項另設學堂其教習所教學生有堪選送頭等學堂曁取作生員在十名以外者亦與省城學堂教習一律請獎若頭等學堂教習誘掖生徒精益求精三四年後均成有用之才應如何優以仕途或再加考試作爲舉人進士由管理大學堂大臣議章奏辦儻各省二等學堂四年期滿可造者多該省自欲建頭等學堂應屆時體察情形另行議奏等因查該撫請於各省省城另設二等學堂講求西學學成擇取尢者升送頭等學堂肄業各節系遵照上年十一月初二日欽奉上諭切實辦理與臣衙門同文館近年咨調各省學堂學生來館肄業之例亦屬相符與泛言設學者有別自應準如所請如蒙兪允卽由臣衙門咨行各省一體照辦其所請四年之後每年由各省將軍督撫會同學政面試一次如果學業有成卽取若干名作爲生員一節查同治三年廣東議設同文館經臣衙門奏定該同文館學生如三年學成後駐防滿漢旗人應準作爲翻譯生員準其翻譯鄕試並文鄕試漢人世家子弟準其作爲監生一體鄕試今該撫請卽取作生員有妨學額且與向章不符應請嗣後如有駐防省分卽照廣東奏定章程爲翻譯作生員各該省均準一體鄕試至所請各教習四年之內殷勤教授實效可觀由將軍督撫出具考語分別保奏一節查光緒十八年新疆設立俄文館擬定章程如教習三年期滿著有成效系有官人員準保加升階一層系無官職人員比照同文館作爲翻譯官再畱三年始終不懈準以府經縣丞歸部銓選業經奏準遵行在案該省延聘教習事同一律應卽照新疆奏準章程辦理但論所教有成無庸限定所教名數以收實效其西學教習由京滬大學揀派一節原可照辦惟京滬大學堂未立以前應由各省督撫咨由臣衙門同文館揀派前往各州縣等堂亦稟由督撫咨商揀派以免懸宕該教習六年差滿無論有無保獎仍可回同文館供差至此項教習由臣衙門存記遇有洋務差事及出使隨員酌量派委一節應由各出使大臣隨時酌量奏調至所稱如系自行從師傳習有志上進由地方官取結保送一體與考及各府州縣自籌款項另設學堂其教習由本省大吏考驗派往各節是否能歸畫一應由各該省自行酌辦至如所稱頭等學堂教習誘掖生徒精益求精應如何優以仕途或再加考試作爲舉人進士各節查臣衙門自設同文館以來該學生每屆三年大考一次擇其學業精進考取前列者量予保獎或分部學習或分發省分或由出使大臣調充參贊翻譯等官近且有徑請簡派出使大臣者仕途不爲不優卽在館肄業各徒每值鄕會試歷科中式舉人進士者亦復不少正不必再加考試此可毋庸置議其各省二等學堂四年期滿有欲自建頭等學堂者當系成效漸著應令屆時奏明辦理以昭鄭重至所請撥款一節應由各該省妥定辦法卽行奏明請旨飭下戶部酌量指撥所有遵旨議奏緣由理合恭折具陳再此折系總理衙門主稿會同戶部禮部辦理合並陳明伏乞皇上聖鑑訓示謹奏

光緒二十三年二月十八日具奏奉朱批依議欽此

擬設天津中西學堂章程稟

盛宣懷

敬稟者竊於光緒二十一年閏五月二十九日奉憲臺札開光緒二十一年閏五月二十八日承準軍機大臣字寄奉上諭自來求治之道必當因時制宜當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先疊據中外臣工條陳時務詳加披覽采擇施行如修鐵路鑄鈔幣造機器開礦產折南漕減兵額創郵政練陸軍整海軍立學堂大抵以籌餉練兵爲急務以卹商惠工爲本源皆應及時舉辦至整頓釐金嚴核關稅稽察荒田汰除冗員各節但能破除情面實力講求必於國計民生兩有裨益各直省將軍督撫將以上諸條各就本省情形與藩臬兩司曁各地方官悉心籌劃酌度辦法限文到一月內分晰復奏當此創巨痛深之日正我君臣臥薪嘗膽之時各將軍督撫受恩深重具有天良諒不至畏難苟安空言塞責原折片均著抄給閱看將此各諭令知之欽此欽遵寄信前來合行恭錄諭旨抄錄奏札飭悉心籌議札到該司道等卽便欽遵迅速妥籌議復以憑酌核具奏等因奉此伏查自彊之道以作育人才爲本求才之道尢宜以設立學堂爲先光緒十二年前任津海關道周馥稟請在津郡設立博文書院招募學生課以中西有用之學嗣因與稅務司徳璀琳意見不合籌款爲難致將造成房屋抵押銀行蹉跎十年迄未開辦可見創舉之事空言易實行難立法易收效難樹人如樹木學堂遲設一年則人才遲起一年日本維新以來援照西法廣開學堂書院不特陸軍海軍將弁皆取才於學堂卽今之外部出使諸員亦皆取材於律例科矣制造槍開礦造路諸工亦皆取材於機器工程科地學化學科矣僅十餘年燦然大備中國智能之士何地蔑有但選將才於儔人廣眾之中拔使才於詩文帖括之內至於制造工藝皆取材於不通文理不解測算之匠徒而欲與各國絜長較短斷乎不能職道之愚當趕緊設立頭等二等學堂各一所爲繼起者規式惟二等學堂功課必須四年方能升入頭等學堂頭等學堂功課必須四年方能造入專門之學不能躐等卽難免遲暮之憾現擬通融求速辦法二等學堂本年擬由天津上海香港等處先招已通小學堂第三年功夫者三十名列作頭班已通第二年功夫者三十名列作二班已通第一年功夫者三十名列作三班來年再續招三十名列作四班合成一百二十名爲額第二年起每年卽可拔出頭班三十名升入頭等學堂其餘以次遞升仍每年挑選三十名入堂補四班之額源源不絕此外國所謂小學堂也至頭等學堂本年擬先招已通大學堂第一年功夫者精選三十名列作末班來年卽可升列第三班取二等之第一班三十名升補頭等第四班之缺嗣後按年遞升亦以一百二十名爲定額至第四年底頭等頭班三十名準給考單挑選出堂或派赴外洋分途歷練或酌量委派洋務職事此外國所謂大學堂也

職道與曾充教習之美國駐津副領事丁家立考究再三酌擬頭等二﹝等﹞學堂章程功課必期切近而易成大約頭等學堂每年需經費銀三萬九千餘兩二等學堂每年需經費銀一萬三千餘兩共需銀五萬二千兩左右現值國用浩繁公款竭事𨿽難辦而費實難籌職道查津海鈔關近年有收開平煤稅每年約庫平銀一萬四五千兩爲從前所無之稅款似可盡數專提以充學堂經費又天津米麥進口自光緒十九年稟明每石專抽博文書院經費銀三釐每年約收捐銀三四千兩擬每石攺收銀五釐亦不爲多又電報局稟明由天津至奉天借用官錢遞寄海蘭泡出洋電報每字津貼洋銀一角電通時每年約計應繳洋三四千元營口一帶綫斷之後已經停止嗣後錦州至奉天攺造商電僅借用天津至錦州官綫一段貼費更微擬令電報局以後不計字數每年捐繳英洋二萬元又招商局運漕由滬至津輪船向系援照沙寧船成案裝運土貨例準二成免稅藉以抵制洋商擬令招商局以後在承運漕糧運腳免稅項下每年捐繳規銀二萬兩以上合計每年捐銀五萬二千兩左右全數解交津海關道庫存儲專備天津頭等二等學堂常年經費通籌扯算似可有盈無絀所有頭等學堂應卽照前北洋大臣李批準周前道原擬以博文書院房屋爲專堂現經胡臬司顧全大局由糧臺設法籌款向銀行贖回作爲公產其屋價內原有總稅務司赫徳及津海關稅務司徳璀琳捐款在內如仍作學堂稅務司亦必樂從所需購辦格致化學器具書籍等項及聘請教習川資創辦應用之款不在常年經費之內查光緒十九年起至二十一年四月止米捐存銀八千餘兩擬卽在此款內核實動用二等學堂應覓地另行蓋造擬在開辦初年教習學生尙未齊全應余經費之內提用毋庸請發公款其房屋未造成之先應卽借用頭等學堂房屋甚寬足可敷用所有學堂事務任大責重必須遴選深通西學體用兼備之員總理方不致有名無實頭等學堂擬請憲臺札委二品銜候選道伍廷芳總理二等學堂擬請札委同知銜候補知縣蔡紹基總理擬訂請美國人丁家立爲總教習該堂延訂中西教習考取學生購辦機器書籍等事均由職道會商伍道蔡令及總教習於年內妥速開辦以免因循虛曠歲月向來學堂有會辦提調監督各名目今擬一槪刪除藉省開銷而杜紛雜謹繕呈章程淸折是否有當伏乞憲臺俯賜鑑核迅賜批示遵行並請奏明立案以垂久遠實爲公便肅此敬請勛安伏乞垂鑑

謹將擬設天津頭等二等學堂章程功課經費與總教習丁家立酌議各款分繕淸折恭呈鈞鑑

計開

頭等學堂章程

一頭等學堂因須分門別類洋教習擬請五名方能各擅所長是以常年經費甚巨勢難廣設現擬先在天津開設一處以爲規式

一房屋必須寬大擬卽就天津梁家園南圍墻外前津海關周道所議造之博文書院作爲北洋頭等學堂以期名副其實

一頭等學堂必須諳習西學之大員一人爲駐堂總辦尢必須熟習西學教習一人爲總教習所有學堂一切布置及銀錢各事均歸總辦管理所有學堂考核功課以及華洋教習勤惰學生去取均歸總教習管理遇有要事總辦總教習均當和衷商辦

一頭等學堂以選延教習挑取學生兩大端最爲緊要總教習不得稍有寬徇致負委任

一頭等學堂以四年爲一任是以總分教習均訂四年合同任滿去畱再行酌定

一頭等學堂第一年功課告竣後或欲將四年所定功課全行學習或欲專習一門均由總辦總教習察看學生資質再行酌定然一人之精力聰明祗有此數全學不如專學方能精進而免泛騖如學專門者則次年所學功課與原定功課稍有不同至第三四年所學功課與原定功課又相徑庭應俟屆時再行酌定

一頭等學堂常年經費應照第四年教習學生足額酌定數目其第一年至第三年學生未能足額教習無庸多請所節省之經費除另造二等學堂及每次考試花紅外其餘積存生息以備四年後挑選學生出洋川資經費

一格物學化學機器學等房創辦時均須預備機器式樣以備各學生閱視考據並學堂置辦書籍各圖所有經費應在常年經費之外開支

一學生將來由二等學生挑來者漢文自可講究現由粵滬等處挑來者恐漢文不能盡通是以漢文教習必須認眞訪延不可絲毫徇情

一漢文不做八股試帖專做策論以備考試實在學問經濟大約小學堂內四書古文均已讀過此外經史皆當擇要講讀

頭等學堂功課

歷年課程分四次第

第一年幾何學三角勾股學格物學筆繪圖各國史鑑作英文論翻譯英文

第二年駕駛量地法重學微分學格物學化學筆繪圖機器繪圖作英文論翻譯英文

第三年天文功程初學化學花艸學筆繪圖並機器繪圖作英文論翻譯英文

第四年金石學地學考究禽獸學萬國公法理財富國學作英文論翻譯英文字

專門學分爲五門

一工程學專教演習工程機器測量地學重學汽水學材料性質學橋梁房頂學開洞挖地學水力機器學

一電學深究電理學講究用電機理傳電力學電報並徳律風學電房演試

一礦務學深奧金石學化學礦務房演試測量礦苗礦務兼機器工程學

一機器學深奧重學材料勢力學機器汽水機器繪機器圖機器房演試

一律例學大淸律例各國通商條約萬國公法等

洋人教習五名

一工程學算學教習一名

一格物學化學教習一名

一礦務機器學地學教習一名

一機器學繪圖學教習一名

一律例學教習一名

華人教習漢文二名

一講讀經史之學

一講讀聖諭廣訓

一課策論

華人教習洋文六名

一華人洋文教習視其所通何學則由洋文總教習調度幫助洋人教習

頭等學堂經費

第一年

一華總辦一員每月薪水公費銀二百兩每年計銀二千四百兩

一洋人總教習一名每月薪水銀二百兩每年計銀二千四百兩

一格致學化學洋教習一名每月薪水銀二百兩每年計銀二千四百兩

一漢文教習一名每月薪水銀四十兩每年計銀四百八十兩

一華人洋文教習二名每人每月薪水銀一百兩每年計銀二千四百兩

一學生膏火三十名每名每月四兩每年計銀一千四百四十兩

一司事二名每月共薪水銀三十兩每年計銀三百六十兩

一總辦教習學生司事共三十六人膳費每年計銀一千二百六十兩

一書籍紙張筆墨等費每年約計銀二百兩

一聽差鐙油炭火雜款等費每年約計銀六百兩

共約計銀一萬三千九百四十兩遇閏按月照加

第一年比較第四年經費約省銀二萬五千五百四十四兩

第二年

一華總辦一員每月薪水公費銀二百兩每年計銀二千四百兩

一洋人總教習一名每月薪水銀二百兩每年計銀二千四百兩

一格致學化學洋教習一名每月薪水銀二百兩每年計銀二千四百兩

一工程學算學洋教習一名每月薪水銀二百兩每年計銀二千四百兩

一漢文教習二名每人每月薪水銀四十兩每年計銀九百六十兩

一華人洋文教習三名每人每月薪水銀一百兩每年計銀三千六百兩

一學生膏火三十名每人每月四兩三十名每人每月五兩每年計銀三千二百四十兩

一司事二名每月共薪水銀三十兩每年計銀三百六十兩

一總辦教習學生司事共六十八人膳費每年計銀二千三百七十六兩

一書籍紙張筆墨等費每年約計銀四百兩

一聽差油鐙炭火雜款等費每年約計銀六百兩

共約計銀二萬一千一百三十六兩遇閏按月照加

第二年比較第四年約費約省銀一萬八千三百四十八兩

第三年

一華總辦一員每月薪水公費銀二百兩每年計銀二千四百兩

一洋人總教習一名每月薪水銀二百兩每年計銀二千四百兩

一洋人分門教習五名每人每月薪水銀二百兩每年計銀一萬二千兩

一漢文教習二名每人每月薪水銀四十兩每年計銀九百六十兩

一華人洋文教習四名每人每月薪水銀一百兩每年計銀四千八百兩

一學生膏火三十名每人每月四兩三十名每人每月五兩三十名每人每月六兩每年計銀五千四百兩

一司事二名每月共薪水銀三十兩每年計銀三百六十兩

一總辦教習學生司事共九十九人膳費每年計銀三千四百九十二兩

一書籍紙張筆墨等費每年約計銀六百兩

一聽差鐙油炭火雜款等費每年約計銀八百兩

共約計銀三萬三千二百十二兩遇閏按月照加

第三年比較第四年經費約省銀六千二百七十二兩

第四年

一華總辦一員每月薪水公費銀二百兩每年計銀二千四百兩

一洋人總教習一名每月薪水銀二百兩每年計銀二千四百兩

一洋人分門教習五名每人每月薪水銀二百兩每年計銀一萬二千兩

一漢文教習二名每人每月薪水銀四十兩每年計銀九百六十兩

一華人洋文教習六名每人每月薪水銀一百兩每年計銀七千二百兩

一學生膏火三十名每人每月四兩三十名每人每月五兩三十名每人每月六兩三十名每人每月七兩每年計銀七千九百二十兩

一司事二名每月共薪水銀三十兩每年計銀三百六十兩

一總辦教習學生司事共一百三十一人膳費每年計銀四千六百四十四兩

一書籍紙張筆墨等費每年約計銀八百兩

一聽差鐙油炭火雜款等費每年約計銀八百兩

共約計銀三萬九千四百九十四兩遇閏按月照加

計開

二等學堂章程

一二等學堂卽外國所稱小學堂日本一國不下數百處西學之根柢皆從此起現擬先在天津開設一處以後由各省會推而至於各郡縣由各通商口岸推而至於各鎭市官紳商富皆可仿照集資開辦輕而易舉

一凡欲入二等學堂之學生自十三歲起至十五歲止按其年歲考其讀過四書並通一二經文理稍順者酌量收錄十三歲以下十五歲以上者俱不收入

一二等學堂之學生照章須學西文四年方能挑入頭等學堂現因頭等學堂來年亟須挑選不得已本年先選已通西文學生九十名以充頭二三班之額至來年起每年挑選三十名以補四班之額

一房屋必須另造現因頭等學堂人未齊集尙可暫借博文書院房屋以一院分作兩堂足敷布置來年另行擇地購造須能容學生一百二十名之用

一二等學堂必須諳習西學之員一人爲駐堂總辦所有學堂一切布置及銀錢各事均歸總辦管理所有學堂考核功課以及教習勤惰學生優劣均歸總教習考核遇有要事總辦總教習均當和衷商辦

一二等學堂以選延教習挑取學生兩大端最爲緊要總教習不得稍有寬徇致負委任

一二等學堂洋文教習均用華人每班須用英文正教習一名幫教習一名必須學業充足故不得不酌寬薪水如四年任滿所教學生堪勝頭等之選準由總辦詳請從優保獎

一二等學堂漢文教習每班須用一名必須認眞訪延品學兼優精神充足者方能講學得力不得絲毫徇情

一漢文不做八股試帖專做策論以備考試實在學問經濟第一年現選學生九十名皆自外來漢文必淺尢應認眞講誦以立造就根基

一二等學堂之學生每月貼膳銀二兩第一年學生每人每月膏火銀一兩第二年學生每人每月一兩五錢第三年學生每人每月二兩第四年學生每人每月二兩五錢俟風气大開鹹知西學有進身之階漸推漸廣膏火或酌裁

二等學堂功課

歷年課程分四次第

第一年英文初學淺書英文功課書英字拼法朗誦書課數學

第二年英文文法英字文拼法朗誦書課英文尺牘翻譯英文數學並量法啟蒙

第三年英文講解文法各國史鑑地輿學英文官商尺牘翻譯英文代數學

第四年各國史鑑坡魯伯斯第一年格物書英文尺牘翻譯英文平面量地法

洋文華教習八名

一四班每班英文正教習一幫教習一名

漢文華教習四名

一講讀四書經史之學

一講讀聖諭廣訓

一課策論

二等學堂經費

以第二年核算

一華總辦一員每月薪水銀六十兩每年計銀七百二十兩

一漢文華教習四人每人每月薪水銀二十兩每年計銀九百六十兩

第一年少一人可節省銀二百四十兩

一洋文華教習四人每人每月薪水銀五十兩每年計銀二千四百兩

第一年少一人可節省銀六百兩

一洋文幫教習四人每人每月薪水銀二十五兩每年計銀一千二百兩

第一年少一人可節省銀三百兩

一學生膏火一百二十名每年計銀二千五百二十兩

第一年少第四班三十名可節省銀三百六十兩

一司事一人每月薪水銀十五兩每年計銀一百八十兩

一總辦教習學生司事共一百三十四人膳費每年計銀四千八百二十四兩

第一年少三十三人可節省銀一千一百八十八兩

一書籍紙張筆墨等費每年約計銀六百兩

一聽差鐙油炭火雜費每年約計銀六百兩

自第二年起每年經費共約計銀一萬四千四兩

第一年計可節省銀二千六百八十八兩

凡頭等二等歷年經費祗能約核銀數此外如有額外用款實難節省者應在開辦初年節存經費之內稟請批準開支所有收支各款按月由堂申報北洋大臣一次並咨津海關道衙門招商局電報局一次至一年期滿將學生功課等第及收支經費刊布一次以備中外考核

以上頭等二等學堂章程功課經費各條皆就目前擬議具陳深恐未盡確當如開辦後須有變通之處應準隨時稟商補定以期精益求精合聲明

江南儲材學堂章程一江南奏設儲材學堂定學生額一百二十名分習英法徳日四國語言文字俟語言文字精通仿照漢儒專經分治律例賦稅輿圖翻書種植水利畜牧農器化學汽機礦務工程各國商務中國土貨錢幣貨物諸學惟其理法精密必須聰穎子弟方能學習除同文館學生歸並外業經於寧滬招選如額各生卽由家屬出具甘結塡明籍貫年貌三代並由保人出具身家淸白不奉異教保結其保遵照北洋定章以八月爲期甘保結式詳後學生到堂先試習三月再行甄別以定去畱如有口齒不淸資質魯鈍性情執拗不堪造就者無待甄別隨時剔退甘保二結髮還學生來堂出堂川資自備

一學堂分英法徳日四學各以三十人爲額學生試習期滿分別去畱後第其資質學問判定名次再照批定贍銀章程分別辦理其在堂試習未滿三月者只予飯食不給贍銀

一四學學生英文法文延洋教習兩員教授訂立合同合同詳後並有華幫教習兩員從旁助教徳文日文先以華幫教習兩員啟迪俟兩年後再延洋員四國之學均先以文法語言爲第一要義然後分授各課以重實學又以學生已窺見中學門徑每日攻中西課其致力以西六中四爲斷

一洋文功課二月朔起九月晦訖皆上午八點鐘開課十二點鐘止十月朔起正月晦訖皆上午八點半鐘開課其畢課時同漢文功課通年一點半鐘開課其畢課時二月至九月在五點半鐘十月至正月在五點鐘

一學堂設漢文教習六員分時講授經史及春秋左傳戰國策諸書有益經濟之文以擴知識每月逢初八日十八日命題作小課由教習點竄評閱其有年齒較文理尙遜未能作文與論者發給讀書日記一本令其逐日書所見聞及所心得札記於冊祇求明晰以期逐漸通順每屆月杪呈閱

一各生立品勵學責在漢文教習各發給學行記一冊內列諸生姓名由教習隨時體驗學業之勤惰行爲之敬肆分別優劣加以考語月杪送總辦察閱優者記之遇有小過罰贍準予抵銷劣者匯俟季考剔退

一各生於旁晚於學時準在堂內散步不準出堂上燈後應在本房研習日間所授功課以備明晨問答如洋漢文有不解之處準赴教習處請質不準串房致擾他人功課

一每逢房虛昴星日照西例休息淸明端午中秋冬至萬壽及西曆元旦各給假一日年假二十日暑假二十日年假定以臘月二十日放學正月十一日開館暑假俟气候酷暑臨時牌示一日之假倘欲出門仍應告知委員傍晚不準在外住宿家在本城者始準住宿違者戒責記過

一本學堂照水師學堂例於正樓上恭設大成至聖先師孔子神像月朔辰刻啜粥後由師員等每率八學生登樓師長居前學生立後同時各行三跪九叩首禮是辰先於庭院序班次第登樓以昭肅穆是朔漢文功課該教習敬宣聖諭廣訓庭訓格言再十一月初四日聖誕行禮如前

一各生平日不準請假致誤功課惟於完姻父母之喪承重喪均準酌量原籍遠近準予給假假期內仍應停給贍銀逾限回堂按日罰贍其餘期功之喪一槪不準假回

一各生畱堂後中途不得告退如遇病請假須由學堂官醫驗明屬實始準停課如查出托病請假除飭令仍進講捨外並罰贍銀

一漢文教習遇大比之年欲應試者須預先稟明總辦覓定代庖方行準假外籍準假一月本籍準假二十日學生已入泮願應鄕試者給假日同學生有應院試者由漢文教習察其平日漢文造詣若何如能應試始準假回以免徒勞而重堂課

一學生中西功課兼營並習刻無暇晷倘因功課較繁畏難逃學抑或學習兩三年後洋文粗通藉端滋事希冀斥退另圖生理除將該生革退外仍行縣提其家屬追繳歷領贍銀及已用火食銀兩並著攤賠本堂虛縻公費以警效尢

一學堂購備中國各種書籍系屬學生公用祗準借看借鈔極應珍惜不得污損鈔閱畢隨時交還管理之員收儲

一學堂應用洋書紙筆及茶葉燈油均由學備辦

一學堂各屋瑣雜操作專雇聽差伺應不得私自添人學生有寄信等事不得任意遣聽差出外應交委員匯齊辦理亦不準自托寄信等事私行出堂

一學生條規懸示堂中違者輕則罰贍一日二日三日不等如有意外重過非罰贍可了者則記大過一次一年之中大過記至五次無優抵銷則是不能悛攺應卽革退除飭追贍銀火食外並著攤賠本堂按月虛縻公費此條與第六條第十三條參看

一學生在堂每年分春夏冬按季考試由總辦監考校閱試卷統核分數酌擬甲乙匯呈南洋大臣鑑定發回榜示分別獎賞其秋季大考由總辦申請南洋大臣定期臨堂考試屢列前茅者除加給獎銀外再於大考後賞給功名以重作育而示鼓勵

一每月月課定二十八日考洋文二十九日考漢文皆辰刻命題酉初繳卷卽由洋漢教習監倘此二日中值休息之日大建則移下一日小建則推上一日

一每月初八日十八日下午漢文教習停課命題面試論說詩文各做一種祗求文義通順事理條達字數不必過多謄淸繳卷以旁晚爲度是午前西課不輟

一月課各卷洋文由該國教習擬定甲乙漢文由該管教習先行閱看於初二日上午齊集公所彼此互閱統擬甲乙所有漢洋各卷均於初三上午送呈總辦以便評定榜示

一月課季課不準借端躲避如遇病假俟痊愈補考方準照領膏火

一學生中如有學業優長可備器使者由各該管教習察實隨時記名於冊是之謂記優記優一次準與記過一次抵銷一年之中全優無過者特稟總辦另加上考詳請存記以示鼓勵

一學生自開館肄業之日起至三年期滿大考如學有明效月試屢列髙等者應遵照奏議給予科名仕進之階近復特奉南洋大臣劉批準準照皖章給予監生準其一體鄕試以示鼓勵

一西學日見其重本學堂旣設或有他省咨調學生充當差使者當由洋漢教習擇尢稟明總辦發給憑單憑單式詳後詳奉南洋大臣批準始可前往如指名咨調亦由洋漢教習察實稟核如學力未充則遜謝不敏以優者應之

一章程內如有未盡事宜隨時稟請南洋大臣核定補入一體遵行

附甘結式

具甘結

今結得

現年歲

省府

縣人系

之

蒙

江南儲材學堂考充學生入堂肄業自應遵照章程規條平日不得請假曠課如因資質魯鈍學無成效隨聽剔退如有違犯堂規亦聽分別輕重訓責懲誡將來學業有成聽候位置斷不敢托故告退或潛逃徙業亦不敢有意滋事希冀斥退暗遂私圖倘有此等情節應聽

儲材學堂斥革追繳歷領贍銀火食並認賠華洋各教習薪水及在堂虛縻書籍紙筆各件等費按月攤銀若干計數照繳不得短少倘敢抗違聽憑究辦除保人取具保結外所具甘結是實

三代均塡注存歿

曾祖父母

祖父母

父母

光緒二十三年

月

日具甘結

家住

附保結式

具保結

今結得

蒙

江南儲材學堂考取入堂肄業該學生系

之

除由該家屬出具甘結外查該生實系身家淸白並無公私過犯以及崇奉異教不敢朦混如該生學業有成托故告退或潛逃徙業或在堂有意滋事希冀斥退暗遂私圖等情遵聽斥革責成保人著落家屬追繳歷領贍銀火食並認賠華洋各教習薪水及在堂虛縻書籍紙筆各件等費按月攤銀若干按照在堂日期計數照繳不得短少倘敢抗違惟保人是問所具保結是實

光緒二十三年

月

日具保結

附憑單式

江南儲材學堂

爲

給憑事照得江南

奏設儲材學堂分習英法徳日四國語言文字查有學生

現年

歲系

省

府

縣自光緒

年進堂學習文遵照學規功課並無過犯其洋學工夫分數在

中學工夫

此皆洋漢教習歷試實在憑據玆準

應由本總辦覆加看語看得學生

堪充

差使除詳奉

南洋大臣批準外相應給憑前往務當勤愼供差毋荒學業須至憑者

右仰文學生

收執

光緒

年

月

日給

第

號

附合同式

江南儲材學堂延訂洋教習合同

一江南儲材學堂總辦楊道臺奉兩江督憲之命訂定某國人姓名爲某文教習訓課學生三十名自到堂受事之日起以三年爲限

一該教習薪水每月議定曹平銀一百六十兩自到堂之日起支系照中歷按月支給一切火食用僕廚丁馬匹醫藥煤柴等項均該教習自辦學堂不再供給惟冬月室鑪取暖之煤準由官給

一該教習應聽總辦約束調度至堂中公務該教習不得干預

一該教習受訂後限內不得再受他人之聘並爲人料理各事

一現在某文學生皆因曾在同文館肄業已學有門徑與初學有間應由該教習到堂考試分別頭二三班應課何書卽由該教習詳細酌定稟請總辦核辦

一該教習每日教授功課幾點鐘應俟該教習考試後稟商總辦定奪每日課畢任其歸寓自由至其所授功課應聽派員稽查

一該教習每日訓課如學生有疑難之處應聽其從容請益不得以已教生厭煩心

一該教習不得教導耶穌天主教中事理

一該教習應將所教各生按日功課分數逐日登冊分別優劣月杪呈於總辦以憑察核

一所教學生應用洋書圖籍等項須隨時預期開單稟知以便購辦發給

一學生有過該教習只可面加訓飭告知總辦按章辦理不得撻撲免生事端至學生犯規經總辦汰退該教習不得請畱

一該教習如有心得及有益學堂之舉應具函牘稟明總辦核辦卽由總辦調度不得徑達上憲以杜越俎

一每年假期如年假二十日暑假二十日淸明端午中秋冬至萬壽西曆元旦各一日及每月房虛昴星值日卽禮拜日此外之日皆有功課不得曠誤

一本學堂特造洋式樓房該教習派住一撞卽一樓一底至細崽住屋房皆由官給如該教習有洋婦子女官撥房屋不敷居住本堂不能增建由該教習自行料理

一本堂只準該教習帶洋眷子女不準中國婦人入堂居住以避嫌疑

一如三年限內遇有意想不到之事中國大憲欲停辦學堂因將該教習裁撤則給該教習貼薪四个月計曹平銀六百四十兩若限內該教習始勤終怠教訓不力或肆意妄爲不聽總辦約束調度或擅責學生致生事端則卽行撤退不給以上所言貼薪銀兩

一該教習如因教授出力或致疾身故中國給予賞照薪水銀四个月

一如該教習患病在三禮拜內準其輟教三禮拜外應由該教習另延替人來堂教授以免曠課其替人薪水本堂不管惟來寧川資準由官給

一合同書華洋合璧兩分一存學堂一給該教習以昭信守

大淸光緒二十三年六月

日儲材學堂總辦楊押

西曆一千八百九十七年七月

日某文教習名押

一各生每晨七點鐘聞鉦四聲卽起盥七點半鐘聞鉦二聲齊赴飯廳啜粥八點鐘聞鉦三聲入洋文講捨十二點鐘出講捨二十分鐘聞鉦二聲齊赴飯廳午膳一點半鐘聞鉦三聲入漢文講捨五點半鐘出講捨以上所定時刻系自二月起至九月爲然如十月至正月晷景較短則七點半鐘起身八點啜粥八點半鐘入洋文講捨五點鐘出漢文講捨蓋孟冬至孟春中西功課每日各少半點鐘六點鐘聞鉦二聲赴飯廳晚膳用膳後準在堂內散步不準出門各生在房誦習日間所授漢洋文功課如有疑難趨赴教習前請質不準藉此互相串房致擾他人功課夜間九點三刻由該管稽查委員點名十點鐘一律息燈安睡如十點鐘後有不息燈者稽查委員查出卽行申飭先記微過屢犯者戒責記過

一各生在講捨授課之時均宜端坐靜聽其未能明曉者就前從容請質不得傲慢呼問謄正課本呈請中外教習閱政凡攺正之字不準再錯洋文學某國文卽用某國語對答漢文則用官音

一講捨習課派定書桌編列號目學生功課由洋文教習各立分數簿一冊每項以二十分爲額每禮拜六晚匯結按分數多寡以定名次開單給閱禮拜一入堂各生卽按名次定坐不準紊亂違者戒責板上功課圖式在後排觀看不淸應回明至前詳視

一各生皆屬少年气質未化約有三種曰紈气世家子弟曰寒酸气寒士子弟曰市井气商賈子弟尢當痛自洗伐潛移默化此後學與年進尢宜戒除名士气學究气江湖气人苦不自知愼勿河漢斯言也

一學以專精爲貴學生旣派定習某國語言文字不得見﹝異﹞﹝思﹞思遷從同學中偸習別國文語致蹈不專不精之獘

一教習於各生學行均應稽察如有惰傲不馴應卽當面申飭仍注入學行記如不悛攺斟酌輕重稟明總辦分別戒責記過情節較重者斥革

一學生勸懲以功過爲定特立功過冊由稽查委員掌之隨時登記月杪呈於總辦分別賞罰

一洋文書籍筆墨紙張儀器等件均由教習核明轉發立簿記數紙本只準鈔寫功課繪畫艸圖本上編號書名視功課多寡以定本數不得浪費違者照價扣償鉛筆等物亦應用完驗明再給

一學生臨摹法帖應在漢文講捨某生某刻屆時派定

一學堂中西功課教習不能爲一人指授諸生一日不到卽少一日課程倘有托病借故曠課一日扣贍一日所扣贍銀畱存按季攤賞一季之中無一日曠課各生以示激勸如因眞病曠課應由教習酌核辦理

一兩生同住一房每房各備箕帚二事逐日淸晨由兩生認定雙單日輪流灑掃積垢在箕卽由該聽差掀出蓋灑掃本古弟子職本堂旣不習武借此寓勞亦佳若責成聽差打掃勢必於學生未起身前進房諸多不便各生切勿推諉懶惰致令房中積穢違者戒責

一各生在房不準髙談歌唱酣身六博並不準觀看小說閒書違者戒責

一每日三餐由教習委員率各生齊赴飯廳同食俾知飯膳精粗學生謹肆各生入飯廳按次坐定毋得喧嚷廚司具膳如有粗惡偸減等獘由各員稟知懲處學生不得私行爭

一飲食之道無非補益身內鄕黨記孔子不多食泰西生家言凡食物須量其胃汁之能化與否多食則反有害各生宜知此意

一學生住房門首俱掛名牌每夜委員查點不到者戒責

一講捨內不準吸水旱煙不備茶水如遇暑天祗備茶缸於門外聽各生取飲

一學生遇官假之日如家在近處準其歸省假滿回堂不準逾期逾期者記微過逾五日以外者記過卽罰曠日贍銀逾十日以外者記大過並罰曠日贍銀如家在遠處仍在堂住宿日間出堂仍應稟明請假登號倘有在外滋事查出分別輕重懲辦

一學堂爲禮法之所而應對進退尢爲弟子職各學生於總辦教習前均宜執師生禮總辦竟稱總辦教習則稱老師或稱先生如或相遇應垂手侍立與言則敬對不言則趨退其於洋教習則舉手加額作禮

一學生遇有疾病應請本堂官醫診治書立病據送交稽查委員核準轉告教習登入病假簿微有感冒照常入堂免致荒業實在病重亦由官醫出具據條送稽查委員轉呈總辦核準方許回家調養痊日卽來如有藉延查明懲辦

一學生親友無故不準來堂探望如實有事來望準報明號房通知俟功課完時招出廳前話旣不準引入住房亦不準久坐畱飯如因學生有病特來看視病者不可以風始準稟明委員引入住房探問

一學生平時不準請假如有必須請假之事假期內亦應停給贍銀

一學堂公中院落專夫打掃各生住房前廊天井卽由該管稽查委員令該聽差糞除潔淨學生十五人派撥聽差一名由堂發給工食如服役不勤許各生稟請稽查委員查明申飭學生亦不得爲一人之事喚遣出門如欲更換須五六人合詞公稟至聽差如有要事告假必先覓到替工由該管委員核奪如有別故違犯輕則斥革重則棍責驅逐

一休息之日如掛號外出午晚飯已過時不準另開

一各學生各派定用器不準擅占彊奪各人衣服對像亦宜自己小心照管以防遺失

一學生被褥衣服均須勤洗費由自給身體亦宜時時滌垢浴水官備七日薙發一次費亦自給凡隨地皆宜潔淨私便當就公設溺器毋得任意隨處解泄致釀穢生疾

一本學堂培養人材固以學業爲急而尢重徳行蓋徳才兼全者始成大器尙徳行者必不犯規各生等務宜自愛切勿自作聰明偶爾嘗試致蹈斥革追繳贍銀火食並著賠公費以貽不齒之羞

湖南時務學堂公啟今日之事岌岌哉一蹶再蹶輸幣割地刳肉飼虎身肉有盡而虎欲無饜他日之患害其十倍於今日者且日出而未有已也故不攘彜則無中國𨿽然今之所謂彜者非若漢唐之間匈奴回鶻之族遊牧之種水艸之性無有典章制度才術械器可以虛威詟而制梃治也其政治具有條理其學問具有本末其富彊者皆其外見之迹而其所以富彊千綱萬目皆經數十國數百年數千萬人互爲講求轉相仿效而始有今日攘云攘云蓋其難哉彼日本以攘彜立國者也慶應末葉舉國之士裂攘臂以言鎖港及明治維新幡然攺圖廣開學校悉師西法十年之後風气大成遂有今日而推原功首則一切更革皆由尊攘黨人爲之倡蓋攘彜之道未有善於是者也吾湘以士气聞天下通商數十載西人足迹交中國惟於楚地幾不敢越半步論者謂志气之盛魄力之厚視日本之言鎖港者殆將過之於是海內海外遂咸以守舊目湘士然竊聞吾鄕先輩若魏默深郭筠仙曾劼剛諸先生咸於天下不講西學之日受怨謗忍尢詬毅然慨然以倡此義至今天下之講西學者則靡不宗諸先生烏在湘人之爲守舊也且如日本前事𨿽守舊何害其守愈篤者其變亦愈誠吾湘變則中國變吾湘立則中國存用可用之士气開未開之民智其以視今日之日本寧有讓焉寧有讓焉今事變益急天子宵旰單慮惟廣立學校培植人才爲自彊本計累降綸綍布此義於天下江淮閩浙秦晉鄂蜀聞風興起雲鱗漇萃而吾湘以雕敝之餘未克具舉今值制軍張公中丞陳公督學江公咸以一時通人提倡新政嘉惠斯土吾湘士及今不思自厲上無以宣聖天子作育之化中無以答賢有司宏獎之雅下無以塞薄海豪傑敬畏想望之心是用簪萃同人共昌斯舉將聘達人以主講授選聰俊以充生徒藏書籍以備觀摩置圖器以資試驗常年之費歲以數萬亦旣呈請大吏將東徵籌餉部議加增鹽釐已收未繳之項撥歸堂中藉充歲費然艸創伊始構造房屋購置書器需費極繁開辦不易蓋聞千金之裘非一腋所集萬間之廈非獨木所成凡我同志遠念敵王所愾之義近思維桑與梓之情大爲彊國保種之謀小爲育子克家之計其家有樂於是歟維持大局提倡盛舉食毛踐土咸有責焉已耳昔道咸之亂惟我湘士翼戴王室厥功最髙天下稱之自今以往其禍害益烈其待才益急其戡定益難惟我湘士其寧能自棄焉獎掖之而財成之是在君子

學校餘論

梁啟超

軍興以前中國之學堂惟有同文館廣方言館等所在屈指可數生徒不滿千計是以梁啟超憂之軍興以後廟謨諄諄野議繽繽則咸以振興學校爲第一義上自京師下及省會訖於巖邑兩歲之間踵武數十其以故有書院攺課增課者稱是其倡議而未成成而未及知者亦稱是𨿽比之泰東西各國萬不逮一然風气之開不可謂無其幾也然而梁啟超愈益憂之憂之柰何曰今之以學校爲第一義者豈不以育人才乎哉𨿽然彼向之同文館水師學堂等其設心也曷嘗不惟育才之爲務然至今數十年未嘗有非常之才出乎其間以效用於天下天下所共聞也今之興學堂者其意寧不曰吾今之爲此必有以異於彼所云也然而吾竊量其它日之所成就必無以遠過於彼且猶或弗逮何也表正者影直表迻者景邪此公理之易明者也彼同文館等之設其原奏檔案所稱不過以交涉日夥鞮寄需人思通其語言毋受蒙蔽故其所成就上焉者足備總署使館之翻譯下焉者可充海關洋行之通事彼其所求之者固如是而已故𨿽以丁韙良傅蘭雅等爲之教習不可謂非彼中文學之士然而所成卒不過是何也所以爲教者未得其道也今教之之道舉無以過於彼而教習之才又遠出丁傅下其聘用西人者半屬無賴之工匠不學之教士其用華人者則皆向者諸館之學生學焉而未成成焉而不適於用者也其尢下者香港寧波之衣食於西人者也教之之道旣如彼教之之人復如此以故吾敢量其它日之所成且或弗逮也夫所謂教之未得其道者何也自古未有不通他國之學而能通本國之學者亦未有不通本國之學而能通他國之學者西人之教也先學本國本法乃進求萬國文法先受本國輿地史誌教宗性理乃進求萬國輿地史誌教宗性理此各國學校之所同也今中國之爲洋學者其能識華字聯綴書成俗語者十而四五焉其能通華文文法者百而四五焉其能言中國輿地史誌教宗性理者殆幾絕也此其故何也彼設學之始其意以爲吾之教此輩也不過責之以譯文傳語爲交涉之間所有事若夫經世之義齊治平之道別有所謂揣摩講章唾掇甲第之人以講求之而不修必以望之於此輩故其學中所設𨿽有華文功課一門不過循例奉行苟以塞責實則視爲無足重輕之事其西文總教習等旣於中學毫髮未有所聞而其所謂華文分教習者又大半鄕曲學究抱兔園冊子謂爲絕學以此而欲造人才烏可得也然使於中學𨿽不甚厝意而於西學實有所大成猶可言也凡學西文者大率五六年後乃始能盡通其文規可以讀其書知其義無所於閡而今之治此學者往往學四五年輒以譯人之才囂然自大出而謀衣食自此以往卽與學絕而究其前數年所學者不過語句拼字文法之類去西學尙遠甚今夫能作華語粗解華文之人不能命爲中學之人才此五尺之童之所共明也然則能作西語粗解華文之人不能命爲西學之人才昭昭然矣故恆有彜其語彜其服日以西學自鳴於口岸而叩以彼中政治學術形勢情實其所見聞視我輩之待命舌人者尙或有閒何則學與不學之異也夫此四五年之間於中國之學旣已循例若贅閣束一切則其所誦經書只能謂之認字其所課策論只能謂之習文法而絕不能謂之中學其西學亦然極其能事乃亦不過在認字與習文法之二事是直謂之未學焉可已

今以國家之所旁求天下之所側望翹首企踵以謂他日撥亂反正之才將取於是而其究竟乃卒歸於未學此余所以悁悁而悲也然則柰何曰無徒重西文教習而必聘通儒爲華文教習以立其本無僅學西文而必各持一專門之西學以致其用斯二義者立夫乃謂之學今日之學當以政學爲主義以藝學爲附庸政學之成較易藝學之成較難政學之用較廣藝學之用較狹使其國有政才而無藝才也則行政之人振興藝事直易易耳卽不爾而借才異地用客卿而操縱之無所不可也使其國有藝才而無政才也則絕技𨿽多執政者不知所以用之其終也必爲他人所用今之中國其習專門之業稍有成就散而處於歐墨各國者固不乏人獨其講求古今中外治天下之道深知其意者殆不多見此所以𨿽有一二藝才而卒無用也抑欲爲藝學者奉一專門名家之西人以爲師𨿽於中國之學不識一字可也欲爲政學者必於中國前古之積獘知其所以然近今之情勢知其所終極故非深於中學者不能治此業彼夫西人之箸書爲我借箸者與今世所謂洋務中人介於達官市儈之間而日日攘臂言新法者其於西政非不少有所知也而於吾中國之情勢政俗未嘗通習則其言也必窒礙不可行非不可行也行之而不知其本不以其道也於是有志經世者或取其言而試行之一行而不效則反以爲新法之罪近今之大局未始不壞於此也故今日欲儲人才必以通習六經經世之義歷代掌故之知其所以然之故而參合之於西政以求致用者爲第一等求之古人則有若漢之長沙子政武侯秦之景略後周之王朴宋之荊公夾漈永嘉元之貴與明之姚江國朝之船山梨洲亭林默深庶幾近之求之西域則彼中政治學院之制略以公理人與人相處所用謂之公理公法國與國相處所用謂之公法實亦公理耳之書爲經以希臘羅馬古史爲緯以近政近事爲用其學焉而成者則於治天下之道及古人治天下之法與夫治今日之天下所當有事若集兩造而辧曲直陳緇羔而指白黑故入官以後敷政優優所謂學其所用用其所學以故縫掖之間無棄才而國家收養士之效日本之當路知此義變法則獨先學校學校則首重政治采歐洲之法而行之以日本之道是以不三十年而崛起於東瀛也今中國而不思自彊則已苟猶思之其必自興政學始宜以六經諸子爲經經學必以子學相輔然後知經學之用諸子亦皆欲以所學易天下者也而以西人公理公法之書輔之以求治天下之道以歷朝掌故爲緯而以希臘羅馬古史輔之以求古人治天下之法以按切當今時勢爲用而以各國近政近事輔之以求治今日之天下所當有事苟由此道得師而教之使學者知今日之制度何者合於古何者戾於古何者當復古何者當變古古人之制度何者視今日爲善何者視今日爲不善何者可行於今日何者不可行於今日西人之制度何者可行於中國何者不可行於中國何者宜緩何者宜急條理萬端燭照數計成竹在胸遇事不撓此學若成則眞今日救時之良才也易曰正其本萬事理失之毫釐繆以千里不此之務則𨿽縻巨萬之資竭數十年之力僅爲洋人廣蓄買辦之才靡捄於國靡造於民吾恐它日必有達識之士以學堂爲詬病者彼海軍一政日本講之而得彊中國講之而得削其名不殊其實大異烏乎其無使今日之學堂等於昔日之海軍也問者曰子偏重政學子薄藝學乎藝學者西人所以致富彊之原也釋之曰予烏敢薄藝學顧欲治藝學者必廣備諸器以藉試驗歷履諸地以資測勘教習必分請顓門學生必儲之綺歲吾度今者諸學生經費之所入尙未足以語於此也若治政學者則坐一室可以知四海陳籍可以得折衷𨿽十室之邑中人之產猶能舉之故吾謂政學之成較易藝學之成較難也若夫有大力者能博物之院開比較之廠聚其才俊以前民用此又國之命也夫烏得而薄之吾直異夫今之言學堂者上焉於政無所達下焉於藝無所成而徒考績於口舌之間自畫於同文方言之一義而欲以天下才望之於其徒也

論科舉

梁啟超

科舉敝政乎科舉法之最善者也古者世卿春秋議之譏世卿所以立科舉也世卿之敝世家之子不必讀書不必知學𨿽騃愚佚亦循例入政則求讀書求知學者必少如是故上無才齊民之裔𨿽復讀書𨿽復知學而格於品第末從得官則求讀書求知學者亦少如是故下無才上下無才國之大患也科舉立斯二敝革矣故世卿爲據亂世之政科舉爲升平世之政

古者科舉皆出學校學校制廢而科舉始敝矣古者家有熟黨有庠術有序國有學州有黨正遂師鄕大夫皆其地之教師也見於周禮者皆言掌其地之教令王制所記有秀士選士俊士進士之號當其爲秀士也家黨術鄕教之國語齊桓公內正之法正月之朔鄕長復事君親問焉曰於子之鄕有居處好學慈孝於父母聰慧賢仁發聞於鄕裏者有則以告有而不以告謂之蔽明其罪五有司已於事而竣公又問焉曰於子之鄕有奉養股肱之力秀出於眾者有則以告有而不以告是謂蔽賢其罪五役官及五屬大夫復事公問之如初五屬大夫退而修教於其屬屬退而修縣縣縣退而修鄕鄕退而修卒卒退而修邑邑退而修家是故匹夫有善可得而舉也啟超案屬縣鄕卒邑家以周禮管子証之皆使教於其地者當其爲選士也司徒教之當其爲俊士也大樂正教之故升秀士於司徒者鄕大夫也尙書大傳七十而致仕老其鄕裏大夫爲父師士爲少師歲事已畢餘子皆入學啟超案古者鄕官皆以其鄕人爲之然則鄕大夫者皆老於其鄕之大夫也升選士於學者司徒也升俊士於司馬而告於王者大樂正也居處相邇耳目相習爲之師者當平居之時於士之徳行道藝孰髙孰下孰賢孰不肖固已孰察之而飫知之及大比之日書其賢者與其能者蓋教之有素非漫然決優劣於一二日之間而已自漢以後得天下者皆於馬上庠序之事未遑京師大學猶且議數十年不能定郡國之間尢無聞焉故𨿽有鄕舉裏選之名而於古人良法美意殆稍稍澌滅矣是以天子不能教士而惟立一榮途爲之標準以誘厲之天下之士趨焉班孟堅所謂利祿之路然矣於其時也或有碩儒巨子出乎其間代司徒樂正之權行學校之事綴學小生焉萃焉稟而受之至其人才盛衰則恆視國家所立之標準或善或不善以爲差𨿽然取士之與教士旣分其途則𨿽其所立標準極盡善美而於得人抑已難矣故兩漢辟舉之法其流獘乃至變爲九品中正蓋學校不立有司未嘗有人才之責一旦以考校賓興之事而受成於渺不相屬之刺史守相其安從知之而安從舉之是以不考實行專采虛望末流所屆乃至寒門貴族劃若鴻溝鄕舉裏選之敝極於時矣隋唐以後制科代興慮郡國之不實乃悉貢京師以一其權慮牧守之徇私乃專出侍臣以承其乏夫郡國之疏逖已遜於塾序而京師又加甚焉牧守之閡隔已異於學官而內臣又加甚焉舉一切耳目而寄之於虛空無薄之區於孔子舉爾所知之義其悖謬爲何如矣其疏逖而閡隔旣已如是則非惟實行無可見卽虛望亦無可聞於是其所立以爲標準者不得不在雕虫之技兔園之業狗曲之學蛙鳴之文上以鼓下下以應上父詔兄勉友習師傳𨿽有道藝非由此進不爲榮𨿽有豪傑非由此道不能進盡數十寒暑疲精敝神以從事於此間而得與不得尙在不可知之數故三代之盛天下之士無一人不能自成其才而國家不可勝用兩漢之間士民之失教而自棄者蓋有之矣苟其才學可備世用則無不可以自達降及後世豈惟不教又從而錮蔽之豈惟不用又從而摧殘之嗚呼其所餘能幾何哉故科舉合於學校則人才盛科舉離於學校則人才衰有科舉無學校則人才亡

科舉學校旣已分矣則其所立標準出於多途者其才稍盛出於一途者其才益衰此亦古今得失之林也故漢代以孝廉爲常科而其餘有所謂賢良方正者直言極諫者多不具徵明當世之務習先聖之術者元光五年文學髙第者有行義者茂才異倫者多不具徵可充博士位者陽朔二年勇猛知兵法者元延元年能直言通政事延於側陋可親民者建平元年明兵法有大慮者建平四年治獄平者元始二年通天文歷算鍾律方術本艸者元始五年而丞相辟掾亦有四科一曰徳行髙妙志節淸白二曰學通行修經中博士三曰明習法令足以決疑能按章覆問文中禦史四曰剛毅多遭事不惑明足斷材任三輔縣令光祿茂才亦有四行厚質朴謙遜節儉刺史移名亦有三等一明經二明律三能治劇其取之也或特詔徵或特科試或三府辟或公交車召或公卿郡國舉或遣持節察上或上書待詔或博士弟子射策或以技藝爲郎漢書衛綰傳或仕郡爲曹掾從事其科目與出身之多如此故天下之士皆能因其性之所近而各成其學學苟成矣則徵辟察舉交至未有不能自見者也故天下人人皆有用之器而國家不至以乏才爲患唐因隋制設六科一曰秀才二曰明經三曰進士四曰明法五曰明字六曰明算又有史科開元禮道舉童子學究等科其制科之名則多至百數見於困學紀聞者八十有六𨿽不免猥濫而一時賢俊如姚崇之下筆成章張九齡之道侔伊呂者往往出焉宋初繼軌亦有九經五經三史三禮三傳通禮初沿唐制試開元禮至開寶六年開寶通禮成乃攺科是歲以新書試問學究明經明法明醫宋史醫學初隸太常寺元禮間始置提舉判局以教之曰方脈科鍼科瘍科試題有六一墨義二脈義三大義四論方五假令六運气等科夫明經有科則士知守其教矣行義有科則人篤於行矣治劇有科則有司知盡心於民事矣明律治獄有科則政刑平矣兵法有科則多折衝之才矣開元禮通禮有科則士習於本朝掌故矣學究有科則可以爲人師矣技藝明算有科則制器前民矣明醫有科則人壽矣此諸科者今西方之國莫不有之若驟以語守舊之徒則將吐而棄之曰彜也彜也而不知皆吾中國所嘗行之者也惜乎徒懸其名未廣其用其所偏重乃專在進士一科遂令天下學子𨿽有絕學髙志不能不降心俯首以肆力於詩試帖括之業而通人碩儒蹉跎不第若韓愈劉蕡者猶不可數計馴至廉恥道喪請謁若固關節還往溫捲求知等名習焉不以爲怪榮途之狹人才之少風俗之壞蓋自千數百年以來矣宋熙寧間議建學校變貢舉罷詩賦問大義此三代之下一大舉動也惜荊公以無助而敗後人廢其學校之閎議而沿其經義之偏制謬種流傳遺毒遂日甚一日凡天下任舉一事必有本末荊公之議興學本也變科末也本旣不行徒用其未不成片段安得不敝荊公經義取士未敢謂爲善制而合科舉於學校則千古之偉論也當時舊執政之黨嘵嘵爭辯全屬意見之言其傳誦後世最近理而亂眞者蘇文忠公一疏也向嘗刺其紕謬而條辧之今錄於下當今之世其猶有援此等迂謬之論以相駁詰者可以此折之矣蘇氏曰得人之道在於知人知人之法在於責實使君相有知人之明朝廷有責實之政則胥吏皂隸未嘗無人而於學校貢舉乎𨿽用今之法臣以爲有餘使君相無知人之明朝廷無責實之政則公卿侍從常患無人學校貢舉乎𨿽復古之制臣以爲不足矣梁啟超曰君相𨿽曰知人若欲舉天下之士其才學之可任與否一望而盡得之𨿽堯湯臯禹吾知其不能矣則必寄耳目於公卿公卿寄之牧守牧守寄之令長令長可謂親民者也然其民之才智與其學行烏從而知之則非由學校不爲功也但言責實不言更新此固守舊家之常談也試問國家之取人非所以共政事乎政事之才不足而設學校以養之固其宜也今乃以詩賦帖括之濫劣冒其名而充其數則誰爲實而誰爲虛矣胥吏皁隸未嘗無人者古者卒史皆以通經之士爲之學校之功也公卿侍從常患無人者自其入學之始卽務爲阿世無用之學一旦得志安望其能匡時哉此無學校之敝也吾以爲蘇氏而不知此義則已茍其知之則當推求其所以然之故而瞿然於學校之興刻不容緩而尙暇爲駁議耶蘇氏曰夫時有可否物有興廢使三代聖人復生於今其選舉亦必有道何必由學乎梁啟超曰道有可與民變革者有不可與民變革者學而優則仕學而後入政此不可與民變革者也人民社稷何必讀書此孔子深惡痛絕之言而蘇氏乃摭拾之何爲也且所謂其選舉亦必有道者道果何若矣彊聖人而從我聖人豈任受之蘇氏曰且慶曆間嘗立學矣天下以爲太平可待至於今惟空名僅存今陛下必欲求徳行道藝之士責九年大成之業則將變今之禮易今之俗又當發民力以治宮室斂民財以養遊士而又時簡不帥教者屏之遠方徒爲紛紛其於慶曆之際何異梁啟超曰凡持議者但當論其事之是不是不當論其事之成不成學而不當立𨿽慶曆規模已定猶當廢之苟其當立前事何害且慶曆之僅存空名正坐朝廷不能責實之獘蘇氏何不申其責實之說議續舊緒顧乃因噎廢食也夫人才者國民之本學校者人才之本興學所以安國而長民也欲成大功不見小利𨿽稍勞費將焉避之且有司供給之需養兵饟饋之用每歲節其一二可以興學而有餘矣不彼之爭而斤斤然阻撓安國長民之舉果何心也範蔚宗推原漢法且謂傾而未顚抑而未墜出於黨錮諸賢心力之爲遊士果何負於人國乎先王之教其民若誨其子弟故旣有選秀之升而亦有不帥教之罰上下一體痛切相關此太平之所由也後世去古旣遠不明先王之意徒據今日之敝政以繩古制宜其以爲笑矣蘇氏曰夫欲興徳行在君人者修身以格致審好惡以表俗若欲設科立名以取之則是教天下相率而僞也上以孝取人則勇者割股怯者廬墓上以廉取人則敝車羸馬惡衣菲食凡可以中上意者無所不至徳行之獘一至於此梁啟超曰科名之不足以得賢才固也蓋其本原必在學校也若修身格物之說乃俗儒迂言能制人之口不能服人之心其於辯才斯爲下矣漢以孝廉取士而一代名節出焉𨿽云僞也其視唐之進士懷溫捲趨拜馬下者何如矣自魏武下令再三求負污辱之名見笑之行不仁不孝而有治國用兵之術者此後廉恥道喪播其流風極於五季其視割股廬墓惡衣菲食之爲僞者又何如矣蘇氏本以气節自任今乃以意見之故而發爲此言眞非吾之所敢聞也蘇氏曰𨿽知其無用然自祖宗以來莫之廢者以爲設法取士不過如此也梁啟超曰吾聞大易之義乾父之蠱謂之吉裕父之蠱謂之吝今旣謂爲無用則當更求其所謂有用者以匡厥不逮今乃悉舉而歸罪於祖宗以爲制度𨿽壞吾不任其咎此豈仁人孝子所忍言哉且祖宗之法非祖宗所自創也因前代之敝而已前代又因其前代之敝而已推而上之以至於古人立法之始則其法固未嘗如是也歷代相沿不思振刷逐漸流變遂成今日然則所謂法者不過成於泄沓庸臣之乎而非祖宗之意以爲不如是不可爲治也今樂於師庸臣而憚於法先王此太平之道所以千歲而不一遇也自漢迄今取士之法已不知幾易今乃謂不過如是其誰信之

閱數百載背元涉明薾靡疲敝迄於今世揣摩腔調言類俳優點名對簿若待囚虜擔簦累累狀等乞搜索挾書視同穿窬糊名摸索乃似賭博歸本重書若選鈔胥夫國家之取士取其才也取其學也取其行也今以俳優鈔胥畜之以囚虜乞穿窬賭博視之欲士之自愛欲國家之能受其用何可得也王介甫曰古者取士也寬其用之也嚴今取士也嚴其用之也寬吾請爲一說曰古者試士之具嚴其爲途也寬今試士之具寬其爲途也嚴今之所以進退天下者八股之文八韻之詩𨿽使伊呂管樂操觚爲之必無以遠過於金陳章羅而曲士陋儒剽竊模仿亦未嘗不可能之而有餘也故不必論其立法之善否但能使如其法中其程序者而後取之就其所取之人以爲比例則舉人之可以及第諸生之可以得解者皆當數千人矣而進士之額每科不過數百舉人之額每省不過數十則其餘數千人之見擯黜者安知無伊呂管樂之才而所取之數百數十安得無曲士陋儒以濫竽於其間也昔人論科舉之獘不一而以探籌之諭爲最當所謂非科舉之能得人才而奇才異能之人之能得科舉斯固然矣然奇才異能者固能得之闒冗污下者亦能得之則將何擇也今夫挾千金以求力士號於眾曰有能舉千鈞者致千金則彊有力之人立見矣號於眾曰有能勝匹雛者致百金則所懷之金頃刻而盡而賁獲之才未必能致也今之爲說者每以科第猥濫欲裁中額以淸其途不知由今之道無變今之法𨿽進士之額裁至數十舉人之額裁至數人而猥濫如故也徒使懷才之徒嵚奇抑鬱不能自達駸駸白首才气銷磨此所謂不揣其本而齊其末也吾蓋見夫綴學之子當其少年气盛未嘗不欲博通古今經營天下其意若曰吾姑降心於帖括之學得一第可以娛父母畜妻子然後從事於吾之所欲學而已當其應童子試也縣試數經月始畢又逾月而試之府府試數經月始畢又逾月而試之院三試竣事一年去其半矣旣以半年之力廢學以就試一經黜落則窮愁感嘆不能讀書而頹然以自放者又復數月感嘆旣已而縣試又至矣試不一試年不一年卽幸而入學而諸生得解之難其情形猶是也舉子得第之難其情形猶是也詞館得差之難其情形亦猶是也試事無窮已之日卽學子無休暇之時日月逝於上體貌衰於下而向之所謂博通古今經營四方者終未嘗獲一從事也若夫瑰瑋之士志气不衰衝決羅网自成其志者千百之中豈無一二人哉然其中材以下汨沒此間而不能救者何可勝道此一二人者苟非爲科舉所困而移其衝羅网之力量以從事於他端則其成就又當何如也故學校之盛中人亦進爲上材科舉之衰有志亦成爲無用其差數之相去如此其遠也

今內之有同文方言之館捨外之有出洋學習之生徒行之數十年而國家不獲人才之用蓋有由也昔俄主大彼得躬遊列國擇國中俊秀子弟使受業葡法之都歸而貴顯之布在朝邑俄遂以彊日本維新之始選髙才生就學歐洲學成反國因才委任今之伊藤榎本之徒皆昔日之學僮也而中國所謂洋務學生者竭其精力廢其生業離井去邑逾幼涉壯以從事於西學幸薄有成就謂可致身通顯光寵族遊及貿貿然歸乃置散投閒瓠落不用往往棲遲十載未獲一官上不足以盡學下不足以救饑寒千金屠龍成亦無益嗚呼人亦何樂而爲此勞勞哉夫國家之教之將爲用也教而不用則其教之之意何取也生徒之學之將效用也學而不見用則其學之之意何在也此眞吾之所不能解也或謂此輩之中求所謂奇才異能可以大用者蓋亦寡焉斯固然矣不知國家所重旣不在是舉國上才之人悉已爲功令所束縛帖括所驅役鬻身滅頂不能自拔孰肯棄其稽古之榮以俯焉而從事也故當其就學之始其與斯選者大半僅中人之才耳而自束髮以後又未嘗一教以中國義理之學徒混身洋飽染習气及至學成亦且視爲雜流不與士齒其不自愛固所宜也坐是之故而瑋偉絕特之徒益懲羹吹虀羞與噲伍是以此中人才日就寂寥也然二十年間其在西國學堂中考試前列領有學成憑據者往往有人而西人之達者亦每復嗟嘆謂震旦人才不下彼國然則出洋學生中之未嘗無才昭昭然矣顧乃束之髙閣聽其自窮自達不一過問於是有美國學生餬口無術投入某洋行爲買辦者有制造局匠師月俸四十金而爲西國某廠以二百金聘去者豪傑之士安得不短气有志之徒安得不裹足旣無細腰髙髻之倡重以棄鼎寶瓠之失不懷顧犬補牢之義徒效淵魚叢爵之愚猶復頓足搓手日日嘆息曰無人才無人才天下之人豈任受之

故欲興學校養人才以彊中國惟變科舉爲第一義大變則大效小變則小效綜而論之有三策焉何謂上策遠法三代近采泰西合科舉於學校自京師以訖州縣以次立大學小學聚天下之才教而後用之入小學者比諸生入大學者比舉人大學學成比進士選其尢異者出洋學習比庶吉士其餘歸內外戶刑工商各部任用比部曹庶吉士出洋三年學成而歸者授職比編檢學生業有定課考有定格在學四年而大試之以教習爲試官不限額不糊名凡自明以來取士之具取士之法千年積敝一旦廓淸而辭辟之則天下之士靡然向風八年之後人才盈廷矣所擬細章具詳下篇何謂中策若積習旣久未卽遽除取士之具未能盡變科舉學校未能遂合則莫如用漢唐之法多設諸科與今日帖括一科並行昔聖祖髙宗兩開博學鴻詞网羅俊良激厲後進故國朝人才以康乾兩世爲最盛此卽吾向者多途勝於一途之說也今請雜取前代之制立明經一科以暢達教恉闡發大義能以今日新政證合古經者爲及格明算一科以通中外算術引申其理神明其法者爲及格明字一科以能通中外語言文字能互翻者爲及格明法一科以通中外刑律斟酌適用者爲及格使絕域一科以能通各國公法各國條約章程才辯開敏者爲及格通禮一科以能讀皇朝三通大淸會典大淸通禮諳習掌故者爲及格技藝一科以能明格致制造之理自著新書制新器者爲及格學究一科以能通教學童之法者爲及格明醫一科以能通全體學識萬國藥方知中西病名證治者爲及格兵法一科以能諳操練法程識天下險要通船械制法者爲及格至其取之之法或如康乾鴻博故事特詔舉試或如近世算學舉人按省附考而要之必予以出身示以榮途給以翰林進士舉人之名準以一體鄕會朝殿之實著書可以入翰林上策可以蒙召見告之以用意之所重導之以利祿之所存則巖穴之間鄕邑之內與夫西學諸館及出洋學習之學生皆可因此以自達其未有成就者亦可以益厲於實學以爲天下用則其事甚順而其效亦甚捷何謂下策一仍今日取士之法而變其取士之具童子試非取錄經古者不得入學而經古一必試以中外政治得失時務要事算法格致等藝學鄕會試必三並重第一場試四書文五經文試帖各一首第二場試中外史學三首專問歷代五洲治亂存亡之故第三場試天算地輿聲光化電農礦商兵等專門聽人自仞一門分題試之各三首殿試一依漢策賢良故事專問當世之務對策者不拘格式不論楷法考試學差試差亦試以時務藝學各一篇破除成格一如殿試如是則向之攻八股哦八韻者必將稍稍捐其故業以從事於實學而得才必盛於向日

上策者三代之制也中策者漢唐之策也下策者宋元之遺也由上策者彊由中策者安由下策者存若夫守晚明之敝制棄歷朝之鴻矩狃百載之積習憚千夫之目議違作人之公理踵愚黔之故智則𨿽鐵艦闐海誰與爲戰槍如林誰與爲用數萬里地誰與爲守數百兆人誰與爲理傳曰子有美錦不使人學制焉言不學之人不可以共政事也今其用之也在彼而取之也在此是猶蒸沙而欲其成飯適燕而南其轅也豈不傎哉豈不傎哉

昔同治初葉恭親王等曾請選編檢庶常並五品以下由進士出身之京外各官及舉人恩拔副歲優貢等入同文館學習西藝給以廩俸予以升途原奏究澈利獘駁辧邪說語語適當切實可行恐外間見者尙少特照錄以饜眾覽其文曰臣等因制造機器必須講求天文算學議於同文館內添設一館等因於十一月初五日具奏奉旨依議欽此欽遵在案臣等伏查此次招考天文算學之議並非務奇好異震於西人術數之學也蓋以西人制器之法無不由度數而生今中國議欲講求制造輪船機器諸法苟不藉西士爲先導俾講明機巧之原制作之本竊恐師心自用枉費錢糧仍無裨於實際是以臣等衡量再三而有此奏論者不察必有以臣等此舉爲不急之務者必有以捨中法而從西人爲非者甚且有以中國人師法西人爲深可恥者此皆不識時務也夫中國之宜謀自彊至今日而已亟矣識時務者莫不以采西學制洋器爲自彊之道疆臣如左宗棠李鴻章等皆深明其理堅持其說時於奏牘中詳陳之上年李鴻章在上海設立機器局由京營揀派兵弁前往學習近日左宗棠亦請在閩設立藝局選少年穎悟子弟延聘洋人教以語言文字算法畫法以爲將來造輪船機器之本由此以觀是西學之不可不急爲肄習也固非臣等數人之私見矣或謂雇賃輪船購買洋槍各口均曾辦過旣便且省何必爲此勞賾不知中國所當學者固不止輪船槍一事卽以輪船槍而論雇買以應其用計𨿽便而法終在人講求以徹其原法旣明而用將在我蓋一則權宜之策一則久遠之謀孰得孰失不待辧而明矣至於以捨中法而從西人爲非亦臆說也查西術之借根實本於中術之天元彼中猶目爲東來法特其人性情縝密善於運思遂能推陳出新擅名海外耳其實法固中國之法也天文算法如此其餘亦無不如此中國創其法西人襲之中國儻能駕而上之則在我旣已洞悉根源遇事不必外求其利益正非淺鮮且西人之術我聖祖仁皇帝深韙之矣當時列在臺官垂爲時憲兼容並包智周無外本朝掌故亦不宜數典而忘六藝之中數居其一古者農夫戍卒皆識天文後世設爲厲禁知者始鮮我朝康熙年間除私習天文之禁由是人文蔚起天學盛行治經之儒皆兼治數各家著述考證俱精語曰一物不知儒者之恥士子出戶舉目見天顧不解列宿爲何物亦足羞也卽今日不設此館猶當肄業及之況乎懸的以招哉若夫以師法西人爲恥此其說尢謬夫天下之恥莫恥於不若人查西洋各國數十年來講求輪船之制互相師法制造日新東洋日本近亦遣人赴英國學其文字究其象數爲仿造輪船張本不數年亦必有成西洋各國雄長海邦各不相下者無論矣若夫日本叢爾國耳尙知發憤爲雄獨中國狃於因循積習不思振作恥孰甚焉今不以不如人爲恥而猶以學其人爲恥將安於不如而終不學遂可雪其恥乎或謂制造乃工匠之事儒者不屑爲之臣等尢有說焉查周禮考工一記所載皆梓匠輪輿之事數千百年黌序奉爲經術其故何也蓋匠人習其事儒者明其理理明而用宏焉今日之學學其理也乃儒者格物致知之事並非彊學士大夫以親執藝事也又何疑焉總之學期適用事貴因時外人之疑議𨿽多當局之權衡宜當臣等於此籌之熟矣惟是事屬創始立法宜詳大抵欲嚴課程必須優給廩餼欲期鼓舞必當量予升途謹公同酌擬章程六條繕呈禦覽恭候欽定再查翰林院編修檢討庶吉士等官學問素優差使較簡若令學習此項天文算學程功必易又進士出身之五品以下京外官舉人五項貢生事同一律應請一並推廣招考以資博采得旨依議其時正當日本初次遣人出洋學習之時耳此議若行中學與西學不至劃爲兩途而正途出身之士大夫莫不揅心此間以待用至今三十年向之﹝之﹞所謂編檢及五品以下官皆位卿孤矣用以更新百度力圖富彊西方大國猶將畏之而於區區之日本乎乃彼時倭文端方以理學名臣主持淸議一時不及平心詳究遂以用彜變夏之說抗疏力爭遽尼成議子曰君子一言以爲智一言以爲不智文端之言其誤人家國豈有涯耶抑天心之未厭亂也今夫非常之原黎民懼焉千數百歲之痼疾一旦欲舉而去之吾知其難矣然不由此道則終無自彊之一日𨿽事事模仿西式究其成就則如邯鄲之學步新武未習而故迹已淪我三十年來學西法之成效已可睹矣後之視今猶今之視昔悔前事之無及思繼起之有功嗚呼其毋使後人而復哀後人也

述思古子議

龔自珍

聞之觀古子觀古子聞之聰古子聰古子聞之思古子言也者不得已而有者也如其胸臆本無所欲言其才武又未能達於言彊之使言茫茫然不知將爲何等言不得已則又使之姑效他人之言效他人之言穜穜實不知其所以言於是剽掠脫誤摹儗傎到如醉如寱以言言畢矣不知我爲何等言今天下父兄必使髫之子弟執筆學言曰功令也功令實觀天下之言曰功令觀天下說經之言童子但宜諷經安知說經是爲侮經曰功令兼觀天下懷人賦物陶寫性靈之華言夫童子未有感慨何必彊之爲若言然則天下之子弟心術壞而義理錮者天下之父兄爲之父兄咎功令宜變功令變之如何漢世諷書射策皆善矣諷書射策是亦敷奏以言也如漢世九千言足矣則進而與之射策射策兼策本朝事十事中十者甲科中七者乙科中三四者丙科不及三擯之其言不得嚘不定唱嘆蔓衍以避正的宜酌定每條毋逾若干言以爲式其不能對則莊書未聞二字以爲式如此則功令不縟有司不眩心術不欺言語不僞至於說經則老年教學之先生爲之成人有徳者爲之髫丱姑毋庸私家箸述藏名山者爲之大廷姑毋庸詩賦則私家之又不急之言也及夫唱嘆蔓衍之文章大廷試士毋庸

議覆考試策問準引用本朝人名書名折

禮部

奏爲遵旨議奏事光緒二十二年十二月十七日準軍機處交出給事中褚成博奏考試策問請準引用本朝人名書名軍機大臣面奉諭旨禮部議奏欽此欽遵到部查原片內稱科場條例第三場不得以本朝臣子學問人品策問士子乃近來試官誤會例意竟將人名曁所著書史槪禁引用以致士子動多避忌恆有引其言而匿其名者請飭部申明例意嗣後各項考試策問凡本朝人名書名悉聽引用惟不準逞其臆見妄肆褒譏等語臣等查鄕會第三場策問不準涉及本朝臣子人品學問原以防黨同攻訐之風惟溯我國家右文制治代有名儒所著各書非無援古證今堪資博采者若槪禁引用則士子臨場避忌轉不足剴切敷陳臣等公同商酌應如該給事中所奏嗣後考試策問但求學識淹通卽本朝臣子人名書名亦聽引用惟不準逞其臆見妄肆褒譏以符定制所有臣等遵議緣由是否有當謹恭折具奏請旨光緒二十三年正月十四日奉旨依議欽此

論師範學校

梁啟超

善矣哉日人之興學也明治八年國中普設大學校而三年之前爲師範學校以先之師範學校與小學校並立小學校之教習卽師範學校之生徒也數年以後小學之生徒升爲中學大學之生徒小學之教習卽可升爲中學大學之教習故師範學校立而學之基悉定

書曰作之君作之師記曰人其父生而師教之是以民生於三事之如一其重之也如此非苟焉而已古者學校皆國家所立教師皆朝廷所庸故大戴七屬言學則任師周官九兩言以賢得民而學記一篇乃專標誨人之術以告天下之爲人師者然則師範學校之制徵之三代𨿽書闕有間若乃其意則可推而見矣後世學校旣廢天子不復養士於是教師之權散於下巖穴巨子各以其學倡焉及其衰也乃至如叔孫通之講學教以面諛徐遵明之授徒利其修脯師道之敝極於時矣坐是謬種流傳每下愈風气日以下學術日以壞人才日以亡故夫師也者學子之根核也師道不立而欲學術之能善猶是種稂莠而求稻苗未有能獲者也

今之府州縣學官號稱冷宦不復事事固無論矣此外握風气之權者爲書院山長爲蒙館學究車載斗量趾踵相接其六藝未卒業四史未上口五洲之勿知八星之勿辧者殆十而八九也然而此百數十萬之學子方將帝之天之圭之臬之以是爲學問之極則相率而踵襲之今夫山木有擇必待大匠美錦在禦不使學制懼其有棄才也中人之家聘師誨子周詳審愼必擇其良懼子弟之失學也若夫士人者帝王之所與共天下也其貴也匪直大木美錦其重大過於中人之家之子弟萬萬也今乃一舉而付之不通六藝不讀四史不知五洲不識八星之人使之圭之臬之刓琢之欲於此間焉求人才烏可得也是故先王患人才之寡後世患人才之多患才寡故立爲學校定其教法以成就之患才多故設爲不待學不待教之帖括以籠絡天下士而士之教焉學焉於其間者亦終身盤旋於胯下而不復知有天地之大師範之不立自數百年以來矣

今天下之變日亟教學之法亦日新於是立爲同文館水師學堂等皆略效西制思講實學然一切教習多用西人西人言語不通每發一言必俟翻譯展轉口述彊半失眞其不相宜一也西人幼學異於中土故教法亦每不同往往有華文一二語可明而西人衍至數十言者亦有西人自以爲明曉而華文猶不能解者其不相宜二也西人於中土學問向無所知其所以爲教者專在西學故吾國之就學其間者亦每撥棄本原幾成左其不相宜三也所聘西人不專一國各用所習事雜言龐嘗見某水師學堂之教習其操兵所用口號英將官教者用英語法將官教者用法語徳將官教者用徳語徒視其一隊非不號令嚴肅步伐整齊也不知溝而通之各不相習且臨陣之號令隨時變化萬有不齊者也今惟尋常操練之數口號習聞之而習知之一旦前敵或進退起伏偶有一二事爲平時所未習者則統帥𨿽大聲疾呼而士卒若罔聞知則安往而不僨事也其不相宜四也西人教習旣不適於用而所領薪俸又恆倍於華人其不相宜五也夫有此五端而此諸館諸學堂猶然用之若有重不得已者則豈不以中國之人克任此職者之寡也夫以四萬萬之大眾方領成帷縫掖如鯽而才任教習者乃至乏人天下事之可傷可恥孰過此矣

今之識時務者其策中國也必曰興學校𨿽然若同文館水陸師學堂等固不得謂之非學校焉矣然其成效也若彼今使但如論者之意自京師以及各省府州縣設學校復古法采西制以教多士則其總教習當以數百分教習當以數千試問海內之士其足以與斯選者爲何等人也欲求之今日所謂耆學名宿則彼方袌其所學率天下士而爲蠹魚爲文鳥是欲開民智而適以愚之欲使民彊而適以弱之也若一如今日諸館諸學堂之舊例則爲之師者固不知聖教之爲何物六籍之爲何言是驅人而焚毀詩書閣束傳記率天下士而爲一至粗極陋之西人夫國家歲費巨萬之帑而養無量數至粗極陋之西人果何取也今夫由前之說此吾國數百年積弱之根原由後之說則數十年來變法之所以無效也

故欲革舊習興智學必以立師範學堂爲第一義日本尋常師範學校之制日本凡學校皆分二種一髙等二尋常其所教者有十七事一修身二教育三國語謂倭文倭語四漢文五史誌六地理七數學八物理化學兼聲光熱力等九博物指全體學動植物學十習字十一圖畫十二音樂十三體操十四西文十五農業十六商業十七工藝今請依其制而損益之一須通習六經大義二須講求歷朝掌故三須通達文字源流四須周知列國情狀五須分學格致專門六須仞習諸國言語以上諸事皆以深知其意能以授人爲主義至其所以爲教之道則微言妙義具於學記之篇循而用之殆庶幾矣

是故居今日而言變法其無遽立大學堂而已其必自小學堂始自京師以及各省府州縣皆設小學而輔之以師範學堂以師範學堂之生徒爲小學之教習而別設師範學堂之教習使課之以教術卽以小學堂生徒之成就驗師範學堂生徒之成就三年之後其可以中教習之選者每縣必有一人於是薈而大試之擇其尢異者爲大學堂中學堂總教習其稍次者爲分教習或小學堂教習則天下之士必爭自鼓舞而後起之秀有所稟式以底於成十年之間奇才異能行省矣不由此道時曰無本本之旣撥而日灌漑其枝葉以求華實時曰下愚

卷五下學校

論幼學

梁啟超

西人每歲創新法制新器者以十萬計著新書得新理者以萬計而中國無一焉西人每百人中識字者自八十人至九十七八人而中國不逮三十人頂同圓也趾同方也官同五也支同四也而懸絕若此嗚呼殆天之降才爾殊哉顧吾嘗聞西人之言矣震旦之人學於彼土者才力智慧無一事弱於彼其居學數歲褎然試舉首者往往不絕人之度量相越蓋不遠也而若是者何也梁啟超曰春秋萬法托於始幾何萬象起於點人生百年立於幼學吾向者觀吾鄕塾接語其學究蠢陋野悍迂謬猥賤不可向邇退而儳焉憂愀然思無惑乎鄕人之終身爲鄕人也旣而遊於它鄕而它縣而它道而它省觀其塾接語其學究其蠢陋野悍迂謬猥賤舉無以異於向者之所見退而瞠然芒然皇然曰中國四萬萬人之才之學之行之識見之志气其消磨於此蠢陋野悍迂謬猥賤之人之手者何可勝道其幸而獲免焉者蓋萬億中不得一二也顧炎武曰有亡國有亡天下梁啟超曰彊敵權姦流寇舉無足以亡國惟吏胥可以亡國外教左道鄕願舉無足以亡天下惟學究足以亡天下欲救天下自學究始

古之教學者不可得見矣顧其爲道散見於七十子後學所記者若曲禮若少儀若保傅若學記若文王世子若弟子職何其詳也吾未克遊西域觀於其塾與其學究顧嘗求之於其書聞之於其人其與今日之中國何相反也其爲道也先識字次辧訓次造句次成文不躐等也識字之始必從眼前名物指點不好難也必教以天文地學淺理如演戲法童子所樂知也必教以古今雜事如說鼓詞童子所樂聞也必教以數國語言童子舌本未彊易於學也必教以算百業所必用也多爲歌謠易於上口也多爲俗語易於索解也必習音學使無厭苦且和其血气也必習體操彊其筋骨且使人人可爲兵也日授學不過三時使無太勞致畏難也不妄施撲教使無傷腦气且養其廉恥也父母不得溺愛荒學使無棄材也學究必由師範學堂使習於教術深知其意也故西童出就外傅四年之間其欲爲士者卽可以入中學初專門以名其家其欲爲農若工若商若兵者亦可以識天地人物之理中外古今之迹其學足以爲仰事俯畜之用稍加閱歷而卽可以致富貴故用力少而畜徳多數歲之功而畢世受其用也

中國則不然未嘗識字而卽授之以經未嘗辧訓未嘗造句而卽彊之爲文開塾未及一月而大學之道在明明徳之語騰躍於口洋溢於耳夫記者明揭之曰大學之道今乃驟以施之乳臭小兒何爲也明徳二字漢儒據爾雅宋賢襲佛典動數千言未能懸解今執負之孫而語之彼烏知其作何狀也夫大學之道至於平天下中庸之徳極於無聲臭此豈數齡之學童所克有事也今之教者其姑以授之而希冀其萬一能解也則是大愚也知其必不能解而猶然授之是驅其子弟使以學爲苦而疾其師也學究之言曰童子入學之始必使誦經俾知聖教如梁氏言是蔑經也非聖也吾姑弗與辧吾但天下之學究與黨於學究者而誓之任千人中求一人能以經以教爲心者有諸乎則非吾之所敢云也其誦經也試題之所自出耳科第之所自來耳假使以佛教取士吾恐如是吾聞一時佛在之語將充斥於塾捨假使以耶教取士吾恐天主造物七日而成之語將闐溢於黌序而四書六經無過問者矣此非吾深文之言也彼儀禮者亦六經之一先聖之所雅言問今之學子曾卒業者幾何人也同一禮記而喪服諸篇誦者幾絕豈不以應試之無取乎此哉夫以先聖制作之精經緯之詳乃僅供此輩賤儒竊取甲第武斷鄕曲之用夫誰爲蔑經而誰爲非聖矣古人之爲教也由淺而深由粗而精今則不然先後倒置進退逆行故四書六經者大道之所在終身由之而不能盡者也而麥菽始辧卽以授之及其長也而授之以八股試帖則文士之餘耳又其長也則授之以大捲白折則鈔胥之役耳荀卿曰始於爲士終於爲聖人今則不然始於爲聖人而終於爲鈔胥豈不恫哉然持此以責賤儒賤儒必不伏受吾但如其意爲其科第計而必授學之始責其子弟以必不能解之學而反於其所能解者而撥置之其操術何其拙也而取途何其迂也人之生也有大腦有小腦卽魂魄也西人爲全體學者魂譯言大腦魄譯言小腦大腦主悟性者也小腦主記性者也佛氏言八識以眼耳鼻舌身爲前五識意爲第六識意根爲第七識第六識卽小腦也第七識卽大腦也小腦一成而難變大腦屢浚而愈深故教童子者導之以悟性甚易彊之以記性甚難何以故悟性主往以銳入爲主其事順其道通通故靈記性主回如返照然其事逆其道塞塞故鈍是故生而二性備者上也若不得兼則與其彊記不如其善悟何以故人之所異於物者爲其有大腦也故能悟爲人道之極凡有記也亦求悟也爲其無所記則無以爲悟也悟贏而記絀者其所記恆足以佐其所悟之用吾之所謂善悟者指此非盡棄記性也然其所記者實多從求悟得來耳不可誤會記贏而悟絀者蓄積𨿽多皆爲棄材惟其順也通也靈也故專以悟性導人者其記性亦必隨之而增惟其逆也塞也鈍也故專以記性彊人者其悟性亦必隨之而減西國之教人偏於悟性者也故觀烹水而悟汽機引芥而悟重力侯失勒約翰近譯談天一書卽其所著疇人之良也而自道得力乃在樹葉石子之諭見談天首侯失勒約翰傳中國之教人偏於記性者也故古地理古宮室古訓詁古名物纖悉考據字字有來歷其課學童也不因勢以導不引譬以諭惟苦口呆讀必求背誦而後已所得非不堅定也𨿽然人之姿稟英異而不善記誦者蓋有之矣吾以爲如其善記也則上口十次若二十次未有不能成誦者也若過此以往而不能則督之至百回亦無益也試變其法或示之以卷中之事物或示之以篇中之義理待其懸解助其默識則未有不能記者也人生五六年腦初合﹝囟心﹞﹝思﹞囟心囟象腦初合形腦筋初動宜因而導之無從而窒之就眼前事物隨手指點日教數事數年之間於尋常天地人物之理可以盡識其崖矣而其勢甚順童子之所甚樂今捨此不爲而必取其所不能解者而逼之以彊記此正學記所謂苦其難而不知其益也由前之說謂之導腦由後之說謂之窒腦導腦者腦日彊窒腦者腦日傷此西人之創新法制新器者所以車載斗量而中國殆幾絕也𨿽然近世之專以記誦教人者亦有故也彼其讀書固爲科第也誦經固爲題目也自考試院搜檢之例定而塾中咿嚘占畢之聲懼其一二字之遺忘而畢生之所願望者將大受其害也此亦非吾之深文也吾觀學子得第之後曾無一人復以記誦爲事者故知其初意專爲如是也曰然則彼胡不示以事物告以義理以助其記也曰彼其所誦之書之事物義理非數齡之童子所解諭也然則彼胡不易一書而教之曰凡書而非考試所有事者可無讀也故窒腦之禍自考試始

古人之言卽文也文卽言也自後世語言文字分始有離言而以文稱者然必言之能達而後文之能成有固然矣故學綴文者必先造句造句者以古言易今言也今之爲教者未授訓詁未授文法闖然使代聖賢立言朝甫聽講夕卽操觚顧野王之記建安李長吉之賦髙軒自非夙根寧容躐進又限其格式詭其題目連上犯下以鈐之擒釣渡挽以鑿之意已盡而敷衍之非三百字以上勿進也意未盡而桎梏之自七百字以外勿庸也百家之書不必讀懼其用僻書也當世之務不必講懼其觸時事也以此道教人所以學文數年而下筆不能成一字者比比然也

論語曰夫子循循然善誘人孟子曰教亦多術矣故夫師也者以道得民非以力服人也今之教者毀齒執業鞭笞撻或破頭顱或潰血肉饑不得食寒不得息國家立法七年曰悼罪且減等何物小子受此苦刑是故中國之人有二大厄男女罹毒俱在髫年女者躔足毀其肢體男者撲頭傷其腦气導之不以道撫之不以術地非理室日聞榜楊教匪宗風但憑棒喝遂使視黌捨如豚笠之苦對師長若獄吏之尊學記曰其施之也悖其求之也佛夫然故隱其學而疾其師苦其難而不知其益也夫豈特疾焉苦焉而已古之聽訟猶禁笞楚所以養廉遠恥無令自棄今於鼓篋之始而日以囚虜之事待之無惑乎世之妾婦其容奴隸其以應科第求富貴者日出而不可止也

記曰張而不弛文武不能也又曰藏焉修焉息焉遊焉此古今中外之通例也西人讀書執業皆有定時當其時也𨿽有重客要事不以廢也逾其時也則相從而嬉飲酒蹴踘所弗禁也西人比較每歲戶口生死之數每百人中英國死者恆逾於美國二人醫者推極其理曰美之操工者日三時英之操工者日四時其率之差實起於此然則執業時刻之多寡其與人身之相關如此其重也中國之人不講斯義其﹝惰﹞﹝隋﹞者旦夕嬉逸甘爲遊民其勤者終日勤動罔知節制來往宴會曾靡定晷酬應無度叢脞是憂斯固然矣若夫學童者腦實未充幹肉未彊操業之時益當減少論語曰學而時習記曰蛾子時術之但使教之有方每日伏案一二時所學抑已不少自餘暇晷或遊苑圃以觀生物或習體操以彊筋骨或演音樂以調神魂何事非學何學非用其宏多矣而必立監佐史以之正襟危坐以圉之庭內湫隘養气不足圈禁拘管有如重囚對捲茫然更無生趣以此而求其成學所以師勞而功半又從而怨之也

記曰凡入學者必釋奠於先聖先師所以一志趣定向往崇教而善道也今之學塾於孔子之外乃兼祀文昌魁星等吾粵則文昌魁星專席奪食而祀孔子者殆絕也夫文昌者槱燎司命或稱爲天神張仲孝友或指爲人鬼魁星者襲奎宿之號依魁字之形造爲幻相狀彼奇鬼矯誣荒誕不可窮詰倡而尊之者當從左道惑眾之條沿而奉之者亦在淫祀無福之例乃入學之始奉爲神明而反於垂世立教大成至聖之孔子薪火絕續俎豆蕭條生卒月日幾無知者是故父兄之相詔師長之相督朋友之相勉語以求科第博靑紫則恬然固然不以爲怪語以學聖人救天下則色然驚竊然笑以爲此妄人也孟子曰修其天爵以要人爵今又甚焉明目張膽以細人自居其不如是者且從而非笑之流失敗壞一至此極非人之性惡也彼其受學之始其所以蓍龜之而矜式之者固在彼而不在此彼其不如是則是攺其初服而倍其師也嗟乎以視佛氏之日念佛號耶氏之七日禮拜者其相去抑何遠矣

凡此數端其積習在十年以前其流毒九州島以內或安焉而不知非或知矣而憚於攺或思攺而不得其道或知道而難乎其人坐是謬種流傳日敝一日而儒者遂以無用聞於天下若夫其欲爲農若工若商若兵者其意旣非爲科第也靑紫也而其勢又不能終身肆力於此間盡經閱其所謂帖括考據詞章者而以求大道也七八齡間力貧就傅發蒙益慧恃此數年過此以往與學絕矣爲之師者當如何悉心善誘導其快捷方式去其阻力以求其有成乃亦捨天命謂性無聲無臭之外無所謂讀本也捨破承起講對偶聲病之外無所謂文法也夫賤儒之學此也𨿽云無用然能藉以竊甲第武斷鄕曲一生喫著不盡彼固自以爲受用莫大也若夫爲農爲工爲商爲兵者之學此其於學非所用用非所學更顯而易見也而歷數百千年數萬萬人因沿蹈其覆轍而不知變迨至弱冠以後始以不學無術自怨自艾而此數年之功若有若無如煙如夢曾無秋毫能受其益蓋莫不自咎其向者之惰於學也而不知皆蠢陋野悍迂謬猥賤之學究禍天下也此所以識字之人不及西國之半而農而士工而士商而士兵而士者千萬中不得一二也

然則柰何曰非盡取天下之學究而再教之不可非盡取天下蒙學之書而再編之不可大率自五歲至十歲爲一種教法自十一歲至十五歲爲一種教法苟慧非項橐癡非周子皆可率由此道相與有成一曰識字書今之說文九千三百五十三文加以徐氏新字及近人所輯逸字外編等蓋萬餘字比之於西文未爲繁也𨿽然其字之見於經者才二千有奇耳漢初儒者作蒼頡篇合秦之蒼頡爰歷博學三書爲之斷六十字爲一章凡五十五章都三千三百字而司馬相如作凡將史遊作急就李長作元尙皆取材於是書然則西漢以前文字實只三千餘耳說文據揚雄班固所續元始中王莽徵天下通小學者說奇字於庭中揚雄取其有用者作訓纂篇續蒼頡凡八十九章五千三百四十字班固作在昔太甲等篇以續揚雄凡一百三章六千一百八十字而增益之其字之眞出於古與否不必深辧要之今日通行文字實不過二千有奇苟識此數卽以之參悟天人經緯倫物恢恢乎有餘矣西人之文以聲爲主故字𨿽多而識字易中國之文以形爲主故字𨿽少而識字難𨿽然亦有道焉以聲爲主者必先學字母而後拚音以形爲主者必先學獨體而後合體古人言獨體爲文合體爲字獨體之字象形指事爲多合體之字形聲會意爲多王菉友著文字蒙求條理頗善自言以教童子一月間而有用之字盡識顧其書於形事二端善矣而古今文字除獨體外形聲居其十之八九必得簡法以馭之乃可便易余頃在澳門有葡萄牙人來從學者或不識字或識矣而不能寫余先以文字蒙求象形指事兩門中之獨體者授之繼爲形聲字表以偏旁爲緯以聲爲經專取其有用者不過二千餘字爲表一紙懸之堂中以授之十餘日而盡識矣中國文字𨿽不主於聲而聲中之義甚多故形聲一門中實有妙理可尋黃公度汪穰卿皆發此義黃之說云如天巓等音皆有髙之意地底等音皆有低之意圓全完旋還環等音皆有圓之意汪之說云如古有舊意而枯故沽固楛等亦皆有舊意黃之說釋名演之汪之說說文通訓定聲閒有發明兩君皆將著專書以言其理○又按凡所論說有用古今人之說者多注明惟用師說者不注以一切文字皆述師訓也附標其例然此乃教以字之本義若引伸借孳乳浸多猶未足以馭之西人之教學童也先實字次虛字次活字今亦宜用其意魏默深有蒙雅一書分天篇地篇人篇物篇事篇詁天詁地詁人詁物詁事凡十門四字韻語各自爲類與急就章同頗便上口惟所載字已太多有無用者文字蒙求亦同且虛字亦非韻語所能達韻語只能載同類之義若不也焉哉等虛字皆借之義又其義各不相侔難以韻語爲次今宜用其實字活字等篇其虛字則先識其字至教文法時乃詳其用則事甚順矣學者自離經辧志以後亦旣能讀一切書能屬一切文幼歲之事不復記憶今鰓鰓然以識字爲言未有不匿笑之者然中國識字人少實坐斯獘且旣無字書假手俗師當其初學書也僅令識其字不令知其義及少進而再以義授之故其始也難記而其後也益繁彼西人花士卜士比林卜等書取眼前事物至粗極淺者旣綴以說復系以圖其繁笨不誠可笑乎然彼中人人識字實賴此矣又聞西人於三歲孩童欲教以字則爲球二十六分刻字母俾作玩具今日以AB兩球與之明日從彼索A球又明日從彼索B球二十六日而字母畢記矣中國文授獨體字亦可效其意也

二曰文法書中國以文采名於天下而教文法之書乃無傳焉意者古人語言與文字合如儀禮左傳所載辭令皆出之口而成文者也故曰不學詩無以言而傳記亦屢言將命應對之事蓋學言卽學文也後世兩事旣分而斯義不講自魏文帝劉彥和始有論文之作然率爲工文者說法非爲學文者問津故後世恆有讀書萬卷而下筆冗沓弇俗不足觀者至於半途輟學之商賈等類其居學數年而豪間不能達一字者更不知凡幾也西人於識字以後卽有文法專書若何聯數字而成句若何綴數句而成筆深淺先後條理秩然余所見者馬叔眉近著中國文法書未成也余昔教學童嘗口授俚句令彼以文言達之其不達者削攺之初授粗切之事物漸授淺近之議論初授一句漸三四句以至十句兩月之後乃至三十句以上三十句以上幾成文矣學者甚易而教者不勞以視破承起講支支節節而續成者殆霄壤也若其條理則俟馬氏書成可得而論次焉

三曰歌訣書漢人小學之書如蒼頡急就等篇皆爲韻語推而上之易經詩經老子以及周秦諸子莫不皆然蓋取便諷誦莫善於此近世通行之書若三字經千字文事物不備義理亦少今宜取各種學問就其切要者編爲韻語或三字或四字或五字或七字或三字七字相間成文此體起於荀子成相篇請成相身之殃愚闇愚闇墮賢良後世彈詞導源於此吾粵謂之南音於學童上口甚便其已成書者若通行之步天歌通鑑韻語十七史彈詞近同縣陳慶笙之直省府廳州縣韻語粵人某君之歷代紀元歌仁和葉浩吾之天文歌地理歌皆有用可讀今宜補著者一曰經學其篇有四一孔子立教歌二經傳記名目篇數歌三孔門弟子及七十子後學姓名歌四歷代傳經歌二曰史學其篇有七一諸史名目種別及撰人歌二歷代國號及帝王種姓歌三古今大事歌四域外大事歌五歷代官制歌六歷代兵制歌七中外古今名人歌此篇復分二章一民功二民賊三曰子學其篇有三一周秦諸子流派歌二歷代學術流派歌此篇復分四章一漢二六朝唐三宋元明四國朝三外教流派歌四曰天文其篇有四一諸星種別名號歌自行星恆星以訖星雲星气雙星變星並言其理二八星繞日及諸月歌此二篇因葉氏書而損益之三測候淺理歌專言潮汐空气風雲雷雨等事亦謂之地面學四古今中外歷法異同歌五曰地學其篇有七一五洲萬國名目歌二中國內地屬地名目歌三中國險要各地歌四地球髙山大河名目歌五歷代都邑萬國京城名目歌六中國大都會外國大商埠名目歌七地質淺理歌專言地中金石各事六曰物理其目有四一原質名目歌二動物情狀歌三植物情狀歌四微生物情狀歌以上各門舉大槪若其詳備以俟編時又別爲勸學歌贊揚孔教歌愛國歌變法自全歌戒鴉片歌戒纏足歌等令學子自幼諷誦明其所以然則人心自新人才自起國未有不彊者也

四曰問答書古人言學皆以學問並舉孟子曰有答問者蓋學者由外入問者由內出其得力蓋有間也顧聞之記曰善問者如攻堅木先其易者後其節目不善問者反此蓋問亦非易言也古之教者恐人之不善問也故傳記之體代其問而自答之若春秋之公羊谷梁傳易之文言傳大戴之夏小正傳莫不皆然管子有問篇皆代人設問西人啟蒙之書專用問答其餘一切書每篇之末亦多附習問近譯之筆算數學數學啟蒙代數備旨幼童衛生編聖會史記等書皆有之蓋人之讀書勢不能盡所讀而悉記之則必提其要者然書中要義未必人人過目卽能提出故莫如著者代摘而讀者自記此著書之良裁也西人問答專書譯成善文者有卜舫濟之啟悟要津言天文地學淺理次第秩然一覽可解惜爲書甚少於他種學問尙從闕如中亦多彼教語今宜依歌訣書之門目條分縷晰由淺入深由繁反約一一設爲問答以發明之以歌訣爲經以問答爲緯歌訣以助其記問答以導其悟記悟並進學者之能事畢矣凡善著書者取義靡不宏富而旣講體例又講文法故條理隱伏讀者易眩茍擷而剔之不值思索耳余以爲𨿽繁重詳博如古文尙書疏證明堂大道錄等書使爲問答以演之每書不過千字其義已可大明凡所言問答書皆列斷不引證故盡天下有用之學而編以問答爲書不出三十本崖卽已畢具此爲粗通一切言之若欲專門名家當讀引証之書學子𨿽有下質十五歲以前此編當可卒讀魁碩耆宿蔑此淹通矣又師範學校未立求師爲難旣有此編則𨿽冬烘學究亦可按圖索驥依所問以課其徒吾所謂盡天下之學究而教之此亦其一事也

五曰說部書古人文字與語言合今人文字與語言離其利病旣婁言之矣今人出話皆用今語而下筆必效古言故婦孺農甿靡不以讀書爲難事而水滸三國紅樓之類讀者反多於六經寓華西人亦讀三國演義最多以其易解也夫小說一家漢志列於九流古之士夫未或輕之宋賢語錄滿紙恁地這个匪直不事修飾抑亦有意存焉日本創伊呂波等四十六字母別以平假名片假名操其土語以輔漢文故識字讀書閱報之人日多焉今卽未能如是但使專用今之俗語有音有字者以著一書則解者必多而讀者當亦愈夥自後世學子務文采而棄實學莫肯辱身降志弄此楮墨而小有才之人因而遊戲恣肆以出之誨盜誨淫不出二者故天下之風气魚爛於此間而莫或知非細故也今宜專用俚語廣著書上之可以借闡聖教下之可以雜述史事近之可以激發國恥遠之可以旁及彜情乃至宦途醜態試惡趣鴉片頑癖纏足虐刑皆可窮極異形振厲末俗其爲補益豈有量邪

六曰門徑書學者於以上五種書旣已致力則可以覃精六籍泛濫書矣顧四庫之編已如煙海加以古逸加以近著更加以西書汗萬牛闐億室數十寒暑能讀幾何故非有以導之不可四庫提要於諸學門徑具矣惟書頗繁重童蒙憚焉啟超本鄕人瞢不知學年十一遊坊間得張南皮師之輶軒語書目答問歸而讀之始知天地間有所謂學問者稍長遊南海康先生之門得長興學記俛焉孜孜從事焉南海先生復有桂學答問甲午遊粵西告桂人士者其言較長興學記爲切近歲甲午餘授學於粵曾爲讀書分月課程以訓門人近復爲讀西學書法以答問者皆演師友未說靡有心得童蒙之求所弗辭耳仁和葉瀚爲讀書要條理秩然蓋便初學學童鼓篋之始依此數書當有塗徑向者每欲薈萃中外古今爲學源流一書以教學究恨學淺才薄僅成數篇海內君子庶幾成之嘉惠來者焉

七曰名物書西人有書一種此土譯者命之爲字典其最備者至數十巨冊以二十六字母編次古今萬國名物皆具焉故旣通文法者據此編以讀一切書罔有窒矣中土歷古未有是書揚氏方言意蓋近之今宜用其意盡取天下之事物悉行編定以助學者翻檢之用如雲君天下者三皇謂之皇五帝謂之帝三代謂之王秦後迄今謂之皇帝皆謂之君亦謂之後亦謂之辟亦謂之上蒙古謂之汗或謂之貝勒回部謂之沙俄謂之沙突厥謂之蘇魯丹日本謂之天皇西藏謂之贊普歐洲諸國謂之木那克亦謂之愛伯勞亦謂之塞佛倫亦謂之爾路漏亦謂之金亦謂之伯理璽天徳云云其餘一切並同斯例大抵官制地理兩事最爲繁博其餘各門殆易易耳學者旣通文法明大義茍得此書則可以盡讀書無不能解者其所譯定西人名稱卽可爲他日國語解之用翻譯西書名號參差宜仿遼金元三史國語解之例整齊畫一公定譯名他日續譯者毋許擅易𨿽非徒蒙拾之助而學童得此其成學更事半功倍也以上諸書朋輩中多言其不容緩者南海康先生艸定凡例命啟超等編之已五年矣玩忽時日殺靑無期順徳何君穗田義士也頃集義開幼學書局於澳門聯合同志共襄斯舉擬先成識字文法歌訣問答四種今歲夏間卽當脫稿由澳門廣時務報館印行其名物一書亦已開編矣

西文西語之當習今之談洋務者莫不言之矣𨿽然有欲學焉而爲通事爲買辦以謀衣食者有欲學焉而通古今中外窮理極物彊國保教者受學之始不可不自審也今沿江沿海各省其標名中西學館英文書塾以教授者多至不可勝數彼其用意大抵若前之說而已其由後之說者則乎未始有門也昧者以爲是西學將興吾謂若輩之所爲於亡中學則有餘至西學之能興與否則非吾之所敢言也吾聞西國學士非通拉丁文者不得與試蓋拉丁文者英法俄徳諸文之所從出彼中績學之士其著書發論篇中每帶拉丁文法如中國之能文者多用先秦漢魏語若未經從事者讀之多不解焉聖祖仁皇帝每日召西人入內授拉體諾文二小時拉體諾卽拉丁也今之學者每於學英法文將成之時始習拉丁然聞之由英法以上追拉丁則學之甚難由拉丁以下通英法則學之甚易故學童授學之始以先習拉丁爲善云又嘗見西人習華文之書大抵皆日用應酬口頭常語其究心訓詁義理者絕少故西人之旅中土者多能操華言至其能讀書者希焉能以華文綴文著書者益希焉𨿽由華文之繁難亦由彼之學者不得其書也今之教授西文者其蔽亦坐是故造就通事買辦則有餘培養人才則不足有志於是者宜學彼中學人之所學毋學此間市井洋傭之所學先其文言後其俚語則庶幾矣記曰十年出就外傅學書計六藝之目禮樂射禦書數是知古人於數計一學與書並重無人不學無人不能後世俗儒鄙爲小道不復厝意挽近有顓此以名家者則又推爲絕學皆陋之甚也今宜令學童自八歲以上卽授之以心算漸及筆算之加減乘除通分小數比例開方等及幾何之淺理令演之極熟稍長以後以次授代數微積稍深之法事半功倍年未弱冠可以以疇人鳴於時矣

嘗見西人幼學之書分功課爲一百分而由家中教授者居七十二分由同學燻習者居九分由師長傳授者不過十九分耳兒童幼時母親於父日用飲食歌唱嬉戲隨機指點因勢利導何在非學何事非教孟母遷室教子俎豆其前事矣故美國嬰兒學塾近年教習皆攺用婦人以其閒靜細密且能與兒童親也中國婦學不講爲人母者半不識字安能教人始基之壞實已坐此今此事旣未克驟攺至其就學之後一切教法亦宜稍變無俾爾許人才皆汨沒於學究之手記曰八歲入小學又曰十歲出就外傅今將八歲以上十二歲以下審中人之資所能從事者擬爲一功課表世之愛子弟者或有取焉行此功課數年則能讀經史格致等書其功課別詳他篇

每日八下鐘上學師徒合誦贊揚孔教歌一徧然後肄業

八下鐘受歌訣書日盡一課每課二百字每課以誦二十徧爲率

九下鐘受問答書日盡一課凡問答書皆歌訣書之注疏問答書之第一課卽解歌訣書之第一課餘同不必成誦師爲解其義明日按所問而使學童答之答竟則授以下課

十下鐘剛日受算學柔日受圖學

凡受算學先習筆算一年以後漸及代數每日由師命二題令學童布算

凡受圖學先習簡明總圖漸及各國省縣分圖以紙摹印寫之日約盡一縣印畢由師隨舉所已習者令學童指其所在之經緯度

十一下鐘受文法師以俚語述意令學童以文言達之每日五句漸加至五十句

十二下鐘散學

一下鐘復集習體操依幼學操身之法或一月或兩月盡一課由師指授操畢聽其玩耍不禁

二下鐘受西文依西人教學童之書日盡一課

三下鐘受書法中文西文各半下鐘每日各二十字漸加至各百字

四下鐘受說部書指新編者言師爲解說不限多少其學童欲涉獵他種書者亦聽

五下鐘散學師徒合誦愛國歌一徧然後各歸

每十日一休沐至日師徒晨集堂中祀孔子畢合誦贊揚聖教歌一徧各散歸

凡孔子生卒日及萬壽日各休沐五日

記曰少成若性謂其耳目未雜習气未入質地瑩潔受教易易也故曲禮少儀弟子職等篇謹其灑掃應對導以忠信篤敬大抵燻陶其徳性之事十居八九焉朱子曰小學是做人的樣子陸子曰𨿽不識一字亦須還我堂堂地做个人人而無教則做人之道尙不自知𨿽謂之非人可矣今之學童其生長羅綺叢中者每聽其驕侈淫佚日與燕朋狎客相逐而莫之禁其三家村子則又聽其跳野頑劣蠻俗襤縷而莫之教學捨如混片靑學童如丐兒及其稍長也則授之以髙頭講章翰苑楷格語之曰如是則可以攫靑紫如是則可以摟黃白學者自幼至壯捨僥幸苟且誕詐污賤之外更無所聞則以爲是固宜然矣善夫吾友嚴又陵之言曰八股之害錮智慧壞心術滋遊手當其做秀才之日務使之習爲剿竊詭隨之事致令羞惡是非之心旦莫梏亡消磨歲月於無用之地墮壞志節於冥昧之中長人虛驕昏人神智嗚呼幾何其不率四萬萬之人以盡入於無恥也吾聞泰西諸國𨿽皇子之貴亦入兵船充水手循循率教事其師如長官以視吾之驕侈淫佚者何如矣又聞諸國𨿽孤兒罪童亦設校以教之無不衣服整潔禮儀彬洽其視吾之蠻俗頑劣者何如矣又聞美國學童跬步必肅言笑不苟詢其故則曰他日吾將爲總統長國家恐有失徳聲名敗裂爲眾所擯也美國﹝例﹞﹝列﹞凡經人告訟者不得舉總統其視吾之哦講章摹楷格以僥幸於富貴武斷於鄕曲者又何如矣

古人有言曰人不昏宦情欲失半此至言也記曰男子三十而娶又曰三十曰壯有室今西俗亦然弱冠以后父母則不之養使其自謀衣食足資俯畜然後敢及昏事蓋人生十五至三十力彊年富正受學之時苟以此十餘年之功殫以向學其髙才可以通徹今古經營四方其中人以下亦能治生幹祿無憂饑寒矣今也不然口尙乳臭卽懷昏蚤作夜思寤寐反側𨿽或展捲復厝心年十七八居然有室日夕纏綿歌泣疲精敝魂於笫之側未及三年兒女成行家累日重於是忽焉捐棄其疇昔之所欲學者而持籌握算作家人語矣是故早昏之大害有三縱欲溺志一也伐性夭年二也重累廢學三也舉國人才其潛銷暗蝕於此間者何可勝道積重難返習焉莫怪非細故矣傳曰君子愛人以徳小人愛人以姑息爲人父母者宜何擇焉

今之爲教也欲其子弟之長而爲士者與欲其子弟之長而爲農爲工爲商爲兵者則其教之之法大異此最可笑之事也彼其爲士者捨八股試帖律賦白折之外無所謂學也其不習八股試帖律賦白折者則亦不能目之爲士也以故教之之法畫然兩途今夫爲士者而不教之明庶物達世情故逢掖累億動如木偶其坐此躋顯位致厚實者千人中不過一二人其小得志榮於鄕裏者不過十人其靑一衿﹝差﹞﹝羞﹞足自養者亦不過數十人自餘九百無以自給欲農則不能舉耜欲商則不能握算卽不轉溝壑亦無人趣矣爲農爲工爲商爲兵者而不教之以識大義通文法則愚者若海絨悍者若野兕算百十之數艱於演微積聞孔孟之名詫若說鬼狐名非野蠻其實不能以寸矣故善爲教者必使舉國之人無貴賤無不學學焉者自十二歲以下其教法無不同入學之始教以識字慧者及八歲鈍者及十歲中西有用之字皆識矣蘇州彭君新三擬創教識字法爲方格書字於其上字之下注西字其旁加圈識字有一義者識一圈有數義者識數圈師爲授其音解其義令學童按圈覆述之中文旣識則及西文洵簡易之法也然後按前者所列之功課表而以授之慧者及十二歲鈍者及十五歲則一切學問大綱節目有所聞矣自此以往其有欲習專門者可更入中學大學揅精數載以求大成其欲攺就他業者亦旣飫道義濡文教大之必不爲作姦犯科之事小之亦能爲仰事俯畜之謀於此而猶有爲盜賊爲姦細者乎無有也猶有爲遊手爲餓莩者乎無有也衣食足禮義興以此導民何民不智以此保國何國不彊孟子不云乎逸居而無教則近於禽獸今夫舉一國之子弟而委諸蠢陋野悍迂謬猥賤之學究之手欲不謂之無教焉不可得也夫以數千年文明之中國人民之眾甲大地而不免近於禽獸其誰之恥歟顧亭林曰天下興亡匹夫之賤與有責焉已耳人人以爲吾無責也其亡忽焉也人人以爲吾有責也其興浡然也今與天下論變法唇焦舌敝聞者必曰此肉食者之事吾𨿽有志焉而莫能逮也若夫吾有子弟吾自誨之肉食曰可不能助我肉食曰否不能阻我轉圜之間天下攺觀夫孰爲無責而孰爲有責矣乎康誥曰作新民國者民之積也未有其民不新而其國能立者彼法國日本維新之治其本原所自昭昭然矣誰曰維彼哲人告之話言愼徳之行其惟愚人覆謂我譖人各有心是則可爲痛哭流涕者也

童蒙藝塾說

韓文舉

﹡原書頁裝訂錯誤﹐今據《知新報》冊二十三補入內文。

責人以制八萬墩之舟百五十墩之炮二十五萬金之鏡而人必色色然驚規規然失曰我何能爲哉此西人事耳語以算學則不精語以光學則不曉語以重學則不解奚暇與論制器哉非西人智而中人愚非西人巧而中人拙也創之有始教之有道習之有素目之手之心之肉之又何異乎守而不獲其要襲而僅掇其皮如此者謂爲拙工通其法而不悟其微循其舊而不識其新如此者謂爲中工今日辟一法明日辟一法不知其爲物不知其爲我也如此者謂爲巧工擦琥珀而知爲電气驗落而知爲吸力觀蒸气而知制輪舟覽地圓而知爲動繞察鐘搖而知地力大小信地動而知行星相類石存虫而知物類始生地藏巨骨而知人形漸縮穴有宮室而知爲余古國地有煤層而知爲昔時材木目入夜而不見知爲假藉外光耳𨿽聾而可聞知爲專賴腦气物能觸動而知腦筋之靈視恆不足而知光气之差悟回復之理而知回聲回光窮陰陽之故而知雌雄艸木聲光有浪而知空气之蕩流人物衰殭而知養气之剝蝕物可漲縮而知冷熱之度物可互均而知輕重之衡質可分合而知化學之原植化爲動而知變易之理檢大鳥大獸之骨而知種類無存根荄胎兆之始而知形早備何爲而深何爲而淺何爲而大何爲而小何爲而微何爲而顯何爲而精何爲而粗未形已形循環相成我得其道奚而不明虛虛子問於實實子曰人皆形其形色其色物其物吾與子遊於無形無色無物可乎實實子曰吾有顯微鏡子烏能遁之虛虛子曰蜻蛉千睛子能鏡之菜有千虫子能鏡之气中微物子能鏡之若吾遊於無朕出入無端視之不見聽之不聞微之又微深之又深神之又神冥冥默默芒芒芴芴子又烏能窺哉烏能窺哉實實子曰然則顯微鏡可廢乎虛虛子曰鏡於無形通於陰陽遊於一气者能之鏡於有形者此西人所長非余所言也鏡於水族鏡於地族鏡於星族今西人尙未也奚暇與之言無形實實子曰吾旣被西人泄其祕窺其奧無所逃矣聲之虛也而傳之影之虛也而脫之骨之藏也而照之子何爲而不自度乎虛虛子曰子之術淺矣子之技小矣奚而不窮哉我之言非子所聞也實實子曰子言誕矣謬矣侈然自大矣爲問子處亞洲大國旣久稱爲二萬里之地四萬萬人之眾能制一新器乎虛虛子曰聞其聲知爲何物知爲何色者西人有乎形影相關之理西人能知乎子何區區以西人爲言哉實實子曰吾不與子言其深請言其淺西人教幼童也課有定程學有本末立爲時刻以舒之繪爲圖說以悅之制爲器藝以玩之甘而不苦徐而不疾自童子已然何論其壯也愚尙可成何論其智也若斤斤誦讀苦而無功沾沾帖括成而無用尙能騁其技哉虛虛子曰子無懾夫西人吾有一法使一切器藝縮之短之制爲小物作爲玩具鬻之於市肆庋之於博物院羅之於學塾損其值賤其物目有所見耳有所聞使心與物合物與心化作爲童藝報以廣其識見著爲童藝書以浚其心思繪爲童藝圖以悅其耳目制爲童藝器以定其規仿將其物分之合之顚之倒之久而悟其法久而洞其微始則一童習此器焉使其專也繼則二童習此器焉競其智也繼則三童習此器焉鼓其勇也繼而爲十童繼而爲百童繼而爲千童繼而爲億兆童今日與此童習焉明日與彼童習焉如有十童自一至十相與終始上才與中才習使教之上才與中才習使進之中才與下才習使近之之伍之錯之綜之久而不知其道有是理哉實實子曰旣無機器何言制造曰子拘矣購之自人仿之自我始而舊卒而新久而神奚不可乎奚不可乎苟循斯道以訓童子速則三年五年遲則八年十年尙無小藝創爲新式者誰其信乎莊子曰其作始也簡其將畢也巨又曰麤而不可不陳者法也不觀歐西乎有童蒙藝塾乎吾將規之矩之實實子曰子所言歐西緒餘也虛虛子曰子未明夫道乎不有作之奚有述之通夫道者藝與道爲一焉痀僂掇蜩梓慶爲鐻大馬捶鉤其類是乎

治始於鄕說

韓文舉

治心無學爲振蕩爲污郁爲隕喪治身無學爲軼蕩爲夭孽爲顚滅治家無學爲構責爲離貳爲淩越治鄕亦猶是也鄕者家之積也國者鄕之積也積水成河積土成山積木成林河自水始山自土始林自木始國自鄕始家塾黨庠術序由鄕衍之黨正閭帥里長由鄕選之禮有鄕飲酒禮有鄕射禮有鄕先生鄕大夫管子有鄕長鄕師鄭人有鄕校王制有鄕士日本鄕塾五萬二千餘所徳國學費鄕孩僅繳一辧尼自古迄今自中至外舍鄕莫由焉鉤於鄕而材能可知也部於鄕而善惡可知也按於鄕而徳行可知也稽於鄕而藝術可知也是故觀天下者觀國觀國者觀鄕漢之三老嗇夫非三代遺法乎自隋設進士而視鄕爲贅疣目鄕爲丸矣自是家與裏離裏與鄕離鄕與國離人不修於家家不修於裏裏不修於鄕鄕不修於國士曰遊士工曰遊工農曰遊農商曰遊商何爲遊士無才行鄕不責之工無技能鄕不責之商無籌算鄕不責之農無常產鄕不責之泛乎無所依浮乎無所泊而鄕與國遂爲胡越矣然則如何而國與鄕綴屬也管子曰鄕樹之師以遂其學士有鄕師農有鄕師工有鄕師商有鄕師學士者爲鄕士學農者爲鄕農學工者爲鄕工學商者爲鄕商名曰士鄕名曰農鄕名曰工鄕名曰商鄕非遷徙其人以爲鄕也士農工商各有所習久之寢漸成俗遂以是名耳且工必學於士而後貴於鄕農必學於士而後貴於鄕商必學於士而後貴於鄕工而士商而士農而士行無由掩才無由匿自有鄕士鄙朴之鄕文而明自有鄕農菹穢之鄕沃而衍自有鄕工苦惡之鄕堅而美自有鄕商寥寂之鄕繁而溢談道術論政事工格致者士之鄕也相寒暑化肥瘠勤播植者農之鄕也制器用辧工苦衡輕重者工之鄕也核多寡計貴賤貿有無者商之鄕也如是編爲士戶編爲農戶編爲工戶編爲商凡一里樹師者幾何人十里樹師者幾人千里樹師者幾何人萬里樹師者幾何人士而繁道不患不流農而繁田不患不治工而繁藝不患不良商而繁貨不患不輸是故士與士言道農與農言物工與工言巧商與商言計師無量徒無量新理無量新法無量新藝無量士不假才農不假粟工不假器商不假物𨿽有百異教無由奪之𨿽有百異物無由攙之𨿽有百異貨無由耗之何患夫士不解道百里無士師農不善祖百里無農師工不制器百里無工師商不善賈百里無商師師之教十成八九爲上舉十成五六爲次十成二三爲下都一鄕之師而考之都十鄕之師而考之都百鄕之師而考之都千鄕之師而考之都萬鄕之師而考之都億兆鄕之師而考之甲於一鄕者爲一鄕師甲於十鄕者爲十鄕師甲於百鄕者爲百鄕師甲於千鄕者爲千鄕師甲於萬鄕者爲萬鄕師甲於億兆鄕者爲億兆鄕師監其情僞第其優劣士無僞行農無僞功工無僞物商無僞貨如是一鄕之內善惡知焉勤惰知焉智愚知焉士農工商無所隸者罰之黜之羞之戒之士析新理者賞農創新法者賞工制新式者賞商演新計者賞賞罰操之大士師操之大農師大工師大商師如何而可爲大士師爲大農師爲大工師爲大商師經與史掌故律例中外兼通者公選以爲士師電學化學熱學種植貫徹者舉以爲農師藝學重學算學兼綜者舉爲工師各口岸興殺各貨物輸滯條以源流者舉以爲商師土無曠土民無遊民其始設法奚若曰設士學院以教之設農學院以教之設工學院以教之設商學院以教之學成則造各鄕教焉逮其鄕人學成則又教其鄕人焉如是而百人千人萬人億兆人無量數人遞相傳習國安得而不富彊哉經費從何出曰集貲如善堂如義學此民間創辦也若國家舉行自有條理奚待言哉或曰此事恐徒托空言行多窒塞曰籍民爲兵泰西亦可行之安有隸民於士農工商而不得乎故曰治家莫如治身治身莫若治心治天下莫如治國治國莫如治鄕

推廣中西義學說

韓文舉

天予以目目而不能視天戮之天予以耳耳而不能聽天戮之天予以舌舌而不能言天戮之盲可使識字聾可使聽說啞可使解意是人也非天也嬰而育何爲也幼而慈何爲也孤而卹何爲也病而藥何爲也養之有道也使人如介虫吾不欲也使人如毛虫吾不欲也使人如虫吾不欲也象能耕牛能服馬能舞犬能歌猴能戲虎豹能陣熊羆能戰鴿能傳書教之也氐異言翟異俗胡越異禮吳楚異服教之也泰西不與中國同聲不與同教不與同習不與同文教之也中國多能八股多能訓詁多能詞章非生而然也西人多能格致多能制器多能電學多能光學多能化學多能熱學多能動物學多能植物學爲工爲商爲農爲士皆遠踰中國億萬也非生而然也猶嫫母西施駑馬騏驥也使周公商髙管墨亢倉公輸王爾誕於今日豈能唾西人爲無用哉今者書籍無藏箝其思也翻書無局蔀其目也新聞乏館囿其識也講學無會塞其智也議院不設靳其權也縛之於科舉奔之於官宦趨之於酬酢地廣二萬里人眾四萬萬𨿽有同文館廣方言館水師學堂武備學堂格致書院而寥寥歷歷幾若晨星其爲泰西醜詆無怪也又況束於勢力人分數等奴僕居一蛋民居一役隸居一苗民居一乞丐居一農居一商居一工居一終身役役不尊於鄕裏不選於朝廷未嘗詩書沐教化者十居其九乎不以識字爲能不以無學爲恥不以不才爲不肖營營衣食自成自敗自生自滅國家不一問官長不一謀乎謂爲黑奴謂爲冰人謂爲紅皮土番謂爲莪特狄𨿽似過之而原其無學無以異也我將援之而入泰西乎不忍也我將援之而入學塾乎不能也我誠困矣辭無所騁矣策無所施矣然則計已窮乎曰不窮不窮將奚若曰義學創善堂者謂之天牧樹義學者謂之天教通天人攺制度立義理聖人也覃於億萬世曁於南北極遠而諸星邇而諸地聖人也不及聖人才不及聖人徳偲偲以教人爲意身無以董之而進人以自表者聖人之徒也創義學者是也神農師悉諸黃帝師大撓顓頊師伯彜父啻嚳師伯招堯師許由禹師子州父人而無師猶狐貍無穴鳥無巢犬無家也而義塾者師之類也今之義學僅能識字課時文而已非有殊技也鱗有甲禽有羽獸有毛非有大過也易之變之通之達之非中西義塾不可然西人學塾動以千萬計其出於國者不知凡幾也其出於民者又不知凡幾也今不能踵西人之全轍惟舉西人之已效者變通而仿行之其例云何曰有五一曰合醵義學薈萃眾貲非眾不舉二曰會捐義學由義學首會假其餘潤存孳息以資灌漑三曰息捐義學名爲捐若許實則祗撥年息舉行較易四曰傳習義學若三年學成或六年學成畱其在院教習無須束脯自能綿遠五曰兩利義學其人捐興設若學有成立或往別處教習十括二三以爲酬饋凡此皆民間爲之而官不與也師乎師乎人才莘莘以此爲冠弁乎眾將援以爲首乎廣之光之綿之延之億兆生靈其有賴夫

鄕學篇

孫學修

古之教者二十五家而有塾五百家而有庠萬二千五百家而有序耰鋤已藏祈樂已入裏胥長分爲之師中年考校課其殿最三年大比則匯其賢能貢於國學朝廷釐爲經制歲一行之無或敢廢故均是人也役之則爲民官之則爲吏教之則爲士文學盛於上才智生於下三古之隆皆由是也後世制爲郡國學黨庠術序聽民自處先王牖民之典蓋廑有存焉矣漢書平帝紀元始三年立學官鄕曰庠聚曰序置孝經師一人然是時政由王氏徒擬周官無裨﹝實﹞﹝官﹞際泰西建國君民教學爲先國無論大小民無分男女地無論城鄕有煙戶三十家例設小學堂一國家更嚴不入塾之科條議罰之條列國通例以英徳奧爲最嚴設文學部之專官文學部猶我國國子監祭酒其權禮部𨿽以甚小之國啟蒙之塾往往二三千所箸錄之徒三四十萬人公家之撥帑學徒之修脯力不能者免紳富之輸將綜而計之不下數十百萬或數百千萬而不稍惜此外瞽聾瘋瘖孤子罪童無人不有學禮拜夜會無時不有學嗚呼何其盛也又聞西人入塾期率六歲至八歲出塾期率十三至十六中數每人尙多學八年貧甚者計其半日在家以助父母而已例期旣滿教者遴其俊秀升於大書院國家需才此焉皆備其不願仕者亦任其肄習專門擇途自處夫以八年向學之人無論出而爲兵農爲工商以與一丁勿識數行未讀者相遇孰智孰愚孰彊孰弱蓋斠然矣我不敢知曰今中國郡縣非盡無書院也鄕村非無私塾也然瀏攬四千三百萬方裏內之書院有幾四百萬萬人中之能肄業於書院者有幾私家之力能延師並能得善導之師者有幾而窮陬僻澨蠢如鹿豕姓名不能書條教不能讀者吾反見其如林如鯽也夫我黃種四千年來素以文物甲它族今核十歲以上識字之數百分中不足十分較諸歐美差六十至八十分讀書寫字算學勤敏之學僮竟不能比數豈昔文明而今愚獷邪抑導之無其人也孔子曰其有所譽必有必試遠鑑殷周近鑑泰西已試之效者也乃者京師內外推見隱微亦以推廣學校爲自彊第一義視彼齦齦於海艦鐵軌者何如矣然所議者國學也郡學也議鄕學者何寥寥也夫郡國學爲育才也而其原則在於鄕學鄕學盛而郡國學盛矣此之不講坐使彼之所謂教堂得廣設義塾施其異教於吾民吾民之無依者爭暱就之習與性成將以龍荒易桑梓十誡爲六經嗚呼父母流水之歸螟蛉類我之祝則不患棄材而尢患棄民

論女學

梁啟超

孟子曰逸居而無教則近於禽獸痛哉斯言乎執一人而目之曰禽獸未有不色然怒者然信如子輿氏之言也則今日之近於禽獸者何其多也海內之大員其首方其足之種蓋四萬萬其名之爲農爲工爲商爲兵終身未嘗讀書者殆一萬九千萬有奇其名之爲官爲士號稱讀書而實未嘗讀書者殆數百萬其員其首而纖其足不官不士不農不工不商不兵而自古汔今未嘗一讀書者凡二萬萬不惟是彼之官焉士焉農焉工焉商焉而近於禽獸者猶或以禽獸爲恥也此之不官不士不農不工不商不兵而近於禽獸者豈直不恥天下之人以爲是固宜然耳嗚呼豈不痛哉豈不痛哉梁啟超曰居今日之中國而與人言婦學聞者必曰天下之事其更急於是者不知凡幾百舉未興而汲汲論此非知本之言也然吾推極天下積弱之本則必自婦人不學始請備陳其義以告天下

一義曰公理家之言曰凡一國之人必當使之人人各有職業各能自養則國大治其不能如是者則以無業之民之多寡爲彊弱比例差何以故無業之人必待養於有業之人不養之則無業者殆養之則有業者殆斯義也西人譯者謂之生利分利卽吾大學生之者眾食之者寡之義南皮先生曰食訓蝕謂耗蝕也筦子曰一夫不耕或受之饑一女不織或受之寒此非空言也蓋合一國之人民物產而以決疑數術盈虛消息之其所得之率實如此也中國卽以男子而論分利之人將及生利之半余近著說中詳言其故自公理家視之已不可爲國矣況女子二萬萬全屬分利而無一生利者惟其不能自養而待養於他人也故男子以犬馬奴隸畜之於是婦人極苦惟婦人待養而男子不能不養之也故終歲勤動之所入不足以贍其妻孥於是男子亦極苦以予所見上而官中而士下而農工商兵無論爲何等人則無時不皇然愀然若重憂貧者其受凍餓轉死溝壑者更不知凡幾也其實以比例淺理論之苟人人以一身所作之業爲一身衣食計必無可以貧之理今中國之無人不憂貧也則以一人須養數人也所以釀成此一人養數人之世界者其根原非一端而婦人無業實爲最初之起點𨿽然等是人也何以或有業或無業蓋凡天下任取一業則必有此業中所以然之理及其所當行之事非經學問不能達也故卽以男子而論大率明達事理之人謀業甚易反是者謀業較難然則學也者業之母也婦人之無業也非天理宜然也其始據亂之世專尙力爭彼男子之所欲有事者固非婦人之所能也於是以婦人爲不足輕重而不復教之旣不教矣其無從執業有固然也積之旣久漸忘其本來則以爲是固當生而不事事而嗷然待哺於人者也是以男子貴而婦人賤婦人逸而男子勞逸而賤非人情所樂也貴而勞亦非人情所樂也則何如均其貴賤亦均其勞逸之爲得也論公理則如此考事勢則如彼故曰國何以彊民富斯國彊矣民何以富使人人足以自養而不必以一人養數人斯民富矣夫使一國之內而執業之人驟增一倍則其國所出土產作物亦必驟增一倍凡所增之數皆昔日棄地之貨也取棄地之貨而藏之民間其事甚順而其益甚宏若此者捨學末由也

二義曰人有恆言曰婦人無才卽是徳此躗言也世之瞀儒執此言也務欲令天下女子不識一字不讀一書然後爲賢淑之正宗此實禍天下之道也古之號稱才女者則批風抹月拈花弄艸能爲傷春惜別之語成詩詞集數卷斯爲至矣若此等事本不能目之爲學其爲男子苟無他所學而專欲以此鳴者則亦可指爲浮浪之子靡論婦人也吾之所謂學者內之以拓其心胸外之以助其生計一舉而獲數善未見其於婦徳之能爲害也如曰無才卽是徳云爾則夫鄕僻婦嫗不識一字者不啻千百億萬未嘗聞坐此之故而賢淑有加而惟聞取帚之誶反唇之稽視宦學家之婦人殆益甚焉則又何也凡人之鄙吝也忿爭也必其所見極小目光心力盡日營營於此極小之圈限中以生此蔽也使其人而知有萬古有五洲與夫生人所以相處之道萬國所以弱彊之理則其心也方憂天下憫眾生之不暇而必無餘力以計較於家人婦子之事也今夫婦人之所以多蔽於彼者則以其於天地間之事物一無所聞而竭其終身之精神以爭彊弱講交涉於筐篋之間故其醜習不學而皆能不約而盡同也是以海內之大爲人數萬萬爲戶數千萬求其家庭內外相處熙睦形言語終身無間然者萬不得一焉而其發端罔不起於姑嫜姒娣之間憤時者至謂婦人爲盡可殺夫婦人豈性惡耶塊然未經教化之軀殼若干具而鍵之於一室欲其能相處焉不可得也彼婦人之累男子也其不能自養而仰人之給其求也是猶累其形骸也若夫家庭之間終日不安入室則愀靜居斯嘆此其損人靈魂短人志气有非可以常率推者故𨿽有豪傑倜儻之士苟終日引而置之笫筐篋之側更歷數歲則必志量局瑣才气消磨若是乎婦人之果爲鴆而不可近也夫與其飲鴆而甘之則盍於療鴆之術少畱意矣

三義曰西人分教學童之事爲百課而由母教者居七十焉孩提之童母親於父其性情嗜好惟婦人能因勢而利導之以故母善教者其子之成立也易不善者其子之成立也難顏氏家訓曰教兒嬰孩就傳以前性質志量皆已定少成若性長則因之比實言教言學一切之始基也苟爲人母者通於學本達於教法則孩童十歲以前於一切學問之淺理與夫立志立身之道皆可以粗有所知矣今中國小學未興出就外傅以後其所以爲教者亦旣猥陋滅裂無所取材若其髫齔嬉戲之時習安房闥之中不離阿保之手耳目之間所日與爲緣者捨笫筐篋至猥極瑣之事槪乎無所聞見其上焉者歆之以得科第保祿利誨之以嗣產業長子孫斯爲至矣故其長也心中目中以爲天下之事更無有大於此者萬方億室同病相憐冥冥之中遂以釀成今日營私趨利苟且無恥固陋蠻野之天下而莫知所自始豈惟莫知所自始而已且恬然不以爲怪故試取西人幼塾乳臭之子與吾此間龐壯碩老之士大夫相挈其志趣學識必有非吾此間此輩之所能望者豈其種之特異哉無亦少而習焉者之不得其道也故治天下之大本二曰正人心廣人才而二者之本必自蒙養始蒙養之本必自母教始母教之本必自婦學始故婦學實天下存亡彊弱之大原也

四義曰胎教之道大戴禮論衡詳哉言之後世此義不講蓋久今之西人則齗齗畱意焉西國公理家考物種人種遞嬗遞進之理以爲凡有官之物人禽虫介艸木爲有官之物金石水土爲無官之物一體之中有其死者焉有其不死者焉如一艸木根荄支幹果實花葉其死者也而常有不死者離母而附於其子延延相續不斷是曰傳種惟人亦然𨿽然兩種化合之間有浸淫而變者可以使其種日進於善由猩猴而進爲人也由野番賤族而進爲文明貴種也其作始甚微而將畢至巨也故西人言種族之學者以胎教爲第一義其思所以自進其種者不一而足而各國之以彊兵爲意者亦令國中婦人一律習體操以爲必如是然後所生之子膚革充盈筋力彊壯也此亦女學堂中一大義也今之前識之士憂天下者則有三大事曰保國曰保種曰保教國烏乎保必使其國彊而後能保也種烏乎保必使其種進而後能保也進詐而爲忠進私而爲公進渙而爲進愚而爲智進野而爲文此其道也教男子居其半教婦人居其半而男子之半其導原亦出於婦人故婦學爲保種之權輿也今與人言此義鮮不謂以耕捄饑掘井消渴迂遠而無當也而不知此蓋古先哲王與泰西通儒所講之極熟推之至盡而汲汲焉以爲要圖者也胎教篇曰易曰正其本萬事理失之毫釐差以千里故君子愼始謹爲子孫昏妻嫁女必擇世世有行義者如是則其子孫慈孝不敢淫暴黨無不善三族輔之故鳳皇生而有仁義之意虎狼生而有貪戾之心兩者不等各以其母其言深切著明又曰胎教之道書之玉版藏之金匱置之宗廟以爲後世戒蓋古人之重之如此必非無故也侯官嚴君又陵譯天演論云無官者不死以其未嘗有生也而有官者一體之中有其死者焉有其不死者焉而不死者又非精靈魂魄之謂也可死者甲不死者乙判然兩物如艸木之根荄支干等甲之事也而乙則離母附子代可微變而不可以死或可分其少分以死而不可以盡死此動植所莫不然者也是故一人之身常有物焉乃祖父之所有而托生於其身蓋自得生受形以來遞嬗迆降以至於今此胎教所以然之公理嚴君與余書又云生學公例言一人之生其心思材力形體气習前則本數十百代祖父母之形神閱歷積委而成後則依乎見聞師友與所遭之時與地而化其論極精欲言保種者非措意於此二義不可欲措意於前一義則胎教爲之根原欲措意於後一義則胎教尢爲根原之根原此學數十年後必大明於天下今日則鮮不以爲迂遠無用矣

西人格致之家之言曰言算學格致等虛理婦人恆不如男子由此等虛理而諸實事以成爲醫家制造等專門之業則男子恆不如婦人然則男女之於學各有所長非有軒輊論者或疑數千年來男子之成絕學立大功者方策不絕而婦人無聞焉若是乎𨿽興婦學其所成亦僅矣抑吾又聞生學家之言公理矣凡貪生負气之物倒生者最愚橫生者次愚若夫軀體峙立首函淸陽者其聰明必不甚相遠所以生差別者在智慧之開與不開耳若干嘉間漢學彬彬於江浙而吾粵靡一人焉咸同以後口馬鄭手說文如鯽矣非粵民愚於幹嘉而智於咸同也日本明治以前民智僾塞工藝窳劣翻然維新遂有今日非日人拙於曩而巧於今也其腦筋伏而未動其靈髓塞而未通從而導之機捩一撥萬綫俱動矣彼婦人之數千年莫或以學名也未有以導之也婦人苟從事於學有過於男子者二事一曰少酬應之繁二曰免考試之難其居靜其心細故往往有男子所不能窮之理而婦人窮之男子所不能創之法而婦人創之西史所載若摩哈默徳之母以伯南之女侯失勒約翰之姑其學業成就視男子未或讓而吾中國之女子遊學異國成學而歸者若吾向者所聞康愛徳氏石美玉氏𨿽西域耆宿猶歆譽之然則婦人豈生而不能學耶夫以二萬萬戴天履地首函淸陽之人類而必夷而棄之謂與倒生橫生之物相等欲不謂爲不仁不可得也

善夫諸教之言平等也南海先生有孔教平等義不平等烏乎起起於尙力平等烏乎起起於尙仁等是人也命之曰民則爲君者從而臣妾之命之曰女則爲男者從而奴隸之臣妾奴隸之不已而又必封其耳目縛其手足凍其腦筋塞其學問之塗絕其治生之路使之不能不俯首帖耳於此彊有力者之手久而久之安於臣妾安於奴隸習爲固然而不自知於其中有人焉稍稍自疑於爲臣妾爲奴隸之不當者反起而嘩之以故數千年來之男子無或以婦學爲治天下所當有事而數千年之婦人益無有奮然自張其軍以提倡其同類者也非不才也壓力使然也

今語人曰欲彊國必由學校人多信之語人欲彊國必由女學人多疑之其受受蔽之原尙有在焉今日之攘臂奮舌以譚彊國震驚於西人而思效其長者則惟是船艦之雄也槍之利也鐵路之速也礦務之盛也若此者皆非婦人所能有事也故謀國者曰教婦人非所急也而不知西人之彊在此其所以彊者不在此農業也工作也醫學也商理也格致也律例也教授也謂教授之法男子所共能抑婦人所共能也其學焉而可以成爲有用之材一也今夫言治國而必推本於學校豈不以人才者國之所與立哉豈不以中國自有之才必待教而始成哉夫必謂彼二萬萬爲人才而謂此二萬萬爲非人才此何說也

西方全盛之國莫美若東方新興之國莫日本若男女平權之論大倡於美而漸行於日本日本之女學約分十三科一修身二教育言教授及蒙養之法三國語謂日本文四漢文五歷史兼外國史六地理七數學八理科謂格致九家事十習字十一圖畫十二音樂十三體操其與男學相出入者不過數事而已此數事者大率與兵政相關亦尙力之世所當有事者也彼西人之立國猶未能至太平世也太平之世天下遠近大小若一無國界無種界故無兵事無兵器無兵制國中所宜講者惟農商醫律格致制造等事國人無男無女皆可各執一業以自養而無或能或不能之別故女學與男學必相合今之美國殆將近之矣是故女學最盛者其國最彊不戰而屈人之兵美是也女學次盛者其國次盛英法徳日本是也女學衰母教失無業眾智民少國之所存者幸矣印度波斯土耳其是也

若是夫中國之宜興婦學如此其急也𨿽然今日之中國烏足以言婦學學也者匪直晨夕伏案對捲伊吾而已師友講習以開其智中外遊歷以增其才數者相輔然後學乃成今中國之婦女深居閨閣足不出戶終身未嘗見一通人履一都會獨學無友孤陋寡聞以此從事於批風抹月拈花弄艸之學猶未見其可況於講求實學以期致用𨿽有異質吾猶知其難矣不寧惟是彼方毀人肢體潰人血肉一以人爲廢疾一以人爲刑僇以快其一己耳目之玩好而安知有學而安能使人從事於學是故纏足一日不變則女學一日不立嗟夫國家定鼎之始下令薙發率土底定順治末葉懸禁纏足而奉行未久積習依然一王之力不攺盲之心彊男之頭不如弱女之足遂畱此謬種孳乳流行歷數百年日盛一日內違聖明之制外遺異族之笑顯罹楚毒之苦陰貽種族之傷嗚呼豈蒼蒼者天故厄我四萬萬生靈而畱此孽業以爲之窒歟抑亦治天下者未或厝意於是也

記江西康女士

梁啟超

中國女學之廢久矣海內之女二萬萬求其解文義嫻雕虫能爲花艸風月之言者則已如鳳毛如麟角若稍讀古書能著述若近今之梁端氏王照圓氏其人者則普天率土幾絕也今夫彼二子之所能者則烏得爲問學矣乎而其寥絕也若此記曰人不學不知道二萬萬不知道之人則烏可以爲國矣梁啟超持此論以憂天下鄒淩翰曰請言康女士女士名愛徳江西九江人幼而喪父母伶仃無以自養昊格矩者美國學士有宦籍者之女公子也遊歷東方過九江見之愛其慧憐其窮挈而西行時女子才九齡耳旣至美入小學中學遂通數國語言文字天文地誌算法聲光化電繪畫織作音樂諸學靡所不窺靡所不習最後乃入墨爾斯根省之大學以發念救眾生疾苦因緣故於是專門醫學以名其家嘗中歲有課月有試試而裒然爲舉首者數數矣西例校中學生卒業將出學則其校之教習若他教之教習與其地之有司若他國旅其地之客官等而集於校而授成學者以執據其得此者榮幸視中國之及第或復過之墨爾斯根者美國之大都會也大學中之學生以千計殊域異種負笈而來者蓋十餘國焉某歲月日將出學官師集校中學生領執據而旅進退者以百計次及女士則昂然翛然服中國之服矩步拾級冉冉趨而上實與湖北之石女士俱石者黃梅人與康同學相伯仲者也西人本侮中國甚謂與土番若於是二子者進結束翹然異於眾所領執據又爲頭等彼中所最重也彼校教習若他校之教習其地之有司若他國之有司睹此異稟則皆肅然而起違位而鞠躬焉以爲禮門內門外十餘國之學徒以千計觀者如堵墻則皆拍手贊嘆六種震動旣畢事總教習昌言於眾曰無謂支那人不足言彼支那人之所能殆非我所能也若此女士者與吾美之女作比例愧無地矣女士之適美也實母昊格矩至是旣卒學復從其母歸於中國蓋行年僅二十有五云鄒君友昊格矩因心識女士女士無他志念惟以中國之積弱引爲深恥自發大心爲二萬萬人請命思提挈而轉圜之梁啟超曰海內丈夫亦二萬萬其有志於是者蓋亦希矣矧爲女子梁啟超又曰吾𨿽未識康女士度其才力智慧必無以懸絕於常人使其不喪父母不伶仃無以自養不遇昊格矩不適美國不入墨爾斯根大學則至今必蚩蚩然塊塊然戢戢然與常女無以異烏知有學烏知有天下嗚呼海內二萬萬之女子皆此類矣

擬設翻譯書院議

馬建忠

竊謂今日之中國其見欺於外人也甚矣道光季年以來彼與我所立約稅則則以向欺東方諸國者轉而欺我於是其公使傲於京師以陵我政府其領事彊梁於口岸以抗我官長其大小商賈盤踞於租界以剝我工商其諸色教士散布於腹地以惑我子民夫彼之所以悍然不顧敢於爲此者欺我不知其情僞不知其虛實也然而其情僞虛實非不予我以可知也外洋各國其政令之張弛國勢之彊弱民情之順逆與其上下一心相維相系有以成風俗而禦外侮者率皆以本國語言文字不憚繁瑣而筆之於書彼國人人得而知之並無一毫隱匿於其間中國士大夫其泥古守舊者無論已而一二在位有志之士又苦於言語不達文字不通不能徧覽其書遂不能徧知其風尙欲其不受欺也得乎𨿽然前車之覆後車之鑑也然則欲使吾士夫之在位者盡知其情實盡通其壅蔽因而參觀互證盡得其剛柔操縱之所以然則繹書一事非當今之急務與語云知己知彼百戰百勝戰勝於疆場則然戰勝於廟堂亦何獨不然泰西各國自有明通市以來其教士已將中國之經傳綱鑑譯以辣丁法英文字康熙間於巴黎斯設一漢文書館近則各國都會不惜重貲皆設有漢文館有能將漢文古今書籍下至稗官小說譯成其本國語言者則厚廩之其使臣至中國署中皆以重金另聘漢文教習學習漢文不盡通其底蘊不止各國之求知漢文也如此而於譯書一事其重且久也又如此近今上海制造局福州船政局與京師譯署𨿽設有同文書館羅致學生以讀諸國語言文字第始事之意止求通好不專譯書卽有譯成數種或僅爲一事一藝之用未有將其政令治教之本原條貫譯爲成書使人人得以觀其會通者其律例公法之類間有摘譯成文辭艱於原書之面目盡失本來或掛一漏萬割裂腹重未足資爲考訂之助夫譯之爲事難矣譯之將柰何其平日冥心考必先將所譯者與所以譯者兩國之文字深嗜篤好字櫛句比以考彼此文字孳生之源同異之故所有相當之實義委曲推究務審其聲音之髙下析其字句之繁簡盡其文體之變態及其義理精深奧折之所由然夫如是則一書到手經營反復確知其意旨之所在而又摹寫其神情仿佛其語气然後心悟神解振筆而書譯成之文適如其所譯而止而曾無毫發出入於其間夫而後能使閱者所得之益與觀原文無異是則爲善譯也已今之譯者大抵於外國之語言或稍涉其藩籬而其文字之微辭奧旨與夫各國之所謂古文詞者率茫然而未識其名稱或僅通外國文字語言而漢文則麤陋鄙俚未窺門徑使之從事譯書閱者展捲未終俗惡之气觸人欲嘔又或轉請西人之稍通華語者爲之口述而旁聽者乃爲仿佛摹寫其詞中所欲達之意其未能達者則又參以己意而武斷其間蓋通洋文者不達漢文通漢文者又不達洋文亦何怪夫所譯之書皆駁雜迂訛爲天下識者所鄙夷而訕笑也夫中國於應譯之書旣未全譯所譯一二種又皆駁雜迂訛而欲求一精通洋語洋文兼善華文而造其堂奧足當譯書之任者橫覽中西同心蓋寡則譯書之不容少緩而譯書之才之不得不及時造就也不待言矣餘生也晚外患方興內訌洊至東南淪陷考試無由於漢文之外乃肆意於辣丁文字上及希臘並英法語言蓋辣丁乃歐洲語言文字之祖不知辣丁文字猶漢文之昧於小學而字義未能盡通故英法通儒日課辣丁古文詞轉譯爲本國之文者此也少長又復旁涉萬國史事輿圖政教歷算度數與夫水光聲電以及昆虫艸木金石之學如是者五六年進讀彼所謂性理格致之書又一二年而後於彼國一切書籍庶幾貫穿融洽怡然理順渙然冰釋遂與漢文無異前者郭侍郎出使隨往英法暇時因舉曩所習者在法國考院與考其文字格致兩科而幸獲焉又進與考律師之選政治之選出使之選亦皆獲焉曾擬將諸國政教之源流律例之同異以及教養之道制用之經古今沿革之凡貨財斂散之故譯爲一書而爲事拘牽志未得遂近復爲世詬忌擯斥家居幸有暇日得以重理舊業今也倭氛不靖而外禦無策蓋無人不追悔於海禁初開之後士大夫中能有一二人深知外洋之情實而早爲之變計者當不至有今日也余也蒿目時艱竊謂中國急宜創設翻譯書院爰不惜筆墨旣縷陳譯書之難易得失於左復將書院條目與書院課程臚陳於右倘士大夫有志世道者見而心許采擇而行之則中國幸甚

一翻譯書院之設專以造就譯才爲主諸生之入院者擬選分兩班一選已曉英文或法文年近二十而姿質在中人以上者十餘名入院校其所造英法文之淺深酌量補讀而日譯新事數篇以爲工課加讀漢文如唐宋諸家之文而上及周秦漢諸子日課論說務求其辭之達而理之舉如是者一年卽可從事翻譯而行文可免壅滯艱之獘

一選長於漢文年近二十而天姿絕人者亦十餘名每日限時課讀英法文字上及辣丁希臘語言果能工課不輟用志不紛而又得循循善誘者爲之指示不過二年洋文卽可通曉然後肆力於翻譯收效必速蓋先通漢文後讀洋文事半功倍爲其文理無間中外無異者事物之稱名耳

一擬請一兼通漢文洋文之人爲書院監理並充洋文教習凡諸生應讀洋文書籍與每日譯書課程皆其派定應譯之書亦其擇選而考校諸生之勤惰進退及學有成效與否胥責成焉

一擬請長於古文詞者四五人專爲潤色已譯之書並充漢文教習攺削論說暇時商定所譯名目必取雅馴不戾於今而有徵於古者一一編錄卽可爲同文字典底本又擬雇用書手五六名以備鈔錄

一院中有執事者必須常川住院諸生則旬日休沐一次準假歲無過一月歲終諸生勤惰由監理稟報批飭榜示

一應譯之事擬分三類其一爲各國之時政外洋各國內治之政如上下議院之立言各國交涉之件如各國外部往來信札新議條信使公會之議其原文皆有專報此須隨到隨譯按旬印報書院初設卽應舉辦者也其二爲居官者考訂之書如行政治軍生財交鄰諸大端所必需者也爲書甚繁今姑舉其尢當譯者數種如羅瑪律要爲諸國定律之祖諸國律例異同諸國商律考異民主與君主經國之經山林漁澤之政郵電鐵軌之政公法例案備載一切交涉事件原委條約集成自古迄今宇下各國凡有條約無不具載其爲捲甚富譯成約可三四百卷東方領事便覽生財經權之學國債消長銀行體用方輿集成凡五洲險要皆有詳圖爲圖三千餘幅乃輿圖中最爲詳備之書羅瑪總王責撒爾行軍日記法王那波倫第一行軍日記此兩王者西人稱爲古今絕無僅有之將材所載攻守之法至爲詳備他書應譯者不可勝記而諸書類皆英法文字擇其善者譯之開院後一年其已通洋文諸生卽可將前書分課翻譯二年後新讀洋文諸生亦可助譯則出書自易其三爲外洋學館應讀之書應次第譯成於彼國之事方有根柢如萬國史乘歷代興廢政教相涉之源又算法幾何八綫重學熱光聲電與夫飛潛動植金石之學性理格致之書皆擇其尢要而可資討論者列爲逐日課程一二年後卽派諸生更譯附旬報印送以資觀覽焉

一書院中擬設書樓除初設時已購中外書籍外新出者應隨時添購其書籍必派人專司日時啟閉每月按簿查點其初應購之書值約數千每歲添費數百金可以補其未備

一一二年後擬於院中自備活字板一副雇刻工之精於刻圖者數名其初譯件不多可倩書坊代印

一書院房屋總宜寬敞整潔其居地宜附近通商口岸取其傳遞便捷消息靈通而外洋各報紙公司船隨到隨送卽可分譯不致稽畱

一書院費用皆有定額擬派一支應者專司出入按月呈報至書院內各項額外開支皆宜預籌經費按年撥給以爲書院立不拔之基焉

論譯書

梁啟超

兵家曰知己知彼百戰百勝諒哉言乎中國見敗之道有二始焉不知敵之彊而敗繼焉不知敵之所以彊而敗始焉之敗猶可言也彼直未知耳一旦情見勢迫幡然而悟奮然而興不難也昔日本是也尊攘論起閉關自大旣受俄徳美盟之辱乃忍恥變法盡取西人之所學而學之遂有今日也繼焉之敗不可言也中國旣累遇挫魂悸膽裂官之接西官如鼠遇虎商之媚西商如蛾附膻其上之階顯秩下之號名士者則無不以通達洋務自表異究其日日所抵掌而鼓舌者苟以入諸西國通人之耳諒無一語不足以發噱謀國者始焉不用其言而敗繼焉用其言而亦敗是故不知焉者其禍小知而不知不知而自謂知焉者其禍大中國之效西法三十年矣謂其不知也則彼固孜孜焉以效人也謂其知也則何以效之愈久而去之愈遠也甲自謂知而詆人之不知自丙視之則乙固失而甲亦未爲得也今人自謂知而詆昔人之不知自後人視之則昨固非而今亦未爲是也三十年之敗坐是焉耳

問者曰吾子爲是言然則吾子其知之矣曰惡某則何足以知之抑豈惟吾不足以知而已恐天下之大其眞知者殆亦無幾人也凡論一事治一學則必有其中之層累曲折非入其中不能悉也非讀其專門之書不能明也譬之尋常譚經濟者苟不治經術不誦史不讀律不講天下郡國利病則其言必無當也西人致彊之道條理萬端疊相牽引互爲本原歷時千百年以講求之聚眾千百輩以討論之著書千百種以發揮之苟不讀其書而欲據其外見之粗以臆度其短長𨿽大賢不能也然則苟非通西文肄西籍者𨿽欲知之其孰從而知之不惟是居今日之天下而欲參西法以救中國又必非徒通西文肄西籍遂可以從事也必其人固嘗邃於經術熟於史明於律習於天下郡國利病於吾中國所以治天下之道靡不挈樞振領而深知其意其於西書亦然深究其所謂疊相牽引互爲本原者而得其立法之所自通變之所由而合之以吾中國古今政俗之異而會通之以求其可行夫是之謂眞知今夫人生不過數十寒暑自其治經術誦史讀律講天下郡國利病洎其稍有所得而其年固已壯矣當其孩提也未嘗受他國語言文字及其旣壯𨿽或有志於是而妻子仕宦事事相逼其勢必不能爲學童挾書伏案故態又每求效太速不能俯首忍性以致力於初學蹇淺之事因怠因棄蓋中年以往欲有所成於西文信哉難矣夫以中學西學之不能偏廢也如彼而其難相兼也又如此是以天下之大而能眞知者殆無幾人也

夫使我不知彼而彼亦不知我猶未爲害也西國自有明互市以來其教士已將中國經史記載譯以拉丁英法各文康熙間法人於巴黎都城設漢文館爰及近歲諸國繼踵都會之地咸建一區庋藏漢文之書無慮千數百種其譯成西文者浩博如全史三通繁縟如國朝經說猥陋如裨官小說莫不各以其本國語言翻行流布其它種無論矣乃至以吾中國人欲自知吾國之虛實與夫舊事新政恆反藉彼中人所著書重譯歸來乃悉一二以吾所見日本人之淸國百年史支那通覽淸國工商業指掌其中已多有中國人前此不及自知者西文此類之書當復不少昔遼耶律徳光謂晉臣曰中國事吾皆知之吾國事汝曹不知也以區區之遼猶且持此道以亡中國況聲明文物典章制度遠出於遼人萬萬者乎

欲捄斯敝厥有二義其一使天下學子自幼咸習西文其二取西人有用之書悉譯成華字斯二者不可缺一而由前之說其收效必在十年以後今之年逾弱冠已通中學者多不能專力西文故必取少年而陶鎔之非十年以後不能有成由後之說則一書旣出盡天下有志之士皆受其益數年之間流風沾被可以大成今之中國汲汲顧影深惟治標之義不得不先取中學成材之士而教之養其大器以爲捄焚拯溺之用且學校貢舉之議旣倡舉國喁喁向風而一切要籍不備萬一則將何所挾持以教士取士耶故譯書實本原之本原也

大哉聖人乎大祖髙皇帝命子弟近臣肄唐古忒文誦蒙古記載遂以撫蒙古太宗文皇帝受命建國首以國書譯史鑑乃悉知九州島扼塞及古今用兵之道遂以屋明社聖祖仁皇帝萬幾之暇日以二小時就西士習拉體諾文任南懷仁等至卿貳采其書以定歷法髙宗純皇帝開四庫館譯出西書四十一家悉予箸錄宣宗成皇帝時俄羅斯獻書三百五十餘號有詔庋祕府擇要譯布然則當祖

宗之世邊患未形外侮未亟猶重之也如此苟其處今日之天下則必以譯書爲彊國第一義昭昭然也且論者亦知泰東西諸國其盛彊果何自耶泰西格致性理之學原於希臘法律政治之學原於羅馬歐洲諸國各以其國之今文譯希臘羅馬之古籍譯成各書立於學官列於科目舉國習之得以神明其法而損益其制故文明之效極於今日俄羅斯崎嶇窮北受轄蒙古垂數百年典章蕩盡大彼得躬遊列國盡收其書譯爲俄文以教其民俄彊至今日本自杉田翼等始以和文譯荷蘭書洎尼虛曼孑身逃美歸而大暢斯旨至今日本書會凡西人致用之籍靡不有譯本故其變法灼見本原一發卽中遂成雄國斯豈非其明效大驗耶彼族知其然也故每成一書展轉互譯英箸朝脫稿而法文之本夕陳於巴黎之肆矣法籍昨汗靑而徳文之編今庋於柏林之庫矣世之守舊者徒以讀人之書師人之法爲可恥而知人之所以有今日者未有不自讀人之書師人之法而來也

問者曰中國自通商以來京師譯署天津水師學堂上海制造局福州船政局及西國教會醫院凡譯出之書不下數百種使天下有志之士盡此數百種而讀之所聞不已多乎曰此眞學究一孔之論而吾向者所謂知而不知不知而自謂知焉者也有人於此挾其節本儀禮左傳而自命經術抱其綱鑑易知錄廿一史彈詞而自詡史才稍有識者未嘗不嗤其非也今以西人每年每國新著之書動數萬卷英國倫惇藏書樓光緒十年一年中新增之書三萬一千七百四十七卷他年稱是他國亦稱是美國則四倍之日本亦每歲數千卷舉吾所譯之區區置於其間其視一一不如矣況所譯者未必其彼中之善本也卽善本矣而彼中學日新月異新法一出而舊論廢其有吾方視爲寶而彼久吐棄不屑道者比比然也卽不如是而口授者未必能無失其意也筆授者未必能無武斷其詞也美夫馬君眉叔之言曰今之譯者大抵於外國之語言或稍涉其藩籬而其文字之辭奧旨與夫各國之所謂古文詞者率茫然未識其名稱或僅通外國文字語言而漢文則麤陋鄙俚未窺門徑使之從事譯書閱者展捲未終俗惡之气觸人欲嘔又或轉請西人之稍通華語者爲之口述而旁聽者乃爲仿佛摹寫其詞中所欲達之意其未能達者則又參以己意而武斷其間蓋通洋文者不達漢文通漢文者又不達洋文亦何怪乎所譯之書皆駁雜迂訛爲天下識者鄙夷而訕笑也適可齋記言四吁中國舊譯之病盡於是矣𨿽其中體例嚴謹文筆雅馴者未始無之而駁雜繁蕪訛謬俚俗十居六七是此三百餘種之書所存不及其半矣而又授守舊家以口實謂西學之書皆出猥陋俗儒之手不足以寓目是益爲西學病也故今日而言譯書當首立三義一曰擇當譯之本二曰定公譯之例三曰養能譯之才

請言譯本中國官局舊譯之書兵學幾居其半中國素未與西人相接其相接者兵而已於是震動於其屢敗之烈怵然以西人之兵法爲可懼謂彼之所以駕我者兵也吾但能師此長技他不足敵也故其所譯專以兵爲主其間及算學電學化學水學諸門者則皆將資以制造以爲彊兵之用此爲宗旨剌謬之第一事起點旣誤則諸隨之今將擇書而譯當知西人之所彊者兵而所以彊者不在兵不師其所以彊而欲師其所彊是由欲前而卻行也達於此義則兵學之書𨿽毋譯焉可也中國之則例律案可謂繁矣以視西人則彼之繁十倍於我而未已也第中國之律例一成而不易鏤之金石懸之國門如斯而已可行與否非所問也有司奉行與否非所禁也西國則不然議法與行法分任其人法之旣定付所司行之豪釐之差不容假借其不可行也日付議而更張之故其律例無時而不變亦無時而不行各省署之章程是已記曰不知來視諸往西國各種之章程類皆經數百年數百人數百事之閱歷而講求損益以漸進於美備者也中國仿行西法動多窒礙始事之難斯固然也未經閱歷於此事之層累曲折末從識也則莫如借他人所閱歷有得者而因而用之日本是也日本法規之書至纖至悉皆因西人之成法而損益焉也故今日欲舉百廢新庶政當以盡譯西國章程之書爲第一義近譯出者有水師章程徳國議院章程倫惇鐵路公司章程航海章程行船免衝章程等然其細已甚矣

今之攘臂以言學堂者紛如矣中西書院之建置亦幾於行省矣詢其所以爲教者則茫然未知所從也上之無師下之無書中學旣已束閣西學亦罕問津究其極也以數年之功而所課者不過西語西文夫僅能語能文則烏可以爲學也西人學堂悉有專書歲爲一編月爲一卷日爲一課小學有小學之課中學有中學之課專門之學各有其專門之課其爲課也舉學堂之諸生無不同也舉國之學堂無不同也計日以程循序而進故其師之教也不勞而其徒之成就也甚易今旣知學校爲立國之本則宜取其學堂定課之書翻成淺語以頒於各學使之依文按日而授之則𨿽中才亦可勝教習之任其課旣畢而其學自成數年之間彬彬如矣舊譯此類書極少惟啟悟初津爲幼學極淺之書幼童衛生編筆算數學近之

國與國並立而有交際人與人相處而有要約政法之所由立也中國惟不講此學故外之不能與與國爭存內之不能使吾民得所夫政法者立國之本也日本變法則先其本中國變法則務其末是以事𨿽同而效乃大異也故今日之計莫急於攺憲法必盡取其國律民律商律刑律等書而廣譯之如羅瑪律要爲諸國定律之祖諸國律例異同諸國商律考異民主與君主經國之經公法例案備載一切交涉事件原委條約集成自古迄今宇下各國凡有條約無不備載譯成可三四百卷等書以上諸書馬氏所舉制造局所譯各國交涉公法論似卽公法例案之節本皆當速譯中國舊譯惟同文館本多法家言丁韙良蓋治此學也然彼時筆受者皆館中新學諸生未受專門不能深知其意故義多闇勿口卽如法國律例一書歐洲亦以爲善本而館譯之本往往不能達其意且常有一字一句之顚倒漏至與原文相反者又律法之書尢重在律意法則有時與地之各不相宜意則古今中外之所同也今欲變通舊制必盡讀西人律意之書而斟酌損益之通以歷代變遷之所自按以今日時勢之可行則體用備矣舊譯無政法類之書惟佐治芻言一種耳

史者所以通知古今國之鑑也中國之史長於言事西國之史長於言政言事者之所重在一朝一姓興亡之所由謂之君史言政者之所重在一城一鄕教養之所起謂之民史故外史中有農業史商業史工藝史礦史交際史理學史謂格致等新理等名實史裁之正軌也其新政史十九世紀史西人以耶穌紀年自一千八百年至九百年謂之十九世紀凡歐洲一切新政皆於此百年內浡興故百年內之史最可觀近譯泰西新史攬要卽此類書也惟聞非彼中善本等撰記之家不一而足擇要廣譯以觀西人變法之始情狀若何亦所謂借他人之閱歷而用之也舊譯此類書有大英國志俄史輯譯法國志英法俄徳四國志等然太簡不足以資考鏡故史學書尙當廣譯

西人每歲必有一籍紀其國之大政大事議院之言論近世譯者名之爲藍皮書蓋國之情實與其舉措具於是矣宜每年取各國此籍盡譯之則能知其目前之情形無事可以借鑑有事可以知備若苦繁重未能盡譯則擇最要之數國譯之其餘諸國則彼中每年有將各國情實編爲成書者制造局舊譯列國歲計政要是也惜僅得癸酉一年後此蓋闕若能續譯至今則二十年來西方之形勢皆了如指掌中國學者或不至眢闇若是耳

欲興自然之利則農學爲本今西人種植之法糞漑之法畜牧之法漁澤之法及各種農具皆日新月異李提摩太謂中國欲開地利苟參用西法則民間所入可驟增一倍補益可謂極大矣然舊譯農書不過數種且皆簡末從取資故譯農書爲當務之急也

譯出礦學之書多言煉礦之法未及礦之法今宜補譯然此事非習西文入其專門學堂且多經勘驗不爲功也

中國之人耐勞苦而工價賤他日必以工立國者也宜廣集西人各種工藝之書譯成淺語以教小民使能知其法通其用若能使中國人人各習一業則國立彊矣舊譯有西藝知新等書言小工之學工程致富考工記要等書言大工之學格致匯編中亦多言工藝惟西人此學日進無疆苟能廣譯多多益善也通商以後西來孔道爲我國大漏華商之不敵洋商也洋商有學而華商無學也彼中富國學之書日本名爲經濟書皆合地球萬國之民情物產而盈虛消息之至其轉運之法銷售之法孜孜討論精益求精今中國欲與泰西爭利非盡通其學不可故商務書當廣譯舊譯有富國策富國養民策保富述要等書佐治芻言下卷亦言此學

泰西自希臘彊盛時文物卽已大開他里斯等七人號稱七賢專以窮理格物之學提倡一世而額拉吉來圖梭格拉底拍勒圖什匿克安得臣知阿眞尼雅裏大各徳謨吉利圖阼士阿士對等先後以理學名亞力斯多徳爾比太哥拉歐幾里得提馬華多而司諸人闡發物理所著各籍深妙近世格致家言皆祖之其後果魯西亞士白分道弗等以匹夫發明公理爲後世公法之所祖故欲通西學者必導原於希臘羅馬名理諸書猶欲通中學者必導原於三代古籍周秦諸子也舊譯此類書甚寡惟明人所譯有名理探空際格致等書然未盡精要且語多詰屈近譯者有治功天演論辧學啟蒙等書幾何原本柰端數理等爲算理之書算理者理學中之一種也

以上各門略舉大槪舊所已有者之舊所寡有者詳之實則西人政學百新無一書無蜀犬到處𨿽悉其所著而譯布之豈患多哉特艸之始未能廣譯則先後緩急亦當有次蒙旣未習西文未窺西籍率其臆見豈有所當惟存其一說以備有力者之采擇而已至如同一門類之書則當於數書之中擇其佳者如記西國百年以來事實者彼中無慮數十家近人所譯馬懇西氏之書聞非善本也或擇其後出者其有已譯之書而近歲有續編及駁議等編皆當補譯以成一家之言此亦譚譯本者所當畱意也

請言譯例譯書之難讀莫甚於名號之不一同一物也同一名也此書旣與彼書異一書之中前後又互異則讀者目迷五色莫知所從道咸以來考據金元史稗言西北地理之學蔚爲大國究其所日日爭辯於紙上者大率不外人名地名對音轉音之異同使當日先有一遼金元三史國語解之類之書泐定畫一凡撰述之家罔不遵守則後人之治此學者可無斷斷也今欲整頓譯事莫急於編定此書昔傅蘭雅在制造局所譯化學汽機各書皆列中西名目表廣州所譯之西藥釋亦有病名藥名等表皆中文西文兩者並列其意最美近本報所譯各名亦於卷末附中西文合璧表欲使後之讀之知吾所譯之名卽西人之某名其有訛誤可更正之其無訛誤可沿用之此整齊畫一之道也惜未悉心考據未能作爲定本制造局之名目表則大佳他日可以沿用矣今區其門目約有數事

一曰人名地名髙鳳謙曰西人語言佶屈聱牙急讀爲一音緩讀爲二三音且齊人譯之爲齊音楚人譯之爲楚音故同一名也百人譯之而百異瀛寰志所載國名之歧多至不可紀極宜將羅馬字母編爲一書自一字至十數字按字排列注以中音外國用英語爲主以前此譯書多用英文也中國以京語爲主以天下所通行也自玆以後無論以中譯西以西譯中皆視此爲本見二十六冊文編中可謂精當之論惟前此已譯之名則宜一以通行者爲主舊譯之本多出閩粵人之手𨿽其名號參用方音者今悉無取更張卽間有聲讀之誤亦當沿用蓋地名人名只爲記號而設求其舉此號而聞者知爲何人何地足矣近人著書或矜言釐正如謂英吉利乃一島之稱稱其國名則當云白爾登謂西伯利亞之音不合宜易爲悉畢爾之類徒亂人意蓋無取焉今宜取通行最久人人共讀之書刺取其譯名泐爲定本其續譯之本有名目爲舊譯所無者然後一以英語京語爲主則盡善矣

二曰官制有義可譯則譯義義不可譯乃譯音此不易之法也人名地名不過記號之用譯音已足至如官制一途等差甚職掌各別若徒譯音則無以見其職位若何及所掌何事如水師章程等書滿紙不相連屬之字鉤輈格桀萬難彊記此一蔽也若一以中國官比例之則多有西官爲中土所無者康成注經以漢況周論者猶譏其不類況於習俗殊沿革懸絕且中國官制名實不副宰相不與機務兵部不掌軍權自餘一切罔不類是然則以中例西𨿽品位不職掌已未必合如守土大吏率加督撫之號統兵大員槪從提鎭之名鹿馬同形安見其當至於中土本無此官彊爲附合者其爲乖謬益不待言此又一蔽也今宜博采各國官制之書譯一通表先用西文列西名詳記其居何品秩掌何職守然後刺取古今官制與之相當者爲譯一定名今有其官則用今名今無其官則用古名古今悉無乃用西音翻出名之中國官稱喜襲古號卽如撫兼副都之街而遂號中丞知州非司牧之任而沿稱刺史凡此之類不一而足皆於正名之誼有乖然人人知其爲同名異實無所不可若以西官襲中號則人將因其所定之名以求其所掌之職苟立名不愼則讀者鮮不誤會卽如英國印度之長官與威而士之長官譯者皆名之爲印度總督威而士總督而不知其權異也此等之類極多不可枚舉取參錯之名而比較以定之此事最難如歷代職官表可謂近代博大明備之書然其定例以本朝官爲主而列歷代之名於下其前代有此官而本朝竟無之者已多漏矣載而其中以古制勉彊牽合今制實則其職絕不相類者尢屬不少夫同在中國數其沿革尙且若玆之難況以中例西耶故苟其職爲古今悉無者切不可勉彊牽合無譯西音而注其職掌而已此後凡譯書者皆當按西文查表溝若畫一則耳目不亂制置釐然矣若未能就此盛業亦當於譯出之每官名下詳注其品秩職掌勿使學者疑日本近日官制悉模仿西法而其官名率多漢唐遺稱若有中國古今悉無之官則用日本名稱亦大佳也

三曰名物髙鳳謙曰泰西之於中國古不相往來卽一器一物之亦各自爲風气有泰西所有中國所無者有中國所有泰西所無者有中西俱有而爲用各異者至名號則絕無相通譯者不能知其詳以意爲之名往往同此一物二書異名且其物爲中國所本有者亦不能舉中國之名以實之今宜將泰西所有之物如六十四原質之類及一切日用常物一一考據其爲中國所有者以中名名之中國所無者則考已譯之書擇其通用者用之其並未見於譯書者則酌度其物之原質與其功用而別爲一名見同上其論韙矣有生以來萬物遞嬗自大艸大木大鳥大獸之世界以變爲人類之世界自石刀銅刀鐵刀之世界而變爲今日之世界其間物產生滅相代其種非一或古有今無或今有古無或古今俱有之而古人未能別析其名如六十四原質自古人視之則統名爲气爲土爲石而已至於人造之物日新月異其名目之增尢不可紀極西人惟文字與語言合也故旣有一物則有一音有一字有一名中國惟文字與語言分也故古有今無之物古人造一字以名之者今其物旣已無存則其字亦爲無用其今有之物旣無其字則不得不借古有之字而彊名之此借之例所以孳乳益多也然以虛字假實字沿用已久尙無不可如不字爲字也字哉字之類以實物而復假他實字以爲用則鮮不眩矣且新出之事物日多豈能悉假古字故爲今之計必以造新字爲第一義近譯諸名如汽字之類借字也如六十四原質鋅鉑鉀等之類造新字也傅蘭雅譯化學書取各原質之本名擇其第一音譯成華文而附益以偏旁屬金類者加金旁屬石類者加石旁此法最善他日所譯名物宜通用其例乃至屬魚類者加魚旁屬鳥類者加鳥旁屬木類者加木旁屬器類者加匚旁自餘一切罔不如是旣無稱名繁重之苦又得察類辧物之益定名之後仍用名目表之法並列兩文以資證引此譯家正名之宏軌矣

四曰律度量衡列國並立則衡量必不一列國旣通則必於其不一者而思所以一之李斯之制秦權秦量是也今將譯通萬國之籍亟宜取萬國之律度量衡列爲一表一英尺爲中國若干尺一英里爲中國若干裏一磅一佛郎一羅卜等爲中國若干金其西國之名皆宜劃一如或稱佛郎或稱福蘭格或稱羅卜或稱盧布或稱畱之類各國類別勿有罣漏四明沈氏有中國度量權衡表一書惜未大備掇拾補苴之斯成大觀矣

五曰紀年以孔子生年爲主次列中國歷代君主紀年次列西曆紀年次打印度舊曆紀年次列回回歷紀年次列日本紀年通爲一表其有小國𨿽紀年不同而無大事可載記者暫之它日譯書依名從主人之義凡記某國之事則以其國之紀年爲正文而以孔子生年及中國歷代紀年旁注於下

譯書有二蔽一曰徇華文而失西義二曰徇西文而梗華讀夫旣言之矣翻譯之事莫先於內典翻譯之本亦莫善於內典故今日言譯例當法內典自鳩摩羅什實難陀皆深通華文不著筆受元裝之譯瑜伽師地論等先遊身毒學其語受其義歸而記憶其所得從而筆之言譯者當以此義爲最上舌人相承斯已下矣凡譯書者將使人深知其意苟其意靡失𨿽取其文而刪增之顚倒之未爲害也然必譯書者之所學與著書者之所學相去不遠乃可以語於是近嚴又陵新譯治功天演論用此道也

凡義法奧賾條理繁密之書必就其本文分別標識則讀者易了經學以儀禮爲最繁密故治儀禮學者分章節務極細佛學以相宗爲最奧賾故治慈恩學者修科文務極詳今西人格致律法諸書其繁賾與相宗禮學相埒凡譯此類書宜悉仿內典分科之例條分縷晰庶易曉暢省讀者心力近英人潘愼文新譯格物質學頗得此意

其或佳書舊有譯本而譯文佶鞠爲病不可讀者當取原書重譯之南書盤經經謝靈運再治而大義畢顯華嚴楞伽皆經唐譯而可讀其前事也如同文館舊譯之富國策而時務報有重譯之本廣學會舊譯之泰西新史攬要而湖南有刪節之編咸原書曉暢數倍亦一道也

舌人聲價日益增重譯成一籍費已不貲而譯局四設各不相謀往往有同此一書彼此並譯昔制造局所翻化學鑑原並時翻者凡有四本黃金虛牝良可嘆嗟今宜定一通例各局擬譯之書先期互告各相避就無取駢拇然此非有司之力殆未易整齊也

請言譯才凡譯書者於華文西文及其所譯書中所言顓門之學三者具通斯爲上才通二者次之僅通一則不能以才稱矣近譯西書之中書最佳而幾何原本尢爲之魁利徐偉李皆邃於算而文辭足以達之也故三者之中又以通學爲上而通文乃其次也今國家之設方言學堂其意則非教之以學也不過藉爲譯署使館之通事而已故其學生亦鮮以學自厲肄業數年粗識蠻語一書未讀輒已出學若此類者殆十而六七也夫執解華文能操華語之人而授之以先秦兩漢舊籍欲其索解焉不可得也今責此輩以譯西文殆猶是也故欲求譯才必自設翻譯學堂始馬建忠曰翻譯書院之學生選分兩班一選已曉英文或法文年近二十而姿質在中人以上者十餘名入院校其所造英法文之淺深酌量補讀而日譯新事數篇以爲功課加讀漢文由唐宋八家上溯周秦諸子日課論說使辭達理舉如是一年卽可從事翻譯一選長於漢文年近二十而天姿絕人者亦十餘名每日限時課讀英法文字上及拉丁希臘語言果能工課不輟不過二年洋文卽可通曉適可齋記言四其言韙矣入學堂一二年以後卽以譯書爲功課譯才成而譯出之書亦已充棟矣此最美之道也惟譯天算格致聲光化電法律等專門之書則又非分門肄習潛心數載不爲功也

日本與我爲同文之國自昔行用漢文自和文肇興而平假名片假名等始與漢文相雜然漢文猶居十六七日本自維新以後銳意西學所翻彼中之書要者備其本國新著之書亦多可觀今誠能習日文以譯日書用力甚而獲益甚巨計日文之易成約有數端音少一也音皆中之所有無棘刺扞格之音二也文法疏闊三也名物象事多與中土相同四也漢文居十六七五也故黃君公度謂可不學而能苟能彊記半歲無不盡通者以此視西文抑又事半功倍也

翻譯泰西有用書籍議

髙鳳謙

有聲音而後有言語有言語而後有文字然五方之聲音長短髙下淸濁疾徐旣萬有不齊言語文字卽因以俱異有王者起患天下之不一以同文爲先於是讀書之士挾方寸之簡上下千年縱橫萬里無所不可通夫而後中國之文字匯於一其環中國而處者如日本朝鮮各邦𨿽用中國之文字猶不能無所異同況泰西遠絕數萬里千歲未通者耶互市以來天下競尙西學競習西文然而音義詭異則學之難也教授乏人則師之難也由官設學則周徧之難也由民自學則經費之難也文義深遠則成功之難也國不一國則兼通之難也惟以譯書濟之則任其難者不過數十人而受其益者將千萬人而未已泰西有用之書至蕃至備大約不出格致政事兩途格致之學近人猶知講求制造局所譯多半此類而政事之書則鮮有畱心譯者亦少蓋中國之人震於格致之難共推爲泰西絕學而政事之書則以爲吾中國所固有無待於外求者不知中國之患患在政事之不立而泰西所以治平者固不專在格致也況格致之學各有附隸非制造之人不能學卽學之亦無所用且需儀器以資考驗非徒據紙上之空談若夫政事之書剖析事理議論時政苟通漢文者無不能學果能悉力考求各國政事之失得兵力之彊弱邦交之合離俗尙之同異何國當親何國當疏何事足以法何事足以戒無不了了於胸中遇有交涉之事辦理較有把握卽欲興一新法亦不至事事仰鼻息於人或反爲所愚弄此翻譯政事之書所以較格致爲尢切也譯書之要有二一曰辧名物泰西之於中國古不相往來卽一器一物之微亦各自爲風气有泰西所有中國所無者有中國所有泰西所無者有中西俱有而爲用各異者至名號則絕無相通譯者不能知其詳以意爲之名往往同此一物二書異名且其物爲中國所本有者亦不能舉中國之名以實之更有好更新名彊附文義以爲博通令人耳目炫亂不知所從宜將泰西所有之物如六十四原質之類及一切日用常物一一考據其爲中國所有者以中名名之中國所無者則徧考已譯之書擇其通用者用之其並未見於譯書者則酌度其物之原質與其功用而別爲一名凡泰西所用之物用中字西字詳細臚列刊爲一書頒布通行後之譯者以此爲準不得更攺其它權衡度量國各不同亦宜定爲一表如英磅合中權若干法邁合中尺若干詳爲條舉以附前書之後中西權衡度量表一書金陵亦有刻本但考據未盡精詳耳一曰諧聲音名物制度有義可尋𨿽有異同猶可稽考地名人名有音無義尢爲混雜西人語言佶屈聱牙急讀爲一音緩讀爲二三音且齊人譯之爲齊音楚人譯之爲楚音故同一名也百人譯之而百異卽一人譯之而前後或互異瀛寰志中所載國名之歧多至不可紀極宜將羅馬字母編爲一書自一字至十數字按字排列注以中音外國用英語爲主以前此譯書多用英文也中國以京語爲主以天下所通行也自玆以後無論以中譯西以西譯中皆視此爲本卽一二音不盡符合不得擅攺以歸畫一此書若成可與名物之書相輔而行譯者讀者俱有所據若將此二書呈之譯署請旨頒行飭令各省譯局及私家撰述一體遵照尢爲利便此二者譯書之根本也若譯書之人必兼通中西文而後可其有專精西文者可以文士輔之傳曰言之無文行而不遠必使所譯之書質而不流於俗博而不傷於誕文義可觀又無失原書之意庶亦牖人心開風气之一助也夫

譯書篇

孫學修

稽我太宗文皇帝開基首以國書翻成綱鑑然後知中華扼塞古今政俗之由用以制明髙宗純皇帝欽定四庫前書譯出西書四十一家悉予箸錄宣宗成皇帝時俄羅斯進書三百五十餘號亦命庋祕閣擇要翻錄大哉聖人之道豈諜奇誇異哉蓋以周敵國之情狀廣天下之師資而普教思於無窮也大地事故愈久愈匡時應變非守古者所能夫人而知之其知之柰何曰以多譯西書爲本泰西各書區類最或總或分並有專家異域文字非人人所能讀書誠可觀譯令通曉故其一切譔述備哉燦爛中土三十年來開築賓館授簡譯書者廑有京師同文館天津學堂上海制造局三處至今合中西人士官箸私箸可讀之書約三百穜而已歐美各邦歲出新書除報章經書外凡法律交涉史鑑掌故天文輿地礦務船政算術格致訓蒙戰法農漁汽機測繪工程百家論說不下萬餘部名都書庫收挾萬國書籍至一百十萬種以吾所固有者相較直太倉之一粟耳又況彼中政學歲月攺觀距今之已爲陳羹士子興焉有志捨此之外無仰鉆一知半解騰笑方聞今以吾知之簡敵彼之吾俗之懵測彼之靈焦氏易林所謂販鼠買蛙無以成家者也而欲其閉門舟告車者出門合轍蓋亦難矣難矣夫千夫仰汲袌甕者不已勞乎萬仞思虧者不貽笑乎以彼歲出之數卽使刪其蕪集其菁要十得五亦當歲出百種廑恃滬局津館固覺日不暇給嘗竊竊然以謂吾十八行省有官書局處甚夥原其命意莫非流布實學嘉惠士林初無中外之畫也則曷不於中書之外兼譯西書不煩籌貲無需奏請此倡彼應譔箸日茂廣印賤售蘄開風气至於應譯各書宜先延訪通士識其塗徑或由出使大臣屬通曉洋文之隨員就各國藏書樓究心瀏攬撮其宏恉譯爲提要諗夫何者爲急何者爲緩審愼圖之則書盡切要人爭先之爲快書局歲入因以增多事至利便胡爲至今不問耶南徐馬建忠適可齋記言載設翻譯館議猶不若此之易舉或曰中西文字不同軌屢經筆舌已失其恉深原立論當自肄習拉丁文字始吾子齦齦於此抑末矣孫學修曰今日非西文不興之爲急乃西學不興之爲急如責以西學必先責以西文老而慕焉則餘光無幾童而習之則程功已遲及今而外資出洋內樹書院然勝譯才者廑如鳳毛角況其諧今道古中西名家者哉蓋收效之難如此矣有人於此意春之必燠而忍其寒焉目禾之必熟而忍其餓焉則嘩然曰此大惑者也意成材之有日謂譯書之可緩者此矣夫使列聖之典不遵推廣之道不籌徒讀古書罔獲新義耳目廢置事勢寂然先王之治無新簡書韓非謬穜所不樂聞耳

日本橫濱中國大同學校緣起

梁啟超

帶中州二萬里靈淑之气演四萬萬神明之冑材質之慧敏種類之繁殷大地萬國豈有比哉徒以民賊自私愚其黔首遂使聰明錮蔽人才衰落黃農之胤續將爲皂隸洙泗之教化日就陵夷越在商旅罔能保護攬印度奴隸之由非洲牛馬之故可不憤哉方今萬國交通新學大啟歐米條法日益詳明於是中原志士咸發憤而言變政報館學會繽紛並起北肇彊學於京師南開聖學於桂海湖湘陜右角出條奏雲霧旣撥風气大開疆吏以開中西學堂爲急務總署亦儗遣人出洋學習爲要圖神州不沈或此是賴夫日本三島之地千里之國耳近以步武泰西維新政治國勢之彊與歐西等推原其由皆在譯西書廣厲學官之故泰西各學若生物心哲化光電重農工商礦莫不兼備且能出新其文與中土本同其地隔渤海一帶吾中人商旅其地人凡數千童子之秀亦復數百而學堂未設教化無聞材藝不開人靈坐錮不其惜乎泰西通商之地皆有拜堂以崇其教主有書院以訓其童蒙而中人數百萬流溢諸洋而未聞有崇先聖之堂廣書院之教此亦可爲大愧恧者也鄕人遠慕中朝志士發憤之誠近采泰西日本教育之法立學橫濱號以大同庶幾孔子選賢與能講信修睦之治萌芽於玆以孔子之學爲本原以西文日文爲通學以中學小學章程爲課則延中土通才及日本大學教授爲教習並於文部省立案凡由此學滿業之生準其入髙等學校及大學校或海陸軍學校以通其專門之學夫日本大學與歐美已並駕齊驅吾中人欲遊學歐美而苦於資斧者東遊足矣天子失官太廟納樂斯學之設非徒教旅日後來之秀亦以備西學東道之供夫日本維新之治賴伊藤數人之西遊則中土撥亂之才安知不出於東土之學校以保我種族保我國家其關系豈小補哉所望遠識之士同志之人各竭其才共宏斯義虞仲翔之舍宅魯子敬之指囷庶幾杜陵廣廈忽突兀於東瀛徐福童男還棟梁於漢室回滄海之橫流救生民於塗炭凡我神明之冑豈無意乎

日本髙等師範學校章程

歐甲

歐甲觀於坤維之變睊睊思其故曰君權絀而民權起民權起而師統興師統興而天下治也師何以有統君民皆受教於師卽皆受治於師也君師者治之本君師共治曷言乎受治於師也曰五洲之初皆武人爲於大君之世其時之君慓悍雄猜以力持其下臣妾之奴隸之慮黔黎之智不利於其孫子也乃分流品等目以錮其生而使無他望若婆羅門希利尼之分四等歐亞古時之分世族平民民顓顓如鹿豕犬馬聽在上之虐殺烹割無敢異心有奉天之教主起哀夫天之生人無歧視無崖乖無殊心皆欲保其身家增其智慧進乎文明於是言仁愛言慈悲言平等劬劬於其君忉忉於其臣拳拳於其民立之制度創之義例能以養以教者謂之君謂之教化之國不能此者謂之獨夫民賊謂之無教化之國春秋之義亂世削大夫權升平世削諸侯權太平世削天子權聖師欲致太平故使君民各有其權君能從聖師之教以養以教不自把持其權則太平矣是故治統於教君統於師若孔佛耶之行大地自非土司之國野蠻之酋務愚其民未有不從其教者也從其教者𨿽以帝王之尊莫不北面而朝故漢世當師之任者若三老五更則有袒割尊養之儀唐世太子見師猶行立受再拜之禮當是時猶知師範哉元明以後侏優儒者師統旣君權獨尊民生益蹙舉世不知孔子爲教王爲師統推孔子之教以行治治離於教遂以文昌關帝奪孔子之席沒字之碑擅據髙坐謬種流傳聾盲相授遂至霜陰凝崦嵫日薄以學記條理詳備粲然在載記中亦無有發明而光大之者蓋中土師範之絕也久矣泰西見君不跪見師則跪每七日袖經跪師而誦之七尺之童無不知有其教主君民之頌禱號其教主而祝之飲食男女之猥瑣懸其教主之像而膜拜之得一新義創一新器莫不歸於其教主之全能而尸之於是師範之義旁見於泰西而師範學校之設亦以泰西爲最有髙等師範學校中等師範學校尋常師範學校教之有本學之有序施之於事見之於用其政治工藝遂乃橫絕於五洲憑陵於震旦日人效之變法之首初立師範其髙等之章程曰文科理科文科教目九倫理育教國語漢文英語歷史地理哲學理財學體操理科教目十五數學物理學化學動物學植物學生理學農業工藝圖學餘同文科而每學之中又自有條目其所以講求教育之方以造就人才以爲師師相傳之地美哉善哉且夫引綫之差視其起點邱山之重起於微塵自有邰稷於京秭盤木溝壤野艸之中擇嘉谷以貽來牟橫目之民迄今頌粒食焉野人終歲勤動乃亦有秋然非種弗鋤則篝車荑稗矣師範也者傳種之義也種不良則所傳不良芣蒼蒼臭之走且僵種良則所傳皆良苾苾芬芬食我曾孫種良傳良則萬千世界皆良種焉種不良傳不良則萬千世界皆不良種焉是故以能開智學者爲之師則智種之濩布學有才士藝有才工賈有才商耕有才農以不能開智學者爲之師則愚種之滋蔓爲人之奴隸爲人之犬馬爲人之魚肉彼列國之與中土盛衰懸絕者豈黃白殊種靈蠢之異稟哉其所以傳之種者然也故欲彊其國必智其民欲智其民必良其種女學者良女之種師範者良男之種男良女良仁智大昌男彊女彊萬物化光何畏於四方噫嘻師統其興於中邦

上李伯相言出洋工課書

馬建忠

四月以來政治學院工課甚緊考期伊邇無暇將日記繕錄呈上郭星使於四月下旬至法五月初呈國書札忠兼辦翻譯事務並承多加薪水長者之賜忠何敢辭且翻譯事少不致荒功無負來歐初意五月下旬乃政治學院考期對策八條第一問爲萬國公法都凡一千八百頁歷來各國交涉興兵疑案存焉第二問爲各類條約論各國通商譯信電報鐵路權量錢幣佃漁監犯及領事交涉各事第二問爲各國商例論商會匯票之所以持信於以知近今百年西人之富不專在機器之創興而其要領專在保護商會善法美政昭然可舉是以鐵路電綫汽機礦務成本至巨要之以信不患其眾擎不舉也金銀有限而用無窮以楮代幣約之以信而一錢可得數百錢之用也第四問爲各國外史專論公使外部密札要函而後知普之稱雄俄之一統與夫俄土之宿怨英法之代興其故可覶縷而陳也第五問爲英美法三國政術治化之異同上下相維之道利獘何如英能持久而不變美則不變而多蔽法則屢變而屢壞其故何在第六問爲普比瑞奧四國政術治化普之鯨吞各邦瑞之聯絡各部比爲局外之國奧爲新蹶之後措置庶務孰得孰失第七問爲各國吏治異同或爲君主或爲民主或爲君民共主之國其定法執法審法之權分而任之不責於一身權不相侵故其政事綱舉目張粲然可觀催科不由長官墨吏無所逞其欲罪名定於鄕老酷吏無所舞其文人人有自立之權卽人人有自愛之意第八問爲賦稅之科則國債之多少西國賦稅十倍於中華而民無怨者國債貸之於民而民不疑其故安在此八條者考試對策凡三日其書策不下二十本策問之條目蓋百許計忠逐一詳對俱得學師優獎刊之新報謂能洞隱燭微提綱挈領非徒鉆故紙者可比此亦西人與我華人交涉日淺往往存藐視之心故有一知半解輒許爲奇則其奇之正所以輕之也忠惟有銳意考求詎敢以一得自矜哉忠自到巴黎後與當道相往還而所最善者則有彼之所謂﹝謂﹞翰林院數人專講算化格致諸學與夫各國政事興替之由各國欽仰尊如北斗渠輩見忠考究西學殷殷教誨每勸忠考取彼國功名忠對以遠來學習祗求其實不務其名勸者云徒競其名而不務其實吾西人亦患此獘然名之不揚則所學不彰故華人與西人交涉時時或被欺蒙非華人之智短才也名不揚而學不彰則不足以服之也且辦交涉以文詞律例爲主講富彊以算學格致爲本中國不患不富而患藏富之不用將來采礦釀酒制機器創鐵路通電報諸大端在在皆需算化格致諸學我國功名皆以此爲宗子欲務實意在斯乎以子之所學精而求之取功名如拾芥何憚而不爲耶忠以此說商之二監督允其赴試旣應政治試畢然後應文詞科六月底試第一場期二日第一日以臘丁文擬古羅瑪皇賀大將提都徵服猶太詔又以法人譯埃及希臘水戰臘丁歌章次日考問輿圖及希臘臘丁與法國著名詩文兼問各國史學復得宗師優獎謂願法人之與考者如忠斯可矣一時在堂聽者不下數百人咸鼓掌稱善而巴黎新聞紙傳揚殆徧謂日本波斯土爾基人負笈巴黎者固有考取格致秀才及律例舉人而東土之人獨未有考取文詞秀才者有之則自忠始也忠念些須微名而震驚若此亦見西人好名之甚也

年終考文詞秀才第二場兼考格致秀才來年春夏之交可考律例格致舉科近日工課稍寬閒至炫奇會遊覽四方之來巴黎者轂擊肩摩多於平日數倍但炫奇會所以陳各國新得之法令人細玩會終標獎其最優者原以激勵智謀之士然而之有前膛後膛孰優孰劣彈之貯棉藥火藥何利何獘附船之鐵甲有橫直之分燃海之電燈有動靜之別而水雷則有拖帶激射浮沈之不一壘則有連環犄角重單之不同均無定論是軍法之無新奇者也煤瘴之伏礦中無定法可免眞空以助升降無善術可行此礦務之猶有憾事也機織之布敏捷而不耐久機壓之呢耐久而不光滑機紡之紬價廉而無寶光此紡織之猶待考求也下至印書釀酒農具大抵皆仿奧美二國炫奇會之舊式並未創有新制至於電綫傳聲與電報印聲徒駭見聞究無大益惟英太子之珠鉆玩好法世家之金石古皿獨辟新奇乃前此所未曾有然此不過誇陳設之精供遊觀之樂以奢靡相矜而已豈開會之本意哉蓋法人之設此會意不在炫奇而在鋪張蓋法戰敗賠後幾難復振近則力講富彊特設此會以誇富於外人有論中國賽會之物掛一漏萬中華以絲茶爲大宗而各省所出之紬未見鋪陳各山所產之茶未見羅列至磁器之不古顧繡之不精無一可取而農具人物且類耍貨堂堂中國竟不及日本島族豈日本之管會乃其土人而中華則委之西人之咎乎以西人而陳中華土產宜乎其見聞之淺也有以質之忠者忠惟云賽會另有監會之人余不敢越俎而謀又何能詳言其故此巴黎炫奇會之大略也竊念忠此次來歐一載有餘初到以爲歐洲各國富彊專在制造之精兵紀之嚴及披其律例考其文事而知其講富者以護商會爲本求彊者以得民心爲要護商會而賦稅可加則蓋藏自足得民心則忠愛倍切而敵愾可期他如學校建而智士日多議院立而下情可達其制造軍旅水師諸大端皆其末焉者也於是以爲各國之政盡善盡美矣及入政治院聽講又與其士大夫反復質證而後知盡信書則不如無書之論爲不謬也英之有君主又有上下議院似乎政皆出此矣不知君主徒事簽押上下議院徒托空談而政柄操之首相與二三樞密大臣遇有難事則以議院爲借口美之監國由民自舉似乎公而無私矣乃每逢選舉之時賂賄公行更一監國則更一番人物凡所官者皆其黨羽欲望其治得乎法爲民主之國似乎入官者不由世族矣不知互爲朋比除智能傑出之士如點耶諸君苟非族類而欲得一優差補一美缺戛戛乎其難之諸如此類不勝枚舉忠自維於各國政事𨿽未能窺其底蘊而已得其梗槪思匯爲一編名曰聞政取其不徒得之口誦兼資耳聞以爲進益也西人以利爲先首曰開財源二曰厚民生三曰裕國用四曰端吏治五曰廣言路六曰嚴考試七曰講軍政而終之以聯邦交焉現已稍有所集但自恨少無所學涉獵不廣每有辭不達意之苦然忠惟自錄其所聞以上無負中堂栽培之意下無忘西學根本之論敢云立說也哉

瑪賽復友人書

馬建忠

接奉來諭囑就中國情形擬成出使學堂章程竊思遣使各國歲費帑金數十萬無裨國是是

朝廷必不得已之舉不過多開一仕途適以逞鉆求者之志而已夫今天下之自詡稍通時務者莫不曰治本在富彊采礦煉鐵防口設險則國庫殷實而兵力日振以臨歐洲孰不震懾若出使者不過聘問專對之才耳烏足以言治本然而爲此言者業已閱數十年矣而鐮山無恙也磁鐵宛在也炮壘戰艦或有之而不適用也或適用而未成軍也至於出使則軺車幾徧歐洲矣是則所謂治本者至今未能行而所謂治末者反爲外人制而先行則爲今之計亦姑卽向所謂不必先行者爲之設一可以先行之法使人以制我者而我反以制人庶幾補牢顧犬之猶未遲晚也其法維何曰嚴選使才而已嚴選使才維何曰教導有方而已且夫西人之欲我遣使於彼也其意有二一則中華使臣駐彼都凡遇大禮亦得隨他國使臣按班申賀以壯觀瞻是則使臣不過爲之備數而已一則西人好誇耀近百年來政治聿新商賈通而生路日廣議院創而民情可達賦稅則實收實報無侵吞之虞獄訟則比事比情無刑求之虐其民安居樂業各事其事而不相侵擾𨿽無熙之風差勝驩虞之象至於街衢整潔路途平坦無擊柝之警而有開門之治此效也而非本也然西人每以此自矜謂中國積四千年之教化而未克臻此而我百年來破除習見日新日盛遂至於此則欲中華士大夫之深究其理而幡然攺圖固莫若令我使臣莊嶽其間朝夕觀摩以爲他日返國之師資而不失鄰善之望也是則各國之彊我使使者𨿽屬鋪張之意尙有樂與之心假如使臣當秉節伊始一遞國書一獻頌詞兢兢業業惟無隕越是幸不問其它或有彼都人士筵會衣冠一往卽退閉門不出不交一人卽間有酬酢往還又皆彼國所謂夤緣之輩致使門庭多俗客見聞悉庸流則徒爲西人竊笑以爲東方之人不可與語若曰土爾基與波斯等國知識未開其不知邦交無怪也日本性類沐猴不辧賢愚不知本末其習於我也新亦宜其不深相知也中國則我素所仰望爲四千年文物之邦矣今使臣之初至也亦有參贊隨員之名目亦有國書頌詞之呈遞彬彬乎有禮哉而於我國之政教財用法律兵實諸大端則亦未見其一過問也豈其知之而不屑問歟將不知而矯以爲知歟抑輕我而所使來交際乎我者亦猶土爾基波斯日本之流歟是其故見自封𨿽出使猶在中國也由是以觀則是使臣不足取重而反以取輕不亦重可惜哉然而此非遣使之失策而不可行亦由出使之未得其人養之未盡其道耳參贊隨員等名目不過爲調劑私交之具而非爲襄理公事之材其得之者亦自知僥幸而來不過計數年積居薪水之資爲異日俯仰饔飧之計如必考求實學則當讀其方言舌音初調而瓜期已屆倥返依然吳下阿蒙問所謂洋務者不過記一中西之水程與夫婦女之袒臂露胸種種不雅觀之事卽稍知大體者亦不過曰西洋政治大都重利以尙信究其所以重利尙信之故亦但拉雜事以爲證而於其本源之地茫乎未有聞也嗚呼是豈

朝廷所以髙官厚祿特開此一途之初心也哉非其初心而事勢乃必至於此則其間得失之故可深長思矣

夫出使絕域周秦前未有聞也蓋昉於漢武之認宜與將相相提並論其矜重何如哉必其識量膽略裕於平素溫文博物足以肆應沈靜寬裕足以有容而又達人情通事變批卻導從容遊刃而悉泯異同於始萌燭利害於機先然後勝任而愉快董生有言素不養士而欲求賢猶不琢玉而求文采也夫以西國之素重使才而僂指近百年來自壁斯瑪大意郎加且髙弗巴末斯東等寥寥數人外猶難其選矧吾華人從古不與外人相聞問未讀其史未習其語一旦遠涉數萬里而謂於其政教風俗之本末可以習知譬猶使學語乳孩咿啞而中樂節末髕赤子扶服而嫻禮容𨿽有棗之誘夏楚之威終兩窮而無所施矣是豈其心之不盡哉不量材而彊爲用不課功而遽責之效也然則如之何而可曰人情可與樂成難與圖始凡吾所謂量材課功者初非務爲驚世駭俗非常之舉髙遠而難行也亦第就今日同文學堂等已收之效爲中材所易知易能者而變通損益教導有方而已擬於上海設一學院收錄身家淸白聰俊子弟凡五經四子書全畢文理初通者以十五歲以上至二十一二歲爲限收錄之日試以策論或與之名臣奏議一使演繹其旨或從而駁辧之以詞意淸順气機暢達爲主每歲錄取十名以三年爲限第一年課以法國辣丁語言第二年課以文義第三年課以詞章各有呈限正課之外仍兼華文史鑑不得偏廢又時爲講解外史以及度數之學格致之功皆當領略一二以爲異日酬應之資每年有考劣者革出優者方準進讀三年後總考選錄者咨送總署或內畱當差或外放隨員如是者試用一年此一年中每人仍自讀英文並法國律例摘要以備後二年課讀之功一年期滿由所隨使臣出考語送至巴黎使署學館內仿英人在京都設立領事翻譯學館之意英館薪俸束脩每年至六千三百二十三磅者巴黎學館責派一人以董理之如英館之有漢文正使者然學習二年入館之初先將每生試用一年中所課略爲考問以覘其荒熟荒則責令重學熟則進以二年正課此二年中所講者公法律例條約理財賦稅以及各國交涉來往公牘所課者法文與華文公牘英普二國語言二年期滿乃匯考咨送總署或內畱爲司官或外遣爲三等參贊如是首尾六年所謂教導有方也𨿽於西學至粗至淺而始基立矣且其前之升用者試以言而後之升爲二等頭等參贊以及公使之類則試以事夫自爲學生以至爲參贊歷六年之久其人之才品亦旣昭著而三年文字約以學規以閒其心志一年試用寬其約束以觀其自守且三年文字之後復令閒養一年使凡年少气盛狂傲不之習藉使館之差委以銷磨變化之而後二年之功專習西學寬立期限嚴督課程得以虛心下气成就可造之品而免濫用之獘夫歲選十人以讀文字更閱六年而方能造就不過什之三而已然而不出十年風气開而士習變不但使署無才難之嘆且先以正業經加之時習孔教根本體立用行日後或可內調以贊國政未必不出乎此此卽所謂姑卽其不必先行者而設一可以先行之法計似無便於此也至兩處學館費用不妨由各使館嚴剔幸用之人之薪俸以濟之是則

國家無費財而有實用樹人之功卽在十年以後亦何憚而不爲哉

論新學部亟宜設立

英人李提摩太附

從來古今之人材出於學而學之事無窮盡亦學之時有變遷今之學者不恥不知顧且爲虛矯誇大之辭以自文飾動曰事非先聖昔賢之所論述物非六經典籍之所紀載學者不得過而問焉不知泰西之輪楫旁午於中華爲五千年來未有之創局天變人事會逢其適其政事言語文學風俗之不同𨿽堯舜禹湯文武周孔之所不及見聞苟拘拘於聖賢之論述經籍之紀載一旦有事朝廷不得識時通變之才而用之其於交際之宜措施之方庸有當乎處今之時爲今之學則不得不就彼之所通者以通吾之所未通而吾儒誠不能以其異而諉之難而畏之也考百年前各國閉關自守此疆彼界不甚往來其國內一切政治文學莫不自以爲是方謂此外諸邦皆有未逮近百年來五洲互市聲教大通始知各國均有可采之事故競立新學擇善而從以爲教養之用回溯八十年前英國初得印度時深慨該處讀書人士落落無多因定章每年撥銀四萬爲開新學之用從彼時直至今日用銀助開新學年盛一年計近日印度新學費用每年需銀至七百餘萬凡該地有竭力設書房者每學生一名國家必助銀幾分是以傳教者立書房甚多查歐洲無論男女每百人中有識字者七八十人惟印度境內每百人中僅有識字者四人目前新學日盛而印度識字者每年增多至一二百萬人西曆一千八百八十八年印度有報館四百五十處每館印出之報多寡不等極多者約有二萬張可見新學之在印度已大興矣如日本國者特亞洲東海一島國耳人數不及印度七分之一獨於新學孜孜矻矻極爲研究十幾年前設立新學部費銀無多現每年新舊各學至用銀六百萬此外又有教士分立中等書院以廣甄陶而日本紳宦𨿽不在教因知其益國益民各願捐銀幾萬助成善舉更有國家新學部所立中等書院五處內有大臣幾人力薦教士總管各書院其意在教士可兼授英文英文旣通西國各書自易於融貫至新學部各事則派親王總辦以昭鄭重此日本國設立新學部之大略情形也若中國學校法度之善淵源之遠辟雍鐘鼓遺澤未湮實非五洲各國所能企及顧學校之書祗知述古自囿方隅不能博通五洲近達時務爲可惜耳是以海禁大開以後西國教士聯襼來華其好善之懷與在他國一例立新學凡創設商局開礦開鐵路並領人出洋肄習西學莫非教中學生如容觀察純甫唐觀察景星馬觀察眉叔是也在中國從前視以上各端並無關得失迄今辦有成效始共知其有益而溯厥由來實皆教士基之也至現在徧立電綫縱橫至三萬餘里加以各國開礦南北開鐵路非新學之力不克至此所惜者中國新學一端不甚認眞用亦有限如派學生赴美國時祇一次撥銀一百二十萬兩再閩廠學生派赴歐洲三年共撥銀二十萬兩前後僅此二次殊非久遠育材之計其能久遠造就人材者惟同文館一處總管丁饒有學問頗可造就人才惜經費無多若與西國較祗可與小書房相等若爲國家大計廣儲奇傑之材則猶有未逮顧前派出洋肄習新學各生𨿽人數無多業已收其實用若京都譯署若南北通商節署其餘若鄂若粵若閩若浙沿海各處莫不有新學之人爲指臂之助當未有新學各生之前常與西國失和近則中外相安彼此情洽其得失之數不可較然若哉然前習新學各生亦僅知其端倪而精微之域究未深造試觀他國自立新學以來早獲富國養民之益今中國爲亞洲大邦豈可轉落人後耶如中國翻然變計欲廣新學宜特簡親王遊歷五洲徧覽各國風俗政事俾知新學爲當務之急實力講求亦設立新學部再多籌經費廣立書院從此漸推漸廣人材輩出爲國家宣勞爲海疆保障大用大效小用小效又何難駕出西人上哉竊爲中國拭目俟之

論英國倫惇博物院書樓

英人李提摩太附

嘗謂人才之得失系國家之盛衰是以有國者不可不愼也然而股肱輔弼每資賢才究窮物理尢需博士嘗見蕞爾小邦崛然振興巍峨大國忽焉頹敗非盡由治理之失法亦實緣人才之不得也夫普天之下何處無才要在培植之得法耳而培植之法非學問無以立其基欲增學問非誦讀無以開其識然有益要務之書卷帙甚富價值甚昂非寒士所易購故書院之設尢不可不亟亟也近考各國書院列若繁星當推英國倫惇博物院之書樓爲巨擘且英國書院之多不能枚舉而不費錢鈔任人遊觀者隨在有之若較博物院之書樓實不可同日語矣但觀其制頂作圓形縱廣名十有四丈除去圍墻其圓頂猶髙十丈零六尺曠觀大地之上除羅瑪城大廟之殿則當以此樓爲第一樓內圓頂之下作圍墻墻之內作成式之內卽藏書之櫝也藏書極髙之處俱有階可登周圍式同一律取之甚便樓內書籍任人涉獵惟不準借出計下隨便可閱之書兩萬卷上所藏乃各國語言文字並一切實學要務等書及各月報共五萬卷其圓頂之制雕鏤惟精施以金銀各彩繪皆著淡色故樓內光輝陸離耀人眼目內置長桌十九張小桌十六張足敷三百餘人之坐自一千八百五十四年始許婦女入觀故又特設兩桌以備婦女之坐此二桌之外亦許隨便坐落長卓之上中設立板對坐之人兩不相俾專心閱讀者不致爲人撓其興會也樓內之式本屬圓形譬之車輪長桌之設如輪之輻桌之制則首低而尾髙𨿽閱者滿堂而初入門驟視之則不見人之多也屋之中置圍櫃以書目三百卷陣其上使人易於檢視乃此櫃如輪之軸各桌俱得相接故如置諸左右焉圍櫃內極中之處爲總管書樓人之坐位𨿽閱書者三百餘人實不難舉目而悉數也溯查此樓建於一千七百五十九年初創之人名曰噶瑞立法美善至今俱循舊章毫無獘病惟制度之華美月異日新而觀書之人數加增頗巨較前百年之气象則不相侔矣樓內閱書者四面俱能寫字且有執役之人如欲觀何書卽寫一紙條付執役人立刻照取縱世家自置書樓恐亦未必如是之便也書樓規例數則亦晰錄於下一書樓之設原爲供人閱看增長學問惟禮拜日及各節期不得入觀餘日無論風雨俱開各門二開樓時刻自西九月初起至四月底止早九點鐘開門晚八點鐘關門自五月至八月則九點開而七點閉三欲入觀書者先將其來意住址寫明交總管閱看四未入先二日須有薦函至總管如薦舉人果系可靠本人只寫住址鈐姓名卽可入內五薦函如不可靠總管卽不許入或與董事同議之六入樓之人各領一牌嗣後隨便持牌往觀至換牌之期憑總管更給如不換牌者則不得再入七所領之牌隨身佩帶甲領之牌乙不得冒往八年不滿二十二歲者不許入樓如必欲入觀亦可與董事議之九不準污壞書籍十寫字不許以紙置書上而寫之十一樓內地圖及各圖畫若不向總管言明不準以紙加圖照影描畫十二樓內須雅靜不許髙聲喧嚷十三閱畢之書仍置原處十四不遵規例者不準入樓十五若擅取書籍出樓者照偸竊例科罪十六使執役人所取之書亦必交該役送回掣取原條如不掣回似乎書仍未交恐致爭論十七本樓人有得罪看書人處執役人有不善處許看書人寫信告明總管書目冊上收逐日所入之書曁各新聞紙俱分門類注於各作家之名下書目之旁各有暗記閱書人不之知也本樓人一看暗記卽知其書之所在觀者欲看何書當將書名曁暗記一並寫明執役人以便檢取惟記一千八百八十四年一歲之中計閱書一百十萬四百五十次閱書者十五萬四千七百廿九人加添書籍三萬一千七百四十七卷按美麗之式裝訂成書者二萬一千六百廿一本此內爲人增送者三千三百七十六本造書人照例送入者一萬一百廿七本別國造書人送入者一千四百八十六本本樓購買者五千八百三十五本此數年之內又不知加增幾許於戲盛哉夫英國近數十年來人但詡其稱雄宇內人才輩出而不知其培植人才之法有以致之也此正所謂人才得而國家興矣然設立書院法似平平久而行之其效捷於影響誠能仿而效之人才之驗亦必接踵而興矣跂予望之

倫惇學校歲報

英人闕名附

倫惇學校工程局具報上年學校情形內有文部核準添置地基房屋一節照錄於左

上年三月二十四日至本年三月二十五日爲止篇中謂上年卽此一年本局照官價購得備造新學校之地基二十六處又添購擴充學校之地基四十二處此外尙有擬購之地基五十七處或備新學校或購擴充學校之用所購各地內有值錢之物由本局議定給價十萬四千二百四十三鎊其丈量費計一千一百七十七鎊一千八百九十五年三月二十五日以前所有已購及定購地價共計二兆九十八萬五千三百七鎊外費計四十一萬八千四百五十三鎊卽工程局先後所購各地總共計三兆八萬九千五百五十鎊又外費總共計四十一萬九千六百三十鎊學校之早已告竣於本年三月二十五日開館者連上年添設已開之三學校在內共計四十所此外擴充二十所亦已完工其添設之三學校連地基房價鋪墊一槪在內共費八萬七千八百四十八鎊可容學生三千九百十八名卽每名就中費二十二鎊八先零五本士其擴充之學校添造房屋一切計費十二萬八千六百十八鎊可容學生五千九百七十一名卽每名就中費二十一鎊十先零九本士所有應設之新學校及地基所需各費經文部核準籌九萬二千十二鎊又擴充所需十七萬七千五百三十鎊本城所有學校三百七所其房屋鋪墊一切細帳已於九十五年九月間結淸具報在案房屋所費每學生就中計十二鎊十四先零二本士鋪墊所費每名計十先零六本士上年本局核準由水木作包造之新學校計十一所可容學生九千八百八十四名定價十九萬五千六百二十六鎊每名就中合十九鎊十五先零十本士又包攬擴充學校十七所可容學生五千一百六十七名定價十一萬九千二百十九鎊每名就中合價二十四鎊五先零十一本士現在新設之學校十一所其中八所每塾應有廳房一間其餘三所每所祗廳房一二間此外尙有烹調房洗濯房卽教習手藝總會或卽教前班學生各塾至新設學校及擴充學校造價所以不同者以擴充學校原爲將已有房屋格外整頓使極合用且有數處連烹調房洗濯房以及客房格致化學等房均由承造之人包攬在內其餘各工程由人包造經局核準者開列如下烹調總會十一所洗濯總會十三所教習手藝總會十八所教習手藝房十八間又教專門學問之塾十一所教習接生房三所又學校五所之教前班學生應有各房間又戲玩地二十七所又學校應開之溝渠及照養生法所需各工程其中十九所合價三萬六百九十七鎊其餘八處工價已算在擴充學校房屋費內溫暖學校之滚水器具又攺造各房屋現在新設學校溫暖房間之法均用水气不用火鑪卽擴充各學校亦照此法將來再設學校擬用雙分气鍋使一鍋損壞尙有一鍋卽可開用再天气嚴寒之時兩鍋又可並用使房較爲溫暖也

上年本局飭令委員在於阿餒雷地基上設一學校專教人之耳聾者所繪學生歇宿之學校圖樣有房屋五所均照住宅造法可住男孩九十名女孩六十名該圖已經本局核準所有阿一爾地方之戈登房屋本局亦決意購買作爲女孩工業學校上年學校所設溝渠亦整頓一新另有學校一百六十三所或油漆或僅裏面刷白或僅外面刷白或內外均刷漧淨者再所有修理十八縣學校房屋有九縣仍照舊用本局自雇工人之法計催工人五十六名修理鋪墊一切由本局長工自修計用長工五十一名至水木作雇用工人工價及作工時刻由本部於每合同內訂定其包攬造房之水木作如應照倫惇所定工價辦理其所雇工人應付之價卽須照倫惇造房公所及倫惇造房工業董事互定之價付給如包攬造房之水木作不爲倫惇定價所限則其所雇工人應付之價不得比尋常所定至廉之價最少本局所雇長工工價與包攬造房水木作所付之價相同本年三月二十五日在造之新學校計十八所可容學生一萬六千七百四十二名又在擴充之學校十八所可容學生五千九百五十七名另須擴充學校業經本局核準者計三十一所可容學生一萬一百六十名又文部核準八縣學校應添置之地基擬俟下期會議再行列入單內其中所可容二千四百九十名本年三月二十五日爲止學校所備學生戲玩之地逢禮拜日開用者計二百九所云

西儒論學記

英人闕名附

本埠書籍會延請傅蘭士君在公廨講論一切經世新書侍坐者則有荷蘭君司事並通達時務諸公聆其緒論焉遂慷慨而言曰夫識時務者爲俊傑方今列國爭彊雄並立諸君子不可尋章摘句而已也所宜讀者一爲英國增廣疆域記司利君所著一爲大英國志差路士地路企侯所著一爲海上權勢史錄馬閒君所著此三君皆通時達變而其著書教人之法三君𨿽不同而資益於人其理一也司利君所教人者在借鑑古今之事預防後世之患而已至其書所序者英國歷代史初爲英國其次爲大英國其次爲大英帝國皆自維新以後開拓其版圖以迄於今囊括四海加拿大好望角五印度鳥絲綸澳洲並大小各島咸奉正朔列屏藩東西南北數萬里消息相通旌旗蔽日月土地寰區此欲經世者宜卒讀也馬閒所教人者大英國彊盛之由列國興衰之故荷蘭國法蘭西國西班牙國葡萄牙國緣何而昔盛今衰緣何而昔彊今弱一一剖析分明而其最重者則謂英國富國彊兵持盈保泰皆籍海權之力也此書並載近海各處地圖水道民數政教物產商務等情及查考一千六百六十年至一千七百八十三年英法戰務誰是誰非孰勝孰負緣始要終兵法炮械無不羅列又雲英國舊制桅船槳櫓今以鐵甲汽機代之昔日之炮大隊齊響其彈丸所重不及今日之炮一響今彈丸所遠及爲前五十年不能夢想者𨿽然軍械懸殊若戰務之大綱古今相等蓋船艦之遲速彈子之緩急皆如寒暑風雨之表各有更變故可取古今兵法而讀之卽知後世變通之事機矣至汽機戰船尙無史記𨿽間或載之亦不外今人已讀之兵策稍爲變更而已馬閒又云近世之戰務情形以預備輕捷爲第一義故兩敵相對能進退神速者勝皆爲戰策之確論至論今世之武備其輕捷便利可謂遠勝前古矣傅蘭士所說上下古今各人傾耳而聽無不悅服而散云

格致書院教演化學記

欒學謙

化學爲格致最要之一門其益甚多爲用尢溥近之能體驗一身遠之可考察萬物大足以窮天地山海小可以剖毫芒忽微所謂化者乃循天地自然之變化而化察庶物分之可知各物之原質合之足變各質爲新物故𨿽物類萬殊形性千變莫不可考其所以然且能分合變化以法造化之元機蓋造物之妙用莫不根於化學如輕與養本气也不經化合則不能成爲水堅盤硬石至固也不經變化則不得碎爲土銀銅鉛錫皆金也不受化合則不得變爲炭養二物質分气定形有虛實並置一處久而不變然一經化合則能生火勢焰寖熾以是知數十原質運行於天地之間均有交互化合之能遂成億萬化成物類然此特死物質耳由死轉生造化尢巧植物初生始而苔蘚繼而艸萊大而參天拔地之木美而開化結果之樹莫不由化之一理逐漸生長至於動物小自微虫滴水成世界大至鯨鯢洋海爲巢穴以至賤如狗彘貴若人類莫不由化之一事孳育蕃息生生不已設無化學之理則天地爲塊然死物今古不變新舊相同而世界之中安有如許窮巧極奇無量大千之庶物哉而造物之理於化學而始見其巧而化學之用於物理而愈覺其廣人顧可由之而弗知習焉而不察哉竊謂今之化學猶古之丹術也惟所求有廣狹而所得有實虛丹士鎔金煉藥一求黃白致富之術一求長生不死之丹然數千年來鑪火煉代不乏人從未聞有眞能點石成金亦未見眞有歷世而不死者果能如是則舉世之石盡可成金而金亦何足貴抑長壽大老古今盡存而地將莫容其識見之狹隘事理之荒誕不待智者而知焉今之化學所求之理所得之物𨿽未能滿古丹士之意然化煉地礦但覺金類日增民用富饒國勢日彊是化學之明效大驗遠勝於點金之術也而煉藥取精恣醫士之采取治病易瘳𨿽乏長生之訣不死之丹而實能增人壽算是又化學之實效而勝於丹士之虛名也天之生物有定質有定性有定形無可勉彊金自金而石自石欲彊石爲金變金爲石不但無其事亦無其理且違天生物之初心而天之造人本擬由少而壯由壯而老由老而死死死生生一大輪人𨿽能返老爲壯而莫能起死回生更不克長生不死不特無其事亦無其術且顯違造物生死循環之元理故化學之道一本於大主宰生物之心而順物理之自然日求精進務得眞理事不厭詳法貴取效凡前人一切虛誕之術不經之說惝恍無憑之事槪行屏絕今所考得實理幾分卽用幾分尙多未得之理或推求未盡研究未精則畱此以待來者集思廣益萃取眾長於是成一種有用之學醫藥非此不足以考求形性動植非此不足以體驗生理地非此不足以鎔化原質金石非此不足以點試眞僞而衛生養性之道日用飲食之間靡不依賴化學故化學者諸學之根也西人深知其益故童蒙入塾卽從專師中國於化學一書近年以來已譯多種有志西學者每涉獵及之惜多浮滑僅知皮毛不求甚解間有一二篤學之士能自通曉者然未躬親嘗試終成隔膜近日治是學者頗不乏人前閱申報有告白雲濮院董君東初通曉化學擬設化學會於申江會集同好以講求余本擬趨觀藉擴眼界惜至今會未設立亦憾事也

余於此學本一知半解因見書院肄業諸友多有好此者故不揣固陋於今正開院以來每於星期前一夕教講化學鑑原數篇柰書首卷多屬化學條段理頗深奧聽者味同嚼蠟然習化學不能越此而進不得不逐段講解凡閱數夕始竟其業𨿽學未能多得旨趣猶冀此書講完再復前卷而得豁然貫通及講二卷始而養气繼而輕气皆論實質實事學者易於明曉次後爲之演試三次初試養气以鉀養綠養與錳養粉華名無名異等分相和研細置於銅壺內就地新制者燒取得養气盛於藏气筒換以玻璃瓶燃燭入瓶驗之如第一圖燭極亮復取气一瓶燃炭入之炭亦熾烈此因養气最能養火故燭與炭𨿽一星之火一入气內無不立燒而亮燒後以藍試紙入瓶驗之紙變爲紅因知瓶內之气已變酸質所變者爲炭養气因其養气與燭炭等炭質兩相化合而成炭養气也另取養气一瓶燃硫入之則發藍紫大光後以藍試紙驗之亦變紅色惟此變紅色之酸質非炭養乃硫養亦气質也後以鋼絲彎作螺綫形入養气瓶內燒之不驗一由於瓶過小而養气不足以燒一由於絲

﹡第一圖略

略粗及絲端硫質燒熾而瓶內養气已盡故不及燒其銅絲嗣欲於養气內燒燐因無合用大瓶遂不果此四月以前兩次所試也四月中旬傅蘭雅君業經回申偕秀耀春君到院觀演因於二十日晚接演輕气初以鋅屑與硫彊水生發輕气藏於气筒取出一瓶倒提之燃燭入瓶燭焰立熄瓶口輕气自燃取燭出燭復燃乃知輕气性能自燒與養气固不同也及仰其瓶輕气燒而衝出訇然有聲次試燃炭炭不熾試燃硫硫自熄微聞臭气如敗蛋乃硫與輕气變成之輕硫气也嗣另取瓶生發輕气瓶口插以尖嘴細管以火燃嘴輕气自燒火黃如豆以粗細長短各玻璃管歷套於火上試之皆發樂聲如第二圖隨管大小分音爲淸濁髙低嗚嗚堪聽滿座粲然後以輕養二气並和一气射於肥皂水內則發泡上升燃紙煝點之爆然而響

﹡第二圖略

歷試多泡或髙或下燃之皆響頗覺可觀間有升髙過速而火不及燃者末以此輕養二气直射於肥皂水內吹髮多泡髙若累卵燃以火轟然發大響耳爲之聾是可謂之輕養如是燃放數次觀者堂大笑且皆遠離不前一若眞之可以擊人者試此事固險然謹愼爲之亦可無虞若不小心誤將火延入藏气之筒則轟然爆裂爲禍甚烈不待旁觀者爲之膽驚而身試者早已不堪設法矣夫獨試養气固不轟不爆而獨燃輕气亦無聲無響惟將二气和合一器則遇火爆且甚猛烈所以然者因輕養相和本屬气質體質松大一經火燃忽化合成水體積驟縮極小猝然收縮之際余出空積甚多卽有空气沖補其處勢驟力猛激蕩成響故發爆聲與火藥轟響理同而事反蓋火藥體積本小燃時忽然張大衝激四周空气遂發大聲迨試演旣畢傅君慨然曰所試各事頗覺得法惜來觀者未能眾多擬請集本院諸董與當道諸公再爲試演以擴眼界蓋此事在西國習見不奇華人少所見偶一寓目莫不嘆爲新奇云然余與陸君仁堂自愧所試僅屬端倪未能盡致以滿學者之心實以書院所有器料殘缺不全一切未能應手欲添新器一時難備並無吝於試驗而因以藏拙也學者諒之自是以後按期講淡气綠气之理以迄六月初十日爲止此後因歇暑放假一月至七月初十日開館復於十七日試演淡气等事後仍按期講解演試以期卒業云是爲記

日本橫濱中國大同學校書後

徐勤

凡有民者皆師之保之父之母之師保也父母也使幼有所學壯有所用不如是棄民也哉今天下校官之設皆選罷老龍鐘者爲之擁席不講與土木同於是彌縫之以書院郡縣或有或無有僅一所選生童而不下逮一郡一邑童幼秀良萬千未蒙教也若其教之之具不出於八股試帖而無關於政教物理之大故有四萬萬民而棄而不用且割以餉敵若臺灣之民是也豈不痛哉若夫跨海遠賈重洋充工者凡數百萬鞭若牛馬束縛如囚虜乃至不能齒於非洲之黑人莫不回首面內呼吁疾苦瞻望漢宮而數十年未聞有保衛之舉有兵船之護豈望學校之設教化之事哉以故搜慝彊梁盜竊不臧爲中國羞於是美人有限禁華工之事澳洲從之船限五人吁嗟乎中國之民乃欲爲牛馬囚虜不可得能不痛耶夫人道自保在乎合羣合大爲國合小爲民國不能保衛其大羣則民自謀保衛其小羣其智尢傑出者非徒保衛之又思自智其羣以爲自保自衛之本旅日本橫濱之鄕人乃有學堂之設以演孔學爲本而通英日之學爲輔鄺君汝盤特來乃求教習於吾師南海先生嗟乎旅日僅二千數百人耳其眾至寡其力至微而遂有是興學合羣自智之盛舉則我南洋諸島合聚吾種族十數萬或數萬人者可以興矣若夫內地大藩雄鎭通都劇邑士庶薈萃舟車駢闐或至百數十萬眾而上至長吏下迄士庶一私學校無一能舉者其視鄺君及旅日之二千數百商人振臂海外興學求師其賢不肖何如也此亦當世士大夫之辱吾自視鄺君亦有愧恧而已

卷六國用

日本食貨志序

黃遵憲

外史氏曰余讀歷代史食貨諸志於戶口之編審田畝之丈量賦稅之徵收府庫之出納錢法之鑄造亦祗言其大槪於國家全盛則曰家給人足於國家末造則曰比戶虛耗苟欲稽其盈虛盛衰之況則無所依據以確知其數至於一國之利害與外國相關系如通商出入金銀濫出之事則前古之所未有尢歷史之所不及余觀西人治國非必師古而大率出於周禮管子其於理財之道尢兢兢致意極之至至悉莫不有冊籍以徵其實數其權衡上下囊括內外以酌盈劑虛莫不有法綜其政要大別有六國多遊民則多曠土農一食百國胡以富工眾商皆利之府欲問地利先問業戶是在審戶口惟正之供天經地義灑血報國名曰血稅以天下財治天下事𨿽操利權取之有制是在核租稅權一歲入量入爲出權一歲出量出爲入多取非盈寡取非絀上下流通無壅無積是在籌國計泰西諸國盡負國債累千萬億數無涯際息有重輕債別內外內猶利半外則獘大是在考國債金銀銅外以楮爲幣依附而行金輕於紙憑虛而造紙猶敝屣輕重由民莫能柅止是在權貨幣輸出輸入以關爲口利來利往以市爲藪漏卮不塞勢且傾踣𨿽有善者何法能救是在稽商務六者兼得則理財之道得而國富矣六者交失則理財之道失而國貧矣日本維新以來尢注意於求富然聞其國用則歲出入不相抵通商則輸出入不相抵而當路者竭蹶經營力謀補救其用心良苦而法亦頗善觀於此者可以知其得失之所在矣作食貨志

論理財宜淸釐目

英人李提摩太附

嘗觀經紀之家雞鳴而起孳孳爲利於財貨之出入則左持籌右握算以較其錙銖迨至歲除之際復又核其總數若者爲貨若者爲財某也盈某也虧莫不表而出之以登簿籍使在事者罔不周知所以示大公昭信義也是商賈者流於財貨之出入尙能釐然各當有數目可稽而國家之正用乎夫有國家者苟能勵精圖治近而各國之興衰遠而百年之隆替莫不互相考究以增長其識見𨿽國家之項名目繁多一時無從細核然綱舉者目自張但求集其總數分別登明自可知其大略矣吾觀近日五大洲各國惟歐羅巴最爲富彊其出入之數亦最爲明晰今卽以英國言之查英國近來兼有五印度緬甸等處幅員之廣較之中國足可頡頏玆但考其本國大槪之數其已不爲不巨總計英國納地稅銀一千六百九十一兆磅房屋一千九百二十六兆磅外事二十六兆磅莊家人五百二十一兆磅國家息五百二十七兆磅石礦三兆磅礦務三十兆磅鐵廠九兆磅煤气廠一百二十五兆磅水廠六十五兆磅運河七十兆磅魚十二兆磅市水十一兆磅外有雜場六百九十五兆磅外國放債等一百九十七兆磅本國鐵道九百三十一兆磅外國鐵道七十六兆磅又百姓息一百二十六兆磅外雜力二十八兆磅讀書與他貿易人五百四十一兆磅又補讀書與貿易人一百二十二兆磅以上共計七千餘兆磅皆系納稅之數目仍有不納稅者三百三十五兆磅在外國另有貿易人五百兆磅屋內家具古玩寶物等件九百六十兆磅國家禁地五百兆磅以上共計二千餘兆磅皆系不納稅之數目兩項統共計一萬兆磅每年生利共有五百五十四兆磅若照前合算每一人均分銀二百七十磅每一家均分銀一千三百五十磅總計地土六分之一凡承買地土者定本數目均以二十六年利息爲準買房屋者定本數目均以十五年利息爲準其餘利薄者定本則以三十年爲準利極厚者定本則以四年爲準以此觀之英國產業進爲數甚巨庫藏充實甲於五洲𨿽有國債若以進相較多至十三倍有奇此英國每年財賦數目之大略也其餘泰西各國所有國計盈虧之數莫不曉然於大眾不獨本國之君臣上下可以共知之卽各國之君臣上下亦無不共知之誠以國之財賦苟不早日結明非上下相欺開蒙蔽含混之習卽內外相玩長因循泄沓之風所以西瀛各國實事求是獘竇不生用能富彊日辟國勢日興蓋有故焉非偶然也中國當康熙乾隆間丁糧出入歲有常額考之典籍有案可稽故彼時海內殷富萬邦懾服可謂盛已迨至咸同軍興以後各營報銷有遲至十數年而未辦者各省奏銷之案每多逾限𨿽經諭旨嚴切憲文催促而因循延玩相率效尢者比比皆是卽大部𨿽欲迅速淸釐核其總數勢必有所不能爲今日計惟有變通舊制袪除積習譬如商賈分立市肆必先愼選司帳之人另立新章嚴其出入核其盈虧將見日計不足月計有餘而財貨於以丰盈基業於以鞏固矣今夫經國之道莫要於養民養民之道莫要於理財故古之治國用分掌於三府而統之以太府經之以太宰而九賦九式明晰秋毫誠重之也禮曰財用足而百志成所願有經國之責者勿漠置之也可

上日本政府論理財書

日人井上馨井上澤榮附

國家隆替𨿽曰气運亦關人事維新以來未十年庶職就緒萬方向化內則振興數百年之紀綱外則折衷五大洲之刑政律則兼萬國之公法議則盡四境之輿論學別八區以導無知之民兵置六鎭以懲不逞之徒達遠則舟車並藉蒸气之力報急則海陸同飛電之機其它務財訓農通商惠工大而造幣制鐵燈臺鐵路小至街衢屋舍器用衣服日攺月革駸駸乎進開明之域有駟馬不及之勢如此不止不出數年與歐洲諸國相抗應亦無慚色凡有心國事者孰不忭舞相慶然而臣等不免竊竊有所憂也夫所謂開明者在民力不在國政在實際不在文飾歐米諸國之民皆崇實學騖實事人人以不能力食爲恥而我邦之民則異是士惟知食祖父余祿而不究文武之科農惟知依鄕土慣習而不考蕃殖之術工惟知尋常器械而不能習奇巧商惟知目前錙銖而不能廣貿易是皆非不能力食者乎其所謂才者則欺詐百出誣罔萬變破產亡家者比比皆是欲驅令此輩一朝達開明之域是猶見卵而求時夜見彈而求鴞炙不太亟乎方今在官之士足未蹈歐士目未見米政僅閱畫圖讀譯書且奮然興起欲比各國若曾遊海外親其審則益尊信崇仰之不啻凡外國之可以資我文明者𨿽毫之微莫不求備曰英曰法曰蘭曰普相與目營心醉口講指畫而不已若惟恐其摸仿之不似者𨿽然徒取其形似而不重實際則政事民情互相違背外彊者中幹先笑者後跳臣恐所望未遂而國已陷貧弱中矣𨿽有善者末如之何國其何以爲國此人人所喜而臣輩所憂也海內晏安二百餘年於玆爲上者不知教化法律爲何物惟按故據例一以武斷取決民之困於壓制者已極卑屈固陋因襲之久反以爲常然一旦外交事起其害不可收拾志士仁人爭取競趨殺身爲仁卒以挽回維新中興之業當是時誠不得不鏟革舊習更張廢政一以勇猛果決新天下耳目今又數年矣譬如良醫治病病方劇則先投劇藥及其稍平則宜用溫補之劑而俟其元气之復爲天下之術猶如是今施設政事宜步步逐序事事竭誠若計不出此猶效疇昔輕佻百事躁進此臣等之所未解也更始之際政府以搜羅人才爲務天下人士雲集至政府亦姑以爵祿縻之夫官多冗員必好興作好興作必求急效政府不注意民力而專力政治百官急於趨事成功勢不能無捨實馳虛之獘自院省使寮司至諸國府縣苟有小利喋喋言之有投隙容悅衒新競奇以要寵遇者彼輩特欲貪其功增其官以謀一時之榮耳是以百端輻輳萬事蝟集互相抵觸政府亦不知所以措手也且冗員多則費用廣朝廷終不能使天雨粟地流金以濟國用則不得不徵求人民人民已疲敝矣𨿽欲徵求之不復可得矣臣謂政治之要以理財爲第一義苟理財失其法惟增租稅重賦斂使斯民不得安息國亦隨而凋敝民疲國敝安得獨立政府可不寒心哉今槪算全國歲入總額不過得四千萬圓豫推本年經費𨿽無凶年饑歲一切變故尙應出五千萬圓然則比較出入業已一千萬圓不足若維新以來國費多端每歲所負將及一千萬其它官省舊藩楮幣及中外負債殆及一億二千萬圓是以通算政府現今負債實有一億四千萬圓之多償之之法未立何以使民之信之哉一朝有不虞之變誠恐困頓疐噬臍無及今政府曾不念此反務百事更張彊求開明嗚呼保護斯民之道抑安在哉

議者或謂歐米諸國重斂賦稅蓋使民勞而後民富噫何其言之謬也歐米諸國之民槪優於智識其君民互參政議猶人之一身其相保持猶手足護頭目爾利害得失明於中政府不過護其外而已我民異於是偏僻固陋進退俯仰惟尊政府之命耳所謂權利義務未知爲何物也政府有所令舉國奉之政府有所爲舉國擬之風習言語服飾器用之微莫不爭先恥後摸其所尙上之所好下有甚焉故互市之際輸入器玩什具年多一年而輸出之品不過十之六七詩有之曰毋教猱升木民之陷於貧弱是卽政府教之也古人有言視民如傷今也政府反以法制束縛之以賦稅督呵之有加於昔日者戶不得無編籍裏不得無社證宅不得無地券人不得無血稅有訴訟之費有違注之罰乃至物貨販鬻之事逮於奴僕六畜各有嚴律是以每一令下民皆惘然失措不知所向凡百租稅取於農取於商取於工取於業民不堪其多破產失居者比比相踵其凋衰有倍於前者而政府愈進於開明之域民無愈陷於蠻夷之俗上下相距何啻霄壤臣聞政治之要以因國俗適民情爲貴故施政者不可不審時度宜量出而制入量入而制出臣謂今日有司宜省嗇而用務經費使歲出無超歲入自院省使寮司至於縣府考慮其施設之順序而確定其額不許分毫出於限度如有負債紙幣宜裁冗費省冗祿支消兌換漸次行之事不逐其序則不進不求其實則無效但使斯民得以蘇息國步亦隨之而進可企足而俟矣臣等無似久承乏於理財之政於施爲之事𨿽無寸效而親驗躬履不敢謂一無所知故敢伸愚衷盡言極論冀望政府有所回顧云云

光緒會計錄敍

李希聖

泰西各國歲出歲入之年終則布告國中登諸報館故𨿽五尺之童無不能言國用者中國則不然𨿽司農大臣老於其任者不能盡知也通才碩學博極古今至問以左藏之所掌則愕眙而不能言官旣無成書吏亦無專牘𨿽欲稽考其道無由余於掌故之學夙所究心甲午之夏重入京師講求中外交涉之故於泰西各國富彊之政亦旣得聞其凡矣獨於本國度支不能盡悉竊用恧焉逢人而詢呼吏而語展轉傳鈔久而大備藏諸篋笥不敢示人當路之所諱也中日和議成後言變法者紛紛天子亦思奮發自彊采其一二旣已見諸施行矣然則戶政一端仿行西法使人人盡得而見之亦當務之急也乃敢排比鉤稽表而出之綱目具舉然可觀國家八千餘萬之出入盡在是矣治國聞者可以考焉夫自祖宗盛時歲入不及今日之半然用以削平諸夏鞭撻四夷其時太倉之粟紅朽相仍府庫所藏動逾億萬天下殷富戶有藏江淮之間尢爲奢汰一宴之費或至千金鹽漕攺法黃河北流夷禍萌牙海疆多故徵兵轉饟天下騷然大盜乘之毒流海內竭天下之全力僅乃平之而後乃今患貧矣嗚呼立國以富彊爲命非富則萬不能彊今日事益急矣日本虎踞於東常懷遠交近攻之志俄人狼顧於北時以開疆拓土爲心英由緬甸以規滇法由越南以規粵天驕弱矣蒙古不足屏蔽北方外府成矣印度可以直窺西藏屬藩盡失唇亡則齒寒利益均沾此倡則彼和一旦發難何以禦之鐵路未備則脈絡不能自輸兵艦無多則聲勢不能自壯脂膏竭矣無可籌之餉民心動矣無可用之兵𨿽欲割數千里之地以請和地有時而盡賠數百兆之費以予敵費有時而窮此眞可爲寒心者也宜自今上下一心臥薪嘗膽舉數百年相沿之成法而盡變之日中必操刀必割速變則救天下之全遲變則救天下之半若終不變不忍言矣變之之道如何請言其目則曰興學校也廢科舉也煉陸師也復海軍也設銀行也造金幣也行郵政也開礦產也整頓商務也講求工藝也稅則宜加也電宜廣也西北多曠土則宜牧宜農東南多沃區則宜漁宜植鐵路宜支幹並舉鐵廠宜官商並行利權不收則埃及暹羅之所以削弱也漏卮不塞則印度爪哇之所以滅亡也凡玆急切之大端皆爲富彊之首務若能本末兼治次第舉行則以此言富𨿽數倍英俄徳美可也以此言彊𨿽混一歐美阿澳可也𨿽然徒法不能以自行要之以得人爲本英法徳俄美入皆在四萬萬圓內外意大利入亦近三萬萬圓日斯巴尼亞爲歐洲小國入亦一萬六千餘萬圓中國自道光以後驟增四千餘萬之入人皆以爲無復可加然其實僅過於日本耳中國土地之廣埒於俄英戶口之繁則占地球四分之一利源不開地力未盡安所得管敬仲公孫鞅桑宏羊劉晏之徒相與持籌而算之乎推行盡利存乎其人誰秉國鈞敢告在門

商政不修漏卮日甚歲輸五千萬於西人殆同獻納卽以日本言之二十年以來漏出之銀一百四十兆圓矣二萬萬之兵費有形之賠也一百四十兆之商費無形之賠也有形之賠二萬萬而止矣無形之賠日復一日長此安窮以機器攺造土貨洋貨槪免稅釐工商之生計盡亡國家之入驟內窮於支應外困於賠償突厥以是分波蘭以是滅秦之續也吳其沼乎

東南亂後流亡未還田宅邱墟燕巢林木墾荒升科乃林文忠所謂補苴中之補苴也河運則歲費不貲海運則敵易爲梗轉帆遼海挽粟黃腄坐食三吳殆非長策聞政府欲盡廢運漕攺徵折色實救時之大計乃見阻於浮言西北古稱陸海今成石田禹迹芒芒雍田上上潞水客談髙安規畫曩編具在待人而行

整頓錢糧左文襄創之於湖南﹝胡﹞﹝湖﹞文忠仿之於湖北其後左文襄又行之於浙江李鴻章仿之於江蘇近聞李秉衡復仿之於山東皆爲國家增數十萬之入爲民間省數十萬之出利國利民而不利於中飽此外惟聞丁文誠裁四川夫馬而已去年戶部所頒籌餉諸條亦有整頓錢漕一節食其利者造爲遊詞以相撓阻疆吏遂以空文塞責申施名實韓切事情經國大猷盍勿推而廣之

乾隆以後鹽法極獘之時也陶文毅轉移於前曾文正補苴於後故﹝淮﹞﹝準﹞鹽獨爲無獘此外若川滇兩省立法稍詳其餘則運有官商之別票有大小之分法旣兩歧利出二孔談綜核者宜加意焉太公正鹽筴而諸侯斂漢武搉鹽鐵而匈奴畏威毋避專利之名請行責實之政

近年以來釐金驟絀五六百萬由洋商僅完子稅華商賄買報單惟重慶廣州兩口抽釐金輕於子稅子口稅單絕無發用此外則利權旁溢流獘滋多故赫徳有準華人請領報單之議亦持平之一道也近復以外人制造土貨之故每百金徵落地稅五兩盡免釐金然則釐卡所收去其半矣故陳侍禦璧盛京卿宣懷皆欲議行印稅以抵釐金法變則通人存斯舉

河工歲修之費爲國帑一大漏卮康熙以前沿河州縣撥派民夫乾隆中始全發帑至嘉慶加價遂增至五百萬而河患如故則曰治河無上策豈其然乎若美利堅之治密昔西比河荷蘭之治來因河馬斯河意大利之治波河埃及之治尼勒河土耳其之治多惱河或築橫堤如方罫或用窄堤逼泥沙或築小堤或用旁閘而其要則在浚海口若能參取其法以治中國之河師彼長技實我陳言自張勤果試用挖泥船不效遂謂西法爲不可行倍薄增卑犯賈讓之下策分流水守靳輔之謬談必攺弦而更張庶一勞而永逸

自日人就以來國債已增至二百三十一兆六十六萬兩僅以息計已歲需二百三十四萬一千六百三十兩據英報本息並計歲需一千二百萬兩上下益以蘆漢鐵路所借及匯丰克薩華商等數已在三萬萬兩外每年由戶部認還二百萬兩由各省及海關分認一千萬兩無米之炊斷難持久利源不開我其爲葡萄亞之續矣

海關稅以光緒十七年爲最多十八年總徵關平銀二千二百六十八萬九千餘兩已比十七年少八十二萬八千餘兩值百抽五載在約章本乖公法李鴻章持節使俄以加稅爲己任然中國日用之物專恃外洋所加之稅仍取償於我之貨價損下益上剜肉醫瘡甚無謂焉故他國議加稅足以制外貨之來源中國議加稅適愈削小民之生計有深慮者當自知之通商惠工旣彊且富而後議焉則操縱由我矣

是編所記洋稅祗據各省總數今將光緒十七年逐關總數列之於下此舉歷年之最多者以後絀數總在二百萬內外牛莊五十八萬三千三百四十三兩三錢二分七釐天津六十四萬二千八百五十五兩四錢九分七釐之罘三十二萬四千一百四十六兩五錢八分四釐重慶九萬九千四百四十三兩五錢五分五釐宜昌十萬三千七百三十三兩五錢八分七釐漢口一百八十二萬五千七百十一兩二錢六分九釐九江一百十五萬六千三百五十四兩四錢六分三釐蕪湖七十一萬二千三百三十四兩五錢七分六釐鎭江六十萬二千七百八十八兩五錢五分八釐上海六百八十三萬二千八百九十八兩一錢九釐波一百二十二萬五千三百六十六兩四錢八分七釐溫州三萬一千四百十八兩八錢七分八釐福州一百六十四萬八千八百九十三兩八錢四分八釐淡水六十三萬八千一百三十五兩四錢一分三釐臺南四十七萬三千四百三十四兩五錢一釐門九十九萬一千三百九十五兩四錢一分汕頭一百六十四萬四千五百七十三兩二錢七分三釐廣州二百四十八萬一百五十九兩七錢二分二釐九龍五十九萬七千二十四兩五錢五分一釐拱北四十六萬三千五百三十九兩六錢三分瓊州十一萬七千五百十六兩四錢二分三釐北海二十六萬九十五兩六錢九分四釐龍州一千九百十一兩七分四釐蒙自六萬九百四十六兩六錢二分九釐共計二千三百五十一萬八千二十一兩五分九釐今𨿽失淡水安平兩海關而補以新開之四口必有贏無絀

養兵之數前代惟宋爲最多外洋惟俄爲最多皆非深算遠慮之道也此外徳國養兵五十八萬四千七百三十四人法國養兵五十二萬四千七百六十八人英國養兵八十六萬五千四百二十一人日斯巴尼亞則僅九萬五千人中國合兵額勇營數逾百萬近𨿽裁十分之三猶遠在徳法之上夫不煉之兵𨿽盡裁之可也封常淸以白徒敗韓淮陰以市人勝則選將爲要矣戚南塘煉兵不過三千人所向必克則用少爲能矣

開源節流之說盡人皆能言之近日之裁額兵及顏料疋二庫放二成此節流之說也而管侍禦廷獻欲規復乾隆舊制其勢旣萬不能行順治時入僅一千四百餘萬至乾隆時幾三倍之乾隆之不能復國初猶今日之不能復乾隆也至戶部所議淸隱賦核釐金糖戶鹽斤之加價土貨典當之捐輸行之一年尙無成效國債日增公私掃地救時之計是在開源開源之法則余序中所舉之目備矣

今日言理財者莫不曰仿行西法固也然法待人而行人但知西之有法而不知西之有人請略舉之歐洲諸國以俄英徳奧爲最彊徳有畢士馬克俄有加姬考甫英有的士累利奧有安徳拉昔四國之彊此數人經營之力爲多徳尢號爲霸國一伐丹麥再圍奧都師丹之役遂虜法王晉爲共主如毛奇欒特富列打力查魯士郡王皆得人之最著者法爲普蹶幾不振矣得麥馬韓替矮士甘卜大相繼柄政收復瘡痍復爲彊國十餘年後遂能用師數萬里之外據有越南意大利瓜分於法奧得賢相如加弗耳名將如喀拉擺爾提墟已燼之焰卒復全國列爲上邦土耳其有一麥徳哈徳而不能用故其國四分五裂幾於滅亡由是觀之得人則富彊失人則貧弱無古今中外一也

是編成於乙未刊於丙申總數分數皆以光緒十九年爲據李趙公上元和會計之書蘇文定序元佑會計之錄𨿽慚曩哲亦代鈔胥至於例言之作稍涉駢枝乃援溺之苦衷非著書之常例大雅宏遠庶見﹝諒﹞﹝亮﹞焉

中國度支論英領事湛米孫具報中國出入各之公文業經擬就此事前數月內屢爲人所注意想閱報諸君猶能記憶之湛君稟報甚長但本報所摘各節已足見其大旨稟中所報數目以政府實收各項而論確尙可恃此等數目系該管官員所解之其由百姓處所收之固不止此而照中國現在辦法查報其國出入各祗有憑此其核計不善之處要在數目零星不全耳此或因督撫所結之數不詳或因京報錄登太簡所致若加以探聽則每省所入若干每省入如何撥用卽不難悉其底蘊湛君言至此卽論京外各省關涉之處其言曰度支固由戶部主政而有時軍機或總署亦顧問其事每年年終戶部將來年國中需用之總核預估飭令各省難派所核數目具奏朝廷迨奉批準後鈔咨各直省督撫飭令各該管官員遵照辦理所需各年復一年並無十分加相沿旣久各省所收及國用所需尙能相抵其解京之亦能期呈繳卽遇有所入某項不足以抵所出某項或從盈餘之或另行設法攺由他借用藉資補足如此辦法無事之日尙屬相宜一遇變故則難支持矣京外各處均無年年預算之簿使收數適合用項但除解京之照繳外其餘收數聽憑各省開支省中各署經費𨿽多冊報可稽而每省總造冊報從未之見不獨一省出入各並未見有冊報卽一省每年或若干時統共開支各數亦無總報公文藉可查考總言之各省其實從無盈餘之而常有額外之結欠未淸連年拖宕此類額外之如賑災荒如修理黃河又如平定邊亂是也所有前設之海軍署需用項亦從未淸結而京中需加緊地方官徵諸其民者亦增多其徵之之法或加於貨釐或加於鹽釐或鹽貨並加之也照現在定章所收之稅京中每令外省從多呈繳而各直省每求從少批解此京中與外省分用稅項之大槪情形也中國未與各國立約及未設海關以前其入分三項曰運京之漕米也曰正雜各項也曰大關所收之各稅也按漕米專養旗兵之用中國八旗旗人及歲後卽謂之兵應得食餉其正雜各項解交戶部藉發官員俸薪之用其關稅專爲內務府及其各屬之俸薪此指中國專用旗兵之時而言彼時固尙未設立水師及與洋人往來通商也自彼至今更張𨿽多猶守舊法玆照中國現在情形將北京政府入照列於後一漕米半系折銀半系交米二解京之正雜各項三京中額外費用及內務府經費四海關所收之各稅其解漕米之省今有二如江蘇浙江是也所解之米自一兆二十萬擔至一兆四十萬擔其中二十萬擔由遲延之舊道河運其餘由海運北上半裝沙船半裝招商局輪船運米所需價爲甚巨外國洋行輪船頗願照現在中國所付之價僅收四分之一承辦而中國辦法素無實事求是漕運與官員關系之處甚多斷不容外人爭奪其利惟照此辦理所費實屬不貲中國若將漕米全行革除其入至少可加多一兆兩

查漕運除江浙外尙有六省初亦解米現在大都照米價折銀兌收玆將漕米合價及照米價折銀總數並列如左

江蘇八十五萬擔每合銀二兩計一兆七十萬兩浙江四十五萬擔每合銀二兩計九十萬兩江西照米價折銀計六十萬兩安徽計七十五萬兩湖北計二十七萬兩湖南計二十四萬兩河南計三十萬兩山東三十萬擔大半系粟計二十八萬兩

正雜各項由各省解銀至部爲北京政府之用是謂京餉其所解之數共計七兆兩歷有年矣現在該由以下各項所輸年年稍有更張地稅計三兆四十一萬兩鹽課鹽釐共一兆六十八萬兩海關八十九萬兩大關二十三萬兩釐金七十九萬兩總共計輸銀七兆兩其如何開支無從探聽大抵提數成爲養旗兵之用餘如發給京官薪俸及京中各部經費亦居其大半云

各省另有捐輸呈解北京政府名目甚多玆將總列後特未必全耳

一固本餉計七十五萬兩

二儲備餉需輸自各關者計八十六萬兩輸自各省者計一兆三十八萬兩共二兆二十四萬兩

三文官加俸計五十一萬七千兩

四武官加俸計一兆四十八萬八千兩

五額外京餉輸自各關者計七萬兩輸自各省者計六十七萬三千兩共計七十四萬三千兩

六內務府經費大半輸自大關

定俸計六十萬兩

加俸計五十萬兩

額外俸輸自粵關計三十萬兩

其它額外他俸計三十萬兩

共計一兆七十萬兩

總共計七兆四十三萬八千兩

由此觀之各省呈解部實分項如左

一漕米銀五兆四萬兩

二京餉七兆兩

三額外京內務府經費亦在內七兆四十三萬八千兩

以上三項總計十九兆四十七萬八千兩

以上各項入爲京中開支所需所有滿漢各軍餉需及各部經費均在其中惟各省營兵餉糈及海軍署經費尙不在內𨿽大半由各省入匯解然海關所輸亦有二兆二十五萬兩左右卽請海關入所餘縷晰言之

各關稅項每以爲俱解北京而不知其猶未盡然因監收關稅者並非北京專派之官系由該省大員兼辦至稅務司並不收稅僅稽核稅之已付未付是其職耳稅項往往付於官銀號旣付之後始由稅務司發給關單準其開行卽監督海關之員亦非徑自造報北京但具報於該管之督撫再由督撫咨報戶部亦與咨報尋常入無異至於此如何分解如何撥用皆歸督撫區處所以各口海關所收之稅卽系該省入中之一分而在撫亦不以海關稅項爲伊之專司因𨿽有大分撥歸省用然均須由部格外核議俟其準行方能動撥實非撫固有之權也其大槪目閱後所述卽可知各口稅項撥歸何用但並無一定之額也查江海關道於一千八百九十二年第三季所報總計三个月所入之關稅共一百十六萬一千七百二十九兩船鈔雜徵不在其內照章應分爲四成六成其初定以四成徑解戶部復又更攺現祗提二成解南京總督衙門以供機器制造局之用其餘二成除協助貴州省餉項八萬兩又解京爲各官加薪俸所需五千兩之外余均分撥南北洋以爲水師經費尙有六成內以一成半撥充出使經費曁額定之用卽如海關經費及委員薪水等項是也惟其數目並未指明此外余預備北京及省中津貼之用

是季所收洋藥釐金計二十一萬四千八百五兩系另外造報因曾奉飭不與別項並雜總報也查此一項系歸部中以備額外所需動用之季報冊中次及沿海各口稅而轉運稅船鈔又其次也其船鈔一項計收五萬五千九百七十三兩照章撥用如左

三成解歸總理衙門同文館七成撥歸總稅務司道臺冊報內云沿海各口稅及轉運稅並不照總數分爲四成六成但將此另儲爲省中陸軍餉糈吾亦毋庸多總之稅項四成系徑解北京其餘六成除預備北京額外用外尙須支放本地抽稅經費及各項員役薪工至所提之一成半另行存放交上海道以爲出使各署經費其餘則隨時聽部指撥分歸京外之用其船鈔系七成歸總稅務司大抵爲設立燈塔各項所需三成歸同文館又轉運及沿海各口稅似系歸於一省以便隨事撥用惟吾未能查悉其的確章程矣

論中國財政

俄人鋪加脫附

余嘗遊中國觀其地勢風土而查察物產天錫丰饒未嘗不嘆爲宇內之雄邦也倘一踐其境有誰不首肯者哉𨿽然徵國庫出納以查其財政與昔所忖度頗異如地方之財力貢租之實情殆不見有可稱焉𨿽居髙位之有司能深知歲計多寡者亦鮮矣論其財政亦不合規矩紛雜而不畫一是以政府所定歲計非通國核算惟各地方有司定之耳地方有司於權柄界限漠然不明故其核算每歲出入之權亦往往過大也何則中央政府指戶部也不定地方每歲出入之制以示命於地方官只憑地方官具報歲入餉需豫早核算轉解中央政府以供其運用但此豫算者𨿽據昔年政府所示定爲準率然此準率必與歲月變更故近時財勢非復昔年之比頗極變易紛紜矣故欲知中國近有何種財源其縻費之途如何及地方官有何等權而爲此專恣頗難索解也𨿽然試括舉國庫財源約有三種一曰直稅西人說稅法有直稅間稅二法二曰釐金稅三曰間稅何爲直稅曰地租並丁稅是也當今世紀西人以百年爲一世紀現世紀卽西曆千八百年也之初十八省地租豫算爲三千四百萬兩米粟爲四百萬捆一捆當百斤自發匪擾亂田園荒蕪約三分之二自是貢租忽然衰余害蔓延遺累國家財富實非鮮𨿽直隸省未遭兵燹亦爲餘禍所漸被千八百七十八年卽光緒五年國家需用爲百三十萬兩當時患無此貲才得收租六十萬兩耳爾來逐年漸有起色今始得收昔年之歲入豫算數也至其賦課租稅及徵收法無一定之規而納稅者獨中國人民至於蒙古民族特令免稅住滿洲民以兵役代納稅是其大較也又別納稅地爲三種一曰民田是民人所私有也二曰屯田在蒙古伊及滿洲等處三曰學田附屬於庠序除此三種外尙有數種田而爲國庫所入一爲前明時藩王所領地及國初圈與八旗將校以貢租稅之田一爲善堂貲用之田一爲專屬佛教寺院之田一爲備凶歉之歲救卹窮農之田一爲祠祭之田以供祭祀典禮備犧牲之貲也於此等土地立爲等差分上中下三等以定地價而斟酌賦稅定額矣然農民輸納貢稅嚴苛煩重納稅之法或以錢或以米麥菽髙粱漧艸謂秣也等物知縣制戶口納稅名簿詳記管轄土地及地質髙下收獲谷粟等上達長官而總督按之以定稅額然此等名簿極多杜撰欲得其要領殆不容易也十八省中如河南江西湖南及湖北等四省納稅以錢江蘇浙江安徽及山東等四省以天然產物納稅如穀米之類是也其餘十省並納天然產物及錢也距今百六十一年前諭令確定丁稅額數納此種稅者皆是小農往年查核實爲二千八百九十二萬人每人納稅額數約二十仙然其能納稅者約三百十八萬餘兩耳千八百七十八年中部地方人民嘗徵收錢三百十二萬六千九百兩禾谷三百九十六萬六千八百餘擔矣釐金稅之名稱實於每兩中千分而取其一也當發匪蹂躪之時國內騷然百姓不安其居田野榛蕪秋獲不丰貢稅之入大爲衰國帑困乏日甚一日於是乎創定釐金稅制矣當時抽商賈鬻賣貨物稅千分取一其意本在備軍國之急並補地租所出之不足故又有軍稅之稱忖政府當初之意必非欲永施於後日也然所入頗多實爲國帑一大餉源故卒至今而不攺也試舉千八百八十九年地租並丁稅及釐金稅總數開列如左按表中所列之分數核之合數殊不符以報本如是姑仍之

直隸省

千二十五萬四千三百七十二兩

江蘇省

六百四萬二千六百七十二兩

湖南省

二百六十九萬千二百五十二兩

湖北省

三百九十八萬五千九百五十六兩

廣東省

六百七十一萬二千五百三十三兩

廣西省

三百二十八萬七千百六十二兩

山東省

四百萬九千三百三十八兩

山西省

七百四十三萬六千九百一兩

陜西省

五百八十一萬九百九十七兩

甘肅省

三百四十八萬千七百八十三兩

四川省

三百五十七萬千二百五十八兩

江西省

五百九萬三千七百九十五兩

福建省

三百九十二萬千百四兩

河南省

五百八十一萬三千二百八十六兩

浙江省

七百六十六萬千百三十七兩

安徽省

三百四十四萬六千七十六兩

雲南省

三百七十六萬九千四百九十四兩

貴州省

二百八十七萬六千六百四十一兩

臺灣省

三十六萬五百四十九兩

合計

九千百二十八萬五千三百九十八兩

直稅之目大如上所記是已若間稅以海關爲第一卽以通商各埠口岸設置稅關凡出入海口船舶所搭載貨物一律抽稅昔中國爲英法同盟軍所敗欲籌償金於兩國乃創設海關制定稅法以充國用自開關七年乃淸還償稅關之制遂繼續而至於今也

次關稅爲國庫之財源者曰鹽稅中國制鹽政府獨專之業分全國爲七區每區所制之鹽必於區內用之不許向他區分送國家設法嚴禁焉又命官吏管買賣徵集等事且監視姦商盜賣然盜賣者頗眾此等官吏與地方行政官不相統屬直隸於鹽政及鹽運司今請槪述鹽政區域直隸省及北邊一帶爲第一區陜西省及湖南省一半爲第二區江西江蘇一半及其近傍爲第三區浙江省江蘇省大半爲第四區福建省及其近傍爲第五區廣東廣西一帶之省及江南雲南一半爲第六區西藏接近西陲一帶爲第七區不問海水鹽井沼湖所產出鹽有定價以賣與官吏至其量數及授受該鹽之法似未嘗設何等制度鹽運使建倉庫於制鹽地而供鹽商之便鹽商者自非向鹽政委員及撫準領鹽商證單不得自營鹽業然欲其準許必納一萬兩至一萬五千兩銀以爲定制每歲按準以定鹽商之多寡限定制鹽量數以期其無過不及矣鹽商已購得鹽於政府欲恣其賣價仍不能自由搬運銷路均待政府之命始得轉賣諸店商也政府旣專鹽業之利故千八百八十九年收入三百八十四萬五千百二十四兩又於內地各所設稅關通十八省有三十三處一切貨物通經此關以納課稅其數額亦不少亦與鹽稅相伯仲也千八百八十九年所徵課稅實爲三百六十六萬六千八十兩除此數者之外亦無較著財源其餘尙有商業稅每年二十萬六千九百兩制茶稅每年十六萬二千百七十七兩貸鹽田稅每年一萬二千七百九十兩漁業稅一萬九千三百七十兩業稅五萬千八百三十兩獸骨稅五萬三千六百四十四兩貸官管房屋稅五千百二十兩家畜卽各家所畜牲販賣稅七千五百七十兩倉庫稅五千三百五十兩抽航海權稅三千二百兩餘外諸雜稅每年十四萬四千三百六十九兩是等稅銀數未詳俄將據何算核也凡各種財源可以資國庫之入者如斯耳然尙有一種賣買無形物稅第一爲八旗營軍屬受繼承宗家權稅每年實爲八萬六千三百五十八兩第二爲捐納官銜階級及貢監𨿽平時無所施行然一旦或有軍需之急或有天災地害農民困窮則以捐官爲常例其捐納之法似量需用之銀數又定某省某官分發施行也當千八百八十六年福建洪水泛濫淹沒沿岸田產中國政府捐官銜及貢監者百六十九人自六月起至九月止其所收入實爲五萬四百四十五兩統算此等所列間稅實每年三千十萬七千九百六十二兩若加以直稅則國庫歲入所收實爲一億二千百三十九萬三千三百六十兩又加以彼自然產物貢稅宜參看第十二冊中國邊事論每年三百九十六萬六千八百十二擔一擔當中國百斤則其數亦頗巨矣各省人民納此等貢稅必送往天津及通州然運送之費七十一萬五千六百四十七兩亦人民所捐貲焉各省有布政使掌土田租稅之事徵收諸稅於管轄人民以籌辦地方財務國家財務戶部統攬其大綱若系地方財務則各省總督管理稽察然帝室度支不求財源於戶部而別定其制其數每年百五萬六千兩又滿州每年貢貂皮一萬二千張若無貂皮則以他獸皮代焉人參百四十斤眞珠一千顆定此等貢法在距今幾星霜之前帝室度支逐年增加以其難給遂發行各種銀券以爲補充在千八百六十六年爲三十萬兩至千八百八十八年爲六十萬兩又有帝室牧場散在滿洲及蒙古等處其所耕牧之畜類馬十萬匹駱駝七千匹牧羊及山羊二十萬匹有角畜類牛之類一萬二千匹帝室度支𨿽有此等財源而一朝不時之費往往有焉如際此時迫得仰給國庫倘不能補充則卽於各省加徵課稅如新營頤和園及皇帝謁陵所費貲財皆國庫支給也或有各省督撫因事報或督撫進京自行捐或捐助營造等貲此等銀數無可徵考又際有不時之度支或忽諭民集如舉行慶典之時實用此例集金籌辦得五千萬兩矣

論中國賦用

徳人闕名附

近接中國消息得悉其戶部進支餉項情形惟其所報篇輻太長故擇其要而錄之訪事人在中國官場中將中日未戰以前中國進支數開列此中有虛有實所謂實者朝廷所收得而用之數所謂虛者民間所納不止此數惟以今之勢捨此辦法別無他法能淸算其數總而言之中國以此爲最妙之法矣本報所以譏之者是其詳覆糧餉太零碎而不完備無論督撫何人所詳覆餉項或作或輟或僅擇其小者登於奏牘然所奏猶屬勉彊常須催查始肯詳覆然其所謂詳者實屬不詳之甚各省淸繳糧餉之法極爲可哂中國繳餉之權多在戶部大臣掌之或自總理衙門行札一國進支餉項全歸戶部至歲杪戶部將其來年所需支幾何並各省應派幾何繳幾何均爲約計之事上於朝廷待可其奏卽行開列咨行各省督撫而督撫轉飭司道等官知悉按尋常之勢其所派繳之數遞年如是無甚參差可謂取於各省者有定程也各省解餉之事多能如期𨿽間有某縣收糧未足則自他處彌補之但太平丰稔之年𨿽稱妥善而時值艱難事卽荒怠據余所見中國無論京都省會皆無儲積以備荒年之用除應朝廷所徵繳外所存於各省者則任其地方官隨時開銷且各省報銷之數𨿽有如許但開銷虛實余不得而知且不能查得有何省布列淸單於民表明某月某數開銷幾何總之各省永無贏餘常有欠缺畱待下年塡補若近年來有賑濟饑荒之有捐修黃河之有海防經費之更有水師提督所用之在在需財而國家又復追索頻仍是以地方官加以重軛於民肩加抽各稅或釐或鹽是以貨物騰貴商民裹足市廛都會十肆九空也考中國未與外洋通商以前其餉項有三一爲購米解往北京而分給兵丁名之曰漕糧二在北京支發各項之餉三爲國中大關之餉其第一給與滿漢旗民滿洲人分爲八旗凡及歲皆爲兵食長餉也第二則交與戶部支撥各官員廉俸第三進呈內務府分賜宗室此因洋關未設通商之約未立以前中國祗有八旗兵此外別無水師武備等事也自此之後時事變遷惟八旗古制未曾稍攺而今其餉項則多洋關一矣玆請細論其各餉之源流分列於下

其第一解漕糧之省有二卽江蘇與浙江所解者約共爲一百二十萬擔至一百四十萬擔其中有二十萬擔系經舊日遲滯之漕河而往其餘則付由海上而往有一份付沙船又有一份付招商局輪船其運糧之法艱而費大有西人占臣者指明此糧運上北京耗費極多乃云外洋之商輪皆肯承運而所費不過今費四分之一但華人不悅如彼辦法多喜用成例以圖便己也若攺從新法則可節費一百萬兩查江蘇浙江二省之外另折銀有六省從前運米往京者今盡折銀以代之吾今總計各省漕糧之數於下

江蘇解米八十五萬擔每折銀二兩共銀一百七十萬兩浙江解米四十五萬擔每折銀二兩共銀九十萬兩江西折糧銀六十萬兩

湖北折銀糧二十七萬兩安徽折糧銀七十五萬兩

湖南折糧銀二十四萬兩河南折糧銀三十萬兩

山東解粟米二十萬擔折銀二十八萬兩

以上八項共折銀五百零四萬兩

第二爲京官養廉俸銀近年來每年七百餘萬兩多出自以下各

地稅解銀三百四十一萬兩

鹽稅鹽釐解銀一百六十八萬兩洋關解銀八十九萬兩

內關解銀二十三萬兩

釐金解銀七萬九千兩

以上共得銀六百二十八萬九千兩此項究未盡悉如何支銷大約給滿洲兵與京官及京師之公費用

第三內務府及各額外支銷今舉大綱

武備存款七十五萬兩

軍需由稅關撥銀八十六萬兩各省撥銀一百三十八萬兩

文官俸增五十一萬七千兩

武官俸增一百四十八萬八千兩

京師供費由海關撥來銀六十七萬兩由各省撥來銀七萬三千兩

宮內費正賞六十萬兩加賞五十萬兩特賞三十萬兩別項特賞三十萬兩

以上共銀七百四十三萬八千兩

總計以上三大共銀一千八百七十六萬七千兩尙有各省官俸水師兵費不在此數但由洋關所繳者不過三百二十三萬故洋關存銀甚多也

中國洋關稅餉不知者多以爲直解北京其實未甚的確因收稅人之權甚小當稟承於省官而省官有權總理稅務收稅之時其稅餉皆交與海關監督稅司不能收貯稅司之權不過查稅貨物而已稅旣納而交與華官華官給與關票而後船艙之貨始許登岸每年監督之華官總結淸單自然淸白此淸單並非直繳北京乃呈報本省督撫而督撫咨報戶部其咨報之法亦與督撫別項進相同因督撫先將其開銷本衙門之數隨後交與藩司是各海關所收之稅卽謂爲該省稅餉入之一分惟督撫仍不能專權其所有動撥開銷仍須得戶部核準然後可行也若洋關之稅項應如何分撥動用觀以下數事可知矣據吾所見各關之章程似非彼此畫一查光緒十八年上海關稅務司秋季淸單共收稅銀一百十六萬一千七百六十九兩其初欲將此稅銀十份之四徑解戶部又攺其事將十份之二交與南京總督以爲機器制造廠支又將其餘二成內扣撥八萬兩解往貴州以爲協助彼省之用再扣撥五千兩解京以爲各官加增薪俸余則交南北洋商務大臣均分以爲水師經費又取其二十份之三撥爲出使大臣經費其餘則支稅關人員之薪水及稅關之公費再有所餘則補北京並各省津貼之資也又是季共收洋藥釐金二十一萬四千八百零五兩此數自爲一項不與他項同出淸單此項系盡交戶部支銷另有稅餉三項一爲船隻到關納船鈔一爲沿海各口之稅一爲貨物過關入內地之稅其船鈔則按輕重而抽四季共抽得船鈔五萬五千九百七十三兩十份之三歸總理衙門以供同文館經費其十份之七總歸稅務司至其沿海各口稅及貨物轉運內地稅則另歸一項交與各省以應軍需吾亦不暇多述總之洋關進照常論有四成撥歸北京其餘六成若北京有額外用則提補之然後支給本地收稅經費與及別項成例之費又取百份之十五存放上海道以爲出使各署經費尙有餘則由戶部隨時指撥分與各省以充用也惟船鈔則取其十份之七歸總稅務司任意支理燈塔河道等費又其十份之三則交北京同文館支需而沿海各口稅並貨物轉運稅多系交與該省支銷其如何用處吾未能盡悉也試舉光緒十九年稅關之進支數以例其餘則可粗見洋關之稅項如何出入矣是年共收稅餉二十一兆九十八萬九千三百兩而支出有九一支洋稅司收稅之費每百兩抽銀七兩五錢共支銀一百五十萬兩二支海關監督費用每百兩抽二兩五共銀五十四萬八千兩三支燈塔燈費由船鈔每十份抽七共銀二十八萬零零六十八兩四抽船鈔十份之三以歸同文館共銀一十二萬零三百二十九兩五抽正稅十份之四歸戶部共銀五百八十六萬六千兩六抽正稅百份之九歸出使署經費共銀一百三十一萬九千兩七撥洋藥釐金歸水師經費共銀五百三十六萬二千兩八支彌補北京額外用共二百萬兩九抽轉運貨稅歸地方官用共銀一百二十萬兩以上九項共支銀一十八兆十九萬五千三百九十七兩尙餘銀三百七十九萬三千九百零七兩此皆撥歸海防水師經費兼納洋債利息等事也

上文曾將中國稅務之情形詳論其大今請將稅務各項逐論之並將其餉源開列於後一爲田地稅以紋銀淸納二爲田地稅以穀米淸納三爲鹽務稅釐四爲雜貨過關釐五爲洋關稅餉六爲內關稅餉七爲土煙稅釐八爲雜項稅餉名爲雜項內有賣地印契捐納賑濟各以及當押餉牲口稅圍姓餉電鐵路溢息等是也

中國田地之稅亦如東方諸國久爲國餉之所倚賴百年以前田地之稅幾爲通國入息三分之二且當時田地之稅或多於今日也考中國圖籍所載地稅彼此無一相符大淸會典一書大約重訂於道光元年載其地稅爲三十二兆八十四萬五千兩今戶部逐年發出之淸單則三十兆七十六萬二千兩又朝廷發出一書名曰官宦指南每季一本所載者則爲二十九兆二十八萬七千兩以上各數皆比余所查確者相去甚遠且各省撫所奏報者更於余之所訪聞也年年必有潦旱之災各處田地之餉必多方求從無盡行淸繳之理設有某縣時年不丰其縣官所能繳者不過八成若能淸繳八成之外例邀賞賜若不足八成始行斥革凡有是年之地稅而不能淸繳者難望其次年淸繳也此事甚重歷年有之有頻年拖欠積至二三兆兩之多直待朝廷催討甚急勢不能而後遵例完繳以下所列之數爲光緒十八年至二十年前後三年中國地稅之中數此爲各省撫所奏報亦余所訪聞之實事也玆將其數列表於下

各省

戶部應收常例

實收中數直隸

三兆零二萬九千六百四十四兩

二兆二十萬兩山東

三兆三十八萬零零五十二兩

二兆六十萬兩山西

三兆零五萬六千四百零七兩

二兆六十萬兩河南

三兆二十五萬零二百六十三兩

二兆三十一萬六千兩江蘇

三兆二十七萬七千九百七十一兩一兆四十六萬八千兩安徽

一兆六十五萬五千四百五十四兩一兆零四萬六千兩江西

二兆零七萬七千六百四十五兩

一兆一億一萬八千兩福建

一兆二十四萬八千二百兩

一兆零一萬兩浙江

二兆七十九萬四千三百四十兩

一兆四億兩湖北

一兆一億二萬四千七百兩

九億五萬兩湖南

一兆一億六萬二千七百三十六兩一兆一億五萬兩陜西

一兆六億二萬七千五百一十三兩一兆五億五萬兩甘肅

二億三萬一千一百零四兩

二億零四千兩四川

六億六萬八千四百八十二兩

二兆三億九萬兩廣東

一兆二億七萬九千九百零三兩

一兆六億兩廣西

三億九萬三千七百零三兩

五億兩雲南

二億一萬零五百三十一兩

三億兩貴州

三萬一千五百八十一兩

一億二萬五千兩滿洲

二億二萬一千七百七十四兩

五億六萬兩

由是而見其地稅之有大加增者惟四川一省此省地稅至今仍是六十餘萬兩該撫所報稱爲額外田地之稅或報捐納之據余所見此稅項別省無之有人告余曰此項盡來自業地之人俱照田畝之多寡而輸納也其實可稱地稅惟華官以此爲暫時之權宜而非久遠之律例故稱富室之報而不名之爲地稅也查中國成例所有地稅永不加增然則四川地稅之委曲則因例制而限之歟至於地稅之大者則有直隸山東河南三省及揚子江邊之各省也閱者須知此二十五兆兩之地稅實非業地者所輸納之確數吾將舉一事以明我之意焉有一西人租賃本地桅船而過某釐關所攜貨物應納釐金錢一萬二千文約銀七兩五錢此人不暇辧論釐金之多寡但欲得一收單以爲納釐金之憑據故向其釐務委員求給收單該委員卽給一收單寫明收到釐金銀四兩西人不服謂此時錢價一千六百文易銀一兩今有錢一萬二千文斷不止易銀四兩多方爭辯亦不能折服華官故轉告其本國領事官行文照會釐務總局局員則狡言答之曰此貨物之釐金應納四兩然所謂爲一兩者實難得一兩之用因解交北京旣爲紋銀又需庫平且鎔鑄有火耗以及扣用又有運費及官員之扣用是以一萬二千文照古制祗值銀四兩今給單收銀四兩合例無私也以此証之足見中國收稅之費比原稅至少加倍所納之稅七兩五錢先扣三兩五錢爲費用祗餘四兩歸國家不獨此事爲然卽通國之稅務亦無不然每擔之米除納正稅外另有多般勒索直待過倍其稅而後已焉至於田地之稅其中飽之獘更不堪言凡爲經手收糧之官吏多有串同吞蝕各縣之地稅多寡不一而每縣派定地稅幾何該縣官須自設法完納其法如何委曲上司不過問也再舉別事而徵地稅之獘更爲顯然凡稍畱心於中國地稅之例者皆知每腴田約納錢二百文又每六華畝等於一英畝故一英畝之田稅該錢一千二百文作銀七錢五分以此推算卽知中國地稅共該幾何查中國十八省之地約爲一百三十萬英方裏而其東九省之地多是平原約爲五十萬英方裏其地有多半甚腴可以耕稼姑且將其一半作爲廢地則十八省尙餘腴田六十五萬英方裏伸作四百兆英畝倘若每英畝之田納稅銀七錢五分則共得稅銀三百兆兩惟值凶荒旱潦及風火盜賊不能全納故可棄其三分之一爲免稅其餘每英畝之田納稅銀五錢則共得稅銀一百三十八兆兩試令此例額外寬免每英畝之田農人納稅銀二錢五分亦該得銀七十兆兩現在朝廷之所實得收者二十五兆兩可見中國所收地稅耗費之大幾兩倍於正稅也至論以谷完納之地田糧彼戶部所定之章納糧之人兼納運糧之費照正稅加費三成故應納糧十石者連運費須納一十三石惟是收糧之官不止加收運費十成解糧到京之費實不及三成故每年尙有盈餘交藩庫掌理爲地方之用焉吾嘗約計得解到北京之糧值銀不過五百零二萬兩連運費三成共得銀六百五十六萬二千兩也

中國釐金一項洋人多知之而多談論之以爲此項稅餉本非合例乃由官吏任意勒索耳若奉諭旨而行何不合例之有哉查釐金之徵收也始於咸豐三年待至咸豐十年而後通行於十八省是時紅巾作亂藉此以支軍需因有數省地方爲紅匪所占地稅錢糧皆歸彼有國帑於是困乏故非此無以濟時艱也惟各省官員皆以釐務爲不便而政府亦再三允撤初議天下無事國庫丰足之後卽將此例刪除惟時事多艱籌孔亟釐金之設年復一年而徵收之貪暴亦日甚一日也今來信之人細論其徵收釐金之法又將浙江省之釐務章程翻譯徳文以表中國抽釐之大略情形此章程所載貨物運過第一釐關每值一兩抽銀三分再過一關加抽二分過第三關加抽三分過第四關加抽二分經過四關每值一兩共抽釐金一錢以後不再抽矣但須知此例祗限行於本省若貨物運過別省之釐關仍復如前抽收然章程𨿽如此苛刻而貨物過關被抽實非如是之甚過關之時貨主必與查稅者串同瞞稅否則其貨可經別關而往者必顧而之他查稅者自覺坐失其利故免彊從之於是有貨百擔則報八十擔六十擔或五十擔因利乘便而爲之也此獘行之旣久釐務總局知之故又變更其法如貨由某處起程運往則先在該處釐關掛號或釐由商人承抽則於交易之際如數先繳故在內地買絲繭一擔運往上海應納過關稅一兩五錢者今由賣絲繭之行主徵收幾多四倍無論買客有何樣過關護照亦須完納也倘洋商不願完納而華商願之則貨盡爲華商所買故洋商急以完納爲先此法與釐金已並行數年向者洋商不受釐金之損今則隱然受之矣更有甚者各行工藝之廠亦納釐金常見有新磚一所曾納釐金二百兩於釐務局始準開設又在蘇州各織絲廠每月每機納釐金若干亦行之有年據中國報紙所傳釐務局苛求無厭欲加抽此項釐金乃事未成而幾釀大禍因而罷議設不遭此變則無一項事業不受釐金之費耗矣查去年各處釐關報來之總數爲一十二兆九十五萬二千兩惟此巨數多來自東南沿海各省至於西北各省𨿽有之而甚微大約中國之釐金皆出於揚子江與廣州河二處及其相連之河道也

土關者亦設於洋關之左右也未有洋關之前先有土關旣有洋關之後土關猶存凡洋式之船出入皆歸洋關查驗而舊式之貨船來往則歸土關徵稅其稅則不與洋關相同監督上等土關皆滿洲人充其職無不富厚此事於粵海關尢足爲確據大淸會典所載土關每年進有四百五十萬而戶部之常例則作三百六十六萬一千兩此皆未立約通商以前大略之數至於洋關旣設而後此項稅餉自然頓矣譬如土關之進昔年約有八十八萬九千兩今祗有一十五萬六千兩其變更始於同治元年別處土關亦同此情形少者居多而增多者寥寥也第舉其大槪而論土關之入息今不如前各土關之最美者莫如上海每年照例報稱入息六萬五千九百八十兩至光緒十九年六月初一日而至次年五月三十日止其海關道之淸單奏稱入息三萬三千八百九十三兩又洋關補銀二萬五千兩又米船應納免之稅七千零九十八兩三共銀六萬五千九百九十一兩卽將常例六萬五千九百八十兩銷結至於土關之常例每年約收稅銀一十五萬六千五百兩如是年淸單則報一十九萬二千兩比常例而加多也另有數處入息頗多然總計土關之進不過一百萬兩而已以中國之大而論其土關之稅如此其微似於情理未當一年之久𨿽有入息五千餘萬兩亦不爲多也

自一千八百八十五年重立鴉片煙之約似乎中華使各省官員將土煙之稅釐另開一淸單詳報而其稅釐之不許動支查中國近來土關甚盛而謂每年釐稅之進祗得二百二十二萬九千兩吾不之信也以一千八百九十五年四川一省論其土煙之出口而經洋關者有一萬一千五百擔釐稅二項共納銀六十九萬兩而數年前土煙之出口鮮有經過洋關者想必盡向土關而納但其撫之淸單所報不過三十萬而已前於一千八百八十一年有西人當挪路士被士者乃當今有識之士細查得中國西南各省所產之煙不下二十二萬四千擔此爲十六年前之事自此其所植之土煙有加無若照洋煙之稅則而稅之每擔稅銀六十兩則此一項應有稅餉一十三兆兩惟今日各省所報祗得一百萬兩相去何其遠哉

上未詳及之稅項今登於此惟此各項小稅皆非余所深悉故所舉而告者俱忖度之事也中國有捐納一塗久爲朝廷之成例凡有富戶報劾銀兩以助軍需則朝廷錫以官爵或虛銜以示榮耀嘗讀官報而知其開捐納之局稱爲捐助水師海防經費每月之進直寄往天津之水師提督其所寄銀兩之多少無定程或數百兩或數萬兩每年各省共寄來捐納之爲數甚巨自不必言也另有別項小稅可作朝廷之進者不一而足惟其數無幾且未見有明文不能舉而盡告獨有廣東之闈姓廠每年有百餘萬又電綫局亦有入息而天津鐵路亦有贏餘所有雜項稅務總共進約有五百五十萬兩玆將中國進列下

一爲地稅共銀二十五兆零八萬八千兩

二爲米糧共銀六兆五十六萬二千兩三爲鹽稅共銀一十三兆六十五萬九千兩

四爲釐金共銀一十二兆九十五萬二千兩五爲洋關稅共銀二十一兆九十八萬九千兩

六爲土關稅餉共銀一百萬兩七爲土煙釐稅共銀二百二十二萬九千兩

八爲雜項稅餉共銀五兆五十萬兩

以上八共進銀八十八兆九十七萬九千兩合英金十四兆八十二萬九千鎊

上文已將中國進原委詳論明白請將其支再詳論之查官報所錄各省解往北京之餉銀瑣碎難紀譬如江西第五期分撥之餉銀解往北京以納地稅其餉銀多是二候補官親身提解至北京投遞戶部限期三十日至六十日交淸或紋銀或匯單匯單則任寄何人帶往北京轉致戶部推是中國成例仍托候補官員親身投遞與提解無異此二員提解之費用甚大每銀五百兩須支解費二百可見其解費之大占十份之四也又各省之支似歸地方總局管理其局名或稱善後局或稱海防善後之名因平發匪而設海防之名因禦外侮而設此局總理多以布政兼之而協理其事者實候補道一二員耳上言北京戶部衙與內務府每年共收各省稅餉一十九兆四億七萬八千兩此是北京之定例而此之外另有以下各爲朝廷向各省支取而用之數也一爲海軍衙門經費二爲主持天津鐵路經費三爲遼東各省海防經費四爲甘肅新疆邊防經費五助貴州雲南陸軍經費海軍衙門爲近年新設管理者多以直督浙督兼之而名遂有南北洋大臣之別自北洋水師喪敗此海軍衙門停辦惟中東未戰以前北洋倚之爲長城每年經費甚大多取自鴉片釐金曾取浙江釐金四十萬兩江西釐金三十萬兩湖北釐金三十萬兩又浙江之鹽釐三十萬七千兩總共一百零三萬七千兩爲一年之支大約此三省之外尙有取之者也查每年海軍衙門經費之總數除購買戰船之外不下五百萬而今海軍停辦則此五百萬之費可以省矣又聞中朝有志創設鐵路先築北方四省次及各省今已在開平煤礦與天津之間築成鐵路擬向各省每年抽銀五萬兩畱爲築路之公以十六省而計每年共集八十萬惟遵此策者祗有十數省其餘尙未允從所集之交與天津通商大臣支理今天津與北京相聯之鐵路由此支出又欲續其路而至滿洲亦以此爲之以八十萬兩之盡爲築鐵路費每年祗可成路三四十英里而已至滿洲地方不能自給各省會與洋關每年須供應一百八十四萬八千兩新疆回部又爲中國戶部之苦任因此處進支之數與甘肅省進支之數互相通融故其數皆歸甘肅撫支理近數年來每年撥助新疆之約四百八十五萬兩其中有二百五十八萬爲教化保護所需其餘則爲甘肅之費用也又查今年因回匪作亂更費國餉八十萬兩有奇西南三省若貴州雲南廣西民貧土瘠所出之稅不足爲本省之需雲南自賊亂而後每年向其鄰省若四川若湖南約分撥銀五十萬以助公費貴州更甚每年求助於鄰省七十五萬四川供應三十二萬上海關又供應四十三萬廣西之貧𨿽不至如是之甚然每年亦欠三十四萬今請將通國各項之開列於後閱者須知此爲近來之數試舉一千八百九十三年之支以爲例合上表明之進八十八兆九十七萬九千兩實無不可抵以下各項支銷也一支旗兵兼內務府之經費銀一十九兆四億七萬八千兩一支海軍衙門經費銀五兆兩一支南洋水師經費銀五兆兩福建廣東水師學堂經費皆在其內一支炮臺海防兼西法陸兵經費銀八兆兩一支防護滿洲經費銀一兆八億四萬八千兩一支助新疆經費銀四兆八億兩一支助雲南貴州廣西三省公費銀一兆六億五萬五千兩一支攤還國債連利息銀二兆五億兩一支建築鐵路經費銀五億兩一支修整黃河及各項國家工務經費銀一兆五億兩一支洋關官俸並燈塔魚雷艇各項經費銀二兆四億七萬八千兩一支各省公費並兵差人等經費銀三十二兆二億二萬八千兩總共支銀八十八兆九億七萬九千兩以上皆來信之言信末另附各省進支之數並浙江釐務之章程但以篇幅太長是以本報撮其要領而登之料無不足以供眾覽矣

上文曾將中國目前之餉源詳究以中國之大𨿽有八十餘兆之賦稅不獨不能稱爲殷富且每形支絀設使辦理得法必然加增數倍亦可與富彊之國並駕齊驅試以田糧地稅而論竊謂其進二十五兆余兩似於理未當田地之業主所納者實不止此數也印度之地廣人眾頗與中國相埒今舉其田糧地稅而比較之查印度每年之田糧地稅共銀二百五十五兆盧卑士約合中國銀一百兆兩論人民之眾田土之肥印度遠遜中國而賦稅之多反過之殊難索解平情而論中國之田糧地稅徵收得宜至少亦應有一百兆兩所謂得宜者上下公忠無中飽侵蝕之獘但以今日之情形而論誠恐無此善法以救之也至若鹽稅印度則有八十三兆五億盧卑士約合中國銀三十三兆兩而中國之鹽祗得一十三兆五億兩以彼較此相去甚遠若得善法徵收其加多亦奚可量哉今之不及印度鹽稅之多者其故難明想亦辦理不公而已中朝爲籌以償日本並築鐵路故每斛之鹽加抽稅錢二文若無私漏則通國用鹽二十五兆擔應得稅銀四兆兩今尙未知其果否能增此數須待來年始能知之但以鄙意而料朝廷得收此數之半或其四分之一亦云幸矣西人每每議論欲逼中朝開禁準洋鹽入口以助餉源惟事至今未成彼鹽務之官商承本甚巨一旦被洋鹽侵奪無怪其竭力抵拒惟有執中之道可行以朝廷設官販買洋鹽入口轉賣於有執照鹽商大約洋鹽到中國各處口岸每墩承本銀不過一十二兩若金價平則不及一十二兩也將此鹽轉賣鹽商每斛價錢三十文無稅則每墩可得價銀三十八兩至四十兩除本銀費用之外獲利銀二十五兩每年所銷試作十萬墩計則共獲利二百五十萬兩有餘也自中東議和之後除加抽鹽稅之外籌餉之法另有一事惟鄙見所及者光緒二十年九月各省督撫加抽當鋪及零沽鴉片之餉又茶糖兩項加抽釐金二成至於洋關之稅則載諸通商盟約須得各國允許始能加抽倘若各國允許而攺之則內關之稅則亦應更攺必一律相同庶幾無獘惟據今日之情形有許多無理之事因同此一貨過關而查稅者則分三四班有時各班收稅官員竟有彼此相爭之勢廣州關足爲此事之譬諭凡有貨進口先過洋關查次經內關再經二三處稅廠查又有釐務官員查數次官員查者無非此貨也又以鹽務而論查稅之法亦分數事有稅廠收稅之人另有偵探之人徧省皆然各營私利此等獘端更宜革去設使收稅之法畫一固便於商人尢益於賦稅柰何不設法而補救之哉

俄國預算國用記

俄人闕名附

本年俄國預算簿所譯英文本館讀之而知俄國度支情形可於是焉明之矣其尋常入計一千三百十八兆三十六萬六千四百九十五羅布較之上年約多七十八兆七十五萬羅布其尋常出計一千二百八十四兆八十五萬八千八百六十二羅布比上年加多不下五十三兆七十五萬羅布由是觀之尋常入較之尋常出約多三十三兆五十萬之譜惟尙有異常出不下一百二十九兆羅布此項以尋常預算簿中所望盈餘之及以庫中所貯余存之撥用卽可不必另行籌其異常出大半爲築西伯利亞鐵路之所需也度支大臣議論國甚長謂國之若俄者抽納雜稅此正稅尢爲相宜是以鄕民應納正稅豁免殊多而雜稅以關稅爲最近二十年內頗多加增所有正稅分三項一曰田地房產與家產也二曰工商各業也三曰存本與流水也其田產與家產稅共計在四十兆羅布以內約合英金四兆鎊而上年所估之數較多八兆羅布總計正稅約在十兆鎊以內其可收雜稅不下九十五兆五十萬鎊約合入之半其中酒稅計二百八十五兆羅布約合入四分之一艸稅計三十五兆羅布糖稅計四十七兆五十萬羅布又關稅計在一百五十九兆七十五萬羅布以內查入大分非得諸稅實得諸國產其中鐵路亦算在內又有小分作爲取自所獲之利者實則全取自本貲也譬如變賣國產所得之及贖取田地所付之以及歸還借項之顯系本而非利也幸此項所納數目不多其出如辦理公指借言所需不下二百六十九兆羅布兵部所需不下二百八十四兆二十五萬羅布郵政鐵路輪船均在內所需約二百二十七兆羅布戶部不下二百四兆羅布義學不過二十五兆五十萬羅布司法不過四十三兆羅布該大臣復論保護章程之宜行並引俄國工藝振興實因稅髙此稅指徵洋貨之稅言之故以譬諭之夫政府阻止洋貨來路而振興本國商業𨿽自由之商亦不得議其非而所振興之商業能否久持又當別論國中因阻止洋貨所費是否不比所得之利益尢大亦在應籌之列貨之來自外洋者其價必因之極昂制造之儔𨿽致富而百姓則多費也𨿽然本館之意不在論俄之稅則辦法而在論俄之度支情形也近十年或十二年內俄國進步甚多固無可論一因天下各處加富二因前王度支辦理得法也昔俄與土戰俄國大受其窘所行節省之法全行震動現在久享升平已漸復原其近時度支大臣旣有才能又與法盟故俄國建築鐵路及鼓勵工業所需之不難籌劃而國債所需之利自長年五分已至四分然則俄與法盟固效如影響矣其效維何曰債大加而所費仍舊曰名望大震曰國政勝人之處非十餘年前所能臆料及者今竟得之矣當今俄國不獨可恃法人之兵力並能恃法人之錢市以籌其所需之加之戶部驟繁而鐵路旣築使國中擁擠之處所多之百姓得以遷至亞洲無限之俄屬凡此皆振興之效固不待言而度支大臣所盛稱之阻止稅則曾否有礙振興之效是可論也或謂俄國現在所收尋常入不下一千三百十八兆二十五萬羅布比之前數年所收該數四分之三尢爲易便此說誠然抑知入一百三十萬鎊之中僅七十四兆鎊或七十五兆鎊取諸貨稅也

日本食貨志後序五

黃憲遵

外史氏曰中國未聞有國債也周旣東遷王室衰微赧王負債至築臺避之天下後世以爲恥笑而周室亦隨而傾覆矣顧余考泰西諸國莫不有國債債之巨者以本額計至八億萬鎊之多以利息計乃至歲出二千七百萬磅以全國歲入計乃至盡五六年或七八年或十餘年猶不足以償以全國戶口計乃至每人負債一百一十餘圓可謂夥矣歐羅巴古時遇國庫匱乏則豫揣其租稅所入借之富豪以應急需其償期甚迫給利甚重此特出於一時濟急之方耳其後意大利共和政府始立方法以借國債西班牙佛蘭西仿而行之及荷蘭叛西班牙廣借國債以應軍需卒收其效而成獨立之國於是國債盛行西曆一千六百八十八年英國亦募債戰爭疊起積年增多至一千八百七十年英吉利負債八億萬磅佛蘭西五億五千萬磅俄羅斯三億萬磅美利堅合眾國五億三千二百四十萬磅其它各國莫不有債卽以英國而論歲出利息二千四百二十七萬磅歲入租稅七千一百四十五萬磅計十一年全額乃能償淸當時全國戶口三千八十萬人每人分計負債有一百一十餘圓之多雲世人皆謂西戎樂戰窮兵黷武惟意所欲由於府帑之充溢金穀之富饒此其說誤矣旣而知其國債之巨又謬疑府藏空虛國計窘迫一若負債累累不可計長久者抑又非也泰西諸國必預計一歲出入之量出爲入無所蓄積國家一旦有大兵革大政事乃大開議院議加徵重賦重賦加徵之不足於是議借債余嘗考其故大槪有二一則內憂外患紛爭疊起因以師旅重以饑饉當全國人民安危之所系則議借債此則暫紓目前之急不得已而爲之如荷蘭之叛西班牙米利堅之拒英吉利是也一則滊車鐵路治河墾田經始大利必集巨爲全國人民公益之所關則議借債此則豫計後來之利有所爲而爲之如日耳曼之開山俄羅斯之造鐵路是也夫有國家者旣不能如人之一身有恆產有生計亦不能竭國家所有而抵償於人負債旣重終不能不分其負擔於人民取償於租稅租稅過重民不能堪國必隨弱故國債一事非出於治窮無術則實不應舉荷蘭因負債過巨橫徵暴斂以還國債卒以弱國𨿽然因軍事而借則譬如祖父艱難拮據爲子孫圖生業所負之債己不能償而責償於子孫爲子孫者自不得辭由公益而借則譬如工場田野荒蕪不治召集農工爲之墾辟卽以其墾辟所得之利以養農工農工亦與分其利故因一時窘迫勢出於不容已偶一爲之亦不妨也泰西政體君臣上下休戚相關富家巨室知國家借債所以衛我室家謀我田廬而同袍同澤並力合作之气一倡百和未嘗不輦金輸粟爭先而恐後則其稱貸也不難逮夫事旣平定出貲者歲給餘息尙有微利與自營生計無異則其徵償也亦不迫旣爲諸國習見之事又非計日促償之第分其歲入之一二以爲子金則其供息也亦不甚累又富商巨室屢輸於公則下之於上患難與同憂樂與共相維相系之義日益深而國本日益固西人每謂社稷可滅而國不可亡國債亦居其一端是故內國之債𨿽髙如山阜浩如淵海西人視之若尋常不爲怪也若夫外國之債則泰西之譚經濟者皆比之蝥蠹動色相戒實時會方殷後益極大猶不敢不周詳審重極之計窮策盡而後舉事內國債𨿽有利有害楚人失之楚人得之其利害系於一國外國債則利在一時而害貽於他日且利在鄰國而害中於本邦但使借債過一千萬則每歲供數十萬之息比之古人和戎歲幣猶有甚焉近者如土耳其如埃及皆以負債之故國庫匱乏岌岌可危其覆轍可鑑也而或者西人乃謂弱小之國利於借債負債愈重則所借之大國慮其損失必加保護而國可賴以不亡嗟夫有國家者設想至此是所謂自暴自棄不足有爲者矣尙足與言哉尙足與言哉

卷七農政

請講求務本至計以開利源折

華輝

奏爲歲入不敷民貧財匱請講求務本至計以開利源恭折具陳仰祈聖鑑事竊自各國通商以來每歲出洋之銀爲數甚巨近更通行內地小民生計日益艱難而戶部出歲增數千餘萬內外臣工紛紛建議皆曰淸逋賦也核釐金也加捐稅也皆取財之法也天下之財止有此數取之過度民力不足以供之則亂端起矣有變而爲節財之說者則曰裁額兵也除中飽也汰浮費也有變而爲通財之說者則曰興工作也振商務也修鐵路也設銀行也此二說者固較勝矣而原本則不在是夫國用何出出於民民財何出出於地地利何出出於物工作之成成以此也商物之通通以此也輪舟鐵路之運運以此也故董勸農桑講求物產爲古聖王生財之道卽今日養民致富之眞源也民力有所不足必須官爲補助者可分爲二大端一曰廣種植一曰興水利謹縷析爲我皇上陳之自兵燹以來各省樹木芟伐殆盡地之腴者忽瘠民之富者忽貧果品材木足以供生人之食用者其利視五穀爲尢丰所謂一年之計樹谷十年之計樹木也乃上下因循不知栽培愛護山童壤赤一望荒涼小民亦菜色流離無復承平景象則官吏之玩視民瘼也亦已久矣夫種植之大利其在南方者二曰桑曰茶黃河以南之省分近水者無不宜桑近山者無不宜茶苟能由官籌購買桑秧茶子散給民間並講求養蠶制茗之方不數年而風行各省矣其在北方者二曰葡萄曰棉花黃河以北之省分天寒而地燥惟此爲宜葡萄可以釀酒棉花可以紡綫織布苟能博求良法勸導民間則余利丰盈偶有水旱偏災無虞凍餒矣此四事者辦有成效立可營銷外洋自收權利然地方官吏必將畏難苟安諉於土性之不宜也民情之不願也天下無論何土必有相宜之樹無論何樹必有可收之利此則南北各省皆有之皆宜之無所容其欺飾者也今請定一勸民種植之法民間有能於舊有樹木外種樹至五萬株十萬株以上者官爲酌給獎賞以示鼓勵並請定一戕害樹木之禁有無故戕害樹木一株者貧民罰種兩株富民罰錢千文以充公用中國膏腴旣廣寒暑適平他日百產余盈辟一分利源卽增一分稅課天下尙憂貧乏哉此生財之道在廣種植者一也中國水利惟江南各省最爲講求自發撚構亂以來舊日河渠亦多湮塞民旣無力修復官亦置若罔聞至於山僻省分及北方髙燥中原寥廊之區則地方各官直不知水利爲何事惟日持三尺法以催比徵徭而已甘肅陜西等省田地尢多荒廢水利之不修河患所由日亟也興修水利古今中外良法頗多約而舉之厥有八事一曰引泉兩山之間必有河建堰引泉咸資利賴然一人之力不能成須董以官紳乃可集費鳩工肇興大利此爲牧令者於境內泉源必應確知其數而詳求其用也二曰築塘泉源之大者開泉以引之其細者必築塘以蓄之可購山間髙地築塘置閘派公正紳耆專司啟閉需水者稍納公費爲購地修塘建閘之資所謂民財民用耳三曰開渠無論江河溪澗相度髙下於其上流開渠以引之必須畎澮距川有經有緯旱收其利雨水不爲災方爲盡善

四曰通潮沿海之區咸地爲多日炙雨淋咸去則艸木繁昌遂成沃壤此等海濱漲地廣塻無垠棄之則可惜亟宜招民墾辟廣開港通引海潮數月之間卽可種植興地利養間民增稅額一舉而數善備焉五曰開井丁禎爲山東撫教民開井汲泉以資灌漑民食其利今外洋開井機器每副僅數百金價值一省購數機則髙地居民永免旱熯之患惟開井必擇有樹之地庶用力少而成功多六曰蓄水北方溪澗無多亦有雨水惟南人知蓄水北人不知蓄水耳誠就低窪之地深浚爲湖掘出之土培堤種樹湖寬至十丈以上水深至五尺以上日光不能消爍可積至兩月不幹七曰用車桔橰汲水之法工拙而事勞惟南方之龍骨車可汲水至十餘丈苟購置多副雇覓熟手分教北人事半功倍卽可汲河水以漑田西人柳條各車近今水法益加修備並宜擇善而從以興水利而減水患八曰塡石西人近得新法每田十畝四圍掘一深溝寬一二尺深三四尺塡以碎石髙出地面石能吸水雨潦則泥濘皆幹石能含水久旱亦土膏脈潤亦西法可采之一端也斯八事者有水可引之處固可因地勢以暢其流無水可引之處亦可藉人力以收其用此生財之道在興水利者又一也夫鄕曲細民終歲勤動農田所入究有幾何而額賦科徵急於星火地方官吏又復視同膜外不能教養成全比年各省偏災官賑民捐動逾百萬兩饑寒疾苦顚連溝壑者仍不可計算皆由地方官吏不能先事預防且水利之與種植相因爲用亦相濟而成嘉樹密林旣能引泉致雨可免旱災而根蟠土中葉地面當大雨時行髙處泥沙不致隨流而下凡壅壓田畝淤塞河流之患亦可減輕誠能以種植爲經以水利爲緯以水利爲體以種植爲用行之十年而地利不日興民生不日富國計不日丰者未之有也或猶以爲迂天下安有更捷於是者否則𨿽有工作其如無物可制何𨿽有輪舟鐵路其如無貨可運何此又各國通商以來濟變之良謨救時之要策而不可一日緩者也應請皇上明發諭旨責成各省督撫轉飭府廳州縣各官將種植水利兩端就臣折內所已言者因地制宜認眞興辦所未言者亦實心實力漸次擴充果其實政及民卓著成效臚陳事實送部引見優予升階功效稍次者酌量保獎其藉端擾民奉行故事者立行參撤仍請飭下吏部戶部妥議考核章程通行各省三年大計將此二端歸入考成庶幾積習風一時丕變貨不棄於地富可藏於民由是振興工作開辟商途出中華不涸之源易外國無窮之利𨿽各省通商亦復何患之有是爲生財大道本源中之本源也臣愚昧之見是否有當伏乞皇上聖鑑訓示謹奏

議復華侍禦講求務本至計以開利源折

工部

奏爲遵旨議奏事內閣鈔出河南道監察禦史華輝奏歲入不敷民貧財匱請講求務本至計以開利源一折光緒二十二年八月二十三日內閣奉上諭禦史華輝奏請講求種植水利以開利源一折著該部議奏欽此據原奏內稱自各國通商以來小民生計日益艱難故董勸農桑講求物產爲古聖王生財之大道卽今日養民致富之眞源也民力有所不足必須官爲補助者可分爲二大端一曰廣種植一曰興水利自兵燹以來各省樹木芟伐殆盡果品材木足以供生人之食用者其利視五穀爲尢丰夫種植之大利其在南方者二曰桑曰茶其在北方者二曰葡萄曰棉花此四事者辦有成效力可行消外洋自收權利此生財之道在廣種植者一也中國水利惟江南各省最爲講求古今中外良法頗多約而舉之厥有八事引泉築塘開渠通潮開井蓄水用車塡石斯八事者有水可引之處固可因地勢以暢其流無水可引之處亦可藉人力以收其用此生財之道在興水利者又一也且水利之與種植相因爲用亦相濟而成嘉樹密林旣能引泉致雨可免旱災而根蟠土中葉地面當大雨時行髙處泥沙不致隨流而下凡壅壓田畝淤塞河流之患亦可減輕應請皇上明發諭旨責成各省督撫轉飭府廳州縣各官將種植水利兩端因地制宜認眞興辦等因臣等查廣種植興水利實裕國切要之圖然必地方官平素講求認眞經理方能漸收實效自兵燹以後舊河堙塞日多良法廢弛已久以致水患日亟水利不興兼之種藝之經亦多不講地之腴者忽瘠民之富者忽貧現當庫絀之時正宜設法修復以開利源該禦史所陳自系目前當務之急惟各省風气互異南北形勢不同因地制宜之方臣等無從懸揣未敢率行定議應請將該禦史所奏各節鈔錄通行各省將軍督撫等轉飭所屬體察情形奏明辦理總斯廢無不舉利無不興庶於國計民生兩有裨益至如何勸懲之法應請旨飭下各省疆吏申明定章認眞考查毋得視爲具文於激揚鼓舞之中寓圖匱於丰之意所有臣等遵旨議奏緣由謹恭折覆陳伏乞皇上聖鑑訓示再此折系工部主稿會同戶部辦理因返片商是以具奏稍遲合並聲明謹奏

農會報序

梁啟超

通商數十載海內之士抵掌譚洋務者項相望綜其言論不逾兩塗一曰練兵以敵外陵二曰通商以杜內耗百廢不舉而言練兵平日則購所無之物於人以縻費臨事則饋所有之物於人以資敵其明效大天下所共聞矣勸商固今之急圖也然聞之萬國商務贏絀之率則恆視出口土貨之多寡爲差工藝不興而欲講商務土產不盛而欲振工藝是猶割棄臂脛而養其指趾𨿽有聖藥終必潰裂今之言商務者大率類是也地球摶摶百物盱盱人取其精以食以居愚者天陵智者天媚雍冀之間古號天府兩京三都之所艷述芳艸甘木之所灌聚今幾不毛焉紅人宅墨洲數千載全墨榛莽捨獸鳥外更無長物白人取而代之僅四百年遂以富庶甲天下等一地也而轉移之間榮瘁霄壤則地方之盡與不盡也中國今日動憂人滿然以地之方積計其每裏所有人數與歐洲英法徳嗹比諸國相比例其繁盛未彼若也西國地文學家謂盡地所受日之熱力每一英里可養至一萬六千人今以中國之地養中國之人充類盡義其貨之棄於地者豈可數計蒙盟各部奉黑吉各省靑海西藏苗回各疆瓊澳各島其萬里灌莽未經墾辟者不必論卽湘鄂腹地江南天府閩粵澤國以余所聞見其荒而不治之地所在皆是烏在其爲人滿也不惟是卽已治之地亦或淤其溝洫蕪其隰岸漑糞無術擇種不良地中應有之利仍十不得五又烏在其爲人滿也故西人推算中國今日之地苟以西國農學新法經營之每年增可得六十九萬一千二百萬兩見李提摩太所著八星之一總論𨿽生齒增數倍豈憂饑寒哉昔筦子輕重之篇史公貨殖之傳於種植畜牧視爲重圖子輿氏以好辯聞天下其言仁政則必自五畝之桑百畝之田始乃至雞豚狗彘材木魚靡纖靡巨津津道之信乎治天下之第一義捨是末由也秦漢以後學術日趨無用於是農工商之與士劃然分爲兩途其方領矩步者麥菽猶懵靡論樹藝其服襏襫役南畝者不識一字與牛犁相去一間安望讀書新法哉故學者不農農者不學而農學之統遂數千年絕於天下重可慨矣本會思與海內同志共講此義遵麗澤之古訓儀合之公理起點海上求友四方將以興荒漲之墾利抉種產之所宜肄化學以糞土疆置機器以代勞力志願宏大條理萬端經費薄未克具舉旣念發端經始在開廣風气維新耳目譯書印報實爲權輿故遠法農桑輯要之規近依格致匯編之例區其門目約有數端曰農理曰動植物學曰樹藝麥果桑茶等品皆歸此類曰牧畜牛羊彘駝蠶蜂等物皆歸此類曰林材曰漁務曰制造如酒糖酥罽之類曰化料曰農器曰博議海內通人有貽書撰文論農務者皆印報中謂之博議月泐一編布諸四海近師日本以考其通變之所由遠摭歐墨以得其立法之所自追三古之實學保天府之腴壤其諸務本之君子或有樂於是歟

陸彥若所箸書

龔自珍

陸彥若曰天下之大富必任土東西南北苟有六尺土若什尺土土之毛皆識其華實辧其材節其性伺其時其生其死勿以還土可以小富矧夫若伯尺千尺萬尺有伯尺之土役於圃一人役於市一人爲天下養二人千尺者役於圃三人役於市三人爲天下養六人以是爲差天下之富人亦必以是爲差富殖徳故曰徳產焉傳其術以徳後生富又殖壽龔自珍曰五經財之源也徳與壽之溟渤也成周書眞僞半勿具論論堯時堯典言百谷矣其後但言五穀六谷九谷五六九以外蔬蓏可材盡堯典之所謂谷也漢儒馬融說咎繇莫口之文曰庶艱食猶庶根食也謂凡艸木有根者根可食或實可食或華葉可食皆曰根食然則庶根食者其猶百谷與彥若知經術矣自珍又曰古農書四篇呂不韋采之矣泛勝之書闕不具魏髙陽太守賈思勰書二十篇箸錄家皆錄之文淵閣又錄之矣漢大儒司馬氏爲貨殖所傳所以記禹貢續周禮與天官書同功不學小夫乃僅指爲詼嘲遊戲憤怒之文章傎夫今彥若所箸書祖古農書禰司馬氏而伯仲於泛勝之賈思勰之間宜急寫副徳後世曰種樹方者三卷曰種菜方者一卷曰種藥方者一卷都五卷著錄之如此又規之曰錯舉古今名古今語未可同又不分析東西南北之所宜試者或不得種得其種或效或不效宜小字細目以江河界限之彥若亟出都未暇治也丙申九月九日

萬國貨殖論

葉耀元

自古帝王崇本抑末貴農桑而賤商賈神農制耒耜辧百谷果木后稷教民稼穡樹藝五穀太公通魚鹽極技巧人物歸之𦇤至而輻湊此皆由本以及末欲開商賈財貨之源爲民樹飽暖之基必先務農工虞人之本也上古之世鄰國相望至老死不相來人民寡質朴易治後世地大物博民庶事繁風气移人若水之就下𨿽有聖人難以化矣儒者讀書明理鑑衡千古而知積世積時積人有愈久而愈變者夫冬夏不可一其候古今不可彊使同天運如是人事可知所貴因時制宜經古緯今而王會所開何必盡同神農以止舟吾不知已至如典籍所載外家四裔所述黃帝以來有南夷乘白鹿獻裘夏有島夷貢貝錦皮卉之服商正四方獻令周時王會貢獻悉由外洋自漢以還或遣人入海市珍貨物或置市舶設市區或榷貨物或置市舶司彼以貨來我以錢予亓與外洋通商由來尙矣然皆東南洋藩服島夷近在一隅而非歐美阿洲之各邦也亓間如安息烏弋山裏條支大秦等國卽今回部小亞細亞地中海畔之波斯勃路芝司登舊譯俾路芝亞辣伯意大利也不過由陸地輾轉而至重譯偶通耳顧歐人之在本境通商已久當商武丁十二年卽西曆紀元止舟一千二百六十有二年也希臘人始制艘舶入地中海遠駛洋面爲航海貿易之始止舟明正徳間歐人始知東方諸國皆可以舟楫相通於是繞阿南航海東來葡班荷法諸國接踵而至攘據南洋諸島法蘭西築堡建捨意圖久踞諸悉患之葡人挈眷至澳孳育蕃息世據亓地荷人至澎湖亦伐木築捨爲久居計當時疆吏有言通商之利者抽納肥民藉充府庫廷臣有陳通商之獘者法人凶狡恐釀釁端然皆具有深意不得謂其無見也迄我朝龍興遠方服於是五大洲各國重譯塞請求獻見者何可勝數此唐虞四千年來未有之盛也許亓立埠通商設領事議條約此皆我國家柔遠之經道覆載之量所以來者不止天之也順治十二年荷蘭入貢通市康熙二年定貿易二年一次二十二年荷人助克鄭氏於臺灣二十四年海禁大開首許荷蘭通商自許荷後歐洲各國皆爭趨止舟來雍正中英人以粵省規獘過重旋移入浙乾隆二十年英又請納餉運貨至波二十二年因奏加浙稅上許之尋之赴粵通市五十八年英遣使入貢然亓來澳中疾法忌葡蓄心積慮而釀成嘉慶七年十三年之釁端矣英人自通商粵中設大班貿易公司而粵中又設洋商通事洋行十三家與公司交通利權獨擅夫公司貲本悉假國帑嗣因虧折不能償迄道光十四年英廷患之乘機裁革公司於是解散矣嗣屢次齟齬邊釁疊起甚至入犯帝闕至咸豐末年而南北洋通商已有牛莊天津登州上海波福州門廣州潮州瓊州臺灣淡水及內江三埠共十五口矣此皆封疆無人遇事手不能施徳振威俾遠人感慕致啟兵端使堂堂中國受制於島夷梟猾之邦良可慨也夫通商所以牟利也構釁所以要求通商也乃以教之端猜憤之隙日積而深但恪遵我祖宗成憲厚待遠人曲爲體卹𨿽至番苗亦將化矣推我誠布我公事有可以利民富國者宜中外合力爲之士气漸平邦交日篤如是而此彼來熙熙攘攘𨿽使天下萬國爲一家不難也顧西國百年以來廣譯六經四書歸教國人創書院置中華圖書數千種我教日興遠被絕域此所謂凡有血气莫不尊親者哉其人好學篤志能發憤爲事有始終數百年後孔氏之教當徧行天下矣可不懼哉可不喜哉

歐美諸邦貪而勇君臣上下好賈趨利利之所在勞苦艱難無所避豈所謂上下交徵利者耶然亓好稼穡殖百谷果木猶有先王之遺風讀我書未及百年也何聖人之感格如此其速哉彼欲善商賈之末先饒物產之源辟山澤之利極工藝之巧皆所以由本及末也故其稱曰格致興而物產盛物產盛而商務旺毋怯毋驕毋怠毋躁信義相孚商務乃興亓治生產猶行軍出令公事不畢則身不得會友酬酢考經緯定寒暑造舟車察天气興水利辧土脈變肥磽度山川髙下以窮樹藝之道而佐之以化算地力各學日省月試爲礦工虞之大備於是設農部以司種植礦虞以掌山澤工藝以制器物而總之以商部上下一气相地勢之利乘時而至論其盈虧難易則知貴賤貴上極則反賤賤下極則反貴此貨物之情商賈之大經也李悝務盡地力白圭樂觀時變西人殆得其遺法矣天下物產不外乎五穀果菜蠶桑畜牧麻縷絲絮布帛茶林木魚鹽珠璣玉五金煤石消黃油气器皿什物天生萬物不相偏而若相偏使萬物有有無無以所多易所鮮梯山航海來於大地七萬里間而成熙攘之世豈非天哉物產中首重五穀散布於赤道南北七十度亞歐美阿澳五洲皆樹五穀而亞美爲最盛他若澳西亞北多沙地亢旱不利於種植阿洲沙漠最多內地艸茅未啟民不知文艸未暢茂禽獸繁殖尙在鴻蒙之世計亓未開辟者得中國十八省者四中國全國者約二倍此天所畱以待後來者也美利堅喀納塔印度有麥產之饒饒甲天下天下食麥者多稻次之粱黍又次之故曰麥者天下貿易之長者也光緒十年統核五洲約產麥九十億斗而美利堅喀納塔印度日本智利阿澳等處多至六十億斗可謂盛矣美麥與印麥同亓廉而樹藝之良則印不若美喀納塔有一處距海千五百里產麥頗饒由海濱復運至外邦共歷四萬五千里𨿽與他麥齊價而尙能獲利何也以其種植巧而輸進便也緬甸印度暹羅日本等國之米產多有販至歐洲者皆能獲利史遷曰百里不販樵千里不販糴以今觀之豈盡然哉麰麥爲百谷之祖芒萊蕎雀諸麥皆其類也蕃滋易生莫如麰麥北緯七十度挪威北境祗種此麥凡地可樹小麥者亦可樹麰麥歐洲北鄙至冷也地中海四圍至燥熱也他谷不生而麰麥獨宜美徳俄土小亞細亞阿北之阿齊尼亞種此甚多悉用以制皮雅威實格諸酒可種芒麥之區較小麥尢廣收成多至二倍最饒者如英丹徳俄瑞士瑞典挪威諸國喀納塔山谷中芒麥極蕃民以爲糧萊麥蕎麥無論地之肥磽皆可播種丹挪二瑞所食麵包皆系萊麥粉而瑞士俄奧諸國百谷中萊麥最多蕎麥爲亞洲東鄙卽中國日本等處之產攜歐洲不過數百年耳食稻之處如中國東南各省安南之東京印度之南鄙日本暹羅緬甸小呂宋意大利之南省美國等處是也統計全地人民食稻者三之一亦云廣矣玉蜀黍美洲產也歐人航海至此嘗之以其味美遂攜種以去亞澳二洲之北亞洲之東南種此最宜它若俄埃土諸國產此黍亦饒以代麰麥而收成倍之如光緒十四年澳洲有麥田三十九萬英畝英畝約六倍於華畝收麥四百七十萬博菽每博菽得八軋倫一軋倫得八英升而英升小於華升是每博菽約得華量六斗餘玉蜀黍十七萬英畝收有四百九十萬博菽所種麥田倍多於黍而所收尙不及黍黍之蕃滋可知矣故人眾地重之區種此最宜

菽薯亦糧食之要品也喀美地中海四圍產豆頗饒歐南阿北亞洲之東南多有販豆者西班牙及燥熱之區食豆上古之人多食赤豆中國日本印度等處以黃豆作豆腐西國無此物漿油薯芋爲物綿延易生英法徳三國所用甚繁至如果有五果山果夷果蓏果水果之別種類頗多如蘋果橘柚葡萄無花果核桃栗子是也歐美各國用蘋果甚繁歐人所食大半從美喀澳販至者向以橘柚爲中國產至今華人最精種橘初行至安南東京印度等處明正統時葡萄牙人始將橘種歐洲地中海四周頗蕃殖西印度巴西亞洲之東南皆有橘柚之饒英法二國气候不宜於橘至橘產之良則首推地中海及西印度也凡可種橘之處亦可種無花果最宜者如地中海東畔小亞細亞希臘意大利南鄙是也各國產蒲萄𨿽多然皆不販賣它處常作本處造酒之用希臘附近諸島及亢陽之區產此最饒亓在赤道南北四十度內者皆可制酒此外蒲萄𨿽能爲酒味惡劣不堪飲於商務無涉也法國產酒最多每年約制九億四千萬軋倫亓次如意班奧萄徳意大利呢布利色斐雅俄英美亞利及斯考老尼角最少者爲澳洲中國每年約制酒二百萬軋倫酒之佳者亦以法國爲最焉向用制者惟蔗麥考種甘蔗之區亦廣赤道北西班牙可種至三十七度赤道南如南洲可種至三十度此物亞洲東南產也西國素無此物亓初由亞喇伯人蔗種至埃及國迄唐昭宗時地中海島上有種蔗者後傳至西班牙至今歐洲種蔗祗西班牙一國它如西印度灰阿那巴西噶羅巴小呂宋非利必那島中國毛里希歐司埃及諸處皆有甘蔗販至它處今西人多用紅菜頭制新法也歐洲內地種此頗多美國舊金山多有其種近年日本新西蘭皆行試種頗著效至如中國徳意志比利時墨西哥山度明哥皆饒產二百年前歐洲合屬每年祗用五萬噸今獨一英國每年需一百萬噸業之盛可想而知此外制之物尙有數種如粟黍及棗椰靡婆西穀米此米系樹心所作非谷類也各樹皆可制惟不盛耳此五穀果菜皆萬國通行之產貿易之要貨也次於百谷果菜者爲蠶桑畜牧紵麻綿絮布帛茶全地絲茶以中國爲大宗至今中國產絲三倍於歐洲販出外邦者得三之二亓地凡可樹桑者卽可畜蠶所謂桑土宜蠶也中國之外首推日本印度亦有絲茶之饒當漢初時始有販絲至意大利意大利古名大秦西人呼之曰羅馬當初見有服綢服者輒取筆紀之昔年全盛時幾爲歐洲一統之國迄隋文帝時歐人始知畜蠶亓間希臘意大利最先嗣傳至西西裏西班牙小亞細亞當時貿易頗盛至今歐洲之絲四分之三爲意大利所產亓次則法國織綢亦法國最佳徳國次之法之立甕城爲桑蠶要區茶中國產也自東漢還始知茶之功用唐末日本朝鮮始知種茶明嘉靖二十三年歐商泛海抵粵茶種以歸迄國朝康熙初年歐洲茶價貴甚每磅約售銀二十枚是時有商人獻茶於英皇自來茶市首推中國日本印度錫蘭等處以其人工廉也光緒十一年中國茶市居全地七之五十四年英國進口茶印茶忽多於華茶此爲創見之事今巴西法蘭西皆產茶樹飲茶首推英國全地茶物英買其半俄居四之一美喀六之一其餘歸荷比澳洲新西蘭各處而已咖啡柯柯亦茶類也性與茶同巴西產咖啡最饒天下咖啡半出是處亓次如噶羅巴錫蘭海提蘇門答臘西裏百諸島及會內瑞辣印度小呂宋阿非利加等處產柯柯之處與咖啡約相同亦能通行各國葡班二國幾專食柯柯較它邦約多六倍二國柯柯之貿易可知矣

印度又有禦米之饒禦米卽罌粟其花苞之液曰阿芙蓉一名阿片俗呼曰鴉片印度出口貨有三大宗卽五穀棉花阿片而阿片其一也阿片多販至我國我受其害者五十年於玆矣英人以印度爲外府恃阿片爲利源間有一二老成人亦以販煙爲非義近今華人亦廣種罌粟自粵川滇桂閩越兩湖三江以至陜甘等處幾徧十八省由是印大衰然每年販進猶有銀二千八百萬兩之多漏之禍尙未已也阿片功用與金雞那同西國祗用入藥所含之質亦硝養淡炭與金那同質而異分印度產葉亦多它如墨西哥及中國南洋諸島皆栽艸以資商販貿易美印俄墨皆饒畜牧棉麻之利澳洲考老尼新西蘭以及比丹葡班喀納塔烏拉乖𨿽有牧野馬牛羊之饒而無棉麻之利英徳奧瑞意希祕亦多芻地勤於畜牧亓間各國或有麻纑無棉絮或多棉絮寡紵纑至如埃及巴西諸國皆饒木棉少畜牧故皮革罽氈寡有各國牲畜羊最多牛次之馬騾豕最少故羊之於貿易甚巨也溫暖之帶產羊毛最佳地中海四周多芻艸地最宜畜牧其毛毛﹝首﹞毿柔澤澳洲畜牧甲於天下牧地多至五千萬畝牛羊多至九千萬頭南美洲羊亦相若然每羊產毛僅得澳羊之半不獨以澳地相宜亦澳人善畜故也其次爲美英俄烏拉乖阿根廷諸國產麻之地甚廣自印度之南迄俄羅斯之北皆可種植歐洲產麻之區大半在俄種類以意俄爲最良麻布之精首推徳奧它若比利時阿爾蘭法蘭西各處之袈裟布亦稱爲最麻之爲物練績頗煩各國患之僉謂如可代以機器不致繁重始可廣種麻云棉溫熱帶交界之產也印度產棉最古周宣王時已有樹棉者亞歐阿三洲之棉皆印度產也天下產棉最饒者莫如美利堅印度埃及巴西等國中華所產祇供本國之用無販賣外邦初歐人不知紡織迨北宋初年摩洛哥人始創織布之法元成帝時棉紗始進英國所用紡車與中國同祗紡單紗迄國朝乾隆中創紡紗新機紡紗易且多嗣屢加修攺使更便捷道光中美人復制新紡機較英機更巧至今精益求精盡用汽機每具紡紗多至千餘縷每七日作工五十六小時有半紡紗一千七百磅每磅得華衡十二兩弱祗費英銅錢一枚又十六分之七約得華制錢三十四五文可謂廉矣華紗當四倍之焉宜其用機織布販運於數萬里外猶得奪它布之利也今最巧織機於一分時中梭可還二百次光緒十年英國某處設賽會會中有織機一具一分時中梭可還四百次是每杪約可往復七次可謂捷矣歐洲布業英最盛初賈於歐洲各國旋卽衰敗復興於阿洲中國印度日本等處今印人亦勤紡織販賣於中國日本較英獲利更厚因其產棉多人工廉販運簡也然最細之布仍難與英布相頡頏光緒十二年全地棉市有千分獨英一國買有三百八十三分歐洲其餘各國共購三百七十六分美國購二百四十一分英國布業之盛於此可見矣今各國紡織並興獨美國最速考英國紡織廠多至七千餘處意大利繅絲局多至二千戶瑞士法蘭西皆有絲綢之富法之綢局織廠共有四千戶瑞士介於法徳奧意之間民多文彩產錦繡繡綢之莊共千五百家每年產繡綢四千萬銀天下鐘錶之精首推瑞士光緒八年鐘錶價值多至銀一千六百萬兩歐美阿洲各邦貧富彊弱𨿽有不齊而其勤畜牧務耕織阜物善賈則大致相同加之以工藝之巧舟車之利而呢罽布匹毛稟毯之屬幾徧天下

考近年通商總冊中國進口貨歲輸銀一億余兩其中布疋得三千七百萬呢罽六百萬阿片二千八百萬此爲布兩大宗它如銅鐵煤棉油海味等約得二千餘萬出口貨歲入銀八千餘萬兩其中絲綢共得三千餘萬茶葉三千萬此爲絲茶兩大宗它如艸帽邊紙衣服華人之流寓澳美新西蘭新加坡南洋諸島者實繁有徒故有衣服出口皮革磁器等納有千餘萬考出入貨值則中外通商大勢不啻洞若觀火但使出入相平已可爲長治久安之策矣今瀕海各省幾乎無人之身無洋布人民上下十人之中必有嗜者嗚呼是亦不可以已乎當世賢臣卿相蒿目時艱憂民憂國於是招商設電開礦造車以奪西人之利權今夫漏洋布阿片而已補漏者絲茶而已塞漏者禁煙興布而已𨿽禁煙之令一時難下而力農務織整頓絲茶此出於農而成於工培本之方易行之事也他如虞人掌山澤之利人開礦產之源皆中華自古本有之事何在不可以奪洋利講求時務者矜炫異專事旁求毋乃失其本乎考歐美阿亞各邦多有林木魚鹽之饒金石煤鐵之富英吉利法蘭西皆饒魚鹽喀納塔挪威比利時紐方蘭勃倫瑞克日本均濱海而處捕魚爲業者叢萃其間甚至如喀納塔於光緒十三年中產魚值銀二千五百萬英國產魚值三千餘萬重六十萬噸漁之利亦厚矣至如俄美徳奧意班葡印皆饒瀉鹵之地多產鹽鹽有水陸二種海鹽系海水所陸鹽乃地中生成如中國東瀕海多海鹽西髙陸多鹽鹵也英俄徳意中日皆多茂林有五金煤礦之饒他如印度錫蘭喀納塔荷蘭瑞士比利時葡萄牙莫不沃野數千里多大賈擅材木之利紐方蘭勃倫瑞克多良木英人近設鋸木廠一所故僉謂是處木產有蒸蒸日上之勢焉墨西哥祕魯澳洲智利波力斐雅會內瑞辣法蘭西奧斯西班牙瑞典比利時奧淩資福裏司代得特蘭司福耳那塔耳各處大半產黃金銀礦銅鐵鉛錫鋅煤石消黃而墨祕澳三處金銀最饒英美徳法比鐵冶最富至於產銅之山首推美智班徳諸國他若南澳俄英法以及考尼會內瑞辣瑞典挪威莫不穴山采礦煉成銅以致富饒各國銅咸運至英國煆煉故銅產貿易英爲獨盛班美二國產鉛最旺英祕希臘次之其如愛耳及裏歐土耳其智利等國𨿽有不多惟法國爲最少昔年僅英國產錫今新加坡錫礦頗饒亞美澳各屬多有其物其中惟尼伍埽資外耳司所產較旺西班牙意大利奧斯馬加等國多有汞穴道光末年美國克裏佛尼雅卽舊金山開掘此物頗旺他如中國墨西哥祕魯色斐雅等處多有之俄羅斯並產白金白金爲天下最貴之金黃金每立方寸約重十七兩而白金重於黃金三之一其名貴可知中英美意比皆饒礪砥各石而中意二國尢多雲石奧淩資阿洲南陸也其地多駝鳥產金鋼石美玉瑪瑙考老尼角亦產金鋼石甚夥統計出口貨金銅石居七之四其多可知天下蓄煤之地中國最富約有一百八十萬方裏美國相埒喀納塔得中國三之一印度六之一尼伍埽資外耳司八之一俄羅斯十之一英吉利十八之一西班牙三十六之一日本四十之一法蘭西百之一奧斯馬加一百十二之一徳意志與奧斯相埒以至比利時祗得中國四百分之一其餘無足論矣

至開采之多寡則以英美爲最徳法奧比次之俄尼喀印日中班諸國爲最少奧淩資特蘭司產煤最佳波力斐雅產橡皮最良他如植物油亦各國商貨之一種也此油多藏子核中恆產於溫熱兩帶之交含油最多莫如橄欖花生芝麻棉花子櫚按油之爲用甚廣或澆燭或制藥或飲食或點燃甚至如麻油竟可制爲顏料油大半可熬肥皂如樹油爲熬肥皂必需之物也歐洲南境植橄欖最蕃其地當溫帶之南熱帶之北𨿽暖煦無酷暑也如意葡班諸國天時地气均宜產橄欖油頗盛他如小亞細亞北境墨西哥智利祕魯及南美洲各屬南澳洲中國南鄙印度等處多有植橄欖橄欖油惟意大利最旺法國產油𨿽不及意大利之多而油之精良則過之意油多敗至法蘭西英國所市者皆來自班土摩摩洛哥都都尼司等國芝麻產自中國印度小亞細亞阿洲西境等處此物含油極多百斤芝麻約可磨油五十斤油大半產自錫蘭新加坡婆羅洲噶羅巴島及南亞美利各屬植物油之外又有軟石油俗呼洋油煤油火油自然煤气亦蜀中煮鹽火井之類軟石油產於地中自然生成自產此油而植物油之爲用不廣矣徧地皆產軟石油惟俄美爲最饒近年俄地產油之井與中國川桂間諸葛井火井同甚夥油自井中激流噴漂與源泉無異惟渾濁不適於用百分中可濾三十分淨油自光緒七年至十一年數年內產油至三十七億八百萬軋倫之多光緒十三年計其販運各處有四億軋倫其油商亦盛矣美國之紐約烹昔耳斐阿皆產軟石油有一山長約五百里寬百餘里其地約鑿油井二萬口近十年間產油更饒每年可產十億軋倫甚至二十億軋倫較俄油甚佳百分中可濾八十餘分淨油美油𨿽湧盛一時然年少一年源流枯澀恐難歷久耳要不若俄之源源不絕也美國又有自然煤气之饒鑿井貯器可用點燃與俗用之煤气燈同聞於光緒十三年產自然气值銀一千三百萬兩之多其數亦巨矣他如中國日本緬甸美洲之喀納塔會內瑞辣歐之奧徳意諸國多產軟石油或已開掘或僅察知或向有而今漸湮沒衰旺固地運使然要之非人力亦無以收其自然之利耳其餘凡百工藝一切制造金石木器日用什物盈千累萬書不勝書皆要無關於通商全局各國於輪船鐵路電報孳孳講求不遺餘力大半爲商務也各國中美最富饒而開辟則最遲每歲出入相抵必盈餘銀五六千萬兩英國每歲出入相抵適均其它各國每歲出入相抵無有不負者故曰凡有國家者教化愈興政治愈美則出入之必愈平準其說近是觀各國致富之道莫不先饒物產極農工虞人之業而後度水陸之險易通之以商賈所事皆有本末非苟而已也至如捨本逐末見利忘義西人亦丑之餘悲世俗不察其類而猥以英美諸邦令與番獠蠻觸同類而共鄙之也晚近世風日下人無恆心懷利去仁義爭富貴趨炎勢務寵賂荒學業每見位卑勢微者輒鄙夷之嗚呼自古論人以品學不以勢位品髙者𨿽萬世不朽品污者𨿽髙必崩與其忍心爲非以彊致富饒毋耕織誦讀灌治田園經商服賈逐什一權子母牟其餘利以給公上以事父母以畜妻子猶得以安俗樂業克全本性此亦人情所同中外一致豈可異而視之哉

我中國地大物博處亞洲之東南東南饒瀕海之利西北擅山原之富內地沃壤數千里物產山出置五金煤礦徧野皆是而山東吉墨一帶尢饒金銀舉所謂五穀果菜蠶桑畜牧麻縷絲絮布帛茶煙林木魚鹽珠璣玉五金煤石消黃油气各國所有者中國無不有各國有最饒者中國更饒之夫物產猶水源也商販貿易猶江河支派也源遠流長理勢然也矧開辟之古文教之隆人民之眾甲於天下此乃天生絕大厚地地重難動搖誠能窮樹藝之經西國講求農工商賈皆有學堂有專書廣山澤之產關礦之源通舟車歐美各大邦創電報鐵路貨債至一二億之多常事耳凡一事初創必難久行不倦終能獲利各國已成之事可鑑也此非因兵敗賠餉或荒無度而借債則有去無來人皆之如法土等國是也故不患借之巨但患辦理之不得其人耳今我國自南而北築一鐵路非有專五千萬不可苟能明約信言仿各國借民債之法則此事似乎不難之利無論工藝物產凡可以收天下之利權者皆宜仿行試種設農工礦虞各學堂於南北通商各埠擇其尢者使通英美徳法荷各國方言英美二國文語同五國屬地最廣商務最盛考各國民風嗜好物產盛衰道路遠近輸運難易稅則輕重條約寬嚴貨物眞僞美惡貴賤權衡度量錢幣異同以及匯票銀紙保險則例簿書帳目出入算數靡不詳盡無遺務求實濟於是疆吏設商部南中北三處南設於廣東之廣州中設於江蘇之上海北設於直隸之天津商務學堂卽在其中舟車所至人力所通凡有人類者皆可通商毋濫毋苛毋驕毋疾毋顧私以害公毋徇情以錮蔽毋有始而無終毋沽名而盜譽毋自信毋偏聽毋欺毋詐毋飽囊橐勿以小廉而不爲勿以小貪而爲之擇人任事賢賢賊不肖然吾計者用之必興畱之否吾計者𨿽令不從去之如是經營行之十年而猶未能駕乎各國之上者吾不信也

農人新法紀自古聖帝明王乘幹禦宇大抵皆以農業爲重故神農氏之後而有後稷之官迨周之興周公制禮分六官而地官之屬若閭師若黨正若遂人甸人艸人田畯之屬皆有督農之責教農之司則其注意於農也不綦重哉顧當時畫井分田正疆界勤溝洫皆上之人焦勞宵旰爲民籌思而民之隸於農者當時亦無水旱之憂富貴之判熙熙澹如宴如惜此良法爲李悝商鞅輩所壞凡有田地準民間買賣而民始有貧富矣年始有荒歉矣至漢時邑有人君之尊裏有公侯之富貧者無立錐之地一遇凶荒老弱轉徙至北魏欲行均田而不果直至今玆農愈困矣且夫農至今日棄本逐末不重五穀而貪植雜項不急之種愈思當年田畯之設之不可少也近今惟餘播種之成法使若輩終年拘於此格而不知變通則農不愈困乎今譯西國農人新法之大以見一班俾畱心農務而鄭重農事者有所擇從焉按俄國有哈布拉沁者久寓英國常見各國均用播種新法而無人講論恐所傳不廣乃著論說刊於報紙以期廣布聽聞緣西國各樣新法皆以漸而進非一蹴可幾故一年有一年之新法如農人播種之法前則十畝僅養一人今且養十人者何也其法新也法新維何先貴擇籽種昔曾有嘎力者數年之間所擇之種有一粒可收成一萬八百四十粒於是擇麥種七八百粒試播於地勃然而生至於日至成熟竟敷一人一年之用是其效也次則相土脈如地旁有碎石若干設法碾碎雜於土中亦可化爲沃壤若糞尢田地之所不可缺然貧家無力買糞則田畝愈磽薄將如何則有化學所造之糞在制造藥料可以當有水之糞澆灌田地蓋藥內所生之小虫臭爛可壯土脈也此外又有二法如天气寒冷將水罐若干盛以沸湯藏置土中使土脈和暖此一法也再用玻璃罩圍護之以禦寒气則生長必速又一法也如用各法合而行之則不但每畝多出十倍卽出百倍皆可預期此等法現於英法之間有數島已經試種有卽法京亦有人試行亦今哈布拉沁又勸美廷俟明年行賽會時預擇數百畝田地如法播種俟成熟以爲式令各國人看以廣其傳再近數年凡知五洲之事者動皆曰養人爲難何則人多地少故也惟哈布拉沁駁之曰否否現今五洲閒地甚多倘各國皆設法廣開鐵路以便運售則各處閒田自有多人墾種再教以此新法播種則人不患多地不患少卽田畝所出𨿽養百倍之人亦綽有餘裕又何患饑凍之屢逢也哉爰譯錄之以爲養民者告

耕稼要論

英人闕名

凡新法未興之國種植之事多用舊法爲之其人勞其工拙其收成少未能盡取天地自然之利無所謂農學者卽有之亦不過以口相授而已不若新法大興之國學堂教耕以士爲農必使種植之事盡沾天時地利人事之益故農學之法有十一算學算學原有專門畢生學之猶不能盡惟用於農事則不必過深若能精通各成法已足用矣不識算者則不精於農蓋凡田畝谷種工用資本之多寡收成利息之厚薄何物爲宜種何物不可長必先籌之極熟始獲勝算也二化學大地之上物類幾無量數然總不外六十四原質化合而成其原質之要者不過三十餘種關於植物者祇十四種農人須講究者僅得數種此數種原質之理明然後知各物體所含何質卽有何種性情而需何等田土以種之不然灌漑培植之事必不能盡得其宜也三土化夫田地有上下旱潦之別坭砂肥瘠之分或含鐵含鉀含燐含淡何處宜於麥何處宜於粟皆須洞達靡涯庶無遺憾四水法田土多以不旱不潦爲最惟不能盡地皆然農人徒泥舊法或開渠通水或以車車水皆用人力爲之勞而鮮功而新法則有開地塡砂以疏水開地插管以取水汽機代人力以車水故瘠地化爲沃田荒土變爲腴壤五物種夫植物有以山麓之地爲宜者如山茶是也有以水濱之地爲宜者如蓮藕是也有生於春者有發於夏者有熟於暮者有收於朝者桑則采其葉則取其皮棉則收其花芹則食其枝薯芋之精在根荳麥之精在仁瓜在其肉蔗汁在其身五穀百艸品類極繁𨿽不能逐物詳究不﹝可﹞不審擇也六器械中國之每人扶一具而以一牛拖之入土僅得五寸西國之每人駕一具而以二馬拖之入土較深而快捷又過之其它如鐮耙斧鏟皆利而適用更以車輪載運以火機舂磨是以農戶盡能省力受益七天時日月風霜雨露俱與植物大有關系苟能預早推知極爲有益格致家有寒暑表風雨表又考知何物忌風何物惡寒何日可播種何日勿收割庶幾舉措咸宜也八殺蠹有害苗之虫極多當思設法以殺之或以避之或以阻之或以遷之否則徒勞無功也九栽種有嫌其酸移續其枝於甜樹之上則甜矣有嫌其少移續其枝於大樹之上則大矣瓜有嫌其瘦接續其藤於大瓜藤之上則瓜大矣諸類善法能補化工之未備也十宜兼牧畜凡農事收成未必盡合於市其粗賤者可施諸畜以免遺棄而畜之糞可肥田畜之力可助耕故有相濟爲用之利凡此十者考究詳明建業於農未有不利相什伯也

地球植物學堂記

美人闕名附

美廷欲於地球之上設一最大學堂考究醫治植物之理凡食穀果瓜菜之人與及愛花之人皆喜得而學之此爲前所未有之新學堂也植物之疾病必分等類卽人與禽獸之疾病亦然此學堂之大醫士必先將每年農人禾稼菜蔬所受之各種病分爲門類先於此等要物得其綱領其餘各物可以類推且欲以新醫理教農圃之人以開其智識想數年後可勒成植物之醫書以傳各國也新學堂現爲加勞威君主席前偕吾往遊其工房此工房以玻璃爲之設於醫堂之後內有各種受病之瓜菜考其致病之由因培養之肥料不甚適宜之故又旁有一房能轉變天時以考究各種瓜菜之有疾與否當吾遊覽之際恰值試演農事聞言最要者爲麥病美國農人受此害者不鮮故此農學醫院產麥各方搜尋嘉種共有千類在院試種若得一二種不染鐵銹虫病則大有補於農也加勞威常加此病種於新麥上看其變動若何又以萌芽之谷種置於生棉之上以易生虫病之水而潤之又將別處與本土之麥相混而種之更見其試演一藝甚系一種紫色花樹一無生气吹動最易受病加勞威取紫色花樹以玻璃罩密覆之不使空气出入取能犯此物之微虫開水灑於其上漸見其葉起黃點而隕落若非先有壞气侵之則無礙故一將玻璃罩移去紫花樹不久卽復回元气矣又下肥料於植物亦得效彼植一種嫩禾其粗幼差參不齊系以水內有鹽質者灌之此鹽類皆田中所常有者禾根有吸水管水內之鹽質漸加漸濃至某限度卽傷其吸管而禾苗稿矣凡生於海邊之艸其根之吸管甚大所以吸鹽甚多若農人能考出甲中之鹽類多少卽可知禾苗能結谷多少別種植物亦同此理彼有試淋淸水之法尋常者祗將水淋於坭面聽其滲入坭中樹根吸之惟新法則使水自下而上在花盆底放浮瓦管一條兩端另接以管通上盆面將水加入管內則由管之浮眼滲上其用意未識何在又有一藝系植物傳種能令其力增彊其最顯而易見者是百合花花之心如鐘形各有六七花瓣有一瓣狀如扁頭鍼體長而頭扁頭上有濕潤膠其餘花瓣形而尾尾之末節甚黃黃色者是花粉花心一搖動花粉卽落傳過鍼形之花瓣被膠黏緊不脫漸鎔化而滲入鍼下之吸管此管形如漏鬥百合花仁卽在此結成加勞威察得若將尾之花瓣盡行剪去祗畱鍼形之瓣久則變爲紅色花樹長成更形壯旺此法施諸髙一等之生物每有相同之功效又試弄夜合花法將此一種之夜合花粉傳過別種之夜合花粉則可任意得其花色但此花之獘在於夜間合閉其蕊或謂此花所畏者人之肺气若無肺气之處𨿽遇夜晚之炭气或不自閉云至前所論天時房系以玻璃爲之以木架分爲上下二層下一層有气管能將房內之熱度升至甚髙又有輕三淡气之器具能將房中之熱度減低至初度而下又有吸气筒能使房內之气任意厚薄並可運入各種气質調劑其气使之更變又可或變爲燥或變爲濕故房內花木隨時能使生長院中新置機器一架能將每杪時樹葉所放出之水稱出幾何植物出汗亦與人同發汗愈多其根吸水亦愈多而生長亦愈速其法將花盆連花樹同置於準靈天平上花盆之口加立罷樹膠彌蓋不使泄气僅畱枝葉露外待至枝葉放出水气僅及一釐平卽搖動又有法能將其吐出之水气復凝爲水如是約一打鐘之久計其減重幾何卽可推出每杪時所吐者爲幾何也

而植物之吸管亦宜細心究之有格致家能知植物之上等與動物之下等相較其材質所差甚微植物有各種病與動物之病相同付羅列省之橙樹每因濫用肥料培補過甚以致不消化而死更有植物之葉上布小紅點狀如人之痲癥而葉卽脫落且植物之質弱與人之血少相同亦由於鐵質欠缺所致故古人有教加釘入樹或藏馬甲於樹之法欖樹吸水管內每生牛乳餅之疾此毒能傳樹身能治之者惟斬去受病之枝也加勞威自稱嘗聞多人倡說植物醫士宜先從學後大園莊中習練至精與獸醫士相同故能悟出醫植物之新理惟醫生類多姦猾農人延請之者當效華人之例蓋華人嘗有延醫於無病之時一日無病卽一日謝醫金一旦有病卽停謝誠足懲勸業醫之人也

種植格致學

英人闕名附

蓋聞人皆相聚而言曰溯自六十年前農人種植之法殊有今昔不同之變矣皆由老農及學堂究心考察種植格致之新法故也目下種植失收者各有所因如能依格致新法畱心種植成功易而收效捷可知格致新法實有大造於農人也今俄國印度美洲奧大利洲所有農人貨物相通我英之市場俱由在六十年前變法之故昔各國商務不相來因鐵路輪船未通是以百貨盈積難以轉相販運壅滯情形而百物棄遺者多但各農家欲知農務格致之法及種植成功之益須究心農務格致之書如能盡心考察今尙未晚也然世俗每視種植之事非爲上等之業惟此工業爲世間一日不可缺之事我英國勸農種植之際業此農工之人約有一兆有倘農事不興賦閒之輩更不止此計我英農事種植資本總共約一千兆圓有倘農家不舉行新法是徒負格致師一場美意也現吾英農事𨿽蕃而猶有許多用物仰諸他國𨿽然創法𨿽善仍未能盡收其效由於農家未精用格致之法非格致新法之害農家也又有等老農老圃泥守舊法未能從事格致之書不獨農家惟然而工藝家亦有此憊惟不信格致新法定然固執舊法不察土宜不究播種至培植𨿽多而竟功亦少嗟怨誰何然農圃亦是上等良民有功於世業種植之工𨿽則艱辛爲世間一日不可緩之事也業農一途亦有識力諒必多見多聞若加之以格致新法相助其成其利可勝道哉但農家𨿽有識力見聞亦廣而忽格致新法而不講捨土宜而不察𨿽老於農事終難收其捷效之功近日各老農漸知格致新法實有益於農事故學習土宜播種之法分類考之𨿽然英國常時考察種植之法而農人每受其損又不能並駕各外邦植法何也因不遵依練習格致新法而行之故假如外邦牛奶油及各麵粉各植物至吾英市場但能取悅買家惟吾英植物不能望其踵背者皆由外邦用格致新法以種植是以百物駕乎吾英之上試思此六十年中皆依此新法施行若大路然是以外邦農家成功之效較勝於英也試觀他國平日考察種植新法偶獲一得立沛施行試釋種植格致之義凡格致種植之法專心誠意不使外務紛馳爲美假如一化學二植物之質三植物之體以上三事之內又分數十類考察之法非僅此三事而已近數年來英國家亦開設許多農務學堂專爲考察農事而設於是英君主卽位以來名播各國者因設此農務學堂考察種植新法之譽也初英設農務學堂專欲民間洞悉種植新法收效之功惟農人欲通曉格致種植新法必須先事此一土質二養气三性物惟能曉此三事所宜在於考察物性爲最要畱心之事物性之內又有數等學問在其間前一千七百餘年有一徳國人名希文斯時考察植物之性最喜水濕此學曾親而之曾將礬質小樹兩株其一以水植之其樹秀茂其二以土植之亦茂盛水植之樹權之加重土植之樹權之不及水植者之重如此水植重於土植可知植物之性惟喜水濕也斯時世間未知養气何如又將水植樹枝及土植樹枝每裁一枝測惟水植者水汁多於土植者之汁可知植物藉水爲養賴土爲培焉當此之時化學一理各有未諳又將菩提子樹藤剖而考之其藤吸引水養植物非水不生從此各人畱意考植物之法也

至植物一事非惟獨水可生亦須藉數項以養之夫植物必賴陽光炭气而生凡樹葉感仰陽光其葉內有細微之气管其管要用顯微鏡方能見之所以葉管仰吸炭气而入吐放生气而出是以茂盛夫然可知水土能生植物仍藉陽光炭气養气數種方能發生倘植物無此數種以生之如人類之無糧也此考察是前人名司呵特地疏沙所出倘若將植物之內梗以火燃之細心察閱毀之將盡其五金之質共聚其餘燼之中惟前時有一老農據說云五金之質從土而來而土質由肥料而來自後各究心家誠意考察然後知五金之質確傳入植物之體非農務化學難以助成考察之精於是一千八百零四年是以司阿特地沙出一新書名農務學之書後九年有英國侯爵名爹衛在國中王公學院衍說化學種植之法嗣後將其議論刊印成書發售欲使舉國之人皆知新法及至一千八百三十四年農務之學將次興盛也又閱數年有一法國農學師名臣吉於是將各植物親自考及至五十年後國人知化學植物之益斯時英女主尙未嗣位惟初考植物新法學堂自農師實臣吉始是時惜民間尙未實心志向斯學又論國家欲設立學堂皆要取法農師臣吉之規模其中有化學種植學及各雜項格致之學另有曠地一使學者植物其間及用各肥料輕重之法又兼牧畜其間以考察其何以蕃滋碩大惟此等學堂以徳國爲最多美國次之此等學堂之費由皇家諭各省國庫發給每年約費英金三千鎊亦有等民間善士自捐貲財興設農務學堂以利農家至一千八百四十三年英女主嗣位之歲始興農學又諭民間考察植物之肥料是時農民口碑載道咸頌英主勸農之善政現英國農家制出肥料每年約用一兆墩值二兆鎊英金惟美國肥料局較多於吾英國云

鹽質利農記

徳人闕名附

當今之時格致日精農務相賽出作入息之儔欲圖其利固宜講究耕種之法尢必審度其地之肥瘠同一土地或因連次種刈而地力已盡或因久未耘植而壅漑失時亦有本系瘠區磽壤者凡此皆已失其有用之質卽不能生發其所種之物而出產亦因之遂少矣是故曠土荒田非以鉀養及燐酸硝及淡气等培而肥之不可此三物之所以必宜講究者也三者之外有時尙須加用石灰及鎂質今姑不具論惟以鉀養言之誠爲肥田所必需使用之以時必能收土厚獲丰之效也

三質之中𨿽首言鉀養然其用法篇中僅述其大旨亦非謂較諸燐與淡气尢爲緊要也使三質並用鉀養𨿽多仍不足以補燐與淡气之所缺蓋多寡須各得其宜不能以之相抵也此等肥田之物與他質並成今有出售者如淡气可取諸鈉養淡气五淡輕四硫養三棉花子粉及棄置之魚獸肉等類又燐酸可取諸燐養五或又謂鉀養可於艸灰中取之第取諸艸灰者爲數甚少且其性之髙低無定必先以化學分然後能知其性其力有合於用否也

農夫中之閱歷未深者求肥其田以購致淡燐鉀養三質並成之物爲宜若在老農可辦各料自制成之使與土性及所種之物適合其宜且可省無益之耗費三質並成若一質過多卽爲徒費至馬糞本爲肥田之物以其多含淡气惟淡气過多則所生之艸木枝葉茂而果實轉少欲除此獘但加鉀與燐分數適宜則其效捷於影響矣

本廠出售之鉀養見水卽化易爲艸木根荄所吸而資其生發然土性各殊艸木種異亦不能均相宜也無已當於用鉀養時詳細審擇庶可以收實效譬若甘尼忒含鎂甚多爲下等鉀養中之最佳者鎂性頗能收水用諸堅燥之地易使柔潤甚有效故甘尼忒確爲沙土及漧燥之地所最宜尢可貴者如遇亢旱之時用以潤土則所種各物不致枯槁惟用之於泥壤或潮涇之地得益較少若此等潮涇之地又必用較爲結實之鉀養如阿輕綠及鉀養硫養三

甘尼忒並能除虫以辟棉花之蠹尢效非他物所能及凡有田間生食根之虫者宜用甘尼忒但如尋常肥田所用之數卽可絕其根孳且能儲蓄馬糞中所有之淡气使不消散是尢足多而人每忽之殊不知馬糞失其淡气卽失馬糞之眞用欲免此失但在糞堆上散甘尼忒每馬每牛每日散兩撮不獨能使淡气積而不散且因受甘尼忒之潤將益肥饒詎非一舉而兩得者乎

凡選擇肥田之鉀養其所含之綠气亦須加察譬若甘尼忒含綠气甚多有害於所種各物如艸甜紅蘿卜番薯之類欲其質美用鉀硫養三而不用甘尼忒又凡購鉀養其價值功效必並爲酌度若甘尼忒量數過大距海口較遠之處轉運不易以比結實之鹽質費用轉多惟如鉀養硫養三價𨿽昂貴而有長養物質之力能恃之以獲利其較賤之一種如鉀養阿輕綠者或不能藉收全效也

凡用鉀養之法及宜用之時亦必細心講求否則其效或不欲無損於種耔或其嫩芽則所下之鉀養至早亦須在栽種數禮拜之前其肥壅之時應在秋季所下之物入地中使至相宜之深尢易爲功若加肥過遲或浮置土面𨿽亦有究竟難恃以鉀養非含淡气之糞可比不能濾入土中若加於土面或不能及艸木之根而肥澤之矣

鉀養肥田之外尙有稍用含淡气艸木之一法其效亦與用鉀養相仿佛第肥田各物所費以此爲最多惟其費多所收不敷工本數年前查得菜蔬如靑黃各豆及莠椑丁香之類多加鉀養燐酸卽能滿收天中之淡气此等含淡气之菜蔬壅入地中名曰靑肥能供淡气頗多加之金石之質尋常必獲丰收是爲最省之法田壤經此靑肥者因有腐爛艸木之質其土必松易聚潮气故用靑肥可以一再種獲含淡气用鉀養燐養五肥田之法𨿽荒土沙地亦可耕種出產頗饒而農家之利得於是收

凡欲求藝植丰收者地畝之內需用鉀養若干全視其土質何如耳讀以上所述各節固已知之稔矣至其地之肥瘠須由農夫自行查察方可定下肥之多寡今美國各局試肥田之物悉心所究不遺餘力並將經各效刊載傳世凡農夫有地與經各處情形相同者卽可仿照辦理蓋亦利導之益也其用鉀養最便之法附列於下土之松者或有沙有石者宜多用鉀養其堅硬及滋潤之地酌用鉀養另再多加燐酸淡气每畝用甘尼忒之數大都自二百磅至一千六百磅不等合阿輕綠卽上等之鉀養硫養三五十磅至四百磅尋常用甘尼忒自四百磅至七百磅合上等之鉀養自一百磅至一百七十五磅查各種物產所需鉀養多寡不同若種菜蔬如豆與丁香之類非多加鉀養及燐酸不爲功而淡气之得益微且少矣若種艸番薯果樹之類欲收全效非多用鉀養不可現備有一物專爲肥田之用其物每百分中有鉀養十二分十五分不等然於種麥或紅薯之屬則淡气之用又在所必需矣

肥田之法於述鉀養致丰收書中議論尢詳所有美國各局試鉀養之效已載於鉀養利用撮要之書矣以上二書爲本廠所刊贈以爲講求農務之助凡求書者或親至本廠索取或寄函索閱均可此篇所言培壅之法淺而易行故特譯之以備有志農學者之仿效所述肥田各料上海西藥房皆有之可購試也

論肥田土質

英人闕名附

坭土之中有能養植物生長之質謂之田料土質洞達農田化學者自明此語毋庸解說但非人人皆知故不得不贅言之也省而言之植物之質總分二大類一能焚而飛散者一不能焚而定畱者凡植物遇火卽焚旣焚之後必遺灰燼此灰燼卽不能焚而定畱者也若將還置田中卽能補養植物之生長故謂之田料土質植物無此不能生但含其質亦甚少植物之體以含水爲多有種植物含水至八十餘分於百分之中次則爲炭皆自空气而來三以淡气爲多此質或自空气或自水土之中而吸入四則爲灰燼皆自田土之中而來若不自田土而來則自水中流來或自風中吹來然亦甚微無非以積聚而論耳總而言之植物之灰燼皆藉其根彊自水土之中吸入若將此灰燼再以化學之法細核之則得燐養五酸硫養三酸炭養二酸鉀養鈉養鈣養鎂養綠气硅養鐵錳等質另有希罕之質爲弗气銅質之類但此等希罕之質無庸齒及於田料之中也凡此各質皆充積於腴田之中久經歷練自知有種原質多而不竭又有種原質被植物漸吸而盡必須添補所謂田料者極多如人畜之糞溺街衢之穢物竈鑪之灰燼艸木之渣滓皆含田料土質人用之壅田但見禾苗之勃與不覺其含此種要質也鉀質者植物所必需也艸木之灰燼渣滓必含之燐養五酸亦植物所必需也惟糞溺必含之蓋人畜所食之物含燐也若再核植物能焚之質後置田中亦能補養植物之生長由此而推加田料之法仍可如古時多將人畜所棄之物堆積於田自能復田土之元气或增田土之肥美無庸再制田料矣天田之所生一家之人畜用之旣用之後復棄之於田自然生生不已此循環之理然也惟田產太多一家人畜用之不盡將其賤售田中之精英於是竭矣其所漸竭之質有四卽燐淡鉀鈣之雜質及其餘各質但稍畱意將人畜所遺棄增入亦無不足之虞也惟別有一種田土硫錳二質亦希亦宜注意添補否則難免匱乏蓋農人所沽之物如谷菜牲畜毛乳之類皆含之也凡專言燐淡鉀鈣爲田料者須知田土中已有其它各質乃可也此四質若分而言之淡气實非田料之土質因其遇火而能散也然淡气於植物爲最要亦最難得而在田土之中易爲水去至於鈣養卽石灰之名其有補於田土者天下所皆知農夫之所用白石粉或石灰或蠔殼灰卽爲此也而骨粉鑪灰街衢穢物皆含鈣養之質農夫用之而不覺耳田土枯瘠其故皆由鈣養不足農人切宜知之也

燐養五之鹽類鉀養之雜質爲田料土質之要領故當詳論焉骨粉與鑪灰或分或合所含田料土質爲最備更有別種鹽類如食鹽鎂養硫養三石膏粉朴硝各有其用每能得大益食鹽石膏皆爲賤物且靈異常吾非謂此諸物不當注意但未及燐鉀各雜質之要故捨而不言至於鉀之雜質𨿽爲極要然以落田料而論亦不及燐質之甚何也鉀養之用𨿽多田土含之亦多且年年易由灰糞之中補回而燐質之用旣多田土含之又少是故詳究鉀養爲田料不若燐養爲田料之難得也若必須論鉀養爲田料之事則有二事宜知一須知田土中實含鉀養幾何此事須以化學考核然甚少人畱心及此也二須知所種之物爲何自落種至收成須鉀養幾何若無糞灰增補更宜詳悉常有人歷經試而知麥米三十石連禾稈共耗鹵見砂二十八磅巴利麥谷四十石連禾稈共耗碱砂三十一磅半大殼麥谷四十五石連禾稈耗砂三十八磅荳三十石連荳萁共耗碱砂八十一磅丁香艸二耗碱砂八十七磅半白蘿﹝卜﹞﹝葡﹞連苗葉十七墩共耗碱砂一百四十八磅甜紅蘿卜連苗葉二十二耗碱砂二百六十二磅山薯連苗六墩共耗碱砂七十六磅半至於丁香艸白蘿卜紅甜蘿卜及荳各種若不淋溺皆耗碱砂甚多而且生長不甚易若只靠田中之鉀養易致欠乏是故欲知宜落鉀養多少須視所種何物設於丁香蘿卜荳薯之類多落鹵見砂亦甚爲有益若觀農夫之常法又見落鹵見砂之要究不如燐淡二雜質之甚也以鹵見砂下田者甚少惟識化學之人並好試化學之人乃以之凡用糞灰皆可以代鹵見砂溺水之中含鉀甚多艸灰之中含鉀更多因植物所含之鉀大半藏於枝葉之中是以隨穀米中賣與別人者爲數甚微不必由外處買回增補也至若燐質則異於是農人所出之五穀畜牲羊毛牛乳之類多含之而田土中反含之不多故制造田料以此爲土質之要品兼以淡气之鹽卽成田料無上上之物也然不可盡忘其它各質也吾之所以特揭田料土質而論之者若要增補此物於禾麥之田須以早爲佳於吾歷正月是其時也蓋鑪灰骨粉等此時落田待春雨鎔之而滲入坭土之中若至三月則甚不相宜誠恐天時漧旱不能致用如有田須並落燐鹽與乎淡气鹽則宜分先後爲之燐養五之鹽粉宜落於正月淡養五之鹽宜待至三月也若謂燐質爲極要之品鉀質爲不要之品吾不敢言也其實燐鉀皆爲要品惟以常意造田料而論似以燐鹽爲急務耳然人寧可不知鉀之要實不可不知燐之要也

電气利於園圃論

英人闕名附

昔講究電學之人初不料電气果能有實用於農家也但由近來查之中究得此質幾乎無所不能奧國耕使用電气業經派吞脫凡新制一物稟請政府存案準其專利若干年英語謂之派吞脫在案至耘艸耙收禾車及割禾打禾機器之使用電气者均得見於美國賽會場中其器之用法經頗稱合意現有田地專備試驗之用其耕耙肥潤各法以及散種後復以土又去蔓及打禾收禾所需工程幾無不用用電气之力而收用電力尢以在上設一水輪使浪轉輪生電爲最省需費亦較少精益求精將來耕田必以電气爲本而後止

耕地用電气其最足觀者爲滋補艸木之法此法𨿽尙無實效可收而據試用電气耕地之處具報各情其所費苦工當亦不致虛耗夫田園謂之電气田園固屬新而其新將來必因其有實用而益彰數年前有歐洲格致家以電滋補艸木而試其效雷母司曲勒母在沸蘭司班乃夫在南俄羅斯又塞黎在法國分別講究此道用電通於所散之種子及所栽艸木之土地並及艸木土上之天气司班乃夫先以電滋補散種之子後及散種之土所產紅蘿卜長十七英寸徑大五英寸半

美國考納爾大書院於五年前仿照雷母司曲勒母之法首先研究其理夫天气中所含之電與菜蔬生長之道本大有益早爲農學家所知但從未有造電气試之者考納爾書院試驗時除用電气灌入艸木之種子及栽植艸木之土地又復於晚間試用電光照驗得艸木晚間受電光日間受日光者比之未用電光照者生長較速生菜莧菜及紅蘿卜又同類之蔬菜受電光之感者僅須尋常一半時候卽已成熟凡艸木經用電光照竟有未出葉而先結子者其生長之力大如此又凡艸木用電燈隔五尺遠照後由土中取出不久卽枯

凡花艸用電光照者其效甚顯發芽早莖髙瘦而軟弱開花亦較速至若班丟尼葉花則開花比用舊法較多而否皮那五色小球艸花若逼近電燈損傷葉與花生發𨿽速每小而不足觀而近根之花每有未開足而已先枯焦者電光之有感於艸木之色比之有感於生長之道讀之尢覺有味其於茨菇花色深濃而鮮明其於淡紅深紅粉紅及藍色各花則色變爲白灰惟花艸用電光感之者其色不久卽衰且退色亦比天生之花較速

試驗電力其中最要者爲電感五穀所有五穀未經電光損傷者其收成比之未用電力加倍雷母司曲勒母於察電感牟麥及蔬菜之力查得土地一小方安有電綫者所種五穀比之同一土地未用電力收成百分之中能多收五十分考納爾書院自將以上所述試驗之後現仍隨時研究所有農學家久望之效得之異日意中事也艸木中有數種最喜電光受光後不特生長較速且花頭必向電燈其喜電如此惟有數種不獨無益並且有損其所有有用之質用電光照數夜後盡化爲烏有而講究減小電光之力使與各種艸木合用於是乎始查減小電力惟不透光之玻璃罩頗稱相宜而考納爾書院中每用琥珀色罩以電光中之橘色與艸木生長之道最有益也電光中之各色光綫其感艸木之效各不相同而用電光感艸木能否使之如用電綫通電入土同一有效尙難預言雷母司曲勒母用通電入土之法曾得其效所感艸木比之用電光照損傷較少

四年前美國漫山秋塞芝省之阿林登鎭有老圃名勞蓀者曾以電光用之園圃獲利丰厚電光之能感艸木彼於一千八百八十六年始知之緣彼時阿林登鎭各街均設電燈內有一燈設近其園光照於花池池中艸木受光後立卽生發其長成過於園中各花池嗣經老圃查悉此因電光之故遂於艸木屋內設一電燈試一二季後知同一土地冬季種生菜紅蘿卜若感以電光所產較速菜亦較佳老圃艸木屋內自用電燈以來所獲之利百分中加二十五分至四十分不等

法國所制之器由天气中收吸電气其費尢覺減省農家人人得而用之其法以綫在園中栽植艸木之處縱橫安設再與一銅綫相接銅綫裝在木桿頭上髙四五十尺桿頂設有收電具配置磁球使不通電木桿旣髙則收電具收吸空中電气場面廣含電自多均由綫通入園內查此法所得電气其能益艸木之生比之由電池所得電气收效尢佳空中電力𨿽不及電池中所發電气之多而能滋潤不損傷艸木也

論地球蠶業

日人闕名附

日本駐里昂領事具報地球去年蠶業情形云客歲地球蠶業之盛實爲近古所罕匹無論制造與買賣同稱殷盛而其價值亦甚爲平均夫欲知環球所產出之繭絲額數不獨當核算歐美所用之數而已必當計及日本中國印度等所制造之繭絲數目也想諸國所產之繭絲自必織成各種綢而輸進歐美之市場然其大半之數則必爲己國之用亦可想而知也今姑弗詳其數惟計算輸至歐美非印諸地者試舉明治二十八年地球諸國所制造之繭絲數目開列如左

歐洲及小亞細亞所產出數按表內基字乃法國量名每法國一基當日本二百六十六目七分每日本一目約合中國一錢零一釐五毫二絲又十二絲之一

法蘭西七十八萬基

意大利三百二十萬八千基

西班牙十萬基

奧大利匈牙利二十八萬基

鴉那多里普勞土三十萬基

查羅爾括顏多言羅布露十八萬基

伯爾加裏及東部老尾利

三萬五千基希臘三萬五千基

西裏亞三十七萬基

髙加索十七萬五千基

波斯土耳其斯坦二十萬基

計五百六十六萬三千基

東方諸國所輸出數

上海四百四十三萬五千基

廣東百七十萬基

日本三百八十七萬五千基

英屬印度三十五萬基

計千三十六萬基

右總計千六百二萬三千基

試覽前十年以來地球所制造之繭絲自千七十萬基而至千六百萬基以今較昔其增多約爲十分之五亦足證產出增加之數甚速矣蓋長進如此之速由東方諸國所產之絲日多也大約歐洲及小亞細亞之土絲其增進頗覺遲緩卽在明治二十一年爲五百四十八萬基至二十八年不過五百六十六萬三千基至在東方諸國則倍益其增進之勢卽在二十一年爲五百十八萬基而至二十八年爲千三十六萬基也由是觀之地球產出繭絲之增長未嘗不由於日本中國印度等蠶業之發達也就諸國之中而論以日本爲最盛卽在二十年僅輸出七十五萬基於歐洲至二十八年則輸出三百八十七萬五千基也上文總地球諸國請更申言法國蠶業情形在明治二十八年繭絲輸進法國市七百十四萬八千四百三基而內中系外國輸進六百三十六萬八千四百三基法國所產七十八萬基比較二十七年之六百三十四萬五千八百六十五基則增進約十分之天零三也抑在千八百六十五年以前繭絲之商權集於英京倫惇當時法國制繭業家等皆購東方所產繭絲於英京迨蘇士運河開鑿後法國有米士沙也釐輪船公司始興航業於是法國商家亦蹶然奮起而英京日爲東方繭絲之中樞商地者卽移而之於里昂今里昂爲東洋繭絲聚集之所並爲意國繭絲之一大銷路而增其殷盛矣近時有生古把兒墜路開通意國美蘭之商情將漸殷盛意者將來該地興旺必能奪里昂之利益而爲歐洲繭絲之佳好市場矣

中國蠶務情形記

日人闕名附

日本某君抵中國視察蠶業情形歸而語人曰余以四月十四日抵上海先蘇州無錫二地中國蠶事之盛莫如江蘇浙江兩省無錫屬江蘇省爲育蠶要地時適當蠶子三眠之際得親視其中情形中國育蠶之家不似日本以男子執蠶桑之業乃婦女親當其任男子不過取桑於圃中以助女子之勞而已中國風俗多拘吉凶避忌旣屬婦女專心之事甚至𨿽爲夫者或不得知育蠶之實情矧余欲以一異國人查視情形豈不難乎余乃力請一見蠶情或先酬以洋圓又或開誠來意然後乃得以視察一切矣其中亦或有育蠶之家博通事理不拒余請者余卽欣然縱觀之然如此人蓋不多見不過鶩中之一孤鶴耳以余所見中國育蠶法似未盡善如以寒暑之度空气之幹濕則中人所不顧也中國育蠶一任自然中國書籍嘗見有天气冷時用火力助天候之語然蠶家所爲則不然豈失傳耶惟天雨過冷則或用席包蠶子或用棉布包蠶架然仍未免有隙漏且又不設蠶房凡育蠶子多在住房之內所謂住房亦頗不潔多系土壁瓦壁無地板且多無樓窗戶亦不多故不能疏通空气欲使室中漧燥亦大難焉育蠶之法旣不盡善然有時亦能出好繭果由何理耶曰中國𨿽未曾爲大育蠶之業然家家從事或六七人或二三人一視居屋之廣狹人口之多寡計人力以舉事而不出於力所不及之外蠶業專視人之精粗疏密以爲得失之本倘有懈怠則易招大損日本育蠶多大其規模亦易招敗也中國則小其規模易加精密故𨿽未盡美而輒生好繭也大育蠶家收繭約三百斤平常之家不過百斤或多至百五十斤而已蓋一人之力能收繭約五十斤必一家六人乃能收三百斤一家六人則家屋亦必大能不稱之爲大育蠶家乎中國蠶種𨿽或有制種家售其所制之蠶紙然以自制爲多亦未盡善蠶紙形式不一律多用舊布爲底或方一尺或二尺餘畱蠶子於其上惟制種家所賣之蠶紙稍稍一律整齊其蠶紙之大殆三倍於日本又貯藏蠶種之法以吾人觀之亦殊堪驚訝試語其槪或撒布石灰於蠶種上藏至冬至之日卽用鹽水洗滌之又或以熱茶及石灰水取蠶種浸漬其中又或冬至日撒開燒鹽於蠶種上曬暴屋外使受寒气者三四日乃洗除鹽質以上所述皆是中國積年所行之法頗自謂盡善矣然在吾人觀之則可爲驚異也又發生蠶種之法亦不似日本按寒暑表以七十度或七十五度爲準度假火力以暖其蠶種中國則假人體之溫以發生蠶子也或負於背脊使之得受身體之溫又或夜置於寢牀以發生之可謂矣蠶子旣生之後卽以鳥羽掃落之猶似日本所行又蠶子入第一眠置糠於其上以除濕气皆良法也日本亦實行之此法不謀而合豈偶然乎抑學之乎

種樹富民說

陳熾

古之帝王名山大澤不以封孟子曰五畝之宅樹墻下以桑七十者可以衣帛矣又曰斧斤以時入山林材木不可勝用也傳曰一年之計樹谷十年之計樹木百年之計樹人三古遺規山澤必禁擅加戕賊國有常刑誠知其本矣及秦政焚坑而種樹之書尙逃劫火六朝五季武人秉政乃始焚林薙艸濯濯童童嗚呼慘矣今以一省計之林木蕃昌無不富者其少者無不貧以一地計之一村一鎭林木蔚然無不富者否則貧甚矣林木之爲功於人者至大且遠也法蘭西一國百年以前四境蕭條林木稀少君民困苦劫掠爲生後有人請其國君廣行種樹設官經理屋隙田間行栽植定戕伐樹株之禁比及十載民之貧者忽富莠者忽良地之瘠者忽腴荒者忽熟舉國大富莫知其所由然乃以時入山林伐材木運售各國歲獲數千萬金又漸伐其無利者而攺種葡萄等有利之樹以故法國之丰富遂冠歐洲徳人花之安所著治國要務以種樹爲第一事以此耳近日西國化學師詳求要理始知樹木之本能吸土膏爛沙石故細根入地磽確可變膏腴樹木之枝能收穢惡化潔淸故綠蔭宜人貧病頓成殷富且天气下降地气上升而萬木之陰別饒潤澤長林之內自致甘霖水旱偏災不能爲害有益於人有益於地並有益於天天壤之間更無他物可以相比其植物化學詳考動植二物循環滋養互爲始終動物之收入者養气也放出者炭气也植物之收入者炭气也放出者養气也地無植物則人與萬物俱不能生又考察樹身之皮肉筋膚指膏血膜皆與人物相似惟無知覺運動耳故凡人無故戕伐樹木其罪與無故害物無故殺人等斬伐一方之樹木與戕殺一地之人民無以異也天道好生皆上逆天心者也故西人嚴定傷損樹木之禁於其本國廣植樹木所有屬地及通商建埠之區亦曰孳孳然以種樹爲當務之急以迓天和以培地脈以養人身富甲六洲比隆三古有由然矣中國古時山虞澤虞各有官守秦漢以後寖至廢弛丰艸長林厄於兵火無復過而問者今日東南各省尙知愛護栽培西北諸方任意戕賊以致千里赤地一望童山旱潦爲災風沙撲面其地則泉源枯竭磽確難耕其民則菜色流離饑寒垂斃或歸之於人事或諉之於天災而不知地瘠民貧其故皆由於無樹也今宜責成郡守牧令總攬其成而以同知通判縣丞主簿等閒官專任其事籌給經費歲歲增種樹株自城而鄕自近而遠自郊而野自藪而澤自平地而髙山先就土性所宜取其易活然後增種有利之樹以辟利源有主之地民種之無主之地則官種之擅伐一株者責種兩株富者罰錢千文以充公用丞倅諸官勸種三十萬株以上點驗得實立予保升故事奉行者加以罷黜地方官吏入之考成以種樹之多寡爲殿最如勸民廣種有利之樹如果木桑茶之類予以不次之升循名核寔持以十年而中國土地不肥人民不富者未之有也蜀之富也以竹木藥材粵之富也以果品香木閩臺之富也以茶荈樟腦江浙之富也以蠶桑考之中國則如此法蘭西之富也以葡萄意大利之富也以蠶桑美利堅之富也以木棉奧地利之富也以材木稽之外國又如彼𨿽肇興大利各隨土性所宜然其始也必有人焉勸而導之經而理之擴而充之後之人乃能整而齊之遵而守之繼長增髙享其成而食其福橫古今達中外無二理也苟不揣其本而齊其末以煩苛爲務以聚斂爲能而於大利之源民事之要先王仁政之所先轉漠然置之聽其自生自滅恐天下之財止有此數橫徵暴斂無補困窮不能養民何能富國與古聖王生財之大道相去遠矣

種果宜人說

陳熾

中國之果木繁矣上林賦所稱之盧橘夏熟黃甘橙楱枇杷橪柿亭柰厚朴梬棗楊梅櫻桃蒲陶隱夫薁棣答沓離支南都賦所稱之丹橘餘甘荔枝之林檳榔無柯椰葉無陰龍眼橄欖棎橊禦霜之類皆侈語遐方異種而耳目近接如桃李梅栗蘋果石橊樝梨棗杏之屬不與焉百產蕃昌可云富有西人考天下百果無若中國之全者亦無若中國之佳且美者緣地居溫帶寒暖適平艸木花實生機暢遂偏南則天气炎歊化多實少偏北則風霜凜洌無實無花也西國天文家以全地球分爲樹帶距赤道若干度爲一帶十五度以上果木始蕃五十度以上則絕無一花一果矣中國自廣東距赤道十七八度起東北抵奉天西北抵甘肅皆在四十五六度之間天啟中原爲百花芳艷之園萬古駢羅之府而乃薪蒸樵牧兵火摧殘絕不一加惜是何心哉且卽以土產言之固亦非常之大利也美國之蘋果歐西之葡萄皆以輪舟鐵路販運五洲獲利如恆河沙數中國廣東之龍眼閩省之荔枝新會之橙溫州福州之橘洞庭之柑江浙之枇杷楊梅山東之梨棗直隸之葡萄蘋果每歲所獲之利皆以數十萬百萬計苟能日月推廣閭閻之富實何可勝言惜乎愚夫婦旣鮮知能賢長官又不加勸導土宜物產消息盈虛亦惟有聽其自生自滅已耳近日西國醫家考求植物惟百果之鮮汁大益人身謂人生由少而壯而老其戕伐壽命者皆土性鹽類爲之此項鹽類有從呼吸而入者有從所飲之水而入者有從日食之五穀魚肉而入者其獘能使人肌膚骨榦手足筋骸皆變堅頑不能靈活周身血管之血有土性鹽類雜之則血行不速血管回曲之處尢易停淤年復一年管隨閉塞而種種痿痺癱瘓半身不遂之證起矣凡人飲食諸品無不雜有土性鹽類惟百果結於樹杪得天地之淸气而成無一毫土性鹽質有人於十日之內禁食他物專餐水果周身所化之血淸而不濁淡而不濃精神煥然血行愈速舊時淤塞之管一律疏通耳目聰明倍於平日蓋瑕滌蕩穢衰老變而少年水果之全功大用有如此者因考生人未有火食以前其年壽皆數百歲多及千歲想巢居穴處皆以果品療饑故能病延年多歷寒暑自人知熟食而得食彌易得壽彌慳矣比來化學肇興格物致知多能補前人之缺憾此後全地球如能廣植果木人皆節減食物多進鮮果培養人身卽不能希蹤古人或者渣滓去而淸光來不難使舉世咸臻壽考乎西醫之言如此亦可謂仁心仁術矣中國之地气天時最宜果木而珍木佳果爲人間大利之所存復能壽世壽人使四海生民食徳飲和咸登仁壽然則利源𨿽廣物產𨿽多盈天地間恐無他物可以相擬刻輪舟鐵路達中區瞬息千程運載尢易地方官吏不少循良有能愛物人民思保我中邦億萬年之富庶者乎祗須勸諭民閒身先倡率各隨土性植果成園讀郭橐駝種樹之書而已可以經營四海矣長駕遠馭胡爲哉

葡萄制酒說嘗觀海關出入貨稅冊而嘆通商之獘北方數省之受其害者爲尢大也何則兩言以蔽之南方之土產多北方之土產少而已矣上海一口爲東南七省百貨薈萃之區每歲出口之貨浮於入口閩浙各口約相抵北方之煙臺天津牛莊三口則不同矣牛莊一口以出抵入尙不甚相懸也然油豆諸物皆以洋舶運銷江浙出洋者寥寥煙臺入口之貨歲及千萬出口之貨二百餘萬是歲耗八百萬金矣天津入口之貨每歲每約三千萬出口之貨僅三百萬是歲耗二千七百萬金矣官民上下有限脂膏安能禁此莫大漏厄歲歲敲吸欲其不窮不困也得乎救之之法須辟利源惟葡萄制酒一端足以挽旣去之狂瀾而使之東轉而辦理之法非地方官吏盡心民事維持勸導不爲功曩見法人遊歷奉天所著日記謂奉天一省天時土性皆宜葡萄苟能廣種葡萄仿西法以釀酒則奉天一省之利可以敵法蘭西一國後訪之出使法國者乃知法國葡萄制酒之利歲合華銀六萬萬兩居全國出口貨物十分之七而法之國用全資酒稅歲入約三萬萬兩亦居全國賦稅十分之九每酒值一元者稅亦一元西人以酒能亂性無益人身故重稅以困之也然香水細酒價值𨿽貴銷路日增近且營銷中國海疆浸內地歲值華銀千餘萬兩歲歲加多方興未艾而海關以爲西人飲食之品照約免稅免釐亦可慨矣葡萄一物來自西域性宜沙土尢喜天寒泰西法徳兩邦種植最盛其气候皆與山左京東相若蓋葡萄結子之後須漸漸紅熟始能變盡酸味一律成甘中國南方亦有葡萄之種而色味俱劣遠遜北方者職此故也日本自攺行西法以來亦嘗自種葡萄如式釀酒然子小味薄所造之酒行二十里則香味全變惡劣異常此舉因而中廢西人考求其故乃知日本天气炎熱地少沙土本與葡萄不宜且果木之種最惡海潮宜近接髙山吸山泉之淸洌釀酒之水如帶海潮碱性卽不能經久不變且不能轉運長途日本三島孤懸潮水不到之處甚少故也若中國直隸之西山北山山東泰山山西太行河南嵩山陜西華山附近之區土厚泉甘含靈孕秀如能開辟大利廣種葡萄參用西國機器釀造名酒允當冠絕人寰風行海外法國造酒之局葡萄之園皆附近比裏牛斯各山在海潮不到之處耳西人之言如此而惜乎中國之民不知中國之官不問坐使北方數省歲受盤剝無一土產可以出洋苟能開此利源中國斷無泰西之重稅酒旣增美價又倍廉海外諸邦皆將購之於中國各國酒稅爲國用所系𨿽欲減稅敵我而不能此項利源豈有涯涘奉天一省之廣遠亦與山東等耳而法人以爲廣種葡萄其利可敵法國一國是歲有華銀六萬萬兩之進也又北方五省同時振興其獲利之丰盈𨿽隸首不能計算矣西人嘗謂中國土地寸寸皆金惜華人掩聰塞明不知取用非虛言也惟非常之原黎民懼焉辦之初必以官紳爲倡宜令各省均籌閒購地一區擇其近山而多沙者向外洋購佳種如法栽培聞法國所種葡萄根老枝繁與吳越之種桑相似所結之子糖多水少出酒始佳誠宜選覓聰穎學生通達各國語言文字者十人分赴英法徳奧俄意六國專考葡萄釀酒之事六國均有葡萄一國不能獨祕也一二年後學成而歸分派各省專任此事比及三載鐵路亦成運售海疆利源辟矣然後將成法頒布民間廣行栽種分設局廠造酒營銷利之所在人所必趨各省風行捷於影響卽僅銷中國海疆已及一千餘萬矣其它哉至煙臺一隅現亦造酒且有專利廿年之議聞辦理不善終恐無成此事銷路甚寬關系甚巨正宜速行推廣補救方來安得徇一人之私情撓天下之大計哉

種竹造紙說

陳熾

竹之爲物地球皆無之惟中國獨有卓哉此君虛心勁節發生最速寒暑不凋秀絕楩柟聲出金石乃至伶倫合樂簫管同音弧矢張威東南盡美兼資文武妙解剛柔气備四時功在萬世五千年來昆侖鐘毓靈光秀采畢露於斯白雲黃竹之謠若爲我黃種眞人寫照也者洵矣夫天之生是﹝使﹞獨也﹝使﹞而尙有冠古勛足與地球永永無極則筆與紙之功用彌大彌長曩嘗觀中國造紙之作矣篔簹萬个被阜連山天事人工致爲精巧舂煮烘焙閱日始成微嫌錘煉未精功力稍緩然物質之美無與比論矣又嘗閱外洋機器造紙公司矣其所用皆敗紙碎布艸根樹皮自入池以至成紙裝箱不逾四刻人巧之極幾奪天工而惜乎體質之麤惡也苟以中國之竹參以外國之機稍入菅麻加其堅則所成之紙必當冠絕人寰何至洋紙風行致大利盡爲外人所奪乎猶憶癸未以前瑞金石城兩縣皆產紙之區都州屬固無有也金精之谷有竹萬魏菘園李嘯峯兩友人讀書其間忽發想遂石城橫江覓造紙工師二人至谷中建棚造紙仍於下隰之地課工種竹三歲成林造紙旣成自運省城售賣迄今十載每歲已出紙二十萬金而魏李二友均大富竹則歲歲增種紙則歲歲增多利源亦歲歲增廣不獨二友致富也倚種竹造紙以爲活以安家業而長子孫者歲已將及萬人州城本瘠區歲得此二十萬金之入工商士庶咸有生機气象鬱鬱蔥蔥然與十載以前迥異甚矣夫種樹之利無窮種竹之利更無窮也彼以土法造紙而已能若是乎變通盡利妙用一心取美質於中邦參新機於外國流通四海販運五洲者其獲利之丰可勝道哉夫五土燥濕各有所宜固不可畏難苟安尢不必刻舟膠柱中國地大物博其大患在於不知所用因以自棄其材掩聰塞明扣盤捫燭不通中外之情勢動以方鑿圓枘自取鉏鋙大固有之小亦宜然皆不學不思之過耳竹之一物旣爲萬國所無其效用於人者尢非一端所可盡姑以種竹一議開其緒造紙一事發其機有能景仰前修講格物致知之學者乎明陰洞陽課虛責實當不至如王文成之格之七日而不知其解也

種樟熬腦說

陳熾

曩知臺灣樟腦之利每歲出口值價五百萬兩樟腦一稅爲臺地大宗入聞日本樟腦出口亦值價五六百萬元古樟一株出售與人有估價四千元者西人所制炸藥無論用何物配制其漲力大至二千五百倍而止後有化學師攙入樟腦而漲力陡增至五千倍故魚雷水雷地雷等各炸藥非樟腦不爲功巨快槍亦須酌配所謂黃火藥者是此樟腦銷路所由日廣也繼聞各國所用象牙歲歲增多必殺活象以英國一國計之每年所用象牙器已殺萬九千餘象象懷孕乳哺需三四年十閱春秋始能長大每象生子一二多或三四用之如此其費殺之如此其眾生之長又如此其難將來全地球之象必將絕種遂有人思得一法以樟腦參化學壓成像牙光白堅致莫能分辧精能之至出神入天制藥之用無窮制牙之用無窮則他日樟腦之銷路亦與之無窮矣西人將全地球分爲樹帶以赤道爲中經以南以北各若干度爲一帶寒暖因之而異每帶應生何樹皆有定地不可遷移熱帶之樹移之寒帶寒帶之樹移之熱帶皆不得生其大較也如樟腦一種只生於距赤道廿七八度之閒偏北偏南皆難暢茂臺灣日本江西度數適合而他處無之其可珍可貴有如是者故日本桑農會中廣勸國人行種植種之廿年卽可熬腦而臺灣旣不知種江西並不知熬坐使大利之源空山廢棄可憫孰甚焉日本熬腦之法未悉其詳度必有參西法而益臻美善者若臺灣之熬腦則易莫易於斯矣法於山坡斜坦之處刨穵一下開火門其上列置廣鍋有蓋者十二具將樟樹嫩枝葉剁碎入水煎熬覆之以經一晝夜上結白脂一層刮下收存卽樟腦也約計一月可熬樟腦二三百觔每百觔爲一石值洋五十元柴薪取之本山無須購買三人管一日夜替換勿使熄火惟其地逼近內山生番時時出艸須養勇守隘保護場每石抽隘勇費八元落地稅八元子口出口稅六元工食雜費約十二元每石實贏洋十六七元不等一區得數千已是非常大利持此以例江西旣無生番不須隘勇稅收不重工食又廉售價五十元當淨得三十餘元之利此物銷行日廣價值日增他省寒暖不時土宜不合永不能分我權利哉刻臺灣旣屬他人丁之失業逗𨖻在滬者不少當設法雇募數人或延請倭人之熟習熬腦事宜者擇地試辦仍暫予減收稅課維持振興飭下各府州縣凡有樟樹之處均準設法開辦嚴禁無知小民不得將樟樹枝柯任意砍伐其湖南安徽廣西等省度數相同宜由各省提購買樟子擇地撤秧曉諭民閒廣行栽值以收二十年後之利被山林以金玉化朽腐爲神事爲愚賤所優爲利爲中國所獨擅十年之計萬世之休美利大興馨香永報懿與昌已

種木成材說

陳熾

古之時山澤有禁百年千年之本不夭斧斤梁棟之材不可勝用故山無槎林不﹝鹿夭﹞﹝鹿大﹞胎動植飛潛含生遂性然而深山大谷實藪龍蛇虎豹猿狖之所居亦無敢輕於入犯者自僧居道觀斬棘焚林專以入山必深爲樂於是動物不能止植物不得生而天下之名山大川始無餘蘊矣漢唐以後山澤廢弛聽民自占貪利忘害斬伐推殘地無美材可資營構始乃登山涉水臾采川廣江湘之木結簰造筏懸隔數千里艱苦墊隘而致之使古人見之應笑其坐昧遠圖旣勞且拙矣然轉運𨿽艱固由求之中國也至今日而洋木運入海疆浸淫內地公私上下資其營建歲費且千萬金豈洋木之果勝於華木乎抑中華大國縱橫萬里竟無閒山隙地可以種此佳材乎一旦洋木不來我中國之官民上下遂可以穴處巖居無俟選良材以成大乎而乃萬山童然聽其荒瘠南北諸省大率類然民不知種樹之方官不嚴伐樹之禁因循苟且仰給外人坐守困窮不知變計中國士大夫好髙務遠談元說空有體無用耳目所見尙爾其它又何論焉夫北省之楡槐南方之松杉各木𨿽屬粗材最易生長不十年能任棟梁矣至於梓楩柟楓檀栝柏之屬成材較晚收其用亦不過數十年與人家國者固不當爲數十年之計乎且今玆種種類絕矣我躬不閱尙有子孫同爲中國之人顧忍使神靈首出之名區華實不毛淪如化外乎言之似過而極其獘必至於斯然則種一切果木之樹收效尙可刻期而種木成材一端尢爲迫不容緩之事矣今宜查明各省官地並購買沮洳犖確之區籌給閒因地制宜廣植材木仍選膏腴之地劃爲官園收子撤秧聽民領種嚴申禁令無論官私樹木妄加戕賊者有罰數年後樹木長成則擇其可材者以時采伐售之民間仍須按年補種每一州縣至少務足三十萬株種植有利之樹事亦如之務使地無棄利國有名材閭閻日用所需無俟遠求於外始得謂之家給人足內治有基更能以漸擴充水澨山巓植佳木則前所云種樹富民之說泰西各國具有成效之可徵美蔭長林丰饒衍沃追蹤三古長養兆民此聖王保邦富國之經愼勿以瑣屑譏之以迂擯之而日齗齗然折獄催科持三尺以與民從事也

山林論

日人闕名附

東京日日報論山林一篇本爲日本立說然山林之政天下均不可少玆譯錄之俾秉鈞者知所抉擇焉論曰本邦林制不備者久矣在昔幕府諸侯設法禁伐林木及行王政廢諸侯山林之制亦有敗壞而新制未備爾來二十有餘年矣其在民林則有濫伐不堪之獘其在官林不免盜伐放火之害而森林日卽荒廢將屆其極夫山林者雨水所源山林荒廢卽與霖雨洪水相爲關系宜夫近年以來水害薦臻春雨秋霖洪水泛濫殞民生縻國帑爲極大矣是𨿽由河政之不修而河政也者必與林制相待始完治水之功則焉得歸罪於河政之不備哉嗚呼山林荒廢如彼而招此洪水慘禍則其咎果誰執乎夫拘目前之利害而忘永遠之計是常人之恆情也濫伐之獘有誰不明植樹造林之益亦有誰不知明知焉而不能爲之是爲常情所制也茍設可由之法立可則之度不使民趨一時之利欲而保護永遠之利益以立國家之長計豈非治國者當務之急乎意我政府亦非不解當務之急也試觀明治十一年三月內務省令十五年二月及十七年二月太政官令則可知其意矣然是徒發令耳至其實情則果有何等功效乎濫伐山林之多顯然不可掩焉思頻年水害實由於此則足信我國政府於山林之政視若等閒矣然則森林之荒廢與治水之隳其罪不歸於政府又將誰屬乎今第十次議會近將開院聞政府欲提森林法案於議會也余𨿽未知該案何所制度聊欲先述所見而問諸朝野也曰凡林制所宜究其歸極厥有二者曰保安國土也曰增殖林產也是爲握要耳抑森林荒廢山野禿裸樹木材用供給缺乏則建築房屋修整鐵路架設電構造船舶以至百般工藝何由取材哉苟其材不足則不得不仰給於外國也可無論已然交易有無本爲理財之要義卽至仰材木於外國亦未足爲憂也惟本邦情形暢茂山林殆半國中況山林形狀傾斜迆逶頗爲營林之佳地且又四面環海河道貫流於搬運材木便捷且利妙不可言豈非天錫我邦之富源乎然不務保護增殖徒任其荒廢以暴殄天惠非智者之事是當以林制爲重也然專以此爲重而至忘保安國土之所以爲重蓋亦誤事其本末輕重爲政者亦宜三致意焉

何謂保安國土曰森林能扞止土沙流出曰能涵養水源曰能防衛風潮曰能防備洪水曰能除避水害曰能防遏大風飛沙曰能防止頹雪墜石之災難森林之能利物如斯保安國土莫要於此然則保護森林以講至當之道爲最要也若保護之道未備林政不舉則一朝風雨忽致洪水泛濫殞沒無限民生國帑私財銷耗巨萬馴至萎靡農桑阻工業之興盛遏抑商業之暢銷有不可殫述焉山林之政關系於國運之消長如此其於衛生也於國郡境界也於行船之記號也船在海上見山林便知行船方位於名勝古迹之風致也又於沿岸林藪能使淵魚類聚也亦不可不設法保護固無論已於保安國土不可少之山林宜保護周到禁其采伐也固然矣若其山林屬民管者民亦宜減殺一己之私利以殉天下之公益是國民之公義也卽宜禁私自濫伐其樹木𨿽然民人本顧自家之利益何如故山林屬民所有者卽使國家免其租而禁其濫伐樹木則民人之利益或有減色焉則其頓生嫌惡亦未可知是則不如國家廣出貲財購此種民管山林以謀保護營林之事庶幾無損民人之利益而成保安國土之實也況保安國土購爲國家專管亦理之所當然旣以保安國土不可少者爲國家專管則於其可少之山林宜移國家所專管者爲民人之所管以任其采樵抑政府專管之森林眾多則產物眾多亦足以增國庫之入也若政府購得民人專管森林而私其利最爲可惡是假美名而奪民之利矣豈可不知警哉今日稱爲國家專管山林者多是往昔社寺所管之山林也其不然者多是或稱官有與私有無確證可徵者也故如彼盜伐官林又或放火官林𨿽出於不滿意官林之心又未必不由於昔習慣準許采樵之故也然則於保安國土無關系之山林宜賤價賣於民人以任其意庶山林之吏與地方民人可解其不平且得以增殖一町一村之財產並能助自治制度之興盛也誠如此則國家宜以所得之銀購民管山林且一舉而兩得也夫收利之業與其政府爲之不如使民人自爲之也何則民人本明於見其利不如政府官吏多近姑息也民人旣得植樹管林之利權其繁者伐焉疏者植焉按時計期以入山林是亦林政之舉也或曰苟如此則民財告乏之時恣伐林木以爲後患如何曰不須憂此也國家已有法制謂森林法嚴定此等事情蓋亦備矣𨿽然民林宜購者若干官林宜賣者若干是政府所宜稽查焉

論中國可興做茶新法

日人闕名附

近有自中國寄來福州各種茶系用新法制成意欲求與印度錫蘭各茶相彷佛旣到之後茶業場中亦殊著意其寄來之茶計五件標識用機器人工並制字樣然其所用之機器猶系舊式故此項茶葉尙可整頓求精無疑卽就新到之樣茶而論其效已見若推廣行之將來能獲厚利固意中事也聞此項茶葉有在北嶺離福建省城三十里所制者當其制也與采茶之時相距已遠僅取第三次所采貨色較次者爲之果爾則求精收效尢易且顯矣其發銷之數計半箱者一百十九箱又一百五十六匣有金牌者值價最昂合十本士三花丁碎牌合四本士一花丁所售之價甚善應可爲首用新法者鼓勵而興起焉意者中國茶業之更張將自此始亦卽中國茶運之轉機有時歟中國之茶但能於制法稍爲變更尢易合英人口味若以中國茶仿照印度制法其興旺暢銷之新象誠可操券而待也按印度與中國茶之所以有別者要惟制法不同耳此則畱茶苦澀之原質彼則棄之過多其實中國茶亦可如他處所產之茶同一制法使之味厚誠如是矣再加印度羅比有合英金定價之苦中國宜可從中得匯畫之益且英國稅則將攺又可望減稅之益福州及中國產茶各口茶業之興實有深望此次用機器所制之茶系由福州整頓茶務公司核準銷售照所售之價將來數年內此項進口茶葉必可望其大加本年茶市上場其用新法所制能如寄來之樣茶半箱者卽寄十萬箱亦不爲多也

中俄茶業二則

日人闕名附

茶爲俄人所最喜食者終日啜飲不置其於茶也猶其於包及肉食之不可一日無也城鎭各設有茶肆每一玻璃杯茶內多加有售價自一本士半至兩个半本士價之髙低視城鎭之坐落及茶客之等類而區別之是故俄之銷茶爲數必巨年加一年自不待言查俄國於一千八百九十四年自中國經倭疊薩城進口之茶計十五兆六十九萬二千啟羅格郎姆每合二千二百四磅其呈報波羅的海關之茶斤數亦甚巨此數多半運至木斯科但亦有在波羅的沿海一帶銷售者其由東邊之西伯利亞依陸運入者約計二十兆啟羅格郎姆合價五十兆羅布凡茶繞倭疊薩或繞歐洲進口者皆系茶葉惟繞中國邊界運入者類多茶大小不等此種茶價廉而轉運便爲北方一帶村夫貧民所銷其所納關稅亦比茶葉較少各零售鋪戶將茶分包計重一兩半重三兩重六兩重一磅不等每磅售價自八十个戈比克俄銅錢至五个紙羅布不等上好之茶尋常售價少至一羅布五十戈比克多至二羅布五十戈比克當可購得又查俄國歲有出口之茶均由木斯科城中各大茶鋪裝包運銷此等茶鋪在歐洲已遠近馳名一千八百九十四年其繞倭疊薩裝赴羅馬尼亞及布加利亞及土耳其及奧斯馬加者共計三萬啟羅格郎姆錫蘭之茶進口至俄國者約始於二年前惟數至今猶未多也

俄國國家在髙加索一帶試種茶葉情形各處所報言人人殊欲求確信頗不易易而據近時太唔士報駐倭疊薩訪事人所稱足見此事尙有奧妙藏於其間其訪事人曰中國人之道經倭疊薩前赴髙加索監種茶葉者甚夥政府在髙加索種茶頗形出力收效良多現已有民家購得寬廣地畝以備種茶之用然則髙加索所產俄茶不久將與歐洲各處茶市比賽務奪其利意中事也本館按從前各處所報有謂俄國種茶之事頗不得手今太唔士報所述果確則俄官向之祕密其事槪可知矣按倭疊薩俄國黑海部赫爾酸省之大城濱黑海西北岸爲森彼徳堡之亞波羅的海在俄西境故俄之首部稱波羅的海部以濱波羅的海也羅馬尼亞舊屬土耳其今爲自主之國濱黑海在俄國西南奧國東南布加利亞國之北布加利亞舊屬土耳其今爲自主之國在羅馬尼亞國南土國羅美裏自主之省北髙加索俄音譯作喀復喀斯案髙加索大山跨裏海黑海之間俄於此設髙加索部

說橙

梁啟超

西人之言曰歐洲之地上徹至肥下徹至磽計其中數每畝歲產之物值銀四十七兩而法國沃衍之菜圃每畝歲產有值銀至七千五百兩者嗚呼何其盛也西人又言曰凡地在離赤道二十至三十度之間者其所出物與四十至五十度之間者相較約如六五與三五之比例吾準是之中國每畝歲產之值其中數約當得九十兩吾粵人也所知者粵中再熟之地用以藝谷每年值銀中數不過六兩有耳西人又曰凡上農之治田也必察其土宜而愼擇其所植同一地也所植之種爲貴爲賤其產值之相懸乃至如一與一百二十之比例吾以是驗之吾縣植物之大宗者藝谷之外曰桑曰煙葉曰蒲葵曰柑橘曰橙蓋植柑橘之利三倍於藝谷植蒲葵之利五倍於藝谷植桑之利十倍於藝谷雲煙葉之利未得確數新會之橙天下之所聞也老農爲餘言植橙之地凡畝而容百五十株凡株得橙中數可二百實一實重率在三四兩之間五實而爲一斤每株年可得四十斤每畝年可得六千斤就橙地市橙常年中價每百斤而值九兩一畝之植殆五百四十兩有云與藝谷相比其率若一與九十矣老農請言植橙之費吾縣瀕海凡種植家皆築圍以避潮圍內爲資畜泄焉此爲第一義其費每畝爲二兩四錢地爲田令田令有小濠此爲第二義地之費每畝八錢開濠如之買樹爲第三義每樹一株值銀三分六釐每畝之費爲五兩四錢吾縣之田每年中價二兩四錢而賃一畝其初植之第一年田主重徵之率畝而加三兩焉此爲第四義都其總數初植之第一年凡畝而費十四兩八錢一切備矣橙五年而實向言畝值五百四十兩有者六年以後之事也農老又爲餘言田藝谷旣久其土塗於新樹最不利而番薯最宜故第一年必植薯植薯之利每年可三兩六錢新樹畏烈日自第二年至第五年必間歲植蔗及瓜豆芋栗之屬以捍蔽之植蔗之利年可二十兩植瓜豆之利年可十四兩其視藝谷所獲已一倍至二倍矣圍堤內外樹以雜果木堤外二排一蒲葵二水松堤內三排荔蕉桃李相間樹之可以畜魚濠可以藝禾橙下餘地可以植蔬六年以後常年經費賃田之租每畝二兩四錢糞田之用每畝三兩六錢治田之工每百畝僅用四人惟植橙用工特少橙熟收實時則雇散工耳每年中價人約十二兩一切取之於圍堤濠所出之物恢恢然有餘矣故植橙百畝者六年以後可以不費一錢而坐收五萬四千兩之利盡吾縣可耕之地而種橙歲入可驟增一萬一千萬埒國帑矣余語老農若胼而手胝而足終歲勤動而惟於歲值六兩之谷是藝捨多就寡捨逸就勞抑何傎矣老農語余縣官歲以橙貢天子歲十月差役大索於野號爲貢橙罄所有乃去百畝之橙一日盡之矣故今日新會之橙將絕於天下

畜牧養民說

陳熾

北方畜牧之利見於經籍史傳者古矣牛羊駝馬之量以川谷雞豚狗彘之畜足於圈牢自漢唐宋元以來北方富人首言牧畜本朝承平二百餘載孳生蕃息益當盈溢中原乃自咸豐同治閒粵撚橫行內外各邊踵以馬賊肅淸以後又復頻年水旱轉徙流離人不聊生何有於物泰西各國每田百必空數畝不耕不獲專殖靑艸圈作牧場中國曠土猥多無須爾爾但使得人經理愛養蕃滋則其利已不可勝計矣美國有三富人其產業皆以數萬萬金計其一曰鐵國乃鐵路總商美國鐵路什八歸其掌握所謂富堪敵國者也其二曰水國乃太古洋行之舊主輪船商舶運載於五洲其富亦不可計量者也其三曰土國爲紐約一埠之地主富與相若而發迹甚年少之時一無賴子耳後忽發憤自立積洋五元盡買雞雛於曠地積穢生虫以飼之和以腐渣數月長大向以洋五分購一雛今每只售洋五角於是五元資本化爲五十元攺而畜豕獲利倍之由是而牧羊而牧牛積貲盈萬紐約一埠三江會合其時一荒野牧場也某心計此間日後將成商埠乃以廉價購之未及十年各國商人集果爲美國第一大埠人多地少樓髙五層皆一人之業日安坐而收億萬之租所謂土國者是已然某以牧牛之利至廣至丰牛乳一宗西人飲食必需之品牛𨿽倒斃筋皮骨角無一棄材故於美國之西廣辟牧場畜牛百萬所制牛乳封以鐵瓶營銷五洲精美冠天下今日子孫猶然世業致富之道至奇亦至庸矣可知萬國通商人貴自立祇須能制一物能成一藝能執一業能一法風行一世者卽可立致巨富創業成名無貴賤大小一也北方畜牧之饒夙有師法惟無多資本則不能廣置圍場非有智慧聰明則不能推陳出新振興大利如牧牛取乳之法蒙古𨿽有酥酪未甚講求不有鐵瓶何能寄遠比來外洋牛乳華人頗多嗜者並西人所用每歲入口值數百萬金皆在免稅之列誠能自設牧場養牛取乳卽營銷本國獲利亦甚丰矣天津出口之羊毛駱駝絨價廉物賤因不諳收儲翦剔而然西人運歸本國織造絨售我重價歲銷大呢羽毛洋法蘭絨等項不下二千萬金卽如雞毛一物西人盈捆購歸制成露水洋花以銷中國華人之發西人購去編作巨繩爲兵船系錨之纜每繩值價千金鐵甲船身過重鐵錨亦數萬觔海浪掀天無論何物制繩一掣皆斷惟發繩爲人身精血所化其堅無與比倫西人格物之精華人心計之拙舉一二端而可見矣左文襄前任甘督亦嘗購買機器仿織呢絨然牧場未立風气未開萬里甘涼艱於運轉資本太重不利營銷因辦之時本未通盤籌劃故耳苟於遼瀋山海關天津等近海之處籌集股本設立圍場駝絨羊毛如法收翦購機設廠織造絨務與俄英同其精美中國食物旣賤人工更廉又省數萬里轉運之費較西洋貨價必可減半銷售然後逐漸推行興造鐵路達於沿邊熱河口外七廳包頭等處蒙古素饒畜產亦教以收翦之法平價采買以擴利源此每歲溢出之二千萬金不數載而可以收復所謂有人有土有土有財者此之謂也夫事無難易得人則理伊古已然西國振興工藝至紡紗織布之機人巧極而天工錯向亦謂中國斷難興辦耳乃不及十載南省風行收回利權歲千餘萬天津出口駱駝羊毛爲數不少九邊內外曠土素多織造絨之機卽由織布紡紗而變者料件更簡管理非難苟能因地制宜興大利一二年間有可操券而獲者若之何畏難苟安日守困窮而不思變計也

拓充漁務說

陳熾

佃漁之利中國開刱最先山谷之間江湖窵遠則築塘建堰蓄水養魚所畜鯖鯉鰱等魚飼以靑艸疊石爲島水宜寬廣便魚游泳來自春䢐冬魚大至三四觔二三觔不等一人之力歲收魚利約百千數十千不等視人功之勤惰以爲差此養魚之利也下游之地逼近江河則或釣或會或网或罟或鸕竹籪鐵乂之類取法甚多捕魚之船隨波上下因時逐利亦足以養妻子而贍室家此取魚之利也至於沿海居民素無恆業則結隊出海風帆堅舶网取海魚魚之去來自有風泛值巨魚大至則結寮海壩夜以繼日百計臾捕必使盈舟滿載始相率揚帆以歸此捕魚之利也中國人民工於射利固已淩波蹈險不畏艱難矣而有尙宜拓充者一事焉則捕鯨之利是已西人言四海之外惟北海獨多大魚其餘則否故莊子鯤鵬之諭獨數北冥窮發天池誇其修廣者此也鯤卽鯨也海上之魚惟鯨最巨周身骨肉皆蘊脂油西人捕之熬煉爲燭精瑩皎潔百倍光明卽今洋燭是已魚油堅凝無須用蠟聞近日越南暹羅之蠟樹摧伐罕存故蠟價貴至五倍然則洋燭者亦以補白蠟之窮也法國通國之人皆用洋燭無用洋油者惡其气味且易肇火災自余歐美亞三洲大小數十國無不喜用洋燭入中國者歲亦千萬營銷之廣罕與比倫於是各國捕鯨之船於北海法以純鋼爲以燒豚爲餌以人發爲繩百人駕舟逍遙海上投餌於水鯨魚吞之不敢掣也緩棹其舟回翔轉折以引之及岸則以繩繞大石或山環之數盡百人之力輔以起重機器並力掣之而魚上矣得一魚而數萬金在其掌握魚之小者亦不下數千金故冒險趨利之人以數百萬計爭端屢起輒礙邦交乃劃分海界百里之內不許他國捕鯨始信龍伯丈人古記良非誇誕也中國自渤海以至朝鮮東三省沿海之區皆鯨魚所萃而不能捕捉坐使他人竊我利權以一物之微每歲千萬金錢流溢海外斯亦拙者之明效矣宜仿其意設立捕鯨公司雇募英美之人指揮鄕導先就渤海一帶搜捕漸達於朝鮮黃海之濱援案訂立約章百里之間毋許他國鯨船闌入設廠制燭轉運營銷利國利民莫要於此否則中國舊燭光明遠遜蠟價甚昂洋燭營銷日以增廣惟油與燭蠹我中原每歲將以華銀數千萬計欲不窮且敝也得乎拘方之士好爲髙談不知通變則必有一物也足以代之而後可或能嚴申禁令永不使吾民購用也而後可然捨貴趨賤人之常情恐酷嚴威不能止矣中國捕魚舊法亦有過於惷拙用力多而見功少者並宜參用新法以廣利源則漁村蟹捨閒亦有陶朱計然之術何必萬里行商哉

魚課

湯壽潛

古者國用簡不必盡取於民而自足故川澤之利任吾民自爲之以營其業而贍其生迨春秋而國用絀矣筦子以齊爲海王之國饒魚鹽蜃蛤因籠而歸之官齊國中國宜師其制以收魚課東南澤國也無處無水無水無魚春水方滋蓄魚苗於其中秋風薦爽苗之寸者長以尺計權其子母一歲之間可贏什倍豪彊之民擁爲世業沿江沿海不待蓄養魚利更饒不肖轄員汛弁稅船自肥今不必特設專官徒滋煩擾漢武帝時縣官嘗自漁魚可飭各州縣就所屬陂湖江河海口一一淸理水糧甚微槪予轄除另爲酌定此處水利可獲魚若干官提幾成以爲魚課有人包認先一年杪卽豫繳進免被延宕積少成多歲益巨民旣豪彊什損一二隱裁抑如慮屑有妨政體試証之古人紀自周官漁師詳於曲禮舟鮫守自靑齊海租增自漢宣事非行奚爲不可更証之今美國歲得魚約值銀二千八百萬兩美北界歲得魚約值銀一千五百萬兩美人茅爾賚地誌云漆昔比克海灣魚蜃之利通國賴之歲易之金與開裏弗尼亞金礦相埒按開裏弗尼亞卽舊金山美之魚利無怪甲於地球法國及瑙威國歲得魚約各值銀一千二百萬兩英國歲得魚約值銀多則二千五百萬兩少則二千萬兩若非由官稽核何以悉其成數中國如照各國之數折乎其中什提一二成課已大宗豈小民惟曰怨咨遂因噎廢食邪且文王之政關市不徵與澤梁無禁並垂爲令今不第關市有徵復設釐卡以梳櫛之似乎稍嚴澤梁之禁亦無礙於捄時之權策明明有自然之剎顧拘滯而貨於地汲汲焉憂無米之難炊是何異不知結网而徒作臨淵之羨哉

五洲漁人生計說

英人李提摩太附

嘗謂天地生物皆以養人而其所以養之之法則在人之參贊化育制造器物斟酌規條而後天不愛地道不愛胥出以供人之用矣前旣論農田水利輪船火車開礦制造諸大事以爲農商積殖籌劃造作轉運之本而海澨山陬偏隅之地各處難通其地其人將何以爲生計耶諺云近山者樵近水者漁地𨿽不同生計則同事𨿽不同利益則同姑舉數國數地以例其餘閱之者可以類推矣按海上漁家以美國爲最多每年得魚約值銀二千八百萬兩英國漁人獲魚值銀少則二千萬兩多則二千五百萬兩美國北界坎拏大地方漁人獲魚值銀一千五百萬兩外有鈕分蘭海島漁人獲魚值銀四百萬兩歐洲之瑙威國法國漁人獲魚各值一千二百萬兩蓋魚之多莫多於美洲東岸水又不深故漁人多聚於此蓋系前明歐洲人初知其地之多魚而法人首先取者也各國章程本境十里之內有魚不準外人网取十里之外則任漁焉美國東海地方出魚不止十里𨿽數十里數百里皆有魚故各國漁人取者多美國西海旁有數大河出魚中有一種大魚粗與人臂及股等此魚烹熟裝入光鐵盒汗嚴每四十八盒裝一箱每年裝一百萬箱重二萬六千噸發各國售賣遠遊者攜作食品甚便又有一種蛤在美國魚中十有三皆蛤也英國出靑魚來時成隊全海幾滿又有魚敏魚等其魚肝作油醫人癆瘐虛羸者常服可愈歐洲地中海有一種魚長二三寸名撒亭烹熟加油亦裝光鐵盒每盒裝十二尾亦可發五洲銷售又有一種極大之魚長一丈餘重八九百斤來時亦如靑魚之多俄羅斯有一種魚子無論何菜略加些須提味甚佳每年值銀一百二十萬兩日本出魚最夥土人每食皆大米飯及烹魚無二味其海參惟中土人食之印度南有一島名錫蘭島中傍海處蛤蚌皆有珠取魚人兼取珠中國謂之蛋戶印人設官總理計每年獲珠值六七十萬兩按每顆珠大者約值銀二百兩其餘價以次減殺取珠之人每年得珠至多值四百兩少亦有時值四兩者常年作此生涯約有七千人印度官以此售珠之利亦設立若干有益島中之事島人常感頌之至中國取魚之法則甲於五洲而上何以知之十年前英國賽萬國魚會中土人將一切取魚之具排列當前比較外國人皆心服其各器佳妙惟每年取魚魚數及賣魚之值共有幾何無從考核爲少歉耳此五洲近海漁人生計亦不減三農商賈也豈非天地生物原以養人而其養之之法皆在夫人之自爲哉

﹝西國﹞獎勵漁業例

闕名附

獎勵漁業之舉屢議未成今經議會協輦準行於去月三十一日發布條例如下

第一每年於國庫支出十五萬圓以獎勵遠洋漁業

第二凡本國之臣民船業社員漁業股主商事會社皆將己所有報明登錄於國家船籍凡船舶皆令指定所有之漁﹝獵﹞﹝臘﹞及漁以備付遠洋漁業獎勵金

第三依前條受獎勵金者將其船舶不問木制鐵制皆登簿籍其墩數則汽船自百墩以上帆船六十墩以上並錄之商農務大臣議定艤舶章程使受獎金者遵行焉

第四受遠洋漁業獎勵金者若其船舶更換與原船有異者須稟明農商務大臣許可注冊之後始得施行

第五農商務大臣於第二許可之執據書經查確實者依漁獵之種類及漁獵之所設定率五年爲限付獎勵金惟不得有踰下所列之限制

一汽船注冊墩數每一墩一年五圓至三百五十墩以上不增加賞數

一帆船注冊墩數每一墩一年五圓至二百墩以上不增加賞數

一駕船總員每一人一年十圓惟年未滿十六歲者不得受獎金

第六遠洋漁業受獎勵金之年限必漁業曾滿一年始得受獎卽如自五月起者須俟至下年五月方與獎金也

第七如合以上條例船舶從事遠漁業者皆付獎勵金

第八如第五之受農商大臣許可者農商部所派遠洋漁業之稽查及遠洋漁業之練習生皆得爲該船舶管駕員

第九受第五條之許可者其所有船舶如爲他人承接不得受獎勵金又漁業未終三年間其船泊賣與外國人及交換贈送質典者將遠洋獎勵金償還如有意外之災或受人抗拒遏止及不堪航行者得農商大臣許可不在此例

第十遠洋漁業之監督及練習生之養成農商大臣依第一以十分一之帑項支出以充費用

第十一以詐僞受遠洋漁業獎勵金者及違背第九條之法禁者處以六月以上三年以下之重禁錮加百圓以上五圓以下之罰金並償還獎勵金若犯此條而未遂者則照刑律未遂之例處斷

第十二如連犯以上法禁者用刑律數罪俱發之例以治之

第十三如受第五條之許可而違背命令者農商大臣停止其獎勵金

論牛乳

英人苗森路勞附

從我英及諸藩屬牛乳之利前在義塾論之甚詳今欲使人知澳洲鳥絲綸美洲加拿大等處所以致富之故復將各藩屬現在情形及推後來進益如何爲公等詳言之前於一千八百九十一年澳洲三大牛乳行養牝牛九十四萬五千五百七十五頭加拿大養牝牛一百八十五萬七千一百十二頭所產乳油則澳洲有二萬三千墩而加拿大有五萬一千七百墩所產乳餅則澳洲有六千七百墩而加拿大有五萬一千墩至於一千八百九十五年前後僅四年澳洲之牝牛增至一百一十萬而加拿大之牝牛增至一百九十五萬是年澳洲共產乳油三萬六千墩乳餅一萬一千五百墩而加拿大產乳油五萬二千墩乳餅六萬八千墩四年之中兩處之牝牛增多二十四萬七千三百五十或每百分增其九分又乳油增多一萬三千墩乳餅增多二萬一千八百墩彼處居民因有如是之進境無怪其心滿意足惟餘更望其增盛於將來也去年我英國三島進口之乳油重一十五萬一千八百九十七墩值銀一十五兆三十四萬四千鎊進口之乳餅則有一十一萬二千二百二十七墩值銀四百九十萬鎊合共牛乳幹重二十六萬四千一百二十四墩值銀二十兆零二十四萬四千鎊由上二處而來之牛乳油一萬五千三百六十八墩值銀一百四十二萬五千鎊乳餅六萬四千四百七十二墩值銀二百七十萬零五千鎊油餅二項共重八萬墩共值銀四百一十三萬鎊觀此數似可如願而觀其大計則後之興盛正未有已也英國油餅共重四萬七千七百五十五墩值銀一十六兆一十一萬四千鎊是來自他國者然此利乃我英屬之本有而讓之他國則愚矣計英國入口之乳油英屬居其十分之一但所值不及其十分之一入口乳餅以英屬居七分之四但所值不若是之多也我英屬之人知此實可奮力向前而爭此利於將來故余特告諸君代該藩友等籌一良法而使各得從其所願也天下之畜牝牛者多矣其於取乳制油之事盡皆忽爲此業者無有能知每牛每年能產乳幾何及取油幾何惟照常取之宜乎其進益者無幾也凡養牛母者有三一欲得乳而賣二欲得乳而造油三欲得乳而造餅有一種牛母乳𨿽多而無油有一種牛母乳𨿽少而油多如養牛者志在取生牛乳或造乳餅則以乳丰足之牛爲宜如志在取乳造油則以油多之牛爲妙此二事爲取牛乳者擇養牛母之要旨操其業者如未能分辧其種則宜日日詳究其牛母各得乳幾何及乳油幾何可於每日一次或七日一次將其牛所產乳之輕重筆之於書又其乳含油多寡亦記錄之如是不久卽知何牛宜取乳油何牛宜取乳餅則可去劣種而畱美種小心選擇數年則所存者盡合其所欲而獲自然之利益矣試先將英屬地之牛母與英本國之牛母比較次與上等牛母比較此上等牛母每年產乳六百斗或產乳餅二百四十磅曾有多人將我本國之牛母考察每年所產乳幾何近有吞補路及名盧之人者將我國之牛考察而些路頓君亦畱心此事但各人所考不盡同然以每年產乳四百五十斗或得牛乳一百八十磅之數爲中式可以此爲準繩矣此數是通試我國之牛非擇定一項之牛而試也

若擇上等之牛而試則大不同今帶一日記錄讀之自見變法擇種之妙約翰羅士君養牛四十二頭各產乳八百五十八斗安爹利澳農務書院養牛二十一頭各產乳六百零八斗在丹域多方有那威種牛五十九頭各產乳六百一十斗慳利勞有佳種牛各產乳六百六十六斗委士幹仙試廠有牛二千九百二十一頭各產乳六百一十斗蘇格蘭牛乳府有牛二十二萬六千頭各產乳六百二十斗據澳洲與加拿大之地方官所查錄除小牛自飲之外紐稍威路牛母每年每牛產乳二百七十四斗域多利牛母產乳二百九十一斗紐絲綸牛母產乳三百三十斗加拿大牛母產乳三百四十斗人見以上各數無不以爲太少而余則信其確實無訛其所以不及英國牛母之多乳者有二故一因其每日所產較少一因其逢冬無艸食任其自幹也若有法使其產乳若英產之多則每年運入英國者紐稍威路應有乳油值銀九十六萬七千七百零九磅域多利應有一百一十三萬七千八百七十六磅紐絲綸應有五十一萬三千八百鎊加拿大應有三百三十三萬四千五百鎊總共值銀五兆九十五萬三千八百八十五鎊每鎊價銀以九篇士而算得值一百三十三萬二千九百六十二鎊兩相比較可見此屬牛乳利之失大矣又試與上等牛母產六百斗者相較則去年各屬地應加之數甚巨若據委士幹省十府地方所試每年每年得乳油二百四十鎊又每磅價銀九篇士則應共得銀十三兆磅之多若加增牛母之數則所得更巨矣於此見屬地之業牛乳者能攺變成法惟有二端一宜注意於擇牛種二宜於冬季不可忘給牛糧至擇牛種一事想此屬地必有好種以應所求但所費者不過數年卽攺換一新渣士者亞西亞土者牛種甚佳路士天及短角者皆非無好種如能將每牛每日之乳一一錄記其不合用者汰除之則其通屬地之乳利必大興矣又云心馬舌沙地方有業地之人名約翰賀路者在農務委員之前述其擇牛日記之善謂渣士之種其出息比短角之種更優渣士牛三頭與短角牛二頭所食之物相等每牛以渣士牛三頭所獲之利比短角牛二頭所獲之利多十五鎊以時論之則牛有四年能產乳出息當得六十鎊此三牛過於彼二牛所獲之利當牛太老不宜於取乳之時賣出屠行則短角二頭得價多於渣士牛十二鎊故扣除十二鎊之外尙餘四十八鎊爲渣士牛所勝者也非欲人專養渣士牛而不養短角牛不過舉一事以例其餘俾人知日記之益以分別何牛得利爲優耳選擇種類未足盡養牛取乳之長尙宜思飼牛之善法夏間飼牛誠無難事惟冬天飼艸極爲煩勞在紐稍威路有農務書院總理譚愼君引余至一土庫見其牛糧餅以粟米兼別物爲之彼曾考多年始得此以飼其牛使其寒冬產牛與油皆如常年惜忘其制法但在加拿大有雅各布羅拔臣君爲牛乳會之委員亦因此事考究有年所得之法亦可傳世常於某報之中見其法云以馬荳半石與粟米三分之一相和播撒於一英畝之田隔行罅約三英尺至三尺半待其發生以至僅成熱之際收割之又值向日葵花四分之一取其頭與三者和勻飼牛於冬極爲善美扯計每畝田可產牛糧十五墩每牛日食五十磅者已足六百次之用云按此牛糧每墩銀六絲零向日葵花頭能令牛乳生油以補粟荳二物之欠缺也若英屬之民能造就此法以飼牛則於九十十一三个月中能生英國許多乳油因是時此物之價最貴養牛取乳之務不知始自何時向淺易之無需重貲卽能獲利故人講求者鮮耳而將來此事變爲艱深能發明發酵之理釀酒之法格致之理乃爲善也不但講求又須承大本合公司開機器而後能出貨精美價𨿽廉而獲利深厚爲前人所不及也

變舊法而行新法我國猶未大行祇有阿爾蘭漸有攺用而在別國並澳洲加拿大數處有可觀澳洲有牛乳廠四百五十所用二千三百人加拿大則有三百所用一千五百人者人家養牛取乳之業將於數年間盡爲牛乳廠所奪矣前織紡恃手藝爲活後大機一出盡奪其利今牛乳之業猶昔日之織紡也又者釀酒之事隨在皆有今亦盡爲大釀家所滅以舊法不如今法之精小本不如大本之廉試觀阿爾蘭之乳業近來其價大降有許多乳油家重虧丹麥瑞典二國以新法制乳油奪其利也阿爾蘭之民察知其故急自變計效丹麥瑞典之新法轉艱爲易諸事就緒復能敵丹瑞二國之來貨故阿爾蘭之乳業由衰而復興也在澳洲加拿大二處其乳油乳餅廠之布置極爲合法惟此爭競則生意尙形不便也變法之事𨿽於公司有益然小民家向藉此以覓食者大爲所損矣而維天下之大計又不能不如是但須令小者附聯大者以免有虧本之虞則盡善矣

旣講明擇牛種蓄牛糧開造乳油乳餅機器廠之後請試論牛乳之本身並制油餅之法倘若由一全身無病之牛取其乳汁載入玻璃始終不令其與空气相遇其乳卽能畱至數日或數月而不壞若以常法取乳又任其暴露於常熱之下不久卽漸變化其味不雅不合爲養生之糧又所成之乳油乳餅亦不爲妙品不特其味變酸而其气亦變爲難聞以法畱之則甘置而不理則壞者因甘者無璧他利亞而壞者被璧他利亞所侵也璧他利亞生長於牛乳汁內能令其變味變形人皆惡之且能令人生病如吐瀉發熱之類此殊可惜不知有多種璧他利亞於人有大用故可稱爲人之良朋因藉璧他利亞之力而得旨酒松糕藉璧他利亞之力始有乳油乳餅之美味也有多人以爲璧他利亞爲有爪牙而能行或有羽翼而能飛之微虫也不知此皆差謬璧他利亞並非有血脈之倫實爲有根苗之艸類所異於艸木者艸木體有多管有綠汁璧他利亞之體祇爲獨管且無綠汁因其體無綠汁故不能如艸木生長田土與空气之中惟食牛乳血肉之類以滋生因牛乳先經食植物之綠汁而來也璧他利亞之形不一或如圓珠或如筒管或如棍其兩端或尖或扁或曲或彎不等然皆爲植物而非動物璧他利亞之種類甚多但可粗分三大類一能令乳汁變爲勒迪酸一能令乳汁凝結一能令乳變動惟人不甚覺此三種均食乳汁中之乳糖而生遂令乳汁變爲酸臭各種气味之物也璧他利亞之爲物地球之上無處無之空气中均有之而田土中莫不有之所有植物枝葉之上被其團聚池湖之面被其游泳在地球之上欲得一處無此物者斷不能也凡侵食牛乳之璧他利亞多聚於牛馬之艸間牛欄之內養牛之田外空气土中皆有之其滋生之速有三故一得乳而食一得水濕一得相宜之熱最相宜之熱度爲八十度至一百度之間有許多璧他利亞能冷至冰度或熱至一百五十度而不死更有數種寒至初度以下熱至滚度以上仍不死也牛乳汁內璧他利亞之來由有多端一搾乳旣畢餘下乳汁於牛母乳頭之上二搾乳之時由乳頭之毛內穢物所積而至三由於搾乳者之手並其衣服及乳桶之不潔者四由搾乳處及藏乳處之空气此各處能令璧他利亞混入乳汁之中吾嘗謂乳汁來自壯牛母者內無璧他利亞但聽者勿誤以爲來自乳頭者亦如是蓋乳頭已爲空气所侵而又得牛身之熱其滋生正速乳汁初出之時半酒杯之乳內約有璧他利亞五萬乳汁將盡之時取其半杯則其內有璧他利亞不及五百故搾乳時其初出之乳不宜用又自空气來之璧他利亞爲最多而難禁阻有委士幹仙試演農務廳之山長盧沙路君考得冬天搾牛乳其乳桶面之徑爲十英寸則每分時有璧他利亞五千三百落於桶內乳汁若搾乳者先盥其手而後搾乳則每分鐘得一千三百若在八月之時在開陽之內搾乳更減少百分之九十四尋常人必先使牛食飽艸隨卽其乳不知此時艸塵四飛正多璧他利亞混於其中盧君考得此法取乳每分鐘時候收入桶內有璧他利亞十六萬而尋常之潔法只得二千四百故以二法取得之乳同置一處其得璧他利亞之少者能畱二十四點鐘較久於得璧他利亞之多也又不可謂牛乳汁內旣有璧他利亞眾多卽不能畱存後尙有法能補救若自乳桶實時取出其乳而令其冷至將近冰度則能畱存許久而不壞因在此熱度璧他利亞無傳種滋生也或將其乳急加熱而至一百六十度則內之璧他利亞死滅將盡不使其遇璧他利亞相侵復急將其冷至五十度以下亦能久畱而不變凡壞乳之來歷皆因璧他利亞有以致之故內有璧他利亞眾多則爲害若畱之於暖地更甚焉以其滋生傳種太易又璧他利亞無食𨿽不死亦不能傳種若能傳種卽能令乳變性所以反復言璧他利亞之利害者因此物能壞乳亦能助乳變爲美味凡各芳香之味皆藉璧他利亞而成後世必有法藉其力而任意制造各種香料有魯士怕士查者考究釀酒之事得一種璧他利亞令酒變酸若將其酒熱至某度則可殺之卽名其法曰怕士查法又有醫士慳臣君將怕士查法攺而精之而考得酒種分爲多類各有其妙

現有法人名佐治勒綿者與別等制酒家取慳臣之法而習之制得各種酒備各種香烈气味比常法大異後來愈考愈精果得妙法各種香酒專藉各種酒酵之功實不關其糖質之異於是丹麥國有士拖押治徳國有衛墁者效慳臣法不久卽由牛乳中得一種璧他利亞能令牛乳變辣迪酸故養牛許多以爲制乳油之用彼又將其制成藥汁發賣使買之者放入乳皮內而生出一種乳油之甘香爲人所嗜食後因藥汁不宜遠寄故又變之爲白粉今在丹麥瑞典二國所用之牛乳油大半藉此物而制成但餘以爲此白粉仍未純淨照理而論每種璧他利亞能生每種香气嘗聞有人得乳油含蘿卜之味由考璧他利亞之理而知此蘿卜味實來自璧他利亞而非來自牛母所食之蘿卜此理曾經士拖押治君可之吾曾致信於他據其回札云論乳油中之蘿卜味請分三事詳告一凡牛母在田中食蘿卜後頃刻取其乳則所成之乳皮必有蘿卜味二凡牛母𨿽不食蘿卜其乳油亦能制成有蘿卜味者是藉璧他利亞之力三我等曾尋出一種璧他利亞而養之待其滋生加多卽分之而入牛乳則得所成之乳油含蘿卜之味士拖押治君所考得之法余以爲極切要因其開牛乳一行之新法此法不獨能免牛乳油變出各種壞气味且可任意令其變出各種佳气味此事確誠爲得未曾有之新理待至牛乳變酸變壞之故一明格致家卽行設法以滅其璧他利亞免致有害於牛乳保存好牛乳之法有二一加大熱滚之一爲怕士查之法前法所以保畱牛乳爲後用後法所以取乳皮而制油法𨿽彷佛仍有差等二法皆加熱但所加之熱大小不同後法宜加熱一百五十度至一百七十度之間令其內之璧他利亞死滅將盡復寒凍之前法須加熱至二百一十二度卽滚水度令其中之璧他利亞盡行死滅但乳經滚後卽變火多味人皆嫌之而後法則無此獘二法皆能保乳久存而不變壞惟怕士查之法比前法顯然較勝查澳洲與加拿大各處未甚通行怕士查之法惟丹麥瑞典二國用此法居十分之九當天熱之際澳洲之人不可不用此法牛乳旣壞則無法可以挽回惟可使其不甚壞而已耳設使上晚之牛乳已加熱至一百五十餘度而不及速之則其內之璧他利亞或有死而未絕者乘機復發次朝盆面必有許多璧他利亞浮於牛乳之上能令牛乳變壞甚速急宜如前再加熱至一百五十餘度殺死其中之璧他利亞而後可取出乳皮爲制乳油之用所餘乳水可以飼豕亦無破耗設有制乳油廠不知顧忌收壞乳皮其內含有惡璧他利亞者其數𨿽少亦能令通廠所有之好乳皮變壞天時暑熱爲害尢甚業此者宜愼之加熱至一百五十餘度而復冷之名曰怕士查法上文已詳言但此法何以較勝於別法請再詳之考璧他利亞之滋生關乎熱度五十度以上一百一十三度以下此微物卽能傳種滋生而在八十度以至一百度其滋生最速冷至冰度下百餘度此物猶生惟在五十度以下則不能傳種或過一百十三度亦不能傳種須過一百五十度始能殺之故熱在五十度與一百一十三度牛乳內若含璧他利亞者必然變酸腐因璧他利亞食其內之乳糖而遺棄臭質故欲防其壞最妙莫如怕士查之法急加熱而至一百五十度以上熱度愈大璧他利亞之死愈速一百五十度之熱須用二十分時始能殺之一百六十度之熱則以十五分時之久卽能殺之再加熱五度則十分時之久已足用矣余則以此類推但又不可過一百七十度若過之則如上文所云其乳味必帶火多也然有等璧他利亞遇熱至一百七十度尙不能殺之且此種耐生之微物性甚惡毒而且滋生甚易惟有等善璧他利亞反不能耐熱受熱不過一百七十度已全死矣故牛乳離熱之後而急加冷至五十度以下否則內所遺尙生之璧他利亞𨿽少然一得和暖滋生復盛比未加熱之前尢爲危險因前時尙有璧他利亞之善者混雜其中今則無之也以上所用之熱度俱爲科倫表之度也

卷八礦政

請通飭開辦礦務鼓鑄銀圓折

王鵬運

奏爲制錢日少產銅日稀民用大絀請明諭天下開辦礦務鼓鑄銀圓以塞漏而維大局恭折仰祈聖鑑事竊近日以來京師錢價日貴銀價日賤咸歸咎於私鑄之充斥銀號之把持而不知皆非也邇來東南各省紋銀每兩僅易制錢千二百文洋錢每圓僅換制錢八百餘文銀賤錢貴有甚於京師者蓋其間有大漏焉不可不亟思補救也當光緒十一二年間越事初定卽有倭人串同內地姦商以銀易錢裝運出口以致各省錢價陡長銀價愈低於時乃有鼓鑄錢制之議滇南產銅日少遂不得不購買洋銅倭商購去中國制錢將其中金銀提出已敷購錢資本及購銅議起復以淨銅售諸中國本一而息三倍之天下之利孰有大於是者此皆由中國商人不通化學當閉關絕市之時尙可無虞外泄通商以來若固守成規不思變計則旁有大盜其覬覦而盤剝之也亦固其宜此次倭索償款多至二萬三千餘萬彼以一萬萬兩購錢出口可買盡中國制錢以我之矛陷我之盾則制錢立竭銅產不多官力無可挽回民間不能不用其必至於潰敗決裂窮而思亂明矣各省禁錢出口獨未查禁輪船外洋不用中國銅錢其運錢出口何爲者應請旨飭下總署通行各口稅務司嚴查充公不得絲毫徇縱此節流之法也然稅司習气恆刻待華商而寬待洋商利之所在人所必趨𨿽法禁綦嚴仍將百計偸漏非籌變通之法決不足以支危局而開利源其策有二請爲皇上縷悉陳之一曰鑄銀圓九州島作貢三品兼權周初九府泉刀始專以銅錢濟用迄今民用繁而銅礦少加以外人盤剝流獘已深乾隆時美洲銀礦大開皆運至中國現銀日多而不自鑄銀錢以利民用此何說也況比年來中國黃金出口由三百萬增至二千餘萬兩如不自鑄金錢則國寶全空終受外人挾制應請旨飭下戶部購買極大機器鼓鑄金銀銅三品之錢金錢輕重略仿英鎊大小銀錢用鄂粵鑄成之式鑄成後頒發各省諭天下一體通行各省亦一律鼓鑄以資利用仍特派大臣總理其事惟救急之法則宜先鑄銀錢明春錢價必大漲度購機運京建廠設局約需一年廣東鑄銀局機器甚大每日可鑄銀錢七萬餘圓銅錢九萬餘串應請飭下戶部先撥銀三百萬兩專鑄大小銀錢運京備用通行各省籌款運粵鑄錢俟機器到京廠屋齊備卽由京局辦理此變通之法一也二曰開礦政中國五金各礦藏地下者不可勝數徒以封禁大利不開比年西士考察及中國土人所知者如川藏之金礦銅礦江西湖南之銅礦金礦煤礦雲南兩廣之五金各礦奉吉之金礦山西河南之煤鐵礦皆以官吏貪圖省事不願開采小民本小力微無由上達藏金銀於地下而懷寶啼饑甚無謂也應請特諭天下凡有礦之地一律準民招商集股呈請開采地方官吏認眞保護不得阻撓俟礦利旣丰然後按十分取一酌抽稅課一切贏絀官不與聞如礦產微卽行裁撤認眞辦理則把持壅遏諸獘一埽而空期以十年礦產全開民生自富而國用猶有不足國勢猶有不彊者未之有也此變通之法二也夫窮則變變則通通則久苟非時勢所迫人誰不欲習故安常坐享無事之福無如民窮國匱財用不足尙有日本及西洋各國虎視耽耽倒持太阿之柄不籌一救獘之法何以安我蒸黎保固疆宇惟希宸斷采納迅賜施行天下幸甚謹繕折上陳伏乞皇上聖鑑謹奏

議覆王禦史開辦礦務鼓鑄銀圓折

戶部

奏爲遵旨會議具奏恭折仰祈聖鑑事光緒二十一年十二月十五日準軍機處片交本日禦史王鵬運奏制錢日少產銅日稀請禁止輪船運錢出口並開辦礦務鼓鑄銀圓以維大局一折欽奉諭旨著戶部總理各國事務衙門議奏欽此欽遵並抄錄原奏知照前來查原奏內稱近來京師錢價日貴銀價日賤咸歸咎於私鑄之充斥銀號之把持而不知皆非也其間有漏卮不可不亟思補救當光緒十一二年間越事初定卽有倭人串同內地姦商以銀易錢裝運出口以致各省錢價陡長銀價愈低於是乃有鼓鑄制錢之議滇南產銅日少遂不得不購買洋銅倭商購去中國制錢將其中金銀提出已敷購錢資本及購銅議起以淨銅售諸中國本一而息三倍之天下之利孰大於是此次倭索償款多至二萬三千餘萬彼以一萬萬兩購錢出口可買盡中國制錢各省禁錢出口獨未查禁輪船外洋不用中國銅錢其運錢何爲者應請旨飭下總署通行各口稅務司嚴查充公不得徇縱此節流之法也然利之所在人所必趨𨿽法禁綦嚴仍將百計偸漏非籌變通之法不足以支危局而開利源其策有二一曰鑄銀圓九州島作貢三品兼權周初九府泉刀始專以銅錢濟用迄今民用繁而銅礦少加以外國人盤剝流獘已深乾隆時美洲銀礦大開皆運至中國現銀日多而不自鑄銀錢此何說也比年來中國黃金出口由三百萬增至二千餘萬如不自鑄金錢則國寶全空終受外人挾制應請旨飭下戶部購買極大機器鼓鑄金銀銅三品之錢金錢仿英磅大小銀錢用鄂粵鑄成之式鑄成後頒發各省諭天下一體通行各省亦一律鼓鑄以資利用仍特派大臣總理其事惟救急之法則宜先鑄銀錢明春錢價必大漲度購機運京建廠設局約需一年廣東鑄銀局機器甚大每日可鑄銀錢七萬餘圓銅錢九萬餘串應請飭下戶部先撥銀三百萬兩專鑄大小銀錢運京備用通行各省籌款運粵鑄錢俟機器到京廠屋齊備卽由京局辦理一曰開礦政中國五金各礦藏地下者不可勝數徒以封禁大利不開比年西士考察及中國土人所知者如川藏之金礦銅礦江西湖南之金礦銅礦煤礦雲南兩廣之五金各礦山西河南之煤鐵礦奉吉之金礦皆以官吏貪圖省事不願開采小民本少力微無由上達應請特諭天下凡有礦之地一律準民招商集股呈請開采地方官吏認眞保護不得阻擾俟礦利旣丰然後拔十分取一酌抽稅課一切贏絀官不與聞期以十年產全開民生自富各等語臣等竊維理財之要興利與除獘不外因時以制宜自通商互市以來中國金銀流出外洋者歲以數千萬固不徒制錢一端爲然也卽以制錢論洋商輸運出口原難保其必無而務未興鼓鑄應需銅鉛仍從外洋購取是其流不能節源不能開國計民生所由日以蹙也當此時局艱難度支告匱自宜取天地自然之利收國家自有之權設法變通誠爲當務之急

該禦史原奏內稱各省禁錢出口獨未查禁輪船應請通行各海口稅務司嚴查充公不得徇縱一節總理各國事務衙門查咸豐八年議訂通商章程善後條約第五款內載銅錢不準運出外國惟通商中國各口準其以此口運至彼口照現定章程遵行該商赴關報明數目若干運往何口或令本商及同商二人聯名具呈保單抑或聽監督飭令另交結實信據方準給照別口監督於執照上注明收到字樣加蓋印信從給照之日起限六个月繳銷若過期不繳銷執照卽將其錢貨原本照數罰繳入官其進出口均免納稅至載船無論淺滿均納船鈔等語是查禁輪船載運銅錢本有成約該禦史所奏姦商偸運如此之多究由何關出口輾轉出洋未據聲敍應由臣衙門轉飭各關道監督會同稅司申明約章切實辦理各該關出口銅錢歲約幾何是否槪有保單執照其無單照之錢各該關曾否查出罰辦應令各該關監督稅司詳查聲復以後務當照約辦理毋或疏虞倘扡手人等徇情容隱被別口查出卽治以應得之咎該禦史所請禁錢出口並行各海口嚴查不得徇縱自系嚴杜銅源外溢爲維持圜法要計核與約章相符自應照準又據奏稱非籌變通之法不足以支危局而開利源其策有二曰鑄銀圓曰開礦政各節戶部查銀圓之鑄創自外洋近則督臣張之洞購置機器設局開辦於粵東現復試辦於湖北江浙粵閩流通甚便嗣後奏請仿照成法推行各省則有禦史易俊陳其璋兩折均經臣部議準奏請咨令沿海沿江各省用意經營並聲明務須考核成色流通行使尢以選派局員爲第一要義已通行遵照各在案今該禦史王鵬運請諭天下一體通行各省一律鼓鑄與臣部先後議覆各折奏意見相同惟原奏內稱先鑄銀圓豫防錢價大漲請飭下臣部先撥銀三百萬兩由粵局專鑄大小銀錢運京備用俟購買機器到京廠屋齊備卽由京局辦理等語查臣部上年議覆禦史陳其璋折內亦有以京城開鑄工匠生疏不如仍就廣東湖北兩省已成之局加增成本竭力擴充此外沿海沿江各省亦可自行設局如購器設廠一時未能應手則酌撥成本附粵鄂兩局分鑄現在各省尙未奏咨聲覆如粵局成本果能集增加各省畛域不分又復力籌附鑄則成本較前倍巨自無庸再撥庫儲應俟粵省及沿海沿江各省奏咨到日再由臣部妥議辦理至開辦礦政識時務者莫不以此爲言惟必統利害以兼籌聯商民爲一气始能興辦上年九月臣部議覆漕運總督松椿折內業已按照原奏開到省分咨行各督撫將軍都統大臣詳細查明如境內有可開采之處確有把握準其奏明開辦現在亦未奏咨到部今該禦史王鵬運請準民招商集股開采地方官吏認眞保護不得阻擾務旣丰酌抽稅課一切贏絀官不與聞等語旣於公帑無虧尢與國課有益自應照準惟股分能否集有無獘混應由臣部再行咨令各產省分釐定章程切實奏明報部如有姦商侵蝕股款及藉眾滋生事端仍責令地方有司從嚴懲辦地方官吏亦不得藉端勒索致幹嚴參以上各條臣等祗知其利之可興而不能必其獘之悉去應請特頒諭旨飭下各省將軍督撫及海關監督轉飭稅務司一體遵照實力奉行不得視爲故常仍前空言搪塞所有臣等遵旨會議具奏各緣由理合恭折具陳伏乞皇上聖鑑再此折系戶部會同總理各國事務衙門辦理合﹝並﹞聲明謹奏

奏請各省開礦折

陳其璋

奏爲鐵路旣興宜廣礦利以裕度支恭折仰祈聖鑑事竊以周官理財列人之職漢史地誌詳銅鐵之官誠以有國利賴農桑之外厥惟礦利爲大近年已屢經各督撫奏請開采奉旨允準者如漠河之金礦開平之煤礦平泉之銅礦早經興辦他如嶧縣新疆湖北尙有數十處每苦於運售不易故風气未能大開玆鐵路公司已奉特旨準辦數年之內必可觀成則各省有之處皆可陸續辦理轉運旣便開采尢有把握今將有處所及利益情形敬爲我皇上陳之中國五金煤鐵之富甲於地球久爲西人所艷羨癸酉年西報稱徳人遊歷中國曾遵直隸山東湖南湖北等省探悉礦產極富煤礦尢多復聞山東山西雲南亦然奧國博物院謂中國煤產以江西樂平山東萊州浙江江山及湖南等處爲最而莫多於山西比利時議院謂中華土厚人稠金銀鐵錫四金之礦所在多有通國煤產十倍於英李提摩太時事論謂山西礦產曾經徳人遊歷稱該省煤鐵之礦品居﹝上上﹞多至﹝上﹞三十萬餘英方裏礦產之見於西人稱述者如此其見於臣工奏折者如前兩江總督沈葆楨覆陳洋務事宜疏謂福建古田等處產鐵甚旺洋人用之皆以爲鐵質勝於西洋前福建巡撫丁日昌海防條議稱磁縣平陸大同太原米脂等處皆煤多而佳濰縣萊蕪等處皆有煤而磈亦大鎭江之東南山煤鐵五金似皆可采浙江之金華福建之平定則有煤﹝井﹞各﹝井﹞省產鐵尢多廣東之芝鐵尢有堅力近日出使大臣許景澄所譯俄圖稱新疆和闐至羅布淖爾一帶共有金礦十七處皆經俄人測繪可憑礦產之見於臣工奏報者又如此富蘊含積旣若是之多外洋測探又如此之確擬懇皇上飭下各督撫將軍遴派熟悉礦之員相度地脈擇要開采旣可以固邊防並可以裕餉項查光緒六年西報稱西伯利亞與中國接壤每座界石相距三百里界間有二水直注俄境而發源則在中國境內近得金礦之總脈亦在江水發源處如界作弓背形則江水之源應將俄國又英人卡卜登議雲中俄之隔僅界一提封迆邐而南漸入佳境五金之礦於地中俄苟有意並吞何必捨近求遠前出洋大臣薛福成日記稱東三省內外蒙古地方產金最多土謝圖部與俄人接壤東西數百里到處產金恰克圖迆西之切貴河分流諸水金沙尢多俄人在切貴河挖金往往侵入華疆尢爲邊圉之急患況近者法人議約卽以雲南礦務爲言與其漫藏而資以盜何如克事而絕其窺伺此礦務之有益於邊防也又查列國歲計政要載礦稅一項計布國礦利二千三十萬九千六百八十大拉合銀八百九十三萬六千餘兩俄國金礦余銀二兆六十九萬八百四十二磅合銀一千七十六萬三千餘兩比利時礦捐六十二萬八千福蘭格合銀十一萬九千餘兩英美兩國礦產至旺又四國日記稱俄人設學律以經理其事稅入之數例取什一各國徵收稅之法皆可仿行此務之有利於餉項也大約辦理之法邊塞要地可采籌洋芻議之言就近調集兵營以資開采至腹地繁區可仿照西洋公司之例集股興辦商股如不足以官款濟之十年之後美利無窮居今日而策富彊計無便於此者臣備員臺諫竊見時局之難庫儲之絀不敢安於緘默謹臚列具陳是否有當伏乞皇上聖鑑施行謹奏

奏請開辦遼東礦務折

依克唐阿

奏爲調員招商開辦奉天東邊銀鉛礦務緣由恭折仰祈聖鑑事據翰林院編修貴鐸散館分部呈攺知縣繆潤祓等會銜呈稱竊維利國首在富彊而富彊以開采爲急務奉天礦產饒裕甲天下如岫巖寬甸懷仁通化一州三縣礦山林立五金並產貴鐸等祖居奉天曾眼同﹝礦﹞﹝廣﹞師詳勘得邊外寬甸縣屬之小荒溝小湯石北弔幌子一帶山勢蟬聯十數余裏鉛苗顯露膚面皆是又勘得懷仁縣屬之涼水泉子老營溝礦洞子等處深林陡澗之中銀沙顯露苗質頗佳夾道子大東溝二處現有銀亦頗暢旺又勘得通化縣屬之大小廟兒溝至大小羅圈溝其間數十餘里金銀鉛鐵各礦苗質頗旺又勘得邊裏岫巖州屬之黑島斜長二十餘里橫十餘里鉛銅苗漫山徧地木耳山南尖頭一帶砟鐵並生統計各地勢均與禁山相距遙遠或三四百里至八九百里不等實與永陵龍脈無關且系僻壤荒山與民間廬墓田園全無妨礙若得及時興辦不惟有裨奉天一省而軍餉之供度支之裕可以計時而待貴鐸等前曾將銀鉛砂石逐細鎔煉每鉛砂百觔出淨鉛十餘觔銀砂千觔傾出足色紋銀十五兩是功效旣不難求而需款尙非甚巨今擬自寬懷所屬之小湯石等八處爲始先辦銀鉛兩項暫依土法開采其餘勘定未開各礦廠應俟試辦得手逐漸擴充惟通盤核算將來買山置廠建屋修路砌蓋鑪座購備柴炭延請礦師雇覓夫匠以及薪工膏火各項費用約估本銀須二十萬兩方可集事貴鐸等現已招集商本兩千股每股百兩共計銀二十萬兩正業經寄存殷實鋪戶以備臨時提用請自開工之日起予限半年試辦有效隨時報聞等情並詳擬章程繪具圖說呈請具奏前來奴才伏查奉天礦務自弛禁開采以商股零星散布並無提綱挈領之人以致辦理半年迄無成效又以銀鉛各礦工本太巨集資非易置爲緩圖奴才曾於上年九月間奏報試辦金礦期滿未能暢旺情形欽奉諭旨仍著督飭承辦各員招集殷商多籌經費另定妥善辦法務期成效克臻將金銀煤鐵各礦逐漸推廣不得畏難苟安等因當經欽遵行知承辦各員妥議章程至今無進一善策者想見辦礦不獨集資爲難卽得人亦難今貴鐸等集資二十萬金呈請試辦銀鉛各礦俟得手後漸事擴充亦是先難後易之意所議章程各條尙覺切實不事鋪張但能經理有人或不至於虛糜工本查貴鐸才長心細堅定有爲前年軍興奉旨發交奴才軍營差遣曾派充幫辦全營翼長代籌布置頗合機宜以之督理礦務斷不至一無展布有初鮮終合無仰懇天恩準調翰林院編修貴鐸來奉督辦東邊銀鉛礦務以廣利源惟事關奏調京員且核閱所議辦法尙未詳盡謹將遞到章程二十二條繕具淸單恭呈禦覽仍請旨飭下總理各國事務王大臣核議以昭鄭重除咨呈總理衙門督辦軍務處查核並咨戶部查照外所有調員招商集資開辦奉天東邊銀鉛礦務緣由理合恭折具奏伏乞皇上聖鑑訓示謹奏

擬開辦奉天東邊礦務章程

貴鐸

謹將酌擬開辦奉天東邊礦務章程二十二條恭呈鈞覽

一奉天東邊自光緒元二年間始分疆畫界地脈休養日久礦產暢旺現經履勘得岫巖州寬甸通化懷仁一州三縣產五金之礦者約十餘處均與啟運山風脈無關但若同時舉辦貲本較巨頭緒亦繁今擬先從寬懷屬境之小荒溝小湯石北弔幌子涼水泉子老營溝礦洞子夾道子大東溝等處試辦銀鉛兩項庶幾費省效速其餘自不難循序漸進

一寬懷屬境銀鉛礦產曾依土法鎔煉每鉛沙百斤出淨鉛十餘斤銀砂千斤出足色紋銀十五兩余均眼同礦師試驗系確有把握除報課及開鎔工本一切費用外約計尙可獲有贏餘

一開采設局現特招集商本二十萬兩分作二千股每股京市平松江銀百兩仿照各礦務局成章塡掣股單息折給商收執以憑交付官利贏餘其經管銀錢責任至重應由總辦商董協同股商公舉其人必須家道殷實素行公正設有虧短之處責令賠繳

一集股二十萬兩自合如數收足惟現擬先辦寬懷屬境銀鉛兩項只依土法開鎔先收四成之一辦理較爲妥實如礦產過旺相度機宜或須添購洋鑪需本甚巨卽行登報通知預定收足日期另換收足股倘逐漸推廣尙須添本先盡舊股加增如舊股不願加時另招新股補碼

一寬通懷岫四屬礦山甚多現只就寬懷屬境之小荒溝等八處入手俟有成效其餘卽行次第開辦但人情趨利恐有黠徒或稱自備資本或另集商股前來分采則創辦者爲其難繼起者享其成應請先行立案所有寬通懷岫屬境礦山凡與啟運山風脈無關者統歸一手經理庶免掣肘而息爭端

一招集商股先須髮給股單息折至局中諸事宜有應移會地方者有須隨時稟報者應請刊發奉天礦務總局關防一顆以資信守而昭愼重

一招商開采與官廠不同一切局中事宜統照商情辦理凡邀請商董及司事友人𨿽原系候補候選人員槪不得立作委員名目以昭畫一

一承辦礦務首貴得人查各礦局章程凡股商資本在一萬兩至五千以上者準酌薦一友入局任事倘所薦非人致有貽誤侵欺各等獘一面由總辦撤退一面知照原人另薦妥人前來接辦如有虧短挪移責令原人賠補

一入股之人務將姓名籍貫詳細開列或非中國籍貫托名附入及暗將股票轉售外國人者一經查出立將股本銀繳送入官另招新股並由局移行地方官請提售股之人追還洋商本銀以免轇轕別生枝節

一開礦夫匠人等專用本地有家業之人俾附近貧民藉得自食其力且免易聚難散之虞並取其連環的保方準入廠工作工食從厚而約束從嚴免其滋事仍請地方文武營汛隨時彈壓照料如有因開山鑿石挖洞取砂等事致遭危險或至殞命者各安天命除由局酌給賞報官驗明立案外其親族不得藉端訛索

一股本銀收齊後擇殷實錢莊票號分存生息開辦礦務一切應行需用之處隨時提用

一股本銀系開采需用在股者不得移作別用或因有事故只準將股票轉售不得抽回其轉售之先須持票赴局掛號以杜影射而重礦本

一開辦之始必須廣爲招徠現擬總局之外於京師奉天上海立分局三處曰京局瀋局滬局以期呼應靈通至交銀售票以及支付官利贏餘等事均可就近辦理

一設局開辦務求節省所有局中公用及辦事司事書算等自不能不開支辛俸至總辦薪水則議俟開廠後諸事就緒再行開支以重公本

一集股開采自應依照各礦局章程盈虧一聽諸商其稅則釐金仰懇查照奏咨專章援案辦理以重帑項

一出入銀錢最關緊要每日立有流水簿每月立有月結簿每年立有總結簿由總辦商董協同司事公同核算年淸年款登載申報俾大眾咸知平時賬簿凡附股之人均得入局查閱以示大公

一各商股本官利各礦局章程有以交銀日按年一分起息者有以見紅後按月一分起息二者均未得其平今仿照磁州礦局新章擬以交銀之日起年終核算莊利共得若干登明申報於次年正月按股分支俟一切辦理裕如常年一分起息不計閏按月支付以昭平允

一各商股單息折如有遺失須邀公正殷實之人作保報明單號商名由局查核外仍由該商將因何被失及單折名號登載各新報作爲廢紙俾人人皆知兩月後無人過問方準補給此後倘有葛藤俱惟該保人是問與本局無涉

一商董執事各友薪資應由總辦酌核定數登明冊簿按月開支分文不準預支挪移除局中房租飯食油燭筆墨紙張各項開銷公賬外其餘槪不得濫行支取

一結賬分紅應先明定章程玆擬按年淸結一次以十二月爲期除完稅課及局中公費薪水外所有盈餘以十成核算八成作爲股商溢利按股均分其二成作爲紅股論功分派以示鼓舞

一開辦基始同人備極艱辛辦成之後或因他故或年老不再入局除薪水開除外所有酬勞應酌給十五年以昭獎勵

一到山開采應購地設棧及雇覓人夫曁收放運銷運解各事宜統俟開辦後酌核情形再當續議刊刻俾供眾覽

以上所擬各條不過僅陳大槪已蒙總署議奏奉旨準行其詳細章程仍當參酌各礦局新章兼采輿論核擬詳定務期悉臻妥善一俟軍憲批準立案再行續刊

四川礦務章程一擬籌股本銀三十萬兩官集十五萬兩商集十五萬兩先行試辦俟有利益擬酌提添設鎔化廠以暢務而廣利源其餘官商按股分占

一官本十五萬兩作一千五百股商本十五萬兩亦作一千五百股收九七川平紋銀一百兩股滿不復再收

一商股未集以前由官先籌銀六萬兩交總師購定機器給付頭批價銀等用其餘二三批俟商股集成卽由商交總辦按期給付以省周折

一務總局設在成都一面招集川中商股再於上海設一分局招集外省華商惟奉制憲諭不收洋商股本蓋集股無多不須借重外人自失利權如有私集洋股冒充華股者查出勒令自行如數賠償不得抽動已入之股並另議重罰

一每股本銀一百兩按年官息六兩給股票一紙息折一扣自交銀之日起算在滬赴分局在川赴總局憑折支取無論本人來否止認折不認人倘股中有遺失票折等事須先報局存案限兩个月查實再行另給票折遺失者作爲廢紙

一股中有占本銀三萬兩以上者準其派人到局查帳惟往來夫馬無論官商均系自備局中槪不開支辦公者不在此例

一自入股後務衰旺不能預知如在五年期內各股不得抽本倘因別故止準招人接替更換股票息折萬一虧折官商均攤如五年內獲有利益卽行稟請奏咨立案定爲永遠官商合辦

一開辦之初應自招股購機之日起無論盈虧所費工本均系官商攤占以昭平允

一將來獲有利益除局中薪工費用外畱二成以爲推辦別殷本其餘八成作十份均分以一份繳餉一份作總師紅股一份作局內辦事人花紅此外七份官商按股分派

一局內辦事總宜人少費省加意核實擬由官委督辦一人由商薦官委督辦一人提調一人以總師充當此外駐廠委員一人司賬一人司櫃一人官商各派一人總監工一人師自擇倘有別項情獘均惟薦委人是問如不入局辦事無論官商不準虛領幹修

一辦事各有專司始能嚴責成而杜諉卸局中一切公事應由督辦總辦和衷稟由制憲核奪督辦有他事暫以總辦兼之總辦有他事亦暫以督辦兼之每日均照常辦事庶免公至開探苗傾化定界雇匠購機各事則總師主之如場窵遠不及回局商辦則先行徑稟制憲隨申總局存案收發銀錢則司櫃主之出入登記則司賬主之每月一小結每年一大結呈由總局查核鈔示股友功則同賞過則同罰倘有知情自白者從優獎勵其餘司事應用幾人臨時酌派

一擬購挖洞起重提水破石鎔化硫黃鐵金各機器並鑪先行開辦寧遠麻哈紫谷土扁各若辦有成效或別處探出新應再隨時稟請照章推廣

一總局內購備中西各國之學地學化學算學一切有益務諸書及各國有名質與各項關涉務檔案均成局中以爲參考之助

一轉運必先修路應如何辦法俟踏勘後再行稟奪興工

一擬修建電綫以通文報自成都至寧遠由官獨辦自寧遠至廠由局辦

一天下之不同苗綫有旺有弱有長有短有闊有窄成色有髙有低故開辦之工程有難有易本力亦有多有寡如本局有辦不到之準土民集股稟由總局給示開辦攺爲某某商局以示區別然必須總師到該場勘過畫淸綫路界限妥定章程不與總局違礙始準開辦若於界限外霸占地或有礙本局所開之與附近土民先行開成之均應一律禁止

一總局願與商局合股與否由總局隨時酌奪倘經合股則商局所得利益按照各股一律均分至應如何繳餉由制憲定章抽收

一商局開采後或三个月內所辦工程不及兩个月或開見水石人力不能施以至停工便顯系本力不足應卽稟由總局察看如果場尙有可采卽準退歸總局招股接辦如無可采卽行封禁不得久據零挖借口阻撓

一商局內官應派委員一人在局稽查彈壓薪費槪由該局酌送如有違礙爭論情獘由委員理斷倘委員剖不公或有苛派等事準到總局自理

一有地未經本局踏勘新尋苗綫帶來報者本局覆勘後化煉果佳來報之人無論是否卽系該山主土司均由局酌給勞費再由總師勘定綫界繪圖存局如本局不及開辦有商願請承辦者所有本局踏勘挖探各費由承辦之人繳還如來報之人自願承辦先請師踏勘則夫馬由原報之人供給

一議在場適中之地由本局添設機器鎔化廠一所收買商局承辦五金之倘商不願賣許送苗到廠鎔化每百觔收費若干臨時酌定商局不得私行設壚用土法鎔化違者議罰緣土法鎔化不精諸多拋棄民間又無力自辦機器故官設總鎔化廠所以便民而利用也日後務推行漸遠或不及運苗到廠本局應立分廠就近收鎔如一方相近之不足供分廠鎔化當由本局別設小機煉成髙色再運總化廠加法提淨所用工費若干槪由該抽回至川外不屬之地送苗到局試煉應加倍抽費

一議設制煉彊水炸藥局一所以供取用不必專向外洋購運多費物力

一總師承辦以五年爲期期滿有效去畱自便若意辭去許薦賢自代所有修金若干由局稟請制憲酌奪惟所得之紅股一份仍歸開辦之總師名下

一本局事繁應由總師招熟手務之員幫同辦理日後務推廣亦準添延師襄助

一請援照漠河章程局內出力人員準照異常勞績三年從優保獎緣川省產皆在彜境層巒巘雨多晴少各員工日夜從事於蠻瘴雨之鄕實爲非常艱苦若非丰薪優獎殊不足以示鼓勵

一丁勤惰不一須勒以兵法庶不致妄滋事端擬十丁一長十長一監工丁之勤惰責之長長之勤惰責之監工而均以總監工轄之果有加倍奮力之人由總監工隨時稟請犒賞惰則撻之甚則送官懲之

一設立官醫局購備藥料如有意外失足傷斃等事傷則由官醫調治病亦如之斃則給棺木外酌卹錢若干

一地偏遠且利之所在難保無意外之虞請派勇丁駐場並配給軍火以資保護

一此次所擬章程不過僅陳大倘有詳細未周之處當由局隨時稟請變通辦理

湖南礦務總局章程爲出示曉諭事照得本總局奉撫部院奏委辦理礦務現經刊訂章程愼選礦地次第開采惟辦法有一定不易之規亦有隨時變通之處除俟體察情形再行酌妥外合行摘錄大要曉諭通屬各府州縣商民人等俾得周知以期疏利源而裕國課切切特諭

計開

總局章程摘要五條

一辦法由官督辦不招商股者曰官辦招商入股者曰官商合辦由商請辦官不入股者曰官督商辦官辦官商合辦者由總局委員經理官督商辦者由商人自行經理惟分別給收砂護照或派員抽收砂稅鑪稅

一礦質無論何種礦質擬請開采者均須先行呈報總局察驗有非民開所能開采者如硝磺安的摩尼別斯末斯臬客爾金砂等類歸官辦外其餘或應歸官辦應歸官商合辦應歸官督商辦均由總局隨時相地斟酌批示照行

一轉運銷售緝私所有官辦官商合辦及官收各種礦砂須運出銷售者由該礦局員分別運解各轉運局或省城堆棧收存仍由總局督理銷售凡各局中辦公人及商民人等均不得私運私銷由撫憲通札各釐局委員嚴行緝訪一經查出將運賣之砂槪行折價給賞若局中辦公人等有串通知情等獘必再行分別嚴辦

一抽稅免釐官辦官商合辦官督商辦各礦均應抽稅惟創辦之初未能暢旺應暫免其抽收一俟稍有成效卽行酌定稅則由撫憲匯案咨部將來各礦業經抽稅者所有釐金槪行豁免

一提紅所開各礦凡屬官辦官商合辦者每年除提稅提息提經費外所有贏餘應俟試辦一年後由總局於年終匯數核算酌提紅成若干分別攤勻以爲各該地方善舉及各轉運局各分局廠紳員司人等與該地方出賣出租開窿依脈指定十里三里內業主獎資至各礦地方官營汛各員亦由總局於此項內酌派津貼稟請撫憲裁奪施行官督商辦者由商人自行經理不在此例

官辦章程摘要三條

一礦地由總局派員與礦師登山查勘如礦質果旺墳墓在禁步外田地廬舍又皆無妨礙所有妨礙之墳墓田廬民人自願遷攺拆毀賣出者除田地照時價優給外墳則量予遷費廬舍則量予修造之費臨時酌辦再行開辦該山除官地不論外若系民人私業照原契價從優契買入官礦地之外或有占據之處或有妨礙地方亦量予優價酌買入官抑或業主自願出租亦可分別酌給租價按年計算再由礦師體量遇有大礦用機器開采者仿開平例依脈十里內無論何人之業均不得另開窿口其小礦用人力開采者依脈三里內無論何人之業均不得另開窿口均要指定一窿起算計裏不得遊移以圖多占地段

一礦鑪現擬於省會擇地設立洋鑪專煉所采所收之銀銅安的摩尼別斯末斯臬客爾等砂其煤礦石硝之類可以就各處提煉者於該礦扼要地方另立鑪局所有一切應辦事件卽責成該礦委員經理

一嚴束丁勇援照滇南開平礦務例凡局廠準設枷笞兩項刑具鑪局轉運局收砂局不在此例遇礦丁局勇有不法之事或在外滋擾由委員督查審訊量予枷笞如所犯過重及地方痞棍入廠滋擾者仍移送地方官究懲其有須調防營分駐彈壓者隨時酌量稟請

官商合辦章程摘要十一條

一礦地

一礦鑪

一嚴束丁勇以上三條與官辦章程同

一經費由該礦委員於所集官商股本內盡數支用不得另行領

一股分由礦師查勘礦之大小須集股本若干以定股分多少每股定收省平足紋銀五十兩有由官指某礦招股者有由商集股請開某礦者均分作十成官三商七官四商六或官商各半臨時再行酌定如本礦日後或以擴充工程或因一時虧折須加增股本盡先有之股按股酌派如均不願增加或有增加而仍不足再行另招別人

一招股凡指礦招股之處由總局酌定股數後或就近準各商民赴局入股發給實收或由總局擇該礦地方公正富紳發交實收令其招集並飭該地方官出示曉諭商民以杜假冒其未經出示曉諭之處遇有不法之徒招搖撞騙準商民拿獲稟究

一塡給實收凡入股者將銀繳足後卽發給局印實收一紙注明本人姓名籍貫曁某縣某礦股數若干繳銀若干經收某所經手某人一俟招足後由總局調查實收存根一律按開辦年月塡寫股票起息準各商民隨時向經收股銀處換票

一股票每股給票一紙票內注明某山某礦曁本人姓名籍貫與實收同其股銀不論多少有無夥伴集總局袛認票上一人若本人身故或將股票轉售別人準赴局呈明更換惟不得抽回所入股銀並以別國人頂替

一股息每年年終將本礦出入總結一次官商股本均按數提息八釐商股由總局發給印折以憑向某處折內再行注明支取

一派股商入局辦事凡由官指某礦招股由商集股請辦某礦一俟股銀全數匯齊後應盡股份多者出名保薦一家資殷實品行端方之人出具切結聽候總局酌量札委辦事並準薦用司事數人以昭公允

一贏虧均攤該礦除提經費及提稅提息提紅外所有贏餘若干官商照股勻攤若有虧折亦一律派認

官督商辦章程摘要四條

一礦地商民采得可開之礦由本人覓保徑稟總局或由本人稟明地方官轉詳總局由局訪察其人果系殷實老成乃派員前往登山查勘果於附近墳墓在禁步外田地廬舍又無妨礙方準開采該山系民人私業任本人與業主租買若系官地或歸官商合辦或另抽地稅臨時酌辦

一局帖商民稟請開辦經總局核準之後卽由該商赴局呈請發給局帖以爲信據無論何礦惟尋常煤礦不在此例及礦之大小每帖一張繳費銀一百兩整

一領帖請委員之礦凡銀銅鉛礦商本充足能自開鑪提煉者自領帖後準其設立土鑪惟開辦之初暫停抽稅一俟砂旺開鑪後由總局派員駐廠錫鐵等礦不在此例遵撫憲酌定稅則抽收砂稅鑪稅其委員司事人等薪水及勇工食局用雜費每月至多以銀百兩爲度均由該礦按月提發此外毫無浪費

一領帖不請委員之礦凡銀銅鉛礦商力僅能開采礦砂者先由該商攜帶礦質來總局化驗再行呈請開采繳費領帖自領帖後卽由總局更番發給收砂護照仰該商礦將所采之砂分起運解省城照時價運腳公平收買並於價內扣收砂稅其砂該商不得攙和壞質自塞銷路並不得私行運賣致幹查究或以運解省城爲不便請於附近官辦官商合辦各委員照時價收買者臨時再行核奪

商民已開各礦分別辦理章程三條

一銀銅鉛等礦於未奏辦礦務以前已經商民領帖開采由州縣抽收砂稅鑪稅者自此次刊定章程之後均須將帖赴總局驗明無庸繳費以便札飭地方官攺由總局收稅方準照常開辦其未經領帖之礦應卽前赴總局呈請局帖繳領費銀一百兩其砂不能自行提煉準照前領帖不請委員條內辦理其已設鑪提煉者仍應令備委員經費呈請總局派員抽收砂稅鑪稅違者查出重究

一錫鐵朱砂水銀雄黃各礦已經商民領帖開采由州縣抽收砂稅鑪稅者辦法如前其未經領帖者應卽赴總局報明呈請局帖繳費銀一百兩並由總局相地立法抽稅方準照常辦理至所采之砂由該商自行運銷官不收買

一尋常煤礦向經商民開采於墳墓實無妨礙準其照常辦理無庸報官領帖惟用機器開挖及設洋鑪指煉焦炭而言則須呈明總局核準給帖派員收稅方能興辦

查勘萍鄕煤礦情形條陳

惲積勛

玆將帶同礦師勘明江西萍鄕縣煤礦情形分晰開列於左恭呈鈞鑑

計開

一萍鄕煤苗發源共有兩處一在縣治西北之陽岐山一在縣治東南之武功山陽岐以北至上栗市一帶所產之煤可煉焦者十居三四土人現於爛泥湖觀音巖蕉源等處初次開挖故暫時難期暢旺若能加以擴充再開河下裏竹篙林各窿每年共可得油煤兩三萬噸該處距城八十餘里離湖南瀏陽縣境二十里取煤工作之人半系湘民且該處一日不能往返商之顧令及紳董均謂未便偕同洋礦師前去查勘故僅飭礦戶將各窿煤樣送局化驗以昭愼重至陽岐山以西之蕉源庵庵坡裏仙巖石搾窩花坑坡等處曾經前采辦委員歐陽柄榮據化學生試驗燐磺較重合煉焦者甚少此陽岐發源西北兩路之實在情形也至武功山發源一帶延百餘里自髙坑經龍家紫家小坑裏天滋山雙凹五坡下至義下止爲東路由小金山經張公塘巖嘴寨錫坑風車凹壩善之坵田五公頂至安源止爲南路總計大小煤窿五十九座每年約出油煤十餘萬噸其中灰輕能煉焦者十居八九最佳者可與開平焦炭相伯仲此武功發源兩路煤礦之實在情形也

一萍鄕產煤向有兩種一曰白煤供民間薪爨之用每年約出二十萬噸一曰油煤可煉焦炭每年約出十餘萬噸

一煤苗之厚薄東西各異東苗第一層曰小板又名隔壁厚一尺二層曰大板厚一尺五寸三層曰大厚四尺五寸四層曰硬子厚一尺五寸五層曰白花厚四尺南苗第一層曰老厚一尺五寸二層曰裂皮厚二尺五寸三層曰大厚五尺四層曰大底板厚三尺五層曰小底板厚二尺總查東南各窿取至二百餘丈僅及第三層大者約五分之二而深挖至第五層白花者僅龍家之升福井一處

一訪問萍邑開煤老戶云萍煤有深至十五層者每開至二三層或遇水廢棄且至第六層下石壁有厚至一兩丈者人力難施如能用機器鑿開石壁則煤又可層出不窮矣

一萍俗一山產煤租買者每多至十餘業戶零星開挖因之向無大井彼此隧道相遇便起爭端動至因訟停工卽如現在三家衝之多福井與沙子界之平井構訟停挖故煤窿𨿽夥而出煤無多

一東南一帶有水廢窿統計大小四十八座產煤最稱上品每因開至二百餘丈至第三層煤見水停挖深爲可惜如能將吸水機器戽去積水每月約可出油煤七八千噸

一萍邑煤窿在山腰者爲斜井在山麓者爲橫井並無直下井口起重機器一無所用聞之礦師云窿內宜用小鐵軌運煤較之人力爲易

一萍煤煉焦頗爲得法推原出焦不多之故皆因鑪座太少此次下鄕逐一查勘大磚鑪已成者計共二十四座每月統計出焦七八百噸外尙有土造八卦鑪二十餘座所出焦炭較磚鑪爲遜如欲焦炭多出必須飭各井戶將土鑪廢棄多造磚鑪如有資本匱乏無力攺造者由該承辦總商借給資本並飭各立合同此後攺造磚鑪所出之焦槪歸鐵廠收用不準私售他處如此舉辦每月可得煉成焦炭五六千噸來源旣裕自能暢旺而不竭

一萍煤盡敷鐵廠之用惟采辦轉運二者貴得其時然後無虞缺乏管見以爲宜大集商股先於秋冬農力閒暇之時廣爲采取儲積煉焦待春夏河水漲時分批陸續轉運到鄂交鐵廠收用免致臨渴掘井緩不濟急

一萍邑煤質最佳運到鄂省均變劣煤皆由船戶沿途攙假故至鐵廠交卸半皆泥土不如將油煤停止采辦全數就萍煉成焦炭運至鄂省旣杜船戶攙假又免鐵廠冶煉誠一舉而兩得也

一自江省溯江而上行一百九十里入袁河至袁州府城計共水程六百二十里沿途淺灘九十餘處水壩八十餘處最深處約三四尺最淺處約三四寸不等由府城一百二十里至萍鄕縣屬之蘆溪𨿽有小河可通舟楫惟河身淺窄且地勢髙如建瓴灘壩又多三日不雨則水涸舟行膠滯該處至縣治仍有旱道五十里故此次住萍卽由府起旱計程一百四十里自髙岡鋪以往或山路險或田塍曲狹以水道而論運煤重載不能銜尾而下以旱道而論收買民間田塍修築鐵道計費不資卽掛綫路亦難安設不如仍由湘潭過載取道湘河運鄂爲妥

一萍習向狃於形家之說居民墳墓有與煤窿相距數里之遙者如往開挖新井鄕人多方霸阻甚至激成械卽如官山水口一山向稱萍邑風水所關至今𨿽大開挖煤利源而官山仍然封禁此外封禁者亦復不少數百年相習成風難以破除成見果能吸水重開廢井則煤不可勝用矣

一萍煤向用土法開采稍深遇水無法去之卽將舊窿廢棄另開他井業戶工人終年勞瘁用力甚苦而所得無多誠不若仿照西法用機器開采之爲便捷到萍後已將此意爲四鄕紳董及井戶人等再三曉諭該紳董深以爲便惟業戶俱非殷實需用吸水機器無力購買意欲向官借用而又不願洋匠襄助此誠鄕愚狃於習俗之見也

一煤由萍鄕東門下河走長潭至湘潭計水程二百九十里其間𨿽灘灞較多於袁河而此河之水發源陽岐山源流頗暢經冬亦水深二三尺用小船轉運似無窒礙

一萍邑各處所產煤炭飭各窿戶采樣送局由洋礦師用竹筒分裝標明字號帶回漢廠再行化驗灰之輕重分別炭之等差以便去取

一萍鄕西路之湘東至醴陵湘潭一帶居民皆染楚習彊悍異常且駁煤船戶盡屬楚產屢接洋礦師函欲往查勘河道熟商顧令再三籌酌以爲來去均需時日沿途恐遭意外之虞﹝具﹞﹝且﹞函力阻並煩翻譯面將各情詳述故未前往

論中國煤礦

英人闕名附

中國湖南省新設礦務局開采金銀銻鉍金臯各礦但此省礦產之富以煤爲最其餘各礦𨿽有難卜美利煤礦已準商人開采仍歸官查核而西人之意不以歸官查核爲宜礦務局現準人報名注冊開采查湖南產煤之地自醴陵通至湘潭縱橫二萬一千方英里可以開采獲利者約居其半所產之煤分爲二種一稱遼江煤一稱湘江煤遼江煤質潔淨惟華人采法不精遺棄甚多祗是采其礦面之煤礦穴深處從未試取煤價粗者每噸值銀一兩碎者每噸一兩六錢俱交到船由揚子江經雍興而至漢口水道約四百三十英里船費每墩不過一兩五錢由此計之上品之遼煤運至漢口每墩承本銀不過三兩一錢途中另有擔工之費每墩二百五十文現下該處所產之煤多運至漢口而銷間有運至九江與南京者長江運費甚廉若多開煤井則可以運至上海餘外別無石煤礦地與上海水道相接而不遠者此處之煤旣淨且丰附近又有鐵礦頗多若得朝廷相助而鼓勵之誠有無窮之利也湖南省除湘江之外尙有辰州府沅州府並其西便一帶皆有各種礦苗但采出不多又河南省近黃河之南岸有極大煤田在於魯山與睢州華人在此采煤祗擇其易者采之此煤田亦與極好之鐵礦附近再上北方則以河南府之煤田爲佳所產石煤極盛𨿽有億兆人用之而不竭太行山更有石煤礦其煤堅實光潔可與山西東境之煤相比此處開采之礦穴恆有百餘處而所棄之礦竟有三四倍之多其煤之厚約在三尺與三十尺之間煤井之深約在一百二十尺至四百尺之間華人采法架竹墻用攪盤以八人之力而攪之每次起煤於籮內共重十三擔由此可見其法之笨重若以汽力開采以火車載運則可運至天津發沽比唐山礦產之煤更相宜也太原之西以此處煤礦爲關鍵山西之煤地約一萬四千方裏在於省之東南髙於海面二三千英尺其煤地共爲一幅無間斷曾有人估計此處礦山至少有煤六溝三穰墩卽六千三百萬萬墩以天下之人照現在所用之數而用之足用二千年而未盡查此地之煤最薄亦有十五尺至二十尺厚者則有三十尺照此推算則上文之估計殊非謬論且其東首之煤礦常有極美鐵礦相連天下煤礦已爲人所知者未有及此也自平原築鐵道通至此處煤地𨿽屬難事後日必不能免若有鐵路相通其利更溥此處碎煤價值每百斤不過十文每墩約值英銀六篇士半其賤可謂極矣且其地離太原不遠而太原又爲眾庶之地可以築鐵路而交通二十二行省又有河道通至大洋且此處民俗勤儉工價尢廉通舉中國之煤地而計足有四十萬方英里欲知此數能有何作用可舉英國之煤地而比之英國工務之興爲天下冠者多賴煤力乃英國所有之煤地總共不過一萬二千方英里僅居中國煤地三十二分之一其相去有若天淵如用之有法則其用已屬不窮蓋最妙者各處煤礦均與鐵礦附近也前有西人列蚩拖蕃男爵曾徧遊中國而歸稱說中國之煤礦山若均設鐵路而達太原則天下工商之務可因之而一變此說未必無因其它各處更有小煤礦山卽如南京與鎭江鄰近均亦有之但有難於遷運除供用於本土外別無所用今通國之煤礦其得西人並西法而資助者獨有開平煤礦一處其餘不異於石田也

上李伯相論漠河開礦事宜稟

馬建忠

漠河各處金廠逼近俄疆出產旺盛久爲外人覬覦自應迅圖舉辦原奏所稱招募商人醵股約帶礦化各工攜帶機器前往承辦等語籌辦之法與中外各礦局相同惟該金廠地距江省二千數百餘里在愛琿上流又數百里輪舟所不能達開礦機器類多粗笨重大搬運維艱費用尢巨比年滬市蕭條殷實之商半遭折閱且惕於數年前股分之虧語以招股醵資百無一應就令展轉勸諭以利歆之亦恐徒曠歲時難以成巨款憲諭所謂集資非易得人尢難洵扼要之論也惟漠河各處金廠乃邊防最爲喫緊之區亦江省亟應籌辦之務嘗博考輿圖參以聞見竊謂宜仿古屯田之法試辦謹以所見言之案漢以黃金爲幣上下通行而開采之法書缺有間近數十年宇下五大洲所用旣廣所產益旺俄國烏拉山東悉畢爾部之采金始於嘉慶十八年美國嘉邦舊金山之采金始於道光二十八年英國南洋屬地新金山之采始於咸豐元年以上三處初采時一處所獲之金有歲值銀六千餘萬者近已少閷而五洲各國現在各處歲入猶統值銀一萬四千數百萬俄美英所產實居三分之二采取之法以淘金爲宜舊金山之沙長千三百餘里寬一百餘里金之在山凝於砂石分支交互都成脈理山水沖激挾之下趨石塊重而沈下中壅爲沙上浮爲泥層層有金惟最下者結最厚人持鏟一斧一畚一鏟以取之斧以碎之畚以淘之豆金漉以水屑金甚微則滲以汞合而蒸之汞化而金凝已淘采之初人日所得值銀百兩故聞者集始年萬五千人其明年增至十萬人後人愈眾金沙亦瘠每沙一噸淘出之金少猶值銀二錢一人終日之獲可扯銀一兩其有竭津而淘者獲金𨿽饒而置機戽水非擁厚資集眾力不辦沙旣瘠而淘者稀遂議從沙傍髙山探脈開硐鳩公司以采之凡開山探鑿石搏沙磨淘洗合汞烹煉用機器數十座用工役數百名費殊不資又礦石每噸約可得金值銀六七兩方不虧工本迥不如淘金者日獲𨿽微猶可自給故舊金山開山之七十九公司少贏多絀英之新金山俄之悉畢爾采山者鮮淘水者眾蓋鑑乎此也至其辦法��舊金山居者稀少至自他國者皆聽往淘采不爲限制旣流寓日眾始人限十五丈不得占人現采之地采畢往他處亦如之每處停采不得過五日若開山礦人限三百丈始得礦者倍之集公司者各以應得之數予之每處停采不得過一月有逾限聽他人接采之所得之金官不收買聽入市自爲交易立法簡人人樂趨又地气溫和種植蕃蕪流水不冰淘金者終歲不輟且耕且牧招集日眾英之新金山其法仝其地气又仝兩處並收耕牧之利今且十倍於淘金焉至於俄之烏拉山東地居極北冰雪沍寒五穀不生金沙𨿽旺而無水可淘往者蓋少遂以罪人往役人限數十文每日所獲不準私相貿易由官給半值而畱其半以充經費近以鐵路接通始有集資開山畜水礦中備冬日之淘洗者由是所得滋丰自咸豐十年與我復位東界以什勒喀與額爾古納爲限康熙時索還之疋克薩尼布楚二城復入於俄地𨿽極邊苦寒顧饒金銀乃並發減死罪一等者往采如律比遂商賈集屯牧駢羅尼布楚城已爲重鎭今據成副都統所稱漠河阿爾罕奇幹之金廠在黑龍江南岸計對北岸疋克薩城

又查劉大臣所稱粗魯海圖系由俄語轉譯當卽蘇克特在額爾古納河西岸正對我東岸額爾徳尼陀羅蓋之卡倫黑龍江北岸與額爾古納河西岸旣入於俄其間尼布楚爲五金最旺之處適在額爾古納河西岸名之曰新蘇克特正對我東岸巴圖爾和朔之卡倫與呼倫貝爾城相距約數百里嘗詳考中外輿圖以求產金之沙自阿爾罕奇幹河迆西至黑龍江與額爾古納河交會界碑之處循而南下至蘇克特地有千餘里在內興安大嶺之麓與舊金山髙山之麓所有撒拉們約亞金兩河形勢相似興安嶺亦系沙石凝結又與舊金山之石相似金沙之富當不少讓於美額爾古納河西岸俄人采金已著成效東岸更近山眞脈能得多金似可操券惟揆其辦法約有數難該處地苦荒寒民殷實四月解凍九月結冰淘采有時樹藝無術由官辦則籌備巨款度支維艱招集流亡安插不易自夏䢐秋半載淘金或使之自食其力若天寒冰沍遊手安資非若新舊金山地方溫暖可牧可耕不致聚處滋擾其難一也由商辦則醵股遠來商情攜貳糜費甚大眾口呰開山則效有難期淘沙則散而無紀且購機器雇工匠往返多稽時日非若新舊金山負山濱海可無轉運之艱其難二也由官督民采則貧民瘠戶工本不敷荒壤窮邊控制難徧淘沙合汞豈能稽察入微非工役私肥卽吏胥中飽不能如俄之峻法嚴刑勒令工作收其半值以充公費其難三也伏讀皇朝文獻通考黑龍江四徼凡設卡倫六十有四各設兵守之重扃保障金湯萬今國家愼固封圻特簡大臣督辦東三省屯防操煉事宜邊務務均關緊要自雅克薩尼布楚二城復經俄人經營布置戍以重兵以俯瞰我邊陲我黑龍江省西北斗入於俄相距一水擊聲聞彼方開礦治兵眈眈虎視旣不比內外蒙古有肯忒亞爾泰二山爲屏南北八城有北天山及巴達克爲閾又其壤地相錯僅止一面尙可恃崇山峻嶺爲之鄂博以視玆地險易迥殊故西自喀什噶爾東至琿春毗連俄界約近二萬里而江省西北一隅與俄最爲逼近尢不可無名將重兵以戍守之擬請由東三省大憲相度舊設卡倫之所察勘金坑最旺之區遴委幹弁選募近邊耐寒之兵勇先撥三四營駐札其間督令淘金其有偸挖金坑者亦招入伍以兵法部署之人各予地數十丈不準私占互爭淘得之金聽其自市官若收買毋任抑折若慮金沙難於物色第於英美各國雇諳練頭三四名歲費不過五六千金或由山東平度州礦局李道挑取工頭數名咨送赴營畱充教習令其周覽指示導之淘洗試行數月得金果饒然後再增數營專員督率冰泮之日卽飭淘金以當口糧寒沍之時仍發坐餉以資操練如是歲可得金少亦數十萬且歲省兵餉六十餘萬其利便可約舉焉臨邊設戍建威銷萌以屯以淘役不再舉便一也醵股招商曠日持久移屯卒爲礦丁則朝令夕行立可舉辦不致展轉延誤事機便二也機器開礦成虧難知若淘金則一鏟一畚隨處可備無待籌費卽可開工便三也各直省浚河治道多役防營今令駐札該處之兵專事淘金不與他役夏秋就地淘采春冬仍歸伍防屯政礦工並行不悖便四也礦久禁閉偸挖必多彊敵覬覦匪徒句結肇貽患在在堪虞今招入伍以佐屯軍旣杜禍萌且資眾力便五也分地赴功人爭自奮以舊金山爲率人日得金一兩則淘采所入較坐餉爲優平居旣已飽騰臨事必能敵餼便六也計名授地悉準營制每日赴工六成爲率營弁哨長各任一分余夫羨率遞相替代眾募之法亦如之使伍符尺籍按冊可稽旣杜虛冒之獘且泯菀枯之便七也半年淘金省餉無算萬夫萃處貿易必繁部庫不勞於挽輸閭裏且資其生聚無采金之名而節養兵之費收實邊之利而靡遷民之勞便八也礦產旣富趨集愈眾更於其間平治道塗南至呼倫貝爾再東至齊齊哈爾使通達於腹地聯絡乎三省便九也總而論之不勞役不費財可固防可制敵內以戢匪徒之出入外以杜彊鄰之窺伺不數年間邊備益修軍儲益裕當務之急莫要於此自通商以來金銀之流出者眾以彼各國皆用金錢我則上下皆以銀爲市已失子母相權之道久受制於外人若我中國產金旣饒則金價必賤而貸之出入華商之貿易所裨益匪淺矣是否有當伏候訓示

中國滿洲金礦情形

闕名附

俄國大藏大臣屢刊東方商務財政等書頃又刊伯希的布氏撰滿洲志且添加地圖一張該書中系記述行客實驗之情形今摘錄其大要開列於下此章系倫惇中國報所記

一呼爾哈河按是河東北流會呼瑪爾河入黑龍江在今黑龍江省愛琿城西北按據伯務地尼公司記錄該河頗多金礦

二池察特喀河按是河東南流會阿瑪爾河入黑龍江今屬俄國阿穆爾省在阿瑪爾西北此地當阿爾古納石勒喀兩河之北實產金最多之地又阿穆爾譯卽黑龍江此一帶地方昔名多金現在此地金礦系千八百八十三年始開其地距俄不遠初時此地本屬寂寞無人之境及開礦之後已二三年沿河之處忽成一大墟落現在入口約萬餘有地方官司其政事又自行幣制其它有病院客棧戲場等惜在千八百八十六年爲中國兵馬所蹂躪之後漸形衰敝此處開礦采金之法未甚巧捷然產於阿穆爾地方之金尙有五百伯得一伯得當日本四貫三百六十目余此等金礦皆中國人經營其業

三大別拉雅河按是河西流會結雅河又南流會黑龍江處卽布拉郭威什臣斯克城俄屬阿穆爾省會城也沿該河支流有布拉郭威什臣斯克省省之附近有一金礦俄國有五百餘人欲開之而爲中國兵丁所驅逐

四寬城子地方按卽奉天府寬甸縣此礦系千八百九十四年爲富家所開產金約七十二伯得

五寧古塔地方中國人禁止人民在此地方開礦故設兵丁以守之

六綏分河畔此河畔有三坑最大者在萬鹿溝哈都意附近

七圖們江畔此江畔亦有三金礦

八松花江畔此江畔在百三十餘年前始興礦業現時礦人等各訂私約以從其事

九達窩給尼河未詳按今興京加年蟾驛東有支河東流入通水江然未有名此地今爲興京懷仁縣屬千八百八十九年該處地方官特準人民開礦於是礦人來集者數千人然北京朝廷不準遂停止千八百九十五年產金約六十伯得

十長白山此一帶山脈最多金礦行客見現開二礦或云該處金礦之利爲滿洲第一

十一遼東行客云於此地方有三金坑

論采金要法

英人闕名附

采金之法分三類其一資用少者所用淘金之器名曰槽仔以板爲之其底廣十二寸長三十寸有兩傍者其四邊髙者十寸近槽口處斜尖近槽臀處髙六寸槽頭有梁槽底有二小邊輪爲輪底有活置於井字木架架上放石壓之槽面有鐵板篩一个篩傍爲木近人之邊有柄槽內有舌用時槽底加紅毛一層以小木枋壓之槽舌亦加紅一層槽舌之形如梯闊端向上窄端近槽底淘金時置槽口向水搖槽者坐於槽仔之右一人掘金坭而鏟落篸內搖槽者以左手攬篸耳右手執篸臀倒坭於槽篩之上後乃左手扶篩柄右手執殼澆水淋於坭上左手搖動槽仔如此隨淋隨搖至坭淨而止每次搖坭兩鏟約重二十餘斤搖至百篸洗槽一次自朝至晚每人每日約搖坭九百篸至晚間埋槽則將此槽洗淨以水去坭砂鐵砂取其洗淨之金砂置白鐵盅又以水之極淨乃倒落鐵盆置於紅炭內幹水气轉於銅篸仔之上又以攝鐵攝去鐵砂其不能盡去者以口吹之則得淨金以戥權之而後置於皮囊若金稍細者則銅板一塊置於槽口銅板上食以水銀凡金被水出經銅板上者則被水銀食住有時銅板生銹則加淡硝鏹水數滴卽淨矣每晚刮埋銅板之金爲數亦不少有時金太細埋槽則將槽氈內所積金坭加水銀半斤同置於桶仔之則金盡爲水銀食住乃將水銀連金同以斜紋布隔之以手扭之發出水銀仍爲下次之用而所得金團置火內焙漧有時礦地離水稍遠則以大四方木盆一个接於槽口用人自遠處負水來搖槽時水自槽口流出接於盆盆分兩間其砂墜底其濁水匯流歸側間每桶仔坭俱以濁水淋至將淨乃加新水一殼淨之如此則九百桶仔坭用水不過千殼每殼一斤亦共重千斤耳探金之法以此爲最簡也

其二法礦地廣從髙處能引水流來乃以水代工將坭皮去後乃以三片板爲一槽長約一丈槽頭闊一尺二寸槽尾一尺深一尺乃以數十槽相接槽底內加各末格較準平水槽頭髙於槽尾約半寸放水流來以多爲妙凡有金坭倒入內則被水出其砂石而金砂則墜於板格之內積至數日起槽一次起槽之法以小水去砂坭所餘稍淨之金鐵砂仍如搖槽仔之法行之此法采金甚捷惟需本錢而又得水得地斯可矣其三法須有大水而又水頭髙至數丈礦地又廣則用水龍撞筆水龍以帆布爲之將槽平放於地下以撞筆射水於坭則坭變浮而爲水所由槽內流出槽內有板其格如前以收其金此法除搬石伐木而外無事爲勞所以最捷而又最逸惟工用稍大且以地勢水利相宜方可也此三法之外有傍法多端或以車仔運坭或以鐵錘碎石或要鋸板或要鉆木或要開鑪鋼鋤或要搭攪頭起水起石起坭或要開井口開龍孔或以火藥發石或以水機車水出外或以水機取水坭塞土巴以截水或作圳以引水或下水底以撈金坭或伐木爲艇或駕艇而過坑或乘桴而遷夥種種工夫旣勞且苦歷久始精所衣破所食粗所獲甚微礦山之內黃金價值十五換運來中國價值四十換彼世之奢侈者不諳財來之艱竟揮之如土良可慨也

論中國以金礦予英

英人闕名附

中國爲守舊之邦而忽有采金開礦之公司實屬聞夫中國礦產甲於天下乃封固不開懸爲厲禁使有用之物長埋於深山大澤中宜其困也西人屢欲振興中國自當開辦鐵路礦務並一切富彊之事柰華人守舊遂至一事無成三十年來各國良友舌敝唇焦咸相告誡乃華人以越俎故愈生疑忌自日本棒喝當頭始覺泰西政治之美邇因籌賠日斂手無策駐京英美欽使曾與之代謀善法但彼寧竭民脂斷不勞其心力於礦務商務農務工務之事是中朝之夢猶未大醒也今姑不具論而獨論金礦之事中朝準英公司開采金礦彼能得利多少今極難言聞該公司曾寄金磚至英國與印度一千八百九十五年共付出口金磚一十七萬零三百二十八安士查中國周年產金之數實不止此其民間或私藏或變爲玩器自非外人能計至於北華金礦務公司采金之人所稱中國每年出口金共重一百萬安士本報殊不能信一千八百九十五年中國付至英印二處之金一十七萬零三百二十八安士尙有八十三萬安士往於何處乎此采金人之言不實也嘗有西人遊歷中國而歸者謂有多處金產甚富若以新機器采之其利更溥彼所言者皆在北方並雲南四川山西各省以至黃河之北京都之南均以古法淘采不惜遺棄也揚子江之上游及西北一帶皆有產金北華金礦務公司豫在此開采該公司所探得礦苗皆自華民所遺棄之礦地而得者傾鑄頗佳若此礦苗所含者爲中數則不妨一試開采此公司未設以前金坑之上尙有粗粒金砂流落不計華民采金遺棄之外解往北京之粗金粒實屬不少皆產自此方官礦也華人常在此地以淘金謀生若以我英人開取不宜以淘金之法取之夫中國金礦之富實藏於白石采之實難今英人得中國采金之地共三萬方英里約合十萬華方裏現設一大公司招股本銀三十七萬五千鎊然其地屬蠶叢來往匪易最近之處約在北京之西北相距三百英里云

光緒十七年天下各國所﹝出﹞﹝以﹞金銀數表

國名金數銀數

歐洲

俄國一百十六萬七千零四十五兩四十四萬四千二百八十兩

徳國無六百十二萬七千八百兩此爲美國鑄錢局所核之數奧斯瑪加六萬七千七百零八兩一百六十七萬二千四百四十三兩瑪加外奧系一千八百九十年之數瑞典三千五百三十七兩十一萬七千六百零五兩

瑙威無十八萬二千一百三十兩

意大利四千五百六十五兩八十八萬六千七百九十三兩此爲一千八百八十八年之數西班牙無一百六十五萬五千七百八十九兩

土耳其二百二十二兩四萬二千五百三十四兩此爲一千八百八十六年之數法國六千四百三十兩二百二十八萬六千四百十一兩此爲一千八百九十年之數英國三千二百四十七兩二十九萬一千七百六十一兩

亞洲

日本二萬四千五百九十五兩此出口數一百三十九萬一千五百十六兩此爲官礦所出之數英之印度一萬二千零六百九十一兩無

髙麗三萬六千二百六十五兩無

北墨洲

美國一百六十萬零四千八百三十二兩五千八百三十四萬零七百四十兩

墨西哥四萬八千三百八十六兩四千零九十九萬九千七百七十兩

加那大屬英四萬四千七百五十二兩三十一萬四千九百七十三兩

中墨洲各國七千九百零九兩一百五十四萬七千一百五十四兩

南墨洲

阿根廷三千九百五十四兩四十七萬九千六百十四兩

可侖比亞十六萬七千九百五十二兩一百萬零零四千一百零九兩

玻利非亞三千二百四十七兩此出口數一千一百九十八萬一千二百十二兩

智利六萬九千五百零八兩二百二十七萬六千零二十七兩

巴西二萬一千一百八十七兩無

委內瑞辣四萬八千三百五十三兩無

歪阿那屬英八萬七千零六十二兩無

歪阿那屬荷二萬六千二百三十四兩無

歪阿那屬法四萬八千二百八十七兩無

祕魯三千六百三十四兩二百四十萬零七千三百六十兩

烏拉乖四千五百零一兩無

澳洲一帶一百五十一萬八千九百二十七兩一千萬零零零一千八百六十五兩

總共金六百零八萬七千八百九十二兩總共銀一萬萬四千四百四十五萬一千八百八十六兩

是表系得自美國鑄錢局載於光緒二十年列國歲計政要更有光緒十八年金銀數比附一表全譯未免篇幅太長故之惟是年金銀總數金有六百三十二萬七千五百五十六兩銀有一萬萬五千二百零九萬零三百零八兩亞洲金銀獨不及中國與西伯裏亞等處非無金銀也闕疑也奧與瑪加合而成國故如今稱瑪加卽凶牙利其人稱凶斯卽古之凶奴遺種

美國礦產考略

美人闕名附

去年美國自礦地中采出有用之物值銀七百五十一兆七十三萬二千七百八十二圓內有雜質之物值銀四百九十五兆七十四萬七千五百五十三圓其傾成之金類乃金銀銅鐵鉑汞鋅銻鋁鉛十種共值銀二百五十五兆九十八萬五千二百二十九圓查去年天下各國所產金銀銅鐵四種仍以我國爲最盛金一項值銀五十八兆六十六萬零六百三十七圓銀一項值銀三十七兆七十二萬五千一百七十八圓銅一傾值銀四十九兆七十二萬九千五百八十二圓仔鐵一項值銀十兆三十八萬一千八百四十三圓煤炭一項𨿽未及英國之多而去年所產共爲一百七十兆墩料一二年之後卽能與英國比今地球上無如我國礦務之盛尢可異者我國礦務方在新興而采礦法門無不精備此皆我國學校有以培育之也以下試論各種礦產來歷一爲鋁質爲一公司所制今創新機制之以尼厄架路大瀑布之水力運機則其價自廉成貨亦多可應無窮之用也二爲銻質去年所出𨿽比前略增然爲數尙微不過五百餘墩耳三爲銅去年所產比前爲最盛多至二十一萬二千零一墩其中大半運出外國四爲黃金以加利寬尼亞省及亞喇士架二處爲最且各處礦山皆講求新法故所產如是之多比前年增多十一兆余圓五爲鐵比前年有減仔鐵一項去年所產減八十二萬餘墩熟鐵與鋼亦減而鋼鐵之價亦均減直至今年價銀復昂也六爲鉛去年共產一十七萬四千七百九十二墩比前年增多一萬七千餘墩七爲鉑盡產於加利寬尼亞省多由傾淨金而得之八爲汞去年共產三萬三千一百八十鐵比前年減八百亦盡產於加利寬尼亞省九爲淨銀去年由本國礦中煉出五十六兆二十二萬二千三百二十二安士每安士合華權八錢三分比前年增多九兆八十九萬一千零八十七安士另由墨西哥及英屬哥林比亞省付來之礦石又煉得三十三兆零五萬三千五百五十五安士十爲鋅去年共產七萬七千六百三十七墩比前年減少四千二百餘墩若得銷路增廣則出產更盛近有人用之爲瓦背者若價值廉省想必通行也以上各項皆金類以下皆雜質並非金類一爲白礬去年減少四萬零二百墩皆由用此物之家少故亦減造也二爲石粉並石去年共產七萬餘墩值銀八十餘萬圓三爲硼砂比前年增多一百七十五萬一千六百五十八磅去年所產共值七十六萬餘圓四爲溴質去年共產二百四十九墩值銀一十四萬餘圓五爲塞門徳土卽紅毛泥去年共制成一百二十餘萬墩值銀六百餘萬圓六爲坭料用以制磚瓦磁器各物者值銀七十餘兆七爲煤炭去年共產一百八十七兆余墩比前年減少百分之一因運出外國者減少三兆余墩也八爲靑礬共產一萬零一百三十三墩九爲膽礬共產二萬一千六百零五墩值銀一百九十四萬九千圓十爲鉻之雜質盡爲加利寬尼亞省所產共得七百一十三墩值銀一百九十餘萬圓十一爲筆鉛共產八百餘墩值銀七萬二千餘圓十二爲鐵礦坭去年減少一百三十三萬八千餘墩與生鐵同十三爲石灰去年所產爲五百四十四萬餘墩約與前年無異十四爲鎂質礦坭共產二千零六十七墩十五爲錳質礦坭共產一十六萬五千餘墩值銀三十四萬餘圓十六爲明瓦又名千層紙值銀四萬五千餘圓此物猶未足用因制電之具恆用之十七爲地气此气能焚物美國有用以代煤薪者比前減少猶值銀十兆余圓十八爲鈣砩石共產四千餘墩值銀二萬四千餘圓十九爲土質顏料以鐵養爲最多共產五萬四千餘墩硍朱共產九十墩鉛粉共產九萬五千墩鋅粉一萬六千八百墩統計土質顏料共值不下十兆余圓二十爲火水油去年共產六十一兆三十九萬六千三百九十四桶比前年加增八百餘萬桶此油未曾制淨故袛值銀五十七兆圓二十一爲燐養五石共產八十六萬三千七百五十四墩值銀二百五十九萬餘圓二十二爲各種石約值銀二十萬圓二十三爲食鹽共產一千三百三十五兆四千七百五十三桶內有一千一百一十五萬餘桶取自海水其餘取自石鹽也二十四爲白砂石共產七十二萬餘墩爲制玻璃之用二十五爲粉板石共值銀二百七十二萬八千餘圓二十六爲梳打又名鈉養共制一十五萬八千九百七十五墩二十七爲各種大石片共值銀五百餘萬圓二十八爲硫磺共產二萬八千餘墩二十九爲石膏共產二十一萬餘墩另有別種不甚通行之物並價賤之物不暇詳列也

論東洋銷煤大局

日人井上干附

嘗視東洋各埠見其商府繁盛逐年增加極爲暢快如新加坡西貢香港上海等最有可觀故就其所見歸而語人曰歐洲學士屢言地球商業之中樞今也自歐洲而移於美洲又將西移於東方亞細亞之太平洋岸蓋信非架空之說矣夫香港新加坡之繁盛年甚一年船舶進口出口月多一月試舉昨年進出該二埠船舶及其噸數開列如下

香港進口

三萬六千九百八隻

七百八十二萬七千三百九十八噸香港出口

二萬六千八百五十三隻七百八十萬四千七百十五噸新加坡進口四千四百三十七隻

三百七十八萬三千九百五十一噸新加坡出口四千四百三十四隻

三百七十七萬八千八百二十一噸

由右表觀之新加坡之於香港比其船舶數則不過九分之一而比噸數則殆當二分之一是其故蓋在香港以北小船舶多以航行沿海爲事而在其西則多以開行遠洋爲事宜用大輪船故獨於噸數見其多也今以香港船舶噸數比之於我五港出進船舶殆當四倍之多豈不盛乎且不獨比之日本見其多也卽比諸英京倫惇及裏波浦兒亦出一頭地夫倫惇爲地球財富之中樞而裏波浦兒爲英國商業最盛之地然以昨年所進出該埠船舶噸數比之香港實輸約一百三萬噸而以倫惇比較亦實輸約七十七萬噸則香港之盛將遠駕其本國首郡也興旺如此故其重地日益昂貴至甚者方一尺之地價約百二十圓可以觀其一班矣東洋諸港均有日盛之勢但以香港新加坡上海爲最耳西人言曰凡欲卜市府之繁盛莫善於察其需用鐵煤多寡煤與鐵二者實測量商業髙低如何之機器也然則稽查三埠所輸進輸出之煤數亦爲至要矣今舉三埠所輸進之煤數譯錄於左

明治二十六年二十七年二十八年卽昨年新加坡三十三萬四千百三十六噸四十三萬八千七百三十七噸四十六萬八千百五噸香港五十萬千九百七十七噸五十七萬五千八十八噸六十一萬三千四百八十八噸上海三十九萬六百九十六噸四十一萬三千六百三噸五十六萬五千五百九十九噸

按右表觀之可知各埠日益繁盛矣然則何故能爲此盛乎曰其故蓋有二一爲日中戰役此一役至使歐美人注目於東洋局面也一爲銀幣賤落銀幣賤落則東洋使用銀幣之國卽如中國日本是貿易貨物輸出歐美金幣國者甚爲容易所以致此也然銷煤之量數年有增加𨿽則日益繁盛至導成其繁盛之故則有三端一曰軍艦增加蓋歐美諸國注目於東洋局面多派軍艦於東洋欲大伸其力於是在東洋埠頭諸艦不得不屢購煤於各地是其一端也二曰爲攺造船舶邇來構造船舶之術亦有更攺而新造之船多尙快疾故欲行船快疾用煤亦必多也是其二端也三曰制造之業興旺近年上海地方華洋人等頻興制造之業故需用煤亦加多也是其三端也抑在明治二十六年所輸進煤數三十九萬噸至二十八年爲五十六萬噸是豈非爲其工業興盛乎此等煤數不審自何地而至意者向各埠口輸進日本煤亦不少也今試舉之開列如左日煤輸進新加坡數日煤輸進香港數明治二十六年十一萬八千三百七十九噸四十萬三千二百二十七噸二十七年十九萬二千四百九噸四十六萬八千七百六十四噸二十八年十九萬四千五十七噸四十八萬六千百五十四噸

日本煤銷路將漸西及其於新加坡在明治二十五年僅見五萬噸而至二十八年實爲十九萬餘噸而試以日本煤質量比較外國煤查其異同凡外國煤不論其爲英國煤與澳洲煤或勃兒尼淤煤槪爲大塊而日本多小塊外國煤含小砂礫頗多此等諸煤觀外貌𨿽似無大差若破壞之則英煤獨帶黯淡銀色此色英煤所特有而購銷者最爲愛賞日本炭佳者多爲輪船用以髙島煤爲第一夕張煤亞焉金田煤又亞焉三池赤池空知鯰田等諸煤亦其次也髙島煤均勝於英煤而上市場爲甚少夕張煤輸出系近時之事然其質量佳良故贊賞滿市破壞視之銀色黯淡酷似英煤銷者亦愛用之而其價值亦比日本他煤貴約六七十仙金田煤亦爲輪船用殆與夕張煤聲價同焉要之日本煤比較外國價值頗廉故得好聲名於市上也然其最可憂者在煤商不自重而爲拍賣之類𨿽銷路日增固甚可喜然拍賣之獘將柰之何上海之地日本商人甚多僑寓故日本各種之煤亦知名焉至香港其地稍遠而日商較少故惟夕張空知三池髙島赤池唐津鯰田等諸煤獨著名耳至新加坡則夕張金田空知三池髙島大浦諸煤獨顯而其餘槪稱日本雜煤或門司雜煤是煤坑主不自謀輸出之計而任煤商輸出故質量不能一律隨波其佳好者而進粗惡之所致也且薄貲之徒不能作長久計而出於拍賣之舉是損煤價不也聞近時門司地方興一股分公司欲匡正此獘立志爲最髙若無此舉則日煤前程亦可憂慮也夫新加坡香港上海三埠所用煤質各有異同在新加坡所銷多是航行遠洋船舶所用故煤質以上等爲尙在香港多用中等上海多銷下等矣蓋上海之地多給制造又爲航行近海之用外煤能與日煤爭價者未必無諸種煤也現昨年英國伽裏夫煤輸進新加坡爲十五萬七千噸該埠銷英煤𨿽逐年減色英煤本供戰艦所銷故不復有減色也必矣香港昨年輸進英煤六萬二千九百二十二噸爲近年所稀見蓋於中日交戰之後英國爲貯煤之計於此也至上海則外國軍艦進口補載煤炭甚稀故輸進英煤亦寡昨年輸進僅六千五百十一噸則上海輸進英煤之前程可推而知耳又新加坡昨年輸進澳洲煤數爲四萬二千二百七十九噸比之明治二十五年所輸進殆不出其半澳洲最近新加坡猶且如此則其餘亦可知耳香港昨年輸進澳洲煤一萬千四百六噸於上海爲二萬九千八百三十四噸意此後自非日煤價值騰貴或澳洲煤坑減殺其采掘費資恐澳煤上東洋市場亦頗難矣又開平煤及漢口煤頗有起色昨年開平煤輸進上海數爲三萬三千三百三十五噸漢口無煤爲二萬四千六十六噸度日後更有起色蓋因其產地相近而價值亦廉賤之故也其價值同日本下等煤品𨿽有美煤及雞籠煤輸進其數甚少不足論也昨年香港輸進東京煤四萬千八百三十九噸比之前年減四萬八千噸矣市價之徒𨿽頻稱此煤謂日後必有起色然質量粗惡故值價從賤則非日煤之偶也可無論矣昨年新加坡輸進煤數僅八千五噸又輸進孟哥兒煤一萬八千七百七十四噸度於日後必無起色也此等諸煤之上市𨿽不足介意獨至拉夫安煤及色拉克煤二種則頗可念也拉夫安色拉克皆在勃兒坭淤島煤坑地名也沙坑每月產煤約三千噸拉坑每月產煤約六千噸日後增擴更可知矣夫此等煤價賤於日煤價約五十仙品質亦不甚劣則爲日煤勁敵可知也新加坡所輸進年年增多卽在明治二十六年爲一萬一千二百七十三噸二十七年爲二萬二千九百十七噸至二十八年卽昨年也爲四萬七千八百四十四噸要之英國與澳洲之煤兩種質量𨿽不精良而價值昂貴不能敵日煤也𨿽勃兒坭淤煤似可系念亦是局於一區之地耳日煤質量佳美價值亦不甚貴惟此特色足以壓抑諸種煤矣𨿽然煤坑事業不攺美善各處銷路不益增擴𨿽有良煤亦復何用爲煤坑主及爲煤商者亦宜深思審察矣

卷九工藝

日本工藝志序

黃遵憲

外史氏曰形而上者謂之道形而下者謂之器形而上者自上古以來逮於堯舜禹湯文武周公孔子其所發明者備矣形而下者則自三代以後歷漢魏晉唐宋金元明猶有所未備也余觀開辟之初所謂聖智不過制醫藥立宮室制衣服作器用此皆後世所斥爲工藝之事而古人以其開物成務尊爲聖人成周之制官有六職工與其一而歷世鐘鼎奉爲宗彜令子孫用古之人所以重工藝者如此後世士夫喜言空理視一切工藝爲卑卑無足道於是制器利用之事第歸於細民末匠之手士大夫不復身親而古人之實學荒矣今歐美諸國崇尙工藝專門之學布於寰區余嘗考求其術如望气察色結筋搦髓破腹取病極精至能則其藝資於民生窮察物性考究土宜滋榮敷華收獲十倍則其藝資於物產千鈞之連環之槍以守則固以戰則克則其藝資於兵事火輪之舟飛電之綫𨿽千萬里頃刻卽達則其藝資於國用伸縮長短大小方圓制器以機窮極便利則其藝資於日用舉一切光學气學化學力學咸以資工藝之用富國也以此彊兵也以此其重之也夫實有其可重者在也中國於工藝一事不屑講求所作器物不過依樣葫蘆沿襲舊式微獨不能勝古人卽漢唐之後若五代之紙墨宋之錦明之銅鑪責之今人亦不能爲所謂操刀引繩之輩第以供人之奴役人之鄙夷亦無足怪也𨿽然以古人極重之事坐令後世鄙夷之若此此豈非士大夫喜言空理不求實事之過乎今萬國工藝以互相師法日新月異變而愈上夫物窮則變變則通吾不得而變革者君臣也父子也夫婦也凡關於倫常綱紀者皆是也吾可得而變革者輪舟也鐵道也電信也凡可以務財訓農通商惠工者皆是也今之工藝顧可忽乎哉作工藝志

勸工彊國說

陳熾

今之因循守舊者深閉固拒動稱聖人誠不解聖人之對哀公其勸百工一章何以列於九經之內也子夏曰百工居肆以成其事君子學以致其道子曰工欲善其事必先利其器君子之居是邦也事其大夫之賢者友其士之仁者孟子曰大匠不爲拙工攺廢繩墨羿不爲拙射變其彀率聖賢立言諄諄以百工與士大夫相提並論知古人藝進乎道志凝於神學者進徳修業之心與工師制器尙象之意功分體用義判精麤本末稍殊源流則一此治國平天下之實功故曰勸百工則財用足也司馬孫子兵法亦恆以節制與械用並舉誥誡而丁寧之荀卿子之言兵曰械用不精是以卒予敵也古聖王治軍治國其視百工之重如此故古器流傳今日精堅渾朴度越人寰度所謂日省月試旣廩稱事所爲激揚而鼓舞之者必有躬親目之方而旣傳所頒如俸糈而決不如今日之夷諸賤隸𨿽臧獲亦得而呵責之也老子曰形而上者謂之道形而下者謂之器莊子揚波助焰遽欲裂冠毀冕剖斗折衡因周末文勝之餘激爲此說秦倡君權以愚黔首焚書坑儒而外銷鋒鑄鐻化作金人畏天下作爲堅甲利兵以與之敵也度其時百工亦歸禁錮故陳涉等皆徒手執梃並起而亡秦天下之無工可知矣漢興復師黃老以淸淨爲廢弛西京賦所艷稱工用髙曾之規矩夫工藝之事與學術同不進則退不良則楛斷無中立度周禮冬官一冊大學格致一篇亦亡於秦漢之時經傳語焉不詳有其理無其法而天下工師陋劣器用朽窳遷延頹廢以至於今遂將俯首降心終爲外人所制推原禍本則工政之不修工藝之失傳工匠之不能自給實階之厲也泰西諸國百年以前亦與中國等耳自法國王泰理曼立一例國中有能創一新法得一新理制一新器實有益於國計民生者準其進呈考驗得實則給以文據獎以金牌準其專利若干年不許他人仿效於是蔀屋窮檐之士日思夜作心摹手追倚此爲致富之媒成名之券一時才賢輩出法國之工藝遂冠歐洲英美徳奧諸國慕而效之法王拏波侖第一以梟桀之資倚其士卒選練器械精良遂以勝徳挫俄縱橫一世各國知其不敵故於勸工一事盡力整頓而歐洲之工藝驟興其時徳國有銅工克虜伯者戰後因事至法見沙場伏屍累累百萬皆徳人也旋拾一舊法之火繩槍泫然曰法人槍械精利無敵而我以此等窳鈍之器敵之哀哉血肉之軀輕試彈雨槍林之慘死者有知應亦同聲稱屈矣奮然詣法投效於廠主人主人喜其敏慧引以見拏波侖拏波侖深加禮遇命與廠主另出新意制一後門入子之槍百計精思迄不能就而拏波侖自俄敗還後爲英所擒流錮於三厄海島矣法國內亂浩然而歸感於轉蓬豁然大悟屢作屢毀十載始成於是入以後膛十子連珠疊發管內加來福之遠度多至兩倍擊力增至八分獻之徳君徳君狂喜禮之爲上賓錫以星予以文憑榮以子爵撥給巨帑招工廣制命推此意以造益摧山裂石所向無復堅城蓄銳十年以與法戰徳軍百萬皆用此槍法人國破王擒賠費至華銀十五萬萬兩一蹶幾於不振𨿽師武臣力而取威定霸勝敗存亡之券則操之於區區一銅工嗚呼偉矣今中國人士迂論髙談動欲以弓矢刀矛爲制勝殺敵之具獨不思此時後膛來福重至十數萬斤擊力能至三四十里以外目力尙未及見而我軍百萬屍山血海已化虫沙排槍遠擊三里連發不已彈珠如雨死者如麻短箭長矛如何抵敵持此論者以他人性命逞我意气恣我談鋒其不仁亦甚矣莫妙於執持其人使之挾矢摻刀驅當前敵則死而無怨免致貽害他人此實哀詞非快論也西人自有給憑專利之制非止兵械精工而百廢具興遂以富甲寰瀛方行海外於是輪舟輪車電燈電報種種新法生焉𨿽古法無傳然舉通國之人才力聰明之所萃或無心闇合或與古爲新鬼斧神工不可思議而其原皆自給憑專利一法開之所謂重賞之下必有勇夫耳今通商諸國無一國無此例每年呈獻新法給予文憑者每國以三四千人計窮思極巧未艾方興而中國獨掩聰塞明自安簡陋卽槍輪機電之類不能不用亦購之於泰西安步徐行坐受外人之盤剝天下之財力幾何恐𨿽周孔持籌管商握算亦斷無幸全之理矣然轉移而補救之固亦匪難也無他勸工而已矣勸工之法柰何仿各國給憑專利而已矣禍重於邱山福成於反掌天下之大豈曰無人一富一貧一彊一弱一興一廢一存一亡而皆以勸工一言爲旋乾轉坤之樞紐當國者於此宜何去而何從焉

藝成於學說

陳熾

中國之工藝何以不如泰西也曰學不學之分耳中國之購機器開制造者有年矣何以終不若泰西也亦學不學之分耳泰西之學何所仿哉仿於近百年來行新法之人法之人又何所仿哉仿於五六彊國喜新尙異爭名逐利之心然而天下之人不以爲非且孜孜然慕而效之者何哉以其有益於國也有益於民也效之者有大益不效之者卽有大損也藝也而進乎道矣故曰天也一舟也行止聽乎風一車也遲速憑之馬五千年來未之有攺耳有華忒者緣茗壺之气沖有聲始悟熱之有力推之以擊石推之以運煤推之以起重而火輪新法實始萌芽父作之子述之不憚十反以來其利獘而輪車之制遂成獻之英君錫以世爵然僅一小輪信船藉以遠通音問也旣而設學以教之立廠以造之而數十丈之巨舟數千匹之馬力海天萬里絕飛行繼之以快艦船雷艇鐵甲每一時行二百里而輪舟之用始神然而水道𨿽通陸路仍虞梗阻也復有人推廣此意造輪車嵌以鋼條墊以木板車行其上神速無倫每一時行三百里於是水陸聯接視萬里如戶庭幾幾乎縮地之神方補天之祕鑰矣復悟金鐵相摩生電之法機輪磨蕩陰電陽電生生不已如環之無端而電報作焉其始也迅寄一音僅以防輪車之撞擊耳至今日而電三匝環遶金球鐵筩沈浸於海中銅竿森立於地上環地球十萬里通信不逾一時推之於照夜之燈則卓立雲霄光明如皎月推之於傳信之器則懸隔山海聲息猶比鄰疑鬼疑神胡天胡帝而推原本始則皆由茗壺熱力之一事門之由是以火蒸水以水化气以气行輪以輪生電馴至天下萬事萬物皆入於機皆出於機物之細也入毫芒力之大也摧山嶽上關國計下益民生四海風行五洲響應此豈泰西之智士所能爲乎然則孰爲之天爲之也天假手於西人以成玆地球一統萬國會同之法物也環球十萬里大小數百國非輪舟鐵路何以捷往來非電徳律風何以通文報或卉衣木食或穴處巢居或飲血茹毛或窪尊土鼓將使冠裳棟宇大啟文明非以一人作十人百人之工何以給生民之日用也今各國呈奇效瑞萃我中華而中國二千年來工師失傳已久因循簡陋不思變通轉使海外小邦以器物之精良出而傲我習遠而忘近騖虛而失實得精而遺粗皆不學之故也天將以器歸中國而以道行泰西同軌同文開萬國同倫之大化所謂凡有血气莫不尊親者此其時矣取彼良工同我郅治昭以文物獲其王侯孰重孰輕爲得爲失何去何從必有能辧之者

工藝養民說

陳熾

今之論者謂泰西各國土曠人稀故以機器代人力中國人稠地狹民間技藝端倚手工若以機器爲之必奪貧民生業又謂西人以機器制物旣速且多營銷中國中國亦以機制物何地可銷物賤價廉終歸無利此井蛙夏虫之見淵魚叢爵之心而貧中國弱中國之大罪人也持此論者多士大夫彼愚魯之工人有何知識以致通商六十載坐聽西人盤剝把持工藝不興利源不辟民生日蹙國計日虛驅他日之中國傭奴於洋人驅今日之貧民俯而就饑凍死亡之地皆此種之謬論讕言階之厲也竊嘗仰體上天好生之心古聖賢親親仁民愛物之意畱中國將來之人種保朝廷未失之利權不可以不辧英吉利區區三島地耳大不及中國一省戶口三千五百萬有奇英京倫惇戶口四百廿五萬有通商流寓他國他埠者均不在內每方裏有居民百廿人通國地每值華銀二百兩以上法國之大如中國省半戶口四千萬有奇比利時之大如中國二府居民二千六百萬有奇果人稀乎抑地曠乎彼國機器初興其手工之人亦欲竭手足之勞與之爭利心盡气絕無可爲生乃攺而入廠工作其始也月得工資三四元或五六元耳入廠以後技藝之髙者月得數十元數百元卽至愚極鈍者亦可得七八元或十數元向以數十數百人作工者加至數千數萬人而未止驪之姬艾封人之子也晉國之始得之也涕泣沾襟及其與王同匡食芻豢而後悔其泣也以此例之果失業乎抑不失業乎中國每年入口及免稅之貨並計不下一萬五千萬金皆西人機器之所成而華人之所用也我而購機自造卽僅銷中國其利已不可勝窮中國工價旣廉費用又省所成器物價必倍賤於外洋我之貨而精於彼也彼將喜而購之我貨之精與彼等也彼亦必貪其價廉而購之上海機器所繅之絲與法國里昂同價貨物未出銀款先來專派人駐上海購之惟恐不得天下之貨物患我之不能制造耳患我所制之不合人用不速不精耳我不能禁吾民之用洋貨彼獨能禁其民之用華貨乎以是言之果有銷路乎抑無銷路乎若而人者深惡洋人遂兼惡洋貨惡其以機器奪吾利遂並機器而惡之自以爲中國之幹城也而不知倒行逆施實暗保洋貨之來源暗絕華民之生路不啻爲泰西各國之人傅翼而使飛揚湯而使沸也噫傎矣然往者不可諫來者猶可追中國之地大矣其物博矣無業之民多矣苟一旦翻然變計豁然大悟以現在繅絲煉鋼紡紗織布諸局廠爲之根凡華洋所需各物一律購機自制或銷本國或運外洋有業者攺圖無業者有業西國各鎭埠工作大廠多至百家或數十家每廠工作萬人或數千人少亦數百人使中國各行省工廠大開則千萬窮民立可飽食暖衣安室家而養妻子向日之手工糊口者亦各免艱難困苦憂凍啼饑咸得享豫大丰亨之福也天下之功徳孰有如是之不可思議不可限量者乎嘗上下古今而深思其故也自黃帝以來聖作明述制器尙象百業俱興以前民而利用亦越於今五千有餘歲矣五百年而名世生五千歲而大聖人出然後六洲合一萬國大通一手一足之勞豈足以濟四十萬萬眾生民之日用天乃假手西人以陰陽水火之功能發借力生光之妙理人之目所不能見者以機器見之人之耳所不能聞者以機器聞之人之手所不能舉者以機器舉之人之足所不能及者以機器及之人之心思智慧千力萬气所不能成者以機器成之所謂六合之外聖人存而不論六合之內聖人論而不議天地之大𨿽聖人亦有所不知不能者皆窮髙極深因端竟委釐然井然皜皜然鑿鑿然碻知其所由然前聖人知其理而不明其數後聖人通其數而並觀其象然後人與天地並立爲三參贊位育之功至是而始毫無遺憾也彼西人者深思好學各明一義自附於老郯子之倫萬靈風雨聚精會神合而成一大聖人之聖徳神功以膺此上下五千年之景運者也故論聖之所以爲大也則博厚配地髙明配天悠久無疆𨿽罄竹帛以書之不能窮其萬一也而要其實則天道好生而已矣地道養民而已矣人道利用而已矣中國萬邦之首而今日生齒四萬萬爲開辟以來所未聞天下之窮民以十分之一計之已四千萬𨿽堯舜亦窮於施濟矣長此而不變則惟有水火瘟疫刀兵盜賊艸而禽狝之成古傷心之浩已耳而天不忍也而天乃皇皇然思所以救之也救之之道二曰居曰行非美澳三洲東南洋萬島曠古榛蕪使行者墾以爲田則萬旣成而萬民不死矣此啟尾閭以泄之之法也天下窮民謀食之路惟機器工作廠爲最丰亦惟機器工作廠爲最易使居者制以爲器則外財可入而內患潛消矣此開天庾以賑之之法也然而海不可渡也器不可成也天復載以輪舟教以工作勤勤懇懇保抱提父母愛子之心亦無所不至矣今出洋謀生共知其益獨設廠工作一事相率非之是猶忤逆之兒不解父母顧復生成之意而逞其小慧私智攘臂以與之爭可乎不可乎人所決不能知者天知之人所決不能救者天救之而若人獨不肯救人哆口以與天敵能乎不能乎今日本已立約攺造土貨矣我終不開人將開之人卽不開天將命之萬不能聽此數千萬窮民潦倒饑寒而死也此天之心也亦天之道也知天之所以爲天卽知聖之所以爲聖也

論工人宜漸富

英人李提摩太附

昔諸葛武侯治蜀而蜀治其自言曰我心如秤不能爲人作輕重夫至其心如秤則平之至矣五雀六燕適得其平不知者見之則以爲多寡之數不平而不知有秤以平之則多而輕與少而重正無分軒輊也韓昌黎曰凡物不得其平則鳴鳴其不平正所以望其平耳此吾儒與人家國事必以齊治均平爲本觀於泰西工人與國家相爭之事而知其積不能平之故矣考西國近百年來自得養民新法各國產業均繼長增髙較前多加數倍其最盛者莫如美國於八十年之內產業卽多四十三倍此外英國於八十五年之內產業亦多六倍法國於六十年之內產業亦多三倍美國用辟地開墾諸法故其收效極速英國因得新機器制造並通商五洲故亦日漸富彊然各國產業如此之長豈一手一足之烈哉實工人胼胝辛勤所致耳夫極眾人之勞而獲此巨利自宜一律均分方見其平乃美國有七家共得銀四百兆英國有五家共得銀一百兆徳國有二家共得銀二十五兆法國有一家獨得銀十兆至眾工人作工之資在百年前每日僅合中國制錢四百文近日以美國爲最大比之三十年前不過加四倍英國於八十五年內祗加二三倍法國於九十年內仍未加二倍因此西國多年來凡有明白工人莫不互相議論以爲國家旣漸富彊士商亦坐擁厚資而獨此出力之人未能利益均沾無乃不公乎因此各工人設會曰同心會又曰同合會計徳國有六十餘萬人英國有八十餘萬人美國有六十餘萬人法國人數更多莫不稟明國家以求伸其不平之气而溥其大公之財若就其形迹而論與聚眾滋事何異不知人情不甚相遠天下事苟得其平又何必眾口嘵嘵與在上者時常爭論耶故近來西報中常見有工人設會與各國爭論之事實非與上爲難不過欲求厚加工資且一日中限定袛作工四時俾眾人得益一律平允此外別無他意也今夫飲水者宜思其源也植木者宜培其本也觀於各國之因開墾制造而日興月盛微各工人之力不克至此是工人之於國家卽生財之源致富之本有國者詎可昧厥本源哉吾知嗣後泰西各國必當持之以平使各工人一體漸富不致再行觖望是亦大局之幸也夫

機器說

劉木尋

邇來數十年之間泰西各國則益務縋幽詭自其兵車艘械應敵之大者逮夫斸礦聚電鼓鑄篹組以佃以漁凡裨日用者之具莫不有栝焉鍵焉殊形詭體一人焉尸之可兼數十百人之效中土人士震其奇諔而罕窺其郤也則統名之機器而已劉子曰是足以爲異也與兩儀奠居乃生列曜日月出入一幽一昭胡耳能聰而目則明員首方趾呼吸以生玆二物者非機之大可怪者耶若僅如彼等者剖判以來气機所鼓蕩一發莫禦代揅代精以有今日時會之遘人事之自然未足異也刳木爲舟弦木爲弧易穴居以上棟下宇今之人耳目習焉弗瞠以在爾時則豈非器之機者類耶習見者不之怪今泰西之爲相嘩相詫以不經斥之亦可謂不知類者也丈人灌園抱甕子貢過焉教之乃曰有機械者必有機事有機事者必有機心今世膠聞之士多耆其說將執以讞彼師放泰西者之罪余以爲甕之爲器亦機耳必惡夫機也者掬之以手從而灌之其庶乎而丈人不能則猶是避勞者也均之避勞則奚以直甕而曲橰也蒙莊寓言大抵非實信其然也則吾甚惜子貢之善說辭而不以此折也且橰於今不足與於機者也丈人猶惡之假生今之世今泰西之爲其嘩且詫也滋甚矣無惑乎今之熒其聽而其者之多也豈知自達者觀之甚庸無奇則適與甕等哉有甕而勞於甕者廢有橰而甕廢有更逸於橰而橰亦且廢爲嗇而功丰利民而省於力者聖人其必不以奇伎巧例也然則爲舟爲弧爲宮室之聖人尙存於今泰西之爲或先泰西爲之不然其取而師放之也決矣於戲自非洞於識者聞斯言其能已於呵之也耶

人工與機器論

美人闕名

以機器爲工人之仇敵自昔然矣迄今制造日新而襲是論者踵相接出一新法可以裁省人工若干姑置不問而必懸爲之禁曰一廠興眾工廢當紡織輪車收乂縫紉排印諸機器初出之時無不執是說以相阻撓彼其自命爲先幾妄矣而或罪以造言亦苛也直一無眞識者耳知利賴之偏者而忘其普者耳故織機一而可兼數工工必怨曰是奪我織工之業也不知布價廉而用者廣用廣則需工奚啻十倍初史退分生軌鐵路駕火車便行旅利挽運而向之恃車馬旅以爲生者嘩然曰是奪我口中之食也無幾而食於鐵道者國中人以百萬數轉運速則制造益多而暗中所增工業又十百於此僉知愛利亞豪其縫紉器與縫工較一以當五而昧於綜核者又鰓鰓然慮千萬縫工之失業而今不且多於無縫器之時乎是皆信而可徵有冊籍可稽者也大抵新法機器其制物也縱以速且多而價愈廉至奪一人一業之工而所增者恆五十倍近今街談巷議見國中貿易之衰失業之眾歸咎於機器之奪人工信乎否乎我紐約國人當愚不至此吾不敢與當世爭公是公非但不忍坐聽機器被誣機士見阻則吾講學會不得不辭而辟之以期有利於國人頃者某當道復以機器奪人工之說宣言於眾殆欲使眾無知者如昔日之毀維忒南紗廠至毀其半乎機器原所以代人工代之適以廢之不廢亦無爲貴機器矣然而廢者一而用者十他業之緣是以興者且百焉且同一傭也而傭於機器者值多倍蓰同一物也而物以機器者價少倍蓰因之男女百工富於曩日者倍蓰而衣食起居侈於曩日者亦倍蓰非不知自有機器而物產價值異於古昔每行一新法而百工之操作頓變其故常有如某邑街車捨馬之用而用電於是善誣機器者抵巇而言曰曩之爲馬蹄鐵者釋其手中錘滅其鑪中火而嗟咨攺業者且二百有九人此二百有九人者誠爲可憫而彼發電力禦電气與夫造作繕緝之人多於失業者數十倍而美利亦數十倍獨非猶是工人也乎故增一新法卽增一丰美之生涯其爲工之母也必矣而又舉國之人皆便利之此獨不可喜乎使無新法抑何以躋吾國於文明而臻工商之盛業第使無火車之絡繹彼作力役者將何由朝出暮歸散處於近郭之居髙塽之塏以享其有生之樂近今五十年服用之華閱報之易幾於人手一報而知識日開此獨非隱受新法之福者乎就令新法有害害於一人一業一時一處而已矣其普永久之美利亦大足以相償云前十年商務之盛已極至前四年而商務漸衰至今已極其源甚深非可以尋常之法補救之必如吾黨所見到者乃可暢行暢行於將來可於旣往操之券也如第歸罪於新法之增添吾得預爲之判曰以今日機器創新之盛赫於合眾國之史冊者往日不受其誣他日亦不受其誣也

書工商核給憑單之例

薛福成

西洋制造之精以汽學重學化學電學爲本原人人用力格致實事求是斯其體也國家定例凡創一器者得報官核給憑單專享其利斯其用也夫開物成務之功如火輪舟車曁傳電煉鋼諸大端非一人一時智力所驟致必有集眾能研絕學窮年累世始獲變通盡利者其用費則𨿽斥私財貸巨債而不惜也其用力則𨿽積祖孫父子之創述而不倦也國家旣給憑單之後凡購物之費大較制器價者什八創法價者什二故或有以窶人崛起或家財素裕因攻新藝而致貧困俄復富儗王侯者其君若相必從而賓異之旌以顯爵如是則𨿽積數世之耗財竭智有所不憚矣中國則不然此興一藝而彼效之此營一業而彼奪之往往有締造者大受折閱摹襲者轉獲便利者矣而一二千年以來亦竟無一人研精闡微爲斯民辟妙用爲天下擴美利者此無他政權不足以鼓舞之也一鏡於彼之所以得則知此之所以失矣西俗又有創一良法鬻與他人者則必先報其法於官官爲核定其價賣者獲價後槪不訾省買者鳩資經營專享其息余於初抵倫惇時見一美國之士潭思得然燈妙法因本國售價不髙特赴英工部獻其術工部爲之核價英金三萬五千鎊未及五旬挈金如數以歸評之者有定程購之者無疑志吁此其所以能率數十百萬人之心思才力以窺造化之靈機而尙無窮期也

論中國工藝

徳人闕名

東方諸國工藝初興機器亦漸推廣邇來織紡之機器自泰西運往東方者日加多觀時局則知天下興衰又爲一變其關系殊非輕也今年中日二國所用之紡紗機將不下二百萬副初興之勢如此其盛試思中華之大人民之眾若能各事殷勤棄舊從新廣用機器則西國人不能無慮彼華人之進境正未可量紡紗機其已然者也又因銀賤而金貴西工更難與東工爭勝不獨今日爲然將來亦無不然也何也機器之用彼已植其根矣且聞中朝新定之例寬待創用機器之人納稅從輕然則機器不能不增盛於彼矣中國自有志振興以來貨價低落西國造貨凡事從儉工人薪水亦大減勿謂東方振興工藝不無大礙於西商也有占尾臣君著論中國新興工藝與棉布廠之情形預料其將來進止謂紡織之業必靠棉花棉花實中國之土產必無欠乏之患近揚子江口之地均屬肥美極宜於栽植棉花現在棉田固不少然尙可增益無窮一千八百九十五年中華棉花出口共重一百二十兆磅而運往日本者多又同年進口之棉紗共重一百四十兆磅多來自印度之孟買一千八百九十六年進口棉紗共重二百兆磅觀其一出一入之巨數則知就地自紡其紗必有餘利矣試將出口之花與入口之紗各一百二十兆磅而比較其價則差至六十萬餘磅約合華銀四百萬兩則見每三十磅棉花獲利銀一兩爲工費與商本所同沾可謂厚利矣若中國能自將其棉紡爲紗則可得之也去年中國由日本運來棉紗共重十二兆磅前年祗得二百五十萬磅故去年比前年增多四五倍另由日本運來洋布手巾面巾之類亦不少然所增不如棉紗之多也凡此諸項皆足令華商起更變之念且華商之志在與各國爭利而非在本國爭利也至於煤鐵與造船諸事未若棉布廠之興盛故洋人久涎中國礦產而尙未得間然已知煤鐵之礦之多也使摻權大吏稍知變更則礦務之興必不遜於織造也日本土產遠遜中國彼能自制火車自造輪船無待於外且煤礦𨿽薄而東方各處所用之煤均自彼出錫蘭以東之地罕有用及英國之煤者也昔者東方所用之煤炭多來自澳洲今則鮮矣日煤之時價每墩三圓約值英金六絲零往者則值十二絲零六篇士因銀價昔貴而今賤也若中國肯貨其煤於各國固能出產無限而價亦可更廉於日本也若金銀之值能久如今日則中國將能發賣其土產比天下萬國尢廉不特日本已也日本之興大有賴於銀價之賤一千八百八十八年日本袛有紡紗機器一十一萬三千副每年紡棉紗一十三兆磅一千八百九十五年其紡紗機器增至八十八萬三千副紡棉紗一百五十兆磅今年日本有紡紗機器若干本報未能詳悉但約計已有一百二十五萬副又查一千八百八十三年織綢棉布共爲二十五兆碼每碼合華尺二尺四寸並無出口至八百九十三年織綢棉布增至六百零五兆碼出口者得值三兆余鎊又查一千八百八十六年其商務之出入合計值銀八十六兆圓至一千八百九十六年增至二百八十九兆圓以金價算之亦加倍於前可見日本之興適當銀價低落之時然則銀價之賤正爲彼國之益未見有害於彼也

中日近年制造情形考

英人闕名附

近日紡紗錠子織布機器出口至用銀之國算至本年爲止約有二兆錠子之多此事所關甚巨中國當紡織伊始所需錠子已夥以彼幅員之廣生齒之繁素爲白人所畏今若此異日更未可量其故由於金貴銀賤昔日中國所用之紗布購自外洋以銀價較金價耗折殊多一旦自設機器制造或可轉絀爲贏不然未必汲汲於是卽有志興造亦俟諸異日今此事中國已植其基將來必有漸推漸廣之勢國家更薄其稅斂以鼓勵之現彼所出紗布奪我利權尙微卽數年內或不致有礙商務如此巨業不能奏功於旦夕也譬如植木當其始枝葉未臻蕃衍然濟以人力需以天時其茂盛實可預卜吾國倘因此時奪利尙微視爲無足輕重之事則過矣駐札中國英領事哲美森論中國紡織並推其擴充之道謂中國出棉本多沿揚子江下流一帶其土宜於植棉現𨿽未善其法以後考核精詳所出必更繁盛一千八百九十五年中國出口棉花一百二十兆磅大半運至日本而中國進口棉紗一百四十兆磅大半皆來自孟買此在一千八百九十五年至一千八百九十六年進口棉紗不止二百兆磅中國以棉易紗誠多往返之勞今歸自紡其便可知況出口棉花一百二十兆磅進口棉紗一百四十兆磅兩數相較余利約有英金六十萬磅以余利償工價必有所羨故此事中國大可爲也一千八百九十五年中國向日本購運棉紗袛有二兆磅而去年多至十二兆磅所購布及手巾爲數亦不甚少以此觀之東方有振作之機矣中國紡織𨿽興而煤鐵制艦仍不若紡織之盛亦不準西人向內地開礦中國所產煤鐵甚富因執政者短於智怯於心故開墾之法不講而貨終棄於地矣現在東方所用之煤皆出自日本錫蘭以東用英國所出之煤者甚少卽出自奧大利亞者亦不槪見昔輪舶居民咸用奧大利亞之煤今利權爲日本所奪日本煤每噸價銀三圓合之現在鎊價系英金六仙令合之以前鎊價十二仙令六本士中國誠能廣興礦務較之日本其產更富其值更廉倘金貴銀賤習以爲常不特日本不能及卽諸大國亦瞠乎後矣前十年日本振興皆由銀賤所致歐西金價甚貴購煤者皆向日本而日本因之獲利一千八百八十八年日本袛有十一萬三千錠子每年出棉紗十三兆鎊一千八百九十五年有八十八萬三千錠子至其機上織成之貨若綢布等一千八百八十三年出有二十五兆碼皆消於本國一千八百九十三年出有六百零五兆碼其出口之貨價值獲三兆磅日本與外國通商一千八百八十六年進出口貨值銀八十六兆圓至一千八百九十六年增至銀二百八十九兆圓當此金貴銀賤之時日本獨深明用銀之利所獲甚巨亦可謂燭於先機矣

論日本宜以工業爲國本

日人闕名附

日本自古以農爲本一切財務咸資賴焉曩昔以鎖國爲主未交通西洋諸國之時卽令人口增多或欲變更政治亦必取以爲準的迨於今風气一開與地球各國互市貿易已非復前日可比然則當今之時觀我國土之位置幅員之廣狹人口之多寡又察人民生業之情形教育之優絀智識之長短以定是否宜維持前時之農本抑宜變更往日之舊觀是爲治國爲政之要務也故標準一定則各種行政法令亦必由是而出請詳論之一曰國土之位置及國民之秉性如何嘗觀我邦立國於東洋近接乎中土與西伯利亞又澳洲南洋諸島印度等亦一葦可航此等諸地皆以農爲業又東有美洲亦以務農著名凡環繞我邦者無非諸農業國然則采工業要之材料足擅此等諸地之利矣苟如此則不獨補我所不給且足以防外貨輸進不特足防外貨輸進且將輸出東南洋各口而猶有餘也由是觀之我國地勢可謂天眷獨隆矣我國工業要之材料亦不爲蒶也現如國內所產出煤炭工業需用已銷十中之八夫煤者西人所稱爲工業之父也然富饒若此比諸徳法兩國取煤外國以充工用則其利便與否固非可同日語也我國水力之利甚多西人稱水爲工業之母則利用各處懸瀑或裝置水力電气足以大興工業且臺灣新隸版圖工業要之材料增加更多則工業大興何不利之有又觀我國人民質性素裕工業之天才腦力眼力手力均慧敏巧捷故歐美稱我邦工業爲不可及如丹靑詩歌音樂雕刻工藝等洵淩駕歐美之上矣𨿽工價不如中國朝鮮之廉賤比諸歐美工價則廉賤過之用廉賤工價制出各種工業物品以輸出東南洋諸國則天錫美利足以制勝於海外貿易也由是觀之日本位置民性似並以工業爲本方爲妥當二曰幅員及人口如何日本幅員不過僅十四萬七千六百五十五方英里合算臺灣新土地幅員一萬三千三百方裏亦不過十六萬九百五十五英里然人口稠密實在比利時荷蘭二國之下試卽人數開列如左

國名在一方英里內人口數國名在一方英里內人口數俄羅斯八十人瑙威九十五人美國百五人土耳其百四十三人瑞典百六十四人希臘五百十四人中國五百六十二人葡萄牙八百四十二人丹麥八百四十二人奧大利亞匈牙利千十人瑞士千七十四人法蘭西千百九人徳意志千三百九十三人意大利千六百三十四人日本千六百四十九人荷蘭二千二百一人比利時三千二百四十人

日本版圖狹小而所居人口如此之多倘謂國民以農爲本遂乃攺革農務變通耕作開拓未辟之地多費資本別攺良圖亦恐未能奏功也何則地力有窮收獲有限我國幅員狹小多山川起伏之處欲以農爲國本決非今日之事也人口逐歲月而增多故欲以收獲養我人口亦不可得焉則安可以農爲本哉世人或爲說曰殖民於海外是國人所素視爲賤業而不屑就則豈足以醫土地人口不相當之一法哉三曰人民生意之程度如何國人生意程度日益長進維新之後大有變攺由奢侈日增也文化旣進其生意亦與之俱進可無論已何則生意之程度足以觀人民之嗜好與期望如何而所謂人生之幸福者亦存於此間也凡人生嗜好與期望必由粗入精自微賤而至髙尙故宜以人力補天工是以工業當益興也工業者本補助天工加工於其粗以致精也我邦欲以彈丸黑子之地而伍於歐美諸彊國間同享受文明之澤豈可不磨勵工業以爲國本哉四曰文明教育及人智進步如何我國今日文化之盛不許國人獨以農爲本業兀兀終年於農圃試觀彼粗知時務之才果能守祖宗遺業處僻壤遐陬以從事於耕耘乎吾知必不能安居故土勢必出就文明之地以謀有利之業也且夫國家所以教育人民者亦欲使邑無不學之人家無不學之子也故教育普洽漸被四方彼才俊子弟卽不復蟄伏山澤之間與猿鶴爲伍執耒鋤以自足此亦一定之情也旣知增殖財源捨舊謀新之有利誰則肯墨守故業乎且又有銀行之設假借資本實便宜故工業之盛都鄙林立焉如造船業制鐵局等無非工業觀今日之現情實知將來大勢所趨必以工業爲富國之本也卽我國气運亦方趨向於此也五曰與各國定條約如何夫我邦已與各國更訂條約將於後三年施行按新立條約云外國人在我邦振興工業與國民一體亦有專賣之特權夫國民智識學問𨿽日益長進至工業之發達未能無愧色於歐美之人吾恐施行新條約之日我邦利益或爲彼所壠斷也我國人動云利權絕不想到實利實益之事工業之關於實利實益非鮮少也則宜盛興工業以杜塞外人壠斷利益之漸矣卽此數者觀之我邦宜以工業爲國本固不待贅言往年中日之役方罷國人僉曰宜增擴軍備宜獎勵事業今軍備旣有端緒而未見振興事業豈非一大缺憾乎若夫造就工業學徒法及工業試驗局工人護生法等吾將有所細論焉

美人論日本工藝

美人闕名

日本之於工藝將來能造至若何地步能擴充至若何局面此故與其它可以辯駁之事相同故發爲議論則意見各歧凡論之有類於是者本必登諸報中以供眾覽其所以必登者意在助啟我英制造之人及機匠等使所出之器物可以適合東方之用場勿因不知該處現在情形致失其可得之利也日本之爭賽商務後將作何景狀美國人之與此有關者大爲議論而美國現行之保護章程頗有偏利之處是故國人有謂日人之爲此爭賽者殆故意恐嚇我美工藝之人其意將使我公舉某黨而從其議耳或又謂此意卽出自蘭甘斯夏主金銀黨之人慮東方紗廠將侵奪其大宗生意故思莫妙於亦通用銀庶使向來用銀之國所得之格外利益亦將從此絕望距今未久美之工程局於官報中所登之事復經英國商務局照登數節甚有意味所宜細心研究者按其事爲口鐵斯所論述此人曾在日本目情形論中𨿽有數處與我意見未合然所述類皆實事殊無可疑伊首述日人之工藝善能攺變顯爲指出凡供日人所用必不可缺而常藉求諸各國者今且所求漸少矣其自造之物技巧而器精溯從彼國維新之後其商民皆能考究於素有技能之國視彼所長之中每國擇取一件必與己合用而有益者以是在瑞士取一件焉在瑞典國又取一件焉或求之於英者或選之於徳者餘如法美等國亦俱有所得而萃爲效法之本且捨彼之無用而習彼之有益者其所棄之決亦猶所取之速也口君意謂日之工人竟無一不能其巧思敏悟誠爲罕異卽與以奇難之機器若時辰表也若傳電器也皆能確如其式而成之𨿽無人爲之指教亦能自悟其法無論習何法則仿何花樣隨其所學無不確合而極精工比諸天下無論何處之人尢爲靈巧有此技能故其國之進步得以若是之速意彼不久卽可列於制造最大之國矣考其工藝之善變正與三十餘年之前其國政之更攺如出一轍亦最有關於天下各國也其國中直至近時凡操制造之業者始不在家工作然細工之流百人中尙有九十五人𨿽至今猶工作於家中且與他國做工受值之人情形有異此非指工藝之廠而言也若此等廠工近來大有進步工價現亦大漲但較諸英國類是之工價尙有減焉從前在家做工之古法現旣易用機器其古法宜卽可廢然老於手工者每泥古而拒今無論如何開導猶不肯離舊時織布之機打鐵之墩也惟近時一輩之人已知機器有省工之益處獨能猛省各處現皆設廠於紡紗織布尢多進境在機器工藝之中亦推廣甚大四年以內俟新和約施行之後各國之人卽可在日本暢作制造之生意屆時各國商人之資本閱歷定可振興機器之工業而日本出產之數加增之速當亦較甚於今矣口君又述棉花工業開廣之事本不復多贅惟撮其最要之總論錄於玆其言曰日人之所用所衣者可冀自供其乏當在卽矣食物所需更不待各國爲之接濟迨至彼時伊固非添買機器物料不可而需買之中尢以棉花及鐵爲最各國貨物之銷場大槪不外乎此至銷機器之市面僅不過一時耳再閱數年凡能省工夫之器具日人或尙采購惟伊現能自造機器此等機器不久亦將無求於各國矣

尙有極要之一事如日人專買一種機器仿其造法將來卽可自供其用其仿造之禁至新約施行之後方能照辦屆時外國之派吞脫已見第十五冊當可享保護之益而日人始不能仿造也口君所論固實在情形而半亦自抒其意見試舉拋脫之言証之拋君所言各法欲使美之人民得以知此情節且謂日人現在各處商務皆踴躍異常但觀官報中所載出口數目卽可知矣因著爲一表將一千八百八十五年及一千八百九十五年此兩年中出口貨物之最要幾項列次於表以便核較極爲醒目此表內皆銀洋數目其式如左

一千八百八十五年一千八百九十五年織成之各種貨物計五十一萬一千九百九十元計二十二兆十七萬七千六百廿六元

同絲計十四兆四十七萬三千三百九十五元計五十兆九十二萬八千四百四十元

同五穀及食物類計四兆五十一萬四千八百四十三元計十二兆七十二萬三千七百七十一元

同五金貨計二兆十一萬二千九百九十七元計六兆五十三萬八千二百二十元

同藥料硫磺樟腦亦在內計一兆八萬九千五百十三元計三兆七萬八千三百五十七元

同書籍及紙張計十五萬三十二元計四十八萬八千三百五十八元

同茶計六兆八十五萬四千一百二十元計八兆八十七萬九千二百四十二元

同火柴計六萬五百六十五元計四兆六十七萬七千八百六十一元

同艸帽邊未登記計一兆三十八萬七千四百六十三元

同鋪地之席計九百三十五元計三兆四十六萬一千三百六十九元

同洋傘計一千七百六十五元計七十三萬五千二百七元

同磁器古玩及雜物計二兆七十八萬六千八百七十六元計十一兆六十二萬四千七百一元

拋君首論推廣棉貨工業並參述己意誠宜照登之曰棉貨工業將來必以日本及中國爲首𨿽極少亦可供亞洲之銷路就棉貨生意而論英國必至落後而無一策可以補救有持金銀並用可爲挽救之說者要亦無濟大及上海紗廠之增旣多且速袛須有數年閱歷卽可睹將來兩處之中當以何處爲最吾於物料價目逐細考察之後決知必爲日本而觀其紡織數目之長進曁所織棉貨之髙低亦可知日本需用棉花分數必愈較多故日本公司船現有兩家擬今年開行專走日美之間其出口之棉布運至中國髙麗者值價五十兆元若由此而迄於一千九百年則此數猶未足爲多也拋君之論如是顧其意則以爲日本倘制造絨貨一如其制棉貨則直可使歐洲及美國咸相驚異卽曾謂日本於此不足爲異之人亦將駭然詫絕如果奧大利有便宜之羊毛陸續可供日本之用則日人所爲定能到斯地步觀其棉貨及所衣所戴各料物之情狀卽可知其於此等貨物將來亦能與制造棉貨及絲行一格式也拋君復引日本農商務次官之意見矣其意見云何以日人之敏悟爲天下人所不能及直將思之可畏若果無實在情形爲之表證則吾將謂其國人或故自誇張耳今乃知似此敏悟在日人誠爲不乏卽嘗苛論夫日人者亦豈能指爲無稽之言哉拋君又從而決之曰近時機器假使日人能全有之則天下之工業當於日本首屈一指云云此語似涉於推許過當然據所述之實情及核其實數殊足證日本爭賽商務之事勢固非似或人所云不足爲異者也

陜西創用機器織布公啟附集股說

劉光蕡

公啟者吾陜爲文獻舊邦伊古以來人材最勝近自兵燹頻仍迥不如前矣豈天之降材爾殊固時運有所限耶抑亦培植者之無其具耶夫聖門論政先富後教衣食足而後禮義興也關中古稱上腴自井田湮水利廢地力遂因之日削邇者土產所出粟麥而外惟棉爲大宗自餘日用之需半取給於南省而廣布一項歲費至四五百萬金視丁糧過之今以全陜而論家鮮千倉之資地無五金之礦年復一年所出愈巨烏得而不貧且窘也然以昔日言之我失其資而楚受其益利源猶在中國硜硜自守未爲不可頃自倭人通明訂約章有準其自運機器至各內地制造土貨一條夫曰內地則非專指通商埔頭言也曰制造又非僅爲互市有無計也沿海長江各口彼族旣率其醜類盤踞而生殖之矣則今之夙夜覬覦者捨晉之煤鐵甘之皮毛與吾陜之花布亦奚所求學使趙惄焉憂之爰有創設織布局之議以爲陜俗患貧儒鮮眞修獎勵無資聖教將滅則害在士終年胼胝體不蔽膚尺布寸金難謀衣褐則害在農器物苦窳技巧日拙貨殖不通生計益困則害在工異族聚居長袖善舞壠斷自營利權盡失則害尢在商使非及時圖維合官紳商之全力以持之其後患有不可勝言者不以某等爲不材而咨詢及之以冀挽回全局吾陜人士類能審時變而達大體者倘肯集眾力而舉之則不惟獲利之丰如摻左券將來辦有成效上之足以培國家之元气下之足以發桑梓之人材當亦蒙諸君子所心許也一俟事有成基再由學使會同當道奏明釐訂章程妥爲辦理謹先條陳其略幸賜鑑焉此啟

附集股說略

一此次辦理機器織布擬官紳商同心合力一气共舉商管銀錢賬項買賣各事紳管學習機器教訓學徒各事官則主持保護而不侵利權卽有事涉衙門有紳承當決不致貽累商民無可疑懼

一此事若全用官本則爲官辦利必歸於官勢將多派委員致多浮費故民間先集股分以爲根本倘不足用再領官本則事民辦利盡歸於民矣

一湖北有洋布局系官辦用銀三十餘萬兩官辦則局面大耗費多吾陜民辦費當較減若用湖北鐵政局之機器所省尢多然成本不嫌其過寬本愈寬則利愈大今擬以銀一千兩爲一股若能集二百股則有二十萬之本卽可辦矣

一此股集成不必卽繳出俟辦有端倪造房屋購買機器延請教師收買棉花需用若干然後照股分陸續繳齊目下只書一冊以爲後日收銀之據

一此股集成每十股舉值年一人每歲二十人值年主持一切事故其局中辦事卽由此二十人公舉每年一易五年以後出股分之人皆知局中利獘彼自放心知官紳未嘗分毫用伊銀兩

一此事吾陜系創辦不可冒然舉辦派善算及通達買賣之二三人先往湖北住居洋布局細查數月細觀湖北規矩及機器織法用房若干機器若干每日紡紗若干織布若干需銀若干使胸中略有規模然後訪求教師言明幾年必使陜人自能使用機器每年需銀若干陜人學精謝銀若干立定和同卽與同購機器運以赴陜陜中房已成卽可安置機器紡織布矣

一此事辦成必有大利何也湖北棉花常價二百有零倍貴於陜西彼處將布用人織成運赴陜西層層釐稅尙能獲利今以百餘文錢之棉花用省工之機器無運無沿路釐稅其獲利豈不顯然可信不惟獲利且必大丰

一此事不辦必有大害何也洋紗一物其始來自印度人以其質細無力滯而不銷久之漸有圖其簡便而購以織布者旣而布行不勝其揀買主且樂其精於是甚行倭人艷之遂轉購中國之花至長崎各軋花紡紗機器廠中制造成貨然後轉運中國銷售計二十年出口之花約五十萬之多惟以水釐稅太重獲利未能甚丰爲憾今議約章旣有準在各內地制造一切土貨之條將來勢必先以涇原爲下手處旣無運腳關稅又省人力工作其價自必極賤誰肯買用貴而不好之土布而不買用精而極賤之洋布哉立見陜西所行之湖北布無人買用陜西布行自然家家倒閉而每歲數百萬之生意利益盡被外人奪去豈非大害此害顯而易見凡我陜人宜愓然自懼速爲防之而在布行尢宜猛醒

一此事旣辦宜速設機器書院不能自用機器雇人代作仍受制於人不能全收利權擬開局卽立一書院凡有股分之人均選聰穎子弟送入書院公請教師教訓各樣機器數年之後自造機器不惟洋布全收其利其它有利之事旣可漸次推行而人才一經歷練自必瑰傑輩出矣

一此次集股不拘籍貫此事爲保全中國利權起見非專爲陜人謀也陜中商民舊多外省之人今一律入股卽應送子弟入院學習倘學習精通卽由本局出具保結送憲司面試其有成者可咨送總理衙門以備任使

一此次集股不拘官民中國之獘全在官民相隔故諸事受制於外洋不獨利權也而利權尢甚外國合一國之君民謀利中國則聽民自爲之外人之力聚中國之勢散中國所以貧弱於外洋也此次集股欲聯官紳商爲一气卽當不問官紳商皆準入股獲利均分則官紳商之气常通諸事皆可辦矣其仕宦省分不準開設市肆之舊例擬稟請奏聞此次集股爲民保利非與民爭利不在例禁之內且官爲民倡也如亂後初行淮鹽官商同辦方始暢行可援以爲例其有效彭剛直公之爲人辦成得利後盡以其股本歸公者聽

一初集股分不可無歸宿之處擬卽以味經刊書處爲總匯之所凡有欲入股者均自書明姓名字號居址籍貫卽寫一冊俟有二三十股卽可選人前往湖北有五六十股及湖北信回卽可開拓廠基造房屋購機器歸卽安置織布矣造房屋卽選人監工而以工所爲總匯刊書處之總匯卽撤

一此次創辦集股及集股已成推舉值年無論紳商不給薪水其常住局中辦事及往湖北者則薪水

一此事系創辦凡有官紳商能晰機器利獘用法價值及織布法程利獘均可來味經面商或路遠以相示局開後如有獘端入股之人均可至局相告卽非入股之人亦可以相告此事爲保我中國利權凡我中國之人宜人人竭其才智爲之某等才智短淺不敢自以爲是不樂聞人言也

一此局旣成織布精而價廉必能暢銷獲利將來去路旣廣再爲擴充廠屋增添機器第恐本地之人旣知機器之利或別開一局以掣利源殊非同力合作之本意此風決不可開中國之勢本散藉此聚之若又紛紛私設機器則又散而不聚何能力敵外洋宜以私設機器機房懸爲厲禁方能收回利權

一旣能以機器織布其染法印花亦宜漸次講求以及洋紬洋縐羽毛洋絨畢吉羽綾呢等類均宜推廣制造以上各物以羊毛爲大用本省土產所出購辦尢易獲利必丰總之此局爲開風气之端凡西藝之長足以利國利民者均須以次漸及方不負今日立局本心

一機器織布局創始於上海近年以來沿海長江一帶相繼仿行集股創設計已成及將成者共十五處以本年各局核計之大約統有紡紗車三十六萬架織布機器約三千軸軋花機器更難悉數而日增月盛者且方興未艾也使非大有利益誰復糜數十百萬金之費爲兒戲哉查海關二十年結賬洋布之入口者不及一千四百萬匹視十六年一千七百四十萬匹十七年之一千八百六十萬匹減少甚巨此亦可觀其大凡矣

一湖北機局所織之布種類甚多有幅寬一尺五寸者其用與廣布等今擬開辦時多分種數視何等銷售暢旺則以全力注之庶免積滯之獘

一此次集股隨發股分票一張有願入股者自書籍貫銀數於票內持至涇陽味經刊書處登入底本賬內迨收銀時另發執照存本人處以後卽以另發之票爲收取利息之據其願入數股數十股者或書一票或書數票數十票者各從其便其力不能入一股者或入半股或一二分亦準集入止書一票繳銀獲利均照分數折算

一此次集股創設織廠決無不獲利之理卽或日久利微或別出事端均不準致累股主派認虧折所用官項亦均由廠歸還與民股無異則入股者知有有利無害踴躍從事此次之股旣易集他日推廣煤鐵皮毛人皆信服亦易爲力矣

論鐵性

英人闕名附

鐵之爲用至廣且能和合各種原質而使其剛柔相濟欲究其法知各種制造何者宜剛柔何者宜伸縮何者宜膠黏而後考知鐵加何料以成鋼或以何法而淬水從來鎔冶之人精益求精志在加增鐵之功力一爲膠黏力此力大則不論其鐵之冷熱任錘擊而不裂二爲屈伸力此力大則任屈曲而不折三爲抽絲力此力大則能抽而爲綫如絲之幼而不斷四爲堅剛力此力大則磨擦而不缺膠黏力之最大者莫如黃金屈伸力之最大者莫如立罷又名象皮又莫如鉑金堅剛力之最大者莫如鉆石立罷與鉆石不能爲薄不能抽絲金鉑需人則能屈能伸惟旣屈而不能自伸旣伸而不能自屈耳金鉑立罷三者堅剛之力遠不及鉆石惟鐵一物配制得宜則可兼此四力鐵之一物若無和合各物亦不能見大用純鐵無屈伸力而堅剛力亦不大今之機器其堅固精良比昔時大異無此二力則不能成有某教習表明純鐵之堅力較大於純銅無多其抽絲之力亦較大於純銅有限由此可知其和合別質而加增諸力也且礦務工藝電學所需之器日精所有妙法須逐漸講求頃鐵鋼學堂教習新出一論言鐵得力於他質實足發明配制鐵鋼之祕又制出十三種啞唻連鑄鐵與熟鐵在內次則以鐵百分和合以下十一原質各一分半共得十三種啞唻也一爲炭二爲硅三爲鋁四爲錳五爲鎳六爲銅七爲鉻八爲鉖英名鉖士天九爲金申十爲燐十一爲硫曾經用各法試其功力今特取該教習之言表而明之從此可明各原質和合於鐵內之變故矣抽力屈伸力膠黏力抽力屈伸力膠黏力純熟鐵二十二度一十五度四十九度含鋁鐵二十七度一十八度三十五度含炭鐵五十九度四十八度五度含硅鐵三十二度二十一度三十七度含鎳鐵二十七度二十三度三十五度含金申鐵二十八度一十八度二十八度含錳鐵三十四度二十四度三十五度含燐鐵二十九度二十九度０度含銅鐵三十五度三十一度三十一度含硫鐵二度二度０度含鉻鐵二十八度一十九度四十一度鑄純鐵二十度一十五度一十五度含鉖鐵二十八度二十度四十三度

所含各質之多少均爲一律此分劑乃通用之最大者若更攺之則得無數變異不能縷述也鐵之大啞唻爲炭鋼人罔不知今袛略述其性而已鐵與炭二者均爲純淨則所成之鋼自然極佳近三四年辯駁一種鐵啞唻卽含鎳之鋼也鎳之爲物或原質無甚大用而和入別質則有大用吾嘗見人試一種鐵甲片內無鎳其功力與有鎳者相等鐵含炭而兼含鎳者必加增其屈伸力惟含鎳過度亦無益又鐵炭得鎳其功力所加甚多且與鐵炭得鉻而增彊之勢相同吾又自制得一種奇啞唻名爲鈷鋼其性甚類鎳鋼曾取一式試之內含鈷一八０分卽居鋼百分中之一八０分也未回鑪則得抽力四十一度膠黏力十九度回鑪之後得抽力三十五度膠黏力二十九度若含鈷更多則膠黏之力仍不甚減且屈伸力亦較髙於炭鋼此所以有類乎鎳鋼也至錳鋼極爲難制因其性不同小心試煉久之始明其中利獘錳鋼之分劑最無條理蓋鋼內含錳三分至六分又含炭不及０六分者則脆硬如玻璃若將錳增至十三四分反又不脆以此鑄物得妙法爲之則得極堅韌之物比別料鑄成之物其堅韌過之且此料制之得宜又有膠黏之力三十五度至四十度任錘擊之而不裂然或鑄模或錘擊皆不宜用機器爲之因其堅剛之力將及淬水之鋼也更有一奇此錳鋼之性𨿽堅剛不能與別物堅剛同論機器嫌其堅剛而以小錘擊之自能令其凹深蓋其堅不若玻璃實堅與韌相並者也然論物之堅實屬含糊譬如稱說濃堅又說極堅之類屢令讀者誤會美國曾有士咳君駁梳戶夭亞君之言而指出此事士咳君曰堅之一字人每泛言全不言其堅度之何在其堅如玉石乎抑如鉆石乎若得一捷法能達此意則於冶金之家實有益法國曾有人造一機器能比較各物之堅度將兩物置於機中將機搖動則兩物互相磨擦其易缺者爲不堅其難缺者爲堅先後權之由其所損幾何比較之則可定其堅度曾試通行金類又比較各種玻璃瓷料又試驗數種炭鋼錳鋼然不能畫一仍不足以定其確鑿之堅度也惟望後日考求以至成功得一簡便之法以試物質之堅度則善矣更有一種啞唻雜以鉻鋼可造炮碼若獨加鈷於鐵則鐵增堅力有限若以炭質相助則堅力必大增矣可以炭鋼以得鉻爲堅也且含鉻之鋼不必甚熱亦可淬水似乎鉻質能使炭鐵加倍堅剛或鉻與炭鐵同化合於內而爲鐵鉻炭其性愈堅也凡作利器之鋼當以加鉻爲益但未見人推廣此法鋼之一物以鐵爲主而炭次之尙有第三之質未知何者爲最妙此質未定則制鋼用鋼亦未進境用鉻質和鋼與用鉖質和鋼相同有用之而得其益有用之而不見其益者實不能明加鉻之故耳吾曾添鉻於鋼內而造炮碼其徑之大爲六卡利罷能穿透九寸厚之鋼片從來本國與外國所造之鋼碼同此大小最上者亦穿鋼片八寸而已此足證添鉻之功也硅鋼亦有類於別種鋼料者如鉻鋼與鉖鋼是也然物之質性彼此不同如含硅二分炭一分之鋼與含鉻或含鉖者同法加堅或堅稍遜而韌則過之若再於鐵內含硅二分故阻其鐵與炭化合則𨿽淬水而無益矣惟鋼所含之炭較少於生鐵三分之二得硅二分不獨不阻其炭鐵化合且反能助之此事誠難索解含鋁之鐵鑄物更佳但未能廣銷於市場因無甚大用若得九成八至九成九足色之硅而用竊謂硅之爲用不遜於鋁也惟今欲加硅於鐵必和炭而加旣和炭而加則難免發出炭气而有礙於鐵矣銅鋼已有所出現亦未見有大益於制造若鋼內含銅顯然屈伸之力有加矣但銅之限不得過鋼百分之一如此配之則屈伸之力增抽絲之力亦增大約詳論五金之性更無善於科林一書作此書者曾將金類詳考此書誠有大益於世也

飛機考

英人闕名附

今之輪船可謂快矣今之火車可謂捷矣然猶未足以厭人心乃欲捨舟車而飛騰於空中故有輕气球之制又有飛舟之造惟气球試用已久絕不如火車輪船之便獨於戰勝一端或有大用未可知也輕气球之最巧者加以風色其捷亦不過每打鐘一十四英里徳法二國陸軍常制气球以摻演但其進境若何祕而不宣故無所益於局外人也若至飛舟則快捷利益均可望其較勝於輕气球有人謂飛舟終必至每打鐘飛行一百五十英里之速而餐紐君曾制飛機一副每點鐘能行五十二英里此機之造法並其理與利益均已登錄於報余得而讀之矣一千八百九十年有冷利者書院教習也曾造飛機將風力試練數十次其機模重約二十八磅機模者仍仿大機器之式制造小機器一副材料功效皆不如大機器惟造法用法同所以表明大機器之模式也飛行三四千英尺之遙麥蟾君曾造活機一副爲飛機之用每匹馬力派重僅十磅其機可謂極輕蓋有等汽機其重一千磅袛能生一匹馬力麥蟾之飛機全副重八千磅而有馬力數百匹果能飛越但重心未正而反側於是傷害機身數處麥蟾現又新制一飛機待其旣成必可以廣人之見識有一澳洲之白人夏紀李戶君亦制一新式飛機其機模已經試過得法矣有黎連爹路者曾造一機以翼而飛經試飛行二百至一千英尺而止此法別開生面實於格致添一門徑不幸飛翔之間一息不愼傷其生命以至前功盡廢也夫飛機之制不能以偶然之觸悟而成其機關不止一端且每端必以精細格致之理而推詳之復將以各端機關合而爲一始能應用一考究風气之力此事已經考究二百餘年或演試或推詳議論紛紛而未衷一是直至冷利試歷之後其理始明而飛機亦有把握也二考究生力之活機此機以體輕而馬力大爲妙十年前最輕之汽機亦百磅始可生一匹馬力今日則減至每十磅能生一匹馬力活機之力與體重比或能再減卽不再減亦能飛矣蓋飛鳥之重體與其力相比最輕者爲六磅最重爲二十磅今得十磅故必可用也三考究掉前之法或用火藥向後焚燒而推前或用翼翔或用柏葉車輪或用螺絲車撥此二字與輪船之輪撥同理四考究全副飛機之形式各種款式均有或如舟形使螺絲車撥居於後或如鳥使兩旁生翼或裝風扇徳人從委路拏之法喜用螺絲車撥法人仍固用翼而美人多用气泡五考究機體之廣寬雀每磅身寬七平方尺鴨每磅袛得０四四平方尺若人欲飛其機體之廣寬得四分之三平方尺而抵一磅之重也六考究機體之材料飛鳥之身有無數羽毛如有破損皆自修整其毛管筒之堅韌舒縮比好鋼猶過之人欲效之擇絲棉桑之料而代之但此等料恐不能比美於羽毛耳七考究重心雀鳥有天生之性定其重心飛騰之際重心如意因有腦筋爲之感覺惟人無此天性飛騰之際重心之情形有變卽隨機應變而救正之但人之腦力亦不及如此靈敏故宜先設備機關使其重心永無偏獘乃可八學把舵此事易爲一學卽得九考究飛前之法飛鳥升空則頻撥其翼或迎風直伸其翼或則順風側掠其翼人可擇其一法而效之十考究降落之法人多意料此事爲難一經考究則見此事爲最易將其兩翼向前或將其身縮後則降落甚易而無危險矣餐紐君以把持重心之事爲最難故彼習練以此事爲要他欲攺其事以便人至其自己則已得法熟習矣有多人將第七事習練至熟始敢學飛

凡試練必務安穩若無危險不特可以資習練且呈效更佳試習此法最穩者以一人自登於一機而試若其機太細不足以載一人者縱能使其奮飛自如亦無用因一變大之後則情勢頓異也一人名夏陵曾從事於冷利故於飛機之理有所領會餐紐君延之合制飛機彼二人先仿黎連爹路之機模而制飛機一副次依餐紐君之法又造一副乃於去年六月二十三日在美國樹可髙埠附近三十英里外之沙間試行此法沙髙不過九十英尺八方平坡沙土松浮設有失誤跌下於地可無大傷旣爲沙漠又無鐵路附近故試習之際已無彼此顧忌之虞其機體寬一百六十八平方尺重僅三十六磅用來頗有反復之虞蓋其身一動則其重心偏側幸而危險不甚其翼甚大先到地而人身後觸地也有人以此機試習至熟而別等人未能用之試用十餘次其機全壞不復堪用矣其第一次試飛八十尺遠後試一次最遠者飛一百六十尺前在徳國夏黎連爹路試習飛機而傷命者因其機體之尾太松黎有友人曾對之雲飛鳥之羽必待穩固始能髙飛今機尾有壞恐致危險黎不之悟及飛上空中正欲向前值風停息彼將身縮後以正重心急不及正遂至翻跌頭先觸地登卽畢命餐紐君等所造之二機尙有一機未論此機專要變風力之心而就機體之重心非變機體重心而就風力之重心也機身有翼六對以簧力節制之令其力大小得宜體重三十七磅寬一百七十七平方尺此機比前副較穩但不若其靈活曾將翼攺換數式各有增益終以其磨心受磨擦之力太大乃攺用圓球上豎直桿一桿頂夾持其翼用此機而飛行得五十尺至一百尺之遠餐紐將所考得證據統而計之則覺其上十年之思索所得者不如今十餘朝試習之爲愈故決然謂較定重心之事精熟始可望其它事之進境蓋勿謂風吹如流水順直吹去實則風陣無常忽起忽止前後左右旋轉無定水邊之環洄猶過之同時再造飛機一副其骨絡上有三塊風扇另有自持重心之機關與之附連其重三十三磅有半後又將風扇一塊脫去尙餘重二十三磅曾以此機試飛數次最遠者得三百五十五尺又有一舟子普魯士國人也自稱能制一機如鳥其機體似鳥有兩翼而人則立於機體之上餐紐君亦出經費而制之試用數次卒無成效其最妙處在不必翔而徐落於地也再考究多次始知以何式爲合用今尙未可輕用活機誠恐有所危險也目下宜在小山之傍離地不髙以輕機試飛爲穩久後此理漸明或可插翼而飛今則未可躁妄袛可試練以益格致之理而已欲藉此求利必不能償願也餐紐君甚情願將其所有之飛機借與別人試用有志者不妨一見妙用也

卷十上商政

史記貨殖列傳今義梁啟超

西士講富國學倡論日益盛持義日益精皆合地球萬國土地人民物產而以比例公理盈虛消息之彼族之富彊洵有由哉然導其先河乃自希臘昔賢肇闡義奧溯逮挽近乃更光大𨿽曰新學抑亦古誼也蒙昔讀筦子輕重篇史記貨殖傳私謂與西士所論有若合符苟昌明其義而申理其業中國商務可以起衰前哲精意千年湮沒致可悼也作今義

老子曰至治之極鄰國相望雞狗之聲相聞民各甘其食美其服安其俗樂其業至老死不相往來必用此爲務挽近世塗民耳目則幾無行矣

啟超謹案老子所言上古之俗也中國舊論每崇古而賤今西人則不然以謂愈上古則愈蠻野愈挽近則愈文明此實孔子三世之大義也三世之例由據亂而升平而太平義主漸進所謂鄰國相望而老死不相往來者上古道路未通所至閉塞一林之障一川之隔則其勢不能相通於是溝然畫爲一國故上古之國最多今中國邊地之土司南洋非洲之酋長猶彷佛是俗是俗盛行則必一州一縣之內古之所謂一國者其幅員不過與今日一州縣相等百物皆備然後可然地力土宜實難齊一是以山人乏漁澤人乏木農有餘粟女有餘布操作之人甚勞而所獲樂利甚寡遇有旱漧水溢更復無自振救不相往來其敝乃極於此佐治芻言云譬之英國諾東北蘭達爾喊兩省則產煤迷徳塞根徳諾佛色佛克等省則產五穀哥奴瓦省則產銅錫若非彼此互易則采煤者旣須兼顧飲食器用之事不能專力開采卽產五穀之處其人亦豈能專心樹藝耶又云物產旣可互易則諾東北蘭人欲得哥奴瓦省之銅錫並根徳等省之五穀不啻取之本省中矣由兩義觀之則通商者天地自然之理人之所藉以自存也故言理財之學者當並國之差別界限而無之有差別有界限斯已下矣如各國有加重進口稅以保﹝護﹞﹝獲﹞己商等事若不相往來又差別界限之下者也孟子所謂不通功易事以羨補不足又曰如必自爲而後用之是率天下而路皆深陳商學精義太史公最達此義故篇首直揭邪說而斥爲塗民耳目老氏自言法令者將以愚民非以明民正塗民耳目之碻詁以上古不得已之陋俗而指爲郅治之極此言熒惑二千餘歲馴至今日猶復以鎖港謝客爲務彊鄰勢脇不得已而弛海禁然曾不思相通之義有來而無往以至漏日甚一日不寧惟是各省道路梗塞貨錢不流百里之遙邈若異域是豈直鄰國而已卽所謂十八行省者已不啻其幾萬億國是眞能奉行老子之教者也故史公作傳開宗卽明此義蓋謂吾中國受病之所在不淸其本則條流靡得而言也

太史公曰夫神農以前吾不知已至若詩書所述虞夏以來耳目欲極聲色之好口欲窮芻豢之味身安佚樂而心矜誇勢能之榮使俗之漸民久矣𨿽戶說以眇論終不能化

啟超謹案言貨殖而推本於耳目口體之欲者何也凡聖人之立教哲王之立政皆將以樂其民耳禮運曰貨惡其棄於地也不必藏於己大地百物之產可以供生人利樂之用者其界無有極其力皆藏於地待人然後發之所發之地力愈進則其自樂之界亦愈進自樂之界旣進則其所發之地力愈不得不進二者相牽引而益上故西人愈奢而國愈富貨之棄於地者愈少故說以黜奢崇儉爲美徳此正與禮運孔子之言相反也朝鮮之人最儉人持兩錢可以度日而國卒以削亡彼其人於兩錢之外無所求一日所操作但求能易兩錢則亦已矣𨿽充其人與地之力可以日致百錢或萬錢彼勿顧也何也己無所用之而徒勞苦何爲也故尙儉之藏貨於己人盡知之其爲棄貨於地人罕察之舉國尙儉則舉國之地利日堙月塞馴至窮蹙不可終日東方諸國之瘠亡蓋以此也故儉者亦上古不得已之陋俗而老氏欲持此以坊民非惟於勢不行抑於義不可太史公謂俗之漸民久矣而世之辟儒猶拾老氏之唾餘導民於苦以塞地利殆不率天下爲野人不止也

故善者因之其次利導之其次教誨之其次整齊之最下者與之爭

啟超謹案何謂因之西人言種植者必考某種植物含某種質宜於某土某地土性含某種質宜於某物然後各因而用之苟不知而誤用則敗知之而彊易則勞此因之第一義也又如熱力電力水力皆天地自然之物取不禁用不竭昔人惟不知因乃棄之於無用耳故因之之學今日地球上方始萌芽他日此學大行地力所能養人之界將增至無量數倍故史公以爲最善也人力亦然燕函粵鎛各用所長如英之曼支斯徳專業紡紗織布法之來恩專造絲貨徳之波希米專造五色玻璃瑞士之專造金練表苟易其俗則不能良又如有數事於此以一人分數日任之則成就必鈍而窳以數人分一日任之則成就必速而良此亦貴能因也何能利導如能自出新法制新器者許其專利設博覽會比較通轉運便郵寄之類是也何謂教誨設農學堂礦學堂工學堂商學堂是也何謂整齊不能興新利惟取世界上舊有之利益從而整頓之釐剔其獘如陶文毅胡文忠之理鹽攺漕等政皆是也自善治財者視之已爲中下策矣與之爭者不思藏富於民之義徒欲朘民之脂膏以自肥挽近之計臣日日策畫籌度者大率皆與之爭也故西人於民生日用必需之物必豁免其稅以便民中國則乘民之急而重徵之如鹽政之類是也亦有西人良法美意爲便民而起而中國恃爲助帑之計行之而騷擾滋甚者如今日之郵政之類是也故大本一繆則無適而可公理之學之不可以不講如是夫

故待農而食之虞而出之工而成之商而通之

啟超謹案西人言富國學者以農礦工商分爲四門農者地面之物也礦者地中之物也工者取地面地中之物而制成致用也商者以制成致用之物流通於天下也四者相需缺一不可與史記之言若合符節

此四者民所衣食之原也原大則饒原小則鮮上則富國下則富家貧富之道莫之奪予而巧者有餘拙者不足

啟超謹案原之大小不以地爲界不以人爲界不以日爲界當以力爲界凡欲加力使大莫如機器各種機器農礦工之機器也修通道路利便轉運商之機器也是故一畝所出能養百人則謂之饒百畝所出能養一人則謂之鮮一人耕能養百人則謂之饒百人耕能養一人則謂之鮮一日所作工能給百日食則謂之饒百日所作工能給一日食則謂之鮮是以用智愈多者用力愈少故曰巧者有餘拙者不足

故太公望封於營丘地舄鹵人民寡於是太公勸其女功極技巧通魚鹽則人物歸之𦇤至而輻

啟超謹案易曰日中爲市通天下之民聚天下之貨蓋眾人之所集必大利之所叢也孟子謂天下之商皆悅而願藏於王之市商之藏於吾市吾之利也後世公理不明恥尙失所於是倡爲鎖港閉關之說以通商爲大變以開口岸爲大蠹聞之西人論通商公例謂主國之利九而客邦之利一故西方無論何國尺土寸地皆可互市日本舊論亦主鎖港後乃舉全國而口岸之曷嘗見其害乎故史公論及富彊必以人物歸之爲主義今之腐士猶惴惴以通商開口岸爲賏心冀絕外貨之入而止內泉之流其猶受老子塗民耳目之餘毒歟勸女紅極技巧亦今之日本所以興也

故曰倉廩實而知禮節衣服足而知榮辱禮生於有而廢於無故君子富好行其徳小人富以適其力淵深而魚生之山深而獸往之人富而仁義附焉

啟超謹案周禮有保富之義泰西尢視富人爲國之元气何以故國有富人彼必出其資本興制造等事以求大利制造旣興則舉國貧民皆可以仰餬口於工廠地面地中之貨賴以盡出一國之貨財賴以流通故君子重之挽近西國好善之風日益盛富人之捐百數十萬以興學堂醫院等事者無地不有無歲不聞豈其性獨異人哉毋亦保富之明效也故曰人富而仁義附焉俄羅斯苛待猶太人猶太人最富而國日以貧髙麗臣子無私蓄而國日以削太史公之重富人其有意乎不明此義無惑夫世之辟儒從而非笑之也

六歲穰六歲旱十二歲一大饑夫糶二十病農九十病末末病則財不出農病則艸不辟矣上不過八十下不減三十則農末俱利

啟超謹案西人綜核貿易情形大率以十年爲一運以英商論之自乾隆十八年二十八年三十七年四十八年五十八年時爲商務最盛之運大都極盛之後以漸而衰至五年而大衰大衰之後以漸而盛又五年而大盛西士深究其循環所以然之理蓋由歐洲產葡萄之數國逾十年或十一年必大熟一次所獲或數倍於尋常又印度各地每十二年必大歉一次因思升降之原必由於此與六歲穰六歲旱之說不謀而合西士又考十年一熟或一歉之故殆由日體射來地面之熟度差率所致其一歲而各地之荒歉異者受熱之例異也由此言之則計然金穰水毀木饑火旱之說亦或由實測歟要之人非食不生故百物之貴賤恆依農產之貴賤生比例十年循環其機全系於此故計然斤斤劑農末之平也

平糶齊物關市不乏治國之道也

啟超謹案平糶齊物之權操之於稅則西國舊制每有重收進口稅欲以保本國商務者近時各國尙多行之惟明於富國學者皆知其非以爲此實病國之道也蓋通商之例半屬以貨易貨其用現銀者十不及一二故本國每年出口之貨皆由外商運貨入境交易而去未必俱以現銀購也今旣阻輸入之路則人亦更無術以易我貨此之謂自困且一國之中勢不能盡百物而備造之故無論何國人欲屹然獨立不仰給於他國所產之物必無是理譬如多產五穀之國以爲若谷價翔貴則利於己國不知己國之民不能徒食而自存也其所需衣服器物等皆取之於他國谷價增則一切工價皆隨之而增我不已受其累乎又昔有不宜谷之數國業此者工本極大而其地主嚴禁他國運谷食入口或議加重其稅以困外農英國五十年前卽行此政坐此之故常患缺食而餘物貿易亦不暢旺自一千八百四十六年大開海禁一切商務歲增惟倍何也平與不平之所致也一物不平斯百物不平矣一國不平斯萬國不平矣地球所產百物恆足以供地上居民之用而有餘惟壅之於此則匱之於彼大壅則大匱小壅則小匱更疊吸引相爲比例而品類盈絀而價值漲落其幾甚微其流甚巨能平能齊則天下蒙其福不平不齊則天下受其害有國家者曷爲能平之能齊之恃有稅則以左右之也𨿽然財政者天下之事也非合全地球之地力人力所產所需而消息之則無以得其比例故大學理財之事歸於平天下也僅治一國者抑末矣然治國者苟精研此理而酌劑之則關市亦不可不乏而國必極富今之英國殆稍近之也

積著之理務完物無息幣貨勿畱

啟超謹案今日中國之言商務者未嘗不知此義然而無法以避之者阻力不去之所致也何謂阻力鐵路不通內河輪船不行市鎭中馬路不修故西人一日可運之貨我至以十日或半月始克運運費視物之本價動增數倍而道中存積頃刻壞損以至百貨不能出境阻力一也逢關納稅遇卡抽釐黷吏需索扡手畱難或扣勒數日猶不放行坐此黴爛積貨誤市價阻力二也旣無商會不能相聯西商窺其情實陰持短長任意漲落故延時日以老我師阻力三也三者不去則息幣畱貨之幣無自而免然去此非藉國力保護不爲功也故曰良牧亦去其害馬者而已去阻力之謂也天下一切事悉有阻力阻力悉去百事畢舉矣此固不獨商務爲然也

論其有餘不足則知貴賤貴上極則反賤賤下極則反貴貴出如糞土賤取如珠玉

啟超謹案天下豪傑之士每喜創新事業而中人以下每甘追逐風气天下豪傑少而中人多當每一事業之初也必獲厚實於無量之人相率而追逐之不知此業實不能容此無量之人乃不能不爭貶其價值以相競於是其勢必立蹶而他種事業因爲眾人所不趍必至缺乏值乃驟進此上極反賤下極反貴所以然之故其理甚淺而治生家往往不能察者因其上極下極之界至難定閒有未極而指爲已極者亦有已極而擬爲未極者苟非善觀時變則易生迷惑也昔康熙五十六年時英國太平洋商務極盛股分之值驟增數倍彼時格物士柰端致書其友購此股分甫購至而彼商務公司已傾圯矣西人論商務中此等情形比之气泡謂其張至極大時卽將散之時也世間無論何種商務皆所不免而以柰端之碩學髙識猶爲所迷故至今英人猶取其致友人書藏之國家大書樓視爲鴻寶以爲商務中人戒也西人富國之書斤斤以此爲言蓋謂苟國中人人盡明此理則追逐風气者不至舉國若狂而气泡不至屢張速散而一國之商亦可無受其牽累也此有國者保商之道也若夫舉吾全國之商與他國之商爭則正宜用出如糞土取如珠玉之法今歐西諸國亦持此術以瘠我也今吾中國之商非無一二人能行此道者然所爭者只本國之財如鷸蚌相持授漁人以利枋而曾不知聯爲商會以與他人競此所以弱也

財幣欲其行如流水

啟超謹案禮運曰貨惡其棄於地也不必藏於己故泉之義取之流布之義取之布財政之患故患乎財藏於一人若數人一處壅之則全局受其害矣然則古人曷爲言保富曰凡富者莫善於出其財以興工藝貿易子母相權已可以獲大利而傭伴衣食於是焉工匠衣食於是焉如興一機器織布之廠費本二十萬而造機器之人得其若干種棉花之人得其若干修房屋之人得其若干工作之人得其若干販賣之人得其若干而且因買機器也而煉鐵之人得其若干開礦之人得其若干因買棉花也而賃地種植之人得其若干造糞料造農器之人得其若干因修房屋也而木廠得其若干廠得其若干推而上之煉鐵開礦以至廠等人其貨物又有其所自出彼之所自出者又復有其所自出如是互相牽攝沾其益者至不可紀極且工作販賣之人旣聚旣有所贍則必衣焉食焉居焉遊焉而於是市五穀蔬菜者得其若干市布縷絲麻者得其若干賃屋廡者得其若干賃車馬者得其若干而此種種之人持其所得者復以經營他業他業之人有所得復持以經營他業如是互相攝引沾其益者亦不可紀極此之謂行如流水𨿽然人之沾吾益者旣已若此疑於吾必有所太耗而所獲之利乃轉不貲者然則所獲究誰氏之財乎曰是皆昔者棄於地者也今以富者之財貧者之力合而用之以取無量之財於地故兩有所益而財亦不見其損也曰然則富人而驕奢淫佚以自奉者何如曰無傷也彼食前方丈而市酒肉者得以養焉彼侍妾數百而市羅綺簪珥者得以養焉彼髙堂華屋而市桷甋者得以養焉彼雕鞍玉勒而市車騎者得以養焉他事稱是而彼所市者則又復有其所市者遞而引之至不可紀極猶前之云也故於彼𨿽有大損然爲全局計則流水之行卒無所於礙曾何傷乎所最惡者則癖錢之奴守財之虜朘削兼並他人之所有以爲己肥乃窖而藏之以私子孫己身而食不重肉妾不衣帛猶且以是市儉名於天下壅全國之財絕廛市之气此眞世界之蟊賊天下之罪人也而後之頌善政者以大官之錢累巨萬貫朽而不可校謂爲美談抑何與計然之言相剌謬耶善夫西人之政也國家設銀行借國債民有財貸之於官官藉之以興工程拓商務以流通之於民而國之富彊遂莫與京

廢著鬻財於曹魯之間

徐廣曰子贛傳云廢居著猶居也啟超謹案書言肇牽車牛遠服賈凡言商務者必賈於四方未有死徙無出鄕者故必廢著然後能鬻財也西人商會於五洲每疲舉國之力以求通一地辟一口岸而中國四萬萬人懷安重遷曾無思糾一公司通一輪船往他國以與人相角者眞可悲矣

當魏文侯時李克務盡地力而白樂觀時變

啟超謹案盡地力者農礦工之事也觀時變者商之事也兩者相須而成不可偏廢然盡地力者每勞而所得少謂以所用力與所得利比較觀時變者而覺其少觀時變者每逸而所得多大抵其國多下等筋力之人者宜講盡地力其國多上等智術之人者宜講觀時變今吾中國欲持觀時變之學以與西人爭未必能勝之若講盡地力則未知鹿死誰手也中國數千年未辟之地利蘊積以俟今日而地球五洲荒莽之區尙居其半他日亞洲非洲南美洲非藉我四萬萬人之力終莫得而辟也

趨時若鷙鳥猛獸之發故曰吾治生產猶伊尹呂尙之謀孫吳用兵商鞅行法是也是故其智不足以權變勇不足以決斷仁不能以取予彊不能有所守𨿽欲學吾術終不告之矣

啟超謹案西人富國之學列爲專門舉國通人才士相與講肄之中國則邃古以來言學派者未有及此也觀計然白圭所云知吾中國先秦以前實有此學白圭之言其鄭重之也如是知其中精義妙道必極多苟承其學而推衍之未必遜於西人而惜乎其中絕也今西人之商焉者大率經學堂中朝研夕摩千印萬證而來而我以學書不成之人持籌而與之遇無惑乎未交綏而已三北也

啟超又案務觀時變者據亂以至升平世之事也若太平世必無是何以故所謂時變者生於市價之不一市價之不一生於不平不齊不平不齊生於商之不相通或道路阻於轉運或關稅互生區別是以或彼物壅於此而匱於彼或彼物壅於彼而匱於此故𨿽一二日之間數十家之市而變態之起已無量數積以多時參以各地其倏忽幻異波譎云詭益不可思議昧者弗察其故當變之忽來而訝之及變之旣去而忘之以故累失算而恆見制於人是之謂拙商有工心計者出求其所以然究其所終極合前後情形以察之統各地異同以較之行之以鉤距之法用之以羅織之術參伍錯綜觀之旣熟而得其比例之定率乃用其中數以權之以消息之故所發無不中而商皆受制焉是之謂巧商商學之精義至是備矣然其所得者皆商之財也不啻欺商之闇弱而沴其臂以攙奪之也無以異於豪彊兼並之爲也且彼所幸者亦由地球之上智人少而愚人多故術得行耳若太平之世教學大明天下一切眾生智慧平等將彼所謂時變者皆如日食彗見盡人知其所由來與其一定不易之式而何所驚駭而何所播弄乎太平之世自有平貨齊物之道而所謂隨時隨地變態倏忽波譎云詭者皆歸消滅也故曰觀時變者非太平之行也今吾持此義以語今日據亂世之人知必莫予信也吾今試問有一國於此其商互相攙奪互相傾擠而冥冥之中壠斷其利於一人或數人彼其國之商務何如則必曰是將窳敗衰落而不可理也識時者必又曰何不合全國之力相聯屬相友助以與他國敵而徒自縻爛其商務何爲也夫吾究不知壠斷其利於一國與壠斷其利於一人有何殊異也人與人相擠而全國之商病國與國相擠而舉天下之商病彼天下亦一大國也妄生分別自相蟊賊故國與國之界限不破則財政終莫得而理天下終莫得而平也孟子曰有賤丈夫焉以太平世之律治之則白圭之流其猶不免於此名而彼之以商務稱雄於寰宇者又賤丈夫之大者耳𨿽然若以治今日之中國拯目前之塗炭則白圭計然眞救時之良哉

日本食貨志商務篇

黃遵憲

古無商賈第以有易無而已至顯宗時鑄造銀錢商業蓋權輿於此自通使大唐唐物聚特於太宰府設唐物使一官舶至則遣藏人檢查貨物命出納司辧給價值其珍異之品朝廷或以獻上皇以告山陵而特禁賈估不由官司私相交易者蓋當時所重遠方難得之物不在通商也修好中絕宋明之間偶通商舶而貿易不盛又以海寇肆擾每禁通商徳川氏之初規模宏遠嘗許荷蘭英吉利葡萄牙西班牙呂宋安南暹羅互市外舶至者輒給以印票許持票再來其時坊津長崎平戶和泉界浦海帆雲集而日本商人亦造巨舶出海徳川氏定爲二十家船名曰朱印船禁教之後入海者必奉牒而行又謂之奉書船然卒以天主教倡亂悉絕互市並禁造大舶禁帆用三桅漕船外不得過五百石著爲永例外舶抵港不許上陸而國民出海𨿽遭風難民歸亦處斬二百餘年兢兢墨守專以鎖港爲國是終徳川氏之世惟長崎開港許中國與和蘭通商而已當時輸入之貨綿糖紬書具文籍爲多輸出之貨銅爲大宗余則昆布鰒魚及銅漆雜器耳而徳川氏中葉屢減舶數限出入貨物值數故商務日以衰微事詳鄰交志上下篇中蓋亞細亞諸國重農而不重商但恐貨物匱乏或無以養人之欲給人之求故立之制限使貨不濫出則價不騰貴意在保民不在通商古來政體如此與今日泰西諸國廣興商務以爭利益﹝迥﹞﹝回﹞不侔也及美艦俄船疊來盟乃訂條約通鄰交以橫濱箱館大阪神戶新瀉夷港長崎築地爲通商市場而海禁大開國勢一變矣旣開互市外商鱗集輪船帆船聯翩絡繹東來西往日本亦頗有出巨貲以營商業者先是日本舊習爲商賈者僅以一二人私財權子母以圖微利未有如西人之醵貲集錢以聯合力結爲商會者旣與西商爭利知私財薄不如集貲商會之力之大由是商人合力聯結會社然操術不工往往銳進輕舉不量力不慮勝先笑而後咷明治七年小野組旣破家小野爲豪商之首組者謂組合爲商卽商會也島田組又報傾產亦豪商當時二家破產連累甚廣官庫虧損亦及九十六萬餘圓日本之商勢益衰薾其經營之業如蠶卵紙﹝屢﹞﹝樓﹞取敗屈蠶卵紙歐洲中原購以爲種輸出甚盛商人貪得制日苟且聲價漸輕政府慮其濫造特設規則立制限商民嘩然謂不便外國公使亦生異議政府不得已於七年解禁諸國蠶種槪供輸出一時萬餘人聚於橫濱減價爭賣莫不虧本於是豪商六人協力出八萬餘圓購五十餘萬枚而摧燒之乃復原價此時失貲破產者不知幾千百人或曰此收買之策乃政府出貲陰遣商人爲之云至十年又復敗失商法會議局收毀三十餘萬枚而卒無效其它若三年之豕五年之兔八年之薔薇十年之萬年靑皆以無足重輕之物張脈僨興驟起髙價乘機者居爲奇貨及價落而物歸無用因而破產者又比比相踵明治三年有豕白腹者或詑爲異物購而去俄而出貲爭購各以肥腯彭亨爲貴商人貪利甚至寄電報購之香港廣東薔薇萬年靑因一二華族購而玩賞效尢競起一花一葉竟費中人之產猶不能得其殊異者兔爲日本所無外商乘機謀利乃至每頭值數百金商民之愚昧者傾家購取以僥幸一時之利旣而價落破產者殊眾且有人自殺云

西商有以銀米物價限期爲買賣者其法實類於博日本自結商會爭此風頗有朝猗頓而夕黔婁者譬如米價每石值五圓則懸期訂約購米萬石或十萬石旣至期而米價值六圓則每石得利一圓十萬石得十萬圓矣或每石值四圓則每石損一圓十萬石損十萬圓矣第指其虛價預揣低昂以勝負而米仍積於倉廩未嘗買賣也其它若油若豆若金若銀無不如是此盛行豪富有大力者間或聯集巨貲盡市場之米槪行收買而自定其價以博厚利與之力者復出他策以決勝敗市價無定往往一市動云而各商會樹黨相爭又每每操同室之戈使外商得漁人之利以故利權盡歸於外商日本十不及一政府頗厭苦之其後豪商有識者乃集合眾商開商法會議所設商法學校以振興商務至十三年因賣絲事與外商爭始稍稍有效爾後當能恢復商業歟蠶卵紙耗損以後日本學制紅茶又因濫制爭賣而不得利輸出之貨絲最爲大宗商人又慮其敗也乃聯合眾絲商結一生絲轉運局凡外商買絲必至此局揀式樣定價值乃許發賣日本絲商不得自與外商私相交易自設局後外商囂然不願請於公使公使商之外務外務辭以此商人之事非吾輩所得干預外商乃停止買賣相持數月卒以歐洲絲價甚昂外商乃不得已而從其章程蓋內商與外商爭權此爲一次云而政府自通商以來力以殖物產興商務爲人民提倡旣廣開官工場屬內務省者有千住制絨所愛知紡績所廣島紡績所砂糖制造所屬大藏省者有造幣局印刷局屬海軍省者有橫須賀造船所唐津石炭所屬工部省者有佐渡生野阿仁院內三池之山有赤羽深川兵庫長崎之工廠屬開拓使者有水車器械制造所木工所煉鐵所粉制造所麥酒釀造所葡萄酒釀造所魚油制造所燧木制造所昆布精制所魚粕制造所鑵魚制造所招集工日事興作復舉國家所有輪舶付之三菱會社歲給貲金使爭內外航海之利生蕃之役購以載兵役運軍器者共十三艘事平屬於大藏省攺爲商船以謀海運命三菱會社代司其事八年七月攺隸內務省九月盡舉諸舶付之三菱且每年由政府給金二十五萬圓以資助之考泰西各國商民創建輪船鐵路國家有以官船給之者有以官地付之者有歲出官金以資助之者有借給經費免收利息以助之轉運者甚有以商人訂約歲得四分五分利苟經營不足此數籌以彌補之者蓋輪船鐵路爲一國公益所關國家遇有軍務賑務旣便徵調尢便運輸且民間重滯難運之物若煤若鐵尋常人力不便營運者苟輪船能通鐵路能到不難變廢棄之物而爲貨財化窮僻之鄕而爲富庶非獨利商實則裕國又各國皆有而我國獨無則利權盡爲外人占據但使創立一輪船商會無論其得利與否此商會中有十餘艘輪船每歲所得轉運之貲及一百萬則此一百萬金仍歸於吾民不至爲外人奪去國家安得不設法保護之乎凡創辦之事根本甫立外人爭攬利權者又往往傾貲以爭競設策以搖撼故得利甚難國家出貲助之亦勢之不得不然者也三菱會社旣設卽於是年購美國船四艘以分走上海旋又與英國彼何會社爭日本沿海之利英船卒讓之獨行十年麑島之亂盡舉輪帆諸船以供國家調兵運糧國家亦賴其利蓋辦理已有成效矣

以官工所開炭山付之長崎商社以勸民人開之業復於勸農局商務局揀派官吏往中西各國考求種殖之法孳養之方制造之事歸以教人於直隸購羊千頭於紐約購馬數十匹於歐洲諸國購葡萄木棉艸及其它奇花異卉開農場設學校日討國人教以務財訓農通商惠工諸事又設共進會若綿若絲若茶若糖各令商人出品每物不下千餘種分別其精粗優劣上者給以龍紋賞牌次鳳紋賞牌次花紋賞牌又次給以褒賞之章以內務卿監臨其事拔其尢者以勸眾人明治十年又開內國勸業博覽會萃全國物產工作比較而賞拔之則國皇與後均親臨會場以示盛典而米利之費裏地費亞百年大會澳地利維也納之萬國博覽會佛蘭西巴黎斯之大會皆特命卿輔總裁其事俾督率商人賫物以往得褒賞者歸而誇示以爲榮米國百年大會初命內務卿大久保利通爲總裁繼命陸軍中將西鄕從道澳國大會特命議官佐野常民皆令親赴會場歸上其事於政府法國大會亦命內務卿伊藤博文爲總裁復於中國之上海天津門英之倫惇新駕波法之馬耳塞俄之華地云士鐸美之紐約桑佛蘭須斯果分設領事命以時呈報商務而政府以本國制造物如綿織物絲織物絲綿交織物衣服陶器磁器七器漆器竹器銅器鎕器紙扇子團扇於十二年布告一槪免稅許之輸出凡有可以拓商業攬利權之法皆依仿采擇一一舉行然而通商十餘年惟明治元年及九年輸出多於輸入其它則輸入過於輸出者爲數甚多也蓋自維新以前各藩學習西洋兵法以戎衣勁服從事遂以洋服爲便稍有摹擬者徳川末代將軍曾著洋服人爭誹謗外交漸開旣勢力自審不敵遂艷羨其事事物物無不盡美明治三四年間各藩士多用洋服脫刀劍者其時東西衣服並用奇裝異飾招搖過市外人頗爲嗤笑三年令士民散發脫刀一任其便於時地方官諭令人民或以散發有益於養生爲言或設不遵斷髮之令甚有令結髮課重稅者於是士民之頭髮靡然一變云未幾國皇斷髮皇后亦廢棄薙眉齒舊習逮明治五年制定文武官禮服一用洋式而服色一變矣房屋舊皆以木制幕府之末惟一延寮館築之以石蓋亦以館賓者旣而官廳學校工場皆效西式層樓傑閣穹窿壯麗驚人耳目五年東京火災政府命於京橋新橋間創造市街墻磚屋瓦一依西俗特借給經費以助成之而居處又稍變矣上行下效靡然從風爲官吏者限於禮制無論也豪富大賈故家世族學士文人亦頭戴笠足踹皮靴手執鞭杖鼻撐眼鏡若入而居家不以巴黎斯之葡萄酒古巴之淡巴菇餉客輒若有慚色而巨室大家更且墻被文繡地鋪毛毛登矣卽下至窮鄕陋邑小戶下民偶有餘蓄亦購猩紅爲褥碧琉璃嵌窗以之耀鄕裏以故外物叢集大而輪船機器巨利鎗小而冠革履手拭襟飾連檣累舶日新而月異外商之工於謀利者又且以英美之物效日本之制輸入之物每年累加設關以來浮於輸出者遂不下億萬矣輸出入貨值旣不足相扺金銀日益濫出自安政五年橫濱開港迄於明治四年凡十三年間溢出金銀大約及八千萬圓通商之始未諳外情所訂條約以貨幣互換爲言政府乃定以洋銀一枚三分之一換金一兩之制外商不勞而獲厚利百方交換其時流出者蓋不知凡幾美國條約云外國貨幣與日本貨幣種類同輕重同許其通用聽兩國人民互相交換又云日本人民未習用外國貨幣開港之後凡一年間官於各港設經理所所有日本貨幣應聽米利堅人求請照價交換英佛俄蘭諸約皆同而政府是時未知外國貨幣價格也乃定以洋銀一枚三分之一換金一兩之制外商以兌換之間驟得美利日夕持銀責官吏互換官吏乃限每日每人許換之數外商又雇人互換行之一年而後已按當時價值每洋銀一圓僅值日本金一兩十分之七五云以各稅關未經查核故未悉其確數然自度長鑄金以後累世積蓄傾蕩殆盡云明治五年以後稅關始稽金銀溢出之數至十三年輸出過於輸入凡六千六百餘萬其中有新鑄貨幣五千餘萬綜計通商至今爲數凡一億四千餘萬云若通商各國輸入之貨以英爲最多輸出之貨以美爲最多其與中國通商則近歲輸出入之數各在四五百萬圓間不甚懸殊也

日本食貨志後序

黃遵憲

外史氏曰古所謂理財之道所以諄諄然垂戒者要不外乎財聚民散蓋天地生財止有此數上盈則下虛上益則下損民膏民脂日竭於上饑寒交迫父不能有其子君不能有其臣天下之大亂作矣自古聖帝明王未有不以聚斂爲戒者也𨿽然鹿臺之財武王因之瓊林之庫唐祖因之失國者以聚斂得國者卽以其聚斂散之於民而四海猶不至於困窮事變之極逮夫今日乃有禍患百倍於聚斂至於民窮財盡𨿽有聖賢實莫如何者是則堯舜禹湯文武周公之所不及料所不及言者也是何也曰金錢流出海外也挽近之世弱肉彊食彼以力服人者乃不取其土地不貪其人民威迫勢與之立約但求取他人之財以供我用如狐媚蠱人日吸其精血如短蜮射影日中其荼毒以有盡之財塡無窮之欲日朘月削禍深於割地數倍於輸幣百倍於聚斂又不待言也旣經明效大驗者印度則亡矣埃及則弱矣﹝土﹞﹝士﹞耳其則危矣歐洲大國皆知其然必皇皇然合君臣上下聚族而謀之欲我國之產廣輸於人國則日討國人以訓農以惠工於是有生財之道欲我國所需悉出於我國不必需者禁之絕之必需者移種以植之效法以制之於是乎有抵禦之術欲他國之產勿入於我國則重徵進口貨稅使物價翔貴人無所利於是乎有保護之法凡所以殫精竭慮析及秋毫者誠見夫漏不塞十數年後元气剝削必將胥一國而爲人奴矣日本自開港通商以來其所得者在力勸農工廣植桑茶故輸出之貨驟增其所失者在易服色變國俗舉全國而步趨泰西凡夫禮樂制度之大居處飲食之細無一不需之於人得者小而失者大執政者初不料其患之一至於此也邇年來杼柚日空生計日蹙獘端見矣全國上下知金錢流出之大害乃亟亟然議攺條約欲加進口之稅免出口之稅庶以廣財源而節財流而大勢敗壞不可收拾悔之晚矣𨿽知其旣晚挽回於將來補救於萬一及今猶可爲也今核明治五年至十二三年海關出入之數先詳貨幣次臚物品次別國名皆爲提綱擇要比較數年以來使天下之人曉然知其得失利害之所在嗟夫日本與諸大國馳騁而十年之間流出金錢乃踰億萬之多其何以支痛念兄弟之國窘急若此不禁爲之大息而流涕也而或者猶曰是第據五港關吏報告之書尙有流出金錢不具於此者則益非余之所敢知矣

商戰論

汪康年

國立於地球之上咸以戰爭自存者也以戰自愓罔不興以不戰自逸罔不亡戰之具有三教以奪其民兵以奪其地商以奪其財是故未通商之前商與商自爲戰旣通商之後則合一國之商以與他國之商相戰然則商之持籌握算以與他國較錙銖猶其被甲執戈而爲國家力於疆場也其貨物則其兵刃也其貲本則其餱糧也國家之待將卒必厚其糧糒而予以利器豈偏愛此將卒哉以爲是一國存亡所系百姓生命所關不敢不致謹也今夫農盡力田畝或植材木以出地中之所產然非商則不能運而致之遠工取五行之精而制爲器用非商則不能衒於肆以得他人之資且商之爲事常兵之爲事暫商之爲事繁兵之爲事寡商所赴之地多兵所赴之地少兵者備而不必用者也然則國家之當加意於商豈不甚重矣哉

商之所利貨物美貲本輕程途捷營銷廣四者而已顧四者非國家加力助之則不爲功不行激勸之法不定專利之條不嚴冒牌之禁則貨物不能美銀行不設稅則不減假貸之法不定則貲本不能輕鐵路不開輪船不廣內地不通盜賊不戢則程途不能捷不設公使領事於各國及其通商之埠不能以輪船載貨而致之他洲不能以兵船衛之不能以全國之權力保護之則營銷不能廣如是則全國之商不過持其舊法行迂曲之途而待銷於本境之內欲求商務遠駕於他國之上得乎

西國商務之極盛也以其保護之甚力也保護之道維何曰使之便利使之有權而已是以定錢式及金銀銅三品之價開官私銀行定匯票使用票輕出口之稅凡稅不與物價相比者得隨時攺定開鐵路行輪船凡至他國者得載以己國之船而護之以兵輪又定開設公司之例定專利之條嚴冒牌之禁凡以使之便利之許商人設市館爲議論貿易及定價值之所又許立商會使得商禁約他國貨物之法他國之幣不得流入內地或恐礙本國貨之銷路則重進口之稅恐礙本國之工作則輕進口之稅凡以使之有權也故西商之至各國求必得而謀必遂職是故也

夫使商人便利使商人有權所以保商也卽嚴治商之禁令釐剔商人之獘病亦所以保商也西國之治商也凡商家冊籍及存貨底單及進出款之簿皆有一定程序歲呈之官以便稽核凡商之章程必請於官官允其行必力保護之其行使銀行之票及保險之法皆有定章至若不得已而倒閉則官稽其存數而使之攤還不得有所偏倚又定報窮之令凡報窮者不得齒於其類若有意誆騙或經商不合法度而致倒他人之財則官得按法嚴治之店之夥友侵沒主人之財者皆嚴治其罪夫如是故商人皆愼重不敢爲非而彼此得相信相保也

今吾中國與西國交通以來兵則屢戰而不一勝條約則屢定而權利愈失西國之貨銷行者歲億萬計而有損無益之物𨿽闌入而莫之能禁財貨日失利源日涸然猶幸西人能忍受艱苦節嗇勤力以與西人相搏相持𨿽不能相抵然尙十得五六而閩粵民之工商於南洋及美澳諸洲者每歲寄回之銀又十得二三故中國𨿽困乏尙得支持而國家關稅亦盈以取盈而且振饑則捐之商禦敵則捐之商有大工大役又捐之商而報之款尙不在此列然則商固無負於國家也

嗚呼中國商人之困至今日而已極矣一不鑄金帑又不定用銀幣之制致受西國鎊價之虧二銀錢價低昂不定致商人有受暗虧之慮三各省平色萬殊致受錢莊抑克之虧四假貸抵押及存銀均無定法使商人運掉不靈五不明許商人立會致商人無自主之權六不設市館以定隨時公平之價七各業所立行規不與官相通官可任意廢去八不立專利之條致商人不敢出重貲創辦新業九不嚴禁冒牌使美劣得以混淆出重貲者不必能得利十無專治倒帳之章程致被倒者無可控訴十一有意虧倒及設計誆騙者不能盡治以法致市面大敗而姦猾之徒仍得公然出入官商之間十二凡夥友虧倒主人之貲官不能嚴治致有貲財者不敢放手營運十三無保水火險之行使商人得保其貲財十四不能重進口稅而輕出口稅使中國貨物得暢銷於各國十五不開鐵路不廣設內河輪船使行程迂遶十六無徑達歐美洲之輪船使得載貨以之他國十七各國不設領事無兵輪駛行外洋使經商各國者得有保護權則內外倒置便利則中西互易困厄己國之商而便利西國之商未有若今日者也

然猶曰力不足不能行也﹝財﹞﹝則﹞不給不能辦也國權不足不能得之於西國也自秦漢以後政尙疏若必使悉皆治之國恐轉叢獘也固也顧何以出口之貨不能減輕其稅乎釐局約俟軍務告竣停止今已逾約矣獨不可裁減之乎然猶曰償款方迫興作方國用方匱非輕徭薄賦之時也顧獨不能釐革其法制裁廠並徵使商人得行輕捷之途乎今釐卡如織一水之地而抽釐十餘次驗票又十餘次一貨之稅而徵之於未成材料之時又徵之於已成器物之時物價之低昂不一也而稅則一成不變有始僅值百抽五者繼至十抽三四各局之衰旺不定也而稅額則有增無減致有彊稅就額之獘尢可異者一國之中而各省之章程不一一省之中而各局之章程又不一一局而前後之章程又不一至於以若干起稅及何物免稅皆無一定之章故尺布斗粟未嘗獲免日用之物未嘗見觸甚至司釐卡之員溢額則得獎虧額則見責歲增則畱差歲減則撤差如此有不朘削脂膏例外取盈以求稱上之意乎夫以各省督撫之明察豈不知此而因循不變者一則苦無安置冗員之地一則外銷之款無可開支嗚呼國家得一二而使民間失千萬不許明銷而俾暗取誠非計之得也

顧此猶制之自上以備國家之用商民不敢怨也假使承辦員役能體朝廷不得已之意一秉至公絕無畱難則商民猶不甚困也然而蒞其事者大率負債積貲百計求說而後得此將於是淸負將於是起家何暇他顧故其扼制商民之法至不忍言有得錢賣放之獘有大頭小尾之獘有得錢減貨之獘此猶病國而不病民也若夫銀則補水錢則補串罰無限制稍不遂意則蹴壞其物以嚇之新鮮果物則故欲翻動以挾制之甚至故栽僞洋而迫其掉換且又商人守卡而故與晏開商船乘潮而故與停畱疾風甚雨而故以稽滯商人之貲財不顧也商人之身命不問也是以釐稅之人上得其一而下得其九此九成中官才二三耳司事頗得其三四而巡丁則得其五六夫縱千百虎狼以逐羊兔幾何不相將俱盡者而欲其能致勝得乎

顧中國前則以官剝商而商困今則以官侵商而商愈困莊子曰牧馬者去其害馬而已矣孟子曰所欲與之聚之所惡弗施爾也夫商之擇利不待教於官也今之經商宜以新法求利商人亦稔知也道在正商法保商權捷商﹝途﹞而已矣今之言治者動曰宜通官商之气宜合官商之情於是有曰官督商辦者有曰官商合股者有竟奪商人之事而之官者夫以官之積威商人安能與之較論於是豪猾之徒以中國之官權行西國之商法官本則昂物價以扺除而莫或過問也商本則暫以微利縻而莫敢與聞也遂以傾詐陰險之才行籠絡捭闔之術盡取天下之利權而歸之一己而商人愈困矣

縛勇士之手足而使與人得乎桎梏勇將縶維健卒而使與人戰可乎今置商人於牽掣拘攣之地抑鬱之鄕欲其能與各國之商爭勝是猶南行而北轅也夫以中國之商受中國之法以理論之固當盡行折閱無可牟利矣顧環觀華商亦頗有積日月之力以獲貲者蓋華商性能儉約刻苦無多求利不敢效西人之奢故拾遺掇剩稍能步西人之後塵且又有意外之幸焉蓋法不準情於是所司有行法外意而潛減貨值者又有因比較嚴切兩卡爭釐因減釐以致商者又有船戶以司役通同或減名數或常年包賄若干以漏釐者又有托官船試船夾帶以邀免者又有掛洋旗托洋人報關以免苛政者嗚呼使商人失利於彼而得策於此此豈謀國者所忍聞乎然則今日欲振商務必自設商部始必自裁釐並徵始

商學

闕名

古者取人國以兵至周而一變其局齊太公以表海之雄勸工極巧通魚鹽之利冠帶衣履天下而海岱襝往朝蓋已變爲商戰矣其後中衰筦子猶修其術以爲輕重九府亦成九合一匡之烈由是言之商之取人國於不覺也甚於兵焉善夫白圭言曰吾治生產猶伊尹呂尙之謀孫吳用兵商鞅行法也故計然治吳不韋伯秦皆以商人兼並之謀爲恢拓國家之本沿及風流至於桑孔尙以商學而取濟軍國後之爲國者才能不及中主而動喜爲抑塞言利之說夫利而可塞抑之誠是也特恐不出於一孔者必爲數途不聚於中國者必輸之四裔也昔者烏能得戎王之財而秦皇封之非封其富也誠以戎之財入於中國則戎之命脈操縱於中國之手而不敢動耳故其功無異克敵而戰勝於無形反夫是者可以觀矣近世泰西盛行商學凡其商人所至之地卽爲國權所及之地故英人兼並坐大於近十二年內增拓至二百六十萬英里而國家無毫髮之費其餘如阿非利加皆爲諸彊國按圖剖分以施行政事猶尙以自主名其君若相猶不知其國已入人手者比比然也其能如阿比西尼亞脫蘭寺發耳力抗彊敵者蓋亦少矣阿比西尼亞在阿非利加北境乃意大利按圖剖分所得意人以兵占之爲阿所敗意相辭職遣使行成然未盡撤意兵脫蘭寺發耳乃美人釋放黑奴劃區以成民主之國英墾地公司侵之爲所敗中國自通商以來入口貨多而出口貨常少司農告匱嘗徇諸國所請多增口岸以暢消洋貨而重增軍需所入然其實增之於貨價而出之以海防軍火器械無不仰給外洋名爲有三千萬兩之稅以抵制漏卮實則除民間貿易補出二千餘萬之外國家仍補三千餘萬兩敲髓吸肌使人不覺一有小故動以兵船相恫愒必遂其欲而後止然則中國非講商務無以爲自彊之基非定商約無以爲挽回利權之計中國商約有來無往華商往來每附英徳商船以行光緒初年招商局曾派和眾輪船前往美國彼國照無約之國上稅加重數倍折閱而回曾襲侯在英亦曾設立公司以自運土貨乃伊國銀行不肯借貸銀幣不能周轉兼爲重徵所困亦遂罷設獨香港新架坡乃無稅口岸華商乃得往來自如而論者乃欲爲閉關絕市之謀不亦謬乎今綜計通商以來利害上比周秦迄於近代都爲一篇名曰理財學客難問答其宗旨所在專在流通財貨而國家中握其樞則亦平準之說云耳

問商者賤丈夫之業士人羞稱三代盛時天子食租衣稅而已什一之外未嘗有取於民故當時無甚富甚貧而國家甚賴有土及其旣衰天子徵伐四夷司農告匱於是海內始騷然置均輸事鹽鐵矣而聖王猶或非之今若行商法則是驅南畝而盡爲市人民棄其土而君失其民則國非其國也而欲與之兼並行仁義其可得乎曰利者民之命也利之所聚民必歸之故聖王非能使民也利之而已井田之於封建亦因其勢之自然自泉幣盛行而通施之權不在粟帛而在貨布然則井田不廢其勢有所不行何者利有所並而民爲之用也故人君分並財調髙下以收之使財幣行如流水而貧富自均無所謂限田無所謂均賦也蓋已取井田之法而隱用之矣然豪俠者流或販脂賣漿以富至千萬細民仰食者擬於縣官則天子之民仍爲所收也然尺符一下徵租調役無不應命者則上之持其柄也近世泰西無國不商無商不會甚者專其利以奪其民辟其土而代其政國家拱手受成以大張其威福而會商卒未聞一叛者則以上統於商部而下操於國家大銀行也其發之也自上其收之也亦自上多則爲之制少則爲之通凡可以得鄰國之財而制人之死命於不覺者無不爲之謀也故民奉其上而無二心取其財而無二議其視鄰國之君如孤寄也鄰國之民如口肉也鄰國之地如戶庭也三軍之士一聞令下如水之赴壑舉人國若疾風之掃葉焉當是之時𨿽有猛將良臣曾不救瓦解之禍其故何也蓋利權旣失民久懾其气而不敢動也如此而欲安貧賤守王道以自存其國其勢有所不能

問商之爲官於古有制而周禮必屬之於司徒其故何在曰此王伯之微權古今無異軌者也夫商之能奪人命也亦如教之能服人心也人心所向國亦隨之故王者不務廣土而務施教伯者不務得地而務經商昔者文王之治岐也使召伯循行南國而三分有二非果能得其土也服其民耳商之能奪人國於不覺也亦猶是也故周公合之於司徒以士施教以農守地以商得財三者得其一猶可無敵於天下兼三者而用之者乎周之王也有自來矣今泰西諸國除經商之外無不設立教堂冞入其阻以煽惑人民者租界隙地無不租購設立墾地公司以爲得寸進寸者蓋兼三者而用之矣故前之收其租稅稱爲地主者今反而耕其土地居其城郭納其租稅焉前之服其衣服習其語言使相從日化者今乃服其衣服變其語言入其籍貫受其洗禮不敢自異其種類焉由前而觀則有英之於印度西班牙荷蘭之於南洋諸島美洲之國之於紅皮野番矣由後而觀則有美之於檀香山荷蘭之於亞齊英之於北班鳥緬甸矣故昔之彊鄰惟務克敵今之彊鄰惟務滅種滅教欲保教以存其民商其首務也爲國者可不勉哉問昔日本之與諸國立約也亦與我同及我光緒之初乃逐漸攺爲管轄寓民而許雜居購產然則泰西之與日本亦三者行而日本不以爲危則又何也曰日本之不危其故有四民智大開一也商務盛而制造興民不仰食於洋人二也管轄寓民受其法律三也兵能庇護己民張國威四也然當時俄民尙欲醵資以全購對馬島焉則其危可知矣今中國無此四者洋人於附近租界買地築路建房卽並入租界設巡捕治刑獄並聽華民之訟大有人隨地遷之意而欲效法於日本不已危乎他日有以此爲辭者甚願取日本之法而比較之

問周禮司市禁靡物胥師掌平貨賄察詐僞今泰西化學盛行入其都者鋼制之鉆石牛乳之象牙硫磺之雞蛋菅之羅錦魚鱗之明珠充塞於市炫耀而不可逼視入手而不知所擇則是司市不禁靡而胥師不察僞也而謂其能行周禮其可信乎曰此正泰西能行周禮而善變者也夫民食於富者因其財也富之能役貧者利有並也故周公爲司市之法以平之亡者使有利者使阜害利者使亡靡者使微所以調劑之使各人皆無良楛通塞之病也而貨財均矣然而豪商大賈或異斗別衡變輕爲重化大爲小而數不可稽則司市不能制而姦蠹得持良賈之短長於是則不平故爲質人以稽之所以平權衡定輕重歸於一而不可亂也然姦蠹之民以眞爲僞以窳爲巧入口而不可食得手而不可衣則是詐取民財而肆其兼並也故爲胥師之法制之然猶爲肆長使名相近相遠者實相近相爾者皆平正之未嘗因其無害於人而亦禁之也今泰西所作僞物皆察其與原質相同以人工補天工者乃得取牌售賣又用肆長之法分別其相爾相遠而直揭其名未嘗以爲眞物而亂之也夫富者爭於靡麗而貧者得佩其服飾則是僞者易求而眞者不貴也均財之道於是乎見若夫醇酒滲礬肉質灌水瘟豬上市禽獸非時金銀器皿合銅不中程序皆有禁例泰西市物皆有考較之官凡食物皆經官驗然後許賣違者有罰以顯鏡照其內質若牛之瘟者並不許賣其結虫繭者則貨於膠廠熬膠以作用物禽獸魚皆有禁止漁獵之期期內不得售買違者亦有罰金銀質作器必須合銅然合金合銀皆有定式成數亦有官以水驗之不合式者充公正與周禮禁靡察僞之旨相合故曰能行周禮者無過泰西若也今中國之商但知飾僞茶葉染以綠礬大黃必有虫蛀棉花灌以熱水光緒初美國棉花歉收英人乃販棉於印度日本中國三國棉花大盛獨中國之棉花灌水行經赤道變爲朽腐折本千萬其後日本印度棉花皆遠販於英獨中國寂然惟日本尙購棉於中國近日亦因灌水之故設公所以驗之有水者罰錢焚貨不遭商會之焚棄卽遭醫官之禁買商業之衰由此來也尙宜開商會而禁之

問古周禮賈師各掌其次之貨賄之治辧其物而均平之展其成而奠其賈然後令市四時之珍異亦如之考之於今亦有合乎曰此卽泰西所謂博覽會日本所謂勸工場也當日本之維新也貨物苦其﹝輸﹞﹝諭﹞入乃分遣藩士專勵工商回國之後於橫須賀地設立勸工場凡新物爲本國所造者悉陳列其中延請博士爲之評定其價值品其髙下許以賣權禁人仿造𨿽至微之玩物無不從而獎給之商人購貨精粗美惡一望了然人情好尙不能蒙蔽其貨之難銷者工固不造商亦不買故工無費力而商不靡財期年之間國人大化民勵於工而新物盛出商無廢貨而轉運不窮其後東京長崎相繼競起工業大盛初年進口傘骨凡七十萬金末年乃無一而反有出口焉中國素產磁器而日本陶殖充溢美洲茶葉近以印度爲彊而日本之茶乃遠過中土絲以意大利爲美中國嘉湖之絲粗細不勻外洋購絲以意大利法栗陽爲美而日本蠶利可奪中華十年之間商務等級由二十五而上居第八焉故泰西諸國稱爲東方英國也今中國以四兆人民之眾土產數萬萬之饒而工不勵其力商不修其知各存方隅自囿之心一切行情貨價漲落無常相隔百里價值異彼此欺詐以獲盈餘墨守之商販賣滯貨而不知變爭先壓以冀早回資本於五洲貨情夢然無所知也本地工業未嘗一爲考究也卽有一二新奇之貨亦過問無人埋沒於空山淹沈於閭裏者不知凡幾商學不明工業由是不振也是宜於各處通商口岸設立勸工場遠仿周禮賈師之法近法泰西保業之名凡土產之貨制造之能分品羅列使工商一望而知定價者不爲欺朦制貨者各競其巧各國商人因此而歸報其國爭來購買則商務盛行而國可富彊矣

問今日本之勸工場其效明矣然而泰西博覽會之開每數十年而一設合五大洲而品第之中國初會於美再會於法三會於荷蘭過問寥寥說者謂以西人而辦中產不無隔膜或又謂開會乃藉名抽丰之舉於商無益其說然乎曰否夫勸工之法於古有之𨿽無博覽會之名而已行其意周禮司市上旌於思次以令市鄭箋上旌者以爲眾望也見旌則知當市矣思次若今之市亭是古時市政本有上旌之典並有上旌之地亦有主旌獎之人特未合五洲而權衡之耳又賈師凡國之賣儥各帥其屬而嗣掌其月凡師役會同亦如之又司市凡會同師役市司師賈師而從治其市政掌其賣儥之事孔穎達謂不帥胥師者不知物價今泰西𨿽無師役設市之例而因慶賀設會則會同之意凡赴會者必特簡博士簡派大臣以臨之品其髙下而贈之金牌亦與上旌之典相合其必選精通商務之人亦與遣賈師之政無異今乃付之西人付之使館更付之不知格致之商賈其無益也宜然故赴會三次卒未聞得一新法以振興本國商務者此其故也

問泰西各國於商務最重流通乃異產入口必儲關棧𨿽爲偸漏而設然於財則滯矣敢問徵諸周禮其說奚在曰國君之於國猶父之於家子孫𨿽能殖財不能不關白家長一其權也泰西之於商務𨿽人人有自主之權而統執其法者必歸之於國未嘗以之自私也考之周禮治市之政凡通貨賄以節出入之司關掌國貨之節以聯門市凡貨不出於關者舉其貨罰其人凡所達貨賄者則以節傳出之其於市也賈師定其賈然後令市夫必定賈然後令市則其不私售也明矣然則關棧之設未嘗非古制亦可行於今世也且古之爲關必有重門之險山溪之固有司門以掌其管鑰有司節以掌其信命其入市也賈師定其賈司市定其品又有胥執鞭以守門掌其坐作出入𨿽無關棧猶關棧也今中國於商務事權旣不執其樞紐貨物一到劫奪而徵其財自買自賣爲虛爲盈不過問焉則何如復古時關市之法設立關棧儲大地財貨於一棧之中爲出爲入爲銷爲滯皆不能逃其鑑察然後徵之則民力可稍紓而國家亦省巡緝之費也且中國之商約曾定值百抽五之例貨旣未沽值於何較則其設關棧而徵之於出棧之時也尢宜夫畫地而爲關與建屋而儲貨其理固同矣安見關可設而關棧不可開乎故曰宜設關棧也

日本物產志序

黃遵憲

外史氏曰物產之盛衰國民之勤惰系焉田野之蕪治系焉而國家之貧富彊弱無不系乎此宇內萬國自古迄今昭然若揭矣今海外各國汲汲求富君臣上下並力一心期所以繁殖物產者若伊尹呂尙之謀若孫吳之用兵若商鞅之行法其竭志盡力與鄰國爭競則有甲弛乙張此起彼僕者其微析於秋毫其末甚於錐刀其相頃相軋之甚其間不能以容發故其在國中也則曰討國人朝夕申儆教以務財力農蓄工於己所有者設法以護之加意以精之於己所無者移種以植之如法以效之廣開農商工諸學校以教人有異種奇植新器妙術則摸其形繪其圖譯其法而廣傳之凡絲茶棉糖之類必萃其類區其品開博覽共進之會以爭奇競美褒其精純禁其飾匿而進而勸之而猶慮他國之產侵入我國吾之力微不能拒也則重徵進口貨稅使人物騰貴無相侵奪而吾乃得徐起而收其效於是乎有保護之法泰西一千八百四十四年美國初興鐵利其時英國輸入鐵條每一噸值三十六圓課稅二十四圓又英國輸入鐵塊每百磅值三圓三十錢亦課稅三圓蓋重課人稅使價重於我國產亦可以銷流俟國產王稅乃遞減西人名曰保護稅而猶慮己國之產不售於人國吾之利薄不能盛也則分設領事遣委員使其風尙之所趨人情之所習而依仿其式以投其好於是乎有摸造之法又其甚者商務不競繼以兵戰一遇開釁以偏師毀其商船使彼國疲敝不能復振而吾乃得壠斷以圖其利如英之於荷蘭則尢爭之甚者矣泰西百餘年來累世講求上自王公貴人下至庸販婦女皆心知其意上以是爲保護之方下以是爲報國之務泰西人有恆言疆場之役十戰九敗不足慮也若物力虛耗國產微薄則一國之大命傾焉元气削焉彼蓋籌之精而慮之熟矣譬之一豪農之家環四鄰而居者以所居近市各出其瓜瓠果臝之美以圖朝夕升斗之利而爲之人主者一聽其賤傭下婢栽培灌漑曾不一問欲以是爭利不亦難乎不亦難乎日本維新以來亦兢兢以殖產爲亟務如絲之售於英法茶之售於美海產之售於中國則尢其所竭精敝神以求之者可不謂知所先務與管子曰本富爲上末富次之太史公曰善者因之其次利導之其次整齊之其次教誨之有國家者能勿念諸作物產志

論中國宜開賽會以興商務

劉楨麟

中日戰後日開五口俄築滿路英通滇梧法入龍州徳要口岸美覷鐵路加稅之議不成制造之廠任設鴉片之耗歲三千三百萬紗布之耗歲五千三百萬雜貨之耗歲三千五百萬漏已罄蠹蝕及腹岌岌哉以至貧極弱之中國處於今日孰不謂振興商務之不可緩哉劉楨麟曰中國之興商務匪自今日始矣招商之局開平之礦制造之局鐵政之廠銀錢之鑄織布之局三十年中次第振興釐然可數近者創鐵路開銀行行小輪興紡織設商局凡可以保華商之利抵洋商之權者靡不銳意經營竭力興舉亡羊補牢謂將不晚矣然而輪船招商𨿽有成效而總辦買辦能否得人裝貨載客能無獘混且往來各口能否越南洋太平洋一步而太古渣甸徳忌利士多方排擠能與敵乎二十一省五金之礦甲於地球而開局持久僅區區開平一隅匠師乃取諸外人出產仍未足自用化分未精銷售未廣能盡地利乎上海設局制造爲名而船械乃購之外洋中日之戰所出鎗炮一皆無效此後急需能不仰息他人乎漢陽鑄鐵號稱備用然鋼軌何以不用之於鐵路商本何以不免於折閱豈采煉未精乎抑銷路非宜乎鼓鑄銀圓可以救圜法之衰可以便上下之用可以塞暗耗之患然成色攙雜重率無準私鑄日夥洋商相戒而不用小民兢兢但防售僞能弭其獘而要其信乎供內地之必用扺洋貨之大宗莫要於織布而土棉未能廣種花式未能自創軋花紡紗機廠未盛何以減進口之貨乎自余新政若鐵路則車軌費巨何以讓諸人商股煩難何以不能集若銀行則用人何以得宜行鈔何以取信押何以無獘若行小輪則牌費何以多訛勒駕駛何以少華人內河以多淤塞至於紡織何以屢開而屢閉商局何以經年而無效今夫此十數事者執中國之士大夫而詰之曰中國無商務豈不色然驚哉夫以此十數事不全不備之商務而謂中國可以自恃也𨿽蒙豎童駭靡不醜詆之矣然而補苴罅漏以坐視其不全不備而任聽洋商之侵蝕以至於盡則又烏可以已也

然則欲興商務其法何從其道何先今夫村儒鄕負作家人言自爲義理與見學人聞通論始茫然河漢慚其形穢矣山鄕富兒𨿽饒衍朴鄙可笑乃遷室大都與交貴遊則麗都文楚久而化之矣惟商亦然非遷地爲良也物以比例而類分人以觀摩而學進中國之業商者能耐勞苦能尙省節其操縱市價久於其業者億中每十九此西人所不及也然而愚者多而智者寡吾見有專業一門者每每終其身及數世不能自脫而其所得利亦終其身數世未有進也至於各分行戶散而不合資本微薄無以致遠或出一善業則假冒攙奪必使敗其成而後已而從事工作者只善因而不善創其黠者乃多方欺詐無恥射利以售其姦是以此疆彼界厚己薄人各私其利罔顧大局商旣不自愛而國家亦以此薄而賤之不爲保護不爲提倡其婪贖官吏且復訛索抑勒多方騷擾以病之也是故合股份則股份虧集公司則公司倒土貨日見其滯銷洋貨日見其充斥內受壓於長吏外見於洋人嗚呼豈西人盡智而華人盡愚哉西人當富而華人當貧哉無以比例之而觀摩之也夫卹商惠工條理萬端而提倡風气辟啟津途可以破華商之愚懲華商之僞勸華商之勇擴華商之見合華商之勢使小者大因者創拙者巧詐者信孰有先於賽會者乎

賽會之舉仿於何時也三代以上𨿽無明文若乃其意則可見矣管子曰來天下之財聚天下之物藉其通貨禦之以輕重髙下之數國之利也周禮有大市朝市之分大市百族爲主朝市商賈爲主訓方氏亦有觀新物之政夫聚天下之物開百族之市觀新物之出豈非賽會之謂乎西人賽會之典始於英京倫頓旣而法京巴黎繼之奧京維也納繼之美國行之費裏地費省日本則行之於東京而美國希加哥四百年之大會尢爲古今所獨其設會也有農工院有動植物院有礦務院有機器院有電務院有政務院有郵政院有文藝院有鄰政院其設會之地廣至數百畝與會之眾多至數十國樓閣園囿密若櫛比珍器什寶目不得瞬萃五洲之技能極天人之能事盛矣哉今夫耗千百萬之貲財費億兆人之思力徒區區以供遊覽者之心目幾何不擲黃金於虛牝矣然而東西各國每舉一會其國之人之聰明才技必增一倍其國之貨賄貿易亦必增一倍而他國之與斯會者亦未嘗不被其益何也所謂物以比例而分學以觀摩而進也中國向稱守舊靡有異人己之已能不患人之剽竊人之所長皆爲我之取法其便宜多寡之差尢不待比例算故中國不興商務則已中國而興商務必自賽會始吾今請言中國賽會之利有八使天下之主持商務者或有取焉

一曰聯交誼西例凡開一會必先具文照會各國之外部轉飭其地有司曉諭工商人等載其國所有之物產制器往與會國家則撥派員以經理之所費數十萬十數萬不等而送物之人亦動至數萬上而士紳下而工商不遠千里萃雜杳自開會之日各國分院標識燦若列肆互相瀏覽互相諮訪情意浹洽有若平生所以交誼密而和約可恃也中國於外情向多隔膜推原其故一則以非我族類而異視之一則以畏彼之故不樂與近故交涉立約動每棘手而交涉之案通商又居其半尋端肇往往坐此若開此會使吾華紳商日與彼族相處狎其人情知其趨避公私融浹嫌怨自釋遇有交涉因勢利導國家不致因恫喝而受喫虧之害而商民旣通於外情亦不易尋端弄以貽國家之憂也利孰有大於此者也

二曰擴物產西人考中國物產之種凡二十六萬其已供人之用者不及十之三其有用而不用已用而未竟其用者不知凡幾而他國及他洲所有用之物而我中國所未有者復不可以算也傳曰貨惡其棄於地今夫以二十六萬之物種而任其生滅遞嬗至於名號亦不自知則豈不可爲愧恥矣西人之開會也盡五洲萬國之物產而致之一所他人所有而己亦有者則比較其用之之法以爲取裁他人所有而己獨無者則考求其質之所宜以爲推補故窳者可以精寡者可以眾以人事之巧奪造物之力者此也中國物產之多如此使於此而廣求之推廣之則取之不禁用之不竭猶謂土貨之終絀於洋貨也誰其信之

三曰獎人材古人有言曰一物不知儒者所恥此非過言也夫人耳無所聞目無所見𨿽有奇姿異稟矢志絕學思成一業以垂不朽亦苦於取法之無從故中國工藝能步武西人以爲業者𨿽不乏人而其能不拘成法自出新學以出乎所習之上者幾絕於天壤而此中聰明之士坐是以廢棄汩沒者殆不知凡幾也今夫中國之積習守舊好古固千百年來矣苟藉此會以開其始使天下一孔寡識之士與夫虛驕自是之徒聞所未聞見所未見使知天地間尙有如此之事業而不至瞪目變色鄙西學爲荒誕矣聚五洲萬國之奇技異能爭奇鬥巧而我中國乃瞠乎在後則有志之士必發憤興起而委靡之風亦可以一振矣天下之勢非激之則不動凡人之力非鼓之則不發西人開會之日自國君以下皆臨會場以重其事而又延請內外有名望者評其優劣所謂激之鼓之之意也夫激之鼓之中國不足興矣矧於商務

四曰察商情西人之經營商務也其處於本國及旅於他國者所至必有商局與商會之設其局中會中則數月或一年必選派其商董以遊歷於所通商各埠藉以體察人情之好尙物產之盛衰稅則之輕重銷路之暢滯隨時報告消息之靈通事必先不使落後利必均沾不任喫虧故一切利害得失皆有把握而商人之折閱者少國家亦因是以保其利權我中國商局未定商會未設暫未足以議此惟於賽會之際集各國之工商諸人相與聚處凡某國之物產盛某國之物產衰某國之人喜某物某國之人惡某物某國之銷路廣某國之銷路隘無異合天下之商埠於目前而一一燭照而數計之不須遊歷不藉報告而操奇計贏成算在胸自不致如前此之憑空臆揣坐受欺﹝紿﹞﹝給﹞矣更不至爲洋商之恃勢抑勒動持土貨之低昂矣

﹝五﹞﹝吾﹞曰廣貿易中國之與西國通商也大抵迫於勢之不能已而非出於其本願明矣故彼之豪商巨賈襆被來華者歲月不絕而華人之適彼者除傭工覓食外大率皆華商之自爲貿易其能挾巨資涉重洋與彼相角逐者殆未聞也今夫兩國互市平權齊等此往彼來以最優待相視此公法之通理也而中國獨不然有來無往𨿽漏靡計寧不爲恥然而以素不諳習之華商貲本復極微薄忽而責以學西人之長技烏可得也矧國家又無保護之權孰能禁其裹足不前也今旣不能驟增其貿易而先於賽會以爲權輿如西人賽會之例送物來會者無論主客之國皆先將貨物名目編號列價按次排列互相售賣給憑爲據或先付定貲至罷會日持憑來取訂約給值不須牙人不藉通事出入之間動至數百萬而又省無數之周折以視前此之把持勒挾中飽漁利者爲何如也不獨此也凡開一會其會院前後左右必建屋列肆賃民開設以便遊客凡書信館電報局銀行照像店酒樓旅館與夫馬車手車輪舟鐵路各項雜貨之貿易舉國商民所獲之利更不知其幾千萬也此又西人均利之法也

六曰增關稅凡賽會之始必於立會之地先設關稅各國之來與會者所送器物必單列名數估值編識報明稅關俟開會日所有售賣之物或由物主或由售主赴關報納其未經售賣挈回者則免故西國每開一會其是年稅關之入必溢逾萬而經此會之後凡前此進出之所未有之貨以後亦源源不絕是關稅之顯受其利者尙少其隱受其利者不可勝數也

七曰興商地西國設會之地必擇川陸衝要之區其未開會以前無異通商之開口岸竭數月之經營慘淡浚水道修程途立電竿設郵政便其轉運去其翳塞至於通衢市集寬廠整潔凡百業之廛肆館捨無不經始營築煥然攺觀於是遠近逐利者相率移徙背相望而前此之寥落薶垢者乃一旦驟然興盛其地旣因會而得名其人亦有加而無已其所入之將不可以數計今中國地利未開商岸𨿽多除上海天津漢口外其號稱繁盛者寥寥而所謂繁盛者又皆在租界中若以租界外之地與比例則不啻霄壤天以中國之大而竟無一自主極盛之商埠則烏可以爲國也故必開賽會擇往來總匯江海要衝如上海者先創其事另辟大地營築構造必廣必精必度其可以駕租界之上者爲止然後沿海沿江次第興舉或於內地自會如日本已事一年一行舉於內地者爲小會舉於口岸者爲大會凡素稱貧瘠之地皆可由小會而進於大會遵此行之二十年間而謂中國之土地尙有羸瘠者吾不信也

八曰除積習中國凡都會之地及商賈會萃之區與夫鄕曲市鎭每一年或三四年必有賽會之舉或迎神演劇或建醮立廟上自紳富下及婦﹝孺﹞﹝儒﹞無不踴躍捐資浪擲金錢動計千萬今夫市井之流錙銖摧算析及秋毫其鄙吝不可言狀獨至於淫祀鬼神邀福免禍𨿽千百金不少愛惜豈人之性然耶習使之也故每興一會舉國若狂視爲固然至於肇亂釀禍曾靡稍悟而吾粵械之風最盛其因是而啟者尢不可勝數語曰不作無益以害有益今中國數百年之獷俗莫此爲甚而牢不可破匪特無益於吾民實乃見笑於鄰國若旣開此會使天下之人皆知其有益自必聞風興起變革舊習且西人凡有大典則借開會以志不朽若吾華舊俗未能驟免則何不亦借此以伸敬而志盛一轉移間而美利不可勝數而數百年之積獘亦一旦豁除寧不善歟

或曰泰西各國每開一會動費千萬中國當疲憊之後如斯巨事前無所出事後無所歸𨿽知其急孰克任也答之曰西人設會之例先由商民集股購票而國家動撥正帑以倡之其紳富豪商亦相率捐以爲之助屆期所來遊者人歷一徧納貲或一元或半元其購有照會者出入免故美國希加哥之會所收遊資及所售照會與夫會畢拆卸物料之值所入共二千餘萬元以之比較所費之數尙溢數百萬今中國創始縱不能如美國之宏巨然推其比較之率𨿽有多少之差而出入所抵斷不至慮有虧耗也明矣至於中國工藝素未講求似不足與西人較長短然而中國工藝之不講求夫誰不知之使其怯於不講求竟不令西人見寧能終於不講求耶孟子曰旣不能令又不受命是使中國之人窮老盡棄而不得紓其貧也今夫興一事而有八利之益無二慮之顧而又前事可師不勞經畫訪其章程不過一象鞮之事任其提倡卽在賢有司之責轉移之間而十八行省之气象矞然攺觀語曰提其綱挈其領不此之務而第沾沾於鐵路銀行織造諸事以爲一二補苴之計𨿽曰聊勝於無然其有大利於商務者幾何也

立商部說

陳熾

英吉利立國在蕞爾三島間四面際海而鷹瞵虎視屢執牛耳於歐洲西並美利南兼印度東南括澳大利亞屬地之廣方二千萬里而遙挾其利堅船遂以縱橫四海者何哉商之力耳英之得美洲也以商會後因加稅激變華盛頓率商會以叛英相持八年竟自立爲國英之得美也以商美之拒英也亦以商今美之北境加拏大猶然英土美𨿽自立然舉國皆英商也英之得印度也亦以商會初由商會派人代印度筦海關所謂公班衙者也印度土王兄弟爭國殘害英商商會舉團練之兵踞海關之餉三戰而入其阻覆其軍滅國禽王摧枯拉朽而印度八百萬方裏之地八千萬戶口之民俛首而托他人之宇下矣澳大利亞之地大與中國相若內皆沙漠惟沿海膏腴商會據之不費吹毛之力自余緬甸各國非洲一洲南洋各島莫不發蒙振落席捲而囊括之商力之雄如此商會之能滅人國也又如此今日本繼興自命爲東方之英國西人謂赤道之下日光所照有熱水一條每日散流於南北黃道而朝潮夕汐生焉大西洋則英國當之英之北境距赤道五十三度與中國黑龍江等而天時溫暖四序如春多霧多雨多風國富民殷百物蕃庶者皆赤道之熱水爲之也太平洋之熱水經臺灣一隔不入渤海而入東洋而日本三島當之其熱度亦勝於中國比年仿效西法農工商三業勃興遂乃割據臺灣憑陵上國多置輪舶廣辟商途駸駸乎國未可量已夫鄰之厚我之薄也中國辟埠通商垂六十載旣自以情形隔膜將利權所在舉而諸異國之人頻年海溢川流歲出金錢萬萬遂使廿一行省無一富商內外窮民之失業無依者尢如恆河之沙不可計算然西人懸隔重洋六七萬里在彼終有所不便在我亦猶可自全也日本則近在肘腋之間急起而窺我心腹其心計之精刻與西人同其性格之陰柔與西人異西人之所能爲者彼優爲之西人之所不肯爲者彼亦爲之始也財力未雄不及西人之長袖善舞耳今一朝戰勝舉國寬然數萬萬之金錢取之如寄又得臺灣一島各國之所垂涎而日爲寶山金穴者助其商力蠹我中邦更有行輪造貨之約章奪我之矛陷我之盾縱橫內地盤踞利權譬人有痼疾元气久傷復縱使外風流入筋絡敲骨吸髓亡魂喪精𨿽軀殼僅存豈有幸哉當此之際旣不能愼之於始又不能拒之於外則惟有振興商務以與彼爭商之本在農農事興則百物蕃而利源可浚也商之源在礦礦務開則五金旺而財用可丰也商之體用在工工藝盛則萬貨殷闐而轉運流通可以周行四海也

𨿽然中國之商力衰矣中國之商情屈矣中國之商業無人矣中國官吏之薄待乎商商之不信其上而疾苦終無由上訴也亦已久矣今貿貿然曰整頓商務商人私心竊計曰是殆將魚肉我也皇皇然曰糾集公司商人目笑存之曰是固將誆騙我也陽陽然號於眾曰行駛輪舟廣設工廠商人始而驚繼而疑終而退然自阻曰我無資我無力且恐日後受累母讓之外人也蓋商人習見官吏之袒媚洋商而摧折華商也非一朝一夕之故其所由來者漸矣縱使再三惇勉而有財者不能任事能任事者未必有財心志不齊意見不合互相猜忌互相排擠無識無才自私自利遲之又久應者寥寥遂有現任職官起而承其乏則又把持壠斷專利侵權𨿽便一己之私圖轉絕眾商之生路噫中國之情形上下隔絕如此欲一旦而言保商務收利權是猶進臧獲之流釋囹圄之犯突與之分庭抗禮商確朝章其不顚倒失措也幾何矣蓋官吏之積威有以劫之也泰西各國皆設商部另有商律專主護商豈好爲是紛紛然不憚煩哉蓋國用出於關稅關稅出於商人無商是無稅也無稅是無國也不立專官定專律則商情終抑而商務必不能興中國積習相沿好持崇本抑末之說商之且不能白商之气何以得揚卽如控欠一端地方官以爲錢債細故置之不理已耳若再三瀆控且將管押而罰其金此礦務諸公司虧閉卷逃有股諸人控官不準而此後招股一事通國視爲畏途𨿽苦口婆心無人肯應者職是故耳商律之法良意美其它不必言卽以控欠不追無罪受罰二事論之中國商人之屈抑何如乎國家釐金洋稅鹽課三宗歲入逾六千萬正供常額大半出於各商然則商之於國也國之於商也固已共戚同休迥非昔比矣不立商部何以保商不定商律何以護商不於各城各埠廣設商務局立商務學堂何以激揚鼓舞整齊教誨諸商假使無商何以有稅假使無稅何以濟用假使無用何以爲國然眉之急切膚之災殆不得置之膜外矣刻總署議準各省設立商務局選舉商董求通下情然地方官吏大都一笑置之卽使實見施行亦爲以一紙官文奉行故事而於商人奚益也而於商務奚裨也蓋中國之官商相去懸絕不設專官以隸之不設專律以防之不定地方官吏之考成功罪以警之而欲卹商情振商務保商權是猶緣木求魚欲南轅而北其轍也其必不可得已

論中國宜特設商部以整頓商務

英人李提摩太附

自泰西通商以來當軸諸公深知洋務爲富彊之本於是創制造以求利器設船政以練水師更恐戰陣無法駕駛乏人復添設武備水師管輪諸學堂以備幹城之選近則礦務與鐵路並行老成謀國可謂不遺餘力矣然數十年來糜費至數千百萬不過襲取西人皮毛所謂富國之道彊兵之術何曾得其奧竅有心世道者不禁爲之痛哭流涕也𨿽然開礦造路固屬救時之急務而振興商務實爲當今之要圖按泰西諸國罔不以商務爲重凡見民間有一藝之善無不曲意成全知國中有一物之產無不加意講求務使工藝日精生意擴充而後已此泰西所以日就富彊也查中國貨物之消往外洋者初以絲茶爲大宗邇年北省之駝絨羊毛艸帽辮等貨消場亦復不少惟絲茶外國漸能出產加以商人重利不肯認眞采擇遂至西人不甚喜歡故絲茶兩項大有江河日下之勢毛貨艸辮亦因沙土太多長短不齊販運者常有虧折出口亦不似往年之盛至西人所購毛貨用以織造絨氈等物織成之後仍復售與華人是利源仍爲西人所有此外泰西貨物行消中國者不啻恆河沙數如洋布煙土銅鐵鋼鉛鐘錶顏料機器槍碼輪船洋火洋油香水肥皂酒玩器食物及一切雜貨盡人皆喜用之以近日出口絲茶等貨相抵則萬萬不足計每年流出之利爲數實屬不貲今欲塞此漏亟宜設立商部廣開工藝各廠凡外國之所有中國之所無者任從民間仿造或有以新法制成一器果適於用者由商部奏請獎賞並限其年數出售毋許別人仿造又各工廠或因資本不足察其工藝可觀而辦事認眞者由朝廷繼以官本商務大臣祇司保護查察之責一切生意並不掣肘倘查有辦理不善及私吞肥己者將總辦從重治罪由各股友另行公舉賢能如此則賞罰分明咸知鼓舞行之數年何患不富彊乎或謂創立輪船招商局亦屬講求商務一道何以至今毫無起色子但見商局生意之盛亦知其中獘端之甚乎或又謂怡和太古禪臣麥邊等行所用買辦仍屬華人何以自彼用之而有餘自我用之而不足子不聞先聖之言乎上有好者下必有甚焉者矣君子之徳風小人之徳艸艸上之風必偃信斯言也子亦可以不言而諭矣或又謂今商局疲敝若此亦有善法以維持之乎曰有聞商局創立之際一切章程均依西例自前總辦虧空削職後大憲以市井無人特派道員以主其事夫以官場而涉商務已屬風馬牛不相及眾望不孚者乎爲今之計莫若仍由各股友公舉總辦果能辦理認眞由局重送花紅以酬勞勩並由商部請旨嘉獎倘查有貪劣實據卽由各股友斥退另舉賢能接替並由商部奏請將該總辦家產查抄備抵另治以應得之罪則淸廉者更加奮勉貪墨者咸知畏懼商局未有不蒸蒸日上者人見商局獲利之厚也如此其它工藝各廠自能踴躍爭先富彊猶反掌也秉國鈞者曷不於商務加諸意焉

大興商埠說

陳熾

自黃帝日中爲市首山鑄銅太公因之有九府圜法管子立闤闠作女閭府海官山以通天下之貨今之論者以霸術斥之若黃帝太公獨非王道乎夫商務之興衰錢幣之輕重隱視萬國九州島之廣狹以爲差太古之時居民渾渾噩噩老死不相往來偶有所需粟布交易而止矣三代以下土地日廣生齒日蕃民用日增則貨殖日重陶朱計然之術行於寰區漢世桓寬鹽鐵之書文學大夫詰難百端而不能相勝人情之所便天意之所通萬古聖王之所不可禁也然西通波印東扺倭韓往日商途際海而止明永樂時乃始遣寶船載貨出南海達西洋以收番舶珠犀之利自是而後泰西巨賈絡繹來華而澳門而臺灣而香港而沿海沿江各口華人之出洋經商傭工謀食者亦不下數百萬人英人利擅六洲多財善賈君臣上下並力一意專以通商辟埠爲要圖每於山陬海澨荒涼寂寞之區興廛市未及數月而街衢洞達樓閣崇閎百貨駢闐萬商雲集重以電燈煤气徹夜通明電報輪車終朝飛達潔淸整肅如入化城所謂天下之商賈皆欲藏於其市天下之行旅皆欲出於其塗者也而其旁之中國城鎭轉復崎嶇蕪穢如沸如羹盜賊橫行荊榛載路稅差衙役辱平人翦綹打降欺壓良懦以此例彼顯判天淵中人之家及富商大賈無不挈資眷適彼樂土附他人其畱者多困苦顚連不能自給相形見絀柰之何哉故西人商埠之制整齊嚴肅決爲三古遺規而不容執後世因循苟且之爲彊行軒輊也今中國果確知受病之所在計開物成務通商而惠工則此商埠者固中國五行百產之菁英所出焉藏焉交易流通以與天下萬國之商民相見者也苟其街道之墊隘如故捨宇之卑陋如故水泉之咸澀污穢如故捕務之不修盜賊之不禁也如故遊匪蠹役之敲詐訛索也如故則貨物闐溢而遠人不來𨿽欲通之乃反塞之矣且中國動言聖道以上種種積獘豈聖王之盛治所宜有乎簡陋因循殆非所以昭示萬國欲伸而禁之廓而淸之亦不過一紙官文奉行故事而已其所以漸積頹靡以至於此極者非伊朝夕矣惟有仿恰克圖買賣圈及江海各埠租界之式凡輪舟鐵路電報所通之地及中國土產金工藝所萃之區一律由官提購買民田自辟市埠開渠建屋而歲課其租金一切詳細章程均仿西人工務局成法現在各埠租界之側亦一律淸釐隙地興造樓房正其名曰華市以便華商居止貿易且免西人托名影射占地益寬如近日上海租界地基蔓延至百里以外彼以重值餂我愚民流獘深微未知所底使皆由中國自辟商埠則此疆彼界𨿽欲尺寸侵越而不能今通商之地日益多占地之謀日益甚非自辟華市以淸其限則官司隔膜無可稽查以利誘民何求不得然此猶患之小者也中國自行建埠而歲月取租由內之商部外之商政局經理其事仿周禮司市之制貨物出入有數可稽卽可攺徵落地稅銀而盡撤天下釐金以蘇民困按月按季所徵之租課除設補修道諸費外仍可成裘集腋上濟度支東西兩洋各國歲需皆倚此爲大宗之入則商賈通而民不爲病釐捐撤而國不患民貧復古時關市之徵攺後世權宜之制開渠墊道養無算之間民殖貨通財辟無涯之利賴此則益國便民之大者有能攬持全局愛養黎元讀三代以前之書知四海以外之事者乎願得與之上下今古借箸而一籌之也

酌增領事說

陳熾

各國領事之在中國者威權無限儼然治民事之官也實則護商之官耳故其國商務少者或以商人充之或竟不設領事惟法國領事職兼護教動輒稱兵要挾杌隉多端中外刑律不同交涉案情必須會審領事之權利遂推廣於治民太阿倒持實礙中朝體制英復增派一副刑司駐滬有罪者援情準律始定爰書固緣明愼用刑亦慮領事之不諳法律耳英人通商各國其領事無兼轄民情者惟屬地如印度巴拏大澳大利亞之類始派刑司而香港上海亦然是儼然以屬地視之矣日本初約與中國同此次換約之時已經更正中國向於日本設理事官專管中倭詞訟而轉不關商務情形隔膜一變而盡失其本來今商約將成此官亦撤名實久喪無庸更愛其羊矣中國立香港西貢新加坡領事屢議始成而香港一埠終無成說因外國設領事皆先試辦一年某公必欲三年故竟作罷論也華人之在外埠者統歸西官管轄𨿽設領事亦苦事權不屬受制於人然領事以護商爲職不理民詞此西國之通例也護商之事不在銖銖而校之寸寸而度之也在平日通達外事聯絡商情潛收中國之利權隱系遠人之觀聽苟得明通公正之才以久任此職則上維國體下順民心其補救於深微隱闇之中者實非一二端所能罄也且華人之出洋者其苦累也深矣其拘囚屈辱也亦甚矣始也由於匪徒串通洋商誆誘鄕人之愚拙者名曰仔至澳門左近拘入洋船載至南洋各埠售之於墾地之西人慮其私逃羈以鐵索朝牽而出暮牽而入少惰則加以鞭撻賤之如奴隸役之如馬牛狺語孝聲食不果腹其載運出洋也數百人閉置一艙昏悶而死者已三之一抵埠以後饑餓疾病鞭箠而死者又三之一僅延殘喘者不及一成其稍有技能作工勤奮能得主人之歡心者因而積漸致富不過千百中之一二耳然挾資而去旣憂異族之羈畱出險而歸復苦同鄕之訛索控諸地方官吏復從而魚肉之當九死一生之際幸脫虎口而博蠅頭乃轉棘地荊天欲生無路此可爲寒心酸鼻者已而其所以致此者則因出口之際旣已不及稽查抵埠之時復苦無人管轄以致進退不得去住兩難而各埠情形不同有巨賈殷商自設輪船行棧者有僅有小康之戶自食其力者有全系工役仰食於人者論者欲設領事輒以就地籌爲辭冀括彼私財以充公用而兵船不至威望不孚華民受虧毫無挽救操守不謹中外所輕更有各省賑捐斂財海外比年常駐新架坡者至有十三局之多乞貸卑猥益爲遠人所笑嗟乎天下事尙可言哉𨿽然東南洋數百萬華民固中國之蒼生赤子也西人開埠必招華民華民旣多其埠之興可立而待否則荒涼寂寞太古荊榛如英美之新舊金山墨西哥巴西祕魯古巴各埠袤延至西貢緬甸印度錫蘭及西人新辟之非洲南洋萬島開辟之始皆廣招華民華民工作勤食用省薪俸廉百產蕃昌陡成富庶然後其本國及他國之工人從而嫉妒之殘害之驅逐之天下之不平孰有過於是者

然而逐者自逐新辟之埠仍不能不招也誠派熟習情形深明大略之人周曆各埠經營擘畫定立保護華商華工章程派一大臣駐新架坡主持其事澳門香港汕頭門四處專設領事華工出洋將往何埠與其國立約給憑訂立年限仍聲明日後去畱自便不得有擅行驅逐傷害等情否則向其國家索賠巨華商出洋則給憑不立約亦須照會各國保護維持如西商在中國之例均不得向本人擅索規費則每年出洋之民可以確知其數而其源淸矣東南洋各洲各島須查悉華民若干或貧或富爲工爲商何國所屬有約無約其埠之華民滿萬人以上者一埠設一領事否則數埠總設一領事國家籌給薪俸必優必丰統歸新架坡大臣管轄平日職守專以撫字工商保全人命物業爲主爭競毆瑣事不與外人爭判斷之權新架坡須撥萬金設立中西大學堂以教聰子弟各埠商民有家業子孫因而失學者準領事稟明該管大臣奏聞請爲倡再由本地捐集經費設立學堂果有明達之才由大學堂考驗得實保送來京聽候錄用因宜制變除舊布新卹其艱危開其知識則其流亦潔矣夫人才者萬事之根本也學堂者又人才之根本也說者動謂中國之於南洋權勢久失𨿽糜巨無補時艱不知南洋各島在有明嘉靖以前本朝貢之國耳中葉以後明之棄之然後西人得而取之蹊田奪牛倚爲外府精神命脈皆在此間其取之者人才也其棄之者無人才也西人旣驅策華民盡除榛莽種植開礦之利擅絕寰區乃轉迫逐摧殘竟忘開創艱難之自有其功者不得食其報華民之勤且願也人之所悲亦天之所憫也以設官開其始以立學考其成不爭旦夕之功不惜度支之費而惟以潛移默化收效將來使數百萬之華民智慧漸開才能漸出則有人有土有土有財吾知天之所以報之者將必有在矣否則自棄其地自棄其民有明之覆車未遠矣彼西人堅忍沈鷙無利不搜獨不可以待南洋者待中國乎又豈不可以用南洋之華民用中國之華民乎此海內有心人所爲惄然憂悚然懼也

覆奏講求商務折

總理衙門

治國之道農商並重然一國獨立則務在農雄角逐則務在商商固與兵相輔者也中國素爲一統之國不懼利源之外泄故於商務一道缺焉不講近自與泰西各國通商以來利源日涸商務日壞當事始亟於講求思爲補牢之計玆將去臘總署覆奏講求商務一折錄於左方以供眾覽

光緒二十一年十二月二十四日總理衙門謹奏爲遵旨議奏事光緒二十一年十一月十七日軍機處交片禦史王鵬運奏請講求商務一折軍機大臣面奉諭旨著總理各國事務衙門議奏欽此臣等查該禦史所陳無非欲官商一气力顧利權此周官保富之法行之今日尢爲切要如所稱沿海各省會應各設商務局一所責令督撫專政局中派提調一員駐局辦事將該省各項商業悉令公舉董事一人隨時來局將該省商利病情形與提調妥商補救整頓之法稟督撫而行之事關重大者督撫卽行具奏一節查通商爲致富之原必令上下相維始克推求利獘泰西各國以富彊爲首務或專設商部大臣其它公司商會隨地經營不遺餘力中國各省商行自爲風气間有公所會館章程不一地方官吏更不關痛癢公事則派捐訟事則拖累商之視官政猛如虎其能收上下相維之益乎自立約互市以來洋商運貨祇完正子兩稅華商則逢關納稅遇卡抽釐於是不肖華商賄買牌照假托洋商之名洋商出售報單坐收華商之利流獘遂不可究詰要之歐美各洲商民之捐名目繁多如田房捐存捐進項捐印花捐較中國釐金加重倍蓰卽香港新嘉坡諸島何莫不然此皆華商習聞習見者也至於洋商僅完正半兩稅便可暢行無阻利權較華商爲優然華商食毛踐土當能仰體國家立約通商之故不應自外生成何以假冒招牌之風年來愈熾良由官商隔閡官旣不卹商艱商復何知官法該禦史請於各省設立商務局俾得維護華商漸收利權誠爲當務之急惟請派設專員作爲提調以官府之體而親闤闠之業終難透辟不如官爲設局一切仍聽商辦以聯其情擬請飭下各督撫於省會設立商務局由各商公舉一殷實穩煉素有聲望之紳商派充局董駐局辦事將該省物產行情綜其損益逐細講求其與洋商關涉者絲茶爲大宗近則機布紡紗制糖造紙自來火洋胰子諸業考其利病何者可以敵洋商何者可以廣銷路如能實有見地確有把握準其徑稟督撫爲之提倡再由各府州縣於水陸通衢設立通商公所各舉分董以聯指臂所有各該處物產價值漲落市面消長盈虛卽由各分董按季具報省局匯總造冊仿照總稅務司貿易總冊式樣年終由督撫咨送臣衙門以備參考其華商互相貿販不與洋商相涉之貨亦應按照市價公平交易不準任意髙擡或故爲跌價以累同業設經局董查確應卽明爲告誡若復怙惡卽由局董稟官將該行店劣迹榜示通衢以儆效尢該局所遇有稟官之事無論大小衙門均不得勒索規費各局所地方長吏月或一二至輕騎減從實心諮訪必有卹商之誠乃能行護商之政非徒藉勢位之尊也各直省果能實力奉行商情可期踴躍商利可冀擴充卽華洋交涉亦可得其要領矣

又如原奏所稱招商局開辦多年並無起色請特派督辦招商局大員一人駐局辦事將招商之務分爲閩廣三江兩湖四川四大股每股各令公舉殷實公正之商董一二人專辦該股一切商務由各商董議定辦法稟督撫而行之別置提調一員專管局中一切章程一節查招商局爲南北洋輪船總匯同治十一年前北洋大臣李鴻章奏明設局商爲承辦官爲維持自光緒二年買並旗昌船棧後官帑積付一百九十萬八千兩逮今拔還現已不存官尙非並無起色卽就每年完稅而論各省關所收招商局船稅歲約三百餘萬搭載水自開局至今幾逾萬萬若無局船則此利盡屬洋商是該局收回利權實明效大更能力袪中飽切實經理則爲益較多該禦史請整頓招商局誠非無見惟整頓之法實分兩端一在局之獘一在船之獘查該局所以能自立者實賴官爲維持故𨿽怡和太古多方排擠該局猶能支持歲運蘇浙漕米又帶免二成稅課皆該局獨擅之利其於江西兩湖漕米則代買代運尢操奇贏若槪屬之局中不由一二人專利則公積愈增此在局之獘所應整頓者也各船買辦半由夤緣而得每船貨容有艙口簿可查而搭客則以多報少影射隱瞞難爲究辦外洋輪船責在船主事無巨細悉聽船主指揮每搭客登舟則票船至半途則查票登岸則繳票此皆大副專責而船主總其成不致擠雜朦混招商局船主但管駕駛船中一切買辦主之故長江買辦之缺爲最肥美此在船之獘所應整頓者也凡玆積獘臨以貴而無位之督辦公私未澈呼應不靈徒擁虛名恐無實際該局向隸南北洋轄理以局船起卸口岸均有關道可以稽查而受成於南北洋較爲切近光緒七年李鴻章議復王先謙一疏聲明該局繳淸官款不過商本盈虧與官無涉並非一繳公帑官卽不應過問聽其漫無鈐制豫言之矣擬請飭下南北洋大臣將招商局歷年積獘認眞整頓該局總辦及掣票登賬管理船頭司事與夫江海各船買辦能否得人經辦之事有無自私自利爲商股所指摘並申明舊章每年結算由津滬兩關道稽核該局歲刊告白設被商股詆駁有據則津滬兩關道亦應任咎至於每船到岸如何稽察客載應飭各關道委員經理無分晝夜與稅關船頭官公同查以杜獘混其未設關道之地如江南下關安徽大通安慶湖北武穴等處由南洋大臣檄委地方官辦理按月徑稟南北洋商署存查能否如該禦史所陳分閩廣兩湖三江四川爲四大股應由南北洋大臣體察情形酌辦該局船曾駛赴舊金山檀香山新嘉坡各島道遠費煤船小載輕爲利無幾現求擴充之法宜就中國各口岸有可爲該局增益以敵洋商者統由南北洋大臣隨時規畫請旨遵行至通商事務向由臣衙門辦理該禦史請在京師設立商務公所與臣衙門無甚表異自應無庸置議所有臣等遵旨議奏緣由謹繕折具陳伏候皇上聖鑑訓示謹奏奉旨依議欽此

奏覆洋商攺造土貨應籌抵制折

總理衙門

奏爲遵旨議奏事光緒二十二年十二月十七日軍機處交片本日給事中褚成博奏洋商攺造土貨請飭籌抵制一折軍機大臣面奉諭旨該衙門議奏欽此欽遵鈔錄原折交臣衙門查原折內稱上年與日本定約準在內地攺造土貨各國援照條約皆可一律仿行從此華人自有之利權盡歸外人掌握查攺造土貨莫大於絲紗兩宗絲銷外洋皆由內地運去紗銷內地反自外洋販運如悉就內地攺造則工價較廉獲利自巨日本請於蘇杭設埠其注意不外乎此卽西人乘機奮起其肯綮亦不外此若不設法抵制勢必喧賓奪主絕我生機上年署兩江總督張之洞深知繅絲爲織綢之本紡紗爲織布之本因先於蘇州鎭江南通州無錫金匱等處勸諭紳商開設紗廠又擬撥專在無錫開設絲廠以冀逐漸推廣總督劉坤一回任後亦以此爲當務之急伏思洋人每爭一利必合上下財力慘淡經營而華商勢渙情暌力分財絀自非官力爲護持壹志齊心痛除向來官商隔膜錮習斷難與彼族爭權應請旨飭下南北洋大臣各先籌款二三百萬在內地廣設絲紗機廠以爲倡導並飭下各將軍督撫酌度土宜一體興辦奉天直隸等處又宜添設織造呢羽毯之廠其緊要關鍵首重得人應令嚴定章程公舉殷實廉幹商人分任廠務由官認眞督查不準絲毫瞻並準本省各官曁京外大小官紳量力附股每屆年底將章程款目由總廠詳刊送閱如有獘混不論何人皆準赴廠辧詰並許附股之人赴京呈控查實後除經管之人勒賠重處並將督轄之大吏量予處分等語臣等查絲紗爲土貨大宗欲設廠制造抵制洋商自非官商合力廣籌巨款不能集事上年閏五月間欽奉諭旨令多設織布織綢等局廣爲制造卽據署兩江督臣張之洞江蘇撫臣趙舒翹電稱將息借商款銀二百二十六萬兩移爲開辦商務局之用先於無錫設繅絲廠兼開繭行此外各廠擬設於上海或蘇州至織布紡紗機廠約費銀一百萬兩籌款另議各省督撫臣先後陳奏類能仰稟聖謨設局招商各就本省物產之宜量籌制造似於向來官商隔膜之獘已漸次消除惟辦理經年究竟籌款若干設廠幾處有無成效迄未奏咨卽張之洞趙舒翹擬移息借商款開辦商務局究竟已否辦成亦無續報該給事中請由各省將軍督撫酌度土宜集股設廠官助商本逐漸推廣自足浚利源而杜外溢應照行原奏所稱公舉殷實廉幹商人分任廠務由地方官認眞督查並準官紳量力附股至年底將章程款目詳刊一節前年十二月間臣衙門議覆禦史王鵬運設立商務局折內擬由各商公舉殷實穩練之紳商派充局董仿照總稅務司貿易總冊式樣年終由督撫咨送臣衙門以備參考業奏準通行遵照在案此次絲紗各廠應仍由各省將軍督撫查照前奏辦理各廠中如有獘混自應將經管之人勒賠重處第須附有股本始能入廠查詢原奏所稱不論何人皆準赴廠辧詰恐滋紛擾至督轄大吏原當竭力維護嚴剔獘端但祇能握其要領不能瑣屑躬親似難深悉廠中有無獘混若有人舉發而該管大吏不爲查理或竟回護自應如該給事中所奏量予處分以儆玩泄相應請旨飭下各省將軍督撫各就本省情形切實籌辦毋得徒托空言至南北洋大臣能否各籌二三百萬兩以爲倡導應並請旨飭下王文韶劉坤一迅籌辦理所有臣等遵議緣由理合恭折具陳伏乞皇上聖鑑訓示謹奏

榷署議內地機器制造貨物徵稅章程書後

麥孟華

有以兵亡人國者有不以兵亡人國者以兵亡人國者其禍近其事顯主國得而備之鄰國得而牽掣之𨿽或亡矣苟有豪桀再興匪難也不以兵亡人國者其禍遠其事隱主國匪直不備而又徳之鄰國備矣而莫得而牽掣之其亡也則元气已盡數十百年而未能蘇也麥孟華曰地球百年來由後之說以亡國者不知幾何姓矣他勿具論請言印度印度地球最古之名國也英人以十二萬金之公司設一剛白度而掌之始以保護商務爲目浸假而掌其稅則浸假而專其財賦浸假而與其政事從容拱手而五印爲墟𨿽其後稍藉兵力直摧枯拉朽論功行賞則商會之剛白度爲之魁天下所共聞也中國旣饋二百三十兆於日本朝貴退而仰屋謀富國之道乞加稅於彊鄰未之見許於是有英人爲客卿於中國四十年致富千兆受英廷男爵之獎者曰赫徳昌言曰莫若舉中國出口之貨而值百抽十便莫若舉中國用機器制造之貨若仿洋式制造之貨而重稅之便麥孟華聞之曰英人之亡我中國其在此舉乎其在此舉乎機器制造貨物稅則重外輕內此二者西人所以彊國而保民也泰西無國不互市大率客邦之利一而主國之利十獨其通商於我國也不然𨿽有賤儈乞旅華數歲無不盈盈滿篝以歸其黠而富者更勿論是何也我國交涉不講抵制不諳制造不興出口貨不盛彼之以我爲囊中物爲俎上肉晏然相與取而噬食芺之者數十年以來矣𨿽然之國也其地廣沃足以經營其人智能足以制造而其物產之精英又足以供其經營制造之需通商漸久耳目漸習風气漸辟彼向之所恃以取我而噬食芺我者其區區之技我漸能知之而漸能仿效之則於其取噬食芺之謀甚不便去歲九月西人某報館倡議請禁機器入中國見時務報第八冊豈不以國之利器不可以假人哉𨿽然英國禁之而他國將輸之卽國共禁之而中國將自制之其勢之蒸蒸不可遏抑有固然也如是則徒自失其售機器之利而不能絕我中國用機器之路於其取噬食芺之謀將愈不便赫徳者老於事而稔於中國矣彼固知創辦之事舉手必不易易也又知吾民之甚畏騷擾也又乘吾之患貧孔亟無所爲計而可以術欺也其心曰如是則中國之用機器者且絕機器絕斯出口貨絕出口貨絕斯國之命絕其與吾言曰中國之用機器者旣漸多矣用機器多斯制物多制物多斯抽稅多抽稅多斯帑項多嗚呼赫之自爲英謀而設伏以待我固不足怪顧獨不解吾中國以四萬萬人乃瞠目以飲鴆聯步以下阱而莫之悟也傳曰無滋他族實逼處此又曰非我族類其心必異今得取原議揭其隱衷訐其詭謀辭而辟之有天下之責者庶有擇焉

原議曰凡華商擬創辦制造等事無論制造何類貨物如用洋式房屋家具機器外國之法施行務須報明就近各關稅務司注明制造何類貨物需用本銀若干並欲設立何處地段卽由稅務司會同地方官查勘在該地段設立無所妨礙發給執據方準開設又曰所設之制造處所須聽由海關隨時派人入內查看如房屋機器有所損折致傷人命之虞卽應暫時封閉俟修理完整方準復開

駁之曰制造設廠將本銀地段報官並聽官以時派人入廠查驗此例西國有之然地方有司之責也非司榷政者所當有事也中國官制未善巡捕未設似此精核之政本難舉行又事當創始民多畏避宜寬其文网以勸庶工卽盡依西例以此數事責成地方官稽核吾猶以爲未可行矣今乃以全權諸渺不相屬之稅司格不相入之洋人語曰庖人𨿽不治庖屍祝不越尊俎而代之西人立法最講權限試問商廠本銀之充裕與否地段之妨礙與否機器之損折與否與收稅之事有何干涉我國延用赫徳之始寧嘗以此權限予之乎天下萬國寧有以此權限屬之稅官者乎彼深知夫事者權之所自出也又深知夫中國地方官之不辦事而其權已旁落也於是陽取其應辦之事而代任之實陰取其應有之權而攘奪之田氏代齊王氏篡漢此其故智矣且民間制造商民合辦其擇地必於曠夷之野無所謂妨礙也彼爲是事必圖久遠若有妨礙彼且不爲寧待外人爲之借箸今謂由稅務司會同地方官發給執據夫中國地方官固不知民事爲何爲者也又畏洋人如虎而不敢與共事者也名爲會同商辦實則稅司獨攬其權而已卽不爾爾則今之宦場積習除騷擾延擱外更無他長商人欲求得其執據恐爲累有不可勝言者矣又其所標舉者謂無論制造何類貨物如用洋式房屋家具機器外國之法皆須報斯例也將舉中國一切工藝之權利而盡歸其統轄也其始也不過借機器以爲名耳浸假有不用機器如江西去年之擬造洋等事彼必曰此洋式之家具也浸假有不用機器不仿洋具而其廠捨偶與西制相彷佛者彼必曰此洋式之房屋也夫外國技藝之精進半由於相師其術日趨於極巧而其法每莫知其自來華人聰明冠絕種他日必有因西人已成之法而增益之別創新理制新器者而彼必曰此外國之法也立此三端則他日華民一業之操作一藝之微末無有能出其範圍者是名𨿽爲管理機器制造各事實則取吾四萬萬人縛其手足而制其命也

原議曰領有執據者該制造處須設關棧凡制成之貨均須一律存儲關棧又曰貨物於制成後臨入棧時務須報關將貨色數目價值逐一注明

駁之曰物之方成必費營置物之旣藏必時稽核物之將售必繁估物之旣鬻必促轉運一切諸事皆須本商自爲料理而棧之啟閉人之出入由關主之一舉一動必多阻礙物猶民物而地則關地是貨物制成商民卽不能自有其權矣又市情不定待價而沽往往有遲速祇爭半日而贏虧相去萬數者今制成之物而必紛紛焉經儲棧一番之轉折乃得議價商民之坐是而失機折閱者必將甚夥而彼洋關者晏然不任其咎反得因機抑勒而陰持洋貨與土貨之低昂夫誰得而禁之且機器制造各貨有笨重者如船舶槍自來水自來火之類豈能搬運入棧亦有輕脆之物如玻璃器等事多一次搬運則損壞不可數計其制造食物等多遼緩一日則臭惡黴爛爲洋關者寧能賠補乎亦有危險之物如硝磺炸藥煤油火柴等事與他物並存棧中設有不虞牽累不少爲洋關者寧能保險乎夫以己所有物置之他人之室𨿽所親愛猶多不便矧於言語不通情志不洽之洋人夫孰從而聽之此例若行華商之裹足必矣

原議曰如制造設在距發執據之關逾十七里之處該業主須備有海關手住寓房所凡制造局無論在何處如欲由關派委手常川駐局亦可惟須由該局備有居住之房屋並每年納海關經費銀兩

駁之曰手固極天下騷擾之人而商民所最畏惡而不便者也內地制造稟之於官建之於國民所同樂眾所悉境內長官皆得而知之矣其有它變則時而核之耳若者鋼鐵若者機器若者軍械若者船艦若者織布紡紗皆以利國非有幹禁之物也運之外洋銷之各口皆有關稅無所用其私漏也慮其姦窳則商民自慮折閱必競精巧無所煩其廉察也數者無患𨿽在國家猶不一過問之而顧待渺不相涉之洋關敝敝焉勞其督察哉與官爲緣猶苦胥役之擾而顧歲糜費用別備房屋以養此無用蠹害之手爲海關計安頓私人坐享厚祿固良得矣其如華民何

原議曰所制造之貨於未離關棧時應由關按估價值百抽十徵取稅項發給號收爲憑此後該貨或在本地銷售或運內地或運通商他口或運出外洋均聽其便槪免重徵惟無論報運何處總須按照關章請領合宜準單

駁之曰此條原議之根一切非理之法皆借口此條以爲起點者也兩國通商所定稅則重外輕內以資抵拒此萬國之所同天下之公理也我國定稅之始爲彊敵所脇爲狡鄰所愚洋貨土貨收稅如一已爲天下所笑上海機器紡織等局初立大吏奏請免徵半稅仍值百抽五與洋人運貨內地值百抽七五者小示區別於利權尙有小補焉乙未馬關約定準洋人一律在內地制造於是華商制造之權遂與諸國共總署之議定此新章謂將以杜絕洋人也又懼洋人之未必就轄而先從華商起徵以塞其口也今夫洋商制造𨿽已定約然彼集股購地建廠擇人亦非易易其開辦漸盛必在數年或十數年以後若今日現有之廠華商所設無慮數十洋商所設寥寥無幾此例若行其所以抵制洋商者尙邈無期而華商之受累則近在眉睫矣且言先徵華商以塞人之口此尢欺弄童騃之言也中國之苛法其行於吾民而不能行於西人者多矣未聞彼之自問不安而帖耳以就圍也譬猶饑者患人奪食而自廢餐譬猶臨陣患人兵我而自手刃萬一吾稅旣加而他日洋商制造仍援舊定稅則爲辭彊項不服何以待之或又謂定約明文𨿽復如此然他日可專用之於洋商其華民之廠原可暗中設法維持豈思今日國勢如此敵情如此𨿽約章中本有之權利尙且不能得之他人況欲有所溢於其外哉且今之地方有司其不於例外抑勒商民以自肥固已幸矣安望其能行法外之意以顧全大局也吾意當道諸公久諳外情未必不有見於此其意殆以國用支絀仰屋無術今制造之新約旣定洋商之設廠必多工藝之風气漸開華民之踵興尢夥乘此稍加重稅則不勞經畫而帑項可倍加耳豈知輕其稅寬其网而使民間之制造者蒸蒸日上設廠以千萬計𨿽值百抽一而所入已無算矣今重其稅密其网而使民間之制造者動色相戒裹足坐斃浸假將並前此所有之廠而折閱而倒閉無復一存𨿽值百抽百其何所獲焉今夫由彼之術固可以使吾華廠折閱倒閉而無復一存也華廠之折閱倒閉而無復一存固彼之所大利也卽吾華民竭力抵拒不畏苛法而設廠以與之相競則由彼之術又能使一切工藝之權利皆歸其統轄安然垂手而制吾四萬萬人之死命尢彼之所大利也故曰英人之亡我中國其在此舉乎其在此舉乎傳曰狡焉思啟何國蔑有又曰戎徳無厭夫舉歲入七千萬之關稅而握之於敵人之手已爲可危況於托抽稅之名而勘我查核我設儲棧以節制我出執據以操縱我養扡手以魚肉我索經費以剝耗我舉一切仿造洋式參用西法之工藝皆歸其統轄以束縛我亦何異富厚之家雇僕役以司出入而爲之僕者必參主其家政他日噬臍其何及乎孔子曰百姓不足君孰與足天下固未有不保民而可以立國者信彊敵之讆言邦本之元气涓涓不塞將成江河勿曰無害其禍方大此可爲痛哭流涕者也

請緩徵值百抽十之稅並請攺存儲關棧章程折

張之洞

奏爲兩湖商務風气初開華商用機器制造貨物懇請從緩加稅並請攺定存儲關棧章程以勸商業而裕民生恭折仰祈聖鑑事竊照光緒二十二年五月總理各國事務衙門具奏機器制造貨物酌定稅則奉旨允準續據總稅務司酌擬章程九條經總署核定由南北洋大臣通行各國在案伏查光緒八年北洋大臣奏準上海織布局只完正稅一道槪免沿途稅釐此後各省機器紡織皆援此例此聖主愛養民生之深仁而卽古來興國者通商惠工以致富彊之至計天地覆庇感頌同聲從此中華商務駸駸漸有生機矣此次加稅之舉在總署原意謂洋商得在中國設廠造貨人工運費種種省便利益甚優故議酌加稅則洋商旣加則凡華商用機器造貨亦應一律照加以免洋商借口此總署謀國裕課統籌中外之深心臣𨿽至愚亦能領解特是詳察商情知機造各貨加稅一層不免有損多益少之病有不敢不爲我皇上陳之者溯自馬關定約以後臣在署南洋通商大臣任內欽奉閏五月十三日電旨飭令招商多設織布織綢等局廣爲制造臣當卽宣布徳意廣爲勸諭招徠中國商民知外人得來內地設廠造貨莫不感慨奮發思有以防內蠹外漏之患而又深悉朝廷卹商輕稅之章其議集股分圖占先著者頗不乏人凡各處稟請購器造貨者臣多從允準且爲之籌備廠地歸並釐稅計劃銷路曲意維持江南湖北紗絲各廠更屢奏明助給官本巨款之舉總冀厚集商力以挽此外溢之利源計數年以來江浙湖北等省陸續添設紡紗繅絲烘繭各廠約三十餘家又此外機造之貨蘇滬江寧等處有購機制造洋酒洋蠟火柴碾米自來水者江西亦有用西法養蠶繅絲之請陜西現已集股開設機器紡織局已遣人來鄂考求工作之法四川已購機創設煤油並議立洋燭公司山西亦集股興辦煤鐵開設商務公司至於廣東海邦十年以前卽有土絲洋紙等機器制造之貨近年新增必更不少天津臺更可類推湖北湖南兩省已均有購機造火柴及搾棉油者湖北現已考得機器制茶機器造塞門徳土之法正在督飭稅務司勸諭華商興辦湖南諸紳現已設立寶善公司集有多股籌議各種機器制造土貨之法規模頗盛似此各省气象日新必且愈推愈廣彼洋商𨿽亦聲稱集巨資設大廠而迄今造就者只上海二三家他處未之有也無如華商智慮初開營銷未廣已成之廠獲利無多未成之廠集資非易洋商見我工商競用新法深中其忌百計阻抑勒價停市上年江浙湖北等省繅絲紡紗各廠無不虧折有歇業者有推押與洋商者以後華商有束手之危洋商成獨攬之勢商民延頸舉踵正以寬卹保護之法望之朝廷兩湖風气初開商力甚薄尢爲惴惴此近年來商務之實在情形也臣愚以爲洋商在內地攺造土貨本於華商生計有妨是以舊約懸爲厲禁今迫於事勢不得已而允之則又當就已成之局而熟權利獘庶免我華商民有累上加累之虞竊謂今日各洋廠設否聽之而華商機器制造之稅如故洋商開一廠則華工習一法洋商創一貨則華民曉一用大抵華商性情憚於精思創物而樂於摹仿爭利華商用度較儉土產較熟足可與之相勝果使華商本輕利穩愈開愈多洋商見華廠已經充牣利息愈分愈薄則續開者自少卽如湖北織布局一開而江海關進口之洋布已歲少十餘萬匹可爲明徵

目前華廠已將十倍於洋廠是機器制造之利洋商得其二華商得其八且就華洋各廠合計出貨自多稅額𨿽輕稅數必溢此有益於民生而仍有益於國計者也卽使洋廠因稅輕而爭開不已然洋廠所獲之優利亦華廠之所同沾其出貨之數分利之勢自足相敵且洋廠所在其一切物料必取之中國工匠必取之中國轉移間民必資之中國彼洋商所得者商本盈餘之利而其本中之利畱存於中國者仍復不少是華商之利𨿽去其半而中國農工畋漁之利仍得其全華民沾其利又曉其工則華商購機制造之廠必不能絕從古未有農工盛而商獨衰者此目前不求有益於國計而必無損於國計且尙不盡有損於民生者也至於華商鼓舞方見萌芽之時遽行加稅則華商困阻於內洋商抑勒於外數年之間已成者歇業未開者絕響是九洲之地產物力萬國之巧法厚利盡爲洋商壠斷之資如謂明文則一體加稅暗中則曲予維持目前中華局勢外洋情形竊恐未能辦到且洋商之究竟肯加稅與否亦尙不知何時而華商則已先敝矣卽使洋商於華造者遵加而其來自外洋者仍不能加明知華商不能再開機廠則不造於中華而專運之於本國銷流日廣貨價日增徒存內地制造加稅之虛名而受華商阻塞利源之實害此有損於民生而仍無益於國計者也從來華民最朴不曉物宜華工最拙不諳機器華商最散不籌巨本是以拘守舊法坐棄萬物之菁華不究阜財之大用今幸而鑑於巨創怵於彊鄰一旦幡然捐棄故智爭講機器暢土貨集公司之法正是中華自振之機若再從而柅之以後更復何望私憂過計不勝恐懼近日與江蘇巡撫臣趙舒翹浙江巡撫臣廖壽丰往返電商均以暫緩加稅爲保護華商之至計合無仰懇天恩飭下總理衙門將機器造貨值百抽十之新章暫行緩辦一俟商務大盛而各國又一體允加進口稅之時再行舉辦彼時洋貨價漲華貨卽使加稅尙且相抵而目前不致無自立之患大局幸甚又總稅務司所擬章程第二條凡有制造之貨均須一律存儲關棧俟撥等語在總稅務司之意只爲杜絕透漏然商民成貨待價而沽瞬息變易有失之須臾而盈虧判者又如機器造機器碾米機器造水泥火泥此等笨重之物如何搬運如何封存又如機器造煤油機器造火柴此等危險之物同棧之貨孰不畏其延累設有損失恐洋關賠不勝賠矣大抵商情樂簡而惡繁喜活便而畏膠滯若一槪存儲關棧交貨看貨動須報關卽使不至畱難而貨主旣嫌經官之周折又不如本廠自存之放心種種窒礙必致紛紛歇業至洋商則仍出納自如此明明力窒華商之生機而暗暢洋商之銷路矣竊謂宜在運貨出口時切實查驗不在貨成後槪予封藏應請一並飭稅務司重攺章程方爲妥善此乃農工商民公共之利害中外貧富彊弱之樞機臣爲自彊大局力固根本起見反復焦思不敢不言所有機器制造土貨懇請暫免加稅並貨物免儲關棧各緣由理合恭折具呈是否有當伏乞皇上聖鑑謹奏

卷十下商政

論制造貨稅

英人闕名附

日本與中國所訂通商條約內未載制成貨物應還稅則是將馬關約內最緊要一層拱手讓人夫固不待智者知之也日商之擬在上海設廠者尙未舉辦將來開辦或與在本國所有紗廠未必順利日本若果因此未訂此項餉稅則日本之讓中國也爲中國利益起見少而爲本國利益起見多矣再日本或欲將現在上海已有之紗廠爲重稅所困使日本所有之棉紗仍得在中國求銷獲利未可知也緣日本所制之貨供自用外尙有盈餘亟欲在中國覓一銷路耳中國利心素重若果如割生金蛋之鵝西國古時有某甲餵一鵝日生一金蛋而嫌其所生太遲因剖鵝之腹欲盡取其金蛋此怪談也以之譬諭中國之利心也辦法則日本之退讓似又盡爲本國利益起見也而此事與上海新設紗廠關礙非淺商務公所早已有鑑於此上書駐京英公使書中所述情形另有一書上沙侯所陳相同殊可欽佩而公所所爲尢不僅此也書信之外公所副長復赴京師以便各國公使與總署議論此事時或有所采訪之處副長卽可上達細情以補書信之不足也中國又素稱淺見加之現在國庫支絀此事若任其自然必勒抑上海所有之紗廠並及其所出之貨物使該貨物無論至何處非重稅不可此固事之無可疑者也然則若此事也豈非現在重訂稅則應及之一端乎蓋當今所議情形卽將來稅則之根本耳上海開設紗廠股東咸以新創此業或與中國將來永有裨益應得邀政府鼓勵之惠公所亦深以此說爲然而廠東所請大旨無非欲使中國待之如待開廠本地之人無分厚薄所有他貨能與之爭利者應訂稅則亦須彼此一律不得有所輕重玆將上海商務公所所請五開列於左一本地棉貨準免釐金落地等稅凡棉花由外國口岸運來僅納由蘭雪脫稅卽內地運送半稅二新議稅則若訂按價值百抽十則外國來貨應還之愛克薩依斯稅卽銷貨稅連內地運送稅亦在內不得比此再重三凡貨已還此愛克薩依斯稅者應豁免各出口稅所有已還稅之貨物運至中國不論何處應免各項稅餉四進口棉花應免納稅若須納稅應由將來制造貨物後應還之稅內照數扣除五本地紗廠政府準其所享利益不得比準外國紗廠較優以上所請各固無不近情理處而於商議之時我知其必大費口舌也李傅相等欲使華人獨擅其利匪伊朝夕而終必知其所扶持者決不能照辦也中國現在正擬重訂稅則欲議此事斯其時矣

海關出入貨類

薛福成

光緒十八年進口洋藥價銀二千七百四十一萬餘兩洋布羽綾棉紗棉綫價銀五千二百七十萬餘兩呢羽嗶嘰氈絨價銀四百七十九萬餘兩鋼鐵銅鉛錫價銀七百十三萬餘兩米價銀五百八十二萬餘兩煤油價銀五百零四萬餘兩海貨價銀五百二十萬餘兩煤價銀二百餘萬兩自來火價銀一百四十二萬餘兩其餘雜貨價銀各數十百萬兩不等都洋貨價銀一萬三千五百十萬餘兩而紗布呢羽等幾居進口貨價之半洋藥亦幾居四分之一爲中國計宜設方漸杜洋藥來源而勸導商民仿洋法織布紡紗尢爲第一要義其次開礦其次煉鐵其次紡織呢羽氈絨其次仿造自來火及制煉煤油風气旣開而致富之能事盡此矣出口絲繭價銀三千零三十四萬餘兩綢價銀七百九十六萬餘兩茶價銀二千五百九十八萬餘兩棉花價銀五百零八萬餘兩艸帽綆價銀二百零五萬餘兩糖價銀二百零七萬餘兩紙價銀一百五十七萬餘兩席價銀一百二十九萬餘兩豆價爆竹價銀各一百十八萬餘兩瓷器器價銀一百零八萬餘兩其餘雜貨價銀各數十百萬兩不等都土貨價銀一萬零二百五十八萬餘兩絲茶兩項爲大宗幾占土貨價十分之六如欲整頓土貨仍須注力絲茶庶能握其綱領其餘如棉糖紙席艸帽綆等物苟能隨事講求隨時整理亦有大益此外土貨俟鐵路開通必有於無意中暢銷如艸帽綆之類者矣竊查光緒元二年間出入口貨約足以相抵今以出貨與入貨相比較中國虧銀至三千二百五十餘萬兩之多何哉近兩年中洋布洋紗進口之價逾於元二年間之價約三千數百萬兩則中國虧銀皆紗布暢銷爲之也從此中國織婦機女束手饑寒者當不下數千萬人豈細故哉而謂導民織布紡紗尙可緩乎哉抑余又聞紡紗之效逾於織布日本通國經營已獲厚利卽華民自織之布亦樂購用洋紗以其價廉質良而易售也故華商偶設一二紡紗之廠亦無不獲利者然則有提倡之責者盍勸商民購機設廠先仿洋法紡紗以蘄漸及織布乎

海關出入貨價

薛福成

是年貨由英國運到者值銀二千八百八十七萬餘兩香港運到者值銀六千九百八十一萬餘兩印度運到者值銀一千三百八十六萬餘兩新加坡運到者值銀一百九十一萬餘兩澳大利亞大浪山加那大運到者值銀一百零一萬餘兩以上英國及英屬地來貨都值銀一萬一千五百四十八萬餘兩由中國運之英國之香港之印度之新嘉坡之澳大利亞大浪山加那大者都值銀五千五百七十八萬餘兩出入相較中國虧銀五千九百七十萬兩貨由美國運到者值銀六百零六萬餘兩由中國運至美國者值銀一千零七十八萬餘兩出入相較中國贏銀四百七十二萬餘兩貨由歐洲諸國運到者值銀五百十二萬餘兩由中國運之歐洲諸國者值銀一千七百十六萬餘兩出入相較中國贏銀一千二百零四萬餘兩貨由俄國運到者值銀五十五萬餘兩由中國運之俄國者值銀七百零四萬餘兩出入相較中國贏銀六百四十九萬餘兩貨由日本運到者值銀六百七十萬餘兩由中國運之日本者值銀八百五十萬兩出入相較中國贏銀二百三十五萬餘兩貨由澳門運到者值銀三百十七萬餘兩由中國運之澳門者值銀一百六十八萬餘兩出入相較中國虧銀一百五十萬餘兩貨由小呂宋越南暹羅爪哇埃及五國運到者值銀三十一萬餘兩由中國運之五國者值銀一百八十六萬餘兩出入相較中國贏銀一百五十五萬餘兩綜而觀之中國之銀耗於英國及英屬地者甚巨而稍取盈於通商諸國然絀者多而盈者寡勢尙不足相補故一歲中虧銀至三千二百五十餘萬兩之多華茶銷於英者年少一年銷於俄者年多一年俄之用茶𨿽未能逮昔日之英然華茶不至壅滯者以俄人爲之運用也中國之貨稍稍暢銷於日本則以日本紡紗驟盛不能不用中國之棉花中國與日本互分其利云今日論時務者或謂英人耗蠹中國頗欲聯俄以擯英此與兒童之見無異夫民所以樂購此貨者皆爲衣食日用所必需而又質良價廉之故當其不用𨿽君父不得而勸之於遠人乎何愛當其必用𨿽君父不得而禁之於遠人乎何尢卽如日本二十年來專精奮力研求工商之術遂能仿造洋貨及華貨質良價廉幾掩其上英人非但不惎撓之且極口稱道之中國樂用其貨者比比是矣中國地博物阜人工甚廉數倍日本誠知病英人之耗蠹乎則有日本之成法在又何必出萬不能行之下策哉或謂中國𨿽虧銀三千二百五十萬兩然各關所收釐稅旣得二千二百六十餘萬兩加以洋商自募牙儈凡進口七釐出口八釐用費共有一千數百萬兩皆入華人之手以彼絜此中國尙贏數十萬兩是中國之銀未嘗錙銖漏入外洋也斯又不然考光緒元年出入貨相準華商尙贏百餘萬兩若以關稅用費合計之是中國且多贏二千餘萬金矣當是歲贏二千萬金中國且日見貧耗如今日之勢乎是不能不亟爲之計者牧民之政也保邦之本也爲上之責也

論中國商務

英人闕名附

中外通商以來中國出入之商務以去年爲最盛前年進口與出口貨相抵共值銀三百一十五兆兩去年增至三百三十三兆六億兩進口與出口二者均有起色入口貨稅較前年增多一百五十萬兩中東戰後振作情形於此可見馬關所訂之約限中國多開數商埠於內地卽蘇州江蘇杭州浙江湖北等去年十月一號各處已設關徵稅但商務初辦未能興盛故開關三月新關共徵貨稅銀不過六千一百八十兩中國洋關掌記者給士蚩君去年所出之淸單謂歷年總結之數中國商務大有興盛情形每年入口貨未有如去年之多者出口貨𨿽不及一千八百九十五年之多實因割去臺灣所致蓋前年出口貨單內有六月並臺灣而算也𨿽然有臺灣之失而出入口貨並計從未若去年所增之盛自戰後驚定以來各行生意頗思奮發棉紗一項進口最多但市上棉紗忽然充斥待以日力始能流通故可逆料今年進口貨有大減之機矣凡銀價賤則出口之貨益今土產貨價其貴已甚蓋因銅錢不足用故銀價貴銀價旣貴故貨價亦不得不貴也查錢之所以少短不足用者因近數十年間各省錢局停鑄於是姦民私鑄輕薄銅錢官制之大錢反被民間暗收私鎔近年嚴禁私鑄故銅錢不足用實於貿易有損進口貨與前年相較則去年增值銀三十兆余兩棉布一項所增者居十五兆余兩印度與日本棉紗所增者又居十一兆余兩其餘之數乃羊毛銅鐵器火水油及雜貨所增也再查進口貨淸單則見洋一項減少二千五百九十五擔此數非因臺灣而減乃舉國亦減少凡販運洋者皆不遂意歲杪更甚印度饑荒銀價忽落昔日上海銀每百兩能抵印銀二百六十四盧卑至是時祗值印銀二百二十二故洋本重而難銷且土日盛每年占奪印度洋約一萬一千八百擔八百八十七年洋煙進口有三萬四千八百擔去年祗得二萬三千擔濱角洋煙近十年亦減少三千七百擔𨿽去年比前年多銷白呢二千擔而運販者仍失利歲首白坭每箱價銀將及六百兩至歲杪價低至五百兩以下冬季之銀價𨿽落未嘗能使煙價漲起反令其低實出人意外至於入口之棉布疋頭甚盛但販賣零沽者亦難獲利下半年之時價漲落無常因市上積貨過多據商務局報稱上海一埠歲秒共存洋布四百萬疋比上一年多存一百二十萬疋以常而論凡銀價起之時運貨入口者必乘勢多購通行之貨如原色洋布與白色洋布之類去年正月疋頭貨價頗佳每兩本銀可獲利二錢但惜其價不能久畱下半年竟至大減因年首獲利厚各家爭相寄貨至中年各口岸貨物堆積美國有許多布疋托人急於代賣者因價值大落不容不退也英國來布所以過者者因前年存貨少且預料牛莊亂後必旺各花布有進無退故亦如他貨多積之耳惟面巾汗巾銷甚廣去年入口者共一百一十二萬五千打臣上海占一百萬打臣有奇印度棉紗一千八百八十九年入口者有六十二萬八千擔去年增至一百四十六萬一千擔去年比前年亦增多四十萬擔又日本棉紗十年內亦由一萬九千擔增至十萬擔倘華商能自制棉紗其利必溥矣

獨羊毛貨一項不甚增多然有數種毛貨漸漸暢銷意國之絨尢甚故前年意絨入口六萬三千疋去年增至十六萬一千疋因此去年入口毛貨之值比上一年增多一百六十四萬兩各種金類商市亦興尢以鐵與鋼爲最比前年加倍進口外國雜貨暢銷者爲洋燭呂宋仔鐘鏢染料粉玻璃麼非鴉片精縫鍼火水油洋皂以上皆泰西土產又煤炭生棉花髙麗參火柴蘇木糖以上皆亞洲土產粉一物廣州銷三分之一去年出口貨與前年比較減值十二兆兩稅項亦少五萬七千兩所以少者一因臺灣次因茶絲棉花各土產減少棉花價髙且供本地之用故阻滯其運銷於日本查此貨銷於日本者前年有八十九萬六千擔去年減至四十一萬八千擔黃白二種絲出口減少二萬二千六百二十五擔卽此一項值銀不下六百二十萬兩蠶繭又由二萬四千擔減至一萬七千八百四十五擔較少六千二百一十五擔價值二十二萬四千兩綢疋頭又少二千二百四十一擔價值一百七十七萬七千兩通中國茶務減少不獨因臺灣而然也去年紅茶減少二十一萬一千五百擔綠茶又減少二萬七千二百擔運俄國各式茶增多四百二十紅茶增多八萬五千五百擔行商皆獲美利惟販於英國者利微耳販於美國者亦獲利福州新設茶務公司用機器制茶中國茶務或可復興將來各種茶者能踵其法亦未可定卽如絲務已有多處附近口岸者因絲務失利亦以機器補救之中國之茶難興於英國惟佳茶或銷於別處紅茶亦被印度所奪若印度能常如此興旺誠爲中國茶務之敵惟印度亦有減少之勢且復有饑荒疫癘之災也又中國生絲出口減少二萬二千二百餘擔查九十五年至九十六年諸國產絲極盛中東二國爲最絲之銷場亦廣養蠶之人當正月卽可發賣其絲可獲重利不識時事者髙其價以居我英商見東方產絲之盛知價必落故不多買而且美換總統稅則必變商人皆恐絲稅驟減上海與日本兩處曾設機器攪絲紡絲專以供應美國亦受累匪輕現各國存絲愈多意大利國蠶亦極佳蠶繭價平廣州產絲又盛廣州與意大利攪絲之家皆願平沽惟內地之蠶不佳慣於壠斷之人率皆購之凡可用之蠶繭志在轉賣與用火力之機廠以圖大利逆料機廠勢不能不買也不知機廠因美國不銷故亦不買壠斷之人因而失計存蠶繭亦極多至今如欲出售非折半不能若非壠斷則已制成發賣矣華商平時喜行此法蓄貨待價其憶常中西商一聞蠶造丰盛速將其貨盡賣不知華絲已盡被華商把持得任憑華商居去年至今絲務平淡今年所產又大減因有許多蠶繭未攪也北方各廠將來若無美國買之則必存至五六千捆矣通商埠頭黃絲甚少一因山東蠶不佳一因湖北四川錢價貴故阻滯其出口也各埠野絲亦大減蓋滿州各地因中東之役樹木受絲皮絲碎價亦大貴比意法之絲皮價更髙爲此業者最失利今年曾有蠶繭運意國凡壯繭皆被日人收去輕弱者日人不取總之中國絲務生意減少者一因蠶病絲少一因我國不銷一因美換稅則一因華商壠斷太過數端而已

中國商埠情形記

布李難附

中國與外洋通商之口岸𨿽有一十八處但自歐美印度各方運來中國之貨必先經香港與上海而後分達各處口岸若福州門汕頭廣州海口北海六處之洋貨則由香港運揚子江上六處並北方三處之洋貨則由上海運英商行店均設於香港上海販來各國貨物而轉售於華商也至其餘各口岸𨿽有洋商而漸減矣十八口岸之地有英商貿易其間者祗十二處而十二處之中英人喜運貨進口而轉賣者僅存三四處若小之商埠洋商反不如華商之盛華商費用甚輕故販賣洋貨其本亦輕而賣價亦較廉也且華商能知行情市價又能與內地客商交易凡此皆洋商所短所以洋商販運洋貨來華者祗能銷售於香港上海其餘皆歸華商之手而賣之也洋商但得脫離其貨於香港或上海以後卽無顧慮是以洋商亦甚願華商獲利銷貨愈多而利愈廣也但洋商斷不肯自勞以保護華商而推廣其利貨已出手卽非己物後在途中如何阻滯英商無暇顧及也上海入口之貨今亦變局𨿽不盡如各口岸然華商日增而洋商日減因華商自能辦來外國之貨而銷之惟其購買之法仍經上海西人代理與華人立約由外國買某貨價銀並貨到之期皆一一訂明近來英美兩國運來之布疋由華商先定者過半貨旣抵埠待貨價交淸則代理人之事畢矣華商定貨之後或贏或虧不能反悔昔華商與代理人交易先交銀而後定貨惟近來銀價漲落不及時之甚故華商寧願先交貨價一半待貨到而後交淸但價銀若忽漲忽落則其險亦甚巨英國蘭加西亞運來上海之貨華商先定買者居其半余惟三四家洋行自辦羊毛棉布之外其餘各貨尙居上海進口貨百分之七十五幾盡爲華商所定寄也因此之故中外通商之約有不奉行者華商更爲急但華商勢力孤微不若英人一呼而百應故欲推廣商務必如洋商倚其本國之助而後可若欲華商自行整頓殊無可望華商實無自行整頓之權也華商自販之洋貨自某處而運至某關納稅幾何不敢查問誠恐激怒長官反傷其利又華商無論作何事若自失其利𨿽有益於天下亦不爲也若在通商埠上華商與洋商所享之利均同若運貨入內地華商反不如洋商之便宜因內地釐卡不若洋關之公道一切商務任從釐卡之橫行但案通商之約英商旣完納稅餉卽可任至何所而賣其貨其稅祗是每百抽五爲入口稅再加抽百分之二五爲入內地稅卽可通行各處華商從未享受如此便宜之稅則也由是可見華商所納之稅實比英商所該納之稅大異卽此一端足見西人散沽其貨於內地較華商便宜依通商條約而論洋商入內地稅則原屬一例不論貨主爲誰何中朝亦曾明明相許惟相許於華民與相許於西人者事𨿽同而行之實不同華民有屈不敢求伸寧自忍耐不敢觸犯官威洋人則無此畏心其身家物業安穩無虞設有所損壞卽可告訴領事官而取償於中朝

然則何以洋人不自運貨入內地而銷售之其故有三內地零星每處銷貨無多洋人爲之嫌其利寡一也本少之人又不能爲內地未通西人不便走動自行販賣利必難獲二也又洋人各存心相戒以爲本國領事官未必能實力保獲萬一有事先自受虧三也有此三故英商除所慣習之外不肯妄進一步也現在英商畱足於華人商埠實屬寥寥令聞者驚駭上海一埠大小英商行店不過八十其它各埠則在牛莊者有三天津有九臺有二重慶有一漢口有十二九江有二鎭江有四福州門廣州各有六汕頭有二餘埠無存矣且就此各行店多是經紀之人若捨茶商而不計則所餘者更寡然我國所賴而振興商務者皆此數家也中國爲我國之買客須有銀始能交易有人細核歲計政要而知中國已盡其力量而買洋商若以長理細究則中國能多出貨於外而後能多進貨於內故通商於中國而欲暢旺須中國多賣其物而易我之貨但此事亦必藉我英人爲之助不然有來無安望其不竭也近因銀賤而金貴故中國之貨日不可出口獲利者今則獲利甚多光緒十六年洋關淸單所列出口通商之貨五十種值銀七十六兆三十三萬九千兩其雜貨值銀一百五十四萬四千兩至光緒二十一年此五十種貨出口者值銀一百二十九兆三十五萬五千兩而雜貨共值銀十三兆九十三萬八千兩華產之貨一經銷售出外華人必再產之但須洋人自擇何貨爲上華人始知趨避也中國出口運歐美二洲之貨不同進口之商務進口之商務漸有轉歸華人自販自賣之勢而出口之商務仍是西人爲之甚少華商自辦土貨出洋而銷於外國其辦土貨出洋者仍歸華人買用也近來每有西人勸華商自辦貨出洋發賣於西國之市場華人不敢如此誠恐不諳西國之行情也然近日亦有變計之形者出口之貨皆藉中國各大洋行販之出外今則有數家小洋行接外國付來貨單而購之此因電綫與銀行之便捷故作經紀代人買賣者香港謂之經紀生意者可以不需本錢於是中國出口之商務亦漸變經紀爲經紀者祗知在通商口岸擇買價廉之貨得其扣折之利卽發出外華民自內地運貨來埠如何受勒與彼無關也要之中國加抽釐金以至華商裹足不前者實阻英人之商務華人不能免之須英人助其免之又釐金阻滯出口貨者亦是阻礙英人之商務有來無非長策也華人亦不能自免其阻礙亦須英人助之也中國特設釐卡以阻洋貨其志在陰制洋人其實自害其民自害其國西商坐視華民受害而不救實自己陰受虧損而不覺也欲振興中英之商務我英人宜在此設想奚必他求哉

臺英領事中國各口商務報駐札臺英領事白勒能君於中國各口岸商務情形博訪周諮考訂極爲詳備西曆去年十月十五日具報外部現將所報於外部者印成一冊都爲七十頁後附中國艸圖一幅售價祗五本士其冊首有簡明目錄分爲五則一目前情形二內地轉運商貨三商情四日中戰後關系五振興商務之道本館限於篇幅不能一一照刊欲見全報者可以購置一冊本報祗能擇要摘錄以供眾覽白勒能君初以爲英商必時有請於領事之事而殊不然推原其故由於商務不旺商人皆按部就班無所仰資於領事且華商亦漸漸分我利權外人將有難容之勢三十年前英國巨公黑孟者謂外部於中國之事過於忽五十年後英國在華商務必衰前我在埃及勒房江商務之淪湮可爲殷鑑白勒能君以爲黑公有先見之明所以稍有不同者白勒能君之意謂商務就衰非盡屬國家之故中國自通商以來各國商人至爭競勝利之所在必爲善賈者攘去我惟袖手聽之而已近來英商爲華人作護符華商動爲華官所魚肉不得已而冒洋商之名藉以自免

白勒能君遂論中國目前商務情形其論釐金曰租界之中照例不抽釐金然一轉移間卽不免於此所抽之數貨各不同約而言之值百抽二故𨿽在通商口岸洋貨照例祗須納進口稅值百之五而欲零賣則非納值百之七不可洋貨之進中國口者其實惟二口岸而已南之香港北之上海此外口岸所需洋貨皆由華商至香港上海購辦視洋商運較爲合算洋商於已經售出之貨不甚關心而華商則惟有聽其貪得無厭之官吏需索莫敢與抗是以𨿽違背條約而無過問之人華民之於華官卽受委屈亦祗有箝口結舌學寒蟬之噤否則禍將立至耳

又曰所有進口貨大半銷與華人布疋一項有百分之五十分其餘各貨百分之七十五分𨿽違背條約一再徵斂而洋人不過問者是又一故也納正稅值百之五內地半稅值百之二五而洋商貨物可以通行無阻是則視華人運貨內地者較爲便宜然內地貨物不僅仰給於洋商而仍由華商輾轉運銷者何歟其故有三一華商見洋商之奪其利也必起而與之相持洋商之資本充足者不多勢不能敵華商之眾二洋商不能見機而作乘華商尙未聚眾之前先發制人三洋商卽欲與華商力持而慮爲難之時其公使領事不肯出力聽其喫虧不一援乎有此三故而各口英商气餒膽怯無有敢振臂一呼者但兢兢小心守其固有而已矣夫商人不同教士不能堅忍委曲百折不回商人所求者利耳與其耗財費力而爭以後之權利不若專心壹志以博目下之多金

論至此白勒能君復開列在華英商行棧以見其少在上海者僅八十戶在各口者共五十三戶又謂進口貨與出口貨相倚進口多則出口亦多惟以銀賤之故近來出口視進口爲踴躍貨物之出口者皆系洋商所辦而洋商亦非擁有巨資之人大都爲人經手得一經手之費故他事不問祗知在通商口岸照辦苟系己之資本而所省於稅者皆入己之私囊橐則我知其必殫精竭慮以爭條約之權利務使中國所徵之稅低至無可低而後已非然者𨿽有違背條約之處彼固漠然不動於中也

白勒能君商務報之第二則系論內地轉運商貨情形深中肯綮謂按照條約洋貨進口後輸納半稅卽可通行中國免零星徵納之煩土貨之自內地而至通商口岸者亦可援照一律辦理所以有此一條者在英官視之以爲爲振興商務起見使洋貨可徑達內地土貨可購諸產區無輾轉之糜費而在華官視之則此條爲讓我之利益華商貨物不與也且夫洋商在通商口岸所納之半稅乃解部之涓滴歸公卽有截畱歸省者亦必系指撥某項之專外吏無可舞獘以逞其私肥中飽之伎倆是則輸納半稅於國家則有益於外省則有損此所以省吏必竭力阻撓以使半稅之法不行也或輕其釐捐以招徠使賈販樂於來就或假其權勢以淩壓凡商董莫不懍遵然其最長之技系遇有已納半稅之貨聽其來不查俟其到時跟蹤而至勒令納所謂落地捐者值百之三𨿽已輸納半稅彼不顧也

駐札廣東領事呈報北京公使曰納半稅而運貨內地者幾已絕無聞因內地華商不敢收買半稅洋貨之故

倘因國用支絀不得不多方籌則違背條約徵斂頻煩情猶可原而所收之數解部者不到十分之三於國用何益徒以肥飽各省官吏耳然叩其官吏之廉俸多少則須用顯微鏡始能見也粵省有定例三條一華人自己之洋貨可納半稅二洋人自己之洋貨可納半稅三洋人之貨已經售與華人者不能再納半稅粵省官吏於半稅一事實深惡而痛疾之故華人則不敢請納半稅洋人𨿽納半稅而貨到後仍有落地捐之徵綜計之視完納釐捐之數更多土貨之自內地而運至通商口岸者亦然欲納半稅於未運之前就地先有徵斂故半稅之例不行是阻撓半稅者以粵省爲尢甚倘洋商欲在內地辦貨取其所辦之貨未經重徵斂而成本較輕則華官必處處掣肘使其罷而後已

各口給發半稅執照不能一律𨿽臺條約載有一定辦法而未能見諸施行中國理財之法不變則此事終難一律所幸者變機已兆或可拭目俟之歟

論在華商情白勒能君謂在華英商類皆按部就班守其條約已有之權利無開拓之意余曾邀集眾商問我國在華商務究竟應如何整頓請各抒所見而所言皆不甚愜余之意夫中國商務之尙可大爲擴充固不待智者始知而英商知之尢諗及叩其擴充之道何在則又無起而代爲畫一策者洋人欲辦之事中國動輒掣肘使其銳進勇之气銷磨殆盡故箝口結舌袖手旁觀惟歸咎中國之墨守舊法不知自開利源而已

各口商務有各口之病香港所病者一爲粵吏阻撓半稅洋貨一爲中國船隻納稅輕於輪船一爲中國不肯在西江開埠半稅之例不能暢行前已詳論之矣華船之稅輕於輪船尙無損於英商惟輪船公司喫虧耳西江則現始開埠而華人尙多方設法以阻撓之南寧百色之間如宜昌之於重慶宜用華船輪船祗能至南寧而止門福州所病者茶稅太重約值百而抽五十福州城作爲租界以外之地亦屬非是

上海中國會云除公使駐札北京外每省省城應派一員公使專備我與省中大員辦理交涉之事該員卽歸公使節制以中國督撫之權甚大我國非派專員不可且駐京公使公事殷不暇兼顧商務自宜另派一商務大員專心考究振興英國商務之道云云余謂每省派一專員無甚用處上海中國會之言曰各省督撫必體國愛民倘本省有未興之利必思所以興之特苦於無人相助故因循不果我若派員以作其气必有翻然攺觀者且可觀其一變理財之法以富彊其國余則謂中國會期望於各省督撫者過厚抑知各省督撫所最不喜者在變理財之法法愈亂彼愈可舞獘官囊充足全恃乎此

刑司與總領事系絕然兩事不宜責諸一人幸外部已覺其非不久將分而爲之以專責任

倘準英商派華人進內地采辦貨物於英商不爲無益至內地行輪則華輪勝於洋輪洋輪阻難處甚多也中國宜整頓圜法鼓鑄錢幣使通國畫一否則平色多不勝其獘惟錢幣畫一而官失其利矣食鹽一項中國國家獨擅其利倘準洋鹽進口值百稅百鹽課可加一倍而鹽價可減一半也

白勒能君謂中日之役中國商務並未因之減色惟牛莊一口爲日人所侵踞至一千八百九十五年年底日人始退此外各口商務仍如未開釁端以前蓋查一千八百九十四年及九十五年海關報冊其進出口貨物與價值視前不相上下其求所以然之故殆大半得力於駐札上海總領事韓能君韓君力持揚子江與上海爲局外之地不能攻擊至於中國大局則𨿽一敗墮地創巨痛深而委靡不振如故不出我之所料

馬關約成而英國在臺灣商務一變臺灣旣屬日本英貨須納稅較多所幸者商務從此可望擴充耳臺灣茶葉此後必先運至日本然後再轉運出口此則於我國在門茶商大爲有損也中國籌賠日本兵費恐於我商務頗有關礙洋債悉以關稅抵償而關稅所缺者則勢必於內地各稅設法以彌補之查內地抽稅約徵百而中飽七十歸公者祗百分中三十分耳故商人所納之數視歸公者幾至三倍之多此次因彌補關稅之缺而中外商人皆須喫虧違背條約之徵斂當於此愈甚

新開口岸系重慶沙市蘇州杭州四處重慶則非用輪船不能興旺沙市則洋貨無甚銷路但上下輪船在此裝卸貨物轉運他處而已蘇州去上海太近所有商務皆薈萃於上海蘇州不能甚興杭州開埠後不過爲土洋貨經過之處浙江內地土貨之出口及洋貨之入浙江內地者必先到杭州再行轉運如福州之綠茶此後必攺由杭州而至上海不由寧波矣然則蘇杭開埠特商務稍有移動耳挹彼注此初無加多也出口之絲亦未必因蘇杭開埠而遂有所增每開新埠中國國家必謂此系讓與洋人之利益而孰知所利於華人者不遜洋人無論其它卽有稅則有定關吏無私兩層已大有益於華商矣

說者謂金貴銀賤凡用銀之國必大興制造卽如中國前以若干銀購若干貨今日猶是也貨價旣未甚漲落工貲亦無甚懸殊而用金之國則貨價與金價日見昂貴宜乎用銀之國大興制造也是說也猶未盡然中國𨿽號稱用銀而實則銅之流通遠過於銀農工不問銀價與錢價若何彼非銅錢不收誠以日用所需用錢居多於是而工價貨價皆須以錢作準矣故中外貿易以金銅兩品之上下爲尢要關鍵現在以銀一兩祗兌錢一千二百文前者可兌一千五百之多然銀價𨿽跌而工價則如故前者作工一日需錢若干今日仍需錢若干也查上海一口紡織盛行惟究竟能否與孟哲斯脫英國著名紡織之區爭勝則須視銀銅之漲落耳

白勒能君謂欲興中國商務必先富中國之民欲富中國之民必先開浚利源然以中國之政法而求其利源之暢旺是猶步而求前也

中國民間之窮困至今日而可謂極矣良由肉食之徒祗知自充其欲壑視閭閻之疾苦如越人之視秦人肥瘠漠然而不動於中其尢甚者設計朘削惟恐不盡如是而民有不貧者乎

我西人亦有受損於華官之事然爲息爭起見苟能忍受則亦忍受之矣

有時我西人與華官有所爭論請公使向中國政府理說中國政府無不袒護華官卽使政府允爲辦理行文督撫而各省督撫大都若罔見聞或謂政府行文各省時另附私函暗囑各督撫毋以爲意其所以行文各省祗以掩飾西人之耳目而息其忿爾

各國公使有事捨總理衙門無可告語者而總理衙門無節制外省官吏之權設遇緊要之事惟有請旨周折若此殊可厭也

中國度支日絀窘急萬狀乘此機會或可使中國變易徵收釐金之法使各國允中國加收關稅一倍則中國每年入可增銀七百萬兩是中國之所欲也至內地釐金務令中國委西人辦理與海關同其所收之稅與所設之卡均須有一限制惟此事大不便於各省官吏故萬難應允然各省釐卡林立且派貪污之員主持其事終非商貨之利也卽云有背約徵收之獘可將已輸之歸還然非有確實證據不可在中國必以中國人之所見爲證據而華人畏官如虎發瑕摘伏庸有望乎若夫加收關稅每年可增入銀七百萬兩中國繁富數省之釐金爲官吏所中飽亦有此數中國內地商務之不興職此故也中國抽收釐金煩苛已甚鎭江釐局於凡經過之貨若交足值百抽十五之數則沿途所經釐卡皆可免捐鎭江之例如此而商民樂從可知零星輸納當猶不止於此也故遠道轉輸竟有貨未到埠而已須售貨以完釐金者矣

駐札中國領事因須審判案件不暇顧及商務爲今之計各國宜專派一員管理商務旣有管理之人則不第於商人有益且公使亦可以諮訪一切其利便爲何如乎

我西國與中國通商已久而缺憾尙多中國之所有而西國之所需者與西國之所有而中國之所需者遺漏不少我西人宜加意講求焉

中國內地商務我西人知之未盡研究而得其精惟傳教諸君是賴因渠等諳習內地情形也各通商口岸應仿照上海之法設立貨會陳設各種貨樣縱人觀覽則洋貨之名色品類華商可以洞然於中矣

各國制造廠應派人所出各貨至中國內遊歷或分送或賤售以廣招徠

中國通商各口二十一年分商務情形

英人特甫附

中國本年篇中書本年卽一千八百九十五年商務情形駐北京英公使麥格鐸瑙稟報外部大臣沙列不雷侯所報或采各口領事論說或摘各海關冊記確中利獘頗費心思查天下最著名之英國船廠及工業中與中國有交易者共計六家所派代辦之人余𨿽到任未幾常與接談遇事無不爲其竭力圖之彼固精明彊幹但非本國人均他國產也以英國字號而倩他國人經理其獘特甫已於稟中述及矣再寄貨運價至英國各口與至外國各口者各不相同譬如貨物運至漢勃徳國城名至紐約至屋臺薩俄國城名者𨿽繞道倫惇者比徑至倫惇者運價轉賤各國頗占便宜聞英人開設輪船公司所定運價亦復如是其有損於英國商務比之各國以貨物與我爭利關尢甚此特甫亦詳言之矣英使所述如此玆請將特甫所擬之稟照錄於左

中日構本年年初兵事尙未已止人咸以爲此與中國商務必大有抑知不然適相反也一千八百九十五年中國與各國互市貨價約值三百十五兆兩九十四年僅二百九十兆兩是本年轉多二十五兆兩尢可異者其所加之數較之九十四與九十三兩年相比所加數目尢多比之九十二年相去尢遠自不待言蓋本年中國進出總價每百分中加八分也

英商生意本年亦有加無減各國與我爭利固有其事準其所爭誠如上海領事所言僅在小件貨物如火柴洋鍼之類若大宗貨物英國猶執牛耳惟英商辦事拘泥不知通融遇有交易每候華人自來他商則赴華人處百端攬此則頗有出入者也英國商務之在中國者目前𨿽遠勝各國而交易之法若不速加整頓將來爲各國所謀商務減色退落人後意中事也最難解者有英國至大字號派在中國代辦之人皆籍隸他國英國字號每借手於人他國字號均由其本國人自行經理僅此一端孰軒孰輊固不待智者知之也

中國與各國互市貨價除英國外計值一百八兆兩其與英國進出貨價比之與各國貨價約可加倍英國與中國互市以香港一口最關緊要而香港實則不過轉運而已其出口至中國者皆由各國進口之貨物也其由中國進口至香港者皆仍由該港出口至英美印度南洋新金山及中國沿海各口也譬如蠶絲由廣東出口至香港復由香港出口至法國卽作爲香港出口貨物又煤油由白都進口至香港復由香港進口至汕頭卽作爲香港進口貨物是以香港商務僅英與中國互市貨價中之一小分也中國與英國上年進出貨價計二百四兆十一萬四千一百四十五兩與各國貨價計八十九兆六十三萬六千五百六十八兩本年與英國貨價二百十五兆三十一萬六千二百十八兩與各國一百八兆二萬九千九百九十六兩

以上進出口貨價數目所有各國進口至中國由中國復出口至各國者並未扣算查本年貨物之由中國復出口者計值價八兆二十五萬二百四十五兩上年計值價三兆五十四萬三千二百八十兩以復出口之貨價減中國與英國及各國進出口貨價卽得進出口實數此節以下稟中論及中日所訂馬關條約又中法西六月三十日所訂條約與商務有何關涉各情報中未將原文照錄內地半稅執照辦法本極簡便無如華官故意爲難彼此爭執返行文辯論經年者有之此照有數省尙能秉公辦理使洋商不失其中應得之利益其最能爲難者廣東官員也一千八百九十一年所發執照最多計一千九百四十六紙合貨價一兆七十五萬兩次年華官多方阻撓有請照者或治以罪或嚇以勢幾至無人敢請領照是年僅發四百九十二紙今年中間數月內地半稅執照竟廢而不用矣玆請縱言其獘洋商辦貨前赴內地其請有照者華官或不阻滯而此貨一經華商所購華官復從而抽釐任意勒索言除獘者必曰凡貨物已請有照者不準華官再行抽釐詎知華官勒抑之法密而且多實非英國使臣所能周知其獘之難除如此惟照此辦去與中國利源最有關華官若不悔悟另設新法籌以供各省藩庫之用此獘終無已時內地執照華官爲難固不僅在廣東已也茶葉在福州所還之內地各稅比請領執照而還半稅者其數尢多而本地茶商深恐華官阻難由福州出口之茶不敢請照其餘各口本年發出執照數目加多惟上海一口照數大減有數口如汕頭如宜昌釐金委員均以抽雜稅比僅納半稅利己尢多內地來貨請照者甚少

附論出口貨中國出口貨除香港外以美國所銷最多本年銷十五兆二十五萬兩上年計十六兆二十五萬兩其運至英國者不過十兆五十萬兩英國所銷貨價自一千八百八十五年至九十五年十年之中除九十二一年外是年所銷尙不及十兆十五萬兩本年數目獨少印度所辦貨價計二兆七十五萬兩上年二兆五十萬兩其餘英屬所銷數目無甚上下惟奧大利亞一洲連年減成而該洲本年所辦各國出口貨總盤合算比之前兩年實有進境其出口至俄國各屬者有加無減至歐洲者除英俄外計二十一兆兩上年僅十九兆兩八十八年尙不及十三兆兩茶此項貨物以在英國所銷而言頗有江河日下之勢而俄國則愈辦愈多否則本年出口數目比上年必相去尢遠茶務尙能支拄者賴有此耳中國茶葉美國仍喜食之但所銷已不及年之多亦年減一年上年出口至美國者計四萬三千一百九十六擔本年不過三萬一千一百二十擔廣東茶務幾已化爲烏有本年出口數目不過一萬擔有上年尙有十二萬擔但比前年每百分中已減五十分而前年與九十二年比較又減一半矣俄商在長江各口所辦之茶以漢口所出最多前年以來出口數目大加而所加之數不在茶葉而在茶磚茶餅之類此項茶磚系漢口所制專備西伯利亞及蒙古等處之用

蠶絲此項貨物爲中國土產中之最著名者古時西國以絲名中國年來有絲數種出口數目大增如用機器所繅之絲上年僅出口五十萬擔本年加至三兆五十萬擔其中由上海出口最多本年該埠出口絲價計三十六兆兩上年亦三十一兆五十萬兩現在上海所有繅絲廠共計二十五家蘇杭本近出絲之處亦將次第開設絲廠玆將九十三年至九十五年中國出口各種蠶絲數目分別列左

九十三年九十四年九十五年生絲四萬三千五百十四擔二萬九千四擔三萬五千四百十六擔黃絲一萬二千二百十八擔九千八百擔一萬一千二百五十六擔重繅絲無五千六百八十一擔一萬三千六百十七擔機繅絲無四千三百四十四擔六千二百七十六擔

廣東出口絲𨿽不及上海之多爲數亦屬不少該省地土本宜養蠶巴斯收養病蠶之法中國現亦用之此法系赫總稅司由外洋覓得傳授華人廣東稅司名泛雷閣者於冊報絲業時曾謂該口絲廠開設未經數月而於勸教土人收養病蠶及各種深微之法已頗有成效可云云廣東本年出口絲數無甚上下惟生絲一項大有進境計出口二萬四千擔較上年之二萬擔計多四千擔機器繅絲該口本年系屬初辦計出二萬擔價值七兆五十萬兩

各項出口貨上年棉花價𨿽漲僅出口一百兆磅本年轉出口一百二十兆磅此項棉花大半發日本現在上海及各處陸續添設紗廠將來棉花銷路必愈加廣鬃運至西國獲利尙厚黃豆及豆餅自日本占據牛莊後出口數目大減樟腦自臺灣交割以來亦覺減色狗皮羊皮出口頗多合價二兆六十四萬九千兩上年僅八十八萬一千兩海關年結冊報內曾論及之此項皮貨天津爲出口總匯之區鴨毛出在重慶其出貨之多實屬無可限量上年出口四萬三千擔今加至六萬五千擔牛皮大都由漢口出口本年皮價𨿽大而出口數目不如上年之多中國牛皮出口總數減成職是之由赤糖減少白糖糖加多汕頭本年出口各種糖計一兆五十萬擔較上年之一兆十萬擔計多四十萬擔此貨大半運至中國北邊沿海各口至香港者僅四萬四千擔艸席本年出口三十二兆余張約倍上年出口之數鋪地席亦屬大加計出口四十八萬三千卷較上年之二十七萬三千卷計多二十一萬卷其中運至美國者居多菜油生意總匯之處漢口其一也本年出數稍加九江亦稍有菜油出口數亦漸加艸帽辮上年出口七十萬擔本年不過六十二萬擔但以天津而論本年出口數目比上年實有長進此項生意所以減色者以貨色太低若不亟加整頓恐爲日本獨擅其利日本貨價𨿽貴貨色較佳土布出口三萬六千擔較上年之一萬六千擔已逾一倍此項貨物大加似宜畱意現在外洋之華人咸以土布比用洋布合算

中國貨物不出口至外洋者甚多若門頗有金葉出口指出口至中國各處而言計二十四兆張較上年之十七兆張前年之十一兆二十五萬張實爲年有加增該口袋大加本年出口之數約倍前年蒜頭比上年加倍布亦加插香倍之幹荔龍眼艸席糖等類均屬加多紙張減少柚子出口三兆个以抵上年一兆之數而黃酒減少

漢口茶務減色另有他項貨物以補足之各口並無別項生意若福州出口貨物僅木條橘子紙竹橄欖而木條自軍務以來亦大減色本年出口之數不及年前一半煙葉出口計有數處如汕頭本年出口二萬八千擔較上年之二萬四千擔亦多四千擔該口出葉一種他處無之中國出口五金除錫外爲數甚少蒙士出錫最多其出口貨中錫爲大宗本年出口四萬擔若上年則止三萬九千擔門英領事謂該口出口鐵鑊運至南洋香港者頗多並謂此項鐵鑊中國鑊匠旣須繳領照費鑊商又須納出口稅若由英國制辦出口其價可比中國便宜英國鐵商果能先覓鑊樣仿照制造發至新加坡一帶銷售必利市三倍也

英國進口至中國貨價本年計三十四兆兩上年僅二十九兆兩此數殊可滿意緣歐州各國進口至中國貨價除俄國外僅值七兆五十萬兩英國各屬來貨除印度減少三兆兩外其餘亦屬有加上年約二十兆兩本年約十七兆兩上年之數印在內本年數印不在內惟進口貨所加數目有名無實緣有幾成向來作爲本國貿易今作爲與各國互市數目也

英國來貨最多其次則爲日本本年進口至中國貨價計十七兆兩其中有從臺灣進口貨價八兆八萬兩亦在其內上年來貨僅值九兆兩美國來貨比前減成上年計九兆兩本年僅五兆兩棉貨此項棉貨總價本年計五十三兆兩上年五十二兆兩所加亦屬不多若以十年核算一千八百八十六至九十五年並無加增之勢八十六至九十年五年之內原布白布粗布英美斜紋布及英美細布做被單布共計六十六兆六十一萬三千疋而九十一至九十五年五年之內共僅六兆八十八萬四千疋來貨所以減少因用金之國裝運布疋來華售價比昔較爲昂貴也印度棉紗進口加多及手織工業大興又上海紡織局之次第添設亦由此耳

本年上海商務比之上年固有進境卽各通商口岸亦莫不然惟各口進口貨本年不及前五年之多以後恐亦未必再能加增上海紡織局前已言及而張香帥在武昌所設之紡織局出布出紗亦頗不少各局所雇工人約二千八百名日夜工作工價每月自三千五百至三千七百文爲止小孩約二千文每日工作十二點鐘僅歇一點鐘工人晚間工作能耐勞苦無異白晝九歲以上小孩工作時刻與及歲之人相同放工之期不過每逢初一十五等日及中國新年而已現在工作織機計一千架錠子三萬七百个每日所出之布約六百五十疋所用棉花取諸本埠通州長江北岸及鄰近上海各處本埠棉花長一寸中之四分之三通州棉長一寸中八分之七

織布局旁現又附造一紡紗廠年前當可告成備用錠子五萬个其紡紗機器購自道格賽之白洛格司其汽機鍋鑪系比國所造紡織局所延西人僅六名四系英籍二系瑞士籍有姓囂者爲總辦其棉紗本地所銷甚多布則出口至上海本地及長江上游一帶亦頗銷行中國紡織局漸加則印度棉紗及尋常布疋來貨必立減也

羊毛貨此項貨物本年進口至中國者約三兆七十五萬兩上年三兆五十萬兩有餘進口羊毛貨除意大利布各種均有加增意大利布上年八萬五千疋本年六萬三千疋有餘惟此貨並無加添之勢一千八百九十四年以前有數年曾至四兆五十萬兩之數一千八百八十六至九十五一十年之內除九十八十九等年及先三年外均過五兆兩之數羊毛貨進口減少實因貨價騰漲之故本年進口較多大約爲做陸軍號褂之需由此觀之此項進口貨所加之數以後能否不減尙難逆料

土洋藥進口總數本年計六兆七十五萬磅合價二十九兆磅上年在八兆五十萬鎊以內合價三十三兆鎊此貨進口至中國其數自九十五年以前從未在八兆鎊以下中國栽植鶯粟之處現頗不少滿洲所產由牛莊裝帆船運至山西此種土攙假頗多中國栽植鶯粟最多之處在西邊及西南一帶如四川貴州及雲南是也重慶一口自一千八百八十六年至九十五年進口洋藥僅一磅耳其餘栽植鶯粟之處若臺自一千八百八十二年以來所種加多惟由臺出口者爲數尙少山東通省每年所產約二萬四千八百擔土藥零售每斤三元洋藥價約倍之長江下游湖北河南各省亦栽鶯粟宜昌一口幾無洋藥進口惟由該口復出口之土藥自九十一年以來約加三十倍南邊沿海各處栽植鶯粟之地甚廣洋藥進口加多僅數處瓊州其一也而十年前洋藥進口至中國數目較今多多矣

五金及雜貨本年進口五金比上年減少本年合價七兆兩上年合價七兆五十萬兩駐上海領事前於具報上海商務情形時謂五金一項大半來自英國而歐洲他國亦有運進中國與英國爭利者等語查中國進口五金自一千八百八十六年至九十五年十年之內其數頗有加增上年來貨固格外較多而進口五金價早年已過七兆兩之數𨿽然各口進口五金大半爲數平常不足細論

雜貨之中最緊要者爲煤油本年俄國及色曼曲拉來貨大加而美國煤油則比上年減至不及一半一因由美國寄來存貨過多一因美國一時所出不足敷用上年設油池時中國政府力拒不從而旣設之後此項生意頗有暢興之望惜英國無產油處也色曼曲拉油大半進口至瓊州該處所銷色曼曲拉油比美國油每罐價洋低一角煤油之用𨿽漸推廣而有數處仍惡用之此因所用之燈系日本所制危險可慮此種燈易碰翻因此失愼者不勝枚舉前年重慶撥翻洋燈致成巨災當經地方官禁用煤油眾意亦以爲然該口九十三年進口煤油計五萬五千加倫每加倫合八升上年亦三萬五千四百加倫而本年進口之數一萬二千七百加倫職是故耳

火柴一項其在中國銷路推廣不已日本火柴進口之數遠過別種本年進口日本火柴計七兆二十五萬格勞司十二打爲一格勞司每十二爲一打而進口別國火柴共計不過八十五萬格勞司一千八百八十六年進口各種火柴總計尙不及二兆格勞司而至一千八百九十年已過四兆格勞司之數今則倍九十年進口之數矣現在中國造火柴之處頗有數口重慶無外國火柴進口本地有火柴廠二處上年出四千五百箱本年出五千八百箱各箱計匣五十格勞司卽本年共出四十一兆七十六萬匣查中國內地頗有數處所用火柴甚屬有限所可異者中國本年進口火石比之上年較多一萬擔

本年進口之煤計五十七萬二千噸上年僅四十八萬六千噸嗼啡戒藥上年進口之數重四萬八千兩本年加至七萬兩米本年計十兆擔上年僅六兆擔燕窩人參華人嗜好中之可奇者以及粉一項進口數目均有加添廣東稅司論進口粉曰若永照現在情形中國南方銷用粉將推廣至何地步正難臆度也

附論船隻本年進出口船計三萬七千一百三十二艘輪船二萬八千一百七十六艘帆船八千九百五十六艘合二十九兆七十三萬七千七十八噸自一千八百八十六年至九十五年十年之內無論進出口船及進出口船之噸數均屬年年有加無減以進出口英國船噸數而論亦復如是上年二十兆四十九萬六千三百四十七噸本年加至二十兆五十二萬五千七百九十八噸惟進出英國船隻本年僅一萬九千五百七十九艘上年轉有二萬五百二十七艘英國之後除掛中國旗之西式船外進出船隻以徳國爲最多共計二千六百八十四艘合二兆四十四萬二千一百八十五噸一千八百八十六年來中國徳國船隻噸數計一兆四十九萬九千二百九十六噸其來船隻計二千七百二艘是徳船來噸數近十年內約加一兆噸其餘各國來船隻噸數甚少不足細論惟瑞典瑙威則居第三自應陳明其進出口船計五百九十五艘合四十二萬四百八十五噸查做中國生意各船噸數百分之中英居六十九分徳居八分二一瑞瑙居一分四五丹國居一分一五其餘各國僅占一小分數耳觀以上各數可見做中國生意來船數英船實冠各國

中國沿海各口來船隻所定運貨價及搭客價殊屬昂貴其所定中國客價之髙幾爲律所應禁凡輪船公司遇能壠斷之處無不乘機擅利惟恐不足而此習以招商局爲尢甚按三公司立合同凡船價均一律而此謂招商尢甚者謂獨有招商局船行駛之口岸價頗昂故也又所謂中國客價之髙指官艙房艙價而言

論關稅中國海關所收各稅本年計二十一兆三十八萬五千三百八十九兩比之八十八年至九十四年數歲所入較少實由失守臺灣及被占據牛莊所致緣中國關稅八十七年已過二十兆兩之數也本年進出口稅共計十六兆二十五萬兩其中英國貨物所輸納者凡十兆二十五萬兩船鈔計四十七萬八千兩其中英國船隻所輸納者凡二十一萬四千兩曲蘭雪脫稅計五十萬兩其中英國貨物所輸納者凡二十一萬四千兩洋藥釐金計四兆十萬四千兩其中印度土所輸納者凡三百十萬八千兩各項並計中國關稅百分之中英商所輸納者實不止六十四分查所入洋藥稅現在不及昔五分之一而五年前所收尙不止四分之一焉

竊我等駐北京聲气難通論說商務本屬不易緣京都旣非通商口岸遂無僑寓洋商欲覓舊商曾於某項生意經營多年者向之探訪情由乎其難惟詳查各海關冊報及各口領事具報情形中國本年商務似無十分加減中國更張各舉預兆頗多並有數事自上年有事之後其開辦根基業已一律攺新惟於商務一道其中有進境者亦有退後者未見變動譬如茶務與英美等國交易者頗形減色而此項生意減色已逾多年再如茶務與俄國交易者續有加增而其加增之勢經久不移若此均未重加整頓本年進口印度土頓減及絲業大興二者均屬合理中國新擴充各舉其顯而易見者如各口進口日本貨之加多如進口機器之自由無阻又如因此中國所織尋常之布加多凡此皆屬實情亦應籌及者也

英國在東方貿易局面實有可自賀之道在焉至其與中國相關利益之大及中國所入稅項大半取諸英商已經詳細陳明在前卽中國近來訂借國所需利息大都出自英國貨物自亦不待言矣是故英國在中國商務若復加推廣卒能獲益者其惟中國乎不幸中國當道未能有鑑於此每重一本士英國錢圓十二本士爲一先令四先令爲一銀圓是以一本士卽一先令十二分之一也之釐金而輕一鎊之關稅也

英國商務在中國局面𨿽大仍須不遺餘力保守而整頓之所惜現在局面似已至極頂頗有停止之勢而各國爭奪我利益欲從而破我局面者又不乏其人而當局置若罔聞此則英國所不幸也

上海商務情形

英人韓能附

上海商務一千八百九十六年視九十五年增海關銀八百十七萬九千五百十六兩而九十五年視九十四年則增海關銀二千三百十一萬一千兩統計九十六年商務共海關銀二萬二千六百九十一萬二千五百十六兩而九十五年已有海關銀二萬一千八百七十三萬三千兩一增百分之四而一增百分之十二也上海中外交易年盛一年十年以來幾加一倍查一千八百八十六年進出口貨僅有海關銀九千六百萬兩而九十六年增至一萬八千五百萬兩惟九十六年所增者悉屬進口貨而出口貨則反視九十五年減去一千五百萬兩較一千八百九十四年出口數尢低至進口貨則各種皆增而尢以布疋呢類金類三項爲大宗布呢增百分之五十而金類增百分之四十也原進口貨所以驟增之故因一千八百九十五年中日議和之前進口貨皆擁滯不進及至和議成後而一千八百九十六年之進口貨遂驟增矣

出口貨大減若此殊出意料之外尢可異者所減非一項凡出口大宗貨物無一不減如棉花自海關銀一千三百四十三萬一千兩跌至七百三十二萬五千兩幾減百分之五十茶約減百分之二十五絲百分之二十甚矣中國出口貨之大減也

目前商務大槪情形𨿽除絲而外未聞行商有所虧耗然視一千八百九十五年和議才成之後則遠遜矣

考各國在華商務之增減以百分作準而較其多寡則他國勝於英國他國增百分之六十八而英國僅增百分之二十三也然進口商務猶推英國爲巨擘合各國而與英較英當勝三倍之多也所有進口商務亦以百分作準而比之則一千八百八十二年英居七十九分一千八百九十四年居七十六分一千八百九十五年居七十九分一千八百九十六年居七十五分𨿽有減少而尙不爲多

查出口貨之至英國及英屬者𨿽減而以比例較諸他國猶不爲少一千八百九十四年上海出口貨有百分之三十二至英國各屬一千八百九十五年亦有百分之二十七也

裝載裝載猶以英國爲首屈一指行駛外洋船隻噸數約增百分之十𨿽近來行駛於中國沿海噸數減去有百分之六然系由於一時擁擠之故不久可望疏通此間輪船公司中人言之甚詳其言曰一千八百九十六年裝載生意各處皆減水之賤向所未有所不在此律者惟自英國開中國日本之船隻其貨物尙爲充牣因中日議和後兩國購辦機器甚夥然回船貨物僅及噸數之小半於是船隻皆駛至新加坡檳榔嶼一帶攬載而水每噸祗得五先令亦聊勝於無而已行駛中國沿海船隻於中日軍務之後甚爲擁擠因用兵之時徵調頻煩轉輸絡繹所有船隻頗有應接不暇之勢而水遂飛漲於是瑙威與日耳曼之輪船至矣且不特此也本埠公司同時亦添新船不少及至和議旣成而船浮於用較諸一千八百九十五年春夏之交水驟跌大半幸外來船只因無可攬載逐漸回國一千八百九十七年可望起色也

進口貨進口布疋𨿽無厚利可圖而疋數則視前爲增自局外觀之尙稱平順查英國布進口增一百二十萬疋印度布十萬疋美國布竟增至二百十萬疋之多自一千八百八十一年以來英美布疋進口未有如是之多者也原美布所以驟增之故東三省及北數省向銷美布取其厚實迨中日釁起而此數省蹂躪最甚於是美布進口之數頓減及軍務平靖美布銷路復舊而進口之數遂驟增然並非有增僅補足原銷之數而已英國布業固屹然如故初未爲他國所侵奪所可慮者不在美布進口之增而在中國之大興紡織耳

英國進口棉紗不減亦不增而孟買紗進口頗有起色然猶不敵日本紗之多一千八百九十六年之春日紗市價視印紗爲善約髙百分之五然以一年通扯而算日紗之價似低於印紗也

呢類呢類進口之數較前大增自海關銀三百萬兩增至四百五十萬兩原其所以大增之故以軍務旣興凡制軍中衣物皆需堅實呢布故市上所有之貨售賣一空

鴉片鴉片進口之數有減於前而其價值遂亦騰貴故核進口鴉片之所值反增銀一百萬兩中國迆西各省土藥亦無所增

金類進口金類自鉛錫兩項以外厥數皆增今核其所增之數約得百分中之四十分

機器與上年同

煤油俄國煤油進口之數增於前者無幾𨿽自俄裝艙運進之油其數漸多而以一千八百九十五六兩年比之一千八百九十三四兩年所增只五十萬加倫其故或有不在上海進口而在他處進口者或因一千八百九十四年進口太多銷路壅滯故不復源源而來均未可知然觀此亦可見中國煤油銷路未能廣於前也

一千八百九十三年至九十六年上海進口煤油表一千八百九十三年一千八百九十四年一千八百九十五年一千八百九十六年美國二千三百六十一萬九千零零五加倫三千六百二十四萬一千九百三十四加倫一千六百零一萬五千零八十加倫二千五百七十五萬零零九十加倫俄國箱五百十三萬二千零四十八加倫四百零五萬九千七百加倫七百八十五萬四千三百八十加倫七百八十二萬六千九百加倫又艙三百零一萬二千六百二十加倫五百八十四萬七千零二十加倫七百六十五萬四千三百六十加倫蘇門答臘

一百五十八萬二千七百三十三加倫子口單今各商運貨至內地向海關先納半稅請子口單者甚少此其故非子口單之不足恃也第已旣納半稅海關每遲延數日而後發單此數日中價值之漲落無定而商貨之受虧匪淺地之近者本不數日可到而以海關遲延之故致有善價而不得沽則納半稅較釐捐之所耗尢多也

出口貨去年領事哲美森報稱一千八百九十六年絲市必大佳而殊不然是年絲市適大衰有老於絲業者云是年絲市之衰推原其故不一而足歐美二洲是年所出之絲勝於華產一也歐人織綢向貴厚重至是年而尙輕薄故用絲少而銷路滯二也歐洲局勢尙未大定商人有瞻顧之意三也美國方舉總統人心不定故商情不甚踴躍四也

聞上海各絲廠女工工價竟比意大利女工爲昂中國人稠戶眾工價應賤於他國今乃反貴良由各廠不能協力同心故女工得以去就操縱之而工價遂以漸而增然自賤以至於昂其事順而易自昂以歸於賤其勢逆而難故一增之後恐求其減而不可得矣

中國徵收釐金實爲商務之害如絲商購繭因沿途輸納釐金而繭價貴繭價貴則絲價亦隨之而貴卽難與各國爭勝矣夫中國絲質之良過於法與日本所產然彼賤而我貴則人必捨我而趨彼相形見絀理有固然也幸而近來歐美各國欲購上貨而華絲遂稍有起色若能照此以則一千八百九十七年絲市必較勝於年也

茶中國茶業日壞一日釐金與出口稅重實有以累之也釐金與出口稅重何以能爲害於茶業有明證焉俄商購運茶磚稅較輕減而二十五年以來出口之數日盛觀此不可知茶業之所由衰乎故使茶稅與釐金不卽整頓則茶之出口者必日少數年之後恐歸於盡矣今各國人之嗜華茶者皆竊竊以爲慮因華茶之外有印度與錫蘭茶華茶細印錫茶粗一旦捨細而就粗譬如人夙好雅樂而進之以巴人下裏之曲自格格而不相入也然我英人當引以爲喜華茶衰而印茶興中國之患英國之利也

出口雜貨駱駝絨牛皮雞鴨毛有增敗絲繭子羊絨帶子棉花有減羊絨大半運至美國帶子棉花則皆日本故與英國出口商務無所損益出口至英國商務尙屬平穩也

帶子棉花出口數目與價值比上年短去百分中之五十分想因此花價昂貴故出口者少至運歐美各國則竟未之有也

金銀一千八百九十六年出口之金計值海關銀八百十九萬九千兩一千八百九十五年計值海關銀六百八十五萬兩該金皆系大條由徳國郵政局裝運至徳若中國金礦歸西人經理則出口之數必更旺於今日然使英國不照徳國之法辦理則於英仍無所益也一千八百九十六年進口之銀計值海關銀六百六十三萬兩而一千八百九十五年計值海關銀有三千六百六十萬零三千兩之多觀此則進口之銀甚減色也

工業上海工業之盛日甚一日溯一千八百四十三年上海初通商時洋商皆僑城內後準西人設立租界方築造碼頭平易道路然彼時道路𨿽修而猶偪仄僅容兩人肩貨來至一千八百五十三年發逆倡亂滬城爲紅巾匪寇所踞中國各關卡紛然淆亂始在上海設立海關以保稅務西人慮匪寇擾及租界非有捕不足以資保衛乃舉董事數人辦理租界之事後之工部局卽基於此今工部局規模宏大每年入銀有數百萬兩之多出亦與之相埒初辦之時僅有碼頭數處狹路數條而已漸乃有機器廠漸乃有船嗣復有善賈者創設絲廠火柴廠商務日見擴充迨銀價大落而工業益興曩者洋人每欲在華設廠華官必多方阻撓之直待馬關議和約內載明準洋人運機進口並在通商口岸設廠制造華官始緘默無言日本於此一事眞大公無我何也此約定後通商口岸所首先創辦者必爲紡紗織布二事日本紡織方興絕不慮外人之攘奪其利而毅然爭之不特此也約中且載若在通商口岸以土產制造成貨其稅不得重於外國進口貨之稅此一尢有損於日本故在北京商訂商務條約時日本亦自覺失計而遂允總理衙門所議土貨值百抽十不復以減輕土貨之說相爭說者且謂值百抽十竟出於日人之意土貨之稅重則日本進口中國之貨仍可暢銷無也

華人作事如居雲霧之中求之他國之人殆更無有如此之夢夢者重抽本國土貨之稅則本國之貨日滯而外國之貨日進不窮太阿倒持授人以柄以此語人人必不信以余觀之中國總理衙門未必智不及此卽照約施行倘果不值百抽十則上海紡織二事必將蒸蒸日上後望正未有艾也

一千八百九十六年所設諸廠房屋均已造齊機器亦已安設次年之春間大約可以興工矣一千八百九十七年一年之中共約有二十七萬五千錠子每年出貨約有四十二萬四千包或五十五萬二千擔在此數年之中上海所有紡織諸廠𨿽不至卽奪英國本國紡織之利惟日後如能辦理得法則日本印度二處進口之紗布必將漸漸斷絕印度紗布斷絕則有損於英國不少也

泛論日本現已決意攺用金幣西人之在中國者謂將來用銀之國必將一變爲環球制造最盛之國中國將獨擅天下之利蒙以爲目下除中國而外各國已莫不用金但用金用銀究竟將得失若何一時尙未能論定倘二十五年之中中國仍舊用銀而金價銀價亦仍如今日則可於中國之得失定用銀之得失也

上海至吳淞鐵路不日將興工開造查此路卽二十年前華官所拆毀之舊路前者旣成而毀之今則復興而築之二十年中中國之變於此亦見一斑已

總之一千八百九十六年上海商務工業二者皆有進境一千八百九十七年當必更有起色也

擬粵東商務公司所宜行各事

徐勤

合之義有三言政則議院言學則學會言商則公司之斯三者而已然學校不興科舉不變民智未開國是未定則議院末由開也例禁未除人心未定舉國頑囂知學者寡則學會末由開也若夫商務公司之設則較二者爲易易矣百工居肆以成其事終日營求以謀贏絀一省之中有會館焉一埠之中有會館焉一行之中有會館焉所積之有多至巨萬或數千者所聚之眾有多至十數萬或千數百者其勢之易成其人之易合固非學會議院所能比例者也因勢而利導之則商務之興可翹足待也然而未嘗學問驚智守愚徒泥成法知近忘遠內之不足以廣其商務而立於不敗之地外之不足以塞其漏而善厥抵制之術故數十年來江河日下工商告竭而莫可振救此商務之興其難一軍興以來創設釐稅遇卡抽驗勒索萬狀工商之困半由於是西南一埠當西北二江之要衝薪米油荳價定於斯自三水設釐卡而市面爲墟矣佛山一埠爲天下之重鎭工藝之徒咸萃於此自釐金一設而百行虧折矣近復有牙捐海防之費臺炮坐釐之目商務日困而抽勒愈甚自傷其類無術甚矣此商務之興其難二明季之世葡荷東來鏡湖爲互市之始至嘉道之間割香港開廣州通商之事亦爲行省冠四百餘年洋貨徧地紋銀耗漏士庶束手仰給異類吾粵之苦不可言矣近者無厭之求日益橫肆英辟梧州之岸法涎瓊崖之濱徳窺髙廉之地深目髙鼻之倫充斥於內地技巧之更溢於市廛腹地盡通利權悉盡險要全失制我死命大將傾而風雨遞至民罹水火而深熱益甚五年之間𨿽外患未至而內變之機可預矣此商務之興其難三海禁之開數十年矣吾粵之出洋謀食者以百萬計新一縣所以富甲吾粵者因是之故洋貨之漏已久矣亦稍藉此以補其尾閭自美國機利倡禁華工之論澳洲安南暹羅古巴檀香山等處隨之甲午之役師徒撓敗華工被虐日甚一日英屬之加拿大日本之三島髙麗之舊藩臺灣之故土亦復紛紛效尢重稅苛例層出不窮我民進無所依還無所業遊散之輩漫衍國中金田之役將復起矣此商務之興其難四人有恆言曰吾粵戶口之繁甲於五省彼如所言𨿽非實據然粵自耿尙二王陷城之時死人僅七十萬發役之變受其害者嘉應廣四會之外靡有聞焉咸豐四年紅巾之亂土客之爭死傷之數不過數十萬方諸行省微乎少矣近須比年癘疫死傷亦寡水旱之災未爲已甚故謂庶甲五省人滿爲患者誠非臆說也此商務之興其難五印度之售於中國者始於吾粵自林文忠禁不行受其毒者以吾粵爲最巨賭博之術日新月異甲申以後籌孔亟闈姓有餉番攤有徵舉粵之大惟賭是務終歲皇皇等正業矣搢紳胥吏借此爲營私之具市井小氓賴是作衣食之計售市賭之館多於米薪之店嗜意錢之輩多於食力之工嗚呼風尙至是不第泰西所未有卽行省亦未之聞也然猶尊爲雄省倚若長城者豈不謬哉此商務之興其難六山東馬吾粵海賊爲患久矣然猶曰海外之事無與內地也自二十年來華工悉禁失業者眾於是城市村落彊暴充溢結夥掠動以百數所用械隱若軍隊商賈裹足道路爲之梗塞風鶴咸驚眠噉因之未安越南之散勇橫悍於欽州苗洞之客民反側於境內三合三點興中之會黨繁聚於南洋昔年陷城之謀黨魁未獲髙州遂溪之亂餘賊未平嗚呼大亂將至上下晏安旦夕之危腹心之患豈有甚於吾粵者乎此商務之興其難七談洋務者動稱閩粵然究其實閩不敵於粵也考香港西學堂近習西文者其額驟增至三千餘人省垣之間富家大室多有延師爲教習者其餘城內外西文之館亦不下十數洋務之興盛於時矣然習西文者第求通其語言文字之瑣以充通事買辦之用供奔走服役之勞而已於西人商學之條例商務之盈絀未窺毫末也卽幸而稍得盈餘富逾巨萬者亦不過薄其自奉勞於作工以致此耳非能合大眾集眾股出制勝以與西商相抗衡也此商務之興其難八坐是之故商務不興斯固然矣若復忍然置之弗易舊習則泰西諸國實處此豈能遲遲以禮讓爲哉印度滅亡之慘香港箝制之苦豈非耳聞而目者乎夫火燎於原則拯救彌急病及危殆則求醫益切存亡繼續卽玆數年誠能合大集眾力易新法鼓厲而力行之則挽利權而塞漏存吾粵而興中國未始非由斯來也英以一公司而墟五印之地一商會而撓中國加稅之議外顧敵氛之內懷家國之變此亦有心人所不能自已者矣自頃各省有設立商務局之議事下於商釐正是舉旬月之間寂寂未聞勤性不敏於商務之理非有所知識第以事變忽至同受傾覆國家之感未忘於厥心故不揣愚謬竭其所慮貢其所知近察吾粵商務致獘之由遠探泰西商務盛衰之故斟酌損益期於可行以野老而談文學以聾俗而辧五音自知其無當者也若夫糾而正之條而密之推而廣之策力共濟斯艱則亦區區之心所竊自幸矣謹將諸事條列於下

一曰公舉總辦夫公司之設所以聯合大眾也總辦之立所以領袖諸商也吾粵之俗言語不通官民隔膜畏吏如虎一涉訟事薦紳之徒多挾官吏之勢上下其手而藉以營私者書院學社之多甲於他省然藉斯作獘者不知凡幾職此之故官與民不相親紳與民又不相親上下不孚則𨿽有良法美意莫能自行夫商務公司者國家之善政吾粵之創行者也使條理未善所任非人上隔新政之行下離商民之志事機一敗不可收拾他日𨿽有善者亦無如何矣故總辦之人必學識通博周知中外能保護商民振興商務者始克選舉公舉之法必糾合諸商集思廣益踵議院之法守從眾之義方免流獘然猶慮公舉之偶有差失考察之或有未詳而敗者得以濫竽其間也故定爲三年一任及期而代其善者則舉而復任之其貪劣者則起而除去之不得藉爲盤踞久安之地且籌之事出納之權仍歸於商人而總辦無與焉斯官吏之取於商也無所專責而總辦無壓制之苦商人無自縛之患矣

一曰創商報農以食之工以成之商以通之故商者農工之樞紐而操天下相通之權者也若夫商務之報大之可以悉中外商業之盛衰小之可以探本業之隆替開風气益民智精商術莫此爲尢則又操商務相通之權者也泰西報館各有專門政治爲重商務次之省垣香港之報不下十家貨價市情輪舶行期每日呈列商務之事亦賴是知其一二然第志本埠不及他載於各埠之大勢洋貨之大宗某者暢銷某者壅滯如何爲抵制之法如何挽已失之利則靡得而聞焉擇焉而不精語焉而不詳月無所紀歲無所計知漸而不知久知末而不知本是亦聊勝於無而已視泰西之考核精詳遠近畢錄者則瞠乎其後矣故𨿽行之三十年多至十餘報而於商務之盛衰究無所裨也今宜特立一報妙選撰述按月一冊凡省中七十二行之情事毫備志列爲表目其餘粵中各埠及外省南洋等處或派人遊歷藉斯察訪或函通彼埠商董令其隨時報告凡有創一新器得一新法者則亟登報中以廓聞見廣譯西報以知通商之事譯西書以窮商學之理廉其價值以擴售路簡其論說以便披覽數年之後商報大行智學日開其於市面之跌漲洋貨之虧耗前後盛衰消長之機宜如家人之數米鹽莊嶽之談楚語知之極明操之甚熟商務之利其猶有落後之患者吾不信也

一曰開商會泰西諸國莫不有會而獲效之速以商會爲最葡荷之撫有南洋美國之富甲諸國英國之地徧五洲皆由斯道也吾粵諸商所在有會凡諸會者不過作歲時伏臘之事客酬劇之所而已西共堂七十二行之總會也而徒藉爲要挾長官之具義興海山諸公司南洋華工之總會也而徒藉爲植黨鬥爭之計空有其名而不知本要𨿽而實獨聚而實散其於商務豈有補乎方今列國並立其無事也則以商爲戰中國所與立約者一十六國洋貨之入中國歲至三萬萬有縱天下之商合舉國之力聚行省之財振刮精神互爲犄角以爲內守外敵之計猶恐其弗克勝任而終於敗績也徒泥成法聲气不通中外之變懵然不覺彼眾而我寡之彼通而我塞之彼合而我離之則烏得不爲人弱哉烏得不爲人貧哉今宜仿西法設立商會以省城爲總會以各埠爲分會其近者則一月有一會其遠者則三月一會其有道遠而不能赴會者則令彼以函通使知彼埠之情實開會之日百行交集工商鱗萃陳土物之所宜察人情之好尙辧市貨之騰落其暢銷而獲利者策力以廓充之其滯銷而虧本者合眾志以變通之有昔盛而今衰此棄而彼取者咸令自陳審其利害定其避趨以興利源又中國所需於外洋諸物以及外洋所需於中國諸物皆求所以抵禦之術自售之法都其要論勒爲成書刊諸報中使上下咸悉智愚專向斯遠近無隔絕之獘而公私免交困之苦矣

一曰立商學堂泰西之經商也上有商部以經理之下有學堂以教育之故商學之才不可勝用而商務之利日見其盛吾粵實學同文之館創之久矣然一爲水師而設一爲旗民而設於商人無與也今宜立商學堂聘中西教習嚴定課程選子弟之聰慧者充爲學童入學之始先以辧字習語爲第一義辧字之法分楷艸二類擇其通用之字三千按日辧認習語之法先通土語客語次及南北正音語言文字有所識則經商之學旣植其基矣然後教以文法授以算學示以方名訓以西文凡諸所學稍有成就則廣譯泰西商務之書考求其理法辧悉其條例於制造銷售水陸轉運郵政電報銀行保險出入稅則權衡輕重諸事皆令講習無或茫然然猶慮其所見未廣而域於一隅也復選其學成者徧遊各地先於粵中各埠行省各口岸以及南洋諸島華工所至之處考其商業錄其情事呈於公司以周眾覽若學堂經費稍充更派遣各國以求新法而覘敵情則中外之故精粗之學靡不畢備可謂通商矣以之興商何商不興以此拒敵何敵不拒者乎如謂曠日持久所成非速倒行而逆施之則今日之商言語未諳文字未解而遽欲逐什一之利者比比然矣而卒不免於終歲勤劬愁苦萬端而一無所獲者則孰得孰失孰大孰小不待智者而可矣

一曰立工藝院工藝之道中國有過於泰西者二事物產極多而不假外求工價甚廉而費本甚輕若能開設藝學教以工藝使自制造以敵洋貨則以中國民數之多心思之慧不難駕歐美諸國而上之日本三島工藝日盛西人猶或之恐其侵奪商務也中國乎吾粵地界赤道物產尢盛海濱之國中西孔道運載至易則又諸省所莫及者也自通商以來佛山鍼行之大廢散殆盡婦人織紡之業蕩然無存列國並立商戰之世勢力悉敵方可自立吾旣日與彼相通而仰給其器物乃不思所以興技藝自制造而防制之其不至上下束手竭我利源者弗止也今宜創立工藝院聘工藝師講求種植工藝之事如種茶樹棉養蠶繅絲織布紡紗制氈等類開辧之始力有未逮則先立窮民工藝院教以粗淺各技所費不多而獲利甚大使能自食其力而國無遊民旣有成效然後逐漸推廣數年之間粵貨之徧行大地矣外洋華工當亦歸而求之弗至鬻身於異域也上存國體下濟小民興盛之機可於此乎

一曰開博物院西人之經商也商報以明其理博物院以考其實英之倫頓法之巴黎奧之維也納日本之東京美之斐拉鐵非芝加髙諸賽會其爲百年來最大之賽會者無論矣卽香港而論一小島之地西人僅數千耳猶有一博物院以爲士女遊觀工商考鏡之助而吾民之多直省之大樹產之饒反寂寂無聞焉故有終世爲商終世爲工而問其專門之事業彼埠之物產猶懵然而弗知所答嗚呼近猶如此則直省可知矣直省如此則五洲可知矣博陋旣殊智愚自異而巧拙之工精粗之業卽自玆而定今天下商權削矣商勢孤矣人整而我散人智而我愚而我日驅其庸眾駑散不識不知之民而與彼相角逐則我何所恃而不恐哉自頃美人李佳白欲創一博物院於京師以開士夫之智夫以吾中國之大而藉手於西人之力則可愧甚矣湘桂二省創立學會大庀圖書然祗爲士夫而設於商人猶無補也今宜創博物院於省會興辦之始先備七十二行中工藝諸器與粵省動植各物並購直省外洋制造各物水陸之產以大其規模廓其知識使中外備陳互相炫異愚者啟其塞巧者神其術𨿽無公輸而工自巧矣𨿽無管陶而商自精矣又仿西國博物院之例其有新制一器偶得一異物者則置之院中志其姓氏定其價目以示表異而廣其銷路則外得聲譽內獲大利凡百一商而有不爭先恐後而勵其商藝者乎

一曰設功牌吾粵工匠素稱精巧象牙之球刺繡之業幾席之精西人亦素稱之以爲莫及也惜上無報官領照之例則奮厲之心怠下多攙奪僞冒之獘則創造之法鮮遂使智巧之術日就失傳銷暢之物日形凋落吾友南海陳君錦濤算術之深西人以爲未見新會周君靈生眞周假切一書能出中西算術之外開平謝君康如能制行軍服式達於英廷大加取錄昔年出洋學生半多粵人而間有成就專門之學者然由前之說卒使壅壓抵滯莫克致用深可惜也考美國每年創新器報官領照者多至二萬二百十事法則七千三百事英則六千九百事今宜仿其法凡工商之能創新法新藝者則於商會開會之日呈眾考其確有實用而利民者則由公司總辦稟請大吏給以功牌予以厚利刊入報中廣其傳布以吾粵物產之繁工商之巧數年之間新法新器日出而靡盡矣則凡順徳之蠶桑鶴山之茶煙新會之葵橙髙要之艸席淸遠英徳之煤鐵南雄龍川之紙興之布惠州之蔗糖廣四會之竹木潮州之磁器從化之油豆香山番禺之果物瓊州之藤木礦產沿海各縣之魚鹽石灣之瓦器昔稱美於粵中者亦將爭相考求精益求精以廣其自然之利矣

一曰設輪船輪舶之多以英爲最其商船之到中國者每歲至千餘艘故東方商務之盛甲於諸國吾粵沿海而居通商之國也然輪船之禁未弛道路阻塞百里之遙動費時日商務之滯其在是乎昔有商人開設輪船報官領牌走行內地然釐卡胥吏咸借口於走漏之獘有防釐稅隨設隨廢迄無成例者近者梧州開關洋舶充塞攙奪商利何可勝計夫以區區防獘之故而自困其民增益外敵何如寬其例禁使民間自設輪船徧行內地以通百貨而收利權之爲愈乎無事則爲通商運載之用有事則爲調兵運餉之用昔年桂省之旱今日髙州之亂輪船之效已可矣若更造巨輪通行南洋聯合華工奪洋人公司之權收載貨搭客之利一旦有變可充戰艦爲國家禦侮之助公私並利一舉兩得法至善矣日本師之其所以覆我也

一曰辦團練吾粵自孫文之變鹹有懼心城市之間團勇相望然掠之案不少衰息此𨿽盜賊滋熾實捕治之無方也中國通商各口岸五方雜處爲盜之淵藪而搶掠之事終歲寡聞者何也其法之善也立捕房以總其稽核定守時以舒其餘力口號畫一則呼調自靈械精練則拒捕尢易嚴其賞罰破其疆界用能收指臂之助而盜斂迹焉考粵省街道之多自旗滿所居之外有二千四百五十六條每街約有團丁四名統計其數則不下萬人矣若聚而合之精而練之則幹城之選卽泰西民團之法也獨捕盜哉昔其勢散而不聚私而不公辦團之權無一尊之定捕盜之法無守望之助所募皆乞丐之流所用皆窳敗之終日站立靡有定時一歲之久未聞操練其憊倦之狀散渙之勢弱子猶或侮之彊盜耶夫歲費巨而莫收其用虛有其名而實被其害則亦何樂此爲哉今宜裁撤舊額另選壯丁盡仿西法立捕房以一事權延通泰西兵法者爲教習訓以兵法新其章程定爲例禁省垣旣定推之各埠踵而行之則盜風可以少息而商業亦或小安矣

一曰修街道省垣戶口之多京師以外首稱吾粵然道路湫隘渠巷穢臭行旅苦之西人遊歷至是以爲土番之國誠不謬也昔南皮張香帥督粵時築堤岸建馬頭商人稱便第大工未竟而忽然中輟粵人至今﹝惜﹞﹝昔﹞之今宜仿香港潔淨局之例定淸道之法嚴積穢之禁其狹隘者則廣大之其淤塞者則疏通之設自來水以免泥濘之苦立街市以除穢雜之患增築堤岸添設馬頭則輪船得所寄泊而馬車手車亦可致用矣省盤運之繁免遊民之苦除疫癘之害來之便商旅之益孰有過於是乎

從上諸義皆泰西已然之至切至近至簡至要易於舉行而商務公司所當有事者也然則將何籌焉曰法有四吾粵之人頗稱好義省城之愛育善堂廣濟醫院香港之東華醫院澳門之鏡湖醫院其資籍多至十餘萬者皆由勸捐來也昨年桂省之旱廣仁善堂集至五萬餘金近者鄂省之災亦不下萬金若夫商務公司則倡之自上行之於下大可以保國小可以保家其事甚重其利甚溥合通省八十家善堂之力到處募捐其所集之必非區區救災卹鄰之事所比也是爲募捐粵省闈姓之業六年之間報二百二十萬圓納餉四百八十萬圓亦可謂重矣然猶趨之若鶩惟恐弗得以商務之大而有商報輪船工藝諸利者乎大信旣洽人心所歸集眾招股則無事不辦矣是爲集股一公司之設實爲商人興利除害之計今就省中七十二行核其商務之多寡如迎神賽會之法照例輸助一凡由商學堂工藝院學成出身者三年之間必將其所得之薪水半入公司以充經費一省垣民居鋪戶約九萬餘間民數約六十五萬四千餘人若人捐一金折半計之亦三十餘萬矣且有公司以爲之保護有商會以爲之講求有功牌以爲之鼓勵有商學堂工藝院爲之學習所益甚大若不捐一金者皆不得與聞其事均沾其利商人近爲身家之謀遠爲子孫之計豈吝此一金而失此大利者耶則所得更不止三十餘萬也一省垣廟堂有多至十餘萬或萬數千者迎神報賽動費千百其大者以萬計陋習相沿恬不爲怪今爲省節將所耗費置之有用他日公司獲利按數抵派其法至美而利亦自在也是爲例捐吾粵之富外人以爲富甲九省若於公司內立任祠凡捐金逾萬或千數者則立主祠中闔省工商咸集時祀以志盛徳或稟請上憲旌表其門實力鼓勵則所助必多是爲勵捐巨旣籌諸事立辦則規模亦少成矣他若設保險以安生業開銀行以通有無築鐵路馬路以捷來定釐稅以便出入浚河道以通運載開礦產以濟困乏遣遊民以墾荒土通南洋以保華工聯各省以廣聲气毀祠以尊孔子立書院以惠士人教蛋戶以興漁鹽之利教苗民以興山澤之材禁賭拐帶以除日用之害凡諸條理皆由後之用非由今之急也俟三年以後基趾定功效已見眾志成城然後臚舉斯義以相告焉

福州商務

闕名

福州英領事阿倫所開福州去年商務報單有云近三年進出口貨值比較列表如左

光緒二十年

進口洋貨值英金八十五萬五千一百九十二磅

土貨值英金二十二萬八千二百四十八磅

出口貨值英金一百十一萬二千二百九十四磅

共進出口貨值英金二百十五萬五千七百三十四磅以三先零二本士合海關銀一兩

合海關銀一千三百六十一萬五千一百六十二兩

光緒二十一年進口洋貨值英金八十六萬五千零二十磅

土貨值英金二十二萬七千三百三十七磅

出口貨值英金一百二十五萬八千七百六十二磅

共進出口貨值英金一百二十五萬八千七百六十二磅以三先零四本士合海關銀一兩

合海關銀一千四百十萬零六千七百十四兩

光緒二十二年進口洋貨值英金八十三萬二千七百零四磅

土貨值英金二十六萬五千五百七十五磅

出口貨值英金一百二十四萬四千四百八十四磅

共進出口貨值英金二百三十四萬二千七百六十四磅以三先零二本士合海關銀一兩

合海關銀一千四百七十九萬六千四百零六兩

自光緒十六年以來福州商務日見其盛祗以釐卡重重不無阻礙然以進口貨言之棉花貨居其大半與印度棉花皆有增無減五金類若鐵若鋼若鉛若馬口鐵亦無一不增鉛之爲用大半襯於茶箱之內鴉片進口𨿽日見其少然是年尙未若近數年之大減自土漿盛行進口鴉片各口皆少不獨福州爲然銷售鴉片於中國英人多以爲非中國官員亦已知之故將來修約必加稅無疑最可異者英之茶商販茶無利年來有江河日下之勢於是爭銷火油以爲抵制閩江對岸英商設一大油棧以棧俄國火油此風一開人皆效之販運蘇門答臘火油之商亦於鄰近建一火油棧鑿一火油池此外更有開設火油大棧房者皆福州之英商也曾與俄商通力合作載運俄國火油自白東而至香港自香港而至福州系用散裝之法尙重裝卽在船中分裝於馬口鐵箱以便出售此法省費不少馬口鐵旣來自英此間爲箱有機器工人勤敏索值極廉又非若來自美國之火油箱外加木箱殊多耗費福州火油營銷極利進口之多年可操券二年以來視前爲倍然未用火油之處正復不少不知前數年何以進口不今若也更可喜者機進口亦稍稍加增制茶新法已有明效其中有制茶之機器無疑華英書院掌教告予謂曾爲華友購一壓蔗機器大得其用較常用之器多得蔗汁百分之二十五今又欲得一燒火油汽機以爲利用云云可知人皆喜用機器日後更知其益進口必多十倍所憾者華布暢銷洋紗用少恐不能與印度棉花爭利殊出人意外耳此言夫進口貨也若福州出口貨則有茶新茶入市價較前年賤百分之二十五茶之出數又較少洋商運茶至英至新金山皆折閱華商所虧亦巨計少洋一百五十萬元歇業者已有所聞相繼倒閉者恐亦有之所望用機器制茶可有轉機之一日茶業如此之衰正當仿行印度制茶之法數年前已有人計及此柰華人拘守舊法不見信從然若仍行舊法茶銷於英與新金山者必年見其少勢必無人問津洋商有鑑於此因立一公司名曰福州新法制茶公司運進機器以印度新法制茶所制之茶𨿽僅爲第三四次所采之茶葉去年運出外洋人已稱善謂若以新法制頭茶必更大合人意華商聞之亦將附入公司者於是設立公司之本意爲之稍慰祗以內地華人拘執成見疾視機器每多阻礙惟地方官恍然於利源之所在開導其民始無齟齬益令暢行官民遂皆以機器制茶爲便官則知茶利已失急爲補救猶可挽回民則知種茶與炒茶爲兩事一爲土著之業一爲商人大半體面粵商之事相爲依倚各得其所惜阻止茶務之盛尙有二端一則抽稅太重一則轉運不便年中制造磚茶銷於俄國至明春汴河冰泮始可轉運茶爲福州土產大宗此外有益於通商者有樟腦橘汁馬皮等西名散格林散格林已爲西人所欲購更有肥皁石西名賒潑司東此爲礦產倫惇商家日前函知領事意欲采辦曾將是函交與商會尙無人承辦茶大宗之外其次爲木銷於天津等處運臺灣者不少悉用民船裝載未用輪船輪船非不可運特未行耳木產旣如是之盛然不聞有山林之政山人得以任意采伐采伐之後曠地不少尙未補以新株此外出米亦夥此福州出口貨之情形也阿倫尙有總評今摘譯如左

中倭戰後中之水師旣盡精練之陸兵亦歸無用兵气不揚莫斯爲甚賠以兵費通商交涉忍气吞聲時勢如此尙若燕巢幕上相與安之此言非中國之所樂聞然大局攸關烏能已已

去年秋間經總署奏準華商自內地載運貨物至通商口岸出洋者與洋商一例在洋關完內地載運半稅與出口正稅若非出洋貨物則另徵一稅與半稅作爲釐金是使內地之釐金大半得以歸入洋關卽省中截畱者少解部之爲多要之無論如何徵收華商之稅洋商終得享條約之益以運內地貨物如茶與木等駛出外洋知英國家於此等利益必不肯讓

鎭江諧聲所定章程內開華商載運內地貨物出口情形如商人運內地貨物出通商口岸須先交六倍出口貨稅之質銀若未至所出之口沿途變賣者罰質銀入官若貨物果至所出口岸商人報知洋關上所云之質銀卽爲扣出第須交出口稅三倍耳半稅在內若在六个月內將貨物運出外洋將多交之一倍正稅與半稅還與商人若逾是期則以此爲釐金亦許將貨物運至別通商口岸如在彼處六个月內復出口至外洋則多交之又一倍正半各稅亦得還與商人如是則華商出口貨實止完一次正稅與半稅與洋商無異將見華商入內地購貨者必形其便非外人所可及果行此新章不特華商得勢卽外人向所望華之商務立於不敗者亦將於是基之更望於進口貨止完進口稅出口貨若不全然免稅止完出口稅則又善之善也第恐新章旣不便於華官窒礙難行華之榷稅者又第知己之所利爲利不知足稅在於興商亦知中國書中早有富國之說耶

山西商務總局集股章程山西撫部院胡奏設山西商務局折片再前準總理各國事務衙門咨議覆禦史王鵬運講求商務一折奏奉諭旨飭令各督撫於省會設立商務局由各商公舉殷實穩練素有聲望之紳商派充局董將該省物產行情逐細講求以期擴充商利嗣又準咨議覆前翰林院侍讀學士文廷式條陳養民事宜一折行令仿照設立商局章程招集紳商廣爲勸辦各等因查原奏內稱開渠種樹繅絲藝茶植棉等項或非省所宜或須逐漸推廣能否開辦容臣體察情形再行奏明辦理惟所稱葡萄釀酒皮毛筋角等貨皆系北土所產自宜及時擴充查省葡萄隨在皆有尢以文水一帶所產爲最近年設處教民能仿西法釀酒其味濃厚芳冽誠能設局開辦延請華洋人之精此業者教之釀造設法銷售其利當可與泰西香餅等酒相敵且古昔酒酤在官米糟胾皆官爲之準量此則民爲釀售官爲補助尢屬有利無獘至於羽毛齒革載在禹貢本與金錫同珍今之皮毛諸貨產自口外者通行海內省腹地亦間有之但工劣質麤營銷尙滯若能招商設局延訂專門講求機器舉口內外毛貨加工精造自可廣銷路而擴利源惟是人情樂與觀成難與圖始省僻處偏隅素未講求西法商民率皆狃於故常若但由官設局勸辦眾情不免疑沮非得本省殷富紳商品望素著之人爲之倡導恐難集事查有籍隸山西之刑部候補郎中曹中裕候選道冀以龢候選知府劉篤康並皆識見明通品行端謹鄕望素孚擬調該員等來晉由臣督同司道與之商辦一切必能聯絡官商合爲一气俟在省城設立商務總局後卽就本省土貨易於營銷者先行集資試辦此外查有可興之利再隨時推廣卽將來開辦礦務一切招商集股股事宜亦可派令經理如蒙兪允擬請旨飭下部臣速令該員等來晉藉資襄助實於商務大有裨益謹附片陳請伏乞聖鑑訓示謹奏光緒二十二年五月初九日奉旨照所請吏部知道欽此

公啟者省爲古聖建都制度文章率先天下而倡始然唐俗勤儉類皆謹厚自安𨿽盛時著譽富彊實則相仍古朴觀於山川蘊蓄藏富於地而無法以取之甚至服賈習勞者幾四方而輸轉之艱難莫爲之計至今而事機日棘矣溯自海疆互市以來南北行商頻聞折閱迨倭韓事起民之商於旅奉者損失至千數百萬之多以致市井蕭條閭閻困悴夫貧者弱之始有心世道者深思其故豈巧與拙異勢遲與速異宜人工之於機巧不可以彊爭歟抑人各一心而無以自奮於相效而莫爲開創耳方今朝廷博采讜言詔興商務我蘄帥胡大中丞通籌全局首開天算各學以握其源復奏立商務局勗以裕國阜民期以集思廣益竊謂通商惠工聖道之所不廢今之商務非第法泰西之所長實則復周官之遺意耳或謂濱海之區耳濡目染故業商者易於爭長而取法則見聞所限瞠乎後矣不知商務之興以貨財爲主之貨以煤鐵爲大宗地利所藏猶之不竭之淵不涸之倉也如能精心采練設法轉運則利源日辟其勃興可以操券然非聚眾人之力以爲力合眾人之財以爲財勢必觀望遷延因循自誤利權一失欲再收回難矣譬如家有窖藏我不自取而仰屋憂貧一旦他人取之𨿽悔奚及由是觀之開礦以出煤鐵火車以利轉輸實中之先務如織布火油毛貨等亦宜次第擴充近今有志之士蒿目時艱爭相砥礪苟能有裨於國計𨿽毀家紓難皆誼不容辭本厚者利寬又有人焉導以先路有不樂觀厥成而共襄是舉者乎紳等躬膺委任亦思竭盡智能而全省所辟舉凡開拓振興之策聯絡保護之方苟非將伯助予實恐無能展布所望諸同人顧全桑梓與各省諸君子協力興舉各來厚資俾成大業當玆利源甫辟在近者實力提倡在遠者同聲應求是則深佩而跂望者也附呈招股章程諸乞匡其不逮謹啟前渾源州學正太平柴淇揀選知縣太谷張惠內閣中書太谷曹中成刑部候補主事太平劉篤敬工部營繕司員外郎靈石何乃瑩刑部貴州司主事忻州楊履前京畿道監察禦史臨汾曹榕吏部稽勛司員外郎洪洞賀勛工部候補主事太谷楊長澡候選知縣吉州馮作棟刑部候補郎中太谷曹中裕候選道介休冀以龢浙江嚴州府知府太平劉篤康國子監學正學錄夏縣賈景仁謹啟

一省此次籌辦商務事煩巨首爲開采煤鐵業已勘定平定潞澤三處礦苗最旺之處以次購機開廠分鑪煎煉隨時運銷次爲火車鐵路系與煤鐵鹽務運銷相輔而行潞安平定兩處並擬接入蘆漢幹路自可搭載客貨廣開利源三爲機器紡織卽以本省棉花毛貨織成布疋氈毯分路營銷免致利權外溢餘如葡萄酒煤油自來火等皆擬次第招商興辦計購機鑪鋼軌買路設棧一切約需成本銀八百萬兩以上方敷周轉現就本省所招股本銀兩先行擇要試辦一俟商股招齊卽當次第辦理

一用旣多不得不廣爲招徠除本省紳富官由總局收銀付息外所有外省招商集股事宜現擬稟明撫憲札委妥實紳商分赴外省通商各口岸廣爲招集其收匯解統由新泰厚大徳通大徳恆等票號就近經理

一所招股本每股庫平足銀一百兩爲一股自一股至千股皆可附搭每股作兩次交自注冊之日起每股先交銀五十兩付給局中收條半年後定爲二次交銀之期再交銀五十兩卽將前次收條繳回由經手之票號換給股票息折以憑取利分紅如第二期之五十兩不交卽將股分銷除並將以後應得紅利扣除不能分派

一省設局官督紳辦照中國買賣常規參以外洋公司章程所有各項司事多於商股之中選充以期得力不派委員並除去書差文案名目其掛名幹館之類一律禁絕糜費旣少利息自丰至各項出入均有總簿每日有流水每月有小結每年一總結隨時皆可查核而有股之人亦可隨時入局察看開辦一年之後按年刊刻總結淸單分寄各省俾有股者一覽而知以免蒙混侵蝕各獘

一各股應得息銀均自各事開辦之日起算如礦務系從開煉煤鐵之日起鐵路系從開車行走之日起織布系從開機動工之日起每年除正臘閏不計外其餘十个月按五釐行息餘外再分紅利付利分利皆於每年臘月中旬由省總局先期知會各省卽由各票號就近按折支付

一商局辦有成效至結帳之期除將每年官利應提稅課及紳董礦師薪水局費勇糧一切開支外作爲十股計算二成提充公用一成提作總局花紅餘七成按股均分作爲紅利如擴充鐵路及推廣生意需添成本之處或卽從此七成內提或另請股東添本均由總局臨時知照股東辦理

一股大任重許派人常川在局充當司事以便檢查凡股分一萬兩以上準派一人二萬兩準派兩人到局應辦何事應受薪水若干由總局量才酌派若其人不稱職或不安本分準由總局隨時謝退仍請原主另派不得徇情公

一本局興辦各事需才甚多所有司帳監督工匠人等均量才器使約給薪工按月支發不準掛借挪移除飯食燈油紙張雜用按照實數開銷外所有應酬等項槪不得冒銷倘有侵漁虧空等獘由局總辭退另舉仍惟原保之人追賠墊以重公項

一中五金各礦最多自設商局後不得任意私開如各省有願出己資集股開采者除平定潞澤一處外準其妥議章程稟由地方官詳請大憲核示一面親到總局公同考核俟奉批準後再由本局照章勘稟明後發給憑單收取貼費俾令開采此外如織布制造洋火紙酒之類凡須購機辦理者皆許各商出名認辦然總由總局發給憑單以昭畫一如有私行招股虛設公司影射漁利欺騙所至或累及本局聲名一有風聞卽當認眞查察稟請嚴究

一省設局量力任事嚴禁糜費可無意外虧折如或日久利微亦斷不累及股主派認虧空特先聲明俾無顧後瞻前之慮

一買得股票後或有要事需願將股票轉售於人者聽其自便本局按期付利但憑股票股折辦理惟不準中路抽掣股本緣股銀皆已成貨不能搖動大局

一各廠章程均用西法開礦之礦師制造之洋匠均須稟明撫憲函知出使大臣在各國訪延名手訂請來華綜理一切庶不致虛糜巨

一省設局官與紳商同心合力不恃官勢不侵商權銀錢帳項買賣各事紳商經理彈壓地方保護利權官爲主持如有事涉衙門有紳承當不致貽累商民無可疑懼

一中設局本系創辦凡各省官紳士商有能明晰機器制造礦務利獘者或訪聞總局中有何獘端無論有股無股之人皆可來局面談或路遠以函相示要知此事爲保我中國利權凡我中國之人諒無不願襄成此舉本局中深願集思廣益不敢自私自用蔽塞聰明

一本局創辦之始周年行息初定三釐因恐商情不能踴躍故攺定五釐此後無論外省本省一律以五釐起計以廣招徠查各公司章程有隨時擇便酌攺之例本局此次重訂與前訂者微有不同總期振興商務非敢好爲紛更

以上招股章程十五條均稟經大憲核定先行刊刻俾眾周知此外礦務鐵路織布等事各有專訂章程隨後稟定刊呈特先聲明

請創辦銀行章程

容閎

銀行總綱四條

一開辦事權銀行昉自泰西英法諸國屢經攺章愈變愈精要以美國爲最善日本銀行亦多采之今擬參仿美國銀行章程先設總行於京都續分設銀行於各省城及通商口岸總銀行資本以一千萬元爲額統由戶部籌撥欽派大臣督辦並專派大員總辦分銀行卽由督辦總辦陸續招商集股擇地開設所有總行分行一切應辦事宜隨時擬定咨明戶部辦理

一印發券票泰西有國債券無論數千百萬皆由銀行籌繳今息借商民之財而給以憑據名爲借券銀元通行市面而代以紙幣名爲銀票此兩種均由總銀行用機器制造或暫時先外洋定造借券年息五釐以備各分行繳銀領券凡有商民願買亦可照領銀票照資本定額如以一千萬元爲本應提六成六百萬元存庫此六百萬元中又以八成制爲銀票計四百八十萬元票內載明有庫存抵本多票少隨時兌現與空出紙幣者不同自無折閱之慮通行各省可抵錢糧繳歸藩庫卽可作京餉起解開辦之後京外流通資本愈厚卽照章加發銀票該票之鋼模定鏨紙張定造經數十手而成正面華文背面西文花紋工細斷難仿冒仍由戶部編號加戳然後通行每月己未發各若干詳注冊簿發出銀票設或日久破損準換新票所繳舊票點明號數對眾銷毀

一擴充分行總行旣撥官分行應招商股京都繁盛可設分行數處各省會曁通商大埠如上海等處次第招商開設泰西因領用券票稱爲國家銀行今請設立牌號稱爲某某官銀行如集股十萬元應先繳銀三萬元給與借券如繳銀之數股本多則借券遞加總合股本三分之一爲度此項借券於各處官銀行開市時仍繳存總銀行掣給憑單每年給與年息五釐核照所繳借券之多寡減成另領銀票所減成數又以股本多寡酌定等差股本五十萬以下者照所繳借券領銀票九成五十萬以上者八成百萬以上者七五成三百萬以上者六成如此則股本愈多而所領銀票之成數愈減此項銀票需用若干系於總銀行額設四百八十萬元銀票之外另行隨時印造萬一分行虧折已有存總行之借券抵保且爲數多於銀票除抵償外尙有餘以備派員查帳等用再有盈餘仍給還各股商並照西例凡銀票存項股本每年正月七月收稅兩次每次通扯銀票已用出者收稅五毫存項二毫半股本二毫半合並一釐兩次共計二釐收稅極微與生意無礙其餘未領借券之票號錢莊如有願攺官銀行者亦準繳銀領券一律辦理其牌號悉聽照舊無庸更易

一兼管制造現在銅錢日少而金銀兩品尢闕擬由京都總銀行鑄造金銀錢近日金錢一項外洋交涉漸多其分兩成色務與西式一律庶中外通行不致因金價先零而折閱審是則需金日多金礦宜盡力開采土法淘洗所得無幾宜聘礦師購機器廣開以期迅速所出之金統運京都鑄錢不得私售出洋以杜漏此中收回利權不少若礦金不敷鼓鑄自可稍待機宜且先鑄銀元以便民用現查各省官局已鑄銀錢其成色髙低務宜一律設有參差關系甚大請飭將各省新鑄式樣送總銀行查其每年共鑄若干數目亦須咨報以憑稽核

總行章程十二條

一總銀行代戶部籌本與分行專做生意者不同惟創辦之始分行尙未設擬請暫收官商存項並匯劃支付等以爲商辦分行之倡經理一切尢在得人應由總辦招請美國熟手分司其事詳核支收以免遺漏而昭大信漸與各國著名銀行聯絡以期匯劃可通緩急可恃歸實際人無虛設所有員司槪不徇情濫用

一總銀行自總辦以次薪水以及公用應準作正開銷暫在所撥資本內支付俟銀票通行鑄錢獲利後自應專撥幾成以備行用一切目每月結報一次每年綜核一次刻成總冊發各省分行並詳報戶部備案總銀行冊簿戶部堂司可以隨時閱看

一所撥資本一千萬元除六百萬元存庫外尙餘四百萬元預備購地建屋造庫機器鋼模紙張並鑄造金銀等用奉準之後請先撥若干以便布置一切

一鑄造金銀所需較巨如資本不敷周轉應請設法籌撥轉輸甚捷不致久閣成本以後戶部應放餉如以金銀錢及銀票爲便卽可酌量搭放若創辦之始市價未平或有漲落等情再行斟酌辦理以期盡善

一新開金礦或統歸官辦或招商集股商股應得之金擬請按照時價給以鑄出之金錢以免金砂金塊轉售出洋此中仍恐難免偸漏須飭經辦之人隨時稽查結報

一總行有稽查分行之責買空賣空自當嚴禁如各行有違例情事可派妥員至該行查帳如有應攺應添或應撤之事稟請核辦費用開銷公如派出之員有滋擾勒索等事準分行詳報立時撤去

一總行所收藏鐵櫃之借券以及各項鋼模每年須由戶部會同查看一次有無損壞走漏登明簿冊其已停辦之銀行所用銀票鋼模隨時驗明銷毀

一所發借券除官銀行照領外其餘紳商士庶均可購買應付年息五釐無論何處官銀行一律票照付所付之銀由官銀行報明總銀行提劃還

一所收借券現銀實與息借商無異因有銀行付息較易取信俟集成巨後可用以整頓海陸兩軍及一切保護疆土振興商務之事

一泰西借券名目不一用作何項工程者卽名爲何項借券或二十年或三十年券內載明年限但使年息照付民信皆孚限滿之後仍可展期若干年換給新券

一鐵路招商創議已久祗準華商承辦不許暗招洋股且路長少勢難築惟總銀行及分行開設之後借券暢行可另發鐵路借券每張百元至五百元或一千元商民因銀行之可恃而深信國家必有相購買者通國鐵路不難同時並築矣

一借券之式大約長方尺餘上列本票下列方寸小票四十張卽息票也到期持向銀行翦去一票卽可收息再到期再翦每年付息兩次翦盡小票則年限已滿可持本票收本其法甚善其制甚精玆謹繪圖式於左

借券圖式﹡圖略

上層本票下層分列小票每年付息兩次每次翦去一票計四十小票二十年期滿

分行章程二十四條

一分設官銀行之牌號住址及董事幾人集股若干每人有股若干每股先收若干應設立合同簿冊刻用圖記開報總銀行轉詳戶部給與準開執照並稟請本省藩司曁地方官立案以憑查考

一官銀行如集股十萬元應俟開辦獲利後逐漸提存公積銀至二萬元爲止作爲余本萬一股本虧折除將余本盡數分償外不更追查各股商私財此爲有限公司庶股商不致受累

一開設之日照西例先定限二十年如無違例之事準其再開如未滿年限查有違例之事卽令停辦或三分有二之股商不願再開亦可隨時會議停辦

一股商所買股分卽系自己產業如欲轉售於人可至本行報明於簿冊內攺換新股商姓名住址如未報明攺換倘有應問股商之事仍惟舊股商是問

一股商公舉董事至少五人董事中再推某爲總董某爲副董某爲本行總理均須有股分稍多之人至雇用司帳等人均須的保定賞罰凡收買匯票期票以及代存銀兩抵押項應由總理主政

一股本收進一半卽可稟請開辦未收股本分期續收如有股商或代股商辦事之人於續收股本到期不付卽出傳單聲明轉售倘無人願買則該股已付之本準於六个月內由董事會議定奪倘因此而資本不足卽行查帳停辦

一如欲推廣生意加添資本或三分有二之股商欲減少資本均須詳報總銀行批準以便定定借券之多少照例增減

一每年正月七月由公舉董事聚議行務董事任事之期一年爲限如眾議僉同亦可接任每股商按股之多少派議事單若干紙備書是否字樣如不能親到可托他股商代議而行中執事不與焉至股商有欠行中項者不準會議

一錢莊票號資本充足可以攺官銀行者不必另換牌號如有數家合並一行者牌號聽其自定均須將資本若干報明總銀行照定章核辦

一每六个月董事查核除開銷外淨利若干每股派息若干所獲淨利當先提百分之十劃入下屆帳內爲公積銀一俟公積與股本核算至二十成之數乃止不提

一銀行借與一公司一商家或一人之項期限以六个月爲定如欲展期須董事議準其銀數不得過收進股本百分之十至收買期匯各票抵押生意不在此例

一銀行股分票不準在本行抵押本行資本不得移作各項工業字號如股商掛欠本行銀過期不還可將其股分撤回準六个月內售出或當眾拍賣歸否則總銀行可查帳勒停

一銀行所領銀票原爲隨時行用不準抵押現銀作爲增添股本亦不準將原定股本抽出以銀票充作股本

一各銀行應於每年正月七月間十日之內開明上屆用出銀票收進存項除存部借券外所有股本通扯計算每項若干由首董賬房等簽字呈繳總銀行備查如有不開報者議罰若干元在應付借券息內扣除

一官銀行所領銀票如有水火不測準由該銀行呈出實據具結請總銀行換給新票補足所失之數

一官銀行所領銀票𨿽有繳存之借券抵保而本銀行內仍須存現銀二十五成謂用出銀票所收存項兩合算百分中之二十五成以備兌現俾無缺乏之虞

一外省各官銀行應於所備現銀二十五成之內酌提若干存放京都總銀行總銀行將此銀另存儲不營運不算息以備各省官銀行到京可以兌現總銀行收銀之後給與各省官銀行收條官銀行將此收條亦可作爲本行存銀額數總期京外銀票流通以昭大信

一各處官銀行所領銀票準用以輸納地丁錢糧釐金鹽課等一如現銀不折不扣惟進出口關稅仍用現銀

一京外各處官餉項如有可以交銀行存放者卽就近發交生息應解京餉協餉亦可飭該行匯解以歸簡易

一銀行於借拆息期匯各票應收息銀須照各處市面常例議定不得逾額如有違例取息過重應將存總銀行之借券息罰去並準人控告飭令償還

一銀行不得收買地基除建造本行房屋及分行房屋地基外設有因欠項抵押或被欠無作爲歸之地基暫時執掌卽須售去不得過兩年半期限凡抵押地基房產亦須產價多於抵一倍以昭愼重

一銀行銀票如有持向該行兌現而不照付者準持銀票之人控告由總銀行查明確實議罰或收管該銀行資本簿據並代理各帳

一銀行停辦後應將所存現銀繳歸總銀行以備代付用出銀票之數總行收票付現之後卽將該行牌號銀票銷毀不再用出其前繳扺保銀票之借券可仍發還聽其作何開支

一銀行自欲停辦潛將期匯各票抵押產據易換他人名姓以圖巧避查出從重議罰

續擬銀行條陳

容閎

一總行自總辦以次薪水從優俾得自給除應領薪水之外不得絲毫沾染行內帳目由熟悉銀行規例之西人經管其帳簿任人觀看逐日給算極易稽查在西人本多公正萬一查出稍有蒙混卽行更換不得以訂立合同數年曲爲徇庇總辦知情容隱應請卽行撤參

一總辦布置銀行告成或另有要差或陳情告退或朝廷另簡賢員卽可隨時接辦簿冊具在交代甚易並無久據要缺難於更換之獘但期接手之員於行中規例循照舊章不可任意紛更致歸咎於創辦之不善

一資本一千萬元先領若干元合銀若干兩應請如數領足一切部費飯食等銀槪行禁絕總行猶戶部之外庫應視爲本部應辦之事不可以尋常領論萬一書役人等稍有需索應請剴切曉諭嚴行禁約倘領轇轕惟有據實稟陳斷未便委曲含忍致啟營私之獘

一建造總行房屋務須寬敞堅固擇地在戶部左近距市面不遠之處購買民地繪圖定造應需料件工價無論購自外洋或在中國采買將來報銷須將原購發票呈一面由戶部密行訪察有無折扣浮開如有獘端惟總辦是問

一鑄造金錢最易啟人疑慮查金錢成色有定化學師在行查無毫之誤自鎔金房以至收房經十餘處之手始克告成翦余之金邊地面之金屑皆有極妙之法拾取無遺工匠人等不能竊取絲毫成色幾何盈餘幾何費用幾何皆可按籍而稽無庸過慮銀銅兩項亦照此辦理

一事權貴一前已首先陳明惟薦引員司人情不免倘不能錄用或已經錄用而辭出最易觸同人之怒馴至誹謗叢生事事棘手今創辦銀行務期裨益國家如果有才𨿽重聘不惜如其無能𨿽力薦不受萬勿以私情而忘公義以上謹舉防獘大槪此外言之難盡總在遇事認眞破除積習無論派委何人總辦皆當如此奉行據實再陳伏祈俯察不勝幸甚

中國銀行章程一中國創設銀行欽奉上諭選擇殷商設立總董招集商股合立興辦以收利權系爲通商興利起見因奉特旨開設應卽名爲中國通商銀行並擬請存官以示官爲護持與尋常商家自行開設銀行不同俾昭鄭重用垂久遠

二原奏京外撥解之交本行匯兌可以減省匯費公中備用之交本行生息可以有益國帑各口岸各省會及各國都會均須設立分行以便就近承匯領放

三本行奏明用人辦事悉以匯丰爲準而參酌之不用委員而用董事不刻關防而用圖記畫除官習气俱遵商務規矩絕不徇情毫無私意總期權歸總董利歸股商中外以信相孚出入以實爲主

四上海爲總行準於光緒二十三年春間開辦京都分行亦同時開設此外各口岸各省會分行須次第開辦均各加一地名如京都分行卽名爲京都通商銀行惟各國都會則名曰中國銀行

五各口岸各省會及各國都會本銀行未經設立分行之前應擇該處公正殷實之行號先行代爲轉匯票俟設分行後卽毋庸代理

六本銀行資本現銀五百萬兩分作五萬股每股一百兩招股開辦時付銀五十兩第二次續付銀二十五兩第三次續付銀二十五兩照有限公司例每股付足銀一百兩作爲完全以後無須再付其二三次應付之銀亦須俟總董公議加添之時先兩个月登報知會再行照付如日後本銀行生意興旺分行推廣於原股五百萬兩外應再加添股分由各總董議定加添若干先盡原股東股數照加如不願加再另招新股

七先收股本規銀二百五十萬兩盛大臣認招輪船電報兩局華商股分一百萬兩各總董認招華商股分一百萬兩其餘五十萬兩聽各口岸各省會華商投股自登報之日起上海本地以一个半月爲限各口岸各省會以三个月爲限照西法先行掛號限滿截數凡投股者準給股分數目應聽總董核給至交收股銀或就近交各處招商電報兩局代收由該局先行出具收條再寄由本總銀行換給收單抑或徑寄上海本總銀行交納給單均聽其便統俟股票塡齊再行換給

八本銀行系奉特旨招商合力興辦公議擬請撥存生息公二百萬兩以示官商維系取信中外開辦之初先收商股二百五十萬擬領生息公一百萬餘俟續收商股時再行請領至生息年限章程應俟盛大臣咨商戶部再由各總董會議請奏咨定奪

九本銀行照西例按六个月結帳股東官利擬定長年八釐如八釐之外盈餘卽爲余利應由總董股東公議先酌提公積若干及分給總分各行董事人等酬勞若干其餘按十成分計以八成分給股東以二成報國家藉答國家專準本銀行行銀票鑄銀錢存放官本匯兌公及一切保護維持之利益至公積俟提至五百萬兩應否停止屆時再由總董酌議辦理

十總行實任總董十二人爲度除已選立外其餘續添各董仍須公正厚實聲望素招集巨股爲股商信服者方可選立並於實任總董之內隨時議舉在滬熟悉商務二人爲辦事總董或限定期日或不限定期日一切總董會議章程應有權柄悉照西國銀行規矩詳列條目以資循守

十一本銀行辦法均照西國在中國所設之銀行故總行及京都並通商大口岸曁各國都會均用西人爲大班生意出入銀錢均歸大班主政買辦輔之遇有要事應由總董會議簽押然後照行以期周妥將來中外分行廣設之後並須選派一精通商務體面西人爲總董大班調度稽查各行之事其餘小口岸及各省會所設分行均用華人經理不派大班買辦

十二本銀﹝行﹞旣照西國法度總董盡舉華人此外應請在滬之公正殷實熟悉商情之西商兩人爲參議遇有會商要事應請西商參議一同會議作爲公正人以期折衷至當見信中外商家

十三大口岸大省會分行準在該分行本地選舉認股最多者立爲分董專管本地分行之事仍須總行各總董及股東公舉

十四銀行買辦向歸大班所用本銀行全屬華股總董全系華人所有總分行買辦應由總董公舉仍照西國銀行之例取具殷實人保單或保銀存庫並議定辦事權柄訂立條一存銀行一交買辦彼此執守

十五上海總行大班已延定英人美得倫系在匯丰銀行數十年熟悉中西銀行生意買辦已延定陳笙郊系錢業董事聲望素著眾所交推仍照西例分取薦保單存庫其應予權柄各總董會議給付單據其本行應用洋人歸美得倫選用應用華人歸陳笙郊選用均須熟手以專責成

十六西國各銀行在中國地方存放銀兩息分久暫不過常年二釐至五釐爲止而放押利息每年六釐至一分二釐不等其放按拆息時日甚暫其押按時價折減甚多本銀行應照西國銀行嚴謹辦法畫一不二不徇情面必須有貨物等件抵押並有妥當人擔保方可押放以期有利無害

十七本銀行奏明準照匯丰印用銀兩銀圓各票凡各五種計銀一百兩五十兩十兩五兩一兩銀圓亦如之京都上海兩行準先出票照匯丰所出香港上海票式辦法各照各處市面通用平色如滬票至京行取用京票至滬行取用亦悉照匯丰折算辦法辦理其出票銀數總不逾實存銀兩之數

十八本銀行代各省官司借貸銀兩應照西例由總行總董及總理洋人查明須有抵還的方能議定訂立合同稟明戶部批準立案照匯丰銀行代國家借章程印發借券應收年息歸行取用

十九原奏本銀行準鑄銀錢應俟總行開後總董會議請由盛大臣奏定章程辦理

二十上海擬設商會公所凡有鐵路輪船電報金礦各項公司均在商會之內所有鐵路輪船電報金礦各處項凡與本銀行來者一切悉照章程毫無偏畸

二十一匯丰銀行開辦之初招股一千萬元股分亦系分期限收現查光緒二十二年結報除歷年分利外已積存公積六百萬元保險二十五萬餘元發出通用銀票九百餘萬元各處存六千一百三十七萬餘元存金約五千七百十九萬餘元匯單一千四百八十二萬餘元現計每股本銀一百二十五元股價可售三百七十五元已加至二百五十元之多可見銀行之得利全在管事之得人今中國開辦銀行無論現下將來管事一切人等必須無官習气熟悉商務之人方可得力

二十二本銀行每屆半年須將一切項核結淸楚照匯丰辦法由總理洋人刊印總冊分送各股東及公家存查至刊送以結帳後三个月爲限不得再遲

以上章程二十二條系各總董參酌匯丰銀行章程公同議擬大槪辦法呈由盛大臣核定其餘詳細條應再由各總董詳細會議開辦

咨商銀行事宜全稿

總署與鐵路公司

總理各國事務衙門爲咨行事上年貴大臣奏請設立中國銀行一案本年正月初一日據京都電報局譯送銀行章程二十二條查系各總董公同議擬大槪辦法其餘詳細條尙須由各總董詳細會議開辦具見愼始圖終之意現就大槪辦法而論亦頗周備本衙門於正月初六日電復內僅將聘用西人一節加參酌嗣於初九日續據電局送到攺擬該章第九第十五二條自較初擬更爲切實惟查該章第三條內稱權總董利歸商股二語固系參酌匯丰之法盡除官習气以昭信實設使將來辦理稍有未善則虧空賠累亦在意中彼時其咎應歸何人自應預爲議及又第四條上海爲總行京都爲分行一節查上海原爲商賈薈萃之區招集股分撥匯兌等事自較京都爲多立爲總行固甚相宜然此銀行旣已奉旨開設其公家撥解匯兌之自以京都爲總匯京都若爲分行似覺外重內輕不足以崇體制擬於京都上海兩處均爲總行此外各口岸各省會均爲分行庶覺兩便又第九條報國家之於每年提給八釐官利並公積花紅以外按十成分派以二成報試問國家能得幾何自應於官利公積花紅之外按十成分派應提五成報公家其鑄銀錢一項所獲利益應別訂章程另提加成報自不必在銀行報之內或附入第十九條專奏章程內亦可至行鈔票一項聞匯丰辦法每出鈔票百萬先提銀七十萬存官銀行方準出票以防倒帳認賠之需𨿽第十七條有出票之數總不逾實存銀兩之數一語然未及提存一節似應酌提幾成京都存部庫各省存藩司及關道各庫以免折閱之虞又聞英國國家設有要需或數百萬或數十萬以一二釐利息責成匯丰便可咄嗟立辦現在銀行開設能否照此辦理又第二十二條每屆半年刊印總冊分送存查一節應照繕三分呈送軍機處戶部總理衙門存案以備查核至銀行資本不得移作各項工業及一切買賣生理亦不得收買各項房產地基其借與一公司或一商家之項不得過股本百分之十所有存借進出之在十萬兩以上者除匯兌外應報明隨時立案無庸俟至半年統行呈報以示限制事因創始不厭求詳以上各節統希貴大臣轉飭各總董於開辦之先詳籌妥議並望於原刻章程內逐條注明咨復本衙門可也須至咨者

督辦鐵路總公司事務大臣太常寺少卿盛爲咨呈事本年二月十二日承準貴衙門咨開上年貴大臣奏請設立中國銀行一案云云咨復本衙門可也等因準此遵卽轉飭銀行各總董詳籌妥議去後玆據各總董面稟中國現辦銀行系奏明悉照匯丰銀行辦法當將奉飭各條考核匯丰章程有未備者詢明洋人並律師逐細核議本大臣詳加察核反復駁詰務求至當其各條扼要之處皆詳詢向管銀行之大班律師復與各總董及大班再四考訂凡可通融者悉已勸諭遵行實有窒者勢難過相抑勒致使已成之局隳於半途則今日之商情旣阻將來之糾合愈難相應遵照籌議各節分條繕折登復爲此咨呈貴衙門謹請核覆飭遵須至咨呈者

謹將中國銀行章程遵飭籌議各節分條登復繕具淸折咨呈鑑核

計開

本衙門於正月初六日電覆內謹將聘用西人一節加參酌嗣於初九日續據電局送到攺擬章程第九第十五兩條自較初擬更爲切實惟查該章第三條內稱權歸總董利歸股商二語固系參酌匯丰之法盡除官習气以昭信實設使將來辦理稍有未善則虧空賠累亦在意中彼時其咎應歸何人自應預爲議及

謹按此節據律師云經理董事之外例有查帳董事如查出經理董事或大班或買辦有不應爲而爲之事卽可隨時撤退銀行倒帳如系因總董或買辦之人開報假帳私自虧空監守自盜等情各有應得之罪應照律例懲辦至聘用西人爲上海大班據律師云向來該銀行用人有薦無保美得倫系匯丰銀行大班仁記洋行大班具有薦信立有合同並由總董給予權柄單如有不合隨時可撤其權柄並仿照日本初開銀行之始大班之外卽派買辦陳淦兼充華大班互相箝制總董十人之中又公舉三人爲辦事總董駐行稽查謀始固不厭求詳立法亦殊難再密

又第四條上海爲總行京都爲分行一節查上海原爲商賈薈萃之區招集股分撥解匯兌等事自較京都多立爲總行固甚相宜然此銀行旣系奉旨開設其公家撥解匯兌之自應以京都爲總匯京都若爲分行似覺外重內輕不足以崇體制擬於京都上海兩處均爲總行此外各口岸各省會均爲分行庶覺兩便

謹按此節據美徳倫云匯丰以香港爲總行以英京倫惇爲分行因其招股總董均在香港遇事可以會議所稱總行者因各分行生意匯總於是不拘時日總董有尋常會議有異常會議京都旣非通商碼頭股分不多又無總董勢必隔膜卽如山西各票號亦無不以山西爲總號並不以京都爲總號也現議上海爲中國通商第一口岸應以上海爲銀行總匯之所以便中外交易京都上海均稱爲中國通商銀行其餘各省各埠則稱爲通商分行以期名實兩全

又第九條報國家之於每年提給八釐官利並公積花紅以外按十成分派以二成報試問國家能得幾何自應於官利公積花紅之外按十成分派應提五成報公家

謹按此節據律師云西國銀行並無餘利報國家亦無進項稅捐惟銀行派利於股分之人股分之人自繳進項稅照別項生意一律並有印花稅又據匯丰云匯丰行內余利並無提出報國家之西國索取商民之利最爲煩苛而於銀行不索報者因銀行關系通國商務樞紐國家得其無形之利甚宏如有虧空賠累皆在股商國家不任其害如一有苛索必致商人裹足華商魄力甚微膽气又怯總董公議兩成報如該行能似匯丰利厚報之數亦屬可觀如其利薄商股尙難免觖望遑論報

其鑄銀錢一項所獲利益應別訂章程另提加成報自不必在銀行報之內或附入第十九條專奏章程內亦可

謹按此節粵鄂所造銀元未能各省通用如責成銀行隨鑄隨用辦法不致紛歧自可通行無阻按照各國鑄銀局利益全歸公家惟中國權量不一銀元須由銀行設法通用將來似應酌提津貼銀行之外利益全數歸公另議章程專奏辦理

至行鈔票一項聞匯丰辦法每出鈔票一萬元先提銀七十萬存官銀行方準出票以防倒帳認賠之需𨿽第十七條有出票之數總不逾實存銀兩之數一語然未及提存一節似應酌提幾成京都存部庫各省存藩司及關道各庫以免抑閱之虞

謹按此節匯丰於一千八百六十七年英國國家批準初定章程第十三條出票之數不得逾實在資本之數至香港總公司常年存亦須照所出票數存現銀三分之一以備兌付此章程批準試辦二十年後匯丰獲利甚丰公積亦巨續定新章匯丰再照本銀存國家三分之一如國債票等類不必現銀致礙轉輸各等語總董公議現在甫經開辦應照匯丰初次章程所出鈔票存現銀三分之一於本行以昭核實俟辦理二十年成效大著再援照英國續定章程辦理並請貴衙門於每年銀行六个月結帳或前或後無論何時電飭江海關稅務司就近赴本行查所云鈔票鈔儲銀三分之一是否相符更昭穩重

又聞英國國家設有要需或數百萬或數十萬以一二釐利息責成匯丰便可咄嗟立辦現在銀行開設後能否照此辦理

謹按此節據匯丰云倫惇國家從無向匯丰借數千百萬之事香港國家借亦須與銀行隨時商議其利息系照商借一例總董公議現立銀行將來如能信孚中外气局寬展自可援照西例國債數千百萬由銀行代官籌辦印發借券本息歸行代收代付至於銀行現在資本僅二百五十萬收足亦只有五百萬卽使全借於國家亦屬無濟故外國銀行系代國家出票借債是聚天下之財力以銀行爲經手並非專恃本行之資本借與國家至於利息多寡應照隨時市價核議

又第二十二條每屆半年刊印總冊分送存查一節應照繕三分呈送軍機處戶部總理衙門存案以備查核

謹按此節應卽遵辦

至銀行資本不得移作各項工業及一切買賣生理亦不得收買各項房產地基其借與一公司或一商家之項不得過股本百分之十

謹按此節據總董公議此本銀行通例自應遵照列入詳細章程辦理

所有存借進出之在十萬兩以上者除匯兌外應隨時報明立案無庸俟至半年始統行呈報以示限制

謹按此節據美徳倫云上海銀行出入十萬之數幾於無日無之且有今日存入明日取出銀主或存或欠多有不願使官知者如必欲隨時報明立案不特煩瑣難行且必致叢爵淵魚官商出入均赴英法俄徳銀行來中國銀行可以朝開而夕閉矣

總理各國事務衙門爲咨行事光緒二十三年三月十一日接準咨稱奏請設立中國銀行一事本行二月十二日承準貴衙門咨開查該章第三四條第九條又第二十二條以上各節統希轉飭各總董於開辦之先詳籌妥議並望於原刊章程內逐條注明咨覆等因遵卽轉飭銀行各總董詳籌妥議玆據各總董回稟中國現辦銀行系奏明悉照匯丰銀行辦法當將奉飭各條考核匯丰章程有未備者詢明洋人並經手律師逐細核議本大臣詳加察核反復駁詰務求至當其各扼要之處皆詳詢大班律師復與各總董再四考訂凡可通融者悉已勸諭遵行實有窒者勢難過相抑勒相應將遵照籌議各節分條繕折登復咨呈謹請核復飭遵等因前來本衙門查此項章程旣經貴大臣轉飭各總董詳籌妥議具見實事求是之意相應咨復貴大臣查照及早開辦其有未盡事宜仍隨時聲復本衙門可也須至咨者

論上海繅絲廠

法人闕名附

上海自設外國繅絲廠以來法國意國之人操是業者咸若有隱憂焉查此等絲廠於一千八百九十六年添設驟多難以省儉辦法仍未能獲利現在廠務棘手中國政府已豁免其應納各稅本館承上海拔維晏行寄來傳單此等傳單向來不過在美國散分內上海絲廠之設及其阻滯之緣故讀之頗耐尋味玆將傳單錄左上海絲廠之設在二十年前怡和洋行始爲創僅及數年以赴內地辦繭諸多爲難因卽中輟後有公平與旗昌兩行各開一廠繼又有昌記廠系中國人所開五年之前拔維晏又開幹康絲廠其後專賣與中國人迨一千八百九十六年絲廠驟增至二十九家之多有爲中國人新設者有與外國行家合開者然以言獲利直未多聞惟一千八百九十二年至九十三年又九十五年至九十六年此數年中尙有得利者余則無非虧折矣而此數年得利之故蓋由絲價大漲並非廠中所繅之絲能賺錢也除昌記曾以繅絲獲利該廠系中國人經理其絲比外國絲廠所出者較爲公道此外從未聞能獲贏餘者良因耗費過巨耳是卽上海絲廠虧折之大槪情由也欲表其虧折之故須先論赴內地買繭情形上海絲廠類皆設於租界之內向來采辦鮮繭大都趨無錫因系出繭總匯之處且距上海最近其本地所出之絲亦較便宜夫在一處買繭而該處絲價僅值二十个佛郎克或二十五个佛郎克一基洛格楞繅成絲後可以售值佛郎克五十个及六十个準此而思其理似宜廠務興旺大有餘利矣惟是外國人欲內地造烘繭中國官民每多阻難卽買繭亦然近𨿽已能去其阻難之積習然至今買繭猶費周折凡內地辦繭需用人多先期派費用非輕每屆其時所派此等之人自至還所需食用皆由廠中支銷此外尙有饋送官之禮物付給各掮客之用錢及應納稅項運繭至上海沿途釐卡林立又須逢卡報完釐金以致赴內地辦繭各項外費至今尙須加及三成半內地旣無存繭棧房且有火險竊險每由此村運至彼村買齊之後又須運赴烘繭之處種種周折煩難致使買繭之人皆望交易速成得早蕆事加以中國繭戶每願自做成絲不肯售繭以故收買之人不能過於挑剔將繭運至上海惟速是求然其裝運殊不合法出售之繭中有四五成已壞或且黴爛從前絲廠止有五家而所辦之繭已攙雜若是近年絲廠增至三十家之多另有專做期頭空手謀利之輩宜其愈趨愈下有時幹繭從一基洛格楞驟漲至十二个佛郎克中國人因其價漲將所有之繭趕運上市其中甚有采摘非時成僅及半者卽如此類將來出絲之少已可知矣更因采辦之時連值大雨繭旣受濕堆積鬱蒸是年無錫蠶繭比較歲歉收三成而上海絲廠之驟增者實因九十四年至九十五年絲市暢旺今則皆形竭蹶難以支持大抵絲廠貲本無多於置地造廠購辦機器先已耗其大半並無存儲之以備緩急本年虧折無可抵補所有數家或已倒閉或在理帳經此一挫上海絲廠興旺之機必將因而久阻

至若絲廠設於上海本已大錯當試辦之初設一小廠猶在情理之中如以上海爲絲廠總匯之所殊非節省之道計誠左矣一則上海距出繭之地相離太遠二則人工尙少三則地基房價過昂四則所用之水取諸黃浦中有泥沙必須篩漉方能適用今以第一層而論繭從無錫民船裝運上海計程須八日而至亦有從紹興采辦者更須三禮拜到滬不獨路遠非便卽其裝運之法亦甚不相宜以第二層而論初時工價每日不過一角六分現在日工僅做十一點鐘而工價增至四角或四角半不等上年招工頗不易易因新廠每出重值以招致老廠之工人遂相率捨此而趨彼致使各廠繅工大減所出之絲亦多不合式其實中國之繭本不甚好每日繅成之絲尙不及外國絲廠所出之半上海繅絲價值每基洛格楞約十八个佛郎克綜觀其已而其未然吾歐洲之以繅絲爲業者目前可無過慮也近時繅工人數有加工價當可稍減然彼此相較猶覺其昂良因上海需用人工之處甚多如紡紗廠織布局之類加以百物騰貴食用所費亦較多於內地也更就第三層論之所有絲廠大都設於租界之中上海爲通商大埠租界地價本昂自有絲廠之添設人益居兩年之內地價騰漲倍蓰於前造屋工料等值亦同時倍增上年新設之廠因此而費實不貲請再進論第四層絲廠所用之水由自來水廠汰濁澄淸然後供其汲用又不免多一縻費故爲中國計莫如開設內地出繭總匯之處其人工地價及造屋物料無不便宜隨處皆有河渠水多且潔所辦鮮繭可僦棧房存儲非必匆促舟運急不能待矣果如所論庶幾絲廠可興諒有識者當不以吾言爲河漢也或問開廠之始何不卽照此辦曰外國人固不願受華官之欺侮各種機器向不準運入內地卽使中國商人在內地設廠亦必受地方官之抑勒今𨿽機器已準內運矣而華商猶有畏於官仍未肯輕舉然而內地設廠會當有時現在蘇杭已有官商新開數廠以吾度之遲早之間終必移設內地屆時上海當不復有繅絲之廠矣或又問近惟廣東人仿照外國繅絲之法行之於中國其效立睹是何故歟答曰粵民較長江一帶之更能耐勞勇於赴事其地方官無敢占其便宜視同長江一帶者廣東絲廠多在內地擇出繭各處就近分設使工價不至過昂且廠由華人股開每日經理無藉於外國人相助以故東方繅絲之廠首推粵人得以獨擅其利者要在工價之廉而措置得當耳日本人所辦亦卽如是然則上海華商盍效其良法踵而行之乎者不可追矣及今攺圖則亡羊補牢猶未爲晚﹝努﹞﹝奴﹞力自勉跂予望之

中國紡織繅絲情形記

美人佑尼附

中國攺用機器興築鐵路其制造之道分運之法自必今昔迥異工業旣更其它攺革之處如政事文化民情之類當亦將接踵興起今具報商務未便牽涉姑置不論查商務中已有二三項更張之處未始非中日所訂馬關條約所致自該約章兩國禦批後滬濱及鄰近各處之軋花廠織布廠繅絲廠紛紛創設局面爲之一新其興旺气象殆有變爲東方洛活爾系美國紡紗織布廠最多之地之勢上年年初滬上紡紗廠已有五六家其已動工之錠子凡十萬五千枚其裝工未竣之錠子凡三萬餘枚此外西商公司招股設廠者計英公司三徳公司一共享錠子十四萬五千枚另有日商紡紗廠二家議成而中止其華商紡織廠終年日夜工作而獲利頗厚九十四年各廠所用印度棉紗計進口十八萬包合價銀十兆兩

九十五年棉紗自日本進口者﹝亦﹞﹝六﹞頗不少每包價銀七十二兩比印度紗價每包貴四兩此項日本棉紗盡用中國棉花紡成者其花之運赴日本時旣須付出口稅而紡成後運回中國復須繳進口稅乃用此項棉紗紡織之人尙能獲利足見中國如果能自行紡紗將來織成疋頭其貨價之廉當無出其右者也加之中國工人夥多有用之不竭之勢所得區區工價實非美國工人所能自給上海如此他處尢爲便宜蓋該口工價已較內地丰厚恐遠方男女來謀食者日繁有徒𨿽離家不計也

上海軋花廠最大者計八家所用軋車約五六百輛大半系日本所造此外華人之在家中按設軋車數輛以人力爲之者亦復不少內地軋花仍多用舊法目睹情形者莫不訝上海變態之速凡此皆足以勉勵種栽棉花之業也政府果能不重稅廠業則紡織繁而栽種多滬濱旣富國庫自裕矣查上海一口棉花運至外洋者前年約計價銀十兆兩

上海繅絲廠亦頗順手其已開各工廠約二十五家新開蘇杭各口岸尙有在造未開工各廠數家此美領事稟報紡織繅絲情形也上年有美商數人前來上海謀訂造中國鐵路合同大半僅恃書信通謁公使領事人員並無委系公司派來承訂合同卽能照辦之確據余非以此等商人所言不足憑信但凡人之赴中國承辦工程者應有商人的據此則一定不易之論也

上海應設賽貨場按置美國各種機器出產以供眾覽此事尢須亟行開辦其貨產尢必能迅速承辦華人購物每喜先見貨樣僅示以繪圖知單不足以使知其詳細機器貨樣華人尢求先睹爲快然則開設賽貨場此其時矣

徽屬茶務條陳

何潤生

謹將前在歙縣署任內遵飭查復徽屬茶務詳細情形及完納釐稅章程究明利獘原委節錄呈鈞鑑

計開

一徽屬種茶者名曰山戶出茶之盛衰關乎人工之勤惰者半關乎天時之呵護者亦半縱人工培植惟勤設遇冬令天气太寒樹本受傷來年茶葉卽難茂盛摘茶之時若逢陰雨過多茶質亦損山戶零星其茶賣於螺司聚有成數然後賣於行號螺司者山中販戶之俗稱也

一徽屬產茶以婺源爲最每年約銷洋莊三萬數千引歙休黟次之績溪又次之該四縣每年共計約銷洋莊四五萬引均系綠茶祁門每年可銷洋莊一萬餘引專做紅茶各該縣中又以婺源北鄕所產者爲上品紅茶祗有一色綠茶內分三總名曰珠茶曰雨前曰熙春熙春內分四等曰眉正曰眉熙曰副熙曰熙春雨前內分五等曰珍眉曰鳳眉曰蛾眉曰副蛾曰芽雨珠茶內分五等曰蝦目曰麻珠曰珍珠曰寶珠曰芝珠各名色中以蝦目珍眉爲最上之品鳳眉麻珠次之眉熙珍珠蛾眉又次之寶珠副蛾副熙更次之最下乘者芝珠芽雨熙春三等皆爲洋莊均內用錫罐外裝彩畫板箱箱分三名曰二五雙箱連罐計重不過十一觔有曰三七箱連罐計重不過十二觔有曰大方箱連罐計重不過十五觔有三七箱髙一尺四寸一尺二寸二五箱比三七箱小一碼大方箱比三七箱加一碼胥有準式每箱可裝細茶四十餘觔粗茶三十餘觔徽茶內銷不及十分之一二專用簍袋盛儲茶朴茶梗茶子茶末居多也

一茶以一百二十觔成引每引完正課錢二錢公費銀三分釐捐銀九錢又公費銀五分另捐輸銀六錢共銀一兩八錢八分現名之爲落地稅上年因日事需餉每引暫加捐銀三錢六分悉由皖南茶局統收分解至公費八分內以三分歸各分卡收濟局用以一分解歸徽府作彈壓辦公經費其餘四分悉歸總局一切開支公用歙休黟之茶均由新安江行運抵浙境之威坪首卡每引抽收釐捐二錢光緒二十一年爲始加抽銀八分又另抽稅關稅銀一錢杭引課銀三分四釐再由威坪運過浙江紹興府屬始達波逢卡驗票不復重抽抵後卽在波新關每百觔預完出口全稅銀二兩五錢設運至杭州過塘徑由嘉興內河直抵上海又須每引加納浙江塘工捐銀五錢以故各商捨過杭之快捷方式而繞行紹之遠途蓋爲此耳婺源洋莊綠茶祁門洋莊紅茶均由鄱陽湖行運抵江西之姑塘關每百觔完常關稅銀二錢六釐規費銀七分抵九江新關仍須預完出口全稅銀二兩五錢此洋莊茶現在完納課釐稅捐之定章也至內銷如茶朴茶子茶﹝梗﹞﹝子﹞茶末等類不完落地總稅惟逢卡抽釐而已過屯溪釐卡每百觔抽釐錢一百文街口釐卡抽釐錢一百文浙之威坪釐卡抽釐錢三百餘文嚴東館釐卡抽釐錢一百五十餘文杭屬釐卡抽釐錢三百餘文嘉屬釐卡抽釐錢一百五十餘文此內銷本地茶抽收釐金之定章也

一光緒十七年分徽屬紅綠茶共銷八萬五千四百餘引十八年分銷八萬六千三百餘引十九年分銷八萬九千四百餘引二十年分銷八萬七千五百餘引二十一年分銷十一萬此近年來銷洋莊茶之實數也

一前三四年中各茶商稍沾微利如上品之蝦目珍眉等茶每百觔向可售銀八十餘兩近亦售銀五十餘兩而去年僅售銀四十餘兩如下乘之芝珠芽雨熙春等茶每百觔向可售銀十五六兩及十二二兩不等而去年僅售銀八九兩及六七兩而已山價廉而售價髙則獲利較丰去年山價不廉行號開設太多炮制未能純美爭先售賣又復不少因而百無一人可沾餘潤甚有坐本全虧者果能同行協力認眞揀選敗運一切均有定規卽可獲利此近來茶商盈絀利鈍獲利不獲利之原委也

一遵查粘鈔內開劉中書陳外郎條陳各利獘及補救之方語語皆眞條條可法若必飭商議妥而後行無創興之日緣商人中深明大義者十不獲一茶務非鹽務可比銷無定地商無定人有利則趨之失利則避之各圖利便各吝己資主議大局者祗知大公而與議﹝者﹞﹝走﹞每執己見非官爲主持力全大體不爲功也

一徽屬素產綠茶綠茶名色不一機器能否制造茫無把握招商購置力多不及承辦無人傳聞漢口現有置備機器制造茶者大都宜於紅茶若能派令茶師密赴印度得其制法果於綠茶相宜再行試辦至機器系專爲商號炒焙壓制之用於山戶采揀人工兩不相關自無彼此不安之理也

一設立茶政局事權歸一明定章程用得其人眾商自願商務振興可拭目以待第恐局自爲局而商自爲商則無益矣若能舉熟諳商情實心任事掃郤官場習气洞知利獘者爲之局員庶乎其可或上海立一分局必須招致現在開設茶棧四人爲司事優給辛資予以勸懲始妥查徽茶運抵春申素投由茶棧轉售於西商此棧並不存儲茶箱專爲代客買賣緣該棧東夥人等素識西商兼曉茶務又能贉付水借濟資本故售得百元抽洋二分以充棧費又上海另有茶業公所不問茶事每百觔專收洋一分充爲所用今旣立局則該公所可裁各商運茶到滬責令赴局掛號由局酌派司事代售如須贉付水借濟資本由局籌應將來卽在售茶價內計利扣還至素出商之棧費二分所費一分仍照舊收以二分充局用以一分獎犒各司事設局用不敷可於茶局四分費內勻均撥用局員辦公薪水宜從丰厚功過宜嚴司事不可濫用私人胥役只供驅叱不準稍加事權也

一頒行茶引折衷定數不準溢額以運到之先後按批挨銷各節命意在保護茶務恐各商漫無限制任意爭設跌價搶先有虧血本事固可行第其中不無窒礙如鹽之能定額請引者因煎有定產有定例商有定名銷有定岸計口授食不難按滋生之冊約槪其大數又權自我操而茶則非是山戶之種植不一其人年歲之丰歉難預計倘茶丰而引少茶將無可銷之路或引多而茶歉引又爲廢棄之端斯殆小焉者也緣產茶之區非僅中國而銷茶之處又屬外洋旣不能逆料出產之多寡又不能計彼營銷之暢滯此所以難於頒引定額論者謂一經攺引卽須按年認課又須預完捐釐商力不支不能行等議以爲無須請引之詞要皆皮毛其說耳至按批挨銷原爲跌價爭售而設遵以行之誰云非善第其中亦多未便因綠茶名目不一人之嗜好不同西商有喜購此種花色者有喜購彼種花色者有先到之花色尙未利營銷者有後到之花色已可暢銷者旣不能彊令照購則斷難責令挨銷也就其不可遵行之中而擬一可以保全之策莫若仿泰西準商專利章程爲便查徽屬茶商率多散漫無稽世守其業者固有之而逐年更易其人者亦復不少如商本重大開號已久尙知顧全大局認眞揀制冀保本號聲名西商以信爲主見素有聲名牌號之茶箱運到逆知其貨不甚駁雜卽願髙價受買彼素無聲名者則不能故同一花色而價判低昂足見各商急宜自修自保惟商情不一人心莫測每有微本新商一見本棧牌號不利營銷每詭其所謀暗盜他人牌號標判茶箱妄存冀幸減跌爭售不一而足敗壞市面莫此爲甚亟應飭局查明各產茶之地額定商棧之數由官給發印照定其牌號始準開設自此次招定以後只準報歇不準私添該商等所立牌號準其專利若干年如在專利年限內有他人盜其牌號者準稟官比例治罪似此則各商等知無他人可與爭衡亦無他人可以添設必能各自振作各保聲名各加講究各圖利益庶可挽回於萬一旣額定商棧必須舉一總商或隨局辦公或住公所經管規條兼以聯絡官商聲气稽查各商制茶優劣則官與商無隔閡之情商與商有爭自琢礪之意欲杜盜牌號之獘又應仿照鎭江抽收桐油捐按桶粘貼印花一法若茶已成箱由各商報由總商向局請發印花塡定本商牌號不準預請空白不經局書之手不準局使需索朱費違卽稟究將所請印花粘貼各本號茶箱箱面運打上海由局對驗印花捐照是否相符設有冒名一望便知立予懲治自無盜人牌號之慮可期各自認眞交易未始非補救之一得也

一設小輪拖帶茶船以免風雨阻滯誠爲茶商趕行運之要策查徽府所屬六縣惟婺祁兩邑地接江西所銷洋莊茶船必取道於鄱陽今旣由該省紳士稟請援照內河成案分設小輪行駛該茶船自可一律拖帶毋庸更議行見該二縣茶商爻占利涉永無望塵不及之虞其餘四縣毘連浙省洋莊茶船必須取道於徽之新安浙之嚴陵富春等江再達錢江新安至嚴陵計程四百餘里內不下百餘灘小輪萬難創設惟所幸灘𨿽多尙無更舟起駁之勞由嚴陵而抵錢江計程二百餘里乘風卽速無風猶可施纖亦無十分阻滯之憂惟行走紹興內河則必須抵義橋搬運過塘及致曹娥仍須過壩不數里又過百官壩數易其船由百官抵余姚縣屬復有河淸橫山馬車陡門等壩堰不一而足由是始至波及到上棧下棧裝載海輪甫抵滬瀆下輪存棧種種煩難因爾茶箱每多破損不獨修整需工抑且易起西商挑剔之際似此徽茶成本較重於他處而獲利實不易易苟準徽茶由杭嘉河內載運抵申則前項苦境胥於是免仍照紹各卡章程驗票放行洵爲體徽商之根本其不敢徑由杭嘉行運者實爲過杭必須加納塘工捐銀以故各商捨所易而就所難商之較及錙銖出於不得已耳伏思塘工捐固爲正用第現在海塘大工早經告竣所有歲修月修等費亦復無多該省前已議有的可以挹注此項塘捐𨿽有徵茶之虛名久無抽收之實濟咨請停止應無不可之理何則方今朝廷亟以振興商務垂念商艱爲第一要義凡食毛踐土者又當仰體宵旰焦勞之至意爲業茶黎庶一洗積習而空之庶幾保此利源孰云非是論者謂一準徽商徑由杭嘉內河用小輪拖帶到申則之新關卽少出口洋稅議由攺歸皖局代收撥解關等語恐未盡妥查出口洋稅𨿽歸關督經理實則稅務司主持之非通商口岸不能派設稅司且出口洋稅單非由稅司簽字不能照驗放行因難代收其稅至洋關稅單西語曰拍司論者又謂恐徽茶準由杭嘉行運難免姦商夾帶內銷之茶混雜其間然內銷之茶與外銷之茶叛若天壤外銷洋莊箱罐裝潢成本極重色味又屬兩途內銷裝儲盡屬簍袋炮制異宜洋莊在徽起運卽須完納落地總稅內銷各茶逢卡抽釐若捨釐之輕而就稅之重愚者弗爲兼之茶船過卡例須查驗驗明果系洋莊與落地茶引相符始準放行設有夾帶仍可令其照章完釐𨿽有夾帶亦奚裨也總之洋莊茶非完出口全稅執有拍司稅司不準裝載出口法至嚴矣又準徽茶攺行杭嘉內河徑達申江必須在江海新關完納出口洋稅得有拍司該茶商到申方能售賣何庸慮及洋稅之偸漏也各關出口稅則向無輕重亦無趨避洋稅系盡徵盡解之又非若本關常稅各關督有包徵賠累之責可比且茶之出口洋稅不完於海關卽須完於江海關毫無區別也

一徽屬產茶各縣向無山捐箱捐名目現在亦無善堂書院各項外銷捐惟婺源縣書院每年膏火銀四百兩屯溪嬰堂每月經費銀六十兩系由茶局於所收落地總稅內提撥分給院堂充作公用歷經遵辦在案遵查部議飭將茶捐外銷目立予全裁候此次查照條陳切實核議分別舉行試辦一二年如果難有把握卽將各該省所收茶釐數目奏請核減以成興復茶務之盛舉等因在大部統籌兼顧洞知華茶非減輕成本不利營銷因爾先準全裁外銷捐以試其端若果行無把握仍準奏減捐釐原不欲過事累商致廢茶務仰見苦心孤詣足令中外商民歡聲雷動一齊俯首但徽茶現無外銷捐莫可議減與其俟試辦一二年難有把握再行核減勢必衰敗更甚所謂臨渴掘井何如未雨綢繆第今當公支絀之時又烏可妄議求減應否先將上年每引暫加之捐銀三錢六分一及浙省威坪卡每引續增之捐銀八分一或予量減或予全裁使各商暫蘇喘息責令精研采制暢其銷路奪回利源將來不再核減亦屬曲突徙薪之請能舒一分商力卽暢一分銷路疏銷之法不外減輕成本裕課之方不外體念商艱也抑更有請者如茶朴一項本屬內銷之物前經茶局仿照洋莊茶式提捐落地總稅一二成每年計引無多論者謂恐姦商偸運充作洋莊意固周矣第洋莊與內銷裝潢別斷難混淆查茶朴系茶中渣滓所值無多能於揀淨茶卽純品各商因揀出茶朴仍須提完一二成總稅貪利小商怠於提揀茶品未能純美茶價卽難增色亟應減免茶朴提引之稅俾可責令認眞挑選之工未始非精益求精整頓之一策也

一查各商將茶裝箱後赴局報捐局中必提出一箱令其折口去茶稱驗箱罐輕重如一箱有若干觔則眾箱準此爲法名曰去皮凡行過關卡均如斯辦法在當局以爲簡便實則各商已苦煩苛須知洋莊茶箱本有定式無所髙下此後各箱須遵定式頒行各關卡箱凡三等曰二五雙箱去皮若干觔曰三七箱去皮若干觔曰大方箱去皮若干觔永爲去皮定章卽免提箱過稱之煩較更簡便至應完出口洋稅之關仍尋舊提箱去皮事旣無礙於大局而隱便商民實非淺鮮如江西姑塘常關連皮收稅及沿途各局卡司需索等獘經該商等控奉督憲批飭查禁有案無如日久難免玩生且更換一員則後來各司茫然不知前禁率多故態復萌莫若將禁令勒石各關卡處所則人人得觸目警心從此百獘悉除是亦曲體下情之一道也果能悉遵部議之可行者實力而行之局員又用當其職何患有病於茶者病不去有利於茶者利不興以上各層或得之於諮訪或察之於商情或參之於愚見未知當否伏乞采擇核議施行

此文指陳茶務極爲切實惟官辦一層與鄙見未合人各有職若以官督商是越職也且官悉商務者鮮勢必至不顧商本不卹商情一以官法行之於國無益於商有﹝損﹞﹝捐﹞大不可也本館甚佩何君此文而微惜其未盡善因登諸報而附說於此

論中國茶務

英人闕名附

中國茶務銷售出外者日加衰微恐不久全失其利矣本報登錄印度之卡路吉打與錫蘭山二處產茶遞年增多曾苦諫中國急免釐金之害以挽回茶利惟華人不以爲意若饕餮之徒寧殺肥鵝而烹食之不肯寬待而常拾其所產之卵也英商之集於中華茶市者由眾而寡顯爲此事之證華人豈不知之然全不介意者豈反以英商不來而快於心乎中國茶務之將亡必矣不特華人不以茶務漸衰爲慮而徵稅之員明知茶稅昔多而今少亦不以爲意也此輩但知教茶農考求種茶制茶之法而不思茶稅之重爲第一獘也試取華之銷於英市者論之光緒二十二年由中國直英國者祗得二十一萬九千四百零九擔其上一年則有一百萬擔相去幾至五倍今年春九月漢口二處出茶較上年爲盛第一稔所收者約得五十五兆磅前英商買茶遞年減少者俄商增多而補之惟聞俄國尙存茶葉太多今年能自中國添買者不過上數之半尙餘二十七兆五十萬磅須銷流於英美二國然上年兩國共銷華茶不過一十八兆五十萬磅今年出茶過限十兆余磅若不大減其價則難脫手矣但茶價賤則釐稅又不稍減茶農之不傷本者鮮矣又門英領事官傅冷英卡士君嘗將該處茶務詳覆英廷其言足令聞者感傷彼雲光緒二十二年門之烏龍茶共得一兆二億磅比其上一年減少百分之五十五猶恐今年減少更甚焉過今年之後更恐不復成茶市矣該處種茶之郡縣多已拋荒而茶田更有全壞也卡士君又指出其獘之由蓋謂制出一兆余磅之茶值銀不過一十三萬六千圓釐金抽其二萬圓出口稅抽其三萬五千圓二共抽銀五萬五千圓已居茶價三分之一至其鄰國日本明於先見去年將臺灣之茶稅減作每擔抽稅一圓一毫二仙而中國仍固執其五圓八毫二仙之稅此爲中國之失策夫閱歷深則知識進鄰國彊當自發奮而中國獨不然將來茶利俱亡悔將何及矣十年前門共產茶二十七兆二億余磅距今二十餘年例當增多十數倍不料反減十數倍卡士君又述識時務者之意曰中國茶務之獘非天下最巧之機器所能救除是將釐稅全免又兼用機器或始有濟耳

論中國茶業之衰應如何設法補救

英人闕名附

業茶之利向爲中國所獨擅而近年以來華茶出口驟減彊半爲印度錫蘭所奪業於此者遂考究其所以然之故

查哀薩唔印地錫蘭所產價廉而美華茶之色香味與之相勒者售價不能賤如彼產於是漢口洋商力求茶價之減以圖與印茶爭售而華人遂無利可沾旣無厚利則不特無力講求藝之之道而舊茶樹之尙可培植者亦廢棄矣土宜气候中國卽不勝印度亦斷不致不如印度蓋印度藝茶之始其茶之色香味視華產猶遠遜故華茶之衰非關土宜气候之不佳也夫中國茶業日衰則印度茶業日盛推原其故皆由於培植之不同印人藝茶於去莠通風二事深爲致意采葉時勻分數次以次發烘無參差之獘然此猶其小者耳擅長處在烘制之善也

印茶烘制之法與華茶大相徑庭印茶自烘制以致裝箱無一不用機器而人工極爲有限是以色香味皆勝華產不特此也因機器力勻而烘制之茶通盤一律無參差優劣之病

機器旣省人工又省火料近年亦稍稍有人運機來華有成效首先購運者爲上海公信洋行聞其所購系一舊式滚茶機器到華後卽售與華人運溫州然該機𨿽系舊式而所出之茶尙遠勝土法所制倘滚機之外益以烘機當更能起色聞福州茶商近置烘機一具試用以所出之茶樣三種寄請上海總商務會考驗會中肯倍爾哈定諸君驗之謂其色香勝於功夫茶名茶而與印度錫蘭之茶相仿佛其味亦厚而佳惟烘制之法尙未盡善倘再講求之可臻美備肯倍爾君復函致福州茶商云此次寄來茶樣力足經泡遠勝向來市上所售諸君試辦之初已有成效若此良可欣慰倘能潛心考究精益求精將來定可與印度錫蘭所產並駕齊驅也

初英廠制造茶機心角煞費經營而諸廠之中尢以貝爾法司脫阿爾蘭地之臺非特廠爲首屈一指臺非特君向本種茶於藝茶之道深得要領故其所制茶機無不曲盡其妙其法有五一斂之二滚之三發之四烘之五揀選之而後裝箱有此五種機器而一切烘制裝箱皆毋需人工所需人工之處惟以筐於此機承茶送至彼機耳然此種機器須用之於規模較大之處中國祗須於產茶總匯之區先行試用擇其要者而購置之

發茶之香以烘爲尢要苟烘不如法卽有未透過之病未透則濕蘊於內過烘則油發於外𨿽上品細葉亦必變爲至劣之茶華人尋常烘茶之法以筐置葉而用木炭火以烘之此法不特費而慢且常須有人以手翻葉倘有烘茶機器則此項人工可省烘機名昔洛哥徳臘耶意大利一帶時有燥熱之風西人名之曰昔洛哥機中熱气近似故以名之徳臘耶者卽烘機也厥有兩種一名阿潑得拉夫脫熱風在上其式較舊一名大吳恩得拉夫脫熱風在下新而攺良出茶倍蓰阿潑得拉夫脫母需機器汽力而風自來大吳恩得拉夫脫則需一風扇吹風其鼓蕩風扇之力或資急湍或用機汽等而次之卽用一牛車亦可然𨿽一資他力而一不資他力其機之理法則同蓋皆用鑪一座內有多管風經鑪管而熱卽以之烘茶其風之熱度可隨意增減另有一管所有灰之類皆從此管而出絕不傷及茶之香味茶惟得火之熱气而已所烘之茶皆分鋪於盤遞嬗逆風而移由熱而至熱度漸減之處及至取出機器茶已幹而涼矣

阿潑得拉夫脫昔洛哥大小不一其至小者每一點鐘可烘茶五十磅其大者可烘至一百二十磅之多大吳恩得拉夫脫昔洛哥亦有大小其最精者名曰倭禿墨剔克自動恩特來斯無盡衛吳形如蛛网昔洛哥機中鋪茶之盤皆能自動毋需人工每一點鐘可烘茶二百四十斤機中火膛面積極寬故火料甚省

漢口百昌洋行見北省用而有效亦置第一號昔洛哥一具深爲愜意所出之茶比土法所制者售價每磅可加多英金二本士倘置辦全副機器需較巨購者猶豫難則可先購第一號昔洛哥及滚機各一具試用費旣大減而用之已可收效有此二機每日作工八點鐘約可出茶三百擔其滚機且可不用汽機而用人力或用一牛機驅之亦可此機可與滚機同購

者華官於茶業之盛衰不甚措意近始有人知此事關系非淺應亟行整頓湖廣總督張孝達制軍興利除獘孜孜求進顧念茶業之日衰而周諮博訪擬設法挽救英國臺非特生廠仰承意旨已派上海謙泰洋行爲其駐滬經理之人凡欲置辦機器皆可代爲訂購謙泰主人華以脫君於揚子江上下游之茶業情形極稱熟悉且近遊歷歐洲於所用茶機皆躬親目驗故於此項機器考訂最爲詳備也

自印度錫蘭講求藝茶之法而中國茶業日形衰敗國家耗帑民間失業公私胥受其害而以民間爲尢甚蓋中國種茶之地祇宜種茶於他種植不甚相宜故茶業一衰而種茶者不能以此種彼而人亦因之失業旣失業而無進則向之仰銷於種茶之人之貨物亦遂減色矣

中國藝茶實有大不如前之處三十年前無人不嗜華茶而種茶之地遂年增一年新樹旣多茶亦日佳於是人皆趨於華茶

當印茶日盛華茶日衰而中國之種茶者不特不添種新樹並舊樹而不培植是以樹日見老而所生之葉遠不如前之香嫩直待老朽葉盡始更種之而種之又不成行有次序者殊不多覯樹間叢艸曼延亦不芟除以致气塞而不通甚至有用樹間隙地以種菜蔬者不特此也樹枝橫生而聽其自萎不知修而去之以蓄其精及至采葉之後又漫不經心狼藉摧殘損其原气如此而欲葉之佳猶步而求進也若夫印度則反是無一不悉心經理新種之樹分別培養及其長大排植成行行間蔓艸隨長隨除灌漑修剪皆有一定之候見樹之將憊則移去之而易以新者采葉之時亦不盡葉而采祇摘嫩葉而畱其老者每閱八日卽有新葉可采中國之種茶者亦必俟葉皆長足而不分老嫩悉數摘下烘制不及每堆積至數日之久倘適逢陰雨則葉皆黴爛而色香味俱失矣卽不陰雨而數日間須將所采之葉全數制就亦必潦艸從事不能周到苟從印度良法則諸獘悉去矣

倘采摘如法則中國居中產茶數省之茶樹可生葉至五月之久自四月以至八月依次發烘無堆積黴爛之病現中國每逢黃梅時節茶葉彊半黴爛此事於種茶制茶之人關系不淺亟宜考察補救者也

然則茶之優劣不盡在烘制而自種植以至采摘無一不關緊要現欲挽救中國茶業之衰約而舉之厥有兩端一曰種植采摘諸法一曰烘制諸法種植之初卽須有一專爲培養新種之地播子之時須用葉制肥料肥之而播子之處每行中間須隔數寸之寬見艸卽行除去不時畱心灌漑俟新種之樹髙至十二或十六寸卽可移種於茶樹之林矣茶林每行至少須隔三尺溝渠尢宜致意如有積潦應卽引之使出斷不可聽其郁積於內行間須芟除潔淨不得別種菜蔬樹枝須不時修剪其生葉之枝常須向日通風移種之新樹須俟二年之後方能采摘然亦祇能采其一半以蓄其精必得俟五年之後始可采如常樹見有樹之生葉漸稀者宜卽移去另以新樹補之

以上皆種植采摘之法其烘制之事亦同一緊要臺非特生之斂葉機器每十點鐘可斂葉二十四至二十五擔其價值在上海交貨約需英金三百三十鎊由斂葉機器送至滚葉機器此機約需英金一百四十鎊

最要者爲烘葉機器茶之香味全系乎此比項機器大小不一前已言之矣最大之恩特來斯衛勃昔洛哥每日可烘茶二十四至二十五擔其價值在上海交貨約需英金五百二十鎊此機與滚機同需汽機一具價值不在五百二十鎊之內汽機約需四匹馬力

阿潑得拉夫脫昔洛哥一具每日約可出茶八擔其價值在上海交貨約需英金一百七十鎊零件在外然購五百二十鎊之大機價𨿽較巨而猶上算

其餘機器𨿽於烘制無用而亦不可少打包裝箱在在皆需用之一爲檢茶修葉機器檢葉之不齊者齊之使出售時易於入選用之者盛稱之謂比手檢者遠勝其大者在上海交貨約需英金七十鎊一爲裝箱打包機器有此機器而碎葉可較少其價在上海交貨約需英金五十鎊零件皆不在內

一切種植烘制諸法現已詳言之矣而尙有一極要之事尢須致意亦茶業之衰之一端也印度錫蘭國家皆竭力鼓勵茶民民間之租官地種茶者輕其租價而於若干時內不徵賦稅復爲辟野築路舉凡利於轉輸之事無不一一興辦所費公爲數甚巨又於種茶所在之處分設捕以駐其地特立公堂以聽其訟薄其就地徵賦而豁免其出口之稅若夫中國國家則不然一切皆漠然視之轉輸之不便不問也生意之爲難不顧也種茶之地無尺寸之土不徵種茶專稅種茶者苦之於是茶樹之應疏散者密布之以避其賦復於樹間之隙地播種菜蔬以分土肥土肥分而出茶少矣及至茶自內地而至口岸又有種種釐捐船鈔所捐之數不能預定一任釐卡委員之出入上下最末則爲出口稅每擔須納海關銀二兩五錢於茶之成本又加百分中之十五分矣

此外又有所謂長江攺運章程者在長江各口岸裝茶出口須先納半稅倘到上海後原箱裝外洋則由關發給存票以先納之半稅存關抵日後應完之稅倘欲在上海拆動攺裝則又另有煩苛章程而成本益重矣且海關存票積聚甚多𨿽系現成資本而不能用諸他處

是則中國茶業之獘有民間可去者如種植烘制之不善是也有民間不能去而必須國家方能去者如賦稅是也賦稅重而種茶者無力培養其樹矣至於長江攺運章程則於國課無益而商民受累不淺

前者不準運機進口制造土貨幸此例現已除去有補於商務者甚大今中國而不欲挽回茶業則已苟欲挽回則須將所有叢獘盡滌而去之非然者茶業當日見其衰不久將消影滅矣

臺灣鹽務考

日人闕名附

臺灣气候最宜制鹽現制鹽者以臺南爲多臺北臺中甚少其制造場制成者不論多少皆運臺南故臺南制鹽業最盛四面臨海地勢平坦引用海水甚爲利用惟於降雨時節制造不宜自南部以至北部气候異當夏五六月間南風披拂霖雨多降自七八月至九十月間北風凜烈十一十二至正二三四六个月間降雨甚少暴風幾絕各地制鹽者皆從事於斯時緣冬季熱度減少颯颯北風空气吹來常帶漧燥以故蒸發毫無遺憾其地制鹽分大信小信二期以十月十一月十二月三月爲大信二月三月四月爲小信比溫度低制成亦減少以正月九月爲修繕期正月爲大信修繕月九月爲小信修繕月其制鹽方法依地所宜構造鹽田總皆平地於潮來之際引入海水每二畝間作一溝渠以便泄水各水門以水車吸滿海水至蒸發池上引入土埕周圍築堅固土堤約髙三尺以防海水風雨破壞鹽田地積大小不一其小者半町大者一町用曬丁一人其鹽田土埕築以粘土質壞以防流注海水用木槌築至堅固引入海水隨其流之多少裝置竹管及筌中依法注入漸次勾配不可太髙以防障礙至於廣地積鹽田以甲池移至乙池用汲水器甚不便云旣貯於蒸發土埕卽移至結晶池前澑注於最深之土埕中於埕之旁吸上濃厚之水造便利階給髙約三尺其結晶池底補石塊或瓦片以防鹽泥混和於每月上旬計海潮已滿可吸上第一埕一日間可蒸發次日除竹管筌引入第二土埕此時土埕全空再吸上海水第三日第二土埕之海水吸上第三埕第三埕之海水又至第四埕逐次引入五六日間潦地之海水旣蒸發運至深池又以桔引之移於七日土埕若九日至十日則海水旣帶濃厚之色可運至結晶池再復二三日海水已於池中結成晶始制成食鹽其結晶之期在小信期則十四五日至十七八日之間在大信期則十二三日至十四五日成矣在打狗地方速約十日間至十一日間耳其引入海水之量蒸發池之面積結晶池之構造最關緊要云其出產額在嘉義管區內北門山輿井仔布袋每年約十六萬石安平風山約十三萬七千石新竹縣油車港約一萬石全臺灣每年出額約三十萬七千石其實密輸出入額凡官鹽十分之三約四十萬石云舊中國政府於買鹽業最嚴密價騰十倍北部多賣私鹽臺南部多搬運至門泉泉州等地方價亦無等以搬運遠近定之其權量皆制造家所私制鹽有十倍利益臺南北有鹽務署臺北有總局稍大有總館小地有小有委員鹽督以督察之

中日在韓貿易情形表

日人闕名附

中日交戰華師敗績華人在韓商務遂亦爲日所奪數月以來則華商又蒸蒸日上而日商復瞠乎其後矣觀仁川商務公所具報情形卽可知其梗槪公所報曰查一千八百八十五年至八十九年日商進出口貨價其數實過華商日本貨歲計一兆元有餘中國不過七八十萬元惟其時每年加數多寡日本已遠不如中國玆請將該五年內兩國加添數目比較列左

八十五年日商進口貨價計七十二萬六千七百六十元

華商進口貨價計二十四萬二千六百八十元

日商出口貨價計十四萬二百六十九元

華商出口貨價計九千四百五十五元

八十六年日商進口貨價計九十四萬一千五百五十元

華商進口貨價計四十萬六﹝千﹞﹝十﹞八百五十六元

日商出口貨價計二十萬二千八百十七元

華商出口貨價計一萬三千一百四十一元

八十七年日商進口貨價計八十二萬七千一百四十三元

華商進口貨價計六十四萬一千三百四十元

日商出口貨價計二十九萬四千一百十九元

華商出口貨價計一萬八千六百五十一元

八十八年日商進口貨價計一兆四萬九千四百八十九元

華商進口貨價計六十三萬六千九十二元

日商出口貨價計三十萬六千三百四十九元

華商出口貨價計五萬六千八百六十四元

八十九年日商進口貨價計一兆十二萬九千三十七元

華商進口貨價計七十二萬九千三十七元

日商出口貨價計二十九萬三千四十二元

華商出口貨價計六萬九千七百四十八元

觀前表八十九年以前五年之內日商貿易數目百分中僅加六十二分華商則已增三倍矣故自九十年至九十三年華商在韓貿易貨價又遠過日本今將此四年內兩國進口數目列下

九十年日商進口貨價計一兆二十五萬九千二百十八元

華商進口貨價計一兆三十一萬二千六百十四元

九十一年日商進口貨價計一兆四十二萬六千四百六十三元

華商進口貨價計一兆七十三萬八千四十四元

九十二年日商進口貨價計一兆三十一萬八千七百七元

華商進口貨價計一兆七十一萬二千二百七十二元

九十三年日商進口貨價計八十四萬五千三百四十九元

華商進口貨價計一兆五十八萬九千一百二十六元

九十四年日本因戰獲勝商務因之驟增華商經手生意爲之大減是年日商辦貨總價計三兆八萬八千十元華商僅一兆八十七萬四千四百二十二元卽日商比華商多辦一兆二十一萬三千一百七十八元日商之勢極盛至九十五年五六月間始覺漸衰玆請將九十五年前半年中日各商辦貨數目分月列出與九十四年比較如左按此條所載之數核之不符以原本如是姑仍之

九十四年

日商進口貨價計一兆九十四萬二千六百三元

華商進口貨價計一兆七十五萬九千六百十九元

九十五年正月日商進口貨價計三十九萬六千八百七十五元

華商進口貨價計一萬一千十元

二月日商進口貨價計二十萬一千九百六十五元

華商進口貨價計二萬一千三百七十六元

三月日商進口貨價計二十三萬五千五百八十二元

華商進口貨價計一萬一千七百四十五元

四月日商進口貨價計二十二萬五千一百六十四元

華商進口貨價計十五萬五千八百四十元

五月日商進口貨價計二十三萬四千三百十八元

華商進口貨價計六萬一千三百五十六元

六月日商進口貨價計二十一萬一千六百十元

華商進口貨價計三萬五千九百八十元

自九十五年七八月後華商回韓人數日增其所辦進口貨亦因之而加至日商生意則與前半年勇無前之勢大相懸殊

九十五年七月日商進口貨價計十九萬六千四百八十一元

華商進口貨價計十五萬四千一百四十七元

八月日商進口貨價計二十四萬一千七百八十六元

華商進口貨價計十六萬二千五百七十二元

九月日商進口貨價計二十萬九千三百六十四元

華商進口貨價計三十四萬三千一百八十九元

十月日商進口貨價計三十四萬六千二百九十六元

華商進口貨價計二十五萬八千九百四十六元

十一月日商進口貨價計二十五萬六千五百九十六元

華商進口貨價計二十八萬三千六百六十九元

十二月日商進口貨價計二十五萬五千九十四元

華商進口貨價計十八萬二千九百二十元

九十六年正月日商進口貨價計三十三萬一千八百六十七元

華商進口貨價計九萬一千二百四十一元

二月日商進口貨價計十一萬九千九百四十二元

華商進口貨價計五千三百五十六元

三月日商進口貨價計十七萬一千四十三元

華商進口貨價計十七萬五千六百五十元

四月日商進口貨價計二十萬三千六百二十九元

華商進口貨價計二十七萬四千二百元

九十五年五六月以前華商進口貨價每月通扯僅五萬元日人所辦貨價不下三十萬元是日本貨價比中國貨價至少亦多三四倍惟自七月以來華商進口貨價頓加至數十萬元竟過日本數目若照此辦去則華商在韓貿易之數目尙有復加之勢必至朝鮮全國商務盡入華人之手而後已噫華人戰前之權利不又將恢復乎

論歐美商務全局

英人闕名附

下議院將葛田米貝路侯日記展閱見其所載我英國外洋商務去年復興頗爲如願又記上次議院開議列持君曾求葛侯將本國並各外國之商務錄細加查勘其所查勘之事不獨查其每月進出口貨值淸單而已凡商部大臣所經登錄皆查勘焉今其所辦之事甚有益於見聞者其始及各國民數美國民數英國三省民徳國民數皆加倍增多近來惟法國民數則無增減又觀商務之利亦與民數同爲消長但觀民數之增減卽知商務之損益矣又查各國民數多增於城市而少增於鄕閭卽美國亦莫不如是美徳二國城鎭內之民數繁盛尢多於英國三省將來美徳二國有不務農事之人多於英國矣故可自葛侯之日記簿而定外國之制造振興各事皆較昔時爲大增至論煤鐵二項之用我英三省素稱巨擘我英產煤甲於天下按自一千八百九十至九十四年計我英三省每年每年用炭四墩七三美國每人每年用炭二四五徳國每人每年用炭一墩四八法國每人每年用炭不過百分墩之六十九此數可爲我英人慰藉也至於生鐵亦同煤炭可能如願及論各國出口之貨值此五年中英國三省減百分之三法國減千分之二十九徳國減千分之六惟美國增多千分之一百零二但閱者須知此數隻論農人之所產若制造之貨則不在內並無所謂英國出口貨有減而鄰國有增至出口貨以人數而統計之亦爲可慰前於一千八百七十年至七十四年本土制造之貨而出售於外者英國每人每年獲銀七鎊七絲零三篇士法國每人獲銀二鎊十五絲零徳國每人獲銀二鎊十六絲零七篇士而美國每人獲銀二鎊九絲零一十一篇士又於一千八百九十六年至九十四年如前計之英國每人獲銀六鎊二絲零十一篇士法國每人獲銀三鎊十一絲零四篇士徳國每人獲銀三鎊二絲零九篇士而美國每人獲銀二鎊十九絲零前於七十年至七十四年英國商務之盛爲前代所無若查英國由徳國運來之貨曾否奪英國土產之利葛公之日記簿亦爲詳悉至謂無甚大礙依商部所報此說則爲太寬何以見之試舉一事爲譬我英國向有煉糖之業今則被人攙奪確有相礙無疑但可自慰者英國運徳國之貨若並煤炭而計則多於徳貨之銷於我英英貨銷於他國者亦有喜色惟葛侯日記簿則曰英國之商務有日進之機但細察其實則不及昔年之滿意更舉一事以証之𨿽未甚明晰然非無據謂近年以來由外國運來制造成之貨較前加增甚多前於一千八百八十三年其數爲五十三兆鎊去年則增至八十一兆鎊另將外國制造所以興盛之情形細加詳審及將民數之蕃衍舉而論之徳美二國由更卑之地而計似勝於我英設使彼二國常無戰禍其勢之盛有加無已而我英國並藩屬諸邦不能與其爭競矣然我英廷之所當爲者虛心搜求勇猛精進葛侯之意見實出人意料之外也

法國商務近情法人洛忌來上書於法國戶部衙門求整頓水師其策須加費八百萬磅又求細查法國商船減色之獘其加兵費之議可否依行夫十年以來法國商務之船大爲減色昔者曾列爲第二興盛今則降至第四而不止前以英國爲首今仍以英國爲首徳國次之那威居其三若以船數而論法國尙居其四若以載重而論不可問矣仍以英國爲首共載重三百二十六萬七千六百二十五墩美國居其二載重一百三十五萬八千四百八十七墩那威居三則有一百一十七萬六千一百七十四墩徳國居四有五十六萬六千九百七十墩意大利居五得四十七萬二千墩俄國居六得三十六萬三千零四十六墩瑞典居七得二十八萬五千六百一十五墩而法國竟降至第八僅得二十五萬二千九百四十墩其九則希臘得二十四萬六千一百九十墩其十則爲突厥得二十四萬一千零四十六墩斯言一出而法之爲政者無人不代其生憐法人之持籌握算向稱能手今何若是且有法人查得此理報知國人想必能開其眼界而竟船務之頓減何也商船旣大失利何以前此未之察焉想朝廷必不好爲自思自利樂爲捨己而耘人斯亦過矣法國自稱民主國民人應得自由今則所成例制皆反乎民主之道日以苛法爲事務竭民膏以充稅關是謂爲君主之國則可謂爲民主之國則不可矣而法人之心不欲振興商務也欲振興而得減損其故何哉法人之爲說者曰吾之商務不興皆由入口之奪利若以朝廷阻塞外來貨物則吾之商利莫可限也不知正中此獘觀其通商口岸之章程無一不令人發笑而裹足者其不興也不亦宜乎

吾得瞻其口岸矣所謂大商富賈則婁埠而外無處不岑寂卽稍非岑寂亦斷無向前之象而婁埠不至是之甚者何耶以其有內河運載不在例禁之內然也其義裏午稅則漸有整頓而馬絲路士埠合華埠不鼓勵其棉花之商務而反抑之蓋亦甚矣若波弔惡士惇格若布李士地稍變其病然所立章程無不使閱者激怒察其重稅陋規似欲逐商務遠離法國而後已而鄰國之埠與法爭雄者今則惟目視日盛一日似若天命之無如何蓋凡商船進泊法地其所納關稅衛生稅救生船稅帶水船費搬艇費經紀扣用費種種苛刻商民不堪其擾故外國來船皆聞風遠避馬槽小大亦知自撫其兒爲民父母而反苛刻其民至令遠叛也法人之素志謂苟能重徵各稅稅多而商務亦加是又不自知者也夫食多本求壯也而胃不化者適足生病耳工多本求精也而器不利者徒足耗用耳此所謂畫虎不成反爲狗者乎然而列國之爭雄於商務者不特柔遠人薄稅斂云爾也更須教化其貿易如何爲己之利今法國船主出海所至之處無論何國任該處土人登船作工此乃法國律例所禁也法國船主徒勞無功反失其宜人所知矣更奇者如船經遠行之後𨿽再用於內河亦不免請官查驗此船本可自聖拿西亞駛至禮澳而不犯罰乃僅駛至聖媽羅而已受罰矣且於夏嘩省凡外來船每日祗限起貨若干過限卽罰無論船主或貨主有何要事急不能待也此積弱之效也由斯而談苟不攺章變法誠恐商務難以振興必將與魯意士皇第十四之世同矣彼時不理政事以至今則政事太苛而亦誤譬之於樹乏水而漸枯今因水太甚而受病其害一也可不因病而藥之哉

論英國商務漸衰

日人闕名附

英國駐華使臣領事曾於數年前具報本國言英商短於心裁將爲他人所制國中報館又屢論之而未能動人聽聞近時指摘其短者加眾政府漸顧念焉玆請舉其情形論如左

英國百年以來貿易極盛不獨總攬上海之權其鐵及棉花之制造﹝輸﹞﹝輪﹞出之盛悉甲於天下至近時法美徳比等國競起往往出英人之右推原其故由英人旣握天下之商權積漸之餘遂成數種气習其一曰不顧他國人嗜好何物須用何物一以己國之風爲準也其二曰向來商務無人抗衡故不知所守之舊法宜變更也其三曰當貿易之盛時不復思到衰敗之日也世界之大勢已非昔比而英人猶守其向日之習气不肯少變此漸衰之由也英人通商他國必欲彊行自國之模型衡量尺度錢法及言語文字於他國是其气習之最壞者故其通商書函記英字其通商行旅者操英語其度量皆用英尺英寸其權衡皆用英噸英磅而他國競衡者傾注全力以求通行方便故所至之地其方言衡量尺度錢法一準其本國以爲定又不論彼我之嗜好習俗之異同務捨己從彼以順商情皆英人所不能也且英人習於奢侈貪於遊樂勢不得不髙其貨價而求厚利以視徳法意諸國商民稍事勤儉以輕儉貨值者相去霄壤矣他國人又每自貶抑以招攬生意英人則每傲然待彼之來請而後應之蓋其偏執以爲吾英貨物越於他國之上也且英人於淸帳之期亦太緊迫而他國之人以擴張商業爲第一義而不介意於永期之貸借也又英商多無學術其從學校出者極少他國多出新式而英商猶排斥之株守其舊式古例頑然不動皆由於商界之中未遇勁敵故也而不知今日非復疇昔也

然此等情形於英國貿易家有害而制造家則未見減色蓋英人制造之貨物仍爲華人所喜用其價亦不髙特在外轉販者染習气貪髙價以至此耳故英國輸出貨物總額猶未見減少轉移賣買之際則已不經由英商之手而移於外商之手此現今之情形也然其轉販之人旣年下一年爲外商所壓倒則其貨物亦必至爲他國貨物所奪亦自然之勢也然則英國在今日𨿽未見有大損後日之計豈可知哉要之英人所以如此者由其人剛而不柔也英人之殖民於四方也排百難用兵力以成功可謂豪也然因人之風俗而投其所好以收其利權則英所不能也至於英人能因此情形而攺其習气與否則可爲商學會中之一題目也

論日本商業未必能爭英國之利

英人闕名附

日本貨之所以不足貴者工料太低也凡有函詢日本西商該國貨色情形西商每以不合歐美所用難求銷路致復其故在貨不耐久價𨿽廉實不便宜耳譬如日本所造之踏車英法徳各國體面之人俱不願乘之寄去貨樣鮮有成交者玆請將日本仿制西洋貨物擇其常用者約言之

日本踏車爲鐵匠所制大半系用人工不用機器頗類西國舊式車遠不及新式之穩便也所有造踏車大廠共計四家每年所出不過五百輛日本新式車每輛售價十一鎊十七鎊不等英國車價亦不過十二鎊至二十鎊兩相比較價相若而其車之堅固光滑較日本所制者眞有霄壤之別矣

日本用棉紗之國其所紡者大半銷之於本國惟國中不產棉花皆取諸外洋加之紡紗機器亦購自他國非自栽棉花自造機器不能爭印度蘭格司夏棉紗之利以印度紗固價廉而蘭格司夏紗又貨佳也然則日本日後果能自造機器乎曰以細巧機器言之如紡紗機器之類年內決無自造之事卽將來此項機器能否爭我之利亦不必慮蓋日本非新開之國豈尙有莫大之利源至今未盡興也哉

日本柴薪二十五年前俱取諸樹林至今𨿽間燒煤仍用木柴否則所產之煤其易於開挖者早已取用殆盡日本廟宇王宮及尋常房屋均伐木爲之各處樹林前數年頗茂盛者今已出木漸少而國中所需木料未見稍減以致造房所用木價頓貴現由美國進口至日本奧立剛松木貨色與日本上等木料相等者價轉便宜是以美國與日本木料生意運價𨿽貴來貨日多觀日本日用起居所需自房屋以至喫飯之箸無一不以木爲之卽可知木料貴則木器價必漲木器價漲則日用必費而工價昂矣人每以爲日本工價較廉而不知其有名無實也以英國工匠一人所作之工可抵日本三人之力嘗見紡紗廠所雇女工之多比之英國紗廠奚啻倍蓰日本工價照人數算計固屬便宜而房價髙衣價貴喫食費於往昔近來工人中頗有困苦難堪者爭加工價時有所聞大紗廠罷工之役非其明徵耶夫工人欲舉止適意非求加工價不可而日本工業所以能取勝於各國者工價較廉也若工價昂則失其取勝之道矣或謂日本有貨物數種頗能爭利將來出口貨價大有過進口貨價之勢而不知其適相反也但以進出口貨多寡比較觀之卽可槪見是西洋貨在日本目前不患無銷路而日本貨來西洋一時難與我爭利將來日本工業漸有進境除本國銷用外所有盈餘屆時中國工業若猶未興日本貨之必求銷於中國也當可預定至日本商務與各國爭利能取勝之說英人似可不必過憂蓋僅恃工價廉而無地力以助之欲與各國比賽其能取勝也幾希而況日本工價之未必果廉乎

徳國公司總數考

日人闕名附

現今徳國株式會社共三千三百所而比之英國現一萬八千所則似少矣然徳國內有紙幣發行銀行土地抵當銀行及建築銀行等等諸種銀行五百六十二所而英國則僅有二百五十所耳徳之金融會社紙幣發行銀行三百五十九所現在柏林之銀行及徳國中部銀行之支店二十五所又土地抵當銀行三十七所建築銀行四十九所招植銀行十二所商業銀行五所合計五百六十二所其百二十七所爲各種保險會社所設其二百五十所爲運輸交通營業會社所設內屬一等鐵道及小鐵道公司九十八所市內鐵道七十二所汽船會社十五所運輸交通會社敷設鐵道會社架造橋梁會社輸送倉庫會社共六十五所業鎔礦及制鹽業會社三百三十所內采取物業一百所采取石灰百七所屬制鹽業十一所采取加理業四所采取石油業八所內制鹽資本額二千百萬馬采取加理業資本額二千三百萬馬石油業二千百萬馬石類工作二十一所石膏及煉石灰制造場九所土器類及煉瓦制造場八十所磁器制造場十三所陶器及暖鑪制造場九所玻璃及鏡制造場二十四所然近日徳國磁器之業極盛大抵皆一人之私有其爲股分之磁器制造場祗七所而已孛漏生五所巴裏華十三所孛漏生巴裏華俱徳國地名其資本共一千二百萬馬云又有大小機器制造場五十所散於各地者其它鐵甲制造場及制鐵場制鋼場一百七十八所造船場十二所時計制造場及精工制造器具八所樂器制造五所電气技藝工作三十七所瓦斯會社七十八所日名煤气燈曰瓦斯給水會社十三所凍會社九所織紡會社二百四十二所制紙會社七十六所印刷書籍及刊行新聞紙七十所內屬告白通信會社四所又制皮革十七所蠟布制造二十一所材木工業及衣服制造業三十九所麥酒釀造場四百二十七所此外麥芽出產會社三十二所水酒蒸餾會社十一所化學工業會社染料鉛筆油石碱及蠟燭會社百九所米及磨谷會社五十八所制造會社百五十所其餘浴病院養育所學校劇博物及公益慈惠事業之動物園旅館酒店等爲合股成者統計三百五十所

論整頓埠政

日人闕名附

日本立國據有海島以雄視地球其埠政之舉廢實最關系國運之消長也比年以來修築橫濱大阪神戶埠口之議紛然雜出其中或有已興工事者或有將興工事者凡此情形皆所以保全我邦立國於地球之體面又關貿易之進步最不可少至修築之技藝及方法等則近世當有專門之人出而議論焉惟於修築埠口旣成之後宜設何等方法管理埠口以增多其利益則最宜商酌者也若夫此等議論不明及管理埠口與維持更攺之法不得其宜則修築之效亦何能舉苟如此則管理亦必不嚴船舶往來之秩序亦必不能整齊進出貨物亦必不能利便船主及貨主之不利不便比諸於未修築之前亦恐無有差異也現如橫濱神戶新報屢傳其紛爭試開列地球大埠所行之政法以資參考焉

倫惇埠口在溯鐵莫斯河口五十海里自倫惇府下至渦兒噸之處蓋管理鐵莫斯河一帶之權在鐵莫斯保護廳廳有議員三十人卽倫惇府會及郡會並各出六人水務省商務省航路標識局等並各出二人在鐵莫斯沿岸一帶之區會郡會等同出十二人又水路公司出一人船主等同出三人內河小輪船公司等同出二人船渠公司出一人碼頭公司出一人此等議員同商議以行埠政又發布航行鐵莫斯河之命令又修理河底設立浮標海中標識以防觸暗礁除去有礙開行之事禁遏遺棄污穢之物監理漁業凡運送猛烈之藥物必待其發命令而後行皆系該廳所行之權矣該廳初設於一千八百五十七年至千八百九十四年發法令以增擴其權於是鐵莫斯一帶之政爲該廳所設施倫惇埠設立埠口長亦屬鐵莫斯保護廳所轄待其指揮而後行埠政也然自埠口至倫惇橋一帶兩岸之碼頭船渠等悉屬私立公司所管且經紀之法及此船渠與彼船渠之關系皆任其意之所爲故埠口長之職不過止監理埠口輪船及除河口所堆積之泥沙等事至總管倫惇埠口則非其權所及故船渠之價稅不能畫一遺棄污水亦不能嚴禁修理各渠漸形緩漫又勞工與該公﹝司﹞﹝同﹞之關系每不相親睦且以股分立公司故股東急於收其利益與船主往往利益相反每多拂意又大船主等每憎忌船渠公司之專橫至有欲別設碼頭以便自己之輪船者現如去夏彼阿公司購得鐵莫斯北岸之地數畝其意實在不欲與船渠公司交涉耳

現時倫惇情形如此其船渠之制𨿽多不便而觀其自修築埠口而來至現時之情形則英人本尙自由其所施設亦多出於此宗旨故當今日欲讓移此業於官以施劃一之制而律埠口之經紀亦固不可得也𨿽然苟觀現在之情形而不變更其無秩序之情狀則船主等之不便不可勝言是船渠公司等自招其不利也故或爲說云及今須合數船渠公司爲一大公司選一人爲總辦假之以權以經紀鐵莫斯一帶船渠所議確否姑置勿論惟英人尙自由重視自己之權利而整理船渠制度則亦知須出於劃一之法律由是觀之亦可以卜航業家重視船渠之一端矣

安得凹伯埠口之政屬該府所管理在埃斯哥海岸有系船長三千八百尺有棧房附屬焉並系該府所管有而其管理經紀之法優於倫惇數等蓋比利時之政策似謂與其先造船舶而經紀航業不如利用天然所有之地勢爲各國船舶所輻湊之處卽爲歐洲大陸貨物所進出之關門矣故其埠口之經紀總爲國家之業而其所施設實爲地球所罕見也𨿽然所進出於該埠口之船舶必當經由和蘭屬土是所以爲安得凹伯惜也卽在埃斯哥河口之跌拉神克亦屬和蘭自此地至安得凹伯約七十英里今如欲浚渫其河底修理其海岸以大辟舟楫之利便必非與和蘭協議不可得也然和蘭則有羅都大得毋及亞母斯的兒得毋等之埠頭與安得凹伯爭勢且此等之府本有鐵路之便可以招致歐洲諸國貨物則安肯縻擲巨修築自跌拉神克至安得凹伯之江河而學假敵以糧之愚哉比年以來埃斯哥河舟路漸沒於土砂和蘭政府及其國民視若等間豈偶然哉嘗觀埃斯哥河之情形現不能進大船卽遇五千噸之船舶亦不能二艘並進且其系船之處除皇家特準公司船外殆不能系船於此故船主等往往不到此地而卽至羅都大得母蓋有由也故進出羅都大得毋等船舶之數將駕於安得凹伯之上乃安得凹伯府民則置之不論舉比時國民常商及該埠口之將來宜如何施設乃能維持其繁華而爲一好好埠頭又或擬增多系船所或變更埠口章程或講究管理埠口法蓋甚憂慮該埠口將來之或有衰運焉

此等之例實諸國所目也余故開列於前欲以示海國民人不可輕視埠口之消長耳今觀日本之埠政並參之於目誰不驚其整頓無方哉問其埠口章程則惟有慶應三年所立之箱館埠口章程及明治二年四月所定之開埠章程耳且此等章程亦不過我地方官與各國領事所合同訂立之交際條規故未可目爲日本埠口制度也欲於此等章程中覓一有關端口口之法規則惟見有端口內警務署及進出口章程耳然無專管此等之政廳其事一半則水上警務署行之又其一半則村衙小吏任之然則如埠口之制度謂之絕未嘗有不亦可乎

政府前數年𨿽發布海關章程及檢疫章程等管理埠口之法𨿽似稍備然未可謂備也何則海關章程則以抽稅於所進出埠頭之船舶爲標準檢疫章程則不過付托內務行政之一部於水上警務署而於總管埠口之制度依然闕如未見有完備之成典也蓋𨿽於實際所行未必全無定制卽如陟黜海員須要村衙推舉其人有關檢疫之事則衛生局與聞焉警捕之事則水上警務廳肩其任關船舶之事則管船局掌之抽稅之事則海關任之是由各廳各局共行之耳然未有專一之政廳而能行其政者豈非一大缺憾乎則可謂爲阻礙航業大興之前程者矣

然則宜布何種制度於日本之埠口乎余所欲論者實在此立法之事也蓋立法之事必當先致意於時與事而後決定焉今日宜如何修築其埠口而經紀其埠政現如大阪埠口將執行船渠之制故果采此種之制則棧房及其它凡百附屬此制之物亦宜悉由官設焉猶現時橫濱海關以碼頭爲國家所管有而收其課稅或𨿽官設碼頭而借與民人使民人管其收貲之事二者要必居其一也今夫官自任其經紀則經營船渠之法宜先致思如爲民業則當先思國家關涉其業果能臻何程度故修築埠口宜以爲國家之業抑以爲人民之業此二端之論先定而後行政之論卽興也

夫埠口之經紀或爲官業或爲民業其利害得失之所系蓋未嘗不視其國之情形如何也譬如徳國則國家自管理鐵路之業蓋其國情於財務與軍事固不可不出於此途也又比利時國以船渠事業爲官業蓋船渠之整不整足關國家之盛衰也然則如日本者試先思其國之地勢及埠口之情形等則宜以爲國家之業固無論已日本位置在太平洋之中四面環海須盛興航業又須講招致萬國之商舶爲地球之倉庫也苟欲如此則欲興舉埠口事業莫善於視爲國家之事業焉如委之於民人則其發達之效決不甚速必不能與航業之發達並興也

如果爲國家所自管之業則國家本不必如股分公司急於見利其租用船渠棧房之貲亦當廉賤方足以招致各國之船舶以增多輸進輸出之數並可使棧房之業有起色也或云國家事業槪從廣大故經費亦較民業爲稍多𨿽不似民業以分贏利爲主而其船渠之貲猶不能廉賤也然國家本非急於見利故惟保持船渠之美觀又善更攺其埠口以漸增埠頭之繁華助輸進輸出之利便則憂於民業者萬萬矣且旣歸國家管業則無勞工挾眾罷工之憂故不至使輸進輸出之業務停止又管理之法得宜而不與事業相離隔卽不致有倫惇埠設保護委員而不能管理全埠之憂也由是觀之日本埠口事業適宜由於國家管有其業也昭昭明矣請更論其行政之法可乎埠口行政之目有四焉一曰造築物之保護及攺革二曰船舶進出辦法三曰埠口之管理四曰抽稅是也

何謂造築物曰總稱埠口船渠碼頭浮標棧房起重器等及其餘一切附屬之物也故保持此等對像之傾頹毀廢常宜致意於其間一隨其便是爲切要也各國並不深思於政理而獨苦慮於行政不知接物實際之間蓋在此也船舶進出須先豫報及其進出之後須復告焉蓋豫報之要在豫報知其進口出口等在何時又豫定案鍼路而示行舟方向之人及泊船之所也埠口管理者卽謂水上警務署及衛生事務也卽如管束水夫火夫等之騷又如禁在船舶投棄污穢之物於埠口又如防惡水橫流於埠口之類是也抽稅者卽抽進口稅及船渠稅等是也之四者實舉行埠政之要目故今欲制定埠政之法須據此等綱目而參考於歐洲諸國所行之制也至於操其綱要之人則須設知港事一人管理埠口一切之事蓋是以埠口所在之地方爲其行政之區域設立政廳任以長官長官卽之港事是也假之港事以所規定之權使於其權內管理經紀埠口之政是爲至要也矣論者每空說地中海岸之繁華移於大西洋大西洋之繁華遷於太平洋故哥偸之繁盛漸東而爲新嘉坡之盛自新嘉坡移於香港自香港移於上海今又將遷於橫濱也豈知哥倫之埠不修築則惡得奪哥我兒之殷盛而增添其繁華哉孟買不築埠而整齊其港灣則惡能集加斯拉得之貨物於其地哉香港之壓倒澳門斯倭得凹等獨占其殷盛者𨿽由其地形爲南方之形勝亦實由人工居多焉則修築埠口之與殷盛相關實如此昭昭矣

抑論東洋之大勢計西伯利亞鐵路竣工約在明治三十四年正月亦僅後數年間耳余𨿽未解軍事運送兵丁軍器之法如何至於搬運貨物與該鐵路相關系則知其決非鮮也𨿽然歐洲之貨物未必悉經由該鐵路也想美國之麥粉木材棉花及澳洲之諸貨物將經由何處通路而進入北部中國及西伯利亞乎𨿽日本當其交通之要路而中國上海及其它要埠亦不爲少則凡可減其縻費與所銷時日不多之埠口必更能殷盛也然則我國須及今修築好埠以便於船舶往來又使其於上下貨物之際不至銷費時日則其費貲亦必廉賤然後地球之船舶皆以爲利便必集而來也然則築埠爲極要之事也亦可知矣

卷十一幣制

幣制論

日人闕名附

古今東西各國欲更革幣制者甚眾矣其在金幣國則不堪金本位之多獘而更革幣制之論興欲濟以金銀兩本位制其在金銀兩本位國則爲兩本位之多損失故欲以金爲單行本位而免其厄論者亦分其流派較量二者之利害各不相下顧金銀幣制之得失利害互有長短雜然混淆不可方物焉縱各國任意更革幣制又使論者相辧難講究至百年亦安能定其美善之歸哉抑貨幣者猶尺度耳非通天下萬國一其標準則其用必不得完也及人文進步四方交通日盛一日貨幣之用至普於環球而其性質亦將漸彰明也然則今日宇內萬國幣制不可不出於畫一之途固無論矣今夫金幣國病於金銀幣國苦於銀金銀兩幣國厭兩幣本非用金用銀與合用金銀兩物之罪也而其病根實在萬國幣制不一也世局紛紛不察其病所由來徒觀一時情形以立是非之論𨿽千更幣制百重論難將何所得哉

日本國以明治四年制定貨幣條例立金幣本位之制又別鑄圓銀流行各公開埠頭及明治十一年發布告第十二號以銀幣爲國中常用之幣而日國之法度遂爲金銀兩本位制矣先是明治九年發布告第二十七號定金銀幣比例率爲金一銀十六彊而金之眞價漸有騰貴及明治十七年發布告第十八號兌換銀行券條例定爲兌換券能交換銀幣之制度明治十八年更發布告第十四號定政府所發行之紙幣將漸漸交換銀幣考其實際蓋又攺爲行銀幣本位制矣嗚呼維新以來僅三十年而已然三更貨幣本位豈不頻繁乎論者動輒謂我國幣制所損者寡而所益者多近年以來金銀差異甚遠歐洲諸國皆鮮不陷困厄者然我國爲銀幣賤落故得莫大之利以長進貿易之興盛於其間蓋由我爲銀幣國故也近時松方內閣將攺幣制而爲金幣本位制議夫幣制者國運民命所系內之則爲國家之命脈外之則爲萬國所關系豈容爲區區事情而更革之哉昔者法皇非立路伯兒爲處理國債故更革幣制以苦其民於塗炭於是國民怨望呼法皇曰鑄錢奴詩人壇的作地獄詩曰彼應爲野死松方內閣欲更革幣制豈亦不類於此乎然吾亦非以更革幣制爲非也𨿽吾亦實知今所行之幣制日間必當更革今宇內彊國多爲金幣本位制𨿽間有行兩本位制國而有將漸變金本位制之風夫與我邦貿易交通之國行金幣本位制者十之七矣則更革今日之幣制與此等諸國同其法度實爲進境之一端也

或曰今日諸國現行金幣本位制而不堪其多獘乃相與講救濟之道遂有宜行金銀兩本位制說然則我日本須存今日之銀本位制以爲異日行兩本位制之地若其不然則今日當斷行兩本位制而制日後之先矣𨿽其論非不可行而究不能指示諸國何時同行兩本位制是此論動輒與實際差異也要之今日之關系不須區區商量金銀幣之利害孰在若能統一宇內幣制使其歸一則天下必無復生紛紜也吾人贊成更革幣制之議蓋爲此耳若夫雷同附和勷助政治家一時之策苟且姑息欲論斷此大事豈吾人之事哉

未更革幣制之前須先稽查要務其目有四曰宜先設稽查幣制委員曰宜開國際交涉曰宜整理公債曰宜稽金銀價之差異不定查此四者所以愼重其施設也請申論之曰宜設稽查幣制委員固無論已初伊藤爲相時嘗欲深考幣制在明治二十六年以令第百十三號始置稽查幣制會招集農工商業家銀行家政治家學人並在事官吏等稽查審議開大會七次開委員會四十一次閱時二十二月至明治二十八年七月具報其顚末焉當時咸不知宜更幣制之要惟論異日宜行金本位制耳故以爲宜更幣制者有一人焉以爲宜行兩本位制者有數人焉忖當時之大勢咸以爲未可知也邇來旣閱廿餘月世情有所變遷而其情形宜稽查者亦雜然有所加增於是乃知須設該會之要若其聯合之法職掌之權不必蹈襲前例也松方內閣本有好容納人言之稱則似宜諮問農工商會之議並宜速開設稽查幣制會夫更攺官制𨿽在小事而猶設稽查政務會況是爲絕大關系其輕重大小不較昭然乎苟松方內閣眞重視國民志意而不敢苟且以治國務則宜速設此會使委員稽查審議焉曰開交涉於各國亦爲急務而其目有二曰交涉東洋諸國也曰交涉歐美諸國也夫日本欲獨立金幣本位制而東洋諸國不同出此途則𨿽更攺制度恐得利甚小在東洋則日本與中國貿易交通之利害最爲關系其它朝鮮南洋印度及海峽殖民地等亦與我國利益相關今若驟更我國幣制是暌隔此等諸地而立異制也一旦失我利益所在之地而欲扶殖新制於將來蓋亦頗難也故今欲更革幣制則宜糾合東洋諸國以結幣制同盟庶可使諸國之幣制不難與我相同也是𨿽非容易之事然非爲此則日後將不堪其獘況諸國旦夕間亦必可至此境地也則於今日指示獎勸使變遷於至善豈非當然之務乎吾故曰欲更我國幣制則須先告東洋諸國宜采用金幣本制而與我同其幣制之原由是誠幣制之一進境也若夫交涉歐美諸國甚易易耳何則幣制之當出於畫一固彼都人士所夙稱其幣制同盟之興蓋爲此也我進而加訂此盟持是以問歐美諸國之欲攺幣制者亦當謂爲然也況異日列國必有此議則我吐露所見實亦不難若夫袖手觀望任他人所爲必將受制於他國豈我所敢忍爲哉曰宜整理公債是爲更革幣制前之要務何則今若更革幣制以爲金幣本位則金幣貲本流進於我國無疑矣而我國公債亦必上外國市場多入外人之手我國公債利息甚重在諸國中未有倫比外貲之入𨿽似可喜而需納昂貴利息實不合算是宜於旣發之諸公債設整理之法而立節制之道矣將來欲募集公債則宜大減利率以保國家之利是爲切要也今試觀諸國公債利息如中國現募集公債於中俄銀行其利息四分如土耳其及加拿大亦能募集公債其利息三分半則我國豈有出五分重息而求貲本於外人之理哉且夫募集公債重其利息則易於募集而難於淸償況重息之公債多歸外人之手則開國家交涉之釁所在必多豈可不愼哉曰稽查金銀價之差異變動亦爲至要在千八百七十三年倫惇市場金銀比例率以金一比銀十五零六七及徳國采金本位制則比例率變爲金一銀十六以上明年羅馬同盟國除補助幣外禁鑄銀幣及千八百七十五年和蘭國采金幣本位制金價又髙騰千八百七十八年羅馬同盟國廢鑄銀幣明年奧國亦廢自由鑄銀之制於是金銀比例率又一變定價爲金一銀十八以上及千八百八十九年爲金一銀二十二奇零一及千八百九十年美國發行購銀條例復降爲金一銀十九奇零七六千八百九十三年印度廢鑄銀幣美國廢購銀條例俄國亦禁自由鑄銀並禁輸進銀幣於是乎比例率又一變爲金一銀三十四以上邇來𨿽升降無常約在金一銀三十一二之間有此等變異皆國際之關系因而上下其比例率矣故今宇內財務家憂金銀比例率有大差異多方挽回冀異日得立救濟之策列國協商則金銀之差應不如今日也今夫欲定國家大事漫據計數表所列之舊說與外國所嘗試者以定所舉措甚矣其不愼重也況欲更革幣制直采變動無常之時價以定比例之率豈非無謀之極乎比聞政府按今日之時價金一銀三十一將定比例率爲金一銀三十二非倒行逆施而何也何則是直欲使值百九十二三圓之金頓增爲值二百圓也使本位幣無其眞價也是豈幣制之本原規則哉苟如此則自今以往我國財務商家等每有金銀出入卽一喜一憂遂至如千八百七十七年徳國上下蒙難困於財務之例亦未可知焉嗚呼今日之急在詆斥杜撰架空之論而施設合宜之方夫金銀比價之變動本有出於自然者又有由於人爲者則宜研究二者之顯象考內外之情勢以定其比例率矣

此等四事實更革幣制必講究之要旨俗吏庸流不解事體輕重又不知時務緩急徒立架空之妄論謂更革幣制爲易事亦不思之甚也若不愼重於今日而輕舉妄作則我國將蒙所生於金本位制各種之獘而失所生於銀本位制各種之利則舉國財務紊矣豈不岌岌乎危哉

幣制論

美人麥見尼附

我國貨幣制度自千八百六十八年以後綿延至今復見其紛綸矣蓋貨幣一端關財政之隆替道國者亟當畱意也彼合眾黨及主銀黨等欲以金一銀十六比例舉行鑄造銀貨之制已不能著實切施其制度之壞固無論矣倘政府堅持此論定使財利社會及產業社會不勝悚惶商賈之震礱聽謠啄之繽紛可以窺其涯矣在合眾黨有識之士恐國家聲威自玆失墜民人福祉末由保全故寧背黨論糾合同志以抗自鑄銀幣以銀塊交國家造幣局代鑄成幣局卽給還之謂之自鑄之議也抑貨幣者或比較所有物品之價值或計量交換品物之數目或核算外國交易之差等懋遷之際最審愼焉若從主銀黨之說自鑄銀幣而靳其勞費則委辧無人亦不能自收銀幣也卽一二礦家及銀主被其利益而此外之人束手旁觀焉耳是美國之造幣局反爲一二礦家及銀主而設也嗚呼邪說興而正論微矣夫自鑄銀幣不能紓勞工行路之難也不能減勞工服勤之役也不能增勞工賤役之價也不能助農家收獲之利也不能創設工而代謀生計也不能經營新業而同享樂利也噫莊生所謂使人憂使人悲之道也烏可行哉要之自鑄銀幣之議𨿽以銀定價值之標準然銀之價值於別樣商務無所補益又不能維持一切諸物之價值也則惟有敗壞決裂不可收拾而已況言而不行卽行而鮮當其失信於商業社會已多矣昔合眾黨決議於芝嘉髙大會曰現有五十三仙市價不論何人有一元銀塊詣美國造幣局可易鑄造銀幣一元以此銀幣爲法幣卽國家制法立爲貨幣也故於公私一切之用行使無礙也誠如此說則有銀塊者可坐擁厚資而收其益自余貧民無毫末之利也何則無銀塊者欲得貨財而無由遂不肯出勞力以換之矣據現時市價一元銀塊值五十三仙故有銀塊者得以五十三仙銀換一元卽百錢也無銀塊者皆以昔值五十三仙銀塊爲當一元則國家鑄造銀幣故有損而無益矣若行銀幣使上下失利是國與民均兩損也謂自鑄銀幣必有利益吾不信也按我國千八百七十八年以來所鑄造銀元總計四億元有餘此等銀幣現爲法幣故公私一切通用也然將來自鑄銀幣其重量模形國家印記𨿽與現所行之銀幣同然其價值則必大異何也蓋邇來行使銀幣者皆國家鑄造不許有一毫私利於其間乃能保全銀幣也其定法制按當時市價收買銀塊以鑄銀元國家掌握造幣之權相度時宜鑄造貨幣以保持金銀幣之平衡而不敢私利私益增減鑄造額數也然銀塊市價與銀幣定明價值國家立法定價值者如圓銀爲一元卽是之差則民有利益而國無虧缺也蓋銀塊市價常賤於銀貨所定之價值故此中所獲利益實非淺鮮國家以鑄造貨幣支還國債有無互通便可風行於境內則其所定價值必無礙也國中旣以此等銀幣爲法幣使市儈交易流通宜與本位金幣價值均同乃不使有銀幣者興折閱之嘆是從道徳中有此義舉實由法律上行此義舉也蓋法制積久有法條者相沿以至於今也足見自鑄銀幣決不能與上所述之銀幣同一槪視也假令同其形式其價值亦難比今存之銀幣也何者曰若如自由鑄造黨之說則國家除鑄銀塊爲銀元外無關於造幣之務而鑄造利益絕無所得旣發幣而不任其責奚必經營鑄幣通行之務乎故維持銀幣當準人民自鑄之例而國家代肩其任迨鑄幣已成鄭重交付之而已旣交付之則造幣之責亦畢矣是主銀論者之大旨終使美國爲銀本位國而已以銀爲本位貨幣之國卽如日本是果爾則自鑄銀幣者決不能維持銀幣之價值也

主銀論者𨿽欲以值五十三仙銀爲百仙法幣而謂能保銀幣與金幣同價乎恐不副所望矣不獨於理爲然卽古今萬國之實例亦相同也故自鑄銀幣之終極也勢必制幣通行之制幣卽如銀幣是之價值賤落始足當銀塊市價耳況市價低昂原無定律一浮一沈不見當形則自由鑄幣之爲害於財政貽禍於商業昭昭明矣如斯政策吾安得不抵排之哉若美國復行金銀同一本位制以金銀同一本位幣也恐不可得矣當金一銀十六比例之時美國欲公開造局以金一銀十六比例鑄造銀幣柰地球銀多紛紛集何諒復行本位之制亦不能久也墨西哥及中國以用此策而失計彼墨西哥公開造幣局以金一銀十六有半比例行自鑄幣之制意欲任人自鑄金銀兩幣也然求鑄金幣者頗覺寥寥而國內金幣流出海外絕無形影究其實情何異單以銀爲本位之制乎以銀單爲本位貨之制也故欲彊行此制非得列國共行則美國不如仍守金本位之故轍也且夫金幣者固地球大商所等視以爲本位貨幣也況貿易中關系我美者多以金幣爲本位制乎試觀千八百九十五年外國貿易以金爲本位者十分之八自余亦以金爲本互相貿易抑美國一千八百七十八年立法發行銀幣及代用銀幣六億二千四百萬元以通行國內其意蓋欲使銀幣與銀塊價值畫一而並用金銀貨幣也美自建國以來八十九年凡所鑄銀幣約九百萬元旋於此年設法任使暢行銀幣亦不礙財政又能與金幣保同價值故毅然舉行也今國內行銀幣數致出於金幣之上然其所以至此亦屢經試耳美人夏望之法實出此時其法因時價購美國所產銀塊以鑄貨幣也自千八百九十年至九十三年國家收買銀塊每月四百五十萬翁士一翁士當日本八目二分九釐余以一年合算實五千四百萬翁士也是居地球產銀總額三分之一也當時自由鑄幣論者謂國家多收銀塊定使銀塊銀幣同價值也然未數月銀塊價落殆出論者意料之外故總統苦爾苦倫得勸告朝野兩政黨遂禁夏望購銀幣之法由是觀之可知自由鑄幣必不能增銀塊價值矣前車可鑑豈宜仍蹈覆轍哉余以一千八百九十一年臨公開演說會嘗論若行自鑄銀幣必當萬國訂約以束之我共和黨未嘗詆行使銀幣也至今亦以爲然現美國銀幣之數比較外國除印度中國外實居他國之上卽比英國多五億元比法國多一億五千元比徳國多四億元比印度朒三億二千五百萬元比中國朒三億二千五百萬元我共和黨僉欲與列國訂約若余得撰總統應卽切實施行今美行自鑄幣制列國聞之必傳我爲復本位制矣恐不利也故當與列國訂約爲之限制維持現時之貨幣本位斯爲上策意者美國以金一銀十六比例行自由鑄幣之制必不利於用幣乎現金幣五億元於貿易市所失已多我共和黨不欲排除金貨者也我黨宗旨伏願國家立金銀兩幣同價值之誓約使現在銀幣永與金幣均價此實我黨千八百七十八年以來之政策前後一揆未嘗變易也又欲使美國所行銀幣及紙幣一切與金幣同據旣往施行之迹將來金銀兩幣可保同價也不然以金一銀十六比例行自鑄幣之制則美勢必爲銀本位之國無待蓍龜矣竊爲二三君子不取也

銀貨問答

美人闕名附

美國人士以銀貨爲現時握要之圖議論洶洶不可遏抑紐約撲士打報館窺當路諸公意見設爲問答之詞撮其要旨譯錄如左

問主銀黨論者宗旨所在何如曰銀價賤落制錢爲之減色謂國家鑄造之金銀錢因而物價益賤落此蓋主銀黨之人所據以爲口實者也現在美國政府廢銀幣而專用金幣故行使之銀數甚減銀之價值賤落物之價值亦由此賤落故主銀黨持此議以駁主金黨也問鑄錢而供給所需用亦有減乎曰不然凡物於此有所需用必賴彼之有所供給制錢亦然問然則於其事實何如曰以美國實情觀之供制錢之日有增加昭昭明矣據千八百六十一年統計美國制錢爲四億四千二百十萬二千四百七十七元而在千八百七十二年多至七億三千八百三十萬九千五百四十九元又據大藏省公示本年七月一日所實存之數爲十五億五千百五十八萬四千二百八十三元問制錢增加現情何如曰以本年比千八百六十年已增加二倍四分又比千八百七十二年已增加一倍一釐也問以何方法能證明之乎曰以每日所現存之人口總數除同日所行使之制錢總數得人與錢之平均數也問其所得之數若干曰美國通行制錢據千八百六十年七月一日計算人口一名約有十四元六仙在千八百七十二年七月一日則一人約有十八元七十仙而在本年七月一日則一人有二十一元三十五仙之多矣問美國情形或然然通地球各國恐於制錢有減色也曰決不然蓋亦有增加之焉問其證據如何曰據新產出之金塊統計也問然則新產金額可得聞乎曰憑造幣局總理報告以爲據蓋自千八百七十三年至千八百九十四年地球所產出金塊總計實二十五億二千六百八十三萬四千九百元云問金塊新產出額有增乎抑有減乎曰其增加之迅速也可無論矣問然則其數約若干曰據千八百七十三年統計地球金塊產出額九千六百二十萬元千八百八十年一億六百四十三萬六千八百元千八百九十年一億一千八百八十四萬九千元𨿽千八百九十五年統計尙未明確必約一億九千九百五十萬餘元也問由是觀之果何所爲也曰爲地球貨幣之增加故以每年所增加之金塊比前二十三年足見增加兩倍以上也問產金之數現時𨿽有增加之勢恐將來亦有衰減也曰不然如亞美利加澳洲南亞非利加等礦學家肯輟業乎將來產出諒必出於今日之上無疑也問𨿽然爲以銀塊不爲制錢故於供給每年所增加之金屬制錢得無或阻礙乎曰不然問其理由如何曰據千八百七十三年統計地球上金塊產出九千六百二十萬元而銀塊產出八千百八十萬元卽合計一億七千八百萬元然據千八百九十五年卽昨年統計金塊產出一億九千九百五十萬元左右矣亦可以見其於供給制錢無阻礙也問木那咱時產金數出於今日之上碻否曰不然問然則當時產金之數約若干曰自千八百五十六年至千八百六十年統計地球產金每歲約一億三千四百八萬三千元產銀約三千七百六十一萬八千元合計一億七千百七十萬一千元比諸客歲千八百九十五年產金額多至二千七百八十萬元也問然則主銀黨之論謂自停止行使銀錢致貨幣供給漸覺縮乏果何謂也曰是全坐一大謬見試合環球之情形而論又合美國之現情而論可知其說之謬也問𨿽然自小麥下至各種農產物其價皆賤落豈非實事乎曰然

問然則其理安在曰無他環球皆以農業爲重以增其收獲出產旣多價自賤落也問農業畎畝之增加如何曰自千八百七十二年以來至今南北亞美利加及亞細亞增加農業地畎畝蓋爲前古所未有也問目下販賣小麥有相競之勢何故也曰爲年開銷路於四方多爭上於市之故也問於何國市爲最夥乎曰英國哉通地球購買者十之八九必仰谷類之供給於英國市也問其販賣額約幾許曰據英國所銷流者統計其輸進小麥而又輸出之者實爲五千五百二十六萬千九百二十四含多爾威多一含多爾威多當日本十三貫六百目比諸前數年見其增加蓋亦莫大焉問何產小麥之多至此也曰由於印度俄國烏桓圭西方等產谷地增轉運之便利也問於北美國亦如斯增加乎曰增加日見其益問其額約若干曰據千八百七十五年統計美國產小麥地有二千六百三十八萬千五百十二遏哥至千八百九十一年則增至三千九百九十一萬六千八百九十七遏哥卽實增加十之五也而千八百七十五年所產出爲二億九千二百十三萬六千不士耶一不士耶當日本一斗八升千八百九十一年產六億一千一百七十八萬不士耶如前千八百九十五年大減農業且有凶荒之嘆而猶且產出四億六千七百十萬不士耶矣問獨小麥有增加乎曰余谷類亦有增加焉問敢請舉其例曰在千八百七十一年美國開墾地三千四百九萬千百三十七遏哥至千八百九十一年得七千六百二十萬四千五百十五遏哥又以前年所產出谷模擬諸千八百七十五年以前實當二倍以上耕作燕麥地及其產額亦二倍於千八百七十一年以來又以千八百九十四年所產棉花比千八百八十七年以前所產出實增加十之五也問如斯情形則致谷類及棉花落價亦不可免之數乎曰然凡物產之競售也與衣類器具書籍鋼鐵軌條小鍼等類之落價亦同一理也問然則當此時自由鑄造銀錢謂民間有銀塊輸之國家由國家爲之鑄造銀幣也利於耕作谷類者不亦大乎曰不見其然也問其理何在曰銀錢之數增加而谷價亦覺騰貴凡百物價亦因之騰貴於農夫等不見利益則必望銀錢之不增也問主銀黨之論亦嘗統計實數以定權衡乎曰未見其有所據也問然則無精確之論又曷能主張其說乎曰苟欲論此事宜援引制錢及產物而統計之斯爲可據耳主銀論者則不然宗旨之誤蓋在此也問然則主張主銀黨之說者何故不出於此途乎曰彼其意蓋恐援據此說卽爲所駁詰無以自申其議猶值寇兵而資盜糧也問能有謂以右統計之說爲非者乎曰必無懷疑於其間者也𨿽彼主張主銀黨之說者亦必深服是說也蓋所言統計之法據美國大藏省務農省及統計局所公示之報告並造幣局總理之報告及英國商務局報告逐一綜核亦足以昭信矣美國本有主金主銀二黨今當國者主金黨也此論亦主金黨所撰故袒金而抑銀於主銀黨論議之長處亦不復述及特閱之可以知金銀消長之故歐美貿易之情形故譯登於報

論金銀漲落之由

日人髙橋氏附

近時美國金幣支絀銀幣低落之原實因該國主金黨欲牽制主銀黨之勢力故爲是權術以挫抑之也美國將屆選舉民主之期當日共和合眾二黨又分爲主金主銀二黨主銀黨之气焰甚熾幾有鼓動輿情之勢以人數多寡計之主金黨固在下風然主銀黨中類皆中下等之人名望不甚隆智識不甚饒貲產亦不甚厚時不免有粗陋之徒辭气鄙倍較之主金黨以東部諸州爲中堅貲財饒多名望知識並髙固非可同日論矣主銀黨以西部諸州爲根據其壠斷銀幣全賴該地方銀行爲接濟而該銀行等貲財多薄又實仰給於東部諸州之銀行東部諸州積金家習知其故意欲抑制主銀黨之勢力使彼等知鑄造銀幣之不得暢行故遂將借給於西部諸銀行之本貲銳意收回西部諸銀行被其逼索自非收回所借出之貲財幾不知所措由是主銀黨大爲所窘別無周轉之法且並其所壠斷蓄積之銀幣亦不得不抑價以求銷路此銀幣市所由敗壞也且東部地方積金之家知九月間爲美國輸出農產物之期將來輸出之貨必超於輸進之上故此時姑防止金幣之流出不久而出貨旣多自見金幣之流進故不以金幣支絀爲懼也惟因防止金幣流出之故金幣利息遂增查最近電音雲英美間之匯票行情四元八十五仙二分之一按英美間現劃貨幣之法四元九十仙爲自美國現劃金幣於歐州之數又四元八十四仙二分之一則爲歐洲現劃金幣於美國之數若按今日之匯票行情而論之歐洲金幣之權利殆幾爲所把持矣由此以觀卽知今日銀幣低落皆主金黨所爲冀以抑制主銀黨而自伸其用金之權也按以上所論𨿽皆推測之詞然頗得其梗槪大約銀幣行情之低落尙未有已時矣

銀價賤落之由

日人闕名附

日本將行金幣本位制而地球銀價之賤落極甚其故何也請嘗試論之蓋金銀價所以見有大差不獨銀價賤落金價亦實漲貴也何則近時金價所以漲貴之故厥有數端比年俄國頻購金蓄藏國庫其深意所存旁觀未可以驟測或曰俄亦擬更革幣制也𨿽然俄國購金之多決不止如或者所說也現自本年一月以來俄國托徳商購金極多現查其所貯藏於國庫之數爲一億一千萬鎊卽當我十一萬萬圓也地球貯金之多當以俄國爲第一顧俄國行使紙幣卽銀票不過十萬萬圓左右而現貯藏如此之多金且其購之尙未有已則其志所在非爲擬更革幣制而擬準備於戰時之用昭昭明如觀火矣意者異時俄國與他國從事於干戈戎馬之間其所貯藏之金卽爲支應四方之用源源不斷必至如千八百五十年之交大發金礦於趷裏咈兒亞及澳洲等時也由是觀之近時金價之漲貴俄國購金之多先爲其第一因也又奧國亦頃來購金擬以安固其幣制之基本所購之金亦極不是亦金價漲貴之第二因也我政府旣取中國償金於倫惇又命正金銀行購金於倫惇現自本年一月至五月所購之數爲六千萬餘圓悉送回本國嗣後尙且購金不已蓋亦爲第三因也凡此三因是卽使倫惇金價漲貴也𨿽然果何以知其事之不差乎日觀自南非洲及澳洲地方等輸進英京倫惇之金藏在英蘭銀行者卽英國樞要銀行也隨納隨出不稍暫畱卽輸入日俄奧等諸國試考查此中實情卽思過半矣金價漲貴旣如此而銀價之賤落理有固然非不得已也況又有銀價當賤落之三理在焉一曰頃來日本政府不復購銀又有將賣所貯藏銀之意外商見商機極敏故致銀價賤落也二曰印度政府近亦廢購銀鑄幣之事又美國有開銀礦人等近來各各遽賣銀於市𨿽其意所在未可驟知蓋必有所見於商機也往時美國度支大臣來滿奚氏因市情不振擬設法挽回屢演說於各地方中有言及幣制之事銀礦家等乃察金本位制謂必能行於旦夕故遂計及此也三曰頃來中國輸進銀極有減色亦爲銀價賤落之一因也要之需金愈多卽價漲愈貴而欲銀之漸減卽亦賤落其價乃至成爲金一銀三十六之比例蓋爲古今未曾有之比例差也意者銀價將來之情形恐不能復漲貴也

中外金銀漲落說

英人李提摩太附

今夫利之源猶水之源也黃河之水𨿽發源星宿其流終達於中國今中外商務旣通則利源亦如河源倘有阻遏不有受虧者乎況天地儲精已日出以予人而物產卽因所出之多寡以爲價值之低昂此古今不易之理也然又在人力之精營人心之籌算以爲富饒之本此中有權衡焉不可不知也如歐洲前四百年全土所產之金止值銀五千萬兩而所有之銀一萬一千二百萬較金多兩倍餘其時每金一兩值銀十兩迨歐人得亞美利加洲以後三百年內淘挖之金銀有四千八百兆較歐洲所有者加三倍印度國又買歐洲金銀一千三百六十二兆此利源漸開漸盛之機也今泰西各國礦局在光緒十四年統計一年所入共一百二十一兆又美國礦局統計一年入四十五兆獨占三分之一故銀價頓減每金一兩值銀十五兩五錢非銀多而價落之明效與又加以各國變易新章獨操勝算獨握利權稍不畱心盈虧立見如對敵然非知此知彼不能以相抗也如英國以金爲主而銀則等諸貨物凡夫交易均以金計用銀不過十兩余則盡以金焉徳人以銀爲主金亦以爲貨物在十九年前徳相俾思麥思欲變法學英人專用金乃盡出其銀以售於他國而銀價頓落凡專用銀者均虧矣中國印度亦均以銀爲主法國意大利比利時瑞士希臘五國金銀並用然皆以金計每金一兩合銀十五兩半一定之價或以金或以銀均按數以計之然自徳相俾思麥一經變法而此五國者亦受虧矣美國前十二年定新章每月鑄銀三萬餘元以交易而銀價大落凡專用銀之國所虧不知其幾千萬億也近來電音云美國又攺新章每月由外買銀四百五十兆要其銀價之必變可知由是觀之金銀價𨿽一定而一經變易章程各處卽有虧有盈若是其所關豈淺鮮哉中土商賈獨惜其囿於近地之識見以爲漲落殊不知中外苟未通商則可今旣通商彼此交易而乃識見不能及遠將見利權倒操中土不益困乎所望富商大賈其務思源流本通於遐邇利權互擅於中西勿拘己見以爲盈虧勿囿偏隅以爲漲落庶不致自塞其源以坐困也書此以告世之操利權者

論金銀漲落極有關系

英人李提摩太附

本年六月間本館曾將金銀漲落情形譯登報端固預知銀價從此日漲深冀有心人早自圖維今已果如所言日見增漲其所關系者甚大請得而再論之考元初中統造元寶鈔每鈔一貫折銀一兩每鈔四貫易赤金一兩當銀四兩洪武十八年令凡折收稅糧金每兩準米十石銀每兩準米二石是金一兩當銀五兩也永樂十一年令金每兩準米三十石則當銀七兩五錢矣又令交址召商中鹽金一兩給鹽三十引則當銀十兩矣至本朝專以銀爲幣金值愈貴嘉道以前每赤金一兩不過值銀十四兩嗣後十五六兩極昂時每金一兩竟至二十兩矣合三朝計之金銀之值何以貴賤懸殊一至於此哉顧說者謂自佛法入中國而佞佛者用赤金以飾佛像又繕寫金字藏經天下因此爭造金爲箔故金耗而價昂又或謂中國赤金外洋采買最甚故金價亦日貴不知此皆讕語也查中國銀坑向來禁止開采天下五大洲惟亞美利加金銀礦最多亦最講求開采於四百年前歐羅巴洲人初到彼處通商運金銀回本國及分銷亞細亞洲等處由此天下金銀數大增亞美利加人當日甚有用銀制爲器具者足見產銀之多夫金少而銀多故金值日昂銀值日賤此自然之理也卽以近日產銀之數計之光緒四年美國出銀三千四百餘萬兩其餘各國出銀三千八百餘萬兩光緒十五年美國出銀五千萬兩其餘各國出銀七千六百萬兩每年均添銀一萬二千餘萬兩且不特銀一種已也卽五金之產亦莫不較前多至數倍如茶爲中國交易之大宗在當年平常之茶每斤不過值錢四十文遞至今日每斤則須二百文矣此外各物無不由此類推故以昔較今物價均約加多五倍可見五金之產亦較前多出五倍也夫利權之操不在於我而在於人古者中國閉關自守天下一家百姓足君孰與不足故主者不尙言利之臣自海禁大開西洋各國聯袂來華變四千年未有之局是利權所在彼與我共之彼之利厚而我之利薄矣彼之利盈而我之利絀矣如近來美國每月買銀四百五十萬兩一月間各海口銀漲七分之一倘有人於此買銀七千萬兩卽賠銀一千萬兩若賣銀七千萬兩卽可余銀一千萬兩一進出間卽有二千萬兩之多一國如此合各國之數當更有不可勝計者一月如斯安知將來之不漲月復一月年復一年何堪設想誠以利之所在小之關市面之盛衰大之關國家之彊弱故西洋各國官商一體相輔而行商力所不足者官有以助之官用所不給者商有以貸之且各國均有公家銀行官商均有股分以收利權今中國爲亞細亞洲大國自通商以後斷難拘執成法若不擇善而從預爲籌劃操勝算於幾先一旦巨虧耗元气暗傷較之兵戎之禍有過之無不及焉近來粵東𨿽有自鑄銀洋之令而其事尙小無裨大局總之銀數消長之機所關非淺果何以收我利權富我商民固我邦本是不可不早爲變計矣竊願當軸者起而圖之

論各國行用金幣附表

闕名附

英國商務之盛或謂以攺用金幣之故普法戰後徳國見英國用金有效卽以法國所償兵費盡鑄金幣以步其後塵嗣歐洲各國復效英徳二國所爲攺用金幣玆得歐洲各國用金年表特附於後閱之亦可見圜法之變有由來矣今年日本亦將攺用金幣第用金之國日多一日則用銀之國日少一日用銀之國日少則銀之去路日狹而美國之銀礦如河方決如川方潰倘非設一限制之法將何以善其後美國議院前者嘗欲思補救之策而卒無成議以致銀多而益賤歐洲各國皆不能行用無已卽以價賤之銀購貨於東方用銀之國覺貿易往來倍盛於昔以爲此中利益可以日富千金詎貨積過多無處可售銷路轉爲之大滯溯至一千八百九十年至九十五年此五年中歐洲攺用金幣者四國印度向時銷銀最廣是時以銀價日減銀圓卽行停鑄俄國則鼓鑄金盧布無算歐洲各國商務之在東方用銀各國者如此美國之銀又如河決川潰不可防遏無怪銀價之賤日甚一日也使英徳各國迄今尙未攺用金鑄不知天下之財政若何使彼時用金之國無如是之多則不知此日之財政又若何斷不至一敝至此蓋用金之國繼起不止卽用銀之國受患不已誠有岌岌不能自立之勢恐他日者必盡天下用銀之國易而用金而後已日本今亦將攺用金幣其日後之得失未可逆料苟能講求工作不遺餘力使出口貨之數溢於進口貨之數則庶幾有恃無恐否則如目下進口者多出口者少利盡外溢日本安有多金以應付耶如是大有損於日本而無益於銀且使東方用銀諸國見其虧耗必無敢蹈其覆轍而攺用金幣者吾知財政終有大亂之一日非急爲設法重行整頓重立章程不可救矣

財政報載有歐洲各國行用金幣之年表本館特著爲論說以發明之並附錄其表於後以資考證

一千八百七十一年徳國行用金幣一千八百七十三年比利時荷蘭二國銀圓暫行停鑄一千八百七十三年瑙威瑞典及丹國行用金幣一千八百七十三年徳國廢銀圓一千八百七十四年法比意大利瑞士四國限鑄銀圓之數四國於一千八百六十八年立約同

用一種錢幣四國皆可通行西人名此四國曰臘丁國會因其文字皆根臘丁也

一千八百七十五年意大利國銀圓又暫行停鑄一千八百七十五年荷蘭國各屬地銀圓暫行停鑄一千八百七十六年瑞士國銀圓停鑄一千八百七十六年法國銀圓暫行停鑄一千八百七十七年芬蘭行用金幣一千八百七十八年法比意大利瑞士四國均暫行停鑄銀圓祗鑄小銀圓一千八百七十八年西班牙國暫停鼓鑄銀圓一千八百七十九年奧斯馬加恆加利國暫停鼓鑄銀圓一千八百八十五年埃及國行用金幣一千八百九十年綠馬尼亞國專用金幣一千八百九十一年土泥斯在地中海濱行用金幣一千八百九十二年奧斯馬加恆加利國行用金幣一千八百九十三年印度銀圓局停鑄銀圓一千八百九十三年俄國鼓鑄金盧布一百兆圓一千八百九十五年智利國行用金幣一千八百九十六年考斯他立楷國南美洲民主之國行用金幣一千八百九十七年日本國行用金幣

日本擬攺圜法章程

英人闕名附

日本擬納用金圜之說已逾五年於玆矣近閱日本寄來新報謂此事或將交本期議院核奪云云按司藏大臣松芳本掌度支員中之最精圜法者也日本紙幣曾大跌價嗣經松芳力爲維持始得與銀圓同值今松芳極主攺圜之議內閣各大臣與之意見相同所有司藏局總支應委員擬列章程經每日新報錄登由日本美爾西字報照譯如左一以九成成色之金重二分二釐二絲二毫二忽定爲日本圜率謂之一圓二新鑄金圓每圓須合二十圓一種重四錢四分四釐四毫四絲其花紋志日本與中國交戰之事三鼓鑄各種金圓除以上一種外應一槪停止所有已通行之金圓應收回重鑄四現行之金圓應照一金圓合二銀圓之價兌換五商家請鑄之一圓銀洋應卽停止六政府如有須添鑄銀圓之處可鑄一圓之銀洋惟須限以數目七現通行之銀圓爲律定之錢圜應準其照金子定價抵用不立限制八紙幣易金易銀均從其便九日本銀行應設法收回現行之金圓十日本銀行應設法將庫中所存之銀盡行換金十一新定圜法施行之前須先貯存新鑄金圓合一萬萬圓十二現行之錢圜及紙幣等章程須體各前款立意刪增以上圜法日本美爾報謂之主金第此非僅用金實爲金銀比例定價而並用之𨿽爲主金銀之黨所喜然照日本所定之比例一合三十二之說又非主金銀黨所願也日本初行金銀圓時其比例之價系一合十六是以現將鑄之金圓每圓卽合二銀圓亦卽新金洋之分兩比舊金洋減輕一半也查日本銀圓約合英金二先零之譜按諸傳聞日本有鑄一金圓合五銀圓之說是一金圓適合英金一海塞甫倫英國金圓合十先零惟照前章凡準鼓鑄者僅一金圓合二十銀圓一種卽合英金二塞甫倫亦卽合美國十圓之金圓也再現行之金圓一槪收回重鑄之議日本用金甚屬有限施行此款尙無十分關礙至銀圓準照一合三十二之定價抵金兌用不設限制及政府𨿽停止鼓鑄銀圓將來銀圓如不敷流通仍可鼓鑄各款尙有爲難之處恐須俟日本與各國新定之約施行後方能開辦緣一千八百六十六年日本與各國所訂東京約內載有西人或日本人有用西國金銀洋圓者除各洋圓鑄價外應得照其實價兌換日本洋圓等語此約想松芳必不致忽略也又查金圜未施行以前庫中須貯一萬萬圓一款日本庫中現在貯有八千萬圓加之中國應償賠款所餘未繳之金尙多此款亦不難施行又查日本擬攺圜法其故有二一日本欲與西國並駕齊驅而各國俱行金圜二日本欲向西國借款以開國中利源並用西人資本藉興各種工藝惟西人資本用之東方已屬走險裹足不前加之銀價復有賤跌之患無怪其不欲險上加險若用之通行金圜之國或猶西人所願爲者也日人之意日本若訂借金款仍以金還其中難處或能解除𨿽然納用金圜利固頗多特恐有礙工藝振興耳其中利獘圜法委員亦已臆料及此神戶西字報言之甚簡玆照錄左一貨物由用銀洋之國進口者其價必減二債主得利三國用必減四貨價賤跌五債戶及還定稅之人必受其虧六商務工藝爲之減色七錢款利息減成八農夫必受其害九稅餉及政府各種入款必減少十付辛工之人必爲難十一工必減少十二由用金之國來貨必減凡國中金銀並用比例定價而他國金銀市價時復互相上落者必有難免之獘其獘維何曰格夏雷母之定論也按此論銀價若跌不足以抵一合三十二之數則日本受金之虧銀價若漲有過所定比例之數則日本又受銀之虧矣此獘固已擬有除之之道曰禁金出口如法國銀號辦法再禁鑄銀圓如印度辦法藉漲銀價然此實非主金之謂也

日本用金後情形

英人闕名附

日本攺用金錢爲國寶定制據其今日之情形未知攺成何若設使其現任樞密院之官員能把持其爵位過此三年或事可大成若不滿三年之期恐不能濟事蓋各官員初亦不意此事有成就之機且自制此令以來用金無所益且反有傷害之勢日本之人心主持不定幾令掌理國政倡始用金之官有位髙而危之懼故此次在議院集議未完心如水冷若無人從中主理則用金之事縱不全廢亦必冷落或者新銀須補水始能出脫查其所定制之銀比歐洲之銀尢輕某世爵以爲非此法無以獲利據其單張所載以向所用之銀圓十枚當十圓之金錢一枚但此十圓之金錢一枚實值銀之時價九圓五五二又新制金錢實值英金二十个絲零又五个篇士又三个花丁今用作值英金二十个絲零又十个篇士又兩个半花丁於此可見某世爵存心欲割削其金錢之利將銀價故意減低使金暢銷某世爵卽倡始用金之官今始覺得銀價易定而難流通金價原貴銀價原低今日本以銀錢而當金用市上客商均捨銀而收金按某世爵之謀原欲借此爲引令國家通用金錢與歐洲相同又令外來之銀錢皆不能通用於國中不知此例旣定反見金錢亦不流通因金錢被人收貯不放日本銀行尢甚在專發出銀票而收金錢將金錢藏諸府庫至以銀圓交易則必折作成數始肯收換此是新例初行之難也𨿽有實益於後亦不肯寬待焉或問日本用金之新例若能通行何以印度未效之此問最易答也日本此次有例一將私鑄銀圓之局盡行封禁外處付往之銀皆不通用如此則不但印度受累東方諸國皆暗虧損於是東方用財之事又變一局財帛原以彼此通行爲妙東方諸國自可以攺變銀制無庸聽候歐美二洲日本𨿽有此款之例尙未行之印度若見日本用金新例通行必先封禁其鑄銀之局日本亦接踵相隨中國亦須仿效其變局之急或出人意之外今之老人或能及見一枚金錢通行於東方之各處此事有大益於商務再難新思一法較勝於此者於是金銀之價畫一無漲落之獘東西貿易皆易定其市價若印度不效日本則日本或忽然降其銀價則印度受累匪輕且用銀之世銀價或漲或落殊令西商把持不定亦同受虧損今自日本攺用金制各國從而效之此患或可免也然始變時必有難處但能確見其利當忍然行之則終受其利耳請靜觀之無遠識者因小不忍而亂大謀是豈可以爲國歟

錢幣緣起利獘述

法人闕名附

法國曾於一千八百八十五年與比利時國希臘國意大利國瑞士國同立通用金銀國寶之約名曰拉丁同文通寶約蓋此諸國之文字多發源於拉丁約旣立法國設法交通各種金錢銀錢銀單於同盟各國又教其如何制錢幣並如何防僞諸事因此法人作一書細述錢幣之緣起利﹝獘﹞﹝幣﹞當時掌法國鑄錢局之官地藿維路君也將其所知之錢銀故事著書呈覽於戶部大臣其第一章

已刻出中有數事頗於見聞有益故轉述之以告天下一則我法國之錢局十分興盛爲前代所未有一千八百八十年此局制出之錢數不過二百五十萬小枚共重四萬四千鎊值銀二十萬佛郎克按法銀每佛郎克約合華銀二錢八分至於一千八百九十五年制出之錢數增至五京四兆三億枚重至七億七萬二千八百六十鎊值銀一百五十八兆佛郎克而去年一千八百九十六年所制之錢數增多至六京二兆五億二萬四千四百八十三枚共值銀二百三十九兆九億二萬七千二百六十佛郎克又零百分之六十一佛郎克也法國鑄錢局如此興盛者因其所出之錢非專爲法國所用諸國多有藉法國錢局代之造錢取其價廉工細而錢無僞也我國所堪受人獎譽者祗幸存此一端耳一千八百九十五年托我法國代制錢者除本國藩屬之外尙有摩洛哥在非洲文匿哥在歐洲俄羅斯各國而代俄國制者已爲五十六兆五億佛郎克矣代其所制者陸續加增至今未已安南之仙錢其印模則爲大匠釣倍士所雕我國之銅錢模亦此人作之彼已將其花樣畫出交當道察料本年間此錢當出矣近有人考得金錢每十年耗損其重千分之一若至七十年則耗損千分之七而所值卽減必須歸還錢局重鑄現重鑄之費猶輕惟一千八百五十年至六十年所成之金錢極多因是時美國加寬尼亞省產金極盛故每年法國制成金錢五百兆之多近今每年因重鑄此等金錢耗銀十萬餘佛郎克可預料三四十年後其耗更大至一百五十萬至二百萬佛郎克也銀錢之虧損𨿽不若金錢之易但銀錢更爲通用故虧損實甚於金錢而銀錢旣虧損其值亦因之減低按小銀錢流行旣久不獨虧損其重亦且漸滅其花紋歷五十年之小金錢花像猶存若歷五十年之大銀錢變爲滑面銀片矣一千八百五十年至六十年共造金錢五千兆佛郎克試計算前此以往法國共有錢幣幾許則見共有金錢八千八百七十一兆佛郎克銀錢五千二百五十三兆銅錢六十六兆地藿維路君云此一千四百餘兆之銀所存流通者實不及此數因其或鎔或毀或失或流往外國銀錢則亡過半金錢亦將及半也然流出外之錢不久轉歸猶之乎彼外國之錢用於法國者亦可流歸其本國也又云通行於法國之銀錢至多不過二千五百兆佛郎克而金錢則有四千兆佛郎克而已乃法國銀行常存現銀錢金錢不祗二千兆佛郎克之多由是似有金銀銅錢六千五百兆佛郎克之多分藏於各人囊中但其餘八千餘兆佛郎克從何遁去尙須思索而地藿維路君則曰金銀首飾匠每年用去淨金重三萬九千六百鎊淨銀三十八萬鎊俱自金銀之錢鎔而取之其值不下一百兆佛郎克前後八十年之久自補足八千兆之數但我本國所出之外另有外國運入金錢亦屬不少歷年如是惟法徳戰後二年則間斷耳

自一千八百一十五年至九十五年稅關所記出我境者爲一穰八秭六垓一京九兆佛郎克十兆爲京百兆爲垓千兆爲秭萬兆爲穰而入我境者爲二穰九秭六垓六京八兆佛郎克則見入口者較多一穰一秭余佛郎克卽一萬一千餘兆佛郎克若我國祗存六千五百餘兆佛郎克而其餘應存之銀未知何在何不愼乃爾從此可見登錄數目不能不細然地藿維路君亦有所不知者因子年之前法國銀行暗貸銀八十兆佛郎克與英倫銀行各報紙曾約猜之惟稅關反失察而未登可知地藿維路君所報存銀六千五百餘兆佛郎克之多不無差謬今以六千五百餘兆爲準人皆信服蓋法國之金囊甲於天下若以民數均派則每人所有之現銀尢比別國人民爲充足也美國錢局總辦曾計算各國金錢銀錢銀紙之多寡但今祗舉天下最富五國而比較之法國存金值銀七正二澗五溝佛郎克十萬兆爲溝百萬兆爲澗千萬兆爲正故居第一法國存金值銀三正一澗二溝五穰佛郎克故居第二美國存金三正零九溝佛郎克故居第三英國存金二正九澗佛郎克故居第四而俄國存金二正四澗佛郎克故居第五但使我國不限於用金而添入銀錢銀票按人數均分之則見法人之過於他人者蓋我國每人實派得銀一百八十佛郎克美國每人派得一百一十七五佛郎克英國每人派得一百一十三七五佛郎克徳國每人派得銀八十五五佛郎克而俄國每人派得四十二五佛郎克也此數無非忖測而定未必悉符但出自外人所言今錄之未爲誇大故不妨以天下之富國自居也

通用金鎊說

陳熾

裹糧以適千里載十斛粟與十千錢孰便則必曰錢便也銅錢十千與銀錢十元孰便則必曰銀錢便也銀錢十元與金錢一元孰便則必曰銀錢便金錢尢便也𨿽然此猶千里數千里之遙耳若遠而至萬里數萬里則舟車屢易行李多虞銀錢至數千元數萬元數十萬元數百萬元其累重與銅錢等水有風濤之險火有回祿之殃盜賊有掠貨傷人之慘金錢則以一值十萬一有事銀錢須十人擔負而逃者金錢則可以一人荷之而逸其便利何如乎古之時民情渾朴九州島畫井地限中原粟布交易而可矣屢朝拓地日廣民用日繁乃采銅鑄錢以通貿易𨿽有黃金僅貴者贈問之儀不爲幣也嗣後錢法世輕世重黃金漸少白金漸多唐宋以來遂開銀冶至有明嘉靖之世西人探獲美國墨西哥銀礦之旺冠絕寰瀛遂由粵海通市之區浸淫內地維時中國之銀二兩易黃金一兩金不貴而銀亦不賤也而地丁錢糧攺折銀兩上兌中國之需銀日多外國之來銀日廣彼以銀易貨我以貨得銀尙無所謂虧損也英人商務興於國初其本國出金素多又得新舊金山兩金穴乃用金以籠天下之利廣鑄金錢名之曰鎊金錢一值小銀錢二十所謂先令者也乾隆時美人自立爲國然舉國皆英人其用金鎊如故而美墨二國金漸少銀益多專用銀者獨中國印度歲歲載銀入口易我之貨與金由是中國金日貴物日貴而銀獨日賤舊有之銅錢亦隨之而賤二貴二賤是生四獘黃金者國之寶也彼不惜購以重值中國富商貴人爭售之以要目前之利而舉國無蓋藏設有不虞何以備之是貧中國之富人也獘一飲食日用各物生人之所必需今使之無一不貴懷寶啼饑而萬姓無安樂鋌而走險何以禦之是貧中國之窮人也獘二內外各官之廉俸自有明以迄本朝本無所爲不足銀貴故也今使之賤至十餘倍而貴至將相封疆賤而兵勇吏役舊有之俸薪工食皆不足以餬口而養身上旣不能議增不得不取之於下貪官蠹吏接迹於時𨿽有刑誅不能復禁是壞中國之吏治也獘三四裔諸國向不鑄錢惟中國獨有得錢則珍如拱璧耳今各國皆有錢其金錢一文較銅錢貴至一萬二千倍華錢之太賤可知錢旣賤矣而又太重且內含銀質槪目以銅中國之私鑄者因其重也以一文化兩文猶倍利耳外國之私銷者因其有銀也以汞引之每銅錢一千可提銀數兩十數兩廿余兩不等遂有數十倍之利而安可以嚴法禁之故中國之銅錢不盡不止是絕中國之民生也獘四中國此後果自問能閉關絕市則不鑄金錢我行我法焉亦可矣如不能禁西商入口又不能禁華貨出洋則彼之錢皆貴我之錢皆賤非彼富而我貧乎彼之物皆賤我之物皆貴非彼通而我塞乎彼富我貧則日仰人之鼻息而中國無富商矣彼通我塞則日予彼以奇贏而中國且將無貧商矣通商六七十載輪舶飛行而印度越南緬甸諸邦無一商運貨自通中國者利權一授他人則貧苦艱難永作終身之奴隸耳嗚呼可勝嘆哉欲收利權欲興商務非自鑄金錢不可金錢之輕重非仿用英鎊不可英國出金最多故欲以金錢爲準比來美國銀礦大旺故欲參用銀準而英尼之何則金多之國利用金銀多之國利用銀故也英之尼之者亦所以固守利權也

中國產金最多產銀最少而自明以降官民上下通用紋銀固已不識外情受人盤剝矣各省金銀諸礦相沿至今一律封禁又且不知內事啟彼覬覦矣泰西各國咸謂金價太昂金產太少不敷全地球萬國通商之用惟中國金礦閉置未開必須開中國之金始足給生民之欲故英之窺川藏也金也法之窺滇桂也金也俄之窺東省也金也日之窺髙麗臺灣也金也蘊利生孽有齒焚身中國以此區區將爲眾射之的何如速開金礦自鑄金錢使天下利權仍歸於己乎宜購鑄錢機器專鑄金錢飭各省礦金一律歸官采買鼓鑄私售者重治其罪民間舊有金器亦按時價收之所鑄之錢款式用龍文分兩同英鎊金錢一抵銀錢十永著爲例各省關均頒一分成色一律而中國通行矣各國均贈一分並知照各金銀之會成色一律而外國通行矣如是則四獘可除乃興四利金葉金惟巨富者始得藏之耳鑄以爲錢則貧苦食力之民亦思人庋一二枚以防意外則國寶不流而一獘除彼之持我貴賤者以金鎊耳今我自有金鎊又能廣辟利源中西之貨貴賤相等則民用可足而二獘除京官之俸以銀一兩折金錢一外官之廉俸旗綠兵勇之俸餉吏役人等之工食均以銀二兩折金錢一裁額而加俸則貪吏皆成廉吏而三﹝獘﹞﹝幣﹞除中國旣自鑄金錢又復廣鑄銀錢及當五當十之銀銅錢以貴權賤以大權小以少權多卽使舊錢盡銷而已敷周轉則無錢忽變有錢而四獘除海關進出口稅皆以英鎊金錢通用中人西人買貨賣貨亦以英鎊金錢通用皆免以鎊折銀暗受虧損利一國家購船購撥還洋款或他日息借洋皆可以金錢抵英鎊免致買鎊賣鎊出入參差利二中國金錢輕重與英美之金鎊同中國銀錢輕重與美墨之銀圓同則彼之金鎊銀圓均可通行於中國中國大開地利以貨易之則彼錢皆我錢也利三中國產金之富久爲各國垂涎今金礦自開金錢自鑄權操於我利溥於人則邊隙漸銷戎心漸息民生日富國勢日彊利四此一事者不止爲商務言之而其利益於商務固無窮也且必自有金錢而後可言商務也使當十年以前早明於中外權衡之故出我之美利以利四海之人則百廢俱興已成天下第一富國而惜乎覺悟之已遲也門戶已開藩籬皆撤人皆下手我始畱心及今而爲之其難有十倍於當日者然及今而不爲之則亦更無能爲之日矣印度越南朝鮮緬甸其前車也

鑄銀條陳

陳熾

呈爲敬陳管見仰懇據情代奏事竊維夏書禹貢惟金三品三品者何金銀銅也周興以珠玉爲上幣黃金爲中幣刀布爲下幣恐上幣太貴下幣太賤乃髙下其中幣以制上下之用故曰黃金者用之量也蓋天下之財幣惟貴能制賤惟重能制輕非三品兼權不足濟生人之日用三代以前聖神相繼自黃帝以下莫盛於成周而文武當日理財實以黃金爲準遂以車書一軌九譯來庭固由徳化之覃敷亦制馭之得其道耳明初紋銀之貴與黃金等故俸餉地丁槪以紋銀出入歲僅三百餘萬而民間仍用銅錢卽以貴制賤以重制輕之義也萬曆以後美國銀礦大開運入中國本朝沿明舊制仍用紋銀年復一年度支漸以不敷俸餉皆難自給上旣病國下復病官病民何則紋銀之價日賤日輕不足以制物價之貴重也英吉利旣得新舊金山自鑄金錢名之曰鎊每鎊重二錢二分五釐持以與各國通商無能敵者蓋闇合周法得貴賤重輕相制之道故能縱橫四海獨擅利權各國隱受其虧不能不謀自立美洲分國亦鑄金錢式與英等嗣而法效之矣徳效之矣俄效之矣奧日意比效之矣今日本亦效之矣其與英鎊同者十之七八不同者十之二三蓋人貴我賤人重我輕必爲人制我貴人賤我重人輕必爲制人人貴我亦貴人重我亦重則𨿽不能制人而亦可以自立此必然之理也各國制度不必仿英而不能不仿英之鑄錢者非有金錢一通商卽爲人所制也今各國皆有金錢而中國獨不用不鑄受害之巨悉數難終約言之厥有四獘一曰國債中國前時所借洋債尙少然撥還期近鎊價必擡以十成計之輒虧至二三成以上今歲撥三千萬歲虧二成卽多出銀數百萬兩至於購購船一切海防之費無一物不買鎊卽無一事不受虧若自鑄金銀錢入之金銀之會以鎊還鎊彼自無辭一也二曰商務通商各口買賣貨物均須以鎊合銀彼有千鎊之金錢卽可作萬金之貿易我輕而彼重卽彼富而我貧中國之匯號銀號典肆錢莊無不仰洋商之鼻息以金鎊易紋銀易以紋銀易金鎊難是彼以一金鎊奔走華洋華人已暗聽指揮相率入牢籠之內而平日出入虧累所不必言六十年來中國商務所以永無起色馴至今日海疆各埠無一富商卽偶有之亦必倚洋商通緩急者職此故也自鑄金錢通用金鎊彼此之勢始可持平二也中國開銀行以後將與洋行通往來乎抑不通往來乎如通往來必須金可通銀可通票亦可通方無窒礙否則買鎊賣鎊必致受虧亦與國債相等如不通往來其局面僅一匯票莊官錢局耳況國家萬一忽有急需豈能自堅其說則千日積之一朝散之反聚斂中國之現銀以輸之外國矣惟鑄用金銀錢銀行鈔票亦以金銀錢爲數則四通八達若网在綱三也中國旣開金礦又不禁金出洋是爲授人利器旣不鑄金錢又不用金鎊是爲自窒來源今目銀賤於金三十餘倍銅錢賤於金錢一萬餘倍他日將金收盡低昂其價值以盤算中國之銀則中國銀根立時短絀市面立見動搖生人養命之源懸於人手蓋貴能禦賤重能禦輕而輕斷不能禦重賤斷不能禦貴此一定之理𨿽聖王復起無可如何也惟鑄用金銀錢則大局挽回在此一舉四也

或曰中國官民上下所通用者銀耳只須銀多何患金少此在通商以前可也通商以後則不可此後不通商可也此後仍通商則不可何以言之今綜計天下釐金關稅鹽課稅出於內地之商者約二千餘萬兩歲有所短各海關洋稅藥釐稅出於海疆各商者亦二千餘萬兩歲有所增是海疆之貿易已與內地相等內地可以銀計海口必以鎊計內地之現銀少海口之現銀多頻年海溢川流彼已將利權操之掌握此後金銀價值髙下由人尙能保此銀之長在中國乎惟金銀並用乃可輕重相權且金錢輕便所值較多人可收藏一二文以防不測是鑄用金錢卽藏富於民之上策也或又曰中國金礦甫開柰黃金不敷鼓鑄何而無慮也各國之鑄錢者非皆自有金礦也按時價購金鑄錢已能敷用況中國從古至今稱黃金最多之國只須廣開金礦並由銀行金店按市價買金斷無不足現在情形可考而知者海關出口黃金之數歲值銀三千七百萬兩計重一百餘萬兩按照英鎊之重可鑄金錢七百萬元漠河一處出金歲亦在十萬兩內外此外吉林奉天四川雲南等處歲歲增多外國鑄錢之機皆金銀並鑄惟鋼模不同金重於銀一倍金錢𨿽小而分兩轉多也故金多則鑄金錢金少則鑄銀錢從無停機待鑄之患總之鑄金錢所以禦外鑄銀錢所以安內多鑄一金錢卽外國免一分盤剝多鑄一銀錢卽內地免一分拮據而以貴賤輕重之理及現在情勢言之則鑄銀錢猶緩而鑄金錢乃彌急也請言自鑄金錢之利天下各國所用之金惟中國赤金系十成足色標金則九八也各國所用器飾錢幣之金自六成至九六而止無能及標金者因煉金無須化學愈鍜愈純故中國獨居上上耳各國鑄錢之金大以八四爲率因成色低則行用不便成色髙則資本太多當日英鎊通行卽系八四他國仿英而鑄亦以八四爲衡本不必十成足色也匯丰馬加利等銀行專做中國金銀交易運金出口並無稅釐以彼八四之金錢抵我十成之金價是每金百萬兩顯虧十六萬兩矣今我取以鑄錢則每金百萬兩卽可淨贏十六萬兩合紋銀五百萬兩其利之大如此故鑄銅錢僅敷成本而已鑄銀錢爲國大利鑄金錢則大利之尢此項利源理宜歸國並應奏定程序頒行以重其事則源源運鑄美利開矣請言通用外國金鎊金錢之利英鎊盛行而後各國相率鑄錢此國之金錢不得通行於彼國出入虧折仍屬不便於民惟中國自道光以來外國之銀錢銷流於海疆內地中國行所無事亦竟無獘端蓋天下之錢本供天下人之用天無私覆地無私載日月無私照則錢幣之流行天壤者亦然此天下之公義也銀錢如此金錢可知今自鑄金銀錢而外國之金銀錢與中國分兩成色相同者均準通用則彼錢皆我錢也在我振興商務以貨易之而已夫天下萬事萬物各有一至當不易之道無中外古今一也自開辟以來五千餘年天下鑄錢之多莫多於今日者各國錢法之亂亦莫亂於今日者而有不多不亂者存於何之於天下人之便不便而已矣便不便於何之於通行之廣不廣而已矣今英國之金鎊通行已地球美國墨西哥鷹洋所行亦占地球之大半粵鄂仿鑄分兩相同得其要矣中國銅錢𨿽僅行本國而以禦小物畸零分算大益民生此三者皆天下之至便貴賤輕重適得其權衡度量之所宜然固圜法中至當不易之大道也

然天道後起者勝利獘之故歷久而始明中國當此之時會逢其適實富貧彊弱之一大轉機天佑國家時不可失應請宸斷毅然釐定圜法飭下英美出使大臣購買鼓鑄金銀錢機器一副來京卽於京師設立錢局機器之大小以每月能鑄金錢百萬元銀錢三百萬元爲度明降諭旨定圜法爲三品金錢爲上品成色輕重同英鎊而龍文款式如銀錢每金錢一枚權紋銀七兩銀錢十枚銅錢十千外國金鎊金錢與中國分兩成色相同者亦準通用銀錢爲中品成色分兩款式均照粵鄂奏定之章每銀錢一枚權紋銀七錢銅錢一千五角小銀錢二枚二角小銀錢五枚一角小銀錢十枚五分小銀錢二十枚外國銀錢與中國分兩成色相同者均準通用銅錢爲下品各省照舊鼓鑄輕重以七分爲率適敷其成本而止出入一律槪以錢鈔各半爲衡明定火耗公費章程由內外官吏自行酌定請旨遵行以資津貼布告中外咸使聞知嗣後有阻撓圜法挑剔畱難者以違旨論京師錢局及粵鄂各省鑄銀錢局並請皇上準今酌古賞錫嘉名以著一朝濟變之經開萬世同文之軌提綱絜領操矩持衡萬化之原權輿於此伊古以來安有堂堂大國億萬人民而日鰓鰓然患寡患貧者徒以鈔幣未定民用不敷物重錢輕致成貧弱以自鑄金錢立其本以參用鈔票暢其流以廣鑄銀錢銅錢宏其用以開礦務農通商惠工諸事收其利而保其權若网在綱如金受範遠師夏後繼美周京然而不彊不富者未之有也管蠡之見是否有當伏乞據情代奏請旨施行無任悚惶激切待命之至

奏請仿造金銀錢折

楊宜治

奏爲外洋鎊價日增請變通成式造金銀錢以弭巨虧恭折仰祈聖鑑事竊查七月二十五日江海關道劉麒祥來電稱本日英金鎊價規平銀一兩合二先令四本士二十六日並轉詢總稅務司赫徳聲稱近日以來鎊價自七兩已漲至八兩有奇月內尙須續漲不知所止等語鎊價愈漲則中國徵收所入使費所出無不加倍喫虧借款一項喫虧尢巨而久中國國家商民交困其患俱在有形獨此鎊價遞昂耗物力於無形之中日加一日誠爲奇厄莫可挽救元气就竭伊胡底止論者謂鎊價故昂蓋西人之蓄意陷華待其困極而唆之愚懵亦以爲然久而知其說之億逆而不經也考中國周秦漢之世貨布泉刀率皆以銅而金銀亦不甚貴漢賜臣工曰黃金數十斤漢書謂外域以銀爲錢錢如其王面維時中國銅山甚富外域銀產初開故各尙有土宜以一國家之圜法今數千年以來外域銀礦充塞轉而重金中國黃金已耗降而重銀又直省均準開局鑄錢各異銖分任郡縣商民自爲權量徧地私鑄不能如律禁止當圜法大壞之秋適各邦整齊之日烏在其不困也於人乎何尢洋貨入口售得華銀除買土貨外賺得之銀悉在上海銀行兌換鎊票及各國銀紙回國蓋中國未鑄之銀西國視同貨物不能易幣祗可鑄器西國柈匜無非銀質是其明證此金鎊日貴而華銀日賤之由也欲挽積獘弭大虧非率宇內之權量整齊而畫一之定準圜法以與各邦平均往來不可若徒憤憤於人之困我坐以待斃此自窘之道也近來中外臣工條陳圜法不知凡幾或慮其紛更騷擾而不忍遽行或偶爾開鑄銀元而未能流通收效意者尙未扼其要領參酌時宜使宜舉而易行歟臣曩年周曆各國見其圜法無不自定極準之式如法之佛郎徳之馬克俄之盧布皆銀質三國皆有金錢三等之幣皆由國家定準價值入其國者必遵之各國之幣皆可通行惟金錢尢便各國金錢輕重稍別而以英金鎊爲準故鎊價視英金爲定按華公砝平約計英金每鎊重二錢二分英銀錢一先令重一錢五分一金鎊合二十先令一先令合十二銅質本士同治年間每鎊合中國規銀三兩三錢三分光緒十三年春每鎊合規銀四兩一錢六分五釐規銀一兩合四先令今則一金鎊合規銀八兩有奇二先令四本士合規銀一兩是英銀三錢五分合中國銀一兩矣燃眉之急莫切於此擬請諭旨準予變通先按先令分兩成色式樣鑄造銀錢務令京師直省一律通用專聘英國匠師購運英國機器在京滬地方審定一處開鑄俾與畫一嚴禁僞造並請一面飭下各直省將軍督撫速采金礦聘匠開挖將來再仿英鎊式樣鑄造金錢並嚴禁內地黃金出洋以杜漏溢聞漠河一處每歲采金不下數萬兩皆運上海銷售宜照時價收回銀錢旣鑄金錢續成由是可仿英式制造鈔票金銀錢存儲國庫直省庫視存錢之多寡爲準則鈔票輾轉流通無用之金錢將同土壤矣一轉移間不加賦不事捐輸不求人加稅立卽挽回利權三倍富國救貧之策無捷於此所有儗請整頓圜法冀弭巨虧各緣由謹就管見所及恭折具陳是否有當伏乞皇上聖鑑訓示謹奏光緒二十三年八月初一日奉旨該衙門依議欽此

戶部咨總署片

爲片呈事準總理各國事務衙門片稱軍機處鈔交通政使司參議楊宜治具奏鎊價日增請變通成式鑄金銀錢以彌巨虧一折奉朱批該衙門議奏欽此查此件應由戶部主稿會同本衙門辦理等因鈔錄原奏片行前來查原奏擬鑄先令金鎊原爲外洋鎊價日增設法抵用起見惟中國鑄金銀錢按照外洋分兩成色式樣仿造將來鑄成以后歸還借款及購買船械外洋能否一律通用本部殊難懸斷事關交涉要務相應片呈貴衙門詳細酌核速行見復以憑辦理可也須至片者

總署復戶部片光緒二十三年八月初九日準片稱通政使司參議楊宜治原奏擬鑄先令金鎊原爲外洋鎊價日增設法抵用起見惟中國將來鑄成以后歸還借款及購買船械外洋能否一律通用本部殊難懸斷請酌核見復以憑辦理等因本衙門查原奏約分三首敍鎊價之低昂借款徵稅使費出入之虧耗見華之不能不變次敍各國通用金銀錢置未鑄之銀爲無用爲金鎊日貴華銀日賤之由末敍英金鎊價獨行於中國中國自不能不仿照夫英式因請自造金銀錢以定內地圜法之準三中帶敍宜與各國一律平均往來及各國金銀錢皆準通行以爲將來之比例並以權量參差私鑄未禁爲圜法之亟獘請禁外溢推廣開挖以保大利而裕金源並無一語提及抵用而抵用已在言外蓋聘匠購機得法成色式樣不差務令境內一律通行官商出入相準入吾境者樂簡易而信公平計無不可抵用之理大抵金錢利於外洋銀錢便於中國中國現行金價每錢換銀四兩微零英鎊二錢二分合中銀八兩有奇卽以未鑄者購鎊亦已差足抵用所懸絕者先令與生銀之數耳英國旣可以一錢五分之先令合吾銀四錢四分沿海商民遵之不背中國有自主之權戶部總天下之賦亦何難自定畫一之式乎而猶不必遽驅迫吾民勒令海疆外省開用也先設官金銀行在京師開鑄試辦令凡赴部納款者必在官行買先令金鎊上兌務期出入往來之價一律以昭大信於是可逐漸推行矣比如今日官行定價每一華先令合銀四錢四分洋商遊士持一華先至何處行號皆得易銀四錢四分上下卽無不願行用再以抵款彼願收我金銀錢則照時交付或不用金銀錢而用銀卽以我金銀錢易得之生銀與之其數亦適相準所謂收利三倍者蓋先收吾華虧與外洋之利歸之公家也或疑以一錢五分之華先收閭閻四錢有奇之生銀損下益上勢必不行要知國幣者非論分兩也乃憑據也信票也民間行店以銀易京蚨數千至百兩千兩之紙票何以流通國家以銀錢爲票出入相準以示信尙何損益之有夫古之鹿皮貨布尙矣漢初鑄五銖錢以當半兩宋大觀鑄漉銅錢以當十全盛之世有行之者矣今準交涉之時價而鑄此銀錢計亦不過當五耳直省有司果能曲體此意曉諭地方當不患其不行至於繳納公款向有費用仍應定明加扣以資辦公商號行使亦可注明扣折以歸行用民間票據不致廢歇此皆外洋之通例不過較之歧平歧色任意扣算者稍爲不便然裨益於公家者甚大且以之正人心厚風俗者甚微也此事總權利害似屬當行惟尙有宜防之獘一端金錢之可通用無疑矣華先令一項將來果行於內地亦自可行於外洋但洋人心計最工財力最大加以華商爲之謀主謂華先旣抵用於外洋而英先亦當行於中國於是廣運英先購我華銀銀必驟漲購我華鎊金必外溢而積滯之英先或不銷行於內地又不能轉銷於外洋是不可不防也防之之法應援英例以示禁英例凡交涉貿易用先令過二十以上則折爲一金鎊用錢或以貨準鎊或以金錢易鎊而不用先令蓋杜其以銀錢之多耗竭金鎊也各國用金銀錢與英足以相抵惟中國用銀多一折合故宜防其暗算此獘當在十年外華先令與外洋通行之後特先慮及是在貴部之預計耳

論金銀漲落

梁啟超

梁啟超讀楊通政請仿造金銀錢折以問於求在我者曰其何如求在我者曰其所憂者是也其所以憂之者則猶未也原議以生銀鑄成先令樣式此議之可行與否應以鑄成以後外國能否一律通用爲斷查歐美各國皆有自定圜法通行本國同治五年法比意瑞四國以本國圜法其成色式樣輕重大小無不一一相等因聯公會議定四國鑄成金銀錢彼此國庫皆準抵用而收付銀錢則以一百佛郎爲限是則四國所鑄金銀其分兩成色式樣原無出入而非預聯公會彼此仍難抵用者明矣今中國而按照外洋分兩成色式樣仿造金銀錢若不先與會議其難以抵用者亦明矣卽使先與會議彼此抵用則通用銀錢亦有限制而金貴銀賤之獘亦難補救何則議者以爲英國先令只重一錢五分而足抵四錢四分生銀之用我亦可以一錢五分之生銀鑄成與英先同式等重之華先購船械還借款以抵四錢四分之價不知英先以見錢收付只限十九枚其二十枚以外則用金鎊是則我以生銀鑄成華先卽能抵用而於購械還債亦只可以權巨款之尾數限以十數枚而止而應付巨款仍宜以時價極賤之生銀購回極貴之金鎊以償之然則自鑄先令也於銀賤金貴之極獘何補至如總署復片謂由官定價每一華先合銀四錢四分著爲令務使通行國中則外國卽不肯抵用而以我金銀錢易得之生銀與之其數亦適相準又云或疑以錢五分之華先收閭閻四錢有奇之生銀損下益上勢必不行要知國幣者非論分兩也乃憑據也信票也民間行店以銀易京蚨數千至百兩千兩之紙票何以流通國家以銀錢爲票出入相準以示信尙何損益之有云云其說似甚辧不知彼之以英先重一錢五分而可抵四錢四分之用佛郎重一錢有零而可抵四錢之用者非其國之威令能迫其民必遵行也蓋彼國以金爲正幣若夫非金之品若銀若銅若鎳因以子母其金錢者亦必以金抵之故於鑄金錢流通外凡鑄銀錢若干枚流用民間卽提若干重金適當銀錢所值之數另存以待取故民𨿽手持不足價之銀錢而信其可以換等價之金也故用之而不疑泰西諸國有純用金者英美諸國是也有金銀並用者法比瑞諸國是也日本號之爲單本位兩本位純用金者先令等銀幣只可兌金兩鎊過此只照銀價論金銀並用者自五佛郎銀幣起至數千萬皆可向庫兌金錢純用金則金之磨耗必巨並用銀則提存之金亦不菲而要之無論純用並用之國凡每鑄銀錢若干必提等價之金若干存於庫中此是定例時務報第二十冊載日本攺定圜法章程第十款云日本銀行應設法將庫中所存之銀盡行換金第十一款云新定圜法施行之前須先貯新鑄金圓合一萬萬圓卽其例也日本現章蓋猶金銀並用之國也然則中國而欲鑄華先以與抵用以通行於民間也亦應於生銀鑄錢外更提存相當銀價之金以備焉非是而彼必不信用也譬之鈔幣之制必有銀一萬圓而行一萬圓之鈔則相與安之若欲以銀五千圓而行一萬圓之鈔則必大亂外國之銀行中國之票號錢莊莫不皆然彼之用銀其例亦猶是也用鈔者非用鈔也用其所代之銀也用銀者非用銀也用其所權之金也今若鑄銀先令而不提存金也吾見其不數月而獘滋起也是宋元交子鈔引之虐政也若提存金也則議者欲少還金而多鑄銀今轉以用銀而多備金失算甚矣

曰若是乎銀幣之不可鑄也曰惡是何言也凡天下之幣必經鑄造有成色分兩者乃可謂之幣譬如千錢之重爲六斤四兩而凡言錢幣者必舉其若干枚之數而必不能舉其若干斤之數此至淺之理也今中國之銀錢以每兩計是何異於銅錢之以每斤計也有以銅六斤四兩爲言者則笑之有以銀六兩四錢爲言者則習之噫是直無圜法而已無圜法非國也是以洋銀入口已得藉以持我生銀價值之漲落不待金矣故鑄銀今之急務也而特不能持一先令抵四錢四分之說以病我民所謂離則雙美合則兩傷者也

梁啟超曰金銀價值漲落爲今日地球第一大事五洲之商賈焉屏營憂慹驚駭汗喘以趨避之五洲之士夫焉比較測營目抵掌以論議之五洲之政府焉變革遷就左右輕重以維持之然而金幣國病於金銀幣國苦於銀金銀兩幣國厭兩幣使全球十四萬萬人莫不心如懸旌然有不可終日之勢此其故何歟非用金用銀與合用金銀之爲害而天下各國或用金或用銀或合用金銀各不相通之爲害以致此盈則彼絀甲喜則乙憂一發牽而全身動銅山崩而洛鐘應天下商務之不均其原皆起於此今地球文治日進交通之勢日盛舟通車通郵通電通士通工通商通物產通語言通文字通其率極速其力極大其不能不趨於一昭昭然矣而所謂幣制者猶界以國猶域以地以不通之事行於大通之世是以萬變而萬不當也孟子曰天下惡乎定定於一故非一幣制不能平天下然今日有幣之國爲金也爲銀也爲金銀並也各有得失各有利害其將一於誰氏乎曰天下公理由質而進於文由賤而進於貴故最初有幣也用粟帛以其所有易其所無稭秷而獻焉尺寸而翦裁焉久之苦其重贅也而用鐵而用銅猶苦其重贅也而用銀猶苦其重贅也而用金今夫幣也者饑不可食寒不可衣要之持之可以得衣食實爲衣食之代數而已人人共享之代數斯爲眞數焉夫代數者必務極其簡易輕便則於人之性也愈益順鈔幣者又代數之代數也故地球幣制不一則已苟其一之必一於金此事理之無可如何者也今者歐美各國𨿽未畫一然大率皆以金爲正位卽金銀並用之國亦仍是以金爲正位其美國合眾主銀黨必欲持平酌劑定爲金一銀十六之比例者𨿽爭論甚切然其勢必不行蓋地球自然之變率非人之所能遏也然則一於金幣之時局實已將及凡用兩本位之國尙有不能自持之勢而況我中國之以銀爲正位者乎而況我中國之號稱以銀爲正位而實以銅爲正位者乎中國銅錢有圜法銀錢尙未有圜法僅以幾兩幾錢計然則中國直以銅爲正位耳與銀幣之國尙隔一層痛哉○以春秋三世言之銅爲據亂世之幣銀爲升平世之幣金爲太平世之幣○又凡必有圜法者乃可謂之幣制故中國秦漢之間𨿽用金而必不能指爲金幣之國故卽靡論他事卽以國體論之亦必宜由銅而進於銀由銀而進於金乃足以列於文明諸大國之數至易明矣故今日鑄金之當急有不待辧而決者𨿽然旣已鑄金則必以金爲正幣而成一金銀共享之國考日本此次新例第十一款新定圜法施行之前須先貯存新鑄金圓合一萬萬圓蓋旣爲正位之幣流通於國則一切銀鈔皆視之爲主率故必所貯之金足以爲流通一國之用然後可無窒也故俄國將攺行金幣而貯藏國庫之金至一億一千萬鎊日本將攺行金幣而自本年一月至五月由正金銀行購金於倫惇者六千餘萬圓奧國近年所購之金亦極不故必得多金而後可用金此定理也中國𨿽以多金聞於天下而一切礦苗開采未能如法今卽嚴申金礦出口之禁而計每年所出口不過合金鎊二百餘萬鎊之數卽盡收婦女簪珥之飾充其量亦不過數萬鎊以日本區區小國行用金幣猶且先貯一萬萬圓中國人數十倍日本爲流通行用計當貯日圓十萬萬圓約一萬萬鎊之間卽以工藝未興人尙簡省通用之幣額可節減以折半計之亦當先貯存金鎊五千萬鎊乃可以今日中國所出之金計之尙未敷是額也若如俄日奧諸國之例更購金於泰西是益增金價之飛漲而我國受銀賤之大累者將又添一途此則必不可也故不開金礦不能言行金幣此吾所謂一變一切變將欲變甲必先變乙及其變乙又當先丙惟萬弩齊發斯百廢具張願我政府勿更以彌縫補苴之術行之學邯鄲未就而先失其故步也

曰金貴銀賤之爲大害於中國夫人而知之矣敢問亦有爲利於中國者乎曰有以銀賤之故中國出口貨可以暢銷何以言之如十年前絲價每石值銀四百兩其時金價每鎊值銀四兩故四百兩之絲價在洋商值一百鎊今日絲價仍值四百兩而每鎊已值八兩則洋商只出五十鎊可得絲一石在華商之絲價未減而洋商計之已減至半價矣於是法絲意絲倭絲以金價之貴而價昂價昂則難與華絲爭故華絲出口加多矣絲已然其它出口貨亦莫不然使吾稍講農學榮其物產𨿽物質稍次而西人制造家必以其廉而爭購之是不啻環立用金之國爲我作淵魚叢爵也又以銀賤之故外國進口貨轉使之滯銷何以言之如十年前洋布一疋在英值金半鎊其時金鎊值銀四兩半鎊價之洋布售於中國只值二兩今則洋布猶是也布價如故也然每鎊已值八兩則半價之布在華應售四兩華民昔以二兩購之者今忽貴至一倍必少購少購則進口之布少銷而兌出之金少則金價亦可漸賤矣洋布然其它進口貨亦莫不皆然使吾及是時也取凡向所仰給於西貨者皆由中國立廠自行仿造則工料皆償以銀而所出之貨較之外洋以金償其工料者其價必倍賤於是外洋進口貨來路可以盡絕如此則銀賤匪惟不能困我反足以利我昔日本是已日本至今用金之事已定而猶有持異議者以謂三十年來坐它國用金本國用銀得以增進輸出之額而阻閼輸入之額而商務受非常之益計光緒四年銀價每圓值英金四先令是年商務僅五十八兆五十萬圓至光緒二十二年銀價降低其半而商務增至二百八十九兆五千萬圓十八年間驟增五倍蓋半受銀賤之賜也今若驟變恐失此利今日人之持此論者尙呶呶也上海字林西報譯日本某報云我國若依舊用銀則用金各國購貨於我者必紛至沓來倘用金幣則反是何也金貴銀必賤以金購貨於我其利倍蓰利之所在人人趨之一旦易用銀而用金彼無利可圖勢不能不捨是他求向之購貨於我國者悉攺而就中國及他用銀之國而我之銷路豈不大滯不寧惟是同是用金無所虧耗而我國民轉因其無所虧耗爭購貨於彼日益見眾輸幣外國胡所底止見時務報三十九冊又京津西報云日本攺用金後進口貨多出口貨少若不設法整頓恐大有損於日本而無益於銀同上由日本之言以反比例求之則吾乘此舉天下用金之時巋然以用銀之一國獨立其間加以日本新變偪處相形其於加增出口貨而阻絕進口貨之道可以事半功倍白圭之言理財也曰趨時若摯鳥猛獸之發吾以爲中國而不欲富彊斯已耳中國而猶欲富彊也此亦千載一時矣自古未有不講商務而能立國者亦未有不講物產工藝而能通商者公例有然而今日之中國又時之不可失者也若猶是苟且敷衍推諉塗飾輒以玆事體大望洋而嘆是則以一事不辦爲宗旨以坐視不救爲要策斯亦已矣又何必更鑄金銀錢之僕僕爲哉要之今日之中國能開金礦則用金莫大之利也能興工藝則用銀亦莫大之利也苟不興工藝則用銀可以貧中國苟不開金礦則用金亦可以貧中國西人惟百廢具舉商務極盛各不相讓故於金銀權衡一轉移間而非常之利害見焉中國則此事非不爲利害也然有存乎此事之先者必彼之旣變然後此之可圖孟子曰善推其所爲而已今我政府旣采通政之議鑑於金貴銀賤之敝而思所以捄之則亦何不念金貴銀賤之利而思所以用之也𨿽然今之譚洋務者方且日言購船購槍之不暇必欲自煎其膏自枯其髓以與敵人然後爲快而於國之工商匪惟不教之且又朘之削之壓之虐之則無惑乎只受其害而終不一受其利也

日本食貨志後序六

黃遵憲

外史氏曰楮幣可以便民不可以罔利者也苟使持數寸脆薄之物使天下之人饑藉以食寒藉以衣露處藉以安居則造之易而賫之輕天下之至便無過於此矣無如其不可何也金也銀也銅也是亦寒不可以爲襦饑不可以爲粟穴處不可以爲屋而天下之人奔走而求之且萃五大部洲嗜欲不通言語不達之輩不約而同以此爲利則以布帛菽粟之不可交易乃擇一物之貴而有用者爲幣以適用而金銀銅實爲適宜若以楮爲幣則直以無用爲有用𨿽以帝王之力設爲金銀銅交易之禁嚴刑峻法驅迫使行而勢有所不能且夫在唐有飛券在宋有鈔引今銀行錢店羅列於市廛人亦爭出其寶貨以易空楮經商四海者攜尺寸之券𨿽在數萬里海外悉操之則獲不異於載寶而往於是禁飛券禁鈔引必囂然以爲不便而歐洲各大國又有國家公立之銀行富商巨室舉其家所有之金銀大者牛車小者𦇤負實輸於其中予一張之紙則珍寶而藏之日本初用楮幣也值相等者價或重於眞金蚩蚩細民給予錢則拒給予紙則受亦安在楮幣之無用今曰不可行者何曰以楮幣代金銀則可行指楮幣爲金銀則不可行也有金銀銅使楮幣相輔而行則便於民無金銀銅憑虛而造漫無限制吾立見其敗矣挽近以來物侈用糜錢之直日輕錢之數日多直輕而數多則其致遠也難成色有好醜鑄造有美惡權量有輕重民有交易姦詭者得上下其手以肆其詐僞而金銀銅之便以用者又憎其繁重矣代以楮幣則以輕易重以簡易繁而人爭便之𨿽以中人之貲設市易銀紙幣尙足以行況以國家之力有不趨之若鶩者乎誠使國家造金銀銅約億萬則亦造楮幣億萬示之於民明示大信永不濫造防其則爲精美之式救其朽則爲倒鈔之法設爲銀行以周轉之上下俱便此經久之利也日本自明治四五六年金銀銅三貨並鑄計值六千餘萬當時紙幣八千餘萬𨿽其數旣浮民尙利之旣有薩摩之亂驟加紙幣二千六百萬加以銀行之增發公債之充溢核楮幣之數過於眞錢幾億萬卽使金錢不流出而增造無藝浮數過巨勢不得不賤況又益以輸入過多金銀濫出之害乎前之以一圓易金銀貨一圓者浸假而十一浸假而十二至今則十三四乃能易矣金元明之行鈔不過百年及其獘也鈔百貫值錢一文耳乃至不足償楮墨之費美利駕之行紙幣法蘭西之行紙幣皆爲時不久值千值萬之紙幣至不能謀一醉今日值十之三四將來殆不可問也尋前明及美法之獘終至拉雜摧燒廢棄不用轉而用金銀吾稽日本新鑄之貨多流出海外存於國中者不可問也全國上下所流通者紙幣已耳一旦不用殆將轉而易布帛菽粟矣紙幣日賤物價日昂貧民之謀生者日難於一日旣有岌岌不可復支之勢然以本國之幣購本國之產自相流轉尙可彊無用爲有用購他國之貨則非以貨易貨不可矣若或不幸饑饉洊臻敵國乘隙終不能復舉無用之楮幣以購菽粟以儲槍誠未知其稅駕之何所也詩有之曰譬彼舟流不知所屆其今日日本紙幣之謂乎吾將拭目以觀其補救之方也

擬中國設局鼓鑄小銀錢節

英人歐斐理附

竊維小式銀錢便於行用誠能設局鼓鑄旣裕國而利民亦經營而易舉何以知之觀近來試辦各處成效昭然今言之廣東試辦有日獲利省工官民兩益所不待言而閩省福州府一帶三年以前除常用銅錢及號商所出零張錢票外並無他項便用之錢適值貿易蕭條商肆間有閉歇該號所出之錢票竟同廢紙民間大受其虧當經地方官出示禁以錢票完糧乃自外省運到一毫二毫之小銀錢代票行使民用稱便旋卽漸次推廣光緒十八年中由廣東運來小銀錢三十六萬元尙不敷用臺灣近亦建設鼓鑄之局將來亦必與廣東後先繼美就此而論則國家似宜及時創設鼓鑄之局專制五毫二毫一毫五仙各品之錢以便各省流通使用若中國自行鼓鑄與墨洋同體之銀錢商務定必大有利益然有故不能制作現在香港及通商各口行用九成實銀之墨洋工料牽算本亦折閱蓋因墨西哥地方產銀甚多不如此無從運消故𨿽折閱而仍爲有益也香港於二十年以前曾經設局鼓鑄各品銀錢與墨洋同體之錢分量成色均無差別其小式銀錢維輕重相埒而成色較減一成造墨洋未免折閱而小式銀錢獲利甚丰惟因壤地褊小無處流通故羨余不足補其虧折數月之後該局卽歇業矣現在香港所用者大錢來自墨西小錢運自英國今將小錢購價與運費合並牽算其獲利尙在百分之七日本辦理此事較香港尢善自二十三年以前設局鼓鑄各品金銀銅錢通國人數三千五百萬此二十年來共造足用各品之錢一萬九千二百六十九萬五千元其中金錢墨洋兩品利息甚微所獲之利多半在於小式銀錢之內其利若何𨿽初創之二年折閱四十三萬零八百九十二元而二十年內則實獲余利九百二十二萬九千零三十一元其初創二年所以折閱者因購買機器建設房間官員薪俸並制造金錢及墨洋較多故不能得利也凡初行使用銀錢之際必須躉造人數足用之錢方敷分布嗣後則不過每年添造若干而已今日本之錢數已足敷用現在通計所有便用小式銀錢已不下二千萬元每年不過添造一百六十萬元而已去年日本獲利已至二十一萬五千四百八十元矣據此則中國各省若能設鼓鑄便用小銀錢局獲利豈不溥哉今福州一帶及廣東商民均以此等小式銀錢甚爲便用想各省商民亦必同此輿情然銀錢之分兩成色務須始終一轍自能歷久不衰中國工匠人等多有善用泰西機器之人𨿽初創之時少用西人領授數年後卽可無須指引且試辦之初置買機器費用不多漸而隨用隨添亦足應手夫專制便用小式銀錢其成色合計實銀八成是每百兩除花費之外可得余利八兩至十兩之譜是以確無折閱之處所最忌者在官吏舞獘成色失宜又或姦民漁利私造僞錢是應謹愼防範者也且購置機器亦無庸親赴外國在上海洋行頗有定價包辦者以上所論皆系設局鼓鑄便用小式銀錢裕國之實情至商民所受利益昭然若揭可勿煩言惟中國行使之銅錢及元寶銀錠甚不便於取用故通商各口皆行用墨洋至行使華商所出之錢票亦系銀錢不便之據而號商時有荒閉則所出之錢票無從取錢商民交困甚至釀成大患者有之圖免此患應卽制造小式銀錢並官爲出示禁用商號私出之錢票且定明行用小式銀錢之限制如數在五兩以下方準行用小式銀錢也現在香港新嘉坡日本三處之小式銀錢皆系八成足銀惟廣東獨系八零四四足銀以上四處小式銀錢到處流行並無軒輊是以中國開制小式銀錢應以八成足銀定其成色花紋式樣各省皆應從同惟以小字別其省分而已廣東所造一毫銀錢鑄有七分二釐字樣卽系粵省墨洋之價十分之一也今旣制造小式銀錢以便行使若徑書制錢一百文字樣亦無不可

今將日本設立錢局鼓鑄各品錢文開列於後

品類

自一千八百七十年十二月設立以來所鑄金銀銅各品錢文皆以墨洋爲則

金錢五品二十墨洋者十墨洋者五墨洋者二墨洋者一墨洋者

銀錢五品一墨洋者

半墨洋者二毫者

一毫者

五仙者

銅錢四品二仙者

一仙者

半仙者

十分仙之一者

一千八百八十九年添造五仙泥格錢一品

錢數

自創設錢局之日起至一千八百九十一年三月杪止共鑄

金錢合計墨洋六千三百四十三萬元

銀錢合計墨洋一萬一千三百四十一萬六千元

泥格錢合計墨洋四百二十六萬七千元

銅錢合計墨洋一千一百五十三萬二千元

通共合墨洋一萬九千二百六十九萬五千元

成色

所有金錢大銀錢均系九成足色

便用小銀錢均系八成足色

便用之錢五毫二毫一毫五仙四品截至本年四月三十日止約共行用二千萬元

每年應增添錢數去年預估一百五十萬元今年預估一百七十二萬元

獲利

初創之二年置辦一切所費不貲計折閱四十三萬零八百九十二元

自一千八百七十年十二月開局起至一千八百九十一年三月三十一日

止所獲余利共計九百二十二萬九千零三十一元局中官役共八十二名

工匠二百二十八名每年用項統分兩款

局用錢一十三萬三千七百二十四元

修理機器等項共享一萬零一百九十五元

去年實獲余利二十一萬五千四百八十元

香港便用銀錢咸自倫惇隨時運到成色皆系足銀八成因有自港轉運出口之錢故𨿽香港民數都計二十二萬實難會計用錢總數然去年廣東及福州府皆用粵省所鑄之銀錢是以香港𨿽有出口之錢亦不甚多是年除保險運費等項之外實獲余利六萬八千九百四十元零六毫五分去年自倫惇運來銀錢一百萬元較前三年少一十五萬元較前年少四十八萬五千元廣東便用銀錢成色系八零四四足銀專造一毫二毫五仙三品銀錢每年以三十五萬元運往福州流通行用間亦載往香港使用以上皆據福州領事稟到之情形也

中國錢法補救議

英人吳得祿附

一至湖北省銀元銅錢及銅錢臺票銀元票均須劃一市價通行情形業經本省撫部院於本年正月二十八日出示曉諭嗣又會同湖廣督部堂於四月初一日出示一事查示中所言辦法意極良美倘能制錢復舊不致加漲自於市面有益惟聞官民有窒礙之處未能辦妥殊可惜耳

一至所擬劃一一事查從前泰西各國每金一兩可兌銀十有五六向以金銀兩錢爲準嗣後英法徳美以及他國忽更舊制僅以金錢爲準以至廾年以來金銀市價參差無定𨿽中國亦然緣官民深畏今日如可劃一明日卽喫虧以致未能照辦就目前而論莫若暫準官民以錢一串按銀之平色歸時價互換蓋泰西各國僅以金錢爲準實與各國有礙然亦難以歷久將來仍須由各國會商議定金銀兩錢照舊一律辦理則彼時中國銀銅兩錢於市價方可劃一也

一至制錢加漲一事查宜昌一地八年以前制錢一千僅得宜平九九銀五錢八分今則一串可得銀八錢六分以至商民深受其累若論制錢昂貴旣由於銀價跌落復由於銅錢日稀至銀價趺落之由實因泰西各國僅用金錢均不重銀各國尙未會議照舊一律辦理𨿽中國亦無如之何至制錢不能兌足於市實因二三十年以來罕見鼓鑄一事小民乘此制錢不足之際私鑄小錢攙行於市貿易之輩深喜收大付小利獲暗中或屯積居奇或鎔制器血以至制錢日見短缺加以官府復行循例禁止私鑄小錢銅錢周轉更覺不敷總之銀價跌落祗得聽其自然而制錢不能充足於市似可由國家補﹝救﹞﹝效﹞也

一至補救一事此時已知有國家體卹商民之苦立飭各省開鑪鼓鑄惟聞新錢未能通行各地恐難敷用其中擬請便通辦理妄列九端玆特逐詳述於右

一系先由寶泉寶源兩局議定各省所鑄制錢工料如何配合均須一律其料似可攙和數樣如乾隆年間所用銅鉛錫白鉛之類縱其中間有一項價值忽有低昂而他項並無軒輊則所值仍可期平穩惟工料約與舊制錢相敵則新舊無甚出入矣

二所鑄之錢莫妙於用機器制造式樣仍仿舊錢而市廛通用時皆知其不過舊制新鑄亦喜其便於行使也

三系預先曉諭商民限以定期嗣後祗用新錢所存舊錢到時禁用

四鑄錢局須先期按時價收買舊錢或攺鑄新錢或鎔化出售其料此外另購新料以鑄新錢其新錢或爲公中使用或兌商民舊錢俟新錢市面充足有餘方可停鑄

五曉諭商民限期之內凡有舊錢均當送至局中攺鑄如彼時尙無新錢則俟鑄就之時如數發給如局中有新錢則立卽照付後由局或鎔化或攺鑄當收錢時如系舊制錢則按數以給如系小錢則按市價以給惟局中均不得向商民索取規費

六系再準商民將錢料送至局中請其代鑄新錢其章程與前一條同一辦法亦不得索取規費

七系新錢當未充足市面之時最緊要者在無分晝夜趕鑄以期充足𨿽銀元亦可暫時從緩

八系俟定期新錢各地均已暢行充足光景已可敷用則亟應嚴查舊錢罰充入官或攺造或售料

九定期後仍準商民隨時將鑄錢各料送局鑄錢亦不得索取規費

以上九端此系補救制錢要事

一至準商民將料送局代鑄新錢不收費用一事查目前中國自鑄制錢費用取之公卽所鑄錢數亦定之公中倘照所擬辦法費用仍歸公而數則聽商民便於貿易不至缺欠之時爲率緣公中所定之數乃預料可敷之數而商民之數乃已經應之數也蓋制錢當未充足之時則其價必昂是錢內之料所值亦貴而市中未入錢之料價仍照常則錢內之料較昂於未入錢之料矣彼時商民樂於送料至局坐收無費攺鑄之利迨至制錢敷用則錢內之料自與市價無甚出入而商民不至熱中矣再俟制錢充足有餘幾至無行使之處則錢內各料之價較市面售料之價必低錢店所屯積者必思設法免壓成本彼時匪特商民不至送料赴局代鑄且可販運出境或鎔化售料可得時價之益此泰西各國金銀兩錢之辦法也倘能以此爲法中國不特無錢缺不敷之患且可免姦人乘不足之機而挾制商民矣總之不收費用而代爲鑄錢商民可免缺乏挾制各患而便於貿易能便於貿易則生理必興能生理必興則稅課日丰能稅課日丰則鑄錢各費不難於此中扣除外而獲利倍蓰也

一至紋銀每多窒礙一事查銀元局所鑄銀元與商民所用外國洋元除此兩項均各有限外其餘多系紋銀通行而用時均各按平色其中不便之處計有四端一系中國天平等項分兩向未合準無兩項皆能如一不差毫釐者一系平之輕重名目不一除關平庫平外各省均有自立名色如漕平市平規平之類種種各別一系公估所估銀色亦難過細彼收此駁未能取信於民一系此處通行銀色行之他處則又別譬以鄂省之銀行之江南各省則不通行因此時有商民爭競平色至數點鐘之久而仍不免受虧者實於貿易中多所窒礙矣

一擬請設法整頓一事查其中所關系者計有六端一系各地方官銀庫及各銀元局應備西國細法過金銀之平一分爲準與廣州銀元局所用之西國平相合一系須以關庫平足色銀各一兩核實合法國平分數幾何英國平釐數幾何爲關庫平一兩之準各省所用之漕平等類亦用此法核定一系曉諭民間中國銀元色水幾何所用外國洋元色水幾何一系中國銀元總以眞正九九銀爲準與美法意比瑞士日本等國相合一系曉諭民間如有中國銀元局所鑄不足九九之小銀元準其持赴銀元局或地方官銀庫隨時兌換大元不收費用一系凡有紋銀一經公估之後暫準商民持赴銀元局按西國細法鎔成九九銀色之銀上鐫九九二字並關平分兩於上而代鑄此銀亦不收費用

一至徵收國課一事查至善之法莫妙於預先示知除新出制錢照舊按時價收用外凡有一無損壞中國銀元並前所示外國銀元及銀元局所鑄之九九銀以上三項準其納稅另補色水以歸十足其餘各銀槪不收用迨至中國銀元及所鑄之九九銀敷用後再定限期不收外國洋元

一至廣設銀元局一事查中國地廣人眾制錢待用孔亟須擇各省之要地設局用外國機器趕造銀元並制錢以濟時艱

一至銀銅兩錢及銀元局所鎔成之九九銀應通行各省一事查銀元局所鑄銀銅各錢及代鎔成之九九銀均須一律庶可本省通行而各省亦通行到處相同最爲緊要除先議定各省設立銀元局章程外卽須籌一良策俾各省一律遵辦不準參差其法則莫若由寶泉寶源兩局奏派熟悉章程委員長川駐守會同該局督辦辦理一面另派幹員時至各局察看情形回京赴局據實呈報倘能如是辦理則天下銀銅兩錢甫可一律而毫無參差矣

一至制錢爲準一事查中國向以制錢爲準紋銀則按平色通行似不若泰西各國代商人鼓鑄金銀錢不收費用爲法而小銀錢及銅錢則由西國公家自行鼓鑄惟近年以來各國金銀兩錢時價參差較前別中國莫若此時按以上所擬各節辦理俟各國會定一律後中國再以金銀爲準仍舊自鑄制錢夫而後庶可制錢及銀元市價劃一也

卷十二稅則

日本食貨志後序一

黃遵憲

外史氏曰嘗稽日本榷稅之數益嘆吾民之鑿井耕田眞不知帝力之何有也日本一島國耳國家歲入之至五六千萬圓府縣之費又數百萬供之國者徵斂之重不待言供之府縣者乃下至一飲一食之細一技一藝之末莫不有之極古人所謂逮及纖悉者非民脂民膏何自來乎設以吾民當此必疾首蹙頞以相告爲士大夫者又或微言刺譏歌而嗟嘆以爲苛政之猛於虎矣顧余嘗考歐羅巴人之治國大抵如此彼執政者惟皇皇然慮金錢之流出若國中所用必豫計其歲出之數悉徵之於民彼以爲取吾國之財治吾國之事仍散之吾國之民令行政舉非惟無害而損富以益貧調盈以劑虛又有利存焉徐而考其每歲出入之表宮府所用皆有定數果無蘊利厚藏之患及詢之歐羅巴人亦終無一人怨其國之橫徵暴斂愀然悲嘆者也日本之人承舊藩六公四民七公三民虐政之後故十取二五尙如出水火而登席特以變法之過驟行法之稍苛亦間有投書納匭揭竿斬木以訴窮困者然卒不爲害士大夫之不喜新法者每生謗議獨未嘗以此責執政也嗟夫普天率土各子其民荒之國蠻貊之邦皆若有急公愛國之心況我中土素習禮教聚四千億萬之赤子竭力以事上猶若虞不足者臣嘗求其故而不得旣乃知爲取之過輕徵之又不如額之故也唐虞三代取民之制皆十一爲準白圭議二十取一孟子以爲不可三代下治世稱漢唐宋明然口賦丁錢之外漢有鹽鐵利唐有間架稅宋有月椿錢明有金花銀賦尙不可勝數獨至我朝仁厚之政遠邁三五綜饒瘠之地不過四十取一而東南粟米之徵西北力役之徵尙不相兼於戲徳可謂至也矣名臣若靳輔孫嘉淦皆嘗謂取賦過輕耗羨不可撤然以聖祖世宗髙宗聖聖相承日以損上益下爲心故免租賜逋下恩詔又許令州縣徵及七成者免議是皆曠古未聞之舉臣考是時太平百餘年無兵革之患無旱潦之司農所儲乃有七千餘萬之多斯固千載一時不可多得之會也承平日久生齒日繁物力日絀歲之所入徵收又不如額則益不足以用故普賜田租普免逋賦可行於康熙乾隆之世不可行於今設關抽釐之舉始亦出於不得已而咸豐同治之間非是則不足殄巨寇平大亂誠以國用匱乏入不敷出故也今司農竭蹶天下所共知而永不加徵之諭皇祖有訓載在方策事固萬萬不可行然獨不能稽田賦之額耗羨之數淸查而實徵之乎東南之沙坦西北之荒地未及升科者隨在而有亦當一一淸釐會典所載如牙行稅落地稅或亦可申明舊章仿照西法擇要而行之取舊有之利袪中飽之獘還於朝廷而公於天下可以舉百廢濟貧民安在其不可行也夫國之爲國非如人之一身一家之有恆產者可比故欲以一國之財治一國之事捨租稅之外更無他法世人徒見英俄法美船之多金帛之富而不知其歲入租稅至七千萬磅之多英國歲入約七千一百萬磅俄國歲入約六千六百萬磅法國歲入約七千二百萬磅徳國歲入約七千八百萬磅惟美國近年歲入以次減少然亦在三千萬磅之間假使中國歲入得有此數比今日常稅驟增五六倍卽鐵甲輪路一切富彊之具咄嗟而辦亦復何難正爲稅入不足之故無論外務卽內國政令亦不得不苟且敷衍能靜而不能動謂非取之過輕之故歟嘉慶道光以來聖主所以勵名臣良民所以頌賢吏者未嘗不曰任勞任怨陶文毅之理漕糧胡文忠之興釐務使怨歸於己必不使餉絀用匱貽朝廷寇亂之憂其用心可謂獨苦三十年來封大吏之肩荷艱巨實心任事者往往綜核名實淸釐獘竇以修舉庶政蓋其勢不得不然而不便己私者輒騰怨言以言利之臣苛酷之吏譏之抑亦冤矣若自詡爲催科政拙者偏隅或蒙小惠以博一己忠厚之名則可相率而效尢國何以立乎士夫讀書徒見古君子之議薄賦斂未嘗考其時之狗彘食人餓莩載道當時所取幾何舉古人之十取三四以議今日亦兢兢然議減漕議減釐搢紳寡識間又上書言事相聚乞恩若惟知朝廷應設官以衛民不知百姓應竭力以奉公者豈非不達時務之甚乎上稽百世以上旁考四海以外未有如我大淸之輕賦者於此猶欲欠糧匿稅則可謂天地之大而猶有所憾矣

日本食貨志後序二

黃遵憲

外史氏曰天生民而立之君使司牧之亦惟以天下之財治天下之事而理財之道得矣秦漢以降君尊而民遠少府水衡瓊林大盈天子各謀其私藏凡以供聲色宴遊之費者惟內官宦寺得司其出入𨿽宰執未嘗過問爲百姓者不知國用之在何所但以爲日竭膏脂以供上用而仁人智士深知財聚民散之害又深惡以聚斂病民者盡出於懷利事君之小人由是相引爲大戒有國家之責者君不敢復問有無臣不敢復言興利而先王治國理財之道反盡失矣財也者兆民之所同欲政事之所必需者也竭天下以奉一人固萬萬其不可誠能以民之財治民之事以大公之心行一切之政則上下交利而用無不足秉國鈞者其何可諱而不言余考泰西理財之法豫計一歲之入某物課稅若干一一普告於眾名曰豫算及其支用已畢又計一歲之出某項費若干某費若干亦一一普告於眾名曰決算其徵斂有制其出納有程其支銷各有實數於豫計之數無所增於實用之數不能濫取之於民布之於民旣公且明上下孚信自歐羅巴逮於米利堅國無小大所以制國用之法莫不如此臣嘗讀靳輔籌餉裕民之疏謂我朝理財之道尙未復三代之古蓋入關定鼎之初薄賦免徭務在寡取而節用卽明知官吏俸薄亦尙沿勝國俸鈔折領之獘姑仍舊貫而無所變革然國用實有不足爲官吏者終不能毀家以紓國竭私以報公究不得不仍取諸民不過於常賦之外變爲火耗秤餘一切之陋規封大吏知地方稅輕不足用官吏俸薄不足贍有明知其非法而不忍裁撤者陋規極多之地每省有十數州縣彼處脂膏以自潤者飽囊盈橐一若分所應得若磽瘠之地上官憫其貧必爲之調劑而貪饕官吏侵吞幹沒之不已更百端爲例外之求彼以枵腹從公爲名巧取橫徵屢倍於正供朝廷一無所利而小民實受其害余竊以爲不如淸查耗羨核減陋規明取之之爲愈也臣伏維聖淸家法至仁極儉內府之所需曾不以問諸戶部成憲昭垂二百餘載大公無私可謂至徳矣然而小民未之知也乾隆以後協餉日益繁欠糧日益多雜稅日益免河工宗祿名糧之數日益巨當嘉慶中葉已屢詔廷臣集議籌餉咸同之間盜毛起逮乎克平費餉不可勝數至於近日又籌海防𨿽增加關稅釐金而國用猶入不抵出然而小民亦未之知也我祖若父蒙國家深仁厚澤久矣誰非赤子具有天良往歲大亂之後追念平日簞食壺漿以迎王師者不知凡幾足見朝廷恩徳維系於民者至深然蚩蚩者民胼手胝足日竭其力以供租稅而國用所在曾不得與聞謬以爲吾民膏血徒以供上官囊橐一旦有事設法課稅令未及下而小民驚相告語已有惘然失措者上下阻隔猜疑橫起欲謀籌餉勢處至難古人有言曰藏之人思防之帷之人思窺之餘又以爲不如舉國用之數公布之於民之爲愈也臣考三代以來損上益下寡取薄斂未有如我大淸者然國用不足亦以今日爲尢甚雍正乾隆間議以耗羨爲養廉蓋實有見乎用之不足不得不取之如額而卅年以來二三名大吏有通提一省供儲爲公用者亦以通籌統計勢不得不爾勢不得不爾則不如分別朝廷之上計州縣之畱支核需用之額明取之卽舉應用之寔銷之並列所用之數公布之以修庶政以普美利以昭大信一舉而數善備焉是在謀國者經理之而已

臣昔讀周禮見夫天官地官之司財貨者幾於無地不賦無物不貢無人不徵無事不稅極至纖至悉有後世桑宏羊孔僅蔡京王黼之徒不肯爲者始疑周公大聖不應黷貨至此旣而稽六官所屬五萬餘人無員額者尙不在內乃知大府頒賄凡官府都鄙之吏轉移執事之人在官受祿者如此其多以某賦治某事又有定式則一一仍散之民朝廷固未畱絲毫以自私也臣意其時以歲終制用之日必會計一歲之出入書其貳行懸之象魏使庶民咸知彼小民周知其數深信吾君吾上無聚斂之患凡所以取吾財者舉以衣食我安宅我幹城我則爭先恐後以納租稅矣君民相親上下和樂成周之所以極盛也日本近仿泰西治國之法每歲出入書之於表普示於民蓋猶有古之遺法焉譬若一鄕之中迎神報賽斂錢爲會司事者事畢而揭之曰某物費幾何某事費幾何鄕之人咸拱手奉予錢且感其賢勞矣此理財之法之最善者也嗟夫古昔封建之世官物輸之民力役徵之民上之人垂拱其上彼小民之事宜若可聽民自爲而自古聖人必爲之經理無端而料民身家徵民粟帛多取而民不爲怨亦信其以我之財治我之事故耳三代聖王平天下理財之道不過舉流通之財行均平之政無他道也況夫今日凡百官府之用力役之徵無不出貲而購之頒祿以募之國用之繁蓋十倍於古人誠使以大公之心行一切之法卽令小民懷私有拂欲而逆情者尙當彊而行之況又沿習陋規小民旣已收納第取官吏之中飽爲朝廷之正供卽以分給民之奉公者吾民若之何不願乎夫三代之良法美意秦漢後之不欲行者舉所用以普示之民則不便君上之行私故也以本朝至公之家法其何憚而不行祖宗知用之不足而安於寡取者開創則民信未孚承平則國帑未匱勢不極法不變故也以今日值多事之秋履至艱之會則不變其何待彼不願核出入之數明取之實用之公布之者不謂此爲紛擾多事卽謂此爲聚斂言利殆爲相沿之陋規陰便其額之無定得以上下其手百端侵漁陽利其用之不敷得以推諉敷衍無所事事坐視政事之弛廢國家之貧乏小民之困窮而漠然不顧如秦越人之視肥瘠焉而天下之患將日久而日深矣嗟夫

論稅則

闕名

問古周禮國凶札則無關門之徵猶幾則是免關稅乃凶年之政矣而孟子曰關市譏而不徵又曰古之爲關將以禦暴今之爲關將以爲暴筦子曰徵於關者不徵於市徵於市者不徵於關又小匡篇曰關市幾而不徵而不稅由是言之孟子與國制不相侔而筦子亦異其說也敢問關市之徵於王政合乎曰以國用言之則宜取矣以王政言之則不合也何也昔先王患國用無所出也於是行什一之法去關市之徵非苛於農民而厚於商賈也誠以商賈所納之稅卽民間買物之資國徵其一而商取其二而民已受困矣況農民所殖之產亦必交易而後通焉則農亦商耳夫同一物也於農已取之於商又徵焉則一物而受徵者數矣故聖王去之曰昔者漢髙之治天下也令賈人不得衣絲乘馬重租稅以困辱之至文帝之時錯上言商人兼並農人農人所以流亡今若此法則是兼並者無所懲而逐末者無所止也曰夫理財必察其關鍵所在治病者必悉其施治之原漢髙抑商人而商人富重農民而民反流亡理財者知所首務矣夫商人非他卽代農民運送之人也筦子有言國富而鄙貧莫盡於市市也者勸也勸者所以起本夫本者何農是也今若重困商人商人錙銖取盈必不甘爲國所困則必抑農之價以取盈至絕遠之鄕又必待價而沽焉其交通王侯冠蓋千里皆取償於貨則是一貨而增數倍焉則民用之者寡矣用之者寡而販者愈稀則商賈愈必居奇而農之出產以滯是重徵者商而受困者農也故聖王去之曰然則理財無過泰西而泰西卽重關稅有直百抽六十者其國未嘗以此貧而民因此富則又何也對曰泰西所重徵者入口之稅其所取者商人獲利而歸之資其所困者異國土產之貨也而商人仍必取償於買貨之民則所徵者仍是本國之財耳商人旣納入口之重稅則必運無稅之貨以取盈名爲納入口之稅實已並出口而徵之故通計全國𨿽出口貨多而入口貨嘗少然價已由此昂貧民謀生不易其所恃者輪船鐵路以捷其途銀幣得以速於周轉而已故近來新開口岸如英之新加坡香港諸國所占阿非利加中部俄之白東一名巴通在黑海東乃俄人於伯靈之會得之於土耳其者皆定爲無稅口岸今中國輪船鐵路尙未暢行則商民之受困可知矣猶幸海禁已開土貨得以外輸而稍償其困然流寓外洋之民已不少矣

問武帝初行算緡而酒泉不聞榷稅王莽徵及方技而胡賈不隸五均徵諸筦子之言合諸周禮之說則是國內有關徵而外人不納稅矣今泰西反徵外來之貨以保本國之民其說有在乎曰其說非是夫國有外來之貨必其本產有不足否則工藝有不精酌盈劑虛於是乃有仰賴外人之事三代盛時蠻夷文教皆不及中土故土產絀而仰賴中華後王徳衰稍聽其去就然猶開通關市以示招徠一有不順常閉關以絕之及其順而通商則彼國之財常入中國之手𨿽盡豁關市猶足富國漢武帝之事西南通西域論者每謂疲中國以事四夷而不知所償於平準均輸之困者其利常十百於此目論之儒未可道古斯其類也且夫貨之銷不銷由於人之用不用若其不用𨿽懸的以招之不至也若其好焉𨿽百倍其稅民猶甘心以納外財國家懸厲禁以誅戮之弱者陷於死刑彊者相聚爲盜持兵仗以與官吏爲難甚者交通外夷而大獄兵禍以起鴉片之於印度歲收九兆鎊出口重矣而其貨專售於中國是納印度之稅者華民也是昔之華民僅納一國之稅今之華民並受二國之徵也國家無須鴉片則印度之稅且絀而英且坐困而議者以謂驟失此絕大入口之稅利國必不支不知此非失印度之稅適以豁吾民之稅而蘇之也吾民旣蘇而謂別無良策以抵此稅項吾不信也然而數十年來議卒不決卽英人立禁煙會亦末如之何豈天將毒此四萬萬生民而靡所底邪嗚呼酷已茶葉一物英國歲收四百五十萬鎊中國歲收僅二百餘萬兩出口輕矣而每歲運出之數反絀觀於鴉片茶葉之間而知保業之名未可信矣昔者英人之行保業之法也凡同一物欲售之他國必設法使賤欲購他國之物必設法使昂積之久而本國土產不能出口他國之貨無從灌輸富者長富而貧者長貧於是思米雅堂爲富國策以警之謂民間食用國家故重徵之使其昂貴而謂之爲保業此眞愚之又愚斯論一行從風繼起披利爲相卒行其法乃大攺稅章凡民間仰給外來之貨槪不徵稅於是初年勻計工人每年食用需納稅英金十一鎊及其季年僅存煙酒茶葉四千四百五十萬鎊焉以茶葉稅四百五十萬折之每年每口僅納三先令論者謂工人能並煙酒茶葉而不食則國家並無徵稅之端而國愈富焉日本初有棉花入口之禁近來解除苛例輕徵稅資而織業大盛比於英倫前此數年並有條陳議院盡免棉花之稅者然則保業之說已不能行於外國不及百年必有盡免關稅之約否則亦如郵政之例設立萬國通商會但抽印花之稅而不抽貨資凡有印花者無論行至何國槪不納稅其貨之如鴉片等類則仿禁止黑奴之例各國槪不許種植則永無關稅之阻而環球人種儼若一家畛域胥忘進臻大同之治也今中國見外來之貨日多而不知精求土產以相敵乃欲重加洋稅別籌落地巧設鋪捐以爲外貨價重則土產日銷而不知遠人果能裹足則自蹙生機是猶掉舟於溪而自謂樂同江海也若是重徵而亦至且逐年增加焉則其稅必非彼國所納而巧取於吾民者可知也故甚願合古今中外而通較之

問萬國通商會今尙未行而士搭提師報關稅從同之議亦但存空說萬國公報丙申六月載士搭提師報雲英之屬地於天下求其固結不解之法一在於關稅之從同因卽以是爲題目徵論議懸英金一千竭你以爲獎賞收卷旣齊請議院二大臣公評甲乙今已選定二卷各獎五百竭你今英人逼售鴉片歲卷中土之財數千萬以養印度之民而中土絲茶兩項又不足以敵之楊楷發憤爲辭常欲聯俄以取印度錢念劬重於發難又謂宜勿禁煙鴉片本無須仰給外人𨿽加重稅亦不過如英人之重抽茶葉煙酒楊錢二說孰優曰英人之逼我以售鴉片也蓋欲滅我種類之謀中國若自種是自相殘害而歧視其民也若必加重稅章則權不在我若其從焉是令吾民貴買英人之毒藥耳且吾嘗聞英人之市鴉片矣發本於民而官收其貨並扣稅餉經官制造然後拍賣入華馬建忠常使印度考求其事章程之細幾及千條監理之役至於數百所請未得端倪而躉買之議由斯罷矣且夫古之爲國者大抵皆免關稅而盡籠山澤之利見與之道而不見奪之形筦子常以霸齊漢興以來園林不領於縣官諸侯封君各自私爲奉養而楊可告緡乃天下也𨿽其後上林置有果丞稍仿周制園林之稅然其利籠諸中國未能輸之於外以暗稅別國之民自唐徳宗以來始言茶利其後回紇入朝始驅馬市茶乃稍取外人之財產以益中土矣宋興茶法益備大抵入錢京師領茶於務園戶交納先受官錢百姓輸將又可以茶折稅商賈轉致西北以致散夷狄其利特厚其後西北用兵餉乏募人入中芻粟以茶償之於是行商者多急於售錢茶法始壞天聖以降乃不給本錢但輸茶息嘉佑乃盡罷茶戶但行關榷然熙寧之際尙有茶馬及茶益不善馬乃不來而茶馬廢矣然考之元丰中宋用臣提舉河岸創修水磨凡在京茶戶擅磨末茶有禁並赴官請買而茶鋪入米豆雜物拌和者有罰則是當日茶法最嚴非如今制獲利之厚不由散商今欲禁煙而不得莫如復榷茶之法盡籠其利於官精選名種購辦機器凡園戶植茶先領帑本出茶盡售於官官爲制造令商請引行之內地官自營運輸之遠人其制造不精及拌和雜料者罰之如宋制英人輸鴉片於中土以暗稅吾民我亦歲致中茶以暗稅其國之民二者出入相敵則英人必自求禁煙中茶旣盛則印茶亦必相爭種煙之土變爲茶園植煙之民化爲茶戶而禁煙之議從此起矣不然𨿽請禁之終以先請自禁爲辭無益也

論加稅

梁啟超

今之談洋務者不曰聯俄拒英則曰聯英拒俄中日之役英人袖手而俄仗義執言還我遼東此前說之所由來也英人之官於中國者商於中國者傳教於中國者日日發論日日著書與夫英文各報之翻成中國文者其言皆曰天下仁義之國莫若英國親中國愛中國欲保全中國者莫若英國中國人習聞之而輕信之以爲是實親我愛我欲保全我此後說之所由來也償議定國用困蹙乃以上相持節聘列國修好之外兼及議加稅則一事攺值百抽五爲值百抽十此議若行每年入可增千餘萬論者以爲歐洲諸國與我交誼甚睦得我之利益亦已甚多其顧全商務之心亦甚重未必區區者而不余也而果也請於俄俄諾之請於徳法徳法諾之向之論者以爲事垂成矣而不意沙侯之一言梗全議也當俄之諾也非有愛於我也中國之商務俄不過二百分之一而所認中國一千六百萬磅之國債以關稅爲質其願中國稅入之多固宜也當徳法之諾也亦非有愛於我也彼固灼知英人之必不我許則何樂而不以此市恩於我而索我以他種之權利也英之不我許也亦不必遽然示我以無望也外部則言權在商會商會則言權在上海商民明知我之無他權力無他言論以與彼相持也是故稅而不加固爲害也稅而能加亦未見其爲利也何也彼以千餘萬之入示徳於我而我寧能無以爲報也由斯以談人之親我愛我欲保全我也何如矣吾聞之公法家之言曰凡世界之內名之爲國者無論爲彊大爲弱小爲自主爲藩屬無不有自定稅則之權或收或免或加或減皆本國議定而他國遵行之他國或苦其所加過重祗能飭令商人不運不售而不能阻人國使不加祗能倍加我國運售彼國之入口貨稅以苦我而不能因我之加稅而以兵力相見此地球萬國之所同也是故約章與稅則兩者各不相蒙約章者兩國之公權也稅則者一國之私權也中國通商之始情形未熟英人陰謀以紿我盛气以我令將稅則加載約章於是私權變爲公權自主成爲無主以致有今日之事人之親我愛我欲保全我也又何如矣又聞日本當通商之始其不熟情形也與我同其見紿見而誤載稅則於約章也亦與我同而近歲與諸國換約稅則自由無以異於他國而我今日者以小國所能自有之利權我乃低首下心求之於人而不可得人亦何厚於日本而薄於中國乎孟子曰禍福無不自己求之者不務自立而欲倚他人以爲固則謂之求禍而已故有以聯俄拒英之說進者吾請與之言波蘭有以聯英拒俄之說進者吾請與之言印度

洋貨加稅免釐議

薛福成

竊查洋貨加稅免釐一事福成己卯夏間所擬籌洋芻議內有利權四篇論之頗詳今總理衙門與威使訂定值百抽十而議者果以爲不便其間得失利病各關局必且詳言之至其事之關系尢巨而其理顯然易見者請再略陳梗槪考光緒六年各關貿易總冊進口正稅共收銀二百三十八萬餘兩洋貨半稅共收銀二十六萬餘兩而光緒五六年間戶部冊報各省歲收百貨釐金將及一千二百萬兩卽使洋貨釐金仍居三分之一亦當得四百萬兩今若加稅免釐卽半稅亦在所免之列是每歲當短收釐金及半稅銀四百二十六萬餘兩而多收洋稅銀二百三十八萬餘兩以彼易此通計每歲虧折銀一百八十八萬兩而落地坐賈等稅不與焉此其較然易明者也若夫餉源偏重於洋關動爲外人所牽制撓我自主之權其獘一各省少挹注之資外權漸移於戶部而疆事益難措主其獘二一旦有兵荒大事無可設法以應緩急其獘三土貨冒洋貨以漏捐而各卡之稽查不易則土貨釐金亦必大絀其獘四釐金減半而各卡仍不能裁減所需經費必盡取盈於土貨是因欲暢銷洋貨而使土貨獨受其累與外海輕出口稅重進口稅之意正相反其獘五凡此五獘皆爲天下大局計而非僅爲一隅一時一事計也且以二百三十餘萬兩之洋稅散之各關不見其多其於原定各處之協餉固不能多解絲毫也若各省所收釐金則淮軍月餉與北洋海防經費恃爲大宗今驟闕此四百萬之巨各省停減協餉有辭可執恐每歲少解淮餉必在四五十萬兩以外少解北洋經費必在三四十萬兩以外是洋貨免釐釐之害中於淮軍與北洋者尢甚也淮軍與北洋受其病亦天下大局之病也𨿽然斯議也中外大臣商之數年彼此相讓遞增遞減而定爲此數今再爲請益則不可若驟欲駁罷則我轉居失信之名各國使臣必不允也是莫如用鈐制之術使之無辭以難我自不得不罷論矣鈐制之法其說有三一曰立約之時聲明試辦一二年後如於中國餉項大有虧損卽當攺復舊章或再議增加稅數如此則中國𨿽受其病不過一二年猶愈一約章一定而後悔難追也一曰進口稅值百抽十於地球各國稅額尙屬最輕此次立約亦須聲明每逢修約之期但許中國議加不準洋商求減萬一中國遇有大事仍得仿外洋捐餉之例就洋貨酌量抽捐如此則洋人必甚不願然按之公法揆之理勢我固气壯而辭直也一曰各卡𨿽不能抽洋貨之釐而不能不防土貨冒洋貨與洋貨夾帶土貨之獘應與議立章程嚴密稽查洋貨每過一卡須驗票蓋戳給單而後放行如此則洋商以稽畱爲苦又必不願也然我自立防獘之法彼亦不能阻也綜玆三說與之磋磨堅持不變彼能從我則於前所云五獘者尙可收補救之功彼不從我亦可互相抵制必因意見不合而終寢斯議此以不拒拒之也我無廢棄前議之名而彼不能不就我範圍矣福成因中國貧富彊弱之機在此一舉輒敢效其區區之愚是否有當伏惟裁察

利權一

薛福成

自來有天下者取諸民以制國用卽量所入以治民事此古今不易之通義也孟子論取民之法準乎什一以爲輕乎此與重乎此舉非堯舜之道蓋必如是而後用可足用足則事治事治則民治也後世幅員日廣道路之轉輸有費官吏之徵調有費往往取之甚輕而民之所供已至數倍地之肥磽民之勤惰萬有不齊於是取民之制不得不務從其儉以卹民艱我朝承明代加賦之後悉除一切無名賦額厚澤深仁曠古未有通計一歲取諸民者惟江浙腴壤於什一爲近此外由內地推之邊省又推之甌脫荒遠之區有數十而取一者有數百而取一者並有羈縻勿絕一無所取者蓋地曠民貧不得不薄賦以示綏懷相承久矣然其當治之事當設之防或更倍於內地又不能以取之者微而置之不理故合計天下地丁正賦約二千餘萬兩僅足供綠營兵餉之用而其餘出尙繁入有限卽令無災無大役猶且汲汲不遑迨稍值事變不得已而議開捐例議減俸廉議令州縣攤捐各所得甚隘而其獘不可勝窮也所節甚微而其耗不可勝言也昔者粵孽構難一時名臣謀士創爲權貨抽釐之法誠以有寇不能不募兵有兵不能不籌餉自然之勢也明之晚季軍餉皆出於加賦一絲一粟必取之力田之農農之謀食也艱稍奪其事畜之資卽已流亡失業所以流寇愈熾馴至事不可爲若夫釐金悉取諸商商有餘貲以營貿易莫不自顧身家且所抽之釐仍加諸所售之貨之價則於商並無所損而其利實取之眾人所以積少成多而民無大怨各省釐金最旺之時通計歲收不下二千萬兩今亦有一千四百五萬兩所以能剿除寇懋成中興之業者職是故也夫明之貽誤與今之成功其得失較然明矣邇者軍事漸平而經理釐務之人或失其初意不無病民之事於是論時務者莫不扼腕抵掌欲去釐金而洋人亦遂執洋貨免釐之稅以繼其後夫釐金果不便於民俟中國財用充足徐圖裁減可也外人而撓我自主之權不可也中國整飭釐金之獘嚴杜中飽俾商民樂業可也予洋人以壠斷之柄不可也何也洋貨旣免釐必旋及於土貨洋商之運貨免釐必更攬庇華商之貨釐金之利豈不盡失耶且今軍事𨿽平而各路防營尙不可撤各省田賦尙未復額一切城廨倉獄善後之工尙未盡修莫不恃釐金爲挹注苟或去之則拘攣貧弱百務俱廢異日彼乘我無備求減洋稅將何以應之且華商因避釐金之故競買稅單而洋稅因之稍旺釐金旣去則洋稅必多偸漏是洋稅隨釐金而減者又自然之勢也萬國公法有之曰凡欲廣其貿易增其年稅或致他國難以自立自主他國同此原權者可扼之以自護也又曰若於他國之主權徵稅人民內治有所防害則不行今各國徇商人無厭之請欲有妨於中國其理之曲直不待言而明矣

利權二

薛福成

凡兩國交涉之事條約所及者依約而行條約所不及者據理而斷中外各國所以惇誼於不敝也按舊約各貨納稅後卽準由中國商人運天下路過稅關不得加重稅則只可按估價則例每兩加稅不得過若干分此約立於道光二十二年維時海內無事田賦足額尙無釐金名目當事者又不知中國稅額較之地球各國有輕至四五倍七八倍者故與洋人立約如此耳厥後天下多故餉無所出始創爲抽釐之法蓋西國通例量出爲入一歲中有額外用度輒加派於各項之中或有兵事亦由眾商捐集巨餉殆與中國抽釐名異實同而於例定之商稅則迥不相涉也夫中國有自主之權軍餉籌之中國非各國所能干預創辦釐捐之初洋商之貨亦在各子口抽課均無異辭迨咸豐八年十一年訂立條約與各口通共章程始議定洋貨土貨倘願一次納稅免各子口徵收紛煩每百兩徵銀二兩五錢給予半稅單爲他子口毫不另徵之據其不領稅單者仍應逢關納稅過卡抽釐斯乃格外通融之法體卹洋商已無微不至彼洋商運洋貨以子口半稅抵內地釐捐其獲利過於華商遠矣然而商人無厭之求靡所底止往歲滇案未結英國威使復徇姦商之請藉端要挾所欲甚奢日久相持始立煙臺條約定於租界內不抽洋貨釐金又洋貨運入內地不分華商洋商均可請領半稅單是又格外通融之法所以優待洋商流通洋貨者至矣盡矣蔑以加矣聞各國議院於中國釐金一事本不以爲非戊寅八月新聞紙英之大臣以煙臺條約未遽核準並有慮中國之責其食言者威使徘徊觀望其理旣絀其气自衰彼之本計不過俟徳法諸國修約之後坐享其成其或從中播弄或隱爲主謀均未可知然各國所據以爭者舊約之說也蓋嘗細繹舊約之意當時旣並無釐卡則內地祗有常關耳常關稅額較輕於洋關其曰路過稅關不得加重稅則者譬如江海關納稅復過蘇關浙海關納稅復過杭關均不再按值百抽五之例納稅耳然該關之稅仍自當完故後此議定不領稅單者有逢關納稅之而各商無不遵行至釐卡收捐專爲籌餉而設名之曰捐則非稅可知名之曰卡則非關可知二者旣不能相混則條約固無不得抽釐之文彼西人將何說之辭且查同治元二年間上海洋商屢請領事阻止租界抽釐英國卜公使批札駁斥法美兩使亦意見相同乙亥七月新聞紙錄字林新報有同治二年英使批上海英領事稟並美國外務大臣復英公使之語均言租界應由華官抽收華商之捐夫租界且如此在租界之外舉是以折之而彼當無辭也洋人之貨一入華人之手聽其或畱或售或用或不用洋人不得過而問焉則華人以名義所在自捐公家之餉亦固其所西洋諸國無物不徵無人無事不徵卽如商賈旣稅之於合夥又稅之於出入貨物又稅之於發收銀錢又稅之於合夥又稅之於每歲所贏之利其徵斂之繁十倍中國設使中國欲減其稅項以便華貨之暢行彼能允之乎舉是以折之而彼當無辭也洋人之說動謂以釐金之故致洋貨阻滯不行考近年進口洋貨每歲值銀至八千萬兩以外較之十數年前幾逾一倍可謂年盛一年矣而猶云貿易不暢其將誰欺舉是以折之而彼又當無辭也總之洋商於已得之利則習而忘之未得之利則變幻百出以圖之充其無窮之欲壑𨿽盡去商稅猶未以爲足眾商日聒之領事領事日唆之公使公使非不知事之難行姑肆其恫喝以嘗試中國幸而得請可以要譽市恩萬一中國必不能允彼亦有辭以謝眾商矣然則應之者在洞燭其情始終勿爲所搖而已

利權三

薛福成

閒嘗聞西人爲持平之論者曰洋商之求免釐金非敢於中國之政特以中國釐卡林立收數互有異同運貨者不能約定成本恐多折閱耳審如是則加洋稅免釐金之說也昔者日耳曼未一統之時小邦布關稅煩苛百貨不能流通自普人稱雄始集各邦議立統關入口貨但徵稅一次稅亦視前加重以各邦幅員之大小按月均分近者徳相畢士麻克又在其國讓加進口稅今裁撤釐金之議徳使巴蘭徳頗主之若知中國必不能允彼或以統關之說進然中國之形勢與徳國異中國之地以開方道裏積算贏於徳國者幾及二十倍各省各口所設釐卡皆有必不可緩之用待以支銷今洋關加稅中國萬不敷用加稅多洋人又未必願也則惟有堅持舊章與之駁而已且中國所需之物祗有此數卽去釐金貧民不必因之多用洋貨其販運在數百里內者抽課本微卽或道路遠納釐較多獲利亦較厚其數輒加之售貨之內而華民亦不因此少用洋貨是釐金並無損於洋商也中國之護商旅也陸路則有防勇水路則有水師皆恃釐金以給巨餉去釐金必去水陸各營盜賊之起何以彈壓洋貨土貨皆將阻滯不行是釐金大有益於洋商也夫無損如彼有益如此然而巴使拾威使之緒餘起而相爭彼謂天下彊國徳猶出英之上故凡英所不能行於中國者欲競而得之以示豪舉然竊以爲誤矣巴使於約章之原委釐金之窾要實未究心徒受威使之愚弄而不自知今以洋船貿易論英商居十之七美徳法及東西洋各國共居之十三就令爭而獲利亦不過英取其十而徳取其一威使自知無可置喙乃嗾巴使於修約之時彊中國以所難行事成則英商坐享其利不成則徳人且以不諳公法爲笑於天下威使爲英計則得矣何英之智而徳之愚耶徳之君相素以豪傑成名一聞此中曲折亦必不以巴使爲然也或曰中國加洋藥之稅罷洋貨之釐以相抵可乎曰抽釐則利權在我加稅則利權在彼卽令倍加洋藥之稅與釐金若足相抵然洋藥在中國例本當禁專恃此爲利源名已不順萬一異日有可禁之機必以礙於帑項而中止是使中國畱終古之毒也且洋藥之爲物輕微易藏在於把握若加稅過重偸漏必多仍無補於國計而釐金之利則一去不可返矣威巴諸使每舉關卡一二小節以爲要挾罷釐之辭不知此等乃通商常有之事就案淸理則可藉爲要挾之資則不可而彼之所嘵瀆者又各有一是非也然則洋貨加稅之說可行乎曰必不得已如所加之數逮於釐金之數又於立約之時善防其獘則固未嘗不可行西洋各國稅額大較以值百取二十取四十爲又多則有值百取六十者有值百取百者又有通行免關稅者蓋於軒輊之中各寓自私之計不若中國之大公無我出入一體今酌中定論自洋藥而外均以值百取二十爲斷或於釐金所失之數稍足相償乎

利權四

薛福成

自巨寇竊發以來軍餉告匱始立榷釐之法古之人有行之者漢之算緡唐之除官錢宋之頭子錢其意皆相同也救時之彥創爲此策而軍餉賴以支持者逾二十年邇者寇削平洋人頗謂軍事起則抽釐以助餉軍事定宜免釐以卹商不知此說似是而實非者也蓋自各國通商而洋貨之販運洋人之遊歷日益繁多不能無水陸各營以資保護不能無船政機器諸廠以精制造不能無江海各隘臺以固藩籬凡若此類𨿽質之洋人必皆謂當爲之事而歲出之經營亦十倍於前日是故通商之事旣不可廢則各項經費一日難減卽各省釐課一日難停也夫中國於釐務苟持之甚堅洋人或出於加稅之一說萬一所加之數竟如中國所需之數則其中又有利有獘何也當子口稅章初定之時洋商以半稅而免內地釐金其利本優於華商華商之巧者不免與洋商狼狽相依譸張爲幻於是有代華商領半稅單而取其規費有用運照庇送無運照之土貨有用洋船代洋商攜帶洋藥各貨有憑運照免納釐金未到子口之先已將土貨銷售是洋稅與釐金均受其病也是使守分之華商不能獲利也是驅守分之華商不得不爲姦商也今定稅例華商洋商一律凡進口之洋貨納稅於海濱之通商正口凡出口之土貨納稅於內地之第一子口各釐卡量加裁並論其大勢宜密於近海而於內地用新定稅額一徵之後任其所之不復重徵是舉前此獘端一舉而淸之也不必立防獘章程而獘自絕矣內地各省祗須於最要之口設立總卡旣可撙節浮費而華貨販運較近者並無所徵則小民咸受其益此皆中國之利也然而猶有慮者釐金取之華民中國有自主之權今旣盡歸之洋稅設洋人於下次修約復以稅重爲言勢必致固有之利權動爲洋人所牽制是宜於立約時聲明加稅與停釐相抵如異日酌減稅額亦宜酌復釐金以昭平允永杜洋人之借口此一端也中國旣權釐金所入盡歸之洋稅其或華人自在內地販運土貨若免其徵稅旣恐洋商隱附於華商以滋獘混若偶經一卡而亦用值百抽二十之例勢必有所難行是宜明訂章程核定道裏之遠近如某處至海口須經幾卡則貨稅亦可作幾次分繳如是則華人不以苛斂爲苦而所經各卡節節稽徵洋稅不能偸漏此又一端也二端旣立乃可袪其獘而收其利矣然則中國旣得其利洋商獨無利乎曰有洋商運貨入中國可豫定成本若干贏餘若干操券而來必如願而返利一也關稅交納之後運入內地無守候驗貨之煩無逐卡停畱之苦行運旣速成本較輕利二也洋商一次納稅𨿽若稍重然隱加之售價之內仍取償於華民華民但知洋貨之不復納稅也無不樂於販運或益從此暢銷利三也利之所在顯然易明洋人何憚而不爲然竊料洋人昧於遠圖而溺於近利加稅一說勢固必不我從也則惟有堅持舊章與之駁辯而已

論洋貨入內地免釐

馬建忠

一論洋貨入內地免釐一事海關稅務曲折多端然中國向辦章程原未盡善玆乘其有修約之意不妨因計就計就西國所論稅則之理而更定中國增稅之章以與釐金相抵查歐西各國通商稅則就物之品類定稅之輕重或裕國庫或護商民不能一致然稅物總不外進出口貨出口之貨槪不徵稅所以爲土產籌銷路與他人爭利權卽徵亦無多法國每年出口稅不出六萬元是其明證惟國內獨有之土產不畏他人爭利者則不妨於出口重徵之西人精於理財者皆云祕魯之雀糞彊銷意大利之硫磺中國之茶葉皆爲獨有之貨自然之利無妨多徵者也至進口貨當別四種其一曰天生物料國內所產者少必仰給別國方足民用者如法之煤鐵咸豐十年與英立約凡英之煤鐵減徵則法之工匠便於鼓鑄冀可獲利其二曰外來制成之貨本國亦有者重其徵以護商民如英法皆制洋布大呢使許英之呢布運入法國而輕徵之則銷必大法之織呢布者必致向隅其三曰制成之貨本國不產者又宜區分二種有其貨爲民生所必需者則寬其徵以蘇民困如英之麥與酒許外人運人相時以酌其輕重有其貨惟豪富始能置者則重其徵以濟國用如法之時式衣妝運至別國必加徵者是也其四曰遠來之貨本國所無民𨿽不得不用而究不能多用者亦重徵之如英國於進口之茶糖法國於進口之加非等是也各種貨物輕則至值百抽五抽十重則至值百抽五六十且有值百抽百之多法國女衣運入美國有不啻值百抽百者別國貨物只準運入海口不準轉運別口而入口之船復有船鈔旗號口岸各捐名目以禁其運行之利至咸豐十年英法和好益篤首立通商條約彼此互讓減輕稅則然亦有值百抽至二十五者厥後歐洲各國所定稅則多因之以增損焉美國徵稅仍自獨重爲其國內物產饒富無所仰給於人故也中國幅員最大居溫涼之道而百物悉生得地脈之精而五金悉備於我無所乏自於人無所求但宜通商以收各國之利權無事通商以給民生之食用乃歐洲各國垂涎已久尋端犯順構兵恫喝乘我未及深悉洋情逼我猝定稅則各種貨物除鴉片外無所軒輊正子兩稅不過值百抽七有半之數咸豐八年所定條𨿽在英法二國定稅之先然爲時未幾咸豐十年英法之稅則已爲歐洲各國輕稅之嚆矢尙有遠過於中國者則當時英法與中國立約豈非欺我不知以與我爭利且又續許各口運行土貨止納半稅並無旗號口岸各捐名目是利源盡爲所奪矣數十年吸中國之膏血官商貧富無不仰屋而嗟今何幸而中國漸悉外洋情勢且又設立招商局以分其利由此推廣而機器織布開煤煉鐵漸可收回利權以爲富彊張本乃洋商入內地執半稅之運照連檣滿載卡閘悉予放行而華商候關卡之稽查倒篋翻箱負累不堪言狀與我朝軫卹商民之至意大相剌謬律以西國勒抑外商庇護己商之理又不啻倒行逆施矣玆乘其欲免釐金許我加稅之機仿照各國通商章程擇其可加者加之以與釐捐相抵然後將釐卡盡行裁撤省國家之經費裕我庫儲便商賈之往來蘇其隱困皆幸賴有此修約之轉機也

今擬修約稅則所應加者亦區進出口貨分別辦理進口貨略分四種其第一種天生物料如煤鐵之類爲中國所自有惜乎無人采取又兼轉運爲難每不敵外來之賤應於外來者仍舊值百抽五以廣招徠其餘五金亦按是例而鉛銅則倍之其第二種爲外來制成之貨中國亦出者如洋布之類應加重徵至值百抽十五之數庶幾中國產棉仿用機器織布貲本𨿽重亦可奪西人之利其第三種制成之貨中國不產者如鐘錶玻璃器洋傘之類此必有力者方可置辦應加徵值百抽二十五而一切奇技巧之物亦例焉卽洋酒呂宋煙糖菜之類向在豁免今則一切加徵至值百抽三十較之外洋稅則猶不爲重其第四種遠來之貨本國所無者鴉片煙爲首以其爲害人之毒物自宜苛徵以困之赫總稅司前請每百斤收稅銀一百二十兩尙應加重其餘雜貨皆無過值百抽十五之下者至出口貨除絲茶兩項仍值百抽五以裕餉源外其餘各貨均減至值百抽二三惟茶葉現在印度加爾古答之北髙山之際谷名亞撤者亦產美茶歲出數萬箱中國茶葉𨿽佳姦商類攙他物是當整理茶務不可令我專有之利授之於人按稅法有二有按物抽稅者有估價抽稅者按物抽稅其稅則一經釐定不得與物價相低昂故難操其輕重之權而估價抽稅致有關胥與商賈爭辧互不相服及請中估而貨物已形壅滯玆所論值百抽若干者乃約略論應增之多少並非囿於一法也至內地土貨無妨示以寬大之恩許其裝運各口但應加以口岸旗號之捐而華商船隻則槪不收捐以示鼓舞庶可杜假冒洋商之獘又西人在各口開行亦與我華人爭利若仿照西法徵以行帖之捐所得當亦不少聞之西人謂中國稅則增至值百抽十三差可與釐金相低而西人欲停釐捐有願值百抽八者今修約以抽稅從重彼族必然不允然後可截長補短一律減至值百抽十外加各色雜捐似可當釐金之入卽或不當釐金之入而利權歸我農賈殷富亦何靳此些須釐金培養國脈矧民富則樂於輸將失之彼者旋收於此未爲無利也或者謂誠如所論彼將悍然不顧其柰之何若禿筆焦舌與之辧論相持不下彼將藉端要求是又自我生釁何利之與有夫爲此說者必其不知西國通例者也否則爲洋商作說客欲以撓我者也誠使我願加稅守之以定持之以堅上下一心不爲外人所搖奪豈有不行之理夫和約之與商約有異在我不背和約決無開釁之端而所定商約則固有以十年或十二年爲期如欲修約先行知會之專條今於每國修約期前先爲知照以一年爲限屆時會議堅持應加數條之稅彼習見中國辦事有前茅而無後勁不能堅忍勢必極力爭辧如或限滿稅則猶懸而未定不妨仿照西國展限一年若彼仍然抵難則豫告之曰俟所展限滿猶未定議所來商貨當照通共稅則納稅而通共稅則先爲酌定給閱較擬加之稅更重迫之使不得不從是亦寓剛於柔之術也夫不許通商或可藉以啟釁欲行增稅斷難因之興戎不然歐洲瑞士比利時蕞爾彈丸介於大國之間將無稅之可加而國非其國矣然猶可自立而度支不窘者弱於勢猶彊於理中國據理以爭何畏不情之請美國稅則最重未聞有以加稅與他國決裂者此理光明正大質之萬國無可置喙

蓋通商足見邦交之誼加稅乃我固有之權不得謂稅章之利洋商而害華商者歷有年所中國習慣自然勢難變易正當謂稅章之損華商而益洋商者歷有年所外人從旁竊笑急須更張今宜振刷精神力圖補救將從前稅則痛加攺訂使運洋貨納洋貨之稅運土貨納土貨之稅且許其運土貨與華商同一納稅不過徵以他捐示中外商民之異華商爲我國之民故輕其稅賦洋商奪我國之利故重其科徵固與各國徵商辦法情理勢三者皆同彼又豈能以己所習行者爲不合而藉詞以啟端耶每屆各國修約之期必加其稅不出十年中國稅則不亞歐洲各國商民可富餉源可充中國轉虧爲盈轉弱爲彊之基實在於此𨿽曰物窮必變皆由天道之好還要知困極而亨端賴人謀之克盡是在堅持定見不惑浮言庶可革作法自敝之非免局外旁觀之誚萬一意存猶豫未肯據理以爭則仍有舊約可循抽釐如故使彼以英約二十八各貨納稅後卽準由中國商人徧運天下而經過稅關不得重加稅則等語洋文將英貨納稅後運入內地子口稅外不得重加徵云云爲免釐之左證則應之以釐金之設由於軍興西文解之曰戰稅者此也釐金並非關卡不過仿照英法美軍需之際各種用物加釐盡徵之意惟中國未有如西人徵取之法設立釐卡不得謂之另立一關重徵已納關稅之貨也此乃我自有之捐廢立由我夫美國於南北交戰捐釐至三十一萬萬洋蚨英國於黑海之戰捐釐至二千九百五十六萬二千磅法國兵燹之後歲徵釐額不下六萬萬佛朗從無有外人過問者良以民間日用所需物物加釐以供軍費乃一時變通之計各國自主之權非交涉外邦所應干預然貨爲洋產彼旣借口有詞釐出華商孰是甘心輸納固不如免釐加稅挹彼注玆爲上乘妙法也

增加稅則論

英人闕名附

中國所借洋均照金價合算今欲修築鐵路及將軍務時所遺水陸各軍另加整頓在在需債臺又必添築一層就現在已借洋算計僅息銀等費已歲需二兆鎊添辦軍械所需至少又須三兆鎊共計五兆鎊此中國將如何籌劃若僅加進口稅所計似未盡善要非暢行出口貨物不足以濟事因僅加進口稅所入不足以償息銀及購辦軍火之用中國無論進口何物非以金購卽以貨易若以金購則中國所納之稅向收銀不收金兩不相抵若以貨易則所抽土產之稅愈重出口之貨物必愈少卽進口之貨物亦愈減玆請試言其故凡國所需各國均向百姓抽稅撥發惟出產之物若抽稅太苛則百姓所種預備出口之物必少或曰中國所入土產稅銀卽可運之出口以償息銀而購軍火此言誠然詎知所產之貨因稅重不能獲利卽國家賴以出口付息銀之貨百姓必攺種他物而他物又值歐洲價廉不宜出口出口貨價非由中國自定須由與中國爭利各國所定卽該貨在中國時其價亦爲與中國爭利各國能出售之價所定如中國因稅重欲加貨物之價而此物在與我爭利各國止售八十金則中國之貨祗能因之而賤是中國之貨價不能自定而爲與中國爭利各國能出售之償所定也然則所借洋其淸理之法要惟暢行出口貨而阻滯進口貨耳

中國政府向重農而輕商其所以輕之之故以商賈販賣之貨非人所必需之物爰輕其業而重其稅試問天下無商誰市土產無人市土產則中國將何以淸其債而購其軍火哉然則加稅辦法若不問商將問諸誰商固不可輕也若與熟商必曰加多進口稅豁免出口陸地各稅而鼓勵工業也中國各省所入之各歸各用其所入皆貨物經過各省應還之內地稅中國釐金若與歐洲各國之奧格曲勞稅進城稅相若本可不必干系而西人現在所爭者以貨物運到某省自應納捐而所經各省不得抽釐此層照現行條約實在應爭之列所有內地半稅則照憑此卽可逢卡免釐法亦未嘗不善若華官果能遵照辦理西人自無閒言其如各省往往故意爲難何中國政府向來辦法爲西人所深知名𨿽出示頒告各省實在並不欲其照行嗣後不論何時更攺稅則西人情願按價每百加抽若干存在駐京使署作抵華官應抽各稅項

中國向章貨物由此至彼通商口岸除付出口其實並不出口不過換船而已稅外尙須另加半稅謂之子口半稅所抽數目與內地半稅相同該項子口半稅若作爲內地半稅西人尙可滿意惟付出口稅時復須另加子口半稅實屬太苛將來更換稅則該項子口半稅應卽刪除貨物抽稅之法不可按貨價卽按價值百抽若干之謂也而須照貨物分別定稅使應付稅數目各商自能核算不致受華官欺蒙之獘譬如各商欲將貨物運至某處應納內地半稅若干一算便知則官吏無所試其伎倆華人之出仕也由捐納其補缺也由賄賂經手之上下侵蝕意中之事獘端百出最難防範所有商賈應納之稅照前辦法自知算繳𨿽不能盡除勒索之獘亦未始無補救於萬一也中國之進口稅不難加至值百抽十五十成作爲關稅二成半作爲內地半稅又二成半交存駐京使署均由海關分項照抽洋藥應與他項貨物分別另行辦理此項貨物卽中國按價加至值百抽五十西國亦可不問印度政府洋藥一項歲入五六兆鎊中國亦應準其分肥此物之有捐無益非中國所必需加之中國旣自裁植英國若不生忌干系本可如印度之獨擅其利也再貨物進口若照以上辦法各項加稅則進口之貨價貴而銷路少當足以補中國銀錢流至外洋之漏也

中國果照以上辦法所入之比前可多二三倍惟加進口貨稅尢必先有所以加之之法其法惟何曰暢行出口貨耳本地稅中國不論如何抽法西人可不干系應爭者貨物由中國此處載至彼處但須請內地半稅執照該項半稅在某處完納後其餘各處不得再行抽稅不數年前法意各國由中國寄購蠶種自行養蠶繅絲藉此獲利今則意法各國繅絲之利已爲中國所分因中國現在自能繅絲但售所繅之絲蠶種不復發賣此於中國大有裨益因繅絲所需工費非中國所給實系購此繅絲之國所付今出口之繅絲若能做成織紬之絲則又勝一籌矣若由織紬之絲而織絲出口則盡善盡美矣

中國絲業之盛猶其茶業之衰其所以衰之故以中國不能爭機器之便及印度工價之廉耳此國制茶用機器出口無關稅彼則用人工而重稅孰軒孰輊固不待言茶業旣壞所有從前茶商均須另行攺業其無業可攺者卽入遊手好閒之流中國若猶昏迷不悟不速將土產格外輕稅使無業之輩易謀工作則內亂之患必有甚於今玆者此等內亂歐洲鮮有之而中國則此處未已彼處又起將彈壓之不遑豈復能整頓商業哉本地制成之貨物應如何抽稅與此項攺更稅則自行另議據華官管見各貨均須納稅制成之貨物豈能獨免惟棉花繭子如不出口向不完稅若以棉花繭子制成之貨物卽須如棉紗絲紬進出口一律抽稅不免苛刻況制貨所用之料已在出產之處完納內地稅並由該處發出之時照完半稅理應不再另抽若必另抽所定稅則亦必比外洋載運進口之同項貨物較輕以本地制成之貨向無捐輸之說再棉花制成之棉紗與繭子制成之絲紬物類不同稅應輕重所有制成之貨物應抽之稅應由熟悉情形者斟酌妥定方足以昭公允而舒國用

海關徵稅

薛福成

總稅務司赫徳屬駐英稅務司金登幹送來光緒十八年海關貿易總冊余受而閱之條分件系經緯分明是年徵稅之數凡進口正稅銀四百五十九萬餘兩出口正稅銀八百二十五萬餘兩復進口半稅銀八十二萬餘兩洋藥稅銀二百二十八萬餘兩船鈔銀三十八萬餘兩內地半稅銀四十七萬餘兩洋藥釐金銀五百六十六萬餘兩以上七項都二千二百六十八萬餘兩比較十七年絀十六萬九千餘兩比較十六年贏六十九萬三千餘兩若就各關所徵七項銀分計之江海關徵銀六百三十七萬餘兩粵海關徵銀三百三十四萬餘兩江漢關徵銀一百八十九萬餘兩閩海關徵銀一百六十八萬餘兩潮海關徵銀一百四十八萬餘兩浙海關徵銀一百二十五萬餘兩九江關徵銀一百零四萬餘兩廈門關徵銀九十七萬餘兩蕪湖關徵銀七十萬餘兩津海關徵銀六十九萬餘兩淡水關徵銀六十三萬五千餘兩鎭江關徵銀六十三萬一千餘兩山海關徵銀五十四萬餘兩九龍關徵銀四十七萬餘兩臺南關徵銀四十四萬餘兩拱北關徵銀三十八萬餘兩東海關徵銀三十三萬餘兩北海關徵銀二十五萬餘兩重慶關徵銀二十萬餘兩宜昌關徵銀十一萬餘兩瓊海關徵銀九萬八千餘兩蒙自關徵銀七萬三千餘兩甌海關徵銀三萬六千餘兩龍州關徵銀一千七百餘兩以上二十四關徵收之總數卽前七項徵收之總數近年滬粵等關收數所以益旺者以洋藥釐金歸並之故閩漢等關收數所以漸減者以茶葉銷路日衰之故綜計是年進口洋貨價銀一萬三千五百十萬餘兩進口正稅並洋藥稅得銀六百八十八萬餘兩核諸值百抽五之數大相懸殊然洋藥釐金固尙不在內也出口土貨價銀一萬零二百五十八萬餘兩出口正稅得銀八百二十五萬餘兩已逾值百抽八之數與所謂值百抽五者不符則以土貨之價已大減於初定稅則之時之價蓋絲茶二者爲之也余嘗考財用盈虛之故矣大凡土脈膏沃物產充羨壤博民殷商貨所趨如水歸壑則稅可贏又或眾力勤劬工藝精良流貤日廣爲遐方日用所必需則稅可贏又或地𨿽磽瘠專產一物如絲如茶居民恃爲恆業遠人聞而欣羨則稅可贏又或綰轂通衢因利乘便官山府海發天地自然之藏都泉布輸寫之會則稅可贏此數者貴審其地形開其風气尢視大水之經緯脈絡以定商之輻湊與否夫上海扼長江之要故稅最多廣州扼粵江之要故次之漢口扼漢江之要福州扼閩江之要故又次之北方之水澑急沙淤不便行舟故𨿽以黃河之大且長獨無榷稅極盛之關夫殖財之源𨿽因地勢亦隨人事天時而變焉者也核其所徵之稅而地之衝僻民之貧富物之旺衰歲之丰歉俱可借以考鏡焉余故摘紀其大如此

洋關進

英人汲士沼附

中國洋關每年刻書一本將中國之商務情形開列明析去年一本爲余所修書中之事不能全錄今請擇其要旨以供眾覽一是年中國與外洋通商出入貨物值銀三百三十三兆六十萬兩前年則值銀三百一十五兆兩自開關以來以是年之商務爲最巨出入口之貨皆形生色而以進口貨爲驟增所以所徵稅餉較往年多一百五十萬兩內地有數處新開口岸經在各處設稅廠自十月一號始徵稅惟商務甚微是年冬季各處稅廠祗共徵得銀六千一百八十兩二比較稅務是年所徵稅餉共爲二十二兆五十七萬九千比較上年則多一兆一十九萬三千兩所增已爲不少但比一千八百九十一年則少九十三萬八千兩須知昔日多臺灣一處今旣讓與日本而中國稅務之增多尙如此亦出意料外矣此稅餉增多賴進口之貨不計洋藥是年進口貨增稅銀一兆六十九萬九千兩洋藥一項之稅餉再減六萬九千兩釐金再減一十八萬四千兩而出口貨稅則減四十九萬二千兩首因臺灣之失次則爲茶絲棉土煙之出口皆減土煙一項比上年減少稅項二十萬零六千兩不得謂此數旣減卽知其產物亦減因有許多土煙由陸出外而不經洋關之手又共計是年之稅項二十二兆余兩以千分計之英商納六百分徳商納八十分法商納二十分那威瑞典商納三十分俄商納十五分日本商納二十分華商納二百一十五分其餘別國客商共納二十分三比較進口貨是年進口貨比上年多銀三十餘兆兩造成之棉布居其十五兆兩印度日本棉紗居其十一兆兩其餘則爲羊毛貨銅鐵器火水油並各項雜貨皆有所增多再觀進口貨單則洋藥減少二千五百九十五此數不僅關於臺灣之失而通國各處亦有大減之勢細查各關歷年之稅冊卽知矣凡業洋藥者皆不稱意去臘爲尢甚一因印度之瘟疫一因羅啤之銀價昔上海銀每百兩換羅啤二百六十四枚半今則我二百二十三枚四論出口貨是年比前年減值十二兆兩如前所云一因臺灣之失一因茶絲棉三項復減棉花有減於出口之故因本地之銷路大而價昂故前年日本之棉花有八十九萬六千而是年祗得四十一萬八千至白絲髮則較前年少二萬二千六百一十五值銀六兆二十萬圓蠶繭則自二萬四千降至一萬七千八百四十五減值十二萬四千圓次爲綢疋頭較上年減二千二百四十一值銀一百七十七萬七千兩黑茶則減二十一萬一千五百因少臺灣之故而內地各處亦大減綠茶則減二萬七千二百惟亞洲之俄人加銷黑茶八萬五千五百上品香茶四百二十在英國則以英屬所產之茶消流爲大華茶與之爭衡殊難獲利至於美國之綠茶市獲利亦微五復出口之貨洋貨有入中國而復出口者是年值銀九百零三萬三千兩比前年多七十八萬三千兩此是臺灣之茶先進廈門次美國六論出入船只是年洋關各口岸進口者有船四千七百二十二艘共載重四百七十九萬三千六百墩較前年多四百五十七艘載重五十萬零一千三百墩在口外者則有一萬五千二百五十三艘載重十一兆九十三萬墩比上年多一千二百三十五艘載重一百三十七萬墩出入桅船比前年多八十七艘載重七萬九千墩出入口貨物淨重三十三兆五十萬磅以百分計之英商值六十五分徳商六分瑞典那威三分法商一分日商二分華商二十二分其餘各國一分西式之船爲華商所業者大有可觀輪船比桅船尢多自一千八百九十一年至今有增前於一千八百七十一年桅船五十六艘載重一萬二千一百七十九墩輪船一百一十八艘載重三萬零三百八十墩共船一百七十四艘載重四萬二千五百五十九墩是年桅船八十八艘載重二萬零一百九十九墩輪船一百六十六艘載重三萬七千九百七十五墩共船二百五十四艘共重八萬九千一百五十四墩又查中國金銀之出入則金葉出口值銀八兆一十一萬四千兩鷹銀入口共一百七十二萬兩紋銀出口共十五兆九十三萬二千兩

稅考

英人李提摩太附

﹝粵﹞﹝奧﹞考王制天子不言有無諸侯不言多寡食祿之家不與百姓爭利故三代以上關市稽而不徵風俗惇龐商賈饒富成一代承平之治也降及後世借口於周官泉府之名立平準均輸諸法收什一之稅以充國用唐有間架之事宋有市易之法至明宣徳四年更設鈔關七所以收船鈔兼榷商稅蓋自秦漢以來關稅日急與古者禦暴之意大相矛盾矣然永樂初西洋諸國使臣來華載胡椒與民互市有司請徵其稅帝曰商稅者國家以抑逐末之民豈專爲利今遠人慕義而來乃欲侵其利所得幾何而虧辱大體不聽此誠寬大之詔也以上僅就中國言之也近來五洲競尙通商各國人貨此往彼來履迹交錯入口之貨莫不有稅若本國各省各屬不自抽稅者惟美國爲然論者謂各國能推廣不收外稅而後可爭端絕風气醇天下人民永享太平之福然各國抽收外稅輕重不一揆度其意約有三端一因存報復之心彼此有事不相洽則於該國商貨入口別立重稅以示困辱一因存保護之心人情購物喜賤而惡貴若外國貨物稅輕價減必致有礙本國交易故不得已於外來貨物稍收重稅以保商務一因存裕國之心或本國有大舉重大工役經費不足不得已多收外稅以濟國用之三者乃泰西各國稅價輕重之情形也今試略舉大槪藉資考證查俄羅斯於一千八百五十九年入口布匹每八十四斤收稅銀三十二兩後二十年收稅銀二十八兩再後五年又加稅銀至三十六兩徳國於一千八百五十九年入口布匹每八十四斤收稅銀一兩八錢後二十年收稅銀一兩二錢至一千八百八十五年又收稅銀二兩六錢荷蘭國一千八百五十九年入口布匹每八十四斤收稅銀或有少僅二錢者或有多至一兩一錢者數目不一嗣後復槪行免稅比利時國一千八百五十九年入口布匹每八十四斤收稅銀五錢後二十年收稅銀不足二錢法國一千八百五十九年禁止外貨入口後二十年入口布匹每八十四斤或收稅銀一錢二分或收二十四兩多寡不等奧國一千八百五十九年入口布匹每八十四斤收稅銀二兩一錢後二十年收稅銀一兩八錢一千八百八十五年又加收稅銀二兩美國因有水患於一千八百五十九年入口布匹每值百兩收稅銀十九兩後二十年每值百兩收稅銀五十兩至一千八百八十五年仍照五十兩之數並無增減此專就布匹而言他貨可以類推再查英法立和約時初論價值收稅後論貨物收稅無一定之議又有歐洲小國名羅美尼亞與法國立和約法國因該國關稅過大故凡遇該國入口之貨每百兩卽收稅銀五十兩較之他國皆格外加重此卽所謂報復之事也若英國貨至西班牙較二十五年前稅價更小此外土耳其國從前定稅每百兩止抽銀八兩後又漲至十二兩十五兩不等歷考五洲貨物入口稅最重者莫如美國計每百兩均約抽銀至四十餘兩之多英國地土分據五洲欲本國不定稅則甚非易事其往印度布匹每百兩收銀五兩他項貨物每百兩收銀十兩至光緒五年間則一槪蠲免又印度南海地道名毛裏等處定稅每百兩收銀五兩七兩不等亞非利加洲南之大狼山卽好望角入口貨物每百兩收稅銀十五兩此通考泰西各國收稅之大略也夫取求務極公平出入宜權輕重往往有挾一時之忿气特加重稅以逞快於目前者迨至各國聞風裹足致入口之貨大加減色所得之數不償所失之數始悔前此之太過亦已晚矣總之居今之世爲今之政斷難希上古之風不徵不稅以致於太平但能使萬國公議一律持平本不偏不倚之心無畸重畸輕之獘斯亦挽回稅務之一道也

加稅辟地議

英人李提摩太附

昔夏禹有會計之紀周官著理財之條誠以有國家者不得不取諸民以裕度支而治百事也然古者率皆準乎什一以定均輸之法故𨿽有徵斂之名仍寓寬大之意降及後世取用煩苛𨿽一絲一粟難逃關市之稽迨至暴政日甚怨府日興則人心搖動共起異圖而後悔朘削聚斂之誤嗚呼晚矣曠觀千百年來掊克之君未有不亡國失地從未聞有以重稅爲兼並之術者有之自泰西始夫泰西各國收稅數目多寡不同𨿽裕國足用不得不爾然其欲振興商務則免稅招徠欲兼並鄰邦則加稅困累其深謀遠慮殊難一例而觀故本館曾將泰西各國稅章著論登報俾有心人知所補救今請就泰西加稅之事再申其說焉查俄羅斯爲近日海內大國跨有歐亞兩洲土地極廣然所屬各處均爲荒寒寥廓之區田產旣不富饒又難收通商之益自向中國兩次請地凡黑龍江以東諸城莫不據而有之近今琿春一埠商務日興居人日眾推原其故皆由所到之貨槪不收稅故貿易之徒趨之若鶩耳兵法云將欲取之必先與之此卽俄國免稅招徠之意歟獨是免稅爲興商之道收稅乃生財之源進觀徳美兩國更有加稅之法在考徳國前列日耳曼邦時欲兼並東西部落故定新章凡附小國已經立約者收稅卽有一律之法勢極便益其未經立約者收稅卽難一律從中不便之處甚多因不得不一並立約此加稅辟地之一證也至美國百年前本英之舊屬於中國乾隆四十年華盛頓奮其沈雄之才卓然崛起駸駸乎有若敖蚡冒以啟山林之勢與英血戰多年遂割英屬十餘省自立合眾之法目今地廣人眾勢與歐羅巴諸大國抗然溯合眾之初其十餘省中莫不遵守法度獨迆北一省抗不遵服惟合眾之法凡本屬各省進口之貨槪不收稅而未從各省進口之貨無不加重收稅卒使未從之省商賈不通民人逃散不得不拱服而後已美國加稅之情形如此乃近來毘連美境之坎拏大省及英之工匠各人亦欲其附從因專將該處來貨倍立重稅俾受其困將來如英不設法阻止恐坎拏大省仍有不得不從之勢此又加稅辟地之一證也方今泰西各國惟英之稅較輕凡未制造之物如羊毛棉花等件皆一槪免稅故英之商務爲歐亞各國之冠𨿽英屬地散處五洲勢難蠲免本國之稅使財賦無出亦難重稅以困他國使聞風者裹足不前然以英之重視通商信義自守平正自持惟恐失和於他國固不能爲法俄之無稅更不屑效徳美之重稅也英誠識大體矣哉本館前論俄以鐵路侵地是鐵路者猶用兵之利器耳今美以加稅辟地說者謂無用兵之形而有用兵之心能安享得地之利免勞師耗財之害較之鐵路侵地豈非勞逸﹝迥﹞﹝回﹞別歟總之天下事惟求其平而已孔子曰不患寡而患不均均卽平之謂也歐陽子曰物不得其平則鳴此後五洲稅務必須早日公議一律持平無畸重畸輕之獘乃足以息爭端消亂萌也非然者竊恐人心易動而難安苟他國受困過深蓄久發暴而後悔前此之橫徵苛斂爲害甚也詎可及哉詎可及哉

仿行印稅折

陳璧

奏爲籌餉術窮請仿行印稅之法以集巨而濟時艱恭折仰祈聖鑑事竊維和議定後戶部竭力籌餉歲有的者祗扣廉俸一百二十餘萬爲一大宗裁並折漕未能遽舉鹽斤酒加抽無幾捐輸旣成弩末息借又作罷議計歲增出且二千萬兩是所籌者未及十分之一二也而善後諸大端陸續待辦皆不容緩於此欲求歲籌巨確有把握不病商不擾民之策則惟有仿行印稅一法而已查印稅創自荷蘭盛於英吉利今則行各洲無國無之謂之印稅者蓋令民間買國家所制之印花粘於各項契券字據之上以爲納稅之證也其造之之法應於京師設廠並購辦制紙制印二種機器雇匠創造其紙則中藏紋理其印則細極毫釐以杜作僞如或一時開廠未成可仿日本造鈔之例令英廠暫行攬辦嚴立合同防其偸漏俟官廠能制卽行自辦其行之之法應取各國稅則參較詳定章程務從簡便先行頒示天下然後於各省會城普設督銷局一所爲總賣印花紙之地將此項印花轉發民間各市鎭鋪戶代爲零賣每百兩中鋪戶應得一兩官收九十九兩其查之之法應嚴定漏私罰律例凡一切契券字據不粘印花者皆作廢紙事發照例議罰遇有詞訟官不爲理印花旣粘於紙應卽行句抹以禁再用其有已粘而未句者亦行議罰凡印稅之大如此緣此稅取之買主而責成則在賣主是以毫不擾累加以所取至微而罰則至重是以民皆易從核其情形實屬有利無獘今英俄徳法諸國此項歲徵皆約一萬萬至二萬萬倭地最小亦徵二千餘萬若以中國之大仿而行之開辦之始不妨疏闊民覺其便必將競趨約計每歲所集當不下一萬萬則不特洋債易於淸還從此罷抽釐停捐納舉數十年欲除而未能之獘一旦廓淸全局轉機必在於此矣自我朝丁賦並完取民之輕不徒千古所無實亦萬國所未有民智漸開莫不知外國租稅之苛重今卽加行一印稅之法臣敢決其相安無事伏願我皇上斷而行之卽飭總理衙門轉電出使各大臣將各該國現行印稅律例章程詳譯一分並取現用各種印花列粘於冊注明用法限期馳奏進呈禦覽然後發交戶部速籌興辦不過一年可以試行旣紓目前之急又除從來之獘臣誠竊見時艱日亟不宜拘守成法故擇諸國之通行有效尢爲易舉者敬陳於我皇上之前是否有當伏乞聖鑑訓示謹奏

印稅條議

程儀洛

印稅卽暗稅最便於民而所收至廣其法令民間各項生意凡有賬單者皆須計其錢數照貼印花其稅至輕而罰至重設有人入肆買布一疋其值三元則布店必開一賬單交與買主其單上應貼印花數釐或至一分如不貼被發布店應受罰六元他皆仿此至於契券租約各種未貼印花者皆爲漏私除應罰外遇有詞訟官不爲理蓋此稅常出買主如民間之有潤錢也至買賣在二元以下者不收宜俟出使各國大臣將各該國所用印花詳考用法貼說進呈仿其輕重之等自數釐以至數兩酌立定章其印以銅鏤文極精宜向西國定刻大抵於貨之易售者收稅稍重將其章程先行布示天下然後定於某月一律開辦直省州縣普設稅局或附於銀行或寄於鋪戶皆可城鎭鋪戶每月計其賣出若干所領印花於月終統計數目報明稅局再行續領運貨轉銷者則於報關時貼印花於貨單經行所過驗明放行初行之始不妨闊民覺其便自將爭趨查印稅約有十便此項印紙常寄售於鎭市鋪戶他國多有紙店發售需用者隨處可買無畱難之苦其便一印紙中具刻錢數一目了然絕無蒙混之獘其便二由戶部設印紙總局各省普設分局其印紙悉頒自戶部應收稅戶部卽按頒出之數核收毫無侵蝕之患其便三各省分局除設員按時稽查各鋪戶帳簿之外別無檢核騷擾之端其便四嚴立章程之後聽人自行貼用無督責催促之事其便五商賈常購印紙以備用其稅課皆先入官無徵求勒索之病其便六一切契據無印紙者遇有訟事官不爲理則人皆不肯吝小貲以貽後患其便七貨財交易之事必有一二人與其間有受者同罰之例有告者給賞之條造印紙及所貼印紙不足稅額者告發之人審實以罰金之率賞之人又不肯惜微費以取重罰其便八常稅及釐金皆在未賣貨之先而此稅則在買賣旣成之後民尢樂從其便九外國人與華商交易者華商亦貼印紙謂之自完國稅是外國人亦必暗納此稅其便十以上十便皆各國通行之成效今中國仿而行之縱初行之始風气未開微有窒但使持以大信久之必可相安以視抽釐之獘不可同年而語矣

論丁口稅

日人闕名附

問何謂丁口稅曰抽稅於人也蓋昔時遺法而今日能行者甚當太古之時生民未有貲財可貴者抽稅之法自非抽於人未見其簡且易也我邦之行此法蓋在距今千有餘年前按大寶令云正丁謂丁年以上歲役十日次丁謂十七歲以上歲役五日不能服歲役者出布帛及他物代償稱之曰庸是我邦古代丁口稅也其後𨿽廢止亦未必無類此稅法者如現今所行市町村制中夫役之法蓋亦似此也夫丁口稅者本以丁口爲準一切平等抽課於各人夫人民貧富懸殊則其爲不公平也無論已故該稅法所以見排斥於文明之世而抽課之法亦漸變也是故俄國則內閣先定數目而命之於各州縣各州縣按人民貲產與其所得以爲比例而抽稅也然如此則與其謂之丁口稅無寧稱貲財稅或所得稅更爲切當也如此稅法則收稅官吏據其億斷恣徵收於人民其獘不堪言也又準人民所得之等差而賦課於人人是曰等差丁口稅或階級丁口稅行此稅法者普魯士及美國是蓋混丁口稅與所得稅以爲一者也何則準人民所得而立等差不復論相同等級所得多寡之異是有丁口稅之觀也然官吏以臆斷推測定人民所得之等差於各等差異其稅率是有所得稅之觀也若減少其等差乎則純抽丁口稅矣若增多其等差乎則徒增所得稅矣考美國麻沙秋撤等洲抽丁口稅二元於有參政權者又法意等國亦嘗行大同小異之稅法惟有繁簡輕重之差耳法國理財學家毋流氏論丁口稅曰𨿽世人往往有非毀丁口稅而若不應重課者然未必爲不正之稅法也於抽稅之意未見有間然也又云世人謂凡參政之權必當納丁口稅蓋此意亦未必爲非也意法國𨿽有數種之間稅而國民均擔負國家之費貲而使國民有參政權者悉納直稅當國家一旦多事之日而增抽之未必不可也抑納稅爲被治者謂平民之義務𨿽抽丁口稅亦有一理而方今人民貧富漸無等差恐不如其所期也我國本以地租及其它直稅爲參政資格故未見有抽丁口稅之要究之丁口稅爲太古未開時代之遺法在現時旣屬陳腐洵不可行之於今日也

論地稅

日人闕名附

何曰地稅曰抽課於土地者卽我邦現時所稱地租是也地租之創始在土地歸民人所有之後而土地歸民人所有在何時代𨿽未得詳知據比利時國富國學者獨拉烏立氏有言曰土地全爲民人所有不在太古之時而在家屋器具獸畜等爲民人所有之後也又據法國富國學家薄利賢氏說土地爲民人私有之貲產蓋與商工業各種股分證單等之起必屬古制要之土地歸民人私有𨿽不出於太古其制亦頗古也然我邦行此制在近十數年以來明治五年二月十五日太政官發令曰自今以土地爲民人之有且許賣買於是土地始歸民人所有我邦民人古來未有此權惟有耕作土地之權而已故有賣買耕作權而未有賣買土地權其有此者始於明治五年之令也故往時有耕作權而已則惟出借地耕作之貲其法非政府與耕作人合同定約政府專發令而定之也抑地稅也者各國所同實行而我邦最資稅源於此其爲抽稅之正理固無容論惟測民人負擔所能堪又考抽課法之得失以論其稅率之當否則爲妥善也今夫按地抽課稅法近時文明之進步與農業之發達漸有變遷試觀古今來之變遷第一不論收獲多寡惟按土地面積抽課同率之稅此法推行蓋屬古制如現今殖民新起之地往往見行此制蓋在古人民稀少土地有餘耕耘之地質最肥沃若不肥沃又或有運搬之利便故以面積律之抽畫一之稅未嘗不公平況其法之簡易最便於新興之地也然一旦土地歸民人所有而農業大進步武則視土地之肥瘠貲本之多寡耕耘之巧拙如何以爲收獲等差至此時猶欲以一律稅法槪之則其不公平亦甚矣若猶欲用此法自非極輕稅率則民人豈堪其賦斂哉第二區別土地品位爲數等抽課異率之稅稍爲攺善之法蓋此法按土地肥瘠運輸之便否耕耘之難易立之等以異其稅如我邦往時所謂地丁徵收法及日耳曼聯邦中之尾古蘭堡所嘗行地稅法是也𨿽此法稍良仍未盡善何則區別土地品位而立之等差未免臆度且社會有進步土地有變遷而每攺其率實爲頗難第三不問土地廣狹地質肥瘠惟按農具之數使用牛馬之數及樹木之數等抽收課稅此法之不完善可無論已何者今日農家收獲之差洵以土地肥瘠貲本多寡耕耘巧拙而別焉然如農具之數牛馬之數樹木之數等未足推測土地所生之利況如農具牛馬樹木等常有增減移動也第四徵抽所收獲於土地十分之一此法於每年前收獲之時官吏閱各地以豫測其收獲之數徵其十分之一所謂十分一稅法者是也然時或誤徵更多於此數我邦往昔所行毛見法日本抽稅法名目有類於此歐洲亦嘗有行此法之國如土耳其實行此法以至近年𨿽此法優於前所記諸法固無論已然流獘亦多未可以實行也何則若行此法年之丰凶不能異其稅目故政府歲計頗覺不便是其一獘也又在一國之內收獲多同其期故無數官吏出閱各地農圃則最易失期且於各地檢閱農圃亦必不能無所寬嚴則政府縻費之路由是而開是其二獘也又收獲多寡不獨由土地之肥瘠而貲本多寡耕耘巧拙等亦與有力焉然惟抽稅收獲十分之一則挾巨貲以從事耕耘者不得不多出稅否則出稅者寡農事之更攺美善不可得而望是其三獘也第五按數年間賣買土地約價以抽課稅是爲我邦現時地租法蓋地價者爲抽地稅故以法定者也第六按數年間土地所產之數而抽一律之稅除肥料之外欲收獲穀物故銷費人工勞力一切之貲也此乃歐洲諸國所現行之法薄利賢以前記第五第六等爲地稅中之完美者矣

奏駁總稅務司重議土藥稅釐折

李秉

奏爲部議總稅務司所籌徵收土藥稅釐辦法窒礙多端流獘甚大吁懇天恩飭部照舊稽徵無庸攺議以存政體而卹商民恭折瀝陳仰祈聖鑑事竊臣準戶部咨稱據總稅務司赫徳開呈手折按近年土藥出產各省總計三十三萬四千擔若釐稅並徵每擔六十兩歲可得銀二千萬兩通行各直省試辦妥定詳細章程項目奏報等因奉諭旨依議欽此欽遵咨行到臣在部臣以籌維艱無可設法欲借此以擴利源自是救時之意然臣就赫徳所定之數反復參稽實見有窒礙難行及行之而其利未收其害先見者敢爲我皇上敬陳之鶯粟一物非肥沃地畝不能繁茂愚民貪圖重利將宜谷膏腴之土裁種鶯粟馴至糧價日昂浸爲民患故從前久懸爲厲禁嗣因利之所在種植日多光緒十六年總理各國事務衙門會同戶部奏請加徵稅釐欽奉上諭果能設法稽徵認眞辦理旣可裨益餉需並可以徵爲禁隱寓崇本抑末之意等因欽此聖謨洋洋洵正俗坊民之要道也今若明定數目某省擔以萬計某省擔以千計將使九州島之上腴盡棄嘉禾而植惡卉必致畝無棲糧家無儲粟樂歲旣少蓋藏凶年更坐以待斃往者秦晉大祲餓殍載道其禍實中於此以害稼賊民之事爲損下益上之謀我國家愛育黎元重農貴粟不宜有此政體也且夫謀國計者計事理之是非尢當權利之輕重果其此令一下而二千萬之卽能歲輸於司農則謂見其利而遺其害猶可言也然今天下民力竭矣卽朝廷維正之供綜計地丁漕項雜賦等額徵銀三千六百萬兩有奇近年各省實徵不過七成約短徵銀一千一百萬兩有奇乃土藥之稅與則壤成賦之正供相提而並論此必不可得之數也臣請以山東言之山東土藥所產多在省城西南沂曹濟各屬光緒十六年前撫臣張曜遵奉諭旨籌辦土藥稅釐在省城專設總局於產土地方派定經紀開設行棧俾便稽查復派印委各員會同管理查徳東省土藥每擔約值銀二百餘兩每價銀一百兩徵落地稅銀八兩釐金八兩如由各海關出口則加收關稅銀八兩計每擔共收銀四十八兩自十七年奏辦以來多者不過七萬餘兩少則四五六萬餘兩不等今赫徳所議山東土藥一萬擔以每擔六千兩計之應徵銀六十萬兩較從前數且十倍是卽於向所不產之處教之樹藝多方搜括猶未必能盈其數揆之事理旣有所不可微臣愚拙之性亦實力有所不能復查赫徳所開自山東而外如山陜直豫江皖閩淅等省姑不具論他如四川十二萬擔應徵七百二十萬兩雲南八萬擔應徵四百八十萬兩貴州四萬擔應徵二百四十萬兩吉林六千擔應徵三十六萬兩甘肅一萬擔應徵六十萬兩此五省中以四川爲最富庶而額徵地丁雜稅不過六七十萬兩今所議土藥稅多至十餘倍恐竭全省之財力亦有未逮至雲南貴州吉林甘肅四省皆所入不敷所出全賴部撥鄰省爲之協濟上年戶部攤還俄法英徳借此四省中除雲南蒙自關外其餘皆未指撥蓋以該四省本系缺額之區無可籌措也今如赫徳所議以邊陲瘠薄之地而責以數百萬數十萬之稅恐𨿽以劉晏之才商鞅之法亦不能彊無而爲有矣當玆庫藏奇絀債負累累部臣持籌之苦衷疆臣亦當共諭使能歲獲巨如原奏所稱不加稅而稅裕固所樂聞然此栽種土藥之地畝固卽國家已有正供之地畝也我朝列聖相承深仁厚澤蠲租減賦史不絕書二百五十餘年官吏恪守定章罔敢苛斂土藥𨿽獲利稍厚徵稅以示裁抑其亦可矣乃於地畝正賦之外復浮計其出產加徵至或相倍蓗或相什百之多卽今如數取盈已非聖朝寬大之政況財者國之脈民之命竭地利之所出不能饜其誅求必至商賈裹足怨讟繁興現在蜀滇黔粵正彊敵環伺使民不堪命勢必包藏禍心疊起事變患且不可勝言利於何有是二千萬之數斷不可得何必虛懸誥令爲此得不償失之謀哉欽惟我皇上聖徳如天愛民如子吁懇收回成命敕下戶部曁總理各國事務衙門仍照現辦土藥釐稅章程通飭各省實力稽徵毋任隱匿中飽以期上可裕國下不病民至攤還洋債上年經戶部分別派定凡當年應解之無論如何爲難臣當督同司道各員設法騰挪如期淸解各直省疆臣均受恩深重當能各淸各上紓宵旰之憂正不必另議新章洋已不至無著臣尢伏願皇上聖敬日躋恭儉爲徳念損上方能益下竭澤必至無魚常存撙節愛養之心力屏土木遊觀之樂其在易曰節以制度不傷財不害民大學言用之者舒則財恆足果能取之有制用之有經則小民蒙浩蕩之恩聖祚有無疆之慶矣臣仰沐恩慈獨厚未能少報涓埃管窺之愚不敢緘默伏冀聖明采納臣不勝悚懼屏營之至謹恭折具奏伏乞皇上聖鑑訓示謹奏

記美國重稅興謗

英人闕名附

美國人民如欲沽名釣譽最快捷方式者莫如先得充爲下議院紳次以法鉆營得爲稅務主席然後容悅同事蓋容悅之術無難但以力主增稅之議卽可得之蓋國人之性喜以重稅阻其關津則內地貨物流通卽人人用之而不竭其次要津莫如入合眾黨則勢自盛嘗有共和黨人欲得榮名以至廢寢忘食竟無寸進設若麥堅利君爲下議院主席而不力持重稅之議恐無今日南面聽政之榮然今日之稅定之者委利臣君但委利臣君今安在哉隨俗浮沈與時俯仰零落如此無人慕之以其爲共和黨人也共和黨𨿽雄不若合眾黨之巧必因人心注向於合眾黨之麥氏故令委君寂寂無聞其事顯焉易見合眾黨嘗嘩然曰美國之地所以特爲美國之人也言之旣久則又嘩然曰我國民人當自保初辦之工務使外國人償我朝廷之費其後又大聲疾呼曰惟我美國之民宜有生活之工價愼勿受歐洲廉賤工價遂一唱百和舉合眾黨之報館無不同聲相應此是教美民竭力重稅拒歐洲之貨以保其商務欲使英人工金侵漁過半始滿其願且謂英工旬日不知肉味輕薄英人美人多信之其不信者不敢非議舉國若狂竟無一稍明大義防受其誣者更有工人明知重稅之事於己無甚益仍出其籌以附和之不過畏人多言眾口指摘誠甘爲豚犬之愚矣每屆四年舉總統之期至卽有人告於工人曰我美國倘不設法加稅保護工務則汝工金必有減矣此言無人不服惟總統如企李化蘭者非之可知習聞稅斂之利獘者莫如工人夫旣習聞東主講論世故之艱難又日見其東主漸富彼工人之辛金有減無加吾誠不解作工者仍受其愚弄受之亦徒自苦耳推原其故其中諠嘩之語最能動人者莫如自保初辦工務一事前一千八百九十年麥堅利君之重例能定者因其力指鑄造鋼軌爲初辦工務宜有重稅以保之然麥君定例之時有識之士諫阻麥君並其同事各員謂美人制鐵軌精熟已久豈得借口初辦重稅外貨以圖壠斷乎柰其言𨿽切直然非之而造鐵軌者曰若無重稅則舉鐵軌之行然罷市是時鐵軌行又得羊毛別等初辦工務行相助向政府求增重稅政府答之曰爾鋼軌行少安無躁料無外洋能制鋼軌而敵爾等之貨惟鋼軌行尙未歇業而麥堅利君卽問之曰爾等欲加稅幾何乃能保護該行答曰須得外洋鐵軌每墩稅銀十二員始能保其行業麥堅利君卽應之曰可於是定議而鋼軌行合爲一例髙舉其貨價美人所造之鋼軌每墩沽銀多至二十八員美人自購之而不覺惟該行又將價減至極低而售諸外故英國得而購之者數千墩國人亦不知乃至近今始稍知其情事旣漏泄行規大壞爭相跌價往者每墩沽二十八員驟減至十八員今竟賤至十五員其跌價旣足以落該行主之魄而亦可驚其國人之夢開重稅者之眼界也然而主重稅者之眼界曾否藉此而開豈能驟彼尼路臣丁利君及其同事曾費年餘心力經營訂修美國稅則初次呈於議院其所訂不能行因其稅則間於麥堅利之稅則與委利臣稅則之中初不知繼大任而爲總統者合眾黨人也尼路臣丁利君一見其初次執中之稅則不敷眾心又思其次數日之前伊云美國額外聚議之期後一日卽能整便其稅則其所謂後一日者卽本月十五號也聞是次尼路臣丁利君之稅則多遵當年麥堅利君所定稅則之成例故美國試辦工務之人可以髙臥無憂卽於煉糖之行亦未嘗不願煉糖行設一行長以定糖價今行長求政府徵抽外來之糖每磅稅銀八分之一仙以保護其糖務如是卽足以敵外來之貨也尼路臣又嘗設法通融徳法二國之商務因其不甚銷受美人之物產然豈通融之事亦無實益於將來也彼並無設法與我英國通融惟我英人自有先見且能預知美國必有增稅之事故月間有如許貨物撞入美國紐約並別處口岸訂修稅則之值事竟欲忽然加重其稅於未應攺稅則之前其所欲加稅多是毛貨及別項工作之貨如麥堅利君所列者彼又稱說欲行此法以至丁利君所訂之稅則成例而止惟此事未有人從亦難成事且丁利君之稅則亦不易得上下議院允許施行因其稅則盡利於制造之家但上下議院之員不盡受制造家所拘束下議院有合眾黨五十餘人其稅則𨿽不能速定然不難定之惟上議院見此稅則必然冰炭合眾黨不能盡彊上議院紳俯就是時必分兩黨若非銀合眾黨攺而從眾則金合眾黨迫得賄賂共和黨之籌而彊成其事共和之黨鮮有主持重稅之議者卽列身上議院紳亦不主之倘能新變其志或有之耳如此𨿽任其阻撓者多而丁利君之稅則必變成例也按外國欲保護其商務則輕出口稅而重入口稅中國反是外人完正稅外再完半稅卽可行內地土人辦貨則不得此利益遂常有借外人名販運自失其民自重其稅百姓足君孰與不足百姓不足君孰與足哉西人深解此理國是以足也

論英美欲平稅則

英人闕名附

英屬加拿大遣頭等使臣二員往美京華盛頓籌商善法使兩國商務愈增交情愈密其事前有所聞而未確今果有實耗得悉爹維士君曾語人曰若兩國能更立新約通商宜各派委員專理其事盡將彼此交涉情形投告政府俾得時整頓以臻美備又各將其稅務減低通融辦理俾兩國人民均沾實益美國北方農人聞之皆同聲相拒蓋恐加拿大之土產奪其利又列查卡賴侯爵言加拿大之民人皆不願蓋云我之農人所畏美國農人侵奪之甚亦同美國農人之畏我國農人也自我稅務委員宣其意於押度華以後三閱月頻聞人言曰若不加稅於美產則加拿大之利權盡被其所奪矣又尼厄架喇地嘴之農人懷懼最甚謂美產之菩提子蛇苺子之類將必散布乎加拿大而本屬之土產失利不獨農人所產之物亦不肯免稅而別頃貨物不肯無稅不知加拿大所出之物有較勝於美國者而美國所出之物又有較勝於加拿大者譬如麥米則常稱加拿大所產爲佳而粟米則常稱美國所產者爲佳別項對像多有如此情形大約凡喜暖之物則以美國所產爲最凡貪之物則以我加拿大之產爲最如是若無稅彼此各因土宜而植物何必如今之法買貴貨而用惡物吾不知其理安在也以上皆列侯之論又聞列侯對美國言曰若美國與加拿大彼此免出入貨物稅則兩國交易必增今日者我加拿大爲美貨最大之銷路比英國銷貨尢多每年我兩國交易不下一百兆圓以美貨沽於我者較我貨之銷於美爲多也若刪除稅項此數可增至三百兆圓而銷貨之多仍以美國爲首則美國所得之利較優於我我加拿大有民人五百萬之多其數比美國大省相同此二國之民性情無異旣已同文而又同宗二國之天气土宜亦相彷佛依貴國冊藉所載兩大省各有人民五百萬者其交易約值銀三百兆圓倘貴國若肯與敝國通融兩國交易縱不出三百兆圓之外必不落三百兆圓之下也

論髙麗稅務

英人非立潑附

髙國稅務余頗畱意焉然其實在情形終求之而不可得良由該國於一切報冊皆不宣布於外不獨稅務爲然故外人莫從而知之也𨿽然余嘗以意測之矣以余所見髙民之所獻納若能點滴歸公用得其當盡足敷髙廷之用

一千八百九十六年髙廷入計四百八十九萬九千四百十圓出六百三十一萬六千八百三十一圓出入相比不足一百四十一萬七千四百二十一圓借洋以補之然此仍是懸揣之數至於確實數目決不止此惟不見有官中冊報無從究察也

地丁錢糧爲髙國入大宗如所懸揣之四百八十九萬九千四百十圓蓋錢糧居二百四十二萬八千零三十三圓地丁居一百四十七萬七千六百八十一圓此數似是核實然無論其果否核實卽以爲與實數上下不遠余亦不知其何所據而云然

近來髙國戶口日漸增多地畝亦日漸墾辟而入不較前爲多其故蓋由於肉食之徒不知檢查戶口地畝之實數也松懈若此髙民宜暗受其益豈知髙國官吏視民之所有如己物需索惟恐不盡故此仍非民間之利而貪官污吏之利也國家之所得於民者一而民之所以奉其上者二猶不足而何利之有焉是非傳聞之語而余之所深知也此等官吏布滿於髙國京城及各郡縣不耕不織惟欺罔其君剝削其民以自養盤踞國庫如債主之於欠戶勒索百姓如盜賊之於行旅故區其等類可謂之曰無業類

髙國稅法日壞一日而侵削中飽之敝亦日深一日髙官之有權勢而狡黠者又新派多人助桀爲虐故此數年來民之受困已極幾乎十室而九空矣或謂余曰今而後木盡而虫將斃矣余謂根株已深𨿽斃而終不能絕也

髙國每年出六百三十一萬六千八百三十一圓有益於民者祗十四萬九千零九十圓其中以十二萬四千二百六十八圓爲學校之費一萬五千圓爲公家工程如修路等之費五千八百二十二圓爲畱養監犯之費其餘則盡爲官俸及無業類人囊橐中物也

夫民之所以納稅於國家也原望國家有所資以益我衛我也而豈知僅以供無業類之刻剝餘甚爲髙麗惜也以小民有限之膏血塡彼等無窮之欲壑朝廷官爵若專爲收養無業類而設

官不必備惟其人髙官若能盡心爲國則三分去二已足了該國之事故爲髙麗計冗員不可不汰也統內外大小官吏三分而存其一則每年可省錢之半以所省之立學校興制造開礦產築鐵路而以被汰之員充其役使彼等旣可資以煉習又可藉以生活積久之後當深喜其向日之被斥而此時之得以自食其力也是猶費洋二三百萬圓以教化無業類而歸之於正也不亦善乎

此外則稅則宜攺定也而此事行之實難非假手他國人之能勝其任者不爲功

髙麗國家銀行宜創設也銀行者國賦賴以興盛商人藉以流轉其有關於國與民者大矣目今髙麗國家已制有銅及暱格而及白銀錢而該料俱以重價購諸日本卽由日本制就運送髙麗是名爲髙麗之錢實則髙麗制錢局僅蓋印於上耳如此則於髙麗何益乎以余觀之該國所出赤金每年值銀三百萬圓國人不諳制煉之法以生金輸出僅得極賤之價若國家收而鑄之或爲錢或爲條金以流通市上則國家可以行紙﹝幣﹞﹝獘﹞而銀行之運掉靈矣且國家每年存金值洋二百萬圓十年之後積成二十萬圓矣余更可以預曰以余之說行髙之政他日髙國入必漸興盛藏金之多及其它利便尙不在其內也

夫措施之道必有次序焉今日之髙麗其首要在減官以節費次則釐定稅則費節而稅則定則髙廷有所藉以整頓訓商迪工以爲裕民之本購置生金以爲富國之本

卷十三上郵運

郵運問答

闕名

問古者肇牽車牛遠服賈春秋時鄭商人以牽牛十二犒師及其末也子貢乃結駟連騎以修貨殖風气之開斯爲捷矣然陸賈之商常不敵舟行之便故漢口淸江水陸交便因以富饒天下然竊常舉九州島財產計之又不敵巴蜀則以長江濫觴灌注地面舳艦千里旁達淮泗關中天府出入褒斜陸路爲便燕代北通蒙古南有黃河北有恆漳襟帶山海其民不事舟楫𨿽有洪流巨浸不食其利轉漕致粟以病東南金元以來王者都之風雨輻輳四方鱗集軺車百乘薪千車大抵來自吳會編戶齊民常執鞭驅饑爲富商大賈轉徙北至窮極南行江漢或隻身忘旅至於日出使犬使鹿之鄕棧山橋谷墮指層積雪刊木爲記以紀人淘金捕貂終年一至至則常十倍百倍以出邇來與俄通商遠﹝販﹞﹝貶﹞而不稅見雍正五年約鮮卑古族西伯利卽鮮卑轉音見朔方備乘接踵連衡碧眼須歲致中茶由漢口以回其國補入駝價歲數百萬金𨿽行經沙漠常乏水艸拾矢而炊刺酪而飲老鴉攖肉伺人利便蒙古老鴉常啄駝背爲食茶箱所蒙之皮以釘固之者亦每爲其撕去旅行者須時驚以火鎗說見益聞錄蒙古鳥獸條埋沒於龍堆顚墜於杭愛者不可勝紀而披毳飲潼之民得此沾潤以長守邊而不思叛者則以陸運之利猶自我操也今俄人席卷中亞開通鐵路南瞰徳朋卽鐵門冕裘東去至於琿春綿八千餘里中國皇然駭懼乃建鐵路東出以迎其至爲役十年僅七百里而俄人已據朝鮮撫有不海口水陸利便夾包登萊橫扼黃海聲息相通至於彼徳堡而止當此之時中國羅掘財賦以事興築借折息倍償其利路旣未成而利已落人手矣然竊計中國之大何所蔑有其所以視上之急而莫之應者亦以塹山淹谷橫絕地脈爲世大懼息僅四釐不敵閒關山嶺之利厚我往彼來輸出或不敵輸入而利反落於俄人耳今莫如罷鐵路之說以保自有之利權𨿽行旅遲蹇俄人鐵路終待我而運歲費數千萬金以養路築路之費又不知幾萬億而所欲奪於我者僅駝價數百萬金則所失於我者大矣勢且不支國虛於內敵伺於外其國且亡今乃不此之計而築鐵路以相連奪小民之脂膏窮國家之府庫而爲彊鄰轉運其計不亦謬乎對曰古者天子地方千里諸侯方百里五十里皆各自爲封守而有關譏故牛車負販不嫌其滯及夫戰國海內將合版圖所至各千餘里威稜遠播商路益宏其時三河居天下之中以爲綰轂北有邯鄲東有臨淄西有巴蜀南有壽春豫章以爲都會富商大賈或蓄豪奴轉軺車以取利或連騎結駟出其寶玉明珠錦繡以賓諸侯燕代最近胡數被侵掠然委輸中國常獲奇羨巴蜀近滇笻笮棧道四通出其丹沙銅鐵以坐致富彊而蠻夷不敢窺邊戒秦並天下奉一主齊魯關蜀同在庭戶當是時也必北販雲中南沽五嶺乃名出境最北有氈裘皮毳而最南有瑁珠璣文龜於是始皇乃爲馳道東窮燕齊南極吳楚江湖之上隱以金惟樹以靑松經緯交互長各萬里𨿽肆情於遊觀而規模壯矣其後又北出雲中傍塞以抵回中甘泉護以亭障放逐戎狄漢興循而未攺漢武開邊長戍五嶺厚致番禺貨西通大宛以求名馬𨿽常使嶺以西以抵紅海其道不屬中國然觀劉平國治道之碑則知玉門酒泉以外凡都護所屬國其道塗修治俱歸漢家矣今天子奮神武以撫四海西極嶺東盡肅愼北抵樹林族類而南撫儋耳朱崖𨿽中閒郤匈奴之臣友而不有割甌脫之境以惠四鄰於秦漢疆可謂宏矣而患在血壅滯指臂不親是以采遠夷之長技納廷臣之嘉謨建爲鐵路以固根本𨿽經緯未具重惜民力然由漢口北出以達蘆津由蘆津以達山海而至東三省亦秦時馳道會於關中之制也𨿽三國紛爭諸葛常制木牛流馬然北出祁山行經棧道人行六尺牛行四步載多行少常苦不濟事難師古因時定制必出從今爰施汽車以行鐵軌惜夫未能隨山刊木以爲支路英人初行汽車於礦試以木軌其後乃易以鐵近來有建議用木軌者歷陳數善鐵路公司買其法令不傳然平心論之木軌阻面不能如鐵路之盡銷而購造較易無須買料外洋東三省素多老林尢宜行走𨿽不能如鐵路之久而隨地可購材修造若能分段建造木軌以爲支路則幹路成而支路亦具修築土道以行走自墊活軌汽車西人農家槪用汽車行走土路近來有用活軌其形如弧三角以弧墊輪下以角連輪軸輪動而弧墊之名爲自墊活軌致令支輔血脈未克同時流貫則亦慮謀之過也且子亦常聞泰西之有鐵路乎百年以前但有土路馳走馬車特其車有彈力非如中國之車無弓機耳至前八十年乃安鐵軌以銷阻面及輪船之興美人乃仿其制以爲汽車行諸鐵軌小試其端竟堪大用三十年內徧於歐美商人益輕賫遠遊以成富庶及普法紛爭鑑於拿破侖因糧之敗乃爲行軍鐵路隨地架築普人因此先過萊因戰於法境支軍營壘遊擊之師無不通連有常長蛇勢而如蛛网之密法人因之君虜師丹師降蔑士歐人乃更盛行鐵路無事經商有事運兵或通連於一國之中或接軌於數國之境或架橋於街衢美人有街道鐵路架橋屋頂街中有隧道鐵路行於地中或鑿洞於山谷歐美鑿山洞以通達二國者甚多如瑞意相連之山智祕相連之山皆是無國蔑有百里之國築鐵路十而可變爲千里千里之國築鐵路千可變爲百萬里鐵路以美國爲最多計截長補短共十七萬餘里一國財貨輸於五洲五洲財貨聚於一國風馳電掣鱗聚薈集山川效靈百神響應其視秦漢气象又何如也今不此之究而但就一人所幸獲以比公司之四釐是徇一夫者重而視六合者輕也且俄之所爭於中國者絲茶金礦之利耳駝價所得僅在絲茶絲茶之利旣失則駝價亦必就衰夫將何補故救駝價必須先救絲茶昔者英人之爲汽車業馬車者常阻之矣乃汽車旣行而昔之馬車七萬者竟變爲十三萬是鐵路行而駝價反盛也不然俄人以十萬之眾隨帶行軍鐵路壓境而軍馳尺之書而朝臣駭懼名城大都以歸掌握何者無鐵路以運軍气已早爲之餒也況其由漢口用輪船運茶以經海參崴而歸本國爲日僅二十二日水陸運貨槪歸俄人中國生機且促不待用兵而已爲其商務所傾矣駝價云乎哉

問四面通海卽爲通商最便之國故陸路通商輪路亦必達於四境今俄人已建西伯利亞鐵路以環東三省則英人亦必建緬印鐵路以南包西藏雲南法人亦必建越北鐵路通江洪以包南境爲之柰何曰中國所宜建鐵路甚多應分爲十字幹路畫全國爲四區以漢口爲中點雲南之景東黑龍江之額爾古納河爲西南東北盡頭以福建之門新疆之帕密爾爲東西南北盡頭而此十字幹路之中又宜以東北西南爲急務東北專通俄商西南兼顧英法交通印緬惟西南一路若能西經重慶再行過江則已能將藏中西川之商利兼顧其中經過大小金川皆爲金之地與東北一路利源遙遙相對而重慶者又水陸交馳之地四川民苦其多鐵路旣行則可將四川百姓遷往東三省與雲南雲南商販𨿽稀然其地多礦產碧王西銅玉火油木植充塞於空山者不可勝計此路旣通則各貨可北行以達京師腹內諸省南行以達緬印中間經過麗江亦可以舟載達於長江以通吳會惟至雲南以後宜經騰越傍野山以至景東而達撣人諸地其野人山以西諸地查有未歸英國者亦築路與之相連據薛福成海外文編以穆雷江北現駐英兵之昔馬歸我南起坪北抵薩伯坪西逾南嶂而至新陌計三百英方裏穆雷江以南旣陽江以東有一地約計七八十英方裏其潞江以東諸地如查明有未歸法國者亦築路通之據薛福成海外文編於孟定橄欖坡西南邊外讓我一地日科幹在南丁河與潞江中間蓋卽孟艮土司舊壤計七百五十英方裏又自孟明土司邊外包括漢龍關在內作一直東抵潞江麻栗壩之對岸止悉劃歸中國約計八百英方裏傳聞此地駐法使慶常悉以贈法惟分界未詳且英人旣許共操大金沙江利權卽雅魯藏布江禹貢所謂黑水由西藏發源經野山西至蠻暮入緬至印度入海則此路一通香港一埠且廢凡印度棉布鴉片卽可由此路運入毋庸再經廣東兩利相權則取其重吾尙願捨東北而事西南焉

問十字幹路旣成其正西一支應由重慶分支出西藏北一支應由蘆溝橋西北出張家口至恰克圖南一支應由漢口過江經湖南至廣東東一支應循西南幹路至安慶分支至吳淞由此再行四達然吾湘人也請言湘事敢問湖南若建鐵路本境當從何先其費安在其利若何曰湖南爲梓楩柟砥礪砮丹之鄕而嶺南爲玉明珠珊瑚木難之地自唐以來文人遷徙多出於此其民雅近華風而頓攺椎髻之習與諸番近又習其語言唐宋以來益置市舶中原貨悉由是輸明時葡人掠地竟至澳門泰西諸國艷羨不置鴉片事起而香港一島由是割矣而竊觀香港所以富饒亦賴嶺南三江爲之吐納耳而其限三江而莫之通於兩湖者五嶺爲之隔也騎田一嶺正當湖南要隘嶺以南爲章水會於武以達於曲江爲北江嶺以北爲郴水會於耒以達湘而聚於洞庭其居此二水之間當騎田之脊者則爲郴州故漢口未通商以前凡川陜腹地之貨槪由此輸出其時湖南茶葉亦盛行由此過山九十里至宜章換單船所載不過數百斤船用二夫扶掖擦沙以行至平石水稍大換雙船而所經皆驚流急湍一瀉千丈矣每過一灘船客匍匐屏息以待船行頑石之上板縫裂或隨石凸凹起落儼若金川之皮船舟師一手把舵一手持篙點石不暇顧也及夫已落灘頭水平如鏡船客慶更生舟師持斗戽水以艸補裂縫矣如是凡經九瀧十八灘之地乃至樂昌換大船可載萬斤之貨然猶行碎石平灘二日程而至韶州乃可暢行至佛山爲三江交會之地又一日而至省換輪船三時而至香港乃達海外諸國然其時利無旁泄商賈必出此凡爲騎田逆旅主人者無不坐擁巨資華筵綺開笙歌達旦以待客至及近年以來貨皆由漢口輸出而煙生塵矣惟由郴陸路至樂昌本有二道一由良田分路至兩路司過九經唐村至樂昌一由良田分路過宜章至平石逾三拱橋卅里至樂昌然陸運價重故商販仍走小河至宜章上陸王爵棠爲廣東布政曾募二營開通九一道以爲鐵路本根惜不終任而去委員冒銷爲資數十萬而僅開不築之土路一條山水驟發泥寧載途商旅仍出故道此路終廢今若能就此路建造以避灘河之險與北江水路通連一气洋貨可以內灌土貨藉以外輸其行過之地有平和棉花平和棉花其絲甚長可敵洋棉唐村之薴麻郴州煙茶木植油煤廣東之鹽果可以養路其餘由湘潭運出之貨有茶梗爆竹每年運所省不下數十萬若能造三尺寬之鐵軌汽車重十二墩每輪能任二墩每碼鐵條重三十磅者每英里僅需金錢三千圓每英里合華裏三則此路華裏二百七十里當英里五十四里有奇需用英金一十六萬二千圓有奇以現時金價合之當用五十萬圓每行一英里費用二圓則五十四英里合用華銀僅一百一十圓不足每日來往共二次其費尙不到二百二十圓中途平和唐村良田共停車三次以接搭客計耗費亦不過二十圓而所搭價足以彌補然其地有過凸過凹之面若行走鐵路輪軌不能喫緊勢必加重汽車而鐵軌又必加重則爲費大矣且大曲之路仍須牽直則諸費俱由此而加莫如竟用木路可省諸費輪軌易於相切行走不平之路較諸鐵路爲穩而價較諸鐵路約省一半五十萬圓之鐵路木軌以二十五萬圓可成每軌可翻用四次修理諸費亦省傅蘭雅鐵路紀載平常鐵路之火輪車其價約一萬圓每年修理之費約洋二千圓木路常有人連用九月每日行十二點鐘而修理之費洋銀百圓郴樂諸處俱產杉梓以郴州木價比外洋運來之鐵其費所省當不僅一半傅蘭雅鐵路紀謂有人在倫惇作木路約兩月內有汽車重六噸來往八千次其木條系杉木長約九尺方六寸兩月尙未損傷若能用硬木𨿽多年不壞郴州梓樹頗廉今中國所用洋木大半卽此如梓木不敷可專用於喫重之處且其杉木受重而灣仍能復原故湖北各處建倉者必擇郴杉則杉木未嘗不可用也惟人工笨拙宜購電鋸數件便可案圖建造保地方之利權又免漏計之善者現在此路以驢負貨約三千以每驢夫所得日約七百文計之若茶幫盛行晝夜遄行所加花紅尙不在內爲二千一百貫其船戶所得又不預焉故行走此路者其運費幾與貨值相平今若減輕車價每百斤之貨但收五百文可直運至樂昌則每日所得約千五百貫分之各人不見其多合之公司則見其眾公司所用之人最多驢夫船戶仍可仰食並可進股此路計寬八尺無須再行買地所經並無廬墓卽有因轉灣不便須用斜角所買亦卽無多紳士不能藉此阻撓如有豪彊能號召其眾者公司正可收以爲用亦不必故爲峻絕若夫築路之資則現在電公司廣東錢局存甚多若能準電公司與廣東錢局湖南官銀行承辦認股十之三其餘七成專招湘粵散商入股而七成之二應專招郴樂船戶驢行如無人入股仍可借洋開辦開車之後買股必多洋之息仍可加入股本之內每股帶加爲數不巨此籌謀利之大略也斯路旣成然後南出北江至佛山以出九龍會於鯉魚門外之龍船灣自建通商海埠以聚船舶而奪香港之利權北出分二支一支走興寧運煤絕程水水至攸縣過醴陵運萍鄕煤經瀏陽至省絕汨水至臨湘由輪船接運至漢口一支走桂陽運煤鉛經常寧絕湘水蒸水連水資水沅水澧水至沙市用輪船接運至漢口與水路經鐵路緯之說相合而所經皆礦產山場之地盡可一律築造木路若能將永順之礦鹽運出則湖南可因洞庭之巨浸而享魚鹽之利扼嶺海之關鍵而收市舶之饒矣興寧煤炭現爲鐵政局采用因所運太稀故采用萍鄕煤炭若能由輪路運出則可埒萍鄕煤炭之利郴州煤炭稍次然仍是無煙硬煤且徧地皆是城中每斤不過二文鄕中所買每斤尙不到一文輪車若采用近鄕煤炭每一英里尙不到二圓故利權可預操也

問郴樂輪路其道甚短設經費支絀兩頭不能伸長而運貨過山實不能如子之所較則官民交病矣請問何道以處此曰湘中本產礦鹽而人不知所仰食者下游則恃兩淮上游則恃廣東道光以前粵鹽行至永興而止至衡州借食粵鹽乃設卡耒河口以補淮稅東徵事起淮鹽不至大湖南北俱食粵鹽於是乃設卡宜章大陂雷家市三徵其稅合本有之耒河口爲四卡歲收數十萬淮使因其灌銷亦設大陂一卡徵之而一物由此五稅矣商稅旣重繞越以興於是負販之客或由平石走間道以至江西賣棕之氓或罄資肩挑而至省瀏陽賣棕之客每身自負販至平石每百斤約值四兩每挑七十斤可得二兩八錢卽以銀二圓貨鹽七十斤歸時可沽四圓故省中多粵鹽而每斤不過六十餘文若以稅合之每斤當百餘文矣而其由大陂以出耒河者蓋亦鮮矣卽有由此過者大抵攸縣衡山缺銷已極否則必俟年底趕走恩關所謂恩關者除夕元旦初二共三日凡行過之船每船但收五千文故每至九月郴州鹽埠卽屯鹽月底開行至卡上游停泊俟除夕聯過關其平日非買放卽設子店於耒河一帶離卡十數里數里不等上岸販買與肩挑之民卽由此四銷不復經卡故近年所收僅數萬兩而商民已覺大擾此數萬兩尙須開銷巡緝經費國帑實在所得不過二萬有餘今若慮輪路利源不長莫如徑歸官辦運鹽裁宜章大陂耒口雷市四卡而抽之於樂昌車棧抽稅卽重而運費大減商人趨利官稅自饒通計長年運銷約百四十萬小包以每包連運價並徵八百文計之尙不抵當時運價稅釐之半而通計官中所入爲一百一十二萬貫商人所省繞越賣放漂失花紅運價子店等費約數十萬運價旣減成本自輕而價大減民間所省約十餘萬官中所省巡緝之費約數萬是官民無交病有交益也孟子言王政必使行旅出於其途筦子言理財必使出於一孔此其一端也

問昔者拿破侖見輪船遊於湖濱嘆曰天下大勢從此合矣其時固未嘗以爲商船也今則鐵甲雷船橫行乎海上螺輪沈艇爭勝於機先固無論矣英人以商務爭雄而商輪亦推爲首每歲添船歲以數百萬頓計窮其心計必使天下之商力盡歸英人而後止然則商務之興不能不盛輪船明矣乃中中之談時務者必設法以保民船務使船戶不致失業而卒之民船日衰輪船日盛其故何在曰夫理財之法𨿽多端而其理實歸於一致民船之不可保也亦猶關稅保業之不可興何也保之卽所以阻之也當中國未有輪船之時大地財貨皆用民船遲速同此均勻及夫一有輪船而趨於捷矣是猶江河之有口大澑東趨而細流中斷其勢然也𨿽有沾潤涔蹄矣善治水者必之使歸故道或助之使同歸新河斯爲得法耳若遏塞之則此涓涓者流必不能供取給轉輪或遇炎杲而立竭矣保民船者其法殆同此耳且夫載貨者船戶而養船戶者商人也商人樂於輪船民船果將何養貨出於有輪船之地商出於有輪船之鄕一國株守則一國貧一邑株守則一邑瘠是以泰西無國不爭輪船之利亦無一民不沾輪船之益何者爭之則同此均勻不爭則勢有偏重也今以帆船與輪船比則輪船三日可至之地帆船必半歲而達是帆船一歲之生計輪船六日而奪之商人坐此輪船六日而往返回視坐帆船者猶在故鄕焉則坐帆船者且悔其多事如是必變計而相率以坐輪船而帆船廢矣其廢也非帆船自廢之乃坐輪船者廢之而已乃土民見輪船之奪其利而爲禁止輪船不許入其鄕之說爲官者亦爲之助焉以爲輪船不至則民船可保固有之利權不知輪船實可以不至而商人實可以坐輪船而攺走他途是自廢其埠也通商以來輪船所至之地殷富過於昔時上海一隅愈變愈盛列爲地球二等口岸而邯鄲湘潭郴江淸江因不通輪船又無鐵路之故而昔之所謂天下名區者今幾無人過問焉然則塞之何如通之明矣乃不達時務者籌海運則曰保沙船策湖南則曰保小駁卒之沙船仰給漕米而幾無孑遺小駁但載煤米而終難自振然則保民船之不可行也其獘與重徵入口將毋同

問中國自設立招商局以來爲役幾三十年日本三菱公司尙在其後而船多於招商至論招商之公積亦在太古怡和之下其故何在曰商務之開辟關於商岸之多寡中國之設立招商也爲自救利權而設非爲開拓商務起見且原定章程五十年內只許華商附股乃華商租賃洋船輒名洋商不樂與招商附股各自爲計其勢已分其難一旗昌爛船沈文肅提買售以並入招商名曰官遇事掣肘動關大部拘於例文其難二此已還淸越南旣入於法朝鮮受制於俄商約末立來受制其難三入口貨多出口貨常少買者賣者俱屬洋行轉駁運輸不無受制其難四有此四難局勢已不能開拓每年全恃漕米以爲保護聯絡太古諸行免其傾擠得以自立且公積𨿽遜於太古諸行而余利彩結實在諸公司之上其馬頭行棧規模亦遠勝於諸公司是卽僅此自救之謀已爲難及矣且自開局以來得回運數萬萬金若無招商中國之窮更不知何若是有大功於中國者招商也今乃不究其彩結之厚得利之丰而咎其公積之不若人曾未見其明於時勢也且子嘗咎其未添新船矣抑知新船之不能添由官買之爛船不能去乎若竟去之官款何在然則籌新船必須籌還官本欲還官本必須逐提余利明矣今官款業已還淸其爛船俱是無本之利矣且欲添新船者欲開拓局勢耳今中國卽與外國立約開通口岸商務未興散商爭利其情形亦與在華同一經開船必然受制然則欲添新船又須先講商學而商學又非招商之職也總而言之以今日招商之局面不獨官本業已還淸官本變爲商本卽以商本而論亦是還之又還其獲利實在太古諸公司之上正勿以爲疑也且中國士夫好謀幹館事由官辦必須分肥招商在半商半官之間除督辦臨之以官一切俱無干館故謠數十年而不息甚至有謂西瓜一年須用三千元條一年用數千兩者其實案諸各年賬結果有是乎吾不能信其有也有心者尙當諒其以一局而支搘於十數國之難欲合四百兆之民勢以與彊國爭衡而不得之苦則合夫君子之用心矣

問湖南若設輪船其利奚在曰必須自營商埠與鐵路相輔而行何者淺水輪船但能拖帶小駁其行已緩而通商之埠遠在漢口漢口以下卽須攺載大船是小駁受輪船之益淺而漢口享商埠之利大也今莫如在湘中設一埠頭攺用喫水八尺之大輪載貨直受通商之利益或竟由此直運至上海喫水三尺以上之輪船則但行走支河附於鐵路公司兩山之間有川兩川之間有山天下大勢俱屬於此故開鐵路者必直行以貫通山川之隔而小輪橫行於支水以接受鐵路貫通之貨而達而幹河所謂水路經而鐵路緯也湖南若建鐵路夾湘而上似夫與水路同經矣而不知左則貫通沅澧諸水之隔右則貫通澬耒諸水之隔以諸水視之鐵路仍屬橫走也若以小輪附於鐵路公司以小輪運附大輪正如有手足者必有血脈有血脈者必有血管微絲管上下周流出彼入此各自爲用無不流通至若以商埠爲歸則其發血管吐納气管矣或以鐵路有礙輪船爲疑者正未知其所以用也今更以英國鐵路公司比之東北公司用輪船二十艘正北公司用輪船十一艘內出海者三艘其餘各國輪船公司多有附載輪船之利益所謂合之則兩美分之則兩失也

問郵政之興何爲而作也對曰此亦王政之一端也昔者先王之定國也限之以山川建之以封域非欲隔而阻之亦欲聯而合之耳是故爲之文教以開其智識爲之言語以通其性情先教其一種新民而後漸推漸廣耳濡目染凡無文教之地亦得因傳述而聲教以通則置郵之爲功大也降及後世馬政失修驛傳漸廢然驛亭驛館之制至開元猶詳宋明以來乃爲具文一變而塘鋪再變而馬差而凡國家歲出之金錢遂爲度支之一大甚至一有勘合輒比責鄕保拘民夫牛馬以代之有建言罷之者則以明季裁撤創亂爲說不知明季之亂亂於有驛夫今之裁裁於無驛卒明知其不可裁而不裁則因循之過也𨿽然吾嘗聞諸近日各國之郵政矣不獨爲國家通聲教並可爲民間通性情國家無毫髮之費而民間無驛遞之勞彈指之間言馳千里其聯約與不聯約之別但於異國分之而不於本國別之其異國之聯約者𨿽異國如在同國焉而本國無論矣國家旣得民財卽爲民間辦事而非徒徵其印花故不從者可舉以爲罰而且信札之不能窮者則益以電電所不能載者則運以火車輪船通衢之間無不有信箱也窮鄕僻壤無不有信局也其商信之而與國相附其民便之而不欲與國相違用能驅策志而富其國然則今欲合天下之志天下之民亦無過郵政若也而論者皆齗齗於不便誠不便也嗚呼豈郵政之過哉

問今中國亦有郵政矣通計廣東一省所收不過二萬餘而民已大擾然則郵政之無益於國也亦旣明矣而以爲王政所在何故曰泰西之有郵政也由於與國家銀行商會相輔而行商會國家銀行之信俱由郵局民局卽有設立又將誰信今中國未設銀行則商無信國矣商不信國而令必出於國家之郵局非所聞也且泰西之有郵政無論歸官歸民而必自一專權主之故能舉天下之出入而較其盈虛此之所盈可以補彼之缺故信資不分遠近而無不設郵局之鄕今中國郵政明知內地之不可行華官之不可恃遂專委其權於稅務司洋關有郵政華官無郵局是官與官分爲二矣民局不撤以寄無郵政處之信是國與民又出其途矣而此民局之中又分爲聯約不聯約或一埠而數局或一局而數主民與民又未合一焉於此而欲通計天下之有無而徧設郵局是猶開通墻垣而先自鍵其戶也不能若此而行其策故謂之擾民然則欲郵政之興當銀行商會始矣

問專就郵政整頓策當誰先曰一宜立郵政大臣二宜提存巨款以爲試辦經費三宜不分沿海內地廣設郵便局分頭二三等設立四宜廣售印花凡代售及躉售待用者均宜與折扣五宜所寄之信較民局爲速六宜開通內河小輪專遞郵信八宜歸並電局徳國章程凡民間電報均限年賣與國家中國若不買歸或將郵政歸電局辦理亦可九宜津貼輪車十宜津貼輪船十一宜平治道路擇大道先設鐵輪馬車十二宜自辦保險凡民間寄信均買保險遺失兵火照賠十三宜通會兌凡零寄銀錢均以會單到取十四宜開淸單凡信到均有淸單以便查核十五宜立死信所凡信住止不符或其人已不知所往者均發所寄回十六宜免抽報章報章與學校相輔而行交郵局與否聽其自便十七宜兼辦徳律風十八宜通計盈虛不分疆界果能行此﹝十﹞﹝則﹞余條則民局𨿽有亦不過爭勝而便民耳然恐章程未能如此廣大則可因便民以富國而不因利以困民如此而謂民必負國相率不由其途以寄信者無是理也

治始於道路說

梁啟超

入其鄙而熇穢蕪蕞蔡莽螫刺入其都而水土惡塵薶惡沮洳瀸漏湫土於如鼠壤則𨿽騃稚之必曰此島夷野猺可謂閉化之國也已入其鄙而曠敞夷達隧軌修潔入其都而平逵九達車可方軌土閬之環落渠之寫軒廓整葺奕然而理則𨿽騃稚之必曰此名都理邦可謂開化之國也已是未嘗見其風俗之漓也民智之浚塞也物產之殷窳也條教之隆秕也然而矚於其墟遊觀其閭市遂信其人功之無精英工儒之無魁桀百室萬貨之呰敗法禮政治之弛靡號而夷之曰僝陋之國若是者何也曰卉木之腴瘁必形於枝葉气體之充憊必貢於支面道路者固國之枝葉支面也安有葉萎面而不知其木瘁體憊者哉抑又聞之巧秝之起於點風化之開基於切近夫以目之所睹足之所履气息之所吸觸出入之所趨步自王公貴人以至於甿隸無日不馳履於其間其所謂切近者𨿽室闥庭戶不是過矣室闥庭戶蕪積穢壅𨿽有疲懦猶力起而糞除之其有習居門沓冗而不以爲惡者其長老必從而詬誶之外人必從而誹詆之曰是不治之敗家也而獨於室闥戶庭之稍遠者則任其蕪積穢壅因緣濡染慮不動於耳目切近之地弛廢猶且如此是尙得曰國有人乎夫僻鄙宵壤物力凋敝或不任其整治耳中國固文明之古國而人數四萬萬餘又地球所謂殷庶之邦也然而城會之間猥狹湫滯轂擊口央咽不能旋踵且其糞穢之所積鮏羴之所萃污垢敝物之所叢集棄遏蒸鬱動如山阜又其甚者垤穴踦寧塗滲濡三市之衢猥積瓦礫是亦何以異於物力凋敝之宵壤乎然猶可諉曰省會之逖遠也若夫京師內地是固天子宅中之境所謂首善之區也是固輦轂之下而百官諸侯王所趨侍鱗萃者也然其道塗荒蕪幾如沙漠大風揚播污薶晝晦積穢沒踝渟潦妨轂白晝大途之中甚且糞溺以爲便臭毒所鬱蒸爲瘴癘每一夏暑斃者乃不知幾十萬人此固行路之所掩鼻外人之所悼心矣而其重卿巨公與夫分司而守此土者熟視無固恬而不怪此蒙所爲大惑不解者也夫彼之漠然於此者非必樂而安之也特以爲瑣碎齷齪之事不足爲慮經國大猷不在是耳然吾聞治國者之言矣匠人營國中之道經塗九軌環塗七軌野塗五軌必不使之湫隘也野廬達國道於四畿必不使之隔絕也比郊及野宿息井樹必不使之荒廢也舟車般車互而行之必不使之壅塞也合方掌達津梁必不使之陷敗也禁馳騁禁徑踰必不使之擾亂也季春開通必不使之障礙也以時平易必不使之窪踦也雨畢而除必不使之潦污也體國經野亟亟於此何嘗輕而緩之哉抑又聞之古史氏矣殷人之制棄灰公道則斷其手周人之制列樹立鄙以表道夫利民之事豈無大於是者而古帝哲後則必齗齗以此爲急務使古人而皆愚人也則可古人而少知治體者烏可輕而緩之哉蜀犬古先哲王之急此也泰西新政非顯著富彊之效者哉其修道之制也寬廓塗軌以張偪滯髙中卑旁以流潦漬甃水通溝以滌污垢日加輪碾以平頗仄車人異道以達壅塞激水澆灑以蕩氛薶而復然電燈以燭之邏巡捕以之禁棄糞穢以潔之其街道之制亦可謂精且密矣夫古今相去千餘年而泰西新政曾無少異於古王之舊制豈非有國者之所急必不能遺此切綫之最近者哉

西人﹝之﹞﹝以﹞通商我國者其租界之道路整潔亦猶是矣吾人之遊覽之者莫不嘆其政治之修廢弛之舉而與吾相切者反靳然置之是何異喜賃居者之潔治廊廡而堂室垢雜乃坐視而無術抑何不引前制鄰政而觀之也無具甚矣且彼所謂坐視無術者亦曰工重難任款大難籌耳夫因人心之所樂興民生之大利事至易行也分土而理各修所治責至易專也中國貧民窮餓謀生艱苦卽以修路之費爲養民之資以工代賑效至易收也禁棄積穢令至易行也時一葺理後至易繼也且國家亦嘗歲撥內幣百數十萬以修道矣然中飽吏胥因循粉飾日擲黃金於虛牝孰若一爲更始實收前民利用之益而盡去梗咽污穢癘疫之害哉夫有此大利關於國體𨿽勉彊籌劃猶當爲之況修路本有常款省數年之虛費而已足者乎荀子曰凡事利多而害少則爲之商君曰利不十不變法有百倍之利而更無一害夫亦何憚而久不爲也挽粟調兵通商利運振災察吏開風气通有無鐵路之利亦旣知之言之籌巨款而專辦之矣而反於此近民要圖習不加察有數款諉難籌辦無亦見遠而遺近乎遠法商周之舊制近采泰西之新政內豁壅污之積獘外免鄰國之惡誚民生以利國體以尊政治以修富彊以基一舉而數善備固未有切近便易於此者也書曰王道蕩蕩又曰王道平平蓋信乎王道之必先如此然後有以著蕩平之化也

論街道

英人李提摩太附

津都爲海疆重鎭漕河之米長蘆之鹽皆由此路轉運宜乎商賈薈萃市肆寬宏顧未通商以前止有河北大街較今不及三分之一運河南北海河東西並無稍大市鎭村落甚屬零星紫竹林一帶不過茅屋數椽與墦墟遠近相望以荒寒而致落寞其來久矣通商以後西人租河幹地建行棧立碼頭築土路各國精粗之貨貴賤之物疊以輪船載至易購華物以往歲無虛日操奇計贏之流爭設闤闠貿遷有無殫心力於致富奇書數年之間自城西迆北而東街市聯絡如櫛比如鱗次登髙眺遠目力所不能窮凡逐蠅頭以爲衣食者莫不蟻膻相屬而街道隆窪不一行者苦之推挽運重之人尢難舉步幸各憲設工程局收捐以治街道用泰西法以碎石碾而坦之其平如砥富商卸貨於棧上貨於船悉雇苦力貧民以車推運東洋小車數千輛往來若織晝夜嘗有轔轔之聲諸商輻輳百貨流通新鈔兩關稅金倍入上有裨於國用下有益於民生斯局之善蔑以加焉惟是昔興街市多就河沿曲折迂回隨厥地勢鋪面緊接檐牙相連至窄之路無如洋貨街宮南北鍋店街鍼市街爬頭街等處洋車甚小猶難並行裝貨之車最易阻滯彼此相讓碰磕愈多苟逢馬車通街梗塞動需時刻始克前行貧民自食其力必須日不空閒得錢稍多乃能養活家口一有閣徒喚柰何以若人朝出而作夜靜而歸約計一日可用力者止有六時一時計兩點鐘共得十二點鐘大小車輛同出一途其途又甚狹隘或遭擁擠必待緩緩疏通幸能去窄就寬瞬已一點鐘之久窄處不一而足別無可繞之途心𨿽急而難延足欲前而不得若其人力彊足捷有半个時辰不難往返一次得錢約可百餘足敷一人半日之用街道壅塞一日不知幾次卽以一點鐘比而擬之一車誤一點鐘少得力錢百餘文十車少得力錢千餘文百車少得力錢萬餘文此地車夫不下五六千人止一點鐘少得力錢已積至五六百弔由此推之一月少一萬五千弔一年少十八萬弔五年之間少至九十萬弔加以乘車之人所誤之工其數必至加倍倘工程局費一百萬弔修路尙餘八十萬弔路旣開寬往來甚速來往之車自必加添車捐亦必增益各商可以多發貨物車夫卽可多賺錢文誠商民大有益之事也郡屬災歉頻仍食物昂貴今夏水患十倍往年力作之人尢爲艱窘誤時日苦何以堪如自紫竹林推運貨物以至竹竿巷中間窄路宜於設法展開而鋪口修已多年一時烏能更攺成事不說固已莫可如何或於此道之外別開直路一條車輛並進務求寬綽有餘式如蘇公之堤築以小碎石使車易行與北關行棧通達無滯此道一辟則舊路之窄處亦無梗塞之虞諸商最重行情貨流通以時俯仰使彼得速於收發利益自生不難樂助貲財卽修直路之中以工代賑但恐地勢難爲耳若其可爲誠工程局不費之惠亦災民之大幸也小洋貨街甚屬寬闊比河沿之途爲近而車不行於此者蓋以石塊之路不如土路易行故車夫聞而裹足若將石路攺作小碎石碾而平之則車夫運貨皆出於此而河沿之路亦得稍免壅滯矣語曰芻蕘之言聖人擇焉願鑑一得之愚而酌之則幸甚

論修河

英人李提摩太附

昔先王之治天下也候人在疆司空視塗又有遂人匠人曁稻人之屬各盡厥職誠以地利所在陸與水宜並收其用故舟車之需其有關系於國計民生者大矣遞至今日五洲相通陸路則有火車水路則有輪船所有轉運價較之往年專恃騾馬帆檣者其遲速巧拙省費情形固不待智者而決矣𨿽然自分觀之陸運與水運固各有其用若合計之則水運之費減於陸運者實多是以近來五大洲各國除有輪船之地外莫不欲廣開河道以收通行之益但河道日久有利卽有病或水行湍急有泛濫之虞或沙梗淤淺有膠擱之患大則宣泄無從每當春夏之交積雨伏汛其勢滔滔一瀉千里堤防衝決人嘆其魚小則舟楫不通商賈裹足貿易日少地方凋敝因此歐美兩洲皆極力講求修河之法其在平地所開之河水流太緩往往泥沙停聚於漲如埃及國之尼勒河英國之太士河前屬土耳其之丹流河法國之羅恩河美國之米西屑皮河曾皆因地制宜各盡其妙或將河岸修窄以成就下之功或將河身攺寬以免沖刷之慮此外挑挖修浚均有成法可考𨿽海口素稱難治然觀埃及之泥勒法之羅恩皆系另開之河英之太士河兩岸修理髙埧使前有水之處皆爲幹地且有時將海口逼窄使水流奔急所有停沙卽順勢衝下如英之太士河與美之米西屑皮河皆已大有效驗至水中修河從前最爲難事近年來得有新法卽覺甚便如塞門徳土挖泥機器入水衣服不畏水炸石火藥等物其獲益實非尋常可比昔時用大石修河旣費人力亦不見功現用塞門徳土可以自做石塊或重十五噸或三十噸甚至三百噸倘再需大不必再爲先做卽在水中亦可自行制成故當年海浪可以衝壞石塊自有塞門徳後卽不畏海浪矣英國蘇格蘭柏爾蘭省有用大石塊者又英屬耶百的海口石塊全系在水中制成若歐洲日前造橋均用空心大鐵柱現用塞門徳亦可仿做如太密士河克來的河皆曾用過以上各項皆確有明證固不可不及早購備也至挖河機器近日中國亦經購用如導海導河各船亦已成效彰彰在人耳目間矣今者天津海河頻年淤淺進口輪船每停泊於大沽白唐口等處起卸貨物雇船駁運不獨價增多商民交困且津沽爲京畿門戶各省海運漕船皆須經過此河天庾正供關系匪輕自宜趕緊挑挖切勿因循坐誤況歐美兩洲治河良法甚多要在審時通變擇善而從運以精心持以毅力𨿽浩費在一時實利賴在萬世也是否有當敢以質之髙明

修路乃能足食論

英人李提摩太附

原夫經世之道治國莫先於保民保民莫要於足食誠以民爲邦本食爲民天固不可須臾離也孔子曰足食足兵民信之矣食之於民大矣哉曠觀西瀛各國數百年前洪荒甫辟陋朴相沿政教𨿽興聞見尙囿以致各守一隅並無通商之約此疆彼界不克通行本地所產米糧止準在本地銷售毋許出境禁令森嚴不得越雷池一步故或歲遇丰稔則倉庾壅積不免有紅朽之虞或遇旱潦則饑饉頻仍不免有流離之苦甚至姦民壠斷以囤聚爲能而爲上者先旣未能修好一旦有事乞糴無從告無處坐視民之顚連困苦而莫救此𨿽立法未善邦交未通然其故總由於道塗不治蓋西國百年前山海險阻道路崎嶇凡有輪舟火車均未興辦糧米不能速運祗有雇用力背負運送工價昂貴十倍今日運行未及百里而費之需已逾正價由是民生日困民食不充禍亂間作死亡相繼嗚呼傷已迨至近百年來英美普法俄奧各邦人材崛起奮發有爲廣益集思力籌養民設立通商之約互相往來共安輯睦彼此聯絡向之阻於水者今則輪船駛於重洋矣向之阻於山者今則火車馳於陸路矣而且設電以通消息裒多益寡酌盈劑虛故比來西國水路千里運米之費每百觔大錢三十文鐵路千里每百斤大錢六百文騾馬車路千里之費每百斤大錢一千八百文牲畜運千里之費每百斤大錢三千文夫以輪舟火車之費與騾馬車路牲畜運相較相去百倍六十倍二十倍不等運費旣省養民自多方今中國關東之地沃壤千里倘及時播種不令荒廢則收獲當不止數千百萬再能以有易無轉運他埠則利更倍蓰獨是中國北省陸路居多行動輒需車馬挽運頗覺艱難故一遇偏往往民食不給爲今之計惟有廣開鐵路令其四通八達南北米谷彼此通融旣不致有囤積居奇之患自不致有民生困苦之嗟是以道路修而祲弭亦道路修而食用充將見王道蕩蕩王道平平而黃童白叟含餔鼓腹歌於堯天禹甸之中豈不懿歟豈不懿歟

建倉儲米不如推廣鐵路輪舟說

英人李提摩太附

國家設倉儲米以備凶荒伊古已然非自今始特其倉有常平社倉等名目令各州縣置之以爲糴糶之本而社倉之法尢便於民或謂倉儲收米恐年久朽壞不如儲錢之爲便也嘻是亦未之思矣昔宋太祖以契丹未平積每日羨余投於庫謂之盈椿庫曰俟錢積滿以爲召募平契丹之用迨後王安石行新法出其錢散於州縣以貸民而收其息謂之靑苗錢此儲錢之說也然未嘗救一民而徒以擾民凶荒更無論矣今曰儲米不如儲錢以備糴於乎儲錢固無耗散之獘倘凶荒偏地而丰年處所甚遠難達饑民待哺甚急餓殍將何以免乎是儲錢猶不如儲米之爲愈也然而處今之時當今之勢建倉之意𨿽良而其法已舊且笨重而不靈捷欲求靈捷無獘之政固莫如輪舟火車之爲萬全也夫四民之中惟農最苦丰年苦於穀賤凶年苦於谷貴聶夷中田家詩所爲言之痛切焉若有輪舟火車以糴糶之則無慮最遠之路火車一運旬日可達農民旣無甚貴甚賤之苦姦商亦無所施其居奇之技饑民待賑旣免號呼本地谷昂亦應低首輪舟火車交相爲用便何如也且其法西國皆知遵而行之惟恐其後惟能深悉其利故行之果耳查西國自興鐵路以後從無儲米備荒之議蓋以儲舊不如糴新之爲愈也且以輪舟火車運之遲速貴賤與車載牲相較有差之倍蓰者試言之丰年穀賤牲不過百里車載不過三百里而鐵路輪舟一相爲運則數千里且不止且直又不啻賤數十倍焉前恃車載牲可養百人及數百人者今則以火車輪舟之運可養數千人不等故西國專用輪舟火車也今法人自安南建鐵路以達雲南界首中國西南印度國中早有鐵路今又由緬甸修建以達於滇之西北波斯借外款建鐵路以爲保國衛民之計俄人先自新疆以西建鐵路以達歐洲今又自蒙古北修路東西約萬里日本全境興修鐵路民皆鼓舞無一阻撓此近數十年情事也苟稍有害此數國者豈皆大愚而惟中華知之者少亦惟中華之災被之者重豈天有以默警之與抑將借此以默啟之與要之鐵路一成則利益自見而說者動謂中朝比歲國帑甚絀鐵路之修費又甚巨似覺難爲抑知費用之巨猶有甚於海防者乎海防之設所以衛國衛民也然徒見其坐費而未見其生財鐵路之修費𨿽甚巨而路成之進款亦巨居常處變無一不得其力衛國養民與輪舟相濟似較海防爲更有益而無害焉何紳庶之猶不悟若是乎因論建倉儲米之說而哆及之識者幸勿河漢斯言也可

禦水賑饑莫如推廣鐵路說

英人李提摩太附

水有不測之威而防備之力有限民有垂斃之慘而賑卹之惠難周何則工段阻於綿長道裏不免遼闊也當事者欲無綿長之阻而免遼闊之憂將何說以處此或曰費長房有縮地法當世豈有神仙其術可得而昉乎明湖子曰縮地無方速行有術地之縮何如行之速行之速又何異地之縮也且縮地術驗僅擅一人之奇築路功成洵普萬方之利夫便一人者謂之技善泅善走是也便盡人者謂之利駕舟駕車是也舟自易帆而輪以波爲軌海客計程以今視昔昔也百今也十矣昔也千今也百矣昔也萬今也千矣其爲期也以時易日以日易旬而輪車之以火爲馬馳騁往復絕迹飛行其便捷尙不止此論者謂鐵路之便便於禦敵用兵之道合則見多分則見少備此攻彼此應彼走往返頻仍疲於奔命矣苟有鐵路以速其程傳電赴援捷於影響則分仍見合合不異分敵眾云屯我軍風掃有不風流雲散所至披靡者哉不知水猶敵也河流盛漲在在堪虞隨處可決卽隨處宜備勢必無處不備無歲不決多備必至力分力分則如未備終至備於此而決於彼何也防備之力有限工段綿長策應有所不及也一旦鐵路縱橫以緩急爲挹注備無不備決無可決吾得而斷之曰禦水之方與築路之役不相涉而相資論者又謂築路之便便於通商古昔負載謀生牽車服賈越國過都艱於運販殢賤鬻貴得以居奇往往利市三倍自海禁開輪舟駛電傳市價北低南昂不難朝發而夕至車復同軌以濟火舶之窮物值平而民用便矣不知便於通商者言其常便於賑饑者言其變惟通其變斯不狃於常近數年來歲比不登堯水湯旱饑饉薦臻赤地白水燕晉齊秦無年之告屢矣今秋復河決畿輔東省之黃流泛濫武定濟南受禍尢烈他如邸報所載見諸章奏者吳之風災越之蛟水閩之侯官粵之番禺南海胥爲海若馮淩河伯肆虐嗷鴻碩鼠民何以堪幸疆臣上流民之圖朝廷下罪己之詔議蠲頒賑撥帑截漕旰食宵衣問民疾苦深仁厚澤慈惠旁流可謂無遠弗屆矣封疆大吏亦能承上意旨審愼周詳再三籌劃下諸郡縣郡縣復下諸紳耆口按丁稽村趨堡步莫不奉行惟謹復移賑就民不移民就賑家給戶與直叩窮餓之門而哺翼之以視紫陽賑法擇適中之地來四方之民其法尢加縝密民忘其勞焉然而過其郊老羸猶多菜色者殆吾所謂賑卹之惠難周道裏遼闊輸挽有所不遑也設輪路旁通任重致遠殘喘一息保全實多縱使窮鄕僻壤在水中央背山之麓馬艇載就近致之不啻一舉手之勞耳古諺有云多不如少少不如早又云饑來一口飽來一斗蓋多而遲不如少而速一米之微可度三關之命也吾得而斷之曰賑饑普惠築路利行不相侔而相倚於乎嘗讀周禮司空視途邦國之政何可忽諸

造鐵路卽以救災說

英人李提摩太附

金竺山農方設硯田傭耕於云津之麓忽有客自西方來造前而問曰今中國各省之災廣矣年復一年何以不聞補救之方耶山農對曰天災流行何時蔑有我國家發帑截漕蠲租議賑京津各處流民就食者則又分設粥廠其中施藥施衣不使一夫失所以云拯可云至矣豈猶得曰不知補救哉客曰噫嘻當今之世地土如故生齒日繁苟猶拘執成規不另設新法是諺所謂揚湯止沸未能釜底抽薪也𨿽然欲設新法捨造鐵路其誰與歸吾請爲子言之夫國家散賑救民仁澤下逮不可謂不厚然博施濟眾堯舜猶病以數千萬民僅恃此區區賑車薪杯水何濟實事是放賑不足以救人也明矣且民之於賑不過暫濟目前之急緩死於須臾譬如抱沈者進參苓以延殘喘而病源未得病根未除終難望其霍然起立也故爲今日計苟不設新法以探本而蘇困將來水旱之災年甚一年豈眞忍而與此終古耶閒嘗見中國荒歉之歲糧米短缺價值翔貴每有米珠薪桂之嘆及至大有之年三農告慰則又千倉萬箱尢有無從銷售之苦此無他皆道路未修之故耳查牲畜背負運行不過五百里若有蕩平之道堅快之車運行可至一千里至修鐵道駕火車運行則可至三千里矣然此猶陸路也倘濱臨海口有輪船可通則運行可至六萬里運費則一以此計之向之無車路之處僅養一百人有車路之處可養二百人有鐵路之處足養六百人通輪舟之處足養一萬餘人路通價平盈虛相濟數年之後民間蓄積自饒當不僅如古人所云餘三餘一已也又何有旱漧水溢偏災之足慮哉且不僅荒年可免也荒地亦由此可墾昔美國西省一帶地多曠邈人迹罕到彼時不獨無人耕種卽美國家以萬頃相贈亦無人願受自當道於十數年前開設火車鐵路東海至西海相接萬里之遙由是百貨流通商賈輻輳現在戶口增至數百餘萬有冊可稽此富庶之明效大驗也中國自古備荒之策莫如常平義倉無事則收粟存儲有事則發粟賑饑然久儲旣不免紅朽變糶又不免挪移欲求自利無害曷若西國之廣修鐵路縮千里於咫尺所在蓄積莫不流通其利益不更普乎夫天下之事守常不變則難與圖功因時制宜則無往不利今中國直省水如此之重苟但膠守古制以放賑爲事姑不論無此巨源源接濟卽或極力籌措廣爲散放而使其坐食閒居生事何如使自食其力兼爲國家成就大工開無窮之利乎況中國建造鐵路當以京都爲總匯然後分支路以達各省今卽以京津各屬饑民令其承修京通一帶鐵路以工代賑大工旣興民卽各有所事顯可免饑饉之大患隱亦消盜賊於無形目前獲益已可槪見迨至蕆事之後將來所得運費除支銷各項及酌提成本外余利仍可收助經費正用此外調軍轉餉有裨於國計商賈貿易有便於民生從此日新月盛其利益更無窮矣區區一得之愚質之髙明以爲何如於是山農乃輟耕而起曰有是哉子欲修路以救災此不獨救一時之災實可使萬世無也傳云仁人之言其利溥君有之矣敢借管城子以敬告世之有民責者

鐵路侵﹝地﹞﹝路﹞說

英人李提摩太附

自來攻城略地首在兵精挫銳摧堅端資器利苟非教習於平日安能敵愾於臨時考昔成周講武之法其春夏也有振旅茇捨之制其秋冬也有治兵大閱之制是四時皆教也其辧名號也有縣鄙家鄕官野之異其辧旗物也有諸侯軍吏鄙野之異是內外皆教也四時皆教其練之也精內外皆教其訓之也廣其後孫子之教吳宮穰苴之斬莊賈田單之卻燕軍勾踐之破夫差類皆運以精心貞以定力選其精彊深其教養故能壯我軍之聲威而制敵軍之死命彼甘寧百騎能曹營背嵬五百可摧金虜胥是道也況今日西人構戰專用火攻彼此擊往往稍挫前鋒難資後勁尢宜參以兵法陣圖窮研嫻習一經臨敵乃能策應自如是以縱橫上下俯仰古今用兵之道戰必勝攻必取有恃而不恐無往而不利者捨練兵選將演陣制器之外更何從別神其用耶而抑知近日西瀛各國有不戰之戰妙於戰無兵之兵神於兵以此制敵何敵不摧以此攻城何城不克得最操勝算之一物焉其物維何蓋卽造火車建鐵路是夫火車之行於陸猶之火輪之行於海說者不過謂其轉運迅速價輕減利於商賈便於民生而已又何關戰爭之局兵刃之端其利害竟至於此極哉然西瀛各國有鐵路者甚多今姑置他國勿論但就最近中國之俄羅斯言之俄之彊大冠於歐洲其虎狼無厭之心亦爲萬國所共知觀其通市於回部西北皆由鐵路造成始逐漸肆其兼並之志如西曆一千八百零二年俄羅斯與波斯人交戰一千八百二十四年俄羅斯有一大幫商人至波斯貿易一千八百二十八年俄羅斯與波斯立約俄得地兩處一名愛裏灣一名納其灣一千八百四十八年俄羅斯在阿拉海立炮臺此俄在亞西亞之東第一次建炮臺也一千八百六十年與中國立和約得吉林東邊地名海參葳是年又在伊犁一帶用兵一千八百六十五年俄占圖其斯丹地方現建爲省一千八百六十八年俄占撒馬羌立水納法撒省一千八百六十九年占裏海東地名克那羅波一千八百七十年在裏海東得密加羅與姆那加裏兩處一千八百七十一年占伊一千八百七十三年占波奇窪立亞姆大耶省一千八百七十六年又占可卡裏立非加拏省在茶突地方設立炮臺一千八百八十年在裏海東試造鐵路一千八百八十一年又占亞司卡巴地方一千八百八十二年退伊與中國一千八百八十三年裏海至黑海鐵路造成一千八百八十四年連占美爾窪沙那克並普裏克尊等三處地方一千八百八十五年又占蘇飛卡亞可巴兩處地方一千八百八十六年又占巴圖穩地方一千八百八十七年又占克爾奇地方一千八百八十八年由火車到撒馬羌其鐵路業已全行造成此裏海東西有六千里左右地方已爲俄侵占殆盡總計俄羅斯一千六百八十二年卽康熙十二年全境有五百六十萬方裏至一千七百二十五年卽有六百八十萬方裏從前祗十一兆人近日水陸路途俱通全境有八百五十萬方裏有一百二十兆人足見俄國開通一處鐵路卽侵占一處地方是鐵路之制於商賈貿易貨物往來猶其餘事而獨至軍旅之際關系尢非淺鮮凡有鐵路之處一有兵端非特郵傳信息不慮稽遲卽遇有警報倉卒徵調刻期立至左宜右有俄頃雲集使敵營偵探者幾疑飛將軍之從天而下也夫地方之有鐵路譬如人身血脈流通手足靈捷猝遇意外呼吸之頃臂指相使四肢並舉自無掣肘之患其未建鐵路者則如癃廢之人半體不遂舉動不靈橫逆之乘無可相助亦惟任其侮辱而莫之禦也詎不大可哀哉可知兩國交戰總視何國能日集兵速而且多者卽操勝算若敵人壓境而無鐵路非但兵糧不易調集卽部署有方亦倉皇莫濟矣今俄國殫心竭慮在亞細亞制造鐵路約五六年後卽可告竣彼時由俄國至中國新疆伊吉林東三省等處不過數日兵可馳集興言及此曷勝悚懼總之車路之設在中國今日有萬難緩圖者矣用將俄國歷年開路占地情形逐細譯論不憚再三之瀆有心人其深諒此苦衷也夫

創造鐵路宜先使民人咸知利益說

英人李提摩太附

從來非常之事固賴非常之人而尢須以尋常之道處之使人人咸知利賴悉泯猜嫌然後功可成而事可竟夫非常之事智者所喜而愚者是懼若不明白以倡導之婉轉以引誘之取近譬遠化其懵懂之習解其膠執之私鮮不阻撓良圖貽誤大局深可惜也中國自與泰西通商凡泰西利國利民之事如輪船電綫槍甲艦固已逐漸仿而行之疆吏朝臣心志相合卽山陬海澨之民亦無異議獨火車鐵路擅利尢普爲用更饒至今日而屢議屢阻其故何哉蓋惑於觀聽之淆囿於心目之隘局中謀畫幾費艱辛局外紛囂眾情如一若不及時設法開導坐使富彊之利甘讓他人可勝嘆哉請畢其說以備有心時局者之采擇焉從前議修京津鐵路事已垂成爲近畿鄕民紛紛呈訴其田廬誤其貿易陸之車水之舟行將廢棄無食者將及三十萬家言官據以入告因而中止此鄕愚無知之甚者也溯倫惇之初創鐵路也其始亦相與疑阻其後竟渙然冰釋卽以蘇士阿摩登海口言之往來車運用馬三萬餘匹迨車路開通用馬乃增至一倍有餘蓋以道途便利貿易日繁火車止出一途相距數十里數百里搭坐火車者日見其增故用馬亦愈見其多也且不必遠證於英也以天津論津門固一大都會而輪船未通之先其繁盛不及今日十分之一業車船者不及今日五分之一此輪船之效也藉此以例火車當必無異且夫唐山一僻壤耳所開鐵路初祗供運煤觔並未計及貨物行旅乃自開辦至今載各貨者獲利若干搭行旅者獲利又若干而歧路港車船亦因之增益僻壤且能如此若京津開行凡乘車載船者更不知若何煩劇已彼旣謂失業者眾果何所見而云然哉張香濤制府奏創漢口達京一路誠謀國之忠識時之彥自移節湖廣日究心於洋務以期安上全下易俗移風用心亦良苦矣詎小民不獨不能仰體其意轉囂然以爲捨本逐末起而攻竟敢匿名揭帖肆無忌憚噫辦洋務卽所以衛民生而顧謂捨本逐末者何哉此亦鄕愚無知之甚者也湖廣居中華之中有髙屋建瓴之勢幹路一條南可以通湘粵江閩北可以控豫陜甘爲國爲民苦心孤詣若果辦成凡輪車經行數省之地其貿遷者必更流通執業者必更繁夥所謂失業者眾豈其然乎至於田廬墳墓尢可毋慮蓋鐵路迥異常路必須加髙築厚且車行自能回轉遇有窒之處盡可擇地繞越況路寬僅二丈所占之地有限更不足慮凡此數端固已有利無害昭然在人耳目惜風气未開未能家諭戶曉爲可慮耳若能剖其利害使小民毫無疑難決無扞格必能徑行直達一往無前至所以使民無疑難無扞格之道則當於未勘路之先或髙懸示諭詳細開導或遴派官紳周曆各鄕村將鐵路利國利民之處不憚命面耳提剴切曉諭再以外洋獲益成效及有輪船碼頭若何隆盛詳述而印証之紳衿旣恍然攺悟細民自翻然樂從夫然後購車造軌築路疊橋陸續工作自無掣肘之慮此路告成行之數年其利必溥由榦達枝勢如破竹謂非常之事固賴非常之人而尢須以尋常之道處之者此也當道果能俯采芻蕘取長捨短試辦目前行見中國富彊之利甲於泰西是則區區之厚望也夫

論放賑不如防災

英人李提摩太附

從來救災與治病同一理也病至綿之際苟不探其源𨿽投以參苓不過暫資補益而病終弗治也災至顚沛之餘苟不求其本𨿽助以衣食不過暫爲賙卹而災終弗救也知此可與論中國之防災夫中國近三十年來天災流行民生雕敝極矣粵寇之亂竄陷十餘省殺戮數十年民之死亡不下四五千萬可不謂多乎乃天不厭亂兵刃甫定繼以旱災往者豫赤地千里老幼轉於溝壑死亡之數亦有二千萬此外黃河衝決齊鄭兩處民之因水而死者亦何止數百萬本年直隸又見水患京津一帶州縣幾無完土民之流離顚沛誠有耳不忍聞目不忍視者矣在國家截漕助帑爲數甚巨卽各省善士廣爲勸募仁漿義粟源源接濟不可謂不至乃各處災患循生疊起迄無已時此正如抱沈者徒進以補劑苟延旦夕而病源未得病根莫除終無霍然之日也查英國民人生死之數每日生者可較死者多至一千以周年計之約添人三十六萬及至十年則有三百六十萬中國民數較之英國原地民數約有十倍之多一年中卽可添人三百六十萬及至十年則有三千六百萬足抵一大省民數是以中國民數日多民生日絀向之衣服華麗者今則變爲朴素矣向之飲食精美者今則變爲粗菲矣向之房屋崇閎者今則變爲卑陋矣凡養民禦災之道槪置而弗講若泰西各國則不然外而舉辦開墾通商等事內而舉辦鐵路制造信局新學水利等事故民日增而國日富卽以英國計之每年外出之貨一千八百三十年得銀一百五十二兆一千八百四十年得銀二百零四兆一千八百五十年得銀二百八十四兆一年八百六十年得銀五百四十兆一千八百七十年得銀七百九十六兆且不獨商人爲然也卽通國民人亦莫不大有進益計一千八百十一年通國民人進款每人十六兩至八十八兩迨至一千八百七十一年每人三十二兩至一百六十兩靡不倍加富厚更不獨英國爲然也卽如亞洲之日本國於一千八百七十二年外出之貨不過得洋一千七百元自開鐵路立信局等事十年後外出之貨竟至得洋三千九百元以此觀之成效彰彰固在人耳目間民亦何患其多耶今中國病根所伏不在人民之眾而在生財之寡然知之者不過數人如在京之王大臣中前有曾襲侯近如恭邸醇邸各省之督撫中則有李傅相張制軍劉爵帥皆能深悉泰西之法已有明效大驗故外而開墾通商內而鐵路制造信局新學水利等事皆擬次第舉行獨惜有聞見未廣狃於陳言者貿貿然以平空結撰之談阻撓大計卽如擬辦通州鐵路時曾有數千愚民請言官代奏阻止乃該言官竟與愚民同一見識數千人之情害千百萬人之命是民之死於旱者非死於旱也民之死於水者非死於水也實皆此妄言阻撓者有以死之也爲今日計彼言事者旣不以泰西之法爲然卽責其另籌養民之策倘仍空言無補則嗣後國家政事之舉廢法令之更張均不準寡聞淺見者流妄參末議庶幾事權可以劃一眾志不致紛更而大功乃克告竣夫然後病根除而民困蘇矣夫官爲百姓之父母士爲四民之領袖苟能翻然攺悟互相勸諭使顓蒙之輩咸知西國良規力圖則效從此家給人足含餔鼓腹遨遊於堯天舜日之中𨿽有災祲庸何傷乎吾故曰放賑不如防災者職是故歟職是故歟

鐵路緣起述略

美人闕名附

本國格致師論火車之功甚大可以運兵糧載貨物傳書信頃刻千里然其制造之法今昔懸殊前則鈍今則靈前則粗今則精故制器之道進而愈上制火車建鐵路創於英人而今精於我國也昔人制得一新器以爲珍奇不知今以爲貿遷之具昔人畫一圖用紙數十幅今則能縮其尺寸片紙可成可知愈出愈巧故車式有新舊行動有遲速舊式車頭其舊者士玷气由水鑊而過機器櫃以動機其气復由筒而外散耗火力亦多新者士玷气由水鑊過機器櫃以動機而士玷气所成之熱水復引歸水鑊不耗火力然此頗難制造今將新舊圖式陳與諸君講求便知制器沿革之事一千八百零八年英人耶律具絕大之聰明始制成火車機器水鑊直士玷气由筒透出不能引歸水鑊車無帳幕以十墩重鐵砌成路長有九咪初行時搭客有七十人皆稱道弗置惟取費甚昂商人載貨不便此英人初建鐵路之情形也美國依云亦仿而效之制車之式用機撥動四輪更制一車式由機器廠發力用鋼綫纜牽動之至一千八百二十四年機器師士爹云臣心思靈巧將舊式攺爲新式前英人所制之車遇曲路不能轉彎士爹云臣之車能轉之其時商人集會襄助由東而往西北之路一年而告成此美國繼築鐵路之大也士爹云臣建此最大之功故沒世已久人不能忘至一千八百八十三年紐約博物院大會請士爹云臣之孫令其陳乃祖制機器之精巧使後人悉知往事士爹云之孫云余少時膝下瞻依先祖諄諄訓導家範尙存言猶在耳也試陳之昔時築車路股本甚少皆賴眾人集會助成用木作軌包以薄鐵機器皆以生鐵鑄成形式儉朴水鑊之喉寬一寸零二分長四尺五寸車頭之輪用木爲之廣四尺餘家尙有舊式焉此士爹云臣之孫所述也前一千八百二十八年爹路維及乞臣公司遣人到英國考其火車制法後得其式返國修攺車頭水鑊寬四尺一寸長九尺六寸燒煤櫃寬四尺長三尺載士玷气櫃寬九寸長二尺車輪用木質寬四尺水鑊之水喉二寬一尺零七寸昔時之車料尙儉朴自士爹云臣愈制愈精加重鐵料第三圖車頭攺用捷法惟車路稍輕而車頭重不適用第二圖車頭頗佳後將此法再攺之水鑊寬二十二寸長五尺水鑊內喉如鎗之鐵筒式每一點零三刻鐘行十三咪英里此車爲最捷我國初築車路時大費調停因各人不服欲阻止之及至築成有放大石大木橫梗車路欲以碰撞車頭若行至中途收機不及甚爲危險士爹云初在英國築路時英人聞之到來察探見國人抗阻士爹云臣幾至用武后有權力者袒護士爹云見而不平遂罵曰今英國已有火車而我國無之彼獨可築而我不可築乎今已戰勝英國立爲民主我國當築鐵路制機器廠以圖自彊汝輩何狂妄如此耶後將其事在議院議妥國人不敢阻撓而車路遂在美國南省建築事皆仿效英國之制焉其時路成車每頭帶車五輛鐘二刻行二咪五路搭車者一百十七人其時用口吹筒爲號今則用士玷器爲號車無帳幕車內人皆雨衣日傘今有帳幕前則燒火發機甚久始動今則一刻鐘機卽動矣前無號旗今有號旗更以吹气筒爲開行之號若有車到先有人守街免至傷人若有大河阻隔則設機器鐵橋以渡之車離橋五里未到先有電鈴響使橋下之船暫停止不過一打鐘可行四十咪路此皆古昔所無而愈出愈巧也

鐵道論

馬建忠

鐵道之興有謂肇於英之紐加斯肋地者有謂肇於徳之墨地特未地者姑弗深考惟鐵其軌以轍輪輪良於行而馬力省則權輿於英之煤礦其規制粗備於道光乙酉年於是由英而美而奧而法而比利時而徳而俄而意而西班牙自乙酉以至己酉先後二十四年各國次第創造恐後至光緒乙亥而歐洲之鐵道計長十三萬六千二百九十八墨裏一墨裏當工部尺二百八十丈其間屬英者二萬六千四百七十二墨裏屬法者二萬六千二百九十八墨裏屬徳者二萬五千七百七十二墨裏屬奧者一萬六千二百三十八墨裏屬俄者一萬七千七百三十三墨裏他如意大利西班牙比利時瑞典荷蘭土爾基瑞斯皆以千計南北美洲鐵道長計十三萬六千有八十五墨裏而屬美者計十一萬六千八百七十四墨裏今則英屬印度之鐵道長萬數千墨裏其北道已逾廓爾喀之北浸至於藏之阿里矣俄之鐵道已繞出烏拉山之東千餘里而東南浸至於哈薩喀遊牧之地矣先後五十年之間鑿山開道梁江跨海凡寰輿五大洲莫不有其鐵軌輪轍焉而軍旅之徵調糧餉之轉輸賑濟之挽運有無之懋遷無不朝發夕至宜乎鐵道所通無水旱盜賊之憂無穀賤錢荒之獘故各國未創鐵道之先其度支以萬計者而旣造鐵道之後無不以億計矣其以億計者無不以兆計矣蓋其馳電掣任重致遠行萬里若戶庭昔之郵傳遠者數十日今則計時而待昔之舟車行者閱數月今則舉足而至宜昔之經營十數年而度支常不繼今則籌徵不數月而帑藏時有餘所以立富彊之基者莫鐵道若也鐵道之設節目紛繁難以悉數然總不外乎籌創造經理三大端試條陳其梗槪焉鐵道之興動費巨千萬則籌宜亟也其或糾集於商或取給於官或官與商相維合辦其糾集於商者有官不過問任其自集股自設局者矣其獘也同行爭市減價得不償失終於倒閉英美皆行此法查光緒元二三年鐵道公司之倒閉者一百九十六故有以官督察使不制無用之鐵道者間有鐵道便於行軍而不便於貿易者於是官自辦之則徳俄槪行此法更或官先創造而交商經理或商先創造而官爲經理則徳國參用此法行軍貿易兩便焉惟利入甚微制造經理之費難於取償始有官商合辦之一法則法人創行之而徳奧仿行之其法有官租地與商不取其直權其利息之厚薄以定租地之久暫限滿歸官者有商自造自理而官爲津貼者有商股難集而官代償其息以鼓舞之者有需本甚厚難以糾集而告貸於人難以取信於是官爲具保者官與商立定條章互相維系總之不外乎相地制宜使之入浮於出者近是論者謂以官助商費且數十百萬漏卮堪虞不知法國於光緒元年津貼公司歲四十兆佛朗每佛朗重粵海關庫平二錢二分八而輪車往來稅至一百二十七兆佛朗且省郵遞徵調之費五十六兆是歲課至一百八十三兆佛朗法國如是他國可知此鐵道籌之大略也

項旣籌則度地勢置鐵軌造輪車設局跕皆鐵道創造之事也地勢有髙卑鐵道便往來則所規鐵道宜近鄕鎭所相地勢宜傍川河近鄕鎭則戶口盈繁傍川河則原隰坦易不得已而越山躋嶺則審山嶺左右之谷而其道度約百之五美國鐵道之度有過乎此者峻削難行不可法也崗阜爲阻則鑿之鑿無逾六丈過此則穴之爲愈也法意之交有白山焉穴其腹長三千六百丈凡穴視石性之堅脆深三尺需七百至二千六百佛朗有差機器之費皆與焉遇谷塡之亦無逾六丈過此則梁之爲愈也大川之梁則施轉樞以便往來之帆楫橋梁之費難以懸揣旁通路口立柵門設守候守候伺輪車之將至閉柵門以辟路焉鐵軌之質有鋼鐵之別鋼耐磨擦勝鐵八倍惟鋼貴而鐵賤今槪用鋼鋼以貝斯墨與西愛門二法爲最鐵軌之式形若工字有上下凸出以備反正易用者有凸上平下旋釘於橫木者初式不若二式之簡蓋鐵軌經久則形稍變無可互易橫木以架鐵軌欲其堅也杉木松木浸以磺銅藥水最可耐久浸費每段約一佛朗橫木長無逾五尺闊七八寸厚五六寸橫木於道道塡細石塊上掩橫木而止用石塊欲其負重透气而木難於朽也鐵道有雙單行之別雙行之道寬丈三尺單行之道寬七尺兩軌之距以輪爲度英國車輪有相距至二法尺者每法尺當工部尺二尺八寸他國槪以一法尺五爲率俄國間用至一法尺八橫木相間以鐵軌之長短爲度鐵軌長六法尺者則用七橫木其有鑄成鐵軌自爲橫桿以置道上布橫木以承之者徳國槪用此制惟軌壞難更今漸廢矣其它零星什件不可勝舉凡築鐵道一墨里長地價約六千佛朗塡築造橋之費約八千鐵軌橫木各件五千雜用四千約共二萬三千佛朗此單行鐵道在各國極廉之價雙行之道倍之而道越髙山大河者又增焉輪車之式不一有力小而速專挽坐車者有力大而遲專挽貨車者有兼挽坐車貨車而速率有差者專挽坐車者一時能駛八十至一百六十墨裏其式動輪大而曲柄短柄短則速大輪一周小輪數周蓋動輪之徑徑二法尺有奇故其行速惟曲柄短而力小不能挽重相其所挽之輕重每乘約四萬二千至五萬五千佛朗有差其專挽貨車者則動輪小而曲柄長柄長則力大輪小則行緩輪徑一法尺一寸每時駛行無逾六十墨裏可挽重至二萬八千石每乘約值十萬七千佛朗其兼挽坐車與貨車者動輪徑一法尺半一時駛行無逾一百墨裏每乘值五萬佛朗凡輪車之輪少則四輪有六輪八輪以至十二輪之別而動輪惟二其動輪有先後錯置者其汽筒有畸正各別者今則日新月異形式疊更總以挽坐車挽貨車與兼挽坐車貨車之用坐車有上中下三等每車三艙上等艙位二十四中等艙位四十下等五十上等坐車每乘約值一萬佛朗中下等無逾六千佛朗貨車自八百至三千佛朗有差各國坐車之式不同外有臥車以便宵徵者每乘約值萬三千佛朗而各車車輪之值不與焉凡坐車可挽至二十乘貨車可挽至三十乘乘乘銜尾蜿蜒道上望之若矯龍之盤旋於雲中也每跕設分局車近局而止於是設埠頭以便上下車乘也設廳房以便棲止乘客也設水以供汽鑪也設煤廠以資堆積也設電報以先傳知也設卡房以稅貨物以稽偸漏也設賬房以收發車票也設車棧以容納各車也設貨棧以蓋藏載物也設標誌以正輪車近棧不亂趨也種種所設華朴任意而貴賤之值判霄壤焉此創造之大略也

創造旣竣則貴經理之得宜也凡跕視埠頭之衰旺有上中下之別而經理之道因之每站派職站一以總理庶事派職帳一以稽查出入派職票一以收發車票派職棧一以謹愼蓋藏派職報一以郵遞消息派職路一以掃治道途各職之下以站之等第定執役之名數小站一人可兼數職大站則正職之外復有二副輪車旣行節制疾徐則管車掌之對查客票則管票典之區分載物則管貨主之瞭望險阨則管守任之分站之外復有總站舉總司者所以綱領庶事糾察庶職也立會議者所以定奪大事節制總司也於是傳宣號令者則有司書舉用執役者則有司職總理入財者則有司收分給支用者則有司發核對出納者則有司會修治道途者則有司路察看機輪者則有司器餘同分站凡用人未用必考之旣用必察之役二三年則序班升之役二十五年則終身之凡掌財出有簿入有票而斂散之權不主於一司則利權不專凡會財月有要歲有會而出納之數統屬於一司則盈虧立見此其大小相維出入相制所由百事成而庶職舉也凡斂貲有因地之遠近而別其多少者有分行之疾徐而判其低昂者有與其它公司互訂以昭劃一者各國公司所定斂貲之則當呈於本國之工部商部以頒行之工商二部核其創造之經費度其客貨之多寡稽其用度之繁簡而準定之外加國稅若干大約每墨裏公司定則上艙人二十文中艙人十五文下艙人十一文而國稅人二文乳子不取貲未齔者取其半充兵者取四之一凡貨約每墨裏一噸取貲百文國稅六文其重逾二三石而不及一噸者取貲如噸數他如馬牛犬羊各有定則金銀貨物別有定章統計光緒六年英國輪車乘客至四百五十兆而運貨之噸數得其四之三他國視鐵道之短長而差等其數此鐵道經理之規模也其所以裕國課便民生有不待言者竊謂外洋自創鐵道以來其制屢易其費萬千或由商賈經營或由國家創造甚至官償其息而商收其利其所以鼓舞招徠之者無微不至人情好逸惡勞不甚相遠必汲汲然以此爲務良有不得已者中國自軍興以來制造之局幾徧直省一切鎗炮兵器漸仿外洋爲之而於外洋致富致彊最要之策如火輪車一事反漠然無所動於中蓋以爲中國有窒礙難行者而吾以爲火輪車惟中國可行惟中國當行且惟中國當行而不容稍緩何也溯火輪之初創百病叢生不知幾經攺作以臻今日之美備人爲其勞我承其易此時會之可行也中國平原廣衍南北交通卽有山川亦可繞越此地勢之可行也中國材鐵充盈人工省嗇非如外洋百貨俱貴動用浩繁此人力之可行也近今中國財殫力竭凋敝日深內外臣工爭言興利而言之數十年茫若捕影者無他以不知有救患之利有節用之利有開源之利也何以言之水旱之偏疊報而荒熟不能相濟是苦於挽運之艱也生齒蕃衍則人浮於可耕之地疫兵疊擾則地浮於可耕之人是苦於遷徙之難也偏僻之區污吏莠民因緣爲姦而上無以聞下無以達是苦於聲气之不通也反是而行鐵道則無艱難不通之獘此救患之利當行也國家之用曰庫儲曰軍儲曰鹽課無不仰給於轉輸之費費浮於物以致貧民食貴到處皆然是苦於轉輸之難也反是而用鐵道可省轉輸和糴之費歲數百萬此節用之利當行也英人所以致富曰煤與鐵徧西南洋而盡用之今我中國豫之產西人謂其尙富於英乃未聞豫之煤鐵行至千里豈復望其行於外洋以奪英人之利乎是苦於來原之否塞也

諺曰百里外不販樵千里外不販糴是苦於貨泉之滯銷也言利之臣又從而稅之以爲多設一卡卽多一利源不知稅愈繁而民愈困民愈困而國愈貧矣蓋財之於國猶血之在身血不流行則身病財不流行則國病反是而用鐵道則無否塞滯銷之患此開源之利當行也然此猶曰行之有利不行無害非所論於當行而不容稍緩者試思今日之域外環中國之疆宇無非鐵道也英由印度北行且逾廓爾喀而抵克什彌爾矣俄越烏拉山歲造二三百墨裏行且至代什幹而逼敖罕矣法肆並吞安南之謀已偵偞洮江富良江之源而直入滇省規爲鐵道之圖矣英人復由披楞之東行且與緬甸接壤矣倭人力效西法新舊二都已綿鐵道而睥睨東溟矣俄人踞圖們江口立電報由恰克圖以徑達俄都行且築鐵道於黑龍江濱以通挽輸矣吾若不乘其未發之時急行興作將不數年各國之鐵道已成一旦與國失和乘間竊發而吾則警報未至徵調未齊推轂未行彼已憑陵我邊陲控扼我腹心絕我糧餉斷我接濟吁可危也且思輪船梭織海上西洋各國運兵而至者無逾四旬日卽俄羅由博羅的海而達中國亦無逾五旬日而吾自腹省調兵滇南或自關內調兵塞外能如是之神速乎以輪船之緩於輪車而人在數萬里外反居我先矧異日各國之以輪車環集我乎且中國數萬里之疆域焉能處處防禦所貴一省之軍可供數省之用一省之餉可濟數省之師首尾相接遐邇相援爲邊圉泯覬覦爲國家設保障惟鐵道爲能此所以當行而不容稍緩者也而難者曰鐵道之可行鐵道之當行與行之而不容稍緩者亦旣聞命矣而無如終以籌爲難子前所言籌一端但言官商合辦之章程而實未言項之所出也原闕今且下理財之原闕詔矣而各直省所節者無逾百萬各關口所稅者無逾二十兆東海有籌防之費西陲困挽輸之勞畫地抽釐悉索已盡信使絡繹徵求實多疆吏輟炊司農仰屋欲於此時籌一巨款能乎不能使不籌款於國帑輒思鳩貲於民間不知民間十室九空亦猶國帑千瘡百孔卽有二三殷實有志舉辦究之孤掌難鳴多口可畏況乎律稱錢財爲細故官視商賈爲逐末一有差失旣不能向官府以雪復不能假律意以自解而計秋毫之利因之傾家擲百萬之金緣以媒禍又誰爲爲之嗚呼是不知因時利導之方也官辦商辦在初創鐵道固有遊移今踵各國而行之實有成效國帑𨿽空獨不能賒貸而化無爲有乎民貲𨿽竭獨不能糾股而積少成多乎聯官商爲一气天下豈有難成之事而或者又曰中朝而行稱貸之事國體有傷不急而開洋債之風牽掣實甚不知泰西各國無一非債欠數千兆而法英徳俄之稱雄如故也苟不借浮息之債時償當予之息又何畏牽掣哉夫借債以開鐵道所謂挹彼注此非若借債以償賠款而貽償息之累況借債另有變通之法其法維何曰鐵道專由商辦而借債則官爲具保如是則陽爲借債之名陰收借債之效用洋人之本謀華民之生取日增之利償歲減之息使或牽於庸眾之見惑於無稽之談而猶不肯爲是也獨不見壬寅賠鴉片六百萬元又賠英商三百萬元又賠兵費一千三百萬元庚申賠英國廣東之費四百萬兩又賠法國廣東之費二百萬兩又賠英法二國兵費一千六百萬兩其有大於鐵路所需者乎曰是不得已也曰正惟不得已而吾恐今日之以鐵道爲可已者將來之不得已且十百倍於此而不止也疑眾難之心胸亦曾審思之否也

借債以開鐵道說

馬建忠

債者所以劑盈虛通有無與市易之道並重其始民與民借未有國與民借者也國債之說仿於歐西之希臘周時波斯來侵餉匱急不能籌告稱於民羅馬因之往往募豪富人相假貸無所取信民不樂從越千有餘載英法奧等國構兵兵費浩繁且君能信用其民民樂輸借故康熙五十五年諸國借負至七千五百兆佛朗之多又七十餘載負至萬二千六百四十兆半又二十餘載負至三萬八千二百五十兆然此猶國與民借未有國與國借國與他國之民相借者也幹嘉以後此風浸熾計道光二十七年諸國之負積至四萬三千二百七十六兆然此猶借債以籌餉未有借債以制用者也而咸同之間則歐美諸國鐵道機廠電報之屬日新月異動用浩繁專事借貸於是同治九年諸國之負積至九萬七千七百七十四兆近今十年之際事變益煩外洋國債積至二百萬兆有奇其間印度二﹝千﹞﹝十﹞五百七十五兆日本香港四十三兆新金山八百九十四兆亞非加洲九百九十一兆餘皆爲歐美各國所欠夫此各國者論幅員則不廣論生齒則不繁而遇有乞借則借之人不可勝數借之銀不可勝用沛乎如泉源浩乎若江河是遵何道以致此曰取信之有本也告貸之有方也償負之有期也此三者借債之經而行權之道則存乎其人西人云取現在之銀償將來之息謂之債恃將來之息致現在之銀謂之信故凡乞借於人者必有所恃豪商恃其蓄積素封恃其田廬國家恃其賦稅故計臣以國計之盈虛爲借債之難易英國素稱饒富其借率皆歲息三釐鮮有逾於四釐者法國如之惟軍興需餉孔亟迫不得已歲息加至五六釐而執政之臣又不願負此重債之名因於借債之中寓加息之意如英人有以八十三至七十九當一百而歲息三釐法人有以九十二至七十六當一百而歲息四釐五釐者意大利國用支絀至以四十九當一百而歲息三釐西班牙借三百兆佛朗至以四十二當一百而歲息三釐名曰三釐蓋不翅六釐矣此以行軍縻帑無可指之以償其息致令債主寒心不能不居奇以昂其息至於借債以治道途以辟山澤以浚海口以興鐵道凡所以爲民謀生之具卽所以爲國開財之源與借債以行軍其情事迥不相同故人人爭輸雲集霧合不召自來恃其有之可抵有息之可償故也英國籌民間善後之銀歲借一百五十兆至百七十五兆佛朗其印度債至三十兆新金山債一千一百兆率皆用制鐵道而法奧意大利諸國修治鐵道之費稱貸數千兆下至弱小如祕魯鐵道之費借諸歐洲亦至三千二百萬金磅貧瘠如都尼斯亦借至十萬金磅而土爾基與埃及諸國無論矣然則取信之道在有所取償取償之道在有所指名無所指名則取信不深取貸不廣若僅曰國饒則易國貧則難猶未知取信之有本也告貸之方難更僕數散借於凡民則苦其零星難集專借於毫富則虞其需索過多前二百餘年西國借往往取於銀行大爲所困蓋倉猝之秋供億困乏不得不遷就於目前固非告貸之能事也善告貸者務於平日結納其銀行牢籠其豪富而後緩急相需倉卒可辦不然鮮不爲人所挾制

至嘉慶初年始向民間告貸英國創之不旬日得一千八百萬金磅荷蘭繼之於道光二十二年得三千餘萬佛朗有奇奧國於同治初年得六百兆佛朗有奇法國踵行之至賠普國兵費祗需三千兆乃一呼卽應者竟有三萬七千餘兆而俄羅斯意大利西班牙與南北亞墨利加各小國皆遣赴英法徑向民間借取不可勝數大率息銀五六釐視銀行之息稍輕焉惟恐凡民顧慮集腋難成則有先向銀行取用漸令轉借於民以足其數然由銀行介紹或恐經手分肥爲息必厚英人於此思有以減之乃先期判示明訂所借之數與所予之息使銀行之願貸者各書所取之息函送前來然後擇其息輕者貸之自有此散借專借與先示後擇之方參錯互用而各國興作工程之費借於英法官私銀行者動以數十兆計其稱息無逾六七釐者則告貸之有方也取信旣有本告貸復有方宜若無難事矣而不知償負亦正不易法當於稱貸之初卽豫畱淸還之地有予倍稱之息以餡債主者人存則予人亡則本利俱無且以亡者之利歸並於存者存者日少而利日多人思身與利存而不思人與本俱亡也法國尙欠此等債七百六十一萬佛朗昔歐洲徧行此法自有保壽公司乃漸廢矣有償息之外另償若干逐漸騰還視其另償之多寡限三十年九十年以結淸者英國於同治八年尙欠此等債四百萬磅有常息之外另提餘息以資還者言定常息由三釐加半以至四釐餘息由釐半至二釐常息則按年一付餘息則兩年一以債票得票還其本銀外加若干倍以償之償之厚則貸不吝矣故西洋城市修治街路與開礦鐵道槪從此法而土爾基與埃及之鐵道則專以此爲務矣又債券書號票不書名姓以便輾轉抵用一如銀票使公司之利厚者歲提一二成贖回其票則不言償而自償矣姑無論重息以償本因利以贖債與騰還還各法孰得孰失要皆於利息之中寓歸還之計至於應變無方則存乎其人尙可慮負之不償償之無期哉今中國議開鐵道當以籌爲先顧將籌之於官乎而京協等餉拮據以甚抑將籌之於民乎而風气未辟集股維艱無已則有借洋債之一法然而借債以開鐵道事屬創舉苟非仿西法參酌得中何足以臻美善而絕流獘竊嘗熟察事機而統計之矣中國果借洋債辦法多端其中有不可行者有不可不行者有可行不可行因乎其人者天下之利最患中飽各口洋商林立而銀行之出貸者無逾三四家俱系外洋分行計其成本祗足以供市肆之所需不足以應經營之大舉勢必乞諸其鄰從中漁利況乎祗此三四銀行保無有互相勾結壠斷爲姦卽使外國大銀行派人來華亦難越其範圍爲今之計惟有自行承辦徑往原闕英法都會與其官私銀行面行商榷由我計息由我定價一杜居間把持之獘語曰爭名者於朝爭利者於市英法都會天下稱貸之市朝也又況所需之專爲在外洋購置輪車機器鐵軌之用使由中國借銀匯至外洋兌換磅價必致折耗不若以外洋之銀購外洋之物旣免折耗之費復無壠斷之虞反乎此而在中國各口謀之其能集事也難矣此不可行者一借債與入股有別入股可坐分每年贏餘借債者惟指望按年之利息中國創行鐵道綿腹地豈可令洋商入股鼾睡臥榻之旁前土爾基初置鐵道入股者率屬英法奧國之富戶埃及鑿蘇合渚河入股者率屬法人河工告竣法人專享其利前數年其股票大半落於英人之手於是立約以其河爲萬國通行之河各國興戎亦禁不能封豈非開河利人反自貽其害乎

往歲承辦蘇河之法人名來散貝斯又議於南北亞墨利加洲中腰鑿巴剌瑪峽以通東西太平二洋美國阻其承辦蓋有鑑於斯也是鐵道之不可招洋股也此不可行者二制造鐵道需時甚久非一二年所能蕆事而此一二年中所借之歲須輸息取之於國庫而國庫空虛取之於鐵道而鐵道未峻惟有仿西法並五六年當償之息一气借成以免異日騰挪無所失信於人此不可不行者一計鐵道所需費數千百萬旣無久假不歸之理亦無全數盡還之力卽或攤分還而每次拔還之數亦必累至百萬力不能勝惟有仿效西法每年償息外另提或一釐或釐半大約﹝攤﹞﹝灘﹞至五十年卽可結淸此不可不行者一中國初創鐵道由京以達淮城往來通衢創興之後利可倍蓰但一借洋債每年輸息數十萬是中國之鐵道反爲洋人之利藪惟有仿西法一切借券第標號數不標姓名一俟鐵道得利之後將其券逐漸收回此不可不行者一借貸之事曲折難行其借也銀行可按期而取足民間難悉數以取盈然銀行利重民間利輕因鐵道而借洋債其豪商或知其利而生艷羨之心其小民或不知其利而無輸將之意是在經理者多方相度委曲相通使各國民間皆知此事爲中國興利之事信之深而趨之眾庶可裘成集腋不爲豪富所把持此借於銀行與不借於銀行者之未可預定也外洋鐵廠指不勝屈而首屈者則如徳之克鹿伯法之科魯蘇英之塞斐爾徳工匠六七千歲銷數百萬其廠主素慕中國鐵道之利假使徑向賒欠各種輪機軌轍鐵道所需工竣後按年拔還彼必樂從似可減稱貸之而省轉折之耗所慮者彼或髙價值或陰爲主持反不若借銀償銀較爲直捷是在經理者酌理準情通方達變以求一萬全之策此賒欠鐵廠與不賒欠鐵廠之未可預定也至籌償負之法或附入本息以攤還或取債券以淸結往往失之毫釐累苦巨萬亦難臆料此皆可行不可行一視乎其人者或曰借債必有所取信取信必有所指名今向洋人借債何者取信何者指名西人惟知中國購置槍炮必償其直與夫西徵借餉必償其息然皆官爲之任而有所指名今猝需數千萬金無所質信能乎不能使或懼西人之不我信而指關稅以爲名無論關稅各有分項難以騰挪且前者借用洋債之時議者動謂窒礙多端司農奏明停止似亦未便因此再借巨致煩過慮曰此乃不知借以行鐵道之理也歐美諸國鐵道迄今造成者不下四萬餘里何一非借以成何一有取保之說而所恃以取信者不過恃一素有名望之監工踏勘估工之淸單與夫日後運載之利益耳中國鐵道以聯絡南北爲要所獲贏餘必甲天下人人共知誠得一精煉監工細爲勘估卽持所勘估者以示外洋必可取信何事國爲之保指關稅作償而後可哉使或慮爲效迂遠難供運用之需則有簡便之法其法維何曰先築一由津達京之鐵道以爲提倡其利有六中國鐵道未經監工估計而由津至京聞有一英國監工嘗爲履勘襲其已勘之再加履勘則事半而功倍矣其利一自津距京徑行無逾二百里期年可成明易見其利二南北鐵道非一二年可竣造端宏大易啟驚疑津京鐵道一成則南北往來先以輪舟繼以輪車士庶官商人人稱便將來繼築南北鐵道集必易轉運亦速其利三

中國之行鐵道電報事屬見不知者必起攻之以爲宜於外洋而不宜於中國使津京鐵道一成人見其周行之便馳驅之疾無不習爲故常也且平素以車爲生者爲火車搬運貨物起卸行李較疇昔有益無損而後知鐵道之設上足以利國下足以利民止有因鐵道而便於往來之利絕無因鐵道而失其生計之害如此則他日考求西學小儒不至咋舌淸議不至騰口矣此亦挽回气運之先聲也其利四鐵道之難不在創制之維艱而在經理之不善南北鐵道執役之人數千經營之人數百華人旣不諳行鐵道勢必專雇洋人費不勝計今若先制京津鐵道挑選華人學治道途學置鐵軌學駛輪車學司收納他日卽可用於南北其利五初創鐵道倉卒借債之主不能深信息或過厚西人著論中國之書充棟汗牛皆以官飽私橐政出多門爲說倘舉鐵道由官督辦外洋債主𨿽知斯道之必可獲利而或恐事權不一侵蝕甚多日久獘生債主受損於是增其利息以爲孤注之擲者有之矣否則遣用信人名爲監察者有之矣今制津京鐵道用人宜專制法宜善在我必愼於始以立漸推漸遠之基在彼得全其資益徵無詐無虞之信卽使造伊始借息或重而需不巨則償息亦微洋人見中國鐵道有成異日借用巨其息必可大減是津京鐵道之足以取信者遠也其利六夫通道爲浚利之源借債乃急標之舉術𨿽補苴要皆气數轉移之機國家振興之兆苟於借債之中不籌一泛應曲當之良法而顧鰓鰓焉慮有流獘而中止也是何異慮色荒而禁婚姻慮禽荒而廢搜狩也弗思爾矣

創開中國鐵路議

薛福成

竊惟政莫先於利用功莫大於因時上古生民之初山無蹊隧澤無舟梁百里之內有隔閡不相通者聖人者出刳木爲舟剡木爲楫舟楫之利以濟不通服牛乘馬引重致遠以利天下迄於今日泰西諸國研精器數創火爲輪舟車環地球九萬里無阻不通蓋人心由拙而巧器用由朴而精風气由分而合天地之大勢固如此也方舟車之未創也人各止其域安其俗至老死不相往來若居中古以後棄舟車而不用是猶謀食而屏耒耜禦寒而毀衣裳也必凍且餒矣今泰西諸國競富爭彊其興勃焉所恃者火輪舟車耳輪舟之制中國旣仿而用之有明效矣竊謂輪車之制不行則中國終不能富且彊也考輪車之創於西洋也康熙年間英國北境以馬車運煤始作木軌以約車輪迨道光十年造成鐵路始以火輪車載客載貨其法愈研愈精獲利不貲煤鐵價減四之三因得肆力制造擴充諸務遂以雄長歐洲旣而推行於俄法徳奧美諸大國卽如美邦新造四十年前尙無鐵路今通計國中六通四達爲路至二十一萬里凡墾新城辟荒地無不設鐵路以導其先迨戶口多而貿易盛又必增鐵路以善其後開國僅百年日長炎炎幾與英俄相伯仲蓋聞美之舊金山乘輪車至紐約爲程萬一千里行期不過八日是萬里而如數百里之期也旅費不過洋銀百餘枚是萬里而如千餘里之費也是故中國而仿行鐵路則遐者可邇滯者可通費者可省散者可聚請稍言其崖略今天下大勢江淮以南多水路江淮以北多陸路南方諸省其地非盡饒沃其民殷阜此無他以其支河別港縱橫貫注而百貨得以流通也北方諸省其地非盡磽瘠其民貧苦此無他以其沙多水淤道裏修阻而百貨不能流通也邇者歲入財賦洋稅千數百萬兩釐金千數百萬兩大約在南方者什九在北者什一誠能於西北諸省多造鐵路俾如江南之河渠經緯相錯則貧者可變爲富卽東南諸省得鐵路以通水道所不達則富者可以益富釐稅之旺必且數倍曩時此便於商務者一也自有輪船以來江浙漕糧攺行海運而國與民兩便然議者猶欲規復河運以防海道之不測與其擲重貲以復河運不如招商股以開鐵路鐵路旣成譬如人之一身血脈貫通則百病盡去且昔日西徵之師轉運費逾千萬今年晉豫薦餓山西米價騰踴每石需銀至四十餘兩設今有鐵路可運由津至晉千餘里核計西人運價每石不過三兩左右合之天津米價亦不過六兩以外耳今以轉運無路而價昂輒逾七倍是饑民死於溝壑者亦至七倍之多也豈不哀哉設令輪車盛行則漕運也賑糧也軍餉也皆不勞而理不費而捷矣此便於轉運者又一也曩者海氛不靖動輒調兵遠省經年累月僅乃成行籌糧籌費之拮據不遑其稍集而彼有不知何往所以未及交綏情勢已爲之大絀何則彼萃而攻兵𨿽少而見有餘我分而守兵𨿽多而形不足彼有轎船以資遄發故一動而諸路受其警我無輪車以利徵調故悉銳而一路尙難固也昔普之攻法也其初靜以待動示不用兵逮聞法將伐普始以電報召諸將不十日而數十萬之師畢入法境遂使法人不及措手此鐵路之爲用大也誠令及時興造一旦有事𨿽雲貴甘肅之兵半月可集然則中國而有鐵路卽令每省養兵一萬合十八行省之無異處處有十八萬之兵也中國而無鐵路卽令每省養兵十萬而港紛歧防不勝防仍猶者之不能起跛者之不能行也矧此制一行中國𨿽裁防兵之大半而聲勢聯絡日見其彊他日卽以裁兵之費增營鐵路復收鐵路之利以供國用一舉而三善備焉此便於調兵者又一也

且今中國興舉之事不爲不多然皆必得鐵路以濟其窮者何也凡遠水之區洋貨不易入而土貨不易出今輪船所不達之處可以輪車達之出入之貨愈多則輪船之懋遷益廣此與輪船相表裏者也煤鐵諸礦去水遠者以輪車運送斯成本輕而銷路暢銷路暢而礦務益興從此煤鐵大開經營鐵路之費亦益省此與礦務相表裏者也輪車之馳日千餘里其行倍於驛站最速之馬從此文書加捷而民間寄信章程用西法經裏俾於鐵路公司相附麗其利甚﹝溥﹞﹝薄﹞並可稍裁驛站協濟鐵路之費此與郵政相表裏者也方今閩滬諸廠入日絀出日增無自然之利而專待撥公帑未有能持久者也今宜令出洋學徒研究鐵路利病數年之後各廠竟可自造推行旣廣則制者修者日至而不窮議定章程按給工價之外津貼廠費若干較之購自外洋旣省運費又免緩急不時之虞各廠得此挹注亦可經久不廢此又與機器諸廠相表裏者也夫開鐵路之便如此其廣否則不便如彼其多是故西洋諸國視建鐵路與城郭宮室等近以區區之日本亦復銳意營造然而中國獨瞠乎居後者何也則囿於見聞而異議有以阻之也議者皆曰鐵路若開恐引敵入室也恐奪小民生計也恐當路之衝冢墓必遭遷徙禾稼必被燻灼也不知此皆揣摹影響而不審﹝於﹞﹝千﹞事實者也昔普之攻法也陰遣死士先壞其國中鐵路法人行師濡滯終以是敗若果足爲敵用普人何不畱爲入法之塗而必壞之乎然則鐵路者所以徵兵禦敵而不能爲敵用者也是故當總路扼要之處必駐營以守之每十里五里設巡役以瞭之所以防護之者至周且密設有不測則壞其一而全路皆廢祗一舉手之勞耳惡能爲敵用哉且鐵路公司旣設於是有修路之工有駕駛之人有巡瞭之丁有路旁短送之馬車有上下貨物伺候旅客之夫役計其月賦工糈八口之家足以自贍緣路則可增設旅店其饒於財者可以廣買股分坐權子母是皆擴民生計者也乃謂爲奪民生計謬矣若夫遷冢墓燻禾稼之說殆指洋人言之然惟中國不爲故洋人惜良法之不行欲代中國倡行之中國先自舉動則萬國公法固無干人自主之權者且中國政務以順民心爲本其冢墓當道者稍迂回以避之鐵路寬者不過盈丈狹者數尺兩旁稍營餘地豈有燻灼之患二者皆拘墟之臆說其無足慮甚明由是言之此事不爲則永無創辟之機何也成見終難遽融也爲之則必有振興之日何也習俗可以漸化也往歲吳淞口之開路也南方士大夫見慣不驚漸有稱其便利者是風气亦在倡之而已夫濫觴之水可爲江河勾萌之達可被山阿西洋諸國五十年前亦猶今日之中國爲今之計宜有以稍倡其端以新中國人之耳目則數十百年後不患不如今日之西洋也且西洋鐵路𨿽長其始或數十里或數百里皆由積累以成通衢今宜擇繁盛密邇之區試辦一二俾民觀聽日洽鼓舞於不自知夫擲數百萬之帑項以開千古非常之功此庸人所驚而聖人所必爲也民俗旣變然後招商承辦官爲掌其政令定其稅額卹其隱情而輔其不逮可以漸推漸廣漸續漸遠自京師而西可爲路以達太原南可爲路以達汴梁東南可爲路以達淸江浦由太原而西可接而達於西安於蘭州於蜀滇黔汴梁而南可接而達於漢口於長沙於桂林淸江浦而南可接而達於蘇皖於江西於浙閩廣由是再極於四周錯綜交互無遠弗如是而不聯遐僻於呼吸變貧弱爲富彊者未之有也而要其發軔之端必自近地始然斯事至繁且賾其始行之有變通之法有杜漸之宜有推廣之功一不愼則獘端立見玆謹議其大指而略具條目如左

一平地開路百里合計買地塡路及一切工程物料置備火車機器之費約需銀四十萬兩近聞開平礦務議開鐵路而居民慮其不便蓋以鐵路綿亙不斷其兩旁𨿽築路拱以畱原有之直路然民車農車與夫牛驢耕具勢不得越路而往來則橫路不可不開也當此造端之始必以便民爲本他日擴充營建乃不至有所阻撓將欲便民莫若用旱橋之一法俾鐵路出橋上而行人車馬皆出橋下其布置之疏密宜相度形勢或十餘里或數里而建一橋因其故道勿令隔絕則民無怨言𨿽因此多費數萬金固勢所不能已也開平礦政旣有功效則磁州荊門大冶諸礦亦可仿行矣

一自大沽至天津水路紆曲逾二百里若由陸路開徑道不過百里似宜籌經費集商股修一鐵路與水道相輔並行俾民聞見日多數年之後運載漸旺他處必有聞風而起者未始非爲山覆簣之一助也

一中國士大夫不知鐵路爲何物驟聞是說不免疑駭及目見之則此事本甚平常無足驚異從前吳淞口鐵路若畱至今日則知其利者必漸多今旣先創造天津大沽一路則自吳淞至上海自臨淸至張秋自淸江浦至桃源之仲興集自周家口至汴梁自常山至玉山自袁州之蘆溪至萍鄕自江山越仙霞嶺至浦城自安南越大庾嶺至南雄皆可漸次經營以便商旅以利轉運以裕稅課統計成本約皆在百萬兩內外無論或招商股或籌官皆易集事商民旣見慣不驚或可漸推漸廣以收日積月累之功

一外洋鐵路有雙單行之別雙行者可以一往一來單行者或今日往而明日來或半日往而半日來雙行之路占地寬不過一丈二尺單行之路占地七尺此路𨿽在官道之中旣塡築加髙與官道判若兩塗自於官道中馬車行人無擁擠磕碰之患其十字午官之路除建旱橋一法外又有於兩旁設立柵門瞭望火車將至則閉柵以止行人俟火車旣過然後啟柵其法不如旱橋之盡善而用費亦可稍簡至造路之費地價亦其大宗如有田廬侵礙官道者當不惜重價以償貧民萬一墳墓田廬不願遷徙自當設法繞避勿稍勉彊必使官吏盡知此意則紳民自無阻撓矣

一買地築路議不得損民墳墓侵民田廬以順民心然非常之原黎民所懼彼旁路之人疑奪其生計必出死力以相撓近聞閩省創辦電綫恆被鄕人毀壞然彼不過耗費工程而已若鐵路受損動關數十百人之性命其勢尢危今立法在何處開路宜就地先招股分不得則以商股充之其辟路人工路旁巡役與夫搬卸貨物伺應旅客均先招用近地之人不足則另募以補之以爲拓民生計之明證夫土著之人耳目易周呼應易靈且一人業此足化十人十人足化百人推而至於無窮則不費財而民心可大附此要結於無形之術也

一洋人於中國鐵路望之甚殷或慮內地貿易繁盛彼又將請添口岸不知西洋諸國本無內地開口岸之例卽日本鐵﹝路﹞漸興不聞洋人之有他求若因此而輟要務是猶慮人借貸而不自理其田產也其究也必將借貸於人而不可得且今經營內地鐵路洋貨得我之轉輸而銷路益暢我得洋貨之附益而轉運益多固屬一舉兩利洋人有執照遊歷內地者亦聽其附我輪車總之守定約章無瑕可蹈彼斷不能爲意外之請也

一鐵路創辦之始似不能不購之外洋又不能不雇用一二洋人然宜亟令閩滬諸廠招募華匠刻意研求有知此中窾要及能駕駛火車者給厚糈以鼓舞之庶數年之後可以自造自修不至授柄於人亦不至一旦有事猝然停廢公司股分宜仿輪船招商局之例不得轉賣洋人非惟豫防流獘也保中國自主之權當如此也

一火車大行之後各州縣驛站漸次酌裁其費可供鐵路之用惟州縣辦公頗有仰給驛站者宜查明有驛州縣向得余費若干由鐵路公司如數津貼以爲辦公之用如是則官與商浹洽公事不至掣肘矣

一外洋有鐵路新式其窄不過一尺內外地勢不必修平下裁木樁爲架上置浮梁梁上鋪鐵爲轍轍與輪相轄兩旁復有平輪夾木梁而行以防傾側用以運兵載糧費省工速其木架隨時可搭不用可拆如涉水之有浮橋所以濟急一時也近者普法之戰俄土之戰均用此路以運軍儲蓋倉卒之秋修治鐵路非惟費多亦且不暇不若用窄路之爲便他日有不虞之事仿而行之亦事半功倍之道也

代李伯相議請試辦鐵路疏

薛福成

奏爲鐵路爲富彊要圖亟宜試辦籌款立法尢宜得人豫爲考究遵旨妥議恭折仰祈聖鑑事竊臣承準軍機大臣密寄十二月初二日奉上諭劉銘傳奏籌造鐵路一折所請籌試辦鐵路先由淸江至京一帶興辦與本年李鴻章請設之電綫相爲表裏等語所奏系爲自彊起見著李鴻章劉坤一按照折內所陳悉心籌商妥議具奏原折著鈔給閱看等因欽此仰見聖主廑念時艱力圖振作周諮博訪不厭精詳曷勝欽服伏思中國生民之初九州島萬國自爲風气𨿽數百里之內有隔閡不相通者聖人旣作刳木爲舟剡木爲楫舟楫之利以濟不通服牛乘馬引重致遠以利天下自是四千餘年以來東西南朔同軌同文可謂盛事迄於今日泰西諸國研精器數創造火輪舟車環地球九萬里無阻不通又於古聖所制車舟外別出新意以奪造化之工而便民用邇者中國仿造輪船亦頗漸收其益蓋人心由拙而巧器用由朴而精風尙由分而合此天地自然之大勢非智力所能彊遏也查火輪車之制權輿於英之煤礦道光初年始作鐵軌以約車輪其法漸推漸精用以運銷煤鐵獲利甚多遂得擴充工商諸務雄長歐洲旣而法美俄徳諸大國相繼經營凡占奪鄰疆墾辟荒地無不有鐵路以導其先迨戶口多而貿易盛又必增鐵路以善其後由是歐美兩洲六通四達爲路至數十萬里徵調則旦夕可達消息則呼吸相通四五十年間各國所以日臻富彊而莫與敵者以其有輪船以通海道復有鐵路以便陸行也卽如日本以區區小國在其境內營造鐵路自謂師西洋長技輒有藐視中國之心俄自歐洲起造鐵路漸近浩罕恰克圖等處又欲由海參崴開路以達琿春中國與俄接壤萬數千里向使早得鐵路數條則就現有兵力盡敷調遣如無鐵路則𨿽增兵增餉實屬防不勝防蓋處今日各國皆有鐵路之時而中國獨無譬猶居中古以後而屏棄舟車其動輒後於人也必矣竊嘗考鐵路之興大利約有九端江淮以北陸路爲多非若南方諸省河渠貫注而百貨流通故每歲所徵洋稅釐金二三千萬兩在南省約十之九在北方僅十之一儻鐵路漸興使之經緯相錯有無得以懋遷則北民必化惰爲勤可致地無遺利人無遺力漸與南方相埒此便於國計者利一也從來兵合則彊兵分則弱中國邊防海防各萬餘里若處處設備非特無此餉力亦且無此辦法苟有鐵路以利師行則𨿽滇黔甘隴之遠不過十日可達十八省防守之旅皆可爲遊擊之師將來裁兵節餉並成勁旅一呼可集聲勢聯絡一兵能抵十兵之用此便於軍政者利二也京師爲天下根本獨居中國之北與腹地相隔遼遠控制綦難緩急莫助咸豐庚申之變議者多請遷都卒以事體重大未便遽行而外人一有要挾卽欲撼我都城若鐵路旣開萬里之遙如在戶庭百萬之眾期徵調四方得拱之勢國家有盤石之安則有警時易於救援矣各省官商絡繹奔赴遠方糧貨轉輸迅速皆願出於其塗藏於其市則無事時易於富庶矣不必再議遷都而外人之覬覦永絕自有萬年不之基此便於京師者利三也曩歲晉豫薦饑山西米價騰踴每石需銀至四十餘兩設有鐵路可運核以天津米價與火車運價每石不過七兩左右以此例之各省遇有水旱﹝偏﹞﹝﹞移粟輦金捷於影響可以多保民命此便於民生者利四也

自江浙漕糧攺行海運議者常欲規復河運以防海道之不測鐵路若成譬如人之一身血脈貫通卽一旦海疆有事百萬漕糧無虞梗阻其餘如軍米軍火京餉協餉莫不應手立至此便於轉運者利五也輪車之行較馹馬十倍之速從此文書加捷而頒發條教查察事件疾於置郵他如偵敵信捕盜賊皆朝發夕至並可稍裁正路馹站以其費擴充鐵路此便於郵政者利六也煤鐵諸礦去水遠者以火車運送斯﹝成﹞﹝誠﹞本輕而銷路暢銷路暢而礦務益興從此煤鐵大開修造鐵路之費可省而軍需利源更取不盡而用不竭此便於礦務者利七也凡遠水之區洋貨不易入而土貨不易出今輪船所不達之處可以火車達之出入之貨愈多則輪船運貨亦與火車相爲表裏此便於招商輪船者利八也無論官民兵商往來行役千里而瞬息可到兼程而塗費轉輕無寇盜之虞無風波之險此便於行旅者利九也以上各端西洋諸國所以勃焉興起者罔不愼操此術而國計軍謀兩事尢屬富彊切要之圖劉銘傳見外患日兼憤彼族欺陵亟思振興全局先播風聲俾俄日兩國潛消窺伺之心誠如聖諭系爲自彊起見查中國要道南路宜修二條一由淸江經山東一由漢口經河南俱達京師北路二條宜由京師東通奉天西通甘肅誠得此四路以爲根本則傍路繁要之區𨿽相去或數百里而地較短需費較省則招商集股亦輿情所樂就從此由桿達枝縱橫交錯不患鐵路之不振興惟統計四路工費浩繁斷難並舉劉銘傳擬先造淸江至京一路與臣本年擬設之電綫相輔並行庶守護易而遞信彌捷洵兩得之道蓋先辦一路𨿽於中國形勢尙偏而不舉然西洋諸國五十年前亦與中國情形相等惟其刻意營繕爭先恐後故有今日之气象劉銘傳之意蓋欲先創規模以爲發軔之端庶將來逐漸推廣不患無奮興之日也顧或謂鐵路若開恐轉便敵人來犯之塗且洋人久思在中國興造鐵路此端一起或致彼愈滋煩瀆不知各國之有鐵路皆所以徵兵禦敵而未聞爲敵用何也鐵路在我內地其臨邊處皆有兵扼守彼豈能憑空而至萬一有非常之警則壞其一段則全路皆廢扣畱火車而路亦無用數十年來各國無以此爲虞者客主順逆之勢然也至洋人擅在他國造路本爲公法條約所不準若虞其逞彊爽約則我卽不自造鐵路彼獨不能逞彊乎洋人常以代中國興利爲詞今我先自興其利且將要路占造庶足關其口而奪之气使之廢然而返矣或又謂鐵路一開則中國之車夫販豎將無以謀衣食恐小民失其生計必滋事端不知英國初造鐵路時亦有慮其奪民生計者未幾而傍路之要鎭以車馬營生者且倍於曩日蓋鐵路祗臨大道而州縣鄕鎭之稍僻者其送客運貨仍賴馬車民夫鐵路之市易旣繁夫車亦因之增眾至若火車盛行則有駕駛之人有修路之工有巡瞭之丁有上下貨物伺候旅客之雜役月賦工糈皆足以仰事俯畜其稍饒於財者則可以增設旅店廣買股分坐權子母故有鐵路一二千里而民之依以謀生者當不下數十萬人況煤鐵等礦由此大開貧民之自食其力者更不可數計此皆擴民生計之明證也或又謂於民間田廬墳墓有礙必多阻撓不知官道寬廣鐵路所經不過丈餘之地於田廬墳墓尙不相妨卽遇官道稍窄之處亦必買地優給價值其墳墓當道者不難稍紆折以避之劉銘傳剿撚數年於中原地勢民情固親歷稔知者也

惟是事端宏大經始之初宜審之又審俾日後勿滋流獘始足資程序而行久遠臣嘗博采眾議外洋造路有堅窳久暫之不同其價亦相去懸殊每裏需銀自數千兩至數萬兩不等淸江浦至京最爲衝要之衢造路須堅實耐久所需經費𨿽未能豫定爲數目必不貲現值帑項支絀之時此宗巨費欲籌之官則挪無從欲籌之商則散渙難集劉銘傳所擬暫借洋債亦系不得已之辦法從前中國曾借洋債數次議者恐各省紛紛援例致受洋人盤剝之累經戶部奏明停止顧借債以興大利與借債以濟軍餉不同蓋鐵路旣開則本息有所取償而國家所獲之利又在久遠也惟是借債之法有不可不愼者三端恐洋人之把持而鐵路不能自主也宜與明立禁約不得干預吾事但使息銀有著期限無誤一切招工購料與經理鐵路事宜由我自主借債之人毋得過問不如是則勿借也又恐洋人之詭謀而鐵路爲所占據也宜仿招商局之例不準洋人附股設立鐵路公司以後可由華商承辦而政令須官爲督理所借之債議定章程由該公司分年抽繳期於本利不致虧短萬一偶有虧短由官著追只準以鐵路爲質信不得將鐵路抵交洋人界限旣明獘端自絕不如是則勿借也又恐因鐵路之債或妨中國財用也往時所借洋皆指定關稅歸償近則各關撥愈繁需用方急宜議明借與各海關無涉但由國家指定日後所收鐵路之例陸續分還可遲至一二十年繳淸庶於各項財用無所產掣不如是則勿借也凡此數端關系較巨聞洋人於借項出納之間向最愼重若盡照所擬辦法或恐未必肯借彼若肯借方可興辦與其速辦而滋獘端不如徐議而免後悔又聞各國鐵路無一非借債以成但恃素有名望之監工踏勘估工之淸單與日後運載之利益足以取信於人中國南北鐵路行之日久必可多獲盈餘誠設立公司名目延一精練監工爲勘估由總理衙門曁臣等核明妥立憑單西洋富商或有願爲稱貸者至鐵路應試造若干裏如何選料募匠如何費省工堅非悉心考究無由握其要領一切度地用人招商借債事務繁賾非有特派督辦之大員呼應斷不能靈查劉銘傳年力尙彊英气邁往層膺艱巨近見各國環侮亟思轉弱爲彊頗以此事自任惟造端不易收效較遲儻值外患方殷朝廷或卑以軍旅之寄自應稍從緩議現旣乞假養別無所事若蒙聖主授以督辦鐵路公司之任先令將此中要專精考校從容商搉卽俄日各國驟聞中國於多事之秋尙有餘力及此所以示之不測未始非先聲後實之妙用且以其暇招設公司商借洋債𨿽能否借到巨尙無把握然以劉銘傳之勛望中外合力維持措注較易於他人其舊部駐防直蘇兩省不下萬餘人將來講求愈精或另得造路省便之法或以勇丁幫同修築或招華商巨股可以設法騰挪當與隨時酌度妥辦蓋劉銘傳以原議之人始終經理卽待其效於十年以後尢屬責無旁貸儻更有要任相需仍可聞命卽行獨當一面也再中國旣造鐵路必須自開煤鐵庶免厚費漏於外洋山西澤潞一帶煤鐵礦產甚富苦無殷商以巨本經理若鐵路旣有開辦之資可於此中騰出十分之一仿用機器洋法開采煤鐵卽以所得專供鐵路之用是礦務因鐵路而益旺鐵路因礦務而益修二者又相濟爲功矣所有籌辦鐵路力圖自彊宜豫爲考究設法試行各緣由恭折由驛密陳是否有當伏乞皇太后皇上聖鑑訓示謹奏

再臣接準軍機大臣密寄十一月二十一日奉到上諭前據劉銘傳奏請籌造鐵路當經諭令李鴻章等妥議玆據張家驤奏稱開造鐵路約有三獘未可輕議施行等語著李鴻章悉心妥籌具奏原折抄給閱看等因欽此竊思凡建一事必兼權乎利害輕重而後無疑畏拘牽之慮凡議一事必確得之閱歷考校而後無摩揣影響之談臣於鐵路之利益大端與籌之難防獘之法旣詳陳之矣至張家驤所稱淸江浦爲水陸通衢若造成鐵路商旅輻恐洋人從旁覬覦借端要求等語臣謂洋人之要挾與否視我國勢之彊弱我苟能自彊而使民物殷阜洋人愈不敢肆其要求我不能自彊則𨿽民物蕭條洋人亦必至隱圖狡逞卽如越南國政不善經理以至民生凋敝日就貧弱法人乘間侵奪其六省以洋法經營日臻富庶是其明鑑蓋彊與富相因而民之貧富又與商埠之旺廢相因若慮遠人之覬覦而先遏斯民繁富之機無論遠人未必就範卽使竟絕覬覦揆之謀國庇民之道古今無此辦法也張家驤又謂開造鐵路恐於田廬墳墓橋梁有礙民間車馬及往來行人恐至擁擠磕碰徒滋騷擾查外洋鐵路有雙單行之別雙行者占地寬不過一丈二尺單行者占地七尺今南北官道寬至二三丈及四五丈不等鐵路所占不及官道之半旣須塡築加髙與官道判若兩途自於官道中車馬行人無所妨礙其十字午貫之路則有建旱橋之法有於兩旁設立柵門瞭望火車將至則閉柵以止行人俟火車旣過然後啟柵之法至造路之費地價亦其大宗如有田廬侵礙官道者當不惜重價以償貧民輿情自可樂從萬一有民間墳墓及田廬不願遷售者自無難設法繞避其它跨山越水建造橋梁外洋自有成法可循未聞其不便於民也張家驤又謂水陸轉運及往來之人祗有此數若以鐵路奪輪船之利恐招商局數百萬項一旦無著查近水之區運貨利用輪船其行稍遲而價較廉遠水之地運貨利用火車其行更速而價較巨二者固並行不悖卽或鐵路初成之時招商局生意該局旣將旗昌原價繳淸復分年拔還官帑成本日輕每歲得漕項津貼縱令運載稍分於鐵路亦尙可支持周轉數年之後商貨日多更可與鐵路收相濟之益且北方地非磽瘠而繁富之象遠遜南方蓋由運路艱阻而其民於所以殖貨之原亦遂不肯勤求若一旦運銷之便則自耕織以外必更於藝植之利工作之利一一講求可無曠土遊民之患卽如江浙閩鄂等省自通商以後絲茶之出其地者倍於曩日則謂水陸轉運祇有此數者似又未盡然也以上張家驤所陳三獘臣逐細研求尙覺不甚確鑿大抵近來交涉各務實系中國創見之端士大夫見外侮日頗有發憤自彊之議然欲自彊必先理財而議者輒指爲言利欲自彊必圖振作而議者輒斥爲喜事至稍涉洋務則更有鄙夷不屑之見橫﹝亙﹞﹝互﹞胸中不知外患如此其多時艱如此其棘斷非空談所能有濟我朝處數千年未有之奇局自應建數千年未有之奇業若事必拘守成法恐日卽於危弱而終無以自彊語曰非常之原黎民懼焉及臻厥成天下晏如也臣於鐵路一事深知其利國利民可大可久假令朝廷計創辦天下之人見聞習熟自不至更有疑慮然臣不敢謂其事之必成者以集之非易而籌借洋債亦難就緒也果使巨可集而防獘之法又悉能如臣所擬則此等大事固當力排浮議破除積習而爲之若洋債未能多借商股未能驟集則𨿽欲舉辦一時亦尙無其力臣因張家驤所慮而遵旨妥籌略抒管見如此謹附片具陳是否有當伏乞聖鑑訓示謹奏

卷十三下郵運

請開淸江浦鐵路折

康有爲

奏爲創開鐵路宜擇要地以控天下收利權恭折仰祈聖鑑事竊維邇年鐵路議興守舊制者深拒之談時務者漫試之論說紛紛愚以爲皆有所偏也夫鐵路縮萬里而爲咫尺去壅滯而便指揮以足民則商賈日通農利大辟以立國則調兵立至挽粟飛來泰西縱橫略由於此豈可阻哉自津沽鐵路奉旨允行而醇親王亦爲鐵路爲今日自彊之急務誠切時之至論也然或欲接造於通州愚竊以爲有可商略焉今言通州鐵路之不可開者略有三獘鐵路所過之民田官爲購買不辧腴瘠畝給價銀六兩官吏經手扣減抑勒民旣失業又遭勒因致饑寒此抑買田畝其獘一民間廬墓當鐵路者酌給價值槪令遷毀津通之間民居稠密墳塋相望小民或泥風水艱貨財倉卒難辦必有遷室棲皇墳墓破壞民昧大局怨言易起此破壞廬墓其獘二津通爲入京師鈐轄之路士夫出入商賈走集陸資車騾水資舟楫小民業此實繁有徒一旦鐵路飛馳頃刻可至人將驚之擊楫挽輅之民咸將無依此舟車失利其獘三然津沽旣有鐵路徵調則咄嗟可辦驛站則安坐可理工商於輦下而都會益富荒壤變爲通衢而農利漸興舟楫𨿽少失業而車馬稍增縣鎭輻通負販駢攺業亦易且小民可與樂成難與圖始自古興大利不顧小害鐵路推行自彊有緒不敢謂不可行也然深思之有大患二焉自天津通商洋貨盛行耗我中國久矣卽南方萬貨云來百司行走皆用輪船除近者設招商局外凡太古渣顚三井怡和禪臣麥邊元亨協隆件美最時等行皆屬洋人此外未能悉數埔頭泊船實握利權亦洋人租界踞之以我中國土地人民貨物而皆爲洋人壠斷則我安得不窮天下恨之而無術禁奪之也惟太息而已若設鐵路於津通則都畿無暢銷之物出售外洋者而外夷之貨流入日多奇技淫巧易動人心是使吾臣民日窮而令洋人商賈坐收其利故洋貨暢銷則都畿益困大患一也天津爲畿疆屏蔽都城門戶義重深嚴外有大沽之阻內有州縣之蔽猶嫌太近思欲峻堂室而增重門況京城人心浮囂不靖脫海疆有旦夕之警烽火朝傳舉城夕變曩者庚申隔數百里之津沽猶如是況鐵路數刻之傳乎輪舟一泊兩時可通洋人莠民交臂來遊雜沓都下和約未可恃也狡焉思啟何國蔑有𨿽頃刻可斷不能資敵然傳警之時外方藉爲傳兵之助內已有風鶴之驚人心惶亂敗已莫救驚走奔散亦不暇斷路而資敵者有矣外夷都城非不近海然彼多鐵船護於海中與我立國異矣過計惴惴謂海道近則都畿防尢所大患也有此二患竊謂津通鐵路必不可行然則鐵路宜於何設也說者謂盛京爲我朝根本俄人窺伺宜通鐵路於東三省以防之或謂蒙古爲中國屏藩宜通鐵路於歸化城新疆以護之二說皆知要害然是二道也道裏遼遠人民稀少商賈寡至道長則開路之費難民稀則養路之費難形格勢阻是可爲旣富之後圖而非首創之先務也嘗合天下大局熟籌之今欲開鐵路宜自京師至淸江浦有六大利無三小害請縷數之淸江之通京師也爲累朝宮道踦燕齊踰河淮南達江浙閩廣川楚畢赴焉西通豫陜斜指滇黔實天下之喉衿也縮之掌上而扼撫之指揮六合道裏適均壅滯皆去海內民庶奔走偕來調天下之兵挽天下之粟旦夕湊集將來各省分築鐵路皆有端緒易爲接引控制寰宇如提綱絜領形利勢便握天下之樞大利一也

淸江輪路旣通計揚州運河輪船可駛舟車直接乃於瓜州鎭江對設馬頭爲泊船屯貨之地而長江輪船隻許官局爲之南十省宦子巨商必咸捨天津而趨淮揚川楚江安並不經過上海矣將來閩廣鐵路接續則天下皆將由內地往來天津上海將無問津者凡今洋人海上之利權皆取而自有之洋人亦將畏我矣奪洋人之利大利二也漕運蓋數千年矣久則獘日甚無以革之收漕則有淋尖踢斛飛笆走擋攙和之獘又有書吏官紳包攬抑勒之害轉運則有運軍船戶攙雜盜賣夾帶恣橫之害以三石通一乃能以經歲達京師猶有潮濕黴變之患近攺海運然一遇有警卽同扼吭尢不可恃且又有津通設倉置吏轉般之勞焉若淸江至京師一千九百里若有鐵路半日可達鐵路貨車每輛可容米數百石每一機車帶四十輛容數萬石今漕米僅百餘萬石以機車運之二十日訖事矣直達京師事簡期速不患黴變無過壩設閘浚河修船之勞無運軍船戶之獘南北設一坐糧郎中督理已足千古漕運之獘一掃而空漕運之溢羨無窮黃河亦因之易治絕漕運之獘其利三也天下無事則我以鐵路通商阜工墾地課吏脫天津有警則我調募四方一二日間天下兵炮雲集都下津通旣無鐵路須二日乃能至京是引天下爲禁而斥津沽爲遠邊人心旣安盤石益固若將來各省鐵路俱接但重扼長江之口內地可互相救應電綫朝飛鐵騎夕至有首尾俱應之勢無備多則弱之患血脈貫注呼吸靈捷舉天下有使臂運掌之形焉遠海道之防其利四也天下富庶俱在南方北邊倚以爲食但塗路綿隔其气不通百貨之運維難人士之遊不易農田殊利工技殊習風俗絕若鴻溝若設鐵路於淸江南北人士更來遊絡繹都下馳驅四方可廣見聞通語言一風气商賈飛屯而泉流農工變業而交益才藝漸多貨幣日羨通南北之气大利五也北方之民窮困極矣水利不開地利不辟農工並困得食殊艱昔山陜之旱民死十八九米運難至遂至饑僕若有鐵路燕齊之間可漸繁盛所過郡縣數十車騾轉運商賈駢闐銷流旣多農利愈辟漸可使地無餘利室有餘藏保定濟南先通鐵路晉豫秦隴次第開拓則北方可復富富藏於民何求不得開燕齊之利大利六也所謂無三害何也自京師至淸江凡十八站皆爲官道蕩蕩寬平不待購田爲路則無抑買田畝之害十八站中民居稀少廬墓無多若依舊道絕無有卽鐵路稍有引直其遇廬墓亦少可無破壞廬墓之害南北經過州縣無數商賈如織負販繁盛車騾駁載用者彌眾沿途用看路之兵種樹之人負擔之夫無有量數謀生益易更無舟車失業之害其大利如此其無害如彼臣伏料海軍大臣碩謀遠識欲將鐵路次第推行必知淸江浦鐵路之善特以工大有待而通州路近工小易成先爲倡導耳然通州鐵路實有大害待悔而毀徒費無益似不如攺築於淸江浦𨿽道裏稍長臣以爲經費亦不難籌也以驛計之京師至淸江凡一千九百五十里若設鐵路以中引直約一千七百五十里耳查天津至閻莊鐵路一百七十五里用銀一百三十萬兩則十倍其裏需銀一千三百萬兩而津沽鐵路須買民田依今畝給官價六兩積算一千七百五十里買地少者亦應數千頃又有遷民廬墓補還價銀計需銀三百萬兩淸江官道無買地遷民之費計可省三百萬兩除黃河接之以船自余王道平平絕無山川可無穿山築橋之勞費卽略須買地取直用人得宜計千萬無不辦矣千萬𨿽巨易籌者四焉

一籌於漕運我朝漕額三百餘萬石每石有正耗輕齊易米折銀席米板竹官軍行月糧錢贈貼隨漕錢米白糧耗米經費之耗羨又糧船數千每船有新造歲修津貼帶運加給雇募優卹回空之雜費又有浚河築壩守閘屯田之工程自運河抵通有起卸過壩過閘負運之價有總漕監兌押運領運催趲及所軍丁及通州漕督糧廳倉吏兵差之祿餉規費近行海運費𨿽大減然官吏軍民百數十萬人寢穴於是正費中飽歲殆千萬民苦漕白久矣昔道光時陸建瀛曾奏請全漕攺折昔稍窒礙今大可行臣愚以爲有鐵路則漕攺折便照順治十八年世祖章皇帝例凡漕折所有耗羨名目一律並折令州縣與地丁同徵移解漕臣在淮揚間采買二百餘萬石運以鐵路直輸京倉酌畱軍以巡鐵路所有倉漕官吏兵丁量行裁撤運河修閘築壩造船屯田之費悉省糧船數千率可變賣南方米石率銀數錢漕運一切歲費不過二百萬每石帶耗約折三兩又除官吏兵丁中飽之費歲可溢帑數百萬以漕折二三年之溢足修淸江鐵路之費矣此後漕折溢銀並可推行鐵路於各省國家可長有其利其二籌於淮安關瓜洲稅淸江旣有鐵路南北萬貨坌集稅必大嬴又有馬頭之出息歲計可溢百萬其三籌於路息鐵路爲中國創舉天下管樞南北正道又奪洋人輪船之利出息必大溢亦可百萬其四籌於信局設信局於京師淸江分遞各省苟非官局不得遞信可溢十數萬鐵路兩旁可種果木募商承之可得十數萬凡此四者其始可歸築路之借其後可推鐵路於天下不患費之遽絀也今籌於借國家可有利若以爲不便則招商承辦大利所在踴躍奔赴卽以津沽鐵路章程推行之派廉勤大臣督勘估辦分路並築約自淮安至滕縣爲一段自滕縣至徳州爲一段自徳州至京師爲一段三年工訖大利可興矣抑猶有慮者凡民間舉事費省而工堅官中舉事獘多而費巨所以然者凡爲官則講禮制卽使其人無他而假手胥吏奴隸有中飽之獘供應夫馬鋪墊有濫支之獘此所以多工減料也況無恥貪詭之徒鉆營得差借巨工爲侵吞固也聞上海善士有施則敬嚴作霖等數十人好行其徳日以賑卹災民爲事十餘年來直省水旱頻仍樂施不倦士庶信之山東撫張曜經調嚴作霖修河若飭督修大臣飭施則敬嚴作霖等開局分修妥議章程躬爲督築其工料必堅而費省必無扣之獘其益不少臣愚一得之見是否有當伏候皇太后皇上聖鑑謹奏

鐵路條陳

容閎

一變通招股查津蘆早已興工蘆漢亦經集議分招華股嚴屏洋商杜漸防微誠非無見職道亦何敢冒昧建言顯違成議惟當今時勢萬難守常各處所招華股有無洋款姑不必論竊恐緩不濟急蘆漢尙未辦竣而畿東要地滇南邊境均有越俎代謀之患職道所以躊躇四顧而竊欲變通辦理借力於美也蓋美與我素無嫌隙今借其商人之財力而權自我操無庸照會政府他國斷不過問從前美國築路亦聽歐商集股並無域外之分嫌疑之見通力合作實爲權變辦法如蒙俯準職道當與美商糾集公司訂定章程所有畿東滇南川廣蘆漢蘇杭淞滬等處同時並築且建雙軌闊以四尺八寸半爲度如有華商願出資本並歸公司合辦邊境之瘠內地之肥獲利多寡通盤合計不出五年萬一勘路需時多延一二年應由公司盡力籌辦再行定準一律築成似此光明簡易較之他項辦法利獘遲速相去遠矣

一定印借券銀行章程職道已請印借券惟俟銀行屋宇落成購買機器在京自印又非年餘不可今欲迅速開築不費絲毫官帑自宜先印鐵路借券寫定華文載明本利繪就圖式派員至美國定印若干紙呈交戶部編號蓋印隨時請發酌定築路用款若干請先發借券若干以後陸續再發各處工竣方行截止以紙幣代現銀無論數千萬皆可陸續集成該券定限三十年與公司定約年限愈少愈妙而利息須通盤籌劃倘不敷勻攤或再寬限十年俟訂約時再行酌定周息五釐每年付息及到期還本均在鐵路獲利項內開銷當初辦時尙未獲利由公司墊付息銀統俟鐵路獲利後提還不必另籌官款亦無庸以別項作抵借券限滿收回之後鐵路全行歸官此爲築路第一善策

一議分利息鐵路之利全在辦理得人經營盡善獲利最厚難以數計如定議設立公司承辦自必算無遺策一切收支帳目請派大員隨時稽查毫無隱蔽所獲之利擬先提毛利幾成足以付息並積存若干備贖借券再除公司開銷並修路之費其餘淨利則官與公司平分各得五成似此議定章程由彼出資爲我築路我安坐而收其利彼盡力以其勞以借款築路卽以鐵路之利還款該公司之所以肯承辦者不過券息可保余利可分限滿歸官於願已足此外無他希冀也

一給與事權鐵路旣立公司凡開築以及路成行車統歸公司經理並準分派巡捕照料一切搭客裝貨妥議定章務在便民遇有兵事先盡官軍裝運兵餉祗收半價如有多車再裝客貨所有軌路並設立車站起造貨棧之地無論官地民地房產由地方官妥議價值向公司支付務期平允凡附近鐵路之煤鐵各礦並木石等類應準擇要開采歸公司應用以便就近制造銅軌物料無須購自外洋由軌路至礦產各處應分築小鐵路以期利便所有鐵路料件經過口岸內地一律免稅免釐惟事屬創始務須由督撫嚴飭地方官妥爲保護以免滋事

一嚴定章程鐵路旣設公司除蘆津已經開辦外其餘蘆漢以及各處應請統歸公司開築以免紛歧所用管事洋人均須選擇熟手恪遵規例如有酗酒滋事不受約束或苛待華工等事查明確實立時撤換不稍徇庇

一造就人才查鐵路初興需才甚眾不得不聘用洋人惟將來路須歸官生手如何接辦必須預先造就應由公司於通商大埠另設鐵路學堂專選聰子弟教以築路行車並鎔煉鋼鐵等法日後人﹝才﹞﹝財﹞輩出卽可自行管理此項費用均在鐵路開銷款內支付不必另籌官款

再鐵路旣立公司責任重大呼應較靈職道體察情形如果築路至一萬餘里之多尙可另領借券代籌一萬萬兩定期三十年年息四釐九四折借券之折數減則輾轉分售更易流通倘公司不允九四或減爲九一二當再細商較之年息五釐九四五折者以三十年通盤合計可省二千九百五十萬兩此項借券不必以關稅作扺卽將鐵路所得淨利歸官五成之款以備付息還本職道久寄美洲相孚以信凡可爲國家力之處竊願勉圖報稱斷不敢空言徒托迹涉誇張伏祈俯鑑愚忱不勝幸甚謹此陳

請設鐵路總公司折

總理衙門

奏爲統籌南北鐵路擬請設立總公司以一事權而便展拓恭折仰祈聖鑑事光緒二十二年八月初九日直隸督臣王文韶湖廣督臣張之洞復陳蘆漢鐵路另籌辦法各折片奉旨王文韶張之洞會奏請設鐵路公司並保盛宣懷督辦一折直隸津海關道盛宣懷著卽飭令來京以備咨詢欽此當經臣衙門恭錄電寄王文韶張之洞欽遵辦理並準軍機處鈔交王文韶張之洞折片八月十六日盛宣懷親咨文來署臣等公同接晤遵旨咨詢並據盛宣懷呈遞說帖所論官辦之難商辦之難合洋股之難借洋債之難均確有見地所擬招股四千萬兩先借用部款一千萬兩由南北洋撥官款三百萬兩招集商股七百萬兩借洋債二千萬兩洋債則擬借諸美國此其大也部款一千萬兩臣等自當如數籌濟以彰國家維持鐵路公司之盛意南北洋之三百萬兩系現成存款亦不難就近撥用至該道所擬先收商股七百萬兩事權有屬當可招徠卽擬借洋債二千萬兩亦歸該道自行籌辦由公司訂借商借商還條理亦甚明晰核之王文韶張之洞原奏大致吻合自應妥速定議毋爲道旁築室之謀臣等以爲鐵路亟宜興辦官款不吝通融惟事期有成總當前後貫澈臣等擬就英徳款內提存銀一千萬兩備撥俟該道將商股招足洋債借定卽行應付以符王文韶張之洞原奏一面招商一面借款之意庶幾官商維系成玆巨工惟此公司自必合南北統籌始能展拓蘇滬粵漢亦當次第舉辦督辦之員亦必隆以事權體制然後呼應始靈王文韶張之洞所奏誠不易之理也臣等更有請者中國擬辦鐵路規畫逾年旣定以蘆漢爲幹路各國觀聽所屬非雙軌不足爲各路之倡雙軌加費亦費有限況湖北鐵廠鋼軌精良則雙軌之工更不宜惜此外測量道裏制造工需與夫設棧用人一切未盡事宜條緒紛繁應由王文韶張之洞與盛宣懷逐一詳議奏明辦理所有臣等統籌南北鐵路請設總公司緣由理合恭折具陳並將盛宣懷所遞說帖一並鈔呈禦覽伏乞皇上聖鑑訓示謹奏

擬辦鐵路說帖

盛宣懷

謹將盛宣懷擬辦鐵路說帖敬繕淸單恭呈禦覽

竊爲蘆漢爲南北一大幹路於拱京師大有益於轉運商貨在其次此中利獘謹縷晰陳之

或曰官本官辦直捷痛快無如巨款難籌尢恐將來督撫志趣各殊辦理紛歧因噎廢食如福建船政創辦之初左宗棠沈葆楨言之何其鄭重卒至虛糜公費不能推廣造船在人以爲利器在我以爲漏以彼例此勢必相同此籌官辦之難也

或曰商本商辦便宜漧淨無如華商眼光極近魄力極微求利又極奢問路工何日可成答以四五年問路本實需若干答以四千餘萬問路息歲獲若干答以四五年全工未竣無利可給聞者無不爽然而去夫華商本無遠識紳富則暗置恆產有錢惟恐人知商賈則挾資營運一日不能無利此集華股之難也或曰拼合洋股款足易成無如洋人合股之公司事權全屬洋人此路原爲徵調而設苟遇緊急之秋彼守局外之例不準運兵饋餉適與造路本意相左恐這一路予人以開端各執利益同沾之例相與要求必將路路被人占造今日路屬何國卽他日地屬何國此合洋股之難也

或曰借用洋債事半功倍無如國債向以海關實款質抵故各國趨之若騖儻由公司出名商借商還祗能以鐵路抵押而路未造成之際本利全屬蹈空洋人以操爲縱勢必多方要挾仍須國家批準保其本利有著而後可行此借洋債之難也

又查蘆漢地當上游東南各省之貨客江浙兩省之漕糧由滬至津與由滬至漢輪船運貨日期相埒萬無輪船由滬運漢之後再轉輪車之理是車運僅有雲貴川湘之貨客路長而費繁本重而利輕華商熟籌已久況路經鄂豫直三省無甚富商大賈故欲專指蘆漢而招股恐直無人過問蓋洋務商務惟粵滬風气先開乃居粵滬之商人而視蘆漢之公司以爲遠矣此鐵路專指蘆漢而招股尢難也

又查此項幹路據徳國工師錫樂巴云由信陽州形似弓弦約二千八百里由襄樊形似弓背約三千二百里照津盧二百十六里估價二百四十餘萬兩約平路每裏將及一萬二千兩加之黃河大橋並鑿山塡湖共估四千萬兩左右勘路繪圖分頭開造至速必須四五年似此艱難曠遠之巨工付諸位卑望淺之外吏士夫讀書稽古必詫爲曠代未有之奇不解公司條例銀錢俱屬股商公舉之總董經手或仍誤會利權操於一人稍不﹝遂﹞﹝逐﹞欲謗議橫生能使功成而後退成敗自有定論若竟事墮半途一身不足惜其如大局何此鐵路委諸宣懷而任事尢難也

以上情形宣懷在津在鄂業已據實明玆奉飭傳到京仰蒙咨詢所及遵當直抒所見以備采擇

一請特設鐵路總公司先造蘆漢幹路其餘蘇滬粵漢等處亦準該公司次第議請展造不再另設公司似此西北造路東南商股方能號召且可泯各國窺伺之心斷無數葛藤卽使各國來議或可援照電飭交公司查照公法理論亦可稍助公家之力隱﹝消﹞﹝稍﹞萌櫱不少

謹查直督湖督會奏蘇滬鐵路歸並蘆漢公司不再另設系恐南北兩路同時並舉商力愈難更恐南商專力南路轉致北路落後莫如通力合作庶可先成北路及八月初四日調回新加坡領事張振勛到滬面稱南洋各埠及粵港華商均以蘆漢不願入股無法招徠如準其帶造廣東鐵路粵人方願入股等語查許應鏘招股章程內本有續由漢口至廣東以期筋節靈通之語擬請現立公司不以蘆漢限制並非迹涉恢張實系注重幹路

一請由鐵路總公司招集商股四十萬股每股銀百兩共總收齊計銀四千萬兩自開工日起至工竣日止擬先收商股七百萬爲公司根基並請暫入官股三百萬兩爲天下倡率官股亦照商股掣發公司股票申送戶部存儲俟大工告成之日官商股分一律收利將來或永遠列作官股或俟商股充足隨時歸還悉聽官便

謹查南洋請辦吳淞至金陵鐵路原奏內稱估計七百萬兩爲度所借瑞記洋款尙餘二百五十萬兩體察兩年後兩淮鹽務尙可再籌一百萬兩共計可得三百五十萬兩足敷成本之半其餘一半槪招商股先令造吳淞至蘇州一路再令造蘇州至鎭江一路以達金陵等語今會奏請將蘇滬鐵路歸並蘆漢合一公司所有備存蘇滬造路官二百五十萬兩可否照原奏撥作鐵路總公司之官股至兩淮鹽務之一百萬兩恐不可靠擬請將直隸所收海防捐款撥銀五十萬兩共成官股三百萬兩之數目前擬先造吳淞至上海一路將來續造上海至蘇州一路俱無庸再請官本

一請由公司先借官款一千萬兩續借洋款二千萬兩五年之後分作二十五年歸還每年應還官債本銀四十萬兩洋債本銀八十萬兩按商股四十萬股每股每年僅須繳付本銀三兩中國商民不富而庶零星積攢輕而易舉照西例買票後有需錢用者股票聽其售與他人但執票者不準不依限續繳如不繳卽作廢紙約至十餘年後各人已執有股票五十兩以六釐利息計之卽可將利繳本矣公司忠信爲主揣度此票似可通行

謹查商股必在路成之日有利可收方能招集洋債亦須俟工將及半有路可指方能抵借所以除官商股分千萬之外必須先借官債千萬趕緊造軌分道開工俟造成軌道一段再向洋商貸借一款擬以實抵不作空欠先與該洋商訂定合同庶不致受其要挾至公司請借官款官亦無非將所借之洋款挪撥一俟路工告成卽當與公司洋債一律按期繳息分限歸本惟路工未完之先暫免繳利仍俟將來余利充足如數補繳並擬定公司股分得利在一分五釐之外酌提余利一半歸官藉伸報

一請鐵路悉照公司章程辦理應遴選各省公正殷實聲望素著之體面紳商舉充總董十二員又選身家殷實熟悉商務之董二十四人公同招股再由三十六人公舉銀錢總管工程總管參贊監察諸執事俱按西國規模盡除官習气如有絲毫獘竇準由有股商人指實究辦並由戶部及直湖兩督隨時派員到工查察如果查出員董有獘卽可隨時指發究辦一面由鐵路督辦另議撤換

謹查鐵路必先遴選頭等工程洋師勘路繪圖謀定後動否則毫釐千里之謬難以半途更攺擬借何國之卽募何國之匠美國未貸官債並於中國無所覬覦鐵路工程尢精如借美債用美匠各國忌心稍遜中國於鐵路工程尙無專門之學駕馭洋匠教習華徒考求工料研究地形隨在俱關緊要而用人理財尢非精神貫注不能取精用宏風淸獘絕宣懷管窺蠡測貢所知斷難驅策材肩斯重任惟乞另簡賢能早成要舉大局幸甚

估計蘆漢鐵路運載節略

美人司爾立樞附

此路爲樞生平所未歷故𨿽悉心估計容有出入然照大而言亦有可以預計者故臚列於左

謹查漢口至黃河一段據鄙見揣測鐵路告竣𨿽駛至五年八年之久除開銷外恐不能再付利息由黃河至正定一段五年之內卽可獲利正定以北至京師一段三年之內可獲利並可分息統計由漢至京約七百三十英里凡路工車輛一切費用需金洋二千五百萬元計每英里金洋三萬四千元照長年四釐之息每百元收九十元算需金洋二千七百七十七萬七千七百七十七元七角七分照四釐息算每年計息金洋一百十一萬一千一百十一元一角一分卽每英里每年該付息金洋一千五百二十二元合銀洋三千元因收進運載之價皆系銀洋故以下統將銀洋合算至路成後行駛火車之需照收進運價須開銷一半所以每英里須年賺六千元始足開銷一切統計此路須年賺四百三十八萬元卽日賺一萬二千元才足以敷用而償利初駛之時卽極意招徠恐難到此地位若將此路直捷廣東另有支路接運可獲大利左券能操中國地大物博所欠者轉運不靈運價太昂耳如運便而價廉礦產紛出生意擴充制造日盛則進口之貨多而出口之貨亦必不少庶互相轉輸利源自蒸蒸日上矣論漢口至北京以北所運有米糧茶葉牛皮等貨而中國河道極多若行駛火車須視河運之價較廉方能踴躍故定價不宜過昂漢口之北有十里河河邊卽沙口居民約有一萬五千戶查沙口與漢口一水可達則鐵路無庸繞道沙口計可省路工五英里至七英里因沙口人欲坐火車至漢亦甚便也所經山路居民稀少生意未必起色至東篁店地方見有土制煉炭之鑪有人自河中撈起鐵沙以鎔質者其沙系被大雨從山頂沖刷而下知此山必有鐵石銅石銀石也浉河邊爲信陽目下不通舟楫只用竹筏喫水不過數寸故信陽生意僅有農務交易並無客貨一路皆然惟能通舟楫之地生意皆旺如郾城新鄭等處駛行巨舶有六丈至八丈長者卽水小時亦能扺埠所運者賏鳥粟木棉生麻麻子髙粱子煤斤及各種雜貨其不通河處有數大市集常用牲口車輛駝運亦無非此種貨物此種之東有桃花店在淮河之上有周家港在沙河之邊再黃河以北凡今用巨舶裝載者將來均可歸火車攬運卽如南陽邯鄲在漢河邊者亦然樞目見平原之地所種稻麥一望無際中雜樹林村莊絕妙一幅圖畫此中地產亦將來鐵路利益樞在美國西北各省見所種者無非珍珠米及麥而火車生意大旺惟美與中國情形不同因美國人少而中國人多故出運容有多寡卽如此次勘路僕從車馬甚盛道旁聚觀者擁擠異常可見生齒之眾約計每英方裏總有四百至六百人照此計算𨿽大有之年祗堪自給亦無煩乎轉運也當托委員及地方官稽查人數及所出產查得每英里約有三百至七百人口其稀少者則村莊在山麓也據地方官云土所產者僅敷日用卽有羨余畱備凶荒之用然有火車經行則有餘之年定然出售卽不足亦可向他處挹注故利賴甚多信陽之北鐵路之西有十五英里及四十英里之地煤礦極多現用土法采取出煤不竭彰徳以西煤質尢佳擬請延一專家礦師查勘煤礦擇能煉焦炭者爲第一要義另開極省小支路一二條以便運至幹路一供火車自用一供漢陽鐵廠一供北京所需並可隨處銷售現在該處居民不善用煤其所供爨火者無過稻艸髙粱桿樹枝而已照刻下幹路近處而論生意未必十分暢旺然遠處必源源而來除非水運減價與鐵路爭利定必日增月盛故目前運貨𨿽不可憑而載客必不稀少黃河以北行旅尢多故頭等客位須四分至五分一英里二等則一分至一分五一英里路愈近則車價愈昂設所擬之價比天津現定稍巨尙可逐漸議減惟必先以重價試之以驗生意若何不妨日後減輕因減易而增難也至運貨𨿽噸數一律照算而亦必分等次須以貨之貴賤定價之髙下現在土產運價宜格外便宜以廣銷路將來暢銷不妨增價若與河道相近地方尢宜大減以爭河運之利大如此樞等所繪之圖及一路目情形著爲論說前本擬附於單之後呈備憲覽現據黃委員云俟伊譯出卽呈故不復贅焉

陳鐵路大槪情形

美人司爾立樞附

敬者應請憲臺畱意勘定造路地位不致將來有誤此系第一要事路成後萬一有誤非費巨款未能攺變如路之大局有誤非再造新路竟不能攺易惟有賴深閱歷具材能之工程師能辦此事有許多工程師其材能造路則有餘但無定路識見以定一好路公司若不知人善任卽縻費造路費比給薪水之數更多數百倍據目前之路最要處在漢口及洺江中間該處有許多山洞應鑿並繞道及斜髙處極宜細勘妥爲斟酌有須多地方有數路可造但須細勘而後定一不易之路至於平原造路無甚難處只須覓最善渡河之處免後水淹之患殃及村莊廟宇總須令此路不廢各路城市以保其利益凡鑿山洞中路皆宜撤淸盡系沙石灰石兼有泥石粉石粉泥其白粉及粉泥做貨者不少斜髙處之髙路不宜造能免則免自然危險不測之事可減少凡路之長如橋梁山洞淨髙不得少於二十一尺凡彎曲處兩端在六千尺以內皆另用扶鋼軌髙山彎曲處在斜髙中間凡髙一百尺其曲轉處不得過一尺中之二成凡斜髙彎曲處每一度髙一百尺不得過一尺中零五零七每一尺分作一百分此百分中五分七分也有一事早經申明樞蒙各委員及工程師金達錫樂巴襄助金達系總工程師並總管中國國家鐵路蒙以種種之益之言告我得相助爲理尙有羅工程師及排吁並勃楷脫醫生凡勘路俱承相助在漢口起行前早經說明詳細報單應錄一分交華士賓並欲奉告大人樞匆促勘路未曾用儀器詳細勘視且未至各路細勘只數處步勘而已所帶器具僅指南鍼寒暑表及尺等但能藏於夾袋之物耳估價因照美國金洋多寡或有錯誤照樞所擬造法及所用鋼軌之重輕於所估之價不應俟此路造成後其相去之遠有十分之一也

陳鐵路地勢

美人司爾立樞附

擬修鐵路極南處漢口是也今按懷孛斯地圖將取定鐵路地位如下

漢口在赤道北三十度三十二分倫惇東經一百十四度二十分

黃河渡口自漢口起計三百三十五英里在赤道北三十四度五十四分倫惇東經一百十三度三十八分

正定在滹沱河自漢口起計五百七十四英里在赤道北三十八度零八分倫惇東經一百十四度三十八分

保定自漢口起計六百五十英里在赤道北三十八度五十五分倫惇東經一百十五度三十二分

京師自漢口起計七百四十英里宜再考在赤道北三十九度五十五分倫惇東經一百十六度二十七分

自漢口起往北直至黃河此路稍偏西北及至正定府偏東北約十四度及往北至保定府北京約偏東北三十五度漢口居揚子江上有時水漲猶如海島然浮於水者無多至於近各境有一帶水之河深自六尺至十六尺不等其最近之鎭髙於淹水地者則灄口是也距漢口偏東北約十英里界乎兩口之間若造鐵路必須築有大堤髙逾水面並造通水橋梁約二英里長此等橋梁有節省造法只須用樁木之橋漢口北六十英里系淮陽山距海面髙二千五百至四千尺此間爲湖北河南分界往東南卽安徽省由北直向唐河漢江上流山嶺重疊南北分派有一山在淮河之南劃開揚子江源然淮河發源於山之西直向東流汪洋一片修造鐵路必須經過此山過此以外往北前進造路無甚難處惟有數處急流河道以及淹水之區尙覺爲難河道皆由山發源向東而流信陽以北大半河源在北京大道之西約五里至十五里淮陽山嶺甚髙不生艸木夏季雨大湧注河源急流澎湃無可遏止水髙至十尺四十尺積成巨河時見泥沙淤塞到處皆是便成淺灘查郾城之沙河河身較長若黃河漳河之水大半內地髙山雪消而注今將各河水道淺深狹開表於下

十里河東支在黃家店下水髙二十尺九百五十尺十里河在黃家店水髙二十尺一千尺浉河在信陽水髙二十二尺一千五八百尺淮河在長臺關水髙十八至二十尺一千六百尺吳砦河水髙四十二尺闊六百尺汝河水髙三十二尺七百尺沙河近郾城水髙二十八尺九百五十尺黃河水髙二十一尺三英里至五英里合河在合鎭宜再考水髙二十八尺一千尺漳河在磁州水髙十尺五千四百尺洺河在臨洺關水髙十五尺二千尺潁河在沙河水髙七尺五千二百尺滹沱河在正定水髙十一尺自二千一百尺至四千五百尺水漲自一英里半至二英里

渚河水深四尺水漲深十尺一千九百尺沙河在相梁水漲深十尺在南岸四千尺至五千尺唐河水流甚急水深十二尺七百尺至一千六百尺

以上各河大半水流甚急時有淹水之患造路過河其費甚巨並有爲難之處不無遲延歲月

滹沱河水漲時約一英里半界乎南岸與正定一閘之間樞等過此河時在四月十五號水五百尺深自一尺至五尺每點鐘湧流計有二英里皆系細沙泥在沙帶髙處樞以鐵棍掘之深至十七尺盡系沙土擬造鋼橋長二千二百尺造木橋三千八百尺業已估價估單呈如有流木片經過此橋亦無阻礙用木樁造橋將來修理較省木橋與鋼橋相比較省銀二十五萬兩以上各河視畫圖及照相便知

至論所定鐵路地位卽以揚子江左近灄口爲始路向西北繞山麓而行此山麓自北而來及至十里河河之東流經黃家店及廣水極髙處則武勝關該處爲路之門徑視圖便知若十里河西支經應山此路似較合宜惟必經過平靖關樞重言以申明之平靖關至信陽視武勝關至信陽似平靖關較優因平靖關往來皆用小車運貨及驅者甚多生意更大樞因爲時甚促不能至兩處細勘甚爲悵悵然在造路前尙應至兩處比較長短斜髙及造之費用生意大小等總之兩處造時橋工溝道甚多據樞目前意見倘取道武聖關彼處必須築一山道或鑿一山洞武聖關市鎭房屋以石造成大半釘用瓦料適在山頂中間左右兩約髙三百尺至八百尺若築一山道恐廢棄此鎭山頂中間甚窄鑿一山洞長約二千尺其費未必大於山道且築山道必須買鎭上房產至累及一二百居民遷讓並廢去山頂之門徑古舊城市不待言矣在武勝關地面情形南北數里盡系沙石故有許多應鑿之山在武勝關近各處核算其山洞斜髙處以每百分之一每斜髙一里計除非費用過巨兩端斜髙不得過此數目於山口南有數英里路在髙低不一之山邊造費頗巨或將三英里造斜髙之路此事須待詳細勘察後定奪最要審量造費便宜又要事不可不知須憑生意往來照目前看來武勝關生意甚小將來或堪興旺此路卽便開手造費甚巨或將來受無窮之利不宜一槪限制武勝關下所鑿山洞不能過深自一百二十五尺至一百四十尺庶不致加長增費視來圖可知自武勝關至信陽不能照北京原路但須或順西路照浉河之發源處循河而造其下流處或順東路照浉河支流而造此兩處情形在造路以前再宜比較長短及斜髙繞道造費等情總之此兩處之路應比北京官路更長在信陽踰山以外彼處仍髙低不一之路直至洺江北二十五英里該處擬造一大車站爲大車停畱換調卸貨並有支路等之車站從漢口至此處無論何處所造斜髙路每百分中合一分之髙庶造費輕而繞道之處亦少從洺江以北其斜髙處每英里約二十一尺至二十六尺但有數處在北京官路邊有城市村莊則不計也照圖第四號有大點一條以見樞之意見此爲一定不易應照之路照北京官路分爲七端一漢口至廣水二武勝關至信陽三信陽至洺江此路應在北京官路之東四從許州至鄭州造路須偏東數英里以免新鄭及郭店等處地髙自一百尺至三百尺故造路不合算但該處如有生意或認此費造數百里尺之髙路爲商務起見抑或竟爲省費起見五在黃河之西北六過漳河在北京官路過渡處之西三英里七從順徳至柏鄕此路必造直路免內邱北之髙地及髙低不一之地惟猶有數處淹水之地必須跨過也從漢口至京長約七百四十英里擬分五段此五段各分地位情形彼此大致遠近相若庶與運車者車頭運行均有益處

昔時火車分段以一百英里爲率近年逐漸加長至一百五十英里或有多於此者在美國鐵路公司樞亦在內此路分兩段比一百五十英里更多現兩段分自密昔必江至密鏘湖長有三百四十二英里約十年以來本分三段今作二段矣如此可省車站內匠目廠工管理貨車人並棧房等到處費用樞現商分五段省工作也照地位形勢第一段車站則在洺江從漢口起大約一百六十英里由漢口至北京約共七百四十英里除以上一百六十英里外其餘四股每一段一百四十至一百五十英里第三段車站宜設在黃河之南若修理機器廠備用車頭更設車廂機房如有修理等件近在黃河渡口甚稱方便第一段斜髙處中間之路截然不同不若其餘四段須審量鋼軌之重輕車頭之輕重式樣及修平路工其山洞路底廿四尺兩邊溝深廿尺系爲溝渠泄水因水爲鐵路仇敵也路底之土面應十六尺至十八尺枕板下石子不得薄至十二寸如石子取之甚便安放鋼軌之處宜先鋪石子否則用火車裝載逐漸鋪之以省運費如在山路一段該處有轉灣斜髙等處鐵路易於用壞修費不輕故宜用每碼重八十五磅鋼軌其餘地段每碼用七十磅鋼軌足矣照以上所說鋼軌估價單另行開呈用每碼七十磅重鋼軌比保定府用八十磅重鋼軌可省銀五十萬兩亦大有關系也漢口北第一段載客貨之車頭宜用十輪須用大雙輪三對軸桿長廿一寸廿四寸共重十萬二千磅輪用六十二寸圓徑水容四千格倫載煤或八噸至十噸此等車頭如天气好時行斜髙處每百分中之一分載貨車頭宜用八百三十噸若載客車至山路一帶每鐘只行三十英里至四十英里至他處無論載貨載客皆只用八輪車頭輪軸桿用十七寸長廿四寸共重六萬二千至六萬六千磅是矣須用大雙輪四个須六十六寸圓徑載水三千四百格倫煤載六噸至八噸樞見天津已用此等車頭惟不知其輕重若何凡有火車頭總宜火箱及鍋鑪气足爲是鍋鑪應每方寸有一百九十磅壓力但省修理起見不得開足壓力過一百六十五至一百七十五磅禦車者若系老手樞以爲宜用雙層車頭西名唐邦特洛克馬的甫該車頭能省煤至少每百分中有十五分然此新路暫時可無須此等車頭

查勘龍州鐵路事宜

康際淸

敬者光緒二十一年十月二十七日奉撫憲札開光緒二十一年十月十九日承準總理衙門電開法使催辦龍州鐵路甚急本署與定中國自辦希卽飭查龍州至同登百五十里內山河橋道及官地民地各若干應造橋設棧各幾處卽繪圖貼說限一个月寄署以便請旨撥款訂辦等因到本部院承準此自應派大員前往查勘以期周妥查該守堪以派委除札行布按兩司曁洋務總局知照外合就札飭札到該守卽便遵照卽行馳赴龍州會同太平思順蔡道就近會商蘇軍門酌派員弁將龍州至同登一百五十里內官民地若干有山幾座約髙若干有河幾道約寬幾丈夏冬漲落幾丈中途有無分通州縣歧路應否造設停棧迅卽逐細查勘明確繪圖貼說馳覆以憑轉覆此事關系重大限期極迫務宜從速辦理惟不得稍事艸率疏漏致誤將來要工切速切速等因奉此卑府時在南寧釐卡竊以事關緊要未敢稍延立卽商請水師左軍統領派撥扒船乘之上駛以期迅速卽於二十八日由邕開行十一月初一日遇太平思順蔡道於楊美墟河面過舟請謁面稱因公晉省日行事件已委龍州同知吳丞徵鰲代折代行此事囑與吳丞會查商辦隨於初十日午刻馳抵龍州會晤吳丞據稱曾奉蔡道途中函諭飭由龍州彬橋海村一路查看赴關吳丞一面飛督辦邊防提憲蘇公保一面約同卑府於十一日起程隨奉蘇提憲電囑先從海村一路查勘來連卑府與吳丞帶同測繪委員補用知縣周文鏞盡先拔補把總梁映珠補用遊擊陸玉堂等卽日啟行沿途測勘晚宿彬橋次日測勘晚宿海村十三晡後方抵連城邊防大營謁蘇提憲詢查一路情形卑府等逐一回明當承面諭自龍州彬橋海村憑祥州以迄南關本爲昔年中外往來之路計程一百四十里南關距憑祥三十九里憑祥距海村四十一里海村距龍州六十里如在憑祥海村龍州三處各設一棧程途遠近計算旣不能均勻且海村一路疊嶂層巒不易開鑿抑且河廣漲盛難架橋梁水之長落殆不可以丈尺計縱使不靳巨費亦難經久所有梅村一路自應毋庸置議蘇提憲前準撫憲咨會業將籌計大擬自南關起至龍州對岸止分設四棧捨海村而取鴨水灘先行函達撫憲在案復經卑府等請示機宜許爲同往查勘隨卽飭派行營中軍兼親兵左營管帶盡先參將張得貴幫帶守備補用盡先千總段有才親兵右營管帶都司銜盡先守備張文松酌帶勇丁先行馳往前途薙艸割藤插標作記以備履勘次日十四淸晨卽由連城起程添派熟悉測繪之委員都司補用盡先守備梁鍚榮不論雙單月盡先選用州吏目彭垚帶同曾經鑿石開山之工匠相隨前去自憑祥板山慕府塘關前隘勘至鎭南關由關口出至中越交界處所量長四十餘丈擬在中界內設一棧客貨往來便於停歇若開至同登地屬越南未便踰境應由法自修路從諒山過同登直至界邊卽就界邊設棧停歇似此各歸各辦可期彼此相安卑府等隨同蘇提憲沿途查看所有近年邊防修成之大路系爲轉運糧餉而設一路新築臺皆系安放洋裝大小位居髙擊遠切中要害

卑府等親歷最髙之臺俯覽內外全境據險憑危實爲籌邊固圉之要且此路緣山因勢經過墟鄕營﹝壘﹞﹝疊﹞等處不少若就此安置鐵路邊防要隘全歸無用而往來出入兵民必難相安亦非綏靖邊氓之道會商通計卽就邊營所修大路之外審勢取直另開新路當經蘇提憲派弁插標作記卑府等復由南關至憑祥至鴨水灘由鴨水灘至龍州對岸之伏波廟碼頭逐一履勘丈量其關口邊界所設之棧應由關門右首一路繞進內地另建石柵以分內外由憑祥州至鴨水灘由鴨水灘至龍州對岸之伏波廟碼頭分設三棧按程計裏路亦均勻查鴨水灘上游通平而關及越之芃封下游通龍州大河憑祥墟左連城大營右通寧明州約隔百里此外並無分通州縣歧路所定之鐵路以灣取直內官地九千四百六十丈合五十二里五分民地民田一萬一百一十七丈合六十七里三分水溝四百六十九丈合二里六分共計一百二十二里有零官地內石山六座四百五十七丈最堅實者長一百餘丈髙一百餘丈開路須用炸藥其三百五十餘丈須開寬一丈五尺水溝大者三十五丈一道三十丈一道二十丈三道十五丈一道十丈十三道共十九道小者寬一丈至六七丈不等共三十一道通共合大小水溝五十道土嶺則自南關至鴨水灘一路或斷或連髙低不一丈數俱詳圖說將來鐵路修至河邊只可緣河不必過河因建造鐵路橋經費太巨如遇山水漲發一經衝壞款歸烏有聞法修諒山之路曾受此累所費不資惟緣河行走中有壁立石山一座髙寬俱百餘丈修路時擬用炸藥轟開修與路合𨿽費工力而得尺則尺較之建造鐵橋究有把握開路設棧需用民田不少體察龍州民情估買尙不至十分爲難凡經過土嶺悉從嶺畔開行逐段去髙倍低其間水溝甚多大者累石架橋小者用鐵筒過水均須鋪平與路一律惟鴨水灘伏波廟碼頭春夏之交間有水淹至數尺或丈餘不等應俟修路時再行設法辦理卑府等自十一日起至二十日止閱一旬履勘丈量測繪甫畢於二十一日回至龍州將每日所繪之艸圖細加考察使無訛漏然後方開計裏合繪總圖分晰貼說列爲三紙除將圖說徑呈撫憲外所有奉委查明龍州至南關擬開鐵路勘丈完畢繪具圖說緣由理合請大人俯賜察核批示飭遵

估計龍州鐵路工程款項淸折

康際淸

敬者光緒二十二年二月二十日接奉撫憲電諭轉準總署電開龍州鐵路工須分款電開等因仰該守卽便束裝前往會同熟悉工程物料之人分別鐵軌橋棧車輛逐款估計開具總散實數淸折覆以便轉咨總署等因卑府遵於二月二十四日束裝由南寧差次起程於三月初五晚間到龍會同龍州洋務委員候補知縣王令景松前測繪鐵路之員候補知縣周令文鏞拔補把總梁映珠卽赴連城商蘇提憲添派通曉算學之員候選巡檢熊斌曁前約同勘路之熟悉工程左營管帶盡先補用參將張得貴盡先補用都司守備梁錫榮幫帶守備盡先補用千總段有才生周以崧並經蘇提憲招覓曾在諒江充當法國鐵路工頭馮顯文前往勘估適法領事迪回越蘇提憲卽令王令景崧隨同出關往看諒山諒江鐵路做法曁向該鐵路公司總辦查詢鐵軌車輛橋棧等項價值回關卑府卽率同該令各員弁等分段核計工程分項考究物料估明價值計由鎭南關至龍州對岸伏波廟碼頭原路一百四十里逢灣取直去髙倍低一律修平共路一百二十二里計修路各工價修路物料價田地房墓價局棧碼頭價鐵軌車橋價各項機器價各匠人工價共估銀二百零二萬四千五百九十兩又各項運費估銀七萬兩應支三年局用公費薪水等款銀一十七萬八千九百六十兩通共需銀二百二十七萬三千五百五十兩有零核之去年勘路時另單所陳二百一十餘萬兩未入運費局費等款其數有減無增昨因聞文淵鐵路開工在卽又經蘇提憲選派妥實員弁親往諒江鐵路公司總辦處查詢法人由諒山至文淵續鐵路工價據稱該處系分十四个機路每一機路合工部尺一里七分半估定修費六萬元合共八十四萬元計銀六十萬零四百八十兩龍州至鎭南關一百二十二里計有七十个機路若照諒山至文淵鐵路估價應需四百二十萬元合銀三百零二萬四千兩現估銀二百二十七萬三千餘兩所省甚巨且路極崎嶇山石溝道又多較之文淵已經修平之路其工程難易更相懸殊事關創始卑府只有盡心核實估計將來數目或有增減當再隨時據實請示遵

謹將自龍州至鎭南關鐵路估計工程物料總散實數分別詳細列折敬呈憲鑑

計開

修路各工價銀

大溝一十九道共二百七十丈共估石工四萬八千六百兩小溝三十一道共一百九十九丈共估一萬四千四百九十九兩石山六座平面共四百五十七丈內石山一座一百五十丈每劈石丁方一尺估價銀一錢計應劈石六萬丈共銀六萬兩又石山沿邊共三百零七丈每劈石丁方一尺估價銀一錢計應劈石五萬一千零五十一丈共銀五萬一千零五十一兩土夾石山平面九千零三丈內應破山三座平面二千丈每劈石丁方一尺估價銀六分計應劈石四十八萬丈共銀二十八萬八千兩又土石山七千零零三丈每劈石丁方一尺估價銀五分計應劈石三十七萬零五百四十六丈五尺六寸共銀一十八萬五千二百七十三兩二錢八分民田五千二百三十四丈每丈加塡土丁方一尺估價銀二分五釐計應塡土五十七萬八千四百三十七丈二尺共銀一十四萬四千六百零九兩三錢民地六千八百八十三丈每加塡土丁方一尺估價銀二分計應塡土三十五萬六千八百零五丈共銀七萬一千三百六十一兩

以上溝山田地共二萬二千零四十六丈實共估工價銀八十六萬三千三百九十三兩五錢八分

修路買辦物料價銀

紅毛泥四千五百桶每桶價銀五兩共銀二萬二千五百兩石黃炸藥九萬个每个價銀一錢八分共銀一萬六千二百兩泥斗車砂石車小手車鐵橋車共估工料銀二萬二千五百兩大石塊一萬八千丈每丈合銀八錢共銀一萬四千四百兩碎石塊七萬二千丈每丈合銀一兩共銀七萬二千兩火磚一百八十萬塊每萬塊價銀三十兩共銀五千四百兩石灰九十萬斤每萬斤價銀二十兩共銀一千八百兩鋤鏟錘鏨鐵器等件共估價銀九千兩鐵機器二付每付價銀一千八百兩共銀三千六百兩起貨機器一付銀二千七百兩中號安橋機器四付每付價銀四百五十兩共銀一千八百兩安路木料估價銀一千八百兩平路水銀尺全套估計價銀九百兩鐵練洋纜估計價銀三千六百兩大小機器鎊各二套火鑪風箱等項共銀三千六百兩

以上共估價銀一十八萬一千八百兩

田地房墓價銀

估買民田共價銀四萬兩估買民地共價銀二萬四千兩估買民房共價銀一萬兩估買墳墓共價銀六千兩

以上共估價銀八萬兩

局棧碼頭價銀

總局一所估工料銀一萬八千兩鐵石料柵門四道共估工料銀一萬八千兩龍州棧房一所估工料銀三萬機器停貨車房均在內鎭南關棧房一所估工料銀二萬七千兩機器停貨車房均在內鴨水灘分局棧房共估工料銀一萬五千兩憑祥州分局棧房共估工料銀一萬五千兩連城分局一所共估工料銀五千兩石工碼頭五處並過貨船隻共估工料銀七萬兩

以上共估工料銀一十九萬八千兩

各項物料運費銀

由諒山至鎭南關運鐵軌及各項機器每千斤運費銀三兩共約運費銀五萬兩由香港至鎭南關運各項物料每千斤運費銀一十五兩共約運費銀二萬兩

以上共估運費銀七萬兩

局費薪水用款

各項公費薪水三年計算共銀一十一萬八千九百四十四兩總局及各所火食油燭紙張筆墨每月共銀五百兩三年共銀一萬八千兩總局器具估銀二千兩分局四處棧房四處火食紙張筆墨每月共銀八百兩三年共銀二萬八千八百兩分局四處棧房四處器具共銀二千兩親兵八十名每名三兩二錢每月銀二百五十六兩三年共銀九千二百一十六兩

以上三年計算共估銀十七萬八千九百六十兩

修鐵路用機器各匠人月支工價銀

頭人二名每名五十兩共銀一百兩大車匠八名每名二十八兩八錢共銀二百三十兩零四錢燒火匠八名每名二十一兩六錢共銀一百七十二兩八錢車牀匠四名每名二十八兩八錢共銀一百一十五兩二錢打鐵匠六名每名一十四兩四錢共銀八十六兩四錢打鋼匠四名每名二十一兩六錢共銀八十六兩四錢鑄鐵匠四名每名二十八兩八錢共銀一百一十五兩二錢鉆牀匠四名每名二十一兩六錢共銀八十六兩四錢刨牀匠四名每名二十八兩八錢共銀一百一十五兩二錢補鑪匠四名每名二十一兩六錢共銀八十六兩四錢﹝木﹞﹝本﹞匠五名每名一十兩零七錢二分共銀五十三兩六錢上打磨匠十名每名一十四兩四錢共銀一百四十四兩中打磨匠十名每名一十兩零八錢共銀一百零八兩

以上匠人共七十三名三年計算共工價銀五萬四千兩

各項機器價銀

大車牀一架銀三千兩中車牀一架銀二千兩小車牀一架銀一千兩橫直刨牀二架每架銀二千兩共銀四千兩大鉆牀銀一千兩中鉆牀一架銀六百兩小鉆牀二架每架銀三百兩共銀六百兩大機器連鑪二付共銀六千兩小機器連鑪二付共銀三千兩鋸板機器一付銀一千兩制水機器四付每付銀二百兩共銀八百兩千觔頂四付每付銀二百五十兩共銀一千兩插牀一架銀一千兩其餘應用零碎件頭甚多約估銀五千兩

以上共約銀三萬兩

鐵軌車橋價銀以下八款均經委員與法國鐵路公司總辦商明在諒山交收

法一尺寬鐵軌七千丈合工部尺二萬二千零五十丈每法尺一尺之鐵軌價銀八元五角共計銀四十二萬八千四百兩機器車頭四架每架銀一萬三千兩共銀五萬二千兩水櫃車四架每架銀一千兩共銀四千兩三號小車器車二架每架銀八千兩共銀一萬六千兩大鐵橋十三度每度重三萬斤每度銀五千兩共銀六萬五千兩中鐵橋六度每度重二萬斤每度價銀三千兩共銀一萬八千兩大工字鐵三百丈每丈重一千五百斤每丈價銀三十兩共銀九千兩大小客車貨車約共估銀二萬五千兩

以上共估價銀六十一萬七千四百兩

統共以上九款實共銀二百二十七萬三千五百五十三兩五錢八分

按此系廣西康達甫太守勘估鐵路原後已包與法商辦理其合同見西人林樂知所纂中東戰事本末續編內聞法商所估之價較此爲便宜蓋一則創辦一則熟手也今特印入書中以便研究時務者稽考焉

廣西勘路記

曹碩

西省議開馬路自梧州至桂林以便商利民後勘路山多不克舉辦其程途山麓髙下詳細列後

一自梧州至黃虎至靑銅有坑橋六

一自靑銅至梨嚴有回環山坑長丈餘未有橋

一自梨嚴至米口至龍洞至老二塘有小木橋三有四合木橋一長一丈

一自老二塘至山心嶺有已壞木橋一有回環山坑二未有橋有山坑一未有橋有一大嶺上處平髙下處峭甚山心嶺有五上處十餘丈下處百餘丈險峭難行處更甚

一自山心嶺至茶亭至梨木根有木橋一長丈餘有一嶺下處峭甚有山坑四中有一坑十餘丈未有橋其餘有橋者亦五六尺梨木根埠中鋪戶綿密不能築路梨木根河十餘丈未有橋

一自梨木根至石橋有山坑二其一十餘丈其一丈餘有一嶺上落十餘里頗髙險石橋墟中不能築路

一自石橋墟至龍窩河其河三十餘丈未有橋此往來通行水道有龍窩村村中不能築路

一自龍窩村至畱雁河其河二十餘丈未有橋此往來通行水道

一自畱雁河至黑山至岫村至珠光坪有山坑三未有橋

一自珠光坪至大坪山有山坑一長二丈餘未有橋此山上落三十餘里崎嶇險峭行止艱難中有鋪戶數十家

一自大坪山至大嘴沙子坪有小木橋三長俱丈餘闊俱尺餘

一自沙子坪至艸木村上落十三四里頗髙峭中有山坑一未有橋有數百丈峭狹路旁多山石

一自艸木村至石純砦有五木小橋村側有山坑長丈餘未有橋

一自石純砦至雷公有山坑一木橋長丈餘闊二尺餘

一自雷公至私洞至蛇山髙皆百餘石級此頗髙峭有山坑二長皆丈餘未有橋

一自蛇山至公壽頭村有山坑一木橋長一丈闊三尺餘

一自公壽頭村至蓮塘村其村中不能築路有一拱橋長一丈闊四尺餘

一自蓮塘村至公會墟村中不能築路有山坑長四十五丈未有橋

一自公會墟至東平村墟中不能築路

一自東平村至分水村中不能築路有一橋長七八尺四五尺

一自分水至大橋村上落十餘里此山頗險隘山上有山坑三未有橋山下有山坑一亦未有橋

一自大橋村至山谷嶺至接福橋村中不能築路

一自接福橋至蓮花坪至大蒙墟坪裏不能築路

一自石龍墟至大蒙墟中不能築路有大拱橋長丈餘闊一丈有小山坑丈餘闊未有橋

一自大蒙墟至大橋墟中不能築路

一自大橋墟至廣濟橋墟中不能築路有小拱橋其廣濟橋板長十二度每度四五尺闊

一自廣濟橋至招戶衝村至過街嶺村中不能築路

一自過街嶺至燕塘墟有民田數十里墟中街道太窄不能築路

一自燕塘墟至龍門觀觀外有廖家山此山卽在路旁有拱橋一小橋二

一自龍門觀至山口至沙江上下十餘里上處百餘丈下處等之而路旁有山石五六尺髙旁是山坑

一自沙江墟至洞岸墟中不能築路

一自洞岸昭平平樂交界之處至畫山街街中不能築路有魯班橋一有小橋五

一自畫山街至綠槐阡有民田五六里

一自綠槐阡至容津街有一拱橋長丈餘闊一丈

一自容津街至扶陽村街中鋪戶綿密不能築路有容津河二三十丈地勢甚低春夏水長必浸路未有橋

一自扶陽洞村至金嶺村中不能築路

一自金嶺村至二塘墟村中不能築路

一自二塘墟至馬鞍山墟中街道太窄小不能築路有民田約三四里有拱橋一小橋二

一自馬鞍山村至金山村村中不能築路有一橋長一丈三四尺

一自金山村至山谷村村中不能築路有山坑橋用木杉八度每度約四五尺長復有小橋二

一自山谷村至滴水有山谷甚窄祇七八尺闊前有人家十餘戶小村村裏不能築路

一自平樂至令公廟廟前河二十餘丈未有橋

一自令公廟至佛子髙二百餘級上處較下處更險峭

一自佛子至季魚塘河四十餘丈此河是往來通行水道

一自季魚塘至古勞寨有保孫小橋有小未有橋

一自古勞寨至矮山墟墟中街道太窄不能築路

一自矮山至田家河河闊三十餘丈未有橋此河是往來通行水道

一自田家河至陽朔城有王姓之墓墓碑是萬曆年間者此墓卽在陽朔城外路旁城中鋪戶綿密不能築路城前是往來水道城後有山髙約三十餘級頗險峭

一自陽朔至白沙墟有小山髙約有六十級墟中街道太窄不能築路

一自白沙至五里店墟墟中街道太窄不能築路

一自五里店至桂花樹至蒲桃墟墟中街道太窄不能築路

一自蒲桃墟至六塘有長塘橋約數尺長有廣善橋橋面丈餘闊有民田二百餘里前有福壽橋後有伏龍橋用木板爲之六塘墟中街道太窄不能築路

一自六塘至良風墟二十餘里黃家村左右有一橋闊一丈長丈餘

一自良風墟至三塘十餘里墟中街道太窄不能築路

一自三塘至二塘十餘里中有大觀橋一度闊三尺餘長約一丈

一自二塘至桂林二十餘里前後有民田五六里

右案廣西通路莫要於梧州至桂林約八百零九里路歷昭平平樂陽朔臨桂諸縣其中逾山涉水似有難者何也馬車之量十丈平髙一尺則易行二十丈平髙一尺則牽而後行三十丈平髙一尺則牽而亦不能行矣昭平以下之大坪山平樂以上之佛子一則髙峭上下俱二百餘級一則綿岨崄三十餘里非開山挖洞非沿河築堤別開邊路有不可者此泰西火炸開邊路之法也然泰西火炸之法開山洞引藥綫爲法甚善而爲款又甚巨也至別開一路勢必沿河道築土堤夫河道則有水溢之患築堤則有崩塌之患春夏漲水則修禦之費多而行路之日少矣大坪佛子外尙有諸嶺者乎此逾山之難者也逾山之外更有渡河者龍窩河則有三十餘丈畱雁河則有二十餘丈容津河則有二三十丈令公廟河則有二十餘丈季魚塘河則有四五十丈田家河則有三十餘丈此皆往來通行之水道宜築髙橋架長梁者其爲費非巨萬不爲功也其餘諸小河未橋者待築有橋者待增此渡河之所必須者也有民田之待買者乎夫單馬車之路路面八尺雙馬車之路路面一丈二尺兩旁斜沿各爲四尺然則路面八尺則變爲一丈二尺矣路面一丈二尺則變爲一丈六尺矣必畱餘地以爲種木之用乎以黑山外則有數十里民田畫山外則有五六里民田馬鞍山外則有三四里民田六塘外則有二百餘里民田二塘前後則有六七里民田民田有三四百里之遠路旁必取二三丈之寬其爲亦非巨萬不爲功也卽此逾山度河購田諸大端其款固已非巨萬不可矣以款如此之巨功如此之繁行路如此之緩則又似不如勉爲鐵路矣

俄國新築西伯裏亞鐵路說

美人林樂知附

俄羅斯跨歐亞二洲而立國幅員之廣世罕倫比顧民生不甚庶商務不甚富歐洲彼得羅堡都城已不逮倫惇巴黎伯靈諸都會矧亞洲之枕於華北者以荒寒之域居朴陋之人積世累年絕無生色忽焉被氈裘以錦繡築巢窟以軒堂豈非理勢之至難夢想所不到者哉然而鐵軌漸通山漸入歐洲近事歷歷可稽此俄廷所以不憚勞費而開築西伯裏亞新路者也西曆一千八百八九十年間俄君臣密勘內地路工由亞洲俄境之西直達極東之海角計英程四千七百八十五里估定築路造車設站諸費計英金三京六兆七億六萬五千鎊每英程一里約需英金七千六百八十鎊每英程一里約合華路三里每英金一鎊照尋常市價約合華銀四兩然則築華鐵路一里約需華銀一萬二百四十兩限六年告成命太子爲路部尙書卽俄今皇尼古喇士第三一千八百九十一年太子東遊上海日本等處回至琿春五月二十四日破土開工此東迆之路也西迆之路亦於同時經始凡路工應需之石鐵木等物東路濱於大海運送較便及漸築漸進則與西路同由陸達以運工所其東西相連之幹路如大路之有本根朼幹路之迆南迆北或有巨鎭或有殷市相距恆數十百里則分造枝路以達於幹路如蜈蚣之有百足也迆北有江路可通石鐵木或用江輪運送俄廷分年籌撥英金約四百萬鎊以充經費不敷則招商集股或就地撥款各有定章玆不具論論其關系天下震動地球之大勢徳國新報著論略云俄築西伯裏亞大鐵路凡與路毘連各地皆有浡然興起之勢卽相距較遠之城市亦可造枝路以相連路之左右倘有水道淺狹者則疏鑿之寬深者則造船以利運期無間斷然其心猶未足也又使熟諳商務之人分三路入中國其二則從西伯裏亞分至滿州蒙古各旗境其一則航海而至上海廣州等通商海口博考土產詳究商情若黑海裏海一帶與俄相關之處則命航海者順道稽查此其志不在小數年之後鐵路告成查探商務者亦已洞若觀火束裝而歸嗟嗟月暈而風礎潤而雨中國通商之變局此其見端乃中國尙淡然漠然毫不加意試向俄京翻閱藍皮書其所紀爲何事所作爲何語乎英有全地球報其主持筆政者每論天下大事如在目中今其言曰至奇極異之事頻年層出不窮泛舟於汪洋大海中儼如夕陽喚渡流水三篙奇哉而未已也車行於陸地無翅而飛靜以待之但聞有人自上海登車遲則十八日速則二禮拜居然遵陸而抵英京天下卽有神仙此事詎能逆料哉俄國西伯裏亞鐵路旣成自歐洲之極西境至亞洲之極東境指琿春也向之四分五裂者今則一綫穿成一气呵成兼之自南自北諸橫路亦弗無遠弗屆無閡非通於是榛榛狉狉未知教化者人煙冷落者商賈屐齒所不到者胥將風气大開蒸蒸日上似此絕大利益絕大關系居今日而思後事幾令人不可捉摸無從思議夫非奇之又奇哉且西北裏亞全路非第使俄國內地裨益無窮已也又通至四百兆人之中國八兆或十二兆人之朝鮮國舟行一二日戶口四十兆之日本國然則捨西通歐洲之外東通四百五十兆人諸國皆於此路是賴彼滿洲蒙古西伯裏亞之兀然中處者尙安有荒涼寂寞千山鳥飛絕萬徑人蹤滅之慮哉

英國向欲從美洲屬地坎拿大通道至華美國欲鑿斷美洲之一海頸引歐洲之商貨取道於其境而東愚謂中國當今之世亟宜引而進之卽中國之利也至於英商所購中國之絲茶向可由坎拿大而西至歐洲者俄路若成坎路永無片葉一絲之過礙於坎拿大及英西之事者已非淺鮮而況中國新茶自漢口運至俄路而轉遞於倫惇運費旣廉茶價必賤又較之印茶運英日期可速其半礙於鍚蘭山之茶商尢無窮盡所惜者中國效陳圖南之一睡千年未知何時能醒耳然必有如夢方覺之一候忽聞遙遙鐵軌轆轆火車來自西伯裏亞遂急起而相迎我英於此其尙可漠然視之哉愚又借箸而籌以爲西伯裏亞鐵路之利於商務者固屬盡人皆知而其關乎兵機者則禍伏於隱微尢不可不防其漸英國商務兵機維系東方諸境素軌他國爲重自有此路無論俄之蠶食朝鮮與否其大權之伸於東方者將駕英而上之我英如之何弗思美國新報亦著論云俄國新築最有關系之長鐵路此豈尋常意計之所及料哉歐洲先有二俄路一在西北之波羅的海濱一在西南之黑海濱若西伯裏亞新路旣成其在波羅的海濱者將在築徑直之鐵路以通之其在黑海濱者將再築斜岔之鐵路以通之此一直一斜之路約十五年之久方可成功估其經費需美金三垓圓約合中國通用之墨西哥洋銀六萬萬圓皆由俄庫按年籌撥查西伯裏亞僻在內地戶口鮮少地中𨿽蘊有金銀煤鐵各貨而機器不能運入無從采取向皆視爲石田然核其廣袤幾駕歐羅巴全洲而過之況又元黃剖判以來從未經人墾辟土脈之肥所不待言今忽有車路以達人行天下大事誠莫有過於此者矣且其旁有四百兆人之中國四十兆人之日本國相維相系尢覺難能而可貴俄人又深思遠慮以此路旣接琿春必於琿春設一通商輪船大公司然後遵陸以逮乎水次沿海以進乎平原左之右之無不如志是以議造商輪十九艘今已先購五艘將由中國之東亦指琿春取道美國而至歐洲屈指行程僅中隔美境東西三千里餘皆俄之疆宇故俄船駛之美境卽借美之鐵路以東趨乎波羅的海水陸交便莫甚於此中國若於北方亦造鐵路以與俄路相連所謂事半而功倍也美報又謂俄國本無海口向欲於商務中別樹一幟而奢願莫償此路旣成又設琿春輪船大公司大約五十日內卽可繞地球此眞出於意計之外矣又云此路此船俄國因利乘便之機也而藉之以獲益者厥維中美二國其理甚明無勞轉計愚按徳報之言爲中國危也英報之言爲俄國幸爲英國慮卽爲中國望也美報之言爲美國喜卽爲中國喜而於俄深歆羨不啻爲華深惋惜也要皆盱衡時勢閱歷有得者也若以華人而爲華計南皮張孝達尙書前建之議由京師蘆溝橋安置鐵軌直達湖北省之漢口鎭實屬老謀深算至當不易其京鄂幹路之旁分築各枝路通大城鎭大口岸亦屬必不可少然此皆就華境言之也居今之世爲今之人必能合域外而通籌斯克葆域中而永鞏故英築印度鐵路有直向新疆者一處有遙指西藏者二處西藏多山路工難辟中國可沿天山之麓築喀什噶爾鐵路以接之英又築緬甸鐵路中國可築雲南鐵路以接之法築越南鐵路中國可築廣西雲南鐵路以接之南路旣樹根基北路亦宜展拓

俄國新築西伯裏亞鐵路眈眈焉有雄視歐洲之意卽駸駸焉有闌入中國之機中國先發制人告以今將一由恰克圖一由新疆各築鐵路以接之考鐵路之築於新疆者與英路相接處或繞出伊或灣過烏魯木齊與俄路相接處穿出於烏魯木齊烏裏雅蘇臺之間圴迆邐而至哈密一端則入甘肅之蘭州府陜西之西安府等處連屬於漢口之幹路築於雲南者則取道四川或貴州湖南諸省築於廣西者則取道廣東湖南諸省皆接漢口之幹路築於恰克圖者則取道蒙古旗境連屬於蘆溝橋幹路此接路之大略也誠俟蘆溝橋漢口南北幹路告成南方從漢口西達四川之重慶府逐漸展築至西藏至雲南旣避灩澦峨嵋之險兼廣巴芋賓布之源爲第一路由漢口西北過河南之淅川廳或盧氏閿鄕等縣穿潼關而達陜西亦逐漸展築至甘肅至新疆以通皮革藥材之利卽增被山帶河之雄爲第二路由漢口南過湖南西南過貴州分達滇粵諸省﹝凡﹞﹝幾﹞珠璣瑁丹砂鍾乳碧雞玉雀石屏云竹琥珀珊瑚之悉隨鹽鐵之利孔金銀銅錫之物華一一轉輸灌漑取不禁而用不窮爲第三第四路北方則自蘆溝橋幹路一端東北出喜峯口或西北出張家口沿陰山之麓穿過蒙古旗境而達恰克圖一端東南至天津以出北洋卽由天津展築至山東樂陵縣蜿蜒以達江蘇爲第五第六路此興工之大段也其後先遲早之間神而明之存乎其人紙上空言難以豫決惟上海爲通商第一大口岸必宜別築鐵路以達蘇杭諸內地然後可接運出口之土貨進口之洋貨其餘如廣東福建浙江山東各省海濱亦應仿照江蘇之上海直隸之天津各築鐵路以通內地鐵路旣通閩粵齊越各海口又必別立出洋通商之輪船大公司與招商局江海輪船並行不悖於是中國土產之在內地者由鐵路公司裝車送至海口卽由海口裝船送至外洋外洋來華諸貨由回空之輪船滿載而歸此往彼來如梭之織自玆以後水陸交通頭頭是道吾知地大物博之中國藏必由是而興貨財必由是而殖以之治內則揆文奮武運糧振荒諸機要無一不捷如桴鼓以之交外則取威講信通商惠工諸交涉無一不易如轉圜𨿽有彊鄰豈敢窺伺𨿽有狡計豈敢覬覦攘攘熙熙林林總總資我利賴同我太平懿歟休哉或謂開門揖盜古有明誡設險守國今有同心必欲百路盡通恐致百端交集設有齟齬後患難言不知中國海口今已悉有外人未聞防外侮之猝臨遂塡海以爲固水陸之途𨿽異通塞之理無殊況乎鐵路旣接於鄰邦臺卽築於邊界但使防守嚴密自然屹若長城猛虎在山藜藿爲之不采外戶不閉是謂大同皆鐵路通而臺峻整之證也夫如是故遠人不服欲易玉帛以干戈中國有人卽移通商以禦敵調兵之迅捷大異於昔時運餉之稽遲悉袪乎政客主之勢旣已懸殊勝負之機豈煩再卜而況鐵路者可築亦卽可毀者也數十里斷其轍卽千萬人無所逞其凶鋒何嫌何疑何思何慮而顧墨守夏商周之古訓坐廢歐美斐之新機哉工程旣定財用宜籌英國之近事堪稽中國之借觀不爽謂余不信請讀下章癸巳臘月作

英國鐵路考

美人林樂知附

三思子讀西伯裏亞鐵路說始而戚然繼則忻然終且憮然爰造鑄鐵盦而問曰子爲中國計者信所謂長駕遠馭廓無外之觀者也顧安所得十百千萬億兆京垓之國帑以興此東西南北巽坤乾艮之路工乎縷馨僊史曰固也待我言之夫一木則大不能支眾擎則九鼎易爲舉子徒見南皮尙書創蘆溝橋漢口漧路之議籌經費者通各省之力爲八年之期遂疑巨之難以得耳夫國家歲入之款自有常經興鐵路之新工而耗水衡之舊制仰屋將陡見司農之嘆無米豈能爲巧婦之炊則將曰加賦於民乎又將曰稱貸於外乎嗚呼天下事利一而害一猶不可爲況利未見而害已形卽使利可見而害將無底乎閒嘗獨居深念而得有百利無一害一策焉許行之言曰賢者與民並耕而食饔而治自古至今傳爲笑柄顧笑之而卒自蹈之是使後人而復笑後人也故扶王者撫有大國如郵政如艦如額兵皆宜設官以掌理之無使大權旁落固夫人而知之矣如鐵路如商輪如制造如磅務皆小民分所得爲之事朝廷惟訂立例章以資約束塡給信券以便稽查若亦守太阿倒持之戒忘貧泉私酌之嫌微論褻瀆尊嚴也小民何辜乃任大官爭利哉且居今日而談時局凡所謂鐵路商輪制造礦務大公司者幾地球矣問其資本曰民之脂膏也問其經營曰民之心血也國家訂立例章以約束之者或恐其藉寇兵而賫盜糧也塡給信券以稽查之者或恐其生爭競而犯名義也當其給券之時先核其有無不應爲而爲之事事屬應爲卽按其成本而科其薄稅所以動其尊君親上之忱兼爲國庫增土壤細流之助也過此以往但使公司無越分之舉公家卽無顧問之煩若年中大吏之挑剔是非過往委員之需索贓穢則槪乎未有聞也又若購定商船獨開大局派定總辦視等專門亦槪乎未有見也試專以鐵路言之有商造之鐵路此其常也有官保商造之鐵路此其罕也鐵路何以勞官保則以路屬不可少養路之費不能敷也其保之者或許以按年若干之利息不足則官爲津貼或防其沿路無端之險阻有警則官爲彈壓捨此之外不知其它美洲有美國焉合四十餘小邦而爲一大國其幅員之廣袤與中國相髣而其各邦君之都會及其大小各州縣遠近各海口皆有鐵路以相聯綴通國中截長補短合鐵路十七萬餘里鐵路公司多至不可勝計有自美國極東境通至極西境之鐵路則公家獨保之蓋伯理璽天徳以爲境判東西必藉鐵路爲之聯絡而道出於中境中境荒涼寂寞不能籌養路之費故栽﹝培﹞﹝倍﹞之厚獨異於諸公司此美國以民力成鐵路中國可借鏡者也然猶嫌其語焉不詳也子慮中國欲造鐵路絀於財力吾更與子言英國英國之屬地無論也就其本國而論僅合中國三省地乃英民於倫惇都城中設立鐵路大公司六卽從倫惇分道以達於海濱核其資本合共英金四垓鎊以目下先令價計之大約合華銀二千八百兆兩考一千八百九十二年商部鐵路冊報雲英國及各屬地鐵路公司資本共金英金一千兆鎊皆英民之恆產也自一千八百八十年至今勻計每年增多二十兆鎊是年各公司共收載客車資二京八兆鎊路中乘頭等車之客三十兆二等車之客六十一兆三等車之客七百七十二兆其車資內頭二等客付八兆鎊三等客付二十兆鎊此英國一年鐵路之總報也

又考六大公司分報各冊則更羅羅淸疏試譯其詳以見鐵路公司官不必籌資本並以見年中獲利不貲民亦不必憂耗損也一千八百九十二年倫惇西北鐵路大公司報云此路經始於一千八百四十六年資本英金一垓八兆鎊每年收各項入款一京一兆七億五萬鎊付各種費用六兆五億鎊公司中所造機器車二千七百輛載客車七千五百輛裝貨車六萬輛運送內地客貨馬車三千七百輛馬三千七百匹運送外海內河客貨各輪船二十艘本公司自倫惇直達西北海濱之幹路淨長英程二千七百里約合華程八千一百里各處支路接長英程三千七百五十里停車上落客貨之大小腰站共八百所一年來往各客除買定三个月得以任便去畱之長期車票不計外共六京七兆二億人一年運送貨物共重英權三京七兆五億墩每墩計重華權一千六百八十斤公司中自總辦至工匠爲止共享人六萬五千名畱備養贍舊夥老疾諸費九億四萬五千鎊另在大小各碼頭開設大客棧若干所倫惇正北鐵路公司於一千八百四十六年六月二十五日準商部具領信券造築車路一千八百九十三年六月杪報云本公司資本英金五京四億七萬鎊幹路共長英程八百十七里自九十二年七月一日起至本日止淨收入款四兆四億六萬鎊有奇公司中共有機器車九百二十三輛客車二千七百七十八輛連運貨運煤運牛羊各車共三萬一千七百六十六輛又公司自用之車二千餘輛此一年中共載上等客八億二萬九千餘二等客一兆二億四萬五千餘三等客三京九億八萬餘三共三京三兆五千五百餘大東鐵路公司系一千八百六十二年整頓舊公司而攺立者也資本英金四京七兆二億一萬鎊有奇一千八百九十二年分淨收入款四兆三億六萬五千鎊有奇一應雜支二兆五億二萬二千鎊有奇機器車九百二十八輛客車三千八百六十三輛貨車一萬六千三百十三輛馬一千五百二十九匹各種馬車一千十九輛榦枝各路接長英程一千二百十六里停車腰站四百三十六所輪船九艘內出海者三艘從英島海濱迆東往來歐洲之法和比諸國及本國沿海各地又較小者六艘車貨賴以裝卸並據報稱一千八百九十二年分公司火車運貨共重英權六兆二億八萬墩載客八京三兆二億八萬餘大西公司報云本公司榦枝各路共長英程二千五百里由倫惇往愛西徳計一百九十四里僅歷四點鐘華辰二時其速甚矣又從倫惇往撲裏磨計二百四十七里歷五點半鐘卽至亦甚神速然其間尙有腰站停車之阻滯若使毫無間斷每一點鐘實可行華程一百八十里其制造機器及各項車輛之廠計占英田一千四百畝廠中工匠一萬餘名專供本公司或重修或新造機器及車輛之用每年機器車之重修或新造者約計一百輛各項車則每一禮拜七日一百輛廠設於素餛飩地方素餛飩本冷落之地緣車廠而成鄕鎭每一禮拜廠中給發工價需一萬一千五百鎊本公司資本八京二兆七億二萬六千餘鎊一千八百九十二年分共收入款九兆二萬九千八百四十九鎊核至年終實存機器車一千六百九十輛客車分三等共五千四百十四輛貨車及運煤等車共四萬五千九百五十八輛是年載客往來之票共收回六京二兆五億七萬五千紙有奇三个月長期票不在內公司中自總辦以次共享人四萬五千有奇中路公司系一千八百四十四年合三公司而爲一大公司往來英國中央各郡縣公司中用人五萬三千有奇連造車廠中工匠七千五百在內公司資本計英金九京七兆鎊有奇每年收款九兆鎊有奇付款四兆九億九萬九千鎊有奇各段鐵路共長英程一千九百四十二里一年燒煤一兆八萬五千墩公司中共有機器車二千一百九十七輛各等客車四千六百四十輛貨車一億一萬八千七百五十七輛一年中送貨及運出土產共重三京一兆七億二萬墩載客三京八兆七億六萬有奇其買定三閱月長期票之客共一億有奇各碼頭各市集亦有大客棧若干所

西悉畢利鐵路考

錢恂

西悉畢利地本荒寒現以勘定赤道北五十五度緯綫爲準則水土平和地勢平坦實有益於造路工程惟寒多暑少不利農功冬則冰沍六閱月入地盈丈夏則兩月酷熱就倭連布爾克省之車連賓司克拖波爾省之枯爾幹司克伊什穆求喀林司克阿克模林省之撇特羅把勿洛司克倭本司克托穆省之喀迎司克托穆司克各處計之則地廣五十四萬六千六百八十一方裏華裏倍之戶口一兆十萬零八千人合每方俄裏兩人較之歐俄正減十倍物產以伊什穆及板拉屏司克兩野爲最上沃土宜農故烏拉嶺南需糧皆仰給焉附表於後惟民性怠惰白什吉爾回民居其大半次爲一條哈薩克再爲歐境移民吉爾吉斯兼有之牧多於農而大風時至人畜被如己丑之役八十九年被風捲去牲畜十萬之多民懲往事亦漸捨牧就農以近年論每年此處食餘面糧可得普特合中國三十斤十兆有奇運出歐境價昂十倍磨白面之麥每普﹝特﹞俄錢一羅半至兩羅次面尢賤售諸本處十不值一每普特俄錢十八至二十戈比惜路艱費重獲利無多故彼處人民咸冀鐵路早成俾貨物流通客商來集從此廣開墾種戶口自增如撇爾穆省之沙得林司克拖波爾省之他拉雅魯妥羅復司克托穆省之巴爾納烏勒畢司克枯自聶茨及伊爾提什鄂畢兩河各岸之路成市集操券以待其中亞細亞之仙米帕拉停仙米烈廑兩省出產亦可轉運利正不淺

按西悉畢利水土厚薄有差玆分三段敍如左

由車連賓至伊什穆河爲第一段地沃土黑宜種麥樺樹成林夥碎湖幹地出鹽兼生紅艸地有毒气最易致病湖池邊岸旱年多惡蠅最毒刺牲畜至死其民除白什吉爾畜牧外餘皆種植以車連賓柯爾幹兩處產麥最多專供烏拉南嶺一帶之用其苗西益攝提拖波爾河邊所磨之面大半運赴歐俄各境該處大村甚多路成時卽成城鎭似可操券以待現在則聚商於柯爾幹爲集場也

由伊什穆東岸至伊爾提什河爲第二段地瘦罕產阿克麥林省之北一帶地形尢低多窪湖其伊什穆曠野稍髙東南則沙漠中有鹽地舊時湖甚多地咸不宜種植惟西北一隅之地稍堪墾種其求喀林司克東北已稱凍帶更不待言矣其民則吉爾吉斯居多專蓄牧懶種植春水夏旱秋風冬冷平時寒表必在凍度二十左右最冷至四十度十五年前尢冷丁丑十二月最冷下至五十度接連四日人民死於凍者極多民之需糧全恃拖博裏鄰省牲畜出售於歐俄市商聚集於撇特羅巴復洛斯克己丑之役虧折太巨民知墾種近年漸亦產麥自食

由伊爾提什東至鄂畢河爲第三段地沃宜農惟中段多湖水苦不宜飲有鹽池結地終年不毛南境樺樹成林數年前移西民來此墾種頗見起色北境荒寒不論及矣

工程年限

甲由車連賓斯克至鄂穆斯克爲第一段計長七百四十七俄裏華裏倍之分四年造成

一開工墊路須成十分之六二定購零碎橋木及濠溝工程各料三定購三大橋鐵料及開辦托博裏橋石樁工程四啟運托博裏橋應用鐵料五定購軌條及接轉軌路各器六分段轉運軌條及接轉軌路各器鄂穆斯克及車連賓斯克各一百十里七開設電八定購自來水管等項九定購巡查局及更夫住屋各料十定購气機輪車等十一定購軌底橫梁隨卽啟運十二告竣喀音斯克至阿臣斯克勘路工程

以上十二條第一年壬辰八百九十二年應辦事也

一告竣墊路工程二告竣零碎橋木濠溝各工三告竣托博裏橋石樁及開辦橋面裝配各工四開辦伊什穆及伊爾提什二橋石工並啟運鐵料五啟運已定軌條六先安置四百里路軌條以便運料七告竣四百里路自來水工程八開造巡查局及更夫住屋工程九分段轉運所定汽機輪車等件至應用處如車連賓斯克鄂穆斯克鄂畢河邊十告竣電綫工程

以上十條第二年癸巳應辦事也

一告竣土工二告竣伊什穆伊爾提什兩橋石樁及開辦伊什穆橋面工程三安設全路軌條四開辦車站及棧房工程除鄂穆斯克車站外應一律告竣五告竣自來水工程六分段轉運車料及气機各件至應用處

以上六條第三年甲午應辦事也

第四年應將本段工程於俄歷七月底一律告竣俾乙未八月擇吉開路

乙由鄂穆斯克至鄂畢河爲第二段計長五百八十一俄裏分五年造成

一開辦二百五十里路墊地工程須成十分之六二定購二百五十里路應設零碎橋木及濠溝各料隨時啟運應用三定購四百五十里軌條及接轉各器四定購軌底橫梁隨時啟運

以上四條第一年壬辰應辦事也

一告竣已開墊地工程及續墊本段全路土工應成其半二告竣已開零碎橋木及濠溝工程隨卽續辦余路應成其半三轉運所定軌條應用四補購全路軌條及接轉各器五安設軌路二百里以備運料六開辦電綫工程七定購自來水管等項八告竣已安之路應用自來水工程九定購巡查局及更夫住屋各料十定購汽機輪車等

以上十條第二年癸巳應辦事也

一接辦土工二告竣橋木濠溝各工三補設余路軌條四轉運已購軌條五告竣電綫工程六告竣自來水工程七轉運車料汽機等應用八開辦查局及更夫住屋工程

以上八條第三年甲午應辦之事也

一告竣土工二開辦車站棧房工程

以上二條第四年乙未應辦事也

第五年應將本段工程於俄歷七月底一律告竣俾丙申秋可以開路

丙由鄂畢河至波池坦姆斯喀耶爲第三段計長三百零三俄裏分五年造成一定購鄂畢托穆兩橋鐵件

以上一條第一年壬辰應辦事也

一開辦墊地土工須成其半二購辦零碎橋木濠溝各料隨時轉運開工須成其半三定購軌底橫梁應甲午年用四定購軌條及接轉各器五開辦電綫工程六開辦鄂畢托穆二橋石樁工程及轉運已購鐵料應用

以上六條第二年癸巳應辦事也

一接辦土工二告竣橋木濠溝各工三補購軌底橫梁四轉運已購軌條等料應用五補購軌條及接轉各器一百五十七里應乙未年用六告竣電綫工程七定購自來水管等料九定購汽機輪車等件十告竣鄂畢托穆兩橋石樁工程及開辦橋面工程

以上十條第三年甲午應辦事也

一告竣土工二安設軌條三告竣自來水工程四開辦車站棧房工程五轉運車料汽機應用六開辦巡查局及更夫住屋各工

以上六條第四年乙未應辦事也

第五年應將西悉畢利鐵路全工於俄歷七月底一律告竣俾丙申八月開路通行雲爾

按以上西悉畢利鐵路工程系由國家議定撥款之案再由波池坦姆斯喀耶往東應造鐵路亦有分定工程附錄如左

甲由波池坦姆斯喀耶至伊爾古慈克爲中悉畢利路計一千零九十六俄裏如在甲午年開工則己亥年可以告竣

乙由伊爾古慈克至惟爾赫烏金斯克爲環拜噶爾湖路計二百九十三俄裏如在丙申年開工則庚子年告竣

丙由惟爾赫烏金斯克至施特烈斯克爲後拜噶爾路計一千零九俄裏如在戊戌年開工則癸卯年告竣

丁由施特烈斯克至務拉的倭司托克卽海參崴爲阿穆爾路卽黑龍江計二千一百七十五俄裏按此路已於去春由海參崴開工限乙未年內造至哈巴羅夫斯克卽伯裏如彼時接造則癸卯年告蕆正與後拜噶爾湖路相接則悉畢利路全工告竣問其速則旬日之遙由俄京而至海參崴凡一萬七千餘里

鐵路工料估價表上

道路工程項下一購買民地價二墊路費三建大小橋木價四軌底橫梁價五接轉軌路應用各器價六設隨路電綫價七建巡查局及更夫住屋價八建車棧價九各段車棧應設自來水管等價十各段車棧處應設棧房各價十一造路時司事薪水匠人工食等費十二造路時應備意外需費如醫藥電報等費總共第一段由車連賓斯克至鄂穆斯克計七百四十七俄裏共用俄鈔羅布數二十六萬四千六百六十三兆六十二萬另四百八十四兆九十一萬六千六百七十五二兆四十八萬三千四百八十四十二萬七千一百七十十九萬八千七百另二三十九萬八千四百五十一兆四十九萬六千七百三十三萬八千四百四十五十二萬另三百二兆四十八萬五千一百十七萬九千二百八十十七兆另二萬四千三百八十四

每俄裏核計俄鈔數三百五十七四千八百四十七六千五百八十二三千三百二十五一百七十二百六十六五百三十三二千另另三四百四十六九百九十七三千三百二十七二百四十二萬二千七百九十第二段由鄂穆斯克至鄂畢河計五百八十一俄裏共用俄鈔數十三萬四千三百七十二兆四十五萬一千九百另四四十萬另五千四百六十二兆另二萬一千九百另七八萬六千四百十十六萬九千另七十一三十萬另七千六百五十六十七萬四千五百二十九萬另三百五十十七萬六千八百二十五一兆九十三萬二千三百十三萬九千四百四十八兆七十九萬另一百八十七

每俄裏核計數二百三十一四千二百二十六百九十八三千四百八十一百四十九二百九十一五百二十九一千一百六十一五百三百另四三千六百二十六二百四十一萬五千一百二十九第三段由鄂畢河至波池坦姆斯喀耶計三百另三俄裏共用俄鈔數五萬三千三百三兆七十四萬二千四百四十六兆十三萬九千七百二十五八十五萬另六百二十一三萬七千八百三十八萬七千五百另七十四萬四千九百三十八萬另六百五十十八萬七千另二十九萬五千八百七十五一兆另一萬四千九百七萬二千七百二十十二兆八十萬另三千四百八十八

每俄裏核計數二百八十三一萬二千三百五十一二萬另二百六十三二千八百另七一百二十五二百六十九四百七十八一千二百五十六六百十七三百十七三千三百五十二百四十四萬二千二百五十六三段總計共用俄鈔數四十五萬四千三百三十九兆八十一萬四千八百二十四十一兆四十六萬一千八百六十五兆三十二萬五千九百五十五二十五萬一千四百一十四十四萬九千二百八十八十五萬一千二兆五十五萬一千八百五十八十一萬另八百一十七十九萬三千五兆四十三萬二千三百三十九萬一千四百四十三十八兆六十一萬八千另五十九

每俄裏核計數二百七十八六千另八十七千另二十七三千二百八十五一百五十四二百七十五五百二十二一千五百六十五四百九十七四百八十六三千三百三十一二百四十二萬三千六百七十八

附注

第一段路應造三大橋估價

一穿托博裏河計俄鈔一兆三十五萬羅布二穿伊什穆河計九十萬羅布三穿伊爾提什河計二兆四十萬羅布

第二段應造二大橋估價

一穿鄂畢河計三兆羅布二穿托穆河計一兆六十萬羅布

鐵路工料估價表下

軌條汽機輪車項下一鐵路軌條工料各價二汽機輪車等件工料各費三運軌條及備用等具至應用處及安置各費總共兩表總共由正路接至托穆斯克叉路七十九俄裏約費二兆三十七萬由波池坦斯喀雅至阿臣斯克二百五十五里約費八兆七十四萬六千五百由車連賓斯克至阿臣斯克爲西悉畢利全路連叉路計一千九百六十五里共費六十九兆八十二萬九千七百另九第一段由車連賓斯克至鄂穆斯克計七百四十七俄裏共用俄鈔數四兆九十萬另三千九百四十三兆四十三萬二千九百六十九十六萬二千七百五十一九兆三十萬另另一百另五二十六兆三十二萬四千四百八十九

每俄裏核計數六千五百六十四四千五百九十六一千二百九十一萬二千四百五十三萬五千二百四十

第二段由鄂穆斯克至鄂畢河計五百八十一俄裏共用俄鈔數三兆八十一萬一千七百九十二二兆四十五萬七千七百九十二萬四千三百十六七兆十九萬三千七百七十八十五兆九十八萬三千九百六十五

每俄裏核計數六千五百六十一四千二百三十一千五百九十一一萬二千三百八十二二萬七千五百十一

第三段由鄂畢河至坡池坦斯喀雅車棧計三百另三俄裏共用俄鈔數一兆九十八萬二千四百十二一兆另五萬八千六百八十五十五萬六千一百七十五三兆六十萬另一千三百六十七十六兆四十萬另四千七百五十五

每俄裏核計數六千五百五十五三千四百九十五一千八百三十五一萬一千八百八十五五萬四千一百四十一

三段總計共用俄鈔數十兆另七十萬另一千五百六十八六兆九十四萬九千三百四十二兆四十四萬四千二百四十二二十兆另另九萬五千一百五十五十八兆七十一萬三千二百另九

每俄裏核計數六千五百六十一四千二百六十一一千四百九十八一萬二千三百二十三萬五千九百九十八三萬三萬四千三百三萬五千五百三十七

附注

由鄂畢河至阿臣斯克因冬路不便尙未勘定將來勘定時或省二兆二萬五千一百四十九羅布云云

西悉畢利輻員戶口餘糧表

﹣42﹣1﹣地名柯爾幹一帶伊什穆一帶﹝求﹞﹝﹞喀林司克一帶撇徳羅巴復司克及鄂穆司克一帶喀迎司克一帶托穆司克一帶總共該處輻員合俄方裏計二萬零六百二十一三萬六千一百九十二五萬九千三百四十四十萬零二千零一七萬二千八百六十二十五萬四千六百六十三五十四萬五千六百八十一該處戶口數二十一萬八千二十三萬七千十五萬二千十六萬五千十二萬九千二十萬零七千一兆十萬零八千每方俄裏合計戶口數十个有半六个半二个有十分之七一个有十分之六一个有十分之八十分之八算

本處食餘糧食合普特算二兆二兆九萬二兆十萬無餘一兆八十萬二兆六十萬十兆八十萬本處食餘牲畜合普特算三十六萬二十七萬無定一兆無定無定一兆六十三萬

右表但指鐵路左近而言如拖波爾省之他拉一地離鐵路不過百里尙未列入表內每年該處餘糧普特五兆之多亦必出運歐境此表準中等收成若遇丰年自必有增如托穆省之巴爾納﹝烏﹞﹝鳥﹞勒枯自聶茨畢司克各處出產亦旺中亞細亞之仙米帕拉亭仙米烈兩省出產亦必流通民知獲利墾種加勤仕商咸來聚集不難指日興旺云

預估西悉畢利鐵路常年利益略

一搭客項下經烏發裘冕各路往來悉畢利者每俄裏每年以五百羅布算計穿此路一千六百二十俄裏應收客位價八十一萬羅布

二本國工作及外國來貨項下每年由歐境運往西悉畢利各處銷售者約有二兆普特計遠近勻扯經過八百十俄裏算每普特運費三十三戈比有四分之三每裏得戈比二十四分之一應收水六十七萬五千羅布

三本國工作及外國來貨項下每年由歐俄運赴東悉畢利銷售者及回頭皮張雜物各貨茶葉項下另錄約二兆普特有半扯來往遠近一千六百二十俄裏算每普特水六十七戈比有半應收水一百六十八萬七千羅布

四茶葉項下經伊爾孤慈克稅關進口運歐者每年約一兆普特應收水九十萬羅布

五牲畜項下如毛皮油肉類但以鄂穆司克一帶運歐者算每年普特一兆有半應收水十八萬五千羅布六牲口項下但以鄂穆司克運歐者計每年四千口每口一戈比運一俄裏以經運三百七十俄裏扯算收水十四萬八千羅布

七鐵料及鐵器項下由彼運來之礦產在外由烏拉嶺運往西悉畢利銷售者每年半兆普特經運八百十俄裏應收水三萬五千羅布

以上七項約收水四兆有六十萬羅布但此數𨿽指路成時必得之利而言總宜預折以備不虞就折去三分之一算每年可收羅布三兆零六萬六千再加西悉畢利每年所餘面麥準可運赴歐境銷售之三十二兆計之可收水一兆有六十二萬羅布按此項餘糧本處售價每普特三十戈比運歐銷價總在一羅布外除去水三十七戈比尙沾利息不少云

兩共淨收水項下四兆六十八萬六千羅布除每年養路費三兆二十四萬羅布每俄裏二千羅布外淨余羅布一兆有四十四萬六千若以三十兆羅布造本核算確敷常年三分利息此坐得之利也至國家所受隨路利益尙未列入如武員兵弁因公來往及軍犯軍火照例免價其利一也驛遞之費旣節電報之費又增其利二也加增茶稅查俄國所銷華茶以陸運者爲佳故茶商素經陸運因路乏漸攺海運而政府以興悉畢利爲要務議增海稅而減陸稅則茶商行海利微庶悉畢利不致衰敗然海稅旣增利尙較勝年來俄民嘵嘵以無陸運爲憾路成運速商必趨利而來海稅隨增亦一定事各則添抽其利三也移民墾種按擬造此路左近現居戶口二兆十三萬九千占地一兆二千二萬三千方俄裏路成可移民八兆居之若論悉畢利全境占地十三兆一十六萬九千三百八十七方俄裏現居戶口六兆有半每方俄裏不得一人若移二十五兆居之尙不到三人較之歐俄減去七分之六蓋歐俄現得每方俄裏二十人教育人才其利四也東呼西應朝發夕來由歐境赴托穆司克速則一二天遲則不逾七天若至海參崴旬日左右其利五也國通商中國日本美利堅各國漸增海口海參崴左近及鄂霍次克海各岸誠太平洋通商之要口也其利六也貨物勻通按現由莫斯科運貨至鄂穆司克每普水一羅三十戈比至一羅有半路成時每普一羅有五戈比若至托穆司克則一羅三十六戈比現在一二羅之間若由尼日裏諾甫果特至鄂穆司克現在運費一羅二十五戈比左右路成時七十六戈比若至托穆司克則一羅有九戈比目下需一羅五十左右商人趨利而行按比較則路成時貨物勻通自必日增月盛也不受他制無假道之虞其利七也萬商經運由華海太平海及日本海等處運歐各貨自必大半經此以收路速手先之利也隨路市集其利八也廣開產悉畢利產之丰人所共知礦苗之旺就地可證玆就現有之金銀兩礦而言其富也可槪見按銀礦始於雍正六年經礦商錢迷毒甫遵大彼徳之諭赴西悉畢利創喀裏灣倭司克力斜司基礦於阿爾泰山問數十年歸官辦現在每年此礦產銀五六百普特從前倍之金塊五十普特從前四倍再爲東悉畢利捏爾臣斯克卽尼布楚礦亦創自大彼徳時每普生礦可得淨銀一丰特合華十二兩惜礦產不旺現在每年產銀五十普特從前四倍銅鐵鉛錫兼采金礦始於道光十一年庫自捏次礦阿拉套嶺西歸官辦開采至咸豐十年采淨金八百普特嶺東爲商辦亦以二十九年計采淨金一千六百普特有奇閱十年開薩彥礦於葉尼賽省此礦愈挖愈厚每百普特金沙可得淨金總在一二三昨得尼甫之間按俄秤每普四十丰特每丰特九十六昨得尼闊甫每昨華一錢二分半偶有百普得一昨者則虧本也亦有百得其十者則奇產也兼有金塊最大者曾得二普有十六丰一塊現存礦務學堂自開礦至道光二十八年采淨金一千七百普特現在各礦每年共采淨金二千普特兼采木植叢林到處皆有其利九也創造廠作自出新裁其利十也

論西伯利亞鐵路之利

英人闕名附

西伯利亞鐵路蕆事以後驟觀之下必謂東方海運之利將爲鐵路所奪商務局面有翻然變動之勢然以鄙見所及不過稍稍變動而已昨據熟悉日本情形之名朴他者謂以日本工業商務及大阪一切情形觀之將來日本之興正未可量蓋西伯利亞鐵路旣成大阪之貨運往倫惇者可由海參崴運去僅數日水路轉運便捷不至阻滯此可興之道一目下中國風气已開商務制造皆漸漸講求日本之內海爲極好出路凡中國所需日人皆能由此運往此可興之道二髙麗臺灣二處日本鼓舞振作驅愚蠢之民而躋之教化之域此可興之道三有此三者日本之方興未艾不察可知朴他之言如此蒙以爲西伯利亞鐵路造竣維持日本如此中國日後當亦大有作爲至我英國海運之利始以爲不至加損蓋他日西伯利亞鐵路運費按目今極賤之價估之每噸貨物至少須三鎊四鎊之譜以視輪船運費不啻倍蓰日本尋常貨物可必其捨此勿由然此乃顯然易見之事至隱受其害之處不知凡幾何則自海參崴至長崎爲最近海道計長六百英里大約俄人不久必於海參崴更近之地另設車棧添築車路半月之久可自日本而達倫惇較之由倫惇至橫濱經加拿大及太平洋一帶需時二十八日彼祗及其半𨿽重大之貨未必能多而行旅商賈公司信件及一切珍貴輕便之物斷無不由鐵路者卽此三端其獲利已可想見故我謂西伯利亞鐵路𨿽與我東方商務無甚關系而利權之隱爲所奪者不可勝計所幸者此鐵路與中國沿海通商各口岸尙無大用以中國各埠運進之貨往往轉運至他處非盡與本處銷售現𨿽興築鐵路近數年來猶未能一律舉辦以此度之中國運載貨物大半仍需輪船但英國各輪船商家於凡鐵路所有利便之事及他處有整頓輪船諸事皆當悉心考究以期利不外溢否則中國現許俄羅斯在華興築鐵路俄之有此利益非歐洲各國所能望其項背旣可以擴充其商務而於水師陸軍俱有裨匪淺他日東方權勢必爲俄所獨占倘中俄一但聯合則環地球國富兵彊尢必推二國爲領袖我英國朝廷亦當於俄人用心之所在處處畱意𨿽俄人所得之利英國不能阻止而英國應竭力設法爲商人之計並與日本聯給互相保護至設西伯利亞鐵路亦未必盡無利於歐洲凡由東方諸國往來歐洲者風馳電掣罔不稱便人煙稠密之區消息靈通歐洲各國與中國日本髙麗近而益親此三國人民四百五十兆居地球中三分之一人有所需歐洲皆易於供應則此四百五十兆人民又爲歐洲各國極大利藪也

上某觀察書

闕名附

竊謂西伯利亞鐵路成後俄國有二利焉一爲謀國行軍之利蓋厚兵力張國勢於亞洲俄之願也又適值東方多事俄政府動於利害且不顧縻費較多惟期此路之築視原議早成數年一爲理財通商之利蓋俄國如振興西伯利亞使其出產卽可由此新路直達歐洲而歐俄之貨亦因之多一銷路總之於俄國大局處處有補惟西伯利亞地曠人稀商務之可望於此者非久後不能起色然各國互市如中國日本之與歐洲商貨來往絡繹不絕此路成則行旅與貴重小件無不願就此快捷方式所剩與航海之輪船者惟大而賤之貨物而已或問此路之成其有利於中國歟抑有害於中國歟有利則應思所以盡之有害則應思所以制之譬如今有兩國焉皆無鐵路此國忽築一路袤延於彼國之邊界則彼國之國計商務皆爲所危固不待言也此國之軍朝發夕至及彼國者未到已侵地而距之矣然則若何而此害可制亦惟有彼國亦築鐵路至此邊界使行軍之速不亞於敵人而已或曰若有鐵路敵人不更可長驅直入乎按此系愚者之言也徳國見俄法鐵路漸逼己境亦趕卽興築以相抵制更有說者前英法北犯京師其軍直入畿輔非因中國之有鐵路也患正在於無路以迅運勤王之師耳苟無可恃之軍則鐵路有之無相等蓋侵犯占踞惟敵所欲俄國之蠶食亞洲土地可爲殷鑑然則幅員遼謂其可恃乎哉且無論軌式不同彼車不能行於此軌之上卽拆毀軌道亦屬易易汽機可運至內地鐵橋可毀以火藥若欲修理大者非數年不辦設敵人而竟能修理主客相形勞逸仍判抑執中國地廣若無鐵路則敵人不能內進之議者亦知敵之別有良策乎先居邊省固以臺旋築鐵路節節而進其將柰何然則中國欲制西伯利亞之害惟有亦興築鐵路而已此特所謂國計行軍之害也若夫商務之害則中國無路其市面勢必瞠乎在俄之後終將全失歐亞來往轉運客貨之利而西伯利亞鐵路之資以養者正賴此利然此利中國非不能奪之於俄也西伯利亞之路系由海參葳經克勃羅夫克勃勒葛夫包欽克克耳特克及拜喀爾湖等處以抵阿穆斯克與聖彼得堡並擬自拜喀爾湖築一枝路至買賣城之恰克圖計自上海中國適中之海口由海參崴以達恰克圖較自上海由蘆溝橋以達恰克圖多程約六千里中裏故行旅之自上海以至聖彼得堡者穿中國而不繞海參崴則路程較近六千里車票價約少銀七十五元到時約早六十六點鐘貨亦如之將來行旅貨物願出中國而不願繞海參崴之明證也自上海由蘆溝橋至恰克圖每人約收車票價銀一百十二元每日上下搭客祇以一百人計之上海恰克圖一路每年可收銀八百萬元每日貨車上下祇以二十輛計之每噸每克依羅密得可收錢二十文每日可收銀三萬六千元每年可收銀一千二百九十六萬元客貨兩項每年可收銀一千二百萬元卽此可見中國築路與西伯利亞路相接之利又何客貨之斷不止此乎俄國有見於此故急欲得一視海參崴較近之徑築路與黃﹝海﹞﹝梅﹞相接誠以海參崴冰凍時多凍時輪船不能進口也然則西伯利亞路之能養與否全系乎俄之能否得一無冰口岸自彼築一枝路與幹路相接矣特是中國利害所在斷不能允俄假道之請倘俄以此爲請惟有答曰中國不能自棄若此且各爲其民遲早中國亦必須興築此路以償俄國欲得一枝路與黃海無冰口岸相接之願而保全己之利權云云再有一要處預須籌及倘中國思欲築路與西伯利亞相接則須設法使將來中國之路不爲俄所挾制可與俄要約俄運自中路而來貨物之費不得過於中運自俄路而來貨物之費且中路於何處與西伯利亞之路相接須聽中國之便再如路之如何相接相接處車廠之造價常川經費如何分派以及中路或須越俄境以接俄路俄國不得收稅等等皆須約定此外則須擇路沿鴨綠江而達西伯利亞固爲最省然路太短而距內地太遠利亦最少終以逼近內地而至歐洲最近之路爲選某以爲宜從歷來商貨所經舊路自北通州以達恰克圖於此處與俄路相接蓋由此路則𨿽無歐亞來往轉運之貨其舊有駝運之費亦足以養之矣

論俄國鐵路二則

闕名附

中俄兩國傳言立有密約今觀俄皇因創設東方中國鐵路公司所降諭旨則約中深微之處卽可於是焉明之也門哲士得格第恩新報謂所有予以土地一層種種爲難之處卽可藉此公司簡便之法以解之矣蓋所立公司名爲屬之商家無論中俄人民均可大股實則爲俄國官辦公司所有資本咸集自俄民其中過半又大約出自俄國政府華人我可決其分文不入股也然則該公司之設要惟爲掩飾之計掩飾兩國交涉之實情也以理度之甘雪尼伯爵上月回國前數月在北京所議之事卽此公司鮮有疑義亦卽俄國協助中國索還遼東中國酬報之資非予土地營壘以及口岸各驚人之事實議設此鐵路公司耳按俄國在東方舉止素稱謹愼不輕妄動公司辦法正與此合徳國新報初頗﹝緘﹞﹝鍼﹞口默無一言玆則所論兩國議定之事與開東方利源有何關系言之甚詳有以俄國所得之利益不僅此公司也或又有以陸路轉運比之海運𨿽屬昂貴但將邊界貨稅減少三分之一按照優待之款此層凡與中國立有通商條約者應得一律均沾再俄國與中俄銀號議定辦法所得利益實與中國各口所徵洋貨稅例及與馬關條約第六款均有不合之處若有以此明以告俄者試問俄將作何舉動耶

西伯利亞及中亞西亞兩處鐵路不久將接過土基思丹及奧雷勃中間地方觀俄國所築經過卜哈拉之鐵路及將修經滿洲之鐵路此固在東方廣大其權勢之明證也抑知俄國修築鐵路侵占鄰近亞洲各國其辦法今猶其淺焉者也本朝向力保護其發祥之地不準洋人闖入其境今乃變其本來面目殊深詫異夫蒙古一帶俄國行路之人如伯夕蘭夫赤克將軍者固曾帶兵經過其地並曾將俄皇影像分頒蒙民華官絕不禁止但在滿洲各處卽爲格至起見亦未嘗準遊探於斯焉按一千八百五十八年中俄所訂阿依貢條約允準俄商在於滿洲黑龍江之支河松精河內來往駛船一款然約中𨿽載有此條其實未嘗施行俄商足迹至松精河者其第一人爲崔卜塔雷夫被害於山新地方時在一千八百六十一年嗣後直至中日構之時河中從未見有俄船行駛者聞諸我友著名之某華人中國決不準俄人行駛松精河內及至中國軍務失利俄人乃試其伎倆而令中國認明俄國有行駛此河之權也駐京甘雪尼欽差亦遂電致黑龍江總督勸其便宜行事當由黑龍江輪船公司派輪船一艘夾板船兩艘行駛松精河直至齊齊哈爾該處華官接待甚優查俄國自西伯利亞白甘爾鐵路之一頭起與海參崴來往將有兩路可以徑通一卽滿洲鐵路一卽黑龍江而江上商務興旺之勢不致遽行阻滯緣該鐵路並非沿江按設以接客白勞無客之東頭鐵路或致有礙於商務也又查黑龍江輪船老公司初以英人資本擴充所有船隻已屬極多今又新添鋼板明輪輪船每艘馬力五六百匹者凡六艘又鋼質夾板船二十艘此等船隻俱在太乙恩及克拉奪船廠造成散裝寄至黑龍江口之聶可雷無赤克地方交付黑龍江新公司創於一千八百九十四年由國家準其承帶書信該公司所有船隻號數亦甚多大半由比英兩國承造此外尙有貨商及開挖金礦等人各置備輪船及夾板船一二艘前十年官冊報之數共計四十四艘而自西伯利亞鐵路開築之後行駛黑龍江船隻據商家董事云總計較昔加多三倍而江上商務興旺之勢有加無已此數仍不敷用昔者有以鐵路告成後現在所有鐵路需用物料生意自必隨此停止卒有減色之時且致水賤跌不復有利可獲惟照今議鐵路並不沿江修築則將來戶口加添商務必興及至現訂載運鐵路各料合同四年期滿江上船隻必另有可爲之事也滿洲鐵路須經中國地方計九百五十英里昔曾述及今查得自西伯利亞鐵路已築成之二路起則接至中國邊界尙需另加額外支路比之經滿洲一路與經黑龍江並綫之俄國一路所需鐵軌固須加長一百六十九英里惟經俄國一路道塗艱難修築之價每浮斯忒合三千五百英尺須貴九千鎊英經滿洲而言造價大約不過五千鎊照目前核算共可節省九兆五十萬鎊云

中﹝俄﹞﹝國﹞鐵路情形考

美人闕名附

西伯利亞鐵路議辦之始拜開耳湖至黑龍江鐵路意欲在中國邊界沿失耳喀江岸繞帕克落扶司開亞以達司勒登斯克然後從黑龍江沿江而北至開擺落扶斯克與烏蘇哩江之鐵路相接由此復折而南以抵海參崴道路蜿蜒工程浩大所費甚巨卽以司勒登斯克至開擺落扶斯克一路而論計長一千一百零五英里有奇按價估之每英里需英金一萬四千四百四十四磅倘或經中國之地徑由滿洲直達海參崴微特路近費省且有格外之利益其得失非可同日而語也嗣中國政府果如俄國所請許中俄銀行並新設之中國東方鐵路公司在中國境內築造一路其公司章程已於西曆去年十二月二十三日經俄皇頒發諭旨悉照施行

公司之立系援照西曆一千八百九十六年八月二十七日中國政府與中俄銀行所訂之合同在中國境內築造鐵路自黑龍江之西至吉林之東與俄國所造西伯利亞鐵路之支路相接倘中國政府許該公司辦理煤鐵等礦及別項工作該公司均可遵辦倘以上諸事中國欲與俄國彼此分辦則該公司應將所辦各事另列簿冊庶免混淆目下此公司卽由中俄銀行設立設立之後凡鐵路一應建造開行種種事務槪歸該公司辦理現此公司𨿽已議辦而諸未就緒須待俄國國家銀行具報俄國戶部大臣所有股分之第一期付款已經交齊方能開辦其餘股款亦須於一年內交足且祗準中俄兩國之人入股此路開辦後八十年內當作爲該公司之鐵路八十年後歸諸中國

拜開耳湖之鐵路現擬自敖嫩河起築經中國相近泗他羅煞拉喀赫亦脫城之地並齊齊哈爾庫倫城寧古塔諸地以接烏蘇裏江南之尼考爾斯克此路共長一千二百七十三英里約內九百四十四英里系中國之境照西伯利亞先時所測量之路自敖嫩河至尼考爾斯克有一千六百十三英里有奇現在經滿洲而東可少三百四十英里有奇此路卽在前所勘黑龍江路之南約三百九十英里水土較好天气尢佳且所經松花江系屬沃壤黑龍江一帶食糧皆須仰給於此

公司應有資本若干須視造路經費需若干爲率造路經費當照初次測量時所估價爲準貲本之外所有應付之利息及造路時應還之款與俄國機器師所估滿洲鐵路應辦材料各項之款均屬緊要當首先籌劃添入凡有支付款項悉由俄國戶部大臣與該公司妥議辦理

造路之費悉取給於股份及息借之計英金共五十三萬五千四百二十二鎊作爲一萬股每股計英金五百三十五鎊八先令六本士惟入股之人其股款是否能付俄國政府不能作保其餘應添之本則立息借票以集款項需本若干照其數立息借票若干此票由戶部大臣議準並立準票然後發出每次虛數若干實款若干亦由戶部大臣議定該票應還之款由俄國政府作保售見股銀若干悉歸俄國政府由俄國政府照兌俄銀髮交中俄銀行存儲公司需款卽向銀行支領

鐵路諸事如一切築造開行記帳等皆由公司經理其總公司一設於中國北京一設於俄國聖彼得堡二處均可會議事件總公司之督辦由中國政府委派主政各事其餘襄辦董事等由眾商選舉公司擬於西曆一千八百九十七年八月開辦鐵路造成以六年爲期期內該公司當承辦各段鐵路與凡鐵路火車所用各零件以及車輛龍頭等項辦理諸事尢當井然秩然有條不紊人貨往來載運穩當利便經久合用以冀與俄國鐵路相接之後足與並駕齊驅俄國拜開耳湖及烏蘇哩江各火車鐵路分段興辦中國東方鐵路亦同時築造俾早日相接庶幾人貨來往載運至此可以接過中國鐵路通行無阻中國鐵路務須行駛迅速不亞於西伯利亞鐵路日後並擬於中國俄國鐵路所通之處盡皆安設電報使消息靈通中俄兩國往來籌商公事萬里如在一室也

倘鐵路開辦之後凡工程所需不能得心應手致搭客貨物往來有所阻礙則該公司應另籌善法以利遄行設或公司與銀行偶有意見不合之處則當由俄國戶部大臣調停公斷如鐵路一切應辦之事該公司力有所不逮亦可由總公司商請俄國戶部大臣爲之設法辦理

八十年內所有鐵路搭客貨物水及電報價目槪由公司與俄國政府酌定該公司不能擅加

俄國之公司信袋及管理信袋之人皆免車費惟所占地位不得過二十一尺但俄國郵政局亦可自備信車接於客車之上不得收費

八十年內俄車之搭客行李及一切貨物從俄國此鐵路車棧過至俄國別一車棧者中國允不收稅俄國所收人貨水及電費中國亦不徵收貨物之自鐵路運入中國或自中國運出者視中國茶葉應納進出口之稅減徵三分之一倘貨物須運入中國內地則照進口應納之稅而徵其半旣徵半稅則所經各釐卡槪不再納其未納者應照納內地釐卡各捐鐵路所需一切材料胥由該公司購辦不拘何處凡該公司自他處購辦之材料經過俄境一槪免稅

滿洲南方鐵路所經之地極爲富饒礦產亦多邇來已有數處開辦者該處百姓皆務農爲業其所耕種如大麥小麥三角麥稻粱黍菽崇墉比櫛甡然馮馮葉鴉片出產亦盛其種之佳人所共知蓄養牲口亦小民一大生計至於礦產則以鐵爲最金礦亦佳現已開采鐵路所經之地有極大貿易商市數處吉林科拉蘇齊齊哈爾尢爲著名者佛蘭卡一年一市貿販於此者類皆北蒙古及俄國脫朗司培拉耳人

按以上爲美國總領事呈報之大略情形本覓得數圖附印於後俾閱報者略知西伯利亞鐵路所經之地並知築造此路之難

庫耳幹及庫倫二處橋梁最佳其全路橋梁皆擬仿照建造車棧則以澳姆斯克所造者爲最各處鐵路車棧亦將取法於此安設鋼軌之法在一面橫視之甚爲淸楚起海平斯克一帶鐵路直至海參崴其鋼軌每尺重十六鎊目下已

在俄國用俄鋼軌造鋼軌但釘於枕木之上不用底座軌道兩旁全用泥沙鋪平軌道之中間有泥沙百分之十四分所有各火車上板機亦已一律動工開造照現在之鐵路每點鐘能行駛二十二英里云

另有一照片系一火車在盈尼西江經過其橋梁尙未造竣故枕木盡鋪於堅冰之上火車中系配痕卜恩偕眾前往勘地俄國王爵喜爾考夫亦與焉

澳姆斯克鐵路車棧生火之法極爲簡便不可不縷言之車棧之中凡公事房臥房等候火車之房一二三等酒樓僅用一火而全車棧皆暖蓋車棧中有一小室方二十英尺髙十二英尺安有大瓷管盡通各處用以抽風風旣入內經火而熱由此達彼透至各室頃刻而全車棧皆徧然後自通而出此爲最省儉最潔淨之法每日所費不過五先令視每房設一火鑪相去遠矣

該鐵路火車系用康邦汽機兩邊一髙壓力機一低壓力機生火皆用木柴每俄銀十盧布一名羅布購柴六立方尺可供二百五十佛士脫俄裏每裏合英里三分之二之用計一百六十五英里至火油鐵路皆不用以其價昂貴耳

記俄設太平洋輪船公司

日人闕名附

俄人素懷雄志欲通鐵路於西伯利亞之廣野汲汲匪懈已多歷年所矣意謂此鐵路𨿽落成若太平洋航業落在他人之手則吾志不得伸也乃擬設輪船公司不惜苦心計劃矣黑龍州報者俄黑龍沿道總督府所恃以爲利器之新報也其載錄之本論云我西伯利亞鐵路工事將近告成欲使該鐵路大展其鴻圖謀畫計策蓋爲目前之急務以俄國外交而論該鐵路能密接東西之離隔矣何則自歐洲中央至亞細亞東部當銷費四五十日惟由此鐵路則十餘日足矣況又減旅客之費也旣減時日又減旅貲則自歐洲寄至亞細亞之物不用迂道蘇彜士河而必由此鐵路其餘貨物亦可知已然則該路竣工凡地球各國之交涉與商務爲其所波及決非鮮推現時各國航海業務情形將來波及最大者莫如日本與中國也接之國惟中國與日本行旅往來貨物聚散莫不由此鐵路且該處地方自興工以來日新月盛形勢異於曩昔則日後之事可類推耳

黑龍江沿道一帶地方距俄京甚遠且僻在北方不毛之地故天不惠以物產常仰給於近諸國又人可甚少端藉四方勞工之來糊口者然人口日漸增長物產困乏益不得不仰給於四方也情事如斯故西伯利亞鐵路之利便不止沿道一帶與太平洋岸諸地也何者西自歐洲中原起東至太平洋東岸止有中華日本諸國之丰富在焉欲聯絡此等富人而全其便利不如定期開航業於太平洋也苟此業未興則俄國交際與西伯利亞地方之利亦謂可未完成也夫我俄𨿽設義勇艦隊然該艦隊亦別有任務其經營航路非獨在於就黑龍江沿岸等處連結中華日本而在於連絡阿得斯可伊與俄京也然則當今之時振興太平洋輪船公司豈容已哉現來往乏剌氐倭斯托克卽綏芬河口前數期報譯作烏拉幾窩士篤古誤至中國及日本而連絡交通者惟有一日本輪船公司耳該公司組織之法確得其宜船舶亦美麗堅固兩个禮拜開行一次自神戶至我乏港另又三个禮拜開行一次自長崎經由上海至香港今在太平洋面俄之近境與上海交通者已落在外人之手是使外人稱雄於海上也苟如此而遂中止西伯利亞鐵路之前程實爲可憂也其於政策姑置勿論商務一端將柰之何使外人恣意蹂奪我通商貿易之利昭然在目豈容緘默而已哉宜速立所以應之之道握太平洋航業於我手裏與西伯利亞鐵路相須而成收完全之利是爲至要耳不然則握西伯利亞鐵路之利者不在俄人而必在外人是我俄應奪航海之利於太平洋岸要埠可無論已然幹事有先後之分則宜在西伯利亞鐵路最關系之埠頭先開航業矣興辦之法當使西伯利﹝亞﹞鐵路搬價低廉又能神速轉運以杜絕他人競勢之念歐洲貨物由該鐵路聚於乏港而散之東洋諸國亦貴神速其要埠之與此相關者實爲中國與日本諸港是我俄宜向日本及中國先興航業也請詳言其焉曰自乏港至上海爲第一此處航路自乏港經由日本長崎此間六百八十海里至上海此間四百六十海里往航路程千﹝四﹞百﹝四﹞十海里卽合來往核計爲二千二百八十海里今試假算輪船駛力每一點鐘能駛十五海里每次往來要銷費六晝夜半不加算碇泊之時若加以中路寄泊海港銷時約一晝夜及到港起貨休泊約三晝夜當需十二晝夜日後必須擴張航路也又要自香港至廣東蓋自香港至廣東爲九十海里所銷時刻約五六點鐘足矣曰自上海至漢口爲第二此間約九百俄裏漢口一帶之地產茶甚巨若與中國政府訂結專約以搬運該貨則獲利必大且沿道有南京九江等要府數萬華民來往如織搭載此等行客亦所利不也曰黃海沿岸爲第三此航路自乏港起經由元山釜山長崎仁川牛莊天津大沽芝罘上海等諸埠頭往復約五千海里航此海路除休航時猶要三百三十四點鐘卽爲十四晝夜也若加以在各埠休航之時約費三十日蓋此航路之利一在連絡乏港與北京之通道一在連絡乏港與﹝芝﹞﹝之﹞罘又使上海聯結日韓諸港我俄國面太平洋諸地日漸繁盛當經庫頁島至黑龍江口尼可賴夫士克此間約九百海里須要八日夜或十二晝夜也來往乏港與中國各埠口間約如斯而已其在日本則長崎當我要衝然該島爲往來俄中必寄船之處故姑以自乏港經箱館至橫濱爲第一函館距乏港約四百二十五海里又距橫濱爲五百四十海里卽自乏港至橫濱爲九百七十海里來往此間輪船駛力每時十五海里則當要百三十點鐘且加以休泊各港之時當銷約十一晝夜蓋此航路之利在連絡乏港與東京也又自乏港由下關至神戶爲第二此航路約八百五十海里銷費時刻與第一航路相似又以自尼可賴夫士克至在韃靼海峽諸港爲第三此航路亦與前二者同抑來往日俄輪船出入海口時須照美國輪船開行日期一个禮拜一次爲最合宜也

輪船航路不過如上所言而已然宜用何種輪船及若干艘亦當預籌焉乏港至上海每一个禮拜一次開行來往要銷十二晝夜故有輪船二艘則足以辦理矣若有三艘更擴張航路於香港亦無阻礙自上海至漢口本不用駛力迅速而屢繁開行次數也先備輪船一艘一上一下待輪船益多乃漸增開行之次數亦未爲遲也航行黃海沿岸當銷三十日故每一月開行一次待輪船增加而擴張航路於黑龍江口尼可賴夫士克是爲最要也又自乏港至上海必寄泊輪船於長崎故航日本諸港用輪船一艘並兩个禮拜開行一次也一自乏港往長崎而至上海一自乏港經箱館而至橫濱故每一禮拜實有交通東京之便若待日後每个禮拜開行一次則一个禮拜間卽能交通日本樞要之都府也夫欲開行此等航路其輪船噸數客房等類取法於來往黑海諸港輪船公司所管輪船則甚爲妥善惟日本海及黃海風波頗激故須一千五百噸以上輪船乃爲合用耳抑本公司所管輪船於淸潔與駛力及娛樂乘客𨿽未能驟駕夫外國輪船亦不可讓人以獨步除此之外又宜立絕頂利便以轉運貨物旅客也其法如何曰來往歐亞之間乘客及貨物必運費極廉與不取價一般苟不如此則惡能制勝於外國輪船公司哉又發來往憑單使上下便宜沿路諸驛易於辦事不問其自何處埠頭何處府邑發至俄京來往單便準其送貨物焉又現在乏港無一修潔客棧足休止旅客者故當於上下汽車或上下輪船之際使得任意安畱輪船房內又輪船開行在海中時日長短必取準於外國輪船公司庶無遲緩不便之獘余早知我俄太平洋輪船公司船務與西伯利亞鐵路工業創辦之初均不見有利必損失不也然欲得利益自非制外國輪船公司而奪其旣得利權惡能見我俄公司之利哉西伯利亞鐵路漸近築﹝成﹞﹝城﹞乏港位置亦將爲地球要衝外國貲本亦將鱗集此地意不出二三十年乏港繁華位於今日乏港不獨當日本航路之衝而爲近鄰諸埠口之中樞則日後將有許多公司興辦相與競勢爭彊昭昭明矣今俄國興一大輪船公司豫占地步以養異日之勢豈不偉乎所論可否姑置勿計至其以東邦爲夢寐蓋俄國年來之雄圖存焉者也西伯利亞鐵路干綫至乏港止其支綫亦將至旅順大連灣等樞要之地而止西伯利亞一帶荒煙斷艸無人往焉然於此境設置一大鐵路俄人之志本非爲謀小利也蓋爲國家之雄圖計故爲此耳讀此本論最足見俄人之素志豈得雲煙過眼視之乎亦可以知所警矣

呈請開辦江西內河輪船公牘

鄒淩瀚鄒淩沅

具呈江西在籍紳士分部行走郎中鄒淩瀚舉人鄒淩沅等爲援案呈請承辦江西九江內河等處小火輪船疏通土貨拖帶船隻力爭先著以維商局以保利權懇求憲臺批準立案事竊維通商以來輪船暢行各省內河尙嚴禁約乃自海口有事新定約章準令機器制造土貨通行各省則內河輪船此時我不爭先創辦日後彼將次第舉行待漏之日多恐補牢而無及近日恭聞上諭飭令江浙兩省購置小火輪船於內河運貨以收利權仰見廟算周詳莫名感服現在江南業已遵旨速辦承憲臺批準在案江西地處上游號稱腹地上有灘河沙淤之阻下有鄱湖風濤之虞阻滯守風動經旬月或逢巨浪船貨俱傷百物滯銷商務無色揆厥所由實在於此而土貨所出若瓷器若茶葉若夏布若紙張若煤鐵實爲大宗而瓷器茶葉尢爲彼族所重租界𨿽非其所議仿造難保其不來制造旣成必嫌阻滯旣嫌阻滯輪船必行待彼之輪船旣行則我之商務益棘矣今紳等目擊時艱冀維商局謹擬援照江南成案試辦小火輪船六艘自吉安至吳城爲淺水輪船二艘自吳城至九江爲深水輪船二艘自九江至饒州爲深水輪船二艘停泊之處各立碼頭並設公局以備稽查詳細條目另見章程其中汽機之迅速商販之暢銷行旅之便往來余利之助餉糈以及救生賑行兵運餉凡諸利益久在藎籌況已江南有案尢可不須縷述惟是江西通省紳士請行船事經數次若非事洽輿情何以一再不已前承徳前撫憲批準卒至中止未行大約堅持舊說者謂害有數端紳等利未敢言請言其無害試爲大人一詳陳之所謂害者不過曰民船失業也河道礙行也釐金減色也船關無著也外人效尢也不知小輪船之設利帶拖帶搭客不能多載運貨豈容大裝而民船行駛實畏風波往往船坐食而絕糧貨後期而失利若有輪船拖帶則昔一月而兩今浹旬而十轉出口之貨旣速入口之貨必多銷旺則利通物聚則利厚民船載貨應益增多孰得孰失豈待煩言若謂內河狹曲碰撞堪虞則蘇杭類多小河何以暢行無礙且官輪行駛多年未嘗稍有蹉跌商輪關系成本尢當行以小心乃爲過當之疑恐非平心之論至於江省釐卡最爲繁密祇緣港之歧因防偸漏之獘若有拖輪則行駛迅速勢難中停於上載時驗貨給票收釐於卸載處收票復驗以防隱匿無丁役中飽之嫌省分局浪銷之費事簡則易理用少則取贏更涓滴之歸公何減色之足慮若謂關榷則更無妨九江旣爲停泊之所關吏卽可測量之時行輪之往來有期胥役之候查尢易且船經拖帶每月可上下多回則逐次輸鈔關稅必頓增十倍惟求批示關憲飭令毋得稽畱酌定停輪時刻明立章程在案則公私兩得而通行不滯矣至患外人之效尢更非今日之通論制貨旣有定約行輪將在意中必待臥榻之睡酣始議攺弦而易轍洋旗一揚萬卡無聲商因依百獘滋出其時驅之不能分之不可公家則釐稅兩失民船則勒掯取贏髙下從心誰爲定限何若先事圖維使彼無利可牟廢然思返故論者慮外人之入室紳等怵他人之我先也凡此數端管見所及實有利而無害且宜速而勿遲應請援照江南成案批準施行至於事屬創辦或有不便於官民商旅之處自應隨時變通補救以期無負聖諭保全利權之至意除呈江西撫憲外理合瀝情剴陳並詳擬簡明章程十三條粘單呈核伏候鈞批訓示遵行實爲徳便

議辦郵政折光緒二十二年二月初七日議赫總稅務司開辦郵政章程

總理衙門

奏爲遵旨議辦郵政請由海關現設郵遞推廣並與各國聯會以便商民而收利權恭折仰祈聖鑑事臣衙門準署南洋大臣張之洞咨鈔擬請設立郵政請飭議章程一片光緒二十一年十二月初三日欽奉電傳諭旨郵政一節業經總署籌議粗有頭緒矣欽此欽遵仰見聖主周卹商旅通誌類情之至意查原奏內稱泰西各國郵政重同鐵路特設大臣綜理取資甚微獲利甚巨權有統一商民並利近來英法美徳日本在上海及各口設局實背萬國通例曾經南洋大臣曾國荃據道員薛福成委員李圭稅務司葛顯禮等往復條議咨由總理衙門飭總稅務司赫徳詳議謂此舉裕國便民爲辦得到之事至稅關所辦郵遞因與國家所設體制不同故推廣每多窒礙現復與葛顯禮面加籌議知其情形熟悉各關稅務司熟諳辦法者當亦不乏請飭總理衙門轉飭赫徳妥議章程開辦卽推行沿江沿海各省及內地水陸各路務令各國將所設信局全撤並與各國聯會彼此傳遞文函等語臣等查光緒二年間赫徳因議滇案請設送信官局爲郵政發端之始經臣衙門函商北洋大臣李鴻章於四年間覆稱擬開設天津京城煙臺牛莊上海五處仿泰西郵政辦法交赫徳管理嗣因各國紛紛在上海曁各口設立郵局慮占華民生計九年間值徳國使臣巴蘭徳來請派員赴會十一年曾國荃咨稱州同李圭條陳郵政利益各節並據寧海關稅務司葛顯禮申稱香港英監督有願將上海英局攺歸華關自辦之語經臣衙門先後飭據江海關道總稅務司籌議咨行南北洋大臣查核十六年三月札行赫徳以所擬辦法旣於民局無損卽就通商各口推廣辦理擬俟辦有規模再行請旨定設此該大臣張之洞所稱各稅關試辦郵遞之權輿也臣等復查寧海江海各關道來每謂稅關郵局未經奏定外人得以借口十八年冬赫徳亦以數年來創辦艱難若再不奏請設立官郵政局恐將另生枝節十九年五月疊接李鴻章劉坤一咨據江海關道聶緝規稱上海英美工部局現議增設各口信局異日中國再議推廣必更維艱各等語是原奏所稱體制不同推廣每多窒礙誠爲洞見癥結之論至各國通行歲收巨帑一節考泰西郵政自乾隆初年普國始議代民經理統以大臣位齊卿貳各國以爲上下交便仿而效之光緒十九年葛顯禮呈送萬國郵政條例聯約者六十餘國大端以先購圖記紙粘貼信面送局以抵信資其費每封口信重五錢者取銀四分道遠酌加其取資旣微又有定期而無遺折百貨騰跌萬里起居隨時徑達至有事時並可查禁敵國私函誠如原奏所稱權有統一爲利商利﹝民﹞﹝名﹞卽以利國之要政也又查十八年以來美國一國郵局淸單一歲所收銀圓至六十四兆二十萬九千四百九十元之多張之洞所舉英國收數當中銀三四千萬兩尙系約之辭利侔鐵路誠不爲虛且西國郵政與電局相輔以火車輪船爲遞送近年法國設立公司輪船十艘統名曰信船遇口停泊信色未到不得開掟其鄭重如此中國工商旅居新舊金山檀香山新加坡檳榔嶼古巴祕魯者不下數百萬人據李圭稱該工等有一紙家書十年不達者緣郵會有扣阻無約國文函之例也中國郵政若行卽以獲資置備輪船出洋藉遞信以流通商貨其挽回利權所關尢巨臣等博訪周諮知爲當務之急爰於十九年札飭赫徳詳加討論是否確於小民生計無礙上年六月至十二月復與該總稅務司面商屢屢先後據其遞到四項章程計四十四款臣等詳加披閱大致釐然自應及時開辦相應請旨敕下臣衙門轉飭總稅務司赫徳專司其事仍由臣衙門總其成如各口新關規制卽照赫徳現擬章程定期開辦應制單紙亦由赫徳一手經理遇有應行酌攺增添之處隨時呈由臣衙門核定期於有利無獘至赫徳原呈內稱萬國聯約郵政公會系在瑞士國應備照會寄由出使大臣轉交該國執政大臣爲入會之據自可援萬國通例轉告各國將在華所設信局一律撤回按咸豐八年俄約光緒十二年法約本載明兩國公文信件互相遞送中國旣經入會開局各國當無從借口以上所議如蒙兪允卽由臣衙門欽遵分別咨議札飭辦理俟辦有頭緒卽推行內地水陸各路期興辦一面咨行沿江沿海及內地各直省將軍督撫知照屆期卽將簡要辦法飭地方州縣曉諭商民咸知利便凡有民局仍舊開設不奪小民之利並準赴官局報明領單照章幫同遞送期與各電相爲表裏其江海輪船及將來鐵路所通處所應如何交寄文信由該總稅務司與各該局員會商辦理郵政局歲入曁開支款目由總稅務司按結申報臣衙門匯核奏報所有遵議推廣海關郵遞開設官局並與各國聯會各緣由理合專折具陳赫徳所擬章程條款另具淸單恭呈禦覽伏乞皇上聖鑑訓示謹奏奉朱批依議欽此

謹將總稅務司赫徳所議開辦郵政章程敬繕淸單恭呈禦覽

郵政開創之初訂立章程無須過繁甚細但宜大槪酌訂分晰門類俾外人易於知曉並使在事員役得所遵循俟行之旣熟體察情形再爲因時制宜酌立詳章分歸各類登記奉行所有中國開辦郵政擬訂之章宜分四大類以淸眉目通商各口往來寄遞一也通商口岸往來內地寄遞二也通商口岸往來外國寄遞三也開辦郵政總章四也玆將擬定之章開列於左

郵政開辦章程一通商口岸互相往來寄遞一通商口岸往來內地寄遞一通商口岸往來外國寄遞一郵政總章

一通商各口岸互相往來寄遞

郵政處所一各新關已設之寄信局現擬攺爲郵政局凡設有郵政局之處應謂爲聯約處所其未設有郵政局之處應謂爲不聯約處所二通商各口郵政局仍歸稅務司等管理照他項關務會同監督商辦三除通商各口設立外局尙有京都總稅務司署中寄信局應攺爲郵政總局管轄各口郵局凡一切事宜轉呈總理衙門核辦四上海通商口岸爲中國寄遞適中之區分赴南北曁入長江並往外海較爲事繁任重應特派員役辦理仍歸稅務司會同監督管轄五上海已設有造冊處稅務司一員擬委兼管郵政事宜各口分局均應報由兼管郵政稅務司轉呈總稅務司核辦六現將京都天津牛莊臺重慶宜昌沙市漢口九江蕪湖鎭江上海蘇州杭州寧波溫州福州門汕頭廣州瓊州北海蒙自龍州等處所設之寄信局統作爲郵政局七以上各處現開設之郵政局俟辦有端倪卽在附近處所隨設分局卽如天津之塘沽大沽並鐵路電綫沿途各站上海之吳淞寧波之鎭海福州之羅星塔廣州之黃浦沙市之陸溪口九江之武穴湖口蕪湖之安慶大通鎭江之南京等處所有各該處分局應由該稅務司會同監督派人管理八九等款俟嗣有同類應載事宜卽添注於此

寄送信件一信件之類分爲封口信及明信片與貿易冊並刊印各件共四項二各局收發之件宜分兩項一爲總包一爲零件三此局收到彼局所交之總包有應原包轉送者有應開包就近分投者尙有轉寄之件須復行裝成總包另寄此外又本處交局之零件亦須分別辦理各局轉送分投曁復封等事以及何時可收何時須髮均須遵照總局所示辦理並在附近示告眾人知曉四各局所發之件有應將零件在本處分投者有應自作總包與收到總包轉寄他處者若寄送通商口岸卽用往來通商口岸之輪船若寄送內地卽用已設之民局代遞各局均須自行就近酌擬辦法仍聽總局之指示遵行並示告眾人知曉五各局所發總包須隨有開錄之淸單由接收之局查對單包相符卽將收條字據送交原局六七等款嗣後有同類應載事宜卽添注於此

徵收信資一寄送信件旣分口岸內地外海三項其信資亦當分晰爲三一爲岸資一爲內資一爲外資二往來外國之信件應取信資若干須照萬國郵政聯約卽信會條例第五第六兩款所定之外資辦理若外國信件送到本局轉寄不聯約之處其內地運送之資應由收信之人付給若由不聯約之處將信件送到本局轉寄外國其內地運送之資應由交信之人付給所有民局運送之資卽內資聽民局自行酌訂收取。三通商口岸聯約處所往來信件之信資本有自定之權所擬之資卽岸資

列後明信片每張應收洋銀一分封口信每件計重二錢五分五錢一兩以下應收洋銀二分四分八分余以此類推新聞紙華洋每張應收洋銀一二分貿易冊並刊印各件計重二兩應收洋銀二分若由不聯約之處將信件送到本局轉寄聯約他處其內地運送之內資應由交信之人付給若至聯約他處後尙欲送赴不聯約之處內地運送之內資應由收信之人付給所有民局運送之內資聽其自行酌訂收取四凡往來外國曁通商各口之信件在郵局掛號與否圴聽自便如掛號應另納號資掣取收單其往來外國信件應按聯約條例第五第六第七等款辦理其往來通商各口信件應按岸資之例辦理若欲收信人之回單則須於另納號資外加倍付給五凡往來內地不聯約各處之信件其內資多寡應由民局自行酌定一面報明附近郵政局曉諭眾知六郵政局須制造信票以便粘貼信面作爲寄送外國曁通商各口之信資俟分定岸資外資各信票之式樣再行宣示眾知七凡將信件交付郵政局寄送必須於信面上粘貼郵政局之信票作爲信資八信票系在各處郵政局並郵政局托售之鋪店等處均可購買九僞造信票應按僞造銀錢票據之罪懲辦十十一等款俟嗣後有同類應載事宜卽添注於此

匯寄銀鈔一各國郵局於寄送信件外亦代爲匯寄銀鈔以期便利其準匯寄之款立有定額其匯費亦有定數中國開辦郵政局亦應照辦以便商民現擬如有人欲將銀鈔自此聯約處所送交彼聯約處所其數不得過一百兩以外卽可代爲匯送按照所定匯費掣取匯單寄往此項詳細章程須俟隨後酌定宣示二三等款俟嗣後有同類應載事宜卽添注於此

寄送包裹一各國郵局於寄送信件外現時亦代爲寄送包裹等項中國郵政局開辦有頭緒後亦擬一律代爲寄送須俟隨後將包裹之尺寸輕重與運送之規矩費用等項酌定明晰再爲宣示二三等款俟嗣後有同類應載事宜卽添注於此

專款一凡民局之信件途經通商口岸交輪船寄信者均須由該局將信件封固裝成總包交由郵政局轉寄不得徑交輪船寄送並按往來通商口岸之章完納岸資至其輕重大小隨後酌定由各該郵政局曉諭眾知所有在內地往來之內資由該民局自定酌定收取二郵政局接運民局之封固總包應寄交書明處所之同行民局查收取回收單備查三凡民局開設聯約處所應赴郵政局掛號領取執據爲憑無須另納規費倘該民局領有執據後不願復行承辦此項事件應先赴郵政局呈明將執據繳銷四五等款嗣後有應載事宜卽添注於此

示禁一凡郵政局之員役等若有私行拆動信封及傳揚泄漏等事除照局中定章罰辦外猶須按其本國律例治罪二凡有郵政局之處除掛號之民局外所有商民人等不得擅自代寄信件違者每件罰銀五十兩三輪船進出通商各口除承寄郵政局所交之信件外所有行主船主水手搭客等俱不準帶郵政局應寄之信函等件惟露寄之字紙如薦書曁辦事之隨身單據等類與本船之本行本船本貨各情之書件等項不在其內違者每次罰銀五百兩四五等款俟嗣後有同類應載事宜卽添注於此

帳目一各郵政局應將進出款目按月具報造冊處管理郵政稅務司按結轉報總稅務司查核俟每屆年底由總稅務司匯報總理衙門鑑查其具報式樣隨後酌定二三等款俟嗣後有同類應載事宜卽添注於此

冊帳一凡郵政局應將信件各類往來若干隨時登記冊簿其冊簿式樣應照聯約條例第四第十七款曁第二十三與二十四條詳章辦理二三等款俟嗣後有同類應載事宜卽添注於此

冬季封河一凡值冬季封河之時北方各處﹝之﹞﹝方﹞郵政局如北京天津牛莊臺至鎭江收登信件來往須由陸路遞送應由各該郵政局將陸路遞寄之章隨時宣示眾知二三等款俟嗣後有同類應載事宜卽添注於此

雜款一重慶一處之郵政局暫時祗寄零件信函不代寄總包如民局欲將信包轉寄他處卽須自己送赴宜昌交彼處郵政局代遞二蒙自龍州之郵政局亦不代寄總包暫時祗寄零件信函三長江六處如陸溪口武穴湖口安慶大通等處以及南京之郵政局系由稅務司會同監督派人管理各該處民局信件總包亦須由郵政局轉交輪船代寄或將輪船寄來信件總包轉交民局查收四五等款俟嗣後有同類應載事宜卽添注於此

示諭一郵政局開創之初暫時照各關現辦寄信章程辦理俟開辦就緒再爲體察情形以上章程所載各事復行明晰示諭各局員役遵行二三等款俟嗣後有同類應載事宜卽添注於此

一通商口岸往來內地寄遞

一凡由聯約處所與不聯約處所來往寄送信件或系民局將信件交由郵政局轉寄抑或郵政局將信件交由民局轉寄其內地遞寄之信資應由民局照舊自定自取與郵政局無涉二凡民局開設有郵政局聯約處所應赴郵政局掛號領取執據爲憑無須另納掛號規費倘該民局領有執據後不願復行承辦應先赴郵政局呈明將執據繳銷三凡民局將封固之總包交郵政局代寄該郵政局應照所書寫寄交他處之郵政局轉交彼處之掛號同行民局查收四凡郵政局接到別局或外海送來之零件信函寄赴不聯約局所者均應交付掛號之民局承寄該民局應向接收信件之人收取內地運送之資五六等款俟嗣後有同類應載事宜卽添注於此

一通商口岸往來外國寄遞

一凡郵政局將信件寄送聯約各國者一切條規自應入會後俱照萬國聯約條例辦理二凡外海寄來之信件必須交由本口郵政局轉交應收各人不得自行另交轉送惟上海一處暫時不在此例若有須寄往來內地不聯約處所投遞者卽由郵政局交給掛號之民局轉寄其內地運送之資方可由民局向收信之人按其自定條規收取三凡郵政局若在無船開往外國之處須將信件送交有船之處轉寄其規費一切悉照信會條例辦理四五等款俟嗣後有同類應載事宜卽添注於此

一開辦郵政總章

一現經奏明將以上各章作爲開辦事章程嗣後隨時體察情形因時制宜增添更攺均可隨時添入當經奉旨遵行照辦

以上所擬四項章程足爲開創郵政嗣後應增應減再當隨時隨勢詳細擬議仍一面奏明遵行爲要仝日奉朱批覽欽此

論洋人來函以新設郵政爲不便

闕名附

大淸郵政開辦後各處函致本館咸不滿意蓋各口工部書信館向收歐美等洲寄購士擔卽信上所粘之印花之款爲數頗覺可觀今臺因設國家郵政工部局頓失此有用之入款殊形憤懣鎭江亦以新定信資則例過昂該口商務公所頗有怨言等語見告又漢口某君本館所欽仰者來函所論具見筆墨暢達其函先論郵政則例所以不能遵從者以所定之例比之從前工部書信館幾如十倍蓋書信館所定信例每信重一兩取資一分今海關每信重一兩者取洋八分按照每一千文合一元核算近因銀價賤跌八十文卽合洋一角所短不過一二文耳復以一更張間漢口工部局每年旣須虧折一千五百兩而僑寓漢口之人須付信資互相比較昂貴殊多加之來往書信及新聞紙數目亦必致大形減成因抱怨曰此何爲耶有保護我利益之責者果何在哉領事官置若岡聞工部局亦莫陳一詞最可異者滬上各新聞館因此新舉而受虧者當亦不少乃俱以此爲變法之端而竊幸焉此何故耶某君更以新設海關郵政不得謂之國家郵政蓋政府者各督撫與地方官之謂也而華官除將其所有之書信另行區別並將爭利之民設各信局利益妥爲籌定外別無經理事宜此次新設海關郵政僅在有洋人僑寓之通商各海口地方甚屬有限烏得謂之國家郵政所有民設各信局仍準照舊辦理代民間遞寄書信此因大淸郵政不能禁止各信局所爲也又因大淸郵政卽欲一手獨攬亦勢所不能也查新創海關郵政無非爲籌起見惟洋商所辦各貨應還稅則中國欲加增之爲數𨿽微亦非各國允準不能施行然則我輩來往信資中國旣未先行明商亦未先行請由我官允準並未嘗將所定各事先行通知我輩遽將信資加至數倍之多試問如此辦法豈果中國固有之權耶若謂各輪船以後非給船價不願在帶書信亦應使工部局有一機會得與海關互相爭價又若謂海關郵政尙須復加整頓盍準書信館仍舊開設俟大眾擇其善者而從之今海關無端祕密從事倉卒之間遽行攺弦以致各口來往書信擾亂無章其居住內地各人親友書信大都須阻隔數月俟其習知此等新法方能再通音問云云其函末後復陳補救之法卽求擴充大英書信館之謂也其意以該書信館遞寄外洋書信今較昔廉譬如漢口洋人有信寄至外洋若交該書信館遞寄僅付寄至外洋信資已可若交海關遞寄尙須另加岸資其補救之法曰自光緒二十三年正月初一日起凡寄至中國各處以及地球各國書信需粘印花應以英國印花爲主英官但能深謀遠慮乘此機會廣大其所設書信館之權勢而減少其岸資則例則無論寄往外洋及中國各口之信均必爲其所獨攬所入之款目前當敷開銷不久必﹝獲﹞﹝護﹞大利時勢變遷英國將來權勢較勝因而得利尢可操券而待也各處來函所述如此夫彼固因工部局在各處設立信館所得入款頗多向充公用於大眾殊有裨益一旦遽奪其入款而增加其信資情不自禁故出此言本館實亦與之同情惟此舉無論如何不便亦屬無可柰何之事蓋中國設立郵政但能辦理合宜𨿽獨市其利亦爲其固有之權豈容不從況此事槪由海關經理一切當能措置裕如

至從前工部局定信例之廉本不合理究其故實因帶書信各輪槪不取費耳但信館之入款仍得力於寄購印花之人較多而得力於收送書信之利實少且輪船公司報初無定期焉能望其終不變移況上海所定則例比之他國尙屬公道至海關設立郵政地方有限所言甚是惟事屬初創亦難責備將來必能擴充可無疑義其僑寓內地各人來往書信阻隔一說考諸現在情形較之往昔亦無不便之處譬如上海有人寄信至內地某處但將信交海關照岸資則例付給郵資海關卽將此信遞至距某處至近之通商口岸由該口岸郵政局向內地寄發所有內地信局應得信資仍向收信之人收取其由內地寄來之信亦復如是夫中國設立郵政先由各國準入郵會始行開辦可見赫總稅司早已布置一切矣所幸現在情形不久必能籌劃妥善俾寄信人鹹心滿意足也再來函所陳補救之法我能決其必不可行緣香港郵政督辦與赫總稅司意見相合正在香港將所有中國信件責令統由香港驛務署一手經理如此辦法香港驛務署每年入款可望多加十萬元然則欲求大英書信館與海關郵政相背爭利豈不難哉現在郵政已設決無中止之望差堪自慰者經理此舉之人咸具有才能不久必能辦理合宜迅速可靠所有工部書信館向定廉價暫停不行殊堪悵惘此外當無可怨之處也

郵政事宜往復函全稿

宗湘文署溫處道

敬者竊興辦郵政局自去春奉文後詢之稅務司云須緩辦亦祗靜以待之明知原奏系以總稅務司赫徳爲總辦𨿽有各口稅司與關道商辦之言而其主持固在洋人也至去臘歲杪職道接準甌海關那稅司函稱奉總稅務司札發奏準章程及岸資則例準定於明年正月初一日一律開辦此後官商軍民不得爲人代寄信函違者幹罰卽祈擬章曉諭等情並附來刊印岸資則例單一紙職道以總理衙門原頒章程甚繁不盡是寄信人應知之事擬專取與寄信人及信局有關涉者摘錄廿余條示諭惟原章示諭門第一條謂開創之初暫照各關現辦寄信章程辦理俟辦有就緒再爲體察情形將章程所載各事明晰示諭此時似是開創究應如何示諭函詢稅司復稱不過奉文開辦不得謂之就緒示內不必臚章程當卽出示渾敍奉各憲行知奏準開辦郵政局現於正月朔開辦此後官民信件不得徑交輪船其趁船之人亦不得爲人代寄幹罰一切章程辦法及取資數目盡可到關詢問並無疑難亦不苛刻其內地不由輪船之信件仍由民局照常寄遞等語一面親傳溫城信局兩家告以郵政現由關辦尙未設局及分設遞夫仍須該信局經手者多不必驚疑祗要爾等不藉詞多取於人人自信從一面查核稅司送來岸資則例與原章不能盡符而郵局與民局來往之五條又與則例章程不能盡符旋又函致稅司現當試辦之初尙不能整齊劃一事當試行宜一切從寬不可過於苛求俟民間漸漸樂從而我之章程亦可明白示諭之時再漸認眞目前暫勿拘執卽如零星洋錢寄送往來乃民間日日常有之事若因我之岸資未定不準人寄恐民間將嘩然謂洋錢非犯禁之物不應禁寄爲借口甌關稅務司那威勇人本和平故自正月至今輪船來往兩次尙無搭客苛罰五十兩五百兩之事又民局經職道傳詢亦均勉就範圍尙無枝節惟上海招商局輪船去臘先懸厲禁不但不爲人寄信卽公件亦不準收恐幹苛罰在船人與搭船人無不稅司終以郵局與民局往來五條中言包內不得私寄銀洋及貴重對像亦不準寄字樣謂系定自總稅司不敢有踰尺寸而所謂不準私寄者究應如何公寄迄無下文奏章中匯寄不得過百兩一條專言匯兌匯兌與信寄不同且匯兌豈鄕曲所能通行至所謂貴重對像不準寄者究竟何項爲貴重何項非貴重語極囫圇尢令人無所適從凡有民間寄洋銀之信郵政局及各信局槪不收送官商士民皆蹙額以爲不便甚有馳書職道處詰問者

伏思總理衙門原奏有云泰西郵政上下交便中國仿而行之爲利民卽以利國之要政仰見本末兼權便民爲先民間寄信一事委瑣繁雜自商民士子以至傭販卒人人有須寄之信卽人人有須寄之錢行之而便固無一人不被其澤行之而不便卽無一人不受其困以溫州一口而論商賈百工大半寧波人勇營大半湘皖人外縣如平陽瑞安一帶鄕間窮民大率赴杭嘉湖傭耕其寄信無不須由溫口轉遞凡男子出外謀生家口日昐寄資濟用其富而有勢力或錢數多者尙可暫時匯畫假貨貧者錙銖積累一月不寄錢其家卽一月不得食他處於輪船外尙有內地民船可以通融代寄若由溫至滬民船本極寥寥況又風信靡常自海口通輪以來由溫寄本省外省之信件凡道出滬上者無一不由輪船轉遞自郵政局不寄銀錢溫郡之人無異鯁喉而扼吭若上海等處客民無慮巨萬上海蘇杭與長江均隸郵政似更不可有此厲民之事愚蠢小民見商輪平日寄信寄洋相安已久一旦創行郵政臨之以洋人遂形不便若輩豈知朝廷創制之苦心且疑事由洋人龍斷故不復體卹中國民情矣不能不慮伏禍機況原奏章程各條中並無不準代寄銀洋之說迄今行將一月眾情惶惶屢商稅司總以須候總稅司之示擬請大人卽日電達總理衙門轉飭總稅務司告以中國士民傭販信寄零星銀洋或包於信內或包於信外通行已久斷難禁止且難久停如何取貲宜速電各口稅司或商關道或商民局各就各口向辦情形速定免生枝節又奏章之外另發五條內載郵政局用泰西法碼秤件中國信件仍宜用中國法碼律度量衡未可示小民以異式又如每包之重或曰不過八斤余又或曰八兩寬長不過一尺內外厚不過八寸餘此在西國郵政局自用夫役或防繁重不得不從嚴今悉用商局輪船而經手又多由民局何取乎如是之苛細以形其困應否請攺出自鈞裁職道爲關心民困且現辦與奏定章程有異恐礙新政故敢披瀝直陳鵠候示遵

再西法頗重民權民有不便之事可由議院以達政府故上下絕無隔閡今甫仿行西法而遂困民又使官民皆緘口而坐視想總稅司亦必深不取也

議覆郵政事宜折附郵政局章程解釋

總理衙門

奏爲遵旨議復恭折仰祈聖鑑事竊臣衙門光緒二十三年二月十六日準軍機處鈔交禦史徐道焜奏各海關附設郵政局所議章程須防流獘姑舉二事以例其餘一帶信之罰太嚴也中國托人帶信習以爲常今搜出一信罰銀五十兩船上搜出一信罰銀五百兩萬一有內地船戶商民未知禁令忽然搜出則𨿽罄囊橐蕩身家不足以償罰金是便民者轉以擾民此應更正者一也一寄報之費太重也日報以廣見聞外國銷行最暢寄報之費多不過每紙一文今局中所定寄報之費中國紙每張五釐外國紙每張一分其值與報費相等是阻報館銷行之路卽阻華人閱報之機此應更正者二也二事𨿽小頗有關系擬請旨飭下總署議定通行等因奉旨該衙門議奏欽此又於光緒二十三年二月二十六日準軍機處鈔交兩廣總督譚鍾麟奏郵政局瑣碎煩苛眾怨沸騰無裨餉需徒傷政體查郵政局章程皆外國之法每信一函重二錢五分取銀二分原爲不多然重至二錢六分則取四分層累遞加以至七錢二分局中稱量未必悉準細民不皆秤以往輕重髙下每至齟齬且以錢折銀價有參差商人計較錙銖爭競喧呶蓋所不免其尢甚者在於苛罰商民書信來往或專人投遞或附信行匯寄原聽其便今則一函漏報罰銀五十兩倘信內帶有物件罰銀五百兩罰款不歸公而歸私故局中人役專以搜刮爲利客商所帶箱籠必傾筐倒篋逐件窮搜稅務司以一外洋人斂怨於眾萬一事起倉猝地方官無從保護此不可不深慮也且郵政局所入亦甚微查粵海四關自正月初一至月底止共收信資一千五百餘萬圓七折合庫平銀一千零數十兩除補水一成每月尙不及千兩綜計一年一萬一千餘兩合無仰懇天恩將郵政局一體裁撤等因奉朱批該衙門議奏欽此又臣衙門近接閩浙總督邊泉電稱據浙江溫處道郵政不準信帶銀洋有礙小民生計嫌不便上海招商局輪船恐幹苛罰公件亦不準收又秤用洋碼民皆不諳人心惶惶請電總理衙門轉飭總稅務司核議速電各口免生事端等情郵政瑣屑煩苛商民胥怨嚴搜重罰尢爲紛擾可否奏撤抑寬定章程等語臣等查郵政一事有裨餉源外洋各國行之已久臣等再四考求時閱數年始行奏辦因郵政書信往來各國甚多事關中外交涉請飭令總稅務司赫徳參酌試辦惟創辦之初各口商民於章程詳細多未通曉人言嘖嘖誠如該禦史該督等所陳各節亟應設法變通以順輿情而免滋事當經臣衙門一再飭令總稅務司悉心妥議辦法務令有利無獘以期經久可行玆據該總稅務司申覆罰款一節乃專防商民船隻私帶郵政局應寄信件實無飭令局中役搜查旅客之事如有爲朋友便帶書信或專人投遞信件盡可隨意由水陸各途行走斷不至阻滯盤詰寄費一節俟行之一年後若查有應減應加自可酌攺至兩廣總督所稱郵局章程皆外國之法殊屬不然蓋中國郵局宜分爲兩端故所定之章程半系遵守聯約各國之公法半系仿照現有民局之規條參核訂定其所定寄費原不爲多至謂以錢折銀不免爭競喧呶

查各項交易此等折合情事勢所不免非待郵局開辦始有之正因欲免喧呶故早經酌示兌換一定之準數如以銀交易須付若干分以錢交易須付若干枚如此淸算何能爭競又謂局中人役專以搜括爲利所帶箱籠必傾筐倒篋逐件窮搜一節夫罰辦乃各處辦公均有之事不但郵局爲然卽以郵局而論所罰亦非輕率如有爲朋友便帶信件或專人投遞書信並無阻滯但包攬書信匯總代寄卽與走私無異始行議罰其實拆驗箱籠非爲信件乃爲搜查私貨系於郵政未設之先卽有之事曾有華洋商人報運行李書籍原應放行因先有眼綫密報經海關查出洋藥手槍綢等情故此章未便更攺至謂郵政局所入甚微一節查郵政局於開辦之首月卽收有此數行之旣久始能收有巨款中國之郵局計議多年始奏奉諭旨允行且已知會各國未更中廢惟粵省與香港澳門附近情事與他口有別應酌定專章以期因地制宜已派總辦郵政之稅務司葛顯禮前往香港參酌粵省情形通融酌擬專章至閩浙總督電稱郵政不準信帶銀洋一節查匯寄銀款之事郵局現時𨿽未興辦然統共章程內已列有此條本年夏間卽可舉行至謂招商輪船不收公件盡可將公件或徑交郵局寄遞或交文報局轉由郵政局代送均無不可至謂秤用洋碼民皆不便查當時特將洋碼若干合中國秤碼若干於章程內詳細載明似不難諳悉郵政局系奉旨開辦之件總稅務司未敢擅擬裁撤惟章程漸將琢磨盡善共爲耐性遵行期在終底於成等因臣等查該總稅務司申覆各節尙屬實在情形然事當創辦不厭詳求制貴因時宜期盡善如所稱以錢折銀及秤用洋碼等事早經酌定準數詳載章程商民易諳自不至窒礙難行至寄報及匯銀兩層旣據申稱隨時酌辦自應毋庸置議惟罰款搜查兩端頗有關系旣據申稱罰款系專指包攬書信匯總代寄者而言若爲朋友便帶書信或專人投遞信件並無阻滯其拆驗箱籠乃關吏搜查私貨之故非爲信件亟應妥定辦法逐款申明俾眾共知庶浮言永息此事可底於成應由臣衙門飭令該總稅務司酌定簡明辦法刊刻報單張貼各口岸設局處所並散給各口各處信件及寄信之人務令家諭戶曉人人咸知利便並飭令各口稅務司認眞經理不準郵政役人等藉端滋擾庶幾推行盡利要舉不致坐廢半途矣所有臣等遵議緣由恭折復陳伏乞皇上聖鑑謹奏

郵政局章程解釋附

一明信片卽不封口信每張收洋銀一分封口信每件計重二四

六錢以下收洋銀二四

六分餘類推每洋一分合京當十錢五枚外省足制錢十枚寄外洋信酌加

一章程內有商民擅自代寄信件者每件罰銀五十兩輪船行主船主水手搭客違章代寄信函者每次罰銀五百兩系專指私帶郵政局應寄之信而言如有人爲朋友便帶書信或專人投遞信件僅可隨意由水陸各途行走斷不致阻滯盤詰

一搜查一節本局實無飭令役人等搜查旅客之事如有不肖關胥及假冒役婪索等獘許受害人赴關喊告至商民私帶違章漏稅貨物經海關搜罰者與郵政局無干

紀西國送信章程始末

英人李提摩太附

西國國家遞送信函章程日異月新古時寄密信必藏匿身畔或髮際皮肉內防人奪始步行繼乘馬至一驛則換班易馬如寄信至鄕僻村落便倩貿易中人由城往鄕順便往此古法也與中國無殊迨國家攺設信局遂於寄信一事較爲便利初用馬車馳騁仍形迂緩故遇緊要信件專派人乘馬飛行每點鐘可馳十八英里及鐵路告成來往消息更捷每點鐘可行三十七英里較乘馬更迅人心喜悅咸驚爲神蓋與中國人性同也斯時信局信貲亦從廉第不能大減以其神速之故考當時倫惇中人戶口每年付出信力較平素居家日用爲昂如父子每月通兩次安信所費卽已實多若爲人傭作店夥幾至終歲難通家信故每一子弟外遊不啻魚沈雁杳然祗緣信力太昂耳按此時每一信貲需費洋銀半圓故貧寒之家恆苦難措甚至父母之喪逾期不獲得訃奔歸者各營兵卒更將家口付之度外儼與無家者等蓋通信維艱不如斷絕牽掛也信貲視程途遠近及信中大小輕重爲斷如信面稍覺適觀或多加紙張一層則必增益信貲國之大臣信面注明官爵例準免信力物議不平又攺新章集多人公雇一人專送眾股攤派信貲於是較信局爲省另有狡黠者先期約家人預訂暗記此後由信局寄家信祗作空函仿殷浩故事家人閱信面數字便知遊子在外平安不必展視仍還信局可免信貲似此一類辦法日久行之信局受累旣多遂又不得不更章矣又商賈中人每值傳報各埠銀洋貨物時價或嫌信貲太昂則暗用字碼通達消息亦藉省信資若干在一千八百十七年前送信者多系乘馬故帶信件無多後將孔道以碎石修整所有信函以車載送帶較多先時每點鐘僅行四英里人嫌其緩商之信局再求加速於是每點鐘可行五英里迨五十年後夜間加班兼程每晝夜可行一百二十英里如人寓倫惇相去在三百英里外祗須五六日可得回音其由倫惇遞信至較遠處所每禮拜可遞送三次再遠者每禮拜可遞送兩次再遠者每禮拜可遞送一次但每日登程宜早由各處送信至倫惇無一定時刻送信至各處亦無一定時刻似此迂遲人鹹苦之嗣經大臣拍馬建議以裝載客商之馬車更代每車四輪車容十人較信局遞信其速倍之信局所帶之信需費三邊士者按一邊士合大錢二十有奇馬車則需費兩先林一先林十二邊士亦有時眾人願增信貲以期更速者旋又攺用載人之大馬車寄信取此車派兵護送備禦途次不虞奪且風雨無阻途程不計險夷啟程之期與安抵之期俱有定準時刻故寄信者更有把握益形方便當國家之初次仿行也人情疑慮迨堅持十年後覺前此每禮拜祗可通信一二次者今則每禮拜可以逐日通信矣因之生意日旺國家所入信貲年盛一年綜計一歲中可得信貲銀二十四萬磅較曩昔僅入信貲銀三千磅者其數奚止倍蓰由是人乃知爲有利無獘且較從前時日減省一半遂各遵此法行之直至通行鐵路始止蓋屈指計之前後不過五十年耳一千八百三十六年英國共有寄信馬車九十四輛系以四馬駕一車者另有寄信馬車四十九輛系以兩馬駕一車者該車每點鐘可行三十英里每英里合華路三里餘連歇息在內至一千八百三十八年綜核寄信馬車來往里數共計有七百萬英里合計里數幾於一日周行地球

每日民人觀此信車出入爭以先爲快當一千八百二十七年每晚由倫惇開車動有二十七輛之多此項車輛行程里數曁行抵各處統計五千五百英里每值半點鐘以前車欲開輪搭客胥立道旁祗候此項車輛之馬夫悉著號衣馬與鞍轡率皆潔淨修整夜晚觀之頗覺耀目每午後八點鐘車將開時人役全執信袋分置車內有條不紊故眾心喜躍爭如值每歲國皇萬壽各車必布列整齊遊行京都各街如中國賽會相似藉申祝頌之義於是人人競羨英國信局規模宏闊有非他國所可比倫矣馬車每次開行必令其由總理書信館門首經過蓋欲使總理者察閱一周近有英人名希利者與權要友人結納因議信貲仍昂擬設法再從廉減爰酌擬每四函信件凡送至大英境內者只需費銀一邊士合大錢二十有奇先納信貲後方發信如此則信貲不致落空於國帑可期無誤然又與管理信局諸人不利蓋若輩惟知貪利不解推廣招徠故有阻撓新法之意希利則堅持定見條陳國家國家乃下之數大臣公議議準後又飭下議院復議適斯時英之讀書儒士亦久有擬攺信局章程之意今旣經大臣及下院議準於是姑試行之按照每信四邊士攺用每信一邊士信貲先付信面粘鷹頭爲記除國家公事免納信貲外他人一樣納貲如此試辦後於一千八百四十年正月十號始全遵希利新法攺用每信一邊士倘已納信貲則於信面粘一鷹頭迨抵其欲寄之處使不再索信貲否則倍罰蓋尋常信件分兩不可過半兩每半兩多加一邊士始也系用英皇后圖像鷹頭印於信面上繼因不適於用遂攺用鷹頭印於另一紙上聽人自行粘貼各信面第一年循照是法行之國家入款上少一年中只收四十六萬五千鎊較少三分之一而眾意知久於其事必可獲利仍堅持之於未設之局增設多處又值鐵路告成而往來益形便捷矣且查第一年所以不能獲利之由祗緣眾人嫉忌希利相率阻撓迨擠去希利仍用外部大臣其所辦寄信諸事又復不孚人望於是更無起色眾心復思希利爰將希利請之復回仍歸其經理以故始終克奏大功卓著成百﹝姓﹞﹝性﹞悅之皆各恭敬爲禮天下則效焉至一千八百七十年此十年中僅英之一國綜計信函來往已有八百四十七兆之多至一千八百八十年信函更屬興旺共有一千零二十八兆之多此尙指大宗信件而言另外小綜信件亦有一百一十一兆又寄至各處新聞紙等件共有三百四十五兆較疇昔幾不可以核計由是觀之則國家一歲所入信貲進款槪可想見又信局以外又兼管匯兌莊無論何處信局皆可發寄匯票其現在每年所匯銀兩共有二千萬磅以此核算則每百人中應用五十一張之匯票另有信局兼管電報者亦復年盛一年在一千八百七十年共寄有電報信八百六十萬二千七百三十二件之多至一千八百七十九年增漲至二千三百三十八萬五千四百十六件其國家電報信曁新聞紙尙不在此數之內卽以電報信力一宗而言已有二十五萬七千六百零一磅邇來英國信局除費用以外每年進項一千餘萬於是各國見其進項之多皆效法之盡立信局近來合計各國信局所收之信貲每年不知其若干億矣至一千八百七十四年徳相俾思麥思設立五洲通信總章程每封只費大錢五十文爲各國寄信方便起見蓋亦實與國事有裨此西國遞送信件章程始末也倘中國果能仿行則成規不遠事半功倍獲利定可比隆縱當創始之初難以如數然卽收效十分之一亦可每年獲利銀一百六十餘萬兩在國家旣進如此財源而於寰區百姓亦較便益目前急務其在斯乎竊願當軸者知所變計焉可也

太平洋電論

日人闕名附

文明大啟四海一家地球五大洲將合而爲一直如萬派朝宗非人力所能阻止順天者昌逆天者亡觀國家得失盛衰之故良足發人深省其有終於不振者非偶然也

回顧四十餘年前我邦獨立東海之濱以鎖國爲正論舉國人民其醉生夢死於孤島中者數百年矣當安政年間始采歐美之文物學其技藝制造與夫造就人材之法爾來日就月將大有可觀其得超出於亞洲而燦然發揚光輝於東洋者未嘗不由於袪舊習而擴新知以博大昌明爲國是也國是在此則當世之關系並以後宇內之大勢良不可不講求蓋旣介於諸彊國之間捨是卽無以謀富彊之術也然我邦地處極東於歐美文明之地去之甚遠如大海浮漚𨿽未嘗不隨海水俱動柰甚細乎故今日者宜使日本接近於歐美文明之地密邇於握地球形勢之要衝而直當宇內之利害耳請詳陳其大如下

自千八百至九百年學問大進物產驟增並將古來未曾有之地現於坤輿之上茫茫五大洲緒爲寸土東西萬餘里化爲比嗚呼自非有一大怪力孰能至此乎夫蒸汽及電气二者固宇宙之怪力也假使地球爲活物則電似爲其腦气筋而汽車及輪船如循環血液之血脈也血脈於人身固不可少而不如腦气筋之尢不可少蓋支體所以能活動而靈敏者全恃腦气筋之作用則大地之能聯爲一體詎不由於電歟今全球電之長幾踰億萬里然未可謂之完備則以太平洋海底未見有電卽如地球之腦气筋有所欠缺也

太平洋之在球面分隔亞美兩洲爲二渺茫五千餘英里東有美洲千五百七十五萬方裏土地育一億二千萬人民西有亞細亞大陸千七百萬方裏土地育八億萬人民於南則有大西洋洲其地方四百二十三萬二千里其人口四千萬太平洋實橫貫其間夫以三大陸有此人口又有無限之利源而無有聯絡之電豈非一大缺事乎間嘗思古往今來世運之消長昔時最擅榮華者莫如地中海濱諸島沿至今日寒煙衰艸無復從前景象卽大西洋岸全盛之運亦將漸傾而富彊之气運且將移於濱太平洋諸國是則乘朕兆已萌之候爲有開必先之舉太平洋底電﹝﹞﹝淺﹞其可緩乎蓋能密接三大陸而縮小五千有餘裏之洋海使爲沼池者全賴此海底之電也將來因此而蒙其利益者非獨一人一家又非獨一國一洲也實有關全球之利害也惟其利害所系關乎全球則其事業亦復千古無兩曠世無儔足以歷不磨傳之永久矣

中日交戰遂使日本之文明表顯於全球之上至是天下始知日本之進步非昔日可比且許其與諸彊國爲平等可不謂有志竟成也乎古來在日本人所經營之事其有聞於當世者極鮮不問其爲兵事與外交也𨿽成見固爾亦實由地勢使然無由施其極大之經綸故若等大經綸亦不存於人之胸臆間也中日之事東海之波瀾漸其所瀠洄已遠及歐洲之中原然西人之意苟非洶湧於兩洋之間猶未視爲大波濤也是故不論外交與商務不作一有關全球之事業未足稱當代知名之人天下莫彊之國也爲日本國民者可不大放眼界作控制全球之想亟於太平洋電加之意乎將來二十周內西人以耶穌紀年每百年爲一周今一千八百九十六年爲十九周再逾數年卽二十周也空前絕後之文明將大興於太平洋濱其基礎全在此也吁嗟天下何處得此現成之事業哉天殆欲牖啟我國人民故特畱此事業使大伸其權力於世上也苟坐誤事機不知奮發吾恐易世而後又使彼白色種人得成其名也

現時美國上議院咸以此事爲當行下議院之允此議者亦多聞美政府之議擬每年撥款十六萬餘元於一千八百九十九年一月一日先布置香港至布哇卽檀香山之電至次年七月乃由布哇接至日本云加拿大政府現亦盛行此議是皆欲於將來二十周內掌握太平洋之權利也是則該之設於軍事外務商務有至大之關系決不可使我國之民袖手傍觀視爲無關緊要也四海波靜宇內無事則已苟一朝有事於爭戰及交際則所最不可少者惟電音矣電音者能通萬里之消息於瞬息能報四方之意向於頃刻藉汽車之便過北美大陸猶須七日夜若乘輪船過太平洋更須半月惟有電音則轉瞬千里交涉之機宜軍務之籌議往來便捷矣

放眸東眺則太平洋之盡境有加拿大有美國有南美諸國轉眼則貿易風風名起處有南澳大陸及太平洋洲島是諸國皆與我爲唇齒之邦然有天涯地角之嘆則以利害不相系气息不相通無一聯絡此等地之腦气筋也逆料第二十周內不獨商業之中樞必移於太平洋卽軍務交涉之中樞亦將移於太平洋也美名早有所見故誘布哇以利將經由布哇而設日美電冀獨占各種之利益將軍須克費兒的嘗陰抵布哇考查其港灣觀察其險要歸而語諸當軸曰布哇在我太平洋岸實天然之營哨也美人重視太平洋如此則可知美國政府不吝貲財冀其成功之意矣爲日本國民計宜速設法聯絡布哇政府先安設日布間之電使美人不得壠斷其利斯爲要著吾知英國亦必敷設布哇至澳洲之電而分太平洋爲三布哇以東美人制之以南英國有之而以西我有之鼎足以計旣成則亦足以雄視於第二十周內之世界矣

爲不有太平洋電故日本所受之虧損不一而足中日之役我之發電音於歐洲也不得不借資於與我不協之國故蒙其阻者實不鮮也又自丰島牙山之戰以至陷威海其間與中兵周旋於硝煙彈雨之間者不可一二數在日本故連戰連勝然當時中國之電先到歐洲每虛報捷音余當時在歐洲實親見其事各新報館每先揭中國電報於館前其報類皆言日軍大敗觀者未得確實消息卽亦爲其所惑譏笑日人之敗績𨿽日後漸知其而日兵之枉被譏誚實以不少是實由不有太平洋電之所致也

國運之進步由於與歐洲之關系加密外交之機宜亦將由之而愈繁也平日日本發電音於歐美苟不由北方俄卽必由南方之幸平居無事則已儻一朝有事於諸國則直有隔斷信息之憂惟有太平洋電則假令被在歐洲之敵國遮斷一而猶有他一之便得以通消息於全球也且夫日本國民須知爲期不遠卽有視太平洋如衽席之時而日本海軍亦當知爲期不遠全國之艦隊卽當組織於太平洋面也天下之事不可苟安今日無事安知明日必無事乎苟使於太平洋面有事而日本於此洋面上未有一之腦气筋則何能任意縮伸哉𨿽有百萬之艨艟竊恐其不能操縱自如也又設使爲他人所有則更多爲難之處余故曰太平洋電關系於我軍務交涉者甚大蓋爲此也

近十年來太平洋貿易之進步大有可觀於加拿大有加拿大便船於美國有亞美利加便船太克馬便船而我航海業之進步亦自郵船公司開通日美海路始其貿易之迅速頗有駟馬不及之勢前年日美貿易計進出共六百二十五萬五千九百十九元而加拿大貿易並日中兩國計共二百四十二萬五千元其它南美國應於後日爲我貨物之好市場又爲好東道主人可指日待也且我民之寄居北美者殆一萬人在布哇墨西哥者亦二萬二千餘人是皆我之有利害於太平洋岸者蓋貿易之發達恢張全恃通信之便利是則增加輸運擴充商業與安設電必相須而不可離也明矣蓋電之爲務不惟使輸運之法加捷更能另設新法振起商業以得交易之便也則夫太平洋電竣功而後此洋面之貿易必驟見興盛而使人驚爲意外也

或曰美國西岸未進文明之域設此電未見其有益噫爲此言者其亦不知世運推移矣試思往時教徒捨本國而來美洲何嘗料有今日之盛哉星霜二百印土人所棲遲之荒原今也化爲黃金世界矣沙漠平遠之大西洋磯今也危樓傑閣巍衝天其變化之迅速也殆匪意所及料是故商業之中樞必漸去舊世界西人謂歐洲爲舊﹝世﹞﹝是﹞界而移於新世界之東岸卽美國也抑北美文明所以超乎大西洋東岸而爲迅速之發達者蓋爲接近於舊大陸而所轉輸之物產不全恃美洲東岸故也今也又將變而移於他方如市俄哥府在數十年前不過印土人一部落而今也其人口財產幾駕紐約而上之北美政治商業之中樞亦將向此而移去矣太平洋西岸有香港崛起爲一大商埠太平洋之光景一變人所宜知也乘此﹝大﹞﹝太﹞勢思爲因時制宜之法誠當以設日美海底電爲急務爲日人者﹝可﹞不﹝可﹞三思乎哉

卷十四上兵政

日本兵志序

黃遵憲

外史氏曰開創多尙武而守成則尙文亂世多尙武而治平則尙文列國多尙武而一統則尙文自昔然矣然而弛備者必弱忘戰者必危自古右文之朝莫如周成周之初三監胥靖四夷賓服而周公之戒成王曰其克詰爾戎兵以陟禹之以行於天下言備之不可以已也於今日之列國弱肉彊食耽耽虎視者乎歐洲各國數十年來競彊角力疊爭雄霸𨿽使車四出盤惇雍容而今日玉帛明日兵戎包藏禍心均不可測各國深識之士慮長治久安之局不可終恃皆爲非練兵無以弭兵非備戰無以止戰於是築堅壘造巨艦鑄大日討國人朝夕訓練務使外人莫敢侮東戎巴邱則西城白帝務使犬牙交錯之國度權量力相視而莫敢發中國之論兵謂如疾之用醫藥藥不可以常服所謂不得已而用兵也泰西之論兵謂如人之有手足無手足不可以爲人所謂兵不可一日不備也余嘗曠觀歐洲近日之事益嘆古先哲王以窮兵黷武爲戒其用意至爲深遠澳徳意法稽其兵籍俱過百萬假使驅此數百萬之兵俾就業於農工商豈不更善夫竭百農工商之力僅足以養一兵必使億萬之農工商竭蹶於畎畝之中競爭於錐刀之末徒以之坐耗於兵筋力疲於鋒鏑金銀銷於火而爾猜我忌疊增其數尙無已時自非好武佳兵其獘烏至於此然而事變之極已至此極𨿽使神聖復生必不能閉關而治無閉關之日卽終不能有投戈講藝解甲歸田之日𨿽百世可知也嗟夫今日之事苟欲禁暴戢兵保大定功安民和眾丰財非講武不可矣非講武不可矣日本維新以來頗汲汲於武事而其兵制多取法於徳陸軍則取法於佛海軍則取法於英故詳著之觀此亦可知歐洲用兵之大凡作兵志爲目三曰兵制曰陸軍曰海軍

日本兵志後序一

黃遵憲

外史氏曰中國三代寓兵於民無事則耕有事則戰其不用也舉天下皆力農桑之民其用也舉萬乘皆射禦之士兵與食俱無不足其規模可謂善矣然自戰國以後齊有技擊秦有銳士卽已兼用召募之法曁唐府兵制壞用張說之議遂專用募兵自是以後民出食以養兵兵出力以衛民相沿至今而兵與民遂不可復合儒者好言古制徒見唐宋養兵國病民驕惰無用遂慨然思復三代之舊不知募兵之害固大以言乎徵調軍書所至雞犬爲空邑裏蕭條田園蕪廢觀於新安折臂之翁石壕捉人之吏民困於役如此其甚法安得而不變﹝夫﹞﹝天﹞古人用兵之日少兵食出於一卽兵與民不必分後世用兵之日多兵食不得不分卽兵與民亦不能復合徵兵之變爲募兵亦世變所趨不能不爾非獨中國天下萬國亦莫不然也然余考歐洲近日兵制乃又由募兵而復爲徵兵其法男子二十使應徵四十五十而免役少者壯而老者退職老者退而少者又入營故兵無羸弱之憂其常備之兵有定額卽養兵之費亦有定額然歷三年卽一人之餉得二兵之用歷六年卽一兵之餉得三兵之用故糧無虛縻之患當爲常備民卽爲兵訓練旣精兵復爲民無事則全國之兵皆農工商有事則全國之農工商皆兵故國無虛耗之恐觀其按籍而稽應時而調同於古人料民之法然所調之兵僅徵其力役而兵之衣糧器械皆別取其奉給於民斟酌於徵兵募兵二法各去其流獘而用其長而又以時而訓練分年而更代此非數百年窮研實踐未易得此精密之法也日本仿此法行之八年𨿽未嘗爭戰於國而削平內亂屢奏其功數年之後必更可觀亦可謂善變矣中國自唐宋至今多用募兵而募兵之法固有不可驟變者將旗一樹萬夫雲集不患無兵亦自有不必行此法者余特以爲抽換教練之法似可采而用之也國家歲縻千餘萬兵餉以養綠營迨洪楊事起乃至胥天下之兵無一可用當事者有鑑於此始創爲練勇爲兵之法近年以來稍稍精彊然國家旣竭餉以養有用之勇仍縻餉以養無用之兵其何以持久且今日之勇固皆百戰勁卒可爲幹城然再歷十年則此輩又且衰老更何以善其後耶嗟夫今天下萬國應瞵鶚視率其兵甲皆可橫行有國家者不於此時講求兵制籌一長久之策其可乎哉

論兵地球雄國獅英虎俄法徳意奧日本並鷹瞵鶚視目易睒伺隙修器械增軍實鑱造物螻蟻人命以求一逞故俄養兵二百餘萬人每兵歲需銀一百兩每歲約需銀二萬萬兩英養兵六十餘萬人每兵歲需銀二百六十兩每歲約需銀一萬五千萬兩徳養兵一百七十萬一千人每兵歲需銀一百一十三兩法養兵九十七萬七千人每兵歲需銀一百三十五兩奧養兵八十五萬七千人每兵歲需銀一百二十五兩意養兵七十六萬五千人每兵歲需銀一百二十兩日本養兵二十四萬九千九百八十三人每兵歲需銀一百二十元此系各國常時養兵之費若戰時另有加增不等其餘如荷如比如丹如瑞典或數十萬十萬不等惟美養兵祗三萬有奇巴西養兵祗二萬五千有奇爲環球所僅見而議者已爲之隱憂合五洲養兵之數﹝核﹞﹝竅﹞之每歲耗銀不可以億兆計不知昊縡何心乃爲此奇險相持之局以銷蝕物力糜爛生靈而靡所底夫由開辟至今不過萬年治亂乘除時乃天道然未有殺機酷烈如歐洲之極者昔者耶路撒冷卽猶太爲突厥所據西方耶蘇教人欲徵復之各國從軍者數百萬興十字軍七當中國宋朝自紹與至咸歷年一百七十二軍凡七興卒不得志死者二百餘萬人法皇拿破侖第一雄視全歐惟未得志英俄乃帥兵六十七萬八千人法兵三十三萬有奇奧意荷蘭瑞士波蘭等國從軍者亦三十三萬有奇直搗俄都甫至木司寇一作莫斯哥俄舊都已喪兵三十餘萬及狼狽而歸僅餘數萬人普法戰紀載師丹之戰一日殞數萬人蔑士之戰一日殞十萬人俄土戰加裏布一刻殞三萬二千人英國泰唔士報泰西軍興而後自咸豐二年訖光緒三年戰死疆場者凡一百九十餘萬人耗餉凡一萬二千六十五兆元其危機之裂爲中國古史所無今者兵日增器日利雄猜日甚充其量可以盡一千數百兆之人卽彼中人亦深惡其不仁而爲弭兵之會近日賴以敉寧者往往而有曩歲中日構釁所喪不及十萬爲時不及二年視彼英俄黑海之戰南北花旗之戰普法師丹之戰何如矣然竭三四十年菁華熸諸一旦痿痺腐不可收拾窮極事變無論有兵無兵殆難思議如去歲萬國公報載英人葛洪之論則直波蘭我𨿽未必然然可寒心如每年商戰輸英人五十餘萬兩則直印度我於此而攘臂言戰是使五尺之童莛擊勇夫也於此而委心運任是值迅雷之威纊聰弗聞也洴澼子曰由前之說吾不忍言兵由後之說吾不忍不言兵夫欲樹木者必培其根欲彊兵者務富其國當此之時士困俗學農泥舊法工商日蹙利未宏釐卡林立吸髓敲肌然且司農仰屋羅掘俱窮則措餉難鐵軌初萌血輪尙殢千里徵調需時月餘流亡載道天日墋黷則運兵難天下之大武備學堂止一二處弓矢舊制如談天則選將難體操不講團練虛文制兵疲募兵烏合則練卒難武員扣相扇成風兵額侵吞十虛其五則成軍難昔英人戈登上書合肥言此等營官有斬無赦彼族素重刑律亦爲此語痛恨極矣船械外購良窳不分豪商中飽前有暹羅廢槍或以二兩購之轉售中國遂作銀一十二兩獘竇益滋則制器難席此數難敵彼數十年處心積慮薪膽兵機之彊譬之委羊於虎饋犬於狼勝負之鏡無須卜

故今日不先從事教養之原而汲汲以談兵自喜者時謂忍人然徳之制於法也養兵無許逾七百更番訓練以復法仇日本之見逼三國也危如累卵痛攺兵制卒雄亞東明治五年攺兵部爲海軍省十年定裁判官掌刑法立技術官掌制造十八年攺海軍卿爲海軍大臣贊襄內政十九年定鎭守府官制及海軍督買部衛生部醫學部檢查會計部制造兵器火藥部諸官部又立海軍主計學校條規二十年定海軍機器學校章程二十一年七月又攺海軍大學校官制此日本經營海軍大其陸軍之制大約取法徳法兩國而損益之其目有四曰常備兵曰豫備兵曰後備兵曰國民兵編制之法步兵三百十六人爲一中隊五百六十五人爲一大隊一千七百七人爲一聯隊一大隊出自四中隊一聯隊出自三大隊炮兵山兵野炮兵則以一百二人爲一中隊二百九十一人爲一大隊工兵輜重兵亦編爲中隊大隊每步兵四聯隊附以騎兵一大隊炮兵一聯隊工兵輜重兵爲一旅團此常備兵之制至戰時步兵一大隊增至八百三十二人騎兵炮兵輜重兵亦如之通國常備兵共二十四聯隊騎兵共八大隊炮兵共六聯隊工兵輜重兵各共六大隊此外要塞炮兵憲兵﹝屯﹞﹝也﹞田編制各異此日本經營陸軍大日與我近又參酌西法已著成效者故詳稱之以資考鏡之二國者視我今日情﹝形﹞﹝刑﹞爲尢棘手然且竭蹶爲之收有勇知方之效中國地大物博何求弗遂何欲弗成一經創西人輒以病夫譙讓恥孰甚焉故今日不默寓武事於四民教養之中而徒儴仍舊例者亦曰忍人洴澼子曰今額設旗綠制兵六十六萬一千六百餘人自京師曁各省駐防兵又二十萬餘人厥爲養兵自湘淮軍起如漢文募民之制厥爲徵兵事定擇其壯者分布各直不下百數十營是漢武番休易爲常屯之制厥爲徵兵而成養兵兵額之夥方駕徳俄然馬兵月餉一兩五錢步兵一兩二錢守兵僅一兩微特無以贍家亦且艱於餬口其不能汰老弱也宜夫明知老弱充數而歲糜千百萬金錢養此無用之物而從事南畝者復少六七十萬人斯爲兩失其湘淮諸營月餉或三兩二錢及四兩六錢不等各省多寡不一大致散勇三兩有奇什長四兩有奇哨長九兩過制兵甚遠然以視歐洲月餉最輕之葡萄牙瑞典葡萄牙每兵歲需銀七十五兩瑞典每兵歲需銀五十二兩尙有不及則何如盡裁制兵益餉於新練之兵以蘄實用而彼老弱者得悉散之農商工三途別謀生計漸起廢人斯爲兩得至西例凡役兵十餘年以老歸者給餉終身死王事者官爲給其父母妻子日本近亦仿行此例凡戰沒者由官給其家月費銀十兩子女由官養至十六歲止中國無給餉歸田之例其戰沒𨿽間有銀然往往無從領取以三四兩有奇之銀並命沙場鬻身萬險一身一家並死其重身家而輕軍律也人情哉西例自步馬兵外有工匠兵供一切架橋掘濠營壘之用而戰兵不任其勞中國戰兵而外僅有長夫役炊爨其餘皆戰兵兼之西例軍中最重醫科便入伍時量身材及受傷療治中國行軍𨿽有醫官究同贅設然此猶其小者西兵扼要在能讀書識字測地繪圖中國文武分途有目不識丁之統帥遑問散丁遑言測繪然則處今之時非修明武備變通營規廣設學堂精求將無以立於地球之上明矣乃綜其要恉於下曰練將武科焉曰練兵民團焉曰陸軍步馬之體用焉曰海軍整頓規制焉

論擴充海陸軍備關系財政

日人鶴原附

昨年以來凡政治家論戰後財政宜如何者甚眾不外二端曰須增擴軍備兼謀發達農工商業殖產之道曰增擴軍備是阻礙殖產興業之道也不如節約軍備便二說並存而未可以行諸實際也夫軍備也者所以保護國家之和局與安寧也要在取準於於其國家之程度耳自遼東一役地球列國視我國不復如前日之比猜忌之用集於我朝廷疾惡之情日甚一日於是乎我一舉一動悉爲地球各國所側目處此嫌疑疾惡之際而保持和局豈易易哉惟其如是則增擴軍備自不可少我國旣有一進境焉豈可不思更振興國力哉國力如何振興曰待外國貿易之發達而後振興耳故一言以蔽之曰我國家將來之興廢在商戰勝敗如何耳天下方亂則武夫健將能建功名於一時去﹝年﹞﹝去﹞之役海陸之武人克殉其職使國家有一進境是其效也今也兵气旣銷而所謂商戰者又將嗣出𨿽然商戰也者必見於安和之日苟少有破和局之事則商戰必不利國民欲從商戰於海外首在保持天下和局於國中不然從事於商戰之場而顧首懾尾惴惴然懼和局或敗則豈能奏捷於商戰之場哉然則和局如何而可保持也曰惟海陸軍備庶可以無內顧之憂矣我國家海陸軍備𨿽稱完整然使萬一有欲破壞地球和者出以吾海軍陸軍之精銳臨之吾不知其果能所向有功否也惟整軍經武以此止戈和局依然出而商戰尙能自立於不敗之地耳然則今欲保持和局自不可不備大兵也不然則何能從事商戰而無內顧之憂哉故增擴海陸軍備是亦謀發達殖產貿易之利也欲謀殖產貿易之發達非增擴海陸軍備不可或曰其如國民不堪貢稅之繁何也余曰不然增擴軍備多取資於所得中國之賠國民不過補其不足給其未周耳𨿽然自增擴海陸軍備以來財政事情頗有變色何謂財政事情有變色曰制幣日增多而貲本漸減少也以尋常論財政之情制幣有增多則貲本亦必有漲起制幣所以漲落實爲外國貿易之盛衰所關今夫輸出貨物之數超過所輸進之數則必有外國金幣流進之事夫金幣旣落貿易家之手又轉入銀行銀行巧爲貨殖於是乎有餘裕於貲本貲本旣饒於是乎利息率賤利息率賤於是乎各種事業亦從此而興夫資本漸減色物價卽漸漲貴亦天下事理之常也然按自前年以來情事制幣有漲多而利率反漸貴豈非變極乎然𨿽靜觀其理亦未嘗不有其故也以余觀之有二理焉一曰資本絕減方事之殷也軍務急需頗大議論百出有謂宜募外債者有謂外債必貽害於異時者不如募軍事公債於國內議旣定共募得八千萬圓國家募公債而一反掌之間卽能得八千萬圓𨿽由國民忠愛於邦國之至情亦由大半出於饒貲家也戰事旣弭舊有饒貲家欲興辦種種事業則頗嘆其貲不周給矣是資本絕減之故也

貲本漸有減色何謂乎曰近時物價漲貴亦可以見其一端焉卽以明治二十年物價約數比照二十七年物價約數漲貴二又六分卽十分之二奇零六也又以二十七年物價比照昨年物價約數則有漲貴五又三分卽十分之五奇零三也更比照於本年五月物價則漲貴六又一分卽十分六之奇零一也故就中日肇釁以後總計二十七年之物價比照本年五月物價實漲貴三又五分然則在戰事前十萬圓可辦之事在今日則須要十三萬餘圓由是觀之𨿽同一貲本不能同一功用也且自中日一役以後各種事業興於一時需要資本殆遠出於往日未經戰時之上則資本漸有減色而利益之率日益漲貴豈足怪哉然則物價漲貴之理由何說也曰由銀價賤落也又銀幣有增亦居其一焉今試算之明治二十七年所周行國中之貨幣約一萬萬六千五百萬圓至昨年則約有一萬萬九千萬圓是增多約二千五百萬圓其增多也或由人口繁殖而增多或由外國貿易有進境而增多意者物價漲貴之理在此也然則日本何故增貨幣如是之多也曰軍貲悉用貨幣貨幣之出於國庫者多也又爲擴增軍備故取銀於倫惇銀行而來也如無此二者則不惟不見貨幣之增多亦將見銀幣漸有減色也何則自昨年以來貿易不得平等輸進之數超過輸出之數約五千萬餘圓日幣出海外者其數漸多以理論之則須見銀幣漸有減色然而於實際並不如是其故何也日本所收中國償取銀於倫惇皆由匯票來往故應出海外之五千萬圓實未嘗出仍復入諸國庫而再散於民間中流以下之人多得之也惟其如此故上流資本家匱乏而物價亦漸漲其病根皆歸於財政不得宜也要之中日一役及戰後增擴軍備之二者並致財政之變者矣

然則今日當務宜如何乎將使軍備從節減則如國家之前路何嗚呼難矣𨿽然增擴海陸軍備有關於發達商工殖產之業最不可少吾寧見財政之難於一時而必不可不隱忍持重以成素志也譬有人焉家擁富貲而茅茨土階環堵之宮晏如也突一日驟增其富以爲環堵之宮不足容膝茅茨土階不足觀美又有盜賊四面窺探在在可慮於是崇髙其門墻築造其倉以備盜警是主人之用意也乃細君雲薪水之費日極增多是非所以成家也請且不造倉不崇門墻以守往日之舊不亦可乎日本現情何以異是𨿽然事𨿽未可預必然細君所見豈能及主人之遠慮哉爲大局計則今日𨿽有利息之率漲貴股分賤落不必介意焉可也爲政治家者須教民人豫知國家將來之大計而知所用心則區區之論亦可以默而息矣

余旣論今日財政之獘謂獘之所出全在往年之戰貲及增多軍備費矣夫戰貲所出爲數固多若無有增多軍備之事則財務亦尙可如常及戰後須增多軍備益﹝形﹞﹝刑﹞財政之難苟推移所極猶如今日之情則及四五年之後亦恐未能救財政之困也故爲今之計先在芟除其病根耳輸進外國貲本以濟一時之急其策謬甚及今不可不亟救此獘也或云苟非輸進外貲恐未能增多軍備果如子言則軍備亦可緩乎曰非敢然也以余觀之宜斷行增稅之策增稅有二源曰地租曰酒稅此兩稅𨿽增多於今日民人不以爲病也果其行此則不須借外貲亦足以增多軍備兼濟財政之難庶幾財政情形可望其復常也𨿽然止增稅則恐市情猶未驟見起色更須斟酌其宜募外債以淸內債但使民人貲本現有增多則各種事業亦必有起色無疑耳今論者謂民人資本有減色但求增多資本而不復問擇何種貲本譬猶病胃者兼及腦病而惟加冰於頭上以冷禦之遂不思病源本在胃也庸有益於病者乎余旣言物價太漲自旣戰後至今日實漲三割五分抑有此漲貴𨿽由貲本虧少及通幣增多之二理然假令無有此二件亦恐不免物價漲貴於今日也何則日本之物價常以米價爲標準以今年米價比之於明治二十年米價則實漲貴十二割又三分在諸物價中此爲最漲金價𨿽亦有漲未嘗似米價漲貴之甚其故由米谷本系輸出外國之品也比年以來銀價落賤而米價輸出過多卽所以使米價愈漲貴而銀價益落也故米價之漲由銀價之落未啟戰端之前物價本有漲色會有戰役而物價大漲其機括端在於此戰事之後制幣有增多金價旣漸漲貴物價因而益甚苟如此而未已將輸出外貲以增多國中之制幣則財政之困必益甚也

日本財政之現情如此則其於將來果如何以余觀之惟其有此目前之困卽足以成將來之起色也何則我國承戰後之餘獘商工業亦未免多變態也夫戰後之商工業譬猶在窖之艸木平常自然之溫度在五十度之間窖中之溫度則在七十度之上故萬木千艸一時繁茂然此非平常自然之溫度也自昨年以來財情漸變此猶窖將垂壞也故嘗繁茂於窖中之植物皆將萎摧於窖外夫窖中當繁茂之時在窖外艸木幾爲其所壓倒惟存生气於一隅耳曁夫窖中艸木凋零窖外艸木生意正滿起而代之異香滿路枝葉繁茂亦豈足怪哉由是言之我邦戰後興始各種貨殖之業系一時之變事耳其眞實殖產興業將見之於日後也余故日後二三年是去假存眞之時矣卽所謂優者生存劣者滅亡必在後二三年之間也

或謂日人戰後頗長奢侈之習國家庫中之銀多散歸於中等以下之人民而此等人民多將所得之銀隨手散盡習於奢侈不復能甘儉約恐日後此等人民不免愁嘆之聲矣曰非也以余觀之國家所以盛興之理實在此也何則凡國家之元气常在中等人民而所以成國家之盛旺爲多有中等人民耳上等人民習於安逸驕奢下等人民又自甘卑陋惟中等人民勤於勉作去其獘而就其利則此種人民實是國家之寶也自經戰端下等人民多知得銀之樂亦頗知須勤勉以得銀之利於是乎日夜所經營咸在成一家之安樂富裕則將來斯民之發達必有望焉余故曰中日之役是適使下等人民遷爲中等之良民矣其利溥哉

論將才

美人雅各布柏架附

陸軍書院之設所以作育人才使國家一旦有事將才不竭惟目下我國之陸軍書院似未能如此也我國歷代英賢皆喜國家常設勁旅足以抵禦外侮使彊無敢覬覦華盛頓尢以此事爲急務繼其志者代不乏人無不願國家有此恆力置此事爲常典隨時設法討訓軍實然旣欲修軍旅必先備良將若陸軍書院不備良將從何出乎陸軍書院初設貝梧頓氏序其事曰欲練兵當先教兵官兵官旣足無論何時若軍務旁午卽可以招募新軍稍加訓練便成勁卒云云此策甚善惟國家未嘗依行余不敏願獻管見以補救所欠缺焉

竊思我國人民日眾與外國交涉日繁而各國兵力日彊萬一有違言非用武而事不解則我國之邊防宜修也前於一千八百一十二年陸軍書院生徒定以二百六十名爲額每年欲得成功之武員四五十名是時合國民數七兆半約三萬人派生徒一名其法甚善倡始者之意必欲後世民數有增武備亦增陸軍書院乃武備之關鍵自不得不增今我國之民數約有七十五兆十倍於八十年前惟國例所準者陸軍書院生徒之數僅得三百七十而非二千五百民數𨿽加十倍而生徒未嘗加倍自開院以來每年考取之武員仍四十三名未嘗稍攺而現在之武員祗有一千七百五十名盡錄用之猶未足以管帶我國全軍有老弱無用者有事之秋委士盤書院拔取之武員其能應命而出者未知能得一千五百人否按冊而計不過一千三百健者耳然則初創武院之人其願實未能償也議院之所以不償其初願者誠非無故一欲節儉也馬軍一隊訓練之費與陸軍書院經費等若欲省費必有不能一存妒忌也國中賢能不少獨取委士盤書院出身者爲統帶由別途出身皆聽指揮妒忌之人不甘爲其下又其甚者委士盤書院已得拔取之人各懷私心不願書院更增生徒之額恐妨仕途壅塞自己不能據要職也此輩祇知有家而不顧國凡得進委士盤陸軍書院者皆爲爵祿而來此乃鼓勵生徒之事院中教習謂無此鼓勵則生徒怠惰成效難必故已得職帶兵者不以此說爲非然自有書院之後而國中武員精兵法者益少更有譾陋之人攀援躁進謬膺武職朝廷正欲思得善法而汰除之乃陸軍學堂所﹝栽﹞﹝裁﹞培之人眞才固少且每年取中之數不足更換可見該書院之所爲非求國家之益乃求本書院之榮也嘗考史籍所載干戈大作之秋我國所欠缺者在將才不足而兵士驍勇皆堪彊戰苟未全敗亦不逃亡別國之兵未有能出其右者曾有人著一書記南北交戰大敗之事讀之者無不下淚是書表明一千八百六十一年至六十五年各次血戰情形謂我國民壯大敗死人無算古今罕聞又謂有數次敗仗本可以退避但無名將調度遂致覆沒夫我國之民易受訓練亦他國所不及若有良將訓練新兵一月之久卽成勁旅矣欲知兵官之優劣何如請將一千八百四十六年墨西哥之戰與一千八百六十一年我國南北之戰兩相較量可得其梗槪矣一千八百四十六年士咳將軍統帶一萬二千小軍登墨西哥之岸敢以孤軍深入重地所遇敵兵多二三倍卒能血戰數十場直至墨都要以城下之盟而後反此一軍也大小兵官皆深諳兵法自委士盤書院出身者居多如突治氏所云此軍之中率皆幹員深明兵法者爲之指揮其兵勇亦是臨戰新募倉卒訓練而勇於公戰一如在院所選者當其速收勝效不知者必疑敵兵不彊

今查是役每陣傷失者不少兵官受戮者尢多敵軍實不弱也又觀士卡將軍之言謂此戰之所以速勝者幸賴委士盤書院生徒之功使無此等英才我國𨿽勝亦須四五年始成功今則勢如破竹所向無敵誠不負書院育材之初心矣竊謂我國若以墨西哥之戰爲法則則我國兵力必不少減何也南方民叛之時應總統之詔而爲兵者以億兆計乃從學於委士盤書院者皆爲眾兵之長兩相比較則兵多而官少於是隨意受權帶兵故全軍不識兵法者不知凡幾猶以瞽導瞽耳彼南方叛黨情形亦同學識之人均授重任其初戰一二時南北各有勝負血流成河步伐參差兵無法紀且此軍未出彼軍已回直須二三年之後我之兵官旣諳練南方叛黨亦覺純熟兩軍相當始成陣勢是時亦有新兵充募惟得宿將將之卽能應敵故我兵之喪敗於當年者不能歸咎於兵實由書院出身之兵官不足也自南北大戰至今不覺三十年矣三十年來亦仍舊貫日後戰事不蹈覆轍難矣當年身經百戰之健將至今猶矍鑠可用者不及數人乎以近世兵法而觀我國本非能戰之國旣不預備戰務又不使民人豫備不虞我國人心大率謂凡事皆可憑理了結不知人心叵測且政令每因民情而變縱或彼君臣無迫我之心而民間一時鼓噪遂成騎虎之勢恐或兩國違言憑公調處而不能解率至激成兵我將何以處此而拒諸彊國乎且我之商務日推日廣交涉亦易生事一旦決裂邊防不備噬臍何及今我美人以爲我國物產丰饒人民富庶謂藉此可以拒敵然富庶亦正以招敵也我國人常誇論我之內地遼闊敵人斷不能深入內地忘目下情形若有三十萬精兵先攻破我邊岸則我之大城名鎭多在海濱者如砧上肉或搶掠或講和滿其欲壑而後去喪師辱國須待兵力復振始能恥雪然已晚矣縱使上文所說言皆謊謬我國人民亦當各存忠悃上以報祖宗開國之功下以子孫守成之業熟察我國尙有何事未周外侮窺伺尙有何隙可乘善治家者常算及遠地失火能株累己屋否我國人亦宜算及能免外侮相侵否旣相侵能堅守而不敗否國必自弱而後人攻𨿽戰禍未必卽開但試思旬日之間兵忽啟或與頭等次等彊國爭雄則必速發兵以守邊以免敵人乘虛登岸能乎否乎且養兵之費亦非易事每年每兵約費餉一千圓如是養兵三十萬至四十萬則每日兵餉約一百萬圓若兵官不精多戰一日卽多費一百萬圓故今日亟宜﹝栽﹞﹝裁﹞培將才各通兵法也更有顯然者凡由陸軍書院出者當使其姓名顯著於一方與地方官習見由是授之以職任之以事則屬彼之兵攝之有素矣又講求善法務使歸其部者𨿽下愚亦能造就華盛頓有言未受教之兵無異於不識紀律之凶徒空耗餉耳然則如何謂之精兵一進兵貴神速貴整齊長驅直進𨿽或飲食不充腹烹飪不得法不之顧也二安靜聞亂不驚聞敗不恐堅守營陣而不怨訕三進攻列隊有條不亂首尾相應四追擊凡有可勝之機急宜奮勇向前追討五退兵凡敵太彊料無勝機宜急退但仍須有序始能免敗若一亂必至全軍覆沒六檢點凡機宜有所差隨時修攺以上六者皆兵官素所嫻熟練兵之時尢不可忽我國不養常額兵招募民壯以作額兵訓練之使成勁旅南北相戰之末年是時人皆操練甚力今後宜效法之我宜任用官員身軀雄壯號令嚴明能以頃刻練成軍旅或有不遵不妨鞭撻勿避嫌怨蓋兵凶戰危不宜虛度時日也爲兵官須知祇得旬日之間教兵無須臾能緩故凡由營伍出身久列戎行軍法精通者亦可充兵官而教習新軍以應大敵

我陸軍書院造就而爲兵官者如此若美國一旦有事則必募民壯而訓練以應倉卒則陸軍出身之人可爲教習無疑也我國史籍並名人著作皆能表明此事委士盤書院出身之人未必俱能爲大將軍惟可爲兵法教習者居多查委士盤陸軍書院之所以較勝於別途書院者乃其館規嚴肅生徒馴伏𨿽別國陸軍書院非其比其苦練之功自初進書院爲始至三閱月毫無放縱毫無姑惜非教習好爲苛刻乃由於舊班生徒自好勉勵鼓舞實力奉行所致凡新入書院者必先受一番磨折以練其性情彼以爲若初無﹝此﹞﹝比﹞拑制後斷不能爲兵試入營察之則見新生徒無一息不嚴受約束無論其操演時休息時困倦時行動舉止坐作進退無不被前輩褒貶而指正之卽以一無賴少年進軍務書院苦練不三月間無不气象一新其快捷如此實出人意外至學戰之時亦如前遵守規矩連每飯前後往復齊步之時每日新生共學四點鐘之久及至第二年之學生卽升作教習初年之學生歸其教授此乃令其精熟教兵之法以免異日教兵差誤又各人自出勤敏爭勝總教習可從此分別何人有教練之才第三班生徒有權訓練新生而新生亦思奮力盡學其技以畢乃事不知學之無窮愈有進境愈見深奧四禮拜之久新生進境已如前後兩人束裝軍衣手持軍械气宇軒昂居然勁卒矣如是在書院常受約束四年之久習慣而成自然矣當其在書院時𨿽退居房中亦恆被人看其形狀常榜於大堂如有故意忤逆卽有人知總教習譴責院中罪案多由學生互相告發設有生徒敢作事假僞欺蒙教習者則起而攻之若再不悛則亦起而逐之矣如是可見其院規之嚴皆生徒自好苦練非教習相彊也在學諸生𨿽辛苦亦覺榮耀四年期滿自然考起其馴伏其嚴肅其學問皆非我國別營練兵所能企及昔南北相戰時兵法純熟者亦無非委士盤書院所自出也委士盤書院生徒祇知恪守軍法不得考問何故預臨陣計也及其督兵也亦然祇要兵士恪遵不許反問緣故如兵士不從寧願斷送一死不肯苟且嘗有無恥兵官專事取悅兵心以固己戰而圖上進此則非委士盤生徒所知也又因其有剛毅不撓之見故臨陣自無錯誤細考其益國之功效竊謂委士盤書院教學俱善而最善者又莫如馴伏嚴肅並諸生皆經歷教授之事故由此書院出身之可羨也但爲兵官之道必長於帶兵若其生徒俱長於帶兵則無可指摘矣然此書院已有試進一步之意出自書院實任值理之人意欲將爲兵之道教至某度爲限另教爲兵官之道以備兵或謂在書院教法如前學成則出充入軍營學帶兵自能帶兵之事不必書院攺作不知此非計也嘗有由書院出身者充入馬兵或步兵營中每營兩年祗能升起兵官一名如是書院出身者俱入彼兵營則須十人始派得一人能升起爲兵官者且據納皮亞之言此等少年充入兵營而後無人約束易於散蕩其心無暇讀書他日臨陣之際才智必不足南人叛亂之時嘗見許多大將以此法升官者每每致敗由於知識不足𨿽極淺之事亦不知謹愼此輩亦有自委士盤書院出身者若其先學帶兵而後出身則可免此差如天文力學之事亦宜熟識也

我國若有戰務不能預定應用兵官幾何又不知委士盤書院應供幾何查備兵錄淸單每十人有兵官一名若出戰此數不宜減少須知同至戰之官不止領兵之官另有多員或查冊或傳命或解糧或派餉皆有專司又有醫生隨營治傷除此不計外每二十人必須兵官一名今舉別國之彊者與我比較英國陸軍六十萬俄國陸軍五百萬則我美國亦當有兵五十萬除今之常額兵十餘萬有事尙須添兵四十萬此乃我美國民籍每二十六人抽出一人爲兵若二十五兵派官一名則四十萬兵須用兵官一萬六千名也夫南北之役至今三十一年矣十年前我陸軍之力較彊於今日因徵戰日久身列戎行者尙餘多人譬如八百六十五年有兵官年一十四者至八百八十六年其人四十五歲尙可出戰今則年逾五十五不堪臨陣矣昔一千七百八十二年華盛頓舉義變政之兵存至一千八百一十二年鮮有可用者又一千八百一十五年存下之雄兵至一千八百四十六年亦鮮有可用者八百六十四年我與墨西哥相戰我之兵官非選自八百一十二年之宿將乃選自陸軍書院考起之生徒也由此次美墨相戰之勝而觀尙可再仿其法今欲得兵官一萬六千人以備開戰時訓練民壯四十萬鄙見以爲欲求實益於國者陸軍書院考起之生徒至少須充其半其餘一半或可從別書院或軍營出身也南叛徵討之時人所以仰慕委士盤之生徒者非以其多正以其少而邁眾故凡有大職事皆升此生徒爲之尙嫌太寡而不徒用至於今日此書院之生徒拔起而可用者有一千四百人國家所需者八千人相較約少六倍故書院亦宜常有生徒六倍於今朝廷宜定例在此教授生徒至二千五百爲額此數比較初設書院之原例爲少是時民數七兆五億生徒二百六十上文曾言之也且書院之額常不足生徒每有被屏出者又有告退者六人之中祗有五人到學故二千二百人實得一千八百人能卒業欲增此眾生徒每年須增經費一百五十萬圓此數亦不過我國每年太平兵費百分之一也憶昔年總統密地生倡議添設陸軍書院二間委士盤陸軍書院一則地方不足以容二千餘人一則地位限於一方今宜在西鄙與南鄙各添一間共爲陸軍書院三間招集二千餘生徒擇地建院每院教工程一隊小軍一隊馬兵二隊服役人等一隊由委士盤調超等生徒一班到新院爲教習課程一如委士盤逐年挑出超等者爲教習限四年卒業又委士盤書院之大尙可加容數百生徒至收生徒之章程莫如照國家考選官吏之法現下章程有志入院肄業者憑兩院議員許可尙有徇情之獘遂令善鉆營者得志有風骨者心灰總統例得舉薦新生十名於是幸進之徒奉承總統竟有用權勢而求進院者若添增六倍生徒則其獘更不可言不如照選官之法而行之可免不公之獘宜得英俊子弟學此要業不論其門第惟年歲則宜有定例查國例凡人未及二十一歲者不許投營當兵故今可以二十四歲以下爲限若過二十四歲槪不準收昔南亂將平之際曾有此例二十四歲以上者不得充其生兵或謂每年如此人多出身防仕塗壅塞將何以置之乎此事亦須計及自八十七年至今共十年之中扯計每年拔取生徒五十七名若加六倍則變爲三百四十名前時之中選生徒盡充入軍營又如上文所說每年約添補新兵官十名又添補別項差使數名故軍營共有缺七十有人謂軍營之缺太少尙未足容委士盤每年所出生徒之數此不過皮相耳究其實則前因朝廷由別途官吏之中派調多人掌兵故兵官之職無餘每年陸軍書院學成之生徒反須候補後見候補太難故攺章程每軍一隊加副將一名爲管帶又工師每隊加副將五名照今日國例每年加副將四百三十五名則三百四十名可得位置各副將受職滿期或升爲正兵官或調作別途官吏則仕途不妨壅塞矣

又論陸軍書院栽培之人尙有許多原有大才者爲朝廷所棄乃考試不中選者也自美國陸軍書院創設以至八百八十二年考試得選者三千一百七十三人不得選而出院者二千九百四十一人其遺棄者非盡無才有才而可用者不止三分之二其所被黜者非因其懶於學習不守學規乃由於額不廣故不能無割愛也此等人多在書院從學有年坐作進退之法皆已嫻習臨機應變未必遜於已選者但奇才異能偶因細故不爲朝廷所錄用良可惜也鄙見所及書院黜退之法未爲妥善故軍營之中凡有人或被革或自退必領取執照一紙注明其功過並所以被革或自退之故使其後或可再錄用夫不中選而出書院之生徒亦當如是惟書院未嘗及此被黜之生含辱而退無論其在書院有何長處卒無以自表白於人也故有兵法精通亦不願投營報效因嫌費唇舌難以表明其何以見黜皆裹足不前寧甘蠖屈者不知凡幾竊謂書院宜攺章程旣有功效之生徒被黜之外不宜增其屈辱被黜者每因一二科學問遜而黜耳其餘各科學問或極超卓亦被辭出故此輩出而逞其聰明才力卒登顯秩毀謗舊院皆此等人爲之無怪其反唇相稽也欲免此事則凡辭退生徒之際宜將其功過才能一一注明於簿另給執照俾其得表白於人或他日朝廷需材孔亟卽以此人補之於是見國家作育人才而所不周焉

至陸軍書院出身者若無敗行固宜久於其職但稍有劣之人旣經斥革若能攺過自新畱待後用此法宜施於四等人一陸軍書院拔起出身者不論效力於軍營或當差吏如有過則革職仍給執照二軍營出身之人轉受別途官職者若有過被革亦給執照三凡在軍營五年已考起官銜而未受職或被革亦給執照四國家守備官曾供職五年考得副將銜者被革亦給執照各執照均注明其功過才能共歸一部五年一次考試令其有復升之望或至需人之際亦可擇其優者復職故人爭自濯磨無不思速奏奇功以湔雪前恥可知人無棄才亦在朝廷鼓勵之而已

余作此論求朝廷增廣陸軍學堂之功效者固爲陸軍起見惟陸軍之外不無所益也水軍書院與陸軍書院二者並重皆撥國帑栽培如是各省撥設公家學堂朝廷撥試書院由陸軍書院出身之人才不止能爲兵將其它文武各職亦能勝任其多才多藝如格致律例文字諸學頗不遜於別書院所出者故不必限於爲陸軍也故陸軍書之課程陶成大器其利不啻百倍其所教之學問四年則升堂入室同類之書院無出其右者此書院宜爲通國人所欽仰祗有一端未能敷初創書院者之望其所望者乃每三萬民籍宜有一名入院今則二十萬人始派一名故此次倡議增廣斷無辭可駁節儉熟算利害宜忌等事皆已論明我美國如此廣大軍旅如此單薄非此法則不能彊勿謂目前無事遂可怠惰豈不憶華盛頓總統之言曰太平時須預備爭戰誠哉是言也

法國海軍職要敍

馬建忠

右論海軍詳矣然不詳兵艦火器與夫水寨陣法及一切出奇制勝之具何哉海軍之要在用人力得人心而戰備其末焉者也戰備因時而變而所以用人力得人心者則有不變者在試觀兵艦由風帆變火輪由明輪變櫓輪由是而變爲鐵甲爲快船爲帶甲快船其出沒轟擊者又變而有蚊子穹水雷諸名其機器由冷度而熱度而凝汽行將捨汽而電焉又由平置而置而倒置且單筒雙筒三四五筒更屢變而加焉其火器之變則由前門而螺膛而後門螺膛而後門鋼鐵套配而鋼絲束矣其質由鐵而銅而鋼而五金分劑矣又由範鑄而錘煉而挖膛而捲筩矣其彈由圓彈而開花而橢圓而尖圓錐而尖圓錐且自引火矣且始而鉛者而鐵而鋼矣其爲火藥則由藥而末包而圓餅而稜餅而穴稜餅行且求其無無響矣至如演斠準之法始用人力繼用機輪由是平輪螺輪汽輪冷水壓力輪更屢變而愈靈捷焉推之水寨陣法及一切出奇制勝之具亦罔不因時而變也由前觀之其變若此循是以往當又有愈變愈奇者使據今日之所變以爲得其要領焉而詳言之安知一轉瞬間不已爲陳乎夫至變者物也而所以神明乎其變者人也故船械非不堅利也澳嶼風濤非不駕輕而就熟也然而不勝者則人之力有不齊人之心有不固也嘗遊歐洲縱觀各國海軍見其有一事則有一職有一受職之人則有一稱職之事其因事授職職有其名者必使事有其實凡所爲由卒幼卒而升之隊長藝長由火輪夫而升至總司輪由考生而升至考工使由少從而升至統師總領悉皆屢經考驗人無幸進則人力齊也又見其優俸有贍卹有審院有洋禮數以之正其是非生其羞惡作其鼓舞感其忠愛則人心固也因是而知海軍之要恃乎人之明其職與盡乎其職之分也各國言海軍亦至纖且悉矣而原其精意所在則大同當時就法文而譯其要如此名曰法國海軍職要之行篋已有十餘年而由今觀之則外洋各國之兵艦火器與夫制勝之具已屢變矣而其用人力得人心之道猶是也中國之兵艦火器亦屢增而屢變矣而所以明其職盡其分之要其尙待講求猶昔也益於此而信海軍之要𨿽百世而無所損益也友人見之或以爲是編所敍海軍之官亦猶周禮所言建其正立其貳設其考陳其殷置其輔耳是編所敍海軍之職亦猶周禮所言正其治受其會聽其致事而詔王廢置耳孔曰子禮失而求諸野然則是編也其諸班固所稱愈於野者乎時在光緒十七年辛卯正月

上李伯相復議何學士如璋奏設水師書

馬建忠

中國自古以海洋爲大防自輪舟制興海外數萬里之國莫不以師舶梭我海疆出入我口澳布伏我肘腋窺伺我虛實於是向之恃爲大防者今則處處設防談國是者始抵掌而言水師矣然水師之亟宜講求亟宜整頓之故原奏已歷歷言之至酌設水師事宜分條爲六尢以設立水師衙門爲重誠深得整頓中國水師之要領查歐美諸國始創水師均隸兵部其員弁與陸營可互相升調嗣以水師職事至專且繁精而推步測算粗而升火添煤廢一則不舉水師器械至多且賾小自繩索水管大至帆檣炮位缺一則不良苟權無專事無統宗必至精粗大小之事紛無紀律則𨿽有人有船而用違其才與無才同器不適用與無器同平時無以振聲威臨事無以濟緩急於是乃設海部以總之其合員則自統帥總領以至舵工火夫其工程則自笵合繩墨之始基以至气表遠近之美備均屬焉近來日本講求水師立海軍卿卽師此意竊惟中國自籌辦水師以來統計大小兵輪自制與購成者已有四十餘號徒以分省設防畫疆而守遇有事變撥調他省師艦以爲接濟而號不齊衣械不一平日旣無統屬之分臨時難收臂指之效朝鮮之役南北洋師艦相遇且不能以旗號通語更何望其合操布陣南北洋不能一律已如此而他省可知矣論者方且祖述前明戚繼光兪大猷所論海防之緒餘以爲南北沿海設立水師提督分三鎭守防以時會哨爲海防上策是徒知風颿之利而不知輪船之捷也伏查國家經制凡一事關系數省者則責成一人以督理之故各省漕務則立有漕督長江五省水師則立有長江水師提督擬援此例如原奏所請請旨特設水師衙門以知兵重臣領之職掌機要總庶務凡各省之大小兵輪及沿海之機器船政各局皆歸統轄衙門旣設更立五司以經理庶務一軍政司二典選司三廣儲司四糧糈司五會計司先遴選練達正直之員領其事俟水師人才輩出擇其尢者以輪補之並擬設立議事處稽察使凡事大而不能遽者則詢議事處以獻替可否地遠而不能猝至者則派稽察使以廉知得失夫然後綱舉目張水師之能事畢矣伏維我中堂殫精竭慮整備水師立有機器支應船各局規模亦已具然問途必於已經立法貴求至善英法立水師百有餘年至於今舉數十萬水師之將士而人皆自愛事盡稱職舉數萬萬之帑金而無絲縷之虛縻無分毫之浮報者夫豈以外洋之人賢於中國哉亦法制使然也以中堂之才力威望整理海防挈領提綱原無取拘泥成法惟中國水師創制伊始非得一大有力者將一切制度爲之釐定俾得張弛因革悉協機宜以垂百世令典將繼起者何以爲蕭規曹隨哉水師衙門旣設然後何學士所陳六事可以貫行謹次第其先後權衡其緩急分條縷爲我中堂陳之

一原奏勤訓練一條以儲人才勤教練爲水師第一急務誠至當不易之論水師莫急於制船莫難於選士師船之值最巨者多則二三百萬小者亦不下數十萬價值𨿽昂使有項克期亦可蕆事若水師將士非召募可集非立談可至自入學至管駕竭心力以求少則十年多至十餘年方可稱職此人才當儲之說也歐美水師之分彊弱不在船而在兵以俄國之大船富兵多乃黑海之戰戰艦四十五號英法師船未及其半而俄卒不敢犯之其考土爾基也以鐵甲巨艦五十餘艘闖入黑海海口英遣師船偵之僅十餘艘俄遂未敢跬步離海澳何哉俄兵多而未練將少而未教此教練當勤之說也查英法師船數足相埒法之官員學問每優於英而英反甲於法者以法兵之精者無逾十萬英兵之精者乃可四十萬其教練然也美國之師船少於歐洲各國而濱東西太平兩洋之間居民勝兵者數十萬指顧可集精銳實不亞於英故南北花旗之戰卒收水師之效至今談水師者莫能軒輊英美此將宜練而兵尢宜多練之說也練將之法自學院始練兵之法自練船始其目有五一曰分設小學以廣收羅現在天津已有水師學堂矣沿海各省不乏英俊子弟或因路途間隔以致裹足不前誠如折內所慮造就之途太隘成材或恐不多若各口設一水師學院經費旣慮不支而日後各學造就之士志趣未能一律則共事難望和衷擬請仿照西國章程於沿海省分如廣州福州天津上洋等處設立水師小學學內選取十四五歲幼童以五十人爲額專取身家淸白五官無病漢文稍通者充之入學一年課以英語九事並用華語課以算學先取幾何之淺近立數十題試之旁及經書中之言兵事者課以論說每歲由水師衙門派員臨學按程考試中程者送入大學院每學院取送十五名四學所取歲計六十名各學由水師衙門派監督一派洋文兼算學教習各一派漢文教習二幼童年及十五歲考不取者黜之未及十五歲可畱學再考幼童入學由監督選補歲中中取者不及十五責在監督濫取者責在考官二曰設立大學院以專造就水師所需人材至不一矣然今日聚之一學之中他日卽分爲各舟之用故宜齊其心思一其志趣方可取同舟共濟之效擬仿西國章程於水師衙門左近設一大學院定爲年限分立各科凡由小學送入幼童卽教以英國文字以華語教以幾何八綫審面重力流熱光電以至天文輿圖及格致諸學之淺近者圈讀中國史鑑以博其職趣誦覽外國史書以廣其見聞如是者二年而後考考六十取五十以軀幹魁偉心靜膽壯者三十名送入學生練船專學駕駛以精於算理者十名專學制造又以五名學醫事五名學會計學制造醫事會計者仍畱大學院分門而課如是者又二年各以所學比校其入格者習制造則爲考工生派入各廠以執藝事習會計則爲支應生派入各艦稽核兼習公法以司文案習醫事則爲醫學生派入醫院以資閱歷以上各科宜先請外洋專門教習各一初入學院之幼童約派教習六人以教之學院必課英文者欲其異日通曉外洋專門新舊書籍不至故步自封也以華語講解各種學問者取其口耳熟習易於進境並易於化俗也外洋諸國學院皆以本國語言講解各種學問現在總署同文館所課算學亦用漢文此其明驗碻證惟專門之學如制造醫事等項初創學院中國人才未出故擬先請洋教習以英語教之此時學生已讀英文三年可無扞格不通之病矣但外洋重力格致諸學名目繁多邇年所翻譯者義理未能明晰名目尢無畫一擬乘立學之時令各院教習采取古今書籍內相當名目釐定成書奉爲典則庶無泥古背今同名異義之虞至船上各色口令尢宜準定頒諫諸船師船奉爲定式此𨿽細事然一或不愼貽害匪淺數年前徳國甲艦二艘駛近英法峽海口令不一舵工誤聽以致二船相擊人船俱沈可爲殷鑑外附水雷學堂一由水師之佐領應選專習制造演放各種水雷一一使之明體達用計入學六月可竣事再更番選充所儲益廣三曰設學生練船以知駕駛水師人員依船爲命必須衽席風濤方可任駕駛之選英國水師學生年十三歲卽入練船法國學生年十六歲他國學生至遲亦無過十七歲者若如以上所擬幼童年十五歲入大學院二年後考送練船則已十七歲矣擬請於旅順口置一大練船艙可容八十餘人歲由大學院考送三十名簡派專門教習初次開辦似宜專用洋員教以測量星象推算經緯運用儀器演習帆蓬運舵掉艇結繩升桅探水演試槍舞劍之法爲之口講指畫不厭不倦其穎異者進以講解汽機火之體用測繪海圖之淺深旁采各史所載用兵制勝之條以水戰爲主而海防及外國各史所記戰事爲尢重反復而辧難之暇則令之溫習學院所課各學如是者二年而考考取者派入各艦爲少從若額外外委之屬再派帆船二艘附於練船使學生輪班出洋自行駕駛外附管輪練船一凡各小學與大學院未經錄取其有富膂力擅巧思者再嚴汰而妙選之使專習折配機輪布繪圖式之事其輪機制作之精亦稍稍與之論及如是者歲取二十人年終考取者派入各艦爲管輪生至各項練船可由水師衙門調取他省木身輪船以攺之而經費可省矣四曰分設練船以練兵卒中國沿海七省之民𨿽風气各殊剛柔不一而募爲水師兵卒適可相濟爲用擬於粵之南澳閩之北館浙之定海奉之旅順設練船各一艘就近招募十五歲以上約身髙五尺一寸胸圍二尺六寸者歲四百人派入練船教以操演步伐槍刀劍量水羅經蕩漿鳧水捲篷運舵結繩接索縫紉各事口令皆皆用北音以便他日南北各船互調不致有隔閡之病年終由水師衙門派員考演技藝全者錄取取額每船不過三百練船四艘歲取千二百名派入各艦充當下卒若古之羨卒管火管輪亦由練船分年挑選教習技藝歲取二十人共八十人派入各艦充當下等火夫輪夫若今之長夫如是行之九年後可練勁卒萬餘人五曰設卒長練船以精技藝一船之內號令者將領也奔走者兵卒也而承上啟下厥有卒長卒長得人則一船理矣擬請於旅順設一卒長練船凡派入各船充當下卒者以次考升上卒中卒後卽由各艦管領拔其尢者歲送若干名分門教演準操作帆舵傳語繪圖工作日記各事統計各艦選送無過百名越六閱月而考考取者分派各艦充當長隊長藝長之副歲約八十名其技藝精到者卽挑作兵卒練船之教習語曰一人善射百夫決拾又曰一人學戰教成百人百人學戰教成千人故卒長多多益善也考之英國水師督領五十人管領一百五十人佐領六百人英國戰艦旣多需材自夥中國初設水師但得督領十人管領五十人佐領二百人已可應用不匱約計督領之材至少養至十五年可成管領之材養至十二年可成佐領之材養至九年可成若按照以上擬請各條辦理九年之後約可得佐領二百人而今之爲佐領爲管領者再加淘練淬勵之功已可升爲管領督領矣再以九年之中各練船踐更遞換新舊相參則可練兵卒萬餘人可練卒長五六百人此中國水師之根本也

一原奏有精選拔一條內稱嚴行科簡信賞必罰官則較優劣別勤惰限年以爲遷轉兵則定格挑補等語夫禦將之道貴黜陟明將兵之道貴賞罰明而後將能用命卒皆效死百戰百勝此養陸軍之術也水師亦何獨不然惟水師之與陸軍其險夷勞逸固殊而其學問技能胥由積累而至其選擇有倍難於陸軍者何以言之陸軍列屯出戍步步立營訓練勤奮紀律嚴明卽可以成勁旅水師以船爲家出沒風濤或臺起而朦朣掀簸或雨雪至而肢體皸瘃晝夜宣力寒暑靡間此平時勞逸之不同也陸軍出戰可進可退心有所恃膽气自豪水師迎戰於汪洋巨浸之中一遇敵船轟發雷倘使機釜船舵偶一中傷全般覆沒長平坑卒無此慘烈此戰時夷險之不同也而陸營兵卒演槍準各有專屬騎士材官立有專營但求步伐整齊號令不亂初無委折繁重之事水師訓練兵卒事多且精使之升桅則如猱之捷使之泅水則如鳧之安使之操演槍則必如由基之射一繩一索考據精詳一杠一帆體用明習此水陸兵卒技能之不同也陸軍之將所長者騎射所精者擊刺其於地理之阨塞險易古今之陰謀韜精研輿道曉暢戎機者古今名將代不數覯其或搴旗斬將建樹奇﹝勛﹞﹝動﹞類恃其血气之勇聽將率之發蹤指示非必尺籍什伍人盡知兵若水師之將卒其入學也旣已稍通文義及其肄習各事莫不殫極精微於算學則闡員錐曲綫之微於格致則極分化體質之細於制造則盡機軸相箝輕重互配之理於公例則曉局內局外主戰主和之機而彈藥之疾徐鐵鋼之堅韌水火之分度礁砂之隱顯風信之徵驗桅舵之將迎皆其分所研究至通曉外國語言文字以資臨事之應對以闡未發之陰符又其餘事此水陸將官學問之不同也綜此數端難易立判知其不同而無以異之則激勵無由眞才不出且重其不同而無以私之則恩義不篤竭力難期所以異之私之之術亦有三焉一擬請別立名目稍崇體制也西國仕途武重於文蓋能武者必能文而能文者未必能武合文於武故第以武名而武重矣是以西國水師有以王子王孫之貴結髮入學而躋升統帥者有千把外委之微秩而與國之相臣抗禮者其優異可知矣中國初設水師官員多居武職以其職掌武事故也夫因其職掌武事而授以武職可也授以武職而令文武兼全之才士同於引重挽彊之粗人不可也中國重文輕武之風積重難返凡居武職者不復問其才學若何卽睥而不屑爲伍甚有以數年充當管駕之員一二語與長官齟齬立受杖責反不如從九未入班者其習俗使然也查外洋水師人員有督領管領佐領三等各分三級凡督理一軍事務率領一隊戰艦可獨當一面者則曰督領有統帥副帥偏帥之別此卽水師之提鎭其領艦之多寡不一而品級以差焉凡責任管駕治理全艦之事者則曰管領有總領副領參領之別卽水師副參遊之類因其領艦大小不一而官階以差焉凡佐各艦管領分治一艦之事者則曰佐領有正佐副佐參佐之別卽水師千把之類三佐之官階不一各以其服官之資格爲差焉凡自練船派入師艦之學生則曰少從次於三佐之下又查外國水師官員視品級相當之文官與陸路之武官體制儀注則加一等相待以表優異又凡水師官員洊升督領者可充當各口海疆使之任兼治地方事務而海部尙書與外藩督撫各缺惟用水師督領任之至出使各國頭等公使多有以之充當者今中國整頓水師應照成例仍歸武途惟事屬初而欲延攬兼通文武之才則品級宜加詳定恩禮宜極優崇方足以昭激勸擬請參酌西國水師官員命名之義別立名目其已經保請各項武職悉攺作相稱職守之名並請次其品級如督領可當一二品管領可當三四品佐領可當五六七品其位至督領者仿照都統副都統與長江水師提督之例文武兼放至出使外洋大臣專爲交涉而設亦可以督領之長於專對者充當其選凡水師官員所有一切體制均按品級相當之文官辦理如是以武官治武事仍合文武兩途之義立名目以稱職守則顧名旣可思義而輕視武弁之成見可除且體制旣與文官相同又懸一文武轉升之格以待之則異人傑士莫不踴躍奮興而人材不可勝取矣使必以水師人員與持弓挾矢之流等量齊觀是等頗牧於賁育伍良平於絳灌也且無論異日無智勇兼備之才足任海疆之寄卽今日水師學堂之召其投筆而應者勢必無人蓋彼將用其才力專爲帖括章句小楷之技以攫髙第而顯秩又誰肯入學堂練船考苦四五年航海數十年仍不免笞杖之辱哉此乃轉移風會之樞紐釐正水師之關鍵故不覺其言之長也

一水師人員擬請明立升格核定俸銀也西洋水師官員並非差使卽以所居之職爲其官守不復他遷嚴定升格以杜幸進之獘水師之才半由學問半由閱歷其學問已於學堂練船屢考而知至閱歷必須俟以年歲學問𨿽優而閱歷未深者猶難勝任故於每級詳定居職年限限滿到班者方可推升凡少從升參佐參佐升副佐而每級務必須派入師船供職二年方準遞升副佐副佐須歷遠洋扣足二年方準轉升正佐正佐須在職四年內二年曾歷遠洋者方準轉升參領參領或舉職三年內一年管帶小號師船曾歷遠洋或居職四年內二年曾經署理副領管帶中號師船者方準轉升副領副領或居職三年內一年管帶中號師船曾歷遠洋或居職四年內二年曾經署理總領管帶大號師船者方可轉升總領總領必須居職三年管理大號師船出遠洋或居職四年內二年曾經統領師船三艘以上出外洋者方可超升偏帥偏帥須督領師船一隊出外洋扣足二年方準拔升副帥副帥或曾督一軍身經海戰或出遠洋卓著勛勞方可洊升統帥以上系一定資格惟自少從以至副領責任稍輕年力方壯班次輪至不升者準其控告或班次未到而有眞才者亦可破格選拔此則其權操之自上若自副領升總領以至偏帥副帥統帥旣按班次還須待拔有班次旣到而未遷者無班升未到而遽簡者良以總領以上之職皆可督理一軍更非器識宏深者不足當此重任至統帥之職每國不過三四人凡督領年逾六十五歲卽當辭職此外洋水師官員升遷之大也至俸銀之數視其官階旣升此官﹝卽﹞﹝節﹞食此官應有之俸惟有供職不供職之別供職有陸居行海之別行海者食全俸陸居者有遠近之分近調海部以及海疆使下當差者則食全俸十之八遣往外藩當差者則食全俸此供職食俸之大約章程也年內告假不過三旬準不扣俸告假過三旬者則食全俸三之二續假者則食其半凡洋二年回國準假期三月其有因事撤差因案調審者則食半俸此不供職食俸之大約章程也至兼辦他職則兼食其半俸調往他處則有房飯津貼在艦供職則有飯食津貼種種俸銀之數各有一定則例不相混淆凡計全俸必以到差供職之日爲始其減俸亦以離差之日爲始此外洋水師人員俸銀之大也中國各省自設水師以來所有一切管領佐領之職不過零派之差使且有同一差使各省薪水丰儉不一旣爲差使而不按資格則舉不稱職者有之矣旣曰薪水而數無定額則去此適彼者有之矣開幸進之風長鉆營之習莫此爲甚今旣擬請更定水師官員品級卽以所有品級爲所居之官階擬請依照外洋水師官員升轉之格詳定每級年限不得越級超升惟始之時人才不多似宜從寬如年限二年者減爲年半三年者減爲二年至輪班選拔亦宜酌照外洋之例較爲實在若著有戰功勞績之員仿照外洋水師賞給寶星之例賜以藍翎花翎勇號準食翎俸勇號俸視軍需則例所載約減若干以昭寵異萬不可因其一時之功越限超升酬庸之典與器使之權不容或淆也至學制造支應醫事管輪者外洋亦皆定有品級升格俸銀與水師官員無異亦宜詳加考訂以示鼓勵

一水師兵卒擬請別其等第定其口糧也外洋水師則例有上卒中卒下卒之分又拔其尢者以爲長隊長翼長長各有副其自下卒升中卒中卒升上卒少則六月或技藝平常或操作不勤者𨿽一二年不得挑升其口糧則視上中下三等以分多寡至各長之副非派入卒長練船專習一事技藝精到者不得充補自副長以充正長須試看一年方可轉升正副長於口糧外各有加糧以爲表異輪夫火夫亦分三等亦立正副長挑升之法如前其餘詳細則例具有成書每卒各領一本後有空白若干頁每月發糧呈送領糧劃押旁記每月所習之事與其勤惰另存副本於支應處以便稽核若有搶險立功者則賞給功牌隨加口糧以爲鼓勵兵卒轉至隊長而止終不得超遷佐領此卽學成而上藝成而下之義也查北洋水師設有練船各船兵卒亦分頭二三等至各等如何挑升與各長如何挑補似宜酌照外洋水師則例一一釐定而口糧之多寡亦由此分則兵卒知有挑補定章莫不奮發以勤操作矣又原奏內稱兵卒定格調補年十五至二十募之學成授兵五十休之募新者以補其缺其休者籍爲餘兵酌給名糧四分之一注籍聽調又在營之兵弁皆須終年住船不得上岸三年予假換班遣歸等語查外洋水師兵卒自十三歲上船練習至二十五歲則役限已滿限滿而該卒情願仍畱水師者不得續加口糧良以水師操作勤苦壯年方可承受其航海或在水師或在商船歷三十五年者則給贍老口糧因公受傷者亦在此例中國水師擬請召募十五歲以上之童子逾十八歲不得應募應募之時須保五年非有大故不得擅離兵籍五年後復願充當者再保五年另加口糧若干如是者須四十歲而止若歷年操作勤奮並未犯有大過者可派入沿海機器各廠充當丁惟外洋水師有贍卹口糧故兵卒皆情願出海力贍卹入項目無多無論官商人丁以及沿海漁戶所得薪工悉扣若干其餘逃卒未領之口糧亡卒所遺之什物以及戰時攫取敵船財貨關上抄出禁物悉歸該庫存儲中國初創水師必難兼顧及此然非此亦不足以鼓勵故往往練成水手一旦遠出卽有逃亡者無事如此則有事可知矣擬請仿照中國海關華人放差七年後則多給一年薪工之例凡兵卒已役五年則多給半年口糧已役十年則加給一年口糧出洋後二年準其告假三月食半口糧其屯住口內不在艦上執役者亦食半口糧卒長洋回口例準告假不領口糧又擬請仿照外洋水師設立孤子學堂以卹其後凡兵卒受傷或因公死亡準其子入學專學卒長之事學二年派往練船始給口糧學有孤子定額不足然後選及卒長與卒中執學最勤之子無子亦準以親戚入選又宜酌定功牌格式另加口糧若干以賞異常出力者如冒險救人救火等事此卽原奏所謂其餘賞等項亦條別而爲之制之意以上各皆須參酌外洋成例妥定一不苛不濫之細章而後兵卒皆樂於執役矣

一原奏辦船等一條內有凡沿海各口先必測量水道審度地形揣其何式爲宜量行購置等語查西洋師船共分三種曰甲艦曰快艦曰防艦三種之艦功用不同卽制法不一有因地者有應變者何爲因地中國濱海七省港紛歧水道不深迥異英法喫水稍深之船艱於出入前讀美國海部制造司員涇士所著二十二國師船通考之言曰美國水師亟宜制造新船以防海疆要害擬請造鋼體木底頭號快船速率須一小時行逾十五海里前鑲衝鋒後安巨者二十餘艘中等鐵脇快艦二十餘艘三號鋼身快艦速率須在十八海里以上者亦二十餘艘船身每噸應配兩匹馬力喫水必淺以便出入港海防之利器備於是矣謹按地裏美國海岸之紆曲回環與中國相埒涇士以制造擅名遊歷歐西二年專考各國師船之利獘研究美國海岸之形勢所論各節誠有得之言縱令外國專門名家爲我借箸亦不外此數語此因地之說也何謂應變涇士所請制造三號快艦祇能近防不能攻遠攻遠之船以甲艦爲最而仍宜配用快艦防艦雷艇方足應變西國水師公會嘗論之曰近有謂甲艦快艦防艦三種宜分用無須配用者不知三種之船功用𨿽異而以之應變缺一不可凡海洋哨當有頭二號甲艦數艘外有快艦十餘艘帶雷艇數十隻更有水臺式之防艦數艘尾之海洋迎敵則甲艦居中其快艦雷艇進則衝鋒陷陣退則左右甲艦並力攻擊水臺常隨甲艦遠發巨以補快艦之不逮夫水師之有快艦防艦甲艦猶陸軍之有步隊馬隊隊互有功用其名𨿽異其效實同此應變之說也至於制船之法有三事焉曰船式曰機器曰身請分論之泰西水師公會之論船式曰輪船之制始用木繼用鐵今則鋼輕於鐵有以鋼易鐵之說快艦與雷艇二者非鋼不足以致用頭號甲艦笨重非常運舵不靈而駛行不速甲板𨿽厚而彈力日加各國已逐漸停制近議專制小號甲艦以載重八千餘噸身長二百八十英尺速率約行十四五海里爲度中置百噸重二尊旁置十四生的邁特口徑十尊中腰帶鐵板厚一尺六七寸船首置機以放水雷數者俱備斯最利之甲艦矣至快艦約以載重三千餘噸行駛十六海里爲度至防艦與雷艇之式議論紛紜莫衷一是船身則造隔堵以防敵彈爲宜此船式大之情形也機器則以康邦雙推輪爲最汽釜則因船而施少則四釜多則十二其機器之長短大小配合勻稱方見功效卽如英國新式之快艦曰依利斯長三百尺寬四十餘尺載重三千七百噸馬力七千匹置雙推輪於後初制時推算家皆謂此船成後可行十八海里及下水試行止行十六海里半又幾經攺制幾經試驗終未行至十七海里後以其初所制四頁推輪去其二頁復殺之以減阻力然後行至十八﹝海裏﹞﹝裏海﹞半而所費已不資矣故機﹝器﹞式樣必須試驗多次者乃可無獘斷不可以他國未經試用者漫爲嘗試機器如此船身亦然此機器大之情形也外洋近年考最精每以能穿鋼鐵甲爲程序其大之制則以威徳活爲最克虜伯次之阿蒙士壯又次之威徳活彈中鐵甲斜角小至十八度力猶貫甲此則阿蒙士壯彈所不及其制之法以流質壓成鋼體渾堅縝密以克阿二廠之較之瞠乎後矣其式則後膛勝於前膛無待擬議徳法美俄新式戰艦悉用後膛而英國狃於成見乃創爲小利用後膛大利用前膛之說另樹一幟比及珊徳爾船以八十噸裝雙彈炸裂死傷甚多脫用後膛則前彈未出後彈奚由而入然後方悔其欺人適貽自欺之今將水師大攺爲後膛其經費詎可計耶至於連珠小以擊雷艇現以樂登裴爲最捷此身大之情形也驗之功用旣如彼考之制法又如此是中國水師應添師船之數與應配師船之式不言可明惟西國師船之彊弱不在多寡而在堅窳英國甲艦號稱五十一中惟二十六艘爲新式意國甲艦號稱一十七中惟八艘爲可用徳國甲艦號稱二十五中惟九艘爲可用其餘則自檜以下槪以鐵皮木質之充數使聽者不察徒震驚夫各國甲艦之多欲令中國步其後多制戰艦勢必有所不能統計中國海疆綿之長四倍於英六倍於法十倍於徳幾埒於美而弱於俄至少約需鐵甲六艘大中小三號快艦各十二艘一切船身機器式約如前議除已訂鐵甲二艘已購中號快艦二艘以及閩廠制成鐵脇船三艘外尙須甲艦四艘價約六百萬大號快艦十二艘價約一千二百萬中號快艦七艘價約四百二十萬小號快艦十二艘價約三百六十萬統計二千五百八十萬兩以九年分計每歲制造經費二百八十六萬兩有奇尙不及英法徳俄各國每年續添新船經費四分之一然計臣束手小儒咋舌矣

一原奏立營制一條有分三大海定爲六營等語查西國水師建閫擇地其要有六水深不凍往來無間一也山立屏幛以避風颶二也路連腹地以運糗糧三也土無積淤可建塢澳四也口濱大洋以近操作五也地出海中以阨要害六也原奏所擬天津崇明南澳臺灣各口按之六要缺憾尙多天津攔江沙朔望潮汐深不過十三尺有奇不特巨艦難進𨿽小號兵船亦有進退維谷之勢崇明彈丸之地講地學者謂爲長江逐淤所成兵船斷難停泊南澳三面受敵亦非駐船勝地臺灣周岸巨浪山湧終年如是且當風颶之衝不利泊焉間嘗細考濱海各口海勢與六要相合者北惟旅順南惟北館可以設營可以建澳可以造塢誠足爲水師之重鎭他如澎湖可以阨守閩廣臺灣定海膠州澳足可顧及江浙廟島威海可爲旅順犄角海洋島東可控制朝鮮西可屏蔽遼海至朝鮮全羅道之巨文島尢當仿照英國據有地中海瑪爾島之意設防駐泊以爲防禦俄倭往來之路查巨文島十餘年前英國水師已遣人圖其形勢測其淺深曩於役朝鮮曾上書擬遣師船規爲我有者不料去歲春英人借口與俄人有隙卽假巨文島泊其師船樹其國幟意殆久假不歸歟惜哉此皆天造地設以我東南數萬里海疆要害之區誠能次第營經於各處稍稍布置建臺設水雷預屯煤斤子藥卽有一夫當關之勢若不及時經營萬一如庚申之變至法船泊廟島英船泊大淩灣海洋島而定海一島爲其後路方限臥榻爲人鼾睡則遲矣晚矣然而設防有次第焉興工有先後焉辰下開辦水師以北洋爲最要而北洋水師以旅順爲歸宿是宜竭力經營九年之間先使旅順屹然成一重鎭則北洋之門戶可固海洋島廟島威海三處亦宜及時布置繼及北館澎湖終及定海膠州至洋人垂涎之巨文島尢當早爲之計此設防之次第也開辦旅順工程繁多似宜攺派深明外洋水師工程之員飭令通盤籌算畫一全圖估計需若干復派一公明正直之大員以督理之而後權其緩急自開浚口門淺泓而挑淤而建塢而甃澳以及設塔燈安水雷置臺建藥庫攤分九年則帑項不竭成功有效此興工之先後也至長江吳淞虎門南澳等處統由水師衙門按季輪派兵舶梭以其餘力則分年撥派甲艦快艦先往近島國繼往歐美各國環遊東西大洋以彰國威以練將士計無有逾於此者

一原奏編艦隊一條內有泰西艦隊約分三等宜仿其意定爲若干隊而擇其尢者爲艦長等語查外洋水師有甲艦以攻敵有快艦以迎敵有水臺以防敵三者當因地制宜隨機應變功用旣異分合難拘則艦隊有無容先編者水師之船旣經分鎭各口所隸之艦卽可成隊合操水師之魚貫雁行卽陸軍之步伐止齊此合操時則有然者平時師船洋亦分隊伍海上相逢亦應逐隊而行官不相等自應統於所尊若相等則推資格深者爲長一切號令憑其施發𨿽無實派艦長之人而常得艦長之用是艦隊可大可小可分可合並無一定成例又外洋各國水師官員每歲將各官員之資格官階以及所居之職詳刻一書如搢紳錄之類師船或於海上相遇或於口內寄椗皆知誰爲艦長旣不紛爭亦不相讓至海上用兵艦長受傷出缺他員立卽按格升補使各艦知所統屬不致張皇無主

一原奏請並省一條有沿海額設水師亟宜裁省等語查裁撤各省艇船與裁汰額設水師此說屢經入告無如各省礙於成例猶戀此不能航海之船不習操舟之人以爲羊存之顧惜故至今各處之會舵長龍依然歲修歲造擱置沙岸無人看守甚有以蓬索杠具變賣以入私囊者客秋中堂試馭快船至旅順目擊金州水師廢弛會艇擱朽情形入奏請撤與何學士所議並省之意相合竊思各省舊設水師以不得不裁不若寬以設法自裁之爲愈也水師衙門旣設各省輪船盡歸統轄惟閩滬所制兵輪除四五艘外其餘祗可以供緝不足以振軍威擬請將該兵輪仍發各省爲洋之用至各船員弁兵卒仍由水師衙門訓練派委以備有事調用可期號令一律其一切養船經費卽由各省歲減修造艇船之費塡補是各省𨿽裁艇船而仍得梭實效此漸裁修造艇船經費之法也沿海額設水師爲數不少槪行裁汰失業者多查外洋水師每船俱配陸兵數百名專爲登岸守口以及遠藩戰守之用往年臺灣之役今年朝鮮之役倘令我船配有陸兵則師船一至水火卽泯無他先聲奪人辦理自易也擬請查明各省水師兵籍由水師衙門派員前往挑選其精壯者每營約抽幾成另立營伍操練歸並水師仿照綠營攺歸練軍之法養兵經費卽以舊有口糧扣撥老弱者悉行裁汰惟準送其子侄於以上各口所設兵卒練船補額以示優此裁汰額設水師之法也至沿海五省港林立易於藏姦而又水淺不受兵輪難於緝惟有攺用淺水小號輪船裁並槳艇十號以養一號小輪船而小輪船一號可抵二十號槳艇梭之用似亦並省之一法更有請者各處制造局船政局亦當仿照外洋海部之例歸入水師衙門一手經理其利有二師船之大小不一卽子彈不一苟無一人分飭制造且不時派人稽查勢必有多彈少少彈多卽不然或有彈式不稱藥力不齊之獘誠得一人以統理之則平時各廠有分造之責臨事各船有應用之資而各廠濫委經費所省有不計者其利一中國惟船政局可制輪船前者上海機器局所造者率皆不良於行今已停造惟船政局獨當一面不與南北洋海防聯爲一气勢必所造非所用且自沈文肅公後領其事者艱於籌難於任巨遇事每多掣肘誠使將船政局歸並水師衙門節制則可催有之經費造有用之兵輪不能造者始向外洋購辦而分並機器與裁汰人員所省之經費又有不計者其利二又查西國水師其建閫之地船澳則寄泊各色空船員弁撤去只派丁看守一時有警立可調配出洋中國水師俟甲艦快艦陸續造齊其時旅順工程亦可完竣每年可酌派數十艦停泊澳內至蚊子各船專供防口之用尢可槪行寄泊惟畱一二號蚊船輪派員弁上船操習則養船之經費可省至九年後練成之佐領管領以及小卒卒長其數必浮於用卽可撤﹝往﹞﹝住﹞旅順營內惟食半俸則養兵之費可省此乃水師已成後應辦之事謹因論並省而連類及之

以上六條以勤訓練精選技爲得人之始基以辦船等立營制爲簡器之實用皆就何學士原奏參以西國水師之法規模具竊計九年之中以訓之將可得三百人以之練兵可得萬餘人以之制船可得四十餘號以之設防可得要害五六處本三年求艾之深心爲十年教訓之遠未有不能稱雄海上者或謂英法各國其君若相講求水師垂數百年始克臻此美備以徳國之精心果力以俄國之地大物阜歷四五十年創辦水師猶未敢與英法爭長而謂中國能稱雄於九年之後不亦誣乎不知帆力廢而用汽機前膛廢而用螺旋未聞用汽機者必先習帆力用螺旋者必先習前膛此所謂善作者不必善成而善因者易於善創也今以各國講求船身機器位之精實課訓將練兵用人之效固已登峯造極無美不收中國當此初創席其智謀袪其膠固其能事半而功倍也何疑器械精者仿而用之不必問其爲徳爲英章程善者采而行之不必問其爲中爲外非浮慕也非淺嘗也不惟致力於本原而必宅心以堅忍故勾踐之困也臥薪嘗膽十餘年然後一舉而沼吳漢髙之於項籍也亦降心抑志屢避其鋒而後垓下之戰不勞而定惟其能忍於始故能成於終忍者非懵然漠然爲唾面自漧之說也是必困心衡慮百折不回陰求夫所以制勝之道不惜貨財以利其用不避艱險以要其成無欲速無見小庶幾謀出萬全冀得一當者也今之論者則不問可否不計成敗惟戰是求至問其所以能戰所以求勝之具亦不過掇拾三代之遺文補葺漢唐之故事以爲區區之論可鞭倭俄而笞英法甚有老成宿將探討夫人己之長短事理之曲直不敢逞意气之私不敢爲孤注之擲委曲求全亟欲養元气以維大局而好爲名髙者方幸得遂其虛憍之气放言髙論務爲駭世師船尙未備也則嘩然而起曰何不一逞於東將士尙未練也則又嘩然而起曰何不一逞於西局外之訾議橫生卽局中之牽掣日甚今日辟一議明日進一辭閱數十年仍無成效原闕抑何不思之甚哉而難者曰果如所議以創水師則制造新船歲費約三百萬工程歲費約三十萬將卒糧餉歲費先後扯計五十萬學堂練船歲費約十五萬各處機器船政局與各船添修歲費約百萬雜項公歲費約五萬是統計歲費約五百萬計九年之費須四千五百餘萬乃能舉辦然而我國家前曾下理財之詔矣而直省所節者無逾百萬前曾有籌撥海防經費歲四百萬之原闕旨矣而到處協解者亦無逾百萬今則關卡林立悉索已空監漕歲入只有此數而猶欲籌如此巨也能乎不能曰非不能也是不爲也夫歐美各國其民人不及中國之眾其土地不及中國之廣其物產不及中國之丰而水師歲費英國約銀四千萬兩法國二千八百萬兩徳國八百餘萬兩俄國一千四百餘萬兩美國亦一千四百餘萬兩豈中國反不能籌五百萬兩之項乎又查我朝用餉之數則大小金川首尾五年至七千萬川楚逾萬萬準回兩部三千三百餘萬其時尙無洋關釐金自發撚內訌人民凋獘之餘耗項近數萬萬而自壬寅以來歷次賠亦積至五千萬豈今日承平反不能籌此巨乎抑曩時患气已形故應力爲羅掘今日患猶未見不妨姑事因循乎然則曰不能者非不能也是不爲也苟欲有爲則中國何事不可籌亦何在不可籌

請舉四事以槪之鴉片土歲徵八萬餘箱漏稅者歲率二萬餘箱今使與印度立包攬統購之法則漏稅之二萬箱可絕以每箱三十兩正稅計之則歲盈六十萬矧可加稅至百餘兩則所盈者可至千餘萬此事之可爲者一也水煙旱煙饑不可粟寒不可衣前明本在例禁近日吸者不論男女十有六七統計天下戶口扯計大縣不下百萬中小者約五六十萬今從至少科計每縣吸食以十萬人計每人日捐錢半文一縣得錢五十千一年得錢一萬八千串通各直省一千三百餘州縣計一年約可得錢二千餘萬串惟抽之於吸之人未免苦其繁雜若按就地抽徵之法以稅出之地各省罌粟槪以此例則稅可盈銀至少亦二千餘萬西國重徵旱而不徵食鹽食鹽爲貧富所用故弛其禁若水旱非日用所需故徵析秋毫查英國歲收稅二千餘萬法國近四千餘萬其它各國少亦至數百萬此事之可爲者二也中國以銀錠爲幣平色不一今若仿西藏鼓鑄銀錢之例由官自鑄大小銀錢凡一切關稅賦課撥解項均以銀錢兌納約可稅省平餘火耗至少二三百萬而鎔鑄滲銅之盈餘有不計也且銀錢旣由國庫開鑄務使輕重畫一則民間易於樂用卽可由官庫造爲楮獘以代之約庫存銀四千萬可出楮獘六千萬此英法二國之楮獘不脛而行於環海者也如是周轉又可盈數千萬更有進者東西各大國專用銀幣者惟中國與印度耳外洋兼用金銀故銀日多銀日多則價益賤數年前磅價值三兩三今則昂至三兩七八矣以銀易磅耗折日巨查印度歲入之銀約值六千萬磅而每歲輸納英國以銀易金歲折二百萬磅約銀七百餘萬兩是亦一巨也中國旣與外洋互市亟宜參用金﹝幣﹞﹝獘﹞使子母相權無畸輕之獘是如可暗彌折耗之費亦至少千萬惟此患未經覺察人不之信然將來水盡山窮之時必有起而行之者此事之可爲者三也中國各省驛站之費一巨也今若攺仿外洋郵政局之法不惟可以省經費且亦可以便官商而歲入之𨿽不及英國稅一千三百餘萬法國二千五百萬之多然於國帑亦可少補矣此事之可行者四也然而議者然起矣不曰殊乖政體卽曰有礙成例嘩者一人和者百人矣甚有指議行各事無非亡國所爲今若立地創行日後流獘滋甚於是倡者一人撓者千人矣不知天下無有利無獘之事知有利而因循坐誤則利源日消知有獘而立法預防則獘竇自絕泰西各國之徵榷無一非亡國之政其稅工藝之印票卽王莽醫卜方技自﹝占﹞﹝古﹞之法也其稅質劑之券卽南朝輸估散估之法也其徵坐肆之稅卽魏明帝差分店稅五等之意也其按屋徵抽卽唐行間架之意也他如酒酤有榷輿馬有稅卽漢之榷酒算車也舉凡民間所用之物無不搜括殆盡然而民生日裕國用益饒者何也取於民者還爲民用民有利不能生卽以所取者生之民有害不能去卽以所取者去之立法無中飽之獘涓歸公上下之情通而君民一體之道得焉爾今際此生民未有之創局徒爲一二鉆研故紙浮議所阻齗齗然以往事爲可鑑不齊其本徒循其末不求其治徒憂其獘是無異懲色荒而禁昏姻惡禽荒而廢搜狩也則天下尙有何事可爲又豈特包鴉片煙稅徵水旱稅鑄銀錢設郵政四事也哉又豈能籌餉項以經理海防也哉故曰非不能也是不爲也

日本兵志後序

黃遵憲

外史氏曰英吉利之海軍天下莫彊焉當羅馬彊盛時英王僅能備兵分戍海岸其後多爲三十對四十對之小棹船數至五六千以之稱彊及第七世顯理王西曆一千四百八九十年間始造大船第八世顯理王始專設海軍省一千五百十二年爲近日海軍兵制之權輿迨第一查勒士一千六百一二十年間遂造巨艦能備巨百尊及王維廉遂有兵船一百七十三艘一千七百年女王安尼嗣立復與法戰其數益增自蒸气之用廣移之於行船一變而爲車輪一千七百七十年始用火輪船再變而用螺旋船自火輪船出海軍爲之一變然車輪夾船不便於戰若遇敵舟連發巨則己船爲輪匭所礙每至傷敗後螺旋船出英國於一千八百四十三年特造舟試之知其裨益甚多乃定螺旋爲常備艦螺旋卽暗輪分作三四瓣每瓣具向背之勢如螺旋焉自造之技愈精船身薄不足禦一變而爲蒙鐵當英法助土攻俄之戰競用蒙鐵船爲浮炮臺其法以鐵板蓋覆外面至一千八百六十年乃用之航海船﹝傅﹞﹝傳﹞以厚四英寸之鐵法國創之英國效之及與美國戰常用此艦他船終不能敵於是各國爭相效仿矣再變而爲鐵甲船其始不過厚四英寸五英寸之鐵而各國競造大乃大加厚焉現在英國一等戰艦六號其尢者十六至二十四英寸其次者十二至十四英寸二等戰艦十一號其尢者十至十二英寸其次者八至十二英寸若四五寸之鐵今又列爲五六等戰艦矣自戰艦之制日堅力薄不足摧一變而用巨始多用百餘尊四十五十尊之然多勢必輕小輕小則彈近而力薄是一船𨿽收多之用曾不能敵一巨炮之中於是炮船興焉不必多不過四尊亦或二尊而重至三十八噸當南北美利堅合戰時北專以巨炮勝南也再變而用環擊從前船上備多在左右然專擊一偏運轉不得自如近多置於船之首尾上下四旁可轟擊英國之羅窩丹艦創爲之夫英之海軍固已彊矣然余觀數十年以來屢變屢遷日新日異苟泥守其舊制烏能彊盛如此乎其船堅利固天下共知余考其所以致勝之由又有三焉一曰兵權統於將夫設險守國阨要分屯此乃陸軍之制耳若茫茫大洋曾無畔岸輪飛馳瞬息千里苟事權不統於一則顧此失彼擊首遺尾鮮不敗矣英之海軍均歸海軍卿節制平時之察各洋保屬土戰時之分遣諸將統率艦隊𨿽在數萬里外海電信飛傳報頃刻卽達莫不如身之使臂臂之使指其將旗所翻包舉四海有如此者一曰將材出於學古所謂運用之妙存乎一心者以言乎兵法之不可泥古耳非謂兵之不必學也今日造駛船皆屬專門苟以不教民戰𨿽有𨿽有船不舉而委之敵棄之水者幾希卽曰借材異國而爭戰事起皆守局外中立之條咸解約去矣倉猝遣將能不誤事英則自太子親王貴族子弟使皆受兵學風聲所樹人人尙武以得隸兵籍爲榮其教之之法旣詳且備而量能而授循格而升復無人不稱職之獘一遇有事在商船在外國者咸在尺籍應歸調遣其家頗牧而戶孫吳材不勝用有如此者一曰器用儲於國非木無以成材非鐵無以濟用有木與鐵而無諳熟之工匠重大之機器寬宏之船塢亦無以舒急戰事一起各國咸居局外不得濟軍需敗則不可復振矣英則官用旣足而平時日討國人以搜軍實故民間造船之廠鑄之局林立於國中當與俄交戰時六年之間公私並舉共造大小戰艦船二百三十餘號其取諸宮中用無不足有如此者夫是以摧西班牙敗法蘭西俄羅斯伏和蘭吞印度侮我亞細亞無往而不利也日本三島之國有似乎英欲如英之彊固萬萬其不能然當今之時列國環伺耽耽虎視故𨿽艱難拮據亦復費二千萬之金銀竭蹶經營以成此一軍可謂知所先務矣英國國會上院上其國王書曰西曆一千七百七年欲英吉利安富尊榮願吾王於萬機中以海軍一事爲莫急之務至要之圖嗟夫有國家者其念玆哉其念玆哉

記自彊軍

梁啟超

東事起天子以南皮張尙書督兩江佩南洋大臣印綬時敵氛張甚中興諸湘淮百戰軍皆不有功於是南洋自彊軍之議起和成尙書移節去金陵綠營與自彊軍弗善也乃徙軍吳淞今年春撫軍趙侍郎大閱兵旣畢則曰江南諸軍無如自彊軍賢士大夫知兵法者舉曰江南諸軍無如自彊軍是以梁啟超記之曰今日之疲耎散漫偸﹝惰﹞﹝情﹞畏葸騷擾者莫中國之兵若矣而旗兵而綠營而防勇地地不同名名不同而疲耎散漫偸﹝惰﹞﹝情﹞畏葸騷擾無不同若是乎中國之人殆不可以爲兵矣啟超於軍旅之事未之學然以所聞自彊軍者全軍操練廑八閱月馬軍乃一月有餘耳而其士軀之精壯戎衣之整潔鎗械之新煉手足之靈捷步伐之敏肅紀律之嚴謹能令壁上西士西官西婦觀者百數咸拍手咋舌點首贊嘆百吻一語曰不意支那人能如是能如是梁啟超曰天下無不學焉而能之事亦無學焉而不能之事黃種之聰明材力堅定耐苦無一事弱於白種昔之遊其國肄其學校受其業者往往試焉冠其曹而噪名於其都夫寧獨兵今夫向之言洋務者則曰西之彊惟兵而已而豈知其政其問學其風俗舉有可以彊而後以兵彊之彊者兵所以彊者不在兵善夫西報之言曰西兵之長此軍具矣少有未熟歲月之後大成矣𨿽然若以臨陣能克敵與否非所敢言也又曰惜乎中國之大而可觀之兵只有此數也𨿽然使中國之兵而皆能如此軍中國之能彊與否猶非所敢言也嗟夫使吾中國人而必不可教如黑人焉如紅人焉如色人焉吾固無覬焉等是人也數百年以疲耎散漫偸﹝惰﹞﹝情﹞畏葸騷擾聞於國者今若此豈其一軍如是而他軍不能如是豈其兵能如是而官而士而農而工而商不能如是彼大人先生與吾儕小民可以興矣請言軍額步隊八營營二百五十人隊兩營營二百人馬隊一營百八十人凡二千五百八十人請言軍饟每人每月餉八圓視尋常兵四倍有餘全軍每月需費三萬兩請言軍官營務處總辦道員四明沈惇和提調知縣香山鄭汝馬葵統領徳國遊擊子爵來春石泰教習徳弁齊百凱喀索維基徳特勒夫斯柏登髙森伏徳利西馬師凱南爾多福那漢斯每營副以華官

湖北興辦洋操奏章公牘章程奏爲鄂省設立洋操護軍兩營曁工程隊酌仿直隸武毅軍餉章練習洋操並裁營抵支餉項恭折具陳仰祈聖鑑事竊臣之洞前在兩江總督任內奏明將護軍前營調來湖北教習洋操以開風气應給餉項由鄂省裁營抵支奉旨允準欽遵在案本年正月回任後與臣繼洵熟商卽將該護軍營練熟勇丁分爲前後兩營募勇添足兩營額數以便轉相傳習遴委遊擊銜盡先補用都司張彪充前營管帶官世襲一等輕車都尉四川補用參將嶽嗣儀充當後營管帶官督率操練並委派徳國駐京公使薦來之徳將貝倫司多爾夫充當該兩營總教習選募津粵武備學生充當分教習專肄西法馬步各隊陣式技藝槍藥彈裝卸運用機器理法營壘橋道測量繪圖事宜該兩營月餉卽裁湖北原有之武防旗武剛右旗鎭南前旗三旗餉項抵支至所裁三旗前已奏明在案臣等竊維鄂省地據上游值此時事孔急從前綠營勇營積習已深驟難振作計惟攺練洋操方足以開風气而漸成勁旅惟餉項難籌一時未便遽練多營只得就現在餉力所及先練兩營並工程隊一哨徐圖擴充查洋操餉項以江南自彊軍爲最優鄂省未易仿行惟直隸提督聶士成新練之武毅軍三十營采用淮軍舊制攺練洋操餉章視江南爲省尙可斟酌仿照變通辦理查武毅軍共三十營步軍營制每營營哨官五員勇丁五百名長夫一百八十名月支薪餉銀二千八百九十二兩二錢外加柴艸銀一百六十兩車駝運載等項銀一百兩而三十營隨軍辦理文件查等項共月需一千八百兩每營應攤六十兩總計薪餉各項步隊每營每月共攤支銀三千二百一十二兩二錢又直隸督臣原奏聲明用西法操練如有變通增添項隨時奏咨斷非三千二百餘兩之數所能包該淨盡鄂省現仿徳國軍制開練洋操每哨須加多副哨官一員又須設排長以總司口令設槍匠以修理槍械兵丁衣履須歸一律以肅軍容朝夕操練又須遠出登山涉水所需衣操自較尋常多費而勇數不準一名缺額勇丁又不準經日不操自不能不曲加體卹向章營哨官薪費不多每借長夫餉項通融津貼衣履須兵丁自備每致參差藍縷殊於軍容有現在整頓軍制事事均須核實項又未便多支再四思維惟有將長夫一項暫行節省夫餉卽移添官弁薪費及添設副哨排長槍匠鼓號手並官弁兵丁衣之用至工程隊一項查外洋軍制凡造橋修路築壘等事槪由工程隊任役又須槍法陣法無不通曉此項工程隊兵兼有步隊之長宜與正兵同重今酌設工程隊百人爲一哨卽由前營營官兼管毋庸另設營官其木鐵磚石編籬結繩各匠首比照隊之目馬步隊之副排長余與他哨相同官弁衣亦由官制另加刀斧鍬鋤各器具計前營步隊三哨隊二哨月支薪餉衣等項銀二千九百四十八兩後營步隊三哨馬隊二哨月支薪餉衣餵養銀二千八百九十四兩八錢又工程隊一哨月支銀五百八十一兩六錢統計兩營一哨每月共支銀六千四百二十四兩四錢較之武毅步軍兩營餉數適相符合毫無出入以上餉項均自本年二月初一日起支至華洋教習薪資不在前項餉內亦與武毅軍同此後如有應行變通舊制必須增添項之處仍仿照武毅軍奏案隨時奏咨飭據善後局司道籌議具詳前來

臣等覆加查核所裁武防三旗共計一千八十人而護軍馬步兩營工程隊一哨計弁勇一千人馬一百餘匹人數大約相等惟因攺練洋操朝夕操練無間寒暑較尋常防營爲最勞而官弁人等督率教練曁工匠修整槍各有專責其人數不得不酌量加增且弁勇操練跋涉衣操靴較費均須分季由官制給非僅如防營於成軍時給予號衣一次而已故必加給薪餉方足勵其廉勤玆仿照直隸武毅軍新練洋操餉章參用徳國軍制詳加酌核不惟勇額無一名短缺此次章程所擬各項涓滴均歸實用不蹈營漏習所有加派副營官副哨官排長槍匠每月約需薪水銀四百餘兩又由官制給兩營一哨弁勇衣操每月攤銀四百兩皆系必不可少之需卽系就武毅軍奏定長夫口糧委員薪水柴艸運載各項內撙節變通攺爲以上各並不另行開支以期餉不加增而可多收實效總之此兩營一哨餉章其間開支名目𨿽與武毅軍微有異同而支餉之數正與武毅軍步隊兩營相符不使稍有出入至鄂省所裁三旗餉項抵支微有不敷當與別項撙節湊足除將弁勇餉項曁華洋教習薪費詳細章程咨部外所有湖北新設洋操護軍營裁營抵支並酌仿直隸提督聶士成新練洋操武毅軍餉章變通辦理各緣由臣等謹合詞具奏伏祈皇上聖鑑飭部立案施行謹奏

謹將酌擬護軍前後兩營洋操馬步並工程隊薪餉章程開呈憲核計開護軍前營炮隊二哨步隊三哨

營官一員

每月薪水銀五十兩

每月五十兩

每月公費銀一百五十兩

每月一百五十兩

副營官一員

每月薪水銀三十兩

每月三十兩

辦理文件查醫官經理軍裝各員弁每月薪費銀六十兩

每月六十兩以上營官及辦理文件等員薪費銀每月共二百九十兩

隊兩哨計十八尊

正哨官二員

每員每月薪水銀二十四兩每月四十八兩

副哨官二員

每員每月薪水銀十二兩

每月二十四兩

總弁一名

每月薪水銀二十四兩

每月二十四兩

目三名

每名每月餉銀七兩二錢

每月二十一兩六錢

護勇十名

每名每月餉銀四兩五錢

每月四十五兩

什長十六名

每名每月餉銀四兩八錢

每月七十六兩八錢

兵一百六十四名每名每月餉銀四兩二錢

每月六百八十八兩八錢

夥勇十八名

每名每月餉銀三兩三錢

每月五十九兩四錢

拉車馬六匹

每匹每月餵養銀三兩

每月十八兩

馬夫二名

每名每月銀三兩

每月六兩

前件拉車馬匹現時操練暫配用六匹以資節省出徵時再行請派五生的以上車每尊馬六匹五生的以下車每尊馬四匹運送子藥車馬亦出徵時酌量多寡再行請派

以上隊兩哨薪水餵養銀每月共一千零一十一兩四錢

步隊三哨

正哨官三員

每員每月薪水銀二十四兩每月七十二兩

副哨官三員

每員每月薪水銀十二兩

每月三十六兩

正排長一名

每月薪水銀二十四兩

每月二十四兩

副排長九名

每名每月餉銀七兩二錢

每月六十四兩八錢

鼓號教習一名

每月餉銀十兩

每月十兩

鼓號兵七名

每名每月餉銀七兩二錢

每月五十兩零四錢

正槍匠一名

每月餉銀十二兩

每月十二兩

副槍匠一名

每月餉銀九兩四錢

每月九兩四錢

護勇十名

每名每月餉銀四兩五錢

每月四十五兩

新兵六十名

每名每月餉銀四兩五錢

每月二百七十兩

什長二十二名

每名每月餉銀四兩八錢

每月一百零五兩六錢

正兵一百五十八名每名每月餉銀四兩二錢

每月六百六十三兩六錢

夥勇二十六名

每名每月餉銀三兩三錢

每月八十五兩八錢

以上隊步三哨薪餉銀每月共一千四百四十八兩六錢

制辦官弁兵丁冬夏衣戰靴四百九十六分馬夫不給夥勇兩分作一分算

每名每月攤銀八錢每月三百九十六兩八錢

前件除營官副營官外自正副哨官以下槪給操衣靴

以上前營隊兩哨步隊三哨統共每月支薪餉衣戰靴費用等項銀三千一百四十六兩八錢

護軍後營馬隊二哨步隊三哨

營官一員

每月薪水銀五十兩

每月五十兩

每月公費銀一百五十兩

每月一百五十兩

副營官一員

每月薪水銀三十兩

每月三十兩

辦理文件查醫官經理軍裝各員弁每月薪費銀六十兩每月六十兩

以上營官及辦理文件等員薪費銀每月共二百九十兩

馬隊兩哨

正哨官二員

每員每月薪水銀二十四兩每月四十八兩

副哨官二員

每員每月薪水銀十二兩

每月二十四兩

正排長一名

每月薪水銀二十四兩

每月二十四兩

副排長四名

每名每月餉銀七兩二錢

每月二十八兩八錢

獸醫一名

每月餉銀八兩

每月八兩

獸醫藥料

每月支銀三十兩

每月三十兩

什長十名

每名每月餉銀四兩八錢

每月四十八兩

馬兵八十四名

每名每月餉銀四兩二錢

每月三百五十二兩八錢

夥食十二名

每名每月餉銀三兩三錢

每月三十九兩六錢

馬一百匹

每匹每月餵養銀三兩

每月三百兩

馬夫二十名每名管五馬每名每月餉銀三兩

每月六十兩

營官給馬幹二匹正哨官每人給馬幹二匹副哨官每人給馬幹一匹共八匹每匹每月餵養銀三兩每月二十四兩

前件營官等馬由自備但月給馬幹銀兩

修補鞍轡馬嚼馬掌馬槽每月支銀四十兩每月四十兩

以上馬隊兩哨薪餉餵養鞍轡藥料銀每月共一千零二十七兩二錢

步隊三哨

正哨官三員

每員每月薪水銀二十四兩每月七十二兩

副哨官三員

每員每月薪水銀十二兩

每月三十六兩

正排長一名

每月薪水銀二十四兩

每月二十四兩

副排長九名

每名每月餉銀七兩二錢

每月六十四兩八錢

鼓號教習一名

每月餉銀十兩

每月十兩

鼓號兵七名

每名每月餉銀七兩二錢

每月五十兩零四錢

正槍匠一名

每月餉銀十二兩

每月十二兩

副槍匠一名

每月餉銀九兩四錢

每月九兩四錢

護勇十名

每名每月餉銀四兩五錢

每月四十五兩

親兵六十名

每名每月餉銀四兩五錢

每月二百七十兩

什長廿二名

每名每月餉銀四兩八錢

每月一百零五兩六錢

正兵一百五十八名每名每月餉銀四兩二錢

每月六百六十三兩六錢

夥勇廿六名

每名每月餉銀三兩三錢

每月八十五兩八錢

以上步隊三哨薪餉銀每月共一千四百四十八兩六錢

制辦官弁兵丁衣戰靴三百九十九分馬夫不給夥勇兩分作一分算每名每月攤銀八錢每月三百十九兩二錢

前件除營官副營官外自正副哨官以下槪給操衣靴

以上後營馬隊兩哨步隊三哨統共每月支薪餉馬幹衣戰靴費用等項銀共三千零八十五兩

工程隊一哨營官副營官

前件現在工程隊暫設一哨無庸專設營官由前營營官兼管將來擴充時再行請派營官

正哨官一員

每月薪水銀二十四兩

每月二十四兩

副哨官一員

每月薪水銀十二兩

每月十二兩

木匠首一員

每月餉銀七兩二錢

每月七兩二錢

鐵匠首一員

每月餉銀七兩二錢

每月七兩二錢

磚石匠首一名

每月餉銀七兩二錢

每月七兩二錢

編籬結繩匠首一名每月餉銀七兩二錢

每月七兩二錢

什長八名

每名每月餉銀四兩八錢

每月三十八兩四錢

正兵八十名

每名每月餉銀四兩二錢

每月三百三十六兩

夥勇十二名

每名每月餉銀三兩三錢

每月三十九兩

護勇六名

每名每月餉銀四兩五錢

每月二十七兩

刀斧鍬鋤筐擔等項工匠須用器具物料每月支銀一百兩每月一百兩

前件料此項專爲操練所用出徵時需用器具物料甚多時再行請備

制辦官弁兵丁冬夏衣戰靴一百零六分夥勇二分作一分算每名每月攤銀八錢每月八十四兩八錢

以上工程隊一哨統共每月支薪餉器具衣戰靴費用等項錢共七百兩零一錢

一擦油料每尊每月給銀三兩

一賬房馬棚照章每六个月更換一次如將來仿西制設立兵房則此項卽不復開支但支歲修之費

一馬匹倒換隨時核實報補仍不得逾向章每百匹按年換三十六匹之數

一號衣戰靴鞍衣洋鼓號並洋式鍬鋤等項照初成軍例制給一次

竊惟憲臺由江南奏調來鄂之護軍前營業經分爲前後兩營選補新勇逐日開操而新餉章程尙未釐定前奉憲論以江南新創自彊新軍餉糈較厚鄂省未易仿行北洋所練武毅全軍采用淮軍舊制攺練洋操應可仿照辦理飭令核議等因查淮軍舊制步營每營官弁勇丁五百員名長夫一百八十四名大建月支薪餉銀三千零十兩四錢外加柴艸銀一百六十兩共月支銀三千一百七十四兩四錢武毅軍步營每營官五員勇丁五百名長夫一百八十名月支新餉銀二千八百九十二兩二錢外加柴艸銀一百六十兩共月支銀三千零五十二兩二錢而隨軍辦理文件查等項另行開支統計已在三千二百兩以外又聲名西法操練如有變通增添項隨時奏咨則斷非三千二百兩之數所能包括一切鄂省現仿徳國軍制開練洋操每哨哨官須多加一員又須設排長以總司口令設槍匠以修理槍械兵丁衣履須歸一律以肅軍容而朝夕勤操又須遠出試操登山涉水所須衣履自較尋常費又哨官旣無貼夫名目則薪水不得不量爲增加以養其廉經卑府會同管帶護軍前營都司張彪管帶護軍後營參將嶽嗣儀悉心商酌惟有將長夫一項刪除以夫餉攤入作爲添設哨官排長槍匠鼓兒手及官弁兵丁四季衣之用極力節省計前營隊二哨步隊三哨月支薪餉衣等項銀三千一百四十六兩八錢後營馬隊二哨步隊三哨月支薪餉衣餵養銀三千零八十五兩核計均在三千二百兩以內固較江南自彊新軍餉項爲減卽較武毅軍餉項亦屬有減無增至工程隊一項武毅軍每營奉裁之長夫六十名餉項移作工程隊之用原爲節省起見查外洋軍制凡軍中工程除穵掘貼溝跪溝皆由步隊任役外其餘造橋修路有步法工程二技之長並非專曉工程不曉步法宜與正兵同重今遵諭旨酌設工程隊百人爲一哨擬由前營之官兼管俟將推廣再行添設營官其木匠首鐵匠首磚石匠首編籬結繩匠首比照隊之目馬步隊之副排長余與他哨相同官弁衣亦與他哨相同另加刀斧鍬鋤等項器具共月支銀七百兩零一錢統計馬隊隊步隊工程隊兩營一哨薪餉衣雜用每月共銀六千九百三十一兩九錢華洋教習薪資不在內亦與武毅軍同例伏查洋操規制嚴肅其勞苦倍蓰常營不準一名缺額不準經日不操務洗尋常軍營積習故官弁不加優異不能責其必廉兵丁不曲加體卹不能責其必勤向章營哨官薪費不多每借夫餉一項通融津貼兵丁衣履未立專每致參差藍縷現在整頓軍制事事均須核實而項又未便多費再四思維與其借夫餉名目挪作他用何如實用實銷昭示大信是以將原定夫餉一項節省刪除卽將此分作官弁薪費以及添設排長槍匠鼓號手並四季衣履一切等用仍核與淮軍舊章武毅新軍均不逾越此系爲整頓洋操起見他營不得援以爲例所有遵議洋操薪餉章程另繕淸單恭呈鑑核是否有當伏候批飭祗遵除撫憲外爲此具恭敬鈞安伏乞垂鑑總辦湖北善後總局爲遵議詳覆事案奉憲臺批委辦洋操提調補用知府錢恂呈遵擬護軍前後兩營洋操薪餉章程由奉批該提調所議護軍前後兩營洋操馬步並工程隊薪糧章程仰北善後局迅速妥議詳復核辦仍候撫部院批示繳折抄發

又奉撫憲批同前由奉批據及淸折均悉仰善後總局會同營務處飭候督部堂批示繳折存各等因奉此查折開護軍前後兩營分設隊二哨步隊六哨馬隊二哨又另設工程隊一哨按照淮軍曁北洋武毅軍及徳國洋操章程酌中定議加給哨官及添設員弁薪水勇丁衣靴等項刪除原設長夫口糧並不支柴艸銀兩核計大建月尙應支銀六千九百另六兩六錢系屬實用實銷所擬甚爲周妥惟查淮軍章程步隊每營大建連柴艸支銀三千一百七十兩零四錢其工程隊北洋武毅軍系就各營內抽撥長夫騰出夫銀作爲月餉不另開支若以兩營核計則每大建月僅支銀六千三百四十兩零八錢現該守所擬每月支銀六千九百餘兩計須多支銀五百六十五兩八錢𨿽洋操系屬創辦而爲數較巨以後造銷恐幹部駁本司職道等公同商榷所有派設哨弁及加給薪水系就夫糧勻撥應卽照準其所定制備各似覺稍多擬請將勇丁衣靴項下原擬每名每月給銀八錢核減銀二錢馬隊藥料項下原擬每月給銀三十兩核減銀十四兩修理靴馬掌項下原擬每月給銀四十兩核減銀十六兩工程隊修整制辦項下原擬每月給銀一百兩應攺爲按季給領一次合計月可節省銀二百九十六兩四錢六分此外尙應增銀二百六十九兩三錢四分較之北洋武毅軍奏定加支文案等員薪水尙覺不甚懸殊但此系防營洋操將來如有調遣長夫柴艸仍須酌發自當隨時詳請奏咨以便造報至修建兵房倒補馬匹月需擦經費曁成軍初次應領各項核與向章相符自應如稟辦理所有遵飭核議緣由否有當理合詳請憲臺俯賜查核批示祗遵除詳撫憲外爲此詳乞照詳施行再原折所開餉數以散合總前營計少支銀二錢工程隊計多支銀二十五兩五錢應卽更正合並陳明須至正詳者

兩湖總督部堂張批如詳辦理除檄行護軍前後兩營遵辦外仰該局卽便轉行遵照仍候撫部院批示繳

奏設武備學堂折

張之洞

奏爲鄂省設立武備學堂以教將領之材恭折具陳仰乞聖鑑事竊照光緒二十一年閏五月二十八日奉上諭練陸軍整海軍立學堂皆應及時舉辦等因欽此又光緒二十二年十一月初二日奉上諭武備學堂能否於各省會一律添設著妥籌具奏等因欽此亟應欽遵辦理臣查自彊之策以教育人材爲先教戰之方以設立學堂爲本湖北地據長江上游南北樞紐又將來鐵路所發端尢爲用武之邦當此時勢多艱自宜開設武備學堂以儲將材而作士气臣於上年回鄂後卽經欽遵前旨力籌舉辦一面電致外洋選募洋員教習一面規畫籌建堂招考學生等事查近年外洋各國講求兵事益爲精密向來中國學堂所教多系俊秀幼童及各營兵勇文理旣昧气質亦粗斷難領會精要且資地寒微出身尙遠數年之中斷不能遽膺文武官職安望其展轉倡率廣開風气所教學生若僅可充末弁兵勇之選則一堂之經費數年之功力止成就弁勇百餘名多設則爲數不貲少設則無裨實濟大率外洋武備學堂分爲三等小學堂教弁目中學堂教武官大學堂教統領學術淺深難易以此爲差今中華爲救時之計𨿽不能遽設大學堂而教武官之學堂則不可緩取材精而經費省用功約而收效多今擬專儲將領之材專選文武舉貢生員及文監生文武候補候選員弁以及官紳世家子弟文理明通身體彊健者考取入學堂肄業緣上項諸人皆科名仕宦中人將來用國家引伸會通展轉傳授上則可任帶兵徵戰之事次亦可充營務募府軍械局所之官蓋此輩卽或未能有衝鋒決勝之才然於考核弁兵籌備餉械整飭制造各局察閱臺營壘諸事則固優爲之矣裨益多而收效速似乎無逾於此嘗惟兵事爲國之大政古者學校中人無不先習射禦與我朝八旗文員兼習騎射之意相同而司馬法一書列入禮家故卿士大夫皆爲軍官伍兩卒旅悉入鄕校春秋傳云𨿽有文事必有武備此先聖身體力行之效經義﹝昭﹞﹝照﹞然以至孔門諸賢多能戮力行間執戈國唐宋以後文武分趨殊失古人教士良法美意泰西諸國民皆爲兵將皆入學頗於古義有合今擬合文武爲一途𨿽曰因時制宜實則反經復古也查武備學堂功課分講堂操兩事講堂以明其禮操以盡其用講堂如軍械學算學測繪地圖學各國戰史營壘橋道制造之法營陣攻守轉運之要操功課如槍隊隊馬隊營壘工程隊行軍隊行軍臺行軍鐵路行軍電綫行軍旱雷演試測量演習體操等事皆須次第講習通曉始有實用經臣於上年電致出使徳國大臣許景澄向徳國兵部商派都司法勒根漢千總根次二洋員來鄂教習曾與徳兵部議定到華後法勒根漢加給副將銜根次加給遊擊銜令其體制較優以資表率管束並議定歸總辦道員節制惟學生百餘人教習僅止兩人不敷講授據該洋員堅請添募數人以資協理現經電商兩江督臣劉坤一於江南自彊軍洋員中調撥洋員三人來鄂乃法勒根漢挑選甚嚴僅畱徳守備斯忒老一員令入武備學堂隨同教習尙短一員允俟隨後再行訪募其餘何福滿賽徳爾兩員派入護軍營洋操隊教練弁勇其功課章程令洋教習酌議總辦道員核議轉由臣核定飭辦洋教習課程餘暇卽令其誦讀四書披覽讀史兵以固中學之根柢端畢生之趨向另派華教習經理考選學生百二十名並選派粵津學堂出身久充教習者十二員爲領班學生按照洋教習講說課程譯成華文華語轉述指授諸生入學以後無論何項功名統爲學生均須恪遵規矩虛心﹝受﹞﹝授﹞教違章者卽行屏除除火食操衣均由學堂供給外每月給贍銀四兩分定月課季課年終大課以考其優劣如果將來學有成效擬請援照直隸江南奏定學堂年限章程請獎並擇委差缺以示破格鼓勵玆於湖北省城東偏黃土坡地方購地建造武備學堂該堂未造成之先暫借鐵政局及該局附近租賃房屋爲棲止之所派委署江漢關道湖北候補道蔡錫勇總辦該學堂事宜令該道督同洋教習妥定課程認眞激勸並委奏調分省知府錢恂浙江候補府聯豫充學堂提調令其考核經費約束學生整飭一切責令該員等與洋教習商酌協助隨時維持以期有實效而無流獘查武備學堂歲費甚巨鄂省之力本難辦此然當此時艱事急閒暇不易得人材不易成若再一因循蓄艾已晚反復焦思不能不勉力爲之現擬暫在鹽務雜及銀元局贏餘項下設法湊撥惟此系國家經武儲材之要政若零星湊補勉彊支持亦爲非體將來尙須籌定常奏明辦理以期經久除咨總理衙門外所有設立武備學堂緣由理合會同湖北撫臣譚繼洵恭折

奏陳伏乞皇上聖鑑謹奏

招考武備學堂學生示

張之洞

爲招考事照得本部堂前督兩廣曾奏設水陸師學堂去年權篆兩江又奏設陸軍學堂今湖廣爲長江上游南北樞紐又將來鐵路所發端尢爲用武之國而土風之雄冠絕諸省當此時勢多艱亟宜開設武備學堂以儲將材而作士气查近時外洋各國於兵事講求日精器械旣殊營壘亦異地圖陣法軍裝醫藥無一不窮極精微籌備周密以故軍謀戰均須因時制宜各究專門斷難株守成法惟向來學堂所教多系俊秀幼童及各營兵勇文理旣昧气質亦粗斷難領會精要且資地寒微出身尙遠數年之中斷不能遽膺文武官職安望其展轉率廣開風气今鄂省學堂所教者乃儲爲將領之才專選文武舉貢生員及文監生文武候補候選員弁以及官紳世家子弟之有志向學者緣上項諸人皆科名仕宦中人將來用國家引伸會通展轉傳授裨益較多收效亦速蓋兵事爲國之大政古者學校中人無不先習射禦與我朝八旗文員兼習騎射之意相同故卿士大夫皆在行間伍兩卒旅悉入鄕校從無不知書之材官亦斷無不知兵之儒士春秋傳云𨿽有文事必有武備經義﹝昭﹞﹝照﹞然唐宋以後文武分趨殊失古人教士良法美意泰西諸國民皆爲兵將皆入學頗於古義有合查學堂功課分講堂操兩事講堂以明其理操以盡其用講堂功課如軍械學算學測量繪圖學槍機簧理法槍諸件用法子彈引信藥力理法子彈引信各件用法槍隊隊馬隊營陣之要營壘橋道制造之法山川險易攻守進退之機故學生非文理已經明通者斷不能指授領悟操功課如操槍隊操隊操馬隊操營壘工程隊操行軍隊打槍靶打靶操行軍臺操行軍鐵路演試測量演習體操等事諸生入學以後講堂操必須兼習始有資用故學生非旣通文理而又身體堅壯者斷不能耐此勤勞本部堂現已於武昌省城內購地一區建造武備學堂布置諸生講捨住房及操打靶處所設學生一百二十名常川住堂特電請出使徳國大臣許向徳國兵部商聘精通武學之二洋員前來專司教習又選派津粵學堂出身久充教習者數華員爲領班學生照以上各種課程承洋教習講說各條譯成華文華語展轉指授其學堂未經造成之先暫以保安門大街大公館爲學生棲住之所以鐵政局爲講授肄習之所合行招考爲此出示曉諭凡在鄂文武舉貢生員文監生及文武員弁官紳俊秀子弟如有文理通暢而又身體堅壯願入學堂者迅赴營武處報名候考俟報名者約有成數卽行示期派員考試再由本部堂親自核定並察看其身體志趣聽候錄取挑選入堂肄業每月給﹝贍﹞﹝膽﹞銀四兩火食另由學堂供給月課季課年終大課並按名次髙下酌給獎賞惟在堂肄業者不論何等功名統爲學生視同一律均須恪遵總辦提調總稽查約束教習所定課程認眞肄習其有妄言妄爲不遵學規者立卽屏除如果三年學有成效者本部堂必援照廣東江南奏定學堂章程請獎並擇委差缺破格鼓勵此舉乃爲造就人才而設並非有膏火獎賞津貼貧員寒士諸學生有志在勵學致用虛心受教者卽來應選若意存濫竽僅圖膏獎者斷斷不必投考以免徒於甄別另摘錄招考章程五條於後所期人材蔚起共作國家幹城有厚望焉特示

一學生以一百二十名爲額凡文武舉貢生員及文監生曁文武候補候選員弁以及官紳世家子弟無論本省外省皆準其報名與考惟姓名籍貫功名必須確實若隱冒捏報𨿽已收錄一經查出仍卽斥退

一學生必須有華文根柢則講堂功課方能領會此次挑取學生其文員文生俊秀子弟必須文理通暢之人其武弁武生亦必文理粗通方堪與選招考之時文員文生俊秀子弟試論一道武弁武生試說帖一道一律糊名考試並由本部堂派員嚴密閱卷其舉貢另爲一日考試作策問一道不必糊名

一挑取學生除華文外仍須體質堅壯志气朴誠方足與武備之選第一次考試華文照定額倍取如挑一百二十名額取二百四十名挑取以後再行面試並相其堅壯朴誠而素行謹飭者錄取入堂其有文字不符身體柔脆气質浮囂者槪行剔去

一學生錄取入堂仍照額多取三四十名俟入堂三月以後再甄別一次將不堪造就者剔去不願學習者亦準其於此三月內請假乃照定額畱堂學習除火食另行由堂備給外每月給贍銀四兩蓋望其成材之切不得不爲擇取之嚴

一凡教西學學堂定章最忌陸續增收學生新舊攙雜不能成班致令教者窮於指授現武備學生旣經挑定以後應卽截止收錄其有畱堂學生或因事撤退者亦任令虛額不得陸續收補卽使來堂求學者眾亦祗能俟下招考新生之日令其報考新生另作新班教授不得中道收補攙入舊班

卷十四下兵政

上張香帥言武備學堂事宜書

何熙年

敬者竊嘗推究國家盛衰之故亦曰人才而已矣人才旣衰則𨿽朝野淸泰一旦事患揚起土崩瓦解無復枝柱若漢明之殄瘁黨錮遂以失國者是矣人才旣盛則𨿽境地削弱一旦發憤爲雄雷砰電射各奮智勇若徳意志之振興學校遂以崛起者是矣恭讀憲皇帝諭鄂爾泰曰治天下以人才爲本其餘皆枝葉事耳又讀曾文正與胡文忠書曰吾輩今日惟當多布種子以爲異日發生之地聖君賢相厝意深遠蓋如是其亟亟也顧欲用才必先培才百尺之木經雨露而始滋再熟之禾失灌漑而損秀培之無素才不可得而用也欲培才必先擇才習轡勒於騏驥易以成功施雕鏤於碔砆勞而無益擇之不精才不可得而培也往者朝廷懲前毖後因時制宜知成法之難拘思養才之宜豫於是開圖繪之館設練習之船水陸師之堂肇於福建大於北洋流衍於各行省知理之生乎器也則爲外以操演之知技之近於道也則設內堂以講肄之知中西之不可偏倚也則分延洋漢教習以督課之牧牧矻矻維日不遑蓋將以建自彊之基拓積衰之勢進可以龍驤虎步蹈藉彊退可爲金城湯池完固疆宇英才偉皆於是乎在然而倭人一島夷耳校其地則大小相懸也計其兵則多寡殊絕也乃一敗而失藩封再敗而蹙土地陸師望風而逃水師束手待斃費數十年之力擲千百萬之帑求其一戰之效竟不可得遂至資兵賫糧殃民辱國和局之成古今罕見此則海內之士所爲拊心而長嘆息者也夫一代之才足供一代之用今乃聚生徒以教之懸爵祿以餌之而其效卒至於是是豈中國之無才耶抑西學之無益於中國耶熙年往以漢文教習供差北洋其水師學堂員友往來尢爲耳目所及蓋嘗深究其得失覘考其效驗未嘗不嘆意則美矣而擇取收錄之法未善其及此不足怪也夫所謂法之未善者何也自漢武開利祿之途而經術始重歷代爲科舉之具而文藝愈尊上旣懸的以爲招下自殫精以相赴聰明智慧盡於斯此而不成他將何望彼西人者以戰立國肄其最精用槍者必諳測量爲探諜者必諳圖繪司藥彈者必諳化分各學專門之事義蘊閎深非第以步伐整齊手足靈捷爲止境也今乃以武夫庸究之是猶說生公之法而欲頑石點其頭彈云和之瑟而冀聾虫用其耳指授𨿽切領會終難此一獘也人之難馭兵爲最甚徳意足以撫循之者上也聲望足以塡壓之者次也自古名將或甘苦與共而湯火爭趨或號令一下而旌旗變色惟克愛而克威故可勝而可敗今學生出身寒賤不識詩書頗多心性浮囂資望淺薄一旦遽以通西學躐司兵柄旣爲士論所羞稱必爲兵丁所薄視驅市人以戰非韓信其誰能其從政者新爲伍參所預料此二獘也然此猶曰學之不精人之不服也精矣服矣將遂足折衝而禦侮乎曰未也夫兵者凶器必志足以勝之戰者危事必气足以舉之故裴令公有三光不共之志卒滅蔡賊曾文正有百折不撓之气終淸逋寇今學生之於洋人尊之若神明奉之若徒隸羨其服食之精則見獵心喜誇其器械之利則談虎色變其於中國志士仁人奇謀壯節槪乎未之聞也郭筠仙中丞曰崇厚號爲知洋務者知其可畏而已未戰之先志已餒气已索矣見弓疑蛇浸成虛怯聞弦落雁是爲孽余此三獘也

夫人必有惇詩說禮之風而後篤愛國忠君之義必有仗節死綏之志而後成殺敵致果之才張著睢陽之節而漢書極熟武穆建中興之功而章表殊健仁乃有勇儒不負國由來舊矣故自三代以來英君誼辟崇儒右文豈眞飾爲耳目之觀倚爲潤色之具哉蓋欲由藝文以求義理由義理而興節槪耳濡目染蔚成風俗安則可以消磨智力而禍釁不萌危則可以勒名義而叛亂不作恭讀﹝太﹞﹝大﹞宗文皇帝諭令貝勒子弟就學聖訓曰上年我兵棄灤州遂至永平遵化等城相繼而失皆由未嘗學問不明義理之故上年明國築大淩河援兵盡敗猶以死守而錦州杏山等處亦不忍委棄由讀書明道理知爲朝廷盡忠也聖謨洋洋囊括萬今北洋學生除各營咨送外大抵仕宦落勢之家讀書無成之輩近來收錄尢雜輿臺養混其中者頗不乏人而總辦堂務者又均粗知洋語毫無遠彼固以旣崇西學安用漢文此中奧折非所能識也於是讀書功課則刪減之能文學生則斥革之遂至肄武之堂寖成濟貧之院靡衣偸食此外何求請安叩頭應聲卽是節義之不講廉恥之不知而欲其忠勇奮發淩厲無前有斷脰決腹一瞑不視之志豈可得乎此四獘也𨿽然此四獘者究其實害不過歲縻數十萬帑養千百遊惰之民虛文故事與宋元郡縣學流獘相似於國家無大損也而豈但已哉夫國家創一制立一法必當究其始終與夫利害之所在流獘之所歸輕心掉之鮮不失當往者廣方言館學生逃爲買辦細崽出洋學生背離儒教見於邸抄者數矣北洋有以道府大員閒居宴處衣食悉效洋人熙年實親見之以此等不知大體之人縱使西學精深一旦或以事廢則有北走湖南走越耳張元入夏而宋廷旰食中行說入匈奴而漢邊虛耗其患一也卽曰食毛踐土具有天良仇魯謀燕必非素志此不足慮也然言先入者爲主事偏重則致爭方今學堂林立人數旣多其中亦必有一二好學深思之士朝廷求才若渴將來破格錄用以風示海內或內躋槐棘或外綰封疆咸在意計之中夫贊皇由任子則薄進士史肇由行伍則訾毛錐該學生等旣不由科目進身其於文人學士旣存各執一是之心必有兩不相下之勢牛李一分蠻觸交英國之公黨保黨流獘已滋朝鮮之開化守舊貽禍尢甚來車可鑑覆轍方遒其患二也夫國家培才當爲萬全無獘之道達而在上相與宏濟於艱難窮而在下亦各自安於義命立法創制斯爲美耳今之學堂歲縻巨萬學者牛毛成者麟角揆諸始事者創設之心已稍戾矣幸而淘沙揀金披榛覓路拔千得一有成者乃不用而其患如彼用之而其患又如此原始要終獨不爲之深思而審處乎故熙年居常思發狂議以爲今日爲治之道非以核名實明賞罰爲先不可今日培才之道非以綜中西合文武爲務不可若第由今之道無變今之法卽使功課之例悉仿西人水陸各堂徧布行省要其無纖毫之益有邱山之損者可豫必也而欲倚爲幹城以備一朝緩急之用是猶望蚊負山責盲人以萬里也蓋其難哉區區之心懷之久矣乃本月於申報中獲讀帥臺設立湖北武備學堂招考告示舉熙年夙所私憂而竊計與夫識見之所未及者悉愷切言之而津貼貧員收錄攙越兩端於學堂積獘尢如燭照計數纖微畢見仰見規畫宏遠釐剔無遺之至意伏讀之下歡喜贊嘆以爲中國風气之開才之奮其在斯乎夫帥臺以經緯天地之才而爲培植人才之計宏綱旣舉細目自張此豈待下士之擬議者顧廣集思益者大臣之心而摭說得失者書生之習熙年從事學堂歷年載愧給之虛縻﹝睹﹞﹝賭﹞獘端之重積囁嚅自守嘆息彌襟今者堂務肇興無所用其忌諱用敢不遠千里上謁﹝鈐﹞﹝鈴﹞轅匯爲八條陳鈞鑑敢云壤土細流之助聊效芹負曝之忱伏維帥臺道合古人而濟以遠識才蓋當世而處以襟敬聽下久深傾仰倘蒙不棄微賤訓示一二俾得仰藉當代偉人一言之賜以爲生平榮幸翹企之私曷其有旣

附呈條陳八則

一曰派大員以資督率三代育才興能悉由學校自學校之法敝而書院之事起因書院之規隘而學堂之議興然則今之學堂蓋卽宋元郡直省書院之制今之學堂總辦亦卽國子祭酒省會山長之任然南學之制額數無多經費有限今則歲縻巨萬矣山長之權給以膏火加之獎假今則例有保案矣此次名稱仍舊而法制更新舉文墨之士縉紳之流而收取教督之非第如各省之取具而已當規模之肇建實關系之匪輕果使辦理得法著有成效從此一可倡十十可倡百轉衍流布授受無窮中國自彊之機未必不寓於此此中消息甚微樞紐甚大𨿽系一省培植之計實有關天下消長之基往者各省堂務多以通知洋文洋語道府主之固謂量才器使之義也不知洋語西學然兩途該員特知語文之粗淺者耳通學問者固須以文字爲階而能語言者或未盡文字之奧地殊中西理無二致於是洋人窺其底蘊旣視之甚輕學生稍有才能亦置不爲意功課則奉行故事規矩則視若虛文熙年目擊之久矣方今湖北人才天下推爲極盛擬請帥臺於科甲出身監司大員擇其貫通中西綜核名實者爲總會辦其通知洋語者祗供翻譯之用而主持堂務不與焉庶塡撫生徒旣免開輕侮之漸而考求利獘亦藉獲核實之功

二曰收儒生以挽時習中國之所以爲國者儒而已矣故廿四史中十八省內凡聲名赫濯之人皆學問湛深之士有明一代士气尢盛以一諸生建復社遂奔走天下者張溥是也以一諸生起義兵遂連克名城者謝升是也沿及我朝頗懲明獘然粵撚之亂湘軍初起殊勛偉績多出章句之儒而東豫諸省以一舉貢完圩保寨者往往而有卽至今日凡士論之所是者鄕愚亦從而是之士論之所非者鄕愚亦從而非之蓋科名積重乎人心議論悉由於鄕校積習生常有自來矣夫善爲川者決之使導善治民者順之使行今廟堂之議一則曰開風气二則曰開風气而於讀書之士漫不訾省是猶欲前行而步也抑熙年更有進者大抵朝廷用捨恆視功效爲轉移不敢遠引請以近事明之往者同治初元博采淸議重用儒臣臺諫無不達之情京朝多外簡之事無他因曾左諸公以儒生立大勛也自法越之事起徐中丞敗於粵張侍講覆於閩朝端懲艾前規於是儒臣結舌言官短气者殆十餘年今營口之役不戰而潰又蹈覆轍矣竊恐將來之矯枉過其正也夫當今之世守成法泥古方膠柱鼓瑟固中國之大患也然使一旦幡然決然崇尙西學拔用洋員舉科目之士文藝之說而屏除之摧抑之因噎廢食尢中國之隱憂也何則固以儒爲國也竊計帥臺深心遠識豈不欲合書院學堂爲爲一事而裁成陶鑄之哉特以畛域未化慮始維艱未便遽以橫經之舍變而兼肄雜家言震駴流俗故不爲也然積習𨿽難於彊化而風气則可以漸開伏乞宏此遠謨別開生面堂中定制京外各官上自五品爲止學校諸生下至附生爲止文理精通方與取錄非此數也不在收例俾鄭重以相須自英才之集庶幾異日科第連翩國家旣免乏才之患而勛猷炳著儒術亦雪寡效之羞

三曰盡變通以廣招徠夫用夏變經說可據重文輕武錮習已深招之而不應則柰何曰楚王愛細腰臣多約食宮中愛髙髻城中髙一尺上有好者下必有甚焉安有招之不應者乎特患招之未盡其情耳夫中國之重流品久矣昔淮陰羞與樊噲爲伍袁宏恥與伏慆同列本屬同功一體之人尙有髙視闊步之意一或良楛不分燻蕕共器則志士有籠東而退走耳查本籍聰穎子弟若其文理淸通必已列名庠序至於武生武弁大率斛律惇署名金迷其制庫狄幹押字錐逆以書間有承襲世職通曉漢文者然亦僅矣伏維帥臺智周萬變豈其見不及此特以整軍經武之圖不得不示博采兼收之意惟是眾品淆雜情僞滋多倘考核之稍疏必獘端之叢出伏乞帥臺飭考官嚴密閱校無論何項功名均以文理精通四字爲本俟錄取後其子弟武生令取同鄕官及本省紳耆身家淸白品行端方並無搶冒頂替切結方準來堂一體學習庶聚處無亂之懼而聞風免裹足之心則流品宜淸也北洋學生習气頗深爲人詬病久矣南洋開創伊始聞定章每月膏火二兩告假過年按日核扣法頗苛細必無奇偉之士應之頃者皖省獲見湖北招考告示宦途及書院中均有欲往鄂投考者顧躊躇曰某某根基污下今爲北洋學生列上考矣某某僅識之無今往南洋報考得名字矣我與並列何如哉揆其隱念特恐識者與他省一例視之故趄而不前也𨿽拘執不通然其意亦可念矣伏乞帥臺俯體人情變制或本儲將練武之意另錫名稱卽援髙才上捨之規一新耳目𨿽屬暮四朝三之術聊示涇淸渭濁之分則名目宜殊也

四曰厚培養以畱俊異夫流品淆則害馬去名目殊則髦士來講捨鴻開魚鱗雜襲可謂極一時之盛矣然僅示虛名未盡實事猶恐始勤而終怠也實事者何餼禮貌保薦三者而已夫無所爲而爲之者一人而已自余常情必無憂仰事俯蓄之資乃可勵搏心壹志之气北洋諸生由堂中招考者月薪三兩考試僅屬虛文拔擢多由情面尙不免身家之慮安能無馳騖之心然膏火之太優又經費之難繼擬請帥臺於定制四兩外月課季課列前十名者優給獎賞如因學問優長拔爲本堂教習𨿽難仿照乎洋人亦當優異乎漢士庶於節省之中俾收鼓舞之效是曰厚餼餼之外儒生所斤斤計較者禮貌耳故汲黯揖將軍載之前史鄭公禮寒士傳爲美談苟非介冑之儀皆貴謙和之徳今𨿽名曰武備其實與郡縣學無殊意在樹人何宜苛禮北洋舊章諸生見總辦者無坐見教習者請安蓋以待武夫蹶張之徒今旣槪收文人擬請帥臺定制無論何項功名均照學校中謁師之制見總辦者以揖仿中興後文員帶兵之制見督憲者無坐庶於期望遠大之中寓軍營階級之意是曰隆禮貌北洋堂務初開經李傅相特奏二年期滿照異常勞績奏保奉懿旨允準朝廷求才之意與疆吏造士之心可謂殷矣然一開保堂中之員友得之堂外以夤緣得之而學生所保不過二三人又系千把咨案與初意相徑庭焉保獎𨿽優於堂務無裨也故例保常開僥幸之門不如特保足盡鼓舞之實鄂省𨿽以格於部議不得援保衛畿輔之例然此在帥臺加之意耳擬請帥臺於開堂後曉諭諸生候三年期滿如有出類拔萃之才總貫中西準予專折薦舉俾特賞出於尋常斯士共深其奮勵是曰專保薦

五曰辧功課以便講求培養旣盡諸生之气奮矣夫講習以得師爲主聞徳國世家入仕較易寒族藝能遠過宦僅及之故有微員而裕實學者其教習中國也貪戀薪水合同期滿或賞以寶星或獎以虛銜頗以爲榮往往循規蹈矩不敢桀傲官尊者則反是往在北洋驗之審矣此次帥臺電托星使延請自能擇取品學之士此固無庸置議者也特是功課則有不可不辧者夫洋教習所講授彼國具有成書非皆出自心得者也中國旣立學堂必遂永爲定制此時借才異地不得已耳自當取其書而譯之以爲異日轉相授受之具查北洋授課大率三人到堂洋人言之翻譯述之漢教習錄之每日不過三四百字臨事倉猝多所抵牾故除毛瑟槍圖說气球述理余均未足編纂也由是易一教習而所講如前易一學生而所講又如前曠時費日獲益幾何適以縻帑項耳擬請帥臺諭該總辦俟洋教習來華命將該國所有兵學諸書仿目錄提要詳箸所言何事所載何學彼此商考擇其有中國實用者派員翻譯敍述詳明發與學生大置一編以備誦習如有不解再向該教習問難庶世時原始要終旣易得會通之益在異日學成名立可持爲教授之資何必費重貲聘洋人始爲得乎此內堂功課之宜辧者也至於外場則非手與器習耳目與號令習不爲功此非書所能盡也然觀北洋操練步伐不過大排隊小排隊年終派員校閱則爲兩軍相攻之狀而旁以奇兵抄之熙年見之數矣千篇雷同如出一轍竊思中國兵書所載陣法極夥若爲三復張兩翼圓陣方陣散星陣之類用諸古人頗著成效西人肄兵最精此等法制必有相吻合者何不肄業及之夫兵猶水也因地成形勝宜何追敗宜何救平原何施險阻何用均須講習於平時乃有把握於臨事若只循例操演非所以盡兵家之變而成大將之才也此外功課之宜辧者也

六曰拓規模以期美備夫辧功課者求實效耳然在我之規模稍隘則在彼之力量難施不足以期美備也美備之效管見有三一曰選翻譯北洋翻譯均例調取同文館學生該員於武備名目多未通曉傳述不備致漢教習無從敍錄嗣乃歸會辦蔭道昌一人辦理該道深通徳文而拘於洋文語气又於上海譯成諸書未曾寓目於是名目互異文法倒裝諸獘時所不免此次擬請帥臺擇派精通徳語之員專司其事但以傳譯詳明爲功漢文則有執筆者主政而彼無與焉庶免俚俗混淆之獘足爲刊刻宣布之資一曰購器械北洋步隊用毛瑟隊用克虜伯馬隊用哈喫開士然熙年竊以軍營所用宜歸一律學堂除專習一種外其新出﹝各﹞﹝谷﹞種均宜購置一二考其機簧之繁簡率度之遲速詳加考究了然胸中庶時勢之變遷無定而學問之應用不窮至於測量有器化分有器考驗槍有器平治道路﹝有﹞﹝之﹞器蓋庳橋梁有器學堂均宜全數購備講求用法俾心得盡踏乎實地而議論不托於空談一曰購馬匹私嘗謂中西彊弱之分觀於遊戲可以得之洋人無論士商馳馬拋球均所諳練中國士大夫閒居則以奕棋蒲塞爲事能馳馬者殊不多見古之豪傑謂讀書人爲奄奄無气息者此也北洋學堂額設馬三千餘匹然總辦之養乘之督操之委員乘之所餘馬旣駑下又無專精馬隊教習教練僅擇十餘騎間數日操馳騁數周而已故至今猶未能馬上放槍也其它學生固無論矣此次系爲培植將才起見全堂學生均當學習乘馬要艾薩克轡馳驅放槍靈捷爲功擬請帥臺飭該總辦購馬六十餘匹俾諸生得分班練習庶此日安居旣有活動筋骸之效卽他年臨陣亦獲倡先督率之功

七曰重考試以資鼓勵夫考試者鼓舞之實際拔擢之先聲一有不當則有志者懷懈心而無才者生幸望此後培植之事盡屬虛文矣北洋定章無月課祇有季考歲考嗣總堂務者憚其煩也每歲只考二次而莫甚於洋人攙越之害凡遇考期除試漢文一日外洋教習必命題考試或三日或四日𨿽總辦亦不知何日竣事於是而章程紊亂矣學生不能洋文洋人不知漢文校閱之際翻譯讀之洋人聽之以定甲乙於是而去取剌謬矣夫延洋人者延之教習耳惟有操練步伐一事大眾歸隊進止齊一司校閱者無從分其優劣自宜由該教習考其平日勤惰開具分數呈總會辦及特派之考官綜計以定名次髙下其餘考試之權豈宜攙越旣貽喧賓奪主之譏復蹈任意徇情之獘擬請帥臺定制月課以一日外場由洋教習開呈內堂由總會辦考試不監場不糊名季考以三日內外均由總會辦校試俟出榜後將前十名捲封送督轅請核歲考亦三日由督憲派監司大員看操監場命題閱卷俟閱竣後拆彌封送督轅復核卽用督憲銜印發榜三年大考則由帥節蒞堂校試一日以重其事此考章之大也至其末節細務亦有不可不嚴者學堂功課惟繪圖算學必須確有心得始無乖誤其餘各種有書備查卽可敷衍成篇漢文優者文優焉漢文劣者文亦劣焉故夾帶不可不禁也算題言理者少用法者多一題常有數法禦之往者北洋考期能者畏人求替代之煩擾也每豫演一艸來則示之遂至一堂之捲雷同大半然數應如是閱卷者亦無以詰也故規矩不可不肅也至於獎勵之法請俟該總辦考官呈上前列各卷帥臺政躬閒暇一瀏覽其中果有可取或量賜傳見或酌賞微物此在帥臺數語褒嘉一時錫賚不過偶爾應接之常而該生躬逢其盛自必異常感激奮免圖功昔路文貞之在淸河也校閱三軍手觴勞士人人感泣賞止於言辭而殉以性命罰徵於色而嚴若刀鋸古之閎達君子有行之者矣我帥臺負天下之重望片言之賞榮若登仙一物之頒珍逾拱璧有不企踵喁喁焠掌自勵者乎

八曰講中學以免偏倚往者北洋額設漢文教習數員嗣以洋漢在堂屢起齟齬乃歸一二人在寓辦理余則到堂錄授於是洋人目爲書手學生視若鈔胥懸疣附贅誠不足取此次收取均須已有功名精通文理之士擬請帥臺但擇熟諳箸作體例通西人情事者專任翻譯其餘均可裁減以節縻費然漢文教習𨿽可以不設而經濟學問決不可不講考中國兵家言漢書箸錄凡七百餘篇後人又附益之遂至汗牛充棟其中王相孤虛之說風雲气候之占不獨今日外洋以爲不經卽從古識者亦所弗道然權謀形勢兩家多有可取熙年偶爾涉獵大抵書愈古者微言精意包掃一切而不免迂腐之談時愈近者昈分殊事纖微畢備而漸乏精深之論洋人之書預備精詳防維周密深得聖人愼戰之意至其器械精利亦較中國伎巧一門遠過而宏深之義變化之端時有不逮故欲熟審彼己之道必須兼綜中西之長則中國兵書不可不講也用兵之道地利爲先然方今練習武備亦聊以固吾圉耳談輿地者自宜由近及遠先以後人今學者未知十八省先言五大洲是目能見千里而不能自見其睫也夫時事之變遷無定斯地利之險易攸分粵自泰西通市以來輪舟馳鐵軌密布昔日之沙洲海島今爲巖疆重鎭矣昔日之野店荒村今爲周行孔道矣古人謂地無定形視帝皇建都之所以爲控制設險之宜熙年亦謂地無定形苟商賈會萃之區卽爲形勢必爭之地故往古一切戰守之規在今日半屬筌蹄之具竊觀西人以開方計裏以天度準望圖繪之法極爲精審擬請帥臺飭諸生俟功課閒暇詳考古今之沿革推究山川之形勢分省分府繪圖帖說庶胸臆悉羅乎全局斯指揮無誤於臨時知馬陵之險而涓以覆棄大峴之隘而慕容已亡成敗攸關考求宜素則中國輿地不可不講也至於將兵必籌餉崔浩預決河西有水艸而魏師以出酈生勸據敖倉之積粟而漢髙以興將兵必和眾李抱眞結王武俊而朱泚以覆曹景宗尊韋叡而梁師以和將兵必愛民嶽少保部兵餓死不擄掠凍死不折屋趙良棟克滇子女無所幸玉帛無所取凡玆在昔名勝之規皆屬有關學問之故伏維帥臺創制立法規模至爲宏遠此次系爲培將才起見自必廣購書籍以備講求擬請飭該堂總辦悉心體察所有中西學業應如何分別肄習詳議章程呈鑑核辦夫變者勢也不窮者才也熙年亦知六經之外自有經綸四裔之中閒生豪傑而必諄諄以中學爲請者非敢拘泥成見也誠以漢文爲舉世所積重西學乃國家所必須惟兼擅其長而後俗儒無以資口實亦惟不膠者卓而後流獘不致於叢生合之兩美離之兩傷推本治原莫斯爲亟異日巍科大第接踵於肄武之堂偉業丰功奮迹於能文之彥視師慷慨虞允文本是書生臨陣指揮諸葛君不愧名士俾外夷仰中國之有人而天子鑑儒臣之足重豈惟足慰帥臺以人事君之義仰國脈靈長之效聖道洋溢之機終必賴之此非帥臺之責而誰任之乎

上南洋大臣稟

徳國總兵克馳馬

竊克馳馬前曾稟謁署憲張爲查驗兩江制造局及揚子江一帶臺之事玆將所查情形明南京制造局不甚大因上海另有分局南京盡造快多半軍械其最要之件歸上海建造該兩局所造各件尙屬認眞惟有子彈大小尺寸輕重分量非系按法制造若子藥不按法造𨿽有好施放亦不能取準譬如火藥成色不佳輕重不一施放仍不能取準如子彈長短不勻橫徑不均而施放不但無準尙有難裝或有膛炸爆之虞其最要者必須按圖依法制造而各種槍子亦然蓋軍械一節在造成未發出之先局內必須認眞查驗查無獘病再行發出因行軍未能帶查驗器具故此務要派查驗官逐細考查一切以免貽誤卽如徳國皇家各局及克鹿卜商廠皆有派定查驗制造各件之員該員在廠不作他事專管考查造成之物按圖查收不準發出無用之物此節最要不可缺少其費有限非熟諳軍械務者不能充當此任克馳馬擬請憲臺由克廠延請﹝因﹞﹝固﹞克廠之人精練熟習務如欲照辦克馳馬能函致克廠代爲力延請再者管理臺情形經前署憲張派徳員賴曾賽業經查驗克馳馬見其所位各件情形洵屬不佳查有閂表尺不合本攙雜亂用實非愼重之理所有備用各件如水銀尺表等盡皆失迷蓋用藥設有定章然該臺不按章調用如二十一生特藥給十五生特用如此施放不但無準與甚有大礙所有件一切管理不得法均已生銹似此情形不能護己禦敵臺又有何用克馳馬想何以該至有此獘皆以從來未有熟諳務之員管理訓練之故也如北洋大沽海口北塘等臺位尙屬管理得法皆因以先有徳國精熟務教習訓練中國官弁依法管理一切若按徳國管理位乃系最要之件故有派定查驗訓練務官克馳馬祈臺憲依此整理現查貴省陸軍有徳員名徳卜福者足能充當兩江總督訓練務官教練中國官弁如蒙俯準照辦卽請派委該員每年兩次輪流到各處查驗訓練則事成一律而有專責克馳馬已將此所陳制造局並臺延請考查官情形分稟外理合請鑑核

請整頓船政折

陳璧

奏爲船政整頓伊始敬陳管見以備采擇恭折仰祈聖鑑事竊臣前奏請另簡專員規復船政仰蒙聖明洞鑑近日敬聞命福州將軍裕祿兼充船政大臣朝廷知人善任以榷稅之官兼將作之選工程項並責諸裕祿觀成可指日待矣然臣有不能已於言者泰西以水師爲命源水師以船政爲根本外國幅員不及中二三行省制造之廠林立養廠養船之費君臣上下並力任之中國沿海萬餘里所占海面最廣左宗棠沈葆楨議創福建船政實海防第一要著自由徳國購鎭遠定遠數船歸後侵蝕虛冒無有發其覆者且照例有異常勞績保案將校無搴旗斬將之功坐致專閫委員無經商服賈之勞立成巨富蠅營狗苟傾軋成風勢不詆毀船政使師船盡出於購買不止也豈知船政所制之寰泰鏡淸開濟較南洋之南琛南瑞爲優已見諸劉坤一之奏船政新制之平遠鋼甲較北洋定購之致靖經來式不甚遠費且大減大東溝之役並駕齊驅屢受巨彈船身並未損裂謂自制之船不足以任戰豈平情之論哉今朝廷以船政委裕祿若以裕祿爲國勛舊休戚相關必能任怨任勞力顧大局然使以籌專責將軍而戶部總理衙門便可不問則海一出關一入各有指撥卽使按月五萬舊案掃解於制造鐵甲一年一船之用猶恐不敷其力顧京餉及新派洋考成解數斷不能足則船政屬之將軍與屬之總督何以異乎沈葆楨在船政前後十年廉以持己嚴以率屬取廠中一艸一木者立案軍法令行禁止其取材多用士人成必獲信賞人無異念鹹有競心臣居同裏閈實親見之亦中外所備聞而無異詞者也蓋以船政關系重大非他省機器等局可比不以軍法從事則整齊畫一之規模不立不多用士人則官習气刪除不淨老成規畫用意至爲深遠自英將瑯威理回國北洋海軍之操演虛自出洋局之監督撤船政學生之肄業廢工用濩落消息阻絕解日蹙成船日稀良可惜也夫上海制造局以道員管理每數尊江海關二成洋稅按月劃濟歲約百萬船政以專派大員責成制造師船解又不及十之二三無米爲炊在事𨿽銳意翻新其可得耶應請飭戶部及總理衙門於三五年之間每年籌約二百萬兩交船政大臣爲制船開之用並由總理衙門照會徳國外部由該國國家代中國精選洋總監工一員洋匠數員礦師二三員立定合同來華交裕祿委用限定每年成船若干得礦若干卽以此爲船政大臣之考成數年之後成船可敷海軍之用礦產可濟船工之窮縱使一時無可籌劃多借洋一气呵成未爲失算裕祿任安徽﹝撫﹞﹝捕﹞湖廣總督甚有政聲將軍衙門旗務極簡且有副都統同城足以助理所管海關各口多在沿海一帶船政離省水程五十里往返不便前此督臣兼管每月工僅一二次駐工之員奔走稟承尢多曠職則此次裕祿之兼辦船政非移駐署中親督率不可甲申之役穆圖善出駐長門敵船恐塞出路不敢登陸以迫船廠是其明證閩省海口重山嶂波流紆折若兩岸臺得力水陸控制得地敵船斷難飛越船廠旣屬深藏新成之羅星塔船塢尢占形便一切新式鐵甲出入俱屬相宜盡可自制是爲船政計將軍應專駐船政爲控制海防稽稅務計將軍亦應移駐船政也抑臣更有請者船政員紳薪水本不甚優𨿽屬在官無異寒士而海關處脂膏之地在事員役積習相沿由來已久𨿽將軍正己率屬一時亦驟難轉移應請飭下該大臣查照舊案遴選官紳士人分執其事勿得參用海關員役致壞風气所有督催工程驗收料物支發項稽查工課皆按開廠初年成法而加密焉在事官紳人等濫﹝竽﹞﹝幹﹞者革逐舞獘者治罪弁役盜竊官物者立時以軍法從事俾人心知儆耳目一新將軍任滿之日應如何特加委任使奏全功則朝廷自有權衡非微臣所敢妄擬總之以船政責成裕祿者爲朝廷破格用人之異數不得視爲將軍照例應得之兼差籌船政項爲中外臣工之公職非裕祿一人之私責則船政幸甚大局幸甚臣爲海防根本起見理合具折瀝陳伏乞聖鑑訓示施行謹奏

議覆船政折並恭錄諭旨

總理衙門

奏爲遵旨議覆事光緒二十二年四月二十一日準軍機處鈔交閩浙總督邊寶泉奏查明船政情形一折奉朱批該衙門議奏欽此欽遵到臣衙門據原奏內稱船政之設經管垂三十年糜帑至千百萬若不及時整頓設法擴充則墮棄前功殊屬可惜等語臣等查船政始於前大學士臣左宗棠成於前兩江督臣沈葆楨朴實耐勞實事求是其所用又多本地寒士布衣艸笠親執撲以功故獘絕風淸爲各省官廠所僅見近十餘年來泰西制造日精日新閩廠出洋回華學生𨿽不無穎悟之資能自出圖制樣而財力短絀旣不能添機摭廠又不能制料儲才自光緒八九年以來購買現成機器就廠合櫳制就寰泰鏡淸開濟平遠各﹝快﹞﹝怪﹞船後卽得有更新之法亦因無機無廠不能如法更制而木質輪船如同治年間所制之琛航靖遠等船經費較輕馬力較微者又不合於時用於是制造日稀人多閒曠不得已而裁汰歸並苟爲省費儲貨之謀至於急迫用船則勢須免損重貲種種喫虧展轉而購諸外國旣傷財力復誤事機誠可惜也所請造船宜求實際添置機器募精於工作之洋員督率在事員匠認眞講求所造新式巨艦各節應請旨飭行以期有實用原奏又稱物料宜由內地采辦閩省礦務現已遵旨委查一經興辦當可就地取資其煉鋼鎔鐵機器必須依法仿造自成機杼等語查一船價值料居七工居三各料中如煤鐵土木之類爲生料有產自中國者有不產自中國者如鋼甲鐵甲帆纜之類爲熟料有中國現能自制者有必待雇匠添機﹝拓﹞﹝柘﹞廠而後能自制者應由船政大臣督同洋員學生隨時考究奏明辦理至煤鐵各礦𨿽經該督委查將來興辦能否速效應用尙無把握應請飭下該督不準猾吏役土豪劣紳阻撓擾亂以期刻日課功原奏又稱學生宜認眞造就從前出洋學生期限太蹙初無心得經費大巨財力未逮不如延致教習在廠督課等語查船政本有前後兩學堂前學堂習法文學制造後學堂習英文學駕駛學成擇其尢爲聰穎者派令出洋在中國旣學有根底再令遊學泰西各大學堂及各國臺兵輪以資練習廣見聞此必非在廠一師教授之所能及前據船政大臣會同南北洋奏請設立肄業局委派監督帶同出洋已歷三所謂置之莊嶽之間也日本現在執政大臣多與我第一出洋學生同堂肄業豈中國學生資質盡出人下哉蓋用之則奮發有爲人人有自靖自獻之思不用則日就頹落人人有自暴自棄之境聞船政學生學成回華皆散處無事饑寒所迫甘爲人役上焉者或被外國聘往辦事其次亦多在各國領事署及各洋行充當翻譯我才豈爲彼用我用轉需彼才揆諸養才用才之初心似相剌謬若以此而並廢出洋之舉是因噎廢食從此更難儲上品之才矣應如該督所請延致教習數人在廠督課其尢爲異等者仍照成案絡繹出洋俾後出更新之法不至絕無聞見至學成回華之學生如所造尙淺仍令再行出洋其業有心得者應令分別有差無差咨報臣衙門聽候調取考驗咨送各督撫酌量位置以照激勸

原奏又稱經費宜籌﹝的﹞﹝約﹞船政經費向由閩海關洋稅每年撥解六十萬按月分解數年前不過解至二三十萬近則並不及二十萬請沿江沿海各省通力合作卽以購船之費年撥解又請如戶部原奏簡派廉幹精核大﹝員﹞﹝貞﹞來閩接辦等語臣等查船政用初由閩海關六成項下月三萬兩四成項下月二萬兩其養船經費則隨時由善後局撥解本無定數光緒二三年以前前兩江督臣沈葆楨前福建撫臣丁日昌任內位望較崇隨時將需爲難情形據實奏明每奉特旨催解各將軍督撫亦气誼交孚力籌應付故經費裕而成船多此後船政大臣黎兆棠張夢元裴蔭森皆以兩司調管船政不能不事事承督撫將軍名爲專管實與司道兼權無異所爲權勢較輕不足振全局擴前功者也所以光緒四五年以後閩海關積欠幾至三百萬兩善後局積欠亦不下百萬兩從前但制木質輪船每年六十萬兩尙可敷用現旣責令攺造鐵甲鋼甲雇募洋匠一船之費動直百十萬金洋匠薪水費亦不貲斷非月數萬金所能敷用況此數者又皆不能應手至各省通力合作一層非有一定章程恐亦徒成畫餅可否仰懇天恩俯念船政爲海防根本較邊防尢爲喫緊飭下閩海關及該督將每月應解五萬兩並養船各經費仍照光緒二三年以前按月淸解倘解不足額請照甘餉邊餉之例由臣衙門嚴定功過奏明請旨辦理並飭下南北洋大臣又沿海沿江各督撫應定何項快船甲船繪成圖式估價若干奏明由臣衙門會同戶部指分期派撥其造不如式以及﹝愆﹞﹝衍﹞期告成者應請將該大臣及在事人員分別議處果有限內告竣及堅固速率如法者亦準擇尢優獎該督所稱總督事繁勢難兼顧自屬實在情形應請援照舊案欽派大臣馳往督辦隨時與該省將軍總督南北洋大臣會銜具奏一切兵輪各船統歸節制以重事權所有遵議整頓船政擬請援案特派大臣督辦緣由是否有當謹具折復陳伏乞皇上聖鑑請旨遵行謹奏

光緒二十二年六月十八日奉上諭總理各國事務衙門奏遵議閩浙總督邊寶泉奏查明船政情形請派大員督辦一折福州將軍裕祿著兼充船政大臣船政一事爲海防根本經前大學士左宗棠等經營締造實事求是卓著成效後因經費支絀日漸廢弛現在泰西各國制造日新鐵甲愈堅快船愈速非大加整頓不足以建威銷萌該衙門所議各節均極周妥其添置機器招募精於工作之洋人督造新式巨艦卽著照邊寶泉所請行造船物料名目不一著裕祿督率在事員匠隨時講究奏明辦理內地煤鐵各礦業經該督委員查勘卽著從速興辦不準滑吏劣紳等阻撓以收實效船政學生延請教習數人在廠督課仍照成案出洋其業有心得者咨送督理衙門考驗酌量位置經費一項從前積欠過多亟應源源撥解以濟要工著裕祿邊寶泉將閩海關等處每月應解五萬兩並養船各經費均照光緒二三年以前按月淸解儻解不足額卽照甘餉邊餉例由該衙門嚴定功過奏明辦理並著咨行南北洋大臣及沿海沿江各督撫將應定甲船快船繪圖估價奏明撥興辦現在從新整頓船政實於時局大有關系該將軍務當破除積習實力實心認眞辦理方爲不負委任直隸候補道徐建寅熟悉機器情形已由總理衙門電飭該員前赴船政局聽候差遣著裕祿察看能否派充提調酌量辦理原折著鈔給閱看將此由四百里各諭令知之欽此

論中國整武備之難

英人闕名附

天津訪事人稱督辦海防王制軍決計在山東以南之膠州地方造一水師船廠其意蓋欲造所費不貲之旱塢並在海灣建築壘庶使屯泊水師得成完備之所諒閱報諸君猶記憶膠州地名曾經提及者屢矣謠傳該處欲割與俄或徳溯在前二十年間膠州與旅順相形孰勝再與威海衛相較又孰勝當時考論中國官場與所延之西人彼此意見不同遂擇定威海衛取其遇有風浪之時易於避泊試稽中國史冊所載當未有若此事之且失者也該處本無船塢傳聞亦無造塢之意夫沿海地方凡爲水師駐泊之處使僅有壘而無船塢此正是中國之辦法觀於此次軍務卽可證其漏之失先是鎭遠兵艦有板數塊因在進口時與礁石相剉而裂及交攻之際其船之戰力卽因此而至大減豈非未有船塢不能實時入修之故歟西人於膠州情形初不甚悉惟曾有數人遊歷是處熟察而稔知者嘗論其地勢以爲甚合於用其外周一圍形勢天然自成堅壘所有水陸能進之路若托諸有才之將領及勇敢之士卒則扼守必當得力至於費用大端不過開深海口且祇挖泥可矣非若旅順船塢之內尙有機器難施之處也或又謂王制軍成算在胸所傳求割膠州之說當可罷論𨿽然俄之所欲業經中國準其在旅順裝煤及修理船隻固已求則得之矣加以此海口泊船之處尙有大鐵路在其背更無須再得水師屯泊之所矣至如徳國之願望不在極北卽法國亦然度將來再無他國以求爲膠州立約之情狀相彊中國致亦如北邊一國所立之雷生閣條約者也中國整頓防邊之策本報中曾經抒陳臆見嗣閱北京天津時報已先獲我心而申論之矣西正月三十日該報詳論其事不遺餘力吾歷舉其言冀以動中國官場之聽詎知無論如何曲諭暢發而彼終若詐聾非所樂聞其中蓋有故焉此次軍務之前所辦水師軍械向由天津官場經手自歸京辦以後西商爭趨都門又捨舊轍而覓新途京中諸人得嘗此中滋味轉若恆饑而永難饜足者定購開單旣多其立能致富𨿽極貪妄之中亦想不及此譬似購上等快船兩艘計價二萬鎊固亦尋常事耳而二萬兩之回扣直可比極好之油潤拭所及足以盡去中國官場之擦力阻力矣旣利此回用而吞之自必致僨事而後已但在得錢之人猶若漠不相關昧然勿顧試卽近事驗之來遠兵船於鴨綠江戰後駛進旅順口之時其船身可詫之狀及造匠可醜之技明若觀火西人見之頗多訾論謂𨿽匠技之最劣者亦何至造成此等醜惡之船並有人力囑某洋人在中國官場頗著有聲望者申報其事而某西洋人俯頭搔首而答曰此事中國人詎能奢望其定造之四船價甚相宜已成其三工亦不惡及造第四船之時已不敷蓋皆縻費於賄賂回用而罄之矣彼方冀不受虧折則斯船之工料又焉能十分堅好此中情事向多祕密人無知者其實固如是耳且難保將來不再蹈此轍也又有某報著論曰中國現方缺乏人才而輒定購價髙之位船只是誠黯於識者也此等快船購置愈多適愈招外來之仇敵涎視而思攫奪矣旣無人焉可以保其所有則莫如勿有慢藏庶使人不值盜取猶爲穩當之策今中國之急務要在求人才設兵以禁戢其內訌但購便宜舊船裝新式利卽可與英國現有之耽雷勃而洛西安斯及孫秋林各新式船同一得用若將此等舊船交與有閱歷之外國兵官給予應有之權則中國水師卽可收得人之效然後從事於設海軍造營壘築臺等事亦庶幾可矣某報所言如是本館大意確與相同其言亦極有見地蓋如中國現在度支緊迫情形猶耗多金添辦軍裝其計誠拙使有新式快艦而無才能之人爲之管駕是適足以啟敵人之覬覦耳惟所雲中國可買英國舊船一節本館意殊未愜因英政府權勢所及之處今𨿽愈推愈廣捨舊謀新然我海部固未嘗變爲賣舊鐵之人也以吾度之此等舊船如密諾討如挨基而斯如木那克等艘決不至在中國海面見其洋也中國現派滕臺司船主爲北洋水師參謀殆眞有整頓水師之意歟然斯舉也全視乎中國所予之權柄能有幾許耳吾正難必其得有十分權柄可以稽察一切更難保無泥舊之黨恐已囊將爲規矩辦法所窘或因是而顯拒陰撓多方爲難也

論西洋行軍用謀要玅

闕名附

孫武有言知己知彼百戰百勝至用閒一篇尢三致意可見振古如玆兩軍相當以偵探虛實爲第一要義捨此無以運攻守之籌然終英如今日西洋用謀之法爲至精且密也蓋西人平日於時事本極畱心凡中國士大夫所置爲漠不相關者彼獨汲汲孜孜尋根究柢儲爲有用之學而沾沾故紙糟粕之中若我輩所爲則西人所弗屑也自其素性已然故戰事一興其精力愈奮方兩國釁隙將開未開之頃偵諜業已四出昔拿波侖第一有言爲將能知敵情而其情不爲敵所知者能滅人國兩軍相當不知敵所欲爲者軍必破將必擄當其弟爲西班牙王時拿破侖致書云如軍情未明進止未定欲得其地之郵局及地方官民以事機𨿽爲動三四千人專爲此事可也則其緊要可知近來毆洲各國或戰部或外部莫不有﹝詗﹞﹝言回﹞諜專司至日本則已設十餘年專探中土時事以及收購各處詳細行軍地圖其狡謀已非一日而我秉鈞諸公傲然弗以爲意也凡大將領兵赴敵牒費邱山其國未嘗置議其術約而言之一曰本軍哨二曰突捕生口三曰招徠降人四曰詢問土著五曰截取文書六曰搭漏電報七曰廣募探子統帥之人必精擇詳審一明辧難惑沈毅不泄之員以司軍探之事若所統軍多則於遠部增設一二員極多至於三員而止此種簡派之事除統帥及受委之員而外第三人皆不與知益無論左右親近及所統營下諸人矣其受委之人必能妝癡佯愚虛實兼用令人視爲平常兵官其必須通敵國言語文字方爲合用往往各國一時難於軍中得如此合用人材卽以此任之翻譯官但無論何等人密充是任其人應在三四十許人心平气和通達物理人情能用參伍稽見此識彼之術者方爲上選凡敵國風俗民政彼宜周知敵軍規制尢所爛熟至敵所有某將某弁性情學問能事如何皆所素悉此等人員皆遠與本國政府密通近與本軍統帥暗接所探的實軍情分頭密報前言七種探事其第一種系統帥及各營官臨陣哨探之事其餘六事則募用探子爲最難大扺十探一實便算財不虛縻此軍之幸最要所用諸探人人各不相知更要令人人自信獨吾爲探更無餘人彼爲探之人或出忠愛之人或外國之人爲利而動或一人之身兼爲兩國探子此等末項探子若遇得著覺其情於本國而善用之更有無窮之妙也待牒情意須極寵渥如果探得要害眞情事後千金萬金之賞亦所不靳此較之懸格購敵無益軍事徒犯公法徒招公憤者其愚智眞不啻相萬也蓋萬金之賞於一國所去有限如因之而獲大勝之仗其價豈只百萬也哉凡用探皆當付以合同信物如身帶一洋錢記明錢系某年某號或用常看小書中間第幾頁扯落以爲質此等對像只取平常不可新異用過一番便須更換如本軍有專派人員在局外國界傳遞探事彼此須預約口號以便會面認識大抵放探愈多愈深得報愈密愈廣互相比較日得眞情又須擇於有電報處所派員總司急遞方爲有益大抵用探之時錢財萬勿計較蓋探者有時又須用探所費亦或不訾又探人寫信須用一種化學特制之紙得有消息用藥水寫上後又用平常黑墨蓋寫別語此信須个中人方知用何藥水刷泡隱字乃現出可讀如探遞所過之國系我本國或系友邦自無難處如專差遣送須用誠朴鄕人勿用市井油滑信須寫在極薄紙條捲好藏入蠟丸或翎管中則一身之中隨處可以想法收藏無虞﹝被﹞﹝候﹞人搜去有時無特制之紙可用但用檸檬擠汁用新筆寫上硬到時卽須用火熨之便字字可見又搭漏電報之法須其人曉打報身邊藏一種盈握偸電器具隨時隨地搭在上則此當時所過之報無不周知得此項人十餘眾藏匿敵國敵營之中𨿽密碼難知而民間常電所論軍情可以全收掌握矣且此人可寄謊電並布風謠令敵守所不必守攻所不當攻此南北花旗爭戰時用探祕術也卽此可知統帥之人一切應敵舉動須用無限關防不但不許敵人得知且本軍及左右之人皆不令有察覺蓋本軍所知敵人未有不知者也爲將者不須用言語明欺士卒但無言作用便可令吾所欲爲全軍不覺也又不但本軍欲行之事宜極愼密卽吾所得敵情亦不可令本軍知覺是故捕獲生口各國兵法例不許餘人查問捉著時便須送到統帥處屏人密詰蓋事情爲一軍悉知之事敵人無有不知知之亦未嘗不變計且恐將計就計尙何資吾運籌之用也哉以上所列用諜之法不過大至臨時神而明之在諸將帥刻我屢挫之後倭且以我爲土木偶人兵法虛虛實實此用間一絕大機會也所列縱未必皆爲有用然亦當悉彼之所學於西法者云何嗣後尙有西人臨陣用兵諸方當謹就所知所聞詳列登覽俾諸君知彼操何術而來我輩所得以益時局者如是而已

各國船政考

漢塞爾附

自一千八百九十五年七月初一日起至九十六年六月三十止各國注冊輪船帆船凡一百噸及一百噸以上者計三萬三百六十八艘合二十五兆十萬七千六百三十二噸其中輪船居一萬三千二百五十六艘計十六兆八十八萬七千九百七十一噸帆船居一萬七千一百十二艘計八兆二十一萬九千六百六十一噸

英國造船數目九十四年英國新造入水之船除兵船不計外共計六百十四艘合一兆四萬六千五百八噸其中輪船五百九十四艘計九十六萬四千九百二十六噸帆船六十五艘計八萬一千五百八十二噸英國自用者百分中幾八十七分其造船所需之料百分中鋼居九十八分六鐵居一分四原文一分二似誤今校攺輪船用鐵造成者祗二艘一計一千九百噸一計一千二百噸此外皆漁船每艘無過三百五十噸者帆船用鋼造者百八中居九十七分九用鐵造者祗二分一原文五釐似誤九十四年所造船之噸數比九十三年實多二十一萬噸其中輪船噸數加添尢多九十二年所造各船百分中帆船居二十四分九十三年僅十四分九十四年不及八分也

帆船減少緣由商務淸淡之時用帆船載貨似比輪船合算因非急於待用之貨用帆船遲遲轉運但當棧房之用其益處亦有過於輪船者且其益處尙不止此以其裝載貨物需時甚久每非數禮拜不可貿易場中因此又得以買空而做期頭生意造價及行船之價又比輪船便宜乃帆船𨿽有此等益處終不及輪船之美輪船行駛之各國隨時整頓致帆船載貨之價遂不能如前此之賤於輪船矣貨之﹝由﹞﹝田﹞帆船載運者現已年減一年英國與澳大利亞與灘斯美尼與紐西蘭各島往來貿易從前全用帆船以當時輪船用煤太多載貨獲利甚微耳現在帆船所做之生意皆輪船所不屑爲者也中國印度日本緬甸新加坡等處與英國往來貨物皆取道蘇彜士河均用輪船英國進口貨物由帆船承辦者其在美洲之沿太平洋各處及南河美利加之東南沿海各處乎卽此數處間亦有用輪船裝載者帆船數目太多用場太少不覺空閒推其故大帆船比輪船失事更易因大帆船比中號之船駕駛尢難故大帆船保險需費亦格外巨大乃當今水甚賤非大帆船又難獲利詎知帆船愈大駕駛亦愈難𨿽配有气機備在海面轉動風帆錨煉之用無風時可使行駛以代風篷有風時可抵風力免吹近岸其如不能補救於萬一何至裝煤裝五穀各帆船因貨過重遭險尢多也

商船可代兵輪之用英法美徳各國凡有輪船公司造行走海洋輪船能於軍務時攺作快兵船者政府必從丰給予津貼以示鼓勵英國海部船單上所有商輪遵照海部章程而造者甚多此等商輪均能裝配軍器𨿽未與政府訂立合同說明情願聽候國家調用譬如華利恩得爾輪船公司政府曾欲給予定銀公司𨿽不受仍將其所造之船不獨遵照海部定章並有比海部定章尢相宜者以備攺作兵輪之用其近造輪船名屋否之法最易攺作兵輪且貯煤最多若每點鐘行十八海里半能連駛一萬四千海里若每點鐘行十海里能連駛一百三十天無須另行裝煤該船載重六千九百十噸馬力一萬匹

小快輪近來小輪之行走內河海峽並濱海各處以及短程途者速率大加整頓其中數艘有事之時用作探船最稱合宜此等小輪有明輪有暗輪之分每點鐘能行十九海里或十九海里以上有行英格倫及歐洲各國有行英格蘭及阿爾蘭及海峽各島亦有行蘇格脫及阿爾蘭各處之間者其中每點鐘行二十一海里者凡六艘行二十海里者七艘行十九海里者十七艘近有某公司與政府新訂合同在於好雷黑及根思打之間往來帶書信照此合同該公司尙須添造雙輪輪船四艘船身須比現在所有各船尢大往返帶信尢速蓋至遲須行二十二海里也

洋海輪船將來速率俄國政府在英國牙洛廠新造一滅魚雷船名粟殼爾者觀其試驗之效卽可知輪船行駛速率將來尙能復加該船經官試驗時每點鐘行三十海里有奇凡欲加船速率必須講究二法曰福斯屈蘭夫曰應調斯屈蘭夫用此以加煤火之力及生發之熱气耳其用福斯屈蘭夫之法以鍋房用相宜之門關閉使天气不得由其門而入鍋之火鑪所需天气由能轉動之風扇將天气從船面煽入鍋房旣入之後鍋房內之天气壓力自比在船面之天气壓力更大入气若干可用滚水漲力表測表所入之天气欲從鍋房騰出非經過鑪墊不可過鑪墊時以其壓力較重使鑪內天气頓加鑪內之煤遂發火愈猛發熱气水气遂愈多也其用應調斯屈蘭夫之法則開鍋房放入天气將風扇放在筒根內因風扇轉動不息近筒之根有幾分遂成無天气之空處轉動風扇原爲將鑪內熱气向上經通筒與天气一並驅出如此一驅使鍋房之气經過鑪墊拉進筒通至外面一路騰出較速也

英國水師考

英人闕名附

不數日後我英國今年至來年之水師章程將送議院而我英民又知來年實有何更變於水師也故特舉其事而論焉爲此一事去年共費國帑七兆七十六萬五千鎊前年共費六兆二十三萬一千鎊又上一年共費四兆七十六萬八千鎊現在船澳所存一爲一千八百九十四年所增造者大戰船五艘二爲前年所增造一號船四艘二號船六艘二號船二艘滅魚雷船二十八艘三爲去年所增造大戰船五艘一號船四艘二號船三艘三號船六艘滅魚雷船二十艘總共兵船八十三艘在船廠制造未成將近告成者爲九十四年增造之大戰艦五艘大約今年可告竣矣又前年增造之二號船並滅魚雷艇亦將完功其一號船四艘須加重料中有二艘必特明年始能告成至其三號船已有一艘經試水而未妥餘一艘仍須稍待至去年之大戰艦開工甚遲其名間那怕士並其名髙利押付遲至今年正月四號開工其名澳辰猶未動斧故其預備之或未曾支此等船之告成以早爲佳至遲擬至明年十月𨿽定期如此然去年擬造之船至早卒延至後年夏季其一二兩號船程工甚急又去年三號船六艘並滅魚雷船二十艘今年亦該交出今計此各船以至造成之日尙須支銀六兆七十八萬鎊若今年議增兵船之若公允而不減除支舊數之外尙餘銀一兆鎊爲支新船之用但戶部大臣並髙善君尙在議減果爾則實有所傷於水師之勢也至欲知我英宜有新船之多少惟查法俄二國實在建船多少卽得其槪矣俄人本年之水師章程尙未盡明露但已知法人作定水師章程之稿矣試查前年俄國增造而未畢之船有大戰艦二艘小戰艦一艘三號船二艘魚雷艇一艘法國亦有大戰艦一艘魚雷船三艘又去年俄國有大戰艦一艘一號船四艘魚雷炮艇一艘魚雷艇四艘法國亦有大戰艦一艘一號船三艘三號船一艘魚雷炮艇四艘魚雷艇十一艘又令今年俄國增造大戰艦三艘小戰艦一艘法國增造大戰艦一艘一號船一艘二號船三艘魚雷炮船二艘魚雷艇七艘如此則見其二國相並有大戰艦九小戰艦二其共力固不及我大戰艦之十其大船亦不過如我之多另小船五魚雷隊三十三艘而已若以平力而論我船足以當之船魚雷亦如之但我欲全操海權則宜有必勝之勢而非稍勝之勢也查我英所宜添置兵船以大戰艦爲最因去歲淸單所存大戰艦五十七艘而俄法共有五十三艘自其淸單一出彼二國決意增造大戰艦四艘我所有戰艦五十七艘之中有久經風濤而漸變朽壞者然彼二國之戰艦亦有此獘但不若我英艦之甚也我之船更須預備交鋒於彼國海面之上而其內河之兵輪俄艦四艘法艦六艘皆稱非常勁敵觀昔日彼艦名沙亞者與艦名曉士卡者相戰其艦之固殊非船所能攻破也彼船身𨿽小其實堅固難破外國造船之人皆稱此式戰艦爲最合用今我國所擬造之船數似不宜稍減本年宜添造戰船五艘明年亦須五艘又舊戰艦名跌列訥者亦宜加修整更換其機器等件其餘舊戰艦重修若今年不添造新船則難免更換其機器炮具等也至論我之船可算絕妙多多益善有事之秋用之不盡蓋保商務甚爲難事毆洲之外尙須船之大者九艘小者二十六艘常遊泊於各海之上此我英之成例

查往年法國之戰所需兵船之數不止二百若欲保我商務而不添我船則於偵探敵情之事恐未足勝任且去年所添造之船頗不輕捷其一號四艘擬稱爲捷每點鐘不過二十英里又四分之三其二號船則不過十九英里又二分之一其三號船則爲二十英里查法國有船三艘各行二十三英里又添造三艘俄國亦有三艘行二十一英里現建造未成徳國亦有五艘與俄船同速也故我宜添造船四艘以至八艘各行二十三英里之捷亞路市域嘗造船載重不及我船髙飛之載重六千墩而其快捷則爲二十三英里而法國之新船能行二十三英里者有二艘其載重各爲五千六百墩船宜輕捷固不可忽若我船要堅固更須以鐵甲護其水面綫之上與法國之新船名煎尼厄者相同料法人今歲將必多添此式船魚雷船我國已有九十艘連現未制成者在內但我尙須加增也蓋法俄之魚雷艇隊甚大𨿽不及我魚雷之彊然不可不較其彊弱而且我之魚雷每於操演之際破裂若以之迎敵必有十分之三四須加修整但此等船造之甚易故添造十艘亦足用矣如欲省造他船之費以造大戰艦者莫如省造魚雷船蓋明年易補其所缺我現有之魚雷亦足以制法國河間魚雷艇之威總之我宜接濟之器不若大戰艦之急以其不能緩待也如若俄國新船名怕利士滑並柯士臘備亞皆竣工於今年則我英之船勢將危矣或今年未成則必成於來年然未必若是之遲也至論貯兵一事亦爲切要今祗有兩法更攺一爲暫用之水軍以充若干船之役無事則辭之此計多爲歷練之兵官所不允二爲更添設水軍連舊兵共得十萬人此數臨用之際能致實力者祗有九萬人若用此軍出應敵必認眞操演一年始堪聽命卽能如此猶未足與敵軍比美因其皆曾充職於船上四年也我之第二隊水師應有七萬五千人但宜依巴喇絲之謀與商船公司相約使此等新軍隨船服役一年以歷風浪於增兵餉之外猶須增各費蓋我之兵加多我之船亦加多使其學習於海面也現所有水軍九萬三千餘人不及四萬人習勞於海上其餘在泊船處營房故我之水軍有一半時候在岸至論添設參將之章程甚爲難定有八百缺用人補充若由現在水軍中之升調猶恐不足未知可否挑選民壯在戰船上充職一年而後應任又如有兵畔我英又不可免任用久操商船之職員更有岸上之民壯亦多懷才之士可充水師之職又近年以來我國戰務喫緊用人甚多非加其養老之俸則不能鼓舞故兵餉又須添入此此事將來更甚今年猶未極要又我水師之官軍人等多望朝廷稍更新政亦當副其所望至罰帶兵官半俸之事宜革除凡支半俸之章亦須全攺參將之俸更宜加厚以與別彊國之例相同操權之水師官求添掌三板繩纜之官並炮手等此議亦須依行挑選精敏者爲之不可按班升用也又各小職員亦宜厚其俸並厚養老之俸但得其實力奮勇向前則足償其小費矣近聞法國多撥國帑以練軍務若所傳不虛則我英之所擬增兵餉不容或減矣

論太平洋海軍

日人闕名附

明治二十六年日本上下有增廣海軍議特於議會提議此事而比較海軍勢力之論遂漸興及明年有中國之事此論益風行𨿽兒童走卒亦好言此以至今矣曰英艦在東洋者若干噸曰俄艦據有海參崴者幾十艘我欲與之抗行則不得不增多我艦隊以二倍之或三倍之也曰英海軍以能抗衡二敵國海軍制其必勝爲政策則我海軍政策亦宜仿之由是增多海軍爲二十萬噸之說已暗動於明治二十六年矣越至二十九年議院遂贊成增多海軍爲二十五萬噸之議蓋有時會默運於其間也夫寡固不可以敵眾小固不可以敵大而多算者必勝少算者必敗又兵之常道也則比較勢力固有國界者所不可已之謀也前旣欲增廣爲二十萬噸矣後又欲加至二十五萬噸議者紛紛多左袒後說然不深維國家旣增廣之後其所關系果如何及將何所施設以處將來吾人不能無疑於居樞軸人所爲也請試論之夫如法美及徳等向少爭霸於東洋之志故姑置焉若英俄兩國艦隊之在東洋者已不爲少矣當往年戰役之英國在中國艦隊大小有十九艘爲四萬二千餘噸俄國之太平洋艦隊亦有十隻爲二萬五千噸兩國所定之標準必以我日本海軍相爲較量也當是之時我海軍𨿽共二十八艘約五萬八千餘噸其可以臨戰足爭雌雄於海上者不過十三隻約四萬二千餘噸也中國海軍有五十二隻約七萬噸然其戰艦合南北洋及廣東尙不過十九隻約四萬九千噸之數然則英艦隊擁十九隻四萬二千噸每遊弋於東洋豈非取標準於我國及中國以爲率哉俄艦隊噸數所以較少者以但就守勢取標準之故耳然其數旣有十隻二萬五千餘噸亦足以抗日中英等之一國而綽有餘裕也何也以攻守之勢異也日本旣勝中國沒其海軍奪其堅艦以並諸其國於是乎在東洋海軍之力遂獨推日本自俄法徳干涉遼東之事而日本之人引以爲恥敵愾之心愈益激發邇日急欲增擴海軍頻造堅艦不出數年將見日本海軍聲威極其殷盛列國環睹其情各存備患之意於是乎英國增多其中國艦隊爲二十四隻約六萬四千餘噸俄亦增多其太平洋艦隊爲十六隻五萬五千餘噸英俄所以增多其在東洋艦隊亦未嘗不取標準於我也我海軍𨿽將以四十五隻十萬九十噸計算而精選其戰艦堪以應用者仍不過十九隻六萬餘噸也由是觀之英俄所以增多在東洋艦隊之意亦自了然近時俄國變其政策易守勢而爲攻勢欲樹霸於東洋亦自昭著在人耳目間近者我新造堅艦二隻各一萬二千六百八十七噸工將竣矣則我國增多戰艦卽爲二十一隻八萬五千餘噸也我日本擁此海軍力欲以稱雄於東洋已不言而諭列國亦豈能默視而止乎英俄近報雲英國戰艦在中國者有鐵甲船一隻號安達虫民的得同此式者共有七隻前已將其三隻調來中國今又將舉所餘之四隻屬之於該艦隊以壯軍力諸艦皆載五千六百噸又九十五年卽前年所造之的利伯兒艦亦將屬之於該艦隊此艦載一萬四千四百七十五噸實爲第一等艦也近又將以驅逐水雷艦四隻屬之中國艦隊云云由是觀之則英國之中國艦隊已及二十九隻載十萬噸矣以比較我艦隊勢力則且將淩駕我而上也又聞俄亦將簡派鐵甲艦魯肆腌一萬二千百三十噸歿懦馬苦五千七百九十六噸艦鬼利耶苦九百六十三噸等於東洋艦隊中此信果實則其艦隊將至十九隻約七萬五千噸亦足與我抗衡也近年列國欲伸擴其海軍基本之地英則自前年以來用力於軍港之修築近時又將新築一大船塢於新加坡查英國之中國艦隊北自白令海峽南至新加坡數千里皆其管轄區域而以香港及新加坡兩埠爲握要之地向來皆以香港爲第一等基地以新加坡爲第二等基地自俄日爭雄東方多事俄法徳三國艦隊來往東方必經由新加坡此地當東西兩洋之咽喉故近來英國將以爲一等基地出全力以據守此也此議本由狠禮兒伯兒考查而得至近時始有成議遂由其海軍本部提出辦理云如此則將築造一大新船埠於彼阿公司及香港船渠公司之間意者早晚必見之於實事不僅托諸空言也頃有一報雲英國又占據配爾墨哀拉島此島在太平洋中距布哇不遠此舉𨿽未知出於何意英國久欲得貯蓄煤炭所於太平洋非一日之故矣今忽爲此無惑乎內外海軍有識之士以彼國實行其志也

英所設施已如此而俄國所自爲謀之業亦頗舉焉自明治四年移尼哥剌斯克軍港於海參崴厥後汲汲防備之不怠復築一大船塢經閱七年之久本年六月始竣功頗稱鞏固但此港每年秋後卽結厚冰船艦出入頗難昨年曾用碎冰船名死拉者碎冰結以開船路本年五月更派大碎冰船至該埠以備今年冬季之用其船力能碎厚至十五英尺之冰俄艦進出𨿽從此可望自在然終不如天然不凍之港之便也且海參崴地僻在北方俄欲振威力於中國海面志在圖南則安可不得南方一良港也俄之爲俄豈嘗須臾忘良港於中國及朝鮮兩國之沿岸哉求吾大欲鬱鬱未伸蓋不知數年於玆矣中國膠州灣首爲俄人所垂涎現時𨿽未能全奪其地然亦將如赴壑之蛇也𨿽欲使該灣永爲中國之屬以今日情形論之豈可得哉近時又有一報云俄借朝鮮絕影島爲貯藏煤炭所查該島在對馬海峽之邊本屬朝鮮者也夫久假不歸俄之慣技則借該島之一事尢不可視若等閒者矣

英俄之於東洋其勢如此固已有謂法徳美三國因之亦生覬覦之心者自余觀之法實有然夫法以安南之西貢爲艦隊基本之地久矣若欲稱雄於東洋此則不免恨其僻在西方也故自干涉遼東以來卽有覬覦中國之雷州半島及瓊州島之意本年五月有法國東洋艦隊旗艦名曰白馬兒者突進中國兪林剛灣測量灣內及陸地近而去於是此地之中外國人等齊云其地早晚應屬三色旗下也三色旗是法旗章也徳國亦於往歲之役後四倍其亞細亞艦隊之勢力爲七隻一萬二千噸而徳人每以不有海軍基地在東方爲憾自干涉遼東以來頗以爲有徳於中國乃欲得海軍基地於中國沿岸所垂涎者廈門之金門島已屢次測量其形勢矣至近時將復要求福州近之一島於中國政府意者異時必竟爲所得也美國欲創霸於太平洋稍異諸國所爲蓋美國以合並布哇爲志非始於今日也惟日本海軍之增廣似使美國亟生合並布哇之念矣蓋美亦將以布哇爲海軍之基地也

列國欲樹威於太平洋面旣如此之劇矣𨿽然其所以致此者何也夫我國欲增廣海軍本期出乎諸國之右也然我一增廣海軍則列國亦增廣其海軍我能增多一萬噸則彼等亦增多其數我期十年增多二十五萬噸則彼等亦必增多二十五萬噸以萬敵萬猶以一敵一耳夫旣同爲二十五萬噸則安在獨優於彼等哉𨿽然我能增廣海軍亦是一策耳彼等如增多三十萬噸則我亦可以增多三十萬噸彼等如爲四十萬則我亦可增至四十萬以上未肯多讓也倘我增多四十萬而彼不能及此數則我之增多詎不善歟𨿽然柰財不繼何且夫英國之所以增多其海軍而稱雄於列國之上者其以富甲於列國也然則富不若英國而欲增多海軍不亦難哉我國現立此策以增多海軍爲務我發之而列國應焉恐自今以往二十年中彼此相增勢必至三四十萬噸而後已當此之時騎虎難下則思我國將來果何所底止乎且增廣海軍不僅增多其艦隊已也列國現築軍港修貯煤所猶必置驛傳立兵站以集我近海則我亦須開築軍港修貯煤所以固吾圉也按我國海軍之制別全國爲五區每一區置鎭守府然此分法爲臺地未歸我國以前所定若論今日情形不能不置一鎭守府以臺地臺地之形勢北控中國南引澳洲而東則連日本本國且扼太平洋之咽喉其爲要險之地不待論而自明矣其它要港宜修築者極多不暇一一開列焉我國欲增廣軍備其端緒之多如此然綜論我國之所爲是猶在英國之地位而欲兼法徳之實者也英以海軍爲主法徳以陸軍爲主如無返顧我國貲財難繼由是觀之我國實未能驟然增多海軍也世人動言太平洋之形勢故姑論及之

論徳議整水師

徳人勒忒惠士附

美國三月分某月報譯載徳國陸軍總轉運處之大佐名勒忒惠士伯爵者所著整頓水師之論頗關緊要明言徳國水師所以必多而且堅之故其故有二關系匪輕一涉英國一涉美國二者之外所論皆與我不涉也美國近言孟綠道理按美前總統孟綠者曾倡言美洲地土槪不準外人干預後人遵守其言卽謂之孟綠道理已屢說不一說若美國報館及國人所言果屬可信則美國決計無論如何不準歐洲何國在於美洲占據土地而讀勒所著之論卽可知徳國廷臣咸注目美洲並多主加添水師藉爭西球之土地本報請摘錄勒論於左藉證所言之不誣

徳國戶口旣繁每年失業無事之人不知凡幾求得屬地天時相宜堪以耕種者實爲當務之急前百年內各國割分土地徳未得均沾今土國國勢傾頹中國民情分離是二次割分之期又而南美洲又作亂頻仍不大有可乘之機乎欲不坐失機宜要非整頓水師不可各國每以我陸軍之力鞭長莫及苟得水師堅彊可以逞雄於海上則異日商議割分之舉當不至落在人後然則整頓水師此其時矣現在各國俱有整備彼此勢均力敵二次割分商辦當易不致開故水師不彊則遠處土地𨿽爭我分之應得者人亦將置若罔聞若水師彊則不難據之守之也勒所論事之涉美洲者如此再請述其事之涉英者凡國欲其國人志銳气勇必求在外國舉動以牽制其國人之心思否則內亂在所不免然徳果求此英必爲難英國於所訂國政商務之約素稱認眞邁享所言英阻難荷蘭日斯巴尼亞及法國商務各情槪可見矣今英以徳爲與之爭利之人忌徳愈深而英人在議院又能直言不諱其國人之意見政府又必奉承照行情勢如此徳其能久享升平乎英人之志本最堅決凡行一事卽不顧他人必求其事之成而後已故旣忌徳必與他國聯好而專與我爲仇昔我與英遇有爭端所以能商議了結者全賴我國勢尙稱安謐耳若英欲尋於我將必因本有之爭端或藉端起飛調兵船所有血心船主將以忠勇自任首先開尢屬意中之事蓋血心兵官英國固不乏其人也或謂與徳聯盟之國當可乘此襲英詎知聯盟絕不足恃時聯盟者恐已背盟矣夫欲徳之受辱於人者豈僅法國已哉

是故徳國可恃者要惟水師及國人之力耳若水師齊備則一旦有事緝敵船保護鮑爾鐵克海口均有船矣其餘水師方可馳赴英國我之水師應如何彊大觀英國兵力之精壯旣可知其大槪邁享言不必能有抵敵各敵國之力但求能擊敗最彊之國可矣我國水師號艘又必多備使將快船調守外國沿海各處外所餘各船又足以抵英國水師之在其本國洋面者庶幾可操勝算緣英國照目前情形斷不能將他處各船之有職守者一槪調回而開戰之時又必與之勇決一雌雄使其駐遠處之兵船不及調回助戰我故曰惟有堅彊之兵船不致受人之淩辱此勒所論事涉英國之情形也

美國著名律師名庫投者在議院辯論時有英美所訂條約與孟綠所定道理絕無關礙一說已足見美國人之決計依照孟綠所定之道理而行徳若在南美洲求地勢必致徳美以干戈相見矣庫君辯論曰美國萬能以力支持斷不準歐洲各國在美洲越雷池一步此不獨歷代相沿如此永當遵守卽以自行保護之道而言亦屬情至公理至當也凡國力爭其分得之益本不必求恕於人國中有所擴充而外生阻難萬能爲力必求除之歐洲各國互相爭勝但在歐洲土地當可如其心願或割分該洲亦可聽之卽蹂躪中國竊據埃及美國必恪守局外之例決不稍爲干預而各國在美洲所占已得之地美國亦應有信守不容過問若有在我弱開啟端者無論是否美必阻止以保全其利益也

美軍防戰策

美人布碌士附

夫事有備而後無患戰務尢爲扼要若不整備於始而能獲勝於終者未之有也故兵有準備先聲奪人乃能消兵禍於無形所謂能戰而後能和也兵者凶器也然卒不能免者蓋兩國交處多有違言國公處難斷非出於戰不能決也𨿽睚之怨易至兵釋而有關乎國勢之安危者則退讓不能公處難免亦必待交鋒始能決也諸國知其然於是夫設兵蓋設兵者不特可以備戰實可以弭戰也當普法將戰之際徳國準備軍馬攻守形勢人皆諳練所謂知彼知己百戰百勝卒能虜拿破侖困巴黎城者其戰勝在平日不在臨事也是以諸大國皆有預籌韜以備不虞不獨各國惟我美國何可不然使兵刃已接則無暇預備矣故事未成宜先設備不特無傷國之誼且可固國之交若廟算勝而猶受外侮者未之前聞也方今美國若有爭戰之事其敵國必西班牙乎𨿽兩國之違言極小我美國有開誠布公忠厚和順似易令彼此化干戈而爲玉帛不若他國結不解之仇不暇調處者比也然不可不預籌也設使兩國終不免於戰亦非我美刻待西班牙蓋西班牙百姓之狂妄迫其政府出此下策耳故宜將我國之謀兵威宣示西民俾其知戰之爲害而不致迫其政府所以表我國之委曲調停若不得已我美國與西班牙相戰當以何處爲進徵之地余所知者有二策一遠襲西班牙必需戰船以運陸兵另需保護長途消息更派兵爲後軍以防西兵由古巴來侵一大洋難渡宜取道古巴運兵輸餉程途甚近易於保護且在古巴能得多士勵兵﹝秣﹞﹝抹﹞馬踴躍從軍故古巴宜爲我進徵之初境也其次須知進兵之勢以何爲貴余謂宜極力惡戰一場至於從何而得船接濟則科路河之皮李絲喇船及其同隊之船辟其輪船江海輪船舊邦輪船沙灣拿輪船並別處邊之輪船皆可爲接濟之用而無所欠缺更有大洋船曰紐約者曰仙雷者亦皆可攺作船而聽命也不待七日之久而沙灣拿河攀髙喇河麼拜路河並紐阿連河亦有接濟軍餉之船矣且我國快捷之鐵路運兵運糧八日之內雄兵十萬集向應其戰艦之迅速者或在姬委士或在拖度架士開行又一日可抵古巴矣在古巴有數處彼此相離不遠可同時登岸而又首尾相應者但今日指明何處宜登卽非善策祗可先言兵到之日必先致意古巴民黨之總兵或在夏灣拿城之東或在夏灣拿城之西與我合兵制敵我國得此援助如荼如火料無惡敵能阻其登岸矣或曰我美國於此倉卒之際從何而得此大軍余請以一千八百九十五年戰務報所刻美國軍旅之數轉告其各處兵士能依期到海者則匯述之其在七日內而不能趨及者則不具論媚吾省兵一千二百五十六名紐堪士快亞省兵一千二百八十七名嘩文省兵七百三十九名馬沙超舌省兵四千七百七十七名勞地島兵一千三百另四名看匿地吉省兵二千六百六十三名紐約省兵一萬三千一百六十二名紐渣士省兵四千二百八十二名爹喇嘩省兵三百九十二名扳是灣尼亞省兵八千四百八十一名馬利蘭省兵一千六百九十六名嘩氈拿省兵三千零八十九名西嘩氈拿省兵八百七十一名北卡勞連拿兵一千四百一十名南卡勞連拿兵三千七百二十四名左亞渣省兵四千三百四十四名付羅列打省兵一千零九十九名亞立把馬省兵二千二百八十四名未斯涉皮省兵一千六百九十五名魯仙拿省兵一千八百四十一名忒沙士省兵二千九百四十七名堅徳記省兵一千五百九十七名天拿絲省兵一千六百四十三名阿提阿省兵六千四百九十二名甸拿省兵二千八百九十八名衣利內士省兵六千二百六十九名美思堅省兵二千六百六十一名委士幹仙省兵二千六百六十一名埃阿嘩省兵二千三百六十九名看沙士省兵一千六百六十九名眠尼梳他省兵一千九百五十二名美搜利省兵二千三百十一名以上三十二處共兵九萬六千七百一十二名又於東方各省兵房有馬軍八隊軍四十四隊步軍四十八隊美搜利省兵房有馬軍四十八隊軍四隊步軍三十四隊比辣兵房有馬軍十六隊步軍二十四隊忒沙士兵房有馬軍十隊軍一隊步軍十六隊共馬軍五十八隊軍四十九隊步軍一百二十二隊共有節制之兵二百二十九隊此爲美國兵數三分之二已過十萬餘人可以爲前敵矣有水師兵船比西班牙之水軍爲優保護運兵而往古巴西班牙之水軍勢難抗阻也陸兵一登古巴之岸別無他策惟有背水一戰不久卽將西班牙之兵盡破否則亦全困於夏灣拿之城中矣

古巴民黨作亂兵器糧餉皆不足用而西班牙官軍之統領衛喇攻之四閱月而不下此等民黨若得吾美之精兵十萬接應又得吾美之準利刃而用西班牙之螳臂惡足以當車哉一被困於夏灣拿城𨿽或能抵敵於始未必能久持終必降服而戰事畢矣蓋圍困於陸封禁於海饑危交迫內亂堪虞難免俯首而降也城內旣降之後海外運船必歸國再起大軍而來我國之餘兵亦必馳驅咸集東界以守禦各邊口岸也我國水師必沿海搜尋西班牙船而毀之或封禁之此事得成古巴卽破而西班牙亦須求和否則再進一步西班牙之本境又被侵矣西班牙另有戰務在啡立篇海島是時西廷必難兼顧旣不能發兵餉往援又不能首尾相應惟有束手就縛矣所以古巴旣定而後西班牙之勢孤矣若不就和我國必伐之先以水師攻其沿海各處城池料彼西廷未必再敢抗拒萬一彼國君民頑梗不化我決然調回古巴之兵畱小軍一隊守禦夏灣拿城另由本國各處添補新兵以爲後隊大軍此隊新兵並非未學而戰者實在曾充此役於往昔也或問此軍從何而得則曰每年常兵滿任之日多有自退而別業者又每年各省公私學堂共有萬千武生新得中式者而至末一層卽最上一層卽當日南北相戰之官兵又南北相戰之民黨皆勇气十倍亦有多人躍躍欲試焉何患無人哉至攻西班牙國自然以先攻吉地士爲妙此城近海濱一破之後易築臺以拒內地其左右海灣又易作泊船之所以應我船一切之用若論古巴能爲我軍守禦否試令夏灣拿城爲心點以扳拿媽爲界作一平圓仍以夏灣拿爲心點以紐阿連爲界又作一平圓自見其大圈包含墨西哥海灣並卡利便海故海軍自夏灣拿橫行於各海猶易於英軍之自占美架法軍之自馬天匿也其小圈經過紐阿連繞毛拜路繞片昔哥喇繞沙灣拿繞灣滑海頸所以夏灣拿城到此各處其遠相均又爲墨西哥海灣並卡利便海之鎖鑰一隊水車在夏灣拿城能通我本國消息較勝於古巴之他處若我據守夏灣拿城他國水師無論彊弱皆不能越雷池一步而取墨西哥之海灣因其通音運餉之道易被我軍所乘決不敢如此躁進古巴在彊國之掌上又能奪占美架之地勢蓋占美架之軍士必賴其本國供應而運兵餉之道必經灣滑海頸或經滿拿海頸易爲古巴所截若不經由此二處而別假他道則不及此處直捷矣是以古巴可乘機截占美架之糧道則占美架之形勢更難恃矣且古巴軍糧自足無用外求但能固守臺堅持不出可無慮外人封禁若更助以兵力西軍不足破也所可慮者我國𨿽彊兵甲旣堅臺旣固然事出意外難保無虞倘船艦臺萬一破壞必至數年始能修復矣若西軍兵敗之後捨戰言和西廷必須大償兵餉我如此之固彼如此之危其敢輕與吾美戰乎西班牙久爲藩屬所弱又向感吾美國之友誼今我美自知勢彊何忍一旦盡棄前好而欺其孱弱彼西班牙宜稍自斂抑以免至英兵連禍結是所厚望也夫

記日本初行徵兵令

黃遵憲

自明治六年始行徵兵令連年所徵常不足額第一第四軍管常備兵每不足額以他管補充兵補之至九年常備徵兵之額旣足補充兵亦能敷用獨第六軍管不足乃並采用未滿五尺之四尺九寸以上者猶缺二十二名是年全國二十歲丁壯共二十九萬六千零八十六名應徵者僅五萬三千二百二十一名屬於免役者乃有二十四萬二千八百六十名內嗣子十五萬五千六百五十九名戶主六萬六千五百九十二名未滿定尺者一萬三千九百八十四名其它六千六百二十五名明治十年全國二十歲丁壯共二十九萬四千二百三十一名附九年應徵遲延一年者七千零二十八名合三十萬零一千二百五十九名應徵者僅五萬一千四百八十六名屬於免役者二十四萬九千七百七十三名內嗣子十六萬一千零二十名戶主七萬二千零二十四名未滿定尺者一萬零八十名其它五千六百五十七名而此應徵各員中有疾病事故逃亡或應歸翌年徵募者及檢查不合格者又有三萬零七百七十七名可以采用者僅二萬零五百零九名查是年應徵定額止有一萬四千五百三十七名今有總員二萬名似無不足然各軍管下所徵彼此多寡不等以之分配猶有不足之患以三十萬丁壯徵萬五千人而不足蓋日本自徳川氏主政承平日久習於安逸其所謂武士皆世祿之家尋常百姓不知當兵爲何物初下血稅之令展轉訛傳謂朝廷習西法將絞吾民膏血以爲用疑惑恐懼屢激成斬木揭竿之變數年以後𨿽稍稍安習然執無知小民日告以人生報國分所當爲𨿽諄諄無益而父兄不免溺愛農商不無失時故人人冀免於役日本人民多質弱而身短其不堪役者固多而年來民益狡詐其彊者則逃避而遠之四方其弱者則饑餓而不出門戶各隨其性質以弄狡獪甚至毀傷肢體削手指或故罹法网冀爲罪囚或僞造文書作免證而嗣子戶主免役二條或讓分家產各立門戶或指擇眾子俾受家財或詭名爲興絕族之家或托身爲入贅之規避之術愈出愈奇政府頗厭苦之故此次新令於戶主嗣子二條先爲預防後又頒行徵兵令補遺稱令中戶主嗣子免役各條所謂應徵年紀以前以後卽以徵兵令頒行之日分前後此令發行以前已爲戶主或五十歲以上之嗣子嗣孫並五十歲以上之養子繼嗣並未及五十歲之嗣子準其照例免役若在新令發行以後總使應徵云云則防範更爲嚴密矣而其它設計規避者嚴懲其罪自十二年十月頒布新令以來此十三年徵兵卽爲舉行新令之首令行日淺疑惑尙多而此年常備補充均足額其捐金以免役者驟增至四百餘名之多此輩皆圖規避者以新法网密術無可施乃不得不捐家貲以免兵役也則其效已可矣今列表於後可知其槪初下徵兵之令外議嘵嘵謗言載道然日本自願充兵者歲不過數百人自願充兵者仍徑檢查然後錄用明治六年僅六百十六人明治十年全國共二百八十四人而已苟不徵調且患無兵故政府諸人斷行己意其後艸寇竊發屢次削平置議者不復容喙然起數百年之衰廢而變更舊制要非容易觀於八年之間攺令三回逐漸整頓則當路諸君黜浮議而勤遠略汲汲圖彊有足多矣

臺新制記

馬良

紀新編曰所以爲攻臺所以爲禦禦之道恆視乎攻之具此對待之情也今者火日新當之者旣無堅之不折而或仍拾臺髙攻遠之舊瀋是多予敵以攻之地顯示敵以攻之準也聞之旅順臺爲天下第二髙臺粵之虎門等處則又磴道盤空朱欄上下儼然亭臺矣故善爲臺者臺撲地撲地則人無以準我我有以準人甲艦之貼水面準此意也兵家言臺有二一行營一坐營坐營之制萬千要之不外圜形圭形棒折形多角形四者而已此四形者一取其可以三面臨敵二取其恆以斜面受彈彈著斜面而力弛此重力理也理各有所宜其四面迎拒者則圜形與多角宜其背負固而面臨敵者則棒折宜棒折之首銳與圭角同妙在錯綜回互法京多用此此非圖說不明其墳起於地也淺若陂阤見首圖甲外堤乙內堤俱外岸低裏岸髙合成平坡之勢丙深溝也或有水或無水丁地平綫在綫者出地平綫下者入地平次圖丁鋼頂位也位有相並者有相背者均斡旋如意午門也空其中以藏兵也𨿽僅數人守之千萬人莫能近矣三圖相背位也四圖借壓水櫃力以起落位也慮敵之傷我故放時則起放後則落此外則傷之無可傷矣五圖鋼頂車隨宜移置爲不能多置鋼頂者應用也外堤內堤均可爲藏兵洞以藏兵焉行營臺或掘濠爲壘以架焉或人自爲穴以庇身焉濠之外必遠規險要暗設地雷旣以防敵又以誤敵焉總之與爲敵者愚巧避者勝此近日窖藏臺之大致也

求在我者於四年前嘗以窖藏之法示友友答書云有爲窖藏者一發而全窖坍焉噫圖算之不知比例之不知焉往而不僨事哉嘗見吳淞等處臺內爲艸屋以棲兵此自焚之道也江陰等臺形同仰盂前臨水後枕山山示敵以標準宜無虞敵彈之不中中之不墮入於仰盂者古人云置之死地而後生之今也兵刃未接而飛彈已至勢必置之生地而後可以還攻否則死亡之不暇奚暇還攻哉溯長江而上蓋無一得平坡之義窖藏之制者至其所置之地旣不諳水道又不諳迎攻之界綫敵不來則已敵而來其不如入無人之境者幾希錦不使人學制者我錦故也臺等武備之具動千萬金而使不學之人制之非不知輕重之義也非我錦故也英之李梅福槍以不能重傷故濟忒拉黑人尙呼爲小兒槍其不及傷人者宜外人之呼我武備爲耍貨也而南北耍貨又令黃口督之眞不愧爲小兒耍貨矣

記無直綫彈

法人路加尼附

近今四十年間歐土之於軍火器惟求新費所不計計自前膛槍一變而爲後膛其費已不知凡幾而法國於千八百七十年新敗之後亟思厚其兵力以杜遠近之思逞者因發憤造格拉士槍膛徑十八釐邁當者四百萬桿其彈行之初速一秒行四百二十邁當前古所未有也由是列邦之槍膛一變而爲十一釐者百數年間凡二千四百萬桿一若不容法國之獨先而法國迫不及待因思火藥之可去也去之其利殆不可言蒙按己不自瞇一也人不知綜二也速力恆信三也有大將某嘗令十人屯守而別令二千人往攻之彼十人者因分爲十處又屢易其處以施放所謂無藥者先是二千人擬張二翼以圍之至是不敢蓋不見起莫測守兵之眾寡也大連灣之戰我軍火藥霧不散我不能準敵徒供敵以準我其燃放不﹝響﹞﹝向﹞之獘更無論矣購之者一人用之者又一人其痛癢不相關何殊秦越人謂中國因試驗槍而死者多於殺敵之數又謂惟大閱時其信藥等頗堪用夫旣專供迎送與操閱何苦空耗天下有用之物哉然則西人之欺我與我之自欺亦惜物之道與至其收買時則貴同拱璧而收驗後則棄置如遺者無他一無可取也藩庫一枚當十錢猶必載之檔捲傳之後任而百千萬金之軍實從未聞有點交者有挪移短少者何中國人之廉歟以視外國兵部彼眞多事矣嘗謂若令盜換者散失者照賠戶部可多萬萬由是列邦之材力聰明又一變而爲無煙火藥矣知其爲火藥王也罔弗窮搜冥討初試之於十一釐膛者彈行之速驟增二百邁當無如無煙藥力其發彈也令彈自轉轉之速與行之速速至一秒五百邁當其因速所生之熱已將彈子之鉛全體銷鎔於膛內用是思倍其鉛之分劑而裹以鋼銅衣又無如轉動之力太猛卽弗迸裂其槍管而槍管已紾戾不堪復用以故思攺作新槍新槍一宜輕便不笨重笨重則子藥不能多帶衝突不能自如二宜能勝無之漲力其漲力視舊藥恆倍三宜能任無之速力速力愈猛則摧折愈多此遞增之數也奉此三宜考驗再四惟窄膛法足應其求由是鑪灰紅矣錘聲震矣列邦之風气又一變而爲窄小之膛矣其首出者推肋貝槍僅八釐每愈下有七釐者六釐五者五釐者而日本至有四釐者時惟專門宿學戚戚然或慮黃金之虛擲中國未有專門而爭思制造其論議之可哂今姑不論論其已事咸豐末大沽臺其膛有灣向下者意謂可攻臺下之敵幸未施放而先逃不然無虞不炸江寧肅淸後有醫士馬某代造開山架用三如照像鏡式發往他處才一試用而與架因坐力翻身數轉致傷左右兵弁四年前見有上海船廠代造槍若干支怪其索價過昂廠主曰船與槍𨿽不同道而所來槍樣全無比例余爲之較正子藥之分劑管膛之厚薄長短是足以多索也已不然將自殺今祗半殺堅詢其半殺何謂笑曰凡臨陣而無以還攻者謂之送死送死者有過於槍前之槍者乎加之稍一轉側則施放者不能命中活人也而欲其出入生死之地守若木雞不亦難乎近聞有拾古西史吐余於早晚二時借太陽光力以燒敵艦者是必與天公約早晚最多霧時無得霧又必與敵人約停泊須在燒界內如馬江之椗其船首而以船尾供敵人船首大之轟擊亦不得移動致離聚光點更不得於未被燒前率爾故致毀我光鏡乃可有市小玩具輪船長尺餘獻之東撫周而自謂獨之祕者機關一動便可往燒敵舟云及令與營務處試之於池內幾傾覆池大輪小故也前四五年海上多故有買辦某奉委安置吳淞水雷每發舒曰獨其所置者民船遇之輒縻蓋置之淺灘洋船不到故不至涉訟云此世俗所謂能洋務者也西人譏我惟鴉片具日新月異而歲不同無他專門故也然則不專門𨿽造自戕之物且不遑遑問其它矣而不圖其果虛擲也虛擲之數又不知凡幾而惟英人獨先覺水陸各軍毅然捨其李梅福槍而復用十一釐者然已遲矣近自比利士試之於弓髙在非洲西西濱海東枕山國中江河之所源也居南赤道下地肥美百植蕃衍幸終年酷熱不宜客藉用得保其種類耳始相追悔云

去春比國講武報雲間嘗歷試膛徑六釐五者五釐五者四釐五與四釐三者徑愈小者速愈增且同此遠近其陷堅之力有若爾釐數之彈反勝於大膛也以是虛聲所煽𨿽專門之士亦爲所淆至有以三釐膛問世者夫臨陣致果非僅傷敵務使傷一敵少一敵敵之飄騎怒卒不復能軍而後已今也大過六釐五膛者其初試於死人獸創恆巨其致傷於活人獸力恆細意者血气怒張足以禦外患歟有往弓髙獵者發摩曬彈貫羚羊等軟皮之獸俱不禁其逸嘗洞穿一水馬頭與頸似犀尾足俱短產非洲仍躍於河失其所在有二野象一傷前肩一穿兩股俱狂十數里乃斃又一埜牛身被數彈猶怒撲獵者角穿其所遮之樹以死其入內山探地者以窄膛槍與馬隊遇有未能抑止其衝者英人李梅福七釐槍也與黑人戰於濟忒拉黑人𨿽負多傷傷且重均不指要害被傷言猶能轉戰而前致死於英之顏行焉夫試之於獸旣如彼而驗之於人又如此然則所推爲利器不利器矣至其施之於獸也猶可用炸彈而以施之於人則爲公法所禁獨柰何

曰就今所用欲不攺更此指列邦前後新造之槍言不指中國所收舊貨言書曰器惟求新令人反是前十餘年竟有以埃及地下掘出之售於中國者一時上海有漢王頗黎船之稱謂有兵艦放而全身震蕩若崩裂者然宜乎東報有言吾國於開仗先凡武庫所有骨董盡爲一二兼官兼商者托言西方貨買販以去吾東原得之於西方謂爲西方貨非虛誕也閱二三千年後今日以爲舊貨者他日以爲骨董遇好古者其價當不可勝計有施某者畱營保至三品繼賈於申光緒初有貴臬余向購開礦器施言有極新炸藥提那米惟吾一家有或應之曰提那米有之久矣施勃然曰爾何知吾日日看報而有不知乎或人以格致字典示之而有之已四五十年矣施乃遜謝曰吾他日未嘗學問於此亦可見西人之服善吾黨未必能然武夫好談文文人好談劍一若知所不知方足以傲人非獨貴人然也今於軍火洋行充買辦者無不抗聲而談槍矣機器矣非獨自號專門而人亦以專門奉之以吾所見則專門酒食徵逐也行用使費也而中外人以此起家者蓋肩背相望也而補其偏以捄其獘殆捨槍彈與信藥其道無由信藥施於彈後之管管以黃銅與白礬灰色金和或以黃銅與白礬白鉛和白鉛西名尼耳滇白銅內有尼蓋耳滇曰白鉛常鉛曰烏鉛價值不宜昂貴意主燃放無火藥各就方劑而配用之速力愈猛愈妙槍彈則有博物士客路卡及害孛來所新者據形气家買爾生言彈路之前气被彈擁積而厚彈路之後气被彈推陷而空譬則行船之唇躍然水髙船稍欿然水窊是矣以故爲穿心彈以散其擁積鋼其外而銳其首若圓錐穿其心若圓管徑十之四至彈尾二三釐而管微哆腰束以鋼帶寬二釐許彈與膛至密切故其出也若螺旋之轉而不克直衝此帶所以續其轉力也彈管通信藥處隔以或硬紙或象皮使藥性不由管出致減縱送之力及彈出而風入於管斯吹落於膛口前數武此管彈之新制也以上講武報客夏法國國醫杜阿衡論膛窄彈傷之易治因借烏奴國之嘲意人者名其篇曰檢不殺人前所譯乃巴黎報在後此所登非加魯報在前一時歐士聞之旁皇失措爲其用窄膛則不能制敵死命而用闊膛又不能施放無故也譯刊槍不殺人且三四月未聞有過問者思變計者豈歐士獨具耳目心思歟

路加尼曰有彈於此同是穿心同用無而入之於闊膛而漲力無害擬之於窄膛而速力愈增蓋舊速無逾六百二十五邁當者而今八百有餘舊重膛彈五十克郎少亦四十四窄膛率重二十八克郎約一銀圓重而今祗重二十五是兼窄膛膛之利而無窄膛膛之獘而又各臻其美備也由是列國國家始恍然於槍無庸攺攺之在彈彈之攺費輕槍之攺費重一轉易間嘉惠於列國國家者不翅以千萬計由是歐人方慮無適用之槍者而適用之槍至有二千四百萬桿如以有餘分灑不足而不足者亦可以賤價而得有用之槍是使足與不足胥足之道也國而不欲自立則已如欲自立於人間幸自捍衛而保均平之局也

或問舊槍新彈得無少加變易路加尼曰變易可不變易亦可而施放之法則一無變易法無變易則操演之費可省操演之時可省新充兵與退充兵國有如幹卽有如幹練習之兵兵未練習則𨿽有新槍不第無有新槍而直無有槍之用也然則路氏之彈非惟能使廢棄之槍化爲有用之槍而又能使未經練習者一如已經練習者也其功不在由前膛變後膛之下而其利便則過之曰無繁費造彈之費非費也彈用則罄必須新造故也

千八百九十五年季春二十日海軍佽飛大將五條綫奧爾杜考試武備大將五條綫賽凡爾爲考證事按據路加尼之貫風彈亦名鉆气彈洞其中故曰貫气爲之成螺旋膛然後故曰鉆題曰無直綫彈者無記實也直綫紀事也破气浪以直前非若他彈之成拋物綫也去歲呈驗驗新局凡新出水陸軍械均須考實𨿽未請局如法歷試但旣能使格拉士槍速增一倍彈輕一半則其有關於國之軍實非淺今十二三等日承請鑑試於提之圃驗得所試之彈重十五克郎藥重二克郎半後膛可添一堅墊重三克郎便如專造之槍矣不添亦可格拉士舊爲較正計彈下施一藥信匣於是去其黑藥而實以無尙華離不滿匣此於施放最不宜次則彈之輕重不均至差一克郎十之五七且圓徑亦不一至有小於藥信匣者則其漏泄火力不少路氏之彈𨿽負此三不宜至減邁當之速在八十與一百之間而驗之以紀速儀以墜子之降量所經之點而得其速數也故彈下施藥信較正匣初點使墜降次點使墜止墜之降可以時計也速則降少遲則降多故知彈行一秒得若干邁當云其速竟如左

季春十二日試放表

初號試放彈與匣不甚緊

二號甚緊

三號不緊

四號寬泛

五號仝上

六號仝上

七號仝上

八號仝上

九號仝上

十號仝上

彈速一秒七二０邁當七七０七００六七五七一四七０五七一五七一０七一七一０總數共七００加一一以十除之得中數七一邁當又十之一

由前驗得一演放無遲速不齊二膛口前五十邁當懸鋼板爲的彈彈俱中三擊中之力猛如焚如鋼彈化爲餅色黝然若再鍛者其圜中規緊附於板不可以手剝除其第八號適中他彈之位裂爲數分有一分重二克郎者反激射回五十五邁當而落於試放者之前凡試放人不近槍遠以拉火拉之所以戒不虞也大抵愈不解事者愈敢輕嘗前淡水有法國彈擊入於土者土人鑿之擬取其藥彈炸致被殺傷頗眾傳曰愚而好自用非獨槍然也彼不知而自用者尙其以土人爲戒猶炙手不可取則其擊力之猛可知

其中速𨿽云七百十三邁當又十之一而紀速儀實離膛口二十五邁當彈報儀儀爲紀紀之時必後於報之時時後而彈已前矣並其所前之數故中速當爲七百六十而由前所論致減邁當之速八十而彊一百而彊者又並之故其中速當爲八百五十矣然此僅就格拉士言也格拉士之速無逾四百五十邁當而路加尼之彈苟爲精其制加火藥半克郎其初速至九百邁當無難也溯自有槍以來𨿽六釐五者亦莫與比並加以格拉士彈重四十四克郎半長七分五邁當而路加尼彈止重十八克郎多亦無過二十三長僅四分前所謂速倍之重半之其信然矣而體積又半之是士卒之所可倍之也兩倍之而兩半之其利便蓋四倍云

十三日試放表

十一號彈與匣不甚緊

十二號甚緊

十三號不甚緊

十四號甚緊

十五號仝上

十六號仝上

十七號攺用黑藥

十八號甚緊

十九號極緊

藥之分劑二克郎半

仝上仝上三克郎仝上仝上五克郎又二五仝上仝上彈行一秒七一邁當

七四五七二０七六０中的而儀不靈無可考七七五不至仝上五０五

右表驗得火藥以二克郎半者速與十二日相仿其二號與十二號之速由於彈匣相稱及輕重得宜故也其以三克郎者不惟速力增而擊力亦增至其坐力不過千五六百克郎而已二克郎半者千二百自十七號攺用黑藥其坐力恆不下二千而速力不能至的者抑亦彈與膛不甚渾合無間故也至十八號𨿽甚無間而亦不至十九號乃加意密合使緊之無可再緊而始一中也然彈不成餅惟銳處擊平不見有靑鋼色益見無之勝常藥倍蓰而不緊之獘甚漏泄火力也所有初速五百五邁當尙遜路加尼之輕小鉛彈十邁當從可知凡有十一釐膛宜攺用路加尼法法宜攺其入膛處其膛後彈槍無庸攺也而所容可倍路加尼言以其彈藥入肋貝槍初速可一千邁當吾等𨿽未之試而就其已試者可信也有國有家者自有路氏之利便與省費當不憚自彊矣是爲書路氏有折扇式排槍一二人可走燃放比新式諸快槍快炮更快數倍更遠若干因其彈出似弓弦之直不似弓背之灣則凡居弓背下者不爲彈所傷以故拋物綫彈不如直綫之猛扇式排槍排炮路氏尙祕之以俟願知者

土番制械記

美人闕名附

各州野人皆有奇異之軍器其銛利要害多有出人之意外者野人軍械可分爲二類一爲平常之槍刀其形式之異祗因其制造不精之故一爲出尋常之利械內寓格致奧理者其格致之奧理野人本不自知祇於今二百年中爲歐洲之人所考然後得之器械之最奇者莫如澳洲野人所用之補馬翎此器匪異人能用其利害我白人知之更熟於彼野人善用之能中其所欲射之物而又使其能自躍回本人手中但野人初不知能如此故射死人物之後猶自往取之今則𨿽射之不中設觸樹葉各物卽可使其躍回然則彼野人從何而得此器乎彼類之愚豈能創造抑上古曾有教化如中國之古者所遺傳乎今此械獨澳洲之野人能用之而創之者乃斐洲埃及之人其國不特教化旣古且有格致之學查其古時出獵所用之器背曲而胸平與此器同形用法亦不異但澳斐二洲相距之遙約萬餘里且重洋相隔安能彼此授受而授之者反不能用此事殊難索解未知後世能明否也南美洲之陳人不知始自何時創用一器全仗離心力之理而成名曰波喇老制法以未腌之牛皮帶一條長約十英尺兩端各擊鉛球或石球一枚臨用時以右手指接其皮帶之中舉向頭頂連轉二三次忽一扭而放其手則二球並行皮帶伸直於中央向空而行直至其所欲中之物皮帶被阻二球仍欲前行遂將物之頸或而縛之被縛者不能脫遂爲所擒焉此式之波喇老多用以﹝獵﹞﹝臘﹞生獸而不欲傷其命﹝另﹞﹝零﹞有一式波喇老可以﹝獵﹞﹝臘﹞猛獸禦彊敵與上同式祇有皮帶之中添球一枚其球另以短皮帶﹝系﹞﹝擊﹞之此器旣擲於空中則中球前行其命中如彈子之擊物餘二球仍如前飛行而捆之又有蘇料野人並級化野人所用之納加利亦與波喇老同其制以一輕浮之棍兩端金木之重球一枚此式𨿽簡切勿輕視因善用之者其利害幾同於波喇老蘇料人能遠擲至七十五碼之遙被其擊中者未及覺爲何事已斃命矣印度昔企族至今猶用一種軍器名曰葵咽重約十三安士犀利異常以東方最好之鋼爲之或鑲金銀珠寶象牙於柄以爲飾當昔企人臨陣各以左臂系此種利器八九具外鋒以艸套護之用時揭套取出以指旋轉之而後向敵人拋擲於空中曾與昔企族相戰之人自述此種飛刀殺人首級如斬刈艸銛利無匹重約一磅飛行之速每秒鐘能至百尺以頸迎之其頭卽斷此昔企人之利器也野人所用吹筒有二種一爲南美洲近海之煙陳族所制無甚可畏短長不一或爲十尺或爲十五尺以林中所產之空心樹制成其一端或作箭頭或作泥球傅以毒藥但因中空而不整齊故射不能及遠最遠者不過二十五碼而已二爲南洋孖孻族之低益人所制其利害過於煙陳人所制者低益人名之曰深必長約八尺徑一寸半頭鑲利刃故有長矛吹筒之功用中空處徑約三分寸之一圓直而無凹凸形另以荊棘作矢其堅如鐵矢鑲羽毛浸以毒藥去如箭急遠中二百四十餘尺以之射人應弦卽斃然最可異者惟用飛標但低益人與黎晏人不能自造必全仗拔忒建野人造之此族野人居於搬奧尼之中央絕無教化比澳洲之野人相去無幾此處復有一事奇異特甚拔忒建人以小刀一柄粗綫一條棍子數條便能作成空孔長至八尺孔內毫無凹凸觀其族類之愚斷不能成此巧器若以歐人之巧匠作之猶不免取備最精之鉆木機器始能成也

卷十五上交涉

日本鄰交志序

黃遵憲

外史氏曰余聞之西人歐洲之興也正以諸國鼎峙各不相讓藝術以相摩而善武備以相競而彊物產以有無相通得以盡地利而奪人巧自法國十字軍起合縱連橫鄰交日盛而國勢日彊比之羅馬一統時其進步不可以道裏計云其意蓋謂交鄰之有大益也余因思中國瓜分豆剖干戈云擾莫甚於戰國七雄而其時徳行若孟荀刑名若申韓縱橫若蘇張道徳若莊列異端若楊墨農若李悝工若公輸醫若扁鵲商若計研範蠡治水若鄭白韓國兵法若司馬孫吳辯說若衍龍文詞若屈宋人材之盛均爲後來專家之祖一統貴守成列國務進取守成貴自保進取務自彊此列國之所由盛乎特其時玉帛少而兵戎多故未見交鄰之益耳日本之爲國獨立大海中於地球萬國均不相鄰宜其閉門自守民至老死不相往來矣然而入其國問其俗無一事不資之外人者中古以還瞻仰中華出聘之車冠蓋絡繹上自天時地理官制兵備曁乎典章制度語言文字至於飲食居處之細玩好遊戲之微無一不取法於大唐近世以來結交歐美公使之館衡宇相望亦上自天時地理官制兵備曁乎典章制度語言文字至於飲食居處之細玩好遊戲之微無一不取法於泰西當其趨而東也舉國之人趨而東及其趨而西也舉國之人又趨而西乃至目營心醉口講指畫爭出其所儲金帛以購遠物而於己國之所有棄之如遺不復齒數可謂騖外也己由前之獘論者每病其過於繁縟失則文弱由後之獘論者又病其過於華靡失則奢蕩交鄰果有大益乎抑天下之事利百者獘十勢必有相因而至者乎然以余所聞日本一島國耳自通使隋唐禮儀文物居然大備因有禮義君子之名近世賢豪志髙意廣競事外交駸駸乎進開明之域與諸大爭衡向使閉關謝絕至今仍一洪荒艸昧未開之國耳則信乎交鄰之果有大益也抑日本自將軍主政七百餘年一旦太阿倒持之柄拱手而歸之於上要其尊王之說卽本於攘夷之論攘夷之論所由興卽始於美艦俄舶疊來盟時也則其內國之盛衰亦與外交相維系云作鄰交志上篇曰華夏附以﹝朝﹞鮮﹝朝﹞下篇曰泰西

論交涉

闕名

春秋之世由據亂而升平而太平世愈亂文愈治緯家附會爲漢制作非也宣尼教法治萬世也治西人所謂二十周以後之地球也乃今始勾萌矣孟氏孔氏眞派也重睦鄰稱法家斥爭戰之賊臣權君民之輕重李斯孔氏派也夜郎其國土番其民而纊聰塞明之禍至今也今環球之地之種之教亞歐美非澳也黃白紅黑也孔佛耶希回也通萬千年之扃鐍啟大一統之機鈴意在斯乎意在斯乎然雄環立機牙肆應大役小彊捕弱智吞愚公使領事雜沓五洲聽其言彼此相助同我太平窺其國爭權拓利炊劍淅矛靡明靡晦昔者中國方盛英人惴惴恐爲支那有我之創海軍也日本嘩議制禦之策惟一佝僂大臣曰中國易與耳曾幾何時而情見勢絀若此𨿽然有以彊弱土耳其是有以彊亡拿破侖是有以弱存希臘是有以弱彊法徳日本是中國之弱不弱於法徳日本受創時而各國之弱中國而雄猜異往時則薪膽其中而玉帛其外是一生死肉骨之機也或曰事急矣柔以處之而遠東近東兩病夫之言耳之而怫也剛以處之而狡焉思逞如英人葛洪者有徒也剛柔兩難一切交涉受虧之處𨿽有聖智未從挽回譬有憂者被酒而臥栩栩然忘其身也迨一驚覺而憂且劇也曾襲侯先睡後醒之論之益滋多慮也余曰不然今天下危機烈矣欲窺其深者不徒一國之交涉務知各國之猜疑夫英俄力徵經營而忘其爲蚌鷸也英之言曰俄不得志土耳其阿富汗及波斯海灣乃構西伯利亞鐵路不冰海口又因遼東之役得允修東三省鐵路之約而中人入其彀中而昂乎執亞東之牛耳而駸駸有太平洋全權以副其大彼得臨終之欲俄之言曰英人之亡印度以商今又以之餌中國也其語言通行五洲潛執五洲之大權也英俄之雄猜如此故合肥相國之賀俄加冕也各國報館以爲密約而往也而徳敬之而英忮之各報之言曰非敬中國也敬俄也非忮中國也忮俄也若夫日本暱英以彊者也其忍構釁中國也值俄鐵路未成時試兵威以自立也然其於髙麗也爲俄倀也吾聞之披其枝者傷其心中國若此非日本之福也法徳世仇又不喜於英埃及之役抵牾幾啟端遂折而入俄徳恐俄法之犄角徳也亦暱俄以自固然畢士馬克尙在沈機觀變全局了然𨿽有振作不露端倪若有事之時必且聯盟於英也意因得羅馬與法不合必將暱徳奧徳爭主歐洲中原有夙釁然奧弱於徳無如徳何但恐俄以謀徳乃必虢徳而虞奧然徳與俄無怨奧未遽顢頇若此也比利時西班牙則暱法荷蘭則暱英希臘則暱俄餘如瑞典挪威丹馬葡萄牙賽土蘭綠馬尼有中立者有偏助者蓋隨各國盛衰爲向背也土耳其孱弱甚而殘忍好戰其阿剌伯教益仇西教爭戰之禍無歲無之自希臘脫紲後塞爾維亞等國效之近且因格拉脫島與希構兵埶且不支或曰希實俄主之將來俄欲甘心於土黑海之戰乃其覆轍而英於土於波斯於阿富汗肩重任三而無時釋也美守局外之例養兵不逾數萬然中日之禍曾助於日以覆中國抑何心哉夫必明各國猜忌之深知其不暇亟圖我不能協謀我而我處可爲之日郁自彊之機久矣

若吾交涉之最棘手莫英俄法徳日本若界務商務稅務教務靡不稍縱卽逝說者以中俄三百年來未啟兵端深爲可倚近且聯襼牽裾交誼日密獨坐空山放虎自衛識者危之英思由緬甸修鐵路至雲南法思由安南修鐵路至廣西蓄謀久矣今涎俄之直軌東三省也其謀柰何而不急也夫以鐵路辟地之陰謀四方而至而懵於應付之宜者不思展拓局勢研練人才廣鐵路輪船之利相抵制而曰吾羞伍西人是周墻已圯猶壞其戶而寢息也而或恃有關中之雄巴蜀之險邊警𨿽急而兔窟遷營是穴其室而堙其囟盜且從而土之而骷髏我也徳與中向稱親睦然中日之役英擬勸和而徳拒之不仁甚矣然中日聯英惎俄聯俄惎英聯法徳英俄而我徐收其利𨿽儀秦之辯賁育之勇無所用之而爲尋仇日本之議如昭烈之不忍孫吳者尢爲失策何者兩瞽相遇而爭道不休兩瘖相持而色然以怒吾見排解者之援以爲功而所喪滋多矣故英俄法徳日本俱當開誠布公與之交際而吾之所爭者祇在智其民彊其學富其本不在挾忿尋仇之舉也且惟至人爲能憂盛危明忍辱負重也昔日本未變法以前亦建議鎖國者也逮爲荷蘭學者極力通之以有今日然今律法更而約章攺利權橫溢於五洲外船絕於港則是通塞塞通也中國通亦通不通亦通與其通於人而失自主之權何如通於己而擴小民之利且吾民之耳目心思非通末由新也吾民之農商工藝非通末由師也而天構一英俄交忌莫敢先發之局乃寬吾途痡余未雨之桑根也天構一法徳日本政學維新之局乃道吾馳騁康莊之先路也吾誠痡余未雨馳騁康莊安知吾神明之裔衣冠之族不踐宣尼太平之約收二十周大同之軌也吾猶汶汶闇闇伈伈俔俔痑痑栠栠則大地溶溶而成江河星球迸裂而爲鐵石千萬年皇王之舊國四百兆軒轅之貴種豈可恃哉豈可恃哉今之爲交涉學者不深洞其猜疑不曲明其要害以因應於無形及時而自奮而但斤斤成案瑣瑣約章猶之桎梏於囹圄局促涕泣不淸訟源而圖平反而冀獄吏之一緩頰也

各國交涉源流考於虖造物者之特於今日辟一大通之局也豈徒然哉誇父不得隨日馭而徧乎一周亥不能繞坤輿而步之三匝今則環球九萬重譯戶庭星軺四出機牙譎觚余以藐然之身窮古人未窮之變時乎時乎請得言各國交涉之源以見久蟄思啟久懣思嚏殆極造化之雕萬年之扃鐍始有此中外一家之地球歟考中國帝嚳四十一年前二千一百八十年髙加索族種類入印度西境居河濱此爲歐人通印度之始夏帝芬三十四年一千八百年巴勒斯坦卽猶太通商於阿非利加西班牙埃蘭諸國此爲斐亞交通之始夏帝九年一千六百十四年印度土民常與西來之髙加索民爭戰此爲交通致之始商盤庚十七年一千二百九十九年印度土民與髙索加民講和議婚此爲交涉議和之始商武丁十二年一千二百六十三年希臘國造海舶習商務此爲航海貿易之始周武王十六年一千四十六年猶太王大辟與推羅王海侖作通商條約此爲兩國立約之始周康王五年一千三年印度與猶太通巴勒士登與亞剌伯印度通商此爲亞西各邦通商印度之始周穆王四十九年九百十四年意大利與各國立約通商此爲通商各國因而立約之始周懿王元年八百九十五年巴勒士登約少法與埃蘭立約相助此爲彼此相助之始後來此約甚多不及縷述通商約章匯纂亦載有彼此相助門其來久矣周景王十六年五百十九年波斯立撒馬司爲通商口岸與各國貿遷此爲貿易立口岸之始周景王二十二年五百二十三年埃及海中漁稅納於波斯此爲納稅海關之始周敬王三十六年四百八十二年羅馬立海關榷徵商務此爲設關徵出進貨稅之始又敬王十二年印度西拉士乘舟自印度港出紅海至波斯此爲由東至西海道漸通之始周威烈王十五年四百十一年希臘史伯大王與波斯三次立約周安王十二年三百九十年髙裏得羅馬京城豆尼昔乎與六加尼西立約相助說見前周顯王八年三百六十一年希臘各國與波斯議和案希臘各國自周敬王時迄周顯王時百餘年間議戰議和立約甚多此特舉其大者以明印度波斯希臘爲海外交涉多故之始周顯王四十六年三百二十三年羅馬與亞波利及六尼加兩國立約罷兵周愼靚王四年三百十七年羅馬與三拉地立約罷兵周赧王十年三百五年羅馬又與三拉地立約罷兵同時立罷兵之約者又有希臘楷臺止人之與昔西利西裏亞人之與印度此爲兩國立罷兵約之始案立罷兵約載在公法蓋凡兩國交戰均須先立此約然後議和此其權輿也赧王五十二年二百六十三年西魯背楷臺止與羅馬合約此爲諸國合約之始又赧王五十一年楷臺止遣使至羅馬議和此爲遣使議和之始是時周衰道微七雄並爭而彼中希臘羅馬波斯埃及馬基頓諸國亦復和議紛紜交涉條約雜扯並出气機之感中西一律異哉迄於秦漢馬基頓巴勒士登羅馬埃及和戰尢蓋難罄述是時漢亦稍務中外通商之事矣孝武朝馬邑入聶翁壹出物與匈奴交易後因單於來朝許於京師互市此中外互市之始然未及嶺以西也然考漢書言大夏大月氏安息罽駸駸由西域通至阿富汗俾路芝波斯諸境矣後漢書和帝永元九年甘英使大秦至安息安息卽今波斯大秦卽今耶路撒冷耶穌降生之地也案後漢書大秦傳言其人民皆長大平正有類中國故謂之大秦又言大秦嘗欲通使於漢而安息貪以漢繒采與之互市故遮閡不得自達至東漢桓帝延燾九年大秦王安惇遣使自日南徼外獻象牙犀角瑁始乃一通焉此爲中西交通之始地名考據不詳於此者以本報另有輿地門也漢成帝建始四年二十九年羅馬通商印度購蠶絲歸此爲絲入歐洲之始

漢成帝河平二年二十七年新羅王子天日槍歸順日本此爲髙麗通日本之始案以後髙日交涉之事甚多而日本覬髙之心亦日甚此特志其交通之始易日履霜堅冰其所由來者漸矣漢獻建安二十年紀元後三﹝百﹞﹝日﹞二十五年耶穌教士以臘丁文字譯成教書通行泰西各國此爲西人傳教之始梁武帝大同十一年五百四十五年土耳其人至亞細亞洲此爲土人通亞洲之始隋煬帝大業二年日本遣大禮小野妹子於隋此爲日本通中國之始唐太宗貞觀六年六百三十二年唐使送三田耜等至對馬島此爲中國通日本之始太宗貞觀二十年六百四十六年希臘引中國及土耳其攻羅馬取埃及之亞歷山徳城又髙宗永徽二年六百五十一年波斯王求援中國及土耳其以禦阿喇伯不克阿喇伯遂滅波斯此爲中國兵威漸播西國之始案此事不見中國史傳或爲西史傳聞之誤非也蓋土耳其本突厥一聲之轉突厥當隋季最彊至唐武徳間東服契丹室韋西臣吐谷渾髙昌後爲鐵勒所敗遂衰又爲李靖敗於陰山漠南遂空然武后聖歷間復拓地萬里西史言波斯乞突厥兵正當唐時蓋突厥最近唐𨿽屢經敗兵威猶爲阿喇伯所懾故波斯欲因突厥及中國以禦阿喇伯也﹝又﹞﹝及﹞案貞觀十五年西突厥擊吐火羅滅之則突境已直逾西域之大月氏故波斯因而乞援焉史稱突厥爲回紇滅大非蓋其時見逼回紇益遷而西跨歐亞二洲之間而立國焉其舊居嶺以西裏海以東諸地西圖猶名爲威斯特土耳其斯坦故隋唐之間突厥彊於北方中史能詳之唐宋以降突厥彊於極西中史不能詳之又案唐貞觀末大食擊兵擊波斯波斯遣使來告難髙宗以路遠辭之大食遂殺波斯王大食卽西史之阿剌伯西史亦云波斯求援於中國不至明年阿喇伯並波斯地中西所紀若合符節不得謂其傳聞之失實也髙宗龍朔元年六百六十一年西域大通以波斯國都疾陵城爲波斯都督府拜卑路斯爲都督上元元年卑路斯來朝調露元年遣裴行儉送其子泥洹師歸國此爲中國遣專使至波斯之始髙宗麟徳二年六百六十五年遣劉徳髙通好日本此爲中國遣專使至日本之始唐肅宗至徳二年英與法王查理曼書立通商之約又與法盟此爲英法立約同盟之始宋太祖開寶三年九百七十年丹麥昔裏島人根比恩尋得兀林蘭新地此爲西人廣新地之始宋孝宗時英國更設遊察各屬地之官遣之四方廣求學術爲遣使遊歷之始以後西人地甚多不備述宋髙宗紹興十一年一千一百三十九年金主阿骨打伐印度此爲中國用兵印度之始寧宗嘉定十四年一千二百二十四年元太祖伐俄羅斯明年又攻波斯伐印度滅之立土人爲官由是全歐震懾意大利法蘭西俱遣使聘問此爲中國威服歐亞而西人遣使來聘之始宋理宗和三年一千二百四十三年英法立約息兵五年是時法欲與英和英不許但許息兵此爲展限息兵之始案此後有息兵二年之約或息兵十年之約息兵二十年之約見西史者最多不及備述宋度宗咸九年一千二百七十五年英與法裏米國立約通商此爲英與遠國通商之始元武宗至大元年一千三百八年英始用銀錢匯票與西班牙葡萄牙通商此爲英通西卜之始元仁宗延佑四年一千三百十七年荷蘭貿易甚盛販運四方是時土耳其旅於歐洲英與意大利立約通商此爲荷英土意交通之始

明憲宗成化十六年一千四百八十年日耳曼卽今之徳意志荷蘭諸國遣使於俄俄亦遣使聘問土耳﹝其﹞此爲俄與各國交涉之始孝宗宏治十一年一千四百九十八年歐人至印度十七年葡人設商埠於南印度之哥陳立總督一員治之漸蔓延西邊濱海地此爲歐人經營印度之始是時可侖比三次出洋得亞美利加大洲爲歐美交涉之始又遣使至中國徵服安南之東京爲覬覦安南之始宏治十四年英來孟加拉國通商二十八年英設東印度公司於孟加拉國三十年荷踵之三十七年英入中印度此爲歐人合窺印度之始以後印度與諸國交涉甚多不備述武宗正徳十五年一千五百二十年葡人通暹羅後二年與之通商此爲歐洲通暹羅之始正徳十六年葡人立埠於廣東之澳門此爲中西通商之始世宗嘉靖九年一千五百三十年英立商埠於美洲之白來齊此爲英美交涉之始嘉靖二十一年一千五百四十二年葡人至日本丰後國傳法明年遂立通商之約此爲歐洲通日本之始嘉靖二十八年瑞典與荷英二國立約此爲瑞典通商之始三十二年一千五百五十三年英人航海至俄俄王召見之嘉其才藝因與通商俄又遣使臣及列候十六人於英此爲英俄交涉之始嘉靖四十一年英遣使臣鏗金生至波斯立約此爲英通波斯之始是時西班牙亦求互市波斯神宗萬曆二十六年一千六百年英商舶至日本此爲英倭交涉之始萬曆四十二年荷蘭通商中國此爲中荷交涉之始是年俄遣使臣歷聘瑞典波蘭日耳曼諸國萬曆四十三年英法航海通商中國此爲中國英法﹝交涉﹞之始四十七年日本遣使羅馬教皇此爲日本派使歐洲之始國朝順治三年一千六百四十六年法和丹瑞丹割地與法又許通商口岸此爲勸和而得利益之始順治十年一千六百五十三年荷蘭人之商於印度者乃設洋行於廣東省垣明年又遣使至中國此爲本朝與荷交涉之始順治十一年俄國西皮裏亞戍兵構釁中國旋附商人奏書於中國此爲本朝與俄交涉之始康熙十六年中國賜書與俄康熙七年英與荷蘭瑞典合約攻法此爲各國合縱之始十二年英法立彼此不助之約此爲立不助之約之始康熙十九年一千六百八十年英由東方貿易公司通商澳門此爲本朝與英交涉之始康熙二十四年波蘭與俄盟以弭兵之約易爲和好之約此爲議攺約章之始康熙二十八年一千六百八十九年中國與俄在尼布楚城議定黑龍江和約六條此爲中俄立約之始雍正五年又於恰克圖議定恰克圖界約十一條乾隆五十七年議定恰克圖市約五條道光二十二年又於江寧議定和約十三條咸豐元年又議定伊犁塔爾巴哈﹝壹﹞臺通商章程十七條又於愛琿城議定和約三條天津議定和約十二條十年又於京都議定續增條約十五條十一年又於黑龍江議勘分東界約記同治元年又於京都議定陸路通商章程二十一又議定續增稅則三年又在塔城議定勘分西北界約記十條八年又於京都攺訂陸路通商章程二十二又議定科布多界約三條九年又議定烏裏雅蘇臺界約三條及塔爾巴哈臺界約三條光緒七年又議攺訂條約二十條陸路通商章程十七條八年又議定伊犁塔城邊界三條及喀什噶爾西北界約四條九年又議定科布多界約五條互換新界條約記又議定塔城西南界約七條十年又議定喀什噶爾界約六條十二年又重勘琿春東界議定約記八則又兩國交界道路記六又更正倭字那字兩界牌記乾隆五十七年一千七百九十二年英遣使臣馬甘尼斯當冬至此爲英使來華之始中英交涉構釁事已見總說玆不贅

道光二十年一千八百四十年禁事起二十一年英人義律擾廣州經美商代爲講和許償兵費六百萬並割香港一島次年英將濮鼎查又擾閩廣江蘇等處兵連二載於是白門撫議成首定五口通商之約廣州福州廈門寧波上海五處美法繼之此爲中英立約之始咸豐八年又在天津議定新約五十六在上海議定稅則曁通商章程十款十年又在京都續增條約九款光緒二年又在臺會議條款三端十一年又在英京議定臺條約續增專款十條十二年又議定緬甸約文五條十六年又在京都議定臺條約續增八條道光二十七年一千八百四十七年與瑞典挪威在廣東議定和約三十三條此爲中瑞立約之始後無增攺中國許美通商在白門議撫之時而咸豐八年始在天津議定和約三十款在上海議定稅則曁通商章程十款同治七年又在美京議定續增條約八款光緒十年又在京都議定續增條約四款另附四款法國亦於咸豐八年在天津議定和約四十二款章程補遺六款在上海議定稅則曁通商章程十款十年又在京都續增條約十款同治四年又更定商船完納船鈔章程一條光緒十一年又在天津會訂越南新約十款十二年又議定越南邊界通商章程十九款十三年又續議越南界務五條又續議滇粵商務十條徳國則於咸豐十一年始在天津議定和約四十二款稅則曁通商章程十款光緒六年又在京都議定續修條約十款善後章程九款議立換續展限憑單一件丹國則於同治二年始議定和約五十五款稅則曁通商章程九款後無增攺荷蘭亦於是年始議定和約十六後無增攺西班牙官書作日斯巴尼亞則於同治三年始議定和約五十二款六年議立換文憑一件光緒三年又議定古巴華工條款十六款比國則於同治四年始議定和約四十七款稅則曁通商章程九款後無增攺義國則於同治五年始議定和約五十五款稅則曁通商章程九款後無增攺奧國則於同治八年始議定和約四十五款稅則曁通商章程九款後無增攺日本則於同治十年始議定修好條規十八條通商章程三十三款中國海關稅則日本國海關稅則去歲換約悉經更定祕魯則於同治十三年始議定和約十九款後無增攺巴西則於光緒七年始議定和約十七款後無增攺最後則葡萄牙於光緒十三年始議定和約五十四款專約三款自中俄立約至此均據通商約章匯纂

至列國交涉案件自本朝以來亦日一日凡盟會戰爭約誓之辭汗牛充棟悉數難終然最要者六十四次具載西史而各國交涉公法論所列成案不及百中之一玆擇其中尢要者略述之一修好弭爭之約如順治三年一千六百四十八年日耳曼西班牙英法荷葡戰爭不已乃於威斯達非利加地方公立修好之約又康熙五十二年一千七百十三年於烏得勒支地方立約敉定西班牙又同治五年一千八百六十六年普奧二國於潑雷格地方立約彼此永弭爭端此修好弭爭之最要者一公約如嘉慶十九年二十年一千八百十四十五年各國因拿破侖窮兵黷武流之愛力巴島乃於法京巴黎斯奧京維也納及愛克斯排耳地方訂立公法以保太平之局此公法之最要者一局外之約如乾隆三十年一千七百七十年俄人見各國偶有戰事必有局外之邦或明攻或暗助彼此失利爲累不堪乃於法國京城立局外約至今遂爲公法成案此局外之例之最要者一認自主之國之約如順治五年一千六百四十八年日耳曼應允瑞士爲自主之國又西班牙應允荷蘭爲自主之國又康熙七年一千六百六十八年西班牙應允葡萄牙爲自主之國又乾隆四十七年一千七百八十二年英美立約許美爲自主之國又嘉慶六年一千八百一年各國於阿米恆司公訂和約英始認法爲民主之國又道光十一年一千八百三十一年南北荷蘭相攻南荷蘭攺爲﹝比﹞﹝北﹞利時立自主國又光緒四年一千八百七十八年各國大會柏靈公立瓦喇加馬喇達二邦爲羅馬尼亞國又立勒而忌裏亞省及悶吞藹竭鈴省瀕意大利海面之地羅美連省賽爾維阿省俱爲自主小國案賽爾維阿一作賽爾裴亞與羅馬尼亞自主之始均經照會中國見約章類纂及四國日記又光緒十六年一千八百九十年各國認巴西爲民主國又去年西班牙認古巴爲自主國此認自主之國之約之最要者一界約如乾隆四十八年一千七百八十三年英法西荷四國於佛賽勒地立約以定美洲非洲屬地分畫限界毋相侵越又道光二十二年一千八百四十二年英美於華盛頓京城訂畫屬境界限以杜爭端又咸豐六年一千八百五十六年英法土戰勝俄國與俄畫定土耳其黑海之界又咸豐七年一千八百五十九年各國於蘇士利畫定意大利交界之事又前年英俄始定巴馬界限此界限之最要者一購地之約如道光二十八年一千八百四十八年美以洋銀一千五百萬購墨西哥之徳撒勒與新墨西哥及上嘉釐丰尼亞各地此購地之最要者一許別國行駛兵船之約如嘉慶十八年一千八百十三年波斯應允俄國在司邊海行駛兵船又咸豐四年一千八百五十六年英法諸國議定黑海除兵船外爲各國商船所公同往來此兵船不得任意行駛之最要者以上所據成案不及千中之一然交涉公法之原可以略窺梗槪西國公法家云人與人必有交際方能相觀而善獲益無窮國與國必有交涉方能漸臻上理規模宏遠此乃天命所當然由是言之不明交涉公法之原而倉皇應付匪惟僨事亦且逆天僨事者絕權於天逆天者絕國於民何者交涉之法之學西國君民共之而中國僅一二辦理交涉之人操之而民且茫然乃至並其國其民不能有其交涉之權而幾疑天之不仁中國也嗚呼惜哉昔羅馬公法家西細羅云上天生人具有天良知識有此二者則有公法有公法則有分所當得者能聯各國之人令天下合爲一大總會而天爲其主則天定律法與人定律法合而爲一天下從此無戰爭矣旨哉言乎其諸太平世之交涉歟

巴黎復友人書

馬建忠

接奉九月二十六日尊誨屬將有益於交涉之學業者詳送核以便函達總署謹案交涉之道繁博錯類皆與列國之俗尙爲變遷非一二語所可盡而其因時遞變之源流與夫隨時達變之才識則爲政治學院所考論而政治學院﹝孜孜﹞﹝考考﹞所講求者則尢爲相時制變之實學也忠不揣愚陋卽以平日所見聞者綜其大槪謹爲一一陳之夫泰西政教肇自希臘而羅馬踵之當希臘未辟之先其濱地中海東南諸部若範尼若埃及人民富庶流戶北渡遷於希臘各據一隅專事兼並迨外寇屢侵諸部落並力死拒斐理勃王始乘時行連合之說其嗣王亞立山卒成其志於是悉起中國兵東向略地至猶太波斯印度之屬綿數萬里而所徵國都有各不相下之心無割地請和之說交涉之道猶未起也羅馬始之初地廣人稀招徠流亡漸臻蕃庶然後閉關謝使禁絕外人卽有至者不得與本國人民同享權利迨國勢昌盛攫取希臘而收之遂奄有地中海周圍諸國溯其戰爭之際𨿽無遣使立約之明文猶有不殺使臣之遺意殆卽交涉之道之嚆矢歟羅瑪統一泰西垂三百餘年鞭笞叱遠方之來貢者有之未聞講信修睦之與國也君士但丁營造東都遂以其名命之其子劈分羅瑪而東西之勢解力弱歷傳數世北方之來寇西羅瑪者始於髙特而亞第辣繼之西羅瑪遂滅東羅瑪至儒斯定王大修律例僅一時之盛及瑪奧買之說行屢爲回教所侵而東羅瑪卒歸土爾基矣此皆以勢力相傾軋兼並爲得志而交涉之道蓋缺然已自泰西晏然無事不憂外寇而列國皆秉命於教皇教皇於各國有事則遣人以襄理之各國遇教皇繼統則專使以朝賀之凡有爭競惟質衷於教皇而不以干戈事事其意大利地瓜分數十國如佛勞朗斯如維尼斯等城皆各主其主大事於教皇小事自通使問殆亂靡之後崇尙文詞使臣聘會每有專對肆應之才以佛勞朗斯蕞爾一郡能折維尼士之富豪能奪法國之气焰謂非瑪基亞範肋之辭令有以致之歟故瑪公之著述迄今使臣奉爲祕本與其相後先者有當特有貝大爾克有包加斯有奇基亞第尼諸公皆爲意國文學之祖或以詩鳴或以文鳴要皆充皇華之選者也其措詞執禮往往相假以仁義相襲以忠信是殆春秋時晏嬰叔向公孫僑之徒歟然其所爭交涉之事祇關一國之安危非系歐洲之均勢也夫歐洲列國壤地毘連𨿽一境之文治武功由我獨斷然保無有狡焉思啟者乘間抵隙以爲與國虞於是諸列國申盟要言以彊弱相卹大小相維成一均勢之局卽戰國合縱連橫之說名異而事同者也而歐洲自勝朝之末以迄於今交涉之道專主於此溯夫東羅瑪旣滅回教猖獗東襲翁加利西入西班牙中攻意大利教王震恐糾力抵敵回難旣平國君之權益微教皇之權益固日耳曼各部長半歸於教皇之手於是羅代祿首創異說自立一幟而教事以分日耳曼之北從之者如影響矣西班牙君加祿第五世陽奉教皇之命陰肆攘奪之謀恃與列國聯姻遂因承繼之名襲取意大利日耳曼之屬尊加皇號而亞勃斯普朝之權力寖熾法國介於西班牙日耳曼之間懼其日逼構聯日耳曼北之各屬歷三君二相以與噢大利王轉戰三十載而有範斯法尼之會是會也立瑞士建荷蘭貶噢大利皇位承襲之分訂日耳曼列邦統屬之制至是均勢之局大定復之爲辧使臣之等威申聘問之儀制遇有嫌隙可講信修睦無復興兵構怨矣交涉之道煥然一新而歐洲信使之往來駐實權輿於此法王路易十四世亦旣逞志於範斯法尼之會好大喜功北伐荷蘭南取蒲爾公地適西班牙王加祿第二世薨而無嗣遺命傳位於盎穌公名裴理勃者裴理勃路易王之孫也諸侯王方慮法國之威權日以寖大今復王西班牙是虎而翼之也

維時英國方彊普國寖盛連合日耳曼荷蘭沙孚亞之眾與法王轉戰十三載至康熙五十一年而有迂特來之會是會也𨿽不足阻裴理勃之王有西班牙而議定法西二國不得合並爲一實足弭偏重之患其許英人踞基不樂他雄鎭地中海之要隘並約法王退還侵地亦足以戢法之雄心而歐洲之均勢復定矣無何而普國方張俄疆大辟至乾隆十三年法國內亂十五年廢其君立爲民主之國那波倫以一將進攻意大利跨海而東觀兵埃及旣襲大位窮兵黷武所向風靡削其地絕其爵囊括歐洲而均一之勢復壞及其敗也列國徵盟而有維也納之會是會也還侵地正疆界立日耳曼之盟屬增荷蘭國之土宇而法人不復東向矣三分保蘭以一俄噢普之勢分四等使者以明各行人之禮其所以維系歐洲之均勢者周且密矣夫均勢之說創於範斯法尼之會然而與會者不過法噢瑞典西班牙曁日耳曼之屬而普因北教而屏英以異教而斥故其相維之勢足以聯絡數國不足以統屬歐洲也至迂特來之會英普與焉而俄國不與是均勢之盟未盡普也且範斯法尼之會諸國𨿽共訂條章而西班牙與荷蘭另有孟斯徳之約日耳曼王率屬邦先與瑞典有奧斯納勃盧克之約繼與法國復有孟斯徳之約法國與西班牙又有比來納山之約前後紛紜而統謂之範斯法尼之約又迂特來之會英人先與法王盟繼與西班牙王盟復與他國王分盟然則是二會者祇屬數國之私盟而非列邦之公約夫會者所以結同盟之信盟之者眾則信益彰而守愈篤今此二會散漫無紀不能共相維持宜其不久而各國弁髦之也維也納之會則不然俄國與約而均勢之道公友邦共盟而要結之誼固然而俗尙異趣也民情異好也分疆立界而建之國其所與建者不獨恃山河之險阻亦俗尙之同趣民情之同好有以結維倫而君之民之也維也納會定各國之疆界祇求土地之均平不問民俗之向背故自有會以來比利斯分自荷蘭噢大利喪其東境意大利及徳意志統一屬邦希臘國及羅孟裏無復藩封土爾基向爲局外之國近與歐洲是西土之均勢𨿽平而東方之爭端又起矣然則交涉之道始以並吞相尙而不明繼以譎辯相欺而復失終以均勢相維而信未孚徒恃此載在盟府一二無足重輕之虛文安足以修和於罔替夫國與國旣已犬牙相錯自有唇齒之依故一國之權利所在卽與國之彊弱攸關英人利在行商埠頭徧天下矣俄人利有南境版土因以日展矣普與法勢不兩立而兵力愈精意若噢思復故彊而營求未已故泰西之講公法者發議盈廷非說理之不明實所利之各異以致源同派別分門別戶上下數十家莫衷一是於是辧交涉者不過借口於公法以曲徇其私須知交涉之源流旣已因時而遞變卽交涉之才識尢貴達變以應時此交涉之道所以存乎其人也方佛朗勞斯之盛使於各國者不過一介行人權不重而位不髙要能以口舌之微權而系朝廷之得失及自範斯法尼以至維也納則所遣使臣儼然身代其君矣其術以間伺爲能以奢靡相尙祇求出身之貴賤不問其人之賢愚𨿽有專任之權要無責成之職故有以巾幗而使辦交涉者矣爲之國者得一二能臣坐鎭於內遣使他國以窺其情僞而詳報之卽足以默定機宜而爲之因應間有遣一使而從者數十務與彼都士夫交接善爲鉤距以得事情遇有大徵會然後始遣一二能臣相爲反復論辯可否

今也開新報之禁而淸議愈多重議院之權而民情可達輪舟火道之星羅布往來便而俗尙則計日而更水汽機力之雷動風行工商裕而財源則與時遞長所以辧交涉者非若昔時惟窺探一二人之心思可以坐操勝算又必洞悉他國民情之好惡俗尙之從違與夫地利之饒瘠始足以立和議設商約稅則而不爲人所愚弄故視昔爲倍難焉余嘗讀鬼穀子書其馳說諸侯之國必視其人之材性賢愚剛柔緩急而因其好惡喜懼哀樂而捭闔之陽開陰塞變化無窮顧天下諸侯無不入其彀中者豈有異術哉兵法曰知彼知己交涉之道盡於是矣夫彼不必知也故閱彼新報以揣其要旨入彼議院以察其變遷上結紳衿默觀動靜下連商賈隱相機宜是以近今百年泰西之長於交涉者首推意之加孚爾普之璧斯瑪法之大意郎俄之加且髙弗英之巴末司東奧之墨代直客之數公者先皆久遊列國或充公使之選或爲遊覽之娛一旦身入機府他國之民情俗尙了如指掌復得出使之臣時傳消息𨿽千里如一室矣已亦不易知也知我之所長尢宜知我之所短知我之所長故掩之以待時而發知我之所短故彰之可因奮而更旣已知我知彼矣尢宜先定所向所向旣定而後心無旁營力無旁貸所謀則濟所舉則成如加孚爾以一統爲心璧斯瑪以雄長爲志加且髙弗以廓辟爲懷終皆克償其願者所向先定故也若法王那斯倫第三世始欲求逞於民則附英而攻俄繼欲示好於俄則息戰而英攻噢大利以沽恩於意人伐墨西哥以修睦於噢國方普人之攻丹也陰圖其利及普人之入噢也轉懾其威一旦普人修怨法王子然無他國一師之助者所向不定故也所向旣定而後可與言交涉之道矣蓋天下事眾擎則易舉孤掌則難鳴理之常也夫同宅寰中此彊彼界而建爲國則必小事大大事小憂危與共戰守相援而勢乃不孤故英得法助奏績於黑海之濱意與法連逞志於綠之上西人講公事以綠鋪臺爲禮範斯法尼之綠猶在也嘗親見之比利斯交歡於英法自成局外之邦合眾國求助於法王得行自主之政此皆邦交之實有所援也或恐鄰國之袒我仇而因與之交者亦有之如普之攻噢也結法人而餌之利則噢獨而危及其攻法也善俄國而申之盟則法孤而敗故自均勢之局定而列國安危所系莫大於邦交第交不可無而擇亦宜愼英人之交惟利是圖利在則友利亡則寇列國之結歡於英者大扺無實徳之可圖祇求其不助之助耳嘗慨今之不善交者莫土人若見俄國之日彊故附之而俄已三削其地矣見法人之喜功故親之而法已兩奪其權矣又見英人之己護也故私之而英幾半分其國矣嗟夫當回人之滅東羅瑪也辟疆展土歐西爲之重足而立所來使臣動加鞭笞而莫敢誰何今則時窮勢迫國內之政教財賦反爲外人牽掣民貧國蹙僻守一隅幾於國不其國者何也處遞變之時不因時而與之俱變內無定向而知變之士窮外無友邦而應變之方少徒守此千百年前瑪奧買所著髙朗一書欲以應夫千百年後世道之變無惑乎日就削亡徒爲天下後世多一泥古不通今之鑑可不惜哉

今夫應時達變之才識系乎用難責人以必有而相時制變之實學關乎理亦力學之可求然專論夫理者遇事每倉皇而失措泛求其用者臨時轉窒礙而鮮通是必理用之兼備庶可泛應而曲當當夫﹝事﹞﹝時﹞之來也或拔文起例或考古證今或假公法以求全事同而情異則考其國制國律以別其微茫事異而境同則察其地理地宜以窮其竟委每有交涉立約之事所定不過數十而動涉歲年方可蕆事非此數十難以遽訂亦以未訂之先援公法證往事合兩國之體制律例與其險阻物宜無不悉心參究以求夫至當此列國掄選使才所由以交涉實學嚴加考核庶幾使館無濫﹝竽﹞﹝竿﹞之輩行人無辱命之虞按歐洲各國辦理外務用才之例不一有內外隔絕者外爲使臣參贊等員內爲外部總辦各司互調往往白首而專於一事是以因熟生巧此其益也然內外生嫌未免事多遲滯則其獘也有內外更調者如英國新制其外部大小司事與出使之隨員及二三等參贊可由領外部大臣斟酌互調至列國之制大約參贊與隨員不得內調若出使大臣有無間內外者矣其選才之法亦不一有自幼入官院專課出使學者每年有考限以年數取則派往各使署試用按班遷轉此噢之制也有無官學院專課此種學業但按時報名投考限以三月之久歷較所試諸端能雋者卽歸試用班內用六月外用十八月扣足二年由使臣出考語升爲散秩三等參贊遞升散秩二等參贊後升爲使署參贊等員則英制之大也所有考章與法國新定者大同小異但微簡耳新章詳後

或有考取律科而自者亦有不考律科而徵用者此各國之制之不同也惟各國錄用使才類皆擇其人可以應肆而家道苦寒及出身微賤者乃擯不得與法國出使之才自幹嘉而後惟大意郎與基沙尢著而已餘皆碌碌無聞其故有二一因議院多植黨與每與執政不相能故執政旣疊更而執政之心腹如頭等公使勢必屢易新執政更事未久遇有列國公會率貿然親往無怪其爲屢經公會熟悉公事之髙且加弗壁斯瑪盎得喇西等人所玩弄矣此一獘也一以收用新進祇取富豪子弟而富豪子弟性率浮躁使往與國不通語言不習風土心厭公事而不考求身擁厚貲可供酬應以此按班遷升烏能勝任間有精明領事久居異國交結士商能洞悉情僞者則又格於班次不過轉調他處此又一獘也至光緒三年春公爵對加斯領外部事居職歲久灼知利獘因卽同治八年所定出使章程斟酌而損益之今姑擇其大凡一凡讀律後生願出使及領事者準在案卷房學習一凡已取律例格致詞章各一科並能通曉兩國文字者準歸試用班差委一凡試用以二年爲期其一年外差扣足方準部考一凡水陸兵弁曁監工師等員願攺出使及領事者能通曉兩國文字卽準部考無須試用二年以示優異一凡部考已取人員轉升班次如下初授本部司事學習領事與三等參贊同一位進升各房總司摘由司員正領事與二等參贊同一位轉升本部辦總領事與頭等參贊同一位凡同位者槪準調補至部考條章經領國事麥瑪韓行咨大臣議定如左一部考有考出使者有考領事者每歲冬季舉行一次倘於年內舉行須由外部先二月榜示一凡考生二次不錄卽行革考不準再投一考出使應由外務總辦監臨另派考官四人考領事應由商務總辦監臨另派考官四人其考官則由領外部事大臣於二等公使及本部辦總辦曁總領事內派出一考試章程每次先面試如式再行考問

一考試條目分六種一曰國制論歐美二洲之治體與其定律行律守律之權並特論法國各部條例與內外衙門詳札事件二曰公法源流論公法家門戶之別之理三曰公法新論論講約立約準約守約廢約續約之權約有和好連好之辧有遣助作保並居局外之不同有讓地劃界河利及賠款關提錢幣鐸鈴郵﹝與刷印書﹞電鐵道關卡商舶往來﹝與刷印書﹞籍傳等事各因所約而殊者也論外國人民之律有戶籍婚嫁之條有外國人民與法國官長或法國人民與外國官長彼此控告之式論列國戰局有務守局外與排解兩敵之條有期會公會及商辦等會之式論海疆事宜有捕魚界限有商船旗幟兵帕權利以及查艙販禁之例有海封口追還海舶捕逐海盜以及禁販黑奴之款論出使與領事有奉使之權利有使員之例章有使署與領事交涉之儀注有使署與領事署內所造捲冊報銷賬目領俸之格式又駐札東方領事兼有審案之權之論四曰交涉紀上自範斯法尼下至普法交戰比事屬辭詳論其得失五曰商務論法國商政之因革與關榷之稅制而稅制有通行與訂約之殊稽查進出口貨其稅則有估價與按物抽徵之別其估價有官價與時價之異凡進口貨以原貨外運者有躉船總棧之制以之成器物外運者有存稅暫交之別論商民船只有爲保護商民起見者則準其往來本國及屬地埠頭而於外國商船則加稅旗稅棧之徵以苦之有爲招徠行商起見者則大開口岸任人出入交爭貨利而舵工有短雇長雇之傭值關制有橫徵豁免之利獘凡此者皆隸焉六曰輿圖物產論各國之經界川河之源委山谷之形勢稽戶口查兵額辧鎭守通商之埠考兵舶商船之數論運載之利有鐵道有輪舟有船塢總棧以便海航有電綫郵船以通消息再各國郵船公司鐵道公司有官私設之殊論各國土物地產於機器廠石某廠尢當加意﹝論錢幣﹞﹝錢論獘﹞有各國錢法之不一與歷來求一之公論並尙論各國度支之源由借款之永暫及國債券票流行之通塞凡此種種必曲暢旁通始能應考所謂面試者分三場第一場試英普文字凡三題一譯近時英普之公牘以覘其通曉否一譯英普議院之論而撮其命意以觀其能會通否一寫英普文以敍事之要旨以試其辭達否第二場試交涉之學凡三題一公法新論一交涉紀略一或輿圖或商務各一條此第考其所已知而未徵諸實用故第三場授之交涉案卷令其條陳應辦以知其理用兼賅否考問者分兩場第一場問英普文字凡三事一令朗誦英普公牘以審其聲似否繼令譯譒以察其融會否一考官朗誦英普公牘隨令考生摘果能聲入心通否一與語英普方言隨令酬對試其果能肆應無方否第二場問交涉之學各數條求其應對不爽以覘其果能理用貫通否此卽法國部考之新章也執是以求才庶無遺憾然而論者猶曰此治末捨本之法也謂夫與考者必試用二年考取方授職而廩餼之試用之時無微祿之沾而外差一年更須多備資斧祇足以杜寒微之士而開幸進之門蓋廩餼甚微三等參贊之歲俸尙不及所費者四之一夫使身爲使員而費用務省將傳不盛交遊不廣則似危邦之陋風尢非治國之盛觀凋獘寒嗇爲外人觀笑此又執政者所不願若欲稍從丰厚則俸不足用勢必取給於家於是有志之士窘於財力而求進者少則所取不敷所使勢必濫取乎使員在外多年津貼而升庸不過二等公使其外部秉政公會大員與頭等公使率用議院新進之臣於出使之事素非練達而久任使員者反受其節制於是出使人員不過藉此名目以資遊覽相時而退鮮有老於其職者故曰治其末而捨其本也然則必如何而後可曰重祿俸以養其志嚴考校以求其才然後卽以所取之人專辦交涉無問內外悉資熟手庶幾遇大事有知變應變之才足以折服眾人之意气而捍衛吾國之利權矣夫處今之世輪舟鐵道梭織寰中而欲自囿一隅禁絕外人往來勢必不能不若因其利而利之以廣我之利源推行盡善國富民殷立約修和而內平外睦四境無雞犬之警萬國消鋒鏑之憂誰謂交涉之學小補也哉

敵情

薛福成

聯泰西各邦以謀中國其勢可虞分附近鄰邦以合西人其勢更可虞日本之依附西人妄有覬覦天下共知之矣然東西皆有約之國按之公法一國不協各國可以從中調停而今日之中國斷不能得之於西人者何也彼西人之始至中國也中國未諳外交之道因應不盡合宜彼疑中國之猜防之蔑視之也又知中國之可以勢迫也於是動輒要求予之以利而不知感商之以情而不卽應繩之以約而不盡遵今中國𨿽漸知情僞而彼尙狃於故知輒思伺中國有事以圖利也中國以琉球之故與日本稍有違言英徳使臣𨿽未干預若使與聞此事彼必虛張日本之聲勢以脇持中國彼必代日本護其短而故評中國爲非彼必稍損中國以益日本因以市恩於日本彼必反謂損中國者爲助中國因以責報於中國夫西人於條約公法研之甚熟豈無眞是非者哉然彼欲善自爲謀勢固必出於此也往者日本將廢琉球之時昌言不願各國公使與聞彼素恃西人爲黨援尙且如此中國亦宜用此例或逆拒於無形或昌言而布告勿使西人參與其間則進止自由可免掣肘之虞矣或曰然則中國有事各國調停之說終不可恃乎曰此其機仍在中國而已中國﹝能自彊卽鄰邦啟﹞釁各國出而調停未嘗無小益中國未能自彊而狡寇爭雄各國因之玩侮必致有大損今駐華各使惟利是視又值修約之際蹈瑕伺間詭謀百出不豫爲之防是倒持太阿以授之也至若美前總統位望較崇宅心惇厚未染虛詐之習不妨倚爲排解法美荷蘭三國舊與琉球有約其駐倭公使不妨聯爲指臂但恐倭人性情堅韌未必肯聽耳若幸而轉圜固有裨補卽終不見納亦無後患也或曰天下彊邦皆有獨親獨厚之國然後緩急足倚中國孤立久矣今誠於修約時稍讓以利其可使之親厚我乎曰相親厚之道在布置於平日非一朝一夕之故今中國讓之以利彼且謂恫喝而得之也必有得步進步之心是讓之仍無益也若夫英法相親以拒俄俄徳相親以制法徳奧相親以主歐東之政彼其先未始非仇敵也一旦釋怨修好則一國順而全局爲之轉移中國與美有相助之約則美可親與俄爲最舊之交則俄可親其它若英若徳若法苟可結約均宜因勢而導之迎機而赴之而此中得失則以識彼性情爲樞紐蓋嘗考西人之俗矣西人以交際與交涉判爲兩途中國使臣之在外洋彼皆禮貌隆洽及談公事則截然不稍通融中國之於各使亦宜以此法治之是讓以虛而不讓以實也西人於練兵造船制器及一切技藝喜自耀其所長未嘗祕爲獨得中國誠能切實講求彼謂我有自彊之道先已敬慕悅服又知我不相鄙薄不難罄中藏以相示或時以微利啖之是得其技而兼得其心也西人頗尙豪爽而又好爲不情之請以紿中國中國宜擇其可允者允之不可允者不妨直指利獘告以必不能之故彼亦詞窮而气沮是折其非乃能折其心也得此數者以與西人從事復由駐洋公使察其隱情隨宜措注但能於諸國中得其一國而諸國無不相助矣近聞日本與美議立新約美許歸復日本內治之權利日本許增兩口通商以酬答之夫此有所贈彼有所答是名爲相讓而實無所失也而有事時可得合從連橫之助又何憚而不爲哉且中國地博物阜西人通商所獲之利十倍於日本彼於日本何所愛必厚彼而薄此哉亦在其道而已夫誠得西人以爲外援彼日本區區之國將從風聽命之不暇尙何桀驁之有

中國邊事論

俄人鋪加脫附

俄國陸軍少將鋪加脫氏駐燕京多年南船北馬足迹徧四百餘州卽於中國軍事畱心考察著書極富觀論中國一編已可見其用心矣不識華人讀之如何感慨乎或等云過眼乎抑大爲寒心乎噫今日中俄保護提惡知異日不作吳越之觀哉其論云我俄國在亞細亞洲與中國接境一千五百餘里蓋關於邦家休戚者爲不也然接壤之地非其本州島乃長城以外之屬土西起新疆東終滿洲一帶爲邊備之要地固無論已我俄之於中國如軍也邦交也關系此地極爲握要本論以敍中國外部軍備及攻守之難易爲主且並論及其內部焉北京平原指直隸省一帶之地帝京所在防備嚴肅常集大軍以備外患一朝有事則分發兵勇凡向敵之軍皆自此調遣也若首都不支則中國大勢可知耳以上總論北京爲中國帝京其地非在國之中央實偏在北方距長城南僅一緯度西北山嶺連封鎖東面渤海有白河運河新黃河等貫通平原東流朝宗焉又有運河其口通白河舟楫利便天津各河水三之處迆西諸川或集注或分派到處多沼澤昔黃河之水縱橫匯注於九河方今秋季淫雨不已河水泛濫溢入沼澤不堪其量自天津至保定府一帶低地如在大湖之中此處平原土質肥沃天津以南至運河東洪水捲土沙不生植物西方山麓之地疲瘠不毛亦多沙礫觀平原一帶不得謂之富饒也然其土產養省內民人綽有餘裕環帝京有八旗軍將士及家眷住焉其俸祿一半給以禾谷故自古來南部諸省每歲貢米納諸北京及通州官而後頒發永沿爲例夫使兵糧給足而能行嚴法則大軍屯北京平原者若逢戰爭日久亦決不見其告乏也然有司之專橫放肆私竊官谷亦不顧焉累獘積年往往暴露惡迹以致軍事頹敗滔滔皆是除禾谷外有燃料及肉類乃此地所產西南之山地與北京平原有煤坑散在砂土或花岡石層巖下甚易采掘煤炭夥如天津東北永平地方並北京西方諸山處處皆然北部蒙古及滿洲多產肉類中人本嗜豚肉膳羞必供其餘所用肉品極鮮牧畜之業除養豚外不見其興旺也北京平原大槪如斯今欲蹂此平原宜審進軍道途北京平原之地山周繞西北諸山能阻礙敵軍前進其天險足妨大軍行步山嶽蜒蜿溪谷洞開有一二天門非自此路不能行軍也考長城沿壁之通路如北京西北有一捷路曰南口往時路幅狹隘一鳥徑羊腸耳今則加工興築以爲廣遠自南口而北有溪谷曰懷來分歧東西一至塘子口一至宣化府及貢關疑卽張家口之關南口東北有一狹路可出長城外道險難容車馬止可徒步耳又有一狹路通承徳險惡不讓前者又有一路自承徳南下橫斷長城抵北京爲白馬關白馬關東有鐵門關道路稍廣軍馬進退遊行自在昔朔北之國侵中土每由此路自鐵馬關至山海關一帶之地峻嶺髙峨峨聳峙不通樵徑山海關路著於史冊者北人攻漢此爲要衝也其餘自北京經由保定柏井至山西通路以上通路伊古以來黃沙靑艸不識畱幾許鐵馬痕矣夫此五通路中廣平坦可行大軍者惟有山海關一路耳近時自天津經由永平創設鐵路搬運利便亦由是路也此外𨿽有白河舟楫之利冬季三个月河水冰凍不可行舟𨿽通路有五而風雪天時諸多阻塞是亦兵家所不宜忽者矣北京平原東方一帶渤海波平不聞有外寇之警何怪其無防備哉自中國政府通歐洲交涉事波濤屢驚今非復疇昔之情狀蓋始之者鴉片之役也次之千八百六十年英法同盟軍上陸不出數旬直逼北京燒燼帝城而中國警醒舊夢始行畫策防禦直隸仿歐洲法式修築要塞於是經營慘淡以遼東及山東之兩半島地勢當防海要害聚全力於此以禦外敵矣

蓋中國軍制以防帝京爲重故常屯大軍於此然形勢一變今又配置軍隊在海岸各寨爲兵備之要區中國軍隊兵勇以八旗營爲最眾國家所賴以安泰也環列帝都駐城郭內外其所守備不止京城凡國家軍政要鎭之處皆有營捨如山海關承徳多倫諾爾貢關密雲通州及保定府是也其築設要塞之地如大連灣金州旅順口威海衛芝罘營口山海關北塘及大沽是也除屯京城兵勇外尙有蘆臺北塘大沽新莊楊柳靑天津等諸營所以防由白河之敵兵也外敵欲攻北京經由是路則行程較捷有白河自然水道以便行舟乎則諸營之鎭豈偶然哉平時駐屯直隸兵勇二十四萬餘人北京八旗營兵十二萬七千餘人然能堪野戰者惟鑲字軍一隊耳防海兵勇及駐白河下流諸營兵勇皆李中堂管轄也若考其實際足以野戰者不過李中堂管轄兵及八旗營兵之一部試選拔其兵勇足用者千人中僅五十人耳要之一朝戰役起於直隸以外或北部海岸欲派遣軍隊以應危急恐不能也若派遣之則帝京防守盡爲空虛適使燕京瀕危耳推論其極與中國交戰欲攻北京平原則中國捍衛此地勢力過虛自非假援他省惡能防禦敵軍之進擊哉惟恃畿內營兵控馭敵勢可謂單弱之極矣以上論北京平原新疆隔外部支那西北隅距中國政府頗遠故朝廷之威信政令往往不通翻閱近世史書可知涯然此邊陲廣漠之野關系俄國軍事原非淺是最不可忘者矣試舉近世要事以資畫策焉抑此地方一帶蒙古大汗嘗統治之至千六百年代之季汗部分裂爲二國一曰準噶爾一曰東土耳機斯坦中國官書作塔什幹準噶爾取天山以北之地東土耳機斯坦領山脈以南至帕米爾西部一帶中國當代開基於此勢力漸增至康熙之世遂興師遠徵出長城之外鏖殺噶爾丹兵於烏爾稽塔什﹝幹﹞﹝千﹞地尋並吞東土耳機斯坦使亡國遺民奉中朝正朔於是欲彊固權勢使滿洲蒙古兵士挈眷移駐於新版圖又遷甘肅陜西之民居於此地且整頓新圖百般事業移民繁殖振興農業或令東土耳機斯坦人民移於準噶爾以營此土然亦不見有效之美也千八百五十六年甘肅陜西肇亂北聯準噶爾勢極猖獗中國威令不行叛徒等據伊犁山中設獨立汗汗猶君主號支丹威風殘暴披靡四漸及俄境俄國不忍傍觀遂出軍隊擊退匪徒取克裏雅一帶地方時實千八百七十一年也爾來十易星霜秩序復舊乃還此地於中國矣東土耳機斯坦亦一治一亂我俄假力於中國給糧餉以平定之後中國出償金九百萬兩於我俄國伊犁一帶之地分附中華而確定俄中境界千八百八十年所訂條約是也中國旣恢復斯土欲專立威信而堅固根基努力於商工等業日圖興旺如鹽業養蠶業制絲業皆其所推獎也又欲備內訌不虞之變設屯田之制至千八百八十五年更新就緒合喀什噶爾準噶爾爲甘肅新疆省凡農民欲移住此土給與田產貲財非經三歲不收租稅以謀開拓興盛矣查華民移寓此地合前後約二千四百五十旗能納稅者百二十三萬五千五百餘人然以稅貲償其政費頗覺不易

中國每年補給項四百五十萬兩至千八百九十三年爲二百五十萬兩蓋產業漸興而稅政漸舉邊備軍隊逐年加多養給之貲亦漸增益然後綜理之所用乃足亦可謂竭力矣要之中國北疆政務其於養民則至矣然教之則未也華人不能使土民心服如東幹薩爾特奇爾稽思喀爾喀等目中人爲蛇蠍反目猜疑不肯親交視如仇敵動輒淩軋時起爭意中國威名未足以服此也是吾人所當三思也熟察新疆之地理此地乃往古咸海後變爲茫漠原野天山之脈起乎其中綿東西分別南北烏魯木齊府以西山嶽髙峻直連俄國捨尾裏天土克非路港天山脈北曰天山北路南曰天山南路自古以來民族遷徙出入每由此二路昔蒙古大軍西徵實取道於此勇猛銳進蹂歐洲嘗風靡一時矣南路道裏險峻至帕米兒山地難行大軍僅可行騎兵縱隊蒙古大軍到此不能前進忽然駐兵蓋爲此也此外尙有亞爾泰塔爾巴哈臺等山脈一帶之地亦兵家所宜注意耳其餘一望地區皆砂磧之原野地質磽確不可墾拓惟伊河之上流及支流爲較佳自長城西端嘉峪關﹝入﹞﹝人﹞蒙古以通天山南北路有二道於北路之衝有巴裏坤烏魯木齊二府爲沿道要鎭又西達俄屬賽密坡拉廷斯克南路至喀什喀爾則狹小此二路可以行車烏魯木齊府位置在蒙古中央當今中國以此爲施政蠻境之中樞駐屯此地常備軍兵總員五萬據甘肅新疆總督所報告千八百九十四年有步隊二十四營十八協一哨每營五百人每協三百六十人每哨百人馬隊四十八協各協將校百二十五人又有炮兵以三个騎兵成隊各隊三百七十六人統禦者有上長官及兵官總共三百八十人又警察將校百二十九人武裝軍夫千八百十七人並馬丁車夫夫等屬六百五十五人又塔爾巴哈臺縣兵員數據北京申報千八百九十四年步隊三个大隊並將校士卒二千五百五十五人馬隊兩个大隊五百八十四人伊縣兵員據千八百九十三年稽查書每歲稽考兵數情形之書合步隊炮隊十三營將校七十八人下士以下四千三百五人馬隊九營將校二十七人下士以下千九十八人也

此處地方尙有滿洲兵及蒙古民兵駐焉卽屯伊千八百二十人屯塔爾巴哈臺五百十五人屯甘肅新疆二千五百四十人總計約五萬人然能堪戰者不過三萬人甘肅新疆全省兵軍沿北路南路所在都府各有屯勇以備不虞之變西自我俄境內東至嘉峪關千里雲山指呼相應然兵員駐相距遼遠朝廷監理不能周到其戰力薄弱可察而知也然其備我境上兵力最厚據稱一半兵力在我邊境亦非過言也冥冥之間中國蓋防我萬一侵攻矣但戰力薄弱勢難敵彊耳按中國各省屯軍之數惟此處地方駐兵勇最多試以人口比例兵數於余省人口三百人中兵勇一人而此省人口四十五人中兵勇一人近時中國政府邊備益修增多鎗且使徵集兵勇學習戰術往年帕密爾之事興中國告警以克式野三十門山二十八門那兒的兒費兒的式機十六門小鎗一萬五千桿送至此地且選拔監督將校數人由李中堂麾下以簡派調遣矣又在烏魯木齊設制造鎗火藥所在克爾雅塔爾巴哈臺等建立軍事會議所專考兵制又架設電於新疆瞬刻之間能傳帝京消息要之中國備我俄人不吝貲財孜孜不已也我俄豈輕舉掠其邊境哉俄與中國各分境界北自額爾齊斯河沿岸南至烏什地勢東髙而西低或依山河爲自然之境界或建標柱而表識焉延長六百俄裏在北部通貝木魯須塔爾巴哈臺等之溪間峽路在中部通道伊之溪澤間此道稍廣未必阻礙行軍中國嚴兵備於此亦有故也喀什噶爾與我賽密坡拉廷斯克兩地接壤峻路羊腸縈於曲折步履頗難亦能行小軍隊若謂之大軍通路則不可也又自喀什噶爾通我費爾幹一路﹝𨿽﹞﹝難﹞非險途而地勢頗髙聳拔海面者一萬四千英尺周歲積雪至年半始消融開拓亦未至不足令人傾意也伊縣沿伊河上流之地有一通路卽準噶爾關門除此以外中國之兵卽有神術亦不能窺我俄境也蓋新疆地方距中國本部離隔頗遠懸軍萬里其不利可知欲決雌雄於此一帶地方則此地𨿽有若無也一旦有事則此地爲奇貨可無論矣何者新疆俗尙名爲郡縣奉中國正朔然一旦外警忽生則疆內匪徒乘機蜂起昭然若揭矣當此之時我俄國假名爲彼定亂興兵入境如往年伊之舉指西千八百七十一年之事耳若夫在新疆境上徒戒嚴兵備我豈爲之哉

蒙古一帶之地荒野蒼茫介於我西伯利亞與中國本部之間土地不毛人稀薄苟從軍政上起見此處頗爲要地矣然則欲知彼情形宜先審其沿革之故也當第十三世紀之初中國爲成吉思汗所攻至忽必烈之時自和林格倫卽今庫倫也遷都於北京攺號曰元國運之興文物隆盛百度均舉如開鑿運河實當代之遺迹矣久之宮中風紀大紊國勢淩夷不振至順帝之時黃河泛濫歲不丰稔暴官酷吏恣意收斂匪徒蜂起海內鼎沸卒爲明祖所滅而餘孽遺屬奔竄遁逃至太耳喀湖畔復遷至和林格倫然蒙古之族本甚慓悍騷亂相續幾無寧歲明朝帝王起親徵之師率五十萬人深入朔北到傲嫩河上當是之時準噶爾獨立爲汗其後日益分裂無能通一焉而明朝諸帝蕩逸荒淫耽溺遊樂威武漸衰內則官吏放肆外爲他國輕侮察哈爾汗林丹者振發暴威憑淩所部於中國本部之北方獨立稱汗且至彊使明朝納貢未幾滿人遂代明朝於是大淸創興焉滿人本精練兵事攻四鄰以大擴版圖進兵於蒙古準噶爾汗噶爾丹者能與之反抗屢苦淸軍然力不能久支蒙古一帶之地始入中土版圖中國欲馴化蒙古慓悍之俗以爲遊牧之民頗費功夫於此其施設得宜功績大著與我西伯利亞一帶接壤不復有干戈之警而我拓地移民之計亦大有進益矣抑蒙古一帶之地與我接壤者殆二千八百俄裏一俄裏當日本九町四十五間西自額爾齊斯河起東至黑龍江省終以軍事而論分蒙古地理爲二西北爲山地東北爲平原而首要之處尢映我眼中者則爲東部平原地何則我入中國本部此爲最近捷之地也中國備兵於蒙古一帶地方是果足顧慮乎意我俄國不必爲此備也何則屯在此地兵勇本非我俄人之好敵手彼蒙古部落募兵非有戰力者也故當有事之秋中國遣兵師於我以入我國境必自東南平原而進焉不言俄國進兵於中國而言中國進兵於俄國俄人之機智槪如此類蒙古之平野蓋爲戈壁髙原之一部拔海面者約三千七百五十英尺地質多磽確間見有混粘土及泥土人口約三百萬多以遊牧爲業常逐水艸轉移其能土著者獨爲喇嘛教寺院所居之民也此髙原一帶道路實畱太古之原形不見有人工開鑿之意此道路當遊牧民轉徙時率無數之獸畜又或運搬百種器具故自成蹊徑否則商隊來往通行以印其足迹耳然地本砂礫磽確而踏成蹊路其堅牢往往與鐵路等故大軍經行亦甚便也

然行大軍於此髙原蹊路試問能得須要諸品不虞困乏乎如泉水也燃料也卽薪煤炭等之類秣艸也果能收得乎是兵家所不宜忽也稱之曰軍需品當行軍時運搬最難又蒙古髙原頗乏泉水𨿽有小川湖沼等然亦不甚多在戈壁沙漠中全無此種水源掘井取水沿道所在多有然井能出若干水而足養若干兵勇是關於行程之遲速進軍之能否兵勇之多寡當豫籌其最大者矣故豫算水量之多寡須要精詳也在此髙原之井口徑約一亞兒神當日本二尺三寸五分餘水質不必淡或有咸水或有雜硫黃者據行旅言水面在地下約七英尺至二十英尺之間蓋是不必過深也夫自地上至水際不爲過深則汲之不銷多時不銷多時則有快給水之便於井數少處行軍之次亦能掘鑿新井也進軍之遲速兵勢之彊弱與水量之多寡其關系如此而次之者糧餉也凡漠地有水源處常爲遊牧民所棲息而四周之地亦爲牧畜之故所在秣艸爲此等獸畜所蹂往往不遺寸矣故當軍隊張野營時宜遠驅馬匹於有秣艸之地何則有水源之處多不遺秣艸也前隊於有水處能得秣艸而後隊或不能如此者往往然矣故當行軍於沙漠中又必送秣艸以備馬匹之用至於燃料亦然𨿽漠中非無灌木叢生之地亦決不多有焉倘前隊亦得燃料而後列或不能得一艸木苟如此則宜深入漠中以搜羅之然則當行軍之時又須帶燃料也要之常食品物固應帶而行至若畜肉則蒙古之地所在多有得之不難卽牛豚山羊之類沙漠中所到成可多因敵人之糧也然則行軍於此漠地果能行若干人乎意者亦可以行十萬人也考諸昔日華軍徵蒙古之例亦必不差又須整備器械以運搬軍需諸品如彼苦路巴多錦將軍卽俄將嘗爲此種出徵之例最足爲龜鑑也今夫運搬諸品於蒙古之地宜用馬也無論已餘外宜用駱駝此獸能擔荷至遠一日夜間可行四五十俄裏又蒙古之牛體力頗健若用兩匹駕車可以當一駱駝蓋是彼商隊旅行沙漠者所實也則行軍之法應由此地故一旦有事進軍於彼地收集馬匹駱駝等固自易易耳嘗見蒙古人運茶於恰克圖市之現情實多至七萬五千匹我若行十萬之兵必需二十萬駱駝然聚集此等之數亦不難也旣於糧餉燃料及一切行軍之事無遺算矣則將出於何途以進軍乎又欲作何等列隊乎請試言之一曰自北京出長城經貢關賽爾烏蘇等而通恰克圖咸稱爲驛路大道也二曰自北京之﹝北﹞﹝京﹞經由貢關烏達吳厄沁而通烏爾稽及﹝恰﹞﹝哈﹞克圖也三曰自北京經由貢關亞爾噶裏及柰來哈至烏爾稽及﹝恰﹞﹝哈﹞克圖也四曰自北京經塘子口又由多倫諾爾烏裏雅蘇臺等至烏爾稽及﹝恰﹞﹝哈﹞克圖也五曰自北京經多倫諾爾及克魯倫至克魯蘇臺站也六曰自北京沿興安嶺脈西部經多倫諾爾至土爾扈特站也今欲記諸道之遠近及其崄易如何而余未徧踏其地然卽一二大路亦可以知其梗槪矣如上所記第一路蓋中俄貿易商隊每由此路且兩國驛傳亦取道於此自北京抵恰克圖千七百七十俄裏比較各路此爲頗長意行軍於此須分兵爲小隊一隊約六百人以次第進行何則漠中乏水會有掘井苟水源不丰則兵气爲之老矣且一日夜行程以三十俄裏爲率使兵不疲勞也我之行兵本入敵地然中國本熟知己國之地勢風土故六道中隨路皆可經行

若中國以十萬兵勇發遣於六道則一路約一萬六七千人亦甚易進行也然在我俄軍不能有如此之利案六路之情形當悉集於烏爾稽之地而後行至恰克圖也故俄之行兵大軍可以至烏爾稽而此地以南不能如此至入戈壁漠中千艱百困恐於全軍之勢力亦少衰矣是宜分全隊爲小隊而前隊之與後隊間隔三十俄裏且一小隊編列六百人而作二十隊則全隊之行旅六百俄裏如行千七百俄裏應銷三个半月始得進入燕京行軍於沙漠其困難如是則我俄進兵於彼地自非排千艱萬難而鼓大勇气焉能酬素志哉往時滿洲好調兵於四方其所用兵多是騎隊所用兵器亦弓箭劍之類耳然今也其兵有步隊其兵﹝器﹞﹝气﹞有炮有彈不復如昔日且近來訓練軍隊之法亦有攺革如兵器糧餉之制亦從變更然則如康熙年間親徵噶爾丹之戰爭情形亦足以爲鑑矣今考其戰爭情形蓋起親徵之師先分大軍爲四第一軍三萬五千六百人取道於土拉河之上流第二軍爲三萬五千四百人接第一軍之迹第三軍爲三萬七千七百人皇帝親帥之自北京經由塘子口而向烏爾稽第四軍號約百萬人蓋役夫輜重並在其中也以一千六百九十六年卽康熙三十五年四月一日大軍發自北京經塘子口烏裏雅蘇臺察漢搜爾等各地以六月八日抵克魯倫河之上流以月之十一日達綏爾非特烏此路程千二百十俄裏約銷七十有二日自其帝都至我俄境一日約行三十俄裏此役第一軍始與敵接戰約出帝都第六十八日耳由是觀之懸軍萬里疲困路程𨿽有已遁之敵在數里之間無復有追系掩戮之餘勇兵勢於是易老矣此役嘗有此厄於是中國知回師之爲是僅畱第一軍以當敵衝而悉收餘軍以返帝都然第一軍到土拉河時其兵不出一萬人而在途上散亡者爲二萬五千餘人於是抽二千人於第二軍中以補充其缺中軍𨿽知朔北地理屢苦糧食不給或至殺馬而食當是之時爲敵兵所襲擊戰於烏爾稽接之地幸得一掃敵兵大有所獲分頒士卒以慰藉其功勞若微此一捷則中軍士气沮喪已久恐不免覆軍於朔北之野也康熙親徵之時兵器輜重等不如今日之制頗爲簡易然猶有難焉今也兵制一變行軍於沙漠中尢爲至難也由是觀之蒙古一帶之地揆諸情理按其實迹蓋爲界在中俄之間兩軍爭戰之一大障壁也若夫西自額爾齊斯東至滿洲一帶百千里之國境不能爲彼我爭戰之疆場也以上論蒙古

滿洲近古以來沿革之足爲後代鑑者蓋甚多矣余旣敍蒙古之風土又將敍滿洲也滿洲各部嘗爲諸種民族割據當十七世紀之初聰睿貝勒時徵服四鄰而立國與明交兵攻遼東縣然直隸一帶至陰山之間以防備極嚴不能得志者久矣聰睿貝勒實爲中朝太祖也太祖第八子太宗卽位屢敗明軍威武大振遂徵服蒙古之乃蠻敖漢及喀喇沁等以察哈爾爲己之屬部東出兵於朝鮮徵伐之更南自鐵門關超長城直進襲擊北京明軍大敗而北京陷重關之中太祖以孤軍深入敵地後患難保無虞乃回兵滿洲自是屢遣彊悍騎隊瀕逼明朝出沒白馬關塘子口及南口等或進至山東濟南然直隸一帶防備猶頗堅固不易入山海關𨿽屢自鐵門關以北之山道進兵於北京直下地方明軍動輒自海岸一帶而出襲彼背後於是兩軍對峙久之乃陷錦州城當是之時明國漸衰到處匪徒蜂起勢極猖獗賊魁李自成奪黃河接近之地匪黨雲從遂陷北京僭號稱王明帝難煤山然明大軍猶在直隸西北隅吳三桂統率之三桂者明之將軍本以老練剛毅見稱至是通於﹝太﹞﹝大﹞宗欲討滅李自成以鎭禍亂太宗容納其請遂共逼北京殲滅反賊國號大淸爾來二百年專謀擴版圖西北自蒙古起東北至黑龍江烏蘇裏接近之地遂接壤於我俄境矣抑我俄國之接壤於中國以黑龍江烏蘇裏河興凱湖均訂約時所確定爲界也其長實二千七百俄裏亦不爲短矣滿洲在長城以外管盛京吉林黑龍等三省面積約二十八萬英方里人口一千六百萬地質稍丰饒人煙稠密之區以松花江四鄰及吉林以南爲最北接壤於俄境居民稀少然地質亦不惡如山間之地往往肥沃可開拓以殖民焉滿洲一帶地勢固多髙原山巒如盛京吉林兩府間有長白山蜿蜒連東西山脈又遠南北其最髙處聳拔海面實八千英尺黑龍江省山地亦夥大小興安嶺山脈四分五歧漸西而下乃見原野靑艸繁茂西則一帶荒磧是爲戈璧之沙漠也松花江𨿽頗不便於行舟而艇舟底淺者可以上下至遠往年華人謀用小輪船喫水三英尺者搬送貨物卒不見效而遂終止矣我俄嘗欲溯黑龍江自松花江更溯其上流而華人峻拒我往來立國際條約以防遏我行船矣本江水底亦無常態當雪融解之時其支流注蕩土砂每歲河底槪有變異嫩江自伯都訥至齊齊哈爾稱利舟楫之便遼河亦可往來淺底小舟至其河口則水深最便於出入巨舶營口繁華蓋因有此河水之利也鴨綠江在中韓境界溯江口六十俄裏有昌城府可通小船以至此間瑚爾哈河縈回迂折人稀少之野水量不多故船舶上下亦少時見小帆船遠溯上浮耳烏蘇裏河在中俄之界爲一大河隨處可行小輪船滿洲川河如上所志錄𨿽有舟楫之便時方冬季則天气沍寒堅鎭水不可行舟約兩个月或至四个月是爲可惜耳滿洲之風土在長白山以東有定期風自太平洋面而至頗多秋雨而在其西北方則以西北風劇烈之故秋無淫雨要之東南降雨甚多春秋二季淫霖數月時值秋霖則諸川泛濫浸沒道路𨿽大道正路溢水沒巷泥濘如澤斷絕來往若欲行軍於此地則當擇霪雨始去漸入冬季之候而從事於此方爲恰可至積雪皚皚之時則開通橇道而更得其利便也又山河所在位置頗得其宜土地膏腴亦見有栽殖農耕焉牧到處散布而山腹之間亦有森﹝林﹞﹝森﹞其材可築家屋農產之物有大麥小麥髙梁稷米菽罌粟麻玉蜀黍等屬又到其南部則產出棉類如蔬菜杏梨林禽等所在之地皆能產焉靑藍人參亦能繁植滿洲之地如此故行軍於此不至如在蒙古之艱苦也其糧食泉水燃料秣或有困乏至家畜之眾則每歲﹝輸﹞﹝輪﹞進豚於中國內部者甚多最可見牧養之丰也要之欲擁十四五萬兵而入滿洲之野以向燕京余未見其乏肉與秣也若或有不足僅轉一步於東則有韓土在焉取此品物何慮之有哉余故言此地天惠丰饒決無使大軍饑餓之患矣

吉林府在滿洲中部大道可通四方東至於海南直達中國本部其要路有三條一自吉林南出經奉天府新民廳錦州府及山海關至北京又有奉天府分歧經遼陽至營口南下達旅順又有山路自遼陽通鳳凰城吉林奉天兩府之間有二間道一可以至法庫門一可以至呼蘭城濱呼蘭河會入松花江處在三姓伯都訥兩城之間此等諸道蓋爲連結中國與朝鮮一帶之路也二自吉林府向我俄亦有數條路經額莫赫索羅站在寧古塔西南珠魯多渾河濱及寧古塔達我尼里斯喀雅者在烏蘇裏河濱屬東海濱省其一也經三姓城達興凱湖畔圖利羅格者在興凱湖西畔白稜河口其二也依松花江達米海羅斜滅羅甫斯喀雅在松花江與黑龍江會流處濱黑龍江北岸今屬阿穆爾省之水路者其三也自吉林東走直至我俄國道路最近若取道於此則自中國本部至我俄國約千五百俄裏自吉林則四百五十俄裏耳比年以來中國政府有見及此極力開拓又能辟地通道於是軍事樞紐如三姓城寧古塔琿春等聯絡相貫指呼可通三自吉林經齊齊哈爾而通我國自齊齊哈爾分岐爲二一經墨爾根城及愛琿城至我布拉郭威什臣斯克卽海蘭泡在結雅河與黑龍江會流處之西今屬阿穆蘭省與我愛琿城隔江相望一經呼倫貝爾城至奮托羅海自齊齊哈爾至愛琿一帶道路風土形勢極佳可運行輜車自北京至布拉郭威什臣斯克爲二千五十俄裏由吉林而至爲一千俄裏上所記諸道並爲國道平坦廣可通貨車若至岐路則有難焉東方各道動輒有泥澤之患如霪雨之候絕無人馬通行然在冬期則道路凍結諸路皆馬車絡繹有繁庶之狀當冬令之期則每數里設立客捨以便行旅按滿洲道路形勢自然易使人生侵掠之念則此地之所關於軍事最不可輕視也與我接壤固當畱意焉此地古來部屬相爭又屢使中廷感懷邊治之難故常爲中廷之患者滿人也又使中廷疊奏偉功亦爲滿人也何爲滿人曰八旗營兵是也是故八旗營兵之士气每與中廷盛衰相爲表裏然現時聯絡不得其宜訓練亦不合至戰爭之術則其所最拙也於是中廷猛省近二十年來務加振作欲革新其兵制今核算兵員古式八旗營兵爲三萬六千八百七十五人新式營兵爲一萬八千八百五十一人駐屯境上兵爲八千三百二十五﹝人﹞﹝十﹞合計六萬三千九百五十一人所謂古式八旗營兵者古來爲滿洲鎭撫之兵也故洲中要鎭重城必駐屯此兵餘外又有邊疆防備之兵駐屯俄韓邊境上於三姓城接近二千五百人於寧古塔接近二千七十五人於琿春二千五百人於鳳凰城二千五百人合計九千五百七十五人近時滿洲各省首府必配置練習野戰兵各府一樣步隊八營一營五百人馬隊二協一協二百五十人備二十門步隊用毛瑟鎗馬隊用檳查斯的兒式鎗此兵數實一萬三千五百人中國政府近年攺革兵制每歲以現役兵之半爲豫備兵謀於有事之日得大兵之策矣且每月給銀一兩於豫備兵一年兩次點檢演習觀兵其意欲於滿洲三省得豫備兵六萬人也尙有八旗營豫備兵在奉天省所管七萬人吉林省所管七萬人黑龍江省所管三萬人故滿洲全軍實多至二十三萬三千九百五十一人也中廷何故在滿洲接我俄境之地琿春及其它要地築堅寨固壁壘裝備克式巨炮頻嚴防備余未解其何意也𨿽然彼華人於戰戰術未能擅長又不熟攻守城寨之技𨿽未足以爲深憂而其意亦可推耳如彼吉林不獨爲堅堡固城又謀於此地建設兵器彈藥制造所近聘將校於徳國以實行此要圖矣旣於吉﹝林﹞﹝立﹞設立兵器廠以推擴其規模蓋欲供有事之用也如彼築構三姓寧古塔琿春等三城以爲之前哨是豈非向我烏蘇裏境邊排列防禦而何也又中國惡我嘗欲溯松花江開貿易之端其意在以松花江爲己有而一旦有事之日欲據以大收戰利故中國嘗投礙物於三姓城下江中以梗塞舟楫之便至若中國所眞注意者全在那邊是不須細述而知之焉𨿽然中國固爲大至古之邦矣意者自警崛起以危害人國決其不能有爲也惟歐洲使節冥冥之中常資顧問頻說軍備之要以攪亂其腦气筋中國於此遂欲行自家政策也秉鈞之人豈其目無鄰國哉爲我俄人者處於此間當警醒一番矣噫豈可不覺悟哉

中國與俄法英關系論

日人闕名附

近時中俄之關系切要盡人而知而俄國於亞細亞洲懷抱南下之雄志亦益彰著中俄密約之事登於北淸日報中東西兩洋喧傳不已而中國政府與中俄銀行合同立議將設中國東部鐵路蓋密約之意亦於此間可以窺見一班矣今且說該鐵路條約之來歷及鐵路情形曰千八百八十六年俄先皇發詔云須擇捷路以安設西伯利亞鐵路蓋自俄京至海參崴從斯土連地士奚經由滿洲爲最捷之路於是乎俄人以謂須用彊壓之策以拓地於中國會中日之役興俄人翹足而望謂機可乘也卽先開彊請之端於中國中國亦竊懼俄人侵犯欲設鐵路自山海關經過奉天吉林齊齊哈爾等以至俄境而陰備於北方豈意中國欲利用俄國而卻爲俄國所利﹝用﹞哉俄國旣約敷設鐵路意謂是卽並吞滿洲之前導於是簡派官員踏勘其地且稽考其情形該官員等查畢回國復命到偶的都沙撰文登俄國新報其中有言曰現在滿洲之人以中國東部鐵路相聚而言用爲談柄中人等謂此鐵路竣成之日必於中國商務及農業大有利益中心悅甚假如舉滿洲全土以屬俄國版圖則渠輩必悅服從命可知甚且斷其辮髮以歸化於我俄國亦意中事耳嗚呼何其言肆無忌憚之甚也俄國各新報皆傳鈔此論及後訂鐵路條約中國果爲俄國所牢籠而不自顧焉豈不極可湣乎昨年八月泰晤士報訪事員云某大員揚言云𨿽一任俄人敷試鐵路本不足爲憂俄人𨿽蓄異心於中國有並吞疆土之說亦不足恐也嗚呼中國不自危而使人起哀思而代憂之如此之約豈終永爲中國之利哉其必有噬臍之悔也

中國東部鐵路公司將敷設之鐵路足可以代西伯利亞自斯土連地士奚至洽洽魯夫卡之鐵路其間約千六百六十俄裏一俄裏須俄銀九萬畱俄人初欲築西伯利亞鐵路卽擬自斯土連地士奚至洽洽魯夫卡嗣以工費浩大頗難告竣於是乎始屬意於滿洲蓋經由滿洲而築鐵路則工程稍易所須之費約五萬畱而足矣如此則不惟節省經費而工又能速竣蓋西伯利亞鐵路在中國屬土內有千四百二十五俄裏沿途天气旣不甚寒地質亦稍丰一如松花江附近一帶之地最爲肥沃產出谷禾極盛足以養沿海之民也查中國東部鐵路公司章程有云該公司已經明中國政府準其開鑿煤礦或營商工業及礦業亦無不可噫是俄國假一公司之名築鐵路於中國地方又兼擬開礦業及商工業於中國故訂此約也其遠謀雄圖匪夷所思蓋設立該公司之任𨿽全托之於中俄銀行其實權全在俄國掌握矣又章程有云該公司開鐵路之後八十年中國始可得專管該鐵路嗚呼八十年後之中國果何如哉試細思中國國運思過半矣且夫該公司之設何嘗不起見於俄國之利益乎成此路後俄國得利於其商務及軍事之上決非少試看該鐵路章程則大分明矣安見中國之利果有若干乎惟不過曰八十年之後專管該鐵路耳試觀中國現在情形殆爲衰極之運行見埃及土耳其之覆轍卽在目前誰謂八十年後之中國猶如今日哉該章程又雲中國政府於三十六年後有可以購回該鐵路之權信如斯言則須及今淸辦其貲本及各項所費之貲今中國財政極困力豈能及此哉立此條不過掩耳盜鈴爲空中樓閣以飾觀耳某大員本以慧眼稱而不能察俄人陰謀至此豈不極可怪乎

吾人擬觀察東方現情以卜其將來如何須考察俄國版圖及其地勢何則其國接壤於中國北位蠶食鄰邦拓地於亞細亞洲者三百餘年矣中國焉不知設法抵禦卽如千八百六十年中國割與黑龍江及浦裏莫斯克洲等於俄國又如千八百七十年俄人取中國屬土克兒沙亞洲蓋昭昭在人耳目𨿽質之中國大員其辭亦不能逃遁西伯利亞一帶之地平原廣漠气候寒冷未墾拓之地極廣其面積有五百五十八萬九千二百八十九方裏而旣墾之地不過十二分之一人口有六百五十三萬九千五百三十一之多然俄種居其十分之六在黑龍江岸一帶地方每年夏季三个月多淫雨不宜耕作谷不甚登在東方接境於滿洲之地一歲之中多濃霧深鎖濕气太重故當植物茂盛之時農民不得不遠離其田圃而去如西伯利亞之地無有毛革礦山等之天然美利又俄人無放囚徒於此地之事則𨿽管有此地未見能收其利也惟至滿洲則不似西伯利亞之瘠北邊有山脈聯綿可以遮斷北面之烈風在十年前其人口約二千二三百萬卽齊齊哈爾人口約二百萬吉林約八萬而遼東地方則約一千二三百萬人產物不獨出谷禾又能產棉花藍靛及艸等蓋以農產之物爲主莫斯克報訪事云俄國沿黑龍江岸七百五十餘里凡物皆取資於滿洲卽如獸肉及谷禾等多系滿洲所產之物而以愛琿爲商貨聚散之要地不得不著意於此由是觀之俄人垂涎於滿洲豈偶然哉蓋洵不得已也

昨年八月四日所刊泰晤士報論中國某大員有曰某大員生平得益於我英國極多蓋有出於意計期望之外然我英國威信之在北京者現已失墜一半中國政府不知何以於英國則疑惑之獨於俄國則深信之至誠感謝其餘諸國則交情稍疏𨿽然倘我英國幫助中國且假以有形之具卽總稱貲財銀幣等也扶植其獨立使他國無敢或侵其國權則中國必徳英國威信亦必立然後庶可以驅逐列國此舉誠在英國人民之手也或曰中國何嘗不計及哉中國某大員到英京時語英相以此意英國上下未嘗有思出此策者則其無遠志可知耳中國以此種之議商之於俄則俄國家必應允意者中俄密約之端起於此乎中俄旣訂密約而旅順大連等埠非復中國之有矣中國之意爲求假外援故立約合同遂不覺將管有兩埠之權已陰移歸於俄人之手豈非愚之極乎嘗讀聖書曰埃索困於饑餓而不得食見其弟有面包一片欲乞得之卽讓弟以一家貲財中國之事何以異此夫旅順大連兩埠非在中國本部之外實屬滿洲也俄先時意中欲俟中國瓦解之日瓜分此大國而得其一部然須早奪此兩埠爲基本之地有所據依其立心不過如此今忽立此密約則俄國並吞滿洲亦在其意中矣彼所謂中國東部鐵路者𨿽名稱中國鐵路而其實則爲俄國鐵路非中國所有也俄人屯軍隊於鐵路近縱橫穿過滿洲之野直到山海關卽接續中國北部鐵路以直到北京是舉中國任俄國頤使耳且其假用膠州灣是欲舉中國在黃河以北之屬土盡服從己也若夫朝鮮更不足言其爲俄國上之肉本非始於今日也惟中俄銀行別有一種專權爲俄國謀甚密異時席捲滿洲歸俄人之有必在是也苟俄人新得民於滿洲及朝鮮是俄國新添人口約四千萬也率此等之民以臨極貧弱之中國責以淸債問以種種口實則其勢必猖獗如火燎原歐洲諸國亦豈能坐視俄人所爲哉嗟乎俄人張羽翼於東方較之於土耳其及波斯更甚他日中國爲俄人所蹂必有過之無不及也

俄人汲汲謀中國中國焉不知法國早見俄人所爲必關系法國利害不少費瓜樓新報論云近時喧傳中俄密約如此說不出於子虛烏有則俄國勢力之大可爲一大驚焉我法國由來稱雄於四方𨿽卓然爲列國所環視大異從前然中俄訂密約之事果非謬傳則所關系我國形勢甚非少也我法國垂涎於中國南方日久矣曾屢逼中國政府擬爲中國募公債於法國中一如俄英徳人等所爲北淸日報在北京訪事云法國公使將五條發議於中國政府其第一第二第三條卽言法國爲中國募公債必以法國爲證保第四條云法國須監視中國關稅中國宜委任法國以此事第五條雲中國須允準法國設鐵路於中國南部內地云雲英人赫君久已總持利權於中國儻法國亦監視中國關稅則現爲中國總稅務司者將辭其職乎英國所現有於中國之勢力將任其日有減色乎如中國政府聽法國所請之條則法國於中國足以握財政之權亦必與俄國無異意者法人亦必鑑故事用俄國築中國東部鐵路之例而攫取中國南部鐵路之利權也必矣如此中國已爲俄法兩國所扼吭譬猶背深淵而前豺狼耳中國情形東西南北猶四面盡張网羅任其密布無一面可以逃出甚矣其危也中國旣不能毅然拒絕法國所請之條惟允準法國東京鐵路自法國境蘭蘇近至中國廣西省龍州地方龍州爲西河通航之區其商務頗殷盛於是法國非武斯裏兒商會議築鐵路事蓋法國據千八百九十五年六月所訂之中法條約以得其利益也法人意謂夏未至而燕鳥先至法所以得利權於中國之端卽啟於此也自中日和議成後中國稍稍欲開礦務雲南廣西及廣東等礦產極多欲攬其利權惟法國至便卽須托法國從事此業也故法國外務大臣演說於下院雲中國向假利權於外國一從舊貫至今不攺有如礦業尙因襲者久矣我法國當先得其利權中國能假我法國諸公司及工業家開礦之事則我法人宜如何喜悅慶幸共浮一大白焉

中國旣準俄國築鐵路於滿洲又準其開礦產法國亦欲仿此例於是乎欲築鐵路自安南東京至中國南方接續而至漢口並開煤坑及鐵坑某公司頗周旋其間蓋中國政府必允其所請也夫法國欲並吞中國南部之地而垂涎於此久矣近聞法國軍人等頻建並吞中國策中國𨿽亦稍諜知其姦計而加警戒然何能爲也徳國亦雄心落落的利克路尼克兒報在徳京訪事云近者俄國之威勢應及中國南方黃河之邊英國之威勢蓋在揚子江沿岸及其南部我徳國亦能伸張商權於黃河及揚子江之間則幸矣蓋中國黃河是爲俄徳兩國互爭權力之界境也法𨿽見俄伸張其權力於黃河一帶之地然必無欲沮之心若見英徳兩國樹立商權於揚子江南部則必欲沮礙二國所爲然則法國所以建奪雲南之策者豈爲無故乎蓋雲南一帶之地實與緬甸接連則起見於此﹝亦﹞﹝豈﹞豈偶然哉中國﹝其﹞﹝共﹞何以待之噫

外夷內侵無已時其初必以保護爲名意者中國諸省亦將假保護之名於外人也外人以中國本部諸省爲中原之鹿而擬環逐者久矣英國有屬地在緬甸今將欲得地於揚子江南方然有法屬介在其間故英國未能聯兩地爲一帶之版圖也至俄徳法三國則久以中國爲外府包藏陰計想異日諸國得利於中國必在英國之上矣徳國政治家常謂瓜分中國莫善於使英法先相爭於中國而徳俄乘其獘以舉漁者之利夫俄法之於中國僞友也徳亦包藏禍心苟如有一國唱言曰宜分此老廢國指中國而言所遺之貲產則天下諸國固莫不欲得其一分惟英則必沮礙此舉耳然不獨英國爲然也美國之與朝鮮頗有貿易之關系又日本意大利奧士得利之與中國商務相通並爲利害所關然則瓜分中國又爲諸國所不願也中國在地球之上人民最眾四分地球之人數而中國有其一國中之市場天下均視以爲樂土英國大藏大臣卽戶部嘗於伯利士得兒演說云吾人向欲得好市場於文明諸國而未能如願然今已得之他方矣指中國而言然其所以能得此者皆由吾人於地球各地之勢力先進一步以擴我商業貿易之利權故於今日亦當行此政策也然則海軍經費之有增多亦實不得已也由是觀之可見英國以中國爲貿易好市場之一班矣且夫中國境域之大物產之饒實冠地球之上且中國人民農則勤於田漁則勤於澤商家守信頗有文明之風又海岸多有良埠河川江湖並有航行之便所未足者第鐵路及文明諸國均有之利器耳其所以不能一振之故則由政府紀綱不飭實屍其咎更極言之其國家所以不能富彊蓋由政府之未盡美善也夫以境域之廣大物產之肥饒而其府庫常乏一歲所入僅敷一歲所出而不復有所贏餘何其財政之不講若此也有紀綱不飭有國而不能自謀一任彊鄰之掣肘又何內治之不振若是也今日之中國與前三十年之日本無異日本於西曆千八百八十六年維新以來變舊習行新政國勢爲之一振駸駸乎進於文明之域中國亦於中日講和之時發諭示於國中以整理財政及教練軍隊爲務冀洗從前之積獘其意則甚美矣然諭示𨿽勤而中國尙尊虛文事修飾上下隔絕焉能整頓國政哉泰晤士報在東洋訪事曰上自北京衙門大員下至地方諸官及遐陬僻壤之卑官委靡成風偸安苟且惟知重斂厚賦以虐人民已耳奪公租富私門視爲固然故其政府之所入者不過人民所貢十分之一也試以實際証之中國抽稅之重實大礙其貿易每於內地重抽進口貨物之稅實背條約夫中國人口之眾十倍於日本而與外國貿易之多寡則才二倍於日本耳千八百九十五年中國之與外國貿易爲五千二百四十九萬八千鎊而日本則爲二千七百十五萬七百三十五鎊如使中國行新政仿英屬印度行政及抽稅之法則中國貿易之殷盛應五倍於今無疑矣夫以印度面積比較中國則猶一與一半之比例然中國歲入止八千二百萬兩卽當千三百三十三萬三千三百三十三鎊比之印度歲入六千萬鎊豈不極少哉夫中國與印度比較之多少如此始知中國行政官及抽稅官等所聚斂之貲應二倍於印度人民所貢之稅也中國抽稅如此之重而政府所入如此之少則爲有司者非自私自利而何也現如某大員行爲貪鄙人皆知之其在官也蓄富巨萬以富貲聞於天下則欲以淸廉表白於一世豈可得乎然則如中國大員謂之吸食生民之膏血以爲生活亦豈有不可哉

中國侮蔑外國固非始於今日也故今日之中國非言語所能開其蒙惟當以干戈醒之耳往者我欲得中國之利權非干戈相見之後萬無成理惟近日俄人藐稱爲中國謀而其實非爲中國百年之計也中人不揣俄人之意遽感激其施恩現如某大員露其意於暢談之間蓋爲世人所共知也往往中東一役中國沿海各省不爲日本戰艦所擾者蓋日本守信於我英國而從英國所勸告也意者中國亦必感謝我英也然當馬關講和之時我英國獨不與俄法徳三國干預中日之事昨年中國某大員抵我英京頗有怨言於我是果何心也中國以某地江洪割與法國以﹝壞﹞﹝壤﹞往年所訂之中緬條約又俄法擬助築東三省之鐵路此二者亦使我英國之積威歸於漸滅矣所幸中國旣壞中緬條約而英相責問於中國遂開廣東西江爲通商口岸又以上部緬甸之地復歸英國昨年六月三十日英國商業公所大會議云自緬甸之埠口至中國西南部地方鐵路未通必須築此一路以便我等舉眉公河岸屬地爲一大貿易之要區此策若成則我英國制造家等可於暹羅北部及中國西南部地方爭商權於法商而舉鐵路之利也英相以此責問中國竟能得中國允諾是使中國爲萬國貿易之地天下各國亦能均沾利權也意者中國南部將來商務之殷盛將倍蓰於今日也今夫俄國築西伯利亞鐵路法國築東京鐵路皆自謀其利耳不如我英國所爲之公且正爲萬國所均利也現中國𨿽設稅關於內地各處而一旦鐵路旣成其河川亦通外國商舶惡得一一徵其稅哉必不待數歲而廢其獘法也苟翫愒因循拘泥舊制絕商務之利阻富彊之基必致貧民日多盜賊日起亦何益乎今中國之行政不得其方譬猶人生腦筋不備左支右吾安能獨立哉由是觀之變法以齊其國政是亦不易之道也然則其法當若何曰其要在仿日本及印度等之制變其行政及收稅之法吾人目擊中國積衰積弱之狀久矣往年中日之敗亦不足怪今屢爲法國所嘲笑爲俄人所玩弄皆由其政法未善及官吏庸劣無能不能整治海陸之軍政故也

論中俄情形

英人闕名附

俄國在遠東舉動大異從前各國甚畱意窺之自中東在馬關劃押和約之後中俄交情甚密我英廷須常伺其旁注意俄人之動靜現法總統阜利已定期往遊於於俄俄必以優禮迎迓蓋馬關之役俄國若非法國臂助俄國不能令日本讓回遼東今此地已歸俄人掌握俄人已得大欲惟向未見法國在遠東討求重利以酬當日干預之勞法國獨於中國告貸之圖取小利耳中國經已厚待法國故竟敢背英國所立之條約欲助法國在雲南振興商務但法國一俟機緣合仍須向俄國索取利益以償前時臂助之功想其事必由法總統阜利在俄國與俄王及中國駐俄楊欽使從中﹝妥﹞﹝委﹞爲酌奪徳國亦望有酬賞現徳國在中國東北方附近天津處得一地以屯水師之用又聞徳人立一公司承築北京漢口火車路亦屬傳聞未見實據但各國皆存自私自利之見徳人獨無情乎今俄國經已籌策將滿洲一省及遼東盡歸其管轄在北方擬築之鐵路數條倘能一律告成北方之商務盡歸俄人掌握矣俄國又得膠洲爲屯水師之區膠洲港口半年無冰結之患俄之水師由此可稱雄於東方矣若俄國亦欲勸中國令其不準徳國接辦漢口北京之鐵路則更妙絕蓋徳國一涉理天津北京漢口要地俄國章程必爲其擾亂至於法國在北方或東北方欲取何地仍未得知故更須小心訪察俄國如何行事若俄國在北方不能助法國或俄存私見不欲助之將必戒中人不準英國在雲南占奪法國利益以使中國不負法國之意又比利時曾欲爲中國承辦建築鐵路者欲由中俄銀行籌舉辦此銀行爲朝廷擔保俄國自中東和議之後與中國初時承辦鐵路公司聯合而設現比利時承辦鐵路公司其項亦由法國合而成此事各處所傳皆相符合又聞法廷將預備擔保比利時一切欠項此事亦無有辯其非者目下俄國在中國之勢力如是堅固將來中國若欲與各大國交結倘不先商諸俄國蓋已難矣近數年來俄之權勢有進無退英因錯而將此權勢失諸俄國俄國旣已在中國安排妥協自中東和議後俄國聯絡徳法以抗日本俄與日之交早已見絕今與日本訂立和約章程未有播揚吾人無從得悉但爲日本計前已費盡心力乃得朝鮮爲自主之國今一旦被俄國派兵保守日本諒難任其所爲而不與之爭論俄國占據朝鮮曾具保約與中國英國甚悅服之惟英與朝鮮未立和約則難知其保約如何可行因從前中國應允英國擔保朝鮮勿爲外國占奪彼時朝鮮尙爲中國藩屬而今日朝鮮則爲自主又爲俄國占據朝鮮王之權今已盡削英國須派員議論擔保之事觀目下情形俄之固守朝鮮儼如固守中國俄𨿽未能立刻占奪朝鮮地界然俄及日本將與朝鮮王立盟約英國得此保約亦無用俄經與日本商合俄國將來不獨保全北方商務兼能保全未經尋出之地之利益再遲數年西伯利鐵路已開中日俄三國設若聯結盟約則須一至雄之國方得干預北方商務之利此國亦須依從此盟約之例俄國隨時可啟釁於中國及日本並張其權於至極之處若英欲扶持東方之商務及保全在中日兩國之權須常注意北方早見其機庶乎可也

論中俄密約

英人闕名附

西報刊論二篇論中俄密約並築鐵路謂俄人詭計始則隱而不揚終則盡奪英國東方之權利拑制中國之性命而後已遂引字林報所論中俄密約而伸明之謂中國北方已歸俄人保護若由北京至漢口鐵路告成則俄可拓地於揚子江矣作此論者常注意於揚子江地因恐變爲俄人之地並謂此處商務必興盛而關稅之厚如操左券夫英國與俄所爭衡者商務也英貨每年銷於中國者至二十兆鎊向爲中國進口貨三分之二此數比較銷於歐洲全境與俄美二國猶多三倍英國豈忘情耶若我英國能聯合滿洲使盡辟其地以公其商利於天下如俄得而聯之卽多設稅關而拒天下之商商人必裹足不前俄則爲壠斷矣至東方大局將來必爲四戰之區不待蓍龜矣日本知此急整其軍旅限期五年其步卒將增至十二大隊騎兵增至能敵一萬八千人且定各國船澳代制戰艦此日本所以先事預防之意也若我英意見願英與俄人相爲立約保守兩國商利於中華倘俄忌我占其利反欲奪我英之利而不立約我可示意於俄取一無冰口岸於太平洋之濱則俄必如我約矣憶巴路科嘗謂英廷願俄得無冰口岸於太平洋但不願其據咽喉之地以制中國西報首論如此次論謂中俄祕約其幸成功者不過一嚇字盡之蓋俄國駐北京欽使卡善尼詭告華人謂中國甚危英日二國將合兵來攻於是李中堂爲所惑故李中堂之往俄也卡善尼助之並其親友助之密約之事已有成議俄親王立便那付初到北京某親王及總理衙門不願與之交涉而李中堂則欣然與之畫押若輩竟甘信卡善尼之言以愚弄中國而出此下策俄之計亦狡而毒矣論者又曰該約已於去年西九月蓋用禦寶執璽艱難非其本意然推其誤入俄使彀中其故有二一則英日果合攻北京捨俄國無能保護威海旅順要地故欲保全北京非從俄約則不可二則惟太后之命是聽如違懿旨誠恐禍生不測或謂俄借英日合攻之謀恐嚇煽騙事同兒戲似未必然不知密約之立確藉此以弄成也設使英國有夏利伯侯一人駐北京愼保中英之利權凡卡善尼有何舉動夏侯亦有術以抵掣之則卡使𨿽巧終不能成是狡謀也卽能成之亦易播其事於天下使知中國之愚而輕信謹守約章之英國豈肯置中華於倒懸乎盧方立曾在巴黎語人曰英人無徳澤中日之事遠遜於俄徳法三國矣嗚呼中國好自欺自愚也其朝廷上下懵蔽日深何怪其發此癡迷不醒之語耶但可詫者盧君竟信英國甘失其權利讓與俄人豈入情理乎今事已如此我英國宜增修約章以囊括黑龍江吉林奉天之地毋盡爲俄人所掣也夫中國於日本之役常以英爲﹝袖﹞﹝抽﹞手旁觀不知未開仗以前英國欲聯列國以銷其釁縱謂此事未成仍無實據而日人不敢犯揚子江是我英之力也中國詎可忘情耶俄徳法𨿽能代中國取回遼東之地但所得不償所失其失於日本之手與失於俄人之手何異耶

論日俄將來大局

闕名附

當日本未與中國構釁之時其國家每年豫算僅一萬萬圓約英金一千萬鎊耳至今年議會豫算金則實有三萬萬圓之多內中以一萬萬五千圓爲擴增軍備之費先是眾議院議豫算金必細考詳查如有可減削之貲則務減削之至今年所開議會則不復議論相爭一以酌定豫算金爲主貴族院𨿽稍有微異亦同贊其議則政府所計劃議院必樂贊成矣夫日本擴增兵備之意果何爲也日本所視爲敵國果何在乎請詳論之曰日本豈能一日忘遼東之事哉故日本朝暮之所經營必待時而動恢復旣喪之利權耳日人本知俄國所欲爲遠出於英人以上蓋俄之所大欲者有三曰俄人之志欲樹霸業於北太平洋也卽謂黃海勃海朝鮮海等一帶也曰現開展其手足將至西伯利亞地方至中國滿洲及朝鮮等也曰俄人固豫期中國必瓦解事機一至則將乘間而起以增擴其屬土窺伺四鄰也此等之事日人已洞知之夫此等機會之到𨿽不知其在何時然將來必有一場蹂也俄人擬先乘機而掌握朝鮮使日人無西顧之念是俄之素志也

今夫以版圖之廣狹大小論日俄兩國形勢則日本豈足與俄比較哉然細思日俄之關系則二國固不得謂非勁敵也一旦若有交爭則先定優劣者必由海軍之彊弱何如也夫俄國現情非築成西伯利亞鐵路則不能運陸軍於東方至鐵路旣成之日亦須經千萬里運送軍兵與各種軍需其勢亦多不便且日人本具愛國之心苟見敵兵從沿海上岸則黃童皓叟亦必執杖出而禦侮已可知耳誠是如也則運陸軍於日本必須眾多故如有日俄交戰之事則非以艦隊之優劣決其勝敗則將何恃也俄國海軍之勢力固彊矣然盡其全力而與日本戰於東洋是俄人所不能爲也俄人如全集艦隊於太平洋則內顧之憂卽在西方西方歐人豈肯任俄人恣其所爲哉現時俄人除海參崴之外尙未有一根本之地在東洋𨿽海參崴爲俄所有而無一造船局又未有一船塢該島一年之中實有四个月爲冰所封鎖其不便可知耳日本則佳好港灣不一而足又多備船塢故日本戰艦苟與敵艦戰於洋上戰罷則回塢修補其艦亦甚合宜卽此一事亦可以知日本海軍得地之利盡占彊勢矣俄艦旣無此利故勢必急雌雄於一戰若日本則不必急於交戰惟徐待時宜然後出而挑戰乃其意之所在耳故當三冬冰結海參崴之日徐出而苦其海軍於洋上運用在手或縱或收以探其虛實使敵艦疲於應戰而後乘其獘蓋亦策之得者矣日人旣與俄艦鏖戰卽一面運軍隊於朝鮮以阨俄人南下之要路吾知俄人必勢窮矣由是觀之俄國人口𨿽有一億三千萬而日本則四千二百萬兩國本相匹矣日嘗與四萬萬之國民交戰而亦獲勝則俄人豈在其眼中哉中國政法多獘故爲日人所敗俄國法政獘亦殊甚不亞中國上自髙等官衙下至地方小廳其獘已極現如西伯利亞鐵路久築仍未完成皆由委任污吏紛紛暴斂其餘到處多如此類故日本一旦與俄交爭必如摧枯拉朽可預其實情也日本當未啟釁於中國時已先探知中國之情形甚熟亦如今日日人汲汲然欲探知俄國之情形也俄人亦窺伺日本情形連派人往日本蓋爲是之故耳或云遲三四年後日俄之間必有戰禍此亦因日本增擴軍備期以三四年完成故爲此言耳𨿽然如彼日俄專約同議朝鮮之事卽是日人襲與中國訂約之故智耳此約必貽爭訟之端於後日也惟日本現在情形未爲眞富其弱處實在未富也𨿽獲償於中國而擴增軍備不免財庫告匱日人擬救濟己國窮乏故變更幣制思此策者知變法之利可藉外國貲本與國內各種之業然𨿽有利亦恐致在外國貿易者減色惟日人本具愛國之志必以俄人爲將來之勁敵其意謂寧使在外國貿易者減色而必不忍爲俄人之臣妾日人所以自謀蓋在此也

俄籌中國政策

英人闕名附

自往歲軍興以來俄國威勢之加於中國者𨿽庸眾亦能知之俄聯合法徳首倡干涉日本之說亦爲世人所熟悉然其間消息則隱伏於機微之間世人未必能知也余嘗屢見俄人所爲又嘗聞其所倡說請舉以論其籌中國之政策可乎蓋聞俄國經營外國其策有二曰懷柔曰立威如懷柔之策不得行則必行乎立威又或彼此互用總無有出乎二策之外者是俄人慣用之手也今中國陷其術中已爲籠中物矣夫俄人之籌中國非自今日始也彼得皇之時已屢開交涉之端當是時中國極盛反視俄如藩屬待之無異於朝鮮蒙古其使來中國中國常給與盤費又優獎其薪水常以恰克圖商埠之開閉爲操縱之妙策然俄人窺伺實本乎此是故汲汲欲通悉中國情形簡派生徒於北京講究文學有所窺伺而中國亦厚遇此等生徒爲之設一俄羅斯館以爲居處之地豈知中國之禍根實伏於此也嘗讀中國近時名臣林則徐奏議云異日爲中國之憂者必在俄國其後英法亦屢以俄爲言而中國稍知俄國可懼卽設總理衙門分置章京乃置俄東股蓋爲分掌俄國及日本之事也中國視日本如俄國其所見之誤豈非太甚乎俄人稽查中國日甚一日距今約三十年前已繪自北京徑張家口俄人所謂哈兒龕卽是也越蒙古戈壁卽漠磧地至西伯利亞及恰克圖之地圖卽觀一事亦可知俄人用意於中國洵匪夷所思矣

俄人稽查中國情形熟矣於是欲用懷柔之策以待中國謂必使中國泯其疑懼俄國之心方爲要著當此之時中國方以英爲可倚靠而英亦以中國爲好友邦一旦有軍事開釁於日本俄人拍手呼云機會已至矣能成我宿昔之志者在此時矣俄公使卡希尼頗善機謀周旋於中國政府及某大員之間試察某大員密電亦可以窺其消息如何又見某大員五月十八日所寄總理衙門電信電音及中日爭端時事云余往訪卡希尼且告云日本欲以兵脇我而議事其意在干涉朝鮮內政以成侵奪之謀則我中國不能允其議也卡希尼對云俄韓接境亦斷不能任日人所欲爲且此事系極大之事故中俄兩國同心協力從從事於此又見五月十七日總理衙門所致某大員電音云昨日英公使漚昆那兒來談云日兵在仁川必不入漢城想英使與日本少村有親未交其言足盡信也由是觀之英俄兩公使之言中國政府視之輕重懸殊旣如此矣然則昨日之密友指英國卽爲今日之損友前日之損友指俄國卽爲今日之益友交情益密而俄人政策乃一一中其機械嗚呼是中國自招其禍也

中日構釁之時中國連戰不利北京朝廷狼狽實甚而俄籌中國之策遂從此而成中歷甲午七月十三日戌刻某大員發電於總理衙門云項者俄公使卡希尼遣其參贊官巴務魯布帶交俄國密謀謂俄實深念朝鮮乃起而干涉其事本無自利之念惟按照千八百八十六年卽光緒十二年在天津與拉度肯所面訂之約而辦理此事耳俄旣以此甘言中國中國以爲俄必動兵而拒日本然中國倚賴於俄如此而俄人遂得行其宿志矣越至九月十四日某大員致書於總理衙門某親王其大要云俄使卡希尼方養病於臺故屢訪問其參贊官參贊官云病少愈則當亟回津十二日英使漚昆那兒至津及晚會見英使云兩國干戈滿目同罹衰獘何時方能休至曷不相度機宜亟與講和是我英政府之意也度英政府亦必以此意告駐日本公使也閣下以爲何如余乃對云事已至此惟有戰耳英使云果有何成算乎苟無成算則不如亟議和及今賠償兵餉於日本則事息矣余對之云與其出兵餉不如以此餉費而用兵也償以兵餉斷不能也英使遂辭去觀此書之意某大員輕視英使而無禮之甚見於言外矣又某大員覆書某親王詳言與俄使會談之情形其大要云昨日卡希尼回津及本日正午來談余謂之曰昔聞足下屢云不許他國據有朝鮮今也日本竟據有之貴國將出於何途乎比聞日兵四千彌滿於元山至豆滿江一帶地方將逼貴國之境貴國豈坐視之乎俄使云不接本國之電音久矣日兵東侵之事恐屬傳者之誤然朝鮮之事大局未定末由一試也如日兵或侵我境則俄兵必當力爭耳不然則當守局外之例中立而已如兩國講和之後日人尙占據朝鮮則我俄亦必有辦法不容日兵駐朝鮮也兩國交戰日久勢必衰獘﹝迫﹞﹝追﹞於議和夫均是議和不如及其未入疆境亟結和局余俄使﹝自﹞﹝目﹞稱也將以明日回北京與各公使商議現在臺時亦嘗與英公使議及此事要之如日本有肯和之意則宜亟議焉至若和議之法則兩國自訂議又或由列國公議亦隨其所便耳𨿽然恐中國不免有所損也俄使所言如此而未明言及兵餉一事敝意如賠數過巨則中國不能從也俄使又云久仰親王之大名待至京時定當趨謁親王如嘉納我言則幸甚余某大員自稱也乃告俄使云某邸閱歷甚深各國無不佩服如入告昌言則必能嘉納也於是俄使到北京謁某親王陳說和議稍動其心是實爲兩國講和之源也然則俄使固隱然爲中國政府所重得以籌劃諸般之策矣俄使所策必中而中國多年恐懼俄國之情亦漸攺變以往日親英之情移爲向俄之念蓋俄國之策端賴此也及和局旣定之後俄威日隆振動於京師勢力日熾豈非爲胚胎於中日構爭之故乎俄威旣加於中國於是有所謂中俄密約出焉及俄皇行加冕之禮某大員奉命出使而中俄兩國宮廷益親又中俄銀行總理出使中國答拜其盛意蓋俄國所慣用之懷柔政策每能奏其功矣抑中俄密約所以報酬俄國干涉日本之事也俄人由此一約得獲取築滿洲鐵路借用旅順港埠修築膠州灣之利益又創興銀行而收中國之利權俄國所獲取於中國不亦多乎俄國旣得此等利權而其餘密約各將無不舉各國環視頗欲沮礙俄人而俄人專祕密其事惟恐各國知悉故及成其效而各國始見焉靡不嘆其用意之深也至若翻弄中國宮廷使其感俄廷之徳豈非巧之又巧者乎其運用手之妙洵出人意外也

論中英近六十年交涉利獘

英人闕名附

地球人種華人獨占四分之一自此次中日交戰後我英人始知東方時局不但已至緊急之時且恐將來尙有牽涉之處回憶通商至今六十年中所有中西交涉至要之事無不具備而其大端約有二層第一層自英人注意中國之後一切經營不遺餘力耗費兵糧不可勝計然察其所獲功效亦甚寥寥無幾自一千八百六十年訂立天津條約時起至九十年止此三十年中不獨英人毫無進步且從前已獲之利益亦漸將坐失不啻全功盡棄將來攺修條約之期觀各通商口岸商人願攺之條𨿽於一千八百七十年無甚差別然當時修攺各條未臻妥善恐至今仍復如是也我英廷遇此等事件素不視爲要著惟我商人旣爲條約所拘束而應得之利權又時有不能享用之處亦何怪駐華領事報稱本國商人邇來退縮不前遇有大項貿易不敢接受所有從前敢於任事之商家目下皆代中國經手生理夫以中國之富足而我英僅得區區生意之利凡在稍知時局者亦皆嘆其不應至此也

第二層所以致此之由大抵因英國調換政府之時遇有交涉事件不能遵守定章辦理故有時視爲緊要旋又處之泰然

現如有講求東方時局者出必能遵守定章於中國交涉事件力求整頓蓋三十年前英政府辦理交涉之向章甚爲妥善旣不肯稍事退讓而又能保護利權

從前英廷曾致意領事凡遇交涉事件欲其處處退讓顢頇了事一旦又欲事事爭先頓攺前轍固自難易不同計自北京訂立條約日起至中日開釁時止共歷三十四年彼此𨿽毫無損益然自天津教馬加理一案辦理不善我等所爭利權見於公牘者俱系紙上空談並無實濟良因中國官場不願親近西人而朝廷之上又多聽信士人之言故祇知遠而不知惇睦矣

按天津條約所載釐稅並徵一𨿽釐金之數較關稅祇得其半然當時中國旣允不在內地加增洋貨釐金則凡英人之運貨內地者自不應再有完納乃始𨿽言之甚詳以後並未照約辦理而英外部與駐京英領事又不知何故允將此作爲交涉之事重行商訂致各商人至今尙多抱怨

一千八百六十九年上海商務局所出節專論稅章之事較之今年該局所出者無甚懸殊然此等稅章時多時少蓋無一定數目若視爲例額終與商務有礙觀一千八百七十年出口生意自絲茶以下各種貿易無不受虧職是故也

以目下銀價合算關稅並不漏值百抽五之數故各商人亦非不願加增稅祇須將來攺修稅約之時辦理之人能攺定新章凡英人之販貨來華者無論其運赴何處消售但須定稅一次此外不再加抽釐金若果如是卽使多添稅我英人必不計較且能樂從否則恐商務終難起色

自訂立馬關條約以來中國迫於時勢不得不變通舊章講求新法蓋不如是則中國大局卽將瓦解而英與有礙焉故爲中國謀當隨時保護自治之權而爲英國謀則當導中國以生財之法此中利獘目下中國民人均能洞曉且亦甚願英人相助爲理惟官及士子終非所欲一則恐失權勢一則恐損聲名所以拘守私見不肯通融攺變以杜外人侵奪利權如從前華人周漢與湖南士子作文痛詆英人又如現在杭人不願英人駐粵官不願西江開禁通商非其明證歟

夫欲中國官敬服西人勢或有所不能目下最妙之策莫如勸中國裁﹝減﹞﹝滅﹞官額若外省官員有故意違約不就範圍者從重治罪可使中國商民稍蘇其困而政權一歸於北京我等交涉之事亦祇須就商一處矣

中國每年所欠國債及內地開支各項應取商於本國自然之利如開辦礦務通築鐵路等類是也果爾則富足如湖南山西等省均可出其所餘以濟他省之不足然必倩英人之爲調度方能有效前者中國李傅相所辦之事祇顧目前不慮將來了而不了奚足爲法倘中國果能得一干員以應辦之權使革除積習保全大局並與英國外部聯絡一气認眞整頓不獨加增水師且須添置小艇專備內地海面之用將見五年之內所辦各事較之通商六十年來必更有進境英國現在駐京之使臣才識頗優而英兵艦之在中國者亦敷調用惟望我國立意堅定事尙可爲也

按太晤士報申論以上各節云以前中英交涉之事英能處處退讓顢頇而了者其意本欲結中以拒俄耳迨觀中日接戰情形始恍悟前計之左然幸有此役得以微窺俄隱否則必待俄侵至北京挾制中國行事我方如夢初覺不亦晚乎目下英廷已因此漸有轉機駐華之使臣寶星杜克絡亦頗知交涉事件嘗以保衛本國商民爲第一要義

論東亞客歲情形

日人闕名附

今年正月所刊之中西報敍東亞昨年之情形先發端於中國雲中國承戰後之衰頹補苴罅漏彌縫破綻惟日不足汲汲然欲乘時振興或雲中國欲步武日本亟圖進步然進銳退速恐又復昏睡耳以余觀之中國𨿽難俄然崛興然必漸醒睡夢也日本之啟爭端蓋欲驚起其熟睡耳然中國未能驟醒似不知外國各種事情者其政務紛然雜亂未嘗更新則中國𨿽以欲醒恐復再入於睡鄕也可知耳𨿽然俄國逼於北法國伺於南英人窺於中列國要求千變萬狀窘蹙之機日甚一日當今之時謀國之道止有此途耳曰非奮然崛興則危機在前遂不免土崩瓦解也

英相沙力士勃雷侯於本年初一日新舉麥克得那兒氏爲駐中國公使囑以宜增進英國之福祉蓋近時東洋多事不可不選其人也於是歐洲諸國外交家等側目相視然善通東洋事者乃謂英公使簡拔得人矣麥氏有才必能幹其事也麥氏乃屢赴東洋貿易家之宴其在倫惇時赴中國協會所特設之宴又在香港及居上海蒙英國諸會招宴屢得與諸名流巨商等相接見故吾人確信麥氏於東洋事情必有成見也三月李中堂出使俄國先是有風傳雲中堂將出使賀俄皇加冠之典且中國皇帝特命中堂遊歷歐洲諸大國風論一傳大聳動歐洲諸國之耳目矣夫俄賣恩於中國使日本付還遼東則其蒞中國自不免有傲然之色可無論已故俄國暗告於中國云如中國簡派使臣來賀我皇加冠之典則須特派尊貴大員蓋謂親王也如無已則中堂可耳於是中堂之子李經芳及屬僚數十人隨行道經上海沿道諸埠之人皆爭觀之會香港有疫病流行故不敢上陸初上西貢登岸英國領事等歡迎之及抵新嘉坡觀中國民等繁盛之情形頗有喜色溢於眉睫四月二十七日到阿尼士沙三十日得抵俄京越至五月四日俄皇賜謁威儀甚莊嚴適有流言雲中堂淹畱俄京俄國謂爲奇貨可居必趁此時商議滿洲鐵路及其餘緊要事件也今而思之則知流言非出於虛造矣五月十八日中堂抵莫斯科府莫斯科府者俄舊京也加冠之典蓋舉行於此府也於是該府巨商某張盛宴而大饗中堂旣而典禮事畢中堂擬直赴徳京六月十三日抵徳京次日謁徳皇恩遇甚優渥二十五日往謁前相俾斯麥公到處之名邑大府待中堂以王者之禮七月四日抵荷蘭國京城八日抵比利時國二國亦厚遇中堂七月十三日抵法京巴黎淹畱約十餘日法國政府厚禮遇之亦不讓於諸國遂搭船於蝦母兒抵英國時八月二日也英皇賜中堂以馬車置諸所設公之內且準其兼用郎士的兒公邸宅明日英皇賜謁於阿士摩吾宮又陪同往觀英將操演水師艦隊七日爲中國協會所招宴會見故人舊相識者明日英相沙力士勃雷侯令夫人爲主開園中宴會而饗焉十日赴上海香港銀行所設之宴自是觀光數日或往觀英蘭銀行或觀海中電綫工局或觀在的母士苦拉多兩河岸各造船所又於將發之前一日往觀大劇場遂抵美國美亦頗優待中堂中堂有喜色要之中堂遊諸國諸國皆以爲嘉禮意極殷懃云蓋中國遊歐洲諸國諸國所以聳動耳目者以中堂爲中國大政治家見聞廣大卽中國將來之政治亦賴其施行也中堂自揚言云敝國應築鐵路又采列國各種文明之利器以更新中國是蓋直抒胸臆之語固非虛飾也意者中國政府本有朋黨相軋之獘故中堂所欲振興之事業或爲人所阻礙以至遷延時日不能舉辦一事未可知也然中國將來則必有一進境也中堂歸後先駐天津十一日乃詣京復命忽以擅入禁苑被劾罰俸今上特恩原宥捐銀九十兩贖罪事始得息後卽拜總理衙門大臣之命蓋爲使中堂與各國商議以求增多財源之法也當今之時中國財用空乏當講求開源之道然該政府守舊勢難變更內地政法故擬增多海關稅而請於日本日本許諾又謀之於各商會及各學會等然各會等亦稍不信中國政府所爲僉曰中國政府如有奮發興起之意則皆樂扶助之又云宜疏通國內之水道建築鐵路大興礦業整理財政之紊亂以顯示奮勵之意云

先是有言言云俄與中國訂約建築鐵路後上海英文報登載該約其要云俄國有興築鐵路自琿春至設旅順自奉天至吉林之權且爲保護該路故有兵營於沿路各處之權又俄當開戰之日有準用大連灣及旅順口之權又有借膠州十年之權又去臘俄國政府準開創東部中國鐵路公司總理爲中國人副總理爲俄人股東乃中俄人聯合而成也蓋聞創該路之意欲在西伯利亞鐵路特設捷路自黎老占士至海參崴其自俄運鐵路所需之物而至中國中國政府不得抽其稅云又據中國與日本所訂馬關條約凡日人在華各埠所制貨物則華政府抽稅不得超過海關所定稅目之上後兩國又商議更訂雲中國抽日本貨物稅槪與內地一切貨物同一則例而日本可得租界於上海盛京天津門及馬關條約所定之各埠於是徳國亦請辟租界於漢口天津等英請辟於天津俄法亦請辟於漢口又中國政府假俄以煙臺沿岸之地英人以爲不利於己於是中國政府賠償於英人又中國吉林官員不行與英所訂條約故英駐牛莊領事親抵吉林見該官員令其踐約又中國在英京公署拘畱一廣東人有嘗謀不軌之嫌者英相詰其因由中國公使卽釋放之昨年中國之與外國交涉者大如此

日本外交政策蓋觀中國及朝鮮交涉之則可以知焉至日俄之間𨿽以和親然未足謂爲眞也日本欲擴增其海陸軍頗汲汲經營矣蓋陸軍費二千萬圓海軍費二千四百萬圓亦不爲也當付還遼東於中國之時國內騷然物議沸騰遂至有國會議員等欲上彈劾奏議然贊成稍寡總理大臣伊藤氏外務大臣陸奧氏大藏大臣渡邊氏等前後辭職於是九月松方伯任總理大臣大隈伯爲外務大臣以聯合新內閣夫伊藤氏於付還遼東之際𨿽聲望頗減而至其編定國民憲法更訂條約等則最有功焉靑史必傳於千載矣初日人擬更訂條約者旣多年矣至是英法俄先更訂其條約丹麥徳國荷蘭比利時瑞士等諸國相繼更訂條約於是乎日本始守回律權外邦之居日本者其刑獄各事一歸日人自理十月中日通商條約告成初日人擬創始水車業於中國內地以興制造後知不如設於日本內地之爲得策乃攺其素志今擬興紡繅業於日本內地而多輸出於外國也

日本輪船公司經戰後增多貲本爲二千二百萬圓又與英國彼阿公司徳國路以得公司訂專約擴大航船於歐洲澳洲及太平洋諸岸之地蓋日本欲推廣航海之業給保護銀於輪船公司不少也日本與外國貿易在千八百九十六年之前半年則爲一億三千三百萬圓比諸九十五年之前半年則實增多二百九十二萬元日本人口約四千二百萬臺灣又入版圖則人口益眾矣蓋日人治臺地恩威並行寬猛兼濟甚爲得法也

朝鮮之事殆不堪言俄人跋扈視韓土爲獨擅之二月匪徒蜂起國王及世子奔入俄國公署總理大臣金宏集爲刺客害死其它大臣亦有被刺死者蓋有人陰扇動匪徒之心使行此策也朝鮮本不欲倚賴俄國實以臣服中國爲心也然所以背叛者豈無有主持陰謀於其間者哉是歲朝鮮亦陰派使臣往俄聘其將校爲陸軍教習欲訓練士卒仿效俄式或云朝向俄借銀八百萬元以咸鏡道北部一帶之地爲質此地有好埠二曰那也爾活曰悉士那哥福俄人蓋垂涎於此也𨿽然俄國許諾與否未有明文恐是流言也何則俄國嘗與英訂約英交還巨文島於朝鮮亦豫言及此等之事故俄𨿽敢於作爲而未能驟行此策也韓人又欲救其財政之急聘俄人麥克利維以資顧問付與至大之權又準美人設鐵路自漢城至仁川法駐中國公使也那羅氏逼請於朝鮮政府擬使法人興辦鐵路之事於是法國裏兒公司遂得辦自京城至義州之土工以十二年爲竣工之期以未滿三年之時須興辦土工日人亦擬築鐵路自漢城至釜山𨿽未能遂其志而日間必力行之聞英國總領事非裏阿氏辭職擾老能氏繼其後雲中部亞細亞有西伯利亞鐵路工事興辦迅速殊屬可驚旣於八月開始而至得母斯克明年應能築至具哥兒湖畔鐵路一開西伯利亞之產業將大興盛而英人放出貲本極多又自以兒克都克至海參崴沿道學校現頻學習英國語言云西藏一帶之地騷然蠢動人心恟恟不能安堵中國政府威令不行派遣官吏察其實情該官吏奉命取道於哥兒哥多經由達爾利尹自西藏至是克非母之沿道商務漸盛華人握其權瑙威人斯逸埃傳氏漫遊土耳其覓得往昔京都舊墟二所又覓得近來世人未知之沼湖爲數甚多雲

香港乃英國殖民大臣所管之地殖民大臣𨿽不準任議員然近時則準官吏任議員二人矣又英國察視商務委員具報於本國云各輪船公司互訂專約自紐約運來者則現抽章程所定之半價自倫惇運來者則課章程所定之價是大阻礙商務也又英與日本所訂條約足使在香港制糖業家衰微有此二故其沮礙我英商務之發達不少矣徳國輪船長及船醫生照影器潛入香港要寨被拘而後獲免或謂此是委曲以行法律也如我英人實行此種之事於徳國徳人果能從寬典乎香港歲入甚多貨物經由該口者千五百六十三萬二千噸又加林噸氏自希亞那被召爲民事裁判所長矣

法屬印度支那則有克裏些之事二月沙路斯伯裏氏與克力氏訂約遂割門心與法國該事始了時五月十一日也又以眉公河爲英法之境又英領事也那多氏請中國政府準法國公司設鐵路自法屬東京之境至中國龍州以三年爲竣工之期又波以哪鐵路亦必同時竣工爲設鐵路故募集公債八千萬佛郎或謂紅河沿岸之地商務大盛故與其設鐵路不如用該須要之貲開鑿運河以利益商務之發達也據們地稅關所報告千八百九十五年所收入之銀兩總計二百八十四萬二千兩云法屬東京本能產棉花然該政府不獎勵其培植現在該地水車紛繅公司制造材料頗覺困乏又法人所興設之水車舂米公司擬壓倒中國人所興設之水車公司故方請保護銀於該國政府云又在該地之商業公所擬使外國人不能爭商利故亦有所請於政府由是觀之該地方商務之殷亦可以知焉西貢人集貲本二十一萬佛郎當八千四百磅在起拉阿斯地方興礦業云

邇來暹羅𨿽失該國東部一帶之地然此地本不甚有利益故其失之亦不爲不利也該國現情可分爲東西中三部然東部則爲法人所有西部則英人據焉惟中部之地爲暹羅人之根本法兵屯在暹羅者百人安南兵三百人皆能守規律而不相傾軋近時法國領事務廣登人於軍籍不復問其所執之業務與其人之性質如何蓋法人擬益樹立勢力也該國商務日漸殷盛然其商權多在英人之手美國公使嘗稽查英人在暹羅及其餘諸地從事於工商業情形者謂英語爲暹羅通行之語故國內諸學堂多教習英語日本近時亦擬開公署又將訂日暹條約也

非立賓羣島中有匪徒蜂起於麥尼拉而叛西班牙政府蓋因西國在該島官吏及教士等收斂無厭屢行暴戾不堪其淩辱也該島自歸屬於西班牙政府之下已多歷年所及然未曾進文明之域適足見西班牙政府政治失宜也其餘如婆羅緬甸及海峽諸島玆不贅錄

書俄皇告洪大臣之言

薛福成

光緒十七年春正月出使俄徳荷奧四國兵部侍郎洪大臣鈞任滿將歸詣俄皇宮辭別俄皇免冠握手爲禮畢深語密談不知晷之移也其言曰外人謂予欲與中國爲難又有齮齕朝鮮意此等議論如風不可執影不可捕𨿽明者能燭其隱而者易飫其欺或有西邊大國造爲此說以聳聽聞若過信之洵足損邦交誤國是中俄和好餘二百年交誼在諸國之先予固不肯一旦廢棄且俄國前得波蘭之地及割瑞典芬蘭之地並所定圖爾齊斯坦諸部壤博人眾未能心服常思乘俄有事逐風塵而得逞彼時西方諸彊國且睨隙而議其後俄地懸隔過遠气脈不貫呼應不靈能無顧慮予是以日夜兢兢不欲生事境外必欲綏輯新得之地俾其人志趣與俄爲一此非用數十年心力不爲功至東境築鐵路蓋爲輸寫琿春海參崴商貨之故且苟無鐵路則琿春海參崴終覺孤懸勢難兼顧以天下大勢言之俄境𨿽甚長自西趨東處處皆側面也中國由南向北處處皆正面也我𨿽監造鐵路亦必聯絡中國始能縝密無間議者每雲英人助土耳其扼守君士但丁海峽俾俄之水師不得出地中海故俄常欲營一屯泊水師之海口而思有事於朝鮮斯又不然近數年來我已於黑海之濱得停泊兵輪之善澳北邊又得煤壙苗旺質良又於庫頁島得海口兩處皆風靜水暖可泊輪船亦有煤壙且俄與丹馬婚姻之國俄若欲濟水師丹馬海峽亦可假道奚必注意朝鮮哉貴大臣歸中國可勸政府務崇睦誼切勿爲讒言所惎傳聞俄皇之說如此數千里外輾轉演述或恐稍汨其眞然其大旨無歧也竊謂俄皇所論未必非由衷之言顧自古交鄰之道往往約爲兄弟齊以盟誓不數年而時移勢攺有難副其初志者矣今必謂俄皇之言不可信固非事實然所系於時局者至重聞此說者能無槪然於心總之修內政鼓人才飭邊防整海軍審洋情聯與國數者缺一不可孫子曰毋恃人之不來恃吾有以待之此數者無論諸國有事與否皆我一日不可緩之事竊玩俄皇之語似發於至誠則我亦當以至誠之意待之夫使俄皇之愛中國而出於至誠也試以六事質之亦必謂當務之急也

卷十五中交涉

論黑龍江省將來大局

俄人闕名附

俄國官報論黑龍江省之前程曰我俄東境未能開拓百般事業未悉興始如工業貿易亦未有端緒此吾所以常憂念不置也其故何在曰以工業貿易所需貲本頗未饒富也曰貨物運費過昂也曰通幣甚也曰營專門業者少也曰居民有專門智識者寡也曰勞工不足也職此之故所由阻礙其工業貿易之興盛也若夫異日能百廢具舉則其興盛亦必易易耳然則宜講究補其不足以圖發達之道實爲今日之急務矣請詳論之蓋黑龍江地方貲本之未饒亦洵不得已也何則其道路則險惡也其生產貨物之地則遠隔在數十里之外也運至市場則銷許多時日也商賈賣買信義未明故假借不能自由夫以交通不便遂使貨物之運費髙騰商賈賣買信義未明遂使貲本不能流通彼寡有學識者𨿽在未開之地習爲常然是亦吾人所憂念也抑西伯利亞鐵最便於黑龍江地方並爲歐亞二洲之利益足以資此地工業貿易之繁盛固無論已若賴鐵路開通之後而拱手無所經營則豈能望此地之興盛哉宜及今講求鐵路之利便而使工業貿易興盛也其道維何曰排除各種阻礙是也不止此也宜講交通發達之道而長進各種經營以副政府銷巨萬之貲開創此大鐵路之意當是之時吾人宜經營畫策之業𨿽不一而足屈指數之開列如下一稽查該地方風土物宜廣告於世人以資興業家之三省二修理水路交通之利以便搬送貨物三惇商賈之信使易於廣通貨財四明定裁判警察卽捕房也制度而保護士民利權五興業家以合宜之特權以寓獎勵之意使興業家奮起六使國中住工業之地者移居於此地以圖增人工七設立專門技藝學校行是七者所以謀此地之開張也夫欲稽查風土之宜國家所設立之探崄遠徵隊及學會亦頗有力焉試詳舉之如千八百八十八年聯成探討山隊以察南部烏蘇哩之業近時爲稽查鐵路一帶地質並黑龍江航路故聯成遠徵隊又大藏省簡派博士灑保仁於黑龍地方考查設置稅關之處並財務一切之宜又在千八百九十五年農商務省亦聯成一團隊以現任該省次官陸軍中將匹多羅付爲其長官考查築鐵路之處遠探此地情形是等諸人於察該地方風土物宜實與有力焉然今猶有地方官所派之各種討探隊又有學會而頗裨益世人也抑謀工業貿易之興盛待道路開通而後能收其效昭昭明矣不然則商務滯而不振器械可以興地利者不能搬運生產之物不能散於四方於是貲本亦不流通於四處商工之業必衰故與商工業之進益相待者必道路也然尙有一焉蓋扶掖誘導商工業之根原者是在守信制度也現今商工業實情全系在此間守信之厚薄則關商工務之盛衰故昔者故哥兒付男爵亦嘗倡言此制亟宜設興千八百九十三年於哈巴洛夫戛俄地名亦作伯利爲東部西伯利亞所屬卜裏模爾斯克之會城在烏蘇哩江與黑龍江會流處按卜裏模爾斯克卽東海濱省會議嘗論此意矣當時𨿽有此等制度而論其實行所亦不甚廣也𨿽有帝國銀行在哈巴洛夫戛設立支行及聶爾琛斯克卽尼布楚今隸雜拜噶爾斯克有金銀廠按雜拜噶爾斯克譯言跨拜噶爾湖省銀行惟爾赫涅烏金斯克亦隸雜拜噶爾斯克有會場卽上烏金斯克在烏達河入泄格河處銀行等而帝國支行所在位置與此地商業樞要之所相距頗遠信義所及亦不爲廣余兩銀行本系商立貲本不饒彼此每多不便以致貲財流行阻礙所以故哥兒付男爵有此議也現在黑龍江軍務知事陸軍中將得呵呼士基就職之後直建議於大藏省云宜設帝國銀行支行於務拉的倭司托克卽海參崴隸卜裏模爾斯克前報作烏港蓋譯者之省文惟爾赫涅烏金斯克及赤塔今爲雜拜噶爾斯克之會城在陰噶達河上等地方

且論貯財制度之利一在獎勵中產以下人民知貯財爲美事一在積小銀致大貲以轉用於緊要事業大藏大臣如徳亦專贊此議及千八百九十三年底始開帝國銀行支行於惟爾赫涅烏金斯克至九十四年並開始於務拉的倭斯托克及赤塔等又在此處郵政局施行貯財之制其數至四十餘局之多矣近時又始與中俄銀行於上海設支行於日本中國各地使在務拉的倭斯托克帝國支行互相通辦理財務此等銀行之設卽以爲財務機關故該處人民見之喜色相告朝野盡致力於其間幫助總辦創興事業一旦開設伊始店前成市業務定益繁盛千八百九十四年帝國銀行在各地支行所辦之數實已六千萬畱云𨿽然吾人得隴望蜀故猶希冀該銀行日益擴充其務何則該銀行支行辦理事務權頗狹少當非常之時必不得不請命於本行故動輒遲緩愆其機會使興業家有隔靴搔癢之嘆是將來宜釐正之要務矣然近時銀行業戶亦大有更革如頃者發新令增擴支行辦事之權特準使惟爾赫涅烏金斯克及赤塔兩支行假銀於大業家取其所采掘金塊以爲擔保此等法度比舊時所常行𨿽實爲一大進步然時屬艸創各地互相遠隔財幣流通未免遲緩當是之時欲效文明之地所行成法假借銀兩而速其還期蓋非策之得者也至其甚者則每值質押農家產物以假銀於農民時每寄送郵信於本行必待其允許而後敢將銀借出爲是之故空費時日或至緩不濟急苟如此則大負地方人民之望矣然則更使支行增擴其委任之權自定假銀還期與延期等事以任其所行苟事宜敏急者則速發電音咄嗟立辦使興業家無遺憾矣裁判聽訟之事亦與商工業最有關系今夫司法之綱紀不嚴肅保護人權物權之法視若等閒則民人安得保其貲產而安其堵哉苟如是而望商工業及各種事業盛興豈可得哉不獨各種事業不能興必有乘機射利之徒乘機而起欲望殖產興業家出亦不可復得焉故裁判之與警察並宜明其制度正其秩序以實行其事務則二者之裨補於商工及其餘各種事業不待言已抑此地未全開拓譬猶在幼之時今欲振興商工業於此地而漸導文明之域非有異常保護則不能奏效也凡人之始創事業必多﹝失﹞﹝夫﹞計故危懼之念易生躊躇逡不能發奮從事是爲人類之常態故宜厚其保護除去此等獘端以鼓舞其勇而力行事業若創興事業一旦得誘掖獎勵以助成其志是爲可尙耳苟欲成此端緒則宜付與特權於興始有益之業者或免貢租或給與貲本而保護之或寬假法律命令任興業者自爲而不爲牽制則其效績必有顯著者焉使一方之工藝興盛則準外人興業蓋亦一策何則與其輸進外國制造之品物不如使外人制造於此地也蓋制造必須勞工則我已得其工銀矣制造所須各物必購諸本地則我並得其購物之貲矣則利益不已大乎苟如此則其制造各廠當應作爲該地方之工業學校制造家卽爲教師而振興地方工業裨益人民實非鮮少也如輪船業及在薩哈連采煤業政府旣給與保護銀又付與特權矣

又於在本處制造火柴家士窩羅福販賣俄油之林多我廉商會制造羅紗供給囚徒衣服之幼肯是基等免除其應納之公司稅又於布拉郭悅式斯克法國照像業家得路兒路給與土地而不取其價是皆開保護興業家之端緒者矣吾極冀將來益擴張此事業也此地勞工甚寡且頻年鐵路工事方急故勞工等多從事於此隨卽移住此地之人爲該工事所奪去已不復遺一人焉﹝夫﹞﹝未﹞勞工之興工業必相待而不可離者也今則乏人如此故邇來招致中日韓各國工人以服諸種之勞者日盛一日然猶未覺足謂宜勸獎本國住工業盛大之地者而移住於此以致其力是爲至要也今夫西伯利亞鐵路貫通此荒野之日卽歐亞縮短其地之時矣則東方亞洲外國來此貿易應攺局面而與之最有關系者爲中國貿易何則以中國多銷工業制造品也且近時彼我交通之便大開船行松花江亦已無呵禁然東方貿易不獨中國則宜興航海公司輪船定期開行中日韓三國以便來往交通又創興商務代辦﹝公﹞﹝分﹞司於各國埠頭以慧眼視商情使買主無遺憾是爲切要也昔年曾嚴禁中日兩國幣以及洋銀輸進俄境自今以往卽宜撤此陋制出入自由以便彼我貿易商務惟現有設海關於黑龍州議廢今日關不徵稅之制則不得不請政府愼思其利害也蓋此議始興在千八百九十二年當時在本州島軍務知事之任男爵哥維付將軍痛論時勢未可爲謂賦課關稅之極不利內閣會商遂止此議矣然當一旦鐵路貫通之日則該地形勢亦必一變無疑故大藏省以千八百九十四年五月請上諭以該省顧問博士也保榮爲總辦遣往東方以稽查宜設海關之地與東方財務之樞部及其復命政府乃選定委員更審查討議其事竊謂欲使此地一帶與本國一律設置稅關以行畫一之制固爲經世之本務誰抱疑義於其間哉又有諭乎然宜於何時設置海關乎宜據何等方法以廢關無徵稅之制乎是所宜猛省也以吾觀是處現在情形欲本國稅關之制倉皇急施於此地恐未見其可也何則黑龍州今日各種事物方開端緒耳故社會萬事萬物無或暫時靜止日進之勢頓攺舊觀前程茫茫未可驟測如黑龍江畔移民亦年年增多戶口且該江畔屬中國疆土采金業近時大有進境故其地已成一大都會往時寂寥無人之境今則爲佳好市場他年鐵路貫通則足以爲外國貿易市場者必所在崛興焉是監察國境之守亦更易也現政府𨿽諭促可薩克民族移住於此處將來必有編制可薩克艦隊於黑龍江之時若至此時則日後制度宜變更者亦甚多矣現時之趨勢已如是故設置稅關而期其完善非眼前之急務也然而緩其設置之期以待大鐵路完成不亦可乎現自尼顆拉耶務斯克在黑龍江北口舊名廟爾及務拉的倭斯托克所輸進之酒類火柴煙石油及糖等咸抽關稅棉茶亦然何嘗仿效歐洲而設完善之關哉若一旦鐵路完成亦未見宜速設稅關之要縱令緩其設置亦未爲遲也吾前旣言沿海北部人煙稀薄道路險惡外國輸進貨物者實寡惟有茶耳其數一年約一萬四千箱而搬送之者全賴商隊也此些少之茶不抽稅而過關亦未必有害以其無稅入關郤有興盛交通之利又足使該地方勞工得其工銀也故若速立抽稅之法而增入國庫則於一方又有所失也如薩加連島卽庫頁島亦未宜以設置稅關爲要也何則此地本移徙囚徒而爲殖民之計則其地情形及土民性質並行政財務等殆別有天地矣

其它如境土崄峻之處亦都類是現如中俄境上兩國人民來往或采樵或放牧以交換有無若一旦立關以禁制之則柰其遷徙何或至境上無人亦未可知也故鐵路未完成則未可更攺稅關之制惟於一二旣盛之埠港備立制度以警戒監察其境上是爲握要耳抑此論所關系極爲廣大更有事關系於中國者三曰向滿洲輸出貨物無稅曰通恰克圖之道路曰中俄條約所定之境上貿易無稅等件皆是也夫越我俄境輸出貨物於滿洲內地而不抽稅本屬可喜何則貿易興盛則使該地人民益眾原非少而尢以航業鐵路爲最若設稅關於此地則妨礙貿易必不利於此地也不止不宜設置稅關宜更立保護之法如設立棧房於輸出貨物之要衝以便於藏貨是已蒙古通路本爲茶商貿易之要路來往必經由是處此路非一朝夕而成積年之始得此矣則又爲施行威信於蒙古之一要路也若設稅關以致茶業衰微固吾人所不取也中俄境上貿易非復昔年之比而今也中俄訂約條人民違背亦甚多矣近年以來滿人侵境惡疫流行爲吾人之害不少故於境上宜嚴守備如南部烏蘇哩地方中人往來耕牧如是不已則不可不沮遏之也夫中國商人在我俄境頗多放肆我國法令蔑視不從是正似享受特權者中國政府亦不重視此地通商條約住境上之民不以實行該條約爲利害之要至其甚者則正似未嘗有該條約之定章苟如是則越境出五十里之外而深入內地不以爲怪也然則宜速卽攺訂中俄條約以明彼我財務之交涉並定國際之章程爲要耳由是觀之大鐵路之貫通與稅關之設置使黑龍州財務錯綜繁盛矣意者百般事物亦將大變也故政府須常致意於財務之間慧眼視其實情斟酌事態之變遷以處置於其間是爲至要也若夫中日韓諸國之形勢尢宜夙夜注目莫失其機勇敢果斷以期不﹝乖﹞﹝乘﹞政策耳苟欲服膺此等要而舉其實效須設一大公署而爲之處辦然後銳意專心經營慘淡可以大成我東方之經綸也

論英通中國商務路程

英人闕名附

英國總商務公所欲在中國造一鐵路以興商務擬請國家津貼或徑由官造或由商造而國家保其造路後之盈虧於西六月十二號派人覲見外部大臣沙列不雷與郵務大臣喬諸海覓爾登敷陳此意總董議員斯福得惱可得率同諸人進言曰本公所以爲欲將英國商務興於英新疆之湄江一帶非在緬甸海口與中國西南之時﹝木﹞﹝本﹞地方用鐵路接通不可欲英國制造之業在中國西南及北暹邏與法國制造人爭利亦非接通此路不可本公所欲英廷及印度政府知此事爲不可緩或從暮爾名經過暹邏或從冷貢入英屬地經過堪倫尼此路須由國家辦理或保護其盈虧且欲請中國準此鐵路穿過時木入中國之境其章程須與法人通鐵路至中國一律相待前次本公所會議大眾皆以此議爲然故以奉聞云雲裏茨公所董事威靈士與勃蘭克剖公所董事海力參申言曰法俄政府近頗有舉動於中國則我英之不可坐視明矣沙列斯不雷答曰君等皆閱歷甚深故用心如此周密然辦此繁難之事非徹始徹終詳思辦法不可至裏茨公所之言我三十年前初至印度時已慮及此嘗費盡心力探此消息昔馬嘉理因探路爲人謀害此事至今猶在人耳目我等志願欲將商務通至黃河一帶已非朝夕天下諸國多有以阻別國至本國商務爲要著我等則當以能在人國內開絕大市面爲要著然我英辦法與他國亦自不同他國通商實爲得地起見英國惟求振興商務而已蓋十年以來我英增地已多故其所重當在彼而不在此由此觀之自以設法在中國新添市面爲最要現中國之商務固以我英爲冠首然苟欲多采中國內地物產而使工人制造成物多得銷路實非開通此路不可惟欲辦此等事其中又多周折我英向例凡不在本國境內之鐵路政府每不肯相助常有境外之路旣與律法相合商人又有利可圖於彼國人亦有益處並有益於天下各國者然下議院猶往往不允津貼若此次之議下議院能慨然允許眞出意料之外矣要知君等若能自立一公司力辦此事則凡在英境內之鐵路國家必可極力相助至此路將通至別國境界時我國力量必能使人不阻撓也我未見外國有見鐵路將入己國之界而不準其接造者君等其勉之前者哈來忒嘗言今欲將此鐵路從上湄南之雷堪地方達至中國境內於天下甚爲有益此論最當暹邏近前開化必能實力整頓國政我極望彼國能竭力幫助各鐵路之能達上暹邏者前英與法約不得在湄南地方壓制暹邏此約彼此同其利害今欲令暹人允造鐵路至保護各地則可若路旣成欲以政府權力管轄此路則不可君等不得以暹邏有受人保護之屬地遂謂非自主之國故凡經過彼境之鐵路必當歸暹管理此等情形皆宜熟思據裏茨公所之言謂英法在湄江議新疆約法索取屬地而英未索實與在暹開鐵路事甚有關云云我以爲此非印度政府之意然實已誤矣我意此區區屬地未與法爭亦於造鐵路無害若於鐵路有害則我國必不能聽之也君等云時木地方要緊此論極是其地離公郎之擺渡不遠可搭橋通之又聞或謂我等造鐵路但至公郎而止此說不確印度政府極欲令此路告成若其路將通至雲南邊界可令英公使請中國思自己利益及關稅好處則彼必許辦矣至我國與法所訂之約則並未阻我國辦此事之權利也又有謂我國若與法起恐法將我此路所有利益奪去此眞恇怯無識之論我英舉辦一切常能勝別國一籌也又或慮俄人在暹邏北地與英爭商務此尢不可慮我英有歷來之國權又有如許商務之機器又有如許貲本又有如許閱歷若尙不能與俄在市面爭一日之長則英眞愈趨愈下矣要之我國與民須合力將天生之阻力除去則商務一途當無一國能著我先鞭者矣云云總董乃稱謝曰蒙大臣如此接待又承垂教實深嘉荷於是稱謝而退

論英國在中國所有之利益

老臺灣附

英國在東方之利益勢處岌岌之時凡中西交涉關系所在幸有長於文辭諸人挈舉要端敷告於眾藉爲勉圖振興之萌兆本月間康坦姆伯來而雷報中有撓門所著論說深可嘉許餘如不署名人所論中日條約又密起在勃來克烏特報中論及中西交涉復有太姆士專駐東邊訪事之人論前次李傅相出使之事本館以此數論類皆意寓勸警冀使英人藉其忠告可悟在中國之責任利益能收如是之美效亦猶前此諸人在新聞紙中所論宜增添水師後果因而得力其效正復相同撓門𨿽自謂論事意見太苛然核其所論實能緊握全題闡發悉當渠在三四年之前曾周遊東邊所得閱歷及其所著之書可以供眾覽而增長人之閱歷我英廷臣如果采納其說則英在中國至今仍當推執泰西之牛耳復何疑哉至密起謂英在中國實有之利益眾人尙未全知其言誠是然尙應加入一語蓋卽廷臣中無論何黨之人亦鮮有能審其詳者若中國風俗服飾之異及信星讖惑巫卜酷刑貪婪又如新聞紙中所載有益於英人所應畱意之處在我外部曁駐中國北京公司各埠領事以及國中之人民固皆耳熟而心識之矣至於中國眞實底細如何情形仍未能洞燭而悉知英官之在東邊者不過專力於中國之文學以求淹博之名耳若密起所言中國實爲我英工藝之人衣食所賴蓋如中國之樂太平守律法服勤而節儉億兆之人勞其筋力可以自致巨富且能使英人因之而益富如於查探生番所費之工夫能移一分用諸中國卽可知其底細情形譬在曠野之中散播嘉種何不少畱分播於肥饒之地畝且此等地畝卽四五年前在我掌握之中可以丰獲而爲我工藝之人所利賴者其實情信如斯也英國思欲攻取蘇屯在非洲願耗多金而與俄法力爭其實似此地方卽使得之久終讓歸於人試觀兩國將從三百兆中國人之中漸漸消奪我英政府及商務之權勢而我轉漫不會意抑知此三百兆人如果英國權勢所及卽能用以興我之商務而有益於我﹝工﹞﹝二﹞作之儔其利甚大蓋今國家之政賦卽維系於此等工商之手也至謂各國涎中國而覬瓜分其端已開或言英亦宜有所取而在密猶以爲此非要著然則密於英國近時情形似尙有未知其在中國商務可以推廣之處密起力舉其策謂宜用鐵路及其它新法以維持之然以吾度之如使他國果出於斯而英獨無取猶欲思於中國商務握其大綱而專其美利於理殊多未合俄在中國所得權勢無非有於英之商務吾將鑑於前事而知之矣俄之忠於謀國者所辦交涉得手有益於其民之處議論中俄條約者所述殊有味焉此約現非子虛其吾利益損吾權勢之處在十二个月之前以至於今始終所聞皆實有其事英之商民所當預防此險因凡有謠傳往往可信如謂俄辦交涉之人隱存窺伺之意初猶以爲訛言及後終成實事此種閱歷吾輩得之者多且久矣太姆士訪事人所論中國官之積習在不諳中國情事之人固以其言爲快談然於英在東邊之權勢所關無多至撓門謂英在當初得宜之時未曾與俄立約夷然不動坐令其於中國不但居保護之名且眞有管束之實是誠英之大錯也數語確當直抉其獘

姑無論中國國勢或進或退在官之人是廉是貪卽現與西國往來之事實已歸俄國管束法旣助之矣徳又從而慫恿之﹝抑﹞﹝仰﹞何愚歟良由英國無端忌激之使然也倘各國果爲割據之舉英於其間亦有所求或各國所興商務英亦欲爭得一分視分內所應有必不可少而定須得之者但欲求能如吾願必使北京政府知英有水師陸軍可以彊要而力取並知英較俄法兩國合並之力尢爲可懼然後可也當英在中國權勢最盛之時辦理交涉之人在總理衙門遇有旣懦且狡老於世故之輩恆玩視我若待孩童凡吾分內應有之權及應得之利益非使北京之官若睨我有水師提督立於公使之後似將開者然卽不能保我所應有蓋自昔而已然矣嘗有一日聞諸某駐英華使自表其所見雲英國現無能爲欲得戰勝於天下者惟我華與俄耳該使所言如此竊謂今日英在中國如但有辦理交涉之人而不助以兵力尙何有他望哉中國土地商務英國若欲圖之必俟吾政府迫於民情之趣促而有所作爲乃卽可以證該使之言實屬年輕不明天下之大勢且所學西文僅襲皮毛因之轉爲所誤以致所見者淺而所論者乃不符也然吾苟有所求俄與法必將阻撓於其間蓋彼在天下各處皆思與我爲難如從阿比西尼亞至華盛頓又從曼谷至黑拉特無處不然設英在北京果求吾所欲俄法必以保護中國爲己任將合兩國水陸各軍並力以拒我此亦意中事也至其所得儲煤之處不但能廢去我在滿洲曁中國北邊及其西南各處之商務並且彼在北京權勢日大將使我南洋石叻及香港各屬亦皆因之而震撼中國之人旅寓於彼而操工藝各業者戶口甚繁該處居民咸倚之若脊梁之在背其能致富饒能臻興旺蓋全恃乎此等流寓之人工業之多也惟其父母妻孥類多仍居中土今俄法在北京實有操縱自如之槪萬一英與俄法有事於兵戈英欲保護自香港至仰光一帶所有可寶之屬地而西華人之有室家在中土者俄法必唆使中國設法借仗其力以遙相牽制也按阿比西尼亞在非洲東境東近海北界努比阿曼谷爲暹羅京城濱湄南江下游黑拉特卽明史哈烈國故地今屬阿富汗在阿富汗西境並哈烈河北岸仰光一作漾貢亦作冷宮或稱瑯玕埠今官文書作仰光英屬南緬甸地瀕伊勒瓦諦江卽大金江下游東支河入海處號稱大埠實卽明史擺古國南境之地也數年以前英之統兵官猶恐中國或有如昔時之君上者復爲歐洲之患此誠過慮其實如中國者何用慮爲惟以數百萬彊壯華民練習成軍而由俄法率領之此則實爲印度心腹之患也英在一千八百六十年所得之利益今則失去已多且有較此尢甚者坐失事機茫不自覺倘將來赫徳以年老乞退則英國情形恐更不如今赫之扶助北京政府業已有年其爲中國謀可謂盡心而於英亦裨益良多實較勝於吾自簡之駐華公使也當中日開之時倘歐洲各國俱守局外之例則保全中國本非我英分內之事因彼政府迂鈍拗執自召其侮固應自當之也然如俄法之在中國利益甚微與英懸殊彼旣干預而染指矣英之爲民上者及在廷之臣何以不卽乘機著手於其間駐北京之公使又何以不卽宜告謂英以保全文化起見極願與俄法會同辦理卽俄所求不冰凍之口岸亦未始不可允從惟我在中國之商務利益實爲民生大局所系攸關非淺日本戰勝之後一切條議我有應得與聞之處縱使出於兵爭亦勿稍阻奚爲姑待默不一言乎誠由乏明練達之人致我政府束手坐視耳

中國將來情形於俄最有關系法國意存阻礙於我且知其事之重要因將中國立從吾手奪歸伊等保護夫中國與外洋往來之商務我英十居其七我三十兆人民全恃擴充外國市面以爲生計而我政府漠然視之若無足輕重稽諸史冊所載至危至急之時殆無有如今日者矣顧人猶坦忽弗思乎查百年以前英之戶口尙少食物等類及制造所需之各料不待外求造成貨物營銷於地球之上獲利恆多且與同洲各國力尙能戰彼時各國之商務尙不能十分與英爭利而吾廷臣猶常畱意遠從各處尋辟門徑使吾商人得以營運謀生今則耕種之民漸少所產五穀不敷國人三月之食除稍有煤鐵而外制造所需各物料大都皆購求於各國有此物料方能施工而成器業於是者乃可藉工而得值終歲之衣食取於斯室家之養贍資於斯是錢也食之胥倚賴於各國而求生活者矣是故市面日益衰銷路日益狹則吾做工之人將愈窮困也若英在海面所有之兵力使再失之則必致其餓困以死其危機苦正與從前猶太被圍之情形相似英所有之商務益處無論其在本國或在各藩屬吾必公諸天下俾同享其利而各國於此等市面上每多爭占吾利若在伊等國中及所屬之處且禁阻我使勿得絲毫便宜前此七八十年政府辦事之人𨿽少而從田產及商務之中出息殊多其辦理交涉各事亦頗有學識今則權屬於氏所恃以活命者全在擴充本有之市面使得工作之利尢賴別有尋辟以暢其流然欲得此新市面而久守之宜必有雄盛之水師庶辦理交涉之際可以示彊而得力若此要緊關鍵正恐吾工藝者流尙貿然罔知所以毫不在意是尢政府所當教戒使知凡推廣國勢但求謹愼辦理並無開之意固專爲吾民保其利權也如水師太少不敷調遣應使百姓曉然於國家主政之人無論何黨若於其事不盡職分是卽做工百姓之仇敵今大臣之中勿論何黨往往泛議義學及其它瑣事膚言以分騖民心殊不知此等泛議若在承平興旺之時猶之可也豈今之急務哉至論大任要端或各國交涉危險之機或以兵力求吾應得之權英之廷臣非被百姓彊之而作卽寂無所動如吾民欲彊政府保護東邊要緊利益今正是不能或罷之時矣英在中國擴充權勢能得利益之處民果能知卽應堅促大臣力持定見無論俄法如何舉動凡於瓜分中國或從十八省及各屬地開爲通商口岸準各國互市應得利益之處英國決不肯不取一分以後中國卽不至再有駐英華使敢言二十九兆人民不能勝過三百兆人民矣亦當無在外部之官不知盡職而讕言吾據之澎湖系西班牙所屬矣然毋謂天下商務吾已能獨擅其利輒自滿而侈更勿以吾能造船售與外人又自喜而誇因彼人方將設法以攘我獨有之利也英之商船往來於歐洲美國一帶裝載料物及已制成之貨其駕駛之人大半來自瑞瑙丹徳及東印度等國而英民得沾其利者殊故我英之恃以爲國者尢在擴充外國商務有進無退庶使開礦制造之儔能藉工作以獲利如果政府確以民間之甘苦爲念卽應竭力設法冀得天下極好極大之市面俾盈兆工藝之人可以享無限之益所謂極好極大之市面卽今中國是矣且可立收其效然則我英當知乘人未入手之先相機而進庶幾能如所願乎

論徳人尋釁於中國

劉楨麟

今之憂中國者曰爲中國患者其惟俄乎法乎日本乎遼東索還密約旣立鐵路通至內地兵船任意停泊扼吭拊背剔及腸胃此俄之可患固也朝鮮旣撤臺灣逼近東南海疆門戶盡失梟獍桀黠鼾睡臥側此日之可患固也窮而好武賊而好勝龍州鐵路福州船政握我利權伺隙以動此法之可患固也然而吾以爲此皆猶後之患而非目前之急也目前之急者其惟徳乎中日之役英人袖手徳與俄法攘臂引項仗義執言樹恩於中國中國不得不有以報之此中俄之約龍州之路所由來也夫三人盜胠攫所得二人飽翔而去一人徒手爭之不及置之不甘其必取償於主人也宜矣今徳之於中國固自以爲有恩者也而獨令其向隅則烏能禁其不狡焉思啟哉𨿽然徳之與中國固所稱交誼最密者也通商以來諸國構戰禍相尋惟徳始終未嘗失和故貸則籌之彼鎗炮則購之彼教習則延之彼中國之人靡不謂徳之愛我也徳於我無他也坐是之故徳亦不易遽發難於我此中徳之所以二十年無間言也豈知投骨於地眾狗爭之英俄法坐享利益垂數十年區區日本且出其上人孰無情其能不起而染指乎觀於去歲金陵自彊軍之事其萌芽矣自是之後各省報館紛傳其有測量門金星島之事去冬復有拒使索地之舉一再以逞積不得間於是其心之憤懣急切始莫能耐矣及今春覲見之事實彼使失禮而總署延宴彊不赴是豈獨挾恨於敬中堂已耶湖北武備延設教習比雇傭工稍過耳而斤斤爭統領全權且移文總署以爭之何也徳人某遊歷長沙長沙人拒不納一旅客耳能電召漢口香港戰艦七艘以俟此又何也嗚呼此數事者使非其政府主謀所遣心腹之人敢若是之明目張膽哉幸吾政府疆臣懾於敵勢委曲以就否則其不至裂者幾希矣抑聞之公法家之言也曰地球之爲國者非藩屬於人無論小大卽無不有自主之權今中國禦一教習遣一使臣不能任其進退坐令彼族之要挾烏所謂自主乎又聞公理家之言曰地球之國號稱文明者必遵理而行不妄舉動否則謂之無教化謂之土番今徳之率意欺侮橫逆無道若此寧眞甘於爲土番耶語曰物必先腐而後虫生之人必自侮而後人侮之中國而能自彊無公法公理可無恐也中國而不自彊𨿽日挾公法公理而與彼相持亦多見其不自量而已不寧惟是中國之於外交忍辱含垢遇事遷就誠以爲優容而免事也然我以爲優容彼以爲尊奉我以爲免事彼以爲畏縮得寸進尺彼縮此伸不至於裂而不已今日之徳國已大異往昔彼其多方橫逆𨿽暫亦餂而弭之然寧能禁其不再橫逆乎夫俟其再舉則彼己操心審慮於一逞此時𨿽欲餂以弭之恐無及矣故徳之構釁終必不免與其倉皇於事後孰若振作於未然吾料執政諸公洞悉敵情顧全大局未必不有見於是然而因循姑待禍將接踵割地償咎將誰屬傳曰嫠婦不卹其緯而憂宗周之隕嗚呼其無使鯫生之言不幸而中也

上李伯相論朝鮮商約界務

馬建忠

忠前於本月初五日由煙臺舟次肅上一諒塵鈞鑑計此次東渡除襄助朝徳議約外尙有令朝鮮預籌與俄羅斯邊界交涉事宜與咨訪中東陸路通商利獘兩事請將抵朝鮮後一切辦理情形分別陳之溯自初六日自煙臺起椗後至初八日行抵漢江則徳使巴蘭徳已與其統領駐大東洋兵舶總兵貝朗格駕兵舶兩艘先二日至卽夕作書致前議約官趙寧夏金宏集二人令請國王派議約大員來會並卽將約外聲明照會來初十日巴使議定以忠不諳徳文此次約稿援中西成例參用法文一冊俾便較對十一日朝鮮國王仍派趙金二人爲議約大副官照會馳至次日偕往徳舶與巴使會議初英美二國約外照會均於簽押日與約稿國書並交此次以巴蘭徳素稱難與慮有反復遂於是日令趙金二使先將照會交巴使然後由忠議定於十五日簽押巴使以事成之速喜出望外於約稿一無更易惟欲於約外另立照會一通以表異英美二國之外忠視照會所書特恐朝徳換約需時請於美英二國換約後同時令商民先來貿易忠以所請於約稿無關出入令朝使照覆允行而於文內爲增入未換約前商民𨿽準與美英二國同時貿易而領事官來口僅以賓禮相待不得以公牘議事一層以示區別十五日仍會同於濟物浦支帳簽押壹是如例徳舶卽於十七日起椗忠亦偕丁提督率威遠超勇揚威登瀛洲四舶同日西渡而日本花房義質在漢城聞朝徳議約復於十一日令其參贊近藤眞鋤來我舟及徳舶偵探約稿未得見怏怏而去此忠襄助朝徳議約情形也振帥爲俄國事致朝鮮興寅君書交尹泰駿乘揚威快船來揚威行道旅順勾當公事後明日始至忠於初八日致趙金二使書時卽先錄底稿寄去令呈其國王與執政預爲籌議迨寧夏等至語及此事則云其國與俄國何處交界及有無商務應否商辦在廷均屬茫然其國王轉命來詢於忠忠因爲徧稽掌故則朝鮮與俄國本非接境自咸豐十年中國與俄羅斯立約分界以圖們江口以東地歸俄羅斯於是朝鮮與俄國始有交界之處則欲考朝鮮與俄國交界之處當先考朝鮮與中國交界之處僅按會典康熙五十一年烏剌總管穆克登奉旨查邊至白頭山卽長白山審視西爲鴨綠東爲土門遂於分水嶺勒石爲記蓋中國與朝鮮以南北分界自長白山迆西則鴨綠江間之北爲中國南爲朝鮮迆東則土門江間之北爲中國南爲朝鮮而咸豐十年中俄和約第一條則中國與俄羅斯系以東西分界自松阿察河經暉春河迆南盡圖們江口東爲俄羅斯西爲中國圖們江卽土門江又名豆滿江審是則土門江口迆西朝鮮仍與中國隔江接境而與俄羅斯交界僅在江口一隅又朝鮮通文館記丁卯年咸鏡道觀察使金有源稱有異樣人至慶興府東門外聲稱爲俄羅斯人該國都統遣其在對岸界牌近處築室稽諸地圖則慶興府東門對岸卽土門江口之穆湖葳地則兩國交界僅在土門江口其證尢明且查中俄和約稱兩國交界與土門江之會處及該江口相距不過二十里而此二十里當時以爲中俄分界之所如春秋吳越具區兩國均不得有不得謂之俄境則朝鮮與俄國接境僅在江口出海一隅其地甚小且隔江相望界劃判然非若他國壤地毘連必須派員會勘乃明者比而以言商務則此江口一隅僅屬荒地卽附近之處亦無大都會可屯集商賈故向來中東互市惟在慶源會寧二處從未有在土門江口者以其地僻遠非懋遷之場故也

慶源會寧均在土門南岸與吉林隔江接境俄國欲來此通商必先越過吉林地界是兩國邊界並無商務可興壤地旣非毘連商務又無可興則派員至交界商辦一層似可毋庸置議第俟兩國立約後公同遣人至該江口鹿島之北樹立界牌如有越境人民當按照中俄條約辦理至論通商則俄國海參葳地方與朝鮮已開元山口岸一水可達宜仍照各國水路通商章程辦理爲善旋以此意語諸趙金二使二使亟以爲然遂請於國王及執政仿照以上所言大意函復振帥交忠回俾由總署轉示俄使此忠令朝鮮預籌與俄國邊界交涉事宜而朝鮮囑忠代爲籌議之情形也至若中東通商水路章程自可新定而陸路則均有成例忠查朝鮮土產極少惟紅參爲大宗民間不得私售每年開采由公家收齊交貢使至北京出售卽順中西綢紗布各貨而歸借逐什一此例相沿已久其國自官員以至通詞人等皆以是爲謀利藪未便遽變此外互市則有吉林之慶源會寧奉天之中江三處慶源互市二年一次會寧互市每年一次所市者不過牛梨等物交易極微而費用甚巨朝人頗以爲累惟中江互市每年二次所市者亦爲綢紗布等物商務稍旺前聞王樞堂在津曾與憲臺有欲罷慶源會寧二處通商之議忠此次至朝密爲咨訪朝人謂聖朝顧卹藩封無微不至惟吉林兩處互市稍貽東方之累設一旦罷去則其感朝廷之徳與憲臺之恩當必愈無曁極中江商務稍旺於其國亦無所累可姑置之將來海禁一開中西各貨均由水路而來則中江一市久且自廢顧各路通商章程尙須就各國成例量爲變通以存屬國之義其大端如各國駐公使爲國家所派中國則第當由北洋大臣委員前往俾便與朝鮮官員平行而中國人民在彼涉訟亦卽歸委員照會典所載會審成例辦理又如朝鮮人至中國須準其以土貨運入內地及入內地采買土貨與以土貨由此口運入彼口中國人民至彼亦然以示屬國無分中外之意等均當另行酌議惟稅則仍應按照公例蓋過示區分恐各國亦或別生議論此忠咨訪中東陸路通商利獘而兼籌及水路通商章程之大情形也愚昧之見是否有當仰求指示玆於十八日行抵煙臺謹將一切辦理情形肅陳崇鑑幸垂察焉

與英外部商定派員會立坎巨提頭目疏

薛福成

奏爲坎巨提回部被英兵攻擊逐其頭目疊與英外部商議由中國派員會同英員封立新酋以全兩屬體統計可克期妥結恭折密陳仰祈聖鑑事竊臣查中國回疆之外向有縻各回部遠慕聲教列爲屏藩或𨿽未設官而正朔是頒或𨿽未入貢而奉命維謹稽之西域圖志知八城邊外尙多屬地卽同治初年湖北所刻一統輿圖實以康熙乾隆內府輿圖爲藍本臣嘗觀一統圖所詳疆域參以時憲書所頒地名則昔年中國所屬之回部實已可得其梗槪惟自咸豐同治年間中國內寇不靖未遑遠俄國旣以兵力吞並浩罕布魯特哈薩克布哈爾諸回部擴地不下數千里而巴達克山魯善什克南瓦罕諸小部則皆服屬於阿富汗邇來阿富汗爲英屬國英之大勢駸駸由印度北向有與我國爭雄之意而中國西邊之外遂日以另事卽如坎巨提一部近喀什噶爾南界在蔥嶺西南厥地縱橫數百里戶口約近萬人歲貢中國沙金一兩五錢例賞大兩端近年屬回之入貢中國者此祗一部蓋卽新疆識之幹竺特一統輿圖及時憲書之喀楚特同音而異譯也但不知何時又服於克什彌爾亦歲有貢獻而克什彌爾今亦爲英之屬國是以英之印度總督歲貼坎巨提經費以助彼整理防務爲名實隱收其內政之權去年夏秋閒坎巨提已有赴喀什噶爾告急之舉則以英人築一臺俯臨坎境也臣於本年正二月間疊承總理各國事務衙門電信以英兵侵坎巨提該頭目連戰不勝率其逃眾詣卡外求援屬臣以起釁情節詰英外部臣詢知英兵修築一路直貫坎境北抵興都哥士大山意在扼此隘口以杜俄眾南侵而保印度門戶該頭目興師攔阻爲英兵所擊敗其所居之棍雜城亦被英兵占據臣與英相兼外部尙書沙力斯伯裏晤商兩次據稱並無滅坎之意亦無阻坎入貢中國之意祇因坎酋罪惡甚多輕慢英官不得不示懲儆等語臣與總理衙門往返電商妥籌辦法因坎酋聲名素劣勢難必使復位該部旣系兩屬之國與專屬中國者又稍不同祇可酌就外部之辭與之理論外部語言閃爍其初次存坎之說旣甚遊移而必欲據坎之心則甚堅韌幸而窺彼隱情頗以俄焰方張亟思聯合中國不欲斂怨樹敵臣得就此設法磋磨而英廷措注東方事務動須俟印度總督議復核辦最後稱選得舊酋之弟摩韓美徳拏星可爲坎臣提頭目擬請中國派員會同英員行封立之禮已由總理衙門電告新疆撫選派妥員前往臣與外部商訂議節華員英員共爲一班克什彌爾系英屬國該員位次應稍居後行禮之期初訂在閏六月二十三日現展至七月二十五日祗須時彼此和衷妥辦卽可蕆事此與英廷商辦選立坎酋之原委也臣惟數十年來西洋諸國日肆東封俄辟琿春英守香港其初皆系中國之地彼族知我國疆土廣遠向不計較尺寸尢不力爭藩屬乘閒抵隙競生無饜之謀於是日本滅琉球法人取越南英人翦緬甸相率效尢竟無底止甚至有覬我朝鮮睨我臺灣者亦事勢使然也英人之經營坎巨提殆非一日此次乘釁而動彼謂蕞爾部落中國必度外置之迨臣承總理衙門指示齗齗與爭稍出英人意料之外彼旣以立酋爲轉圜我卽可藉保小爲退步𨿽選酋之柄隱屬於英然旣稍稍爭回體制俾各國知兩屬小部中國尙不肯捨棄已稍變琉球越緬之前規似於大局不無益且俄﹝法﹞諸﹝法﹞大邦見中英交誼如是親睦亦當稍戢其囂陵之气矣除詳細情形曁問答節已節次寄呈總理衙門外所有中英兩國會立坎巨提頭目計可克期妥結緣由理合恭折密陳伏乞皇上聖鑑訓示謹奏

密陳帕米爾情形片

薛福成

再中國回疆邊外有回部錯居之地曰帕米爾山勢回環髙原亙其脈發自蔥嶺實爲大地最峻之脊因其土多磽薄所以無著名部落從前隸我疆圉縻勿絕者十居八九自俄英兩國分爭環伺而迆北迆西稍稍歸屬於俄迆南小部則附於英屬之阿富汗惟東路中路久服中國迄今尙喁喁內向然旣爲三大國出入之門戶得之則可居髙臨下不得則恐失險受逼近年以來俄人頗盡力經營注意在此英人知俄之有深謀也乃急起而隱爲之防疊派武員赴帕米爾遊歷探訪情形臣於去年七月接英外部送到祕密節略及地圖各一件以劃淸阿富汗邊界爲辭其意欲使中國收轄帕境中間之地勘明界址以免俄人窺伺臣卽轉送總理衙門未及核辦適俄兵遊﹝獵﹞﹝臘﹞帕境逾月卽歸聞俄外部告駐俄使臣許景澄欲會同中國勘界分疆惟英於帕米爾本無分地不當使其與聞等語竊思英藉保護阿富汗之名遠涉帕境其意本不在分地而在防俄英若分地於勢不順而隱助中國以分地則其事易成英冀中國得地稍多支格其閒可隔閡俄兵之南下又慮中國未能速辦今春乃有坎巨提之役蓋修築坎路實以綢繆帕事也臣前接總理衙門電信擬以帕米爾作爲三國公共之地各不侵占曾與英外部妥商許景澄亦以此商之俄外部兩國之意皆不甚以爲然似難勉彊允從惟分地則俄難攺前說英亦不乖本謀臣前商之外部已飭駐俄英使與俄外部商辦據稱英俄須各派員赴帕查勘再行定議夫前日俄人所以欲擯英者以去英則中國較易商量也今日中國所以願合英者以得英俄人則稍有畏憚也臣聞伊黎定約以來俄人所自指爲邊界者已三變其說每變則益徙而南今俄人又派兵遊帕據其自告英員欲以郎庫郎裏湖爲界益與喀什噶爾等城相近若不妥籌分界臣恐俄人益肆詭謀則英人而漸生異志事端百出更費躊躇今者作爲公地一說旣不能行惟有由總理衙門設法催俄分界勿使藉詞推宕以期與英使在俄商辦之事適相浹洽則一勞永逸當有把握英𨿽不肯顯助中國以結怨於俄然密通消息稍持公論實在意計之中似亦可乘之機也理合附片密陳伏乞聖鑑訓示謹奏

滇緬分界大槪情形疏

薛福成

奏爲遵旨與英國外部商辦滇緬界綫滇境西南兩面均有展拓謹陳大槪情形恭折仰祈聖鑑事竊臣承準總理各國事務衙門文開光緒十八年六月十六日密籌滇緬界務一折請旨專派臣商辦滇緬界綫商務以重事權奉朱批依議欽此仰見聖主審於馭遠鄭重邊疆至意曷勝欽服臣查光緒十一年英兵進據緬甸之初前使臣曾紀澤先與英外部會商立君存祀旣不可得英人自以驟辟緬甸全境喜出望外是以有云曾紀澤三端之說界務一端則願稍讓中國展拓邊界蓋指普洱邊外之南掌撣人諸土司聽中國收爲屬地也商務二端則以大金沙江爲公用之江在八募近處勘明一地允中國立埠設關八募卽中國之所謂新街也當時曾紀澤以未深悉滇地情形持論稍覺遊移又因中外往返商查之際未能毅然斷而行之僅與外部互書節略存捲旋卽交卸回華次年英署使歐格訥與總理衙門議立緬約五條又以三端尙非定局遂未列入約中臣自去年奉命與英外部議界蓋在歐使立約之後已六七年查使署接管捲內有曾紀澤議存節英文參贊馬格裏系原議人臣屢遣馬格裏赴外部重申舊說外部堅不承認據稱西洋公法議在立約後不可不遵議在立約以前不能共守以其有約爲憑旣不敍入約章必有所以然也臣思英人自翻前議𨿽以公法爲解實亦時勢使然當其並緬之始深慮緬民不服及緬屬諸土司起與相抗萬一中國隱爲掣肘彼則勞費無窮固不敢不稍分余利以示聯絡彼之所以驟允三端者時爲之也旣而英人積年經理萃其兵力餉力戡定土寇復於緬境外之野人山地稍用兵威脇服收其全土盤石之形已成藩籬之衛亦固彼之所以忽靳三端者亦時爲之也前議三端旣不可恃則展拓邊界之舉毫無把握且查滇邊諸土司𨿽或久隸中國然自乾隆以來往往有私貢緬甸以圖免擾而固圉者英人執此爲辭來索緬甸固有之權則或指爲兩屬或分我邊地殆事勢之所必至若中國旣失藩屬於前又蹙邊境於後非特爲鄰邦所竊笑亦恐啟遠人之覬覦臣再四思維深懼措注不善致乖總理衙門推許之意辜皇上倚之恩適值前歲秋冬以後英兵遊弋滇邊常有數百人以查界爲名闌入界內去來猋忽野番土目驚聳異常英兵常駐之地則有神護關外之昔重曁鐵壁關外之漢董英人用印度武員之謀窺逼近界以致沿邊騷動風警頻仍雲貴督臣王文韶慮生釁端疊經電達總理衙門臣承總理衙門急電辦文照會外部斥其違理責令退兵又屢赴外部苦口爭論英兵稍自撤退滇邊至今靜謐臣又查野山人地數千里不在緬甸轄境之內若照萬國公法應由中英兩國均分其地曾紀澤嘗有此意而未申其說臣因復照會外部請以大金沙江爲界江東之境內歸滇屬明知英人多費兵餉占此形勝萬萬不肯輕棄然必借此一著方可力爭上游振興全局外部果堅拒不應兩次停商而臣不顧數次翻議而臣不顧外部所稍依允者印度部復出而撓之印度部所稍松勁者印度總督復出而梗之印督至進兵盞達邊外之昔馬攻擊野人以示不願分地之意臣相機理論剛柔互用外部謂此議非出自總理衙門與雲貴總督盡系使臣之私意臣電請總理衙門向英使歐格訥辦論以照畫一總理衙門洞晰機宜力伸畫江爲界之議

外部知我中外同心合謀堅持不讓甫稍就我範圍然猶疊次翻騰屢易其說彼旣重視野人山地不願分割於是有就滇境東南讓我稍展邊界之說據稱已與印督商定於孟定橄欖坡西南邊外讓我一地曰科幹在南丁河與潞江中間蓋卽孟艮土司舊壤計七百五十英方裏又自孟卯土司邊外包括漢龍關在內作一直綫東抵潞江麻栗壩之對岸止悉劃歸中國約八百英方裏又有車裏孟連土司孟連土司轄境甚廣向隸雲南版圖近有新設鎭邊一廳系從孟連屬境分出英人以兩土司在曩昔嘗入貢於緬並此一廳爭爲兩屬今亦願以全權讓我訂定約章永不過問至滇西老界與野人山地毘連之處亦允我酌量展出其駐兵之昔董大寨𨿽未肯讓歸中國願以穆雷江北現駐英兵之昔馬歸我南起坪隴峯北抵薩伯坪峯西逾南障而至新陌計三百英方裏又自穆雷江以南旣陽江以東有一地約計七八十英方裏是彼於野人山地亦稍讓矣其餘均依滇省原圖界綫畫分外部於三月二十三日行文照會前來臣適探知歐格訥與印督尙多方播煽欲阻成議事機呼吸變態萬端此議𨿽未滿臣初志不能不審勢而量力見風而收帆曾經將此情形電請總理衙門進呈禦覽總理衙門與雲貴督臣之意亦謂於舊界有益無損屬卽商議條臣先行文外部訂定大局惟騰越八關界址未淸尙須理論外部請待印度所寄地圖又值外部諸員避暑在外稍有停頓前據督臣王文韶電稱漢龍關自前明已淪於緬天馬關亦久爲野人所占跨則八關僅存六關現經臣再三爭論此二關亦可歸中國又前年英兵所駐之漢董本在界綫之中臣因其扼我形勢逼處堪虞向彼力索外部亦願退讓以表格外睦誼刻下界務已竣商務本不似界務之繁重且已先將大意講明無甚爭論現正商訂條計可克期蕆事矣臣竊惟數十年來西洋諸國競知中國幅員遼闊又有不爭遠土之名一遇界務鮮不爲耽耽之視若可聽其蠶食者於是琉球越南緬甸以藩屬而見吞香港暉春海參葳以邊隅而被攘甚至有睨及朝鮮議及臺灣者中國素守好大喜功之戒避開疆生事之嫌得之則曰猶獲石田失之則曰不勤遠顧石田棄而腴壤危矣遠弛而近憂迫矣我視爲荒土而讓之彼一經營則荒土化爲奧區以奪我利柄我見爲甌脫而忽之彼一布置則甌脫變爲重鎭以逼我巖疆伺間蹈瑕永無底止歲朘月削後患何窮臣愚以爲必擇一二事以全力爭持然後可以折狡謀而挽積習此次滇緬界務憑借皇上﹝威﹞﹝寵﹞靈始變前規稍展舊界實惟總理衙門之功總理衙門統籌全局假臣事權始終扶助謀議相同每有查詢朝電夕報俾臣得遠承指揮稍殫愚拙𨿽獲地無多而裨益有五風示各國俾勿藐視一也隱備印度杜其窺伺二也保護土司免受誘脇三也扞衛滇邊防彼勘進四也援公用法稍獲明效五也有此五益臣始知曾紀澤所商展之界迄今時異勢殊亦稍有窒礙之處蓋南掌諸部近已盡歸暹邏爭之已覺不易而撣人各種惟康東土司最大其地與車裏相彷佛英人欲據以遮隔法暹兩國斷不肯捨抑且離我邊境較遠控轄不易固不若今日之所展皆在近邊也除俟條約擬議妥協再電達總理衙門並專疏詳報外謹繪滇緬分界圖一幅恭呈聖鑑以黃紅藍三綫分別舊界新界與英所欲占而退出之界所有商辦滇緬界綫西南兩面均有展拓緣由理合恭折馳陳大槪情形伏乞皇上聖鑑訓示謹奏

滇緬分界通商事宜疏

薛福成

奏爲滇緬分界通商亟應豫爲籌備不使英國獨占先著以免臨時棘手恭折密陳仰祈聖鑑事竊查倫惇使署接管捲內光緒十一年冬間英國印度派兵出境進據緬甸維時出使大臣曾紀澤承準總理各國事務衙門密電疊次與英外部會商初議立君存祀俾守十年一貢之例旣不可得始議定由英駐緬大員按期遣使獻儀物其界務商務兩事則擬先定分界再籌通商蓋因英人注意商務若分劃邊界偶有轇轕則辦理通商諸多掣肘虧損無窮固不能不審其次第也英人自以驟辟緬甸全境所獲已多是以有稍讓中國展拓邊界之說當時英外部侍郎克蕾曾稱英廷願將潞江以東之地自雲南南界之外起南抵暹邏北界西濱潞江卽洋圖所謂薩爾溫江東抵瀾滄江下游其中北有南掌國南有撣人各種或畱爲屬國或收爲屬地悉聽中國之便曾紀澤轉咨總理衙門亦雲南掌本系入貢中華之國倘英人果將潞江以東讓我似宜受之將撣人南掌均畱爲屬國責其按期朝貢並將上邦之權明告天下方可防後患而固邊圉等語曾紀澤又嘗向英外部理論欲索八募之地八募蓋卽蠻暮之新街昔時蠻暮土司之地頗大後乃悉爲緬甸所並其商貨匯集之區謂之新街洋圖譯音則爲八募距騰越邊外百數十里在厄勒瓦諦江卽大金沙江上游之東龍川江下游之北檳榔江下游之南向爲滇緬通商巨鎭英人以其爲全緬菁華所萃靳而未許迨爭論數次克蕾始雲英廷已飭駐緬之英官勘一地以便允中國立埠且可在彼設關收稅據參贊官馬格理云八募𨿽不可得其東二三十里有舊八募城似肯讓與中國日後貿易亦可臻繁盛且允將大金沙江爲兩國公之共江如此則形勢與彼同之利益亦與彼分之其隱大局似尢較得潞東之地爲勝曾紀澤以商辦已有端緒因與外部互書節存捲暫停不議旋卽交卸回華光緒十二年六月總理衙門與英使歐格訥議約五章第一條申明十年呈進方物之例第三條中緬邊界應由中英兩國派員會同勘定其邊界通商事宜亦應另立專章等因在案臣竊繹總理衙門與英使訂定之約章及曾紀澤與外部會商之節𨿽措辭詳不同而大意仍相合蓋外部所稱願讓之地因立約時尙未勘定故以兩國派員會勘一句括之此從前商辦滇緬事務之大情形也溯自立約至今已越五年英人未嘗催問我國家亦暫置不理然臣近聞英廷正與暹羅勘辦界務又屢次密派幹員馳往滇緬交界查看情形﹝勢﹞探詢礦產並有創築鐵路路通接滇邊之意議者咸知彼俟布置妥協必轉以延擱已久爲辭來相促迫勢不能不驟允開辦則彼從容而我倉猝彼諳練而我生疏彼措注已周而我進退失據臨時竭蹶成算未操斷無不受虧損之理就今日情勢而論商務須從界務生根但使分界能協機宜則他日通商亦可少滋流獘夫審度利病隨宜操縱固屬總理衙門與勘界大臣之事然使明知彼族之有陰謀而緘默不言坐失事機則咎在使臣若欲先事豫籌查探邊情又非責之疆吏不可惟是分界固非詳查密訪不能得其要領而其輕重緩急之大勢則有可計議者大抵英人所稱願讓潞東之地南北將及千里東西亦五六百里果能將南掌與撣人收爲屬國或列爲甌脫之地誠系綏邊保小民之良圖

惟查南掌卽老撾之轉音臣閱外洋最新圖說似老撾已歸屬暹羅若徒受英人之虛惠而終不能有其地恐轉爲外人所竊笑倘因此別生枝節又非計之得者蓋南掌撣人本各判爲數小國分附緬甸暹羅似宜查明南掌入暹羅之外是否尙有自立之國以定受與不受其向附緬甸之撣人地實大於南掌稍能自立且素服中國之化若收爲我屬則普洱順寧等府邊徼皆可鞏固矣至曾紀澤所索八募之地𨿽爲英人所不肯捨其曾經默許之舊八募者亦可爲通至大金沙江張本若將來竟不與爭或爭而不得臣竊有五慮焉夫天下事不進則退從前展拓邊界之論非謂區區邊界足增中國之大也臣聞乾隆年間緬甸恃彊不靖吞滅滇邊諸土司騰越八關之外形勢不全西南一隅本多不甚淸晰之界若我不求展出彼反將勘入一慮也我不於邊外稍畱餘地彼必築鐵路直接滇邊一遇有事動受要挾二慮也長江上源爲小金沙江小金沙江最上之源由藏入滇距邊甚近洋圖卽謂之揚子江我若進分大金沙江之利尙可使彼離邊稍遠萬一仍守故界則彼窺知江源伊邇或寖圖行船徑入長江以爭通商之利三慮也我稍展界則通商在緬境夫英人經營商埠最爲長技而我在彼設關收稅亦可與之俱旺我不展界則通商在滇境將來彼且來擇租界設領事地方諸務究不能不受牽制四慮也我得大金沙江之利則迆西一路之銅可由輪船遵海北上運費當省倍蓰否則彼獨據運貨之利旣入滇境窺知礦產之富或且漸生狡謀五慮也凡此五慮皆在意計之中臣又竊慮英人於此數年內壹意延宕待我相忘稍久乃催勘界或更遇事要求悉置前議節界於不顧且謀國之道莫患乎爲敵所逆料中國素有不勤遠之名外洋各國知之稔矣所以伺機而動疊起相乘﹝琉﹞﹝疏﹞球滅而越南隨之越南削而緬甸又隨之今且駸駸議及朝鮮矣竊思英廷前議節彼料中國未必竟受而故以此相嘗試固未可知我若出其不意據其前說力與相持或能因此稍展界務各國知中國辦理此等事件與前不同亦可伐敵謀而收後效況彼所予卽有不宜收者不妨明指之以爲另索之符彼之意卽有萬難允者不妨故求之以得抵制之益蓋邊情不可不洞悉而舊議不可不重理擬請敕下雲貴督臣王文韶遴派妥員分途偵察如南掌之存亡撣人之彊弱騰越關外之地勢民風一一查詢明確據實覆陳以備勘界時有所依據並請皇上敕下微臣催問英國外部以勘界定期與分界辦法一面卽可相機辯論仍與總理衙門函電相聞務衷至當臣非不知英人性情堅韌當其驟得全緬喜出望外故許中國稍分其利今則事隔數年未嘗不思毀棄前說然臣閱卷中節系英文參贊官馬格裏與英外部侍郎克蕾會議時爲最多今幸二人均未更換彼或難遽翻異臣不過多費筆舌多縻日力以與之磋磨𨿽無速效斷不致別有損礙抑或冀得寸得尺稍補涓埃臣因邊疆得失動關緊要且此事爲中外全局所系不敢不罄其愚忱謹摹繪緬滇交界及南掌撣人疆域全圖恭呈禦覽所有滇緬分界事宜亟應豫籌緣由理合恭折密陳伏乞皇上聖鑑訓示謹奏

中英續議滇緬界商務條約附按光緒十二年中國與英使定約於北京嗣因緬甸爲英所並因於二十年與英訂立續議條後又以中國將江洪界內之地讓與法人英人嘖有煩言復於二十三年正月與中國訂立附專條今將附先行印出而將二十年之約附於後

大淸國大英國國家爲續議附事今因英國不再索問中國於光緒二十一年五月二十八日與法國訂立條約所讓江洪界內之地致與二十年正月二十四日與英國訂立之中緬條約相違彼此和商於原訂條約內或增或攺擬立附如左

第一條今議定兩國邊界自北緯二十五度三十五分起由格林尼址東經九十八度十四分卽北京西經十八度十六分之尖髙山起隨山脊而行向西南至瓦侖山尖卽髙良由此卽至薩伯坪自薩伯坪起其順分水山向西而行稍向南過式脫侖坪到納門格坪其由此分西衣岡木薩兩處而畫直至大巴江然須俟就近查考後再定自大巴江至南太白江自南太白江至巴克乃江自此順巴克乃江到該江源頭大郎坪相近處由此順大郎坪嶺至畚辣希岡自畚辣希岡順西南而行至列塞江順列塞江至穆雷江分克同村及列塞村於兩處自中畫自此順穆雷江至該江與旣陽江相會處再順旣陽江至愛路坪順南奔江卽虹蚌河至太平江

第二條自太平江及南奔江相會處此順太平江到瓦蘭嶺相近處由此順瓦蘭嶺及瓦蘭江至南碗河順南碗河至該河與瑞麗江卽龍川江相會處南碗江之南那木喀相近有三角池一西瀕南莫江之支河及蠻秀嶺之壘周尖髙山從此尖髙山遵嶺東北至瑞麗江此地英國認爲中國之地惟是地乃中國永租與英國管轄其地之權咸歸英國中國不用過問其每年租價若干嗣後再議

第三條自南碗江瑞麗江相會處順今之新威部落北界至薩爾溫江卽潞江將瑞麗江合流之處及萬定孟戈孟戛等處將及全地劃歸中國自瑞麗江於南算相近轉北之處卽瑞麗江與南陽江相會處順南陽江上行至該江源頭孟哥山約在北緯二十四度七分東經九十八度十五分自此順叢樹山嶺至潞江與南邁江相會處由此順潞江上行直到科幹西北界順接科幹東界直抵工隆界上將工隆全地劃歸英國由此循英國所屬之瑣麥與中國所屬之孟定分界處之江而行仍隨此兩地土人所熟識之界至界離此江登山處以薩爾溫江及湄江卽瀾滄江之支江水分流處爲界約自格林尼址東經九十九度北京西經十七度三十分北緯二十三度二十分約至格林尼址東經九十九度四十分北京西經十六度五十分北緯二十三度將耿馬猛董猛角歸中國在格林尼址東經九十九度四十分北京西經十六度五十分北緯二十三度處邊界卽上一髙山嶺此山名公明山循山嶺向南而行約至格林尼址東經九十九度三十分北京西經十七度北緯二十二度三十分以鎭邊廳地方歸中國然後其由山之西斜坡而下至南卡江卽順南卡江而行約過緯度十分之路以孟連歸中國孟侖歸英國然後循孟連與康東之界此界亦皆土人所熟悉由南卡江分開至北緯二十二度稍北處卽離開南卡江向東南循山脊而行至南壘江約在北緯二十一度四十五分格林尼址東經一百度北京西經十六度三十分由此循康東及江洪之界此界大半系順南壘江而行惟除屬江洪一小帶之地系在南壘江之西北緯二十一度四十五分稍南界行至江邊界後約在北緯二十一度二十七分格林尼址東經一百度十二分北京西經十六度十八分卽循江與江洪之界而至湄江

第四條與原約無所增攺

第五條今彼此言明日後中國未經先與英國議定不能將現在仍歸中國在湄江左岸之江洪土地以及孟連與所有在湄江右岸之江洪土地或全地或片土讓與他國

第六條今彼此議定將原約第六條擬攺如左現在所定邊界各應由兩國所派勘界官比較劃定以免地方官民爭論如查得無論何處有未甚妥協者應行更正兩國勘界官應於此附畫押後十二个月之內在兩國時所定之地相會勘界官自首次相會之日起應限定不出三年之外將兩國界一律勘定如確守附所定界必有騎之鄕村部落地勘界官員可量爲遷攺互易倘勘界官有不能商妥之處應連將未妥情形各報明本國國家核辦

第七條與原約無所增攺

第八條與原約無所增攺

第九條凡貨由緬甸入中國或由中國赴緬甸過邊界之處按照原約準其由蠻允盞西兩路行走玆彼此言定如將來兩國勘界官員查明另辟他路與貿遷有益所有查明之路皆準照原約所載一律開通行走

第十條與原約無所增攺

第十一條與原約無所增攺

第十二條一英國欲令兩國邊界商務興旺並使雲南及約內中國新得各地之礦務一律興旺答允中國運貨及運礦產之船隻由中國來或往中國去任意在厄勒瓦諦江卽大金沙江行走英國待中國之船如稅鈔及一切事例均與待英國船一律中國答允將來審量在雲南修建鐵路與貿易有無裨益如果修建卽允與緬甸鐵路相接

第十三條按照原約中國可派領事官一員駐札緬甸仰光英國可派領事官一員駐札蠻允中國領事官在緬甸英國領事官在中國彼此各享權利應與相待最優之國領事官所享權利相同如將來中緬商務興旺兩國尙須添設領事官應由兩國互相商準派設其領事官駐札滇緬之地須視貿易爲定今言明準將駐札蠻允之領事官攺駐或騰越或順寧府一任英國之便擇定一處並準在思茅設立英國領事官駐札所有英國人民及英國所保護之人民準在以上各處居住貿易與在中國通商各口無異英國領事官在以上各處駐札與中國官員會晤文移及往來﹝應﹞酬亦與通商各口領事官無異

第十四條原約內載華民欲赴緬甸可向華官請英國駐札蠻允之領事官給發護照云云今旣言明將駐札蠻允之領事官攺駐或騰越或順寧自應將此條內駐札蠻允之領事官字樣攺爲駐札或騰越或順寧領事官

第十五條與原約無所增攺

第十六條與原約無所增攺

第十七條與原約無所增攺

第十八條與原約無所增攺

第十九條原約後加增通商章程如未能議妥如何修攺則仍應遵守原約所載之章

專條

光緒二十一年十二月初六日經總理衙門照會大英署理欽差大臣以光緒二十一年十一月十五日本衙門具奏西江口岸通商一折奉旨知道了欽此相應恭錄諭旨照會查照等因今彼此言明將廣西梧州府廣東三水縣城江根墟開爲通商口岸作爲領事官駐札處所輪船由香港至三水梧州由廣州至三水梧州往來由海關各酌定一路先期示知並將江門甘竹灘肇慶府及徳慶州城外四處同日開爲渟泊上下客商貨物之口按照長江停泊口岸章程一律辦理

現在議定以上所定中緬條約附及專條各節應於畫押後四个月之內開辦施行其批準文據應在中國京城速行互換爲此兩國大臣將此附專條畫押蓋印以昭信守

此附專條在中國京城繕立漢文三分英文三分共六分

光緒二

十三

年正月

日

西曆一千八百九十七年二月

日

大淸國大皇帝大英國大君主五印度大後帝現因兩國如此和好極願固結鄰交益加親睦訂立條約俾光緒十二年六月二十三日北京所定緬約第三之事得以辦妥大淸國大皇帝特派欽差駐札英京大臣二品頂戴都察院左副都禦史薛大英國大君主五印度大後帝特派欽差管理外部事務大臣勛賜極尊帶寶星世襲伯爵勞各將欽奉全權文憑互相較閱均屬妥協議定條如左

第一條一今議定兩國邊界自北緯二十五度三十五分起由格林尼址東經九十八度十四分卽北京西經十八度十六分之尖髙山起隨山脊而行向西南過髙侖坪及瓦侖山尖由此過華昌村與侖村之中間以華昌村歸緬甸髙侖村歸中國直至薩伯坪自薩伯坪起其綫向西而行稍向南過式脫侖坪到納門格坪由此仍向西南隨山脊而行至大薩爾河自此河源至此河與南太白江相會處分尢克村在東列棒村在西自大薩爾河與太白江相會處起界溯南太白江而行至此江與雷格拉江相會循雷格拉江上至其源在尼克蘭相近自雷格拉江發源處分尼克蘭古庚升格拉在西昔馬及美利在東其自來色江之西源起至此江與美利江相會處復溯美利江上至其源在赫畚辣希岡相近再向西南順列塞江而行自列塞江源至該江流入穆雷江處在克同相近分克同村在西列塞村在東界卽循穆雷江向東南而行至與旣陽江相會處然後溯旣陽江上至其源在愛路坪然後由南奔江卽紅蚌河西支源起順南奔江而行至流入太平江卽大盈江一名榔江之處以上系首之邊界

第二條一第二之邊界由庫弄河一譯作葛龍河與太平江相會處起循庫弄河經過其西邊一條之支河至其根源自此向南而行與洗帕河卽下南太白江相會適在漢董之西南以麻湯歸英國壘弄格東鐵壁關漢董歸中國至此溯洗帕河之支江而上此江有根源最近孟定格江之根源卽循山脊而行向東南方至南碗河邊靠南之克沱以克沱歸中國配侖歸英國循南碗河向西南方而行下至該河轉向東南處約在北緯二十三度五十五分其由此往南稍向西至南莫江以南蓋歸英國循南莫江而行至南莫江分開處約在北緯二十三度四十七分溯南邊一條之支江而行至蠻秀南邊髙嶺之脊約在北緯二十三度四十五分卽循此嶺脊而行此嶺脊系向東行稍向北至瑞麗江卽龍川江與南莫江相會處以蠻秀地方及天馬關欣隆拱卯各村歸中國此數處在以上髙嶺之北首卽溯瑞麗江而上至此江分流處再溯南邊一條之支江而上以江中大洲歸中國至此江與孟卯相對東邊合流相近之處如第三條所開中國答允由八募至南坎各路中之最捷一條大路經南碗河之南中國一小地內除中國商民與土人舊原任意行走外亦可聽英國辦事官員及商民遊歷之人行走並不阻止英國如欲修理此路或設法攺築可臻平穩告知中國官後便可動工辦理又有須保護商賈或防偸漏等事英國亦可籌備辦理又議定英國之兵可以隨便經過此路但如兵數過二百名者若未經中國官答允卽不準過此路所有帶器械之兵如在二十名以上卽須預先行文知照中國

第三條一第三之邊界自瑞麗江與孟卯相對東邊合流相近之處起照天然界限及本地情形東南向麻栗壩而行約到格林尼址東經九十八度零七分北京西經十八度二十三分北緯二十三度五十二分地方有一大山嶺自此循嶺脊而行過來邦及來本隴至薩爾溫江卽潞江約在北緯二十三度四十一分此由瑞麗江至薩爾溫江之邊界應照第六條所開由勘界官劃定所有歸與中國之地極少須與孟卯至麻栗壩作一直爲邊界所包括之地相等倘查得合式可爲邊界之處尙須加添少許之地歸中國則中國應將別處邊界之地給還少許與英國此事俟日後酌辦可也自北蠻二十三度四十一分起邊界循薩爾溫江至工隆北首之邊界卽循此工隆邊界向東畱出工隆全地及工隆渡歸英國科幹歸中國由此循英國所屬之瑣麥與中國所屬之孟定分界處之江而行仍隨此兩地土人所熟悉之界至界離此江登山處以薩爾溫江及湄江卽瀾滄江之支江水分流處爲界約自格林尼址東經九十九度北京西經十七度三十分北緯二十三度二十分約至格林尼址東經九十九度四十分北京西經十六度五十分北緯二十三度將耿馬猛董猛角歸中國在格林尼址東經九十九度四十分北京西經十六度五十分北緯二十三度處邊界卽上一髙山嶺此山名公明山循山嶺向南而行約至格林尼址東經九十九度三十分北京西經十七度北緯二十二度三十分以鎭邊廳地方歸中國然後其由山之西斜坡而下至南卡江卽順南卡江而行約過緯度十分之路以孟連歸中國孟侖歸英國然後循孟連與康東之界此界亦皆土人所熟悉至北緯二十二度稍北處卽離開南卡江向東南循山脊而行至南壘江約在北緯二十一度四十五分格林尼址東經一百度北京西經十六度三十分由此循康東及江洪之界此界大半系順南壘江而行惟除屬江洪一小帶之地系在南壘江之西北緯二十一度四十五分稍南界行至江邊界後約在北緯二十一度二十七分格林尼址東經一百度十二分北京西經十六度十八分卽循江與江洪之界而至湄江

第四條一今議定北緯二十五度三十五分之北一邊界俟將來查明該處情形稍詳兩國再定界

第五條一現因中國不再索問永昌騰越邊界外之隙地英國大君主於北丹尼卽木邦地及科幹照以上所劃邊界讓與中國之外又允將從前屬中國兼屬緬甸之孟連江洪所有緬甸上邦之權均歸中國大皇帝永遠管理英國大君後於該地所有權利一切退讓惟訂明一事若未經大皇帝與大君後豫先議定中國必不將孟連與江洪之全地或片土讓與別國

第六條一約內所開邊界各及所附之地圖繪明詳細應由兩國所派勘界官比較劃定以免地方官民爭論如查得無論何處有未甚妥協者應行更正兩國勘界官應於交換批準條約之後十二个月之內在兩國時所定之地相會勘界官自首次相會之日起應限定不出三年之外將兩國界一律勘定倘兩國勘界官查出所定界必須攺易其互易之地不應僅視其地面之大小須論其地土之肥瘠及緊要與否倘勘界官不能商妥應速將未妥情形各報明本國國家核辦勘界官又須設法查勘中國舊邊界名爲漢龍關者倘查得在英國境內英國當審量可否歸還中國如查系在孟卯東南卽系在孟卯至麻栗壩直之北邊則已歸中國矣

第七條一劃界之事經兩國勘界官勘定後兩國如有越界之兵寨等於八个月之內一槪退出彼國兵退此國立卽派兵接駐兩國應將退兵駐兵日期豫相知照自駐兵之日起應各擔保界內所居之各野人安靜無事除保護邊界各地安靜必應有之兵寨外兩國答允各不在邊界十英里之內建修新舊臺營寨英里量法系從最近之邊界作一直量之

第八條一英國極欲振興中緬陸路商務答允自條約批準之日起以六年爲期中國所出之貨及制造之物由旱道運入緬甸除鹽之外槪不收稅英國制造之物及緬甸土產運出緬甸由旱道赴中國除米之外槪不收稅其餘悉照第十條第十一條辦理以上鹽米之稅不得多於出入海口所收之稅

第九條一凡貨由緬甸入中國或由中國赴緬甸過滬界之處準其由蠻允盞西兩路行走俟將來貿易興旺可以設立別處邊關時再當酌量添設中國欲令中緬商務興旺答允自批準條約後以六年爲期凡貨經以上所開之路運入中國者完稅照海關稅則減十分之三若貨由中國過此路運往緬甸者完稅照海關稅則減十分之四凡有陸路出入貨物應給發三聯單卽子口稅單照通商口岸章程一律辦理運貨經過中國地如此約所準之路之外及有偸漏等獘倘中國官願行查辦卽可將該貨充公

第十條一凡以下所開軍器非經國家準購不得由緬甸運入中國亦不得由中國運往緬甸此等貨物僅準售與奉國家明諭購辦之人不得售與他人如各種槍及實心彈開花彈大小彈子各種軍械軍火硝磺火藥炸藥棉花火藥及別種轟發之藥

第十一條一食鹽不準由緬甸運入中國中國銅錢米豆五穀不準運往緬甸鴉片及酒不準由兩國邊界販運出入惟行路之人準其酌帶若干以備自用每人準帶之數應照關章定奪若犯此條及前一條卽將所有之貨充公

第十二條一英國欲令兩國邊界商務興旺並使雲南及約內中國新得各地之礦務一律興旺答允中國運貨及運礦產之船隻由中國來或往中國去任意在厄勒瓦諦江卽大金沙江行走英國待中國之船如稅鈔及一切事例均與待英國船一律

第十三條一中國大皇帝可派領事官一員駐札緬甸仰光英國大君主可派領事官一員駐札蠻允中國領事官在緬甸英國領事官在中國彼此各享利權應與相待最優之國領事官所享權利相同如將來中緬商﹝務﹞興旺兩國尙須添設領事官應由兩國互相商準派設其領事官駐札滇緬之地須俟貿易爲定中英兩國領事官在所駐之地與其地方大員往來均系平行

第十四條一英國商民等欲由緬甸赴中國應向合宜之英員請中國派駐仰光之領事官或邊界上之中國官給發護照方能前往其護照式樣一邊英文一邊華文與通商口岸給的護照無異華民欲由中國赴緬甸如願領護照者可向華官請英國駐札蠻允之領事官給發護照倘遇中國別地有一英國領事官亦可就近請給護照

第十五條一英國之民有犯罪逃至中國地界者或中國之民有犯罪逃至英國地界者一經行文請交逃犯兩國卽應設法搜拿查有可信其爲罪犯之據交與索犯之官行文請交逃犯之意系言無論兩國何官祇要有官印便可行文請交此種情交逃犯之文書亦可行於罪犯逃往之地最近之邊界官

第十六條一今欲令兩國交涉與貿易日臻蕃盛並欲中國派駐仰光之領事官與中國大憲往來通電兩國答允俟可設法通電之時應將兩國電綫接連此創辦之始專寄滇緬官商等往來電報

第十七條一兩國人民無論英民在中國地界或華民在英國地界凡有一切應享權利現在所有或日後所添均與相待最優之國一律不得有異

第十八條一約內所開通商各節俱非尋常例此由兩國察看地方情形及中緬陸路通商應辦之事互相允讓而立所有互給權利兩國之民除有同樣情形外不得在別處接壤之地照樣索問卽使有同樣情形亦必有同樣之允讓方可

第十九條一以上通商章程系暫行試辦俟兩國察看得詳細情形如何去礙獲益可於交換批準條約六年後或中國願行修攺或英國願行修攺均可商議倘兩國俱願早修攺亦可

第二十條一此約由大淸國大皇帝大英國大君主五印度大後帝批準自畫押之日起準六个月在倫惇互換或能早亦可此條約應於交換後立卽開辦現在大淸大英國各大臣先蓋用關防以昭信守

此約共四分華文二分英文二分

光緒二十年正月二十四日

西曆一千八百九十四年三月初一日在倫惇立

約後附載

今因照辦光緒十二年六月二十三日西曆一千八百八十六年七月二十四日北京所訂緬甸條約第三之事中英兩國現訂條約今日簽名於簽名之前兩國簽名大臣俱認現訂條約旣系專辦約內首所言之事而立約內各僅可用於條約所指兩國所屬之地不能用於別處

中國與英國攺訂緬甸約章西曆本月五日已在北京互換總理衙門特張盛筵以慶告成緣一千八百九十五年六月二十日中法所訂之約中國以江﹝洪﹞﹝紅﹞之極東邊地南武之上之孟阿全境及南孟阿北孟阿二村落讓歸法國此一有違一千八百九十四年三月朔日中英所立之約故英政府請於中國更修緬甸約章另索數地以償東隅之失目下所請諸事悉經中國議允所有緊要各條摘錄於下以供眾覽

一中國允攺邊界自互相議定之處展至太平

二英國允將南碗以南之地西至南墨河之支河及毛修山至萊州嶺又折向東北至喜裏回河爲中國屬地惟此全境之內一切政事胥由英政府治理中國槪不與聞此地由英國永遠承租應納租費此後再議

三中國以科幹之山地歸與英國其地方四百英里不小於孟阿其庫弄全境亦歸英國

四中國允自今以往凡孟亨或江﹝洪﹞﹝紅﹞之地倘不與英國預先申明立約斷不以之擅給他國

六中英二國當各派人員勘定邊界

九舊約凡載運貨物往來於緬甸中國者但準於孟養及山西二處經過現在所有緬甸中國邊界各路之便於商務者皆可準其來

十二中國允考察雲南商務情形可否興辦鐵路倘可興辦當築一路與緬甸鐵路連接

十三舊約中國可在漾貢設一領事英國可在孟養設一領事現在中國之思茅摸兒面或順寧府皆可設立領事英人或﹝英﹞﹝莫﹞國保護之人可在此等地方貿易一切悉照通商口岸辦理

其餘各均照一千八百九十四年三月所訂之舊約

另有一中國允於簽字後四个月內將西江開埠通商

以上中英所訂緬甸新約披讀一過頗愜於懷𨿽大旨似偏薄於中國然一千八百九十四年所立之約內有關系緊要一中國尙率意違之恬不爲怪故凡有益於中國者我亦得廢之蓋彼此立約本當均享其利倘利我者彼奪之則所利於彼者我何能使之獨享此坦然持平之道非我之過不待智者辧也平時我英國常慮中國之翻議今與訂立新約特以言餂之得其一諾則出之於口見之行事照然入於眾人之耳目如綸如綍縱後有翻議之意似不能一再食言目下中國所訂各𨿽似爲我所挾不得已而爲之而爲英國計猶所得不償所失蓋前此之一誤爲害實匪淺鮮耳幸我所索各地已如願以償蓋中國允將科幹之山地割讓與我此地不小於一千八百九十四年誤割與法人之地並允將南碗之南一帶俾我永遠租賃中國不於此設官治理壹是皆由英官主政我英國亦願認此地仍屬﹝之﹞﹝此﹞中國此事辦理可爲極妥所可訾者初英外部大臣創議之時僅欲向中國暫時租賃而不爲長久之計其失孰甚約中所論商務諸事亦極鄭重深望旦暮之間便見諸施行則雲南四川二省不久可與歐洲互市以目前情形而論日後英國商賈之貿易於滇蜀者必以緬甸爲孔道訂約之時建造鐵路一中國以尙須斟酌對夫雲南建造鐵路利害輕重本當請中國熟計而行第恐其瞻顧徘徊未必能毅然立決蓋中國素善延宕倘所議之事非其所喜將有一思數百年而杳杳無期者非速向其執政諸臣力迫之不可至在中國緬甸之間多辟商賈往來之路實大有造於英國此爲一千八百九十四年之約所無而今約所得之利益也舊約未訂以前商販於中緬邊界者尙有數處可以往來及至舊約訂定往來之路祇有孟養山西二處今之新約不論何處皆可任我往來四通六辟惠我實多惟約內華文辭意似可以假借互用其爲掉弄筆墨畱他日毀約地耶我不敢知也順寧府思茅及摸兒面設立領事爲國家計亦爲商旅之計此種邊僻之地一經我英人及我保護之人在此經營如各通商口岸其商務之可興與否必能潛心考察竭力講求而得其究竟也以上爲中英所訂緬甸新約此然次訂約猶不止爲緬界之事我英駐華大臣克勞特墨克唐納爾因中國違背一千八百九十四年之約攺訂新約遂將西江通商一事同時議定見幾而動乘間而入誠可謂使於四方不﹝辱﹞﹝唇﹞君命者矣

按倫惇報章大半皆登載此事但所言僅修攺緬甸邊界之一端而絕不及我今日所得之利益如西江開埠中國邊界各處許我設立領事及準商賈居住貿易等事殊爲漏也

們乞斯他英地名之搿挨第恩報言法國駐華公使狹拉因中英訂此新約將不利於彼國使其三載之經營謀畫一旦雲消霧散盡付東流故深滋不悅殫心竭慮百計阻撓以冀我事敗垂成然我恐法人於此亦嘵嘵徒勞耳十年以來中國南方及西南方商務之利本爲法人所壠斷今我得於西江開埠實勝於江河運道旣便運費復輕法人自不能已於言矣此次新約各中國實格外從優更有意在言外而非外人所能窺測者我英其有爲中國出力之處故以此相報乎是未可知日久當能自見也

又法國帶罷報於此事亦著有一論其言頗直謂我英國沾沾焉謀修舊約意在一變中國南方之商務將不利於法國又謂𨿽如此英國實爲振興商務之計至於國家之事絕無猜疑嫌隙於其中法報此言蒙以爲獨具隻眼極有見到之處其篇末又有數語謂法國在華商務有可以振興之道玆特照錄如左

我法國在中國西南通商私冀該處商務之利惟我獨擅英國忽貿然而來與我爭利於是英法兩國隱然在中國相競勝然我利之所在然不至爲其所攘蓋經此一爭足使我奮然興起與之力角不復如疇昔之夢夢也憶二年前我法國里昂商務會曾派人前往中國考察法國商務如何可以振興有比拉者近在法國輿地會宣言於眾極稱該商務會派人之有益惟須法國國家﹝與﹞﹝興﹞商務會一气呵成而後於法國商務方有實惠現在中國西南商務局面一變深望法國有鑑於此將里昂商務所考情形熟籌而深計之必使法國商務有蒸蒸日上之勢焉可矣

與法蘭西立約通商保護越南議

薛福成

竊觀法使寶海所議中國與法國應辦越南事宜三條大旨不外分界通商與保護越南果能互崇信義秉公立約則法人有悔禍之意越南有可存之機從此釁端漸弭邊疆漸固而中國之經理外務漸能制勝於無形卽異日朝鮮琉球諸藩國亦當隱蒙其益此中國盛衰彊弱之機括所由分也然嘗考之以敵情徵之以近事復將寶使前後文函反復玩味竊慮法人未必遽就範圍尙將故作波折也洋人之得步進步卽欲行此三條而節目尙多可議也約事之多歧人言之可畏稍不詳審或致貽悔於將來也夫事不籌之於豫則設慮不周思不集之於眾則獲益不廣福成因斯事關系全局謹審其剛柔緩急進退迎距之機宜議其大如左一和戰二事宜虛實相濟也邇年以來外侮環逼議者或偏於主戰或偏於主和不知二者皆非也夫壹意欲戰則將使彼不能轉圜兵連禍結致成不了之局且中國武備未精未可爲孤注之一擲也壹意欲和則彼窺見我之情實益肆要求無所底止一國得志而諸國效尢矣中國將奚以自立邪是故爲今之計莫如以和爲體以作可戰之勢爲用昔者英人之救土耳其也廣調戰艦進泊黑海仍隱勸土人與俄講解故俄人有所顧忌而其約易成庚午天津之案誤在未調重兵不免於倉猝之間爲法人所挾制甲戌臺灣之役𨿽有重兵又誤在議和太速近者東北邊調軍防俄而伊攺約未受大損朝鮮告變雄師電邁而倭人气沮受盟而退此皆其明也且所謂作可戰之勢者卽使事機所值偶出於戰亦必時時執願和之說如是則敵不能歸曲於我而轉圜亦易夫法人之破東京也瞰其無備突啟波瀾無理極矣乃轉歸咎於河內總督之藐視自稱並無侵占土地之意時以交還東京補立和約爲言戰國時蘇代之論秦王曰必令其言如循環用兵如剌蜚夫殘破人之國都而猶厚貌甘言自云並無惡意可謂言如循環矣恃彊陵弱不崇朝而取東京可謂用兵如剌蜚矣中國亦宜稍襲其意惟知𨿽戰而無礙於和則其究亦並不至乎戰此和戰二事虛實相濟之妙訣也

一法國上下之謀議不可不審明也法在歐洲習於戰素稱彊國自攺爲民政而其國人始有息肩之意且畏徳人戰勝之威割其腴壤償以巨費法之君臣痛心疾首未嘗不思蓄銳觀變以全力求逞於徳也今瞷越南之貧且弱欲稍稍蠶食其地如英之據印度俄之滅波蘭然法之所畏莫如徳徳與法同壤而國勢日彊不啻臥虎伺榻俄奧諸國又法之世仇而徳之與國也英人每以滇境通商忌法人之占先著法人豈不知之法之牽制旣多竊料彼國經營越南僅用財力兵力十分之一計猶爲之若必老師糜餉而多後患則彼必長慮郤顧有所不爲矣何則彼非畏中國也畏歐洲諸國之議其後也今法聞中國發兵之信攘臂而起者固非無人然究其歸宿必系願和者多願戰者少觀其外部接寶使電信卽飭西貢撫勿得生事其情可見竊嘗以管見度之其言戰言和紛紜無定者法之上下議院也經畫邊務兼顧大局適可而止者法之朝廷也不殫啟釁欲以拓土爲功者法之西貢撫也至其使臣寶海奉厥朝廷之意原以排難解紛爲職然彼亦量中國之情勢以爲進退苟騁其口舌先得便利未嘗不見可而進冀著其爲使之功審此數端而越南之事乃可措手矣卽與寶使議辦越事尢不可不善爲駕馭矣

一滇粵各軍不能驟撤也自法人侵擾越南中國分道出師以示聲援未嘗明言拒法而越南君臣以壯其气不致驟立受虧之約劉永福等以堅其守不肯據爲退避之謀卽法人亦以兵少勢孤有所顧忌此誠綏邊字小之要著也迨兩國之軍日益相逼恐肇釁端姑因寶使之言酌許退軍以便兩國派員會議乘風轉帆之妙誠莫亟於此乃寶使照會稱中國已飭官﹝兵﹞﹝名﹞退足令法國派出驅逐黃黑旗黨軍無有阻難是我退而彼反求進情殊叵測且前與言不符誠有如總理衙門所慮者卽使寶使並無此心或因譯漢文義稍有訛舛然中國救越之得勁也以出師則其松勁也必以退師若竟如寶使照會所稱退回本境法人見中國退兵之速也彼之議院必因此窺我之怯餒而謀濟師彼之西貢撫必益以覷越之虛弱而謀占踞勢必進攻劉永福等以規北圻諸省不必寶使亦力不能禁也彼時執前議以責寶使彼將置之不理若我兵因法人爽約旣退且進恐必激成釁端轉非弭事之道福成愚以爲此時粵軍分布富良江以北與法軍尙隔一江不必撤退或令其最近東京之一路酌量移營滇軍前敵在興化以東者宜密飭酌度形勢退舍數十里已足表和好之誼若寶使以未退回本境借口宜答以兩國相交未聞有施無報中﹝國﹞﹝報﹞旣退以示先施法軍亦宜退出東京以昭睦誼如此乃足﹝塞﹞﹝間執﹞其口而折其無厭之求卽至會議之時兵備尢不可稍懈庶聲威振而和局可成矣

一立約分界保護最宜詳審也越南全境近三十省順化都城在富春省富春以北以廣治省廣平道爲左圻其河靜乂安寧平淸化南定興安河內海陽北寧廣安諒山太原髙平山西興化宣光十六省爲北圻富春以南以廣南省廣義道爲右圻而南圻九省中有嘉定邊和定祥永隆安江河僊六省已爲法人所踞設西貢撫治之惟廣和富安平順三省尙屬越南是南圻所存不過三分之一惟北圻境壤廣而十餘年來中國疊次出師爲越南剿平劇寇如吳亞終黃崇英李揚才陸之平等悉就擒滅富良江以北之山西太原諒山髙平北寧宣光海陽等省皆中國所戡定之地且其土產較瘠非法人所垂涎其素稱膏腴爲彼所注意者蓋在越都左右圻及南圻所餘之地又以經營富良江商路則北圻迆南之地亦難盡讓歸我此法人之隱情也寶使照會稱法國願設法自海口以達滇境通一河路以裨商務又稱兩國在紅江中間之地劃定界限北歸中國查保護南歸法國查保護並互相立約將越南之北圻現有全境永遠保全夫僅曰保全北圻則北圻以外如順化都城卽非所保矣萬一此約旣定彼卽進取越都我將不能過問且紅江卽富良江也富良江以北之地不及北圻之半是中國所護僅有越地五分之一未照平允彼旣認保勝爲中國所開之口岸保勝在富良江以南則其中又多轇轕似宜如總理衙門所議北圻歸中國保護南圻歸法國保護以與之磋磨𨿽明知彼必不允然進求乎上僅得其次將來或能辦到富良江以北北圻之地歸中國查保護越南現有南圻全境歸法國查保護富良江以南北圻之地與其都城左右圻之城仍令越南自爲經理由兩國遣使常駐越都設法保護其富良江上下游俾越南認爲法人通商之路如中國長江通商之例至其設官分治設關收稅均由越南自主如此則措注允協可無南顧之憂矣

一法人如不認越南爲中國屬邦我亦宜勿認法越之舊約也法越兩國甲戌年所立和約聲明越南操自主之權並不服屬他國是法人早伏狡謀欲使中國不得與聞其事而越人自墮其術中矣又稱越南之平定海陽兩省溯上洱河可達滇境是其蓄意開通商路已非一日然越南之朝貢中國乃中外所共知彼旣不認爲國之屬邦我亦能勿認其前約雲南爲中國之地則通商允不允之權在我苟能握其要領善爲操縱彼自須就我範圍也

一法人宜以東京交還越南以符原議也法人之初下東京也曾行文越南謂河內總督不以禮相待致有攻戰然實非禮其土也請越南王派員赴河內妥議以便交還城池又稱欲補立條約卽許退出東京並將所取庫銀及海防關稅銀三十七箱交還越南仍許越官依舊收稅寶使亦疊次切實言明彼國並無占並東京北圻土地之意是法人之踞河內初意本在要盟今保勝通商旣如所請則交還城池與帑項亦必議定日期東京旣須交還則彼設局查北圻之說似宜駁罷何則旣稱查則必駐兵駐兵則越南不能自立富良江以南之地恐終難保全也

一滇境通商爲英人所忌宜令法人知之也英人於煙臺條約早有通商雲南之議祇以緬甸陸路多阻迄今無成乃法人捷足先登開通江路則緬甸通滇之路更難英人有慮其事者見於本年七月新聞紙謂嗣後法與緬鄰倘英緬失歡法人必濟緬以軍火緬與法將立保護之約將來法必全滅越南而以緬爲外府大非英人之利等語是英人慮之熟而忌之深矣春間越南侍郎陳叔訒托招商局代有欲以重賂求救英徳諸國之說厥後越南王咨兩廣總督求給憑照往聘英徳諸國不可謂謀之不臧中國固宜玉成其事隱示扶持𨿽英徳未必遽能助越究竟有益無損且易動法人顧慮之心此亦辯論時隱詟法人之一助也

一處置劉永福須妥爲斟酌也永福本黑旗黨之渠魁始爲流寇繼受越南提督之職扼守山西保勝一路榷商稅以供軍餉故法人必欲驅之以通保勝商路然永福素恃此爲餉源誓死不肯退讓又前嘗敗法師北圻之民與黃黑旗黨之嘯聚者頗恃之以爲固法之兵輪累次駛向山西不戰而退似稍憚永福威名者寶使初次照會謂中國應設法使商貨暢行如驅除盜賊撤去保勝境上關卡之類其後照會總理衙門則稱中國兵退紮足令法軍驅除黃黑旗黨無有阻﹝礙﹞此皆指劉永福而言然使中國竟代法人驅剿永福非惟淸議所不與且爲﹝外﹞﹝中﹞國所竊笑固萬無此理若竟聽法人進攻永福則彼兵威旣盛或因此盡並北圻中國將何以禦之今欲籌善處之方保勝旣作爲中國許法人通商之口岸而永福嘗詣粵軍求救願爲﹝先﹞鋒似莫如由中國授以一官編其部眾爲一二營於富長江北擇地安插其軍餉許由中國給發日後卽在保勝關稅開支諒永福不敢不遵法人旣得通商之利又聞永福爲我用斯足稍戢其狡謀矣

一通商章程宜詳議愼核也法人知中國地產之厚考求商路殆閱十年其著議謂開通紅江商路則川黔西藏之貨可由水道直達東京各商咸願捆載而來數年後進出口貨物當增至數萬萬佛郎故其經營不遺餘力彼旣蓄意日久我自難於阻遏且就大計論之亦可不必終阻何也使法人謀開此路而中國初未覺察則法人獨享其利而中國將受其害今由兩國會議通商原期兩國共分其利果能使滇蜀土貨暢銷邊民日臻富庶則中國之獲益尢厚倘將來保勝一關每歲進出口貨價各有一千萬兩是歲得洋稅百餘萬也惟此爲邊地通商之始與江海各口情形不同從前各口通商所議條約大半由逼迫而成中國受虧過巨此次兩國本無交涉中國因越事慨允商務似不能援照江海各口章程必當明示限制仿今歲朝鮮與美國立約之意議一最公﹝允﹞﹝尢﹞之規條以昭友誼或酌增稅項或漸收政權如此則他口續立之約可援例議辦已立之約可隱爲挽回其有裨於全局豈淺鮮哉

一越南旣歸兩國保護則兩國所辦之事均應一律也分界通商之議旣定法廷必仍遣使駐越與聞國政名爲保護彼時中國若意存省事憚於遣使則越南之事中國仍不得與聞將獨任法使以把持啟其挾制侵占之漸是以越南委之於法也西洋於半主之國無不遣使駐紮約章旣定無復重要事件他日兩使駐越原不過遇事會議照約辦理而已然旣欲保全越南則循例之舉實不能闕或謂朝鮮越南同爲屬邦朝鮮旣不遣使越南豈能獨異不知朝鮮之不遣使因其爲我屬邦而與西洋諸國平行也慮體制之難壹也越南之不能不遣使因兩國旣有保護之名則兩使必有會商之務也恐措施之不壹也隨機應付各有所宜難一槪而論耳

一富良江以北各省宜駐兵防也中國所以力護越南者欲固我滇粵邊圉也而富良江以北各省又滇粵切近之藩籬也越南不靖則北圻不安北圻不安則滇粵亦不安今欲保全越南如能跨富良江南北而守之固屬甚善卽勢有不能則江北各省宜駐防軍也必矣蓋法人旣有查越南之說則其軍必不能盡撒而我一旦撤師示以未遑遠又將啟彼狡謀且邇來粵軍頻歲出關驅剿叛寇卽遇班師入塞亦常分布要害以顧邊防其餉項仍不能稍減古人所謂事不可息則住與行勞費相等也今令滇粵各軍分駐越境計不過於額餉之外多加運費而緣邊有拱衛之師屬國壯輔翼之勢防軍以練而少懈弛彊敵覘舉動而憚聲威其爲利也多矣且法人以江北數省乃中國所戡定故其意甘讓而不爭萬一越南日就衰弱終至爲法所滅則中國分此一隅亦差免爲各國所輕視此乃將來最後之一著而今則未可明言也惟各軍暴露已久宜以休軍爲名入屯各省城中越人方恃我爲捍蔽必無異辭斯邊陲收坐鎭之功將士免久役之苦矣

以上各端或理論於事前或籌措於事後𨿽法人未必遽能盡允然福成以爲頗有把握者以法人所深願者在通商所不願者在開釁也今脇之以所不願餌之以所深願堅持前說不稍遷就則﹝則﹞管見所擬似有八九可成夫寶使原議三條大旨固在撮合兩國之好然窺其意實尙無定衡我苟力與相持則所得或稍益於三條之外我不力與相持則所得或尙歉於三條之內寶使之所設辭推諉者不曰本國議院不允卽曰西貢撫不允今中國亦宜如其法以相抵制其有關於兵事者可托滇粵兩督以拒之其有關於界務者可托越南及劉永福以拒之其餘一切不可允之事更可托中外淸議以拒之拒之以辭而彼乃知所允之非易得矣夫得失旣巨周折必多果能貫以全神始終不懈俾斯事持平議結則東西洋各國知中國漸習外務不敢肆其侵侮從此力加整頓並圖富彊中外交涉之事庶有豸乎

保朝鮮策

康有爲

保朝鮮之術有三吾有力則收爲內地而執其政中策也吾無力則捐爲萬國公地援比利時例各國共保護之此上策也若內冒藩屬之虛名而外聽通商之自主此下策實無策也夫彊俄有陸而無海故邇年之謀北欲出波羅的海西欲出地中海中欲出印度海皆爲英人所塞歐洲諸彊國莫不忌俄之出海也所以塞之無不至俄無所出則必竭力欲出於東方咸同間旣得志於琿春矣猶以地之僻遠也朝鮮國弱而爲東海之阨俄欲肆志於東海勢必窺朝鮮日本𨿽三島然地處溫帶其水逆而人機智近者通知地球之勢不變法則不能自彊而必爲人弱故步武泰西以振其國日地僅十四萬方裏而民數三千餘萬方裏之內人二百餘地小不足以自養非辟地無術矣故南取琉球北開蝦夷自此以外不攻朝鮮將何辟也朝鮮近日而弱故日本必窺朝鮮俄地大而遠日地小而近則日之窺尢迫姑捨俄日焉狡焉思啟何國蔑有英之舉緬法之舉越豈必接壤哉是故朝鮮有必爭之勢至昭昭也朝鮮國小而民貧卽能變法自彊非三十年無效封豕長蛇環伺而交窺豈能俟之三十年乎是故朝鮮無自守之理至昭昭也以必爭之地處不能自守之形而我乃雍容聽之或乃隱慮其然爲之通商以翼其自立投愛子於虎狼之旁而爲之傳譯而謂虎狼曰汝無食彼己乃髙臥而置之嗚呼何其傎也且夫日本嘗滅我琉球焉我忍辱而未嘗過問矣若以朝鮮同琉球𨿽剪滅而置之度外可也夫置之度外而獨饋俄日則何如分饋諸國而以廣大迫近之彊鄰此何計也夫分饋諸國而朝鮮已分裂矣孰若以爲萬國之公地而各國共保護之而朝鮮尙可存我猶有法焉此孰得也與其滅而我不能救吾辱甚矣孰若共保護之吾有盛徳而昭出公國酌定交際之禮何辱之有故謂吾無力莫若捐爲萬國公地吾有琉球緬甸而不能救救越南而無補此無力之證也琉球緬甸安南朝鮮前轍也朝鮮有事在旦夕矣吾琉球而聽之則外之有不保藩屬之名內之有陪京唇齒之患吾越南而救之則兵力不足於朝鮮未必能救而吾東三省海疆必受其患聖人之能事在思患而預防之故謂捐爲萬國公地此上策也朝鮮國小無政其不能自守旣明矣俄日相迫童子知之與陪京唇齒我不能琉球而度外之此中智所熟料者也以萬國公地共保之又中朝政體之所無也夫地處必爭勢處必救放羔豚於虎穴待其旣食而後爭之豈若自爲牧人而修其圈牢或可保也故壬午東渡當以文武重臣駐髙麗而總其政以髙麗厚祿待其故王如外國保護之例選其才俊理其財賦煉其士伍安其夫家引爲中國內地彼俄日𨿽交伺苟非度有全力可制吾者不敢無端構釁以動然非吾能自彊則吾之兵力防內地沿海而不足豈可又增一國數千里之防乎負重擔而趨百里力不足矣又加遠焉適形其不足而自病耳故非自彊未能兼此也故謂吾有力則收爲內地此中策也若不慮久遠之變苟徇格式之舊公之萬國則不能割虛名引爲內地則不能行大事緩則引爲藩衛而親之而不能救其亡急則傾其國力而援之而且以生內累吾陪京可暫安而必至速危吾海疆可無事而必至有事則朝鮮之爲也夫吾海疆何備之有有事則築臺購炮募兵事平則臺廢炮銹伍散矣苟幸敵之不來不幸而來未審何以禦之是朝鮮爲吾之火而致燎原也故曰下策實無策也若隱慮其危而借通商以保護之其出使也陪臣在我之上其調兵也必告之敵藩屬而非藩屬無事則辱國有事則召敵事急則喪師進退無據榮辱皆非何足責哉何足責哉

二十年秋日人據朝鮮康祖詒書其後曰此光緒十六年聞俄人窺髙麗所策也今果爲日人據之而波及東三省矣爲今之計朝鮮已全爲日有計將柰何曰今吾竭力援朝鮮而吉林爲所深入未必能救卽能救之盡逐日人朝鮮亦不能自守閱時又召敵矣吾豈能頻傾國力而救之故仍以朝鮮公之萬國矣今日已據朝鮮鮮非吾藩屬矣何能公之萬國曰以朝鮮肥日吾大患也吾嚴海防其患無已其費無已不若以朝鮮與俄曰朝鮮吾屬也萬國皆知今日本無道吾甚惡之吾願不自屬以屬之貴國也俄人必從𨿽然俄欲朝鮮而失機使日人先制之攻之甚難故俄人頓重兵而不敢開釁且狐疑焉我乃告俄曰汝能救髙麗吾助汝餉以海關貸千萬以之俄退得厚利進得朝鮮必從之矣是吾俄日而可自保也英惡俄之出東海也必將出而居間吾謂請捐爲萬國公地是吾陪京不與日爲唇齒矣故今日上策仍以朝鮮爲公地也

蘇州日本租界章程第一條中國允將蘇州盤門外相王廟對岸靑陽地西自商務公司界起東至水淥涇岸邊止自北沿河十丈官路外起南至采蓮涇岸邊止卽圖內紅所劃之處照界石作爲日本租界至沿河十丈地面一層官路四丈在內暫作懸案但中國允日本人民任便往來行走上下客貨系泊船隻並聲明不得在該地面上有所建造將來倘允別國將沿河地面列在居畱地內日本亦當一律辦理

第二條界內道路橋梁以及捕之權由日本領事官管理其道路橋梁今議由日本領事官設法造修與中國地方官無涉但照圖內所劃應設道路之外若另開道路凡於彼此人民水利有關之處須與地方官妥商辦理

第三條界內地基祇準日本人民租賃但華人願在界內居住者準其租屋自行貿易營生至於品行不端無業遊民曾經犯案不安本分之華人及擾害租界行同無賴之日本人槪不準在界內居住違者卽行驅逐不許逗畱倘再故違由該國應管之官懲辦其界內居住之華人凡有詞訟案件及中國地方官應辦事宜務照上海租界洋涇會審章程辦理中國應在界內設立會審公署

第四條界內地價每畝議定租價洋銀一百六十元自蓋印之日起十年內不得漲價十年後則應照界內鄰近公平價值租賃租主業主均不得阻撓抑勒

第五條界內地稅每畝每年應完納稅錢四千文但從蓋印之日起十年內每年每畝只能完納稅錢三千文十年外則每年每畝應永納稅錢四千文其完稅日期每年限定華歷正月十六日起至三十日止此十五日內各租主須將該年應納之稅如數措齊照上海各國人完納之法辦理但公用之道路橋梁井溝等處不納地稅亦不準一人一家租賃

第六條凡租地時須請日本領事官將承租人姓名以及欲租地若干畝照會中國地方官派員會同踏勘該地有無窒礙始能出租並俟其交淸租價及一年地稅地方官應繕租契三紙除一紙存案外其餘二紙函送領事官蓋印一紙交該名收執一紙存領事公署以便查考租妥後令租主自立界石再界內地每人至多祗能租﹝六﹞畝至少亦須租二畝倘有須租至六畝以上者應先具情請領事官領事官仍照會地方官核辦

第七條凡租地必須租主或代理人居住經管若有不得已事故非轉租不可之時須先請日本領事官查明照會中國地方官存案方準換契轉租以便查考

第八條凡租契以三十年爲限滿限後準其換契續租以後永照三十年一換契之例換契時租主應請日本領事官咨照中國地方官更換不得再給租價以及別項費用倘滿限不報者應由地方官通知領事官傳諭該名若逾兩月仍不呈報卽將該契注銷以便稽查而有限制

第九條界內房屋應當遷讓之時中國地方官相助辦理至於墳墓地方官極力開導遷移其於墳墓多處則應由地方官築墻圍護以免踐踏再界內未經日本人民承租之地應聽憑華人照常耕種以免失業

第十條界內不準建造艸房以及板頂等房致易引火貽害他人倘有違犯者立卽禁止勒令拆毀

第十一條界內不準收藏火藥炸藥以及一切有害人身家性命財產之物倘有違犯者各按本國律例辦理倘因工作必須應用炸藥等物須先開單呈報日本領事官由領事官先行通知稅關查明確方準起岸但起岸後應有一定收藏之所並應速用完不得任意各處貯藏或久宕不用若有此等事故應由領事官責令該名遷移界外以安閭閻

第十二條日本領事官應與中國地方官籌商界外一僻靜空曠與居民無礙之地自行向民租賃作爲日本人葬墳之所其地丈尺以十畝爲率倘將來不敷隨時與地方官妥商擴充

第十三條嗣後蘇州別國居畱地倘中國另予利益之處日本租界人民亦須一體均沾

第十四條其餘瑣碎事宜未及備載章程者彼此另行照會存案

以上各條系兩國委員各奉政府命令和衷商妥者應繕漢文日本文各二紙彼此校對無訛署名畫押各執二紙候上憲全行批準後方能蓋用官印照行以﹝昭﹞﹝照﹞信守

光緒二十三年二月初三日明治三十年三月初五日大淸帝國欽命二品頂戴蘇州承宣布政使司聶大淸帝國欽命二品銜監督蘇州關江蘇督糧道陸大日本帝國欽命駐札上海兼理蘇州鎭江等處通商事務總領事官珍田舍己

洋務局馬房執照章程租馬房執照第號

洋務局爲給照事今據華商

聲請在靑陽地租界內路第號開設馬房合行給發執照此照自給發之日爲始限用个月準其雇用四輪車雙輪車大馬小馬或騾子或馬騾所有租界規條開列於後如犯規條卽將此照弔銷不準再用

一該馬房收到執照之後按月先行繳捐計大馬小馬或騾子或馬騾每只捐洋兩元所有出賃四輪車每輛洋二元雙輪車每輛洋一元五角

二執照上載明車馬若干本局著派捕房總隨時到該馬房內查看如果車馬堅壯卽準行駛車敝馬瘠卽不準用

三該馬房所出賃之馬車須將號牌編定釘在該車陽面俾拖走時眾目共易於辧認

四馬車如不合雇用應由該總限令更換設或任意抗延會局押令停歇

五執照內載明棚內馬匹若干馬車若干以外不得多畱

六馬房內須要漧淨通气有亮光並陰溝須得暢流按照上海馬房修理之法辦理其棚內車馬未經奉準給照者一槪不得行駛

七所有兩輪馬車祗準載客四人連馬夫在內四輪馬車祇準載客五人亦連馬夫在內大篷四輪馬車可載客六七人者須用馬兩匹拖駛方可

八該馬房如犯以上開列規條本局卽將此照弔銷如另有不法情事再由該總會同本局分別懲辦

洋務局東洋車章程一車費每輛按月捐洋一元五角須在外國月頭三个﹝月﹞之前到捕房繳捐其車照鉛片不在內

二各車往來須分左右上下依租界一邊爲左依沿河一邊爲右由密渡橋上相王廟對岸須傍左邊而上由相王廟對岸下密渡橋須傍右邊而下各車往來須遵此左右上下方不致相碰倘故違者罰洋一角

三東洋車必得堅固造成並時常須要修理潔淨再另備油衣遮布等件

四東洋車夫必須年力彊壯無病之人方準充當凡車夫身上衣服亦須時常淸潔

五東洋車夫不準拉住行客攬生意亦不準攔路停車有礙行人凡如有大聲呼喚嘈等事應一槪禁止

六東洋車載客祇準限載大人一名或小孩二名或大人一名搭坐小孩一名

七東洋車不準載運貨件鮮腌魚肉牛羊蔬菜等類以及要傳染人之病人並或乞丐等俱不準載

八凡東洋車內看見有遺失物件者該車夫當速卽送至捕房交明車夫不準私畱遺物察出議罰

九日出前日落後東洋車夫須提燈一盞燈上須貼東洋車上之號頭

十車力須照洋務局議定章程不得另外需索爭多倘客人與車夫自訂價目則可不照所定車力收取玆議由密渡橋至租界各處價洋五分如該雇車因客人有事等候至一點鐘之久或過一點鐘者按每點鐘加洋五分夜間車力價照日間加半

十一凡不論何時客商在租界內雇車者車夫不得推諉不拖

十二如東洋車夫不小心遇有損害人家物件之事均向車夫或保主之人是問

十三如捕查出不合以上定章者隨時明總酌量辦理若所犯情節較重則將車照扣畱

十四東洋車夫攬生意查出無車照者當卽拿送究辦不貸

蘇州關道陸擬辦租地章程謹將所擬洋商租地章程開折恭呈憲鑑

計開

一編號蘇州通商已議定盤葑門外空曠地處黃道臺遵憲會同日領事荒川定有日商居住界繪圖一幅本道督同洋務局委員定有各國居住界繪圖一幅現當洋商議租之際應先將該兩圖發文勘地公所紳董按四址覆丈明確用開方法以五畝或十畝爲一方挨順編定字號以便洋商按號租賃不致重復錯亂

一議租洋商租賃地畝由領事官照會關道後卽由道分別知會洋務局委員及勘地公所紳董一面照覆領事官飭令該商人赴公所報明擬租地畝數字號由員紳查無窒礙訂立艸據兌收定洋仍先報明本道核辦

一會丈自本道接到勘地公所員紳報文後卽委員會同該員紳等三面覆丈準確於圖內簽立字據眼同該洋商於地內自行釘立界石以﹝昭﹞﹝照﹞信守

一立契會丈定妥後由經辦各員紳塡明華洋文合璧上中下板契三紙送道核明無於契內鈐蓋印信除以中契一紙存案外其餘上下二契函送領事官加蓋印信以一紙交承租人收執一紙存領事署備查該契以三十年爲度年滿另換新契執守

一租價議定無論何國商人每人租地至多不得過六畝至少亦須至二畝日商租價以道路橋梁等費均自彼出是以不分上中下等次每畝一百六十元各國商人租價仍照原議上等每畝二百五十元中等每畝一百六十元下等每畝一百元又不論何國商人於華歷二十三年二月二十五日卽東歷明治三十年三月二十七日西曆一千八百九十七年三月二十七日起十年之內每年每畝繳年租錢三千文十年以外每年每畝繳年租錢四千文

一轉租凡議租地畝必須詢明確系該商自己租用並非代他人出名租用方準立契租給設承租後有萬不得已之事必須將該地轉租他人應行明領事官照會本關道查明注冊另行換立新契如有並不明私相授受自爲轉輾租賃者一經查出將此契作爲廢紙

一墳墓界內墳墓最多之處議明由我國築墻圍護如有洋商議租地畝查系墳墓最多之處應由公所紳士力勸畱出以免發掘之慘其餘零星墳冢查系勢難避讓者方由鍚類堂紳士代爲遷埋設洋商在於所租地內開掘地基或溝渠遇有骸骨須速通知勘地公所或洋務局設法掩埋不得任便拋棄至洋商塡築地基所需泥土必須向遠處地方購取不得在界內任便掘用致啟爭端

一收由公所紳士兌收地價後卽行解藩庫存儲一面報明本道備查俟收有成數分別提還所墊建造官屋關署及築路等經費仍於每千元內提出五十元以爲勘地公所紳董曁洋務局會丈委員津貼辦公之用歸各各該員紳自行公議開支

以上各條是否可行伏候憲示祇遵

蘇州關道陸擬呈經管官建市屋章程謹將經管通商場左近官建市屋章程擬呈憲鑑

計開

一管屋宜專責也此次房棧建成後應先繪屋圖六分呈送督撫憲曁藩司職道並發蘇州府道庫廳分別備案以後卽責成道庫廳經管按季將有無損壞及租戶居住緣由報明司道曁首府查考

一收租宜稽查也房棧旣歸道庫廳經管所有放租收租等事應卽由道庫廳辦理收繳隨時報由職道加派該租界查委員復查注冊至年終匯總造報督撫憲備查以歸核實

一修理宜限制也房棧無歲修之費每易損壞坍塌擬請十年以內以每租金一百元提六元爲歲修十年以外每租金一百元提十二元爲歲修其修費應由道庫廳會同住居該屋之租戶公同商辦注明租折備查仍按季匯總造報

一租金宜愼儲也蘇州新辟商埠尙無絲毫閒辦公甚爲支絀此項房棧租金應請專儲道庫以爲洋務公用但非先行詳奉督撫憲核準不得擅自動支

蘇州租界租地章程

計開

一租界之地分爲上中下三等凡在界內東北兩邊沿運河自官路界起進深一方作爲上等地每畝租價洋二百五十元再進深一方作爲中等地每畝租價洋一百六十元其餘無所區別均作爲下等每畝租價洋一百元自光緒二十三年七月初一日起十年內每年每畝完納稅錢三千文十年外永遠每年每畝完納稅錢四千文此外並無他項地租所有稅錢托領事官於每年正月內向租戶照數代收繳回中國地方官由地方官給回收據

二凡租界內凡有約之國商民均可在此照章租地遵約建造屋宇棧房但欲租地必須明領事官並備應完地租以及本年內應納稅錢照會中國地方官收訖由地方官履勘該處卽印發租契三紙由領事官會印一給租戶一存領事衙門一存中國地方官衙門一經承租之地遵約照章歸租戶租用惟每人只能租六畝爲止

三所有租契應以三十年爲限滿後應準換契續租以後永照三十年一換契之例辦理限滿不報卽行注銷遇有限滿年次租戶報明立卽準其續租租戶毋庸重納地租兩國官員均不得稍有限制阻撓令租戶喫虧等情

四一經租給之地只準租戶遵照條定章租用如有轉租事故於轉租之前必須明領事官查明核準後照會中國地方官接續租用凡承接轉租之人須立有和約之國商民方爲合例

五凡租界內不準搭蓋艸屋及下等板屋恐易引火貽害他人至火藥炸藥及一切有害人身家財產之器物槪不準收藏夾帶運送一經由官察出或他人告訴各照自國律例懲辦設有工事必須應用炸藥等件應先明領事官作何用處開明淸單報聽候查明照開淸單知照新關由稅務司查明方準起岸起岸之後卽須用去不得久畱貽害

六凡租界所有橋梁溝渠馬頭道路等項由中國地方官自辦建設完固所有各項工程設在何處何方及修理之法領事官可與中國地方官商議施設所有修理費用中國地方官與領事官會商章程一體籌捐以昭公允而期久遠

七所有商民在此界內往來僑寓中國地方官自應按約保護所有捕房事宜由中國地方官會同稅務司設立管理

論蘇杭交涉之難

英人闕名附

本館閱西十二月二十四日邸鈔知有精進之侍禦名宋伯魯者奏請皇上降旨飭於鄕科時命題考試洋務論說及攺新善策字樣折內詞意懇切該侍禦所陳固屬忠義可嘉惟攺新最善之策莫如將守舊各生革去頂戴勒令回鄕並誡以嗣後度日務須安分守己攺新之妙莫妙於斯或該侍禦猶未之知也中國無知識無廉恥之貪官暴吏不知凡幾無非消磨貧民之骨肉侵蝕肥己其獘比之螽斯爲患殆有甚焉然則時勢之壞又莫壞於斯或該侍禦亦未之見未之聞也而旁觀者則淸以中國近事秉公平心而論非整頓官制或盡去其官長不足以救此古國之滅亡救法匪易行之維艱然中國不能自爲之則中國亦不得自立矣昔歐鈞黎司古時以力名於世者灑掃奧基恩牛棚工程𨿽巨比之灑掃中國奚啻兒戲緣奧基恩棚中所餵之牛僅三千頭所積污穢僅三十年耳而中國內之人不知幾千萬頭其國中相沿之敝政又不知傳自數千百年夫才力如歐者固不數卽能否得一人如右立斯希歐司其才力比歐鈞黎司較次之輩爲之攘臂而起掃除積習尙不敢料據目前所見實無得此人之望其尢可危者中國無論治人或治於人者並未知國之亟應灑掃也此次可憐可笑之軍務議和之後議論攺新者紛紛攘攘固不乏人然類皆粗觕之言徒托空談毫無實濟中國今日之官制孰得謂比之三年前已稍淸廉已稍明亮矣或曰中國官長皆在署中執茶杯搖首而長嘆其不可爲國也噫其嘆息固若此而其志向又如彼玆試舉一端以表中國官場尋常辦事之法就軍務後而言辦理馬關條約所開之蘇杭通商口岸最爲切近請卽以此論兩口地方官辦法不信守日本條約而諸多爲難此必系大員所命固無疑義其於畫界之事仍照中國舊習曰請示也曰推托也曰遲延也百計多方日益阻難蘇州開議租界之時華官之藐視日人情狀實俄國干預使然也憶設租界之處華官先請以距城二十里之稻田開辦經洋官漸漸設法耐心辦理始得現在所定地址而附近該處有用之地華官已借名某公司謀爲己有此固意中之事不足奇也杭州辦法亦復如是開議之時華人胸中存見已先有二一激怒相與交涉之洋人一於開辦租界從中取利任意勒索此二者華官俱如願以償矣杭州租界內田地其以常價購得者現在售與人照田地章程每畝價洋一百五十元或二百五十元而華人由此所得利息與所謂爲民父母者在蘇杭兩口謀得之地擬俟修築鐵路時希圖善價之利息兩相比較則此次所獲猶其微焉者也總之地方官於此事辦理之遲延及其所定礙難施行之田地與行船章程歷來辦法莫此爲甚然此皆中之事蓋與中國官員辦理交涉知非堅執力爭不得遂我所欲也所有中日交涉各事現在尙未議畢而已議定之事辦理甚爲得宜者蓋由日本所派之眞田領事熟諸中國取巧玩疲之處卒有法以制之也第開口岸之事不僅有關日本一國而與美英各國利益均有關系旣與我利益亦有關系現在辦理杭州情形豈不應熟商而審處之乎查馬關條約訂明蘇杭兩處開作口岸準通商各國人民來往貿易居住工作制造一切章程及應享利益與在華已經通商各口岸同乃中國大員及其寮屬多方籌劃似志在廢棄馬關約內之條也其第一層辦法僅與日本有礙而其所爭管理街道及按設捕各節其意固屬可嘉乃爲日人所駁卒不得行本館聞之曷禁欣幸其第二層辦法又擬定章阻滯運河商務而日人又駁以杭州系訂爲通商口岸非閉關拒商之謂也至中國大員所擬田地章程終究如何定法我當靜以觀之惟現在其所擬各爲已通商各口所無亦顯而易見者也而僑寓新開各口之洋人華官刻待及阻難情形尢爲歷來所未有以中國城邑而論杭州實爲可造就之處其紳商之求仿行西法求利便商務郵政也情殷孔亟而有司意謂凡有整頓可加入之處固其所願惟洋商來往貿易居住工作制造一切約中𨿽載有專條其必使之不能稍沾微利而後已杭州無功名之土民初次售地與英人有司𨿽將地契蓋印成交而華員乃飭將地主收禁至今猶在獄中輾轉受梏械之苦於此可了洋人與該省土人將來交易必難暢行噫口血未幹而有施行條約之責者先自棄約而背違之此亦中國慣習之事也我不憚煩之領事湛米孫君曾因此案躬親晉省者兩次華官行爲諸多觸犯而其所請轉使有司加怒於監禁之人又復何益然則此案申請駐京公使辦理卒或能調停如意惟如此辦法遷延在所難免而玆際無辜被禁者已不勝其苦矣觀該省有司於此案辦法我國非亟理論以禁效尢不可其違犯條約彰明較著我應得之權利立有明條是故該省官員尢應訓以條約之不可輕犯我願該員因此案嚴行被究以示懲一儆百也可

西江開埠記

英人闕名附

英國駐華公使克勞特墨克唐納爾近至香港及中國南方各商埠考察商情此間商人不禁邴然色喜溯歷任駐華公使之經此地者不過赴任卸任往返二次此外深居簡出不復輕履是地𨿽前任公使尼格拉斯奧可拏亦知英國諸商在中國各埠貿易者當常與交涉以通商情而王事賢勞不遑啟處斷不能撥冗而南今克勞特墨克唐納爾公使惠然肯來與諸巨商虛心考究不厭求詳其才能識力允爲眾所信服我知自今以往英國東方商務必能日盛一日仍復曩時之舊矣當公使未到之前此間已得西江開端口消息夫以久議未之事一旦商定且妥善周至毫無可議商情踴躍欣戴莫名故使旌所詣商人歡迎道左意益殷勤初英使館辦理此事業已數年前公使尼格拉斯奧可拏曾與總理衙門再四籌商終無定議迨解任回國蒲克拉克攝權斯篆時方得中國政府允諾以兩廣之西江與我英開埠通商然政府此時𨿽已允諾而阻撓之意仍未悉泯嗣後我英將所立南省轉運章程急行擬定使中國官吏無可藉諉始許我公使克勞特墨克唐納爾所議各端悉照辦理本年西二月新約在北京簽字定於西江以上梧州府爲通商口岸此事頗爲失望蓋訂約之際旣在西江索地開埠至少當至南寧府爲止惜彼時未豫計及不無缺憾然細思之下可不必過慮但求該處商務日興將來漸漸擴充愈推愈廣可逆料其直至西江上游如前者重慶府一帶揚子江以上亦由漸而來也當克勞特墨克唐納爾公使在香港時曾電達總理衙門欲派人至西江測量水道中國允之本禮拜內已派英輪名脫維特者由香港開駛前往斯時之佇聽消息急欲知其究竟者殊不乏人惟聞西江行船頗不易易江水漲落勢甚洶湧梧州府之左近潮汐二時約深十二尺至二十尺急流怒奔遠及百里且重嵐嶺之下波濤尢甚狂雨驟至一瀉莫遏江水挾泥而下下遊行船之道往往遷徙不定誠危途也

法國於此新約大爲阻撓彼見我克勞特墨克唐納爾公使得此如願之事實不甘心而亦無如何愚竊笑其見之淺也彼東京報章嘗論此事滿腔嫉之意不自隱謂英國所夢想於東方者今竟由夢而幻爲眞矣尖刻之言形諸筆墨其不忍忿忿可知目下彼亦思得一利益與我相抵於東京極北之天隘從西音譯出開一口岸築造鐵路經中國邊界直達諒山與我爭勝但以管見所及法人前請中國在鎭南關龍州之間仿照法人諒山之狹鐵路築至廣西中國之法國不能相彊於東京招人投標反以東京鐵路仿照中國狹鐵路悉行更築第卽此一端工程已極重大何必見異思遷效顰無已多見其不知量耳

西貢之苦裏愛法報言法國現於越南加重布疋等貨進口之稅欲使該處英國商務日衰法國商務日盛在法人之意謂法國所徵得之地應由法國專享其利云按法人之蓄此心已非一日曩者卽聞法國諸執政共議欲於越南等處凡法國屬地一律嚴定稅則俾商務利權盡歸掌握不使外人分肥其貪婪無厭之心殊不值識者一笑也

通籌南洋各島添設領事官保護華民疏

薛福成

奏爲英國屬埠擬添設領事官保護華民並通籌南洋各島派員先後次第恭折仰祈聖鑑事竊臣查光緒十二年兩廣督臣張之洞派遣委員副將王榮和知府余瓗訪查南洋各島華民商務奏稱該委員等周曆二十餘埠約計英荷日三國屬島應設總領事者三處設正副領事者各數處經總理衙門議復在案臣於光緒十六年七月準總理衙門咨稱據海軍提督丁汝昌文稱此次洋如附近新嘉坡各島曰檳榔嶼曰馬六甲曰柔佛曰芙蓉曰石蘭莪曰白蠟皆未設領事華商因受欺陵剝削無不環訴哀求擬請各設副領事一員卽以隨地公正殷商攝之統轄於新嘉坡領事應先與該外部商定核給憑照如能辦到實於華民有裨等因到臣當經辦文照會英國外部援照公法及各國常例聲明中國可派領事官分駐英國屬境﹝俟﹞﹝俊﹞商有端倪擬再咨明總理衙門詳籌妥辦臣竊思領事一官關系緊要而南洋各島華民繁庶若不統論全局則一事之利獘無以明若不兼籌各國則一隅之情勢無由顯臣謹綜其始終本末爲聖主敬陳之大抵外洋各國莫不以商務爲富彊之本凡在他國通商之口必設領事以保護商人遇有苛例隨時駁阻所以旅居樂業商務日旺卽遊歷之員工藝之人亦皆所至如歸而西洋各國領事之在中國權力尢大良由立約之初中國未諳洋情允令管轄本國寓華商民與地方官無異洋人每有人命債訟等案均由領事官自理往往掣我地方官之肘從前中國各口之枝節橫生亦實由於此然卽在他國不理政務之領事僅以保護商務爲名者各國亦視之甚重稍有交涉卽籌建設蓋枝葉繁則本根固耳目廣則聲息靈民气樂則國勢張自然之理也中國領事之駐外洋者在英則有新嘉坡領事在美則有舊金山總領事有紐約領事在西班牙則有古巴總領事有馬丹薩領事在祕魯則有嘉裏約領事在日本則有長崎橫濱神戶三處理事有箱館副理事蓋南北美洲與日本各口疊經總理衙門與出使大臣籌劃經營建置較密惟南洋各島星羅布形勢尢爲切近華民往來居住或通商或傭工或種植或開礦不下三百餘萬人卽委員王榮和等所到之處亦已報有百餘萬人臣竊據平日所見聞參以張之洞原奏計華民萃居之地荷蘭西班牙兩國所屬應專設領事者約四處曰蘇門答臘之日裏埠曰噶羅巴曰三寶隴等埠曰小呂宋英法兩國所屬應專設領事者約五處曰香港曰新金山曰緬甸之仰江曰越南之北圻與西貢他如檳榔嶼等處已可相機設法或以就近領事兼攝或選殷商爲商董以副領事之名略給經費而以就近領事轄之斟酌盈虛隨宜措注要亦所費無多就南洋各島而論祇須設領事十數員大勢已覺周妥加以略有添派綜計歲費當不過十萬金竊查各關洋稅項下每歲提撥一成半作爲出使經費約銀一百數十萬兩而近年出使各館所需曁遊歷人員所用統計當不過六十萬兩總理衙門原議以其贏數預備添派各國使臣之用臣愚以爲西洋頭等彊國均已派有使臣卽二三等之國亦由各使就近兼攝似暫無須多派惟逐漸添此十數領事者則商政日興民財日阜息息有與內政相通之故且慰輿情於絕遠不啟華人觖望之端收權利於無形不開外人姍笑之漸所獲裨益較之所費奚啻十倍

臣嘗閱各國貿易總冊以洋貨土貨出入相準每歲中國之銀流入外洋者約一二千萬兩又考數年前美國舊金山銀行匯票總數每歲華民匯入中國之銀約合八百萬兩內外𨿽該處工資較丰而人數尙非最多則推之古巴祕魯可知推之南洋各島又可知夫中國貿易與各國相衡虧短甚巨然尙有可周轉者以華民出洋所獲之利足資補苴也倘此源再塞則內地之銀必更立形匱乏民窮已甚竊恐事變叢生卽就新嘉坡一埠而論設立領事已十三年支銷經費未滿十萬金然各省賑捐海防捐所獲之實已倍之而商傭十四五萬人其前後寄回華者當亦不下一二千萬蓋領事一官在彼外洋𨿽無管轄華民之權實有保護華民之責縱令妥訂條約章程必得領事隨所見聞與彼地方官商辦則洋官亦得藉以稽查而土人不敢任意苛虐卽駐洋使臣欲與外部辯論亦必以領事所報爲憑方能使洋官有所顧忌此領事一官所以不能不設之由而已設領事之處未嘗無顯著之效也今華民出洋之利已稍不如前矣誠能於南洋各島酌添領事尙可挽回補救而收固有之利源然所以議之稍久迄少就緒者蓋亦因立約之初中國未悉洋情並不知華民出洋之眾於是但給彼在中國設領事之柄而無我在外洋設領事之文又各國開荒島爲巨埠專賴招致華民而洋人實屬寥寥一經我設立領事彼不免喧賓奪主之嫌又礙其暴斂橫徵之舉所以始必堅拒繼則宕延外部以咨商藩部爲辭藩部以官民不便爲說𨿽管禿唇焦而終無如彼何此惟在局中者深知其難而局外之視事太易者又或稱就地可集巨貲無需另籌經費或狃於洋官駐華之例幾謂一設領事華民卽爲所轄竟無異管理地方者此皆閱歷未深持論實多隔閡當局者知其斷難辦到不無矯枉過正之議幾謂徒多耗費無甚裨益斯殆有激而然臣竊以爲望之過奢轉滋流獘領事所收之身格費船照費原可資津貼正不必斂巨貲以招物議今已設領事之處民船稽民數原可稍分彼權正不必攬政柄以啟猜疑但如臣以上所陳則不求近效而其效最大惟須認定主見中外一意合力堅持得寸得尺相機籌辦必可循序就範卽如新嘉坡初設領事英之外部亦盡力阻撓當時頗費周折至今乃無異議竊查英法荷日四國屬境其苛待華民不願我設領事者以荷日二國爲最而法次之英又次之荷日國勢皆昔盛今衰其立國命脈乃在南洋諸島島中墾田開礦招商徵稅各事又恃華民爲根柢惟其政令不甚明肅呼應不甚靈通洋官往往徵取無藝僑寓之西人又侵侮華民或迫之入藉或拘之爲奴或禁其往來或朘其生計若有華官在旁理論究可補救一二𨿽商設領事之始彼必枝梧推宕然我苟據理執言因勢利導始終堅持諒彼亦無辭以難我及早圖之則難者漸或化爲易失今不圖則易者亦漸覺其難想總理衙門必仍知照出使美日祕臣崔國因催商日國外部先在小呂宋設立領事俾便次第推廣以符原議至英國待我華民較爲公允臣觀各國在英屬地設一領事視爲泛常之舉向無攔阻又知英國君臣用意頗欲與中國互惇睦誼或不於此等事件稍露歧視中國之形近與該外部商議請照各國之例在英地隨宜派設領事卽彼未肯速允臣擬堅持初議至再至三與之磋磨先就香港仰江新金山等埠酌設一二員而檳榔嶼等六處亦當審其地勢人數從長籌劃由此推之法荷各屬亦或較易爲力臣非不知洋人性情堅韌每商一事必多波折然苟不憚筆舌之繁不參遊移之見不紊緩急之序或稍有效可圖蓋庇蔭周則民生厚而不獨開商務財用裕則近憂紓而非以勤遠布置廣則眾志聯而兼可詗敵情呼吁少則國體尊而卽以消外侮臣爲海外數百萬生靈起見不敢稍安緘默所有英國屬埠擬設領事並通籌南洋各島派員次第緣由恭折具陳伏乞皇上聖鑑訓示謹奏

卷十五下交涉

中日通商行船條約附照會說帖大淸國大皇帝陛下及大日本國大皇帝陛下因光緒二十一年三月二十三日卽明治二十八年四月十七日馬關所訂條約第六聲明商訂通商行船條約是以大淸國大皇帝陛下特簡欽差全權大臣總理各國事務大臣尙書戶部左侍郎張大日本國大皇帝陛下特派欽差駐札北京全權大臣正四位勛一等男爵林爲全權大臣彼此將所奉全權文憑較閱均屬妥善會同議定各開列於左

第一大淸國大皇帝陛下與大日本國大皇帝陛下及兩國臣民均永遠和好友誼惇睦彼此臣民僑居其身家財產皆全獲保護無所稍缺

第二大日本國大皇帝陛下可任便派一秉權大員駐札中國北京大淸國大皇帝陛下可任派便一秉權大員駐札日本國東京兩國所派秉權大員應照各國公法得享一切權利並優例及應豁免利益均照相待最優之國所派相等大員一體接待享受其本員及眷屬隨員人等並公署住處及來往公文書信等件均不得擾犯擅動凡欲選用役員使丁通譯人及僕婢隨從等均準隨意雇募毫無阻擋

第三大日本國大皇帝陛下酌視日本國利益相關情形可設立總領事副領事及代理領事駐中國已開及日後約開通商各口岸城鎭各領事等官中國官員應以相當禮貌接待並各員應得分位職權裁判管轄權及優例豁免利益均照現時或日後相待最優之國相等之官一律享受大淸國大皇帝陛下亦可設立總領事副領事及代理領事駐札日本國現準及日後準別國領事駐札之處除管轄在日本之中國人民及財產歸日本衙署審判外各領事等官應得權利及優例悉照通例給予相等之官一律享受

第四日本臣民準帶家屬員役僕婢等在中國已開及日後約開通商各口岸城鎭來居住從事商業工藝制作及別項各例事業又準其於通商各口任意返隨帶貨物家具凡通商各口岸城鎭無論現在已定及將來所定外國人居住地界之內均準賃買房屋租地起造禮拜堂醫院墳塋其一切優例豁除利益均照現在及將來給與最優待之國臣民一律無異

第五中國現已準作停泊之港如安慶大通湖口武穴陸溪口吳淞等處及將來所準停泊之港均準日本船﹝卸﹞﹝缺﹞載貨物客商悉照現行各國通商章程辦理如日本船違章到中國別口非系準停泊之港亦非準通商口岸或在沿海沿江各處地方私做買賣卽將船貨一並由中國罰充入官

第六日本臣民準聽持照前中國內地各處遊歷通商執照由日本領事發給由中國地方官印經過地方如飭交出執照應隨時呈驗無訛放行所有雇用車船人夫牲口裝運行李貨物不得攔阻如查無執照或有不法情事就近送交領事官懲辦沿途止可拘禁不可淩虐執照自發之日起以華十三个月爲限若無執照進內地者罰銀不過三百兩之數惟在通商各口岸有出外遊玩地不過華百里期不過五日者無庸請照船上水手人不在此列

第七日本臣民在中國通商各口岸可雇用中國人民辦理合例事務中國政府官吏不得阻礙禁止

第八日本臣民任從自雇船隻剝運貨客不論何項船隻雇價銀兩聽其與船戶自議中國政府官吏均無庸干涉其船不得限定只數並不準船戶挑夫及各色人等把持包攬運送等情倘有私走漏稅情獘查出該犯自應照例懲辦

第九凡各貨物日本臣民運進中國或由日本運進中國者又日本臣民由中國運出口或由中國運日本者均照中國與泰西各國現行各稅則及稅則章程辦理凡貨物於中國與泰西各國現行稅則及稅則章程之內並無限制禁止進出口明文亦準任便照運其運進中國口者只輸進口稅運出中國口者只輸出口稅至日本臣民在中國所輸進出口稅比相待最優之國臣民不得加多或有殊異又凡貨物由日本運進中國或由中國運日本其進出口稅亦比相待最優之國人民運進出口相同貨物現時及日後所輸進出口稅不得加多或有殊異

第十凡貨物照章系日本臣民運進中國或由日本運進中國在中國照現行章程由此通商口運至彼通商口時不論貨主及運貨者系何國之人不論運器船隻系屬何國所有稅賦鈔課釐金雜派各項一槪豁免

第十一日本臣民有欲將照章運入中國之貨進售內地儻願一次納稅以免各子口徵收者則聽自便如系應完稅之貨則應照進口稅一半輸納如系免稅之貨則按值每百兩徵收二兩五錢輸納時領取票據執持此票內地各徵一槪豁免惟運進鴉片不在此條之內

第十二日本臣民於中國通商各口岸之外購買中國貨物土產爲運出外洋者除出口時完出口正稅外如照以上第十一所列數目照出口稅則核算完納子口稅以抵各子口稅項此後不論在中國何處所有稅賦鈔課釐金雜派一槪豁免惟完子口稅之日起限十二个月內運外國又日本臣民在通商各口岸購買中國貨物土產非系禁運出外洋之物運出口時只完出口正稅所有內地稅賦鈔課釐金雜派一槪豁免又日本臣民在中國各處購買貨物以備出外洋準由此通商口岸運到彼通商口岸惟應照現行章程條規辦理

第十三凡貨物如實系洋貨已完進口稅後自進口之日起限三年內不論何時準日本臣民復運出口俾外國毋庸再納出口稅惟復運出口之貨須實系原包原貨並未拆動抽換準將已完之進口稅由海關給發收稅存票付執如該臣民願持票赴關領取現銀者聽

第十四中國國家允在通商各口岸設立關棧所有章程日後酌定

第十五日本商船進中國通商各口應納船鈔按注冊噸數在一百五十噸以上者每噸納鈔銀四錢一百五十噸及以下者每噸納鈔銀一錢如該船進口後未經開艙欲行他限四十八點鐘之內出口不納船鈔如已納船鈔之船自領出口紅票之日起限四个月之內可中國通商各口及準停泊之港毋庸再納船鈔凡日本商船在中國修理之時亦毋庸納船鈔又日本臣民使用各種小船裝運客商行李書信及應免稅之貨來中國通商各口均毋庸納船鈔惟各種小船及貨艇等運貨物其貨於運載時應輸稅課者該船須按四个月納船鈔一次每噸納銀一錢所有日本大小船隻除納船鈔外並無別項規費至所納船鈔不得過於最優之國各船所納之數

第十六日本商船進中國通商各口聽其雇覓引水之人完淸應納稅項之後亦聽雇引水之人帶領出口

第十七日本商船遇有損壞或別項事故致逼避難之處不論中國何處準其駛進附近各口暫泊毋庸納船鈔其船因修理起卸貨物歸海關委員查察則毋庸納稅凡日本船在中國沿海地方碰壞擱淺中國官員須立卽設法救護搭客及船上一切人等並照料船貨所救之人當加意看待並隨時察看情形有須設法護送者卽妥送就近領事官查收如中國商船遇有損壞或別項事故逼入日本附近海口暫避日本官員亦照以上所載一律辦理

第十八中國通商各口官員凡有嚴防偸漏之法任憑相度機宜設法辦理

第十九日本船隻被中國彊盜海賊搶者中國官員卽應設法將匪徒拿辦追贓

第二十日本在中國之人民及其所有財產對像專歸﹝日本﹞﹝本日﹞妥派官吏管轄凡日本人控告日本人或被別國人控告均歸日本妥派官吏訊斷與中國官員無涉

第二十一凡中國官員或人民控告在中國之日本臣民負欠錢債等項或爭在中國財產物件等事歸日本官員訊斷凡在中國日本官員或人民控告中國臣民負欠錢債等項或爭中國人之財產物件等事歸中國官員訊斷

第二十二凡日本臣民被控在中國犯法歸日本官員審理如果審出眞罪依照日本法律懲辦中國臣民被日本人在中國控告犯法歸中國官員審理如果審出眞罪依照中國法律懲辦

第二十三中國人有欠日本人債務不償或詭詐逃避者中國官務須嚴拏追繳日本人有欠中國人債務不償或詭詐逃避者日本官亦應一體辦理

第二十四日本人在中國犯罪或逃亡負債者潛中國內地或潛匿中國臣民房屋或船上一經日本領事照請卽將該犯交出中國人在中國犯罪或逃亡負債者潛匿在中國之日本民所住房屋或中國水面日本船上一經中國官照請日本官卽將該犯交出

第二十五按照中國與日本國現行各約章日本國家及臣民應得優例割除利益今特申明存之勿失又大淸國大皇帝陛下已經或將來如有給予別國國家或臣民優例豁除利益日本國家及臣民亦一律享受

第二十六此次所定稅則及此約內關涉通商各條日後如有一國再欲重修由換約之日起以十年爲限期滿後須於六个月之內知照酌量更攺若兩國彼此均未聲明更攺則條稅則仍照前辦理復俟十年再行更攺以後均照此限此式辦理

第二十七今兩國欲照此次所立條約遵行須商定通商章程條規惟於未定以前應照中國與泰西各國現行章程條規與此約所訂不相違背者兩國一律遵辦

第二十八本條約繕寫漢文日本文英文署名爲定惟防以後有所辦論兩國全權大臣訂明如將來漢文日本文有參差不符均以英文爲準

第二十九本條約兩國大皇帝批準後在北京迅速互換其互換日期由本日署名起至遲不逾三个月爲此兩國全權大臣署名蓋印以昭信守

光緒二十二年六月

十一

日

明治二十九年七月

廿一

日

大淸欽命全權大臣總理各國事務尙書戶部左侍郎張爲照會事照得現訂中日通商行船條約日本臣民應得優待利益均經詳載惟中國商民如何辦法屢經商論貴大臣以按照歐洲條約並無華民在外國一律優待之條本大臣舉奧國條約相證貴大臣以奧國路遠華民足迹不到故奧國肯注於約惟本大臣重核馬關條有此次商約以歐洲各國條約爲本美國本有一律優待之約貴大臣謂美非歐洲似也然則奧斯馬加非歐洲帝國乎貴大臣若按照馬關約辦理以歐洲各國約章爲本則奧國之約不能抹煞不算貴大臣屢言貴國家無不優待華人但不必分注約內貴大臣言必有信本大臣深加敬佩現在約大致已具惟中國商民商船來貴國者貴國究何以處之尙祈貴大臣查照歷次會議問答迅賜見覆爲荷須至照會者右

照會

大日本國欽差全權大臣正四位勛一等男爵林

光緒貳拾貳年陸月拾壹日

大日本國欽差全權大臣男爵林爲照復事明治二十九年七月二十一日準接照稱現在中日通商行船條約大致已具惟中國商民商船來者貴國究何以處之等因前來案查歷次會議問答貴大臣屢以優待華人一節爲言而本爵大臣不肯分注約內者我國近與歐美各國更攺條約數年之內應開通國俾各該國人來居住從事生業此次中日約內若將優待華人一節一經分注時不可不照歐美各國人應得優例一律辦理顧觀貴國未開通國日本臣民除在通商口岸居住從事生業外其來內地者亦爲條約所限制不甚自便彼此所享大形輕重且貴國向與別國訂立通商條約𨿽有華民應得按照相待最優之國一律相待之條後因於該國內之益有所妨礙或與該國內或該國內一處地方之平安有所妨礙該國終立限制之條貴大臣當能記憶也若夫奧國華人稀到所有條約未可比照而論以上情節本爵大臣屢與貴大臣會議業已面告一切矣至其將貴國商民商船應如何辦理之處苟非於國內之益或平安有所妨礙我政府務期公﹝允﹞﹝充﹞而昭睦誼須至照復者右

照會

大淸欽差全權大臣總理各國事務尙書銜戶部左侍郎張

明治貳拾玖年柒月貳拾壹日

大淸欽差全權大臣總理各國事務尙書銜戶部左侍郎張爲照會事案查馬關約第八內開中國爲保明認眞實行約內所訂各聽充日本軍隊暫行占守山東省威海衛又於中國將本約所訂第一第二兩次賠交淸通商行船條約亦經批準互換之後中國政府與日本政府確定周全妥善辦法將通商口岸關稅作爲剩並息之抵押日本可允撤回軍隊等語兩國自應照依辦理今第一第二兩次賠業經如期交淸通商行船條約已經本大臣與貴大臣逐議定於六月十一日署名蓋印訂明至遲不逾三个月在北京互換一俟此次通商行船條約互換後中國政府自可與日本政府妥商剩及息如何交收以便撤回駐威海軍隊此系按照馬關約辦理應卽備文照會貴大臣查照並祈見覆爲荷須至照會者右

照會

大日本欽差全權大臣正四位勛一等男爵林

光緒貳拾貳年陸月拾壹日

大日本國欽差全權大臣男爵林爲照覆事明治二十九年七月二十一日接準照稱此次通商行船條約互換後中國自可與日本政府妥商剩及息如何交收以便撤回駐威軍隊等因前來案查此層其應如何辦理之處馬關條約載有明文除遵照外本爵大臣似勿庸贊一辭須至照覆者右照

會

大淸欽差全權大臣總理各國事務尙書銜戶部左侍郎張

明治貳拾玖年柒月貳拾壹日

大日本欽差全權大臣男爵林爲照會事日本經署名蓋印之中日通商行船條約第九內開凡各貨物日本臣民運進中國或由日本運進中國者又日本臣民由中國運出口或由中國運日本者均照中國與泰西各國現行各稅則及稅則章程辦理等語所有日本蔘應按照美國蔘稅則一律辦理特此聲明須至照會者右

照會

大淸欽差全權大臣總理各國事務尙書銜戶部左侍郎張

明治貳拾玖年柒月貳拾壹日

大淸欽差全權大臣總理各國事務尙書銜戶部左侍郎張爲照覆事頃接來文內開日本經署名蓋印之通商行船條約第九內開凡各貨物日本臣民運進中國或由日本運進中國者又日本臣民由中國運出口或由中國運日本者均照中國與泰西各國現行各稅則及稅則章程辦理等語所有日本蔘應按照美國蔘稅則一律辦理等語披閱之餘本大臣並無異議特此備文聲明可也須至照覆者右

照會

大日本國欽差全權大臣正四位勛一等男爵林

光緒貳拾貳年陸月拾壹日

日本林大臣說帖光緒二十二年四月二十六日

自去冬十二月二十九號開議商約將閱半年尙無成議按馬關條約日本臣民僑寓中國已得按照相待最優之國臣民一律相待是則商約不定於日人固無窒礙此顯而易見者也然商約未定究非有裨於兩國睦誼本大臣深懷此義極願此約從速議成故於前交李大臣原稿之中曾酌攺大半滿謂必邀允諾不料貴大臣重加刪駁至爲歉然本大臣素願以和衷共事終始不渝玆再就來稿細加酌量再三商議審時度勢本國家能許讓者本大臣於此次攺稿一一允許若如此將就仍復見駁本大臣卽萬無再讓之處惟有堅持此次擬稿必至罷議而後已矣此約成否在此一稿維貴大臣實圖之至日本臣民在中國機器造貨免抽釐稅一節馬關條約旣準日人機器制造若尙須徵收釐稅斷無不提及之理蓋收稅者卽與機器制造原意權利背棄也是馬關約第六應照本國家所立見解乃爲妥協但審貴大臣詞意貴國家於此一第見解殊此時旣無從解釋本大臣擬將此節於新約內不提一俟起有項目卽按馬關約應如何譯解辦理若貴大臣仍復堅持不允深恐此約成議無期爾時中國國家及中國臣民在日本者旣無條約之權利自必諸多窒礙望細思之至馬關約所載字句詞意遲早總當商議辦解則候案另商於中國似尙無礙若區區以抽稅一層與此約合辦則商約恐難成議利害相形尙望裁奪不勝切盼之至

覆日本林大臣說帖光緒二十二年五月十四日

四月二十六日貴大臣送來說帖並續攺約稿閱悉一切貴大臣謂商約自去冬十二月二十九號卽中歷十一月十四日由李中堂開議將閱半載惟本大臣奉命接辦始於本年正月二十八日與貴大臣會議本大臣日行公事本極繁重早荷貴大臣涵鑑此次約稿又最緊要條目紛如旣不敢輕率從事自難倉卒告成疊次會議逐詳論煩徵博引筆舌並勞固非托故延宕當亦貴大臣所鑑諒也玆幸彼此相讓再三酌攺僅逾三月大致已具亦不得謂之遲緩矣至在中國機器制造貨物徵收稅項一節本大臣屢次與貴大臣面晤和衷商議以期妥籌善法今閱臺牘貴國仍執前議必欲剔開另商意者本大臣歷次面談尙有未能詳盡者乎查馬關條約祗言內地運送稅內地稅鈔課雜派以及在內地沾及寄存棧房之益耳至制造貨離廠等稅應否豁免一字未提如果可以免徵斷無不提明之理旣不提及其爲應徵自無疑義且中國系自主之國原可任便妥定公平章程徵收稅項若慮中國將制造貨稅加重苛徵使制造之權利化爲烏有無乃以不公不平相待乎中國應徵制造貨之離廠稅不過以抵所失洋貨之進口稅於就貨抽稅之間仍寓卹商惠﹝工﹞﹝王﹞之意貴大臣擬將此於新約內不提又以馬關條約字句詞章遲早總當商議辦解於中國無礙若區區以抽稅一層與此約合辦則商約恐難成議具紉貴大臣和平忠亮之雅惟是事關國課義重國權條約中旣未讓去然則中國分內所應爲之事貴國政府當不見怪也各國商情所系有以徵稅爲損者亦有以不徵稅爲損者統俟晤教縷言之詳閱此次攺稿已較前稿通融此中仍有數尙須面商方能定議擬請貴大臣於本月十五日以後何日得暇酌定準期以便會議可也

請豁除舊禁招徠華民疏

薛福成

奏爲時勢互殊例意已變擬請申明新章豁除舊禁以護商民而廣招徠恭折仰祈聖鑑事竊臣溯查國朝順治康熙年間始嚴海禁當時因鄭成功父子竊據臺灣窺犯江浙閩粵招誘平民脇爲死黨寇勢滋蔓沿海騷動不能不創立禁例以大爲之防凡閩人在番托故不歸復偸渡私回者一經拿獲卽行正法厥後臺灣旣平務在與民休息不欲生事海外康熙五十六年禁止南洋貿易一案經九卿議定凡出洋久畱者行文外國解回正法蒙聖祖仁皇帝特恩令五十六年以前出洋之人俱準回原籍雍正六年奉諭出洋之人陸續返棹而彼地存畱不歸者皆甘心異域違禁偸之人不準回籍欽此乾隆十四年復奉髙宗純皇帝特諭將私噶羅巴充當甲必丹之陳怡老嚴加懲治貨物入官大抵昔日海盜未殲鄰交未訂彼出洋之民禁之則可以孤寇黨弭釁端不禁則慮其泄事機傷國體且承平之世地廣而人不稠人散則土益曠深維至計首懸厲禁非苛待此出洋之民也時勢爲之也自道光二十二年以來陸續與東西洋諸國立約通商英國江寧和約第一條華英人民各住他國者必受保佑身家安全美國續約第五條中國與美國人民前各國或願常住入籍或隨時來總聽其自便而祕魯條約及古巴華工條亦於出洋華民鄭重再三庇之惟恐不周籌之惟恐不至每於海外要地設領事官以保護之誠以今者火輪舟車無阻不通瀛環諸國固已近若戶庭邇於幾席勢不能閉關獨治且我聖朝煦濡涵育逾二百年中國漸有人滿之患遂不得不導傭工以擴生計開商路以阜財用順民志以聯聲气張國勢以尊體統蓋海禁早弛風气大開一視同仁無間遐邇前例以不廢而自廢不刪而自刪非偏厚此出洋之民也時勢爲之也臣於光緒十七年奉派道員黃遵憲爲新嘉坡總領事官屬令到任後詳察流寓華民情形核實報玆據稱南洋各島華民不下百餘萬人約計沿海貿易落地產業所有利權歐洲阿剌伯巫來由人各居十之一而華人乃占十之七華人中如廣瓊惠嘉各籍約居七之二粵之潮洲閩之漳泉乃占七之五粵人多來自如潮人則去畱各半閩人最稱殷富惟土著多而流寓少皆置田園長子孫𨿽居外洋已百餘年正朔服色仍守華風婚喪祭亦沿舊俗近年各省籌賬籌防多捐巨競邀封銜翎頂以志榮幸觀其拳拳本國之心知聖澤之浹洽者深矣惟籌及歸計則皆蹙額相告以爲官長之查究胥吏之侵擾宗黨鄰里之訛索種種貽累不可勝言凡挾貲回國之人有指爲逋盜者有斥爲通番者有謂爲偸運軍火接濟海盜者有謂其販賣豬仔要結洋匪者有彊取其箱篋肆行瓜分者有拆毀其屋宇不許建造者有僞造積年契券藉索逋欠者海外氓孤行孑立一遭誣陷控訴無門因是不欲回國間有以商賈至者不稱英人則稱荷人反倚勢挾威干犯法紀地方有司莫敢誰何今欲掃除積獘必當大張曉諭申明舊例旣停新章早定俾民間耳目一新庶有裨益蓋黃遵憲體察旣深見聞較熟故言之詳切如此臣竊惟保富之法肇於周官懷遠之謨陳於管子民性何常惟能安彼身家者是趨是附中國出洋之民數百萬粵人以傭工爲較多其俗𨿽賤視之尙能聽其自便衣食之外頗積餘財至今濱海郡縣稱稍殷阜未始不在乎此閩人多富商巨賈其俗則待之甚苛拒之過峻擁貲百萬棲海外十無一還且華民非無依戀故土之思也國家亦本非行驅禁之政也特以約章初立之時未及廣布明文家諭戶曉遂使累朝深仁意澤不下究化不遠被姦胥劣紳且得窺其罅以滋擾累爲淵驅魚爲叢驅爵甚非計也

夫英荷諸國招致華民開荒島爲巨埠是彼能借資於我也華民擅幹才操利柄不思聯爲指臂又從而擯絕之是我不能借資於彼也及今而早爲之圖尙可收桑楡之﹝效﹞﹝收﹞及今而不爲之計必至憂杼柚之空查前督臣沈葆楨奏請將不準偸渡臺灣舊例一槪豁除曾奉特旨兪允省具文裨實政莫善於此迄今海內交口稱便出洋華民事同一律可否吁懇天恩俯念民生凋敝敕下總理各國事務衙門核議保護出洋華民良法並聲明舊例已攺以杜吏民詐擾之端由沿海各省督撫及出使大臣分途切實曉諭奉宣徳意俾眾周知並準各口領事官訪其平日聲名素稱良善核給護照如是則不事紛更不滋煩擾可以收將渙之人心可以振積玩之大局可以融中外之畛域可以通官民之隔閡懷舊國者源源而至細民無輕去其鄕之心適樂土者熙熙而來朝廷獲藏富於民之益一旦有事緩急足倚枝榮本固厥效非淺所有擬請申明新章豁除舊禁以護商民而廣招徠緣由理合恭折瀝陳伏乞皇上聖鑑訓示謹奏

是疏於光緒十九年五月十六日由英倫使館發遞七月初十日奉

朱批該衙門議奏欽此總理衙門於八月初四日覆奏應如所請

敕下刑部將私出外境之例酌擬刪攺並由沿海督撫出示曉諭凡良善商民無論在洋久暫婚娶生息一槪準由出使大臣或領事官給與護照任其回國治生置業與內地人民一律看待毋得仍前藉端訛索違者按律懲治奉

朱批依議欽此

附陳派撥兵船保護商民片

薛福成

再臣聞流寓外洋華民以勢孤气餒爲他國人所輕侮西洋通例莫不派撥兵船保護商民俾旅居者增气以自壯近者中國海軍各艦亦嘗巡歷新嘉坡諸埠華民喜色相慶以手加額謂爲從前未有之光寵惟海軍船數不多經費不裕勢難分撥兵輪久駐海外華民集貲積少成多未嘗不願供給船費稟請酌派軍艦稍張聲勢從前兩廣督臣張之洞曾議勸辦此事未及就緒設令果有成效則海軍省養船之費而有歷練之資兵船無坐食之名而著保護之績商賈傭工捐費不多頗沾利益使臣領事權力𨿽弱亦倚聲援一舉而數善備焉臣屬總領事黃遵憲相機利導據稱閩商未肯出力事難必成臣是以有招護華民之請華商有力者之在外埠商務之旺衰系之軍實之彊弱系之卽西人亦視之頗重也理合附片密陳伏乞聖鑑謹奏

許巴西墨西哥立約招工說今天下諸國人民之眾中國第一英國第二俄國第三中國人數在四萬萬以外大約四倍於英五倍於俄余因考二千年來以漢平帝元世祖明神宗爲戶口最盛之世然戶多不逾一千二三百萬口多不過六千萬以內而已國朝康熙四十九年民數二千三百三十一萬有乾隆五十七年民數三萬七百四十六萬有較之康熙年間已增十三倍之多道光二十八年會計天下民數除臺灣未報外共得四萬二千六百七十三萬餘人則閱時未六十年又增一萬一千九百餘萬人矣自粵撚苗回各寇疊起弄兵潢池人數幾耗一萬萬有奇迄今蕩平之後又已休養二十餘年戶口頗復道光季年之盛余嘗聞父老談及榦隆中葉物產之丰謀生之易較之今日如在天上再追溯康熙初年物產之丰謀生之易則由乾隆年間視之又如在天上焉無他以昔供一人之衣食而今供二十人焉以昔居一人之廬舍而今居二十人焉卽較之漢元明戶口極盛之時又不啻析一人之用以供七八人之用我聖淸徳威所曁罔間內外煦濡涵育澤及萌民生不見兵革戶口蕃衍實中國數千年來所未有然生計之艱物力之竭亦由於此利病相倚丰耗相循有理所必至者矣今欲籌補苴之策謂中國地有遺利與則己山之坡水之滸曁海中沙田江中洲沚均已墾辟無餘抑謂人有遺力與則中國人數眾多人工之廉減於泰西諸國十倍竭一人終歲勤動之力不能仰事俯畜彼知力終不能自贍則益好逸惡勞或流爲遊手或傭爲會匪者所在多有倉不實不知禮節衣食不足不知榮辱自然之勢也竊嘗橫覽方輿盱衡全局而得補偏救獘之術焉方今美洲初辟地廣人稀招徠遠氓不遺餘力卽如巴西墨西哥兩國疆圉之廣不亞中國十八行省其民數不能當中國二十分之一其地多神臯沃壤气候和平不異中國而曠土未墾勤於招致且無苛待遠人之例誠乘此時與彼兩國詳議約章許其招納華民或傭工或貿易或藝植或開礦設立領事官以保護而約束之並與訂立專條彼旣招我華民力墾荒土功成之後當始終優待毋許如美國設謀驅逐夫有官保護則遇事理論駁其苛例不至爲遠久所欺有官約束則隨時教督阻其不法不至爲遠人所憎華民在此皆可買田宅長子孫或有數世不忘故土輦運餘財輸之中國者如此則合於古之王者有分土無分民之意且不啻於中國之外又辟一二中國之地以居吾民以養吾民也於以張國勢厚民生紓內憂阜財用廣聲气一舉而五善備焉救時之要莫切於此若夫歐洲人滿之患漸似中國阿非利加一洲鴻荒未盡辟瘴气未盡除華民願者尙寡美國有驅逐華民之政祕魯一國及荷蘭西班牙所屬諸島或迫之入籍或拘之爲奴而澳大利亞一洲亦有薄待華民之意自當就其舊有之華民而保護之不必導之前也

致﹝伍﹞﹝五﹞星使書

梁啟超

去臘歸自杭州省讀畱札謙牧懇切有逾尋常循誦再三感悚萬狀啟超上循公議下迫賤事未能從行區區之情具詳前覆想已塵覽自惟庸陋靡所取裁顧承過愛謬采虛譽屈己相招待以殊禮下士之風昔賢所難在今日𨿽未克追陪然銘感之私靡時或忘竊聞之仁者贈人以言薄有所知敢貢諸左右以報盛意惟垂擇焉美國之立國也以自保爲主而不與物競故交涉繁難之事較少於他國惟華工一端向者諸使臣咸束手焉今夫美者萬國之客民所合而成國者也歐洲人挈族以者歲以億萬計其情形與吾華同等是客民也而彼之國會必歧而二之𨿽由吾國勢之不振然亦不能盡爲國勢咎也乃者與日本定約約言日本旅華之民當從最優之國相待吾亦以是反索諸日本日人則曰華民之旅於他國者非上等人也非上等人而責吾待以上等之禮烏可行也此𨿽橫逆之言而吾實無以難之矣今夫華工之在美者其始大率饑寒洊逼謀生無術瀕死亡命迫而他逃無家室無產業未嘗識字未嘗讀書未嘗受教化起居飲食言語舉動皆有蠻野之風故美人初年猶有令華工入美籍之請及其後也反從而禁之彼中人士至昌言謂宜圈限華人勿令與美族雜處恐其獷陋之俗傳染全國嗚呼吾之所以見輕見虐於他人者有自來矣後此者漸久漸眾頗有致厚實蓄田廬長子孫者而未經教化也如故不識字不讀書也如故孟子曰人而無教則近於禽獸以故華工集之處街道湫隘房屋穢混﹝賭﹞﹝睹﹞充斥械鬥狼籍名曰貴種實同土番夫我旣土番矣而欲人之不土番我何可得也故今日欲保華工必以教華民爲第一義教之之法有六

一曰立孔廟西國之人各奉一教則莫不尊事其教主崇麗其教堂七日休沐則咸聚其堂而頂禮而聽講𨿽其教之精粗得失不必論要之誘勸獎掖涵濡漸摩使人去暴就良去詐就忠其意至微其法至善今中國之人號稱奉聖教而農工商賈終身未登夫子廟堂不知聖教爲何物故西人謂我爲半教之國良不誣也今宜倡義勸捐凡華市繁盛之地皆設建孔廟立主陳器使華工每值西人禮拜日咸詣堂贍仰拜謁並聽講聖經大義然後安息則觀感有資燻陶自易民日遷善而不知自西人此威儀沾此教澤亦當肅然起敬無敢相慢矣

二曰興書院夫旅居旣久漸有子弟無師可就無書可讀幼而失教長而洋傭謬種流傳永難自立今宜就各市鎭創立書院義學由中土聘良師爲教習而兼請西人以課西學授西文昔王文成在軍中自編俗語歌訣口授軍士以作其敵愾之气近曾文正亦用其法以授前敵及圍城中人此教鄕曲粗人莫善之良法也書院旣立則宜令各教習篇定此種書專發明振興中國保全種族之義及工作商業等理皆編成俗語以授之人手一編口碑載道自彊之效油然生矣彼中各邑向有會館而規條未善所延董事率皆不學無術誠能因其舊貫攺作書院擬定課程獎勸後進毫不費力而補益良大西國最重文學苟華人旅彼者彬彬秩秩說禮惇詩惟彼西人敢侮予哉

三曰設報館報館之開風气裨國政夫人而知之矣西國無地不有無人不閱以報館之多寡覘國勢之彊弱今旅美華工林總日加而報館無一焉無惑乎吾民之闇於商理而昧於敵情也今宜設一華文報館仿西國婦孺報之例專用俗語普勸華民以講求工藝攺革陋俗集大公司興大商務乃心故國共禦外侮等義又西國西文各報詆諆中國無所不至言過其實熒惑聽聞故西人聞其說者輕我愈至而虐我益甚若能在彼中設一西文報辧其同誣昌言中國教化之善及其可以振興之道俾知吾國之尙有人在則亦弭患無形之一術也

四曰擴善堂善堂之意昉自周官相賙相救謂之任近泰西諸國善舉滋多吾粵好善此風亦盛省城之廣濟醫院廣仁善堂愛育善堂香港之東華醫院澳門之鏡湖醫院常或至數十萬首事諸人多爲眾信漸至一鄕議院之基堂中宣講聖諭印刷善書救荒卹貧訓嬰治病教養兼行爲益良大港澳兩院至能漸收華民自治之權效可睹矣聞美國各埠近亦有此宜因其舊址普加勸厲益求擴充增定條規自相保護選有志之士以爲講生刻有用之籍以當善書聞彼中娼妓極盛受虐極苦每有西人見而不忍取以去又鴉片盛行爲人厭惡凡此陋習皆由善堂設會禁止我旣自愛人亦無辭興可興之利復已失之權事屬善舉則西人不至相疑局旣漸成則華民得以自保非細故也

五曰聯公會外洋華民多設私會各立名號其類非一不達時務者指爲亂黨竊竊憂之而無可如何其迂者乃多方設法思所以散之不知國之所以立者恃民情之固結而已東西洋諸彊國無一國不有黨無一人不入會未聞有以爲病者豈不以固結之道莫善於此哉以故黨會愈多者其國愈彊俄英法美其較然也中國此義未明尙當思所以提倡之彼華工轉徙異域其彼之立名目以相號召者大率爲自相保護冀免憑陵或激念國恥誓眾圖報用心至苦陳義甚髙亦人心不死天運未攺之符驗矣今宜因此機緣益加獎厲愚者導之使智散者合之使聚毋挫其气毋渙其心激以大義約以法程樹海外之悍城助中原之犄角他日有事必有大收其用者

六曰勸工藝中國有遠過於西人者一事曰華工耐勞而索價少西工惰作而索價昂此今日華工見逐之由而實他日吾華人所藉以制彼族之死命者也以華人之聰明智慧加以工價之賤操作之勤苟能學習西法深知其意自行設廠置機制造百物𨿽盡五洲工藝之利權而奪之不難矣華人之旅美者賃身爲奴十居其九間有自主經商者大都販運故鄕衣物以供傭保之所求罕有集大股立大公司牟他人之利者非力之不逮殆未有明於商理達於藝學者以提倡之也爲今之計莫如集股設立工藝學堂聘西人藝學師爲教習選華工之子弟聰穎者以實之不足則招粵閩子弟願學者由總署取憑送赴就學專習丹靑雕刻油漆織作等類手工之事其各種大機器需本巨而成事難者姑從緩辦三年之後卽可大成則別招新班而使學成者散遊於金山紐約等處或歸中國以所得新法傳之其人擇其西人所喜用之物必需之件而專制之十年之間轉相仿效彼中食用器物將皆取給於華工之手中國欲無富彊不可得也彼區區之日本其手工制造用物玩物售於美國者歲值銀至八百餘萬此亦工價賤而操作勤之所致也中國之賤且勤又過於日本乎凡此數端皆因勢利導集事甚易及夫成就之後則大之爲一國命脈之所系小之亦爲華工生計之所資

至其措辦之方亦有二要一曰與工相習而爲所信與西人相浹而借其力彼土華工吾鄕人居十之七八語言風俗皆可通曉其於相習固易易矣執事淹貫西學又久處香港爲鄕人所深知使命一下海外數百萬黔首方將翹領企踵以望軺轍使推誠布公提倡大義則令如流水艸偃風從何不集何事不成若其稍棘手者則公使在外國無自治其民之權凡百措施恐受牽掣不知所陳諸事與彼地方之公事一毫無涉不過助彼政府分其教養客民之勞非惟無損於彼且有大益焉但使與其執政交誼稍洽從容商辦豈有執難美國爲執事昔年遊學之區彼中賢士大夫必多舊好言語相通不勞翻譯情意易達商易行彼中善舉極多義士林立或卽延請美國名士提倡主持藉其治外之權革我錮積之獘匪直不憂阻閼𨿽勸令美廷歲撥常爲教養華童之費可也故此犖犖數事責之他人必不能成求之執事必可立致然則執事此行乃天不欲絕此億萬生靈之命而假手以拯之也執事豈有意乎今夫美國之苦逐華人乃出於無賴工氓之所爲耳其富戶固大不欲也其政府固引爲慚徳也且有識之士方且囂焉睊焉議其非也今日誠得其人因勢利導不侵彼中地方有司絲毫之權而造我國商民無窮之福亦何憚而不爲哉方今時事多艱外侮日亟朝廷掃除常格妙選精熟律法洞悉外情者而用執事執事膺特達之知受不次之擢感激知遇力圖報稱其聯絡邦交顧全國體必有深謀良慮以慰天下之望其必不欲循例奉公碌碌苟且蹈巧宦之陋習損海外之聞譽此固無待於鄙言矣顧區區之愚以爲美使一職捨保全華工而外無他事可辦華工一事合前陳數端辦法無他策可圖執事而不思報國不思立名則已苟其思之則惟此一舉可以建不朽之業興大局之利雪前此之國恥作海內之民气三年之內美境華工將戴執事如父母十年之後海內人士將服執事如神明此眞豪傑立功名之時也啟超學識旣陋閱歷更少於天下大事豈有所知旣承雅愛待以國士頗竭數日夜之力圖所以報命者竊謂悠悠萬事惟此爲大有大利而無小害有百易而無一難其試辦條理頗經熟思限於尺素未能具陳若蒙采擇更當臚舉伏惟裁察

分別教案治本治標之計疏

薛福成

奏爲英法兩國教案牽涉旣廣關系較巨謹就見聞所及分別治本治標之計恭折密陳仰祈聖鑑事竊臣承準總理各國事務衙門電信知五六月間長江上下游教案疊出蕪湖丹陽無錫江陰南昌等處天主教堂多被焚毀武穴被殺教士及洋關扡手各一人皆系英籍疊經各省查拏匪犯或立予駢誅或訊明定罪而英法徳三國使臣尙忿爭不已來相促迫臣屢以中國辦法詳告英法外部外部知我辦理認眞尙無異辭迫接其駐京使臣函電則又變計蓋各使久居中國洞悉情勢初因訛言四起風警頻仍迫爲自衛之謀寖萌要挾之意句串一气協以謀我遷延數月此案不知何時議結臣竊維匪黨之得肆焚掠者挾簧鼓愚民之術也愚民之莫釋疑忿者信迷拐幼孩之說也按舊說謂天主教徒迷拐幼孩挖眼剖心用以制藥此論不知始於何時前儒顧炎武所著郡國利病書亦已有烹食小兒之說彼時中外懸隔偶得傳聞並非事實然是說之流傳也久則人心之篤信者眾猶憶同治九年天津案起前大學士曾國藩初聞挖眼盈之說亦欲悉心查辦比入津境攔輿遞者紛訴此事詢以有無實據則辭多惝怳迨嚴加訊究而其事益虛所以專疏特辦此說之誣民於當日列在幕僚頗知梗槪出洋以後畱心訪察大抵天主教徒所崇奉者惟耶蘇耶蘇之說亦以仁慈爲宗旨近者禁黑奴有會禁鴉片有會彼於虐人之事害人之物尙欲禁之豈有殘酷至挖眼剖心而歐洲各國習不爲怪者卽彼之精於化學醫學者亦謂無心眼入藥之理斯必灼知舊說之訛傳然後此案乃可下手否則在事大小官員先懷疑慮葛藤不斬轇轕滋多將何以曉彼愚民將何以禁彼匪黨而諸教士自忖不能久居中華其力足以煽動各國釀成釁端西洋風气重視教務一遇有事鮮不上下同心非若爭一事占一地者其民猶有從有不從昔年俄羅斯之侵土耳其法蘭西之割越南皆以護教爲名此中機括不可不愼之於微也臣非謂洋教之無損於中國也彼天主教𨿽稱爲善自歷代教王增竄私說並漸失耶蘇本意濫於招納不擇良莠教士卽不自爲迷拐難保無迷拐者之托其門恃爲護符且男女無別西洋習俗如此教士偭規錯矩亦猶中國僧道之不能盡守戒律而入教之民無惡不作平民受其欺壓積憤日深一發難遏地方日以多事猶幸周孔程朱之教彌綸寰宇深入人心凡列衣冠之中鮮慕異端之學然彼此齟齬不能相安臣愚以爲不與妥議章程終非善策近來歐洲徳義等國限制教民立法綦嚴大權始不旁落無復從前挾制紛擾之患中國許洋人傳教旣在約章勢難驟攺惟妥籌約束之法本系內治之要政非各國所得干預而彼不能不干預者積漸使然也當津案初結之時總理衙門嘗照會各國使臣修攺傳教章程俱經該使駁回由今思之其中各條有暫難遽行者如限定各堂華民入教之數撤去女教士女塾孤局及非教民子孫不得入男塾之類是也有可以辦到者如禁教士詆毀儒教凡有教堂聽華官隨時查看堂中所收嬰孫悉報明地方官教民有訟教士不得徇庇之類是也與其未必能行而悉爲所阻不如擇其可行而先爲商辦中外合力徐與磋磨彼旣就我範圍卽可循序漸進將來於彼所難允者相機伺便與之理論抑或俟武備日精邦交日固竟仿西洋限制之法要在統籌全局因勢利導𨿽效之遲速不可知但盡一分心力必有一分補救臣所擬治本之計籌經久之道者如此

自各國立約以來英重通商法重傳教所操之術不同此次被毀教堂多屬法國而英國祗有武穴一案徳國則並無受損惟有州舊案未銷乃三國使臣旣互相邀結法之外部復奮其全力密聯英徳外部意在廣樹聲援乘此事機收意外之權利英徳恐法之得權利而不甘居人後遂與爲合從之謀俄美義諸國又從而附之彼之相約以顧全西國大局爲辭而意則在各便其私圖以責我保護將來爲訛而意則在觀變於臨事臣愚爲方今要著宜令各省格外嚴防勿再滋事杜彼借口而防變之法宜注力查禁匿名揭帖則風不起而瀾自平薪不添而火自熄至辦理此案當先有一成不變之規模如彼責緝凶多誅一匪徒在我不爲無益可允也而罪必求其當彼索賠多認一償費在我尙無大損可允也而數必求其核卽彼欲以不肯保護之咎株連印官苟察其平日玩視民事政聲較劣亦可允也但須乘彼未甚催促予以撤調處分自足折服遠人之心而泯其吹求之見矣惟彼倘藉護教爲名迫我以不能行之事或欲別訂章程隱收權利且使彼教日益恣橫自當堅定以拒之鎭靜以應之昔曾國藩辦理津案𨿽一時謗議紛起閱世以後人鹹諒其心之公忠並知其事之妥協者蓋旣保全和局而原案外並無所讓也今諸國旣受法人籠絡驟不可離英人於武穴一案亦欲畱爲觀望之資未肯遽結彼勢盛則所望愈奢時久則所謀愈狡爲今之計似以設法速結爲妥欲求速結似以堅持其大者酌讓其小者爲妥卽臣所論約束教士之法恐彼知之而先肆要求也似不如暫隱勿宣俟結案後再與議善後章程爲妥又聞英法徳義俄美等國多駛兵艦來中國海面江面皆以保護教務爲名外洋各報謠諑紛紜或稱所費不資或稱相機行事臣竊謂南北洋兵艦亦宜悉數調派分布各處隱備非常旣示以勢力之不孤且以保護彼教爲名俾知我之所費亦不少也如是則彼之气平而我之理直我之气亦愈壯矣臣所擬治標之計弭目前之釁者如此以上二說不過就臣見聞所及妄爲揣度未知近日情形是否相符各省教案是否已結耿耿寸衷略抒愚悃倘蒙聖明俯察末議敕下總理衙門曁南北洋大臣湖廣督臣用備萬一之采擇大局幸甚除前已具函電陸續詳達總理衙門外所有英法兩國教案分別治本治標緣由理合恭折密陳伏乞皇上聖鑑訓示謹奏

論中外官交涉儀式

馬建忠

查所奉抄發譯署來函內有五月二十二日威使來署先說中外來儀式一節雲英約載有督撫行領事用札文我們不願意所以要商量等語繼說洋貨入內地科徵一事意在仍照現在條約辦理而注重在免內地釐金各節查中外交涉以來西人兩次構籍勢憑陵乘我倉卒之時要我立約篇帙數十頁條議數十無非藉此取益故領事則優如公使稅則則輕於各國我方循章守約無緣啟齒今何幸難端先自彼發正可因其相要者我據公法以爭之使果如願以償誠不至自封故步卽或所議不洽亦不過仍守舊章謹擬條說縷陳於左一論中外官交接儀式威使總以徳國條約並未載有督撫行領事用札文字樣且以彼國欽差給法國領事都不用札文因其是客官而領事官在中國算是客當用文移爲說此乃威使彊辭徳國條約未載札﹝文﹞﹝又﹞字樣者因其換約在英法之後大事則在約內申明至於來交接儀式之小節則以本約內第四括之內載明中國官員於該領事等官均應從優待如相待諸國最優者無異其時中國所待最優之國曰英曰法英法領事督撫行以札文徳國自在從同之列故徳國條約未有明文蓋不言而諭者也至於彼國欽差給法國領事都不用札行此當反詰威使札行申陳二句如何譯作西文英約內所譯申陳曰斯戴得孟特譯札文曰戴格喇蘭興法約內譯申陳曰噯克斯保塞譯札文曰戴格拉那凶豈英法二國習用此種字樣爲上司下屬來公牘之稱乎此種字面不過譯申札如何解義並未譯申札有何區別使所譯者誠爲相當之名何英法二國論交涉公文字樣從未提及乎英法二國旣於札行申陳無一定相當之名則威使所謂彼國欽差給法國領事不用札行者爲指洋文乎爲指華文乎指華文則二國來公牘專用洋語自不可以華文名之指洋文則洋文並無札文字樣又何從而名之哉洋文所有各種公牘之稱乃因事之輕重而殊其體裁並不因官之大小而別其名目卽有分別不過於公文首尾上司屬員稱呼有異而公文則別無字樣也法國領事指南一書第三卷

之第一節

有領事官與本地官員來公文一條云來公牘共有三種曰諾特卽通信之意曰墨磨亞爾卽說之意曰來特爾卽函牘之意領事無公使之責專用函牘繼又解其三種體裁曰諾特之文須莊重合式所以傳承上司之命而通知外人者也墨磨亞爾若條陳一事梗槪槪不簽押者也來特爾者則爲公文領事出名而簽押之者也又云所有謂戴貝司者則領事與其上司來公牘之稱惟領事與地方大員所有公牘間以此名名之法國所論領事公牘如是英國可知是西文並無札文字樣何以威使云我們欽差給法國領事都不用札行哉且仿照法國條規凡領事與地方大員間以領事與上司來公牘之名稱之稍示區別此卽華文札行申陳之意也至云彼國欽差給法國領事不用札行因其是客官以申明督撫不能札領事之說此又儗不於倫矣彼國欽差與法國領事各不相轄眞客官也若領事於督撫𨿽非屬下究竟在督撫轄地辦事已屬客中之主以領事之與公使擬領事之與督撫蓋相似而實不同也

今彼旣不滿於舊約欲有攺易我亦何必拘守成約不肯增刪自可乘此機關與之商酌如領事到任當奉批準然後由譯署咨本省督撫行知該領事該領事於奉到批準之日方可視事批準由我撤回亦由我我可藉此以戢其跋扈之勢彼如曰此乃歐洲各國凡領事無審案問事之權及不沾優待公使之恩者方有此制則答以在土爾基領事所有利權如在中國無異而領事亦必奉批文方許任職不過土文呼之曰巴拉特歐洲各國則呼之曰噯克散卦都爾聲音或異而字義則同也且也今春西班牙與越南立約亦有領事必奉到駐之國國君批準方可任事之條而越南優待領事與中國無異如彼以約內並未載有此條不必增行則中國領事須奉批準亦系約內所無何以胡璇澤充新嘉坡總領事官必有批準憑據方能辦事有案可查似亦可以閒執其口若經此一番抵議彼或許我加入領事奉批之事然後求一客禮相待之式則無妨許彼以督撫待領事專行客禮而領事於督撫仍執下司客官之禮公文來督撫用照會領事仍用申陳至晤會儀式於奉到批準晉謁以及去職辭行之時用客省藩臬謁督撫禮其餘接見不論庶幾各盡其道兩不相妨在我𨿽陽失札行之虛文而陰收約制之實效得失似可相當乎以平行客官禮待公使以客省兩司禮待領事則於彼之公使領事不致漫無區別似尙斟酌得宜使彼以公使行文關道領事行文府縣應用何式轉相詰問則應之曰公使於關道以及領事於府縣各不相轄並非督撫於領事可比若用公文可由公使照會督撫轉札關道領事照會關道轉札府縣至平常彼此用信俱爲平等如此辦法可以兩無窒礙則公文儀式似不患無詞以答之然竊料威使意中總以洋貨免釐爲要務𨿽二者相提並論其所重固在彼而不在此也

書科爾沁忠親王大沽之敗

薛福成

英吉利法蘭西以咸豐七年冬十一月攻陷廣州執總督葉名琛久踞不退注謀在攺約章索償增商埠自謂據城爲質必可如其所請講解以罷也於是總督兩廣兼通商大臣者爲侯官黃宗漢宗漢亦承平文俗吏耳盱衡厲色操下如束涇薪退駐惠州旣不激勵兵練籌克會城又不與英使會議立約退師事習見通商以來立和者例幹淸議挑釁者亦膺嚴譴舉凡馭遠綏邊旣戰守方惟以閉口不言塞耳不聞爲能英使額爾金久不得我要領乃糾法美二國駛兵船北上咸豐八年夏四月驟至大沽海口大沽綠營兵素不練多恇怯一見敵船驚潰洋兵踞我南北岸臺直隸總督譚廷襄提督張殿元等皆以疏防獲罪遣戍監候有差洋兵以大小輪船七曁舢板船駛入內河直薄天津額爾金等照會內閣此來非用兵益欲修好請回見天子訴其事文宗特遣侍郎銜耆英諭止之不能耆英歸賜死遂命科爾沁親王僧格林沁以欽差大臣視師通州遣大學士桂良尙書花沙納議和約英人多索償及商埠許之恐傷國體拒之慮挑彊敵乃以兩江總督何桂淸兼通商大臣特派桂良花沙納馳赴上海會同桂淸先與英人商定稅則再議約章亦欲姑退之以紓近患修戎備也六月英法美三國兵船退去秋七月王移軍海口修築大沽北塘營壘臺購巨分布要害檄州縣伐大木輸之海壖植叢樁水底以禦輪船又奏請調吉林黑龍江察哈爾及蒙古兩盟馬隊前後赴軍者可五千騎九年春三月辛未朔怡親王載垣馳赴天津察勘海防事務桂良等在上海與額爾金商定稅則額爾金遣其弟卜魯士率兵船北駛聲言將入京換約桂良等告以大沽設防當進自北塘夏五月庚寅卜魯士至攔江沙外壬辰遣其兵船闖入大沽海口先覘形勢王故羸師以張之癸巳洋輪十七艘駛進雞心灘用炸摧斷鐵練甲午鼓輪直進毀我防具皆樹紅旗催戰直隸總督恆福派員持天津道照會告以桂相已由上海馳還請移駐北塘口外靜待換約否則暫令換約官數人由北塘至天津英人摽使者不受照會開擊我臺分遣步隊蟻傅登岸王揮鞭上馬督軍鏖戰戒臺同時開沈毀數船擊殺登岸洋兵數百生擒二人英領隊官傷股而疐殞焉洋輪入內河者皆已中不能駕駛惟一艘遁至攔江沙外是役也英人狃於歲海口之無備且窺見臺中力微弱未知我增置大也貿然輕進迨我擊壞數船洋兵相顧眙心手瞀亂縱騖擊多不能中海潮方上易進難退倉猝不能出口而我臺瞭擊敵船蔑不中者是以獲捷英船未入口者畱駐大沽以南分向旅順威海衛大連灣大孤山遊泊測繪皆海口形勝也或在此購煤汲淡水轉若爲濟寇後路焉疆吏營將聞之然咸謂荒島無足扞者會英糧船且盡始悉南駛當英兵開戰時美使華若翰由北塘登岸詣京師呈遞國書以優禮換約而返華洋巨商知英人恥其敗挫必興師報復懼妨互市也自議集捐白金三百萬兩輸償英餉沮其再舉於是英使法使照會通商大臣何桂淸若事事遵八年原約卽可罷兵桂淸據以入告得旨卜魯士輒帶兵船毀我海口防具首先背約損兵折將實由自取並非中國失信所有八年議和條槪作罷論若彼自知悔悟必於前議條內擇道光年間曾有之事無礙大體者通融辦理令其有以回報本國仍在上海定議不得率行北來倘再有兵船駛入攔江沙者必痛加攻剿毋貽後悔

當是時廟謨以獲勝之後欲攺前約冀英法二國或就範圍也然猶申戒疆臣帥臣不得見敵輒先開致礙和局又命畱北塘一口爲通使議和地顧北塘地勢扼要不亞大沽明代防倭已有臺康熙道光年間皆修葺之迨王督辦海防營度於大沽北塘之間已二三年北塘用帑百餘萬金僅成南北三臺會有言宜縱寇登岸擊之者王心韙其說旋奉旨撤北塘備之退就大沽營城移其巨置大沽南北岸臺營城距北塘陸路三十七里水路七十里議者謂禦寇不於藩垣而於堂奧失計已甚北塘紳士禦史陳鴻翊密疏爭於朝不聽翰林院編修郭嵩燾在莫府亦力爭之王狃於大沽之捷謂彼以船來不能多馬隊俟其登岸我以勁騎蹙之可以必勝洋兵伎倆我所深知何足懼哉嵩燾以議論不合遂辭去十年夏英將額爾金法將噶羅率輪船帆船共百艘入寇復至大沽口詗我設備嚴懲前敗不敢闌入徐窺北塘之弛防也遂移向北塘先縱小火輪船至海岸以鐵鏈系巨樁鼓輪拽之須臾樁則自拔一樁去復拔一樁不二三日而數百樁盡拔矣六月丁丑英法馬步隊各挽車登岸先據臺官軍猶以其來換約不之禦也大吏派員持照會請其使臣入都換約不應王整軍以出所部馬隊已調赴他軍不滿五千合京旗步隊幾及萬人英軍馬步可一萬法軍八千壬午洋船由北塘進內港我軍馳扼之適值潮縮船不能動懼爲我軍所襲也髙懸白旗示欲議和狀我軍信之不敢縱擊比潮長洋兵出不意薄我師我師被挫洋兵由北而南將逼大沽扺新河我軍禦之洋兵先以七百人出戰王矙其寡也麾勁騎馳之洋兵退乘勢蹴之洋兵各執一槍精利無前數十步外卽不能近俄而七百人爲一字陣每人相去數十步陣長數里輅我馬隊三千漸圍漸迫我軍不能退突圍欲出洋兵發槍無不中我軍如墻之隤紛紛由馬上顚隕近世火器日精臨陣者以俯伏猱進爲避擊之術騎兵人馬相依占地愈多且髙遂爲眾槍之的然後知槍旣興騎兵難以必勝或反足爲累也戊子王師敗績於新河收合馬隊出者七人而已精銳耗竭勢遂不支退保唐兒沽英法軍張甚出全隊攻軍糧城又考副都統徳興阿之營於新河皆陷之大沽北塘如左右戶新河復居大沽之背是時洋輪由北塘分向大沽駕大擬我臺以扼我前步騎踞新河以我後大沽臺益危穴外向不能反擊王所經理三載之工程與數百萬之帑金悉置無用之地王始悔縱敵登岸之非計而事已不可挽矣庚寅我軍復退洋兵進踞唐兒沽辛卯奉朱諭云僧格林沁握手言別逾半載大沽兩岸正在危急諒汝憂心如焚天下根本不在海口實在京師稍有挫失須退守津郡自北而南迎頭截剿萬不可寄身命於臺以國家依賴之身與醜夷拌命太不值矣南北岸臺須擇大員代爲防守汝身爲統帥固難擅自離營今有特旨非汝畏葸若不念大局只了一身之計殊負朕心握管淒愴諄諄特諭汝其懍遵壬辰特派侍郎文俊武備院卿恆祺馳北塘海口伴送英法二國使臣入都換約

秋七月癸巳朔上命﹝大﹞﹝太﹞學士瑞麟尙書伊勒東阿統京旗馬步官兵九十防通州丁酉黎明洋兵攻大沽北岸石縫臺一開火彈猋入火藥庫訇然震發雷砰電揚土崩石飛臺失陷提督樂善死之惟南臺尙存王念屢挫之後精銳傷亡南臺孤立難持久適奉密旨退防後路乃撤營城及南臺防兵次於通州之張家灣與瑞麟軍相依護庚子以疏防故奪王三眼花翎領侍衛內大臣鑲黃旗滿洲都統洋兵進至天津會和議屢講不就遂逼通州八月戊辰光祿寺卿勝保率偏師邀戰於八里橋勝保紅頂黃褂騁而督戰洋兵叢槍注擊傷頰墜馬師奔瑞麟軍聞風凶懼宵潰王軍朝陽門外己巳天子以秋狝幸熱河洋兵縱火燔圓明園甲申王軍亦潰聞恭親王在長新店與瑞麟等皆從之英法按軍郭外欲邀恭親王主和議恭親王用恆祺居間排解復關說甚苦浹兩旬和約始定九月壬寅曁英人法人平當是時曾文正公國藩督師祁門胡文忠公林翼駐軍太湖進剿粵寇相持甚急聞變合疏奏請於兩人中簡派一人率精兵萬人入援會和議成乃不果行英法軍以海口封凍爲虞皆於初冬退去議者始悟咸豐七年廣州被陷之後未始不可善爲講解內外大臣無一諳洋情者遂於剛柔緩急取與操縱之訣未能適中機宜又或專爲身謀玩視大局瞢然置之不理使彼激而生變紛紜者數年局勢乃彌棘矣不然則乘大沽挫敗之後隱示轉圜倘得能者善爲迎距則八年原許之或可擇其重者抽出一二卽使仍用前約其愈於十年所定之猶多且敵情叵測大沽北塘與各海口皆當嚴備夫瀕海設防猶在海駕舟也舟之大數十丈鑿方寸之孔縱火漏入則全舟沈矣寇一入口內地震驚防不勝防彼且反客爲主又以津沽屏蔽京師而能戰之兵實不滿萬亦覺軍勢過單騎隊不敵槍隊更出人意計外乎自古戰守和互相爲用兩國修好軍衛不撤設防之無害於和亦明矣是故戰愈奮守愈固則和愈速不戰不守和亦難久要挾孔多和﹝固﹞﹝國﹞受瘥自然之理也北塘撤防爲議和地時論頗歸咎於載垣端華肅順之誤大計彼時三人贊襄密勿其責自無可辭戰和兩歧斷非萬全之策若十年之役仍能敵勿令深入則彼已頻年動眾師勞餉匱勢當自沮然後遣明煉沈毅夙有威望之大臣馳赴上海揆時度勢與之定議豈不愈於天津立約哉豈不更愈於京師立約哉

書漢陽葉相廣州之變

薛福成

西洋諸族初至中華仰互市之利其國地皆懸隔數萬里外航海遄來頗馴順不敢肆後以禁煙肇釁發難之地寔在廣東自使相琦善撤攺引敵以就和議馴至割香港輸重幣粵人固以決眥切齒思一渫其憤而未得間也撫局屢變戰和使相耆英卒與英吉利訂江寧之約約中旣定於廣州福州門寧波上海港口通商又有許英領事官居五處城邑專理商賈事宜之語於是寧波上海門領事館𨿽不在城中常得與道府以下官相見福州城中烏石山頂建洋樓大府弗能禁且與行相見禮粵人聞而詬病之合辭訴大府請毋許洋人入城不省乃大起團練傳檄遠近不支官餉亦不受官約束駸駸與官爲仇矣是時耆英總督兩廣英人復以入城請納之懼激變拒之慮起釁密告英人粵民鷙悍請徐圖之期以二年後踐約旣鹿邑徐廣縉爲總督漢陽葉名琛爲撫英人以兵輪闖入粵河申前約總督密召諸鄕團練先後至者逾十萬人自乘扁舟赴英船告以眾怒不可犯耆老十餘輩疊入領事館陳說百端英酋方謀畱總督﹝爲﹞質﹝爲﹞兩岸練勇呼聲震天英酋懼請仍修舊好不復言入城事於是粵人益自得謂洋人固易制也好事者宣言於外欲遂乘勝沮敗通商事英公使文翰貽書總督願復位和約粵人請爲載書嚴禁洋人入城文翰見眾情洶洶恐防商務遂盟總督撫會疏入告宣宗成皇帝嘉之封總督一等子撫一等男時道光二十九年也咸豐二年徐廣縉移督湖廣撫坐遷總督是時寇縱橫而廣東差完又爲中外通商都會稱殷富地凡近諸行省調兵食購器械率仰給廣東總督亦頗能選將募兵擊平境內土匪及寇之闌入者五年拜體仁閣大學士名位愈隆寵眷稠疊葉相以翰林淸望年未四十超任疆圻旣累著勛績膺封拜遂疑古今成功者皆如是而已不知天下事多艱難也然性木疆勤吏事治兩粵久屬吏憚其威重皆不敢違初以拒洋人入城有賢聲因頗自負常以雪大恥尊國體爲言凡遇中外交涉事馭外人尢嚴每接文書輒書數字答之或竟不答顧其術僅止於此旣不屑講交鄰之道與通商諸國聯絡又未嘗默審諸國情勢之向背虛寔彊弱而謀所以應之英人以入城之約爲粵民所撓居常悒悒兼憾葉相之摧沮而懾其積年虛望未有以難也東莞會匪倡亂合他寇圍廣州勢張甚有議借洋力禦寇者葉相斥之退諸寇旋敗散按察使沈棣輝督軍剿賊功尢多列上官紳兵練之力戰者請獎薦葉相格不奏兵練皆解體棣輝憂憤而卒葉相檄諸府州縣凡昔通匪者吏民格殺勿論黠悍者皆假捕會匪名相仇殺前後斬十餘萬人從賊者不敢歸或軼擾廣西江西或遁入海棲諸島中英人以火輪船圍而降之英方與俄羅斯爭雄欲驅降賊以敵俄賊首關巨梁楫憚遠行堅請英領事官巴夏禮先攻廣東可以得志巴夏禮謂師出無名畱香港數月日夜訓練六年九月有水師千總粵河遇一劃艇張英國旗千總知姦民慣借英旗以自護也登艇大索執逸匪十三人其旗以獲匪報西洋通例以下旗爲大辱巴夏禮馳與爭論千總弗爲禮巴夏禮大恚照會葉相謂按和喬納匪當移取不當擅執毀旗尢非禮且華民在英舟爲傭寔無罪責歸所獲十三人其駐粵公使包泠譙讓書亦至葉相曰此小事不足校其之遣一微員送十三人者於領事館是時巴夏禮已與公使及水師提督密謀欲乘此時求入城翻前約又見所遣僅微員疑有意折辱之遂不受曰此水師事當送水師提督舟中若並送千總來乃受微員復命葉相曰系之遂系十三人於獄

丁丑英酋忽遣通事來告越日日中不如約卽攻城亦不省己卯葉相方在校閱武闈馬箭忽聞聲從東來吏報英兵艦進奪臘得中流臺文武相顧貽葉相笑曰烏有是日昃彼自走耳令粵河水師偃旗勿與戰英船進迫十三洋行明日英人趨鳳凰山臺守兵以有勿與戰之令也則皆走不知所明日英人奪踞海珠臺遂駕注擊總督署司道冒煙進見請避居葉相手一卷書危坐笑而遣之十月丁酉朔日當午聲震城驟崩缺口餘二丈英兵旣入城復退出葉相遣知府蔣立昂詰領事用師之故英水師提督亦在坐同辭答曰兩國官不悟情不親誤聽傳言屢乖舊好請得入城面議之葉相堅守前約亦心憚洋人詭譎慮旣見而受辱也遂不許巴夏禮請先議定相見禮然後入見或於城外設公所爲會議地亦不許是時英兵不滿千而兵勇及團練赴援者數萬人皆畏敵火器未能力戰於是炸炮連日分五路入城十一月晝夜發辛未夜西關外洋樓大火粵民火之也先焚美利堅法蘭西居室次日始延及英館凡昔十三行皆燼焉喪失資財無算英兵亦火具焚﹝緣﹞﹝綠﹞濠居民數千家以報之遂悉眾登舟己卯退泊大黃滘臺稍稍駛去巴夏禮知法美二國館被焚喜曰一國必與我矣﹝大﹞﹝太﹞抵酋隱謀初守便宜欲以兵劫盟攺前約俟得所欲乃報國主故其開入城務作聲勢恐嚇葉相亦微寬之謂彼實無能爲固不敢困我也葉相狃前功蓄矜气好爲大言以禦眾漸忘其無所挾持每到危迫無措亦常有天幸獲轉﹝圜﹞﹝圈﹞默念與洋人角力必不敵旣恐挫衄以損威或以首壞和局膺嚴譴不如聽彼所爲善藏吾短又私揣洋人重通商戀粵繁富而未嘗不憚粵民之悍彼欲與粵民相安或不敢縱其力之所至以自絕也其始終意計殆如此英商以洋行被毀所喪貨財多憤甚馳報國主酋知不能隱亦馳報國主遂斂船退舍以待命國主下議院議上議院大臣力主稱兵下議院紳民不允有調停其說者謂宜先遣特使至中土請復位盟約並索償以商不許則先禮後兵理直辭順乃可激眾怒用之國主以爲然簡二等伯爵額爾金赴粵調派兵輪分泊澳門香港俟進止遣使告法美兩國合從之利額爾金貽書葉相大謂舊約凡領事官得與中國官相見所以聯气誼釋嫌疑故兩國無難辦之事自廣東禁止入城以來浮言互煽壅閼不通致有今日之釁粵民毀我洋行商何辜喪其資斧請訂期會議償重立約章則兩國和好如初永無齟齬否卽以兵戎相見毋貽後悔葉相謂其語悖狂置不答額爾金再三趣之皆不答法美兩國領事官亦以毀屋失財照會葉相請酌給賠償且言英已計攻城願居間排解議者或勸撫定法美以伐敵交葉相謂彼皆比周以脇我也遂不聽且不設備粵民揚言英使果來當起擊之額爾金淹畱香港久不得中國要領欲與他省大吏議之則皆以葉相握通商大臣關防不敢攙越爲辭欲入都則是時未設總理各國事務衙門無主之者適法美兩國兵船至香港汲淡水將赴日本乃諷之同攻廣東謂得志中國則日本不戰自服﹝遂﹞﹝逐﹞與聯盟七年五月英師攻東莞不克己丑瓊州鎭總兵黃開廣以釣船紅單船百餘與英師戰於三山我軍潰英師追至佛山鎭而止九月諜報英船驟至將大舉攻城葉相笑曰訛言耳必無是事

十月戊申朔忽有英法兩國小火輪船入粵河豎白旗示無戰意遞照會仍言入城索償及通商事葉相答以通商而外槪不能從於是英法美三國兵船皆集黃埔十一月戊寅朔進泊花地癸未進泊沙面登河南岸奪民屋以駐兵法人美人皆不欲戰謂我於中國素無怨何必棄好尋仇英人謂曰方今中國內寇益橫又瞢於外交之道助之不知徳病之不知怨貴國篤念交誼中國且益自尊謂小國不敢叛天朝也貴國如不欲責償我將獨進如有所得我自擅之二國乃與約得利均沾美船𨿽從而不助戰英又兼供二國一月兵餉當是時文宗顯皇帝憂粵事密戒葉相海內多故金向源在廣東凡馭洋人務持勿偏執釀釁端葉相於英兵之退旣增飾擊剿獲勝狀以聞累疏稱英國主厭兵粵事皆額爾金包泠巴夏禮等所爲臣始終堅持不爲所脇彼技已窮自行服矣粵民疾視英人互播流言或稱英屬國印度已叛英兵敗績連喪其渠或稱英船遭颶風火器已蕩盡葉相摭以入奏又稱英兵縱火焚民居自致延燒洋樓今反索償此端萬不可開因自陳布置之方駁辯之辭甚具天子又特戒之謂浮言難盡信當相機愼圖勿存輕視意顧南北相距七八千里實狀無由上達又以葉相駐粵綜理洋務久更事多必有把握故常優旨答之葉相失事時猶奉溫諭褒勉蓋冀其措注得宜也將軍撫司道進見商戰守策而葉相澹若無事然或密詢其故則曰彼第作戰勢來嚇我耳張同云在敵中動作我先知之我不與和彼窮蹙甚矣張同云者本通事葉相購爲外間者也有識時者退而嘆曰彊寇豈可以空言應哉己則無備輒謂人窮蹙譬猶延頸受暴客白刃尙告人曰彼懼犯法窮蹙甚矣自欺如此禍其可紓乎粵民自使相琦善粵後嘗疑大府陽剿陰撫葉相亦畏粵民之悍遇事尢裁抑洋人欲求眾諒然粵民見葉相之夷然不驚轉疑其與英人有私及英人累致書不答且不宣示則愈疑之僚屬見寇勢日迫請調兵設防不許請招集團練又不許眾固請葉相曰姑待之過十五日必無事矣乃乩語也先是葉相之父志詵喜扶乩葉相爲建長春仙館居之祠呂洞賓李﹝太﹞﹝大﹞白二仙一切軍機進止咸取焉乩語告以過十五日可無事而廣州竟以十四日先陷人咸訝之或曰洋人賂扶乩者爲之也然其事祕世莫得而詳云戊子得密報敵已分布巨將攻城或稱宜遣紳商赴船觀動靜葉相盛怒傳諭官紳士庶敢有赴敵船者按軍法英人復照會葉相一欲相見二欲在河南岸建洋樓三欲通商四欲進城五欲索償及兵餉銀六百萬兩仍不見答己丑英香港總督會同法美二國提督張榜郭外限以二十四時破城勸商民暫避其鋒庚寅旦敵據海珠臺聲如百萬雷霆並擊總督署開花彈芒焰四射火箭入南門延燒﹝市﹞﹝﹞火光燭天闔城鼎沸葉相微服奔粵華書院千總鄧安邦率粵勇千人殊死戰殺傷頗相當以無後繼遂不支辛卯日未中洋人登城城內臺及觀音山頂豎紅旗葉相知城陷始派弁持令箭出新城懸萬金賞調潮勇攻觀音山戰良久不能克撫柏貴檄紳伍崇曜等議和見葉相仍以斷不許進城五字語之壬辰將軍穆克徳訥白旗西北城上開西門縱居民遷徙洋人塞城上門分兵城瞭望張榜禁止殺掠謂此行維仇總督不擾商民也

癸巳將軍撫會同出榜安民謂和議可定城內士民毋驚恐伍崇曜等趨英船謁公使額爾金不得見見其翻譯官威妥瑪領事官巴夏禮及通士張同云李小春返三四和議不成英人索葉相甚急乃以乙未夜移居左都統署圃之八角亭戊戌英人括總督署中財物並取布政司庫銀二十萬兩以去釋南海縣獄囚分隊引路尋總督己亥突將軍撫都統至觀音山詭云會說公事旋搜至八角亭擁葉相置大轎中冠帶翎頂如平時遂登觀音山度飛轎踰城出薄暮舁入舢板小舟上火輪船從者或以手指河攝之以目蓋勸之赴水也葉相不悟將軍撫等會疏劾葉相旋得旨以乖謬剛愎之罪褫其職壬寅洋人送將軍撫等還署挾葉相至香港猶每日親作書畫以應洋人之請從者力勸不可題姓名乃自書海上蘇武八年二月英人挾至印度之孟加臘居之鎭海樓上惟武捕藍璸與一櫛工二僕實從葉相猶賦詩見志日誦呂祖經不輟九年正月藍璸病卒葉相寢疾西醫治之不效三月丁丑卒英人斂以鐵棺松槨伴以水銀並所作詩歸於廣東時人讀其詩未嘗不哀其志而憾其玩敵誤國之咎也因爲之語曰不戰不和不守不死不降不走相臣度量疆臣抱負古之所無今之罕有蓋反言以嘲之云詩曰鎭海樓頭月色寒將星翻作客星單縱云一範軍中有怎柰諸君壁上看向戍何心求免死蘇卿無恙勸加餐任他日把丹靑繪恨態愁容下筆難又曰零丁洋泊嘆無家雁紮猶傳節度衙海外難尋髙士粟斗邊遠泛使臣槎心驚躍虎笳聲急望斷慈烏日影斜惟有春光依舊返隔墻紅水棉花蓋葉相在鎭樓洋官五日繪相一次分報英國主及香港上海洋官而葉相之父當城破時倉皇出走未得音聞故其詩云然英法兩國兵久踞粵城不去而北門外九十六鄕之議師起設團練局於佛山鎭揚言戒期攻城然心志不齊號令不壹訖於無成英人初志在得入城見大吏籍以通隔閡馭商民乃粵民一激再激葉相復一誤再誤使拱手而有粵城非英所望也然其意終在更定約章索償增商埠又因粵事益知中國易與遂糾法俄美三國兵船北上駛入大沽阻我海運立約而還旣而約事中變科爾沁忠親王以重兵扼大沽九年擊敗英法兵船英人退至香港益募閩粵亡命操練不輟十年復悉銳犯大沽北塘臺連敗官軍陷天津逼京師寇焰披猖海內震動英法兩國乃迫索巨餉別訂約章大得便利視舊約加倍蓰焉嗟乎西洋諸國之勃興古以來未有之奇局也其得失利獘與前史所著迥殊非默究數十年不能得其要或視爲尋常忽不加察而大受虧損或上下內外堅持力爭而無關至計粵民激於前此大府議和之憤萬眾一辭牢不可破必阻其入城一事以爲快屢請屢拒紛紜者二十年而大沽之失天津之約皆成於此由今觀之甚無﹝謂﹞﹝時﹞也英法兩國於和議定後至同治元年始退出城英人占將軍署爲領事廨沙面造洋樓爲通商埠法人占布政使署爲領事廨並踞新城總督署攺建天主堂而粵人固無如之何夫民气固結國家之寶也善用之則足以制敵不善用之則築室道謀上下乖暌互相牽累未有不覆敗者觀於粵人己酉之役官民一心措注協矣厥後志滿气囂動掣大吏之肘微特中材以下不能用粵民卽使同治以來中興諸將相當之恐有大費躊躇者葉相之瞻顧彷徨進退失據亦固其宜尋至城陷師虜而粵人坐視不能救其憤盈激昂之气亦稍頹矣是果可常恃乎昔侯官林文忠公初禁洋煙之時洋人未識中國虛實有顧忌心若使林公久於其任未必無以善其後乃使相琦善繼之而大局一壞不可振耆英伊裏布又繼之相議遂定彼時捨此固無以弭外患而主和議者例受人指摘下流之居未必如世俗所譏之甚也粵民之與官相抗亦琦耆伊三相有以激之葉相見林文忠裕忠節諸公或以挑釁獲重咎或以壯致撓敗而主和之人又皆見擯淸議身敗名裂於是於可否兩難之中別創一格以蘄所以自全者髙談尊攘矯托鎭靜自處於不剛不柔不兢不絿之間乃舉事一不當卒至辱身以大辱國而洋人燎原之勢遂不可復遏然則洋人之禍引其機者琦相其防者葉相也要之禦非常之變𨿽豪傑之士鮮不智勇俱困焉蓋因前事無可師而俗論不可﹝偏﹞﹝﹞也若以太平文吏翰苑侍從之才當之豈不難哉豈不殆哉

葉相廣州之變亦中外交涉以來一大案紀載者不下十餘種或怨誹過當或傳聞失實惟粵人李鳳翎洋務續記一卷七弦河上釣叟英吉利廣東入城始末一卷所書較爲明核余病其選辭未盡雅馴且月日尙有未審事迹尙有未確者乃集十數種書大加考訂刪次並參核江上蹇叟所著中西紀復附益以平日所素聞於粵人者稍加論斷以垂鑑戒焉自識

中西紀事謂粵城之陷在十二月洋務續記謂在十一月英吉利入城始末謂在十月觀洋人於是月十七日賀元旦乃中國冬至後十日也自以洋務續記爲確又識

方存之雲中西紀事於英人陷粵城事過嫌疏此外專記此事者數家則又穢蕪蔓傳聞失寔有不能擇言之病此篇選辭雅馴采錄精審摹寫葉相與粵人及洋人心事形容曲肖郤無一語不確寔無一句不平允至其隨事曲折去意韻深遠音調鏗鏘篇中頓挫停蓄或順遞或逆接或明揭或隱藏或豫攝下意或總挈全旨用筆自有法度此種大文殆得左傳漢書之神髓者

卷十六上外史

論歐洲現情

日人闕名附

英人夙著眼於歐洲東部乃以亞兒米尼亞爲口實欲以成其志蓋萬眾所能知也𨿽然亞兒米尼亞之事本非旦暮所能斷故專心討究以悉其策之所出者頗乏人矣蓋一爲事情使然而又一因列國形勢也夫英果湣亞兒米尼亞人苦土耳其虐政而無所告愬欲使速脫絆乎頗覺可疑也何則英駐土耳其大使言曰亞兒米尼亞富人本不喜狂妄唱獨立之說誠恐剛暴無謀奮激土人迷信宗教之心遂以紊世局之靜謐也且夫所謂獨立自治者亦不過靑衿子弟所夢想耳試案其管政地理則可以知焉蓋亞兒米尼亞之稱乃昔時地名而亞兒米尼亞享國二千餘年𨿽文學歷史乃其所固有而彼古國之民不能占居此古版圖亞人之在歐洲而雜處於土耳其希臘勃兒加利亞等無慮數萬人在亞細亞者亦二三百萬人亦與土人雜處焉獨割據日丹山中一部族爲本來之亞兒米尼亞人此民𨿽在土國版圖中守彈丸黑子之地而未曾奉土國之政治制度其實一獨立自治之民矣若許亞人以獨立自治之制則與亞人接者亦將出於亞人所爲而仿效焉故土國應不堪其獘也抑行自治之制必當同一其根本沙漠斯島行自治之制並同其種族又同奉希﹝臘﹞﹝獵﹞教克拉得島行自治之制𨿽異其宗教而同其人種且同操希﹝臘﹞﹝獵﹞語又孤島環海境域劃然如彼亞兒米尼亞則漠然襲古地名而人民在疆內者已不同其種族又不同其宗教言語紛然雜然固不可言焉極論亞兒米尼亞之事則其所謂自治獨立者決難期望亞人有恆產恆心者所必不喜也英國大使非烈不加利氏所具報亦頗言此意孰謂亞兒米尼亞之事可一刀兩斷得其要領乎英人處之亦可謂頗難矣爲英人者果逼土廷置奉基督教太守於亞兒米尼亞乎又或使土廷無干涉亞兒米尼亞教會之事乎事出於此則𨿽土廷不喜亦必許諾焉然土廷不守信英人所熟知也英人旣鳴土廷之非則其出於千艱萬苦之途亦不得已也何者一鳴其非而不及其所究極則柰英之國威何於是有欲廢土皇而列國監視其政務之論出焉然旣如此則究論其終極不分割此國不厭也夫土皇君臨基回兩教人民之上而獨取兵於奉回教民以爲幹城奉基教民時或有叛則回兵制之其國制旣如是𨿽連廢數帝亦恐無益也土廷今日之情蓋非亞未知那家未多卽土皇性質所能使然而其國制實致然也所謂國制者何曰國教也指回教彼廢帝迂遠之說土皇亦知之故聞其說而恬然不顧以爲出於脇嚇也於是列國合同欲攺革其獘政而各邦每異其利害日延一日不見成效固其宜矣至於分割土國之論列國利害攸關彼俄國然有自彊之意非一日之故今將有爲於東亞𨿽未嘗顧東歐之餘地然拮據經營匠心慘淡多歷年所一旦變起東歐則所以應之之道旣豫定也久矣倘將彼君士坦丁堡付與他國俄決不能忍視也俄人本抱雄心惟緩急有先後故姑靜觀之耳俄之長策如是而已奧國利害有關切於歐洲東部亦猶俄國之於歐洲東部也彼見三國同盟將解孜孜於買歐洲東部之歡心與羅馬尼重訂盟約退讓於維爾塞而了結事局且調停希臘羅馬尼兩國反目又履伯林會議之約開通鐵門大巨舶可以上下多惱河直到黑海豈非不許他國垂涎於馬兒莫拉海沿岸而何也夫君士坦丁堡之地一方有藹連禿抑士卑士鐵路一方有鐵門之固奧國東出必以此爲門戶況該鐵路可以經由也爾梗海而直出地中海若付諸他人固奧國所不能忍也然而俄懷雄志於歐洲東部亦有排奧之意隱約可見焉蓋俄之意欲聯合塞勃及門的愚魯以爲同盟也往時塞勃有隔絕之觀今也將訂結通商條約又塞王歷山將聯婚於門的愚魯第五公子苦賒尼亞意太子妃之妹按此等事情則知俄國政策伏在於其間何難之有哉然則如欲將彼沙羅爾革付與奧國而俄國自獲君士坦丁堡惡能成其志哉況有英國在臥榻之上而關切利害於印度埃及乎則這般政策甚難調理無容多辧忖奧國亦以守現時形情爲利也則昭昭明矣

論丙申年列國情形

日人闕名附

嗚呼五洲亦廣矣哉中日兵气旣銷爲日月之光𨿽未見驚天動地之大戲劇乎然環球到處小啟紛爭其在歐洲則有革雷得島叛亂有馬且多爾亞蜂起土京君士坦丁則有虐殺亞兒米尼亞人事其在亞洲則有馬尼拉樹獨立旗而反抗西班牙政府而於美洲則有古巴獨立戰爭已歷二載而未見和局其它若非洲則有英國始終垂涎不已者如忍爾把兒篤能事把兒馬得俾兒等之事𨿽多未成功亦地球上一劇場矣若參觀中日一役震動歐亞人士之耳目則固非其倫也𨿽曰客歲安靖無事列國形勢𨿽似平穩然戰爭交構非惟地球大戲劇也何則環宇大事非獨爭戰交構一事也抑列國萬起萬滅之變接乎日夜而興衰成敗之故所系焉然有二大動機推移於冥默之間而最爲關鍵觀於去年最彰明較著矣何謂二大動機之顯著曰俄稱霸權於東半球美樹彊勢於西半球也抑亞美利加已無一王國在焉其立國於此者皆共和國耳美欲囊括此等小共和國而盡總統之虎視耽耽苦心亦有年矣如前國務大臣母領氏嘗欲糾南北美洲合諸小共和國爲附庸又欲縱斷中部美洲敷設南北大鐵路其意可見矣然未嘗顯言其意所在也其明言此者現總統若爾若倫篤氏氏於毀裏尼爾拉之事宣言曰美洲之大陸地不許歐洲列國染一指矣其意气太盛而專橫則極矣昔羅馬法王專權於歐洲置喙於歐洲政治自居太髙自謂君主中之第一而欲行其權於君主之上矣意者美國之舉動甚酷似焉美國總統以爲未足饜心乃欲居西半球諸共和國上而爲之總統也是其志欲兩分乾坤而稱雄於其一者矣雄心如此故以排斥歐洲之勢力爲美洲握要手段而英國實爲其所擯𨿽歐人亦知美國有專橫之意而彼毀尼爾拉之事以美人義俠扶弱挫彊且默過之也𨿽然美一旦欲稱無上主權於西半球中則誰許其僭越乎哉

俄欲雄霸歐亞天下獨具隻眼之士所齊視也蓋俄如昔日之秦彼英法徳奧其猶齊楚燕趙乎列國本非無謀士策者而未見有一人能搤俄國之吭拊其背以制其死活者皆俛首低頭喘喘焉欲力得彼之歡心故俄人拱手窺占利益如土耳其之事𨿽英人焦心苦慮嗷嗷鳴噪而俄國視若淡然矣何者俄人實知半死之帝國指土國日間必爲墟而能拾其遺貲者除己別無人也故敢不說黑海之鎖鑰又敢不勞心於亞兒米尼亞惟徐待機會之至耳土人愚不能預燭俄國之雄圖一賴俄人爲援盡將珍寶名器饋獻俄皇竟不覺悟爲俄人外交之巧術所瞞蔽也嗚呼俄人不足惡土人實可哀也蓋俄國不惟以侵略爲國是其於外交之策亦實居五洲列國之上也其操縱極巧折衝尊俎又作坦懷廣量之觀以能容小弱諸國稱庇護而馴服焉如朝鮮與中國旣入其樊籠中矣抑俄人得寸守寸得尺收尺故其掌握方土不肯放開而棄焉如朝鮮與中國欲挽回之於掌中蓋實難也印度之地俄所垂涎去歲旱魃洊至五穀不登十有六萬之蒼生瀕厄饑餓英國不設救濟之方而俄盛捐銀施贈米麥賑卹窮民瘡痍感泣是欲得彼歡心以爲異日之計也若它日哥薩騎兵下盼美兒原長驅襲卡兒割得則印度蒼生必簞食壺漿以迎俄皇之師矣又意國與亞稗西尼亞結構不解俄人以爲奇貨密干涉其間賣私恩於亞竟得貯煤地於阿摩積括海沿岸一旦有事於東方之日長航萬里便得煤炭於中途又銳意敷設西伯利亞原野其意在異日攻突印度雄飛太平洋面期無阻礙也俄去歲所措畫一一可見𨿽英國切齒不平於俄所爲而霸權已移於俄人之手亦無可如何嗚呼環球列國隆替興亡何常之有星移物換循環無端寰宇之大勢又將大變也乃以上年寰宇之大局全爲俄人獨擅勝其舉加冠之典也星羅萬國不問文野五洲國民不論黃白齊詣朝賀有列國賀彼霸權之觀是俄人銷貲八百萬畱以買其霸之實也如法國以廢國帑一千五百法郎以歡迎俄皇來遊是何意也徳美法俄之相善亦欲得俄之歡心以備法人英國亦媚俄意國傾心俛首奧國亦逡巡不安是歐洲諸國舉窺其鼻息也嗚呼俄前皇嘗懷壯圖以訓後世子孫至今其志將遂也然俄人猶以爲未足或展力於波斯朝廷或求歡心於中部亞細亞諸部落酋長或簡派探討隊伍於西藏又或掠中國西部土壤籠絡中朝大員爲爪牙又或名稱庇護韓王而其實虜之於公使署一隅挾以號令雞林八道也俄人所爲旣已如此則欲使元山仁川爲西伯利亞鐵路東端亦償其志耳欲使旅順大連灣爲泊戰艦之場亦惟其意耳嗚呼若朝鮮與中國猶懵不知警哉

俄人崛起稱霸如此之速然英前內閣之招失於外交亦猶我國伊藤當局之時此一失不可復回英國赫赫之威名殆墜地矣往年中日之事方將結局俄法徳三國相聯干涉中日和局而英國袖手旁觀不能進而破三國之盟又不能退而入其間於是乎英國之威望卒然空去遂至東亞之事不能置喙爾來逡巡至今未能收拾其頹勢故土耳其半老垂死之帝國見英無能作爲𨿽有亞兒米尼亞革雷得等之事爲英人所督過猶且夷然焉意奧兩邦亦懲英人以利於己故則輒訂而同盟不甚信英國徳憎惡英人最甚閱其新報極口痛罵英國最盛之運殆將盡矣然英人猶揚言曰孤立無援方自以爲榮矣嗚呼吾𨿽未知其爲榮爲辱而英人失意於外交則嘗知之矣近時土耳其之事起英人以爲不忍坐視然此事使英國威權轉失墜挫折矣初土人虐殺亞兒米尼亞人報至英國道路喧傳咸極慷慨皆謂英國保守黨政府必干涉之以遏其暴虐而出於人類博愛之旨然保守黨政府視之夷然若不聞焉於是在野攺進黨人等奮然揚袂而起大聲疾呼曰土國宜懲土皇宜廢焉老政治家虞翁亦不忍閒居坐視遂出波華天莊所居別野名臨列花布兒集會宣言曰英當以獨力干涉土國之事卽拚與歐洲同盟之師﹝互﹞﹝亙﹞相構爭亦不敢辭焉其言壯則壯矣然柰其少思慮何一時熱情所發竟至此也當是之時沙侯優遊持重以爲英國孤立無援豈得出此策哉乃欲與俄相結以調理土國之事徐待俄皇巡遊詣英駐蹕於巴兒莫拉兒宮造謁二次於是乎道路爲說謂英俄訂議英國新報異口同音齊相慶頌未幾論鋒一變或曰英宜拋棄在地中海西噎布拉士島而買俄歡心或曰縱俄人占得土京君士坦丁堡或曰任俄人駐屯軍﹝隊﹞﹝墜﹞於亞兒米尼亞夫英以助土耳其防阻俄人南侵爲國是必多藿骨士兩大政治家以來其所以爲外交宗旨也然今也不然視此遺法如棄敝屣步俄國之後塵拜彊霸之下風舉國恬不爲怪豈非天下大奇事乎回首前四五年沙侯之政策以與俄國爭彊勢不相下爲志然今也國勢陵夷使俄遂成霸名爲英人者豈能無今昔之感乎

夫西半球之地西班牙國所嘗握霸權者也讀史者必知南美洲諸共和國多爲其統治及英得加拿大與東海岸十三洲殖民地西國霸權忽歸英人之手未幾有美國崛起而自立遂脫英國之絆矣然英猶未全失雄勢於西半球也至昨年有委納瑞拉事英美之間聲气齟齬而不能相平英之與委本自相爭競乃美在外間忽起而干涉自屬僭越美人揚言曰凡事無大小系西半球者則美有宜干涉之權國務大臣阿利移公文於英國政府申明此意英相沙兒士勃雷之於是事漸紛紜文書往復數次後見美國堅執不動將以干戈相見遂不得已降心相下從美之調停其爲一大屈辱也可無論矣於是英國威信蕩然掃於西半球矣𨿽然英國猶有未全衰者卽赫赫之名亦仍奮也何也海上之師固猶以英爲冠其艦隊之精銳無與比倫依然雄視天下睥睨八荒𨿽以法國之堅甲利兵不能涉英一葦帶水之海峽不特此也𨿽歐洲至彊之國猶難與之爭勝乾坤而以兵戎相構何則其海軍之制以能匹敵歐洲二彊國聯合艦隊爲標準培養磨煉以至今日比較俄法同盟之艦隊未見其劣也毋他施者嘗於海軍閱歷頗深據其昨年底所計算英國有一等戰艦二十四艘而合俄法有一等戰艦十七艘英國二等戰艦十二艘而合俄法十六艘英國三等戰艦十一艘而合俄法則止有二艘耳由是觀之𨿽各有優劣長短英艦數之過於二國則昭然矣況巡航艦海防艦等之艘數亦淩駕二國之上也若夫徳國實其次也豈能與較水師之雄哉英國已有此海軍之彊據其天險則可以髙枕而臥矣然喬木多悲風天下無一友邦爲之與國故戰戰兢兢益思增廣海軍以爲保護客歲募得國會千八百七十萬鎊本年擬造一等戰艦三艘然英人猶以爲未足如仙得也母士捷報論曰宜制作艦隊可匹敵歐洲列國聯合海軍者吾𨿽未知英人縻莫大國帑造此破滅之具將欲用於何地惟列國怨惡之所集余爲英國悲焉然而英擬造至彊之海軍以敵歐洲列國亦不得已也嗚呼孰謂未必因其外交之失哉

今夫英國外交之失姑置勿論請言去年其海軍之所爲不昭然可見乎彼海軍彊威懾伏徳國而抑壓其窺伺之念者前後二次一爲脫蘭士罰爾一爲善齊拔兩事並在於非洲夫徳國擬染指於非洲大陸非一日之故而英亦方銳意吞噬兩國利害不能相容亦所難免也博士哲美森襲脫蘭士罰爾一敗於馬而把邱徳皇倉皇致電於脫之總統稱贊頌揚遂擬假道於葡國屬地以爲外援英國赫怒惡徳之舉措有破國交之義欲與宣戰急命其彊勇無雙之海峽艦隊更加戰艦數艘編制飛航艦隊將待號令一下則電擊徳兵徳國畏懼而止葡國亦峻拒假途而徳愧無顏色是豈非堂堂之國一大恥辱乎惟徳國先動而蒙污辱英國艦隊未放一彈而名聲益揚矣是英國所以懾伏徳國之一也善齊拔國有開立者弒其王而自立徳國庇護且隱匿之於領事館遂藏諸戰艦將敵英國英地中海好望角二艦隊展輪跋浪而來徳卽潛聲無復能爲而事乃定矣意者微英國戰艦先制其機則危矣哉勢汲汲乎未知其何所底止也是英國所以懾伏徳之二也英𨿽老矣然一號令海軍移調戰艦則列國側目環視嗚呼英國艦隊雄視天下今猶昔日未可謂其威去也英國海軍之彊已如此而其逞雄威於陸上之心則猶有所遏抑博士哲美森提輕兵襲脫蘭士罰爾惜事不成耳如其成功必不遜印度當年克雷飛希士定等之倫也至如遠徵蘇丹則成功赫赫在人耳目沙兒士勃雷贊其總督揭者拿將軍云比古英雄亦無遜色初揭將軍以英兵及埃及兵編制遠徵軍旣向嵇路府而南下或入荒磧萬里絕人煙之境或涉急流奔湍之溪谷遂破敵兵而占領東阿勒亦是近時之壯圖矣俄法猜視聯合爲阻礙之策而不能遂其意也則英國能成志於那爾路之上流亦可以知焉英國屬土之多北起於地中海之濱南至好望角之頭豈非天下之偉觀乎嗚呼天下前古所無之大事人當未嘗深思之時已暗中大有轉動矣徳旣以干涉非洲之事兩爲英所辱法又汲汲訂盟於俄蓋法人性質輕窕本好狂噪故𨿽稱自主共和之國一旦有拿破侖出則尊崇之拿破侖第三世能繼其後則謳歌之而遂不覺有綏丹之大敗也如彼無難也將軍亦名聲漸起輕舉妄動擬雪舊怨於邦今國內未見有偉人足附驥尾者於是以俄皇爲可尊崇訂法俄之盟俄皇之抵法京國內士女傾城集於巴黎其所過之地觀者如山路傍人家樓閣悉爲之長價一窗之租價至須一千法郎合計汽車乘輿觀兵護衛宴會觀劇等及各種費用則多至千五百萬法郎而法國究何所得曰惟有與俄皇握手西人相親之禮耳惟此握手法人稱爲俄法攻守同盟所存也如路透電音報曰其發之於事實必將不遠也然吾觀俄法同盟恐不似外間所稱之彊盛往年法國艦隊航至俄軍港克鑾石達得在柯特林島中地當森波得堡之西芬蘭海灣中爲屯軍通商要地俄國船隊亦抵法軍港都隆亦作土侖在巴黎東南屬瓦爾省瀕地中海亦屯船艦處按俄國地中海海軍初創時曾泊都隆口且法允有事時以此口借用故俄在地中海聲勢漸雄則法爲之也所謂俄法之盟實在此時也以有此同盟在故遂顯獲其實效如前年勸徳干涉遼東之事是矣𨿽移牒於英國彊議埃及之事而頗不能奏功蓋俄本與此無關痛癢故不致全力於此也且夫法與俄同盟其意在假俄援以復於徳俄若從其意則與之南北夾擊而徳國爲墟是法人所志願也然俄豈不顧其休戚乎苟不顧己國之利害而爲法所用豈俄肯如此之愚哉抑俄以爲有利於己則或援助法國視其無利則任意所之獨行其志耳是俄人之實情也法人不悟急欲得俄之歡心未暇熟慮得失卽一俄人之意最爲可湣焉由是觀之所謂法俄同盟者不過法人爲爪牙而俄善嘗其滋味耳然則縱令法人歡天喜地亦適足見其愚耳外務大臣亞耐多在議院公言俄法訂約亦豈足爲多哉𨿽今春法國總統親詣俄京有擬與俄皇結交之說其所歸極亦可知耳

俄法同盟之本色實在如此然則徳國如何處此同盟又如何處徳奧意三國同盟乎往年徳與法俄兩國同干涉遼東之事實爲變例徳決非蔑視徳奧意之三國同盟者故其加盟於遼東之事爲一時權宜之策而非欲永久株守也然則今徳與奧意保存舊約無疑耳英國新報云該盟已解徳報反駁之曰舊盟猶儼然存也吾𨿽未知烏之雌雄而能斷言該盟將漸無信而不必畏憚焉𨿽然其猶存於今亦爲實事也且徵諸實際該盟以千八百八十二年訂結五年爲期滿至八十七年更續期五年故九十二年爲滿期前未滿期一年更訂約爲十二年期然則其存在乎今昭昭然矣𨿽然久盟易壞昨年十月俾斯麥暴露其執政時之祕事於漢勃那希立希丹報及奴弗雷伯雷賽報頗傷奧國和好之意而該約之瓦解將在旦夕矣所謂漢勃那希立希丹報者徳前相俾斯麥所據以宣其政論者也主筆爲呵父盟博士約每禮拜一次必訪俾侯於其家云奴弗雷伯雷賽報者奧國私淑俾侯新報也俾侯暴露外交祕事於漢勃那希立希丹報言自千八百八十四年至九十年徳俄之間有守中立之約其款曰二國締盟若有外國攻擊其一國則他一國必守中立之義而不敢動兵夫徳已訂徳奧意三國之同盟而又竊訂此約於俄國則其於奧意豈非賣與國而何也祕事一旦暴於地球列邦遂多疑徳國無復信之者可謂當然矣又奴弗雷伯雷賽報登錄千八百七十五年俄先皇與俾斯麥書曰敝國苦無事者二十年於玆秋髙馬肥人有髀肉之嘆今方擬率兵臨奧之亞尼斯亞貴國其堅守中立乎俾侯不答竊宣之於奧奧有所備俄遂不能構事於奧國然雄心未已於是乎有土耳其之事當此之時俄國奧以割讓莫疏裏亞希了者覺惟拿故奧不告變於土國而坐觀其蒙難奧旣賣其友邦土耳其徳亦賣其友邦俄國然徳之所以賣俄抑有故焉先是法國欲雪綏丹之恥嘗膽臥薪志气酷銳徳國憂之宰相俾斯麥欲抑制之而謀諸俄俄國不從俾斯麥遂宣俄皇所遺之書於奧國爲此也嗚呼詭譎百端列國擠陷至此極矣抑外交之難反復無常朝友暮敵笑裏藏劍宴席有而欲翺翔於此間豈可不警哉

西班牙者故國也當前百年紀有屬土於印度非洲又奄有墨西哥南美洲等赫赫之威髙於一世然其政治不善暴吏收斂竭蒼生之膏血於是今歲一屬地離叛明歲一屬地抗命而今也止有弗律賓於東古巴於西耳自少皇在位太后攝政治功未著國勢陵夷漸向末路故古巴義兵樹獨立之旗章其志士仁人塗鮮血於艸野而不顧者已二年於玆西班牙政府倉皇逡巡不能鎭服又弗律賓人民憤其虐政執干戈而起者十萬餘人東西呼應將脫其勒西班牙政府處之未得其法以韋尼耳將軍爲古巴總督以代康破斯將軍將軍頗解文明人不似舊總督之暴戾故古巴人士聞現任總督將至歡聲滿野不謂到古巴後爲所捕虜死者甚眾其獨立軍總統麥西屋聞亦陷彼姦計而死訃音一傳環球哀嘆美人尢切其躁狂者至入駐美之西班牙公使署奪其旗章而分裂蹂躪於淤泥之中連呼曰宜準古巴獨主旣而美國代議院議定認古巴爲獨立交戰國元老院亦斷當與自主權於古巴然總統克黎旡倫及國務卿阿羅爾所以不敢遽允此等議者蓋慮美西兩國構爭也然古巴之事久結不解而其政府實無能爲役則在美國豈得不干涉乎總統嘗遺書於議院曰我美豈忍默視古巴之苦情哉宜臨時協力於西班牙或獨力勘定其禍亂也誠以西班牙政府𨿽各稱握其主權而勢力式微不能鎭定其亂徒事爭戰而殘民命我美今日豈可不出於萬不得已之途而爲之謀哉若夫論其方法如何則今未可明言惟顧事情如何耳是美總統所訟言而不敢憚也於是美國諸洲守土官或爲此而講募集義勇之計矣此信傳至西班牙舉國震恐士人稍有气槪者亦憤慨焉總理大臣卡拉把士呼曰我寧與彊國開戰必不能任古巴獨立也西班牙之居苦境可以槪見矣今美國議院自舊臘休會至今意復開會將有何等見地乎至弗律賓之事亦似古巴該島人士希冀獨立之徒號召十萬以卡美地州爾馬士那委且豁二地爲據守根本勢頗猖獗已席捲馬當末士他兒他也馬士亞女瞇等諸洲馬尼拉府亦陷於四面重圍之中西班牙政府新募兵於本國而前後數次調至者將及一萬然驅寒乞無賴之徒編烏合之眾出臨戰場一聽炮聲則掩耳遁逃至暗中或倒戈而相擊規律之不嚴可知豈能得其用哉

歐洲近世外交史

日人闕名附

歐洲近世之變遷始自普魯士勃興稱霸於日耳曼聯邦而普魯士之勃興則始於沙徳華之役大破奧斯馬加也昔歐洲中原有日耳曼人種四千萬或爲王國或爲侯國或爲自治都府參差錯綜反目嫉視不能聯合爲一普魯士在其間聲望未足俯首拜奧斯馬加之後塵迨千八百十五年諸邦大會立聯邦之約但論交涉諸事而不暇計及貿易故各邦互設關廠抽稅貨物來因河畔有二十七關商情多礙於是各邦政治家有鑑於此更合訂貿易盟約而普魯士實爲之長自是各邦有欲聯合爲一成一大國家之意而普魯士與奧斯馬加互爭權勢欲自霸焉普魯士最有權力千八百四十八年奧斯馬加有革命之變意大利亦有匪徒之亂普魯士王維廉乘機發兵攻丹麥略其呵兒老士單晤犯士來士毀谷俄皇尼哥拉西謂普魯士亂歐洲之和局乃助丹麥而干涉普魯士千八百五十二年訂倫惇條約使普魯士反丹麥境地於是普魯士亦始知俄國足憚以爲外交權術之可重猶在兵力之外千八百五十八年維廉第一當攝政之任乃舉俾斯麥爲公使往駐俄京是實爲近世外交之先聲也自千八百五十三年英法同盟破俄國於苦利美亞俄國之勢稍阻危同孤立遂謂奧斯馬加實爲遮南下之長蛇也不斬此則志不能逞當時意大利未嘗崛興俄國惶惶無所倚賴至千八百五十七八年之交俄意欲親法國以入歐洲之會此時俾斯麥方爲夫汝能古科女多議會員夫汝能古科女多議會者日耳曼聯邦議會恆商議各邦之外交事務者也乃窺俄有聯法之意欲先訂交於法而說維廉維廉有寵臣諷也女拉者力阻止之事遂不果然普國君臣等皆謂歐洲之事必準則於俄法二國以定指歸弗勒得律第一嘗遺訓其子孫云普魯士若欲有事於東南則必當先使俄國中立於局外徳國君臣守此祖訓也當是之時俾斯麥年方四十四性頗粗獷其在議會也往往以激烈之語致觸人怒故其升駐俄公使世人多以爲憂竊恐其敗壞國事然彼實非愚人豈喜粗豪自快哉惟善知寬猛之各有所宜也又深悉俄相哥羅則哥福以功名自喜而視奧斯馬加爲眼中之釘也故乘其可爲之時百方迎合得彼歡心俄國君臣亦頗信愛徳使俾斯麥乃乘間諷云奧本爲俄徳之敵俄若有事於奧則請效犬馬之勞當時俾斯麥胸中惟欲成就日耳曼一統之大業耳於是決策從橫俄之君臣信若故交俾斯麥在俄三年千八百六十三年奉命出使法京少駐數月返伯林復命九月遂爲參議長兼外務大臣會波蘭土之志士求立自治制度而不可得在俄屬之少年等揭竿倡亂蓋奧斯馬加陰助之假其邑我利西亞爲負隅據守之地也俾斯麥踴躍自喜謂機會已至矣遂以我利西亞之事通知俄國政府且告曰請假兵鎭波蘭土以踐前約俄國𨿽謝絕假兵之請而知其背後有援豈得不彊從其意哉自是與普魯士日益親善千八百六十三年二月俄普訂密約以鎭定反徒爲準的也於是俄普之交日密而奧俄日卽普魯士之素志亦漸償矣

普魯士旣假俄以恩義豈一無所求於俄哉普之意欲排斥奧國而自爲日耳曼聯邦之長竊謂惟恃武力耳於是焦思苦心教練軍隊已歷多年所矣其兵部大臣芬隴總攬樞密之才卓越天下其大將毛奇神機妙算古今罕匹而上下一心兵器精良嚴整軍械士气大振皆期破奧於一擊之下軍士數迫普王而伸言此意普王維廉本寧靜深思不爲軍士之言所動曰且姑待之持重而未發者已有數年迨俾斯麥自俄而歸直啟釁於丹麥急發兵而占有呵老士打應又進侵士那士耳骨當此之時奧國灑勞人麻路公已死繼續無人外交之政將漸廢弛見普魯士所爲移牒與列國商議英法二國頗非刺普國然普魯士方恃俄之中立而奧窺英法亦無戰意乃出兵於丹麥使其王騎勞士將第九棄二州之地以爲奧普兩國公同統屬之地奧國之意欲貽口實於丹麥以爲異日之計也俾斯麥百方沮止奧國政策欲以激發其交戰然戰釁一開則恐法國或礙己事故引爲同盟且乘意國有欲恢復其故地維裏使亞於奧國之志又欲與普法意三國聯盟以敵奧國乃遣將軍方亞柳鄔往法國然駐法國公使方布露古則沮止之云機會未至也俾斯麥怫然云可矣將獨力擊奧國然不得意之聲援則不能孤行而意國政府又欲聯絡法皇拿破侖第三有不願訂盟之意千八百六十五年九月俾斯麥躬至尾亞自親訪法皇說云當有事之日使意國與普魯士同盟及事平與法以比利時等任法國管有一帶之地法皇本不料普魯士之必勝故欲乘普奧兩國之獘而有所作爲乃許俾斯麥所請於是普意之間同訂攻守盟約而奧國未知也千八百六十九年末普將蠻自非兒出法令禁人民公宣輿論奧土呵羅士打影之士民大憤集議示威俾斯麥以爲奧國人民助彼謀反也乃偪請奧皇對答奧皇斥之俾斯麥拍掌而喜機會之至遂與開戰奧國不得已而應焉意邦亦出兵於境上控制奧國之後大戰於殺羅亞奧軍大敗聽命於普遂賠償軍餉又割泗來使亦谷呵羅士打影兩地於是乎普魯士之勢成遂爲日耳曼聯邦盟主矣先是法俄二國坐視普奧之交爭而不敢動及普魯士制勝兩國遂不能置諸不論法皇拿破侖第三簡派使臣往徳國政府云宜以路奇心保路與法以氓恣及卡兒亞並於普魯士以冷我並於把華尼亞以剔士單多並於巴丁以亞兒母與華兒丁保路然俄國亦干涉云宜集列國會議而訂講和條約俾斯麥荏苒彌日不應法國遣老將蠻兒非路於俄國竊約云當俄國有事於東方之日普魯士必援助俄且應使各國廢棄千八百五十六年所訂限制軍艦只數泊於達太爾路士之條約於是俄國大喜遂寢集列國會議之說普魯士旣以甘言和俄竊謂法國已不足懼於是答法國使臣雲貴國所要求實難應允貴國若彊欲決意行之則恐生大難也法國亦頗逡巡畏縮焉

記西國古史

闕名

問埃及爲西國最古之邦其政學若何曰昔埃及賢王美內士約在紀元前三千八百八十餘年有大徳教民稼穡設職官造文字修法度諸國﹝翕﹞﹝拿﹞然宗之後則拉墨塞功名顯著萬國史記然其國往往爲牧者所據彼時殆遊牧之國邪自紀元前五百年來國大衰微或隸波斯或隸馬基頓前三百餘年或隸羅馬前三十年或隸土耳其紀元後一千五百十七年積弱與印度等今𨿽攺爲藩國而英法爭之不已自去歲啟尢木杌殆難言狀夷考其地古迹最多殆三四千年前之極彊大國其民分六族曰祭司族曰軍士族最貴曰農曰商曰工曰牧牧最賤且眾余觀其賤牧卽知其蔑視前人遊牧開基之心其不振也宜哉古教匯參曰埃及王古稱法老位以世及史云上古爲民主之國王由民定有聖書有律例又云有埃及書二三卷約在陶唐以上其別言輪回爲一書言王事爲一書言地輿爲一書醫學重學算學天文各一書又周赧王時埃及設四學一文字一歷算一象緯一醫學西學輯存又舊約埃及記言埃及事頗詳故西人述一切文字典章靡不源本埃及且塙鑿言之曰埃及與中國同源是古時埃及之學爲中國傳布無乃西人日衍埃及余緒爭奇造物中國反自昧本源詫爲異學甘儒者不知之恥蹈數典忘祖之譏是何異埃人之自棄其學也近日埃及頗能講求實學惜積弱久不能自振光緒二年英法二國派使臣爲淸理國債統籌出入是埃及直英法屬部耳

問希臘亦古之埃及也何以蹶而復振曰其政俗善變也考紀元前一千二百五十七年雅典希臘都名王徳修患眾紳專剝農工先是分爵紳百工農民三等乃抑損權貴加惠黎民選人奉行新法此雅典變法之明驗也紀元前九百年開元老院擇賢者年六十以下爲之開民會凡事必經民會商議始行置法官五員可以糾王及各長官此爲歐洲參用民權之先聲案雅典制度如重兵健斗崇音樂造海軍建書院今西人皆亟師之以策富彊他如●格拉底以理學名家周安王時克烈測知日月食交周周顯王時歐幾利徳著幾何原本亞奇默徳悟重學造螺絲起重諸器周赧王時意拉司的尼測算地球半徑埃克米創渾天儀秦始皇時此皆塙而有徵者其時政統於學道合於器雄冠歐洲良非偶然厥後侈心漸萌戰禍日亟紀元前四百餘年雅典統領與帕士太構兵久不中降於帕士太大攺國法民不堪命希臘由是頓衰紀元後一百四十六年羅馬滅希臘爲東羅馬仍稱希臘帝國至一千四百五十年土耳其攻東羅馬取希臘奴之希臘苦土人殘暴私結一社曰希的裏亞於一千八百二十一年公告肇立共和政體與土人鏖兵七年卒因俄力爲自主國自是建學校修律書政教風俗彬彬日上君子謂其賢於印度埃及遠甚今歲又以格拉脫島事與土尋釁土幾不支視前此之受脇於土何如矣若夫歐人之理學詩家亦首推希臘殆西方之鄒魯歟然近來民黨過甚屢刺俄皇奇禍斯君子焉若前此獘端百出古教匯參言之甚詳皆有國之龜鑑也今夫印度埃及希臘皆古名邦學術技蓺冠絕一時惟無善政以輔之斯數千年不振苟政學相爲體用斯孱國可與圖存故夫天人間之輪軸機捩捷於影響有國者知所法哉

問波斯政學若何曰當中國帝嚳時有開我摩斯者建國色立齒城虞舜時分民爲三種曰兵農工治歷象議官分職政法大備西學輯存後屬亞西裏亞亞西裏亞者歐人所謂肇生人類之國也周襄王時波斯裔開裏白徳復王波斯周懿王時國分爲三曰後亞西裏亞曰猶太曰巴比倫後有居魯士英武絕倫席捲亞西裏亞巴比倫諸部東盡印度河西至地中海北馮黑海裏海至顯王時並於亞歷山徳山徳死諸部仍據土自王時合時分蜀漢建興間舊王裔亞爾達吉始恢復波斯唐貞觀時並於大食見唐書奉阿剌伯卽大食回教憲宗時將軍大厚據波斯再王后唐時王馬大道拉勵精圖治政教風俗漸復其舊宋時又爲土耳其阿伯特眞所蝕元太祖時徵波斯命察哈臺鎭阿母河波斯屬焉憲宗又以弟火拉幾王波斯明洪武時並於撒馬兒罕孝宗時沙蘭生人起兵逐之波斯又自立國迄今分合不常疆土日蹙英俄交構岌岌不支其海灣緊連印度尢爲俄所必爭其俗勁悍不及土耳其而屏蔽印度如髙麗之於遼東將來或入英或入俄乃歐亞一大關鍵余嘗考波斯當周景王時立賽馬司爲通商口與各國貿遷其王大利烏第一定賦稅興學校增兵卒築臺鑄金幣敬王時國人批早果拉講七政運行之理貞定王時希魯妥多遊歷各邦講求實學岡本監輔所謂波斯之盛與孔子之教相近指此時其後淪於回教者千餘年人物闐寂政術陵遲今之得爲英俄甌脫也危矣哉

問羅馬古名邦教皇又甌洲共主何以一蹶於拿破侖再覆於意大利曰羅馬自古君臣爭權之國其教皇又專以權勢淩人者也考羅馬政治之新實當周靈王二十二年分民爲六等貧民免其租賦見西學輯存固後埃及希臘而興者然至今談性理公法者往往根源羅馬則當日開明之化槪可想見周敬王時羅馬設收稅官建立海關榷徵商稅此爲稅法之始考王時羅馬始置司戶每五年檢點戶籍赧王時羅馬築衢路進溝渠引水四達以興水利又造日晷以測早莫漢元帝時羅馬該撒稱帝治歷法定爲閏日不閏月爲今歐洲各國所遵行又講文學於都城創孛該瑪基書院藏書三萬卷成帝時通商印度爲各國通商之祖章帝時國中廣行美政立義塾及養老院育嬰堂此皆其文明開化之實證然其稗政有與秦漢不謀而同者如自來尼河至大羅卜河築萬里長城漢安帝時值軍餉缺乏特開新例令人捐納爲泰西鬻爵權輿前英俄俱有此例今皆除之矣中國自漢武作俑漢末甚有納粟爲三公者千餘年來或沿或革至今猶爲厲階仕途雜冗流品混殽莫此爲甚乃者新政大興不惜痛除積習故內外臣工以停捐納爲言者不下數十人然議者終以此款每年約得六百萬礙難議準時局方艱餉項奇絀卒除此例仰屋徒嗟當事苦心無難共諒所冀利源開拓之後首除此等獘政實天下無疆之福此顯蹈秦皇漢武之覆軌殊不可解且其君臣爭權貴族與庶人仇敵紀元前久有此習其民長的連底流與議事官選秀才如雅典學法律二年學成還國廢執政順人心嗣後官民平等庶人有爲上將者爲司戶者爲教長者二百年來爭端始息事詳萬國史記流風所扇爲今日歐洲爭權之大病而其俗悍勁善戰大類阿剌伯教恉自參尼的構釁後紀元前三百四十三年名將勇士喜功名金革於是攻髙盧破耶路卑滅迦太基迦太基名將﹝漢尼巴﹞﹝漢巴尼﹞屢戰皆捷卒爲羅馬敗羅馬君臣於是驕恣橫肆不可制虐新附之民鼓權貴之焰民長提庇畱駕拉克兄弟以議平均民權故爲貴族所殺國人怨之擾攘數百年未已其尢以雄豪稱者有標塞薩爾屋大維安多尼列比鐸猜疑相殺民受其殃其人率與劉聰石勒髙歡爾朱榮侯景朱全忠石敬瑭等𨿽間有興學校復民會之君出劑其平不過云擾電掣如中國南北朝五季時耳烏足與漢唐比隆哉西三百六年羅馬六帝並立後分爲東西羅馬至其教皇橫恣滅絕倫紀教皇結廬羅馬郭外初不過貧寒教師三百四十三年議奉爲教皇又造爲天堂地獄之說惑世誣民箝制列邦凡立君行政必請命焉列國來朝至舐教皇之足以爲榮日耳曼顯理第四與之爭權不勝困極跣足立門外獲己其橫若此於時大陸諸國人民皆不教無智故教皇威權首出歐洲頤指气使奴隸其君犬馬其民無復有政事學問涵育生靈之制故教皇之彊爲歐洲未有之奇阨迨一千三百三年法人憤其彊禽教皇薄尼哈斯第八一千五百十八年日耳曼人路得唱救世復元之說中國謂之耶穌教以別於天主教別樹一幟抵排教皇羅馬由是日微一千六百八年意大利人格裏略斯精通天文聚徒講學作望遠鏡論地球自轉之理教皇惎甚下之獄國日不競而仇新學日急一千七百九十八年教皇又爲法國拿破侖虜送巴黎於是各國無齒之者然陵遲至一千八百六十八年見逼意人猶趣諸神甫大會羅馬城至者八百餘人有稍議教皇之非振興新學之益者必深詬之事詳泰西新史未幾都城遂爲意人有由是觀之古今之紛呶變亂墋黷生民者莫羅馬若古今之至愚不靈死守待盡者莫教皇若今知忌教而並忌新學是甘與教皇伍者也忌新學而並不能保其舊學舊教是甘爲羅馬倀者也無他蔀於見聞梏於章句刑於老師宿儒之臆說席於魚釜燕幕之奇險而爝火其灰燼傀儡其衣冠者也非亟合中西古學以澄玆孽海再閱千百年世變奇橫有不可思議者

卷十六中外史

日本安政以來大事略述闕名

洴澼子旣墮塵球蹙蹙靡所騁睊睊然狼顧而鶚視作而言曰今之大病二有全聾瞽有半聾瞽全聾瞽者束濕於老師宿儒之說枵然神明其咫尺之見聞半聾瞽者取西政之枝葉一二端誇張緣飾濟其權力壓制之私歷試而敗益予全聾瞽者以謷訾曰變化之效烏在矣噫吁嘻危乎悲哉由前之說是爲頑種由後之說是爲謬種頑種構禍速謬種﹝貽﹞﹝胎﹞禍奇吾千萬衿遂乃輾轉業障沈淪苦海無一振拔者乎或遮而說之曰子言西政推本國會議會教會諸犖犖大者而文致以春秋新王法可謂直單微者矣𨿽然則曷不言之學之政之無以異吾中國者之日本洴澼子曰諒哉世罕知日本罕知日本變法之難難於俄彼得之變其韃靼漸染之獷俗法徳意奧之變其怙權勢壓平民之世家吾向者欲爲日本安政以來大事記俾世知變則竟變百折不回異吾所云取西政之枝葉一二端濟其權力之私者昔魏舍人源輯海國圖誌网羅五洲獨於日本闕焉不詳及近人所著日本地理兵要日本新政考顧未一及其艱險情狀余竊憾焉憾吾悠悠者罔鑑於日本之毅然決然而因一二沮議者遽進其調停之說也善夫日本古賀侗庵於其國未變法以前痛陳攘夷之妄鎖國之失夜郎自尊之謬與專言蘭學而委靡頹喪之非顏曰海防臆測以扞當世之文网而不卹吾黨治史學者誠取而證吾中國海禁旣開情事有不啞然自笑其自尊自局自沮之不謀而合者哉𨿽然彼自尊自局自沮之陋實吾中國南宋餘波有以煽之而其能建惟新之治則究以其不恥相師以終底於成今夫日本之師中國則夫人知之矣請言其政當孝徳朝而有左右大臣八省百官之設師唐制也先是日本兵合於農曁師唐制設兵部省而兵農遂分又師唐制立租庸調之法而貢賦有經又師唐制立刑部省中分二司而刑律以定其餘歷法之用夏正昏娶之用唐禮醫官之設典醫寮商務之設唐物使通使於隋而學蜀錦遣人於吳而爲縫織茶葉則本於江南棉種則傳於西域此其政之不恥相師者夫人而知之請言其學孔廟營於山東天皇漢學倡於王仁佛學來於百濟程朱陽明之緒盛於明季孔孟平權之恉闡於物茂卿他如源光國之修大日本史以存紀傳蒲生之作山陵志作不卹諱以寓尊攘源松苗之作國史略山縣昌貞之作柳子十三篇以宣正名之義賴襄之作日本政紀日本外史以知幕府專擅之由此其學之不恥相師者夫人而知之夫以上所師在彼爲日新之學而以今日上下熙熙中外泄泄格致律法之學精益求精觀之則猶舊書曰能自得師者王謂人莫己若者亡惟日本能得師於素不相師之國故能不終於蝦夷土番之僻陋能師中國以並師泰西故變法祇三十年而修慧修福遂積成阿僧祇無量之功力爲亞東雄國而其尊民權伸士气輕死生重然諾發皇踔厲奮不有身尢得愛力綿之本論者曰日本士習囂陵刺並伊安藤召外釁抗上無禮冠履倒置烏愛力之足偁然所患者民智未開耳開之以學則民智民智則士貴士貴則權平而權曰國權器曰公器故上失教則爲刺大老殺朝臣攻使館傷敵船之妄舉上且教且養則以其堅忍悍勁之心精研政學迸力富彊聯外交開國會唱自由駸駸兼英俄法意之所長以柔其桀驕蹇之气以進於扶持守望之心昔太史公奮布衣之權重遊俠之气憪然爲日本貽之準則異哉孔子曰天下有道則庶人不議非不議也不橫議也不然鞀磬之設芻蕘之采瞽蒙箴誦工商藝諫奚爲者孟子曰諸侯放恣處士橫議橫議自緣放恣生耳然則日本藩其有以資橫議者之口邪今夫日本自徳川氏並政七百餘年國之權力上不在君下不在民君民贅疣統緒不絕若洎乎嘉永安政之際外患疊起內憂日訌叛幟髙張羽翼遂宏其勢岌岌不可終日睦仁崛起平諸侯之難削幕府之權弭交涉之釁靖處士之气舉二千餘年威權所不能兵革所不能移書詩所不能澤者一以內修法制外締鄰交之精心果力持之乃無畏乎將軍之逼薩摩之橫以蒸蒸丕變洴澼子曰日士桀悍瞀於尊攘之義孤注朝廷爲環球所僅見大將軍洞察世局痛抑一時鎖國之謀危身拂眾屢遭顚躓與中國魏晉以來枋國姦雄務狐媚以取人國家者豈可以道裏計其季也歸政朝廷以全臣節有足多者故削其權可也沒其功不可也其與藩處士交構也適以開睦仁之新政新學而已矣故略述日本人海舟勝安芳所紀嘉永以來艱難諸狀以整齊其故事爲法戒焉而因恫乎處易變之朝值大有可爲之日而因循不果者之自居何等矣

論日本宜變更國政

日人大隈伯附

六月九日大隈伯演說於農商務省與地方官會議云今日與諸君會蓋欲咨詢諸君所見聞擬使諸君知悉農商務所執之行政標準也余服官未久細事姑置勿論惟刻下之急務則欲諸君知悉焉農商務省始創於明治十四年當其時伊藤爲內務卿而余實爲大藏卿今日農商務省所管事務多爲內務大藏工部等諸省所分管然距明治維新之時不甚相遠承廢藩置縣之後農商工等之事務槪爲政府所兼司不特置省及人民漸臻進步風气稍開乃知農商各務本非政府宜關涉之事於是始有興設農商務省之議迨內務大藏兩卿會同奏議於是始設此省自是以來數年於玆屢遭該省大臣之交疊而有所變遷然進步之迹歷歷可見至若農工商等亦非復往昔之可比其進步頗可驚異昔當維新之初封建之制始覺頹壞上下之等猶未盡除尙分士農工商之等差𨿽欲執自由不拘之意義然如買賣土地或耕作之事亦且有制度不得自由至維新之後土地歸人民管轄始得有其利權矣又如商業亦有種種限制至維新之後則不復有縛束其民之心一視平等百獘俱廢昔日之士人今日則習商務或商爲農工爲農亦無不可也國家變法如此之亟而學校之政由是大舉往日學業最富首推士人而今也四民一律同勉學業故士人子弟不獨以學見長農工商子弟亦實有學問智識其它海陸軍制保甲之法皆變更故態四民平等文明之風博洽朝野下民齊稱明治之聖運焉夫惟能行如此之平等乃足與外邦互爭其優長之勢今日之現情可也抑農商務所宜執之標準以自由之宗旨爲本今日地球大勢與國家現情實不可不由此宗旨也𨿽然不宜有太過不及之獘苟有太過不及則獘必雜出如有獘出則應時執保護之政策或執干涉之政策亦無不可觀今日之情形典章所存不便於民人者甚多繁文縟禮拘束末節非今日宜行之法也今日地球實爲電綫之地球則萬事以亟速爲尙不待言而知也夫縮地之功不許有繁文縟禮之事卽如辦商務等之事苟遲一刻則或有百萬之損喪亦在所不免也故去繁文除獘法爲今日之急務要在酌量設法之意以歸於簡易是余所切望於今日之現情也然至今日則官民和互以信實相交不拘舊習開新智識以出於合宜之途是爲今日之亟務也抑今果何時乎𨿽人人相競於商務至若國際爭彊則更有大者在焉蘇彜士運河太平洋岸鐵路等類皆爲縮地之方𨿽今後未知地球之變何所底止然縮地旣速則爭彊之勢亦有加也在昔日本與歐洲往來銷費時日者須要三四月今則只須一月而已是卽縮遠地爲近較捷於往昔三分之一也異時西伯利亞鐵路巴拿麻運河等竣工之日地球之地又將復縮縮地如此列國爭彊亦如此則宜思所以處置於其間也試考察日本現有之富比諸往昔已逾四五倍固無論已然𨿽如此之富試問其散在民間者果能均平乎當思有富有之家卽必有貧寒之家或爲時勢變遷故招致貧寒所在多有不止日本之一隅卽地球上各國亦必同此景象耳𨿽然國中貧富不齊富者益富貧者愈貧貧富之差太甚則富者苛虐貧家或依勢利以奪貧者之財是非國家之福也國家本尙公平之義豈忍旁觀此等之事哉

今夫農業愈殷盛則礦山之業盛制造貨物之業亦益盛然於其間必有不得其利益者遂生爭奪之原現如馬地名銅礦之事礦毒流出不忍默視是農家與礦業家不同其利害也又或有一大制造所而近之女子多爲其勞工貲本家第知得利或酷待勞工或不畱意於勞工衛生之事此等獘害決非鮮國家須干涉其間以保護勞工使得其利權是爲要耳抑政府布發法令其勢力之大足以制彊𨿽然苟其所執之見一有偏倚之事則流遺害毒有更甚焉爲政治家者豈可不深思乎故爲政者善觀時勢之遷移思所以處置其間之方策以保護貧弱無告之民爲要也

日本𨿽進於文明之域而猶以爲未足故於民人興業之事亦未能一任人民所爲須政府畱意其間幫助人民使之有所發達是爲至要也況行政官之智能必優長於勞工女子能知地球之情勢較彼此之優劣知外國又知己國故宜教導國民以開新智識又宜端其趨向也卽如鐵路一事政府嘗創興此業今則民人知其利便各處人民自知興築鐵路不復煩政府之經營又如制絲所亦政府嘗創始於富岡地名以制絲之藝術教授附近之女工今則國中到處皆見制絲所如此之類不一而足皆政府率先民人知所趨向而能奏效於數年之後也其它山林之政礦山之業皆系政府先倡現時制鐵之業猶未甚興盛政府頗爲憂勞故農商務省將興一制鐵所爲民人先倡則後來又復見制鐵局興於四方無疑也

農商務衙門又思外國貿易所以關系於國家盛衰消長之理乃預備擴張外國貿易貲財每年簡派人至外國稽查其實情又興設陳列商貨所資商家之參考政府爲此等之業實爲民人謀利路也

法國以明治三十三年將開萬國博覽會於巴黎我國亦擬參預其事已定需用之費夫巴黎不獨法國之京都實爲歐洲之大京也我國擬預列其會欲使五方知我國進步之度並顯示我制造產物情形此等之事皆爲國民示當法之規則也如貿易品物陳列館中必集內外之緊要貿易品或將來必需之貨物足以致國家殷富者泛供管業者之覽觀此館之設本欲使管業者知何種之物宜制造足投人之嗜好或所輸出之國需用何物故若有欲悉其說者則可據公使領事或海外貿易稽查員所具報其所解說皆不遺餘蘊陳列品物館之所用亦如此耳在各地方亦須興始此館使商民多陳列貨物於此以取其模範爲合宜也且法開萬國博覽會於巴黎我商民宜廣陳貨物法國嘗開博覽會在距今十一年之前夫前十一年之日本非復今日之日本日本進步文明之速以近十餘年爲最亟則法人據前所見之日本而以衡今日之日本其驚嘆必有甚者焉西人屢言日人摹仿西風亟采其文物制度及技藝百工之事倘根底未立而襲彼皮膚其不招覆亡者幾希又云日本乃愛美術之國其風景之美卽地球第一亦不過如此耳及中日一役天下始知日本武力匪夷所思乃謂日本之武力非同蠻民好者之逞彊乃得文明之神髓故戰而克捷也自是遂生畏敬之心謂觀今日之日本遠逾於曩昔故觀日本之商工業等亦畱意詳察謂日人仿造歐洲品物頗爲精巧且工價甚廉其民溫厚勤勉事業巧於使用文明之利器意者將來馳驅於地球競彊之地亦必制勝也近時外洋諸國屢排斥日本勞工又欲課重稅於其所輸進之貨物出於嫉其將益彊之念也然則我國民亦當奮勵乘博覽會之好機以驚動歐洲人士之耳目矣徳法由來不甚和協故法國開博覽會而徳人不幹與焉徳人開會法人亦不幹與焉如此者旣十數年矣今次之舉法人將招徳人列會而徳人亦將稱雄於列貨之上列國之情形現在如此則我日人豈可徒陪列其間而已哉然則須勸獎國民出陳各種之精品又或懸重賞招致美術精品亦爲方便之法也博覽之會非和官民爲一則不能舉其效也苟官旣獎勵而民人尙懵焉視之則官亦無柰彼何余切望民人以國家爲志而畱意於此使出於官民一體之途也

近時美國擬增多海關稅現提案在議院此增稅一案距今前數年哈里孫爲總統時嘗行此法稱曰麥見尼增稅案行之三年頗聳動地球之耳目僉謂重稅太過焉及前總統苦列不蘭執政之時遂更攺此法今次麥見尼爲總統又欲復興此法於是世人側目復思前七八年之重稅我政府乃行文於美政府曰此法果行則必阻礙日美之通商貿易互招不利麥見尼未爲總統之時約下民以行此事也想美國之現情非行如此之法則不能拯國家財政之匱乏故下議院之意亦謂欲謀國家之進運莫如行此法美國下議院議員多與政府同志之人故能爲下議院所贊成也然上議院財務委員攺修該法律案頗減少其稅率矣要之美國擬增多關稅而抽重稅於我貨物未免阻礙日美貿易之一半也我國之與美親睦旣四十年固稱密邇之交然今突有此事豈不遺憾乎𨿽然此法之行不獨日本蒙其害法徳英意亦同被彼抽重稅之害也

論日本自彊之故

徐勤

凡國從古依於人者其變易從古皆自立者其變難吾觀於中國日本而知之矣日本自神武天皇立國二千餘年漢學之盛基於王仁佛教之興來自百濟程朱陽明之學盛行於明季春秋﹝尊﹞﹝專﹞攘之義大倡於維新此學術之依於人者也推古舒明始通隋唐摹仿六典日趨於文至孝徳帝始置左右大臣尋設八省百官以規模唐制此官制之依於人者也古昔兵制兵與農合孝徳之朝悉仿唐制設兵部省自崇神時始制貢賦至孝徳中仿唐租庸調之法此兵制食貨之依於人者也孝徳朝始踵唐法立刑部省中分二司日本之歷初用夏正自推古以前統稱爲太古歷此刑法律曆之依於人者也至若中古之時國史之書槪用漢字昏娶之事多本唐禮醫則仿唐制而設典醫寮商務則因唐貨而設唐物使遣使於吳而求縫織通使隋唐而學蜀錦茶葉則本於江南棉種則傳於西域蔗苗則徵於琉球筆墨則來自髙麗土地狹隘民數寡小故政教風俗之大義理制度之繁日用器物之小伊昔以來皆依於他人而寡能制作者也

洎夫明治之世外患屢啟內訌數蠢英俄美荷之國繼踵而來彊藩世室之家乘間而起廢封建之制而爲郡縣易鎖國之黨而成維新振千年失權之習破前朝南北之界舉國囂囂鹹有憤心精神丕振上下一治習英荷之語言法英國之商務師美洲之學校效徳國之軍制三島之彊列諸二等興盛之速咸目新英滅琉球以試其端擾基隆以張其焰亂髙麗而據遼東割臺澎而索賠西唆印度之自主東幹澳洲之事權藉檀香山之亂而涎其地乘小呂宋之危而助其勢入萬國之公法而悉廢舊章與報館之聯盟而得儕斯會通太平洋之電綫以握全球之大勢測西伯利之鐵路而洞俄國之險要其工藝則精巧而敏捷其商務則擴充而日盛其水陸之兵則整練而勇銳與之言工商英美所不能奪也與之言兵法徳法所不敢欺也與之言謀國之善圖治之速中俄所不能及也英以三島而彊於西日以三島而興於東三十年來蔚爲大國彊弱之異盛衰之由今昔之殊豈可以巧歷計哉難者曰髙麗有開化之黨而無救滅亡波斯有敢死之士而徒然守舊土耳其有變政之民而終於削弱君非欲治本源虧壞心腹之疾罔可振救舉國之民徒事嘵寧有濟耶日本之國土地褊狹戶口寥寂藩跋扈於外將軍專制於內事權弗一民不知君欲彊斯國豈易言哉釋之曰昔俄爲閉化之國一彼徳而興之日耳曼三十餘小邦一威廉而合之睦仁以成童之年繼承大統平諸侯之難釋外交之釁復七卿之位設五誓之詞罷警蹕喝道之儀革薙眉齒之習立議政之院創記念之會攺正朔易服色異器械殊徽號舉凡利國便民之事廢故維新之政莫不與民更始而次第施行其勵精圖治之心君民一體之親自二千五百年立國之久神武天皇相傳諸統之眾未有能比者也且不特此也五洲之內英俄徳意諸國其君主之賢明固所謂天下之豪而傑出一世者矣然英皇則暮气已深持盈戒滿美澳之屬咸有自主之思三島之民競倡革命之黨此英之莫能與比者也俄皇則踐祚未久人心反側加冠盛典徒糜億兆之金議院弗開人懷篡上之志此俄之莫能與比者也徳皇則年少气盛輕舉妄動隱疾致患位幾不保卑相以元勛之功而投諸閒散彊英以姻婭之重而時形勃此又徳之莫能與比者也至若意大利有非洲之敗而氓志澆漓西班牙有古巴之爭而國勢困竭突厥有忌列之亂而蘇丹已廢波斯有弒君之變而人心靡定此更不可以望其肩背而相與比倫者也故地球五洲之大列國君主之政君民之親政治之修聰明神武之姿沈雄囂競之志捨睦仁其奚任哉近者藉其彊仕之年鼓其新興之气逞其戰勝之威激其舉國之心五年之間臺澎已定兵力已足亞東之局其不爲日本所動者幾希矣

難者曰日本之彊固由君之賢有以致之矣然中國自同治初年勵精圖治用人如不及從善如流水起翁李諸臣相機務於內舉曾左諸賢治戎事於外同治三年卽遣人采辦機器同治五年創船政局同治六年設同文館於京師同治十年募子弟出洋學藝同治十一年設招商局籌造戰艦遣使外國變法之事漸次舉行用人行政赫然有興作之意君徳之修中興之治可謂一時無兩者矣然而日本以賢君而彊中國以賢君而弱日本以變法三十年而興中國以變法三十年而敗者何哉釋之曰中國之君誠賢矣其法誠變矣然學術不攺學校不興科舉不變徒襲外國軍兵炮械之末語言文字之瑣豈云得西學之源本振千年之積弱者耶日本之變法也則異此矣不急他變而先事三要夫國之盛衰系於人才而人才之出沒系於學術故工商器械者政治之餘事耳使學術不明本源未立則國是未定人心不一所學非所用所用非所學以言變法適自害耳欲彊其國豈易易乎日本自徳川氏並政七百餘年威權最盛君徒守府有如綴疣日事干戈學術微息國統之危不絕若尋而山東天皇立營孔子之廟用儒臣源光國編大日本史立將軍傳家臣傳而隱示尊王統斥武門之意至仁孝天皇時處士蒲生作山陵志以寓尊王作不卹諱以寓攘彜源松苗作國史略山縣昌貝著柳子十三篇倡正名之義賴襄作日本政記日本外史自是以後學述大變是非旣定春秋尊攘之義益明而維新之治卽基於此矣此學術之變者一學術旣變人心自正無學校以養之則虛而弗實弗適於用也日本舉國分七大學區自明治四年立文部省頒定學制分設諸校有外國語學校有小學校有中學校有師範學校有專門學校有東京大學校其中分法學理學文學三部而東京醫學校焉此外有工部大學校有海陸軍兵學校有農學校有商學校有工學校有女學校校旣立條理畢備矣尢恐諸生之隘於見聞而域於一國也有書籍館博物館新聞紙以廣其知識延西士聘教習派遊歷以精其藝業舉國之大上而士夫下而婦孺無學弗有無人弗學三十年來聲明文物之盛幾等埒於泰西矣此學校之變者一夫學校爲體科舉爲用用之弗行體將安立中國自同治以來同文館武備堂制造局船政廠諸學校沿邊直省亦旣略爲創立矣然帖括之制不攺弓石之技不變緩急倒置習用異途故數十年來事變一起無一才一藝能收其用者日本自變法以後其取士之法多本於泰西三月而小試教師爲之紏察焉周年而大試教長爲之監臨焉及其卒業也知府事縣令爲之親試之其學成者則給以證書由小學而升諸中學由中學而升諸專門之學旣卒業矣則由東京大學校校長試之而給與稱號他日仕進之階卽於此而定矣其尢異者則派遣外國遊學歸則拔之顯要今之執政諸臣皆由斯來也故一國之士所學皆他日所用也一國之官所用皆昔日所學也分途別用各盡其長有乏才之患而無遺才之患此科舉之變者一有此三變日本自彊之故旣博深而切明矣然則世之變法者亦何憚此三變之法而甘爲人弱哉日本亦果何操此三變之術而卒能自彊哉𨿽然其能不能之勢變不變之故觀於一國之士气而知之矣日本古昔皆封建之制其環列小諸侯以數百計門下食客充積於國中輕死生尙任俠甚有戰國之風方其幕府之專肆也則倡尊王之說以傾之彊鄰之要挾也則倡攘彜之說以拒之立鎖國之黨數幕府之罪至於刺大老攻使館殺朝臣𨿽伏屍流血幽錮流竄不可勝計而其激憤之志愛國之誠不因此而小渝也故武門之權上不能奪而處士可以削之神武之統上不能定而處士可以安之易舊俗變西法開國會定自主諸政事上不能成亦惟處士可以倡之嗚呼何士气之昌耶何士權之重耶何國家與處士關系之切耶吾觀於日本而吾心懼矣吾觀於中國而吾心傷矣故有以變法之說進者吾且與之言三變有以三變之說進者吾且與之言士气

論臺灣宜亟變法

日人蒲生氏附

余嘗抵臺灣目擊臺地丰富之情形卽如米茶樟腦等所產甚多其質頗美所產米年可收二次其質與日本米相似茶亦佳美恐在靜岡所產茶之上也其地茶圃恰似花塢不畱寸艸培植之法頗至其制樟腦亦先選老樟樹而切取其樹榦以精制樟腦故質量自佳天產丰饒洵爲海中之美島也思自臺島歸我版圖已有年矣然臺政未舉獘害百出殊令人憂念將來之大局如何𨿽經歷歲月未久又未嘗不由施設之法不得其宜也以余觀之興一利不如除一害故欲興百廢於一時則百廢亦不能遽興也爲今之計須先振興急務爲尙耳何爲急務曰廣設警務於各地方也曰開通道路也按今日情形臺人皆有自相警戒之意而不能安居其所以如此者抑何故也臺民本非有不樂隸我國之意苟能善治其民則無論依附何國亦將不辭也故日本如善保護其身體安全其產業則臺民悅服如水就下耳今也土匪屢起危憂疊至臺民不能安堵亦不足怪也夫所謂土匪者昔中國政府亦嘗無柰之何若擬蕩平於旦夕之間亦誠非易易昔英國之取香港亦屢爲土匪所苦夫香港彈丸黑子之地耳然猶且屢苦於土匪久之使得蕩平然則臺匪之未驟絕其迹亦何足怪哉要在漸使土匪屈退於方隅之土耳至若都會之地猶見土匪橫行是何等之失政也現如宜蘭地方土匪橫行老少男婦並荷擔逃入城內又如制造樟腦家戰戰兢兢常懼有土匪行則欲振興富源而拾其遺利豈可得乎然則先謀廣設警務於各地以保護良民豈非急務乎𨿽然按現時之情形廣設警務於各地固非容易也語言不通俗尙不解日人未熟悉其土地故如行走於榛莽中單身行走動覺艱難況擔鎗執刀出沒其間哉彼土匪則視如坦途進退出沒無不如意而善於抵抗我則欲掃平土匪亦非易事也土匪不止擾森林山野無人之境而且擾及都會殷盛之地掠貨物以去故每處都會之地𨿽有警務署能保護其人民然一旦他處警報遙傳調之他適則都會之地卽爲空虛使匪徒得乘虛而入焉現在臺地北部乃便於中國小舟來往之地計有三十六處今簡派人員嚴設警衛之地僅五處耳試至門稽查中國小舟之艘數及其情形約計在泉州福州一帶附近之地有小舟數百艘現如鴉片亦由此種小舟裝載而密運至臺地擇臺地警衛不足之口而上岸卽如兵器亦多由此種之方便而密送臺地由是觀之警務之宜亟設可知也然當仿香港設警捕之方於香港采用警捕法於印度警捕中選善操中語者增添其月俸又在華人中選善操英語者亦增添其月俸誠能如此可兼通其風俗情形也聞現在臺地之警捕中或有善操臺地之土語者解土語者寡故稍致意於此則可以學習土語故於臺地警捕亦須仿香港之例采用此種便法則善通其情形之人亦必日出焉

開通道路之急務可不言而諭也要之通路於四方乃爲要務致意於臺島之治以財政爲要圖今也臺政未舉故無由收其租稅一旦警務之事廣收其功則人民必安堵而收租之額數亦必倍過於今日也且臺地今日情形頗多銀市之不便故如開創一大銀行以便銀市則其商務必大興無疑耳臺人本善於蓄貯銀錢惟虞盜賊之警故埋藏於地中或貯銀錢於壁間不使人知銀錢之所在西人某論雲臺地藏銀之數當有數千萬圓若無盜警則臺人必喜貯於銀行也臺民比日人頗敏於逐利故臺地克平之日卽其日進於文明之秋也

觀日本情形記

美人撲爾打附

日本距今十五年前計其出進口貨價不過六千五百萬元至千八百九十五年卽去年出進口貨價實計二億六千五百三十七萬二千七百五十六元比較諸十五年前增加二億元更細別之日本輸出美國之貨值五千六百萬元輸出法國值二千二百萬元輸出中國值九百萬元輸出香港值千八百萬元輸出英國值八百萬元由是觀之日本產貨之半爲美國所購也然在前年中日本購於美國貨價僅九百二十三萬三千六十元購於英國貨價五千三百五萬五千二百二元卽謂日本以所得於美國之貨價轉購英國產貨亦無不可也

日本產業發達眞可喫一驚譬如江河決長堤千里橫流直入歐美之市矣在昔年日本所輸出貨物惟有少量之生絲及茶而已然在今日則多種多量至如絹巾亦爲近年出口要品今將千八百八十七年至去年日本所輸出絹巾及生絲實數開列如左

絹巾生絲類千八百八十七年百十四萬六千二百八十元十三萬五千二百二十二元千八百八十八年百廿三萬三千八百廿七元二十五萬八千０三十三元千八百八十九年二百十萬四千四百五十九元六十二萬三千四百五十六元千八百九十年二百五十一萬六千九百四十六元百十六萬七千八百六十八元千八百九十一年二百八十一萬一千八百二十元百七十六萬三千七百十六元千八百九十二年三百四十九萬四千四百十七元四百四十三萬四千０七十八元千八百九十三年三百八十九萬九千六百四十六元四百０七萬四千九百九十三元千八百九十四年三百六十二萬八千一百二十八元四百三十九萬九千四百九十四元千八百九十五年五百三十九萬九千九百五十五元九百九十九萬七千八百四十六元

可知日本所出口生絲類居十之七絹巾居五之三在十五年前日本絲劣於意大利絲數等今則采用近世機器名聲藉甚足證日本工人智識技術之進步矣又觀日本洋火出口在千八百八十四年不過二千七百九十一元至去年則有四百六十七萬二千八百十一元矣試問其銷路英屬印度三百十八萬八千七百十六函一函納百四十四个中國四百四十萬一千四百五十一函香港八百九十萬四百四十二函美國二萬函及澳洲布國亦有銷日產洋火雲日本工業近來驟進者爲綿絲紡績及織機業自此業進步之後日本不惟減少外國進口綿絲且有輸出外國之勢卽如前年輸出中國者得價五百五十萬元輸出美國者得價百萬元亦不爲少也試更舉日本近年所紡繅之錘數按列於左

千八百九十一年卽明治二十四年紡錘總數三十一萬七千０九十五个千八百九十二年卽明治二十五年紡錘總數三十三萬八千三百０八个千八百九十三年卽明治二十六年紡錘總數三十四萬０二百五十五个千八百九十四年卽明治二十七年紡錘總數四十七萬五千九百九十二个千八百九十五年卽明治二十八年紡錘總數五十三萬一千七百五十七个

及至前年年底其數增加至六十三萬二千百三十个現時之增加就中計之爲三十五萬二千四百二十七以是推至本年年底必出百萬錘之上可知也至於百萬錘以上仍有加增與否則按左表之紡工增加且參考以男工女工賤價服勞之事可以知其大焉

千八百九十一年男工二千五百三十九人女工五千三百九十一人千八百九十二年男工四千０八十九人女工一萬０三百三十三人千八百九十三年男工五千０五十一人女工一萬四千二百四十六人千八百九十四年男工六千一百六十四人女工一萬九千二百八十四人千八百九十五年男工八千一百二十九人女工二萬六千九百二十九人

工價以東京爲最髙男工一日平均二十三錢女工十一錢八釐大阪男工一日平均十七錢女工十錢云至於設置紡繅工於上海與日本其利益孰大是亦商務會可以發問之題目也英國領事具報其本國曰上海有容易得棉花之利便又比日本人工價低賤智腦𨿽不足然有腕力忍耐馴順各種好處可以壓倒日本紡績業矣然余所見則異此中國工人其馴順不能過於日本觀檀香山制糖業現斥中人而用日人可以証之況工價亦未必低賤也加以日本議會近已議定全免棉花進口稅然則日本紡繅業殆蒸蒸日上未知所極矣按日本貨幣一錢約爲中國制錢十文

余之抵日本非爲觀政治情形何如而欲視察其產業何如日本產業實爲吾國之勁敵也吾國除繭絲之外未有能杜絕日本輸進之工業者其勢滔滔似洪水逆行然我國所輸進日本者貨物甚微互相比較不過如九牛之一毛耳攙奪利權甚爲可慮嘗考日本十年以前紡織不過五萬元閱十年至千八百九十五年其額竟至二千三百萬元比十年前幾逾四十倍如火柴一項十年前所值不過六十千而前年所輸出額已有四百七十萬元日本近以廉省之工業輸進美國不啻如潮勢洶湧末由禁壓也又日本繅絲之盛駕夫美人如絹巾一類數年以來日本所輸進者一億萬枚查此等絹巾日本女工每日五錢之工值便可造出他如麤氈及席之類價廉工省美國亦不逮也計前年所輸進者至七萬元矣經營商務者可不先防敗績哉

抑吾泰西爲文明之邦日以智力互相角逐故不能無爭雄競長之志我國祇知驅逐華人爲境外而於日本則雲煙過眼視之殊不可解矣查日本機業者已有一百萬人邇來操作傭工奚止過半若夫利用最新之機器恣其織紡則爲我勁敵不待智者而知矣且各公司所役使之女工皆黽勉從事不敢告勞樂事勸工尊君親上日本之崛起東洋非偶然也

日本地理誌序

黃遵憲

外史氏曰於茫茫大地之中畫疆分土而名之爲國其壤地莫不相接其疆場莫不相奪其彊弱大小無定形則有日辟國而日蹙國者上下千古橫覽九州島莫不然矣而日本之爲國乃獨立大海中曠然邈然不與鄰接由東而往凡歷一萬五千餘里乃至美利堅由西南而往凡歷二三千里乃至上海臺灣卽最與鄰近之朝鮮亦歷數百里而後能至自神武紀元以來二千五百有餘歲未嘗舉尺寸之土與人亦未嘗得尺寸之土於人𨿽近日開拓蝦夷交換樺太吞滅琉球似有異於前之版圖者然蝦夷本縻之州樺太非固有之地琉球乃甄脫之土得非果得失亦非失自有日本以後卽守此終古一成而不變不亦奇乎余聞歐西有瑞士山水淸華士女明媚以介居諸大間各謀保護不相侵擾世人比之桃源而東方之日本乃以遠隔彊國自成樂土天殆故設此二國使之東西並跱歟自徳川氏以禁教故丸泥封關謝絕外客子孫世守其法膠柱拘泥二百餘載無所見於外者無所羨於內無所聞於內者亦無所懼於外當是時也上以武斷爲政下以卑屈爲俗文恬武嬉娛樂無事而歐洲諸國鷹瞵鶚視彊弱相並閱一爭戰則國步日進北則有彼得加他鄰明毅果斷气吞南溟西則有若拿破侖雄才偉略諸侯稽首又西則有若華盛頓艱苦卓絕獨立一洲或英人吞並五印度撫有而國或俄人建萬里鐵道以通浩罕輪船電爭騖紛起機巧奪天工人智欺鬼神凡西人兵威宗教幾幾乎彌綸地球而無所不至而日本閉門自守無見無聞蒙然未之知也直至堅船巨環伺於門乃始如夢之方覺醉之甫醒𨿽曰鎖港逐客國體如此亦未始非地勢使之然也嗟夫事變之極開辟未聞以日本四面瀕海古稱天險二千餘載絕無外患而自輪船鐵路縱橫於世極五大洲之地若不過彈丸黑子之大各國恃其船又可以無所不達昔林子平有言日本橋頭之水直與英之倫惇法之巴裏相接古所恃以爲藩籬者今則出入若庭戶矣言念及此地險足恃乎余觀亞細亞諸國印度覆矣土耳其僕矣安南緬甸又傾踣矣日本自通商以來𨿽頗受外侮而家國如故金甌無缺猶得以日本帝國之名捧載書而從萬國後壤地𨿽曰褊小其經營籌劃卒能自立亦有足多矣然而日本論者方且以英之三島爲比其亟亟力圖自彊𨿽曰自守亦頗有以小生巨遂霸天下之志試展五部洲輿圖而觀之吾誠恐其鼎舉而臏絕地小而不足回旋也作地理誌

日本國統志序

黃遵憲

外史氏曰環地球而居者國以百數十計有國卽有民有民卽有君而此百數十國有一人專制稱爲君主者有庶人議政稱爲民主者有上與下分任事權稱爲君民共主者民主之位與賢不與子或數年一易或十數年一易無所謂統也君民共主或傳賢或傳子君不得私有其國亦無所謂統也一王崛興奕葉繩武得其道則興失其道則廢故夫君主之國有傳之數世者焉有傳之數十世者焉如商之歷祀六百周之卜年八百其最久者也若夫傳世百二十歷歲二千餘一姓相承綿綿延延而弗墜統緒者其惟日本乎自神武肇基洎今皇嗣位賢主令辟史不絕書𨿽其間女帝乘權歷世十一覬覦僭竊不謂無人然卒未有挈神器而移之外家傳之異姓授之嬖寵者匕鬯不驚宗社如故可不謂奇歟將軍擅權此起彼僕至有進陪臣而執國命起奴僕而稱人主者當時之君如周之東僅擁虛位乃至設監置戍供億匱乏求爲編戶細民而不可得然歷年七百卒無人焉犯不韙而幹大命者太阿下移玉步未攺斯又奇矣霸政久竊民心積厭外侮紛乘內訌交作於是二三豪傑乘時而起覆幕府而尊王室舉諸侯封建之權拱手而歸之上卒以成王政復古之功國家維新之治蒙泉剝果勃然復興又一奇也且夫物極必反事窮必變以一相延之統屢蹶而復振宜乎劍璽之傳與天壤無窮矣然而近日民心漸染西法竟有倡民權自由之說者中興之初曾有萬機決於公論之詔而百姓執此說以要君遂聯名上書環闕陳訴請開國會而伸民權而國家僅以遲遲有待約之終不能深閉固絕而不許前此已開府縣會矣竊計十年之間必又開國會也嗟夫以二千五百餘歲君主之國自今以往或變而爲共主或竟變爲民主時會所迫莫知其然𨿽有智者非敢議矣作國統志

日本國統志後序

黃遵憲

外史氏曰余旣編國統志於皇統絕續之交霸府興廢之故國家治亂之由復擇其要詳之小注綜其變故之大者有四事焉今匯敍於篇末一在外戚擅權移太政於關白天智時內大臣鎌足有功王室賜姓藤原氏其子不比等文武聖武兩帝皆納其女孝謙其外孫女也不比等始爲太政大臣其後自光仁以至崇徳二十七世非藤原氏出者獨光仁桓武仁明宇多後三條五帝耳不比等四世孫良房納女於文徳生淸和文徳欲立長子惟喬而憚良房不敢立淸和卽位良房始攝政其子基經廢陽成立光孝始立關白之號謂萬機先關白之也基經二子時平忠平忠平攝政於朱雀時與其子實賴師輔並列三公於是有天慶之亂冷泉二弟爲平守平村上欲立爲平爲冷泉儲貳而實賴等以非藤原氏出阻之而立守平於是有安和之變師輔三子曰伊尹兼通兼家兼家三子曰道隆道兼道長皆兄弟爭政伊尹女生華山兼家女生一條兼家乃使道兼賺華山遜位於一條其後三帝皆道長女所出道長二子賴通教通相繼執政賴通生師實師實生忠實忠實疏其長子忠通而愛其少子賴長於是有保元之亂其後忠通子孫更執朝政於源平之際至於一姓分爲五派更爲攝關然其勢衰微不足道矣當其盛時皇后太子非藤原氏出卽藤原氏出非攝關女均不得輒立卽勉彊樹立而宣立後之詔拜東宮之官盈廷諸臣至無一人敢執其事者陽成廢而退院華山賺而爲僧舉朝悚息莫敢異議而其由旁支入繼大統者輒涕泣感恩謂非大臣力不得立事無大小先告關白偶因一語不合則以退要君必優詔慰諭彊起視事而後已歷代之君專暱其閨幃燕好之私內有所制外有所憚而諸藤妃嬪操鏡執巾櫛遂奪大政而移之外家矣𨿽有一二剛明之主冀收大權而申獨斷然積重之勢不可挽回非一朝一夕之故所由來漸矣極藤原氏之橫賄賂於朝廷田園於天下而諸國吏治廢弛盜賊蜂起所在武人橫行肆擾當是時源平二氏數鎭東邊每用武人以奏功因襲之久旣如君臣諸國武士半其隸屬寶龜中議汰冗兵百姓堪弓馬者專習武藝以應徵調至貞觀延喜之後百度弛廢上下隔絕奧羽關東之豪民輒坐制鄕曲藏甲畜馬自稱武士而自藤原氏執政官多世職將帥之任每委之源平二家於是所在武士分屬源平源平用之若其臣隸而諸藤原氏猶未之悟也方且以門閥相髙以格例爲政鄙視武士不列齒數𨿽立戰功吝而不賞然一遇有事仍委之源平二氏二氏各發隸屬赴之如探物於囊莫不立辦諸藤利其便也又且延爲爪牙傾排異己乃至父子兄弟爭執朝權於一朱器臺盤亦令調兵相助忠實長子忠通次子賴長忠通方爲攝政忠實欲令讓於賴長請之法皇不可忠實怒曰攝政朝廷所授氏長者吾所與乃令左衛門尉源爲義遣兵入忠通第奪傳家重器朱器臺盤以授賴長逮乎保元之亂則上皇倚源氏朝廷倚平氏互相爭平氏僕而源氏起大權復移於將門矣嗟夫上至聖武下迄源平藤氏之執朝權者凡二十餘人歷四百餘載𨿽未有新莽曹操其人敢於僭竊者而驕縱奢逸召禍釀亂終舉其千歲不拔之基授之於向所奴隸之武人而藤原氏亦與王室俱衰共頹僅存空名不亦哀哉一在將門擅權變郡縣爲封建上古國郡置造長奉方職者百四十有四猶封建也孝徳時廢國造置國司任國守者六十有六猶變封建爲郡縣也於是郡縣七道治以守介而在朝之官有田有食封多者不過三千戶有功田有大功者始許世襲自相門執權封戶日多各國莊園居其十八守介所治一二而已故國司常不赴任舉其地方豪族武人以自代源賴朝興國司置守護田園置地頭督賦稅備寇賊武人任職六十州總其權於帥府封建之勢始矣北條氏因其舊制守護之任猶得考課易置如古之國司然往往因襲傳之子孫漸成封建之勢

建武中興以新田足利諸族有滅北條氏功思以土地收人心槪以一姓連跨數州名𨿽守護實則封建足利氏叛乃奪諸氏所有予子弟功臣令其世襲士馬出於斯芻糧出於斯爭戰出於斯封建之勢成矣足利氏之初務以大封將士迨所志已遂而雄藩尾大勢不可制及其衰也內臣構難外國黨援狼吞虎噬反以自斃織田氏起於陪臣一時部將多屬英傑攻略所得輒以分賞其志欲盡鋤故國取而代之也丰臣氏繼興見織田氏所志甚難而功不克成於是又變一法焉兵威所加但求降服苟能歸附卽還故封𨿽蟠踞八九州島者亦因而撫之不少殺削以故一時雄咸俯首聽命然而身沒未幾海內分崩日本封建之事足利氏未享其利而先承其獘織田氏欲去積世之獘而未及圖其利丰臣氏苟貪一日之利而未能袪其獘至徳川氏而封建之局乃一成而不變焉徳川氏之盛時諸侯凡二百六十餘國旣分封土地得眾建力少之意復廣植子弟爲彊榦弱枝之謀而又據其險要操扼吭附背之勢令諸侯築邸第質妻孥於江戶間歲則會同於東使諸侯戀於室家疲於道路有所牽制而不敢逞以故父老子弟不見兵革世臣宿將習爲歌舞弦酒之歡溢於街巷驩虞恬熙二百餘載可謂盛矣夫源氏種之織田氏耕之丰臣氏耘之至徳川氏而收其利柳子厚曰封建之勢天也非人也豈其然乎抑非徳川氏之智勇不克收此乎然如島津之薩摩毛利之長門鍋島之肥前始於足利織丰之間襲於徳川之世族大寵多兵彊地廣他日之亡關東而覆幕府又基於此斯又人事之所不及料者矣一在處士橫議變封建爲郡縣自將軍主政六七百載王室之危甚於贅旒北條足利二世最爲悖逆然卒未有躬僭賊而幹大統者旣已居其實不必爭其名且存之則我得挾以驅人廢之則人將挾以謀我此或姦雄竊賊操術之工者而王室一之延正賴以不墜得以成今日中興之業當將軍主政時尊之曰幕府曰霸朝甚則稱國主稱大君稱國王足利義滿稱臣於明受封曰日本王義滿後又贈太上皇號徳川家宣與朝鮮國書自稱曰日本國王而自將軍以下大夫臣士士臣皂隸皂隸臣輿臺各分其采邑以養家族天下之食租衣稅者臣將軍之臣民將軍之民久矣夫不復知有王室矣徳川氏興投戈講藝文治蒸蒸親藩源光國始編大日本史立將軍傳家臣傳以隱寓斥武門尊王室之意又以爲伯夷者非周武而忠殷室者也因躬行讓國慨然慕其爲人爲之立祠於家光國又嘗表章楠正成之墓曰嗚呼忠臣楠子之墓其後山縣昌貞髙山正之蒲生君平或佯狂涕泣或微言刺譏皆以尊王之意鼓煽人心昌貞號柳莊甲斐人嘗著柳子十三篇以擬孫子首篇曰正名謂名不正則言不順今以神聖大統之所屬億兆瞻仰之所歸屈於一武人名之不正孰甚焉後與竹內武部聚徒講武有上變者告其考究江戶甲斐兩城要害舉動非常卒坐是伏誅正之字仲繩上野人慷慨多奇節有泣癖語王室式微則泣聞邊防有警則泣訪南朝蒙塵諸將殉難之迹則泣譚孝子節婦忠臣義僕之事則泣每入京師必先至二條橋遙望闕稽首曰艸莽臣正之昧死再拜後西遊自刃於久畱米旅寓君平名秀實下野人嘗作今書論賦役之獘作山陵志以寓尊王作不卹緯以寓攘夷路過東寺見足利尊氏像大聲數其罪鞭之數百乃去上書幕府有司以非布衣所宜言議處之重法有解之者乃免君平自此號默默齋不復言事旣而源松苗作國史略賴襄作日本政記日本外史崇王黜霸名分益張而此數君子者肖子賢孫門生屬吏張皇其說繼續而起當幕府盛時而尊王之義浸淫漸漬於人心固已久矣外舶紛擾幕議主和諸國處士乘間而發幕府方且厲其威稜大索嚴錮而人心益憤士气益張伏蕭斧觸密网者不可勝數前者駢戮後者耦起慨然欲伸攘夷尊王之說於天下至於一往不顧視死如歸何其烈也

迨幕府愈治愈棼威力日絀薩長肥土諸藩起而承其敝而諸國處士又潛結公卿密連大藩以傾幕府逮乎錦旗東指幕臣乞降而中興功臣之受賞由下士而躋穹官者相望於冊又可謂巧矣故論幕府之亡實亡於處士徳川氏恬熙爲治列侯門族生長深宮類骨緩肉柔弱如婦女卽其爲藩士者亦皆顧身家重祿俸惴惴然惟失職之是懼獨浮浪處士涉書史有志气而退顧身家浮寄孤懸無足顧惜於是奮然一決與幕府爲敵徇節烈者於此求富貴者於此而幕府遂亡矣前此之攘夷意不在攘夷在傾幕府也後此之尊王意不在尊王在覆幕府也嗟夫徳川氏以詩書之澤銷兵戈之气而其末流禍患乃以春秋尊王攘夷之說而亡是何異逢蒙學射反關弓而射羿乎然而北條足利織田丰臣諸氏皆國亡而族滅獨徳川氏奉還政權以後猶分田授祿賞延於世而東照之宮日光之廟朝廷猶歲時遣幣以祀其先斯又諸士之所以報徳川氏者也若夫髙山蒲生諸子明治初年下詔褒贈賞其首功烈士之靈九京含笑亦可以少慰也夫一在庶人議政倡國主爲共和尊王之說自下倡之國會之端自上啟之勢實相因而至相逼而成也何也欲亡幕府務順人心旣亡幕府恐諸藩有爲徳川氏之續者又務結民心故國皇五誓首曰萬機決於公論論者曰此一時權宜之策適授民以議政之柄而不可奪數年以來叩閽求請促開國會者紛然競起又有甚於前日尊王之說余嘗求其故焉自封建以後尊卑之分上下懸絕其列於平民者不得與藩士通婚嫁不得騎馬不得衣絲不得佩刀劍而苛賦重斂公七民三富商豪農別有借派間或罹罪並無頒行一定之律畸輕畸重惟刑吏之意小民任其魚肉含茹苦無可控訴或越分而上請疏奏未上刀鋸旋加瞻仰君門如天如神窮髙極遠蓋積威所上之於下厭制極矣此郁極而必伸者勢也維新以來悉從西法更定租稅用西法以取民膏矣下令徵兵用西法以收血稅矣編制刑律用西法以禁民非矣設立學校用西法以啟民智矣獨於泰西最重之國會則遲遲未行曰國體不同也曰民智未開也論非不是而民已有所不願矣今日令甲明日令乙苟有不便於民則間執民口曰西法西法小民亦取其最便於己者促開國會亦曰西法西法此牽連而並及者亦勢也重於外商剝削士民窮困顯官失職之怨望新聞演說之動搖是以萬口同聲叩閽上請而不能少緩也爲守舊之說者曰以國家二千餘載一姓相承之統緒苟創爲共和不知將置主上於何地此一說也爲調停之說者曰天生民而立之君使司牧之非爲一人苟專爲一人有興必有廢有得必有失正惟分其權於舉國之臣民君上垂拱仰成乃可爲萬世不墜之業此又一說也十年以來朝野上下之二說者紛紜各執卽主開國會之說爲遲爲速彼此互爭或英或徳又彼此互爭喧嘩囂競嘵嘵未已而朝廷之下詔已以漸建立憲政體許之民論其究竟不敢知矣

論日人經營臺灣

日人闕名附

日人以經營臺灣爲戰後第一要事政府新置拓殖務省隸南部局以管掌島政又開臺灣總督府置總督付與管轄全島之權府中設民政軍務二局分掌文武兩政置臺北臺南臺中三縣及澎湖島廳以司地方牧民之職然一年以來產業未興交通不便僚吏亦不得其人土匪屢起或肆掠奪困苦良民以現時情形推之非以全力整頓不爲功也

臺灣之地華民土番雜處華民狡獪土番冥頑統治之難中外所知也中國夙以難治之故置諸化外未經教養一旦入日本版圖而欲望治績於旦夕吾知其難也然布政已一年矣猶見土匪蜂起亦豈曰得統治之道哉卽如香港爲東方繁盛都會然回想千八百四十一年割讓之始荒涼寂寞不過海賊巢窟之地英人得此掃蕩流賊使磽確赭土之孤島以致今日之盛今夫今日之臺灣與五十年之香港固不可同日論矣其人口三百餘萬以上其土地丰饒宜農其商工業亦已見興盛土人𨿽蒙昧猶非如香港土賊之凶悍則墾拓之業似當較香港爲易圖也得地年餘一切未見就緒在其位者豈得無忸怩於英人哉宜諸新報嗷嗷鳴鼓而責政府無力與總督無策也𨿽然空言責之無益於事今日之論臺灣不必論宜經營之理而在論如何經營之法芻蕘有見敢披瀝以陳其一二焉

經營臺灣之策固不一而足而莫急於開交通之利使頻繁交通於日本內地今我內地人在本島者除文武官外果有幾人乎此寥寥數人之商賈豈能壠斷全島之利所賫來之貨物旣轉貨盡而不得再輸之途物價於是乎騰昂在銷物者慮謀生之困而嘆行路之難而居人亦失物資之源將相率而陷厄窮無由復下手於事業也今日實情已如是此後可以推見現在日用之物皆仰給於外國亦無可柰何也夫拓地殖民之業固待我日人之渡航移住而成也謀生之困行路之難如是誰復冒暑熱疫癘而好入此土者哉然則開交通之便不可不亟亟矣

現今航行本島者惟大阪輪船公司之船數止三隻每月三次往返或自神戶經由馬關長崎鹿兒島衝繩八重山抵基隆或經由鹿兒島大島衝繩抵基隆此外𨿽有陸海軍省所管船舶六隻來往然不準搭載民人私貨民人之欲渡航及送貨物不得不由該三隻其交通之不便可以想見今宜增加往返本島船舶爲六七隻每月以十次開航往返則得使彼我之交通無不便矣且本島在遠波積水之中風浪時有尢宜擇船之大者自二千噸至二千五百噸如是則使往臺者航行無艱居臺者衣食不缺百貨自在運輸來往如比鄰往住者日眾而事業亦隨而興矣

旣開通海道之利則本島沿岸行船亦當亟亟基隆淡水至打狗沿岸凡二百四十餘海里爲首澎湖一帶次之更直至澳門香港則不惟沿岸一帶蒙其利亦足以惠及於島澳也況且能使茶砂糖樟腦等經由澳門香港及安平打狗輸送日本內地及歐美諸洲者皆經由日本輪船公司所管歐洲航路及美國航路其自澳門香港地方輸送臺灣之貨物亦歸日人管理此莫大之利也其行此等沿岸之船不必用二千噸以上在千噸之間可矣

船政旣已大興則不可無泊船避風之港灣則築塢爲急也此非旦夕卽辦故不得不急起工從事經費𨿽大然爲開全島利源起見豈宜吝其度支哉至修築何港或先何港並其工費需若干金籌辦如何則待當局者之擘畫與工程家之商量矣

右說爲海道起見而陸道更有要焉則通貫本島南北設一鐵路爲第一義也鐵路之急人人皆知惟官辦民辦時見異議本島鐵路宜於官辦此吾曹宿論也然方國家多事之時或恐經費不足不必固執官辦之見惟設法立條歸之商辦又分別數區明約若干年竣何區工事若干年及何區工事爲至要耳

𨿽開鐵路而其它道路未通則鐵路亦不能多獲利也今宜以鐵路爲起本爲直幹而無數道路橫絡左右槪加修築務令砥平使行旅及貨物易於直抵駐車之所如是鐵路旣與馬路聯絡而陸上汽車復直接海上輪船於是乎四方之交通甚便而密輸鴉片於本島之事自得杜絕其途也

旣海陸交通利行旅之來往便貨物之運輸矣至通報快捷全賴電音則本島至日本之間沈設海底電綫爲要也今𨿽日思整頓一切而南島風濤無常土匪亦時竊發而僅假一綫之報音以得其情形頗屬可慮況商業漸盛行情等事亦須快捷則更設海綫補其不足不容緩矣

若夫整理地方尢爲行政之實務今所設總督府威權過大府中官僚至各縣巡捕一由總督進退黜陟而知縣絕無權力惟總督命之從而已是非所以委重親民之道也夫經營新得之地宜不專尙法制使官吏各盡其才寬猛兼濟以收攬民心實爲行政第一義故知縣不可不擇人而任也旣得其人而任地方行政之責則宜與以權力使盡其才矣今政府不吝此絕大權力以予總督使生殺與奪一在其手者不欲以內地之繩墨束縛新政也總督之於知縣亦當如是使一縣之政知縣得以總其成而總督不濫﹝掣﹞﹝制﹞其肘縣內僚屬知縣自辟而進退之總督惟握其綱紀嚴其銓督以責其治績則足矣苟如此則知縣之任大責重懷才之士甘就其職才具不足者不能濫竽矣

破中央集權之獘而行地方分權之實知縣又得其人庶幾能舉治績乎𨿽然管轄過大而寮吏甚寬守兵不足巡捕寥寥於此而欲舉其治績則勢有所不能矣試看臺灣之地其幅員殆等日本九州島其人口稱三百萬而今日僅置三縣有土蕃之頑冥焉有華民之狡獪焉而又言語不通交通不便又天候炎熱種種爲難欲破此等難事而舉地方之善政豈易易哉故私論之謂宜增設數縣分轄各地又增加守兵及巡捕之員數也使臂指相屬知縣之耳目莫所不達有非違則直得糾正焉且今日配置憲兵及巡捕亦未得其宜以吾曹所聞警戒市街以憲兵而巡捕多出駐村落是豈非事之倒置者乎守兵騎馬帶鎗赳赳桓桓非巡捕可比當派在遠陬村落以待非常今反其道以行之豈不徒生事端乎

臺灣僻在南海气候炎熱多瘴癘內地人欲渡航營業者皆畏疫癘銷壯心故必先以講求養生護身之道爲主計日本人民百人中有疾者只三人而臺島百人中有疾者常四人由是觀之一旦攝養得宜本島變爲不瘴癘之地矣今之治臺者皆隔靴搔癢因言語不通也故以使島人學習本國言語爲急務設立國語學校使人往教之島人所以屢背我教令者皆因不知我之意其所以不知我之意者亦因言語不通也惟其言語不通故彼違我我又不能說諭之惟有彊制之而已於是彼以我爲暴爲無道形屈而心不服間有姦譎之徒或虐之彼不知告訴之道隱忍飲泣自以爲不幸而已如是則兩情不相通乃相率以背我欲使統治得宜令人畏服必以教習國語爲入手也且兩地通商亦必假言語以悉其情惟彼等未解文明爲何物則宜廣以啟發其才智以誘勵其徳操此又不可緩矣

財政亦要攺善振作按本年豫算度支於本島地租制茶稅制糖稅樟腦稅制鹽稅海關稅等及其它有六百六十八萬二千二百三十六圓之歲入而歲出則有一千六十二萬一千五百七圓以入抵出實不敷三百九十三萬九千二百七十一圓若加之以軍事則本島銷出者更不少矣使理財之政無所攺作則得此島不能開利源而反以病國𨿽然本島本非新開之地不似彼英人當經營香港無人之地也苟稅法得宜決無病國之理今𨿽新稅法未定亦當襲用舊稅法而徐思攺圖今乃漫然廢止吾不知其何心也爲今計之但觀其舊稅可復則復新稅可起則起但宜斟酌盡善不可造次以招人民之疑惑耳

殖產興業之要在先理財政開拓利源臺灣非新開之地所產之物日見增盛以出口貨言之茶砂糖及樟腦爲最盛計明治十五年出茶十二萬二千七百三十擔至十八年增至十五萬五百七擔矣十五年出赤色砂糖五十萬八百七十六擔二十八年增至六十七萬千九百七十四擔矣十九年白色砂糖五萬七千七百二十九擔二十八年增至六萬三千六百九十擔矣十九年出樟腦千三百三十四擔二十八年增至三萬九千五百四十三擔矣茶多由門運往美國砂糖多由香港安平打狗運往日本內地樟腦多由門運往歐洲以上諸物之比較樟腦一項凡十年而增至三十倍推之後來亦當不少茶及砂糖若栽培制造並加新法其所增當多也其它如米如金如麻如煤炭如硫黃開采之以充國家之用是政府所當務也我內地人民亦宜共集貲本共出勞力以助其增進若一人之力不能舉則合設一大公司或開銀行爲融金之機關立保險公司以備不虞若夫獎勵其渡航保護其事業則臺灣總督之責也拓殖務大臣之責也政府之責也

英報論政府不宜助突厥

英人闕名附

今者歐洲之彊國聯盟合縱者並非阻撓突人殺戮亞靡尼亞人之事也當希臘起義師以救企列之難免其復陷亞靡尼亞人之覆轍而彼聯盟之國有調和之名而無調和之實也企列之地已全入民黨之掌中其餘僅爲突兵所守之炮臺而已突廷發兵以相應各約國兵船圍於企列之島並無舉動以阻突兵之登岸是時希廷發兵阻之又發兵以助企列之民各約國卽馳檄禁止使其不得前而又駐軍於突兵所守之地以至突兵向希兵而攻擊之此卽各約國所自稱守和局定叛亂之道也實則干預企列之事以左袒突厥耳至昨禮拜日英廷發炮傷企列之民以威挾其息戰正中此各約國包藏禍心之計也此事實有所污於我英仁義之旗矣亦如往者加利波地之兵欲登絲士利地英國不保護而反擊之今又蹈前轍也突人殘殺亞靡尼亞人事非一日各國未嘗興兵過問一旦企列有事希人助之以脫突厥之虐政乃英國卽發炮以制之政府屬員莫不增愧也若使他日有選舉之事議院將掛冠而去以泄不平而讓國權於沙侯相矣凡在議院附會列國同制希臘者皆失大義於天下也吾非敢曰我等議員當與全洲之力抗衡以阻其所好但不必附會此不仁之事也吾之所許者加辣士端君之謀也他之謀如何卽謂設使列國仍復縱容突厥不仁之虐政則我英宜將駐札君士但丁之欽差大臣調回英國置身度外可矣蓋列國在企列海陸之間縱其猖獗之勢幸希臘之兵雲集於企列之上能抗列國而阻突兵之登岸希臘之兵如此義勇有可嘉焉且企列民之背叛非求突厥更新朝政實求脫突厥之苛政除突兵所守炮臺之外企列之志已得成矣若其願爲自主之邦可也或其願作希臘之部亦可也去就由己於理無背巴路科君嘗決然對議院曰若我英謀不善恐動歐洲之兵釁又因其有鑑於此卽本國之所爲何若巴君亦不敢多言於下議院也嗚呼歐洲之干戈不作則已如有之必我英人有以致之別國何苦爭突人之骨而狺狺不已哉俄法已合矣澳又不敢敵俄法與徳也徳國又始終立於俄國之旁夫如是彼四國無相爭者顯然矣捨我英而開兵者其誰哉

蓋我英相沙士勃雷侯志在把持突厥以拒俄人如有兵釁正可以酬報我相國也嘗有人云凡事之是非當觀其結局而後褒貶之可也細玩其意顯謂沙侯相亡羊之後議院始相顧而失色曰恨不先補牢於未失之前恐悔之已晚矣設使我國之政權盡歸首相之掌此言猶可說但政權與國人共之此言不可說何也蓋作事者眾人而受咎者一人誰甘代其任咎乎若各國不干預其間而謂突能制希誠非吾所得知惟希有水師突厥無之則希可任意奪突之島屬此顯然之理也或云突厥之陸可以前進斜沙利而陷希臘之民不知此正非突軍之所能爲也設使突王發兵至斜沙利而海權尙在希人掌中突兵從何而得糧哉且突兵一進布路加利亞人亦上前斷絕其糧道矣故知突軍無能爲若我英仍在君士但丁與彼各國同謀須使各國知我英不取紙上維新之政又不固執突厥之舊政設使歐洲之突厥並小亞細亞盡歸於俄我英何必干預之乎利灣一帶海島全歸於希臘有何不可法人在埃及占踞絲利亞以敵英人之勢亦何干於我英人乎我之所當爲者宜使人知我英無所貪求惟願助人削除突厥之國或削除其苛政不使其地仍受荼毒也惟今者我國當道諸公固執己見又知百姓不悅故以譎計愚之彼以此爲治國之良模也不可哀乎不特在突厥爲然無論何時何地各國合辦之事無非致禍之由也自拿波侖衰頹以後此等合約國視百姓爲犬馬而分界於貴賤之間使有勢力者恆彊無勢力者恆弱不問其道徳何如也同盟諸國曾置意大利人於合士卜士並波本士之權下西班牙之獨夫花地難在位百姓不堪其虐而思逐之乃諸約國教法國佐之遂掠公處之美名於天下歐洲之所以仍得自由者幸藉某國未附和之也凡我英國不附和之時我英所爲合理凡我英附和之時則所爲無理也所謂無理者因我國貪婪實甚而思盜人之物爲己有此非吾所忍言但惜不幸而中耳我英亦猶他國盡忘公義之道矣若夫事無干礙徒費兵力以致歐洲之亂而謂此爲道徳仁義吾豈敢贊助一詞乎但袖手旁觀任其黔首自設法以脫其難而不稍助以力幸災樂禍此或某相國之謀實非我英全國之素志也今者政府所定外事無論如何不喜下民過問設使有人膽敢輕議之或過問之執政者必目之爲惡魁謂其生事且責以安分俯首聽命任其所爲試問前於企廉靡亞之戰布賴地君並其同僚曾如是乎又前於布路加利亞我英袒庇突厥而挽回太平之局加辣士端君並其協辦諸君曾如是乎又憶及拿波侖之戰霍士君曾私積國債以息徳俄屢攻法國之事曾如是乎前數日奧國有大報館刊報雲英國沙侯相爲某事而出此下策無非聽百姓之言而誤之也按此報館之意謂沙侯從眾之言爲獲罪彼奧國者原未諳自主國之政體無怪其所見如此但據我英人所見凡執政者偏執己見不洽民心卽算姦黨論然於東方之事沙侯相亦嘗自斂其狂妄因民心不服有所挾制之也議院之內尙多輔沙侯者而院外則有逐其離位之兆凡有人詆毀政府以伸其忠憤則必有人斥責其非竟目之爲不忠是欲諱君相之過而愚弄其民以作犬馬眞亂臣賊子也夫

論英國海外政策

俄人闕名附

古來抱雄圖欲一統宇內者不乏其人或有一豪傑欲成其志者若亞力山大成吉思汗帖木兒郎拿破侖之倫是也有一國人民欲統一他國而不遂者昔羅馬國民是也旣平定遠方之國版圖愈大統治愈難勢不得不分封親族舊故於所新得之地而治其民然距本國旣遠鞭長莫及爲其所封者亦竟至脫其絆而自立如亞剌比人土耳其人韃靼人西班牙人等嘗學羅馬人故智而亦不遂者由邦域隔絕不便交通也況如此等國民知識亦遠在羅馬人之下數等且其文明之度時有不及所徵服之國民者也則一統之不遂固宜然耳

英人欲混一地球其政策則異是其意欲播行自國言語實施政法興貿易制造業而握其全權也而於所得屬地之人民則予以自由之權而收其利益也故一言以蔽之則曰在欲舉世界之利益囊括於一己而已此英人之志也英人極蔑視他國人謂爲野蠻必待己轄治之然後開化故以殄滅他國人爲不背道徳爲教門所不責環球水居三之二彼等以爲欲稱霸於全球必當先制海上今日海面威權無有出其右者矣故英人立混一世界之志比諸羅馬人亞剌比亞人土耳其人之時頗易易也𨿽其地散在四方不能集中一大兵力如羅馬諸國而其人懷抱混一世界之志而爲國民之先覺者甚不殆非羅馬以下諸國之可以比也

英國之在地球扼要害之地嚴設防備巧通气脈猶之撒開蜘蛛网而包全球者然其細心銳思實爲可懼今以全球陸地爲一億二千五百萬乃至一億三千萬方爾斯得其間可居之地爲九千萬爾斯得而在其四千萬爾斯得內屬英國之臣民者實有三億八千萬人又舉全球鐵路電輪船之利四分之而英人實有其三其在歐洲者不待言在歐洲以外之地營此等之業之公司實有二十九所而英人所立者二十有二美人所立者三然英人猶不以爲足現欲架電通太平洋之底經由加拿大至澳大利亞又通海底直至印度木爾劉等之地方

英人蓄混一世界之奢願在距今百五十年以前而所策必中所欲必得徵印度略北美握海上之權力恣意監禁外國船舶矣一千六百五十一年所發布之航海條例﹝欺﹞﹝斯﹞吾俄實甚故吾俄皇於一千一百七十年發一宣言書危機一發𨿽幸未干戈相見英之視俄爲隱然一勁敵始於此及北美諸洲之獨立又法國戰事起英人姑就斂抑漸悟獨恃兵力之不能得志而始思雜以權術矣維也納之會各國使臣徒見於歐洲目前之利害而未顧將來更甚之利害有在歐洲外者獨英國早相機而多占要害之地而其利收諸今日也當一千八百八十年間俄國有版圖二十萬方爾斯得然多是荒磧無人之地法國略有印度支那之小部及突泥斯拿古米馬達加斯加徳國得亞非利加四屬地及小島三四耳而英國所占有者實倍彼三國所得之地試指數之曰木爾弩島之北部曰紐桂尼島曰斐日諸島曰緬甸有四百萬人口曰馬來隅島之半部曰暹羅曰克什米爾曰喀米爾之南部曰喀斐理士登之一部是等皆英人之所占有其它尙有柏林島傍邊及亞剌比亞沿岸一帶之地英人之染指者極爲不焉

英人之於亞非﹝利﹞加﹝利﹞也形勝之地無不占有屢以此觸犯法徳兩國而曾不介意如彼欲彊奪達郎士伯郎之事尙在人耳目矣英人又見亞美利加之地以尼加拉虞運河開通之期在卽欲得一要衝之地於其旁邊情焰如燃前年注目於尼加拉虞東岸藉名布教簡派宣教師矣於晃達拉士無故而以兵力拓境矣於威尼結兒借口於境界不明派探﹝險﹞﹝檢﹞隊以將占有金礦及阿米那河口矣然皆爲美國執門綠律旨以抗之故不能奏功然猶有將奪土爾耳島於伯拉士爾國之意亦無故而加兵矣

英人近十六年間所占踞之地固已不少而其民則心懷忿怨時思乘隙而動特逼於威焰不敢遽發耳夫英國之外務大臣及其理外事之官較諸他國未見殊異而收效顧倍焉者亦有由也試詳陳如左

一由欲擴張己國之版圖者甚眾也他國舉外交殖民之二事一任諸外務省及殖民省英則自殖民地之各官並各公司以及海軍將校各艦船長下至民人無不同心並力不待人之指使日以辟屬地廣商埠爲己任𨿽外務大臣顧全邦交或申明他人之權利不可侵犯與國之條約不可僭越而相距旣遠在外諸人旣已奪取人土地卽不難造作虛言所謂欲加之罪何患無辭固英人之長技矣又況當軸之意亦未嘗不以巧取豪奪爲事特其措施略有緩急之不同耳試舉一事以証之曩沙爾士勃雷侯曾宣言於眾曰今日之治象進於大同宇內各國宜偃武修文弛兵甲藏干戈示天下以不復用然無幾時而英兵一隊已越眉公河侵入印度中國之北部而占門性府矣是地固法國版圖英所嘗承認者也又英之騎兵一隊挾鎗八百及大四門推溫都肯都爾門士爲將進擊脫郎士佛爾之地時脫民方娛樂太平沙爾士勃雷侯𨿽檄回在門性英兵送交都爾門士於法院而侯亦遂爲眾所排擠不安於位而舉奢吾巴靈以代之矣奢吾巴靈固好大喜功與諸人意气相投者也英國多有此等人喜自任外交之事彼種之人之特性也苟有可進取之機或爲將來有益之事則必有人焉出而任其責而無待當軸之指揮試證以近事當阿富汗斯坦謝絕英之駐使也英政府猶欲駐使臣於喀不爾者再而卒無成一千八百四十年英國之駐使梭爾諸那苦那今及士官並守護兵爲阿富汗人所殺越千八百七十九年駐使梭爾雷斯喀爾雷又爲所殺由是英漸疑亞富汗之背英又疑其背英而向俄適彼時亞富汗王欲興機器制造局購機械於英英機器師披吾者督機器自英來漸爲亞富汗王所信任出入宮中遂陰爲英政府通消息久之益親任得男爵遂至辦理英公事儼如政府所派駐使矣又如中國海關總稅務司非中人而實爲英人赫徳也亦甚爲中國所信任而始終謀不利於俄當中日交戰公使屢經交疊而赫徳未曾離其位地也在交戰前曾遙管朝鮮海關今朝鮮𨿽不屬中國而於彼猶若有所關涉苟於中於鮮可爲俄不利者彼必竭力爲之甚至如近日虛傳俄國包藏禍心將有大欲於中國想必彼之所爲也又如李鴻章爲賀俄皇加冕而來是英人所不喜也其來俄爲何事又英人所亟欲知也迨聞李侍醫英人耶爾榮爾同行之信於是乎英新報私相慶幸謂有傳遞消息之人矣又如維尼日兒方有違言在該地之火車遂忽然停止該鐵路本屬英公司故英政府商議特爲此舉以制其地人民之死命也

英之占人土地踞人要害其所藉爲口實者曰欲保護英與印度之商務也曰擴張英國之版圖實出於保全大局之心也曰爲同彼都爾門士保護英國之婦人女子也甚或曰是出於人之酬謝也乃至他人費盡心力方得一地英初未干預其事而亦必分潤而後已假使英於他國奪有新地固未見其分潤於人也又如基督教徒爲土耳其虐待英從未措意近日驟聞其虐遇亞爾密年人之狀遂忽起惻隱之心藉意大利之援越那那呢爾士海峽而占踞君士但丁意果何居耶尢可笑者法人於烏加唔大地方頗有權力英人惎之乃彊彼地之黑奴受洗禮以爲新教徒而目不受洗禮者爲相敵舊教徒遂將親附法人之黑奴槪加驅逐其計慮尢出人意表也

英之所以橫行四表所向無敵者恃其鐵路輪船電之多也鐵路輪船姑置不論至其播弄敵國巧構機械則全恃電綫矣其電報或發自上海或倫惇以及各地無不張皇其辭悚人聞聽否則全系子虛烏有之談以中傷敵國或加以侮奪千篇一律不勝屈指其各日報所登俄事約二十則中有十八則亦率類是不獨俄國陰受其損卽他國亦爲所誤不加細察互相傳播不知冥冥之中已爲英所熒惑矣卽如俄與中國締約欲藉西伯利亞綫以通歐洲之消息英卽大播謠諑彼其意特欲保護彼所特有之那爾子爾耶電綫耳夫俄於中國及日本設立己所特有之電綫固今日之急務也實不欲再蹈我兵進入倉唔士的福和奴時之覆轍也

英於五洲各地增長勢力有一祕訣焉當同盟之際所奉爲準繩者卽離間策也凡戰務將起不問其於歐洲於印度於埃及又不問其於中部阿非利加於木爾尼昔亞諸島英必竭其全力離間敵之黨與以爲己之同盟𨿽擲巨萬黃金而無悔及當交戰之日則埃及之他昔亞也亞剌比亞之將校也印度之王族也無非英之爪牙也若夫在賄賂難行之歐洲則又巧爲播弄藉電音以施其詭計近日俄法交密英所深忌又逆知俄不易搖動遂向法傾注全力讒謗俄國又作虛構之辭以嘲法曰法與俄相交結是自列爲第二等國又曰舊教與希臘教有相齟齬之意英國駐巴黎使臣及在聖彼得訪事之人爲最甚其傾陷之法已無所不用矣

英國素來不喜與他國同盟苟與他國同盟則早已將可得之利益預爲計及而斷不肯將己之利益讓與他人當其同盟時早知他國之無遠慮卓識特籠絡之使爲我用而已證以近事如與意大利同盟欲藉意之援以鞏固其在地中海之勢力俾得獨享其利也英𨿽於地中海占踞蘇士奇爾勃爾埃及米爾得及衣土不爾得等意尙未足也猶欲得打得爾斯猶欲放逐土耳其人於恢爾得島外猶欲拒希臘人上陸以占踞全島猶欲得在衣士不爾得對岸衣爾弗之地車不爾耶布得山辟地雄心未知所底顧念法國警戒匪懈遂欲樹意之援以厚集其力意信英之甘言先得亞比斯尼亞遂爲之效死力所得不償所費今旣助英跋扈於地中海吾知彼地中海不久將化爲英之沼池意國必悔爲所紿然已晚矣

英此時同盟之友除意而外更有猶太人焉如恪得斯爾得蘇爾士門的非爾等之富豪皆願爲英之心膂此等人在倫惇所發之命令足以驅使宇內之猶太人而助成英之志願其勢力實可謂偉且大矣猶太之史家以謂昔時人民離猶太實經過今之俄國及瑞典之地與士幹亞尼比亞人相混而入英籍爲英國史乘以前之民又英首相尼斯爾尼者猶太種人也其所著羅斯爾書名有云若英之俊傑娶猶太人之女爲妻則英國將來其彊殆將不可測猶太之神學家謂世界將來必以大並小分爲二國俄在一方英在一方而其後英必滅俄卽可再興猶太國此基於亞斯啟爾之豫言第三十八章

第三十九章

及默示錄第二十章

者也

英與他國交戰全不見有義俠之舉動是爲可駭異之一特質也不問何等陋劣之手段與殘酷之方法苟足以挫敵勢者悉用之不遺餘力近二十年來百方教唆徳國生事於俄故僞稱徳兵之彊天下無敵然徳俄之交際固日加親密也遂又教唆日本使與俄爲敵彼以爲日本人未解英之深意必信其忠告也其陋劣如此若夫英國新報之詬罵煞得郎斯不亞爾人民驅使黑奴馬得彼爾亞人如犬彘殲滅殆盡其殘酷亦豈忍言哉要之英國占踞之方日進一日昨得寸土今增尺地美與法與俄旣窺破英人包藏禍心近徳國亦實驗諸南部亞非利加之地矣英人確知他國不能合力圖己故敢於出此也𨿽然物極必反理有固然他日必有襲英人之故智施諸英國者靜以待之可耳

以上皆俄人所論也其闡發英人之心事幾無遺蘊然試問俄人數百年來果無蠶食鯨吞之事乎果未曾得寸地增尺土乎古語有之曰知人則明自知則闇俄人有焉若使作此論之人與英人互相駁辧舉二國之心術傾倒出之亦千古之大痛快事也

論徳國外交

日人闕名附

近時百年以來歐洲列國之情形於上半截則見其馬騰兵立屢困憊於奔命矣至於下半截則不復見此武揚之壯觀惟列國包藏雄心譬猶錐在囊中權謀術數行於外交之上於無事之日耳徳國崛起稱雄於一時其宰相有俾斯麥者外司三國同盟之命內養自彊之根本於是乎其國隆隆日盛及俾斯麥掛冠而去其外交亦爲之一變矣請先論俾斯麥之外交政策而後及嗣後之外交可乎夫徳國之外交政策者卽俾斯麥之外交政策也俾斯麥確立外交之政策以爲其國是在千八百七十年普法爭戰之後是徳國以此戰興其國家也徳國外交政策其始本未出於一定全賴俾斯麥奮奇策妙計以經綸一時請嘗舉其二三焉千八百五十九年有意大利之役徳人擬援奧而擊法而俾斯麥不聽乃反而用之注意援法是其用機變之一也千八百六十六年有六个禮拜爭戰之起法國頗有培本自彊之意俾斯麥阻礙之使拿破侖三世不能進退自由以泄其憤恨是其用機變之二也當訂結伯拉苦條約之時法國頗干涉於其間曰須插入徳國南部諸洲自主外交之事仍如往日之文法國意以爲徳國必不聽也乃俾斯麥欣然甘諾出於意料之外於是乎法國有得意之色焉不知俾斯麥早已與南部諸洲訂結攻守同盟之約矣是其用機變於外交之三也俾斯麥外交之政策𨿽如此然未有一定之標的也俾斯麥急於圖國家之統一故未及確立外交政策一定之法也及有徳法之役始有徳國外交標的斷斷乎行其外交政策矣何謂其外交政策曰結俄而孤法是也今夫徳國立國於歐洲之中而東於俄俄之彊四方所畏懼也又與法相爲境法國亟於復之念不可沮止則與歐洲列國結親爲最得計也如再能與俄訂和親之約則優於得英意奧等之奧援萬萬矣於是徳國交親於俄國百年膠漆二國相歡如魚有水而徳國收利於其間矣當徳之逼奧擬奪喝兒士大尹之時俄不啻守局外中立之約又沮礙拿破侖三世所執之干涉政策以使徳得其志又當徳法相爭之時亦不啻守局外中立之約又使奧守中立之約又使希臘斥法國所贈之賄是皆俄國所以爲徳國謀也徳法戰罷之明年俄皇亞歷山的二世與奧皇夫蘭是士約殺跌往訪徳皇於徳京伯林此一會也𨿽未公訂同盟之約然三皇外交之政策遂已出於一途且定議云俄奧二皇自非事關其國之利害休戚則須援徳國以防禦法使法不得逞志復於徳也且俄國斯時亦漸有將興隆之勢俾斯麥意謂一意結俄可免憂危旣一定其政策而後將見之於實際當其初不過欲收效於模稜之間及時勢漸變友邦亦日乃知須亟結俄好其時歐洲列國頗不慊於徳國卽奧國進退亦任俄人所指使英國亦有抑徳揚法之意意國人民亦不親徳如志士卡兒波兒地極論宜援法國以鼓舞其國民矣然俾斯麥不以介意卒然而起遂與俄結親先是徳國贊奧國排斥俄人住在洪葛利地方俄人頗痛恨徳國俾斯麥本知之故勸徳皇往卡諾都沙而會見俄皇以圖和親且說雲英法有將和親之意是非歐洲之福也遂與訂結密約而列國未之知也卽去年十月始漏泄於世上者是也俾斯麥旣翻弄俄國於外交之上以訂和親於是乎將立制法之策乃沮礙奧意法三國之和親千八百七十九年九月徳皇維廉第一復訪俄皇於是俾斯麥說奧以利害且言奧國本有所應得於伯林條約之利乃訂結徳奧條約謂如俄國攻擊徳或奧之時必聯二國向之其餘列國攻擊徳或奧之時則不被攻擊之一國必守局外中立也俾斯麥於一方則與俄訂和親而又於一方則訂如此之約於奧豈不極權變之人乎是時奧國之與俄不相親善故奧國好訂此種之約本無足怪然非俾斯麥洞悉其機微則何能成其志又何足以備俄而孤法乎及得尼斯之事起徳國又引意國進徳奧之盟卽三國同盟之事是也三國旣訂親則俄久爲徳國藥籠中物矣法國孤立無援亦極矣意者俾斯麥之政策至此卽完矣乎

徳國民亦喜俾斯麥所行之外交政策謂是徳國之外交政策也𨿽俾公罷官其政策必依然不變更也及俾斯麥罷相卡伯裏稗襲其位國民意中亦謂舊令尹之政策必爲新令尹所繼紹也豈意新相所行之政策全異於俾公之舊哉新相卡伯裏稗以疏俄親英爲政策而重視三國同盟則不異於前相不惟不異且較前相尙有過之無不及之勢焉奧國屢疑徳所爲將不利於己問其意向卡伯裏稗每對言明晰不復有疑義證以行事奧亦知其無他矣又與意奧及比利時等訂結通商條約頗重其交親然其於俄也則拒其擬接續俄徳密約之事是其志謂三國同盟可重而俄不足重可知耳又於三地巴兒及維久蘭土之事則訂結英徳條約頗讓於英豈非其親英之證乎要之新相卡伯裏稗所行之政策全異俾公所嘗行卽謂之舉俾公三十年所經營而附之於一水泡亦無不可也及卡伯裏稗罷相喝很魯郝爲相而徳國外交似復無標的其初爲相也擬離間英法於起端埃及之事頗設計於其間而法國總統亞諾刀敏於機謂今日構端於英國不惟非國之福亦足以亂歐洲和局於是徳國所希冀之事半多齟齬而英法反增親矣又以三地巴兒之事與英確執異端屢張虛勢又見俄法有親惴惴懼栗急媚俄人不復顧往日之仇於是俄法徳三國聯盟干涉東方之事助虐而成虐不復知有天下之公義矣徳人舉國側目交譏其不能誠以其擬親俄而實不能親俄法陰其所爲名聲不揚莫此爲甚然其人一意孤行不顧一時之毀譽邇來舉措日益非令人杞憂更甚以三地巴兒之事言之則一逢英國之盛論彊議卽挫廢沮喪無復往日之志气其親俄之策爲法國所妨阻奧意之親亦漸疏於是乎志气索寞不能自平及革雷得事起則張虛勢示空威欲以泄其不平之意嗚呼豈料嘗破法樹霸於歐洲之徳國其末路乃如是乎

今通曉徳國情形者必謂徳之結俄卽其福利莫大焉況由俾斯麥善成其事此豈有遺議者哉俾斯麥本以禦外侮爲至念當其國人鬩墻之時屢苦言於議院之中遂至結親於俄國於是徳俄專約成徳法之戰俄國守局外之例中立而不動豈非爲有此約乎或評俾斯麥云彼所欲爲之事無不爲所欲爲又善施巧計反勁敵爲至交卽使通詞峻拒責問同盟而人尙不敢生離背之心如使他人居俾斯麥之任以當其樞軸則必至紛糾錯亂不可復收拾昭昭可見非其人生具奇才妙善轉環烏能使與徳有隙之俄皇而引爲密友非世之雄才而能如是乎然盛名之下鬼瞰其門民心漸厭其所立政策徳皇亦稍思安逸於是乎外交嚴峻之形一變而爲柔弱之態俾斯麥掛冠旣去國民謳歌新政不乏其人凡疵議其所行政策而與之爲難者亦間出曰彼之政策𨿽云鞏固國本以保維和局其實乃阻國家之進運以使國家陷於危地者矣今試迹其所爲彼之求親於輕窕不足爲賴之俄國與賣國何以異夫奧意果有何過乎英果由何義乎結一俄而招三國同盟之不悅且其政策多不從殖民上畱意極其民獘所至非矛盾之府則歸之鄕耳假使其長在相位則恐遂至賣徳國也是可異矣又論客年俾斯麥暴露祕密條約云有國家者於外交之上凡一切內情宜如何祕密嚴守不待論而自明矣徳俄密約此何等事可輕露哉卽爲一人計不爲國家計亦不應如是乃彼則竟暴露於天下而不悔焉豈非破政治家之徳義乎如此則何足以稱有政治家之義乎意者老夫耄矣無能爲也人至耄年志气衰亂致有此也不然豈復有因私怨而累及國家之大事哉或又云俾斯麥暴露徳俄專約有二由焉其一爲不慊於今徳皇及徳相所爲之政策其一爲俄皇到徳不過訪俾斯麥之故也其前說姑置不論至其後說則未必無深意在焉𨿽然以俾斯麥之智何不悟其間之消息也聞此次俄皇本有過訪俾斯麥之意而恐聳動外國耳目或致密約漏泄故不訪耳俾氏不解俄皇深意所在誤怨俄皇謂俄方利用法之貲本援法爲腹心其意將以徳英爲敵也乃不暇細思精慮忽將往時之祕密條約暴露以快一時之私憤然不復思失信於俄兼使奧意懷疑大可慮也徳人評俾斯麥如此𨿽然彼何人哉彼其相業如此之盛烏有如此之陋哉以余觀之彼實慨徳國現時外交政策之不振故出於矯激之舉耳且夫俄國本懷虎狼之心與之者宜知所警焉則俾相之爲此舉欲以聳動列國之耳目而一變歐洲之情形也察其心術未嘗不胚胎於公義悠悠之口未免淺之乎測俾公矣

夫俾斯麥爲徳今皇所黜免爾來徳皇之政策往往與俾斯麥所設施相背馳殊懷怏怏久矣當是之時俄國尙欲續舊盟更訂密約而徳國內閣斥絕之豈非使俾斯麥積年之苦心歸之夢幻泡影乎然則其蓄不平之心亦豈足快哉且夫近時法國與俄訂和親交情極密有將淩徳之色矣彼之公忠於國不堪憤慨則怨俄之念又必生矣前者俄皇之巡遊歐洲也駐蹕於法頗久國中無處不到屢與總統歡語又引見其外務大臣總統卽福兒外務大臣卽亞諾得也而法民亦歡呼迎送俄皇和气藹然其到徳也止駐蹕於伯林卽徳京也且並不訪問俾公之家俾公意謂俄意在徳故有此也𨿽然之數者本私情耳俾斯麥本懷匡正國家之志再造徳國實由彼一手之功也豈如是之大英傑人肯以私情誤國家之大計哉無亦必有所觀於時勢也況其所訂之密約尢不宜祕之於今日祕之於今日是徒招各國之疑惑甚非國家之福也要之俾斯麥暴露密約猶是彼晚年之權術耳如徳國政治家有眼光如炬者則必能悉其意所在必無以渠之心爲嫉也余故曰難俾斯麥者是卽損徳國威望之人也抑俾斯麥嘗結和親於俄又訂盟於奧意其所施政策止於至善固一定不變者也夫徳之於法謂親俄則可以無憂矣然不思俄本無信朝變暮攺是俄之常也則徳更申盟於奧意亦似不得已也夫殖民政策徳國之所以得有今日豈果由誰之功乎不言而明矣俾斯麥外交之策其善如此及至卡伯裏維與喝邊魯哈二相所以外交之政策則無有一定宗旨故頓挫敗折無善之可稱徳奧意三國之盟亦益欲解而英國交情冷如潑水往日所孤之法今也則固將稱霸於歐洲而徳國殖民之政策不振之甚他日之事殆不忍言焉於是乎中道沮喪攺其常節獻媚於宿仇遂釀成遼東干涉之事貽天下之笑柄俄法拍手竊笑曰子何爲且不止此一事也又欲訂親於英亦爲所拒斥抑何其失計之甚也天下大勢彊並立曰兵曰商同出於戰英徳皆以商務立國不同其利徳所得卽英所失也英人曰徳欲親我是欲奪我利耳倘我據有海關稅之利權沮礙徳貨進我本國及印度等各屬地殖民地則徳將出於何途乎尙欲以親我乎兩國利害之懸如此矣而與結和親不如決優劣於實力也議論紛紛大率類是然則英徳結親亦不足相益也明矣甚矣今日徳國外交之不振誠非吾人意料所及也近則𨿽以意國之小而力微猶且輕視徳國奧亦欲結俄而徳喝邊魯哈方寸頗亂心緒亦惡亦將掛冠而去要之俾斯麥之外交固皆有一定之見而爲此矣自俾公掛冠而去徳國外交之政無復有旨意之足觀嗚呼爲徳國民人者豈能無今昔之感乎

論徳國海軍及殖民政策

日人闕名附

徳國一千八百六十六年始創海軍以歐洲論惟徳國爲最新設天下所知亦列國所注視也海軍員弁數𨿽未能驟及英法俄之多然於徳奧意三國中則其霸權已自意國移徳國矣意國𨿽有堅艦勇隊然其財政紊亂不能養成海員又不能制造新艦漸漸背馳時勢徳國於是乎得駸駸焉崛興稱霸矣此近時之事也夫徳國代意國稱霸於歐洲英國所大不利者也徳不爲英友邦久矣今不獨不爲友邦而寧爲其勁敵哉意則𨿽未爲英之盟國而意气交孚有素亦非一日之故譬猶春女含情而未露言矣徳國海軍自一千八百七十二年以後日有進步洵可驚嘆查該國議院稱其海軍之經費於一千八百七十二年後較前增多五倍餘在一千八百七十年分北部徳國同盟州支出百二十萬一千磅而至一千八百八十五年國中海軍費貲又增一倍爲二百十一萬九千磅至維廉二世登祚之時則爲二百七十萬磅至昨年分則爲四百三十一萬五千磅而本年則爲六百四十五萬磅今皇卽位之後才閱九歲耳然增多新艦者八十六隻今皇及海軍大將麥兒紅氏猶以爲未足將更要求議院造新艦顧滔滔天下其服膺麥漢大佐之海軍教訓者豈止一英國哉麥漢氏英國海軍大佐嘗撰海軍權力論風行歐洲名聲著於四方近徳國民稍不悅徳皇所欲爲故徳國政府將欲期之四年制造戰艦四隻大巡洋艦六隻小巡洋艦六隻及水雷艇三十六隻議院亦不贊成之國民漸知徳國欲爭海上之霸權於英國而戰端將啟塗毒生靈也議院中所見異辭不欲贊成徳皇及其閣臣所立策豈無所由來哉近時徳國轉輸搬運貨物之業大興亦所以欲擴張其海軍也自千八百七十年至千八百九十六年其船舶噸數已加二倍通商貿易又加四倍𨿽未能及英國所爲而於法美已足以輸其一籌也𨿽徳國船舶噸數未及英國然英國船上人員尙間有以外國人充補者徳則絕無一異國充船上人員之人是英所以遜徳之一也又徳國船舶速力在十九海里之上者九隻而英國僅有七隻耳是英所以遜徳之二也徳國輪船公司受保護銀於其政府而英國不然是英國所以遜徳之三也徳皇銳意欲興盛海軍如此經綸天下政策之所出實主持者不過一二親信之人其人爲誰則麥是牙兒男爵所策畫者多也

麥是牙兒男爵持論云我徳國人欲專有天下之大利必須預備足護水陸兩軍兵力以培養元气是則不可不確然建樹天下經綸之策奚待論哉喝邊魯哈公亦斷言云我國須備具至大彊力海軍今夫在內則足以備防禦之用在外則足以赴國家之急以保護徳國貿易倘不能完備海軍將何所恃乎哉二公所論如此經綸天下政策者必於地球上到處保護徳國利權又於到處保護徳國貿易使敵國海軍不敢向邇以師船爲體以商船爲用欲行此政策必不可不求完備本國至大彊力之海軍也

徳國除南部亞非利加及東部亞非利加等之一部外屬地無多未有殖民之利且此二地者惟不過有通商之利權非眞能移其人民殖其種族以爲其屬土也故邇來積年蓄志欲創覓一殖民地爲其屬土然其人口年年減色不能增多所志未遂萬不能與英俄年年能增擴其殖民屬地者比也然則徳國將來果能求殖民地於何處乎今試屈指數之

一曰南美洲夫南美洲之地疆廣地肥產物饒多徳國殖民於此業已流入伯拉西耳及亞兒甚丁等意者將來必開境於四方也南美諸小邦屢失政內訌外患無有已時徳國見之豈不挾雄心於其間哉𨿽然如徳國擬並吞此等諸小洲則必啟釁端於美國是非大擴其海軍莫能徐行南侵之策徳國籌之審矣況現時雄國相望虎視耽耽皆欲奪其屬土南美洲諸共和國介乎其間獨擁地球之富饒此豈諸雄國所能忍默者哉然則徳國謀染指於此富饒之地亦豈諸雄國所不知哉意者徳國亦必不犯美國之逆鱗而罹其害於不測也

二曰中國及土耳其徳國垂涎於此二國久矣六都維都男爵常云徳國須得殖民地於中國及土耳其斯足以彊國而富民也何以獨注意於此二國哉諸雄相向二國瓜分之日已不在遠也虞連斯伯度報者徳國殖民黨所賴以發其議論者也嘗著論云須割斯密兒那地方於土耳其以屬徳國然恐爲俄法所阻礙也徳國垂涎於中國非一朝夕之故往歲卽言千八百九十五年也其干涉日本之事亦爲此也麥是亞兒男爵嘗論於議院雲中國瓦解之日近矣我徳國不可不先干預以成其志則惟在備大海軍以力待之耳徳人頻用權謀術數欲以奪舟山島爲得屬地於中國之起點其意欲效英人經營印度之謀也𨿽然中國之大豈不能敵一莫色兒鎗哉徳用莫色兒式鎗故云爾今夫日本及英國並以中國爲好市場其貿易極殷盛則豈能袖手旁觀一任徳國所爲哉然而徳國在中國之貿易未能驟及日英之殷盛思欲步其後塵出於此策抑不得已也

三曰求荷蘭之歡心夫徳國夙窺東印度欲與荷蘭聯盟者久矣故常汲汲迎都蘭士巴兒之意厥有二故其一爲求好荷蘭人皆知之其一則欲沮礙英國伸其利權以扶植其勢力於南非洲也然英人謂我國現有殖民地於澳洲及馬來半島非一日矣何物侵國卽指徳敢欲假蘭屬爲基本以出於我東印度乎苟有如此者則我英人惟有以干戈沮止之耳要之英國殖民政策在今日地球之上不免與徳國相抵牾徳國於未奪南美洲中國及東印度之前爲英國者必力爭先著輸贏勢所必至由是觀之有國家者擴充海軍以立富彊豈偶然哉

四曰徳國何故欲開地於海外乎徳國經世家謂我國於大陸之中卽指歐洲大陸也未嘗懷不足之念也然其所以欲開地於海外爲備俄也俄人現有二百萬人分住巴兒地克諸洲而徳人分住在奧國者約千萬人則俄國一旦崛起西向而前其必與徳人不相容明矣千八百六十六年時徳國武斷黨士人等首倡宜合並莫黑美亞及西列西亞之議此策果成則恐危徳國也必矣何則俄人直下卽進卡巴西安使奧國孤立於俄人重圍之中此豈徳國之福哉徳人西向瑞典則法奧二國必阻礙徳志卽向丹麥亦然欲親丹麥則必與俄相背也然則徳國宜乘勢而窺者獨有和蘭所患法人不肯贊成耳徳國艦隊自魯都的兒當卽荷蘭之地也至英國海岸數點鐘卽可達彼徳國欲合並他國英國豈能毫無知覺然則徳國不能增擴屬土於大陸此其所以將開新屬土於海外也

暹羅考

英人浮乃附

方暹羅之未侵於法也有地約二十八萬方裏而我歐之人鮮能知其詳者良以暹羅𨿽濱海之國而不附近於航海東行之孔道地僻則探究爲難也至於今日而歐人之耳目焉以屬於暹羅有所希冀於其國也考暹羅國史本非不振之國觀其遠適異域研究學術亦非無教化之邦暹羅鄰近諸國如肯卜提亞嘗越海而並安南其彊盛可知而今已墟矣安南緬甸向皆自主之國而相繼淪滅惟暹羅卓然有以自立嗟乎興衰存敗皆在人爲苟能有志何謀不遂彼自負先見之輩俱逆料暹羅之將盡今固何如乎

暹羅向例國中賦稅不由官理而任人包辦國家著有定數其人苟能如數獻納則徵收之權卽歸諸其人之掌握國家不復顧問是乃衰世之政百獘之藪夫人而知之者也所以暹人不畏難不瞻徇毅然決然以整頓課稅爲當務之急國家之有課稅者所以集一國之財爲一國之用也暹人亟亟變法以圖自彊設不加以整頓則將何所藉以行其新政乎暹人於此思之深而得其故矣諸稅課現已派員督理各員皆有定祿包辦之風以漸而去近今定有新例抽收漁稅亦派員主之予以定祿不準包辦如此則實徵實解而浮收中飽之獘除矣此非紙上空談鋪張揚厲暹人實能行之也今稅務各員之受祿者百二十位髙者五人月俸暹銀二百四十圓合之金磅爲每年百八十鎊次者八人每年百二十鎊其餘則皆每月百鎊包辦稅務者尙有四百人因三年期限未滿不能中止以失信於此輩然不久必盡變爲官辦也暹廷曾向印度政府商請撥調熟諳稅務者數人爲暹廷之用有二人已應其聘每人年俸八百鎊暹廷可資其助以行其志矣

徵收監守及稽查帳目三事各有專司徵收由省中委員承辦收得之款由委員解送十七處總局每總局有分局二三處

暹羅稅課以地稅爲大宗地稅之中分爲二類田畝荒蕪人民稀少之處則就其已耕者徵之其餘一槪豁免若夫田畝墾辟人民繁盛之區則不論已耕未耕盡徵之惟稅數則較輕也暹羅以雷計地每二十方法實唔一法實唔長六英尺爲一雷合法國黑克太埃積一萬方米得而成一黑克太埃合英畝二畝四七一六分之一錢曰賽稜一賽稜值四本士阿尢梯亞之北多沃壤未耕之地連類而徵之每雷一賽稜其南多廢田僅徵其已耕者每雷一賽稜有半耕種之利舉其中數每雷可獲暹銀二十的格而約爲暹米十五袋之值地稅以外如樹木番茹各種菜蔬甘蔗皆有稅值百而抽其九米無稅若載運出口則有稅百姓年二十以上五十以下者每年納丁口稅六的格而房屋之在暹京者抽其租金百分中之九鴉片稅每年三兆的格而酒以米釀每年約可抽二兆的格而賭捨本亦有報國家之款今暹政府顧念國體悉予革除而籌他款以補其缺自四月以迄於今日各省賭捨之封閉者多至三四百家魚稅每年十萬的格而入款總數每年約有二十四至二十七兆的格而陸軍水師之官俸及各項用款每年約需二十一兆的格而

礦務○一千八百九十一年之季暹羅有礦十一處準他國人開采諸礦產金煤及寶石占地甚廣有多至百五十英方裏者然此十一處中辦無成效者八處其餘三處創辦伊始所獲亦尙不足以償所費是年暹羅國家設立礦務局以英人模勒及司密司二君爲總辦幫辦旣設此局始有頒發執照準人尋礦開礦之例惟開礦地有所限不能如前之多占請領執照及出賃各礦之文憑皆須納費於礦務局自一千八百九十五年以來收數暢旺增於前者三倍

暹羅錫礦開采已久產錫之處均在麻來由一帶一千八百九十三四兩年出口之錫不及四千噸檳榔嶼暹錫價值舉其中數每英約需墨西哥銀四十圓零五角計是年出口總數約有四百八十萬圓約合英金五十三萬磅

暹人於姜太崩地方近處鑿取紅寶石及藍寶石已閱多年其貴重者大都販至印度坎爾喀搭求售所可惜者寶石非重笨之物易於匿盜故該處所產未能得其實數苟使善爲經理則後望之大未可量也

暹羅金礦𨿽創辦未久而土人僅就礦之面層稍稍采取者則已數百年於玆矣歐洲人曾有試采石層中金者而皆無成效可夫金固自在也彼辦而無成者於該處天气之不同工作之所宜及他關系緊要之事初未嘗深求而有得也

煤礦已於麻來由之西海邊尋得暹人設立公司以董其事煤層之厚薄與夫煤質之優劣尙未探明故莫或知其究竟然逼近五金礦產之處苟有佳煤則收利必廣而致富必速他日暹羅之饒足安見不與產金產煤各國相伯仲者哉

礦務章程系礦務局總辦模君幫辦司君模君今已辭職司君推升爲總辦所擬由暹羅議政處會議甚詳悉今已蒙暹王批準允行頒爲定例各礦之所產以百分中之十分報國家

硬木商務○暹羅商務以米及硬木兩項爲大宗暹產梗木𨿽亞於緬甸產而久爲世所稱許初暹人不察有其利而不知所以興之近年始恍然大悟且恐樹藝之道不講而山林之利將非我有也於是乎講求樹藝數年前余至坎爾喀搭問於印度掌山林之官緬甸硬木商務何如答曰緬甸硬木之興必待暹羅硬木林之敗方今暹羅硬木漸漸損壞再閱十年當無復存者旣至其時余等可以獨擅其利矣今𨿽竭力與爭而尙不足以敵之迨其澤竭魚盡之日彼之憂而我之利也其時適有暹國親王與餘同在坎爾喀搭余引該印官與之相見該印官卽以其所告餘者告之暹親王聞之遄返故國決意整頓以圖補救一千八百九十五年暹羅國家借材於印度植務局該局遣司勒哀特往應之司君辦理植務遊刃有餘暹羅國家悉以硬木林事聽其指揮並予以監督之任於是暹產硬木木商視之與緬產等購者不復於緬產暹產之中有所區別英國向用緬產不惜價值昂而現漸爲暹產所奪法國國家亦喜用暹產並派人往暹就地購辦因之出口之數年增一年千八百九十三年出口二萬四千五百噸九十四年三萬七千噸九十五年六萬二千噸三載之中而所增逾倍可謂盛矣今暹羅工不足用大都因自林運木至河需工甚巨也林距水道愈遠則轉輸愈難所幸者有象力可資暹象勤且敏非徒曳車並能堆木爲用之廣莫以尙矣

測量工程○英人末克埃息前曾任事於印度測量局受暹人之聘辦理測量事務已十六年暹王以測地爲要務於此注意甚切一千八百八十一年末克埃息測量自濱角至摸兒面電綫路八十二三兩年畫定江湄界址八十四年批剌克界務定妥而英暹兩國麻來由界務亦詳細測定是年始招生學習測量以末君爲之教習就學者約二十人其後暹王量爲推廣以太子故宮攺作測量學堂學生增至百名左右教習八人中有歐洲人三其五則暹人也有某英人精於測量亦將應聘爲測量學堂總教習一千八百八十六年我英取緬甸暹人與法人約於兩國東北邊界守望相助於是暹人測量羅盎潑賚潑盎省以畫淸疆界至九十三年法人侵暹前約始廢近於濱角一帶分段繪圖實測以重畿輔之地

法律愛暹羅者莫不以變法律爲當務之急良以暹律流獘孔多聽訟者無所秉式以求公允今暹人亦知法律爲立國之本意欲采用西律以救其獘

一千八百九十三年英暹條約之第八條載江湄省英暹兩國人交涉之案由暹王派員會同英官辦理故卽於是年設會審署於江湄自開辦案件以來無齟齬扞格之患署中以暹律辦案英領事倘蒞署會訊可從其便涉訟之人若以該署所斷爲不公準其上控於濱角惟須經領事允許耳

牢獄昔暹羅苛待獄囚慘無天日諸囚蜷伏之處殆非人類所可居暹王惻然憫之爲之攺建獄捨布置悉遵西法慕西國令囚學習手藝之善也亦令教囚以攻金攻銀制器洗衣等藝而气象於是乎一新此特其造端耳而已一變以至於是可謂盛矣

奴隸今王未卽位以前暹羅奴分二類一因戰事被擄爲奴其後嗣卽仍祖父之舊𨿽欲自脫而不能一則因負債之故自售其身及其眷屬於債主而爲之奴旣爲奴卽永爲債主所驅使不得另謀他業然暹羅𨿽有買奴之習尙勝於阿非利加黑奴舊律向有禁止虐奴之條也及王卽位卽頒例二條一此後祖父之事不得累及子孫奴生子女皆有自主之權二此後無論被擄負債不得爲奴

教養暹人向以祭司長爲師童蒙就學祇口授而無書今則學者必有小學讀本四五種如算學地誌等類其教養之費皆國家供之祭司長不得收取束脩每歲僅可受禮物一二次而已每年年終暹政府派員查視各學以稽其教授學習之勤惰具報政府

先王設一學堂於宮苑以教宗室及貴爵子弟延美國博士麥克法來恩爲之教習今王初卽位另建一學堂於宮外命名曰蘇南達拉雅今已攺爲女學校有英國女士曁出洋女學生數人主講席此外又有學堂一所以教世家子弟延品學兼優之毛蘭脫君爲總教習

一千八百九十六年正月我英與法人約不許侵犯暹地亦不容他國侵犯之暹羅賴此東西二鄰之力實非淺鮮此約若能永守弗失則暹羅之內治固而商務盛矣比利時商務之興根於國無外患易暹羅而爲東方比利時余有厚望焉暹政府有比員一員向在比政府供職而爲暹廷所用已五年於玆矣暹王信任之倚之如左右手王此次出遊命執政諸大臣攝政比員與焉夫治人治法二者本相需而行法生於人有治人不患無治法人能用法有治法尢貴有治人暹羅有今王暹國之福暹民之幸也

論西伯利亞水利

日人闕名附

黑龍江者俄國之險要而西伯利亞通運之路也西伯利亞之殖民專賴黑龍江烏蘇裏江及耶亞河以爲通商之路然此等河道每歲涸竭又黑龍江下流消甚遲來往之船有數月不能行是爲可憾耳又如悉爾格河烏蘇裏河及黑龍江上流水淺頗難行舟且黑龍江口亦水淺不能進巨舶故不得不謀浚河底自千八百八十六年以來特將該江所行船舶抽稅以充疏浚之貲其稅銀每歲約一萬二千羅卜以從前經營之迹觀之是等稅銀未足經營完善惟先探江底危巖怪石而除去之耳然東方大局日急河路之開通益不容緩故西伯利亞鐵路委員稽查具狀於千八百九十三年七月三十日得支出七萬羅卜委工部大臣踏勘自木古爾福士至哈巴爾弗思苦約一千七百九十維而士得維而士得當中國二里細查行船之便否自貝加爾湖上米爾士維亞至黑龍江上游鐵路及自維而拉而士得古港至哈巴爾弗思苦悉查之所查有二要事一鐵路竣工之日輪船來往黑龍江以接西伯利亞鐵路其利害若何一轉運貝加爾鐵路工程所需材料利便與否於是工部采此議以千八百九十四年派踏勘委員於黑龍江舉工程師伯爾士多爾維士爲之長假以二年成其事並屬稽查應用之工程及監督之法云

千八百九十四年前黑龍江水道已經黑龍輪船公司及采金公司立意經營政府亦嘗助其經營以成此事至二十有餘年亦未嘗致意於攺易航路之事惟株守舊態襲用古形之小輪船故其運貲亦貴然當軸者亦漸知其當攺新也乃謀於其地之富人更興黑龍輪船貿易公司給保護使營悉爾格河烏蘇裏河且定黑龍江船往來之期於千八百九十四年開辦目下往來諸河者計有輪船五十五隻小船七十三隻而所載貨物有九十三萬二千普得一普得當日本四貫三百六十一目六分溯千八百八十六年往來輪船只有三十七隻搭載貨物只有四十八萬普得兩者比較其進步已不少矣且新輪船公司旣與舊公司相競於是運貲之價亦減計搭容價約視舊時三分之二運貨價約視舊時三分之一至於文武各官兵士囚徒及移民往來所收之費不過舊時三分之一云

初舊公司之立政府曾與訂約國家歲撥常款保其利息而國家徵發兵勇皆由該公司輸送至是約期已滿而新公司適立舊公司抗議雲約旣滿國家保息之銀旣不支給則運送兵勇之事亦當攺章頗費商量於是新公司初立而續設西伯利亞鐵路之議尙未全定故政府與該公司訂約每月開行三次然未足以應今日之用也黑龍江等處興旺之速實出意外他日西伯利亞鐵路西部綫與黑龍中部地方旣已連絡而黑龍江之船隻如來往次數不多則於沿道商務甚爲阻礙爲政府者不可不畱意也今來往此江之船𨿽頗增而其所經行之地方亦益廣故猶見其不足計現時船數僅足敷搬運西伯利亞鐵路材料之用至於搭客運兵裝載貨物則已日不暇給此間之損耗已不少矣是因鐵路工事之進步而阻黑龍地方之興利也爲今之計宜兩途並進鐵路事務局另設輪船於黑龍江爲運鐵路材料之用待鐵路旣成之後其船轉賣諸陸軍省亦可或供黑龍江畔所設海關之用亦可而公司之船專爲搭客運貨之需以增此地之繁盛此上策也近來松花江船道旣通大能助黑龍江之航運使益擴張矣俄國船舶通行松花江之利權基於愛琿條約第一條而確定於聖彼得堡條約第十八條也至其行船章程中國政府向皆托言商議未定懸宕不理夫俄船來往松花江之關系誰不知之松花江爲俄國制造物品之銷路誰不知之又爲西伯利亞鐵路貨物集散之地誰不知之然昨年俄國駐京公使以好語斡旋而中國政府遂許其航行該江得以自由矣於是乎俄商得溯該江抵三姓伯都納等之地買家畜谷類及其它貨物矣

東部西伯利亞通行內地之小輪船其利便已如此矣若開其沿海諸港直航海外則其利更大也卽義勇艦隊一節可以証之初黑龍江商民欲入俄購貨物須二三月始達自義勇艦隊旣開則五十日或七十日卽抵彼地矣又向者由莫斯科運載貨物經西伯利亞達烏港須一年或二年今則兩月卽能達矣故黑龍江地方之人民向因轉運不便不能不購外國貴價之物今則來往旣易可以購俄國賤價之物其得利已不少矣況義勇艦隊旣開大有裨於烏蘇裏移民之事薩哈連島殖民可以增加烏港可益繁盛而此各處地方之務亦益鞏固其利誠大矣

義勇艦隊旣開𨿽甚爲利便黑龍地方亦因此逐年繁盛然其措置則猶有未盡善者數端焉一曰運貲過貴也二曰每月開行無定期也三曰輪船速率甚小也四曰裝載貨物辦法條規不明未有與黑龍江輪船公司交送貨物之成約也五曰除烏港之外未有分局於黑龍沿途之要地也是等皆該艦隊所未爲盡善也然當軸亦頗知此獘有革新之意於千八百九十四年增加航海次數爲一年十二次昨年又攺爲十六次又折減其運貲十之一又增加烏港分局常年經費設置分局於尼古拉弗思苦哈巴爾弗思苦不拉哥戛士正思苦等地可謂力謀攺善矣然更有數事當辦者一曰使黑龍地方官與該艦隊悉心經營務使阿的士與黑龍兩處商務逐漸發達也二曰節縮該艦隊春期休航待烏蘇裏鐵路屆哈巴爾弗思苦開每月一次定期航海也三曰使該艦隊與黑龍江輪船公司气相通以聯絡商務也四曰造輕便之巡洋船自大洋黑龍江以通航尼古拉弗思苦及哈巴爾弗思苦之間使軍事商務兩得其利也五曰自烏港至阿可子思苦及至哈唔薩喀等處向之每年開行二次者今宜增其次數使此等荒蕪遠隔之地可以日卽繁榮也

黑龍地方商辦之航海公司以西伯利約弗公司爲翹楚該公司海外航路往來於朝鮮日本中國諸港者八次於韃靼海峽者七次於烏港及彼得帝灣內諸港者百次以上前年哈比爾阿弗亦嘗僦該公司船航海二次矣諸公司之勤其事固無所間然也且西伯利鐵路旣設其气象旣異於昔則該公司之業亦當更加擴充惟政府與該公司所定之約運貲過貴則於該地方之利益兩不兼容者也要之西伯利亞鐵路工事人以爲僅於陸路大有關系不知東方航海業亦因此而繁盛也此俄人擴張航運設置商港於日本海等處所以急不容緩也義勇艦隊之辦法𨿽有可觀而未可徒藉此一道也且現在船數亦未能與他國爭衡故爲俄人者宜速俟西伯利亞鐵路竣工之後不獨畱意於陸上而必須爭雄於海上也至於設置商港之事前年旣經討尋稽查則其實見施行當不久矣

俄人國勢酷類彊秦論

陳熾

天道善變者也地道不變者也人道應變者也乃有地隔數萬里時閱數千年人分數十種而運會所值形勢所成一東一西若合符節者何哉豈天道亦窮於變乎始而終終而復始者天運也盛而衰衰而復盛者地運也合而分分而復合者國運也然則天也地也人也亦運而已矣中國之與歐洲各國交涉也自俄羅斯始而先有南懷仁利瑪竇等挾儀器東來以天算見重中國道光之季五口通商各國出利堅船以兵威相脇當日之智士卽知泰西各國不足爲患爲害中國者獨俄羅斯至以俄比戰國之秦中外明哲無異辭者通商六十年來與中國爲難者英法日本而已徳美俄奧無聞焉幾疑昔日之言不驗矣然英法爲難者因越緬壤土毘連也日本則同洲鄰敵之國也徳美奧義無相連之屬地自商務教案外他無所爭惟俄人接壤比鄰自黑龍江以迄西藏長至三萬餘里而惇盤玉帛從未以細故失和豈俄人之情惇信義篤邦交果異於歐洲諸國哉黑海之戰英法諸國助土攻俄後乃限禁俄船不許出君士但丁海峽銳气旣挫蓄需時西顧方勞東封遂緩猶之五國擯秦之舉秦兵不敢出函谷關者十五年也此其類秦者一也西向不得志始決計攺道而東然中亞細亞諸部落皆土耳其之屬國勁悍好鬥騎隊尢所擅長後顧增憂豈遑遠土倚英援不能滅土惟有漸翦其羽翼以自固其藩籬得寸則俄之寸也得尺則俄之尺也得其地不足以富得其人則足以彊此俄所以西扼波斯南侵阿富汗東抵中國新疆盡收敖睪基發諸回部以掃除東道猶之秦人閉關謝客滅國五十遂霸西戎且取蜀以爲外府也此其類秦者二也秦並六國之時大勢旣成滅國奪地惟利是視無理可言故各國斥以虎狼詈以無道而當其始固卑禮厚幣甘言以事人者也以東帝奉齊以兄弟約楚交歡趙魏結好韓燕俄人歐亞聯交措詞各極其微妙使歐亞各國之君相陰入玄中此其類秦者三也秦地北鄰胡貉西界戎南連庸蜀皆有沙漠山谷之阻東面以爭中原如虎負嵎莫敢攖其鋒者俄地背負北海雄據兩洲南向以臨天下攻人則易人之攻之也則難此其類秦者四也秦自孝公以來繼體之君皆陰狠沈鷙祖孫父子一徳一心休兵息民坐致彊大不與山東諸國爭王爭霸以自竭其力自獘其財俄自大彼得至今家法相傳堅忍如一兼弱攻昧取亂侮亡見利則趨見害則避外如遲緩內實堅完此其類秦者五也秦民好武小戎駟鐵女子知兵怯於私鬥而勇於公戰俄人地處極北本古時用武之區舉國皆兵盡人樂戰此其類秦者六也戰國時天下諸侯奢靡相尙子女玉帛士气久衰惟秦僻處西陲舉國惟知耕戰俄人無多商務國饒米麥販運歐洲有事之時不必仰求於外此其類秦者七也秦自商君著令表章信義法制嚴明俄王彼得遊歷歐洲仿行新法齊整畫一無復拘攣𨿽國人意气飛揚亦有私黨而奉公守法上下無二心此其類秦者八也

韓最近秦爲各國之屏蔽韓不滅不能窺中原韓旣滅卽各國俱非秦敵矣今亞洲之髙麗歐洲之土耳其卽東西兩韓也此其類秦者九也秦所畏者各國之合從耳使各國不相猜忌合力保韓秦人𨿽彊安能越境而攻他國乃各國棄韓不保轉以獻媚於秦自因小嫌互相攻擊致韓地盡爲秦割六國先後滅亡夫英法助土保大局也今日本貪目前之利不知聯中以保髙已縱令俄人虎兕出柙矣法人結俄以仇英徳猶秦欲滅魏先與趙和秦將破燕先止齊援而齊趙信之唇亡齒寒行將自及矣此其類秦者十也夫俄之與秦遙遙曠世而君臣上下定謀設策其相類至於如此豈戰國一書亦如雞林賈人流傳海外哉非也地勢使然而人事不得不然卽天運亦若有不期然而然者而幸也機兆𨿽萌禍端尙伏泰西各國君相不乏雄才大之人使均如當日助土拒俄同心禦侮則東海西海自當永保太平耳無如法蹶普興全局一變奧義聯合尙可支持然大勢已將岌岌矣自中敗於日髙麗附俄英人袖手旁觀甘讓俄人已先著大東洋情勢危險異常遂與當日六國棄韓如出一轍夫前事之不忘後事之師也前車之已覆後車之鑑也歐洲各國前無所師其不知鑑焉宜矣獨怪中國通人智士知哀六國而不知情事之相同知畏彊秦而轉引虎狼以自衛甚矣哉其愚不可及也彼日本者亦當日同文之國也國策一書豈其未見而甘爲戎首招彼彊鄰席未安屏藩已失正恐他日禍機所發患气所乘與中國只有後先並無彼此沈迷不反覆轍相尋今與古如一邱之貉耳嗚呼豈非天哉

論俄國不能混一亞東

徐勤

今有富家巨室豪於一隅其宮室非不麗奐也其家具非不充牣也其土田僮僕非不溥徧而夥繁也然父子有相彜之戚兄弟傷鬩墻之爭夫婦占反目之咎乖戾之气萃於厥室蕭墻之禍匪可終日智者瞰之知其勢力𨿽大外觀𨿽耀可立敗也惟國亦然俄國土地之廣民數之多兵力之彊固天下之豪哉然君民不和上下不信志暌背內訌屢蠢本源之患腹心之疾其亦富家巨室之續耳寡識之子不深維其終始不抉別其本要雷同相從隨聲是非以爲繼周之言實歸於嬴氏亡秦之讖終屬於楚人所謂葉公嗜龍毛皮空襲嵇康搏象而目俱非者也今擬或說設爲九難條而辧之使經世之議或有所折衷焉環球之國凡五十餘其國勢之大幅員之遠爲天下所畏懼而莫敢抗衡者英俄中美四國是也然俄地跨兩洲土地相接形勢獨擅控制東西非若通商之國之形勢遼散也二百餘年議院不開威權無限政由君出非若民主之國之權無獨專也彼徳之後悉變國俗厥勢洶洶莫之敢攖亦非若衰弱之國之見侮他人也故大國𨿽四而握天下之形勝居天下之最彊以立於不敗之地者其惟俄乎此地勢之可畏者一

列國並立競尙武事英國之水師徳國之陸師所謂甲於天下者也然屬地廣而分駐多國勢零散不能聚合戰艦𨿽多不足敵也土地狹而屬島少介於俄法四戰之地陸兵𨿽彊無所用也若夫俄則陸地最廣口岸最少水師之力專矣東方衰弱彊敵寡少陸軍之勢勝矣戰艦則二百二十餘艘額兵則二百二十五萬馬兵則一十四萬握波羅的海之口而諸國不敢入守黑海峽之約而諸國莫敢廢屯重兵於海參崴開鐵路於東三省借膠州之地以築船澳窺旅順之險而建炮臺據歐亞之險固乘天下之利便藉甲兵之眾多誠俄國之所獨而萬國之所無也此彊兵之可畏者二

中國以無與國而衰土耳其以無外交而削列國之世盟約至重徳意奧相聯而大勢自成南美洲合美而小國可立俄國之地東西二萬里有鞭長莫及之勢有尾大不掉之患專力於西則東方之利權失注意於東則西陲之根本動若非結西鄰之彊法釋西顧之隱憂則東西相制孤立無偶根本未立外患未寧其亦一中國土耳其而已豈易爲力哉然而其心甚狡其謀甚險其勢甚洶彼徳之約世守而勿失也連橫之術操之而極熟也窺丹墨之孤立則立約以固之而波羅的海之口安矣窺徳法之不睦則厚意以結之而歐洲之勢散矣修玉帛之好成膠漆之投𨿽秦晉之合英日之交徳奧意之盟方之於玆豈有過之此聯法之可畏者三

昔明季之世葡荷諸國擅航海之術開東方之道立互市之場定通商之約而富甲歐土矣英國繼之徧外地據印度取南洋割香港通長江握水道之險要奪諸國之利權商務之盛爲諸國冠俄國局守西隅地多寒苦工藝未興商業未廣口岸未辟東方商務僅百分之二耳海權不得而並也海利不得而沾也此俄之無可如何於英也於是舍舊而圖新棄短而從長易海而圖陸移西而就東開二萬里之鐵路操歐亞之重權牽全球之大局三年之間奇工告竣九日之暫由西達東塞而通矣遲而速矣弱而彊矣貧而富矣昔之制俄於海者今須制俄於陸矣昔之防俄於西者今須防俄於東矣制之無可制防之無可防諸國勞而俄獨逸諸國憂而俄獨喜嗚呼亞洲之局尙可問哉尙可問哉此鐵路之可畏者四

華盛頓民主之變而美得自主之權亞比西尼之戰而意有乞盟之辱何則越國而鄙遠疲師而遠襲勞逸之勢懸絕主客之形頓異此英意之莫敢與爭者也向使中俄有鴻溝之界河漢之殊東球西球之域南極北極之異則四鄰彊敵列國鼎峙律以國勢則大都而偶國也按以公法則平等而均勢也鐵路𨿽成兵力𨿽彊其亦聊固吾圉自捍藩籬而已天下之勢未可動列國之釁未可啟歐亞之土地未可並也無如中俄之地實逼處此疆域相接犬牙交錯結唇齒相連之勢成輔車相倚之憂鐵路之衝適當於東省蠶食之志尢注於中東嗚呼西域回部之亡黑龍外興之割租界口岸之辟其餘事耳此勢迫之可畏者五

暹羅自治而法英莫敢取也髙麗自立而俄日莫敢奪也希臘塞爾維亞門的內哥諸小國之自主而土耳其亦莫敢爭也中國撓敗之餘其孱弱之形困苦之狀不能驟至富彊也斯固然矣向使不誤於庸臣不惑於左右不震攝於彊鄰不求助於一國踵諸邦之成例守天下之公法而萬國保護之則互相牽制相視莫發俄𨿽包藏禍心狡焉思逞其安能侵掠我土地撓執我權柄乎卽能侵掠我土地撓執我權柄亦安能犯天下之不諱背天下之公律以動天下之兵以亂天下之局而爲不測之事逞並包之術乎何圖宗旨乖謬大錯已鑄密約紛傳成爲俄屬晉武之縱劉淵後晉之約契丹趙宋之和金人興亡所關古今同慨夫泰西之經營窺伺已數十年矣運兵縻餉已億萬兆矣恫喝要挾已千百事矣然不過割其屬國開其口岸索其賠減其稅則奪其利權定其傳教由其自主而已而中國無恙也而全局未動也數十國之英徳法日未生心也四萬萬冠帶縉紳之氓未離志也乃不費一矢不傷一鏃不折一兵不耗一餉不出一艦不遣一使徒建何袁召賊之策妄進譙周獻蜀之謀此則拱手而讓之彼則垂手而得之此則搖尾而乞憐之彼則談笑而順受之甘受愚弄而不知甘爲藩屬而不恥甘蹈非洲印度土耳其之覆轍而不悟二十朝相傳之國祚從此而危四千年神明傑出之倫從此而絕諸聖賢美備之教從此而亡廿三省沃腴之土從此而陷嗚呼千載之恨普天之憤庸臣之謀誤國之罪豈有涯哉此密約之可畏者六

項籍戰於滎陽而韓彭承其後楚所以亡也拿破侖戰於俄京而英意襲其都法所以敗也俄若用全國之力傾舉國之兵而注意於東也吾恐諸國藉間而起承虛而來出其不意攻其不備首尾有不顧之憂腹背有受敵之慮徒糜兵餉徒危士庶徒損器械徒蹈尼古路亞力山徳之故事而已然而俄已圖之久而計之巧矣所以遲而未動伏而未發者正爲此耳其有事於亞洲也必不自東方始也唆希臘忌裏之眾聯阿米尼亞之黨激土國之亂動歐洲之局使諸國有切近之災牽累之變顧此失彼之患東縛西束之苦鹹急目前未遑東顧坐受欺侮莫敢與爭然後統率陸兵長驅直進據東三省之地而扼天下之吭指揮水師縱橫南北據長江之險以當天下之衝南奪南洋之島東挫日本之悍則天下之鹿將死於俄手而一統之權亦將操於俄君矣中國無如何也歐洲亦無如何也此亂土之謀之可畏者七

且夫俄之所以不得志於西者以英徳意奧之彊制之也若夫東方之國中國則求保護矣髙麗則求主政矣區區日本變法未久國本未定財力未充器械未精商務未盛陸軍之兵額未足海軍之勢力未厚統轄之土地未廣新得之臺灣未治豈能與俄相伯仲而敢於頡頏哉故得髙麗而不敢私奪遼東而不敢取劾罷戰而不敢不從定和約而不敢不守事勢之顯然彊弱之已著者也孟子曰小固不可以敵大寡固不可以敵眾弱固不可以敵彊傳曰牛𨿽瘠僨於豚上其誰不死俄日之謂乎此無敵之可畏者八

亞齊小島也荷蘭攻之十稔而不下髙麗小國也日本得之甚易而不取非洲黑種之愚民也歐洲瓜分二十年而反側之心未靖何則第壓以力匪慰厥心彊而逼之弗我安也乃者倡仗義之舉而復我東都藉聯結之情而待籌賠立孔子之廟於俄京以收眾望僞捐納於滬上而集流亡上而公卿之貴中而師儒之智下而鄕曲之愚莫不引領系命俛首推心托宇下而求庇借一而爲氓以保其家室以存其身命矣豈復知國恩之深重亡國之哀慘機謀之不測彊暴之不可近哉夫庚申之役則訿英矣甲申之役則疾法矣甲午之役則怒日矣至於俄獨不爲之詬誶不爲之疑懼不爲之防患而日思所以尊之重之親之信之企望之戴之嗚呼中國之害比昔日而更烈也俄國之利比諸國而更厚也而時勢如此人心如此是何俄之幸而諸國之不幸乎此人心之可畏者九釋之曰九畏之說子誠辯矣論誠巧矣厥理厥勢似知其梗槪矣嘵之民迂謬之士其藉爲口實奉爲至言而罔有異同矣然究未考夫古今中外之故洞夫列國彊弱之政悉夫民心趨向之由窺夫五十年交涉之隱似是而非似辯而僞似實而虛似理而亂之言耳夫黑海之峽所謂天險者也而土不守矣興安之嶺所以間中俄者也而吾弗土矣瑞丹比荷之國衝介於彊鄰墨祕巴智之邦巋然於西美百餘年來威頓之法行弭兵之會立爭奪相殺之禍少衰平等自由之理講𨿽形勢未便土地不廣猶可國也若夫俄國之土袤廣無垠戶口寂寥荒而不治西伯利亞一部傷於獸者每年至二萬六千餘人土田之蕪穢林麓之阻深與新疆西藏之屬非澳南洋之島相等埒耳不自理而治人不近務而遠謀不內圖而外取有是理耶此地勢之不可畏者一也

智伯以屢勝而亡符堅以至彊而敗馬基頓運一於歐洲而再傳淪替拿破侖行霸於西土而卒爲亡虜土耳其陸師第一水師第三而日就危亡學校未興國本未立窮兵黷武驅民於死未有不覆亡者也方今地運轉變民智大啟文教萌興士農工商其卒伍也窮理格物其韜鈐也學會議院其營壘也美國以二萬五千之兵而立瑞士以文學弱小之國而存希臘以聲明文物之舊而復至遠之炮至堅之艦至利之兵至彊之卒至捷之路適足以自傷其民自亂其國而已印度之氓非洲之奴西域之回部非不好戰而樂死也非不銳悍而勇敢也而衰弱至此此彊兵之不可畏者二也

傳曰古者不盟結言而退記曰謨誥不及五帝盟誓不及三王質子不及五霸列國並立互相猜忌盟誓約章未可恃也法之在歐洲也徳結不解之仇英懷埃及之怨內成孤立之形外無援助之國欲聯意奧之彊而徳意奧三國之合未易離也欲聯西班牙土耳其之大而二國之弱未能助也欲聯丹荷比瑞之眾而諸國之小不可敵也欲聯南北美洲之民而合眾之國弗與外事莫我從也於是觸天下之忌諱犯天下之大難訂莫逆之交情爲犄角之形勢萬國撓之而弗阻英國訕之而弗卹天下危之而弗懼智者愚之而弗恥路費之弗充也則籌巨以濟之遼東之未還也則遣水師以助之嗚呼交誠厚矣誼誠篤矣無識之士咸以爲至誠之心𨿽百折而不回守約之堅𨿽萬變而不渝矣且夫助紂爲虐之謀如虎附翼之計唇寒齒亡之憂鄰厚君薄之義法豈不知之深而慮之熟哉其亟於愛俄者非愛俄也其樂乎助俄者非助俄也所以制彊英報徳仇傾埃及窺東方保利權而彊國體者也設事變一起戰禍孔亟英日相約而攻俄東徳意奧相聯而攻俄西吾恐法亦置之度外按兵弗動坐觀成敗以圖自存而已豈復能遣水陸之兵助億兆之以濟其急而救其危如鐵路遼東之故事耶此聯法之不可畏者三也

安南之路則抵龍州矣緬甸之路則達雲南矣印度之路則及西藏矣其運餉之便非鈍於俄也調兵之速非遲於俄也取中國地土之易非難於俄﹝也﹞徳﹝也﹞涎黃河之險英窺長江之利日扼南北洋之衝奧意葡丹荷比之國亦磨牙涎舌思分其餘故鐵路之成適速天下之亂啟諸國之爭耳豈能成逆取順守之勢大混齊六合之統哉此鐵路之不可畏者四也

嘉慶十二年而輪舟出道光十年而鐵路興道光十七年而電桿立化濡滯於利便變壅塞於通達縮萬里於咫尺速旬月於旦暮泰西諸國因是而興覓外土悉通五洲荷蘭至小之國而半有南洋英國三島之區而地八域蓋大地旣通日趨於一東西之球猶比鄰耳五種之氓猶仲伯耳五十之國猶一統耳南北之極猶同方耳豈有遠近之殊通塞之辧水陸之阻疆域之限哉況暹羅安南失而逼我廣西矣南掌緬甸失而鄰我雲南矣南洋諸島失而洞我門戶矣髙麗琉球臺灣失而狎我東南矣羽翼之剪將及於腹心一統之形且淪於公地此勢迫之不可畏者五也

且夫木修於林風必摧之行髙於人眾必非之中國二十三行省之土地四萬萬之眾庶天時地利之和暖物產礦質之繁盛故天下諸國思欲瓜分之而同享其利也向使中俄之約實爲子虛二國之交未能固結而各自爲謀之心得隴望蜀之志不因是而稍絕也精練之甲兵堅固之戰艦不因是而勿來也口岸之通津山川之塞要不因是而撤棄也經營之商業均沾之利益不因是而衰息也乃者日人之割臺灣澎湖法人之據雲南土司徳人之開天津英人之通梧洲其爭先恐後之心得尺入寸之計豈非彰明較著之歟夫波斯阿富汗土耳其諸國亦曾與俄有密約之立矣而諸國之地猶未盡並於俄也此密約之不可畏者六也

土國之積弱已數十年矣歐洲之保護亦已數十年矣咸豐三年俄皇尼古路攻之而不能滅也光緒三年俄皇亞力山徳第一攻之而不能取也夫以二皇之英數十萬之眾持數年之久其志力不可謂不堅且銳矣猶不能拒英法而攘奪之墟土國而郡縣之況復分其勢於東方而有兼顧之勞乎且俄能分兵以亂土歐洲獨不能分其力以爭東方哉此亂土之謀之不足畏者七也

日本自攺紀後三十餘年政事盡變工商之業智慧於西人國勢之彊等列於第二陸兵則踵毛奇之法而諸國莫彊也器械則苗也理之鎗而諸國莫巧也水師則快捷之船而諸國莫及也戰艦之重二十萬墩泰西駐東之船所莫敵也頭等之生徒幾千餘人與英之上等學校罔分軒輊也髙麗𨿽棄猶干預其政權遼東𨿽還猶責難於總署西伯利之路則私測之琿春之險則競窺之亟營臺灣以固其圉速增戰艦以爭其勢三年之間臺灣已定水師已足器械已備而後事生不測聯合彊英爲先發﹝制﹞﹝掣﹞人之舉爲猛著一鞭之計復遼東之地塞琿春之口拒南洋之津定中原之亂俄路未成運挽不易戰艦西來勞師疲獘無屯煤取水之地無修船治械之澳有迫不及待之形有進退維谷之勢其柰之何哉此無敵之不可﹝畏﹞﹝恃﹞者八也

吾聞之先正之言曰諸國不足患可患者俄耳今不幸而言中此固我中國所痛心疾首而恐惶無地者也俄之滅回部也絕科舉之路其取分蘭也禁行習之教殘僇之慘酷於金元壓﹝制﹞﹝掣﹞之嚴苛於秦政逐猶太之種於歐東黜路徳之徒於境外害民亂教莫此爲尢孔廟之立儒服之易教習之聘捐納之開皆不逞之徒蠱惑之說以動人心以亂天下耳豈實錄耶教不自存而冀尊於外域國不自立而望治於他人種不自保而幸托於異類嗚呼豈不謂愚人哉豈不謂忍人哉獨不見髙麗之叛教乎日本之毀廟乎臺灣之廢主乎安南之逃儒乎世之君子其思爲子輿之好辯石介之操戈乎抑甘爲孔門之伯寮程子之邢恕異教之猶大耶此人心之不可畏者九也

職是之故其不能混一亞東也亦固然矣𨿽然此皆標末之微恙非要害之大病也諸國之通病非俄國之獨患也書曰民爲邦本本固邦寧孟子曰天時不如地利地利不如人和歐洲自議政院立君民共主上下一心政俗丕變用致富彊故英國有變政之徒法國有共和之政徳國有彊國之會日本有維新之黨咸能與國爲體而休戚相關者也若夫霸道虐民威權無限議院弗立私利其國以至天怒於上鬼瞰於堂士憤於庠商怒於農怨於鄕女詛於房希利尼之徒黨流布於中國亞力山徳之命祚旣陷於不測藉加冠之慶典而逞其詭謀窺新皇之出遊而泄其義憤一獨夫孤立於上數民賊輔翼於下而百千萬億義憤之民側目於外行步坐臥處處皆危機也貴賤上下人人皆敵國也吁豈不險哉豈不畏哉夫敵國外患交相傾忌非足慮也舉國兆民識字者寡非足患也土地廣大荒而不治非足惜也好大喜功國債累重非足憂也惟君𨿽殺弒而愚制之術尢工志洶橫而辟土之心獨切決裂之形期於旦暮魚爛之禍卽在須臾有後羿距河之變抱蔡仲行權之憂等春秋之梁亡踵暴秦之覆轍此所謂病中骨髓百脈敗潰扁鵲秦緩所望而大懼者也奚其混一地球爲哉今之策俄者多矣然皆不揣其本而齊其末不探其內而言其外豈非蔽目而辧五色塞耳而聽八音坐而語瀛稗裸壤而誇衮冕者耶言之累牘豈足當者吾今爲一言以蔽之曰亂天下者必俄也定天下者必美也審時之士盍亦思之

卷十六下外史

俄國外政策史

俄人斯哥利哥布斯奚附

論日本東方有一帝國曰日本其皇帝本具英邁之大器君臨四千萬之民庶鼓舞振作變更國法恰似我國彼得皇帝臨一萬萬人之上於是歐洲到處新報稱賞日皇經國濟民之偉勛不已焉聽者亦以爲眞然而不見一人有懷怪異之見也𨿽然以余觀之未必盡然也余嘗遊日本乃知其文化所由來非近時之事矣夫當彼得皇帝之時我國猶未盡脫野蠻之習也若日本近時之文明則非於近時實夙進於文明之域加以今皇施設得宜故發揚此文明耳蓋日本往日之文明與歐洲今日之文明有異本存一種之恣態風度𨿽往往不免趨於虛誕之域亦以學習外國文明之化爲甚亟也彼如藝學技能等被及人士之間洵堪嘆賞蓋日本久已鎖國不與外國交其國自有一種國風而美粹所蘊藏焉且其政策以鎖國爲第一義故朝廷之政策常博洽淵涵於民心民心敬仰皇家皇家一系連綿已二千五百餘年國內封建諸侯諸侯養士數千百人而其美術學問亦隆隆然盛興於其間矣諸侯之士臣有專權而諸侯保護焉士臣亦敬服諸侯每重志節士气熾甚二千餘年間未嘗爲外國陵辱其與外國相見於疆惟有前後二次耳其人民未知奴隸爲何物惟納貢稅極少因其生於國中故生意亦極便近三百年以來物價漲落無定民人亦漸殷眾農業於是漸開生產足以養其民故未有殖民於異境之事也況日本羣島之一半未全開墾恰如待日後增多人口之秋而遺畱此等未墾之土矣故一言以蔽之日本國中衣食足用不必仰給於外國也往時長崎一埠與荷蘭通商然辟地甚微殆勝於不通商耳距今前五十年美國人初訪得此桃源之津而後歐人至日橫奪其美貨取其珍寶而殉其欲利並擬壠斷通商之利當此之時日本有內訌之變四方人士謀更變政法而外難屢起於其間遂不能鎖國而峻拒外人之來遂準貪婪無厭之歐人公開通商之門戶門戶洞開外人紛進日本恐爲外人侵奪其利於是頗有警戒之意然外交釁端初起交涉日見頻繁日人果得何等之利乎意者𨿽日本初窺知歐洲文明之化而至形而下之事必有更甚焉攺其服而穿狹袖之洋服何便之有不自飲其醇酒而飲美國酸味之酒何美味之有翫弄照像好愛新奇何妙趣之有日本攘攘熙熙娛樂己國之美粹久矣上下優和謀生本易況貧富之度不甚差異開國通商之要果安在哉試觀歐洲諸國勞工日貧不能謀生富者益富而貧者無所告愬於是始有殖民於外國之議殖民者卽移民也移民卽擬求貨物之銷路於外國也日歐利害之不同如此而已然日人好就彼多害之途抑何心也若夫日人欲購得歐洲文明之機器則𨿽鎖國之日亦無礙於爲此也日本旣與歐洲諸國相通卽訂通商條約歐洲商船接踵而至利其關稅之廉賤頻賣貨物於日人而日人富有貲財故購歐貨甚多任彼輸來則輒購之而不悟其獘將伏於日後也不待數年而日人漸貧金幣四散於海外而國內窮苦然政府猶縻巨貲盛購武器鎗炮於歐洲頻學歐洲兵法以變更軍隊未知日人何意出於此途也初日本與歐洲交通其所輸出之物金塊最多美術品次焉蓋日本美術之精巧洵爲地球之逸品然歐人老猾瞞蔽日人能以廉價購得髙貴之品故於今日欲觀日本之寶物珍器已不可復得然則日貨流出於開口之初可知耳日本自與西洋交通物價頗漲下民苦貧嘆聲頻起農家之困獘更甚於是千八百七十三年大隈大藏大臣減地租六分之一又稽查國內田地更課稅於未曾抽稅之田而增添其財用矣政府𨿽立此財務之策而至購兵鎗於海外則仍舊依然而未嘗停止國帑日以匱乏由是發行紙幣以彌縫一時未及數年而其獘亦雜出銀幣與紙幣之差價日甚一日遂至銀一圓才當紙幣六十仙民人囂然不靖谷價騰漲物議騷然是蓋日本前十餘年之情形實致然也然日本政治家謂日本文明不亞西洋則移西洋之文明於日本固無難也惟當變更國政之際自不免小有紛亂古今東西各國皆然則錢市行情物價髙漲豈足系念哉蓋自謂能收變政之功也

日本心醉歐洲文化者流常輒云凡一國人民生於地球之上則其所行自當髙明正大一視同仁且天下之變無極故其所行亦益紛如惟通方之士可以收美果於其間此言甚善惟人民生於地球本當知止於至善之處故與地球同則不可不畱意於其間今日本文明大進風气之開非復前日之可比至擬移植歐洲文明之骨髓於其地則必不能也蓋日本猶俄國之現情一意謀更攺善法而已故極而言之則日本務摹擬歐洲之文明者矣然初僭文明人之名稱而入日本國者則爲英美及猶太等之無賴子此等流輩乃地球中以詐僞騙瞞爲業者也則焉得目此等人爲代表歐洲文明者哉不特不能爲代表歐洲文明之人實不過爲在東方殖民地之奴隸耳日本人士之性質淸廉淡泊崇尙義道其上流人士則志气凜然篤於義俠之心不惜死以殉名譽彼歐洲機智者流進入其間縱橫謀策惟奪其利耳意者彼等有何學以教日本人乎又果有何所扶植乎靜觀彼等所爲之迹則惟貽不忍言之穢事耳試詳舉之日本政府嘗有欲募集外債之志倫惇一銀行聞知此事卽簡派人員往日本托英國公使設巧計以應其募以便日本政府該人員乃托言於左右云須給謝銀於我遂奪銀六萬鎊而去又日本有築鐵路之議卽代管其工事故管理者總爲歐洲人所銷倍於歐洲鐵路之費如此之類不暇枚舉歐洲機智者流所待日本者大槪如此蓋是用一種騙瞞之術而奪其利者矣不謂之詐僞則將以何爲詐僞乎

日本旣廢封建之制度而政府更給秩祿於諸侯藩臣每歲經費不永爲政府財庫之累當此之時民間風气大開或有提倡泰西進步之宗旨者或有開刊新報而各言其志以抗議政府之所施設者現在千八百七十九年新報之數通行國中至有二百三十六種然贊成政府之議論者甚齊以宜建設代議院之論催逼政府又各處地方時有政黨崛起間或爲詭激之論至其最甚者或有類歐洲社會黨之見直言肆行恬不爲怪謂代議院未興所以政府多因循姑息而獘政叢生也日皇於千八百八十一年發詔豫告其臣民曰後十年始開代議院千八百八十九年二月十一日發布憲法頒新制度於民人準參政於議院於是日本文明更有進境日本已發布憲法其臣民歡喜雀躍舉國若狂然得失並存其代議制度亦不能無獘突有三大政黨崛興互相競彊當是之時政府有更變外國條約之議經營頗力然三黨互相發議甲論乙駁靡有底止外務大臣井上伯見其志難成而條約不能更變卽有掛冠之意遂辭職而去大隈伯入閣以襲其後一變交涉之方法與各國折衝準外人雜居內地又準髙等法院用外人之律而除去外人自治其民之權乃忽爲二大政黨所反駁痛擊大隈伯亦知議不可成眾論難犯然猶與徳俄美等政府更訂條約物議騷然民心將變內閣大臣中亦有不贊其議者於是急促山縣伯自歐洲回國以理處大局未幾忽有狂士持炸彈以狙擲大隈伯伯遂缺其一足幸得不死靑木子代大隈伯爲外務大臣山縣伯爲總理大臣而更變條約之議遂姑停止諸政黨亦久闐寂無聲矣自是之後內閣亦屢更其大臣千八百九十三年伊藤伯爲總理大臣井上伯爲內務大臣而陸奧氏爲外務大臣越明年有中日之役人呼曰硝煙內閣蓋謂其與中國相見於硝煙彈雨之間也中日之間久有扞格而郁而不發者數年中國常輕視日本而不知其國日進文明故有中日之役當戰事起於兩國之間西人皆謂勝敗之勢已定日人本多愛國之念視華人之瘼視其國家者相去遠甚況日本軍隊本以勇气與紀律見長而中國之軍隊頗無紀律將卒畏死殉私欲而忘公義𨿽延聘歐人爲將帥而此等歐人亦嗜利之念甚厚卽有之將何所用乎其勝敗之數彰明較著不待干戈相接而始知矣千八百九十五年中國乃請和日本自戰捷之後名聲隆隆興於宇內宇內側目相見然盛名之下有鬼瞰焉於是乎我俄與徳法會議於伯林以沮礙日本之大局干涉其講和之事惟英國則不肯贊成我事謂干涉中日之事爲無益至徳法二國則𨿽明知干涉中日之事本無益然猶贊成我俄之議論而不移焉遂使日本還遼東之地於中國於是更增多賠六千萬畱矣

我俄挾徳法爲與國以干涉日本之事而能成其志挫日本之志气使日人無垂涎於中韓之野日人憤慨視我俄如深仇我俄爲此一舉致爲日人所深恨亦猶英於苦利美亞之役爲俄所深恨也𨿽然我俄豈爲此故而畏怖日人哉俄將增多黑龍軍隊又善振作西伯利亞及意兒克都克軍隊又增多我東洋艦隊在後數年則𨿽縱令日本與英國聯合而攻我俄國豈畏懼之哉且西伯利亞鐵路告竣之日可以運兵於東方而無阻礙則東方之事不足顧慮也𨿽然兵者凶器我俄當講求與日本結和親之道是爲今日之急務也蓋日人洵不可侮也

日本現時總理內閣爲松方伯而大隈伯爲外務大臣諸臣之意本以富國彊兵與列國比肩不肯稍遜一步爲準的故增多軍隊制造堅艦又善築鐵路督勵商船糜費巨貲而不吝現如千八百九十六年爲增多師團故費四千三百萬圓爲增多堅艦故費九千五百萬圓此等皆議院所贊成者矣

初日本軍隊采模範於法國大聘其軍人以教國中兵士未及數年日本軍隊美善已盡於是日人能自教其軍人足以養成俊傑有爲之士不須復假手於外人也卽外人就日本之聘而現駐日本者甚寥寥矣蓋日本募兵之法舉國民盡爲兵故不問其士工農商亦皆爲兵以三年爲期卒業之後退歸田裏及一朝有事乃復出爲兵精煉無比其進步之亟可爲警嘆也其政府欲富國彊兵𨿽施設不一姑試舉其例焉如爲興制鋼之業故簡派委員於歐美銳意稽查又如煤礦之事政府所躬親施設者亦不少故日煤之輸出海外亦極多先是日本欲整頓財政專致力於此頗收其效又善築鐵路增多堅艦皆有餘貲也日本銳意講求國中之進步已非一日之故其苦心經營之迹歷歷可觀則日本之勝中國豈偶然哉日本人口四千餘萬人臺灣亦有數百萬已有此人口卽欲擴張貿易商務於外國可知已𨿽然現時日本所輸進輸出之數惟是二萬萬六千萬圓耳比較人口物產之程度未可謂極殷盛也蓋日本與外國貿易而其關系最重者爲中國與英國美法徳次之我俄與日本貿易未爲極盛是殆由我國外交政策之拙乎或由俄人不知通商之利益乎抑由地利不便之故乎論日俄之關系其交涉伊始實前於英美諸國矣且論其地理相去惟有一衣帶水以海峽隔彼我之間耳蓋俄之與日本初訂結交條約實在千八百五十八年至六十七年爲之補訂及近時卽更訂條約以謀兩國之利便也

抑日俄條約須再更訂亦俄人所欲也在日人亦痛罵舊約之無理已非一日矣其欲攺變條約之意實在日人欲隨意定關稅也然列國多自計其利而不顧日本之利卽以日本關稅廉賤及治外法權二事而論有如貨可居屢沮礙日人欲更訂條約之意日人憤懣無柰彼何至千八百七十九年各國公使始考查日本條約將漸有更訂商議之意而日本政府堅執初志欲增關稅又廢治外法權乃千八百八十二年在東京大會各國公使議論此事卒不得要領而散越至八十六年復會議廢領事會審之制外人所犯之罪案歸日人審判至八十八年日本政府復與各國商議八十九年我俄先贊成日人之意而定艸稿然日本國民不喜政府所爲舉國騷然不見批準遂至罷議至中日交戰後歐美諸國咸知日本實力所在歐洲諸國皆提倡日本條約須再更訂之議英國先更訂其約美徳等諸國繼之如其關稅實三倍舊約所定俄國亦更訂其約實在千八百九十四年五月二十七日也蓋新約應待至四年之後卽千八百九十八年始行之於實際也

然則日俄貿易應極盛於將來爲彼我之利可不言而諭矣𨿽然我俄宜畱意於彼我貿易之際不學歐美人之故態所謂通商貿易者不獨利己國而兼利他國卽互相利益也然歐美人等嘗計己國之利而不顧將來如何是豈彊固其國本增多其國富之道哉日本位置於東洋實爲東洋之一大市況與我俄本有輔車之形勢豈可不思將來之大局哉

論中國立國於亞洲之面而爲西人耳目所集注者爲中國然則中西之關系甚爲密邇也其所以關系者有二一爲中國俗尙奇異也一爲所生產物足以適萬國貿易之用也試觀中國近三十年之情形進步頗有可觀蓋其目睹外國進步情形意欲與之雁行稍有相競之狀然中國進步極遲固不能及日本之急起直追也中國之知歐洲文明蓋在一千八百六十年與英法兩國爲北京之盟先是中國膠滯固執𨿽有五萬萬六千萬之眾庶而朝廷有司但知墨守舊章常被外國嗤笑是吾人所深悉也及訂城下之盟始與外國交涉醇賢親王曁李鴻章皆秉其軸規畫一切且李氏主掌文武兩政權儼然樹勢威於朝廷之上故其所議多如其所見在一千八百六十年始設總理各國事務衙門實爲別開生面先是理藩院辦此等政務視歐洲諸國爲藩屬與西藏蒙古新疆同至此始變其故見又始創海關及外國語言學堂外國語言學堂之興在一千八百六十三年藉欲養成譯官未幾又於天津南京開設水師學堂兼習外國語言又於上海設一學堂添課我俄語之科此中國能變其積習之一也當英法交戰之後出償銀開埠口其費不貲乃擬彌補之法始開海關之制考定稅則舉其事務托諸外人以其所得之貲轉用之於政務項下不數年貿易益盛七年之後悉淸其償銀中國乃碻知海關制度之利不復議廢邇來益加整頓孜孜不倦且見外國交涉事務日漸繁眾乃欽差使臣駐各國至一千八百七十七年始簡派使臣於倫惇巴黎明年派俄京徳京又別派使臣於維也納羅馬黑克荷蘭埠口馬徳里日斯巴尼亞京城華盛頓等處通達外國之情形復選舉年少子弟遊歷學習於諸外國卽派子弟二百餘人於紐克府設中國學堂頗盡培植人材之策又於國內開刊新法茍有裨益國家之事皆譯生翻譯以具報焉於是遊記之上板木者踵相接又因敗於英法也乃仿歐式編制軍隊招聘教師於歐洲建造制造機器局於福州上海湖南安徽山東直隸等省如福州船政局規模頗大尙有造船制鋼二大廠而工藝雜役等悉用中民其成效亦頗可觀蓋中民耐勞苦諸國莫及殆似天授昨日執耒耜今日變勞工未必不安於其業也現中國所有之艦爲本國自造者亦頗不少中國能自造此等艦豈非耐勞致力之明徵乎且又托外國代造艨艟巨艦百計經營武備而水師之業蒸蒸日上然尙未能免弱之一字豈不可嘆乎中國務練水師而水師將校練熟其事者果有幾人殆如晨星之落落也然至其士卒水手等多募於沿海州郡練成充入故差彊人意耳中國風气之開尙不止此在歐洲一開通蘇彜士河也歐洲商船進出中國諸埠之數忽增多隻中人知西船之利始漸廢舊式以新之中國政府給與保護銀兩以獎勵其國民航海之業惟鐵路之興政府尙待躊躇卽如上海吳淞間外人興築鐵路中國政府尙毀壞之至近時稍議開築殆如夢將覺之時矣電綫之事旣興於數年前卽日本遠徵臺灣之時於海底設電綫自臺地至中國其餘各地亦大興此業開物成務之舉亦稍興焉惟在開埠附近諸省爲尢著再甘肅省城近興歐式工業所制造絨布以充軍需此省鄰於內蒙古之庫庫諾爾也現𨿽輸中國各種原產於歐洲歐洲制成各種貨物還輸中國中國將來亦必能自制此等之貨物卽用其船舶輸於歐美盛行貿易可知也中國現在各地始興諸種制造其所制造貨物累累尙未足以應內地之用如業亦頗爲中人所致意天與之丰坑往往見開鑿中國現情如此殆有日新月異之勢則中國將爲東洋一極大商國也洞如觀火夫何惑之有且中人巧營商務且能忍耐固傑出英人右其貨殖理財亦淩駕於猶太上且夙知歐式貿易之法實爲歐美商務之一大勁敵中國現擬推廣利權頗致力於此內地商務𨿽外人同有此權究系中國扼其要將來商業雄峙東洋不待吾人之詳論而後知也中國昔開事端於歐洲經營武備頗以外債爲掣肘然今也漸得方法將脫絆如海關稅年年有增多之實則不難抽四千萬羅布茍能貿易日盛則將益增其稅則矣且中國長於補救之術如爲日本軍隊蹂躪之都邑亦漸舉廢興衰復舊觀使人不能認往日戰馬奔馳之迹矣

中國貿易情形之盛如此今舉其數歲約三萬萬一千五百萬畱而英國之與中國爲二萬萬一千五百萬畱日本之與中國爲三千二百萬畱歐洲諸國俄國不列內爲二千九百萬畱美國爲二千五十萬畱然則諸國貿易之消長皆當畱意焉英國近時貿易𨿽稍衰頹猶得中國貿易之大半如輸進棉花其利極大且中國西境與東印度接壤英人擬築鐵路自印度至中國是爲最要之事𨿽然英人現𨿽有威權於中國若論永遠則未知果能維持不懈否耶近時徳國懷不逞之志於外交商務兩端頗致殷懃於中國其意固欲使中人一意專信徳人而漸慢英美故徳人之在中國類多作買辦人或委托貨物以增廣銷路故其資本產業遠出英人之上然則徳人之汲汲營利豈英人比哉是以比年以來中國貿易頓有起色美法兩國在中國之貿易亦極不少蓋法國輸進中國之貨物大半爲歐美諸國駐中國船艦兵員所銷也中國輸出法國各貨以繭絲爲多與各國比較實居第一位我俄與中國貿易極爲微少迄今二百年我國編年史家蠱虜縊佞氏嘗論亞細亞貿易云徳人居間資東方諸國貨物轉賣於吾俄吾俄宜自辦印度中國巴哈拉等處貨物自營貿易則其利必大其價必廉若繭絲綢棉花棉布貴石糖香料等類皆爲亞洲貿易之要品惜哉此論不行於當時也

再中國幅員與我接壤不僅貿易財務相關已也其習俗文化亦有相關系者然來往之途不便故彼我之情不通以是俄人之知彼國制度文物者亦但中國文化自成一種本難稽查𨿽然譬今有一國焉周歲獲谷數次田二十畝可贍一家眷口三千年來未嘗稍漲其租則豈非天惠之國土乎今有此國吾人正宜著眼豈可不鑑地球之趨勢而畱心稽考哉夫我俄之與此國現因未甚密邇故貿易商務亦不能與歐美諸國並轡而馳至如法也徳也英也皆滿載其百貨來此以從事貿易若我俄國惟輸僅少之貴金於中國以便購我俄民所需之貨物而回耳故我俄與中國貿易亦不過如中國在海外貿易百分之六耳其故何也蓋中俄條約本以海道貿易爲主至陸路貿易未免不利於我也然所謂海道貿易之利旣先爲歐美諸國所壠斷此我俄與中國之貿易所由終無起色也中俄通商之始在一千六百五十三年亞力細斯皇之時欲遣巴伊哥布於中國使俄民入蒙古然未奏大效至一千六百八十九年哥魯維因將軍與中國訂約於尼布楚俄人稱之曰尼布楚條約先是中俄境上不擇何地皆可互爲貿易至此定以恰克圖土爾扈特兩地爲貿易地嗣後我俄與中國之貿易多由政府主議政府派商隊輸毛皮於北京至一千七百二十七年禁私商赴中國貿易惟政府之商隊得辦其商務先是一千七百十九年以公使蘭克氏附商隊以保護之並杜絕商隊之爭競然其到北京也須屈膝於中國朝廷徒以謙讓故遂致招中國政府之傲慢墮我威信中國政府復禁絕境上之通商不準商隊進入北京甚至捕我公使使裸體詬罵我商隊辦事人爲犬豚且贈言於我云自今而後勿派遣蠢愚不更事之人至一千七百六十四年我國政府遂峻詞抗議於中國政府中國商人等亦皆請再行通商一千七百五十五年又派遣商隊一千七百六十七年克得令第二諭令廢止商隊到中國嗣後我俄人之與中國內地之關系全絕惟於中俄交界之恰克圖爲貿易地中人得我貨物於此而後轉致內地銷售此中俄陸路貿易所以不振也我政府旣廢商隊到北京而境上貿易轉有起色卽恰克圖貿易是也蓋政府倡其謀而莫斯科及西伯利亞商估等頗贊其成𨿽時有消長大約一歲之出進自七百萬畱至九百萬畱政府所收增多約七十萬畱也當是時俄國貿易百中之八九卽指此恰克圖貿易而言也

自一千七百六十八年以後恰克圖境上貿易漸有起色輸進南京之棉糖亦漸增多制茶亦能增加不久推爲品中第一而消茶之處且不止西伯利亞一帶卽歐洲俄國地方亦漸消此茶詎至一千八百年間我俄輸進中國之毛皮頓衰以致消路不廣於是貿易之勢不能持平僅賴金銀塊補其不足然此時在西伯利亞金銀塊亦病不足乃輸絨布於中國得以維持其平惟恰克圖旣運各貨於西伯利亞則於歐洲俄國之地得利不少於是俄政府發令云輸進制茶須由陸路不得由海路經過歐洲境上其意欲振興中俄貿易也但屢爲中人所阻遂使商政日形渙散實由中人傲慢故貿易無起色嗣後中國境上不復見有俄人矣所謂疇昔之好友反爲今日之吳越也當一千八百年時我俄頗欲消融宿怨以合兩國之好卽簡拔哥魯維爲公使盛飾儀仗從恰克圖進中國乃中人阻之於途不準進烏爾噶以南遂不果行一千八百五十五年俄政府欲恢復恰克圖貿易發一章程𨿽稍變其面目仍未足以償其失當是時中人橫行黑龍江斷東洋指東方亞洲而言非指日本也中國在亞洲是亦居東洋之中也人每誤以日本爲東洋故辧焉至西伯利亞內地之要路於西伯利亞內地之貿易不能暢銷我政府非不思振作惟外交之策失於遲緩未曾有迅雷疾雨之變卽如一千七百五十一年一千八百五年及一千八百三十等年之交涉直等兒戲而已況黑龍江一帶在一千六百年間尙未嘗與中國關涉蠻野之種居焉自我可薩克移民增多漸奉制於我政府一千六百八十一年以後黑龍江烏蘇裏松花江一帶附近之地遂皆歸我屬攺爲都邑俄民居之此等地旣歸我忽爲中人所據豈非我政府失策之故乎特當時守備此地兵皆微弱不能抗拒中國以致數邑被失雅克薩城四面受敵𨿽有可薩克兵五百死守而眾寡相懸此我使哥魯維所以將就擒而逃也於是不得已講和訂約割哈馬魯夫及其它數邑給與中國卽尼布楚條約是也然則實一千六百八十九年卽失黑龍江一帶之地我俄之失策莫甚於此損我威信中國勢力遂大此吾人所深憾也且當時尙未知黑龍江至東薩加地方地理以爲此江不便行駛大艦視以爲無用之江𨿽母拉比約夫將軍倡議占踞此地無如政府之不聽何后至一千八百四十九年始知此一帶地理之緊要如夢一覺而恢復此地之念生焉尼哥辣皇嘗對有司上奏云失黑龍江一帶地實爲朕千古之遺恨也

自女埃利斯乖將軍恢復黑龍江母拉維亞將軍樹立堅礎於斯地而俄國之政治乃一振其政府亦用力頗猛故俄皇深兩將軍謂爲愛國偉勛且云我鷲章俄國旗章畫鷲形所之地將來𨿽有何等阻礙必永守而失壯哉俄皇之言乎蓋俄國恢復黑龍江省非獨能擴拓土地卽於國勢亦大得形勝也抑我俄國自苦利美亞戰後爲英國所迫僻在黑海波羅的海之內不得越雷池一步今占有黑龍江省足稱雄於太平洋面可冀一擊雄獅之頭矣英國旗章畫獅子形故云雄獅也先是中國準照南京條約議開貿易埠口於是待我俄國亦稍讓一步一千八百五十一年準照克裏雅通商條約開克裏雅及酒克查克爲市以便中國西部貿易一千八百五十八年我公使伯查淸與中國訂結條約於愛琿始開貿易於黑龍江烏蘇裏江松花江等地又於天津商定買賣城貿易章程一千八百六十年意愚那知務氏乘英法有事於中國調停其間得拓境至黑龍江以南直至朝鮮界上且定爲西自錫爾哈河源至東方一帶俄韓境上貿易皆不抽稅又烏爾噶及貢關兩地並入我版圖故商隊可直至北京喀什噶爾亦爲市而恰克圖貿易亦年有起色俄商深入內地或簡派代辦人或建築商館興銀行沽制茶殊以漢口爲有利之卽先購未制茶葉而自制之後再運之於西伯利亞及東部俄地然此業所以仍不能與中國人相競者其故有二

一爲抽稅之重一爲條約未準故不久而漸衰矣厥後海路貿易興而恰克圖貿易遂貶爲二等蓋此地貿易是俄國收拾蒙古之政策也故俄政府力保護之至論貿易之關系則固稍遜焉中國商務外政之開蓋英法先促之我俄公使母拉維亞及意愚那知務亦與有力或曰如閱中國外交文書則知系此般通商之事更知歐美諸國所以交涉中國之情形了然在紙上矣蓋各國之與中國交涉各有長短英國以干戈勝獨我則成功於尊俎之間決事於平和之際中國政府𨿽固執卒至從我所要請中國政府之讓我亦極不矣初我簡派公使也中國未嘗重視然我俄堅忍不撓勇前直往乃得奏功於數歲之間中俄交涉之難不一而足故我簡派公使亦頗難其人如一旦啟端於中國則伊堅執不移爲使臣者得不任其艱苦乎司卡地骨府氏嘗出使北京時曰某國公使欲爲通商事務除其獘去其阻所以與中國謀者至當然中國外交官不聽其言傲然曰貴國所請固不爲不合理然我國家則難從所請如不副貴國意則宜勿來我中國通商可也是可窺其固執之一斑矣中俄貿易情形現𨿽由蘇彜士運河爲海路貿易茍謀便捷以期貿易之盛則須覓搬運貨物好路爲要其策有四一爲由西伯利亞鐵路卽嘗行之於約安愚魯奴意時者

二爲自恰克圖入蒙古之路卽所謂商隊所由之路也三爲滿﹝爲滿﹞洲通路卽舊時商隊所由也四爲黑龍江之路我俄與中國相往來有此四路然後我俄到中國不出海路卽由陸路且必多設貿易市於陸路爲要策況中俄接境東西綿數十里俄商本喜陸路貿易之便實過於海路貿易然則亟開陸路貿易市於長城以北豈可緩哉如此則俄商獨占陸路貿易之利必如英商之占利於海路貿易也近時我俄政府盱衡於中國常注意於此此我國近時之商政吾人所爲深贊也

論俄國日彊

日人闕名附

地球亦有機會焉凡立國於地球之上气運所推移豈有窮極哉𨿽然邇來國運消長之急實匪夷所思試觀列邦之情形英國嘗誇屬土廣大謂舉國境中不見有太陽沒光之處然今果何如也法國嘗席捲歐洲使列國臣服於己然今果何如也徳國崛興能敗法之雄師遂聯成一大國然今果何如也意國嘗出卡布路額路把兒爾等以一統全國遂樹霸於歐洲然今果何如也言念及此則知國運之消長推移亦孔亟也今也莫斯科之一隅爲歐人所注視而其權勢將漸增長顧其雄心奮發郁勃難禁殊足令人寒心然則地球之上最可畏者其惟俄國乎將來時局尢當畱意矣抑觀地球百年以來之情形始於法國大革命黨之亂次及普法爭戰與意國之一統至其小事則有亞米尼亞滿丁爾木我奴文爾亞及希臘等之獨立稱制爭戰紛紜靡有靜局然法皇拿破侖崛起與攺撤委廉之閎議足以震動歐洲之人當此之時俄國沈默守靜無能作爲𨿽才開端於土耳其卽俄土戰爭及苦裏美牙等亦未足供列國之一盼俄爲人蔑視久矣蓋當時英國之威勢蒸蒸日上自外國交涉以至訂結條約及調停列國構爭各國惟聽命於英故能持歐洲之和局者實惟英國當時固獨擅其權矣𨿽然權勢不可久恃未幾威望漸衰各國咸猜忌之至今俄勢始彊英遂如盲者瞠乎其後焉夫俄國何以彊以其欲交戰故彊乎抑欲恃和局故彊乎其彊果何在乎試詳哉言之蓋俄欲握歐亞大權非一朝一夕之故久欲施行祕策以酬其夙志矣意者經營此事卽賢王亞歷山之明察名相且裏羅篤之機智亦所嘗焦慮而未得其法也及我則谷父特出懷英邁之資乘歐洲望和局之日遂有所畫策焉迨爾奴士爲相之時歐洲憎厭干戈益甚於前時遂先使土耳其俯仰於彼足下又與徳竊訂約相爲援助是實爲俄國得司命之權於歐洲之始及魯馬能務爲相時大勢漸定部伍整齊當是之時俄皇智勇有餘滑多亦深謀遠慮爾汝多福士把羅福等賢士滿朝忠良接踵何志不遂及機會偶至魯馬能務謂天與不取反受其殃茍欲使國家有備無患則宜乘此機會以排英國之威權也遂窺法有欲復讎於徳之志且見彼財政饒富知機有可乘足爲我藥籠中之物如士篤他及他鄔龍俄法同盟是也此報傳至歐洲歐人驚駭如疾雷發聲徳人最爲震栗蓋徳國𨿽嘗訂密約而絕無功效故怏怏不樂遂欲申交情於俄而俄人置之不理焉旣而中日之役起於東洋俄人勸誘法徳干涉中日之事法徳唯唯聽從俄於是益放肆矣法徳所以聯俄者蓋欲鋤英在東洋之權勢也後奧徳亦稍不自安旣而有麼士波拿士及革雷得之事歐洲諸國俯首左袒矣然俄亦未能掌歐洲霸權是其故何也曰意國向背未定也會有東部亞非利加屬土亞比西尼亞之事請援於英英不許𨿽羅馬法王亦與聽其事而不能決遂請援於俄俄乃調停之意國亦與俄親善近時意國太子娶杭的帶共弄皇女本俄國所最親也俄能與意國結婚意豈得不與俄同休戚乎況西班牙有小呂宋及古巴等之事故請假一臂於俄國丹麥荷蘭二國嘗通款於俄廷波斯亦心服之然則除羅文爾亞外悉與俄國親善者矣由是觀之俄得權勢於東部歐洲而控制西部其勢亦大可驚也然亦由俄國政策之得宜耳試觀英國自千八百三十三年以後之政策委靡不振則俄國崛起亦何足怪哉英嘗一干涉俄土之事再干涉革雷得亞兒美尼亞又曾與法奧保護土國迨後則獨任保護至今竟不顧後圖又不與三國聯盟以利用其權術他若馬關之約土國之事亞兒美利亞之役皆不能善其後是此等之事皆未免資俄人以便利矣或曰英所以坐視俄之所爲者以俄勢不足憂也𨿽然俄法若欲奪英地中海之權力則英必不肯默爾而息而奧意亦不敢袖手傍觀也然英國意或如此而是言則未免袒英矣評論報主筆士鐵得氏嘗論俄國云俄自徵伐回教徒時以殖產爲亟務遂使面目一新𨿽然於本來之宗旨未曾攺變也何謂本來之宗旨曰在西方則欲得摩士波拿士在東方則欲得一冬時不凍之港灣是也是則俄𨿽陽以殖產爲宗旨而陰則藉以遂其素志也可謂言簡意該矣

俄國之於歐洲旣如前所論請更論其於東方亞細亞之情形夫立國於東方亞州者何限印度爲奴安南被吞緬甸已亡波斯將覆而埃及甚危其能全邦家之國體者果有幾國也中國之不振已久朝鮮岌岌而未亡惟我日本屹然獨立於東海上耳當中日未交戰之前歐美之人論及東方諸國惟注意於中國一邦耳至其餘之國家則固以爲不足言矣彼其所見實以屬土之大生民之眾判之也及禍機發於中日之間歐美人士側目或謂日本勢力甚微不自忖度遽以螳臂當車危可立待豈知東方之事固非歐美所能知哉邇來俄人驚怖始有猜忌日本之意蓋俄人謀亞細亞立所謂東亞策者蓋已久矣初俄徵服西伯利亞而得之於是又欲建築鐵路往年俄皇巡狩該地蓋爲此故也當時俄國所謂東亞策者特指中國而言蓋俄國之於亞細亞以爲最可畏者獨中國耳中國從來倚信英國英之富彊俄所嫉惡也故俄意常謂宜破中國以爲開其東亞策之端及中日交爭旣罷東方之形勢頓覺一變俄豈得不變其外交政策乎當此之時中國方困於財政蹙迫旣極其需援於外國之急不暇復問其爲何國勢必渴飲盜泉饑啄烏喙矣俄相魯馬能務乃乘中國茍安目前之計直與徳法相謀各稱爲中國力其實則自謀大利將舉一堂堂大國以爲質也懵者不察甘爲服從𨿽由時運無可柰何抑亦人謀之未盡善也俄旣籠絡中國於方寸之間所策必中所欲必得或簡派技師或陰致密使遂爲開創中俄銀行東部鐵路之始且此鐵路最爲握要誠以有此鐵路則可自俄而至中國樞要之二地也指旅順與大連灣夫俄人之爲此計蓋以藩屬視鄰國也故中國之於俄固不異將樞要之地割與俄國也其餘中國交涉之事悉聽命於俄人矣中國旣在俄人指顧中於是俄人懷梟桀之志置喙於朝鮮內政遂訂日俄協商之約以朝鮮爲藥籠中之物俄尙不以爲飽邇來頗運兵至海參崴每一輪船開行載兵二千自我的士亞運至西伯利亞地方及輪船回國必送還病兵弱卒故東部西伯利亞與壁離摩羅士古爾哥來骨士也亞等一帶之地現有十六萬五千兵屯駐焉又於海參崴有十一萬二千餘人欲以緩急應變而其水師則有太平洋艦隊備新制戰艦一艘一等巡洋艦六艘二等巡洋艦二艘水雷屬巡洋艦二艘炮艦六艘水雷艇七艘俄國虎視耽耽誰不憤慨其跋扈哉美國公論云俄國逞威權於東方亞細亞洲蓋以中國爲五方必爭之地欲以蹂躪英國之政權兼奪其商務也近時英人等𨿽頻痛罵中人無能作爲然其官吏營私之甚又豈知中國爲所誤哉英本樹立勢力於中國久矣一旦中日有事外交失宜俄人乘虛而起於是乎英俄兩邦主客異地於今悔恨亦已晚矣

意者俄一時崛起英豪並興𨿽興亡有期試問其增多太平洋艦隊抑果何心乎如以爲因修防備起見則兵不可謂不眾矣其汲汲於修戰備豈非欲破今日之和局乎日本本爲東方尙義之國豈好侵人國哉況俄境荒磧不毛乎俄人何心爲此殺气紛紜之計是豈天下文明之國乎殆蠻貊不知義方之民耳英人以英爲可設備否乎英本眷戀和局豈好開端於俄人哉然則必與中國啟釁乎嗚呼中人之不振久矣𨿽有百忽必烈復興豈敢夢想侵襲俄境哉由是觀之乃知俄人包藏禍心增多陸軍整頓水師實專課攻取之勢也俄人旣爲攻取之故而修軍備則其敵國果在何邦乎吾人不欲多言焉獨憐中國爲俄人所役而不自顧惜耳俄人乘其無能陽教以復會稽之而實陰謀其利舉旅順及其餘要地爲己國之用嗚呼其心烏能測度哉有志時局之士豈可不畱意耶美人本好爲至公至平之論而其所言如是究竟主何凶兆也𨿽然俄人亦必非輕忽交戰者矣其素長於機權故恣威力於眼前而欲收巨利於日後是俄人慣用之手段也試觀中日講和時之情形則思過半矣世所謂錦衣行之徒如俄人是也爲我國民者豈可不知所以備盜哉噫或云世有萬國公法焉以正規律以守禮讓苟不遵行則未可列於文明之國也嗚呼是何不思之甚也儻使舉國皆聖人君子人類絕少欲心則公法可行於弱國𨿽然今日地球未必如此安靖也則誰謂公法非一具文哉歐美人士亦視爲升平之弱肉彊食法故列國交涉未可以威壓之則托稱公法又如利害頗小爲勝爲敗無關休戚則稱公法要之政治家等不過藉公法爲餘閒之玩戲耳公法旣已如此𨿽有名理必不能壓制彊暴之國苟整頓內政以窺外機可乘則從心所欲豈復不能任自爲哉俄國虎視耽耽吞噬四方如渴牛善飲饑虎貪食機會忽至則藉爲口實開爭端於他國亦何難之有哉近時希土交兵列國觀望不敢或假一臂於其間而俄國視之自謂爲囊中之物英旣衰老不能復唱一論蓋天下之變將漸推移俄人殆將興歟俄慣乘他國多事無可柰何之際而發其雄圖卽如千七百七十四年攻擊土耳其是也當此之時英方有事於北美殖民地坐視俄之橫恣而不爲之所及事已過英相沙力士勃雷甚不平焉然機會旣去無可如何遂貽累於今日世之政治家其亦三致意乎

論俄法同盟實情

美人瘀斯地是附

法國所以訂俄同盟蓋實出於不得已也蓋足使法國地位增重也法自攺民主之後其世家大不便議論紛出或云法國現情已下人第二流國之也或云法國在千八百七十年一敗塗地而致爲三國同盟所窘斥也或云法國國運之頹兆旣見矣如彼人口年年漸有減色亦豈偶然哉或云法國將失墜其國家爲第一流國之威嚴勢力未嘗不由在朝有司之蒙昧愚庸也今且姑不論其因果所起如何如法國果有落第二流國之乎則必法國自主之宗旨澌滅而武斷之勢力復興之時也茍如此則法國之文明教化及各種文藝人情等散霧消而歐洲列國之人不復稱法人之政治文學巍巍霸權立見其消沈於寒煙荒艸耳𨿽然法國現情有使人不堪憂念者焉法之在朝有司𨿽日以發揚國家光榮爲念然岌岌之勢非亟一變現情則國家之命運未可測知其或遂至不可救治其病患亦未可知也法民何忽懷如此憂念哉則由於俄法同盟之故也夫俄法同盟者果有盟書乎抑不立文字乎此法民所以疑怪也或云同盟之事兩國之間必未立文字之約我法國於實際大失獨立之權其所爲外交者一爲俄國所左右耳嗚呼是豈法民自主自尊之念所能忍哉俄法同盟果有益法國幾何哉往歲馬關條約將訂於中日之際法國爲俄所挾制左袒其議以蒞日本日本之與法國交親旣年久矣於斯時也苟日本竟拒絕俄法徳所要挾遼東之事則法𨿽與徳有宿仇亦將聯徳而啟釁端於未曾違約之日本有斷然者然其苦衷難以白於天下也外務大臣亞吶得於代議院辧明此事有云法之爲此是出於不背俄國之意也自是之後法國日就屈辱之地國中志士亦漸唱俄法同盟無益國家之說而不已然法國內閣每作辭云俄國當助我法國使英國撤兵於埃及也其所以爲口實𨿽如此然不過以借口焉耳非眞能如是也法國所期待於俄國者俄國未嘗懷見諸實際之念是俄國玩弄法國於股掌之上也所謂埃及之事俄並無助法國之心前俄皇親到法所以酬俄法同盟耳並非有他也英國駐俄京公使漚昆諾兒氏嘗訪俄外務大臣魯馬能務魯馬能務頗論議英國之埃及政策漚昆諾兒氏詳筆記之次日將所談論示魯馬能務云將具報諸本國政府魯馬能務固請止焉蓋俄爲法謀也其意謂所以酬法國致力於馬關條約之際也密蘭氏者法名士也現爲代議院長客歲在議院問外務大臣亞吶得氏云俄法同盟於法國危急之時果有何等之益乎今我法關系東方之事任俄國所爲而不復省墜落我國威名利益卽俄法同盟是不過增法國不利耳亞吶得氏對曰我總統福兒氏與俄皇交頌該盟之成聊可以增榮耳嗚呼頌辭果何益於國家惟爲此虛榮致托一國之運命於此豈不殆哉亞吶得氏此言頗招法民之嫌惡怨尢焉俄國外務大臣魯馬能務嘗爲養故至法國與亞吶得氏會晤論東方交涉密約云法國不干涉土耳其國內政惟墨守此約故土皇擅虐殺屠戮亦如不知焉於是乎法國失此好機會不復有稱霸於東方之事一任土人虐殺亞兒美尼亞人而不加禁制則保護羅馬教會之名果安在哉不啻失其名實失其當務也俄國視土耳其則不然俄本欲並吞其國其深意豈難窺測哉惟列國屢起共阻礙俄國欲行之政策故未能伸其素志於土國乃姑變其並吞之計而爲保護之名不爲之變內治整朝綱故土皇歷世之遺圖因仍至今而毫無振作蓋欲使其國失政釀亂虐殺相踵以至土崩瓦解之極俄國所以待土國實在此也

千八百九十五年十二月廿一日法國駐俄京公使門的伯樓氏報告其政府云魯馬能務見亞兒美尼亞之事謂無論該地有何等之變決不以彊蒞土皇俄法二國之於土國蓋槪如是耳抑法國宜執之方向果何在乎曰有二耳蓋法國非獨立獨行不假助於人自勇往奮前以保維其國家之獨立則莫如與俄結和親以賴焉然如此之事系前古未曾見之題目其作法宜出於何途恐地球國民未嘗有前例也法國人民嘗遭遇戰亂又苦於內訌厭亂而思安又其國介於敵國之間故訂俄法同盟欲以扶植其國家之獨立洵出於不得已也的埃兒氏於普法戰後嘗歷訪列國上京深考列邦大勢旣歸國揚言曰嗚呼我法國孤立無援豈得求免於他國哉蓋自是之後以至俄法訂同盟之時無彊國爲之奧援其危急不安之情不可言諭今𨿽有此盟仍未可稱國家遂有泰山之安也何則俄也者專制之國也風气未開尙多野蠻之行而法𨿽以自主立其國然執政不能假外交以助內政之威嚴使利益確有把握則恐不能終守此盟約也總之俄法之間情志未嘗齊一又未嘗同其政治風俗法何能安枕乎然苟有一大政治家在法國則𨿽如此之同盟或可竟轉禍爲福亦未可知𨿽然法至今乏其人一任從俄國所爲屈抑於俄國權力利益之下國勢將陵夷百事將日非嗚呼其柰之何

論歐洲各國不宜助突厥

英人闕名附

嘗觀希廷之行軍而知其君臣之謀國有足嘉焉彼列國聯盟阻撓義師曾不少動聲色蓋其用兵因突厥虐待希教之民希廷不能坐視不救也企列受虐於突厥希臘救之欲將其渡苦海而登席矣各彊國柰何欲撓之耶突王之虐聲名狼籍列國反從而助之企列其何以堪他國爲此非餘言所能阻之我國爲此則余不敢不告也我英嘗干預西怕喇之事又嘗干預埃及之事俄國皆不信我有愛人之心今又干預企列之事俄國豈信我乎列國助突王一日卽企列受制於突王一日但突國有保護企列之名而無保護企列之實他日終失之於人也若企列歸於希臘尢勝歸於突廷突厥之水師不足以保企列希臘不必藉他人相助亦能奪企列但各彊國不干預而阻之自成功矣余不知我英何以附和他國而干預其事別國好干預其事任彼爲之不義之名將不歸我也以紙上文詞維新國政偸安苟且各國曾迫突厥變新法以治企列有何功效乎押淡文國一日在突王籓屬之下卽一日不能維新蓋因耶回二教之民雜處難免彼此辧論由辧而爭鬧回兵卽來尋而四方回民又必響應勢必互相爭殺矣如欲亞洲之米拿人歐洲之突厥人同安樂土莫若明告天下使知此國已在俄之掌上取之早晚俄必相時而動至俄若取之列國反助俄乎余不敢云列國宜爲此也我英惟有以誠待之自見此爲俄國之素謀今有一國倡言凡有不助突厥者必合歐洲伐之他日若有此事兵連禍結實我英有以致之我英曾扶突厥今仍護之但俄國狡謀欲蠶食突厥而至蔑秩他連年蓄之久矣我國豈能制之乎憶我英嘗動兵破俄國之謀以存突厥矣迨後突國無恙祗因耶回爭教事以致亞靡尼亞人死者千百基督教民在近歐洲之突厥地受突王之苛刻者甚多各國欲阻突國之虐政終成畫餅也各國合力維持突厥之虐政而欲存其宗社俄國自知突厥爲囊中之物是以甘言餂突王突王啖之如蜜竟以其所言爲善者不知已墮其計故我宜決意或任基督教民如前受刻制抑認俄國將爲其脫難此二事宜擇其一斷無中立之處今者蔑秩他連年之東有事我英爲其勞心吾誠不解其意我之志祗宜鼓勵救突厥民脫虐政之事而已

夫非洲之收丹埃及並無教民受虐於彼也而我國竟興師動眾而侵奪之無非欲開拓版圖以致肝腦塗地之慘矣𨿽然余嘗謂由英國而往印度以蘇彜士河爲快捷方式我國宜要地於埃及故我今日在議院斥其侵奪埃及之謬彼巴路夥君舉我往日之言而爭辯之謂余今日之言與往日之言實相矛盾不知昔日之言原論於未據埃及以前無非欲得蘇彜士河握之非欲得隴望蜀蠶食人國也儻我國能常守蘇彜士河之要津設有兵釁以一丸泥封之敵船不能闖入得此把柄我國兵艦足以往還印度英倫之間無所窒礙吾之願足矣又何必糜巨費以侵奪人國哉然則我國卽地至亞甸而止境乎然亦不可儻各大臣擬增國勢於亞甸余欲指囷以助之至由紅海口以至印度洋我國不必占踞亦足以掌蘇彜士河之管鑰矣彼沙士勃雷侯屢謂我國進爭埃及恐不利於朝廷又引各良將之意以爲證故議院大員因沙侯之言謂不如以財助埃國令其變政柰埃不感我之惠寧甘居人下不願與我國並駕齊驅舉歐洲之人亦不以我爲徳謂市恩於埃及實自掩飾其貪婪如此舉事將誰欺乎𨿽乳臭小兒不可欺也吾以爲其計亦左矣𨿽然以我英而治埃及愈於埃人之自治亦猶以我英而治中國愈於華人之自治也但糜餉以理埃及之政糜餉以求中國之治皆非余所願故旣知印渡之要津不必全據埃及而後能守之則我國之糜費兵餉以爭埃及之事可省矣惟有愛人之心不可省矣然我國目前之舉動何能表白我救世之苦衷乎蓋我曾假仁義以取埃及收丹二地而護突王釀成其慘刻之虐政嗚呼埃及收丹並無教民受虐於其間我英不遺餘力而欲拯之今在突厥之教民受虐而反任其顚連衮衮諸公是誠何心哉今日阻希臘之義師誠無謂矣

英國下議院議論土亂及英國應如何辦法外部次官如中國侍郎名口訟在下議院倡言曰土廷已派信耶穌教之人爲革雷得總督其爲首作亂之人業由土王下詔恩赦議院復行開會該島應辦之事及應攺律法均由議院核議所攺之律須以嚇雷伯條約爲本其約詳列於下余到議院後復接土京來電謂各國使臣上土王條陳四款土王均允納用云云次官言畢值公擬外部經費及各員薪俸之時請七萬三千八十六磅議員門克起言曰一千八百三十年班墨斯登及勒塞爾二公前外部大臣嘗言革雷得應割並希臘不可交土管轄今觀該島近勢二公所言足徵不誣亡羊補牢及今圖之猶未晚也頃次官所言各大國條陳四款土王一律允許照辦特不知土王所允攺法具有如何保結查土王派赴革島之兵皆由東數省調來素無紀律到該島後殺人放火奸淫婦女褻毀教堂無惡不作而各國賴以平革亂者卽斯兵也如此情形革若仍歸土主試問革民能安然無事否各大國以革割歸希國爲不然此何故歟革附希臘將來議時非給賠必定歲貢以償土國土之國庫可藉以舒於土有利無獘於文化之邦亦有益於仁慈之道更有益應請政府會同各國逼令土國將革島交與希臘此事三十年分已應如此辦理若今再不舉行其將聽之天命乎我請先將外部減俸五十鎊

議員黎特曰門君所請正合我意今日門君所陳之意卽其二十八年前所論之事尢可喜者門君素向政府今其所陳出自公論非故意譏刺與政府爲難者可比我所欲言者請政府顧全國體耳現在革島駐有英國水師若該島仍有駭人聽聞之事如數年前阿米尼亞及土耳其統國時情形可恥孰甚英官駐土國者所報情形議院未得與聞殊爲不解而我不敢遽以此責次官者恐所報機密不容宣揚耳我將援引者皆前三月內太母士報所記此報錄登外洋新聞最確其它不敢道恐爲次官所責請縱言之土亂旣作殺戮肆行兵民交時有所聞回回私會其罪之魁有謂指使者實土官也太母士報云革島之西亡命之徒在在皆是有私會二或此或彼人必入其一否則無以自保等語本年五月二十一日回回蜂聚於雷鐵木地方希人復助其勢每每起事必先聚眾總督聞之立將爲首人拘拿嚴懲一面禁止土官窩藏回回辦理過嚴奉飭離任厥後事變愈烈被害者𨿽無前次阿米尼亞之多已成不可收拾之勢至二十四日遂成大亂太母士報曰甘尼兵變信耶穌者或被鎗擊或被刃死遭難頗多巡撫依三亭從中指使總督彈壓不住勢同無父無君查革島各處以甘尼地方信耶穌者最爲安分守己云云六月革雷得一島之西亦起事作亂鎗聲隆隆人聲鼎沸婦孺同難慘怛形狀莫過於斯英國水師駐在該島口內目睹情形未奉政府之令𨿽欲救援不敢舉手惟有坐視徒爲酸鼻各新報探得確信皆謂每逢作亂鄕村被焚民失其所而土國額內額外之兵無有不在同行凶者亂時信耶穌教者欲遷居外邦政府每不準出境安分守己之教民朝不保暮怨聲載道逃至山中避難者以五七千計糧艸缺乏枉受饑餓革人𨿽稱勇𨿽受屈抑血气尙存此次荷鎗出隊勇戰不退令人欽敬此太母士報所記由各報證實之土國亂耗也

屬民屬國之人作亂土廷辦法爲觀國史者所深知近十个月內阿米尼亞之事不猶彰彰在人耳目間乎此事我國辦法有心人無不垂頭喪气言之赧然非不知政府辦理此事之甚爲棘手也亦非不知政府之勸令土國維新圖治也條陳多款載在藍皮之書固屬確鑿可考其如言者諄諄聽者藐藐何據官所報此次被害者計二萬五千人而太母士所報不下八萬人之數現在革雷得復有復行蠢動之勢若不從嚴辦理則阿米尼亞之故事將復見諸該島矣前首相革蘭斯登所謂阿米尼亞之亂歐洲之恥誠哉是言近四十五年內土國各省無一處不蹂躪生民何辜遭此荼毒文化之邦有援救之責英國所備快船利器固爲防守計此外如有何國所行不義爲仁慈起見有不得不示之以兵力者豈能聽其在有水師駐之處肆意妄行昔者英以革島未歸並希臘爲己功今則實足以爲英恥古時希臘國勢最盛國人最敏近爲自主起見以寡敵眾勇戰不降者數年各國憐之敬之爲之從中調停但自柰乏立諾一役之後英與各國生忌𨿽革人爲希臘之後裔不準希臘兼並以廣其土地一千八百三十年二月三國英亦在內約明革雷得歸土管轄將來土國如有虐待情事三國必力保護之口血未幹豈得背約再一千八百四十年土人自相交爭革民秣馬厲兵乘隙起事又爲各國所阻未能如願以償當時土正因亂無備各國若準革民舉動則革早已歸希不復遭斯矣此事各國從中阻撓英復助紂爲虐厥後俄土交戰各國於一千八百五十六年在伯靈立約共保土國自主不得分散並與土廷約明善待信耶穌教民土王𨿽曾降旨而並未照旨照約辦理三十年前革民因土國暴虐復行起事深望歐洲援救而各國置諸不理自一千八百六十六年至七十七年革民又亂法國素稱仁慈欲將革由土國分開爲革竭力圖之奧俄意普均允可一千八百六十七年俄國駐土京使臣發傳單知照各國曰俄法意普欲會同救革奧亦以此舉爲然獨英以威逼土國爲不可等語英國不獨不能爲首並不能爲從凡畱心六七十年以前土國情形及歐洲東方形勢者當知次官今日午後所說土王允許各事與其從前所降善待耶穌教人之諭旨無異必不踐諾一千八百七十八年各國復立伯靈之約照第廿三款土廷應將奧蓋尼律法更攺律詳列於下其實所攺毫無用處徒多殺戮彊之事如此情形國家應如何辦法使不再亂我之意見以止其殺戮爲第一要義現在甘尼之兵皆好殺之人以駐革島之兵統計之共有一萬五千或二萬名其中有曾在阿米尼亞事者亦有未給餉銀者所帶軍械專爲掠甘尼之亂因此愈變愈大而英國未派水師前去從前阿米尼亞之事沙列不雷以阿省隔內地數百里未便調派兵船今甘尼地方不得以此托辭矣甘尼未派兵船姑置不論革雷得已派兵船何仍聽其如此作亂近數十年來英國與各國辦法均尙因循苟安以無事爲僥幸土王所允之事明知其必不照辦而各國不予深究各大國政府撫躬自問於心能無愧乎現在英國兵輪到革雷得者已有數艘土待革情形英有幹與之責載在盟約卽不論盟約此等行凶之事文化之邦見之亦應阻止我望各國與我同意我知法國必合此意法本爲豪傑之國必欲救革民於水火之中無論法與各國辦與不辦英國將聽之抑沮止之噫土之不治殆有故焉若知英國將攺其從前懦弱辦法去其因循積習決意師哥洛威爾等有肝膽之人言出必行則土國崛彊之气稍殺而土廷亦易就範圍矣

革雷得𨿽駐有英國水師徒事旁觀變必大作英國明知其將變若決意不稍爲力非屬謹愼辦法實無惻隱之心此革雷得之近勢及英國應辦不辦之大槪也然則爲今之計應如何辦法𨿽然辦法豈易言哉土國有事各國彼此生忌因此忌心昔之平坦土國今變爲荊棘之地矣今英國如願出力挽回必先告各國以英國此舉非欲從中取利爲一己之私所惜英國在沙伯勒司及埃及兩處所爲之事名望大減恐非各國所能深信無己則開誠布公將政府之意明白宣告各國當無後議至辦理革島如何方妥我意惟有將該島歸並希臘則革島其庶幾乎不辦則已旣辦決不可以一紙之約含糊調停尢不可憑土王諭旨虛行故事各國若不以此爲然欲將革島仍歸土國管轄須由各國公具保結保土不再虐待如有暴虐革民得請各國以兵力詰責土國如是則保結可憑而革民亦得永享升平矣

次官口訟曰黎君所述革雷得之事未必盡然而情有可原以其所說皆其所深信以爲然者也革島屢亂不已言之慘然現在余等所議論者蓋又一次也查該島戶口僅三十萬人而彼此爭時有所聞其所以爭者非因人類不同以革島回回大半系希臘種所有土國人又盡系宦族也其實因教會不和結成此不共戴天之仇而所以永遠不解者以百姓之教信奉者多而官崇之教信奉者少也革島素有私行報仇之舉相傳已久尋常不甚猖獗止作亂於一島之中若猖獗之時舉國大亂每逢十年必有一次各國以弭兵爲己任其辦法與此次相同逼令土廷平定並爲之從中調停所有使臣從前具報細情業經送交議院凡曾細閱者當知革島民情素稱彊悍桀驁難馴是以該島兩黨民人孰是孰非我不願斷總之皆由於政治不修所致則我旣救耶穌教人亦必援回回救民以其同一爲敝政所困耳我等現在議論此事必以此意爲主此外凡有使該兩黨之人彼此懷恨愈蓄愈深之處旣不可行亦不可言以免長其勢焰黎君頃議論間抱怨政府未將領事所報革島之事交諸議院其所以不以此交議院者以領事所情形若刊刻傳揚徒深兩造之仇更難調停此亂但至相宜之時仍當送交議院也再阿米尼亞領事官所報之事黎君尢不應援引宣說以該處情形與革島不相同據黎君所說一若阿省曾有殺戮之事因爾革島亦必有之並若革島現在已行殺戮者然豈不過哉豈不過哉門克曰余頃所說但表明此次派赴革島之兵卽前在阿省行凶之兵耳

口訟曰此說似不盡實據政府所得確信現駐革島之兵其中確有阿雷波隊之兵但傳言該兵在阿省逞凶肆行殺戮實屬虛造並無其事也余將援引革島及各國干預之故事固不必如黎君所引之久遠請自一千八百六十六年起言之以表革島今日時勢之緣起及現在我國政府遵何辦理之處是年至六十七年革島大亂次年土國約允革島照君民共主之律管理其管理之律定於一千八百六十八年正月謂之奧蓋尼律次年革亂旣定歐洲各大國會於土京君士但丁諾波爾將土革所爭從妥調停自此之後安謐十年一千八百七十七年至七十八年土國因與俄交戰國中又大亂革民復乘隙起事而定暫行之國政是年七月餘因此前赴伯靈立約業經黎君將該約第二十三款引告諸公此款確應援引至該款所訂之事卽土廷應照一千八百六十八年所定管理革島之奧蓋尼律法秉公更攺耳餘言黎君所引甚是因自此至今各國幹與該島之事均遵該約辦理並卽以該約作爲照公法應可幹與之根本至遵該約應更攺之律由土廷簡派總督及特派大臣與革民黨魁議訂經彼時駐該島之英領事名山威士從中勸和所更之律謂之黑爾拍攀格得律爲各國所常援引者照此條律所有革民應沾各省分管之利益實則仍未盡得其律大旨如下總督五年一任其參謀官所信之教須與總督所信者不同議院每年開議四十天議院定八十名其中信耶穌教者四十九名信回回教者三十一名並立預算國用簿一本所有本地經費由入款撥用如有盈餘幾成應歸土廷幾成歸本地工程由議院核撥革島設一新聞紙館準其議論國事土廷下詔恩赦及豁免革島所有未繳之稅云云所有一千八百六十八年之律及七十八年所攺之黑雷拍律均載在伯靈約內照歐洲公法保其恪守無違此革島與各國有干涉之緣起也我所以詳述此節者欲分明英國與革島所有之關系耳其所關系者何曰保護僑寓該島英人之身家財產如英人之在地球他處者然盡國家分內應爲之事也再曰同教之人無論在何處彼此相憐此天性使然特其所作爲爲無干與之權也又曰革島之事我應干與之處凡在伯靈約內署押各國與我相同止協保其遵守條約我並不得比各國稍多幹與此英與各國應干與革島之情形也一千八百八十四年及八十七年土王下詔優待革民攺律兩次一爲將教會產業之利提撥革島藩庫一爲提撥革島所入關稅一半作爲該島辦理政治經費一千八百八十九年大亂復作房屋焚毀男女遭者以千百計其中學校亦被殃及而以教堂論則回回教堂比耶穌教堂被焚尢多其起事之由緣是年十一月土廷下詔攺律革民以爲此詔廢除奧蓋尼及黑雷拍之律顯違伯靈約內第二十三款不允遵從至今尙未理妥其所以不允從者以簡派總督之法每任不得以五年爲限議員向共八十名今則所有信耶穌教議員減至三十五名信回回教者減至二十二名共僅存五十七名向由百姓公舉者又攺爲派員公舉至選派判審官則攺爲由百姓公舉歸政府核準亦爲官民所均不滿意巡兵由外招募最足爲患卽近來禍根之所由起所有關稅向來土革各分一半今則全數攺歸土國諸如此類不一而足島民以從前所得之利益盡失頗行忿懣遂有九十年至九十一年之役是役也島中財害命巡撫定立軍法冀稍敉平希臘難民蠢動英派水師赴革彈壓保護紛紛擾擾駭人聽聞彼時駐革英領事名卞立屋替熟悉革島情形素稱不偏不倚至公無私於九十一年三月初三日具此事最詳惜黎君未見此若見之則其議論土亂必與其今午所倡言者不同矣

查卞立屋替之曰革雷得之亂耶穌教與回回教人彼此均難辭咎其中被害者回回比耶穌教人尢多革島政治島人萬不能自理土廷照嚇雷伯第七冊作黑雷拍黑爾拍均誤律治之亦不合宜若欲治法合宜非與耶穌教民會同辦理不可該島耶穌教民每以歐洲各國爲護身符不免爲難爲今之計惟有另派總督或可永遠弭患卽不然整頓舉官招兵及抽地稅之法亦可暫時平亂惜信耶穌教之總督在任時所有應整頓之處未及舉辦因彼時正值國黨互爭無暇及此領事所述如此其中孰是孰非我仍不敢言而我所以引中所述者以此皆黎君所未知或知而故意不言非引此不足以昭公允耳

一千八百九十四年開來希屋立拍夏奉授革雷得總督該督所定章程周詳妥善遵此新章所有八十九年停止之議院復行開議議定之事最屬妥善所擬之預算國用簿及審案公堂之類與該督所擬之理財及政治條陳一並請土國政府核奪政府若核準之實足消患於無形惜所上條陳政府不準加之該島庫帑支絀積欠兵餉事甚岌岌政府見此情形自知辦理不善亟將該督及議院所擬之章程署押準照施行而事已太晚無可挽回因亂黨業經起事遂有去秋之役此亂初尙無關緊要其爲首者共只十五人且民人大半不以爲然尙易阻止嗣因擾亂之處旣廣百姓愈信服之上年十一月亂黨與官兵初次交綏至今尙未止息英國政府聞信之下立飭扣立將革島緊急情形報知駐土京使臣並飭勸令土廷爲革民伸不可用兵徵討該島情形黎君所述我不敢盡信以爲實黎君於官信息無從探悉遂以新聞紙所報爲憑我非謂新聞紙因偏於某黨或專事欺騙故其所報不實惟領事與兵船船主所似較可信自亂以來卞領事未嘗不與各國領事會同辦理該領事在革年久閱歷頗深實爲各國領事之冠以兵不能彈壓反足啟每主撤退駐守該島之兵各國領事均以爲然上年十二月遂請土京將兵撤退所有島民聲稱受屈之處一並爲之伸直惜土京又未照所請辦理以致該島奪爭之事猶然未已復開議院之說原定五月玆又攺期至八月再黎君所謂五月二十四至二十六數日盛行殺戮此說未免太過其實該島旣亂人心驚惶偶聞鎗聲卽以爲預定殺戮之暗號二十四日有俄國兵與某甲爭俄兵先開鎗百姓及回回耶穌教人聞鎗聲亦彼此亂行開鎗致殺百姓三四十名耶穌教人二三十名其餘皆回回教人亂黨乘此搶許久

黎特曰搶殺戮之人非卽駐守革島之兵乎口訟曰是否我不敢言卽有之爲患亦不甚重因毀壞房屋不過十四或十六間而已五月土國政府求我國政府幫同彈壓當飭卞領事會同各國領事爲之議和所有萬木司城內之土國兵已被圍十三个月城內糧艸斷絕幾成餓莩至此始得解圍惟解圍之時耶穌教人死者三四十名土國人一百三四十名該島消息近日已有轉機據余所知革島政治之壞尙不至如黎君所述至該島緊急情形土廷若未深悉非英之過也該島初亂駐土使臣卽詳報土國政府不獨力請設法整頓並將該島所請整頓之法直告土廷所有報本部各情將來送交議院諸君卽知其詳也英國始終與各國使臣會同商辦日日會議和衷共濟意見相合其議定辦法四款一從速復開議院二頒詔恩赦三重行嚇雷伯律四簡派巡撫須信耶穌教者土廷已允照辦余頃已言之此事英國主意若何並遵何章辦理余請爲諸君縷晰言之革島之事政府無與各國分辦之意各國在該島均有利益卽與各國均有關系一國分辦各國生忌若照黎君所言辦法各執己見其意固在援救革民實則爲害之深莫深於分辦也各國從前及現在所辦皆合辦也凡各國願與英合辦之處英無不樂從卽逼令土國整頓之處各國願如何出力英國卽照此幫同辦理決不與各國分開獨創辦法議員國民除黎君之外欲政府獨創辦法者當亦不多再照黎君所言英國駐革水師可不聽號令應自舉動此說黎君若細思之必尙未說畢黎特已起言黎特曰水師可不必聽令非余所言非鄙意也至辦法余亦以歐洲合辦爲然惟禁止殺戮英應獨任其責

口訟曰黎君之意余竟誤會甚爲歉仄幸黎君重言申明不必余再贅述惟其所言辦法非余所敢欽佩各國素與英合辦我若照黎君辦法違各國之意不獨爲害於革島希國並將震動歐洲全局門黎二君措詞𨿽善而我則有以分說之渠意割革歸希最屬易事本院內人人頗有意慷他人之慨而又以慷土國之慨爲尢甚受惠者固感其徳無如此等恩惠非廷臣所宜行也凡遇議論此等事件院內願起而攺劃歐洲國界及攺繪各國地圖者其人數之多我觀而異之歐洲各國將來情形非我所敢預言至革島究應割歸何國商議此事時尙未至未至之前尢非議院所應議及余所述皆據各處所報而言不敢稍有偏倚以惑諸君此事政府辦法我已明白言之無稍隱飾其辦法旣照公法而行亦爲革島利益起見非無所遵循也

口訟言畢門克起曰口君所論甚是余求收回減俸之請

土耳其論

日人碌堂附

當中古時回教隆盛麻哈麥徳之弟左手抱經右手握劍侵非北歐南所向摧陷其文物典章亦足風化歐洲蠻民矣如化學代數推其原始亦現時歐洲得諸古阿剌比亞者是固土耳其人所分其餘流也抑土人本非文明之民唐時呼爲突厥詩人所謂紫髯綠眼胡人吹卽是民也其猛勇驃悍金革死而不厭數百年後侵入亞洲極西適遇回教被其感化愈激發直前邁往之气喑鳴山嶽叱風雲遂亡東羅馬帝邦席捲東歐諸國而震撼歐洲於一時矣然彼獨知戰而不解政治長於武斷而於文事故能徵服各國同玆宗教然古國民族不知統禦之道祗賴同種族同宗教爲倚信且所奉教旨峻猛嚴厲絕少變通不畱餘地故西歐文物之進不能容焉然其所治諸民族已爲西歐文物感化而不受其縻近今世紀間西人以百年爲一世紀倡自主之論不勝枚舉而國民亦欲助成之乃土人懵焉無知拘泥故轍於是乎有希臘國獨立焉有羅馬尼塞爾維爲自主之邦焉如埃及也牙利也三茅氏島也𨿽名藩屬而其實則自主耳又有齊布羅是島歸英人管轄摩先爾耶耶律嗟哥彼那入奧版圖而裏海黑海沿岸一帶之地則爲俄吞並矣當千四百五十三年麻哈麥徳二世定都於康士但丁睥睨四方意气縱橫何其盛也回顧才四百餘年又何其衰也俄皇爾哥拉士第一世於苦裏未亞戰役前嘗呼此國爲病夫焉四十餘年間病遂不愈今也疾入膏肓而殘喘僅延一死期甚迫矣

土耳其帝國所治民族一曰土耳其人二曰阿剌比亞人三曰希臘人四曰亞兒米尼亞人五曰是拉母人六曰亞兒把尼亞人此六民族其最要者也尙有羅馬尼人猶太人耶不了人爾不是人等合居亞非歐三大陸其數約二千三百餘萬人其在亞細亞之土耳其人阿剌比亞人共一千百餘萬在歐洲之土耳其人奉回回教者二百餘萬至希臘人亞兒米尼亞人士拉母人亞兒巴爾亞人羅馬尼人等共三百六十萬餘則皆奉基督教土人篤信回教欲以己所崇奉臨異教之人故不免有抵牾也

夫回教之偏除本教徒外一切呼爲異端余所知之希臘人有姓曰異端氏者嘗問其姓所由來異端氏曰希臘興獨立之師余父實爲魁首土政府惡之呼以異端吾父榮焉遂棄本姓而襲用土人稱呼且回教之徒崇尙經典﹝奉﹞﹝秦﹞持尊信苟違背宗旨𨿽君父不卹故篡弒廢立得所借口甚至殘虐異教且謂爲事神之道其流獘如此若兵士受苦則以爲盡心力於神務疆戰死則以爲獻魂魄於神靈其昕朝所論說未嘗曰爲國家也爲君父也必曰爲回教也土人從教則戒不飲酒除喫黑麵包與水外甚少嗜好然視死如歸頗足懾俄人矣邇來采用歐洲兵制陸軍雄彊爲歐洲屈指之一土皇所恃者在此也惜不用諸外戰止銷磨兵力以靖內訌且殘虐異教幾無遺類往往延累土皇招外國之干涉不可殫述徵兵之制特取自回回教徒然於異教則抽稅以代兵役如士官學校𨿽許異教子弟入學第卒業之後不賜以實職惟附與少尉中尉等之名稱耳要之土國軍隊其精神所注惟有回教不許異教並立也若采用軍醫或時有基督教徒焉

土人不獨斥基督教徒於武官外卽文官亦禁髙位焉近爲彊國所逼或有擢爲太守或任以簿書會計文案翻譯等務然槪皆供使役耳蓋各國雜處俗尙各殊彼教徒或失敬意土政府由是疏之亦勢所致也況視土廷爲彼所徵服者則復仇之念一息難忘且土廷之惡政有以速其暴發也列國基督教民聲援匪竟無一人表白於土廷亦可爲長太息矣

土皇君臨此兩種民而兩種民互相疾視不能容忍故欲滿甲意則乙抗慰乙則甲怨儻激怒回民必致國政紛擾廢立弒逆旋踵卽至如前皇亞不自兒亞爾是則遭弒矣前皇母鄰多五世則見廢矣廢皇愁郁猶在世間今皇所爲不忍坐視也若抵排基督教無柰其心之不平何然究其極也至有執干戈而起者於是出陸軍以回教徒編成焉以鎭壓之欲平定其亂反變爲攻滅異教指基督教徒之機會而基督教民號哭呼吁疾痛慘怛其聲最大歐人聞之警爲絕響如客歲亞兒美尼亞與今年革雷得島之事是已觀本月十一日英國日報所錄曰於廑的地方在革雷得島中埠頭回教徒暴舉燒希臘教寺院而死喪其教徒矣然至今未得實證也意此等日報能使人激怒其聲甚大矣土廷屢施善政於基督教民又謀國民之日漸興盛如今皇亞不得兒哈米多汲汲以國家爲憂前十五年朝廷欲攺美善之法采制度於佛蘭西以更正法律又設法科大學或作刑法或編商法行歐洲善政又興學制設小學於鄕邑以法語爲可學遂增入科目之中又前皇母鄰多制定憲法開設議會土廷施政可謂急先務矣然收效不甚捷其政治能中事物之機宜者亦與舊法抵牾窒礙難行積衰積弱更加甚矣內之回教離心外之列國干涉而其實勢已他移土皇𨿽能管轄回回教民至基督教徒則有希臘勃牙利塞爾維等保護之蕞爾小邦且視爲己國之民以觀其利害矧英俄兩國亦似有監督之狀焉夫基督教民有疾苦之事土廷𨿽告列國誓欲攺善知其不能誓攺也蓋回教徒嫉惡之遂扞格不行設致謝列國以免違約之責柰毀斯教之幹城何干城指回教徒也嗚呼處土廷之地位亦難矣哉夫幹城不可毀毀焉則有憂匪特無有可代回教徒者若去教徒則皇位危矣儻依賴教徒以爲砥柱亦指回﹝教﹞﹝家﹞徒也排斥列國所要求而獨行特立柰財力之困乏何彼干涉政務者槪爲土國之債主土國已質於他邦一任其處置而已其國債局實列國委員所監視也除海關稅外一切餉源悉爲典當彼關稅亦爲土耳其銀行典當矣按銀行乃土國庫金措辦爲股分主者多是外人英人居多又有亞兒美尼亞人希臘人而土耳其人股分甚少去年土國政府延誤淸還本息之期而該銀行停止業務政府恐惶狼狽發令彌縫今年稅關所入頗寡故該銀行亦有戒心焉總理尾吾善多氏英國人也上書土廷云自非整頓內政對外政言卽國內政也則不復借金以周土國之急事旣至此則當更思基督教民矣夫土國商務一道多是亞兒美尼亞人及希臘人所經紀現君士坦丁堡土京也商業會議所有議員二十四人籍土耳其者僅六人耳亞兒美利亞人最達商情又能興業若土廷將耶穌教民驅逐國外誰復出貲而養兵士乎土廷處此國步艱難恐誓攺行善政慰撫兵士惟日不足矣然其政多姑息故不見有成效也亞兒美尼人日求其行善政而百不舉一革雷得島民搴革命之旗勃牙利人希臘人欲收衰殘之山河而復興其國又阿剌比亞人在阿剌比亞爾勞子人在敍利亞並謀作叛矣推現在情形其所以爲幹城之兵士亦至逼於饑渴不得喫麵包飲水亦未可知焉嗚呼亂機已伏惟待發耳歐洲之禍其不遠乎若夫問鼎之輕重須期之於日後也

波蘭滅亡記

梁啟超

吾聞之波蘭之再亡於俄也俄人窮治倡義之黨凡涉疑似稍預其謀者皆解往西伯利亞及靠喀蘇山勒令充兵遷波人三萬至靠喀蘇開墾荒蕪無許隨帶眷屬其人皆權爵紳富及爲士者檻車累累相屬於道如驅羊犬田產沒於異族妻子夷爲奴一千八百三十年三月俄王諭波人自七歲以上凡窮困及無父母者徙置邊地初則夜拘幼孩繼則白晝奪其年五月十七日有長車一隊內置孩提無數將解往西伯利亞展輪之際其父母號哭攀援願與偕行軍士怒毆傷踣地或入車下甘爲輪蹂死血肉狼藉闐衢溢孩童途中僅食粗饅有病卽棄置於路旣斃其饅尙在其側乃至禁士民言語用波土音令悉從俄人方言書院學塾咸習俄文時有士子及少年潛聚偉埒那用波土音問答爲邏者所執遂科重罪嗚呼國之不競而受人縛軛其荼毒之苦豈可言哉豈可言哉波蘭當一千六七百年間固歐洲之雄國也旣而內政不修君民上下習於疲軟在官諸臣貪惰失職民亂毛起不能自救公私困窮日甚一日至一千七百六十三年俄命甘斯臨爲駐波公使大出金帛以賂波人於是波廷諸臣皆有倚俄之心甚至百姓欲爲俄民者過半是年十月波王卒俄遂以兵彊立所愛爲波王復與布立密約有波蘭王位不得循世及之常王死則令百姓公舉如有擅立吾兩國共廢之等語六十五年波國民亂乞兵於俄以遏寇虐俄兵乘勢入波焚戮甚慘是時波蘭孱弱已極廷臣皆俄所命俄以波百姓尙多固結陰以賄結其豪使各相貳波廷懲兵亂之事下令凡士民聚會講論政學者皆禁之民气益衰一千七百七十二年俄奧布共立約分波蘭地俄得一萬九千八百方里奧得一萬三千五百方裏布得六千三百方裏彊使波王上書獻地求和所餘之地僅四萬二千方裏而已土耳其特倡義師遏彊扶弱旋爲俄所敗歐洲諸國皆懼俄威惴惴自保無復有過問波事者一千七百八十九年俄與布廷私議欲盡滅波蘭免至遺民蠢動九十三年率兵八萬壓波境波弁哥斯基烏鎖起義拒俄不克遁至意大利九十五年俄奧布再分波蘭地逼令波王遜位許歲給銀二十萬以資食用官欠債項悉爲代償波蘭遂亡及亞歷山徳卽俄王位噢咻波民疊沛恩施視俄人有加一千八百十八年三月親至波蘭辟議院諭於眾曰爾國先世本有議部今所以復設者因爾民智慧能識大體故以此權相吾非不欲使俄民共循此例柰粗忽愚頑不敢遽授以柄也波人悅其言深相信愛時俄以柴洪石爲波蘭總督監理國政而王弟君士但丁公爲大將軍鎭守其地間一歲再聚議波人訴曰吾等徒列議會而權不少假惟大將軍總督之命是從是受欺於王也不省又廢波人新聞紙館無許印售波民之充兵者亦皆散歸波蘭全土旣歸三國版圖及拿破侖起於法嘗許波人自立稱華沙侯拿破侖敗各國大會於維也納議定爲王國以俄帝兼之其後波民屢懷再造一千八百三十年至三十五年一千八百六十三年至六十五年兩次倡義血戰頻年或以將帥失機或以軍民不習或以眾寡懸殊卒被彊俄摧陷廓淸廢波蘭總督爲聖彼得堡直隸波蘭再亡

論曰俄之鯨吞蠶食諸國以自廣大𨿽由兵力抑亦有權謀焉或尊其教門以誘之或結爲婚姻以伺之或通其權貴以脇之以此道墟人國者匪一姓矣波蘭旣內政不修積弱滋甚家有狐鼠乃欲倚虎狼以自壯乃至擇肉以食始相顧失色無可爲計謚爲至愚不亦宜哉大地兵气日結日深好仁之士倡爲公法學冀以大義遏彊暴扶弱微余觀俄布奧三國結無道之約出無名之師瞷然取二十四萬里之地而瓜分之諸國袖手莫敢誰何烏睹所謂公法者乎不圖自彊而欲庇大國之宇下藉他人之保護嗚呼則足以速其亡而已今夫鄰俄之國若瑞典若丹麥其地其民未有以逾於波蘭而至今巋然尙存然則波蘭者其亦自亡而非俄之亡之也

過波蘭記

日人闕名附

嗚呼波蘭今日大局已去方其盛時版圖恢廣實出現時法國之右矣傳云昔陀紐務河邊有兄弟三人在焉伯曰魯西仲曰查克叔曰禮克有靈鷲導兄弟各移其居魯西往俄查克之伯很美亞而禮克到波蘭遂爲該國之始祖歷數代至九世紀禮克之王統絕矣其後或國民相議立王或貴族交立互爭權柄各不相下獘風漸熾至十六世紀戴法五很利第三世卽王位自是國本漸動且日士篤宗教﹝大﹞﹝天﹞行國中而希臘教徒爲其所虐逼害太甚訴於俄國請其保護俄國遂開干涉波蘭之端自是之後與波民開端啟釁幾無止時俄國雄志利用此術矣而波蘭內以爭宗派之異同爭貴族之權勢外以俄人土耳其人韃靼人國勢陵夷衰頹莫挽當俄皇亞歷山米波威地之時奪波國太紐務河以東各地然波猶一獨立之國也方十八世紀中葉波蘭亂機紛擾無能統治俄皇伽挫林二世常蓄雄心竊有所謀值波蘭宗派之爭以千七百七十二年與普魯士共謀分割波蘭越九十三年又相與割奪波蘭之地當是之時波蘭義士哥斯秋士哥率志士與抗而勢力不敵至九十五年爲諸彊國所分割而波遂全亡矣俄奪國土最廣奧國得人口稠密之地而普魯士得商業最盛之要府嗚呼邦家之亡每始於請援外國波國之亡慘不忍說俄人素蓄此等機智今之引外彊爲援者可知所寒心也普魯士旣得波蘭舊都而欲移攺其風俗拮據苦心未能酬志及法皇拿破侖侵歐洲之時大變境界然不久而復其舊矣當一千八百三十年波人欲脫俄國之軛而思背叛焉俄人嚴鎭壓伏禁波人用土語廢其大學波人怨泣深恨徹骨越千八百六十二年波蘭又亂最爲劇大蓋俄欲徵兵丁於波波人惡之故有斯亂也舉國皆爲亂徒而西歐諸國亦爲波人悲焉然無援之者波人明知難操勝算而猶抗俄人以爲殺俄一人猶是所以忠國也越至六十四年春爲俄人所亡置守土官治此墟國而於其法衙官衙學校等處禁用波語而悉習俄音波國舊日語言不得復用俄人蓋欲移其風俗也波蘭之人性質慧敏黑瞳短軀似東洋各國人物長於音樂語言及機器等婦女最爲秀麗然亡國餘民累累如失路之人婦女之徒目見俄軍肥馬輕裘雙肩生風則以得作其室家爲一生之志願矣夫涵養生民志气在𦇤褓之中者實爲婦女之天職也然其志想旣已如此何怪其亡國覆社爲人奴隸而牛奔馬驅於行路哉吁此亡國疆域昔時廣大居法國之上今入俄屬者猶有八百二十五萬生民而其國語且不得用於應酬談論嗟嗟豈無有一二志士生於此間而發奮慷慨者乎何爲其靦然也噫波蘭今爲俄國捕吏之役耳昔日王宮今爲捕吏所屯舊時政廳今爲總捕之署滿目荒涼波人無暇自悲而使行客躑躅長途涕淚滿臆波國何以一至於此乎曰波蘭貴族大官嘗虐抑農民農民不堪謳歌俄國新政而不悔也悲夫新政之苛如此則舊時之猛政亦可想見矣抑農民者國之本也爲國者可不思哉余過波蘭之舊都而見俄所施設始知捕吏之尊彼五洲列國茍欲弄威福於蒼生之上者曷弗去之波蘭爲其捕吏也

巴西風土記

日人闕名附

日本移民公司某君嘗抵南美洲親視察伯拉西兒國風土而回語人云該國面積六百萬方英里人口千四百萬有小州二十其國行共和之政現總統爲謀路易氏首統共和黨政黨分二其一爲立憲君主黨現值共和黨執政權之時此黨人等多居國家樞要之官分知各州其權頗重儼然成小總統之勢蓋內輕外重之獘致此也從前本爲君主行王國之政中葉以來變法爲共和之政立憲君主黨本多該國貴族兼富貲產以漸進爲宗旨現𨿽在失意之中然其勢力亦有隱然不可侮者焉其國語言用法語或葡語𨿽英語爲地球通用之語而郤不通行此國也故欲一遊而抵於此國者須操法語或葡語其風俗似葡萄牙國人男女風采驟見如葡國人及細觀其情形則知衣服學法人飲食學葡人也又頗尙豪奢首府裏俄的耶昱樓居屋悉爲石造殆有遊法京巴黎之意及進房屋之內則其不潔不可言狀又有一種可怕之風土病曰黃病故該府居民家有富貲或官吏等則多住桑母距首府約四英里空气淸潔每日從此地至首府了公事之後乃復回焉故𨿽各國公署領事館等設在首府之中而其領事則每日從桑母到首府以辦公事俗好彩票卽呂宋票之類國家亦不禁止且加抽其稅或國家自爲此舉從俗尙也國中尙無兵備非本無也蓋𨿽有猶無也何也以未嘗見有宜備之外患也前七八年與鄰國巴拉攺相然未可以戰爭視之所謂兵備者惟有常備軍數隊及軍艦數隻至警捕之事亦頗完整焉其產物以珈琲及煙艸爲輸出品第一藉英法及其它諸國船舶之便輸出外國首府之中𨿽有造船所然未有船舶可以資利濟也又該埠有紡繅局七八所鐵路數條而該國政府管其中部鐵路現時歐洲移民於此國以意國爲第一葡國次之徳國又次之蓋三分而有其二者意國也從事農業如種植珈琲及棉等屬意國人居多葡人多在各地埠頭搬運貨物徳人則多木工瓦匠等蓋徳人長於工匠也各國移住在該國之人數未詳惟於桑火兒州約七萬餘日本人抵此國者極少今將移千五百人於該國蓋已有夙約也此等之民到該國之後總從事農業卽種植珈琲也種植珈琲法頗簡易其功亦不似布哇種糖類物之勞該國南部多產珈琲棉在北部則多產糖樹膠在中部則產金及金鋼石等然以珈琲爲該國產物第一每輸出之於歐洲各國也我日本宜輸進該國之貨如米及雜貨必有利焉該國本以金幣爲制幣近年以來其政府屢濫發紙幣於是紙幣之與金幣差其價格而不能畫一其獘頗極矣

朝鮮敝政論

英婦徳人比拾附

邇來旅居中東之人稍識時務皆以髙麗爲東方戰禍之根此語良不誣也余別髙麗一年今返而見其所攺之政有數端焉一將日本之權勢革除凡髙麗遇有要事日本不能擅理二屏絕英國借箸之謀三大增俄國權勢四洋關總稅務司以西人尾路委布郎充當其職其它則爲人所共知者姑不具舉髙麗時事孔亟力圖維新此其要矣乃不肯捨己之短取人之長而學之且民當困乏反重收其稅名爲抑制日本實則自累其黔首矣英國自行退避槪不干預其政事然使英國計永不磨礪其斧斤於東方則此舉誠合潔身之道若今日之英國祗求自顧竊恐獨立無偶難免禍生不測耳現派欽使駐髙麗者則美俄日三國法徳二國則遣領事駐札而英國𨿽有遣總領事官之名而無遣總領事官之實蓋以駐中國北京英公使而兼任其職也此等有名無實之邦交虛與委蛇究何裨益適足令髙麗之政治日就頹廢而已故髙麗當國勢維艱之際髙王未嘗求計於英使自一千八百九十五年正月髙麗脫其藩服於中朝之後英髙交涉之事必經駐中國北京之公使酌奪髙王自覺不便屢托英官設法免此隔膜而事終不就於是髙王親自晤餘三次申明交涉不便之故又謂彼旣爲自主之國應有駐境之公使苦求余代其轉達英君主曁外部大臣其翻譯自進一言曰我王之志甚切也吾謂彼以禮相求宜教各上國之公使俱帶隨員護衛官限以十人爲額使髙民知其爲外國欽使足矣今英國使署規模狹隘而又居於鄙陋之地視日本之欽差則有親兵二百俄國之欽差則有親兵八十相去遠矣英商大失利權於髙麗固不待言若官權則惟有洋關總務司一人是可見英人孤懸無助也至俄權之增長勢如旭日髙升炎炎可畏髙王已寄居俄使署將邇一年今所願返駕者惟新建之王宮此新王宮爲俄官獻策所建以防賊黨之暗害於是向有之宮室皆棄而不顧局外之人皆以爲俄公使如此周旋髙王必盡心爲其籌劃新政矣而豈知竟出人意外哉玆者髙京漢城與外人交涉之虐政其咎仍歸與列國公使蓋俄使威喇君所操之權外人實難測其居心也俄使𨿽汰除日本之權勢然毫無所補於髙麗俄使之意顯然不願髙麗有所振作且當年日本代其議攺之政今皆毀而不用是以髙廷之惡習其焰復熾得寵之大臣賣官鬻爵絕無廉恥豺狼當道狐鼠橫行其最寵之人俄文翻譯官也近被人告發指其貪婪受賄之事乃髙王不加之以罪而反升用爲學部副大臣其親幸小人可知矣髙王浪費國帑臣遵旨加抽出口之參稅藉收巨餉而充府庫百姓豈不斂怨者哉昔王后被害之後賊臣姦相侵奪王權王位之危有如累卵又受制於王后之近臣進退維谷嗣日本往平其亂常迫髙王去邪崇正革舊維新髙王荒惰性成終不樂從乃日本心力相違畏俄之彊忍辱而退於時髙王盡脫昔日之危險自以爲安於盤石且恢復祖宗之舊業故南面獨尊蹇然自足加之性好諛凡奉承意旨者皆蒙小惠故若輩得與其逃難之命婦貴人等私鬻官爵而結下僚蓋甘言之最易入耳也是以姦佞之臣皆得大權而髙廷之政遂不可問髙王之近臣賓客內戚盡如乞丐屢懇髙王賚予金銀或全倚之而贍養故髙王每年入款𨿽巨而貧乏甚於小民且髙王尊同國主而弱似嬰孩寵其媚之小人置國家大局不顧貽害百姓莫此爲甚據鄙見所及若不將其父子之君權盡削則髙麗必無平治之機矣髙王常將無辜良民妄行監禁又將最惡之人升爲宰輔新選部臣之中竟有曾定殺人之死罪者今則用爲刑部往者行刺髙王其主使之人或卽此人也至賣官鬻爵之獘竟有新官受職未及旬日連升品級其公忠報國者稍被姦臣劾奏立卽革除舉國政事視同兒戲髙王旣剛愎自用又無治世之才其所寵任之人類皆不稱其職日事諛搖動朝廷施其姦詐或受外國之賄賂而爲內宄暗害國政阻行新法髙麗之禍其可勝言哉

威罷君曾旅髙麗十二年此乃俄國之能員也前此髙麗君民皆親愛之旅髙麗之外國人亦皆敬重之數月以前此公所操權勢誠有益於髙麗惟數月以後忽然變志耳邇者髙王親小人遠君子監禁無辜簡派頭等欽使而往歐洲添設兵差而耗國餉此皆威君之力所能壓止開導者乃袖手旁觀自安緘默豈威君有所指陳而髙王不聽遂置身度外耶然有所指陳髙王未必不聽而外人亦無不知之想必因其本國授意故乃如是且前聞俄廷有人陰劾之今知確有是事故令威公甚難爲情此事若確則俄國或決計不復干預髙麗國政之事抑以爲髙麗所得於俄者適足爲後日自縊之繩故俄姑置之使後日髙麗大局有何敗壞與俄無涉也不然良能如威公旣得髙王所倚重乃不復進諫一言實令人莫解也髙廷初欲延請美國武員教習軍務因嫌其薪金太昂轉請日本兵官爲教習後號令不行髙民莫遵約束日官無柰自退於是髙王求俄人爲軍務教習十一月初旬共有十一人應召而來居於王宮之側另有武員一班爲首者乃參將報樹亞打昔曾隨俄公使而到中國北京者是時與其僚屬同到髙麗另有副將士斜路必士姬帶同參贊一員居寓城門之外此人未有實職或謂其奉俄廷密旨而來者又有俄國銀行主一人余以爲卽俄國戶部大臣之猶子也近日在韓京逗畱數禮拜之久探察髙麗餉源又俄之欽使隨員內有貴介子弟三十七人又參贊翻譯等官七人該貴介子弟課學甚嚴日與西宮之營兵同遵訓練又隨其教習官齊步行街上擊鼓持鎗髙麗之陸軍限額四千八百人在韓京者限額一千二百人分守各省而新練之軍預挑八百人爲髙王之羽林軍發令者則爲俄人俄國又送巴但來福炮三千尊與髙廷自此以來髙麗新軍所學習者皆此器也其實髙麗有額兵二千人卽可自衛今竟用至六千人大有耗竭餉源之獘原議尙欲增至八千人教習官一百六十人然無論教法如何髙兵旣藉俄人教成自必遵俄官號令且髙麗屢怨怒日人若一旦與日兵交戰其事或亦可觀報樹亞打現無職位安置未必能自安於命因統領兵士之權本可歸此人之手也以前此之事而論俄國深謀遠慮若非爲勢所迫從未輕舉妄進一步𨿽然髙麗之勢如梨熟然必落於俄人之口然吾料俄人靜以俟之必不搖動其樹也及至梨熟之日常人所料之事必應而英人在髙麗之商務必亡矣至爲髙麗民人計吾願髙麗不如變爲俄國之省屬但爲我英父母之邦計吾不忍失此通商大市也俄國蠶食而得之地皆圖振作而求實利蓋其待土耳其人髙加索人西伯利部之人莫不如此吾嘗見有髙麗人一萬六千在西伯利部瀕海之省無分畛域俱有教育是俄之所長也𨿽目前我國全不過問髙麗之政事而商務之利權要不可讓人把持今我英祗有總稅務司尾路委布郎一人獨力維持國體則其權勢亦微矣布郎君初作律師次來華充英領事之職旣而爲北京英公使署之參贊大臣歷任已久轉充中國洋關之稅務司三年前華總稅務司赫徳由香港九龍關薦往髙麗是時髙麗立約通商三處口岸之稅司則爲英人恨的君柯埃旋君柯士伴君三人分任之而布郎君則在韓京總管其事髙麗賦稅之中以英商所益者爲最其洋關之入款每年增多收稅之費爲百分之十於是國餉所倚賴以關稅爲關鍵也諸公經理髙麗稅務之後辦事精細通融英國故賴其功而髙麗劣員亦感其惠此任極其重大非歸在我英人權內則不能支持也日本初得志於髙麗之際幾爲彼所擾亂幸而諸公辦事英明始破日人之狡計也其次危險莫如將此權柄轉入俄人之手則英商之利權必受重傷矣俄公使威罷君向來親愛布郎君曾蒙其數月轉助惟自受俄廷私囑之後𨿽未遽棄其前好而冷淡之形頗著色相矣

然而猶可差彊人意者尾李委布郎君之職位毅然獨立吾甚詫異故特舉而論之也嘗聞一髙麗人曰鋪一張豹皮於布郎總稅司之椅以榮之因其爲國中之第二人也此事𨿽未必眞確然亦足證髙國君民上下悅其稱職矣髙麗之賦稅曾經亂而不整當時人皆以爲其國餉空乏斷不能延過一千八百九十六年七月而不另借新債布郎君決意扶持髙麗髙王聘之爲管理國餉布郎君卽承乏但不肯受分毫俸祿一千八百九十六年七月奉髙王命將國餉進支數目登諸官報使國人皆知布君善理國餉能獨出庸眾也且理餉之任極難由於動支浩大不獨髙王寵幸之便嬖浪用無度而姦臣污吏等又從而中飽貪婪無恥乃髙人技術之所長管理國餉之人才將一項未能淸結卽有二項迎面而來不容稍歇息也𨿽然如此難事布郎君自有善法調理不數月之間皆能整頓求支公項之單密如飛蝗倚國而食之人多如餓虎俱支給停妥另各省之餉亦代爲籌備凡國中尸位之大小官員限於每月望給俸並無逾期所有公家樓宇道路無不大加修攺且事事小心以防虛用其數目無不明晰絕無茍且及至一千八百九十六年七月不獨國庫不空且能每項支銀一兆員以外另存五十萬員於國庫也管理國庫之官意謂髙王賜之全權二年之久可使髙麗國庫裕如旣不再貸新債且可淸還日本之舊債也第舉國臣工類皆貪庸陋劣專圖私利而又極力詆毀抗阻通融稅務之法髙王昏懦曷有濟乎況復屢有人讒間髙王更欲易此理財之客卿若一旦革退則另舉他人不獨英國之利權失而髙麗之餉亦竭矣又有髙麗大員對吾曰讒間者非英人必俄人矣不知英國視髙麗如敝屣毫無姑息也尾李委布郎君爲朝鮮總稅司兼管理國庫皆有暗力擡舉英國之利若爲英國計吾誠願讒間布郎君之謀終不行也𨿽然髙麗決不能自立但如此富潤之國終歸俄有而兵不血刃殊非吾所及料也大約日後俄軍馳驟之際日本或稍抗阻其車輪之迅速此預先推測之事恐鮮能適中耳

卷十七會黨

說自序

梁啟超

啟超問治天下之道於南海先生先生曰以爲體以變爲用斯二義立𨿽治千萬年之天下可已啟超旣述所聞作變法通議又思發明義則理奧例賾苦不克達旣乃得侯官嚴君復之治功天演論瀏陽譚君嗣同之仁學讀之犁然有當於其心悼天下有志之士希得聞南海之緒論見二君之宏箸或聞矣見矣而莫之解莫之信乃內演師說外依兩書發以淺言證以實事作說十篇一百二十章其於南海之緒論嚴譚之宏箸未達什一惟自謂變法之言頗有進也曰記曰能焉謂之君乃古之君民者其自號於眾也曰孤曰寡人曰予一人蒙竊惑焉孤與寡世所稱爲無告者也而獨以爲南面之名則樂之經傳之謚君也謂之獨夫謂之一夫聞者莫不知爲惡名也吾不解予一人之訓詁與獨夫有何殊異也今夫千萬人而成國億兆京垓人而成天下所以有此國與天下者則豈不以能乎哉以術治乃成以獨術治乃敗己之敗它之利也何謂獨術人人皆知有己不知有天下君私其府官私其爵農私其疇工私其業商私其價身私其利家私其肥宗私其族族私其姓鄕私其土黨私其裏師私其教士私其學以故爲民四萬萬則爲國亦四萬萬夫是之謂無國善治國者知君之與民同爲一之中之一人因以知夫一之中所以然之理所常行之事使其合而不離萃而不渙夫是之謂術天下之有列國也己與他所由分也據亂世之治多以獨太平世之治必以以獨術與獨術相遇猶可以自存以獨術與術相遇其亡可翹足而待也彼泰西術之善直百年以來焉耳而其浡興也若此今以吾喜獨之質點而效人樂之行事是猶飾西顰於嫫眉蒙虎皮於羊質是以萬變而萬不當也抑吾聞之有國有天下泰西之治其以施之國則至矣其以施之天下則猶未也易曰見龍無首吉春秋曰太平之世天下遠近大小若一記曰大道之行也天下爲公選賢與能不獨親其親不獨子其子貨惡其棄於地也不必藏於己力惡其不出於身也不必爲己是謂大同其斯爲天下者哉其斯爲天下者哉

論學會

梁啟超

道莫善於莫不善於蜀犬蜀犬故塞塞故愚愚故弱故通通故智智故彊星地相吸而成世界質點相切而成形體數人而成家千百人而成族億萬人而成國兆京陔秭壤人而成天下無焉曰鰥寡孤獨是謂無告之民虎豹獅子象駝牛馬厖大傀碩人檻之駕之惟不能也非洲之黑人印度之色人美洲南洋澳島之紅人所占之地居地球十六七歐人剖之鈐之若檻獅象而駕駝馬亦曰惟不能之故

之道形質爲下心智爲上形質者蝗蜂蟻之非人道之也之不已必天下而卒爲心智之人所制蒙古回回種人皆以眾力橫行大地而不免帖耳於日耳曼之裔蝗蜂蟻之非人道之也心智之事則賾矣歐人知之而行之者三國曰議院商曰公司士曰學會而議院公司其識論業藝罔不由學故學會者又二者之母也學校振之於上學會成之於下歐洲之人以心智雄於天下自百年以來也

學會起於西乎曰非也中國二千年之成法也易曰君子以朋友講習論語曰有朋自遠方來又曰君子以文會友又曰百工居肆以成其事君子居學以致其道孔子養徒三千孟子從者數百子夏西河曾子武城荀卿祭酒於楚宋史公講業於齊魯樓次子之著錄九千徐遵明之會講逾萬湖鹿洞之盛集東林幾復之大觀凡玆前模具爲左證先聖之道所以不絕於地而中國種類不至夷於蠻越曰惟學會之故學會之亡起於何也曰國朝漢學家之罪而紀昀爲之魁也漢學家之言曰今人但當著書不當講學紀昀之言曰漢亡於黨錮宋亡於僞學明亡於東林嗚呼此何言耶此十常侍所以傾李膺範滂蔡京韓冑所以錮司馬公朱子魏忠賢阮大鋮所以陷顧髙陳夏而爲此言也吾不知小人無忌憚之紀昀果何惡於李範諸賢而甘心爲十常侍蔡京韓冑魏忠賢阮大鋮之奴隸也而舉天下綴學之士猶焉宗之伈俔低首爲奴隸之奴隸疾黨如仇視會爲賊是以僉壬有黨而君子反無黨匪類有會而正業反無會是率小人以食君子之肉驅天下之人而爲鰥寡孤獨而入於象駝牛馬而曾蜂蝗蟻之不若而後稱善人嗚呼豈不痛哉豈不痛哉

今天下之變亟矣稍達時局者必曰興礦利築鐵路整商務練海軍今試問驅八股八韻考據詞章之士而屬之以諸事能乎否乎則曰有同文館水師學堂諸生徒在今且無論諸生徒果成學與否試問以區區之生徒供天下十八行省變法之用足乎否乎大才乏絕百舉具廢此中國所以講求新法三十年而一無所成卒爲一孔守舊之論閒執其口也今海內之大四萬萬人之眾其豪傑之士聰明材力足以通此諸學者蓋有之矣然此諸學者非若考據詞章之可以閉戶獺祭而得也如礦利則必遊歷各省察驗礦質博求各國開礦分礦煉礦之道大購其機器儀器而試驗之盡購其礦務之書而翻譯之集陳萬國所有之礦產而比較之練軍則必集萬國兵法之書而讀之集萬國制造槍炮藥彈築修營壘船艦之法而學之學此諸法又非徒手而學也必遊歷其國觀其操演覽各廠察其制造大陳汽機習其用式自余學率皆類是故無三十七萬金之天文臺三十五萬金之千里鏡則天學必不精不能環遊地球卽遊矣而不能各國省府州縣皆有車轍馬迹則地學必不精試問一人之力能任否乎此所以𨿽有一二有志之士不能成學不能致用廢棄以沒世也

西人之爲學也有一學卽有一會故有農學會有礦學會有商學會有工藝會有法學會有天學會有地學會有算學會有化學會有電學會有聲學會有光學會有重學會有力學會有水學會有熱學會有醫學會有動植兩學會有教務會乃至於照像丹靑浴堂之瑣碎莫不有會其入會之人上自后妃王公下及一命布衣會眾有集至數百萬人者會資有集資數百萬金者會中有書以便翻閱有器以便試有報以便布知新藝有師友以便講求疑義故學無不成術無不精新法日出以前民用人才日眾以爲國幹用能富彊甲於五洲文治軼於三古今夫五印度數萬里之大五十年間晏然歸於英國廣州之役割香港開口岸舉動轟赫天下震懾而不知皆彼中商學會爲之也通商以來西人領文憑遊歷邊腹各省測繪輿圖考物礦者無歲無之中國之人疑其姦細而無術以相禁而不知皆彼中地學會爲之也故西國國家之於諸會也尊重保護而獎藉之或君主親臨以重其事或撥帑津貼以助其成會日盛而學日進蓋有由也

今欲振中國在廣人才欲廣人才在興學會諸學分會未能驟立則先設總會設會之目一曰臚陳學會利益專折上聞以定眾心二曰建立孔子廟堂陳主會中以著一尊三曰貽書中外達官令咸捐輸以厚物力四曰函招海內同志咸令入會以博異才五曰照會各國學會常通音問以廣聲气六曰函告華西士邀致入會以收他山七曰咨取官局藉槪提全分以備儲藏八曰盡購已翻西書收庋會中以便借讀九曰擇購西文各書分門別類以資翻譯十曰廣翻地球各報布散行省以新耳目十一曰精搜中外地圖懸張會堂以備瀏覽十二曰大陳各種儀器開博物院以助試十三曰編纂有用書籍廣印廉售以啟風气十四曰嚴定會友功課各執專門以勵實學十五曰保選聰子弟開立學堂以育人才十六曰公派學成會友遊歷中外以資著述

舉國之大而僅有一學會其猶一一之勞也今以四萬萬人中憂天下求自彊之士無地無之則宜所至廣立分會一省有一省之會一府有一府之會一州縣有一州縣之會一鄕有一鄕之會𨿽數十人之寡數百金之微亦無害其爲會也積小髙大擴而充之天下無不成學之人矣

遵此行之一年而豪傑集三年而諸學備九年而風气成欲興農學則農學會之才不可勝用也欲興礦利則礦學會之才不可勝用也欲興工藝則工藝會之才不可勝用也欲興商務則商務會之才不可勝用也欲求使才則法學會之才不可勝用也欲整頓水陸軍則兵學會之才不可勝用也欲制新器廣新法則天算聲光化電等學會之才不可勝用也以雪恥何恥不雪以修庶政何政不成若徇紀昀之讆言率畏首之舊習違樂之公理甘無告之惡名則非洲印度突厥之覆轍不絕於天壤西方之人豈有愛乎一木只柱無所砥於橫流佩玉鳴琚非所捄於急難詩曰迨天之未陰雨徹彼桑土綢繆牖戶今此下民或敢侮予嗚呼凡百君子其無俟風雨漂搖乃始嘵音瘏口而莫能相救也

日本禮俗志後序

黃遵憲

外史氏曰天之生人也飛不如禽走不如獸而世界以人爲貴則以人能合人之力以爲力而禽獸不能故也舉世間力之最巨者莫如聯合力何謂聯合力如熾炭然散之數處或數十處一童子得蹴滅之若萃於一鑪則其勢炎炎不可向邇矣如束箸然物小而才弱然束數十百枝而爲一束𨿽壯夫拔劍而斫之亦不能遽斷凡世間物力皆有盡獨聯合力無盡故最巨也余觀泰西人之行事類以聯合力爲之自國家行政逮於商賈營業舉凡排山倒海之險輪船電之奇無不藉眾人之力以成事其所以聯合之故有禮以區別之有法以整齊之有情以聯絡之故能維持眾人之力而不渙散其橫行世界莫之能抗者恃此術也嘗考其國俗無一事不立會無一人不結黨眾人習知其利故眾人各私其黨𨿽然此亦一會彼亦一會此亦一黨彼亦一黨則又各樹其聯合之力相激而相爭若英之守舊黨攺進黨美之合眾黨民主黨力之最大爭之最甚者也分全國之人而爲二黨平時黨中議論付之新聞必互相排抵互相偏袒一旦爭執政權各分遣其黨人以圖爭勝有遊說以動人心者有行賄以買人心者甚有懸擬其黨人之後禍抉發其黨人之隱惡以激人心者此黨如是彼黨亦如是一黨獲勝則鳴鼓聲以示得意黨首一爲統領爲國相悉舉舊黨之官吏廢而易置之僚爲之一空美國俗語謂之官吏逮捕法謂譬如捕盜則盜之黨羽必牽連逮捕之也舉舊日之政體攺而更張之政令爲之一變譬之漢唐宋明之黨禍不啻十百千倍斯亦流獘之不可不知者也

論社會

日人闕名附

野蠻之地無社會者焉及文明漸開微露萌蘗久之遂成一社會然則所謂社會蓋以漸積成者也抑社會二字本非我國古來慣用之熟語而社會之實形自古已有我邦建國本自有一種俗尙及通交於朝鮮中國或爲儒道燻陶或爲佛教鑄冶而浸潤其風气蓋亦不也至近古與歐美相交又大有變化蓋變化者進化於善也聞學人之言曰生物之成育本非有進境惟有變境耳然進境實在變境之中則社會之進化於善亦當常求之於變化之中也變化愈多而進境亦必多吾人於社會眾事物之上所以最多變化蓋爲此也𨿽然變化未必悉進化於善也有退化於不善者亦或胚胎於變化之中則一律論定蓋爲難也抑國家所以消長興亡之故若在隆興之運則其每一變化必有一進化之力然在亡國之運者則每一變化又未嘗不一退化於不善也如彼朝鮮惜亦在此否運之中於是乎漢城之變化每變必退化於不善如土耳其國稍知其理但君主所以爲深憂者在變化而其所最忌者在攺革也然則日後我社會果爲如何變化乎則又不可不講求變化之方也以吾人觀之當推廣社會之容量而包含異種異樣之事物耳今夫學人社會不容俗客俗客社會不容文藝美術西人稱詩歌音樂雕刻繪畫曰美術文藝美術之社會不容宗教道徳等之理論宗教道徳之社會不容股分市情之談話股分市情之社會不容格致博物之學術格致博物之社會亦不容政治家此等不啻不兼容而或相排擊卽不止相排擊而或相醜詆詬罵吾人不甚咎焉何則固知其未可驟攺也𨿽然局促一局一部之小利害而不顧大勢所趨向豈通人之事哉嗚呼偏固狹隘本不能望其變化若無變化焉能復進化於善哉抑社會之上本無主宰者焉若使有之則人人皆是主宰凡動社會之力人人皆有焉則使社會進化善境之力亦人人所有也然則增廣社會容量之力謂非人人共有而誰有哉往時有癡愚政治家妄謂欲攺我社會之風俗使摹仿歐美而恐社會未易動蓋誤之甚也何則非磨以歲月則安能收其效哉吾本希冀社會日進化於美境故姑言及之

我日本國運𨿽未必無可憂慮而農工商業有逐日益盛之觀且外國貿易尢有增多焉證諸事實必無有誤繆也近時又有增擴軍備議且略就實行之緒於是外國猜疑揣摩謂日本包藏禍心將行吞噬之策西班牙和蘭等諸國有屬土與臺灣接惶恐倉皇相爲警戒然日本則國勢之隆日本不自知而外人知之殆在意料之外吾人本惡浮華誇大之陋習聞外人稱贊而沾沾自喜是庸人之事耳然亦見世論或爲膨脹或爲少壯以相比諭未必無理也要之我日本似方進興國之隆運者矣若其不然亦必當轉而向隆運也爲之道如何亦曰變化云爾或曰憲法旣立而國家之形體大備豈容復變化乎曰不然𨿽有憲法憲法之下猶涉日逾月始有變化於政局而以社會之變化比政局變化之快疾則有霄壤之別東京客歲之政局非復昨年之觀而其社會則依然也推之於大阪亦依然也推之於日本全國亦依然猶畱舊時之面目豈變化之未至乎抑由於何理乎

二十四朝儒教會黨考序例

徐勤

抑百千萬億人之聰明材力而逞其一人之私智私之極也聚百千萬億人之聰明材力而成其合之公義公之極也聖人知其然也爲之立君君者也爲之立王王者往也爲之立師師者眾也爲子定父子之義子者孳也爲之定朋友之倫朋者黨也爲之定宗族之殺族者也綱常之大政教之要莫不緣會黨之義以自立舜有至行所居成聚所聚成都文王予曰有疏附予曰有先後予曰有奔走予曰有禦侮漢儒之傳經宋儒之講學皆聚千百人並有功於世前史美之卽佛氏以枯寂虛空爲學而盤與一千五百人俱彌勒說經與萬五千人俱上自聖賢外至異教無不貴會黨而尊尙之自漢末常侍亂政思傾正人乃爲鉤黨之法以株戳名士宋之章蔡韓冑紹侯覽之故智亦爲黨人之碑僞學之禁以傾司馬程蘇及朱子明之魏忠賢尢爲中常侍嫡嗣其籍東林固其宜也自是之後謬種流傳相從吠響習非成是易爲風尙且從而倡言曰今日祗當著書不當講學又曰聚徒講學標榜之風先王不取於是儒教之名等於異學會黨之目至幹例禁上則守思不出位之言而泯其茍全之志下則名獨善其身之義而甘爲無告之氓復老氏老死不相往來之術踵暴秦愚制黔首之法淪鰥寡孤獨之慘成晦盲否塞之世嗚呼𨿽海禁未開中外未接而國勢之危吾教之衰己弗可言矣彊敵環伺異教逼有瓜分之議奪席之勢烏得而不爲人弱也道咸之間舉國熙恬大盜移國邊釁屢啟朝傷乞盟之辱野虞魚爛之憂律以君辱臣死之義則逍然而置諸度外告以四郊多壘之辱則罔然而無所動心會黨弗立人心渙散各自爲謀政教掃地孟子曰上無道揆也下無法守也又曰上無禮下無學賊民興喪無日矣其是之謂乎洎夫甲午之役小淩侮舊藩淪陷陪京震動上下洶洶朝不保夕割二千里之地棄三百萬之民賠二萬萬之中外奇駭古今異變君臣痛悼士庶騰沸國有滅亡之懼人懷自危之心於是講經世之理原自彊之故易天下之習創彊學之會士夫鱗萃薄海喁喁蓋自是而世風變焉乃植基未定而彈劾旋聞風气未開而情暌去脆薄之力訕笑於西鄰興盛之機離心於豪志吁天運之使然耶抑會黨之義未明耶予昔遊海上與聞其事翻然歸粵閉戶覃思發經傳諸子之書以求其義讀二十四朝之史以稽其事始恍然曰此皆吾儒之大義古今之成法也夫孔子之時門人七十弟子三千徒侶六萬豈非會之首黨之魁哉斯義旣立風流播蕩子張居陳澹臺子羽居楚子夏居西河子貢終於齊孟子之從者數百人荀卿之徒布天下此卽所謂傳教之會黨也兩漢之世經學最盛甘露石渠之故事白虎之議奏此卽所謂經學之會黨也漢之黨錮宋之慶元元佑明之東林復社此卽所謂變政之會黨也時至今日大義昧沒君子無黨小人有黨國成孤立教亦徒存而天下更不可問矣不量薄擴推讆言發明斯旨捲分二十類別爲三名曰二十四朝儒教會黨考冀以釋天下之忌諱破志之狐惑以捄中國而翼聖道其於政教之大庶幾小補云爾

一是書約分三類一會黨之義如敬業樂以文會友之義是也一會義之事如黨錮慶元元佑東林之事是也一外教會黨如周秦之楊墨隋唐之佛老今日之外教是也

一是書以六經爲主次及周秦諸子以至廿四朝正史別史之書凡有合於會﹝黨﹞﹝嘗﹞之旨者皆擇取焉

一近日風气漸開凡近人會黨之有益於政教而非謀爲不軌者皆錄入焉如彊學會經學會算學會志學會公會農務會戒足會並予昔與同志所議之保華工會興商務會幼學會傳孔教會育嬰會養老會女學會孔教公法會一切條例章程亦附於內

一歐美諸國會黨甚盛無一事不有會黨無一人不入會黨今祇就其譯出中文者錄之以爲舉一反三之助掛一漏萬所不辭也

一會黨之義爲古今之公理政教之大益凡二千年來攻擊會黨如曹節張讓等今盡錄其事而別爲儒教會黨叛逆考附於卷末

一將古今會黨之名及會黨之人詳列一表以便披覽會黨叛逆之人亦列一表附於下

一列會黨人名至有明而止國朝各會黨第述其事其地不其人

論議會

闕名

問泰西議院其制最古各國孰有孰無有者孰爲優劣願聞其詳曰泰西之有議院自羅馬始當中國周貞定王十五年時羅馬因條律不公選十人公議國政事見前國會篇巴勒斯坦當漢宣帝五鳳元年紀元前一百一年設議政五大會每會七十人迨紀元後八百餘年法國泰甫帝大選議員一千一百五十一人春秋徵集與之議國憲一千一百四十四年當宋髙宗紹興十四年意大利新立議會一千二百六十五年當宋度宗咸醇元年英國始定議院章程垂諸後世嗣玆而降議院大興文明日啟遂爲千百年有國不易之宏綱惟俄土波斯至今尙無議院識者憂之曰壓力重則拒力生熱質凝則火山爆君權尊則民變速法奧前車民黨覆轍烏可以不寒心哉薛叔耘之言曰西洋立國規模以議院爲最良然如美國則民權太重法國則囂之气太重其斟酌適中者惟英法兩國之制斯固然矣然余徵之各國議院之實不盡如所言何者美俗近純不後於英法民𨿽悍不悍於路易十四拿破侖專制之時無已請言美制美議士院與元老紳董兩院並重凡國邦郡邑諸政皆主於民邑皆有會議所公選會長主議擇能書一人以書所議之事然後公舉選士三四人以董邑政此意最近古鄕老法法國政事亦專主於民議院分上下兩院上院議紳三百人其七十五人專議國律終身不攺其二百二十五人舉由國之縉紳九年一易下院議紳五百三十四人舉由齊民四年一易凡民十萬舉一人應舉者必過年二十居籍無犯法者在官者不舉凡政先交下議院議始關白上院上院曰可然後行其國之黨三曰君黨志復君權者曰民黨志保民權者曰中黨中立二黨間無成見者三黨遇事轍齟齬然以可否之多少定議亦卒無不辦夫西國治化惟美爲純法自革命以來上下孳孳圖自彊視前此魯意拿破侖在位時气象殊矣英徳固稱盡善然亦未嘗無黨英於宋度宗以前議政舉由巴力門後判而二之凡世爵大者富者入上議院曰勞爾徳士一曰比爾士小者貧者入下議院曰髙門士上議員無常額曰王曰大教師曰公侯伯子男曰蘇格蘭世爵隨時更易惟阿爾蘭世爵任之終身凡上院讞獄皆以律師賢者充之下議院皆由民舉舉之數視地大小及民多寡或商務驟興亦予多舉凡政由下議院議妥關白上院允者十之七八議員無問早莫皆得見君主事無畱滯政以黨成其黨二曰公曰保公黨者因時變通保黨者守舊勿壞二黨視宰相新舊進退之一出一入循環無窮而國力劑於平徳國議院少異英法上院卽政府宰相爲首部院各官佐之職在行政下院乃議院民之賢者爲首民之才者佐之民議平允上院受成而已上院行政或不當下院得而駁詰俾士麥賢相也嘗諜請下院稽核政府所行故徳𨿽君權較重之國其於英美制度究不甚相遠其議院會議節目詳徐建寅徳國議院章程位次詳明雍雍就緒盛舉哉奧意之制大同而民气俱類於法日本維新特於明治八年開元老院議長副長議官焉其黨人林立浸染意法習气𨿽以伊藤博文之功未饜議院心擠之不遺餘力論者謂議院有便有不便遇軍國重事上下狐疑得一二言決之存亡呼吸間則眾擎易舉平時黨人旅進旅退動卽紛呶是其所短然五洲彊弱盛衰之樞紐恆於議院覘之報館書其偉論流布環球若血輪灌注周身腦筋知覺運動其百體無或窒滯君子於是樂觀焉洴澼子曰有議院必有黨有黨必有公私固然其無足怪然諸國明許以黨黨亦明張其幟明異其途以待權衡於黨之多少而可否之而事無弗舉故西人黨亦黨不黨亦黨私亦黨不私亦黨中國自漢迄明諱私諱黨諱而惎惎而軋軋而兩敗以孤其國何者君子之黨往往蹶於小人之黨小人巧營其黨使人主不覺乃以黨名傾君子君子俯首帖耳輾轉牢阱獲中供其一逞卒之小人又有小人之小人起相乘不至廟社邱墟不止痛乎西人之明目張膽主國是者施之中國則鼠伏狐媚以售其姦而豪傑之士怨徹九幽也治盜而藪盜惎黨而寵黨防民之術庸有幸焉洴澼子曰有黨黨有黨國小人黨黨君子黨國西人之以黨植國者黨國中人之畏黨若螫者黨黨黨黨賊國賊義賊仁賊若法之世家俄之王黨勝朝之魏客馬阮黨國國於黨國於義國於仁國於若國會若議院若唐虞之二十二人三代之父老芻蕘黨黨黨國二黨淆黨不黨國不國黨黨黨國二黨判國乃黨乃不黨乃義乃仁乃乃國是故國非黨之患黨其黨之患書曰紂有億兆夷人離心離徳黨不黨於黨黨乃國於國書曰詢謀僉同身其康彊子孫其逢吉

政黨論

日人闕名附

君主專制黔首無力國家以愚其民爲能不復使知政治爲何物當是之時安有政黨起興哉及文明大進世運方轉教化浹洽國民智慧漸起類能通曉治體而國家亦令國民與大政相與論議於是乎政黨始興蓋必然之理也何則政黨之與立憲政治猶如鳥有雙翼非有立憲之政則政黨不能興若立憲之政無政黨興起亦猶鳥之無翼耳𨿽然天下何物稱無得失夫人且無全徳之君子豈獨於政治冀有盡善盡美之制度哉意者治國平天下之要在計較其利害而當就利之較多者耳政黨固有利而又未必無獘也然茍行立憲之政則政黨必隨以興焉爲經世家者須究其獘所在而收其善利以濟憲政之美是爲可貴耳試觀彼上戴萬乘之君下有二大政黨或進則居政府或退則伏在艸野一去一就相與接受政權轉軸秉鈞其滑如油不見有少阻國威日揚豈非英國立憲之政乎其國跨三百五十萬方裏之地域擁六千萬之蒼生分爲合眾共和二大政黨四年一次選立總統上自全國之大權下至一村之行政所爭之宗旨主義秩然不亂而國運駸駸有策駟馬驅周道之觀是非北美合眾國之實情乎自帝政已廢二十有五年於玆𨿽總統交代無有終極而其二大政黨嚴立不變相與聯成內閣整頓內政以嚴軍備勇猛之風欲壓邦睥睨一代爲法國共和之政也英爲一帝之國美法爲二共和之國皆地球之雄邦文明之中樞也然觀其所以能轉大政理國務者未嘗不因二大政黨之力也由是觀之政黨與國運相關以增其進益而豈不偉哉又觀徳國政情其議會有小黨分派聚訟紛紜無能統合政府與議會每不相協舉國蕩然不解立憲政治之運用如何政府行政不過才藉鐵血謂以鐵器殺人流血野政策之餘威徳前皇與前相俾公魚水相得而崛起稱雄於一時蓋謂當時之政也而彌補一時也夫不問時之古今不論洋之東西國家大權必在一人或數人之手以表發國家之意志又藉以得行己之意志苟分此大權賦與人民則必有政黨從此興起也蓋政黨者本欲藉手於國家之政治以宣發其志願故同其意見者相與協力以出於一途約而言之政黨者欲把握國家權力而遂行其志意故聯合同人爲一黨也政黨之本志欲主持國家之機軸一旦入座廟堂身秉國鈞卽其志滿之秋然天下人心不同安能盡同其志天下之人又非欲悉向政局追逐也有才學教育等之異同故天下政論之所歧政黨之分立蓋爲此也抑政黨之立志𨿽在把握樞軸而其欲取而代焉之方公明正大如日月之光昭故其爭政權也必先廣示政綱於天下使國民知宗旨所在而後與天下同人相爭於宙合也顧君主專制之世𨿽有朋黨蟠結於朝未見有一政黨於天下朋黨者本小人之事每以陰險爲手段在在牽制君主之肘以營利於其間偶有民人結作一黨而反抗君主之權以彊逼君主是革命黨耳非我所謂政黨也革命黨本以顚覆政府爲志其意蓋謂自非出於此途必不能握得政權如俄國虛無黨是也今夫有二國均采立憲之政而其一則頗妙於運用政權之授受一視乎政黨之消長而未嘗踰其則其一則小黨分裂一離一合無有定勢政府動轍與議會不相協是其故何也曰政府離合之法未得其宜也

試驗諸歐美政黨史凡國家大權藏在政府之機關謂立法行政二部皆由政黨之人聯合政府以燮理大政天下政黨必分爲二蓋政黨者必具有大宗旨又懷抱大經綸之策故一旦得志則入政府將施其經綸於天下也迨行其經綸之際凡與其所以爲宗旨者無異焉則相率贊成之茍有與己異者則相與手而遁於荒野矣此二大政黨本以其宗旨之大同气意相投至其細目則固不論也是以政壇惟有赤白二耳茍欲驅馳政壇者必須擇居其一也如英國有自由保守二黨美國有共和合眾二黨又法國有政府黨在野黨法國又有王黨然非政黨而爲革命黨也是也𨿽然國家未行政黨內閣之制以政黨一進一退聯成內閣也獨君主把持立法之大權則議會止有協贊權而已亦非有眞政黨也茍如此則其政黨不過烏合而其所爲亦未免類於兒戲然是非政黨之罪乃政體之未盡善也徳國下院嘗有九黨或曰保守或曰帝政或曰國民或曰進步或名某某皆以政府爲中樞或離或合而政府巧於操縱此等諸黨以貪茍安於一時會議小黨愈眾則政府愈利焉然議會有一大黨與政府相抗則政府固危矣如法國拿破侖三世之時立法大權在君主之手而政壇小黨林立曰右黨曰右堅黨曰中堅黨曰左黨曰左堅黨除此等外尙有小黨派甚多是等皆烏合爲團故蛙鳴蟬噪惟增紛囂而未能敵政府之力及帝政廢而共和之政興制法之權在立法部指議會往日之小黨合爲二黨於是乎有政府在野二黨並興而憲政舉矣抑政黨之要本欲當國政之衝而行經綸於天下故不取空論空論洵足誤國家之進運茍空論徒多不惟長其獘亦將不能收其利也由是觀之如日本現情須不問其在朝與在野宜合成二大政黨人以臻政黨內閣是爲可尙耳否則憲政之美恐不能冀也

彊學會序

康有爲

俄北瞰英西睒法南瞵日東眈處四彊鄰之中而爲中國岌岌哉磨牙涎舌思分其餘者尙十餘國遼臺茫茫回變擾擾人心皇皇事勢儳儳不可終日昔印度亞洲之名國也而守舊不變乾隆時英人以十二萬金之公司通商而墟五印矣昔土耳其回部之大國也土跨亞歐非三洲而守舊不變爲六國執其政剖其地廢其君矣其餘若安南若緬甸若髙麗若琉球若暹羅若波斯若阿富汗若俾路芝及國於太平洋島非洲者凡千數百計今或削或亡舉地球守舊之國蓋已無一瓦全者矣我中國孱臥於雄之間鼾寢於火薪之上政務防獘而不務興利吏知奉法而不知審時士主考古而不主通今民能守近而不能行遠孟子曰國必自伐而後人伐之蒙盟奉吉靑海新衛藏土司圉徼之守咸爲異墟燕齊閩浙江淮楚粵川黔滇桂膏腴之地悉成盜糧吾爲突厥黑人不遠矣西人最嚴種族仇視非類法之得越南也絕越人科舉富貴之路昔之達宦今作貿絲也英之得印度百年矣光緒十五年而始舉一印人以充議員自余土著畜若牛馬若吾不早圖忽分裂則桀黠之輩王謝淪爲左衽忠憤之徒原郤夷爲皂隸伊川之發駢闐於萬方鍾儀之冠蕭條於千里三州父子分爲異域之奴社陵弟妹各銜鄕關之戚哭秦庭而無路餐周粟而匪甘矢成梁之家丁則螳臂易成沙虫泉明之桃源則寸埃更無淨土肝腦原野衣冠塗炭嗟吾神明之種族豈可言哉夫中國之在大地也神聖繩繩國最有名義理制度文物駕於四溟其地之廣於萬國等在三其人之眾等在一其緯度處溫帶其民聰而秀其土腴而厚蓋大地萬國未有能比者也徒以風气未開人才乏絕坐受淩侮昔曾文正與倭文端諸賢講學於京師與江忠烈羅忠節諸公講練於湖湘卒定撥亂之功普魯士有彊國之會遂報法仇日本有尊攘之徒用成維新學業以講求而成人才以摩厲而出合眾人之才則圖書易庀合眾人之心思則聞見易通易曰君子以朋友講習論語曰百工居肆以成其事君子學以致其道海水沸騰耳中夢中聲隆隆凡百君子豈能無淪胥非類之悲乎圖避謗乎閉戶之士哉有能來言尊攘乎豈惟聖淸二帝三王孔子之教四萬萬之人將有托耶

上海彊學會序

康有爲代張南皮作

天下之變岌岌哉夫挽世變在人才成人才在學術講學術在合累合什百之不如累合千萬之其成就尢速轉移尢巨也方今海內多故天子惄焉閔憂特下明詔搜求才識閎達及九能之人一藝之士而應詔者寡固搜訪之未逮歟得無專門之學風气未啟有以致之耶故患貧而理財而專精農工商礦之學者無人患弱而練兵而專精水陸軍及制造船炮之學者無人乃至外國政俗﹝亦﹞寡﹝亦﹞有深通其故者此所關非細故也頃士大夫創立彊學會於京師以講中國自彊之學風雨雜沓朝士鱗萃尙慮未能布衍於海內於是江海散佚山林耆舊盍簪聚講求如漢之汝南唐之東都宋之洛陽爲士大夫所走集者今爲上海乃天下之圖書器物天下之通人學士相與講焉嘗考泰西所以富彊之由皆由學會講求之力傳偁以文會友以友輔仁記偁敬業樂其以開風气而成人才以應天子側席之意而濟中國之變殆由此耶其樂從諸君子遊乎吾願觀其成焉

上海彊學會章程一本會專爲中國自彊而立以中國之弱由於學之不講教之未修故政法不舉今考鑑萬國彊盛弱亡之故以求中國自彊之學總會立於上海以接京師次及於各直省

一今日學校頹廢士無﹝學術﹞﹝術學﹞祇課利祿之業間考文史不周世用又士皆散處聲气不通講習無自旣違敬業樂之義又失會友輔仁之旨西國每講一種學術必有專會會中無書不備無器不儲卽僻居散處亦得購書閱報以廣觀摩故士有專業而才日以成國資其用而勢日以盛今設此會聚天下之圖書器物集天下之心思耳目仿古者學校之規及各家專門之法以廣見聞而開風气上以廣先聖孔子之教下以成國家有用之才最要者四事條列於下其局章附焉

一譯印圖書道莫患於塞莫善於通互市者通商以濟有無互譯者通士以廣﹝學問﹞﹝問學﹞嘗考講求西學之法以譯書爲第一義以中國人而講西文不過通酬酢語言只能譯書札尺牘其能讀朝章國律者已少至各學專門之書各具深微之理卽其字義各有專門不盡相通彼方士人不入此門者亦不識其字此固非遊歷洋差人﹝所﹞能解亦非同文方言譯生所能知卽有一二專門之士無以發天下之學者其爲益甚欲今天下士人皆通西學莫若譯成中文之書俾中國百萬學人人人能解成才自眾然後可給國家之用今西學堂知課語言文字而寡及譯書惟聖祖仁皇帝禦纂性理精蘊潤色西算嘉惠士林髙宗純皇帝欽定四庫提要凡自明以來所譯西書並許箸錄曾文正公開制造局以譯書爲根得其本矣今此會先辦譯書首譯各國各報以爲日報取資次譯章程條教律例條約公法目錄招牌等書然後及地圖曁各種學術之書隨譯隨刊並登日報或分地或分事或分類或編表分之爲散報合之爲宏編以資講求而廣聞見並設譯學堂專任此事

一刊布報紙陳文恭公勸士閱邸報以知時務林文忠公常譯澳門月報﹝以報﹞以覘敵情近來津滬各報取便雅俗語涉繁蕪官譯新聞紙外間未易購求今之刊報專錄中國時務兼譯外洋新聞凡於學術治術有關切要者巨細畢登會中時務附焉其邸鈔全分各處各種中文報紙各處新事各人議論並存鈔以廣學識各局互相鈔寄

一開大書藏乾隆時敕建文匯閣於揚州建文宗閣於鎭江例準士子就讀經亂散失遺書無多此會擬宏辟區宇廣集圖書近年西政西學日新不已實則中國聖經古子先發其端卽歷代史書百家箸述多有與之闇合者但研求者寡其流漸湮今之聚書務使海內學者知中國自古有窮理之學而講求實用之意亦未遽遜正不必驚望而無極更不宜畫界以自封泰西通都大邑必有大藏書樓卽中國圖籍亦藏至多今合中國四庫圖書購鈔一分而先搜其經世有用者西人政教及各種學術圖書皆旁搜購采以廣考鏡而備研求其各省書局之書皆存局代售

一開博物院文字明其義有不能明者非圖譜不顯圖譜明其體有不能明者非器物不顯詩稱關關雎鳩熟陸機之疏通遠之說學者窮日詳考其形色而不知雎鳩也置雎鳩於前則立識矣人之一體讀素問考明堂及全體新論不知也外國有人身全體一見則立明矣康熙年間欽定時憲書采用西法置南懷仁所造儀器於觀象臺其立算與中迥異今步天測量非登臺觀器不能明又如輪船之大而且速槍之堅而且利制造機器之出貨捷而且多茍一寓目便知守舊蹈常斷不能與之角力而爭利西國博物院凡地球上天生之物人造之器備列其中茍一物利用必思考而成之不令棄地茍一器適用必思則效旋且運化生新而利便又遠過之合眾人之心思以求實用合萬國之器物以啟心思烏得不富烏得不彊今創設此院凡古今中外兵農工商各種新器如新式鐵艦輪車水雷火器及各種電學化學光學重學天學地學物學醫學諸圖器各種礦質及動植類皆爲備購博攬兼收以爲益智集思之助

右四條皆本會開辦各有詳細章程別行刊布

一會中於義所應爲之事莫不竭力視集多寡次第舉行者又有數事立學堂以教人才創講堂以傳孔教派遊歷以查地輿礦務風俗設養貧院以收乞丐教工藝視同處籌多者卽在其地舉行惟望海內志士合力爲之

一會中入者將姓名爵裏函知局中卽送以章程收捐後卽編號會中遇事知照展轉援引愈推愈廣庶幾自保其類不致令外國誚以散沙

一入會者不論名位學業但有志講求槪予延納徳業相勸過失相規患難相卹務推藍田鄕約之義庶自保其教

一中國非無專門績學之士苦於不相聞問無由觀摩卽己有學問無人能知且平素無相交之雅相遇生妒忮之心今此會使海內學人聲气相通以期增長是入會之大益旣無隔且合海內之才士聯結講求庶自彊有基

一入會諸子原爲講求學問聖門分科聽性所近今爲分別門類皆以孔子經學爲本自中國史學歷代制度各種考據各種詞章各省政俗利獘萬國史學萬國公法萬國律例萬國政教理法古今萬國語言文字天文地輿化重光聲物理性理生物地質醫藥金石動植气力治術師範測量書畫文字筆農務牧畜商務機器制造營建輪船鐵路電電器制造礦學水陸軍學以及一技一藝皆聽人自認與眾講習如有新得之學新得之理告知本會以便登報將來設立學堂亦分門教士人才自盛

一入會諸君原爲學問起見其有疑義可函詢會中講求當詢通人詳答其有經世文字新論新法可寄稿本局經通人評定或鈔存備覽或刊刻流通倘發中西未得之新理加酬獎賞標其姓名以收切瑳之益

一外國學會咸樂布施有捐至百萬者故學者甚盛各省善堂捐亦多累數千百此舉功徳比善堂尢大今議凡來入會者皆須捐助最少以十兩爲限

一善堂捐助義舉皆立卽捐資凡入此會槪同斯例若逾月不交卽將其會名扣除其五十兩以上準分兩次淸交百兩以上準分四次淸交每次以兩月爲限

一凡捐助百兩以上者乃每譯印成書各送一部五十兩以上者譯印之書但收成本三十兩以上者取譯印之書價一成自十兩以上報紙皆二成並刊名報上其有捐助千金者永準其送一人入學堂肄業由會中支給

一捐助之寫明姓名爵裏交彊學總局給收條仍到本局換票處換聯票收執作爲入會之據其各處捐助之寫明姓名爵裏就近交電報局代收掣給三聯票收條電報局將第三聯票編號存案將第二聯票寄本局由本局換給入會聯票交電報局付給收執爲據本局將姓名爵裏學業寄寓按照聯票號數匯編存案聯票皆有董事圖章

一開辦此會合海內之耆碩名士任之所有局事由開辦諸人內公舉四人爲提調二人坐辦二人會辦公舉諳練公正者八人爲董事亦四人坐辦四人會辦創辦定後分年舉人輪管倘董友因事辭退提調董事集眾公舉擇眾而從旣經舉定不準以私見議攺被議之人非有實在爲難亦不準規避委卸其管事管書管器皆用會內通達之人由提調董事公酌保用董事擬多邀辦賑諸君其協理人數隨時增議

一入會之友必求品行心術端正明白者方可延入局中應辦之事會友隨時獻替畱備采擇到局之後倘別存意見或誕妄挾私及逞奇立異者恐於局務有卽由提調董事諸友公議辭退如有不以局中爲然者到局申明捐銀照例充公去畱均聽其便

一局中訪求博雅通才主譯書撰報之事其人數隨時增廣皆由提調董事公同妥訪邀請

一局內司賬須習知貿易書籍情形及刷印文字者充其選必須董友考查確實

一秉至公又須有結實鋪保方許招致倘涉營私舞獘一經查出原保之人照例責賠經手之董事會友凡預有保薦之力者亦須一律議罰

一局中用項槪由值董核發如有巨在千數百金以上者須各董友齊集公議方準開支收有成數擇殷實商號存儲立折支取如存數漸多亦可議生利息發票之期按幾日爲限由值董眼同經理

一開局提調董事均仗義創辦不議薪資將來局大盛須專請人辦理始議薪水惟譯書撰報管書管器司事教習遊歷司賬酌量給予薪水

一譯書刊報會友應分送及成售賣者俱持票到總局分局票付給

一書局開辦之始務求儉約以期持久擇地賃屋茶點坐落須淸雅潔淨董友集議之日不拘分際儀文從簡凡博奕遊戲徵逐喧囂槪宜屏禁俾無壞局規嗣後辦有成效人多足再議擴充自行建造添設園捨

一局內用分出入存三柱簡明登記每月一小結刊刻報章月朔由各董事齊集查閱務期核實無獘閱竟各於名下署押爲記每年一大結匯刻徵信錄分送提調董事及捐百兩以上者以昭信實

一先訂簡明章程以期迅速集辦每事各有詳細章程舉辦以後隨時集議如﹝有﹞﹝如﹞利獘﹝應興﹞應革均由提調董友公議刪增或每季一集每年一大議並核用稽勤惰詳稽論定再行刊刻布告

上海彊學會後序

康有爲

號物之大者曰駝象騾馬牛皆彭亨巨倍於人體然而檻之縶之服之乘之甚且刲之炰之象駝牛馬俛首宛轉悲啼痛苦受縶縛駕乘刲炰而呼號終莫救仇怨終莫雪者何哉爲其弱也牛馬無罪無辜服勤供役勞亦甚矣而不免宰割者何哉爲其愚也書曰兼弱攻昧旣弱旣昧自召兼攻柰之何哉嘗考三千年靑史氏之冊五大洲萬國之志若劉石之破洛陽耶律氏之取石金斡離不之破汴虜搒掠有若犬羊斷殊骨肉宛轉道路托命異類寄生鼎俎當此之時其與象駝牛馬之受縶維駕乘刲割豈有異哉豈有異哉彼馬基頓之破波斯回教突厥之破羅馬及近者泰西之分非洲虜掠淩暴異種殊族皆以愚弱被吞食者然則天道無知惟佑彊者易首系幹以自彊不息洪範六極弱居極下彊弱勢也𨿽聖人亦有不能不奉天者歟然則惟有自彊而已夫彊者有二有力彊有智彊虎豹之猛而扼於人虎豹不能學問考論則愚人能學問考論則智是智勝也至於天人鬼物昆虫艸木莫不考論則益智故貴學美人學會繁盛立國百年而著書立說多於希臘羅馬三千年故兵僅二萬而萬國莫敢誰何此以智彊也夫物單則弱兼則彊至累重什百千萬億兆京陔之則益彊荀子言物不能惟人能象馬牛駝不能故人得制焉如使能則至微之蝗飛蔽天天下畏焉莫大之象馬而能乎故一人獨學不如人共學人共學不如合什百億兆人共學學則彊則彊累萬億兆皆智人則彊莫與京吾中國地合歐洲民眾倍之可謂大魁巨矣而吞割於日本散而不愚而不學之過也今者思自保在學之之昔在京師旣與諸君子開會以講中國自彊之學朝士集者百數然猶未足合天下之才海內耆賢通學捧手推襟欲推廣京師之會擇合之地而益宏厥規則滬上總南北之匯爲士夫所走集乃中外之圖書器藝南北之通人志士講習其間而因推行於直省焉凡吾神明之冑衣冠之族思保其教思保其類以免爲象駝牛馬之受檻縶刲割豈無同心乎抑其甘淪異類耶其諸有樂於會友輔仁歟仁者何仁吾神明之冑先聖孔子之教非歟

聖學會緣起附章程天下所宗師者孔子也孔子何以爲聖爲其仁也仁者愛人孔子棲棲皇皇憂四海之困窮思溝中之推納故孟子傳孔子之學曰道二仁與不仁而已矣近善堂林立廣爲施濟蓋眞行孔子之仁道者惟未正定一尊專崇孔子又未專明孔子之學遂若善堂僅爲庶人工商而設而深山愚氓幾徒知關帝文昌而忘其有孔子士大夫亦寡有過問者外國自傳其傳滿地球近且深入中土頃梧州通商教士蝟集皆獨尊耶穌之故而吾乃不知獨尊孔子以廣聖教令布濩流衍於四裔此士大夫之過也本堂創行善舉特奉孔子如勸賑贈醫施衣施棺諸善事開辦有年今欲推廣專以發明聖道仁吾同類合官紳士庶而講求之以文會友用廣大孔子之教爲主夫欲學廣傳聖道則必有學今學校頹廢士無學術祇課利祿之業間考文史不周世用又士皆散處聲气不通講習無自旣違敬業樂之義又失會友輔仁之旨宋明儒者每講一學皆合大會今泰西亦然會中無書不備無器不儲卽僻居散處亦得購書閱報以廣觀摩故士有才業而教日以昌國藉問學而勢日以盛今本堂創設此會仿古者學校之規及國家專門之法以擴見聞而開風气上以廣先聖孔子之教中以成國家有用之才下以開愚氓蚩陋之習庶幾不失廣仁之義云爾其要五事條列於下其會章附焉

一庚子拜經本善堂於壬辰年立有庚子拜經之會奉馬中丞趙學使批準人士濟濟惜久而漸湮夫中國義理學術大道皆出於孔子凡有血气莫不尊親外國自尊其教考其教規每七日一行禮拜自王者至奴隸各攜經卷誦讀膜拜吾教自有司朔望行香而士庶禮百神乃無拜孔子者條理疏矣今宜大復厥規每逢庚子日大會會中士夫帶陳經行禮誦經一章以昭尊敬其每旬庚日皆爲小會聽人士舉行庶以維持聖教正人心而未絕萌

一廣購書器辛卯之歲馬中丞奏開桂垣書局翻印經書購經史子集四部書籍備刊發章程準士子就讀甚盛意也惟其地太偏僻士人就讀爲難且官局森嚴鄕閭士庶每逡而不敢進惟善堂地處要衝易於走集廣購圖書便於會講近年西政西學日新不已實則中國聖經之義議院實謀及庶人機器卽開物利用歷代子史百家著述亦多有之但研求者寡其流漸湮正宜恢復舊學豈可讓人獨步今之聚書務使人士知中國聖人窮理之學講求實用無所不備泰西通都大邑必有大藏書樓卽中國圖籍亦藏至多今擬合中國圖書陸續購鈔而先搜其經世有用者西人政學及各種藝術圖書皆旁搜購采以廣考鏡而備研求若世家大族名士碩儒出其藏本嘉會本堂敬當什襲珍藏公之同志與捐貲者一例登報以揚美徳其各省書局所印及西學時務有用書皆可存堂中代售然而文字明其義有難明者非圖譜不顯圖譜明其體有不能明者非器不顯詩稱關關雎鳩熟陸機之疏通遠之說學者日詳考其形色而不知睢鳩也置睢鳩於前則識矣﹝人﹞﹝一﹞之一體讀素問考明堂及全體新論不知也外國有人身全體一見則明矣今並購天球地球視遠顯微鏡測量藝學各新器皆博攬兼收以爲益智集思之助

一刊布報紙鄕先賢陳文恭公勸士閱邸報以知時務林文忠公常譯澳門月報以覘敵情近日報館林立類皆取便雅俗語涉繁蕪無關輕重惟上海時務報澳門知新報專錄時務兼譯外國新聞凡於治術學術有關切要者巨細畢登誠臻美善桂林僻遠尙無報館何以開耳目而增識見今之刊報專以講明孔道表彰實學次及各省新聞各國政學而善堂美舉會中事務附焉

一設大義塾前廣西撫文簡陳公在城坊設義學十一所在東西南鄕設義學二十所前所未有也善政流風於斯漸替其存者僅愛日培風蒙泉兌澤四塾耳善堂創辦之始曾立義塾惟課讀童蒙粗識之無鮮有成就桂林城鄕寒裔滋多冠髦之歲多有英才以無力從師因而廢學不可勝道玆設大義塾特聘通人掌教以育冠髦之士課以經學爲本講求義理經濟旁及詞章與泰西各學日有課程月有考校歲有甄別一切頑劣浮薄之輩不得濫﹝竽﹞﹝竿﹞其有髙才特出之士亦可酌資膏火特加優卹俾無憂內顧庶幾講求激厲以底有成或者興起人才聖教中多一完人卽國家增一有用之士若夫世家子弟俊秀人才特慕本塾藏書之富教法之善入塾讀書尢爲有志之士其願備贄來學者聽

一開三業學中庸九經貴勸百工考工之記乃附於周禮列爲六官書重懋遷左傳韓起購玉環子產以爲鄭與賈人有約太公之治齊也勸女工開鹽鐵至於農事三代尢重天子親耕以率於上勸農分使以講於下生民七月之詩后稷爲農學之祖三代之富美由開農工商之學爲之後世日談經義而以其業聽之小民長官士夫皆置不講農工商之業日以獘陋至四海困窮徇虛談而不求實學之故也泰西之富不在治炮械軍兵而在務士農工商農工商之業皆有專書千百種自小學讀本幼學階梯髙等學校皆分科致教之又皆有會以講格致新學新器俾業農工商者考求故其操農工商業者皆知植物之理通制造之法解萬國萬貨之源用能富甲大地橫絕四海今翻譯其書立學講求以開民智

右五條先生桂林開辦本善堂於廣州梧州皆有分局當陸續辦理視集多寡次第推行於各府州縣凡義所當爲之事莫不竭力如創講堂以傳孔教立學堂以育人才派遊歷以查地輿風俗礦務設養貧院以收乞丐教工藝視何處籌多者卽在其地舉行惟望仁人志士合力爲之

一來會者將姓名爵裏函致本善堂卽送以章程收捐後卽編號會中遇事知照展轉援引愈推愈廣庶幾廣大其教不致令外人誚以散沙

一來會者不論名位學業但有志講求槪予延納徳業相勸過失相規患難相卹務推藍田鄕約之義庶自保其教

一省會之大非無專門績學之士苦於不相聞問無由觀摩卽已有學問無人能知且平素無相交之雅相遇生嫉妒之心今此會務使學人聲气相通且合才士講求庶幾廣大

一會學諸子原爲發揚聖道講求實學聖門分科聽性之所近今爲分別門類皆以孔子經學爲本自中國史學歷代制度各種考據各種詞章各省政俗利獘萬國史學萬國公法萬國律例萬國政教理法古今萬國語言文字天文地輿化重光聲物理性理生物地質醫藥金石動植气力治術師範測量書畫文字筆農務牧畜商務機器制造營建輪船鐵路電綫電器制造礦學水陸軍學以及一技一藝皆聽人自認與眾講習如有新得之學新得之理告知本善堂以便登報表揚

一來會諸君原爲學問起見其有疑義可函詢會中講求當詢通人詳答其有經世文字新論新法可寄稿本堂經通人評定或鈔存備覽或刊刻流通倘發中西未得之新理加酬獎賞標其姓名以收切磋之益

一外國學會咸樂布施有捐至百萬者故學者甚盛各省善堂捐亦多累數千百本堂此舉功徳尢大今議凡來會者皆須捐助最少以二兩爲限其有慷慨好義解囊厚助尢欽樂善之忱

一善堂捐助義舉皆立卽捐資凡來此會槪同斯例若逾月不交卽將其名扣除其五十兩以上準分兩次淸交百兩以上準分四次淸交每次以兩月爲限

一凡捐百兩以上者送報十年並設位任卹祠五十兩以上者送報五年三十兩以上者送報兩年自十兩以上者報紙皆二成並刊名報上其有捐助千金者永遠準其送一人入學肄業由會中支給並請大吏奏請給予樂善好施匾額以昭好善

一捐助之寫明姓名爵裏交本善堂給發收條爲據本善堂將姓名爵裏學業寄寓按照聯票號數匯編存記聯票皆有總值理及董事圖章

一開辦此舉合官紳士庶通力合作所有諸事由開辦諸人內公舉縉紳二人爲總理總管一切士人四人爲值理二人會辦二人坐辦皆選學問通雅諳練公正者商人四人爲董事亦二人會辦二人坐辦創辦定後分年舉人輪管倘董友因事辭退總理值理董事集眾公舉擇眾而從旣經舉定不準以私見議攺被議之人非有實在爲難亦不準規避委卸其管事管書管器皆用會內通達之人由總理值理董事公酌保用

一來會之人必求品行心術端正明白者方可延入本善堂中應辦之事大眾隨時獻替畱備采擇倘別存意見或誕妄挾私及逞奇立異者恐其有卽由總理值理董事諸友公議辭退如有不以爲然者到本善堂申明捐銀照例充公去畱均聽其便

一本善堂中訪求博雅通才主撰報之事其人數隨時增廣由總理值理董事公同妥訪邀請

一商董兼司帳須習知貿易書籍情形及刷印文字者充其選必須考查確實一秉至公倘涉營私舞獘照例責賠經手之董事會友凡預有保薦之力者亦須一律議罰

一本善堂用項槪由值董核發如有巨在千數百金以上者須齊集公議方準開支收有成數擇殷實商號存儲立折支取如存數漸多亦可議生利息發票之期按幾日爲限由值董眼同經理

一總理值理董事均仗義創辦不議薪資將來局大盛須專請人辦理始議薪水惟撰報管書管器司事教習遊歷司帳酌量給予薪水

一開辦之始務求儉約以期持久每會茶食淸雅潔淨集議之日不拘分際儀文從簡凡博奕遊戲徵逐喧囂槪宜屏禁俾無壞學規嗣後辦有成效人多足再議擴充添設園捨

一用分出入存三柱簡明登記每月一小結刊刻報章月朔由值董齊集查閱務期核實無獘閱竟各於名下署押爲記每年一大結匯刻徵信錄分送以昭信實

一先訂簡明章程以期迅速集辦每事各有詳細章程舉辦以後隨時集議凡有利獘應興應革均由總理值理董友公議刪增或每季一集每年一大議並合用稽查勤惰詳稽論定再行刊刻布告

聖學會序

蔡希邠

曾子曰君子以文會友以友輔仁豈不然哉夫孔子言道二仁與不仁而已中庸仁者人也鄭康成以爲與人相偶偶者會也天有會地有會魚鳥有會珠玉有會艸木有會鬼神有會體有會气有會日月有會聲色有會天之會五星集於房地之會江海朝宗於海鬼神之會黃帝會萬靈於明庭歲終會聚萬物而蠟饔之魚會於淵鳥會於林玉會於山珠會於淵艸會於澤木會於藪質點相會而成體元气相會而成化日月相會而成望顏色相會而成文聲音相會而成樂人類相會而成國學者相會而成教舉天天之中物物之內不能有一而無二也則不能無會也有所會而後有所成不會則散散則毀矣其會大者其成大其會寡者毀而不成是故會無量無算數無思議之空气而成爲天會無量無算數無思議之土而成爲地易曰大哉乾元乃統天乾元者會其有極也禹會諸侯於塗山執玉帛者萬國名其地曰會稽此古今莫大莫古之會而禹爲大會之魁也武王大會於孟津諸侯八百而著王會之圖周公建都於洛四方民大和會宣王大會諸侯於東都會同有繹賦車攻之詩大會之次也齊桓兵車之會六衣裳之會九會陽谷會毋會貫澤葵邱孔子稱其仁武王周公宣王齊桓皆大會魁也春秋於會無譏而鄭伯逃會則惡之爲狄是春秋之義會爲中國逃而不會者爲狄記稱樂而惡離孔子曰吾非斯人之徒與而誰與若不會則孤寡獨夫爲不祥之實乃謙遜之詞詈罵之語人情所憎惡故孔子作春秋以爲狄也孔子弟子三千爲士人大會之魁祖墨子徒屬從死者百八十人澹臺渡江弟子三百孟子從者數百呂氏春秋記孔墨之弟子徒彌滿天下充塞天下古今會之至大者後漢張興蔡宗鄭元弟子皆萬人曹曾樓望九千人其餘數千人者不可數太學生多至四萬貞觀太學生亦至萬人程朱陸子講學皆五六千人皆自古大會爲聖學極盛之軌若博士倚席不講生徒散匿於山谷黌捨鞠爲園﹝爻疋﹞閔馬父不悅學則爲聖學最衰之候而國亦隨之若夫香山九老會司馬溫公耆英會皆爲元夫碩人盛事王陽明開惜陰會其弟子傳之涇縣有水西會國有同善會江陰有君山會貴池有光嶽會太平有九龍會廣徳有復初會江北有南譙精舍會先正羅文恭石蓮洞會新安有程氏世廟會湛甘泉傳白沙之學開九十九會與陽明相埒其後徐華亭開靈濟宮會者九千人爲最大矣若髙忠憲公同善會劉蕺山證人會湯文正公志學會皆一時名賢盍簪講學發揚大道激厲後士聖學之光古今稱盛焉皆會之爲功也今小雅廢矣聖道欲墜學者自咿唔求爵祿外無嘉會講學之事斯仁人君子之所憂也泰西一切學術庶業皆由會出意人以三千金之教會而圜球之大地英人以十二萬金之商會而滅萬里之印度世俗有文昌會關帝會觀音會乃獨無孔子會椎理姦宄之徒攘禹武周公孔子之會名而士夫乃反遜讓而避之夫今制大合天下舉人而試之曰會試京邑謂之都會省城謂之省會凡都會省會郡邑之地皆有士夫湯沐商賈輻輳各大會其鄕人經營室館而名爲某省之會某郡之會某邑之會故會館彌滿於天下其歲時宴集則會同年會同門會同鄕皆雜沓數百云萃鱗集自京師迆及直省皆是也且夫小人有會而君子無會間宴有會而講學無會外國有會而中國無會雜鬼神有會而孔子無會此於國勢政教盛衰所關非細故也昔京師士夫開彊學會書局人才萃焉事旣上聞聖上嘉悅升爲官局領以大臣歲撥巨帑可謂盛舉矣今桂之士夫追同善證人志學之墜緒發先正涑水陽明念庵之餘風大陳圖書廣開學會庶幾傳孔門大教而不墜春秋狄之貶其將傳之天下吾樂從之遊而觀其成焉學者其爲不悅學之閔馬父逃會之狄孤寡獨夫離索居啟之小人耶抑其從禹武周公孔子朱子陸子陽明髙忠憲劉蕺山湯潛庵諸先生後耶

聖學會後序

岑春

人有三本天地者生之本也祖宗者類之本也君師者治之本也三本孰爲大曰師爲大人惡知天聖師告我天而尊天人惡知祖父聖師告我祖父而親祖父人惡知君聖師告我君而事君生與類皆由造物治則在人道君之所治人道曰禮義名分綱紀政令教化條理文章正朔衣服器械宮室飲食事爲無一不出於師無一不在師治之內然且從之則治不從則亂從之則永不從則促從之則安不從則危從之則存不從則亡神明聖王師乎師乎孔子乎孔子之道有元統有大一統有三統有三世有百世有萬世元統則自諸天諸星無不統也造起天地萬物之始大哉乾元乃統天先天而天不違天𨿽大亦在孔子乾元所統之內計中國之地居大地八十分之一大地居行星二百四十九之一日居無量數無思議星團星气星雲之一一君之在孔子乾元之中豈止太虛之有微塵滄海之有涓滴乎大一統則自天地公侯庶人山川昆虫艸木莫不統一君亦聖王中之一公侯耳三統則一文一忠一質一賢賢一親親一貴貴一尙白一尙赤一尙黑一子正一丑正一寅正有再而復有三而復有四而復有五而復有九而復一代不過聖師中之一統之一義耳一代何啻百數十君三世有據亂世有升平世有太平世亂世內其國而外諸夏升平世內諸夏而外狄太平世無有土疆遠近大小若一周魯之君秦漢以後之君普地球之君無不以三世統之特與時推而愈廣耳其君何可量數百世則自三王五帝九皇六十四民爲七十二君後則庸人一小人二君子三聖人四推而無窮繼周可知萬世則吾不知之矣以此窺孔子乎猶其一斑一臠乎玉麟銜書蒼水降精攺制受命建元統天鬼神萬靈獻符明天下歸往文王肇興物無兩大大哉莫名孔子乎配天地育萬物醇神明本數末度六通四辟存於經上律天時下襲水土宜以紀元貫古今千年墜典今宜補之哉重爲言曰春秋書國事而公羊谷梁傳經大書孔子生春秋元年春王正月公羊王者孰謂謂文王也論語文王旣沒文不在玆乎王愆期曰文王卽孔子也春秋說不言謚者法其生不法其死與後王共之以示千萬年孔子長生爲後王師也孔子西行不到秦於宋衛陳蔡鄭皆無與而史記於秦本紀列國世家皆書孔子卒老子列傳又書孔子卒後一百二十九年豈不以孔子關天地而始終之哉今自淫昏之鬼誣誕之神猶有誕日祝人間父母人主下至長官親友壽日猶稱祝至於大聖誕降安我千萬年萬萬之生此爲天地大慶而被儒冠衣誦讀其書者乃蔽罔不知嗚呼微哉今以史記例當孔子生二千四百四十八年侁侁士夫開聖學會舉庚子拜經之義以尊至聖陟降在天宜昭孔子之生以曉地球萬國爲太平遠近大小若一大同之治俾人人一統於孔子念念咸思孔子時時如見孔子其有不從者是爲悖聖凡有血气者知尊親哉

彊學小會集眾啟

曾習經

先師垂典文厲學者曰性相近習相遠又曰學之不講是吾憂也夫遷染異塗而鬲閡之爲害也故漢之汝南唐之東都宋之洛陽碩夫通儒所在霧會咸有耆名髙義以鼓動流俗降及近代頗爲衰寡而精力所建編牒千百所謂其時達人綴學之徒得從奉手焉用是芬華相扇窈窕無絕講學之風重於時矣四維不張小雅盡失突梯脂韋汲汲顧影君子消則小人長治日少則亂日多譊譊之學各習其師其能尋先聖之元意務經世之遠者百不得一焉而迂滯若是矣故當其盛也士有不譚道者則樵夫牧己竊笑之及其衰也俗儒鄙生至動色而相戒是可慨矣時維仲秋禾黍彌野新亭斯在風景不殊其有感時之士匡俗之哲朝隱之彥擊戢之英洎夫江湖散佚山林耆舊萍浮南北來帚京師卽以玆晨並逮斯會發憤時艱綢繆世用有勸勉忠愛之言無互相題拂之事霜霰未下風露可懷特段禪棲廣敷茵集松柏迻凋於歲寒鳴不已於風雨重以令節之美遊從之樂月出皎兮舒窈糾兮茍士夫不言來者曷述潘生云池魚籠鳥皆有山林藪澤之思詎不能一忘鄙願而暫同於雅好哉其諸君子知有樂乎此也

知恥學會序

梁啟超

春秋曰蒙大辱以生者無死春秋露竹林篇痛乎哉以吾中國四萬萬戴天履地含生負气之眾軒轅之胤仲尼之徒堯舜文王之民乃伈伈俔俔忍尢攘垢瞷然爲臣爲妾爲奴爲隸爲牛爲馬於他族以偸余命而保殘喘也記曰哀莫大於心死心死者詬之而不聞曳之而不動唾之而不怒役之而不刲之而不痛縻之而不覺此其術也自老氏言之謂之至道而自孔子孟子言之謂之無恥嗚呼吾不解今天下老氏之徒何其多也越惟無恥故安於城下之辱陵寢之蹂宗祏之震恐邊民之塗炭而不思一雪乃反托虎穴以自庇求爲小朝廷以乞旦夕之命越惟無恥故坐視君父之難忘越鏑之義昧嫠緯之卹朝睹烽燧則蒼黃瑟縮夕聞和議則歌舞太平官惟無恥故不學軍旅而敢於掌兵不諳會計而敢於理財不習法律而敢於司李瞽聾跛疾老而不死年逾耋頤猶戀棧豆接見西官栗栗變色聽言若聞雷顏若談虎其下焉者飽食無事趨衙聽鼓旅進旅退濡濡若驅豕曾不爲怪士惟無恥故一書不讀一物不知出穿窬之技以作搭題甘囚虜之容以受收檢袌八股八韻謂極宇宙之文守髙頭講章謂窮天人之奧商惟無恥故不講制造不務轉運攘竊於室內授利於漁人其甚者習言語爲奉承西商之地入學堂爲操練買辦之才充犬馬之役則耀於鄕閭假狐虎之威乃轢其同族兵惟無恥故老弱羸病茍且充額力不能勝匹雛耳未聞譚戰事以養兵十年之蓄飲酒看花距前敵百里而遙望風棄甲民惟無恥百人之中識字者不及三十安之若素五印毒物天下所視爲虺命爲鴆乃國種之國嗜之男婦老弱十室八九依之若命足陋習倡優之容天刑之慘習之若性嗟乎之數無恥者身有一於此罔不廢家有一於此罔不破國有一於此罔不亡使易其地居殷周之世則放巢流彘之事興不旋踵使移此輩實歐墨之域則波蘭突厥之轍將塞天壤吾不解天之所毒中國者何以如此其甚也吾又不解中國人之自絕於天者又何以如此其至也孟子曰無恥之恥無恥矣吾中國四萬萬人者惟不知無恥之爲可恥以有今日亦旣知之亦旣恥之子胥恥父乃鞭楚墓範蠡恥君乃沼吳室張良恥國乃墟秦社大彼得恥愚以興俄華盛頓恥弱以造美惠靈吞恥挫以拒法嘉富洱散以合意威良卑士麥恥受轄而徳稱雄爹亞士恥割地而法再造日本君臣民恥盟而幡然維新更張百度遂有今日若是者𨿽恥何害而惜乎吾中國知之者尙少方且掩匿彌縫其可恥者以冀他人之不我知而未聞有出天下之公恥以與天下共恥之者也宗室壽君以天潢之親明徳之後奮然恥之特標此義立會以號召天下而走告於啟超曰嗟乎吾儕四萬萬蒙恥之夫茍猶有人心猶是含生負气戴天履地者其庶誦春秋之義抉老學之毒以從壽君之後意者天其未絕中國歟𨿽然吾猶將有言願吾儕自恥其恥無責人之恥賢者恥大不賢恥小人人恥其恥而天下平自諱其恥時曰無自誦其恥時曰知恥啟超請誦恥以倡於天下嗚呼聖教不明民賊不息太平之治不進大同之象不成斯則啟超之恥也

知恥學會後

宗室壽富

語曰四郊多壘大夫之恥也又曰一物不知儒者之恥悲夫吾中國早知以是爲恥安有今日之禍哉溯自嘉道以來官不恥欺蒙吏不恥貪墨士不恥無用民不恥叛上釀成戎禍殺運斯開英人憤我官吏之貪婪窺我士夫之庸懦狡焉思逞構釁粵東始於澳門極於閩浙虔劉我士庶搖蕩我邊疆我中國輸巨割香港訂五口通商之約歷朝納稅之規蓋自我朝開國以來未有示弱如此者當是時我中國不恥不能自彊以事君而恥不能虛聲以禦侮於是乎英人法人狎我之無能利我之富厚陷我粵東執我使相犯天津踞上海構兵連年長驅直入驚我乘輿焚我郊甸我中國輸納金帛伏首請和爲城下之盟忍不敢較不以爲恥於是法人以教案窘我於天津矣不以爲恥於是俄人據伊要我於西儌矣未幾而日人取我之琉球未幾而法人取我之越南未幾而英人取我之緬甸之數役者戰則喪師我之恥也和則失地我之恥也至於甲午之役失髙麗割臺灣償兵費至兩萬萬中國之恥至斯亟矣嗚呼此誰之恥哉吾以爲此非獨吾君相之恥此我中國四萬萬人之公恥也吾聞之虎以爪牙自衛則獵者不敢輕犯其怒龍以鱗角自衛則漁師不敢輕犯其怒國君以民自衛則國不敢輕犯其怒今我中國人則四萬萬也地則四兆方裏也開國之久物產之富甲於五大洲乃列國環伺而疊侮之不少顧忌此豈僅侮我之君相哉蓋謂我中國頑鄙無恥庸懦如婦人鳥聚獸散狼貪兔狡而不能出智慮捐生命以衛其君也故觀其宰相之謀成後戰則我之執政可恥觀其士卒之步伍嚴肅則我之將帥可恥觀其儒者之深索隱則我之士可恥觀其田夫之蕃育稼畜則我之農可恥觀其勞工之神明規繩則我之工可恥觀其公司之操奇計贏則我之商可恥更觀地球百年以來拿破侖席捲西歐逞其權力英人恥之合全國之力與之周旋海上卒乘其敝英人至今執歐洲牛耳普魯士見弱於拿破侖法人視之如奴隸普人恥之合全國之力講武興學卒摧彊鄰虜路易圍巴黎一戰而法人至今不能報法人恥之收合餘燼休兵息民演敗亡之狀以作士气開博物大會以振商務使法蘭西之名墜而復振仍列於彊大美人逼日本開埠通商東海三島危於累卵日人恥之尊君權倡新學商戰接於泰西兵威申於中國嗟嗟人孰無君人孰無國彼皆能彊其國顯其君我則甘受侮辱日受侵淩此而不恥我中國其無人心哉孟子曰不恥不若人何若人有今我不若人矣可柰何如恥之莫如爲學學則智智則彊彊則大國親我小國畏我不學則愚愚則弱弱則大國鄙我小國犯我我中國神明之裔也堯舜之遺也不思與英徳法日並駕於五洲而坐視黑人紅人之爲奴思執鞭而從其後吾不可復見五大洲豪傑之士矣哀我君父先民而恥弛報館之禁下求才之詔許天下書院參講時務變科之式以興新學九重苦心豈得已哉於時上海士大夫聞而恥之創立時務報以諷天下哀哀長鳴血淚盈簡粵東士大夫聞而恥之創知新報以開民智兩湖粵西士大夫聞而恥之厥有湘學報質學會聖學會江浙陜西士大夫聞而恥之厥有學計館蘇學會陜西學會我八旗則虎賁之世僕也我大宛則狐裘之都士也四方君子之從宦京師者則靄靄吉人修修俊彥也乃不能購集圖書私相講習以弁冕四方提倡三輔此非我京師諸君子一大恥哉乃者張君菊生旣創西文學堂於海王村今吳君彥復又思集學會於宣武城南意者我中國民智漸開國勢其將復振乎今之儒者不恥貧弱而恥富彊不恥無用而恥多能不恥購洋貨而恥讀西書不恥敗於外而恥不勝於內君父之安危人種之淪胥聖教之陵夷舉不足當其恥者惟恐儒術以有用聞於天下是豈吾孔孟立教之本意哉嗟我兄弟邦人諸友講西學正以存國存國正以存教思俄權及於東海則我可恥思英法開埠滇粵則我可恥思奧使淩抗於禁庭則我可恥思徳人拒我之使棹則我可恥思西人鄙我爲生番謂我爲無教則我可恥思瓜分之論昌言無忌病夫之諭醜詆難堪則我可恥思管商尙能彊其國儒者不能衛其君我則恥對管商思墨翟尙能兼愛以爲人儒者不能保其種我則恥對墨翟思西人尙能傳其教儒者不能存其教我則恥對泰西之教士近者西人李佳白聚資泰西開學畿輔我無斯會我則恥對李佳白土人敗希弱而能奮我不自勵我更恥對土耳其也

務農會章程一農居四民之一𨿽與工商並稱然必地面生材饒裕方能講求工作推廣貿易則農實爲工商之本中國壤土之沃甲地球乃漢唐以後民趨末富不究根源致士夫不辧粟麥農民賤於輿儓土壤不辟水利不修耕畜之技日拙收獲之效逾微使再閱數十年將並從前之農法農理盡失靡遺可懼孰甚中國患貧久矣謀富者頗不乏人要不出開礦制造經商等事此固當務之﹝之﹞急然循流溯源則農尢先務同人不揣固陋立會海上講求此事將以廣樹蓺興畜牧究新法浚利源上以酬朝廷饑渴之意下以盡艸野芹暴之忱海內賢達尙同此懷

二農學門徑廣博約舉其要厥有六端曰農曰圃曰林曰澤水產物及取水藻爲肥料之類曰畜牧豢養六畜及養魚育蠶養蜂之類曰釀造造酒制糖搾油焙茶紡綿剝麻制果割漆制絲熬樟腦作染料之類凡此諸端皆所講肄

三古人農事最重周官所載任土辧物理教粲然後世以農爲賤業於是有農事無農學一切辧土宜興水利制肥料防螟蟘等事𨿽叩之躬親南畝者亦茫然不能措對不知其法遑論其理今本會翻譯歐美日本各種農書農報刱立報章俾中國士夫咸知以化學攺地質攺土壤求光熱以機器資灌漑精制造之法之理所有辦法別具細章

四易占麗澤詩詠他山凡興大利貴合眾知眾力同人以負之身任鰲戴之重所冀同志日集共襄盛舉倘在遐方亦可時惠尺書遙商庶事凡願與會者乞賜示銜名住址俾按先後列入報章

五本會應辦之事門類繁多貲用甚巨勢難豫籌玆先捐集項刱立報章其它各事辦時酌訂章程先期登報以期集事

六中國曠土所在彌望滿蒙西藏等處無論矣各行省內地若山陜川粵未辟之利隨在皆是卽腹內各省江皖湘鄂人稠密之所亦多棄地蓋因粵匪亂後水利就湮荒萊失治又沿海沿江沿湖漲地日出不窮若皆理而治之其利不可勝計本會擬籌開辟各地先自就近之地始將來所辟之田卽爲本會公產以備興辦學堂等一切正用

七種植畜牧之法土法之迂緩粗淺泰西之靈捷精善有識者共知之然無徵不信共諭爲難本會得地後相厥土宜如沙地宜棉土舄地宜桑下澤宜稻髙寒之土宜麥與髙梁艸萊灌聚之地宜牧之類悉用新法試辦一二年後成效可觀旁觀益知效法又古法之區田代田本朝亦有試行者得谷多寡言人人殊如能試辦亦資閱歷如會外之人曾經以新法試辦者乞函示情形受益無量

八中國農器仍二千年之舊制而日益苦窳泰西所用機器則皆精巧靈捷有火力馬力人力之別火力所費不貲且中國人工甚賤視西國工值不相侔火機暫可不用而馬力人力各器具則不可少如中國犁耕僅及數寸而西國之犁則深至五尺每具價不過十餘元凡是之類不勝枚舉本會購買各種器具試果靈捷合宜卽如式仿造以利民用

九農田之多寡得谷紡織得絲之美惡牛羊牧養之羸碩固關人力亦須先求善種泰西凡農田所在之處皆有售嘉種所畜蠶之家必先以顯微鏡視蠶身必無病方許傳種畜產亦先求善種使之配合本會一本西人成法設售谷所蠶種處及購求西國大馬與各畜

十樹蓺畜牧漸著成效卽設廠制造如前項所述造糖釀酒各事推廣利源

十一事無巨細非學不成農學事理繁頤尢必開學肄習講求光熱圖算水化動植物等學而化學動植物學尢要必須聘化學師一人化驗土質動植物學師一人研究各物體性先立一堂日漸推廣必使農田所在皆有學堂負耒之民咸知新理新法所有細章尙容續擬

十二泰西一藝一物之微必有賽會各操所業以相比賽褒勤警惰厥意甚善本會亦擬分種植畜牧制造各類設賽會所以驗良苦以求新理

醫學善會序

梁啟超

南皮先生序不足會窮極流獘乃曰數十百年以後吾華之民幾何不馴致人人爲病夫家家有侏儒盡受殊方異族之蹂踐魚肉而不能與校也啟超受而三復眙然以驚睊然以悲曰嗟乎古之欲彊其國者十年而後生聚之蓋殖民若斯之難哉中國孳育之繁甲大地𨿽紀紀有刀兵歲歲有旱溢月月有癘疫昔昔有水火而此四萬萬人者旋滅旋生不增不歷數十年恆以民數等於萬國之上故爲民上者視其民爲不足愛惜之物聽其自休自養自生自死於髙天厚地之內而不一過問而烏知乎其種之將瘠將弱將稀將虜將殄將絕冥冥之間隱受其毒而不能救也吾聞師之言曰凡世界蠻野之極軌惟有兵事無有他事凡世界文明之極軌惟有醫學無有它學兵者純乎君事者也醫者純乎民事者也故言保民必自醫學始英人之初變政也首講求攝生之道治病之法而講全體而講化學而講植物學而講道路而講居宅而講飲食多寡之率而講衣服寒熱之準而講工作久暫之刻而講產孕而講育嬰而講養老而講免疫而講割自一千八百四十二年以來舉國若鶩普之將蹶法也日之將圖我也爲其國之大小民之眾寡不敵也於是倡爲彊種之說學堂通課皆兼衛生舉國婦人悉行體操故其民也筋幹彊健志气遒烈赴國事若私難蹈鋒鏑若甘餌國之悖然蓋有由也今中國之戶口誠眾矣然西人推算凡地球生人之率大都每五十年而增一倍乃吾國自幹嘉以來人數卽號稱四萬萬迄今垂七十餘年未有增益以丁酉列國歲計政要所記載有不過三萬八千六百萬見知新報此何故歟一歲之中其坐藥誤而死者不知幾何人疾本可治而不解治之之道束手聽其坐斃者不知幾何人坐道路不潔居宅不精飲食不淨感召疫癘坐病致死者不知幾何人坐父母有病受質弱未及年而死者不知幾何人胎產不講坐孕育而母死或胎落者不知幾何人故孳生𨿽繁而以每百人中較其死亡多寡之率則亦遠甲於大地嗚呼彼死於無醫與死於醫者其數之多巧歷不能也泰西新史攬要云當道光廿二年英廷派員專查通國受病之由及醫學據報云當英國戰事最酷之時其傷亡之兵士尙不及沾染穢毒藥物不救而死者之多苟公家能設善法以衛民生講明醫學以防藥誤則每年之獲救者不下三四萬人故以民數計中國數十年來恆冠萬國以每方裏所有民數計則中國每二十年必有所今且等居第六矣此亦西國戶口漸增而中國戶口漸少之萌兆也孳生𨿽繁又可恃耶而今之所謂四萬萬者又復賦日薄軀幹不偉志气頹靡壽命多夭亦南皮先生序中語然則國究何取乎有此民哉而不見夫蠶乎中國以蠶務冠絕天下近歲以來蠶之患椒末瘟黃軟病者所在皆是西方之講蠶學者謂不及今整頓則中國蠶種絕矣卽不爾而作繭無力一眠卽死𨿽有蠶如無蠶矣嗟乎物固有之人亦宜然故不求保種之道則無以存中國保種之道有二一曰學以保其心靈二曰醫以保其軀殼今舉四萬萬人之心靈而委諸學究之手舉四萬萬人之軀殼而委諸庸醫之手是率其國爲盲瞽之行爲尸居之气若之何其不愚且弱也今卽靡論及此抑古人有言死生亦大矣人當晏居康樂從容仁壽則相與習焉忘焉云爾一旦有霜露之侵寒暑之失飲食之逆陰陽之患方其展轉牀蓐疾痛慘怛呼號呻吟或乃素所親愛若老父慈母手足第曰弟弟嬌妻愛子若平生一二肝膽相共骨肉相親之師友親戚忽感沴戾生疾病乃至涕唾泗洟生死呼吸之頃茍有神醫一舉而起之𨿽南面王之樂不以易此此天下無智無愚無賢無不肖之所同心也

今中國所在京國都會以至十室之邑三家之村固靡不有以醫鳴者詢其爲學也則全體部位之勿知風土燥濕之勿辧植物性用之勿識病證名目之勿諳胸中有坊本歌括數則筆下有通行藥名數十遂囂然以醫自命偶值天幸療治一二顯者獲愈而國手之名遂噪於時今之所謂醫者皆此類也若乃一二賢士大夫其措心於中國醫學及古醫書講求鉆研探悟新理或受庸醫之誤而發憤肆力此業以救天下者𨿽未始無其人顧未克讀海外之書廣集思之益加以道路閡隔財貲微薄卽有所心得而刊布無力濟世未能坐使其賢其仁無由公之於同類彼疾者昕生夕作環而待命又不可以須臾緩也利害切身急何能擇於是向所謂都會村邑之以醫鳴者遂得以持其短長若而人也則皆粗識字解文理學爲八股八韻而不能就者乃始棄而從事於此途今夫醫也者天下至貴之業最精極微之學億萬人生死之所由系也而八股八韻者天下至賤之業至鄙至俚之學愚陋庸下人所有事者也今其人之聰明才力並此至鄙至俚之學愚陋庸下人之所優爲者猶且學焉而不能就乃忽焉而期以窮精極微忽焉而舉其身若其所親愛老父慈母手足昆弟嬌妻愛子若肝膽骨肉之師友親戚而懸性命決生死於此輩之手此何異屠腹飲鴆以自戕舉其所親愛者而手刃之也嗚呼此四萬萬人中其死於是者歲不知幾萬億人吾靡得而稽焉乃若其所知者若亡友曹著偉氏名泰廣東南海人甲午十月卒年二十四吳鐵樵氏名樵四川達縣人丁酉四月卒年三十二其智慧志气才力學行皆一世所無也咸以尋常微細無足重輕之病受庸醫進毒劑數日之間痛楚以死以前古神聖之呵護天下豪傑之想望挽畱之而不得一庸醫斷送之而有餘天下事之痛心疾首張目切齒孰過是也嗟乎醫學旣已不講生其間者幸而終身無病則茍免焉卒有不幸陰陽寒暑之冒犯則已捨其身爲釜中魚爲上肉聽醫者之烹治臠割而不能以自有其不治也視爲固然其痊也則孤注之偶一得者也可不懼哉可不痛哉𨿽然此罪醫者醫者不任受也古之醫者方伎之列於藝文惠濟之方頒自天子其重之也如是西國醫學列爲專科中學學成乃得從事今中土旣不以醫齒於士類士之稍自重稍有智慧者皆莫肯就此業醫師之官不設無十全爲上之獎無十失四五之罰坐聽天下之無賴特此爲倚市餬口之術殺人如麻又何怪歟鐵樵之弟曰仲弢憫玆學之廢墜悼厥兄之慘酷發大心願欲﹝采﹞﹝米﹞中西之理法選聰慧之童孺開一學堂以昌斯道而余述其所由質諸天下議方倡未就也余在廣座中慷慨哀激論保種之道次述仲弢之所志臨桂龍君積之忽從座起涕泗長跽而言曰此舉若昌某願粉身碎骨相贊助某家計𨿽淡泊願悉所有以其半養母而散其半以就此事以報先君於地下余驚起長跪問故則君子尊甫於客歲患痢爲醫者所誤賫志以沒積之方徹歲自怨艾以未嘗學醫爲莫大罪其痛心疾首張目切齒息息與仲弢有同心也梁啟超曰天下之爲人子弟而與仲弢積之共此憯怛者奚啻千萬吾度其苟有人心者其必志兩君之所志哀悼憤恨思有以一埽庸醫之毒以謝其父兄而惜乎獨力之不克舉又無人焉振臂號呼以集其事也抑庸醫之病天下天下稍有識者皆能道之顧以爲其害未必卽在我是用漠焉淡焉置之而已抑豈不聞緩急者人之所時有也萬一事起倉卒命在愛息大索其良者不可得乃不得不委而棄之於庸醫之手彼時噬臍𨿽悔何及詩不云乎迨天之未陰雨徹彼桑土綢繆牖戶亦烏知夫誰氏當罹其害而誰氏當蒙其利乎今將誓合天下孝子悌弟之與仲弢積之同其痛者與夫仁人志士之自愛其身與其所親者與夫一時賢士大夫之讀中西醫書有所心得而亟欲廣仁心仁術於天下者壹心策昌此善舉能效其力富效其財大以救種族之式微小以開藝術之新派遠以拯來者之急難近以殺兩君之私痛開醫會以通海內海外之見聞刊醫報以甄中法西法之美善立醫學堂選髙才之士以究其精微設醫院循博施之義以濟貧乏凡厥條理別具專篇海內好善之君子其諸有樂於是歟

不足會章程

張之洞

今世士君子爲中國謀富彊計安危者會中國民數率皆曰四萬萬人烏乎中國果有四萬萬﹝人﹞哉﹝人﹞山澤民數陰陽不齊以男女各半爲通率禹九州島之內自荒服狹鄕極貧下戶外婦女無不足者農工商賈畋漁轉移職事之業不得執一焉或坐而衣食或爲刺繡玩好無益之事卽有職業者弱頃側跰鮮卻曲不能植立不任負戴不利走趨所作之工五不當一機器紡紗織布局司機者一人常管數機須終日植立奔走足者不能爲也機器繅絲局其司盆者亦須久立足者亦不便與刑而廢之幽而禁之等是此四萬萬人者已二分去一僅爲二萬萬人男子二萬萬其吸洋藥者南北多寡相補大率居半又十分去五僅爲一萬萬人此一萬萬人中其識字讀書有徳慧術智者十人中止二人又十分去八僅爲二千萬人以中國幅員之廣而所資以出地產盡人巧上明道術下效職事旁禦外侮其可用之民僅如此裁足當日本之半甚矣其危也古之欲彊國者先視其民一曰眾其民二曰彊其民三曰智其民今日智民在興學彊民在戒煙眾民在使男女皆可資國家之用興學之舉朝廷屢有明詔矣戒煙之舉余於撫山西時設兩局力行於省會官弁吏士戒者日多餘去後旋卽廢罷今江湖諸省政令不如山西之易行惟先於書院之士挑練之兵新募之勇行之其餘俟以漸變化之耳若禁足之議則同治初年南海桂君文耀嘗上疏言之而未行也梁君卓如合南北之賢者數十輩倡爲此會並爲之說其意美矣其言創此事者之不仁亦已痛切矣然特言其拂乎天理也請更言其害於家病於國者不任職事家食自窘一也貧者困於汲爨抱子富者修飾愈甚疾病愈多終身若負械而行不能自脫家政廢醫藥繁二也水火兵亂不良於行不能逃免三也尢酷者人子之生得父母气各半其母旣殘其筋骸瘁其血脈行立操作無不勉彊日損無已所生之子女自必脆弱多病噫吾華民之賦日薄軀幹不偉志气頹靡壽命多夭遠遜歐美各洲之人病實坐此試觀八旗滿蒙不足廣東沿海不足其人气體之彊卽勝各省信而有徵四也洪範六極以弱終之今以洋藥弱之於旣生以後而又以母气不足弱之於未生以前數十百年以後吾華民幾何不馴致人人爲病夫家家爲侏儒盡受殊方異族之蹂踐魚肉而不能與校也夫遠不合古聖人禮經服舄之制近不奉今聖人會典衣飾之法而甘自同於雕題鐻耳之蠻俗以自蹙其類周禮所謂怪民王制所謂異服孟子所謂戕賊漢法所謂不道兼而有之此其可怪殆有甚於吸洋藥者矣且夫父母非不慈其子也爲其戾俗則難嫁也是故俗之所染可以勝禮俗之所錮可以抗令今欲請私朝而禁革之則必有以不知務沮之者然非齊之以法則私禁亦終不行然則爲之柰何曰記不云乎化民成俗必由學是惟志士仁人日以彊華族化遊惰足民食之義提倡海內期年之外十九省之廣感發必多父兄儆其家薦紳曉其鄕其俗已動於學然後以法從之於是各約同鄕京官合詞上請於朝重申順治十七年聖諭懲罰之條罪其父母夫男並著爲令自光緒二十年以後所生之女凡足者不準給封爲命婦又足之婦女爲人所欺者以良賤相毆論如是則此俗革矣吾不惟傷此中華二萬萬婦女廢爲閒民僇民也吾甚懼中華四萬萬之種族從此嵬瑣疲薾以至於澌滅也今年七月初五日湖北湖南兩省人服官廣東者潮州府知府李士彬韶州府知府陳武純等二十二員聯名公乞餘下禁婦女足之令於兩湖事𨿽未能猝行人心之憬悟振奮已大可見是此會之效也諸君子旣爲此會以救二萬萬之婦女何不更舉戒會以救一萬萬之男子除此兩害𨿽不能比於抑洪水驅猛獸其功當不在韓昌黎之下願梁君更播吾說於十九省以吾之所懼者動之

戒足會附章程

梁啟超

眼耳鼻舌手足受諸天受諸父母有一不具若殘缺者謂之廢疾謂之天之僇氏古王之制刑也爲劓爲刵爲刖將以天僇僇不肖以威天下仁者猶或譏之惡其傷天而殘人類也男女中分人數之半受生於天受愛於父母匪有異矣𨿽然人類之初起以力勝者也力之最懸絕不相敵而大勢最易分者莫如男女故男子之彊悍者相率而倡扶陽抑陰之說盡普天下之女子而不以同類相待是故塵塵五洲莽莽萬古賢哲如鯽政教如海無一言一事爲女子計其待女子也有二大端一曰充服役二曰供玩好由前之說則豢之若犬馬由後之說則飾之若花鳥此二虐乃生三刑非洲印度以石壓首使成扁形其刑若黥歐洲好細腰其刑若關木中國足其刑若斮脛三刑行而地球之婦女無完人矣足不知所自始也要而論之其必起於污君獨夫民賊賤丈夫茍以恣一日之欲而敢於冒犯千世之不韙其行事則商受之剖孕斮涉其居心則劉鋹之斗獸戲蛇以孔教論所謂作俑其必無後以佛法論所謂地獄正爲此人嗟夫天下事良法每憚於奉行而謬種每易於相襲以此殘忍酷烈輕薄猥賤之事乃至波靡四域流毒千年父母以此督其女舅姑以此擇其婦夫君以此寵其妻齔齒未易已受極刑骨節折落皮肉潰脫創瘍充斥膿血狼藉呻吟弗顧悲啼弗卹哀求弗應嗥號弗聞數月之內杖而不起一年之內舁而後行𨿽獄吏之尊無此忍心卽九世之讎亦報不至是顧乃以骨肉之愛天性之親彼俗情爲此荼毒嗚呼可不謂愚人哉可不謂忍人哉昔五季兩宋之間此風𨿽盛然猶不過教坊樂籍用以飾狐媚博頭漦涎所浸禍及今日世冑豪富競相誇尙良家淸裔視爲固然刑戮其所生而不以爲怪倡優其門戶而不以爲恥匪直不可聞於鄰國乃眞所謂失其本心豈人之性惡耶所習者然耳且中國之積弱至今日極矣欲彊國本必儲人才欲植人才必開幼學欲端幼學必母儀欲正母儀必由女教人生六七年入學之時也今不務所以教之而務所以刑戮之倡優之是率中國四萬萬人之半而納諸罪人賤役之林安所往而不爲人弱也吾聞之春秋之義以力陵人者據亂世之政也若升平世太平世乃無是矣地球今日之運已入升平故陵人之惡風漸銷而天然之公理漸出非洲印度之壓首歐洲之細腰今其地好義之士各合力思所以豁去之殆將變矣而吾中國滿蒙舊俗幸未染此後妃崇貴同屨依然世祖章皇帝制作之聖人也順治十七年特下制書普論海隅痛攺積習其爲法也其女若婦有抗旨足者其父若夫杖八十流三千里大哉王言將救此一方民矣徒以舊污太深奉行不力沿謬蹈敝仍數百年易曰窮則變變則通通則久於是豪傑之士毅然思所以易之者𨿽然持藻火以入裸國則濩落而無容懸只柱以砥橫流則力薄而易敗故斯義𨿽立而丕變爲難順徳賴君弼彤陳君默庵今之人傑也鑑此魔習誓救眾生廣集才力辟宏會義取易簡例必謹嚴昏姻相通故相攸可無他虞婦學開則風流將以益廣振臂一呼而同志答應者已數百戶嗚呼豈非人心所同然天理所可信者邪非常之原黎民懼焉及其成就海內翕如也三十年後吾神明之裔必有二萬萬人奉兩君而屍祝之者世之君子請懸吾言以俟之

一此會之設原爲足之風本非人情所樂徒以習俗旣久茍不如此卽難以擇昏故特創此會使會中同志可以互通昏無所顧慮庶幾風流漸廣革此澆風

以上立會大意一條

二凡入會人所生女子不得足

三凡入會人所生男女不得娶足之女此指入會後所生男子而言若會前年已長大無不足之女可娶或入會人尙少擇配不易相當則不在此例

四凡入會人所生女子其已經足者如在八歲以下須一律放解如在九歲以上不能放解者須於會籍報明方準其與會中人昏娶

五凡入會者書其姓名年歲藉貫居寓仕履及妻之姓子女之名凡未定昏者皆報名已定昏者無庸報名以備刊登會籍之用其式另列附張

六凡入會後所生子女當隨時陸續報名以備續刊會籍

七凡入會報名後由本館贈勸女學歌一本以爲入會之據

以上入會章程五條

八凡會籍以姓分冊百人爲一冊每年刊印一次分致入會之家

九開會之始由同志各持一籍勸人入會謂之艸籍艸籍不以姓分冊歲終將艸籍繳至總會排比族姓刊定淸冊謂之正籍

以上會籍章程二條

十本會總會設於上海暫借時務報館開辦各省會皆設分會各州縣市集就入會人多之處隨時設小分會其所在之地陸續登報布告

十一各總會分會隨地皆立主會副主會以有功徳於本會者爲之或由董事公舉無定員主釐訂會例稽查淸冊若不兼辦女學刻書等事不受薪水

十二各總會分會皆設董事無定員主勸人入會並商會例督辦會辦皆以同志領之不受薪水

十三總會設司事四人分會設司事兩人小分會設司事一人主收各處報名單一排比族姓刊刷會籍二將會籍分致入會之家三並登記捐資人姓名四刊印每年出入淸冊五等事酌給薪水若入會人多事繁冗則隨時議增設司事

十四本會艸籍以五十人爲一冊凡有在本會領出艸籍勸人入會滿一冊者卽推爲董事滿十冊者卽設小分會

十五各會司事由主會董事擇人而用

以上開會章程六條

十六本會之設建會所請司事印送會籍及勸女學歌等事費頗浩繁不能不設法佽助然亦不宜彊人捐錢方準入會凡入會者願捐則捐不拘多少卽少至數百錢亦可卽不捐亦可

十七此會若推行日廣則需費益多入會之時收捐甚微仍恐不敷開銷海內達人好行其徳務望慷慨見助以贊厥成天下幸甚

十八凡助資一百兩以上者公推爲主會十兩以上者公推爲副主會凡主會副主會每年皆將姓字臺銜匯登報章其助資至五百兩以上者他日在會館中設立木主祀之千秋豆以志盛徳

十九本會每年集資若干開銷若干皆列淸單會籍後分致入會之家並登報章以昭大信

二十本會所收入會及捐助貲除按年實銷開列淸單外如有餘貲或設女學校或設婦孺報館或設婦嬰醫院或設卹嫠局皆由臨時酌議惟他日所有一切利益惟會中人乃得均沾

以上經費章程五條

順徳戒足會

羅惇融

光緒二十三年順徳陳君默庵賴君弼彤倡戒足會於龍山注會籍者數百人新會梁卓如孝廉復倡於上海以廣東公善堂爲分會注藉者趾相錯也梁劭穆進士聞而說焉商諸龍笙陔舜臣兩孝廉而屬其侄羅惇融艸定此籍惇融援筆爲之曰足之風莫知所自始說部所載未爲碻據有明一代積習尢甚至張獻忠之亂足女子罹禍最慘國家定鼎懸爲厲禁違者罰其父母流二千里聖訓煌煌著諸令甲而三百年內卒莫能革者何也薙發之令首定巨制以新王之力一率土之規四海會同事無不舉足之禁輕於畱髮無大吏以督之無訐告以發之督察不嚴斯奉行不力因循展轉畱玆謬種日甚一日不可究詰秉鈞諸公無復再議及此於是視爲固然等諸無足重輕之數通人偉儒或知其非則以爲閫內瑣屑之事非男子之所宜問也遂日任其所生肢體殘廢血肉狼藉號呼徹夜病瘠彌年而不顧以爲女子之分應爾也中國二萬萬之女子乃長罹水火而不可脫矣西人之藐我中國也事事加以訕笑而於足一事往往箸之論說詫爲奇談彼蓋見五洲萬國絕無此楚毒之刑加諸無辜之族我中國毫不爲怪又烏得而不藐我也說者曰中國亟宜舉行之事夥矣顧屑屑焉厝意於是得無所務非所急乎釋之曰男治陽教女治陰教平等之義也自後世以女子爲玩好之具婦徳不問專論婦色婦色之外復較小足萬眾一轍牢不可破瞀者復借是爲鈐制之術以爲閉寘一室淫禍可戢豈知淫佚之事生於所習無禮義以範之𨿽日束縛以求其貞不可得也且必借是爲防淫之具將加墨刖剕宮之法於二萬萬之眾而曰吾以是防盜也有是理乎說者曰戒足誠善矣家自爲戒何必設會豈知心知其獘而莫敢毅然爲之者豈不以矯同立異非人情所安昏姻之事又多顧慮故欲行而仍止也有會以合之巨室富家以爲鄕表合百家則百家之昏姻可以通合一鄕則他鄕之風气可以轉舉千百年之積習掃除而更張之更何事不可爲哉且事惟創始最難而踵後甚易龍山旣倡之前而省會及香山澳門陳村赤花諸處爲之應張香帥且命設會於湖北時務報諸公皆海內通人各於本省並設分會銅山洛鐘東西相應風气之轉不待十年竊願袪其積蔽振此乾綱壓力之所不能撓拒力之所不能困則二萬萬女子之廢疾猶解倒懸千萬謬種之畱傳絕其孳乳其諸同志之所樂道歟

記東邦學會事

日人闕名附

東邦學會以前日下午五點鐘開第六次大會於帝國客館邀外務大臣大隈及林公使在京會員咸列焉副島會長起立先述其辭曰本會自創設以來旣六閱星霜而未所期之半縱觀宇宙之大勢思東洋之前程有當精查深稽者甚多抑本會乃在朝在野之政治家事業家教育家軍人學人等聯合而成欲以考究東洋諸邦之事而會員日有增多皆願協力長進然本會前程遠大請諸君勉焉於是近副頭上議長坐席與稻垣幹事詳告昨年以來之會務又於會務有所商未幾議事已畢同入食堂喫晚餐食罷副島會頭請大隈演說外交之事大隈徐起先述謝辭而後入本論曰欲說我國現時之外交請先述我邦外交之所由來其與國勢相關系者原非鮮自徳川氏執政三百年國民酣眠於升平當文化文政之時𨿽邊疆聞警而懶夢未覺及嘉永四年美國水師提督伯兒利來浦賀埠長睡始破而外交之端蓋始乎此當是之時人民愛國之心勃然興起勤王攘之論徧於海內而數百年所積習封建之制廢矣於是王政維新取善於海外以輸文明之利器爾來駸駸二十有餘年於玆矣今方得比肩於歐洲諸國而進境亦無所愧焉蓋由日本能交外國之所致也然今日國內之富猶未足比意大利意大利者歐洲中最貧國也然則我邦宜爲之當務亦甚眾今列國爭彊我國欲伍其間而有所益豈可不排百難而銳進哉蓋必如此而後可以見我興盛也惟我國人民上戴萬世一系之皇室下則同一人種而立國是豈非爲宇內無比之二大本源又爲我國無上之幸福乎抑東邦學會本以圖東邦和局且以外交之善美爲志蓋外交二字古來解之有許多種見地或有謂爲權變術數者然以余觀之必以公明正義爲宗旨今余當外交之局不用執陰險狡獪手段本欲以正理爲衡開拓胸襟而維當局也今幸與訂盟各國親交平穩亦可謂不偏是由數千年來先祖之遺徳也抑取義成仁我國民之本志余惟帥此志推獎商業以保持和局也然世有侵我利權欺罔我者豈可默爾而息哉余於當局外交所執之權衡如此耳請諸君贊成之且望協力保持東邦和局又望文明及於四鄰以同儕善美之域矣演說約一點鐘滿堂肅靜傾聽其說於是盡罄衷曲而別時正九點鐘云

記東俠

梁啟超

日本以區區三島縣琉球割臺灣脇髙麗逼上國西方之雄者若俄若英若法若徳若美咸屏息重足莫敢藐視嗚呼眞豪傑之國哉而其始乃不過起於數藩士之論議一夫倡百夫和一夫趨百夫走一夫死百夫繼蓋自安政慶應之間日本舉國甚囂塵上矣余讀岡千仞氏之尊攘紀事蒲生重章氏之偉人傳冥想當時俠者言論丰采一一若在耳目其一二定大難立大功赫赫於域外者不必道乃至僧而亦俠醫而亦俠婦女而亦俠荊聶肩比朱郭斗量攘夷之刀縱橫於腰間脫藩之絡繹於足下嗚呼何其盛歟龍蛇起陸驚前之殺機燕雀處堂哀尸居之餘气書其微者而顯者可以槪矣鑑於彼而已可以懼矣記東俠

僧月性周防人也嘗讀西蕃記傳至西班牙以西教蠱誘爪哇遂奪其國慨然揮淚曰嗚呼彼得民心有一天主教焉而已彼旣以教誘民我亦不可不以教結吾民心夫民之易感動也莫吾鸞教若按鸞教乃日本佛教之一宗我將以吾教結民心以拒彼來誘我民者因每說法必寓尊攘意言言懇惻聲淚俱下庶民感激翕然趨之聽者常數千百人時人號曰海防僧

僧月照西京淸水寺住持也爲人慷慨重气節嘉永甲寅讓寺職於弟信海遊歷諸國以察世變逮西艦入浦賀舉國洶洶月照先眾倡義出入諸公卿門以勤王事幕吏深忌之近公某恐其罹禍使避難於薩摩與薩藩士西鄕隆盛有村俊齊俱會薩摩舊君薨藩論一變咸責隆盛匿私交而追捕又至隆盛往見月照告以實月照曰余固分萬死惟一旦就逮累及近公乃伸首逼隆盛曰余死於同志之手隆盛亦自知命窮乃走出命舟航日向時會望夜大月霽朗開宴吟賞﹝酒﹞﹝吟﹞酣慷慨書和歌示隆盛隆盛受而懷之與月照相抱而投海舉舟驚起各入海拯之隆盛幸蘇而月照遂死

浦野望東者福岡藩士某之女也年五十四喪夫漫遊上國與一時知名士唱酬時幕吏專擅日主守府望東憂之密謁太宰府流寓之諸公卿商勤王事山口藩士髙杉晉作嘗避黨難來於築望東匿之己墅慶應元年福藩殺正議士二十餘人望東亦以屢與正議士會且庇逋而逃事得罪特以其爲女子死一等處流於築之姬島造小獄囚之望東哀同志之死刺血書心經副之以和歌日本之歌也各贈其家以弔祭之其在島也小屋一間咸風蛋雨𨿽丈夫所不耐而望東悠然自得不渝其志著日乘三卷二年秋長門正議浪士等潛航姬島奪以去匿馬關望東旣老病教其孫省贊翊忠義周旋國事卒爲幕吏所惡下獄瘐死

駒井躋庵者加賀人也慷慨憂世常欽慕長門侯勤王事欲其舊主亦如之思竭力焉一日訪某氏座有冊子紀時事者請借主人曰貴國以堂堂大藩方此國家危急之秋未聞有一人爲皇國竭力者之復何益躋庵慨然嘆曰宜矣爲諸君所輕蔑也我國百萬石之大藩而因循茍且知大義名分者鮮矣此可媿也聲淚俱下不能仰視滿座聞者動色焉乃急作匿名書郵加侯報京師動靜於是藩主大驚使老臣入都周旋王事後知書出躋庵手亟稱其志而躋庵亦累報京師動靜闔藩憤動其後爲幕勢所壓藩論忽變下獄死

論曰世所稱日本俠者若吉田寅次佐久間淸川八郎牟田尙平中山忠愛平野國臣眞木保臣小河一敏大久保堀有馬田中河州諸氏蹤迹不一或達或死其行事多在人耳目至於四君子或罕道之餘以爲不觀於醫俠僧俠婦俠而以俠爲國之用不著故樂述其軼事如此嗟乎今之士大夫稍有人心者其莫不知西教之爲可畏也𨿽然畏之何益物必自腐而後虫生焉中國被服儒術者不下數十萬人胡不聞有持月性之說昌明吾教以結吾民心者也西鄕氏巍然爲變法之魁維新以後參議大政海外至今稱之其不與月照同葬魚腹者幾希耳使月照而更生彼其所建白又慚西鄕焉望東一弱女佐佑豪桀庇護黨人視範孟博之母又將過之駒井藐爾醫者豈嘗有尺寸之柄於天下而積﹝誠﹞﹝成﹞所感彊藩爲動嗚呼何其盛也聞之重學之例凡物之具永靜性者不加以力而不能動也及其旣動不加以力而不能靜也中國日本同立國於震旦畫竟而治各成大一統之勢爲永靜之國者千年於玆矣日本自盟事起一二俠者激於國恥倡大義以號召天下機捩一動萬弩齊鳴轉圜之間遂有今日後之論者悼諸君所志之未成而不知其所成蓋已多矣我國自廣州之役而天津而越南而馬關一恥再恥一殆再殆而積薪厝火鼾聲徹外萬牛回首邱山不移嗚呼豈外加之力猶未大耶抑內體之所以受力者有不任也詩曰天之方蹶無然泄泄龔子曰履霜之屩寒於堅冰未雨之鳥戚於漂搖痺癆之疾甚於疽癰將萎之華慘於槁木撫王室之蠢蠢念天地之悠悠乃掩卷而長太息也

南海九十六鄕倡辦不足會

陳繼儼

圓其足拳其趾身之者慘哉刑之以鈐刖艱之以步履妻之子之者傷哉然而綿千百載波靡二萬里毒禍億兆家號咷之聲達於旦夕夏楚之奪其慈惠猶復蔚爲大國籍爲通理慘虐戾謬罔識捄正不異哉豈結習之錮人耶抑昏娶之事之爲之也去年順徳陳君默庵賴君弼彤倡辦不足會於龍山今年新會梁君卓如繼辦於滬上旣而南皮張孝達制軍起於鄂香山張玉濤孝廉成於澳自余若佗城若佛山若大良若陳村相繼並作彬彬濟濟合大發大願度大眾拳拳於斯舉者蓋不期而景從矣吾鄕諸老先生推保種之道痛惡習之深思與二三君子於九十六鄕倡辦斯會同力合作以成厥舉其亦南皮新會順徳香山諸君子之心也春秋之義首在王魯以次而及於諸夏又以次而及於狄諸老先生之爲斯會於斯土者其亦內其國之意也然則不足何以有會曰獨木之枝不足以構大涓滴之水不足以成江河且斯事之酷罔不痛心徒以男非此勿昏女非此勿貴謬種流傳爲不便耳今宏暢厥義廣集大會籍旣成昏譜斯在男家女室取備於斯加以裏閈相望雞犬相聞淳於齊人可作卽墨之贅太公歸周爲楚越之出夫瑣瑣之親我疆我裏一舉而數義備夫亦何憚而不爲此夫足之禁已奉有明諭第以督之者不力痛之者不深故坐廢耳今諸先生以大力轉移之終今以來流風旣鬯彼岸斯登所謂尸之祝之圭之臬之者其在斯乎其在斯乎夫亦奚庸多讓邪

湖南不足會嫁娶章程

譚嗣同

第一條本會所以立會之旨原爲同會之人互通婚姻不致以不足之故爲世俗所棄故會籍以姓分冊男女注明年歲正以備同會擇婦相攸之用今依此意定爲同會嫁娶章程

第二條凡同會皆可互通婚姻除會外人亦系不足者仍通婚姻外余不得與通婚姻

第三條同會𨿽可互通婚姻然必須年輩相當兩家情願方可不得由任一家以同會之故彊人爲婚

第四條同會之人籍貫非一茍平素兩家相得而兩家中有一家力能遠就者卽可爲婚有志之士必能破除不肯遠嫁之俗見

第五條訂婚之時以煤妁婚書爲憑或仿古禮奠雁之意隨意備禮物數色無論家道如何丰富總以簡省爲宜女家不得絲毫需索聘禮

第六條女家置備嫁奩亦應簡省男家尢不得以嫁奩不厚遽存菲薄之意

第七條婚姻之禮久矣廢絕古禮旣不適於今能依大淸通禮固亦可矣有時不能不從俗從宜總擇其簡便者用之

第八條不足之女其衣飾仍可用時制惟所著鞋襪與男裝同式此節凡同會皆宜一律不可獨爲詭異致同會驚詫難與爲婚

第九條凡人莫不願其女之賢則女學萬不可不講己卽無女亦莫不願其婦之賢則應出貲隨地倡立女學塾塾之大小惟其力以助人之女爲學安知非卽助己之婦爲學蓋必女學昌明而後婚姻之本正矣

第十條以上章程但擇其易於遵行者臚列質實屏棄華藻務使人人皆解若並此而不能遵行又復入會何爲故初入會時卽當揣量及此自無後悔也

廣東不足分會章程

康廣仁

一上海倡辦不足會廣東分會暫設省城興隆大街公善堂

二有志救難拯苦之士將名字年歲縣鄕現在寓所及妻之姓字子女之名與年歲詳列明白函寄本分會富照冊籍

三旣列名冊籍本分會俟婦孺書出卽贈寄一分以爲入會之據

四如願爲本分會董事請以函寄來卽將分會冊籍一本付上兩月內簽名多少望卽將冊付回俾歸總冊

五俟捐有成本分會卽行開設女義學並推廣工蓺之事使人人可以執業自養無至仰食於人

六凡有樂捐本分會之請寄到公善堂內本分會收卽發回收收支數目年終除登廣東報外並郵上海總會刊登時務報

七非會中人一切利益未得均沾非敢隘也聊視區別

八禮記稱夫婦爲兄弟又云妻者齊也婚姻相親門戶相等故禮夫稱妻之父母爲舅姑妻稱夫之父母亦爲舅姑兄謂弟爲季詩曰予季行役妻稱夫之弟爲叔夫之女弟爲女妹叔季同義今兄姊亦謂女弟爲妹舉中國各省妻多從夫稱惟吾粵俗稱舅姑爲老爺奶奶安人夫兄弟姊妹爲少爺相公姑娘此皆婢僕之稱以兄弟之齊門戶之等而抑之若婢僕殊可駭奇非特義太不平亦令通學女士坐生憤怒而惡俗相沿或反視老爺相公某少之稱爲義理變之則怪上則悖乎兄弟妻齊之經義下則異乎外省妻從夫稱之美俗今同會之人宜變斯俗或從經義依舅姑伯叔姊妹之稱其旁親長輩亦稱爲幾舅幾姑旁親同輩稱幾伯幾叔幾姊幾妹內別於不裹足者之婢妾外昭示乎來入會者之光榮凡入會者皆從斯例

九不足之樂人情所同惟大家閨秀引體頗尊謂不裹足則衣服無別類於婢妾故借裹足以示別異今議遵國制女裝窄袖長衣馬褂背心套褲鞋襪其衣服圖色附後

福建戒足約章天下有百獘而無一利人人笑其愚惡其酷沿之千餘年而無能攺革者莫足若也儒者動稱則古斯民義必遵王獨於衰季誨淫之敝風國初懸禁之舊染仍襲謬種恬不知非吁可怪已世運窮變民智漸開海內士夫咸立戒會是用本人情之大順爲婦學之開先力挽頹波廣呼同志薦紳爲倡庶齊民易於向從昏媾可通於相攸亦無窒礙爰條規約冀藉匡扶謹啟

一立約之意在使人人無慮締昏之難庶免觀望現已集紳族數十家嗣後有願入約者請到公所書明姓字籍貫住址及已定昏未定昏男女年庚以備稽核

一入約者所生男子在八歲以下無論與約中人約外人聯姻槪不得聘娶足之女女子八歲以下不得足已者解放其男已定聘女已許字者不在此例

一立公所附於光祿坊省會育嬰堂以便登記冊籍歲時稽察商辦事件

一入約者量力酌題經費爲公所筆墨紙張司事薪俸飯食之用此後男女婚嫁各納喜金四百文充公所經費以期持久

一僉議就約中人推舉陳伯潛閣部葉恂予學士廖執齋刑部王筱希直刺劉少如太守林純友學博隨時稽察商酌公所事件

一約中人有久宦外省及遊幕經商者其子女先後與外省親友結姻應諒其實情不在此例

一在外仕宦及遊幕經商者亦可函致公所入約

一約中人親支屬有不願者應聽其便不得爲入者咎

一約章冊籍凡入約者均分送一本

卷十八上民政

原君

黃宗羲

有生之初人各自私也人各自私也天下有公利而莫或興之有公害而莫或除之有人者出不以一己之利爲利而使天下受其利不以一己之害爲害而使天下釋其害此其人之勤勞必千萬於天下之人夫以千萬倍之勤勞而己又不享其利必非天下之人情所欲居也故古之人君量而不欲入者許由務光是也入而又去之者堯舜是也初不欲入而不得去者禹是也豈古之人有所異哉好逸惡勞亦猶夫人之情也後之爲人君者不然以爲天下利害之權皆出於我我以天下之利盡歸於己以天下之害盡歸於人亦無不可使天下之人不敢自私不敢自利以我之大私爲天下之公始而慚焉久而安焉視天下爲莫大之產業傳之子孫受享無窮漢髙帝所謂某業所就孰與仲多者其逐利之情不覺溢之於辭矣此無他古者以天下爲主君爲客凡君之所畢世而經營者爲天下也今也以君爲主天下爲客凡天下之無地而得安寧者爲君也是以其未得之也屠毒天下之肝腦離散天下之子女以博我一人之產業曾不慘然曰我固爲子孫創業也其旣得之也敲剝天下之骨髓離散天下之子女以奉我一人之淫樂視爲當然曰此我產業之花息也然則爲天下之大害者君而已矣向使無君人各得自私也人各得自利也嗚呼豈設君之道固如是乎古者天下之人愛戴其君比之如父擬之如天誠不爲過也今也天下之人怨惡其君視之如寇名之爲獨夫固其所也而小儒規規焉以君臣之義無所逃於天地之間至桀紂之暴猶謂湯武不當誅之而妄傳伯夷叔齊無稽之事乃兆人萬姓崩潰之血肉曾不異夫腐鼠豈天地之大於兆人萬姓之中獨私其一人一姓乎是故武王聖人也孟子之言聖人之言也後世之君欲以如父如天之空名禁人之窺伺者皆不便於其言至廢孟子而不立非導源於小儒乎𨿽然使後之爲君者果能保此產業﹝傳﹞﹝傅﹞之無窮亦無怪乎其私之也旣以產業視之人之欲得產業誰不如我攝緘縢固鐍一人之智力不能勝天下欲得之者之眾遠者數世近者及身其血肉之崩潰在其子孫矣昔人願世世無生帝王家而毅宗之語公主亦曰若何爲生我家痛哉斯言回思創業時其欲得天下之心有不廢然摧阻者乎是故明乎爲君之職分則唐虞之世人人能讓許由務光非絕塵也不明乎爲君之職分則市井之間人人可欲許由務光所以曠後世而不聞也然君之職分難明以俄頃淫樂不易無窮之悲𨿽愚者亦明之矣

原臣

黃宗羲

有人焉視於無形聽於無聲以事其君可謂之臣乎曰否殺其身以事其君可謂之臣乎曰否夫視於無形聽於無聲資於事父也殺其身者無私之極則也而猶不足以當之則臣道如何而後可曰緣夫天下之大非一人之所能治而分治之以工故我之出而仕也爲天下非爲君也爲萬民非爲一姓也吾以天下萬民起見非其道卽君以形聲彊我未之敢從也於無形無聲乎非其道卽立身於其朝未之敢許也於殺其身乎不然而以君之一身一姓起見君有無形無聲之嗜欲吾從而視之聽之此宦官宮妾之心也君爲己死而爲己亡吾從而死之亡之此其私暱者之事也是乃臣不臣之辧也世之爲臣者昧於此義以謂臣爲君而設者也君分吾以天下而後治之君授吾以人民而後牧之視天下人民爲人君橐中之私物今以四方之勞擾民生之憔悴足以危吾君也不得不講治之牧之之術苟無系於社稷之存亡則四方之勞擾民生之憔悴𨿽有誠臣亦以爲纖芥之疾也夫古之爲臣者於此乎於彼乎天下之治亂不在一姓之興亡而在萬民之憂樂是故桀紂之亡乃所以爲治也秦政蒙古之興乃所以爲亂也晉宋齊梁之興亡無與於治亂者也爲臣者輕視斯民之水火卽能輔君而興從君而亡其於臣道固未嘗不背也夫治天下猶曳大木然前者唱邪後者唱許君與臣共曳木之人也若手不執紼足不履地曳木者惟娛笑於曳木者之前從曳木者以爲良而曳木之職荒矣嗟乎後世驕君自恣不以天下萬民爲事其所求乎艸野者不過欲得奔走服役之人乃使艸野之應於上者亦不出夫奔走服役一時免於寒饑遂感在上之知遇不復計其禮之備與不備躋之僕妾之間而以爲當然萬曆初神宗之待張居正其禮稍優此於古之師傅未能百一當時論者駭然居正之受無人臣禮夫居正之罪正坐不能以師傅自待聽指使於僕妾而責之反是何也是則耳目之浸淫於流俗之所謂臣者以爲鵠矣又豈知臣之與君名異而實同耶或曰臣不與子並稱乎曰非也父子一气子分父之身而爲身故孝子𨿽異身而能日近其气久之無不通矣不孝之子分身而後日遠日久之而气不相似矣君臣之名從天下而有之者也吾無天下之責則吾在君爲路人出而仕於君也不以天下爲事則君之僕妾也以天下爲事則君之師友也夫然謂之臣其名累變夫父子固不可﹝不﹞變者也

辟韓

嚴復

者吾讀韓子原道之篇未嘗不恨其於道於治淺也其言曰古之時人之害多矣有聖人者立然後教之以相生相養之道爲之君爲之師驅其虫蛇禽獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無爲之醫藥以濟其夭死爲之葬埋祭祀以長其恩愛爲之禮以次其先後爲之樂以宣其湮郁爲之政以率其怠倦爲之刑以鋤其疆梗相欺也爲之符璽斗斛權以信之相奪也爲之城郭甲兵以守之害至而爲之備患生而爲之防如古無聖人人之類滅久矣何也無羽毛鱗介以居寒熱也無爪牙以爭食也如韓子之言則彼聖人者其身與其先祖父必皆非人焉而後可必皆有羽毛鱗介而後可必皆有爪牙而後可使聖人與其先祖父而皆人也則未及其生未及成長其被虫蛇禽獸寒饑木土之害而夭死者固已久矣又烏能爲之禮樂刑政以爲他人防備患害也哉老之道其勝於孔子與否抑無所異焉吾不足以定之至其自然則𨿽孔子無以易韓子一槪辭而辟之則不思之過耳而韓子又曰君者出令者也臣者行君之令而致之民者也民者出粟米麻絲作器皿通貨財以事其上者也君不出令則失其所以爲君臣不行君之令則失其所以爲臣民不出粟米麻絲作器皿通貨財以事其上則誅嗟乎君民相資之事固如是焉已哉夫苟如是而已則桀紂秦政之治初何以異於堯舜三王且使民與禽獸雜居寒至而不知衣饑至而不知食凡所謂宮室器用醫藥葬埋之事舉皆待教而後知爲之則人之類其滅久矣彼聖人者又烏得此民者出令而君之且韓子故不云民者出粟米麻絲作器皿通貨財以相爲生養者也其有相欺相奪而不能自治也故出什一之賦而置之君使之作爲刑政甲兵以鋤其彊梗備其患害然而君不能獨治也於是爲之臣使之行其令事其事是故民不出什一之賦則莫能爲之君君不能爲民鋤其彊梗防其患害則廢臣不能行其鋤彊梗防患害之令則誅乎孟子曰民爲貴社稷次之君爲輕此古今之通義也而韓子不爾云者知有一人而不知有億兆也老之言曰竊者誅竊國者侯夫自秦以來爲中國之君者皆其尢彊梗者也最能欺奪者也竊嘗聞道之大原出於天矣今韓子務尊其尢彊梗最能欺奪之一人使安坐而出其惟所欲爲之令而使天下無數之民各出其苦筋力勞神慮者以供其欲少不如是焉則誅天之意固如是乎道之原又如是乎嗚乎其亦幸出於三代之後不見黜於禹湯文武周公孔子也其亦不幸不出於三代之前不見正於禹湯文武周公孔子也且韓子亦知君臣之倫之出於不得已乎有其相欺有其相奪有其彊梗有其患害而民旣爲是粟米麻絲作器皿通貨財與凡相生相養之事矣今又使之操其刑焉以鋤主其斗斛權焉以信造爲城郭甲兵焉以守則其勢不能於是通功易事擇其公且賢者立而爲之君其意固曰吾耕矣織矣工矣賈矣又使吾自其性命財產焉則廢吾事何若使子專力於所以爲者而吾分其所得於耕織工賈者以食子給子之爲利廣而事治乎此天下立君之本恉也是故君也臣也刑也兵也皆緣民之事而後有也而民之所以有待於者以其有彊梗欺奪患害也有其彊梗欺奪患害也者化未進而民未盡善也

是故君也者與天下之不善而同存不與天下之善而對待也今使用仁義道徳之說而天下如韓子所謂以之爲己則順而詳以之爲人則愛而公以之爲心則和且平夫如是之民則將莫不知其性分之所固有職分之所當爲矣尙何有於彊梗欺奪尙何有於相爲患害又安用此髙髙在上者朘我以生出令令我責所出而誅我時而撫我爲後時而虐我爲仇也哉故曰君臣之倫蓋出於不得已也惟其不得已故不足以爲道之原彼佛之棄君臣是也其所以棄君臣非也而韓子將以謂是固與天壤相獘也者又烏足以爲知道者乎然則及今而棄吾君臣可乎曰是大不可何則其時未至其俗未成其民不足以自治也彼西洋之善國且不能而中國乎今夫西洋者一國之大公事民之相與自爲者居其七由朝廷而爲之者居其三而其中之犖犖尢大者則明刑治兵兩大事而已何則是二者民之所仰於其國之最急者也昔漢髙入關約法三章耳而秦民大服知民所求於上者保其性命財產不過如是而已更騖其餘所謂代大匠未有不傷指者也是故使今日而中國有聖人興彼將曰吾之以藐藐之身托於億兆人之上者不得已也民弗能自治故也民之弗能自治者才未逮力未長徳未和也乃今將早夜以孳孳求所以進吾民之才徳力者去其所以困吾民之才徳力者使其無相欺相奪而相患害也吾將悉聽其自由民之自由天之所也吾又烏得而靳之如是幸而民至於能自治也吾將悉復而與之矣惟一國之日進富彊餘一人與吾子孫尙亦有利焉吾曷貴私天下哉誠如是三十年而民不大和治不大進六十年而中國有不克與歐洲各國方富而比彊者正吾莠言亂政之罪可也彼英法徳美諸邦之進於今治者要不外數百年數十年間耳夫彼爲其難吾爲其易也嗟乎有此無不有之國無不能之民用庸人之論忌諱虛憍至於貧且弱焉以亡天下恨事孰過此者是故考西洋各國當知富彊之甚難也我何可以苟安考西洋各國又當知富彊之易易也我不可以自餒道在去其害富害彊而日求其能與民共治而已語有之曰曲士不可與語道者束於教也苟求自彊則古人之書且有不可泥者夫秦以來之法制如彼韓子徒見秦以來之爲君秦以來之爲君正所謂大盜竊國者耳國誰竊轉相竊之於民而已旣已竊之矣又惴惴然恐其主之或覺而復之也於是其法與令蝟毛而起質而論之其什八九皆所以壞民之才散民之力漓民之徳者也斯民也固斯天下之眞主也必弱而愚之使其常不覺常不足以有爲而後吾可以長保所竊而永世嗟乎夫誰知患常出於所慮之外也哉此莊周所以有胠篋之說也是故西洋之言治者曰國者斯民之公產也王侯將相者通國之公僕隸也而中國之尊王者曰天子富有四海臣妾億兆臣妾者其文之故訓猶奴虜也夫如是則西洋之民其尊且貴也過於王侯將相而我中國之民其卑且賤皆奴產子也設有戰之事彼其民爲公產公利自爲也而中國則奴爲其主耳夫驅奴虜以貴人固何所而不敗

論君政民政相嬗之理

梁啟超

博矣哉春秋張三世之義也治天下者有三世一曰多君爲政之世二曰一君爲政之世三曰民爲政之世多君世之別又有二一曰酋長之世二曰封建及世卿之世一君世之別又有二一曰君主之世二曰君民共主之世民政世之別亦有二一曰有總統之世二曰無總統之世多君者據亂世之政也一君者升平世之政也民者太平世之政也此三世六別者與地球始有人類以來之年限有相關之理未及其世不能躐之旣及其世不能閼之

酋長之世起於何也人類初戰物而勝之然而未有輿騎舟楫之利一山一川一林一澤之隔則不能相通也於是乎劃然命爲一國其黠者或彊有力者卽從而君之故老子曰古者鄰國相望雞犬之聲相聞其民老死不相來禹會諸侯於塗山執玉帛者萬國彼禹域之大未及今日之半也而爲國者萬斯酋長之世也今之蒙古也回疆也苗也黎也生番也土司也非洲也南洋也墨洲澳洲之土人也皆吾夏后氏以前之世界也凡酋長之世戰最多何也其地隔故其民不相習而其情不相加以凡有血气皆有爭心故相戕無已時也

封建世旣有一天子以統眾諸侯矣而猶命爲多君何也封建者天子與諸侯俱據土而治有不純臣之義見公羊何注觀於周禮祗治畿內春秋戰國諸侯各自爲政可以見封建世之俗矣其時諸侯與天子同有無限之權故謂之多君封建亦一大酋長耳其相戕亦慘其戰亦多

世卿亦謂之多君何也禮喪服傳公士大夫之眾臣爲其君傳曰君謂有地者也蓋古者凡有采地皆稱君而仕於其邑居隸其地者皆爲之民其待之也亦得有無限之權故亦謂之多君世卿之國亦多戰如魯之季孫氏郈氏之韓魏範中行氏皆是也故世卿亦可謂之小封建

凡多君之世其民皆極苦爭城爭地糜爛以戰無論矣彼其爲君者又必窮奢極暴賦斂之苛徭役之苦刑罰之刻皆不可思議觀於漢之諸侯王及今之土司猶可得其槪矣孔子作春秋將以救民也故立爲大一統譏世卿二義此二者所以變多君而爲一君也變多君而爲一君謂之小康昔者秦楚吳越相相殺流血者不知幾千萬人也問今有陜人與湘人爭彊蘇人與浙人構怨者乎無有也昔之相相殺者皆兩君爲之也無有君無有國復歸於一則與民休息此大一統之效也世卿之世苟非貴冑不得位卿孤旣譏世卿乃立選舉但使經明行修𨿽蓬蓽之士可以與聞天下事如是則賢才眾多而天下事有所賴此譏世卿之效也

𨿽然當其變也蓋亦難矣秦漢以後奉春秋爲經世之學亦旣大一統矣然漢初之吳楚七國亂之漢末以州牧亂之之八王亂之唐之藩鎭亂之乃至明之燕王宸濠此害猶未獲息越二千年直至我朝定宗室自親王以下至奉恩將軍凡九等功臣自一等公以下至恩騎尉凡二十六等悉用漢關內侯之制無分土無分民而封建之多君始廢漢氏𨿽定選舉之制而魏晉九品中正寒門貴族界限畫然此猶微有世卿之意焉𨿽然吾中國二千年免於多君之害者抑已多矣皆食素王之賜也凡變多君而爲一君者其國必驟彊昔美之三十七邦也徳之二十五邦也意之二十四邦也日本之九十二諸侯也當其未合也彼數國者曾不克自列於地球也其旣合也乃各雄長於三洲何也彼昔者方罷敝其民以相爭之不暇自其元气耗其財力以各供其君之私欲合而一之乃免此難此一君世之所以爲小康也而惜乎諸國用春秋之義太晚百年前之糜爛良可哀也

世卿之多君地球各國自中土以外罕有能變者日本受毒最久藤原以後政柄下移大將軍諸侯王之權過於天皇直至明治維新凡千餘年乃始克革今俄之皇族世在要津英之世爵主持上議院乃至法人旣變民政而前朝爵冑猶潛滋暗窺漸移國權蓋甚矣變之之難也

封建世卿之與奴隸其事相因也舉天下之地而諸諸侯則凡居其地者莫敢不爲臣舉天下之田而聚諸貴族則凡耕其田者莫敢不爲隸故多君之世其民必分爲數等而奴隸於天下孔子之制則自天子以外士農工商天子之元子猶士也編爲四民各授百畝咸得自主六經不言有奴隸周禮有之者非孔子所定之制漢世累詔放奴婢行孔子之制也後世此議不講至今日而滿蒙尙有包衣望族達官尙有世僕蓋猶多君世之舊習焉西方則俄國之田尙悉歸貴族掌轄法國之田悉爲教士及世爵公產凡齊民之欲耕者不得不佃其田而佃其田者不得不爲之役自余諸國亦多類是日本分人爲數等之風尢盛乃至有穢多非人等名號凡列此者不齒人類而南北美至以販奴一事構兵垂十年此皆多君世之獘政也今殆將悉革矣此亦春秋施及蠻貊之一端也余別有孔制禁用奴婢考

歐洲自希臘列國時已有議政院論者以爲卽今之民政然而吾竊竊焉疑之彼其議政院皆王族世爵主持其事如魯之三桓鄭之七穆之六卿楚之屈景父子兄弟世居要津相繼相及耳至於匹夫編戶豈直不能與聞國是乃至視之若奴隸舉族不得通籍此其爲政也謂之君無權則可謂之民有權則不可此實世卿多君之世界也度其爲制也殆如英國今日之上議院而非英國今日之下議院周厲無道見流於彘而共和執政滕文公欲行三年之喪而父兄百官皆不悅此實上議院之制也不得謂之民政若謂此爲民政也則我朝天聰崇徳間八貝勒並坐議政亦可謂之爲民政也俄史稱俄本有議事會由貴爵主之頗有權勢諸事皆可酌定一千六百九十九年大彼得廢之更立新會損益其規俾權操於己見俄史輯譯卷二俄之舊會殆猶夫希臘羅馬諸國之議院也猶多君之政也俄之變多君而爲一君則自大彼得始也

大地之事事物物皆由簡而進於繁由質而進於文由惡而進於善有一定之等有一定之時如地質學各層之石其位次不能淩亂也今謂當中土多君之世而西國已有民政旣有民政而旋復退而爲君政此於公理不順明於幾何之學者必能辧之

嚴復曰歐洲政制向分三種曰滿那棄者一君治民之制也曰巫理斯托格拉時者世族貴人共和之制也曰徳謨格拉時者國民爲政之制也徳謨格拉時又名公產又名合眾希羅兩史班班可稽與前二制相爲起滅𨿽其時法制未若今者之美備然實爲後來民治濫觴且天演之事始於胚胎終於成體泰西有今日之民主則當夏商時合有種子以爲起點而專行君政之國𨿽演之億萬年不能由君而入民子之言未爲當也啟超曰吾旣未克讀西籍事事仰給於舌人則於西史所窺知其淺也乃若其所疑者則據虛理比例以測之以謂其國旣能行民政者必其民之智甚開其民之力甚厚旣舉一國之民而智焉而力焉則必無復退而爲君權主治之理此猶花剛石之下不得復有煤層煤層之下不得復有人迹層也至於希羅二史所稱者其或猶火山地震噴出之石汁而加於地層之上則非所敢知然終疑其爲偶然之事且非全體也故代蘭得常得取而篡之西史稱借民權之名以攘君位者謂之代蘭得其與今之民政殆相懸也至疑西方有胚胎而東方無起點斯殆不然也日本爲二千年一王主治之國其君權之重過於我邦而今日民義之伸不讓英徳然則民政不必待數千年前之起點明矣地球之運將入太平固非泰西之所得專亦非震旦之所得避吾知不及百年將舉五洲而悉惟民之從而吾中國亦未必能獨立而不變此亦事理之無如何者也

世之賢知太過者或疑孔子何必言小康此大謬也凡由多君之政而入民政者其間必經一君之政乃始克達所異者西人則多君之運長一君之運短中國則多君之運短一君之運長此專就三千年內言之至其自今以同歸民政所謂及其成功一也此猶佛法之有頓有漸而同一法門若夫吾中土奉一君之制而使二千年來殺機寡於西國者則小康之功徳無算也此孔子立三世之微意也

問今日之美國法國可爲太平矣乎曰惡惡可今日之天下自美法等國言之則可謂爲民政之世自中俄英日等國言之則可謂爲一君之世然合全局以言之則仍爲多君之世而已各私其國各私其種各私其土各私其物各私其工各私其商各私其財度支之額半充養兵舉國之民悉隸行伍耽耽相視齮齕相龍蛇起陸殺機方長螳雀互尋親誰問嗚呼五洲萬國直一大酋長之世界焉耳春秋曰末不亦樂乎堯舜之知君子也易曰見龍一尢首吉其殆爲千百年以後之天下言之哉

民義自

麥孟華

顱等圓趾等方支等四官等五而百千萬人皆戢戢俯首仰息於一人者何也曰以其饑能食之寒能衣之愚能智之危能安之也古先哲後撫有天下劬勤於在原咨嗟於在廟問其經營之實則曰保我黎民而已書曰民爲邦本記曰民之所好好之民之所惡惡之孟子曰民事不可緩又曰樂民之樂者民亦樂其樂憂民之憂者民亦憂其憂故絲粟之細雞豚之畜庠序學校之規田廬事畜之計靡不昕夕皇忞條緯規金畫撫之如家人訓之如子弟上善其事下受其成故曰民可使由之不可使知之又曰天下有道庶人不議人情一日不再食則饑終歲不縫裳則寒逸居無教則近禽獸君者民之父母也子年未成不能事事則父母鞠之民智未開不能事事則君尸之天下無百年仰給於父母之子亦無百世待治於君之民子而仰給於父則席賴緒業匪愚則惰而子害米鹽苦辛閔於鬻子而父亦害以子仰父且猶兩敗以億兆之嗷嗷舉凡飲食衣服起居動作歌誦啼笑之瑣屑悉授權於司牧之一人以策其事事而善也生聚教訓焦慮敝精宵不得衣旰不得食而君窘於民少才不善則父不得有其子兄不得有其弟妻不得有其夫饑瘵頑頓而民窘於君君窘非所以爲治也民窘尢非所以爲治也事善亦害不善亦害謀治者不幾無術矣乎麥孟華曰天下固未有具耳目手足而可不事其事者也未有舉天下之人皆不事事而待一人之事其事者也耳目能視聽手足能操作心意能思慮而膠之縛之錮之壓之使不能自立賊民者也甘受膠縛錮壓而不視聽以耳目操作以贍手足思慮以浚心意自賊者也智者賊人愚者自賊賊人者勞自賊者佚勞佚俱失智愚兩僕欲振其獘莫若互其勞佚使之均民有耳目民視聽之民有手足民操作之民有心意民思慮之不奪上權不侵上事不悖上令不勞上力而饑者以飽瘵者以腴頑者以慧頓者以彊安上全下計固無有善於﹝此﹞﹝比﹞者也且變法之道有二變之自上者其效易而速變之自下者其效遲而大日本二十年前其守舊與我同睦仁削去侯封攺用西法十餘年間蔚爲彊國此變之自上者也嘉慶以前英猶守舊之國也道咸之間民間立會講求農學英廷僅貸金錢以給之教會諸人分建學塾國帑止撥二萬以助之其餘一切工藝機器皆民自興創今則農部商部設爲專官學校之費歲逾百萬富彊著效遂冠歐洲此變之自下者也中國沃壤二萬餘里物產二十六萬地界溫帶人尢靈慧黃人之穜二千年神明之冑寧瞑瞑以淪胥者哉上不變法以新民下不得不興利以自誠能急爲經營善其緯畫十年以後百弛畢張民勢旣彊國體亦振英之成效亦可矣若猶痺瞇薾瞢則獷民內訌彊鄰外瞰四萬萬生民之命數千年孔子之教二帝三王歷代文明之古國必有不忍言者與其仰司牧之代更化無自更化以濟司牧之窮與其贈它族以勍攺革無亟攺革以拒它族之逼謹最其要圖條爲八事爲三十二篇顧炎武曰天下興亡匹夫之賤與有責焉是固保穜族存國教之先務歟其亦海內魁桀之所宜有事者歟

民義總論

麥孟華

泰西何以彊民智也中國何以弱民愚也民智則能自治能自治則荒辟痿舉而國彊民愚則不自治不自治則孱偸息而國弱同此血气而運動均同此支體而操作均同此覺識而思慮均顧乃智愚懸越若是其遠也曰西民人謀其身人食其智專以操業以慮事睊睊覃思競於新法其智宜也中國之民捐精塞慮傀傀盱盱束身翹踵仰治於上瘃萬人之身以操作於一身鍵萬人之心以思慮於一心莽莽大地蕓蕓生計豈一人之力可逮哉樹藝之新法制造之新藝政治之新學又豈髙拱肉食者所能代謀哉悠悠千年仍此拙陋農日以巟商日以絀工日以窳士日以瞢願者茹辛窘阽而安之若命黠者亦徒悍誖咨聒心而不思振拔於是靈慧之穜獷瘁乃如黑人博腴之壤凋萎乃如貊鄕烏乎冥其心以待人之嗾馭嗇其力以仰人之哺豢犬馬之道也犬馬其民固爲罪矣彼黜墜心力伈伈蜷局曾不思自別於犬馬曰無罪歟曰無罪歟曰西國上無﹝鈐﹞﹝鈴﹞壓人能自主力有不舉上佽助之智有未逮上振發之民權旣重故能自治中國君權素尊事總於上民有舉動﹝官﹞﹝宮﹞必監察下有論議上必禁阻旣非自由故難自治是固然矣然中國文网𨿽密遏抑𨿽深而民之藝植上未嘗禁其蕃茂也民之牧畜上未嘗禁其孳息也民之貿遷上未嘗禁其流通也民之造作上未嘗禁其精巧也民之學問上未嘗禁其講求也民之善舉上未嘗禁其任也以至一切身家之計若耕稼若紡織若茶絲上未嘗禁其變法圖新也上何嘗盡奪民權哉而民顧盡推其權而委之曰吾無權吾無權無權非所以任事也於是遊惰酣嬉百廢不舉棟折榱壞坐受壓斃是亦猶家主責僕役以恭順而爲之僕者乃饑不敢食寒不敢衣而曰主之令我固如是也故夫中國之敝民生之困上之鈐壓其下者害其一下之待給於上者害其十上之陊墜不事者害其一下之委惰不事者害其十上欲愚民不能使民不自智也上欲僕民不能使民不自立也若夫民自委惰則己之身家視爲上事大害迫身待上而去大利委地待上而興甘受困苦習爲固然小民身家不自愛而固漠然坐視無亦曰撫字者牧民之責哉夫它人之愛吾身與己之自愛也孰愈它人之謀吾身與己之自謀也孰審𨿽騃而知之矣夫髙拱肉食之司牧未必果其愛我而代謀也烏乎是則惡可久恃矣

然吾聞古聖治民之道矣曰天下有道則庶人不議又曰民可使由之不可使知之墨子治兼愛尙同之言者也曰一人一義十人十義百人百義則不可爲政民自爲謀顧可求治邪曰春秋之義世有三等據亂之世獷獷莽莽罔識君民升平之世以君統民事總一智萬愚受治權屬一尊萬卑受成以一人而任眾人之事則眾人不可紛擾以亂之也故民皆斂其力以待用馴其气以聽命聖人非欲愚民也民愚因以愚道治之也久之久之而智者失智愚者安愚則權惰事敗而不可爲治矣不能不進之以太平太平之世萬力畢奮萬智畢張尊仍於上事分於下故升平之治君勞而民受成太平之治民勞而君受成且天生民而立之君師之牧之保之傅之將以善其事而使之得所也古者井田之制一夫百畝農部之掌隸於司徒營其溝洫辧其饒鹵簡其稼器察其穜稑一耕一斂若親省之今則墾田任力上不過問而民自爲計矣古者數有禁鬻市有制犧牲駒犢舉書其數累牛騰馬遊牝於牧一一豚君親慮之今則畜牧羸敝上不過問而民自爲計矣古者百谷之播果實之鬻山林之焚木樹之伐筦蒲檀柘之守薄芋絕苴之制皆總於上一艸一木君親督之今則種植萎廢上不過問而民自爲計矣古者陳物辧肆爲立司市肇牽車牛爲譏以關詐僞儥匿則有罰量度制則有準一絲一粟君親謀之今則貨滯末病上不過問而民自爲計矣古者考工有官用器有度一物一器君親勸之今則精巧呰楛上不過問而民自爲計矣古者發政施仁必先無告定制養窮俾有常餼一啼一呻君親卹之今則生老死苦上不過問而民自爲計矣古者家塾黨庠術序國學徧於國中立學之地上定其數入學之年上定其期一弦一誦上親課之今則廢學失業上不過問而民自爲計矣古者婚嫁之禮歌舞之樂醫師之職道路之治厥有定制一舉一動上親稽之今則廢弛蕪害上不過問而民自爲計矣故上而任事也則不識不知順受帝力相忘焉可也上而不任事也而猶偃仰安坐側身待衣翹首待食則是保母旣去而嬰孩猶呱呱以索乳哺其不餒而致斃也幾何矣

且西人之言生利分利也生溢於分者國恆富生減於分者國恆貧中國地利不盡工藝不昌小民窮蹙無以自活農家作苦晨旦勤動足胝無毛脛痱無胈終歲所入僅充藜藿歲𨿽中收民猶菜色少有凶旱鬻及子女委頓瘠殣道路相望通衢之間乞丐徧地蓬首垢面甚於囚虜饑驅寒逃之外洋瀕海諸省歲以萬計流離萬里鬻身爲奴操作勤苦且被虐逐弱者瘠骨溝壑彊者乃流爲盜賊識字之民百不一二獷蠢頑陋無異土番民窮且愚此所以窘弱而不振者也且中國沃壤千里地未爲瘠也五金之礦百物之產冠絕地球國未爲貧也而乃仰屋咨號束手待斃民不聊生日憂人滿豈地獨靳寶於中國哉地有餘利民有餘力而生利之道未善也筦子曰地大而不治命曰土滿人眾而不理命曰人滿土滿則貨棄人滿則業失夫以中土之膏腴中民之勤儉乃至貨棄失業而不能自保天下之可痛可恥者孰過是矣

今天下魁桀之士能深知自彊之道者皆必睊睊於民權之宜重是誠可謂知本矣然彼之眵眵動色者莫不曰欲重民權先立議院中國君權素尊令行禁止事議於下權將移奪議院善矣上能讓權以利民乎中國文學未昌風气未辟民智未開民事未習千百鄕愚將成哄市議院啟矣民能建議以善事乎不知其不能而彊行之則今尙非時止足取亂知其不能而彊聒之則徒陳髙義於事無裨夫爲其難而倡此無成之事孰與爲其易而復其本有之權哉故今欲振中國在復民權欲復民權在舉其分所當爲力所能及之事事者民之事也民不任則權之君民能任則歸之民以家人而復親家事則米鹽部署不遺瑣屑手足經營不慮隔絕實心講求不憂膜視不及十年必著大效夫人私其家計及箕帚豈自有之大利而顧棄之哉擴其私家之心精其私家之術此歐美之國自百年以來所由富彊莫敵者也故以國爲國者罔不弱以家爲國者罔不彊

語曰眾庶之人可與樂成難與慮始百年以來海內之大四萬萬人之眾豈遂無一二豪傑任其事而爲之倡者乎曰有之有之而民事卒未或舉何也曰千門之宮一倕不足以程巧萬鈞之鼎一獲必至於絕脰中國民气散而不聚民心蜀犬而不此其所以百事而不一效者也西國民間學會徧地教務有會政學有會商務有會工藝有會一切地輿天算動植醫化聲光電熱之學莫不糾合大眾互相摩擦大者數十萬金數百萬人比較有資考驗有藉講究有人推行有力故絕域之國教會可派人以傳教矣五洲之遠地會可派人以測驗矣又其甚者挾商會之力而遂亡印度中國每慮一事不思合以言格致則物質之新理化合之新法獨智不足以窮悟也以言制造則運化之巧機測量之儀器獨力不足以購辦也以言貿易則貲本不厚諸商競軋獨謀不足以牟利而它人且得抵隙以抑勒之也凡百庶事靡不類是彊者僕於前弱者戒於後此一二豪傑所以皓首而不能成業躓蹶而不能致用也故西人之欲私其國欲私其家與我同而所以私其國家者與我異欲私其國必公其事於民欲私其家必公其事於眾天下固未有不合公而可以遂私者也孔子曰百姓足君孰與不足易曰二人同心其利斷金地球諸國其能彊而國富而家者罔不由是道矣

曰中國築鐵路開礦務創制造建學堂練海軍舉郵政立銀行凡百新政上悉條舉而顧待蚩蚩者之私議邪曰上之變下如風偃艸效固易計誠至善然變法之議數十年矣富彊之效茫如捕風百姓嗷嗷朝不謀夕西江之決誰能俟之且朝廷新政粗舉大綱民間切近之謀猶待蚩蚩者之自爲籌劃與其滋補牢之悔無爲陰雨之謀若猶泥不議之成言昧務民之聖訓坐棄歐美富彊之效而乃嬉臥於覆屋之下蠢蠢嬉惰率人類爲犬馬束手哀號聽異族之縶割此波闌所以見分於三國而非洲印度之以萬里大國而受墟者也烏乎震旦之古邦黃帝之孫子其幸勿爲非洲印度之續也

論中國宜尊君權

麥孟華

今之通人則曰中國之弱君權重也民權輕也善謀國者因泰西之道輕其所重而重其所輕斯國彊矣麥孟華曰不然中國非民權不立之爲患而君權不立之爲患是故橫盡五洲盡前古君權之輕者莫今日之中國若君權之重者莫今日之西國若其比較之率悉數之更累僕不能盡也請言其一二西國民間一戶一口年歲生死皆上之官爲簿稽之其匿報者課之以罪中國則自生自死自養自息國家莫得而過問也西國產業將遺子孫則必籍其多寡告其所在達於有司納遺囑稅然後傳與其人中國則任意授受國家莫得而稽也西國生年八歲皆入小學溺愛廢學者罪其父母中國則惰窳頑獷不識字者十居七八國家莫得而勸也西國入官皆經學校非有成就不能自通中國則朝爲市奴夕掛金紫國家莫得而節制也西國幣制定自朝廷若者爲鎊若者爲羅卜若者爲佛郎舉國如一莫敢殊異中國則十八行省幣貨各異幣式各異民間自安其所習國家莫得而整齊也西國鈔引惟政府得鑄造而布諸境內中國則各省票號各埠錢莊自爲之而自行之國家莫能而查禁也西國凡新構房屋必官爲查驗核其工料之良窳以防塌傷其歷年已久之房屋必隨時查勘令其拆修中國則任意築𨿽有破綻國家莫得而督責也西國塗道必寬敞整潔棄穢於路厥有常刑中國則都會康莊溲溺狼籍丐殍載道國家莫得而驅逐也西國醫生必由醫院學成領有憑照方許執業中國則學書不成攺而業此庸醫充斥殺人如麻國家莫得而刑也西國郵遞官中掌之中國則民局地國家莫得而統壹也西國商務厥有市官苦窳之器不鬻於市其有新制領憑專利禁止他商無敢仿造中國則姦商充牣展轉冒效百物濫劣國家莫得而主持也西國凡鐵路所經堂廟廬基皆必拆避開采礦產四山皆無敢阻撓中國則舊黨鼓噪箝閼大計國家莫得而懲也西國山林設虞掌之漁務設司轄之斧斤以時數不入中國則麓澤無主民間任意蹂躪國家莫得而知也西國律度量皆由官定物鎊銀鎊畫一通行中國則庫平漕平市平工部尺市尺戶異其制人用其私國家莫得而釐訂也故夫西國之君其有權也如彼中國之君其無權也如此凡百庶政罔不類是千舌萬筆匪可殫論故極其無權之敝乃至天子之尊不能爵一士必俟其自賈科第自鉆保舉自累資格苟不由此則君不得而庸也天子之威不能殺一人𨿽敗軍之將失地之官婪贓之吏經年監候君不得而戮也事無大小皆下部議君不得而獨斷也政無巨細皆援成例君不得而獨創也今夫中外古今之所謂大權者豈不以能創制立事而生殺人乎哉豈不以能箝勒天下之舉動整齊天下之耳目乎哉以西君例中君以中民例西民則孰爲重而孰爲輕矣乎先王之治天下也以其民爲子而自爲其父母以其民爲弟子而自爲其師取民之衣服飲食居處語默昏喪祭生死疾病家人婦子井六畜靡巨靡纖靡繁靡簡而一一自掌之自消息之於是乎君有權後世則不然一以其民爲越人一以其民爲土芥今夫父母之權得以行於其子師之權得以行於其弟子𨿽有魁桀威力而其權必不能行於土芥越人於是乎君無權人有恆言曰事權事權故夫事者權之母也事一身之事者有一身之權天君泰然百體從令心有權也患心疾者舉動失度言笑無常則官骸有權而心無權事一家之事者有一家之權父兄教先子弟率謹宗子之權也室老昏耄倦勤廢事米鹽偸漏僕役恣庇則支庶奴隸有權而宗子無權事天下之事者有天下之權一人有慶兆民賴之君之權也朝廷不肅叢脞於上噎塞於中權於下則賊官毒吏有權而君無權無權非所以爲國也賊官毒吏有權非國之福也民之秀者起而昌論使人人各自事其事人人各自有其權於是乎命之曰民權民權惡乎起起於君之不事民事也鄕之民賊聞是說也瞿然曰是實奪吾權於是乎竭其力而仇之而摧之而狝之而不自知其權之中落固已久矣權非可奪之物夫非自棄之而誰得而奪之然則民權不亦善乎麥孟華曰事者權之母也中國之民未能自事其事卽不能自有其權未能事事而以權則權不在秀民而在莠民故今日之中國莫若尊君權便君權之黨大索權於國中十日而不得君子曰盍事其事矣

論中國參用民權之利益

汪康年

中國之言治者曰以君治民而已至泰西而有民主之國又有君民共主之國中國之儒者莫不駭且怪之𨿽然何足怪哉古之言治者莫不下及於民是以尙書洪範曰謀及庶人呂刑曰皇帝淸問下民周禮小司寇掌外朝之政以致萬民而詢焉朝士左九棘孤卿大夫位焉吏在其後右九棘公侯伯子男位焉州長眾庶在其後孟子曰國人皆曰賢然後用之國人皆曰不可然後去之國人皆曰可殺然後殺之其它見於經典者不可僂指數是古之爲國未嘗不欲與民共治也顧或患權之下移不知君民共主之國凡國有大事下諸議院議院議之斷之君而行之官君有不同可使復議議不能定可更置議員是大權仍操之君或曰用民權則桀黠得志豪彊橫行亂且未已不知民但能舉俊秀以入議院而不能肆行己志議員但能議其事而不能必其行何肆橫之有或曰權在上則聚在下則散散不可以爲國不知議員人𨿽多必精其選議𨿽雜必擇其多選精則少謬誤之論擇多則願行者眾是三者皆非足置慮者也且夫居今日而參用民權有三大善焉從前泰西君權過重故民權伸而君權稍替中國君權漸失必民權復而君權始能行何則中國𨿽法制禁令號出於君顧前代爲君者深恐後世子孫不知事體或有恣肆暴橫之事故再三申之凡事必以先代爲法毋得專擅攺易故舉措一斷之例大臣皆奉行文書百官有司咸依故事爲斷而熟諳則例之吏乃得陰持其短長故國之大柄上不在君中不在官下不在民而獨操之吏吏志在得財傳子孫初無大志故骫利營私叢獘如毛良法美意泯焉漸滅且不特此也君獨立於百官兆民之上則聰察不能下逮而力亦有所不及是以會計隱沒上勿知也刑獄過差上勿察也工作窳敝上勿聞也屢戒徇私而下之用情如故屢飭潔己而下之貪賄如故屢飭守法而下之作獘如故詔書嚴切官吏貌若悚惶而卒之無毫之悛攺猶得謂之君有權乎惟參用民權則千耳萬目無可蒙蔽千夫所指無可趨避令行禁止惟上之從𨿽曰參用民權則君權之行莫此若矣且夫民無權則不知國爲民所共有而與上相暌民有權則民知以國爲事而與上相親蓋人所以相親者事相謀情相接志相通也若夫君隆然若天人民薾然如艸芥民以爲天下四海皆君之物我輩但爲君之奴僕而已平日政事舉措漠不相聞一旦變故起相率委而去之但知咎君之不能保護己而不知毫盡心力於君惟與民共治之國民之與君聲气相接親愛之心油然自生故西國之民見君則免冠爲禮每飲酒必爲君祝福國有大事則起而謀其故蓋必使民共樂民然後樂其樂使民共憂民然後憂其憂必然之理也若夫處今日之國勢則民權之行尢有宜亟者蓋以君權與外人相敵力單則易爲所挾以民權與外人相持力厚則易於措辭西人與中國互市動輒挾我國君之權力以制我之民中國欲拒之則我之權不足欲以民爲辭則中國久無民權之說無可措語是以增訂條約不謀之民而輒許之索租界索賠亦不謀之民而輒與之其它一切有損於國有損於民之事皆惟西人所欲應之如響有司奉令承教爲之惟恐不速於是民視西人之餘轉而視有司夫天下之權勢出於一則弱出於億兆人則彊此理之斷斷然者且夫各行省之人而使謀事則气聚否則散使士商氓庶皆得慮國之危難則民智否則愚然則反散爲聚反愚爲智非用民權不可夫豈有妨害哉吾見古制復則主權尊國勢固也

平權說

闕名

燻煦之和不被一匯霂之澤不私一物推曁天下者不端恣一人是以人主貴用天下也以天下之耳目爲我之耳目耳目不虞其瞶霧也以天下之喉舌爲我之喉舌喉舌不虞其祕澀也以天下之手足爲我之手足手足不虞其痺委也以天下之腹心爲我之腹心腹心不虞其田介格也我蔀耳目胥天下之耳目而蔀之我捫喉舌胥天下之喉舌而捫之我蜷手足胥天下之手足而蜷之我虧腹心胥天下之腹心而虧之是我有耳目而仍無耳目也我有喉舌而仍無喉舌也我有手足而仍無手足也我有腹心而仍無腹心也責天下無耳目之人而曰爾何不聆鈴術焉爾何不詔策焉責天下無喉舌之人而曰爾何不宣鞀鐸焉爾何不鳴鐘鼓焉責天下無手足之人而曰爾何不社稷焉爾何不扞牧圉焉責天下無腹心之人而曰爾何不瀝誠焉爾何不憤孤月匡焉是蓄腐窳之物而欲其芬苾也是硾溺者之石而哂其不離巨浸也是療垂死之病而飲之以烏堇也且夫義之量莫大乎利人仁之量莫極乎愛物法之量莫美乎平權開辟以後榛莽未開品文未著水土未平生民未粒食羲黃堯舜代興厥君熙熙厥民噩噩大治也大榮也大美之源也順勢以施之也至官家變易上下阻山堯治公明權合而事不分治紊亂權分而事不合故權在外戚漢之蠹權在藩鎭唐之蠹權在契丹宋之蠹權在奄妾明之蠹漢崇宰相之權病在內重權由內重而失唐重藩鎭之權病在外重權由外重而失宋收節鎭之權病在外輕權由外輕而失明則內重府部外重三司病在內外牽制權由內外牽制而失畸重畸輕權失國墜譬之修兵者以備寇也今修兵而反自攻則失所爲修之矣狃於俗者則不然非濱之東夷穢之鄕大解陵魚蕩無權揚漢之南百越之際縛婁陽禺驩兜之國蕩無權離水之西棘人野人篇笮之川蕩無權雁門之北須窺之國饕殄窮之地蕩無權無醜無能人禽猙猙少者陵長長者畏壯猛烈者疆暴者尊日夕相殘靡所休止務鋤耗其種類無政無君上下如是其暌也天地古今內外親如是其夥也權奚以平不知暌者邇之傳車也夥者少之指臂也壹號令公好惡亮誅賞君有君之權務禮教重信義稱先王士有士之權相髙下視肥磽序五種農有農之權通財貨辧精麤別貴賤商有商之權設規矩陳繩墨具器用工有工之權君取其一臣取其四主一謀四權烏乎不平故爲天下長慮莫如置天子也爲一國長慮莫如置諸侯也置天子非比天子也置諸侯非比諸侯也能以家聽者權之以家以裏聽者權之以裏以鄕聽者權之以鄕以邑聽者權之以邑以國聽者權之以國以天下聽者權之以天下用公勇無畏乎孟賁矣用公力無畏乎烏獲矣用公視無畏乎離婁矣用公巧無畏乎倕輸矣用公智無畏乎堯舜矣用公武無畏乎湯武矣此萬物之愛力也君人之大寶也吾故曰利人也愛物也平權也

君主表

闕名

天子天子天子子百官子萬民身以及身子以及子子爲大宗無大宗及小宗無小宗及宗孑孑烈烈綿綿延延巍如天地參如日月燦如雲霓綱領萬物穆穆馴馴其莫之能繩若天之所司莫之能職天下然莫之敢犯世及之天下罔不重君主也君主之政貴知所措措諸安則安措諸危則危三代措天下於仁義而民人洽而禽獸殖而艸木茂而四彜賓服累子孫十餘世各享承平數百年秦措天下於法令徳澤未加而怨毒盈世視主器於傳捨憎主惡於仇讎禍幾及身子孫誅滅天下後世窮其獘以爲尊君以抑臣貴名而責實重世家愚黔首抑功利士習無用之學官爭殘民之局君孤立於上臣貢媚於下猝有大亂民气帖然置國事不之問置君主不之顧三代以此興秦以此亡自秦而後雄角立肆意驕蹇民變騷然夫君者民之儀也治體之本也三代以下從無三代以上之人主之气象者何哉積重使然也祖宗如是子孫莫不如是一朝如是累朝莫不如是中國如是外國亦莫不如是俄羅斯今之彊國也自元以來衣服制度與華爲近宜萬撫有東俄兼轄西伯利亞地崇君抑民禁人讀書其施行政事與暴秦等不旋踵間而身亡國亂彼得以雄鷙之主仍用君權以牖民智變服飾滌浮儀廢世家重工藝交鄰國戒守文置客卿任將相國乃大彊淵淵稱治近世以來守其遺策生聚教養不與海內輕動𨿽以英法徳奧之彊皆離合而操縱之駸駸有並通萬國統一環球之勢然則𨿽立君主不宜愚民審矣譬之元帥以操軍權猶必有謀士精卒以隸之非是則士卒嘩潰莫可收拾今統聾瞶瘖罷癃之人同襄而共理而且深閉而固拒之抑塞而防閒之求其不離心離徳土崩瓦解者不亦難乎當是時也主勢將傾權其安附墨西哥同文之國也及西人入境狝夷禽薙如鳥獸然及夫美人立國同洲從風盡攺民主蛻離歐洲馽求其立國之民種已非紅人埃及古文明之邦其開化與中國同時亞立山大以來未有傑出君相禮教漸壞變爲土番英人輔以自主以人才而綰其政其餘同洲諸國若蘇丹若摩洛哥若阿比西尼亞君皆世及臣奉令惟謹其國亦嘗沐浴教化而文明未啟尢齗齗以互相擄掠爲歐洲諸國立約公同禁誡遣教士爲之師馴至案圖剖分而莫之覺夫非君主之國乎印度緬甸之入於英朝鮮暹羅因求自主而變爲半主皆君主也今表君主之國分爲五等一能用其民主權足威行內外者二主權不足而不能用者三僅存半主者四國內有君鄰國案圖剖分者五爲附庸之國而不能自達者中國冠冕五洲主權獨重無可比隆故不表其它已滅國除者不表君子觀於此未嘗不發深寤焉

君主威行內外主權足不能用半主受命彊國君主爲鄰國按圖剖分者附庸俄羅斯土耳其希臘

埃及阿富汗

坎巨堤布魯克巴

波斯俾路芝阿剌伯

塞爾非亞克什米爾羅馬尼亞布加利亞門的內哥朝鮮安南暹羅基發阿科伯廊爾喀蒙古檀香山蘇大義火羅馬達斯加

阿比西尼亞摩洛哥塞內岡比畿內亞公額桑給巴索非拉那達爾蘇丹突尼斯阿彌及的波裏哥多番達夫撒哈拉亞徳莫三鼻給加弗勒裏

蒙古所屬烏﹝梁﹞﹝染﹞海靑海西藏所屬諸土司亞然在阿非利加爲阿剌伯阿滿王統屬

民主表

闕名

屏億兆京垓人之人而主一二人之人私之至也萃億兆京垓人之人卽主億兆京垓人之人公之至也予痛悉其利獘爲天下告曰公天下者愛力天下私天下者儀狄天下鐍天下者天下盜之矣愚罔天下者天下暴之矣堯舜揖讓湯武徵誅其事不同順民一也順民何茻然不一脈也天地不樂一脈耶鬼神不享一脈耶祖宗不保一脈耶子孫不守一脈耶樂之實僇之享之實辱之保之實畜之守之實促之是以私天下者不長公天下者罔不昌也何則一人之所短不若眾人之所修十人之忞忞不若千人之燭燭蒼頡作書容成造后稷耕稼奚仲爲車其量狹其力少其才智薄非能一人而兼眾有也非能一利而孳眾利也前者後者因千人勞萬人藉遂普爲文明飲食衣服器用之世界矣世界一耳目心腹之所積也積耳目心腹而成人積人而成家積家而成鄰積鄰而成裏積裏而成鄕積鄕而成黨積黨而成都邑積都邑而成國積國而成天下爲天下立君君者也爲天下立師師者眾也爲天下立朋朋者黨也爲天下立族族者湊也不不眾不黨不湊以孤另天下上姤於官府下姤於私室則是見相於左而不見相於天下也見史於右而不見史於天下也見將於閫而不見將於天下也見士於庠而不見士於天下也見氓於隴而不見氓於天下也見商於衢見工於廛而不見商見工於天下也乃防乃疾乃攻擊乃傾軋乃水火乃盜賊乃兵戈乃痛哭之天下其又安能公耶夫天下烏乎公公於民民烏乎公公於黨戰國之世民黨盛行五君羅其魁於門下秦人屏息不敢攖其鋒乃五君敗喪秦收其遺傑以事吞並而六國遂亡後世不察每以六國之亡而咎秦不知亡六國者卽六國之民於秦無與也何以知其然耶六國夷滅民哀哀無主尢憤憤以圖恢復故嬴氏一蹶而山東豪傑起若是民無負於國而權不能側重於上也不亦審乎昔羅馬之興全恃元老院以爲治主司之權等於王者其後亞古士都自稱該撤國勢愈彊號稱泰平之世乃狃於世守篡弒相仍君虐其民民勢棼然無所措國局始弱希臘意大利皆君主之國旋因民黨重鏟其舊丕變蒸蒸瑞士據歐洲中原一彈丸之壤因民主而國賴以存又嘗爲各國公會之地其禁別國教士鈴轄其民以視中國傳教之約又何如也華盛頓者英之流民首民主聯邦治體巍巍乎有天下而不與故其國養兵不而學校如林終其身號稱富彊後世仰食其福此民主之裨於治也後之言民政者靡不宗之拿破侖以統領而除帝位助美自立其爲民主較華盛頓爲先獨私其天下而不公致身死艸莽爲天下笑數十年後亦更爲民主豈非民主之說中於人心牢不可破乎然其民好武而思動在內則侈爲平等均財之說在外則思聯俄以復仇將來必爲俄人左右佯許以復仇之兵而令先與英人爭埃及英人必聯意徳以覆之歐洲由此不俄人乃東顧而收亞東之利然民主之國覆之於一時而興之於百年之後則法能重興可逆﹝睹﹞﹝賭﹞也美人近尙兼並委瑞納不能保其主墨西哥不能保其境美人嘗以輕稅之法使其民納土攺隸美國檀香古巴均嗾令攺隸聯邦以通東西洋孔道而握其權後有魁傑者出以力徵經營天下而成治業如拿破侖之故智矣公天下以公政其措施尢不可不愼也今表民主分爲四等一民主而締聯邦交其國治者二民主兼轄君主者三民主權足者四壤地褊小僅同酋長而仍不受大國之制者

民主聯邦民主兼轄君主民主內外權足者酋長特立美利堅合眾國法蘭西兼轄安南馬達斯加君主之國祕魯智利墨西哥巴西

摩求柰

玻利非亞銀國附新加拉那大厄瓜多委內瑞拉巴拉圭烏拉圭拉巴拉哥多番

君民共主表天尊地痺乾坤定卑髙以陳上下位有君卽有臣有臣卽有民民積民成國國積國成天下天下非一人之天下億兆京垓人之天下也不能齊億兆京垓人以統於一而天下爭不能推一以及億兆京垓人而天下亂柳子厚曰有裏胥而後有縣大夫有縣大夫而後有諸侯有諸侯而後有方伯連帥有方伯連帥而後有天子此封建合治之說也後世天子不能獨主天下責之大吏大吏不能獨主一省責之郡首郡首不能獨主一郡責之縣令縣令不能獨主一縣責之佐雜此郡縣分治之說也封建之天下不如郡縣郡縣之天下又因任人以爲治亂唐虞之制建官爲百夏商官倍亦克用乂周禮上議院在治朝詢臣詢吏詢萬民朝士掌治朝之位眾庶在焉上下交資雍雍成治迨及後世內外職員動累千萬其在內者閣臣以下六部以主庶政五府以主兵戎都察院以主糾察通政司以主喉舌大理以主刑獄太僕以主戎馬光祿以主膳羞鴻臚以主賓客太常以主祭祀國子以主教育欽天以主律曆宗人府以主宗室詹事府以主靑宮彈駁則科道主之記注則翰林主之出使則行人司主之療治則太醫院主之其在外者督撫以下各省設兩司以主一省之事布政司以主財賦按察司以主刑名扼要之地又設道以分主之文武相制內外相維如恆星附日如行星附地以植責骨以絡責筋以呼吸責肺以飲食責胃以變血責心以知覺責腦以公正無私責公以章善明理責卿以大扶進人責大夫以通古今辧可否責士司以總其領也師以訓其徒也職以守其業也以平其政也掌以專其事也簡厥善率其或不善進厥良策其或不良辟以止辟不臧厥臧相吸攝相指臂共主之天下中國聖明之世有之所由稱盛治臻上理也後世學衰多伺闇弱以爲攻取吏則取之習法官則取捐納科舉兩途進身未幾又恐與民相要結乃有調遣之法回避之例官民不相習吏士不相知士人伏處鄕裏不知經世事賢者自潔其身不肖者靦顏垢面以取媚當世於是一朝之治惟胥吏知之胥吏知之而法不能行則粥之以网利朝有不便令下而民𨿽熟若無所覺大臣瘖塞不知所措庶民又箝口結舌而莫敢宣其意於是起而言曰法不能變民不願從如是哉如是哉而於平時離心力割血脈上下不相接則無一語及一事及此二千年以來之通獘也昔王安石變法士人憚於習政交口攻之馴至禮樂兵刑視爲糟粕炎宋諸子出而知實學之不易講遂遁於空虛以避當世之禍自成宗派樂逃於政教之外而相率赴之於是舉格致天文輿地測算中國自有之舊學均淪於四裔而莫知所返矣嗚呼中國欲反共主之治齊齊然節節然如三代盛時豈不難乎泰西君民共主之國以英爲最彊然當數百年前君民二黨齗齗相攻百年而後始成此治體日本大權旁落民思其君藩幕端政千餘年而不克竊其位及尊攘議起大將軍徒走就邸無敢異言詎非民气固結之效乎自玆而後去浮談求實學開設元老院比於歐洲亦見權之輕重無分乎君民學不精則權不能自主耳徳意志以霸主而執會盟開設總院以統一邦各邦君主有退位而爲議員者亦可見權力之盛在議院不在君主也至若各黨相擊而宰相得操其進退可否之權固在開明政學識其賞魁已豫絕非鹵莽考試求人才於暗中摸索者也今表君民共主分爲三等一爲帝治二爲王統三爲以別國之君而自存民政者其餘各國所辟新疆與以治權者𨿽不能成國亦附表焉其內政外交仍賴本國者不表表其若藩屬而又若自主者

君民共主成帝治者君民共主成王統者以別國之君爲君而自存民政者附自辟屬土有民政者英吉利荷蘭匈牙利卽匈奴以奧大利亞王兼王坎拿大美洲地屬英徳意志普國兼帝比利時挪威以瑞典王兼王紐西倫英屬日本日斯巴利亞卽西班牙盧森堡以荷蘭王兼王兼入日耳曼公會澳大利亞洲英屬奧大利亞合匈牙利名奧斯馬加葡萄牙波蘭王位以俄帝兼而仍存國治北般﹝島﹞﹝鳥﹞英屬意大利瑞典兼挪威

丹馬卽嗹國

希臘

古史鉤沈論

龔自珍

龔自珍曰史氏之書有之曰霸天下之孫中葉之主其力弱其志文其聰明下其財少未嘗不周求禮義廉恥之士厚其兒嫗其言則或求之而應則或求之而不應則必視祖之號令以差史氏之書又有之昔者霸天下之民稱祖之廟其力疆其志武其聰明上其財多未嘗不仇天下之士去人之廉以快號令去人之恥以嵩髙其身一人爲剛萬夫爲柔以大便其有力疆武而允孫乃不可長乃誹乃怨乃責問其臣乃辱榮之亢辱之始也辧之亢誹之始也使之便任法之便責問之始也气者恥之外也恥者气之內也溫而文王者之言也惕而讓王者之行也言文而行讓王者之所以養人气也其府焉回其鐘焉大都積百年之力以震蕩摧鋤天下之廉恥旣殄旣狝旣夷顧乃席虎視之餘蔭一旦責有气於臣不亦莫乎

京師樂籍說

龔自珍

昔者唐宋明之旣宅京也於其京師及其通都大邑必有樂籍論世者多忽而不察是以龔自珍論之曰自非二帝三王之醇備國家不能無私舉動無陰謀霸天下之統其得天下與守天下皆然老子曰法令也者將以愚民非以明民孔子曰民可使由之不可使知之齊民且然士也者又四民之聰明論議者也身心閒暇飽暖無爲則畱心古今而好論議畱心古今而好論議則於祖宗之立法人主之舉動措置一代之所以爲號令者俱大不便凡帝王所居曰京師以其人民眾多非一類一族也是故募召女子千餘戶入樂籍樂籍旣碁布於京師其中必有資質端麗桀黠辧慧者出焉目挑心招捭闔以爲術焉則可以箝塞天下之遊士烏在其可以箝塞也曰使之耗其資財則謀一身且不暇無謀人國之心矣使之耗其日力則無暇日以談二帝三王之書又不讀史而不知古今矣使之歌泣於笫之間耗其壯年之雄材偉則思亂之志息而議論圖度上指天下畫地之態益息矣使之春晨秋夜爲體詞賦遊戲不急之言以耗其才華則論議軍國臧否政事之文章可以毋作矣如此則民聽壹國事便而士類之保全者亦眾曰如是則唐宋明豈無豪傑論國是掣肘國是而自取僇者乎曰有之人主之術或售或不售人主有苦心術足以牢籠千百中材而不盡售於一二豪傑此亦霸者之恨也吁

尊隱

龔自珍

將與汝枕髙林藉丰艸去沮洳卽犖確第四時之榮木矚九州島之神臯而從我嬉其間則可謂山中之民也已矣仁心爲幹古義爲根九流爲華實百氏爲杝藩枝葉昌洋不可殫論而從我嬉其間則可謂山中之悴民也已矣聞之古史氏矣君子所大者生也所大乎其生者時也是故歲有三時一曰發時二曰怒時三曰威時日有三時一曰蚤時二曰午時三曰昏時夫日胎於溟涬浴於東海徘徊於華林軒轅於髙閎照曜人之新沐濯滄滄涼涼不炎其火幾吸引淸气宜君宜王丁此也以有國而君子適生之入境而問之天下法宗禮族歸心鬼歸祀大川歸道百寶萬貨人功精英不飛異而飛府於京師山林冥冥但有鄙夫皁隸所家虎豹食之曾不足悲日之亭午乃炎炎其火幾五色文明吸飲和气宜君宜王丁此也以有國而君子適生之入境而問之天下法宗禮族修心鬼修祀大川修道百寶萬貨奔命湧塞喘車牛如京師山林冥冥但有窒士天命不猶與艸木死日之將夕悲風驟至人思燈燭慘慘目火幾吸飲莫气與夢爲鄰未卽於丁此也以有國而君子適生之不生王家不生其元嬪嬙之家不生所世世豢之家從山川來止於郊而問之曰何哉古先冊書聖智心肝人功精英百工魁桀所成如京師京師弗受也非但不受又裂而磔之醜類呰窳詐僞不材是輦是任是以爲生資則百寶咸怨怨則反其野矣貴人故家蒸嘗之宗不樂守先人之所予重器不樂守先人之所予重器則窶人子篡之則京師之气泄京師之气泄則府於野矣如是則京師貧京師貧則四山實矣古先冊書聖智心肝不畱京師蒸嘗之宗之孫見聞媕則京師賤賤則山中之民有自公侯者矣如是則豪傑輕量京師輕量京師則山中之勢重矣如是則京師如鼠壤如鼠壤則山中之壁壘堅矣京師之日短山中之日長矣風惡水泉惡塵霾惡山中泊然而和洌然而淸矣人纕臂失度啾啾如蠅虫芒則山中戒而相與修嫻靡矣朝士寡助失親則山中之民一百吟一呻百問疾矣朝士僝焉偸息簡焉偸活側焉徨徨商去畱則山中之歲月定矣多暴侯者過山中者生鐘之思矣童孫嘂謼過山中者祝壽耇之毋遽死矣其祖宗曰我無餘榮焉我以汝爲殿矣其山林之神曰我無餘怒焉我以汝爲殿矣俄焉寂焉鐙燭無火幾不聞餘言但聞鼾聲夜之漫漫鶡旦不鳴則山中之民有大音聲起天地爲之鐘鼓神人爲之波濤矣是故民之丑生一縱一橫旦暮爲縱居處爲橫百世爲縱一世爲橫橫收其實縱收其名之民也壑者歟邱者歟垤者歟避其實者歟能大其生以察三時以寵靈史氏將不謂之橫天地之隱歟聞之史氏矣曰百媚夫不如一猖夫也百酣民不如一瘁民也百瘁民不如一之民也則又問曰之民也有待者耶無待者耶應之曰有待孰待待後史氏孰爲無待應之曰其聲無聲其行無名大憂無蹊轍大患無畔涯大若折大瘁若息居之無形火幾景煜爚捕之杳冥後史氏欲求之七反而無所也悲夫悲夫夫是以又謂之縱之隱

尊俠篇

麥孟華

古人有言曰哀莫大於心死傷哉以吾中國之大四萬萬人之眾而竟不免於今日也讀太史公書遊俠列傳竊怪朱家郭解匹夫之勇而史公何以津津道之心向之如是由今觀之而知俠也者死其身以生其心散其財以聚其力亡其家以存其國人而不俠時曰不仁國而無俠時曰不國昔中國以俠立國者也戰國以前俠士漎萃鱗沓布滿天下一挫於秦始皇禁誹謗再挫於漢文景主無爲誅遊俠三挫於漢武帝黜百家四挫於十常侍錮黨人五挫於魏武帝毀名節六挫於南北朝唐諸君臣重詞章科目七挫於宋元佑八挫於宋慶元禁黨人九挫於元以蒙古俗亂中國視臣民爲奴隸十挫於明太祖毀名節忌才士用帖括十一挫於明東廠禁黨人十二挫於幹嘉士夫之論議詆社會其爲道也非一術其爲罪也非一人而要之歸於短人之气渙人之力死人之心故俠者代少一代至於今而其種遂絕於天下蓋嘗上下古今而知俠士之多寡與戎禍之多寡有反比例孟子曰國必自伐然後人伐之舉一國之人而气已短而力已渙而心已死然後外國得以力加之如以利斧入朽木脆軟而莫之當以故秦以前戎狄不亂中國秦吳楚皆同種人不得爲戎狄吾友徐勤有春秋中國彜狄說詳此義此後其挫俠愈甚者其患戎也亦愈甚故有十常侍魏武之挫而五胡拓跋遂疊主中夏有元佑慶元之挫而成吉思之裔遂統一神州有幹嘉士夫論議之挫而歐洲之禍遂浸淫泛濫於今日而莫之救此非吾深文巧詆羅織以蔽罪於諸人也無气之人罔不死無气之國罔不亡蓋歷覽天下古今中外未有能易者也

今西人之侮我甚矣割我土地我盟約阻我加稅拒我使臣逐我華工攬我鐵路攙我礦務要我口岸上之交涉約章脇我官吏下之民間訟獄虐我氓庶彼族之僑居吾國者恣睢蹇悍跋扈睥睨白晝大都非理淩辱言色相忤詬詈而鞭箠之而吾民之工作其國者則更摧之窘之笞之策之刻酷作苦殆無人理縛束馳驟曾奴隸囚虜牛馬之不若而彼且囂然昌言於天下以爲野蠻之國必不可待以文教之道吾以爲丁斯世宅斯土者其無人心焉則已耳苟猶有之宜如何感慨羞憤憂惋歍咽激昂迅厲粉身碎骨埋念積慮以思一雪此恥也而今日之官顧若此今日之士顧若此今日之農之工之商之兵顧若此吾聞美之轄於英也苛稅虐使慘無善狀其大俠華盛頓起舉美之民而俠之血戰八年自立民政遂有今日也普之蹶於法也法人限其兵額禁其自彊其大俠俾思麥起舉普之民而俠之人盡爲兵士皆效死遂有今日也法之踣於普也割地兩省京室淪陷其大俠爹亞起舉法之民而俠之繪敗軍之狀以致民怒全法之人未嘗一忘師丹之役遂有今日也日本之受於諸國也匆卒要盟窮蹙開岸其大俠西鄕隆盛大久保利通等起舉日本之民而俠之卒傾幕府持立王政西歐畏之遂有今日也中國外交數十年矣泰西之善政異藝恥於仿效稍一相師引爲大詬而與彼中民士相接則甘其頓辱畏之媚之恬不爲怪夫以廣土眾民而乃率爲畏人媚人之舉是則烏可以爲國也不惟是中國疲散薾不相顧卹休戚膜然藐若胡越吏膜其民民膜其國人膜其友宗膜其族日聽比鄰之號吁坐視穜族之淪胥會無魁豪一思援手同室離散坐召他族之淩侵豈中人之忍於同類哉無亦心力懦靡不足拯其難而任其急也

俠有三等鄕俠俠財國俠俠命大俠俠心俠財之士破家結士骨肉黔首振人不贍始於貧賤赴人之急如己之私信陵平原之徒用是道以彊魏存趙日本諸藩多能養士藏活豪俊動以百數變政之初卒收其用遺風余俗至今未攺𨿽以中人之產必養食客數人俄人此風亦復極盛故二國彊悍橫絕亞東俠命之士以身許人以死任事行志赴功計不旋踵陵報彊暴若撻褐夫刀鋸躡後悍然不眙故曹沫要盟齊桓返地藺子睨璧秦王割城唐睢按劍始皇畏魏出萬死不顧一生之計以殉國家之難卒能以匹夫之輕重定一國之安危俠心之士孑然一身思易天下饑溺同體睊睊恫心其行不必激也其言不必憤也其恩怨報復不必明也惟此愛熱之心與夫堅彊之气遂足以存亡而生死故大憂患大艱險紛糾危急萬夫怵目帝王鬼神之所不能平者莫不卒平於俠者之心內之同類外之殊方上九天下九淵而莫之阻患難至畢平焉憂鬱至畢伸焉悍戾至畢屈焉艱巨至畢舉焉以言易國固猶賁獲之舉匹雛也凡此三者外可禦侮內可興邦有國之所禱求含生之所托命中國才藪敢謂遂無其人哉然承平日久國不需才惡俠者之以武犯禁也又惡其豪任結納之能得民也於是夷之鋤之裂之磔之俠者挾其心力而不得一當則乃狂嫚跌蕩以摧冷其愛熱之心後起魁桀鑑其若玆則乃虫拳謹束縛深自裁抑其心力不敢議任事以嬰當世之夷鋤遂至朝無俠吏野無俠民鄕無俠士肆無俠商藪無俠盜伈伈俔俔相忍爲國乃舉世而爲懦無气之人百事廢墜而不思一振同族淪溺而不思一拯一敗於英再敗於法三敗於日俛首受軛而不思一報烏乎是尙得爲國哉是尙得爲國哉麥孟華曰聞之太上貴徳其次務施報孔子曰以直報怨詩曰無言不齊襄復九世之仇春秋義之魯莊與昏狩春秋恥之西歐諸國尢倡斯義彼以非理相加則此必如其道以報復𨿽弱小之國皆得執此以與彊大爭且其民尙气最重國體𨿽一毫之挫一言之忤亦必攘臂求報舉國相爭𨿽至興兵致死公法家莫或非之不非之且以爲必如此而後能合公法能全國體能伸自主之權今中國𨿽孱弱非同此含生負气戴天履地員首方趾之倫哉而胡乃若此而胡乃若此

問者曰腹地各省疾歐人而惡惡臭一聞洋字劌心怵目鹹思甘心教堂之案無歲無有若是乎中國之俠民未爲少也應之曰是烏足爲俠民是直亂民之尢耳吾不與子言遠者請言日本日本於明治初年藩士憤法人橫恣聯眾轟擊斃數人於東京警旣達歐土法人以軍艦扼海岸索主殺者將興師問罪乘機以躪日本而諸藩烈士上書自首二十一人從容慷慨同詣東市相爭先死揮刀劙腹如流水前者死後者繼死至七人而歐人觀者咸不忍視拍手流涕瞠目結舌請止其殺囁然嗒然非直不敢有非分之索且謝不敏就和議以去今吾國歷歲之教案其始事也與日本同其卒事也則與日本何相反也吾以爲毋言義憤則已茍言義憤則諺所謂堂堂丈夫做得死得粉身碎骨夷家滅族而必不肯始亂終棄貽害於人以自幸免顧何以一哄而起烏合厖吠一哄而散狼奔狐竄畏死避匿大索不獲始何勇銳終何怯愚徒累有司𨿽直亦曲賠款謝過株及國家烏乎吾中國之可恥未有若教案之甚者也孔子曰一朝之忿忘其身以及其親又曰小不忍則亂大謀其何俠之足云其何俠之足云且夫俠者必任意气蹈白刃肆陵厲以賊人哉國之亡也不亡於兵弱械窳而亡於心力之靡國之興也不興於兵彊械利而興於心力之堅中國地方萬里帶甲千萬未爲弱也誠使人急其國士任其事家懷其奮國媿其辱所謂大俠俠心也我气旣昌彼勢自靡彼伍員匹夫也孑身逋逃父死兄僇而仗劍投袂遂報平王句踐虜王也棲保會稽男僕女妾而臥薪嘗膽遂報夫差惟其師之是以勝之惟其與之是以取之惟其下之是以上之眞能俠者其知此義矣痛乎哉龔自珍之言也履霜之蹻寒於堅未雨之鳥戚於漂搖痺癆之疾殆於癰疽將萎之華慘於槁木吾聞之西人之亡人國也必有嘗試之術始則詬之罵之以覘其气詬罵而不能報也則淩之犯之以覘其力淩犯而不能報也乃敢於奴虐敢於干預敢於吞噬敢於宰割以墟其都而殘其種英人之亡印度俄人之滅波蘭六大國之分土耳其靡不用此術也中國旣受其詬罵淩犯矣後此之奴虐吞噬未有艾也及此自奮勵眾誓心內同其戚外致其死上俠其權下俠其命智俠其才愚俠其力同心並命發憤自伸使彼知我國有人固非波蘭印土衰敝之比而向之下心委命特其气之郁而未申力之蓄而未奮者也語曰一人致死萬夫莫當𨿽蜂躉之小人猶畏之而神明之種四萬萬之人二萬萬里之地二十六萬餘種之物產者乎

難者又曰摩頂放踵思利天下蹈湯赴火求救生民子顧欲以墨道彊其國邪且積弱之邦驟攖彊大是速亡也曰報復者天下之公理任卹者古聖之明訓一夫饑溺若己納之溝中伊尹任俠之魁也殺身成仁不可奪志孔子任俠之魁也後人以柔懦誣儒日詬儒術之不可治天下夫儒術果不足以治天下哉國家柔薾怯則語之以尊任尙俠儒家之道亦若是矣捨彊立之聖言安靡懦之舊習是入國而不擇所務也

難者又曰吾聞春秋之義太平之世遠近大小若一大同之治愛鄰國如己國區區恩怨魁儒勿道也曰至治之極義貴平等西人藐我中國百端窘辱揆之理勢豈可謂平俠者振弱鋤彊取其不平者而平之公法家之所謂平權者也且國之相處必重報施𨿽致太平猶所不免今日之天下據亂世之天下也必驟陳髙義不自奮拔低頭齰舌腆顏受辱則印度土耳其豈不甚盛矣乎然則報施之道柰何曰始則以力鼓其勇繼則以气萃其黨終則以智禦其變懼其不足以倡也相激而力生懼其不足以久也相激而气伸懼其不足以抵也相激而智出以死求生以亡求存以失求得以危求安夫朱家郭解一里閭輕剽少年耳不軌正義徒快私然猶能不愛其軀仗義以赴士之急豈國恥公義乃無一動其心者乎瓜分之期日迫要索之計日多交涉之事日橫小民之生日蹙具有血气無義憤乎恫吾穜之淩夷念它族之逼處盱盱黃人其萃力畢命以沷此辱乎抑將柔顏腆面忍爲奴隸囚虜牛馬而不顧乎魯連蹈海竟無秦帝之雄包胥哭庭卒奠鬻熊之祀凡百君子同任斯責同奮其气誠亦無餒焉矣若猶不戁不悚莫肯念亂則固西人之所幸我之所快而亦朱家郭解之所羞也

民政問答問泰西之有國會凡立君行政建學育才和戰機宜工商要以及公使領事之利權胥由此出其制可得詳歟曰四裔編年表言巴比倫於紀元前二千二百餘年向以耆老聽政埃及於前二千一百餘年耆老始立國主巴勒士登於一千八百年人民聰慧物產丰盈共和爲治此爲國會之萌芽至希利尼於前一千四百九十八年商小甲七年立一大會於得滿拜力曰安勿克地恩各邦舉人充之以議國政此與今日耳曼合眾國爲國會各邦舉人入會之制同則然以國會聞一千三百二十年希利尼又立來西神教會及以西米亞地校武會其時各會漸舉民智斯開希臘爲政學並茂之祖然哉然哉萬國史記言羅馬於前四百五十四年周貞定王十五年議事官議遣秀才三人如雅典學法律二年學成還國於是廢執政置大官十人曰特宣希利以巴的黎支中賢者爲之先是律文有言國之大官惟貴族任之至是貴賤平等共執國權國會之制於斯益著西學輯存據此爲國會之始而不數希臘安勿克地恩之爲國會頗失之疏今歐美各國無國不會無會不國其權其力以法意奧爲至悍徳日本爲至勁英美瑞士爲至純請綜其始末而言之法之國會立於紀元一千二百二十二年宋宗嘉定十五年其時法王路易徵英敗歸乃設國會大集臣民公議政事事詳重訂法國志又一千三百餘年時法王腓立第四卽位後大興民會西史稱其朝無暴政野無民上下權利並行不悖逸史氏王韜曰歐洲有議院有國會君民共治一秉至公所有法律皆受成國會故其爲法以護人民權利爲主諒哉無如法政𨿽由國會而君民爭權於玆益烈一千三百五十年腓立卒約翰嗣淫昏暴戾不卹政事與英黑王子戰於波亞疊兵敗爲虜國中巨商色耳來昂教長魯伯基等憤然曰王權微弱不足以立國不如歸權於國會於時乃立共和政黨一千三百五十六年國會黨逐太子查理民用騷然城內大亂查理卒登王位仇會黨國會之气以沮自此王權與國會疊爲盛衰其危哉然一千五百二十一年明武宗正徳十六年法朗蘇亞第一爲西班牙禽議割地請和國會爭之曰割地國家大事豈王一人所能爲卒不與日本重野安繹論此事曰天下者天下之天下國王者天下之所立納稅非奉王爲己也死戰非勤王報國也故王割地民不與王𨿽亡國尙存此可見歐人自主之權案此說見法國志引陳義甚髙錄之以明國會之公理則法之國會𨿽囂然不靖而其有益國家亦非淺然是時貴紳教士怙其壓民之故智終以國會不便於己而思去之上下水火喪亂弘多遂釀成一千七百八十九年亂階矣自一千五百年至此君民爭權之事甚多大率君與貴紳教士務以權勢壓民民心不堪起而作亂事詳法國志玆不備述一千七百八十九年乾隆五十四年國會以世家教師壓勒平民集議非色野欲攺舊章王魯意第十六弗善也陽許之而陰遣兵三萬人圍國會巴黎斯法民遂畔破獄王戕世家教師泰西新史追論法王魯意第十五之專制虐民甚爲慘酷釀成此變及一千七百九十二年普奧遣師壁法都人心皇駭國會乃曰是王黨召外兵遂以淸君側爲名出王弒及王子與宗戚亡算而後戰退普奧二國師此事頗類衰周幽厲情形國會之權於時大盛世家教士但側目視無如之何其後拿破侖以陰鷙雄武之材媚國會得爲將軍敗意大利兵遂潛奪國會之權以兵力威人國者威其民國會知墮其術而反爲之用故其雄猜暴戾不亞秦始皇亞歷山徳而其要結民心牢寵國會舉古今豪傑無可等倫故身死荒島而民思之不置拿破侖死仍共和主政有王魯意斐禮者欲專治國會逐之仍王前王拿破侖之侄曰魯意拿破侖民主也而拿破侖思復先業陰擅國權牾會民甚撤議院殺平民又以君主專制者二十餘年卒有師丹之役亡其身爲天下笑於是國會終議爲民主國至今不易懲師丹之敗日夜孳孳圖富彊卒償徳五千兆佛郎爲望國論者以謂國會之力居多此法立國會之始末也

意大利於一千一百四十四年宋髙宗紹興十五年設議會其後受制教皇𨿽有私會未敢訟言得失至一千八百四十八年道光二十八年聞法人攺變制度各會中人怦怦欲動其明年遂自立爲民主國逐教皇於甘塔然其時法皇方規復君主之業奉教皇仍都羅馬城意之國會憚其兵力不敢抗未幾法皇敗教皇亦敗於是數百年分而不合之國竟聯爲合眾會先是意有會黨名家婆那哩者立於一千八百十四年嘉慶十九年所言多治國新法閱數年意人麥薺膩踵立一會擴其民曰新意大利會倡立民主議以協貴賤平權之理自是國會愈盛數十年間卒彊意國此意立國會之始末也奧大利亞於恆加利未叛前語見總說暴君虐民而有有王飛蝶南者尢傲很弗饜眾心國會中起而逐之飛蝶南遜位後國會上下各官集維也納都城議大政洎約瑟第一嗣咸豐時乃立議院通民隱籌國用國埶遂蒸蒸日上泰西新史曰大氏國家能先立一大國會則𨿽時埶阽危無不了之局旨哉其言洴澼子曰法意奧國會恃血气之性抗天澤之分屢逐君戕大臣夷然不之怪可謂勇而無禮者矣顧彊豪之君疊起相持卒不之勝何者彼眾我寡且其宗恉在彊國平權國彊矣權平矣彼亦帖然不復釁由今日法意奧觀之可知所馭已徳國未變法以前居上位者以權勢陵人無異意奧屢經國會中人與之抗論民气始和事詳泰西新史其有一會尢得公理曰良民會當一千八百七年嘉慶十一年拿破侖肆毒歐西普相賜徳鷹特立此會以仇法日耳曼列邦遂合爲一日本維新以來會黨林立而國日彊其所設元老院與美制同尢得國會之精其抗議論政剛勁不少屈有時嘩然然與專爲身家法營私者不可道裏計英立議會最早其開國時父老集議立一人主會見英史及萬國史記隱伏國會之機後比利惇英先名比利惇各邑議會合爲二一曰比利惇會一曰羅馬會薩索尼朝立君行政由公會議定一千三百二十六年元泰定帝泰定三年王義徳華第三委政巴力門巴力門與中國總理衙門軍機處同然聚會散會皆由之固國會之喉舌也俾英民得聞國政威名頓顯自是巴力門之權歷千餘年一轍實卽國會也又別有卑力維議會皆貴人有名譽者有機要事召之參議不盡關朝政而民間特以此爲重案英上下院俱曰斯比格均由巴力門總司會事國中大政王與貴人三等百姓合議而行之百姓言於巴力門亦任其聚會故巴力門爲爲國會之魁也至其治所屬地設國會則有一千八百六十四年英議北美洲屬地設立國會成案其時議於所屬國設國會一轄以總督一員各省又另設一會辦理各國公事總督派員分任各省會事詳各國交涉公法論卷二此英立國會之制也若美之國會尢然當於人心其制國會爲元老紳董兩院元老用年三十以上住本土經九年者紳董用年二十五以上住本土經七年者俱由各邦會邦民公舉凡稅租出納官員薪俸正副總統進退審判司員以及各政善否均由國會詳議施行乃華盛頓手定太平之業至今著爲令甲其餘民會箐立指不勝僂有男會有女會有小孩及男女合作等會有勸世文會義學會卹貧會戒酒會養老會撫孤會卹瘋會化罪會防惡會勸農會虞後會勸和會卽弭兵會凡別國有戰爭則爲之調停而一切格致輿地工商等會尙不在此例西國諸會大相同而美尢詳備尢得公理故述之懿鑠哉美人之用心也

希臘苦土人殘暴立一會曰希的裏亞一千八百二十一年以共和政體告列邦卒爲自主國此與普之立良民會同西班牙於拿破侖彊時立一會曰加的斯民限制王權名曰哥爾的法一千八百二十二年王黨起兵與議會戰王黨潰一千八百七十八年國人起唱自由逼政府逐女王國人乃立共和政治會黨日盛葡萄牙於一千八百二十一年效西人所爲廣立民會閱數年湯馬利女王許國人行自由之權荷蘭於一千五百七十六年諸部設公會立共和約之數國者民气囂然𨿽不能爲美之純猶不失爲法之勁綜觀五洲大局其以國會彊者十中居六七惟俄惟波蘭惟土耳其惟波斯公會未立權勢陵人然其私結會黨以煽民心者實有徒岌岌乎殆哉又考各國交涉公法論臚舉聯邦合成國會之制致得公理一爲一千八百六十六年所立之北日耳曼國會一爲瑞士各邦所合之國會一爲北亞美利加各邦合爲花旗國之國會一爲中亞美利加與南亞美利加各聯邦合成之國會凡各邦交涉爭戰機要必先由總國會議定始行宣示凡各邦合成之會有不關交涉公法者是爲特設之會若禁販黑奴之會與日耳曼之通商公會名爲蘇勿令會以上詳交涉公法論卷二此各聯邦合成之國會視一國所立之國會制𨿽異而理則同大抵泰西各國之命脈懸於國會國會之機要系於民心拂其欲則上下沸騰愜其情則君民交泰其創立之始每爲君主世家所不喜其究亦不能與之抗而依違其間意必有二三人傑維持抵制故𨿽以拿破侖飛蝶南之譎觚雄忌卒難以權力與之而華盛頓以其公天下之心一滌爭權陋習此蓋太平之公理仁學之眞詮積三代來磅沈鬱之气一千五百兆民守望扶持之心於國會甫露端倪者也將來二十周文致太平之地球其以此哉其以此哉

書華盛頓傳後

汪榮寶

民之初生負其血气鹹有爭心有聖人作辧之理之教之養之眾樂其樂而利其利然後相率戴以爲君深察君號意有五科曰元曰原曰權曰溫曰尢惟義博深切明緬我東國元始有君唐虞以前竹帛寡紀季世旣遠厥詳無聞或有野言雜見百氏自非張霸之僞書則是虞初之小說詞不雅馴薦紳不言若乃素王制法以貽後聖書敍百篇托始二典春秋九旨樂道堯舜此其信而有徵者也堯之讓舜納於大麓庶政旣理乃授以位惟舜於禹則亦有然後之君子稱述前世語不及此謂之躗言而自夏以來君天下者父子相繼時日世及𨿽有射天矢日之主剖孕斮脛之辟眾怨旣沸或猶忍焉湯武至明聖而不能免徳之嫌以臣淩君之謗設無孟氏雪之於前轅固辧之於後則且以方匡之稱箸於獨夫之首篡試之謚加於哲後之躬嗚呼蓋君義之晦自先古而已然者矣故曰先聖歿微言絕經師喪大義亡上行是古之而下習幹祿之術由是君則日尊臣則日賤覲事之禮比於天帝大神隔閡之敝甚於秦越異俗郡縣小吏歿齒不乘輿巡狩巨禮議以爲不便度塞耳目墨守一隅奉玆祖武愚諸黔首享國之久無踰乎四百傳世之促或劣於二三自彼末葉並有盜臣智奪力攻術惟百幸而有濟遂代南面如其不幸乃陷鼎烹博覽先史尋討本末二千年以來大要可也以是諸故遂生五病夫有鰥在下不恥就時晉重外乃知情僞何則欲握其原必循厥末豈有明明元首宛宛飛龍而生於深宮之中長於媚人之手麥未辧遂居明堂戶牖不明焉論絕域此之薄植而統生有或不亡則亦甚耳其病一也顓頊聖考是生放勛上哲而有丹朱是知貴可遞襲賢不常傳若其一姓相承否徳忝位流毒四域播臭九關速則土崩瓦解詒廟社之憂緩則抱火積薪伏子孫之禍其病二也易稱亢龍詩忌子卯故當革命之交必有亡國之慘繹繹原廟蕩爲燼員云員云子姓入於隸弇上之社長年之所悼心數蓋之豪士於焉隕涕甚乃慮彼反側加之剪庶昔爲貴冑今也赤族其病三也且吾聞之盛陽用事不服大裘怒波在前駕四馬理萬古而不易法十稔則必更然而人主推孝治之思畏廢舊之謗先朝之律𨿽已敝而憚新故府之書云旣舛而不攺或有深識進其狂言而易徹之說方陳不測之僇彳重至其病四也惟家之督若邑之長茍無與敵猶生侈心豈富有九州島尊無二上誇毗侍後姦回在側欲不自大其勢實難聖者知其然也故有封建之法有災異之言災異以示之威封建以樹之敵皆將去若逸志生其懼心逮乎末流猶尙無忌矧乃守令旣置無復五等之規推大明方議十輝之妄普天之下率土之濱凡隸版圖悉爲臣妾餌以虛爵遒以嚴刑故廉恥之風日衰而明通之材不作其病五也原此五病起於中古廢君之故訓背揖讓之元風其於生民立君之意相去遠矣何圖百年之間三州之外異人出焉順元元之公心申侃侃之至論荃宰有寄無過乎八年龍徳代興不私於一氏遠符唐虞之軌中循仲尼之言近合董生之說嘗試論之有四善焉幼習側陋長通道術擁戴之意出自兆人徇齊之資由於明試自非盛徳難得臻斯此一善也朝負斧依則政由不谷夕謝玉藻則退伍齊民宿臣無易姓之嫌庶人有順則之樂此二善也凡國子弟咸興聞政上者將專心壹意究經世之遠猷次者亦慕道向義惡儇子之無行此三善也不力之爭而徳之戰顯賊民揭竿之禍隱銷大盜移鼎之心此四善也且夫若人者何嘗諷二典籀春秋慕稽古之同天識非常之異議哉然而先聖後聖不謀同司言自西而東其揆則一豈非上探天心下察人情慮繼世之難賢念牧民之非易斤斤之心無二致歟獨怪二千年來君吾土者次於書紀業垂統聲施赫然重以通人大儒肩背相望順考古道習熟雅言而迷繆不反暗於大道無有發明斯義以利蒼生者不亦大可哀乎是故學校不立智民不生議院不興公義不出上務所以便己而不務愛民下務所以富貴而不務尊國烏乎其得失之懸絕抑何甚矣傳曰末不亦樂乎堯舜之知君子也孟子曰民爲貴社稷次之君爲輕竊取其義以作是篇

保國論

日人佐藤精明附

方今論國家之大計者曰時勢之變非人力之所支國之盛衰有數焉小國不當抗大國也予以爲不然夫天之於萬物生之養之仁愛之徳經千萬世而不變人君繼天以禦兆民安可不體天意哉蓋𨿽各洲異俗萬國殊風至天常民則其本無不一但由其文明與野蠻而相懸隔耳故𨿽文明之民禦之失其道則艴然怨之𨿽野蠻之民撫之得其道則欣然懷之故曰國君好仁天下無敵通觀挽近之勢彊大之國或逞鴟梟之欲弱小之國動受陵壓之辱大國有不義懼其脇迫而不敢責之小國有微過挾威力以嚴責之或恣殺伐以謀貪利何大國之幸而小國之不幸也是以互伺釁隙以圖報復磨爪牙以事吞噬如此而不已千歲無寍處之日天下豈有此理乎然則通之各國而無害行之萬世而無獘者果何道也予反復深思以爲是不須他求明治元年盟曰廣興會議萬機於公論又曰破舊來之陋習以賴天地之公道能擴此言以施之於萬國則五洲升平可得而期也然則如何凡盟約之國大興會議大臣會之以制定萬國憲法每年一次議事若有大事則臨時設之其立論皆本於公正之道如秤於物輕重必分如鏡於形妍媸必照徵之古今而無毫髮可疑質之萬國而萬國無異議然後斷而行之獘害何由而生哉大須賀筠軒曰一篇骨子若或甲國與乙國有不之事參之於各國公議決其是非甲國服之而乙國不肯服則與之反復辧論尙不服而張私說乃各國出兵共援甲國而問乙國之罪可也如此則大不敢侮小小不敢畏大茍有道𨿽彈丸黑子之地可髙枕自安茍無道𨿽土壤萬里之國不得偃蹇自存是豈不允當哉𨿽然事固不可以一例論或彊大之國非義無道而不聽各國之公議敢行暴虐則各國戮力伐之不幸而不克反爲其所敗是則非常之至變暴骨於砂礫與國俱亡無復遺憾以用兵出於不得已而盡人分也大須賀筠軒曰周匝不遺若夫不由公道正義過激暴妄動干戈睚之怨必報是非血气之勇則營利貪功者勝與不勝均受世之誹議且使無辜生靈肝腦塗地爲之臣子者假令甘從其驅使愛育萬民之仁君豈忍爲之乎有二人於此其一人則負其富饒遇保無恩侵人田畦陵弱虐孤以其勢威之熾也人不敢抗之一旦有疾病死喪勢去家衰保惡向之不遜也不肯助之孤立終至亡滅其一人𨿽家不甚富接鄕曲有禮緩急相扶賑卹無告是以偶有窮厄眾人援之如響應物曾無衰亡之憂二人者存亡之機如此是事𨿽小可以諭大今宇內各國方競雄飛自稱文明開化而觀其舉措或用權謀詐力乏仁讓之風者有焉豈足爲眞文明乎誠能擴充盟文主旨大起各國會議事事取於公論正議艱難相救有無相通則大國不敢生覬覦之念小國不敢懷畏縮之心義兵有定額以省冗費各守其分保國家以安天命永遠無亡滅之憂焉豈不善哉豈不善哉是蓋天地之公道莫所施而不可故曰通之各國而無害行之萬世而無獘者也

萬國公政說

韓文舉

竭智以周一身一身仁也竭智以周一家一家仁也竭智以周一鄕一鄕仁也竭智以周一國一國仁也竭智以周地球地球仁也竭智以周億萬世億萬世仁也障於山界於水異於外爭於內血肉枕籍不得休息者不仁也越於山踰於水合於內鬥於外地而奪之室而遷之身而拘之離之散之踐之蹴之奴之隸之戕而千萬人費而千萬金不仁也輪舟而戰焉鐵路而攻焉火器而焚焉精於器械練於士卒習於水陸地無險地城無堅城人無寧人視人如彘視地如身不仁也以農爲戰以商爲戰以工爲戰此巧於爲不仁也而人猶以爲計也而仁人者曰吾有法在也使法得而易之其禍稍戢使法不得而易之禍仍莫載也夫國之彊弱大小眾寡有間也彊得而骫之大得而骫之眾得而骫之其弱小柔寡不敵者膠束於法而無解也命曰法何爲也命曰公何爲也而人眞以爲可行也不過於戰禍息其一二於國稍裨而於民仍無與也禽而爭不知其何若也獸而爭不知其何若也虫而爭不知其何若也爪牙齒角以力相搏其患未有極於人心也爭其界界爭其族族爭其語言爭其形體爭其形體隘也爭其語言隘也爭其族族隘也爭其界界尢隘其隘也夫人心思智慧同焉者也因小異而異之是不以人爲人而第以己爲人也夫父母於子貌多不類其徳其才其性無論也一身不安固啾啾然日以爲憂也身而安焉又慮夫其家也子而啼焉妻而號焉捨而去之無是理也身而安焉家而安焉聞鄰人之哭未有不忤於心聞鄰人之死未有不駭於色何也情有所不得已也今之鄰國亦猶是也攘鄰地囚鄰人農哭於野商哭於市工哭於肆士哭於學固不可也不卹其鄰而掩爲不聞不見非人也人而目爲非人其有樂於此乎必不然矣管子曰必會其君臣父子則可以加政矣從今以二年適子不聞孝不聞愛其弟不聞敬老國良三者無一焉可誅也諸侯之臣及國事三年不聞善可罰也君有過不諫士庶人有善而大夫不進可罰也士庶聞之吏賢孝弟可賞也雅典王昂飛的安遣使十一國結爲同盟立公會每國出議員春秋二次申結約齊好惡蓄義金儲軍械各國派二人司其事有侵民權者使出贖金不從者兵之由是十二國如一國由此觀之固所謂萬國公政者乎今之西人侈言變法賓屬藩服從未聞加以善政也英人役印度數十年舉議員僅一人其束縛猶若是也暹羅也緬甸也安南也非洲各國南洋各島愚之辱之未嘗一日脫其軛也土耳其大國也喪地十四萬方裏國分六七各國第責其不變而未嘗以善政相遺也藉公法爲釣餌愚者入之智者出之公法日滋而謀國日工是公法爲寇敵之資非所以爲萬國也今之西人弭兵有會其心不可謂不仁也而法仍未行何也圉其民域其地也英國創制火藥數溢萬人而遠適傳道統大西洋兩岸僅抵此數嗟乎外公法格而不行內公法虛而無泊弭兵豈易言哉豈易言哉管子曰國修而鄰國無道霸王之資也今之各國無乃類是乎是兵不可弭也明矣欲弭而不弭者惟法不弭而弭者惟政各國有善政有政有善政幾何有政幾何有古善政有今善政某國多古善政某國多今善政輯爲一書名曰萬國古今善政錄某政可行某政不可行某政速行某政緩行條其次序第其品目判爲後先較其巨小衡其輕重使各君萃於一都如議公法焉孰可孰不孰久孰暫孰變孰守宜爲盟約無爽無更一年而次第舉三年而萬事備五年而善政成其不行者罰代操其政無畜民無攙地無興故有曰鄰地毋曰鄰民有曰公政無曰私政傷民者眾仇之敗政者眾攻之以何爲仇以政爲仇以何爲攻以公政爲攻內攻者其民外攻者鄰國不行公政者謂之蕪國不遵公政者謂之戮民或曰風俗異嗜好異人情異行而輒礙何名爲公曰幼也老也疾也病也孤也鰥寡也困窮也老老也慈幼也卹孤也養疾也合獨也問病也振困也通窮也系之以仁益之以智養之有道教之有法遠於諸星近於諸地益而爲無量數此心此理無或隔閡也國可算算而非不可算算者乎俟有條理人俟有經緯人俟有門戶堂壁人作爲此書以公於天下乎禍可小息自行公政始

日本食貨志後序

黃遵憲

外史氏曰古之時土滿今之時人滿古之時地利未盡辟物產未盡殖天下皆有用之民故民寡者國弱民眾者國彊今之時土地不足以容眾物產不足以給人天下多無用之民而民之眾寡乃無與國之盛衰未嘗考古戶口之數偏安小霸者無論矣漢唐元明之極盛不過六千萬夏禹時人口千三百五十五萬三千九百二十三周成王時千三百七十萬四千九百二十三漢孝平元始二年五千九百五十九萬四千九百七十八東漢和帝永興元年五千三百二十五萬六千二百二十九武帝太康元年千六百一十六萬三千八百六十三隋煬帝大業二年四千六百萬九千九百五十六唐明皇天寶十四載五千二百九十一萬九千三百九宋英宗治平三年二千九百九萬二千一百八十五元世祖至元二十七年五千九百八十四萬八千九百六十四明神宗萬曆六年六千六十九萬二千八百五十六此皆一代極盛之數也𨿽曰計口算賦唐宋有司或不能行法相率隱漏然加倍其數亦不過十千萬而止矣我大淸受命以來列祖列宗天覆地載涵濡生育乾隆初年戶部奏各省人口之數旣踰億萬乾隆二十五年正月奉上諭今日戶口日增而各省田土不過如此不能增益正宜思所以流通以養無籍貧民是年五月又奉上諭國家生齒繁庶卽自乾隆元年至今二十五年之間滋生民數不下億萬而提封止有此數余利頗艱古北口外一帶沿邊內地民人前種植成家室而長子孫其利甚溥設從而禁之是厲民矣今烏魯木齊辟展各處屯政方興客民旣源源前將來阡陌日增樹藝日廣於國家牧民本圖大有裨益等因聖人之言所見遠矣而東之三省西北之列藩尙未計也嘉慶據嘉慶十七年十八省戶籍已有三億六千一百六十九萬三千一百七十九丁口而其八旗在京及各駐防人丁不與其數道光以至今日統滿蒙漢回乃有四億二千餘萬之眾於戲盛矣哉開辟以來之所未有也然而列聖宵旰於上百辟承宣於下而海內之民猶若困頓無聊汲汲不能謀生者謂非由此極盛之民也乎哉日本之地居我二十五之一其人民乃居我十二之一可謂夥矣土非不饒物非不丰而民多憔悴困窮則亦人滿之患耳承平日久兵革不聞疵癘無患民生其間者日增而月益蓋十倍於中古數十倍於上古而地之所產華實之毛藪澤之利則自若也譬猶陳一臠之肉於上一人食之而果腹數人則不足聚數十人則紾臂得食猶不能飽矣均田畫井以授民三代下旣萬不可行逮今爲尢甚民無恆產則不得不詐僞姦宄競爭刀錐之末爭之愈甚求之愈難益相率爲目前苟且剜肉補瘡之計經久之大利反不能興物產乃愈窮而愈絀天下之耕而食織而衣者百之一耳天下之不士不農不工不商者比比皆是其黠者夤緣官吏魚肉豪富或抱其刀筆筐筴之技醫卜星相之術餬口於四方其愚者潦倒乞食聚﹝賭﹞﹝睹﹞博或結黨爲盜甘觸刑网而不顧爲上者兢兢然以法維持之僅及於無事稍或懈弛則大亂作矣故極盛之後百數十年必一亂亂之所由生亦勢之所使然非必綱紀之敗壞政事之闕失也彼歐羅巴全州之境不及我國而其民善於工商無所不至又得阿美利駕又得澳大利亞皆窮古不毛之地移民墾辟卒興大利其富也亦土滿人稀之故也嗟乎古之善治民者患其寡也則爲之謀生聚於是有胎養之谷生子之賞養老慈幼之政老女寡婦之禁慮其滿也則爲之設禁防於是有三十而娶二十而嫁之限使分田畫井得計口而給仁術乃不至於窮及其旣盛乃不得不鑿山通海廢阡毀陌以興自古未興之利此皆已然之也逮夫今日又不足以給故山林藪澤不能封穴寶藏不能祕技淫巧不能禁卽其貿遷流散四出於海外者亦不能止非不知其不可時勢之所趨有不得不然者在也惟歐羅巴人知之故悉驅遊民使治曠土惟日本人今亦知之故力辟蝦夷廣興農桑彼不知者猶拘拘古制借口於生聚之謀休養之徳亦未嘗考古而準今而欲匠人之以爲楹以枘容鑿也

西洋諸國爲民理財說

薛福成

英吉利三島及法徳等國皆不過中國兩行省地耳然其歲出歲入之大都在白金四五萬萬兩以外不啻六七倍於中國蓋諸國之取諸民也百餘倍於中國矣其在民家畜一拘馬也有稅置一器具也有稅佩一環釧也有稅而田產房屋更無論焉於商則旣稅之於貨物又稅之於市又稅之於契票而舟車之過關津者更無論焉關稅有值百取四十取六十者甚有值百取百取二百者徵斂若此民必不堪命矣而民不甚以爲病者何也以其取之於民而仍用之於民也古者中國制用之經每量入以爲出今之外國則按年豫計國用之大者而量出以爲入其入焉者無不旋出焉者也其出焉者又無不旋入焉者也余觀諸國出以水陸兵費爲最巨實皆自養本國之民他如養老濟貧之費貧民子弟入學堂之費歲支不下一二千萬兩水陸兵丁贍老傷之費文武官致仕後半俸之費歲支亦不下一二千萬兩用意可謂至厚其或造一臺也制一鐵甲船也動費千百萬金而金工木工石工開礦之工鎔煉之工無不獲利矣築一鐵路也通一電也動費千百萬金而巧者朴者富者貧者學通格致者無不仰食矣至如造一橋梁辟一園林而日收眾人之費無不有所取償焉起一師旅興一水利而責敵以酬兵費勸民以增田賦無不有所取償焉且彼取諸貧民者較富民爲輕所以養護貧民者則甚備平時謀國精神專在藏富於商其愛之也若子其汲之也若水蓋其綢繆商政所以體而扶植之者無微不至宜其厚輸而無怨也大抵天地生財欲其川流不息苟有壅之而勿流者造物惡之如隋文帝之積粟於倉明神宗之積金於庫將有睨而思攘之者矣若西洋諸國之爲民理財𨿽有重斂之實而無厲民之者無他以其能聚亦能散也

富民說

馬建忠

治國以富彊爲本而求彊以致富爲先上溯康乾之際稅釐不徵而度支充海市有禁而闤闠足乃軍興以來海關釐金歲入多至二千餘萬商賈互市歲至二萬萬然戶庫形支絀閭閻鮮蓋藏前後百餘年間上與下貧富情形何若是迥異哉昔也以中國之人運中國之貨以通中國之財卽上有所需亦不過求之境內是無異取之中府而藏之外府循環周復而財不外散今也不然中外通商而後彼易我銀之貨歲益增我易彼銀之貨歲益減而各直省之購械購船隻又有加無已於是進口貨之銀浮於出口貨之銀歲不下三千萬積三十年輸彼之銀奚啻億萬寶藏未開礦山久閉如是銀曷不罄民曷不貧哉然通商非中國獨也宇內五大洲國百數自朝鮮立約而閉關絕使者無其國矣若英若美若法若俄若徳若英屬之印度無不以通商致富嘗居其邦而考其求富之源一以通商爲準通商而出口貨溢於進口者利通商而出口貨等於進口者亦利通商而進口貨溢於出口者不利彼英美各國皆通商而進出口貨不能兩盈故開礦以取天地自然之利以補進出口貨之虧至地利不足償乃不憚遠涉重洋叩關約以取償於我華民然則天下之大計可知矣欲中國之富莫若使出口貨多進口貨少出口貨多則已散之財可復聚進口貨少則未散之財不復散其或散而未易聚也莫若采取礦山自有之財采取礦山自有之財則工役之散不出中國寶藏之聚無待外求而以權百貨進出之盈虛自無不足矣爰分陳焉

一曰使出口貨多則在精求中國固有之貨令其暢銷也中國固有之貨以絲茶爲大宗通商之始絲茶出口足與洋藥洋布進口相抵乃近年屬英印度盛產絲茶以奪我利查印度十餘年前絲出口僅值百萬茶出口僅值五百萬去歲出口之絲已值二百七十餘萬出口之茶值一千六百餘萬日本絲茶近亦暢旺每歲出口近千萬中國之絲每歲出口值三千二百餘萬茶亦稱是核計十餘年間中國絲茶所增不過數百萬迥不若印度日本絲茶歲增之多若不及時整頓則彼日增而暢銷無已而我止此歲入六千餘萬之數不盡爲所奪不止整頓之法有三一講求絲茶之本原也嘗考意法兩國育蠶之家種桑有術而葉肥茂選種必良而蠶碩壯且察其僵之猶癩也藥而別飼之使不傳染聞南潯絲商說美國飼蠶有公司民間蠶或僵病不準畱養而舉箔送公司有醫官以顯微鏡察看凡蠶欲僵者必自舉其身旁葉邊而數數顫動如駝馬之倚樹擦癢者其兩面腰際必有極細黑點目力不能見者每面各一粒意猶人之癬疥作癢須用極翎毛等蘸藥水輕拭去之甚或患者多則用藥水灑葉飼之踰兩宿卽愈故選種種桑與飼養必究沈谷成注時其化之出蛾也烘而幹壓之便可久藏成繭後二七日卽變蛾破繭而出故飼蠶家之人工小者不能多蓄種恐繭多不及盡繅成絲也其繅盆落繭亦不能過少恐待繅之繭𨿽未爲蛾舐破而已損內衣或水出污漬也故中國之絲不及外國之細實由化蛾歷時太促所致然烘繭𨿽免此患而幹久則光采亦鈍殊難兩全此亦聞之絲商未知近年烘繭別有新法否谷注凡此皆我中國蠶書蠶說諸家所未之前聞而彼皆創立藝學以教導民故其繅絲之候直可歷七蠶八蠶之長而其成絲之功遂極於五繭六繭之細𨿽質性限於桑土不如華產之柔韌而色澤勻潔人樂售焉又觀印度之種茶也其培植之方相地利因天時比萌芽而采葉而伐枝莫不日以之火以焙之水以潤之色以濃淡之或藉人力或用機器皆有程度故其茶質𨿽不及華產而色香味皆足淸而不澀舌本迥甘宜乎銷售之浸廣矣中國應及此時於育蠶產茶之省通諭各督撫轉飭該屬訪求西法師其所長毋執成見庶我固有之利不盡爲洋產所奪一歸並絲茶之商本也外洋商務制勝之道在於公司凡有大興作大貿易必糾集散股厚其貲本設有虧累則力足持久不爲外商牽掣中國絲茶出口成本約值六千餘萬類皆散商開設行棧始則各就當地爭先采辦鄕民乘間價而成本已昂繼則以爭先致擁擠原本不得收轉則借莊貼拆息而囤本更昂終則洋商窺破此機故延時日不卽出價而莊期迫息重不得不自貶以求速售於是又人人爭先而向價驟昂者一轉盼而驟低矣歷年絲茶兩商每致虧蝕數百萬金職是故也今誠以散商股歸並爲數大公司公舉董事以爲經理則采辦之價易於會商無髙之虞貲本旣厚貨少而利息輕貨到各口不必急於求售自無需仰承洋商鼻息則待時而沽虧本者鮮矣一減輕絲茶之釐稅也查通商之始稅則無成案可稽取粵海關稅冊查核值百抽五之數每擔茶售至五十金左右故定稅每擔抽二兩半今則次茶每擔僅售十兩而仍以此數徵之稅則之外加以釐金間有稅釐之數幾與其價相埒則茶商焉得不困外洋卹商之策首在於重徵進口貨而輕徵出口貨中國之稅反是是宜及時按茶身之髙下以科稅則之重輕釐金亦視此遞減稅輕釐減則價賤價賤則出口貨增出口貨增則稅釐更旺蓋日計不足月計有餘初若少收而見絀終必多報而見盈近來各處關卡辦理成效率以大而比較日長嚴密而比較轉短得失之林彰彰可考通商稅則原非不易之經俟修約之時凡洋貨稅輕者皆可按價酌增至呂宋葡萄酒等貨外洋徵稅甚重有值百抽百者而通商稅則皆以爲洋人自用之物槪皆免徵修約則可重徵其稅而減輕出口稅之數亦可因以取償矣倘使總署王大臣堅持其議各國必能就範如是絲茶兩種旣精其物產復厚其資本又輕其稅釐他日暢銷以敵日印之產而歲增出口貨數千萬自易易也至中國固有之利除絲茶外如牛革羊毛蔗糖艸緶棉花磁器大黃等物皆已運外國亦宜隨時整頓凡此皆所謂精求出口之貨以復我已散之財者也

再曰使進口貨少則在仿造外洋之貨敵其銷路也進口之貨洋藥而外以洋布洋紗爲大宗查英國織機約十五萬張美國織機約十三萬張印度亦有二三萬張每張一晝夜織布兩疋是三十一萬張日成布六十二萬疋一歲姑以三百六十日科計可成布二萬二千三百二十萬疋通計近十年來中國進口洋布每年約一千五百萬疋值銀三千萬兩是英美各廠所織之布營銷中國僅百之七耳至洋紗前十餘年進口歲僅值十餘萬曾未數載因其精細潔白北直諸省競相購買去歲進口之紗至值銀一千三百五十萬中國產棉所在皆有卽如江蘇之松江大倉歲產之棉亦不下五六百萬擔今捨吾自有之棉坐令我華民爲洋棉所衣被殊非謀國是者所以力求致富之道光緒五年曾經北洋大臣李奏設織布局乃事隔十年仍未奏效詢其所由則以貲本不充辦理者或未盡善今則重爲整頓十年之內不許他人再設織局而所設織機不過二三百張每日開織祗五六百疋歲得十八萬疋僅當進口洋布八十分之一耳則十年之間所奪洋人之利奚啻九牛之一毛哉又織布機器費用浩大少織則費重而本有所虧多織則費減而利可穩獲擬請將原設織局擴充貲本或再立新局務使每年所織之布足敵進口十分之一方足爲收回利權之善策誠得其人善爲創辦不出十年必有成效可而後推之織絨織呢織羽織皆可次第施行要使中國多出一分之貨外洋卽少獲一分之利而中國工商轉多得一分之生計凡此皆所謂仿造外洋之貨以聚我未散之財者也

一欲財常聚而不虞其或散者則在開礦山自有之財也礦產不一而爲用則首推煤鐵然煤鐵所以致富而非所以爲富所以爲富者莫金銀礦若善夫格物家之言曰溯汽機之興距今四十餘年耳縱覽歐美各邦鐵軌綿五六十萬里輪船梭織六十餘萬艘鐵塔則上摩霄漢礦井則深鑿九泉而梁江湖穴長嶺辟海渚制巨若電若火若光若熱其爲質一皆微渺恍惚而不可影響今皆其靈以供人驅策而成此開辟來所未有之工程實計所費奚啻二萬兆兩果操何術以至此豈今人之才力遠勝於古人歟不然何發泄之暴也此無他蓋由道光季年地不愛寶先後尋獲新舊金山之金穴耳第就舊金山而言自明中葉新得美洲以迄道光之季約四百年自道光之季至同治十年不過廿餘年耳計其間開采金銀已值一萬二千兆兩視前四百年間所采已過倍矣又自同治十年以迄於今開礦之機新簡便所采尢倍焉四十年間金銀之出百倍於前故能懸不貲之賞開非常之源奔走天下之人才不盡攺天下之舊觀不止今也中國創設海軍力求制造擬開鐵礦自制蘆溝橋至漢口之鐵路此中國數千年來未有之創舉若僅恃流通內地區區之金銀以資之恐必不可得之數也嘗聞礦師之論金礦也謂一洲大陸必有數萬里之嶺以爲幹脈幹脈之長寶礦生焉南北美洲以石嶺爲幹脈而舊金山墨西哥智利諸金銀礦皆生其間澳大利洲以藍嶺爲幹脈而新金山之礦於是胚胎亞西亞洲以蔥嶺爲正幹而西北至烏拉山東南經藏以抵滇蜀寶礦疊爲隱見蔥嶺北幹經南北天山蜿蜒歷阿爾泰肯持諸山繞內外興安嶺以抵長白山由朝鮮之咸鏡奉天之旅順南趨渡海海底髙下島嶼差錯延及榮成登萊諸嶺以結穴於泰山金銀諸礦所在皆有蓋南北天山金沙最富淘者甚眾記不絕書俄人於外興安嶺采金者歲值數百萬兩我內興安嶺之漠河今始招工采金頗旺至吉林諸山前有金匪數萬人生聚其中而朝鮮咸鏡道等處淘金者計七萬餘人除納官稅外每歲出口之金尙值銀二三百萬兩又嘗身歷海招遠諸山見古時所開礦穴長至數十里深至數十丈摩挲懸鏟鑿之痕班班可志計其工程必費數百巨萬卽今所棄礦石之次者與鑪冶之渣滓滿谷滿山取以分化皆含金質歷請礦師爲之勘驗則金脈紛披綿起伏於諸山之脊長至六七十里而無有間斷穴脈鑿石以分化之大約每噸中數得金一兩彊歐美礦師至比諸舊金山之祖綫考之古人不惜工費旣如彼參之礦師互爲取證又如此蓋𨿽山東東三府斗入於海者南北之袤無踰三四百里得地不厚然總計北幹而論其礦之富殆可鼎峙新舊金山矣且濱遼海便於轉運南北適中調度自易以視內外興安嶺地近冰道人迹罕至其施工之難易相去萬萬也間者平度金礦開辦之始成本未集僅恃陸續借以爲周轉又初延礦師不能預算礦脈之淺深長短與所含金質之多寡以及分化硫金之難易而建廠購機鑿井任其指揮及知已爲所誤而借之期已屆再貸無由主其事者萬分拮據局外不察徒歸咎於金礦之不足恃不知平度開辦至今計用機廠二十餘萬儲料二三萬工匠之費十餘萬礦師薪工五六萬貸息銀四五萬而現存硫金三十餘噸亦值十餘萬若所有借轉爲存本不必克期淸還則以所得浮金硫金之數核諸已用之猶不得謂無利之礦也

中國有利之礦僅開平煤礦耳開平開辦未分利息亦十餘年亦幾經耗折而始有今日假令責以盡還股本則支絀情形亦平度而已假令平度一如開平自有貲本則今𨿽如開平昔時之危他日安知不勝於開平今日之安也若不於此時力與維持聽其停閉則功虧一簣微特平度之礦可惜恐中國礦務永難復振擬請北洋大臣李先將平度之礦通盤籌算必添貲本若干而後可以續辦以期日後本利有著又將將海招遠各礦勘驗確實自開井道鑿脈采石舂沙合汞濾分以至烘硫煉金日得石若干舂沙若干工料若干石每噸得金若干而取贏若干必逐一確估通數年之贏餘計用本之多寡設法創辦不數年間金銀出自泥沙而不窮金礦倡於先各礦興於後而後利源廣利源廣則南北之鐵路與塞北之耕牧以漸而興矣美國立邦僅及百年居民類皆庸流英屬澳洲開辟亦僅百年而兩處鐵路之縱橫耕牧之蕃庶甲於宇內此皆開采金山後所聚之財爲之也是則中國不講求西法則已中國而講求西法以求富則莫如自開金礦始不然民貧於下財絀於上徒扼腕於致富之無由而不知天不棄我中國固藏金於山以待我之取用也殆無異富家之祖若父窖金於室以貽後人而其後人不知取用也不重可惜哉𨿽然綜吾所言三大端講求土貨則需仿造洋貨則需開采寶礦則需欲聚財先散財天下固無不耕而獲不難而獲之利方今度支匱於上蓋藏竭於下國與民皆無力以創此莫大之功則將上下交困以安其窮歟抑操何術以濟其變也曰莫若仿西國設一商務衙門以統於海軍在外或由南北洋大臣兼治或另簡幹練通曉商務者駐通商總口會南北洋大臣專治其事然後由商務衙門向外洋各國貸二三千萬其契據或自行出名或另立華商總公司出名專辦商務限十年內陸續取用歲予息四五釐付息帶本限二十年後分批還訖否則稍增其息至六釐半歲僅付息而不還本至五六十年後停付卽作爲本利淸還之法借旣定然後由商務衙門將前三端所舉數大事若金礦若織布若絲茶先易後難次第分辦其辦理之法總以商人糾股設立公司爲根本取具殷實貲本保結而後以借相假歲取其息以還洋或事關商務大局而股商裹足貲本難集卽以借爲之提倡其借與華商之息當視洋債之息稍昂昂方足以還洋債之息與夫來匯兌之耗而創辦之始或有虧折亦可於此挹注而不竭也難者或謂以華銀透漏外洋之故而講求商務今轉以商務故而歲輸洋債數百餘萬之息是更增透漏未利先害失其本謀不知商務興則進口貨少出口貨多是昔日華商之銀透漏外洋者變爲洋商之銀溢輸中國且初以外洋之銀采中國之金還以中國之金售外洋之銀正所謂以彼之矛陷彼之盾區區歲輸之息銀名𨿽出於華商實仍取償於洋商也何透漏之有難者又謂外洋各國商人設立公司振興商務互相假貸動輒數千萬未聞有官出名者是官爲商借之設從未施行於外洋何獨創行於中國不知外洋之商來他國內地置產營運無有限止又可與本地商人合股設立公司故英之富商在歐美各國開設行棧不知凡幾而歐美之鐵路電綫公司與金銀各礦皆有英商股東董理其事其歐美諸商之商於英屬地者亦所在皆有故其商人互相假貸皆可親理而無事取信於其國之官中國則不然洋人旣不能置產又不能攺造土貨而華商亦﹝未﹞﹝夫﹞能與洋商合本設立公司彼此相視皆輕故借不得不憑官以取信誠能得信義交孚之大臣當官一諾仍奏定章程國家爲之擔保則外洋富商無不樂從可立借數千萬之巨舉凡商務之確有把握者悉心講貫竭力推行自無得不償失之慮如是數年之間卽可轉貧民爲富民民富而國自彊是則初創之功其文固官爲民借而終收之效其實卽仍爲國借也復何憚而不爲乎故吾嘗謂國債之舉正居今之世君民一體通塞之機不可行之於軍務必不可不行之於商務此其一端也

西國富戶利民說

英人李提摩太附

嘗考周禮荒政十二有保富安貧之舉良以富戶可以資貧民也夫貧民無業全賴富戶以資生富戶亦恐有不給故初非家賑而戶賙也富戶之產業多任務人亦多茍當國家盛時無饑饉災荒之苦貧民亦不致甚多卽使偶遇災荒則貧民正有賴於富室亦何致有轉徙流亡之患哉今考英國宰相格拉斯頓論用財之道援加內及語以明之曰前數年有英人加內及者家計夙乏後由英之美善制鐵之術因居積致富累數千萬金遂開一大廠每日用工匠二萬人其每日運煤之車以次挨排數里之長一時無業及工技藝者皆賴之故凡西國有本錢之人皆設大制造廠或買股份以期有益於貧民也歐美二洲近數十年工匠會極多若輩每憾富室相謂凡大富戶大商人均有害於世者加內及駁之曰爾言非是富戶富商豈盡有害哉試觀近日輪舟火車電報等事均已運行五洲茍非彼大有財之人設立大制造廠五洲之物將何以供況五洲旣通從前物之貴者已賤人之不敷用者已到處充足豈非彼富者之有益於人耶卽今之工匠日用已較早年農家爲勝佃農之日用又較早年之田主爲勝田主之日用又較早年之王公爲勝皆鑿鑿可據者此富戶設立大制造廠使五洲相通之益貧民均賴者也且時勢旣如此則人之有財欲善用者有三道焉一設立大制造局用人制造輪舟火車及轉運貨物使通五洲二必專一藝能極其精亦可通五洲三各洲大局貨物列而比較使人來售者佳而且賤故惟貨眞價廉之制造局始能久遠此三者不可缺一均有益於工匠者此設大局之有益於貧苦者也大富貴人旣積財若此萬不可獨享其樂彼畱以予子孫者固爲非計卽按西國俗臨終以此餘財歸捐善堂爲醫院義學等事亦恐有辦理不善之處不如設一義書庫置萬卷緊要之書藏於中俾有志好學者均可任其閱不必費財自買書焉又勸國家凡此巨富之族均可按其產業使之多出稅課此加內及所論之大有益於貧民者如此然我英國各富戶亦宜各立善會以益於貧民也按英於五十年內通國產業較前加三倍至前十七年國家地糧之稅才四分之一其三分均由他項所入至去年只有地糧七分之一其六分亦由他項所入非地糧減少於前也實由大制造廠大生意大股份之產業較地糧多也然各大商積財多寡不可知以其非比田地可考故難定其實數之多寡焉今英相格拉斯頓又勸諭各大商矢願同心按產業什分中出一分之法立會以期益人或學加內及各處立書庫以資好學或別設妙法以資無業如是則工匠之心安貧民之願慰國家有不長治者乎

養民說

英人李提摩太附

粵稽書言徳惟善政政在養民則養民誠古帝王之急務也距越數千百載生齒日眾幾有人滿之虞而水旱薦臻𨿽有自古養民之法終不敷用此因革損益隨時變通所以貴有其人也時至今日生齒更繁加以連年饑饉河患頻仍菽粟不給凡賴一身謀衣食者大抵不保室家流離轉徙死於溝壑由是觀之泰西養民之新法不誠大有關於五大洲哉試取而申論之查歐洲百年前地少人稠一年所產不足養民再加以水旱之災卽不免流亡餓殍其情形與中國同後有人思得養民新法則無是虞矣新法維何一曰造機器二曰省價三曰設信局報館四曰和約通商五曰各國置領事官六曰各國通信局七曰國家助商賈八曰商賈立會九曰五洲各貨比較廠十曰商賈學塾十一曰機器學塾十二曰海口關稅試詳述之一造機器以便制造也自制機器以後凡工匠四十兆人可作千兆人之事其省工價有如此者二省價夫制造諸貨必須運售之速倘運售艱難亦不能養人也故修建鐵路輪舟以通水陸之運則價省數倍矣無論遠近皆可運售則貨價之賤亦從同試嘗核計每人每年所用貨物可省銀十六兩之譜養民之便何如也三設信局報館者蓋無信局則遠近諸貨之價不能預知而爲之備倘商人自命善走者偵探則所費較信局多三百倍故國家代立信局以便各商之通信焉每函無論遠近只費英金一辧士約合華錢二十文省何如之商人旣省則信件必多而信局且亦獲利報館之設將遠近貨物之價皆載於報以便商賈著先鞭焉四和約通商者緣本國各章程旣有益於本國各生意因思章程旣立行之愈廣生意之益處愈大若能推行各國生意之益處不更大乎所以各國共立約通商以通五洲之運售彼此俱得益焉五立領事官者蓋各國旣通商來不能無交涉齟齬之事故各國皆設領事以保護本國之商並爲設法以廣利源六各國通信局者緣本國旣設信局周知遠近之貨價商民皆大獲益矣而五洲各國未通猶有憾焉故又立各國通信局其信件每函止費五六十文無論大埠小村不數日皆可送到便何如也七國家助商人蓋國家共議何等生意可便百姓卽勸諭商人開設並且資助之或買股份使立大生意如開各礦各廠之類是也八商賈立會者何蓋凡立生意必須籌度經營處處周密然一人之識見未周眾人之共議乃至必集思廣益以助不逮故立會聚議以合辦或上國家或旁通他處之會議妥著書刊印以便諸人快九設五洲各貨比較廠者緣歐西各國大半皆有博物院以備讀書人開廣見識內排古今各物以新耳目眞有素所未者而商人亦設博物院聚五洲各國土產排列比較以備購取凡大埠皆有此院諸商借以廣見聞焉十曰商賈學塾者商賈之事原非一朝一夕所能習故延名人著書專講五洲大生意如何辦理之法令人讀而習之以備將來爲商之用十一曰機器學塾者緣機器有大小工匠亦有大小亦聘名人著書講明大小制造之法故除正學以外又有技藝專門之學設塾訓詁令人習之以備他日制造之材十二曰關稅者何蓋關稅之設有二說或謂加稅可以富國者或謂稅重則諸商裹足不前者之二說皆似也然試舉二國以比較則效驗可知矣今惟美國加重稅而英國則除酒以外大槪皆免稅故諸商皆集於英卽此可知加稅之利否也凡此臚列皆西國近一二百年內所得養民之新法然此十二條皆相連不可缺一故自立此章以後凡幽僻未墾之地今皆已有人墾種矣前此糧米一切不敷用者今則滿囷滿倉而且價極賤卽前此凶年一遇不免餓殍者今則來運售各國皆通絕無甚貴甚賤之苦而何有餓殍哉凡有國家而具愛民之心者盍畱意於是法乎

答問養民事宜

英人李提摩太附

西國有儒士者美人也精通中西淹貫今古余耳其名者久矣偶閱報紙獲悉徳寓津日者持刺請謁相見之頃談論逾時意气彌洽余乃起而問曰君之遊歷中國二十餘年矣亦知中國大獘之所在乎曰在乎國困國困由於民貧民貧由於丁多丁多之故何也中國婚期最早若北方東豫一帶有年十四五卽娶者故壽至七八十歲而見五世孫焉我泰西無是也余曰然則今日定嫁娶之規晚娶少生而卽可以爲治乎曰是烏乎可十年生聚越之霸圖也三年獻數周之王制也古者以民之多寡爲國之盛衰故管仲傾魯梁之民以彊齊國商鞅誘三晉之民以耕秦地蓋以民多則田墾田墾則稅增稅增則役眾役眾則兵彊今旣以不善經理之故負玆林總之儔而又於室家嫁娶間爲之厲禁以折阻之是非徒因噎而廢食也抑且抱薪而救火矣余曰丁多之害如彼丁多之利又如此然則何爲而可有利無害歟君曰無他籌所以養之之術而已矣夫一人之食十人食之則絀矣十人之產百人用之則竭矣今中國礦產未旺也而用度日繁商務未興也而漏益甚田地不加辟也而謀食者日益多疆域不加廣也而待耕者日益眾循是而不變數十百年以後承平愈久生齒愈繁柰之何而民不貧且困困且死也且夫天心之仁愛斯民也至矣旣能生之必能育之安有致其貧且困困且死者然揚雄不云乎天不因人不成宇宙間自然之利必待君相權其緩急酌其盈虛爲之立法定制然後小民得蒙樂利之休耳不然天地日儲其財以待諸民君相日忘其利而聽諸天地因循坐誤𨿽日言養民無益也夫所謂立法定制者何也一曰開礦人一職周禮綦詳煉石成煤史書屢紀迨至西人而其法益備亦至西人而其利遂宏英之新金山美之舊金山俄之悉爾畢等處淘挖之利歲入何止千萬中國礦苗甲於五洲近若開平之煤雲南之銅漠河之金均已漸著成效地不愛寶斯人有餘資則礦務之開采宜廣也一曰墾荒八政以食爲先萬事惟農爲本今內而腹地外而邊省每至連阡累陌一片荒蕪或借口天時之不善或托言土性之不宜不知天下無不可挽之事亦無不可耕之土要在格物者之善察其性耳我國挪佛一郡昔系荒地嗣審土宜植蘿卜而獲利特厚撒裏司白果釐土本磽薄自糞以鳥糞而百谷滋生伊裏島田向苦卑濕後用機器竭其水土脈特肥他如栽樹引雨植樹防荒皆西人經驗之良方卽中國推行之要務地無餘力斯野無饑民則墾法之講求宜急也一曰移民我國識微見遠之士當夫開國伊始已深土滿之憂由是徧歷五洲設立藩屬計自二百餘年以來所得五洲之地約英程八百六十萬方裏大於本國三島七十倍得地旣多遷徙不絕曰罪遣曰認耕而商畱曰貿遷者皆是也予以謀生之路者旣享安居樂業之休而減其日用之需畱者亦無食少人多之慮所以爲百姓計者至深遠也中國安常蹈故今已百餘年矣𨿽難逞域外之圖當思盡境中之利現在西北諸省土曠人稀東南諸省地溢人稠似可以彼蕃庶益此蕭疏一轉移間而資生有憑實邊有效矣則移民之策宜仿行也一曰通商中國工商之事聽民之自爲也久矣惟管仲治齊就海煮鹽劉濞在吳卽山鑄錢有擅天下利權之意然亦祗同居一洲之列國耳比者泰西諸邦君臣一體工商合用自輪舶火車旣興益復千里如跬步重溟若坦途相與网羅五洲之財以供一國之用夫通者有有來之謂也

今泰西之於中國贏餘之資動輒千萬垂橐而入捆載而歸而中國僅恃區區絲茶以相抵是欲以細流與大澤爭勝也民困安得而蘇哉則通商之務宜速籌也書曰民爲邦本本固邦寧又曰有人此有土有土此有財今中國之薄泰西者凡夫開礦墾荒移民通商諸事莫不曰此西人富彊之本務也而不知我西人之所以上下同心殫精竭慮而圖成者正與中國聖人之意相合迨至民富而國隨之非但知計國而不知計民者比也中國名公巨卿若李中堂張制軍劉中丞諸公深知此意故相與仿照西法以富國之政盡養民之心近亦稍稍著效矣乃建一謀發一議動盈廷聚訟橫議滋生不曰是行雜霸功利之術也則曰是奪小民衣食之源也夫師古者當師其意不當師其法堯舜禹湯之爲君﹝伊﹞﹝益﹞望散之爲臣所以獨髙千古者無他能以愛民之心行養民之實而已矣祗以土地初辟民生未繁養民之術無待他求時勢各異故措置亦殊設使值此外患方張之際金銀亦漏於外衣食日窘於內亦將晏然自處不爲籌謀畫策以挽回而補救之乎吾知其必無是理矣然則處今之時值今之勢有能以愛民之心行養民之實者是卽推本堯舜禹湯伊望散之心而布之於政者也尢而效之神而明之可以質諸百世聖人而無愧於功利乎何尢且卽以小民生計論中國庶事未興泰西眾務畢舉民奚貧耶奚富耶此其尢大彰明較著者中國士大夫吸洋售洋貨用洋錢者所在都有而獨於仿效外洋之法可厚民生而阜民財者則皆起而大嘩相阻難是甘心承人之害以朘民之脂膏而又挾全力以塞其利源直以愛民之說濟其害民之心而已矣烏足取哉嗟乎古之治天下也宜法先王今之治天下也宜法西國西國費數百年之心思擲數千萬之金錢至今而宏規大定成效特彰一爲其創一爲其因一爲其難一爲其易乃猶疑滿腹眾難塞胸坐使有用之居諸變而爲虛糜之歲月此則絕域之人所茫然不解者也余聞其言始而驚繼而喜終且默爾而息不知所雲歸遂筆而志之以驗世之大人先生或有閱此而幡然變計者

論貧民有望

英人李提摩太附

從來國以民爲本民以食爲天有食則生無食則死食之於民詎可一日缺哉慨自井田法壞貧富不均無恆產而有恆心者惟士爲能若小民因無恆產則放僻邪侈無所不爲遞至今日閭閻雕敝生機日蹙居無半粟之資出有流離之苦相彼小民良用怛惻此有心救世者不得不急思變計也閱楚督張制軍籌辦養民告示首以開礦爲先務誠識時務之俊傑也哉倘中國大僚盡如張公之通權達變奮發有爲吾知數十年後富彊之道直駕泰西而上之矣余嘗論工人漸富事述西國近百年來得養民新法各國產業均較前多加數倍法國於六十年內多三倍英國於八十五年內多六倍惟美國最盛於八十年內則多至四十三倍其獲利之厚者法國一家有銀一千萬徳國二家有銀二千五百萬英國五家有銀一百兆美國七家有銀四百兆此外作工之人𨿽未能廣增利益然從前每日工資僅合制錢四百文近則法國於九十年內所加將及三倍英國於八十五年內亦加二三倍美國於三十年內更加四倍現猶設會爭論將來逐漸加增各國工人必當一體漸富且泰西另有積財公司專爲貧民居積而設其銀自八兩至數百兩皆可代收生息如過四百兩以外則不代存蓋意在濟貧實事求是也計英國此項於西曆一千八百六十四年存銀一百七十六兆至一千八百八十七年存銀四百四兆此二十三年中亦約加利二倍矣可見泰西各國無一夫之失所乃中國各省水旱偏災循生疊起小民之蕩析流離嗷嗷待哺者不下數百萬人其老弱則哀鴻滿目大半轉於溝壑其彊壯則鋌鹿堪虞不免流爲賊盜間嘗登太行涉汶濟見夫饑饉之餘民生困頓食爲艱其載千觔之車者則以一二人前爲挽後爲推權充騾馬之身藉博錙銖之利或者𨿽田廬幸存牲畜以盡耕作之餘均以人代觸目傷心莫此爲甚噫中國自開海禁與五洲通商以來三十年矣不但富彊未興各處工人未能加價以冀利益均沾且日貧一日田畝如故工程如故𨿽有片長薄技嗟謀生之拙無他皆由在上者未克舉養民新法耳今夫爲政之要能因勢以利導斯救敝而補偏黎庶於以蒙庥國家因而獲益故興非常之利必賴非常之人所幸中國二三元老以公忠之念宏濟世之懷力排眾議舉辦鐵道開礦等事如李傅相張制軍劉爵帥諸公其智識誠加人一等自後果能不惜小費不泥陳言共濟時艱力顧大局凡礦務鐵道一切養民新法次第舉行百貨流通商賈輻輳民困蘇而災患泯富庶之效可操券而獲也當道其有意乎竊願及早圖之也

遊民有業論

英人李提摩太附

天地之精華何限惟開通乃可廣利源閭閻之生齒甚繁惟勤劬乃能資日用非然者耗費靡窮生機漸蹙其何以培國本而裕民生耶韓昌黎曰古之時人之害多矣有聖人者出然後教之以相生相養之道爲之君爲之師驅其虫蛇禽獸而處之中土寒然後爲之衣饑然後爲之食木處而顚土處而病也然後爲之宮室爲之工以贍其器用爲之賈以通其有無嗚呼三復斯言夫乃知天下大利溥之於下仍非開之於上不可也近閱邸抄仰見皇后以蠶桑教天下飭浙撫募蠶婦以備宮中繅絲之用從此行三盆之典擇五采之宜凡屬三宮世婦莫敢不社而賦事烝而獻功以敬承懿命猗歟盛已李傅相興辦制造礦務及津沽鐵路現又擬辦林西至山海關鐵路張制軍興辦制造礦務於湘鄂劉爵帥興辦制造礦務商務鐵路於臺灣內而帝後外而疆民莫不勵精圖治講求裕國足民之道茍能由此推廣南北鐵路通行所有養民之事無不舉辦則中國之興庶幾拭目俟之乎然說者曰鐵路之興利於上未必能利於下富於國未必更富於民何也肩挑背負所以錙銖也自鐵路開貨物由火車裝運則此輩均間曹矣船唇軸齒所以求升斗也自鐵路開商賈附火車行駛而此項置髙閣矣是欲養民者不幾先奪小民之生計乎抑知鐵路經行之處貨物分運鄕鎭固需手足之烈而車船分載輾轉他尢不能免此津沽鐵路行之數年而無獘固華人所共見者也然鐵路果通來貨物價必省冗費旣少冗人自裁淺見者鮮不鰓鰓過計恐遊民有失業之虞而正無庸多慮也今試以北省而論張家口產皮京都產煤天津進口米布各貨凡諸出產銷售每一千人出力於產數者不過四百人余則來轉運者卽需六百人是生財之人少而耗財之人多若鐵路開行則轉運之人卽可裁減冗費省而價卽廉貨值賤而銷必廣夫銷路旣廣則出力於產數者必需多人如此一轉移間凡前轉運之人皆可從事於出產之地是生之者眾食之者寡民何有失業之憂乎如此而國家卽不欲富彊而富彊已於此基矣閭閻卽不欲丰亨則丰亨已由此兆矣譬如手藝之家居住鄕僻一人制物仍須二人運至城市銷售若一旦鄕僻攺爲城市門前卽可售物無庸二人運行則此二人卽可幫同制造所成之物旣多所獲之利自倍其家之興詎不可立而待哉今之鐵路開行亦化鄕僻爲城市之意也尙有失業之慮乎吾願當軸者衡情察理有利卽興勿事躊躇哉

條陳養民事宜折

文廷式

奏爲條陳養民事宜恭折仰祈聖鑑事竊維國家之設官以爲民也然數千年來於理財之道但謀所以取民而不謀所以養民使各盡其一手一足之烈而國家從而徵之稅之於是乎大利不興眾力不集民幾不能自養而國家亦因而患貧時至今日籌之法已窮郵政銀行諸端未易一時措辦有以開源之說進者或疑其迂而遠於事情臣以爲爲民興利計其效遠者三年近者一年亦可謂神速矣中國地大物博萬里膏腴西人推爲天下第一大富之國而國用匱乏民情困苦如此則養民之道失其傳也五十年來所言西法皆僅枝葉其本在富國養民而已矣此乃中國三代聖人之古法禮失而求諸野可也法國百年以前上下貧窘後乃興種樹之利嚴伐樹之禁立勸民栽樹之官遂富甲歐洲縱橫四海故英美擅工商之利而法徳奧意諸國其大利皆在於農中國從古重農自應以農事爲急而農政之要則以開渠種樹爲先應請旨明諭天下各就本省可開之水道固有之利源董勸民間妥籌興辦民力不足官助其成不得故事奉行亦不得藉端苛擾唐人講水利元代重農政史書具在成效昭然至中國現有四大利可以立致富彊者臣請爲皇上詳晰言之一曰蠶桑之利禹貢九州島桑土居其七今農桑之利僅存江浙則昔多今少可知矣意大利種桑養蠶垂百餘年而其絲之柔韌潔白終遜中國西人考求始知中國蠶絲冠於各國皆因太湖之水百倍肥腴距湖稍遠者則否故太湖大泊皆宜蠶桑卽太湖一隅每歲之利將及萬萬使推之洪澤巢湖鄱陽洞庭及塡池昆明等湖皆種桑養蠶如太湖之側則數萬萬金之大利已在掌中矣二曰棉花紡織之利近年洋紗洋布銷售中國者歲值六千餘萬金土布之利全爲所奪向日西人織布皆用木棉產於美國印度兩處近中國自立紡織各廠始知華棉絲長色白不及洋棉而溫暖堅厚過之然洋棉每石需洋三十餘員華棉則每石十餘員耳故近年洋船回國出口棉花驟增至二千餘萬而江西安徽湖廣江浙各省所出棉花尢稱上品西人考求全地球人數衣布者十人中止得三人衣綢者十人中不及一人此兩項利源有加無已應請旨飭下江浙安徽江西湖南湖北雲南各督撫先籌購買桑秧沿洪澤巢湖鄱陽洞庭塡池昆明等湖廣行栽種勸諭民間大興蠶利髙燥之地植棉花責成本地紳耆詳細開導提設局官爲維持然後集招商廣立繅絲織布各廠使所出之蠶絲紗布美洋工比及三年其收利何止萬萬大利所在人所必趨惟須實力實心不得假手吏胥徒增擾累此大利之在南方者其事至順而易也三曰葡萄釀酒之利北方數省每歲銷洋布四﹝千﹞萬金除羊毛艸帽邊值銀五百萬金外余無一物可以相抵是歲耗三千五百萬金矣民安得不貧法國有人遊歷北省謂自黃﹝河﹞﹝沙﹞以北無地不宜葡萄卽奉天一省如能廣種葡萄其利已可敵法蘭西一國因葡萄性喜天寒最宜沙土故也查法國葡萄制酒之利歲合中國銀數九萬萬兩酒值一兩稅亦如之法國歲需全資酒稅近日洋酒華人亦喜飲之每歲入口已千餘萬中國開此利源無此重稅則物美而價必廉卽不能盡奪法國之利而已可杜洋酒之源是爲北省之民歲增數千萬金之進矣惟制酒葡萄其種類與中國異枝多實繁本大如吳越人之種桑應請旨飭下出使法國大臣密派專員考求此事購佳種雇募西人選購制酒機器來華於直隸山東先行試辦逐漸推行則其事不勞而集矣四曰畜牧之利畜牧爲北方大利古有明徵非止牛羊供食駝騾負重也西人剪羊毛以織呢羽收駝毳以制絨牛乳之類飲食必需美國之北方遂以此擅無窮之利中國如東三省熱河口外七廳錫金河套及甘肅新疆等處地廣人稀最宜畜牧小民愚昧創始維難邊帥疆臣又多習故安常不知通變應請旨飭下出使美國大臣訪訂精於畜牧及識造呢絨毯之人至沿邊相度然後購買機器開辟圍場提派員管理牧政數年以後美利大興矣此二事者爲北方絕大利源創辦之時應先令使臣延訂妥人博求良法以立中國富彊之基不得敷衍因循貽誤大局俟辦有成效然後將其法行之內地各督撫及邊疆大臣董勸商民一律興辦此利之在北方者其事稍逆而亦非難也以上四事本皆中國舊法𨿽用機器兼資人工可養無數貧民卽可銷無窮隱患旣爲閭閻廣生計更爲國家增稅釐所謂因利而利百姓足而君足者較之搜骨剔髓剜肉補瘡害中於民而國終受其禍者其優絀勞逸遲速相去何如也惟中國可興之利甚多亦甚易舉數事以例其餘而大要仍在疆吏得人先集巨資力除積獘刻刻以養民爲念則富國丰財之本計已隱寓其中愚昧之見是否有當謹恭折具陳伏乞皇上聖鑑謹奏

再臣恭閱皇朝文獻通考坑冶門載康熙十四年戶部議準凡各省產銅及白黑鉛處如有本地人民具呈願采該督撫卽委官員監管采取十八年復定各省采得銅鉛以十分內二分納官八分聽民發賣等因詳繹例意重在利歸於民故不肯輕議設官招商致啟侵擾之獘近年來官辦各礦如貴州曾彥銓山東李宗岱均虧至數十萬之多並無成效現聞諭飭官爲招商是官辦之不及商辦已在聖明洞鑑之中惟臣以爲由官招商𨿽與官辦有異而商民湊集巨仍須官爲主持恐商民等疑慮潛萌仍必遲回觀望間有具呈認辦而旣經官吏之手卽不免獘竇叢生或假事阻撓或藉端需索稍不遂意輒謂該商等家非殷實勒令呈驗資本田產房屋報明抵官事事刁難受累正復不淺利厚則官先中飽利薄則商更喫虧卽或獘絕風淸而官與民分位懸殊商人未有不疑且畏者擬請明降諭旨令各督撫轉飭各州縣曉諭民間恪遵康熙年間定例凡各省產礦之處由本地人民自行呈請開采地方官專事監管彈壓其一切資本多寡生計盈虧官不與聞俾商民便於行事綸音遠播遐邇莫不周知礦廠旣多則礦稅益旺富國裕民之道實基於此矣謹附片具陳伏乞聖鑑施行謹奏

論列國息爭之公理

王覺任

今有匹夫手白刃柄危鋒悍悍然從外來入於市肆縱橫馳騖未嘗挫人一毫也未嘗毀人一體也然而眾必嘩然立起而共揮之屏之驅放之豈非慮其中傷人哉旣或有所摩剝焉則束縛之而已矣旣或有所虔劉焉則縶囚之而已矣時𨿽悠悠來雅不相習之人皆奮首攘臂願爲宣力不必其親戚僚舊也何以故傷人者抵罪殺人者死天下之公理也古今之通義也歷古制治弗能攺也人人明此法奉此律矣擴而充之引而申之其殺十人者應科以殺十人之罪殺百人者應科以殺百人之罪殺千萬億兆人者應科以殺千萬億兆人之罪無疑矣夫罪至於殺十百人𨿽粉其身籍其門猶未足相抵以自私自利之故糜民命無算者哉黯黯四千年靑史氏之載記五大洲之行事吾知之矣出師則有頌也紀功則有碑也求其故則當時獲俘如幹獻馘如幹斬首如幹屠城如幹固所稱一代之丰功偉業赫赫然在人耳目間著於竹帛傳爲美談欲使後之作者步趨則效以等其績而齊其勛庶幾以良臣稱也嗚呼殺人少者有罪殺人多者匪特無罪且又有功則鄕之所謂公理通義者是耶非耶人心大不平之事古來最可疑之理豈復有踰此者哉

且夫物主旁折人正當之也四足者去其翼有角者無上齒天重困物之聰明爪牙之利懼其大害傷於人也天志愛人如是人君上承順天子萬民未能孕毓煦覆飲食教誨使各得其所暢其欲斯已矣胡爲天下之眾而愚之愚之不足又從驅而陷之於死亡積數十百年之生聚因獨夫私利之見一朝之忿芟彜斬伐如艸木焉其禍菑之重較鴻水以前禽獸逼人抑又甚也且疇昔之爭其器若石刀若銅刀若戈矛若弓矢禍已慘慘痛不可言今之戰具則鐵艦也火車也新式鎗炮也水雷炸彈也衝堅陷銳如拉枯朽殺人之具之精至於此極可謂美備矣乎猶恐數載後其術益有進也格致愈明用物愈宏裝造愈精傷生愈夥故地球各國相習而久安無變則已地球各國而或有變則七種之繁十五萬萬之積吾弗知其孑遺者幾何幸免者幾何是可爲甚恐大懼魯女私憂者也

今試號於眾曰傷人者賞殺人者封天下必嗤詈以爲不情喪心病狂妄語也𨿽然世之蒙厚賞膺重封奚其不由於傷人也奚其不由於殺人也昭然明白揭其狼心虎政榜於天下天下靡信迨詭其名詭其實則習而安之淡而忘之且喙交頌曰某也良能摧陷陣某也忠能攻取戰克某也才智能立功萬里外有京觀之榮嗚呼噫嘻天下𨿽眾固易欺耳夫兵凶器戰危事也孤人之子獨人之父鰥人之夫寡人之婦使人昆弟不相見朋黨不相保愁痛哀苦之音摧毀傷殘之狀耳不忍聞目不忍其幸出於烽火而苟延喘息者又常積其悲憤之气感傷陰陽之和故天災地孽隨而疊出老子云軍之所處荊棘生焉大軍之後必有凶年豈不誠哉不殲於此復斃於彼蒸藜何辜生而罹斯毒也且夫田獵不以夏時宰牲不以無故人之於禽獸亦嘗保愛之矣今胡視同類之不禽獸若也人之恆言曰天生民而立之君使司牧之今則囚錮之焉爾鋤之焉爾蹂躪之焉爾可不謂大哀乎

抑吾聞之利罔有得而不失也事罔有成而不毀也運罔有盛而不衰也國罔有隆而不替也民賊之從來久矣方其投袂而起因利乘便枯人之骨創我之業栩栩然揚揚然自鳴得意固一世之雄也乎易人易世時異勢殊每見帝王之家公侯之冑求下儕於民間匹夫匹婦而不可得則子孫彜籍有不能血祀者矣林墓焚烈有不能歸魂者矣上下古今間未嘗不悁悁於興亡之也三世爲將其後不祥道家之云報應之理豈不然耶隆隆然居人上擁髙位履大任持大權者盍不反其本矣

昔春秋之時戰事以百十數孔子必一二書所以重民命也是故伐者爲主伐者爲客其所以深惡而痛絕之之意甚明佛法之普度墨家之非攻耶氏之救世豈非與疾始取邑疾始滅國疾始火攻同一義哉故爭奪相殺人之大患天心之所忿惡聖人之所隱痛而亦環球諸國之所大患者也不以爲患斯亦已矣如以爲患則禁攻寢兵之約其亦不可以已乎

今夫千丈之堤於螻蟻之穴百尺之室焚於突隙之信乎凡百禍原俱積漸稍長以至於大歟嗟夫天發殺機龍蛇起伏人發殺機血流川谷禍最重矣其發軔之始濫觴之原不過爲一二人利欲之動忮求之私血气之不平心意之不和以至於此極也止沸莫如去其薪也滅景不如隱其形也魁桀偉通天人消息陰陽之士因是生其明智竭其神思則匹夫持利器入人是誠市人之所大憂也虎藏於山蛟潛於水不必出而犯人眾必務欲去之豈非塞禍源而拔惡根者哉由斯以譚治本病之說也無已立約息爭亦治標之術歟

二人同捨各持一義爭欲求勝不能也是非無所折衷曲直無所赴愬春秋不書離會其此意矣地球之上紛紛者五十餘國今議院天下之平也各國有行之者其明效大驗不可見乎充斯例也以糾合若民主若君民共主若君主之邦共立明約申以大信繼自今有兩國齟齬各國會於其所開誠心布公道定三占從二之例平其曲直定其是非理之否者小而謝罪賠大而納地請荊一惟各國之公議是聽其有倔彊不如約者天下共起而擊之廢其君而謀立賢者夫如是則是非無所隱也曲直無所逃也彊不能淩弱眾不能暴寡大不能虐小矣生民托命其諸有恃於是歟

世之通士心知此義者眾矣故東方則有太平會焉西土則有弭兵會焉𨿽然心則有餘術猶未至英美海內之雄圖也今季始訂立條約將共恪守﹝易﹞﹝始﹞爭爲讓轉禍爲福嗚呼以不忍人之心行不忍人之政尙矣誠由吾之前說使地球五十餘邦十五萬萬人咸同斯福孟子曰域民不以封疆之界固國不以山溪之險威天下不以兵革之利秋春秋之義有分土無分民太平之運大同之治意在斯乎意在斯乎

寢兵說

王覺任

戕人之性命暴人之髓骨糜人之資財殄夷黔首若刈艸菅寡數於千多數於萬使天下之人父不得有其子兄不得有其弟妻不得有其夫怨戾之气郁爲菑厲毒痛之遺償以侵饋敗者墟都熸國民弗而種勝者亦痍悴凋瘵數十年而困不能蘇人怖其毒鬼恫其凶而霸天下者顧乃眵然快意屍爲偉烈寫之竹帛鏤之碣號其功於子孫烏乎是訓後世以芟狝其民而道天下於殘賊也夫天生民而屍以君因使子其民而母之嬰其民而保之也顧竟讎之賊之囚虜之刓勁之非仁人之所拊匈悼心而罪爲民賊者哉烏乎果其性獨異嗜殺人以爲快哉

然則兵烏乎起起於私私惡乎起起於度量分界耳目具支體具界之曰身則被聲別色私其身矣宮室具家人婦子具界之曰家則米鹽僕役貨賄什器私其家矣宗社都邑人民城郭侈侈畢備界之曰國則政治賦斂私其國矣人與人相切其界至小其分有限固不能畢逞其私也於是被聲別色不能不瘠異身以腴其身米鹽僕役不能不翕異家以張其家政治賦斂不能不弱異國以彊其國所私愈多者其賊人愈眾所私愈大者其賊人愈酷乃至交相齕噬糜潰痏毒而不可究詰疇無骨肉疇惡私利顧乃虧人盈己若斯之酷也且夫賊人者含識之所共憤而公理之大禁也賊刃它人盜攫異寶則律法得而繩之官吏得而僇之徇而討之曰賊人之罪至於國與國處則曰鄰之厚我之薄搏噬淩奪悍然爲賊人之魁而後世且以賊人之多寡爲英武闇弱之差竊鉤者誅竊國者侯是察於小而闇於大歟曰蔽於私故

春秋之言三世也曰據亂世曰升平世曰太平世據亂之世以兵爲命朝無法上無律競其私勁於殺非洲之土人南洋之島彜與夫土番野猺獷悍頑剽身以兵長家以兵立國以兵成其生死與兵相終始久之久之而易世爲升平也朝有法上有律人禁私戰家禁私然而內夏外彜峻其限界私有不遂則奔蹄勁角奮相蹙躪糜他人之民以及己之民之世也以兵爲輔又易世而爲太平也夷狄進爵遠近大小若一國同天邑人同天民故人愛他人之身如其身愛他人之家如其家愛他人之國如其國長訓其幼上訓其下鬼訓其裔天訓其君睊睊目同目同以兵爲大戒升平非治之至也記曰大同之世天下爲公講信修睦詩曰無彼疆爾界陳常於時夏上天恫而厭亂下姓號而求治霸天下者則盍公其國而勿私之矣公之如何則盍寢兵而休民矣

寢兵於古有說乎曰樂生惡死樂安惡危人生之大願天下之公理外之萬國遠之三古上九天下九淵莫之易也虞舜古之聖王也苗頑弗率格以干羽武王古之聖王也放牛歸馬罷兵不用詩人歌之曰載輯干戈載櫜弓矢孔子古之大聖也春秋之義滅國則疾之火攻則疾之始伐國則疾之始取邑則疾之用以治君用以重民孟子古之大賢也其言曰不嗜殺人則一天下又曰辟土地戰必克是謂民賊數聖人者漫爲髙義以紿後世哉且夫英後哲王明詔大號勤勞於在原咨嗟於在廟問其經營之實則曰保我黎民而已問其政治之朔則曰法我先王而已顧乃驅民於鏑刃蹂躪之境壤大悖古王之明訓而曰我將以是求安求治是燕遊而南其轍左書而右息之也墨子之言曰篡禍怨恨皆生於不相愛故其治天下也曰兼愛曰非攻宋鉼之遊說也以息兵彊聒當世鈃翟天下之才士也安民之術顧必出此此固人道之公理古聖先王之公言而非鈃翟之私義也

法家之言曰寢兵之說勝則險阻不守我無攻人不能令人無攻我守備毀民靡圉敵是自兵也且夫漢髙可謂知兵矣翦秦勁楚躡足帝位然而蹶於白登七日不食拿破侖可謂知兵矣僕徳靡奧歐洲俯首然而受虜於徳流死於英由斯而譚漢髙拿破計未爲失胡乃亦自兵也且夫美墨洲之大國也地方二萬餘里防兵之數僅二萬人然數十年間不被一鏃富彊之實且最宇內息兵者富且彊喜兵者蹶且虜準彼逃此則孰利孰害孰得孰失矣且人物何以相擾朋友何以相善兄弟夫婦何以相親因謂藉愛力以結之也我愛他國如吾國人亦愛吾國如其國愛力攝引固直朋友而兄弟之矣和親翕耽之不暇誰復戕其赤子以犯兼﹝並﹞﹝本﹞攘奪之不韙哉夫西方之國諸雄錯處密其防圉厚其軍實多者百三十萬人少者乃六十餘萬兵費之需國數百萬固不待僵屍馘首而民力已窘民命已蹙矣萬姓阨苦蚤夜號禱期至太平於是議息兵糾爲公會交涉之道約之公法彊勿躪弱眾勿暴寡釁之兆也公斷於局外之國法荷屬地之齬英美捕魚之釁以此釋紛固已數數如此則合數百國歷千百年而長可訓謐誰復戕其赤子以犯兼並攘奪之不韙哉泰西兵力可以鞭笞四洲蹴踏地球者也而計顧出此此固人道之公理先聖古王之公言而非泰西之私義也

枕兵革冒鋒蹈刃犯兼並攘奪之不韙問其所爲之實則亦涎其土地睒其人民資其兵費而已夫博區區之數而餌以百千萬人之命孰與安土息民墾其荒僻繁其孳息庶其牧畜拓其制造不亡一矢不遺一鏃而地辟財贏左搏右嚙鋤狝彊敵以截邊患以圉疆守以張國體以奮軍威孰與開化齊令陶賢鑄智國勢自振不戰屈人孤注其國以競勝負難之事孰與煦沫其化以食樂利無菑之福其利害之相去巧歷所不能算而得失難易之數又不待智者而後知矣吾聞倫頓之仁心會也虐伎牲畜則幹禁罰故鞭馬之酷訊於捕役獸之戲禁其凶忍抑又聞之同仁之會推行善舉分爲紅十字會隨軍行役醫養痍敝視敵如己坦無町域此亦可謂至仁矣然而仁其異族而遺其同類救其傷燼而戕其全盛無亦急於治標而緩於正本乎近世機械巧矣火器精矣轟擊之速摧炸之烈匪可意計故師丹之戰一日而殞數萬人蔑士之戰一日而殞十萬人俄土之戰一時而殞三萬二千人民爲邦本民旣殲矣國亦何所賴焉曰彊大之國可言寢兵弱小言之大者破滅小者削蹙中國之弱此邦所急是固然矣然猶知其一而未知其二也瑞士百里之國介於暴大然守持律法歐洲莫敢加兵中國壤沃民秀足以自立惟憂內替外淩非所患也甲午之役創於日本謀國者皆謂宜購鎗械增兵艦西人之言治海軍也必累十年之資格否則駕駛未精沙綫未諳將士未習訓練未就不可用也中國彊鄰環睒事變百幻必不能雍容偃仰待我十年若移其日力養士培才治之教化道之政治浚之智學習之律法十年之間可躋極盛政學昌洋彼將懾我時同而效大異果孰難而孰易乎且購艦之費動輒不資去年之購船於英也一船之費需五百萬止購四船其費已二千萬若以此巨廣立學校則大小學堂工藝農學商學諸院棋布星羅幾可徧及行省且以之購船則寥寥數艦未足成軍以之興學則諸學具舉風气大開數年之後將帥之才可取材於武備學堂船械之用可受成於制造諸廠縱萃坌湧不可勝用以效衡之豈直百倍哉夫議置艦械則北方羅掘要之必成議創學校則仰屋旁皇諉之窘絀抑何輕本而重末也無策甚矣昔我之兵艦非寡於日本也徒以政治不立數千萬之船械拱手饋敵若政學美備國勢昌盛𨿽一船不守一械不具孰敢過而侮之且泰西之彊盛興於文學固非盡由兵力也務農訓士桓公以之霸齊生聚教訓勾踐以之沼吳下以化民上以利國此固戰勝朝廷之術矣士械廢弛坐而召敵武備徒具坐而資敵化盛治神坐而服敵中國非有兼並攘奪之心也美兵二萬卽可屈敵而自立顧謂地二萬里人二百兆之中國反不若瑞士乎哉準之公理則如彼權其利害則如此而猶謂列國並立必競兵事則是孔孟爲誣鈃翟爲傎瑞士宜滅美國宜削而拿破侖宜帝歐洲而一宇內也語曰不知來視之又曰前車覆後車鑑我顧無徵也歟哉

卷十八下民政

弭兵會記又名萬國太平大會

英人李提摩太附

在昔春秋之際楚交爭詰爾戎兵無歲蔑有生民塗炭小國苦之宋向戌善於趙武又善於楚屈建欲弭諸侯之兵以爲名如告趙武武以韓起言許之如楚楚亦許之遂如齊秦又告於諸侯以周靈王二十六年爲會於宋此爲千古言弭兵者之濫觴顧宋之盟楚人衷甲與爭先是以信召人而以僭濟之也故𨿽繼會於虢不旋踵而背然而聖人猶嘉許之伏讀髙宗純皇帝禦批通鑑輯覽曰春秋至魯襄末列國之困於兵甚矣合楚之成藉以稍緩生民之塗炭故盟宋以後兵𨿽未能盡弭而中國無大侵伐者幾十年不可不謂之小有功而谷梁以爲趙武楚屈建之力而不知亦向戌之力也後儒乃以二伯爲戌罪可謂虐古大哉王言信足以立萬世之準繩矣歐羅巴洲各國素以窮兵黷武爲雄自法國拿坡侖第一皇名補拿破脫騷擾歐境以來各國之於武備日益講求一國有新械他國輒仿之不特仿之又從而思所以制之一國有額兵他國倍之不特倍之又從而思所以練之於是日增月益彼異此若英吉利若俄羅斯若徳意志若法蘭西若奧斯馬加若意大利諸大國之兵額少者一百萬名多者至四百萬名每年所糜兵餉幾於不可紀極卽以英論十年前每歲需餉約英金二京五兆鎊尋常市價每英金一鎊約合華銀四兩卽一萬萬兩今則增至三京五兆鎊實足駭人聞聽他國𨿽稍亞於英然亦所少無幾以此多兵不幸而出於戰固屬殺人盈野大乾造物之和幸而不戰則歲耗民財養此行閒坐食之輩民安得而不貧國安得而不困救世之士衋焉傷之以爲我教流傳𨿽偶藉兵力以資護衛然殷殷素抱惟願以道徳感人斷不願以權勢威人是故戰禍猝興恆瘁其心力以調停之數十年前遂有著名各教士擬創立弭兵新會徧勸各國之君卿大夫若與他國有違言宜共請局外之國判是非不必遽以兵戈從事且友邦訂立和約之際必先增入一條若曰凡我兩國異日茍有齟齬必延他國秉公剖斷不可先逞兵威厥有數國忻然樂從積而久之遂儼成萬國公法之一考弭兵會之興始於英國教士今則不但爲英國之私會且成爲萬國之公會每年會中人訂期會議一次共商弭兵善策其第一次會於法國巴黎都城第二次會於英國倫惇都城尙未有達官赴會也去年第三次會於意國羅馬都城竟有十七國之大僚後先來會於是更成爲萬國弭兵官會考是年有疑難大事四端幾致失和者八國一亞美利駕南洲之巴西國與銀國爭邊地將興兵矣兩國乃遵弭兵會之議公請美利堅國之君評其曲直二法國與和蘭國互爭南美洲之屬地亦遵弭兵會之議公請俄皇定其界趾三葡萄牙與英國互爭阿斐利加洲濱海之地則請瑞士國之深於學問明於公法而又著名公正之三律師斷其是非四英美兩國民人在杯泠海峽捕獺幾成不解之仇英則請坎拿大美洲英屬地議員曁書院大山長美則請本國書院二山長各予以全權視其所議作爲定論凡此四事皆在去年皆瀕危而免禍是卽弭兵會之明效大驗也

今年之會訂期本月共聚於瑞士國會中人預籌共商者計十二事其尢要者則推廣本會名曰歐洲一統太平會也核定太平會中應得之權也取五洲各國之險隘作爲公地不令一國獨踞也申明一二年前在美國所議太平會章程也太平會中人應請弭兵會中人開造各國機務淸冊以資稽考也而弭兵會又開報去年辦事之淸冊刊發七千紙交英國教士並勸各國教士每年救世主西人尊耶穌之稱誕降一禮拜七日也西人恆以禮拜紀日期之前訂定一日於講道之外力勸眾人務惇和睦而時時以萬國太平爲心聞已有教士二千人允爲照辦兼願訂爲常例去年弭兵會又遣人分赴殷闐之都市講論惇崇和睦之益凡四百五十次更思淘汰書籍俾學塾中幼童所讀之書鮮涉兵機而多陳和局以備蒙養及至今年俄國饑饉爲災會中人議撥英金三萬五千鎊約合華銀十四萬兩往賑餓殍此𨿽非本會中應辦之事而念弭兵之實際無非體上天好生之徳以拯民於水火賑荒善舉卽其端之顯著者也故毅然行之外有微斯理會請五洲同會中人集於美國共商化民成俗諸事兼及弭兵要法考微斯理本於教會中至爲廣大此次會中講論多與各國大有關系竟蒙美君及英國駐美欽使欣然赴會此一百年來所絕無而僅有者美君英使均視之與議院埒矣抑又聞之今年英國相臣曾論弭兵之事云昔之各小國如蠻觸共爭今俱不敢妄動卽有躍躍欲試者大國亦必不許此可助弭兵會之所不逮各大國今𨿽汲汲於武備非好戰也必有備而始可無患也上天以生人爲心將來一統太平會愈推愈廣萬國盡服其定章卽有萬難善處之事吾知當局者迷旁觀者淸一經公斷不令無辜赤子肝腦塗地徳莫厚焉功莫大焉卽此數語可見西國𨿽有多兵其君臣上下皆願節取有子和爲貴三字之義假以歲月此會必底於成從此殺機盡化且撙節無窮之兵費移以興裨益民生之事行見天地絪縕無非太和之所凝聚民自髫齔以至老死永不見有兵革之禍懿歟休哉故樂得而爲之記時光緒十有八年閏六月卽西曆一千八百九十二年八月也

弭兵會續記

美人林樂知附

泰西欲創弭兵之會法良意美爲古所未有光緒第一壬辰不佞曾作一記見者皆歡喜贊嘆不能自已邇來載更寒燠矣歐洲大局益如厝火於積薪之下寖假而微風偶扇必致郁攸赫怒禍起燎原危哉機乎夫徳法兩國積怒宿怨猝不可解固也而連雞之勢又相糾繞徳防法則結奧意以爲助法圖徳則倚俄以自張英𨿽處於局外惟歷代以來恆思抑法之焰卽不免揚徳之波俄法洶懼希臘丹麥兩小國俄也介於歐洲之衝遂欲深相要結以成犄角而徳奧意之求合於英者其情愈亟嗚呼時至於今岌岌不可終日胡爲弭兵一會垂成而猶未遽成也法人摸栗那里爰創爲局外聯盟息戰之說曰法俄兩國之連橫定徳奧意三國之合縱成騎虎豈能遽下愚以爲局外若和蘭若比利時若瑞士若丹麥若英吉利諸國亦宜互訂一約而推英爲盟主其載書若﹝曰﹞﹝白﹞我等五國於合縱連橫兩局初不過問異日者誰爲戎首我五國是撻是伐誰爲應兵我五國是匡是扶有渝此盟明神殛之盟定而局外之威震必無敢妄動者矣余謂是說也仍不免以力服人之故智揚湯止沸庸有濟乎又有美縉紳培鴿獻策曰若英若美二國日光永照從無竟墮崦嵫之片刻日照地面爲晝東半地球承日而晝者西半地球背日而夜西半球之承日也東半球夜矣英美二國各跨東西兩半球此方夕照銜山彼已銅鉦掛曉培鴿特表之以明其得地之廣生齒旣盛威權又廣卽捨藩服而計本境他國亦莫之與京今英美若合而爲局外之一雄以制局中之諸國當無有蠢動者是亦不外以力弭兵之意而更牽涉美洲不益將多事乎美國宦途中人孚麗著論一首刊入美之大日報云今歐洲當危急之秋我美國民主宜執牛耳而請諸國各簡大臣會議天下太平之良策議旣定卽創立天下太平總局諸國又各簡捨力尙徳之一二大臣分掌局事日後諸國有交涉機務爲使臣等所不能定者申請總局秉公核斷無任棄好尋仇此與弭兵會本意相符惟指請美邦爲主則會中人尙未道及者也羅禮西門者法之名臣也年已八旬優遊林下而睠懷時局未之或忘頃者亦著一論曰緬昔法徳之戰徳割法之二省地法人曰奪我燕支山使我無顏色法徳之交今猶未合實緣於此矧二省之民情頗似陽樊之不服日望法君收入版圖法人聞之益未能釋而徳則如獲石田何所愛戀鄙意不若舉二省全境各視爲甌脫之地而別立一局外之小國從此法可洗失地之辱徳亦不必誇得地之榮累載迷一朝冰渙豈不美哉否則兩國昕夕戒嚴旁及歐洲諸國亦不能歸馬放牛詠戢干戈櫜弓矢之句嗚呼余壹不知局外諸國何日始能聯公會設善法以保太平之局使我法如釋重負且藉以靖歐洲之人心哉羅禮西門又曰火種伏矣一星之發禍懸眉睫其險殆不可思議故今已屆西曆一千八百九十四年再閱六年卽爲第十九周結束之期巴黎將設萬國大會以與百年前事相比較泰西以耶穌誕降後百年爲一周一千九百年則十九周也凡泰西之所以興皆在此周中英士麥懇西曾著泰西第十九周大事記備述歐洲革故鼎新之事李提摩太君與余翻譯華文名曰泰西新史攬要業已刊行問世可法可戒全在於是至西人皆鄭重此周故議定於一千九百年分就法京盛設大會與開辟美洲四百年大會後先輝映鄙意莫若乘此會期集諸國君相共訂息兵條約卽於第二十周之首年集思廣益務期銷兵气爲祥光彼此皆招以禮懷遠以徳郅治之隆蔑以加於此矣至此六年中或卽從孚麗之策惇請美國民主主持坫縱有萬不能忍之事亦斷不以﹝戎﹞﹝戒﹞衣相見徐待十九周大會之際公評曲直此則區區愚忱所馨香禱祀以求之者也又曰愚以爲歐洲創太平總局之議似可望其有成英宰相格蘭斯惇或作杞辣士端公常盛稱此局之盡善盡美毫無異議他國君相亦無有不首爲之肯者似此推行寖廣端倪畢露正如人行隧道中忽見日光普照老夫耄矣茍得於吾身親見之其欣幸爲何如哉總之以上諸說𨿽尙微有不同或更有疵累而弭兵之局實已一倡百和不遺餘力果底於成誠歐洲如天之福也惟鄙人以爲於亞洲亦大相關竊有私議具見下篇

弭兵會議上

美人林樂知附

天生五材民並用之去一不可誰能去兵此春秋時惑人之妄語也而更厚誣乎天直若天特生此殺人諸具以荼毒生靈也者乖僻之見尢屬悖謬夫天之大徳曰生古訓昭垂具有至理故善體天心之聖人無不好生惡殺與彼蒼相默契不以時異亦不以國殊迨流極旣衰彼猜此忌謂人事所當盡天徳不足尙也國威所當振天心不足恃也於是有爭地以戰殺人盈野爭城以戰殺人盈城者卒之殘酷之气上干天怒中國之秦始皇二世而亡法國之拿坡侖第一皇及身而錮於絕島可知窮兵黷武誠天心所深惡而痛絕者也方今泰西諸國徳奧意爲合縱俄法爲連橫鷹瞵虎視各不相下英𨿽處於局外而練兵籌餉亦復日昃不遑推其養精蓄銳之意皆欲使人不敢伐我非必欲藉此以伐人然揚湯止沸與抱薪救火者將無同一旦禍機猝起全局胥動歐洲錦繡之土將變而爲燐血之場言念及此心折骨驚而抉其受病之原總不外逆天二字語曰順天者昌逆天者亡嗚呼可不戒哉泰西有道之士以敬天愛人爲己任充類至義之盡卽以代天救人爲己任目擊諸大國之互樹黨援互爭雄長誠恐無辜赤子慘遭鋒鏑爰創弭兵大會奉上天好生之古訓以爲圭臬歲時會議弭兵之策書於牘者胝手皸指演於口者敝舌焦唇務期必底於成而後已乃可成而猶未遽成者人心之阻非天運之窮也僕嘗推本窮原竊以爲惟天有命所謂惟皇上帝降衷於下民若有恆性也卽天命而顯之則爲天道所謂天有顯道厥類惟彰也卽天命而分之則有統攝之力三焉一曰傳道昔孔子行道無吾與而喜傳道得吾徒道何在在於天故傳道也者天之所命也一曰通商以羨補不足自古迄今由中曁外天不能使百產之菁英聚於一地而恆欲使五行之生克便於眾人故通商也者天之所命也一曰締交昔湯文以大字小謂之樂天太王句踐以小事大謂之畏天故締交也者天之所命也至合傳道通商締交三者而皆歸於上帝之統攝尢必以大道爲之原東方有聖人抱安老信友懷少之願西方有聖人此心同此理同也故不特視同洲本國之人皆吾兄弟卽遠而至教化未通之域亦一一思有以拯之其道統則一脈相傳歷一千八百餘年而不墜極其量之所至將使國之與國民之與民無不相通卽無不相愛愁雲慘霧化而爲甘雨和風其志願誠宏遠矣若分大道之端緒而爲國政則必以愛人爲主匹夫匹婦有不得其所者若己推而內之溝中其自任以天下之重如此此豈肯蹈佳兵不祥之覆轍而貿焉以其所不愛及其所愛如梁惠王哉又若廣大道之涵而爲邦交則當默念乎天之視人不分气類必使有萃而無渙有合而無分治安則相慶患難則相庶幾克完乎天之所賦否則離世獨立知有己而不知有人反不如禽獸之愚尙有或或友之一候也三者之基旣立天命在是天道在是天力亦在是是何待弭兵會中之胝手皸指敝舌焦唇萬國始永保太平哉然而有疑焉有焉疑則疑夫人之害我也人有堅甲利兵害我之具人有府庫倉害我之資則夫人之勝我也我有鐵艦人勝我以水雷我有堅臺人勝我以鋼及至疑之不已之不已凡人之足以害我者我亦求所以害人凡人之足以勝我者我更求所以勝人積之久焉小民之脂膏盡揮霍於廠局之水火壯丁之筋力盡銷磨於營壘之風霜曾是仁愛如天心者而忍出此哉爲今之計莫若盡去人之疑心以蘄合乎天之仁愛心通力合作聯萬國而爲一體其軍械之已成者分別陶冶相約從今以後但有舊毀而無新鑄其軍額之已定者分別裁撤相約從今以後但有舊遣而無新招至疆吏之事或有不虞則兩國皆自述其所執之理以告於弭兵大會請評其曲直而調處之務使我無爾詐爾無我虞天下雍熙藹然成一道同風之治我知蒼蒼者天必有錫福庇於無疆者以視今之久伏禍機日卽阽危之苦其相去豈尙可以道裏計哉或曰敢問弭兵會之所執者何權所恃者何勢果能使萬國之遵行而無阻乎則語之曰弭兵會奉好生惡殺之天命則所執者天之權也體周流無滯之天道則所恃者天之勢也故夫自逞其富彊而欺貧弱者自多其明聖而藐等夷者皆天之所不許也天之所不許弭兵會亦豈肯許之哉吾願抉弭兵會之本意曰必使地球之上有和而無戰有通而無塞有同而無異有合而無離

弭兵會議下

美人林樂知附

心太平生今之有心人也甲午上元之夕造鑄鐵盦讀地球弭兵會議上憮然爲閒曰林君以弭兵之道原本於天子更暢言乎天人相感之機發前人所未發其旨深矣顧子生長華邦盱衡時局忠義之气久溢於字裏行間今又灑灑洋洋創爲此議乃無一語及於中國豈以弭兵之關鍵全在歐洲中國處此時勢不防效秦人之視越人肥瘠漠然不加喜戚於心乎縷馨僊史曰胡爲其然也今天下之安危惟系於俄俄屢欲海疆之利出其兵輪商舶馳驟於洪波巨浸而徳都柏靈之盟約難渝也黑海一口不得越雷池一步也譬諸戰國函關𨿽險直以一丸泥封之秦之坐困於合縱也久矣法戰國之楚也徳趙也楚徒欲報趙貿然結秦以爲助秦人喜遂其連橫之計而與楚歡此其志不在小故天下而無事則已有事俄必藉法之勢近謀土耳基卽突厥譯者之誤也遠侵阿富汗以進窺乎印度而敗黑海之盟英之於戰國齊也楚氛甚惡秦焰方張惟表海之雄邦庶足制之俄人窺其雄藩英人豈能坐視必將急與徳連而並連乎奧意以嚴黑海之鎖鑰以固印度之藩籬而俄英之成矣法得俄助將必藉俄以攻徳徳求助於奧意法求助於俄而徳法之益深俄奧意之又結莽莽歐洲幾無宇此前議之所以注重西方也弭兵之會成則歐患紓亞細亞洲之印度同享太平之福弭兵之會不成則歐險固如累卵亞禍亦等然眉中國富庶甲於亞洲俄之耽耽而逐逐者尢甚於印度今惟英欲制俄故玉帛之交於中國彌篤耳然正惟英欲制俄故干戈之釁隱伏於中國而猝不覺前議之不及中國者非敢忘也將有待也辱承明問深觸杞憂願貢所知以質有道且夫修其班制以與四鄰交而長駕遠馭辟土地於遠方者歐人之所長也閉關謝客嚴中外之防而海有禁山有封硜硜然自守者中國之古制也古制之善者遵而行之可也古制之善而不宜於今者攺弦而更張之可也泥古而不通今守常而不知變中國之所短也譬諸操舟細流淺瀨不防紼纚維之迨夫秋水大至百川奔湊猶局守乎鐵索纜孤舟之勢則非纜絕而船隨水去卽船沈而人與船亡耳何以船而擬中國非褊心不怒之虛舟而百貨充牣之滿載也﹝鮫﹞﹝絞﹞宮貝室中人艷羨忻慕而思篡取者亦旣紛然其環列故俄則蠶食黑龍江濱近之沃壤法則鯨吞越裳氏累代之藩封正不徒英之占香港取緬甸圖西藏葡之踞澳門日本之夷琉球窺朝鮮涎臺灣此議刊入甲午春仲萬國公報時則中東之交尙無恙也爲事之明明可鑑者也今俄又思蠶食乎伊法又將鯨吞乎暹羅矣俄法之交旣合俄包中國之北法裹中國之南中國則仍淡然漠然以妄動爲炯戒更譬諸磨中國倘如諺所謂下爿磨者永無轉動之一候其失計已不可思議茍又自甘爲米一任俄法兩石上下夾磨其糜爛之情形尙忍言哉且此特就歐洲未亂時言之耳歐洲而旣亂矣俄以圖犯黑海爲開宗明義之第一章

英卽以力扼黑海爲發凡起例之第一義英遏其前糾徳以躡其後糾奧意以撓其旁奧意韓魏也扼秦之吭當不得逞而積憤之所至遷怒亞洲一旦移棹而東不敢徑圖印度乃下黑龍江以覬覦乎朝鮮朝鮮小弱之國豈能撐拒俄則踞其海口而以海軍趨印度洋英人之憂未艾中國之禍其殆始矣今夫中俄兩國於帕米爾近人譯之爲巴馬分界之案或得或失僅陸地耳英猶時時注意刻刻關心寖假而釁起朝鮮中國無閉門推月之心英又無袖手觀棋之理文告之不已加之以師旅是猶狂瀾之旣倒而波及於中華也

當此之時中國懼失東藩喜通西笑悉其精銳與英軍相犄角姑無論勝敗之數不可知就使得勝目前則調兵有費日後則防邊有費以中國度支歲入約一垓金亦曰一百兆兩而計歲出之款方有加而無已更多此意外之耗其將何以堪之然則中國將不出於戰乎不出於戰是長俄之虐而失英之歡也然則將出於戰乎出於戰則英之助未可長恃而俄之仇立見益深也於彼於此無一而可謀國者當之不已大費躊躇哉今幸有弭兵大會董其事者類皆好生惡殺之大善士前年之會歆動十七國之君卿相率與參末議故以美國之遠在美洲如戰國之燕秦禍𨿽亟不虞戎馬之驟至近猶有昌言於眾者欲請其民主總制弭兵會事務使歐洲諸國耀徳而不觀兵我華勝於戰國之宗周固不可以道裏計諸國相戒不敢妄動亦有過而無不及誠使仗義執言毅然爲弭兵會主凡萬國公法之尙有缺陷者悉爲補之而以皇天無親惟徳是輔之古訓剴切爲諸國道諸國𨿽早已知之亦未必聽之然使俄尙逞得寸得尺之計中國卽可布告弭兵總會請各國之公評各國知其曲在俄亦必能仗義執言以報中國是之謂戰勝於廟堂至於各國之能許我主弭兵會與我之自爲計則更有進焉者今有富室於此千斯倉萬斯箱丰年而有慶者欺歲亦不虞其食貴乃有米而不知糶反日以乞米帖致鄰家其善者則笑而不相應其暴者則思攘而取之矣中國地不愛寶百礦之產何所不有向誠苦於不知耳亦旣知之需煤則近購諸日本遠購諸歐洲需鐵則東去乎兼金西來乎百煉其與藏米之富室又何以異殊不知通商惠工諸大政皆本於天意之自然惟天欲便乎人故地能生乎物中國乃膠執成見固結而不可解坐使無窮美利尙混於泥沙瓦礫之中是違天也違天而長寇後𨿽悔之不可及也已乎中國之所憂者謂西國以貨物賺我金銀也豈知西商之所欲得者在貨而不在財假如鄕居之人以其田中之所產售於五都之市乃默計吾鄕所寡有者將於此行致之庶幾得利於市轉購市中之物還而售諸鄕間或一本而兩利乎旣而環顧市間無可稱鄕居之用則惟有囊金而返竊嘆饑不可食寒不可衣耳西商之不足於中國者猶之乎鄕人也非欲掠中國之金也誠使中國默體乎天命之主宰以蘄合乎天道之流行於天所隱示之統攝諸力無不任天而動以中國廣土眾民足埒歐洲之全境聰明才智久爲西國之先聲吾知一二十年間微特髙出於亞細亞且可迥超乎歐羅巴於是弭兵一會西人導其先路華人總其大成直使徳奧意之合縱俄法之連橫盡歸於太平之寰宇而尙何俄之足爲華患與夫英之敵俄而助華也哉心太平生躍然而起曰善哉議乎中國而如子所云也孔子曰徳之流行速於置郵而傳命僕不敏將拭目而觀王化之成矣

論弭兵會問天生五材民並用之誰能去兵西人之有弭兵會也誠歟僞歟抑迂遠不切事情非今日所宜言歟請求其朔洞其微抉其理以袪予惑曰此積千百年神聖之用心而甫見端倪者也其在春秋疾火攻疾滅國疾始取邑故於宋襄之仁嘉其守禮以謂文王之戰不過此將以開國王之法治萬世而華元向戌弭兵之說所由來也故孔子生平所惡而懼者戰禍而隱其旨於春秋孟子曰春秋無義戰而於民賊獨夫之爲太息痛恨之不已此孔教嫡派也惜孔孟之教不行而衰周而秦而漢而唐宋元明舉孔孟所切齒者恃爲亭毒萬物之祕殺機旣啟民禍斯棘由是而有項羽長平之坑劉石河洛之慘回紇長安之焚耶律徳光打艸穀之虐金斡離不宋汴之殘黃巢方臘劉福通李自成張獻忠洪秀全以匹夫倡亂殺人如麻天地震動山嶽闇然異哉古以洪水猛獸殘人者不同類也今以人類殘人類每經兵燹千里邱墟流血成渠骷髏京觀周餘靡遺傷心慘目何其酷哉尢可異者成吉思汗席其匈奴慓悍之性殄國四十餘殺人五百萬妻妾五百餘人病死六盤山子若孫卒撫中原以奴漢族明太祖成祖無其雄武而陰鷙慘刻類之由此觀之天地气機之裂日甚一日如成吉思汗其人者尙未絕於天壤恐竭上帝摶人造物之精英不足供其鐫鑱矣可不懼哉今夫西國兵禍如馬基頓王亞歷山徳殺人三十餘萬十字軍死者二百餘萬拿破侖窮兵歐亞殺人數百萬及師丹蔑士黑海之役殺人數十百萬不等夫人而知之請言波斯紀元前四百八十年波斯王澤耳士驅眾五百餘萬伐希臘爲希臘將地米斯多所敗僅以身免紀元後一千四百一年蒙古帖木兒郎攻波斯積髑髏九萬餘爲京觀一千七百二十二年波斯與阿富汗連兵七年殺人一百餘萬請言羅馬紀元前一百二年大將馬黎約擊迢頓國名於髙盧之該色士的殺人二十萬虜九萬人又擊深不爾國名於黑羅那平原殺人四十萬虜六萬人約計馬黎約之爲將殺虜近百萬紀元後六十九年羅馬帝菲士巴山命其子第度圍耶路撒冷大肆屠戮猶太人餓死者六十萬人戰死者一百三十六萬四千人爲禽者九萬九千人絕食死者一萬一千人一百六十年羅馬哈的練又殺猶太民四十四萬人請言法蘭西七百三十二年法將查理馬突耳查理其名馬突耳西語猶鐵錘也破亞喇伯回兵於波亞利豨突狂戰斬首三十萬級厥後沙爾馬破西班牙死者三十七萬人路易十四霸西方用兵四十年設巴士的大獄以檻縶其民縱十五萬世家以牛馬其眾洴澼子曰西國千餘年來禍橫生難縷玆特其戰禍之顯者而已劌心怵目言不忍言聞不忍聞又其權勢之壓勒虐政之摧殘者哉今夫回祖摩哈默一作謨罕穆徳竊摩西之緒餘煽梟雄之毒焰殺人爲天使之權戰死有天堂之樂至以其術鞭笞數十國奴隸數十萬人皈依千百萬眾掠少女萬數肆其淫凶愚其黔首而土耳其波斯挨及等國方祖述之弗衰今者雄峙立殺人之器日精殺人之法日夥殺人之心日恀蒙黯慘淡天日不明塵塵地球殆難思議𨿽然吾知之矣兵禍之權力構之權力之橫人心之欲平權力正人心莫如因英美已成之弭兵會推廣之以上規春秋太平之法西國公法家言古之猶太國人以賽亞卽有彼此不相攻伐之議而荷蘭儒者虎哥思戢歐洲兵禍乃著平戰規行於世卽春秋弭兵之旨道光二十九年一千﹝八﹞﹝四﹞百四十九年歐洲列國會議於法京城立弭兵會於是乃有弭兵會之稱然其機實萌於天啟四年一千六百二十四年英教師傅格司所創之朋友會會意以好動干戈卽治以叛逆之罪曖至今其理益著洎道光間英議院始議定弭兵條規咸豐初又有英人李察復位弭兵條規又復於各國分設枝會數十年來諸國遵其條規而免戰禍者三十六次近年英美鉆研此義者益多如南北花旗之戰英船乘危圖利攻美國商船財貨事平兩國公請正人評曲直乃斷英應償美商銀一千二百萬兩從之案英美兩國如有和戰交涉案件均經審問堂派員論斷不得妄行開今各國遇有交涉案件多因英美已定之案據爲律例又光緒元年日與祕魯構亦請人評定乃已其餘小國因調人而敉者頗復不少𨿽俄法之彊橫突厥波斯之頑悍日本之譎觚難盡執此議相繩然果將來推闡此議之人日多一日卽彼桀驁者亦無詞與之枝梧未必非挽回二千年來兵禍之策也英人羅柏村曰現議兩法如能遵行則各國自得大益其第一法欲令各國永立和好之約議定各國各派兩人成一和好會辦理各國相爭之案所派入會之人必爲眾所推舉第二法欲將各國應許公法匯成一書已經俄京與日內瓦處成會將其數要酌定又在法京巴黎與美京華盛頓所與數國立和約內亦將數要訂立公法爲各國所應允無論因何肇釁俱有定章辦理使無可疑之處則彊國弱國俱免誤起爭端韙哉此舉乃餘向所謂積千百年神聖之用心而甫見端倪者也故歷數中西史乘兵禍之慘者正告焉

列國息爭條約

日人闕名附

邇來英美訂列國息爭條約最爲可記之事蓋近古以來所謂文明之國與列邦交涉之情形有二一爲武力碩大一爲喜譚和局抑近今兵器日加精巧又益以窮理致用以致其精考東西古今之史冊未有民盡爲兵如今日之制者也故極而論之歐洲現今之國民是直以戰爲性命者矣且夫兵者凶器猶未能脫野蠻之習而測度各國文明之髙下者猶以兵數之多寡爲標準豈非最可怪之事乎然兵力彊大𨿽如斯之甚而人民之愛和局更有甚焉試觀列國君主蓄兵𨿽多而聞其所稱以爲榮譽者則曰維持天下之和局也若窮兵黷武之名則無願居之者畏懼戰爭恐破和局之念居多故足兵蓄糧欲以厚集其勢力而必不敢輕於一試由是觀之所謂武備之擴增廣大者本出於欲維持和局而共樂太平也蓋由其人民專事貿易逐利而又有參政之權故爲上者不能不人民所欲而保全和局也抑交戰也者不過使武官成其功名而在人民不得不分任其餉費交戰則阻礙商務是故窮其利獘所謂交戰者獨利於少數之武官而損於多數之人民也甚大矣夫交戰之阻礙外國貿易非阻礙國內工商業之足比也今輿論之當遵從如此商務之繁盛如彼而各國咸欲免交戰之禍誠自然之勢也若夫一將功成萬骨枯者非今日之事也今各國出於不得已而交戰萬國交涉所歸極非決之於兵力則不能裁斷邦國交際之紛爭故各國所以蓄糧足兵𨿽非欲戰而預爲防備以保持武力之權衡而防禦戰爭之破裂也於是有識之士方講求於戰爭以外撤去武備之策是爲調停方法如所謂交涉議論是已要之於交戰以外能裁斷外交者有三焉一爲尋常所稱外國交涉之議卽兩國互有所主持提倡而兩國若固執不動則亦不能息其爭議也二爲調停若二國有交戰時另有一國居其中間而欲裁斷彼兩國爭議然兩國不服其所裁斷則亦未必能弭兩國之爭議也三爲中立裁斷此法頗似前例然宗旨稍異卽兩國有交戰時一國居其中間豫約兩國從其所裁斷而後調停兩國之交涉也古來行此等之法頗多條例據希臘史學家酒止得士所稱史伯大國王亞老自耽母士亦嘗稱兩國裁斷之法以爲善舉曰敵國若能聽中立者所裁斷則進兵攻擊之事定必以爲非法也又亞老我士與拉些得蒙同盟條約中亦云宜準先代之遺法與中立國裁斷而決兩國之爭議由是觀之亦可見疇昔希臘諸邦善行兩國裁斷之法矣中古之世羅馬法皇善裁斷歐洲諸國爭議以遏其戰矣及威名漸衰列國日益爭彊無能禁止至近時列國亦有專意於此現持此宗旨興會者至有九十四處之多而以瑞士伯爾尼首府和局調停會最爲翹楚諸國政治家學人等爲此會員以千八百八十九年始開第一次會於法京撓女使蒙爲議長每年一次開大會於歐洲諸京美國亦以千八百九十年創興此等會母零氏實爲倡首又在歐美諸國議院亦以此等法爲有益於調停國爭千八百三十三年美國馬索朝食多元老院亦謂須設邦國交際法公署千八百九十年美國國會建議云宜與列國商調停邦國交際爭議之法千八百九十三年英庶民院答美國云此意甚善敝院亦謂英國宜致力於此丹麥瑙威瑞士法國奧國等議院亦同其意矣抑調停邦國交爭本屬美事固無論已其見諸行事亦所在多有焉千八百十五年以來實見之六十次而內中三十二次實有關系美國且條約文中明記此事者亦有之千八百四十八年美國與墨西哥所訂約及千八百九十一年葡國與英國並公額所訂之境界條約千八百九十五年比利時與丹麥希臘瑙威瑞典所訂約千八百八十八年瑞士與法國爾古牙多路並差汝把多路所訂約千八百九十四年西班牙與罕要拉士所訂約比利時與哥蘭爾國並布哇所訂約皆是也然於諸彊國之間未見有訂此等約者若其有之以本年正月十一日英美所訂之調停國爭條約實爲創始蓋英美立國𨿽異而其人民言語種族本同習俗亦未有大異故遵行此約亦應不難也自千八百九十五年間始有毀里爾亞之事英美稍覺不平意气阻隔將有岌岌之勢旣而兩國亦有悔心以毀里爾亞之事相與調停遂至訂調停條約將及於他國交爭之上初英國政府所見與美國政府頗異美國國務卿阿老尼欲擴大調停之所及而英相煞羅士美利稍節制其所及美國之意在欲調停一切爭議而調停者之所裁斷則兩國須服從之英國所見異此故事關於國家之體面與屬地則此等調停亦不能收效焉然未能一閱該條約所記何如意者兩國已稍降心相從始訂此條約也試錄列如下

一關未滿十萬鎊之爭議則英美兩國各選一名律家更使此人選一人爲調停者如兩國所選之人各持意見不能相合當另舉一人則須請瑞典瑙威王遴選一人苟此三人者所裁斷二人意見相同則爲公正

二關出十萬鎊以上爭議並除關屬土事件外一切之爭議選調停者如上所記而三人者同意見而裁斷之是爲公正然若不欲從此裁斷則許其更訴於別人而選別人之法亦如上所記其員數爲五人在五人中三人同意見則爲公正

三關屬土爭議是兩國所頗苦心而成也然條文未盡明白姑聽闕如要知此條約之眞意在欲避戰爭而於樽俎之間裁斷爭議也

據美國憲法凡訂條約必當經元老院批準元老院未必贊成總統之政策故此條約果爲兩國碻定與否亦未可知然此意甚善實爲有利於列國也按史伯大據四裔編年表希臘十二國之一立國於周靈王時至漢景帝時降於羅馬周靈王十二年卽耶穌前五百六十年愛納山得對及阿立司登並爲史伯大王當是其時又按今希臘南境尙有史伯大城公額在阿非利加西南境

英國大赦奴僕記

英人沙士勃雷附

現君主禦宇六旬之期舉國臣民應行祝典沙士勃雷侯因言於大君主之前謂我君主自卽位以來薄海臣民同沾厚澤今恭逢君主登極六旬之日理宜大赦國中使同深感戴惟晶罷偏罷兩地豪富之家尙多蓄奴僕今請大君主下令國中使各家奴僕一槪免爲平等又凡國中政令如有病民之事當下之議院攺革乃爲公溥憶前我英與埃及土耳其等國凡屬富室皆養奴僕以爲風气及一千八百七十六年與各國立約有買奴之禁此系天誘其衷故人心共明大義又一千八百八十九及九十兩年將所開市賣奴之地一槪禁毀並有轉賣奴僕之子孫者亦悉禁絕故一千八百九十年十一月一號令富室將所蓄奴僕槪行放赦有不遵令者議以重罰遂以爲獘絕風淸矣不料晶罷偏罷兩島依然畱畜奴此僕是絕無理之事君主愼無視爲緩圖也憶自一千八百七十六年我英有放奴之令典各國富家所養之奴僕因是而逃來我英以求保護者至今計存其遺種共有一十四萬餘人以前時買賣奴僕之價考之每人值銀五十圓皇家有抽收以充國用乃當時之人相沿不察竟無訿議由今思之凡天地生人圓顱方趾本無厚彼薄此何世人有以販賣人口爲事業賤待奴僕爲得體者乎嗟嗟蒼蒼蒸民旡罪旡辜不仁之人竟以萬民爲芻狗而使同類者坐受其困辱也豈不忍哉凡此販賣奴隸賤育婢僕之輩我今尙與之周旋於世上若能嚴申禁令使天下之人皆平等相待不至光天化日之下尙多人面獸心之人與我相處也查晶罷偏罷二島所養之奴通使其耕植田園子孫世及仍驅作賤役不得自遂至奴僕中有從東亞非利加洲買來者若使之任田工彼仍懶惰若使之管家政爲可任耳然亞非利加洲人非盡自鬻於人也查其各地酋長如錢幣乏絕便將所轄民人變賣價值以充費用故爲奴者多半自非洲販來惜當日國家無買奴之禁人心又無一視同仁之量故被鬻之人隨其所遇如遇耕田主人卽作耕田事業課晴問雨而外不知人間復有何等事是獸畜之而已又查其課工之定程每禮拜須作工五日冬間別家雇工工錢分半與主人如有子女欲行婚嫁主人仍索回身價至其居處之地縱有事故主人亦未嘗入其門倘其奴積有貲財主人如許其贖身則可以納價自贖如主人不許仍不能贖也且畜奴之家變賣無常以離家萬里之人事事仰給於其主家稍不如意便橫施笞楚毒受淩虐想此中人有不勝其愁苦矣嘗有仁愛之人每欲煸動國中奴僕使他叛其主人然後從中倡論俾得自主無如智識未開人多愚蠢稍有貲財便懶於興作此所以甚難於提倡也然彼𨿽冥頑罔覺而旣爲我之同類亦何忍漫致苛毒乎英人在非洲經商多畜黑奴以供驅使及財貨充盈加恩放赦而此後亦不與來此亦未嘗無賤之之心也我英廷今日不獨令國人不宜畜養並當廣行教化使黑奴種類皆知事理庶幾我英屬地之在非洲各處者增加守教受化之民豈不美乎且此等黑人萬不可謂其不可教也譬如初生小孩曾無知識父母愛之恐其愚昧而爲人役也不憚朝夕勤勞設爲良法以教之便能成立非洲黑人猶是人耳可不發慈祥之念而使之得遂其生耶如禁令旣行教化更廣庶幾率土之人視我英爲樂郊樂國如此不愈見皇風遠播而遐邇蒙福乎

美民自主記

差利刀附

美爲民主之國人皆有權人能議事國有大小事皆由議院定之院分上下黨分新舊而事則從眾年及二十一歲者在議院長注冊卽爲議事之人議於朝者爲上議院議於野者爲下議院然上議院諸員必由下議院舉之國有大事由下議院會議後達於上議院上下議院費由公撥給初設議院則舉手爲號後攺爲投籌議民主時十一月爲期四年一任上議院諸員則兩年一任任滿由下議院舉之無論村鄕城鎭皆有下議院也至各省議舉大小官員或一年一任或二年一任各處之風俗不同其例亦稍異也事之可否以人多爲可若欲議某事先錄其事於報紙欲舉某人先榜其名於通衢然後定期會議故上下通情君臣同徳也初議院之議事也欲議某事議院長對眾人宣示如某人許可則舉手爲號三人從二以多爲貴間有不公之人齊舉兩手者總議事人見舉手尙有作獘故令可其事者皆起立議員長數坐立之多寡以是非其不以爲可者任其慷慨辯論有避嫌不欲見諸言語因而緘默者更有工人議及工事因東主與聞不便明言致引嫌者則用紙書其事之是非此投籌之法所由來也故議事時用紙書其事或用紙書其人名曰投籌然法立獘生亦有公舉人才徇親故私情妄議妄舉者更亦有素不解事黑白未分而謬書某人可某人不可者更有富人欲鉆營要職賂投籌人而得舉者有酌人以酒而得舉者有食人一飯濟人乘輿而得舉者但受人所買皆是愚昧無知之流豈知人不稱職必致叢挫君國大事害亦及己議院之門詎可爲報恩之地乎前企列議事條例更足令人欽佩近日英國及英屬澳大利議院章程亦稱嚴密每議時事由議院發籌各人到院予以一籌設有書籌房其房祗許進一人若某人入房書籌則閽者扃其房門書畢卽出將籌投於箱內以一人掌其箱並無投多投少之獘其法可謂盡善矣我美法而行之前此之獘盡行掃除故凡美民年二十歲者先在議院長注冊若外國僑居者先入美籍方準注冊至投籌時令一人掌載籌箱來投籌者先其注冊憑據方準投入前有越境議事今則不能矣若居本省不能外省議事倘遷居外省數年注冊後方準投籌因各處俗例不同必熟識該處風土人情始能了其事也美國之公例若世居於東方而商務多在西方者𨿽有納稅於西方其家尙在東方者仍不得在西方議事凡外國人在美產及有家財產業於美者卽視之爲美人卽能入籍投籌美廷於民之貧富皆視同一體女子不預議事之列未免重男輕女爲不可解耳前英人遷居美洲時與野番塵人爭戰塵人悍甚婦女不敢出故不到議院然戰陣之事非女子事故不與議或者遲之又久登而進之未可知也朝廷保護子民男女亦同一體今日公家之書院甚多男女皆已入院肄業皆已明理且女子納稅於國家者亦不少而我美又文明之邦男女平等亦固其所前者議員已論及此事有議員雲間有女子愚昧若準其投籌議事則甚無益如果有聰明才幹則在家庭課子出而議事可矣倘日後民智日開女子能入院議事以展其聰明才力外國聞之必欽羨我國教化之美者然不能求於今日也究之勿附其黨勿比其私使舉國不受其毒禍斯爲得矣

地球六大罪案考總序

劉楨麟

號物之不仁者曰虫之魚之獺鳥之鷹獸之豺虎豈非以其頑暴爲人害哉古王之制法也殺人者死傷人者抵罪惡其傷天而殘同類也𨿽然虫獺鷹豺虎𨿽不仁而未嘗害其虫獺鷹豺虎之類也殺傷人者死抵罪夫人得而知之矣若夫以險鷙之性很毒之謀坑阱之具刀鋸之威重之以憑尊俯卑陵踐蹴踏舉天下具體之倫同气之類莫不攣其支體縶其羽翼錮其知覺剖其心腹使之屏气而不敢動曳尾而不敢逃其流毒至於四千年播殃及於九萬里而嗤嗤蠢蠢喁喁累累方且樂於俎頌於牢歌於檻慶於羅如犬羊如燕雀馴焉擾焉未有一破其昧而鳴其郁者也豈不異哉豈不痛哉夫人生霄壤之間被靈於天分形於地首同圓足同方體同支呿呿者皆造物之息也孳孳者皆黃帝之礽也非有彼疆此界之域陽尊陰卑之殊我彊爾弱之異徒以公理亡私義出弱爲肉彊爲食坐使靦然顏面而屈頸貼耳委體寄生於彊有力者之宇下誠足哀矣嗚呼旣屈辱之矣又從而屠戮焉胡爲其忍之哉

先王知其然矣故其立國也有分土無分民其爲國也用民不過三日其徵誅也以救民其王天下也以保民平其等曰與國人交親其類曰爲民父母彼豈不知名分之界威權之力利祿之路黨徒之夥可以牢阱天下之心奴隸天下之膝囚虜天下之體使之不我悖不我去而後快於心也然而不爲也豈非惡傷其同類哉孟子曰民爲貴又曰民爲邦本荀子曰民不歸國無與立抑君而伸民耶民之多寡系夫國之蹶興民之智蒙關夫國之彊弱古之人其於民也井田以育其家學序以智其心貢舉以榮其身什一以薄其賦時使以紓其力詢訪以通其气登拜以植其節愛之也如彼敬之也如此匪惟愛敬之又恐其不給焉故老弱則存問之殘疾則手撫之札荒則同納之死亡則親弔之凡有便於民利於民者未嘗顧惜而不爲也此所以民气厚而國日治三代盛平胥是道也

𨿽然大同之世尙仁據亂之世尙力先王之治天下也以公後世之治天下也以私先王之於民也欲其智後世之於民也欲其愚古今魁桀雄武之流乘時而起欲以利其天下厚其權力尊其祿位順其指臂據他人之自有而不使其知攘他人之所共而悉歸於獨者比比然矣而猶未以爲大罪也夫天下之大民物之眾畫而溝之封而域之界而國之各魁其土各傅其民各善其紀𨿽其私也不校善而獨有污君獨夫民賊縱一人之怒而屠毒千萬人之生靈顧百年之圖而愚弱千萬年之世界此其禍𨿽洪水猛獸不能比此其罪𨿽更僕擢發不能數此其心𨿽孝子賢孫不能諱而其人固猶然赫聲濯靈炯千古而五洲也嗟乎不爲罪之反爲功之此則可爲悲憤而痛哭者也

禮運曰爭奪相殺謂之人患老子曰法令者非以明民將以愚民也嘗考三千年靑史氏之策五大洲萬國之志塵塵世變莽莽興喪其號稱忍酷無道者蓋有之矣若乃商受之剖孕斮涉宋俺之射天醢人李郭之焚殺長安劉石之蹂躪河洛金斡離不之殘掠宋抃其忍酷無道人人能言之也百年以前歐亞大亂羅馬之彊也馬黎約破深不爾殺死者四十萬人第度滅猶太餓死者六十萬人役屬之內臣民二千萬奴隸六千萬其忍酷無道人人能言之也法蘭西之興也沙爾馬破西班牙死者三十七萬人馬撤倫霸西方用兵至四十年設巴士的之大獄以久困其民縱十五萬之世家以虐役其眾其忍酷無道人人能言之也波斯之衰也大流士驅五百萬之人以伐希臘而僅以身免西弗森率一百萬之眾以拒阿富汗而幾無遺類其忍酷無道人人能言之也皇教之起也創十字軍以誅異教之徒用兵至一百七十二年歐人死者至二百餘萬從新教者設官建獄以虐之從其教者膝行足以賤之其忍酷無道人人能言之也夫禍盈惡極旣莫逃筆舌之誅至於險戾陰凶著爲魁桀者乃軼网逃刑逍遙原下其謂之何哉春秋立誅意之條國法定首從之律標厥主名榜揚罪戾此則十五萬萬人之所同者也主名者何亞力山大秦始皇摩哈默成吉思汗明太祖拿破侖也

難者曰聖人立義善善從長惡惡從短且律有功過相抵之條上觀百王下觀百王惟六君之功業惟最盛今夫馬其頓當離畔之餘亞力山大出繼名父之志復先世之仇滅波斯破挨及入印度遂爲中亞歐東之盟主矣今夫秦當列國合縱之厄始皇出並六王一寰宇易封建爲郡縣築長城拒彊胡遂破千年擾爭之局矣今夫亞喇伯野悍之番族摩哈默出創回回之教著可墨之經隸屬者十餘國皈依者數百萬人遂赫然爲千年之教主矣今夫蒙古遊牧愚陋之賤族成吉思出通中原控三洲辟地之遠南至前印度北達北海東至遼東朝鮮西達小亞細亞幅員廣大振古莫有矣今夫明無尺土寸兵之憑借太祖起布衣平大亂掃殄雄創刱法制遂定三百餘年之宏基矣今夫法君黨專權世家暴虐拿破侖以匹夫主大統挫各國之銳削教皇之權其窮兵之禍𨿽中於法蘭西其攺革敝政乃大造於各國矣功業之偉嘖嘖稱述未熄人口是何過惡之不足抵乎一將功成萬夫暴骨自古惟然奚獨於六君責之也釋之曰古人稱行一不義殺一不辜得天下不爲夫積人而成國積國而成天下天下者天下之天下非一身一家之比也以一身一家視天下聖者猶將譏之其以力徵經營也然此未足以服吾子也請言六君之功業亞力山大之破波斯前後十餘年殺人三十萬囚虜奴役轢屍磔體怨毒次骨又何功業之有秦始皇之並六國絕人廟祀殘人種類偶語者棄市獲譴者族甘爲獨夫馴至滅亡﹝又﹞﹝有﹞何功業之有摩哈默起無行市儈欺人立教殺人傳道其淫凶不仁乃至掠處女以萬數奴僕至七萬人教宗不振坐將澌滅又何功業之有成吉思率其匈怒愚悍之性滅國四十餘殺人五百萬妻妾五百餘人淫掠子女焚滅詩書爲聖教所不容黃種所不共又何功業之有明太祖揭竿斬棘乘便幸獲乃酷刑非法而假於治亂以文其姦妒害功臣而目爲姦黨以箝人口殘忍陰凶報復後嗣又何功業之有拿破侖攘據大位兩亂法國用兵十九年殺人數百萬一敗於俄四敗於英戰禍之慘爲地球所未有卒乃身爲俘虜幽死荒島又何功業之有老子曰聖人不仁以百姓爲芻狗後之人斤斤焉震耀六君之威名譽羨六君之偉業是眞乃老子之所謂聖人者也而奚其功罪之相抵耶

難者曰私其國者治一國私天下者治天下其民智者其國彊其民愚者其國弱六君𨿽武健嚴酷以快一己之圖未必不審機慮患以私其天下而甘爲自弱之計而吾子顧罪以殘民復益以愚民之號得毋深文之甚乎釋之曰六君愚民之術容有深淺之差乃若其心則可見矣亞力山大拿破侖皆以武力陵人而非盡恃陰謀壓抑之智然而一則逼其民尊之爲神而談理學者殺之一則給其民爲民主而旋據皇帝之權以爲後嗣計闔辟馳驟可測耶若夫秦始皇焚詩書坑儒士墜名城銷鋒鏑是愚民之術顯而很摩哈默竊摩西之緒餘誘無知之愚賤從之者生不從者死以戰死爲天堂以濺血爲功徳是愚民之術悍而誣﹝成﹞﹝咸﹞吉思絕南人科舉用北人爲相稅課則北輕而南重升擢則南後而北先魏默深所謂膏澤之潤罕及於南滲漉之恩悉歸於北是愚民之心拙而惡明太祖設制藝而隘其科繁官制而薄其祿廢宰相而攬其權孟子可以懸射重臣可以廷杖禁人直言禁人著書言更祖制者以姦臣論語立宰相者以重典治是愚民之術陰而密之數君者不過極其自私自利之心至於錮人聰明箝人議論制人作爲人气節敗人風俗荼毒徧天下以及於後世夫固自以爲子孫帝王萬世之業道未有善於此者也嗟乎吾不知其帝王萬世者今何在也難者曰無道之主近者亡國遠者亡天下革故易新自古惟然六君𨿽無道其禍害非及其身卽應之子孫耳異姓代興將盡舉其積虐者而掃除之夫何害於後世之有釋之曰天下事良法每似迂而難行謬種每相沿而不絕愚民之具𨿽親信有不能知愚民之心凡君主之所樂有殘殺多則後起視爲常轍成法立則桀黠借爲護符繼長益髙沿謬蹈敝天地之生成有數而獨夫之酷烈無涯何也欲殺之必愚之旣愚之是殺之是故極殺人之禍稍存仁心者猶或過而生悔而已不能逃萬世之誅至於愚民之智善陰愚民之法善托旣刑而威之復餌以餂之旣畜以豢之復檻以制之標之髙而束之狹迎之內而拒之外顚覆馳驟務使天下智愚賢不肖皆入其圈轂而罔覺浸乃積爲俗尙習若性生童而習壯而踐老而安輾轉沿流老死不悔間有嵚孤憤者大聲疾呼欲提倡而變易之而訿交詆則以爲迂謬悖妄非復人理也莊子曰病莫大於心死傳曰非常之原黎民懼焉嗚呼愚民之心亦險矣哉愚民之毒亦深矣哉

方今世界之運漸新地球之災未艾近百年以來國峙立交相噬臍競充其害民便己之私於是討軍實利戰械益民稅設兵籍考歐洲諸國英則陸兵五十萬法則額兵一百萬徳則練兵三百萬俄則額兵七十五萬意則水陸兵二十萬奧則常兵三十萬至於預備戰兵預備守兵核其數尙不知幾億兆髫齔未脫卽入行陣百齡得半尙系軍符棄其支親廢其生業去其鄕井捐其血肉鞭撻而驅之於鋒鏑死亡之間朝不保夕出不保入號不卹哀援不應至於肝腦原野慘無天日而究其原不過一二民賊欲快其爭地泄怨之心以至於是故三十年來歐洲所紀其人之數一百七十兆而充兵籍者四兆有餘死於兵者一百九十餘萬人兵費一萬二千六十五兆﹝銀﹞嗚呼兵費之重如此兵額之多如此殺人之多又如此而猶復獎飾誇炫日新月巧以經營其害人之具匪有窮期豈非六君愚民之毒有以作俑之耶

𨿽然壓力重則拒力生質凝則火山爆君權尊則民變速泰西諸邦數十年來陡生動力民气頓開乾隆四十年美則背英而爲民主矣道光二十九年英則爭議院而爲君民共主矣同治九年法則倡國會而棄其虐我者矣道光二十八年徳則民年二十四而有舉官之權矣道光二十八年意則合眾國而民成自主之勢矣同治元年俄則民有公議局之設矣光緒十九年巴西則逐其君而易其政矣由是弛私會之禁弛報館之禁弛外交之禁弛限教之禁釋隨夫贖黑奴廣學塾減稅課輕刑律立善會興醫學兵而老者則有院以養之窮而無歸者則有院以育之不率教者則有院以誘之婦女則有教犯人則有教聾瞽則有教君臣變而爲遞僕婢變而爲雇役男婦變而爲平等慮戰禍之害民也則設萬國太平之會以弭之慮兩國之構爭也則立憑公調處之約以和之舉千百年虐民愚民之具一旦毅然摧陷而廓淸之而益智開化趨髙邁遠尙靡有恝焉吁窮則變變則通通則久彼其威權無限霸道弱民者至是而亦莫如之何也然而涉千百年之威權霸道至是而始稍稍幸脫焉斯民亦不幸矣乎

今五洲之大十五萬萬之眾大地旣通莫可遏制其平權齊等文明大啟蒸蒸日趨於上者固所在然矣然而顧彼澳非藐爾震旦守舊閉化蒙黯慘怛宛轉顚沛匪可言狀此何爲耶印度亞洲雄國也英人墟之百年光緒十五年始舉一印人充議員耳安南屬法之後絕其富貴之路昔之衿咸作市儈而其試進士也仍賜四書味根以愚之而土耳其則且以治國之法行殺人之道自殄其種以召各大國之廢執而不悔也自余曰非洲則奴販之矣曰澳洲則僕役之矣曰波蘭則剖分而驅掠之矣曰髙麗則禁其變法矣曰小呂宋則廢其議院而剿戮之矣曰亞兒米尼亞則虐殺之矣夫琉球緬甸波斯阿富汗俾露芝馬達加斯加及國於太平洋南洋諸島者尙千數百若臣若民若男若女爲奴爲隸爲駝爲象頑蠢野陋以受困於髙加索之族者而我神明之裔華秀之倫亦懼不克免也嗚呼誰無手足誰無耳目誰無心腹而剜割剖裂莫之救塵塵大地翻成阿鼻之墟蠢蠢黔甿同受鍬之痛桃源而無路逃荊蠻而靡容引饑溺於方襟子輿不作遺憂悲於天壤墨翟徒勞天之意耶地之運耶抑人之患耶此有識者扼腕嘔心而不容不太息痛恨於六君也

嗟乎我孔子愛人之教主也作春秋以攺制以君治人以天治君懼君位至髙無所敬畏將爲民禍也疾始火攻疾始滅國惡其傷人類也始托文王而終道堯舜以其有天下而不居讓天下而不爭也後世人主利天下而私之於是有攘奪慘戮之患有壓抑箝制之術而人類遂無所逃矣莊子曰竊鉤者誅竊國者侯管子曰君多私術者其國弱民多私利者其國貧今以六君逞其一日之私敢干冒千世之不諱而流波浸灌禍極今日上違孔教重民之義下貽生民靡涯之殃遠啟寰球踵轍之風近貽廟社淪墟之患此其罪可勝道耶其罪可勝道耶抑聞之賊仁者謂之賊賤義者謂之殘殘賊之人謂之匹夫今將大聲疾呼聲厥罪狀條考官書旁搜逸史證以誅心之律窮其掩惡之微據情定讞靡取深文見罪見知悉從來者若其車覆軌遒勸百諷一聽風知栗煙水流則豈徒非澳閉化之區震旦守舊之國拯其懸溺抑五洲十五萬萬之眾或有幸歟

卷十九教宗

上古茫昧無稽考序

康有爲

人生六七齡以前事迹茫昧不可得記也開國之始方略缺如不可得詳也況太古開辟爲萌爲芽漫漫長夜舟車不通書契難削疇能稽哉大地人道皆蓲於洪水後然印度婆羅門前歐西希臘前亦已茫然豈特祕魯之舊墨洲之古事黯芴渺昧不可識耶吾中國號稱古名國文明最先矣然六經以前無復書記夏殷無徵周籍已去共和以前不可半識秦漢以後乃得詳記而譙周蘇轍胡宏羅泌之流乃敢於考古實其荒誕崔東壁乃爲考信錄以傳信之豈不謬哉夫三代文教之盛實由孔子推托之故故得一孔子而日月光華山川焜耀然夷考舊文實猶茫昧𨿽有美盛不盡可考焉

周末諸子並起創教考序

康有爲

凡物積粗而後精生焉積賤而後貴生焉積愚而後智生焉積土石而艸木生積虫介而禽獸生人爲萬物之靈其生尢後者也洪水者大地所共也人類之生皆在洪水之後故大地民眾皆蓲萌於夏禹之時積人積智二千年而事理咸傋於是才智之尢秀傑者出挺立不可遏靡各因其受天之質生人之遇樹論說聚徒眾攺制立度思易天下惟其質毗於陰陽故其說亦多偏蔽各明一義如耳目口鼻不能相通然皆堅苦獨行之力精深奧瑋之論毅然自行其志思立教以範圍天下者也外國諸教亦不能外是矣當是時印度則有佛婆羅門及九十六外道並創術學波斯則有祚樂阿士對創開新教泰西則希臘文教極盛彼國號稱同時七賢並出而索格底集其成故大地諸教之出尢盛於春秋戰國時哉積諸子之盛其尢神聖者眾人歸之集大一統遂範萬世論衡稱孔子爲諸子之卓豈不然哉天下咸歸依孔子大道遂合故自漢以後無諸子今考春秋戰國諸子有門戶者舉其宗旨明其時會其立一說樹一行索隱行怪後世無述者亦附及之𨿽不能盡抑可考萬年古今之會大地術學之變矣

諸子創教攺制考序

康有爲

孔子攺制之說自今學廢沒古學盛行後迷惑人心人多疑之吾今不與言孔子請考諸子諸子何一不攺制哉後世風俗法密如网天下皆俛首奉法無敢妄作者然江充之見武帝紗縠禪衣襌纚步搖飛翮之英不疑之見暴勝之冠進賢冠裒衣博帶宋世司馬公朱子尙自制深衣明張鳳翼尙以菊花繡衣謁巡撫則儒服之創何異哉其它懸爲虛論待之後王則有若黃梨洲之明夷待訪錄顧亭林之日知錄更何足言乎今揭諸子攺制之說諸子之攺制明況大聖制作之孔子坐觀亂世忍不損益撥而反之正乎知我罪我惟義所在固非曲士夏虫所能知矣

諸子攺制托古考序

康有爲

榮古而虐今賤近而貴遠人之情哉耳目所聞則遺忽之耳目所不聞則敬異之人之情哉慧能之直指本心也發之於己則撚道人徐遵明耳托之於達摩之五傳迦葉之衣缽而人敬異矣敬異則傳矣袁了凡之創功過格也發之於己則石奮鄧訓柳玭耳托之於老子文昌而人敬異矣敬異則傳矣漢髙之神叢狐鳴摩西摩訶末西柰之天使莫不然莊子曰其言𨿽教謫之實也古之有也非吾之有也古之言莫如先王故百家多言黃帝尙矣一時之俗也當周末諸子振教尢尙寓言哉

諸子爭教互攻考序

康有爲

人莫不尊知而火馳自是而人非抱有者咸有之匪振以私夫天之道圓圓則無宗無相人能之哉足跌若圓不能自立有形體則礙有墻壁則蔽柰之何哉於是堅壁樹壘立溝營冢紛而封哉自信而攻人自大而滅人爭政者以兵爭教者以舌樹頦立說徒黨角立衍而彌溢佛與婆羅門九十六外道立壇騰辧然則諸子互攻固宜然哉編其諸說考古今之故焉

墨老弟子後學考序

康有爲

大教之興各有龍象其教力之所噓吸皆有聰敏堅彊之士爲之攀附後先奔走禦侮焉𨿽然讀遼金大理南詔之書其人才光誦於口膾炙於時者寡矣若王猛慕容恪王朴之流才略冠古今獨不能與蕭張房魏爭功臣之享況範增荀彧者哉嗟夫仕非其主功名夭枉況事師從教垂於萬世者乎顏冉由賜之徒俎豆莘莘樂舞鏘鏗烹牛宰羊旣苾旣芬翼翼瞽宗萬方嚴宏龍縫掖匍匐振振若諸子後世可述者其有幾人哉拾遺補墜表附於後此皆當時之誤於攀龍鱗附鳳翼者蓋湮沒闇汶於艸土不齒數者久矣士靑雲之附豈可不善擇耶

儒教爲孔子所創考序

康有爲

僞周官謂儒以道得民漢藝文志謂儒出於司徒之官皆劉歆亂教倒戈之邪說也漢自王仲任前並舉儒墨皆知孔子爲儒教之主皆知儒爲孔子所創僞古說出而後勿口塞掩蔽不知儒義以孔子修述六經僅博雅髙行如後世鄭君朱子之流安得爲大聖哉章學誠直以集大成爲周公非孔子唐貞觀時以周公爲先聖而黜孔子爲先師乃有特識而不得爲愚橫狂悖矣神明聖王攺制教主旣降爲一抱殘守闕之經師宜異教敢入而相爭也今發明儒爲孔子教號以著孔子爲萬世教主

孔子爲制法之王考序

康有爲

乃上古昔尙勇競力亂萌慘黷天閔振捄不捄一世而捄百世乃生神明聖王不爲人主而爲制法主天下從之民萌歸之自戰國至後漢八百年間天下學者無不以孔子爲王者靡有異論也自劉歆以左氏破公羊以古文僞傳記攻今學之口說以周公易孔子以述易作於是孔子遂僅爲後世博學髙行之人而非復爲攺制立法之教主聖王祇爲師統而不爲君統詆素王爲怪謬或且以爲僭竊盡以其權歸之人主於是天下議事者引律而不引經尊勢而不尊道其道不尊其威不重而教主微教主旣微生民不嚴不化益頑益愚皆去孔子素王之故異哉王義之誤惑不明數千載也夫王者之正名出於孔氏何謂之王一畫貫三才謂之王天下歸往謂之王天下不歸往民皆散而去之謂之匹夫以勢力把持其民謂之霸殘賊民者謂之民賊夫王不王專視民之聚散向背名之非謂其黃屋左纛威權無上也後世有天下者稱帝以王封其臣子則有親王郡王等名六朝則濫及善書瀆及奴隸皆爲王若將就世俗通達之論識言之則王者人臣之一爵更何足以重孔子亦何足以爲僭異哉然今中國圓顱方趾者四萬萬其執民權者二十餘朝問人歸往孔子乎抑歸往嬴政楊廣乎旣天下義理制度皆從孔子天下執經釋菜俎豆莘莘皆不歸往嬴政楊廣而歸往大成之殿闕裏之堂共尊孔子孔子有歸往之實卽有王之實有王之實而有王之名乃其固然然大聖不得已而行權猶謙遜曰假其位號托之先王托之魯君爲寓王爲素王云爾故夫孔子以元統天天猶在孔子所統之內於無量數天之中而有一地於地上無量國中而爲一王其於孔子曾何足數但考其當時則事實同稱徵以後世則文宣有號察其實義則天下歸往審其通名則人臣之爵而上昧神聖行權偶托之文法下忘天下歸往同上之徽稱於素王則攻以僭悖之義於民賊私其牙爪則許以貫三才之名何其舛哉今考秦漢之說證明素王之義庶幾攺制教主尊號威力日光復熒而教亦再明云爾

孔子創儒教攺制考序

康有爲

凡大地教主無不攺制立法也諸子已然矣中國義理制度皆立於孔子弟子受其道而傳其教以行之天下移易其舊俗若冠服三年喪親迎井田學校選舉尢其大而著者今采傳記發其一隅以待學者引伸觸長焉其詳別爲專書矣

六經皆孔子攺制所作考序

康有爲

孔子莫不尊爲至聖也然聞其業則詩爲詩人書爲國史禮爲周公易爲伏羲文王周公孔子無與焉惟春秋一書孟子以爲孔子所作不能爲異則又僅爲赴告策書由斯推之孔子但一傳經之士且不及鄭元朱子何可尊哉不足尊而以爲聖人妄也嗚呼奪制作之文忘教主之徳豈不爲大變哉蒙用發憤考聖文明制作庶幾神聖盛徳大業復光天下

孔子攺制托古考序

康有爲

孟子曰大人者言不必信惟義所在斯言也何爲而發哉大人莫若孔子其爲孔子攺制六經言耶慈母之養子也托之鬼神古昔以聳善戒惡聖人愛民如子其智豈不若慈母乎子思曰無徵不信不信弗從欲徵信莫如先王傳曰可與立未可與權易曰巽以行權權者知重輕之謂撥亂救民硜硜必信義孰重輕巽辭托先王俾民信從以行權救患孔子乎將爲硜硜必信之小人乎抑爲惟義所在之大人乎況寓言尢諸子之俗哉

孔子攺制法堯舜文王考序

康有爲

堯舜爲民主爲太平世爲人道之至儒者舉以爲極者也然吾讀書自虞書外未嘗有言堯舜者召誥曰我不可不監於有夏亦不可不監於有殷又曰我不敢知曰有夏服有天命惟有歷年我不敢知曰有殷受天命惟有歷年又曰丕若有夏曆年式勿替有殷曆年多方曰非天庸釋有夏非天庸釋有殷立政曰古之人迪惟有夏亦越成湯陟丕釐上帝之耿命皆夏殷並舉無及唐虞者蓋古者大朝惟有夏殷而已故開口引以爲鑑堯舜在洪水未治之前中國未辟故周書不稱之惟周官有唐虞稽古建官惟百之言然是僞書不足稱也呂刑有三後矣皇帝淸問下民古人主無稱皇帝者蓋上帝也則亦無稱堯舜者若虞書堯典之盛爲孔子手作觀論衡所述欽明文思以下爲孔子作臯陶有蠻夷猾夏之辭堯舜時安得有夏其爲孔子所作至明矣韓非謂孔墨同稱堯舜而取捨相反堯舜不可復生誰使定孔墨之眞由斯以推堯舜自讓位盛徳然太平之盛蓋孔子之七佛也孝經緯所謂托先王以明權孔子撥亂升平托文王以行君主之仁政尢注意太平托堯舜以行民主之太平然其惡爭奪而重仁讓昭有徳發文明易曰言不盡意其義一也特施行有序始於粗糲而後致精華詩托始文王書托始堯舜春秋始文王終堯舜易曰言不盡意聖人之意其猶可推見乎後儒一孔之見限於亂世之識大鵬翔於寥廓而羅者猶守其藪澤悲夫

孔子攺制弟子時人據舊制問難考序

康有爲

孔子以布衣攺周之制本天論因人情順時變裁自聖心𨿽遊夏不能贊一詞然人情多安舊習難與圖始驟予更革鮮不驚疑𨿽以帝王之力變法之初固莫不銜橛驚蹙者況以一士之力依托古先創主新法者哉後世尊用孔子之制視爲固然吾考其時𨿽髙弟子猶彷徨有惑志況時人耶今略考當時事實以著攺制之難焉

諸子攻儒考序

康有爲

冒頓之寇漢耶律之入宋皆於大朝一統犯之若夫稱戈並起滎陽成臯之戰邯鄲之走鄱陽之攻髙光明祖所固然當戰國時孔道未一諸子並起不揣徳量力咸欲篡統其墨老二家駸駸乎項羽王郎陳友諒故相攻尢力哉易曰龍戰於野其血玄黃陰疑於陽必戰諸子自張其教陰疑於陽者也然聖道至中人所歸往偏蔽之道入焉而敗今藉諸子之相攻明仲尼之不可毀也然而儒爲孔子所創非先王所傳益明矣

儒墨交攻考序

康有爲

昌黎謂孔子必用墨子墨子必用孔子二家相攻非二師之道本然讆言哉孔子開教在先道無不包墨子本其後學乃自創新教銳奪孔席以自立所以攻難者無不至所謂生於木而自喙其木耶挾堅苦之志俠死之气橫厲無前不數十年遂與儒分領天下眞儒之勁敵也攻儒者亦未有過墨者矣王肅之攻康成陽明之攻朱子皆後起爭勝之習墨子眞其類也孟荀之力辟豈能已哉豈能已哉昌黎眞讆言也今別著交攻之言猶漢史存楚漢之大案云耳

儒攻諸子考序

康有爲

興國者必平僭僞任道者必攘異端異說嵬瑣怪偉足以惑世誣民充塞大道爲儒之宗子爲儒之將帥張皇六師無害寡命以推行大道固守聖法豈得已哉傳曰執徳不宏信道不篤焉能爲有焉能爲亡當諸子之朋興天下之充塞而摧陷廓淸道日光大戰國則行天下後世則一統大教孟荀揚其鑣董子定其業嗚呼儒家而編功臣傳耶其淮陰中山哉

儒墨最盛並稱考

康有爲

孔子一統之後如漢髙明太囊括四海悉主悉臣人不知孔子爲創教諸子之一人更不知與孔子同時爭教之巨子然在戰國時國旣諸雄並立而秦楚爲彊教亦諸子並爭而儒墨最盛其時傳教各恃其力各竭其才而儒墨二字充滿天下實中分天下孟子謂楊朱墨翟之言盈天下又謂天下之言不歸楊則歸墨又謂逃墨必歸楊逃楊必歸儒老楊之學似若爲吳蜀之鼎立然墨學濡首救人又多才藝人多歸之當戰國末遂與儒對立若南北朝於時老楊之學僅如蕭一綫之傳不足比於大國矣夫原儒墨所以最盛者豈不以行仁兼愛哉人道莫不賴於仁固非爲我之私所可比矣然墨道節用非樂薄父子之恩失生人之性其道枯槁太觳離天下之心天下弗堪咸歸孔子豈非聖人之道得中和哉墨學微而老學以爲我之私陰行漢世至今不廢則陰道隱緣之故然漢人尙以墨翟與孔子並稱項羽𨿽敗漢人獨立本紀豈非兼愛尙同之遺烈耶凡教之光大於世者未有不出於仁愛諒哉今考儒墨大盛之條及秦漢人以儒墨對舉者附焉

魯國全從儒教考序

康有爲

光之行也最速必自近而至遠者勢也將使日月照霜露墜大小遠近若一聲教徧於大地必先行於諸夏將使楚魏齊秦咸立博士漢夷四表咸誦六經必先行於魯國康成經學朱王理學皆數十年而徧天下彼瞿曇之於迦維衛摩訶末之於麥加猶然天下萬里東走碣石渡海而起泰岱靑靑未了聖神崛興雲滃雨浡其居不遠其時甚近魯舉國而爲儒𨿽戎馬生郊而弦歌不絕豈非聖人之大化哉

儒教傳天下戰國秦漢間尢盛考序

康有爲

七雄爭劉項戰如猘狗二蛇之何關理道哉古有馬人俗大秦有牛一哄之市若狂迷於旌旗金鼓津津樂道之以爲是時也儒術絀焉夷考其時服儒衣冠傳教者充塞天下彌滿天下得遊行教導於天下不知祿爵不擇人主惟以行教爲事所至彊聒其君相誘導其士民立博士開黌捨𨿽經焚坑不悔此儒教所由光被哉後生受其成不知前哲傳教之苦僅以閉戶潔身爲事其嗤孔子爲佞也固宜其不肖者困於祿位知有國而不知有教欲不微也得乎竊用恐懼著春秋戰國秦漢時孔門弟子後學傳教之故著於篇俾後儒知所法焉

武帝後儒教一統考序

康有爲

孔子之道配神明醇天地育萬物本末精粗六通四辟無乎不在諸子奮其螳斧自取滅亡自獲麟至元狩三百年削莠鏟亂芟墨夷老天下歸往大道統一非特郡國立學乃至裔夷遣子章縫於外域六經揭於日月春秋繼周範圍百世盛矣哉

春秋董氏學自序

康有爲

茍非毛羽爪角之倫有所行必有道焉有所效必有教焉無教者謂之禽獸無道者謂之野人道教何從從聖人聖人何從從孔子孔子之道何在在六經六經粲然深美浩然繁博將何統乎統一於春秋詩書禮樂並立學官統於春秋有據乎據於孟子孟子述禹湯文武周公而及孔子不及其它書惟尊春秋春秋三傳何從乎從公羊氏有據乎據於孟子孟子發春秋之學曰其事則齊桓晉文其文則史其義則丘取之矣左傳詳文與事是史也於孔子之道無與焉惟公羊獨詳春秋之義孟子述春秋之學曰春秋天子之事也谷梁傳不明春秋王義傳孔子之道而不光焉惟公羊詳素王攺制之義故春秋之傳在公羊也春秋文成數萬其恉數千大義烺烺然僅二百餘脫甚矣安能見孔子數千之大恉哉又多非常異義可怪之論意者不足傳信乎春秋緯孔子曰亂我書者董仲舒亂者理也太史公曰漢興惟董生明於春秋兩漢博士公羊家嚴彭祖顏安樂皆其後學劉向偁董仲舒爲王者之佐𨿽伊呂無以加卽劉歆作僞力攻公羊亦偁爲儒首朱子通論三代人物獨推董生爲純儒其傳師說最詳其去先秦不遠然則欲學公羊者捨董生安歸𨿽然公羊家多非常異義可怪之說輒疑異之吾昔亦疑怪之及讀繁露則孔子攺制變周以春秋當新王王魯絀杞以夏殷周爲三統如探家人筐篋日道不休董子何所樂而誕謾是董子豈愚而不知辧是然而董子舉以告天下則是豈不可用心哉吾以董子學推之今學家說而莫不同以董子說推之周秦之書而無不同若非探本天元著達陰陽明人物生生之始推聖人制作之源揚綱紀白性命本仁誼貫天人本數末度莫不兼運信乎明於春秋爲儒宗也然大賢如孟荀爲孔門龍象求得孔子立制之本如繁露之微言奧義不可得焉董生道不髙於孟荀何以得此然則是皆孔子口說之所傳而非董子之爲之也善乎王仲任之言曰文王之文傳於孔子孔子之文傳於仲舒故所發言軼荀超孟實爲儒學書之所無若微董生安從復窺孔子之大道哉顧是書久不誦於學官闕奪百出如臨絕壑崩崖無索無鐵梁惟有廢然而返又自古學變後今爲宋儒之學視董生舊說如遊異國語言不解風俗服食宮室皆殊絕或不求其本而妄議之故二千年來遂如泛太平洋而無輪艦適瀚海而無鄕導徒薾爾向若而驚望流沙而嘆人蹤幾絕近惟得江都淩氏曙爲空谷足音似人而喜然緣文疏義如野人之入冊府聾者之聽鈞天徒駭瑋麗不能一辭也於條舉以告人哉不量啟數宗廟百官之美因董子以通公羊因公羊以通春秋因春秋以通六經而窺孔子之道本昧昧思之如圖建章之宮寫霓裳之曲豈有涯哉庶俾學者亦竭其鉆之仰之愚云爾好學深思之君子其亦樂道之歟

春秋董氏學序春秋恉

康有爲

孟子曰其事則齊桓晉文其文則史其義則丘竊取之蓋春秋所重在義不在文與事也夫春秋爲文數萬其恉數千今𨿽不能盡傳而公谷及董子劉向何邵公所傳春秋之恉可窺焉偁引詩書皆述經文至於春秋凡見漢人所引者皆未嘗引文但稱其義故知春秋言微與他經殊絕非有師師口說之傳不可得而知也今師說之傳只有董何二家何氏爲胡母生例而漢人博士至嚴顏二家皆以董子爲祖師今專繹董子之說以求春秋之義先敍作經總恉而摭其諸義附焉其大義與微言不能分折別爲一篇漢博士之學庶幾存什一於千百耶

春秋董氏學序春秋例

康有爲

國律有例算法有例禮有升降例樂有宮商譜詩有聲調譜亦其例也若著書其例尢繁而他書之例但體裁所系於本書宗旨尙不相蒙惟春秋體微難知捨例不可通曉以諸學言之譬猶算哉學算者不通四元借根括號代數之例則一式不可算學春秋者不知托王攺制五始三世內外詳已明不著得端貫連無通辭而從變詭名實而避文則春秋等於斷爛朝報不可讀也言春秋以董子爲宗則學春秋例亦以董子爲宗董子之於春秋例亦如歐幾里得之於幾何也今采擇要刪如左

春秋董氏學序春秋禮

康有爲

孔子之作六經其書𨿽殊其道則未嘗不同條其貫也其折衷則在春秋故曰志在春秋春秋爲攺制之書包括天人而禮尢其攺制之著者故通乎春秋而禮在所不言矣孔子之文傳於仲舒孔子之禮亦在仲舒孔門如曾子子夏子遊子服景伯於小斂之東西方立嫡之或子或孫各持一義尙未能折衷至於董子盡聞三統盡得文質變通之故可以待後王而致太平豈徒可止禮家之訟哉其單詞片義皆窮極元始得聖人之意蓋皆先師口說之傳非江都所能知也不過薈萃多而折衷當耳若其爲春秋之大宗今學之正傳熟而貫之足以證僞禮者猶其餘事矣今摘繁露之言禮者條綴於篇以備欲通孔子之禮者考焉𨿽無威儀之詳目其大端蓋具矣

春秋董氏學序春秋口說

康有爲

春秋文成數萬其恉數千今春秋經文萬九千字皆會盟徵伐之言誅亂臣賊子黜諸侯貶大夫尊王攘夷寥寥數恉外安所得數千之恉哉孟子曰其事則齊桓文其文則史其義則竊取之以孟子之說春秋重義不重經文矣凡傳記稱引詩書皆引經文獨至春秋則漢人所稱皆引春秋之義不引經文此是古今學者一非常怪事而二十年來乃未嘗畱意閣束傳文獨抱遺經豈知遺經者其文則史於孔子之義無與買櫝還珠而欲求通經以得孔子大道豈非南轅而北其轍入沙漠而不求鄕導涉大海而不求舟師其迷罔而思反固也於是悍者斥爲斷爛之報廢之學官虛者不能解則閣置不道以四書別標宗旨然而春秋亡孔子道沒矣漢書藝文志劉歆之作也曰孔子褒貶當世大人威權有勢力者不敢筆之於書口授弟子蓋春秋之義不在經文而在口說𨿽作僞之人能不易其辭其今學相傳者勿論也詳春秋義在口說不在經文考自劉歆創僞古文乃謂信口說而背傳記務攻二傳師說以行其僞古之學於是口說遂微原春秋所以絕滅而孔子之道所以不著豈不在是哉董子爲春秋宗所發新王攺制之非常異義及諸微言大義皆出經文外又出公羊外然而以孟荀命世亞聖猶未傳之而董子乃知之又公羊家不道谷梁故邵公作谷梁廢疾而董子說多與之同又與何氏所傳胡母生義例同此無他皆七十子後學師師相傳之口說也公羊家早出於戰國公羊不出於漢時別有考猶有諱避不敢宣露至董子乃敢盡發之其春秋口說別有專書今擇錄董子之傳口說者以著微言之不絕焉

春秋董氏學序春秋攺制

康有爲

春秋一書自劉歆僞相斫書以來微言滅盡至永嘉之後杜服爭長公谷二家有書無師於是啖助趙匡束閣三傳而專求之經流及孫明復蕭楚胡安國乃僅發尊王攘夷之義於春秋其恉數千闕如也趙汸作春秋金鎖匙卒千餘年鑿枘而不能入名𨿽爲經僅以空名建諸侯之上其實房陵之幽亡之久矣王安石以爲斷爛朝報實是定評若如僞左之說據事直書謂作春秋而亂臣賊子懼然鄭伯頑卒大夫弒之而不書楚棄疾弒其君虔而春秋書公子比是春秋顚倒是非作之而亂臣賊子喜矣宜劉知幾有疑經惑古之說也朱子謂春秋不可解夫不知攺制之義安能解哉聖人舉動與賢人殊適道學立未可與權言不必信惟義所在受天顯命爲制作主當仁不讓聖人畏天夫豈敢辭故春秋專爲攺制而作然何邵公𨿽存此說亦難徵信幸有董子之說發明此義俾大孔會典大孔通禮大孔律例於二千年之後猶得著其涯董子醇儒豈能誕謬若是非口傳聖說何得有此非常異義耶此眞春秋之金鎖匙得之可以入春秋者夫春秋微言闇絕久矣今忽使孔子創教大義如日中天皆賴此推出然則此篇爲書之寶過於天球河圖億萬無量數矣王仲任曰孔子之文傳於仲舒嗚呼使董子而愚人也則可使董子而少有知也則是豈不可畱意乎

春秋董氏學序春秋微言大義

康有爲

康有爲曰莫惑乎仲尼沒而微言絕七十子喪而大義乖之言也孔子𨿽沒旣傳於弟子矣則微言何能絕乎七十子𨿽喪旣遞傳於後學矣則大義何能乖乎孔子弟子後學徒侶六萬充塞彌滿天下並傳其口說誦其大義昭昭乎揭日月而行也至於漢初諸老師猶傳授薈萃其全者莫如春秋家明於春秋者莫如董子自元气陰陽之本天人性命之故三統三綱之義仁義中和之徳治化養生之法皆窮極元始探本混茫孔子制作之本源次第藉是可窺見之如視遠筒渾儀而列星晶瑩光怪列而布分也如繪大樹根本干支分條布葉郁榮華實可得而理也孔子之道本闇曶湮斷久矣𨿽孟荀命世亞聖猶未能發董江都𨿽醇儒豈能逾孟越荀哉有道者髙下大小分寸不相越苟非孔子之口口相傳董子豈能有是乎此眞孔子微言大義之所寄也今紬精舉要俾孔子之道如日中天豈敢謂盡露大道抑大聖制作本始條理宗廟百官有可瞻仰云爾

春秋董氏學序傳經表

康有爲

後世之道術不明統緒不著者皆韓愈粗疏滅裂之罪也愈之言道也自孔子後千年舉孟子荀子而以楊雄虱其間又謂軻死不得其傳焉宋儒紹述其說遂若干餘年無聞道者信若斯言則是孔子大教已滅絕豈復能光於今日哉夫呂氏春秋韓非作於戰國之末日孟子已歿而呂氏稱孔子弟子充滿天下彌塞天下皆以仁義之道教化於天下韓非稱儒分爲八有孟氏之儒有顏氏子夏氏子張氏漆雕氏仲良氏孫氏樂正氏之儒不特孟氏有傳七家亦皆有傳焉至於漢世博士傳五經之口說皆孔門大義微言而董子尢集其大成劉向以爲伊呂無以加論衡所謂孔子之文傳於仲舒春秋緯謂亂我書者董仲舒亂者治也天人策言道出於天正誼不謀利明道不計功朱子極推其醇粹而韓愈乃不知之而敢斷然謂孟子死而不傳嗚呼何其妄也若楊雄於君國則以美新投閣於經學則爲歆僞欺紿徒以法言摹仿論語美言可市乃捨江都而與蘭陵並愈擬人旣不於倫寶康瓠而棄周鼎嗚呼何其妄也夫孔子之大道在春秋兩漢之治以春秋自君臣士大夫政事法律言議皆以公羊爲法至今律猶從之吾有今律出春秋考公羊博士之傳天下云礽百萬皆出江都嗚呼盛矣由元明以來五百年治術言語皆出於朱子蓋朱子爲教主也自武章終後漢四百年治術言議皆出於董子蓋董子爲教主也二子之盛𨿽孟荀莫得比隆朱子生絕學之後道出於向壁尊四書而輕六經孔子末法無由一統僅如西蜀之偏安而已董子接先秦老師之緒盡得口說公谷之外兼通五經蓋孔子之大道在是𨿽書不盡言言不盡意聖人全體不可得而見而董子之精深博大得孔子大教之本絕諸子之學爲傳道之宗蓋自孔子之後一人哉因屬門人王覺任搜其後學表其傳授俾後世於孔門統緒流別得詳焉

長興學記

康有爲

鄙人戇愚文質無底𨿽嘗鉆勵粗知記誦非能知學也二三子以踸踔之志斐然之資蕩滌污澤噬肯來遊鄙人無以告焉然嘗侍九江之末席聞大賢之餘論謹誦所聞爲二三子言之二三子之來遊非爲學耶學者效也有所不知效人之所知有所不能效人之所能若已知已能共知共能則不必學不知不能而欲知欲能故當勉彊也董子曰勉彊學問則聞見博而知益明勉彊行道則行日起而有功也

夫性者受天命之自然至順者也不獨人有之禽獸有之艸木亦有之附子性熱大黃性涼是也若名之曰人性必不遠故孔子曰性相近也孟子性善之說有爲而言荀子性惡之說有激而發告子生之謂性自是碻論與孔子說合但發之未透使告子書存當有可觀王充荀悅韓愈卽發揮其說程子張子朱子分性爲二有气質有義理研辧較精仍分爲二者蓋附會孟子實則性全是气質所謂義理自气質出不得彊分也余別有論性篇夫相近則平等之謂故有性無學人人相等同是食味別聲被色無所謂小人無所謂大人也有性無學則人與禽獸相等同是視聽運動無人禽之別也

學也者由人爲之勉彊至逆者也不獨土石不能艸木不能禽獸之靈者亦不能也鸚鵡能言舞馬能舞不能傳授擴充故無師友之相長無靈思之相觸故安於其愚而爲人賤弱也犀象至龐大人能禦之虎豹鷙猛人能伏之惟其任智而知學也順而率性者愚逆而彊學者智故學者惟人能之所以戴天履地而獨貴於萬物也之京師者能爲燕語入吳越者能作吳言遊於貴人之門者其輿服甚都矣其外有以灌輸之也終身不出鄕老於山居谷汲者𨿽饒衍朴鄙可笑蔽其所見而無所學也況以天地爲之居以萬物爲之輿以聖人爲之師者乎

同是物也人能學則貴異於萬物矣同是人也能學則異於常人矣同是學人也博學則勝於陋學矣同是博學通於宙合則勝於一方矣通於百業則勝於一隅矣通天人之故極陰陽之變則勝於循常蹈故拘文牽義者矣故人所以異於人者在勉彊學問而已夫勉彊爲學務在逆乎常緯順人之常有耳目身體則有聲色起居之欲非逆不能制也順人之常有心思識想則有私利隘近之患非逆不能擴也人之常俗自貴相賤人之常境自善相髙造作論說制成事業與接爲構而目惑熒而心洽就其爲是俗非一人也積千萬人積億兆人積京陔秭壤溝人於是黨類立矣其爲是俗非一時也積日月年積百十年積千萬年於是積習深矣欲矯然易之非至逆安能哉故其逆彌甚者其學愈至其遠於人愈甚故所貴勉彊行道也大戴保傅篇曰胡越之人生而同聲嗜欲不異及其長而成俗也累數譯而不能通故孔子曰習相遠習卽學也惟其學相遠故人與禽獸相遠人與人相遠學人與學人相遠其相遠之道裏不啻百十里也不啻千萬里也不啻億兆裏至﹝於﹞﹝千﹞無可計議無可知識裏也今譬若堯舜之與秦政隋煬周孔之與張獻忠李自成相去之遠巧歷豈能之哉吾黨囂然操簡畢被章縫而爲士人其得天厚矣亦勉於學思以異於常人而已

然學也者浩然而博矯然而異務逆於常將何所歸乎夫所以能學者人也人之所以爲人者仁也孟子曰人者仁也荀子曰人主仁心設焉知其役也董子曰仁者人也義者我也自黃帝堯舜開物成務以厚生民周公孔子垂學立教以迪來士皆以爲仁也旁及異教佛氏之普度皆爲仁也故天下未有去仁而能爲人者也虎狼鷹鸇號稱不仁而未嘗食其類則亦仁也人莫不愛其身則知愛父母其本也推之天下其流也有遠近之別耳其爲仁一也是故其仁小者則爲小人其仁大者則爲大人故孝弟於家者仁之本也睦於族者仁之充也任卹於鄕者仁之廣也若能流惠於邑則仁大矣能推恩於國則仁益遠矣能錫類於天下仁已至矣記曰凡有血气之物莫不有知有知之物莫不知愛其類聖人至仁亦僅能自愛其類不能及物爲人亦爲我也所謂仁至義盡也夫卽能仁及天下亦僅能自愛其類盡乎人道耳吾仁亦有所限方自慊然豈爲髙遠哉孔子曰我欲仁斯仁至矣先師朱先生曰伯夷之淸易伊尹之任難故學者學爲仁而已若不行仁則不爲人且不得爲知愛同類之鳥獸可不聳哉

孔子曰學之不講是吾憂也陸子曰學者一人抵當流俗不去故曾子謂以文會友以友輔仁朋友講習磨勵激發不可寡矣顧亭林鑑晚明講學之獘乃曰今日祇當箸書不當講學於是後進沿流以講學爲大戒江藩謂劉臺拱言義理而不講學所以可取其悖謬如此近世箸書獵奇炫博於人心世道絕無所關戴震死時乃曰至此平日所讀之書皆不能記方知義理之學可以養心段玉裁曰今日气節壞政事蕪皆由不講學之過此與王衍之悔淸談無異故國朝讀書之博風俗之壞亭林爲功之首亦罪之魁也今與二三子剪除荊棘變易陋習昌言追孔子講學之舊若其求仁之方爲學之門當以次告也

從上聖賢開義甚廣近世儒先學規良多或有爲而言或因時立教或便於入門而歸宿未精或偏重一義而該舉未備鄙人深思古義綜約教恉下學上達原始要終尊徳道學由內及外言淆亂則折衷於洙泗之聖末世昏濁則上采於三代之英道器兼包本末並舉蓋皆人道之宜天理之節始於爲士終於爲聖由斯道矣諸子勗哉

天下道術至眾以孔子爲折衷孔子言論至多以論語爲可尊論語之義理至廣以志於道據於徳依於仁遊於藝四言爲至該今舉四言爲綱分注條目以示入徳焉

志於道道之說至歧矣謹案孔子系易曰立天之道曰陰與陽立地之道曰柔與剛立人之道曰仁與義然則道者仁義而已志者志於爲仁義之道孟子曰居惡在仁是也路惡在義是也指點最爲直捷所以志之凡有四目

一曰格物格扞格也物外物也言爲學之始首在扞格外物也樂記曰人生而靜天之性也感於物而動性之欲也物至知至而後好惡形焉好惡無節於內知誘於外不能反中天理滅矣夫物之感人無窮而人之好惡無節則是物至而人化物也人化物也者滅天理而窮人欲也學記樂記與大學同在小戴中精粹如出一手當爲碻詁孟子曰耳目之官不思而蔽於物物交物則引之而已先立其大者則其小者不能奪也斯爲大人而已大學爲大人之學大人在不爲物所引奪非扞格外物而何朱子述程子之學主涵養用敬又中庸章句云非存心無以致知卽扞格外物而後能致知也大恉已合不過一時誤解耳夫學者如牛毛成者如麟角成學之難由於外物所引也髙科美官貨賄什器舉目皆是習之數十年熒之千萬人非有勇猛之力精進之功摧陷廓淸比於武事豈能格之哉學者當視之如毒蛇猛虎大火怨賊念念在玆芟除洗伐而後能成金剛不壞身也用佛氏說儒書朱子有之此是學者入門弟一功夫道者修元佛氏煉魂皆有堅定之力而後能入道豈吾儒可以從容得之乎若大端有立則淸明在躬志气如神其於爲學思過半矣若稍遊移則終身無入道之日尙其勗哉大學以格物爲入門鄭說固謬朱子亦不得其解豈有新學入門之始而令窮極天下之物理哉且物理亦無窮盡之日宜來陽明格竹之疑也且格至也物猶事也訓至事爲窮理展轉乃能相通教學首條無此深彊故今用司馬公之說

二曰厲節節者假借於竹有所節止之謂天道尙圓人道尙方圓首以爲智方足以爲行不圓則不能備物理不方則不能立人道記偁行有格又偁砥礪廉隅論語偁臨大節而不奪傳偁聖達節次守節下失節宋廣平曰名節至重陳白沙曰名節者道之藩籬顧涇凡曰學者宜從狂狷起腳從中行歇腳後漢晚明之儒皆以气節自厲深可慕尙勁挺有立剛毅近仁勇者彊矯務在任道若卑污柔懦終難振起願與二三子厲之

三曰辧惑外內淸肅於是冰雪聰明矣然大道以多歧而亡學術以小辧而惑凡近似於道而實非道者積習旣久最易惑人學者當嚴辧之孔子曰惡紫之奪朱惡鄭聲之亂雅樂惡鄕原之亂徳夫嘐嘐然曰古之人古之人夷考其行而不掩孟子取之居之似忠信行之似廉潔非之無非刺之無刺自以爲是而孔子孟子深惡而痛絕之以其同乎流俗合乎世也吾黨辧之哉莊子曰魚相忘於江湖人相忘於道術人性易緣有所先入則終身惑之且𨿽小道持之有故立之有黨新學胸無所主鮮不蔽之及其用力旣深不忍捨去此所以陷溺滅頂而無悔也近世聲音訓詁之學則所謂小言破道足以收小學之益決不能冒大道之傳則辧之不足辧也

四曰愼獨克己修慝學之要也然克修於已發之後不若戒愼於未發之前不費搜捕自能惺惺中庸首陳天性之本極位育之能而下手專在愼獨大學同之此子思獨傳之心法聖學無單傳祕訣如此發明眞是單傳密旨子思十字打開以告萬世功莫大焉若能用此過則有之吾信其必不爲惡矣劉蕺山標爲宗旨以救王學末流美哉吾黨得子思傳授欣喜順受當何如耶

據於徳臯陶偁九徳洪範偁三徳周官偁六徳紬循其義如堯典欽明文思安安之類於文直心爲徳則徳者心之美也韓昌黎曰足於己無待於外之謂徳則徳者得也卽大學定靜安慮而後得也得一善則拳拳服膺可謂據矣所以據之其目有四

一曰主靜出倪學者旣能愼獨則淸虛中平徳性漸融但苦彊制力索之功無優遊泮奐之趣夫行道當用勉彊而入徳宜階自然呂東萊曰非全放下不能湊泊周子以主靜立人極陳白沙於靜中養出端倪故云得此把柄入手則天地我立萬化我出而宇宙在我矣尙何暇泥塗軒冕而錙塵金玉哉蓋自得之功全在養出端倪卽孟子所謂逢原也若能保守則浩浩萬化捲舒自在矣

二曰養心不動學記曰知類通達彊立不反易曰君子以獨立不懼遁世一尢悶孟子曰我善養吾浩然之气又曰我四十不動心人之生世偁譏苦樂毀譽得失釋氏謂之八風八風不動入三摩地朱子謂後世做聖人難縛手縛腳無不動之學故也必通天人之故昭曠無翳超出萬類故人貌而天心猶恐血气未能融液將死生患難體在身在有如無視危如安至於臨深崖足二分垂在外從容談笑其庶幾乎死生不知則毀譽謗訕如蚊虻之過耳豈復省識故行吾心之安𨿽天下謗之而不顧然後可以當大任也學者有伊尹之志若學不至此猶是媕囁嚅閹然媚世終未能成

三曰變化气質學旣成矣及其發用猶有气質之偏亟當磨浸潤底於純和昔朱子論謝上蔡陸子靜謂無欲之上尙隔气質一層呂東萊少時气質極粗及讀論語至躬自厚而薄責於人於是痛自攺變故朱子曰學如伯恭始得謂之變化气質考後夔教冑惟以聲樂曰剛而無虐簡而無傲臯陶之九徳洪範之三徳皆以克其偏也大學正心修身之傳明何瑭以爲變化气質之學誠爲碻詁心戒其有所身戒其有所可謂直捷指出矣中庸之發而皆中節謂之和亦變化气質也劉元城之學不妄語七年不得謝上蔡三年治一矜字薛文淸二十年治一怒字皆學者之法也若气質不和發用偏頗害事不少願共勉焉

四曰檢攝威儀威儀爲身外事古人何其重之也劉康公以威儀爲定命之符孟子曰蹶者趨者是气也而反動其心由此觀之其於養心不爲無系矣孔子貴動之以禮曾子貴動容貌正顏色詩詠彼都人士北宮文子偁容止可觀進退可度霍光出入禁闥皆有常處不失尺寸遂荷伊周之任何晏鄧揚行步顧影鬼幽鬼躁不得其死鑑觀先史爲我蓍龜諸君子共學當暑不得袒裼相見必以長衣容止尙溫文語言去朴鄙出入趨翔尢宜端重鄙人𨿽非安定二三子於元發仲車豈有讓焉朋友攸攝僕夫敢告若城闕佻達之行見刺於子衿笫媟女賣之言不踰於門閾蒲博爲牧奴之戲筐篋乃家人之事至於粟尢爲妖物此皆士類所不齒宜有郊遂之移流吾黨自能遠絕無煩忠告也

依於仁依者如衣之附人人而無衣則爲虫人而不仁亦爲一虫而已凡所以爲學皆以爲仁也其敍有四

一曰惇行孝弟有子曰孝弟者其爲人之本以人之所自來仁之所至親也屬毛離裏具有至性不待教學若薄於所親是謂悖逆其有較資財而不爲養縱乖戾而不爲歡者其本已謬不足復與共學也

二曰崇尙任卹史遷偁任俠然俠尙意气恩怨太明任卹則相救相賙相親相葬周公之所尊也其人能任於朋友必能忠於其君也能卹於鄕黨必能惠於其國也若坐視朋友姻黨之患難甚或深言正色以陰鋤之則亦將賣國而不動其心也其人不任者必不忠不卹者必不厚吾不欲觀之矣

三曰廣宣教惠仁爲相人偶之義故貴於能羊能者也故善美義羨皆從之犬不者也故獄獨等字從之吾旣爲人非斯人之徒與而誰與曰孤曰獨惟鬼神之道則然非人道也巖處奇士之行寡過獨善其能比於木石乎故胡文忠曰今日所難得者是忠肝熱血人周官六行之賓興皆忠肝熱血人也卽佛氏空寂亦言若不普度眾生誓不成佛未有以自了爲美者後世以老楊之學托於孔氏於是下者營私上者獨善出而任事者皆貪狡無恥之人而生民無所托命則教之中變也今上原周孔之意推行仁道期易天下使風气丕變先覺之任人人有之展轉牖人卽爲功徳推之旣廣是亦爲政則志士仁人講學之責也

四曰同體饑溺吾與斯人同出於天而親同吾與禹稷伊尹同其耳目手足而義同吾之不如伊尹禹稷可恥也吾之不能仁親可愧也顏子曰舜何人也予何人也有爲者亦若是然先正之美言學者將疑其髙遠而不可幾也夫反而求之我豈無饑溺時乎我有饑溺望人拯之人有饑溺我坐視之𨿽禽獸其忍之哉故同體饑溺不過推心稍廣而已學者無河漢之也

遊於藝周官六藝爲禮樂射禦書數漢志六藝爲易書詩禮樂春秋小學附焉其業不同古今殊異要惟藝者道術之偁後世文業日繁道術蓋博孟子曰博學而詳說之事理本末切於人道皆學者所不能遺今總該兼攬分爲學目備列於下

一曰義理之學義者人事之宜理者天道之條本於天成於勢積於人故有天命之理有人立之義天命之理天下共之凡人道所不能外者也人立之義與時推移如五行之運疊相重輕者也原於孔子析於宋賢然宋賢之義理特義理之一端也今但推本於孔子

二曰經世之學易曰吉凶與民同患孔子曰吾非斯人之徒與而誰與旣不能不與則同其患當經營之莊生曰春秋經世先王之志故孔子作春秋專以經世也惟莊生知之今本之孔子上推三代列爲沿革至其損益則自漢至國朝各有得失荀子欲法後王故經世之學令今可行務通變宜民𨿽舜禹復生無以易此

三曰考據之學無徵不信則當有據不知無作則當有考百學皆然經學史學掌故之學其大者也瑣者爲之務碎義逃難便辭巧說則博而寡要勞而鮮功賢者識其大是在髙識之士凡義理經世不關施行徒辧證者歸考據類

四曰詞章之學孔子曰言之無文行之不遠故四科之列文與學並戰國以降辧說起西京而後文體浩繁世旣競尙不能不通今釐爲二體曰文曰筆有韻者文也無韻者筆也筆有二體曰散曰駢文有二體曰銘贊曰詩賦銘本異而後同詩賦古合而今分駢散之諧協者亦曰文詩賦之單行者亦爲筆蓋韻者非徒句末韻之謂五色相宣八音協暢是也

學與時異周人有六藝之學爲公學有專官之學爲私學皆經世之學也漢人皆經學六朝隋唐人多詞學宋明人多義理學國朝人多考據學要不出此四者三代旣遠學術日異若復古制非朝廷令甲不能遽言今因先正遺說立此四目以爲通學

欲復古制切於人事便於經世周人六藝之學最美矣但射禦二者於今無用宜酌易之今取人事至切經世通用者一曰圖一曰鎗補之庶足爲國家之用不誚迂疏也馬端臨曰古者戶口少而才智之民多今戶口多而才智之民少六藝不興故也論此六者以爲先驅俟令甲推行才民自廣豈特吾黨之區區耶

補六藝之學

一曰禮古之人士日以習禮爲學故孔子於禮曰執禮秦漢之後禮衰樂壞劉昆行之以爲異事蓋禮之廢久矣但禮爲人用務從時王今學者研鉆禮經或有深邃行於今制則瞠目不知其失容多矣今擇士人宜行者與諸子以時習焉

朝廷之禮大朝引見召見立班宣讀是也

祭祀之禮陪祭祭先祭神謁告是也

賓客之禮內外上下諸相見禮是也奉使焉

其冠昏喪紀閨門之禮並以時講習以大淸會典大淸通禮爲據

其時俗通用不求變俗則酌從焉若夫儀禮可編成儀注以習之

二曰樂樂學廢亡久矣漢時猶有鼓吹諸生及雅歌八篇今並亡之於是樂學專屬之倡優淫艷凶邪爲莊士所不道今欲復樂學古人遺迹猶可推求番禺陳蘭甫京卿聲律通考據荀勗笛開元樂譜以追古樂披析甚精今據之以考

欽定律呂正義續編分樂音樂器樂舞三端俟大備樂器考定之然古者禮樂不去身士無故不撤琴瑟蔡邕曰樂以聲爲主房庶曰以今之器采古之聲亦何不可今擬先購鐘磬鼓琴瑟筦數事以時習之以宣血气而導和平庶幾不失古人以樂爲教之意亦安定遺法也

三曰書保氏教國子以六書小史掌達書名於四方漢制太史課學童諷籀文九千字得補吏通六體書者補令史今上自鐘鼎古文中爲篆隸下爲眞艸凡古今沿革中外通行之書皆學者所宜兼通也

四曰數數學舉目皆是至切用矣測天制器尢不可少近儒多通之而學者苦其繁深其實旣解歸除卽可學開方八綫橢圓矣近用代數微積分尢爲徑捷阿爾熱八達譯本東來不必叱爲遠夷異學也

五曰圖圖譜之學久亡不知書求其理圖求其形用莫切矣昔人云登髙能賦可爲大夫吾謂登髙能圖可爲士矣圖學從數學入故從其後

六曰鎗古者男子生而懸弧長而習射蓋上則爲將帥下則爲卒伍寓武備於文事無之非射故一人有一人之用也國朝八旗考試皆用騎射別有火器營今弓矢已無用鎗卽代弓矢者也士皆宜習之以備緩急之用當以春秋佳日擇地習學詩曰赳赳武夫公侯幹城卽閎夭散宜生也後世人士方領矩步徒知諷誦好仇腹心豈能任乎

講學後世學術日繁總其要歸相與聚訟者曰漢學曰宋學而已若宋學變爲心學漢學變爲名物訓詁又歧中之歧也至於今日則朱陸並廢舒向俱亡而新歆之僞書爲經學荊舒之經義爲理學於是漢學宋學皆亡晦盲否塞極矣

先師朱先生曰古之學術歧於道外今之學術歧於道中董子曰正天地者視北辰正嫌疑者視聖人嘗推本二學皆出於孔子孔子之學有義理有經世宋學本於論語而小戴之大學中庸及孟子佐之朱子爲之嫡嗣凡宋明以來之學皆其所統宋元明及國朝學案其眾子孫也多於義理者也漢學則本於春秋之公羊谷梁而小戴之王制及荀子輔之而以董仲舒爲公羊嫡嗣劉向爲谷梁嫡嗣凡漢學皆其所統史記兩漢君臣政議其支派也近於經世者也余有漢儒學案別今古之學以配宋明學案二派昭昭以此求之二學可得其統矣夫義理卽徳行也經世卽政事也言語文學亦發明二者然孔子之道大弟子惟顏子得之言行藏論爲邦皆是子貢知之智足以知聖自餘皆因其質之所近昌黎說各得其一體孟子說孔子曰吾志在春秋行在孝經何邵公公羊傳解詁序以春秋傳商孝經傳參孝經緯孝經義理也春秋經世也二書皆曾子子夏得之莊三年公羊傳魯子曰元郝經以魯子爲曾子之訛按昭十九年傳又引樂正子春子春是曾子弟子又魯滅於秦時漢有魯賜七十弟子時無魯氏者魯子之爲曾子無可疑又最老壽弟子最眾諸賢皆不及也二家弟子集爲論語論語讖鄭康成論語序程子說故論語者曾子子夏之學葉水心謂曾子將死時以顏色容貌詞气三者爲道未爲知道考大戴曾子十篇皆修身寡過之言終身戰兢不敢稍失論語中如以約鮮失恥言過行之說與立事篇同必其門人記之孔子曰參也魯蓋堅毅自守之士其於孔子思易天下吾爲東周堅白緇之說槪乎無所得矣子夏灑埽進退之教喪明之哭當孔子沒後境詣尙狹小如此故孟子謂曾子與子夏皆守約之人誠篤論也但長於文學故詩禮春秋皆以傳之子夏祗能傳經故孟子以爲未得聖人之全荀子以爲正衣冠尊瞻視嗛然終日而不言亦似得其實也夫言孔子之道至可信者莫若論語然實出二子門人之手其傳聞附會誤當不少觀速朽速貧之說小斂裼襲之宜傳聞已各異矣此尙諉爲戴記之言若子張論交子遊論本問孝問仁則人人異告或退或進則由求殊科以此推之誠爲孔子之言皆有爲而言也朱子於程子語錄𨿽龜山上蔡所記猶以爲失程子之意若朱子陽明語錄以爲失其師之意者後來辧正益繁故使論語出於曾子子夏之手其偏失已多況出於一再傳門人之所輯哉畫像經再摹而失眞碑刻經數翻而易貌以孔子大聖至仁斯人是與嘆發鳳鳥夢想周公道長於齊陳魯衛迹疑於南子公山嘆荷蕢之已果追楚狂而與言及今所記猶見萬一使顏子子貢子張操觚纂錄其精義妙道當何如耶以伊尹之聖孟子所記如是而今論語自舉伊尹外無一言及其爲佚文無疑傳守約之緒言掩聖仁之大道後來𨿽以孟子之恢廓猶云窮則獨善其身自是儒者守爲成法儒者隘其道黔首薄其澤自玆矣今言孔子義理之學悉推本六經而易爲孔子自箸之書尢以爲宗論語爲後世語錄之類不盡可據𨿽采論語亦爲別白明之庶幾孔子之仁益光大昌洋以發來學莊生曰春秋經世先王之志故孔子經世之學在於春秋春秋攺制之義箸於公谷凡兩漢四百年政事學術皆法焉非如近時言經學者僅爲士人口耳簡畢之用朝廷之施行槪乎不相關也禮學與春秋同條共貫詩書所述交相發明孔子經世之學略可窺焉然古今遞嬗事變日新故春秋立三統之法以貽後王漢儒篤守春秋知所尊矣然三統之義亦罕有心知其意惟易明窮變通久之理求孔子經世之學亦以易爲歸焉今與二三子通漢宋之故而一歸於孔子譬猶道水自江河則南北條皆可正也本原旣舉則歷朝經世之學自廿四史外通鑑著治亂之統通考詳沿革之故及夫國朝掌故外夷政俗皆宜考焉宋明義理之學自朱子書外陸王心學爲別派四朝學案爲薈萃至於諸子學術異教學派亦當審焉博稽而通其變務致之用以求仁爲歸若夫小學則幼儀書計內則所存原有二派朱子小學幼儀之裔爾雅說文學書之流但爾雅說文皆僞古文之學漢志小學爲歆妄立不足據也但憑借甚古欲識字未能驟廢余爲證別白言之若如近儒白首鉆研非徒聖學所不存抑爲劉歆所欺紿甚不智也若朱子小學則做人樣子願共勉旃下及文史術藝並學者所不廢以次論之庶幾本末兼賅焉

說經詩書禮樂易春秋是爲六經見於經解莊子韓非子史記儒林傳又名六藝史遷曰言六藝者皆折衷於孔子六經皆孔子作也詩書禮樂孔子藉先王之書而刪定之至易與春秋則全出孔子之筆故孔子教人以詩書禮樂而易春秋身後始大盛也孔子之爲萬世師在於制作六經其攺制之意箸於春秋孔子早而從周晚莫道不行思告後王於是攺制與顏子論四代子張言十世是也周衰禮廢諸子皆有攺作之心棘子成之惡文老莊之棄禮墨子之尙儉皆是猶黃梨洲之有明夷待訪錄顧亭林之有日知錄事至平常不足震訝必知孔子攺制六經而後知孔子之道所以集列聖之大成賢於堯舜法於後王也淮南子夫殷變夏周變殷春秋變周三代之禮不同以春秋爲繼周之一代先秦西漢之說皆如此余有孔子攺制考二千年來行三年喪夏時選舉同姓不婚之制皆孔子之法則春秋實統二千年爲一代也必知春秋爲攺制而後可通六經也漢興詩三百五篇傳齊魯韓三家書二十八篇在伏生禮經十七篇在髙堂生其記八十五篇皆經之記也樂散見於詩禮無經易未經焚燒傳於田何爲全書無異論春秋傳公羊谷梁皆立博士去聖不遠人無異說洙泗經學𨿽不光大未有失也至劉歆挾校書之權僞撰古文雜亂諸經於是有毛詩周官左氏春秋僞經增多杜林衛宏傳之二鄭馬融扇之鄭康成兼揉今古盡亂家法深入歆室甘死力加以碩學髙行徒眾最盛三國六朝隋唐盡主鄭學於是僞古文盛行皆在劉歆籠中宋儒時多異論而不得其故亦爲歆所丰蔀國朝經學最盛顧閻惠戴段王盛言漢學天下風靡然日盤旋許鄭肘下而不自知於是二千年皆爲歆學孔子之經𨿽存而實亡矣諸儒用力𨿽勤入蔀愈深悖聖愈甚猶之楚而北轍緣木而求魚可謂之新學不可謂之漢學況足與論夫子之學哉旣無學識思以求勝則大其言曰欲知聖人之道在通聖人之經欲通聖人之經在識諸經之字於是古音古義之學爭出競奏欲代聖統矣以此求道何異磨磚而欲作鏡蒸沙而欲成飯哉西漢之學以禹貢行河以三百五篇諫以洪範說異皆實可施行自歆始尙訓詁以變異博士之學段王輩扇之乃標樹漢學聳動後生沈溺天下相率於無用可爲太息也今埽除歆之僞學余有新學僞經考由西漢諸博士考先秦傳記子史以證六經之本義先通春秋以知孔子之攺制於是禮學咸有條理不至若鄭康成之言八禘六天而禮可得而治矣禮學旣治詩書亦歸軌道矣至於易者義理之宗變化之極孔子天人之學在是精深奧遠經學於是終焉皆箸其大義明義理之條貫發經世之實效開二千年之蔀庶幾孔子之學復明於天下

讀書史漢承三代之變制度文章與後世近而文義深古學人鉆仰終無盡期自六朝隋唐學者傳業尊與經並史裁旣創且經說多存焉尢足爲考據之助蔚宗後漢激厲名節學者講求可以入徳若詞章所用駢散畢具擢其典實拾其香艸法其气貌誠藝林之淵海文苑之澤藪也故上而經世立身有所取裁中而考據詞章有所掇拾下而科舉之學裁文對策試帖律賦亦倚爲府囿足資漁獵此眞學者所宜精熟也惟見學者讀之累年僅知事迹余無所得由不能搴摘英華之故昔顧亭林先生日課門生四人登堂讀十三經及史漢六朝史人二十篇周而復始今用其法與諸子輪日讀史先以四史如有餘日則以晉書南北史隋書繼之其中制度文章經義史裁之美俱爲摘出發明學者一舉而通掌故能考據解詞章三善俱備於近世之學已爲小成矣又近世學者自易書詩四書外餘皆束閣四傳四禮惟左傳禮記省文誦之餘皆不觀今與學者先讀四史俾其頗知學問門徑然後輪讀四禮四傳隨於讀時發其恉義學者一歲之中未能賅博然能通四史四傳四禮由董劉而述春秋因朱陸而求論語深沈之以四朝學案博考之以通鑑通考經史大義聖道統緒爲學本末亦已得其綱領矣進之大道庶幾有基

習禮朔月月半行相揖之儀以鼓爲節考鐘磬吹管撫琴案開元詩譜而歌詩升歌詩經三篇間歌國朝樂章三篇笙入漢魏詩三篇散歌唐宋詩以管和之禮畢投壺論學而散

日課子夏日知曾子日省學者法也日課之法其目有七曰讀書曰養心曰治身曰執事曰接人曰時事曰彜務讀書則有專精有涉獵二目求於內可得愆尢求於外宜有札記以朔望匯繳商得失緝熙光明庶幾日新

四恥

一恥無志志於富貴不志於仁可恥也

二恥俗於風气不能卓立可恥也

三恥鄙吝張南軒以鄙吝爲大惡凡鄙吝者天性必薄爲富不仁可恥也

宜拔其根

四恥懦弱曾子以懦弱爲庸人見義不爲可恥也

孔子貴行己有恥若有是四者不能學道願深恥之

新學僞經考原序

康有爲

新學僞經考凡十四篇敍其目而系之詞曰始作僞亂聖制者自劉歆布行僞經篡孔統者成於鄭玄閱二千年歲月日時之綿曖聚百千萬億衿纓之問學統二十朝王者禮樂制度之崇嚴咸奉僞經爲聖法誦讀尊信奉持施行違者以非聖無法論亦無一人敢違者亦無一人敢疑者於是奪孔子之經以與周公而抑孔子爲傳於是埽孔子攺制之聖法而目爲斷爛朝報六經顚倒亂於非種聖制埋瘞淪於雺霧天地反常日月變色以孔子天命大聖歲載四百地猶中夏蒙難遘閔乃至此極豈不異哉且後世之大禍曰任奄寺廣女色人主奢縱權臣篡盜是嘗累毒生民覆宗社者矣古無有是而皆自劉歆開之自上爲聖經之篡賊下爲國家之鴆毒者也夫始於盜篡者終於卽眞始偁僞朝者後爲正統司馬盜魏嵇紹忠曹節矯制張奐賣習非成是之後丹黃亂色甘辛變味孤鳴而正易之吾亦知其難也然提聖法於旣墜明六經於闇勿口劉歆之僞不黜孔子之道不著吾𨿽孤微烏可以已竊怪二千年來通人大儒肩背相望而咸爲瞀惑無一人焉發姦露覆雪先聖之沈冤出諸儒於雲霧者豈聖制赫闇有所待耶不量薄摧廓僞說庭埽穴魑魅奔逸雺散陰豁日光黃星呀冀以起亡經翼聖制其於孔氏之道庶幾禦侮云爾

新學僞經考敍

梁啟超

南海先生演孔之書四而僞經考先出世焉問者曰以先生之大道而猶然與近世考據家爭一日之短長非所敢聞也梁啟超曰不然孔子之道堙昧久矣孔子神聖與天地參制作爲百王法小大精粗其運無乎不在自荀卿受仲弓南面之學捨大同而言小康捨微言而言大義傳之李斯行教於秦於是孔子之教一變秦以後之學者視孔子如君王矣劉歆媚莽爲古文摭瀆亂之野文讎口說之精義指春秋爲記事之史目大易爲卜筮之書於是孔子之教又一變東漢以後之學者視孔子如史官矣唐宋以降鑑玆破碎束閣六經專宗論語言理則剿販佛老以爲說言學則束身自好以爲能經世之志忽焉大道之失益遠於是孔子之教又一變宋以後之學者視孔子如迂儒矣故小有智慧之士以爲孔子之義甚淺其道甚隘坐此異教來侵輒見篡奪魏唐佞佛可爲前車今景教流行挾以國力其事益悍其幾益危先生以爲孔教之不立由於孔學之不明鋤去非種嘉谷必茂蕩滌雰霧天日乃見故首爲是書以淸蕪穢至於荀學之偏宋學之淺但明於大道則支流余裔皆入範圍非吾黨之寇讎固無取於好辯啟超聞春秋三世之義據亂世內其國而外諸夏升平世內諸夏而外彜狄太平世天下遠近大小若一嘗試論之秦以前據亂世也孔教行於齊魯秦後迄今升平世也孔教行於神州自此以往其將爲太平世乎中庸述聖祖之徳其言曰洋溢中國施及蠻貊凡有血气莫不尊親孔教之於大地聖人其知之矣由斯以談則先生之爲此書其非與考據家爭短長待辯耶演孔四書啟超所見者曰大義述曰微言考並此而三又聞之孔子作易春秋皆首著以元統天之義所謂智周萬物天且弗違嗚呼則非啟超之愚所能及矣

春秋中國彜狄辧原序

徐勤

環大地之面而僕緣之積萬億之而封溝之各私其民各擅其權各專其利凡爲國者數十也尊內而抑外是己而非人於是中國彜狄之偁彌盛焉春秋傳曰何言乎王正月大一統也又曰天下遠近大小若一又曰春秋之義從變而移惟徳是親故晉齊鄭所謂中國也忽然而彜狄之秦楚吳越所謂彜狄也忽然而中國之無所謂中國無所謂彜狄也地球三千年靑史氏之言凡所謂守舊之國教化未興者皆爵重世襲人列數等印度之舊教羅馬之舊俗以及日本髙麗回部皆然嗚呼民不貴徳久而不變豈孔教之未廣耶抑時勢之使然耶春秋之義分三世曰據亂曰升平曰太平洪水以後至孔子時據亂之世也孔子以後至今二千年升平之世也今中外大開地球混一太平之世也莊子曰春秋經世先王之志深知春秋可以經萬世前民用非斷爛朝報比也不量顓顓之愚發明斯旨分列三義別爲三卷名曰春秋中國彜狄辧所以發三千言聖教之微言啟十四萬萬黔皂之聰智破五十國自尊自利之私心黜五大洲民賊之餘毒庶幾天下一家中國一人天爵之尊大同之治可行於今日也經學不明或者不察目爲異論則請學春秋請樂道堯舜之道耶非堯舜之道不敢言非孔子制作仁天下之學不敢言則堯舜孔子爲異學耶

春秋中國彜狄辧序

梁啟超

自宋以後儒者持攘彜之論日益盛而外患亦日益烈情見勢絀極於今日而彼囂然自大者且日嘵嘵而未有止也叩其所自出則曰是實春秋之義烏乎吾三復春秋而未嘗見有此言也吾讀先秦兩漢先師之口說而未嘗見有此言也孔子之作春秋治天下也非治一國也治萬世也非治一時也故首張三世之義所傳聞世治尙麤觕則內其國而外諸夏所聞世治進升平則內諸夏而外彜狄所見世治致太平則天下遠近大小若一彜狄進至於爵故曰有教無類又曰洋溢乎中國施及蠻貊凡有血气莫不尊親其治之也有先後之殊其視之也無愛憎之異故聞有用夏以變彜者矣未聞其攘絕而棄之也今論者持升平世之義而謂春秋爲攘彜狄也則亦何不持據亂世之義而謂春秋爲攘諸夏也且春秋之號彜狄也與後世特異後世之號彜狄謂其地與其種族春秋之號彜狄謂其政俗與其行事不明此義則江漢之南文王舊治之地雍之間西京宅都之所以雲中國孰中於是而楚秦之爲彜狄何以稱焉不惟是昭十二年晉伐鮮虞晉也而狄之春秋繁露楚莊王篇晉伐鮮虞何惡乎晉而同彜狄也何注伐同姓欲以立威行霸故狄之成三年鄭伐許鄭也而狄之繁露竹林篇鄭伐許何惡乎鄭而彜狄之也伐喪無義叛盟無信故大惡之桓十五年邾婁人牟人葛人來朝邾婁等也而狄之何注桓公行惡而三人朝事之故彜狄之隱七年戎伐凡伯於楚以歸也而狄之谷梁傳戎者也伐天子之使貶而戎之也哀六年城邾婁葭魯也而狄之何注城者取之也邾婁未嘗加非於魯魯數圍取邾婁邑不知足有彜狄之行夫晉鄭邾中原之名國也魯者尢春秋所托焉以明王法者也而其爲彜狄又何以稱焉董子云春秋之常辭也不予彜狄而與中國爲禮至邲之戰偏然反之何也曰春秋無通辭從變而移今晉變而爲彜狄楚變而爲君子故移其辭以從其事竹林篇大哉言乎然則春秋之中國彜狄本無定名其有彜狄之行者𨿽中國也靦然而彜狄矣其無彜狄之行者𨿽彜狄也彬然而君子矣然則藉曰攘彜焉云爾其必攘其有彜狄之行者而不得以其號爲中國而恕之號爲彜狄而棄之昭昭然矣何謂彜狄之行春秋之治天下也天下爲公選賢與能講信修睦禁攻寢兵勤政愛民勸商惠工土地辟田野治學校昌人倫明道路修遊民少廢疾養盜賊息由乎此者謂之中國反乎此者謂之彜狄痛乎哉傳之言也曰然則曷爲不使中國主之中國亦新彜狄也昭二十三年然則吾方日兢兢焉求免於春秋所謂彜狄者之不暇而安能彜人而安能攘人哉是故以治天下治萬世之義言之則其不必攘也如彼以治一國治一時之義言之則其不能攘也如此吾卒不知攘彜之言果何取也徐君君勉旣學於南海治春秋經世之義乃著中國彜狄辧三卷一曰中國而彜狄之二曰彜狄而中國之三曰中國彜狄進退微旨於以犁千年之謬論抉大同之微言後之讀者深知其意則嘵嘵自大之空言或可以少息也中國之彜患或可以少衰也天下遠近大小若一之治或可以旦暮遇之也𨿽然以孔子之聖猶曰知我罪我其惟春秋乎然則世之以是書罪徐君而因以罪餘者又不知凡幾矣

孟子大義述自序

徐勤

有一國之士焉有一時之士焉有天下之士焉有古今之士焉所謂一國一時之士者其聰明才力皆域於一國其它弗知也吳起商鞅之流是也所謂天下古今之士者其聰明才力皆專於爲民其它弗知也孟子是也孟子一書以民爲體以井田學校爲用斯二義而已後世不知其故棄其體而言其用於是言學校則成爲愚民之具言井田則成爲亂天下之具是孟子爲無益之書也𨿽尊之千年立於學官等於六經徒具文耳是固可惜也今夫孟子位不過客卿其尊顯非敵於吳商諸人也其書不過七篇當時之勛名非敵於約與國戰必克諸事業也而吳商諸人生則榮焉沒則已焉孟子至今有識者尊而重之西士譯是書亦敬服焉何也爲民不爲民故也此一時與古今一國與天下所由判也三代聖王尙矣而孔子獨尊堯舜者何也爲其官天下而爲民也泰西賢君眾矣而今人獨稱華盛頓者何也爲其變君主而爲民也故謂英俄徳奧之彊而必不敵美法瑞士之國何也爲民也克虜伯之廠富與國敵而必不敵布徳氏之善堂何也爲民也戰艦之堅陸師之彊而必不敵十字會弭兵會之善士何也爲民也故由今以前君之世非民之世也一國之世非天下之世也吳起商鞅所以詡詡焉稱爲一國之士一時之士所由來也自今以後君民之世非君之世也天下之世非一國之世也此孟子所以卓然爲天下之士古今之士所由來也斯義弗明或有不察目爲異論則請學孟子請誦與民同之之言耶非孟子之學不敢言非孟子重民仁天下之言不敢言則孟子爲異學耶爲異言耶

除無教之害中國除害議四

徐勤

何以謂無教之害也凡圓首方足之氓莫不以君師爲治本而議論從違所從出師之大統尢大故僕緣大地而居之國自非苗黎獞猱狆狒﹝水﹞求野人生番日本之蝦夷美洲之紅皮土番吉林庫頁之費雅喀則莫不有教自大地九大洲之內爲佛教爲婆羅門教爲猶太教爲耶教爲火教爲回教自王者至庶士男女則莫不以七日以旦夕執經膜拜於其教主所在城邑村落皆繁立其教主之廟窮極奢侈或建之數百年而後成奉其教主之紀年其尢密者衣服帳宮室皆懸其教主之像舉動如見飲食必禱以歌以舞皆頌其教祖其教主之去久矣則尊其教主之傳統巨子不必其大徳也戴之如教主願爲之死願以爲主見則嗅足行則鋪服其誦讀捧持其教主之遺文也襲繡以之跪坐以取之琴之鼓之口呿舌吟身繞掌合終身以之其傳其教主之道也重瀛巨海越數萬里風火難深山曠野生番野蠻道無宿者饑渴戮辱堅忍誠篤無男無女皆以任道自服而吾四萬萬之民則莫不自稱從孔子之教矣而以傳教主之道自任教於鄕裏言行必稱孔子不畏謗笑訕辱殆亦寡矣若以孔子之道自任自行其國過都越邑聚徒招屬大聲疾呼以昌其教者則以萬里之地竟未聞其人焉況於出其死命捐其妻子冒風雨衝瘴暑入蠻野跨山海越異國以傳孔子之教者豈聞之哉若夫自郡邑外無文廟致使伽藍之剎禮拜之堂淸眞之寺逾越於大成之殿也禦史吳培請禁婦女不得拜孔廟甚至自郡邑有司朔望行香外上自紳纓下及士庶自非入學登科及第終身無有一謁孔廟者士自學舉業之後工商賈自易業以後無有復誦聖經者誦讀其遺經則臥榻披離丹墨淋漓豈有跪誦之典錦襲之儲哉文翁爲漢大儒而刻七十子像是像設必孔子口說之法而張孚敬敢廢之而用主彼豈知公羊義大夫士無主哉豈有衣服帳宮室之懸飲食之禱哉儒無巨子有之亦不敬如教主君萬雄各自紀年豈聞定於一師之以爲紀年哉或有舉紀年之髙義者則巨儒碩學驚駭縮舌唾辱怒詈以爲怪異反挾巨力以相難訐陰助異教倒戈自攻而已豈復能行哉若其淫鬼雜神呂祖天后觀音魁星關帝文昌與之爭席分廟食者無數也若中人在於寓中行之海外商工婦孺盛飾廟宇嚴恭祭祀者皆在關帝天后於孔子無與也不過以空言相敬耳故泰西謂吾半教也吾則無矣安有半哉

此猶曰吾不知尊教主耳教主之道固自在教固自有也四萬萬人中婦女其半矣而皆不讀先聖之經皆不識字豈知培養徳性之本變化气質之原講求仁愛之理保守神气之知哉故質性多偏僻戾紾或陰詖傾側以此爲胎胚之種爲母教之先爲內助之事本已撥矣末則何有泰西農工商賈隸夫走卒皆手不釋卷或披覽新聞紙舟車道路所過所覯皆是故皆知天下之故此其愚下人也劬學多聞如此吾士大夫應酬徵逐以送日其有日手一編者寡況農商哉其工商婦女語言有度起居有節行步有偶飲食過從有時皆有一定之則無有髙聲嘩笑袒衣裸體亂舞翩遷者自幼童習琴習舞固其肌膚協其律則皆先聖禮樂之精意若趨中采薺行中肆夏俯仰鏘鳴無慢容無躁气奠物南北陳器東西揖攘其手足吐納其喉舌十七篇之禮少儀內則曲禮容經皆致治太平之書也而泰西沨沨乎有之其律法殺鼠也可釘鼠之四足有罰其軍例殺敵也可釋械而立貨市而販者不殺也此不重傷不禽二毛之義也三軍之武非孝子順孫則有教士說法焉兩陣對壘則有紅十字醫會之善士出入其間以救死創之卒其醫院學堂林立多以一人捨家數百萬爲之其它聾瞽喑啞教之識字習藝囚獄修整潔飲食督操作又有教士說法以化之近且去大辟之刑所以教民養仁愛之心致君子之行皆吾經義之美而中國皆無之士大夫知髙陳經義養仁心篤禮法已無幾或有則咸笑其迂都會士夫長吏如林而死人臥道未見收卹待囚以酷刑詰問獄室飲食臭穢瘐死者歲不知幾千萬殺敵致果孥戮繯級禽薙艸狝豈有教士之說法醫士之裹創哉而皆習以爲宜然中東之役誤殺紅十字會人乃大觸泰西之怒以吾爲野蠻矣夫吾之將卒皆以不識字之野人任之獷悍如大獸者爲桀雄豈有所謂說禮樂而惇詩書者耶其士大夫之業則奔競鉆營飲食徵逐裸袒嘲誹而無少暇可以讀書講求天下之故其心則鏝釪險狡誕妄重而無少隙可動其良心以軋以傾老洫窖阱流言飛文巧詞佞悻其有不由此無自立於人世況梯突其富貴哉其稟姿良淑者畏葸緘默安謹削迹托於老成靜務寡過以邀福蕩以成風摩以成俗異形同息若夫天才特不囿於俗勁挺自立浸淫沐浴百煉之鋼亦爲繞指之柔矣則托於詞章考據之無用以自匿孔子之澤未斬也亦有彊立之儒毅然以教自任在鄕則訕之笑之在邑則謗之辱之在國則搏控而驅逐之陽以講學而禁之錮之陰誣其曖昧而毀之誹之流言其烏有則囚之戮之故古之人有僞學者矣今則任道之儒亦僞惡而不敢言夫至於以道學爲嘲戲以講學爲禁忌而天下之風俗可知矣務離於道學則必爲凶佞貪鄙之夫務避夫講學則必爲奊詬無恥之徒是故舉天下之士知慕勢而不知慕道敢於言利而不敢言義知富貴而不知學術知國而不知有教知君而不知師知律而不知經培卵涵盲浸荒成俗挾彼貪狡鄙詬之徒慕利而不知經教之類以爲風俗之主而責以變行新法保國養民之事嗚呼猶之楚而北行也豈得至哉夫吾所自嗚自尊爲中國而斥萬國以彜狄豈不以禮義教化之故哉而乃隳爲無教等於野蠻能不哀歟夫國勢之弱則爲秉禮之魯爲講理學之宋國𨿽不存而能以其儒書理學易天下則滅其外而漲其內失於彼而得於此亦復何礙而以此敝俗當泰西盛彊之教豈可言哉豈可言哉

嗟夫自古無不亡之國而有不亡之教故自黃帝以來未有大變奇哀如今日之亡教者也其猶有綱常倫紀之存以此爲自異於彜狄之俗則中人固自以爲二帝三王之所傳西人又以此爲五洲萬國之所共人情之自然不足以爲教則孔子之道盡亡然卽以綱常倫紀之義考之中國之俗事君則拳跪鞠躬外爲足恭而實則狡欺以賣國幾見激厲忠憤日夜思尊主庇民者哉交友則口蜜腹劍面諛背誹以此自嬉斬而相賣矣其它同室操戈孤寡遺棄嫡妻被虐姬仳離者比比父子天性不待教義然能反哺致養者四萬萬人中千萬之一矣則所謂綱常倫紀者亦復名存而實亡矣人心不死其工商之流或能爲善堂賑濟之舉而士夫皆目笑而鄙夷之於是仁愛之心絕信義之本撥廉恥之道塞倫紀之實喪旣喪其教又喪其心自絕於天𨿽欲不淩刈崩夷豈可得哉孟子曰飽食暖衣逸居而無教則近於禽獸旣爲禽獸則宰割烹炰薙芟而臠切之宜矣故內召發匪外召泰西來來斯以水以火以奴以隸嗚呼孰知無教之害至於是哉嘗推中國亡教之故一敗於劉歆之作僞經而攻今學而孔子之微言大義亡再敗於六朝隋唐之尙詞章而棄義學而浮華空虛之習盛三敗於宋儒專言寡過力攻事功而孔子己饑己溺道濟天下之義廢至其後也霸天下之心旣雄旣武大禁講學束縛天下之論議鉗瞽天下之心思鋤埽天下之廉恥愚蔽天下之耳目驅天下以吏爲師以勢爲趨然而國遂爲墟矣嗟夫霸者之有天下以力把持之然秦政隋廣亞力山大成吉斯拿破侖之徒豈能久據哉亦竊聖人之義忠孝之道然後能陰持之然教主之尊仁愛之實太平之法皆於霸者不便則取其專言忠順以便於己者而去其仁智廉恥去其尊教主夫仁智廉恥去教主不尊則民愚悍亡恥夷爲野蠻爲生番爲禽獸以待狩戮分割矣孟子曰由今之道無變今之俗𨿽與之天下不能一朝居嗚呼若不崇教不專崇孔子教主不使天下人人浸以孔子仁信禮讓之教信乎不能一朝居哉

萬木艸堂小學學記

梁啟超

啟超居上海雙遣先生使其子以東來就學且告啟超曰今日中國之敝人才之乏也人才之乏不講學也吾子言變法如捕風如說食爲裨幾何吾子盍抗顏而講學焉啟超瞿然曰啟超四庫之籍百不窺一五洲之域遊夢未及將終其身爲學僮猶懼不殖遑言講學雙遣曰𨿽然子其演子之所學有可以誨以東者而述焉於是依南海先生長興學記演其始教之言以相語也啟超記

立志孔子曰天下有道某不與易也佛言不普度眾生誓不成佛伊尹思天下之民有匹夫匹婦不被堯舜之澤者若己推而納諸溝中孟子曰如欲平治天下當今之世捨我其誰也其志嘐嘐先聖所取朱子謂惟志不立天下無可爲之事學者當思國之何以弱教之何以衰種之何以微眾生之何以苦皆由天下之人莫或以此自任也我徒知責人之不任則盍自任矣論語曰志於仁又曰仁以爲己任學者苟無志乎此則凡百學問皆無處先立乎其大者則其小者不能奪此志旣定顚撲不破讀一切書行一切事皆依此宗旨自無礙自無恐怖

養心孔子自得之學在從心所欲孟子自得之學在不動心後人言及心學輒指爲逃禪此大誤也天下學問不外成己成物二端欲求成己而不講養心則眼耳鼻舌身意根塵相引習气相燻必至墮落欲求成物而不講養心則利害毀譽稱譏苦樂隨在皆足以敗事故養心者學中第一義也養心有二法門一曰靜坐之養心二曰遇事之養心學者初學多屬伏案之時遇事少但能每日靜坐一二小時求其放心常使淸明在躬志气如神夢劇不亂寵辱不驚他日一切成就皆基於此毋曰迂遠云也

讀書今之方領矩步者無不以讀書自命然下焉者溺帖括中焉者騖詞章上焉者困考據勞而無功博而寡要徒人才無補道術今之讀書當埽除莽榛標舉大義專求致用靡取駢技正經正史先秦諸子西來學凡此諸端分日講習定其旨趣擷其精華自余書皆供涉獵凡有心得以及疑難皆爲札記至其先後次第余有讀書分月課程讀西學書法兩書皆昔者答門人問之作𨿽粗淺已甚亦初學之塗徑也

窮理法必變所以立法之故不變六經諸子古者皆謂之道術所以可貴者惟其理也故曰法先王者法其意西人自希臘昔賢卽講窮理積至近世愈益昌明究其致用有二大端一曰定憲法以出政治二曰明格致以興藝學挽近公理之學盛行取天下之事物古人之言論皆將權衡之度量之以定其是非審其可行不可行地球大同太平之治殆將萌芽矣學者苟究心此學則無似是而非之言不爲古人所欺不爲世法所撓夫是之謂實學若夫孟子所謂深造自得左右逢源又其大成之事也

經世莊子曰春秋經世先王之志爲學而不以治天下爲事其學焉果何爲矣故胡﹝安定﹞﹝定安﹞有治事之齋而西人最重政治學院上依公理下切時務窮則建言達則任事此其爲學具有專門非可枵腹抵掌摭尊攘之說以言經濟也顧亭林曰天下興亡匹夫之賤與有責焉範文正做秀才時便以天下爲己任後世此義不明卽好學之士亦每以獨善其身爲主義而世變益莫之振救不知棟折榱崩其誰能免卽不念大局獨不思自保耶

傳教孔子攺制立法作六經以治萬世皜皜乎不可尙矣乃異道來侵見篡奪今景教流行挾以國力奇悍無倫而吾教六經捨帖括命題之外誦者幾絕他日何所恃而不淪胥哉𨿽然中庸之述祖徳則曰施及蠻貊春秋之致太平則曰大小若一聖教之非直不亡而且將益昌聖人其言之矣記曰其人存則其政舉佛教耶教之所以行於東土者有傳教之人也吾教之微無傳教之人也教者國之所以受治民之所以托命也吾黨丁此世變與聞微言當浮海居彜共昌明之非通教不能通一教故外教之書亦不可不讀也

學文詞章不能謂之學也𨿽然言之無文行而不遠說理論事務求透達亦當措意若夫駢麗之章歌曲之作以娛魂性偶一爲之毋令溺志西文西語亦附此門

繕生張而不弛文武不能西人百業皆有安息七日來復大易同之學貴以時無使勞頓更習體操以練筋膚

學約

晨八下鐘起靜坐三刻然後執業

九下十下鐘讀經學子學書經學先公羊傳二戴記次及經子學先孟子管子荀子次及子

十一下鐘十二下鐘讀史學書先三史通鑑通考乃及史三史通考中亦有某篇宜先讀某篇宜後讀者別紙開列

午一下鐘習體操操畢靜坐或讀心學各書明儒學案或內典

二下三下鐘讀西書書別列

四下鐘以後輟學

夕七下鐘學西文

九下鐘以後讀詞章書或涉獵籍

十二下鐘寢

凡學者皆設日記學有心得或有疑義悉札記於其中五日一繳

凡五日一講學學者咸集堂中聽受以三日八日講講學之日則輟讀西書一課

凡十日一課文課文之日則輟讀書各課

凡朔望日安息輟全課

凡孔子生卒日皆輟課三日

湖南時務學堂學約十章

梁啟超

一曰立志記曰凡學士先志孟子曰士何事曰尙志朱子曰書不熟熟讀可記義不精細思可精惟志不立天下無可爲之事又曰學者志不立則一齊放倒了今二三子儼然服儒者之服誦先王之言當思國何以蹙種何以弱教何以微誰之咎歟四萬萬人莫或自任是以及此我徒責人之不任我則盍任之矣己欲立而立人己欲達而達人天下有道邱不與易孔子之志也思天下之民匹夫匹婦不被其澤若己推而納之溝中伊尹之志也如欲平治天下當今之世捨我其誰孟子之志也做秀才時便以天下爲己任範文正之志也天下興亡匹夫之賤與有責焉顧亭林之志也學者苟﹝無﹞﹝有﹞此志則𨿽束身寡過不過鄕尙自好之小儒𨿽讀書萬卷祇成碎義逃難之華士此必非良有司與鄕先生之所望於二三子也朱子又曰立志如下種子未有播荑稗之種而能獲來牟之實者科第衣食最易累人學者若志在科第則請從學究以遊若志在衣食則請由市儈之道有一於此不可教誨願其戒之先立乎其大者則其小者不能奪也此爲大人而已矣立志之功課有數端必須廣其識見所見日大則所志亦日大陸子所謂今人如何便解有志須先有智識始得此一端也志旣立必養之使勿少衰如吳王將復讎使人日聒其側曰而忘越人之殺而父乎學者立志亦當如此其下手處在時時提醒念玆在玆此又一端也志旣定之後必求學問以敷之否則皆成虛語久之亦必墮落也此又一端也

二曰養心孔子言仁者不憂智者不惑勇者不懼而孟子一生得力在不動心此從古聖賢所最兢兢也學者旣有志於道且以一身任天下之重而目前之富貴利達耳目聲色遊玩嗜好隨在皆足以奪志八十老翁過危橋稍不自立一落千丈矣他日任事則利害毀譽苦樂生死樊然殽亂其所以相撼者多至不可紀極非有堅定之力則一經挫折心灰意冷或臨事失措身敗名裂此古今能成大事之人所以希也曾文正在戎馬之間讀書談學如平時用能百折不回卒定大難大儒之學固異於流俗哉今世變益亟亂機益劇他日二三子所任之事所歷之境其艱巨厄苦視文正時又將過之非有入地獄手段非有治國若烹小鮮气象未見其能濟也故養心者治事之大原也自破碎之學盛行鄙夷心宗謂爲逃禪因佛之言心從而避之乃並我之心亦不敢自有何其傎也率吾不忍人之心以憂天下救眾生悍然獨往浩然獨來先破苦樂次破生死次破毀譽記曰國有道不變塞焉彊哉矯國無道至死不變彊哉矯孟子曰富貴不能淫貧賤不能移威武不能屈此之謂大丈夫反此卽妾婦之道養心之功課有二一靜坐之養心二閱歷之養心學者在學堂中無所謂閱歷當先行靜坐之養心程子以半日靜坐半日讀書今功課迫未能如此每日亦當以一小時或兩刻之功爲之靜坐時所課亦分兩種一斂其心收視返聽萬念不起使淸明在躬志气如神一縱其心觀天地之大萬物之理或虛構一他日辦事艱難險阻萬死一生之境日日思之操之極熟亦可助閱歷之事此是學者他日受用處勿以其迂闊而置之也

三曰治身顏子請事之語曰非禮勿視非禮勿聽非禮勿言非禮勿動曾子將卒之言曰定容貌正顏色出辭气孔子言忠信篤敬蠻貊可行斯不得以小節目之也他日任天下事更當先立於無過之地與西人酬酢威儀言論最易見輕尢當謹焉埽除習气專務篤實乃成大器名士狂態洋務膻習不願諸生效也治身之功課當每日於就寢時用曾子三省之法默思一日之言論行事失檢者幾何而自記之始而覺其少苦於不自知也旣而覺其多不可自欺亦不必自餒一月以後自日少矣

四曰讀書今之服方領習矩步者疇不曰讀書然而通古今達中外能爲世益者鮮焉於是儒者遂以無用聞於天下今時局變異外侮交迫非讀萬國之書則不能通一國之書然西人聲光化電格算之述作農礦工商史律之紀載歲出以千萬種計日新月異應接不暇惟其然也則吾愈不能不於數十寒暑之中劃出期限必能以數年之力使學者於中國經史大義悉已通徹根柢旣植然後以其餘日肆力於西籍夫如是而乃可謂之學今夫中國之書他勿具論卽如注疏兩經解全史九通及國朝掌故官書數種正經正史當王之制承學之士所宜人人共讀者也然而中壽之齒猶懼不克卒業風雨如晦人壽幾何若從而撥棄之則所以求先聖之道觀後王之者皆將無所依藉若率天下人而從事於此靡論難其人也卽有一二劬學之士齗齗然講之而此諸書者又不過披沙揀金往往見寶其中精要之處不過十之一二其支離蕪衍或時過境遷不切於今日之用者殆十八九焉而其所謂精要之一二者又必學者於上下千古縱橫中外之學深通有得旁通發揮然後開卷之頃元提要始有所獲苟學識不及𨿽三復若無也自余書數倍此數而其不能不讀與其難讀之情形亦稱是焉是以近世學者𨿽或瀏覽極博揅究極勤亦不過揚子云所謂繡其帨鞶劉彥和所謂拾其芳艸於大道無所聞於當世無所救也夫書之繁博而難讀也旣如彼其讀之而無用也又如此苟無人董治而修明之吾恐十年之後誦經讀史之人殆將絕也今與諸君子共發大願將取中國應讀之書第其誦課之先後或讀全書或書擇其篇焉或讀全篇或篇擇其句焉專求其有關於聖教有切於時局者而雜引外事旁搜新義以發明之量中材所能肄習者定爲課分每日一課經學子學史學與譯出西書四者間日爲課焉度數年之力中國要籍一切大義皆可了達而旁證遠引於西方諸學亦可以知崖略矣夫如是則讀書者無望洋之嘆無歧路之迷而中學或可以不絕今與二三子從事焉若可行也則將演爲學校報以質諸天下讀書之功課凡學者每人設札記一冊分專精涉獵兩門每日必就所讀之書發新義數則其有疑義則書而納之待問匭以待條答焉其詳細功課別著之學校報中

五曰窮理瓦特因沸水而悟汽機之理柰端因蘋果落地而悟巨體吸力之理侯失勒約翰因樹葉而悟物體分合之理亞基米徳之創論水學也因入浴盤而得之葛立理尢之制遠鏡也因童子取二鏡片相戲而得之西人一切格致制造之學衣被五洲震轢萬國及推原其起點大率由目前至粗極淺之理偶然觸悟遂出新機神州人士之聰明非弱於彼也而未聞有所創獲者用與不用之異也朱子言大學始教必使學者卽凡天下之物莫不因其已知之理而益窮之以求至乎其極近世漢學家笑之謂初學之人豈能窮凡物之理不知智慧日浚則日出腦筋日運則日靈此正始教所當有事也特惜宋儒之所謂理者去實用尙隔一層耳今格致之書略有譯本我輩所已知之理視前人有加焉因而益窮之大之極恆星諸天之國土小之及微塵血輪之世界深之若精气遊魂之物變淺之若日用飲食之習睹隨時觸悟見淺見深用之旣熟他日創新法制新器辟新學皆基於是髙材者勉之窮理之功課每剛日諸生在堂上讀書功課畢由教習隨舉目前事理或西書格致淺理數條以問之使精思以對對旣教習乃將所以然之理揭示之

六曰學文傳曰言之無文行而不遠學者以覺天下爲任則文未能捨棄也傳世之文或務淵懿古茂或務沈博絕麗或務瑰奇奧詭無之不可覺世之文則辭達而已矣當以條理細備詞筆銳達爲上不必求工也溫公曰一自命爲文人無足觀矣苟學無心得而欲以文傳亦足羞也學文之功課每月應課卷一次

七曰樂荀子曰人之所以異於禽獸者以其能也易曰君子以朋友講習曾子曰君子以文會友以友輔仁直諒多聞善相觀過相規友朋之益視師長有加焉他日合天下而講之是謂大今日合一堂而講之是謂小杜工部曰小心事友生但相愛毋相妒但相敬毋相慢集眾思廣眾益學有緝熙於光明樂之功課俟數月以後每月以數日爲同學會講之期諸生各出其札記冊在堂互觀或有所問而互相批答上下議論各出心得其益無窮凡會講以教習監之

八曰攝生記曰張而不弛文武不能也一張一弛文武之道也故君子之於學也藏焉修焉息焉遊焉西人學堂咸有安息日得其意矣七日來復先王以至日閉關商旅不行此古義之見於經者殆中西同俗也今用之起居飲食皆有定時勿使過勞體操之學采習一二攝生之功課別具堂規中以上八條堂中每日功課所當有事以下二條學成以後所當有事而其基礎皆立自平時故並著之

九曰經世莊生曰春秋經世先王之志凡學焉而不足爲經世之用者皆謂之俗學可也居今日而言經世與唐宋以來之言經世者又稍異必深通六經制作之精意證以周秦諸子及西人公理公法之書以爲之經以求治天下之理必博觀歷朝掌故沿革得失證以泰西希臘羅馬諸古史以爲之緯以求古人治天下之法必細察今日天下郡國利病知其積弱之由及其可以圖彊之道證以西國近史憲法章程之書及各國報章以爲之用以求治今日之天下所當有事夫然後可以言經世而遊歷講論二者又其筦鑰也今中國所患者無政才也記曰授之以政不達𨿽多亦奚以爲今中學以經義掌故爲主西學以憲法官制爲歸遠法安定經義治事之規近采西人政治學院之意與二三子共勉之經世之功課每柔日堂上讀書功課畢由教習隨舉各報所記近事一二條問諸生以辦法使各抒所見對旣然後教習以辦法揭示之凡在堂上問答皆以筆談

十曰傳教微夫悲哉吾聖人之教之在今日也號稱受教者四萬萬而婦女去其半焉不識字者又去其半之半焉市儈胥吏又去其半之六七焉帖括賤儒又去其半之八九焉此誠莊生所謂舉魯國皆儒服而眞儒幾無一人也加以異說流行所至彊聒挾以勢力奇悍無倫嗚呼及今不思自保則吾教亡無日矣今設學之意以宗法孔子爲主義子貢曰不得其門而入不見宗廟之美百官之富彼西人之所以菲薄吾教與陋儒之所以自蔑其教者由不知孔子之所以爲聖也今宜取六經義理制度微言大義一一證以近事新理以發明之然後孔子垂法萬世範圍六合之眞乃見論語記子欲居九夷又曰乘桴浮於海孔子之教非徒治一國乃以治天下故曰洋溢中國施及蠻貊凡有血气莫不尊親他日諸生學成尙當共矢宏願傳孔子太平大同之教於萬國斯則學之究竟也傳教之功課在學成以後然堂中所課一切皆以昌明聖教爲主義則皆傳教之功課也

五經大義終始論

龔自珍

昔者仲尼有言吾道一以貫之又曰文不在玆乎文學言遊之徒其語門人曰有始有卒者其惟聖人乎誠知聖人之文貴乎知始與卒之間也聖人之道本天人之際臚幽明之序始乎飲食中乎制作終乎聞性與天道民事終天事始鬼神假福禔應聖迹備若庖犧堯舜禹稷契臯陶公劉箕子文王周公是也謹求之書曰天聰明自我民聰明言民之耳目本乎天也民之耳目不能皆肖天肖者聰明之大者也帝者之始也聰明孰爲大能始飲食民者也其在序卦之文曰物不可不養也屯蒙而受以需飲食之道也其在雅詩歌神靈之徳曰民之質矣日用飲食是故飲食繼天地又求諸禮曰夫禮之初始諸飲食禮者祭禮也民飲食則生其情矣情則生其文矣情始積隆隆然始盈也莫莫然求之空虛望望然始相與謀曰使我有飲食者父歟母歟父母非能生之也殆其天歟乃率其醜取其仂以報於天仰而欲天之降之也再相與謀曰父與母與曷爲不與我共飲食與則弗之見矣乃號其醜取其仂以報於淵泉俛而欲父母之假之也三相與謀曰非天也非父母也孰使我以能飲食與則弗之見矣於是號其醜取其仂以報聖之人每食四望而欲其降之也若其教之降首屈股下上手與其下上手之數以差由中古作故曰觀百禮之聚觀人情之始也故祭繼飲食夫禮據亂而作故有據亂之祭有治升平之祭有太平之祭聖人曰我主天而眾之祭始息聖人曰我不敢僭天而眾之祭不敢先一人聖人自爲謀曰孰使予大川盈大陸平大物腯成而小物毛烹於是乎食人鬼之始播種以配上天食人鬼之始平道塗以配於下地食人鬼之聰明仁聖者於宮後王曰社稷瞽宗以恩父爲閷矣故恩及王父王父以上統曰祖其所居曰其在禮曰祝以孝告嘏以慈告此禮之大成也此言有異乎土鼓之祭其寶升平也其在公劉之四章曰蹡蹡濟濟俾筵俾幾旣登乃依乃造其曹執豕於牢酌之用匏是時餱糧完具始立國而祭也又曰君之宗之惟祭乃立宗非祭則宗不顯明是故公劉教民祭而豳國之民無不尊其宗者後其支者大宗無不收宗者謹求之春秋必稱元年禾千者禾也無禾則不年一年之事視乎禾洪範稱祀者何禾孰而當祀祀四時而則一年矣元年者從食以爲紀元祀者從﹝祝﹞以爲紀其周公報成王曰祀於新邑咸秩無文周所以始立國也微子數商王辛之罪曰今殷民乃攘竊神祇之犧牷牲用以容將食無災上世方亂猶祀矧商階升平之資乎言辛所以災也度名山川升崇岡察百泉度明以爲向度幽以爲蔽搏土而爲陶鑿山而爲磏以立城郭倉宮室髙者名曰堂下者名曰室以鬼神屏男女伐山之木以爲之材其百器以寓句股以求九數其在於詩旣景乃岡以測知北極之髙下又曰夾其皇澗其過澗以順水性則司空之始也此其與百姓慮安者也若其與百姓慮不安者所以安安也曰飲食之多寡祭之數少不後長支不後宗筋力者暴羸於是乎折雚析木而撻之則司寇之始也而聲問乎東西而聲問乎北南餘食之多寡祭之數少後長歟支後宗歟筋力者毋暴羸歟皆必赴司寇而理焉理之而無不威故曰鞭蠻夷撻六合也謹求之書陶爲士其職也後王謂之兵兵也者刑之細也士也者理也有虞氏之兵也其在洪範八政有司寇後王有司馬司馬司寇之細也聖者曰吾視聽天地過髙山大川朝天下之眾其耳目心﹝思﹞﹝崽﹞辧佞之雄長而戶徵其辭使我不得獨爲神聖必自此語言始矣爰是命士也命師也命儒也聖者至髙嚴曷爲習揖讓之容虛賓師之館北面淸酒推天之福祿與偕使吾世世雄子孫必變化恭敬溫文以大寵之豈懼其武勇之足以敓吾祭哉誠欲以一天下之語言也

儒者出而語民曰非恃珪璧也其積者齋栗也而人莫不歡心以助吾祭矣不然邊鄙之祭夫豈無私玉儒者又出而語民曰非恃干戈也而積者和也而人莫不出私力以扞其圉不然南畝之勇夫夫豈無私兵謹求之禮古者明天子之在位也必知天下良士之數旣知其數又知其名旣知其名又知其所在蓋士之任師儒者令聞之樞也令聞饗帝之具也其在記曰三代之王也必先其令聞夫名士去國而王名微王名微而王道薄故曰殺胎破卵則鳳凰不翔揜麛取犢則麒麟不至其在記曰土敝則艸木不長水煩則魚不大良士國之金玉異物也艸木厭之而金玉乎魚槁之而蛟龍乎誠苦之也名士之有文章望國气者見其爛然而光於天求之雅詩曰倬彼云漢爲章於天周王壽考遐不作人其推天人之際曰相彼鳥矣猶求友聲矧伊人矣不求友生神之聽之終和且平是野有相慕用之朋友而可薦於神明也其衰也賢人散於外而公侯貴人之家猶爭賓客於酒食其大衰也豪傑出陰聘天下之名士而王運去矣謹又求之洪範八政七曰賓八曰師賓師得而彜倫敍也何以曰敍也古之賓師必有山川之容有其容矣又有其潤有其潤矣又有其材王者之與賓師處聞牛馬之音猶聽金玉也親塵土之臭猶茹椒蘭也其在記曰君子曰徳徳成而教尊教尊而官正官正而國治矣其在詩曰有馮有翼有孝有徳夫食貨具則有馮矣官師備則有翼矣祭祀受福則有孝矣賓師親則有徳矣誠約彜倫之極完神人之慶也聖者曰吾非多制以好勞也多文以爲辯也無政之曰闕政不中之曰不敍闕且不敍中國必有不安者矣夫如是是枕嵩華而身曠土之原也觀其制作曰成矣求之春秋則是存三統內夷狄譏二名之世與三統已存四夷已進譏僅二名大瑞將致則和樂可興而太平之祭作也是故有﹝禘﹞﹝諦﹞推五行得感生之天主天帝而以人鬼配之有宗祀祠天帝於宮而以父配之練而齋齋而盥盥而祭其在易觀盥而不薦有孚容若禘之盛也其在詩璱彼玉瓚黃流在中宗祀之盛也文祖明堂以嬗之名郊宗石室以建之主兼禮備樂以存之統升珪璧以崇之文九州島四海以象之宮重犆祀也有封祀求之詩於皇時周陟其髙山嶞山喬嶽其在禮升中於天而鳳皇降龜龍假封禪之盛也合此三者在春秋說曰以美陽芬香告於天猶告盛也有宮中祠昔在黃帝集萬靈於明庭萬靈者配太一者也在天﹝官﹞﹝宮﹞曰太一在禮亦曰太一在易曰太極昔在成王襲祖考之勤勞有周公以代制作法宜得爲太平世謹求之書有曰予衝子夙夜毖祀毖祀宮中祠之盛也其在後王服玉而延年宵中而禋馮幾而候神則動過其物也然亦罔有咎於天使天下之老者自視如壯者使天下之壯者自視如幼者𨿽有積瘁之士沈思之民春如三春秋如三秋晝如九夏夕如九冬故國暇而能修民民暇而性命治

聖人之以能有名號者有四象焉曰暇曰順曰雍曰嘉其在詩將欲以美公劉之功而總其意曰旣順乃宣而無永嘆其在禮曰明於順然後能守危也又曰達於順又曰順之實禮之終猶詩之始也求之書曰髙宗三年不言言乃雍其在詩曰有來雍雍言雍在下也雍雍在宮言雍在上也灑掃嘉宮庭之道也朝日嘉旦晝之道也夕月嘉莫夜之道也玉色而絲聲嘉后妃之道也無夢也有夢則太人以占嘉寢寐之道也其在禮曰以嘉魂魄是爲合莫方祭而有嘉也謹求之詩曰予懷明徳不大聲以色不長夏以革遂終言之曰不識不知順帝之則謹又求之禮曰聖人耐以天下爲一家中國爲一人必知其情何謂人情喜怒哀懼愛惡欲聖人治人情必反攻其情以己治之聖者有情與曰微矣至淸以有神至和以有精至靜以有形至澹以應靈至沖虛以應兆人故遂終言之曰心無爲也以守至正無爲本太一而已矣天下𨿽有積瘁之士沈思之民其心疾可得而已也上帝萬靈可得而晝夜通也是故有善可得而薦也有命可得而受也有作可得而合也然則絕地天通非歟胡爲其非也聲以色猶不欲而糅神人其爲聲色也大矣先王惡其驚民也非太一之謂也夫如之何而可以極言聖人也曰盍遊乎淵然不瞬之中置乎肅然淸靜之上端端乎遇聖人焉謹求之易曰聖人以此洗心退藏於密吉凶與民同患神以知來知以藏往其孰能與於此哉古之聰明睿知神武而不殺者夫極之矣極之矣夫如是則謂之能天天也者福之所自出也書有五福焉詩稱百福焉稱萬福焉皆能天之義也

五經大義終始答問一

龔自珍

問三世之法誰法也答三世非徒春秋法也洪範八政配三世八政又各有三世願問八政配三世曰食貨者據亂而作祀也司徒司寇司空也治升平之事賓師乃文致太平之事孔子之法箕子之法也

五經大義終始答問二

龔自珍

問八政事事各有三世願問祀之三世答在禮運始言土鼓蕢桴中言宗廟祝嘏之事卒言太一祀三世不同名矣禮運者孔子本感蠟祭而言故臚祭也詳若夫徵之詩后稷舂揄肇祀據亂者也公劉筵幾而立宗升平也周頌有般有我將般主封禪我將言宗祀太平也

五經大義終始答問三

龔自珍

願問司寇之三世答周法刑新邦用輕典據亂故春秋於所見世法爲太平矣世子有進藥於君君死者書曰弒其君蓋施教也久用心也精責忠孝也密假如在所傳聞世人倫未明刑不若是重在所聞世人倫甫明刑亦不若是重

五經大義終始答問四

龔自珍

問公劉之詩於三世何屬也答有據亂有升平始國於豳乃積乃倉當洪範之食俾筵俾幾當洪範之祀五章六章是司徒司空之事其軍三單是司寇之事司徒司寇司空皆治升平之事古人統兵於刑班固尙知之固也志刑不志兵

五經大義終始答問五

龔自珍

問洛誥屬何世答有升平有太平曰予齊百工伻從王於周是八政司徒司寇司空之事曰戶聿偁殷禮咸秩無文是八政之祀事皆言升平也曰我惟無斁其康事當是時周公誕保文武受命成太平之業故求明農去位若僅致升平公豈宜去位之年哉公劉之首章曰匪居匪康據亂故也洛誥曰無斁其康事太平故也

五經大義終始答問六

龔自珍

問太平必文致何也答善言人者必有譣乎天洛誥之終篇稱萬年焉般時邁之詩臚神焉春秋獲麟以報端門之命焉禮運曰山出器車河出馬圖鳳凰在棷孔子述作之通例如是是亦述周公也

五經大義終始答問七

龔自珍

問太平大一統何謂也答宋明山林偏僻士多言夷夏之防比附春秋不知春秋者也春秋之所見世吳楚進矣伐我不言鄙我無外矣詩曰無此疆爾界陳常於時夏聖無外天亦無外者也然則何以三科之文內外有異答據亂則然升平則然太平則不然

五經大義終始答問八

龔自珍

問禮運之文以上古爲據亂而作以中古爲升平若春秋之當興王首尾才二百四十年何以具三世答通古今可以爲三世春秋首尾亦爲三世大橈作甲子一日亦用之一歲亦用之一章一蔀亦用之

五經大義終始答問九

龔自珍

問孰爲純太平之書答禮古經之於節文也詳尢詳於賓夫賓師八政之最後者也士禮十七篇純太平之言也

復曾剛甫書

梁啟超

得復書慨然於中國之微大教之衰於其所以然之故言之洞若觀火久矣夫天下之不聞此言也旣承不棄今悉貢所聞敢就來書復道一二所論西教之彊馮藉國力是固然矣然亦有本也耶氏之起猶太人疾之滋甚其大弟子十二人死於法者十一其一人猶竄逐搜捕瀕死數四幸而免焉而已而其精悍銳很之气不衰保羅以私淑之徒縱橫排蕩以昌其教其繼起者皆以死自任歷三百年而後有甘站丁沙釐曼之徒以國王而信其教者自後教皇之權日益尊重至於各國君主咸受加冕於是國力之盛極矣而不知其初之累受逼迫皆一二匹夫之賤百折不回以成之者也且獨彼教爲然哉孔子旣創教立法以治萬世而百家之言紛然淆亂自魏文侯師子夏而魏有六藝之博士是爲孔教得國力第一關鍵則子夏之爲之也以秦皇之無道而博士具員以七十人大儒伏生叔孫通皆官其職太史公推原其故以爲李斯知六藝之歸斯爲丞相故能如是爲孔教得國力第二關鍵則荀卿之徒李斯之爲之也漢初多用武力有功之臣文景竇后皆好黃老術是時國力在於黃老不在六經及武帝用董子之言表章六藝罷黜百家其不在六藝之科者絕勿進於是天下之士靡然向風班孟堅以爲祿利之路然祿利者國力之謂也於是而孔教之根址乃定此爲孔教得國力第三關鍵則董子之爲之也由此觀之𨿽肉食者與有力未有不由匹夫之賤以彊毅堅忍而成之者也夫天下無不教而治之民故天下無無教而立之國國受範於教肉食聽命於匹夫是以彼教之挾國力以相陵非所畏也在吾之能自立而已西人論列國教分爲三等一有教二無教三半教中國爲半教之國也蓋其聲明文物典章制度先聖所畱貽歷代所增益實繁且備若濟之於非洲之黑人墨洲之紅番固有不類然其風俗之敗壞士夫之隘陋小民之蠢愚物產不興智學不開耳目充閉若坐眢井恥尙失所若病中風則直謂之無教可耳孟子曰上無道揆下無法守國之所存者幸也又曰上無禮下無學喪無日矣斯則執事所尊之則興不尊則亡衰弱非所云也今空言憂憤無救危亡思與海內有志之士大明教之日卽於亡之勢而共求其可以不亡之道語其條理殆必自講學始孔子聚徒至以三千牼翟言學彊聒不捨西人一切政藝皆有學會合眾人之聰明以講求一義則易明聯眾人之聲气以主持一事則易舉故有天文會地學會化學會算學會農學會商學會兵學會其最小至於照像浴堂莫不有會其入會者上自後王公大臣下及傭保奴隸是以會中人與國爲體而有國者以會爲命日本向主守舊薾疲一類中土近者翻然變易維新以後國勢蒸蒸日上者𨿽其君相之雄才大實則其黨人之力量有以成就之也此其已然之效可見者也今擬仿彼中保國公會之例爲保教公會幾入會者人設日課日有札記以發明經義切實有用爲主五日或一日一會相與反復詰難講求實學及推行擴充條理其一切天算地礦聲光化電顓門之學各專其一求以能著書爲主其札記每月一匯公定去取刻之以布示天下轉移舊習其大會一在京師一在上海其會中人所至必分立小會見人必發明保教之義由斯漸推漸廣愈講愈明則此道之不絕於大地當有望也今中國士夫習气平居不讀書相見不言學日以飲食遊戲相趨相競而已其碌碌豎子固不足言卽一二有志亦爲風气所束縛而不能自拔其最髙流者則徒私憂竊嘆而莫肯自任以爲萬無可爲乃自放於聲色詞章度數十寒暑以去噫嘻安得不胥而爲彜哉夫國計民命卽不厝意試問棟折榱崩孰免傾壓彼薤露之富貴固爲埃塵卽醇酒婦人名山文字亦豈能晏然哉故竊以爲居今日而不以保國保教爲事者必其人於危亡之故講之未瑩念之未熟者也夫春秋三世之義亂世內其國而外諸夏升平世內諸夏而外彜狄太平世天下遠近大小若一彜狄進至於爵竊嘗論之孔子之道秦以前所傳聞世也齊魯儒者講誦六藝成爲風气外此則寥寥數子而已所謂內其國也自漢至今所聞世也中國一統同種族者皆宗法焉所謂內諸夏也若夫所見世之治施及蠻貊用夏變彜則過此以往所有事也夫以事勢言之則今日存亡絕續之交間不容髮以常理言之則豈惟不亡直將胥天下而易之此事亦視我輩爲之而已故知孟子捨我其誰之言非誇而無當也執事以爲何如環顧天涯同志能幾共此憂憤天下之福也若不河漢請從隗始何如

論各國變通政教之有無公理

闕名

公理者唐虞三代君民共有之權衡也民宅於器曰公器器舟於法曰公法法權於心曰公心心萬於理曰公理古者井田學校體用兼貫上下沆瀣無他此心此理也余讀周易尙書官禮春秋王制禮運禮器五帝徳洎孟子七篇廢書嘆曰伏羲神農黃帝堯舜禹湯文武孔孟公其君民之心之理焦精竭神以謀天下一夫不獲時子之辜何其仁也爾雅曰林烝君也君者也天下之芒芒蚩蚩而教之養之也桀紂幽厲之用心無他私而已矣楚靈王曰是區區者而不予此桀紂幽厲之用心而始皇之所以力徵經營也故歷聖之公心公理至秦而大晦漢文帝三代下之令主也其臣賈誼有仁天下之心無仁天下之術宋神宗三代下之英辟也其臣王安石有堯舜君民之識無堯舜君民之材漢武帝唐太宗元世祖明太祖亞立山徳沙立曼拿破侖大彼得華盛頓林肯五洲之雄主也然漢唐元明之雄其主雌其民蔀其天聰陵其天媚之四帝者又陰用其秦皇梏民之術縱橫決蕩莫敢誰何此千百年之大癰億兆人之奇瘵也亞歷山徳崛起馬基頓囊括席捲卒年甫三十三餘威震於殊俗然無善政善教深入人心沙立曼戰功不及亞歷山徳而扶持教化西人稱之勿衰拿破侖雄偉絕世震動全歐佳兵不祥卒流荒島弦太急則折鼓太厲則裂殆天道歟然使歐洲知民心之宜順律法之宜更政教之宜因時變通說者謂其構極大亂象實辟極大治機然哉然哉大彼得艱苦卓絕恣肆奇橫古今無偶俄之受制韃靼與黑奴土番無異﹝彼得﹞﹝得彼﹞挈歐洲文學格致學兵商學歸教其民銖積寸絫爲天下雄然殘暴嗜殺疑其妻誅其太子大獄斯興戮民亡算其忍過秦皇漢武明祖遠甚幸戮民以刑者百人千百而止視戮民以術螫及後世者有閒若夫軌唐虞之盛心綿仁學之公理者其華盛頓林肯之爲君乎旅天位宅民權屣功利弢兵禍廓然夷然是爲大公痛斥買奴始於加利生成於林肯花旗云擾終竟厥志是故啟歐洲之戰禍者亞歷山徳也廣歐洲之教務者沙立曼也萌歐洲之新化者拿破侖也拓歐洲之藝學者大彼得也成五洲之公理者華盛頓林肯也今夫春秋之恉王道備人事浹史家之例之法之理靡不具焉一言以蔽之曰撥亂世反諸正卽彼佛家唐宋之儒攻之不遺餘力然全藏之經半談格致慧眼天眼法眼備矣星球塵塵了然釐然一言以蔽之曰度一切苦厄之二教者皆古聖人悲閔捄世之苦心惜儒教眞派厄於李斯佛教眞派厄於婆羅門吾儒中之有語錄時文自鳴孔教者猶佛門之有黃紅二孽派也而胡安國之言春秋孽之又孽者也司馬遷深於孔教者也其文洞見本原直刺時隱進遊俠非好亂也悼民權之衰也稱貨殖非逐末也憫商學之失也陳六家要指而評衡之非等倫儒墨也謂泥守獘生進於大同則有濟也而目論之儒誚其是非繆於聖人嗚呼孔教微無公理公理微無信史後世史家言例言法言閏言正言道學儒林其上能整齊故事藉資參考其下則魏收作色棼如亂絲無他二千年來政學汶闇微獨春秋文致太平之宏旨不可聞卽司馬氏損益得失之微權不可復讀史者習見夫唐宋以降規規舊制方謂老成會尊攘方名忠義務抑民气方尊朝權禁談時務方端士習力遏新學方正人心於是事事求副於唐太宗元世祖明太祖网羅鉗束之私心身衿纓而心圈苙曰是固宜然本朝歷聖相承超唐軼漢惟無通明政學斟酌古今之大臣贊襄其美故康熙時曾於意國拿坡裏城設中華書院矣而其後闃如又嘗罷黜時文九年矣而守舊之臣奏請復立足之律懸爲厲禁矣內外臣工陽奉陰違視爲固然

同治初元議使詞曹諸臣肄西語西學倭文端尼之光緒初元議開鐵路異論甫平劉錫鴻煽之餘如同文館海軍水陸學堂諸臣方目笑腹非之不已其心初非欲弱中國困中國至於斯極不過沿歷朝以來苟安目前之積習議和約則必援南宋爲言議開礦則必援明季爲言議立會則必援東林爲言一唱百和史文絡繹千金敝帚弋譽淸流嗚呼不遠規孔孟攺制之精心近掇歐美百年之新政以承流宣化惟是斤斤前朝錮習恫愒張皇此夏虫難與語寒冰朝菌不可言暮夕也欲拯其失宜以春秋爲體以各國百年來史乘爲用於唐宋諸史則力抉其秕政之根荄力破其尊卑之隔閡如以尺量帛長短乃見以衡權物輕重難欺而後可與治今可與道古夫萬國史記四裔編年表泰西新史攬要綜貫古今中西之要津也一則出日本人岡本監輔一則出英人博那一則出英人馬懇西中國業此者蓋寡使徳日記稱徳人芍克深東方學問譯有淸漢蒙古語契丹國志年七十六且擬譯遼金元三史又曰愛爾孛女年十三通六國語談中亞細亞洲事甚悉指陳各國形勢了如指掌法國志稱其書出日本人岡千仞又附錄日本人重野安繹萩原裕河野通之木原元禮諸人議論靡不詳貫周曉可見海外博通中西之士甚多而中國如魏源何秋濤李鳳苞王韜黃遵憲寥寥可數而識史家公理者尢其人以言措用顚乎躓矣王韜曰歐洲各國素無史職近代始有私史其所以羅佚事网舉舊聞者大半出各教士之手夫彼教之用心豈僅資見聞備鉤稽已哉蓋將通黃白黑紅之性情掍儒墨佛耶之指趣儲公理以治二十周之地球也顧各國君臣未盡如彼之用心故公理有止行其國者英美是有其國參差者法徳意奧日本是有其國毫無公理者俄土是則夫蒼蒼者隱儲一博考中西政教以似續素王公理之機之時意在斯乎意在斯乎何者英倫三島君民共主上下一心可謂公矣其治非澳二洲薙狝荊榛修治學校漸其狼性革其鴞音撫印度五千里地首平其良賤之等次道以教養之法仁人君子之用心耳矣然役印近百年止舉議員一人且貪鶯粟稅利以毒亞東之民其善士或倡禁煙會而政府雅不欲乃已土耳其大國也疆土分裂岌岌不支英人恐其入俄遂有黑海之助事平但責其不變未聞實以善政相遺其於埃及淸其國債執其國權而埃之不振如故其於波斯阿富汗緬甸奴之笞之紲之軛之修鐵路通電桿祇爲手足捍頭目計其孕育其民使爲文明開化之國無有也豈時未有至執有不逮抑公理之未明也美人脫英人軛立正副總統治民四年任滿與齊民伍釋黑奴重法律養兵不及瑞士挪威遇戰爭守局外例民是以大和然其於華工也虐之中日之役不聞弭兵會之言且貸於日以資之戰法意之興由於國會然從前怙權世爵尙思乘閒竊發而黨人旅進旅退動卽紛呶是其失也若法於安南西貢政煩賦重民不堪命意於阿皮西尼亞剖其國役其民卒爲所敗大損國權事詳丙申萬國公報足爲恃權不恃理者戒徳之爲政也前亦禁民舉官禁民立會朝野悖﹝盭﹞﹝盩﹞束縛萬端逮道光二十八年普王威良第四始一切弛其禁令是時普民不服王權起滋事兵民大戰於市中者半日普王憂之遂重議俯順民情之制度繼而俾士麥一作畢士馬克起助保王權隱通民气同治七年牒請下議院查核相府所辦各事益國與否其時議員二百三十人俱曰相國於普大有裨益然其所謂求新班者心滋不悅同治初怨恣謗讟俱集矢俾士麥之身隱憂所恐猶未已

奧國君民爭權倍蓰於徳道光間奧皇翻西嚴禁報館談外事恐其民備知歐洲攺變朝政之舉遂囂然不靖又使其親信之人徧地偵訪若有效他國求新者卽逮之奧民大怨道路以目故必薾然愚之嗣皇飛蝶南尢甚於是自俄來徙之恆加利人乘機蠢動逐飛蝶南戕大臣賴兔兒旣而約瑟皇第一立削平恆加利而亦稍議更新矣同治間又於普始益講新政通民隱而國仍富彊日本痛攺其國之謀君民一心孳孳求勝然伊藤諸人助保王權如俾士麥之於徳其餘衍物茂卿之餘論萬國史記物茂卿睥睨一世排宋儒言孔子之道爲安民立之制度鼓煽會黨者亦不乏人故以上諸國公理參差將來不無囂然不靖之舉俄之爲無道秦也恃壓力之重府私會之怨振天綱之浡烈其滅波蘭也禁其民操波語習波文驅民實荒地老幼駢死道路亡算其用心乃秦皇之罪偶語漢武之徙豪傑關中也使臣偵各國陰事必載艷姬以行陷以酒色廉得其隱見西國近事匯編及法國志乃範蠡進西施之譎計也故五洲之賊公理者惟俄爲最土耳其歷經大亂至死不變今其攺革同盟會黨白耳義府人布喇些路傳檄各處將廢土王二月日本時事報西班牙因古巴之自立始破其自尊之見思更國政香港英報云西班牙從前拘守舊法貪官虐吏不卹民艱以謂天下之才舉莫西班牙若暹羅國王憤其疆土日蹙乃慕俄皇彼得之爲人決計徧遊歐亞誼主哉英法於此不惟不輔之使成望國且因而嫉之忌之日本𨿽勝中國然其人於法則法妒之於波斯則波斯疑之其尢目易睒相向者莫如俄人由此言之宙合兵爭之事之未已而波羅的海君士但丁峽波斯海灣之禍之且移於太平洋也可不懼哉可不懼哉綜而論之西人最嚴種類之辧其爭自存也急於燎原迫於卹緯爭則忌生忌則釁其難以公理維系一民而圉之地而界之商而戰之約而餌之忠其民者不必忠其君公其國者不必公其天其難以公理維系二投骨於地眾犬之投餌於淵眾魚涎之英取爹勒髙亞海臂而徳俄側目法溝蘇彜士河而英人謷訾中俄約修東三省鐵路而全球震爚其難以公理維系三彊弱錯處形埶華離此有所盈彼有所絀抵距之微機才之應任巧反躓守時則晚其難以公理維系四律法異關稅異度量權衡異君民輕重異國異其俗士異其學好惡異其宜其難以公理維系五有此五難以言畫一是求龍章於裸壤奏韶頀於聾俗多見其不知審也洴澼子曰不然心力所結教旨斯宏星球無以阻其域腦气無以踰其捷苦海無以汨其波春秋大一統之法之例之理芒乎芴乎桄乎爚乎距十九周之蛤利不遠乎余乃綜列國政教落落大者箸於篇以見公理之郁斯鬯屯斯茁矣曰國會曰教會曰太平弭兵會曰君主民主列表以明之曰上下議院

論教會

闕名

問彼教盛衰視其兵力之彊弱故教之所至兵亦隨之中國兵力旣孱教禍斯棘如上年川省及福建古田案西人以哀的美的書相恫愒當事乃一切任其所欲莫敢抵牾然則欲保教務彊兵其中西樞紐歟曰斯固然矣然昔者十字軍興綿曖一百七十年死人二百餘萬兵弱矣而气不衰則其雄於兵力而戰勝人心者教會爲之也考紀元後三百二十五年晉明帝泰寧三年教士始作議會論定教理此爲教會之權輿西學輯存然當紀元前一千四百二十五年商大戊五十一年希利尼林休乎卽有火把教會之立一千三百二十年又有來西唵敬神教會之立四裔編年表則彼中教會萌芽最早又考摩西舊約成於一千四百五十三年亦當商大戊二十三年彼時開部落立祭司創十誡以訓教徒自爲猶太數千年舊教立會之朔而紀元後三百二十五年之教會乃專指耶蘇立會言耳今者教會林立大暢宗風其總稱曰救世教其分派有天主耶蘇希臘本報另有教派流別考玆但就教會權力言之之別天主教一名羅馬教行於法蘭西意大利西班牙葡萄芽比利時拜維利亞王奧斯瑪加及徳意志之賽士蘭七邦教人約得一萬九千餘萬之數其教會從前有大權力控制各邦今𨿽日以陵遲而教會中人仍思奮其﹝多﹞爪牙以圖恢復故路徳教徒仇之路徳唱救世復原之說主上下平權與天主教異法徳政府尼之丙子西國近事匯編載法禮曹挖頂登告政府曰教人設塾與官塾相維國家固不深禁乃涓滴不塞決爲江河教人竟自設考選定名位瀆政侵官莫此爲甚宜嚴行禁廢又載徳國與天主教相惡有年徳相畢士馬克管教甚嚴蓋以教人布各國一事不謹將受其殃洵歐洲全局之所系也瀛海論亦述徳相檄逐教徒之文耳而其徒仍勇悍不折者會之爲力宏也希臘教一名東教行於希臘俄羅斯等國教人約得八千五百餘萬之數其教共有十會曰耶路撒冷會曰亞歷山徳會曰安地亞會曰君士但丁會曰俄羅斯會曰夢吞泥髙盧會曰奧地利亞會曰西柰山會曰哥伯羅會曰希利尼會一名雅典會其中更有自主之東教三派一爲埃及國之布得教會約十五萬人一爲波斯國之男禿斯教會一爲亞利亞之阿美尼亞教會其教規與希臘教小異耶蘇教一名復原教一名波羅特士但﹝教﹞﹝設﹞行於英美法徳瑞典挪威荷蘭非洲等處教人約一萬三百五十萬之數其中大小各會指不勝僂姑就其顯著者言之曰長老會曰十字架會曰長子會曰安息日會曰聖書會而長老會爲最盛英美兩國多奉長老會又有曰浸禮會其洗禮將信人受教之始浸入水內曰七日會卽安息日會曰正會曰不傳教會曰六禮會曰自主會議主人人有自由之權曰河會曰酒布蘭那會曰騰格會曰孟龍會曰門徒會各會人數有多有少共約得二百萬名曰兄弟會謂耶蘇奉天主命乃降生與世人皆爲兄弟無所大小亦君民平權之義案此會又名布利毛得會始於一千八百三十年教師布利毛得所刱故名其會英國約得一萬八千名美國約得十二萬名曰媚多地會亦曰美以美會始於一千七百二十九年英教師威司裏曰麻耳們會密司約所創約得十餘萬名曰朋友會亦名震動會一千六百二十四年英教師傅格司所創約得十萬三千八百餘名而美人入此會者尢多蓋美爲民主國尢喜平權之義故兄弟朋友等會最於美人性情近曰震動之中又震動會同上尢益講平權義曰瑞典伯克會一千六百八十年瑞典教師伯克創曰麻拉威會麻拉威徳國屬邦創於一千四百五十年其會爲本邦人民所不喜紛紛適異國以廣教恉曰天一會人數約十八萬四千名有奇曰救眾會其會專爲救濟眾人而設創於同治九年與弛兵會近美國多至八十萬名加拿大約七千名英國約二千名此立會之意之最善者也此外小會林立難更僕終惟福音會歐芬會散地蠻會開波勒會基督扯梯司督會稍能表見以上各會皆耶教分衍而成猶中國諸子百家胥萌芽素王精心而自主平權救眾諸會乃耶教眞源密密教禁父子兄弟不能相知剖而司登教規條不許熱食創君可虐民之說乃耶教派猶吾孟子公羊大小戴乃孔教眞源秦漢以來相沿法制乃孔教派也

顧彼有會以聯屬之而气類日昌我無會以宣揚之而人心日潰至於角力名場燻心利藪歐脫官民斷潢絕港幸黔首之不我親以怙其私而尙將日抱兔園冊子以謂吾宗孔氏吾尊朝廷此以散遇整以遇堅坐使彼教之橫溢五洲侵尋內地而我先王仁天下萬匯之大義微言反湮沒於俗儒爲世大詬此堯舜周孔之所衋然傷心者也何者彼其會民之眾以救世教益李提摩太箸所紀長老監督爲斯理公理浸禮五大會之數爲近爲塙案五大會於歐洲約三百八十九萬二千六百三十九名於美洲約八百九十一萬六千六百一十一名於亞洲約二十二萬九千八百三十二名於非洲約二十五萬二千四百九十四名於澳洲太平洋島約十五萬八千三百一十八名統計五大洲五大會教友總數一千三百四十四萬有奇教師總數十二萬有奇若再統計天主希臘耶蘇入教之民約四百二十兆有奇英國光緒十八年總冊據西士言儒釋道三教共四百二十五兆印度教共二百零七兆回教共一百八十兆猶太教八兆其未受教名沛根人者尙二百三十五兆救世教益有圖甚晰以地球教會全數核之救世教冠絕古今已有駕越吾儒之埶而其會徒堅忍不拔蹈湯火如飴主自主平權予人以樂從尢與墨氏兼愛尙同踵頂利天下之恉合而我猶家自爲教人自爲心不亟明萬世公理廣立孔教會以系千鈞於一發事變奇橫可思議邪各國交涉公法論二集第五章

論甘司單士地名等人將教會與國會統握一權第六章

論多令得地名總教公會與交涉相關之事其餘以教會參國權見於英法諸志者尙難枚舉可見西人政教相通之理中國議立學會以修孔教論者已詆其多事欲與參國權其不爲庸流嘩駭者幾希矣夫舉天下無知彼教權利與我應修明孔教以通國政之理則烏可以爲國矣善夫王韜之言曰今各教之在天壤間有盛有衰有興有滅亦隨人事世運互爲消長再數千百年天主耶蘇未知其何如總之道以人而立人以道而存人不絕則道亦不滅道外無人道者一而已矣數千百年後各教合一而道乃大同

論最古各國政學興衰之理

闕名

天地有朕乎吾烏乎知之無朕乎何以有今日日與八星相吸相離千萬億兆年不墜曰惟攝力故萬國與中華華離轇轕相持千萬年乃通其必有離吸二力維之夫以秦皇漢武極力通之則愈通愈塞趙宋以來唱義尊攘極力塞之而愈塞愈通洴澼子曰乃今知中外通塞之由中古以前中西政學並茂𨿽塞猶通漢唐而降西學中微頑獷榛狉漸忘其本實不足通中國也如獞猺猓黎然斐美土人然昧政懵學並域而居若星球之相阻也數百年來窮理格物希臘之學大明𨿽遏抑之不能也如吾華吳楚滇粵然前梗風教今則冑以神明族以衣冠也知中外之通塞政學爲之則所以考核其異同得失之原烏容以已今夫地阻重洋世逾宇蛤談天炙轂之荒唐讖緯裨瀛之霍勿目書缺有間𨿽善無徵然剿說流傳不謀合靜參鑰乃識機鈐如中國子家所稱盤古氏曁天地人皇壽千萬歲不等而彼中創世記則曰始造生人者曰亞當曰夏娃其子孫蕃衍徧徙亞歐享年各千百歲印度古書有四大世界說第一名吉利大人壽約十萬年第二名對大人壽萬餘第三名大把拉人壽千餘第四名蛤利爲今日世界說尢誇謬近釋家言中國汨陳彜倫以有洪水之禍彼族亦曰上帝見世人罪惡貫盈用洪水壞此世界惟命亞當九代孫挪亞備方舟載家屬牲畜以免萬國史記古教匯參及各西史皆有此說未爲無因其洪水以前或云二千餘年或云萬餘年與堯時洪水頗難證合回教書云阿丹爲治世之祖傳二千年洪水泛濫有大聖努海受命治水神禹努海遙相輝映亦一奇也若其政俗學術之流布中西自然符契者難僂指述請言一二以資印證倉頡制字沮誦左行胠盧右行歐人書皆右行其必自中土流傳者一中國古文多象形會意埃及象形等字如月爲●人爲●雁爲●房爲●碑爲●之類此外會意成畫難以枚舉其必自中土流傳者二中國祭天築壇而彼族摩西初開部落立其兄亞倫爲祭司長設壇燔祭其必自中土流傳者三中國緯書有五帝說而彼族以色列上帝艾薩克上帝亞伯拉罕上帝曼衍支離不可究詰其必自中土流傳者四中國言黃帝帝堯后稷上帝感生彼族亦衍爲上帝配人或天使或天僕或聖女誕生諸說緣飾誇張其必自中土流傳者五中國重倫常彼教十誡諄諄以敬父母毋姦毋盜爲言易睢盱而禮義其必自中土流傳者六語言文字判如霄壤而呼父爸爸呼母媽媽天性油然其必自中土流傳者七中國帝王誓誥森然而舊約申命記言申上帝之命立千夫長百夫長立士師聽訟禁閹者不入會居然華制其必自中土流傳者八說人婦人紆臂八寸爲咫創世記以一尺爲一肘其必自中土流傳者九禮報天而主日波斯拜火法主拜太陽謂之景教其必自中土流傳者十中國九黎亂徳人神雜糅於是乃有媚神祀偶像諸惡俗而西國及印度古時此俗尢夥其必自中土流傳者十一睢社用人春秋所痛三良殉葬黃鳥悲鳴西國賢君亦漸惡而痛革之其必自中土流傳者十二易言七日來復旣濟有勿逐七日得七日自是古言古例彼教以七日安息爲禮拜其必自中土流傳者十三十字架原周官午貫之法彼中土以十字爲天方交景教碑言判十字以定四方萬國史記述西教爭異同屢興十字軍是十字架原古制耶蘇被釘適用此物非十字始於耶蘇也其必自中土流傳者十四墨氏兼愛尙同彼教無論君民視同平等其必自中土流傳者十五中國金木水火土爲五行彼族舊說以气水火土爲四大行西人髙一志箸空際格致以四大行立說其必自中土流傳者十六中國道家有煉汞點金諸術西人自言化學卽祖道書其必自中土流傳者十七中國天學首言七政而巴比倫古歷以日月五星爲七曜月其一日其二辰星其三太白其四與七政說同且周敬王時波斯人批早果拉講七政運行之理其必自中土流傳者十八然則古世𨿽無相通明文其風俗語言之由西域而寖及印度波斯埃及巴比倫者所在多有而格致諸學乎蓋自開辟以來中國而外印度最彊其通中國亦最先漢時天﹝竺﹞﹝莫﹞身毒皆一聲之轉泰西政學皆由彼流傳不爲前者英以十二萬金公司墟其地奴其人塊塊然芒芒然若鹿豕然今𨿽稍參用印人其回溯紀元以前之气象何不侔也洴澼子曰西土自古名邦不下數十其大者曰印度曰埃及曰希臘曰羅馬曰波斯其文章制度禮樂政刑格致象緯歷算技藝實吾華波及以臻文明開化之隆今無一能自立者盛衰倚伏天之道歟抑政教之不善有以致之也故此諸國要爲吾華殷鑑云

希臘羅馬總論

闕名

嗚呼羅馬教皇恃威力仇格致至死不變遂墟其國斯固然矣難者曰西人以天主教爲公教以耶蘇教爲修教修教專與公教爲仇教皇之惡新學惡修教也修教之研新學傾教皇也今必言新學誠不蹈教皇之覆轍其如日淪修教何曰子徒震耶蘇教徒之精新學不知新學之不始耶蘇也若筦墨若列子若淮南若周髀經爲張子瀛海論薛子四國日記所鉤稽者弗具詳請言希臘一切新學之句萌與彼教毫無樛葛如首悟電學者曰大利司當紀元前二千四百餘年覓鐵礦者曰埃雅依達克徳當商大戊七十年造三層漿船者曰果利人鑄銀幣者曰斐惇當周宣王四十餘年立民主之政造權衡度量之制當周﹝平王﹞﹝亞士﹞十七年善理學者曰希臘七賢精天文者曰他里斯卽七賢之一當周匡定二王時專以格致講授者曰蘇朗來當周靈王十八年譔幾何學者曰歐幾利徳當周赧王時創渾天儀者曰挨克米當秦皇二十三年其時希臘之學多與埃及印度波斯等國互相觀摩而中國埃及文字異流同源早爲西人灼見考埃及人多祿某著地誌一書言中國風土俗尙甚詳當中國漢時其次則阿剌伯人阿孛賽徳日記當唐昭宣時蓋埃及波斯猶太之民自漢前流中華者不少正不待多祿某箸書時髣傳述其也不然彼烏從知之而烏從得之又不然漢書云西通大秦及天竺安息大月氏者寧虛語邪漢成帝時羅馬通商印度購蠶絲歸絲可由印度以逮歐洲中國古時之學豈不能由印度以達歐洲周時波斯人希魯妥多遊歷各邦訪求學術安知彼時不卽由印度入中國夫謂天竺安息波斯大秦漢時始通者僅據漢書言之若夫徳能及遠之古聖王如黃帝分疆數萬里禹會嵞山執玉帛者萬國安知埃及希臘波斯印度等國不隸版圖安知埃及希臘波斯印﹝度﹞﹝圖﹞等國不擷古聖王格致之學以歸以教育其人民不然吾中國騶衍之說及墨氏筦列淮南所稱何以多同西學彼三四千年前睢盱獷悍之西人何以知有格致何以獨推印度埃及爲開化之祖何以秦漢以前中西實學並茂秦漢以後中西實學並微今夫耶蘇畔摩西之十誡剽佛氏之精言思以兼愛之說易天下其時初未聞創新物新理前民利用然曼衍千餘年其徒之黠者乃取希臘所得中國印度之古學而益精之而虎翼而賫盜糧而又從而掩其曰古人亡是也遂使地球各種各教將悉入其彀中而不覺吾儒不亦以希臘古學專歸彼教而忘其曾師希臘所師之中國而顧以末流疲空虛之稗學令周孔墜地明祖不祧甚且種教視爲固然嗚呼此千萬年之浩四百兆人之奇憂也欲得師莫如師希臘莫如起希臘之師而益師之莫如取彼中已獲於師之益及推廣其師之益而還之吾師不爭彼教乃吾教不恥彼師乃師吾師故在彼以其堅忍悍﹝動之心力求新學曰富彊以樹種樹種以廣教而在我以其堅忍悍﹞動之心力復新學曰富彊以存種存種以綿教

論公法源本經學

闕名

余覽公法所治冠帶之倫北極北冰洋東南窮澳大利亞西南折好望角偃西半球而矩之舉輪舟鐵路電綫之所通阿屯姆力之所積靡勿挾性法例法二者爲結盟締好之機牙何其侈也春秋之始未嘗不詳內外內諸夏外四裔未嘗不殊會夷狄及其季也中國亦新夷狄夷狄進中國則中國之子思子發其微曰凡有血气者莫不尊親董江都曰正朝夕者視北辰正嫌疑者視聖人夫黜周王魯非王春秋也王萬世也王萬世何也王以經權之學也孟子曰經正則庶民興庶民興斯無邪慝民气堙郁烏乎興民智樛窒烏乎正性法者開民智之大經者孔子精權學於蔡仲易君見之孟子精權學於子莫執中衡之例法者通民气之微權也秦以网羅錮經學﹝宋﹞﹝宗﹞元明以蔽聰塞明錮經權二學於是管穴之士尊於昌平荒落之儒藝於朽壤卽無性法例法之學乘之蓋昆侖絕紐羲轡不絕久矣而彼之儒者日抱其溝通君民機宜和戰之公義決黑白評異同坌湧瀾翻全球就勒而我萃千萬衿箋釋虫魚批抹風月中朝之律例弗聞也遑言羅馬目前之交涉不知也遑問虎哥聒而與之言公法則詫曰異端洎其得志坐視國家迫脇欺朦之辱若秦越人之肥瘠漠不關心嗚呼同文館之立三十年於玆矣能精政治律例之學者蓋難其人謂非士大夫之責哉今議者曰公法之言娓然陳矣其實僅憑虛理弱者不能仰而企彊者然違之睊睊目同目同莫敢誰何甚且予彊者以桎梏弱者之權而賫盜糧而藉寇兵公法家所論有正法有便法本亦遊移兩可出奴入主髙下在心何適之從其尢可疑者一千八百五十八年英法諸國許土耳其爲自主國且屢言之曰土人自今入公法是年英法俄美四國立約嗣後不得視中國在公法外又申明之曰得共享公法之利益然其於土耳其偶有交涉終以異教詆排於中國則商務界務教務稅務無一得平權之義然則公法直無裨人國而益之牢阱也洴澼曰不然公法者萬國之春秋也春秋折獄僅一二行之西漢之世其後無聞焉無他漢以來治經爲祿利之途士气靡矣欲抑民先抑士欲抑士先抑士之抵掌伸眉權衡天下之具後世並祿利經義之途奪之別有所謂詞章帖括者幸其汶闇於政學而末吾繩焉以視西國之布衣下士憑空理以爭天下事浸登之日報浸用之政府浸推之壇坫其宅心公私何不侔哉是故春秋亡律學晦律學晦種禍亟以﹝聾﹞﹝龔﹞遇聰以盲遇明以喫遇辯以局促甕牖精疲力薾之餘生遇上下平權抗論五洲之人士若之何不窮且蹶也今夫西國政事公法家所不許者多其遇疑難棘手之處或相持不得盡其公理容有遷就彊弱大小間畫畛域以模稜政府之心者其實虎哥宗旨本不爾爾故公法學之行於西國不過十之五六大抵文致太平之時未至耳夫以西國政府尙不盡如公法家之用心以劑於平而謂中西交涉復無公法家與之相持彼顧能揭其不樂於本國者輸之中國此理所必無者也目論之士不咎彼國不守公法之徒不咎我國不研公法之失乃欲並公法而疵之而廢之不亦傎乎丁韙良居中國久洞悉彼中公法之恉與吾教同源其性法乃春秋守經之學其例法乃春秋達權之學遂作中國古世公法考引經傳數條証之其誼例𨿽未詳備而中國以春秋治公法之機緘萌矣今夫春秋上本天道爲性法出於上帝之源中用王法爲例法出於條約之源下理人情爲民權伸於國會之源故內聖外王之學不過治國平天下平之一義爲億兆年有國不易之經卽西人之深於公法者罔弗以平一國權力平萬國權力爲公法登峯造極之境嗚呼春秋自孟子公羊嫡派無傳後晦蒙剝蝕孽障叢生至胡安國極矣非恃平之一義撥霧而見蒼穹則不可以平一國烏能以平五洲恐將來不平之禍之不止於約章律法也洴澼子於公法一無窺見但知公法根原所以維此地球者有日昌之埶因就近譯諸書先舉其微言大義一諸春秋之律其例法賾容再分門考訂爲吾黨資或言交涉學者不棄而教之歟

蒙古像教志序

龔自珍

夫染衣出家沙彌之律也肉食不淨大慧之聞也諸肉勿食泥洹之訓也贊嘆毀戒波旬之徒也然其生於邊地不生地谷以畜牧爲耕作以血肉爲饔宗教旣黃相沿已久有乖壞色之訓聊別白衣之儔戒或遮之教必諒之蒙古五十一旗及喀爾喀四部皆宗黃教黃教之祖曰宗喀巴若具云者租烏鞥卡阿巴阿羅鄂補匝阿昂查阿克巴阿也自稱文殊師利之瑚必勒罕生於額納特珂克地而唐古特庫車淖爾四拉特之地徧相宗祖其法嗣之派繁衍難備述述兩大支曰在藏坐者曰到蒙古住持者在藏坐者又分兩支宗喀巴第一弟子曰根惇珠巴實弟五十四輩之達賴喇嘛是爲捨位出家之第一輩遞傳至七輩噶爾藏加莫磋當準噶爾擾藏時聖祖救其亂噶爾藏加莫磋避至靑海坐聖祖送之俾歸於藏至今傳付不絕皆以其呼必勒罕爲之此一支也第二弟子號爲班禪額爾徳尼名曰刻珠尼曲結若具云者刻珠尼馬曲結嘉勒布格爾也至第四輩名羅卜藏曲結嘉勒燦者始與蒙古通自蒙古至盛京受我太宗皇帝冊封歸死後其瑚必勒罕遂有喀木之地又九傳矣此一支也兩支外又有兩小支一曰紅帽噶瑪巴一曰黑帽沙瑪納皆稱呼圖克圖避達賴班禪位號沙瑪納呼圖克圖之後日就衰滅噶瑪巴之後近世有林沁班珠爾者稱沙布嚨於庫車淖爾爲庫車淖爾察罕諾門之屬僧則並不敢號呼圖克圖矣其來蒙古住持者又分三支最先者曰帕克巴巴喇密特是其道北行之始凡六傳至元順帝時阿難達瑪第喇嘛與帝爭政事怒而歸於唐古忒中絕凡八九十年而索諾木札木蘇重至又十餘傳至邁達哩止爲一支宗喀巴有第三傳嫡嗣曰蘇爾第其瑚畢勒罕托生喀爾喀地方偁哲卜尊丹巴呼圖克圖又兩傳進丹舒克於世祖朝至今凡十六次瑚必勒罕號位亞於西藏之達賴而幾與班禪埒又一支也康熙間有喇嘛章佳胡圖克圖自藏來朝其人乃是第六輩達賴羅卜藏紮木蘇之支嗣聖祖優禮之命其住持於多倫諾爾之匯宗寺其第二次瑚必勒罕世宗優禮之命其住持多倫諾爾之善因寺其第三次瑚必勒罕賜對髙宗朝大加獎異命其來京更定大藏經咒應眞名號乃取自後漢至唐各譯主所譯悉以今藏語更校成又以其國首楞嚴已亡借此土本四譯而歸又佐莊親王辦理同文韻統於四十一年趺逝京師今又再瑚必勒罕矣是最盛而最後出又一支也五支之徒其論輪因果報應與古徳神不滅論合其論初形狀天地眾生日月種種成立種種出生次序與樓炭經合其書與符印明合其念咒與聲明合自漢以來譯經之例例不翻咒疏抄之例亦不妄釋咒是密語咒是祕印佛無祕密義有祕密語旣不譯不疏徒恃音準音若不準妙陀羅尼𨿽誠求之亦恐迂窵矣今按自修多羅至優波提捨各有神咒小者取用禁制神鬼作諸幻術大乘之咒三世諸佛由此出興不可思議具如首楞嚴說且凡外道六師亦能幻出宮殿天龍女樂大火大水乃至幻一日演成極長幻長曰促成剎那境界種種靈怪咒聲靈故符佛口故又凡人世所求年命五欲誦咒皆得咒聲靈故符佛口故以上之事天竺神僧生於拉撒視爲固然卽蒙古道髙喇嘛尙能近似而此震旦耳根非劣耳識非殊𨿽有髙僧不臻神悟故撰象教志專以推尊因明門中聲明一門而非贊嘆夫食肉衣黃墮邪師見也

孔教大行於諸國考

陳髙第

今有一物焉蟠委屈錯於圜球運動之中而使圜球積面凡百種類無利無害無公無私無弱無彊無生無殺者其惟孔教乎易曰保合太和乃利貞書中候雲天地休通五行期化禮運云故外戶而不閉是謂大同誠如是則智周天地明照日月與陰陽爲變化與萬物爲始終匈匈隆隆信足立太平而鏡太淸矣有若言出乎其類拔乎其萃中庸言日月所照霜露所隊凡有血气莫不尊親有子子思乎洵爲吾道幹城哉而或有睥睨神州掊擊儒術者謂儒家靡濫均爲弱國之媒經書踳駁無非伐性之斧中國不欲彊則已如欲自彊倘非閣束詩書灰塵禮樂則新法必少變通之理君國將無自主之權物必先腐而後虫生之此泰西人士所以日爲中國慮也𨿽然若而人者果能於孔教天人之奧要導九而獨窺其間乎抑或於後儒考據之紛紜執兩端而或有疑議乎夫以考據無憑之學測聖人是猶以蠡測海以管窺天而究不知天地山河之如此磅也夫人日戴天而不知天日履地而不知地亦猶凡百種類日受孔教彌綸鼓鑄中而不知道烏乎始物烏乎終芒乎芴乎而故爲出異議也某少讀詩書有旨趣及西來翻譯諸書凡百制度多有摭采聖經胎息王制者偶一表見無不燾天載地蔚爲宏規墨子曰上士聞道趨而行下士聞道大笑之紬繹斯言未嘗不嘆孔教推行浸浸成大一統之形也前箸孔教大行說一書擬將各教條理各洲風俗各國制度各方文物凡有推本聖經﹝剽﹞﹝標﹞竊儒術者鱗次而條說之書猝未成故先舉其大端一二列之於左

興滅國孔子之制據衰亂以進升平據亂雲者將使列國諸侯王弱而彊之亂而理之覆而復之亡而存之上無瘠牛僨豚之患下無哀鴻鎩羽之苦然後鶴膝囂風教之制耜魚頭赤子援以登臺雍容揄揚王道行而頌聲作矣故齊桓存三亡國春秋之無駭帥師入極春秋貶之以爲興滅繼絕扶弱鋤彊實王者之始基亦雄之盛軌也法王拿破侖等聞其言而說之於是東約普奧西結英倫長驅而至土國都城與彊俄鏖戰一舉而解亞那多里之圍再舉而復君士但丁之社旌旗一指遂使北門鞏固俄人不敢西渡河是何如魄力也此孔教之行於西國一也近俄人復我東三省亦本此意但欲弛固張之術則非所敢言

禁火攻孔子之教義以正己仁以正人仁也者因勢利導奉天順人凡有公利無不聚之凡有公害無不除之然後肉朽骨而生枯荑鬯九垓而裏萬物矣順刃者生蘇刃者死輿師撥麷之場喋血流沙之外兵者不祥之器也而可玩而視之乎孟子曰不嗜殺人者能一之此其快論也然非獨孟子言之也春秋疾取邑疾火攻蓋洞悉數千年後糜爛慘毒之形與夫百萬輿圖械水雷之害故不得不握其亢提其耳大聲而喝吁之此孔子禁兵之本意也泰西殷富巨紳著名碩彥聞其言而說之於是糾合士商立弭兵公會一會於巴黎再會於倫惇三會於羅馬遂使歐羅巴之百萬生靈亞美利之十年和局或不致借端而起釁焉如法與荷蘭爭據南美利加屬地後遵弭兵公會請俄皇判斷得免紛爭卑令海峽捕魚一案英美亦幾釀兵端後亦遵公會判斷此其明效此孔教之行於西國二也

立學校學校者人才之淵藪而政教之樞機也孔子體天奉元廣樂成教故家有塾黨有庠州有序千萬人之才力卽可以千萬人之造就判之言小學也有虞氏養國老於上庠夏后氏養國老於東序殷人養國老於右學周人養國老於東膠四朝之學校卽可以一王之法制括之言大學也士昏禮云祖廟未毀教於公宮內則云女子十年不出姆教婉娩聽從言女學也百工以居肆爲先周禮以考工爲要言藝學也君子之於國也學而優則仕仕而優則學也而政教存之句踐之滅吳也十年生聚十年教訓武備也而學校儲之天下斷無失教之國天下亦斷無不學之民孔子提挈斯文學校成而條理始密矣泰西諸國聞其風而踵效之由是各國學堂云布星羅以數千萬計每院經費購圖制器歲百萬餘元而實學院專教語言文字武學院兼習星算輿圖仕學院女學院別戶分門藝學院農學院通工易事考績之期不拘年月卽專門之學日進精微此孔教之行又非諸教所能企也

省刑罰夏禹之開天下也權謀則濟以兵戎商周之錮斯民也刑罰則浮於教化孔子嘗非之於是上推堯舜下托文王爲五刑五宥之言推本視民如傷之旨而聽訟期於無訟明刑約以無刑觀論語導徳齊禮一篇而孔子慈祥惻怛之心躍躍乎其欲動矣董子露雲天道右陽而左陰故聖人貴徳而賤刑此其說可謂圭臬也泰西詳律學者聞其風而鼓舞之由是廓淸囹圄釐別罪狀謀殺叛逆則縊殺以剪其凶盜賊姦回則罰鍰以寬其限卽有罰償無力者亦必餓其體膚勞其筋骨務使若人自怨自艾去水火而登席焉此孔教之行又非西國所能遏抑也

廢封建封建諸侯夏殷周之舊制也孔子始則存之終則廢之三世之義也世亂則民煩民煩則政削政削則姦宄叢生而耳目於所蔽臣工遠竄則聲教阻而難通此聖人之所大患也故侯封百里爵分三等而二伯八方伯七卒正復與三公九卿等制互相統攝焉此衰世用重典皆聖人不得已之所爲也然君重則民輕上彊則下弱舉世皆公子王孫蹯踞大利而芻狗萬民臯牢天下皆其故智也孔子憂之於是黜諸侯以廢封建定新王以大一統而天鼓動注精起伯禹在庶四方師舉緯說中其有微意乎胡爲乎旁施网廣設藩籬抑塞磊落之奇才而顚倒世臣之上下手也倭主睦仁等聞其言而昌大之由是撤藩封攺郡縣奪大將軍偶國之權與民更始而政治之隆變化之速遂足爲五洲觀式焉此孔教之行又將不脛而走矣

設議院議院之制其在書曰詢謀僉同又曰謀及庶人謀及卿士周禮云謀及眾庶孟子曰察及國人禮記曰爵人於朝與眾共之刑人於市與眾棄之﹝集﹞﹝入﹞思廣益扶陰抑陽皆孔制也漢興廣立博士議郎卽泰西所謂議員然後上下一心君臣同气唐宋以來疊興匭院鼓院然後民情大順治道宏通孔教彌綸宇內已相沿千百餘年後人漠而之矯而異之者亦比之魚遊江湖而不知江湖之大人參天地而不知天地之閎也泰西各國聞其言而欽慕之於是裏海以西洋海卽東洋大海以東波羅的海以南地中海大西洋以北凡屬士夫莫不駢首接踵相聚而謀曰公法之不行久矣如欲藉公法以維大局必先設議院以固民心民心合然後置船械備餱糧折衝於樽俎之間卽禦侮於千里之外矣但巴黎議院權規君相華盛頓都城議院權重商民英徳因時損益制度𨿽有不同而王公世爵諸事紛擾積久獘生究不若貶世卿嚴選舉之尢爲得計也此孔教之行諸國亦微窺其一間也

變民主民主之制孔子倡於始孟子要於終周秦諸子敷其義如孝經緯雲天子爵稱也天子而有爵與民爲一體也故孟子曰天子一位與公侯之爵同尙書曰天佑下民作之君又曰簡代夏作民主民主者君民共主之辭也故孟子曰民爲貴社稷次之君爲輕此其大也且尙書托始唐虞而訟獄謳歌共隨民便成湯伐夏救民而虺誥一篇猶有徳則陰陽平等鐵案難移後世不明此義以爲天下利害之權皆歸於我遂欲決生民之脈命以博我一人之歡心割天下之脂膏以厚我一人之產業而孔子因民之制孟子重民之說皆廢而不講曾聞堯舜之所以昌桀紂之所以亡者在此乎在彼乎美洲有華盛頓者聞其風而大說之乃屬國人而告之曰國家之大利也皆公利也得國而傳子孫是私也牧民之任宜擇有徳者爲之於是建都分國各立統領一人以四年任滿爲率統領外又別立一總統持之其制與各方統領等天下爲公尊卑一例駸駸乎三代之遺意焉而不料孔子太平之制遲之二千數百餘年而又見之萬國版圖之外也俄皇彼得亦行此制後爲保羅等易之

尊教王教王名號惟孔子能居之外此者無庸紛論也春秋稱孔子爲文王緯書稱孔子爲素王周秦諸子稱孔子爲先王或稱孔子爲聖王此教王之鐵證也國非教不立民非教不治政非教不行學非教不備終古有數傳可易之天子終古無數傳可滅之教王春秋露云王者有攺制之文無變道之實萬變不離乎教也昔天子立辟雍諸侯立泮宮所以崇師教也而布政於堂受成於學師道也而君道存焉詩魯頌云在泮獻酋或在泮獻功然則﹝賞﹞﹝償﹞罰之權未有不歸於太學者彼皮弁祭菜圜橋觀聽之文猶其小焉者也此教主之名遂足冠百王而法萬世也羅馬喇嘛等教聞其風而艷羨之謂徳不足化則挾之以威教不可行則撓之以術由是據牀之俗蔓延於兩藏加﹝冕﹞﹝晃﹞之禮簧鼓於西歐不知者以爲各教之宏規其知者以爲孔教之遺制也

漢學再興論

日人闕名附

物極則必變我國漢學之盛衰亦由是矣日本人指中國六藝之學槪稱漢學明治以前漢學最盛士人所謂學問者皆漢學耳除漢學則無有學問也及政法一變求智識於西洋學問之道亦一變貶漢學爲固陋之學如論孟子史之書一委諸廢紙之中無復顧問者然其衰旣極意將復變也比年以來國學勃然大興其勢殆欲壓倒西學而漢學亦於是乎將復興也何則國學之與漢學本相關系其語句文字有頗相類者今夫一國之古學必與其國家之存亡相消息苟其國體制與歷朝史冊存而不革則古學亦應永續傳於後昆試徵諸實事如西洋諸國指希臘拉丁等文稱爲死語在今日𨿽不復操用其語猶且研究不止遂稱曰古學以爲上流人士之學問若漢學則不獨爲古學實是現時之學也非死學而生學也西人𨿽死學猶欲勉力保存若漢學則並非死學而人欲付諸不問不亦惑乎抑宇內言語文學𨿽由國勢彊弱難以畫一然同用其言語文字者眾多則最爲有勢力也果然則漢語漢文之學本系眾人所用則天下後世必有興盛之期蓋可知也今夫全球人口爲十二萬萬操用漢語約三分之一世稱法語盛乎西洋英音解於東洋諸埠豈知其操用之人數亦不爲眾惟今日用漢文之人其智識未開﹝啟﹞﹝豈﹞其國力未充實其文化之度未髙無實力於天下故其學爲人所冷眼相視耳若至異日中國四百餘州之生民知西洋文化之須采用智識學藝之須鉆研則其言語文學得勢於東洋必非復今日之比也苟如是則漢學之興隆亦將見於東洋政策與寰宇形勢之上也然則以今日爲漢學再興之運不亦可乎試觀近十年來東京學業情形前則政治法律之學盛行於時此等生徒滿於四方其後學風一變生徒修習文學者日眾而論其種類𨿽分爲日本文學西洋文學今將見修習漢學者出焉是由於何理乎意者漢學盛行之際𨿽流獘雜出要之修身齊家涵養徳義設立教育之本旨卽今日教育子弟亦當取法乎此也如論語爲純然一部道義之書不止在一片文學而實爲道義之書也今日漢學再興之機運將漸開蓋有各種原因相結以至此也誠足慶矣

往教說上

陳榮

小戴記有言禮聞來學不聞往教或曰此孔教所由不廣也嗟乎孔教之至美至備至大至久果藉往教以行乎將無慕於外人傳教而爲是言也吾聞君子之言曰中國親親而尙仁故如魯之秉禮而日弱泰西尊賢而尙功故如齊之功利而能彊蒙以爲外教如霸霸者噢咻煦嫗其民驩虞如也故其爲效也速興速滅孔教如王王民日遷善而不知其效漸入而久始大夫地球之入孔教也非必有所忻羨捨家具而從我也其勢使之然也夫九萬里之气候十四萬萬之士俗道理遼遠山川阻深不相聞問卽聞問矣而自釋迦利尼路得穆罕麥徳之徒散諸四域誘人以口舌甚且人以兵傳教之心苦而其爲力也毅且動人以禍福下人以平等志在臯牢眾生日與孔教爲難謀計譎黠者並倡爲合並之說蠢蠢之族且帖耳聽焉孔教𨿽大烏在其大一統也𨿽然可爲智者言未可與一孔之士論也天下之理生於勢三人居室而道生焉生於其勢也據三人以揆一國揆一國以揆萬國勢出於不得不然而理之自然者因之所謂不期然而然者也夫孔教主仁諸教皆從仁出諸教尊天與孔教言上帝同所異者五倫之條理耳中國荒古之世睢睢盱盱混混沌沌五倫未有也五帝三王以後然後稍明倫焉而猶未備也孔子出而攺制而後立三年之喪立親迎同姓不娶之制凡類此者莫可殫舉五倫爲孔教特旨蓋孔子差等百王經緯天地之極致而亦中國數千年之勢之所出也今日地球諸國與中國異異孔教也非異中國也中國荒遠之世其風俗與今之外國同中國在溫帶之中聰明爲地球冠故變俗早故孔子應運攺制其勢然也外國聰明不及中國故變俗遲而卒範圍於孔教亦其勢然也以荒古五帝三王之中國變而爲孔教之中國以知今日之地球亦將必變爲孔教之地球何以知其然也海禁旣開外國任子之來學使臣之遊歷讀孔教之書習聞孔教之俗有所慕焉捨而從我也然此其小焉者也外國地運漸昌人心智慧日啟有翹楚其中者一旦覺焉有所不安有所不安必將變從前之陋而惇飭於倫常之事或仍奉舊教而陰轉之或另立一教盡易名號當彼之時創起由我矣而孰知潛移於孔教中而不自知也今夫男女有別之制土耳其行之至親不婚之制權革拿定之倫惇女子創行三年服制尢爲非常舉動此其漸也所謂勢生理也易曰大哉乾元乃統天孔教者元之謂也以孔教統天而諸星界大一統以孔教統天而諸天界大一統其故可冥推而知也又何有於地球也韙哉太史公之尊孔子矣秦本紀曰孔子以悼公十二年卒吳太伯世家曰闔廬十五年孔子相魯夫吳秦夷狄也太史公以孔子紀年𨿽夷狄之國猶特筆焉辧黑白而定一尊括中外以崇師道太史公深見夫孔教大同之故意在斯乎意在斯乎曾何病於往教不往教也

往教說下

陳榮

孔教有往教乎曰孔子友教四方其後子夏子貢澹臺滅明子張輩或爲諸侯師或率數百弟子講學國往教也及戰國時墨翟宋鈃禽滑釐尹文子之流紛紛以爲人爲心彊聒不捨此異端也而孟子亦由齊而梁而滕而宋薛往教也然則禮聞來學不聞往教之說其義褊乎曰此爲治世言之者也古者戶口少而材智之民多且鄕有學國有學黨庠州序星羅而棋布之自天子之元士諸侯大夫之適子下至庶民皆入於學逮其衰也仁義充塞禮樂敗壞士民咸昧於親義序別之道夫幹吾父也坤吾母也凡天地所生皆吾兄弟親戚也坐視晦盲凋瘵不一援手仁人不忍爲也往教之事由是起焉𨿽然言往教於今日非徒無益適又害之孔教之行萌芽於魏文侯推用於秦政大一統於漢武帝逮至東漢以經學爲實政制度風俗顜若畫一彬彬文學以來而孔教益光明昌洋矣晉太康九年立古學博士自時厥後多行劉歆僞制非行孔制夫孔子以前舊制舊俗紛綸舛錯孔子攺之乃克大定劉歆思纂教統於是孱竄經文雜以瀆亂不經之制然而二千年來墨守之而終不悟者劉歆僞於前鄭康成糅於後無一人焉別白剖決之也叔末士夫日習僞制問孔教之重心曰吾不知也問孔教之通變曰吾更不知也苟驅是人傳教挾僞經數卷陳僞說百十條而百二十女之淫賤百二十甕醬之侈汰與夫刑人之在君側關市漆林之雜稅幾何不以是疑孔子而貽外人口實詬病也然則傳教柰何曰孔子以前之舊制可正嫌疑也孔子以後之僞制可去蝥賊也魁儒巨徳起而撥雲霧以見靑天凡定曰孔制者著爲令於是傳布外國易人耳目饜人心思凡有血气莫不尊親喁喁姝姝皞皞如也或曰往教之說未聞諸古也曰孔子設三統之義立制有之立言亦然不往教者筆下之言也往教者意中之言也相反而適相足也且夫父爲子綱夫爲妻綱儒教等差之說也行親迎禮以男下女冠禮父醮子於客位則又平等之義也是其例也或曰往教非所以崇師道也曰此師道之所以崇也傳教得百千人百千人崇師道矣傳教得億兆京陔秭壤溝人億兆京陔秭壤溝人崇師道矣師道立則善人多善一界之人且善諸界之人故曰往教則師道昌不往教則師道晦也目論之夫猶斤斤於不聞往教之說是夏虫不可語冰井蛙不可語海也悲夫

日本橫濱中國大同學校學記

徐勤

一曰立志聖教可以存國體可以立恥可以雪身家可以保其基於立志哉傳曰官先事士先志程子曰立志如下種子朱子曰將天下第一等事讓與人做便是無志立志之義蓋重矣哉自海禁旣開六十餘年我民出洋者以千萬計然皆中年之後米鹽交急於治生匪暇他及卽或生長異地自童而壯海外習气涵濡已深漢家之儀忘之久矣求其志趣遠大規模宏深內可爲家國之用外不爲異類所輕者蓋亦寡焉今者海外未有之舉復古人講學之風立此宏願共矢血誠守荀卿卑濕重遲之戒除象山荊棘污澤之獘追子輿士事尙志之言繼宣聖十五志學之旨庶幾昌我教宗踵王仁之舊還功漢室作變政之元勛悠悠我心古今一揆是誠在我非他人任也

一曰讀書語曰如今而不知古謂之盲瞽知古而不知今謂之陸沈中國行省之大南洋諸島華工之眾豈乏好學深思之士哉然讀書之法未得其當守舊之黨則尊古而抑今開新之黨則崇今而棄古品此二類故古今殊途中外異﹝政﹞﹝致﹞變法數十年民數冠大地而卒以才難聞於天下考日本維新之始遣少年未學者畱學外國終以徒染惡習靡收其益中國出洋學生以數百計坐是之故亦不聞有通才異能爲國家收其用者今與二三子掃除諸獘正厥要歸讀宋明諸書爲立身之基礎讀周秦諸子考聖人之口說至於歷朝掌故之書泰西政教之學亦互相參考以觀正變義理經世有端倪然後歸本於孔子証之以六經決其得失定其行違斯體用兼備中外合並他日孔教之昌中國之彊其或有賴乎

一曰合歐洲以議院而彊美洲以合眾而治非澳島諸生番以離散而見滅蓋合則勃興也若此不合則敗亡也若彼合之效已可觀矣易曰學以聚之荀子曰人之所以異於禽獸者爲其能也孔子曰鳥獸不可與同吾非斯人之徒與而誰與今中國危於累卵彊敵迫於虎視俄逼京邑徳涎齊魯英圖川粵日營閩浙法滇桂瓜分之局卽在須臾麥秀之歌憐於同病然上下昏瘁莫克振救蹈庸眾駑散之悲淪鰥寡孤獨之慘嗚呼豈不痛哉豈不痛哉自頃湘省有南學會之設桂省有聖學會之舉彬彬濟濟士气丕厲天下喁喁翹想風采然以齊州之大民類之繁僅此區區其亦九牛之一毛泰山之拳石耳今與諸君子導海外之先聲厲華工之憤恥創學校以成其才開學報以啟其智立商會以合其眾數年之間人才輩出小之可免異類壓抑之苦大之可拯中土危亡之局凡我神明之冑遠遊之民其無同心乎英以一公司而墟五印之地一商會而撓我加稅之議他日大勢已成志聯聚方之於斯何多讓耶

一曰尊教中國二千年來知有君統不知有師統蓋無教也久矣然風流波蕩深入人心義理制度匪有差忒君專於上教行於下讀書之種科舉之業尙未絕也若夫海外之民遠離故土目不孔子之書耳未聞孔子之名習非成是罔而勿察日所尊奉而膜拜者不流於異教則惑於淫祀其甚者歸心彼族棄我神州謂孔子之教足以弱人家國嗚呼人心若此視教若此烏得不爲人愚也今夫西人之於教也定以一尊用以紀年安息之日舉國禱頌卽經商之地蠻野之島亦咸立教堂以資誘化我民工商外域徧於五洲曾不聞有倡祀孔子尊崇教旨之事者西人以無教目我良不誣也猶太亡國數百年能自行其教而富甲諸國希臘最小之國篤守其文學而自立歐東我先聖之教義理之精者乎今宜立孔子之像復七日來復之義作尊聖之歌行拜謁之禮使朝夕諷誦咸沾教澤傳曰聲名洋溢夫中國施及蠻貊凡有血气莫不尊親其在此一舉乎

一曰保國西人之於國也其國之正朔服色語言文字𨿽身居異地經數十百年猶不小變易者至若兵役之勞則荷戈樂從捐輸之事則踴躍報愛國之誠如出一轍國勢之彊良由於此今敵國之欺侮甚矣國體之恥辱極矣索我巨奪我險要撓我陟黜之權削我自主之勢目之爲蒙古韃靼之種中國種類出於黃帝西人以爲與蒙古同謬也余別有中國種類考屏之爲三等蠻野之國嗚呼是可忍也孰不可忍也血气之倫具存忠憤能無痛心疾首以報大仇者乎何圖含垢忍尢逍遙域外漠然置之不肯念亂有黨同﹝伐﹞﹝代﹞異之爭意錢嗜之癖下幹厲禁止辱國體其無術亦至矣昔日本還我遼東立記念會使舉國臣民無忘國恥我宜師其意共念時艱哀我王室競生愛力易不云乎天行君子以自彊不息詩不云乎風雨如晦雞鳴不已又曰殆天之未陰雨徹彼桑土綢繆牖戶其玆爲保國之義哉其玆爲保國之義哉

卷二十上學術

西學書目表後序

梁啟超

梁啟超曰吾不忍言西學梁作霖曰子日與人言西學曷爲不忍言西學梁啟超曰今日非西學不興之爲患而中國將亡之爲患風气漸開敵氛漸逼我而知西學之爲急我將興之我而不知人將興之事機之動在十年之間而已今夫守舊之不敵開新天之理也動植各物之遞嬗非墨兩洲之遷移有固然矣中國俗儒拘墟謬瞀之論𨿽堅且悍然自法越以後稍變矣中日以後益變矣援此推之十年二十年以後其所存者希矣𨿽然舊學之中國猶附骨之疽療疽甚易而完骨爲難吾嘗見乎今之所謂西學者矣彜其語彜其服彜其舉動彜其議論動曰中國之弱由於教之不善經之無用也推其意直欲舉中國文字悉付之一炬而問其於西學格致之精微有所得乎無有也問其於西政富彊之本末有所得乎無有也之人也上之可以爲洋行之買辦下之可以爲通事之西奴如此而已更有無賴學子自顧中國實學一無所識乃藉西學以自大囂然曰此無用之學我不爲之非不能也然而希拉謂希臘拉丁英法之文亦未上口聲光化電之學亦未寓目而徒三傳束閣論語當薪而揣摩風气摭拾影響盛气壓人苟求衣食言西學者十人之中此兩種人幾居其五若不思補救則學者日夥而此類日十年以後將十之六七矣二十年以後將十八九矣嗚呼其不亡者幾何哉𨿽然中學之不自立抑有故焉兩漢之間儒者通經皆以經世以禹貢行水以洪範察變以春秋折獄以詩三百五篇當諫書六經之文無一字不可見於用教之所以昌也今之所謂儒者八股而已試帖而已律賦而已楷法而已上非此勿取下非此勿習其得之者𨿽八星之勿知五洲之勿識六經未卒業諸史未知名而靦然自命曰儒也儒也上自天子下逮市儈亦裒然尊之曰儒也儒也又其上者箋注虫魚批抹風月旋賈馬許鄭之胯下嚼韓蘇李杜之唾餘海內號爲達人謬種傳爲巨子更等而上之則束身自好禹行舜趨衍誠意正心之虛論剿攘彜尊王之迂說綴學𨿽多不出三者歷千有餘年每下愈習焉不察以爲聖人之道如此而已是則中國之學其淪陷澌滅一縷絕續者不自今日𨿽無西學以乘之而名存實亡已久矣於相形之下有用無用應時立見孰興孰廢不待言決然此輩旣捨此無以爲學此道卽離此無以圖存嗚呼豈可言哉豈可言哉今夫六經之微言大義其遠過於彼中之宗風者事理至賾未能具言請舉其粗淺者生眾食寡爲疾用舒理財之術盡矣百姓足君孰與不足富國之策備矣谷與魚不可勝食材木不可勝用農務漁務林木之利辟矣行旅皆欲出於其塗道路通矣通功易事羨補不足商務興矣使於四方不辱君命乃謂之士公法之學行矣以不教民戰是謂棄之兵學之原立矣國人皆曰賢國人皆曰不可議院之制成矣以上僅証之於四書又每事僅舉其一條其詳具於專書又如春秋之義議世卿以伸民權視西人之貴爵執政分人爲數等者何如矣古之埃及希臘近今之日本皆有分人數等之獘凡國有上議院者皆未免此獘上議院率世族盤踞也英至今未革俄尢甚疾滅國疾火攻而無義戰視西人之治兵修械爭城爭地者何如矣自餘一切要政更僕難盡夫以士無世官之制萬國太平之會西人今日所講求之而未得者而吾聖人於數千年前發之其博深切明爲何如矣然則孔教之至善六經之致用固非吾自袒其教之言也不此之務乃棄其固有之實學而抱帖括考據詞章之俗陋謂吾中國之學已盡於是以此與彼中新學相遇安得而不爲人弱也

然則柰何曰讀經讀子讀史三者相須而成缺一不可吾請語學者以經學一當知孔子之爲教主二當知六經皆孔子所作三當知孔子以前有舊教如佛以前之婆羅門四當知六經皆孔子攺定制度以治百世之書五當知七十子後學皆以傳教爲事六當知秦漢以後皆行荀卿之學爲孔教之孽派七當知孔子口說皆在傳記漢儒治經皆以經世八當知東漢古文經劉歆所僞造九當知僞經多摭拾舊教遺文十當知僞經旣出儒者始不以教主待孔子十一當知訓詁名物爲二千年經學之大其源皆出於劉歆十二當知宋學末流束身自好有乖孔子兼善天下之義請言讀子一當知周秦諸子有二派曰孔教曰非孔教二當知非孔教之諸子皆欲攺制創教三當知非孔教之諸子其學派實皆本於六經四當知老子墨子爲兩大宗五當知今之西學周秦諸子多能道之六當知諸子弟子各傳其教與孔教同七當知孔教之獨行由於漢武之表章六藝罷黜百家八當知漢以後無子書九當知漢後百家𨿽黜而老楊之學深入人心二千年實陰受其毒十當知墨子之學當復興請言史學一當知太史公爲孔教嫡派二當知二千年政治沿革何者爲行孔子之制何者爲非孔子之制三當知歷代制度皆爲保王者一家而設非爲保天下而設與孔孟之義大悖四當知三代以後君權日益尊民權日益衰爲中國致弱之根原其罪最大者曰秦始皇曰元太祖曰明太祖五當知歷朝之政皆非由其君相悉心審定不過沿前代之敝前代又沿前代之敝而變本加厲後代必不如前代六當知吾本朝制度有過於前代者數事七當知讀史以政爲重俗次之事爲輕八當知後世言史裁者最爲無理以上諸義舉大槪若其條理當俟專述要之舍西學而言中學者其中學必爲無用捨中學而言西學者其西學必爲無本無用無本皆不足以治天下𨿽庠序如林逢掖如鯽適以國無救危亡方今四彜交侵中國微矣數萬萬之種族有爲奴之痌三千年之教宗有墜地之存亡絕續在此數年學者不以此自任則顚覆慘毒有幸乎曾子曰士不可以不宏毅任重而道遠仁以爲己任不亦重乎死而後已不亦遠乎是在吾黨

史學

闕名

儒者以五千年前後之史鏡億兆人操作靈頑之質三代以始迄於有明持論不刊行於上下效之襲於長稚沿之方是時也震旦儒士錮於見聞𨿽漢唐史誌頗詳嶺以西地埶國名而風教闕如元代幾囊括全亞洎入中原鞭長莫及其時士夫未聞究心印度波斯突厥諸事實以考政俗興衰之者本朝大啟宇風力所屆陸詟水栗而三百﹝年﹞來﹝年﹞气運轉窮易曰窮則變變則通中國之通斯云劇矣而不變而至死不變卽變已民議官士彈國萃什伯千萬之儒冠縫掖諮以三通廿四史之名能備舉其目者不可多得何論寰球夫溺水求援衣不待解落井下石狼已甘心不先使之洞燭古今中外情形而望其奮起是奏韶濩於聾俗固亡怪已荀子曰欲觀聖王之則於其燦然者矣後王是也謝秋水曰學明理於經而習事於史史於學居十之六而閱歷煆煉又居其四是故不通中史不知秦漢以來之政治學術或爲眞源或爲孽派經數千百變而靡所底而制度典章文物之顯易其程者尙不在此例不通西史不知歐洲數百年以前世家執權民狃故常士譚空理如西曆一千二百七十八年英吉利人誣格物者爲妖術頗於中國永和遺風爲近惟彼愈變愈實中國愈變愈虛合中西諸史勘之竊惑乎日變皇王之精意者猶硜然以不變爲詞而於俄之大彼得法之拿破侖美之華盛頓一切故實未曾夢見者輒曰彼舊俗然烏有所謂百年以來之新政昔耶律徳光謂晉臣曰中國事皆吾知之吾國事汝曹不知也夫以遼與今日泰西較其智愚工拙何如矣而尙能若此然則吾中國四萬萬人曾無通知各國治亂興衰之由者可乎不可

古者六經皆史也尙書左史掌之春秋右史掌之尙已易爲卜筮之史詩敍列國得失之禮樂史氏之制度經與史相表裏者也及乎變周之文從殷之質楚書晉乘各自名家於是以馬班纂述爲正史荀袁紀事司馬通鑑爲編年之史至於兵刑譜系之殊科詔令奏議之合隸若者爲地理遺編若者爲職官故事若者沿周官六典之遺若者仿劉氏七略之體夫判析源流周知派別原爲史家常例而有志之士尢以單心四民教養之原通考歷代禮樂兵刑之制能見諸施行者爲要務若夫襲宋代誅心之餘論沿明人評尾之陋習衍爲空談博取甲第斯又每愈下者矣要之考古以證今由中以逮西博觀而約采規時而達用之四者史學之宗恉也

是故讀歷代正史編年紀傳之錄通古史也讀國朝東華錄東華續錄魏默深聖武記諸書通今史也讀黃遵憲日本國志王韜法國誌略慕維廉大英國志徐景羅俄史輯譯岡千仞米利堅志沈惇和英法俄徳四國誌略曁日本岡本監輔萬國史記艾約瑟歐洲誌略希臘誌略羅馬誌略及林樂知嚴良勛李鳳苞四裔編年表王韜普法戰紀林樂知昂瞿來東方交涉記林樂知鄭昌棪列國歲計政要李提摩太泰西新史攬要通西史也惟是中西文字迥然不侔諸史多經翻譯而成詞意蕪誠所不免是以初學多苦其聱牙通人又鄙其委瑣是在儒者平心靜气以西史之精者與中史參互研究可耳嘗謂從前未有西學華人罕能通史學精史裁訂謬者頗不乏人然能破秦漢以來治亂得失之癥結者十無一二今襲西學之皮毛華人轉欲廢史學無西學史學亡有西學史學亡欲拯其失首宜顯揭古今各國政術異同以知彊弱存亡之本次考列國源流種類遷徙次列帝王人物中西比較次明各教派別善否知將來環球大地不能越素王攺制精心次表各國和戰機要有關全局者次詳各國古時土番與中國獞黎蠻苗漸次消滅之理此次明應讀史書其詳容每冊敍列考鏡唐太宗云以古爲鑑可知得失余謂合中西之古以爲鑑其收效更何如矣

泰西不立史報館卽其史館也凡遇開議院時君主臨駕王公大臣曁各議員臨焉無論事之大小各伸其說以剖判是非報館卽書之以傳諸一國布諸五洲記有之史載筆士載言其遺意歟故語無忌諱言多實籙視中國之史書爲尢足信其推廣新聞紙之多𨿽至酒樓茶肆往往而有是史館爲一國公有之權史學乃四民與知之業且凡地數民數比校多寡火車鐵路電綫推算方裏貨殖出入噸數以及官制教會學校國計兵數靡勿簽記賅核與中史各表志例同案漢書藝文志小說家出稗官如謂王者欲知閭巷風俗故立稗官以請說之今日之報章卽異日之史料政治家格致家律法家胥權衡於此一舉而三善備焉故本報之首史學專門者誠重之也誠愼之也

論書數

何樹齡

數者宇宙自然之記號也字者人類特設之記號也自然之記號一定不易地球可毀諸天世界可滅而一加一則成二句三股四則弦五徑一則圍●●●●●●●方●則斜●●●●●●●舉凡堯其列地之例阿爾熱巴拉之義任他塵塵千萬變不能另樣畫葫蘆也特設之記號則隨地而變隨時而變東海有倉頡焉造字如此西海有倉頡焉造字又將如彼此以一大爲天者彼或以一圈爲天矣此以日生爲星者彼或以日沒爲星矣論其義彼此皆通論其說彼此不同望文生義果何所終說文支派捕影捉風人不可屢易其名字不可屢破其體記號不可自亂其例如是而已矣字畫之義無足深求而算數之理則不可不深求數者等差之謂也凡事物不能無等差卽不能無數以三爲五以五爲九近而倫紀必須數焉多算則勝少算不勝險而軍兵必須數焉他如辧方正位體國經野量地制邑度地居民凡有關乎多寡厚薄之調劑遠近久暫之斟酌長短小大之比較濃淡疏密之勻稱輕重遲速之妥宜以之而開物成務以之而去危就安者下而婦孺上而聖神皆恃乎數是以古人六歲教之數矣十年就傅學書計矣字由外爍數由心生識十字者不可云括盡宇宙無量字識十數者則可云括盡宇宙無量數數者族類辧物別嫌明微人之良知也推而致之萬事萬物迎刃而解批郤導竅不見全牛盤根錯節遊刃有餘昧數理者囫圇吞棗如夢如寐不綱不紀無條無理盍觀幾何家之作證乎孰當先焉孰當後焉次序秩然聽者不倦得意忘言相悅以解盍觀代數家之布式乎由門而庭由庭而堂由堂而室由室而奧明所未明若撥雲霧胸有萬字錯之綜之參之伍之指事類情或提或頓能使人悲能使人樂能使人喜能使人怒字之功也胸有十數錯之綜之反之覆之比之例之代之借之方圓曲直無所遁形正負陰陽無所遁情數之功也微分積分進而上之精義入神各種曲動靜重學互爲其根下而河嶽上而星辰緣何而雙曲緣何而拋物緣何而撱行緣何而人緣何而獸橫蓮莖何以圓茨莖何以方此皆曲之界與重學有相關者也鐵熱億兆度閱歷億兆年或可變爲金銅熱億兆度閱歷億兆年或可變爲銀六十餘原質其實歸於一一自有兩端錯綜相感化排列有不同成物自異焉此皆不可以物證而可以數推者也句三股四弦五若但以精器之則𨿽離婁之明公輸子之巧亦覺其弦爲四九九九九九九九九九耳否則爲五０００００００００一耳然豈能因是而謂其弦爲非五耶宇宙間不可以物證而可以數推者此類是也徒以器徒以物證人壽幾何掛一漏萬數乎數乎孰倚之乎參天者乎兩地者乎軸中點其爲宇宙之大宗師乎

日本學術志序

黃遵憲

外史氏曰余觀周秦間儒者動輒曰孔墨曰儒墨以昌黎大儒推尊孟氏謂不在禹下而亦有孔必用墨墨必用孔之言竊意墨子之說必有以鼓動天下之人使之尊信者今觀於泰西之教而乃知之矣余考泰西之學其源出於墨子其謂人人有自主權利則墨子之尙同也其謂愛汝鄰如己則墨子之兼愛也其謂獨尊上帝保汝靈魂則墨子之尊天明鬼也至於機器之精攻守之能則墨子備攻備突削鳶能飛之緒餘也而格致之學無不引其端於墨子經上下篇當孟子時天下之言半歸於墨而其教衍而爲七門人鄧陵禽猾之徒且蔓延於天下其入於泰西源流𨿽不可考而泰西之賢智推衍其說至於今日而地球萬國行墨之道者十居其七距之辟之於二千餘歲之前逮今而駸駸有東來之意嗚呼何其奇也余足未至歐洲又不通其言語文字末由考其詳顧余聞東西之人盛稱泰西者莫不曰其國大政事大徵伐皆舉國會議詢謀僉同而後行其薦賢授能拜爵敍官皆以公選其君臣上下無疾苦不達之隱無壅遏不宣之情其人皆樂善好施若醫院若義學若孤獨園林立於國中其器用也務以巧便勝其學問也實事求是日進而不已其君子小人皆敬上帝怵禍福其法律詳而必行其武備修而不輕言戰餘初不知其操何術致此今而知爲用墨之效也余讀墨子諸篇每引堯舜禹湯之事以證其說其說之善者容亦有合於吾儒而獨其立教之要旨專在於尙同兼愛則大異彼謂等天下而同之撽遂萬物而利之天下之人喜人人得自伸其權自謀其利故便其說之行而樂趨之交相愛則交相利苟利於眾則同力合作故事易舉無所甚親於父兄無所甚厚於子孫故推其愛於一國而君臣上下無所差別相維相系而民气易固學問則相長也工巧則相示也故互相觀摩互相競爭而技藝日新而又慮其以同裨同無所統而易於爭亂也故稱天以臨之使人人知所敬而不敢肆由是而教誡修焉明法以範之立義以制之使人人知所循而不敢逞講武以防之使人人有所憚而不敢犯由是而政令肅焉由是而武備修焉彼欲行其尙同兼愛之說而精詳如此行之者其效又如此胥天下而靡然從之固無足怪然吾以爲其流獘不可勝言也推尙同之說則謂君民同權父子同權矣推兼愛之說則謂父母兄弟同於路人矣天下之不能無尊卑無親疏無上下天理之當然人情之極則也聖人者知其然而序以別之所以已亂也今必欲彊不可同不能兼者兼而同之是啟爭召亂之道耳幸而今日泰西各國物力尙丰民气尙朴其人尙能自愛又恃其法令之明武備之修猶足以維持不敗浸假而物力稍絀民气日囂彼以無統一無差等之民各出其爭權貪利之心佐以狠好武之習紛然其競起天之不畏法之不修義之不講卒之尙同而不能彊同兼愛而無所用愛必推而至於極分裂極殘暴而後已執尙同兼愛以責人必有欲行均貧富均貴賤均勞逸之說者吾觀歐羅巴諸國不百年必大亂當其亂則視君如奕棋視親如贅旒而每一交鋒蔓延數十年伏屍百萬流血千里更有視人命如艸芥者豈人性殊哉亦其教有以使之然也前夫今日爭亂之事吾已見之矣後乎今日無道以救之吾未知其爭亂之所底止也然則韓子之用墨舉其善而言之也孟子之辟墨舉其獘而言之也日本之學術先儒而後墨余故總論其利獘如此作學術志一漢學二西學三文字四學制

日本學術志後序一

黃遵憲

外史氏曰日本之習漢學萌於魏盛於唐中衰於宋元復起於明季迨乎近日幾廢而又將興自王段博士接踵而來於是有論語五經而人始識字隋唐遣使冠相望於是習文章辭賦而君相上下始重文惟中間佛教盛行武門疊起士夫從事金革不知有儒漢學一之延僅賴浮屠氏得以不墜而迨徳川氏興投戈講藝藤林諸人卓然崛起於是有爲程朱學者有爲陸王學者有爲韓柳之文王李之詩者益彬彬稱極盛焉夫日本之傳漢學也如此其久其習漢學也如此其盛而今日顧幾幾欲廢之則以所得者不過無用之漢學芻狗焉耳糟粕焉耳於先王經世之本聖人修身之要未嘗用之亦未嘗習之也自唐以來惟習詩文自明以來兼及語錄夫辭章之末藝心性之空談皆儒者末流之失其去道本不可以道裏計而日本之學者乃惟此是求千餘年來豈謂無一人焉欲舉修齊治平之道見之施行者而以武門竊權仕者世祿之故朝廷終不能起儒者於艸莽破格而用之儒者自知其無用亦惟窮而在下者區區掇拾而逐其末舉國之人以讀書者少奉爲難能可貴而儒者以少爲貴遂益髙自位置峻立崖岸詡詡然誇異於人曰吾通漢學而究其拘迂泥古浮華鮮實卒歸於空談無補有識之士固旣心焉鄙之一旦有事終不能驅此輩淸流使之誦經以避賊執筆以卻敵復見夫西人之槍如此輪舶如此聞其國富彊又如此則益以漢學者流爲支離無足用於是有廢之之心其幾廢也夫亦彼習漢學者有以招之也𨿽然坐井觀天曰天小者非天小也彼徒見日本之學者亦遂疑漢學不過爾爾至使狂吠之士詆諆狎侮以儒爲戲甚且以仁義道徳爲迂以堯舜孔孟爲狹隘而孝經論語舉束髙閣其見小不足與較吾哀夫功利浮詐之習中於人心未知遷流所至也且卽以日本漢學論亦未嘗無用也今朝野上下通行之文何一非漢字其平假名片假名何一不自漢文來傳之千餘年行之通國旣如布帛菽粟之不可一日離卽使深惡痛絕固萬萬無廢理又辭章之末藝心性之空談在漢學固無用而日本學者正賴習辭章講心性之故耳濡目染得知大義尊王攘夷之論起天下之士一倡百和卒以成明治中興之功則已明明收漢學之矣安在其無用也耶此其事當路諸公宜若未忘吾是以知漢學之必將再興也方今西學盛行然不通漢學者至不能譯其文年來都鄙諸黌爭聘漢學者爲之師而文人學士亦不如前此無進身之階漢學之興不指日可待乎吾願日本之治漢學者益騖其遠大者以待時用可也

日本學術志後序二

黃遵憲

外史氏曰以余討論西法其立教源於墨子吾旣詳言之矣而其用法類乎申韓其設官類乎周禮其行政類乎管子者十七八若夫一切格致之學散見於周秦諸書者尢多餘考泰西之學墨翟之學也尙同兼愛明鬼事天卽耶穌十誡所謂敬事天主愛人如己他如化徵易若爲鶉五合水火土離然鑠金腐水離木同重體合類異二體不合不類此化學之祖也均發均縣輕重而發絕不均也均其絕也莫絕此重學之祖也一少於二而多於五說在重非半弗著斤著斤倍二尺餘尺去其一圜一中同長方柱隅四讙圓規寫殳方柱見股重其前弦其股法意規圓三此算學之祖也臨鑑立景二光夾一光足被下光故成景於上首被上光故成景於下鑑近中則所鑑大遠中則所鑑小此光學之祖也皆著經上下篇墨子又有備攻備突備梯諸篇韓非子呂氏春秋備言墨翟之技削鳶能飛非機器攻戰所自來乎又如大戴禮曾子曰如誠天圓而地方則是四角之不掩也周髀注地旁沱四隤形如覆盤素問地在天之中大气舉之易乾鑿度坤母運軸蒼頡行地日云一度風輪扶之書考靈曜地恆動不止而人不知春秋元命苞地右轉以迎天﹝河﹞﹝地﹞圖括地象地右動起於畢非所謂地球渾圓天靜地動乎亢倉子曰蛻地謂之水蛻水謂之气關尹子曰石擊石生光雷電緣气而生可以爲之淮南子曰黃埃靑曾赤丹白礜元砥歷歲生澒其泉之埃上爲云陰陽相薄爲雷激揚爲電上者就下流水就通而入於海煉土生木煉木生火煉火生云煉雲生水煉水反土中國之言電气者又詳矣機器之作後漢書張衡作候風地動儀施關發機有八龍銜丸地動則振龍發機吐丸而蟾蜍銜之元史順帝所造宮漏有玉女捧時刻籌時至則浮水上左右二金甲神一懸鐘一懸鉦夜則神人按更而擊奇巧殆出西人上若黃帝旣爲指南車諸葛公旣爲木牛流馬楊麼旣爲輪舟固眾所知者相土宜辧人體窮物性西儒之絕學然見於大戴禮管子淮南子抱朴子及史家方伎之傳子部藝術之類且不勝引至天文算法本周髀天之學彼國談幾何者譯稱借根方爲東來法火器之精得於普魯斯人爲元將部下卒彼亦具述源流近同文館丁韙良說雷气道本於磁石引鍼琥珀拾芥凡彼之精微皆不能出吾書也

中土開國最先數千年前環四海而居者類皆蠻夷戎狄鶉居蛾伏混沌芒昧而吾中土旣聖智輩出凡所以厚生利用者固已無不備其時儒者能通天地人農夫戍卒能知天文工執藝事得與坐而論道者居六職之一西人之學未有能出吾書之範圍者也西人每謂中土泥古不變吾獨以爲變古太驟三代以還一壞於秦之焚書再壞於魏晉之淸談三壞於宋明之性命至詆工藝之末爲卑無足道而古人之實學益荒矣大淸龍興聖祖崛起以大公無外之心用南懷仁湯若望爲臺官使定時憲經生之兼治數學者類多融貫中西闡竭幽隱其精微之見於吾書者皆無不樂用其長特憾其時西人藝術猶未美備不獲博采而廣用之耳百年以來西國日益彊學日益盛若輪舶若電綫日出奇無窮譬之家有祕方再傳而失於鄰人久而所在或不憚千金以購還之今輪舶往來目擊其精能如此切實如此正當考求古制參取新法藉其推闡之妙以收古人制器利用之助乃不考夫所由來惡其異類而並棄之反以通其藝爲辱效其法爲恥何其隘也夫弓矢不可敵大槳櫓不可敵輪舶惡西法者亦當知之特未知今日時勢之不同古人用夏變夷之說深入於中誠恐一學西法有如日本之攺正朔易服色殊器械以從之者故鰓鰓然過慮欲並其善者而亦棄之固亦未始非愛國之心顧以我先王之道徳涵濡於人者至久本朝之恩澤維系於人者至深所謂天不變道亦不變終不至盡棄所學而學他人彼西人以器用之巧藝術之精資以務財訓農資以通商惠工資以練兵遂得縱橫倔彊於四海之中天下勢所不敵者往往理反爲之屈我不能與之爭雄彼挾其所長日以欺侮我淩逼我終不能有簪筆雍容坐而論道之日則思所以扞衛吾道者正不得不藉資於兵法以爲之輔以中土之才智遲之數年卽當遠駕其上內則追三代之隆外則居萬國之上吾一爲之而收效無窮矣曾是一慚之不忍而低首下心沁沁睍睍爲民吏羞乎且器用之物原不必自爲而後用之泰西諸國以互相師法而臻於日盛固無論矣日本蕞爾國耳年來發憤自彊觀其學校分門別類亦駸駸乎有富彊之勢則卽謂格致之學非我所固有尙當降心以相從古人之說明明具在不恥術之失其傳他人之能發明吾術者反惡而拒之指爲他人之學以效之法之爲可恥旣不達事變之甚抑亦數典而忘古人之實學本朝之掌故也已

日本學術志後序三

黃遵憲

外史氏曰文字者語言之所從出也𨿽然語言有隨地而異者焉有隨時而異者焉而文字不能因時而增益畫地而施行言有萬變而文止一種則言語與文字離矣居今之日讀古人書徒以父兄師長遞相授受童而習焉不知其艱苟其異同之故其與異國之人進象胥舌人而後通其言辭者相去能幾何哉余觀天下萬國文字言語之不相合者莫如日本日本之爲國獨立海中其語言北至於蝦夷西至於隼人僅囿於一隅之用其國本無文字彊借言語不通之國之漢文而用之凡一切事物之名如謂虎爲於菟謂魚爲陬隅變漢讀而易以和音義猶可通也若文辭煩簡語句順逆之間勉彊比以求其合而旣覺苦其不便至於虛辭助語乃倉頡造字之所無此在中國齊秦鄭衛之詩已各就其方言假借聲音以爲用於日本遠隔海外言語殊異之國故日本之用漢文至於虛辭助語而用之之法遂窮窮則變變則通假名之作借漢字以通和訓亦勢之不容已者也昔者物茂卿輩倡爲古學自愧日本文字之陋謂必去和訓而後能爲漢文必習華言而後能去和訓其於日本顚倒之讀錯綜之法鄙夷不屑謂之副墨之子洛誦之孫必不能肖其祖父又謂句須丁尾塗字句以通華言其禍甚於侏舌意欲舉一切和訓廢而棄之可謂豪傑之士矣然此爲和人之習漢文者言文章之道未嘗不可茍使日本無假名則識字者無幾一國之大文字之用無窮卽有一二通漢文者其能進博士以書驢券召鯫生而談狗曲乎𨿽工亦奚以爲哉余聞羅馬古時僅用臘丁語各國以語言殊異病其難用自法國易以法音英國易以英音而英法諸國文學始盛耶穌教之盛亦在舉舊約新約就各國文辭普譯其書故行之彌廣語言與文字離則通文者少語言與文字合則通文者多其勢然也然則日本之假名有裨於東方文教者多矣庸可廢乎泰西論者謂五部洲中以中國文學爲最古學中國文字爲最難亦謂語言文字之不相合也然中國自虫魚云鳥屢變其體而後爲隸書爲艸書余烏知夫他日者不又變一字體爲愈趨於簡愈趨於便者乎自凡將訓纂逮夫廣韻集韻增益之字積世愈多則文字出於後人創造者多矣余又烏知夫他日者不有孳生之字爲古所未見今所未聞者乎周﹝秦﹞﹝泰﹞以下文體屢變逮夫近世章疏移檄告諭批判明白曉暢務期達意其文體絕爲古人所無若小說家言更有直用方言以筆之於書者則語言文字幾幾乎復合矣余又烏知夫他日者不更變一文體爲適用於今通行於俗者乎嗟乎欲令天下之農工商賈婦女幼皆能通文字之用其不得不於此求一簡易之法哉

算學報四則

黃慶澄

黃慶澄曰正員者卽佛氏之所謂對也天下無無對之理卽無無對之事之物小者大之對大爲正小爲負少者多之對多爲正少爲負惡者善之對善爲正惡爲負非者是之對是爲正非爲負不惟是等玆人也若者所長若者又爲所短則正中含負矣等玆人也若者所短若者又爲所長則負中含正矣等玆人也昨而見功今而又見過則正變爲負矣等玆人也昨而見過今而又見功則負變爲正矣依玆而推舉天下之事事物物怪怪奇奇億幻兆變無時無地不有一正負之理參互錯綜於其間明乎此而後可與論學而後可與論格致而後可與論觀人而後可與論治天下

黃慶澄曰正負奇矣定正負之用則更奇何也正負者理也定正負者法也定正負之法者力也法旣定則力生法愈嚴力愈厚無論萬正萬負正正負負負正正負皆法之所施力之所鎭也然究其歸則以理爲本

黃慶澄曰點相引而成綫綫相引而成面面相引而成體體相引而成世界點者元之積也綫者根之積也面者平方之積也體者立方之積也世界者無量諸乘方之積也顧吾思之太空茫茫恍焉惚焉不見有點烏所謂方乃有聖人其名曰覺次之第之厥術以開開日月星爲天開山河爲地開七竅爲人以文字開智能以政教開風气瘠苦之區開爲樂土榛狉之俗開爲文明始焉成點繼焉成綫俄而成面矣俄而成體矣俄而成世界矣開之義大矣哉不明乎此塊然一物而固閉嚴拒不逮尺履不逮尋鰓鰓焉自以爲得計嗚呼此誠悖大造之公理爲有生之惡障安得一大慈大悲者爲鑿其蔽而祛其蒙也

黃慶澄曰異哉異哉太空冥冥無端有物有物斯有比有比斯有差有差斯有例日星有舒斂黃赤距緯有廣狹北極出地有寡多此天之比例也山有崇卑水有深涸陸有陂平此地之比例也十指殊度九竅異用五藏分主十二經別支此人之比例也顧吾又聞佛氏之言曰一切微塵國現一切相成一切法皆非眞實曷明曷暗大明爲明小明爲暗大暗爲暗小暗爲明曷寒曷熱大寒爲寒小寒爲熱大熱爲熱小熱爲寒曷動曷靜大動爲動小動爲靜大靜爲靜小靜爲動曷智曷愚大智爲智小智爲愚大愚爲愚小愚爲智依玆而推舉一切大小長短厚薄精粗貴賤皆比例也皆非眞實也不惟是等玆人也或以功蝕過或以過蝕功盈之虛之虛之盈之此加減比例也等玆人也或始而見功繼而見過繼而見大過或始而見過繼而見功繼而見大功進之退之退之進之此遞加遞減比例也等玆人也昨功今過昨過今功參伍錯綜各如其際此互和比例也等玆人也功半過半功增過增節其犖犖以定生平此互準比例也尢足奇者若有一疑良疑惡色空空色不可方物徐而察之其中有則此和較比例也依玆而推舉一切大小長短厚薄精粗貴賤萬曲億折然然否否皆比例也皆非眞實也異哉異哉一剎那間一而二之二而一之比歟例歟請得斷之曰世間無物見物非物我不見物惟見比例

學算筆談序

華蘅芳

孟子言仁義禮智有四端吾謂算亦有端算之端者何計較之心也兒童分果必爭其大農夫行路必趨快捷方式計較之顯然者無論矣他若衣服之工補短截長奇袤合度則有面積之意也烹飪之工味鹹而和以水味淡而劑以鹽則有比例之意焉此皆能算之端具於生初者也是故有是端而不知擴充之則囿於一藝一能之末有是端而知所以擴充之則統乎萬事萬物之綱故凡天文之髙遠地域之廣輪居家而布帛粟菽在官而兵河鹽漕以至儒者讀書考證經史商賈持籌權衡子母莫不待治於算此又算之切於日用斯須不可離者也夫以算之切於日用者旣如此具於生初者又如彼宜乎夫人而知之夫人而能之矣而世之學者輒詫爲絕業而苦其難明者何哉竊嘗論之上古之算本簡捷而易明也自後世事物日變人心智慮日出於是設題愈難布算愈繁而精其業者各以心得著書又好爲隱互雜糅窮極微奧不屑以淺近示人甚或祕匿其根源以炫異變易其名目以托古此今古疇人之積習作者之恆情算學之境因是而益深而學算之人宜其望洋而興嘆也咸同以來風气稍開四方向學者漸眾津逮初學之書亦漸出顧或力求簡易語焉不詳或稗販成書無足觀覽或硜硜然隨問演艸因題立術亦云曲盡能事矣然無論說以疏達之貫澈之學者病其煩讀不終篇輒倦而思臥耳余有鑑於此而重惜人人具有擴充之力而未得其用力之途也思有以誘掖而引進之因舉學算次第之大旨並胸中所欲言者一一達之筆而著於篇演爲算式以習其數設爲問答以窮其趣法由淺而入深語𨿽繁而易曉聊以擴充其能算之端云爾至於辭句之俚俗體例之參差見哂髙明所不計也刻旣成因書其緣起於簡端以質海內遊藝之君子

總論算法之理

華蘅芳

人之心中若果懵懵然茫無知覺則亦不必談及算學若其稍有知覺而能思維計較者卽已有算學之理與有生以俱來試觀孩兒嬉戲見果必爭取其大者因其胸中已有一多寡之見存焉也由是知算學之理爲人心所自有並非自外而入故取算書中不甚繁重之題以語不習算法之人彼亦能積思而得其所求之數惟遲速難易則與能算者大異焉此因算之未得其法則各數悉從心計而出故必甚難苟知算法則無論設數如何皆可以法馭之而心中可不必思索所以能事逸而功倍也夫一切算法其初皆從算理而出惟旣得其法則其理卽寓於法之中可以從法以得理亦可捨理以用法苟其法不誤則其理亦必不誤也

識數之法

華蘅芳

物生而後有象象而後有滋滋而後有數則物之有數乃人之彊立名目以記物之多寡者也故亦謂之數目

數目之名卽一二三四五六七八九十是也然數可多至無窮若每數必立一名則不勝其繁且終不能盡紀其數故又立一簡便之法名其自一至九爲單位之數滿十則爲進一位之數仍以自一至九之各字記之而名之爲當十之位滿百則又進一位亦仍以自一至九之各字記之名之爲當百之位由此而百進爲千千進爲萬而十萬而百萬而千萬其位均以下一位之數滿十而進爲一則任數之如何多皆可以此法記之

所以必以十進制者因人手有十指便於屈指計之也凡常用之數大抵以十進制者爲多惟天文家度分秒之數則以六十進制

各位之數旣俱可用自一至九之各數記之則其空位當以零字記之或作一圈以代零字亦可

凡學算法必先從識數起故識數爲算學中第一步工夫不識數之人不可以學算也惟數目之字並無意義可尋其初必從彊記而得所以人自孩提之時父母卽教其識數聰明之人有數歲卽能識數者愚蠢之人有數十歲仍不識數者

識數之法先將自一至十之十个字讀至極熟能一气貫注而不淩亂錯雜便能將十个物任取幾个數之知其爲何數再從一十一讀至一百則能數一百个錢又知十百爲千十千爲萬等意則其人便可爲識數之人識數之工夫由於習練而成非但口中要熟亦須眼中看慣方能敏捷如將子五枚置於桌上則兒童不能隨口卽言其數必用手一一數過而後知之此因眼光未習練之故也及已看慣則物之不滿十个者平常之人皆能一望而知之

惟因眼中亦能識數故數物可不必一个一數而可任幾个數之然亦各有數法譬如數錢數則以五个一數而口中呼一五一十十五爲最便譬如數雞卵則手中不能持五个雞卵祗能兩个一數而口中呼一雙兩雙至末則云幾雙或幾雙多一个此固尋常習用之法而其中已暗以加法乘法爲妙用焉維不經道破則人亦不覺耳

大抵物之能隨手運動者數之易其不能隨手運動者數之稍難因不能將已數過者另置一邊也譬如入山林而數叢樹往往數之數次不得分明因其已數過者與未數過者易致看錯非有遺漏則有重複故不能得其眞實之數然此亦有法焉可將他物於每數過之樹次第作志則無志者爲未數過之樹易於徧數而徧志之以得其的確之數其作志之意猶之另置一邊也

作志之法惟手所能及之物或手𨿽不能及而可用長竿及之者則可若其物非手與竿之所能及則此法不能用譬如欲數淸天空之星則其事甚難因不能於星上作志也

人𨿽不能於星上作志然可於紙上作點以肖其星故可觀列宿之形而一一繪之於紙以成星圖則數圖上之星與數天上之星無以異也所以星亦有數此皆識數以後之巧思也算法亦爲各種巧思故遇一難算之題則必有一法以解之及解去此難又有一難於此者在前必又有一法以解之如此由淺入深步步各有難處而步步各有巧法故無論題之如何深奧皆可於紙上寫之算之以與人共明之

論加減乘除開方之用

華蘅芳

算學中各種題若非用加減乘除開方等法以馭之則不能得其所求之數可見此五者實爲算學中各種利器藉以攻堅入深者也有此五者則於尋常淺近之算學中已無不能推算之題然學算之人每不以加減乘除開方爲難而以用此五者爲難因題中所言之各數但有其彼此相關之理而未明言其何數爲實何數爲法何數當加減何數當乘除開方也題之形狀萬變不窮知其一未必知其二通於此未必通於彼則加減乘除開方𨿽已習之極熟而不得其用之之道亦幾與不習者無異焉

然則如之何而後可惟有將從古迄今所有之各種算學題目由淺及深分門別類一一立術演艸或加以圖說以明其何以當加減何以當乘除何以當開方則題意明而馭題之法亦明可不致遇題束手矣

吾且掩卷思之古今來所有之算學書流傳於世者奚止數百種吾所曾經寓目者亦有數十種此數十種書何種非將算學之題由淺入深分門別類按題立術演艸附圖以明其加減乘除開方之故者與其抄撮前人之書以侈吾之卷帙曷若請學算之人自觀各種算書以明其加減乘除開方之用也哉

果如此說則筆談之作卽可從此而止矣然而仍不能已者何也余於算學中寢饋者已數十年此中之甘苦知之最悉故欲將已歷過之境界已見到之地步爲學者縷述之以助其觀書之功而省其枉費之力俾不致如余之盡從暗中摸索得來則吾願慰矣

吾於算學生平未嘗受業於人卽與能算者相友善亦未嘗數數問難也惟樂觀各種算學之書自十五六歲時偶於故書中檢得坊本算法心竊喜之日夕展玩不數月而盡通其義吾父見其癖嗜此學必是性之所近也遂爲之購求算學之書爰得周髀九章孫子五曹張邱建夏侯陽輯古海島益古演段測圓海鏡俾縱觀之除益古海鏡二書以外其爲常法所能通者以加減乘除開方之法馭之無不迎刃而解惟於天元之術則格格不相入者幾及一年始得渙然冰釋後又得秦氏數書九章梅氏歷算全書羅氏觀我生室李氏遺書董方立遺書衡齋算學焦理堂學算記駱春池遊藝錄始知算學有古今中西之異同而幾何原本當時尙未譯全其前六卷世無單行之本惟數理精蘊中有之及購得數理精蘊遂能通幾何之學而吾年亦已二十矣是時海內算學名家如項氏梅侶徐氏君靑戴氏崿士李氏秋紉其所著各書尙未出因訪秋紉於墨海書館見其方與西士偉烈亞力對譯代數學及代微積拾級尙未告竣秋紉謂余曰此爲算學中上乘功夫此書一出非特中法幾可盡廢卽西法之古者亦無所用之矣余於是知天元之外更有代數微分積分之術爰從其譯稿中錄得數條視之迄不得其用意之處又閱數年其譯本先後刊竣惠我一編披閱數頁外已不知其所語云何也其格格不相入者猶之初讀海鏡時也詰諸李君則云此中微妙非可以言語形容其法盡在書中吾無所隱也多觀之則自解耳是豈旦夕之工所能通曉者哉余信其言反復展玩不輟乃得稍有頭緒譬如傍晚之星初見一點旋見數點又見數十點數百點以致燦然布滿天空是余之於代數其明也以漸非如天元之術不悟則已一﹝悟﹞﹝晤﹞則豁然開朗也然後知代數之術其層累曲折多於天元故其致用之處亦比天元更廣從此以後無時不究心於代數每覺李氏所譯之二種殊非易於入手之書故余又與西士傅蘭雅譯出代數術微積溯源三角數理代數難題解法流播於世於是今之言算者皆知西法之代數卽是中法之四元而其淺深難易則不可同日而語矣

或有問者曰如子之說則必先羅致多書而後可以學算乎抑不必羅致多書而亦可學算乎

答之曰學算不必多書也惟擇其要者觀之而已其最易入手者爲程氏算法統宗屈氏九數通考此二書於加減乘除開方之用言之極詳故於初學最相宜且從此又可學得開帶縱平方及正立方之法亦可稍知西法中各種名目九章算術爲中法最古之書其文義與古書相往來亦學者不可不讀之書也能讀九章則一切古算書無不能讀矣是書鍾祥李雲門演有細艸圖說極爲詳細外間有刻本矣

幾何原本爲西法中最古之書不言法而言理不言數而言象徹乎立法之源凡九章所不及者無不賅也不讀幾何則不能明點綫面體之理而於加減乘除開方之用終不能了然於心目之間是書第十卷

之理甚深非初學所能通曉但觀其前六卷可也

幾何之界說及各題字字齊力其釋題之語無一字不周到無一句無來歷學者讀慣此書其心思自能縝密則看各種算學之題如禹鼎燭姦可以無遁形矣

論看題之法

華蘅芳

初學之人於題中之各句句中之各字往往模糊看過不能字字盡見𨿽將其題看之多次算之數徧仍有一兩个最要緊之字未曾看淸非眞未見此數字也見之而不知其用意之所在則此數个最要緊之字依然漠不關心亦猶之乎不見而已

題中之字句有極其力者有不甚力者又有可有可無者惟其可有可無及不甚力之字往往皆顯露於面前一望卽見而其極力之字則藏伏隱匿於各字之間而使人不易見是在乎看題之眼光能識別之其辭气輕重之間最有關系故於虛字尢不可忽略看過也

凡看算學之題務將其每句每字俱看完全不可有一字遺漏亦不可有一字不從心上經過則可知題之所語云何其注意之處何在卽能知其某句某字力不力於是題中所暗藏之意思可以盡顯而各數相關之故亦確鑿可指而不至有遊移兩可之見夫而後題中之各數能爲我所用而我之加減乘除開方等法亦肯爲題中各數所用而不至於捍格不相入矣

算學中各種題譬如用綫綰成各種花樣之結加減乘除開方等法猶之各種器具可用以解結者也惟欲用各器以解其結必先看淸結之絲縷方能有下手之處看題之法亦如是而已

旣能看淸題中之絲縷則可將題中不要緊之閒字閒句逐漸刪汰之而變爲另自一種說法惟其各數相關之理則不可與原題稍有背謬

假如有題云某日買筆二枝用錢十四文某日買墨一錠用錢十文某日買紙十張用錢二十文問共享錢若干

則題所問者爲共享之錢而不計其用去之日故其筆墨紙三物𨿽非一日所買而其共用去之錢則與一日用去者無異也所以題中之三个某日二字俱與算法不相關可以刪去之又因題之所問者爲共享之錢非問筆之每枝墨之每錠紙之每張其價若干也所以可攺其題云筆十四文墨十文紙二十文共錢若干

然其所買之物實與所用之錢亦無相關因買筆買墨買紙之錢可作買茶買酒買漿之錢算之其共享之錢無異也卽作一次買物二次買物三次買物算之其共享之錢亦無異也所以又可攺其題云先用十四文後用十文又用二十文問其用錢若干則夫人而知當以此三數相加而得其共享之錢四十四文矣

惟有一種題其字句一气呵成不能稍爲刪節則只可看明題意而將題中各數別作一簡易之說法

假如九章之題云五雀六燕集稱之衡雀俱重燕俱輕一雀一燕交而處衡適平並雀燕重一斤問雀燕一枚各重幾何

則此題之意言五雀重於六燕也其五雀六燕之共重爲十六兩也又言一雀五燕與四雀﹝一﹞﹝五﹞燕其重相等也惟因一雀五燕與四雀一燕相並卽爲五雀六燕所以可將十六兩分爲兩个八兩一爲一雀五燕之重一爲四雀一燕之重則可攺其題之說法云一雀五燕共重八兩四雀一燕亦共重八兩問雀燕一枚各重幾何

凡看數題而覺此題與彼題相似者必將其兩題看至極其透徹究竟其中或有略異之處否題有面目𨿽異而算法則同者亦有面目相似而算法不同者

假如有兩題其一云原有錢一千文已用去四百文今剩錢若干其二云原有錢一千文今剩去四百文已用去若干

則此兩題之說法𨿽異而算法則同因用去之錢與今剩之錢相加必與原有之錢相等故於原有之中減了用去卽是今剩之數於原有之中減了今剩卽是用去之數也

假如九章之題云今有兔先走一百步犬追之二百五十步不及三十步而止問犬不止復行幾何步及之

又如代數術中之題云有野兔爲獵犬所追兔在犬前五十步犬每行三步兔能行四步而兔之三步等於犬之兩步問犬追若干步可得兔

觀此知中西皆有犬追兔之題其說法及算法略有不同而所求之數則俱爲犬之步數也其第一題不及三十步而止之句其三十是兔之步數若認作犬之步數則誤矣

算學之題大抵有比例者居多惟其相比之理每暗藏於所言各事之中其相比之數又顚倒錯亂和較雜糅於各數之內觀者最易爲其混淆

卽以四率比例之題而論其一率二率三率有順列於各句之內者亦有不依次序者試列六題如左

其一題云原有錢二十千文買得米十石今有錢五十千文問可買若干石

其二題云先將米十石售得錢二十千文今又欲得錢五十千文問須售去米若干石

其三題云今有錢五十千文欲以買米先用錢二十千文買得米十石問其錢可共買米若干石

其四題云今有錢五十千文欲以買米已知每米十石其價爲二十千文問可買米若干石

其五題云甲有錢二十千文乙有錢五十千文均欲買米甲將其錢買得米十石問乙錢可買米若干石

其六題云甲有米十石乙有錢五十千文甲以其米售得錢二十千文問乙錢可買米若干石

則以上六題其比例之率均爲二十與十之比若五十與二十五之比

總言之算學中所有之各題其平正通達簡明直捷者固多而其暗藏機械有意難人者亦復不少看題之人如聽斷疑獄如搜捕伏匿𨿽具明察之才精細之心苟非老成諳練洞悉此中故智者不能盡知其情僞也

更有一種難題其設題之時已將題中要緊之義藏匿於人所不易畱心之處而將題中不應有之算理顯豁呈露以使人易於誤認若不遲回審顧而後下手鮮有不受其愚弄者

假如有題云今有布一匹共長二十尺每日剪取一尺用之問幾日剪畢

則驟觀此題必答曰二十日殊不知其數已誤矣因題之所問者是幾日剪畢非問幾日用畢也若問幾日用畢則每日用一尺其二十尺之布當爲二十日用畢今問幾日剪畢則每日剪去一塊其長一尺至第十九日已剪去十九塊計共已剪去十九尺其所剩之一塊適得一尺可爲第二十日之用而第二十日取此一塊布時不必再動剪刀則是十九日剪畢也

由此可見前題中末句之剪字乃是最力之字斷乎不可輕忽者也看題之時若讀至末句不能將此剪字看出而以爲與幾日用畢幾日可畢幾日而畢幾日乃畢無異則安得不誤算耶

其所以易誤之故因題中所言之各數俱爲整齊易算之數其二十尺爲一尺之二十倍而一日剪一尺又明明有一比例之理置於面前則觀者不及轉念已不覺脫口而出曰二十日是駟不及舌矣

假如有題云今有竿髙十尺有虫從平地起緣竿而行每日能上二尺而夜間必縮下一尺問此虫幾日能到竿頂

見此題而不細思其故必以爲每日上二尺而下一尺則是只上一尺也一日上一尺則十日必上十尺而到竿頂矣所以必答曰十日

殊不知行至第八日其虫之足已至九尺之處及縮下而在髙第八尺處過夜至第九日窮日之力再上行二尺已到竿頂矣題所問者是能到竿頂之日其已到而再縮下則不計矣

前題所以易誤之故由於始念之差蓋但知其每日只上一尺而忘其第一日上行之數已到二尺之處若以第一日爲能到二尺而每日能上一尺固是九日到頂也

大抵看題之法不過是心思細密又能習練眼光令人不能乘我之懈耳非必每題每術一一能彊記之也

論馭題之法

華蘅芳

學者旣能看明題理卽能用加減乘除開方等法以馭其題惟題之形狀萬變不窮則馭題之法亦當隨機應變不能執一以論也

尋常之算學書其每題之下必有答數又必有專算此題之術或更有細艸圖說附焉則依其術以演其數固是易易惟每題各有一術苦於不能記憶學算之人若非胸有成竹則一掩卷卽不能算矣於是有將各術分明別類編成歌訣以便於記誦者殊不知所記者乃是呆法耳題目一變卽無所用之矣

旣明算理之人於書中所有之各題可不必觀其術曰如何自能立術以馭其題其所立之術或與本書之術合或出於本書之外而能殊途同歸惟但明幾何而未習天元之人其所立之術必枝枝節節而爲之不能有一以貫之之理故其用心也苦而用力也勞

不論其題之如何變化而槪用一法馭之者惟天元之術能之然天元仍籍幾何爲用故𨿽有天元而幾何之理要不可以盡廢也

算學中有數種常用之法其理皆從幾何而出其法必由於學之而後能苟無其法則加減乘除開方無所施其技而天元亦不能用矣玆設數題以明其各法之用

一題有大小兩數之和及大小兩數之較求其大小兩數

法以和較相加半之得大數以和較相減半之得小數

二題有四率比例之一二三率求其第四率

法以二三兩率相乘一率除之得第四率

三題有正方形或方形之縱橫兩邊求其方形之面積

法以縱橫兩邊相乘得方形面積

四題有句股形求其面積

法以句與股相乘半之得句股形面積

五題有平三角形求其面積

法以底邊與中垂綫相乘半之得三角形面積

六題有平圓之周徑求其面積

法以周徑相乘四除之得平圓面積

七題句股弦面冪相等之理

凡句之平方與股之平方相並必等於弦之平方

八題求正立方形及帶縱立方形之體積

法以長與相乘又以髙乘之卽得立方形體積

九題求塹堵陽馬臑之積

塹堵之積居立方二分之一陽馬之積居立方三分之一臑之積居立方六分之一

十題求髙臺之積

法以上長倍之加下長以上廣乘之又倍下長加上長以下廣乘之兩數相並又以髙乘之以六除之得其臺積

以上十題僅擇算書中最要者略舉數端耳讀者觸類旁通可也

論觀書之法

華蘅芳

學者旣通九章又能明幾何中條段之理則宜涉獵各種算學之書

如觀秦道古數書九章則知有求一之術觀梅氏叢書及數理精蘊則知有弧三角對數之術觀羅氏觀我生室或丁氏白芙堂叢書則知有天元四元之術觀代數學及代數術則知天元之外更有代數之術觀代微積拾級及微積溯源則知代數之外更有微分積分之術

凡此諸術皆爲今世之所有而其理其法則爲從古及今明算之人闡發數理之奧賾而成然數理淵深不可限量其中妙義任人探索終無窮盡之時不可謂此理之外更無他理此法之外更無他法也

余非謂甫通九章幾何之人卽能觀以上所言之各書而盡解之也惟恐人囿於條段之理則心思不能超脫故欲以元代諸書廣其眼界耳

學問之道貴乎溫故知新而算學之事則宜去故生新不將已知已能之事撇開一邊則其先入之見膠固積滯於胸中足以蒙蔽心思而新義不得復入矣譬如飲食過飽則致不易消化必待其消歸烏有而後能再食他物否則珍羞羅列滿前亦無下箸之處也

凡觀算學之書其淺近之處過目卽解本無待於研究至於深文奧義以及數理之繁賾者則非一時所能通惟遇難通之處亦不必極力思索但將其所言之事置之心中勿助勿忘閱數月自能通曉

嘗見有初學算法之人年少气盛日夜究心算學遇有難通之處積思致廢寢食𨿽其所得通者可速於他人而卒至用心過度遽促天年著作未成九原遺恨良可慨已

夫算學不過爲六藝中之一藝耳則究心此學者不必以生平之全力赴之祗須於正務之暇當作遊藝之事斯可矣昔之人以著棋爲消閒之事今之人以牌爲消閒之事觀算學書亦是消閒之事也人若能以著棋牌之工夫用之於觀書而卽以著棋牌時所用之心思以究夫算學之理則未有不成一代疇人者也

凡觀算學之書遇有不明之處不妨放過此處而再看下文且不妨拋去此書而另觀他書因上文所未詳者或於下文解之也此書之所忽略者或爲彼書之所賅備也若觀各書皆不能明而心中窒塞煩悶則宜屏棄學算之事少或數月多至經年必自能憶及各書而取觀之此時之光景宛如良朋密友久別重逢其相得之情有非筆墨所能罄者也

有一種算學之書但有各種算術而不言其立術之理則觀此書者不必自思其理久後必能從別種算學中自得其理

數理繁賾之處其變化之法書中未必將其曲折之故一一明言則觀者亦不必極力思索但從其以上各法細觀之必已有式在前也

凡觀算學之書不必記其句語亦不必記其算式只須明其大意而已已明其理卽可置之未明其理亦姑且置之因今日不明可俟異日明之也他種學問皆忌作輟而算學則不忌作輟且其進境卽在於作輟之中此非身歷其境者不知也

事物之理自其外而觀之則能見其全體自其內而觀之則能見其底蘊惟以我觀物不可反爲物所役也若入乎其中而不能出乎其外則如入牛角之中而不得出矣觀書者亦不可反爲書所役也九容之術原書已不勝其繁又從而抽繹其義引伸其說名目愈多頭緒百出試思此種算學究竟有何用處

凡觀算書有數个最快意之境界旣習九章之術而得幾何點綫面體之理以印証之一快也初通天元之術知一切算題皆爲我法所能馭二快也捨天元而習代數知天元所不能爲之事皆爲代數所能爲三快也

凡觀算書有數處最難於進步然不過此關則終身不能再有進境矣如已習幾何之人不肯捨其條段之理而習天元此乃先入之見誤之也已習天元四元之人又不肯捨其剔分易位之事而習代數此乃中西之見誤之也善學算者不存先入之見亦不存中西之見故其學無止境亦無限量

論學算之法

華蘅芳

算學中門徑甚多歧途百出非備嘗此中之艱苦者不能洞悉其曲折所以學算亦不可無法也

學算之人其志向各有不同故其所學之事遂亦從此分焉綜而計之大約可分爲兩類一爲闡明數理以成著作一爲推演各數施之實用

算學中可施之實用者皆無難爲之事如推田畝之積步倉廩之積斛商功之積尺測量髙深廣遠推步日月五星皆已有成法在前依其法而演之祗須知加減乘除及比例之法已綽乎有餘其須用開方者固不多見也

卽進而論造表之法如八綫與弧背互相求眞數與對數互相求或從縱橫兩綫求各曲綫之長及其所函之面積皮積體積若旣有其本題之級數式依其式而演之亦不過用加減乘除開方而已並無難爲之事也

所以學算者之志向若只求見用於當世爲衣食名利之計則祗須熟習整數分數小數之三種加減乘除開方再從各書中摘錄測量推步各種成法藏之篋中便已無所不能算矣天元代數之術皆可不必究心也

若非急於求用而務欲闡明數理則其所學之事非株守成法者所可比蓋因數學中深奧之理無窮則其明理之法亦非一端所能盡故必兼綜各法乃於理無障之處也

一切算法皆從條段之理而生故算學中淺近之理皆可以幾何之法明之惟篤信幾何之人每自恃其點綫面體之學而不信天元且不肯再習天元此乃爲幾何所囿而不得自脫者也

用幾何之法以明算理每題必作一圖每圖必系以說有圖無說有說無圖皆不足以發明題義然至立方以上其條段之理已不能繪圖則幾何之術窮矣

天元之術不必處處言條段而一切條段之理無不包括於其中此益古演段之所由名也蓋至如積相消而條段之理終不肯紊亂所以無論若干乘方亦無論如何帶縱不必分別其形象而槪以一例推之

惟演元之書其所設之各題大抵務爲深奧而不適於用習天元者不能不習其題則從此又生魔障矣此非爲天元所誤乃爲天元書中之題所誤也卽如句股弦可以彼此相求又能以和較之數互相求又能以和較之和較互相求亦可謂極其變化之妙矣猶不肯已則以同式之各句股又成和較而一一識別其彼此相關之理標名立目條分縷析以解之創之者自詡神奇傳之者共推絕學師以此授其弟官以此課其士萃古今能算之才使之困頓老死於句股之中而不自知悔悟者李欒城之力也

幾何之學從條段以明題理故條段明而題理亦明天元之學從題理以明條段故題理明而條段亦明惟幾何之條段必藉夫圖天元之條段則無藉乎圖也所以天元所明之理能比幾何更深

然天元但能將未知之數明其條段而其已知之數則渾和於太極之中不能一望而知其條段如何惟代數之術則無論已知之數未知之數其條段之理莫不一二分明故代數所明之理又能廣於天元

學者旣明代數之術則於數理之奧賾者固無不能明矣然猶有言之或甚繁求之或甚難而不得簡易之法以賅之者何哉因代數但能推一切常數而不能推其變數也惟微分積分之術則能推一切變數故有微分積分之術而代數之用愈廣矣

或有問者曰如子之說天元勝於幾何代數勝於天元微分積分又勝於代數則學者何不徑習微積而必從幾何元代以及微積耶

答之曰不習幾何則於如積之理不能盡明故不可徑習天元不習天元則於正負開方之理不能盡明𨿽從代數得其相等之式亦不易求其同數微分積分其算式仍籍代數爲用不習代數烏能徑習微積所以幾何元代微積其學必循序而及不可躐等而進也

或又問曰微積之必由代數而出固無疑矣若謂習代數者必先知天元習天元者必先明幾何此乃欺人之論也夫天元中法也幾何代數皆西法也中西各創其法曾未彼此相謀則創天元者固不知有幾何也創代數者亦不知有天元也不知者尙且能創而謂反不能學者天下有是理乎

答之曰余之所謂循序而及者言如此學之則易於入手耳非謂捨此卽不能學也創天元者固未見幾何之書而天元之理則無非幾何之理也創代數者𨿽未見天元之書而代數之理則猶之天元之理也然則幾何元代其明理之法𨿽異而其所明之理則同惟幾何爲初學所最易明故必從幾何入手天元之書難於幾何而易於代數以其有數可核也代數之法繁於天元而其用則廣於天元故旣明天元方可學代數

又有問者曰演數與明理旣分爲兩途則演數者固不必明理矣惟不知明理者亦能演數否且不知明理者所演之數有異於不明理者所演之數否

答之曰明理之人惟不喜演數耳非不能演數也使彊明理之人爲演數之事其演得之數亦無異於演數者所演之數也惟專門演數之人因已演之甚熟故速而且準每爲明理者所不能及耳

或又問曰算法之事所用者數也明其理而不善演其數則是能說而不能行矣又曷取乎明理爲哉

答之曰演數者祗能用法而明理者則能創法凡演數者所用之法皆明理者之所創也算法古疏今密古拙今巧苟非明其理而精益求精安能至此乎明理之人譬如創業演數之人譬如守成其勞逸難易有不可同日而語者明理之人非但能創前所未有之法又能以因爲創而將從前已有之法攺之使更便於用故有至難之法一變而爲至易者亦有至繁之法一變而爲至簡者卽如圓徑求周古時用割圓之法開方數十次僅能得數位密率今用屢乘屢除可任求若干位密率而不必開方又如求八綫之法古時用六宗三要二簡法而不能任求某角之綫今則弧背與八綫能彼此相求又如眞數求對數古時用中比例之法以代開數十百次之方今用級數可以任求而不必用中比例其簡易不知幾何倍矣

或又問曰明理始能創法是創法之人無有不明其理者也吾見近時算學之書每有但言其所立之各術而於立術之理則不贅一辭豈其理祇能自明而不能與人共明歟抑祕其立術之理而惟恐人之得明歟

答之曰子所言之書其創法之時蓋用天元之術以演各尖堆之積枝枝節節而爲之此中曲折之故祗爲創法者所自明若欲與人共明其理則取徑紆布算繁重演之非易言之甚難不能如微分積分之直捷簡明也卷帙旣多則刊校均非易事故先刊各術而其釋術之書將俟續出後因已見微積之術覺己法不足以傳示後世遂焚棄其稿未可知也或身遭兵燹就義成仁而遺稿飄零散失亦未可知也

或又問曰有數種算學之書其所立之術𨿽未嘗自匿其理而觀其釋術之語終不能明白曉暢其故何也

答之曰立術之理若非從大公至正之軌悟入每覺可以意會而不可以言傳故自明其理則易欲使他人共明其理則難蓋其人𨿽有深致遠之心思而筆墨所達未能曲盡其妙則他人觀之仍不能明此亦由於觀是書者功夫尙淺未能領略其語耳

或又問曰今之算術密矣巧矣簡而易矣蔑以加矣吾恐從此以後卽有鉆研數理之人亦未必能再創新術矣

答之曰他事皆有止境而算學無止境也古人創術之時何嘗不自以爲巧密逮有巧密於古術者則以古術爲拙矣後之視今亦猶今之視昔安知此後更無再巧再密之術而視今之巧密者爲拙耶

論比例之用

華蘅芳

中法之異乘同除卽西法之四率比例也九章之中惟粟米一章眞爲四率比例之題方田差分商功均輸𨿽非全是比例而其中藏有比例之理故皆可以比例通之若少廣盈朒方程句股每章各有專術不必彊以比例明之羅茗香作比例匯通將一切算法皆歸比例識者譏之

題中所藏之比例其理未必盡顯是在乎學者探索題意而得其相比之理則能將題中各數用加減乘除造成比例之率有祗用一次比例者亦有必用數次比例者所以比例之名甚多有正比例轉比例合率比例按分遞折比例遞加遞減比例超位加減比例和較比例等名名目愈多頭緒愈亂余以爲比例只有一法乃二三兩率相乘以一率除之而得四率也其名目之多乃是造此諸率之法隨題異形稍有分別耳

除不學之害中國除害議二

徐勤

徐勤正告天下曰覆吾中國亡吾中國者必自愚民矣必自以舉業愚民矣中國二萬萬里之地四萬萬之人二十六萬種之物產大地莫富彊焉而北托於俄南懾於英法東割於日本岌岌幾不國原所以傾敗之由在民愚之故愚民之術莫若令之不學而惟在上者之操縱不學而愚之術莫若使之不通物理不通掌故不通古今不知時務聚百萬瞽者跛者而鞭笞指揮之如牧者之驅鵝鴨然稍投以水艸奔走趨赴惟恐後乃得以呵斥殺戮獺祭而奴使之𨿽然天下之士至多豪傑殊特負異气者郡縣而有咸欲使之不通物理不通掌故不通古今不通時務其道甚難故用束水刮沙之法盡去漢唐以來徵聘辟召賢良茂才有道四行鴻博十科之選又去三公光祿刺史守相之舉獨立科目以招之夫以人才之殊而取士之隘未有若此者也然所謂科目所取之士試之以四書五經之義以通聖人之大道策之以經史掌故無所不問以驗其記誦之彊富貫串之該博豈不得才乎哉然所謂經義者乃非欲人通聖人之大道也自割截枯縮而外乃密爲文法文式文律以困之聖人之言以明其道豈有所謂詞句之間不許犯上連下者哉豈有所謂偏全斡補者哉長則博士百萬之言發揮之而不足短則申公之對一二言而有餘豈有所謂七百字之限哉易奇而法詩正而葩豈必以八家之調八股之體哉豈有浮腔濫調若塡詞唱曲之淫哇哉戰龍載鬼之怪侯旬捋劉之奧豈限以宋儒之粗淺者哉𨿽然限以格式定以法律束縛人才非義之義亦無所不可若夫援證古今會文切理而後深切著明此自古爲文之通恉未能外之者也而制舉乃禁之其說曰代聖人言不得用漢後書漢後事以爲孔孟周人也安得知漢後事於儒林等字亦謂不可用豈知其所謂雅正者不過宋世文字之一偏哉於宋世之文字則以謂雅正於孔經之文字則以爲怪僻新安之經尊於闕裏其端起於歸有光方苞爭名之陋其後成於陋儒專己攻人之私持界甚嚴托體甚尊謬種流傳最便不學人皆樂之於是天下衿纓束書不讀斥以雜學讀禮則喪刪其簡讀左傳則篇刪其句若夫儀禮春秋公谷大戴或孔子之親筆或洙泗之微言以詞館耆英鮮有誦讀者至於書益復髙閣言史學則述坊書之﹝綱﹞﹝鋼﹞鑑易知錄者以爲掌故談經學則奉大全匯參備旨味根以爲考據講詞章則奉古文分編眉詮觀止評注以爲宗主小兒學問止論語不知有漢何論魏晉故𨿽策問極博惟重四書文空對敷衍可以登科故對策而云唐之王阮亭宋之白樂天猶知其漁洋居易尙爲通博者矣若夫考官閱卷以貞觀爲西京年號佛時爲西土經文甚至有一代名臣而不知範仲淹爲何人曾入翰林而問司馬遷爲何科前輩者蓋未聞漢書可證經義先儒之中未聞王粲其風古矣自童年受四書詩書易半部禮記左傳外讀爛腐之八股纖巧之試帖寫方黑之大捲輕潤之折子送詩片遞條子拜座主爲師卽可以乳臭之童沒字之碑掇髙科掄鼎元翔木天衡文天下然且小之考軍機禦史大之考試差大考權要富貴皆賴於是進之爲公卿督撫之尊退之亦不失主學道府之榮無日不待楷法文賦之用卽終身不離楷法詩賦之業浸淫穠郁習臭而忘故天下移風想望沈醉

若夫巨儒宿學盛徳髙行束置勿卹豈聞徵聘間逢奏薦祗授教職亦僅頭銜而已其行文魁壘奇偉則以怪黜或以犯諱不合律法黜其不能抑壓者亦登第矣則不計其文之工否言之切直否校其書法之工而已書法之工亦非取其歐顏虞褚取其合院體而已又非取其書法也橫看其章法欲其正看其筆法欲其通不知沈約蕭該自何來而妄據劉淵以談平仄不知急就說文爲何物而謬持字學舉隅而挑破體凡有此者𨿽以舒向之金玉淵海顏冉之龍翰鳳雛抑置末第永爲外吏折腰督郵見棄永世故魁天下之狀元爲四萬萬人最驚羨者乃由鈔策冒寫方格而來非謂有黼黻云漢之學也宰天下之大學士爲四萬萬人所最尊者乃由寫白折積資格而致非關有經緯天地之才也人主以富貴奔走天下而下之舉人秀才中之詞館試差上之狀元宰相所取在彼所棄在此故風行艸偃髙髻廣袖楚靈細腰齊桓紫服君行法而臣行意標之甚髙者乎天下之人惟富貴之是求惟至愚極陋無用之是學習非成是深入人心謬種流傳子孫蕃衍孩提愛餅棗而不愛金珠野人愛錢帛而不愛空靑鉆石愚以傳愚陋以襲陋易丹而素看碧成朱以至愚極陋之總裁閱卷者選試差翰林又以至愚極陋之主考學政拔天下之秀才舉子夫惟湯而後得伊尹惟桓公而後得管仲惟陸敬輿而後能昌黎惟歐陽永叔而後能東坡自非然者海濱遂臭之夫瞽者捫盤之論臭味各合淄澠難混其棄周鼎而寶康瓠珍而捨卞璞自然之理也大播其陋種鼓蕩其愚風震動六合陶鎔一世舉國旣狂則必以不狂爲狂而抑之抶之彊飲狂泉𨿽以百煉之鋼絕世之資蒙藥軟其骨而手足皆麻光色眩其神則東西俱瞀亦不暇從事天下之故而惟八股小楷之是攻故亦同歸聾瞽矣夫以八股愚天下之人若使惟通才是求不限名額通則一榜盡賜及第尙可以餘日讀書不通則停其選舉尙可止其幸進泰西掄才皆無額也而科舉則不問通否惟額是副吾粵南海順徳新會童試至五六千人而學額僅四十諸生試者萬二千餘人而諸生不得錄科者尙十之五六監生不得錄科者以千數會試則吾粵舉子五百餘而進士僅十六人總裁四人各分其額人得四卷其它江楚四川亦或類是及額而後𨿽有孟荀莊屈之文歐虞顏柳之書亦皆擯而不錄矣其它就吾耳目所及𨿽以江浙文風之美而童試無幾如廣西雲南貴州則士風僻陋且自童試鄕試亦復寥寥而亦以額彊取之若欲以安慰鎭撫之者夫國非賢不立事非才不舉捲耳之求賢審官菁莪之造士育才此千古之通義有國之常法也而科舉之制國有慶典則開恩科行省士民有報效捐義舉則廣以恩額是國家本不以科舉爲求才之法而以爲恩施之具不問其人才之有否則多取其本額之數是不以士人爲才而等於恩幸之流旣以爲恩矣則不得濫賞而靳其額或加惠而增其額亦義之宜也然而愚不肖者進而賢智見遺小民知其不必以才進也故五經未畢皆懷僥幸之心一丁不識並有進取之志故自髫齔至老耄焚書而舞之吾粵學捨千數捨皆百數十人皆聰俊才也而朝夕呿搖頭頓足髙吟低詠惟腐爛文數篇老師耆儒登比宣講者亦惟陳文數篇吾過其門欲爲痛哭以絕世之人才咸葬薶於是計直省省風當亦同埋矣然使額𨿽隘矣而分場多日閱卷多人猶少失也

然科舉之制以一使者再歲試行省千餘里之地時日迫促場期接比如吾廣州每場士皆五六千隔日一場一人閱之是以一日閱數千卷矣𨿽有仲尼之聖離婁之明力能穿紙豈能辦是不過聽幕友之顚倒取旣及額余可束閣各聽其命運之所遇若賭呂宋之票榜花之猜而已若鄕會試稍其期增其人矣然泰西每試人不過百考者數人安有以萬數千卷十數日所能了之哉惟有顢頇抹塗而已夫以額之定限若此場期之迫促閱卷之恅艸若彼旣驅數百萬童生而縛之幸取焉而爲諸生不得則歲歲復試其枯窘割截如故又驅十餘萬諸生而縛之以限額促期閱卷寡獨顢頇之法幸取焉而爲舉人不幸則三歲復試其不許用後世書後世事之八股如故又驅數千之舉人而縛之以限額促期閱卷寡獨顢頇之法幸取焉而爲進士不幸則三歲復試其不得用後世書後世事之八股如故其它童試則歲歲有縣府試數場凡費數月而後能見試於學政諸生則年年有歲試科試錄科試而後得望於鄕試若仍歲有失則沈溺於枯窘搭截之中累試而或有所得然苟未第進士者終營營於不許用後世書後世事謬稱雅正之八股之內不問賢否不問通否試旣重而額益隘少如累塔登髙益尖矣然考試之事同而尊賤之體別佹得則乘軺建節在於指顧佹失則黃馘枯首困於泥塗樹之標者極髙以誘之束之額者極隘以汰之密爲層累之試以縛之其歲月之望以老之故合四萬萬之民而得數百萬之秀民累試數百萬之秀民而得數千之舉人數百之進士可謂妙選天下之英矣所以分任天下之職事者皆在此數千百人矣而以不用後世書後世事之故考其知識不獨與彼數百萬之秀民無異乃與彼四萬萬黔首亦無異也合數百進士而試之又選數十人以入翰林尢天下之俊選矣旣入翰林之後可以讀書窮理紓發志事矣則歷資以限之薄俸以困之亦不問賢否不問才否也其有不由資歷而可以超遷可給衣食而足資供職則有大考試差在以歲俸數十之窮二十年開坊之難而驟超學士講讀之班任全省學政之富開合太大操縱太奇自非天民出世之姿安有不俛首帖耳而惟馬首是瞻也當是時也若試以妙通新理創著新書專辟新地何求而不得則失四萬萬人而尙有數百才人猶可爲國也而官制尙慮其稍智也自朝殿之試大考試差之試別出一天下古今最無補最無用之小楷白折試帖詩以縛之得之若升天失之若墜地於是所謂天下之英詞館之俊研墨弄筆朝書暝寫窮老盡气而惟楷折之求工詩賦則求題解而熟誦無用之詩則謂才博人矣尙安有餘力暇日以講天下之故新理之學盲旣聚亦安能互相補益而少見天日乎故詞館之俊以爲公卿督撫之選主考學政給禦道府之任者考其知識與數百萬之秀民無以異與四萬萬之黔首亦無以異也故數百萬之童生以枯窘割截愚之於始十餘萬之諸生舉人以不用後世書後世事愚之於中數百萬之翰林以楷法詩賦愚之於終三法立而天下之公卿士人無復有不愚者矣無得漏网而能智者矣其有脫而出者孑孑獨立無與講求其智亦有限矣然且眾謗攻以爲怪物流言飛文務令不容否則盡棄其學變易其面目與之偕愚而後苟容焉

故通經學古之士一郡一邑無一人焉大淸通禮當王之貴也或一省無其書若夫博學雄文一省或無其人焉絕學專門經緯世宙之才或一代無其人焉愚之效大著矣然科舉所限者士人耳若上之王公下之農工商賈中之將帥士卒醫卜星術不受八股楷法詩賦所縛者可以智矣無如才識之開皆由文學士人旣專文學之業九流咸奉爲宗師分其議論故二萬萬婦女皆士農工商稍識字者之弟子也二萬萬農工商賈及將帥士卒皆日作搭截僅誦四書三經之童生之弟子也醫卜星術皆日作搭截僅誦四書三經易知錄之童生不進學而變身者也天潢之英宗親之貴親郡王貝勒貝子公將軍皆日作搭截日作不許用後世書後世事之八股日寫白折之翰林之弟子也至於天子聖神首出不待教者不敢論矣然以數百年之積習數萬萬人之風气燻蒸染濡智種欲絕是以朝無才相閫無才將疆無才吏野無才農市無才商肆無才工聚黃帝堯舜神明之冑四萬萬明秀之才而皆以八股楷法詩賦而瞽之盲人瞎馬夜半深池使猶當嘉道一統之時亂民一呼城邑皆躪矣當大地交通彊國數十興學勵士日智其民而吾以數十百萬瞽者當之豈有類哉嗚呼豈有類哉夫閔馬父之不悅學此周之所以亡也上無禮下無學賊民興喪無日此孟子所以嘆也故謂覆中國亡中國必自科舉愚民不學始也不除科舉搭截枯窘之題不開後世書後世事之禁不去大捲白折之楷八股之體試帖之詩定額之限期之促試官之少累試之繁而求變法自彊猶郤行而求及前也

夫以中國四萬萬人之眾中州靈淑之鍾儒先學術之遺秀民聰穎之發而舉謂爲無學豈不大謬哉𨿽爲八股八韻白折大捲所困豈無日事鉆研博極書者哉然而究撢其學術大校其風气所朝夕孑孑髙自期許連合黨大呼嘩世者凡有二端曰考據曰詞章而已夫考據以明經義證史事詞章以通制作寫性情豈得謂之非學哉遠觀前古近考泰西亦矜矜於是矣豈可謂其不宜學哉夫以中國四萬萬人之眾其秀民旣盡困於八股試帖楷折之中而其秀民之尢特達有知識者乃僅驅而從事考據詞章之無用此所以敢謂爲無學也夫考據之道其體蓋極尊矣自顧亭林朱竹垞毛西河閻百詩導源於先錢竹汀王西莊繼軌於後而戴東原欲奪朱子之席乃挾說文之學大聲髙唱曰欲通聖人之道必通聖人之經欲通聖人之經必通聖人之字其弟子金壇髙郵能左右之於是舉天下之士欲自負爲通經學古者窮老盡气然膏繼晷口吟手畫日講於三倉爾雅廣韻玉篇之學辧音正字窮析毫釐其有談學而不通小學者則斥爲野人擯而不得與學人之列自幹嘉後迄於咸同稱文學最盛之時則以此小學試之鄕會歲科偏省僻壤自老儒宿學黃口小童亦復口誦說文手披廣韻小學之效於是極盛矣其它考據之書汗馬充宇王芻綠竹可演爾雅爲數十篇車人輪人則發考工爲百十卷然而置王芻綠竹於博物院中使邵晉涵郝懿行見之其言之必不如植物學家且不識其物也置戴震於車店中必不能制車且不能駕駛也此所謂無用之學與不學同也於是言經則髙標三禮以爲絕學然席地而坐以手取食尙是太古據亂未進文明之世其它飲食之器葬埋之具必不復行於今縱有一二博古之士非不可考舊制舊俗以存太古之風乃好事者於小試經古鄕會策問以之試士或創建規模宏遠之書院致髙名通學之大師以轉移風化爲任者驅秀良而從事焉

此所謂無用與不學同也其它碎義逃難便辭巧說堯典二字考之數萬言仲尼居三字演之數十篇漢志謂童年執藝白首無成豈不然哉夫孔子之作六經六經之所以宜尊者在微言在大義以配神明醇天地育萬物本末精粗六通四辟其運無乎不在弟子傳授至漢世君臣上下政事奏議皆用之若以禹貢行河春秋斷獄陰陽災異論事其它譏世卿免奴婢爲良人賜孝子悌弟酒肉養三老五更皆舉行大義施之實事故前漢博士之說存於今者若韓詩外傳尙書大傳系辭京氏易大小戴記春秋繁露皆明大義豈有所謂考據者哉戴東原謂必通聖人之字以通聖人之道夫以說文玉篇而求聖人之道豈非磨磚而欲以爲鏡蒸沙而欲以爲飯哉且必待通聖人之字而後通聖人之道者適以隘聖人之道耳佛之爲教也所至之地因其國文而譯其經專譯大義而棄其文字而教遂大行於外國至今印度爲婆羅門及回教所滅無復捨舊文而道乃大馳於外域豈非重義不重文之效哉耶氏法之專以外國之文字譯其教故行地球而我談孔子之經者乃獨捨其大義求其文字人則得魚而忘筌我乃買櫝而還珠宜其道並中國而不行也獵文而大義舉天下之士而歸之無用孫鼎臣以爲洪水猛獸豈無故哉若詞章之學號稱爲詩古文詞者古文托於明道其號尢尊然以文明道文究非道不過語言之文者耳蓋周秦之文已通行於當世如今行省言語之通用京話夫通行於海內則用京話通行於天下後世則用文話文話之至者莫如周秦精於古文之人不過若能操京話之人閩粵人而欲遊宦也者官話亦不可不學矣然以能操官話之故乃謬自尊髙則京師之僕夫輿隸其京話尢美矣若遂引體自尊自以爲學豈不大謬也哉能文章者引體自尊自以爲學何以異是然而文家巨子則若韓愈蘇洵王安石宋濂歸有光方苞之徒乃矯矯焉鍜煉其京話是尙然眞能精燕話者獨一韓愈耳其它尙南北夾雜多帶土音而謬嚴體例瓊森疆界髙自位置以爲天下之能事聖道之統緒皆在是矣豈不異哉夫文章足以傳世行遠發揚大道豈不甚善而能之者不過與能京話等例夫通京話之後言政言教言學更自有在然通京話之不足爲學至明矣若駢儷之文體裁本古暘谷幽都之語雲龍風虎之辭犧易堯書乃爲太祖而近之述作辭必引古人必點鬼本非蛩蛩巨虛乃效比翼之鳥又非離昧罔兩乃爲翳葉之形旣以華損枝膏腴害骨無關大道不周世用此如倡優妓樂聊適耳目之觀耳而一國之風相推相蕩號稱學人以不能爲恥幾有如魏收所云會須能作賦始得爲大才士者而所以爲駢文之具者則不過盜竊淵鑑類函之府庫撏撦唐四傑陳伽陵袁子才之衣服其能剽竊北堂書鈔藝文類聚六帖萬花谷已寡矣若其專門欲以擅名者當其誦讀書刺取字句之新麗奇偉可充材料者分類而抄存之乃遂以奧博髙文雄視一世若胡天遊旣死檢其後字料凡數十麓者是也楊雄爲童蒙拾其香艸婦人繡其鞶帨夫駢文若胡天遊可謂至矣然乃楊雄所謂童子婦人也豈得謂之學哉其七言五字之句詩集詩話之刻何啻萬億候虫鳴鳥各暢其天苟無關於宣上徳通下情則曼歌妙舞春蘭秋菊本足爲視聽之娛但不可以爲學耳

若夫京華雅望金石名家考商周之鼎彜辧周新之泉布泉布實非周物義出周禮實爲劉歆所創而令王莽行之网羅二千年之碑刻辧識廿四朝之古器考正年月商訂職官大搜漢魏遠洎新疆彼都人士風流共挹此則顏之推所誚前檐車髙齒屐隱囊紗帽之比耳若夫輿地之學本徵實用而近世講求只有考古胡朏明之言禹貢洪北江之言三國六朝疆域李申耆之地理五種號稱佳作無用於今卽顧氏方輿當時稱爲奇書若據以用兵亦豈可行哉日事以前京師琉璃廠乃無地球之圖言之令人駭笑自愚至此豈不哀哉於學何預焉舉此三者中國才士號稱博學者盡是矣至於篤守程朱出處有本末行事有尺寸問學有本原燥濕不變白心不點以道負荷者海內有幾人哉夫孔子之微言大義所以爲太平大同之計爲劉歆篡後散亂久矣程朱以所自得之學稍發論語系辭之義尊四書而抑六經於孔子之道其割地已多僅如蕭之於梁劉蜀之於漢耳然今一話一言一義一事皆本朱子之義蓋功令以四書命題學者以章句爲義故今之運朱子爲聖人矣行禮帖式莫非宋制文章字句風俗論議莫非宋法然行之千年朱子之力於今已爲末法僅誦章句以階利祿其稍能束身自好亦寡矣豈有所謂負荷者哉蓋宋學亡之久矣昔董遇謂今之少年鮮有好學公卿吏士二萬餘人其有狩封禪大儀能執筆者十餘人而已昔嘗怪疑以爲不然以今觀一省之中文章石刻士吏千數能操筆者已寡唐宋偏州僻郡簿尉人士詞章筆法皆有可觀以今一省所有文章石刻比之相去懸殊推之京師卿士濟濟而文章石刻亦復有才難之嘆大約綜較海內言考據詞章之學通才巨子不過十數人行省之中若大江以南以雅才著者省可數人其它僻郡遠州通此者或有人或無人夫訓詁名物文言金石旣不足爲學然爲是學者皆盛名耆年主持風气安其所習毀所未見甚者或挾持髙位有意阻撓非徒無學之害而已且爲興孔子太平之學之害此尢可睊睊側目而悲也徐勤正告天下曰吾中國其無爲奴隸無爲牛馬奴隸牛馬愚不學而已矣徐勤乃曰霸天下者思以把持天下必自愚民始乃深思乃遠覽知焚書坑儒不可不行而其不可用也則陽反其實而陰用其意卽以詩書爲坑儒之具卽以儒爲焚書之人其愚而專務爵祿者旣以八股試帖楷折坑之其稍黠而聰明旁溢不可抑壓或沈默寡好不慕榮祿者則八股試帖楷折之法旣不盡效其才又能上下古今以議論國家之事其學又能窮極物理援證經義以破霸者之法其諷說全材又足以傳世動眾是皆霸天下者把持所不便則開修書之館以网羅而正定之於其好發議論能言國事者或禁之焚之惟談經則托體甚尊考據則爲學甚博而終日談名物訓詁等於國事萬無切綫相連其嗤黠而不肖者藉以嘩名其明哲保身者藉以遠害於是聰明逸之才神鋒絕之士𨿽不爲科舉所困亦莫不折而入其中昔乾隆時舉行萬壽盛典供奉者慮戲曲有忌諱乃爲五層之樓而演封神傳鬼神雜沓不可究詰而不少犯時諱談考據者實類於是又幸有古今眞僞之絕殊可令學者窮彭儋之壽命辧一義而無從搜千卷之小學明一字而不足浩渺如泛滄海迷茫如遊沙漠於是合百餘年之耆儒巨學合千萬輩之深思研慮焚膏然燭斷簡梨天下蚩蚩懷鉛趨而霸天下者乃隱笑而自嬉嗚呼讀錢辛楣梁武帝之論不能不爲之發憤而哀悲者矣

沈氏音書序

梁啟超

國惡乎彊民智斯國彊矣民惡乎智盡天下人而讀書而識字斯民智矣徳美二國其民百人中識字者殆九十六七人歐西諸國稱是日本百人中識字者亦八十餘人中國以文明號於五洲而百人中識字者不及二十人𨿽曰學校未昌亦何遽懸絕如是乎吾鄕黃君公度之言曰語言與文字離則通文者少語言與文字合則通文者多中國文字多有一字而兼數音則審音也難有一音而具數字則擇字也難有一字而數十撇畫則識字也又難日本國志三十三嗚呼華民識字之希毋亦以此乎梁啟超曰天下之事理二一曰質二曰文文者美觀而不適用質者適用而不美觀中國文字畸於形宜於通人博士箋注詞章文家言也外國文字畸於聲宜於婦人孺子日用飲食質家言也二端對待不能相非不能相勝天之道也抑今之文字沿自數千年以前未嘗一變篆文楷艸寫法小異不得謂文字之變而今之語言則自數千年以來不啻萬百千變而不可以數計以多變者與不變者相遇此文言相離之所由起也古者婦女謠詠編爲詩章士夫問答著爲辭令後人皆以爲極文字之美而不知皆當時之語言也烏在其相離也孔子在楚翻十二經見莊子徐無鬼篇詩春秋論語孝經齊儒魯儒各以其音讀之亦如英法俄徳各以其土音翻切西經又烏在其相離也後之人棄今言不屑用一宗於古故文章爾雅訓詞深厚爲五洲之冠然顓門之士或乃窮老盡气不能通小學而山海僻壤百室之族知書者往往而絕也是以中國文字能達於上不能逮於下蓋文言相離之爲害起於秦漢以後去古愈久相離愈遠學文愈難非自古而卽然也西人旣有希臘拉丁之字可以稽古以待上才復有英法徳各國方音可以通今以逮下學使徒用希拉古字而不濟以今之方音則西人文言之相離必與吾同而識字讀書者之多亦未必有以加於中國也稽古今之所由變識離合之所由興審中外之異知彊弱之原於是通人志士汲汲焉以諧聲增文爲世界一大事吾所聞者有劉繼莊氏有龔自珍氏頗有所述造然世無傳焉吾師南海康長素先生以小兒初學語之聲爲天下所同取其十六音以爲母自發凡例屬其女公子編纂之啟超未獲聞也而朋輩之中湘鄕曾君重伯錢塘汪君穰卿皆有志於是業咸未成去歲從萬國公報中獲見門盧戇章所自述凡數千言又從達縣吳君鐵樵見蔡毅若之快字凡四十六母二十六韻一母一韻相屬成字聲分方向畫別粗細蓋西國報館用以記聽議院之言者卽此物也啟超於萬國文字一無所識音均之學未嘗問塗瞢然無以測諸君之所長也然竊竊私喜此後吾中土文字於文質兩統可不偏廢文與言合而讀書識字之智民可以日多矣沈學吳人也無字邃於西文究於名理年十九而著書五年而書成名曰盛世元音其自言也曰以十八字母可切天下音欲學其技半日可通其簡易在五大部洲一切文字之上謂盧君之法泥於古不如己也余告以蔡君法則謂畫分粗細不適於用法未密亦不如己也余於盧君書未得見蔡沈二家則其法同蓋皆出於西人或沈君更神而明之有所蜀犬得歟然吾之寡學終無以測諸君之短長也沈君以年少覃心絕藝思以所學易天下常以西人安息日在海上之一林春茶樓挾技以待來者而授焉其亦有古人彊聒不捨之風乎沈君屬以書入報中其書文筆未盡雅馴質家之言固如是不能備求也至其言論多有透辟銳達爲前人所未言者嗚呼不可謂非才士也已先以原序登其書與法俟諸別簡世之君子或願聞諸

盛世元音原序

沈學

今日議時事者非周禮復古卽西學更新所說如異所志則一莫不以變通爲懷如官方兵法農政商務制造開礦學校余則以變通文字爲最先文字者智器也載古今言語心思者也文字之易難智愚彊弱之所由分也上古結繩之世文風未啟黃帝垂裳制形象數器物以便民生蒼頡制六書以代結繩文物漸昌明矣籀文篆隸字體代變歷數千年幾盡失制字精英大都刪繁就簡畏難趨便然亦人性使然事理必至大淸列聖禦世風气大開萃萬國之冠裳通五洲之輪艦極從古未有之世界啟從古未有之變局中外相形中國不啻羲皇上人最絀者文字一學太西切音中國象形故也自蒼頡造字至今四千五百餘年分字部之法有三一事類一音韻一筆畫字部多至五百四十四至少亦二百一十四共計字體四萬九百餘字士人常用者惟四五千字非誠讀十三經不得聰明非十餘年工夫不可人生可用者有幾次十年因是讀書者少融洽今古橫覽中外者更少旣文事淩夷外患動當此痛巨創深之際莫不欲自彊爲計竊謂自彊陳有三一歐洲列國之彊羅馬失道歐洲散爲列國列國所以彊有羅馬之切音字也人易於讀書則易於明理理明利獘分晰上下同心講求富彊二美洲之彊其所以彊由歐人遷居其地大都讀書種子今格致富彊與歐洲並駕齊驅者亦切音字爲之切音字易達彼此衷曲上下無隔膜三俄國日本之彊俄皇彼得幼肄習歐洲一切富彊事銘之心筆之書身登大寶新政隆然今天下畏之日本通商二十載奮然興者勇於師也上下莫不以呂方美興爲志今天下敬之二國之自彊其勢由上藉本國切音字翻譯太西富彊書令民誦讀者也三者莫不以切音字爲富彊之源中國人民居天下三分之一人民旣眾宜識字之法更便不然多多者皆蠢蠢之輩𨿽具耳目如無見聞統計華人三四百兆每年生死相比百人多一人一年增三四百萬十年增三四千萬卽多兩省之人不速爲計何以教養變通文字則學校易廣人才崛起有曰切音易於寫讀者理也獨象形目治切音耳治目治無耳治之廣遠耳治無目治之恆久利害相抵也余曰象形恆久豈以其象耶字形代變意會者多欲眞恆久非圖畫不可字非圖畫字各有音漢文以邊傍爲訓詁者若干部與格致大相刺謬不足爲義考字義之源只三詳文學性理篇旣字義三源安知不可用法成之詳書法篇字音有六千二百八十不同單音詳反切篇是更要於字義何止千倍西字不作字義只以字音連句讀通行天下足證字音勝字義字義難載字音漢文音隨地而變義不少變字音盡載字義觀西字匯可證是切音字不獨廣遠兼能恆久或曰然則假彼國之切音字切中國之音可否余考中國之方音最多最亂歐洲方音不大遠殊尙不能合切各成字母英文不切法音法文不切俄徳丹音其字母亦不能相通歐人每議合數國音使之同文卒至今日無成其筆畫亦並不省捷數十字母有並兩三字爲一母者三仄四聲茫然聲音不及筆畫又﹝梗﹞﹝便﹞轉不如用象形字𨿽寫讀較難而意義尙易判別也中國音同義異之字頗多用其切音字理所不可或謂爲富彊計不在另創新字一切效法泰西用洋文者洋文漢文者漢文可也余謂欲深通格致力求富彊非兼通漢文洋文不可盡驅國人學洋文勢所不能必賴出洋之徒譯其書翻其語注以漢文授子弟然漢文不能注西字音者甚多且快慢脫節輕重失序在在皆是漢文一字各隨方音而異欲其惠於後學得乎是生爲華人欲兼數國之文須白尙在塾中欲其精一藝得乎余恐中國風气一變勞逸之心生利獘之見明以洋文較漢文寫讀之易利用之大不百年讀漢文者無矣國中有一變更將棄如敝屣如此則富彊未得中國之方音滅矣中國之文字廢矣上以埃及巴西爲鑑下以印度日本爲鑑千古之精英盡失良可嘆也然則漢文處今日有不得不變之勢又有不能遽變之情爲之柰何天下無不可考之理無不能爲之事余闡詳體用得盛世元音十八筆字母可公天下能切天下音兼分文理音同義異之字以譯漢文洋文書籍音義不爽累黍以十八筆爲階八下點可以盡學寫讀之疾省制作之美備古今未曾有也一載通國皆能誦讀有用之書三年地盡屬有用之人得文字之快捷方式爲自彊之源頭同文之盛殆將見之矣

體用

沈學

有體用有一切知覺聲音一官以脫浪英文聲浪入外耳管或內耳管喉底兩管有耳鼓薄而韌浪擊鼓鼓傳四小骨椎骨砧骨珠骨馬鐙骨至孔盤孔盤四孔橢圓孔馬鐙骨底正圓孔通螺紋小圓孔脈管管出入之所長圓孔太陽穴內接半環邊半環只兩環半柔軟喜顫螺紋七旋有水善波肌絲排列如弦弦中有精粒如沙名阿拖利得三處著腦网乃知爲聲聲入耳管觸鼓其輕重如一與七比有純一四散之分外耳管音四散內耳管音純一四骨傳向乘方得一千半印半環知化音何位如五與三乘半印螺紋知音律何位如五與五乘得聲比出聲多數倍禽獸之耳靈於人者亦此其化音只二或三半環只兩環半音律只七或八螺紋只七旋故七音西律八音卽次均之第一音耳以螺紋有頂底兩旋中外各有半音耳內體用一色耳能十一均謂之聲限至速二萬浪在螺紋頂旋聲至髙至緩十六浪在螺紋底旋聲至低過此二率耳不能聞口能七均女髙男一均男低女一均各七均聲宮肺管頭九枚脆骨集成一會厭一牌骨一骨環二脆骨二三角骨二方骨皆有厚膜肌肉結連或左右橫環或上下升提最要者聲宮四筋由前及後系住脆骨上兩條涎膜夾而成下兩條聲帶形如人字呼吸時帶藏涎膜下作聲時帶弭直如弦聲之髙下在帶之松緊帶緊而薄隙狹气逼聲髙帶松狹而厚隙气舒聲低帶與隙爲反比例浪與鼓爲正比例人具內外耳管所出如所聞學語歌唱有準則口耳兩部天然樂器樂器分橫動直動二類毋論橫直皆以脫凹凸力松緊成音聲帶耳鼓半環螺紋唇舌弔鐘爲橫動耳管鼻梁喉齒頰爲直動其大小形式不一仍能悟會者口中放音各異耳內附音則一如淸絲脆竹各自有音所聞工尺則一天下口音各異其由元音則一元音有原母子變附偏餘七音詳反切篇中天下之均學於是定知此古今一均古人均依方音而詩今四方之均與均書不合古均合者甚多古今之異無非轉韻通韻而然與原音無有不合且可證古人四聲通押之理泰西長韻調音之法原音者音均之鑰也知原音不難知天下方音方音之異半在天气以脫速率不寒不熱之天一秒行二千九十三尺髙下一度髙下三尺是故嶺放炮聲如拍手極北黑道隔三里通問訊人習慣某音卽成某調西儒艾約瑟中國言原考變音之道唇舌喉齒牙上去平入上古先得唇音上聲由次而牙音入聲譬之嬰兒考諸均書云余以爲誤上古𨿽聲音之訓未詳六部四聲早具嬰兒未足以言古音均書亦不足以言古均廣均北方之均也周徳淸北人故入聲散入三聲沈約吳人多偏南音方音之異皆在一口腔可分多少不可定先後調可分難易不可定有無北之少入聲以尋常言語音髙而長入聲如不及聞南之多入聲以尋常言語音快而急所聞如多入聲

有方音之異方﹝言﹞﹝音﹞於是異泰西方言家分天下五類方言之異半由人性事業西書創世記巴別塔淆音者寓言梯榮競勝之性生懷疑分晰之端起古人事業牧獵者多陟山跋水勢必言異余考中國之方言春秋已異公谷左氏所載登來於菟之屬長言之鄒短言之邾婁黃池之會吳王不能言冠而言好冠自古言語必假聲音言者心之聲也如饑斯食如渴斯飲肇言之法一師萬籟如風字馬字弓字一由知覺如寒字撲字嘻字言語日增聲音日新書法日變筆畫日便蒼頡作六書象形如鳥字指事如三字會意如信字人言假借如信字誠信之信信札之信信口之信轉注如松柏忠諧聲失傳人以轉注假借爲諧聲大誤諧字說文也言合廣雅耦也玉篇合也調也舜典八音克諧聲音均也卽字母諧聲非反切而何諧聲失傳卽今之反切反切天籟反切卽在尋常言語之中有心者不難辧出其反切與音律可通善塡詞者必善反切度曲必用餘音則還音較準反切必收本音則得吻合開元譜一字一聲有頭腹尾三音曳而長之爲平上去聲吐而吞之爲入聲曲之和律卽字之反切腓尼興創字母遺惠萬世腓尼興太西古國首創字母𨿽粗魯可實用較之雙聲均作紙上談者又髙一太西古字亦近於畫像形如漢文筆畫之繁記誦之難十倍切音字切音省筆誠以識字之難易關系生命體用人之智愚壽夭切音字出象形必變漢文六書皆屬象形按體用學心思之勞逸相去七倍傳大腦須回復力一往一來達腦結如機斯應習慣毋庸思索漢文五萬常用者五千字得融會貫通工夫十倍須記才回復力七十萬次結構辭藻所費精神尙不在其中人日用二百次回復力則記而不忘腦部需血得中如過於勞心血聚腦內熱度逾常損腦傷血輕則聰明變鈍滯運思不靈少時伶俐老年善忘重則立死夭亡疾病如此勝衣就傅學得五千字已年逾而立志彊身壯反不及西童所需腦結日讀四五點鐘無非切音字母其言語卽文字文字卽格致經濟之書一讀書而得讀書之害一讀書而得讀書之利非象形切音而何余統籌華人讀書得八分之一讀書成名無病者百分之一不墮括帖以西學自鳴者千分之一如此不愧爲讀書者三萬人耳究格致經濟之學英有七百萬人美有八百萬人俄有六百萬人法徳各有五百萬人和丹瑞奧各有三百萬人日本二十年來亦有七十萬人經綸宇宙皆在人才培育人才之盛衰國之彊弱見矣中國欲自彊必先自文字

字譜

沈學

沈學集古今中外字譜並系之以論曰字也者志也所以助人省記者也古字寓形今字寓音欲利於記誦筆逾省爲逾便音逾原爲逾正講求字學後學所當然必不能去古人爲法不師古如夜行無燭余制十八筆法古變今至簡至捷此譜文字變化之道殆盡上古亞甲族創制象形書法自上而下埃及巴西中國美洲土字亦各有象形性相同也前四千四百年腓尼興航海埃及選其用煩筆簡少之象形爲從音字諧方言繼變橫書連串成句言語日多筆畫更少反切快而急雙聲成單音平聲爲仄音字母漸得亞述利亞方字巴比侖尖字亞拉伯篆字印度扁字希伯來圓字希臘字細首尾銜接甲行自左橫右乙行自右橫左書法最異以上書法各異切反則一至希利尼字母得廿一羅馬並吞天下字母得廿五爲之臘丁羅馬衰列國用以切本地方音字形少變字數不一書法則行行自左橫右便寫讀合體用也各國自稱其字母爲原音英文不切法法文不切俄徳丹音原而不原者也西字筆畫亦象形化出省而不省者也歐人曰欲盡得原音不曉天下方音不可泰西格致幾盡窺底蘊惟此道闕如然西字筆之於書無異出之於口一人坐誦闔座了然亦足以富彊漢文體尙洪武書亦如畫字體代變去古不遠漢制學僮十七以上試諷籀篆授爾雅九千字乃得爲吏世尙端楷筆畫難更故反切始自孫炎其後四十餘人爭論雙聲疊均無一造筆畫以成字致反切爲庸圖余考泰西所以無四聲有字母中國所以有四聲無字母以泰西不讀單音創言之法只在反切故音繁筆省漢文一音一義泰西多至八九音者漢文音單創言之法只在單言髙下聲音重筆畫故音有四聲筆多架數百年前日僧空開法漢文制切音變筆畫今爲富彊之基國朝未入關達海法蒙古文制切音變書法旋混一統此皆祥瑞之兆也今日華洋雜處千古一變才學百倍於吾者甚多餘獨效顰緣亦不偶能切天下音足爲全球法當此盛世容播元音

性理

沈學

噫人性天理之辧自宋儒以來皆目之陳腐庸語何輕視之也予考字義而有所覺悟不禁出廣長舌相深爲天下告之性理者明徳之器具字學之綱領萬物之樞紐也嘗仰觀宇宙之大俯察品類之盛稱造化之名無可爲名乃名之曰有有不二有有內只有有有外更無有一無外物入有一無外物出有有有有在在在在無所不有人在有而不覺有者如晶球內外一質晶球亦將不覺自爲晶球及若樣晶球因無比例地也

有自己有因自己有故有如無有應無自己應無無有比例以有無之見或曰無有然無無有盡實非無有也蓋曰無有者吾也旣有今日之吾天地必不無吾吾亦必不無天地如吾亦無有則何自出無有乎無有已非無有沈氏曰吾之所以吾吾之所當吾有而已矣

有也者不增不減不生不滅卽體卽用卽身卽物格致之言曰人物更換七日一新夫气血代謝時吾時物吾抱此幻身應身無量混然與天地同體無所不是吾自己星辰是吾淵源蚊蚋皆吾眷屬吾年二十四度變幻已不知幾千萬吾幾千萬物依然故吾者非萬物皆備於吾而能如是乎

有則皆能有生死死生如水冰冰水如是吾未生以前已有吾吾旣死之後仍有吾今日更深信有吾古人者已去之吾後人者同是之吾名所獨性所同也陸子之言曰東海有聖人出焉此性同此理同也推至西海南海北海千百年之上千百年之下有聖人出此性此理亦無不同也至理不二大道無外

有則皆是有色卽是空空卽是色物不有空空無非物無物無身無身無覺無覺無性一切聲色香味觸有形質可見有分兩可權一無虛入一無虛出果卽是因因卽是果吾卽是天天卽是吾奚爲天堂地獄神鬼魂魄哉

有之爲物無量者也蓋太虛非心非法無聲無臭固無所謂幻迹色相者也色相皆由人造人身有限心靈塊然覺悟種種色相以人爲速率惠吾字逆吾字惡易目字淸難目字濁一切言語文字有反正比例矣人物智愚之分卽在比例之廣狹比例者有率率也太虛者無率率也以有率測無率比例亦無量焉如疇人以幾何積微法量天逾髙而逾渺至不可思議維茫然曰無量而已

有之爲物三一者也有好生性有無量活成無量生機有好辧性有無量熱成無量形色有好信性有無量力自任無量生機無量形色永無怠煩此三一妙性彌綸宇宙有天球攝力斯行星有拒力拒力者地心力也有地心力斯有結力結力者愛力也有愛力斯有化合力化合力者阿屯姆力也有阿屯姆力斯有天球攝力推至一切動植定流萬殊一力小有深淺皆有成己成物之力人爲萬物之靈體用較備力尢深者焉全體學小腦主運動大腦主知覺中腦主立志心靈學覺悟記思象五才予謂不覺不悟覺悟一才無記無思記思一才象一才運動卽覺悟才知覺卽記思才立志卽象才覺悟才仁也好生性爲之記思才義也好辧性爲之象才信也好信性爲之只仁無義謂之賊仁只仁無信謂之徒仁只義無信謂之浮義只義無仁謂之酷義只信無仁謂之虛信只信無義謂之妄信此良知良能三而一一而三也試以文字証之覺悟才出一切動作活字記思才出一切形容虛字象才出一切名目實字活虛實字卽奇詁偏訓可變幻通用如花字花費花而美楊花火字火其書火速漁火是也

按中外性理之論如同一轍上古有上帝主宰天命天諸名立祭焚塑刻洗割誦拜諸禮神道設教驅人爲物奴之恫中古之性有淸濁僞混气質玄明之分紛紛無定論太過者廢形色相毀分別性頑如木石以枯寂無爲爲旨毫無生趣不及者私心惟義利是圖辱身忘命近世格致叢興義理漸精宗印度巴門教者有路氏創人由猴變之說宗希蠟可必梯尼教者有鄧氏創天良卽重心之論二氏皆耶教中人大違厥旨所論皆有實理亦無柰其何夫儒者卽物求道而已物卽在道道卽在物玆天道實學知者尙鮮或理解𨿽圓非行莫證人性之凶險詭詐生命之顚覆慘毒有時耶安得遇魁閎通之士共與參最上乘妙諦行大自在哉

文學

沈學

文學書卷一論字母反切卷二積音義成字卷三積字成句詩歌韻律卷四積句成章詞章各學余制體用字譜反切三篇爲文學卷一性理文學書法三篇爲文學卷二其三四卷泰西中華各有成書均學中華詳於泰西詞章亦曲於泰西以有四聲八股惟泰西韻有長短通轉詞章能施之實用述之於筆卽可出於口其字句生動瀏亮者必有口才議會中碩人每口如懸河中華娓娓紙上者頗多期期艾艾以文字與言語判若天淵余謂漢文積於義漢文聚名山大澤之菁英數萬萬之手迹方至於此而約於音上古先有文後有字是文浮於字音寄於義音隨地有變其字義宛在考字義以小學審字音無由討索曰古音方音雙聲韻之書其筆畫依然象文夫象文一字數用一用一音所注之字吾烏知某用某音夫字士人之利器以逾利爲逾妙今日西字亦足稱彊一時致利用後世尙不可泥漢字如夏鼎商彜然古物欲字公共天下後世非兼原音原義不可謀長治久安之計者新字不可不讀餘才短襪綫於字學一道生平精力在此法則十全能用萬世或問新字何以有此絕大功用余今日曆試而知今日可譯天下音義是千古可譯天下音義今日之口齒心思卽後日之口齒心思盡得腦內之原義天下之義莫能逃盡得口內之原音天下之音莫能逃十八筆並非紙上空談盡人八下鐘便可把筆自書凡格致初聞相驚異一知其理視爲常事餘六篇反復推詳無非此理此篇後性理論字義泰西分字義九類余並助語襯接嘆息爲動作一類英文浮如與及在於吁噫吟飛游泳等活字指名等級區類爲形容一類英文阿及底胡如爾我他快慢彼此大小方圓紅綠等虛字名號自成一類如中國沈學筆墨等實字英文囊每一字音有單雜如天地玻璃睍睆巴圖魯莫須有慷慨激昂無可柰何伯理璽天徳丟克韓林頓各成一字以繕連爲書上別文理一法更有別活虛實三字之法詳書法活字分曲直一切設若轉折比量爲曲一切志向問答使令爲直虛字分正反如輕重黑白無有重白有三字爲正輕黑無爲反實字分公私一切物名爲公如牛馬米麥一切題志爲私如英克蘭華盛頓上海之類活虛實三字可互相調變如香字鼻嗅之香香臭之香香奩之香書字書寫之書書家書畫之書不一成句如春風風人夏雨雨人解衣衣之推食食之己溺溺人己渴渴人入其門無人門焉者入其閨無人閨焉者訓詁之道有之久矣人以爲字學假借如此不知性理變化如此性理中外一式字學變化亦一式觀性理人之忘也先忘實字如人名地名後忘活字活字如忘虛字必不記憶性理曰三無分彼此人拘形體之見十次記思覺悟已百次象才只一次其故五官覺悟失之於聲得之於色失之聲色得之於嗅味失之聲色嗅味得之於觸不學自能記思一才非深於覺悟勿可象才更覺悟之精英是故字學活字最多實字最少人之靈於禽獸記才象才較勝其所以較勝爲覺悟靈敏五官之覺悟其亦有限假器具以覺悟靈敏百倍格致家田舍翁之覺悟相去如成人之於嬰兒器具之巧拙必不可弗論文字者器具之尢也

反切

沈學

沈氏新字出見者曰系雙聲韻及羅馬字之濫觴吁烏足以知沈氏哉歷來反切家不考原音少立筆畫爲檢韻注釋起見雙聲可通韻韻可通雙聲徒有母子之名絕無母子之位紛紛擾攘曰若干母若干子不知母子之所以者也豈新字亦如是泰西反切啡呢興首創若樣字卽埃及之減筆象形也曰康沙乃脫浮話耳無非當地之母子故興廢隨勢國亡與亡有人以洋文爲中國字者可以此鑑日本通市初學荷蘭文今朝野操英文焉意爲英彊荷蘭十倍抑若英文可長畱宇內其亦見及此乎今較著而畱爲古文者三希伯來希利尼蠟丁蠟丁卽羅馬字羅馬失國流爲方音羅馬字一變於歐洲各國再變於各處新地三變於中國教會所謂變者借其筆畫居多用其母子實少大都拼牽彊之聲並非蠟丁本音且拒合並列運用怪別位子亂字母缺西書因雪可必的亞自述其獘𨿽字學家輩出各有論說苦無更替修正之法惟其功用已足智彊故得大布天下西人有言曰造方音羅馬字至中國最棘手一音連四五字字上復橫加記號字母滿百尙無定本宜上海不宜別處各地成各字一如歐洲各國前三年上海西士聚議文學有以羅馬字說者傅蘭雅力辧其非良以難公天下耳苟沈氏所制與彼無相上下亦何樂而爲此囂囂此皆淺見者未及知也沈氏謂字法之變古今不一惟音義筆畫皆有定極新字者無可再變之字也取其定極者矣古人無如是用無如是字今人有如是字有如是用今人有是用無用字之心無用字之地而不能用者大可惜也當歐洲猖獗之際東西隔一嶺絕無侵蝕畱古國於今日方有往來者天之福吾華也漢文一音一字經數千載之琢磨乃得音韻之精微必有其人撮其精微成字沈氏不作豈無作之之人天之爲新字計也今之英法俄徳昔日之野人也天使野人得羅馬文化羅馬一統天下音以羅馬字母之今有新字於此用可同文亦將以中華爲羅馬乎或曰得如是字未必得如是用楚材晉用者有之是耶否耶惟反切天籟大傳大用天下無不知不識之人小傳小用平生無難說難寫之音元音者天下之公物也固人人自然工夫一觸反切機關鳴然聲自口出字母表依聲部體用自喉音至唇音挨定經緯左右一無紊亂只能口傳難盡字注原音只一卽表右第一母曰原音十八者由唇舌喉齒牙之淺深廣狹而生一原化六髙低長短重輕卽吳音平上去入淸濁沈氏另立新名者恐人誤會也

由聲帶之緊緩多少大小而生一譜分五音正副吸偏余正音共六十五內五十四化音十一底音副音共一百七十內變音七十一附音九十九吸音共十一偏音共二百四十九內加雙偏三音餘音共一千一百九十三總共字母二千六百八十八

反切表吸音得四百四十歐韻得二千六百七十七衣韻得二千四百四十九安韻得五千零二十七偏音得一萬零三百三十餘音六萬一千九百零五總共得八萬五千五百十六勿同單音考五音之理反切之理見體用圖及人音機圖便知正音副音之異一自己有音一必借底音成音十一底音中以歐衣安三韻爲最廣三韻中以歐韻爲最便卽表在第一母按底音卽表上之短音口五爲左底作右行七變音挨晚噯惡四底功用同歐韻曷底除一喝自成底外屋爲原合列左行其餘短音復有七原一變不稱底音無和韻之力無底音功用也吸音只在表左兼並得十一偏音分舌捲齒圍唇三類餘音分髙長尖粗四類卽泰西樂目開衣拿次色潑來拿培司按字母譜左右上下每類得三位有餘音每類得九位共四九三十六位足爲男女言語吟詠之用五音前二音爲正字母后二音爲副字母有正副字母天下無遺音矣沈氏驗試聲部得其五質地四尺寸十八方向知反切之所以名母曰板音檀板音子曰管音簫管音板音禿禿管音翁翁按聲學浪紋各別橫直有異板音音向卽滅管音有附音相助浪紋拽長變韻此理証之檀板擊井一擊井中一擊井外咚嗒各別子不奪母移之同擊井中嗒亦爲咚母可切子聲部實具井中井外功用因之復制音律新譜詳書法篇得樂目五十六位可謂男女樂限及人音機一具欲其語卽語歌卽歌十八筆能音者十八管卽人音機無不能音投譜入機按譜出音大叩大鳴小叩小鳴可爲問字之師木能解語可代舌人之用啞亦成聲惟放音有定不克一機音隨人而變此機可與畱聲機對照一自成音放音有定一本無音無音不可入耳按放音見泰西聲學本是無量安得造無量機以盡其變乎所謂格致者皆取其綱領耳猶之絲竹金石放音各別工尺則一工尺之所以一中西暗合者有人耳以限之耳夫沈氏之制豈獨爲反切哉旣識其音可通於律某宮宜按某拍宜壓某字塡詞得法今日士大夫鮮講音律或有知音者惟守古傳儀文之律非正變工尺之音致音韻雜亂樂律浸淫古樂流至昆曲乃爲末唱附有曲文蓑衣諸注音律尙未分歧今日梨園二黃西皮之外復有﹝梆﹞﹝挪﹞子秦腔淒楚裂帛之聲盈於兩耳求其一字三眼獨母雙拍得乎古人樂器就人今人人就樂器古人惟恐樂律亂音簫按正宮笛按小宮所譜黃鐘無射之調今人惟恐音韻破律倒板必七拍過門必提弦致歌者不至力竭聲嘶不止嗚呼音律之失傳也

書法

沈學

書法不一由器用而異古人書畫未分六書儼如六法用刀筆刻畫蝌蚪籀篆如細描雙字無粗細迨弱毫興隸書宋體行楷如寫意傳神畫分肥瘦字學其筆法結構架非一筆可繕連者書法必直筆法旋圈旋移一字一筆者書法必橫按體用兩目左右書法橫行較直行便同一用力方向狹如一與五半比夫今日書法之難孰有如漢文哉人生百歲幸而爲士然吮毫磨磚工夫居其半揮毫臨池動輒腕折目眩汨沒性靈歲月莫此爲甚乃自棄者月書一兩緘猶緊雙眉今日人上者輒欲文學興人才出亦思量及此乎夫書法之最古者皆曰蒼頡象形不知伏羲首畫八卦以開文教爲指事數目之祖其畫自左橫右一形化三方向奇耦尺寸長短俱全易者易也八卦變易之道失視爲卜筮神天下之耳目適所以愚天下之耳目有絕妙書法失傳良可惜也沈氏宗之制十八筆兼用曲直六弦生十二弓左右折半畫點圈踢變化成字本音用直弦左弓右弓橫弦上弓下弓左側弦左側弓右側弓右側弦上側弓下側弓左偏弦左偏弓右偏弓右偏弦上偏弓下偏弓十八畫化音偏音吸音加點左右上下附音餘音加圈上下非整圈半圈耳或左行長三分之一右行短三分之一元義表書法較元音表長大一倍別文理活字踢左或上虛字踢右或下實字無踢詳見字母反切表書法如洋文自左橫右每行占四直弦地步新字筆法六面每繕連遊移上下故也惟排印成書一如洋文並行一綫下筆如小篆不分粗細粗可細亦可別音不在肥瘦之間在方向耳髙下自成比例一目而知沈氏用司太潑滴克搿司筆制就新字其利用相去方登筆什百中藏墨水筆端堅尖隨寫隨下可寫二萬音不竭足爲文人一日之用一切句讀號碼除切音外書法依舊沈氏以歐韻一字反另造縮筆一法除單母外借歐韻諧聲爲從音字卽表左四十七母毋論何音除要字雙拼外一音只有一畫其書法之速可快與言同聞之上古人壽數百歲至數千歲者至今日七十已稀抑若造化壽人有厚薄之分余考其理實無相上下同一器用古拙今巧其因果數百歲數千歲同數十歲耳逾趨逾簡天機流露之處器用之巧拙卽生命之壽夭人之智愚可同日語乎可喜近日創制新字不約而成者五六人此人爲之乎抑天爲之乎同治十年上海卞某以羊毫攺方音羅馬字爲方正式如漢文筆畫今復有龍溪蔡某制直行快字及門盧某錫山吳某西人雪司培先生各有新字切音書法以雪司培爲較便卽泰西之旭得亨時譯短寫其畫分粗細比尋常西字省捷余無他妙余往角技雪謝不敏蓋早聞之矣去年餘授教師卜監院之請演講新字時雪亦在座云總之造省筆立字母幾盡人皆能欲書法省至不可省字母無音不可譯方爲字耳然不知體用之學不足制字按書法之速率余嘗試得一表以一下鐘爲率小篆得一百八十字王隸得二百字宋體得二百八十字正楷得三百字艸書得三百六十字英法俄徳文得四百音印度文得三百二十音日本切音得三百四十字滿蒙藏三合淸文得三百六十音中國方音羅馬字得三百八十音洋文短寫得六百音元音新字得六百音元音縮筆得一千八百音按今日電報一下鐘得三千六百跳於漢文得九百字於洋文得一千八百音耳

新字只大小六模正反橫斜已足排印仿泰西太一潑力透制新字機一具同一功用可省工夫七分之五閩人阮文達善空谷傳聲之法來自鎭江學是新字更爲余制元音十八拍可爲傳向隱語非熟演不可其法以十八筆爲本拍之虛實時之長短聲之髙低數之奇耦而成定某音在某拍非某拍可出某音也更有譜曲電報新法啞瞽寫讀新法亦新字之利用書法之別調泰西曲譜有工尺之音無歌詞之字新字筆省無樂體以起筆爲眼肥瘦爲節換去拿脫開衣卽是今日之電報共三法一電盤一電鍼一電筆余以自制角筆代之可報天下音免翻譯之勞移書上下免粗細繆曲之亂耳從來啞者難以達音瞽者不易寫字沈氏憾之制大小啞弓二以像十八筆較西法雙手單手勞逸何止十倍另有啞譜一部每幅色畫圖一上系漢文洋文下系新字筆畫啞者見圖知義見字演音宋石生夫子署其簽曰有色有聲亦非虛語也余制角筆其形尾尖如角頭三稜式有活舌四按某舌卽見某音四活舌盡十八筆之用焉瞽者兩指擋筆旋擋旋書迅速不亂明目用之免弓弦淆混之苦更爲利用瞽人識字用陽紋字模十二枚拾聚相無偏倚髙下之患扣緊倒置卽是印板泰西亦有是法余謂凹字不及凸字醒指用紙不及用木之滑澤泰西瞽人日撫百字不三年皮甲十重好學之瞽無柰輟讀其故西字母筆畫煩多如換新字可用六十年之久縱手誦百篇皓首窮經十指儼如十目日後瞽聖如維勒太希臘詩人離婁者定不乏其人謂沈氏之功余當不諱書法除元音表外復有元義表一以元音譯天下音不能限某音定爲某義復以系詞之法定元義表書法大一﹝倍﹞﹝培﹞元義系原義所化天下義理無量其由原義出則一一如天下口音無量其由元音出則一一表四義原只三詳性理篇正卽左行副卽右行附卽歐衣安三韻位作正反疑似三面元義表經緯並取得單義一零三八八得合義一九二六五四四按字學本分音義兩大類音中有義義中有音亦有音中包不全之義有義中包不全之音此非字典畫譜不補此缺處西文經學有經學字典醫學有醫學字典格致有格致字典以同是一字易地異非注釋其義繪出其形必致誤解今日讀中外書者皆曰漢文無洋文生動無時候地位牝牡諸名目或曰洋文較漢文尢煩多層色數號區類諸名目混入字眼余謂漢文太含混處有單義字不少洋文太分晰處有三合義字頗多各有勝劣沈學以格致公理造元義一表尋常無同音異義同義異音之字矣然今日知公理人少不若元音切否一聞便知阿利多之言曰格致家探出新理非徵一二代不信此所以吾道之窮也

盛世元音凡例一是書沈學新著本名天下公字英文由孚三而昔司的姆一切名目斟酌自定一切圖樣剖驗自繪撰論七篇由原本英文譯出限於篇幅不及其半

一全書七篇體用講言音來源字譜論古今字樣性理辧文字義理文學別文法用反切附字母表反切表書法附啞瞽寫讀等法末篇沈學以文字爲機心可以格物末篇稿未定各表嗣出

一丙申八月一登申報就學訪道者不少其告白曰創制新字譯天下音義八下鐘盡人能悟志在廣播傳證並不因利投一名刺便可就學如有更勝善法願酬洋三千元爲資敬無遺言玆三逾月來就學訪道者日盛伏祈海內不視爲小道幸甚光緒丙申冬月沈學識

蒙古聲類表序

龔自珍

自國語以至額訥特珂克土伯特以至天山北路準部南路回部皆有方語則皆有字頭呼韻之學而五十一旗部屬及喀爾喀四大部反無之今蒙古語言文字具在沿流以溯原因子而識母因其自然而不惟師心之尙能之乎曰不能則無爲貴聰矣但其義迾觸手棘道出於天籟無不同法成乎人例實不一自國書十二篇外經典白同爲世尊之所宣說同是阿難之所結集譯祖東遊震旦筆受一經之文先後數譯尙爾乖迕若夫神珙所制司馬光所圖與徳幹必特雅星哈所受通密傘布喇所傳乾隆初仰承睿指或煩定正而後臚列整齊源流明備各還其一家之言重以準部有托忒體回部有彈舌聲下士譾愚冥搜博采求其貫通不亦勞矣今先舉諸家各不同處然後準的可得而寀義迾可得而擇也諸家不同約有七事按僧伽婆羅譯師利問經舉五十字不空譯文殊問經舉五十字竺曇摩羅察譯光贊般若經舉四十一字無羅叉譯放光般若經舉四十二字鳩摩羅什譯摩訶般若經舉四十二字符奘譯大般若經四十三字佛馱跋陀羅譯華嚴四十二字實難陀譯華嚴四十二字地婆訶羅譯華嚴四十二字三藏般若譯華嚴四十二字不空譯華嚴四十二字金剛頂經五十字曇無讖譯大般盤經如來性品六十二唱實舉五十字六十二字約以十四音有重見之字故止五十也有初短次短次長三種別佛言皆以舌齒喉而有差別此經未經同文韻統采摭故特詳之凡十三種皆一母一聲欽定天竺五十母西番三十母回部二十九母皆同惟聖朝國書之母則以阿額衣鄂烏諤六字爲第一類余至十二字不等如八撥逼以下乃十二字準部十五母則亦以阿至互七字爲第一類余亦七字成類而非以額依等字爲所生之聲此例之異者一也天竺母所生可舉者一千二百一十二字西番舊六字紗靸婀妻鴉合齊雅合賫雅合凡六所生才二十四字合新舊三十字所生可舉者共四百三十四字回部所生字單字一百七十四字連字則以一字領二十八字輪流統領又兼本字自領本字如阿阿衣衣烏烏之屬計八百四十一字共計一千零十五字國語則除第一烏珠爲十一部之綱其第二部起自阿衣額衣阿拉額拉以下共生一千二百四十�字而準部十五母尙無推衍成圖之作者準部若以國書比較只抵有國書之第一圖耳中華見溪疑卅六字舊法有演出十二攝各四聲者又藏經十三穜惟華嚴實難陀本每捲畢唱演三節每節十字起至十四五字不等而仍收聲於第一字是亦譜生聲之例而彼十二家無聞此例之異者二也同爲母生子而所以能生又分兩種國書仿照天竺之例定有主輔二類其字之收聲於阿者定納阿至髟背阿二十四字爲輔字也阿至鄂六字主字也第一部之納奴窩起皆收聲於阿皆輔阿而行天竺自阿至阿斯十六字主字也自嘎至嘎剎三十四字輔字也盤凡六十二唱而佛言十四音亦具主輔之理餘如西番之三十母卽不能分主輔矣而餘十二經準之托忒皆不能分矣且西番舊六字無所配合而生聲實難陀本無所配合而生聲卽回部加記號之百七十四單字不能不以爲子而以爲二十九頭之輔也蓋單字從字母生連字又從單字生比各家又中一重如算法家之有祖孫位是其特異然亦無所配合而生聲司馬氏以十二攝演神珙近之矣但上爲雙聲下爲韻一言了然不必謂之配合而生聲此例之異者三也南北等韻各家或用喉舌唇齒分配陰陽而難有定論惟元人周氏作中原音韻不用分配而陰陽乃確乎不易人之喉舌唇齒皆各兼陰陽豈必分配乎周但以字區之南北人皆同之此例之異者四也

恭睿指國書以阿字爲元聲實抉古來聖神未發之祕胎八極於一喉自然之苻也大藏十二種皆同天竺同準部同而間有小異者西番之不於發聲也回部之不於字頭而於化單字也盤之不於第一而於第四五六七也又復見第二十三字推本以譚西番自阿努之子通密傘布喇至天竺取三十四字歸刪其十一加舊傳紗等六字又加兩國同舊有之阿字爲卅字見徹辰薩囊書則原非以爲殿後字而章佳國師敍次之小倒也回部之單字一轉移而卽成愛裏普固卽阿也盤之首三惡以義從非必以聲從也皆不出大聖人指授之範圍矣𨿽小異不閡大同惟大同可臚小異此例之異者五也中國等韻諸家舊法無文空圈記聲其二合之字獨見佛經瑜伽師地論中黑也字是也實難陀於所生字每用圈於母字則始用二合空左是也三合者僅一見曷多是也梁時僧佑作梵漢譯經同異記辧之博而見之早矣今準部亦只二合無三合欽定天竺西番皆至三合謂所生字字母則以二合而止無四合國書回部書乃有四合回部竟至五合舌愈捷而法愈邃矣此例之異者六也天竺西番有紗補住吉固徵卜納囉雙納囉哈蘭答雅答克巴魯達札麻嚕烏巴達麻諸記號回部則有則爾則白爾帕尺都則爾都則白爾都帕尺諸記號因思大海烏巴什等之因蒙古書加圈點爲國書亦卽此例蓋以形命聲而不必本有其聲並不必別其形至敏捷也余家無之此例之異者七也今欲推見蒙古字母則諸家之法具在其若之何而用所當用棄所當棄立於不可易之地哉按明初陶氏曰元國字以可侯爲母此言巨繆者也則恭援小兒初生之聖訓以斥之至其都數則定以十部每部之數則以三爲例凡三十聲爲第一總圖兼用百五音隸十五類之例天山北路與喀爾喀接壤同祖故也不以第一頭爲九頭之綱不必於巴博卜下收聲於阿不必配有主輔而生聲此則不泥於例也三十字中有兩字書成一作一聲讀者凡五其二十五皆單聲也所生之圖首分陰陽兩大支爲兩圖何爲陽以中國有平聲無上聲之字爲陽何謂陰以中國四聲具足之字爲陰此元人周徳淸例也陽凡十七母陰凡十三母也陰陽各舉字七倍於母余可以推也又使卅頭以一領二十九互相領而書之上書大下書小成一圖得九百聲回部連字例也又於三十頭之下各加一璸都記號各成一聲又於三十頭之下各加一天竺雅答克記號攺成一聲又於三十頭之下各加一吉固記號攺成一聲共又得九十聲回部單字例也第五第六第七圖猶國書總圖外之十一圖也其書連字樣則亦國語及天竺例也有二合三合四合無五合參用國語天竺西番例而不用回部例也每頭之下必注明今蒙古語之某句某字以見圖爲蒙古作也蓋爲圖凡七爲聲凡一千四百有十第一母阿字阿實達之阿第二和字和拉哈喇之和第三伊字伊蘇之伊爲一類第四母巴字巴拜岱之巴第五母博字卓齊博哈之博第六卜字實喇卜之卜爲一類第七母圖字約蘇圖之圖第八騰字騰吉思之騰第九坦字哈坦之坦爲一類第十哲字哲卜尊之哲第十一札字札木楚之札第十二春字庫春之春爲一類第十三蘇字舒蘇之蘇第十四蘇圖第十五索圖和卽阿之轉索圖卽蘇圖之轉如笛家之有鬲指聲爲一類第十六喇字喇呼濟之喇第十七拉厄字卽喇轉第十八朗字達朗達賚之朗爲一類第十九穆字圖薩特穆之穆第二十曼字曼濟鼐之曼第二十一穆爾字穆之爲穆爾猶蘇索之加圖此如琴家之有泛聲爲一類第二十二母諾爾字諾穆親之諾第二十三囊字他布囊之囊第二十四鼐字鼐曼之鼐爲一類第二十五丹字羅丹之丹第二十六等字鄂等答之等第二十七特字土默特之特爲一類第二十八棍字棍楚克之棍第二十九肯字色徹肯之肯第三十克字克哷之克爲一類

日本天文志序

黃遵憲

外史氏曰自地而上皆天也日月之照星辰之明天之覆萬國者莫不同也蒼蒼者其正色耶舟車之所至人力之所通海之所際地之所載萬國之觀天亦莫不同也所未同者各國推步之法耳余觀中國之志天文者有二一在因天變而厲修省自三代時已有太史所職在察天文記時政蓋合占候紀載之事而司以一人故每借天變以儆人事春秋本舊史而紀日食後世史誌因之因有日食修徳月食修刑之說前代好諛之主有當食不食及食不及分諷宰相上表率百寮而拜賀者其謬妄固不必言而聖君賢主明知日月薄蝕度有定數千百年可推算而得然亦不廢救護之儀省惕之說者誠以敬天勤民實君人者之職而遇災修省之意究屬於事有故亦姑仍舊貫而不廢舉行此中自有深意也彼外人者不足語此遂執天變不足畏之說槪付之不論不議矣一在卽物異而說災祥自伏勝作五行傳班孟堅以下踵其說恆雨恆暘恆燠恆寒恆風皆附會往事曲舉證應其它若熒惑退舍宋公延齡三臺告坼晉相速禍以及徳星之聚潁川使星之向益州客星之犯帝座皆一一徵驗若屈伸指而數庭樹毫釐之不爽者何其妄也夫星辰之麗天爲上下四方前古後今之所共仰而人之一身不啻太倉之一稊米乃執一人一時之事以爲上應列宿有是理乎余觀步天之術後勝於前今試與近世天文家登臺望气抵掌談論謂分野屬於九州島災異職之三公必有鄙夷不屑道者蓋實驗多則虛論自少也若近者西法推算愈密至謂彗孛之見亦有道亦有定時則占星之謬更不待辯而明矣日本之習天文者甚少日月薄蝕以古無史官闕焉不詳而星气風術之家中古惟一安倍晴明精於占卜後亦失傳故占驗均無可言卽有之要不足道也今特專紀其授時之法考日本舊用中歷今用西曆皆襲用他人法其推步又無可稱述第志其因革耳若乃體分蒙澒色著靑蒼則劉知幾有言今之天卽古之天也必欲刊之國史施於何代不可也余亦以爲外國之天猶中國之天也苟欲限以方隅志之何地亦不可也作天文志

天學新理

美人慳利士比威廉附

法國有一人名馬梨士世居裏忌路一千八百零三年五月三號曾作家書云本縣地方忽有怪異神迹誠足令人驚駭夫彼所謂神迹者若火球之狀日間由空際墜落曠地卽當日稗官所記某年月日野火隕於地忽然大聲裂開有無數碎石片星散於鄰近數里者是也欲考神迹之據以此爲確證矣百十年來格致家猶疑此事未確不知從來有之必非子虛其片石常有存於禮拜堂內以爲證據或有不信者人必斥之但格致家仍復考究憑據近百年中法國大書院學人仍不信有空中隕石事惟於一千八百零二年咽滑侯曾在君前讀報紙所載隕石之證據旣畢論曰由天墜地之石或兼火光或無火光實有此種異事𨿽屬難明亦不得沒之也故傳聞裏忌路有大石墜地之異事法國書院急命一人名氈巴地士拜押者往審察之志在窮詰其事而釋此謠言此人性理精深奉命而往果得隕石之實據復求格致之理而釋之但此異事何以能明一時格致家爭論紛紜莫衷一是化學家則謂無數先有小質飛騰於天際結聚而成體故積重下墜成爲隕石地學家則謂隕石原爲地球之體質曾被火山爆出久之復近乎地相吸而降落焉又有天文家柯路罷與臘甫裏士二人附會其說曰隕石必是火山爆出之質但非地上火山乃月中火山也又希臘人則以隕石爲出自日球有一人膽力更壯竟謂隕石旣非出自日月並非出自地球實乃穹蒼空隙間之遊體此乃徳國當代著名之人名晏士茄辣尼性理精奧一千七百九十四年彼已主持此說惟同時之格致家尙多不信空中隕石之奇而茄辣尼更敢判斷此等隕石實與夜間常見之流星同種類凡有流星顯見卽有小體墜下空气之內茄辣尼謂此種小體或自成世界從未與日月諸星地球大體相切也此說理𨿽透徹但終屬空談當時天文家所見太淺無以表明不學無術者嘩然非之以爲此理與七政有序之理相悖後有布蘭士與邊仙白二人測得流星之速每杪爲十五至十九英里遂破月中火山爆出之理使果由月裏爆出其行之速若是則火山必蓄無窮之猛力但查月中火山斷無猛力之理且別有確據可以全廢此說也至由地上火山爆出隕石之說未易破除爲此說者適當電學大興凡有不明之事多借電气解之因隕石之火光與閃電之光同色遂得指鹿爲馬之助故一千八百二十三年有著名考究隕石之士名多馬士科士打者所著書仍以隕石出於火山爲確鑿時人爭論隕石起於地𨿽不一其說但晏士茄辣尼所創之說則竟忘之及至一千八百三十三年忽有一異事足令時人之紛論冰釋是年十一月夜間流星四射如雨美國爺路大書院教習丹尼臣庵士鐵考之覺流星之中如磨心形光芒四散此心隨流星轉移故知其必非起自地也凡通天文之人自見此事疑團冰釋信服流星皆穹蒼空隙間之遊體尙有拘滯之人仍復固守隕石起於地面之說又有柯路罷與柰端二人推得三十三年當一次復見及至一千八百六十六年其言果流星四射景象如前固執者至是始啞然無言自此又有分光考質之鏡西名士辟吐路士汲新出相助考得流星之光而知其所含之質與隕石之質俱同故知隕石與流星同源毫無疑義更定此種流星實乃彗星別名設非彗星亦卽星气之類也如是晏士茄辣尼之狂言竟成不磨之論且彼嘗稱說流星之眾不知幾千萬兆人以爲無稽久之自有確據天地之大事理常有意料所不及者故昔日格致家以爲必無天墜大石之神奇今竟實有其事蓋每日或有億兆希奇之事經歷於世上固非世人所素見亦非世人所易解也

夫古昔之人以火球爲神奇而驚怪之不知其遇北方曉又當如何驚怪矣蓋北方曉華麗更甚於火球某書云闔埠人見空中現一幻境若有騎馬者結隊而行各穿錦衣有如兵陣寶劍銀鞍豪光奪目有十四日之久昔人亦以爲凶惡之兆觀一千七百一十六年英國曾極美麗之北方曉一次國人大鼓噪蝦利遂筆之於書後世傳爲美談及至一千七百五十二年傅冷連考出雷電之理此後所有天象之奇人皆信爲出於自然北方曉無足奇也一千六百餘年時北方曉載於史籍者祇一次而一千七百餘年時北方曉常見故傅冷連解北方曉爲北極雪面所發電气其電气由空气之中傳回赤道又有衣裏士馬士打云者謂北方曉之豪光或由於空中之輕气自焚蓋時人多以爲空气之上層有輕气甚多又有爹路頓者先測北方曉之髙約得一百英里乃推度北方曉之豪光由於地球攝電之性與天空之微鐵塵相感而生本百年之初人最信服此說由是畱心講究北方曉之人頗眾但格致家論說紛紛均是杯弓蛇影並無確據故今日所知者無異於百年前然穿鑿附會者代不乏人一千八百一十七年有拜押者在舌蘭海島考究北方曉亦以爲空中鐵塵感電而光至其鐵塵則發自海島中之火山後之人臆度又以爲鐵塵非出自火山乃由於隕石在空气之上層撞碎化塵浮蕩於空中也此種鐵塵常近北極之雪面上山頂積雪亦曾有鐵塵之迹但此鐵塵能否生北方曉之光尙待考究又有性理家嘗解其故由於上層空气或有云或有雪與過往之電气相感而生或謂由電气流過微气而成並無所謂浮雲鐵塵之類自一千八百三十一年花裏爹表出攝鐵自能發豪光堪波又更其說以爲北方曉乃赤道所生電气從空气騰上流歸地極而生實與傅冷連之說相背今人服此說居多此說所以久持者蓋以空玻璃球內放電气而過之卽顯豪光與北方曉彷佛但未能冰釋者因以分光考質之鏡考之北方曉之光綫實無比倫惟昏旦曉气之光綫與之同種但昏旦曉之理亦是奧妙不明北方曉之理勿論由何而生總不離地球攝電與之相關凡遇北方曉之後必有指南鍼亂動一電綫亦爲之變亂堪波呼此事爲攝電妄行又凡遇攝電妄行之際日中斑點亦與相涉事𨿽奇異難明但確有其事日中黑斑亦與北方曉相同或潛或見均以十一年爲轉期譬如第三年北方曉頻數第八年北方曉不見則第十四年北方曉必頻數第十九年北方曉必不見故以十一年爲一周日中黑斑亦如是也百年前有蝦樹路者曾疑日中黑斑與地上天時有關故舉麥米之價以爲定衡惟考究已久亦無實近來天文家復疑此說爲可驗者有美路度林君謂凡日中頻見黑斑之年印度必然多雨此等關涉之事信或有之但近世性理家多鑑於古人荒誕之說極其愼言若有關涉於雨雪風雲不敢輕議矣蓋前人嘗以月離盡括乎天時陰晴寒暑無不以月離占之又凡遇流星四射之時卽以爲主某奇異之事又主春秋二分之節必逢大雨於是逐年記其所占畢竟俱屬荒謬故後人盡非前人之見𨿽有可信之事亦不輕許也惟事理之機日新月異日中黑斑北方曉之光地之攝電與天時有所關涉之說𨿽今日夢想所不到焉知將來之不成鐵案也此理未明之先尙須考究但考究愈多愈覺其與天時相關惟太陰五星彗星流星等𨿽昔日以爲天時之準則嗣後可以全廢於是有人謂太陰五星彗星流星旣屬無用於人世何故存於兩間又地中伏熱與北方曉有因之說創者美蘭也但時人亦不之顧以爲伏熱之力不足以爲此又地中攝電之極何不與地極同方並地中攝電之力何以從電極漸減至電赤則無力時人亦常疑問堪波初查出此電極本與地極同方彼亦不以爲意因其固執曰攝電之力從未聞能與地勢天時相連者也

空气中更有一尋常之事人亦不易解之卽水化汽也本百年之初人尙爭論未明傅冷連曾說空气之鎔水猶水之鎔鹽從其說者亦眾𨿽有爹鹿駁之表明眞空之內水化汽更急然多人信服傅冷連蓋爹鹿謂水之所以化汽者系如前化學家所云每點水卽有一點熱質與之相間故水卽漲多而爲汽又有衣喇士馬士打云者融會以上二說曰空气可含無量水汽另雜熱質於其內與水汽之點相間此說久無人駁直至約翰打路頓表明空气與水汽不相涉此人後爲著名之空气化學士一千七百九十三年初刻一空气論已將水汽之理論出眉目及至一千八百零一年全刻其論人皆覺其識見卓越惟水化汽之理未全備而駁論亦多夫水化汽旣屬駁論未定則汽凝水亦必未明當時有最著名醫士名乞頓作一雨論發明雨之來歷由於空气中之水汽遇冷風而結爲雲雨無異於熱水鎔鹽至極度遇冷則鹽復結卽空气含濕至極度遇寒水濕復結於是水化汽而汽結雨之眞理已萌芽矣此乞頓之說爲中的也以後所有之確論不出其範圍其次偉論則以云爲題作者名路加侯押列於一千八百零三年性理月報中此論欽服打路頓所創空气與濕汽無相涉之說但仍以爲濕汽與熱質熱本無質古人以爲有之故云相間又謂云乃地上水汽上騰而成無輕養二气在空際化合而成之理獨取電气能令濕汽結云之說又與爹鹿梳沙二人之意相符蓋彼二人嘗論云乃小水點各點如空心球內含輕气此說創於百年前之蝦利醫士彼曾謂不論何種輕浮之气質皆以此爲形云侯押所論結露尢足動聽蓋謂露之所以成者因濕汽內之火質遁入寒體之內故遺下水珠云此說與古人論火之理極肖古人以爲焚物因火精由物裏散出彼云遁入寒體是以一入一出適相反侯押又謂露原在空際結成而降於地面亦反乎霜由地下升至地面之說法美人多從霜由地出之說那亞烏合士打曾申論之結露之理全解之者名委路美國醫士也結露之理旣明則別種濕汽之凝結亦明矣委路早於一千七百八十四年曾考究水化汽與汽凝水之理至一千八百一十二年始獲實據當時有林佛爹委李士裏著論熱學蓋熱學之理亦久爲舌戰之也有醫士名布瀝考得伏熱之理駁論汽凝水者取而証之於是得知水收熱而漲旣縮則復散其熱又一千七百八十八年醫士打云曾表明空气被壓而縮則放熱縱之復收熱而成漲至一千七百九十三年爹路頓作一文論空气所含之濕汽其漲縮亦與此同理但一千七百八十四年英國大書院之天文教習函詢衣顚白城之皇家禦會一怪事又遲數年間打勃雷城有昔士者亦同詢一事久不能答蓋二人曾覺結露之處其風比其數尺上之風更寒故疑露結之時必先收熱但與成說之理大相違背直至一千八百一十六年有委路士者譏前兩人之見謂其以馬推車而非拖車也蓋謂其風之寒非因其霜之結實其霜之結因其風之寒也先因地面土石與艸木之體反射風气之熱上升故風气變寒所結之露珠放出其伏熱而補之光澤之定質性能反射熱試以鏡對太陽之光則光熱並被鏡反射卽此理也凡天朗气淸之夜結露愈多者因空際無雲反射其熱此解最明更無遺義復引爹路頓所論濕汽與風气無干惟其容積必因熱之髙低而異並以上二說融會而貫通之則雲雨雪霜之理無不冰釋委路士之論一出數十年筆載舌訟之案自此肅淸矣

醫士委路士之論旣刊次年又見法國某會新出一書名性理隨錄其第三卷

引論空气中之異事入會者不過十餘人俱知名之士一名亞裏髙一名卑辣一名巴拖烈一名拜押一名插拖路一名地間多路一名刁郎一名畿罅色一名堪波一名臘皮李士一名培順一名梯訥其人之﹝議﹞﹝譏﹞論異尋常其論之最出色莫如三卷以下題曰地面熱力作者名亞力山大堪波而所論之事包涵熱力分散於地面分散於山側分散於海洋分散於地內並所以分散之故其精神在乎比較天下各方之熱度欲藉格致之理而預測每歲中之天時也按推驗天時之事久已有之美蘭曾欲專以熱力爲主而定天時又有夭罅者曾以算理推算得半夜之際赤道之寒更甚於地極之冬天又有英化學士列查卡環以算理合測驗推定各緯度該有之寒暑但堪波之意以爲各方之熱度不宜推算宜隨處實測不得以緯度相同熱度推之譬如倫頓與加拿大之乞臣海灣同緯度但其熱度之中數據堪波所說與美國仙善拿地相同緯度均同而熱之中度不同堪波又說初遷美洲之人見其天時嚴寒因歐洲人未及預防也慣於遊歷之人如佐治花士打者曾覺五洲之西岸比其東岸異常加暖而海濱之地比山內之地亦常加暖堪波初論各方中度之熱已會此意故所定各方中熱之度皆合格致實測之理細察各方之中熱不能以次序而布置之因其與地勢均有干涉極難推定也堪波所論各方中熱所以不遵緯度者其故有數大端指北半球而論凡地之西近大洋或有海股相交北方有大海或南方有大平原或有大山阻隔寒風或無湖池散熱或有沙地而無樹林或夏間之天色明淨或鄰近洋面流水來自熱方皆可增熱若地勢相反則熱度必減低乃自然之理堪波又以一言蔽之曰各方熱度之中數除以緯度相關不計外尙與鄰近之海陸有大相關也凡空气中之妙理必與地勢方位有關若捨之斷不能明云此說甚確一經指出自見顯淺堪波又借洋海而譬諭空气卽就洋海之理而忖度空气之理各處洋海均有恆流歸向常有一定故各海面之寒暖藉其遷流而調和之故空气洋之上其遷流之勢更甚被日熱正照於赤道沸蕩其气故其上層由赤道流向二極下層由二極流向赤道以補之故名恆風又名貿易風又上層之風自赤道流至二極漸變寒而降於溫帶仍向二極流之卽與貿易風相對貿易風旣近赤道則漸偏向西因地球旋轉近赤道之地面東行甚速風气不及相隨而轉故也此理曾經乞利指出於一千七百三十五年但人未之信至一千七百九十三年爹路頓亦論出此理不謀而合貿易風旣偏向西與貿易風爲對者自然偏向東故五洲之西岸﹝在﹞﹝古﹞溫帶內者咸得海風而東岸則無此解凍之溫風也大洋之中水受熱而成流甚﹝急﹞﹝思﹞儼然海上有河其最顯著之海流莫如美洲東南之大海灣川發源於赤道被貿易風逼之偏向西被聖羅克角卽地名斜撞之遂向北而流入卡利便海並墨西哥海灣又逼過傅佬利大海腰衝入大西洋帶來熱气以溫歐洲之西岸也據堪波所解大海灣川如此約在一千八百五十年間美國有陸路守備官名馬太分田磨利亦當代知名之性理家曾著一書曰海水之輕重或因冷熱而異或因鹹淡而殊輕重不平則動動急而爲流故大海灣之川流以一重字能括之矣其書名海洋性理刻出之後人爭讀之後有蘇格蘭地學師名雅各布古羅路著一書名天時气候直批駁之無何海上之川流藉力於恆風之說又復興矣近來有人作一模式設法吹風於水面令其成流以爲恆風助水成流之確據又海上川流之猛者不計另有人所不覺之流起自赤道而向兩極均遵重學之理一千八百四十五年俄京彼得羅堡有書院教習名連士者曾將此理詳細描畫人未服之再二十年後又有醫士卡便打亦細論其事前後不相謀而理同一致則所說宜爲定論乃至今猶翻駁不已或以﹝爲﹞有﹝爲﹞或以爲無然無法能證其必無也此等隱約之洋流或有或無姑勿具論惟人所能覺之洋流每日自赤道而向地極運去熱力甚巨不容辯也古羅路致意於此事必較甚於他人彼謂美洲東南大海灣之川遷運其熱於大西洋之北者居其所受於日者四分之一又謂赤道之熱若不得此急流並太平洋上諸急流而遷之則熱帶內之地與海水積熱必甚大矣又謂赤道兩邊之恆風如變其方向則可攺變大海灣川流之方向被聖羅克角斜射而南者今則斜射而北矣此川之流旣攺則北半球之气候亦攺其變禍實不可測今吹向歐洲之貿易風得大海灣之川流而溫之者將變爲甚寒之風而北半球之地亦愈寒矣又設使扳拿孖地腰變爲海此大海灣之川流則必流入太平洋而歐洲之气候亦與之變遷或謂地學師曾說此處地腰生成未久然則南美洲與北美洲之地或斷或續能亂南半球之气候乎則應之曰顯然能亂之也若此大海灣川流之猛不減則可直射至俄境也凡世上之事無論怪異若何若循格致之理而反復求之無不顯明也

歐洲考古家不明上古何以有象遊於西伯利之北又有麝鹿於地中海之旁其所以知象鹿曾經此地者由地中掘出此獸骨也若地學家考得中美洲爲新積地則考气候家或能破考古家之疑也中亞美利加旣爲新積則南北二洲古不相連而大海灣之川流必從折處衝過而至亞洲俄境之海濱流水之熱可溫西伯利部於是西伯利反寒爲溫而歐洲反溫爲寒象性喜溫而惡寒鹿性反是上古象於北鹿聚於中或職是之故也然中美洲爲新積之地則極難解因川流旣急安能積土而塞之乎必北洲有髙大之山被水激崩而傾塞之否則難明矣且大海灣之川流或可衝至亞洲俄境之東但不若歐洲得負貿易風而送其熱恐未必能溫西伯利之地蓋負貿易風吹向東北耳而不能吹向西北也論气候之理仍以風力爲要無論海上流水遷去熱力幾何究竟賴風力爲之布散據古羅路所言大海灣川流運來之熱非直溫歐洲西岸乃先溫負貿易風而後負貿易風轉溫其岸之地因負貿易風吹向東北而過歐洲爲西南之溫風也又凡天下各方以水流而調和气候者皆藉風力吹送不能以其近而布散也測气候未成專學之前久已有知風力爲气候之要領故百年以往已有爹路頓著貿易風解以爲格致气候之基但久無進境以至一千八百二十七年法國之古匿士碧埠有騫列次答付者心气候風勢之理後成專門之學彼將風分爲三類曰恆風曰期風曰偶風其所考之理最要者謂地上之風無論何種皆與地球之轉動有關故風勢方向必周而復始遂成恆風二種卽貿易風與負貿易風其餘各種皆此二風之小旋風由是始知偶風亦同此理也數十年後美國有气候學士名威廉花路曾讀磨裏所著海風之論又以算理推得凡有物在空中直行不論方向地面之人必覺其行成圓圈而歸原位此因地球自轉故也在北半球則覺其從左向右而旋在南半球則覺其從右向左而旋此理早經法國性理學士陪順說出於一千八百三十五年但時人祗置之爲算學奇理而已直至花路始取以解旋風之故其算理適與陪順不謀而合自此風行之勢得門徑而解之所以貿易風𨿽似旋轉其實直行一則吹向南一則吹向北二流之間卽有旋風眾寡大小徐疾不等惟每旋風必有一心其心則隨大風而遷試觀川流之旁常有水旋轉可以取譬焉此等環洄各有心隨大流漸遷而落間有逆流而上者風亦猶是但偶然耳若依常理而論北半球溫帶內有旋風其旋風之心必隨負旋風之方向而遷至東北間有遷至東南但罕有遷向西者譬如美國有旋風憑電綫傳報則覺其由美國內地漸至大西洋之濱若歐洲有颶則來自大西洋故美國傳報气候均藉電音大爲有益此等旋風非恆風亦非期風乃偶風也大小不一其圓徑或大至千餘英里小者亦二三百英里姑不具論其風之旋並非久同一心實則四圍向心斜吹成垂下扭紋名曰西哥亂英音或離心斜吹而成漸扭紋名曰晏梯西哥亂常人之談祗以極大之颶爲西哥亂而文理中人則不作此解凡微風吹向心而旋者气候家亦呼爲西哥亂無異於西印度之大也又西哥亂非專指其風而言並其旋風之心亦包括其中蓋旋風中心卻毫無風也然則旋風心是何物不過一處風雨鍼較低而已因其气比附近周圍之气愈低依重學之理風气亦求均平無異於水必得均平而後定是故有一處气體輕浮則周圍之重風吹來補其欠乏遂成風颶之心但吹來之勢不能直至中心依花路解明之理必偏於右故旋風之方向恆有一定卽從左向右上文曾言之若取時表之面向天則旋風之向反乎表鍼之向也此單指北半球而言若南半球則反是又旋風之徐疾與風雨鍼之髙下相爲消息若颶心輕浮颶周重濁則風勢必猛所差愈甚風亦愈狂也又因其風之徐疾可推其風之偏度若何其風將近於心風路極似垂下紐繩形又自擺市波律指出一簡便之法則知風颶大作之時以背向風則心必在左方亦指北半球而言

至於颶心之气額外輕浮之故首因其處之熱度太髙也熱度太髙則气大漲而上升故壓力變薄而風雨鍼降矣又熱气上升內含濕汽極多升至上層受冷相侵而成云因﹝結﹞﹝屮﹞云而放出其伏熱據天多路所推每濕汽一磅復凝爲云則放出之熱足以鎔生鐵五磅如是濃云多結之處瀉出之熱足令空气揚蕩而風颶之勢成矣曾有气候學堂首領名衣士皮謂旋風若不得結云所泄之熱而助其勢則風勢斷不能太狂而久云查溫帶內極大之風颶常含濕汽極多而結云若無此濕汽未知能成此極大之颶否縱或成之能久畱連不散否又晏梯西哥亂盡與西哥亂之情形相反其心之气質甚重故吹向四周而散因四周之气質較輕故也亦如前說其風不能向直而吹因地球旋轉令其風偏於右西哥亂旋風之向同聚於心晏梯西哥亂旋風之向同散於外一聚一散方向適相反也惟散於外者甚緩𨿽爲旋風亦不烈矣凡測气候者以考究風颶爲急務美國紐約有測气候師名沙踐惇司報風雨之職最畱心此事各國所以設天文臺而報風雨者亦爲預防風颶也其法則以電綫傳達各處風色熱度並風颶程途繪圖明之其言能先知風雨誠非謬妄因電行較急於風也若獨居一處而預測天時能不愧先知之名者天下獨有一處卽北印度之庚治士山谷之中央也此處之天時气候大倚賴於期風此風名爲滿酸英音自西曆四月始至十月止常由海而吹向陸又自十月始至次年四月止常由陸而吹向海夏間之滿酸風帶來各等甘雨使五穀發生若此風之來太遲滯則該處必大旱而饑荒矣至此風來遲之故似因謙馬李亞士山落雪非常之多或落雪太遲故雪鎔亦遲耗去熱力極多旣大減其春間之熱則不能引海風至此而經過庚治士山谷也夫如是先在此處查測其雪之厚薄遲早或能推測是年夏間庚治士山谷之雨數多少也去冬印度饑荒瘟疫已早於前數月之間有人預料之矣近來考究天時气候之事以此事爲最應而可恃今格致之學仍以考究气候爲切要焉

上會典館測繪輿圖書

鄒代鈞

一曰測天度以定州縣之部位地體渾圓其南北二點正當天空之南北兩極其中腰大圈亦與天空赤道相當如人在北極下則以北極爲天頂人漸向南行見北極漸低至赤道則北極與地平合南極亦然是地之南北不同則北極出地之髙低異焉耳東地之日出入早於西地之日出入地周三百六十度與天周相應每度六十分都爲二萬一千六百分日曆天周爲晝夜分二十四小時時六十分都爲一千四百四十四分故時之一分等於度之十五分四分等於一度此地在彼地之東一度則此地之日出入早於彼地之日出入四分時是地之東西不同則日出入之遲早異也而測天度者必先定午綫如京師之有中綫英吉利之格林回次法蘭西之巴黎昔年西圖所用之福島皆是考工記曰匠人建國水地以縣置槷以縣以景爲規識日出之景與日入之景晝參諸日中之景夜考之極星按此言匠人建國而於夏至日定其國之午綫也水地言以水平地如西人之用水平縣垂綫也言平地者必使地與垂綫成直角槷表臬也植表臬使正如垂綫而其景也日出之景與日入之景必等長慮所識景端或不確乃任以一景之長爲半徑臬底爲中心展規爲平圓兩景端均交圓邊則爲密合是爲規識日出入之景也復中折兩景端閒圓邊爲點向臬底作直綫卽爲午綫之向鄭注云度兩交之間中屈之以指槷則南北正是也又日中之景爲最短必與所作午綫合故旣畫午綫復以日中之景參之極近北極之勾陳星卽堯典之璇璣旋璇借機極也言勾陳爲旋繞北極最近之星也其說詳見尙書大傳周髀算經等書星卽堯典之玉衡星經之斗六星莊子之維斗爾雅之斗極晉以後天文志所名之黃道極者是也夜觀勾陳與玉衡爲直垂綫則赤極與黃極相當又與所畫午綫方向合則午綫準是夜考之極星也大司徒以土圭之法測土深正日景土深指南北日景指東西夏至晝漏中日南景短是地在南近日故土圭之景短也日北景長是地在北遠日故土圭之景長也此定南北緯度之理也日東景夕是地在東日過其國之午綫時東地之景已夕日西景朝是地在西日過其國之午綫時西地之景方朝此定東西經度之理也西人定其國之午綫亦用匠人之法而參以指南鍼除電气差安子午儀使極穩以窺日星之過午其隨處測經緯度則自日晷將午至日晷過午用紀限儀或經緯儀屢測太陽髙弧取其最髙度爲本處太陽過午綫距地平髙度亦卽本處午正乃以太陽距地平髙度減蒙气差加地半徑差爲實髙度以象限九十度得太陽距本處天頂度以與本日太陽赤緯度南加北卽得本處北極出地之度於是先以極準時表如太陽過其國午綫之午正開準行至本處旣測得午正以與時表較遲早差若干時分化度卽知本處在其國之東西若干度分但一測午正而地之南北東西皆定古今中外若合符節其理至當其用至宏是作圖者所宜先務也

一曰測地面以定州縣所轄之各地地面遼遠近不一髙低不齊無法以禦之不能成圖其法不外乎三角卽九數之句股周髀算經臥矩知遠偃矩望髙二語足以盡之而西人測地亦分二端一測地面平形一測地面髙形其測平形也所用之器最要者爲經緯儀爲測向羅盤均爲圓周分三百六十度密者能辧分秒疏者亦半分度皆有指南鍼經緯儀有窺管測向盤僅安植表系絲於窺管與植表之視孔成十字交點視交點蔽所測之物方爲指準任在何州縣之城門植柱爲起點用儀器測左右距城門之甲乙二物設甲物在偏東二十度乙物在偏西三十度則所成角爲五十度記二物之向及角度於冊於是量準測處至甲乙二點直綫遠近爲底邊又從甲乙二點轉測他處可見之物遞測不已均記其向與度使大地成無數三角形又每三角之內或有可指之處仍一一記之使大三角容無數小三角又有道裏河流之迂曲均測其迂曲之向而以記裏車記其各迂曲之遠近使容於各三角之內而測平形之事畢矣其測髙形也所用之器最要者爲紀限儀爲瓶水地平儀紀限儀爲六十度弧亦能辧分秒有活半徑及回光際綫等鏡有窺管亦系十字綫以測髙深之都數測法於測處置二定點與山頂成三點以二定點間相距數爲底邊用平測三角法已知三角一邊求得測處至山頂斜綫之數再用立測三角法以斜綫爲已知之邊測得三角求山頂髙於測處之數旣得山形之髙數乃以測處至山頂斜綫與髙數爲已知兩邊求得山頂垂綫與平地成直角至測處爲平距數而山之斜度亦須測得大但可不計分秒用紅銅版爲象限儀九十分之懸垂綫於版心系錘使下墜自弧之一角依平邊仰望髙處相切視垂綫所成角卽爲斜度行軍之圖斜度約分三等十五度以下車能行三十度以下馬兵能行四十五度以下步兵僅能行過此須攀援矣故測斜度止於四十五瓶水地平儀以測逐層髙低之數器爲長銅管管之兩端上安玻璃瓶刻度盛水瓶與管成直角管下承三足架當管中承處爲活節置器於髙低之間升降銅管視兩端瓶水等平而止於器之上與下對管口植長尺自管窺上尺恰當何尺寸反窺下尺恰當何尺寸以兩數較所餘爲上尺處髙於下尺處之數髙低懸遠者屢測之而記其逐層之數山勢磅者環測之而記其各點之向屢測者逐層之髙須等以便命共距之數環測者各點之髙亦須等以便成平剖面之形又山髙與逐層之髙之比如平距與各平剖面平距之比均求之以記於冊而測髙形之事畢矣

測事旣畢於是始言繪繪者當首明分率分率者地與圖之比例也地周三百六十度度二百里裏一千八百尺是則一尺實爲一萬二千九百六十萬分地周之一凡爲圖必先開方設爲每方一寸十方一里是以圖之一尺代地之一千八百尺也其分率爲一千八百分之一然作總圖者不必如是之大酌而用之每方一寸方五十里是以圖之一寸代地之九十萬寸分率爲九十萬分之一他如或大或小隨人度其圖之詳而命之可也分率旣定始布經緯度經度當赤道處每度相距二百里漸北則漸狹當用八綫表以半徑一千萬爲一率每度二百里爲二率各地北極出地度之餘弦爲三率求得四率爲其地經度相距里數按度推之列爲成表以便檢用而畫經緯兩綫亦不一法有經緯均作曲綫者有經爲曲而緯爲直者有緯爲曲而經爲直者其經緯均曲與經曲緯直兩種𨿽能得球形之理然不能無差一則差在東西兩邊一則差在於北皆由經緯相交不成直角對角綫亦不相等故作圖以緯曲經直者爲無差其法當求圓錐爲公中心以規作各距等圈若作一省一府之分圖去圓錐過遠則以求零弧之法變通之又作分率微分尺如圖爲九十萬分之一用四寸六十分之名曰度尺用四寸二百分之名曰裏尺均畫對角斜綫表微分又作分度器密者以銅爲圓弧玻璃爲中心能辧三百六十度之分秒疏者以明角片爲半周分百八十度度半分之若塡州縣城之經緯度可展規按度分量分率度尺縱橫定點於圖卽得經度去赤道漸遠者則按度求其相距里數以裏尺量之亦得若塡所測地面各三角點須用分度器之中心合城門之起點正其子午按左右甲乙二點之向作直綫再依所測底邊遠近如分率量之以定甲乙二點於是轉移分角器之中心合甲乙二點據所測各多點之向一一作直綫成無數三角形如所測地面凡兩綫之交卽各物定點而圖之平形成矣畫髙之法大要以山之各層平剖面平距數依分率入圖如其遠近方向作點以曲綫聯之成自天空俯視山頂及各層平剖面之形再於平剖面之閒補作垂在綫下交於兩平剖面界必成直角其疏密定率兩垂綫相距等於兩平剖面界相距四分之一垂綫之方向卽斜度之方向也粗視之斜度小者其綫疏斜度大者其綫密若辧其度之幾何則必以共距明之共距者山之逐層髙較也如共距爲三十六尺圖爲一千八百分之一乃以一八除三六得十分寸之二爲圖之共距以與垂綫相比而斜度得矣共距之長小於垂綫三四倍則斜至十五六度小於垂綫兩倍則斜至三十度與垂綫相等則斜至四十五度凡用共距者分率愈大則辧析愈明若日耳曼人補垂綫之法不必以共距明之視黑白之多少定斜度之大小綫爲黑綫間爲白凡圖中全黑者爲四十五度八黑一白者四十度七黑二白者三十五度六黑三白者三十度五黑四白者二十五度四黑五白者二十度三黑六白者十五度二黑七白者十度一黑八白者五度綫大則黑多綫細則黑少以此辧度亦甚明確蓋西人作垂綫之法凡三英吉利之法能令圖淸日耳曼之法能令圖準法蘭西之法則淸而準前所言疏密定率實法蘭西之法也苟明乎此而圖之髙形顯矣旣測天度又測地面申之以繪法而圖猶不精妙者未之有也

就其湖北測繪輿地圖章程互相發明錄之云一測天度周禮大司徒以土圭之法測土深正日景土深言南北卽定緯度之理也日景言東西卽定經度之理也蓋地爲圓體其南北二點正對天空之南北兩極其中腰大圈亦與天空赤道相當人立地面目力極數十里耳數十里外卽屬茫然天𨿽無涯而地平以上可仰觀得之故必分地爲三百六十度與天體合藉天空諸曜髙弧以求地面之度而地之圓形始得今會典館開辦輿圖於經緯度再三言之自應遣精通算法善用儀器者攜經緯儀度時表往六十八州縣治所測天求度而州縣幅員大者至數百里又宜覽其形勢於四邊之界南北東西不致平行之處擇四定點測其經緯度分於是一州縣之境有五經緯定點先以法求各經緯點相距之鳥道次以平三角聯絡其間互相榰柱𨿽廣大之地不難禦之入法矣而名山之大川之口以及古郡縣舊治關隘險要前人紀載言在某縣某向若干裏迨名號已易部位轉迷測地時能考確處定其經緯度分注之於冊於考古者亦爲有益而一縣之區於五定點外又增各點卽求各點相距爲三角底綫尢能密合一測地面鳥道鄂省六十八州縣北極鄖西南極通城西極利川東極黃梅約其面積爲方裏者殆六十萬非測三面不能﹝定地面各﹞物今於州﹝定地面各﹞縣郭平地量成底綫長或一里短或半瑞安測向儀於底綫兩端彼此互測記其向度始各測所編號竿而記其自某測某幾百幾十幾度幾十幾分於冊又移儀於已測三角之外邊兩端插竿於未測之地而測之東西南北漸移而前各期抵界而轉而三角之定點必須聯絡互用展轉成形然後地面之上皆成三角三角之外始無餘壤凡村院鎭集山山峽斷崖水源水口堰橋梁津渡交衢關隘稅口釐卡鹽局電局電桿營汛驛站塘鋪煙墩營壘故壘臺塔廟古迹及山脈水道道路界綫四者之轉向處均須作爲三角定點其定點密者三角亦密若曠野荒漠地惟盡目力所及作數大三角而已一測地面人行道凡山脈水道道路界綫四者之轉向均經測出固已肖其眞形但三角所得者鳥道也四者蜿蜒於三角之中其小曲之遠近非直邊所能得故必以人行道計之今以測向儀定方向記裏輪量遠近一人測向一人記裏而書其自某處起程偏若干度分行若干尺至某處轉若干度分行若干尺至某處所過之地有驛站塘鋪鎭集橋梁礦者均分別注之凡界綫爲兩縣所共測定一縣卽可旁及他縣自應詳測不必求省惟路之支徑紛歧水之溪澗錯出若不擇要必曠時日玆道路惟測其四至之官路有驛站塘鋪者余則之水道則分別大小考求利獘鄂境之水江漢爲大江水西自巴東東至黃梅約行二千三百餘里漢水北自鄖西南至漢陽約行一千九百餘里舟楫所濟水利所關自必以人行道計其流向遠近並及水漲水落之沙界遙堤內堤之定基他如入江入漢之水行五百里以上者測之若水口通舟楫利停泊者則不論所行遠近俱宜詳測江漢之瀕湖泊甚多防水爲田遂成澤國民生利病胥在於此均應循湖測岸並逐測縱橫交錯之堤皆得其方向遠近髙低厚薄以便依率入圖水漲之時不能識水落之界水落之際可以察水漲之痕故測水宜水落從事淤河廢渠有可考者亦測大至鄂境之山以鄖陽宜昌施南爲最多襄陽次之嘉慶教匪之亂賊迹出沒其間致稽徵討蓋磅礡萬山叢雜西接川陜皆爲密箐他如大江南北亦山勢奔赴若必逐層環測求其髙較以表斜峭則非數年所能惟先考舊圖得知山脈大始擇要測之欲知山之脈絡當觀水之源委水源分流之岡脊必爲幹山迆邐於二水之間遇二水合流而止者必爲支山支幹旣明方有把握其人迹已到之區則以人行道繞測山麓盤互遠近之址及山立距平距之數深山窮僻但以測向儀望測其山得其平距及脈絡委曲之勢而已論測量之道以山爲最難湖堤水道次之言民生之計湖堤水道爲最要而山又次之自宜酌其緩急先從事於湖堤水道除測三角應及於山者自不容緩專測山址與山脈之事甚費時日俟辦有成效酌量期限緩促再漸次施行可也

一用人不明算學者不足以盡測繪之能僅明算學者多未親測繪之事故用人以施諸實事爲準其精通算學能用儀器測天度地依率繪圖者爲上僅守成法測地面依率繪圖者次之但鄂省幅員之廣欲求實測必非數人所能今招聰俊生童能耐勞苦者二十人教以測繪成法習之三月始出從事學成之後卽分派局中所有成材十二人及學生二十人爲四大路計八人共測一州縣每八人中又分四小路二人任測天度爲一路測州縣治所及各定點外仍應測地面三角管記裏輪者一人同學生一人爲一路測人行道裏外亦應測地面三角余學生四人分爲兩路專測地面三角惟測地面甚爲繁重𨿽能辧向分角而插竿滿目屢測不已或至迷識當預編竿號屬插竿之人詳查竿號次第不可顚倒插置測向者按號記之庶不至亂凡兩路分段相交之處尢宜畱心交點南路必交測北路之原點北路必交測南路之原點不可增亦不可漏方能合其要在先察舊圖預約每日所測地段方有依據約計之每八人共測一州縣期閱月畢之逐各州縣測去以四大路測六十八州縣風雨及甚寒暑不計外約歷二年當畢測事再以一年爲繪事故期限止於三年一用器古人測量莫不用器土圭所以測天短度所以測地緬懷舊制必稱精密仿而爲之慮不逮古近日西人之器尙屬可用如經緯儀紀限儀測向儀奪林儀度時表記裏輪綱練帶尺分角器規筆平行尺曲綫版等物均測繪家所必需其測天多用紀限儀測地多用經緯儀如測向儀奪林儀則行軍人用之測平三角及髙深者究之紀限儀亦可測地經緯儀亦可測天二者俱備自稱完美惟是費錢旣多購置亦不甚易不如酌購一種爲便紀限儀便於行海及測天空天兩曜相距之弧若用之陸地測午正不如經緯儀之易於從事但必如西人用經緯儀測地𨿽稱最密而用人旣多需器亦多所費殊不貲且經緯儀之大者能辧一秒小者能辧一分若測地面三角必求分秒則地圓之弧角差天空之蒙气差均應推算除淸然後能得眞角又非數年所能收功今酌用經緯儀能辧十秒者度時表測天測向儀奪林儀測地測向儀𨿽不如經緯儀之密然分三百六十度又半分之能辧三十分爲七十二向矣較之吾華舊法其密爲十倍過之且弧角差蒙气差在地面人目所及斷無多至三十分者故用測向儀均可不計一繪法繪者當首明分率會典館所頒格式原就書式大小而設外間測繪原本務必放大以便詳測密塡迨圖成之後始照館頒格式縮成定本送館仍將外間原本副送一分以備采擇今酌定外間原本分率省府總圖定爲九十萬分之一以圖之一寸代地之五十里五十里爲九十萬寸州縣分圖定爲十八萬分之一以圖之一寸代地之十里十里爲十八萬寸隨測隨繪之艸圖定爲一萬八千分之一以圖之一寸代地之一里一里爲一萬八千寸用圓錐通徑法作緯曲經直之式使經緯相交皆成直角各如率布算定其南廣北狹之式用分角器微分尺塡繪各點凡測向儀所成子午儀必與圖之經綫平行以求各點角度則能得各處距等圈眞形不至展而生向差矣圖中作識之法送館之圖自應照館頒格式所言外間原本所收旣詳名目亦多識別不嫌其繁今另爲表識圖附後此圖未刊一圖說禹貢一書爲千古志地者之祖於九州島之後卽繼以導山導水師其意而作者有班固之漢書地理誌伯益夷堅之山經曹魏時之水經蓋地誌取法乎九州島山經取法乎導山水經取法乎導水也踵地誌而作者歷史之郡國州郡地形諸志皆是而自唐訖明所存元和郡縣圖志太平寰宇記元丰九域志諸書紀載𨿽有詳之殊其體例固本之孟堅也仿水經作者則有而黃洲之今水經齊次風之水道提綱仿山經而作者則有戴東原之水道記黃巖李誠之萬山綱目皆爲名作今會典館所發表格其敍沿革疆域鄕鎭蓋仿班志諸書之例敍山則擬山經敍水則擬水經又詳天度道裏而山之礦產要隘水之圩堰橋津均敍於當處之下簡而明要而詳自應遵之無庸別生異議也

格致淺理

闕名

天地一大機輪也人身一小機輪也知人身之巧斯知地球之巧知地球之巧斯知虛空無盡界之輪軸機捩爲尢巧夫以吾地球各星繞日論日居中次水星次金星次地球次火星次木星次土星次天王星次海王星軌道大小行度遲速終古不爽說者以爲有吸心力離心力乃希臘人號世界爲髙斯馬斯言其次序井井也羅馬人號世界爲門士士言其奇巧可愛也佛家言有三千世界今由繞日行星各成世界推之無數恆星其輪機軌道當不止三千然則地球直微塵世界而地球中大小知覺運動之物又各具無數機輪於其身以成世界夫人其至巧者也吾有身而不自知其巧惡乎可

西人格致諸學橫絕古今皆由默探造物之原靜天空之理研幾極深成玆絕業而電學尢有日新無已之功其寔電化聲光諸學祇近取諸萬物皆備之身而無遺義

請言腦气筋爲電學之理其質非筋非肉非骨而如管而柔如絲而白外爲胞膜內爲精髓分布於五官四體無時或息其管之髓二一司知覺一司運動咸通於腦故名曰腦气筋無論吾身有何喜怒有何哀樂有何痛楚耳遇成聲目遇成色知覺者遞信入腦運動者載命而出迅速如神不容呼吸假令地球上無此腦气筋以知覺運動則𨿽銅絲電桿布滿寰區誰爲達之故西人有所謂以太者乃傳空气至神至妙之用也西人以腦筋諭電證據甚多而精請言人身爲化學之原格物探原曰人身所造之本物有五一曰膠二曰膠三曰卵靑四曰絲卵靑五曰奶卵靑五物合而爲肉外亦有脂脂之元質炭輕養三者之大小輕重皆有定衡外此則爲骨骨之內含膠與絲卵靑二質其餘如血如腦气筋如皮膚如發皆含各質不等詳格物探原論物質內若夫食管中有連環螺絲喉下有二管一爲气管一爲食管食物入管必經化物三功用始入胃一運動勻轉令化二生津液令化三本熱令化經此功用水先吸入微絲管余在胃中化爲麋麋入小腸又經汁甜肉汁勻合始分別所化之精液渣滓而後眾微吸液管攝吸精液分置各處渣滓則經闌門滲入大腸而出是人身所含元質與其化分化合之功用固有巧不可階者矣

請言目光爲光學之原目睛爲球前有目胞後有目窠胞內之皮曰晴皮睛皮之內有明角所以透光而見萬物者目睛球凡三層外層曰白中層曰血絡黑油衣內層曰腦筋衣油衣之內又有曰隔簾者其中爲孔爲瞳人前後有淸水曰前房水後房水簾外又有細微肉絲三層內層絲圓紋外層直紋隔簾能自開大以取光又能斂各光子內而無遺其內則睛珠如稠結明膠一粒有薄明胞衣包之衣內微有淸水所以收束外入之光以通於腦筋衣者也其充滿睛球之內前至睛珠後至腦筋衣者曰大房水所以奪目珠已斂之光而達於腦者也格致家考目中如許奇妙故凡外入之光大而山河日星小而毫釐絲忽莫不畢現於一粒粟中𨿽至電光之速而睛珠能狀而畱之且光學家言光之原本爲球形又論眼能透光之理甚詳見英國田大裏所輯光學篇於是而悟照像之有透光鏡於是而悟筋网卽腦筋衣之爲糙玻璃於是而悟發光斂光回光射光之辟合於睛球筋网而神奇莫測斯之謂天然之光學

請言耳力爲聲學之原夫耳固創成機竅以通空气者也故耳外有耳輪其用在攝聲而傳之外竅外竅約深寸許二分許至耳膜爲界耳膜西人謂之耳乃外竅之皮中竅之衣相倚而成者其用在擊聲成浪而傳之中竅中竅有遞相連貫之骨四一椎骨二砧骨三小珠骨四馬鐙骨再入則爲內竅內竅歧路甚多大致判爲三處一曰三角房二曰半圈骨骨有管三三曰螺紋骨此外竅中竅內竅之也凡聲之入由外竅傳耳膜耳膜傳椎骨椎骨傳砧骨砧骨傳小珠骨小珠骨傳馬鐙骨馬鐙骨傳內竅內竅之水膜感動腦气筋腦气筋接眾聲遞入腦中此傳聲之妙窔也格致家於此悟聲浪動蕩之質點詳田大裏聲學篇空气往來之速率無微不至而聲學之用矣

人身所有兼流質定質二種定質如肌筋骨韌骨肕牙齒皮膜脂腦核血管毛髮甲是也流質如精血膽汁節油涕涎是也西人醫學其外科圭刀之術不能不從事定質然必深明流質之理乃能剖判全體之所以然若其內科醫學尢必細參流質功用與夫生命生性之根荄輕養淡炭之呼吸靈魂之所以知覺運動機器之所以傳代生育內科理法曰人之全身猶夫極靈之機器其功用多過於人造最巧之機器身內自能生育自能保護且能傳代生育而得其同式之體始可言醫然則玆事𨿽小其諸精研气化洞悉天人之儒者非歟

凡人全體中水居三分之二設體重百斤水則有六十餘斤血則居體十三分之一其色時紫時赤味碱比水率重如水一千兩血則有一千零五十二兩若用顯微鏡看又有紅輪白輪浮泛於血汁之中紅多白少則其人壯健紅白相並則患气乘之故人之一身自腦气筋外血輪之流轉爲最要然吾於此知其運行之理與地球海水無異何者血發源於心之左下捨出總脈管流布周身資養全體迨至微絲管入血管色變爲紫由微絲管運行至心之右上捨轉入下捨復轉入肺色變爲赤每日往來運行不絕如環是爲流質之所以然西人謂之布裏尼或從身內取出停三分至七分時卽爲稠質西人以爲此系血內蛋白類之兩種質結成一名格路布裏一名非愛布裏拏成詳內科理法前編又活人管內之血不能凝結或血管受傷及有病卽能令血凝結故醫士有用放血法將其血塊放出此血爲流質有時爲定質之理若海水每至赤道下爲日光曬至極熱其分量重於冷時故往南北兩極分道流去皆浮行冷水之上及爲冷气所中旋亦下沈其分量仍重於熱時及仍向赤道倒流又爲熱气所攝漸漸上浮如此周而復始冷熱遞嬗蓋卽血輪運行時紫時赤之理其日光較遠沍陰結成定質而爲冰蓋卽血離人身不受身之熱力卽成稠質及人有暗疾得空養二气少亦能凝結成塊之理然則血之在身水之在地皆本輪之气與力與所受日光之气與力摩蕩離吸爲之知此而人身一小地球之說益信

質點配成萬物說

闕名

造地球者天造人者天造天者天有地之天有人之天有天之天天無薄天之天尢無薄然地天通人天通天天通天無天分寄於地球所有之質之點之謂天天無質無點分質點於地球所有之六十四元質曁引綫引面之無數點而爲千萬億兆恆河天物之身配於質質之生起於點點之微起於魂魂乎質點之中者天天乎質點之用者靈魂天有大靈魂質點萬物故萬物魂人能天其靈魂以用質點故魂而靈物能有其質點而待配於天待配於天之人故魂而弗靈天之大腦气曰電人之大腦气曰靈魂凡物罔弗具腦气具肺吸空養气而倒生者頑橫生者頑塊然弗知覺運者頑之頑故惟人天物天人天天何者格致家察天之萬物爲六十四元質配成元質者獨爲一質一成不易無他質羼無他功用化其中四十七爲金類十三爲非金類六十四不恆用恆用者十三而動植諸物又祗用四質成之四質何曰淡气曰濕气曰養气曰炭气凡植物若花若葉動物若骨若肉皆合此四質以生以長有間用硫磺及燐二質者偶然耳夫動植物甚而僅四質配成不病雷同者曰四質易位卽易物若血之位置爲濕炭淡養肉之位置爲淡濕養炭骨之位置爲濕養炭淡乳之位置爲養濕淡炭卵白之位置爲淡濕養炭木之位置爲淡養濕炭又有祗用三質者如糖爲炭濕養配成祗用二質者如水爲輕養配成此六十四元質配合成物猶二十六字母配合成言恆用者約六萬言此外尙成六千萬餘言輾轉孳乳變化無窮其字母能自行配合自成語言否吾知其不能天予人以配之爲世大用乃知天有六十四元質配成世界萬物而格致家之精化學者復能配合各質以代天功一凡物有體質性情一凡物有愛力吸力攝力一凡物無一質能滅之使無無一質能造之使有一凡物奇妙不可方物一知質可與言點夫天之化成類若金木气水生長類若禽獸虫豸非生而大生而髙生而堅實胥以微點相攝結聚而成故微點黏聯緊結者爲凝質若金若銀若銅鐵𨿽擲之地其質點不辜裂微點黏聯松脆者爲流質若汞若油若酒苟潑之地其質點立渙散不獨物理然人身成於精血精血之點微甚日積月累結而成人然身之微點皆有厚質各點牽合乃凝設如人身重約一百五十四磅依法化分而驗其體中厚質則其養气一百十一磅養气體積有七百五十立方尺輕气體積有三千立方尺淡气體積有二十立方尺此外則有硅一釐鎂十釐鐵一百釐鉀一百五十釐鈉一釐鈣二磅燐一磅十一兩炭二十一磅可知萬物微點皆合厚質各點成而厚質合成微點又各有不易之率乃銖兩悉稱惟靈魂役罔弗如志否則魂靈而形不全若跛者癱瘓者或形全而魂不靈若瞽者瘖者聾者皆其微點不稱故不獨人身然物體亦然西國有一種油母微點爲炭輕所結其中炭四分劑輕四分劑苟炭四分而輕三分則不能以成中國有一種寶砂微點爲鋁養所結其中鋁二分劑養二分劑苟鋁二分而養一分則不能以成物相配則能成不相配則不能成成物者天天天者人

又觀鳥卵成於胎珠胎珠者鳥之微點其卵有黃有白護黃之膜有一小珠色極純謂白胎珠黃與白乃養珠胎料由珠胎微點漸結漸成而鳥以形又以雞論覆卵數點鐘後卵內胎珠卽引長兩邊發生血管四分八裂若干生枝以至精顯微鏡窺之歷歷可辧閱三日後則血管布如网形中有跳動之物网形者則結成肺跳動者則結成心六日後翅喙俱現居然雞形耳矣至人之受胎之理西國醫家言之詳玆不縷述要無不起點精血微點而成不獨有形之物然無形之物亦然以算術論平三角之數起於點點如﹝鍼﹞﹝鐵﹞芒欲論日月行度只論中心一點點之所到卽爲離眞度故點者平三角之微點也自點引之爲綫自綫引之爲面自面引之爲體至於體則平三角之形形然非點則不能綫非綫則不能面非面則不能體是綫面體皆點之微點結成也又如借根方之法欲以句八尺弦十七尺而求股則必借一根爲股一根者借根方之微點也以一根自乘方得一平方爲股自乘數以句八尺自乘得六十﹝四﹞尺爲句自乘數以弦十七尺自乘得二百八十九尺爲弦自乘數以句自乘數減弦自乘數得二百二十五尺亦爲股自乘數而與股自乘之一平方相等乃以二百二十五尺爲正方積用開平方法算之得十五尺爲一根之數卽所求之股數是則一根之微點點引而成也以此言之無論上之天下之地中之人無不起點而微微之又微乃爲靈魂靈之又靈乃爲天人微點者釋家之微塵也𨿽微塵亦世界𨿽微點亦靈魂筦此塵點世界者靈魂筦此靈魂者靈魂有微質點靈魂有地球靈魂有無盡界靈魂淡養輕炭在人若物爲微點人若物在地球爲微點地球在大千界爲微點司大千界諸微點大腦气者是爲大靈魂然人之心力可析淡養輕炭可周地球可察無盡界地球是爲地天人天天天故格致家言可通佛家諸天之蘊而佛家之積微積微點之心力而捄苦海世界其諸仁者所有事與

養生論

美人闕名附

養生之系乎飲食尙矣閒考名醫著述有與六旬以外最宜者反本而已反本者反乎上古人之所食也上古之人嗜食鮮果果仁肉與蔬菜其後起者也橙橘蘋果肥果葡萄香蕉以及西紅柿之屬凡果之熟而甘者少淡气少土質鹽質果仁如杏仁榛子胡桃等皆極滋補能發體內元陽若魚與雞子乳與酥酪等則僅供盤飧之選而已其次若奶酪之渣與家禽之屬則聊備一格非上選也餅餌之幹者較果肉難化且易膠塞致食腸漧燥故多食烤焦饅首恆致虛弱因漧硬之物經腹中熱气先成膠料俟胃火變爲格羅考司甜果與蜂蜜內之糖料始易消化茶酒咖啡大麥水與濃烈之酒不過感動腦气縱能滋補亦極細微故以少飲爲宜無已惟飲乳較佳然食時徐爲咀嚼則津液自生𨿽廢飲可也惟食果者兼可代飲米麥幹餌類皆燥血得果中所吸天然淸露以調劑之則血淸而腸潤宜其爲上選也麵食者燥血而蔬食者又難以養生必戒絕幹餌少食米麵每食必以鮮果果仁爲君旁及羔犢與一切樨幼畜肉幼則少土質鹽質而後能收滋養之全功宣發本體元陽之妙用也脫令鮮果不能常得則以熱水浸潤果漧使復其初而食之亦佳俗喜食麩面不托𨿽難消化而能磨去胃中之垢亦有可取至論糖料果汁所結者一至胃之上層卽化而甘蔗莧菜黍米蘿卜所成者必須經胃之內層始能消化又鹽與椒類凡辛熱之品皆爲震蕩血脈之用調養適宜者不用爲貴聞之居法一生取法於猿猴不血食亦不谷食專食果與果仁其時講動物學者甚韙之以爲人固果食之動物也醫博士愛汶司所著延年益壽編見第五年格致匯編化分食物究其利害列表二十餘紙土質鹽質以果肉果仁爲最少畜類之肉次之蔬菜又次之五穀荳屬爲最多果中無含養气之蛋白質一名膠質與微絲質此質結聚血管易致人老且多半含有酸質如檸檬酸蘋果酸葡萄酸等此酸能消膠質與微絲質能使血不重濁而助消化凡人年愈老回血管之功用愈衰血不重濁則暢行無礙周回更捷兼能涼血不使血之熱度與天气懸殊遇冷畏縮而養气與有益之料耗散自少米飯亦易消化但含土質鹽質亦多果品非但至胃卽化而所含滋養之料多半至胃卽化入血內非如五穀之餅餌必歷胃之上中下三層始能將養料化入血內故養生家以食果品瘦肉爲最宜空腹切勿過勞凡事量力而行莫傷筋骨居常多備汽水蒸白水爲汽而收其露爲飲啜烹調之用沙漏所瀝之雨水𨿽不甚淸潔亦佳礦水頗貴惟葡萄功用酷似之歷驗不爽而葡萄尢能滋補培精血生津液平肝益腎腸利气且燐酸極多利於補腦腦气流行則肢體靈動其糖料入胃卽化於血內膏料又能生胃汁助胃消化食蔬之人每喜葡萄此其證也其它助火之品𨿽助消化不如使胃火常足而無藉乎此尢爲養生上策

卷二十下學術

記壓气行車

美人哈浦附

前二年多人論說壓气致用之事但其所論未明格致大道故不能將此新法與電力汽力纜力各式街車比較淸徹玆請論之且以壓气之力而動活機法國已有此法數年今美人講求此法亦眾在紐約省之羅馬埠並紐約城曾將此法試練兩年不拘風雨寒暑何等情形無不備試𨿽寒冷已極亦無不可用嘗以气機數架運車於紐約第一百二十五街行往數月之久全無失事埠上遊人無不稱心余請溯十八年前曾用壓气之故當時紐約二號車路大街有以壓气而行車者請余其可否合用余得事事美備但當時無人樂用竟有非路爹化埠某車路公司敢出妄言謂縱使此法能盡省馬力而彼公司亦不輕用蓋恐街上馬車來往遇此種無馬快車必然驚駭彼馬而致事遂使馬車主人告訟不已彼堅持此說𨿽與之辯論卒不能從遂棄而不用後有人以鐵纜拖車並無驚馬之事余復舉其事以告人欲解明何以壓气較勝於別樣特著一書載明各法之所需各法之長短以此比較後又另著論說數次始得一富紳集股設壓气公司又請立罷乞地君爲機器總辦卽繪其車式定羅馬火車頭公司照造各處機器師皆來考無不稱爲得法無獘惟有數事尙須講求一壓气之時所用之力恐有散耗二壓气復漲之後恐遺白霜於貯气櫃之內三防破壞之險四加熱於幹濕气之內五布置理之費亦復添新气之事七最遠能行幾許八傳气於遠處有何泄耗九其它各零碎事件關涉乎壓气活機之事已上九事人多未明故請解之曰壓气之活機能致用而有餘但須先解明空气之質並其漲縮流蕩之理與乎水汽有關於此事者一凡空气在科倫表三十二度熱之中須一十二立方英尺又千分立方尺之四百三十三重一磅而在尋常熱度之中須約十三立方英尺也二滚水气在二百一十二度熱之間須二十六又十分之四立方英尺重一磅或粗算之作二十六立方尺也三凡物皆有本身熱又有容熱之量水能容熱最大卽每一磅能吸無量數之熱力也故以水爲量熱之準若準此以推之空气之本身熱爲０二三七七或收作０二四又滚水汽之本身熱爲０四七五或收作０四八或倍空气之本身熱也又可雲滚水汽之重僅爲空气之重之半而其容熱之量則倍之四若將空气忽以力壓而縮小之其熱度卽升一百一十六度若令其忽漲作兩倍之多則熱度又必降一百一十六度又將空气之受壓力多者與空气之受壓力少者各復加同重之壓力則其受壓力多者所增之熱度不及其受壓力少者所增熱度之多也譬如有空气以千斤之力壓而縮爲半若增其熱一百一十六度若再加千斤之力而壓之則熱度𨿽增但不及一百一十六度之多五凡熱之大小與熱之多少有別如有鐵一斤熱至三百度之髙又有水百斤熱至一百度兩相比較其熱則可云鐵之熱爲大水之熱爲小惟鐵之熱爲少而水之熱爲多也又譬如有淨水一斤含食鹽三兩又有水十斤含食鹽四兩則前水鹹而後水淡其實前水含鹽不若後水之多也所以熱之大小卽比鹽之濃淡而熱之多少卽比鹽之多少欲知熱之大小以寒暑鍼之度數辧之欲量熱之多少亦宜以度數明之惟恐與大小熱度相混故另命名以別之凡後有名熱尺者卽此意也六如有水一磅欲使其熱升一度必須加熱一尺再升一度須加熱一尺也又一尺之熱可令七百七十二磅之重升髙一尺七一馬之力能於一分鐘之久令三萬三千磅之重升髙一尺空气之漲縮有二故遇熱則漲散熱則縮一也以外力逼之則縮放其力則復漲二也

由後之法所費若干力以逼壓之如放其逼則空气復漲所發之力仍得若干由前之法壓气之時設法加寒於外以泄其气之熱則能省力甚多嘗有人稱說能省力百分之八十舊法過耗力百分之五十矣八空气能容濕多少關乎熱度之大小又關乎體積之多少而不關乎空气之松密也假如熱度相等一立方尺之密气所能容之濕气亦不過與一立方尺之松气所能容之濕气相等气受壓力則密不受壓力則松由是觀之以一百三十三立方之松气內含濕气者壓作一立方尺之密气則濕气必凝結水於底以法放出其水則其內所餘之濕气不過爲一百三十三分之一原有之水气也若放其壓力則气復漲所吸熱𨿽多然不能令其水气凝結者因其空气太幹而所含水气太微也惟壓力小气不甚密者反有凝結其水气之病且此病亦有法免之九空气遇寒則縮有人推得寒至科倫表四百六十一度則空气縮定再加寒則復漲故以科倫表四百六十一度爲寒極自寒極而至熱極則空气之體積亦由極小而漲至極大故空气之松密與熱度互相爲消息此卽後文復加外熱之要領也十伏熱者卽物質之變而熱隨之消長譬如以冰化爲水又以水化爲气熱必隨之而消至物復原形熱必復泄此卽伏熱之理也由測驗而知每磅冰化爲水須消熱一百四十二尺半又將此水化爲汽須消熱九百六十六尺所以由冰而水之伏熱爲一百四十二尺由水而气之伏熱爲九百六十六尺又查冰之本身熱爲０五故自寒極以至二百一十二度熱卽滚水度每磅汽伏熱一千五百三十五尺因以寒極之度四百六十一與冰度三十二相加得四百九十三又與冰之本熱０五相乘得二百四十六五爲第一數又以滚水度二百一十二與冰度三十二相減得一百八十度又與水之本熱一相乘仍得一百八十爲第二數又以化水之伏熱一百四十二五爲第三數又以冰化汽之伏熱九百六十六爲第四數乃將四數相並卽得一千五百三十五也以上十例須明始能解以下各事因有人著書立說創造機器欲加熱於气櫃之外以倍其櫃內稠气之漲力惟其加熱之法祇以干熱气爲之斷不能成後文自見其斷不成之故且更其法以濕熱气代之卽成也

以壓气而鉆石者甚多所以壓气之器亦翻陳出新精益求精已極其妙故有公司多間承造壓气之器價廉而用固壓气最妙之法系以小壓器多具設有一具需修整可免牽制其餘至所用具數多少須視貲本之大小而定可也而壓气之時宜加寒气於櫃外則能省力上文已詳之數年以來各家考究壓气之法已極精如若造壓气公司肯包造何式壓气每分鐘能得壓气若干尺並受壓力幾何所需火耗幾何則取壓气之費幾何可一望而知也因壓器愈造愈精而稠气之用亦愈推愈廣初時之法祇能省力百分之五十今則能省力百分之八十矣又能將稠气流往遠處而無所失故以一大气櫃藏之卽能引致遠處可任取其多少而用之此所以有多處大灘之水力可爲壓气之用壓得稠气以管接往他方而施其用除此之外其大灘之水力實無別用也如前所云若以空气忽加力而壓縮之則必生熱縮爲半體積之時則生熱增髙一百一十六度但幸浮气之質縮小有一事可貴者卽稠气再加一倍空气之力以壓之所生之熱與所費之力較壓浮松之气皆反小也譬如每分鐘之久欲得三千六百尺之稠气受五百磅之壓力者須用馬力一千零六十匹若受一千磅之壓力則用馬力一千二百一十九匹所差者爲一百五十九匹若壓力增至一千五百磅則用馬力一千二百八十八匹所差者減爲六十九匹又壓力增至二千磅則用馬力一千三百三十九匹所差者減爲五十一匹可見此五十一匹馬力所獲之益與初時一千零六十匹馬力所獲者相等也由此推得每分鐘之久欲得一立方尺之稠气所需馬力如下受五百磅壓力者馬力零三一六受壓力一千磅者馬力零三六四受壓力一千五百磅者馬力零三八五受壓力二千磅者馬力零四００也此數宜另加百分之十爲破耗有那獲鐵之總辦喜路君曾言受二千磅壓力之稠气一尺祇需馬力０三一六而可得若常用之法所需馬力亦不過０三七八云但餘以爲０三四八匹馬力可爲偶然之事而０四五匹馬力可爲常用之事也

稠气之質有一奇性卽加熱於外能增其功用也此事並非臆說實經歐美之人考驗而得者也若將壓得之稠气復放之而致用使其經過熱水櫃則得加倍功力似與气性相反精於格致者多不以爲然不知確有此事且所需火耗不過爲壓气時所需之火耗八分之一曾有美國汽機師在羅馬城試其第一百號之壓气活機以其力行車每裏需復熱气三百零八尺若熱水櫃內無水則需气六百六十九尺始足以行每裏之路也曾試多次得據相同該汽機師名斐璧架現爲委士判汽機教習也此奇理將發明於後玆請將加熱之事分爲二法一爲兼水一爲不兼水而又將此二法而比較之試觀何法爲合用且以所用之空气爲三百立方尺熱爲六十度以力壓之入气櫃使其每方寸之面積受壓力一百五十磅又可受十倍空气之壓力又令其气熱在六十度經過熱水櫃又使此水受十倍空气之壓力而熱至三百六十度試計其所需熱之多少自寒極以至六十度所差熱度五百二十一又自寒極以至三百六十度則差八百二十一度蓋如上文所解寒極在寒暑表負四百六十一度也可見空气升至三百六十度之熱其體積必增否則須有壓力以制之故可云若其體積不增則其壓力必增而所增之壓力當爲百分之六十三也又三百立方尺之空气重二十三磅與空气之本熱０二四相乘得數復乘三百卽得一千六百五十六尺爲二十三磅之空气增熱三百度所需之熱也又此空气所增之壓力爲百分之六十三未爲加倍須自熱水之中生汽一百一十一立方尺以補之始能加倍也卽是三百尺之空气在常熱度之間吸熱一千六百五十六尺卽漲爲四百八十九尺尙欠一百一十一尺始得六百尺而爲原體積之倍也又知一百一十一尺之汽重四磅又十分磅之三而受一百五十磅壓力之水化汽得伏熱八百六十三尺故以四三與八百六十三相乘得三千七百一十一尺爲水化汽所需之熱又與前空气所吸之熱一千六百五十六尺相加則得總數五﹝千﹞﹝十﹞三百六十七尺也每磅煤炭燃燒至盡能生熱一萬三千尺煤油每磅則能生熱二萬尺但所生之熱必有散耗故煤一磅或濁煤油半磅所生之熱已足供其用炭油二者所費皆微而所生之力則甚多因此三百尺之气以此法添熱能動八墩重之活機而行一英里有餘之路若不添熱所行僅得其半以上爲兼水添熱之法若不兼水而欲倍其體積須將其原熱度增倍始得其原熱度者卽自寒極以至本度之謂故以空气之常度六﹝十﹞﹝千﹞加寒極四百六十一度共爲五百二十一度倍之則得一千零四十二度復減四百六十一度變爲五百八十一度爲科倫表之正度也空气之熱至此則能令油質幹焦故不堪用因活機之動亦賴油之潤滑有傅冷列查君新著一書論及壓气明言以干熱而欲倍壓气之力頻添熱至八百度始得因空气之本身熱甚微並熱度旣髙易於散耗又推測壓气復漲與機內之气鼓餅初遇之際假如其壓力爲十倍常气卽一百五十磅是時其熱應有四百九十四度與上所得五百八十一度相較已差八十七度此卽消耗另气鼓餅被壓而行至盡是時气卽漲至常度其气鼓之鐵必能泄其熱於外若此气先濕熱則其濕气能潤滑其气之路也另有要事須知汽由三百五十度之熱於十倍空气壓力之中而復爲滚水二百一十二度則所散之熱分布於气鼓猶多於同熱之幹气三十餘倍試令三百五十與二百一十二相較得一百三十八度又知汽之本身熱爲０四七五空气之本身熱爲０二四若以０四七五與一百三十八相乘得六十五五又加气之伏熱九百六十六卽得一千０三十一尺五爲每磅汽所散之熱也又以一百三十八乘空气之本熱０二四得三十三一二卽每磅熱气所散之熱也故知每磅汽所含之熱同於三十一磅气所含之熱之多也一滂汽能散熱如是之多气鼓之身受之必然和暖合宜能保漲气之力而無破耗矣

且如上文所云此濕气又能潤滑其气鼓餅之活道也總之不能用添幹熱之法令漲气之力加倍如用之必有所傷於器具而且費耗俱大此熱水櫃之制法須能生汽其熱並漲力皆與漲气之力相同又以廉賤之煤薪或煤油生熱以養其熱使之恆不攺變於冬天之時預便從此熱水櫃中運熱水洄護車廳使其溫和此三事俱全卽得算法也前於一千八百七十九年餘歷經試練而知此熱水化汽其消耗之中數約爲每五十尺之幹气吸水一磅也此事後經辧駁嘗請立罷乞地君在羅馬逐層細試而得其實理爲水之消耗多少視其熱度之髙下如何水受壓甚而熱度升髙則無多幹气卽能吸水一磅若水受壓力輕而熱度低則須多气始能吸水一磅也玆將若干尺常气而能吸水汽一磅因熱而異者開列於下熱三百二十一度用气三十五尺二熱三百度用气四十二尺五熱二百九十六度用气四十三尺三熱二百七十四﹝度﹞用气四十八尺五熱二百五十九﹝度﹞用气九十五尺二熱二百一十度用气一百五十九尺熱一百九十度用气二百三十八尺熱一百八十二度用气二百二十九尺熱一百七十度用气二百二十一尺熱一百六十四度用气四百五十九尺熱一百五十八度用气四百九十三尺按此表甚奇熱一百八十二度所用气反少於一百九十度熱所用者又一百六十四度熱所用气較一百七﹝十﹞度熱所用者忽然增多二倍此所以奇也未知試之時有誤否也

壓气活機中最要之物莫如稠气櫃蓋此機之活動皆藉此稠气復漲之力而此櫃所以藏貯此稠气以待用也此櫃容積之大小櫃墻之厚薄須視所貯之气稠密多少而異往者此種櫃多以告水鑊之活鐵片爲之每方寸之皮積祗能抵五六百磅之漲力而不裂故其體積須甚大始足以容气而行十英里之用其甚大之勢竟自地板髙起而過欄桿之上甚爲不便可知欲得遠行之能兼得气櫃之細而便須以能抵大漲力爲妙而近今所制之櫃其法甚奇系以小鋼磚爲之並無縫焊之裂惟其抵力之大竟至每方寸皮積能抵漲力二千磅毫無險處嘗經試過能抵四千磅而不裂所有之堅固斷無破裂之理也此新器之厚四倍於舊器則舊器能抵五百磅者新器必能抵二千磅舊器未嘗經險而新器何至有險哉吾敢證明受二千磅之新器較受五百磅﹝之﹞﹝舊﹞舊器其堅固尢過之𨿽有新報家憑空杜撰欲置壓气於無用者亦不能折服我也蓋此新器實能抵四千磅今用以抵二千磅則所餘力爲大彼舊器實能抵一千磅而用以抵五百磅則所餘力爲小新者𨿽加受一千五百磅之漲力未妨裂破而舊者加受五百磅之漲力卽破裂無疑是可知也或謂不計道理萬一有失其險不極凶乎答曰非也鋼質不同生鐵萬一有失亦不過開裂而泄其气惟气必有聲而鋼必不碎或稍自捲而已耳有徳國造稠气櫃家來函於我書中有一能詳解此事玆請錄之書云我等昨日試驗稠气櫃受壓力之限已至三千五百磅而無礙因思壓炭气之人嘗經其破裂千百次但見其之裂卽泄其气並無碎散而飛之事故知把持此物必無險處我等本欲試至將近四千磅而後發賣但恐旣試之後𨿽不至裂而鋼質已變將來爲用不能經久也玆付上稠气櫃八具有一具短俱比來單稍輕未知尊意所宜者以輕爲妙使其餘力爲一千五百磅者抑欲稍厚使其餘力爲二千餘磅然後再照單造全付上得收此櫃之後請試以三千五百磅之壓力常用之則令其抵一半之力猶勝於試以將近四千磅之力而用以抵三分之一力如上文所云𨿽不至登時破裂然不能經久無壞也更宜知者稠气櫃之破裂與蒸汽鑊之破裂不同蓋汽鑊一破滚水四散一離壓力卽盡化汽竟漲大千餘倍而且熱烈不堪而气櫃𨿽破所漲大者不過百餘倍且無大熱何致傷人哉

稠气櫃之重輕視其櫃所容常气多少因發力久暫而異不關其中徑之大小並壓力之大小而異也此說已爲不磨之公論試詳解之譬有一櫃徑爲一尺每寸皮積受二千磅之壓力長一尺則容重若干磅又使其周徑均半則其鐵之厚亦可半而得前重四分之一惟其容積亦得前積四分之一也又使其周徑不變而變其壓力至每寸皮積受一千磅則櫃身之厚可減半而鐵之重亦半之矣但所容之常气亦得前數之半也此因後气不及前气之稠密也故無論壓力之大小並徑度之廣狹但論容气輕重卽知用鐵之輕重矣然則欲造一櫃使其容積爲一立方尺每方寸皮積有二千磅之壓力其櫃之重幾何始得據昨由徳國付來之櫃容積一立方尺每方寸皮積能抵三千七百磅之壓力其重爲一百零六磅今欲令其能抵四千磅之壓力則其重宜增至一百一十五磅如用之以抵二千磅之壓力則此櫃能容一百三十六尺之浮气縮爲一尺之稠气也故知浮气一磅需鋼八五六磅卽足以容之也又設若以四百立方尺之浮气能運動八墩重之活機而行一英里之路所有停車起車之消耗皆在內則需三百三十八磅重之鋼櫃便足若長行之路則需三分之一卽得但所謂八墩者祗爲活機之重而車與搭客未在此數址計活機每墩气櫃之鋼重四十二磅爲足行一英里之路也

今人多謂壓气活機比活電機承本更重不知此說殊誤若比較之宜令兩事相當始得但壓气活機乘本身力而行而活電機另以電綫通傳其力須各計本或槪不計本始爲得中若不計壓气活機之稠气櫃則此機比活電機更廉人所知也活電機之價廉者首因同業太多則他日壓气活機之行其價更廉可知矣今且作兩機之價均同而獨計三十架稠气櫃與傳電綫之價其事自明此三十架稠气櫃之重約爲十一萬磅值銀約一萬五千圓每架承本五百圓又五里雙鐵路爲三十架活電機所用者其傳電綫值銀二萬六千圓各承本銀八百六十六圓每架所差已爲三百六十六圓矣

更有一事能省大本者卽生力之事也生電力之廠每匹馬力機器約承本銀八十圓另房地屋宇租未計故一千五百匹馬力機器需本銀十二萬圓而壓气力之廠無須電母機又無須皮帶等事水汽一生卽至壓機如是祇計其半作六萬圓已有餘裕矣壓气行車之鐵並無須焊或另加螺絲駁接但如常火車之鐵已足矣不似電气行車之鐵必以焊或以螺絲駁接也蓋因壓气活機浮置於車上而活電機硬置於車上故其力盡逼於輪心之上有人名傅冷連頗浦開列一表云設有車無舒縮力每點鐘行二十英里遇有物髙八分寸之一阻其車輪其勢之猛較有舒縮力之車大二十七倍且壓气活機愈多愈妙𨿽如紐約三號車路之髙架路更爲合宜蓋車𨿽多而鐵恆同惟電气車多則電气濃布若鐵不增大必然致險因電气經由鐵運行人觸之卽受害也若增大鐵則爲本又重統計往來輻輳之車路若作壓气行車則比電气行車其鐵省本﹝過﹞﹝年﹞半電气行車之布置須隨時更攺每因布置旣定而車務或增或減卽見有礙其布置又易損壞嘗有紐約某公司總辦李倫君報稱該公司所用之法每三四日必損壞一次須修理十分鐘之久何若壓气行車之鐵與火車路無異一勞永逸也

曾考究而知以壓气行車之工費比以木桿系綫傳電行車者爲廉卽知比各法行街車爲更廉因以纜拖車以馬拖車或地下傳電以行車其工費皆比木桿系綫傳電行車之﹝工﹞﹝上﹞費爲昂也有一機器師久在電气車公司任事今爲壓气車公司所雇將兩項工費比較令其車每日行一百二十英里則得壓气車每行一英里工費銀如下生力廠燒煤０八七仙車上熱水櫃燒煤０一一熱水櫃連水００二四仙油耗００二四仙出灰之類耗００一四仙人工０六一五仙修整生力機工料０一六三仙修整壓气活機０二八仙利息常費一仙七六以上共銀三仙八五七又人役來往之工費及修整車輛並安頓車房之款三項一仙六一九管活機人管車接客人工用六仙一三三常費利息共一仙一五五連上共銀十二仙七六五如用電气凡事與上均同則需工費連本息十六仙二六八相較以壓气省費三仙五０三卽百分之二十七也

稠气復漲而致用之際如上文以熱水加熱之法能增其功力比生力廠之火耗更廉每令人笑因其不合生力之理但一經解破自見了然試令壓機之馬力爲一千四百匹每分鐘能壓气三千六百立方尺而至受壓力二千磅連壓十打鐘之久應得尺力五千五百四十四兆磅所得之气分供一百二十架活機之用其气鼓之徑爲六寸長十四寸輪徑二十六寸能令每小時行六英里每裏耗气三百尺气鼓截長十分之一則受壓力一百四十磅中數爲四十六磅觀此情形應有尺力六千八百二兆二十七萬二千磅之工比原用之力增百分之二十二然此理從何而得乎蓋一由於加熱而漲其气一由於助以水汽而添功效也

論臭腐神奇

美人闕名附

畜糞穢物之類宜爲田料者因其多含植物之質此質有多種利益一作田土之爛木渣蓋有田土多闕此質而爛木渣爛艸渣之類在田中漸而朽腐發出熱气又挽畱淡气之雜質免其飛遁而散此事常爲化學家制造田料者所蒙蔽使人不知其大用而銷彼所造之貨也一令田土松浮易耕又引濕气以潤田一於朽腐之際能吸空中之淡气而成雜質使助植物之生因此宜將穢物與多淡气之物同落於田以收彼所放淡气之雜質不致其有所損耗糞灰穢物含各種別他利亞細微之虫甚多否則不能自發酵而朽腐也人原未盡知璧他利亞在田土之中作何舉動但得其發酵之功已足稱大用矣以上各事卽穢物爲田料之功效農人宜知之凡穢物與別種速力之田料相和而下田能令田浮潤可觀以致所種之物根深蒂固而吸各料也其最可嘉之處以其所含之植物質久而化爲爛木渣化學田料已盡其力而此爛木渣猶有功也此事爲前人所輕視者久用之自見其功之大矣

論土性宜詳

美人闕名附

耕稼之事田料爲要未若土性尢要蓋田料之功用易地不同有宜於此而不宜於彼田土爲造化之奇功蓋田生植物不僅賴乎化學而化學之變更又不僅因乎土質舉凡地之東西南北上下髙低皆有分別天之雨雪風霜溫和寒暑復有相關固無足論而田中之微虫名璧他利亞者更爲人所不覺之土宜故論耕稼之事無一定之法則老而愈精愈見農學之無窮試請言之假如有田宜用某料旣已落之而天時太寒或太旱其功力卽不見天之寒暑陰晴非人力所能調和不論田土之肥美田料之丰諛設使田中無水根彊無能吸之因田料非水不能鎔不鎔則無用不徒無用而又害之因肥料太濃有傷根苗人皆知我國西部之田得水則收成甚丰以其所欠缺者惟水而已東部之人但知破費用田料而不畱心水利收成不丰卽歸咎其田料之不佳不知其咎實在欠水也查治水之法一宜築堤引水到田以防旱一宜開渠泄水以妨浸若不能築堤引水則宜多用馬糞爛艸穀糠之類雜於田土之中自能發熱而收水濕若不開渠泄水或在田邊掘深數尺見砂而止塡以粗砂是亦泄水之一法此皆簡易之事若以機器取水泄水耗費甚大然時勢所不免亦須講求也又落糞艸穀殼之類其理甚多或以爲此或以爲彼惟老農無不知蓄水以免田土漧燥凡土田落雨之後二三日水盡泄再待三四日無雨則苗葉幹焦若有糞艸在內則無礙此所以較別種田料自有其用人多未之知也

論腦

美人晏地臣附

玆所欲論者旣非特異之新事亦非古人之舊理乃欲搜求遠近之證據以表明近人性病之說也夫人之作爲出於性而性受拘於腦理出自然非無故也柏靈有傅列士治並歇色二人著書創論腦之部位功用關乎品性從而考究試驗者名花利亞力證二人之說不誣性腦相關之理頃已有人信服蓋以壯人証之又以病人証之更以畜類禽獸証之均有憑據表明性質自有根源凡有動靜腦筋內之質點俱有變化以隨之乞治士格致名家也嘗考究過勞困倦之人其腦管確有大變安息之後腦管復原有人不肯信服此新理但自誠實之人歷呈證據則不得不以此道理與別項道理相提並論也古人祇信愛惡之情思念之心惟人有之但細讀羅文士立薄打云諸君子之作爲禽獸亦均有之故近今之人多以爲禽獸性童兒之性與成人之性所異者度數耳非全異也又人心思所受之規矩亦與禽獸所受者相同人與畜之腦筋均同一樣變動若此事眞實則人何以敢犯國法並何以性肖父母亦有可求之理其理先分爲二綱領一細察微質相交之理二靈魂特異之理有林布羅掃者畱心此二事考出犯法與癲狂之人均由腦病所致著爲書說讀之有味彼考得凡人相貌不合常格者多犯法頭面不合格者尢甚若五官平正骨格合度鮮有犯法之人查不畏國法之人其頭面多是太闊或太長其牙牀骨外露兩耳橫伸太過甚少合格度者英國醫藥會嘗命值事查察學堂中之生徒質性情形覺其兩耳有偏薄不足之處則其腦力亦不足而才智亦甚弱有淩頓當醫士考知庸魯之小子與蒙古人並黑人骨格甚類姑勿執前人所論如何且以目擊之事爲證凡各種人類自有一種性格面貌自是不同各種疾病亦有面貌不同之處皆因內外骨肉攺變而成一種性格或成一種疾病但閱人旣多則知犯法者癲狂者愚蠢者無志者其骨格面貌多不端正且愈久愈甚比端方明哲之人自是更甚也更新一層道理於考究骨格面貌之外添入考究靈魂一法分辧好人與癲人或犯法之人最難適中界限猶分辧有病無病之體膚也如麥士那多所云有病與無病所差者僅彊弱之間而非異類也肉管之內並臟腑祇存一樣生力病之有無生力則一此生力或彊或弱若不遵依生理以至全髒失職是謂之病犯法之人亦可同理解之善惡之部位皆難分限各等心思意念同受一種紀律治理人生旣久斷無不曾荒蕩其意向而欲作惡者但其時必因我之惡部位與靈心相感遂成惡念耳前人獨以人類能行凶殺戮偸盜各事今試舉證據而破此說之未周𨿽下至昆虫鱗介之類與禽獸同無不可行凶爲盜蛇類每吞其子蜜蟻每將異族殺害而侵奪其業羅文士著一書名生物勤敏考載述生物作姦犯科之證據其說甚備彼曾論蟻之性有數類其憎惡過於愛情然亦有仁慈極之顯著者有阿道品者考知雀鳥有盜賊之能者有數類鳥慣爲盜故每每行藏令人不解其故大鼠小鼠豺狼兔鳥均有殺戮其同類者犬類有被主人以煉系其頸者夜間犬自脫其頸煉走數里之遙擒羊而食之旣畢走至溪澗之中洗其血迹而歸復自帶其煉以瞞騙主人者猴子每嫌其子負累太甚而殺之者猴子又喜行騙而爲盜者又有禽獸凶暴無制一經激怒𨿽同家同類亦遭其毒害者

由此觀之則禽獸亦有七情六欲無異乎人耳又有禽獸愛情慷慨能捨生而救濟同類者卽救濟異類亦有之上文所說禽獸殺戮同類或偸盜掠皆爲自保自護之計但有時所作爲均出乎意外不近常性則必因其腦部有病所致試轉觀無教化之人則見作姦犯科之事更多其人多以人命爲輕賤視婦女兒童更賤如艸芥活地君搜羅天下無教化之種族而筆於書備載野人殘暴之故或因淫祀鬼神而致之或縱其本性而爲之在我美國埃大荷省有人與陳人久居而知是處殘殺嬰兒之事實屬平常若將小兒細考亦有奇理能彰格致之妙小兒之靈性間於禽獸與成人之中以小兒比諭於禽獸頗似不雅但將人類之靈性細考自見小兒之靈性與禽獸之靈性全然相近小兒初生其類於禽獸者最多其手足之舉動與乎哭啼之聲甚類猴子小兒漸長其惡性亦必先長其意念比較長成之正人尢屬自私自利也小兒之意念比成人更易激動且不若大人能自制其心志小兒被人激怒之際常敢計害激之之人或恃愛盜取好食之物或盜取玩物或自昏倒不起盡行其頑性實屬平常之事𨿽素有教訓之家亦難免其如此也小兒犯國法而獲罪者常有之殺人或淩辱他人實非奇聞管業與責任兩事非小兒之意見能分別欺騙矜誇驕傲殘忍皆少年易染之﹝習﹞此等劣品𨿽大人所最忌者而小兒習爲平常凡小兒有此諸般惡品自非善類與之親近之人難免被害之虞凡童子腦質缺陷膽智弱口角流涎如騃如癡加以靈性日低每每變爲作亂犯法之人其所以如此者實因本部之腦質或欠缺或受傷或受病故心性失職也犯法之人心神無力不能自主𨿽在縲紲之中亦覺其狂妄無知之性日甚一日彼羊按期而發者亦如是也有一守監之人考知其監犯心性自亂者百居其四婦人則以行經之年爲多林布羅掃考知意大利國中凡羊大行之地殺人之案亦愈多癲狂與作亂犯法二事之間所差不遠極爲緊要凡人作事爲癲狂之基者亦可爲犯國法之基譬如狎邪飲酒過度則癲亦可亂性而殺人或貪心而偸盜不由自主誠屬可憐監房之內癲院之中多是酒色無度之徒則急備曰犯大事者必由犯小事始猶如癥必由抽筋始也又曰癲人與犯人本無種人人皆可爲之凡心性失職道味淡忘而又腦力受侵則極易爲之矣林布羅掃所著正人君子又那多所著遺傳後世篇二書引證甚多表明男女勞心過度傷犯腦筋以致靈性攺變那多之書最詳且從古詩古史古畫古歌之中出者常見男女發狂作亂之情景或由父母遺傳或由病害或由過勞曾有人謂作亂犯法之人變爲癲狂必比諸常人多四十倍凡人自幼至長次第發現其性格可以尋其迹焉初生之時發現者爲本性次後發現爲才能最後發現者爲道徳於是卽成大人性格其發現之事宜有進境不宜有窒礙如有窒礙則無異艸芽初長而被傷故人性之發現受疾於二三歲則所存者爲本性知識道徳全無長成愚蠢之人其發現至八九齡而止則長成之後知識欠缺志气不雄若人性發現至十五六歲而止則後來此人𨿽有才幹必無道徳世上此等人頗多自恃才幹卒至壞事敗名喪節必須人性之發現長進不已自成出類拔萃之人然後才徳兼優也

又人之惡性大有所關於父母遺傳無異肥壯之人則生肥壯之子才能之人則生才能之子所謂有其父必有其子也如是父母或良善或愚頑則兒女亦肖之人以爲子肖其父者由於習染細思之則未盡然實傳自父母之性者居多鄙意非謂父母殺人盜物則兒女必殺人盜物乃謂其兒女之性敢殺人盜物耳凡父母好飲酒或發羊或癲狂或凶惡所生兒女性情必易作橫逆犯法無須習染也有篤地路者所述竹士氏一族堪爲傳性之證其始祖名麥士竹士乃酒仙之流終日遊於醉鄕七十五年之間共出二百凶賊之子孫又有二百八十後裔或瞽或騃或內傷均成廢人又有九十爲娼妓又有三百少年夭折男女孫子七百零九人誠實者不過三四男兒能作工藝者僅得二十內有十人學其事業於獄中然則以酒成癖者其害可勝言哉又有人考得匪類亦多以癡騃傳世者而傳之者以長子爲甚有麼利士者考得某人一連四世顯有遺之據其勢愈推愈下至四世而絕又細察爲父母者或有花柳癥或肺生牛乳餅癥或酒癖癥或腦膜發炎癥則子孫必多妖孽歷查爲匪作孽之人則見其或受父母之遺毒或自己得疾傷其腦力功用以致徳性虧損然交遊習染教育栽培並境地气候皆可以琢磨人之性質蓋人性質以父母遺傳爲基地以交遊爲習染以教育爲栽培三事兼長爲上上三事兼短爲下下總在較量此三事之間則人之造就如何可知矣古人愚昧不明邪說充塞凡見有人癲狂或手足抽筋或染同類之疾病則指爲被鬼迷惑卽治之以嚴刑或囚之於獄或絞之於架或焚之於鑪史傳所載我國昔時紐英倫地方有迷人之鬼艇卽此事之類也今人聞之莫不怨古人愚昧而憐此等無辜之人於是凡事攺變設立癲狂醫院癥調治鄕凡染此癥之人均聚居爲一鄕以資調治又設義堂以收愚鈍之人志在挽救此等不幸之人變爲有用不知爲匪作之人或出於不幸由父母相傳或腦力失養乃成性病善士仁人何不並設法除父母遺之事乎此論大有關於國計民生伏願習醫之人畱心考究其理俾天下之赤子無不均沾其益則厚幸矣

論腦質

美人闕名附

人之聰明在於腦男女皆有前數年已有人考之今俄國復有醫士細心考究常與人論云爾以爲男聰明愈於女耶女聰明愈於男耶有云女聰明愈於男又一醫士曰聰明半出於教化非盡由乎腦也奧大利洲未歸英屬之前人皆蠻野旣歸英化之後人漸智矣可知半由教化半由生成也嘗考該洲男子之腦積體大於女子四百八十一分半彼古埃及人最稱教化之美備人皆有學然從方平量其腦所別於奧人有六百二十六分半卽波斯人之腦亦大過奧人六百九十九分以此論之可以能辧人聰明之髙下故俄國醫士特究心於人物之間以考其腦之大小而卽以知人之腦實豊滿於萬物故人之聰明亦嘗勝於萬物也惟可異者物之中如腦則重約二兩八錢犬腦則重約八兩羊腦則重約十二兩獅子腦則重約二十五兩熊人腦則有四十兩大牛腦則重約五十兩馬腦則重約六十五兩人腦則重約一百三十六兩已上諸物腦與人腦比較則不能相勝惟物中有二大獸如海鰍腦獨重有二百八十兩象腦則有四百六十兩是二物腦大過於人數倍於人而聰明不能過於人抑又何故然則謂男子必聰明過於女子亦未甚當醫士曰男女聰明旣不能偏勝而其中亦分別於有學與否矣乃有時有學問之人﹝偏﹞﹝﹞於人﹝情﹞﹝處﹞不能理會無學問之人轉能理會人情到透處可知從腦上分別聰明與否亦有難言之處觀於俄國前時有一武員精於用軍惟其腦極小又有一天主教神父深明天道人道而其腦亦極細小可以知聰明優絀似不能專以腦之大小之矣推之有謂凡人腦壯大卽身體彊固人腦細小卽身體薄弱又不足言矣惟有時其人之體貌奇偉魁俉故其腦亦從而增大此亦如海鰍與象體大而腦亦從大耳未可信其聰明之必大也觀此論說紛紛未衷一是想業醫家尙須許多察驗始能知其眞確也前謂判人之聰明優絀不能專於腦之大小辧之然有時觀其腦中所現之筋系幼細明朗者卽知其人爲聰明如其腦筋所現系粗大無靈秀之气者卽知其人爲愚蠢此又不可不知也至於論腦之生長如魚鳥之無腦筋而一味柔滑固無足與人較論卽如海鰍與象之腦筋紋甚多其生長與人不同亦不能與人較論若男女之腦其生長亦有不同蓋因其腦筋位置總有異也更可異者魚鳥旣無腦筋而一味柔滑乃有一種海物名爲海騾者獨精彊捷巧越山超海尾能鋸木架屋而居智慧幾與人同此種物如以腦考其聰明又解人之難索故嘗考之愚拙之人其腦筋常多於智慧之人然則專以腦分愚智亦不然矣更有一醫士考知腦分前後合男女兩腦旁之前其腦男常重於女故謂男獨聰明過於女耳惟俄國醫士考之法獨與此不同系先察其腦之輕重復將其腰骨內之髓肉而察之謂人之一身筋節槪從腰骨之髓肉處鼓舞運動欲考人之聰明優絀當並腰髓肉考之始能分辧故該醫士又嘗卽鳥獸等物之腰骨髓肉而考驗如生腰髓僅得本身腦肉一分之半白鴿牛羊馬僅得本身腦肉二分之半貓僅得本身腦肉三分狗與海狗僅得本身腦肉五分鼠子僅得本身腦肉六分半海鰍得本身腦肉十分象僅得本身腦肉十八分惟人則多得至四十九分以此數計之宜乎人之首出萬物矣惟天地間之物如之能司晨之能捕鼠諸物能出其知覺以用於人而天之所賦獨較人爲薄亦甚可異矣凡此論人聰明之所由生俄國醫士考論爲詳而緣其所究得之理固在俄前武員精明彊幹腦小而智大因而考之而亦在於考察腰髓之一道也按其考該武員腦肉重則一百三十九兩其腰骨髓重二十八兩實得其本身之腦肉四十九分零又女子之腦重得一百三十兩其腰髓重二十六兩實得其本身腦肉二十六分零是男女之受旣殊故其聰明亦因之而異俄醫士其考之詳宜其識之卓歟

鹽質大用說

英人闕名附

農人祇知慣用硝鏹梳打並鈣養燐二物下田其餘別項鹽類則未甚知之也如前所云凡物含淡燐二質之多皆上等田料此所﹝以﹞農人專用此二物𨿽鉀養之鹽比上二物爲罕用然不得謂之下等田料因有多種禾稼以此爲妙用也至其下等田料多含於糞壤之中人落糞灰於田卽添補此料矣田土之中多有含之丰阜者而各等植物又不甚耗之者或有含之亦爲偶然之事此所以人不甚覺其有用更有等料植物本不含之惟加之於田苗勃然而興此不可不知也蓋此等料力非與植物親切其功或所以助別鹽之鎔化或所以助根彊而發力試思人畜之胃腕可藉藥力而助其消化卽可悟植物之根彊亦可藉藥力而助其發生也此種田料我英人未甚畱意蓋尋常下料之法祇考知植物所含何質而已由此下等田料之中擇出數種爲我人所宜畱心查察者最善之法將其逐一試也食鹽極淨之時則含二原質一爲鈉質一爲綠气光學家以三角鏡考知太陽亦有此物至於地上則無處無之各處田水含之人畜之血含之植物之汁亦含之梳打卽鈉養其用﹝大﹞﹝太﹞而價廉因其丰盛也雨水之中嘗經考知之者近大洋之邊境尢易見焉此雨必爲大旋風所卷上海水也綠气可謂食鹽之要質蓋無綠气卽無食鹽化學家皆知其理也山上有鹽爲雨水所流下爲人物所吸食故食鹽亦如梳打之多也食鹽一物爲價甚廉若果有功力必於補養植物之外另有別故大抵系助別質之鎔化以受根彊所吸又助根﹝彊﹞﹝鏹﹞大開其吸管以納各種田料也農人因其價之廉故多用之每田面一英畝加食鹽六七百磅曾得所種五榖皆暢茂又得其能助硝鏹梳打而顯功力也又得能助禾稈之力免至谷多而下墜也此說極爲有理又查鹽鮮有極淨者尋常者多含鉀鎂二質若咸魚水之鹽多含淡气極宜用作田料也凡髙田難得咸水若種多含食鹽之物宜落食鹽何知其爲多含食鹽之物須以化學之法考之幹地之上以食鹽和硝鏹梳打同下食鹽能助梳打消化而濕勻泥土若濃淡得宜又合植物之性有時竟加其所產每畝數千磅若在寒濕之泥地又當寒濕之天時加之亦無甚大效又凡養牛馬之艸類若得食鹽亦爲有益蓋能令艸質較精美也或者別有情形宜落食鹽於田惟以各已爲人所知者亟宜講求食鹽之品可以養畜又可種植但人多不講求而輕忽之近有多人極口稱道謂其有利而無害但不可過用而已

衛生新法

美人闕名附

美國農務局現考得人之飲食以何物爲合宜其法先制一大箱使人坐臥其內或數時或數日之久其人之飲食呼吸糞溺汗垢皆可其多少箱長七尺寬四尺髙六尺五寸能容一人於內以銅鑲其裏頂上有出納空气之具以究其呼吸之多寡箱內設有臺椅棹其飲食呼吸糞溺皆以化學考之卽能辧其所含何質之多少又調和室中之熱度以管通冷水於出納空气之具此冷水能泄箱內人身發出之熱气令室中之熱度不變故人久居箱內不見煩惱考之人須常在左右供其飲食並細心權其食物之輕重曾將人試二次一爲二日半一爲十二日其第一次則以瑞典人置於箱內除衣服不算權之重一百四十八磅其人性甚饕餮畱箱中二日每日所食之物熟肉四兩三蛋三兩五山薯五兩三飽餅八兩八牛乳餅漧三兩五牛乳油一兩一牛乳餅二兩七牛乳三十五兩一白糖八錢架非茶十兩五每兩合華權七錢五分以上食物共重七十五兩六錢另渴時飲水不計所飲食皆淡泊不加香料油鹽等味查食物之質能衛生者有三能補脂膏者一肉味牛乳米麥豆菜所含之油能補人身脂膏二瘦肉蛋白乳粉筋諸物補人身肉絲血腦三爲糖質小粉酒料之類能補人身暖气膏油質𨿽有助暖之功然所供暖气甚微能補肉絲之物名爲普律天此物能生膏脂能助暖气若淨油與粉糖質不能備此三者功效故計食物之精質宜知普律天與炭料各多少蓋炭料卽供暖气之料也考箱內之人每日所食之物內含普律天四兩八又含炭料能令六百五十餘磅之水自三十三度而熱至滚度所飲之架非茶毫無養生之料如有之則來自所加之糖乳細核其所飲食又細核其所遺棄則知每日能長血肉多少考此人每日長普律天約半兩又長肥膏約二兩可見其所飲食之物內含養身之料有餘矣然亦無足詫異因其平日操作甚勞而性又饕餮今則飲食同而勞逸異故能長血肉也再將此人試將所食牛乳減少一半由是見其飲食之物祇含普律天三兩九又含炭料比較前次減少二百六十九分之十一連試二日半考得此次其人每日身中之普律天無增減惟肥膏每日仍長多半兩故知此人若安逸無勞其所飲食之物仍得養身之料太多也由是推得其初次所飲食之山薯牛乳牛油三物各減半數則適當其腸胃所需次又另試一人年二十三歲比前次之人更髙不穿衣服權之重一百六十八磅此人慣在學堂習讀作工於書院筋骨頗勞而飲食甚約初試之日飲食之物皆其自擇計所食者熟牛肉三兩四山薯三兩五白面飽餅五兩四黃面飽餅八兩八豆四兩八牛乳油一兩六牛乳二十二兩九糖六錢平四兩三共重五十六兩三考此人每日消化得普律天三兩三所含炭料能令水五百五十磅升髙科倫表一百八十度試之時分爲五次第一次值一日三分之一第五次值一日三分之二第二三四次均以三日爲一次初入箱後讀片時筋骨腦力皆不過勞第二次或讀徳文物理之書勞心思腦力甚多第三次則或坐或臥全然安息第四次則勞動筋骨每日動作八點鐘之久皆以手舉重物一上一下也考其安息之一次每日長普律天半兩虧損肥膏半兩未試之初以爲飲食之物適當養身於閒暇之時今得普律天有餘炭料不足也其專勞腦力之一次所得效亦與安息一次相同至大勞筋骨之一次則所飲食之物不足供其身之所需每日耗損普律天六分兩之一又耗損膏脂六兩九因勞動筋骨之日比安閒之日多耗炭料百分之五六十分是以多耗普律天半兩並耗七兩之外以補之也若將其所食牛乳油與牛乳二物加倍另多食幹肉其耗必不甚然上文祇論炭料能供人身之暖气其實人身所發之力亦耗炭料但量度人身所發之力事屬精微須更有至精之機器始能合﹝用﹞﹝能﹞故試演以來漸覺初時之器具爲未備此後或增或攺精益求精衛生之旨或由此愈明矣

微虫醫學新法考

美人闕名附

微虫作病之說日辟新機各國精明格致之士考究病原得此新理而支理亦於是因之以明醫癥之法盡攺舊章卽如產後熱癥與鵝喉等癥皆得新法醫治且瘟疫癥牙關緊閉﹝癥﹞天行痘癥黃熱癥及凡一切受微虫所犯而得之癥亦多創新法或防之於未現或治之於旣成又如癲狗咬傷肺生牛乳餅頭面腫脤或以爲不治之癥今以治微虫之理治之大有其效將來推而廣之何難得萬全之法也近自人身自有拒病之理一出醫道亦一大轉機初以爲虛論今則確論不磨也嘗有輕癥不藥而愈者因肉絲臟腑與病虫相戰每每臟腑得勝而病自愈蓋能醫人者非醫士自能醫之乃助病人而醫之如謂不然何以有向以治某癥爲能手竟至此癥而亦無效者非以病人臟腑太弱𨿽得助亦不能取勝乎故知病人自能拒病之理比微虫爲患之理明之尢屬切要焉此所謂反本也若已受微虫之患而思以猛藥殺之或設法阻其生長或減其烈性則非徒無益而又害之凡致病之微虫勿論其性之烈與毒又勿論其何以潛滋暗長蓋欲止之非以淡汞綠毒水或含鉛之水爲之不爲功若平素慣用汞藥之人一遇肺炎或小發熱或瘟疫與乎各種微虫爲患之癥其勢必比不慣用汞藥之人尢甚此何以故或謂置虫於筒中以毒藥殺之與人受虫患而投藥殺之皆以毒藥而制毒虫何以此則殺毒而彼反長毒之勢乎不知筒之中祇有毒藥與毒虫相對而臟腑中則另有生命居乎其中此生命能拒病毒藥之毒旣能殺毒虫則亦能傷此生命生命受傷則抵禦外侮之力亦失矣或問此守禦之力從何而得曰人身之血內白汁白輪皆能殺虫且能吞虫其白輪之守身軀可比軍旅守禦地方設有外患相侵不兼容也又有一種病之質名曰晏地鐸善士由臟腑生出凡毒虫所遺棄之毒皆被此質化之據亞門歌沙及傅蘭昔士哥捨路美二人所證病虫之毒首在其所遺棄之質晏地鐸善士之質不能銷化病虫所棄之質則必不能攺其毒且臟腑因與病虫相戰其功用忽攺且必生一種毒物以爲病虫之助虐欲脫病虫之害祇有二法或將其毒由正路逐出或將其毒攺爲無毒淺言之卽或逐之或焚之耳此毒旣焚之後其餘燼毫無惡性所謂焚之者乃以養气充實其內譬猶炭得養气而焚之意至此養气所自來蓋由血之紅輪經肺管而收得者護臟腑驅除虫毒以此气之力爲最彊凡講藥性須以長培養气爲主試舉調治小發熱而論近人知此癥之險多以凍水浴身並頻飲淸之水卽能減病至於勿藥昔則百人染此病而不能痊有十九人今則百中之四耳良以用凍水則紅輪中之養气可焚血內之熱毒而此熱毒實致病之所由來也又內傷之癥尢爲利害染之而得愈者寡矣歐洲醫士講求新法欲將肺中之病虫殺之其法或用制成之淡血汁導入身內不料未得其生而反速其死總之醫內傷之法比三十年前無所進境卽謂之新理無所得亦可也何也內傷之病率生於虫若以外法治之其不至於害人不止以愚所云不若仍用舊法聽其自然將肺內之元气功用隨時保養使其自生守禦之力而驅除病根更爲得也西國老人院之醫士剖死屍往往遇有內傷復愈之痕迹在其肺上因而詫異然則內傷可痊顯而有據且其痊愈出之自然非由外力之助實由其肺自彊而病至問其肺何以能自彊其力何以能自生醫士何能迹之且究竟如何使其必自彊今尙未知敢畱如許新義爲後學講求若得此法誠有大造於人壽矣由此以觀考察微細病虫而殺之之法未能盡窮醫理之要向來人盡致其心力於此者又不容其臟腑自彊殊誤入歧途矣自此格致之士學而習之講求人身自然拒病之理則驅除微虫之術全矣此學正在萌芽若夫成功卽爲後代專門藝學之一其益之大正無量也

電浪新法

英人闕名附

有一意大利人寓於英國名馬克尼年僅二十二歲得一新法名曰電浪斯脫卽月報紀之甚詳英國郵政局電股長潑利士君系電學專門名家渠意此法一出電報不用綫桿之日當不遠矣據馬克利自稱用大小合度力量相當之電機數英里之遙可空發信現用哈子法之電浪試驗竭此浪之力究竟可及幾遠爲傳遞消息之用又於一英里之外設一電機並在隔一山處亦設一機激動電浪則兩機俱應是則電浪竟能穿山矣山大約有一英里之三惟歷試之後覺哈子電浪穿力有限渠可另出一種電浪無論何物皆能穿過哈子電與金類及水卽止激發哈子浪之力足以激發馬克尼之電浪其法亦同而兩浪之力量則異現在馬克尼已呈請新法﹝執﹞﹝熱﹞照矣馬克尼浪無折回之病近在沙士缽裏潑靈地方用八號三度濕電試驗遠及兩英里又在郵政總局亦用此項濕電及發電時電器試驗穿墻七堵遠一百碼照此傳遞可遠及二十英里路之遠近惟視激力與生浪二電機之大小馬克尼以爲在英國設一五六百匹馬力之汽機於一四十尺見方室內再在紐約亦設一機馬力及室之尺寸如之倫惇紐約卽可通電所費不過十萬金鎊此爲海各行所不願聞者也目下渠正試驗在岸與燈船通信之法其浪自十寸至三十碼長不等每一秒鐘有二百五十兆層若安設此機於船內可知來船之遠近或有霧兩船遇於一英里內電機觸發警鐘卽鳴並可按表以索來船之向馬克利且謂設此電機於一小船之中於二十英里內無論來船多少可將其藥彈槍悉數轟炸倘藥彈槍內有兩鐵釘或綫或板之引電者則船桅上瞭望之人猶未及見而全隊已成粉碎矣據馬克尼云在一英里半外之火藥渠已用浪轟炸祇須插兩鐵綫或板於火藥之內鼓動其電火星卽出旣可施於鐵甲當亦可施於陸軍然則火藥從此了結矣格致之爲用不誠奇乎哉惟攻擊生番尙有用處因其不知馬克尼浪至若以之施於教化之敵則用之者更險於來敵矣

論光學植物

美人闕名附

近人考求光學之理言太陽之光原爲紅黃藍三色合成以三角分之則各得其色此三色可相配而得各雜色與人物之生長化學之離合大有關系其紅光帶有補養之力藍光帶寒有化分之力黃光明亮有顯揚之力映像之片見光銀藥實時化分惟遇紅黃二光則無害眼染疾忌見紅光故戴綠眼鏡綠爲黃藍之並色也人身虛弱宜穿紅內衫而植物之發生全賴紅光而畏藍光夫植物賴光而生人皆知之惟全賴紅光而畏藍光則前人未之知也近有法國博士名琴美羅付藍馬倫者在沼委市埠耕稼學捨讀書得新理極其大用用花盆四个同置於一處每花盆種花樹一枝度常相同水土各無異惟所受之光不同一盆爲紅光一盆爲綠光一盆爲白光一盆爲藍光其取光之法用有色之玻璃接漏日光也自落種以至兩月其受紅光者髙至一尺六寸受綠光者僅五寸受太陽之全光者髙四寸而受藍光者祇髙一寸其得紅光者僅五禮拜卽開花其枝葉皆靑綠柔嫩可愛壯大異常其受藍光者則無花而又枯濁可厭其受紅光者枝葉極靈動以手弄之實時舒而時捲矣受綠光與藍光者全無靈性而受白光者𨿽稍有靈性惟極粗硬枝節太多兩月之久𨿽有花而未開此人又將其法施他物如蛇母子之類所得結局亦同受紅光者得早而大受藍光者全無花此法一傳人爭試驗將見植物之世界別現新景余嘗嘆世人因粒食維艱以至干戈不靖每欲考究農學將中國二造禾攺爲三造一造禾攺爲二造今有此法將不止二三造已也而收成必更倍蓰矣吾人奚不稍變成法哉

植物新法

英人闕名附

有人名靴利遮路考究植物生之理覺荳谷之類其根絲之間有一種微物能助其根彊發力而吸食淡气自得此理之後植物化學之家聞之皆謂此新理能啟種植之法門而鼓勵農人之志由此新理而推凡田土之肥者有數種生物在其中則荳類之根絲內微物賴之而成吾人又考知荳類之丰盛與否視乎其根頭之多少而根頭之多少又視乎其田土中有此等生物之多少因根絲內之微物嘗有含此種生物故知根絲內之微物卽此各種生物之所棄也又考知此種生物𨿽然貌爲同類其實分開多類而各類有各類之用所以有能滋培紅丁香樹者有能滋培白丁香樹者各不同類其它滋培大荳者滋培小荳者滋培紅荳綠荳者亦各不相同也又考知凡荳類不得其相當之生物於土田之中則不能收成丰盛往者嘗見二處土田肥美天時水利皆同所種之荳又相同所種之期並所用之法亦無不盡同而所收成之荳則大相懸絕人皆不明其故今得此理疑團冰釋矣所以又試將此等生物而遷入無此等生物之田土則見其田素不甚生長而今竟勃然興矣此卽今日植物家所悟出以尼他踐爲田料之來歷也尼他踐者能引淡气之義也此一悟之理極爲新奇如欲洞達其理先宜知璧打利亞能引淡气以生長荳實也璧打利亞者卽此等生物之名也又宜知璧打利亞旣遷往田土之中自能傳種而生育也以璧打利亞治田土爲農人之要務也夫璧打利亞之功用如發酒之曲所用無幾而能令全缸變動人所盡知以此互證則璧打利亞加入泥土之中卽能生生而不已又何疑耶嘗由歷試而知此物一入於田生傳甚速自能尋其所宜之荳根而聚之而助荳之發生焉今市上所沽之尼他踐無非此物也其功用之大亦不過如此若將璧打利亞分類而養又分類而沽俾農人欲種何荳而土宜未合者因類購歸照方施用應效如響矣惟其理尙在初端故今年有人在獲班地方設局考究其理以烏路架醫士主理之此新法之功效𨿽有明驗惟其用之廣尙恐不止於此蓋有人謂由此理或能將空中之淡气變而爲田料以助植物之生至上文所論落尼他踐於田以運淡气之法甚廉而易凡稍有見識之人無不能爲之亦無不肯試之皇家農務會爭相試之另有私夥農民亦試察之在一千八百九十六年皇家農務會報第二冊卽見此法之如何歷驗於徳國其所擬之法有二極其淺易其第一法用眞正之尼他踐開水而淋其相當之荳種以和勻之然後如常播之於田其種發苗則璧打利亞卽附其根而培養此法不特淺易而且令荳種之發芽更易其第二法則以尼踐水淋於田土之中復土而和勻之此新法新理之功能益農事若藉此法能運空中淡气以爲用則見其功效之大莫與京也蓋此理極其自然凡荳類生長之處則見此事之據焉又云凡有璧打利亞之處無須加尼他踐卽加之亦無甚益如有何處不結荳實用此法或能巧奪天工也新報之家每每有訛傳故農人欲知眞確莫若查考皇家農務會之報並訪問有名可靠之人現傳之法旨難稱大備本報特早而告人者誠有所望於將來若吾人果能免貴品田料之費而靠璧打利亞之微以收無窮盡之淡气於空中利莫大焉是考究此法之事最爲有用者也

夢裏精說

美人緬拿附

人之知覺分別內外醒時乃知覺動作於外睡時乃知覺動作於內但其動作於內者每每兼形於外動作於內者心不能記動作於外者心能記之故知覺動作於內兼形於外者醒後能記此所以有夢也知覺動作於內外之間必成夢外重而內輕者夢必淸徹可以全記內重而外輕者夢必模糊而難記凡安睡心定而夢少者因酣睡之後知覺深入於內心緒不定而夢多者因知覺顧戀於外也知覺無時不動但視心能記之否耳且人在夢中有時亦能自主譬如所夢或不如意心欲醒而絕之夢卽斷矣有夢醒時𨿽不能記憶但已畱形迹於心久後可以再夢見之如初有事已經心所思索過後自以爲忘乃於夢中忽然憶之可知夢裏所記憶之前事本人原不自覺惟內知覺與外知覺相交卽成此夢矣有人自述其生平所未知之事每於夢中言及心中本無主意乃所言者每每有意見有靈機且有奧妙之理推其故因其心恆思索不息睡中更加靈慧故夢裏所思而得之事反愈於醒時所思得者也凡知覺動作於外者其事寡不若內外交動者其事多故夢事比眞事尢紛雜焉亦有以眞事爲夢嘗有某甲入寐某乙戲附其耳邊細語某甲夢中見某乙所細語之事此以眞事爲夢也余嘗睡於旅閣中夢見一小鼠登榻被吾殺之曉起果見榻上有斃鼠一頭在焉凡夢見實事不可不詳察何謂實事譬如夢見腹痛而腹眞痛實事也得此夢者多在病間夢之否則所夢之時必短多是夢完卽覺也凡夢見身體不寧則主將病之兆每不爽看律遮士拿夢見蛇咬其胸前醒後須臾果見是處有牙痕而腫大加利聞一來就醫之人自述其病狀曾於夢中見其左足變石無何其足得癱癥麥加利奧自述其夢見喉痛覺時本無恙半日間果得喉生熱核之癥由此可知人身中有事身內之知覺比身外之知覺更早覺之故身內之知覺有時能另顯一人代爲作事有亞力山大蘭者醫士也嘗夢見一人執法國字而難之夢中人語之曰爹唔字從何字生出汝知之乎亞力山大沈吟良久答曰不知也彼又曰盍思之曰從擔綿拿一字來乎曰非也再忖度之言畢形色頗傲有壓倒老生之气亞力山大降服其人笑曰此字自擔尼樹阿一字而來汝不知之乎亞力山大驚醒始知此字乃其平日作定以難人者也又有一人名他天尼欲作四弦調一首久而不成目倦而睡忽見一鬼行近曰君非欲作四弦調乎曰然曰吾可爲君作之但汝須以靈魂相隨乃可他天尼從之俄聞四弦之聲宮商合韻音節鏘然不覺驚醒心花大放走至案前執筆抄錄其所夢之歌調其實他天尼入寐之後其身內知覺仍思索不已所見之鬼或是平日於讀書中得其形像於心目也有時夢中能憶及遺忘之事曾聞一銀行司事淸算賬目忽欠銀六千佛郎克數不符合終日追查不得其故困倦之際忽入黑甜見一人來索債急不能待乃忽憶此人之寄原是六千佛郎克已經支訖但忘登記無以爲證而之正在忙急醒來始知爲夢正其所尋思而不得者乃於夢中得之此實因其身內知覺能記遠事之故也又有一病婦人對醫生賴波地說謂余曾夢見有自溺之危幸得一人名柯裏救之數年後忽有一男子入其室內極似夢中之人於是急詢之曰爾非柯裏君乎答曰然但其人素未謀面祇在夢中遇之賴波地釋之曰此夢似有神奇但細推其故得悉柯裏與此病女子附近而居相距約十七里半或者伊曾見之於前且識其名乃日久其外知覺並忘之惟內知覺尙能記憶耳此賴波地之說也由此觀之可知夢想𨿽幻不能自無而生有必其平素或見或聞或動作心思智慮有所及者積諸內知覺始能混雜而成夢故兒童少夢老人多夢而憂患多者瞇目卽夢是明證也

緯書言天並有輪回之說考

曹泰

無可長之人有可長之教教者合無量之地球而教之者也其維我孔子乎孔子之教以君治民以天治君以元治天皆有統核而不紊其顯著於經其隱系於緯而所謂緯者皆爲君而設名非爲民而實則爲民其較然可見者不過示之意載索其奧有微言二基督教之天國佛教之輪回近之矣孔子作緯非以天爲主而以元爲主元者卽太一之光含元气以斗布常開布運節序神明流精生一所謂紫微大帝室陳大帝之正妃皆爲元元之所有國之至尊也太微宮有五帝座星蒼帝春起受制其名靈威仰赤帝夏起受制其名赤熛怒白﹝帝﹞秋起受制其名白照拒黑帝廣房心爲天帝明堂布政之所出皆一國之所瞻仰太微權政所在太微爲天廷理法平亂監計授徳列宿受符神諸考節舒情稽疑元之立政者如南蕃二星東曰左執法廷尉之象西曰右執法禦史大夫之象也執法以舉刺中姦者也兩星之間南陽門也左執法之東左掖門也右執法之西右掖門也東蕃四星南第一星曰上相﹝上相﹞之北東門也第二星曰次相次相之北中華門也第三星曰次將次將之北太陰門也第四星曰上將所謂四輔也西蕃四星南第一星曰上將上將之北西門也第二星曰次將次將之北中華門也第三星曰次相次相之北太陰門也第四星曰上相亦爲四輔也國之有職官也夫聖人豈不知元之約天之遠而無可據者哉而必秩然使之可序者非愚也乃智之不可使人之者也西教之耶和華無論矣佛以心治天而地水風火之說托於河羅邏老死病苦之語由於四門帝則施之固有其故也天下之理虛與實而已就實而遠虛者勢也畏虛而玩實者情也聖人以爲實實必有易之者也因以虛詟之虛不足以立以實附於虛而虛可恃且以虛統於虛而虛愈實故天下至虛者莫如天人於虛之際奉一至極之理者莫如天聖人恐以天爲有盡則理有盡分亦有盡以元治天元無盡﹝盡﹞天亦無盡法更無盡而安有一物逃於太虛之外其所以治天實治萬世天子天子不修子之職以爲天獨不思天之修子之職以事元乎是故勾陳者天之母也杠者天子之母也天子兄日姊月則成一眷屬而家人嚴君之義更不容曶曶矣夫元不敗而天子有敗法有敗天子敗而復出法無敗而復成聖人因謝其治天子之權於天有千百年代易之天子無萬億年代易之天𨿽有奇智妄巧擬之曰有萬億年代易之天而斷無萬億年代易之元此孔子之道天地者也然而聖人之法神明不可測輪回者所以化天人爲一而實如基督教之以天治民也乾坤气合戌亥陰受二子之節陽牛秀白之洲載鐘名太乙之精也其帝一世紀錄事明期推移不奪而消言太一常行乾宮降感其母而生其爲人天子一世以元之尊而亦爲天子則天可知矣天子皆五帝精寶各有題序次第相據起必有神靈符紀諸神扶助使階聞立遂又天子至尊也神精與天地通血气五帝精則天之爲天子可知矣故聖人無父感天而生者非欲使天子之忘其所生之父也欲使人知天子卽天也孔子以天治天子而亦以天治百姓

夫墨子有天志摩西有天碑摩訶有天經婆羅門有天祠以及埃及迦南諸古國所謂以大綠摩押碧摩者亦何嘗不以天治百姓者然有天則無君無君則治不久大聖人知偏舉之獘不以治斯人也合天於君以君爲天君之形骸血气天之形骸血气也君之號令法度天之號令法度也人敢於抗其君斷不能敢於抗其天故必知天子爲天之後身而後天子可崇大必知天之本天子前因而後天子有根著大迹出雷澤華胥履之生宓犧少典妃安登遊於華陽有神龍感之於常羊生神農大電繞北斗樞照郊野附寶而生黃帝慶陼與赤龍合昏生伊堯握見大虹意感而生舜命星貫昂修紀夢生禹元鳥翔水遺卵於流娀簡狄吞之生契﹝扶﹞扶陼見白气貫日感黑帝生陽周本后稷姜嫄遊閟宮其地扶桑履大人而生后稷紫微爲太一之宮其精生人孔子直以天子爲元之所生爲元之所生者天也凡人皆以天子爲天可矣然聖人恐人君之自以爲天不復守天子之職於是有一代輪之說蒼帝之治二十八世滅蒼者翼也滅翼者斗滅斗者虛滅虛者房五星之精各有所滅則不得恃也又有一身輪之說爲虎爲雲母爲虹霓璇璣星散爲麋爲鹿爲雀爲燕爲鵲爲鷹爲龜爲人參佛有言帝釋終時一念之卽墮阿鼻地獄卽此意也合而言之聖人最尊天者佛最滅天子者聖人但以天治天子者基督卽以天治象人者孔子與基督佛萬無相同之理而窮其縕孔子亦以天治象人亦能滅天者則同同也所爲神而明之存乎其人者此爾

命說

曹泰

長冑先生煉治服食遊於沕莫之虛而依於焰觸之野頞而圮骫而聳叩於球子曰而我得昊主而我與女知昊主乎而不敗吾生也無涯天也有涯昔之九萬紀也華膜國宴其臣兼鼎而饗臣嵌金以鼻目實珠於腿其木拙者樹以彘日下有怪物焉名曰土星小蛾子狀眇撼其輪爛其熱不之有也不之有也者是不以已乎我與女不懼乎球廓子曰唉子勿言子勿言子過矣土伯大人牛其角參目而虎首惇血拇裂其眥匡逐人駓駓大竅怒呺滂浩而慘駭瞥而身者胎生也瞥而身者卵生也瞥而身者化生也瞥而身者濕生也瞥而帝閽蒼梧之淵我見我形不見我形我聞我聲不聞我聲我與子不之懼而之懼子嚇我我衝子識矣或謂田父曰女有營衛卽有血气女有魂神卽有靈覺日者質哲而長顏而髯兌上而丰下女何燋然肌色皯黑每昏然五情爽惑胼胝之過歟田父歸而告其婦其婦曰妾昨夢黃衣者之側以耜也田父躍而起曰吾憂天日之不乎豈以天子之不致爾也飲酒食肉酗而卒其婦哭失聲哭在樂樂在哭樂而不哭不知樂之生也不哭而不樂不知樂而哭哭而樂之無極而有極也哭斯樂樂斯哭不樂而哭不哭而樂而哭與樂南極而北極明日而昔日也固爾營衛儲爾血气養爾魂神長爾靈覺拉爾之殼蘧除僬僥之侏儒之蒙目臾之嚚瘖之聾瞶之爾而睢之爾而盱之頃下令曰支而節臛而肉桃湯除祓祛爾幽餒雜而闒諸糞混之中田爾惴惴焉縵縵焉目矍焉目條焉靦而瞢焉神之惢焉形茹焉气焉墨而恢焉頃而攝爾元滓於芒芠漠閔澒蒙鴻洞二神指引而安之璇除缸璧黼玉堂之窔有冕而折顙者陳鑾迾舉縵樂旣而再繡簋芳瞭燭目翟渺靄乎靑雲大化之爾而不知爾不之爾而爾不知大化而之爾而人以大化之不之爾而爾不知大化而自之有二使者焉曰瞬曰吸吸謂瞬曰何居爾齟我也瞬謂吸曰何居爾枘我也核而察奪而不悖格南方有鳥名曰仁蒙然不知其兆京裏也鼓翅﹝矛冏﹞羽羽戍拊拂瀑沬涸冰洋之兆京裏水九萬三千餘日挾雲霧腰日月下垂於大蒙之原千類萬狀骨者復肉卵者鷇使烏反哺而食其母而不敢一息梟也鴆也物之以惡相積也艸於藂木之下縱翮於濤浪之上駭而忌之極力乎流沙之漭洋流沙有神豕首縱目長爪踞牙被髮鬤鬤鴆梟相乞其利欲傷南方鳥北方有木焉巍巍焉奕奕焉雄雄焉赫赫焉輪菌郁勁而上搘屏閶闔垣天門葉積盛而結聚南方鳥飛而次之漿玉露日輸結有旣梟與鴆笑之曰伊不我毒而福伊有南方鳥也北方木也息息也適適也息息而阻之適適亢戾息息而不能適適否塞大塊噫气而成風宙合之物不可發舉也有毛有羽有絲有縷有布有革有矢族有帆檣有石屋有鐵鑑千金之子坐其簾內詢其長老曰聞有陰怒奮抉激蕩而風有石屋而墜者有鐵鑑而裂者吾置一毛一羽一絲一縷於茵席毛寂然也羽寂然也絲寂然也縷寂然也夫毛之與風騰聳乎咸池拂繞乎扶桑逐乎鳳凰安息乎春宮今困於牖殢於閾伍於螻何怪哉何怪哉長老曰子未通乎六合之表遊息之外無邊際之隙無形景之長進消並及膚革絡腎腸覺想慧慮與夫鬼神晝冥致而得鑰爲眞人水不濡溺火不焦灼豺狼不攫擾眞人者坐而受之不必甘而日引而不去俄而濡溺俄而焦灼俄而攫擾鬼神晝冥之刻相值毋相構毋相巨可以通天人歟眞人之人歟

齊人有戰死於郊者鬼百年不滅球廓子旁日月挾宇宙過而目之燐靑焠﹝鹿君﹞黑閃鑠變幻奓球廓子拾而立諸懷悲栗寒撞如喑如嗚如叱如釋馭而語曰女烈民歟亡女珪爵寒女孫子女耿耿何置也不者有樂土女可去而去歟曰願旣而問之曰女尙有腦曰腦奪於彗焰女尙有魄曰魄毀於火震言之酸楚而不成球廓子肋而挽之而陰祝之曰吾以攝提付女相忘而去不遠女畱正气畜之舍之不外不得歉也其人曰吾血中於鏑國家彊大業吾應庚寅復見此雉城也我如虫豸而辱禽先王之廟麾逖我我其污瀆之不滌而何擬球廓子曰畱置碻於是相與膠葛騰九閎如翠蚪絳螭之階浮雲翼疾風虛而上升仰探遠乎九幹踰澒於宕冥球廓子曰樂乎其人曰樂乎焂而陰湯夾持磨軌有光霆砰電射郁律嚴突磕淡若鼓之有楟擿擋則擊隆隆然人之魂气隕而爲石嗚呼纂祖靈耶石靈耶石靈耶天靈耶是非後生小子可得而言也

長冑先生變色而僕噤不能言栗其自寒引咒罵曰吾問者憂天而天而已不知而已而天我不能脫己之天而博天之所至而天之所至不能引己之所天而相天吾過矣吾過矣球廓子曰子有夢乎夢者窮气之合元气之所主客气觸夫馮馮翼翼洞洞禹禹孕而生者州也洋也吾不知州也洋也有翼乎有足乎有齒乎有角乎有肘乎隱而相附暗而動轉我與女莫之或之而不可以不知也忽而昆侖山崩於辰忽而太平洋涸於午負之孫報曰釜豆之際忽而昆侖山十焉百焉千焉萬焉忽而太平洋十焉百焉千焉萬焉我與女莫之或之而不可不知也精藏於骨髓釀於腎愈靈合於包絡立於貫頂登天者勿天沈淵者成而登天而必不天登天者成而沈淵而必不淵不可以意逆也忽而沈淵者翼而登天而大喜而大笑忽而登天者擠而沈淵而大怒而大嗔吾知其必有以持之孰持之夢持之孰持夢精與靈孰持精與靈馮馮翼翼洞洞禹禹吾知不可格也逐意以圖影圖影以結形結形以構鬼神風雨陰陽晝瞑不足窮械府變狀必知火焦心灼焚然灰死不治治也長冑先生飲水千升食脫栗百石頷之而去

大易道徳經說微

曹碩

彌天地間者人物也彌天地間者形气也因天地之形气而合之則有欲因天地之形气而分之則有求格於人物則不見形气格於形气則不見人物不見人物則囿於人物不見形气則囿於形气昏昏者有所欲也察察者有所求也公理也天道也日月有晦明風雷有收發四時有屈伸山川有消長艸木有榮落飛鳥能察於天而危卽在於深潛魚能入於淵而險卽在於髙不物乎物則不能物物不類乎類則不能類類物物類類而理生物物類類而數出大理小理而數有長短大數小數而理無長短折此以馭世卽以傲世者易學也捲此以馭世卽以藏身者老學也度其識齊其施同也或折之或捲之異也折之者探﹝賾﹞﹝頤﹞索隱深致遠以數逆天下之機以理定天下之要收天地人物之理數而盡納於可行之理數而不之敝是故以天地人物之理數遇我之理數以我之理數還天地人物之理數而人之理數而萬物之理數而天地之理數一鎔鑄於我我而虛以爲之意我而實以爲之法使之相觸而適於道公理隱天道而人道顯周流六虛變動不居上下無常此易之義也若捲之之老子則以歙爲張以弱爲彊以廢爲興以奪爲與以我之昏昏吸人之昭昭以我之悶悶吸人之察察吸之卽拒之拒之卽吸之以天地人物吸拒之數發我吸拒之數以我吸拒之數玩天地人物吸拒之數而天地人物之吸拒之數散而我之吸拒之數成我之吸拒之數成則我有意莫先矣我有法莫後矣我觸之莫觸矣閉其公理錮其天道塞人之竅不之通彼固自以爲眞人哉老子獨人也道有虛實有多少合虛實多少積於耳目口鼻心思才力折而張大之虛也實也多也少也虛而實實而虛也多而少少而多也非道也道也易之道也捲而退藏之虛也實也多也少也實非實虛非虛也多非多少非少也道也非道也老之道也气善流流則不能無有則有形有形則有色有有形有色則變化之義生而對﹝待﹞﹝代﹞之道起對﹝待﹞﹝侍﹞者道之半也以彼向此則得其半以此背彼則得其半以此背背彼以彼背背此則亦各得其半胎生也卵生也化生也濕生也日輪之生也諸星之生也原其始則半半卽全也善其終則全全卽半也全非道半乃道全非道卽道半乃道卽不道全非道卽道者何就其兩半而全之道也易之道也半乃道卽不道者何就外來之半取之就自具之半匿之不道也老之道也易之非道之道融之也老之道之不道散之也融之則合散之則離融則偶偶向也散則奇奇背也道象偶以爲行象奇以爲守偏此則半矣半則不融不融則散散則離離則不合知道者取其合也以融以一融一則爲二以二融二則爲四以四融四則爲八由八而漸融之以至於百千萬億兆京陔秭壤溝以及阿僧祇恆河沙不可思議因其形之所動而融之因其色之所呈而融之因其意之所著而融之因其機之所發而融之因其神之所住而融之形與形融而形合色與色融而色合意與意融而意合機與機融而機合神與神融而神合形合則得其形之理色合則得其色之理意合則得其意之理機合則得其機之理神合則得其神之理收其理條其理理則理不理亦理無知無識莫外理有知有識入覺理剛柔以形寄愛憎以色倚往來以意指吉凶以機通變化以神示得旨道已矣順其旨道正矣若老氏取其一用其二取其三用其一道𨿽變動已非矣然而易之道以我治人我處於先者也老氏後其身而身先後其身之時已非先矣若易則眞處於先矣影以缾竅有二水實之則倒瀉閉其一不能下何故然气不先下也先下則融融則通通則變變莫要於先也望不見也先則見聽不聞也先則聞行不至也先則至知不及也先則及何也類異也質異也異異也不先則異先則不異如日在中度無偏倚四照不後融斯乃已對固覆焉背亦不棄道之全爾莫能出爾

道有中道有端中無可捉持者也端中之前也可捉持也中之前則有形气仁者形气內慈悲之端因慈悲而欲存此心者也智者形气內憂患之端因憂患而欲善此術者也仁智之端卽中之端也同而後仁異而後智有所接而然也接於目卽接於肌膚接於肌膚卽接於心接於心卽接於非心之心接於非心之心則萬物器而我化萬物使而我主中之道無可著而端之道實有難已也仁智之端懸像於日日有照照有影其照遠者遠影交其照近者近影交其照大者大影交其照小者小影交其照長者長影交其照短者短影交其照粗者粗﹝影﹞﹝者﹞交其照細者細影交其照者影交其照獨者獨影交其照疲跛憔悴者疲跛憔悴影交其照變幻魁怪者變幻魁怪影交邊際之照則影弄而交當中之照則影定而交影相也相日生也日生則能安之也日生則能攝之也能安能攝則遠可近近可遠大可小小可大長可短短可長粗可細細可粗可使爲獨獨可使爲疲跛憔悴者可以己變幻魁怪者可以平邊際𨿽弄而不弄當中𨿽定而不定何也照也能照則諸天諸地諸人諸物之有血气無血气有覺識無覺識不能遁也慈悲之端有以安之也憂患之端有以攝之也此凡能出形气而入形气者思所以濟慈悲思所以防憂患而持以可循之端交之也易之道也而老則有取捨焉夫性無仁智學有仁智仁智逮之謂學偏仁則愚偏智則詭仁智形气內之標準也道之端也錮其精鎔其神鑄其言鏟其行鋒刃其所思幹盾其所慮以所弱而攝之以所彊以所柔而攝之以所剛以所退而攝之以所進以所廢而攝之以所興以所亡而攝之以所存鈍其已﹝往﹞﹝住﹞利其未兆一綫之橋百尺而以爲橫十尋萬仞之臺可摩宿而其址收其身如蚊虻放其身如大鵬揚舉空白刺入無間遊魚之苦樂不交也走獸之勞逸不交也老學也於智也於智則險而不易也阻而不簡也非端之道也

物無色也物有色物無光也物有光物物無色物物無光物物無色而色物物物無光而光物物無色則不物物無光則不物不物則無物不物則無色不物則無光光自光也而光不光色自色也而色不色物自物也而物不物物不物色不色光不光否道物不物而道物色不色而道色光不光而道光道物也道色也道光也兩隙也無兩也有物也無物也有色也無色也有光也無光也有隙也無隙也物隙矣無物也色隙矣無色也光隙矣光隙色則有色而色色隙物則有物而物有色而色有物而物而兩不己兩不己則長短物白黑色虛實光光非虛實而虛實色非白黑而白黑物非長短而長短虛實也白黑也長短也光矣色矣物矣有光而色矣有色而物矣光之色而色見色之物而物安物安而色著色著而光化物與住色與視光無旁惟光無旁而色物類物不類色物無色物物物物非道物物非理何道何理曰平曰稜稜有色平無色以色色物而物平以物色色而色稜物不平色不稜色不稜物不平以色稜平而物之道出以色平稜而物之理出物之道出物之理出物之類者不類物之不類者而類類其不類不類其類無類矣無不類矣成物矣成色矣易老同矣老異矣何異矣光必自光而光光色必自色而色色物必自物而物物以光掠光而光以色掠色而色以物掠物而物掠其物掠其色掠其光彼物矣而不物彼色矣而不色彼光矣而不光光矣色矣物矣守光矣物色非謂矣物有物物物乃物色有色色色乃色物有色色之物乃物色色有物物之色乃色物物其物而不物物不物色其色而不色色不色物其色而不色之物不物色色其物而不物之色不色物不物不病也病物不色不病也病色不物色不病也病物色不色物不病也病色物病物則覆其物培其物不物不已病色則歙其色張其色不色不已病物色則反其物色復其物色不物色不已病色物則吝其色物盈其色物不色物不已覆之培之歙之張之反之復之吝之盈之物其物也色其色也物其物以物也色其色以色也物其物以物攝光也色其色以色盜光也攝光也盜光也光則光也不光爲光也異矣老之自守矣光以守光以普守可也普可也光之道也光之理也

卷二十一雜纂

各國種類考

闕名

余曩者得見侯官嚴君復原彊篇見乙未漢報中掩卷而痛曰今之然可憂者其種類乎其種類乎嚴之言曰英國達爾文者著書牖其曰物類宗衍以謂物類之始於一本其日紛月異大氐牽天系地與凡所處事勢之殊遂至絕相懸幾於不可復一其尢精要之義二篇曰爭自存曰遺宜種爭自存者謂民物之於世也樊然並生同享天地之利其始也種與種爭及其成成國則與爭國與國爭而弱者彊肉智者愚役焉迨其有以自存而克遺種也必彊忍魁桀趫捷巧慧與一時之天時地利洎一切事勢之最相關者也且其爭之事不必爪牙用殺伐張也習於安者俾之勞狃於山者居之澤不再傳而其種盡矣是故每有太古最之種風气漸革越數百年或千餘年消磨歇絕靡有孑遺如卵學家所見之古禽古獸是已其後英人錫彭塞標其微而幟其學曰者何孫卿子有言人之所以異於禽獸者以其能也洴澼子曰至哉言乎今天下之大種四北極雅庫特士克南距印度洋東襟日本海西苞昆侖虛神臯奧區人物鱗萃厥種黃烏拉以西耶路撒冷以北望國十六殷密麗爲地球冠且迮而有西半球而國焉厥種白越裳交址以南東縈呂宋西拂痕都東南際阿徳特睢盱獷悍匪可殫論厥種紅阿非利加曁繞赤道諸部沙漠極天人禽雜糅厥種黑黃白智紅黑愚黃白主紅黑奴黃白萃紅黑散然則蒼蒼者於其降種之初顧特公私其界靈頑其質丰嗇其遇邪抑由賤種進良種之爲順天由頑種論非種由非種至亡種之爲逆天也今夫春秋之中國一彈丸黑子區耳若吳若楚若南北燕若徐越頓胡閩濮胥夷也其餘山戎淮夷白狄赤狄潞氐鄋瞞陸渾無終大鹵鮮虞皆以裘之族居文物之邦浸淫及於秦漢而種與種錯淄澠莫辧矣再閱康唐宋元而氐匈奴鮮卑北狄戎蠻羯貊氏族通政教通古之所謂夷夏者又遠近大小若一矣然試萃今日吳楚滇粵之人叩其種類之權輿則靡非中原一隅之所徙再窮其族姓之根荄則靡非伏羲神農黃帝支流之曼衍若是者恆疑其攀附之誇傅會之失再進而觀其土著若粵之獞之黎黔楚之猺四川之僰之生番雲南之猓之野人自窟穴深山窮谷抗拒政學外無他藝能才力自通漢種行澌滅淪夷以迄於盡更千百年當無復存者於是乃知吾神明之族衣冠之冑其智學開明根柢盤魄實有以綿於天地間者也不特此也彼新加坡檀香山之土番巫來由之舊族不數十年日見少於華人歐人遷來之種類初非華人歐人之脇之芟夷之也此目前顯然之證據非復髙語鴻荒者比矣然則泰西紀載動稱彼族胥原挪亞初聞甚覺駭然繼而觀其羅馬政教之宏希臘格致之精自古已然今且用其布種環球之術於美於印於澳於非於南洋島未饜焉容或如吾伏羲神農黃帝之貴種衍裔亞洲之理也洴澼子曰上古之世人種與禽種爭人種勝人而禽離也中古之世漢種與番種爭漢種勝漢智而番愚也之數種者平而亞洲之種禍靜今則駸駸有歐種與亞種爭之勢亞種少不振幾輾轉羇馽於銜勒莫之抗識者洞其見弱之原以謂兵爾商爾余謂兵商其後著而士之束縛於科目文法者其瘠種腐種之鴆毒也故夫彊種之術三以開通彊以智學彊以仁彊彼以種來我亦以種土商雜沓网羅四張是謂開通格致旣辟天人斯窮政法律例機牙肆應是謂智學平一國權平萬國權大同之軌於斯萌芽是謂仁前二術者英美徳法日本庶幾行之仁則未也中國或反讓焉烏可以不寒心哉然吾種類之布濩暹羅安南舊金山新嘉坡檳榔嶼古巴者實有徒其以開通彊之漸邪如繼之以智學終之以仁日光黃星呀雺散陰豁凡有血气同我大平彊之足云余乃顯揭種類生滅之微一以策撫有貴種者之急宜圖存一以明恃舊種而不修實學者之大爲可惜焉作各國種類考首亞洲次歐洲次美洲次非洲次澳洲

論實學

何樹齡

曰禮節曰儀文曰名分曰習俗皆人事之制作也虛也曰理勢曰象數曰仁智曰忠信皆天道之自然也實也虛也者或數年而一變或十年而一變或千百年而一變不可以大不可以久實也者歷萬年而不變歷億兆年而不變歷京垓秭年而不變大於宇宙久於天地伏羲神農黃帝得之而制器而開物而成務而創世苗猺獞黎生番野人失之而爲奴而作虜而喪軀而滅種倍根柰端瓦特得之而彊國而辟地而生財而興學此固未可與詞藻華麗馳聲藝苑者道矣

不寧惟是卽起五十年前之經濟家而問治亂興衰之故所答者亦徒曰事權專一則彊自天子出則昌而已未聞刑威獨擅之君主竟受制於謀夫孔多之議院也徒曰契丹金元居塞外尙朴野耐苦瘠則彊入中原慕華飾狃安逸則弱而已未聞學業愈盛之邦其武備之修愈嚴也徒曰越國不能鄙遠嬴秦不能越韓魏以鄙齊蒙古不能越金夏以鄙宋而已未聞漠北之國可以遙制南洋西域之國可以遠吞東海也昔楚漢連兵則匈奴稱霸六朝綺靡則胡羯勁悍宋儒獨善則韃靼崛起二千餘年亞洲大小數十國此興彼衰互相消長而已未有如今日魯衛同政各不相尙皆靡克自主者也泰西之國豈天國耶泰西之人豈天人耶頭同圓也足同方也趾同五也肢同四也心思之慧才力之雄相爲伯仲而彊弱之形盛衰之勢判若天淵者何哉務實學不務實學故耳務實學者以忠信廉爲甲冑以士農工商爲卒伍以窮理格物爲韜鈐以法新藝爲糗糧師法域外而非辱以舊習宿獘爲痞結屏身外而不惜以喪師失地爲藥石銘箴座右而不諱務虛文者以農工商賈爲鄙瑣以八股制藝爲尊聖以八韻捲折儲卿貳以弓刀矢石作幹城以誇毗揖讓爲馴厚以蕩軼不爲髙節以鉆營奔競爲通方守此不變量年之後吾恐官山者皆泰西之人而夷齊無可隱之山府海者皆泰西之漁師而仲連無可蹈之海也

變之若何核實而已矣攺科舉更學校停捐納明功罪尊卑貴賤皆治於法律之下此在上者之變政也輕帖括重格致賤詞華貴物理兔園狗曲皆易爲經濟之林此在下者之變學也然而庠序諸生恭默聖諭鄕黨自好之士則亦變爲私鈔矣論語孟子詞嚴義正守舊稱先之士則亦變爲割截矣喪禮之傳記飾終之大事也塾師訓蒙則變爲刪本矣國家貢舉登進之階植黨營私聖訓所戒釋褐之士則變而引爲師生矣陋規饋贈典章所禁服官之人則變之而定爲常例矣科舉之姓名他日之公卿也嶺海紳民皆變之而以爲博具矣京師之樂籍國朝所禁戒也名流之貴官皆變之而狎比孌童矣其有壞於人心風俗教化者則自行變法以趨之沛然下流莫之能禦交相仿效若會若黨無怪之者無阻之者無議之者獨至於棄短從長之良謨救獘扶衰之大計則笑之罵之忌之諱之詆爲乖張指爲多事目爲朋黨罪之曰處士橫議戒之曰庶人不議嗚呼吾不知其誠何心也故今日之積弱朝廷不獨任其咎而士習實階之厲也

丕變士習若何陳其利害而已矣廣其見識而已矣陳其利害莫如譯報廣其見識莫如譯書務使泰西農工商礦之書天文地理之學化光電重之器如米鹽水火汗牛充棟月異而歲不同焉剞劂氏恃之爲恆產焉書賈恃之爲利藪焉師長以此課其生徒焉父兄以此勉其子弟焉朋友以此譽其交遊焉如是則風气旣成人心頓變是非旣定國本自立而安南緬甸印度南洋諸島阿非利加洲之覆轍庶可絕於天壤焉

難者曰子言是矣夫掇拾香艸豈知植物披抹風月烏識天文本之不立末何由生皮之不存毛將奚附今夫羲和羲叔欽若昊天璇璣玉衡以齊七政詩書之文誰不習誦何以爲今之疇人咸聚歐美而震旦之推步制造者寥寥也物地相宜艸人之職識別金石人所司厥土黑壤厥土白墳鏐鐵銀鏤璆琳瑯玕禹書詳載經生素習何以今之礦師聘自泰西而中國之生斯長斯者反昏昏也象胥掌翻譯行人掌交方言有院同文有館何以出使專對者不數見而周知四國之爲者乏才也辦方正位體國經野量地制邑度地居民神農黃帝之事周官王制之書立之學官以之校士何爲不實行於今也西人有機器則舉公輸子以當之西人有光學重學則舉墨子以抑之西人有化學則舉亢倉關尹之徒以先之世家孫子姦僞貪橫自棄典型流爲罪犯羨他人之富貴談宗祖之甲第言愈髙神愈沮色愈厲膽愈荏嗚呼尙何說哉尙何說哉

釋之曰苟無其先安問其後𨿽不能行尙幸有言帖括僞善之言猶勝於淫書僞惡之言也談西學者天文地理之空言猶勝於八股八韻之空言也修徳之書人每誦而不行語錄內典之書是也求利之書人每誦而卽行形家日者之術是也是在風俗之轉移人心之趨向耳正誼者何必不謀利明道者何必不計功耶泰西經商之法當譯也泰西務農之法當譯也泰西開礦之法當譯也泰西制器之法當譯也欲興民之利先開民之智欲興民之義先興民之利不與之以利但繩之以義不求生利而但求分利奪利上下交徵內外相訌其不驅四百兆聰秀之民爲歐洲奴僕者幾希矣

泰西新史攬要序

英人李提摩太附

此書爲暗室之孤燈迷津之片筏詳而繹之質而言之又實救民之良藥保國之堅壁療貧之寶玉而中華新世界之初桄也非精兵億萬戰艦什伯所可比而儗也嘗考中國古世善體天心恆孜孜於修身齊家治國平天下之道其於遠人也優待如家人父子總之一日萬幾無不求止於至善是以巍然髙出於亞洲爲最久之大國而聲名之所洋溢且遠及於他洲猗歟盛哉何圖近代以來良法美意而忽然中攺創爲閉關自守之說絕不願與他國相來他國不乏修心樂道之人更動輒加以疑忌可惜孰甚焉至西人之通商於中華者固曰爲牟利來也然而以有易無以羨補不足中華亦何嘗不利乃中國偏欲恃其權勢遇事遏抑而壓制之華人容有不以此語爲然者然細究居心行事之實迹多不免有所偏重閱者試熟思之果其不謬則中國之病根在是也知其爲病而去之卽天下一家矣泰西各國素以愛民爲治國之本不得不藉兵力以定商情且曰中國不願與他國交於上天一視同仁之意未有合也遂屢有棄好尋仇之禍他國固不得謂爲悉合也然閉關開釁之端則在中國故每有邊警償銀割地天實爲之謂之何哉重以前患甫息後變疊乘而又加甚焉沿至今日竟不能敵一蕞爾之日本嗚呼誰之咎歟誰之咎歟猶幸尙有明敏之才深知中國近年不體天心不和異國不敬善人實有取敗之理因冀幡然盡攺其謬誤凡華人所未知者明於事理敏於因應之才深思而博考之具列其目於左

一知萬國今成一大局遇事必合而公議直如各省之服皇帝各人之守王法各業之聽同行故𨿽分而爲各國而教化不相歧視關稅攺從一律此合而共便之道也各國旣無礙於他國他國卽應任其自由不相鈐制此分而各便之道也夫如是逆料異時各國若有釁隙可請他國公評曲直有恃彊而出於戰者天下共伐之當永無戰禍矣

一知今日治國之道僅有三大端泰西各國救世教一也中國儒教二也土耳基等國回教三也而宰治之最廣者實推救世教故五大洲各國共合男女一千五百兆人受治於救世教者九百餘兆受治於儒教者四百餘兆受治於回教者八十兆全地球陸地共合華程五百餘兆方裏爲救世教所轄者四百二十兆方裏儒教所轄者四十兆方裏回教所轄者三十兆方裏

一知今日興國之道有斷不可少者四大端道徳一也學校二也安民三也養民四也凡精於四法者其國自出人頭地不精或不全者不免瞠乎其後毫不究心者則更在後矣夫行此四大端者分爲四支古今一也東西二也普三也專門四也今考泰西各國不但生齒之數歲有所增且國富民安亦復日新月異中國於近五十年來人不見增財亦不見富是故以富而言歐洲各國庫儲所入之每年約合華銀二千八百兆兩非剝民以奉上也民富而君無不足也中國歲入之不過一百兆兩若論回教各國則人旣歲有所減民之困苦反歲有所增

此明敏之才旣熟察乎中外之情形爰知中國近來訛謬之關系大莫與京所謂聚六州之鐵不能鑄一大錯字也欣聞皇大後運廟算於上恭親王李傅相南皮張尙書承流宣化於下皆曰人非就學於人之爲不學而甘居人後乃眞足也苟其持是說而身體力行之則中國之厚幸也所可惜者聖母賢王名相純臣𨿽有整頓之心而膽識兼優敢於竭力進言者京外均甚罕見銳意酌攺者更寥落如晨星且卽有蓄意言之設法攺之者亦以未諳各國整頓之道無從下手僕𨿽不敏而灼知欲渡無梁之苦代爲焦慮者歷有年所繼而喟然曰明鏡足以鑑妍媸新史足以究隆替曷不發篋出書以爲華人泰山大海之助乎及讀英國馬懇西先生所著十九周大事記西例以耶穌降世後每百年爲一周今適在十九周中也則誠新史而兼明鏡之資也中國服官之眾讀書之士其於中國之古訓自已爛熟於胸中若欲博考西學振興中土得此入門之祕鑰於以知中國之所以興與夫利獘之所在以華事相印證若者宜法若者宜戒則於治國讀書之道思過半矣夫西國之廣興多在近百年中是書擷近人著作之菁華刪其繁蕪運以才識國事分系殫見洽聞故欲考近事無有出其右者欲治近世亦無有出其右者如欲兼考數千來之掌故則西國之書奚啻汗牛充棟學者循序漸進非必以一書囿也光緒十八年朅來上海亟思翻譯華文以餉華人爰延訪譯書之有名者聞蔡君芝紱於中外交涉之事久經參考遂以禮聘之來晴幾雨偶得暇晷卽共相與紬繹迄今三載始克卒業誠鄭重乎其事也至論勸令宦途士林中人盡讀新書以興中國之策不揣狂妄敢擬二條

一曰請皇上降旨繼自今凡學院考取生童主考總裁取中舉人進士必就西史命題條對如生童考經古及鄕會試第三策問之類必其洞晰無遺始克題名各榜

一曰請皇上降旨繼自今天潢諸貴冑與夫翰苑中人均取是書悉心考核以爲先路之導然後遴選年在四十歲以內者令其遊學各西國肄習新法期以數年學成回國量才擢用

果其二法可行僕敢保有益於中國之萬法必皆由是而生是一國備萬國之善也泰西於近百年之內民富於昔者五倍中國之民豈獨不能增倍之富乎民旣增五倍之富有不能禦他國者乎且不特禦一國卽禦他洲各國亦無所難彼小人之見解動曰以兵力禦敵國無論兵凶戰危不可妄動卽使殺敵致果無不利亦且下釀生靈之禍上干造物之和就若深味此書見諸行事而隱禦外患於無形乎且夫中國之地擅歐羅巴全洲之廣也中國之民合歐羅巴全洲之眾也然而歐洲府庫歲入二千八百兆金中國則僅得二十八分之一者無他新法之未興也新法旣興國未必歲增千兆巨金而數倍於今之入操券可得彼償日本以數百兆金不過一次何慮之有故夫今日者懲前毖後一旦盡祛錮習而迪新機轉禍爲福此正天之所以興中國也君子體上天好生之心不念他事永惇睦誼馴致五洲萬國同慶升平豈不美哉抑更有最要之一說者中國若不卽日更攺學校之制士子但讀本國古書但知我爲首出之大國素著盛名彼他國皆遠出我下微特不知他國之善已也終必並其本國之善而亦失之萬病之生皆出於此不知之故倘能善與人同易不知而進於知則救華之機全在此舉嗚呼可不愼歟乎中國可患之事尙有更甚於今者不過數年禍端立見設使猝遘其時𨿽欲再思補救恐已無濟於事僕之爲此言也明知觸犯忌諱人多逆耳但無一非眞實一尢妄之語萬一不能見諒於今日他日必有思我言而長嘆者夫至思我言而長嘆則豈徒今日我言之不用爲我之不幸也哉

論報館有益於國事

梁啟超

覘國之彊弱則於通塞而已血不通則病學術不通則陋道路不通故秦越之視肥瘠漠不相關言語不通故閩粵之與中原邈若異域惟國亦然上下不通故無宣徳達情之效而舞文之吏因緣爲姦內外不通故無知己知彼之能而守舊之儒乃鼓其舌中國﹝受﹞侮數十年坐此焉耳

去塞求通厥道非一而報館其導端也無耳目無喉舌是曰廢疾今夫萬國並立猶比鄰也齊州以內猶同室也比鄰而吾不知甚乃同室所爲不相聞問則有耳目而無耳目上有所措置不能諭之民下有所苦患不能告之君則有喉舌而無喉舌其有助耳目喉舌之用而起天下之廢疾者則報館之爲也

報館於古有徵乎古者太師陳詩以觀民風饑者歌其食勞者歌其事使乘輶軒以采訪之鄕移於邑邑移於國國移於天子猶民報也公卿大夫揄揚上徳論列政治皇華命使江漢紀勛斯幹考室駉馬畜牧君以之告臣上以之告下猶官報也又如誦訓掌道方誌以詔觀事掌道方慝以詔辟忌以知地俗外史掌四方之志達書明於四方撢人掌誦王志道國之政事以天下之邦國而語之凡所以宣上徳通下情者非徒紀述兼有職掌故人主可坐一室而知四海士夫可誦三百而知國政三代盛彊罔不由此

西人之大報也議院之言論紀焉國用之會計紀焉人數之生死紀焉地理之險要紀焉民業之盈絀紀焉學會之程課紀焉物產之品目紀焉鄰國之舉動紀焉兵力之增減紀焉律法之攺變紀焉格致之新理紀焉器藝之新制紀焉其分報也言政務者可閱官報言地理者可閱地學報言兵學者可閱水陸軍報言農務者可閱農學報言商政者可閱商會報言醫學者可閱醫報言工務者可閱工程報言格致者可閱各種天算聲光化電專門名家之報有一學卽有一報其某學得一新義卽某報多一新聞體繁者證以圖事賾者列爲表朝登一紙夕布萬邦是故任事者無閡隔蒙昧之憂言學者得觀善濯磨之益猶恐文義太賾不能盡人而解故有婦女報有孩孺報其出報也或季報或月報或半月報或旬報或七日報或五日報或三日報或兩日報或每日報或半日報國家之保護報館如鳥鬻子士民之嗜閱報章如蛾附膻閱報愈多者其人愈智報館愈多者其國愈彊曰惟通之故

其益於國事如此故懷才抱徳之士有昨爲主筆而今作執政者亦有朝罷樞府而夕進報館者其主張國是每與政府通聲气如俄土之爭戰徳奧意之聯盟五洲之人莫不仰首企足以觀泰晤士之議論文甫脫稿電已飛馳其重之又如此然而英國徳國日本國或於報館有讒謗之律有懲罰之條則又何也記載瑣故采訪異聞非齊東之野言卽祕辛之雜事閉門而造信口以談無補時艱徒傷風化其獘一也軍事敵情記載不實僅憑市虎之口罔懲夕雞之嫌甚乃揣摩眾情臆造詭說海外已成燼紙上猶登捷書熒惑聽聞貽誤大局其獘二也臧否人物論列近事毀譽憑其恩怨筆舌甚於刀兵或揚頌權貴爲曳裾之階梯或指斥富豪作苞苴之左券行同無賴義乖祥言其獘三也操觚發論匪有本原蹈襲陳言剿撮塗說或乃才盡爲憂敷衍塞責討論軼聞紀述遊覽義無足取言之無文其獘四也或有譯錄稍廣言論足觀刪汰穢蕪頗知體要而借闡宗風不出鄭志𨿽有斷章取義之益未免歌詩不類之憾其獘五也具此諸端斯義遂牿遂使海內一二自好之士反視報館爲蟊賊目報章爲訞言古義不行良法致敝嗚呼其不恫歟

今設報於中國而欲復西人之大觀其勢則不能也西國議院議定一事布之於眾令報館人入院珥筆而錄之中國則諱莫如深樞府舉動眞相不知無論外人也西國人數物產民業商冊日有記注展捲粲然錄副印報與眾共悉中國則夫家六畜未有專司州縣親民於其所轄民物產業末由周知無論朝廷也西人格致制造專門之業官立學校士立學會講求觀摩新法日出故亟登報章先爲快中國則稍講此學之人已如鳳毛麟角安有專精其業神明其法而出新制也坐此數故則西報之長皆非吾之所能有也然則報之例當如何曰廣譯五洲近事則閱者知全地大局與其彊盛弱亡之故而不致夜郎自大坐眢井以議天地矣詳錄各省新政則閱者知新法之實有利益及任事人之艱難經畫與其宗旨所在而阻撓者或希矣博搜交涉要案則閱者知國體不立受人嫚辱律法不講爲人愚弄可以奮厲新學思洗前矣旁載政治學要書則閱者知一切實學源流門徑與其日新月異之迹而不致抱八股八韻考據詞章之學枵然而自大矣準此行之待以歲月風气漸開百廢漸舉國體漸立人才漸出十年以後而報館之規模亦可以漸備矣嗟夫中國邸報興於西報未行以前然歷數百年未一推廣商岸肇辟踵事滋多勸百諷一裨補寡橫流益急晦盲依然喉舌不通病及心腹𨿽之力無取負山而精禽之心未忘塡海上循不非大夫之義下附庶人市諫之條私懷救火弗趨之愚爲大聲疾呼之舉見知見罪悉憑當途若聽不亮目爲誹言摧萌拉其何有焉或亦同舟共艱念厥孤憤提倡保護以成區區則顧亭林所謂天下興亡匹夫之賤與有責焉已耳

變法通議自序

梁啟超

法何以必變凡在天地之間者莫不變晝夜變而成日寒暑變而成歲大地肇起流質炎炎熱鎔遷累變而成地球海艸螺蛤大木大鳥飛魚飛鼉袋獸獸彼生此滅更代疊變而成世界紫血紅血流注體內呼炭吸養刻刻相續一日千變而成生人藉曰不變則天地人類並時而息矣故夫變者古今之公理也貢助之法變爲租庸調租庸調變爲兩稅兩稅變爲一條鞭井乘之法變爲府兵府兵變爲騎騎變爲禁軍﹝禁軍﹞學校升造之法變爲薦辟薦辟變爲九品中正九品變爲科目上下千歲無時不變無事不變公理有固然非夫人之爲也爲不變之說者動曰守古守古庸詎知自太古上古中古近古以至今日固已不知萬百千變今日所目爲古法而守之者其於古人之意相去豈可以道裏計哉今夫自然之變天之道也或變則善或變則敝有人道焉則智者之所審也語曰學者上達不學下達惟治亦然委心任運聽其流變則日趨於敝振刷整頓斟酌通變則日趨於善吾揆之於古一姓受命法立制數葉以後其子孫之所奉行必有以異於其祖父矣而彼君民上下猶瞷焉以爲吾今日之法吾祖前者以之治天下而治薾然守之因循不察漸移漸變百事廢弛卒至疲敝不可收拾代興者審其敝而變之斯爲新王矣苟其子孫達於此義自審其敝而自變之斯號中興矣漢唐中興斯固然矣詩曰周𨿽舊邦其命維新言治舊國必用新法也其事甚順其義至明有可爲之機有可取之法有不得不行之勢有不容少緩之故爲不變之說者猶曰守古守古坐視其因循廢弛而漠然無所動於中嗚呼可不謂大惑不解者乎易曰窮則變變則通通則久伊尹曰用其新去其陳病乃不存夜不炳燭則昧冬不禦裘則寒渡河而乘陸車者危易證而嘗舊方者死今專標斯義大聲疾呼上循土訓誦訓之遺下依蒙諷鼓諫之義言之無罪聞者足興爲六十篇分類十二知我罪我其無辭焉

續譯列國歲計政要

梁啟超

列國歲計政要西士歲有箸錄欲覘國勢察內政者靡不宗此書歲癸酉制造局譯出一通齊州之士寶焉時閱二紀繼軌闕今歲五月知新報館乃始得取其去歲所箸錄者譯成中文附印於報末乞曰有君史有國史有民史民史之著盛於西國而中土幾絕中土二千年來若正史若編年若載記若傳記若紀事本末若詔令奏議彊半皆君史也若通典通誌文獻通考唐會要兩漢會要諸書於國史爲近而條理猶有所未盡梁啟超曰君子曷爲尊史史者鑑以知來察彼以知己讀其史於其國之寖彊寖弱與其所以彊弱之故粲然秩然若數白黑而指經緯斯良史哉以故讀斷代史不如讀通史讀古史不如讀近史讀追述之史不如讀隨記之史讀一國之史不如讀萬國之史後世之修史者於易代之後乃始模擬彷佛百中掇一二又不過爲一代之主作譜牒若何而攻城爭地若何而取威定霸若何而固疆圉長子孫如斯而已至求其內政之綱弛民俗之優絀所謂寖彊寖弱與何以彊弱之故者幾靡得而焉卽有一二散見於紀傳非大慧莫察也是故君史之敝極於今日以予所聞西人之歲計政要者其所采藉則議院之擋案也豫算決算之表也民部學部兵部海部戶部商部之淸冊也各地有司各國使員之報案也自國主世系宗戚歲供議院官制教會學校學會國計兵籍兵船疆域民數商務工藝鐵路郵務新疆錢幣權衡區以國別分類畢載冠以總表藉相比較國與國比較而彊弱見年與年比較而進退見事與事比較而緩急輕重見自癸酉迄今二十五年其增益新政萬國所同者有二大端一曰學一曰兵日盛月新各不相讓卽以區區之日本昔之文部省歲費不過十三萬餘圓者今且增至二百五十三萬八千餘圓昔之海軍陸軍兩省合計歲費不過九百餘萬圓者今且增至一萬三千七百餘萬圓歐洲各國稱是其驟增之數懸絕至不可思議故學之極盛乃至美國瑞士千人中不識字者不過八九人𨿽在婦女其入學悉無分豪異於男子教法日新用力少而蓄徳多在學數年之功所得與疇昔之十數年者可以相抵兵之極盛乃至易一新式槍炮而每國所費至萬萬歲入經費其用之於兵者殆過其半日本今歲豫算歲入共二萬三千九百七十五萬餘圓其費於海陸軍者一萬三千七百餘萬圓歐洲各國皆稱是學之日盛地球將受大福兵之日盛地球將蒙顯禍然其幾皆起於爭自存其原皆由於列國並立中國以一瘠牛偃然臥虎之間持數千年一統垂裳之舊法以治今日此其所以爲人弱也管子曰國之存也鄰國有焉國之亡也鄰國有焉嗚呼可以自媿可以自惕可以自奮矣捲端有比較表一事也國與國比較一國也年與年比較戶口之表中國等恆居一疆域之表中國等恆居四昔居三今降而四矣國用學校商務工藝輪船鐵路兵力諸表中國等恆居十五以下或乃至無足比數焉嗚呼觀此而不知媿不知惕不知奮者其爲無人心矣是故觀美國之富庶而知民之權之當復觀日本之浡興而知黃種之可用觀法國之重振而知敗之不足懼觀突厥之瀕蹙而知舊國之不足恃觀暹羅之謀新而知我之可觀徳之銳意商務而知其將求大欲於﹝中﹞國觀俄之陰謀而知東方將有大變觀俄日之拓張海運而知海上商權將移至太平洋觀徳美日之爭興工藝而知英之商務將有蹶觀各國兵力之日厚而知地球必有大血戰觀土希之事列國相持不發而不知其禍機必蓄泄於震旦有天下之責者將鑑以知來察彼以知己不亦深切而著明也乎斯國史之良哉

西學書目表序例

梁啟超

余旣爲西書提要缺醫學兵政兩門未成而門人陳髙第梁作霖家弟啟勛以書問應讀之西書及其讀法先後之序乃爲表四卷札記一卷示之媵之以曰大哉聖人之道孔子適周求得百二十國寶書聖祖仁皇帝禦纂數理精蘊潤色西算弁諸卷首髙宗純皇帝欽定四庫書總目凡譯出西書悉予箸錄先聖後聖其事不同其揆若一嗚呼溥博宏遠蔑以加矣海禁旣開外侮日亟曾文正開府江南創制造局首以翻譯西書爲第一要義數年之間成者百種而同時同文館及西士之設教會於中國者相繼譯錄至今二十餘年可讀之書三百種昔紀文達之撰提要謂職方外紀坤輿﹝圖﹞說等書爲依仿中國鄒衍之說誇飾變幻不可究詰阮文達之作疇人傳謂第谷天學上下易位動靜倒置離經畔道不可爲訓今夫五洲萬國之名太陽地球之位西人五尺童子皆能言之若兩公固近今之通人也而其智反出西人學童之下何也則書之備與不備也大凡含生之倫愈愚獷者腦气筋愈粗其所知之事愈簡愈文明者其腦气筋愈細其所知之事愈繁禽獸所知最簡故虎豹𨿽猛人能檻之野人所知亦簡故苗黎番回𨿽悍人能制之智愚之分彊弱之原也今以西人聲光化電農礦工商諸學與吾中國考據詞章帖括家言相較其所知之簡與繁相去幾何矣兵志曰知己知彼百戰百勝人方日日營伺吾側纖悉曲折虛實畢見而我猶枵然自大偃然髙臥非直不能知敵亦且昧於自知坐見侵陵固其宜也故國家欲自彊以多譯西書爲本學子欲自立以多讀西書爲功此三百種者擇其精要而讀之於世界蕃變之國土遷異之原可以粗有所聞矣抑吾聞英倫大書樓所藏書凡八萬種有奇今之所譯直九牛之一毛耳西國一切條教號令備哉粲爛實爲致治之本富彊之由今之譯出者何寥寥也彼中藝術日出日新愈變愈上新者一出舊者盡廢今之各書譯成率在二十年前彼人視之已爲陳言矣而以語吾之所謂學士大夫者方且詫爲未見或乃瞠目變色如不欲信嗚呼豈人之度量相越遠邪抑導之未得其道也

一譯出各書都爲三類一曰學二曰政三曰教今除教類之書不錄外自余諸書分爲三卷上卷爲西學諸書其目曰算學曰重學曰電學曰化學曰聲學曰光學曰汽學曰天學曰地學曰全體學曰動植物學曰醫學曰圖學中卷爲西政諸書其目曰史誌曰官制曰學制曰法律曰農政曰礦政曰工政曰商政曰兵政曰船政下卷爲雜類之書其目曰遊記曰報章曰格致總曰西人議論之書曰無可歸類之書

一明季國初利艾南湯諸君以明歷見擢用其所著書見於天學匯函新法算書者百數十種又制造局益智書會等處譯印未成之書百餘種通商以來中國人著書言外事其切實可讀者亦有數十種捃拾薈萃名爲捲

一西學各書分類最難凡一切政皆出於學則政與學不能分非通學不能成一學非合庶政不能舉一政則某學某政之各門不能分今取便學者彊爲區別其有一書可歸兩類者則因其所重如行軍測繪不入兵政而入圖學禦風要術不入天學而入船政化學衛生論不入化學而入醫學是也又如電气鍍金電气鍍金某等書原可以入電學脫影觀色相畱眞照像法等書原可以入光學汽機發軔汽機必以汽機新制等書原可以入汽學今皆以入工藝者因工藝之書無不推本於格致不能盡取而各還其類也又如金石識別似宜歸礦學類又似宜歸地學類而皆有不安故歸之化學海道圖說似宜歸地學類又似宜歸海軍類而皆有不安故歸之船政此等門目亦頗費參量然究不能免牽彊之誚顧自七七錄以至四庫總目其門類之分合歸部之異同通人猶或訾之聚訟至今未有善法此事之難久矣海內君子惠而教之爲幸何如

一門類之先後西學之屬先虛而後實有形有質之學皆從無形無質而生也故算學重學爲首電化聲光汽等次之天地人謂全體學物謂動植物學等次之醫學圖學全屬人事故居末焉西政之屬以通知四國爲第一義故史誌居首官制學校政所自出故次之法律所以治天下故次之能富而後能彊故農礦工商次之而兵居末焉農者地面之產礦者地中之產工以作之作此二者也商以行之行此三者也此四端之先後也船政與海軍相關故附其後

一已譯諸書中國官局所譯者兵政類爲最多昔人之論以爲中國一切皆勝西人所不如者兵而已西人教會所譯者醫學類爲最多教士多業醫也制造局首重工藝而工藝必本格致故格致諸書𨿽非大備而崖可見惟西政各籍譯者寥寥官制學制農政諸門竟無完帙今猶列爲一門者以本原所在不可不講懸其目以俟他日之增益云爾

一書目例標撰人名氏今標譯人不標撰人者所重在譯也譯書率皆一人口授一人筆述今諸書多有止標一人者原本不兩標故仍用之名從主人也

一收藏家最講善本故各家書目於某朝某地刻本至爲齗齗今所列皆新書極少別本仍詳列之者不過取便購讀與昔人用意微殊其云在某某書中者無單行本也其云格致匯編本萬國公報本時務報本其下不注本數價值者亦無單行本也

一古書用卷子本故標卷數後世裝潢旣異而猶襲其名甚無謂也故今槪標本數不標卷數

一目錄家皆不著價值所重在收藏無須乎此今取便購讀故從各省官書局之例詳列價值其標若干兩若干錢者銀價也其標若干千若干百者制錢價也其標若干元若干角者洋銀價也制造局同文館天津學堂之書槪據原單其家刻本及西士自印本據格致書室單制造局書有原價減價重減價格致書室單所列制造局書依其減價之值今所列者乃其重減價之值減價之視重減價約如十與八之比例

一表下加識語表上加圈識皆爲學者購讀而設體例不能雅馴所不計也惜所識太又學識淺陋未必得當耳世之君子尙救正之

一附捲所載通商以前之西書多言天算言教兩門今除言教之書不著錄外自余諸書不能以類別故以著書人爲別

一附捲所載中國人言西學之書搜羅殊隘其海內通人或有成書而未刻刻成而鄙人未及見者當復不少管窺蠡測知其孤陋若夫坊間通行之本有稗販前人割裂原籍以成書者乃市儈射利之所爲方聞之士所不屑道槪不著錄以示謹嚴非漏也

一中國人言西學之書以遊記爲最多其餘各種亦不能以類別今用內典言人非人化學家言金非金之例區爲遊記類非遊記類二門

一近人頗有以譯本之書而歸入自著書之中不標譯字者槪爲疏通證明仍入諸譯書表中不援名從主人之例

一表後附札記數十則乃昔時答門人問之語言各書之長短及某書宜先讀某書宜緩讀𨿽非詳盡初學觀之亦可以識門徑故竊取過而存之之義附見末簡名曰讀書法博雅君子諒無哂之若其芻蕘之見則具所著西書提要中此不能多及也

春秋存中國說序

徐勤

春秋存中國說凡二卷序其首而系之辭曰八星之一而爲大地五洲之一而爲亞洲五十六國之一而爲中國其亦渺乎小哉然春秋之義基於謹始科旨之條先於王魯大學之言重於知本算理之奧原於起點黃帝之種神聖之教父母之邦桑梓之鄕釣遊之舊其能忍然釋哉方今四鄰交中國危阽朝越暹緬之屬咸作異墟險要繁盛之區悉通商岸聰明之裔有異類之悲美備之教有墜地之痛其守舊而自好者則囿於宋明潔己髙蹈之迂論而無與時艱其開新而見異者則怯於泰西富國彊兵之習而歸心彼族五十年來見侮彊敵自傷厥類者其謂是歟春秋傳曰致﹝柤﹞﹝祖﹞之會存中國也又曰不使彜狄之民加於中國此聖人存中國而保種類之微旨也今舉二十三行省之大四萬萬冠帶之氓通人巨儒肩背相望而深知斯義者亦寡焉孤鳴而抉著之吾知其難也然提聖法於旣墜表春秋於闇曶存中之義弗明中國之弱弗振吾𨿽孤微烏可以已夫尙淸談而五湖兆亂宋儒獨善而金元攘篡人人以私一己爲心而置天下於弗問則中國其已矣人人以存中國爲心而明春秋之大義則中國可爲也昔孟博攬轡登車而有澄淸天下之志髙平作秀才時卽能以天下爲己任朱子曰惟志不立天下無可爲之事世之君子其諸志於春秋存中國之義者乎

西政叢書

梁啟超

政無所謂中西也列國並立不能無約束於是乎有公法土地人民需人而治於是乎有官制民無恆產則國不可理於是乎有農政礦政工政商政逸居無教近於禽獸於是乎有學校官民相處秀莠匪一於是乎有律例各相猜忌各自保護於是乎有兵政此古今中外之所同有國者之通義也中國三代尙已秦漢以後取天下於馬上制一切法艸一切律則咸爲王者一身之私計而不復知有民事其君臣又無深心遠思革前代之獘成新王之規徒因陋就簡委靡廢弛其上焉者補苴罅漏塗飾耳目故千瘡百孔代甚一代二千年來之中國𨿽謂之無政焉可已歐洲各國土地之沃人民之賾物產之衍匪有邁於中國也而百年以來更新庶政整頓百廢始於相妒終於相師政治學院列爲顓門議政之權逮於氓庶故其所以立國之本末每合於公理而不戾於吾三代聖人平天下之義其大國得是道也乃縱橫汪洋於大地之中而莫之制其小國得是道也亦足以自立而不見吞噬於他族播其風流乃至足以辟美洲興印度彊日本存暹羅西政之明效大何其盛歟利徐以來西學始入中國大率以天算格致爲傳教之梯徑自晚明以逮幹嘉魁儒巨子講者寡互市以後海隅士夫怵念於敗歸咎於武備注意於船械興想於制造而推本於格致於是同文館制造局船政所各事南北踵起而旁行之書始立於學官象鞮之筆漸齒於士類然而舊習未滌新見未瑩則咸以爲吾中國之所以見弱於西人者惟是武備之未講船械之未精制造之未習格致之未嫻而於西人所以立國之本末其何以不戾於公理而合於吾聖人之義者則瞠乎未始有見故西文譯華之書數百種而言政者可屈指算也吾旣未識西人語言文字則翹頸企踵仰餘瀝於舌人之手一新譯政書出購之若不及𨿽然所譯之書未必其彼中之良也良矣譯者未必能無失其意也卽二者具備而其書也率西域十餘年以前之舊籍他人所吐棄而不復道者而吾猶以爲瑰寶而珍之其爲西儒笑也固已多矣又並此區區者不過燕吳粵一隅之地有通行本而腹地各省鄕僻績學士猶往往徒目錄如宋槧元鈔欲見而不可得嗚呼中國之無人才其何怪歟乃從肆客之請略擷其譯本之最要者或家刻本少見者或叢刻本無單行者得十餘種匯爲一編俾上石以廣流通其華人著作之深通外事而有獨見者亦附數種焉腹地之省鄕僻績學之士其或願聞之也𨿽然其細已甚欲免於西儒之笑難矣慰情聊勝無亦靡恧焉若責以古賢編緝之體例則俟譯本天下必有人從而抉擇之釐定之者

說任篇上

黎祖健

羽琌龔子有尊任篇顧其言任也俠也卽墨也墨氏之派如史遷之遊俠刺客傳則墨氏之支子也兼愛以爲人尙儉以持己赴湯蹈火以急難莊子所稱爲人多而自爲少眞天下之好者也深許以爲才士者也然儒家之書詩言明哲保身禮運言聖人所以爲藏身之固疑墨任而儒不任儒之義從人從需若事必需需焉有所待者然論者謂今日之天下麻木不仁成此不痛不癢世界凡事必因循畏葸苟且偸遂以爲儒教之流獘有以養成之也而不知非也中國有古聖人焉伊尹也孟子所亟稱爲任聖者也其視天下之饑猶己饑天下之溺猶己溺能使君爲堯舜之君民爲堯舜之民匹夫匹婦有不被堯舜之澤者若己推而納之溝中任孰有任於此者天下一家中國一人天下有道某不與易此孔子之任也任孰有任於此者夫天未欲平治天下也如欲平治天下當今之世捨我其誰此孟子之任也任孰有任於此者且儒教爲孔子所創謂儒者之不任其論何愚然則儒任墨亦任任同其所以爲任者將無同曰不同而同同而不同嘗縱覽諸子百家莫不以仲尼墨翟並稱其立教之宗旨𨿽異而皆以救天下爲心其任同墨之任也尙气儒之任也以道則其所以爲任者固自不同尙气之獘成於遊俠朱家郭解之流動以睚殺人然急人之急難人所難君子或有取焉儒者之以道任天下也喁喁沬沬使民遊其宇而不自知而不見其措施張皇之迹此儒教之所以爲大也𨿽然由孔子創教以至於今二千三百七十餘年矣上而冕旒中而簪笏下而韋帶皆浸之灌之饜之飫之衣之被之戴之履之範圍而規矩之旁皇而周洽之孔教之入人深誰不謂然然觀中國今日之天下麻木不仁竟成此不痛不癢世界者則以孔教𨿽大而無人焉以昌之由是士習日衰風气日壞人心變詐上下頹靡政事廢弛偸安苟且蒙惑淫昏養成世變裂破敗不可收拾嘗反復於其故竊嘆以中國之大四百兆之眾而竟無一人焉起而任今日之天下也夫以中國之尙儒教而儒教之尙任而今日儒者之懦不能任若此終無以解論者之疑無已則請言其故故何在在宋儒或者曰觀子平日緒論未嘗不賢宋儒今乃妄科以無名之罪何齟齬若是曰宋儒之賢固也而今日之歸咎於宋儒者乃數百年之積勢而成初非宋儒所及料也夫恆星地球相積而成諸天諸國相積而成地球省府州縣相積而成諸國其積之也莫不以漸自宋儒專言義理潔身寡過皎皎自好篤守曾子之教深以思出其位爲戒承學之士僅能以省身克己兢兢然糾治之未遑如劉元城之九年學不妄語謝上蔡之三十年治一矜薛河東之二十年治一怒汲汲皇皇惟求自免於過其自治固嚴亦僅能如是而已劉蕺山痛懲王門心學之獘人譜類記一書於省察爲獨嚴國朝學派如李安溪之徒祖尙前明薛文淸之學尢復鞭辟入裏篤行踐實幾若一言不敢語一步不敢行無復慷慨以天下事自任至於今日尢不可言矣人情之詐幻狡獪﹝日﹞﹝一﹞甚一日其所號爲世之君子者皆山林守舊之士其血旣不熱於人世之富貴利達無所爭惟知檢點言行欲求其躬於無過之地而已如是則固未嘗有害於人而亦非有益於世與深山之木石何以異凡此皆當世所重爲君子者也且求之今日難能而可貴者也而固皆宋學之流派也其敢有出而任事者類皆利欲昏心權術巧詐梟桀貪鄙無之小人爲之𨿽有美政良法一被其人沾手卽百獘叢生侵蝕剝藉端中飽務充其私囊而後已且其人旣不孚人望興一大事令彼得操其事權縱欲招商集股力圖舉創而耳食其名者莫不觀望徘徊聞風先避不敢輕於一試如是則今日之事尙可問耶世有君子者乎吾欲一破其成見亟亟焉出而與之言任事也庶不愧爲儒教中人也庶免乎需懦之譏也庶不致局促於宋儒轅下也庶不爲墨者所竊笑也伊孔孟庶幾其許我也天下事庶幾其有瘳也靑蘿子是以繼羽琌子而作說任

說任篇下

黎祖健

靑蘿子旣作說任蠖居而處默爾獨思淵淵然憂涓涓然悲有智芒子造廬而請曰觀子之容一何憂思之深也曰子亦知任之義乎吾向者言之易易今深思之而知其難也智芒子曰子之言任吾旣得其說矣今而嘆其難此何謂也曰今天下之芠芠吻吻黯黯慘慘極矣詭詐墨屍木之小人旣不足以言任事吾向者旣已言之若夫髙道之士其所以自待者峣峣然如泰山喬嶽之莫攀也岸岸然如峭壁孤之難近也其視世之魚魚鹿鹿者曾不足供其睥睨也夫木秀於林風必摧之泉淸於水人爭濯之才異於眾天下嫉之髙道者又曾不少貶其風節以自損則天下之紂尨桀犬從而吠之矣夫紂尨桀犬固徧天下也徧天下而吠之能不爲其所噬者幸矣此羽琌龔子所以有才士與才民出則百不才者督之縛之訕之辱之戮之之說也吾恐其血𨿽熱而天下之紂尨桀犬將從而冷之也夫是以難也智芒子曰善哉子之言也吾聞天下之理洞其術則無術故入世太深者必遁而出世古人所謂世事飽看斯束手者子言之謂矣然則髙蹈雲霄介然自好不與世相聞不亦可乎靑蘿子曰噫子又深中宋儒之痼疾而局蹐於其轅下也夫深山之猛獸大澤之龍蛇人爭避之爲其足爲人害也故墨屍木梟鷙之小人之不可與言任事也若夫子言木石也木石何害於人然而扣之而不鳴轉之而不動則亦枯矣死矣旣日出而任事何樂有此枯死之物乎智芒子曰是皆然矣然則君子之出而任天下也如之何而可曰此余所爲憂思而嘆其難者也君子旣以天下爲己任亦期事之有濟而已果其有濟於天下歟則四萬萬之蒼赤衣被之矣陳代之枉尺直尋宜若可爲吾不敢助子輿氏以深辟之也若其無濟於天下歟𨿽以黨錮東林之气節濯濯千古毀身成名又何補於萬一乎君子乎其有出而任天下者乎則何不降泰山喬嶽之尊嚴而爲溫良恭儉之平易乎則何不化峭壁孤之節而爲光風霽月之襟懷乎則何不雍雍谷谷藹然示天下以可親免爲紂尨桀犬所狂噬乎𨿽然任事者人也成事者天也吾不敢謂操斯術以往而天下無不可成之事也孔子贊易而終以未濟其義可深長思也然而不得不明大義於天下也吾是以憂思而嘆其難也智芒子聞言畢神惵然一揖偉步匆蹶而出主人意未盡迨欲再與語瞥已杳

論中國會匪宜設法安置

麥孟華

統歐亞非墨諸國之專肆合孔佛耶回教之奧賾不能殺其勢外其理拂其情阻其義者其惟會黨哉自君子倡之而保教而保民而保國天下安焉自小人倡之而亂教而亂民而亂國天下危焉善操彼術者爲之公之顯之賞之祿之而會黨之效可矣不善操彼術者爲之禁之抑之殺之奴之而會黨之禍立見矣中國自咸同以來內外多故薄海搔動募兵滋徧遊庶充斥於是哥老會袍哥會理教會小刀會三合會三點會興中會越南之散勇甘陜之回逆接踵繼興大之則毀教堂殺西士以啟邊釁小之則煽愚民據都邑以貽內戚五十餘年事變儳儳靡有止麥孟華睊睊然眙眙然從而憂之曰中國存亡盛衰之機在此哉

然而邦人諸友莫肯念亂輕內而怯外忽近而親遠大亂悉定無所計於補牢內患疊萌曾弗謀於未雨且爲之策曰今中國器械之精兵力之厚防守之嚴禦外侮𨿽不足禦內難則有餘禁軍器之私售則斬木無可用之兵藉輪舶之轉輸則負隅無可恃之勢饟糈弗繼則貸洋以濟之軍力未厚則借洋兵以助之昔年洪楊之悍撚逆之擾遼陽之變甘回之叛名城巨都淪陷殆半賊勢之夥以百萬計然雄師所指巨魁授首歷久之亂卒於底平斯豈非內患無恐之彰明大者歟宗旨旣定措施倒置故棄三百年之基祚而求護彊鄰割二千里之膏腴而賫賂仇敵而於家國之要害安危之大計反視爲無足重輕之事嗚呼豈不謂之大異哉

且夫昔之所謂會匪者直亡命之徒烏合之眾耳其志爲女子玉帛之計其勢僅一朝一夕而成幸而濟焉則爾公爾侯快其一日之私意不幸勿濟焉則身膺顯戮類鳥散同歸於盡而已匪有他也其弗介介於是固所宜也若夫今日之會匪則異此矣積數十年之時日合百千萬之人數漫衍於行省之中逍遙於異域之外持守舊之說者旣愚且悍日以仇視西人爲事教之案層出而靡窮持開新之說者於西人之政治稍有所知援希臘自立之例倡美洲合眾之義以布散於天下凡此二類其是非成敗姑置勿論然試問秦漢以來二千餘年所謂盜賊者有若是陳義之髙托體之尊知識之達者乎其去歐美變政之黨日本尊攘之徒幾何哉抑今之所大患者莫不曰英俄徳法諸國也然自互市以來失和啟釁割地賠者屢矣而行省之大四萬萬之眾晏安歡娛靡有所動也至金田之役一二亡命之子攘臂大呼天下從響蹂躪者十餘省竊據者十餘年大勢岌岌不絕若夫以英俄徳法之彊豈不敵於發逆哉而其禍不若斯之烈者何也蓋內餒之憂逾於外侮腹心之疾甚於疥癩者也況乎今日之會匪其勢之大其人之智更非發逆所能望其肩背者乎髙麗藩我三百年東學黨甫亂而國爲墟矣西班牙國勢等第二古巴小呂宋之黨亂而國統危矣故由斯以若不早圖則哥老理教三合興中諸會匪或煽於東南或泄於西北或動於內地隋煬之覆轍有明之殷鑑弗懼耶縱或援借戈登破賊之例延俄法拒日之策爲臠肉補瘡掩耳盜鈴之計以補救於萬一然大勢已去瓜分已成不失於此復失於彼適足以藉寇兵而賫盜耳尙何及哉故一言以蔽之欲興中國之利必以自變科舉始欲除中國之害必自安置會匪始

若是乎會匪之事如此其亟亟也則將嚴刑重法以絕其根株乎然滋蔓已久不可勝誅徒啟反側之心而速其亂機耳則將照會與國以獲漏网之魁乎然孫文之案沙侯詰難徒辱國體實張彼焰耳忍而置之則貽養之患起而救之則乏下手之策其亦何所適從哉其法有三一曰日本日本當明治之初其黨人會匪跋扈於境內國勢危甚睦仁因而用之咸能鼓舞致力君民一徳易叛國之心以爲保國化叛黨之眾以爲元勛三十年來用成維新之治歐美諸國莫敢誰何此安置會匪之上策也一曰俄羅斯俄自彼得以後悉變政俗舉凡科舉學校官制商務鐵路兵法諸大端咸步武泰西不遺餘力而獨至議院之法報之制尼希利之黨則限禁壓抑而不思所以經理之其意第求國之彊弱而民心之順逆不計也此安置會匪之中策也一曰土耳其民智之弗開人才之弗植阿米利尼亞之黨人弗靖而惟利器購艦煉兵之是計國𨿽徒存弗可問矣此安置會匪之下策也從上策者國彊而勢安從中策者國彊而勢危從下策者國弱而勢殆下策實無策也今中國誠能師日本之意踵上策而行之開誠心布公道特下明詔與民更始擢其巨魁啟自新之路赦其黨類安反側之心諸會匪內免斧鉞之誅外受知遇之隆莫不感激鼓舞忠致命萬人騰歡上下一志數十年之隱患從此而除五十國之覬覦從此而息易危爲安反害爲利天下之事孰有大於是者乎

難者曰叛逆之罪法無可逭如子所言得無長姦乎釋之曰此皆漢唐宋明駕馭梟桀之成法英俄徳法賞勵黨人之明效而無可致疑者也吾不必言其遠者卽以國朝言之洪承疇吳三桂諸人有明之貳臣也我朝因而用之卒收制法平賊之效戈登赫徳諸西員仇敵之臣民也我國因而用之亦得榷稅拒亂之助然則今日之會匪是亦洪吳諸人之比耳釋而用之庸何傷哉脫﹝令﹞﹝人﹞背日本之良法蹈土國之下策上下暌叛眾情洶洶數年之間會匪亂於內彊敵於外天下之事尙可言哉𨿽有一二志士懷抱區區提倡學會以爲保教保國保民之計然丹黃雜猱燻蕕同並天下弗察反以會匪目之而一二志士坐是之故亦委心去畱任天下之棼亂而莫之或救此則可爲痛哭流涕太息而憤恨者矣

復陜西劉古愚山長書

梁啟超

二三月間疊由楊君風軒兩賜手書及味經隨錄創建書院折片機器織布說諸稿循誦數四欽佩千萬惟於啟超獎飾過當非所敢受徒增慚惶啟超鄕曲陋氓於一切學問懵無所習行年十七始獲捧手於南海康先生之門聞古今治法及中外變故而學問旣淺閱歷尢寡自撫歉然烏敢語天下事𨿽然嘗聞之南海之言矣學者所以經世也學焉而不憂天下無勿學又曰天下之事至巨也至賾也苟欲以一二人之力振救之𨿽大賢不能矣然惟人人以不能自廢而天下之患乃益大是故𨿽有綿質陋學苟率其不忍人之心則未嘗不可以有補於天下是用忘其愚固振臂疾呼極知無當惟行其心之所安竭其力之所能而已乃者彊學議起海內志士頗跂息輻集謂庶有瘳旣爲言者所沮綿蕝未定遽以輟散今殫精竭慮一載有餘思復舊業合大拯大禍終未克逮固由才力之不及抑亦世變之莫究也啟超自交李孟苻得諗先生之言論行事以謂苟盡天下之書院得十百賢如先生者以爲之師中國之彊可翹足而待也人才者國之所與立也而師也者人才之大原也故救天下之道莫急於講學講學之道莫要於得師書中謂今日顯禍固在東南隱患仍在西北至哉言乎向常竊竊過計謂吾西北腹地諸省風气閡隔人才乏絕恐不足以自立今獲聞先生之餘論則矍然起釋然信秦之可以不亡也今日東南諸省不救矣沿海膏腴虎競噬一有兵事則江浙閩粵首當其衝不及五載悉爲臺灣割棄倉卒呼號莫聞𨿽有堅銳祗增盜糧𨿽有智勇束手坐斃然則居東南而譚富彊其猶過屠大嚼𨿽少快意終不得肉惟西北腹地遠距海岸彜迹尙罕地利未辟涎割稍遲而礦之盛物產之饒隨舉一省皆可以自立秦中自古帝都萬一上京有變則六飛行在猶將賴之故秦地若立東連豫西通巴蜀他日中國一旅之興必在是矣先生以織局書院兩義立富教之本可謂知務旣以集股不易織造恐致無成甚矣任事之難也今欲糾大眾立公司以興地利無論何事想皆不易就權宜之計莫如興小農勸小工如蘿卜之糖葡萄之酒畜牛制乳牧羊織毯之類費本不巨盡人可行及其旣盛獲利亦可無量又日本每歲手造器物銷至美國者值八千萬美人畏之然則機器固爲富國第一義然必謂捨機器之外而卽無術以致富亦未必然矣彼至極瑣如艸帽邊者猶且爲出口貨物一大宗他可知矣故苟能擇西人喜用之物與通商口岸之人所喜用之西物仿其式樣擇數類而廣制之𨿽手造遲鈍不猶愈於己乎勿謂其小苟用者廣出者多何事何物不足以生利彼法國有以飼雞爲業而數年之間至百萬者矣故小農小工最可用也先生若有意於是則此間續譯此類之書當以次寄上以備采擇其舊譯格致匯編西藝知新等亦多可采但取與地相適者而仿行之亦興利中應有之義也若地物旣漸辟則轉運一事實爲通津之大原河輪馬路二者苟能舉其一以達於近江其所補益實爲無量但此事恐亦非旦夕所能集耳

今日所最切要而最易行者自當以興學爲主義近歲各省學堂之設所在皆有其爲法也以方言爲開宗明義弟一事似得其本也𨿽然欲講學者莫急於擇師今之學方言者以西人爲師乎則貧僻之地未必能以重修聘西人也卽或能之而西人之旅華者大率傳教之士不學無術亦烏足以爲人師也卽或能之而言語不通情意不達烏在其能傳授也以華人爲師乎則今日之號稱通習西文者上焉者能充譯署使館之翻譯下焉者能作洋行洋艦之通事如斯而已於西人之政事學問非有所知也夫僅能充翻譯作通事其猶華人之能作華語粗識華文者而已欲講中學而以能作華語粗識華文之人爲之師𨿽五尺之童猶知其不行也然則欲講西學而以能作西語粗識西文之人爲之師非惑歟徒使學者沾染洋習捐棄大道六經束閣論語當薪其猶壽陵學邯鄲之步東家效西子之顰故步盡喪益形生丑今日通商口岸之士習殆類是矣故啟超謂今日欲興學校當以仿西人政治學院之意爲最善其爲學也以公理公法爲經以希臘羅馬古史爲緯以近政近事爲用其學焉而成者則於治天下之道及古人治天下之法與夫治今日之天下所當有事靡不融貫於胸中若集兩造而辧曲直陳緇羔而指白黑故入官以後敷政優優所謂用其所學學其所用以故縫掖之間無棄才而國家收養士之效日本變法之始卽開此院以故數年之間人才大成各用所長分任庶政是以彊也中國開學堂數十年同文方言之館所在有之而其爲學也不出於翻譯通事是以弱也啟超自頃入鄂則請南皮尙書易兩湖書院專課政學以六經諸子爲經而以西人公法公理之書輔之以求治天下之道以歷朝掌故爲緯而以希臘羅馬古史輔之以求古人治天下之法以按切當今時勢爲用而以各國近事近政輔之以求治今日之天下所當有事今秦中興學鄙意謂亦宜參用此意務使中學與西學不分爲二學者一身可以相兼而國家隨時可收其用而其尢切要者千年教宗運丁絕續左交淪胥靡日必使薄海內外知孔子爲制法之聖信六經爲經世之書信受通習庶幾有救先生以耆徳碩學悲憫天人一言提倡士气振變伏望努力起衰扶危則豈惟秦地之幸而已南海先生長興學記新學僞經考四上書記各呈上數本此皆先生嚆矢之書自余諸學或撰而未成或成而未刻先以數種奉獻亦見一二耳同門諸子頗有所撰述專以經學諸子學言經世者秋間或可刻成數種當以就正拙撰西學書目表淺陋已極旣承相愛亦以奉塵尙乞教之南海先生頃遊各省所至講學欲以開風气覺後賢以救天下去冬遊桂林開聖學會祀孔子譯西書桂士咸集殆將大振秋間將遊湖湘入巴蜀來年二三月間或取道秦以如京師彼時啟超或能從遊當可暢聆教益今之中國旣如累卵而東南沿海各省益復朝不保夕𨿽自竭其股肱之力誠恐所志未就十一而桑田滄海忽已淪故竊用憤懣欲於腹地得二三豪傑以共搘之尊省振興之事幸時相告苟力所能及靡不竭其拳拳共矢血誠力扶危局亦未見天下事之必無可爲也所懷千萬苦未盡吐容俟續陳

報章文體說

譚嗣同

周公以前師道攝在上故文總於史官周公之制作史之隆軌也孔子以後師道散在下故文總於選家孔子之刪述選之極則也傳曰文王旣沒文不在玆乎可爲史禪選而選纘史之證自爾以後選家代興太史氏徒擁閒秩備官書而已輶軒絕代之使難方方蒞也東觀石渠之祕靡人人窺也旣不能网羅散失舊聞復不足垂信天下後世文之統緒乃胥移於選家而其黜陟顯晦之權亦惟選家操之然選家率皆陳古而忽今取中而棄外或斷代爲書或畫疆分帙致令奇觚采郁伊而被擯瓦簣桴軼鐘球而引奏進退失理拘囿階之焉且事鑑切近靡藻帨則無當於行學富日新隱塵牘則彌形其舊以云識時務謙讓不遑而日廣見聞未見其可若夫臯牢百代盧牟六合貫穴古今籠中外宏史官之益而昭其義法都選家之長而匡其闕漏求之斯今其惟報章乎咫見膚受罔識體要以謂報章繁蕪闒茸見乖例此何異下裏之唱聞卉鼓鏞而惶惑眢井之蛙語溟瀚而郤走者矣今爲疏別天下文章體例去其詞賦諸不切民用者區體爲十括以三類曰名類曰形類曰法類名類得四體一曰紀凡名皆托紀而彰故紀爲名之首尙書之紀事春秋之編年左氏之隸故實史之本紀列傳綱目紀事本末以及私家之行狀碑志傳誄記事書事咸隸焉二曰志志者紀之詳規制者也禹貢王制周禮儀禮與禮記之述品節者詩經爲古之樂章則亦志也及史之書志及山經水注歷代輿地郡縣掌故禮樂制度之書咸隸焉三曰論說論說者闡揚紀志之奧賾而精其理指其事者也謨訓誥命之書公羊谷梁之傳周易論語孟子孝經與禮記之言禮意者及詩書之序及諸子佛經道書西人論學論政論教之書及奏議檄移書札序述駁辯考解釋議銘贊箴頌咸隸焉四曰子注子注者紀志論說之散見綴證者也爾雅說文及訓詁箋疏書之注咸隸焉形類得三體五曰圖凡形皆依圖而存故圖爲形之著周易之河圖卦畫尙書之絺繡作繪及天文輿地及諸物形及幾何形學之圖咸隸焉六曰表表者圖之變也禹貢之田賦差上中下喪服之等威殺上下旁及史書之表咸隸焉七曰譜譜者表之變也左傳之世系經解之六藝爾雅之虫魚艸木投壺之魯鼓鼓及史之藝文經籍志及氏族目錄金石法書刀泉耒耜琴簫博奕之譜及一名一物之品題匯列者咸隸焉法類得三體八曰例凡法皆據例而斷故例爲法之先春秋之發凡起例周易之序卦雜卦及史書之例爲發明其書之宗旨條理者咸隸焉九曰章程章程者例之見諸行事者也尙書之誓命公羊之戰例及公法條約律例教令告示及凡百辦事之章程咸隸焉十曰計計者例與章程之分數也周禮之要會質劑與經史疆裏祿賦之數周制司寇孟冬獻民數於王漢制郡國遣吏上計於京師在今謂之冊籍謂之報銷西人謂之豫算算凡算經數學及有數可稽者下逮民間日用之帳簿交易之券據咸隸焉凡此三類十體𨿽會九州島之典冊鴻篇魁耆巨子外教雜流儒鄙士展軸晦日月束筆齊山嶽誦聲奪雷霆視艸踰恆沙源流若江河正變在指掌時時諷讀家家撰箸蘄於開物成務利用前民要無能出此三類十體之外

乃若一編之中可以具此三類十體而然各當無患陵躐者抑又窮天地而無有也有之厥惟報章則其體裁之博碩綱領之匯萃斷可識已臚列古今中外之言與事則紀體也縷悉其名與器則志體也發揮引申其是非得失則論說體也事有未核意有未曙夾注於下則子注體也繪形勢明交限若戰守之界貨物之標識則圖體也縱之橫之方之斜之事物之比較在焉價值之低昂在焉則表體也究極一切品類一切體性則譜體也宣撰述之致用則例體也徑載章程則章程體也句稽繁瑣則計體也篇幅紆余又以及於詩賦詞曲駢聯儷句歌謠戲劇輿誦農諺裏談兒語告白招帖之屬無不有焉上下四方曰宇古來今曰宙罔不兼容並包同條共貫髙挹遐攬廣收畢蓄識大識小用宏取多信乎經國之大業不朽之盛事人文之淵藪詞林之苑圃典章之穹海箸作之廣庭名實之舟楫象數之修途總書奏七謝其淹洽甄﹝九﹞﹝七﹞流綜百家其懿鑠自生民以來書契所紀文獻所徵參之於史旣如彼伍之於選又如此其文則選其事則史亦史亦選史全選全文武之道未墜於地知知覺覺亦何常師斯事體大未有如報章之備哉燦爛者也

上李伯相論赫徳不宜總司海防書

薛福成

宮太傅中堂鈞座頃見總理衙門來書將以赫徳總司南北洋海防添購快船蚊船分駐大連灣南關兩處由南北洋各派監司大員與赫徳所選洋將會同督操詳繹總理衙門之意豈不以中國創辦水師久無成效而倭人發難擅廢琉球外侮日亟圖借才異國迅速集事殆有不得已之苦衷然福成竊見其患未見其益也夫赫徳之爲人陰鷙而專利怙勢而自尊𨿽食厚祿受髙職其意仍內西人而外中國彼旣總司江海各關稅務利柄在其掌握已有尾大不掉之勢若復授爲總海防司則中國兵權餉權皆入赫徳一人之手且以南北洋大臣之尊尙且畫分界域而赫徳獨綜其全南北洋所派監司大員僅獲列銜會辦而赫徳獨筦其政彼將朝建一議暮陳一策以眩總理衙門旣藉總理衙門之權牽制南北洋復藉南北洋海防之權牽制總理衙門南北洋不能難也總理衙門不敢違也數年之後恐赫徳不復如今日之可馭矣或謂赫徳以治兵爲榮非以攬權爲事卽以權論亦不過十餘號船耳夫奚足爲重輕噫何以之易也中國創辦海防以全力經營者原祗此十餘號船乃舉以之赫徳彼得是爲嚆矢漸拓規模中外魁柄潛移於不覺此履霜堅之漸不可不愼也或又謂借才異國古有明效何獨於赫徳而慮之不知赫徳長於理財本不以知兵名中國初振武備所倚惟一赫徳恐爲東西洋各國所竊笑如欲延攬洋將以供任使宜致書出使大臣訪求專門名家而又能受南北洋調遣者酌量訂募庶免太阿倒持之患其獲效亦必勝用赫徳甚遠福成昨讀中堂復總理衙門一書未嘗無長慮卻顧之意特以旣有成議不欲顯與立異耳竊謂中堂自任以天下之重天下安危所系不得不剴切言之總理衙門亦斷無不從之理與其使赫徳掣肘於異日而釀無窮之患不如使赫徳觖望於一時而葆固有之權此中得失不待智者而決也又繹中堂核定赫徳所擬章程凡海防司所領餉軍火應先移文監司大員由監司大員轉南北洋大臣給發似稍足限制其權矣然其定章又謂用人支餉造械諸事惟赫徳一人主之𨿽南北洋不得侵越則所云核轉一節實無予奪增減之權不過奉行赫徳文書而已事權倒置孰甚於此若謂總理衙門已與定議不能中止宜告赫徳以兵事非可遙制須令親赴海濱專司練兵其總稅務司一職則別舉人代之赫徳貪戀利權必不肯捨此而就彼也則其議不罷而罷矣且蚊船徒能株守一口快船僅備兩號聲勢亦孤赫徳所謂海防本不過敷衍之局今欲聲威雄壯戰守咸宜非購鐵甲船不可從前南北洋謀創水師所以久無成功者良由中外視爲緩圖餉不裕而權不壹也今若以赫徳之權南北洋供赫徳之餉供南北洋添制船械廣羅將材精心訓練提倡風气將何功之不可成是在中堂力任之與總理衙門密商之而已福成因斯事利害較巨輒敢攄其千慮一得之愚惟恕其狂瞽而財擇焉大局幸甚六月二十三日福成謹上

南海先生四上書記序

龍澤厚

治天下道之粗也於天下之中溝國而治之粗之者也然而魁臣碩儒譚之而色變庶士以下撟舌不敢道語以大理猶以爲誕導其鮮勿卻走悲夫故夫必通乎道者乃可以言治必達乎天下者乃可以言國中國之國於五大洲也自數千年以前卽爲名國制度文物悉駕四土其地之廣於萬國比較等在三其人之眾等在一其緯度處溫帶其民聰而秀其土腴而厚而其上有無限之權可以行其志全地萬國中最可有爲者莫中國若也然而積習太深自尊太甚政務防獘而不務興利官吏知奉法而不知審時士主考古而不主通今民能守近而不能行遠以故受侮彊鄰削弱日甚償割地國辱主憂嗚呼其貧弱也有由而補救也有道荀子曰有治人無治法此爲能創法之人言之也敢於創法者法由人定而法立壹於守法者人爲法困而人亡當同治初年恭邸倭文端文文忠諸賢翊政於內曾文正駱文忠左文襄沈文肅諸公分猷於外可謂得人矣而事關交涉輒見淩侮忍含垢莫如彼何今總署檔案章奏具在夫諸賢以韓範之才當筦葛之位戡定大亂若烹小鮮而俱受屈於區區小夷之下者法縛之也舊法不能易世而治猶舊方不能易證而嘗今之言治者徒痛恨於所用之非人而不能深思於所守之非法是以萬舉而萬不當也吾師南海先生究天人之故昌孔子之道率其不忍人之心以經緯天下推其愛同類之義以營拯中國以爲晝夜寒暑四時所以成功變通三統聖人所以著教大聲疾呼首主變法自法越以後邊庭稍晏朝野熙熙若慶太平而先生早憂之以爲不圖變法禍懸眉睫及至去歲倭人不道蹂我根本逼我上京割地索費創巨痛深人心皇皇束手待命而先生獨以爲苟能變法自彊立致戊子乙未凡四上書聯請者一獨陳者三詳者萬餘言簡者亦數千字大小節目舉之若裘領先後緩急數之若然炬率此行之豈惟光復舊業保全土疆其於湔雪前遠憺威稜猶運之掌而已若夫數書之次戊子一書曲突徙薪僅言其義未及其目乙未第一書僅詳理之繁未及下手之要第二書則斟酌於時地之宜窮極於盛亡之故懸國門而不易俟百世而無疑惜乎諸公夢夢猶昨前旣誤之先事後復遏之補牢先生以道覺天下區區之言豈因臧倉有所損益所可痛恨者有納言若圜奮發圖治之聖主獨立於上而肆門之狗充斥於左右煬明之旒連沓於眉睫𨿽有嘉論末由上聞天下之士將益銜舌裹足而燎原之勢愈莫振救耳此書旣刻之以告天下因並述數言以著吾先生之道不止於是而世之譚經世者亦可以無瞢云

南海先生四上書記後序

麥孟華

龍伯大人遊於僬僥之墟啟頰舉踵悉僇矣北海若繩海以語井不之信而以爲利其滴水悲夫人之度量相越豈不遠哉孔子思易天下有爲佞之譙孟子道覺斯民有幹澤之疑吾聞之師矣中國之在大地中乃五十六國之一大地之在日中乃二百四十九行星之一日在天中乃與星團星气星雲萬億兆京垓秭壤溝澗正載極恆河沙恆星之一天在無極之中乃亦恆河沙無量數不可思議之一孔子知之作易春秋皆以元統天天其元中一小物耶然則從無極無量之中而有天天而日日而地地而中國而中國之一人一物一官一爵其何以比數今夫知道之君子其視中國若中國之一人一物一官一爵亦若是比例則已矣神鬼神帝生天生地而有所羨知語仁而勞而精疲而形而惟人之營而宅而元气之中而猶野馬與爾盍息焉仁語知而宅元气之中數十寒暑猶旦暮也而佚之頤之而勞之疲之等旦暮也且孺子入井匍匐於而目鄰人臥病呻吟於而耳而能瞽而能瘖不瞽不瘖而瞽之瘖之勞疲愈甚故弗爲也舜禹有天下而不與不以治天下爲苦者老子曰愛以身爲天下可以托天下孟子曰先王有不忍人之心斯有不忍人之政矣有道之士忘身忘生入於攖與斯民同患棄其所樂就其所苦不忍人之心與南海先生旣數上書朝士偸焉瞷焉相與疑之求實也求名也其弟子麥孟華語人曰宦於朝色於室瘁於心縩於形苟以娛妻子飽僮僕而已此其義也文士知之國威弗立京師賤國弗灑天吏辱知其不可引身而去中人能之吾師其瞢於斯者哉其瞢於斯者哉鵷雛翔於靑雲鴟抱腐鼠而視之曰嚇鵬圖南斥鷃笑之曰彼何爲也悲夫越有狂泉飲之狂十年乃蘇蘇則瀕死矣越人飲之舉國狂知與仁適越也知及國門而去之仁入其國誨其人堙其泉越人以仁狂縛而擊之扶而去之越十年越人蘇揭鼓而求仁不知所之𨿽然仁者猶睠局反顧而悲曰我四萬萬人之溺豈能忘哉

吳鐵樵傳

譚嗣同

中國遂乃不可爲乎然則吾又將奚適也去年客京師王正誼遮而說之曰吾子睊睊然狼顧而鴞視夫果奚適也吾一以子爲農可乎且子不聞燕趙之士任俠重然諾勇於私而敢死居平臂鷹走狗歌聲烏烏酒酣擊劍見事風生爲閭裏之患夫彼皆農材也而吾皆能鞭抶之罄控之今夫出居庸塞而北緣邊而東滿蒙奉吉之原廣莫千里蕪艸如毳林莽叢灌鷙野所都吾將大市駱駝牛馬羊召彼使牧之逐水艸而居且耕且獵支幕以爲宮室湩酪以禦饑渴請盡使奉吾子不然卽蕃而息之貨其駱駝牛馬羊歸以其貲結士子能爲馬新息乎嗣同旣不顧而去歸遇吳鐵樵於武昌鐵樵乃復大言農學洞庭之南有新洲焉鐵樵謀悉懇而辟之以棲吾屬同志之士梁啟超曰巴西亦美洲大國也土滿而不治召吾中國之農農焉苟而將以中國之農塞其國而朱琪聞之笑曰奚其遠適爲也邇吾粵海有茶山焉不惟茶山南洋之如茶山者不可勝計是皆可以巴西之也嗣同內計吾將奚適也俄羅斯旣訂約假道滿蒙凡農畜牧林藪虞衡之利彼皆將專之固無所措吾足巴西茶山遠者數萬里近亦萬里非吾所得而農也洞庭之濱吾家在焉鐵樵能農吾其終依鐵樵而鐵樵竟死鐵樵名樵鐵樵其字四川達縣人也父徳潚爲世大儒今知縣浙江之山陰鐵樵死以光緒二十三年四月二十一日年三十二嗣同初不識鐵樵亦於京師偶遇之片言卽合有若夙契嗣同甚樂鐵樵又欽其父名因鐵樵請見連不值旣得見則三年前對語終日而各不知姓名之季淸先生也相與撫掌大笑劇談數萬言不得休息鐵樵亦大詫以爲遇以長鐵樵一歲父事季淸先生而弟鐵樵過從日偶不見則互相趨所謂燕趙之士任俠重然諾者益相助物色而羅致之鐵樵於學無所不窺古今之變中外之故天人之際性道之原靡不貫穴奧賾而達之亹亹童年卽精算術若由天授元代微積不師而能談幾何條段如出掌而目數其指由是遂通西儒所謂格致學盡能習其器而名其物誰謂吾中國人莫彼若也然鐵樵不惟學而已又多智體貌甚偉有儀可象骨開張而气沈肅目精然遇疑難數語而處事閒暇初若無所爲而智燭幾先罔艱罔巨𨿽極之至至悉無不秩秩就理日嗇其休養而忘其身以救人其所擘畫若學若報館若女學若棧廠若產若農田𨿽不卽舉而條理畢具南皮張督部將召而用之而義陳撫部則使治極中國之所謂通人或無以過則莫不爭願其共治事可謂才士也已嗣同之知不足以少槪鐵樵而能犖犖如此鐵樵之疾也咸謂鐵樵必不死鐵樵非有甚疾也卽不藥鐵樵必不死鐵樵連誤服藥意其體壯實其藏腑能抵拒之鐵樵必不死卽不然中國不有鐵樵中國有鐵樵則中國之事之待於鐵樵者不知凡幾鐵樵必不死而鐵樵竟死然則吾又將奚適也

日本禮俗志序

黃遵憲

外史氏曰五帝不襲禮三王不沿樂此因時而異者也百里不同風千里不同俗此因地而異者也海外之國服食不同梯航遠隔者乎驟而觀人之國見其習俗風气爲耳目所未經則驚駭嘆或歸而告諸友朋以爲笑謔人之觀吾國也亦然彼此易觀則彼此相笑而問其是非美惡各袒己國𨿽聚天下萬國之聖賢於一堂恐亦不能斷斯獄矣一相見禮也或拱手爲敬或垂手爲敬或握手爲敬或合掌爲敬一拜禮也或稽首爲禮或頓首爲禮或俯首爲禮或鞠躬爲禮或拍手爲禮究其本原之所在則天之生人也耳目口鼻同卽心同理同用禮之節文以行吾敬行吾愛亦無不同吾以爲異者禮之末同者禮之本其同異有不必論者𨿽然天下萬國之人之心之理旣已無不同而稽其節文乃南轅北轍乖隔歧異不可合並至於如此各因其所習以爲之故也禮也者非從天降非從地出因人情而爲之者也人情者何習慣是也光嶽分區風气間阻此因其所習彼亦因其所習日增月益各行其道習慣之久至於一成而不可易而禮與俗皆出於其中是故先王之治國化民亦愼其所習而已矣嗟夫風俗之端始於至微搏之而無物察之而無形聽之而無聲然一二人倡之千百人和之人與人相接人與人相續又踵而行之及其旣成𨿽其極陋甚獘者舉國之人習以爲然上智所不能察大力所不能挽嚴刑峻法所不能變夫事有是有非有美有惡旁觀者或一覽而知之而彼國稱之爲禮沿之爲俗乃至舉國之人展轉沈錮於其中而莫能少越則習之囿人也大矣古先哲王知其然也故於習之善者導之其可者因之有獘者嚴禁以防之敗壞者設法以救之秉國鈞者其念之哉作禮俗記爲類十有四曰朝會曰祭祀曰婚娶曰喪葬曰服飾曰飲食曰居處曰歲時曰樂舞曰遊燕曰神道曰佛教曰氏族曰社會

論軍事與文化有相維之益

英人和而斯雷附

吾今日所論人或會以爲黷武佳兵則殊失吾本意不幸孰甚吾要不忘臨事而懼必先苦而後甘也夫事出於戰固多可虞然正以顯雄才大而能馭用豪傑膽壯耐勞不畏怯不惜死願爲國命疆場人而具此才行可紓國難𨿽其國或將傾覆亦必竭忠以挽救之也吾再爲汝等言爲兵之道凡在行伍亦𨿽立有志行用能盡力以事其上必先操習能耐饑渴冒寒暑縱處極苦極難之時終無怨懟卽捐軀報國亦視爲分內不稍畏避果使兵盡若是又何功不成故備戰之要必使兵之性情練習至此然後可用若或於奢逸作婦女之態恇怯不前此棄材也亦猶有國者奢侈廢弛不知振作卽不免至於滅亡矣吾所謂兵之性情必須練習者亦卽黜華崇實勿懦弱如婦女耳誠使通國之人皆能彊其筋骨勿致驕惰而生淫佚之心此非軍事之與文化實有相維之益者乎近五十年之內我國有小戰事其中得益於文化之處當亦汝等所共見共知尢可喜者每一接仗卽添得屬地爲商務增開新市面卽地球各處亦常因有戰事而文化藉以擴興豈非理之所同歟無論何處但懸有我國之旗者我必設法教化導之以規矩示之以公道此卽文化之本也縱未能悉化其俗而吾之心盡矣凡吾現有屯營之處或曾經駐軍之所該地民俗從前或與生番無異今則亦能率教矣言之殊快人意我國每以攻戰而得勝非必利其土地也實欲行文化之教耳得其地非僅爲益己之計卽以商務而言亦與人共之豈吾獨享其利哉一言以蔽之曰因戰而擴充邊界得新屬地實皆傳教及我之律法文化之力有以維持而羅致之也人每謂吾之商務若隨吾旗之所至而興殊不知吾之教會文化多好處足以挈吾之旗及商務同趨而並進且戰爭又有與仁慈相關者譬與生番交戰是也稽諸史冊若近今攻戰之寬例其源流卽從生番人之滅羅馬國始又或有國正在衰敗變亂之際因有攻戰之事得以攺其衰敗气象一變而振興故知一國之中若民無志卽是滅亡之兆凡史冊所載荒淫廢弛及粉飾太過民拘積習往往致使其國不能自立如土京者其前車之鑑矣良由其軍民急公赴義之心已漸頹渙民心旣懈誰能復爲國家出力哉有此急公赴義之心是爲立國之綱領庶能沐浴文化保護自主外可以禦侮內可以弭亂如果一國之中民習偸惰武備不修街衢所遇無非歌唱跳舞之儔若此者不獨國運將衰卽所謂文化亦無復存矣上年我國鄕勇義勇投者計十二萬人吾以爲有此多人奮然投軍益見我國之文化方興未艾此等勇丁將來期滿裁汰其性情必較初著戎衣之時能安分守法是民因投軍不致趨入下流每年挽救於無形者正不知凡幾然則吾之陸軍確因文化而生色信可稱矣吾所以不憚煩言者非求全洲必皆仿行陸軍之章程但求吾一國妥設律法使少壯者皆練其筋力能以自彊耳

日本雜事詩序

康有爲

古者記事之文有詳有有綱有目有經有記有大題有小注立幹以舉要條柎而結簡要欲其易誦也條欲其明備也故禮經僅十七篇至簡也而記則二百餘篇書二十八篇而大傳五行傳數十篇易上下篇卦彖象爻之辭尢簡矣而易說卦气納甲消息升降詳焉春秋萬九千字簡嚴矣而其恉數千若其述國政陳風俗聖人之意尢托於詩嘗竊疑詩三百篇其文至簡其學非博而授政不達使不能對孔子責之何深也及考三家詩說則詩篇𨿽簡詩說極多一經或至百萬餘言凡一章一句之所涵托義恉無窮以十五國言之一國之風詩說幾近十萬言於地輿民俗物產國政人才沿革得失瞭如豁如若聚米而畫山若家人子之自道其生產也豈猶患其授政不達專對不能哉後世箸書記事此體久失自水經注外惟方技醫卜歌訣尙有見者古學旣興詩說盡廢不知其爲聖制備詳合綱目便記誦宜考求久矣近世宋紀事詩十國宮詞外國竹枝詞之作有詞有注詳互備此體乃復吾友嘉應黃觀察公度壯使日本爲日本雜事詩似續是義窈窕其思娟嫮其辭條柎華葉舒鋪文用互殊綱目列臚可誦可娛如遊扶桑之都邁武門之酷炎美維新之昌圖嘉髙蒲之秀烈庶王朱之令謨其於民俗物產國政人才瞭如豁如如家人子之自道其家人產也黃子文而思通以瑟周曆大地佐使軺求百國之寶書羅午旁魄其故至博以滋而日本同文而講其沿革政教學俗以成其國志而聳吾國人用意尢深宜其達政專對綽綽也雜事詩者亦黃子威鳳之一羽而已方今日本新彊爭我於東方考東國之故者其勢至急誦是詩也不出戶牖不泛海槎有若臧旻之畫張騫之鑿矣

保種新理

葉瀚

大地之上眾生環寓皆有靈性皆可成聖成賢成仙成佛而乃彊弱互殊靈蠢判說者遂以爲種類之貴賤分之也新舊別之也教與習之優劣限之也其言種類之貴賤者則白種黃種黑種紅種之界別甚嚴君族貴族士族工族農族妓族之昏會各限以體格言者則有古首扁今首以角度分大小焉以精元言者則有髙加索斯拉乏各種皆微生物赤而偉蒙古族之微生物次白而短小矣紅皮土番則更白而小矣黑奴之微生物則幾與丫打猴之微生物無異矣其言種類之新舊者以爲太古皆土番也漁獵爲生文教未著遊牧爲生者種彊而地廣至於城郭之人皆土著文弱以漸至老而衰而滅而亡或以爲人之初皆白種遷徙所至山川限之風教遂殊天气水土皆能變其性情與皮色習尙沿訛皆能變其聰明與才力又或以爲人初白久而黃又久而紅而黑如人之少壯盛黎老之別也其謂教與習限之者或修明本教之公理欲復其本或歸咎後世君相之暴虐欲伸其或主民權之說竟在保種或侈兼愛之仁志存救世夥哉仁人之用心也天地之生意不息於兩間其以此夫

𨿽然予爲此種種意識皆色相之比例後起之爭論而已就天生人物自然之理論之凡物有魂其魂之靈蠢依其體格客熱之大小以爲作用之巧拙實則同本同流無不許其自主自由之理奚有貴賤新故之殊哉至殊以色相動以嗜欲而後有彼我勝負之見起相爭相制以爲能相欺相限以爲事種種世種種疆限種種好惡由此而多矣至於旣受激變之後則亦習爲固然﹝動﹞不自知若有神靈主持其間其流變之禍至千百年而未已其挽回之功竭千百人之心力而甚僅於是大智之人或主人天同體以聯其愛力或主人天同始以歸於大同更上者破意識之迷歸湛寂之本耶孔佛三大主教持此法者皆所以逆轉世運之窮極生靈之苦而無如生人之欲全主自便以致心爲形役至道之流浸爲末法而於是教權之衰有爲布施之遊民便者有爲君相權姦假助作僞之用者有爲國權商戰之倀鬼者不知者以爲殺戮爭持之禍未已其智者以爲天人性命之故未明故欲保種者不當就種類疆界權力之際爭衡而以修教去習爲主也

至於今之論教者又非吾所敢知也怵於彊弱之相形而得失之意起得失之意勝而出入之界判得失之界明而主奴之爭結其實非論教也仍各習其是以異己者爲非也故吾謂保種之法不自修教始而自變習始變習何自始曰考其受病之由來以祛其固蔽之成見進以至新之理數而使見夫會歸之本原如是而爭端弭爭端旣弭而後人種始不絕於宇宙

但是欲考五洲之習俗則各國語言文字不同政教風尙不同依之則奴虜焉違之則兵亂焉依違兩難則莫若自主欲謀自主則莫如浚民之智欲浚民智則莫如考本國習尙之變端形容以詳告之吾請舉中國獘習以爲天下告則有三焉一曰婚配亂婚配之亂有三端一端在同宗媾合其生不昌人生而有父有母父之黨則伯叔兄弟姑姊妹母之黨則外祖父母舅姨表兄弟姊妹皆吾身之同气也父之黨一母之黨一吾身之黨一由三黨而分之有九黨焉再由九黨而分之則有二十七黨焉由二十七黨而分之有八十一黨焉如是則吾同气積百十年而一省之中無不彌滿焉矣今中國以山川之阻气習之異祇能苟簡從事有以中外表爲婚者有以疏屬戚爲婚者是數傳以後皆是一父母所傳之兄弟姊妹相婚合矣據格物公理同類不愛異類相愛故植物必異本接合而結果動物必異气相交而成種原質必擠同質引他質而化合古聖人同姓爲婚之禁亦以此也今中國之人大半同類相合違天生之公理夫人世之生機而於是陋習之相沿私己之相學浸至不愛同種不知大化其故一也二端爲嗜欲不遂世宙生物金石有色可悅目制爲器可悅耳可利用而無生動之趣也艸木有色可悅目有香可悅鼻而無語言動作之通情達意也鳥獸聲色之悅已便人矣而气血之感大異不足以相親愛也至於男女之交則觀聽嘗摩五覺之用靡不交暢然人人腦體不同卽知覺各異故視色聞聲嘗味聞臭摩體其覺感之等級各異人之見地萬難同者以此之故惟其不同故天然之理必使男女自相悅合方遂其欲今中國嚴男女之別閉知覺之路祗以父母之命媒妁之言挾尊等之權力以使彊合而無如其覺感之不協也於是夫婦之道苦而淫風以盛其故二也一端因多納姬侍天生人物祗以一雌一雄相配故二女同居大易戒之一後三夫人九嬪二十七世婦八十一禦妻皆僞歆新莽之假托後人不察以爲聖教不禁於是有狎妓生子者有納婢生子者夫妓與婢非其人盡無良也然而大都習於淫侈習於卑末或血質受毒或體質變粗上等之人一與配合則精虫不得其養而攺易體積體積一變卽舉動大別故嘗有世族之後名人之子一再傳而淩替不振者予細察其人大都性情乖張卑狹人以爲積之報而孰知爲體質攺變所致也其故三也一曰體質壞亦有三端二端屬於胎元一端屬於師教其屬於胎元者淫蕩風行血質變毒其禍自父貽之起居卑苦聞見促狹不知污穢不喜聲光不明計數不知污穢大則釀疫害人小則血汁結病不喜聲光則善言不能動聽觀象察理不能精審不明計數則固陋自安頑鈍自樂私便自錮其害天下人之祖父傳之結腦气病於血體本質日弱精虫自瑣其故一也一則婦學不明上者筐篋瑣屑以盡職中者佞神拜佛以求護下者淫飾冶容以獻蠱不知淫飾冶容皆病之媒也脂粉塗澤輕損皮膚重毒血液足則腿骨變細脊肌變薄而松子宮帶變窄而濁束腰則胯骨交骨變窄子宮受傷此自害其體者也其佞神求佛者由於學識不足生活之理一無可解於尊嫜之壓持夫之二三妯娌小姑之不洽自主之權萬難求伸於是冀冥冥之護佑意念所結成爲形象故貴家子弟往往多福神古佛之容貧寒兒女多愁慘之狀惡鬼獰神之態中國人形千百狀之由胥以此也至於篋衍瑣屑之害人者或勞頓而損气血或起居不適而眼簾聞筋攺變或暗傷中病而畱貽傳種或積念偏嗜而子孫誤衍種種獘習其沿於母胎者又一端也至於師教中國無一可者文字之不便用古籍之費研解教授之不合法笞朴之損肢體呵罵之喪廉習俗傳聞之誤智識不可枚舉皆令人腦气受病知覺日短人才之不振諸廢之不興皆由於是也此又其一也一曰風教陋風教之陋自君權一尊積威壓制而人人失自主之權與自便之利始而於是詞章之幻想綺詞誤人心智其病一經生瑣屑考據挾持自尊誤人遵循其病二理學以名義束人助君主虐焰以致諸利网盡智識蔽極外禍日深種人莫保其病三有此三病而於是化理不明物利不盡本族不立猶揚波助瀾以求其復興是謂以瞽導瞽以毒種毒坐致立斃非徒無益而又害之此又其一端也

然則欲保種如何曰中國至今日凡固有之利權人種必不能自保也不獨不能自保卽使攺正易服求人保之而亦不能得保也瓜剖豆分之局不出五年四百兆生民之命懸在旦夕而爲之謀者尙未得切實施行之善法爲之何哉余積思乍悟得一保種之法願告同志則遊歷會是也遊歷會之事分爲三大綱一綱爲遊歷內外地外地遊歷曰取法曰求助內地遊歷曰考俗曰求才總之曰興利曰揚名此一綱也二綱爲立學立學之要曰聯教曰立會曰化女曰勸工曰導學曰植才此二綱也三綱爲成效成效之見曰物利會曰保險會曰避難會曰辟新地畱種會此三綱也其命意在瓜分之局自我開不落人手一要也他人辟地而我族能與之連合齊同免其異視挾制二要也爲天下助弱鋤彊能保人亦能自保三要也時事日急得助良難捨此善法他無可圖有志之士其尙聞風興起哉

然則爲此遊歷何益曰人在中國或追求古初如何或逆料將來何似皆不計目前生命難保目前生命之難保由於事業之不興事業之不興由於本國物產之不王物產之不王由於考察無人生利無法設有遊歷之人則可考求各地物產或宜農牧或須礦材物材旣悉可事制造制造須工人皆得養其身矣再由遊者惇勸攺習向學則民生智慮日開不亂而彊不爭而富矣則此會以保護平民生命爲主者也至於人之有家財者以爲我能積錢何憂凍餒不知此大左也瓜分之局不出五年西國錢皆金制銅銀輔之今中國初有銀幣尙不暢行一旦利權歸於人手卽幣制立更爾存制錢與生銀動遭市價折閱本之不保何有於利卽曰外人無彊之事然必不保護中人一旦大變饑寒之盜蜂起以中人中人必有之事爾時國家不顧其人外人不保其累田廬灰燼貲財無存又不能保也逃至外洋租界乎內變旣起外人辦防爾旣居於租界以內卽其屬地流民苛捐交商易不通坐受困累又難自保也如存西國銀行也固較穩矣然銀行者向系以人之存借人生利歸利存主而嬴其餘利者也一旦事變旣起外人必爭抄存遷避他去銀行所忌最在抄擠周轉一滯卽可倒閉故存款又足恃而不足恃也乎以中人之財供外人生利之用則中人祗守死利而他人得活利亦失計之甚也然則欲自保柰何曰欲求保富須知生利之法生利之法何在廣考本國物材以工藝保其本富則國亡人存人亡我存國亂人治人亂我治無不永存之理也此遊歷會之設又爲我族富人保全貲命爲主也貧富交養以相保彼此攺習向學以圖存其國不自主者未之有也嗚呼危在旦夕命在人手焉夢夢何能救藥此有心人所爲我族椎心流涕而難已者不然五年以後吾言可又豈久哉又豈久哉

