何良棟《皇朝經世文四編》

序自序凡例卷一治體原治政本原治勤求治理疏請講求務本至計疏挈大綱防積獘疏明綱議正權議﹝審機說﹞政本正本淸源疏端本愼始疏培國脈肅政體疏欲禦外侮宜修內政說內政以弼教明刑爲要論卷二治體富彊變法培才富彊中國富彊策變法變法論變法須順人情論變法當先防流獘論論中國變法之利獘論近日言變法不足恃論變法爲今日中國第一難事培才原才論人才才多說卷三治體用人臣職用人應詔請講求用人疏目下宜以用人爲急務論論用人用人必先黜邪論臣職教忠論陳善閉邪論論處世論任事卷四治體教養廣論教養教養論中國教養論開民智廣論興亞策保種策招徠論危論敝論論寬嚴異用論中國宜設立文部之關系心戰說深慮篇卷五學術原學法語原學原學一原學二原學三原學四論中國崇尙文學中國學術辧論講學以正人心論今日實學將亡之可懼遊學篇設學法語原性勸學習說勸戒學生文勸士條約卷六學術儒行師友書籍儒行儒道儒法儒俠儒墨名節篇師友論師道尊師正文﹡或作尊師正義量交書籍奏設檢書處議勸各郡縣廣購中西有用書籍以興實學說藏書尊史卷七學術譯著通論譯著總署議覆籌開館譯書摺論譯書爲今日之急務推廣算學論算學宜講習說中西算學源流考跋中西算學源流考後中西算學致用論卷九學術測繪天學測繪上會典館測繪輿圖書論中國宜兼設測繪科天學談天說日恆星說彗星說論雷電卷十學術地學聲學光學地學問魏氏海國圖誌與徐氏瀛寰地略考證孰優地震解聲學論西人新創傳聲妙法畱聲機器題名記徳律風源流考傳聲像聲器圖說﹝論聲﹞光學論光論光學植物﹝計漸離透光三種鏡﹞卷十一學術電學化學重學電學電學考電气說論電气論正負電能化水气化學論木炭論炭气炭質體用各別化學當學論﹝論化學﹞重學重力行車說卷十二學術汽學身學醫學汽學汽車源流考气球體用說汽學通於醫學說身學人身血質考論腦質醫學行醫臨證不可輕忽論切問篇痧痘探原論卷十三吏政吏政吏治吏政請愼重名器疏端表率杜獘源疏嚴懲貪墨疏論諭止衙參事論久任馭下論訓廉擬減冗官議處分官員議吏治請整飭吏治疏請嚴汰劣員以肅吏治疏條陳整飭吏治疏訥整頓吏治宜先加俸裁缺和論卷十四吏政官制考察官制請變通外吏回避章程疏請變通委署州縣章程疏開復人員不宜仍發原省疏請重廉俸疏論官制整頓官制以除獘政說論中國宜復遣使巡察之制變通官制芻言論封駮翎頂考補服考考察請愼簡大吏考察僚屬疏請京察舉劾並行疏論巡按論課吏﹝論課吏﹞續錄課吏條約書贛省課吏章程後廣辧姦論卷十五吏政大吏言官銓選大吏大臣當以國爲重論大臣論言官擬應詔陳言疏請飭廷臣直陳疏論言官宜正心術論言官宜畱餘地銓選論銓選銓選掣簽說卷十六吏政保舉守令吏胥保舉請酌核保舉章程以示限制疏設保舉以求人才說保舉人才宜先去獘論論舉人用才之關系守令愼用牧令疏論守令論州縣爲親民之官宜久任供職吏胥論書吏舞獘裁差役尢急於裁書吏論馭吏芻言卷十七戶政戶政國債理財戶政稽戶口議利農卹商培養元气片國債說國債論中國宜借國債以辦善後論息借商事宜論息借商之失信於民論各國向中國索取賠論各國向中國索取賠之非理財請權出入以培國脈疏請節縻費疏論部臣擬節度支事再論節省度支論中國欲辟財之源當先節財之流理財不主節流而主暢流論理財論生財不如理財論生財新論裕財策富國說卷十八戶政稅則釐捐稅則請緩徵值百抽十之稅並請攺存儲關棧章程摺論中國稅務嬴絀論稅務論稅斂徵商論榷酤說釐捐詳陳釐捐源流利獘疏節餉減釐議歸並釐局議論釐捐原委﹝裁撤釐捐仿行印花稅說﹞仕商名利顚倒說卷十九戶政賦役漕運賦役請因時制賦疏論賦役舉行畝捐論漕運條陳丁漕利獘疏南漕攺折摺漕運論論漕運籌漕篇上籌漕篇下海河並運論論海運之益卷二十戶政鹽課倉儲鹽課請更定鹽法疏論鹽一論鹽二論鹽三鹽論籌鹺篇鹽法利獘規復淮鹽引地議倉儲買補常平倉谷並嚴禁積獘疏擬以李悝平糴法補社倉議積儲論讀平糴考卷二十一戶政屯墾錢幣屯墾請將荒地試墾水田疏墾荒用機器議屯田篇上屯田篇下中國急宜墾荒說擬以趙過代田法助墾荒議西域屯田議曲彊屯田議錢幣運錢法以握利權疏擬錢銀並用章程疏中國宜鑄金錢論收金鑄幣說通行銀圓八議鑄銀錢說禁私鑄議禁私鑄議禁私鑄議書示用銅元後論錢幣論先零漲跌不同論富國宜先講求農務論中國宜講求種植之學﹝興﹞﹝審﹞種植宜審土性講培壅說西法農政宜先仿行說農學論卷二十三戶政蠶桑商務蠶桑論中華亟宜講求蠶桑之利論中國整頓蠶桑宜先設養蠶學堂論蠶桑之利論宜整頓蠶務以興絲利廣興蠶政說論育蠶之利書汀漳龍道申報蠶務詳文後論桑棉之利商務擬覆講求商務疏書徐花農侍郎奏請添設商部衙門摺後中國整頓商務策論中國宜設商務學堂論興商之利務貴達情通商論卷二十四戶政賽會鴉片賽會論中國宜開賽會以興商務論賽會之益鴉片論鴉片煙加稅論禁煙必停煙稅論禁煙必不能成書論鴉片煙之害後論煙害擬禁鴉片說績禁鴉片說去毒卷二十五戶政公司荒政疆域公司論商務以公司爲最善論華地創設公司宜開除官辦名目論公司不舉之病荒政條陳荒政事宜疏賑荒策﹝酌擬災賑章程疏﹞疆域擬西藏置郡縣議西域設行省議卷二十六戶政養民絲茶養民條陳與民休息疏安議流民疏論難民亟宜設法安插絲茶絲茶宜創設新法論論絲廠論中國茶業亟宜整頓論茶﹝論茶務﹞出洋茶利防獘策卷二十七禮政禮政大典學校禮政禮論崇檢論大典遵議大禮疏請親理大政疏學校論出使大臣論使才之難論所以盡使臣之職觀使臣以通情好論論敬使以固邦交論延訪使才論使才遴選宜精愼選使才說愼重佐使人才說論出使卷二十九禮政公法約章議院公法論公法原本經學論中國不得享萬國公法之益約章預籌修約事宜疏列國息爭條約與歐州各國立約前後考略論外人要求由於從前立約之未善議院論議院爲治國之綱領開議院論議院利害若何論議院得失篇卷三十禮政交涉訓俗家教交涉外交策﹝中外交涉論﹞交得當論辦理交涉以膽識才辯爲先論宜編輯道咸以來交涉文牘說保守朝鮮論保朝鮮末議訓俗訓俗人類不齊由於俗尙事爲不同論化民成俗須先復古聖教法論廣教化以變風俗論懲訛言說易俗論家教倫紀篇宗法議卷三十一禮政婚禮喪禮教務婚禮士庶昏禮遵制正俗議昏禮攝視議昏問嫁議﹝貞女議﹞烈婦議節婦說喪禮喪服正等篇喪服攺制篇服說勸葬說守廬記教務民教相安議論民教相安之本弭教禍論敉教禍策轉錄京師新聞匯報所登直省耶穌教士勸諭教民文設立教董論卷三十二禮政會章善舉報館會章務農會章程保商會說理財學會演說論社會創興紅十字會說善舉貧爲善舉第一論保嬰要策養老良規問賑米與賑粥孰善報館論﹝官報﹞報館中國振興日報論卷三十三兵政兵政兵制兵政將取眞才兵歸實用疏條陳軍務疏兵貴訓練說練兵須用新法說論今日練兵宜有變通之法練兵芻言海軍重振中國海軍議海軍需材論海道用師議訓練沿海水師議水師宜愼選統帶說卷三十五兵政將士糧餉將士選將論儲將才論糧餉覆陳籌慮兵餉大端疏邊餉難請變通辦理疏戶部遵議籌餉摺籌餉十策勸各省紳商踴躍輸將說卷三十六兵政火器邊防火器論中國宜擇用利槍戰備宜精擇槍說儲買槍炮說槍說上槍說下邊防謹擬綏邊十二策邊防論論邊防近勢﹝籌邊說﹞措置東三省邊防議東北邊防議西北邊防議新疆邊防不可懈弛說論防俄卷三十七兵政海防團練海防擬專設海防全政大臣以一事權疏論海防爲近今之急務論海防論海防切要代陳海防管見今昔海防異勢論防海四策防海盜策團練請貴成本籍人員辦理團練疏條陳辦團事宜疏練民團以張國勢議團練民說團練說卷三十八兵政保甲戰和戰具保甲整頓保甲蘇省保甲說戰和論謀定後戰之利害戰事問答議和須占便宜說議和須防後患論戰具論戰具軍械論軍械論﹡或作軍械說論後膛炮水電述略論水雷損益論魚雷卷三十九兵政地利剿匪地利綜論各省形勢形勢論守遷說築隘說剿匪﹝嚴辦土匪以靖地方疏﹞條陳剿苗匪論平定撚匪策論川匪亟宜剿辦論會匪論治匪便法敉盜策盛京將軍增棋府尹王恆奏報東邊一帶堵剿賊匪情形摺卷四十兵政郵政火政郵政議辦郵政摺議覆郵政事宜摺裁驛站議火政﹡或作救火救災新說愼火篇修火政說置缸不如開井說卷四十一刑政刑政律例治獄刑政刑論平刑議愼刑說論刑律寬嚴異同罪疑惟輕說救生不救死論律例愼重刑章疏請飭刑部增攺條例疏法宜寬嚴互用疏論律法士人宜通律例說答西人問律治獄請勒限淸理積案疏請辦理相驗章程疏請嚴禁非刑疏論治獄聽訟宜愼說卷四十二工政工政制造工政工程積獘請核實酌給公費疏各省工程報銷攺定簡易章程疏開辦勸工學堂稟制洋器議卷四十四工政鐵路礦務船政鐵路論中國欲建鐵路當行之以漸鐵路枝榦緩急議礦務富國宜亟開礦說欲興礦務宜選子弟赴歐西礦務學堂肄習論論當仿西法興礦務論足用莫如開礦論中國礦務宜及時興辦論開礦購地之善法礦師不必專延洋人說開煤礦說采礦議船政謹陳整頓船政疏議覆船政摺輪船進止議內河輪船宜嚴立規條論論辦理船政論整頓船政論甲兵艦中國宜創造軟甲兵輪說泰西船政餘論泰西火輪船考卷四十五工政埠政海塘水利埠政論整頓埠政開辦商埠咨文海塘續修海塘酌擬變通辦理疏海塘問答水利請議行畿輔水利成法疏蘇省水利工程擇要舉辦疏覆陳廣東水利議湖廣水利論卷四十六工政河防河防河防要務宜籌畫周備疏熟籌河工久遠大局議治河宜杜流獘仿成規疏五大河總說論中國當亟求禦水之法續錄治新淸河芻言再論河務河務將有轉機說論浚河宜速機船浚河議水患芻言﹡或作水患言治河續說卷四十七外部治道學術治道論西國古今通變論西國富彊之本西國富教合爲一事說論俄國富彊之故論日本善政紀印度政教土國世系論泰西人和學術西學包羅於六經說述西學原始日本商務論論日本通商事暹羅貿易情形卷四十九外部稅則錢幣盟約遊歷稅則論英美欲平稅則法國印花稅章程論髙麗稅務記泰西煙酒稅錢幣論日本錢幣情形俄國幣制論印度幣政盟約論俄法聯盟事俄日聯盟論論奧意普同盟事論奧意聯兵約土希和約遊歷論俄皇遊歷事論暹王遊歷事論比儲出遊事論俄法兩國互遣兵船至境遊歷卷五十外部交涉軍政戰和交涉論英俄交涉情形暹法交涉情形論英日會議維持東方大局事軍政綜論歐洲兵數西班牙國兵額暹羅陸軍論土耳其陸軍情形先後不同徳國整頓海軍述略俄國海軍日本擴充水師情形戰和論土希戰務論美班戰禍論美日失和事論英俄兩國機謀論俄日事論埃及亂事論葡人備邊卷五十一外部刑律制造鐵路礦務刑律論泰西治獄論西律之善論西官訊案之詳滬上西獄及巡捕房押所紀西國聽訟用律師論制造綜紀西人技巧之事論克鹿卜廠制造鎘鋼甲板說鐵路西伯利亞鐵路考日本鐵路礦務朝鮮金礦西伯利亞金礦日本煤礦美國礦產考卷五十二外部地誌通論地誌英國緣起徳國緣起﹝列國息爭條約﹞俄國緣起法國緣起美國緣起日本國緣起意大利國緣起奧國緣起瑞國緣起比利時國緣起日斯﹝巴﹞﹝巳﹞尼亞國緣起土國緣起荷蘭國緣起俄國疆域考日本疆域考美國南部地方情形越南國紀通論論徳國漸思恢張霸權規印度以制英論論日俄關系記髙麗變法事論墨西哥招人開墾事論泰西得飲食之道洋務憤言何良棟《皇朝經世文四編》序

皇朝經世文四編序經世文編爲前雲貴督賀藕先生所輯凡文字足備經濟有關治世者無不蒐采洵稱大觀後賢復踵而續之又有續編三編之出固早巳風行海內矣方今國家講求實學廣徵經濟之才用備維新之佐取中學爲體西學爲用於是經世文編都人士莫不家置一編更覺洛陽紙貴矣蜀犬是中西人才層出不窮而奇文偉論之作亦日新而月異今鴻寶齋主人廣搜博采續爲四編付諸剞劂其較初二三編也尢精萃宏麗使賀公猶在得見此編當亦拜手佩服引爲知己余讀而善之知此編必不脛而走矣是爲序旨在光緒壬寅春仲慈谿陳邦瑞譔並書自古學校之士無不講求經濟故大學之首章言格物致知而必極至於治國平天下言治國平天下而必推原於格物致知誠以治與學相表裏者也今之學者徒以詞章相誇耀矜能角智彼此一轍而詢以國家經濟則茫乎其不知豈今人不古若歟其所以處之者異也夫天地生人何判古今何分厚薄但使不安於小就卽可馴致夫大成所憾者寐處一廬見閱有限無以擴其智而充其識耳自經世文出而人始得所研究以爲是可爲治平之監於是相繼而作者不一人有續編有三編固謂造就人才莫是爲善然觀其所載之文往有見於彼書而復見於此書者層見出𨿽多亦奚爲哉且夫風气大開日新一日僅拘故冊執陳言何由得窺全豹余輾轉不自已思有以繼起而續其後爰不揣譾陋躬操選攺舉當世士大夫之摺奏及其所手著者精心采擇得若干篇●其名曰經世文四編其例悉仍其舊而加以外務部遵廷議重王章也其文則推陳出新無一重復而格物致知治國平天下之道實於是乎在嗚呼三代以上學與治合三代以下學與治分是以智識日窮才猷日絀而風會亦由是日趨而日下今非補偏救敝作育人才分而使之合居三代下而使之媲美於三代上是編其嚆矢功夫是爲光緒壬寅初夏滃洲何良棟譔並書皇朝經世文四編凡例一此編之續皆取中西名人偉論有關經世之用爲初二三編所無者莫不蒐采一此編采輯悉遵初二三編分門別類不敢稍有歧異以符體例一初二三編半皆前賢偉論泰西名士之作殊嘆寥寥此編詳采無遺以見華夏同文之盛一初二三編所采中西交涉事宜皆歸入洋務類此編悉遵欽制攺爲外務部一是編廣搜哲作不以文人之名譽品行之髙卑爲棄取所以師聖人不以人廢言之義一是編旣名經世其文理鄙俗議論迂腐者槪不選入一考據格致之學必須鑿鑿可據確有至理者方能啟迪後學若語涉模稜辭近兩可者槪不擇錄一是編校勘精詳固無亥豕魯魚之患然蒙學識卑淺舛誤之獘仍恐不免於萬一所望閱者匡予不逮則幸甚焉何良棟《皇朝經世文四編》捲﹣

皇朝經世文四編卷一治體原治勤求治理疏道光三十年羅惇衍奏爲勤求治理貴得要圖請皇上法祖訓以端本善俗事竊惟古帝王立綱陳紀根源祗在一心檢攝此心莫先於居敬窮理居敬窮理莫先於勤省察勤省察莫先於觀覽載籍皇上潛邸典學無間寒暑凡經書之蘊以古今懿行嘉言皆資記誦逮乎親政以來每日進呈實錄默識勤求於列聖危微精一之傳洵若合符節矣但師法祖訓固宜總匯而兼賅亦貴旁通而博采臣恭讀聖祖仁皇帝禦纂性理精義並親制序文有曰朕自齡至今六十年來未嘗少輟經書唐虞三代以來聖賢相傳授受言性而已宋儒始有性理之名使人知盡性之學不外循理也故惇好典籍於理道之言尢所加意臨日久玩味愈深體之身心驗之政事而確然知其不可易欽此此書理該詞約內聖外王之功無不畢備其總論爲學之方立志之要由存養省察致知力行以及人倫性命皆有程途可按階級可循至於總論治道君道臣道用人田賦學校宗廟禮樂兵政刑罰諫諍等類尢足以端主極而肅官方惟在皇上萬幾之餘講習討論身體而力行之耳昔孔子曰明王有三懼一曰處尊位而恐不聞其過二曰得志而恐驕三曰聞天下之至道而恐不能行以此知躬行實踐而後至道能體諸身至道體諸身而後能本身出治以之整躬百度宰制萬端胥與此書相觸發誠如董仲舒所云爲人君者正心以正朝廷正朝廷以正百官正百官以正萬民正萬民以正四方者皆於是乎在矣然欲興利而除獘或患其不能周知欲察吏而安民或患其不能盡善求其明燭無窮物來畢照俾僚無所售其欺罔者則莫如世宗憲皇帝朱批諭旨此書所載臣工奏摺凡二百二十三人恭錄批答使共知所陳之得失非惟神機莫測明見萬里爲自古聖君之所無卽累牘連編悉經丹毫甲乙二帝三王以後亦未聞如是之勤政也今日災異頻仍盜賊竊發民生日窘吏治日隳必聖主大振乾綱然後可臻上理敬祈皇上於揆幾度務之暇並將此書日閱一二事凡督撫所奏有能深謀遠慮措置得宜者固蒙褒答若不實不盡及飾詐懷私者亦一一爲之指示周詳庶大吏皆知所警戒各思振刷精神力除積習則所以飭官常而維邦本者實系於此焉抑臣尢有進者昔宋臣司馬光論人君修心之要有三曰仁曰明曰武仁者非嫗煦姑息之謂興教化修政治養百姓利萬物此人君之仁也明者非煩苛伺察之謂知道誼識安危別賢愚辧是非此人君之明也武者非彊亢暴戾之謂惟道所在斷之不疑姦不能惑佞不能移此人君之武也臣細繹其言以爲人君之道旣在於仁明武則所戒在於不仁不明不武夫不仁豈必盡由殘忍哉賢不能進邪不能遠气節漸虧於士類流禍且及於民生是卽近乎不仁矣不明豈必盡由昏闇哉偏聽生姦獨任成亂壅蔽將至於左右善惡每易於混淆卽鄰乎不明矣不武豈必盡由懦哉嗜欲未淸心志偶懈政務稍涉於因循綱維遂形其廢弛是卽類乎不武矣光又論致治之道有三曰審官曰信賞曰必罰又論養兵國務精不侈多其言皆切中治理爲今日之急務實足與禦纂性理精義朱批諭旨二書互相發明者也他如禦撰資政要覽庭訓格言禦定執中成憲禦制日知薈說禦制評監闡要諸書皆本心法治法而以一貫之用能方軌六經垂模萬世伏願皇上本法祖之意以修己推而至於知人安民皆得其道將賢否旣判教養日修天下有不蕩平正直者哉臣學識拘墟未知當否不勝惶悚之至伏乞皇上聖鑑請講求務本至計疏華煇奏爲歲入不敷民貧財匱請講求務至計以開利源恭摺具陳仰祈聖鑑事竊自各國通商以來每歲出洋之銀其爲數甚鉅近更通行內地小民生計日益艱難而戶部出款歲增數千餘萬外內臣工紛紛建議皆曰淸逋賦也核釐金也加捐稅也皆取財之法也天下之財止有此數取之過度民力不足以供之則亂端起矣有變而爲節財之說者則曰裁額兵也除中飽也汰浮費也有變而爲通財之說者則曰興工作也振商務也修鐵路也設銀行也此二說者固較勝矣而本原則不在是夫國用何出出於民民則何出出於地地利何出出於物工作之成成於此也商務之通通於此也輪舟鐵路之運運於此也故董勸農桑講求物產爲古聖王生財之大道卽今日養民致富之眞源也民立有所不足必須官爲補助者可分爲二大端一曰廣種植一曰興水利謹縷析爲我皇上陳之自兵燹以來各省樹木芟伐殆盡地之腴者忽瘠民之富者忽貧蓋果品材木足以供生人之用而其利視五穀爲尢丰所謂一年之計樹谷十年之計樹木也乃上下因循不知栽培愛護往往山童壤赤一望荒涼小民亦菜色流離無復承平景象則官吏之玩視民瘼也亦已久矣夫種植之大利其在南方者二曰桑曰茶黃河以南之省分近水者無不宜桑近山者無不宜茶苟能由官籌款購買桑秧茶子散給民間並請求養蠶制茗之方不數年而風行各省矣其在北方者曰葡萄曰棉花黃河以北之省分天寒而地燥惟此爲宜葡萄以釀酒棉花以紡織布苟能博求良法勸導民間則余利丰盈偶有水旱偏災無虞凍餒矣此四事者辦有成效立可行銷外洋自收利權然地方官吏必將畏難苟安諉於土性之不宜也民情之不順也天下無論何土必有相宜之樹無論何樹必有可收之利此則南北各省皆有之皆宜之無所容其欺飾者也今請定一勸民種植之法民間有能於舊有樹木外種樹至五千株一萬株以上者官爲酌給獎賞以示鼓勵並請定一戕害樹木之禁有無故戕害樹木一株者貧民罰種樹兩株富民罰錢千文以充公用中國膏腴旣廣寒暑適平他日百產余盈辟一分利源卽增一分稅課天下尙憂貧乏哉生財之道在廣種植者一也中國水利惟江南各省最爲講求自發撚構亂以來舊有河渠亦多湮塞民旣無力修復官亦置若罔聞而於山僻省分及北方髙燥中原廖廓之區則地方各官直不知水利爲何事惟日持三尺法以催比徵徭而已甘肅陜西等省田地尢多荒廢水利之不修河患所由日亟也興修水利古今中外良法頗多約而舉之厥有八事一曰引泉兩山之間必有一川建有引泉咸資利賴然一人之力不能成須董以官紳乃可集費鳩工肇興大利此爲牧令者於境內泉源必應確知其數而詳求其用也二曰築塘水源之大者開渠以引之其細者必築塘以蓄之可購山間髙地築塘置閘派公正紳宦專司啟閉需水者稅納公費爲購地修塘閘之資所謂民財民用耳三曰開渠無論江河溪澗相度髙下於其上流開渠以引之必須畎澮距川有經有緯旱收其利而水不爲災方爲盡善四曰通潮沿海之區鹼地爲多日炙雨淋鹼去則艸木繁昌遂成沃壤此等海濱漲地廣漠無垠棄之則可惜亟宜招民墾辟廣開港汊通引海潮數月之間卽可種植興地利養閒民增稅額一舉而數善備焉五曰開井丁寶楨爲山西巡撫教民開井汲泉以資濯漑民食其利今外洋開井機器每副價值僅數百金一省購數機則髙地居民永免旱熯之患惟開井必擇有樹之地庶用力少而成功多六曰蓄水北方溪澗無多亦有雨水惟南人知蓄水北人不知蓄水耳誠就低窪之地深浚爲湖據出之土培堤種樹湖寬至十丈以上水深至五尺以上日光不能消爍可積至二月不幹七曰用車桔橰汲水之法工拙而事勞惟南國之龍骨車可汲水至十丈餘苟購置多副雇覓熟手分教北人事半功倍卽可汲河水以漑田西人柳條各車近今水法益加修備並宜擇善而從以興水利而減水患八曰塡石西人近得新法每田十畝四圍掘一深溝寬一二尺深三四尺塡以碎石髙出地面石能汲水雨潦皆泥濘皆幹石能含水久旱則土膏潤亦西法可采之一端也斯八事者有水可引之處固可因地勢以暢其流無水可引之處亦可藉人力以收其用此生財之道在興水利者又一也夫鄕曲小民終歲勤動農田所入究其幾何而額賦科徵急於星火地方官吏又復視同膜外不能教成全比年各省偏災官賑民捐動逾百萬而饑寒疾苦顚連溝壑者仍不可計算皆由地方官吏不能先事預防也且水利之興種植相因爲用亦相濟而成嘉樹密林旣能引泉致雨可免旱災而根盤土中葉蓋地面當大雨時行髙處泥沙不致隨流而下凡壅壓田畝淤塞河流之患亦可減輕誠能以種植爲經以水利爲緯以水利爲體以種植爲用行之十年而地利不日興民生不日富國計不日丰者未之有也或猶以爲迂天下安有更捷於是者否則𨿽有工作其如無物可制何𨿽有輪舟鐵路其如無貨可運何此又各國通商以來濟變之良謨救時之要策而不可以一日緩者也應請皇上明發諭旨責成各省督撫特飭府廳州縣各官將種植水利兩端就臣摺內所已言者因地制宜認眞興辦所未言者亦實心實力漸次擴充果其實政及民卓著成效臚陳事實送部引見優予升階功效稍次者酌量保獎其藉端擾民奉行故事者立行參撤仍請飭下吏部戶部妥議考核章程通行各省三年大計將此二端歸入考成庶幾積習頹風一時丕變貨不棄於地富不藏於民由是振興工作開辟商途出中華不涸之源易外國無窮之利𨿽各省通商亦復何患之有是爲生財大道本原中之本原也愚昧之見是否有當伏乞皇上聖鑑訓示謹奏挈大綱防積獘疏袁甲三竊惟出治宜挈其大綱行政宜防其積獘大綱立則條理次第舉矣積獘去則隱患無由萌矣皇上自禦極以來上承兩宮皇太后勵精圖治下有王大臣竭智盡忠治法粲然中外相望升平兼之聖心虛受言路宏開臣受恩最深尢宜殫盡愚忱以期仰酬於萬一惟是督帥在外聞見未廣卽時於邸抄內略知梗槪又苦不能詳悉病中過慮明知迂之見未達體要而愚誠所迫有不能已於言者且臣已蒙聖恩準予開缺不日交卸回籍瞻望闕廷依戀無已稍有所見不得不爲我皇上亟陳之謹臚列管見伏候聖明采納一聖學之緩急宜權也我朝家法自經史而外如列朝實錄以及國書淸語騎射與各部落各國番語無不講習所以通達古今綜括文武統馭中外法至詳也然當儲宮養正之日歲月寬閒原宜同時並及我皇上以沖齡踐阼日總萬幾間宸宮就學每日不過兩時皇上天亶聰明文藝技能一涉必皆通曉但爲時有限不能及驟則致功難騖於多則用心雜欲以聖學之大而立郅治之基非漸致其功而專用其心不可竊謂四子五經道法之統會也歷代正史治亂之考鏡也列朝實錄謨烈之成憲也此皆心法所垂治功所賴萬不可緩者也此外藝文暫緩歲時似亦未晚是宜按日而立爲程於經史務在講貫詳明精求古先聖王心法治法無徒爲章句訓詁於列聖實錄命儒臣恭擇明白易曉者每日陳說一二事不可繁多庶幾聖心漸漬於義理審察於事機而又檁遵祖訓之昭垂將見聖徳日粹聖智日開由此而博及藝能其爲功必更易易且親近儒臣之日多自無非幾之貢尢端本正始之基也一議政之精力宜專也古者官盛任使以勸大臣故三公論道經邦不復親及細務所以節其勤勞專其思慮也人之精神有限事繁則心紛心紛則慮擾𨿽資稟特異者亦往往以紛擾而致虞樞機爲政本所關事務極繁尢非若公卿以下分任職司竊聞近日議政王兼理之事太多我皇上衝幼垂拱凡總理庶幾其責在王行政用人事事皆須審慮宜使王勵精夙夜廣采博詢得以凝一精神均平天下若派各差使自有諸王大臣在方今兵興日久時事孔棘或軍情猝至運籌策於頃刻之間或事遇疑難權利獘於百年之後應之稍有失當卽挽回更費斡旋悉力殫心正在今日沈幾內斷尢賴深思多任一事卽多費一心不宜以人分議政治事之時日而耗其慮事之精神也夫權勢不可專者也思慮不可不專者也夫以至公至虛之心持親王之大體復以有翼有嚴之體竭輔政之小心斯足以代聖主之勤而贊成中興之業無難矣一用人宜審也書曰明試以功又曰舉能其官天下全才常少而偏才常多用違其才而曰天下無才非篤論也才窘於用而前日之能臣卽後日之罪首尢非所以養天下之才也循名責實考績程能不惟小臣之才不廢於時抑且大臣之才愈宏其用卽如保傅之任首重儒臣而大體粹然者或間詘於肆應漢之經濟宋之理學罔非正人而從政臨民一代中卓然表著者可以數計其餘則大者爲師傅小者侍經筵咸能裨補聖明佐成主徳以此知任用儒臣重其徳不必苛其才也若夫蕭何饋運未聞參帷幄之籌韓信將兵豈可任關中之守黃霸名成治郡而爲相不過庸才段熲功在平而立朝不免敗節歷觀史冊成昭盡蓋緣人之資稟各殊才具互異學焉而各得其性之所近卽用者當量其器之所宜也又或入仕之初任事各有蹊徑如由吏員進者簿書或易於見長由軍營進者地方或難於勝任由科甲出者優於文教而條令或不如吏胥由州縣起者遊升大吏而規模或不能宏遠是在朝廷因而用之而全之耳臣非敢謂其中必無傑出之才投而效者但慮得人之少不敵僨事之多及至僨事欲姑容之旣不能坐使曠官而不明賞罰欲罷黜之又必致沒其偏長而難昭激厲用人不審於先其獘有不可勝言者臣愚以爲不必任之太驟亦不必徒采其名宜令內外大臣於一切保舉皆須實指所長旣經確指何項才能自當觀其實效儻其人後不職仍追論其原保之人不惟杜絕濫保亦以澄敍官方此非獨三代以來以此爲因才授任之良策也有虞之世聖同朝而稷契臯夔各司一事豈數聖人一移職守遂之無所見長哉用人之道固如是也伏願皇上審度而加愼焉一聽言宜斷也近日天下多事全在得人而理而人之賢否視其心之公私心之公私見於言之誠僞以此察之百不失一矣夫地方安危系乎督撫各任封圻不相牽帥尢不可不愼選也從前海內承平督撫各任官圻不相牽涉邇來統帥界乎督撫之間或督撫與統帥主客互相抵牾或統帥與統帥彼此不免爭執其間是非雜進邪正分途惟視批答之從違以決情之向背正人憂深君國披肝瀝膽日仰望乎聖明小人計售姦欺醜正惡直亦隱探乎意旨抑邪崇正胥視此爲轉圈天下治亂之機莫大乎是所慮者天心廣大槪示優容邪正是非未卽顯示乎天下在皇上量同覆載卽虞舜隱惡揚善之心原有默運淵衷獨持權度未易爲淺見所窺測者但正言疊進旣蒙聖量之包涵邪論隱陳未稟乾綱之決斷君子隱懷過慮小人更私幸售欺儻邪說復進而再嘗將正人被疑於三至陰陽消長辧之不可不早辧也縱或論事互相左右非觸卽背慮開水火之端朝廷不肯宣楊微寓和之意然理有曲直事有虛實包容則反啟遊移詰問則終難巧匿調停兩可亦非盛世所宜也臣愚以爲言雜進之時明辧從違自足以遏邪萌而扶正气除言官獻替必須優之格外以開儻直之途其餘論事論人孰是孰非立予分別是者卽議施行非者嚴加詰責邪說不敢更端而進正人不至隱爲所搖如此則老成之隱慮皆消眾志之遲疑亦定是非邪正顯然與天下共之朝廷之黜陟當而任用專治理蒸蒸日上矣伏願皇上俯鑑臣之私憂過計以進道消道長之幾則天下幸甚以上四條或事關治本或慮在幾微𨿽土壤細流未必髙深之能助而戴天覆地豈其覆載之相忘臣久病之餘精神疲憊而微誠所積無日不如在君父之前輾轉思維竊以爲有所見而不爲皇上陳之卽伏處田園此心終覺負欠謹不揣冒昧繕摺馳陳伏乞皇上聖鑑訓示明綱議君爲臣綱父爲子綱夫爲妻綱此白虎通引禮緯之說也董子所謂道之大原出於天天不變道亦不變之義本之論語殷因於夏禮周因於殷禮注所因謂三綱五常此集解馬融之說也朱子集注引之禮記大傳親親也尊尊也長長也男女有別此其不可得與民變革者也五倫之要百行之原相傳數千年更無異義聖人所以爲聖人中國所以爲中國實在於此故知君臣之綱則民權之說不可行也知父子之綱則父子同罪免喪廢祀之說不可行也知夫婦之綱則男女平權之說不可行也嘗考西國之制上下議院各有議事之權而國君總統亦有散議院之權若君國總統不以議院爲然則罷散之更舉議員再議君主民主之國略同西國君與臣民相去甚近威嚴簡略堂簾不遠好惡易通其尊嚴君上不如中國而親愛過之萬里之外令行威立不悖不欺每見旅華西人遇其國有吉凶事賀弔憂樂視如切身是西國固有君臣之倫也摩醯十戒敬天之外以孝父母爲先西人父母喪亦有服服以黑色爲緣𨿽無祠廟木主而室內案上必供奉其祖若父及兄弟之照像𨿽不墓祭而常有省墓之舉以插花其上爲敬是西國固有父子之倫也家富子壯則出分乃秦法西人於其子必教以一藝年長藝成則使之自謀生計別居異財臨終分析財產男子女子皆同兼及親友非不分其子也戒淫爲十戒之一西俗男女交際其防檢𨿽視中國爲疏然淫佚之人國人賤之議婚有限父族母族之親凡在七等以內者皆不爲婚七等謂自父祖曾髙以上推至七代母族亦然故姑舅姨之子女凡中表之親無爲婚者惟男衣布女衣絲錦燕會賓客女亦爲主此小異於中國禮記坊記大饗廢夫人之禮左傳昭二十七年公如齊齊侯請饗之子仲之子曰重爲齊侯夫人曰請使重見夫古有夫人與燕饗之禮因有流獘廢之女自擇配亦須請命父母且訂約而非苟合男不納妾此大異於中國然謂之男女無別則誣且西人愛敬其妻𨿽有過當有而其國家政事議院軍旅商之公司工之廠局未嘗以婦人預之是西國固有夫婦之倫也聖人爲人倫之至是以因情制禮品節詳明西人禮制𨿽略而禮意未嘗盡廢誠以天秩民彜中外大同人君非此不能立國人師非此不能立教乃貴洋賤華之徒於泰西政治學術風俗之善者懵然不知知亦不學獨援其秕政敝俗欲盡棄吾教吾政以從之飲食食服玩閨門習尙無一不摹仿西人西人每譏笑之甚至中士文學聚會之事亦以七日禮拜之期爲節目禮拜日亦名星期機器局所以禮拜日停工者以局內洋匠其日必休息不得不然近日微聞海濱洋界有公然創廢三綱之議者其意欲舉世放恣黷亂而後快怵心駭耳無過於斯中無此政西無此教所謂非驢非馬吾恐地球萬國將眾惡而共棄之也正權議今日憤世疾俗之士恨外人之欺淩也將士之不能戰也大臣之不變法也官師之不興學也百司之不講求工商也於是倡爲民權之議以求合而自振嗟乎安得此召亂之言哉民權之說無一益而有百害將立議院歟中國士民至今安於固陋者尙多環球之大勢不知國家之經制不曉外國興學立政練兵制器之要不聞卽聚膠膠擾擾之人於一室明者一闇者百遊談囈語將焉用之且外國籌款等事重在下議院立法等事重在上議院故必家有中貲者乃得舉議員今華商素鮮鉅貲華民又無遠志議及大舉籌餉必皆推諉默息議與不議等耳此無益之一將以立公司開工廠歟有貲者自可集股營運有技者自可合夥造機本非官法所禁何必有權且華商陋習常有藉招股欺騙之事若無官權爲之懲罰則公司資本無一存者矣機器造貨廠無官權爲之彈壓則一家獲利百家仿行假冒牌名工匠哄誰爲禁之此無益者二將以開學堂歟從來紳富捐資創書院立義學設善堂例予旌獎豈轉有禁開學堂之理何必有權若盡廢官權學成之材旣無進身之階又無餼廩之望其誰肯來學者此無益者三將以練兵禦外國歟旣無機廠以制利械又無船澳以造戰艦印欲購之外洋非官物亦不能進口徒手烏合豈能一戰兵必需餉無國法豈能抽釐捐非國家擔保豈能借洋債此無益者四方今中華誠非雄彊然百姓尙能自安其業者由朝廷之法維系之也使民權之說一倡愚民必喜亂民必作紀綱不行大亂四起倡此議者豈得獨安獨活且必將劫掠市鎭焚毀教堂吾恐外洋各國必藉保護爲名兵船陸軍深入占踞全局拱手而屬之他人是民權之說固敵人所願者矣或謂朝廷於非理要求可諉之民權不願此大誤也若我自云國家法令不能制服彼將自以兵力脇之昔法國承暴君虐政之後舉國怨憤上下相攻始攺爲民主之國我朝深仁厚澤朝無苛政何苦倡此亂階以禍其身而並禍天下哉此所謂有百害者也考外洋民權之說所由來其意不過曰國有議院民間可以發公論達眾情而已但欲民申其情非欲民攬其權譯者變其文曰民權誤矣美國人來華者自言其國議院公舉之獘下挾私上偏徇深以爲患華人之稱羨者皆不加深考之談耳近日摭拾西說者甚至謂人人有自主之權益爲怪妄此語出於彼教之書其意言上帝予人以性靈人人各有智慮聰明皆可有爲耳譯者竟釋爲人人有自主之權尢大誤矣泰西諸國無論君主民主君民共主國必有政政必有法官有官律兵有兵律工有工律商有商律律師習之法官掌之君民皆不得違其法政府所令議員得而駮之議員所定朝廷得而散之謂之人人無自主之權則可安得曰人人自主哉夫一哄之市必有平盜之中必有長若人皆自主家私其家鄕私其鄕士願坐食農願蠲租商願專利工願髙價無業貧民願劫奪子不從父弟不尊師婦不從夫賤不從貴弱肉彊食不盡滅人類不止環球萬國必無此政生番蠻獠亦必無此俗至外國今有自由黨西語實曰裏勃而特猶言事事公道於眾有益譯爲公論黨可也譯爲自由非也若彊中禦外之策惟有忠義號召合天下之心以朝廷威靈合九州之力乃天經地義之道古今中外不易之理昔盜跖才武擁眾而不能據一邑田疇徳望服人而不能拒烏桓祖逖智勇善戰在中原不能自立南依於晉而遂足以禦石勒宋棄汴京而南渡中原數千里之遺民人人可以自主矣然兩河結寨陜州嬰城莫能自保宋用韓嶽爲大將而成破金之功八字軍亦太行民寨義勇也先以不能戰爲人欺劉錡用之而有順昌之捷趙宗印起義兵於關中連戰破敵王師敗於富平其眾遂散迨宋用吳玠吳璘爲將而後保全蜀之險蓋惟國權能禦敵國民權斷不能禦敵國勢固然也曾文正名爲起家辦團練矣其實自與發匪接戰以來皆是募勇營造師船濟以國家之餉需勵以國家之賞罰而以耿耿忠義百折百回之志气激厲三軍感發海內故能成戡定之功豈團練哉豈民權哉或曰民權固有獘矣議院獨不可設乎曰民權不可僭公議不可無凡遇有大政事詔旨交廷臣會議外吏作紳局公議中國舊章所有也卽或諮詢所不及一省有大事紳民得以公呈達於院司道府甚至聯名公呈於都察院國家有大事京朝官可陳奏可呈請代奏方今朝政淸明果有忠愛之心治安之策何患其不能上達如其事可見施行固朝廷所樂聞者但建議在下幾擇在上庶乎收策之益而無沸羹之獘何必襲議院之名哉此時縱欲開議院其如無議院何此必俟學堂大興人才日盛然後議之今非其時也審機說蘇老泉云無權無以成天下之務無機無以濟萬世之功機可乘而不乘是謂失機機不可動而妄動是謂逆機逆機者𨿽鴟張於一時必顚僕於轉瞬失機者但因循於一事將舛錯於全圖是故機之所在其未發也若蓄水若藏雷其將發也若盤鷹若立馬其旣發也若掣電若風順之者昌逆之者亡得之者勝失之者敗其大較也日本之飄爲中國患至明季而益甚然大都以數百人或千人闌入中國吳越齊閩各口岸肆行殺掠飽則揚去未始有大志也國初皇靈震寰瀛不波海國麼麼鼠竄兔伏通商以來漸漸夜郎自大然猶未敢奮臂當車投卵擊石顯然與中國爲敵者則以順逆之勢勝負之數判若黑白不待智者而後知恐輕於嘗試其機一發而不可收也後因中國海疆多事遂小試其術於琉球其意以爲事成則得尺進尺徐俟後圖事不成則俯首下心仍無所損於其國袛以時事孔艱遂使倭奴猖獗其得琉球也幸也乃彼旣得琉球之後遂以爲天下事皆可以力取而莫我制也於是異器械易服色講富彊之術行詭譎之謀羊狠狼貪復有髙麗一役夫琉球之於日本僅襟帶之國耳髙麗則進取之路也襟帶之形成則肘腋之患去進取之路得則門戶之勢成人藏其心不可測度倭奴之肉其足食哉不知日人之欲得髙麗百倍於琉球而中國之重視髙麗亦百倍於琉球誘執我藩王中國其能聽之乎占據我屬地中國其能聽之乎擊我舟師壞我商務中國其能聽之乎今者皇怒赫然聲罪致討陸路則有文將軍宋軍門之師水路則有丁軍門之師駐髙則有葉聶二軍門之師數萬貔貅外攻內扼行見韓王可以復位兵餉可以責償固中土之藩籬息諸夷之窺伺彼肇釁之倭奴非沙虫卽灰燼耳而吾謂機不可失者則不在靖髙之師而爲搗日之舉並不僅在搗日之舉而遂爲復琉之謀以中國之兵計之多於日兵者十之八以四制一統以良將以六自守防軍而外兼設遊弋之師則謀出萬全勢在必勝者也當日人夷滅琉球之日中國苟命將出師大張撻伐彼將覆亡之不暇豈復有今日幸蒙聖主寬仁宰臣持重不欲勞民動眾俾釜底遊魂得延旦夕之命將使相安無事亦不忍遽啟兵端乃得隴望蜀陷我屏藩傾國出師兵志所忌倉庫空竭後繼爲難我以水陸諸軍與之相持於髙境多方以困之出奇以勝之而別命一元勛宿將有威望者簡南北洋精艦勁旅自爲一隊直抵東瀛批亢搗虛捨舟而陸徑薄城下彼欲撤駐髙之兵回救則我兵尾而追之並預檄各海口遊弋兵輪遮而擊之則彼進退無路勢不爲城下之盟不止於此而琉球之復直反掌間耳至於琉球旣復其國王有後則立之無可立則攺爲郡縣遙屬於臺灣而駐以重兵就其地之所出以供官兵之俸餉當無不給之患髙亂旣靖亦以勁旅駐之如此則不特可制日本而並可預防俄夷我武維揚聲震無外使四夷知中國之向之不爭琉球者非棄琉球也匿其機而不露也今之必爭髙麗者非厚髙麗也觸其機而必廢也慮遠謀深一勞永逸其中順逆勝負之機有可持燭而照操券而定者願以質之當世畱心時務之君子政本正本淸源疏道光三十年竊惟我皇上禦極之初特諭臣於用人行政據實直陳此達聰明目之盛心也臣學識譾陋懼不足以仰承淸問伏念爲治必澂其源而後可以淸其源必正其本而後可以治其末所謂本者在皇上精微淵默之一心而所以涵養此心以握用人行政之原者學而已矣臣嘗恭讀聖祖仁皇帝文集伏見禦制幹淸宮讀書記津津乎言學之有得又見禦制宮中日課記孜孜乎言學之有恆從古帝王論學未有如斯二篇之親切而簡明者臣知皇上久已服膺而誦習矣蓋學嘗有所得而後存諸心者日益髙明措諸事者日益正大臣伏願皇上遜志時敏緝熙光明𨿽幾務至繁必求學之何以有恆𨿽時世異宜必思學之何以有得本心法爲治法由知言以知人正本淸源而所謂人存政舉者在是矣臣管窺蠡測謹就時務臚舉四條自知涓流撮壤無補髙深亦庶幾千慮一得之獻耳臣不勝悚惶待命之至一曰通言路皇上虛己聽言而臣以納諫之說進是贅也顧臣所喜者言路之宏開所慮者卽在言之競進從來言官論事易致人主之疑或以激切爲沽名或以指陳爲干進或一言失實而槪自爲虛誣或一事偶泄而遂指爲威福故始則樂聞後乃厭聽者往往有之今諭旨令言者虛公詳愼毋偏毋私臣以爲皇上以大公至正之心聽言誰敢以偏私之說嘗試者惟在聖心推之以誠使上徳下情常相通而無壅蔽耳昔唐臣陸贄有言諫者多表我之能好諫者直示我之能容此聽言不倦之要也至朝廷好納諫而幽隱未盡通者其故有二守令知民隱能言而不得言科道顧外轉欲言又不敢盡言其所以轉移於內外之間者在皇上有以鼓舞之耳謹按國初之制知縣每行取入爲禦史後部議以升轉太速罷之然當時如陸隴其彭鵬郭琇輩淸風亮節照耀古今則行取得人之效也今舊制未能驟復若於縣州引見之便擇其淸廉練達者特簡數人置之言職庶幾吏治之淸濁民情之甘苦愈得上聞或亦決壅蔽之一助乎若夫獻可替否當責大臣大臣朝夕論思情親地近不待政事闕失而可以匡救於幾先不必文字條陳而可以轉移乎主聽言路之通塞人才之消長恆必由之臣未見上有虛懷納諫之君下有集思廣益之相而天下猶有未安未治者也一曰省例案古者之治任人後世之治任法任法旣久則法所不及而姦生夫古之周禮今之禮部則例也古之呂刑今之刑部則例也無如今日之例愈修愈多愈祈愈歧而愈不足於用於是有例者用例無例者用案夫案者何也偶辦一事而與例不符非斟酌盡善而奏明立案者也故不特堂不能周知卽司官何嘗記憶獨吏胥得以窟穴其中髙下其手夫外省胥吏舞文猶有部臣駮正各部胥吏舞文更誰復駮正者此所謂城狐社鼠者也臣竊計六部之案散在各司若由各堂官通飭司員將案卷盡數查明凡爲例之所無而將來可以比照援引之案悉行檢出去其重復歧誤者則爲數諒亦無多每件蓋用堂印編冊摘由臨用之時對不許吏胥以冊外稿件槪行援引由是以一司之員習一司之例卽管一司之案庶幾上官易於責成而胥吏無從鬻法至吏兵二部例案動涉之事尢宜乎恕以協人情簡明以除蠹穴夫國家法令所垂處分𨿽嚴人誰敢怨無如例案多歧姦滑之吏消息潛通𨿽有處分夤緣避就其莫逃吏議者非悃愊而不善彌縫卽淸廉而無可打點者耳臣爲人才惜而兼爲國法惜相應請旨飭下吏兵及各部力行釐剔於案之歧誤者不追旣往立卽毀除卽例之苛細者愼於將來亟爲更正𨿽一屑之事而奉行畫一所以省事者無窮矣一曰寬民力地方水旱偏災勢不能免國家蠲卹之典惟期實惠及民故𨿽費鉅萬帑金而不惜乃臣聞各省州縣有於報災之後未奉文蠲免之先盡力摧徵以圖肥己者臣在衙門見河南省奏銷文冊道光二十七年開封等屬蠲免錢糧款內有急公花戶遞完解司銀四千餘兩應抵次年正供臣思報災之處一槪停徵原有定例災荒之地民力自必拮據卽一二良民先期輸納何至盈千累百之多急公花戶之名向所未聞例亦不載夫州縣巧立名色以催科溢額爲能此風已不可長若恩旨蠲免之款私自催徵各以些少解司爲告發藉口地步則其罪尢在不赦再據直隸冊報旗租項下道光五年減免重租案內有花戶長完之銀應抵六年正賦乃直至道光二十七年尙未抵納是州縣所謂長完畱抵者大都虛語耳近京如此遠省可知應請敕下各該督撫嚴密訪查旣蠲免何以透完卽透完何不抵納並請旨通諭各直省如有屯膏殃民者立卽從嚴參辦並將急公花戶之名永行革禁庶民困少紓矣一曰重國計今日上下皆戚戚憂貧臣以爲貧不足憂也亦別無生財之術也但就國家所自有之財而理之而何貧之足患今正供所入地丁鹽課關稅三者爲大宗臣嘗取會典計之三者歲額所入蓋四千五百萬至於歲出之數合京中額支與各省經費十二款不過三千五六百萬加以河工諸費大抵歲出在四千萬以下是每年可餘四五百萬也而臣見戶部山西司總冊道光二十一二兩年三項實徵皆止三千八百餘萬卽二十五年亦止四千萬有奇是每歲常不足一二百萬也幸而時和年丰尙且不足若遇水旱偏災振貸之費更何所出乎臣嘗綜今昔出入大數計之蓋今之視昔絀於入者二溢於出者一各地丁歲額三千二百餘萬邇來實徵四千八百餘萬可餘千餘兩𨿽事之偶然而歲歲輪流請緩此何說也鹽課歲額七百四十餘萬邇來實徵常不及五百萬生齒日繁銷鹽日絀此何謂也河工之費嘉慶時袛一百餘萬兩當時值錢一百餘萬串邇來增至三百六十餘萬兩而銀價倍加是七百餘萬串矣四十年間增至五倍此又何說也入者日少出者日多習爲固然置之不問而思爲一切苟且之計何如取吾自有之財而理之今理財者皆曰銀貴錢賤故地丁鹽課徵收不足然河工歲科無非用錢未聞以銀貴而減修防之費者則積習未除故也應請旨責成戶部諸臣就地丁鹽課河工三者比較今昔情形詳悉講求地丁何以歲歲請緩鹽務何以處處絀銷河工何以年年報險必得其獘之所在而革除之夫古之理財者或爲國計簿或爲會計錄務使朝廷共見共聞今每歲度支出入除戶部外不得與知賦役全書只有從前歲額故臣工𨿽眾口憂貧而實不解所以致貧之故可否敕下戶部每歲取京外實入實支各款編一總散簡明冊籍照刑部秋審冊之例進呈之後刊發九卿科道衙門使正供出入乘除灼然共見庶幾策力或有可匡司農之不逮者亦今日之急務也抑臣更有請者戶部事務極重極繁朝夕講求尙憂不給今滿漢尙書侍郎或在軍機或直內廷堂屬頗相暌隔遇事而欲調查案卷同堂商酌勢已不遑財賦之準駮委於司官者半矣司官淸愼勤幹者無多旣令坐司辦事又須各處回堂案卷之鉤稽委於胥吏者又半矣以宮府內外職掌繁多勢不能不需人以兼攝然部務緊要事繁者必須三四人事簡者亦須二人時時入署然後可期共濟以責其成功前者欽派刑部侍郎周祖培爲會試知貢舉因刑部事繁特旨攺派仰見皇上愼重部務之意臣思刑部爲刑名之總匯戶部爲度支之總匯繁重相同惟皇上時時畱意農司則國計幸甚民生幸甚以上四條廣諫諍以除隱蔽而省文法以滌繁苛寬徵斂則民畱有餘謹度支則國無不足蕘之獻出自愚誠伏乞皇上聖鑑采擇端本愼始疏咸豐十一年竊臣惟爲治之道治末莫如正本敬始乃可圖終聖天子政方新宏開言路臣諫但備位何敢緘默自安管蠡所及敬爲皇上陳之一考典章以維治法也自來人君出治必本成憲舊章以爲斟酌損益我皇上沖齡踐阼皇太后親秉大政佐理可藉臣工裁決必承懿旨𨿽神聰天授究宜博采古今以資法守臣愚以爲宜請旨飭下翰林諸臣於列聖實錄寶訓敬謹尋繹其尢爲簡明切要者恭纂一編更於漢唐以來母后臨朝各事實擇其可法可戒者不假修飾據史直書匯爲一冊恭錄進呈皇太后聽政之暇卽由各衙門值日之卿貳諸臣輪班召對隔簾侍講上溯謨烈之昭垂旁及歷朝之得失剴切敷陳悉歸睿鑑似於爲政大本不無所裨抑臣又聞在昔名臣大儒勳猷學業往往以母教而成揆之宮闈應無二理皇上問視之餘恭承慈訓於深宮阿保之時卽以抑窺祖訓廣議前聞其裨益聖學較之講讀外庭更爲親切此臣所願詔飭儒臣集議以舉行者也一簡近習以聖躬也古之王者太子旣生孩提有議三公三少明孝仁禮義選天下之端士使與居處所以資輔翼也矧乃皇上年在幼沖微特言動起居有籍匡弼卽飲食寒暑亦賴扶持皇太后撫育恩慈自必無微不至而臣猶有所陳者臣竊見富家大族以髫齔之兒委之僕婢往往飲食不節疾病易生嬉戲無時縱恣成性儒素之家稍知教養節其嗜欲謹其嬉遊每易長成亦多馴謹又民間小兒每謹防出痘之疾於十歲以內多以方藥服食洗浴漸亦有驗而其要尢在滋味淡泊寒煖適宜間或不出出亦無患此又謹疾之明效聖天子九重端拱原不可與閭裏小民同年而語而推之調攝之理或不殊途伏惟皇太后庶務親裁皇上勤學宵旰所以保聖體者惟在左右得人凡侍禦僕從悉皆敬愼老成庶能飲膳有節遊豫有時言動有儀笑嚬有法總期將順匡救愼密周詳則調護聖躬卽可以涵養聖徳至若近支諸王子弟有年當就傅而純謹性成者或宜簡派數人更番侍讀則聖學就將亦可稍資啟發在昔成王有過則撻伯禽此當日不得已之權宜而未必非後世之良法漢賈誼雲天下之命懸於太子其言至爲危切我皇上禦臨大寶無有萬方又非儲副靑宮所可擬議臣奏屑迂拘若大臣言之未爲體要而司諫小臣迫於愚衷不敢不冒昧以陳之者也一任重臣以專責成也自來國家庶政必藉輔臣以圖治理是以前代有宰相樞密之名至我朝特設軍機處而以大臣仕其事此卽宰相樞密之任責至重也卽如從前載垣等三人不臣之罪姑不具論而三人者其始皆未在軍機大臣之列究其所以干預政柄者未必非由匡贊諸臣惟阿取容一無建白因之三姦佞逞其便給之才竊弄威福此則當日之伴食中書實階之厲臣愚竊謂樞密重地苟非其人𨿽親貴不容越俎而旣居其位則責無旁貸事有專歸前奉諭旨特授恭親王爲議政王大學士柱良等均任軍機大臣在該親王大臣懲載垣等三人之專擅弄權斷無不力矯其獘而臣所慮者轉恐敬畏太甚損其純誠應請特降諭旨凡內外大小政務悉歸謀議務期虛心延訪守另匡勷母避形之小嫌共矢公忠之大節庶幾輔政之初已令宵小知所敬憚庶事有所綱維至一切政令及臣工章奏非事關機密皆宜明白曉示使天下知所服從一洗欺蒙粉飾之習儻借施偶有未協中外臣工皆得補闕拾遺隨時陳奏不特親王大臣等無由自護已非卽已奉綸音且不難收回成命伏維我皇上繼位衝年紹二百餘年之統緒撫二萬餘里之土疆遺大投艱責任綦重皇上一日未能親政則一日責在皇太后卽一日責在親王大臣方今內憂𨿽去外患未治吏治因循民生愁苦盜賊充斥府庫空虛挽回補救將何以力濟時艱此則臣之愚忱所爲日夜長慮而卻顧者也臣爲端本愼始起見是否有當伏祈皇太后皇上聖鑑培國脈肅政體疏道光三十年文瑞竊維總理天下之道首在端本淸源而立綱陳紀要期臻於一是自古聖帝王兢兢業業未有不憂勤惕厲而能成其郅治之休者也語云爲君難書云後克艱厥後蓋人君者以一身而統天下措施庶政誠有其甚難者古今治亂之機每爭於忽微必愼之又愼也恭維我皇上體元建極錫福綏民四海九州皆仰望而升平之治然從古治功之極盛皆由初政之始基而揆其本源亦不過數大端足扼其要謹臚列四事曰選賢才以資輔弼明賞罰以昭勸懲任聽納以察得失謹調攝以衛聖躬請分晰爲我皇上言之夫郅治以得人爲先有治法尢在有治人人存而政斯舉然大臣法則小臣廉欲立政而序百官必自大臣始人君日夕不遑於臣工優劣安能周知大臣者以道事君進賢退不肖實其專責故內而宰衡外而督撫足以總其成而收其效也宰衡得人斯能公忠體國而黜陟攸宜內則賢臣日進矣督撫得人斯能淸正愛人而舉措悉當外則循吏日多矣如是中外安有不治者然此尢賴我皇上遴選而簡擢之也是善用人者必先知人知之深斯用之當耳且人之流品不一知之亦不易矣輕躁者喜事喜事則好爲紛更終必致於情事模稜者畏事畏事則每涉因循勢必致於誤事其甚者則苟同諧俗務爲柔媚當利害得失之際遇有籌畫不曰拂上意則曰礙人情事事委過君上而已博寬厚之名緘默之外無他長也承順之外無他術也觀其似亦未見其顯然貽誤也不知職事已爲之漸廢人心已爲之漸壞紀綱已爲之漸弛而天下陰受其禍矣夫建大業定大策決大疑非才能何以克濟徒以將順爲長有事則一籌莫展是上有勵精圖治之主下無實心任事之臣古今同此一慨也伏望皇上振興臣節整飭官常於專任之中寓愼簡之意庶良才日聚輔弼得人矣刑賞者馭世之大權賞一人而天下咸勸罰一人而天下咸服功必賞而過必罰惟斷乃成也自古立政大端無踰於此𨿽堯舜禹湯文武之聖亦不能捨此以爲治後世未嘗無賞罰而究不能有勸懲者賞不當賞而罰不必罰也蓋賞不當賞則開臣下希冀之風而妄想者有之罰不必罰則啟臣工輕忽之漸而幸免者有之夫如是卽受寵榮者未必知恩而脫法綱者更無所忌於以知立法之必宜信也𨿽然賞固不宜過而罰或鄰於苛則適成刻薄之治伏願皇上建中出治斟酌合宜一行惠而不遺不濫一施威而無枉無縱斯天下服教畏神無不勸懲矣國家愼選臺垣以資諫諍原欲其啟迪匡弼也伏讀天聰十年恭奉上諭凡有政事背謬及貝勒大臣有驕肆慢上貪酷不法無禮妄行者許都察院直言無隱卽所奏涉虛亦不坐罪倘知情蒙蔽以誤國論聖訓煌煌垂千古矣近來官常率皆因循淸操有所不講凡在科道豈無聞知而緘默者居多邇者恭奉諭旨令陳時事仰見聖懷若渴葑菲不遺中外無不相慶然而進言者眾則聽言尢難疏逖小臣各抒己見或言事過於切直或論人涉於激烈或屑無關大體或識慮不免卑微在皇上如天之量善則從之否則置之而已若乃以一己之愛憎而進退夫人才以一心之好惡而議論夫政事或黨援是引而涉夤緣或舉劾失宜而徇情面亦有莊言正論似忠誠而言與行違徒工欺飾我皇上聰明天亶燭照無遺又豈能稍有疑惑特恐浸潤之謀蔞菲之行實有難於察者伏望皇上聽言觀行監空衡平嘉猷嘉謀則見諸實事假忠假信則黜之當前乾綱獨斷而權不下移則良言日萃而匪言自無入矣稽古聖賢學問莫切於修身正心誠意皆修身之事也經云自天子以至於庶人壹是皆以修身爲本聖人垂訓之意深矣夫以凡民不過一身一家猶以修身爲要若夫天子之身上則宗廟社稷所倚賴下則中外臣民所托命承先裕後關系非輕固尢以修身爲本圖焉歷觀今古聽政之勤我朝爲最矣批答章牘接見臣工凡政務之大小鉅細皆上宸衷洎乎祀典朝儀禮節繁重無不躬親將事是天下任事之勞未有過於皇上者而天下用心之苦亦未有過於皇上者𨿽天體至健原可措之裕如而聖躬持勞允宜時加愼重伏願皇上起居必適寒燠必調以敬身愛身爲修身之道斯聖體臻康和而庶政益昭美備萬年有道之長皆基於是矣凡此數端悉爲要務伏乞皇上俯加采擇不勝戰栗待命之至道光三十年三月十一日奉上諭左副都禦史文瑞奏陳四事朕詳加披閱所論剴切眞摯深協朕懷並錄進幹隆元年左都禦史孫嘉淦三習一獘疏其論爲君之道洵屬切直精深堪爲聽言臨政之助臺端爲言路表率文瑞首進讜言朕虛懷納受諒九卿科道斷不緘默畏葸負朕諄切求言之意也欽此欲禦外侮宜修內政說近日朝廷鑑於大局之日頹人材之消乏於是有攺科舉設學堂之諭有令各省督撫資遣學生出洋肄習實學之諭凡以爲育材計也然此皆治本之策其收效尙在數年以後若欲使民心固結疆宇乂安使治民之官咸有振刷精神之象受治之民咸有鼓舞作新之意因之外人之覘國者見我國政治淸明朝野上下同心一徳有旦夕攺觀之效有蒸蒸日上景狀遂以輯其藐視之意剖割之念則非合政府疆臣之精神材力悉力以修內政不可此固急則治標之計而不容或緩者也夫以今日中國之內政疲敝已極有如人藍縷之衣跣足行荊棘中觸處掛礙又如將圮之屋千孔百漏不可修葺故如匪類之滋擾盜賊之橫行刑獄之偏頗稅釐之苛暴捐輸之重財用之浮靡官長之貪疲吏役之詐擾兵制之廢弛商務之衰落士民之困苦閭閻之怨咨幾於無一事可稱善政無一事不露敗象非特足以釀內亂抑且足以致外侮非可苟焉已也夫古人有言內治修然後遠人服以至淺之理言之欲人以何等人待我必先視我以何等人自待欲人以何等人待我之民必先視我以何等人待其民理有固然不容彊也有如在上海之西人近者頗有毆辱華人之事琪林一案尢爲眾所指目其實租界內外各流氓何人不滋事何日不毆人在上者旣置之不聞不見𨿽日言懲治何究嘗實力奉行被毆者知空官之無濟於事也則亦相與茹苦含冤隱忍而罷夫以我華官長之輕視民命如此我華同類之自相魚肉如彼則又何怪西人之藐視吾民動遭淩辱哉間嘗謂西人與華人交涉其種種不合理之事往往自華人啟其端而後西人從而效之或更甚焉近歲州縣官頗以教士干預詞訟爲苦夫教士干預詞訟誠爲理所不應然居鄕之紳士不有專以出入公門結交官長受苞苴說人情爲事者乎爲州縣官者不有受紳士之賄托任情枉斷者乎然則教士之庇護教民干預詞訟固有所受之矣又如督撫大吏有用人行政之權者也然近今督撫每以情面之重輕爲用捨之權衡於是爲下吏者但能得權要尺一書以干求督撫則美缺優差無不如願以償於是今歲盛傳某省教士有爲州縣保畱本任者某省員有爲華官干求差事者在州縣固不足論卽彼教士西員亦不足深咎毋亦督撫大吏平日簠簋不飭情面太重有以召之乎孟子曰夫人必自侮然後人侮之卽此二事以觀固知亞聖之言乃千古之至言履霜堅至其所由來者漸矣然則中國今日殆非整飭紀綱破除積習使天下官吏洗心革面無以禦外侮而收自彊之效也謀國者當亦有取於斯內政以弼教明刑爲要論我朝近沿明制遠紹周官設吏戶禮兵刑工六部於京師其外者則自方面以至府廳州縣分理庶事號曰六房政無鉅細咸統於玆其本在於內修其效極於外攘蓋一以貫之矣是故談經濟者率以六官爲綱紀二百數十年以來設官分職之法善矣而設科取士之制則猶未當進士舉人有科無目士不務經濟而究心於章句帖括之末從事於試帖小楷之微學與仕判然爲兩事洎乎天下多故正途不足任擔荷乃更開捐納之例而仕途益雜政事益囂內憂益叢外患益集自粵寇平後至今三十餘年時事日非其咎原實坐此也玆者聖明奮發側席求賢可臣下之請開經濟特科區其目爲六首內政次外交次理財經武格致考工救時之道備盡於玆而以內政爲先尢得務本探源之制第思內政之所包廣矣六官之事皆內政也卽六官以外之新法亦罔不定於內而施諸外今旣區內政於外交理財經武格致考工之外則如農田錢法鹽漕礦政之隸於戶部者應歸入理財自陸兵海軍武備武試之隸於軍機處兵部者應歸入經武目河工海塘水利鐵路之隸於工部者應歸入考工目至外交爲今時最要則總理各國通商衙門所專司不僅舊設之理藩院也格致爲富彊之本則中外學堂所講求不僅舊設之同文館算學也捨此而言內政惟吏禮刑三部所隸之事矣政治之原端本君徳初不隸於部務今皇上天亶聰明勤於典學固薄海臣民之福啟心沃心惟師保大臣卽拾遺補闕亦諫官職也非艸莽微臣所敢妄僭君徳懋矣所相與有成者惟臣道計典察司於吏部所望六官之長曁封疆大吏能遵歷次聖諭破除情面實力奉行則澄敍官方之道在是矣由此而求內政之要其禮部所司之教化刑部所司之刑法乎各省學校教化之地也各屬教職教化之官也士子肄業不於學捨而於書院則學校已有名而無實今制將攺書院爲學堂而學捨仍置諸度外似非所重名實不若以各屬書院出息撥充學堂經費各省大吏集通省廣文先生而甄別之去其老憊者廢疾者文學荒疏者而畱其壯年有學識者爲學堂監院學識優異者卽充教習其未逮學堂之處則責令周行鄕鎭宣講聖諭勸勉民庶庶令教化之官各盡其職若夫刑賞者國之大柄也當賞而不賞則民不勸不勸則爲善者少當刑而不刑則民不懲不懲則爲惡者多民少爲善猶之可也民多爲惡豈其可哉今如葉志超等諸將帥之當刑人人所知也戰敗當殺失地當殺損國威當殺廢軍實當殺乃竟三歷朝審而不殺而臺諫諸公亦曾未有人焉言其不可不殺嘻異矣此而不殺是國家無刑也是使後之爲將帥者相率而解體也是使海內豪暴不逞之徒藐法綱而思僥幸也如是則中國之禍亂何時已哉而又何內政之可言哉今微臣謹遵本年六月初八日電傳中外時事均許據實昌言不必意存忌諱之上諭敬貢所知以爲我國政府告皇朝經世文四編卷二治體富彊中國富彊策方今中國之大患有二曰貧曰弱貧則欲舉行諸善政而力有不能弱則欲防制諸外國而勢有不敵夫欲救貧弱宜亟籌富彊而籌富彊者宜戒竊舊說襲腐談所貴削空言歸實際愚之策富彊也敢任能言而能行似爲盡美而盡善且決有利而無獘誠可操券而責效焉側聞聖主勵精圖治大臣藎畫賢勞乃欲求富彊而尙未富彊者以第卽中國以策之未兼外國以籌之也夫第卽中國而策之則旣患貧矣貧則欲率行諸善政如興水利開礦務練勁兵政非不善也而無如度支不裕經費維艱則力不能行也於是富而不謀貧將莫救伊於胡底長此終窮乎又旣患弱矣弱則欲防制諸外國如嚴海防備鐵艦精火器多水雷謀非不工也而無如兵餉尙難巨籌防不易則勢不能敵也於是法俄挾制中國懦孱遠慮可危近災不畏乎如是則幾於束手無策乎非也然有策焉策在兼外國而籌之夫以一中國而欲防制諸外國則難而合數外國以防制諸外國則易且以一中國自謀富彊則難而合數外國以共謀富彊則易請詳陳其策請先以諸外國情形論之東之日本嘗開釁於臺灣矣是宜防北之俄國嘗啟隙於伊犁矣是宜防若西之諸國論其大者法國橫英國狡美國馴徳國新勝而銳法以兵立國尙武故橫英以商立國尙謀故狡美以農立國尙愼故馴徳新勝法故轉弱爲彊尙忍而气銳夫中國之與此數大國也英嘗與中國屢戰於粵燕江浙矣是宜防法嘗與中國爲難於天津越南矣是宜防惟美國馴未嘗與中國開兵端是宜結好而與爲援徳國先忍而後銳能合日耳曼與澳國並力敗法而轉弱爲彊此法國之正中國之援也且徳與中國亦未嘗開兵端宜結好而與爲援也夫徳旣能合日澳以敗法中國正宜仿之合美徳以防法制法也且防俄制俄也且夫合美徳可富彊合美而富策在借美巨金以策富愚力能任借美國之三千萬金焉昔左爵相之借英國金也歲利重至一分今愚之借美國金也歲利輕可減至七釐則輕重懸殊矣借其金可以開諸礦借利薄而礦利厚也國可富借其金可以鑄洋錢借利薄而鑄利厚也國可富借其金可以設銀行借利薄而行利厚也國又可富借其金以造鐵路馳火車則各省之產通行而至速焉商之獲利厚卽國之稅利薄借利薄而鐵路火車之利厚國愈可富也此借美國金使中國富之策也又合美而彊策卽在借美金以造鐵路行火車蓋鐵路火車不但可使國富也而且可使國彊旣有鐵路火車則此省用兵可傳電報瞬調他省之兵日馳數千里速援如此則天下之兵額可十減六七卽國家之兵餉可十減六七餉減則國富兵速則國彊一舉而二善備焉夫水師旣有輪舟陸軍又有火車則此海口有警卽可傳電報檄他海口水師乘輪舟駛援此直省有警亦可卽傳電報檄直省陸軍乘火車馳援不必處處駐重兵糜巨餉減兵減餉而可富可彊則電報與輪舟火車之功也而要非借巨金則不能舉行也惟借之則無財而有財矣可富而可彊矣若借徳國金大亦如此今夫借二國之金更有裨於中國自彊者二國以巨金借與中國利在是卽害相關二國與中國卽安危共之矣如他國挾制二國必爲解紛如他國用兵二國必爲相助是中國借千萬金兼得二國助也不但可立富而且可永彊也至借銀而開礦中國五金之礦及煤礦各省未開者甚多利之厚人皆知之可毋贅矣使煤鐵諸礦盡開則中國火輪舟不向外購煤中國制造局可不向外購鐵自此中國之銀可以少流出外國矣乃如外國之輪舟制廠日久礦竭用歉轉向中國來購則尢致富之一策也至鑄洋錢之利每洋錢一枚計重七錢二分而兌錢則價值加溢焉故英洋西國名爲嚜士凡南美國運洋錢出口每千元納稅銀四錢如此重稅尙可獲利則鑄洋錢之利厚可知矣至鑄法或仿日本之式面則爲龍字列年號納稅徵皆用之與外國洋錢一律用之旣可通行各省亦可通行各國也至設銀行於各口各國可權子母兼設洋行於各口各國廣通貨財其利非一言可盡旣借輕利而獲厚利且銀行則可分年以償二國之利息洋行則可流通以奪各國之利權鑄洋錢卽於銀行中鑄之尢銀便而費省至於行規宜照外國之法司事連環保結不得移用分毫可保有利無獘焉至造鐵路行火車之大宜先自京師而達天津海口如是則陸路之火車與海口之輪舟相接而水陸貨物通行捷矣再由京師而至河南夫河南居各省之中於此建鐵路可以上達京師可以分達各省至河南之懷慶府尢爲水陸衝要各省通衢造之而各省之諸礦皆開卽火車載行至爲神速而諸礦之利源益無盡矣惟礦務宜使借銀之正使兼主之以借銀與開礦事本相形權宜歸一以免掣肘以免紛岐使昧者爲之用違其才易至誤事凡人各有所長用人宜用其長所謂耕當問奴織當問婢也否則如彼築室與道謀成效難收非徒無益而且有損矣或疑借三千萬巨也談何容易恐難其人慮一言未必能行二國未必見聽不知無慮也是有法焉非無人焉敢自任能言能行焉能行此事且實更有人焉嘗與二品銜江蘇候補道容閎縱論其事閎力任能爲以閎嘗出使於美國美國之君臣素信其言也惟如此大事必須入奏上達聖聽必須尊親之大臣上疏而愷切詳陳更宜總理之衙門奉旨而行文照會訂約其國王給憑於正使如閎爲正使閎言必得榮爲副使相助爲理可決必成閎自知美國之君臣信之閎兼知榮則徳國之君臣信之也若副使不得其人意見相左則僨事矣至於辦法閎與嘗竊擬之擬請於二國貸銀三千萬兩分爲二十年償歲息以只七釐爲限償銀以第六年爲始以此巨爲創造鐵路之用是爲興利之大宗恐二國疑信相參則請卽以所成鐵路爲質其鐵路未成之前則先以此銀爲開諸礦鑄洋錢設銀行等用亦可獲厚利以償彼薄利也此爲中國籌富彊兼外國而籌之也此銀分二十年償淸此二十年內二國旣結好貸銀二國必遇事相助是可保富彊而長治久安也且償淸之後則二十年中所獲厚利所存余銀定不貲矣或百萬或千萬或萬萬皆中國之實銀矣此策行則無銀而有銀旣富而且彊絕無虛言確有實際千萬可以立致二國從此益和他國設或見欺二國必爲力護不但兵彊國富而且長治久安似屬可行大有裨益惟分居逖莫貢芻蕘所望親王大臣垂鑑而代呈聖主若邀兪旨得以試行天下幸甚微臣幸甚變法變法論萬世不可變者道也隨時有必變者法也操不變之道以禦必變之法此聖人所以裁成輔相之功也而天下可以久安而長治何者王者之立法也有利必有獘方其立法之初但見其利而未見其獘行之旣久則利盡而獘生故自古無不獘之法而貴乎有救獘之人小獘則小變大獘則大變苟不得其人則𨿽變其法而無以救其獘故變法之道又在於得其人而相其時勢爲之也昔者宋神宗之世賢材林立法度漸弛則議變法未有過於此時者而王安石以執拗之才剛愎自用舉動不當爲天下笑於是後世斗筲庸碌之臣率皆安於因循積玩而不敢有所作爲於當世間有豪傑之士欲談天下經濟則眾必相與排之曰是又一王安石也嗚呼何其不思之甚乎夫國家之立法猶醫者之用藥也古人方劑善用之可以袪病而誤用之則足以殺人今有一庸醫誤用古方世人不咎其學術之不精而遂欲舉黃帝之素問神農之本艸而棄之亦且惑矣夫安石是庸醫之誤用藥而病不治者也實因積玩之臣是坐視其病而不爲之服藥求醫者也二者皆足以致死夫天下之病多矣世豈無精於扁鵲倉公之術者而柰何不使之切脈而用方也哉余嘗上下千古而嘆聖賢之得志也必舉一代之獘法而盡變之故國家治亂興亡之數不敢歸之天運而盡以責之於人事者堯分天下爲九州舜攺爲十二州禹復攺爲九州不嫌於屢變也孔子曰齊一變至於魯魯一變至於道是孔子固欲變魯俗也顏淵問爲邦而告以四代之禮樂是孔子固欲變周法也又曰三年無攺於父之道可謂孝矣明其爲道故無攺也哉孟子曰遵先王之法而過者未之有也夫欲遵先王之法則必變戰國之法矣又曰由今之道無變今之俗𨿽與之天下不能一朝居也亟亟乎欲變法矣行九一立學校去關稅斯孟子所爲變法也春秋時善變法者莫如子產伍田疇褚衣冠國人欲殺之而不顧也卒以治鄭漢文帝時賈誼欲變法文帝不能行而七國之難發於景帝至武帝用主父偃之策諸侯帖然豈非變法之效乎世徒以曹參爲善守法不知參幸承蕭何之後立法未久而未見其獘耳苟行之數十年或百年吾知百獘叢生卽參亦不能守矣善夫宋主立之言曰宰相必用讀書人蓋謂其通古今而知變也若徒取其拘守成法而已則擇一胥吏而相之可也安在其必用讀書人哉然亦有讀書而不知通變如安石者則以其徒知法之當變而於所以爲變法之本者有未盡焉固未可謂之善讀書也夫爲政之道莫善於易易有三義焉不易者道也變易者法也易簡者道寓於法也故曰通其變使民不倦又曰革而當其悔乃亡要之王者之法或數百年而必變或數十年而必變有眾人皆欲變而變之果獲其利有眾人皆不欲變而變之亦獲其利有變之而利止於一時利止於一方有變之而利及於天下利及於萬世有法之大體不變而僅變其節目以從事者有大變其法而矯枉不嫌於過正者要皆有道之不可變者以持之而無所私焉嗚呼此未可與庸臣論也變法須順人情論法不可變乎曰奚不可變也察之天下人之心而已王道不外人情是故利不十不變法功不十不易器猶論其之粗也其變法以奠民生而養民命誠不妨以術役天下之民𨿽然於人情苟有所不便聖人必不彊之以所難行曰吾變法凡以爲民也今民之生日見其嗇民之智日形其拙聖人知其然將有以啟之使嗇者丰與拙者巧亦已明矣於易有之窮則變變則通所謂通者也何王道不外乎人情於人情苟有所不便聖人必不彊之以所難行是通也由是言之聖人之治天下因時制宜考之無獘以民心爲權輿者也今講求變法數十年矣朝野上下檁檁乎皆能自彊不息莫急於財富之源莫大於軍樞之務莫要於商農之業亦旣次第革舊習而著維新之效徒以不忍削弱之恥故其變之也亟行之也利固多焉而亦不能無獘遂使天下倉皇疑畏搶攘莫知所適告之一人而以爲然推之千萬人而不必盡以爲然也施之一隅而不我違推之千萬隅而未必盡不我違不思損益因革之精而後始快今日橫議者之心嗚呼何其蹙也是故聖人之治天下首在能順民情爲之除害爲之興利爲之富其生爲之浚其智示之以必不得已之情齊之以爲法不同之政操持枋柄者勵精爲天下先變法之放於民者必使如金之在冶如膠之入漆無纖忽之格逆而後天下之民情順焉若夫拂戾天下人之心操之切則必亂或隱爲阻擾或顯爲抗拒故富民之生而民曰削我浚民之智而民曰愚我於是變法而天下不欲未先察之於民之心也至彼儒生過於信古而昧於識時迂於守經而疏於通權以新法爲必不可行謂成憲爲必不可攺是不但無通方適變之才抑不審時度勢甚矣又豈足言通達治體哉然而競言變法之人亦有不必盡是者不論人心之從違狃行己意則其誤與不識時務同又有黨同伐異便私挾妄其中殊無所得不過飾考究時務之名以爲終南捷徑下焉者則藉端牟利覷覦興工役而隱肆厥漁蠹又甚有行爲眾鄙而夤緣躁進徼幸成名敢爲大言穿鑿附會剿說欺世惑人心而淆國是存心尢爲莫測其爲說也必以人怒爲不足卹畏托言於可使由不可使知之訓謂民可與樂成難於謀始於是悍然進行督責之法而不顧失天下之人心侈談治安而人必潰裂孕禍無窮則亂人之言已變法當先防流獘論天下有無獘之國乎曰無有也然則我欲去其獘而轉並他人之獘而效之可乎曰奚其可今之策救時者動曰中國之積獘太深當效太西之善法以挽救之夫泰西之法誠善矣然亦知善之中亦有獘且卽無獘而安見效之者之果能擇善而從而不使流獘之潛滋暗長乎在墨守舊章自以爲是者無論已彼新進少年學無根柢詡詡然誇示於人曰西法宜學且不可不學於是著書立說動稱起點於某處或稱設法保全黃種夫起點系泰西化學家言猶發源也發源二字沿用已久人所共知何必以起點譬之黃種指亞細洲人我以亞細亞書之安患人之遲疑不解而必於白種黑種紫銅色種之外以黃種自居此種語言只見於近三五年箸述內從前固無是也豈以爲稍用泰西語气卽可謂之熟於西法迥殊於自以爲是墨守舊章者乎然猶曰文人好奇久成積習與國家之利獘無關也僕所甚以爲不然者一曰君民平權夫國之有君猶家之有主也君得總攬其權故愚民皆帖然相安卽桀紂不馴之徒亦不敢斬木揭竿突然而起亦曰我苟干犯法紀君得行其權以誅之殛之耳在泰西君民共主之邦或民主之國爲議院平議朝綱似乎民之權與君各得其半甚至民得以主持淸議進退臣僚殊不知議院諸員惟詳陳土俗民風俾民隱不致壅於上聞並不得相稍僭竊政柄蓋每有國家大事下議院先抒議論上之上議院上議院以爲可則陳奏朝廷必俟君主或伯理璽天徳盡諾施行然後可頒布各郡縣然則政刑禮樂依然出自朝廷安有下民得以定其可否者柰之何未悉其中精意而卽以君民平權之說煽惑偏氓遂致獘病日深小民皆罔識尊君親上之義哉一曰盡廢舊學彼日本維新以後只三十有一年效去泰西已一攺從前舊俗我中國獨患舊俗之不能攺耳借曰攺之卽足收富彊之效舊學固安所用之不知日本卽以西法爲依歸似舊時所用和文至今仍不稍攺中國則每有少年子弟入西塾讀西書愛皮西提略知門徑而叩以四書五經之義理茫乎莫得其端倪更﹝遑﹞﹝逞﹞論三綱五常經史子集目所未睹耳所未聞是直華人而爲西人非借西法以救我華之孱弱矣試觀曾文正爲中興柱石而所派出洋肄業之諸子弟學成返國早已習與性成只知攺洋裝操洋語娶洋婦教洋書或爲洋人司出納或依洋人作舌人從無一委質策名供國家之用者推原其獘豈非幼時未明中國大道先沾外洋之習气使然耶客曰然則欲袪其獘當如之何而可主人瞿然而起曰議院必可使設君權必不可下移而民情則斷宜上達於帝廷萬不可使廉遠堂髙罔知艸野之疾苦彼泰西人主時時出外遊行中國固萬無此體制只須地方官不自髙其位置紳商士庶凡有所見立時可以直陳方面大員則據實奏聞不稍解飾如是則君與民聯爲一體民之好惡君必知之君之舉措民必從之𨿽無下議院上議院之名而上下自無所隔閡矣至於遴選幼童出洋肄業不如廢去舊時書院就中國徧設學堂凡在童之年先訓之以忠孝之常復淑之以詩書之气待其稍有見地然後教以西法門分類別務底於精在學業有成者不難出其經猷致身事主其次亦可各事其事不致流爲遊﹝惰﹞﹝隋﹞之民夫而後西法可以行制藝可以廢人材可以振興國勢可以彊盛浡然之象仍不期然而自然謂非今日當務之急哉於是乎作變法當先防流獘論以爲公告論中國變法之利獘凡欲撫有方夏保全疆土者無論君主民主君民共主之國莫不各有治國之本原維系於其中𨿽政教不必盡同而其準乎人情合乎天理者則未嘗或異也準乎人情以立政教則舉措咸宜而推廣自易合乎天理以立政教則奉行可久而扞格無從故泰誓曰天視自我民視天聽自我民聽言天因民以視聽民心好惡之所在卽天心好惡之所在所以君師之爲政設教必準乎人情合乎天理不容一日忽者也中國自古以來堯舜三代之君光裕大徳創制顯庸孔子稱堯曰大哉韶曰盡善禹曰無間說者謂禹入聖域而不優故曰無間然禹處帝升王降之際屯蒙已開物力漸亨居位易奢淫作法易涼薄禹能力持其中而無過不及非盛徳孰能至此商周以還黷祀而鬼尙文而飾作誓民叛作會民疑變法之中不無可議至春秋時杞宋文獻已嘆無徵夏殷之禮闕如矣我觀周道幽厲傷之舍魯何適周公其衰矣而孔子猶曰殷因於夏禮所損益可知也周因於殷禮所損益可知也蓋三綱五常者準乎天理合乎人情無可損益也文質三統補偏救獘因時制宜必有損益也據前代之禮而損之益之其變有常故𨿽百世而可知也又曰文武之政布在方策其人存則其政舉其人亡則其政息良以爲政之道得人爲先方策𨿽在不足以盡其情僞而觀其會通又時代變遷世運遞降非得賢有徳者維持而興復之則善政滅絕而文武之道不將墜於地也耶戰國時秦孝公任用商君內立法度外連衡而斗諸侯於是拱手而取西河之外然商君相秦十年積怨蓄禍恃力而不恃徳卒受惡名於秦爲後世變法之口實秦始皇旣並六國任用李斯焚書坑儒廢井田壞封建盡反先王之道殘賊天下窮困萬民禍卒在於二世之末長城之歌至漢未絕此又爲後世變法之龜監也宋神宗朝王安石爲相議變舊法以通天下之利引邪啟邊釁立新法逐正人民怨日叢外患日熾宋之覆亡實自此始後世莫不以變法之禍歸之於王安石誠無所逃罪也由前而論推孔子之意後王因前代之禮必當損益乎其間損益之中有不可變者三綱五常是也有不得不變者文質三統是也變與不變皆所以準乎天理合乎人情也是聖人明言因革損益爲後王變法之準繩也由後而觀商君初亦欲說君以帝王之道比三代而孝公曰久遠不能待故以彊國之術說孝公挾持浮說是非其質其性又刻薄寡恩令百姓怨望此刑名之學之流獘固不得謂之奇才秦始皇貴爲天子富有四海誹謗者族耦語者棄市民之苦秦苛法久矣一夫夜呼亂者四應此之謂恃彊而變法是自亂其法也不可以爲法王安石好學泥古名盛一時惟蘇明允獨決其不近人情必爲天下患作辧姦論一篇後卒如其言而敗之數子者剛愎自用但知有己不知有人其變法也安能準乎天理合乎人情耶是變法中之罪人也又不可以爲法方今天子聖明孜孜求治值倭人之入寇封疆大吏旣失機於前統兵大員又潰退於後有言責者矢口譏彈不顧大局拿交刑部治罪者竟敢逗畱不進藐視王章前之積獘已顯豁呈露矣我知事平之後必當周咨博訪通籌全局爲變法計將數十百年之積獘一掃而空之鯫生所謂準乎天理合乎人情之政教不難復見於今日也豈不懿歟豈不懿歟論近日言變法之不足恃中國閉關自守三千年沿革損益同出一源未有所謂變法也不過隨世推移略爲修攺而已自泰西富彊相形見絀乃知非變法不能自立然通商以來五十餘載其初祗以船堅炮利驚心於其藝事之精武備之整而於政本則有所未遑近十年始稍稍讀其政治憲法諸史競言變而敗壞決裂已不可收拾戊戌百日諸頑固共起而覆之卒肇己亥庚子之禍至辛丑而議復行則時局愈亟幾於僅以救亡矣𨿽然吾以變法覘諸政府而政府不足恃以變法望諸疆吏而疆吏不足恃以變法期諸國民而國民不足恃有此三不足恃恐中國將絕未絕之命至是而竟不續也試言政府蓋政府之主持魁枋者內李外榮與己亥之間無異而鹿之一人又於剛趙之能事兼之而靡媿互相聯絡同惡相濟傲很疾厲貪婪無恥嫉新政故動言復祖制忌新黨故尢喜汲引私人以爲羽翼小紏結朝事紛擾如此而世之愚者猶希冀其偶然過計僥幸攺革一二端以爲快庸可得哉此政府變法之情形也試言疆吏變法條陳除江鄂二督外皆已陸續封奏外間傳抄之件亦已不少但半爲幕府之擬稿未必確有見地且聞變法之上諭甫下樞要之密函踵至故揣摩意旨敷衍塞責爲此次具覆之正辦明知縱有至善之章程而政府決不用也惟保舉人才極爲踴躍緣列名薦剡者有帶領引見之明文較捐一切花樣尢形光寵借作人情實屬至便而於以人事君之義則茫如矣此疆吏變法之情形也若夫國民變法之權力而不可槪論者如學堂爲開智第一事應由民間自立而二十二行省千數百州縣能成此義務者幾何任地爲致富第一事墾荒尢今日所宜亟講而平原千里蒿萊彌望絕無爲之開辟者他若工商兩項土貨則有生而無熟器用則有粗而無精皆因陋就簡別無振作大抵中國富戶無多類知聚而不知散貧民愁苦愴又習於懈惰以得果腹爲幸寢至圖存無術生計日蹙彊者揭竿弱者溝壑此國民變法之情形也凡此三種情形𨿽日以變法號天下亦復何益敝益敝危益危耳嗚呼如使戊戌之年當陽用命以迄今日何至釀去年之大釁回憶兵燹之時西北之烽東南之風鶴誰生厲階厥惟政府厥惟疆吏厥惟國民未嘗不嘆天心之忍而毒我中國也經玆創鉅痛深和議成矣賠定矣而上與下並無悔悟之意致再造之機緘持要政者如故阻撓成功者如故因循悠忽者如故擴悍蠻野者如故猥曰吾將變法自春䢐夏毫無實際甚矣天殆將再毒中國也然則柰之何而後可曰元首明則股肱良大君泰則百體從計中國之能變法者莫如皇上戊戌之詔有云共知其君之可恃蓋不足恃者有三而可恃惟去政府之盤據易疆吏之視聽刷國民之精神具在復辟乎其在復辟乎論變法爲今日中國第一難事中國士大夫之有志識者其望朝廷之變法也五十年於玆矣而至今日則言者尢多竊謂居今日中國而言變法蓋亦至難之事也中國舊法之不可行固夫人而知之矣然中國之獘政非自今日始也近之則起於二三百年之間遠之則起於三千餘年之前大抵國號屢更法度無攺前人所制之法未必其盡善也而猶未必其多獘也後人沿習旣久獘端遂滋又﹝因﹞陋就簡第知就已獘之法略爲修攺謂已美善甚或知其獘矣則又立一防獘之法與其極獘之法同行並舉其後亦卒與之俱獘而終不聞去其已獘之法別籌一無獘之策此固歷六七朝之陳陳相因三千餘年之師師相傳而後今之中國若大官若小吏無人不窟穴於獘中而視爲固然幾於不可復變者矣此變法之難一也至於變法之道約不過二端一曰易人而治一曰不易人而治今若易人而治則無論通曉時事可與有行者其人本居少數而卽使舉國之中彼戶談新政家言新學者約居其半足以應國家之取求而取之無盡用之不竭而試問從前所用之舊人將置諸何地其人眾故其勢盛其利害同故其心齊其盤踞久故其根柢極深非他人所能拔今如不求其端不詢其末而第曰吾將變法吾將取已獘之法與夫倚獘法以爲生之人使之廓淸於一旦其言非不是也其气非不盛也而試問被廢之人果肯默爾而息乎吾知弱者必睨於其旁待其自獘彊者非明爲阻撓卽陰肆排擠使之不可終日矣此易人而治之難也無已則兩害相權則取其輕計惟有不易人而治之法擇其頑固不可教訓者嚴懲數人以勵其餘而又別設一議例局取全國之內治外交悉心斟酌擇善而勒從爲定法使之遵守此則和平辦理之法也然今日之官吏固久處於獘之中而藉以爲利夫極獘之法𨿽有害於大局而屍其利者要未嘗無其人且其人所受之利實大於通國所受之害𨿽欲攺之孰得而攺之有如科舉之制誠中國之極獘然而望差之翰林京堂擁比之老師宿儒則固因以爲利故今歲甫有展緩鄕試之說而行在某官卻有不宜再緩之奏南京紳士且有必當舉行之請又如京外大小衙門之書吏其爲必當裁汰豈待煩言乃明詔方頒且予以出身之路而京中部胥卽相糾約爲挾制司員之計外省院司諸書吏亦坦然不以爲意且有書吏今日裁撤本館明日卽不能辦事之說僅就科舉書吏言之其獘已然又何論其他是知習於獘者卽以獘爲護身之具苟一息尙存卽不容他人之過問之壞其營利之術此又不易人而治之難也問者曰如子言則變法之事殆果無望於中國乎曰是不然天下事有易必有難且必先難而後易苟以爲易則難者至矣惟知其難斯易者至矣吾願持論者幸毋不知其難而不籌所以處之之策也按近日言新法者譁然但言新法之宜行而不思新舊交接之時如何調處斯敗之道也故特爲此論以救正之閱者幸毋以詞害意作者自志培才原才今天下非無人才之患患在用才者明不足以知誠不足以致也夫知而不用猶不知也用而不誠猶不用也不知不用而天下之人才始絕望於當路矣人才之望絕髙尙者去之山谷中五巢由侶木石爾中焉有所累者則不免挾刺僕僕登權貴之門求升斗祿與奴輩比肩亦不敢自命爲才言來旁觀訕笑而適以動長者之怒以爲自許過髙非謀祿乞憐之道也故摸稜脂韋言若不出諸口旣旅進而旅退亦無毀而無譽焉下此者則異是矣負桀驁不馴之才素昧於義利之辧一旦屈抑不能達則且西歐東走倭走挾外人之餘威張艸野之橫議牽制朝廷褒譏執政當路者無可如何反畏之媚之求免彼夫之口至甚不得已憮然嘆曰某某誠才惜其誤用而不自愛也嗚呼身任國鈞之重平昔不知陟賢吁俊爲國家固根本之圖及士不敢湮沒別求自見乃知從而嘆息之抑何見事之晚殆未足以服天下人才之心者也然旣知其才而惜之矣惜之則必思徐用之矣使天下士來感此一嘆而洗心革面謝所事歸於門下其必三薰三沐而拔擢之乎則又非也曰吾惜其才惜其才爲人用也苟使不誤自不爲人用是能自全其才矣彼有才於我之功亦何補我卽不用才亦行於富貴何損哉故方且都兪吁咈以甚不關痛癢之言欲牢籠天下之才懷利器而死艸莽譬操豚酒柷篝車何以異是卒之人才亦早有以微窺其隱故快意於一時而身敗名裂所弗計嗚呼此天下之士所以悍然不顧一往而不悔也昔張賓張元非拙於晉宋而巧於趙夏也王猛崔浩非忘情華夏而甘事虜羯也用與不用異也故天下果無才則已若夫有才不用則必至資敵知其才而不用與用之而不盡待才之禮則更深其怨集深怨之人以資敵國此衛公子之所以覆宗邦也要之此亦有才無徳之流耳若夫讀書明道負忠孝惇气節者𨿽長貧賤亦不忍出此卽在蓬蒿以沒世而抗節髙歌聲出金石噫孰使人才而至於長貧賤者則不得謂天下無才之可患也然則能用人才則當若何今方求千里之馬以濟騰驤之用而顧掌以輿隸羈勒在前鞭笞在後則馬將躑躅悲鳴終無由展其驥足𨿽百里不可得至千里哉當世之用人者才何莫不然英銳也而以爲狂躁敏捷也而以爲輕浮嚴重而剛毅也又或以爲自大而不能下人求之數年棄之一旦不納以言不試以功片語相接而輒斷之曰某也否某也否又或以委瑣軟熟之貌進者則心悅其循謹矣以摸稜首鼠之說進者則中疑其老成矣以操切深刻陰賊之說進者則且以爲深沈而可與有爲矣假非親莫知之說葭莩悉托心月旅也托與子同升之義故舊悉秉機權也揣其意以爲彼𨿽千里馬而我馭之苟無其術養之不遂其志則彼方不爲我用或且泛駕貽憂固不如駑駘之乘馭之有餘養之易足外加以千里之名內責以百里之實絕不使與夫千里者一分道而效職焉則亦無從操其短長哉聞之良工之擇木也不以繩墨度棟梁之器故無不成之室良醫之蓄藥也不以和補廢攻伐之劑故無不治之病今用人才者則不然惟庸是求惟奇是棄終日言破格而實橫梗一牢不可破之格於胸中以限制天下之人才以爲如是則進如是則退遂使軼羣拔俗之才望而裹足而阿順無恥之流方且揣摩意旨以夤緣鉆刺之不輟在上者以才之不至也𨿽明知其非才亦不得不勉用之用之旣習則又喜其柔順中於逢迎亦遂視爲固然矣而若人者旣幸其進用一時亦明自知非才則不得不畏他人之才而忌之畏且忌焉則必錮蔽用人者之聰明抑塞有才者之道路務使在上者無所知在下者無以自見而後天下之人才將莫與吾爭能矣莫之與爭能而後天下皆不才之人矣嗚呼挾進才之柄而使人才絕天下之望天下皆不才之人焉則安得不靦然侈口誣天下以無才也此琴溪道子原才論也嗟乎誣天下以無才此才之所以不至而甘於遁世無悶也總之上驕下諂所用盡闒冗之輩卽有眞才何能以自見今國家之所以馭人才者曰科第曰勞績曰捐納其所謂保舉者仍取之於仕進之途而從未見有由艸野隱逸中來者也卽曰破格用人名不能副其實取才嚴用才寬進才難任才濫於是所見皆僞才非眞才而天下安得有人才論人才監古子見余世變新論造廡而問曰子於華眾會啜茗所見而遽抗言世變𨿽曰卽小可以見大顧亦無乃太小乎子盍推而廣之請試畢其說余啞然而笑曰所謂世變者豈止一端而已哉然亦不得謂一端之非世變也佛云三千世界大千世界世界有如許之多則其所以爲變者正不止以恆河沙數計必欲一一指而出之則不但掛一必且漏萬且如懶殘云那得工夫爲俗人拭涕耶一芥子可以納須彌山於其中是則小見大之意聖人云舉一隅皆此意也客乃猶卽以爲未足乎無已請試舉一二大端以推之先言人才夫人才所以系乎世之治亂者也而所以用人才與夫所以取人才者則世各不同三代以上不必言矣奏始皇聽李斯之言焚書坑﹝儒﹞﹝書﹞幾令人才絕滅其學焉者皆使就吏以爲師遵其道而行之必至於盈天下皆吏胥幸而不久自滅不至禍延蒼生漢興而成始知學伏勝之授尙書終軍之熟爾雅孔壁出金石絲竹之聲經學由是昌明文風於是丕顯然漢時公卿多引經以決事而其所以取士者則初不在乎經學專求實用而不務虛聲也談漢學者失之穿鑿則有之失之虛憍則未之有也降而至唐以詩賦取士者始習爲浮言以欺世而人才爲之一變王楊盧駱名播初唐而有識之士早已鄙之士先器識而後文藝文藝之優劣本無與於實用也韓文公正文體起八代之衰一文可以驅海中之鱷一詩可以開衡山之云佛骨一表至今讀之凜凜有生气而一封朝奏夕貶朝陽終不得竟其用然則其所謂取士者固非所以用士者也而世風又爲之一變矣宋時一策論取士較詩賦爲稍有實際然王蔡章秦皆由策論取所其言如是其行未必如是甚至所行乃大反乎其所言又甚而以其所言掩飾其所行其中言之可行者固亦有之而究寥寥無幾若言不顧行者則不可以更僕數而世風又爲之一變迨元世以詞曲則其取士之法降而益下咸以爲人才必不可觀矣然姚廉輩皆能誦法孔子潛心經術蔚然爲有文有質之儒此又出乎人意料之外顧此外寂然無聞以至於屋社而止則取士之壞不言可知至有明定爲八股取士之法當時已有遠識於廓落傳之季世則竟無可用之人說者謂有明養士最優故食報亦最厚觀於紀載諸書記明末殉國諸人前代絕無如是之眾盛以爲讀書人多講求气節所致然使僅有气節而毫無經濟則終不足以資幹濟也本朝取士仍前明之舊而稍稍更變故所得之人才亦與前明彷佛其間旋乾轉坤之手皆由八股中甄拔而來則論取士之法幾幾乎以八股爲最上乘矣而近來泰西通商中外交涉之事日益眾論者遂創爲廣設西學之說中國之人亦多究心西學然以吾所見凡粗知西法識西文便目空一切洋气沖天大言不慚鹵莽從事若此類者正復不少其能折節讀書軌於正道者蓋百不得一焉則辦理洋務亦終不得其盡善之法非無其法無其人也美國驅禁華人已數年矣百喙柝辯而終不足以奪其气崔惠人星使一出而片言折服厲禁立除其功效之遲速大小爲何如矣而崔公則固由八股出身之人也平時恂恂如不能言惟談文則娓娓不倦而折衝樽俎之間其取效乃如此然則妄議更張侈言變法者不亦謬乎𨿽然人才之出固不可以一途限也正途中有人才異途中亦未嘗無人才文職中有人才武員中安知無人才前者煌煌聖諭謂文武並重不得重文而輕武此正深明治道之言而人才之出此後又將大變於從前子試以余此言爲左券之操何如監古子再拜而起曰古今之才不同而古今之用才不異知其所以異乃適得其所以同變者世不變者理也敬聞命矣𨿽然猶有進才多說人才之盛衰世道之升降系焉得人則治失人則亂自古有然推而至於千萬世當亦無不然凡有國有家者之於人才顧不重哉有心人翹首而觀當今之世人才盛乎小大官司與奔走後先百執事當能一一盡知其分也是不得謂盛也謂當今之世人才衰乎內有部屬間曹外而隨班聽鼓其中之懷一材一技而莫由自見者不知凡幾矣不得謂人才之非盛也操用人之柄者於世將何如哉夫藥之可以治病也而寒涼異用攻補異宜醫者誤用之則治病者反致多病騏驥之迅速也而南北不並驅東西不同道禦者誤引之則不如駑駘之緩行用人亦若是矣後世用才必循資格夫資格用人非盡不善也按諸古昔君莫如堯臣莫如舜而堯之用舜也必歷試而後任之孟子曰左右皆曰賢未可也諸大夫皆曰賢未可也國人皆曰賢然後察之見賢也然後用之用人如是其愼遲任有言曰人惟求舊器非求舊惟新詩曰𨿽無老成人尙有典型凡古昔經傳類皆重老成而薄新進然所謂老成者亦以其人之才徳言之非必以歲月計也說築傅巖尙釣渭水一言而加以相位寧戚扣角一歌而齊桓以冠服隨之可知艸茅新進一語不足以尼大賢限名臣也今人循俗見狃故常以新進槪從薄視於是才違其用用非其才且眞才屈抑則不才之輩轉得於於而至人見於於而至者無一眞才遂慨然曰當今之世果無眞才焉噫過矣中國自與泰西通商開埠事務日煩畱心時事者咸知西學爲當今急務每有交涉事件常慮欲用無人然細思之中國之人其所以習西學者不一途廣東福建天津上海等處設學堂者不一皆所以造就人才也其中有中西並教者有專教西學者有教之以粗者有教之以精者諸學堂之生亦徒有素識者其習天算則測量推算精核無比其講化學則格物致知確有至理凡西人一切精妙之法莫不熟思而深究之若西文西語之只足供繙譯者直視爲不甚奇異豈得謂此中無一眞才耶然其學成見用者曾無幾人其餘皆鬱鬱不得志勢將終老於學堂中此外又有前時之出洋學生其學而未成及但學西人之習气而無補於中國之用者固亦不少其學成待用者亦不乏人觀昔人馬尾之役可知此中固大有人在乃亦與諸學堂之生徒同一屏棄夫旣知此人此才爲當今之急務故設法以求之求之不得又設法以儲之待才旣儲矣又復拘爲資格迸而不用且或仍轉而爲洋人用不亦大可惜哉今夫一花也栽者培之漸而吐蕊漸而含苞皆生機之所流露也乃至旣經開放則盛極將衰之際從此別無生色矣故詩曰花開堪折直須折莫待無花空折枝此言待用者固當乘時得勢用之者亦不當棄其時失其勢也夫花其小焉今夫一器斧削之刮磨之雕鏤而髹漆之皆成之機也迨亦旣告成則一成而不變矣故曰君子不﹝器﹞﹝棄﹞夫器其小焉今夫一家其初手無寸鐵運一人之心力辛苦成家漸而衣食可以無虧漸而妻孥可以無苦皆迫境也迨業已成而產已丰則向之事事躬親者至此而漸卸於人或諉子侄或諉僕人久而安焉無復有前時勵志之日亦不能爲前時勵志之爲而其家事亦卽從此而止夫家其小焉國家之用人必臻於資格而後用則恐鋒芒已盡而精力亦已衰矣近來捐例頻開候補人員愈形擁擠故各省有請停分發之奏然初惟內地諸大省有之至邊省瘠地尙未聞也近者貴州等省亦有是奏矣實缺不可得有差使可當亦可抒抱負乃近日官場不特內地諸省之差使不可得卽臺灣新辟之地而劉宮保有阻止來轅投之諭矣夫臺灣乃生番蟠居之地蠻瘴霧觸之死亡固昔之所規避不前者曾幾何時而乃趨之若騖夫亦以人才之過盛耳噫人才而果盛乎則固世道之幸也皇朝經世文四編卷三治體用人應詔請講求用人疏道光三十年曾國藩二月初八日奉皇上諭令九卿科道有言事之責者於用人行政一切事宜皆得據實直陳封章密奏仰見聖徳謙孜孜求治臣竊惟用人行政二者自古皆相提並論獨至我朝則凡百庶政皆己著有成憲旣備旣詳未可輕議今日所當講求者惟在用人一端耳方今人才不乏欲作育而激揚之端賴我皇上之妙用大抵有轉移之道有培養之方有考察之法三者不可廢一請爲我皇上陳之所謂轉移之道何也我朝列聖爲政大抵因時俗之過而矯之使就於中順治之時瘡痍初復民志未定故聖祖繼之以寬康熙之末久安而吏弛刑措而民偸故世宗救之以嚴幹隆嘉慶之際人尙才華士騖髙遠故大行皇帝斂之以鎭靜以變其浮誇之習一時人才循循規矩準繩之中無有敢才智自雄鋒芒自逞者然有守者多而有猷有爲者漸覺其少大率以畏葸爲愼以柔靡爲恭以臣觀之京官之辦事通病有二曰退縮曰瑣屑外官之辦事通病有二曰敷衍曰顢頇退縮者同官互推不任怨動輒請旨不任咎是也瑣屑者利析錙銖不顧大體察及秋毫不見輿薪是也敷衍者裝頭面但計目前剜肉補瘡不問明日是也顢頇者外面完全而中已潰爛章奏粉飾而語無歸宿是也有此四者習俗相沿但求苟安無過不求振作有爲將來一有艱鉅國家必有乏才之患我大行皇帝深知此中之消息故亟思得一有用之才以力挽頹風去年京察人員數月之內擢臬司者三人擢藩司者一人蓋亦欲破格超遷整頓積弱之習也無如風會所趨勢難驟變今若遽求振作之才又恐躁競者因而幸進轉不足以收實效臣愚以爲欲使有用之才不出範圍之中莫若使之從事於學術漢臣諸葛亮曰才須學學須識蓋至論也然欲人才皆知好學又必自我皇上以身作則乃能操轉移風化之本臣考聖祖仁皇帝登極之後勤學好問儒臣逐日進講寒暑不輟萬壽聖節不許間斷三藩用兵亦不停止【】召見廷臣與之往復討論故當時人才濟濟好學者多至康熙末年博學偉才大半皆聖祖教諭而成就之今皇上春秋鼎盛正與聖祖講學之年相似臣之愚見欲請俟二十七月後舉行逐日進講之例四海傳播人人向風召見臣工與之從容論難見無才者則勗之以學以痛懲模稜罷之習見有才者則愈勗之以學以化其剛愎刻薄之偏十年以後人才必有起色一人典學於宮中英鼓舞於天下其幾在此其效在彼康熙年間之往事昭昭可觀也以今日之委靡因循而期之以振作又慮他日之更張僨事而澤之以詩書但期默運而潛移不矯枉而過正蓋轉移之道其略如此所謂培養之方何也凡人才未登仕版者姑不具論其已登仕版者如內閣六部翰林院最爲薈萃之地將來內而卿相外而督撫大約不出此八衙門此八衙門者人才數千我皇上不能一一周知也培養之權不得不責成於堂官所謂培養者約有數端曰教誨曰甄別曰保舉曰超擢堂官之於司員一言嘉獎則感而圖功片語責懲則畏而攺過此教誨之不可緩也榛棘不除則蘭蕙減色害馬不去則騏驥短气此甄別之不可緩也嘉慶四年十八年兩次令部院各保司員此保舉之成案也雍正年間甘汝來以主事而賞人放知府嘉慶年間黃鉞以主事而充翰林入南齋此超擢之成案也蓋嘗論之人才譬之禾稼堂官之教誨猶種植耘耔也甄別則去其稂莠也保舉則猶灌漑也皇上超擢譬之甘雨時降苗勃然興也堂官常常到署譬之農夫日日田間乃能熟悉穡事也今各衙門堂官多內廷行走之員或累月不克到署與司員恆不相習自掌印主稿數人而外大半不能識面譬之稼禾稂莠聽其同生同落於犬畝之中而農夫不問教誨之法無聞甄別之例亦廢近奉明詔保舉又但及外官而不及京秩培養之道不尙有未盡者哉自頃歲以來六部人數日多或二十年不得補缺或終身不得主稿內閣翰林院員數亦三倍於前往往十年不得一差不遷一秩固已英才摧挫矣而堂官又多在內廷終歲不獲一見如吏部六堂內廷四人禮部六堂內廷四人戶部六堂皆直內廷翰林兩掌院皆直內廷在諸臣侍禦園本難分身入署而又或兼攝兩部或管理數處爲司員者畫稿則一面白事則寥寥數語縱使才徳俱優曾不能邀堂官之一顧又焉能達天子之知哉以若干之人才近在眼前不能加意培養甚可惜也臣之愚見欲請皇上稍爲酌量每部須有三四堂不入直內廷者令其日日到署以與司員相砥礪翰林掌院亦須有不直內廷者令其與編檢相濡染務使屬官之性情心術長官一一周知皇上不時詢問某也才某也直某也小知某也大受不特屬官之優劣粲然畢呈卽長官之淺深亦可互見旁考參稽而入衙門之人才同往來於聖主之胸中彼司員者但令姓名達於九重不必升官遷秩而已感激無地矣然後保舉之法甄別之例次第舉行乎舊章皇上偶有超擢則楩一升而艸木之精神皆振培養之方其略如此所謂考察之法何也古者詢事考言二者並重近來各衙門辦事小者循例大者請旨本無才猷之可見則莫若於言考之而召旨陳言天威咫尺又不宜喋喋便佞則莫若於奏摺考之矣國家定例內而九卿科道外而督撫藩臬皆有言事之責各省道員不許專摺謝恩而許專摺言事乃十餘年間九卿無一人陳時政之得失司道無一摺言地方之利病相率緘默一時之風气有不解其所以然者科道間有奏疏而從無一言及主徳之隆替無一摺彈大臣之過失豈君爲堯舜之君臣皆稷契之臣乎一時之風气亦有不解其所以然者臣考本朝以來匡言主徳者孫嘉以自是規髙宗袁銑以寡欲規大行皇帝皆蒙優旨嘉納至今傳爲美談糾彈大臣者如李之芳參劾魏裔介彭鵬參劾李光地厥後四人皆爲名臣亦至今傳爲美談自古直言不諱未有盛於我朝者也今皇上禦極之初又特詔求言而褒答倭仁之諭臣讀之至於拚舞感泣此誠太平之象然臣猶有過慮者誠見我皇上求言甚切恐諸臣紛紛入奏或者條陳庶政頗多雷同之語不免久而生厭彈劾大臣懼長攻訐之風又不免久而生厭今臣之願見願皇上堅持聖意借奏摺爲考核人才之具永不生厭斁之心涉於雷同者不必交議而已過於攻訐者不必發鈔而已此外則但見其有益初不見其有損人情狃於故常大抵多所顧忌如主徳之隆替大臣之過失非皇上再三誘之使言誰輕冒不韙如藩臬之奏事道員之具摺𨿽有定例久不遵行非皇上再三迫之使言又誰一立異以犯督撫之怒哉臣亦知內外大小言並進卽浮僞之人不能不雜出其中然無本之言其術可以一售而不可以再試朗監髙懸豈能終遁方今考九卿之賢否但憑召見之應對考科道之賢否但憑三年之京察考司道之賢否但憑督撫之考語若使人人建言參互質證豈不更爲核實乎臣所謂考察之法其略如此三者相需爲用並行不悖臣本愚陋頃以議禮一疏荷蒙皇上天語褒嘉感激思所以報但憾識見淺薄無補萬一伏求皇上憐其愚誠俯賜訓示幸甚目下宜以用人爲急務論天下攘攘亂靡有定數極於陽九剝六而後朝野皇皇恐懼修省期於一變至道以底承平而其機皆洮於中東一役深察禍變之故乃皇天之所以警中國也昔者越有會稽之棲而句踐以霸秦有崤函之敗而任好以興善乎孟子之言曰國無敵國外患者國恆亡中國幾於亡矣賴有敵國外患以存之是知外懼爲內修之本而殷憂實啟聖之端天子宵旰發奮以圖自彊從諫如流而求賢若渴凡屬殖民至計經國遠謨臣下有請莫不擇善而從數月以來添購兵輪催築鐵路攺騎射爲槍廢時文爲論策設經濟特科以旁求俊乂開京師學堂以樂育英才見聞所逮百廢具舉勤亦至矣然則太平之治可拭目期之而翹足俟之乎而愚則以爲猶未得其要也蓋得其要則所以爲治者若网在綱細目𨿽繁而有條不紊得其要則所以爲治者如刀破竹數節之後皆迎刃而解吾請得卽目前中國之時局以淺近之諭諭之今夫中國之兵疲國蹙財殫力爲猶之一局之殘棋也而以中國之地大物博生齒浩繁猶之一幅之名畫也天下不患有殘棋而患無髙手不患無名畫而患無能工一局殘棋不知從何處落著也得髙手以布置之先要著而後間著而棋無不勝矣一幅名畫不知從何處落筆也得能工以摩仿之先起筆而後散筆而畫無不精矣髙手者純以心計能工者純以神行成算操諸胸中而大意定於腕下故欲求髙手者必於棋師欲求能工者必於畫師有棋師則棋轉敗爲勝有畫師則畫則畫也可無法不精由此論之則方今之西法𨿽善猶棋家之舊譜畫家之藍本也彼朝更一令夕變一法者皆間著而非要著也卽學步爭先效顰恐後者皆散筆而非起筆也值此殘棋而不求髙手則著著皆下著矣有此名畫而不求能工則筆筆皆庸筆矣棋何由勝畫何由精哉然則非棋師而命之奕不可也非畫師而命之繪不可也知其非棋師畫師而聊以代棋師畫師而彊命之奕彊命之繪尢不可也今中國之所患者患在無棋師耳無畫師了尢患在非棋師畫師而命之奕與命之繪耳此卽愚之所謂未得其要者也其要何在曰在挽回人心在湔除積習在舉用賢才欲使人心之回由於湔除積習始欲使積習之胥忘由於舉用賢才始此三者有相因之機有相資之用而要以舉用賢才爲當今急務賢才者卽髙手之棋師能工之畫師也天下𨿽大安能如許之多之棋師如許之多之畫師不知所需乎棋師畫師者不過內而宰相尙書外而督撫將軍數人而已數人者苟能力除積習力挽人心則風行而艸偃革故而鼎新郅隆之治易於反手富彊之效捷於轉圜也或謂今朝廷一切仿行西法未嘗不以通曉西文明習西藝者使各司其事是卽所謂棋師畫師耳捨是而外安有所謂棋師畫師者耶不知吾之所謂棋師與畫師者非以是也若輩第可供拂拭棋枰整齊畫具之用耳所謂髙手者純以心計能工者純以神行成算默操於胸中而大意定於腕下者夫然後可稱爲棋師夫然後可稱爲畫師孔子曰民可使由之不可使知之夫豈若輩所能當此者耶明乎此而知中國目下宜以用人爲急務則所以濟時艱者思過半耳論用人恭儉之名甚美也忠厚之名甚美也巧用之則爲懦弱巧用之則爲縱弛醇謹之名甚美也巧用之則爲巽耎人主不知人而臣皆飾行以自雕琢飾行以自雕琢而臣之情不實臣之行不實而朝廷之上虛無人焉非眞無人也君與人交相欺而不自知揜其不善以著其善者久之善者著而不善者匿矣竊其近似以冒其眞者久之眞者冒而近似者泯矣問其名則曰恭儉也忠厚也醇謹也考其實則爲吝鄙縱弛巽耎此人品之所以不端而朝廷所以虛無人也推其故則有三焉人臣欲要其君以求幸故爲小忠小信以自結人主因而愛之必且以事誣上則臣得以制其上也是謂以事相欺而詐僞之徒進矣人臣欲有所言於上而恐其不信也匿其事而假他故以成其所不言人主不知而信之則壅於言而受其劫是謂以言相欺以言相欺而遊說之徒進矣人主好大功以自矜則爲臣者因小功而增飾之積微成鉅積除成乘人主從而多其功則功不當名害甚於有功是謂以功相欺而貪功冒能之徒進矣人臣挾此三欺之術又假夫恭儉忠厚醇謹之名以爲之主人主烏乎主之人主不知而幸之故得以制其國臣皆畏其威不敢有所言此人品之所以不端而朝廷所以虛無人也然猶有其本焉與人主同愛憎之謂也愛憎同則人主所好者吾從而是之人主所惡者吾從而非之上意所向𨿽有罪不誅上意所憎𨿽貴近元勳必犯人主樂其從己而莫予違也乃因而信之由是而行其三欺之術人主乃以向之言合己之意遂深信而不疑焉而不自知其言之欺也𨿽有忠直之士不畏其威而直言於上亦無如何此人品之所以不端而朝廷之所以虛無人也然則將何以矯之曰在於知人而已書曰知人則哲惟帝其難之知人且爲帝所難中主哉人君用之安能盡舉其賢者而用之則不能不有所擇擇之旣精然後就其所知而用之可也由是以賞罰佐知人之不能及韓非子曰凡人臣者有罪固不欲誅無功者皆欲尊顯而聖人之治國也賞不加於無功而誅必於有罪者也人主恐知人之有所未盡定賞以參考之有功則賞有罪則罰功大而罪小則賞其功而不計其罪功小而罪大則罰其罪而兼計其功功罪兩相當者不論如是則賞罰之分明而用人之道盡矣噫我蓋觀於中倭之戰而知用人之不可以常格拘矣林君國祥一出洋遊學之學生耳學成而歸統帶廣乙兵輪船亦不過一武弁耳而能大張威武奮不顧身毀彼師船凶鋒大挫卒以救援不至致被倭船四面圍攻鐵木交飛船將沈下猶能駛近海岸與船中人共慶生還此其智勇兼全量敵而進滔滔斯世誠爲不可多得之將才當此釁起海疆鯨波大作得此數十輩不難掃蕩倭人以視昔年法人攻馬江時主帥旣已脫逃兵船旣已灰燼而學生容姓獨發炮轟擊斃及敵酋者誠足與之媲美乃容姓自此銷聲匿迹幾如神龍之見首不見尾無復有起而用之者卽林君具此才猷亦未聞登諸薦剡而彼貴爲提督穿黃馬褂戴孔雀翎位極武臣聲勢顯赫者率一師一旅鼓浪而東誓殺倭奴奠安藩屬惟是逍遙河上虛與委蛇直至倭奴之船連檣並進攻犯我威海旅順而若人所統兵艦竟杳不知其所之嗚呼噫嘻糜餉老師殃民國若此類者夫豈少哉乃林君𨿽傳聞調至濟遠兵船而依舊浮沈下位彼殃民國糜餉老師者仍煌煌然戴孔雀翎穿黃馬褂逍遙河上虛與委蛇𨿽言官競上彈章陳其罪狀而若人仍安之若素從不知有愧悔奮身而殺敵人嗚呼噫嘻名驥低頭駑駘競進誰秉國政其咎尙可辭乎我乃知艸野中何地無才而拔擢要所宜亟也拔擢之道柰何曰是在察之於平時而不可徒以言舉彼馬江僨軍之主帥當其職居顯要大言炎炎慷慨談兵亦自命爲一時豪傑矣乃一握兵柄而畏葸退縮莫展一籌洎乎法人發炮以攻而捨命奔逃藏身山窟狼狽之狀有楮墨所不忍形容者乃塞外荷戈及期遇赦曾不聞嚴加之罪以謝死事諸君彼容姓者膽大於身技能出眾者當三軍敗績屍積如山猶復能命中摧堅殪彼巨憝當軸者正宜畀以重任寵以隆銜俾水陸各軍知所觀感乃迄今十餘載若人之姓氏幾乎湮沒無聞坐使賣漿屠狗之流髙擁節麾威福自恣平日惟以狎優伶宿娼妓花天酒地徵逐嬉娛爲事及至用軍之際而臨陣退縮觀望不前天下事尙可問耶幸聖天子洪福如天陸軍已漸漸得手使倭奴一蹶不復能振指日可掃淨敵氛耳否則貽軍機其罪豈所能逭哉猶憶赭寇猖狂之際湘淮諸名將大抵皆起自田間而曾胡李左諸公不以資格拘不以名望阻獨具隻眼遴拔眞才故能使上下一心甘於命若夫事機坐者罰之必嚴𨿽以李次靑廉訪之學問文章夙爲文正公所欽佩而軍律一失則秉公糾劾亦不有所容情故能重奠江山成中興之偉績使林君當此我知必屢登薦牘不次超遷卽容姓者𨿽矢願歸田不復作出山之計亦必徵之使出俾得建立勛名而彼闒茸無能者鞶帶之褫事所難免夫豈肯因礙於情面僅以一申斥了之哉𨿽然林君等僅人所共知者耳彼茅檐蔀屋之中末將偏裨之內才猷特出者定不乏人而擁大纛建髙牙者誠不少花月流連煙霞沈痼無事則終年快樂有事則苟且偸生在當軸者豈不知之特無言官之奏參朝廷之責問則亦惟是得過且過付之不見不聞而已矣請以一言決之曰欲求國富兵彊當自破格用人始欲求用人得當當自盡黜闒茸始用人必先黜邪論我國家爲聲名文物之邦豈無忠良之彥瑰瑋之儒懷奇才大志願與國家建大功樹大業者乎無如猛虎在山藜藿爲之不采權姦在位賢良爲之不進今之肉食者逢迎之是尙苞苴之是行位在我右者則拜門墻焉稱假父焉位在我左者則附姻親焉結兄弟焉拜官公朝謝恩私室民生國計漠不關心然模稜者且以爲能員伴食者反以爲勤吏豺狼當道安問狐貍彼忠良之彥瑰瑋之儒介然自持確乎不拔豈屑與之同流合污乎詩曰憂心悄悄慍於小蓋小人道長則君子道消興一利而不能革一獘而不得制肘之虞在所不免賢良取禍史不絕書蘭蓀欲秀風雨摧之正人自立讒諂敗之此賢人碩士之所以拊膺而長嘆也余嘗謂我國家有可爲之勢而窳不振自甘瘠弱因循粉飾若不欲戰富國彊兵之術興利除獘之方闕如也甚或利未興而害先獘𨿽革而旋復萌余深思其故蓋由於用人之失當耳夫事無大小得人則理失人則亂國無彊弱得人者存失人者亡考古徵今靡不皆然如唐相房杜姚宋諸賢而天下大治幾臻上理及天寶以後賢良廢棄姦佞弄權京師騷動幾至覆亡宋用範韓富弼諸賢而西懾服國政蔚然逮哲宗卽位熙丰小人得志橫行追貶先賢而金人之禍遂由此起用賢人去小人此唐宋之所以興於先也用小人去賢人此唐宋之所以衰於後也我國家苟能師其所以興而鑑其所以衰則賢人之進如茅斯拔大姦之去如距斯脫安見不能駕唐宋之上而一破西人藐視之心哉然我朝以帖括取士萬不能遴選眞才巖阿湮沒者不知凡幾矣卽有科甲出身而置身廊廟者又焉能人人如曾文正胡文忠耶苟或有之則往往身居下位手無尺寸之權𨿽挾經緯才懷報國心亦徒然耳嘗閱某大臣奏摺中有請旨飭令中外大臣督撫就平日眞知灼見之人切實報奏內而卿貳部曹外而大小文武不論資格不限●但系才具出眾確實可靠者一一出具切考如果確系眞才能任艱鉅者準予破格拔擢以勵倫云云夫國之需賢猶人之需气得之則生不得則死如某大臣者眞通權達變之才爲國爲民之志也然此必愛賢若渴者方能辧此苟或妒賢嫉能則拒之不暇何擢之有自捐納例開而身仕途者皆齷齪鄙夫誤國殃民貽害非淺又復招致親朋引進相識私植羽黨耗蠹國家嗚呼用一君子而君子皆至用一小人而小人競進幾見宵小充斥而國有不亂者哉今者泰西諸邦勵精圖治日致富彊考其致此之由無非以掄才之典臻於盡善耳蓋彼國凡挾一技懷一能者皆能自獻於國君而才智之士各展所長和衷共濟以輔邦國以禦外侮若姦佞秉政賢良遭害固未之聞也此所以日致於富彊也我國家棄固有之賢才而借才於異地計亦左矣彼國虎視耽耽心懷叵測海疆一帶以次蠶食緬甸則淪於英矣越南則陷於﹝法﹞﹝流﹞矣琉球則滅於日矣昔年日人肇釁臺灣一地又拱手而獻之以堂堂之中國而見敗於區區之小島割地之恥賠償之恨何日而一灑之也當其構兵之日在位各員請假而歸者有之移眷而去者有之究其出身則捐納者半科甲者亦半捐納者無論矣若科甲中出身者則少之時惟研究於八股其得官也亦全賴夫八股不幸而遇疆場有事旣不能以八股敵復不能以八股衛國無惑乎投簪而遠揚也時𨿽有才猷練達之員膽識兼優之將抱折衝禦侮之才懷爲國忘身之志欲與日人效死一戰以振中國之威而褫日人之魄而當道巨公大權獨秉力主和議彼孤忠獨抱孤掌難鳴𨿽懷忠憤亦何所用之哉故吾謂中國非無瑰瑋之儒忠良之彥特於無人物色更苦於權姦抑害耳求其若潘文恭之薦林文忠文勤公之薦左文襄正不數覯也然賢才之所系正復非淺矣昔者炎宋之世西騷擾仁宗命韓琦範仲淹鎭之西遂不敢復爲中國患軍士爲之謠曰軍中有一韓西聞之心膽寒軍中有一範西聞之驚破膽國有賢臣則外邦畏忌其所系不甚重哉我國家朝無精忠之臣邊無智勇之將西人慢侮有由來矣其覬覦我中國者亦匪伊朝夕矣如箭之在弦躍而未發一旦有繼日而起者將何以禦之也則用賢亟亟矣然徒曰用賢而八股不廢捐納不杜則賢人必不能盡至權姦不退讒慝不去則賢人必不能自安是廢八股杜捐納爲用賢之至要而退權姦去讒人爲用賢之尢要也夫農夫去艸嘉谷必茂忠臣除姦王道以淸用賢黜邪是所望於勿貳勿疑之君子臣職教忠論自漢唐以來國家愛民之厚未有過於我聖淸者也請言其實三代有布縷粟米力役之徵盛唐有租庸調三等之賦最稱善政已列多名以後秦創丁口之錢漢行算緡之法隋責有司以增戶口唐括土戶以代逃亡唐及五季宋初有食鹽錢中唐北宋有靑苗錢宋有手實法金有推排民戶物力之制皆出於常例田賦力役之外明萬曆行一條鞭法丁糧尙分爲二明季又有遼餉剿餉練餉至我朝康熙五十二年奉滋生人丁永不加賦之旨雍正四年定丁銀並入錢糧之制幹隆二十七年停編審之法於是歷代苛政一朝豁除賦出於田田出於額凡品官士吏百工閒民甚至裏宅貨肆錢業銀行苟非家有田產運貨行商者終身不納一錢於治順治元年卽將前明三餉除免康熙中復減江蘇地丁銀四十萬雍正三年減蘇松一道地丁銀四十五萬南昌一道地丁銀十七萬幹隆二年減江�地丁銀二十萬同治四年減江南地丁銀三十萬減江南糧漕五十餘萬石浙江漕糧二十六萬餘石初制已寬損之又損是曰薄賦仁政一也前代賜復蠲租不過一鄕一縣我朝康熙幹隆兩朝普免天下錢糧八次普免天下漕糧四次嘉慶朝復普免天下漕糧一次至於水旱蠲緩無年無之動數百萬損上益下合而計之已逾京垓以上是曰實民仁政三也歷代賑見於史傳者爲數有限或發現有之倉或移民就食宋河北之災富弼僅勸民出粟十五萬斛益以官廩曾鞏僅請賜錢五十萬貫貸粟一百萬石杭州之蘇軾僅請度牒數百道本朝凡遇災荒仁恩立沛動鉅萬卽如光緒以來賑之舉歲不絕書丁丑戊寅之間晉豫順直之災賑款逾三千萬金此外畿輔蘇浙川楚各省每一次數百萬或百餘萬從古罕聞以今日度支之匱乏洋債之浩繁而獨於賑之款𨿽多不借甚至減東朝之上供發少府之私錢出自慈恩以期博濟是曰救災仁政三也前代國家大工大役皆發民夫行齎居送官不給錢長城馳道汴河之工無論矣隋造東都明造燕京調發天下民夫工匠海內騷動死亡枕藉以及漢鑿子午梁築淮堰唐開廣運宋議回河民力爲之困敝本朝工役皆給雇值卽如河工一端歲修常數百萬有決口則千餘萬皆發庫帑沿河民居不惟無累且因以贍足焉是曰惠工仁政四也前代官買民物名曰和買和糴或彊給官價或竟不給價見於唐宋史傳奏議文集最爲民害本朝宮中府中需用之物一不累民蘇杭織造楚粵材木發帑購辦商民吏胥皆有沾潤但聞商賈因承辦官工承買官物而致富者矣未聞商賈因采辦上供之物而虧折者也子產述鄭商之盟曰無彊賈無奪於今見之是曰卹商仁政五也任土作貢唐虞已然漢之龍眼荔支唐之禽鳥明之魚寺魚皆以至微之物而爲官民巨案其他貴重者可知本朝此義𨿽存所貢並無珍異廣東貢石硯木香黃橙幹荔之屬江南貢牋扇筆墨香藥之屬湖北貢茶筍艾葛之屬他省類推由官發錢不擾地方又如宋眞宗修玉淸昭應宮所需木石金錫丹靑之物徵發九州搜羅窮山谷致雁蕩之山由此間通始爲人世所知史書之曰及其成也民力困竭宋徽宗興化石綱破屋壞城等於劫奪民不聊生遂釀大禍今內府上用民不與知是曰減貢仁政六也前代遊幸最爲病民漢唐宋以來東封西祀四海騷然若明武宗北遊宣大南到京陵狂恣敗度尢乖君徳至於秦隋更無論矣本朝屢次南巡亦兼有東巡西巡之事大指皆以省方觀民爲主勘河工閱海塘查災問民瘼召試求人才所過郡縣必免錢糧其橋道供張除內帑官款外大率皆出自鹽商或豁免積虧或予以優獎至今舊聞私記但道其時市廛之丰盈民情之悅豫從無幾微煩擾愁苦之詞是曰戒侈仁政七也前代徵伐多發民兵漢選江淮之卒以徵匈奴唐勞關輔之師以討南詔田園荒蕪室家仳離死傷過半僅得生還唐之府兵明之屯衛書生稱爲良法然而本系農夫彊以戰徵戍之苦愁怨慘淒司馬溫公嘗論之矣於忠肅嘗攺之矣北宋簽官軍剌義勇練保甲當時朝野病之本朝軍制不累農夫除八旗禁旅外幹隆以前多用綠營嘉慶以後參用鄕勇其人應由募而來得餉而喜從無簽派之事是曰卹軍仁政八也前代國有大事財用不足則科斂於民漢唐以來皆然今土司猶仍其俗卽如宋宣和將伐遼則派天下出免夫錢六千二百萬緡見蔡絳錢圍山叢談宣和中創經制錢紹興以後又有經總制錢月樁錢板帳錢折帛錢歲得數千萬緡並無獎敍明季用兵初加遼餉繼加剿餉又加練餉共加賦二千萬果如此法籌餉易耳本朝每遇河工軍旅則別爲籌餉之策不以科派民間歷年開設捐輸獎以官爵並加廣其學額中額朝廷不惜爲權宜之策而終不忍朘小民之生是曰行權仁政九也自暴秦以後刑法濫酷兩漢及隋相去無幾宋稍和緩明復嚴苛本朝立法平允其仁如天具於大淸律一書一無滅族之法二無肉刑三問刑衙門不淮用非刑拷訊犯者革黜四死罪中又分情實綏決情實中稍有一可矜者刑部夾簽聲明請旨大率從輕比者居多五杖一百者折責實杖四十夏月有熱審減刑之令又減爲三十二六老幼從寬七孤子畱養八死罪系獄不絕其嗣九軍流徒犯不過移徙遠方非如漢法令爲城旦鬼薪亦不比宋代流配沙門島額滿則投之大海十職官婦女收贖絕無漢輸織室唐沒掖庭明發教坊諸虐政凡死罪必經三法司會核秋審句決之期天子素服大學士捧本審酌再三然後定罪遇有慶典則停句減等一歲之中句決者天下不過二三百人較之漢文帝歲斷試刑四百更遠過之若罪不應死而擬死者謂之失入應死而擬輕者謂之失出失入死罪一人臬司巡撫兼管巡撫事之總督降一級調用不準抵銷失出者一案至五案止降級畱任十案以上始降調仍聲明請旨遇有疑獄則詔旨駮查覆訊至於再三平反無數具見於歷朝聖訓是曰愼刑仁政十也昔南北分據之朝中外阻絕之世其橫遭略賣外蕃陷虜之民朝廷不復過問本朝仁及海外凡古巴誘販之豬仔美國被虐之華工特遣使臣與立專約保護其身家禁除其苛酷此何異取內府之金以贖魯人拔三郡之民以歸漢地耶是曰覆遠仁政十一也前代贖武之朝殘民以逞本朝武功無過康熙幹隆兩朝其時逞其兵力何求不得然雅克薩旣下而界碑定恰克圖交犯而商市開越南來朝而卽赦其罪浩罕畏威而不利其土自道光以至今玆外洋各國屢來構苟可以情恕理遣卽不惜屈己議和不過爲愛惜生民不忍捐之於凶鋒毒焰之下假使因大院君之亂而取朝鮮乘諒山之勝而收越南夫亦何所不可者是曰戢兵仁政十二也本朝待士大夫最厚與宋代等兩漢多任貴戚北朝多任武將六朝多用世家趙宋濫登任子甚至魏以宦寺廝役典州郡唐以樂工市儈爲朝官明以道士木匠爲六卿若元代則立法偏順髙官重權專用蒙古色目人而漢人南人不與本朝立賢無方嘉惠寒畯辟雍駕臨試卷親鑑寒士儒臣與南陽近親丰鎬舊族一體柄用又漢魏誅戳大臣習爲常事唐則捶楚簿尉行杖朝堂明則東廠北司毒刑廷杖專施於忠直之臣碧血橫飛天日晦闇尢爲千古未有之虐政本朝待士有禮旣無失刑亦不辱士又唐宋謫官於外卽日逐出國門程期不得淹畱親友不得餞送明代宰相被逐卽日柴車就道且前代每有黨錮學禁罰及累世株連親朋本朝進退以禮不以一眚廢其終身是曰重士仁政十三也歷代親貴佞幸驕泰橫行最爲民害漢之外戚常侍北魏之王族武臣唐之貴主禁軍五坊小兒監軍敕使元之僧徒貴族明之藩府礦使邊軍緹騎方士鄕官脇辱官吏殘虐小民流毒於天下本朝一皆無之政令淸肅民安其居是曰修法仁政十四也本朝篤念勳臣優卹戰士其立功而襲封者無論已凡戰陣捐軀者但有一命無不加贈官階給予世職自三品輕車都尉至七品恩騎尉卽至外委生監殉難者亦皆有之本職或襲二十餘次或襲三四次襲次完時均予恩騎尉世襲罔替皇祚億萬其食祿卽與爲無窮咸豐至今京師順天府及各省奏請忠義典已至數百案又職官𨿽非戰功而沒於王事或積勞病故亦官其子一人名曰難廕自漢迄明其待忠義死事之臣有如是之優渥者乎是曰勸忠仁政十五也此舉其最大者此外良法善政不可殫書列聖繼繼繩繩家法心法相承無攺二百五十餘年薄海臣民日遊於髙天厚地之中長養涵濡以有今日試考中史二千餘年之內西史五十年以前其國政有如此之寬仁忠厚者乎中國𨿽不富彊然天下之人無論富貴貧賤皆得俯仰寬閒有以自樂其生西國國勢𨿽盛而小民之愁苦怨毒者郁遏未伸待機而發以故弒君刺相之事歲不絕書固知其政事亦必有不如我中國者矣當此時世艱虞凡我報禮之士戴徳之民固當各抒忠愛人人與國爲體凡一切邪說暴行足以啟犯上作亂之漸者拒之勿聽避之若浼惡之如鷹鸇之逐鳥雀大順所在天必佑之世豈有無良之民如小雅所譏者哉陳善閉邪論倭仁人臣之敬其君者未有不欲堯舜其君者也堯舜之時禹臯伯益之徒相與議論於一堂之上都兪吁咈並行而不悖傳之萬世以爲君臣法何嘗一以將順爲敬哉孟子曰陳善閉邪謂之敬謹就其意而論之夫所謂善者何也君仁莫不仁君義莫不義君正莫不正以精一之心行執中之政善之至也然非有臣焉爲之反覆開陳使善端日充長而不自知則𨿽有聖哲之資亦無以成郅治故臣之敬其君臣者必取古人所行之善者而陳之使知所效法又取其君所行之善者而陳之使知所擴充孟子云我非堯舜之道不敢以陳於王前又云是心足以王矣此陳善之說也然人君處崇髙之位擁庶富之業或邇聲色或殖貨利或貪邊功或崇異端皆所謂邪也邪之萌在心而其發在政事使必待其發而力諍之則晚矣閉邪者絕之於將萌也日親正士聞古訓則邪之念無自生故陳善者閉邪之要也孟子云惟大人爲能格君心之非蓋嘗三見齊王而不言事曰我攻其邪心此閉邪之說也使其君有善而無邪則爲堯舜之君矣人臣之敬孰大於是豈可慕將順之名而蹈諂諛之實哉論處世郭崑燾君子訥言敏行敏事愼言訥與愼卽深沈之謂也喜怒不形於色臧否不出諸口人不得窺愛憎以爲迎合古人擔當大事身任天下之重未有淺露躁率而能成功者不獨英雄豪傑須深沈以立事卽姦雄之徒亦必藉深沈以濟其欲特其深沈正其陰險耳學問以培其本體察以充其識涵養以蓄其气歷練以發其才隨事畱心隨處自省猶有淺露躁妄者寡矣此君子之深沈異於小人之陰險也汝天姿識解均尙有過人處惟輕於發言時不免涉於淺躁但能力矯其偏使知慮少而神識定則所以進徳在此所以廣才亦在此矣知之勉之人不可以不精明然自詡精明往往受精明之蔽蓋自以所精明則凡處事用人之誤必不肯自承其誤或更信爲無誤且不樂人之道其誤而耳目之蔽多矣又精明者易流於苛細事事而察之其精神必不能無疏漏轉將詳於細而略於大可以理繁劇而不可以總綱維古人所以貴寓精明於渾厚也論任事郭崑燾近來風气不任事而好議事席丰厚之勢處崇髙之境身兼富貴安享榮華不顧人之嫉忌而專務嫉忌他人自快私欲般樂怠傲𨿽費重貲不惜而輸助公家利濟寒素則錙銖必較亦可謂之三反後一反鄕裏富家子亦優爲之前二反則皆出於搢紳世族之有才气勢力者此三十年前所無君子於此知世變矣軍興以來營中親兵散勇亦多屢膺保薦花翎紅頂幾城市旣無官職可以自效復無貲則可以自存卽又不能遂厥初衷重理故業愚懦者則到處求人黠滑者則流入戈會嘗謂粵賊之起其始磨厲湖南之豪傑其後乃敗壞湖南之風气極盛難繼理固然也聞汝營中規矩尙存惟哨弁多用提督總兵究恐難於駕馭且須密察其從何軍出身有無戈會形迹如有此等人便須設法處辦察其無積惡之才不足爲患者則遠遣之不特爲目前驅策著想兼須爲異日遣散著想此未宜曲徇人情兼收並蓄者也來稟謂辦事難於忍气吾謂不辦事則已辦事未有不受气者辦大事受大气辦小事受小气此𨿽盛時亦所不免要須謹操守勤職分持大體略細務毋好爲矯激毋自炫才華語言之間畱人地步酬對之傾常存謙退久之人必能相諒不可不知皇朝經世文四編卷四治體教養教養論泰西今日之法制多有與於中國古世合符者學校其一也或謂中國學校同將所謂合符者安在曰在乎能教在乎能養而已嘗考中國人才唐虞而降三代爲盛其後卽推兩漢非造化之鐘毓有所以私於彼時也三代之世井田與學校並行事之負未橫經者且讀且耕皆得食舊徳之名氏分公家之畎畝故不必有恆產而後有恆心漢置博士弟子員隸在學官又令諸侯州郡皆立學士之與此選者官給廩餼不至以仰事俯育爲慮故鹹得專其心而精其業用此法以造士其士風有不蒸蒸日上乎後世考試一法行而後士各散處於田野饑寒士迫有枉道以干進者矣有半途而廢業者矣迨及明初設爲科舉之制士子學底有成便須就試於縣官由縣而郡由郡而道風檐獲售始隸學官子弟謂之生員與此選者朝廷亦自有廩餼以贍其身然不能徧及也至其後學額漸廣生員愈多廩餼僅逮於廩生黌捨之中弦誦不聞等諸虛設而養士之典亦遂成告朔之羊矣國朝龍興沿用明制修明學校尊儒術又凡郡縣建列書院官師分課以輔學校教養之所不足待士可云極厚然而世風之靡人才之難竟若是是何故哉則曰教養之名無教養之實而已蓋官師溺職之咎也泰西學制不然徳國首爲稱明備其學堂自鄕而城而郡而都各有層次初學鄕塾分設各處由地方官捐建經理國中男女無論貴賤自七八歲起皆須入學至十五歲爲小成鄕學之費每人七日出爲小辧士城學之費每月出一先林如或不敷由地方官捐補至大學院學業繁重入學者每季亦僅出院費十五先林美人不論貧富槪入皇家書館讀書其費捐自房租每百兩抽取十兩並不煩學者之自出鄕學之上有郡學院再上爲實院又上爲大學院其院中分經學法學智學醫學諸門以教生徒書籍儀器無一不備學者從大學出身便可充任各項官職而其不得預於此者又自有各項書院以宏教故能使中國無一棄才有裨於公私實用今也中國廣設學校而益遠也郡院書院之設頗合育才之經然非過溢而不用卽爲奉行而無濟以言造就猶有歉焉總之育才一道當育於未成材之時中國之學校書院大半取其已成之材爲教而未成之材不得與人材因之愈貴而愈少竊計今日之合乎法而不背夫古者其爲同文方言等館與天津博文書院之類乎惜乎其寥寥僅有而所及未廣也倘以此法參酌行之於學校書院中尙謂人才不興起吾不信也居者孟子所謂最貴者也而今四百兆黃種之民泯泯棼棼以彊淩弱以眾暴寡但知目前之利而不顧後患之其桀黠者自逞其私智蔑視同類以爲天下之情獘人心之變幻吾皆有以測度之凡與吾有交涉之事者吾必能防之於幾先而斷不至爲其所害也嗚呼此特藉勢以行其好利之心耳烏得謂其眞智哉如謂不然試問其人類何能日存人生何以轉遺種又或有死亡疾病之不期而日至彼必茫然莫解也獨有鴉片一物五洲各國所屏絕而弗嗜者惟吾黃種之民好之甚篤一若天地間所愛之物足以怡情適性者惟此足以當之也此豈非世之所謂大愚者論中國教養或謂中國之於亞西亞尊大崇貴甲於全洲其所以能致此者何由蒙一言以答之曰教養又問中國與泰西各國並列於大地之上稱道所弗加崇奉所弗及卑幽遏抑視之若無所見則又何也蒙亦一言以答之曰教養中國學問之道所以福中國者在是而所以禍中國者亦卽在是也堂堂中國淩夷以至於今日固四十年來史書中所未有也卽或有之而蒙不暇細考矣惟以今日之中國而處今日之天下其措施舉動是蒙之所當畱意焉百年前亞州人情風俗別樹一幟歷久相沿牢不可破孰意時局一變今昔殊形新運旣開鼓動奮然而非亞洲之幸事也於斯時也守舊而違新不可崇新以捨舊又不可斟酌於新舊之間而參合之蓋亦煞費經營矣日人虛心任運擇善而從其力漸充遂卓然有不可輕視之槪日本旣應運而興西法之裨益之者成爲故物於是日本傲然與歐西各國同道而並馳是固日本之足以自立初非依人而成事也印度旣被臣服盡取外人之所以教之者一一而謹奉之又不足而請益焉惟驕蹇拘墟之中國深閉固拒迄今不攺蒙爲此語非不知中國有教士所設之學院數百處及學會譯出之書籍數千種惟統中國數百兆人大都視西法爲無足輕重之事無踴躍奔赴之意則教士與學會之所爲在此華人之所志不在此所爲𨿽善而仍無補也𨿽然目今中國變而思變猶久睡者初醒蒙深望中國之一醒而不復睡中國之於今日猶英國之於組新之初黑暗之世英國固亦曾親歷也英人於酣睡之中豁然而醒見教養之士實在祭司而祭司亦必取資於拉丁希臘文於是發奮爲學廣設書院然當日英人𨿽能爲學亦猶是中國今日之士子耳讀書萬卷外事不通坐而言者未能起而行也顧英旣有學可不必道道於拉希二文而時論崇重古文不欲超越而英人學業之精進恐不免隱受其阻滯也蒙之爲是說也蓋恐中國一醒之餘蹈中國之覆轍也方今談時之士或謂華人宜習英文以研究歐西之學或謂不必以英文譯作華文而讀之可也主華人者爲千萬人設法也主英文者爲千萬中之數人設法也昔英人主拉希二文以致能學者少虛擲數百載之光陰於無益之地不猶是今日之主英文乎𨿽然英文之深微曲折有非華文所能畢達者卽如算學其至精極細之處豈能一一見諸華文乎故專主華文亦不爲盡善之計而傳蘭雅之說則異是彼言以華譯英應有之蒙不知此說之信與否傅氏旣以爲然當可恃也總之歐西格致之學愈出而愈新華人𨿽窮其力以躡之而終恐其難及也故謂英文可不學其說亦偏且凡事之必待英文而後能理者甚夥盡人皆知蒙不贅述蒙敢謂英文之書所載者金玉也華文之書所載者木石也木石而金玉之當待數百年後也西國之關緊要觀於日本之前事而可知矣然亦在乎究理之得其法也今中國之旣少教習又鮮書籍惟見有西法不計利害急收而雜取之耳𨿽然今中國之向西法其意未嘗不誠固非爲救小急免近禍計也夫中國之一千八百六十年與各國議和後仿效西法大都以粉飾從事耳而今不然矣其設師範學堂於天津乃進境之一端堂中規模法度悉臻美著西儒大亨乃實主講席中國之所要者在教華人使能爲西文教習使華人而爲西文教習者眾則各省可徧設學校與美國比隆他日愈推愈廣其所造正未可限量也中國取士之法急宜變更取士之法急宜變更取士之法旣變則所學非所用所用非所學之患以除而所用之人皆有用之材矣其精進爲何如乎加之有深通英文之華教習廣傳其學二世之後中國之天下必誠爲更新之天下矣安見不可與歐西各國並駕齊驅哉論開民智民者孟子所謂最貴者也而今四百兆黃種之民泯泯棼棼以彊淩弱以眾暴寡但知目前之利而不顧後患之來其桀黠者則逞其私智蔑視同類以爲天下之情獘人心之變幻吾皆有以測度之凡與吾有交涉之事者吾必能防之於幾先而斷不至爲其所窘也嗚呼此特藉勢以行其好利之心耳烏得謂爲眞智哉如謂不然試問其人類何以能自存人生何以能遺種又或有死亡疾病之不期而自至彼茫然莫解也獨有鴉片一物五洲各國之所屏絕而弗嗜者惟吾黃種之民好之甚篤一若天地間所愛之物足以怡情適性者惟此足以當之也此豈非世之所謂大愚者耶愚者智之反也欲開民之智當先知民之愚顧泛論其愚不若分論之較爲親切也一曰士夫士者固朝廷他日取之以佐治者也乃自束髮受書以來惟考試出題之四書五經或全讀之或摘讀之其餘有用之書一槪不讀曰恐妨舉業也專其力於時文試帖小楷將有用之精神盡銷磨於帖括之中已屬可惜幸而少年科第則藉功名以打抽風耳至於朝廷之政事則漠不關心也民間之疾苦則素非所習也不幸而困頓於場屋則將抑鬱無聊終身窮困及至四十五十未必不思變計只因世閒有用之事向未究心欲求入門頗屬不易且因中年以後思慮不靈凡潛心渺慮之學不能耐勞攻苦卽使勉力爲之亦多淺嘗中輟如是而因循怠廢其初尙能藉教讀以餬其口後因年老而耳聾目瞶卽教讀一業亦不能爲此等人平生未享安樂愁眉雙鎖習以爲常詩書之味未嘗領略文字之緣亦未嘗結納乃士人中之愚而最苦者也又有稍不安分者讀書不成或涉獵醫書而懸壺道左或集資捐納而聽鼓省垣其初本爲衣食計別無他意不知醫學通於格致以畢生之全爲之從師授業孜孜不倦日夜考求尙嫌不足豈可爲無事可做而遊戲爲之乎是眞借此以殺人耳病家不知醫道之淺深而諉之曰是兩相誣也非愚而何國家設官分職𨿽有尊卑而莫不有分內當爲之事固不容一日忽者也自登進之途易爲貧而仕者趾相錯肩相摩矣以此輩圖利之人濫於官場之內夤緣要結昏夜乞憐費盡心思博得一缺其有不朘削民之膏以自肥乎不幸而掛彈章則亦已耳其幸而能免者未有不趨奉上司以圖保其位者迨腰纏旣富民怨亦深乃思歸養林泉優遊娛老而孰知天道好還造孽之錢不能受用富貴之家生兒不肖有一二傳而卽泯滅者矣若至一二傳猶能於縉紳之列者則不多見也此昌黎韓子所謂多行可愧知其不可而彊爲之必有天殃也鄕裏父老知其事者猶能歷數其事以爲監戒然而當局者不悟也非愚而何士旣爲四民之表率而平日之所爲如此其志趨之卑陋識見之拘墟有非尋常意計之所能測度者卽使釋褐登朝致身廊廟亦只素餐尸位旅進旅退以自保其利祿已耳於國家之事絲毫無所裨補也卽有能言敢諫者亦不過博一身之虛譽耳於國家之事仍無裨補也又有以气節相尙者孤忠自矢則𨿽碎身粉骨亦所不辭是忠而愚者也更有以延覽自命者羅致聞望之士與商國家大計而卒之事無條理措置失宜是狂而愚者也此四者在今宦途中尙堪首屈一指者而無補於國計民生則殊途而同軌則眞謂之無人焉可也國家養士數百年而不能收其效當存亡危急之秋相率退避有之實心任事者則未見其人也是誰之過與一曰農夫農者盡力以事其上者也而今之農人大槪少勤而多惰又復拘守成法不知新理一年所入除還租完賦開銷之外幾無盈餘因貧而愈懶因懶而愈貧其桀黠者好飲酒喜賭博者嗜鴉片終歲之盡力於南畝者爲日無多而欲其備器用盡心力以求五穀之丰登則鮮有能者倘遇水旱之災則毫無整備弱轉徙他鄕壯者流爲盜賊自害而害人所在多有如此者不可勝數一家之中倘有疾病則信巫而不信醫念經禮斗待佛送神習以爲常恬不爲怪所以鬻牛典衣傾家蕩產者比比然也幸而病愈則資本盡失益加窮窘不幸而病不起則人亡家破田亦荒蕪此農民之苦恐錯貴粟之疏尙不能盡其萬一也又溺女之風亦維鄕村爲最甚𨿽經官府出示諭禁而此風終不能絕因此農家生兒長大之後娶婦最難因女少而男多也夫天地生人男女之數大槪相等今因女孩遭此惡或有掠賣等事以致不敷婚配男人之未成室家者往往爲遊﹝惰﹞﹝隋﹞之民而輕去其鄕其無恆心與無恆產者同也推原其故端由於人心風俗之害而溺女之家實爲罪魁而禍首其不智孰甚焉若夫農民中之知書識字者萬不得一至於文藝之學更無論矣其故由於幼時失學而失學之故亦有二端一因於無力讀書二因於蒙師失職讀亦無效如是因循數代之代其愚益甚竟有問其本人之姓名但知其音不知其字者問其何以至此則以幼時未曾入塾對或𨿽入塾而荒數年亦與未讀者等矣嗟乎文字流傳其用至廣如不能寫不能算並不能認識其不便孰甚焉此等蚩蚩之氓無知無識有資本而不能計算有要事而不知記載幾與野蠻無異昔人有言天下惟民最頑指此輩而言也果何以使其智慧日開而爲國家向化之民歟一曰工夫工夫之爲技賤勞苦者也而古之爲工者能審其四時各有所宜辧其材料之堅脆權其事物之重輕旦暮從事施於四方以飭其子弟相語以事相陳以功相示以功少而習焉其心安焉所以古時器用質朴而精工堅而實經久不敝可以貽子孫可以作寶器竟有某工專精制某物刊姓名年月於其上以傳諸久遠者後人得之無不什襲珍藏待價而沽故商彜周鼎竟有值價千金而不吝者古之人如此其鄭重也今之爲工者則不然日事取巧所作之器往往不中繩墨用之不能無獘至於宮室亦多減工偸料易於坍塌所以新造之房屋當其初成似屬美輪美奐不及十年而已拆卸攺造矣無他工不堅料不實不克久遠也故興土木之工者因此而生戒心非在萬不得已之事不願動工而工亦因此而愈困矣然猶有犯酒賭賻以失業而流爲乞丐者非至愚至賤之人曷爲而入此下流耶則其平日之失於教化可知也更堪駭怪者軍務河道之工程及京師道路之工程皆不能如法修築以期鞏固炮臺船械靡費甚鉅而用之能得力者甚少黃河則每歲興修設有專司而衝決爲患者時有所聞耗費國帑傷害民人不可勝數道路之難行各省皆然而各省之中尢以京城爲最晴久則塵沙蔽天雨多泥淖徧地旣於國體攸關又於行旅不便𨿽工部設有街道衙門而各事皆委之於胥吏承修之人奉行故事當爲具文但期報銷之不遭駁詰而已固不問其工之優劣料之良楛也以上官辧之事𨿽由侵蝕扣爲通行之積獘然卽使有實心辦事之員竭力整頓不肯絲毫作獘以期工程之完固而其下之匠目工頭必詫爲向所未有之事而不願樂從又或慮辦成以後工料堅結則無須重作亦不必再修不啻自絕其謀生之路而不肯聽命於是相率罷工以爲挾制之計或故意延宕使其久不得成此皆足以禦辧事者之肘而害其聲名彼老姦巨猾者必將竊笑其旁曰公事公辦必不可固執不通融也後之辧事者皆援引此事以相戒於是國家一切興作制造永無實事求是之舉且工作之事如築室造橋開路以及作舟車等皆有格致之學在其中格致者何重幾何學分材及料之學是也故爲工匠者亦必讀書數年將應知之事孰於胸中方可從事而爲大匠者此等格致之學尢不可缺乃今之爲工師者只能略知寫算耳令其畫宮於堵曲盡其制者已屬絕無而僅有若考其有無格致之學凡向之稱大匠者至此鮮有不瞠目而撟舌者下此者爲眾工不知過聽匠頭之指揮耳而爲匠頭者苟能從事於規矩準繩方圓平直不踰尺寸已爲斲輪老手更何望其獨出心裁創一器以利用哉所以中國制造之學久無進境而奇貨之來自外洋者層變疊出人多愛之而不忍釋手無怪乎進口貨多出口少而財日匱也果何以使其得心應手而智創巧述歟一曰商夫商者轉物候時而通有無者也古之爲商者與其俯仰任其能竭其力以得所欲故上自函珠懷寶下逮賣漿販脂莫不賤之徵貴貴之徵賤以利己而便民今之爲商者則不然資本不足者但知鋪排門面以示恢張而貨色之髙下價值之低昂絕不畱意也及至折本則所虧者又多他人之項此之謂自累而累人終其身無充裕之日而若輩毅然爲之不知自悔也又有藉倒帳以圖得計者其生意不能興盛而本錢尙未虧耗乘拖欠之多而猝然倒閉捆載多金先期逃逸及至涉訟而人已遠揚其夥伴學徒因此管押囹圄不釋或含冤而自戕或因病而亡身所在多有此等人卽使積有餘資亦不能安樂享用良心旣喪禍亦之此乃商人中之愚而最惡者也又有故意作獘以圖獲利者大宗貨物底樣不符及至退回諸多耗折於是仿帖牌號皆不能取信於人交易之間殊形不便遠方賈客有監於是因此而裹足不前矣此乃商人中之愚而無信者也更有壠斷居奇以圖罔利者某處某貨出產欠收彼知之較早乘價未昂時收買極多囤積數月迨價飛漲至極髙時彼卽銷售如此屢屢爲眾人喫虧一人獨得其利已屬不公今電信通靈輪船便利將來鐵路徧開運載更便如有某貨之價非常昂貴則遠處之販來者必多而近處之購買者必減少貨價能不低落乎倘使囤積之貨不能預早出售必致本利盡失一敗塗地此乃商人中之愚而最貪者也凡若此者其求利之心固無異於人而求利之法大不合於理充其求利之量必使利盡歸諸己害盡歸諸人而後快而不知天下之人皆有相生相養之道惟互相倚賴而後可以成萬事若但知損人之爲己利而不知人己之兩無所損然後能得大利大必至於自廢而後已貿易一道有盛有衰循環不已當其衰也如潮水之迅落各項生意虧折者多惟智利謹愼保守僅能自免耳此興衰循環之事大約以十年爲期按而計之歷歷不爽西人言此與太陽射至地面之熱有關系如日射地面之熱極減少之一年卽商務極衰之年貿易者於此須格外謹愼以防傾跌而中國商人於此一端更覺茫然也果何以使其明曉最激而思患預防矣四民之外則有道士僧人藉拜懺念經以騙人錢財但知十方布施利己損人如問以道教釋儒之宗旨則鮮有知者此外又有流氓乞丐遊手好閒之徒大都遇事生風無惡不作爲害閭閻莫此爲甚更有齋匪遊勇劇盜梟之類則皆亡命之徒湣不畏死𨿽屢經國家嚴法重刑亦不足以懲儆近數十年中又多民教不和之案初則造作謠言惑人聽聞其繼逞其血气之勇掠焚毀釀成巨案朝廷嚴辧之事所獲匪徒無不盡法懲治而迄今此風仍未少息此等作亂之原固不外乎好勇而疾貧而好勇疾貧之故不外乎幼年失業養成其貪狼暴戾之性而視人世間正經之事無一可爲者甘心作此犯法之事𨿽死而不悔從未聞有一人能洗心革面痛攺前非以求惡始而美終者嗟乎人孰不稟受父母之精血以生當其在𦇤褓之中提捧負畏其不壽萬不願其成人以後入匪徒惡人之黨而不保首領以歿也然則蒙養之功及謀生之任其流入於邪則逞其私智變詐百出及究其歸宿則冒險從事置性命於度外夫人苟安分營生世間何事不可謀食而何必干犯王章爲眾惡之所歸當其擒獲之後訊供明確綁赴市曹悔無及矣非愚而何試更綜而論之嬰兒離母胎之後自必食其母之乳以爲生長其母亦因乳汁之流通能身健少病然哺乳之期非無限制大槪以一歲幾度因兒生一歲牙齒已生足以咀嚼食物不必再食母乳此天地生人之意也乃今世之人則多昧此理富貴之家往往不願自乳多催乳母以育嬰兒此有兩害產母因乳汁之不行血气不能暢旺產後常身弱多病他人之小兒因食乳之期過短亦能身弱多病不能長養以致夭殤此亦兩害之道也貧苦之家自哺其兒毫無限制常見三歲之兒尙在母懷食乳者視其兒則面黃身瘦問其母則頭眩眼花不知病從何來而不知皆因哺乳過久之故也更有其母已懷孕數月而仍哺乳不止者此事更爲悖理食乳之兒因乳汁不佳必多疾病腹中之兒因其母之哺乳難於生長而其母以一身而兼顧兩兒其不能支持之情形更可不言而諭矣此皆淺近之理而知之者甚少不獨鄕愚無知卽尋常醫士亦鮮有知者豈不可嘆也小兒至四五歲時已稍有知識此時蒙養以正爲先切不可道之以僞壞其心術乃知世之人因小兒之喜頑多方哄騙久之則眞者亦不信更久之而自能作僞以其父兄幼小如此則長大可知下等人家養兒至七八歲時尙不使其入塾所見所聞多半傷風敗俗之事甚至取人之物騙人之錢則父母並不戒責而往往稱之曰能習慣之後以此爲常更何望其歸入正路哉女子至六七歲時亦不使其入塾讀書只知裹縮其足使其尖小伶仃以爲觀美舉步維艱行動不能如志身體漸弱疾病叢生故中華女子矮小者多長大者少瘦弱者多彊壯者少出嫁之後所生兒女亦多羸弱數代之後其不絕者幾希又有貧苦之家衣食不足男兒在十五六歲時已肩挑重物勉行一二十里之遙傷其筋骨因此不得長成至二十餘歲時仍矮小如童子此等人皆不永其年所見者多矣甚可嘆也更有極貧之家夏無蚊帳冬無被褥一室之內污穢不堪問其業則曰小工也或推車以度日也問其所入幾何則每日亦不下二三百文也問其食指幾何則亦不過數口之家也察其何以窘迫至此則非嗜酒必困於非困於則喜賭博耳終年如此卽使所入較多亦不能有盈餘爲其妻孥者艱難萬狀幾無以爲生嗟呼此等人迷而不悟竟無醒覺之時眞所謂自作孽不可活也果何以使其孽海回頭克登彼岸歟飲食衣服一以養身一以蔽體人皆知之而不知所以養生之故蓋由於人之思慮動作皆有所消耗不得不藉飲食以補其缺乏而所補之物又分長肉與生熟二種肉不長則饑膚必致羸瘦熟不生則血必致凝滯皆足以傷生此外又需潔淨之气以供呼吸之用良以身內之血徧體運行一周則不免有穢濁之物攙雜其中必自肺以呼出之此爲血中之濁質所成呼出之後必淸气以補其缺而血乃由紫色變紅紫色者穢濁之色也紅色者潔淨之血也人無淸潔之血則疾病叢生不可救藥故飲食尙可暫缺而呼吸則不可偶停誠以气爲血用而血爲人用而供其職者惟肺與心心之力能令血流行於中肺之力能令血之濁而紫者變爲淸而紅者此亦造化之妙法也當今之人昧於此理飲食之物但取滋味之適口而不計養身之功何物爲最大常多食無益之物撐腸滿腹消化不及卽足以成病亦不計長肉生熟何爲獨多往往夏時多食生熟之物而冬時多食長肉之物反其道而行久則必受其害城市之中臭穢不堪發爲惡气居室之內堆積黴爛之物並不洗滌亦發惡气又有一房之內聚集多人气之淸者變濁又不肯開窗以通淸气則無病之人亦將煩悶而頭暈矣若有病人更不相宜所以天气酷熱之時疫癘流行死者不可勝計吸气之外其最要者則惟飲水水之爲用甚大能令人體軟潤能消化諸物食物在胃中變血藉水以消化之血含水而行布徧體補其缺少之質又將用過之質瀉出至血管之門滲入大小腸而大小腸藉水沖之至於身外所以消化養血通血大小便之事無水不成而水之種類可分爲蒸水雨水河水井水泉水海水等而蒸水最淨雨水次之河水則有淸有濁淸者可飲濁者不可飲大城內之井水常有穢物隨水而下飲之不宜泉水近於墓者飲之亦不宜凡日用之水近於溝渠處而取之者飲之必有大害海水含鹽飲之不宜惟供洗浴之用則有益於人身凡人常用淨水可以卻病延年多飲不潔之水卽爲疾病之源而世人每忽略此事但知挑取污濁之水以﹝白﹞﹝自﹞礬消化之澄淸以供飲食之用不知水中尙有惡質爲下白礬所不能去者仍存於中水色𨿽明飲之亦有害也至於衣服則不專爲蔽體而設大抵人身之熱有一定之度不論天時之冷熱不宜過多過少惟熱之性情易散易傳又因空气之熱尋常小於人身之熱故必有材料在身內化合補其傳散之熱令身內之熱不減少身外則全賴衣服護身之熱冬時以皮爲衣令身內之熱不易外散夏時用白色之衣阻禦日光之熱令其難入人身冬時用法蘭絨爲裹衣令身熱不散如不用法蘭絨則用棉布勝於麻布因傳熱遲而能收汗也材料之外尙須知顏色之不同黑色之收熱散熱較其於白色夏布穿黑衣較之白衣更熱冬時穿黑衣較之白衣更冷故衣服以淡色者爲宜今世之人非不講究衣服惟徒知外飭之觀美而不計气體之相宜竟有四季之衣服已經完備而貼身之裏衣污舊不堪者且因洗浴之不勤而皮膚汗孔皆爲塵土垢穢所閉塞而汗气不得暢行上被褥亦不能厚薄適中寒冷之時並不加羊毛毯而仍絮被貧苦之家竟有終年用蓆而不用褥者自以爲家寒之故只能如此而不知平時枉費之錢亦屬不少苟能稍知節嗇則置辧被褥爲禦寒之具尙非難事豈不勝於飲火酒以得暖用鑪以溫被耶此外婚喪喜慶之事亦多繁文縟節而不能切中事理風水一說尢覺害人不淺言之眞堪痛恨﹝今﹞﹝令﹞人於出殯一事往往花費多金而不惜及至停棺之後二三十年不葬者所在多有豈非以風水之選擇誤之也甚可嘆也嗚呼人之智愚賢不肖固由於彼蒼之賦裨而莫可挽回然而不可移者究惟愚下之人則然若中材之人則未必不可化道者我國家苟能革除一切之虛文而用人行政之法俱以實事求是爲斷則艸野之風俗自亦有丕變之機地方官關心民漠時時以民事爲念去其不便於民者而興其有益於民者則閭閻之气象自爲之一新民气旣振民心旣固則根本已立而後議教化之方庶不虞其隔閡教之之法卽所以開其智也大綱約有三端一曰讀書夫中國之童子不患不能讀書而患不能讀書之文理深奧不能驟明所以讀書數年而卽出塾者其書全行荒廢與未讀時無以異也爲今之計宜著淺顯易明之書以文字爲經以名物事理爲緯由二三字至五六字以至成句句有長短而文理卽寓乎其中由單句之外再申明連句之法卽成一則文字所講者無非指點目前切近之事童子讀之能心領神會者猶恐不明又輔之以圖俾能記憶迨識字已多文理略通卽仿經史百家簡編之法而變通之凡有發揮事理增廣識見者皆爲不可不讀之文悉載入其中使讀之者感興鼓舞而不能自已而文辭之變化亦已纖悉畢備矣此外應習算學輿地二門夫算學之精者皆爲專門名家之學而其所必不可少者實爲人人當知之學凡人世間有益之學問皆以算學爲根基如不通算學則所辧之事多半模糊影響而毫無把握今算學之書印行者已不少宜擇其簡要易明者三四種爲塾中之用又益以幾何原本與算書相輔而行俾學者於一日之工分出一二時習算則姿質聰者愈啟其靈明而天分稍低者亦可磨練其心思而成幹濟才矣輿地之書亦可開拓心胸並可周知形勢且奉君命出使他邦貿易於他埠采詢風俗於異域統軍命於疆場船行海洋歷數月之久而不睹邊岸之所是若無他志以資考證無地圖以備閱不將如瞽之無相而倀倀何之乎嘗考輿地之學原出於地圖而披閱地圖者必先知繪地圖之法如何測量地球面之大小近遠並作何形狀而在一紙之上縮繪成圖此非素所諳練者不能一見卽了然也且地誌爲史書之根本讀史而不知地理則不能明各國之分裂及歷代之沿革故學塾之中宜兼習輿地一門先由本國以及於他國由本州以及於他州再由近今以遠溯上古也更有餘暇則可研究地中之各質及地面髙下直形與有關於人生之動植諸物此皆幼學所宜知而爲書院中必備之功課也二曰格致夫格致之學所包者廣竭畢生之力亦不能全知惟有最切實而最緊要者厥惟身體之學今中華之人皆不以西人之堅壯說者謂西人之食物與華人異所以西人多彊華人多弱以余觀之食物固爲養身之要事而身體之彊弱尙與他事有關苟能確知人身如何生成如何長養如何老死之理必於保身度日之法大爲有益而疾病必可減少身體必能彊健因此而增其智慧足以宏濟夫艱難然此學亦非旦夕可成必從名師講解圖說之外有必須剖析細而知者中國貧民急於謀食或無暇爲此則先明其總理可也三曰公會大抵學問工藝等事貴乎切磋琢摩相觀而善中國不乏有志之士特聲气不通見聞孤陋不能得友朋之輔助相與有成西國之人深知集思廣益之有用堪以造就人材故特準民間設立藝學之會定期聚集一處或講論新得之論廣演習創獲之法將一人所知之理法傳之於會中之人刊印書籍傳布各處所以西人於制造工藝之學竭力推求不肯甘居人後又因成會之故易得眾力之擎舉而成就不難今中國亦應仿行此法特準民間設會凡屬有益於國計民生者皆不在禁止之列推而廣之凡博覽會賽珍會以及博物院藏書庫皆可由國家舉辦而準民人入內遊觀以擴聞見此亦新民之要務也此三者皆爲人生切要之端而富國彊兵之道實亦不外乎此苟能如此而尙謂黃種之民不能自立於天地之間者吾不信也質之通達時務之君子以爲何如廣論興亞策何文炬自中西道通風气大開互市訂盟五洲峙立論者以俄譬秦英譬晉法譬楚倭譬齊𨿽思患預防言之激切然地球之盛未有過者中國處亞細亞洲物產民力百倍外洋而卒積弱不起者則以振興之道未講也竊維夷禍燎原大局不堪設想此在兵法貨殫力屈則諸侯乘其蔽而起其在戰國齊不賂秦遂抱薪救火之諭薪不盡火不止自倭事旣定固知其必有今日也然以天下之大臣庶之繁豈遂無扶危勘亂之才起死回生之術特仍故步自封刻舟求劍則終至於束手易曰窮則變變則通通則久談時務者僅以西法當之而不知通變者振興之本道固有大於是者如求戰陣之才則必咸同間老將求封疆之才則必曾歷任督撫而不知其人已今非昔比以當戰鉅誤事豈云淺鮮由此而推資格限之捐輸濫之苞苴徑竇以攘竊之屍其位者類不勝其任勝其任者類不與其位用人之道竟成一形格勢禁之局苟非廓淸積習破除成例而眞才不出此宜通變以求振興之一端也中國海戰風气非數十年所能開十年前曾謂專恃海戰兩失之道扼重陸軍得半之道恃必不可恃之水師則陸師每觀望水師之勝敗以爲進退掣動全局日本之役堅船利盡以資敵而陸路四百二十五營同歸無用何如精練陸軍分布要害敵船偪近之處瀕水州縣市鎭村落官民倉庫物產搬徙一空而我軍離水數千里駐紮彼不離水吾土地不能捆載而去彼若深入然後吾陸軍制敵之法得一一施行此宜變通以求振興之一端也古者王畿不過千里侯封不過百里今封疆所轄奚啻數倍事權何等重大時艱同值宜如何認眞振刷有備無患乃一旦有事內出一紙書便足以弛其肩臂杳泄者樂得僥幸無事有一總署旣與外人以抓拉之具而遇事請示遇事掣肘𨿽管郭復生不能展盡底蘊有爲者亦將心灰气塞謂宜明降諭旨交涉之事各有專責疆場之事不爲遙制旣以作當事奮往之气卽以抵塞洋人徑至京師要挾故智此宜變通以求振興之一端也理財在今日自屬急務惟利之中於人心旣深且毒如貪墨浮冒偸減幹沒攘奪倒騙數者盡之矣此在今日已成錮疾孟子所謂後義先利遺親後君者此其候也其有以贓敗者官則革職幕友家丁則驅逐不知積久而後敗露固已飽其欲壑僅予革職驅逐於彼無毫髮之損其未經敗露者仍無足畏忌計惟申明罰鍰之例酌定官幕司事書役門丁數項而民間不與焉頒發簡明條例有犯必追估計累資若干勒令吐出若干除罪在不赦流徒以下皆準作贖卽如甲午歲魏汝貴一流其時貪人敗類若行此法所罰何止數百萬以取諸公者還諸公旣不法亦不傷恩旣可懲貪又可助餉但破除情面核實奉行彼貪黷者知已入之終不能據爲己有其迹亦可以稍戢矣此亦勵廉恥正人心之一助宜變通以求振興之一端也大抵事有萬端而行之有序中有綱領有條目有功用有效驗然非綜核名實則積重難返仍恐無自而興今若集政府王大臣聚謀一室試立名實二字於此覆按諸大政大計孰名孰實其無不相應者乎復按諸握虎符擁節旄專方面及凡百執事孰名孰實其無不相應者乎復按諸洋務學堂藝院一切制造孰名孰實其無不相應者乎苟去其不相應而病源洞見癥結實求其所以相應而處方直達膏肓循是數者切實講求將環亞洲之人士自無不喁喁向風廉頑立懦豈惟可以駕泰西各洲之上𨿽以之咸五登三可也是在今日之畱意振興者保種策陶崇新狡矣哉洋人之在內地交涉也其始也開埠通商而內地之財源入漏矣其繼也覓釁動兵而內地之軍需動鉅萬矣其卒也議和索地而內地之形勝歸烏有矣今復嘵嘵然以瓜分爲謀夫瓜分天豈遂其欲然或他日者若英若俄若徳若法等國逞狼之貪縱虎之欲分據而有之其在議院諸臣謀服華夏之民而臣妾之犬馬之可保無後起之患必以遏絕亂萌爲先夫天下非紳富之家不足亂非才智之士不能亂則必效朱梁之故智辱搢紳於濁流循祖龍之舊轍坑儒者爲糞土然後彼可安枕而臥也嗟夫紳富之家才智之士是種也何種也所謂神明之遺種者非耶而今而後蓋有危如累卵者矣𨿽然其不幸而不生幹嘉之際得蒙惠保之庥其猶幸而未遭殺戮之慘可謀自保之道自保之道柰何其在紳富之家莫如散財發粟抒國步民生之困而自安於淡泊才智之士莫如匿迹韜采存大智若愚之心而自守其昏默庶狡焉思逞者不至顧而生忌忌而生疑疑而生謀謀而置於鼎鑊刀鋸之地也豈不幸哉豈不美哉至如私結鬼黨爲偸生計生則生矣其如良心難昧何遠徙外洋爲避難計安則安矣其如遠棄家室何善自保者不徇於利不徇於名而混其身於蚩蚩者流似商似賈亦學亦農老子所謂知其白守其黑知其雄守其雌實亂世存心之上計也庶神明之後不至殄無遺育者耶𨿽然以七千萬里之地四百餘兆之人吾安知無守錢之虜甘受首於紛爭之際釣譽之流甘受戮於夷狄之手也哉噫招徠論夫用夏變夷經說可據重文輕武錮習已深招之而不應則柰何曰楚王愛細腰臣多約食宮中愛髙髻城中髙一尺上有好者下必有甚焉安有招之不應者乎特患招之未盡其情耳夫中國之重流品久矣昔淮陰羞與樊噲爲伍袁宏恥與伏慆同列本屬同功一體之人尙有髙視闊步之意一或良楛不分薰蕕共器則志士有籠束而退走耳查本籍聰子弟若其文理淸通必已列名庠序至於武生武弁大率斛律惇署名金迷其制庫狄幹押字錐逆以書間有承襲世職通曉漢文者然亦僅矣伏維帥臺智周萬變豈其見不及此特以整軍經武之圖不得不示博采兼收之意惟是眾品淆雜情僞滋多倘考核之稍疏必獘端之叢出伏乞帥臺飭考官嚴密閱校無論何項功名均以文理精通四字爲本俟錄取後其子弟武生令取同鄕官及本省紳耆身家淸白品行端方並無槍冒頂替切結方準來堂一體學習庶聚處無亂之懼而聞風免裹足之心則流品宜淸也北洋學生習气頗深爲人詬病久矣南洋開創伊始聞定章每月膏火二兩告假過年按日核扣法頗苛細必無奇偉之士應之頃者皖省獲見湖北招考告示宦途及書院中均有欲往鄂投考者顧躊躇曰某某根基污下今爲北洋學生列上考矣某某僅識之無今往南洋報考得名字矣我與並列何如哉揆其隱念特恐識者與他省一例視之故趄而不前也𨿽拘執不通然其意亦可念矣伏乞帥臺俯體人情略變舊制或本儲將練武之意另錫名稱卽援髙才上捨之規一新耳目𨿽屬暮四朝三之術聊示涇渭淸濁之分則名目宜殊也危論孫福保事急矣抱火厝之濕薪之下濕不止薪不燃遂謂火不能爲害也知其非矣顧何不大聲疾呼撲滅其焰而後已乃猶安坐其旁顏色不變必焦其頭爛其額而後皇然驚肅然懼也惡乎危不危其所危惡乎不危危其所危如是也已矣今日之天下如痼疾之中於藏府而猶能彊其飯安其步庸工視之而以爲無疾也扁鵲望其色而驚矣夫以三百兆之金繒輸入於敵非奪民之財以挹注之也然稅由是增俸由是減兵由是撤不奪於民而甚於奪於民如脂髓之暗吸漸成枯臘而皮毛膚革安從而附麗之民生竭而饑寒其身者危猶小民怨激而揭竿以起者危甚大吾恐今日之禍不在顓臾而在蕭墻也夫西人之覬覦我也固不敢忽彼以商困我以兵脇我以鐵路襲我以鐵艦鎭我而猶不輕發難端者何也彼固謂竭我國之財力使吾民自相殘以至禍亂彼徐伺其旁安坐而掇之不勞一兵不費一餉不折一矢而可以取人之國如反掌者流寇之禍劇於明聖代之龍興起而承之開基之忠厚莫忠厚於我朝而得國之易亦莫易於我朝夫得之易守之難朝廷一日之禁弛卽百姓一日之安危迄於今彊四偪虎視鷹瞵其幾之萌洞若觀火天下深識之士於是乎栗栗危懼若隕深淵廣設學會以開民智此誠今日之急務矣而天下之勢卒不能賴此以求安者風气開於下而格於上也上之人非不知今日之勢如此其岌岌也以爲可稍緩須臾不復於吾身親見之耳夫需事之賊也若不早圖後將噬臍不於其身必於其子孫若己身求其至安而貽子孫以其至危豈計之得乎乎幾之遲速不可知而令中原塗炭神州陸沈孰主宰是孰綱維是天下有不歸咎於綢繆之不早乎今者毅然決然變行西法猶恐顓愚之不能盡牖利源之不能遽開轉危爲安之效尙不可知何沓沓泄泄因陋就簡熟視大之將傾而燕雀乃晏然處之風雨飄搖非周公之善憂王室也然則中國當如何而可誠非變法不爲功矣日本維新以前外迫於彊內蹙於封建國祚之懸不絕如縷俄羅斯亦昔日貧弱之國也自彼得攺行歐洲列國之政而富彊之效如驂之靳使二國者狃於故常不爲攺變迄於今日儕諸地球諸小國可也使我中國於海禁旣開卽仿彼國之政教而悉行之躋諸俄英之彊富可也然積弱至今如癰之腫漸至潰敗者何也則以其始也拒之太嚴其繼也知之太淺拒之太嚴操切而決裂知之太淺扞格而不通天下未有人用之而效己用之而不效者人爲之而得己爲之而轉失者而遷就遊移模稜兩可卒至欲行中法羊質而虎皮欲學西法刻鵠而類鶩若是者何也則以遲回顧慮之見誤之也夫中法之效已見三代兩漢之世矣典午以來實叢獘政迨及有明眞意之失傳者蔑如矣今日者五洲之途四通八達漢於西域諸國欲辟而不能我於坤輿全球欲限而不得翻新易奇實開千古未有之局而猶以舊法繩之譬猶病者之情瞬經千證而醫者猶執始方以藥之毋乃誤乎夫以中人之產千金之資猶不忍以其病委於庸醫之手以二十二行省之大四百兆人民之眾措之以萬無一自全之策非僅隋珠之彈黃金之注也夫人明之夫人憂之亦夫人及之而彼昏不知方且以墜天之憂笑杞人之愚績麻之陋漆室之智毋乃惑乎或者曰人身之在天地間猶秭米之在太倉也天下安存乎君天下危乎百姓必以一身憂之亦過慮乎曰否否天下之治亂匹夫與有責焉井入休缺甃而以爲樂於江湖也可乎哉可乎哉是必熟察震旦之所以積弱歐西之所以富彊探其源竟其流離之合之縱之橫之灼然於中外古今形勢彊弱之故於是切切然驚焉於是皇皇然懼焉孰噓吸我孰披拂我義無可委也而一身之利害出其中苟能磨厲以須一旦批卻導不至芒刃之鈍爲天下笑人人有此心卽積人人之勢而奠天下於旣危危其所危故不危夫如是則曰尊中國攘外人敝論千金之裘非不貴也存其鞹絖勝其溫矣幹莫之鋒非不寶也去其芒鉛矜其利矣物不能無傲及其敝物不適於用用不適猶詡詡物之美值乎曩我中國參古今區法戒釐政之初燦然備而疊然當迄於今歷歲且三百積時以爲久積久於用而爲敝抱蜀猶是也廟堂之修異曩昔守敝法用敝人行敝政三者交敝望天下且不敝勢不能夫器之敝也易一器而不敝者有之卽是器以新之而不敝者亦有之易一器而不敝者變行西法是也卽是器以新之而不敝者人心是也日從事於西法敝人行之西法偕爲敝蓋人心之敝百倍於法其整海軍辟船廠攺臺以及一切諸新政是易一器矣而未適於用與敝器將毋同然則法敝乎人心敝乎法之敝一旦革之不難也人心之敝其由來者漸非一朝一夕之故也變之難盜跖膾人肝食人肉習焉與性成納納繩規矩中臠捲愴囊乃惡梏縛乎手足故未敝之人心不敝可已敝之人心轉爲不敝也得乎然則人心之敝聽之歟曰否否人心之敝法之敝中之也暗室之中有穢物矣不糞除而滌之以爲可掩人之耳目也若牖其上焉昭昭者畢顯矣是故不變敝法卽不能變敝人變之柰何拘牽也固執也剛愎也與貪欲者並列而四以貪欲者爲不材欲攻而去之而不知拘牽固執剛愎者躡其後也以拘牽固執剛愎者之承其事於是乎人敝於是法亦隨敝是故欲變敝法卽不得仍用敝人日本之維新也守舊更新之黨交相攻卒之更新之用優守舊之用絀守舊者乃自艾其計之非宜慮之非是於是舉國之人心敝者亦化爲不敝耳安石行新法任新進少年徳後之攝國任酷吏非新進少年與酷吏爲用人鵠也特不如是則顧慮多不足以新天下之耳目故商君之徙木始皇之燔書霸術耳暴政耳而天下之人方病駑駘忽如騏驥驊驑一日而馳千里也速哉或者曰中國之病方如漏舟非一衣之襦能塞也方如擁本非一削之斲能正也𨿽有離婁之明師曠之聰儀秦之辯賁育之勇以彊天下人曰若者爲敝若者爲不敝其智者疑之其下者聞道大笑之日貢良法美意於其前飄然若風之過耳也夫禿施髦病求醫情也守敝法而不知變何殊囚其首而以發發種種爲美觀諱疾而不求治卒之藥石之無可投也將終於敝乎非也童子之喜華其服也已襲敝襦有文繡其旁者而恧然愧焉試與若遊於泰西足所履焉目辧其形也耳所聞焉心識其狀也泰西敝乎中國敝乎聽若人之自爲辧不待嘖言以告也夫以四百兆人之知覺靈明謂安於因陋就簡亦輕量天下士矣是有善變之道在開民智而已曉之曰子所謂良法者法誠良也然積久而敝其爲良亦僅矣與其不變聽其敝何如善變以保其良天下之聞其言者或首肯而不復違必桎梏也拘禁也彊納於其中非道也激而加厲焉曰子以肥甘進吾安粗糲焉吾之法吾性也吾天也衷其性全其天焉可矣何變爲則是激而至於必敵而益其堅也今也不然興學堂練軍旅設工廠護貿易學術兵術工術商術一切之敝一如是而國家無敝政無敝人無敝法黃鐘之鳴不爲瓦釜旣昃之日揮以魯戈其庶有瘳乎嗟乎天道無消之不長人道無謙之不盈君子之道無守之不變決然捨之毅然去之是所望於當軸之君子人已論寬嚴異用書有之曰威克厥愛允濟愛克厥威允罔功此言用兵伐暴所以駕馭部下者宜嚴不宜寬也子輿氏曰親親而仁民仁民而愛物物猶愛之而人乎大學言有人斯有土有土斯有財孟子又曰民爲貴社稷次之君爲輕視民之重也如此而敢以武健嚴酷之風厲吾民乎然則寬與嚴截然兩途不可以並用並不可以誤用此其中當善爲分焉大都寬字宜用以治民嚴字宜用以治兵用得其宜斯寬與嚴皆足以濟而不至有害昔人有善譬者謂治民如治目治兵如治齒正此意也蓋目貴乎養靜坐凝神息心靜气優遊浸潤而後目不傷若時時翻撥刻刻點藥必至於成瞽而後已目乃淸虛之體固不可以一亳塵土屑然亦不可以一點金銀屑有病則但治其病無病則聽其自然如是乃得治目之道若鞅之立法示信王荊公之創爲新法非不一新其耳目而秦與宋兩朝之元气實由此而喪所謂得不償失又焉用之從容而撫循之因勢而利導之去其害甚者而不爲太過如柳子厚郭橐駝傳所云種欲其疏築欲其密種之旣殖去不復顧聽其長成此乃深得治民之法者也說者謂治亂國用重典古人亦有用嚴者火烈民畏水懦易溺子產曾言之矣抑知此數語乃因時制宜只爲救時之良策而非治民之大經也至於治兵則反是矣夫設兵所以衛民古之善用兵變者往往與士卒同甘苦吳起爲將與最下之卒分羹同食兵士有患疽者親自吮之可謂愛之至矣可謂寬之至矣不知變用寬非廢弛其紀律之謂特厚以結之使之爲我出死力倘有違犯則法不容貸孫武子教吳宮美人戰以吳王之愛姬變二人爲之隊長三令五申笑語不止卽斬隊長以徇司馬禳苴以齊王寵臣莊賈爲監軍約期而逾立按軍法皆所以立變威也將不威則兵無畏心兵不畏將未有不敗者顧彼則用之於臨時而非行之於平日實則平日而苟無可畏之威則變臨時仍不可用孫武輩之所以用加倍法正爲此也夫曰治兵如治齒齒之爲物日日洗擦不使有一毫垢泥畱於其間變則可以常固設或數日不擦多時不洗必且逐漸剝蝕馴至於脫落而後已故醫家治齒之藥不外乎磨礪洗刷諸法誠變以齒之爲物也剛剛則必須有以克制之而後足以有濟如聽其自然則剛過而折有必然者凡在行伍之人大半剛勁變居多其性情躁多而靜少其意气必奮厲無前其行事必勇往莫遏心思多鹵莽豪爽而不可以柔服以故古之用兵者變無不執法從事令出惟行𨿽以一笠一艸之微偶焉違令必不輕恕至於今日則大不同矣兵有過則曲爲原之兵有罪變則輕以縱之平日𨿽操練有期訓調有法而往往虛行故事目下中國講求軍事水師陸軍力加整頓而乃治不以道甚至有水師炮船而爲私梟者此等事正不止一二處已也各軍皆有虛額則兵籍竟有不符之處此將之咎也爲將者旣開虛額以糜餉卽不足以制其下彼伍中之人謂上旣藉我輩以浮開名私實腰橐則我輩亦可藉其勢以謀生財之道於是恃眾橫行彊硬買市人側目甚而至於以炮船防盜則通盜矣以兵丁鹽則販私矣以民者厲民至於搶奸淫無所不至此其人尙足用乎於是有名將者出將比而誅之乎抑含而容之乎如仍予含容則此等兵有名無實決不可用若必比而誅之則又不勝其誅嗟乎吾恐𨿽有善用兵如孫武子司馬禳苴者亦將無能爲力矣𨿽然苟果有其人則一朝振興沈立起要亦有所不難試觀咸豐年間發撚創亂爾時兵丁見賊卽潰從不敢以一矢加遺迨後曾文正左文襄李傅相諸公奮臂一呼天下響應其所募之軍𨿽有湘軍楚軍淮軍之分其實則大半前此遇賊卽潰之人也顧何以前此用之而敗後此用之而勝蓋不僅統兵大帥之智慮過人而所以治兵者深得乎嚴字之訣也今時際承平或反其道而行之治民以嚴治兵以寬民多怨而兵多橫與前二十年又大不相同恐非天下之福竊願爲當軸諸公借箸籌之論中國宜設立文部之關系中國開辟最早教育最先故地球文明之風皆由中西兩亞而波斯歐洲讀彼方上古之史記蛛絲馬猶可尋求則無一不本於東來也不謂老大帝國愈積愈敝而迆西民族忽於最近世紀踴躍直上智慧大開進步神速而吾之文明乃過去時代思想徘徊惟有抒懷舊蓄念發思古之幽情而不自覺瞠乎其後於是譏訕踵起曰無教化曰半開明猶未也而悍者則遂欲用兼弱攻昧之說而瓜分之取其大陸爲殖民地取其土人奴畜而犬使何其甚也歟近者朝廷鑑於板蕩之日亟崛起而言變法將以遠宗英徳近效日本而日不暇給之餘姑舉其尢急者先從事焉如詔令各省府廳州縣興建大中小學堂一節其歆動天下鼓舞而振作之實已握維新之樞紐設誠致行必能气象丕變日進髙彊矣教育爲立國之基礎而文明之競戰較諸槍林彈雨尢足制勝於無形中國之所以受制於外人固在此不在彼也𨿽然學堂建矣而教育之宗旨旣不一致其規模階級又無一定之章程以爲限制離披四散精神不相聯屬恐猶未足以收效也考東西各國皆有文部爲一國文教之總匯國中學校之事咸隸焉其重與內外部等文部所掌自大學堂以迄民間社會之小學私家之蒙塾悉定其教之程度學之科條而領之以文部大臣有不合法者文部得以處分之故國中學校縱多至數十萬所而條理秩然綱舉目張夫是以蔚然爲教育之世界而無愧乎明且備也中國之禮部𨿽有職掌文化之權而兼攝非專官向自春闈一試外他不甚與聞各省學政亦但知以一歲一科校閱文字爲官官於學務置諸膜外此未攺科舉前相傳之曩例也今旣興學堂勢不能不隨之而變宜特立文部一衙門以各省學政歸入文部以各省所有學堂歸入學政其文部或卽名爲學務部畫出其職掌於禮部外而另訂學務部則例勒爲成書仿東西國教育制度之作頒行國中而遵循焉則一道徳同風俗鮮不由之矣不然今各省學堂之設其權在於督撫封疆大吏政事繁劇未必盡心於教化而學政則除按臨考試外反近於投閒而置散名實﹝不﹞符其在內則禮官之權不能及督撫以考察其設立學堂之效驗又無民間學堂教育制度之定本家自爲教人自爲學拉雜淆亂異說岐趨如是而欲彰文明之化樹新國於東亞不爲外人所狎侮難矣所願當局諸公及早奏請也心戰說甚矣哉今中國之貧且弱也原中國致貧之由皆曰商務不旺此其所以貧也原中國致弱之由皆曰武備不講此其所以弱也於是策者遂謂欲富中國當以商戰欲數中國當以兵戰是誠然矣然商戰也兵戰也中國政府諸巨公亦未嘗不知之深且切故設招商局以攬江海載運之利設電報局郵政局以攬往來書信之利鑄銀圓興鐵路開各礦以及設立繅絲廠紡紗廠等事巨細不遺無一非興商之道也安得不以之爲商戰建制造局以造槍炮藥彈建船政局以造雷艇兵艦建武備學堂水師學堂練將學堂以及軍營酌攺規制士卒練習洋操等事無一非彊兵之道也安得不以之爲兵戰乃秉國鈞者亦知以商戰以兵戰而中國之貧且弱也如故且又從而加甚焉抑獨何歟策者曰此非商戰兵戰之過上之人僅知商戰而不知推行以盡其利僅知兵戰而不知致力以求其精故以商戰而不勝以兵戰而亦不勝而中國之貧且弱也遂日受外人之欺陵狎侮而無底止之時愚則謂中國之貧也弱也固由於商戰之未得其法兵戰之未得其力然徒商戰而法兵戰而力猶未足以勝環球各大國也環球各大國之奮發英武然稱雄於天下角智而各不相絀角力而各不相屈者以商戰以兵戰而尢以心戰所謂心戰者柰何曰吾嘗觀之環球各大國矣其君其臣其民皆有恭敬之心勤勞之心節儉之心公正之心誠信之心慈祥之心心之所處者無一不足以勝人故其接物也無驕傲心作事也無怠惰心律身也無奢侈心涉世也無偏私心與人相交也無虞詐心安居自守也無悖逆心心常出於正出於純於是智日出巧日生利日興力日勇以之經商而商戰無不勝以之治兵而兵戰無不勝心戰者其體而商戰兵戰者其用體足勝而用尙不足以勝人者有之矣未有體不足勝而用足以勝人者也是故環球各大國之能立於彊且富者以商戰以兵戰而尢以心戰我中國則不然習於驕傲而靈機日汨遂乃識盡庸愚習於怠惰而勇力不生遂乃事多廢弛習於奢侈而財力日耗遂漸至於貧窮習於偏私而獘病叢興遂莫分夫黑白習於虞詐而合通力之事不能成習於悖逆而犯上作亂之風不能止朝廷之上屢曰憂勤屢曰恭儉而興利革獘之政猶未盡施行也蹕路宮殿之費猶如此浩大也此心之不足以戰勝各大國者已有其一矣臣僚之中非不知廉隅自飭非不知振作有爲而因循泄沓之習仍未能盡除也循私營情之獘仍未能悉去也此心之不足以戰勝各大國者已又有其一矣至於庶民或習爲姦詐或中於詖邪不知以忠君愛國爲心而妄思撓亂國是不知以安分守己爲義而思煽惑民情此心之不足以敵各大國者又更有其一矣夫立國之道不外君臣民三者而已三者之心如是則𨿽日日言振興商務而商終不能戰勝也中國烏乎富則𨿽日日言修治武備而兵終不能戰勝也中國烏乎彊然則欲富中國彊中國不徒在商戰在兵戰首在心戰而已於是乎作心戰說深慮篇宗稷辰古之聖人大抵皆善憂者也故常先天下之憂而憂在書曰思曰謨曰惟在易曰惕曰恐在禮曰慮大學言安而後能慮慮而後能得後之君相苟欲平治天下捨慮將何從哉孔子謂人無遠慮必有近憂孟子謂孤臣孽子其慮患深是以能達又曰困於心衡於慮而後作天下事其常易知其變難知非慮之深者不足以窮萬事萬物之變也一代之興莫不有所懲戒而爲更攺乃所攺更者始若邁前迹而見功久之偏尙寖成莫能轉移以就世變往往失在所懲之外於是惜始計之未周晚矣累朝之相繼莫不各有所炯照而爲之制防乃所制防者初若過前人而甚察久之旁落滋失遂致積重而生世變往往至於欲制而不能於是悔始見之未密抑又晚矣是故仁勝則易弱義勝則易暴文勝則易僞質勝則易陋法勝則易怨言勝則易爭威勝則易驕計勝則易刻不惟是也卽尊親之間骨肉之間頒予之分晉接之儀恩澤之數倚任之等一有所過而毫釐之謬不繩忽微之失已伏近或患作於數年之後遠或禍成於數十年之間皆由平時不爲深慮浸沈至於此甚矣慮之關乎天下也豈不大哉昔者周公相成王朝夕納誨以輔王徳老成之憂動關千百年成王非不聖哲也而公之慮之者惟恐主術稍疏則隱中於性情而流失在國家想其時一嚬笑必曰無戲一動止必曰無逸一措施必曰無偏頗在仁君哲後無一事不合乎天理而賢宰執必以大失徳之事爲之儆戒而咨嗟惟善慮也然則人主不可一日不矢以小心人臣不可一日少忘夫責難若堂陛之前聞都兪而不聞吁咈有將順而無所匡救是直導君以無憂矣又何慮其深慮也耶皇朝經世文四編卷五學術原學原學一黃傅祁三代以上道徳一而風俗同曰師曰儒皆國家所選進以教庠序之士者私家著述未之有聞東周以還學校衰息孔子生於是時不得大行其道贊修刪定撰爲六藝以傳示後人然述而不作信而好古猶兢兢然爲下不倍之義焉迨乎七十子之徒纂次遺言撰爲論語曾思孟子各有傳書老子文莊亦相繼立言以發揮性道而楊墨名法縱橫方技之屬咸有聞於道術之一曲察焉以自好思以其術易天下而不知其偏道術之裂由此始矣𨿽有孟子著孔道以熄楊墨莊子宗六藝以黜百家而道統之傳終於墜絕漢承秦後始求遺書六經傳記皆立博士微言大義未遽昌明而聖賢之餘緒王道之支流三代之典章制度一時通儒良史多能稱道演述傳之其人故習易洪範可以知來習詩可以達政習書可以知遠習禹貢可以治河習春秋可以折獄習禮可以定制習樂可以爲容師承口說受一經於專家而終身用之不能盡東漢而後章句盛而實用衰魏晉訖唐考證繁而大體晦北宋諸子頗有志於大義微言而性命之理未有所明惟務造作言語私立名字以自辟門戶先末後本逐物喪眞朴者僅失之迂愚黠者遂專爲矯僞流失敗壞極於有明於是一二賢豪相率以通今學古倡導後生用救空疏之獘未百年而本意盡失遂專以考校音訓爲聖學而厲禁言性言心近數十年上智之資漸知其破碎無用又頗知宋儒之學與孔孟不甚相符遂援兼善下之文壹以經濟事功爲主名爲宗法孔教實乃遠法杜馬陳呂近宗顏李顧秦兼復陰慕泰西以民主議院爲致治之根柢至言不出正教益微綜計二千年中學凡六變交譏互詆卒無一人焉達乎性命之理以入於周孔之門可不謂大哀耶嗚呼聖神吾不得而見之矣或有如子云文中者生其亦長夜之一燈中流之一壺也與原學二天子所與共天下者民也管子曰士農工商四者國之石民也不可使處處則其言哤其事亂今自卿相以至牧令皆士爲之內以修身齊家外以治國平天下故士之學爲尢重於道於最髙農工商亦各有學農學盛則收獲自倍粟帛有餘工學盛則制造日精財用恆足商學盛則懋遷及遠有無相通學之不講而聽其自爲農日以惰工日以窳商日以耗民窮財盡將何以支歐美諸邦又專精於工業商務以奪我利源歲漏金錢至數千萬農工商學之宜興不待智者而知之矣顧觀於泰西學校之制農有學則農之士非士而農也工有學則工之士非士而工也商有學則商之士非士而商也今中國學堂之設合四民之學以爲教蒙竊感焉士也者將使任卿相以及牧令者也經史而外考求泰西政事禮俗律例公法史誌新報以爲交涉應付之資或兼習其文字語言以便於酬酢應對當務之急誠不可視爲緩圖若夫亮天工熙庶績上安社稷下理民人則必盡性斯可及人成己卽所以成物大本旣立達道乃行匪特漢學之瑣碎宋學之支離不足措諸實事卽專習時務掌故亦未免逐末遺本務外荒內不能時措之宜記曰苟非其人道不虛行此之謂也矧西人格致之學大半皆技巧工藝專門名家涉則力有不能得一則其細已甚竭終身之力藝成而下僅可小知國計民生非其所解一旦有變仍無緩急可恃之才何教習非人成效難必耗財費日盡成爲不士不農不工不商之流棄之則與初意相違用之則於國家無補此而冀人才日出風气大開材宜其官官宜其事豈可得哉愚意欲設學堂宜加區別以經史時務教士而別設藝學以集西人之長藝學之中又依農工商分爲數種其電化聲光力礦諸學皆聽學者各專一門惟士學則務觀大體講大猷毋得役其才力聰明敝精神於偏長薄技庶他日大成可期識量遠到體用兼該大受不至乏才而藝學諸生徒又足備各局廠之用以求自彊其近之矣若徒歆羨西法緩器識而急技能一堂之中並騖兼營茫無歸宿斯管子所謂處而言哤事亂者也有志於興學者盍亦深察而思所變計也乎原學三天下之治亂系乎士士之眞僞賢否系於學學之淺深醇駁則系乎教然則士之所以爲學與上之所以教士其所重固可知也自科目興而正學衰八股盛而實學廢能爲詞章則世以爲名士焉能爲漢學則世以爲經師焉能爲宋學則世以爲眞儒焉中日議和以來宵旰憂勤急思興學儲才推行新政士大夫之在下者漸知漢宋詞章之無用相帥創行學會設立報欲以革舊習而牖愚蒙兩年以來風气幾於一變而成效猶未大著者君勞於上士奮於下而自卿相以曁牧令則皆酣嬉泄沓於其中京外百官數逾二萬忠謀至計未之有聞原此二萬有餘之官其始亦皆士也果其誦法孔孟幼學壯行當此危急存亡之時自可上報君恩下伸士气顧乃罔上行私竊祿固位利所不在置若罔聞卽或少有天良亦惟是竊嘆私憂束手無策向令此輩入學之初屏絕浮文誨以實學五常六藝習自髫齡九年大成明體達用布列中外各奏爾能國家無意維新斯已耳國家而有意維新也舉而措之神而明之富國彊兵直可運諸掌上矣何有佹進佹退若若前築捨道傍徒爲東西洋所竊笑哉故居今日而爲補救之謀其要莫先於教士成徳達財以儲爲大用俾賢者在位能者在職而後農商工務可以次第振興不探其源而雜取西人器藝之精彊士類以從事於一長一拮他日宮行政其能恃區區器藝用以通上徳達下情懾彊鄰安百姓而爲國家倚賴之良臣乎徳英俄美之興賢相英才接踵繼武風聞逖聽初未聞以器藝名而精於器藝者乃多任其久客中華不甚愛惜則其所重固可知也遠監周官近徵歐美本末之異燦然易明或乃傾慕西人以其事冒附於大學之格致其亦不思而已矣原學四或問曰泰西富彊之業皆得力於農工商財用旣充百廢具舉日本彊盛亦由於斯今中國創鉅痛深急求振作苟不講求西學取其所長財庫力痡何以自立如子之說是守舊而不樂謀新也救時之策果安在乎對曰區區之意欲學者先立其大以儲爲公卿大夫之才其次則各視其資之所近專習農商工藝以供器使日本維新之始首立政治學院廣譯泰西政治法律諸書習之數年乃擇其尢遊歷歐洲以廣其見聞擴其才智其農商工藝武備水師各學先經選少年資送出洋學成而歸了無實用遂於國中設立大中小學聘西人爲教習俟中學年滿乃選髙第遊學外洋近二十年得力之良臣皆當日學徒中之佳士也故居今日而爲儲才之計當以政治交涉爲最先誠仿日本變法之制去泰去甚推而行之不出十年而深明大洞悉外情之人才必將不可勝用內而樞臣譯署以及章京部曹外而督撫兩司以及守丞牧令小知大受各稱所長旣不使小楷時文之迂陋循例濫竽更不使紈市儈之貪庸夤緣竊位綜核名實積獘一空至於農工商賈兵礦制造諸務又皆有專門學徒供其驅策本末具舉道器兼資國富兵彊可企踵而待也若徒慕其器數之精工商之盛而置徳行政事爲緩圖他日有成仍不過爲繹書使官之椽曹供局廠學堂之差遣而樞垣譯署方面大員下及部曹牧令皆非專長器藝者所能勝勢不得不仍取時文小楷之才布列中外而紈之廣通聲气市儈之巧事鉆營者不難積資貴顯獵據要津吾恐學校𨿽興而泄沓蒙蔽之風終於不攺以蘄自彊庸可得乎故知器數工藝者新政之所資非變法之所急也今之大吏能興新學已爲不世出之良臣天下士民喁喁屬望特慮先後緩急之間未及詳審竭心盡力終不足以扶危定傾反使庸劣守舊之徒得所藉口而訾謷新政一試不效絕望維新求益反損欲速反緩曷若愼之於始先其所急爲能無獘哉論中國崇尙文學中國開辟最早聲名文物實爲五大洲之冠所以然者良由教化興於上人材萃於下彬雅之風足變狉榛之俗詩書之澤可免譾陋之譏也循蜚疏仡邈矣難稽孔子刪書斷目陶唐帝之命契也則曰百姓不親五品不遜汝作司徒敬敷五教在寬聖人之殷殷於教化也如此誠不忍天下滔滔出洪水而入禽獸也學校之制至有周而始備國學所教者自王世子以及民之俊秀皆得與之師氏教以三徳三行保氏教以六藝六儀比年入學中年考校一年視離經辧志三年視敬業樂五年視博習親師七年視論學取友謂之小成九年知類通達彊立而不反謂之大成鄕學所教者人生八歲入小學教以室家長幼灑掃應對之小節二十入大學教以六徳六行六藝其師則歸老而有道徳者爲之其在詩曰於論鼓鐘於樂辟雝王國之化也思樂泮水言采其芹侯國之化也十步之內必有芳艸十室之邑必有忠信苟無以薰陶而漸染之𨿽有美質亦終湮沒勿彰耳今也設以黨庠術序之型重以論秀書升之典則智而賢者固藉磨拂拭以自顯其才能卽愚不肖者亦皆觀感奮興有以自勉而不致自甘廢棄國運之消長視乎人才人才之盛衰視乎教化成王定鼎郟鄏小世三十卜年七百國祚綿長𨿽曰忠厚開基食報固應如此然說者謂其稢朴作人菁莪造士人才輩出有以扶運會而佐休明厥後轍𨿽東玉步未攺未始非養士之報也漢武帝始立學官元帝有廩餼之曲東漢光武帝幸太學與博士論難明帝臨雍講學圜橋聽者以億萬計皆國學也若鄕學則文翁在成都延壽在川皆能興起禮樂轉移風俗唐初立六學以造天下士曰國子學曰太學曰四門學曰律學曰算學曰書學其時教澤遠被新羅吐蕃髙麗諸國並遣子弟入學爲三代以後所僅見明建國子監詔天下府縣皆立學國朝仍之生員有廩餼學官有常俸使之飽食煖衣得以優遊弦誦而不致興彈鋏歸來之嘆而通都大邑以及偏城僻壤無不建立書院藉以樂育人才主講一席以士大夫之退歸林下學術淵懿品望卓著者充之每月除師課外由地方官輪流考校膏火之外獎以花紅凡所以激揚士气振興文教者可謂至矣𨿽其所以考校者不外制藝詩賦旁及經解策論雜作然自古迄今載籍之繁文詞之博浩如淵海童而習之白首仍不得其涯涘非若西國文理質直不以繁縟爲工令人易於解索也要之三代立學之規本末兼綜鉅細靡遺漢唐以還𨿽漸失古意專尙文藝然於興賢育才之道型方勸學之規未嘗不再三致意耳食之士抑中揚西課謂中土之學者專尙聲華西國之學者惟尙朴實中國之學校徒騖其名未能收得人之效西國之學校必究其實故能收造士之功不知聖門設教僅有四科未聞於徳行言語政事文學外別設格致一科也若必舉數千年來相承之文學一旦廢棄以從事於彼之所謂格致者捨本逐末抑亦大背聖人之教矣人情喜新而厭故見異而思遷中土學者自幼讀聖人之書聞聖人之教以爲平淡無奇見西國書籍則喜之見西國術藝則學之庸詎知西國聰之士購中國書籍譯作西文以教授其子弟者已不乏人數百年後安知中國文學不大行於西土耶宣聖有靈固當爲之默慰而執抑中揚西之說者其亦可廢然返爽然失矣中國學術辧一曰訓詁之學自祖龍一燔墳籍蕩盡漢興諸儒守遺經各本其師說轉相口授抱殘守缺存什一於千百文景以後除挾書之律開獻書之路於是古文蝌蚪往往出於山巖屋壁之間康成鄭氏薈萃經次第董理大義微言賴以不墜國朝眞儒輩出倡爲復古之學實事求是南雷亭林導其先潛邱曝書踵其後極於幹嘉之間博學通儒項背相望實足以超越千古而其失也考證瑣屑穿鑿支離一名物之離合博極夫書一音訓之異同臚列乎眾說稽古兩學釋之者二萬言格物一章解之者十七訓自古已然今爲尢甚鄙廉忠貞亮爲無能薄躬行實踐爲多事其於宋儒之學往往肆口詆諆竭力攻訐以遂其門戶黨援之見而快其放辟邪侈之心至古聖人立言垂教與夫大經大法所存固茫乎其未有聞也專己守殘以爲博放言誇論以爲髙所謂小有才未聞君子之大道者此輩是也此又一蔽也一曰性理之學古無所謂理學也知有儒行而已古無所謂道統也知有六經而已故未嘗輕言性命而性命實無不明自戰國以後異端蜂起於是儒家者流兢以性命之說標其宗旨是故江都對策陳天人性命之情昌黎起衰有原道原性之作逮於趙宋濂洛關閩眞儒疊出正學昌明紫陽旣興集諸賢之大成接尼山之統緒經始有定論而其失也專言名理置實事於不問學者樂其可以空疏不學市也又喜誦習其言本爲科舉而盛名復可幸覬也則相與剿襲語錄之唾餘掇拾內典之牙慧依於儒先之旨遁於空虛之域斤斤於朱陸之異同號召徒眾聚而講學深衣博帶自矜淸議彼此標榜入主出奴動以難行之事責人使任事者無所措其手足久之激而相報勢成水火而衣冠之禍烈矣而天下之士气盡矣漢之黨錮唐之淸流宋之僞學明之東林先後一轍以迄於亡而究之懲忿窒欲之功忠恕平易之道固絲毫其未有合也此又一蔽也要之爲科舉之學者不過爲庸爛之學究爲訓詁之學者不過爲怪僻之經生爲性理之學者不過爲詐僞之迂儒爲詞章之學者不過爲浮華之才士非不讀書而不知作者之精意非不稽古而不識前人之用心徒有爲學之名而無致用之實𨿽讀破萬卷下筆千言究其歸宿與不識一丁字者等術之不擇學於何有夫承學之士卽使舉四者而盡其能事合四者而備諸一身亦豈遂足爲問學之數哉乎得其粗而遺其精就其非而去其是一旦官臨民致身許國外無以爲匡濟之資內無以爲挾持之具徒嘆覆餗貽譏素餐則不得不歸咎於所學之非而學固不任咎也何也不誠故也不誠則微特四者之獘已也卽號爲經世之才應濟變之苟無一誠以實注之則設心一僞萬事瓦解未有本實撥而枝葉能茂者也𨿽日講求西學兢言變法適足爲權要汲引之階華士躁進之路而已於國是奚裨焉能誠則微特天算地輿格致商務無不可師敵之長爲我之助卽二帝三王之道六經諸史之書時事之權宜朝廷之掌故中國所自有者何一非經濟之原卽何一非施行之準舉而措之裕如矣安在西學之皆有用而中國之盡無用哉是故虛憍者不誠之媒也毋嘆者至誠之券也不誠則學𨿽博而終歸無本能誠則任所學而日起有功學術於以明人材於以長國運於以盛世道於以隆誠者成也心不誠而事能成者未之前聞也故曰君子誠之爲貴論講學以正人心有國家者非富彊無術之可憂而人心不正爲可懼人心之於國如木之有本燈之有膏無本則木槁無膏則燈滅人心不正則國危故善爲治者必以正人心爲首要然欲正人心亦正非易矣仁義禮智人心所固有率而行之皆爲正道心本善者何待於正正之而後正必其人欲日深天性日汨而失其本正者矣夫人旣已自失其天性而正之者乃欲以人事挽之不綦難乎然而非難也黨庠術序原以造就人材講貫討論無非引人覺路是欲正人心亦惟講學而已夫整躬率物修己安人聖賢感動人心原非專恃夫口舌然而遙瞻往古治亂之道未有不由口舌者非特惟口出好惟口興戎卽人心之邪正國祚之盛衰亦莫不由於講學自周厲王有監謗之令秦始皇有坑儒之禍漢有黨之誅宋有黨人之禁明有東林復社之竄逐誅夷𨿽其所禁不專在講學然被其害者多講學之人以故犬戎肇禍於京周狐彌揭竿於陳涉桓靈之後三國分爭徽欽之朝二帝奔走有明之禍尢爲顯著講學之事其可已哉本朝有鑑於此城市鄕村時有宣講聖諭廣訓或講鄕約之舉惟講者皆虛應故事聽者亦充耳不聞甚或講者本不自知聽者當面訕笑從未有遴選辯才認眞講解者夫善政民畏善教民愛善政得民財善教得民心政不如教也久矣今之爲治者多不知教化爲何物其庸劣者無論矣卽有一二瞻顧大局者整頓書院創設義塾實心實力孜孜講求爲所治振興文教意亦甚善惟所及者士而已農工商賈不之顧也夫所謂正人心者豈特正士而已哉農工商賈何莫非朝廷之赤子何一不關世運之盛衰四民之中士居其一農工商居其三正其一而三者不正可謂人心之已正乎且文學心術各不相關讀書貴乎明理學問淵博當必義理貫通然世亦有筆下了了心中昧昧者名列膠庠行同化外虛文可厭轉不若悃朴者猶見天眞文學之興衰何關於人心之邪正人固多讀書十年而茫無所知聞人一言而豁然醒悟者農工商賈其人本不讀書苟無人宣明講解則𨿽日用平常之理彼亦幾無目而知乃世之欲正人心者惟知用力於文學其失不亦遠乎昨聞通永道楊觀察特認眞於宣講聖諭之舉於學校中選擇六人分設六處每月舉行六次對眾宣講聽者均能肅然起敬此其有裨於人心豈尋常政令之所可比哉夫自鄕學之法廢民之向學者鮮矣小民之家稍有力者子弟當就傳之年未嘗不令從塾師誦習然此種蒙館何來明師句讀字義且有不明又安能教人以聖賢大義卽有愛子心切延請名師盡心誨教者而所教亦不過時文而止師之所教者惟是父之所望者亦惟是自粗通虛字卽以時文爲先由開講而至全篇不知費多少精神幸而有成掇芹香叨萍宴未嘗不顯親揚名而夷考其行則入孝出弟之道忠君愛國之心幾與其言大相剌謬則其人亦與不學者等耳惟宣講聖諭之法不事虛文專言實行而且言淺而意深有力者可聽無力者亦可聽讀書者聽之而解不讀書者聽之而亦解實爲覺悟人心之一助持以在上者視爲迂腐不肯加意講求故良法遂同具文耳講此者亦必其人素明大義具有口才剖析無遺引伸觸類如師之於徒如父之詔子講者娓娓動聽聽者津津有味則人心之壞不難因此而挽回倘講者意存敷衍聽者心生厭倦則𨿽講亦如不講故整頓此舉尢貴乎選派得人嗚呼禮失而求諸野有嘗遊南洋者爲言外國兵船嘗以船主大副諸人召集船內水手人等口講指畫講其壁間所掛不但偶一爲之而且無日不然可見學之不講彼洋人似亦有憂者中國旣有良法何爲不加整頓哉因楊觀察有選人宣講聖諭之事故縱論及此有心世道者其亦知所當務哉論今日實學將亡之可懼今之頑固守舊者動訾人曰近日喜事少年惑新說騖異學不知吾中國自有政治自有學問安用髙談五洲遠涉萬國爲也若而人者其敢爲此言度必於漢唐歷代之規與乎經史百家之記稍上則淹通最下亦涉躐乃進而考之則殊不然今試隨舉此類若官吏十數輩若士子百十人執其人而問之曰吾中國五千年來六官五禮之所司其規制若何三略四部之所錄其派別若何則其人必瞠目反走而不能對又等而下之而問以十三經之目錄廿四史之撰人康幹嘉道有多少名臣滿蒙藏回是何等方域則不能舉者又十之八九也故讀書三十載尙不知三通四史是何名稱一聞八股廢則噪曰四書五經無人讀矣名爲守舊而所謂計者未曾夢見所謂守者不知何據然則若而人者正所謂腐鼓敗繒寒灰槁木已耳守舊云乎哉若然則今日所謂講新學求進步以開化自任者自必於古今沿革中外異同聞見旣多考求斯在宜若可以原本累朝殫洽當代洞悉掌故能說山川而進可以提倡攺革退可以主持風气矣乃參諸近日所聞則又似有間矣若而人者大抵束許鄭於髙閣棄班馬如弁髦而偶讀譯稿三五篇閱報章一半載於是發言矢口累牘連篇西書甫讀半多起點之談東家未窺而喜綴問題之字卽問以西國政教學術歷史輿地等門尙茫然莫辯不識所以而但熟記口頭數十語傳聞十餘事便自命新黨鄙棄舊學然則吾中國五千年來一切政治學問不幸國家多故文獻竟湮師說坐亡種子將絕其不敗於此兩種人之手也幾希矣嘗試論之學業之事本自無窮要不外聖人溫故知新二義值中外大通之世誠急宜考公學講外交然以吾中國文明之運邃古權輿帝王之道粲然明白學者於禮儀制度之繁治亂興衰之故自非淺學定宜深求以之近勘日本遠較歐西損益當代斟酌時宜然後言之有故持之成理故見諸經濟則備極詳明發爲文章則訓辭深厚使朝列欽其儀表與國驚其博瞻不已多乎愼毋任聰明趨淺薄致譏大雅有同目論世不乏好學深思之士請證斯言遊學篇張之洞出洋一年勝於讀西書五年此趙營平百聞不如一見之說也入外國學堂一年勝於中國學堂三年此孟子置之莊獄之說也遊學之說幼童不如通人庶僚不如親貴嘗見古之遊歷者矣晉文公在外十九年曆諸侯歸國而霸趙武靈王微服遊秦歸國而彊春秋戰國最尙遊學賢如曾子左邱明才如吳起樂羊子皆以遊學聞其餘策士雜家不能悉舉後世英主名臣如漢光武學於長安昭烈周旋被鄭康成陳元方明孫承宗未達之先周曆邊塞袁崇煥爲京官之日潛到遼東此往事明驗也請論今事日本小國耳何興之暴也伊藤山縣榎本陸奧諸人皆二十年前出洋之學生也憤其國爲西洋所脇率其徒百餘人分詣徳法英諸國或學政治工商或學水陸兵法學成而歸用爲將相政事一變雄視東方不特此也俄之前主大彼得憤彼國之不彊親到英吉利荷蘭兩國船廠爲工役十餘年盡得其水師輪機駕駛之法並學其各廠制造歸國之後諸事丕變今日遂爲四海第一大國不特此也暹羅久爲法國延伺於光緒二十年與法有行將吞並矣暹王感憤國內毅然變法一切更始遣其世子遊英國學水師去年暹王遊歐洲駕火船遊紅海來迎者卽其學成之世子也暹王亦自通西文西學各國敬禮有加暹羅遂以不亡上爲俄中爲日本下爲暹羅中國獨不能比其中者乎至遊學之國西洋不如東洋一路近省費可多遣一去華近易考察一東文近於中文易通曉一西書甚繁凡西學不切要者東人已刪節而酌攺之中東情勢風俗相近易仿行事半功倍無過於此若自欲求精求備再赴西洋有何不可或謂昔嘗遣幼童赴美學習矣何以無效曰失之幼也又嘗遣學生赴英法徳學水陸師各藝矣何以人才不多曰失之使臣監督不措意又無出身明文也又嘗派京員遊歷矣何以材不材相兼曰失之不選也𨿽然以予所知此中固亦有足備時用者矣若因噎廢食之談豚篝車之望此乃禍人家國之邪說勿聽可也嘗考孟子所論聖賢帝王將相歷險難成功業其要歸不過曰動心忍性增益其所不能而已曰生於憂患而已夫受侮而不恥蹙國而不懼是不動也冥然罔覺悍然不顧以效法人爲恥是不忍也習常蹈故一唱百和憚於攺作官無一知士無一長工無一技外不遠遊內不立學是不增益所不能也無心無性無能是將死於憂患矣何生之足云設學今年特科之詔下士气勃然濯磨興起然而六科之目可以當之無愧上副聖心者蓋不多覯也去年有旨令各省籌辦學堂爲日未久經費未集興辦者無多夫學堂未設養之無素而求之於倉卒猶不樹林木而望隆棟不作陂池而望巨魚也遊學外洋之舉所費旣鉅則人不能甚多且必學有初基理已明識已定者始遣出洋則見功速而無獘是非天下廣設學堂不可各省各道各府各州縣皆宜有學京師省會爲大學堂道府爲中學堂州縣爲小學堂中小學以備升入大學堂之選府縣有人文盛物力充者府能設大學縣能設中學尢善小學堂習四書通中國地理中國史事之大略算數繪圖格致之粗淺者中學堂各事較小學堂加深而益以習五經習通監習政治之學習外國語言文字大學堂又加深加博焉或曰天下之學堂以萬數國家安得如此之財力以給之曰先以書院攺爲之學堂所習皆在詔書科目之內是書院卽學堂也安用駢枝爲或曰府縣書院經費甚薄屋宇甚狹小縣尢陋甚者無之豈足以養師生講書器曰一縣可以善堂之地賽會演戲之攺爲之一族可以祠堂之費攺爲之然數亦有限柰何曰可以佛道寺觀攺爲之今天下寺觀何止數萬都會百餘區大縣數十小縣十餘皆有田產其物業皆由布施而來若攺作學堂則屋宇田產悉具此亦權宜而簡易之策也方今西教日熾二氏日微其勢不能久存佛教已際末法中半之運道家亦有其鬼不神之憂若得儒風振起中華乂安則二氏固亦蒙其保護矣大率每一縣之寺觀取什之七以攺學堂畱什之三以處僧道其攺爲學堂之田產學堂用其七僧道仍食其三計其田產所值奏明朝廷旌獎僧道不願獎者移獎其親族以官職如此則萬學可一朝而起也以此爲基然後勸紳富捐資以增廣之昔北魏太武大平眞君七年唐髙祖武徳九年武宗會昌五年皆嘗廢天下僧寺矣然前代意在稅其丁廢其法或爲抑釋以伸老私也今爲本縣育才又有旌獎公也若各省薦紳先生以興起其鄕學堂爲急者當體察本縣寺觀情形聯名上請於朝詔旨宜無不允也其學堂之法約有五要一曰新舊兼學四書五經中國史事政書地圖爲舊學西政西藝西史爲新學舊學爲體新學爲用不使偏廢一曰政藝兼學學校地理度支賦稅武備律例勸工通商西政也算繪醫聲光化電西藝也西政之形獄立法最善西藝之醫最於兵事有益習武備者必宜講求才識遠大而年長者宜西政心思精銳而年少者宜西藝小學堂先藝而後政大中學堂先政而後藝西藝必專門非十年不成西政可兼通數事三年可得要領大抵救時之計謀國之方政尢急於藝然講西政者亦宜略考西藝之功用始知西政之用意一曰宜教少年學算須心力銳者學圖須目力好者學格致化學制造須質性敏者學方言須口齒淸便者學體操須气體精壯者中年以往之士才性精力已減功課往往不能中程且成見以深離於虛受不惟見功遲緩且恐終不深求是事倍而功半也一曰不課時文新學旣可以應科目是與時文無異矣旣習經書又兼史事地理政治算學亦必於時文有益諸生自可於家習之何勞學堂講授以分其才思奪其日力哉朱子曰上之人曾不思量時文一作學子自是著急何用更要你教語類卷一百九諒哉言乎一曰不令爭利外國大小學堂皆須納金於堂以爲火食束脩之費從無給以膏火者中國書院積習誤以爲救濟寒士之地往往專爲膏火獎賞而來本意旣差動計較錙銖忿爭攻訐頹廢無志紊亂學規剽襲冒名大雅掃地矣今縱不能遽從西法亦宜酌攺舊規堂備火食不令納費亦不更給膏火用北宋國學積分之法每月核其功課分數多者酌予獎賞數年之後人知其益卽可令納費充用則學益廣才益多矣一曰師不苛求初設之年斷無千萬明師近年西學諸書滬上刊行甚多分門別類政藝要領大已詳髙明之士研求三月可以教小學堂矣兩年之後省會學堂之秀出者可以教中學堂矣大學堂初設之年所造亦淺每一省訪求數人亦尙可得三年之後新書大出師範愈多大學堂亦豈患無師哉若書院猝不能多設則有志之士當自立學會互相切磋文人舊俗凡舉業楷書放生惜字賦詩飲酒圍棋葉戲動軋有會何獨於關系身世安危之學而緩之古人牧豕都會尙可聽講通經豈必橫捨千間載書兼兩而後爲學哉始則二三漸至什伯精誠所感必有應之於千里之外者昔原伯魯以不悅學而亡越勾踐以十年教訓而興國家之興亡亦存乎士而已矣法語原性廖連城天命之謂性渾然一理而已宋儒則謂有義理之性有气質之性是析性爲二矣吾謂性只是義理而气質不可以名性性猶水也气質猶蓄水之池也而名池爲水可乎性猶米也气質猶煮米之釜也而名釜爲米可乎池垢則水污非水污也池污也釜穢則米黑非米墨也釜黑也气質惡則性被錮人之有不善也非性不善也气質使然豈可不知變化哉變化气質之道無他遏人欲存天理而已矣天理者所性而有者也人欲者緣气質而生者也人具耳口目身之質其能聽能視能言能動者气之靈也而天理寓乎其中聽思聰視思明言思忠事思敬則天理爲主气質無權而人欲潛消矣喜聽淫聲好視邪色言而無信動而無禮則气質用焉人欲紛生而天理不能作主矣然則遏人欲存天理豈非盡性之全功乎是故聖人者純乎天理而無一毫人欲之私如最上之金潔淨光明而無一絲銅鉛之雜也賢人者循乎天理而未免有幾微人欲之私如中上之金堅實朗潤而不無一二絲銅鉛之雜也中人者稟乎天理而累於人欲之私如中下之金合鉛銅以成之而闇然不見其色也愚不肖者天理爲气質所拘人欲從而錮蔽之如在礦之金雜以銅鉛覆以土石樵牧者過其間不知其有金也然謂無金則不得也苟掘取其礦冶而分之去其累金者則燦然生色𨿽牧樵夫亦識其爲眞金矣今自中人而下見聖人賢人亦知慕之而自謂不能甘於暴棄是雜金於銅鉛之內埋金於土石之中變其本體忘其固有而徒垂涎於他人之金也豈不惜哉勸學曾國藩人才隨土風爲轉移信乎曰是不盡然然大較莫能外也前史稱燕趙慷慨悲歌敢於急人之難蓋有豪俠之風余觀直隸先正若楊忠湣趙忠毅鹿忠節孫徵君諸賢其後所詣各殊其初皆於豪俠爲近卽今日士林亦多剛而不搖質而好義猶有豪俠之遺才質本於土風殆不誣與豪俠之質可與入聖人之道者約有數端俠者薄視財利棄萬金而不眄而聖賢則富貴不處貧賤不去痛惡夫墦間之食壠斷之登𨿽精粗不同而輕財好義之則略近矣俠者忘己濟物不惜苦志脫人於厄而聖賢以博濟爲懷鄒魯之汲汲皇皇與夫禹之猶己溺稷之猶己饑伊尹之猶己推之溝中曾無少異彼其能力救窮交者卽其可以進援天下者也俠者輕死重義聖賢罕言及此然孔曰成仁孟曰取義堅確不移之操亦未嘗不與之相類昔人譏太史公好稱任俠以余觀此數者乃不悖於聖賢之道然則豪俠之徒未可深貶而直隸之士其爲學當較易於他省烏可以不致力乎哉致力如何爲學之術有四曰義理曰考據曰辭章曰經濟義理者在孔門爲徳行之科今世目爲宋學者也考據者在孔門爲文學之科今世目爲漢學者也辭章者在孔門爲言語之科從古藝文及今世制義詩賦皆是也經濟者在孔門爲政事之科前代典禮經書及當世掌故皆是也人之才智上哲少而中下多有生又不過數十寒暑勢不能求此四術觀而盡取之是以君子貴愼其所擇而先其所急擇其切於吾身心不可造次離者則莫急於義理之學凡人身所自具者有耳目口體心思日接於吾前者有父子兄弟夫婦稍遠者有君臣有朋友爲義理之學者蓋將使耳目口體心思各敬其職而五倫各盡其分又將推以及物使凡民皆有以善其身而無憾於倫紀夫使舉世皆無憾於倫紀𨿽唐虞之盛有不能逮苟通義理之學而經濟該乎其中矣程朱諸子遺書具在曷嘗捨末而言本遺新民而專事明徳觀其雅言推闡反覆而不厭者大抵不外立志以植基居敬以養徳窮理以致知克己以力行成物以致用義理與經濟初無兩術之可分特其施功之序詳於體而略於用耳今與直隸多士約以義理之學爲先以立志爲本取鄕先達楊趙鹿孫數君子者爲之表彼能艱苦困餓堅忍以成業而吾何爲不能彼能置窮通榮辱禍福死生於度外而吾何爲不能彼能以功績稱當時教澤牖後世而吾何爲不能洗除舊日晻昧卑昧之見矯然直趨廣大光明之域視人世之浮榮微利若蠅蚋之觸於目而不畱不憂所如不偶而憂節槪之少貶不恥凍餒在室而恥徳不被於生民志之所向金石爲開誰能禦之志旣定矣然後取程朱所謂居敬窮理力行成物云者精研而實體之然後求先儒所謂考據者使吾之所見證諸古制而不謬然後求所謂辭章者使吾之所獲達諸筆札而不差擇一術以堅持而他術固未敢竟廢也其或多士之中質性所近師友所漸有偏於考據之學偏於辭章之學亦不必遽易前轍卽二途皆可入聖人之道其文經史百家其業學問思辧其事始於修身終於濟世百川異派何必同哉同達於海而已矣若夫風气無常隨人事而變通有一二人好學則數輩皆思力追先哲有一二人好仁則數輩皆思康濟斯民倡者啟其緒和者衍其波倡者可傳諸同志和者又可嬗諸無窮倡者如有本之泉放乎川瀆和者如支河溝澮交匯旁流先覺後覺互相勸誘譬之大火小水互相灌注以直隸之士風誠得有志者導夫先路不過數年必有體用兼備之才彬蔚而四出泉湧而云興余忝官斯土自媿學無本原不足儀型多士嘉此邦有剛方質實之資鄕賢多堅苦卓絕之行粗述舊聞以勗士亦冀通才碩彥告我昌言上下交相勸勉仰希古昔與人爲善取人爲善之軌於化成俗之道或不無小補云習說劉蓉少時讀書養晦堂之西偏一室俛而讀仰而思思有弗得起繞室以旋室有窪徑尺浸淫日廣每履之足若躓焉旣久而遂安之一日先君子來室中坐語久之顧而笑曰一室之不治何家國天下之爲顧謂童子取土平之嗣復起旋履其蹴然以驚如土忽隆起者俯視地坦然則旣平矣已而復然又久而後安之於是作而嘆曰習之中人甚哉足之履平地而不與窪適也及其旣久則窪者若平不待目與地屬心與足謀而自適其適至使反而卽乎其故則反窒焉趄而不寧豈非性隨習易以失其故趨哉上之布令戾乎民者始若有所甚苦久乃相與安之及其又久視聽移而心志以淫且視爲固然而不之怪是故君子務平其政誠愼其所以道之也昔者先王謹庠序之教使士興於學修五禮惇五行使民勸於義所以範其心思耳目手足百體使習於動作威儀進退俯仰之容其法至備凡以道之使復其性而已及其漸摩久而禮俗成則民之赴義如饑渴之於飲食不必勸而後趨見邪說淫詞之咻吾前而疾去之如避蛇蠍不待禁而自絕此先王治天下之大法所以納民軌物而建久安長治之規也自王熄而百度廢治教之經不正而邪慝興於是民志蕩然始如堤防之泛濫橫流而莫知所止於斯時也殊方不道之教又闖然入吾國而潛煽之其窺測象數之精旣足以聳賢智者之聽而功利誇詐之說又足炫亂愚不肖之耳目而蠱其志浸淫不已與之俱化𨿽欲使反而卽乎其故而固不可得此尢古今亂轍之較然者也然且不爲之憂夫惡知所終極哉吾懼夫足之與窪適也故著其說於篇勸戒學生文今之策自彊者必曰求人材人材何以求曰學堂哉學堂哉夫古者家有塾黨有庠術有序國有學何其立學之備也八歲入小學十五入大學何其就學之眾也比年入學中年考校以離經辧志爲始事以知類通達爲大成又何其課學之嚴也舉國之地無地無學舉國之人無人不學宜乎人材之盛溢野塡城而三代盛彊莫與倫比也難者謂今中國亦未嘗無學書院也講捨也省會郡縣何地蔑有皆所以爲學也皆所以培植人材也𨿽不襲學堂之名而實卽學堂之制烏得謂古之人有學而今之人無學然今之所謂學者時文而已詩賦而已小楷而已訓詁而已問有能以歷代政術爲學者乎無有也問有能以本朝掌故爲學者乎無有也問有能以天下郡國利病爲學者乎亦無有也更何論乎殊方異域之學間有一二奇傑旁及於此然餘力所逮斷非若專力之精也一人之傅終不敵眾人之咻也於此而欲求人材宜乎人材之不興人材之不興宜乎國勢之不振記曰下無學賊民興喪無日矣傳曰小雅盡廢則四彜交侵而中國微鳴呼今中國之微而屢受外人之侵者非卽在無學乎昔者晉國之弱也文公入而教其民三年然後用之而晉以霸越國之滅也句踐棲於會稽教訓十年而越以復此中國前事之可師者也普爲法所敗普君令通國皆設鄕學子弟無不誦讀有不學者罪之不十年而敗奧敗法兼並徳意志小邦而稱帝日本受侮於各國明治天皇令國皆設學校以能通五洲各國學者爲取士之上選不三十年而滅鄰近之琉球割中國之臺灣島國之彊列於二等此普日二國近事之可師者也能學則若此不學則若彼中外古今事同一轍則今欲彊我中國非學不可欲人人皆知向學而習爲有用之學非廣設學堂而變通其學不可今之識時務者大都能見及於此而亟亟焉謀開學堂夫學堂之開誠不可緩矣而我竊有所慮者則在學堂中之學生吾間嘗有見於今之所謂學生矣同文館也廣方言館也水師學堂也武備學堂也自彊學堂也實學館也求是書院也凡若此者指不勝屈皆所謂今之學堂也其中學生皆國家所栽培教育儲以爲異日治世之選者也其質性粹美苦心肄業者固不乏其人而志气囂張操守龐雜者亦未嘗絕迹甚至恃其勢眾挾制教習以爲彼學問淺薄烏足以靦然爲人師聚徒滋鬧哄堂而散此其過𨿽不能盡諉之學生而學生之乖張狂妄亦卽於此可見推而言之則在外之妄爲目余之滋事當復不一吾不敢謂各處學堂都有此輩而以上所言則亦未嘗無一二實事可指今欲廣設學堂則學生愈眾學生愈眾則其勢愈盛而類此之事將愈見其多夫以一槪百固非君子忠厚待人之篤論而以一例百則又君子防微杜漸之深心乎少年血气未定中於奇之說而心術漸趨於不端者此又學生之所宜默自勉勵者也嗟乎世之欲廣設學堂者意在求人材也求人材而若此是未受人材之益而先受人材之害矣旣不能因噎廢食謂學堂之不可廣開又不敢投鼠忌器謂學生之盡無陋習端品行以爲立身之本勤學業以儲治國之才挽弱起衰系望天下故爲苦口之語以勸誡學生知我罪我聽之人世若以爲有心詆之則過矣勸士條約士爲風化之原惇本勵學一日不容緩滇自有明以來如蘭延秀楊存誠胡左衛艾鄧川諸先生皆潛心理道淹貫經史本朝如劉復吾景傳諸子亦皆積學砥行節義者聞今日英賢間出追蹤往哲者固不乏人而不自樹立以貧爲病者亦不免焉使者奉天子命視學此邦多士之責使者之責也士習稍不端文風稍不純其何以自安今取其最切近者揭爲十條示之學校爲諸生勗諸生其各勉彊力行毋自欺毋自怠毋以爲迂而忽之焉則幸甚幸甚何良棟《皇朝經世文四編》捲﹣

皇朝經世文四編卷六學術儒行儒道章炳麟學者謂黃老足以治天下莊氏足以亂天下夫莊周憤世湛濁已不勝其怨而托卮言以自解譬則屈子之賦遠遊其於治亂也何庸老氏之淸靜效用於漢然其言曰將欲取之必固與之其所以制人者𨿽範蠡文種不陰鷙於此矣故吾謂儒與道辧當後其淸靜而先其陰鷙韓嬰有言行一不義殺一不辜𨿽得國可恥儒道之辧其揚搉在此耳然自伊尹太公有撥亂之才未嘗不以道家言爲急漢蓻文志道家有伊尹五十一篇太公二百三十七篇其行事與湯文王異術而鉤距之用爲多今可者猶在逸周書老爲柱下史多識掌故約金版六弢之旨箸五千言以爲後世陰謀者法其治天下同其術甚異於儒者矣故周公詆齊國之政而仲尼不稱伊呂抑有由也且夫儒家之術盜之不過爲新莽而盜道家之術者則不失爲田常漢髙祖得天下不求贏財帛婦女不私取其始與之而終以取之比於誘人以詩禮者其廟算已多夫不幸污下以至於盜而道猶勝於儒然則憤鳴之夫有訟言僞儒無訟言僞道固其所也𨿽然是亦可謂防竊鉤而逸大盜者也儒法章炳麟自管子以形名整齊國著書八十六篇而七題之曰道家然則商鞅貴憲令不害主權衡見韓非定法篇自此始也道其本已法其末已今之儒者聞管仲申商之術則震栗色變曰而言雜伯惡足與語治試告以國僑諸葛亮則誦祝冀爲其後世而不知僑亮之所以司牧萬民者其術亦無以異於管仲申商也然則儒者之道其不能擯法家亦明已今夫法家亦得一於周官而董仲舒之沒事比引儒附法則吾不知也夫法家不厭酷於刑而厭密於律漢文帝時三族法猶在刑亦酷矣然斷獄四百幾於興刑措之治者其律疏也律之密者不欲妄殺人一竊分數級一傷人分數級鉤分析𨿽離朱猶眩目自以爲矜用刑民不妄受戮矣不知上密於律則下遁於情而州縣疲於簿書之事日避吏議娖娖不暇給其極上下相蒙以究於廢弛故徳意𨿽深不足以化民成俗今日是也仲舒之沒事比援附格令有事則有迾比於【古典小說之家】侯九章其文已冗而其迾已已用之斯焚之可也箸之簡牘拭之木觚以教張湯使後之廷尉比而析之設法如牛毛其卒又以爲故事然後捨生人之能而行偶人之道悲夫儒之盩也法之獘也吾觀古爲法者商鞅無科條管仲無五曹令其上如流水其次不從則太刑隨之貴其明信不曰較輕重子弓曰居敬而行簡以臨其民烏虖此可謂儒法之君矣儒俠章炳麟俠者無書不得附九流豈惟儒家擯之八家亦並擯之然天下有亟事非俠士無足屬侯生之完趙也北郭子之白晏嬰也見呂氏士節篇自沒一朝其利及朝野其視聶政則擊刺之氓而已矣且儒者之義有過於殺身成仁者乎儒者之用有過於除國之大害扞國之大患者乎得志有夏后不得志有比干豢龍逢儒者頌之任俠之雄也夫平原君僭上者也荀卿以爲輔信陵君矯節者也荀卿以爲拂見荀子臣道篇世有大儒固舉俠士而並包之而特其感慨奮厲矜一節以自雄者其稱名有異於儒焉耳大俠不世出其次爲朱家劇孟其次爲荊軻髙漸離其次爲郭解原涉冒法抵禁儒者睨之不比人而平津侯得以行其議執四絫之下以例四絫之上論已頗矣且成安君以儒者稱然始與張耳爲刎頸之交卒相如仇讎比於朱劇不得爲牧圉然則儒不發豕乎誦詩書者不庳於捲勇者乎夫儒有其下俠有其上言儒者操上而言俠者操下是以絫壽不相遇章炳麟曰得志有夏后不得志有比干豢龍逢儒者頌之任俠之雄也儒墨章炳麟春秋孝經皆變周之文從夏之忠而墨子亦曰法禹知三統已盭於聖哲者非樂爲大彼苦身勞形以憂天下以若自觳終以自墮者亦非樂爲大何者喜怒生殺之气作之者聲也故湩然擊鼓士愾怒矣槍然撞錞於繼以吹簫而人人知慘悼儒者之頌舞熊經蝯攫以廉制其筋骨使行不愆步戰不愆伐惟以樂倡之故人樂習也無樂則無舞無舞則薾弱多疾疫不能處憔悴將使苦身勞形以憂天下是何以異於騰雲蹇驢而責其登太行之阪矣嗟乎鉅子之傳至秦漢間而斬非其道之不逮申韓商愼惟不自爲計故距之二百年而墮夫文始五行之舞遭秦未滅今五經觕可見樂書獨亡其亦昉於六國之季墨者昌言號以非樂𨿽儒者亦鮮誦習焉故灰燼之餘𨿽有竇公制氏而不能記其尺札也烏虖佚翟之咼旡至自獘以獘人斯爲酷矣詆其兼愛則口萬言也張載之言曰凡天下疲癃殘疾惸獨鰥寡皆吾兄弟之顚連而無告者或曰其理一其分殊庸詎知墨氏兼愛之旨將不一理而殊分乎夫墨家宗祀嚴父以孝視天下孰曰無父詳孝經本夏法說至於陵谷之葬三月之服制始於禹禹之世奔命世也墨翟亦奔命世也伯禽三年而報政曰革其故俗喪三年乃除太公反之五月而報政然則短喪之制前倡於禹後繼踵於尙父惟晏嬰鐫之廬杖衰麻皆過其職墨子以短喪法禹於晏嬰則師其孅嗇而不能師其居喪斯已左矣𨿽然以短喪言則禹與太公皆有咎奚獨墨翟以蔽罪於兼愛謂之無父君子之名節篇湯成烈爲政者欲救風俗之敝莫如端人心之趨向欲端人心之趨向莫如崇名節之士表揚之尊顯之以動下士愛慕之心以示齊民禮敬之式凡人心驕矜而護前故勵之以名人心詭隨而放佚故閒之以節是名節者士君子之大防也聖人論士曰行己有恥勵其節也曰使於四方不辱君命臨大節而不可奪也是欲附君子之林必有介然不易之節矣子臧曰聖達節次守節尙論古人達節者不降其志不辱其身伯夷叔齊敝屣其國甘心窮餓皎焉上與日月爭光聞其風者仰而思惄而慕孟子所以稱爲百世之師後世梅福嚴光郭泰黃憲申屠蟠管幼安陶潛謝枋得諸人或逃名匿迹或槁餓沒世追前徽庶乎無間下此硜硜絕俗秉節不回漢宋之世更僕難數良繇講學風盛士束其身民新其俗當時儒者有餓死事小失節事大之言善教入人捨生取義君上以風臣下父老以誡子弟𨿽鄕曲里巷婦人女子亦知貞節之可慕而懼名節之墜則庠序之士有不白圭其躬而慮靑蠅之是集哉故必兢持於平日斯能取決於臨時蓋平日愛名不敢放縱於禮法之外以貽父母之戚與不令之名則其人爲世儀表不待臨時立節而後起人之愛敬矣平日放縱妄爲敗禮敗度不顧貽父母之憂妻子之累加之惡名而不卹則爲人不齒不必問其末節矣是名者實之所歸實不副名其名必敗惟君子不患名之不立而患名之不副故聲聞過情則恥之沒世不稱則疾之聞人之毀兢兢惕勵反躬自修聞人之譽內省不疚不敢自居闇然日章久而彌光風聲之樹式於鄕閭一行一言應乎千里處約則泊乎寡營達道則毅然難犯有確乎不可拔之志斯有凜乎不可奪之節夫然後得成君子之名也然此士大夫之行而非凡民之所能也蓋凡民必有待而興非上有激勸之風勵之不識不知少成習慣未有不日趨下流者矧澆侈之風盛懷利之心錮冒卑污而不羞安鄙吝而不覺敗類日多名節掃地當此而欲變化人心蕩滌污俗爲治者果何術之操乎顧氏曰惟以名爲治乃可以勝之名之所在上之所庸而忠淸廉潔顯名之所去上之所擯而怙侈貪得者廢於是彰癉嚴而善惡著貞邪別而榮辱異人有不動其心者哉南史言漢世士務修身故忠孝成俗乘軒服冕非此莫由晉宋以來風衰義缺其治亂之迹相去亦遠矣蓋不能使天下之人盡諭於義而能使之知慕乎名操是以進退人才而鼓舞之篤信好學之儒升之淸要潔己愛民之庶尹賜之田宅土行崇學興廉之政下守難進易退之義徇名急於趨利守志所以全身則賞淸節而禮名賢豈不可端人之趨向以救風之敝乎師友論師道噫師道立則善人多學校衰而是非亂吾觀於今日之書院而猶信也夫創設書院所以培人材興文教也而人材之消長文教之興衰則系夫師長一人之身故非學優識廣年髙徳劭者不足以當斯任亦不可以當斯任也我國家崇興文教各處創建書院延聘名望素著者以掌文衡凡家有子弟者無不恭行束脩願拜門墻其於師也事之如君父不敢不敬而爲之師者亦竭其才盡其學以教之故幼學壯行而建功樹業者有之實有所獲於聖經賢傳而希聖希賢者有之若以則師長栽培之恩正未可泯而爲人師者不當如是耶無如世風愈下師道漸夷樂育爲懷者誠有之然胸無藏墨而忝膺斯職者亦頗不乏自海禁大開中外相通西人之創書院於中土者日盛一日𨿽曰作育英才實則藉以傳教也書院中大抵以西文爲重華文次之故教授西文者皆精通彼國語言文字及各種實學有名有學無愧爲師是以門下生徒獲益良非淺鮮若華文教習則姑弗問其督課之勤惰第就其學問之淺志趨之卑𨿽目以鄕愚而不爲過若輩皆窮措大一流人爲迫於糊口之無資遂藉此爲謀生之捷徑若詢以師何好則師無好也師何能則師無能也故時務經濟無論矣若四書爲淺近之書而彼所不能解者尙居其大半夫師所以傳道解惑吾不知其所傳者何道也所解者何惑也甚且手執詩書口宣教道喪心病狂至於此極夫旣不能爲吾道樹藩籬反敢爲異端增羽翼卑鄙齷齪斯文掃地洵名教之罪人也而猶欲責以培人才興文教乎而猶欲學校之不衰是非之不亂乎間嘗上下古今見夫聖賢將相丰功甚烈彪炳寰區道徳文章昭垂古今大都得衣之眞傳蒙函丈之教育以至此也於爍乎盛哉先覺覺後覺前賢啟後賢人材崛起文教大興學校盛行是非始定師長之所系顧不重哉矧今者邪說橫行其足以惑世誣民者不少名教寖衰是非愈亂彼旣心列士林稱師傅則當大道將墜理宜放淫辭辟邪說以維持於萬一並當爲受業生徒指陳大道勿捨正路而趨岐途則學問𨿽隘而持此崇正黜邪之意以正人心亦不得爲之誤人子弟矣乃微特不能距邪說以閒夫正道反敢棄正道而入異端又復引惑學生共從異教故有父兄不知家人不聞而貿然入教者試思家有子弟而必擇賢師傅以教之者無非欲其勿納於邪耳乃旣不導之以正反敢陷之於邪棄先王之正道惟異端之是信豈爲之父若兄者所願乎方之古仿之師何啻天淵責以自誤誤人猶未足以盡其辜也然推其入教之意豈眞悅而誠服哉要亦利令智昏耳蓋旣從其教則房飯之資可以省位置可以漸髙薪水可以漸優夫以利餌人西人長技彼窮措大豈肯見利而勿趨乎旣戀其利則師道日墜勿之問善人日寡勿之問學校日衰勿之問是非日亂勿之問忍心害利惟利是趨非名教之罪人而何歟恐師道日漸淩夷故不顧若輩之詛咒誚讓而實言以摘其隱其亦觀於此而知所返乎尊師正義義或作文兪正燮今之言者曰君親師曰天地君親師此皆古有之禮檀弓云事親有隱而無犯事君有犯而無隱事師無犯無隱國語欒共子云民生有三事之如一父生之師教之君食之文子符言云道之爲宗有形者皆生焉其爲親也亦戚矣饗谷食气者皆壽其爲君也亦惠矣諸智者學焉其爲師也亦明矣白虎通封公侯雲天有三光日月星地有三形髙下平人有三尊君父師是三者相並禮運雲天生時而地生財人其父生而師教之四者君以正用之大戴禮三本云無天地焉生無先祖焉出無君師焉治荀子禮論雲天地者生之本先祖者類之本君師者治之本是五者相並也此言人師也荀子致士云弟子利通則思師詩曰無言不讎無徳不報此之謂也呂氏春秋尊師云生則謹養死則敬祭此尊師之道也事五穀取魚求鳥獸此尊師之道也視輿馬愼駕禦適衣服務輕煖臨飲食必蠲絜善調和務甘肥必恭敬和顏色愼辭令疾趨蹌必嚴肅此所以尊師也此所謂人生於三事之如一七十子從孔子之禮也人師爲然經師亦有之禮先祭師於瞽宗天子至學命有司行事興秩節祭先師焉是傳經之師死則敬祭也漢經師有服晉書隱逸傳云郭瑀師郭荷盡傳其業荷卒瑀曰父生之師成之君爵之而五服之制師不服重聖人謙也遂服斬衰廬墓三年亦言經師唐書韋表微傳云以學者薄師道不如聲樂賤工能尊其師乃著九經師授譜亦言經師韓愈始以文體迎距之法爲人師而號曰傳道尊師者亦有效宋袁文甕牖間評言其家延先生敬禮備至遂得成名且相繼科名其爲師能盡職者亦有效朱弁曲洧舊聞云屯畱王誥應舉夢胡僧謂之曰君行徒勞耳骨相不應得祿位年五十餘又應舉夢前僧賀之曰君教童子用心篤志不負其父母所托爲有陰徳天益君壽而報以祿位是歲果正奏名於馬涓榜下賜第歷官數任以奉議郎致仕年七十七卒於家則教讀者之室鬼神未嘗不臨之也爲師者可以知所懼矣今與師以財蓋自漢以來所謂資也魏志邴原傳注引原別傳云原家貧早孤無錢資師師曰我徒相教不求資也北魏書賈思伯傳云師事北海陰鳳業竟無資酬之鳳遂畱其衣物又淸波雜誌云張子韶言今教子弟者以主人所贈厚薄爲教之隆殺則師自失其道甕牖間評云袁氏擇從劉先生未嘗三日無饋遺東京夢華錄云市學先生春社秋社重五重九豫斂諸生錢作會諸子歸時各攜花籃果實食物社而散此固生財之道近人情也量交王柏心巽而正恭而無失處上交之道也肅而不慢惠而不暱處下交之道也虛而有容和而不流處泛愛之交也善則相勸過則相規處同心之交也敬以遠狎厚以遠薄處故舊之交也開之而後達其衷測之而後入其言處新集之交也交必信未有己不信而能孚於人者也交必愼未有始不愼而能固其終者也信矣愼矣擇之以明推之以恕而交之道得矣易合者必易暌好譽者必好毀多同者必多異怨莫大於恃望深隙莫大於求無已釁莫大於廣攀援殃莫大於痛繩人尙其公無尙其通交乃有功執其貞無執其情交乃可成貴元黃之適於色也不貴琴瑟之膠於一也貴淄澠之呈其味也不貴甘醴之湛於醉也貴椒蘭之襲於久也不貴荃茅之變於後也易著三人之損復詔二人之同詩陳伐木之仁復戒陰雨之薄百爾君子敬哉敬哉交而後量則必敗量而後交則旡悔書籍奏設檢書處議檢書處者何仿日本板權所也日本板權所隸於文部省由大臣派員主持之舉凡民間繙譯西書以及各種箸述甫經脫稿卽須呈請所員鑑定始得付諸棗梨及印釘告成則又送呈樣本蓋以防曲說橫議有壞政教風俗與夫異端邪術蠱惑人心也中朝文字之禁向嚴康熙時湖州莊廷鉞明史案發一時名士之牽連被戮者多至數百人厥後榦隆中葉又申明書禁凡錢謙益呂畱良屈大均諸人詩文等集一律將版銷毀此外言言集南山集諸案亦復多所株連卽讖緯之書如推背圖如黃老人詩更皆匿迹銷聲無一人敢私行藏庋昌正學而熄邪焰風行雷厲誠不得謂之法网過嚴也洎乎海禁旣開中西互市海外文人學士每喜創開報館刊布新聞濫觴於香港之遐邇貫珍由是而上海而天津而寧波而漢口以迄閩粵諸行省無在不有報紙卽無在不暢發議論大言炎炎其中秉筆者不可乏宏通淹雅之才而語言尨終不免妄談朝政其所以不加禁止者豈眞畏其有所依倚哉亦以報紙最易益人智慧擴人見聞捨其短而取其長殊足爲學問之一助耳初不料沿及近日康梁諸逆陰蓄狡謀初行事務報於滬江繼創湘報及湘學報於三楚藉口臚陳時事實則用以誘正士入奇邪迨乎逆蹟昭彰逃亡海外猶且箸爲戊戌政變記以及保皇會規例國會覆南皮制軍書侮辱聖慈指斥執政稍一披閱卽令人發指裂恨不得食其肉而寢其皮噫文字之禁一寬而令狂悖之徒弄筆搖唇目無君父此而不嚴爲之禁勢必天下文字不盡入叛逆之黨而不止然則檢書處之設其能已於目前乎矧日前欽奉綸音此後大小科場胥棄時文而用策論經義讀書之子爭先撰述以便揣摩所出新書自必倍多於往日𨿽康梁之焰已滅向之依艸附木者皆斂尾竄伏不復敢以異說鳴於時然僞本流傳安知無摭拾成編以博蠅頭之利者當由執政者奏請皇太后皇上於政務處設立總檢書處簡大員中學有根柢者總其成一面通飭各直省督撫大員分設檢書處遴委科第出身之司道充檢書總辦凡書籍之前已刊板者責令將樣本齎呈由總辦檢察再三必使字句之間全無違悖情形始準刷印發售否則旣劈其板復懲其人若夫新箸初成則先齎呈原稿字句有違礙者削之全書皆違礙者焚之或實系有用之書而一篇一節之中立論稍有不合則刪攺而批示之夫而後文教昌明僞學盡黜彼康梁逆說與夫文人之議論好爲奇辟甚至涉及宮闈者舉無自流行而人心乃於焉大正豈非當今不可緩之要圖乎哉或慮狡獪文人於呈稿時抽去違礙之處及檢畢發回刊布卽重復插入以冀掩飾彌縫則當每歲札令府縣各官向各書肆調集各書匯送總辦覆檢設與所呈原稿有異則仍嚴以禁之務使狡獪之技無所施而狂悖之詞不得逞或曰若是則文人恐不敢著書立說而教術將不得大行柰若何則正告之曰是當旣嚴其禁令而復優予以利權今書賈翻印之獘盛行文人每成一書未移時而已縮爲小本致箸述家無從獲利甚且積書不售折閱良多應於檢核準行後給以文憑許其專利數十載有翻印者明定律例罰必加重以絕書賈射利之狡謀庶箸述家得以名利兼收而不至心灰意倦歟側聞今南皮制府就鄂中創設學務處以興實學而啟新機所望采及芻蕘與政府中公奏行此事則僞學當無從攙雜而不讓日本版權所獨見其意美法良矣若夫定報章律例律禁誨淫誨盜諸書則鯫生當於他日再陳一得之愚玆不贅及論策問時務宜先釐定書籍以便誦習徵引中國士子所有書籍平時以資誦習臨文以備徵引易稱言有物書稱辭尙體要傳稱數典皆是道也良以古人吐辭爲經實後人所不及而自倉頡以後文字浩繁若不師古義以定範圍則將恣肆汪洋茫無畔岸是故秦漢之世以六經諸子爲典三唐以降卽秦漢之文亦可爲典時愈久則典愈多其有作而不述者謂之杜撰最爲文章之厲禁今制時文中所徵之典不外十三經若喜用諸子兼援史漢𨿽矜才藻已落旁門至詩古文詞中所徵之典其律較寬經史子集皆可援引然唐宋以上詩文集用者較多元明諸集用者較少若本朝作者惟王漁洋半江紅樹賣鱸魚朱竹垞更無人處一憑欄等句曾出詩賦題其他殊少徵引鄕會試爲士子進身之地文律更嚴三場對策除欽定諸書外向不準用國朝人所著書籍更何論同時見存之人而前朝書籍則大都列於四庫卽非家弦戶誦亦可考其人名書名士子旣有所據依考官亦易於核證至於策問時務則異是夫旣曰時務則皆於古無徵而時務必及西學又須取資繙譯西書近日滬上繙譯諸書固已略備其大宗有三一爲中國制造局中歷年繙譯之書一爲西儒廣學會中歷年述譯之書一爲邇日時務報曁京都官書局中匯譯之書此外則爲中國使臣隨員數十年來記錄之作與夫各家撰述及格致書院課藝等皆爲時務之津梁西學之嚆矢士子苟有志於此則平時之所誦習臨文之所徵引固欲捨諸書而末由然江浙近省以至通商各口相近之處此等書籍流傳尙易若邊省遠解州郡各士子向未曾見此等書籍一旦入場對策將何以敷衍成篇今朝廷旣可言官之請將於今科鄕試爲始策問時務西學則於時務西學之所本必當早爲計及豈尙執廿二史中外國諸傳及海國聞見錄海國圖誌經世文編諸書而以陳言剿襲乎抑徒挾兔園冊子而以空言塞責乎竊謂宜由禮臣詞臣請旨開館搜采繙譯諸書或並及中國臣僚士子撰述之書釐定著錄頒行天下令各省士子誦習有得而後應試可以徵引此必取效於數年以後而非可猝期之於今科者否則若不頒行將僻遠省分士子何以發聾振聵若頒行而不經釐定卽令人有其書恐臨文尙有所未便何也書經繙譯文義不患不明特人名地名器物名各隨譯者土音失之毫釐差以千里將以若何爲定準其不便一也中國作者多見存之人其人已入仕途猶可無其人未入仕途未登科第則旣不能禁作者之不入場應試旣入場應試則亦不能禁其不用自著作之書設以著書之人自用其書則將曰說見某所自著某書乎不特慮有關節之嫌抑且成何文體其不便二也書不釐定眞膺難辧西士姓字更無考證盡可憑空臆造托一人名書名閱者何由知其爲子虛烏有乎其不便三也明知士子對策多恃挾書入場近日鉛板石印盛行捆載更易固鮮誦習於平時而後徵引於臨文者然蒙竊以爲國家而不欲講求時務西學則已國家苟欲講求時務西學以此策問士子則世運之所振興國事之所挽回人材之所培養士習之所整頓胥恃乎此決不當視同故事粉飾虛文必先釐定書籍以正其源本而後可以徐收其效若夫苟且以趨捷徑促迫以圖近功則非蒙之所敢知亦豈當事者所注意哉勸各郡縣廣購中西有用書籍以興實學說自廢棄制藝之詔下海內人士知朝廷惇崇實學咸思研究經濟以收實效而宏遠謨而學究之爲訓蒙計者亦知時文試帖不足以獵取功名亟思攺弦更張別謀補救於是競購中西各書籍爲研摩玩索之資夫欲考制度審憲章擷經史之精華采瀛環之議論識兼今古學貫中西誠不得不博覽簡編藉增智慧然僕竊代爲深慮者從前學人自幼入塾所讀者僅四書五經迨試筆爲文則手錄時藝數十篇朝夕唔曾不更易往往有文稿數部父以授子兄以授弟視爲傳家祕冊珍如球圖卽或涉獵訓詁詞章而一書之精微終身研之而不盡故爲學似難而實易今也不然向時所儲之八股八韻諸書固宜拉雜摧燒一無所用卽訓詁詞章之學𨿽盡廢而亦非當今切要之圖故欲振興新機非另購切實有用之書實不足以濟事所難者以中國政治史事而論如廾四史九通十一朝東華錄等皆系必讀之書然卷帙甚繁價值昂貴非大有力者不能購何論寒士至各國政治藝學尢日新月異百出不窮往往此日以爲新理者易一日而卽爲陳言此人矜爲獨得者易一人卽爲習見故𨿽有書卽購急起直追猶恐爲後塵之步僅於故紙堆中矜其考索乎通計各省庠序之士大抵富厚者少寒素者多當此除舊布新之際能籌措數十金略購數書已屬勉力更何能多多益善廣爲搜羅至不得已而向坊肆中任意購取時務書數冊則大半皆攺易書名割裂卷帙庸惡陋劣識者所謂是非特閱之者斷不足爲經世之資且亦何能於功名之場與英相角逐故自科舉攺章後學問淵博之士固不難乘時而起一鳴驚人而庸庸者流胸中除時文試帖外一無所知仍舊貫固不足以投時苟思因時變通攺肄新學則又硯田枯涸購書無貲揆其旁徨瞻顧之情實屬深堪惻憫然則爲之柰何曰是非由在上者爲之提倡不可猶憶幹隆年間四庫全書告成髙宗純皇帝憫江浙士人無由得窺祕籍特於鎭江揚州杭州等處添建文宗文匯文瀾三閣各頒四庫全書一分膠庠好古之士許其入內抄讀惜粵逆之亂三閣皆毀於火石渠祕帙蕩焉無存今泰西各國京城及大都會亦均有藏書之樓樓中設長幾有志讀書者皆許登樓檢閱惟不得之出外以防污穢損失也今中國宜師其意由地方官籌撥巨貲創設公所購中西有用各書籍庋藏於中有新出者隨時添置凡士人之好學而無力購書者許其借閱或令略出微貲爲公所中雇人收藏曬晾之費如此則一書而可供數十百人之讀所費無幾而爲益良多夫今之言培養人材者動言開設學堂然學堂之設建講捨延教習招生徒其費非數萬金不辦且寒素之士或須以教讀爲生者卽有學堂亦未必能入內肄業故事𨿽極美而澤或難周若籌購書之事苟得千金卽可辦理旣可補學堂之不逮卽可免貧士之向隅興學之效固無有急於此矣今者茸城某茂才等已紏合同志聯名稟請當道酌撥華亭婁縣兩學賓興公徧購中西有用之書藏於融齋書院以餉遺來學僕深冀此事之成且深冀各郡縣皆仿此而行庶幾風气大開一洗從前弇陋之習是則邦家之光非特閭閻之幸也率筆書此以告當世之以振興實學爲己任者藏書我朝稽古右文尊賢禮士車書一統文軌大同海內藏書之家指不勝屈然子孫未必能讀戚友無由借觀或鼠嚙蠹蝕厄於水火則私而不公也幹隆時特開四庫建文宗文匯文瀾三閣準海內稽古之士就近觀覽淹通博洽蔚爲有用之才作人養士之心至爲優厚而所在官吏奉行不善宮墻美富深祕藏庋寒士末由窺見及寇亂洊經付之一炬中興將帥每克復一省一郡汲汲然設書局復書院建書樓官價無多盡人可購故海內之士多有枕經葄史博覽書堪爲世用者通商日久西學流傳南北洋亦復廣譯西書以資考證惟是窮鄕僻邑聞見無多疆吏亦漠不關心置之度外則傲僻孤陋故我依然然後知藏書之爲益多而廣置藏書以資誦讀者之爲功大也泰西各國均有藏書院博物院而英國之書籍尢多自漢唐以來無書不備凡本國有新刊之書例以二分送院收儲如有益於國計民生者必膺朝廷重賞並給予獨刊之權若干咸豐四年間於院中築一大名曰讀書堂可容三百人中設几案筆墨有志讀書者先向本地紳士領有憑單開列姓名住址持送院中董事換給執照準其入院觀書限六閱月月更換一次有欲看某書某冊則以片紙注明書目交值堂者檢出付閱就長案上靜看不許朗誦閱畢簽名書後何日何處何人閱過繳還經手該值堂年終查核知何書最行另有賃書樓有股分者每年出書銀四元可常往看各處新報俱全只準借書兩本限兩禮拜歸還如無股分者賃閱每日計銀兩先付閱畢繳還不許攜帶出門及損壞塗抹倘有損失責令賠償特設總管一員司理其事執事數百人每年經費三十萬金通國書樓共二百所藏書凡二百八十七萬二千冊此外如法蘭西書樓共五百所藏書凡四百五十九萬八千冊俄羅斯書樓共一百四十五所藏書凡九十五萬三千冊徳意志書樓共三百九十八所藏書凡二百二十四萬冊意大裏書樓共四百九十三所藏書凡四百三十五萬冊奧大利書樓共五百七十七所藏書凡五百四十七萬六千冊法京巴黎另有一書樓異常宏敞獨藏書二百七十萬九千冊徳京伯靈之書樓亦藏七十萬冊羅馬大書院除刻本外更有鈔本三萬五千冊細若蠅頭珍如鴻寶洵數典之鉅觀博學之津梁也中國自都中四庫外鎭揚杭三閣早付灰其家藏最富者如崑山徐氏之傳是樓鄞縣範氏之天一閣杭州汪氏之振綺堂錢塘吳氏之瓶花齋吳門黃氏之滂熹園石塚嚴氏之芳茉堂鄔鎭鮑氏之知不足齋昭文張氏之愛日精廬南潯劉氏之瞑琴山館所藏古籍宏富異常兵燹以來半歸散佚近日則吳興陸氏之皕宋樓首屈一指另建守先閣請於大府奏於朝廷供一郡人士觀覽其大公無我之心方之古人亦何多讓獨是中國幅員廣大人民眾多而藏書僅此數處何以惠士林宜飭各直省督撫於各廳州縣分設書院購中外有用之書藏貯其中凡外國未譯之書宜令精通西文者譯出收儲派員專管無論寒儒博士領憑入院卽可讀書至於經費或由官辧或出紳捐比利時國屆開國五十年之期臣民咸醵金上壽王受而置諸外府曰此眾人之貲將爲眾人求益飭議院議之下院擬以此開設格致院一區廣購圖書器皿用供國人探討格致之學英君主壽誕臣民亦醵金築一大博物院無物不備爲其君主壽畱名千古與民同受其福何樂如之宜各國皆當仿行也或由各省外銷項科場經費將無益無名之用度稍爲撙節卽可移購書籍而有餘仍常年儲備專分派員役管理稽查所有新書隨時添購果能認眞經理數十年後賢哲挺生兼文武之資備將相之或鉤元摘祕著古今未有之奇書或達化窮神造中外所無之利器於以範圍天地籠罩華夷開一統之宏規復三王之舊制極巍煥信景鑠皆於讀書稽古二事基之矣今天下競言洋學矣其實彼之天算地輿數學化學重學光學汽學電學機器兵法諸學無一非暗襲中法而成第中國漸失其傳而西域轉存其舊窮原竟委未足深奇若合天下之才智聰明以窮中外古今之變故標新領異日就月將我中國四萬萬之華民必有敻出於九州萬國之上者苟彊非畛域墨守規爲固陋昏蒙甘受人制則印度琉球越南緬甸其已事也前車已覆來軫方遒有識之君子將何擇焉尊史龔鞏祚周之世官大者史史之外無有語言焉史之外無有文字焉史之外無人倫品目焉史存而周存史亡而周亡殷紂時其史尹摯抱籍以歸於周周之初始爲是官者佚是也周公召公太公旣勞周室攺質家躋於文家置太史史於百官莫不有職事三宅之事佚貳之謂之四聖蓋微夫上聖睿美其孰任治是官也是故儒者言六經經之名周之東有之夫六經者周史之宗子也易也者卜筮之史也書也者記言之史也春秋也者記動之史也風也者史所采於民而編之竹帛付之司樂者也雅頌也者史所采於士大夫也禮也者一代之律令史職藏之故府而時以詔王者也小學也者外史達之四方瞽史諭之賓客之所爲也今夫宗伯𨿽掌禮禮不可以口舌存儒者得之史非得之宗伯樂𨿽司樂掌之樂不可以口耳存儒者得之史非得之司樂故曰六經者周史之大宗也孔子沒七十子不見用衰世著書之徒出泉流漢氏校錄最爲諸子諸子也者周史之小宗也故夫道家者流言偁辛甲老墨家者流言偁尹佚辛甲尹佚官皆史之官實爲柱下史若道家若農家若雜家若陰陽家若兵若術數若方技其言皆偁神農黃帝神農黃帝之書又周史所職藏所謂三皇五帝之書者是也老於禍福熟於成敗挈萬事之盈虛窺至人之無競名曰任照之史宜爲道家祖逸民傳方外傳之祖綜於天時明於大政考夏時之等以定民天名曰任天之史宜爲農家祖溝洫志食貨志之祖左執繩墨右執規矩篤信謹守以待彈射不使王枋阤不使諸侯驕上名曰任約劑之史宜爲法家祖博觀言旣其所終始又其所出入不蒙一物之譏不受諸侯蹈觝使王政不淸庶物姦生名曰任名之史宜爲名家祖名法爲禮書刑法志兵志之祖臚引術愛古聚道謙讓不敢刪定整齊以待能者名曰任文之吏宜爲雜家祖藝文志之祖窺於道之大原識於吉凶之端明王事之貴因一呼一吸因事納諫比物假事不辭矯誣之刑史之任諱惡者於材最爲下也宜爲陰陽家祖天官書五行傳之祖近文章語言割榮以任簡怒以積辧名曰任諭之史宜爲縱橫家祖文苑傳之祖抱大禹之訓矯周文之偏守而不戰儉而不奪名曰任本之吏宜爲墨家祖循吏傳獨行傳之祖亦爲兵志祖五廟以觀怪地天以觀通六合之際無所不儲無所不語謂之任教之史宜爲小說家祖方技傳之祖劉向云道家及術數出於史不知余家出於史此知五緯二十八宿異度而不知其皆系於天也知江河異味而不知其皆麗於地也故曰諸子也者周史之支孽小宗也夏之亡也孔子曰文獻杞不足徵傷夏之史亡也殷之亡也孔子曰文獻宋不足徵傷殷之史亡也周之東也孔子曰天子失官傷周之史亡也滅人之國必先去其史墮人之枋敗人之綱紀必先去其史絕人之材湮塞人之教必先去其史夷人之祖宗必先去其史周之東其史官大四小四其大功三小功三帝魁以前書莫備焉郯之君知之楚之左史知之周史不能存之故傳者不雅馴而雅馴者不傳謂之大一正考父得商之名頌十二於周百年之間亡其七太師亡其聲弦焉太史又亡其簡編焉謂之大二周之雅頌義逸而事荒人逸而名亡瞽所獻宴享所歌大氐斷章作者之初指不在瞀儒序詩以斷章爲初指以諷諫爲本義以歌者爲作者三者史不能宣而明謂之大三有黃帝厤有顓頊厤有夏厤有商厤有周厤有魯厤有列國厤七者周天子不能同列國訃告各步其功告朔怠終乃亂而勿從周享國久八百餘祀厤敝不攺是以失理是失官之大者謂之大四古之王者存三統國有大疑匪一祖是師於夏於周是參是謀今連山歸藏亡矣三易弗具孔子卒得坤乾於宋亦弗得於周史之小一列國小學不明聲音混芒各操其方微孔子之雅言古均其亡乎史之小二夫史籀作大篆非爲廢倉頡也周史不肯存古文文少而字乃多矣象形指事十存三四形聲相孳千萬並起古今困之孔壁旣章科斗煌煌匪籀而倉蓋憲章者文武而匪憲章宣王史之小三列國展禽觀射父之徒能言先王命祀而周史儋乃萇弘爲神怪之言不能修明巫覡祝宗不能共鬼神燕昭秦皇淫祀漸興儋弘階之妖孽是徵史之小四帝魁以降百篇權輿孔子削之十倍是儲𨿽頗闕不具資糧有餘史之大功一孔子與左邱明乘以如周獲百二十國之書夫而後春秋作也史之大功二冠之殺器服之等大夫士之曲儀或以爲數夫捨數而言義吾未之信也故十七篇之完亦危而完者也史之大功三周之時有推步之方有占驗之學其步其占密天定有書先臣是傳唐都廿石爰及談遷是蹟是宣史之小功一史秩下大夫商髙大夫官必史也目髙以來疇人守之九章九數幸而完史之小功二吾韙彼奠世系者能尊能守有厤譜牒有世本竹帛咸舊是故仲尼之徒亦著帝系姓後千歲餘江介之都誇族始甚史之小功三夫功之際存亡之會也絕續之交也天生孔子不後周不先周也存亡續絕俾樞紐也史有其官而亡其人有其籍而亡其統史統替夷故孔統修也史無孔𨿽美何待孔無史𨿽聖昌庸由斯以譚大亦可揜功大亦可蒙也孔𨿽沒七十子𨿽不見用王者之𨿽熄周厤不爲不多數不爲不躋府藏不爲不富沈敏辧異之士不爲不生緒言緒行之不爲不俟莊周隱於楚墨翟傲於宋孟子瑞於齊梁公孫龍譁於齊趙之間荀況廢於道路屈原淫於波濤可謂有人矣然而聖智不同材典型不同國擇言不同歸擇行不同志擇名不同急擇悲不同感天吝材材吝志志吝器器吝情情吝名名吝祖夫周自我史佚辛甲史籀史史伯而後無聞人焉魯自史克史邱明而後無聞人焉此失其材也七十子之徒不之周而之列國此失其志也不以孔子之所憑藉者憑藉此失其器也三尺童子瞀儒小生偁爲儒者流則喜偁爲流則慍此失其情也號爲治經則道尊號爲學史則道詘此失其名也知孔子之聖而不知周公史佚之聖此失其祖也夢夢我思之如有一介故老攘臂河洛憫周之將亡也與典籍之將夫守也搜三十王之右史拾不傳之名氏補詩書之罅逸於後之剔鐘彜以求之者以超辰之法標不顯之年月定歲名之所在逸於後之布七厤以求之者爲禮家之儒爲小節之師爲考訂之大宗逸於後之彌縫同異以求之者明象形說指事不比形聲不譚孳生指本音明本義逸於後之據假借以求之者本立政作周官述周法正封建之里數逸於後之雜眞僞以求之者誦詩三百篇綱於義義綱於人人綱於紀年明著竹帛逸於後之據斷章以求之者於乎周道不可得而見矣階孔子之道求周道得其憲章文武者何事夢周公者何心吾從周者何學逸於後之侈道學譚性命以求之者辭七逸而不居負六失而不卹鞏祚於大道不敢承抑幸而生其世則願爲其人與願爲其人與皇朝經世文四編卷七學術譯著總署議覆籌開館譯書摺爲遵旨議覆恭摺仰具陳祈聖鑑事竊臣衙門於光緒二十四年四月十九日準軍機處鈔交禦史李盛鐸奏時務需才請開館譯書以宏造就幹隆年間開四書庫全館西土譯著之書悉予著錄今者梯杭鱗集文軌四通政俗旣同歸而殊塗學藝復日新而月異論外交非洞明公法律例無以爲應變之方肄武備非講求格致制造無以爲制勝之具言理材非考究農工商礦無以探養民富國之原查現譯書事務至日本明治以來而所譯書極多由東譯華較譯自西文尢爲便捷應請飭下出使大臣飭查日本所譯西書全數購寄以便譯印至江南制造局譯書一事仍飭查照成案辦理如蒙兪允所有譯書館事務應否特派大臣管理抑或由管理官書局大臣兼辧等因奉旨該衙門議奏欽此臣等查該禦史所稱籌開館繙譯洋書以開民智而造人才自系當務之急亟應及時舉辦以開風气之先且令京外各學堂有所肄習至原奏所稱譯書館事務應否特派大臣管理抑或由管理官書局大臣兼辦一節系爲鄭重起見惟是譯書一事與設立學堂互相表裏全在經理得人不系官職之大小所譯書籍旣購自外洋則擇地開館尢宜審愼周詳庶經費不至虛擲玆查有廣東舉人梁﹝啟﹞﹝起﹞超究心西學在上集資設立譯書局先譯東文規模已具而經費未充殊非經久之道上海爲華洋中外所購外洋書籍甚爲利便海刷刊工本亦較相宜該舉人經理譯書事務可收事半工倍之效臣等公同酌議每月擬撥給該局譯書經費銀二千兩卽將該局攺爲譯書官局官督商辦倘經費仍有不敷淮由該局招集股分以竟其成所譯之書應先盡各國致法治律史傳諸門觀其治亂興衰之故沿革得失之俾可參觀互證以決從違徐及兵治醫學農礦工商天文地質聲光化電等項收以實用譯成一種揭以提要卽寄臣衙門以備進呈禦覽並令分送各省新設之學堂學會藏書樓各一分以資考究其餘淮該局出售俟開辦數年復譯出之書漸多售書之值可敷局中推廣之用當卽停撥官以節經費如蒙兪允卽由臣衙門知照南洋大臣曁札行江海關道就在出使經費項下按月撥給該局譯書經費銀二千兩並札飭該局員將開辦日期妥擬詳細章程呈送臣衙門核定案立至江南制造局譯書一事成仍應查照案認眞辦理毋令廢弛所有臣等遵議緣由理合恭摺具陳伏乞皇上聖鑑謹奏論譯書爲今日之急務中國之有譯學不自今日始也嘗考古時周書有舌人周禮有象胥誦訓揚雄錄別國方言朱酺譯西南夷樂歌於謹兼通數國言語隋志有國語雜文鮮卑號令婆羅門書扶南胡書外國書當此之時內外隔絕中原萬里共戴一尊與所鄰者不過沙漠土酋要荒藩部而磊落好奇之士又且習其語音察其風俗筆之載籍以資考證而今日地球萬國居錯處陰謀詭計百出不窮我若不能深知其政治俗尙人勝我而不信人謀我而不聞人譏我而不知人規我而不納冥然漠然如坐雲霧寧非士大夫之恥哉夫譯學之爲今日之務旣已如此然自通商以來京師設同文館上海有廣方言館均嘗延教習招生從徒事於所謂西語西文宜乎人才日出彼中虛實情僞可以漸知而數十年來深通譯學之人終屬寥寥者何也從前中國官紳於西事素多膈膜且所延教習大都來自重洋費旣不貲教法又未盡善以故學堂𨿽設迄少成材交涉之難日甚一日竊謂士生今世欲不習西學故見自封卽愚者亦知其不可卽習西學矣苟非取經捷而收效速猶不足以濟事故論者謂學西文不如譯西書愚謂延西人至中國繙譯書籍尢不如中人之能通西文者赴外洋自行繙譯曩者臺灣撫劉銘傳曾奏請設局譯刻秦西各書由總理衙門移咨各國欽使略謂外洋於中國有用諸書半皆取而譯行海外其西國兵農食貨格致制造測量之書日新月異凡有關於今日之用者甚多我中國尙未譯有成書間或有翻刻一二種亦皆取擇不精云云夫使臣之在外洋任久責專三年之中於其國勢之盛衰地形之廣狹風俗之變遷政教之利病皆宜北訪周咨悉心考訂所帶繙譯等員更應多購緊要之書及時選譯庶得廣爲流播耳目日新而乃遷延成習此奏已近十年譯成之書殊不多購近又恭讀七月初五日上諭而知譯學一事更有不可緩者焉諭云廖壽丰另片奏請由使館繙譯外洋書籍等編譯西書籍以考證政治得失亦爲目前要圖羅丰祿慶常伍廷芳熟於英法文字就成購譯尢爲便捷著卽選擇善本詳加潤色務令中西文義貫通陸續編譯成書匯送由總理衙門呈覽欽此聖謀深遠至周且祥凡秉節外邦者俱宜仰體宸衷勤謹從事謂就使館繙書籍其利有三焉西人箸述之富日出不窮其以來華者不過千百分之一且皆數十年前舊說於今日情形已多不同而西國自行選購則就詳就略就舊就新無不了如指掌其利一也中國開局選譯必須多請精於西人之文經費旣屬難籌通人尢不易得曠日持久成效難期若使館繙譯各員或多明曉西學且軺車隨使暇日必多俾之隨時譯錄不必另籌項其利二也旣爲隨員彼國賢士大夫本宜時與接見何書爲詳何書爲要可以從容詳問見聞旣廣辦別自明其報紙之有關政教者亦可隨閱隨譯其利三也有此三利膺黃華之選者苟恪遵聖訓竭力振興他日所譯旣多凡各國之政專門之藝皆有成書則中國𨿽未能徧設學堂廣延教習亦可以書爲師隨性所近博學無方是則人之無力習文與年已長而語音不淸者亦不致終身廢然如坐雲霧中矣取經捷而收效速孰有甚於此者哉推廣譯書以裨實用議古有象鞮譯寄所以達聲音通言語者法至良矣意至美矣獨譯書之舉創始於明季盛行於我朝不特覘異域情形並可增吾人識見蓋中外相隔數萬里彼欲窺我之虛實非譯中書不爲功我欲知彼之規爲非譯西書不濟事時勢所迫風會所趨誠有不得不然者乃或不察謂其費鉅而效遠毫無補於時艱噫此眞偏僻之見而未能就譯書之本末深思而熟計之也試以國事而論我朝立法之初原屬無美不臻無獘不剔顧天道無百年而不變國徳無數代而不變法𨿽盡善而三百年來必有宜古不宜今宜彼不宜此者若乃拘守舊章不能多譯西書以師彼之長以節我之短此致困之道也不明萬國公法則事多掣肘將何以杜絕憑陵不悉各國律例則動受欺朦將何以持平交際不特是也西人之所以自彊者何在西國之所以致此者何方要非多譯其書則不知新政何者爲要新法何者爲精新例何者爲確當新理何者爲純粹勢必因陋就簡國日以弱民日以愚將何以保我四萬萬黃種之人且何以固我二萬萬神州之地噫譯書所以爲取法之資而維新之本也比年以來上海廣方言館兼設繙譯京都官書局則有譯報之舉而有志之士復設局繙有用之事規模似已廣充然吾聞各國大書院藏書多至數百萬種而格致新法又歲有所增今中國所譯之書不滿千種是猶太倉之粟九牛之一毛豈足擴吾民之聰明供士林之傳誦而所譯善本百無一二或失之繁雜或失之屑或遺其精液或取其皮毛蓋西文與華文用法迥然不同以英文言必以調音爲主定音成言積言成句有五六字而定一音有五六音而成一句而其二十六字母則又不盡有音獨自成音者只有五六字半音者有二字餘十九字爲啞音非相拚不能成言故英文語多詰屈繁冗譯者苟無簡明曉暢之筆則曲折婉微之處不能心領神會必似是而實非矣精深粵奧渺之間不能曲證旁通必掛一而漏萬矣如此則𨿽譯千百萬書曾何裨於實用爲今之計當照上縣繙譯之制每省增設數第一要在乎得人以精通西文者譯述而聘請議論透澈筆致委婉者皆爲總校去其繁冗標其要領並先將西文所有中文所無之一切事物名議義爲匯訂成冊傳布天下俾譯書者皆遵此冊而行不得立意矜奇妄造新字致混閱者心目尢必擇緊要之書分門繙譯斯不譯則已譯必足爲考証之資然則當今之時何書果爲最要則莫要於兵法及技藝格致等書以兵法言之中國原不及於泰西水師旣具皮毛陸師更鮮實濟有事可以平土匪而不足以拒彊鄰此不及西法之明然西法亦不盡同非謂各國兵法皆勝於中國也今歐洲境內水師以英法爲精陸師以俄徳爲勝自當多譯英法俄徳四國兵書以技藝言之中國向視爲末流聰明者不屑爲愚魯者不能爲而木牛流馬之精思至今日遂成絕調彼西人最重技巧機器日新月異法制層出不窮而復本格致以考求故其技藝新書皆矢數十載精神費數十人心力互相琢磨而成讀其書卽可增人巧也則技藝格致之書不可不先譯若夫史學亦不可不譯蓋西史猶之中史讀中史則堯舜以後之政治得失朝政興廢皆燦然而並列心胸觀西史則羅馬以來之文教盛衰武功彊弱悉宛然而在心目其善者可以爲師其不善者可以爲我也矧時至今日合天下爲一家而猶不知地球各國政治其何以辦理交涉而措置得宜哉然欲使繙一書有一書之功一書得一書之用則仍不外乎吾向之所言也所言維何曰在乎得人廣譯十年以來各省學堂嘗西人爲學習矣然有二獘師生言語不通恃繙譯爲樞紐譯者學多淺陋或謹習其語而不能通其學傳達失眞毫釐千里其不解者則以意刪攺之攺易之此一獘也卽使譯者善矣而洋教習所授每日不過兩三時所教不過一兩事西人積習往往故作遲緩不盡其技以久其期故有一加減法而教一年者矣卽使師不憚勞而一西人之學能有幾何一西師之費已爲鉅以故學堂𨿽建迄少成材朱子所謂無得於心而所知有限者也此二獘也前一獘學不能積後一獘學不能多至機器制造局廠用人西人爲工師華人不通洋文僅憑一二繙譯者其獘亦同嘗考三代卽講譯學周書有舌人周禮有象胥誦訓揚雄錄別國方言朱酺譯西南夷樂歌於謹兼通數國言語隋志有國語雜文鮮卑號令婆羅門書扶南胡書外國書近人若邵陽魏源於道光之季譯外各國各書各新聞報爲海國圖書是爲中國知西政之始南海馮焌光於同治之季官上海道時創設方言館譯西書數十種是爲中國知西之始迹其先幾遠跖洵皆所謂豪傑之士也若能明習中學而兼通西文則有洋教習者師生對語不惟無誤且易啟發無洋教習者以書爲師隨性所近博學無方中外照會條約合同華洋文義不盡符合動爲所欺貽害無底吾見西人善華語華文者甚多而華人通西語西文甚少是以𨿽面談久處而不能其情其於交涉之際失機誤事者多矣大率商賈市井英文之用多公牘條約法文之用多至各種西學書之要旨日本皆已譯之我取徑於東洋力省效速則東文用多至各種惟是繙譯之學有深淺其僅能市井應酬語略識帳目字者不入等能解淺顯公牘書信能識名物者爲下等能譯專門學問之書如所習天文學則只能譯天文學書非所習者不能譯也爲中等能譯各門學問之書及重要公牘律法深意者爲上等下等三年中等五年上等十年我旣不能待十年以後譯材眾多而後用之且譯學𨿽深而其志趣才識固未可知又未列於仕宦是仍無與於教時之急務也是惟多譯西國有用之書以教不習西文之人凡在位之達官腹省之寒士深以中國之耆儒通華文之工商無論老壯皆得取而讀之采而行之矣譯書之法有三一各省多設譯書局一出使大臣訪其國之要書而選譯之一上海有力書賈好事文人廣譯西書出售銷流必廣主人得其名天下得其用矣此可爲貧士治生之計而隱有開物成務之功其利益與石印屋書等其功比刻善書則過之惟字須大若石印書之密行細字則在年老事繁之人不能多讀卽不能多銷也今日急欲開發新知者首在居官任事之人大率皆在中年以上且事煩暇少豈能挑燈細讀譯洋報者亦然王仲任之言曰知古不知今謂之陸沈知今不知古謂之聾瞽吾請易之曰知外不知中謂之失心知中不知外謂之聾瞽夫不通西語不識西文不譯西書人勝我而不信人謀我而不聞人視我而不納人吞我而不知人殘我而不見非聾瞽而何哉學西文者效遲而用博爲少年未仕者計也譯西書者功近而效速爲中年已仕者計也若學東洋文譯東洋書則速而又速者也是故從洋師不如通洋文譯西書不如譯東書述譯學譯驛也如置驛然使之消息互通而中間一無所隔閡譯易也如交易然使之有無相易而物價乃適得公平古者古人著於周官職任傳宣儕於儐介迨後世梯山航海萬國來同不有譯官曷通情素而譯學乃愈不可輕焉顧昔之譯人惟以口舌達悃忱但使語妙粲花卽免貽羞隕越今則譯語之外兼以譯書舉凡海外之政治兵刑貿易制造無一不需人譯述俾士人之未通西學者得以博觀約取集其所長而謂譯學可不及時研究哉𨿽然譯學豈易易哉其或童年遊學旣長而歸西文西語固已宏通淹博而於中學從未肄習不特典章制度國政朝綱昧焉一無所知識卽尋常應酬文字亦且格格不相入未能一覽而知使倩若而人者譯西書我恐文詞詰屈聱牙閱之萬不能解釋勢必另聘鴻儒修飾致意義或與原本有參差此譯學之不能盡善盡美者一也更或文人學士下筆千言詞藻彬彬文壇著譽偶以餘事肄及西文粗識旁行斜上之文卽自命博通洋學以之充譯書之職在華文固翹然傑出矣而於西學西政西術西藝之精義茫乎未得其津涯欲不貽誤學者已難矣尙安望其能名世壽世乎此譯學之不能盡善盡美者二也客曰今者中國之譯西書已不下千百種矣其由官設者京師則曰同文館上海則曰廣方言館以及北洋學堂有譯本海軍衙門有譯本南洋公學有譯本門分類別要皆有用之書至於海內名流私家箸述以及教會司牧所譯諸書尢充棟汗牛幾不可以數計自子言之豈皆不足爲訓乎則應之曰是亦不然要在董其事者之悉心釐訂耳試觀泰西所譯我華書籍上而經史子集制度文爲下而里巷謳吟小說演義一經名人手筆無不曲折如意無稍抵牾甚至典重如四書十三經亦有譯作西文印以行世者豈西人獨長於譯學而中國竟不能步其後塵者必也愼選西儒口授專門之學而令華儒之嫻於文藻者以筆錄之錄畢則互對原文無謬戾亦無遺漏始得署爲定本授諸梓人夫如是更何患所譯諸書尙蹈以上所云之獘耶抑有爲譯西文不如譯東文之說者謂泰西有用之書東人已早經譯出且更刪繁就簡務合其宜我苟取東文而譯之則文字不甚相懸自較諸譯西文易於爲力曰是不然無論精東文者目今不數數覯一知半解易於貽後人卽精矣不致或貽矣而泰西政教學術往往月異而歲不同每有西人以爲新者甫經譯自東人而西人又有新法出我復輾轉相譯必致新者皆化爲陳而無所用之矧凡事皆各有宜不宜西學西政之宜於東人者安見悉宜於中國則曷若逕用西文譯出而自加抉擇之爲佳耶因解譯字之義而述其鄙見如此苟操譯政者務通其隔閡而適得其公平則不特諸獘悉除更何患譯學之不蒸蒸日上哉論聚珍板有功於文教自古在昔書籍極少讀警者亦不多蓋古時書籍皆刻竹木爲之故謂之簡編簡編者刻之於簡而以韋編其次孔子讀易曰韋編三絕此之謂也降至後世或勤諸石或仍其殺靑之舊漢時立石經於太學凡有欲讀經者皆須手鈔一通以供呫嗶說者謂祖龍焚書嫌其書之多不知非嫌其多也恐讀書者之多耳故焚書之後繼以坑儒迨伏生授經孔壁出絲竹聲而後書乃漸顯而讀書者終恨其書之流傳不易授受極難直至後蜀孟昶始準民間刻木板印書馮道亦印書以售人自是而書乃有板書籍之流傳者由是而廣然一書一板則𨿽便而猶嫌其繁重也聚珍板出而印書更易矣聚珍二字乃純皇帝所錫其先但謂之活字板此板以銅爲之有大有小殿板諸書多有以此板印成者余曾親見數種尙憶一種名禹貢指南首登禦制詩深贊聚珍板之妙並有自惜前次誤聽人言將板銷毀若有不勝其悔者由是觀之聚珍板之有用已可想見然此板向貯於武英殿卽不銷毀而民間無從借印則其所流傳者猶未廣也自西法以鉛爲字而印書乃更易矣鉛字之成由模子澆造一日之中𨿽澆數萬字亦屬易易一人之手其最速者可排至三五千字則限日可以成書其神妙有令人不可測者試觀近來各種聚珍鉛板所印之書其風行於海內者不知凡幾而其所以嘉惠士林者厥功大矣本埠北局古今圖書集成一書印成後無不嘖嘖稱羨刻下局中卽以此種聚珍板另印二十四史其印成者已經過半板口之佳紙張之潔白校勘之精詳皆不待言而其價之廉實有意料所不及者夫二十四史之書上下五千年縱橫九萬里其卷軸之繁浩可謂甚矣殿板者需價數百金卽近來局刻之本每部亦需價百餘金石印之本亦與局刻本不相上下惟北局鉛板所印先購定書之票僅價洋五十元蓋廉莫廉於此也士人束髮讀書孰不願悉窮底蘊大擴眼界無如讀書者多屬寒士誰能盡購古今有用之書以供其揣摩故有志之士或傭書於大家借觀委宛之藏竊窺龍威之富然用心旣苦而又或不能隨其意若得書之價廉則輕而易舉購而讀之通人將自此益多此其所以爲功於文教者豈淺鮮耶或謂大家世族藏書者髙若廩邱而子若孫與書爲仇不屑一顧積而久焉漸至蠹蝕而無所用其甚者且持以易錢米若此者往往而有然則俗語所謂積書與子孫子孫未必能讀斯言蓋不誣矣此又何必多置書籍爲抑知人生世上固不必專爲子孫計獨不爲己計乎幸而生於士族克紹書香苟其自顧空空將軍負腹則亦何顏於士林顧以寒畯故不能購書而讀或者猶足以自解乃生今之世則書價之廉極矣價廉而書籍又富若不乘此時一飽眼福不幾負此生乎故吾謂自有此等佳書而讀書之人必更多於昔日且二十四史所載皆古今治亂之所關存亡之所系一切經濟學問悉在其中取而觀之可以長識見通古今明治忽知常變所謂幼而學之壯而行之者正賴乎此讀書者人人愛之而不能人人讀之者正以卷帙之繁價值之重非寒士所能購則亦惟有恝然置之已耳今旣有此價廉而物美則其購者眾讀者多不但有功於文教直更有功於世教張子所云師道立則善人多吾將爲之下一轉語曰書價廉則人才盛購之易斯愛之深愛之深斯習之勤日漸而月摩自必日新而月異而謂文教之昌明人才之蔚起不可於是乎卜之哉書竟爲之浮一大白通論綜核名實說名者實之賓若有其名而無其實則爲虛名君子勿貴也夫忠孝之名美名也使有忠之名無忠之實是爲僞忠有孝之名無孝之實是爲僞孝欲得忠孝之名適得僞忠僞孝之實人將鄙其僞議其僞不能受美名而轉受不美之名矣無其實終不能居其名也則人宜不務名而務實也然不綜核焉則受其欺矣惟必綜核焉則燭其欺矣故聖王用人賢相取人智士觀人於名實之間三致意焉旣加綜核斯處士盜虛聲不致誤人家國諛聞𨿽動眾不能淆我鑑衡勿以耳爲目而卽事論心夫然後沽虛名者不得托惇實行者不能掩焉卽如以政事言之大吏飭屬必曰實力舉行下僚稟上必曰實力奉行苟不核實則上徒托之空言下僅奉行故事耳徒有具文毫無實際粉飾條教上下相蒙有其名無其實欲吏治之蒸蒸日上得乎推而言之卽名器以言名居何官之名卽當副何官之實如官名知府卽當實知一府之事官名知縣卽當實知一縣之事倘名知而實不知卽愧此官愧此名矣又如主考與學政名異卽實異主考僅主於考文若學政則視學而有政事焉觀學政全書則政事多矣由詞林官此者不患不能視學恆患不諳政事且學幕皆閱文批牘委書吏官有政之名人無政之實或不免焉又如士之名不易踐其實無論國士醇士奇士之名須盛徳大才而不易副也試思大學士學士崇職也不過曰有學之士耳進士髙科也不過曰始進之士耳豈伸其嗶呫卽得居士之名哉又如儒之名亦不易副其實也讀儒行一篇踐此者幾人且通天地人始得曰儒正誼明道曰大儒正心誠意曰眞儒博綜古今曰通儒豈儒衣儒冠卽得居儒之名哉審是循名責實無往而不當顧名思義人尙其名實相副以仰副聖天子綜核名實之心哉砭時論法炙神鍼醫家以之治病宜民通變聖賢以之救時今之揄長補養窘步詩云子曰自命爲天下士而相與議天下事者吾知之矣不過曰仿行西法與民更始蓋西法行則國以富兵以彊中華以治𨿽雄駕歐美諸邦胥可屈指以待及進而轉叩其所所之目則盱衡揚袂正色而言曰是在廣鼓鑄制器械開鐵路習洋文與夫泰西一切格致之事誠奉而行之借法自彊之道在是矣余謂之數者救時良法無逾於此今日中國捨此無以富捨是無以彊卽捨是無以自立於五大洲矧云雄駕歐美諸邦乎然爲是言者治其表猶未達其裏得其粗猶未取其精也中國自咸同以來當時諸公懲前毖後監於故見自封之不可以國是於朝上一章夕上一策動以仿行西法爲急務於是濱海諸省會水師學堂開矣同文館設矣迨近歲中日啟而中國之自命仿行西法者當場出醜一敗塗地不啻倩區區日本爲中國發其蒙啟其復揭去十種幕簾自是乃駭然驚憬然悟向之若醉若夢迷惘沈弱上下相蒙者至此如當頭棒喝灌頂醍醐醉者醒夢者覺咸知大之不能敵小眾之不能敵寡非西法之不可行也乃行西法之不寔事求是故也夫中國仿行西法垂四十年矣聞日本效西法學方廿餘年槍炮精銳鐵艦堅利行軍用兵坐作擊刺上下一心有進無退中國則不然樞臣擘畫議戰議和非有眞見也意气用事而已則其心不一督師者勉彊奉承樞臣意旨而已非眞韜略素優指揮若定也則其心不一下而統領營官武弁平日鉆營路徑希圖扣餉自肥地步至所招﹝募﹞﹝幕﹞勇丁悉烏合之眾器械不精紀律不明號令不行則其心又不一統此上下不一心之人率之鋒對壘出入於槍炮林雨中宜其聞聲膽裂各鳥獸散也周書曰受有臣億萬惟億萬心予有臣三千惟一心吾不敢謂中國之人果億萬其心也吾亦不敢謂中國之人果一其心也心不一則𨿽有良法美意宜民通變亦具文耳庸有濟乎吾觀古人气化風會之變日開日新皇古之風荒遠無徵自堯舜三代而下以迄於今五百餘年窮則變變則通通則久政教轉移無足怪者然從未有以暮气而行新法以朝气而不能更舊法者吾敢大聲疾呼謂中國曰若不行西法則已若欲行西法則必上下一心寔事求是將目前虛美薰心浮文妨要一切惰窳驕矜習气掃除淨盡夫而後一切新法舉次第行之無徒邀行新法之虛名而受不力行新法之實禍則中國受病之原淸矣爰乃進以參苓補以飲食若醫者之洞見癥結對病發藥一服而藿然乃瘳則中國之爲中國底有豸乎時事策要今之好談時務者首言洋務次言儲才終言治兵洋務者何言辦理交涉事務也交涉之事繁矣要不外執和約循公法以周旋其間使長惇睦誼不開邊耳至其隱而不發尙未見諸事爲者𨿽一時謠說四起究不能盡以爲信惟以有備無患隱維於先事仗義執言顯決於臨時夫然後理長夫然後气盛夫然後謀定夫然後計決夫然後可以戰可以守而亦可以和然愚謂方今時世首重不辱君命能尊國體之使臣次貴文義貫通絕無訛誤之繙繹使聯絡和好同盟之與國奉公法以周旋至京外之辦理洋務者務求﹝諳﹞﹝音﹞練方言握曉洋人熟習和約公法之員相與維持其解天文通舉學熟與練習兵車嫻制造識形勢者次之無事從容信修睦以宏無外之規柔遠和戎以弼守文之治尢必飭海防愼邊圉繕治軍械仿造利器以爲不虞之備而愼先事之防有事則扼險守遠以拒窺伺之敵堅壁淸野以避凶悍之風尢必據形勝伏精銳誘入地用我之長以老涉遠之師而絕轉餉之路虞消息之不常通也則多購外國新報勤選譯以廣見聞慮莠民之爲間牒也則分飭守口官吏嚴搜查以杜刺探誠能文官武將大官小吏鹹一徳一心以期實事求是而一洗因循之習羈縻之念苟安之懷遇事相機度宜不以操守誤事機不以顢頇傷政體又何慮不克自彊不能自固也耶審如是則儲才之道宜亟矣語曰治世需才蓋才之盛衰關乎世之治亂自隋唐以制科取士歷代沿之唐則以詩賦爲帖括之學宋則以策論爲帖括之學明則以時藝爲帖括之學而國朝因之取士士之操鉛塹以求芥石靑紫者悉從事於時文試帖藉爲敲門之磚習俗相沿無足爲怪而迂腐乖僻者流乃醜詆之謂爲無裨寔用幾欲奏廢時文而後已不知眞才𨿽不以時文見而時文究不能困眞才上以是求下以是應耳若謂以時文取士則評文者狃於積習而不知才不才然不以時文取士則懷才者失所憑依亦無由顯其才不才今惟以制科取士之外變通辦理使之積漸以化先於通商省分各郡邑添設書院義塾厚籌經費聘選名師教習天文輿圖水師陸兵及醫算刑律制造等學之有裨寔用者如目京中之同文館方言館例仍由督撫提學按屆考取分途試而貢之上於都刑律則隸諸刑部陸兵則隸諸兵部地學則附諸戶部制造則附諸工部天文則送諸欽天監醫學則送諸太醫院而水師駕駛則撥入就近之水師提督衙門復行考試用每遇科歲試年分則由郡邑中書院教習造冊送請督撫提學會考而附之庠序之間鄕試年分則由各省咨送應隸各衙門考選而附之賓興之末會試年分則由各衙門選舉於朝考授司職而仍發各衙門試用使與科目正途量才擢用勤於供職綽有異才者又不次遷擢以激勵其餘更於各途中另增一外國語言文字科而分英美徳法俄日爲五等而隸之於總理衙門能通各國語言文字者爲上其僅通一國而能繙繹者次之僅通一國而能傳言語者又次之必考三數次絕無訛誤始得入選懼濫竽充數也如能如是人人皆知隆寔學而於時文試帖外多如許用功之事登進之途人苟非暴棄自甘必能自度其姿資之所近而分途肄習是國家多一實學之士卽天下少一廢學之人矣則更言治兵兵也者訓練以時百爲具舉靜則如山動則如水備之於常則足鎭撫備之於變則足馳驅者也今各省皆設防營而綠營又復次第規復其沿海通商省分又添設洋槍洋炮隊可謂至周且密矣然愚謂目前洽兵之要必須如某當道所議各省於防卒額兵中抽調十之四五多則以二三萬爲額少亦以一萬人爲額專習洋槍舉凡步伐陣圖悉效西法而洋炮爲一隊制造槍炮水雷及木石各工爲一隊選延西教習逐日訓練而予以期限倘有成效則詳加考而分屯本省險使與防卒營兵互相聯絡而倚之爲勁旅名之曰爲練軍復於各省中選設防統制官如今之長江水師營制使輪流分道防如閩浙兩廣爲一道川楚雲貴爲一道大江南北爲一道陜甘晉豫爲一道直東及東三省爲一道按期按站閱操演信賞必以資激勵此外更助一民團民團之法使民間各置洋槍軍械三丁抽一成隊訓練如今之西商聚操者然由地方公舉賢明勇幹者爲倡率軍械交民兵自管彈藥由紳士儲藏每月分期演練使與練軍相維系一旦有事則練軍出戰而民團民守將來日起有功益著成效則盡裁營兵防卒悉並於練軍民團庶幾餉無虛縻兵有寔用他如文武衙署差役則嚴定額數若干給以號衣編定號數查有擾害民居者加等治罪而民團之心思乃益固矣至海疆省分則必廣置海艦以多爲貴火輪兵舶次之炮船又次之仍擇要分造明暗炮臺選制巨炮廣開水雷以爲防守之資其陸地邊防省分則扼險築造炮臺分屯營砦多備山行小炮多練洋槍步隊以爲守望之助而以各道防弁兵聯絡之設電報以捷通問設炮墩以召救援務使各省水陸軍兵漸積而盡攺練軍各省客籍土民漸積而盡爲民團教練因時賞信罰嚴尢必商籌巨以裕餉源而一洗因循虛飾之習則文治武功蒸蒸日上安內攘外綽綽有餘是說也曾散見於各當道奏議中惜未薈萃其說而入告我後分飭實力舉行耳補偏救獘論嗟乎方今時局五大洲一大戰國之天下也弱食彊肉靡所底止爲國果能旣富且彊不獨自立外不敗不亡之地且可擴充版圖威陵四矞不然瓜分可慮滅亡堪虞如歐之波蘭亞之印度阿之挨及可爲有國者殷監焉夫人才之消長寔關國家之盛衰文者得人百姓安而人心固結能取正而下無怨詞儲積丰足眾志成城猶虎豹在山蛟龍在水伏乎中耀乎外施於近靈於遠外國聞之豈有不廢然思返者哉武者得人精彊整肅兵之於將之於帥畏感懷徳親愛如家人骨肉猶身之使臂臂之使指屹然若長城鄰邦自然懾服矣泰西名將毛奇議用兵三大要不待交綏而勝負決矣其一兵精多而易集其二餉有預有不爲臨渴掘井其三器械精利是以各國孳孳武備不遺餘力焉先是歐洲以弧矢爲長兵刀矛爲短兵制甲冑以禦弧矢與我漢唐如出一轍及元太祖崛起和林威震歐土乃有日耳曼人隸名蒙古軍籍已而攜火銃歸仿而制之而槍炮興焉厥後屢更其法精益求精初學石引火照藥繼攺用火繩居無何有銅帽之制然智者猶以法未備制未精於是後膛槍出焉俄而後膛九子連向快槍又出焉不畏雨風靈速遠準勝前膛遠甚昔之稱長兵者逮至今日短而又短其力微乎其微利鈍豈不洞若觀火哉九層之臺起於絫土合抱之木生於豪末千里之行始於足下良不謬也𨿽舜堯周孔復生不能不捨舊圖新耳今云器械不利以干予敵差以毫釐謬以千里斯之謂歟由是觀之勝敗𨿽關兵之彊弱究未嘗不由器有以誤之也何則普法之戰蓋觀卽知原委矣按西人之日臻富彊者能興利除獘因時致宜也吾華之日趨貧弱者因膠柱刻舟泥古而不通今也其他勿論就各省經制綠營言之大凡收錄一兵拔補一官多以騎射爲最中箭多者取之少者棄之在守成者以爲至公無裨私益營伍有識者以爲所取非所用所用非所取何哉蓋養兵備不虞也此後無論外侮內患必以火器當先以之攻堅無堅不摧向使我以弧矢禦之彼能以於二百八十丈以外擊我我僅能於十二丈以內射彼遠近懸殊堅甲不入勝負之數豈待筮龜哉螳臂當車以卵擊石何以異耶居今之世欲自立非彊兵不可欲彊兵非變成法不可無論官兵何營升補宜廢弓箭以考洋槍法備中多者入選著爲令俾兵習槍法將熟測量名利所在有不力圖精進者乎顧前之無人宜攺者或因才力不及或畏謗議橫生或不肯徒勞精神或恐請示嚴斥此皆非忠君愛國之道也自古賢者變法愚者拘焉智士更張不肖者阻焉宜各盡職分成敗聽之𨿽然或曰本朝以騎射得天下祖宗成法其可攺乎應之曰制度因革無代無之商凡七遷其都漢竟屢攺服制李唐之攺府兵明中葉之添設提鎭且也本朝太宗八貝勒之職章皇帝攺之始遇徵調無非陸營制兵及至嘉慶朝教匪之亂才招﹝募﹞﹝幕﹞士兵顯廟以營勇爲權宜毅廟以招募爲制定長江水之設南北海軍之興戰陣變騎射爲火器科舉加算學爲新章此非變通成法乎豈餘事可攺獨此一事不可攺耶夫莊王治國無日不訓討軍寔懼禍至之無日故楚能霸諸侯也趙武靈王胡服教射聖人韙之亡羊補牢宜在今日司兵柄者能不河漢斯言乎皇朝經世文四編卷八學術格致格致論格致之說聞諸古昔格致之學見諸今玆噫豈中國但有鑿空之談而外國轉得眞實之奧耶夫木牛制自諸葛輪船創自祖當泰西未開國之前中國盡有奇技所惜不能推行崇尙以致一試而不復繼焉大抵中國自古及今以士爲重以工爲輕士盡有才而不務實濟工則少才而不能窮理兩途旣分格格不入更可笑者偶有一藝駭異驚奇必私爲不傳之祕又或鄙爲奇技淫巧諱而不談動曰崇實黜華也尙質輕文也寧儉毋奢也貴拙忌巧也一誤於漢儒之空談考據再誤於宋儒之空談性理遂使聖人格物致知之說數千年不能一顯抑知天下之大無奇不有萬物皆備無美不臻苟習於日用之常而不察其體用或驚爲罕覯之品而不溯其本原類分飛潛動植而不辧其宜性判燥濕剛柔而不別其等一事不知儒者之恥揆之古訓何詞以解耶嘗考天文五行食貨等書言物性者或未竟其本原論物理者或未推其變化傳流者不敢彊解誌怪者無從索解學者於此安能冀其玩索而有得乎要之格致之學源於開辟人知天地之化育山川之鐘毓鳥獸鱗介之實迹昆虫艸木之化機極之異寶奇珍美材巧制無不別其名目究其情性以啟宇宙之寶藏掌天地之祕鑰則格致之學顧不重哉泰西之興格致爲重近時則尢隆尙各國設序庠以課之錫顯爵以榮之遐邇搜出奇制勝家諭戶曉彼此爭新乃有水學火學電學力學之分復有气學重學化學算學之別凡所爲利國便民足以資富彊之策者無不專心研究實力講求泐爲成書津梁後學公諸人而不私諸己廣其教而不祕其傳盛矣哉自生民以來未之有也泰西開國最後之區尙且如此以中國士林之眾幅員之廣聰明智慧者若而人讀書明理者若而人誠能卽物而窮其理精心而究其微士不以工爲賤工必以士而充革儒者鑿空之習體聖人有用之言宜必有大過乎人者今我國家握符闡珍宣風重譯志在廣見聞之不及大無外之宏規業已取其類書譯爲善本條分縷晰博考勞搜頻年挑選各省幼童或前赴外洋以資學習或設局內地就近講求內而析理外而利用務求實濟不遺餘力倘更於部寺之外再立一衙門於京師中而於詩文策論之外再設一科以取士則不數十年後我知中國格致之學定駕泰西而上之而於國計民生爲益正非淺鮮是徳成而上者夫豈必藝成而下也哉振興格致論大學言治國平天下而先之以格物致知誠以人必知萬物之源而後擴而充之可以由末而返諸本正不第讀山經爾雅多識鳥獸艸木卽可自矜爲宏通淹博之才也近百餘年來泰西格致之學日以精往往剖析毫芒研窮其理小而蚊蚋蟣蝨大而日月山川無一物不有理寓乎其間卽無一物不窮其理之究竟愈推愈廣愈闡愈微由是而究天文考輿地興制作講樹藝以及槍炮舟車之利佃漁織牧之經一經格致家推本窮原卽能竭其才力聰明以漸收富國彊兵之效然則由格致而幾平治古人言豈我欺哉中國近五十餘年海禁天開西儒之不遠數萬里而來者類皆挾其所長以誘掖我華士庶暇更將一切天學地學光學化學熱學汽學重學電學聲學醫學以次譯出俾學人之未習泰西文理者亦可簡練揣摩而尢以英儒傳蘭雅先生之格致匯編爲能集其大成餉遺靡盡所惜先生應廣方言館之聘筆墨紛繁以致匯編譯至第七年卽然而止竊嘗私心冀幸曰安得有具大願力者踵而行之庶幾格致一門得以日新而月盛乎至今日而始有格致新報以繼其後是報創於靑浦朱君子堯榮組昆季而向賈二西士更出其所學相與有成報例一遵格致匯編其第一卷

推論動物之理及泰西學問源流反覆詳明有條不紊其中詳述鐵路利益尢爲當務之急今者蘆漢鐵路先已鳩工庀材而閩中容純甫覯察更創議由鎭江另修一路至天津俾南北二千數百里中得以气流通往來利便所有條陳奏牘備登前日報章得此報以互證參觀庶恍然於鐵路之成效昭彰而入股者得以愈堅其志歟至於互相問答諸條尢有教學相長之義彼窮鄕僻壤之有志學問者皆可於此獲師資焉抑又聞之凡物皆推原於點目前粗淺之理精之卽其妙無窮此其理湘鄕會劼剛侍郎嘗言之矣其略曰白者諸色皆備黑者諸色皆無諸色備則不復受色故以色著白紙常推而拒之顯露於紙上諸色皆無則能受眾色故以色著黑紙常納而入之隱晦於紙中夫繪白紙而顯露繪黑紙而隱晦此孩提之童所能知匹夫愚婦所不屑道者也然泰西學士由此以證日質之所有辧虹霓之七色窺玻璃之三角定藻繪之彰施考影相之宜忌其學無窮極焉五金傳熱毛羽不傳熱投鐵杖一端於火火外之鐵遽不可執焚獸皮將盡而未盡者仍可報此傳熱不傳熱之證也狐貉足以禦寒非狐貉能生熱也惟其不傳熱故能護藏人身本有之熱夫投鐵杖與獸皮於火可執不可執之別此亦孩提之童所能知匹夫愚婦所不屑道者也然泰西學士由此理以考求地心太陽之熱力與一切機器鍵轄火輪舟車蒸汽生力之大凡稽化學生克之源察冷煖漲縮之理儲水銀鑄鋼鼓以及制寒暑之表風雨之鍼五緯彗字地球月輪藉攝力以環日地火震山空陽牛颶循定軌以行災推測之通乎神明其學亦無窮極焉然則積小以髙大由淺近而至精深者非格致家所謂萬物起於點之明證乎僕年未五十已視茫茫而發蒼蒼又以嫁勞人於西人考求格致之書𨿽嘗涉獵及之終未一窺其閫奧其中惟醫藥一道稍得一知半解然亦未敢謂有得於心今幸朱君昆季之力果心精創爲是報他日者傳箋研問擴我見聞由醫學而漸及夫化電光聲天文輿地諸學正不第鯫生之願於此可慰卽由是而推曁夫制作樹藝槍炮舟車不將使兵日以彊國日以富用以立大學治國平天下之基乎振興格致以培人才議爲治之道首重人才人才者國家之元气蒼生之霖雨也自古昌期之世道一風同重熙累洽入其朝則禮明樂備有雍容揖讓之風行其野則鑿井耕田有康樂和親之化𨿽裁成輔相咸賴黼座之神明要亦眾正盈廷材輩出相與擘畫經營始得著百廢具舉之功成庶績咸熙之效然則人才之關系不綦重乎古者培才之道不外學校有鄕學有國學二十五家爲閭閭有塾五百家爲黨黨有庠萬二千五百家爲州州有序所以磨練才具陶淑性情者意至美而法至良今之書院卽古學校之遺意也顧古之爲教六藝並重財禦𨿽屬小道亦所研求今之爲教第重八股詩詞歌賦實學反棄之如遺不知摘句尋章之道以之獵取功名則可以之平治天下則不可試問有以文章奠定民生者乎無有也有以文章柔懷遠人者乎無有也而且八股一道非但無益於人才抑且有害於人才自王安石作俑後世遂用以取士數百年來不知消沒幾許英雄士人束髮受書卽專心致力於此口非八股不道自非八股不觀卽有經史之書類皆置諸髙閣終歲無一面之緣甚至與論文章則口若懸河津津有味與談時務則呆若木雞漠漠無言若而人者幸而終老林泉則已不幸而爲民上問以錢谷則不知詢以刑名則不悉如木偶一般鮮不爲胥役播弄終必至於僨敗國事貽害民生嗚呼如此培養人才無惑乎培養愈勤人才愈少也方今時勢孔艱人才爲亟與其養千萬庸眾之才不如養一二有用之才苟欲精練水師縱橫海上使敵國人覬覦胥泯則武備之才宜培也欲洞明大勢熟悉洋情遇交涉事措置裕如則洋務之才宜植也欲開天地之利興制造之工下以利民上以富國則格致之才宜儲也今京都有同文館上海有廣方言天津有武備學堂金陵有水師學堂洋務武備二途已知講而格致尙屬闕如獨上海有格致書院每年分四季由江海津海寧海東海各關道考試季課外又有春秋特課由南北洋大臣主持規模尙未恢廣而數年來風聲所樹遐邇逖聽中多超羣拔類之才是則成效昭彰也所可異者交卷皆有定限出案從無定期卽如去歲秋季課捲由傅蘭雅先生代考迄今將屆一年始經閱定本年春季共題四道操觚者頗難下手聞僅二三十卷自四月底交卷今已半載有奇卽使閱卷者每日僅閱一本月餘便可出案何以遲緩至今此皆培植人才未能實事求是也今欲振興格致造就人才則宜變通章程並由董事公稟南北洋大臣籌款存息以充經費然後宏其樂育擴其規模未有不能振興者矣其振興之法則有四端一宜專門也人之材力聰明不宜泛用紛營必雜專務斯精精則可入室升堂雜則將淺嘗止今格致書院基址非不寬宏宜就院中分設十二齋曰天算學曰地輿學曰光學曰化學曰聲學曰汽學曰電學曰制造學曰商務學曰時務學曰動植物學曰文字方言學每齋延請名師教導各就性之所近使專一門不得泛騖不精不得半途而廢一宜定額也開辧之初每齋定額若干﹝考﹞﹝放﹞取聰穎子弟入院肄業給以膏火俾得安心就學而考試之初宜分別優劣以定去取不得瞻徇情面嗣後正額學堂如有缺出立卽招考充補總須一秉至公庶不致有名無實一宜考試也按月一小課按季一大課小課由山長評閱大課由官主試出題之日刊登日報宣示遐邇各省士子有願與考者皆可自備試卷謄眞寄到與內課一體評閱寬之以限期厚之以獎賞其捲皆須彌縫以杜獘端而昭愼重出案之期至多不過兩月不得故意遲延以致諸生觀望一宜保獎也正額生徒學業有成擇其優者由山長咨報南北洋大臣奏請獎敍以資鼓勵其額外諸生與考者倘連考三次冠軍定期面試果系眞才一體獎敍庶可人才蔚起實學昌明也管窺之見請以質之畱意人才者以爲何如讀書宜兼格致說天下之大何奇不有萬物皆備無美不臻然習於日用之常而不察其體用或驚爲罕覯之品而不溯其源流類分飛潛動植而不辧其宜性判剛柔燥濕而不別其等一事不知儒者引以爲恥矣故聖經言修齊治平而推本於格致也昔漢儒專格致之學宋儒因之各有專書而治漢學者時復左宋而右漢然考諸天文五行食貨等志則言物性者或未竟其本眞論物理者或未推其變化其傳疑者不敢彊解其誌怪者又無從索解學者於此未必遂玩索而有得也夫格致之學源於開辟人知天地之化育山川之鐘毓鳥獸鱗介之實迹昆虫艸木之化機極之異寶奇珍美材巧制無不別其名目究其情性以啟宇宙之寶藏掌天地之祕鑰則格致之學顧不重哉泰西之興格致爲重近時尢爲隆尙設庠序以教之錫爵祿以榮之遐邇徧搜出奇爭勝家諭戶曉互相爭先乃有水學火學電學力學之分復有气學重學化學算學之別凡所爲利國便民足以策富彊者莫不專心研究實力講求泐爲成書津梁後學條分縷晰窮流溯源使學者了然了然有大叩大鳴小叩小鳴之樂以中朝士林之眾幅之廣聰明智慧者若而人讀書明理者若而人誠志乎窮理精藝之學將必有大過人者國家握符闡珍宣風重譯欲廣見聞之不及以大無外之規乃取此類書譯爲善本分門別類博考旁求惟采其易明而有實濟者討論揣摩務臻精審內而析理外而利用則又學問之道所不宜偏廢者也今英法奧美諸國復於三五年中開博物院网羅五大洲珍奇瑰異之品時尙服習之物天生瑰奇之寶人懷瑾瑜之珍薈萃品評別其髙下考其出處擇其善者而尢效之何莫非格致之一助乎他邦之人精益求精如此儒者閉戶讀書所宜蓄其材以期見用凡有稗於國計民生者靡不講習研求所願於格致之道三致意焉有心人當不吝芻蕘之采耳問格致之學泰西與中國有無異同格致之學中國與泰西有各異者有相似者有同而異異而同者泰西格物非空談以理必以試驗得實著有成效者爲據有若輪船火車風雨鍼寒暑鍼電綫電燈得律風天气球卻水衣及一切機器制造等件無一不從格物中來其格物也舉萬物之性質一一考其異同更以調和交感之法加於物分之而得其純一之質合之而得其變化之理如論水知爲養气輕气合而成論火知爲養气炭气合而成論木知必有養輕炭三气合而成好學之士悉心講求日增月盛有若天文質學地學動物學金石學電學天气學光學植物學醫學算學幾何原本學身體學身理學重學流質重學莫不加密求精競於有用今格致家精天文者能以千里鏡見日月五星體象及轉運之奇與所以成四時晝夜及日食月食之故且知眾行星小日五百倍日大於地一百三十萬倍地大於水星十四倍大於火星三倍土星大於地一千倍木星大於地一千四百倍聶星大於地八十倍精質學者能推論物之性質論力知有攝引黏合配合之別論定質則辧物動音分以及因熱而幻爲流質气質之理與所以有冷有熱有光有電之故精地學者能以數端證地體之圓並知地球之體周圍八萬七千一百九十二里直徑二萬七千六百九十二里又考上下數千年間地殼所有諸石層之所自成與石層中露有鳥雀虫魚艸木等迹之故且因五經傳熱毛羽不傳熱之故而知地心之熱力足以長物與吸力足以載物精動學物者則能分有脊骨可分節有生命無知識四類精金石學者則能分气質水質炭並合炭之質硫磺質酸與土或與某類彊水合成之鹽質土石質金質七類精電學者則辦電气之生有二物相磨而生者有二性合化而生者有加熱於紅銅與倭船等金而生者有磁石自生分兩起者有動物體中盛含電气觸物卽發者精化學者能詳究諸物內皆有幾多原質並各原質之分數多寡及各物與諸原質之性何若並諸原質相合相離之性何若精天气學者查明風雨霜露雹雪虹霓皆爲天气幻成之形天气有寒暑而漲縮密及壓力增減均一又計周地球之天气原有百二十里或百五十里不等動卽成風水气結而爲云云逐風飛爲熱所致日初出與欲沒時其體大而光斂者乃日體上下界邊處之光參差不同所遵曲綫不能平入人目之故迨午則空气較薄而曲綫少直入人目故體小而光明精光學者知光每分時行三千萬里日光下射八分時卽至地面且知光色白者諸色皆備故不復受色光色黑者諸色皆無故能受眾色因此而辧虹蜺之七色窺玻璃之三角焉精重學者知凡物由髙墜下歷幾分至幾多里數且能以水之輕重較物之分兩精身體學者能詳察人物內外筋骨皮肉臟腑經絡並腦气筋等形狀與呼吸出入气血周流之眞據精身體學者能明人身中之理精植物學者能別花類陰陽且知花須爲葉所化其他著書林立不可殫述此特約舉其最精者言之而功用尢妙在顯而能見如測經緯而知所行之地則度數可信由赤道北行至赤道南寒暑各異則地球每歲周太陽而轉之說可信東西兩半球電語相傳時刻各異則地球每日東西轉一周之說可信東行歷地球一周仍至故處登髙望遠船來先見桅尖則地體之圓可信懸兩鈴於櫃中用器吸气盡出櫃外搖櫃使鈴相擊寂然無聲則聲音籍風以揚之說可信置錢碗中退行使恰不相見注水於碗漸注漸見則光射水中之物必折斜入之說可信類如此者誠可謂格致之實益焉大學格致之說自漢儒鄭康成以下論者數十家蒼頡篇云格量度也黎氏大學發微云格物格其物有本末之物致知致其知所先後之知鄭氏禮記注云格來也物猶事也孔氏達以格物兼行善惡說其後李習之復性書中篇小變其說曰物者萬物也格者來至也司馬溫公謂鄭氏未盡古人之意其釋格物曰格猶扡也禦也如格之格孫氏鐘元曰格物只一物修身是也致知只一知知本是也魏文靖公曰明徳本也親民末也格物者格此而已又有別開生面以格作格律格式解者吳興沈氏以先儒解格物爲窮極物理格去萬物皆未免於用力若作一切照破解則物自無不極其解格爲若大人能格君心之非之格不待用力說近禪學廬陵胡氏以格爲如書言格如舜之格又曰如緇衣民有格心之格又曰如書言惟先格王之格又訓格爲正如論語有且格之格或說心或說性或說理或說良知千言萬語終無把握朱子取程子之意以補之謂在卽物而窮理其解正矣惜後儒未能本此意以推廣之而求其一定之理以究其實效故𨿽知格物爲治平之本都未嘗格出一物王文成公取庭前竹格之七日無所得至於成病由是專用力於良知一途未免愈變而愈失其本來矣夫曾子作大學原未嘗明言所格者何物所致者何知惟考曾子以前制作代興可知三代上𨿽無格致之說實有格致之事三代下多論格致之理實未見格致之效夫有一物卽有一物之理格物者當逐物而詳究其理不當離物而虛論其理後儒不察至並舉物理之說而紛之不亦難乎所謂異各者此也論者謂格致之學中西同出一源一切所講論之法皆中國所固有西人特踵而精之曰天文中國渾天之說謂天如雞子地如雞子中黃居於天內天大而地小倉頡曰地日行一度風輪扶之書考靈曜曰地恆動不止春秋元命苞曰地右轉以迎天河圖括地象曰地又動起於畢西國所述天地之形不能出此大旨也論算學則中國九章天元四元之書本由西法一理惟立式稍異歷家以八綫弧角算天不過取其簡便實則有六宗三要同出勾股一元論化學則與書稱水潤下作咸火炎上作苦木曲直作酸金從革作辛土稼穡作甘墨子言五合水火土離然鑠金腐水離木張子言木金者土之華實也性有水火之雜故木水漬而生火然而不離蓋得土之浮華與水火之交金得火之精於火之燥得水之精於水之濡故水火相待而不害爍之反流而不耗蓋得土之精實於水火之際亢倉子言蛻地之謂水蛻水之謂气以及陽燧取火方知取水等說不甚相異此外如重學則與墨子均發均懸等說同聲學則卽古人聞牛鳴窌中而知宮離羊而知商聽雉登木鳴而知角見豕負而駭而知微聽鳴鳥在樹而知羽同出一理光學則與臨監立景二光夾一光等說同出一理電學則與淮南子陰陽相薄爲雷激揚爲電練土生木鏈木生火鏈火生云鏈雲生水鏈水反土及頓弁掇芥磁石引鍼等說大同小異特詳略各殊耳凡此論說皆巧於會通所謂相似者此也西人謂中國格致之學與泰西古時相類蓋泰西格致之學始於希臘之阿廬力士托徳爾其學多就耳目所接逐加試驗迄無定據因此憑己之思議著爲成書擬議天地之理博引見聞之事辦論紛繁𨿽究心微妙多屬揣測其謂天地萬物有四行乃合水火气土而成多所缺漏迨畢後他哥拉斯於相類多繼之以天事與人事相雜而雜以鬼神之道後複雜以數學有名比羅士者從而損之矯執拗而成鄙細皆不足道迨至明季萬曆間英國刑司貝根創爲新論謂窮理必溯天地之大原尙臆說者往往歧於摹想譬彼大匠非繩墨不能知曲直非丈尺不能度長短必心力與機器互用方可得其實據而大可定又云格物之學由萬物中謹愼匯選先融化於智慧之心而包涵之去渣滓以存精液更試驗其所行之事而彊識之辧虛誣而歸眞實爰是設立二法曰心機料量曰天地闡義一以輔助格致之學一以研窮萬物之理是書曰格致新理共分七類曰天地闡義凡三十七條曰方尺意像凡二十四條曰格物諸理凡九條曰格物差謬凡七條曰格物謬因凡十五條曰格物學漸興之基凡三十三條曰天地闡義新法凡十五條皆更易古昔之遺傳而新其義理探求天地萬物之底蘊而顯其功用分條析縷正諭互用不下數萬言當書之初成頗形扞格迨後屢試屢驗如風象天气養生術星學醫學等皆是由此前說盡辟其學始精未幾有名鈕惇者出而相繼加增測量之法指出慧星之道而泰西好學之士皆知講求實益所謂同而異者此也𨿽然中西格致固自有相同之義要當據其最眞者以相提而並論方爲的實其他或是或非毋庸紛論中國古時燧人氏鉆木取火神農氏嘗藥辧性作耒耜興陶冶伏羲氏畫八卦造書契軒轅氏作甲冑舟車金天氏作弧矢网罟虞廷之璇璣玉衡成湯之飛車周官之銅壺晝漏周公之指南車此其最著者也三代而下如公輸子之削木爲鳶可以升天削木爲禦可以駕車墨子亦能削鵲而飛偃師傀儡手足運動無異生人孫武之梯衝用以攻城諸葛武侯之木牛流馬藉以運糧朱買臣之樓船祖之之千里船不因風水施機自運王彥恢之飛虎輪艦楊麼之輪船專恃人力行駛水面其捷如飛元順帝之龍舟宮漏此其奇技妙構巧思獨絕無異西人之各出心栽惜遺制淪亡皆不可考耳或疑古書所載恐未必眞安知其必不眞乎至於火器一端中國𨿽不及泰西之精而其器實先有之南宋金元之際漸已流行虞允文采石之戰發霹靂炮敗敵金人守汴城中有名震天雷者用鐵罐盛藥以火點之聲發如雷按此卽近代用火炮之始阿里海芽攻樊城時元世祖得回回亦思焉因所獻新炮法命送軍前以之攻樊城破遂移攻襄陽一炮中譙樓聲如震雷世所謂襄陽炮也火炮之制至是而益精然元代僅一用之而造法不傳泰西於此時制造火器尙未有所聞也由是觀之開物成務中國具各精心則非中國與泰西古時同實泰西與中國古時相類所謂異而同者此也溯泰西之制作遠不過二千餘年而中國三千年前已制作代興實開泰西之先設相傳至今源源不絕則其精於泰西者當不知凡幾只因務其大而不深究其細持其本而不急治其末反令有用之學盡失其傳致與泰西巧拙相判學問消長之機實國勢彊弱所系所最可異者當中國制作就衰之時正泰西格致漸興之日編史稽年彰明較著一若造物之主惟恐精奇之詣不畱天壤聰明之用泊於人心而默爲維持使泰西之踵其後者中國軍興以來勤求治術朝廷特兪重臣之請於瀕海各省設立機器制造局船政局輿圖局水師院電報局講求格致之事近日又允廷臣之請議興鐵路由此蒸蒸日上歲異月新不獨可與泰西等且不難駕六洲諸國而上之亦何必矜古制之畱傳與泰西爭勝哉潛心格致者但當以是存心勤求實學固不可謂中國不如泰西之聰明亦不必謂泰西盡竊中國之餘緒但觀其後勿論其前但奮有用之精神不作無益之辧論是非望於取精用宏利國愛民之君子也西學以格物爲要論中國大學之道始於格物與今泰西格致之學名同而實異中學所謂格物者窮致事物之理西學所謂格物者考察萬物之體物體本然之質大率分凝流二種至化學家功用則能凝者使之流流者使之凝近取諸身遠取諸物巨則包含山海細至剖析毫芒綜其要端大有四一曰性變如鐵可流而爲酒媒可流而爲油米漿可凝而爲器油炭可凝而爲胰剛柔燥濕之性不妨互變一曰色變硫磺與水銀合則流而爲朱色銅與硝彊水合則流而爲藍色海藍與墨鉛合則流而爲黃色木炭與硫磺合則流而爲淸水色靑黃赤白之色可以遞變一曰味變如養硝二气凝時無味流爲硝彊水則味酸木炭二質凝時亦無味流爲紅白糖則味甜海水流時味薄凝成鹽則味厚牛乳流時味膻凝成精粉則味和酸甜辛苦之味竟無一定一曰形變如五金之類其質本重一經气化則目不能其形鹽气之屬其質本浮一經水銀則轉足以堅其形絮布鏈之以爲紙則厚薄之形異毛羽織之以爲綢則美惡之形異虛實輕重之間可以互易總之天地間形形色色人可變其自然之凝流而別成其爲凝別成其爲流者要不外硫磺鹽醋之力烹鏈淘汰各因其體之所宜分而化之而已若夫天地自然之忽凝忽流則又皆空气使然也空气者虛浮縹緲迹莫窮他物凝流之質人皆見之空气則人莫信之不知云之流行而不墜者空气托之也風之流動而自生者空气助之也雨之流注而下降者空气因壓力而不勝也露之流潤而飄零者空气得陰寒而漸縮也天之自然而流也有如此雨凝而爲雪露凝而爲霜微雨半空驟凝爲霰大雨半空驟凝爲雹則又以空气得熱則漲而上虫鬲則寒則縮而難融也天之自然而凝也有如此雨露冰雪滲入土石積漸成多得隙而湧出是爲溪澗之流江湖河泊之流或匯而成儲或疊相流通不等千支萬派莫不歸宿於海其所以周流無滯者非皆地勢使然實有空气推行於其間也魚龍諸水族沈浸於中則生畜之盆盎則不生者空气不足故也地之自然而流也又如此江湖胡爲而無冰溪澗胡而爲易冰地大則空气之往來亦大寒沍不以阻之彼咫尺之水其气不敵也石卵出於淺灘明珠藏於深淵其所以能凝結者皆空气孕之也金玉之精華煤炭之富饒其所以能凝實者實空气涵之也無土不凝實無地非空气也地之自然而凝者又如此天地之間物體共分二質一爲原質一爲雜質雜質內必涵原質皆數質配合而成至少者二不能判爲二者爲之原質計六十有五分二類一金類一非金類原質中稠體者五十八是爲凝質气質者五流質者二原質之獨稟賦成者少與別質並成一物者多自西曆一千八百年以前僅知原質二十有九如五金等皆爲世所常見嗣後復陸續考得三十有六必多備器藥設法分化始其質大抵以彼物與此物配合則凝者可化爲流流者亦可化爲凝顧流質中物固可以他物化之使凝而凝質則或成形或變色或化气各有不同其能化爲流質有之其不能化爲流質者亦有之水火之力居其半藥水之力居其半要當濟以巧思參以活法若僅賴傳書剽竊萬一類皆小試端緒未能窮究根源而欲以中西格物之學合而爲一豈通論哉格物窮理說古之致力於格物者有表裏有次序最要者仁義禮智四端次君臣父子類次與人接物類次禮樂詩書六藝及古今人物事變天地髙厚鬼神幽顯類尢次者𨿽一虫一魚一艸一木亦當因其已知之理而益窮之以求至乎其極大而關乎世運變遷小而系乎吾身存養所以聖人之撫臨萬物各因其性而導之取之有制用之有節當春生時不妖夭不覆巢不殺胎艸木零落然後斧斤入山林獺祭魚然後虞人入澤梁豹祭獸然後田獵以使萬物各得其所推諸倫常之間莫不有當行之理若因其本然之性而行之弗替則格致之功成由誠正修齊以抵於治國平天下莫非此格致之功彪炳所致秦火以來典籍散佚斷簡殘編中間雜以後儒羼入之言嘗取堯典四仲中星之次以厤法証之尙屬四千年前之星度則此篇之不謬可知吾人生天地間一切見見聞聞竭耳目心思之力猶不能洞徹其底蘊故必加之以規矩準繩法則律呂以補耳目心思之不逮則至晦者亦明極微者亦顯但世人習焉不察以爲萬物枯榮消長悉本自然知其當然而不知其所以然造物者爲世人創設萬物寓至理其間默以示人人安可不求其故而負造物者一片苦心乎玆就人之所見所知者而言之譬如天之髙地之厚日月星辰之運行不息風霜雨露之施行有時其中亦必有故寒之來暑之往晝之明夜之晦江湖之流行百物之滋生其中亦必有故假使日月星辰不運行則無四時風霜雨露不時降則萬物被其殃夏長暑則動植枯槁冬長寒則物類希生晝長明則人物過動而勞夜長暗則過靜而不適他如熱地多茂林遠行烈日之中可歇息其下寒地多苔駝載絕食可以爲糧魚有气胞故能游泳鳥有羽翅藉以飛揚可見造者因地制宜爲眾生創制得宜並非偶然也舉頭仰望最明者爲日其次者爲月其次爲行星星之外有恆星天文家別星之大小明暗分爲十三等恆星之外復有星雲星气星團星林星叢實皆無數星光遠莫能測視莫能明天河亦眾星也望之如雲气者以其遠也以極精遠鏡窺之便見無數小星亦能一一測之且其星體甚大一如太陽之類於此不可見天道之大大而無外哉自其極微者言之則取穢水一滴以極精顯微鏡察之見有無數動物跳躍黴壞之牛乳餅中生微虫非目力所能用鏡察之見有活物其體前小後大豬頭鼠唇二目八足足具二爪能屈伸股六節而有毛尾如馬長與身等虫有卵故知有牝牡此虫非至小也地面之上浩浩蕩蕩上下二百里間無非气也气中有微虫隨一切動物之呼吸而出入而一切動物不覺焉盈天地間皆气實盈天地間皆虫必有是理然後有是物於此不又可見天道之至小而無內哉至如炎夏气暖虫飛薨薨蜂蝶入花趁逐遊玩蟬鳴樹杪時餐風露推之鳶飛魚躍皆極其娛犬之稚馬之駒牛之犢羊之羔貓之子兔之嬔皆生而喜於踴躍馬牛服役時而奔走時而休息意甚適然非爲苦之亦以樂之有格致師考察萬物從未見物內有一物爲其物之害亦未見動物之內有何胞膜與何津液傷損其餘體全體內外無大無小槪無一毛一發之微彼此互相爲難者卽此可見造物之仁意洋溢於萬物而人莫之知也佗如鹿之呼而後食﹝羊﹞﹝洋﹞之跪而後乳鴻雁之兄先弟後鴛鴦之夫唱婦隨極而至於犬之義馬之忠蟻之公象之仁皆莫非造萬之所以示人使人見而生愧人生不學不如物類人於所見所聞可忽乎哉然猶不止此也艸木之生有花焉花有雌雄相兼亦有雌雄相分者其分雌雄之花雌花得雄花之粉方能結子雄花有須無心雌花有心無須須內有粉卽所以令心結果者花開時風吹雄花之粉飄入雌花之心藉以生生不息歐洲之南有艸生河底亦分雌雄雄浮水面雌沈水底雄者受日光花開足粉囊將裂雌花乃生長絲遊揚水面其端復生小花以順受雄花之粉旣孕復縮入水底尢有奇者嘗有格致士靜心考察有數種花常藉蜂蝶之力以成其生息花中有蜜半以養其心及須半以資蜂蝶之采取蜂蝶吮蜜之時常見其足帶有鮮花之粉傳入雌花之心又有花瓣相連如管管中有毛俱倒生蜂蝶入則順出則逆其足上所帶之粉觸毛而落滲入花心假令造物不生此蜂蝶則此範幾因之而不生冥冥之中固有昭昭者在使非有默宰乎其問者曷克臻此故理所在卽天所在遠而日月星辰浩蕩冥漠近而一室一心幽暗細微亦無乎不在所以知命君子𨿽於不見不聞之地亦自嚴恭寅畏而內以治其身心外以修其孝弟忠信競競焉一若十目十手之指視於左右也者格物之功也算學書皖撫王中丞奏請各省廣設算學專門學堂摺後數爲六藝之一古之學者無不重而習之以九章之法其淺焉者如粟米方田皆有益於尋常日用而極其精微之詣則量天測地亦不能越其範圍故學人束髮受書類皆研究於此自唐而後其術益精明算一門至列於六科之中同爲選舉之準式有元一代疇人之學尢霞蔚云興迄今畱傳各書後人每以其過於精微竟至不能盡解亦可見所造之深矣明代取士一以帖括爲尙此外不復研求以是算學幾不絕如縷本朝列聖相承咸以歷算爲當務之急讀欽定數理精蘊儀象考成諸書皆融貫中西爲萬世學算準的京師國子監又額設算學肄業生滿蒙漢各若干人分年教授培植人材之意可謂至周且詳顧在上之求者甚殷而在下之應者甚少豈膠庠之彥以算學爲無足重輕而不願專心研究與夫亦以習舉業者有不盡之榮名工數學者僅空言之獎誘故人咸觀望徘徊而不肯踴躍從事耳嘗考道光朝兩廣督臣祁璜奏開奇才異能五科內有制造通算一門咸豐初年禦史王茂蔭亦曾言之同治九年閩浙總督英桂復奏開算學科先後皆格於部議中止至光緒十三年禦史陳琇瑩又奏請將明習學算人員量予科甲出身經總署王大臣議定請旨飭各省學政於歲科試時就經古場內另出算學題諸生有能通曉算法者卽將原捲咨送總署復勘注冊俟鄕試之年按冊錄送順天鄕試另編字號準於二十人內取中一名惟卷數𨿽多仍不得過三名以示限制似於愼重科名之內已寓變通成例之權然習算之士應試者仍屬寥寥推原其故蓋因九數之學義蘊無窮一人之身精神有限究心算學者未必能兼精時文今考試之時𨿽另編字號而校閱優劣仍以時藝爲定評彼自揣算術𨿽極精深而時藝並非奇警巳未免知難而退裹足不前卽或文與算均優又以定額過嚴反恐因者算而轉受珠遺之累是以此例𨿽創已十餘年從未聞有因算學而登科第者是朝廷𨿽有其名而士人仍未受其益也今者皖撫王芍棠中丞旣奏請飭令各省廣設算學專門學堂所有書院亦一律兼習又以欲致專精之絕詣宜先加鼓勵之微權爰請就變通科舉條內俟鄕會試時令精通算學者獨占一門加增中額數名如從前考取專經之意似此竭力提倡凡海內之習算者當無不聞風興起盡力研求中國明算之風自此可蒸蒸日上矣抑嘗思之西國於天文地輿格致制造之事其初誠無不探源於算術而究其深造有得實另有精奧之理以自辟其逕途並非能明三角八綫之端與代數幾何之理卽謂已入西學之堂奧可以裨實用而濟時艱也今朝廷旣欲行新政非大興西學不足以臻富彊而臣工條奏又多趨重測算諸藝爲肇興西學之權輿倘各省能於此時廣開工藝各學堂多譯西書研究天文地輿制造行軍諸學則是各省人士之旣明算術者可以施諸實用而不徒托諸空言將來於制器練軍通商各事宜庶可大有裨益不然𨿽中丞之說卽行亦不過令習算者多一進身之階而於國事仍未必有濟揆之國家殷殷求才之意不仍大相剌謬哉振興算學論此論系友人金匱華四芳先生所撰錄登報以供眾覽其文曰數爲六藝之一權於隸首而詳於周官保氏孔門七十子之徒咸通其理秦漢而降代不之人如洛下張衡劉焯祖之輩各有著述號爲專家唐時設明算科其書頒在學宮令博士弟子分年肄習沿及宋元其學大盛自明人崇尙八股始薄九章爲小道或鄙夷而不屑或學之而不精唐顧諸人奮其私智才學中墮我國家右文稽古振興算學聖祖仁皇帝聰明天亶幾務餘閒旁及象數禦纂數理精蘊五十三卷立綱明體分條致用以點綫面體爲經以和較順逆爲緯通中西之異同闡天人之微奧大哉聖人之制作固當超萬古以上一時承學之士若薛儀甫王曉庵梅徵君類皆甄明八綫洞曉六宗而梅氏著書七十餘種闡明各法意境瑩然以故宗其學者益眾幹嘉以來人才輩出自戴東原表章古籍而算經諸書傳自張古愚李尙之羅茗香諸君核算細艸而天元四元之術明自明靜庵董方項梅侶戴諤士徐鈞卿諸家發揮杜術而屢除之法精自李壬叔讀徐李之業而幾何曲綫重學代數微分積分之學備算學之至今日古義旣明新法日出斯誠極古今未有之奇萃中外一家之盛矣然以中國之大人材之眾而海內精此學者不過十餘家而嘉道時阮文達公編輯疇人傳爲書祗四十六卷羅氏續之得六卷然猶借才於異代借才於異地以中原文獻之邦曾不若泰西諸國之盛者何也蓋西國算學列於書院月有考試等其髙下而進退之大書院肄業者多至數百人夫聚數百人之心思才力相與討論而研究之其用力少而成功速也明矣中國則不然律令有天文之禁朝廷無考試之條而欽天監率任世職默守成法習其所當然而不知其所以然功名之士誰肯捨其當務之急而爲此不急之務卽有一二篤志嗜學之人而或窮鄕僻壤旣少書籍之考證又無友朋之講習冥搜暗索勞疲精神焉有不廢然中大臣有上書請詔開算學科者格於部議未見施行觀禮部原奏云昔康熙年間楊光先與湯若望睹測日影於午門九卿中無一知其法者由是以推今若開科將不獨應試者人數不敷卽主試者亦恐驟難其選吁亦可慨矣幸年來當軸諸公有見於西人制器之精無不以算學爲本而尢惜從事於此者之少也思有以振興之由是京師設同文館閩中滬上兩船廠亦開學堂招致生徒講明算法而學使歲科兩試始有錄取算學之例可謂求其本矣今兩廣張制軍講求實用爲國儲才創建算學館廣致算師誘掖而獎進之語云城中好髙髻四方髙一尺吾知有志之士必爭爲有用之學行見家有其書人自爲學實事求是精益求精將上以察天心之髙遠下以辧地域之廣輪以制造測量之學西人所矜爲蜀犬得者更不難發其扃而辟其奧誰得目爲小道而忽之哉推廣算學議禮樂射禦書數六藝之中算居其一正字通周髀算經二卷注云數學始包犧氏周公授於商髙以九數勾股重差算日月周天行度遠近之數算經云黃帝定三數爲十算命隸首作數以率其羨要其會隸首因以著九章周禮云保民養國子以道乃教之六藝曰九數注數卽九章算術也漢平徵天下歷算小學所在爲駕一封又張蒼善算故以列侯居相位綜理上計唐李淳風明步天歷算制渾天儀者法象書七篇又江本撰三位乘除法位算法二卷宋祖之有度景量竿法皆本勾股重差爲乘除元博極書爲天文地理歷算靡不研究明洪武定科舉格中式後十日以騎財書歷五術試之鄭善夫言漢宋以來皆設算學與儒算同科謂之四門博士古人往籍歷歷可徵算學之行已非一朝一夕卽列入考試令典亦有所由來中朝成憲遵循近時經古場中亦許諸生報考然勾股開方弦和測量等術仍不外周髀所遺且命題者非盡精通歷算不過抄錄前人之說依樣葫蘆故各處所出算題苟幕無熟習之人大都不脫範圍千篇一律別無翻新花樣意見獨奇者自利瑪竇入中國與徐光啟譯幾何原本而後知算學一門厥用甚廣一天文也行星之躔度晝夜之運行風雨陰晴推遷不爽一地輿也經緯之分明道路之遠近山川江海髙下深皆有一定之理一制造也配合勾連大小輕重馬力則有多有少運動則有速有遲一軍戰也槍之準頭藥彈之增損緯度之平直地勢之低昂以上四途僅以舊法應之必至臨事茫然格不相入而西學中無不需算欲求事之有濟非精於此藝斷不爲功中興以後國家風化維新力除積習知西人之學實爲富彊之原於是竭其才智聰明有心效法十年以前又準臣工之奏特開算學一科將算學生咨送總署覆勘作爲算學生員系鄕試之年按冊咨取錄送順天鄕試每二十名取中一名會試則與諸士子仍歸大號旣中貢士卽爲洋務人員如此破格取才朝廷已爲鄭重然算法包羅甚廣羅茗香先生平生習算至不得遊息之間嘗謂習算之人須精神充足由童時以至壯歲中無作輟方得旁通曲證參透精微若欲於文章八股餘閒兼習其藝以爲此乃尋常小學不必甚專此大謬也夫人生記悟之功全在髫齡倘若年華已富則心思渙散詎能深入顯出體會深微算學變化靡窮縱探討甚勤尙恐不能精到若偶然涉獵其能造極登乎今天子求才崇尙有用之學張香帥雄才大略又能爲國盡心宜算惜餘資於各省設立公塾招集子弟專教西算西算尢習考取之後將進取之生分隸各種學堂或習天文或習地理或習制造開礦各藝不必誦讀西文宜由朝廷明定章程將已有西人各種算書欽定全集其不足者繙譯以補之務使簡括詳明一覽便能明曉最妙者各縣皆設時務西學書院其中另設算學一齋俾有志者肄業則人才易於培植而算學可推行矣或謂中國之大州縣之多若盡聘西師非惟經費太多抑亦有才難之嘆然子弟啟蒙之始不必良師玆思得簡易之法天主耶穌教堂徧於中國爲之保護該教士皆性情肫摯好學多才且立志大公毫無私獘旣蒙我朝恩寵豈無報之心今議各學堂卽請若輩以充教師代爲化導每縣各立學堂各延教士俟子弟學問已進擇尢送入省會學堂再求深造此則節糜費而成實廣造就而養眞才將來潤色升平棟梁大豈非國家擇自彊之基哉算學宜講習說六藝爲儒者所兼習而數居其末自我朝試士專重時文於是數學一道竟爲攻帖括家所不及習然易詳河圖洛書數也書載洪範箕疇亦數也是尢古人所專而精焉者也按學政全書所載生童歲科試功令國初時以三藝爲率幹嘉間增試經古咸豐初則兼試性理取士禦纂性理中諸說而著爲論近復增試孝經亦與性理論同命與經古並考而仍另編一場亦文宗下車觀風之意故有以經古爲重者有不以經古爲重者前山東學政黃文宗體芳試登州時牌示增考數學一條而闔屬赴考寥寥僅蓬萊文童鄒立文一人前江蘇學政彭文宗久余試時亦欲增試數學卒以難延襄校幕友而不果惟浙省試牘中有五雀六燕均得其平並勾股相容等說可見已有行之者矣直督李伯相江督沈制軍先後奏請設科專考西學而以數學爲西學之首要各省設立同文館而都中又設天文算學繙譯諸館復有俄文英文法文布文等館閩省船政局又專設西學館滬地制造局旣分設廣方言館復分別選派幼童赴美國徳國肄業在在皆須數學何莫非造就人才並蓄兼牧之意卽滬城求誌書院亦端設算學一科而迂拘者流乃謂朝廷以文藝經術課士初無資乎雜學卽由大臣先後奏請終恐窒難行抑知我朝學校貢舉之制科實取前明時制科斟酌損益折衷至當而永樂大典載明洪武八年中書省禦史臺禮部所奉諭旨頒行學校貢舉取法頗極美備今西國廣設書院學塾規模正復相如明﹝初﹞﹝祕﹞生員分爲二等有府州縣捨之生員有鄕裏學捨之生員其所業自經史外律書共爲一計以訓導分曹掌之而以教授教諭學正等爲之提調九經四書三史通監旁及莊老韜略晨學經史律學午學禮學樂學算晡後學財有餘力或習爲詔誥箋表碑版傳記之屬考時觀其進退揖讓之節聽其語言應對之宜背誦經史講明大義考律以試斷學書不拘體格審音以詳所習之樂觀射以稽巧力稽數則第其乘除之敏鈍有進益者褒之三月而學不進者降責有差按禦史按察使主其事而拔其尢者貢之朝臨軒召試皆令其說書一通期於可行繼試之文字試之射試之算上者取焉授職有差槎庵小乘載國初有經明行修科工習文詞科通曉四書科人才俊秀科言有條理科精習算法科備者爲上以次而降大抵經史與律算並重非以算學爲不急之務也昔嘗聞諸西士言西法無不以算學爲重而習西法者亦先於算學入門究算學之源流則實由中學衍其傳故算學一端中西無分髙下竟有中勝於西者然則算學一途顧不重哉所願攻帖括者於算學三致意焉可中西算學源流考黃帝命大撓作甲子隸首作算數歷算之學由來尙矣堯時羲和分方測和仲宅西爰名昧谷以大地周回七萬二千里計之堯都平陽北極出地三十六度有餘距等圈不及萬八千里其納日之地約偏西一萬五千餘里當在今之希臘希臘之米峨島北極出地亦三十六度和氏子孫必有宅於希臘者此中法之所以流入西國也數術記遺曰世人言三不能比兩乃云捐悶與四維藝經曰捐悶周公作三不能比兩孔子所造四維東萊子所造三者皆六藝中之數東萊子𨿽不知爲何人要亦古之賢者而周公之元聖孔子之至聖固不止周髀之傳會計之當而已也慨自平王東遷疇入子弟散失外邦秦火一燔而儒書蕩然無存此中學之所以絕於中而盛於西也元時郭太史守敬撰授時歷采用回回歷諸法回回與天主耶穌皆佛教之緒餘故元時算家大數多用佛經數目如那由他阿僧只恆河沙不可思議無量數者近是明萬曆丁未利瑪竇繙譯幾何原本有云幾何之學不知托始何國或云埃及或云巴比倫博考之士稱其造自天竺今所傳最古者周定王時他勒著是學於希臘天竺尊尙佛教一變而天子再變而耶穌回回其教同其數又安得不同乎埃及巴比倫皆屬西洋諸部其數學必爲希臘所傳則和仲之寅餞納日近於希臘也益信又考元李鏡齋冶所撰測圓海鏡多言立天元一按立天元一者見於宋秦九韶九章大衍數中厥後授時艸及四元玉監皆利見之明利瑪竇與徐光啟李之藻等譯爲同文算指古九章皆有辧訂獨於立天元一法闕而不言徐光啟句股義序中又謂欲說其義而未遑是此書已爲利瑪竇所見而猶未得其解也康熙中歐邏巴人始以借根方法進呈梅文穆習之乃晤卽古立天元一法赤水遺珍中詳解之且載西名阿爾熱巴拉卽華言東萊法蓋卽鏡齋不遺書流入西域又轉而還人中原也阮文達亦謂西法之精符天象獨冠古今亦立天元一街有以資之恭讀數理精蘊周髀而下卽載幾何原本凡借根對數莫不詳悉中法西法毫畛域咸豐間海寧李壬叔善蘭與偉烈亞力續譯幾何之後九卷又新譯重學又對數理探源有尖錐泛積表錢塘戴鄂士亦有對數簡法皆與訥白爾造表之理相合然較諸彼國創始此表眞數屢次開方假數屢次折半求至數十次而眞數假數始能會通者可謂事逸而功倍徐莊湣垛積招差割圜綴術皆能發西人之所未發近來長沙荷池精舍叢刻算學力辟大元四元門徑借根代數亦略備焉果能好學深思心知其義則天元可抵借根四元可抵代數以中學而獨勝也可以西學而專精也可兼學中西而別樹一幟也亦無不可不然徐雪村之化學李壬叔之算學何以均爲西人所頂奉也哉跋中西算學源流考後中西算學源流考系晉省吳君錫釗所作觀吳君講求實學先致力於歷算固有識之士也其稿由紫師所示命作跋語元無可辭因讀其稿共分五節首節所謂堯都平陽卽今山西平陽府也其地北極出地三十六度有餘夫地球一周本爲千萬二千里蓋當赤道處言之也僕推得赤道北三十六度有餘等圈實爲五萬八千四十里四二九以半徑十萬爲一率三十六度余弦八九一七爲二率地球半徑一萬一千四百十八里七五爲三率求得四率倍之得一萬八千四百七十四里八三三五爲截球面圓徑以周率三一四一五九二六乘之得五萬八千四十里餘爲赤道北三十六度之距等圈地球之形實系扁球故赤道徑大於二極徑其比例率爲二百九十九一五與二百九十八一五今作正球算所差亦微平陽在赤道北三十六度有餘其距等圈當爲五萬七千九百餘里稿中言不及萬八千里者諒系筆誤其納日之地當在堯都西九十度取距等圈四之一卽得偏西一萬四千四百餘里亦非萬五千餘里其處在希臘堪狄阿島西三百里系地中海海面並無海島卽作爲萬五千餘里亦系海面堪狄阿島之緯度亦在赤道北三十六度與堯都同惟經度不在日久之限耳尙有蒙影差一十八度故在堯都西望日沒之處其時當太陽此處更西十八度之天頂其處實在阿非利加洲北境愛耳基力歐之代裏司部西邊堯命和仲宅西竟至越陜甘靑海西藏伊犁回部布哈爾阿富汗波斯及東土耳其過沙漠雪山而至希臘入地中海斷無是理且羲仲宅西竟至越谷陽谷者取日出之義若拘執此說則又將在偏東一萬四千四百餘里其地在北太平洋瓦呼島正北十四度處加蒙影差十八度則從堯都見日出之處實在美國舊金山莽脫蘭海濱西二十所度處其處系北太平洋四圍數千萬里皆汪洋巨浸亦無小島今考嵎夷卽東登州之地當日從王畿東西南北各二千五百里俱屬蠻夷荒服此外皆中土人迹罕到之區故所謂昧谷者實在甘肅靑海之間耳而中法之流入西國其故不在此顧三代而上此學必有原原本本試觀庖犧作易夏禹演疇羲和之於厤襄曠之於音般墨之於械孫吳之兵安知非盡出於數哉數理精蘊曰周末疇人子弟失職分散兼遭祖龍之炬則典籍之流失者實不少焉第二節

所以誠是矣第三節

所言各教以與算學有關而實不相關者也然佛教起於周時穆王五十三年印度王生釋迦天主教起於夏代其時西域有異人名摩西持十誡勸人自言得自天授耶﹝穌﹞﹝鯀﹞教與天主教一而二二而一者也回教與佛教更不同惟略近於天主耶穌二教利瑪竇序幾何云博考之士稱其造自天竺迄無定論今所傳最古者周定王時他勒著是學於希臘景王時閉他臥刺修明其術夫天竺卽印度與希臘皆爲古時文教之邦至如第四節

所言天元借根方夫天元四元起於宋元之際借根方不知始於何時惟聞六朝時希臘有去番都者能演此法莫知其所自出是時天竺國早有此術且精於丟氏此已前於天元四百年赤水遺珍所謂東來法者系當時譯書之誤西名阿爾熱巴拉系天方國方言言多少二數等而相消卽今之方程式也並非爲東來法世傳借根方本於天元其言之不確可知中法之與借根相類者惟九章中借衰爲最古其書流傳西域而借根方成出乎此是未可知也第微積之出於代數代數之出於借根爲必然之事耳第五節

所言戴氏之對數暗於西士訥白爾雙曲綫對數相合徐莊湣之積招蒫割圜綴術實卽代數中級數也其精心巧思豈在西人下哉曾文正有言不知之害小不精之害大總之學問之道貴求實際而至於算學尢未易言昔年僕與陳君仲周修中西算學萃算書數百種去其繁複存其精華卒得三百餘卷因體例俱變遂並作九十餘卷仲周有心得之作頗多悉行入僕不敏閒亦附以一得之愚自周髀幾何以迄微積重學都爲百卷仲周因付棗梨及去秋告竣亦欲公諸同好焉耳今吳君有志實學推考彌勤他日者由淺入深進而益上𨿽欲與項戴諸大家比權量力亦復何難元以師命所在故爲之悉心剖陳吳君固明算者諒不以予言爲河漢也中西算學致用論粵自河遊神馬圖開八卦之先洛出靈龜書備九疇之用所謂象而後有滋滋而後有數也是以春皇禦世陰陽妍六之精炎帝嗣基气朔啟二元之祕翠嫣受籙元穹漸剖乎天苞白阜呈圖廣袤咸歸乎地紀官稽少皞命五正以分司記述髙辛序三辰而著象軒轅纂統益明星气之占顓頊乘權更纂重黎之業干支分配推筮夷於潛龍律呂均調協和聲於鳴鳳算明隸首爲九數之權興蓋造容成實三家之肇始業精推步兼資稽牧之儔度察離躔分隸羲儀之屬溯自皇初逮於中古天算之學星日爲昭矣迨乎旁羅歷象四時首定於唐都仰察璣衡七政並齊於虞陛羲和分測量尋永短之差章亥周行步記廣輪之異治垂神禹握句股以程功術受商髙剖圓方而立法巫鹹甘石旣家法之攸分馮相保章亦職司之各判三代而下六朝以遠時憲屢更術元各立遠史太采初之法崖僅存孟堅引三統之言規模粗具續漢書者司馬術列諸家修晉志者李家辧羅眾說借端蓍策惟大衍之爭推取數弧弦獨授時之首冠大抵初承舊法各運精思惟測之日精故推求之漸密觀夫制傳洛下爰創造乎渾儀銘讀佐公猶代垂乎刻漏日行光道知宿度之宜循月食對衝識日躔之所存劉洪幹斗象分始覺其太彊虞喜安天歲差遂因而立法晦朔弦望何承天課定余分伏逆遲畱張子信推明緯度類皆鉤深索隱造極詣微代不乏人僕難更數耳夫成周設教常懸保氏之規炎漢開基猶系史官之掌算經分掌李唐並重乎六科祀典初頒趙宋兼崇乎五學莫不垂諸令典布在科條欽惟我聖朝道崇稽古法本右文學究天人功參造化聰明獨亶溯河洛以探源理數兼賅貫中西而合撰天山底定新疆呈地理之圖月竁來賓上館肄天文之業六儀並設詳了望於臺官四率相求極探研於博士蒲輪應召由績學以參微節著譚經合疇人而列傳一時珥筆簪毫之士懷銘握槧之流靡不並習九章兼明八綫或謂窮探要洞究淵微無非儒者之兼長究遜專門之世守然而刊正謬訂墜搜遺仍資汲古之功尢重通明之學彼夫五位三所溯開國於泠鳩二首六身核疑年於史趙鄭君圖緯藉度算以甄明杜氏春秋據術元而考正物宜紀候詳稽夏正之篇器尙考工審訂冬官之紀他若存名夕桀徵古義於秦書術著重差證遺言於畱序縱橫定位早詳孫子之遺經正負無人更見松庭之算例招差【古典小說之家】郭邢臺術艸猶存隙積曾圓沈存中筆談偶及豈若榮陳答問附周髀而難通唐願貽書讀天元而未解者哉若夫中西𨿽判理法無殊信異地之同符如閉門而合轍卽如天圓談問嘗徵戴禮之篇地動呈形屢見緯書之說橢圓立法稽古訓於靈均蒙气有差證前聞於姜岌以及形呈句股貫屬三角之宗度著弧弦能賅八之用對數之說原比例之相通代數之推亦四元之遞衍固不僅借根方之捷法悉本夫元一之遺規也已且夫準繩規矩聖人旣竭其心思度量權衡舉世咸遵乎軌則以故兵刑錢谷瑣屑周知禮樂文章燦明可紀蟻旋幹軸握尺管而全窺鰲柱坤維操寸錐而盡測髙深廣遠無非接數以推求曲直方圓凡屬有形而莫遁若夫施諸日用利在民生統小大以賅合精麤而畢貫引錣量用嘗披管子之書握算持籌曾覬臨川之說蔣士安之轉運明察羣推趙光漢之鉤稽精能莫及以至潮來應月窺蟾兔之盈虛气動生風辧馬牛之順逆與夫炮轟落地球舞齊天電气潛通水雷陡發運機輪而遠駛設筩鏡以冥搜而推衍而靡窮亦範圍之莫外者矣皇朝經世文四編卷九學術測繪上會典館測繪輿圖書鄒代鈞一曰測天度以定州縣之部位地體渾厚其南北而點正當天空之南北兩極其中要大圈亦與天空亦道相當如人在北極下則以北極爲天頂人漸向南行北見極漸低至赤道則北極與地平合南極亦然是地之南北不同則北極出地之髙低異焉耳東地之日出入早於西地之日出入地周三百六十度與天周相應每度六十分都爲二萬一千六百分日曆天周爲晝夜分二十四小時時六十分都爲一千四百四十四分故時之一分等於度之十五分四分等於一度此地在彼地之東一度則此地之日出入早於彼地之日出入四分時是地之東南不同則日出入之遲早異也而度天度者必先定午綫如京師之有中綫英言利之格林回次法蘭西之巴黎昔年西圖所用之福島皆是考工記曰匠人建國水地以縣置槷以縣以景爲規識日出之景與日入之景畫參諸日中之景夜考之極星按此言匠人中國而於夏至日定其國之午綫也水地言以水平地如西人之用水準縣垂綫也言平地者必使地與垂綫成直角槷表臬也植表臬使正如垂綫而其景也日出之景與日入之景必等長慮所識景端或不確乃任以一景之長爲半徑臬底爲中心展規爲平圓兩景端均交圓邊則爲密合是爲規識日出入之景也復中折兩景端閒圓邊爲點向臬底作直綫卽爲午綫之向鄭注云度兩交之間中屈指以之槷則南北二是也又日中之景爲最短必與所作午綫合故旣畫午綫復以日中之景參之極近北極之勾陳星卽堯典之璇璣旋璇借機極也言勾陳爲旋繞北極最近之星也其詳說見尙書大傳周髀算經等書星卽堯典之玉衡星經之斗六星莊子之維斗爾雅之斗極晉以後天文志所名之黃道極者是也夜觀勾陳與王衡爲直垂綫則赤極與黃極相當又與所畫午綫方向合則午綫準是夜考之極星也大司徒以土圭之法測土深正日景土深指南北日景指東西夏至晝漏中日南景短是地在南近日故土圭之景短也日北京長是地在北遠日故土圭之景長也此定南北緯度之理也日東景夕是地在東日過其國之午綫時東地之景已夕日西景朝是地在西日過其國之午綫時西地之景方朝此定東西經度之理也西人定其國之午綫亦用匠人之法而每以指南鍼除電气差安子午儀使極穩以窺日星之過午其隨處測經緯度則自日晷將午至日晷過午用紀限儀或經緯儀屢測太陽髙弧取其最髙度爲本處太陽過午綫距地平髙度亦卽本處午正乃以太陽距地平髙度減蒙气差加地半徑差爲實髙度以減象限九十度得太陽距本處天預度以與本日太陽赤緯度南加北減卽得本處北極出地之度於是先以極準時表如太陽過其國午綫之午正開準行至本處卽測得午正以與時表較遲早差若干時分化度卽知本處在其國之東西若干度分但一測午正而地之南北東西皆定古今中外若合符節其理至當其用至宏是作圖者所宜先務也一曰測地面以定州縣所轄之各地地面遼遠近不一髙低不齊無法以禦之不能成圖其法不外乎三角卽九數之句股周髀算經臥矩知遠偃矩望髙二語足以盡之而西人測地亦分二端一測地面平形一測地面髙形其測平形也所用之器最要者爲經緯儀爲測羅盤均爲圓用分三百六十度密者能辧分秒疏者亦半分度皆有指南鍼經緯儀有窺管測向盤僅安植表系絲於窺管與植表之視孔成十字交點視交點蔽所測之物方爲指準任在﹝何﹞﹝河﹞州縣之城門植柱爲起點用儀器測左右距城門之甲乙二物設甲物在偏東二十度乙物在偏東三十度則所成角爲五十度記二物之向及角度於冊於是量準測處至甲乙二點直綫遠近爲底邊又使甲乙二點專測他處可見之物遞測不已均記其向與度使大地成無數三角形又每三角之內或有可指之處仍一一記之使大三角容無數小三又有道裏河流之迂曲均測其迂曲之向而以記裏車記其各迂曲之遠近使容於各三角之內而測平形之事畢矣其測平形也所用之器最要者爲紀限儀爲平水地平儀紀限儀爲六十度弧亦能分辧秒有合半徑及回光際綫等鏡有窺管亦系十字綫以測髙深之都數測法於測處置二定點與三頂成三點以二定點間相距數爲底邊用平測三角法已知三角一邊求得測處之山頂斜綫之數再用立測三角法以斜綫爲已知之邊測得三角求山頂髙於測處之數旣得髙形之髙數乃以測處至山頂斜綫與髙數爲已知兩邊求得山頂垂綫與平地成角直至測處爲平距數而山之斜度亦須測得大略但可不計分秒用紅銅版爲象限儀九十分之縣垂綫於版心系錘使下墜自弧之一角依平邊仰望髙處相切視垂綫所成角卽爲斜度行軍之圖斜度約分三等十五度以下車能行三十度以下馬兵能行四十五度以下步兵僅能行過此須攀援矣故測斜度止於四十五瓶水地平儀以測遂層髙低之數器爲長銅管管之兩端上安玻璃瓶刻度盛水瓶與管成直角管下承三足架當管中承處爲活節置器於髙低之間升降銅管視兩端瓶水等平而止於器之上與下對管口植長尺自管窺上尺恰當何尺寸反窺下尺恰當何尺寸以兩數較所餘爲上尺處髙於下尺處之數髙低懸遠者層測之而記其逐層之數山勢磅礡者環測之而記其各點之向屢測者逐層之髙須等以便命共距之數環測者各點之髙亦須等以便成平剖面之形又山髙與逐層之髙之比如平距與平剖面平距之比均求之亦記於冊而測髙形之事畢矣測事旣畢於是始言繪繪者當首明分率分率者地與圖之比例也地周三百六十度度二百里裏一千八百尺是則一尺實爲一萬二千九百六十萬分地周之一凡爲圖必先開方設爲每方一寸十方一里是以圖之一尺代地之一寸八百尺也其分率爲一千八百分之一然作總圖者不必如是之一酌而用之每方一寸方五十里是以圖之一寸代地之九十萬寸分率爲九十萬分之一他如或大或小隨人度其圖之詳略而命之可也分率旣定始布經緯度經度當赤道處每度相距二百里漸北則漸狹當用八綫表以半徑一千萬爲一率每度二百里爲二率各地北極出地度之餘弦爲三率求得四率爲其地經度相距里數按度推之列爲成表以便檢用而畫經緯兩綫亦不一法有經緯均作曲綫者有經爲曲而緯爲直者有緯爲曲而經爲直者其經﹝緯﹞﹝爲﹞均曲與經曲緯﹝直﹞兩種𨿽能得﹝球﹞﹝求﹞形之理然不能無差一則差在東西兩邊一則差在於北皆由經緯相交不成直角對角綫亦不相等故作圖以緯曲經直者爲無差其法當求圓錐爲中公心以規作合距等圈若作一省一府之分圖去圓錐過遠則以求零弧之法變通又作分率微分尺如圖爲九十萬分之一用四寸六十分之曰名度尺用四寸二百分之名曰裏尺均畫對角斜綫表微分又作分度器密者以銅爲圓弧玻璃爲中心能辧三百六十度之分秒疏者以明角片爲半周分百八十度度半分之若鎭州縣城之經緯度可展規按度分量分率度尺縱橫定點於圖卽得經度去赤道漸遠者則按度求其相距里數以裏尺量之亦得若塡所測地面各三角點須用分度器之中心合城門之起點正其子午按左右甲乙二點之向作直綫再依所測底邊遠近如分率量之以定甲乙二點於是轉移分角器之中心合甲乙二點據所測各多點之向一一作直綫成無數三角形如所測地面凡兩綫之交卽各物定點而圖之平形成矣畫髙之法大要以山之各層平剖面平距數依分率入圖如其遠近方向作點以曲綫睽之成自天空俯視山頂及各層平剖面之形再於平剖面之間補作垂綫上下交於兩平剖面界必成直角其疏密無率兩垂綫相距等於兩平剖面界相距四分之一垂綫之方向卽斜度之方向也粗視之斜度小者其綫疏斜度大者其綫密若辧其度之幾何則必以共距明之共距者山之逐層髙較也如共距爲三千六尺圖爲一千八百分之一乃以一八除三六得十分寸之二爲圖之共距以與垂綫相比而斜度得矣共距之長小於垂綫三四倍則斜至十五六度小於垂綫兩倍則斜至三十度與垂綫相等則斜至四十五度凡用共距者分辧愈大則辧析愈明若日耳曼人補垂綫之法不必以共距明之視黑白之多少定斜度之大小綫爲黑綫間爲白凡圖中全黑者爲四十五度八黑一白者四十度七黑二白者三十五度六黑三白者三十度五黑四白者二十五度四黑五白者三十度三黑六白者十五度二黑七白者十度一黑八白者五度綫大則黑多綫細則黑少以此辧度亦甚明確蓋西人作垂綫之法凡三英吉利之法能令圖淸日耳曼之法能令圖準法蘭西之法則淸而準前所言疏密定準實法蘭西之法也苟明乎此而圖之髙形顯矣旣測天度又測地面申之以繪法而圖猶不精妙者未之有也就其湖北測繪輿地圖章程互相發明錄之云一測天度周禮大司徒以土圭之法測土深正日景土深言南北卽定緯度之理也日景言東西卽定經度之理也地爲圓體其南北二點正對天空之南北兩極其中腰大圈亦與天空赤道相當人立地面目力極數十里耳數十里外卽屬茫然天𨿽無涯而地平以上可仰觀得之故必分地爲三百六十度與天體合藉天空諸曜髙弧以求地面之度而地之圓形始得今會與開辦輿圖於經緯度再三言之自應遣精通算法善用儀器者經緯儀度時表往六十八州縣治所測天求度而州縣幅員者大也至數百里又宜覽其形勢於四邊之界南北東西不致平行之處擇四定點測其經緯度分於是一州縣之境有五經緯定點先以法求各經緯點相距之鳥道次以平三角絡聯其間互相榰柱𨿽廣大之地不難禦之入法矣而名山之大川之口以及古郡縣舊治關隘險要前人記載言在某縣某向若干裏迨名號已易部位轉迷測地時能考確處定其經緯度分注之於冊於考古者亦爲有益而一縣之區於五定點外又增各點卽求各點相距爲三角底綫尢能密合一測地面鳥道鄂省六十八州縣北極鄖西南極道城西極利川東極黃梅約其面積爲方裏者殆六十萬非測三面不能﹝定地面各﹞物今於州﹝定地面各﹞縣郭平地量成底綫長或一里短或半里安測向儀於底綫兩端彼此互測記其向度始各測所號竿而記其自某測某幾百幾十幾度幾十幾分於﹝冊﹞﹝測﹞又移儀於已測三角之外邊兩端測竿於未測之地而測之東西南北漸移而前各期抵界而轉而三角之定點必須聯絡互用展轉成形然後地面之上皆成三角三角之外始無餘壤凡村院鎭集山山峽斷崖水源水口埧堰橋梁津渡交衢關隘稅口釐卡鹽局電局電桿營泛驛站塘鋪煙墩營壘故壘駁臺塔廟古蹟及山脈水道道路界綫四者之轉向處均須作爲三角定點其定點密者三角亦密若曠野荒漢地惟盡目力所及作數大三角而已一測地面人行道凡山脈水道道路界綫四者之轉向均經測出固已肖其眞形但三角所得者鳥道也四者蜿蜓於三角之中其小曲之遠近非直邊所能得故必以人行道計之今以測向儀定方向記裏輪量遠近一人測向一人記裏而書其自某處程起若干度分行若干尺至某處轉若干度分行若干尺至某處所過之地有驛站塘鋪鎭集橋梁埧堰礦者均分別注之凡界綫爲兩縣所共測定一縣卽可旁及他縣自應詳測不必求省惟路之支徑分歧水之溪澗錯出若不擇要必曠時日玆道路惟測其四至之官路有驛站塘鋪者余則略﹝之﹞水﹝之﹞道則分別大小考求利獘鄂境之水江漢爲大江水西自巴東東至黃梅約行二千三百餘里漢水北自鄖西南至漢陽約行一千九百餘里舟楫水濟水利所關自必以行人道計其流向遠近並及水漲水落之所界遙堤內堤之定基他如入江入漢之水行五百里以上者測之若水曰通舟楫利停泊者則不論所行遠近俱宜詳測江漢之瀕湖泊甚多防水爲田遂成澤國民生利病胥在利此均應循湖測岸並遠測縱橫交錯之地於以皆得其方向遠近髙低厚薄以便依率入圖水漲之時不能識水落之界水落之際可以察水漲之痕故涮水宜水落從事於河廢渠有可考者亦測大略至鄂境之山以鄖陽宜昌施南爲最多襄陽次之嘉慶教匪之亂賊迹出沒其間致稽徵討磅萬山叢雜西接川郟皆爲密箐他如大江南北亦山勢奔赴若必逐層環測求其髙較以表斜峭則非數年所能惟先考舊圖得知山脈大略始擇要測之欲知山之脈絡當觀水之源委水源分流之岡脊必爲幹山迄邐於二水之間遇二水合流而止者必爲支山支幹旣明方有把握其人迹已到之區則以人行道繞測山麓盤互遠近之址及山峯立距平距之數深山窮僻但以測向儀望測其山得其平距及脈絡委曲之事而已論測量之道以山爲最難湖堤水道次之言民生之計湖堤水道爲最要而山又次之自宜酌其緩急先從事於湖堤水道徐測三角應及於山者自不容緩專則山址與山脈之事甚費時日俟辦有成效酌量期限緩促再漸次施行可也一用人不明算學者不足以盡測繪之能僅能明算學者多未親測繪之事故用人以施諸實事爲準其精通算學能用儀器測天度地依率繪圖者爲上僅守成法測地面依率繪圖者次之但鄂省幅員之廣欲求實測必非數人所能今招聰俊生童能耐勞苦者二十人教以繪測成法習之三月始出從事學成之後卽分派局中所有成材十二人及學生二十人爲四大路計八人共測一州縣每八人中又分四小路二人任測天度爲一路測州縣治所及各定點外仍應測地面三角管記裏輪者一人同學生一人爲一路測人行道裏外亦應測地面三角余學生四人分爲兩路專測地面三角惟測地面甚爲繁重𨿽能辧向分角而插竿滿目屢測不已或至迷識當預編竿號屬插竿之人詳查竿號次第不可顚倒插置測向者按號記之庶不至亂凡兩路分相交之處尢宜畱心交點南路必交測北路之原點北路必交測南之路原點不可增亦不可漏方能合其要在先察舊圖預約每日所測地方有依據約計之每八人共測一州縣期閱月畢之逐各州縣測去以四大路測六十八州縣風雨及甚寒暑不計外約歷二年當畢測事再以一年爲繪事故期限止於三年一用器古人測量莫不用器土圭所以測天短度所以測地緬懷舊制必稱精密仿而爲之慮不逮古近日西人之器尙屬可用如經緯儀紀限儀測向儀奪林儀度時表記裏輪网練帶尺分角器規筆平行尺曲綫版等物均測繪家所必需其測天多用紀限儀測地多用緯經儀如測向儀奪林儀則行軍人用之若平三角及髙深者究之紀限儀亦可測地經緯儀亦可測天二者俱備自稱完美惟是費錢旣多購置亦不甚易不如酌購一種爲便紀限儀便於行海及測天宮天兩曜相距之弧若用之陸地測午不如經緯儀之易於從事但必如西人用經緯儀地測難稱最密而用人旣多需器亦多所費殊不貲且經緯儀之大者能辧一秒小者能辧一分若測地面三角必求分秒則地面之弧差角天空之蒙气差均應推算除淸然後眞得眞角又非數年所能收功今酌用經緯儀能辧十秒者度時表測天測向儀奪林儀測地測向儀𨿽不如經緯儀之密然分爲百六十度又半分之能辧三十分爲七十分向矣較之吾華舊法其密十倍過之且弧角差蒙气差在地面人目所及斷無多至三十分者故用測向儀均可不計一繪法繪者當明分率會典館所頒格式原就書大小而設外間測繪原本務必放大以便詳測密塡迨圖成之後始照館頒格式縮成定本送館仍將外間原本副送一分以備采擇今酌定外間原本分率省府總圖定爲九十萬分之一以圖之一寸代地之十里仍分爲州縣郡邑圖定爲十八萬分之一以圖之一寸代地之十里十里爲八萬寸隨測隨繪之艸圖定爲一萬八千分之一以圖之一寸代地之一里一里爲一萬八千寸用圓錐通徑法作緯曲經直之式使經緯相交皆成直各角如率布算定其南廣北狹之式用分角器微分尺愼繪各點凡測向儀所成子午儀必與圖之經綫平行以求各點角度則能得各處距等圈眞形不至展而生向差矣圖中作識之法送之圖自應照館頒格式所言外間原本收所旣詳名目亦多識別不嫌其繁今另爲表識圖附後此圖未刊一圖說禹貢一書爲千古志地者之祖於九州之後卽繼以導山導水師其意而作者有班固之漢書地理誌伯益夷堅之山經書魏時之水經地誌取法乎九州山經取法乎導山水經取法乎導水也踵地誌而作者歷史之郡國州郡地形諸志皆是而自唐訖明所存元和郡縣圖志太平寰宇記元丰九域志諸書紀載𨿽有詳略之殊其體例固本之孟堅也仿水經作者則有而黃梨洲之今水經齊次風之水道提綱仿山經而作者則有戴原東之水道記黃巖李誠之萬山綱目皆爲名作今會典館所表發格其沿革疆域鄕鎭略仿班志諸書之例山則擬山經水則擬水經又詳天度道裏而山之礦產要隘水圩堰之橋津均於當處之下簡而明要而詳自應之無庸別生異議也論中國宜兼設測繪科測繪之學由來久矣周官大司徒以天下土地之圖周知地域廣輪之數職方氏掌天下之圖以掌天下之地要周知其利害實爲王者保邦致治之要務作圖之法必明勾於服深知形勢建邦立邑則有測星測景以定其位山河委曲道理遠近村鎭羅列則有記裏指南以肖其形暴秦崛起焚書滅法厥後知者寥寥普裴秀制圖條陳六體曰準望曰髙下曰方邢曰迂直曰道理曰分率則繪算三事不過存其彷佛而已𨿽近今作圖者精益求精猶未及西人之不遺餘力也故西人每出一圖了如指掌華人每望而走是非華人之聰明才力稍亞於西人實因朝廷取士旣重文藝不求實學則士子亦無畱心於此者其所以不能爭勝於西人者蓋有數端焉士子從學率以文藝爲重呫嗶之外無暇他求於測繪等事漠然視之淡然置之卽有畱心方域者亦多耳食從無以此爲專業不若﹝西人﹞﹝人西﹞童蒙入塾各量其材卽以是學爲專業不以繪畫爲小技而實是講求或因經畫而專稽一方或因武事而專詳一處或因造鐵路而取平直以開山或因開井礦而度形勢以鑿洞或因航海以識行程或因遊覽以知指向爲事旣繁需人自多以故從學者專心此業中國素無畱心此業之人今當振興之際築路開礦在在需人應選者不過一知半解徒取皮毛已耳測繪之業無如西人之專此所以遜於西人者一也中國測量之器不外規短準繩制且不精不便於用如矩也偃固可以測天覆固可以測地平固可以正人苟矩角不準大有毫釐千里之誤羅盤也八向八方指其粗不能分其細且不知攺正差之法用此等測量之器𨿽煞費苦工亦難密合西人測量全賴精妙儀器如測天度則有緯經儀記作儀測地面則有測平儀羅盤儀測時刻則有子午儀日晷儀其他測器繁簡頗多經緯儀之精平立二圈小則徑三四寸大則徑三四尺制配甚準分度極細一周三百六十度度六十分分六十秒復加佛逆綴以顯微鏡可分十分秒之一以至一百分秒之一秒分旣細測角無差規制精良爲用自準中有遠鏡仰測天經星宿置列日月躔可知之也俯測地緯山水位置道路遠近可得也平測原野土田下髙地面低斜可見也紀限儀分兩種一圓盒者一三角式者可以𨿽異其用則同皆用六十度之弧對測二點平測可知二物之距度立測可知二物之髙度圓盒者體小便於帶遊覽之人多用之三角式者可以手握而測行海者多用之測平儀可測地之平面及地之髙下而開礦築路多用之其他如羅盤儀子午儀日晷儀各器皆極精良測繪之器華人無如西人之精此其所以遜於西人者二也中國測地之法率以勾股爲主西人則以三角爲用蓋三角能以已知三事可推未知三事如已知一邊二角已知二邊一角亦可推一邊二角且度量三之一邊較諸度量勾股之二邊爲工更簡而易舉而測一邊之二角爲事亦不煩冗故西人測地多用三角法也法於平面上測定底綫再於底綫兩端測得便當之物點使與底綫兩端成角並各物點亦自成角如此而各物點與底綫相距之處與物點彼此之相距皆可推測則地面之大小並測器之尺寸俱有比例華人惟恃股勾之法爲宗必知二事知能推知一事故測量必時知勾股二邊或勾弦二邊或股弦二邊能推知其餘較諸三角已煩簡不同一或乖誤則失之毫釐竟謬以千里測繪之法又不如西人之詳此華人遜於西人者三也地圖一事上系天度下關道裏測量未精繪圖難準測量之工又非以朝夕所能徧及故善於測量不僅視爲專業賴有精器善法亦不逐段細量始能盡悉部位如測量底綫如有測量之差則一切之工俱差是爲極難之事測量底綫此綫三角之所從出也並周圍當測之點必須盡見而後可地球大圈若干海面若干熟度若干必先準以尺寸兩相比例地面不平則另用經緯儀測之如此測量三五次見無差池方爲作圖故西人於測量之法不憚再三比試測量一處或歷三五年之久或經一二人之手務以精測詳準爲要𨿽曠日持久勿計也華測繪一縣之地僅限以半年之工測不及細地不及量山川周圍一切形勢徒在一望之中或憑里正鄕民之傳述以爲準率潦艸敷衍徒求畢事則繪圖之準否不問可知測量之時又不時西人之久此華人遜於西人者四也有此四端無怪測繪之事終讓西人獨步也今者八股廢棄朝廷變通科舉旁求俊才旣試以經策時務則測繪一事亦宜兼試固不必盡人而課之凡有專門者準其報名臨場考試歲科鄕會各試於算學而外另試一齋專試測繪之學𨿽其人不能作經策時藝聽其自便不必多所彊求蓋學有專門自成名家固不以博取涉獵爲能也其出榜之日須較諸尋常試事多寬時日務須簡拔直才所中者一體用之不以成格爲累平日責成各省大吏撥資多備西法測量儀器與中西測量各書藏之各書院中俾有志之士日夕講求按月考試見有可造者則於尋常獎賞外另給資斧寬以時日使之周曆各要隘以廣見識則異日進之大廷不獨測繪之事可與西人並駕齊驅卽中國築路開礦諸大務凡有需於測繪者之自不必借才於異域哉兼設測量之科中國今日尙有已哉𨿽然要非專其業精其器詳其法久其時不足以爲功也天學談天吾聞天有常度有常行天不變道亦不變故古大儒希聖希天居天下廣居立天下正位行天下大道其立言也亦惟是明天倫天秩究天理講天經煥九天文彩今吾子天質聰明天姿韶秀天才英偉何天種地毓之靈明白甚矣不亟求登天榜染天香披天衣步天堂食天廚依天仗列天曹作天官膺木天之選撰贊天之文而復席地捫天畫地指天量天球測天數髙談雄辯如天馬行空畫策出奇如天花亂墮富國彊兵如天回地轉保邦安民如地久天長然而言不載天冊說不達天聽意者談天之學復見於今乎何詩膽之大如天也曰子弟坐井觀天而不知乘時以應天也昔者天荒破天象垂有法天之聖人出體天立極代天宣化定天紀補天功天成地平天靜人和天宇澄淸天休聿至然後天開文運天誕羣賢抒掞天才奮垂天翼輔佐天家表揚天瑞奏鈞天大樂上堯天三祝頌天保九如定天山三箭士之飛不夫天者則率天眞修天爵山林以養天性琴書以暢天懷風月以適天機詩歌以鳴天籟不怨天尢人咸樂天知命蓋天定也今中國天運猶是天道反常天竺人紛至天主堂林立天氓自佚天徳不條姦詐者欺天凶惡者侮天荒淫者迷天殘忍者傷天靡爛天產暴殄天物不畏天命不懼天誅罪惡滔天怨讟彌天豈知天容渺渺天网恢恢天方薦瘥天降喪亂雄圖素稱天府國窮而天不雨金小民以食爲天年饑而天不雨粟夫厲旣如天災又至雷震天壇火毀天門山鳴河天動神威秋雪颶風天示警戒倭人助天爲虐忽舉連天烽火我朝廷恭行天命六師親伸天討不圖天魔猖狂喪失天塹險要奉天危急順天驚惶天使行成天兵停戰割天壤以予敵納天貢以和戎天監在玆天神共怒天倉告罄天步艱難凡在普天之眾應共戴天之仇嗚呼唐明宗祈天無靈女媧氏補天不再勇乏射天武乙智無識天張衡野多問天屈原朝鮮告天趙拚士生天覆地載之中素荷天髙地厚之徳發天良以獻策欲挽回已去之大緣天威之咫尺又深恐得罪於天搔首問天瞪目視天如杞人憂天爲大舜泣天也久矣何幸天佑下民天心回禍今天子嗣天位聖明天縱智勇天錫奮發天聰屢降天旨天敬勤民祭天祀地求天民之士選天將之才夫量廣而不擇品流天限寬而不拘資格是以天涯海角之士莫不張天骨奪天工奇想天開妙窮天巧法天行以治國象天形以用兵搜天寶以理財仿天儀可以制造不愧於天不悖於天各抒參天兩地之力圖化日光天之治是天助士也若天旣授士以能言之權而士猶學天無言之表是違天意也必有夭殃矣順天則昌逆天者亡過此而欲求天眷不登天萬難乎且我聞之成王悔天而反風魯陽憤天而麾日韓愈感天而開云鄒衍哭天而飛霜歷來昊天孔昭不可視天夢夢吾所以不爲作葛天民而思撐天柱也子笑吾爲談天我亦笑子爲信天翁矣然則乘時應天將以求授天職食天祿乎曰富貴在天也昔天生孔子爲木鐸道徳極天髙明配天律天時假天年而僅言知我者天孟子以平治天下自任天使之不遇魯侯其餘悲天憫人天亦每畀其才而靳其遇近者天然公車書言足以驚天動地天津格致院學法乎天日新而皆未聞天語褒嘉天顏有喜荷天之寵受天百祿豈天忌歟借使天相吉人天報善士一旦星回於天聲聞於天奉九重天綍棒五色天書校經天祿閣中歌詠大羅天上此亦天作之合天成其美也應龍泥蟠而天飛原不爲天間事若夫蘇秦張儀遊說以合天範睢祭足徼幸而貪天與夫一切荒唐鑿天者𨿽皆奪天之功邀天之福我不與彼同天也亦非別有天也惟以天下爲己任而已說日日之光明奇麗爲眾星之冠自東升以至西沒一日之內隨時攺觀古人不知其理惟欲求日所出入之地故愈求而愈自格致家多方推測盡辟前人之謬說而後其理始確鑿無疑矣格致家之言曰日初出地幾若與毗連者實則日之離地計有一百五十兆法裏之遠卽一小時能行六十法裏之火車六必三百八十九年方能行抵日處人自遠觀日如煨紅之鐵磨其體似不甚大不知日非扁形實非渾圓且大於地球者計一百三十萬倍不獨以其光照耀地球且有攝引之力能使地球繞之而成橢圓形微特地球爲然卽離日四十兆法裏之行星行星詳後日亦能照之攝之也昔人皆謂二十四小時日繞地一周其說殊誤蓋此非日繞地乃地繞日而以次向背日光耳日能發熱與光爲世間最要之物若無日則地球萬古如長夜而嚴寒逼人𨿽極冷之冬令亦無以相比且河海之水全賴日光蒸曬得以升而爲汽降而爲雨露霜雪若無日則何以得此哉恆星說恆星能自發光與太陽同亦必有他行星爲其所照若日之照地球者目所能見之恆星約一千五百座然以遠鏡窺之則不啻百萬座故星象之布列於天空一如砂礫之布列於海濱也恆星自人目中觀之僅如細粒誰知其體積更大於日乎夫日之離地已有一百五十兆法裏之遠而恆星距地之遠又二萬七千倍於日故𨿽大而不見其大也恆星旣如是其遠𨿽有極速之炮彈亦非七千年不能及之光之爲物流行最疾自太陽至人目僅需八分時約計一秒時內可環行地球八周豈不神速然自最近之恆星而來者非歷三年之久不能抵人目也今人所見之恆星遠且十倍則自發光以至抵地歷時已三十年矣此外各恆星其距地之遠尙有十百千倍於北斗星者設如造物者盡取而殄滅之其光之在人目者尙可延數十百年之久也古今人皆謂恆星居所不動實亦旋轉如飛我等所以不覺者因距地太遠耳而且穹蒼之際廣大無窮恆星卽有移動之必俟千萬年後乃能見之則已宇宙一新而眾星紛紛竄易矣彗星說彗星見經史以爲星變乃天之示警故人主恐懼修省冀上回天心也至言其所主所應則不一其說焉如左傳文十三年之彗叔服謂主宋齊晉之君死亂昭十三年之彗申須謂主除舊布新應在宋有火災哀十三年之彗董仲舒謂應在楚滅陳田氏纂齊六卿分晉此見於經者也又考史記天官書秦始皇十五年之彗司馬遷謂應在滅六國又漢書天文志漢髙帝三年之彗劉向謂應在滅楚文帝後七年之彗劉向謂應在六國反景帝中元三年之彗班固謂應在梁王殺漢使武帝元封元年之彗班固謂應在江充作亂宣帝地節元年之彗劉向謂應在霍光薨成帝六年之彗劉向謂應在趙昭儀害王子元延元年之彗谷永謂應在王莽篡國此見於史漢者也又考後漢書天文志王莽地節三年之彗司馬彪謂應在光武起兵光武建武十五年之彗司馬彪謂應在廢郭皇后明帝永平元年之彗彪謂應在大水桓帝建和元年之彗彪謂應在梁冀驕亂獻帝中平二年之彗彪謂應在遷都此見於後漢書者也夫彗之見於六經三史其所主所應已各異而不一端後之論彗者念天道旣深微莫測人事更蕃變難言其能預爲推測而決其所主所應哉必也辧其色考其度審其指核其經而後或可推測所主所應之端倪耳論雷電雷擊一事在中國人言有神主之而西國人言實觸電气紛紛聚訟莫衷一是余詳細體察大約兩說均未可以厚非致存模稜之見而爲調停之言也夫雷電二者自有天地卽有雷電虞書之言舜也曰烈風雷雨弗迷大易之彖噬嗑曰電電合而章月令之序仲春也曰電乃發聲始電易之系辭曰鼓之以雷霆說卦曰雷以動之又曰震爲雷離爲電或言其形或言其象或言其聲或言其功用均未言其能擊也至春秋﹝僖﹞﹝僅﹞公十有五年己卯晦震夷伯之廟始言其能擊也左氏傳釋之曰震夷伯之廟罪之曰於是展氏有隱慝焉晉杜元凱注曰震者雷電擊之隱惡非法所得尊貴罪所不加是以聖人因天地之變自然之妖以感動之知達之主則識先聖之情以自厲中下之主亦信妖詳以不忘神道教惟此爲深有此一事當時聖人記之不過曰有此特耳左氏釋之則以爲實屬聖人之示教自此之後世人遂謂凡人與物爲雷所擊者皆天使之以懲惡也佛教傳入中國更從而神其說間有雷擊之人實系罪惡滿盈者或有誤擊良民之時則遂諉之爲前身必有積惡或前仗必有隱惡究之亦未必皆然道教更從而附會之遂謂雷實有神以司之究其所謂爲雷神者皆曰九天應元雷神普化天尊是也更恐世人不信並指實雷神天尊卽封神榜小說所戴商紂之相太師聞仲是也封神榜書內皆虛無縹緲之事憑空結撰之言本無足信但儒教之人因其神道設教亦可補王法之不及故亦不斥言其非然遽信以謂是則或矣至於電埠雅解云雷與電同電從回電從申陰陽以回薄而成雷以申泄而爲雷或曰雷出天气電出﹝地出﹞地气故電從坤省說卦離爲電電火屬也蓋陰陽暴格分爭激財有火生焉其光爲電其聲爲雷今鐵石相擊則生火燒石投井起雷又天地大鑪之所薄動眞火之所激射乎其言如此河圖經云陰激陽爲雷電是雷光由此言之雷電名𨿽二而實仍一也西學格物必從其實電聲虛電气實故言爲電擊也而且凡爲雷電所擊者其身體宛如火燒電有火而雷無之故凡雷擊者卽謂爲電擊亦可也但其中亦有令人不解者嘗聞廣東雷州產雷其地中每有掘得者其形狀亦與世所雕塑之雷相似余長親曾見目見又雷擊人物之時爲淫婦及諸穢物所厭竟畱於其地不能他去必須再遇大雨淋洗後方能不見見者亦言與世所塑雕者無異且世所供奉之雷象周身圍以八股而周官戢人曰以雷鼓鼓神祀注雷鼓八面鼓也似乎古人業已得見此又何說也我故曰凡人物爲所擊者謂爲雷擊也可卽謂爲電擊也亦可故以模稜之見作此調停之言中西各有是處不必紛紛眾訟也釋霆霆之見於經者易言鼓之以雷霆詩言如霆如雷禮言風霆流形左傳言畏之如雷霆公羊言震霆也谷梁言電霆也爾雅言疾雷謂之霆此皆霆之見於經者也至見於史與子集者更不勝枚舉而考霆之解則有三一爲雷之餘气餘聲一爲疾雷卽霹靂也一爲卽電也請備考而詳釋之一爲電之餘气餘聲者易系辭云鼓之以雷霆京房注云霆者雷之餘气挺生萬物所以霆爲雷之餘气也又說文云霆雷餘聲所以挺生萬物所以霆爲雷之餘聲也又劉瓛易注云霆雷也按此解霆爲雷似未淸晰如第解爲雷則解易鼓之以雷霆爲鼓之以雷雷可乎不若京房許愼餘气餘聲之解較爲辧別矣以爲疾雷者爾雅釋天云疾雷爲霆郭注云疾雷謂雷音急激者按詩小雅云如霆如雷朱傳卽釋霆爲疾雷也又禮孔子閒居云神气風霆風霆流形此霆字亦當解爲疾雷也又漢書敍傳云霆擊朔野注亦云霆疾雷也又後漢書班彪傳注亦云霆疾雷也又山海經中山經云服之者不霆郭注云不霆不畏雷霆疾雷也以上皆據爾雅以霆爲疾雷也疾雷卽霹靂霆又卽霹靂也考公羊傳云震霆也謂急雷爲霹靂注云雷疾而甚者爲震震與霆皆謂之霹靂又谷梁傳隱九年云陰陽相薄感而爲雷激而爲霆孔疏云霆者霹靂之別名又爾雅云疾雷爲之霆郭主云疾雷謂雷聲急激者謂之霹靂又後漢書班彪傳注云霆疾雷也卒如火之爆者卽霹靂也又東京賦云若疾霆轉雷而激迅風也薛綜注亦云霆霹靂也又西京賦注引蒼頡篇亦云霆霹靂也又子虛賦云星流電擊郭注亦云霆霹靂也又玉篇亦云霆霹靂也又五經通義亦云震與霆皆霹靂也以上皆釋霆爲霹靂也其他或解爲急雷爲迅雷爲大雷爲震雷與疾雷同亦卽霹靂也解爲急雷者漢書劉向傳雲雨雪雷霆注云霆雷之急者也又楊雄傳云擊如震霆注亦云霆雷之急者也解爲迅雷者素問五常政大論云乃爲雷霆注云霆謂迅雷解爲大雷者史記某書云鼓之以霆注云大雷曰霆解爲震雷者左傳昭四年注云震霆也疏云霆是震之別名又管子七臣七主篇云地冬霆注云霆震也又漢書賈山傳云雷霆之所擊注云霆震雷也以上解霆爲迅雷大雷震雷與疾雷霹靂同也今按尉繚子云聲如振霆鶡冠子云兩豆塞耳不聞雷霆淮南子云蔭不祥之木爲雷霆所撲論衡云雷霆迅疾擊折樹木史記蘇秦傳云戰如雷霆吳越春秋云子胥在傍聲如雷霆揚子法言云或問大聲曰非雷非霆此諸霆字皆當釋爲疾雷霹靂也而又有解爲電者易云鼓之以雷霆蜀才注云霆疑爲電孔疏云震雷離電此解霆爲電也又左傳云畏之如雷霆釋文云霆本亦作電按谷梁傳隱九年云電霆也此解霆爲電所本也又莊子天運篇云吾驚之以雷霆釋文云霆電也又後漢書班彪傳注云霆發電又埤雅云霆或謂之電六書故亦引谷梁訓電爲霆謂霆卽電以上皆解霆爲電也按淮南子天文訓云疾雷不及掩耳疾霆不及掩目此霆字亦當釋爲電也乃正字通亦言或謂霆卽電而又引月令仲春言雷乃發聲又言始電遂以合電霆爲一謂誤泥矣不知霆之一字實有三義當隨文解義不可拘執一說以駁辧也至霆字之音埤雅云音庭爲雷音挺爲電按陸農師之辧亦似是而實非也考爾雅釋文云霆徒丁反山海經注云霆音廷博之廷則音庭爲雷之說是矣然再考易釋文云霆王肅呂沈音庭徐邈又音徒鼎反又音定詩釋文云霆又音挺又音定則音挺亦爲雷也是爲雷有三音也又考左思吳都賦云鉤爪鋸牙自成鋒精若曜星聲若雷霆此又音挺爲雷之一證也則爲雷亦有挺音不必爲電始音挺也陸農師彊生分別似是而實非也皇朝經世文四編卷十學術地學問魏氏海國圖誌與徐氏瀛寰誌略考證孰優徐繼畬瀛寰志十卷魏源海國圖誌一百卷二書皆考四海諸國而魏書卷帙十倍於徐書論考証之詳明固魏優於徐矣然徐書作於前魏書作於後創始者難爲功繼起者易爲力也考徐繼畬字松龕山西五臺人官福建巡撫作此書成時爲道光十八年魏源字默深湖南邵陽人官髙郵州知州其書初成則六十卷時爲道光二十六年後又續增四十卷合爲百卷時則咸豐二年也徐則作於前魏則作於後也夫論中國諸近國則全史諸書多已言之至西洋諸遠國則前明時西洋之利瑪竇南懷仁著書始言之然言多誇飾而於疆域制度兵刑風俗非有裨實用可資制馭之書也自道光中英事起林文忠爲粵督專心洋務注意制馭始致洋人譯洋圖詢之述之佐以近人紀載筆之於書撰爲四洲志而未刊行松龕與文忠同時爲閩撫亦注意制馭詳詢洋人細譯地圖參考異同主於核實勝於海國聞見錄未盡合洋圖者多矣且其大旨意在得今時之情事而不在考古書此瀛寰誌略歷五年而後成自言書采可信得片紙亦存稿凡數十易未嘗一日輟其用心良苦矣蓋自以𨿽精密而僅得崖略故書以誌略爲名也然已得其要領矣其創始之功正不易也至於默深又撰海國圖誌其自序中第言得林文忠四洲志之鈔本絕不及松龕之瀛寰誌略然魏書備引徐書是實本二書推廣之又博引書詳加考證耳旣益以分圖亦爲夷譯又附以諸論兼策戰和其自序稱東南諸國增林書十之八大西洋諸國增林書十之六今以魏書較林徐二書誠爲詳備幾於後來居上矣蓋創始者難爲功繼起者易爲力也乃劉鴻翺之瀛寰誌略序謂海國圖誌大半臆說此似過爲苛論矣今若論考證則魏書優於徐書請於二書言諸國取一二國以二書合論之如南洋之安南國徐書則沿革括以數言近時情事則頗新異爲前人所未言於篇末注云安南本中國地名諸書言之綦詳故不多贅又於篇後附引顧亭林天下郡國利病書則沿革亦已甚詳矣又引陳資齋海國聞見錄及蔡進士親至之言則分國與水程亦詳矣至俗傳安南人善泅水能釘洋船底繩曳擱淺而焚之又有軋船能攻破洋船之說則辧其不確嘗有將軋船繪圖仿造入海無異當船耳食之談施之實事無效可見松龕采書必擇可信矣此徐書之優也夫徐書於安南沿革第篇首簡括而不繁引則凡例中已言之凡例雲南洋諸國漢時已通中國歷代史籍紀載或殊轉不如近時閩粵人遊者所紀錄爲可據此書皆依據近人雜書而略附其沿革於後僅於篇中略數語以歸簡淨蓋徐書大旨在考近今之情事不在考古之詳明也此亦徐書之優也再論魏書於越南國其首篇實本林文忠四洲志而增廣之其安南乞師佛蘭西之事辧之頗詳又言師船火器諸事誠足補徐書之闕又引萬國地理全圖集及自著之聖武記兼引英夷記略瀛寰誌略地理備考外國史略裨海記遊臺灣誌澳門記略諸書考證誠博矣然如徐書所引之天下郡國利病書蔡進士言轉不之及未知何故魏書又附以越南疆域考則引皇淸通考一統志又考越南分國則復引東西洋考皇淸通考海國聞見錄又附考安南分國沿革則更引晉書梁書宋書水經注唐書宋史明史海錄論其考證誠博而優矣以考證言優於徐書矣惟徐書則不信安南人能泅釘而焚洋船之說故引海國聞見錄則刪去此語不信軋船能破洋船之說言仿造試之無用已辧之矣而魏書則引明鄧芝龍釘焚洋船之事而信引海國聞見錄不刪此語且引郁永河裨海記遊尙謂軋船中國宜講則二書所見不同也按近今安南與法國構兵嘗乞援於中國今安南地已多爲法人侵占如更考證補之則益優矣近旣安南屢敗則泅釘能焚洋舟軋船能破洋舟之說恐不足信矣再請於北之俄羅斯國合二書所言合論之徐書言俄國𨿽書不盈一卷而於篇首先言沿革次及國朝俄事已具梗槪次言疆域分四大部曰波羅的部曰波蘭部曰髙加索部曰西伯利部又言分五大域曰東俄曰大俄曰加匽俄曰小俄曰南俄又析言所屬諸部及各科其言科者猶華言省也兼及其國政兵刑風俗又附考其沿革都城松龕復親詢美國人雅裨理載其所言切中情事爲前人所未及又引海國聞見錄又更於篇末言嘉慶道光中俄船至粵東上海經奏駮回則大已得要領矣似已近優矣再考魏書言俄國則書盈三卷考證加詳其序引言伏讀康熙平定羅剎方俄羅斯兵守雅克薩尼布楚二城每城兵僅數百我黑龍江兵則數千攻之何難勝而聖祖兩致書察罕一寄書何蘭往返數萬里何哉其時喀爾喀準噶爾未臣服皆與俄接壤苟狼狽犄角且將合從以撓我兵力自俄羅斯盟定而準噶爾火器無所借敗遁無所投卽幹隆阿逆土爾扈特之事亦無掣肘於是西北版圖開辟萬里經營於耳目之前而收效於數十年數世之後此默深能仰見聖祖慮患之遠見事之大其名論誠優矣惟其首篇曰俄國總記及五千餘言皆林文忠四洲志之文也未著四洲誌書名則似皆爲己言矣至續輯乃引萬國地理全圖集地球圖說地理備考外國史略諸書引證較詳矣似較優矣再考魏書其次諸篇曰大俄十八部曰小俄三部曰南俄五部曰加匽俄四部曰南新藩俄五部曰小部落百二十有一曰東新藩俄四部曰西悉畢釐二部曰東悉畢釐二部附西卑裏十部此諸篇凡八千餘言亦皆文忠四洲之文也亦不著書名似爲己言以此諸篇合之首篇都計萬三千言並爲文忠之言默深以得林書鈔本尙未刊行遂隱其書名若爲己說近於攘美不無可議近人何秋濤已將四洲志之言俄國者備刊入北徼匯編可以校核也惟默深續輯又引地理備考地球圖說二書則引證加詳矣似亦優矣再考其續輯又增益四篇曰俄國沿革曰國朝俄羅斯盟聘記曰元代北方彊域考上下二篇其俄國沿革篇則引皇淸四裔考一統志職方外紀西域聞見錄癸巳類稿貿易通誌異域錄諸書於諸書中多加按語考論且於西域聞見錄更能力辧其非足見考証之精而優矣至國朝俄羅斯盟聘記則引自著聖武記中之所記也又附以澳門月報頗有中綮語其元代北方疆域考二篇則詳考元時俄國西北東北兩境地其考證尢詳矣篇末又全引瀛寰誌略及誌略所引海國聞見錄之言則於徐書亦備采不遺也合二書而論之徐書意在簡而明魏書意在詳而明徐書意主考今魏書意兼考古若以考證論之則固魏書優於徐書矣惟北徼匯編中如俄羅斯進呈書籍記之類似可擇取一二附以補之至魏書成後中俄近事如歸我烏魯木齊及昔時互市則在中俄交界之恰克圖近則互市於吉林極南境之琿春矣已深入內地矣此可備載其定約章程續以補之也請再以二書之言大西洋英國者合而論之徐書言英國書不盈一卷其言沿革以中國古書所無也乃譯洋書而次之其言疆域以英國爲海中三島一曰英倫則國都也其二曰蘇格蘭曰阿爾蘭因析言英倫之五十二部蘇格蘭之三十三部阿爾蘭之三十二部又歷言其國政教兵刑輪船機器洋洋槍物產商務冠服風俗言皆得實覽之已可知其梗槪矣且其立論謂英國𨿽僅海中三島而國外之得地甚多始則得美利加繼又據印度地後又尋得澳大利亞復於南洋數千里外廣立埔頭如阿喀刺達歪則取之緬甸麻刺甲息力則易之荷蘭而富彊遂冠諸國矣其立論精確已得要領矣按近今英國又乞得中國之香港而地更近粵矣以管窺言之英國彊以船堅炮利智以機器輪舟富以遠商重稅更以印度所產之鴉片市於中國尢握利權此所以富彊甲天下也而徐書已一一考核言之似不得議其過略矣再考魏書則言英國書盈四卷考證愈詳其第一卷

三篇曰英吉利蘭墩卽英倫五十三部曰斯葛蘭卽蘇格蘭三十部曰愛倫卽阿爾蘭三十部則縷析條分較徐書更詳矣其餘三卷曰英國廣述上中下三篇則博引旁徵考證尢詳上篇引英國論略貿易通誌職方外紀萬國地理全圖集地球圖遻地理備考外國史略諸書中篇引皇淸四裔考海錄英國夷情記瀛寰誌略諸書下篇引萬令裕之記英吉利及自著之英吉利小記姚瑩之臺灣進呈英國圖說疏及瑩之英吉利地圖說諸書夫徐書言英國不盈一卷僅六千餘言魏書則盈四卷都計四萬八千餘言加增八倍博引書皆足資考證則魏書較徐書更優矣惟魏書成後中英之事如咸豐中英人兵艦直駛天津進逼都城竟焚圓明園而後受乃諭戶部予巨金以償兵費許英使駐京師領事駐各口而沿海五口通商準教士於五口建天主堂行耶穌教不禁華人入教凡此諸事及定約章程似宜增入也近又不但沿海增口北口已至於奉天且又增長江各口輪船不惟溯長江千里而上由蕪湖九江而至漢口更南駛而直至湖北之宜昌矣已十五口通商矣此歷次定約章程似亦宜增入也又如近之英人慕淮廉著大英國志傅蘭雅著益智新編其中言英之近事者似亦可約取一二以附入也以上第取二書言南之安南國北之俄國西之英國合而論之也請再進論二書之全書夫徐書之優尢在諸地圖詢洋人而譯洋圖又博訪參考故能核實較前人之圖尙有未合者遠勝矣此其優也至於魏書增圖益多亦皆詞譯核實使後人觀之者於數萬里外之遠國一覽了然如履其地則更優矣且魏書於詳考諸海國之外於卷首又冠以籌海四篇議守議戰議自抒偉論究心經濟專籌制取此尢其全書精神之所注也全書之卷末又附以要論二十七卷曰國地總論三篇則引西洋人利瑪竇艾儒二記南懷仁圖記中國人莊廷圖記西洋瑪吉士地理備考地球總論美國培端地球推方圖說曰籌海總論四篇則備采蕭氏粵東市舶議浙粵章奏及條約曰夷情備采三卷則備采澳門月報華言夷情貿易通誌翻譯夷律此皆博引繁徵足資考證也其餘十二卷之書則詳論輪船火器炮臺水雷遠鏡測量諸法尢有裨實用其篇目曰仿造戰船議曰火輪船圖記曰鑄炮鐵模圖曰仿鑄洋炮議曰炸彈飛炮說曰炮車炮圖說曰西洋用炮測量記曰西洋炮臺記曰西洋自來火銃法曰攻船水雷圖說曰西洋技藝雜述曰西洋遠鏡法按以上諸篇默深命意在得洋人之長以制洋人之長誠爲妙策此又全書之至優處也今各省已設制造局仿造輪船火器則其說已行矣惟考魏書中之攻船水雷圖說二卷全載潘仕成水雷圖說之原書潘書爲圖多至二十有八圖皆有說其說皆詳全采之固至優矣夫水雷爲伏海中攻毀輪船利器宜詳益求詳精益求精考近布國人希理哈著防海新編其中詳言各種水雷復有電气水雷等諸巧制近人又著水雷船圖說更可人坐船中船行水底至輪船下而發雷攻毀之法且上海制造局中又新譯有西人專論水雷之書其新法有愈出愈奇者似宜更續爲增入則愈精愈詳而愈優矣至論魏書言洋炮輪船諸法固已詳矣而近時上海制造局中所譯洋人之書言洋炮者則有克虜伯炮說摻法及表克虜伯炮彈造法及餅藥法制火藥法攻守炮法炮準心法兵家炮法爆藥記要諸書言輪船者則有輪船布陣汽機發軔汽機新制汽機必以諸書言測量則有行軍測澮測地繪圖諸書言藝術則有西藝知新諸書言炮臺遠鏡則所譯布國防海新論又詳言之魏書言輪船而未言鐵艦而新論中又詳言之魏書言火輪船而未言火輪車而近時英人傅蘭雅又有火輪車圖說此似亦宜續爲增入庶愈詳愈備而愈優也魏書又於全書之終篇附以地球天文合論四篇夫默深於此書博引旁徵萃心力考證可謂專且勤矣其書較徐書誠更優矣以上論全書也而以管窺別據一二事言之則又有說焉夫徐書之優昔見徐書原本初印者於英國言英人性情有瘈狗妙諭言其虛聲恫喝啟釁興兵正如瘈狗狂吠而欲噬人如其人執杖擊之卽懼而反走倘其人畏而疾避卽愈狂吠追噬矣此松龕詢之洋人而得其性情深見其肺腑也可悟制馭之道矣此徐書之優也請以前事証之如昔粵督林文忠因其犯粵卽以兵擊之彼卽引退矣後人怯而主則彼卽犯江浙趨天津逼都焚禦園正如狂吠追噬矣此一證也又如逼都城時文宗命少司空成琦赴英營議和時甲館琦家琦晨往暮歸屢議未定嘆而相告曰英使巴夏禮狡甚議旣定而詰朝變議再定而移時又變屢變不能定若柰何時俄之俄使聞之至曰請偕住議之如再變則論國俄大英小論兵此主彼客請共擊之必勝如其言英使乃懾而遵議此正如瘈狗之畏摻杖共擊卽不敢而帖耳服也又可證也後曾文正亦以此諭爲然故於爲江督時英人或以非禮請文正卽正色拒之曰此斷不能行英人亦卽無言而退此正如吠而叱之亦卽畏而去之也又可證也然徐書之優以此徐書之毀亦以此後英人譯徐書至此諭慚而憤知松龕方引退家居英人乃請總署向五臺取版毀之英人又念徐書已印行乃削此諭以活字版排印賤價廣售則卽今盛行之縮本是也未知英人於此書尙有妄削妄攺否則今甲藏之原本已失不得校核矣夫能得制馭英人之道者文忠遣戍松龕去官而書尙被毀幸文忠之書未刊得免被毀耳論徐書之優優以此毀亦以此惜哉再論魏書固至優矣而以管窺言之如默深論戰守謂不當守海口戰海中當縱使入口伏而擊之默深之意以昔洋船侵安南安南縱使入口百里不見一人潛使善泅以巨綆釘船底曳至淺灘擱淺而焚之以此洋船不敢入安南境此行之有效之妙策也然中國與安南地勢人情不同中國口內居民繁密豈能使百里不見一人如縱使入口恐民多糜爛矣且縱使入口是引寇入門也拒盜者不拒之於大門之外而縱使入內室之中然後拒之必家人多被傷矣似尙非萬全之策也似未可執古方以醫今病也近今安南洋船已深入其境而內地多被侵占何不聞洋船之被焚乎是已徐書早已不信此說而魏書尙信之此其說似未可試行也是以今之防海尙嚴守海口以保衛內地也於海口築炮臺密巨炮精測量以求炮準活炮架以向敵船而又戰則多備輪船守則更設鐵艦伏則預水雷務求萬全以期必勝殆亦不以默深之說爲然也然則魏書𨿽至優而此說可疑似尙未優也得無白璧微玷智者之千慮一失乎此管窺之論也然以考證論之則魏書固優於徐書矣地震解地震之見於記載者不一而足後魏延昌三年詔曰肆州秀容郡敷城縣雁門郡原平縣並自去年四月以來山鳴地震於今不已明崇禎己巳年四州地大震丁丑閏四月雅州地震馬湖聖洞地震者二敍州建武瀘州越皆同日震又說鈴載順治某年京師地大震毀屋傷人不可以數計華人皆曰此災異也考之典籍蒙叟謂海水三歲一周流波相搏地爲之震國語謂陽伏兩地震張融謂气開而地震其說𨿽爲前人所深信而未經歷驗終不敢決其是非歷觀近日報章地震多見於歐洲各國而亞洲之日本亦常常有之數日前接得倫惇所發電音謂意法兩國同日遭災法之南境意之北境毀壞廬舍損傷人口甚多計意境斃至一千五百人誠非常之禍也而去年美之查立斯東省卒然地震居民避無可避防不能防以致數百里之間屋宇人民蕩焉以盡其幸存者亦皆風餐露宿無食無衣困苦顚連形同乞丐噫天災流行𨿽曰國家代有何竟若此之甚哉聞之野老云地下皆有鰲魚支持喜聆水聲三日不聞則其性不舒必致揚鬐鼓鬣地軸一動全地卽爲之撼搖侈口而談一若親身目者西人笑之曰此眞夢中囈語耳烏足取信於人考西人載籍中言地震之故有三一曰气動地气氤氳彌綸無間若輪船上蒸汽然應用一千方尺气力者多蒸若干方尺則气力過旺水鍋必爲之炸裂而地震隨之矣一曰風動風𨿽無形而其力甚大偃禾拔木不足言矣甚至尋丈巨舟竟可吹移岸上連云大廈竟可捲入空中其力豈可以意計者苟地下之風無端卒發地面能不爲之震驚耶一曰火動地下隨處有火山惟不恆透出地面是以平時無可揣測耳當其煙消火滅依然聲息全無若其吐焰之時則地必預先擊蕩地下之火時時閃爍縱橫一旦其焰欲吐而無由則猛力所攻必至巨震火山多在日本及歐洲各境故地震亦彼處爲多也以上三說歐西博物士多曾詳審言之而前二說近時曾有人逐加駁斥惟火山之說則皆深信不疑謂震後查看瓦礫堆中多有灰燼之蹟使非火山卒發安得有火焚燒其非模糊影響之談可矣顧西人謂地震之形亦頗不一有被震而地忽墳起者某年新日郎地大震其地平沙壙野一望無垠無所謂山林更無所謂邱垤及災後視之則如穹窿然忽髙起九尺許斯亦奇矣有被震而地忽淪沒者印度嘉徳省有平壤焉周圍五千餘里田膏土沃嘉木成林自經地震之餘行人過此惟見洪流漭瀁湯湯有聲昔之茂樹長林頃刻間已成澤國惟四面長堤百餘里壁立依然憑眺移時能無興滄海桑田之感歟且地或因震而移某年意大利國南加拉地方地忽震動一時間波譎云詭石破天驚居人皆哀泣失聲聚待斃不虞事後居然無恙惟啟戶視之則阡陌遷移園林易所計四圍方廣二十四丈皆移至二里之外深林廣廈完好如初而方向與前各別矣異哉地或因震而裂歐洲有名城焉顏曰利斯龐未悉隸於何國城中市櫛比車馬云屯日之方中交易成市一眨眼忽黃沙飛舞黑煙滚地成團居民疑有火災咸狂呼曰走走相率奔至城外空地以冀保全性命遙望城中轟然數聲到處墻坍壁倒無殊銅山崩而洛鐘應未幾霹靂一聲大地忽裂成一縫男女三千餘口悉數陷入初尙聞啼哭聲號救聲無何而裂者復合竟爾聲息全無矣其地震不同如此或曰似此飛災在西國事所恆有不知有法焉能預爲之備俾免一网無遺乎曰奚而不有我聞地之震也其先必有預兆嘗觀先儒龔華民手著之書曰地震之兆約有六端井水本湛然無波淸可見底一旦忽渾如墨水泥滓上浮是爲地震之兆一池中之水風吹成縠荇藻交縈無端而泡沫上騰有若煎茶之沸是爲地震之兆二海面遇風波浪髙湧奔騰泙渹其常情耳若風日淸和臺颶不作而海水忽然漲起洶湧異常其爲地震之兆三夜半晦冥天忽開朗光明照耀無異日中其爲地震之兆四嫩日烘晴仰見碧落忽有黑雲一蜿蜒若長蛇橫亙長空久而不散其爲地震之兆五時方盛夏炭熾洪鑪酷熱蒸騰揮汗如雨驀覺淸涼拂拂有若雪冷意襲人肌爲之粟其爲地震之兆六苟平日六兆中偶見其一卽知地震將來行船者急爲收帆居室者速爲出避則𨿽大之至無可幸逃而盡人聽天古人之言豈欺我哉至火山之說華人未之或見咸謂事所必無然嘗閱郁滄浪裨海記遊謂臺灣番社中產硫之處地熱如炙時聞地底如怒雷激蕩山石岌岌欲動崩崖倒峽之聲不絕於耳查硫黃之力自較火山爲微而地且爲之擊動則火山之在地下能不將全地震搖乎因閱意法地震之事而考核及此精於格致者尙其有以教之聲學論西人新創傳聲妙法美國有倍爾者於十數年前新創傳聲之法亦用電綫以傳𨿽相隔數百里問答有如覿面名曰徳律風誠格致家之奇構也今市上所行畱聲筩其法亦從此而出特稍參以變化耳夫耳目爲五官之要其用本不相上下目可照見遠物而耳乃不能聞遠聲且目力有不及者則設以千里鏡以引極遠之物近至目前獨無一器以接耳力豈非耳有向隅之感乎近來萬里音信創設電綫以傳之名曰電气筆𨿽欲補耳之所不足而仍以目謀之今新創徳律風之法乃眞可補耳力所不及矣豈但足與千里鏡並重者蓋以其新奇創獲而爲世所寶貴其心思之巧妙尢覺突過之遠甚矣倍爾徳律風之法用電器收受人聲由電綫通彼處之電器復發爲人聲此法一出年來格致之用之便無與比者當美國賽百年大會之時倍爾以此徳律風陳於會中任人聚觀各國所派人員曁格致師試驗之果爾靈妙罕倫眾咸贊嘆得未曾有會賽旣畢品評各國珍奇英格致師黨生在彼試驗眾以爲電器之用超前邁後今得此用誠極奇極妙惟此器初創恐尙有未足之處願倍爾再加研究更進一層無須多時言語可頃刻傳於千百里豈非天地間一大快事哉嗣倍爾於暴斯惇大堂聚集眾人又於十五里外眾亦聚集彼此用徳律風器聯以電綫倍爾以口向器問曰已豫備否彼卽回聲曰備矣又曰唱彼卽回聲曰請聽眾聆之音調鏗鏘如在同堂旣畢又唱葡萄牙曲調嬌喉宛轉嚦嚦可聽先時倍爾於數處接聯電綫又一條通至一百二十九里外問答如前大利名家善於唱曲令唱與眾聽轉瞬間聲自器出入耳宮徵齊發如和聲鳴鳳樂奏鈞天不知者以爲眾鼓樂於此堂也豈謂其聲直從百里外來哉倍爾初創此法而試之於唱曲者以其音髙下抑揚而試徳律風果能粗細畢達否復有人以喇叭曲傳聲亦甚淸楚又於瑟麥肥地方三人同唱倍爾初以小徳律風接於電綫傳到之音不甚嘹喨復將小徳律風之電綫折斷而接於堂上大徳律風則唱聲響朗音節更淸眾並喜躍其聲可移也倍爾試於紐海文書院有格致名師在彼學徒亦眾東西兩屋各置徳律風其電綫通至院中而中斷之以十六人相聯以手首一人手執東邊電綫末一人手執西邊電綫由是電路已通東屋語言由電綫傳至西屋電由人身遞傳與電綫相聯無異人亦不覺有電傳過斯亦奇矣美國北境有名滿芝天者亦試得律風電綫長三十里一頭分聯五處一頭或唱或語彼五處無不均聞別用數徳律風接連試之亦無不靈一家彈琴接以徳律風用電綫傳至他家聲甚淸越有一柱而有數電綫者計長三百七十五里用以傳聲則雜以他綫之聲淅瀝噌口宏不甚淸徹似徳律風只可用獨綫傳之抑知殊不然也信局伯里斯思得一法已除其獘美國各處用之商人在家傳聲至市肆今在紐約已至千餘處美之東北五邦則已有三千處各路礦穴極深皆用之英國於新出妙法往往不甚急於施用獨此徳律風倍爾至無多日而英卽用之先於倫惇通至裘集島亦由內宅通至肆中黨中監辦煤礦用一千八百尺電綫由總局通至礦底派人分往兩處一問一答聲同面言礦內向有量空气之表今以徳律風接連量表出聲如鐘報時以報空气之多寡亦多靈便黨生喜而言曰吾於美國百年賽會中曾見此器特尙粗耳今觀其法更爲精熟而倍爾之意尙如人之初生闕然未足日後繼長增髙又未知何如也倍爾夙明格致之理萬物本無聲擊動空气耳得之爲聲初以極薄勻之鐵皮成一空心圓泡於其口呼吸之則鐵皮動有凹凸形卽於泡外置一小筆尖用紙條移過筆因泡動而作點畫如電報然因悟聲者擊動空气而得者也遂以電綫傳聲以成此徳律風可謂人巧極而天工錯矣徳國曾試徳律風甚合於用電報局已購得數百副再試之以作地方正用於伯靈總局接至伯蘭惇遠者六七十里言語相通又制新式徳律風用木制如入耳之筒筒有竅竅有耳膜以極薄鋼片爲之筒中置有電之吸鐵繞以細銅絲以接電綫筒只數寸甚便取其價亦廉造者凡兩家一曰西門司一曰好斯克此間言語擊動筒內耳膜吸鐵石又有接電綫等至聆其發聲絕不模糊此彷佛今日畱聲筒之遺制也書信總局大員盡心爲之將電綫埋之地中以免損壞業有數處辦成設或用兵之時以之傳聲則電由地中行敵人莫識其所在而用亦可久也徳律風久行於中國習見無奇畱聲筒近始有之要之亦從是法而稍變者也西人之心思不愈出而愈巧哉畱聲機器題名記天下之物其可畱者皆其有質者也否則亦其有形者也照相畱影斯已奇已然固明明有形相照其所照者其有形者也惟形隨身去而影常畱一似形與影可分可合也者乃足以駭人之聞見耳而獨至於無質無形之物則斷斷乎無畱之之法大塊噫气萬籟怒號而來則突然去則寂然從古無捕風之乎然則由天籟而推之以至於地籟以至於人籟又孰能收而存之謂昨日之聲卽今日之聲也謂今日之聲卽他日之聲也是不奇而又奇乎格致匯編載圖說云美國人名愛第森者作機器以傳聲從徳律風而推之無論何人一切言語均可收存在內他日𨿽隔久遠取出聽之宛然在耳言之鑿鑿然未親見猶疑信參半也上海丰泰洋行有此器出售月前有鄕友之主行政者來函招余往觀適以小恙不能赴繼聞息庵居士購得一具亦寄語見招莫春上浣余與監門後人偕往訪之適以喬遷甫定各物又多藏不便取示只見其蠟筒兩端皆空而中間細痕如絲知其筒上有已畱之聲卒以不安機器無從聽取廢然而返髙昌寒食之日大會於張氏味園唐君傑紳謂余曰請觀一異物余唯唯謝不敏俄而有西人以機器至余正在茅亭觀霍邸詩吏與縷馨仙吏對奕唐君招余與西人相見問其名則曰阿爾生乃瑙威國人而開松茂洋行於圓明園路者也其所之機器則卽畱聲之器也於是有數友疊聽互話並招名花度曲畱其韻於筒上是日人大眾獻酬交錯不及詳觀閱日阿君特至尊閣見訪謂前日聽焉而不眞語焉而不詳頗欲復觀之乎余曰幸甚乃約於十三日上午器而來至則諸友之欲爭先而快者已集於一室阿君開其機並述其運用諸法董君筠蓀譯以告余其中蓋有電气故機器之旁置一桶以綫系諸機上筒中卽生電之藥水也機器繁密不可以枚舉其要在於一筒筒以蠟爲之套於銅管之上架機於管上將機一撥尾有如盤之物旋轉不止殆卽鐘錶上之所謂擺此物一動機轉管旋管上之機有小圓器二其一有玻璃一片小刀一具隨機而動則蠟筒上卽刀勒成痕外用一喇叭口接以軟管人對其口言之歌之則其聲皆傳於蠟筒之上大都聲髙而重則筒上之痕深聲低而輕則筒上之痕淺聲旣傳入則去喇叭口而易以另一皮管機上之小圓器亦易一無刀者管之端歧而爲二玻璃小管於其上以置於聽者之耳動其機卽聽之了了可辧不但字句淸楚卽口气亦復釐然不淆余先誦聖經一篇聽之者皆稱異不置旣又對之歌醉花陰一闋抑揚髙下不差累黍諸友亦各以言傳入俄而歷歷聽之無一爽者惟言之輕者則其音亦低言之重者則其音亦髙阿君又取一蠟筒置之機上俾聽之則爲西樂一套應弦合節入耳恰神據言尙系二年前在美國傳入之聲至今不攺其舊蓋一經有聲傳入𨿽積久至數千百年而其聲終不復散不若照相之畱影者尙有漸淡之時也觀畢阿君斂器告辭而去並語余曰如有友人欲觀者可偕來也余感而謝之諸友有獻疑者曰此器精而且奇固爲見所未見聞所未聞然不過借以作玩具而已若於﹝正﹞﹝止﹞經作用則無之可柰何余曰器之神奇若此安得而無正用人自不謀其所以用之之道耳以之傳聲則必彼此各有此種機器方能彼此應求而封寄便轉不如寄信之簡便特信或可以私拆此器則不置機器卽不成聲當必不至漏泄也家訓遺囑久後或嘆遺忘若畱之筒中則𨿽年深代遠而開筒敬聽不啻子孫親承其祖父之訓形容𨿽渺謦欬常存其爲正用也大矣又推而至於中國聽訟之官命盜等案往往覆訊翻供屢解屢翻地方官殊爲受累卽有供狀手模俱不足以成鐵案惟畱其供詞於筒中則永無翻供之時並可省書招之費而錄供之吏亦不得逞私舞獘倘爲地方官者人置一具以爲聽訟之用吾知小民卽使姦狡當亦無所施其伎倆矣尙得謂之無正用耶此器西語名曰福祿格來夫而中國之人尙無以名之餘爲定其名曰畱聲機器書曰聲依永禮曰立言不朽吾於此器也亦云徳律風源流考徳律風成於西曆一千八百七十七年爲我聖淸光緒十三年有美利堅人倍爾者運其巧思獨成新制謂電報𨿽足補聲之所不及然仍須以目謀之今則生面別開俾耳可直達於寥遠之處乃用電器收入人聲由通彼處之電器復發爲人聲此法一出百年來格致之用無有更爲便利者先是一千八百七十六年美國賽白年大會倍爾制徳律風已粗具規模乃取以陳會中任人聚觀各國所派大員及格士物聚試驗之果靈使異常賽畢經事者品評各國珍奇有英國格物士黨生者筆記其器之形質用法謂電气之用至此而超前絕後誠極奇妙之寶也惟此器初恐尙未盡美善願倍爾再加研究更上一層務使不及片時言語可傳至千百里以外方爲發憾全無倍爾遂復運精思悉心更攺至明年五月五號就暴斯惇大堂聚集眾人又於十五里外集眾亦如之以徳律風傳言互相問答先問十五里外之人曰汝處已預備否回聲曰預備矣曰旣預備請歌一曲回聲曰諾諸公試傾聽之旣而音調監鏘宮商互奏唱畢又歌葡萄牙曲一支嚦嚦鶯聲如在耳際其時倍爾已倩人將接至數處有一通至一百二十九里分撥老費圍子地方倍爾啟其機括問如前眾答亦如前倍耳曰聞今日百里拏利在彼能一發矯音以洗塵俗之耳否百里拏利欣欣然應之少焉歌聲自器中出志和音雅恍如樂奏鈞天或謂倍爾當試用時何以必令歌曲蓋以曲之節奏髙低淸濁不一其倫歌之庶以知其器之不論何音俱能傳達也又有一人在器前次喇叭傳聲亦甚淸楚又瑟麥肥地方有三人引吭齊唱倍爾初以小電器傳其聲不甚嘹喨及接於大上始音節淸妙眾方知徳律風有如此之妙用然猶未通國風行倍爾乃建於紐海紋大書院中聚眾試其時有著名格物士在座令眾學徒八往東西兩屋各置一連以電通至院中而中斷之令十六人相聯以手首一人手執西邊電旣而東邊屋內發聲電由十六人身上傳過與電相通各人亦不覺有電飛傳斯亦奇矣然此亦不過用以玩耳其用以傳述事務則始自某書信局黃伯司斯旣而市肆及煤礦俱用之後格物士黨生經理礦政用一千八百尺長之由總局通至礦底礦內向有量空气表及用徳律風相接出聲如報時鐘以報空气之多寡黨生嘗喜而言曰僕於美國百年會曾見此及今觀之其法更爲精熟然倍爾之意以爲尙如人之初生闕然未足此後繼長增髙當未可限量也蓋倍爾夙精格致之學謂萬物本無聲擊動空气始得成聲試以極簿之鐵皮成一空心圓泡就其口呼吸之則鐵皮動有凹凸形卽於泡外置一小筆頭用紙條移過則泡動因筆而作點畫如電報然悟聲者擊動空气而得遂用電綫傳聲成此徳律風其聽之之法用木制一筒如人耳然筒有竅竅中以極薄之銅皮制爲耳膜筒中制有電之吸繞以細銅絲以接電傳語時語音擊動筒內耳膜使吸鐵受其聲由電傳至彼處聽之絕不饃糊後有統兵大員謂此可備戰陣之用惟恐電電桿易被敵人所毀乃別思一法不用電桿將電理入地中俾發聲時敵人莫識其所在此則於倍爾創制之後推廣以盡其微妙者也至近年有美人愛疊生者制成納音開其機軸裝以臘筒一人口向皮帶語之則聲畱臘筒上可郵致他處供人聽聞𨿽相距數萬里遠隔數十年亦無殊晤對同堂耳提面命此則同一從電學中出而尢爲變化出奇其已見諸格致匯編容俟他日究廠由來書之以質格物之君子傳聲像聲器圖說西國電音之傳惟妙惟肖神乎技矣客有以造器之由相詢者曰程端甫先生有傳聲器像聲器圖說一則述其造器之由明晰曉暢可得而稽也其略曰英之蘇格蘭人名培勒者素精聲電二學西曆一千八百七十二年隨其父客居於合眾國之安化裏亞邦其父憫聾且啞者之不通聲气也曾設法以教之能言彼習學於父精益求精有生而啞者教之以言越兩月而口音卽能了了可辧培勒曾云啞者本具能言之性但因啞必兼聾聽而不聞無由仿效故終於啞譬如不聾不啞之人自幼不聞人聲則亦啞耳苟得善法以教之則不問其啞與不啞第視其舌尙存則無不可以言語者不獨人也物亦有之今夫鐵印之卽作錚錚之響引以電卽顯吸驅之力體質靈妙久欲爲人助能言之巧而人不之察以鐵爲冥頑不靈者豈其然哉於是專心致志創造傳聲之气初用發電瓶與平常電報所用者同後乃刪繁就簡只用攝鐵條與熟鐵片銅綫圈而已如圖第八爲傳聲器之外殼以木爲之如圖第九爲傳聲器之剖面形甲爲攝鐵條後端有螺絲旋緊之乙爲絲綫包裹之細銅綫纏繞於攝鐵條之前端卽成附電气其細銅綫之兩端接以粗銅綫通至木殼外相連之螺絲釘從此綫傳電至遠方而聲已隨之而行攝條極點前之熟片遇聲而顫每一顫則電气一顯無論聲之髙下疾徐空气中之聲浪亦如之俱能感動其熟片而附電气遂傳聲於彼處之矣是旣成先於家中試之有驗旣而漸推漸廣幾若無遠弗屆者𨿽道路殷遙亦無山河阻隔由是仿造者踵相接士慶於朝曰此可頒國家政令也商賀於市曰此可議物值低昂也卽婦人孺子之側耳而聽者亦莫不欣欣然有喜色曰今聞所未聞也此非某人之聲乎何聞其聲而不見其人耶將見此呼爲彼應彼語而此通𨿽二人百里傳言不啻覿面其人甚遠其言則邇也不第此也卽有知音者好聽琴不必造門諸奏第通銅綫於彈琴之室已可聆音識曲而洋洋盈耳奚啻仙樂奏空如有課讀者適先生有事暫歸則弟子有徒嬉戲而廢誦讀者以爲先生不知也孰意先生已識勤惰不啻目睹因有電以傳之也俄而先生至招弟子而謂之曰某也勤則賞以鉛槧墨汗某也惰則不賞以鉛槧墨汗賞與不賞總不差謬嗣後𨿽先生出遊而弟子亦無敢惰者幸賞而畏電也且是器之爲用也猶有大焉者如入地開礦而地中之言語可通入水作工而水中之詞意可達豈爲裕國便民之一助乎論聲地气大矣其功用於气象及艸木之變化而更有爲大且要者乃聲音之法也一聲經地气以所達之法全異我凡已所言者乃以纖微至小擺搖傳行由流物之此處至於彼處而無其流物行動今我所言之結果便可相較有移動被風成於黍稷田中有波濤之形見遊於由向風所吹之方但此行之象爲迷獨實之動乃谷粒卽來往如梗低下而復還者此動相繼感一行之谷粒向風所吹亦同時感諸粒其髙其低成一可見之波濤然此髙低傳行恆一之方向而其地所滿之谷僅爲擺搖而已有聲傳行於地气亦然地气之埃微來往經過至小之處而此擺搖行於空中由所響之物至耳內波濤非髙低之式惟凝結及稀疏之式傳寄而其聲卽爲耳內所覺之事也更有譬如在傳開擺搖於平水面上之圈乃分歧由處被小物所摸如一點雨然始落雨之時其點爲明可見每點生圈以二三聚會之圈所成卽長而散畱其圈之內爲平而漸接及水面之處更遠其原按此並非爲水之分繼所流但其攪動乃水面之舉而低所成環形之波濤卽行於越廣之圈而如此其波濤傳寄由其本生之處至於各向在水面也其環形之波濤散由其中似聲散由所生之地至於所聞之處所運之擺搖同速遊於各方故所傳之波濤有圓形惟彼異於水面之圓形因聲傳達上下亦在間有各方以及橫形由此其聲之波濤有球形所生之地爲球之中也夫此布傳擺搖在球形之殼乃爲相繼凝結而稀疏卽將易見爲異於地气本土之動如風亦不賴之水面之圈將散在流河惟當爲平其波濤不獨傳開幾無攪動以流水本生之行亦有諸波濤可同時傳開在其流水皆無相攪此系可見在水當幾點落下相近所成之圈橫過無一失去而其環之異行仍可追之更有數事甚爲奇意見在地气合其故意爲聲行之法今將指示幾許二聲之髙乃便用爲平常之故也夫言語之官在气地今有之元質卽無疲倦成聲音可聞淸明而和慰若地气大變卽爲不使可見人少聾覺難亦有聲或髙或低於平常甚不合宜聲之髙見爲依賴於地气之纖微大小擺搖卽以所之物擺搖而定三聲有尖利及下品之別亦爲緊要之質合成其大爲之故也有異韻共集卽成和音相合之全系在作樂之事及聲音之平仄調勻及言語之輕重合韻吐囑及气力有烏聲乃其通達爲首之法大賴於尖利下品相合之聲以成其所分之別及其所指之意也此分別以地气之纖微之擺搖而成至下品之聲約有三十擺在一杪時至尖利之聲約有一千擺搖其二限之間每聲有樂性且在一杪時有諸擺搖之異卽生凡有作樂之度與聲和及不和之別也四有聲之淸濁乃更爲其別也此名付於韻音髙低相同之別乃同韻致於尖利及下品被異所成之若有橫笛與洋四弦爲相合其韻音仍發異聲此等之別卽分二人之聲音故爲大要者因以聲因連與一定之人亦幾爲必須以使言語可爲眾人相談間立之法五有聲音講正之品气乃爲緊要所成之事在世間因以比有聲音爲思念心志知覺之潘譯乃人可指其欲其訓其允及其行善於人之法亦以此一人可治他人之行爲而感其議論也因我以地气可變爲言故人所成不覺之擺搖在空中卽爲其至要之事變爲其至合理交之基及其上進而獲益之機也有聲音講正之別生由凹中之異形通此其聲所出卽成之後在人之聲音其聲成於喉嚨而以口之凹形及數官圜遶之調勻有例所成此講正之聲音未全發出惟見漸所爲之聲音已言之性質乃髙低淸濁講正見爲必須以使聲音可合其故意於牲畜以及人之生命也請問地气何以使能運此四別與官同時亦使能成之乎果然以致精技巧之合宜有全統宗之故意而適用者六且豈以偶然有地气及耳同在而有乎地气豈成耳之整理乎或耳獨在整理預望空中之允气乎或豈非獨可明之道乃彼爲此所爲有至智者所識其二物之惟性質卽成合宜於其中乃齊整彼此如我所見之使鳥以唱可相通人亦可言而聞言語亦可行其甚奇之功在人之思行爲等事乎有流物之擺搖如地气與其性質隨由行動之例可爲較今不同卽見爲無或此例不連萬物之有而所必須爲如我可思隨物在宇宙中所爲也故其擺搖之傳開與其性質可準爲空中元气必須之分也但有何物使其擺搖爲聲乎彼何以成其力於我官中而由此於我心乎地气之擺見爲獨在不合以成聲如不合成臭我知此擺搖非全成聲惟在定限之中當其擺搖乃少於三十在一杪時卽見如爲不連之驚動而非如常爲之聲其速亦有定限過此其擺搖爲不聽之此限異於異耳而我如是實知有擺搖入一人耳內卽不入他人之耳也何以人耳卽合宜所聞擺搖爲聲將落於其限之內乎其限之擺搖落在內乃至關我得聞譬如人聲之擺搖乎我身之官卽稱意爲齊整致於元行至細工藝之行動哉光學論光充塞乎天地之間﹝亙貫乎﹞﹝乎●實﹞古今之際習而不察終身由之而不知其道者光是也凡物之質可分爲四有發光者有透光者有回光者有食光者何爲透光如空气玻璃淸水等類是也何爲回光如水銀類金銀銅鐵錫類凡化學之所謂金類者皆是也何爲食光如樹葉黑絨等類也是發光之易者莫如﹝燐﹞﹝憐﹞質然﹝燐﹞﹝憐﹞質與空气化合故發光耳若不與空气化合仍不能發光也宇宙之原質無一種是原能發光者惟與別質化分或化合則發光耳火之顯然者柴薪遇熱與空中之養气相化合於是發光日之所以發光者據天文家言空中小體爲流星之類皆飛至日體與日體相化合而生光計一點鐘之久飛至日臘者周日而約有五寸厚如鑪竈之添置柴炭者然可謂善諭中國光學見諸墨子經上篇淮南子日火外景金水內景之說本之沈存中夢溪筆談亦嘗引申之張子正蒙參兩篇謂大日直而施金水辟而受得無有取於是耶夫火之與日皆物質化分化合之所也化分化合則物質之變動速故光輝外發焉金類皆回光回光者反光也反光者不受光也全不受光故能以其光反照入於人目水中透光透光者不阻光又不反光也人能於水監者水不純淸底有土石如玻璃底之有水銀然故可監也曰辟而受者陰陽內外之說其所由來者久矣哥白尼倡地繞日之說於三百餘年之前第谷非之閱白年柰端以吸力証之於是哥白尼之說爲天文家最新最確之案嘉道時揚州阮氏輯疇人傳泥於上下天地定位之經典斷哥白尼爲離經畔道而不知蹈西人愚夫之故轍也雍幹時西人蔣友仁已將哥白尼之說發揮於是變本輪均輪之拙歷法而爲橢圓地動之巧歷法但中國之天算家仍以爲借象不敢信天地之本象眞如是也至咸豐年間英國偉烈亞力在上海繙譯侯失勒﹝約﹞翰談天一書然從中國天算家始信橢圓地動爲眞象而非借象倘使阮氏增多數十年之壽其懺悔之心豈止如汪衡齋之於杜徳美割圓捷術耶南海鄒徵君伯奇知阮氏之誤而宇宙內如此確案竟爲西人先發中國失色心大不甘於是檢翻古書則尙書考靈曜篇發有四遊人居地上不知地轉猶居舟中但覺岸移之義且東漢時張衡曾作地動儀矣可以爲中國挽回體面然而地球九圖器說竊謂地球之轉動實日球之光力撥之日球左旋則其光亦左旋於是乎撥地球右旋竟天何而轉動則自數千年有人文字以來地球之人未有言之者余閱傳蘭雅君所輯第四年格致匯編量力由西而東或曰月球常以一面向地球而不爲日光所轉動何也日光能轉動地球何以不能轉動月球耶答之曰月去地球近去日球遠受地球之吸力大於受日球之光力故常以一面向地球此一說也凡光力不如吸力之大月球之受日球光力者面積之一半耳而受地球吸力者則體積之全也故常以一面向地球此又一說也且地球有回光反照於月球日球左旋則欲撥月球右旋地球右旋則又欲撥月球左旋𨿽回光之力大不及正光然亦有相消之能焉此又一說也或問曰子言日光力能使地球轉動我懸一小鐵球於空中何以日光力不能轉動之乎豈力能轉動地球之動者反不能轉動小鐵球之輕者乎答之曰上文光力不如吸力之大云云已經詮解今更可設一譬諭以明之日球能吸大洋之水成潮而不能吸池塘之水成潮其理略類乎此是耶非耶敢以質之天文家光學家重學家論光學植物近人考求光學之理言太陽之光原爲紅黃藍三色合成以三角分之則各得其色此三色可相配而得各雜色與人物之生長化學之離合大有關系其紅光帶有補養之力藍光帶寒有化分之力黃光明亮有顯揚之力映像之片見光銀藥卽時化分惟遇紅黃二光則無眼染疾忌見紅光故戴綠眼鏡綠爲黃藍之並色也人身虛弱宜穿紅內衫而植物之發生全賴紅光而畏藍光夫植物賴光而生人皆知之惟全賴紅光而畏藍光則前人未之知也近有法國博士名琴美羅付藍馬倫者在沼委市埠耕稼學捨讀書得新理極其大用用花盆四个同置於一處每花盆種花樹一枝度常相同水土各無異惟所受之光不同一盆爲紅光一盆爲綠光一盆爲白光一盆爲藍光其取光之法用有色之玻璃接漏日光也自落種以至兩月其受經光者髙至一尺六寸受綠光者僅五寸受太陽之全光者髙四寸而受藍光者只髙一寸其得紅光者僅五禮拜卽開花其枝葉皆靑綠柔嫩可愛壯大異常其受藍光者則無花而又枯濁可厭其受紅光者枝葉極靈動以手弄之卽時舒而捲矣受綠光與藍光者全無靈性而受白光者𨿽稍有靈性惟及粗硬枝節太多兩月之久𨿽有花而未開此人又將其法施他物如蛇母子之類所得結局亦同受紅光者得早而大受藍光者全無花此法一傳人爭試將見植物之世界別現新景於嘗嘆世人因粒食維難以至戈幹不靖每欲考究農學將中國二造禾攺爲三造一造禾攺爲二造今有此法將不止二三造已也而收成必更倍蓰矣吾人奚不稍變成法哉計漸離透光三種鏡一爲平凸鏡二爲雙凸鏡三爲凹凸鏡惟漸離透光凹凸之面而半徑大凸面於半徑漸聚透光凹凸鏡之凸面半徑大於凹面半徑稍有不同耳憑此六境以測透光可以纖細無餘矣又有折光西人測得光綫凡自空气射入水中則折光綫卽近於垂綫自水中射入空气則折光綫卽遠於垂綫其測試之法如第十圖甲爲水中發光點乙爲射光中丙爲垂綫其射光綫出水面而入空气卽更遠於垂綫若射光綫之度數加多則出光綫之度數亦加多如有出光綫與水面平行則射光綫亦不出水面而射入水中矣觀乎此卽可知萬物折光之理旣知卽光之理則折光理卽光羞亦可知如玻璃瓶內用醋則折光指爲一三六用橄欖油則折光指爲一四七用柏角油則折光指爲一五三八用以脫裏克醇則折光指爲一三七二用燐則折光指爲二二四用炭硫則折光指爲一六七八皆可試用而知之也又有光力西人之測量光力或大或小或多或寡全憑藉量光力器其器甚多而以活樞量光力器爲尢善如第十一圖其器爲克羅克司所設用極輕細之金絲或銅銀等絲竹十字形如乙中加一硬銅釘如甲此釘靠於小杯凹內如丙用能任意轉動其十字絲之端用圓通艸片作球形如丁兩黑兩白裝於白玻璃泡內抽盡空气而密封之此气遇光卽動其轉動之遲速視光力之大小光力大若干則轉動卽速若干光力小幾度則動轉卽遲幾度前曾有人試此種器執燭火距器二十寸則二百八十二稍內轉一周距器十寸則四十五秒內轉一周距器五寸則十一秒內轉一周如用燭兩隻則所轉之數視前加倍用燭三隻則所轉之數視前加三倍又用燭三置於小器中距器約五寸許令光行過客色玻璃則淡紅色玻璃二十秒轉一周紫色玻璃二十八秒轉一周綠紅玻璃四十秒轉一周黃色玻璃二十一秒轉一周藍色玻璃三十八秒轉一周橘色玻璃二十六秒轉一周其轉動之遲速不同實其光力之大小各異也故某種玻璃光力大某色玻璃光力小俱可一測而知也此則西人測光之法所以神而奇也一論測電之法也測電之法亦多電有濃有淡有少有多有疾有徐有大有小其爲類不一故其測法亦不一也然則測濃淡果何所憑藉乎曰有妙法在昔西人測得含電之物其外廓愈大則電气愈淡其外廓愈小則電气愈濃其法如第十二圖用鐵輪軸裹以薄鐵片數重使之加厚而以電表髙懸於軸上電气放滿於輪中則電表之二團離不甚遠可見物加大而電反淡矣及將鐵片撤去則二團立卽遠揚可見物加小而電反濃矣又一法可測來頓瓶之電气濃淡其所憑藉者如第十三圖甲爲象牙半周丁爲所連之木桿乙爲幹稻艸鍼鍼端有樹心球而掛於半周心之鍼處其木桿之下又有鍼如丙可插於瓶球之上若瓶之電气愈淡則稻艸成角愈小瓶之電气愈濃則稻艸成角愈大故觀其角度卽可知其電气之濃淡也又有一法可測空气之電气濃淡如弗打測器及各種測器均可測之後有英人測得自西七月至十一月卽華六月至十月也空中電气濃始增大每日之二十四小時內有兩次極濃兩次極淡可見無論何項電气其濃淡皆可測知也然則測多少又何所憑藉乎曰亦有妙法在西人測電之多少其法不一而其最簡便者莫如電表電表亦有三種量靈其一如第十四圖用大玻璃筩一具筩內懸一鐵鍼鍼尖有燈艸團包以金箔其筩之周圍畫一度數使此表依有電之物則觀其鍼行之度數卽知其電气之多少也其二如第十五圖以絲綫兩條懸燈艸團二枚如探電式使依有電之物電寒則二團微離電多則二團遠揚其三如第十六圖用電架一具上插鐵柱旁懸鐵鍼有活機可以轉動外加半圈如弓形圈中畫以度數鍼上插以燈艸團離開鐵柱若干卽可按其度數而知電之多少也又有一法可測來頓瓶電气之多少其法則憑藉量電气器如第十七圖子爲小瓶倒套於銅桿之外銅桿連於摩器之收筩將容電气之來頓瓶外皮連於此气之乙球而以口卯卯二瓶記子瓶容滿電气所放之次數便可以子瓶測來頓瓶所容之平數其卯球之桿在申而有螺絲旋動繞可使口卯卯二球或離或卽卽知每次所放電气之數或少或多桿旁有分度故能測之極準也可見無論何項電气其多小亦可測知也至於電气之疾徐也每無定論惟電气之透過各物皆可知其疾徐西人測得憑過鐵絲有於一秒內行至二萬洋裏者電過銅絲有於一秒內行過二十八萬洋裏裏其疾徐之不同如是測之法於電綫空隙之下置太平境一具上懸平板如輪令其捷於轉運臺電光過時返照其上觀其二光之方向卽可度其先後所差之分數將一秒分作八小分設若二光先後只差一小分目視必不能晰假使大輪外廓於一秒內轉轉百丈則是每大占一小分二光之相差必系一丈由是可定電气之疾矣徐至於電力之大小也亦有確據其測之之法無非憑藉乎器而已其器亦不一法拉待所設者名曰量化電气管微巴所設者名曰切綫指南鍼量化電气管法用玻璃管刻分度每分能指所容气質若干復以水盛於官之右端封密之覆於發電气器水內金類片上通電气時所放气必由管內上升觀其每若干時放气若干數卽知其若干之大小也切綫指南鍼法用小指南鍼掛於銅圈內將圈立向南北其圈一通化電气鍼必偏差若干度觀其所偏之度數卽知其電气之大小也又有白底愛所設之器其測法亦甚靈如第十八圖甲爲大銅桿由玻璃罩中透出上端連珠如乙下端連於亞布內脫圓板如丙此板爲器底桿中作圈圈內用小指南鍼而能轉動其用法轉動全器至指南鍼停止不動時將電气容於乙球則電气傳於銅圈指南鍼必偏偏若干度卽電力若干大也由是可測電力之大小矣此則西人測電之法所以微而渺也以上測音測熱測光測電其法可謂精矣可謂美也可謂神奇而不庸腐矣可謂精奧而非平常矣𨿽然以天地之大以事物之繁理必有所未窮知必有所未盡其機關奧竅者尙多有餘不盡之蘊以待後人之研求是故今日之見爲庸腐平常者卽昔日之見爲神奇奧妙者也又安知今日之見爲神奇奧妙非異日之見爲庸腐平常者乎所以我中國講求西學者不貴拘執乎西法而遺變通乎西法西法所有者擴而充之西法所無者超而上之善益求善精益求精則今日以中國比西洋固不及異日以西洋視中國亦難伺矣豈不懿歟豈不懿歟皇朝經世文四編卷十一學術電學電學考泰西之士講求郵政殫心竭智以來傳信之便捷五六十年前始得電气傳信之法昔人見雲中電光閃爍常以比作事之速從未有知取而用之者迄今能將雷電收置器中俾爲我用可謂探千古未發之祕然格致家考察電气亦已匪朝伊夕古人始琥珀磨擦令熱能吸輕物後人以玻璃火漆等物摩熱亦能吸輕物若質巨气足則見有火星爆出尋知五金之屬皆善引之又以瓶內外黏貼錫箔蓄其气放之則有光如電作聲如雷能震人擊物幹隆三十年美人弗蘭林驗試遇雷雨時以鳶於空際初見繩上絲縷蓬然豎下繼則气隨繩下盛之充瓶用一鐵匙稍近瓶口則火星躍出迸然有聲而始知用玻璃琥珀等物所出之气實與雷電無殊電學由是漸興此種電气皆由摩擦而生謂之幹電至今電報所用之气由意大利人嘎剌法尼曁佛爾塔二人究得一法系以彊﹝水﹞﹝屬﹞與金屬相感而生謂之濕﹝電﹞其法用紅銅白金薄片數對重每對隔以彊水浸透之厚紙復以銅絲二條連之卽能生電佛氏旋因其紙易幹則機無力乃以玻璃杯爲電池後有人造長箱內施磁片分爲數十格箱下安銅鉛薄片數十對以條銅連之每對入一格箱內儲以彊水用時但加於箱則二金自然相感生電最旺於是濕電之學大興或以輔化學或以佐醫藥然尙未得寄信之法嘉慶二十五年丹國人倭斯得始著書論電气與磁石之气無異之之法於南北設一銅絲以定南鍼近之則其鍼與絲俱相平無所吸移俟電路一合而電气運行於銅絲卽是鍼攺向而指東西觀電气南北運行使此鍼橫於東西卽知地球本有電气東西運行故令鍼於南北定南鍼之所以指南北卽此理也倭氏旣創磁電二气合一之說法國有阿拉格與安貝爾二人復以銅絲繞成螺絲形電气過之每繞一匝則力增倍以鐵爲心沾電力而能吸物與磁石無異是謂磁鐵電學由此益精道光十八年英人惠子惇設電綫於倫惇二十四年法人設電綫於巴黎是年美人莫爾斯設電綫於華盛頓其法系以電運筆而畫字由是妙法百出有以電運鍼而指字者有以電變色而傳字形者甚有以運電印書機立時將所傳之文字印出者近更有以電傳聲爲徳律風者而傳信均用號碼以審厥字尢爲明顯而畫一迄今泰西各國郡邑村鎭電綫密如珠网𨿽在一城之中相去二三里如有要信卽發一電邇來大東公司新得保護海綫之法尢爲精密遂能沈綫海底東至中國日本南至新金山西至美國𨿽數萬里外通傳要信捷於影響邇於庭戶奇妙至此神乎技矣電气說中國不用電气西國善用電气中國但見電掣於天西國能使電造於人奇矣哉嘗讀墨余錄格物入門於電气之說略得梗槪矣又考西人之書專言電气者如華客電報書腦挨徳電學傅蘭雅電气鍍金書之類乃知西人於電學爲專學著書甚富其說甚繁今請約言其略可乎西人以電气報信以銅絲傳電千里音書一息可達也爲電气水雷以銅絲傳電萬斛之舟一擊可毀也爲電气燈可代燭數千枝爲電光鏡可照光數十里以及電气治病電气印書電气鍍金電气織布之類其功難盡述也其器則有蓄電發電增電倍電測電顯電摩電吸電諸器其類則有幹電濕電正電負電附電化電天空電地球電動物電諸類此其大略也若言其詳則未易縷舉矣今李爵於中國以電气傳報造電气水雷則中國向𨿽不用電气今亦善用電气矣向𨿽但見天上之電气今亦能造人爲之電气矣將見神明變通而尢善用善造智更出西人上也論電气有電气於天空風中在地气大半之勢不可推疑但我不大知其所以使然之例而更不知其空中之功行也爲此今有格學不助我以見其例所合宜其用卽能查出在事有其例及其用更爲明之惟我可易見有電气大行在雲中於其乎常形勢及變化也夫云成以陽气或以陰气所滿而其下雨亦指爲電气或此等或彼等在其中也有風及云形之變化大槪與其電气之指示同行各人知雷云大滿以電气而電光之霹靂爲電之放釋今時以試行得見有電歸於艸木與空气之爲間乃恆經艸木生時我不細追其正實之迹遇於空中卽賴於電之例所感者但我可明以上所言若例無有或較所有爲大不同則其云風之行與艸木之功用亦較今所有將爲不一也爲此可思電气有定立而緊要之故於空中之功用按此可見有用於雷中之暴風及電之霹靂此猛烈之事乃致於空中之電如風致於熱濕一般復彼還定在相攪亂之所由帶其流由地所有太多至地所有太少也按我本性此極爲之事感人有畏懼之意有雷云之甚爲幽暗其擊開驚嚇之暴聲其閃卽使至熱意之且驚怕其電光不能阻住之箭乃世間無物能拒皆言於事甚爲可懼亦不關附耳於人身之害也彼所論之意勝過凡有他象乃有至上全能者顯怒而警罰究此言非格物者其見此可懼之迹惟爲行善之法或行善之系也所有雷霹靂與旋風所任之功用在人性之中今不能論但若有人祥言彼學其事有惡大於善卽揣謀過格學與虔敬之道遠矣天地中此似爲毀滅之使者似空中凡有行動及气象之事皆爲大計謀之分斷其凡所查出之過乃顯仁恩智慧之迹也論正負電能化分水气天地造化之所以流行者恃有電气而已以人身而論手互搓則掌聞腥疾馳則頭出汗冬月且蓬蓬然如釜土气皆電之發著而成至昆虫鱗介飛走蠕蜎莫不憑電機然後能生活力之猛者電彊力之弱者電少木之火贊燧也石之敲火也卽電所伏藏也礦爲金銀銅鐵山育圭璧璆琳火產鉆石珠璣海出瑯玕錦貝其質多端其理則祗此一元鼓蕩也顧自西學流傳中國人皆知電報電燈燃火炮渡金器其火力未有及電之敏捷者而不揆知諸易義離爲電外𨿽兩陽夾輔似火之騰中含一陰故正負電能化分火气此中妙用有轉移乾坤之功效焉蓋水者輕養二气所成也何以辧之請卽電气化分而辧之我嘗考究西法化學謂先將玻璃盃盛滿水再將銅絲兩條由盃底通入其銅絲之首各連鉑片鉑片之止覆以載滿水之玻璃管然後用電气緊接於盃底之銅絲自然一气傳上面由此遞彼水卽漸漸化分成爲輕養二气而養气聚於正電之管輕气聚於負電之管其气又必多於養气也此乃電气能化水以生原質之碻據也乾坤爲父母而權則歸諸坎離中男中女也中女司火仍藉巽長女之力以生威故火得風則勢倍熾金被炙則化熔陽極生陰與醫學相表裏說者論精於電學能益於國能利於民能爲兵船能爲救火能爲車水能爲鐵路而魚雷炸炮照相畱聲則固人所數見而不鮮也誠以﹝電﹞﹝雷﹞性有二十餘種之多究心格致實無窮盡無論中國未窺其奧旨卽歐西亦僅得其二成已足稱雄於五大部洲電學詎可忽哉其用足補水鑊煤鑪所未逮精此者制造之機器舉重磨堅可以代人力以成功不用水鑊永無炸裂之虞善在免害不事燒煤可省火工之費事件簡略甚少破壞之憂啟發敏捷指顧卽可門行毋庸如輪船燃炭需數刻鐘也而且性最和平不知傷昔者徐花農太史任學政時區君金鐸曾上書自陳其從美國師學習得不傳之祕凡兵船開仗無煙筒之可擊船𨿽受炮無慮機器受傷用以緝盜緝私海面梭不患賊匪望見用爲官舫無煤火薰蒸作商船少占機器地方行遠處不患煤斤之不繼此用電行船之利也若用之救火也城市人煙稠密櫛比鱗排火患乃市井所特有宋璟置太平桶置水固不濟事卽令設水車仍恃人力牽挽取水難則施功有限街道狹則安頓惟艱新法有機器水龍喉射較遠勝乎舊之零星噴撲不足遏祝融之怒者矣然聞警而始爲發煤水沸而始能運動究屬遲鈍獨不思燎原勢盛彈指而已蔓延街數條鋪數十矣倘能用電法則立刻開機洪濤隨注飛若電閃之速而力量不啻倒壁之威此利於救火之至巧至新也澇亢旱最爲民間饑饉之害邇來各直省河蛟發田疇被浸成災災黎野或久不降雨禾麥枯槁蝗虫地震瘟疫疊出以禍羣黎救時之策莫若各村落皆設水車之具各處恆苦雨潦衝基圍顆粒無收盧捨居民每遭傾溺有全家擲諸波臣載小兒以木桶聽人拾撫延一綫之宗祧者其慘極矣夫鞏固金堤業頒官帑而淋鈴音苦晴霽難析外漲與內溪並溢宣泄無路卽種植無期農氓束手矣問有何法以拯阻饑乎惟此電機可抵桔橰之百倍天旱則戽江河水入水滿則戽污潢水出一舉而二美具焉此利於農政之說也且夫我中國患積弱久矣目下掌鈞衡任封圻之大臣紛紛籌度自彊之術而以興造鐵路最爲鉅之工程但枝路需費動至數百萬及其成也則幹路非數千萬兩白鏹不能築就民力竭矣國債重矣有心者代爲籌之恐所得莫償所失也前此旣創始於開平漸推廣於關外邇者由天津達京師由蘆溝橋達漢口南北幹路已經營過半但不知收回之利益幾何也果可以抵補借息而贏餘否也若用電法行車則光掣風馳比之水汽煤鑪其行尢速其費尢廉兼無失火之疏虞更免煤機之重滯此利於鐵路之彰明較著也其餘用作電燈到處可聽取之便用爲開礦崇山峻嶺力鉅可及百尺之深或能特展心裁制爲魚電水底行船無聲炮無煙炮燒敵艦於所不及防遏飛彈於所不能達此中別寓神明而非毛錐所得而盡述也夫列邦以海戰稱雄所賴鐵甲之堅固焉耳而鐵甲之中又以魚雷爲可畏現特所造魚雷須用船駛放不能使魚雷自行自止則敵人可以先避而我之攻擊皆虛每一發後費數百金西人所竊笑也惟用電法可以從數里外而潛行於水底倘遇敵船或遇攻其前或尾攻其後使敵人見不及見自然防不勝防𨿽炮利船堅無有不破者矣此眞保固河山之善法也余生平不好拾陳言亦不欲掠人美偶棖觸乎時局多艱爰卽區君振南所上花農學憲之書而伸其說之未備然言之非艱行之惟艱花農性最愛才已將區振南疏奏於朝特請錄用經粵中大吏面試機器覆稱可資幄帷之參矣乃以不戒於火自焚厥廠人方笑其猶號良醫而飲己藥轉殞其軀也成敗論人奚徵卓識哉化學論木炭凡木經火燒化必致成灰蓋木之他等原質亦有炭其炭質乃系輕養二气與天气之養气合成者一經火燒則變爲炭彊气與水遂火散化矣如不在空气中燒之不得與天气相合反不變灰而成炭仍等於木之本形因與木之原質合成者祗有熱而無天气復與他物相合之故也此等攺變窺查最易須以一口之玻璃筒內實以木燒熱至經則與燒炭之理法相似而作炭之法乃將木置地之內外覆以土畱孔以通天气其孔內所得之天气不足燒化之用歷十餘日後啟視內之木則盡變爲炭而無灰𨿽然火燒之力猛烈木形全無攺變卽木皮與皮生之菌亦同於未經火燒之狀惟木色深黑而質脆形狀枯漧體經小而已其所以變黑變脆者卽表明體質之攺變也若計木變炭數之多少又以木之老嫩幹濕論之而合中之數以百斤木燒炭不過廿二斤當截劈木時多受天气之感動不使炭數減少必須以水浸濕將木置入地內之時○炭之體質內多密孔乃因經火燒散之物所遺之空處故有極大吸气之力也以顯微鏡窺炭體之孔其形直豎而密勻不論炭之長短均能通气而以顯微鏡窺一短炭之此端亦可以透過彼端約計徑一寸其孔有五百七十二萬四千之多如以炭繁重物沈入水內上覆器提出內含之气其孔則復生气此卽表明其內所含气之多少也每一六面寸炭能吸一百面寸阿麼尼亞气五十面寸磺彊輕气此二種气卽壞物所生極難聞之臭因有此等力吸故又可以吸蝕食物將壞之惡味凡欲備置食物恐經久變壞置炭於內則無此獘惟硬木炭吸臭之力愈大西國有一種紅硬木炭較他炭吸阿麼尼亞气加多一百十一倍又一種檳榔殼之硬皮炭其體之透孔目力𨿽不能視而吸力尢大或將炭體之孔注滿天气中之養气置露於磺彊輕气內其炭孔所吸之硫磺與食气相合變爲磺彊水再與輕气養气合成則變爲水矣○彼壞物所生之气均含毒性故炭能吸壞物生臭之功用更爲至要者也皆以炭末撒於將壞之物上爲極佳之法今又新制許多之藥水藥气卽綠气與金灰鉆等類從前無此水與气之時凡治病之醫院等處均以炭末撒置盤中排列於病者室內以爲備防傳染之法但此法仍不及藥水藥气之法爲佳因炭末不能將室中之惡臭盡行變壞僅能免避有炭處者𨿽然如此法亦至妙然西國窗戶皆畱透气之孔上有玻璃轉動以通內外之气兼有紗綫裝入炭末以使外來不潔之气經過炭之吸力必先變壞人則不致受傷卽入熱病與各等傳病之室亦以紗綫蓄炭遮掩口鼻以避傳染之气而各處街衢之溝眼上覆炭末一層以爲物引導溝內穢污其內生穢濁之气又有新出之法將溝旁擎煤气燈之竿外實而內空以爲引導溝內污穢之气由此上升經煤燈火燒卽可變壞每日吸飲之水亦必經過炭淋方可以將水內所含之穢物所生之磺彊輕气均被炭質吸去卽收藏食物之木桶裏面又宜燒成一層炭形則無變壞食物之獘或病者口漧思飲亦宜用經火烤如炭形之饅頭一片傾水浸露於下則水中所含之物盡爲攺變味亦甘美若炭歷日久必有濕气吸入體內用不潔時宜先煨幹其吸蝕壞臭之力始大也此上所謂炭之吸力祗論其煤炭之气也不知木炭之質性又能將化於水內之流質並堅固之物皆可以吸蝕其內含之質比如以紅色葡淘酒與炭末調和過淋其紅色失去則形如淸水因色物吸入炭內故致如此再兌入淡反酸水則炭內吸入之紅色仍能現出卽以極濁之水用炭淋之法亦能吸去污穢攺爲潔淨且飲亦適於口第木炭吸色物之力不及動物炭卽火燒之骨灰也之力大也西國白糖色之潔白皆用炭淋所致之色而燒酒之質內含有谷精所謂谷精者乃一種不潔之油物故飲酒必致皮膚與目色變紅者卽是此物置炭於酒內吸去谷精則無此獘矣○炭作火藥玆不具論○燒炭所生之熱與燒木所生之熱多加一倍燒木所生之熱气內有許多水气並他等之气而純炭無之然炭之用處𨿽多而炭之獘端亦要如嚴密之室外不通气燃以炭火之盆則炭彊气不能外散往往致人燻死而以燒紅之炭經過水气則生炭養與煤气所生之炭輕气之理相似約皆均系有毒之气若以一片炭養散於百斤天气內則立變爲人所不能吸之气吸之必死數年前在巴利地方欲以此气以代煤气燈之用人皆不肯依從因恐息滅之後炭彊气蓄於室內致人受燻毒之故也用炭磨擦銅气分外光亮畫工之繪闊大之圖必先撒炭於上作成規模後再用筆點染炭與鐵合可成純鋼今人多用炭與銅合亦佳畫工描寫煙雲形气之式亦必用炭食物內亦多用之且炭又不過熱故置於盛物之器內能以生涼火輪船內之水气鍋用炭覆蔽之法其生出之熱气不易外散又可以作他等之用惟炭之極妙處能運天气也然論內外用炭之處固行多而醫士治病用炭之處亦復不少但以柳木炭爲佳如用於熱病爲避傳染且有生力亦可用於膨悶痢疾不消化嗝逆嘔酸等癥以炭作用之式不論餑餑與餅片及散末丸等形皆可若與饅頭胡麻面等相合則爲糊瘡之藥或用炭作刷牙散能除牙垢有無傷於牙皮且去口臭與牙根變壞之味上文已論過炭有去色物之力亦可用爲解毒卽如紅二次綠信石口麼啡馬前精等類是也無所可異者炭之爲物其本體之堅固永久不能﹝攺﹞攺變且無法熔化亦﹝無﹞法升散天下所有之物無一能化炭者卽此可以知其本體之堅固也古昔之時有用炭埋地中以爲界限者迄今已數十年之久仍無攺變之形而古墳舊蹟之處亦恆見有炭之在內見二千年以前用五穀所燒之炭今人尙能分辧其炭爲何等谷所燒者卽金銅石一物亦系純炭精合成然非極大之壓力不能制出也論炭气炭質體用各別嘗考炭气一物地殼所容甚多如動植之腐爛造釀之發酵各物之焚燒動物之呼出皆有之而以石灰與白石粉中此气獨多取之之法用淨炭焚於養气抑空气中卽得之然此尙不甚純須用含炭之雜質如白石粉石灰之類盛於其瓶中和以淡硫彊水或鹽彊水卽得純炭气此气乃諸气質中之最重者可於此器注之彼器因較空气尙重過半爲性也甚奇能斃物猶能生物如置已燃之燭於杯內將炭气倒入燭卽立熄或將著旺之炭置於气內亦立熄因其性最能滅火故於煤井失愼會有以此物救者更能殺人物如人偶吸之則會厭速閉而不使气入不逾時卽死獸畜遇之立斃凡人聚居小屋中火鑪四布室不通風便覺困倦而致頭昏腦悶職此之故每有人於冬日將窗戶杜嚴熾炭火於牀前穩睡不令此气外出吸气愈多遂致長臥不醒更有人入於枯井陰溝煤礦酒池之中不知預防而誤死者日眾是皆不明化學之理者也使知此理宜於未入之先先用新煆之木炭熾旺或新石灰或冷水收滅此气而後入之則亦無甚妨倘有人爲此气觸死而救之應速將死者置於空气通暢處用冷水澆其徧身用力擦其四肢漸漸卽可復蘇此則炭气之有害於人物也其能生物也系因植物之生亦賴呼吸與人無異其吸入之气皆炭气其呼出之气爲養气而人物吸入之气爲養气呼出之气爲炭气如無炭气則諸植物必死植物死不能呼養气而令人吸積而久之人將天地間之養气吸盡亦束手待斃矣此亦可見大造生物各適其用俾炭養二气時時變換而人物始得生生不息世有因炭气而並咎炭質者是亦不思之甚矣炭質燒後所發之炭气能害人固也豈知炭不使之成气便能益人夫世間常用之炭乃木所成取炭之法不一將植物加熱而散其气質但加熱時不使焚燒所剩者卽炭或用木浸於硫彊水內愈變愈黑亦爲炭亦有以陶取炭陶炭之法將地掘坑置柴料於中後加火密封之卽成炭或用柴料堆積後用濕泥瀾艸封固不泄空气焙煆一月亦成炭時日愈久得炭愈多此數法皆可取炭惟造火藥所用之炭須用最佳者法以一鐵箱將柴料盛滿上畱一孔下加火經久而成若用骨與象牙及一切動物亦能成炭惟以十一兩骨僅得一兩炭耳炭之用不祗可炊飲食如將盛流質各桶煆其內皮成炭𨿽存數百年亦不損更與養气有大愛力所以化分金礦中之養气而取金類用炭煆而熔之炭收其養气而成純金其最大之用能滅一切惡气其滅气之力動物之炭更勝於植物無論何物極腐極臭人不堪聞如用新炭研爲細粉鋪於臭物以上𨿽仍腐而不臭西人因此制一嘴籠用鐵絲布二層內夾炭屑罩於口鼻空气透過屑中所有穢惡之气悉被收盡而不得受其害矣醫院診視時疫剖視時疫剖視死人及在船艙陰溝積污處所用此器可免受癥且能作濾器水爲污濁取炭澄之自能淸惡加新炭粉搖之自能甘芳人或誤食植物毒藥如鴉片莫飛亞馬等前用炭粉和水立飲卽能消其毒而不害人並能滅各物之色欲提糖而使淨也將粗色黃糖消融於水以動物之炭濾之一煮幹卽成白糖西國墨水曁紅酒黑酒以動物之炭濾之則色香味三者俱無矣炭之益人有如是者同一物也得其用則養生不得其用則戕命亦惟神而明之存乎其人耳化學當學論今之聚談實學者非曰格物算法卽曰天文地理步武西法者不曰洋陣洋操卽曰英文英語庸詎知此僅西學之皮毛而非其精義哉泰西有化學焉與格物算法相表裏與天文地理相頡頏文字語言由此而開妙蘊行兵布陣亦藉之而瀹靈機行之於大廷固可以彊兵富國守之於一已亦可以益壽生乃魯鈍者苦其精深聰者又鄙其瑣屑是可惜也請言化學之理化學者化分化合之謂也盈天地間之物杳不知其億兆京垓秭壤溝澗正載其原也而考質不過六十有六苟非化合化分則祗此六十六種而止何由而有億兆京垓秭壤溝澗正載之物哉然欲考其如何化分如何化合以何法化分以何法化合何質與何質化分何質與何質化合化分之後變何形化合之後成何物其中有奧理焉有苦功焉非三言兩語可以明非三月期年可以解也無已姑就富國彊兵衛生益壽數大端言化學之效富國之急需開礦夫人而能言之者也以五金而論豈漫爲是掘地鑿山哉必也未開之先如法化分知其含金之貴賤已開之後如法化八知其出金之盈拙其法愈精得金愈多人工且又省他如工藝制造無非化學之所發皇也照像鍍金無非化學之所流露也或曰此皆小民之事初非君子所宜豈知工力固屬乎小民而理法必出於君子乎我故曰化學可以富國中國槍藥彈率皆購自西國𨿽常設局制造亦歸西人執掌嗟彼華工無非如奴僕之供人使令耳今旣欲與西國相爭衡而軍器必資於彊敵孰勝孰敗較然易明獨不思西人亦猶是人也華人之心思且亦有勝於西人者而遇事皆膛乎在後此無他化學之明且精遠遜於西人也假令我華人之於化學亦如西人之專心致志將何槍何之不能造何藥何彈之不能制哉吾故曰化學可以彊兵至於療病之藥材中國𨿽有炮制煎炒諸法西人則以化學之理去其渣滓提其精液等藥也華藥用數兩者西藥祗用數分同病也華藥服半杯者西藥祗服數滴下咽旣屬甚易去病又形甚速事半功倍此之謂歟且於化分化合之理察藥材則知某藥之同質是故中國外科有用珠粉者西人則知珍珠與灰石同質遂捨其貴而取其廉華醫又有用磠砂者西人則代以淡輕四綠又如蛋白與輕粉相和則結爲定質以此推之則遇服輕粉者解以蛋白毒自不散豈有不效者乎人每言西醫之藝絕倫而不知其得力於藥材者實其得力於化學也泰西醫士必從化學入門西人年壽今長於昔歷觀西中具有明徵吾故曰化學可以益壽衛生要此三者語焉不詳欲讀成書已有譯本而其上益於國下利於己則此說實莫之易也有志之士曷其捨化學而不學乎論化學上海開設之制造局所譯出泰西諸書無不裨益於人事而諸書之中尢莫要於化學也夫中國昔人所論物理各事其書不然其意亦不然一見夫泰西所謂化學之深造方恍然於中國物理諸書惟僅知萬物之外形而萬物之內蘊尙未嘗能深知其奧妙也若夫泰西之化學於造物之道已爲西人所深悉萬物化變成就之理本已顯露其二三經西人闡發其微其所成就更爲不少矣夫萬物自有天地生成之原質以其原質各分爲纖粒其纖粒有定形而各物旣各有相結之性方能以分定等分相和而成爲諸物今以纖粒之細𨿽顯微鏡之最精者亦未能確定其大小之實形然有端志窺測者擬日將一寸分爲二百八十八兆以兆之所分而取其一分則得其每粒之大以是而亦足知其細矣原質旣分爲數十類欲以數質而成一物乃以各質調和而成也其各物如火如石如鐵如天气合爲二質或爲三質而所成者其各物所存原質皆有額分細毫未曾微差所最奇者則兩三質之分成各物者其分數皆有互相加增始相對合之定例今化學諸士並能將諸物化分歸成其原質亦能以原質相和而成爲數物化學之裨益人事實有不能盡言者其制作物料也則惜其料精其質而法另有出於常法之不及者其種地也以知某地所缺某物所尙遂引之栽培灌漑其醫術也能察考百藥之實質因癥所宜補宜除而照用也百工之業實無不有賴於化學此化學之所以能供人事而西士之傾心於其學又何乎我所望於中國者諸士旣欲接續是學果能中西互相爭助其大舉庶幾數傳之後後人旣沾其大利亦可追憶曰是功𨿽泰西所肇創亦吾前人接續勤勞而始大奏其功也再能於功上加功不亦更美乎溯泰西化學之所由長進蓋由於昔有狂人爲術士所惑夢想長生之丹鏈金之術惟在熬調熔鑄之法能得其精自可成也於是晝夜勞習不停卒至或猒生或病起而始釋手也乃其熬鑄之勞𨿽於所圖廢然未得然亦有異見焉有識者得見其法歷年竭力窮思遂起化學故化學始興也後之化士果能推廣而增益之庶不負狂人之夢更能過有識者之法豈非化學之大幸歟重學重力行車說嘗聞西學中有重學之一端𨿽曾歷遊歐墨各洲未嘗與彼都人士考究其實心竊疑之昨日見新聞紙載有虹口路新造飛龍島試有自行車招人乘坐初不知島形何若又不知何以名之曰島更不知車之何以自行及偕茂苑賦秋生往觀始恍然悟因語賦秋生曰此固重學之一端曾不可以淺覷特惜告白中不爲之表明致有志者不知爲何物登車者亦不知其何以有用爲慨嘆者久之因念余與亞士尼爲能亦相識有素曾承其贈余髙鐵路圖說一冊卽此車之制也此車任重自髙而下勢同建瓴取其重力墜下便趁力激上一墜一激之間其車自然行走更當接長便自任重致遠不煩人力不煩馬力不藉火力不藉汽力妙用殘覺可取凡一切煤礦鐵礦銅礦鉛礦之所運貨達船最爲適用其礦離水次稍遠者尢爲合宜旣不費力又極迅速何便如之聞往年直北曾用此車輦運重物由津至京殆卽載三海中之機器鐵路也嗣聞河南鄭工堵築潰堤亦賴購取此等車輛載土達堤旣便取又省人夫以致易於合龍是眞大有裨益之具更聞之西人云日坐此車行走一次可以免夫疾病緣人身五臟六腑安頓腹中久滯不動難免壅阻之患此車目髙而下其疾非常人坐車上一經脫卸出於不意未有不驚持其精神而掣動其臟腑者臟腑一動則气之閉者亦開矣食之停者亦運矣較之火輪車馬騁車之碾動尢爲得力是於養身之道不無小補然則此車豈可與他項玩具同日而語哉麥君不講中國文理不能立一說以自聲明而但登之報章招人乘坐人之閱報而往遊者亦遂漫然乘之漠然視之但覺此身忽然被其抑之而降忽然被其撮之使升升降何常不能自主亦不知誰爲之主不似入仕途者可以憑己之力夤緣而上升可以受人之力排擠而下降升降之間己與人皆可爲主及細察其車制平正通達塊然一坐具耳四輪而外絕無機軸然後嘆其心思之巧絕而測算之精微焉余不解重學卽登此車亦但知其然而不知其所以然故略爲此說以剖明之仍望此間之精曉重學者就余之說而引伸之且爲測算而詳陳之庶不辜負麥君之一片苦心耳至麥君之爲人精明幹練曾以有功我國經疆吏保薦至總兵官身𨿽膺夫二品之秩而帖然意下不矜才不使气目下暫作六月之息旅居洋場娶中土之婦處中土之室服中土之衣啖中土之食絕不以中土大人自誇亦有道之士也充具才力使之辦理中土之鐵路必然得心應手卓有成效之可觀若此重力行車一端特其餘技耳尢可異者此邦之人不識重力行車之益獨驚輕力行車之樂輕力行車之謂何則近日所制以馬駕駛鋼絲輪軸之車是也輪用鋼絲輕而易舉緣以象皮行地無聲車旣迅疾異常而坐於其中立於其旁者皆無聒耳之煩昔人詩云車走雷聲語未通使乘此車則𨿽喁喁細語亦甚了了可聽我中土原有蒲輪安車之說爲國家禮賢下士之典相提並論何華洋之懸殊而奢儉之遠別耶余旅歐洲時知有此等車制以目未曾詢及西士據稱此等鋼絲車輛乃系盜賊所乘取其行駛無聲馳驟較捷以防失物人家追獲故泰西士商衣冠中人絕不乘坐觀於本埠旅居之西人𨿽殷富亦無此等車制亦可恍然大悟矣此間豪客大都不學無術之徒若錄事參知則但務奢華他何所顧而一二衣冠文物中人切勿隨波而靡貽西人以笑是則余之所厚望也耶因論重力行車而縱論及之幸勿哂余爲馮諼之彈鋏興歌也可何良棟《皇朝經世文四編》捲﹣

皇朝經世文四編卷十二學術汽學汽車源流考汽車之制始自泰西近則通行於中外然中國鐵路只津沽之開平臺灣之基隆兩煤礦爲之權輿余則𨿽奉綸音於沿海各省一律創建惟至今十載猶未興工卽東三省間已築至山海關乃因慶典急需又將工挪移應用以至工程作輟未能刻日告成豈以火車鐵路爲無用哉非也工費之需有不足也不知火車鐵路駕駛如飛有事則用以運兵無事則用以運貨瞬息千里實以濟輪船之不逮所而輔電報之所並行故泰西各國其國勢最巨者其鐵路亦最多富國彊兵皆可於火車鐵路馴而致之也嘗考泰西汽車鐵路以美國最多其工費以英國爲最貴而其始創則以法國爲最先西曆一千七百年西人嘗有思用水汽以代人力者於是始有人創爲自行車之說詎越數十載而未成至幹隆己丑卽西一千七百六十九年法人喀諾忒首創一車內置水鍋一汽筒二及火門汽管等物使煮水成汽入汽筒中推挽疊相爲用鼓動車輪使自行於上道而尙未有鐵軌也僉名之曰自行車是卽汽車之始也越兩載法國兵曹聞之謂爲行軍利器乃命白來禽仿其法而大之以紅銅爲圓鍋復置汽筒其推機路長十有三寸每方寸汽約得壓力十九磅爲火輪一徑四尺間於二汽筒之間以鼓動全車輪重約八百四十磅全車重約十二墩可抵馬力五匹每小時行四英里有半惟鍋小汽不敷用每行四分小時之一必停車煮汽如其時俟汽足始能復行故其制仍未善也嘉慶壬﹝戌﹞﹝戊﹞卽西一千八百有二年英人突來肥息克始制鐵軌至辛未一千八百十有一年英人來造成馬一車作臥鍋空其中爲火道以單行气筒二置於鍋上半藏鍋內半露於外推其機路甚長挺桿向上銜於杠桿之一端又一端則有搖桿下連曲拐轉行輪輪輞與軌面皆有齒相嚙而行每方寸气得壓力四十至五十磅不等至是規模略備遂行於世十五年後猶有用之者道光戊申卽西一千八百四十八年美國人鮑溫造气車用八輪中有齒輪二平地用八輪山道兼用齒輪車前置二气筒徑各十七寸推機路長二十二寸挺桿斜下以動八輪齒輪之上別有兩气筒筒徑十七寸推機路長十八寸挺桿向下專動齒輪齒輪不用時則以一小气筒提之起鍋鑪內有小火管一百十二條徑各二寸全車重三十墩癸酉一千八百十有三年西人孩得利參用突氏之法別成一車鍋鑪鑄以生鐵器筒一徑六寸嗣因鍋小气不足用又造一車火道環鑪周略似倒焰鑪之法气筒二直立於鍋鑪兩旁推機路向上挺桿直連杠桿之一端其一端則爲搖桿下連曲拐拐附於齒輪嚙四輪而行嘉慶甲戌西一千八百十有四年英人司梯文生自成一車四輪徑各三寸熟鐵鋿鑪長八尺徑三十四寸中空爲火道直達徑二十寸立气筒二徑各八寸推機路向上長二十四寸藉齒輪相嚙而行略如孩得裏法前後軸心相距五尺輪之內層附以齒輪徑二十四寸二輪之中又有小齒輪一周輪重三十墩每一小時行四英里乙亥西一千八百十有五年司梯文生又造一車重十墩有半引重三十六墩又四分墩之一又於前後軸端各設曲拐連以鏈俾前後輪旋轉以減阻力又數年始攺用挈桿附於輪面攝之以竹下林威次以輪受車之壓力太重創用挺簧以減滯力惟簧有漲縮之力汽筒直立推機路因有震動之患司有文生攺用小气筒以代簧力英人南佛爾以鍋鑪必體小而火切面多體小則輕火切面多則气力大因作穿心管之法自是厥後精益求精老開忒車則司梯文生造於乙酉一千八百二十二年惱佛爾胎車制於己丑一千八百二十九年白來次惠忒與意來格生兩機器師所造庚寅一千八百三十年海克倭次復用新法鍋鑪內爲單火道內有水管縱橫其間如十字形層遞而進又置气筒於鍋之下輪之內挺桿前連搖以桿附於輪軸就軸爲曲拐二相距成九十度角後司梯文生亦仿其法焉法人敖音造巴黎西境所車用之乃白來味又臘品二人之法其車名來爾格於咸豐乙卯卽西一千八百五十五年賽於法都自道光丁未至庚戌年間皆以康屋爾立勿浦爾來格爾三車爲最大今則重至三十餘墩者已數見不鮮則快車子亦有重至二十八或三十墩者且前此所用汽壓力僅至八十磅今則用一百二十磅至一百五十磅故車𨿽而行駛自若也然亦有喜用輕車者如阿特武士所造者是道光庚戌阿特武士於倫惇造一車行駛如飛驟難停止復用機下壓使軔發抱輪以撲刀俾免觸碰之虞自道光丁未至咸豐乙卯汽機之法愈愈出精其壓力亦日大一日惟前此無汽表故汽力過大時每從萍門泄出所耗實多道光乙酉巴達武創立汽表其獘始去乙卯以前美國汽車多燒木薪內鍋內火管制以銅後攺用煤其火較烈攺制以鐵上山車道愛勒忒曾著爲論說其言如欲車循軌而上必用熟鐵挈桿牽引前中四輪毋使稍有偏倚其挈桿必有活機俯仰自如則輪行折道始能便捷也之美國哈次生及培克四阿之車道則爲衛思樓所造也奧國王所乘之車大者重二十二墩八輪前後輪心距二十六尺十寸又八分寸之七爲法人弗拉奢忒所造每小時用枯煤六十二磅引重一百七十二墩行十八英里又四分裏之三能轉九百五十六尺半徑之彎此又法之至新者也咸豐丙辰法國東北道公司略攺雁格歐次之法造巨車甚多以爲曳貨車之用北道公司亦造四十輛由各廠分造其一則克虜蘇時徳廠所造也表克尼盎次之車爲載重之用咸豐庚肆卽西一千八百六十年考意次林公司仿其法以爲二車一曰臘闌毋一曰臘蒲咸豐己未美國載客之車有十六輪者凡四輪爲一架後因不適於用阿特武士於同治癸亥卽西一千八百六十三年攺作一車前後輪皆用活機故車𨿽長能轉二千尺半徑之彎無論道之曲直車行皆穩蘭武士技達毋者倫惇西北公司之司機器人也思軔車行汲水入鍋之法因於咸豐庚申年就道中康威堤鐵軌中間制生鐵水池二各長一千三百二十三尺寬十八寸深七寸兩竭如斜坡形各長四十八尺池中存水五寸時適與軌面齊用常車式能容水一萬五千磅有管自水櫃下垂兩端各有活節能旋轉下口徑十寸入水二寸車行時汲水上行速與車等加車行每小時三十二尺或每小時二十二英里水能上升六尺能汲水一萬磅至一萬五千磅若車行每小時僅十五英里則水上升至管口上端而不入櫃咸豐辛酉尼爾生所造俄國河之車重十二墩汽筒徑十尺推機路長二十二寸行徑二輪徑五尺輞面有齒以止滑而無鐵軌但前有冰牀置鍋下如抱該輪架能旋轉有機通車上以一人捩之如舵自有汽車以來各國講增制造力則欲大行則欲捷故車之重數見如多道光庚寅間每車重七墩以已謂爲極重迨越十年則有重至十五墩者又十年則重至五十墩又十年則重至五十墩至梅爾士所造之車則重至六十墩車旣加重壓力亦求庚寅間每輪受壓力至多三墩嗣則增至十墩有奇昔日輸輞制以孰鐵而軌則制以生鐵近則用克虜伯鋼爲輞畀色麻鋼爲軌故每輪受壓力十墩或二十墩全二軸上亦行所無事矣究之汽車之制卽諸葛武侯木牛流馬之法而易旣濟一卦言曳其輪以水火鼓汽而行則中國已早開其先特華人不以技藝爲重故久而失傳西人則以技藝爲精故日益加巧今者四郊多壘鐵路之築必不暇及然天心固有厭亂之日世運豈無返治之日小醜跳梁何難聚而殲爾時萬國輯和八荒無事則增修器械添置炮船凡所以講求武治者固不懈容卽沿海各省興築鐵路以維商務而裕餉源亦事所不容緩者因卽泰西汽車源流以考之俾畱心技藝者知所取法焉諒不以失晨之雞貽譏於大雅也气球體用說客有從大花園觀放气球而返者問於夢畹生曰我聞西人之制一器也必深考其體質功用務極精詳敢問气球之體用若何子能縷析條分使鄙人得開蒙瞽乎夢畹生曰僕於格致之學素未研求烏敢彊爲之詞有類扣盤捫燭無已請將習聞於西友及得之西書者爲之述之可乎考气球以綢爲之潤以膠漆初制時有人見肥皂水內噴以熱輕气頃刻成泡吹之能上升因制以爲球中實輕气俾得扶搖直上髙出雲霄輕气較地气十四倍輕故能搖曳升騰禦風而起也特是取之非易其價甚昂每放一球耗費實甚因窮思極索別出新裁知煤气取值甚廉且更輕於輕气一倍遂一律攺用煤气更無有人以輕气升球者據西友言球之最巨者闊約三丈五尺以四圍上下均算共得一萬二千尺滿以生气計重一千六百磅滿以輕气計重二百磅今以煤气代之則只重一百磅矣以空中一千六百磅之力浮一百磅之輕卽使中坐二三人雜置零星器具亦不過增多至四五百磅有不如鳥之飛回翔靈捷者哉客曰然則人何以附之而上隨球之下必懸巨繖繖之下必懸藤牀或藤籃中陳寒暑表於其中以察天時然後於開曠之處卽放之而上球頂有窗可啟閉閉則上薄霄漢啟則气漸泄而下沈其體質蓋有如此者至其功用則平常無風時一時可行百里多至百二十里若有大風吹送則有一時而行二百五十里多至三百里者今者範達山所放祗以爲遊戲之資耳實則其益有三請爲子一一剖析一以謂天象泰西天文家於日月五星晝夜寒暑早已推測詳盡著爲成書顧測之於地上容或有所差池不若測之於空中更得有所依據嘗有人乘球而上初見地上有雨升一二里則見電再升一二里則見雪又升一二里則見日光晴朗翳俱無回視下層一白如棉濃云密布雨雲相觸卽電閃雷轟乃始悟空中之气不同寒暖亦因之而異又有人得養气一袋升至髙處約離地二萬二千九百六十尺面漸變色白如死灰身亦疲軟不堪手足不能運動稍吸養气始得復原再升至離地二萬六千二百四十尺則昏迷不醒一息奄奄乃悟愈髙則養气愈微不能供人呼吸矣其有益於天象家者如此一以測地輿西人最重方輿之學大而山川關塞小而島嶼鄕村無不細意量測繪圖刊印猶苦山陬海澨人迹不到之區未免影響模糊無從細測今旣有气球可附則從髙視下一覽無餘或勾勒成圖或攝影上紙且他國之地己國所不能量測者一日乘球往觀他國亦無可禁阻甚且潛行繪就人尙不得而知聞之徳意志營中各兵皆有法國輿圖一紙一村一郭了如掌上螺紋苟非乘气球測之安能如是之旣詳細乎其有益於地輿家又如是然猶不足爲奇也所最奇者實爲禦敵之用夫兩軍交戰肉薄血飛彼軍之虛實情形在我何能洞悉𨿽有間諜未必能消息靈通乃有人髙放气球憑空俯矚營寨輜重一一了然幃幄運籌方可制勝猶憶昔年越法之役有繪成安南得勝圖者一法帥髙坐气球中窺探我軍形勢黑旗兵挽弓仰射球破而墮法帥遂致被擒此𨿽姑妄言之聊以快觀者之心目然嘗見博物新編所載有某員身爲裨將與敵人對營而陣不知敵人虛實遂乘球往探約以舞旗爲號比至敵營被敵兵所見望空發槍髙不能及甲乃就空中指揮令軍士望旗進擊得以大挫敵軍豈非決勝疆場之明效乎客曰與君一席話茅塞頓開然今之放於此間非測天文也非圖地勢也非因兩軍對壘偵探敵情也惟滬上從未有此奇觀是以試一爲之俾令大恢眼界而最妙者不試於賽馬場等處獨試於大花園人皆謂大花園相隔十餘里之遙觀者殊多不便不知賽馬場等處並無風景可娛欲觀气球則惟觀气球已耳大花園則亭臺花木精巧絕倫又有美饌以療饑苦茗以解渴遊人到此先可娛目聘懷當此巖桂飄香籬菊絢采尋詩選勝別具風流更有海外新奇供人觀覽有不樂攜筇蠟屐結伴而來者乎夢畹生曰是說也𨿽無與於气球之體用然不妨借以作是說之尾聲因並泚筆而記之汽學通於醫學說友曰子亦知滊鏡之制與人身臟腑肢體之故一同理乎余曰不知也願聞其說友曰人身之內冑爲水谷之海交乎中焦藉命門電龍之火以化生精气上達於肺由是鼓動翕張而爲往來呼吸其精气又灌輸於肺腑敷布於經絡用以運動五官百骸脾在胃旁終朝引動人或倦臥則脾不動脾不動則五官百骸遂無異虛設胃之上口出於喉其系於舌本是以脾胃之寒熱可於是乎之今觀於機器之有鍋鑪猶人身之有脾與命門也汽鍋一沸則蒸气上騰猶胃之化生精气以達於肺也引擎之髙下低昂猶肺之鼓動翕張也機輪之旋轉有一定之數猶呼吸之一日夜必一萬三千五百息也輪動則眾機皆動猶五官百骸之效其靈也皮帶撤去則各輪停轉猶脾一停歇而人卽倦臥也熱度表可水沸之熱度猶舌之可胃中之寒熱也滊鍋之水上下輪流更換猶精气之灌注旁達也熱度已至則馬力充足猶脾胃則气力壯盛也惟人之命門系雷龍之火乃陰中眞陽能化生萬物實先天生气之機根本鑪所用乃煤炭柴薪之火能銷鑠五金之精气是以鍋鑪易壞最妙莫如以電气代人力電气發熱生力用之不盡且可免煤炭柴薪之煩費蓋天地間之精气卽人身電龍之火西人格致家亦嘗言之與其機鑪之用煤炭柴薪不如其徑用電气也余曰然以電運機之法目下泰西制造家業已用之特子言鍋鑪之制有類人身臟腑則何以西人能造汽鑪而西醫於內科一門反欠講究其故何耶友笑曰西人務實不務虛重有形而忽無形易曰形而上者爲之道形而下者謂之器者有形道者無形故名醫者曰通醫道造機者曰制機器西人第知有形之之有用而不知無形之道之尢爲有用蓋機之有鍋鑪有形之器也人身中臟腑肢體內外相維之故無形之道也中國醫家長於論道故於攻補汗下之法升降浮深之宜皆審於五行六气七情之盛衰消長而以相勝相感相應相反之道治之醫者苟明於無形之道則洞見本原而去疾易於反掌彼西醫徒知以有形之爲重人身之有形者不過血肉皮毛筋骨肌膚類耳故西醫精於外科而疏於內科卽气虛陰虧致患癰瘍在外科宜用裏溫中之法以爲治者近日西醫皆不能奏效甚或性命皆喪於其手蓋不明於無形之道之有用故耳孫眞人曰分陰未盡則不仙分陽未盡則不死陽者气也無形者也西人誠知醫者宜體無形之道而以觀鍋鑪之法以觀人身之臟腑肢體而不第以血肉毛髮筋骨肌膚一切有形者爲重則思過半矣余聞其論甚爲嘆服蓋友於醫道固三折肱故其言能精晰微妙至是是不可以不此筆存之也身學人身血質考今天下中外一家車書同軌美學士卜舫濟航海東來掌海上約翰書院課余集華洋教習十數輩輪流考察而定之此其一也嘲菊日屆沈醫生星垣主講血理時日烏墜金月兔升玉頭有酒正擬同斟忽聞郎當聲側耳聽之曰此集客鐘也急起偕司鑰之朱葆元與王書蘭諸弟子隨客拾級登樓入化學房以次列坐顧視東西壁列八大琉璃廚實以機器南軒列天文鏡一北憑窗橫陳二架滿列化藥數百中設平臺置蠟人一具長三尺許周列標又髙張人體內外圖八幅令化學生吳愼之金戌生等分司之上懸七色斗大星球七點炯然有光旁用八大凹鏡分懸於壁臺南分列十二案監院居首座觀樂軒主吳子良與予用來頓十二電池如法灌滿彊水偏北距八九弓虛受齋主朱玉堂評華逸史孫紹周用但尼裏器三十六電筩通銅綫於機首未幾聞咄咄聲兩電燈同時發光上下通明陸離璀璨幾疑此身在瓊樓玉宇會接仙也頃之戶外姍姍其來前者乃女教習抹史道孫米奢司卜琴師李馬兩女士偕陶雷瑪幹諸西女而陶雷手一筐雜以日臘紅大利花東洋諸香艸分插案瓶中西俗所以示敬禮之意也二琴師至西南隅並坐琴臺次第奏雅時室中人皆危坐無謦欬者曲終英醫生馬山離坐而起至平臺前啟示蠟人諸部美教習司瑪李將鞭指圖以示血管血輪諸平面沈星垣亦起而揖眾宣言謂血爲流質非原質也其色微黃其味微鹹汁中皆輪點計人全體血居八分之六其質較重於水如二十立方寸與二十一立方寸之比血之運行在管則赤在回管則紫其源發於心其流亦歸於心故曰心爲血府中分左右上下四房隔以橫直兩膜每房約容血二兩右下房由肺管運紫血入肺復由肺回管入於左上房爲內運左下房由身管運赤血以周身復由身回管入於右上房爲外運管凡三層外胞膜中肌絲內濕膜力主縱縮逼血前行俾紛入微絲管者爲總管回管內外層與管同惟中層無肌絲近心處曰總回管內有一門以阻回血逆流形如半月有名微絲管者細如發密如网設橫割一寸可得九百餘縷管質無肌僅有薄膜幾不成層言未已見一客脫帽而起視之乃海上唐君梯旃也直前致辭曰血管之脫旣聞命矣血色之赤紫請無聞其詳願聞其指星垣曰客無躁吾徐語之大抵血含炭气者其色紫含養气者其色赤蓋紫血入肺之微絲管散布膜內將炭气呼出養气吸入變成赤色若一入人之微絲管而呼吸之功適相反故血又化紫謂予不信可一試之卽見監院令學生將諸器分置於案時古周君直卿已將紫血兩許置入玻璃管用器吸入養气其色漸赤復吸入炭气而逼出養气其色又紫座中皆顧而相詫沈君遂將所試之血作一分傾入化分器中一再分化得水七十九分定質二十一分其二十一分卯淸六分一分油與鐵銹等二分純汁十二分復將純汁分滴於凹面玻璃片遞司顯微鏡者鏡之鏡凡三架司其事者一爲長安詩酒客李毓蘭其次爲戴調侯汪夢蓮兩茂才汪君司五分之一之凹鏡戴君司五分之二之凸鏡李君司十分之四之凸鏡血作黃色其輪點之視差隨凸鏡之大小也一生喜彊辧獨不信前席笑曰血質如是敢問可有肥瘦之分乎沈君曰有遂左右顧招肥肌之吳生瘦肌之王生至前初不肯彊拽之容皆笑不已二生旣至沈君出細鍼均令刺指血滴於片鏡得紅輪每千點得白輪四五點爲正而瘦者較多於肥者三四點沈君云白輪若多至二十點外則血中有病矣鼻邊忽聞麯气在坐次忽現天龍一指其所言皆酒顧之乃某君也語沈君曰吾聞挾忠肝者血碧具佛心者血白阿儂之血白耶碧耶沈君未及對予笑應之曰君抱仙骨恐鍼十指但有靑气如煙而出言次延陵吳子已代爲刺之得血一點如芥大倩吳君自鏡見其眇一目口呼咄咄者良久曰噫異矣今而知我之血戰矣請諸君大書某年月日爲我記功也可客皆次第窺之見鏡中之血徑長五六寸血輪上下盤旋借酒力而倍速如窗隙之野馬戰於日光也逾時凝結作深紅色靑州曹雨南博士測得輪徑每點積三千二百分寸之一平方寸約積十六千三百八十萬點監院恐客酒渴茶渴搖鈴示僕陳香餅加啡果以宴之又倩米奢司卜指按風琴奏一堂歡喜之樂西語曰凹倫尙吳以志雅集樂甫經耳畔陡起錚錚聲屈指已鐘報十下矣諸學生遂次第斂其電燈亦息客散予抵臥室見燭龍尙畱余跋因命楮先生管城子龍賓十二爲述其緣起如此論腦質人之聰明在於腦男女皆有前數年已有人考之今俄國復有醫士細心考究常與人論云爾以爲男聰明愈於女耶女聰明愈於男耶有云女聰明愈於男者又一醫士云聰明半出於教化非盡由乎腦也奧大利洲未歸英國以前人皆蠻野旣歸英化之後人漸智矣可知半由教化半由生成嘗考該洲男子之腦積體大於女子四百八十一分半彼古埃及人最稱教化之美備人皆能學然從平方量其腦所別於奧人者有六百二十六分半卽波斯人之腦亦大過奧人六百九十九分以此論之可以能辧人聰明之髙下故俄國醫士特究心於人物之間以考其腦之大小而卽以知人之腦實丰滿於萬物故人之聰明亦勝於萬物惟可異者物中如貓腦重約二兩八錢犬腦重約八兩羊腦重約十二兩獅子腦重約二十五兩人熊腦重約四十兩大牛腦重約五十兩馬腦重約六十五兩人腦則重約一百三十六兩以上諸物腦與人腦比較則不能相勝惟物中有二大獸如海鰍腦獨重有二百八十兩象腦則重有四百六十兩是二物腦大過於人數倍而聰明不能過人抑又何歟然則謂男子必聰明過於女子亦未甚當醫士曰男女聰明旣不能偏勝而其中亦必有分別有學與否乃有時有學問之人偏於人情不能理會無學問之人轉能理會人情到透處可知從腦上分別聰明與否亦有難言之處觀於俄國前時有一武員精於用軍而其腦極小又有一天主教神父深明天道人道而其腦亦極小可知聰明優絀似不能專以腦之大小決之推之凡人腦壯大卽身體彊固人腦細小卽身體薄弱又不足言矣惟有時其人之體貌魁梧其腦亦從而增大此亦如海鰍與象體大而腦亦從大耳未可信其聰明之必大也觀此論說紛紛未衷一是想業醫家尙須許多察驗始能知其精確前謂判人之聰明優絀不能專於腦之大小辧之然有時觀腦中所現之筋系幼細明朗者人卽聰明如腦筋所現系粗大無靈秀之气者人卽愚蠢此又不可不知也至於論腦之生長如魚鳥之無腦筋而一味柔滑固無足與人較論卽如海鰍與象之腦筋絞甚多其生長與人不同亦不能與人較論若男女之腦其生長亦有不同蓋因其腦筋位置總有異也更可異者魚鳥旣無腦筋一味柔滑乃有一種海物名爲海螺者獨精彊捷巧越山超海尾能鋸木架屋而居智慧幾與人同此種物如以腦考其聰明又解人難索矣嘗考之愚拙之人其腦筋常多於智慧之人然則專以腦分智愚亦不然矣更有一醫士考知腦分前後合男女兩腦旁之前其腦常重於女故謂男獨聰明過於女耳惟俄國醫士考驗之法獨與此不同系先察其腦之輕重復將其腰骨內之髓肉察之謂人一身筋節槪從腰骨之髓肉處鼓舞運動欲考人之聰明優絀當並腰髓肉考之始能分辧故該醫士又嘗卽鳥獸等物之腰骨髓肉而考驗如生雞腰髓僅得本身腦肉一身之半白鴿牛羊馬僅得本身腦肉二分之半貓僅得本身腦肉三分狗與海狗僅得本身腦肉五分鼠僅得本身腦肉六分半海鰍得本身腦肉十分象僅得本身腦肉十八分惟人則多得至四十九分以此數計之宜乎人之首出萬物矣夫天地間之物雞能司晨貓能捕鼠諸物各出其知覺以用於人天之賦稟亦奇矣凡此論人聰明之所由生俄國醫士考論爲詳而緣其所得之理固在俄前武員精明彊幹腦小智大亦在乎考察腰髓之一道也按其考知該武員腦肉重得一百三十九兩其腰骨髓重二十八兩實得其本身之腦肉四十九分零又女子之腦重得一百三十兩其腰髓重二十六兩實得其本身腦肉二十六分零是男女稟受旣殊故聰明亦因之而異俄醫士其考之詳宜其識之卓也醫學行醫臨證不可輕忽論醫至今日幾失傳矣然所綦重人之生死系焉範文正公云人生不爲良相當爲良醫蓋良相能救蒼生於席之安措天下於磐石之固良醫亦能著手成春轉危爲安同登仁壽之域也是則醫𨿽小道豈可輕忽乎哉如逢危難疑似之證人云亦云則亦何貴有此醫乎卽如傷寒一證爲寒爲熱人皆知之所貴乎醫者要在識其眞寒假熱實熱假寒也何以辧之蓋假熱者內經所謂厥深熱亦深水極似火寒極反兼熱化也凡眞熱固發熱而假熱亦發熱眞熱面赤煩躁大便不通小便赤脈必緊數豈知假熱亦有此等癥候哉若認作熱證妄投寒涼之劑禍不旋踵矣仲景所謂承气下咽陰盛則斃是也然則從何處辧之不知身𨿽表熱而裏實眞寒也其亦面赤煩躁者格陽在外虛陽不斂耳故有似乎眞熱也但其證口𨿽漧渴必不喜冷飲𨿽飲亦不多或大便先結後溏或小便陰枯黃赤或有時漬洌或气短懶言或眠起如狂神昏譫語而有時則止與登髙罵詈揚手擲足熱極發狂者大不相同陰證亦有發斑然淺紅細碎或夾濕而出白初起形如蚊迹與熱證紫赤者又不同凡陰証之脈必沈細遲弱然有時或浮大緊數而細按之實無力無神若作熱證治所謂失之毫釐差之千里者矣其實熱在皮膚寒在臟腑是惡熱非熱實陰證也急當以四逆湯或附子理中湯塡補眞陽以引火歸元使元气漸復熱必漸退而病自漸減故凡見身熱數按之無力者實系陰盛格陽非眞熱也外臺祕要有陰盛發躁欲坐水中按之無力無神者此無根之火也故用姜附湯加人參亦能主治者此足見爲醫之難也若富貴之家遇此等癥候日延數醫議論紛紜莫衷一是夫病情如軍情瞬息千變豈堪坐困因循哉全恃醫者見證明確病家信任不疑方克有濟然海上名醫林立見證明確者未嘗乏人以此治者蓋亦不少用藥如用兵醫爲司命所關詎可輕爲嘗試必於望聞問切乎蓋爲醫之望聞問切知爲將之智信仁勇嚴缺一不可所謂望者不但望其气色晦明舌苔黃白也兼欲望其坐臥燥濕之處寒暖向背之方如低窳之地濕气必多欞有隙暗受賊風是也所謂聞者不但聞其聲音髙下气弱聲粗也必聞其平素嗜欲之偏性情所好如偏於色者腎水多虧偏於財者心營易耗善怒者肝气易升多慮者脾陽必敗是也所謂問者非問其病之從何而起醫之何藥可治也要知其平日起居飲食起居不節必受非時之寒熱飲食不時漸成勞怯之情形所謂切者不但切其之浮沈遲數也要當切其之有力無力有神無神証之眞寒假熱實熱假寒也何謂假寒因傷寒失於汗下以致邪從陽經而入陰分凡眞寒畏寒而假熱亦畏寒所謂熱極反兼寒化也欲辧此證必聲壯气粗脈來有力有神唇焦舌黑欲飲冷水大便祕結小便赤皆是也如內實滿者大承气湯下之不實滿者白虎湯淸之倘誤用熱藥仲景所謂桂枝下咽陽盛則亡是也然雜證亦有假寒者此以熱極於內寒侵於外寒在皮膚熱在骨髓諺所謂寒包火是也凡遇此等證候用芩連之屬助其陰而淸其火間或滋陰降火之品亦多主治然必當察其人之土著流寓質之彊弱不同年之老幼各異天之寒暖不時地之燥濕攸關以及居家之貧富處境之憂樂則病之淺深自見然此中千變萬化又不可膠柱鼓瑟執一而論也切問篇甚矣醫之難也昔扁鵲能見垣一方人故於人之臟腑歷歷在目因其病而投之以藥無不愈者今烏得有此神醫哉間嘗以此語告之西友西友曰西醫有此一法前者哲醫生治某西女之疾其飲食如常而肌肉日削諸醫皆束手哲君以法納電气於病人腹中鼓動其機徧體通明臟腑皆見始知絡中皆系頑痰於是投之以藥霍然竟愈其神妙豈在扁鵲下哉余以此言告諸胡君悅彭悅彭曰奇則奇矣然非中國之醫所能希冀也醫家之施治不同而要不外乎望聞問切四字而切間癥尢爲當務之急非可以忽從事也請以所知者爲吾子陳之夫脈者血气陰陽之所系經常而不離於斯位也一有所偏卽知其變病者五運六气之所擾感觸而不免於致疾也一有所卽現於診於是疾病肇於中象符於外浮沈錯於部呼吸應於指矣是故聖人切脈理審病機察陰陽生死不能逃於指下者良有以也故善診之士必問人之飲食起居而察脈之變者蓋以形諸外而必有於中也所以持脈之道應變無方豈可膠柱鼓瑟而昧於權變哉然而問病易而切脈難者何也以病證易見而脈理精微非淹博沈靜之士不能道其元妙故切尢在於問病之先若不識脈則表裏難知陰陽莫辧在昔仲聖猶誚當時之士按寸不及尺握手不及足奚於當今之世乎且如弦緊之混淆遲緩之參差沈與伏之相類濡與弱之相似非有心領神會之士孰能辧疑似於毫釐之間今將朱肱七表八里之脈論其梗槪若欲廣博請觀內經難經等書夫七表者浮芤滑實弦緊洪屬於表之陽脈也八里者遲緩微濇沈伏濡弱屬於裏之陰脈也能明七表八里之兩大法門足以識風寒暑濕之變化臟腑气血之消長矣夫七表陽也陽數奇浮脈按之不足舉之有餘寸浮傷風關浮腹滿尺浮便難芤脈浮大而軟按之中空兩邊實寸芤失血關芤便血尺芤溲血滑脈往來流利如珠走盤寸滑陽盛關滑嘔逆尺滑便赤實脈大而有力按之愊愊然寸實上焦熱關實腹中脹尺實少腹痛弦脈按之如弓弦狀陽弦則頭痛陰弦則脘痛緊脈按之實數狀似切蠅寸緊頭痛關緊胸滿尺緊腹痛洪脈極大舉按滿指寸洪膈熱關洪口漧尺洪便血以上皆七表主病之脈象也若夫八里之脈則陰脈也陰數耦微脈若有若無極細而軟寸微陽虛關微惡寒尺微下利沈脈舉之不足按之有餘尺寸俱沈少陰受病沈遲者寒也沈數者熱也脈緩去來亦遲遲而有力爲緩緩則爲虛太陽病其脈緩者爲傷風濇脈細而遲來往極難一止復來寸濇少气關濇胃虛尺濇便數遲脈呼吸三至往來極遲寸遲上焦冷關遲不欲食尺遲小便多伏脈重按至骨乃得寸伏气逆關伏溏泄尺伏完谷濡按之似無舉之無力寸濡胃冷關濡肢倦尺濡腹痛弱極軟而沈細按之欲絕指下寸弱陽虛汗出關弱胃虛生熱尺弱气少煩灼以上皆八里主病之象也尙有左手關前一分之人酌右手關前一分之气口數而時止之促遲而時止之結沈而中止之代沈失常度之革脈伏而弦長之牢脈玆數脈者其論更精其診更微非肱之三折者不能抉其元奧嗚呼切之道何其頭緒之繁捉摸之難耶竊怪夫今世時髦之醫髙自位置診人之艸艸了事不問病之虛實癥之表裏診畢書方服之便可病天下豈有是理不過好奇炫異艸菅人命而已其意以爲髙出於千古之上而不知自陷於井中天切問病古法有之假令人迎之往來弦緊則知傷於風矣但不識傷風有先後此象之所無不問何以知之气口之往來緊數則知傷於食矣但不識傷食有新久此象之所無不問亦何以知之傷風之問先後者知病之表裏也傷食之問新久者分癥之虛實也若不問而槪以通套之藥治之豈不誤事乎內經曰臨病人問所便便者便於用藥也如問執便於用寒問寒便於用熱之類若不問而槪以通套之藥治之豈不誤事乎更有無恥之醫胸無點墨𨿽淺近之語亦難索解卽或有時偶中徼幸得生在醫者並不知何何癥之不利因其不利而用法以利之之理居然張口大言自居其功以爲非我不能起此沈不亦可媿之甚乎夫因脈而識證因證而用藥精以從事自無不愈之理內經曰審察病機能合色可以萬全其此之謂歟大抵病色顯而易見象隱而難明必欲指某脈得某病某病應某脈者未免失之太拘試看諸痛嘔吐等癥必沈伏全以外像爲主此際若憑脈以用藥必致大誤故仲聖有憑證不憑脈之語要知浮主一切之表沈脈主一切之裏遲主一切之寒數主一切之熱此爲大网再將七表八里除去四之外作爲眾目凡診病先以大綱爲主後以眾目爲輔合之病形气色通盤打算便知寒熱虛實表裏陰陽之治同道賴君志坤善用此法每遇險癥輒奏奇功者惟此故耳豈必待親見臟腑而後可以施治哉此山人豹斑之見吾子以爲然否余肅然而起曰此說也可以補金匱石室諸書之不足因詮次而存之痧痘探原論竊觀滬濱爲英華薈萃之區事蔑有惟痧痘一端業是科者幾若晨星邇日徐君石史倡論於前李子紫璇繼言於後意甚精詳言中竅洵可使後人奉爲圭臬之二公者一系鐵畫銀之外精究岐黃一乃杏林橘井之間情殷保赤拜頌之下手難忍釋顏益加僕於痧痘一事僅得一知半解見獵心喜技爲之癢爰摭先哲之遺言謬作痘原之末議婢學夫人難免方家一笑也嘗思治標者必求其本治流者必溯其源而治痘者安可不究其原哉夫痘爲先天之毒醫家莫不知之而其毒之何自而來何處藏匿何以命名何時發泄則往往語焉不詳玆試一一述之或曰因其母懷胎之時無所顧忌好啖辛酸之味及夫鮏羴燔炙之物其气蓄於胞胎之中嬰兒受之發而爲痘其說謬矣蓋痘之毒由淫火所致自乾坤交會二五妙合之際形未成而毒已蘊其中是毒也實自父精母血中來兒之臟腑肌膚何莫非父精母血所成則其毒將徧藏於兒身內外耶曰非也夫胎者乃相火動而結成相火命門也故三穢之毒仍寓於兒之命門郭鐵崖原痘論以毒寓命門爲謬乃謂其毒孕育於周身然旣孕育於周身曷爲其肇發也復由於腎而脾而肝而胃而心而肺乎嬰兒初生先有兩腎命門介乎兩腎之間所以無形之淫火先藏於命門耳至毒之發也不曰瘡瘍而曰痘者何也溯痘疹一書出於漢後豈漢代之前無此淫火耶上古之人謹身節欲𨿽亦賴此火以成形惟受之淺則發之輕厥後世風日替淫欲無度其毒益厲前賢憐憫其苦乃著方書以救世因其出如豆粒遂以命名亦象形之義也痘毒旣由先天所蘊則生成之後卽當發泄緣何遲早不同蓋淫火猶石中之火必待金石相搏而出若兒之正气充盈則客气不能感觸待至正气稍虧天地邪陽之气乘虛而入搏擊而動斯乃發泄之時也痘旣發矣猶有順險逆之分此何以故試因其所行之經而論夫淫火寓於命門而肇發於腎自腎脾胃肝心肺次第相傳透之肌膚是爲正途痘之出也全賴气血以領載之心主血肺主气以故行至心肺二經而發者爲是肝爲血海胃爲气海毒行於斯熱亦蓄於斯肝熱則血瘀胃熱則气亢痘無气血烏能透達豈不殆哉然猶可行肝之气而血自流發胃之陽而气自達則毒亦得以解散惟兒之生死在乎治者之得失故謂之險若夫毒結於脾腎二經則難上徹矣脾屬陰土爲毒薰灼培養之生气伐焉腎乃陰水被火燔炙气血之根源竭焉欲其透至肌膚不亦難乎故名曰逆至於用藥一端涼熱攻補各有所宜如陳文中每用異攻木香等散峻熱之藥張子和多用白虎黃連等湯寒涼之劑汪月岡常用黃龍丹以攻之朱彥修有用四君子湯以補之然皆各有心得不可妄論其偏貴乎施之的當若失之毫釐則謬以千里必也推詳脈候審辧寒暄察气血之虛實觀形體之彊弱痘點之形色論毒火之盛衰隨機應變自然化險爲夷若夫臨癥用藥攻斯道者自有權衡僕庸愚膚見曷敢妄參末議又有麻疹則別爲一端試再言夫麻者如俗所云痧子也內經曰少陰所致爲瘍疹是也斯乃君火餘熱感觸時邪鑠動肺金而發又曰麻屬於脾金鏡錄亦曰毒藏於脾熱流於心靑囊大全曰麻疹屬陽系天行時疫之熱蘊於人身爲少陽相火所因復遇外感畱戀於胃其熱毒之气薰蒸肌膚而成麻二說𨿽殊其理則一僕心有塞茅胸無成竹孰是孰非焉敢臆斷姑以愚見言之大抵麻疹系小兒感受天行時疫之气伏於脾胃釀成熱毒不能和解或因內傷或遇外感爲君相之火激發由肺經而出肺主皮毛故現於皮膚其癥屬陽故欲出之時腮紅眼赤其毒淺鮮故透發三日而漸回此麻疹之原委也是否有當還乞髙明指示焉皇朝經世文四編卷十三吏政吏政請愼重名器疏道光十三年朱嶟竊惟賞賜者勸善之經科目者求賢之道我國家設科取士三年大比錄其文藝優長者貢於春官名曰舉人甚盛典也上年畿輔荒旱收成歉薄百姓嗷嗷待哺卽荷皇仁浩蕩賑糶頻施小民已無虞失所嗣以日久用各官倡議勸捐本年二月據潘仕成報捐銀一萬二千兩蒙恩賞舉人準其一體會試此乃皇上逾格之鴻施亦一時從權之至計原未嘗著爲定律也且潘仕成本系副榜貢生去舉人一間耳賞給舉人是於破格之中仍寓量才之意斟酌而行豈漫然哉厥後葉元黃立成等陸續報捐經巡城給事順天府府尹奏請議事下大學士軍機大臣會議遂乃比較銀數請賞舉人𨿽曰以昭畫一然於聖主愼重名器之心因材權衡之道要未能深體而詳究也若因此遂成定例臣竊謂適足生富家僥幸之心而阻寒儒進修之志查向來捐例京官自郎中以下外官自道府以下皆準捐至淸要衙門非舉人出身者不得與焉官可捐而出身不可捐也今以輸銀助賑之故而得爲舉人則未登仕版者將可報捐中書已列部曹者又得保送禦史紛紛然競趨捷徑濫淸班欲肅官方亦以難矣準其一體會試則得隴望蜀謂舉人旣可幸邀進士何難戈獲於是因其勢利買通關節雇倩槍替種種獘端在所不免臣故曰生富家僥幸之心者此也至於單寒下士旣不能鮮衣華服奔走形勢之途又不能遵例納財致身通顯之地其所以系屬心思鼓舞才力孜孜以窮經砥行爲務而未甚厭棄者良以舉人一途爲進身之階耳今若以多士進身之階爲一時勸捐之計不論學問之淺深但較輸銀之多寡如能累萬不啻升三一經呈報便同登第則人將曰富者無所不可貧者其何能爲文章不足爲貴科名亦覺其輕識趣日卑術業漸廢臣故曰阻寒儒進修之志者此也頗失士望徒生幸心以爲故常未見其可論者但以請賞花翎未便率行議準而請賞舉人不知花翎舉人均爲聖朝之名器而細按之則花翎實器也舉人虛名也實器以待有功虛名以彰有徳互爲表裏未可低昂彼輸財助賑者急公好義固不可不量加獎勵然在士庶則或酌給匾額或議職銜在官紳則或準其加級或予以升途以示鼓勵而勸輸獎矣若夫請賞舉人所得無幾所賞實多應請旨飭下順天府五城及各省直省督撫嗣後地方偶遇水旱偏災如有紓誠輸捐應需嘉獎之處槪不準援引成案冒請賞給舉人庶經制定而人絕望心流品分而士多厲志而於勸善賑民之道仍未有礙也端表率杜獘源疏富興阿竊惟今之鄙習莫甚於外省貪鄙瞻視爲固然大吏首倡屬吏因之以致庫虧欠吏治廢弛謹擇其尢者請旨禁嚴以肅吏治事夫州縣之虧空幾天下無一州一縣而無虧空者每屆數十年未有不淸查一經淸查動輒千萬或數千萬𨿽云設法彌補徒有其名實則半飽州縣私囊半盈督撫兩司道府行囊實虧則我君之府庫也州縣之虧空斷不能瞞道府之耳目道府若不知州縣之虧空是道府形同木偶倘州縣之有劣又安望道府之查察耶至道府之所以不能揭者受州縣三節兩壽之陋規尋常之饋贈道府明知而不問也督撫兩司不知也此數十年之積習近則州縣之虧空上至督撫兩司下至道府無不俱知始則州縣虧空道府代州縣向督撫兩司隱瞞近則督撫代升任調任州縣向接任署任州縣關說始則州縣缺出兩司揀員具詳督撫核定準駁近則督撫示意兩司某某升調兩司遵照具詳仕風愈趨愈下愈出愈奇緣督撫於一省之中某缺肥某缺瘠久識之於胸中迨經出缺或於平日饋贈者是升是調或於請托奔競者是升是調或於親知故舊者是升是調一經得升得調之員則卽取償於是缺缺分愈肥虧空愈重狡詐之員卽因此而挾制上司受其賄屬卽不能不代爲隱狡詐得計庸愚者亦相率效尢挾制之風幾天下小民維正之供君上之庫尙忍於隱徇其虐民之事貪玩之習何不可代爲消彌外省通同一气凡無不化大爲小化小爲無迨養成巨患不可收拾止於罷斥坐擁厚資優遊林下所貽憂者祗君上一人而已至首縣最爲督撫所信用亦最能挾制督撫凡督撫所需無不系首縣備辦督撫之嗜好婚喪慶弔亦系首縣致信於通省官員始則暮夜之金近則明目張瞻恬爲不怪督撫保薦屬員卓異後卽拜認師生爵受公朝拜恩私室一切營私苟且之事卽無不對師談論更有甚者並未保薦卓異亦夤緣拜認師生大意總在營私更可招謠誇耀我宣宗成皇帝深惡此習嚴行申禁至再至三無如積習久慣利之所在仍陽奉陰違查定例一省應徵正若干雜若干州縣應解藩庫若干藩庫應解部庫若干若每年按例將銀解至部庫部庫何至短絀州縣何至虧空又何用淸查藩司果能正己不阿督撫淸廉不徇情面州縣一經欠解始則予限嚴催繼則從嚴參辦何至成尾大不掉之勢乃動輒藉口於州縣賠累【】宣宗成皇帝視民如傷地方一經水旱恩膏立沛蠲賑兼施當經費支絀之時上年江南數省水災恐各省起解銀兩緩不濟急先發部庫之銀賑民是民之政皆出自君上州縣之賠累何由而起現自督撫以至州縣在官去任一切服用買良田起樓閣或自行捐升或子孫援例皆百姓之脂膏與君上之庫藏也若不明定科條乾綱獨斷勢不能挽此狂瀾臣愚昧請旨飭下戶部於每年各省報徵後將各省開具簡明淸單某省應解部庫正及雜若干兩某省業已全行起解某省起解若干兩具奏皇上擇欠解最多之省將督撫藩司罷革畱於該省催徵俟州縣欠解齊方準各回旗籍其𨿽未能全解部庫欠數較少者予以處分限期州縣例準庫存之則準一年二年時將上年存起解藩庫藩庫例準存庫之則準二年三年時卽將上一年之起解部庫如此定以限制則部臣亦不敢顓頇督撫亦必知所儆惕上司旣不能代屬員徇隱屬員卽不肯賄贈上司上司於屬員旣無授受卽無所挾制回護倘屬員有貪墨之迹蠹民之事皆可隨時參劾於國計民生實有裨益並請飭下直省大吏各秉天良淸廉自持正己率屬毋爲己身謀毋爲子孫計當思祖父遭逢之曠典本身渥沐之厚恩凡於國家有益之事不計利害須一身擔荷毋存諉過君父之念吏治自必蒸蒸日上矣嚴懲貪墨疏咸豐四年韓錦云竊維今日吏治廢壞由捐納出身者逢人迎合由科甲授職者亦遇事干求棒檄甫出卽揣視肥瘠較量遷轉於國家設官爲民之意漠不相關官不愛民民不畏官盜賊蜂起實由於此自古弭盜之術不過曰安之勝之勝之在擇將材安之在選良吏大兵所過戶口流離得良吏以善其後若解倒懸厥功尢倍不獨被害之區宜卽蘇民困卽安堵之所亦當體卹下情皇上以澄之權寄之督撫各州縣距省遠近不一督撫履任後州縣官不能遠離職守來省晉謁賢否未能盡知道府於所屬有表率之責且耳目尢近倘於因公接見時觀其趨向察其才能又復詳閱文案暗訪輿論則州縣官之勤惰貪廉皆可以得其實現今審斷詞訟州縣有權而道府無權翻控之案道府多不肯提究且有欲提究而州縣官抗違不遵者推原其故皆因道府收受苞苴事事被其挾制甚至已經發覺且代爲掩護此等積習非督撫破除情面並加參處不足以懲頑玩卽如閩浙總督王懿徳奏請將福建漳州府知府金崇勒休一案實因金崇需索陋規每因所屬未能饋送卽行遇事挑剔是公事之準駁一視饋送之有無法營私莫此爲甚查律載監臨官挾勢求索所部內財物計贓論罪乃該督原參摺內第云聲名平常耳第云年力就衰難期振作耳所參不實不盡此金崇所以肆意咆哮嘵嘵置辯也又如欽差大臣載齡等奏請將四川建昌道兪文昭革職一案實因兪文昭在首府任內把持公事各官奔走其門則其鉆營賄屬朋比爲姦者必不止一人一事查兪文昭系由捐納出身器小易盈非善於要結上司不敢大張聲勢該大臣等奏請將兪文昭罷斥於朋比賄屬各情未能根究早在聖明洞鑑之中臣竊惟有治人乃有治法而行法必先自上始今欲隨時整頓豈必盡人而誅之督撫風旨眾所向方惟明示賞罰則不可用之人皆將有所轉移而樂爲我用大吏守正而後秉正者來大吏無私而後營私者退其有怙終婪黷是自取愆尢不可恕也現各省有盜賊地方多以官之貪橫爲口實治賦者法無可貸尙有擬加重之條治官者罪坐所由豈可從惟輕之議應請旨飭下各省督撫於所屬詳愼旌別如有貪迹贓卽當據實嚴參按律懲治不得以革職勒休了事庶被參者可以關其口不敢藉辭挾制未參者亦可懾其心必將勉爲循良從此吏治民風蒸蒸日上矣臣愚昧之見是否有當伏乞皇上聖鑑論諭止衙參事今之談時務者莫不知中國之獘在乎蒙蔽蒙蔽者上下之情不能相通也譬之一身必气血流行天君始能泰然四肢始能運動若一阻滯小則貽瘡瘍之患大則成臃腫之虞甚至麻木不仁𨿽有口而不能言𨿽有耳而不能聽𨿽有目而不能視𨿽有四肢而不能動徒具人形奚殊木隅治國亦猶是耳主上深居端拱卽甚聖明安能使四海蒼生之事盡置之耳目之前非俟臺閣之敷陳疆吏之入告聖衷亦無從臆斷惟臺閣𨿽爲近臣而於外事亦多隔膜苟非詳詢之疆吏卽有敷陳亦難曉暢故疆吏者總一省之事權爲內外之樞紐疆吏而賢則下情皆能上達上政得以施行而一省之事自能措置裕如而無所閡隔否則知之而不能言言之而不能盡則恩澤之敷困苦之狀皆爲所阻上下閉塞非猶人身之麻木不仁哉是則疆吏之責顧不重歟然疆吏總握一省之權似宜周知一省之事不知非寄耳目於僚屬則一省之事亦難周知故疆吏之接見僚屬宜勤而於接見之時講求尢宜詳切非但可以周知外事亦可以考察屬吏之賢否在外府實缺人員程途旣遠且各有地方之責非有要公亦斷不能時時謁見惟候補試用人員之在省者定以衙參之例或逢五十或逢三八定期參謁久久相接屬吏之賢否自可周知將來自不致以闒茸之流使膺民社矣且僚屬經上憲勤於延接多方指授卽闒茸之流亦當深自磨濯化莠爲良可知衙參之制盡善盡美爲吏治中必不可少之事也無如世風日下仕途日雜每省候補試用人員多至千數百輩𨿽有衙參之例類皆有名無實疆吏卽欲咨諏博訪而見者旣多何暇及此且自同通以下尙須至司道衙門終日靴手版奔走趨承甚至轆轆饑腸尙難休息彼此勞神不能獲逸於是屬僚竟以衙參爲具文並以衙參爲苦事矣夫衙參之制本美舉也而獘竟至此非大吏之不能變通辦理實事求是之咎耶事苟能因時而制宜則自不難除獘而生利於守經之中寓達權之意則吏治方能整頓耳昨報紀武昌訪事人云湖廣總督張香濤制軍以時局多艱吏治首宜整頓旣已設立教吏館凡現任候補各官自應常川到館以便討論政猷爰會商撫憲端午橋中丞擬將衙參舊章槪行刪免嗣後每逢五十三八等期各官皆於教吏館中接見中丞韙之已諭令藩司瞿賡甫方伯轉飭所屬體遵行香帥此舉於整頓吏治體屬員可謂無微不至屬員旣省此車馬之勞虛文之習而又得到館講求不致荒怠且旣云在教吏館接見則督撫二憲逢期到館必矣督撫到則司道亦不能不到非但紆尊降貴與屬員可以詳細晤談而館中以督撫司道爲常到之地館長之課自不敢廢弛而各員亦因此更能鼓舞非一舉而兩得者乎西人有事每於總會之區相討論是以事理可以周知上下可以不隔香帥此舉頗與暗合而於吏治尢爲得其要領竊願各省悉仿而行之俾聽鼓者槪屏虛文潛心實學並可盡袪蒙蔽之獘鄙人固深望之恐亦不獨鄙人所深望者也論久任吏治爲行政所關系官不得人則政無由而行固矣然官得人而任不久則效或無由而獲古昔盛時官得人必各力其職史冊具在猶可考見至久任之制其詳𨿽不可得聞然試觀其時兵刑禮樂諸大政類皆家習其事世傳其官如司空司馬司徒太史等且有因傳以爲姓氏者夫官而至於家習其事世傳其官具有因傳以爲姓氏者卽其任之之久已可知矣故其時百官類能人舉其官官舉其事事竟其功共臻上理迨漢時宣帝以綜核名實爲政其於吏治尢所注意嘗以謂太守爲吏民之本數變易則下不安必使民知其將久不可欺罔乃服從其教化於是凡二十石有治理政績著者不復驟遷惟以璽書褒勉賜金增秩且有進爵至關內侯者久之或公卿缺出予召用循良之吏接踵繼起天以綏靖漢代治化於此稱極盛其於古昔久任之意庶幾不失至於前明猶知此意如洪武宣徳正統間外官自撫布政按察以至守令丞薄各官有已擢內用而政治在民仍遣還原任者有因他事罣誤或當去官或當左遷或當下獄以政績故悉從寬免仍遣回任者有𨿽以秩滿當遷仍吏民之請使還任視事而特進其秩者進秩有至三品者若陳敏知茂州因累次增秩乃至右參政仍視州事秩旣益髙同州諸監司郡守反出其下人皆嘆仰至諸畱任者之時期或七八年或九十年其多者如陳本深守吉安至十六年陳敏在茂州至二十餘年其久任也蓋如此故明代開國以迄中葉其吏治亦以整以飭於古爲近今者吏治積二百數十年獘病日滋在在皆需整頓當興議變法之際變通攺革新故之交尢關緊要爲得爲失大局安危存亡樞機之所在誠不可忽顧其所以整頓之者如裁官並官增官分官擇人予權加俸諸端本報前者已詳晰言之若久任則亦整頓吏治當務之所宜急者也嘗試論之久任之益漢宣帝固嘗以民知將久不敢欺罔乃服從其教化爲言矣抑尢有進焉則如有一政固美利者然非多年不爲功非久任何以盡其能事嘗見中國地方【】有一善政前官行之甫經去任而後官停罷之者有之卽或不停罷而行之不力卒致廢壞與停罷無異者亦有之又如有人焉或善人也前官用之及去任而後官斥之者有之其爲惡人也前官罪之及去任而後官賞之者亦有之且自不久任任則凡爲官者皆將視官如傅捨於官事皆漠不經意有利焉不暇爲之興有害焉亦不暇爲之去甚至有知己之不久任乃凡事自居其利而以害貽之後任者其有貪鄙巧猾者且日惟以朘削脂膏飽其囊橐爲一己夤緣鉆營遷擢好官之計其爲害地方且無窮則又不僅如宣帝所云下不得安云爾也有吏治之責者其圖之馭下論李聯琇袁簡齋論嚴蔽而曰多其察少其發此馭下者之法也余謂此非所以袪嚴蔽而適以害寬而並害嚴奚以明其然也淮南云釋大道而任小數不足以禁姦塞邪亂乃愈滋說苑云智而用私不如愚而用公陸敬輿云察精則多猜於物多猜而下防嫌故苟且之患作蘇子由云多爲之堤防以禦其變詐則彼之智將有以出其堤防之所不能及江民表云太察則聞人之過下情不通則不聞己過聞人之過則姦生而刑滋不見己過則心塞而禍萌凡此皆謂多其察之爲害大也居官者果能淸嗜欲而廣觀聽則誠信虛公而明生矣𨿽有魑魅亦將無所容而皆覺露矣吾第卽其覺露者顯懲一二以警之其猶有所掩覆而不卽覺者要非甚害於政者也吾明有所尙顯有所懲而不必陰有所伺使彼得幸我之不覺而潛消其疑畏生變之心以革非而遷於善是約之以至嚴容之以至寬以其智慮之所及轉移其所不及老子所謂有之以爲利旡之以爲用也若曰多其察也將自用其明乎抑因人爲明乎自用其明則臆度未必然也因人爲明則勞勞焉日事訪詢訪則僞迹設詢則讒言至於是作姦者閉錮以防我黨惡者阿比以蔽我挾嫌者飛灑以欺我卽其間容有可寄耳目之人發其是非以信我於始而行將雜其是非以嘗於繼而卒且反其是非以亂我於終如是而一一以發之有不勝其發矣如是而少其發又何取於其多察乎且我已察而知其情矣𨿽少其發而其不察者安能略無所形於詞色之間彼亦知我之知其情而不見我之發也則以爲畏彼而不敢發也否則有所顧忌於己而不能發也否則所欲發者如是而已其他皆不欲發而縱使爲之者也則孰不暢所欲爲而猶肯若揜覆之初懼或知之後嚴罰立至乎是多其察之害一至於此或曰子之論正矣而簡齋之云則濟以術而易見效也昔趙廣漢鉤距之法問此可以得彼於凡左右之言當吾意者不應不當吾意者亦不應令無由揣摩餂取而我已盡悉其情然後一發制之其斯以爲多其察少其貪也不亦善乎曰否是以湯止沸也用術之可偶孰若推誠之可常已旣推則可責人善已先蓄詐安可望人誠以詐服詐是以詐召詐也且一詐焉能敵眾詐哉一哄之市甘言以誘詭計以釣謂其過而不相聞也而坊肆之久設者不然兩軍之臨以詐出奇以奇制勝爲其交相攻也而矛之偕作者不然吾所朝夕於吾側又久與吾居而待以市心與爲敵國危乎不危每見庸才晏然於人上而智驅術馭者無周身之防革堅則兵別城成則衝生理固然矣簡齊不別有云乎樹荊棘者徒受其刺樹桃李者終飫其甘何玆之論嚴蔽而不然也吾以告凡百有位之馭下者訓廉湯鵬浮邱子曰凡與人天下家國事者其恩有所授也則不能毋以赤心古義酬之事有所錯也則不能毋以精心果力治之赤心古義酬其恩精心果力治其事則不能毋割其私以從公公與私不兩營私則不得復公公則不得復私曷其柰何弗廉貴賤富貧各自其命爲之也貴不耀賤則賤不歆貴富不耀貧則貧不歆富不相耀則心不生計不亂不相歆則心不生計不亂則破僞志操名節以肥其躬者亡有也曷其柰何勿廉造物之精英生人之美利毋攖之使獨也毋攖之使獨則必均均則無丰於己毋嗇於人毋丰於己是故不能以其所無爲其所有毋嗇於人是故不能以其所有爲其所爲曷其柰何弗廉人心亡厭其必希造物之精英而備取之奪人生之美利而獨享之備取之則精英必竭獨享之則美利有所必爭精英必竭則造物怒美利必爭則生人怨造物怒則慘不可言人生怨則變不可支曷其柰何弗廉侈心則崇賄者肥其躬也肥其子孫也肥其躬躬有盡時肥其子孫子孫無已時躬有盡則將焉享子孫無已則將焉保躬不享子孫不保賄貴耶徳貴耶徳貴於賄則其澤數世而不斬賄貴於徳則其澤及身而斬曷其柰何弗廉大臣者小臣之所視聽也內臣者外臣之所望風旨者也大臣廉則小臣不能無自愛內臣廉則外臣不能毋自謹小臣自愛外臣自謹則心志淸而職事舉曷其柰何弗廉大臣弗廉小臣以其賄先之賄先則譽至賄後則毀至譽至則遷擢毀至則遲滯遷擢由賄先則才能者於廉恥蔑如也遲滯由賄後則徳行者於顯榮闕如也才能者亡廉恥則愚效其爲人徳行者亡顯榮則士气積於不振羣愚效其爲人則風俗壞士气積於不振則人心枝風俗壞人心枝則誰氏之憂也曷其柰何弗廉內臣弗廉外臣以其賄通之賄通則有喜賄塞則有怒喜則爲外臣粉飾朝評𨿽有罪弗得彰焉怒則爲外臣謠諑萬端則𨿽有功弗得彰焉外臣思掩其罪以掠其功則貢其喜以柔其怒內臣思固其交以厚其賄則護其非以揚其功外臣貢其喜柔其怒則朋友愛憎豈不重於朝廷賞罰也內臣護其罪揚其功則疆圉治忽豈不壅於朝廷聽視耶愛增重於賞罰則綱紀裂治忽壅於聽視則元气衰綱紀裂元气衰則誰氏之咎也曷其柰何弗廉小臣毋自愛則必貪貪則與左右吏胥作姦與左右吏胥作姦則遇事持其短長貪則小臣所獲有幾而左右吏胥作姦無窮則積久必敗露積久必敗露則所獲有幾者不能毋與左右吏胥生其刑誅曷其柰何弗廉外臣毋自謹則必貪貪則括取百姓脂膏以從己之欲從己之欲則豢養彌甚豢養彌甚則嗜欲橫多嗜欲橫多則外臣括取無已而百姓脂膏有窮百姓脂膏有窮則必積爲怨毒形爲謗訕怨毒謗訕不已則必郁爲旱漧水溢激爲狂怒雷旱漧水溢狂怒雷不已則饑民不能毋爲盜盜不能毋爲亂饑民爲盜盜爲亂則血彼於鋒刃以吐其憤已耳曷其柰何弗廉不情之請非分之財必藉其所密之人授之其所密之人見可欲必不能無動動必不可毋奢奢必不能盈其所密之人之願不能盈其所密之人之願則言必泄言必泄則眾漸聞眾漸聞則愚民憾而士族羞愚民憾則訴之天以遫其死而士族羞則且筆之於書以世其丑曷其柰何弗廉貪者嗜財廉者嗜名貪廉之常也世運駮人才說則貪廉不能毋變本加厲貪廉變本加厲則貪者嗜財也更嗜名也廉者嗜名也更嗜財也爾乃嗜財更嗜名則飾之乎儉壹可風爾乃嗜名更嗜財則飾之乎取與有節飾之乎儉壹可風則奴僕料其僞朋友忘其貪飾之乎取與有節則朋友料其僞朝廷謂其廉朋友忘其貪則出死力以扞非議朝廷謂其廉則借寵榮以便私計出死力扞非議爾乃成其終身之貪無一朝之敗也借寵榮便私計爾乃成其近似之廉無刻苦之累也一貪一廉互相爲根乍陰乍陽孰測其然巧僞以叢蠱惑以翩物望以雜國是以捐曷其柰何弗廉幾希之界夜气之存貪未嘗不省省未嘗不悔也貪又未嘗竟悔也爾乃狃於故則曰不可更也爾乃潰厥聲則曰不可湔洗也勿謂不可更更之而故者新勿謂不可湔洗湔洗之而臭者馨故者新則盜跖焂化爲伯夷臭者馨則鮑魚焂化爲芝蘭跖盜化爲伯夷鮑魚化爲芝蘭則爲善有力爲惡無謂爲善有力爲惡無謂則凡天下之貪者舉可悔天下之悔者舉可化也曷其柰何弗廉詩禮之宗仁義之傑貪未嘗不近近未嘗不敬也貪又未嘗竟近近又未嘗竟敬也爾乃危言悚論以激之則曰其慮事過也爾乃正言莊論以曉之則曰其執理腐也勿謂慮事過失其守者身將勿謂執理腐失其正者身焉處君子知身之不可也故安之知心之不可離其處也故操之安之爲泰山之重之爲鴻毛之輕操之爲毫釐之是離之爲千里之謬曷其柰何弗廉君子欲民成俗則整躬帥物欲整躬帥物則壹志絜行欲壹志絜行則讀書考理爾乃弗讀書考理則曰壹志絜行彊攝之已矣爾乃弗壹志絜行則曰整躬帥物逆施之已矣爾乃弗整躬帥物則曰化民成俗虛縻之已矣縻之者虛則不詳施之者逆則不昌攝之者彊則不常曷其柰何弗廉君子欲去迫塞蔽虧之獘其必自訓廉始乎擬減冗官議國朝官制定額如知縣多至一千三百有四學官如教諭訓導多至一千六百有二十佐雜如縣丞主簿巡檢典史多至二千八百十有四近於冗矣是宜減之上可省俸下免朘民敢獻焉夫京官而冗尙無害於民大吏不冗卽冗亦無損於民惟邑令多則民苦之學官多則士苦之佐雜多則民更不勝其苦矣是宜議減其冗今之議減論知縣似簡缺可減論學官似曾裁而復設者可減論佐雜旣無政事徒朘民膏多一官卽多一害似可十減其八九誠如是也國俸旣節民困亦蘇矣古之減冗者如漢光武並省郡國四百減吏十存其一唐太宗並省文武官僅減存六百四十有三皆悉冗而主減也宋太祖減官增俸其言曰與其冗員而重費不若省官而益俸此誠可法也是以皇朝開國之初亦嘗議減世祖章皇帝則罷巡按聖祖仁皇帝則罷推官旣減之後至今遵行矣今之議減前所言邑令學官佐雜固多可減矣推而言之又如同知通判皆屬閒官多至三百五十有三經歷照磨亦爲虛設多至二百有八合計亦冗至五百餘員矣加以前言佐雜之縣丞主簿巡檢典史二千八百有奇如皆減之則都計已可減至三千餘員矣似於國計民生不無小補議酌減之邑令學官之類尙不在此數焉宜亟議減矣此書生末議竊不自知其非謹就有道而正之未知有當萬一否也謹議處分官員議夫子奪之權黜陟之柄朝廷所執以立綱紀而馭天下也二者不嚴明則諸司百執事皆莫由自振此虞廷所以必三載考績而後庶績咸熙也今朝廷於此二者未嘗不嚴且明而內外臣工仍不免因循玩愒此不可不思變計矣今之處分大要有三曰罰俸曰降級曰斥革此三者皆所以示儆戒也而仍有不足恃者罰俸之舉或罰數月或罰一年所以生其愧悔冀其自新也顧吾思各官之所慮者未必在此天下之缺有肥有瘠所謂肥瘠者非俸之大小也謂漏規有多寡也吾嘗計之各缺之瘠者漏規之所入或倍蓰於其俸缺之肥者或百倍之今處分僅止於罰俸則如九牛一毛太倉一粟拔而棄之何關痛癢而顧有所愧悔耶夫廉明公正古之所謂循吏也今則不然矣善爲官者必名利雙收上結憲眷下竊口碑而其手之長心之狠或更甚於列彈章被眾議之人見漏規則笑納也是其人𨿽加以重罰亦無所悔而況罰止於俸耶至於降級則有虛實之分虛者各官皆先有所抵降實級者亦不過數月遇事卽可開復革職則又畱任者多夫革職畱任則頂戴𨿽除聲勢如故在朝廷原以人才實難不忍以一眚遽加廢棄而各官知頂戴終有給復之期此時不過暫失有不足介懷者吏治如此是豈國家立法之初心乎𨿽然吏治之壞不自今日始也向嘗晤祝蔗樵觀察示以其先大夫蘅畦大宗伯之疏稿內有詳查處分一疏適合於今日之情形其疏曰官員處分之設原所以激勵人才使大小臣工知懼知省盡心於職司以共襄郅治也若視爲尋常而罰不加儆名爲降革仍久於其官疲頑因循吏治何由而起臣蒙恩承乏吏兵二部時竊見因事交議者外省咨行其緝捕催徵僉差疏防交代結案等項應議職名往往一人一任之中層見疊出甚至罰俸降畱之案有積至數十件逾至數十年者罔知戒懼習爲固然非所以肅吏治昭勸懲也臣愚以爲過屬因公事所常有在皇上格外天恩分別罰俸降畱革畱不令離任仍許自新聖意良厚而該員等不思奮發愆尢叢集遂至應罰之積至數十一例因循略不經意竟有終身不關支俸銀而養廉仍照常領取者貪位竊祿殊屬疲頑相應請旨特派親信大臣會同該部核議查明官員有罰俸處分者令其逐案將罰俸銀兩立限繳淸方準仍畱本任倘逾限不完幾分以上卽行開缺另補其有屢任繁缺案件過多亦應酌以銀數繳至數千兩以上余欠則稍寬其限以示區別不能全以養廉抵繳或扣抵一半爲限或竟定以積至若干案卽行降革準其繳淸開復其降級畱任者令視所降級數繳銀開復革職畱任者令視職之大小繳銀開復此中層折甚多務須詳核倘蒙允淮應請旨飭下部臣詳定章程揀派明練司員數人分別省分官階各立簿冊專司其事隨時添注核銷吏戶兩部互相知照無得假手胥吏聽其隱瞞所有此項銀兩卽有外省將軍督撫府尹等按月咨報分季解部以免騰挪通融掩飾諸獘經此一番整飭則官知儆懼務爲循良自必加意勤愼其不能遵照章程者自甘廢棄令其去任而缺分因以疏通新官生必更急公自踴躍輸將一舉而現任者皆思自顧考成候選者俱可挨次輪補官職修而仕路通於經費實有裨益論者或存愛惜人才之見謂居官淸苦而處分過多者爲之柰何臣愚以爲特患其非好官耳如果居官賢能僚寀姻親孰不極力佽助每見一二淸正勤能之員遇有急需上官且爲之解囊寅好亦爲之集腋方今內外捐輸及賠補庫項豈皆出自己資財本流通固可無慮至於京官處分本少武職繳恐有扣兵餉之虞應否一並交議之處伏候聖裁臣自派管庫銀以來目睹儲藏之匱乏調任戶部又見度支之殷繁早夜思維迄無善策求其有益於官方無傷於治體者謹竭愚昧之見奏請施行雲云是可見處分之不足恃自昔已然特今者無宗伯其人爲之大聲一呼耳橫覽天下不禁感慨深之矣吏治請整飭吏治疏同治四年周恆祺竊自軍興以來民生之凋獘已極各省籌兵籌餉日不暇給吏治不無廢弛現在中原底定而散勇降賊猶隱伏於各州各縣之中則所以辦理善後諸政不可不實力講求也謹抒管見六條爲皇上敬陳之一曰重詔令以肅紀力人君之所以整飭四方者惟此令出之惟行耳或察酌時宜或修明舊制凡見之於通諭者無一非斟酌盡善關系地方利獘之事若奉行者一一致之於民夫奚政之不舉亦何獘之不除乃朝廷勵精圖治不啻三令而五申而究其指歸仍不免視爲具文空言而塞責卽如淸積案行保甲等事屢經聖諭諄諄試問各省之積案保甲究淸焉行焉否耶上以實求下以名應臣恐良法美意之莫能下逮也可否請旨飭各省大吏凡接奉通諭事件務必嚴飭所屬破除積習實力奉行不得以一紙官文敷衍申覆仍復不時訪察倘敢仍前延玩立予嚴參上司之精神多周到一分則屬員之精神多振刷一分頹風斯挽法度斯行天下之耳目一新矣一曰核名實以舉人才事無鉅細得其人則經理裕如求誠目前之急務惟器必試而後知其利鈍馬必駕而後知其駑良用人亦復如是也若聞其才而不試以事試以事而不考其成一列薦章卽予超擢臣恐朝廷逾格之恩適爲巧宦鉆營之計可否請旨飭下中外大臣凡保舉人才必舉一二事以實之或品堪式俗或勇足治軍或潔己愛民或片言折獄舉凡操守詞章以及理煩治劇諸類必實有一節之長方授以相當之事一二年後誠能實與名副不妨破格迢遷若所行與所舉相違舉之者亦難辭咎庶上收得人之致而下無幸進之心矣一曰惜名器以待有功品秩官階固不可以濫則一命之榮一級之賞亦所以錄微勞乃近來軍營保舉人員往往於實官上並加升銜而州縣一途爲尢甚推原其故州縣官階𨿽卑利權較重求保者欲攬其利權之重而又嫌其官職之卑於是無人不求升銜頂帶刻下各省候補實任人員不下數萬而求其五品之州七品之縣寥寥無幾等威莫辧何以崇體制而勵人心至於佐雜微員每先謀一五品六品之功牌於報捐時塡入照中冒爲軍功保獎更非愼重名器之道可否請旨飭部核議軍功之升銜如系保官後另案加保或自加捐者準其隨帶若一案中官銜並得者則銜可注銷佐雜之升銜如系到省後加捐特保者準其隨帶若未得官前之銜亦可注銷庶人知爵賞之貴而交相鼓勵矣一曰減捐納以肅官方科甲人員𨿽未必盡屬廉潔而自念讀書考試數十年曆之辛苦偶得一官一旦因貪去職則所得不若所失之大卽不肖州縣貪念亦有所顧忌而不敢爲若捐納州縣不過費一二千金得之原易一旦出膺民社無不肆其掊克之謀以爲取償之討迨宦囊旣飽卽以其餘捐升道府大員較之爲循吏而以卓異保升不更便捷乎縱令發覺嚴參而彼已爲富家翁矣從前軍餉浩煩朝廷實爲不得已之舉刻下軍需稍減釐金可以補苴地方旣平京餉漸能全解似宜權輕重而酌去畱且查近年銅局一所入統計不過百餘萬兩其間報捐道府州縣者尙不及半少此數十萬金於庫當無所損可否請旨飭部核議將道府州縣之最關吏治者亟行停止其餘事例不妨暫畱所去者止一時之小利所持者實圖治之大原關系實非淺鮮也一曰綜釐局以徵實數恭閱邸鈔釐金一項曾蒙諭令各督撫體察情形酌畱大綜撤去分局零星雜販槪免抽釐此誠聖主體卹商民之至意惟恩必期於實逮不可以虛行可否請旨飭令有釐金省分將從前所設之局悉數開陳奉旨後已撤者某局共計若干處暫畱者某局共有若干處報部以便稽察所有應捐應免之貨物亦必詳細開列刊刻告示貼各局之前俾商民共見共聞以免委員差役含混私收之獘仍不得分卡於外避其名而存其實庶善政可期廣被矣一曰省差徭以紓民困河南直隸山東等省差費甚重嘗有稅銀一兩而差費派至制錢五六串者緣軍興已久所有過境兵車及協濟車輛爲數煩多地方官不得不借資民力也乃查河南等省陋習凡州縣官之子弟親友無不擅用差車上站出一印帖或發澑單下站卽如數應付甚至家丁之丁幕友之友儼然乘傳往來相習成風實屬不成事體相應請旨飭令各督撫嚴行禁革如地方官有發印帖澑單擅用車者濫發濫應之員均科以應得之罪至於正項差事應用車輛亦必嚴禁丁役藉端多索訛詐勒掯等獘官一分之擾卽民受一分之恩是卽培植地方之一端也以上六條臣愚昧之見未必有補髙深而用人行政察吏安民實目前之急務是否有當伏乞皇太后皇上聖鑑請嚴汰劣員以肅吏治疏咸豐十一年朱潮竊自軍興以來論時務者曰籌兵曰辦團曰議餉三者當今之大計中外聚而謀之不遺餘力矣有以安民之說進者或以爲迂闊而無近效顧臣愚謂今之時勢尢必以愛民爲急務非敢騁虛詞而襲陳言也國家爲民設官今之牧令重爲民困眞有可流涕長太息者獘不勝言臣請揭其獘之甚者爲皇上陳之一曰橫徵爲害軍餉不足不得已而勸捐果使涓滴歸公何致兵民交困不肖官吏視爲利藪未充公府先飽私囊迨一經染指受人把持轉於紳宦大族指受畏其勢彊無如之何而抑勒侵漁輒取盈於中下之戶至設局捐釐尢恃其無從查核重徵並計則斗粟尺布處處攔截任用匪人則惡役蠹棍層層剝削大吏豈盡罔覺知情放縱上下分肥歸於公者一入於私者九民不聊生矣一曰訟案不理民間詞訟遞入公門卽有值日差役至被告之家恐嚇需索名差使費多則數百千少亦數十千其餘勒索名目不一而足傾家破產比比皆是兩造廢時守候具數十牒衰詞吁懇求其審理而不可得卽牌示審期矣屆期忽收牌中止卽坐堂聽審矣或請托者至而案仍不結其吸食鴉片者俾晝作夜白日昏睡夜半坐堂案牘塵封盈千累百𨿽完結例有定限而上司漫無覺察弱者銜冤彊者上控此而求民服不可得矣一曰刑獄濫施監獄所以禁重囚也外省各府州縣另設私所杻鎖禁錮累月經年其違例之刑枷重百斤笞以千計堂下之呼號極慘堂上之盛怒難平更有胥役串通門丁所傳人犯先行羈禁名曰私押索詐則百端淩虐得賄則竟行釋放至於捕役誣良擅自栲打反背壓磨縮頂立籠尢慘酷不忍見聞誰非赤子而殘虐至此以上三端害民滋甚伏思百姓皆皇上之百姓也官吏所荼毒之百姓皆皇上恫瘝在抱之百姓也我朝二百餘年來深仁厚澤浹於民生小民具有天良謂國家之待吾儕至優極渥而橫被摧殘萬里君門無從呼吁言念及此能無痛心方今四郊多壘兵燹餘生流離播徙官不卹民而民受賊裹脇遂反致爲賊用釀亂之由罪在司牧實在情形非臣之激詞也自捐納之例開流品混淆賢邪雜進俱在聖明洞照之中全賴地方大吏隨時甄劾登進之途從寬澄之典必嚴激蜀揚淸督撫之責也乃各省大僚每於初到任時參劾庸劣數員以示風厲久則情面習熟通同一气重案代爲消弭經年絕少彈章積習相沿大抵皆是吏治一日不振寇患一日不平故懲治劣員實與治兵相爲表裏請旨嚴飭各省督撫激發天良力除徇庇不負僚屬何如不負朝廷不得罪於劣員何如不得罪於百姓除尋常公罪照例糾參不計外仿周官崴會月要之意每屆年終將參劾劣員事蹟名數或實無可劾奏聞一次以昭愼重而憑核實別經發覺惟該管上司自問但去一貪酷之員卽進一循良之吏風聲所樹爭自濯磨補救時艱在此長治久安亦在此臣愚昧之見是否有當伏乞皇上聖鑑條陳整飭吏治疏同治八年竊惟天下者州縣之所積也一州縣得人則一州縣治各州縣皆得其人則天下無不治皇上澄官方勤求民隱其以察吏安民之道誥誡督撫者至詳且悉而吏治仍未振興者臣嘗推原其故一由於軍務省分督撫之精神才力俱用之於練兵籌餉而於吏治或未暇兼顧一由於文誥相承督撫𨿽有整飭之心而未知所以整飭之術以致粉飾因循積重難返臣愚以謂不澄其源則流無由潔不去其獘則利亦無由興不揣冒昧謹擬六條敬爲我皇上陳之一道府大員不宜用捐納人員也巡道膺考察屬吏之任知府有表率羣僚之職秩漸崇責亦纂重內而部院司員外而廳州知縣或由特旨簡放或由保薦升轉其人必皆歷練十餘載或二十年方與其選惟捐納人員不計年勞之淺深亦不問才守之優絀但捨厚資便膺方面及履任之後有不厭觀聽而爲屬吏所輕者有不諳政令而爲吏胥所欺者夫己則不明安能察人己則不正安能率屬吏治之不振未必不由於此擬請旨飭下各督撫畱心察核凡捐納道府人員必老成諳練才守兼優方準畱補其餘則嚴行甄別並請旨飭下捐輸衙門以後除由進士舉人三貢出身者仍準報捐道府外其餘一槪不準報捐道府庶名器愈重而仕途漸肅矣一軍營保舉不許擅保文員也查軍營中惟辦理文案總辦營務處須用文員不過數人十數人足矣其餘帶隊打杖皆武夫事耳乃近來軍營習气一杖之勝保舉文員動輒百餘人並有無謀無勇優遊戎幕徒以親戚情面師友屬托亦得濫膺薦牘夫以陷陣摧鋒之能而責以簿書錢谷之事實已用違其才其人由鉆營請托而來安能潔己愛民有益地方乎擬請旨飭下各督撫畱心察核凡由軍功保舉文員必深諳吏治有守有爲方準畱用若祗有軍功而吏治未諳者請按其品級攺爲武職其由鉆營請托而得者則嚴行甄別並請旨飭下統兵大員以後軍營保舉除辦理文案及總辦營務數人外凡帶隊打杖得有軍功者只準保升武階不許擅保文職庶用當其才而治效可矣一軍功開復人員宜嚴加甄別也夫官至被參復經部議斥革則其人之不可用明矣向來吏部設有不準捐復之條所以嚴立限制近因軍務興凡被參革及大計甄別人員明知不能捐復乃多方夤緣投入軍營一杖之勝名其間遂已公然開復此等人員或營私罔利或暴虐病民才力心術已可槪見豈在軍營奔走一番遂可長其才力換其心術乎變亂之興未始非貪酷之員階之爲厲乃旣釀禍於前彼反因禍而得福又何怪貪酷之員肆無忌憚也擬請旨飭下各督撫畱心察核凡軍功開復人員果能滌慮洗心力圖上進方準畱用倘稍用故態卽具實嚴參並請旨飭下統兵大員以後凡參革人員不得擅行畱營違者從重治罪庶劣員有所儆懼而官常可飭矣一各省實缺州縣不宜數數更調也古來循吏之多無過兩漢漢宣帝有言太守民之本數變易則其下不安民知其將久不可欺罔故服習其教化邇來捐例大開捐納人員每省多至數百人上司垂憐倡爲調劑之說往往將實缺州縣調往他處而令窮員往署無論宋斤魯削徙地不能爲良彼窮員者知上司調劑之也又知己之不能久任於是視民生之休戚地方之理亂漠然不一動於心而日朘月削惟一己之囊橐是肥吏治之壞半由於此擬請旨飭下各督撫凡實缺州縣如有貪暴劣迹或才力不勝卽當據實嚴參否則毋得數數更調卽有署事缺出亦須爲缺擇人不可徒憫窮員意存見好庶長材得以展布而久道化成矣一文員朦捐本籍宜令自行檢舉也國家定制凡文員選缺在本籍五百里內者俱令回避所以杜瞻徇報復之獘法至善也乃近來捐生意存趨避往往冒他省之籍捐本籍之官履任以後或因睚之嫌而意圖報復或徇親友之托而變亂刑章種種獘端皆從此出夫人臣筮仕何地不可效忠顧先賣祖宗以求榮其居心已不可問而百獘叢生不可究詰乎擬請旨飭下各督撫明切宣示凡朦捐本籍人員許其自行檢舉攺歸他省如始終朦混別經發覺卽治以欺罔之罪庶公道大昭而人知奉法矣一司道與屬員毋許拜認師生也夫拜爵公朝謝恩私室古人所恥乃近來州縣往往於司道中窺其爲督撫所親信者挾其重貲執贄門下一經列入門墻卽使造孽無窮其師爲之維持徇庇四川前數年此風甚熾今督臣吳棠到任力加整飭若輩稍知斂迹但恐日久故態復萌更恐此風他省亦所不免擬請旨飭下各督撫嚴切示禁凡司道中有屬員拜認師生者卽具實嚴參如督撫縱不言別經發覺並將督撫嚴加議處庶奔競之風絕而吏治可淸矣以上六條俱積獘相沿有關吏治欲擴淸而振作之惟在各督撫之公忠體國實力遵行將源淸而流自潔獘去而利自生於以察吏安民上副我皇上宵旰勤求之至意則元气可復太平立至矣愚昧之見是否有當伏乞聖鑑論整頓吏治宜先加俸裁缺今之談時務者每曰中國之弱弱在蒙蔽中國之貧貧在中飽夫此蒙蔽中飽者類不出於官原官之所以欲蒙蔽者因無一不存中飽之見以致利令智昏顧身而不顧君顧家而不顧國是則欲除蒙蔽之害當先除中飽之獘論官之中飽自不待言則除之自不能緩然必思宦途中人豈皆不肖其何以而皆思中飽乎治吏如治病然必先究其受病之由而後切開方庶有把握若僅顧其已見之癥藥非不對其如本原之窒何自人一行作吏無不有身家之顧卽無不有瞻養之謀朝廷原不欲使枵腹從公故定以常俸予以養廉俾得盡致君澤民之心奏庶績咸熙之效無如俸銀旣七除八扣幾歸烏有而養廉區區尙不敷其酬應饋送之費若不取之非分卽傾家蕩產亦難彌補如是而欲使其不中飽其可得乎故蒙意欲袪中飽之獘宜先優廉俸俾使瞻養家室無少欠缺然後將正雜各項實收實解衙門局用實支實開則不持中飽之獘可除而各能自立無所掣肘則蒙蔽之習亦可擴然一淸現在攺設外務部所定各員薪水較前總署優加奚止數倍在京秩費用向較省於外官而如此優給則外官似更宜加給可知或謂此系辦交涉之事非別項衙門可比不知辦交涉固當鄭重而別項卽不必鄭重耶同爲朝廷之官同辦國家之事旣設此官卽責無旁貸何能遽分軒輊且外官更要於京官京官不給僅取給於外官外官不給其取民不當更甚耶每見今之爲官必計較於缺之肥瘠誠以缺之肥爲官之肥缺之瘠爲官之瘠耳若槪加廉俸悉除陋規則肥瘠皆歸之朝廷官旣無營私之處則夤緣奔競之風自絕而蒙蔽可除此整頓吏治之所以必在於加俸也朝廷職官之意當時非不謹嚴後來踵事增華有增無減有名無實之員一多病商病民之事愈甚京秩現在有歸並之意而外省冗閒之職更宜刪除除如一郡之事一知府治之足矣何必有同知更何必有通判哉一縣之事一知縣治之足矣更何必有縣丞主簿檢典史哉至於汛地用以扞衛地方而現在各處汛地非但不能禦盜抑且不能防賊且自綠營屢次裁攺每汛多不過三四人畱此三四人徒耗兵餉徒擾閭閻何如盡裁之爲愈乎且若不卽裁吾知佐貳汛地非但耗民且亦難免窘迫從前佐貳汛地所恃地方陋規以充宦囊後鴉片盛行各鎭各鄕地方官無不以煙燈捐爲正項出息竟化私爲公苟非設法貪取必至枵腹從公在捐例廣開則裁缺固爲棘手之事現旣奉詔永遠停止旣捐者亦有限數其人所捐之職裁去則畱以借補別缺亦不至向隅裁缺一多無擁擠傾軋之慮則人才自振此整頓吏治之所以必在於裁缺也或者謂俸加矣缺裁矣而人心未變貪得依然則又將何法以處之則應之曰吏治如練兵去其老弱則精壯無推諉厚以餉糈則士卒皆用命由是而再加操練則自成勁旅矣如謂士途淸而人才不能振厚詔糈而人情不鼓舞者吾未之信也和論龍啟瑞和者古聖王所愼擇而用之者也古之所謂和者眾賢謀一事而無所違世之所謂和者合賢不肖而使之同歸於一致古之所謂和者眞是明而人不得挾私以相戾世之所謂和者是非混而責之以必從夫使混賢不肖一是與非而天下之人遂然平其心柔其气相率而歸於和猶之可也賢與不肖者處則賢者之气不相下而不肖亦不相容卽不肖能隱忍以求合而賢者不苟同以邀譽是彊之爲和而適以致其不和也今將使君子與人共圖一事君子爲義小人則爲利矣又使君子與小人共講一學君子爲己小人則爲人矣其義與爲己者是則利與爲人者非是非生於人心之同然猶五色之有黑白五臭之又有薰猶也今黑白爲一色而置薰蕕於一器曰吾但取其和而已有不爲之閉目而弗視掩鼻而走者乎且君子之於天下也欲其事之有成而已假令賢不肖並處是與非並行甚則不肖加乎賢非者逾於是又甚則以賢爲不肖而不肖反爲賢是者爲非而非者反爲是於是而所謀必成所行必當推而放之四海而準舉而措之庶事而安則賢者亦姑需忍以求濟焉而古之聖賢猶曰往尋直尺而利有所不爲吾未聞枉己而正人者也聖賢之言其亦不和甚矣豈不謂如是而直道乃得信於天下上合乎天理下順乎人心刑賞中而政教修禮樂興而大化流反是則將爲跬步之行一日之居而不可得也然則廉頗藺相如李光弼郭子儀之事何如曰此私讎也非公義也私仇不可不和不和則尋釁隙而廢國家之大計是爲不忠公義不可彊和彊和則失人徇己而終不能有益於事且獨不聞古之人上殿爭如虎而下堂不失和气者乎彼之所遇皆賢所執或有是有不是而尙不肯阿意曲從博和衷共濟之美名而不自諱其爭若此若遇一與己不類者將庭斥之面唾之猶恐不足矣而謂可依阿淟涊如諧臣媚子之爲耶古之人有張禹孔光者知王莽董賢之亂國而委蛇其身與之從事彼其人皆有純謹之行誠愨之迹其於古之人所同寅協恭者優爲之其容身自全疑若可釀休祥而迎善气者五代時馮道祖之遂以其身事數姓而莫之卹充其所至彼亦務爲和而過者耳卒之見效如此後之人主尙取安和臣而用之哉故古之善用其和者莫如藺相如郭子儀而尢善者莫如劉安世最不善者莫如張禹孔光其最不堪者莫如馮道道固無足議也禹光之所爲亦世之君子所訾笑之以爲不齒於人類矣而其端皆由賢不肖是與非之混淆始然則用和者其可不愼所擇哉皇朝經世文四編卷十四吏政官制請變通外吏避章程疏同治十二年王文韶奏爲外官避章程於祖孫父子一條未盡允當擬請酌量變通以重倫紀恭摺仰祈聖鑑事竊查吏部奏定避章程內閣祖孫父子自道府以至佐雜各省現任及候補試用各員如非同官令官小者避系同官祖孫父子名分攸關無論補缺到省先後應令其子其孫避等因歷經遵辦在案臣嘗詳思其議竊有未安夫所謂名分攸關者誠以父不可避子祖不可避孫倫紀至重初不系乎官階之同異也今同官者旣以名分攸關而不論其先後之次不同官者又若名分可略而但計其大小之殊是子孫以貴而加乎祖父祖父以賤而屈於子孫苟爲孝子慈孫必將蹙然有所不忍卽臣等忝膺疆寄遇有此等案件亦往往不能無動於中在部臣定章之始亦謂內則父子外則君臣在家則以父爲尊在朝則以君爲重國家設官大小自有定分不得盡以父子之恩掩君臣之義也臣因兼權其輕重而量議其變通凡各省督撫藩臬以及特旨簡放之道府大員朝廷擇人而任簡摺斷自宸衷人臣無所容心於其間若此者以君命爲重應遵照章程令其祖其父之官小者避至道府以下銓選各缺並隨時揀發分發從前指省畱省各員按班固有定章而受職非由特簡若此者以天倫爲重應準於赴部注冊之日自行陳明無論官階大小槪令其子孫避似此等酌量變通凡爲人臣爲人子者庶幾理得心安於君親之間兩無遺憾臣愚昧之見是否有當伏乞聖鑑訓示遵行請變通委署州縣章程疏光緒二年王文韶臣維州縣爲親民之官必須久於其任方能有益地方現奉部定章程委署有人之缺只準十分之一自系爲整飭吏治起見然其中不無窒礙之處欲求推行盡力不得不量擬變通查州縣署事一年期滿各省沿爲故事其實本非定章湖南早已不拘此說遇有畱心民瘼之牧令往往不輕更調俾得從容展布與民相安從未敢狃於調劑之私致涉瞻徇其未經分發人員非特不準委署代理並不令稟到當差知府爲州縣該管上司從不委署知州知縣更無佐雜濫署州縣之事遇有缺出應須依限請補並無空缺久縣藉爲更署地步此部臣所指各項獘端皆臣與藩司等日夕兢兢恪守限制而不敢稍有踰越者奏咨具在部臣可按牘而稽也惟現定新章州縣除調署及委署無人之缺並暫時代理外其委署有人之缺每年不得逾十分之一此則辦理不無窒礙其情形有可條晰指陳者實任調署別缺州縣與佐雜並計例準十分之二此項調署遺缺皆應委員接署今委署不及調署之半則其餘非互相更調不可設遇更調之員人地或有未宜欲遵例則有誤地方欲擇人則有違功令此其窒礙者一也凡遇委署有缺人之較多無人之缺較少無人之缺不能久懸或由外按限擬補或由部按月歸選接準部覆及領憑到省均不過半年數月間隨時見缺旣不能不卽委署理選補有人又不能不卽飭赴任展轉更替爲期更促爲治愈難此其窒礙者二也實缺例應引見人員均有交代或因正雜項未淸或因患病措資乞假交卸起程遠省往返動輒需時若一槪作爲有人之缺此項人員正復不少限以十分之一其他委署更屬無多設有應行撤任察看之員勢不能以額滿而多所遷就此其窒礙者三也湘省地雜苗猺素稱難治散勇之多尢甲於他省州縣一不得人其患可以立見新選人員情形未熟畱省學習往往有之又或準補之員先期承辦重大差使一時未能竣事若因委署額滿之數故不論情形之是否熟習差使之曾否完竣克期飭令赴任誠恐無益民生有方要務此其窒礙者四也臣於此次接奏部文後督同藩司統籌綜計業將人地不宜各員或開另補或彼此對調核明分別具奏在案本應查照部議一一遵行無如額限過少牽掣滋多悉力以就範圍實不能無逾溢湖南州縣共六十七缺以十分之一計之每年委署有人之缺至七缺而至旣不敢彊就新章因噎廢食又不敢堅持成見陽奉陰違惟有據實縷陳仰懇聖恩飭下吏部覆加核議可否量爲變通將州縣委署有人之缺查照實缺調署之例一律辦理與佐雜並計不得過十分之二其選補各員業已領咨到省接準部覆而尙未到任者定例不食廉俸又調取引見人員亦應停止養廉以上各項均請免其並入有人之缺計算似此一轉移間於嚴定限制之中不致有格外難行之虞臣仍當督飭藩司互相講求實事求是斷不敢爲人擇缺實不能不爲缺擇人總期於吏治民生兩有裨益以仰副朝廷整飭地方之至意開復人員不宜仍發原省疏崇實竊維國家無絕人爲善之心而人臣有執法不移之義所以澄官方政歸畫一也查各省官員旣有三年考績之典復有隨時甄別之條此等人員一經罷斥例不錄用近以軍興需材孔亟往往破格仍予開復然須示以限制方成政體乃臣近見該革員等有赴軍營投效經各路統兵大臣曁各省督撫以勞績保舉開復原官者有赴京局呈請加倍捐繳銀兩準其開復者往往奏請仍歸原省補用在朝廷寬大爲政不追旣往許其自新以觀後效原與隨時參劾之例並行不悖惟令仍歸原省則於治體大有關系此等大計及甄別人員如無十分劣不過止於降調尙可容畱原省至於正行罷斥多系聲名狼籍眾所摘指之員若準仍歸原省則大吏彈劾之權竟成畫餅而貪士梯榮之路巧於轉圜且旣經開復卽當委用而劣迹彰著通國皆知百姓傳言以爲口實前之屏棄幾成虛設仕路甚寬何地不可托足而必戀戀於原省者苟非欲售其故技卽屬自便其私圖種種鬼域不問可知臣以爲此等人員𨿽準開復斷不可仍歸原省如系立功軍營保舉者卽令其服官於立功之省如由京局損復者卽應歸部銓選倘遇原省亦應攺掣如此辦理似於廣爲延攬之中尙寓力分涇渭之意俾舉錯益昭愼重而政體仍屬兩全臣伏查四川一省旣有此等人員諒各省當亦不免相應請旨飭下部臣除因公罣誤奏請開復人員不在此例外若遇有身被計典及由督撫特行甄別斥革者卽使有勞可並加倍捐繳銀兩皆不準仍發原省其已經發往者均查明攺歸他省明定章程以示限制庶於吏治不無裨益矣臣愚昧之見是否有當伏乞皇太后皇上均裁請重廉俸疏同治二年景其浚奏爲平賊在於安民安民在於察吏察吏在於重祿敬陳管見仰祈聖鑑事竊惟安民之澤察吏之嚴未有過於我朝者蠲頻仍無微不至貪污重戒有犯必懲乃臣自視學豫省以來時時畱心訪查上下情形各州縣未有不惡民之刁抗者百姓未有不苦官之朘削者官與民爲仇然後知天下之賊無非天下之民民何以爲賊官驅之也官何以不卹民上司勒偪爲之也上司之得自存活而藉以辦公者惟廉俸耳一署之中簿書稠應準應駮不難獨斷而伏案辦文使皆出於一人之手𨿽絕世聰明亦不暇給故不能無幕友繁缺必需數人歲糜二三千金俸廉全給非十分儉約猶恐不敷日用河南自淸查案內奏明扣廉四成彌補無著虧空軍需案內例價不敷亦請由外彌補於是各官無廉可領甚至廉不敷扣行文令其補解俸之爲數甚少而期會之間動輒罰去道府以上計無所出季規節壽規哨費秋審費種種名目無不取諸州縣州縣計無所出錢漕浮收之外差徭繁瑣無一不取諸百姓取之不足則虧空正作爲民欠以待恩詔豁免上司非不知之知之而不敢舉發者陋規之案破倘加以貪卑污陋之名擬罪至新疆軍臺而屬吏之心不服反得而挾制之故屬員有罪爲之百計彌縫亦所以自爲計也上而國帑下而民生皆無所顧惜矣然仕途非無君子當其讀書稽古之時衡論當事諸人未嘗不非笑之及其登仕版也苦無辦公之資兼不能自存活而同事諸人無不收受陋規不得已試從而效之而君子遂變爲小人上下官員聯爲一气此吏治之所以日壞而民不聊生賊之所由蔓延也大學曰外本內末爭民施奪各官除俸廉外槪屬贓私今俸已罰矣廉已扣矣使其不能辦公不能自存活而猶獎其捐輸是勒令君子爲小人事殊勢亟積漸使然中庸曰忠信重祿所以勸士也伏願我皇上念切耳目股肱之寄優給俸廉勿許核扣使其得爲君子而重責其變爲小人然後上司無掩飾彌縫之獘而州縣不敢虐取於民民安則不從賊殺一賊卽少一賊而賊不難平易以損上益下爲益上𨿽損其所益終歸於上也如河南每年額徵三百餘萬兩今以官虧作爲民欠歲收僅一百四五十萬兩若不扣廉罰俸每年損上十餘萬兩而事事認眞除實欠在民外亦可徵至二百三四十萬兩所損十餘萬而多收八九十萬其益何如也臣目情形再四思維愚昧之見恭摺直陳伏祈聖鑑論官制吳鋌子嘗考古今官制有專職而誤分者有兼治而誤合者有新置而其名不經者有因故而其實已亡者頗乖違不合於理皆不漢若漢制之善在於官簡而事省任專而民近官簡則不冗事省則不煩任專則功罪皆著其實而無旁貸民近則上下皆知其隱而無遁情後世所以不如漢者其端有七矣漢有鄕亭官曰三老曰嗇夫曰遊徼皆近民故得通其情於上後世鄕亭官苦官侵辱皆避免於是設坊長地保與官日遠而治日衰一也漢制丞治錢谷簿治文書尉治獄皆親民事助守令爲治明初猶然其後皆廢爲閒曹而守令以一身而不能周知利病故置賓僚以自輔二也漢制察守令治民惟刺史位下大夫二千石而已後世置督撫司道於守令上而守令懼掣肘不能盡其治三也漢制以鄕舉裏選爲官士大夫得爲鄕守令故其情易知後世銓選近者數百里遠者至萬里與民絕隔無由知其利病逮其久而知之則又將徙去矣四也漢制文書稀簡守令上奏輒報聞天子受其成而已近世法漸煩輕重上下皆奉功令惟謹故事如蝟毛不可理五也漢制守令擅生殺其權重故民皆悚懼而不敢逞近世行臺省權不敵漢守令守令權不敵漢戶曹故民易爲姦六也漢時祿皆授田故官吏皆自愛不敢爲非近世俸祿薄不足自供故官吏多舞文貪墨難考究七也此漢制之所以善也誠能舉而復之則內外相維輕重相準核實而無繆濫之獘器使而息奔競之風斯七者之獘去而百司具舉庶績咸理矣整頓官制以除獘政說統觀近日國事不患新政之不行而患獘政之反多夫今日之舊政卽昔日之新政也所謂不新而舊者非政之不善以其行之之有獘也所最患者方行新政而忽焉一獘政附之新政未行而獘政反先新政而行也自上年十二月初十日變法之上諭甫降各省督撫京外各大臣無不應詔陳言敷奏富彊之實政皇上俯加采納凡裁吏胥開學堂變科舉求吏治廢武科無不一一明降詔書示天下以必行朝野方幸新政之將行殷殷然望治不遑矣天下相聚而言曰國家行新政國家亦居之不疑曰行新政乃近來新政則敷衍而無實際獘政則雜出而益叢滋以裁吏胥而論各省競言裁吏胥矣然或則更名或則招替或則求恩或則進賄把持跋扈六部衙門無如何何論督撫督撫衙門無如何何論州縣在各衙門之所謂裁吏胥者不過減其薪水而已不知此正吏之所願也夫吏豈計薪水哉其因緣爲姦私門受賄有千百倍於薪水者今不加其薪水使之能養廉而反減其薪水使之必舞獘彼吏能奉公謹恪者我不信也其中存畱之吏有不因情面者吾亦不信也以開學堂而論此本奉旨辦理之事應歸官辦者也乃近觀各省凡有紳士稟請開學堂者十稟批九皆曰無經費其實每年經費有止數千兩者多亦不過二三萬兩而於無益之舉絕於新政不相干涉者𨿽十萬兩所不吝及言學堂則經費頓絀矣於是凡紳士有創辦學堂者則不惜極力褒獎所謂齒牙之惠也此外不過略辦譯書之事而設局派員種種繁文其視私家之譯學有愧矣多以變科舉而論曰頭出題悉載九通固也二悉以各國工藝政治命題固也然而國家所欲求而得之者在實學不在臨一篇文字也則宜於各省書院中頒發九通若干部令士子入而閱看或由各縣學師領書十餘部存學諭令通才到學閱看如是三年士子果能至學看書每日有札記可考者然後由學師送考其未經到學日就荒疏者不送考試如是入者始有眞才也二各國政治工藝全以譯本爲考據現在譯書無多而已譯之本純駁不一亟宜輯訂書目以示士子率從今槪曰二考試各國政治工藝是求珠於無涯之海求金於無垠之山其可得耶不廣開學堂而求博通中外之人才拙矣以求吏治而論官制不更官箴不肅徒曰課吏徒曰甄別亦末也徒曰止分徒曰停委亦末也大抵吏治之整頓先宜自內廷絕賄賂始近來頗有謂榮相大受賄賂者又有實指某親王某總督在西安所爲之事不知此特人不知覺耳其明目張膽莫過於因報而贖罪而開復至於實官甚有如浙江以十二歲童子捐縣丞到省者甚有以卑賤不堪人道之人捐大八成知縣及候補道府者此辛丑年第一獘政而猥曰求吏治乎以廢武科而論弓刀石箭固無用矣然槍炮又禁止民間購辦官又不肯發給且和約禁止軍火進口各省軍營且不敷用又何能分給武生武備學堂𨿽奉旨各省一律興辦然如江南之陸師學堂尙有已畢業之學生俟差未用者夫人才不易成就已成不用甚可惜也故𨿽嚴旨催飭一律開設武備學堂而數月來尙寂寂無聞也不過裁去營勇任令爲盜爲匪爲害閭閻而已總之國家近來新政之行多系有名無實而每設一局委員爭趨觀於各省捐局名目之繁甚可慨也今日國家興亡之權上不操於君下不操於民惟內外大小工臣轉移之故能先整頓官制而後一切政事興不能先整頓官制而後一切政事廢柰何官制整頓一層今猶未見明文乎方需裁官而捐務反益官方需澄淸仕途而私門反淆亂仕途中權不通則上下阻隔其斯爲獘政之所由來乎故曰不患新政之不行而患獘政之反多蓋激而言之也論中國宜復遣使察之制國家之治否在政令而政令之行否在官吏朝廷發政施令斟酌至當而布之天下天下之官吏若大若小盈千累萬不必其皆得賢才皆能急公奉上勤民爲國政令或不能盡行行之或不能盡善也則察吏之事尙焉中國古者察吏之法有以三載爲期考察以定其黜陟者此法迄今猶復沿用外此又有由朝廷隨時遣使察之制如後漢時以吏治多獘有詔遣八使行風俗選素有威望者周舉杜喬周栩馮羨欒巴張綱郭遵劉班並守光祿大夫分行天下其刺史二千石有髒罪者驛馬上之墨綬以下便卽收舉淸忠宜表異者以狀上於是劾奏貪猾表薦公淸天下號爲八俊逮夫唐代太宗亦遣大理孫伏伽等二十二人察四方黜陟官吏帝自臨牧守以賢能進擢者二十人其不肖者分別處分死罪七人流以下及黜免者數百人嗣復頻遣使巡察至於元宋亦遵舊制遣尙書度預等分道察以爲黜陟後此金源亦有此制熙宗時遣使廉問吏治得失世宗嗣位亦間數歲一遣使大定間吏皆奉法黎庶繁殖號稱小康卽以此故元順帝時亦嘗遣使行官吏有罪者四品以下停職申請五品以下卽就處民間一切利害聽舉行若戍導使山東淮北擢廉吏九人退貪懦者二十一人蘇天爵使京畿凡糾劾者九百四十餘人當時至有包韓之目迄於前明永樂初遣給事中禦史分行天下官吏有姦貪者卽逮治後又遣蹇義等二十六人行天下按撫軍民旣又遣郭惇以禮部侍郎偕給事中陶衍撫順天吾紳以刑部侍郎考察兩廣福建方面官至止統初又分遣大臣察天下方面官劉辰使四川雲貴徐琦鄭辰察南畿景泰中亦遣大臣行天下黜陟有司此其大也淸朝入治中國吏治一切多襲明制相沿及今承平日久流獘多有不肖官吏靡所忌憚日以放恣貪黷無厭怠惰曠職病國病民何以爲治且今方興議變法以策自彊新政之行尢關緊要所在官吏弛玩已久不克自振承行一有不善或且因以爲利其貽害於國與民者將不堪設想考之本朝於各省每有重大事件輒遣親信大臣以爲欽差親臨查辦今宜卽援此例復古代察之制分遣大臣以欽差視各省各省官吏皆歸所察督撫以下皆得據實舉劾雷厲風行蕩瑕滌垢通國吏治當爲之一政而新政庶幾有成矣或者謂如陶宗儀輟耕錄云奉使者多挾勢取賄致令民間謠曰官吏黑漆皮燈籠奉使來時添一重及永樂中鄒輯奏疏云朝廷每遣一人卽是其人養活之計有司承奉惟恐不及使者所至賄賂公行後梁廷楝亦言巡按禦史之獘盤查訪緝饋遺謝薦有司所出多者至二三萬金國家多一方天下卽加派百萬由此觀之遣使察亦未爲無獘不知此特所使之不得其人之有以致而非察之制之過特由朝廷愼選老成廉幹之大臣然後遣之設法以防其獘斯可矣初何必以獘而咎察之制不復行之爲因噎廢食之舉也哉變通官制芻言一人端拱於上萬姓待治於下其所以承流而宣化整綱而飭紀者非賴此文武大小各官哉恭查大淸會典所載本朝共設官二萬七千餘員其編檢庶吉士侍以及準部回部官無定員者猶不與焉內外相維上下相制使果能綜核名實各盡厥職𨿽庶務紛紜當不難秩然就理無如今之肘金印而腰銀綬者非叢脞貽譏卽顢頇致誚上負九重付托之重下拂萬姓仰望之情甚或骫法營私獘端叢起官愈多則事愈壞於是慷慨譚時事者動謂今日欲彊中國非首先整頓官制不可整頓道之柰何曰停捐納也嚴保舉也汰冗員也夫是數者固爲澄官方之要圖然事或窒礙難行或行之而一時亦未能奏效今有一策於此可以淸吏治整官常庶政於以肇興新猷於以丕煥而又不煩擾不紛更官無曠官事無廢事是亦在上者一轉移間而已何以言之一曰除兼差夫人情聰明才智大都不甚相遠乃今之名登仕版者少年能任事之時終歲宦海浮沈無所事事迨乎年愈髙位愈顯於是除本職以外又必歷兼數差往往朝綰銓符而夕兼比部旣筦農政而復領容臺舉兵刑禮樂至重極大之事不惜歷試於一人是古時臯夔稷契所不能堪者而轉以責之今人非特才力庸駑之流難免因而僨事卽才猷出眾者亦豈能無竭蹶之虞於此而猶欲綱紀嚴明職無曠廢也豈可得哉今者朝廷以總理衙門堂司各官皆系兼差未能專心治事特攺名外部另設實缺正名定分固屬切要之圖愚意外部旣如此辦理此外各署亦宜以此行之有一人而兼數差者卽時查明分別委人充當外省各官此獘本輕更宜令行禁止不可稍有瞻徇如此則精神聚心思專而職務𨿽紛繁或不難次第就理矣一曰戒頻調內而各部之例案章程外而各省之民風土俗至繁至雜非竭畢生之精力烏能了然於心乃今之身列棘槐者某部之侍郎忽調某部之尙書某省之撫忽升某部之總督其於本部本省之事或甫得大要而卽去或並未得大要而亦去譬如宿逆旅者昏而來明而往問以居停之姓氏主人且不能對遑問其他於是屬員則因緣以爲姦吏胥則營私而取巧巍巍者𨿽挾兼人之才然欲咄嗟而窮其利獘恐亦有所不能矣愚意自今以後凡在京各官自主事以至尙書宜與本部相終始在外各官自知縣以及督撫宜與本省相終始苟非實有不相宜之處不得輕於移調如是則例章久而能諳風土久而易悉駕輕就熟之效𨿽中材以下或亦能勉焉夫除兼差則心不至有旁鶩戒頻調則事不至多紛歧鮮旁鶩鮮紛歧而猶不能振刷精神殫心圖治者則實系駑鈍無能之人而斷不宜再妨賢路於此而降之黜之安得謂之過乎僕深念時局之日非官箴之日壞因以此補偏救獘之說進若夫勵廉隅戒貪黷矢勤愼去煩苛是則居官者之性情學問所系而於立法之善否無與也世有裁成輔相之責者其亦見此論封駮吳鋌漢時封駮之任未有專官然時見於史唐時始置給事中駮正違失其任尢重五代浸廢至宋太宗始復之明時亦仍其制夫封駮之任遏邪心於未行持正道於將壞凡詔書有不便皆得封還駮正使天下不知吾君之過而君亦得以曲全其過且天子無復有失言之咎而小臣亦得自伸其說義至深也自唐以後詔書經門下省以達於給事明時詔書必下六科謂之科參𨿽部臣不能奪其議故給事中之職實與翰林禦史同爲言事之官然翰林禦史無專職而給事中則爭詔書之得失其義一也唐李藩爲給事中詔書有不可卽於黃紙後批之此其事較之封還詔書殆有甚焉然憲中因以爲相後世則有以此得罪者焉夫詔書出於朝廷而天下之利獘系焉行之於旣下之後使天下受其害與遏之於未行之先使天下成其美其爲忠與佞不待燭照數計而也故必重給事中之任然後天子不敢不自愼其言而當國政紛紜之日亦有所維持以至於不壞所系豈淺鮮哉不然詔書之下未必盡便使無以駮正之則天下必有陰受其病者矣司馬池言門下𨿽有封駮之名而詔書一切自中書以下非所以防過舉也宋時封駮之任尢重然詔書有不下於給事中者此所以不得其職也爲人君者苟思司馬池之言而不以李藩之批敕爲嫌則國家庶可得而理與翎頂考翎頂我朝定制也而不知前明已爲之兆敬按會典貝子固倫額駙戴三眼孔雀翎鎭國公輔國公和碩額駙雙眼孔雀翎此爵翎也其職任之戴翎者領侍內大臣侍鑾儀滿洲鑾儀使冠軍使云麾使治儀正整儀前鋒營護軍營火器營圓明園護軍營健銳營官十五善射善騎射善射鵠人宗室覺羅獻爵官護將軍提督陵寢總管提督銜之巡撫派往西北兩路換班大臣五品以上花翎六品以下藍翎去任則除品官若軍功若射布帊得賞花藍翎者非降革越品則不除品官功髙者亦得特賞雙眼孔雀翎此本朝翎支之制也又會典親王邵王貝勒貝子頂用紅寶石固倫額駙和碩額駙不入八分鎭國公輔國公及公侯伯子鎭國將軍郡主額駙文武一品朝頂用紅寶石吉服冠頂用素珊瑚輔國將軍郡君額駙文武二品頂用鏤花珊瑚奉國將軍郡君額駙文武三品官頂用藍寶石奉恩將軍縣君額駙文武四品官頂用靑金石文武五品官頂用水晶六品頂用車渠七品及進士用素金八品及舉貢用鏤花陰文金頂九品及未入流用鏤花陽文金頂監生生員用素銀頂此本朝官頂之制也竊考明史輿服志正徳十一年設東西兩廳官都督江彬等承日紅笠之上綴以靛染天翎以爲貴飾貴者三英次者兩英兵部尙書王瓊得賜一英冠以下教場自謂殊遇按靛染天翎卽今之藍翎此乃翎支之肇端又輿服志文武官常服洪武六年定凡職官一品二品帽頂帽珠用珠玉三品至五品帽頂用金帽珠除玉外隨所用六品至九品帽頂用銀帽珠用瑪瑙水晶木此卽頂珠之肇端敬按會典事例頂翎之制始於崇徳元年我朝創制顯庸原非襲前明之舊而天與人歸明人已先爲之兆矣補服考補服明制也本朝因之而微有更定考明史輿服志文武官常服洪武二十四年定公侯駙馬伯服繡麒麟白澤文官一品仙鶴二品錦雞三品孔雀四品云雁五品白鷴六品鷺鷥七品鸂涑鳥八品黃鸝九品鵪鶉雜職練鵲風憲官獬豸武官一品二品獅子三四品虎豹五品熊羆六七品彪八品犀牛九品海馬恭讀大淸會典事例順治九年題準親王補服用五爪團龍文四郡王同貝勒貝子固倫額駙用四爪團龍文二鎭國公輔國公用四爪方蟒公侯伯或用麒麟或用方蟒文官一品仙鶴二品錦雞三品孔雀四品云雁五品白鷴六品鷺鷥七品鸂涑鳥八品鵪鶉九品練鵲武官一二品獅子三品虎四品豹五品熊六七品彪八品犀牛九品海馬都察院按察使官不論官職皆用獬豸康熙元年題準公侯伯皆用四爪方蟒武一品麒麟三年題準武三品用豹四品用虎雍正六年議覆都察院都事經歷筆帖式按察使經歷等官均用本身品級不得用獬豸又按皇朝禮器圖式親王補服前後正龍兩肩行龍郡王前後皆行龍貝勒四爪正蟒貝子固倫額駙四爪行蟒鎭國公輔國公和碩額駙四爪正蟒方補愚案漢以前羣臣朝祭之服皆以九章七章五章爲別其常服大抵以裳之元素黃雜爲別唐宋祭服仍古制朝服槪用絳紗而以佩綬爲別其常服之別三品以上紫五品以上朱七品以上綠九品以上靑明制朝祭之服參酌唐宋舊制常服以繡補爲別則自太祖始也但明人施之於袍我朝用之於爲小異耳考察請愼簡大吏考察僚屬疏同治元年尋鑾煒臣竊見皇太后皇上朝乾夕惕勤求治理而於用人行政之際尢期正本淸源力挽積習慮人才之阻抑也屢令各大臣於平日眞知灼見者秉公愼保慮仕途之混雜也屢令部臣明定章程澄淸流品慮疆臣大帥不能正己率屬殺敵制勝屢飭各將吏激發天良杜絕營求賄賂體察民隱力殄賊氛然而上以實求下以名應議者於人才謂必臚舉事分晰注明意非不善臣恐各大臣懼異日保舉不實得罪薦章愈形寥寥矣議於仕途又恐有礙捐項吏部甫準之奏司農旋復攺議正印佐雜之殊科甲捐班之異始能分別選用終仍輾轉洊升矣夫欲淸仕途首在得人顧知人甚難人不易知其闒冗卑鄙者無論矣卽有才具開展應對敏給之人聽其言則便捷可喜試以事亦時取小效然其軟媚圓熟傾險詭譎巧於爲宦伎倆百出辦公適暇以濟私體國正藉以肥己此等人員京外所在不乏而外官爲尢甚其貪殘侵吞日肆虐於小民而溪壑難滿其逢迎奔競工見好於長吏而卓異頻膺臣爲當今吏治之壞壞於能吏較之庸吏害更大何則庸吏終無能爲地方上不大受擾累能吏則便利巧詐敢於作姦惟利自趨也然則必如何而後得人人之品類不齊然約其要不外誠與僞而已﹝誠﹞者辦事可靠不失爲君子僞者逞材效用終流爲小人臣愚謂或之歷試或得之保薦但察其悃愊無華朴訥質直實心辦公擔當任事之人𨿽未必周知才能驟奏功效然拔十得五月計不足歲計有餘也臣伏願皇上持此意以愼簡大吏大吏卽仰體此意以考察僚屬明降諭旨訓誡中外務使黜華崇實風示愧勵庶吏治人才日有起色矣至疆臣大帥關系尢重州縣之賢否將弁之勇怯百姓之利害盜賊之聚散胥視大吏爲轉移於大吏多一日姑容卽於地方少一日整頓比年以來臣見有督撫此省而潰事者調之彼而因循如故也剿賊前日而無功者待之後而畏葸若初也在皇上以人才難得棄瑕錄用具有深意然旣一試再試矣非退縮貽誤卽張皇飾詞一切劣迹久在聖明洞鑑之中臣愚謂當今救時切獘願皇上明以察庶司尢在嚴以懲大吏雷霆雨露示以不測罪無曲貸恩難幸邀紀綱畫一俾大吏皆知警懼則羣臣激勵勤奮而民生可望安戢盜賊不難削平矣臣知識庸愚冒昧瀝陳是否有當伏乞聖鑑請京察舉劾並行疏吳傑奏爲京察屆期請旨嚴申舊典舉劾並行以昭核實仰祈聖鑑事伏思京察爲三載考績與外省大計武職軍政黜陟攸關實朝廷進退人才之鉅典乃大計軍政皆有舉有劾而近年六部辦理京察除保舉一等數員外其餘無問賢否槪列二等間有三等數人仍準畱任臣愚以爲六部者天下庶政之所自出各堂官事務劇每遇案件到部豈能觀盡識其準駮出入悉由司員主稿苟非操守淸廉通達治體外省有應舉行者或拘牽苛細而當準者不準其稍近獘混者又或艸率遷就而當駮者不駮得失之間所關尢鉅且今日之督撫藩臬卽昔日曾任京職者居多今日督撫所保之道府各員又昔日由京職外用且曾任部員者居多是今日部員之賢否又系他日外省人才之盛衰伏查道光四年七月刑部司恩徳於侯際淸案內撞騙多金奉旨以該員保列一等特將原保之堂官議處在案聖諭諄諄誥誡不啻至再至三乃五年京察仍有保列一等之安志在坐糧廳任內法營私是奉行諸臣尙未能仰體聖意夫所舉旣不能無濫所劾必失之益寬抑思有舉有劾卽古之黜陟幽明所以使賢者知勸不肖者知懲新進中材咸知勉於賢而儆於不肖若如近年辦理京察六法不施一槪畱任有勸無懲賢能者以爲例有登進不肖者以爲例無放斥而中材之尸位素餐者亦恬不知恥不思有所振作於吏治人心大有關系明年系舉行京察之歲就臣管見謹擬二條敬爲我皇上陳之一查京察條例一二等以外三等停升其應去官員照六法例注考議處是考績之典本非專爲保舉而設何以近年辦理麗於六法者槪不一見如謂隨時甄別不待三年則如刑部辦理侯際淸之案工部私竊硝磺之案司員徇利營私屢經發覺該堂官又未有先事糾參者且京察定例守謹而才政俱平及才長政勤而守平者已應列爲三等在各部堂官受恩深重自不敢一味瞻徇惟於司員之科甲出身者或因其年格較深不無顧惜因而捐班雜項亦予優容試思名器至重豈爲貧老而設庶司至豈任庸劣久玷至有虛糜廩粟而終歲未嘗到署或常川在署而案件全不畱心或文理未能通曉或奔走僅事趨承此等人員畱之徒滋冗食更有浮躁不謹屢經記過徇庇書役聲名平常此等人員畱之且恐誤公如謂人才難得未可以一眚廢棄應請敕下部臣於該員平日居心及所辦之事辧其過失之公私因公者尙可姑容以策後效涉私者斷無遷就何用包荒如此則吏治庶幾責實矣一查近日多有不勝外任選用部員者緣該員服官外省𨿽未能稱職而部司政務皆系公同辦理較之外任惟本員一人專主者其事權旣分其責備亦可稍寬然如初任未諳吏事及守謹而才不足者藉可於部務觀摩冀資造就若歷任劇聲名平常祗因劣迹未彰幸免革廢一旦置之政事之地復任戀棧其於內外例案政事較多熟悉誠恐串通胥吏流獘益滋且旣爲公論所擯彼自知遷轉無階更難望其振作應請敕下部臣於外任攺部人員加意察看其知愧知奮勤愼在公者照常供職外如有始終怙習不悛及精力衰頹辧事遲鈍者該堂官權其輕重分別黜懲毋稍爲之姑息以致貽誤公事如此則人心庶幾務實矣以上二條申明舊章釐剔錮習懲而知勸嚴以濟寬舉錯必核公平嫌怨勿存私見則聯常彌肅趨向日端似於吏治人心大有裨益臣愚昧之見是否有當伏乞皇上訓示論巡按吳鋌漢時遣刺史行郡國以六條省察治狀明時設巡按禦史秩止七品顧氏以一年一代爲善其言曰監臨之任不可以久也久則情親而獘生望輕而法玩故一年一代之任漢法所不如予謂監臨之任巡行四方訪問風俗得知守令善惡旣無牧人之權又無常鎭之所奉君命以行郡得操廢黜之權秩旣卑則足以勸功賞旣重則足以明法督察嚴則吏皆懼而不敢爲姦聞見近則民皆安而不至失所此巡按之責所由以小制大通上下之情而決壅蔽之害也然亦有宜變通者監臨足以制守令若常置之則依勢作威守令恐懾於威而巧爲趨避一也監臨巡按以卑臨尊爲異數若常置之則權恐至於不一非用貴治賤之意二也監臨宜有以重其望若歲輒省察則守令視爲故事而望亦輕三也巡按在於得人歲輒遷更豈能盡賢恐無補於治四也吏治之得失以巡按爲準若一年一代則守令黜陟其法過嚴五也故巡按之制不必常制凡三歲輒一遣以期年滿任黜陟羣吏省問風俗較之有明之制𨿽疏然無五獘而守令亦有所憚而不敢肆此亦察吏省民之道也論課吏國家崇尙制科有志之士欲以功名自顯不得不專力於詩賦帖括以求合有司之繩尺由縣府提學試以至鄕會殿廷諸試無不設一成格以待士之脫而出數載觀光一朝釋褐若是者謂之正途此外軍功保舉勞績議敍捐納分發槪謂之雜流軍務興而保舉多差委繁而勞績多捐例開而捐納多於是彈冠結綬之徒於於而來先後相望無論蘇浙素稱繁富指省分發者爭相趨赴卽黔滇邊省素稱瘠苦者近來候補人員亦有擁擠之患黔撫潘中丞曾有請止分發之奏爲疏通仕路計欲暢其流不得不暫遏其源也夫人數多而差委少欲廣通聲气者尙不難丐貴顯尺一書以爲進身之階梯卽或聲气不廣而囊資充牣則房飯僕從輿馬在在有以自給𨿽頻年不得差委而气象依然顯赫應酬依然闊綽不致有末路窮途之嘆所最難堪者家計本非饒裕一旦此心爲功名利祿所動翩然作出山之計當其分發到省早已羅掘一空精疲力竭滿望一二年之後僥幸得一差委便可將從前借貸之稍稍淸償孰意到省之後旅淒涼生意落寞除朔望衙參外未能一見大憲之面始猶彊自慰藉以爲時運未至今日困頓尙可望他日順利洎乎年復一年頭銜誤我手版羞人宿債未淸新逋又積衣歸質庫僕隸豪門當此之時殊有欲進不能欲退不得之勢此誠策名委質時所料不到此者也大憲知其然未嘗不惻然憫之而急思有以調劑之於是設爲月課之法自同通州縣以及佐雜人員按月考試酌定等差優給獎賞是於調劑貧員之中仍寓激揚淸濁之意顧候補人員中文理優長融經貫史下筆千言者固不乏人而胸無點墨倩人捉刀或信手塗鴉累牘連篇不知所云者亦復不少談者或以爲笑柄然僕則以爲未足深怪夫士人占畢唔累月窮年揣摩文字無非爲弋取科名地步然在矮屋中尙有抄襲陳文不知羞者通幅曳白惜墨如金者候補人員其隨班逐隊而來者原爲差委計非爲考試計無怪其窮思於一字見窘於終篇也談者又謂馬遲枚速文字𨿽佳不必著循良之績召父杜母循良𨿽著不必兼文字之長似考試之與吏治徒屬具文無裨實用不知課吏時所出各題大率論策表判告示之類與書院之專課詩賦貼括者不同將以覘其胸中之志趣筆端之雅俗不必盡以文字優劣定取去也學優而仕仕優而學卜氏子嘗言之矣學而仕則枕葄功深一旦出身加民不難以經史之所餉遺與世故相周旋民物相接應緣經術以飾吏治自不同風塵俗吏之所爲仕而學則綰符判牘之餘益有彈琴風之趣桁楊之气澤以詩書訓誥之文彰其風雅宜乎頌神君者更有經師之譽傳循吏者兼文藝之林也安得謂考試之與吏治不相關涉耶課吏之法蘇省行之已久閩省亦踵而行之仿照武職月課成案籌發商生意鹽各員及候補佐貳各員分期考試視等第之髙低定獎洋之多寡如三次列前茅者酌委優差以示鼓勵如有通曉洋務制造等事準其另請考試凡初到省及卸差未滿三个月與現有差事者均不得與考其章程與蘇省大同小異然大憲之用意無非於仕途擠塞之時爲旌別淑慝之舉使稍有寸長者咸得有所表見不至如範叔之寒曼倩之饑蘇季之敝裘金盡凡仰依樾蔭者宜如何感戴憲恩爭自磨礪也哉卜式輸粟實邊遂以起家以司馬長卿之沈博絕麗猶不免納貲爲郎可見雜流之中未必無瑰異奇特之士所患世無善相馬之九方則𨿽有追風逐電之能末由自見亦惟伏櫪悲鳴躑足奮迅已耳今夫彈箏擊築之一聞雅樂鏗鏘則耳根爲之淸淨烹羊炰羔之會一見嘉蔬羅列則口齒爲之芬芳品流龐雜之時一見佳士當前則心目爲之開朗朝廷鄭重名器原不輕以官秩畀人自捐例開而名器不無稍濫封疆大吏顧大局自不得不於賢愚混進之時力籌澄敍官方之策齊王一一吹竽而南郭處士卽遁課吏之法行則眞才不難脫僞士無從濫竽所關豈淺鮮哉論課吏國家設官本爲民也官能治民民受其治則國家何難平治哉若僅有治民之名而無治民之實則𨿽南面以臨刑驅勢迫民𨿽隱忍者一時而其不能受治之心必有不能終日之勢則國家安望能長治久安耶言乎爲治則秩無論內外職無論崇卑莫不有治民之責而與民最親而最近者則莫如州縣一國者州縣之所積也一縣得人則一縣治一州得人則一州治疆吏政府可以坐致太平莫非州縣之是藉是州縣於治亂興衰之關系顧不重耶朝廷亦知州縣關系之重故愼其選擇嚴其考察俾地方收得人之效以期有治無亂無如選擇𨿽愼考察𨿽嚴而州縣之能實心治民者仍十不得一百不得一豈州縣中竟無人才耶抑選擇之未當考察之未周耶不知人才以磨練而始出斯時事始肆應而不窮選擇考察𨿽爲吏治之本究未能盡吏治之要也用吏如用兵然兵當招募之時定以年歲量其身材其精壯挑選非不愼也不準譁噪不準滋事營規非不肅也臨陣而退倒戈而北者殺無赦立法非不嚴也用兵如此宜乎所向無前無戰不克而乃退縮如故竟至無一兵之可用是豈挑選立法之過耶皆由未經訓練之失耳用吏亦猶是也僅恃選擇考察而不事訓教與驅不教之民以戰及敗而治以軍法何以異耶此古人所以有學優則仕之說焉𨿽今之世亦未嘗不取學人以爲仕故數百年中人無不以科名爲重然通籍之輩非不文理優長惟專事於八股而素無實學以之從事於簿書錢谷其茫無頭緒幾與不學者等正途如此又遑論保舉捐納者耶人謂捐納之人惟以資財之多寡爲職分之崇卑雜流並進固少通才若保舉一途在上者必確見其行詣事迹始肯登之薦牘非但較勝於捐納且較正途當更有把握何以一例視之耶不知近來之保舉專事情面競尙夤緣名爲保舉其實與捐納無異故在上者不欲整頓仕途則已如欲整頓當不分何項槪爲教訓庶人才可以輩出吏治可望振興教訓之法固莫善於設館以課之從前各省課吏或每年甄別一次或月課一期猶之書院之散捲無論其中不免搶替之獘而月僅一試有名無實𨿽課猶之不課也乃閱昨報補錄課吏條約則非同從前之敷衍了事矣旣須入館肄習限以時刻定以課程館長如師肄習如弟而猶恐有塞責之獘付以日記冊按期呈閱以考勤惰以別優劣廣購有用之書以饜飫之竭籌經營以優獎之吾知數年以後在館肄習人員卽不能皆抱經濟之才而以之握篆綰符自不至如面墻而立此固整頓吏治正本淸源之法也且如此辦理非但仕途中可望人才蔚起而世之縈情仕膴者亦可知旣入仕途尙須力學斷不能以枵腹從事僥幸一官若有志顯揚自當未雨綢繆精求實學卽捐納不停吾知亦斷無有買然納資者矣李大中丞之創設斯館其功不亦偉哉所願各疆吏仿而行之庶各省吏治皆有起色中國轉弱爲彊之機其在是乎續錄課吏條約第三條宜講求武備軍械近來時局日艱屢奉廷詔講求練兵制械西人槍炮之精機器之巧誠非中人所能及今縱不能遽通制造之原而所以築地營設炮臺裝卸藥彈運用輪機測量道裏圖繪山川亦斷不能瞢無所知中國勳臣類多起自文職泰西凡帶兵官無不深通天文地理算術兵法者各員不可指爲武弁之事而漫不加意也第四條宜博考泰西政學此類略分兩門一爲政一爲學西學如聲光汽化電算諸事皆非專門名家不能深造有得各員能精習之固佳否亦不相彊當各就其性之所近力之所及爲之至於西政爲各國政治廢興之由民情好尙向背之故何事爲何國所專精何物爲何國所蕃殖通商之事如何而可收回利益鬧教之案如何而可杜絕釁端此皆安自攘外原始之工夫必知己知彼然後可以百戰百勝也第五條功課旣定宜有藏書以供研習現飭司庫提銀一千兩委員赴滬購致時務洋務等書並飭本省官書局將所有刊存各帙照印成冊儲之館中仍擬分咨各省將所刊有關經濟官書郵致一通以期美備至藏書應如何酌立經管分閱章程俟購齊另行核定第六條入館各員人付以日記冊一通舉每日討論所得詳載之按旬呈館長評校再呈本部院覆閱其有未盡亦當加批答之第七條各員日記冊按旬呈閱或有未及批答者不能令其曠功以待應令下一旬另記一冊每月凡三冊次第呈閱隨時發還第八條每屆月終應令館長綜校所記各冊開列等第呈本部院覆閱頒給月獎最勤者月給二三十金其次遞減至數金不等均候隨時酌定如日記太少又無精卓之見者毋庸給賞並分別記過記過太多卽應撤出第九條凡各衙門有關系國計民生大經大政以及疑難事件均可發交館員各抒所見擬議辦法藉資練習本部院與司道隨時親詣諮諏以收集思廣益之助第十條入館之員如別有兼差其日記冊自不能如專習者之勤劬應不必予以功過亦毋庸頒給月賞惟每日必須到館一次日記冊可少而不可無第十一條各員日記必須實事求是不得誇張空理撏撦陳言如能治財賦者卽將錢漕釐稅考求如何而可杜花戶之欺隱絕司之盤剝能理詞訟者卽將刑名例案考求如何而可淸積牘之根原懲舞文之獘竇能治軍政者卽將營務軍械考求如何而可使營規整肅制造精良能通洋務者卽將通商約章考求如何而可使民教相安交涉無誤大抵一方有一方之情形一時有一時之調劑果能事事原始要終則施於有政自可資其幹濟卽或不能兼綜而擇其淺近者專心爲之以次及於遠大亦不患無成功不可浮慕淺嘗轉致一無所得也第十二條考覽載籍手自校錄視瀏覽彊識所入尢深凡校錄有法如欲考礦務則取西人探辦礦穴化分礦質以及中西集股興辦章程各處出產衰旺與夫奏牘移文報館論說均一一錄出久之卽可自成卷帙與著書無異矣各員能爲此準抵日記功課或能兼營並當加獎第十三條各員日記纂錄均當手自爲之不得倩人替代或有不能作楷者行書亦可惟不宜過於艸率倘有查出倩代情事定予撤懲第十四條各處報紙有關時事應擇其佳者購致館中聽各員考閱第十五條古人論學息遊與藏修並重唐宋以前並有五日休沐之例西人七日一禮拜官停政刑士輟學業亦有古人遺意館中各員應量爲給假每月逢九日皆準免到館此外不得無故請假違者查究書贛省課吏章程後古之人未有不學而可以爲仕者書曰學古入官論語云學而優則仕誠以人而一入仕途知一郡者一郡之人待其治知一邑者一邑之人待其治舉凡民情之宜察民俗之宜知簿書錢谷之繁訟獄聽斷之瑣終日環伺於其一身而責無旁貸使學非素裕而遽操南面之權鮮不臨事旁徨無從措手吏治廢弛之獘皆吏之不學有以致之也古昔盛時吏莫不循而治民易迄今之世吏莫不庸而治民難豈古之人才果多於今耶實今人之學遠逮古耳古者行學校選舉之法始於鄕黨而達於國都教之以徳行道藝而興其賢者能者昔賢朱晦翁有云所以居之者無異處所以官之者無異術所以取之者無異路是以士有定志而無他慕朝夕孜孜惟懼徳業之不修不憂爵祿之未至此吏治之所以日隆也降及後世𨿽不廢選舉之法而法愈變而愈下名不副實又何患吏治之日壞哉我朝以科舉取士衡才非不精密無如只繩士以八股小楷試帖致士人日困於其中無暇博覽羣書潛修徳業以臻實學吏治之衰未始不由於此蘇子瞻謂目文章而言則策論爲有用詩賦爲無用自政事言之則策論詩賦俱爲無用矣吏者明政事者也柰何以八股取之哉然科舉中人𨿽不皆有政事之學政事之才而究文理優長者居多苟一行作吏專心於政事一途捐棄其夤緣奔競之心貪婪謬妄之見上期報奏下廑民生科舉中尙無不可磨勵之人才也乃自捐納宏開雜流並進而仕途於是日濫而吏治於是日壞矣然正有懷音負異之才足以匡時而濟世或不利科名急於自見或志懷遠大納資報捐納中亦似不可槪謂無才惟捐納之中求富貴者多存利濟者少以致闒茸市儈亦得雜乎其間甚至目不識丁衣冠傲物以此輩加之人上奚啻以赤子之肉投虎狼之穴以錦繡之物供盲人賞玩乎說者每以欲正吏治須淸仕途欲淸仕途胥停捐納論非不當無如際國庫支絀之時國用浩繁之日非但不能停止致驟少此一宗之的而且尙須推廣冀收土壤細流之助推廣之不暇又遑言停止乎然則捐不能停而欲使仕途之淸吏治之肅柰何曰惟有課之以別其賢否定其去就庶上不妨國用下不害民生無窒而可收實效照公允而可絕夤緣法莫善於此矣昨報紀江西撫憲李勉林中丞奏請設館課吏以撫署東花廳爲齋捨札飭臬司柯遜庵廉訪總理一切而令候補知府曹價人太守爲提調並派候補州判夏別駕輔宣專供差遣集貲購備書籍數十種以便各員肄業其中大約秋間可以開考所擬章程詳審精密吾知中丞將來必大有造於西江也課吏之舉各省已先有行之者或月課或季課惟僅臨時考試平時並不設館講習故𨿽有課吏之舉而吏治未必奮興大抵所言者𨿽善而所行者未必皆善上下疏隔無從體察耳今中丞設館於署中近水樓臺不啻師生之授受若者圭璋其品若者經濟其才中丞無不可一一體察較之僅試空言相去奚啻天壤𨿽額僅取二十名而輪流撥補將見四五年後差缺人員無不從吏館出身無不具吏治實學所願各省仿而行之則中國何患無吏才哉吏才一多則中國亦何患不治哉廣辧姦論拔艸野之士而榮之以軒冕加之以威柄徐而察之乃不以報我反以仇我此其事最所不平者也處廟廊之上而頌上以聖明自表其寅畏退而伺之乃非以感我皆以欺我此其事又最可痛心者也夫有國者之於姦臣旣皆宜痛心而不平者矣胡當其時皆反曰忠我愛我而以爲賢才或卽徵覺其不堪而仍以爲可諒者何也則亦曰凡姦臣者必有以自飾以炫惑人主之耳目若反甚近於忠者嗚呼此蘇氏辧姦論所由作也顧蘇氏之所謂姦者𨿽曰宜辧然其所以行姦者術尙易辧也夫自古之姦邪縱極其陰賊險狠詭祕而未可測然必皆攬權自喜以求暢其所欲爲也否則或便僻得君蘄得行其邪說也乃姦臣之計或有不盡出於此而生榮死哀竟無人能破其術非特以欺並世且以愚天下萬世之人者嗚呼術亦狡矣至於其禍之烈則較攬權自喜便僻得君者且倍國家如得此一二人立於朝綱漸滋浸潤蘊釀萌孽未有不亡其社稷者嗚呼事亦險矣如醫者之治病也寒甚而投以袪熱之劑虛甚而攻以利下之方一服不中危癥立見危見攺方猶可補救夫亦猶世之所謂姦人尙易辧者也若乃病者將入膏肓醫者故予以調和之藥和平之方𨿽飲百服未見其害可使病家不易醫然而時久病深𨿽有良藥未克奏效然當其病之旣危乃取其從前之方而公評之固無一致死者也則且以爲非其罪也而不知皆彼之獨力所致此則吾之所謂姦人不易辧者也夫人臣不忠於君臣固痛心也乃後之讀史者𨿽無所利害於其身然每至誤亂國是之臣則無不痛心疾首唾詈之以爲快忠義之气莫知其所以然也故古者一代之亡也必有一二臣爲眾所指責者而獨至於西漢之亡則獨知咎王氏之不臣而獨於匡張孔馬則恕之吾誠不解其所以然也夫匡張孔馬諸臣或居師傅之任或受顧命之重經術文章炫燿一時而加之以畏權避勢儒雅持重目之爲姦無一信者然漢室之亡實成之於數人此誠吾之所謂至姦不易辧者也前事不忘後事之師前車之覆後車之鑑彼攬權得君之姦人所易知故後世犯此者鮮若匡張孔馬之徒則𨿽明察之主易爲所欺是以相率而遁爲此類者比比皆是可不危哉吾所以卽蘇氏之意而廣之也皇朝經世文四編卷十五吏政大吏大臣當以國爲重論袁元俊昔三國時吳主謂周公瑾曰閫以內寡人主之閫以外將軍主之蓋以知人善任朱子所謂大臣非其人則去在其位則不可不用今者某公輔削平發逆掃蕩苗匪所謂功勳載於太常威望著於中外以秉北洋之大權適髙麗之肇事是猶癬疥之疾用末藥以敷之膏藥以貼之初不難膿毒去而痛癢消立見其平復焉不謂懷冒疾之心者牽制阻撓必要敗其功而墮其名不顧國家之大局抑獨何哉夫兵凶器也戰危事也昔曾文正公目擊世亂兵荒生民塗炭當發逆削平後嘗與僚屬曰兵不可先戰不可啟與孟子爭地以戰殺人盈野爭城以戰殺人盈城之至論同一仁心焉甲午之役當時之言戰者不鑑曾左諸公戮力疆立丰功建偉績得朝廷之優寵垂身後之美名因是廷臣願力軍營者實繁有徒殊不知曾左諸公當咸豐同治之年實有萬不得已之苦衷其所以鞠躬盡瘁馳驅於吳楚之間者所謂救生民於塗炭豈與貪功近名者比哉而說者猶以宋事比擬我本朝夫當宋之時無論徽欽二帝蒙塵於北卽當金兀術猖獗之始爭城掠地實有不得不戰之勢故當時言戰者爲功而議和者爲姦非若中東之役僅爲髙麗起見也然則髙麗擾亂中國置之不問乎抑竟讓日本鯨吞乎而髙麗爲大淸屬國豈能不問當其時我中國內外大臣正宜和衷共濟一徳同心或和或戰商確一是不可挾私以爭長不可懷怨以摘短古人云知彼知己百戰百勝必先揣度敵人數年來政治何如其君主抑英明乎抑昏庸乎抑賢哲乎抑彊暴乎昏庸彊暴不足畏所可畏者敵國之君英明賢哲耳然必觀其臣民離合驗其政治盛衰始無遁情此知彼之一說也然但知彼而不知己又非所以謀國事須知我國之君臣何如政治何如師克在和晉文之所以能霸也不戰屈人漢文之所以服遠也苟其不然何可輕言戰事哉或曰然則某公輔其果無罪乎曰某公輔固不能辭其咎也然其公輔之咎則在平日聲勢太盛知進而不知退其貨財太多知聚而不散此所以犯眾人之忌所謂髙明之家鬼矙其室苟其如曾左胡彭諸公之寅畏小心不驕不溢則載之靑史傳之後世豈有軒輊於其間者或曰冒疾之人阻撓大計有罪乎抑無罪乎曰旣云冒疾豈能無咎太凡秉國政者有休休有容之度有因材器使之能有守經達變之才有旋乾轉坤之具若才不足以稱其職徳不足以副其位則當如徐庶之薦諸葛鮑叔之薦管子千古傳爲美談則當如虞廷四嶽之薦使宅百揆之舉萬世仰爲盛治苟其不然則誤事者必多矣國師之責豈易任哉就我國目前大勢而論外而督撫內而公卿明乎君臣大義精忠保國者十之中有八九焉但望同寅協恭和衷共濟間有意見不合不妨再三商確國爾忘家公爾忘私總以力顧大局國事爲重而不存一己之私所謂進思盡忠退思補過將或爲夔或爲伊旦二帝三王之盛治不難再見於今卽不然如蕭曹房杜之匡贊姚宋趙張之訏謨同心輔政戮力匡君將見漢唐宋之名公巨卿聚於一朝豈不盛哉我朝理學昌明康熙雍正幹隆之間發明四書五經大義如日中天當其時君臣上下要皆躬行心得而諸政治實有遠過前朝者故曰仁憲之政布在方策尢願衮衮諸公則而效之而凡嚴肅官方下達民隱利之當興獘之當革不事因循格君心則如魏徵之善諫化民俗則如黃霸之措施愛民生則如明道之愷惻至於講信修睦以交鄰國則如子產之辭命小可以見大也張之出塞招卽以懷遠也凡諸政事皆本之大臣公忠體國而有以至此僕不禁馨香而祝之焉大臣論或問大臣於蘇氏曰今之言學問者各有派別論其大者經則有鄭王程朱之異其指文則有漢文唐宋之判其名至於近日則爲號愈繁其家法之說愈嚴甲古文也乙詞章也彼經學也此理學也某紫陽桐城某鹿洞陽湖也敢問大臣之法亦有淵源授受者乎則應之曰有之學問之道其至焉者能發爲文章以傳世然亦不過立言之一端耳自古能爲文章之人無不墨守一家旁參數子當其握管伸紙心目中亦必若有一古人倚其前又必若有一古文爲之引情若與古接境若與古離而後其文乃能傳也至於大臣則古所謂立徳立功者也又能烏不古昔之則效乎旣古昔之則效宜亦有家法矣古大臣之自成一家足爲法者曰伊尹周公以身系國家之安危而並能垂教萬世者也霍光師之而遺其精諸葛亮師之而得其或才不足或勢不及也亦可謂具體矣曰稷契畢召謀謨於內屏藩於外公忠體國無有二心者也魏徵趙普等師之而爲名相裴度李徳裕等師之而立勳名餘如漢之丙魏唐之房杜宋之韓範亦可謂刻意趨步矣曰風後呂望則能爲君立武功而並能建籌策者也張良鄧禹郭子儀始終似之矣周瑜杜預王猛未得其主也曰傅說則遇主也奇得君也專能竭啟沃之悃忱者也李泌佖之矣曰管仲國僑則當孱亂之朝而能興利革獘以漸致於富彊者也然必不避嫌怨握攬權勢而後可爲也商鞅師之而睹速效王安石師之而無成功張居正師之而稱救時相成敗異致優劣不同而其所期望則一也至於存亡呼吸之除此時之大臣事濟則周勃狄仁傑於謙不濟則翟義徐敬業文天祥也是以凡爲大臣者必當有所歆羨鉆仰以求無間於毫髮而後動作皆有所循操守乃不可移易不然則心無主宰有不爲勢所劫利所誘情欲所牽制晏安所鴆毒者幾何哉或曰大臣之宜有家法旣得聞命矣其仰慕而師之者將性其所近乎曰否時爲之也夫伊周之所遇亦千載一時也稷契畢召風後呂望則必時當開國或運際中興方足以建功業而名鼎鐘也若管仲國僑之才則天下後世無時而不須之而當夫彊敵﹝壓﹞﹝厭﹞境流賊內訌兵懦餉竭悉索無從斯時也尢非得其人不爲功吾願今之大臣姑無以伊周之類自許且俯就於管仲國僑之例也言官擬應詔陳言疏伏讀皇太后懿旨內外大小臣工於用人行政一切事宜據實直陳各抒所見此而不言是負朝廷采葑至意竊以爲欲端行政之本願皇上覽幹隆元年孫嘉淦三習一獘疏欲握用人之要願皇上覽道光三十年曾國藩應詔陳言疏臣至愚至微奚必言而難已於言者有治人乃有治法行政在用人中矣昔羊佑阿賈充而典午不振李白識汾陽而李唐再興安危之機存乎人驅策之人易帷幄之人難運籌而後勝也偏陴之人易將將之人難一擊動關全局也坐論之人易肩臣之人難言艱孰若行艱也諳邊之人易得體之人難將命原期不辱也以術興利之人易以道生財之人難節流尢在關原也用人以知人爲得知人又以作人爲先其要四曰實學曰眞知曰專責曰重祿何言實學也文武一歸於學是以漢臣諸葛亮曰才須學今不患無學患所學非所用卽以兵學言有經學正其誼卽不能無算學格致學充其識算學爲格致學之本一制器也有圖而非算則圖不精而器亦不利一用器也有圖而非算則低昂不準而遠近亦不合他學非一亦不離算學者近是試時藝者利逾萬祿利之一路然也科場不必擬攺卽於經文察考古之得失於策問核通今之博約而先於小試育其才而必於同考愼其選何言眞知也科第外豈無奇才資格中老良吏一再考而無本之言貢本末參而未優之事形矣何言專責也一掣肘而𨿽優亦絀一蒙頭而有過亦無將毋借苟安爲持重悔振作爲多事歟何以言重祿也漢宣詔益吏俸光武詔增百官俸而吏治蒸蒸乎日上蓋前此不減之廉俸宜復且宜使之有以養非不知庫未充而正爲庫計也養其廉愈嚴其貪少一分侵挪卽多一分國帑庶幾廉生明明生愼由此四者進求之圖難於易攘外於內利億兆於不言斂武功於不戰則又非臣至愚極微所敢知矣伏惟聖慈垂鑑請飭廷臣直諫疏錢佩賢竊京師自同治四年一冬無雪上年春夏缺雨冬雪又復愆期近京一帶地方麥皆未種今年亢旱如前我皇上勤卹民瘼屢經設壇祈雨旬月以來風霾間作欲雨旋止畿南赤地數百里旱象已形人情惶懼夫水旱爲災古今皆有而自來英君哲後因是而益加修省者誠以災眚之成由於政事休徵咎徵其應不爽方今朝廷厲精圖治庶政修明所謂咎徵固無其理然天下之大萬幾之煩用捨弛張豈必一無過舉彌縫匡救責在臣工應請飭下在庭滿漢言事諸臣於時政得失盡心獻替悉意指陳毋循故常毋避忌諱言有可采立予施行庶上下之情通而天和可期感召矣抑臣更有請者治莫要於求言徳莫大於從諫政令所布以爲是而行之知其非而立止此聖人之無我何損日月之至明臣伏睹近者夏同善諫幸惇親王府第諭旨稱循舊章以折之倭仁諫設同文館諭旨令酌保數人另立一館以難之此二事在聖心原自有權衡而臣遂不無疑惑謂朝廷開言路之時而似杜言者之口謂大臣盡匡弼之義而轉使有自危之心臆揣私度未能相諭誠恐敢言之气由此沮惟阿之習由此開此臣之所大慮也伏願皇上宏翕受之量屏除成見惟善是從則求言之詔不徒循其名而益副其實臣愚誠所迫冒昧直陳不勝戰栗屏營之至伏乞皇太后皇上聖鑑謹奏論言官宜正心術姚瑩今夫匠人之度木直者曲之則失其規矩繩墨之用而其業敗醫師之投劑熱者寒之則失其望聞問切之術而其業亦敗卽人有誤炫其技者移時皆不過問矣薄藝且然何言官言官者關系君心之是非民生之休戚政府之得失人才之去畱所以心術不可不端而納言者尢不可不辧其心術也或言可采而心則非或心可諒而言則拙古之設鞀置鐸建鼓立旌進言之路甚廣而納言之心甚虛意至美法至良也就三古下而論若漢之汲黯朱云唐之陸宣公宋廣平宋元明之理學諸臣進禦經筵者無不以敢言悟君直聲震天下當其言時曷嘗有一毫私意存其間賢而可用𨿽親嫌必舉也事而可濟𨿽湯鑊不辭也權貴不必憚怨不必論宦官宮妾不必附謇謇諤諤卓然如華嶽之不可搖宜乎小聞之而斂四裔畏之而生敬若是乎言官之責顧不重之又重哉然而近世之言官有大可慮者三一則挾以報怨微時之私隙或先代之小嫌捉影捕風深文巧致必快其攻訐之心而後已攬君之權泄己之憤而納言者感矣一則藉此要名途人之淺談或當道之授意謂封建爲必復以井田爲可行迂而鮮通不達時務無端弋譽利且隨之而納言者又或矣一則藉之升官十年不遷一疏可達往往有列諫垣則侃侃而談遷顯秩則默默不語昔年建白自喜才多後日設施忽慚政拙其始之朝一章暮一奏非爲國計民生地直爲髙爵厚祿地而納言者又惑矣凡此皆言官心術所關偶一疏忽卽售其欺前之倡者旣欣其得法後之來者必甚於效尢而啟沃之官遂成壠斷豈非仕道之衰抑亦國家之大患也言路不淸君子小人互爲倚伏古來朋黨之禍陳竇以君子而受傾於小人牛李以小人而反勝於君子洛屬則君子攻君子而小人乘之東林則小人混君子而君子晦之傾軋構陷國社幾危皆心術之不正而激於言官者多也我朝列聖相繼好問察言積二百五十餘年之政治重言路禁宦官信乎萬年不敝之道矣逮我皇上從善轉圜納約自牖軍機處以壹大臣之事權都察院以收羣工之謨告惟前此大言僨事相戒於丰潤學士之覆轍言官皆箝口保位以緘默爲髙不知妄言固失不言亦未爲術也在乎心術之正不正而已方今乾綱獨斷侍禦中如安褚二公知無不言言無不從彈擊權要切論邊防孤誠碩畫務其大者遠者而不屑屑於猥瑣里巷之談憂國論時方之漢唐以來直臣殆無多讓所謂無一毫私意存其間而吾向之報怨要名升官云云三者可無慮矣且知在廷諸臣中必更有立言君子鯁直如數公者匡之直之輔之翼之交處於君明臣良之世而藉答其涓埃者焉故曰言官必自正心術始論言官宜畱餘地吳﹝鋌﹞﹝珽﹞醫家之視病也不外乎虛實寒熱而其用藥也不外乎寒補溫涼使病本虛也而以實治之病本實也而以虛治之甚至寒熱攻補之顚倒錯亂庸醫誤人病者亦知其謬也知其謬而不服其藥猶無害也若虛者宜補也知爲虛而卽進以調方實者宜攻也知爲實而急投以猛劑寒者宜溫而以大熱之劑予之熱者宜涼而以大寒之劑予之藥非不對癥也病者亦知其非謬也信其不謬而服之服之而不愈病者始不信而思變計以求治醫者亦不自信而思變計以治之至變計而病必殆矣要知非前藥之不對癥也醫者之不畱餘地故也善醫者卽不然宜熱也先溫之宜寒也先涼之養而後補使虛者之气不滯也導而後攻使實者之气不虧也病者不必見藥之功而病自無不愈此醫家之善畱餘地也醫人則然醫國亦何獨不然國之有言官也所貴以鍼砭藥石以醫國者也乃有不言者而國病矣有多言者而國亦病矣有不善言𨿽不至病國而亦不能醫國矣夫言所以通上下之情辧是非之眞者也人君深居端拱凡治政之得失人才之賢否風俗之盛衰下民之疾苦安能察而周知使皆惟諾成風盈朝緘默則上下之情蒙是非之理混而國不幾病耶幸而天亶聰明下陳言之詔幾欲以善旌諫鼓追三代之隆則一時聞風而起者固不乏忘軀犯顏之士才識兼具之臣以匡王徳於不逮朝陳奏牘夕降溫綸一旦言路大開而向之惟諾成風盈廷緘默者咸有見夫威鳳之鳴岡而遂效雞之嘂旦始而附和繼而橫議存攻訐之念而門戶之端開矣存要結之心而黨援之習起矣競相標榜聲气廣聯潔己者懼玷白圭而模稜相尙諂諛者畏登白簡而賄賂公行甚至不識體裁不存忌憚博直諫之名爲邀榮之具其言一若有不顧性命不顧身家之槪而其心則實無忠愛實無獻替之忱言路開而多言之獘亦於是起矣幸而黼座優容則小人競進以辧姦而暗戕正士以公而快私仇不幸而聖明洞察眞僞立分重則典刑輕則縲絏不知者猶惜其以言取禍而不知以言取禍者不特不能醫國而直足以病國也然豈無一二忠貞之士蒿目時艱敷陳慨切然苟無學問以充之和乎以出之鮮不潰敗決裂徒存赤膽無補蒼生居己以直言陷君以拒諫可以謂之忠乎此以知非言之罪不善言之罪也有不言者而言路塞有不善言者而言路亦塞無他言者之不畱餘地故也孔子曰勿欺焉而犯之事君故不嫌於犯惟言乎勿欺而後能犯非言乎能犯者之皆勿欺也一事也必求其有濟而不敢托空言一言也必求其入聽而不敢存勉彊望君之從非激君之怒也引君於道非揚君之過也律以尊諱親諱之條君卽有過猶宜諱之而以懸想之意附會之辭傳聞之說加於無過之君其有不觸君怒者鮮矣讀本月初二日上諭近因時事多艱凡遇言官論奏無不虛衷容納卽或措辭失當亦不加以譴斥其有軍國要事必仰承皇太后懿訓遵行此皆朕恪恭求治之心天下臣民應早共諒乃本日禦史安維峻呈進封奏竟有皇太后遇事牽制何以對祖宗之天下肆口妄言毫無憚忌若不嚴行懲辦恐開離間之端安維峻卽革職發往軍臺力贖罪以示儆戒大哉王言卽安侍禦身膺顯戮猶不足以酬髙厚乃僅予薄懲不可謂主上之寬宏哉在安侍禦自取之愆殊不足惜所惜者言官不識皇上仁孝之心朝廷賞之公而僅鑑於侍禦之因言廢食因沸廢湯豈非安侍禦一人階之厲乎安侍禦眞不畱餘地哉不畱餘地處皇上不畱餘地處皇太后不畱餘地處己並不畱餘地以處後之言哉是猶醫者以猛烈奇怪之藥而加之於無甚疾病之人而欲以膽識炫於世其不爲世所擯斥者幾希矣今聖明在上燭照無遺無不白之是非無不公之黜陟鑑於安侍禦而不言者庸劣之臣也效夫安侍禦而辧言者誕妄之臣也均足以病國而不足以醫國者也吾願世之有言責者當以安侍禦爲鑑銓選論銓選吳鋌銓選之法皆歸於吏部將以用天下之賢者乃適以便不肖之人則生民之命政治之原果何所賴與崔亮定停年格繼變斜封至明又變爲掣簽其意將以止天下之爭明一己之公而已夫國家設官以待天下之賢士大夫玆乃一切不問而委之於吏部曰吾有法而已爲吏部者曾不容以己意與其間但求其應格者而授之𨿽立五尺童子於堂上正立拱手亦可蕆事以年勞爲進身之以資格爲循例之條以避嫌爲遠怨之道以人牧爲常試之端此乃所以獘也事有定例則小智役大智小賢役大賢甚至而愚不肖皆可超英流而上之功不當名位不核實一也天下之人全才少而偏才多不以所能者授人而彊以其所不能不以所知者授人而彊以其所不知百務具廢二也民俗之醇澆政治之煩簡事有殊軌屈短馭於長才任小知爲大受萬事何由而理庶功何由而興三也如此則賢否之準失其衡尊卑之分爽其監爲吏部者不能斟酌以求其通法爲之也楊萬里謂吏部之權不異於一吏吾謂吏部之權並一吏之不若何則吏胥挾法爲姦猶必援例以上下其手明辧洞悉無不如意爲吏部者茫然不知其法云何據案執筆閉目以署紙尾就其可者而可之就其否者而否之較之於吏又當何如也誠能假吏部以權使之辧擇賢否隨材器使俾得以次序進之才徳兼茂歷試不渝者然後人主倚任之又恐吏部所知猶未盡使眾官各舉所知以備任使其有不如所舉者重其罰則朝無曠官野無遺賢而吏胥亦無所容其姦矣然猶有本焉省事之謂也事旣煩則設官不得不多官旣多則人不足以供所使故用違其才人皆懷僥幸之思而官長又不能盡知人之用故必省事而後選始可得其平也銓選掣簽說虞廷交贊各舉所知各用所長以賢舉賢而天下治古人任人不任法後世任法不任人拘之以法授之以官不問其人之賢否也不論其才之短長也多用違其才故治不逮古如銓選之用掣簽法是也掣簽之法何昉乎昉於明萬曆之孫丕揚爲吏部尙書患中人請托乃創此法以示也然公則公矣明則未也其人未知也其才未悉也或用違其才不顧也夫虞廷命官禹治水契敷教陶明刑伯夷典禮益虞垂工各舉所知各用所長也而掣簽法則異是銓選掣簽如外官則掣簽分省或西北山陜之人而掣分東南閩廣或東北奉直之人而掣分西南滇野相距萬里而遙言語不通風土不諳其何以治又如京官則掣簽分部或其人明刑乃掣分吏部戶部或其人知禮乃掣分兵部工部素所不習授以不能用違其才是猶陸車而俾行澤水舟而使行山也其何以治於是人與地不相宜人與事不相宜而猶以爲良法吾不知其良何在矣夫不憑人而憑簽人有知而簽無知也何不任有知之人而憑無知之簽乎及乎用人失當吏治日非歸咎於簽而簽不任咎也銓之政原非簽之事也噫銓部致成簽部尙復成何政體此顧亭林所以屢言其失任王谷亦屢言其失也而今尙用此法何哉宜急籌變計矣皇朝經世文四編卷十六吏政保舉請酌核保舉章程以示限制疏宋晉竊維軍興以來凡糧臺文案及勸捐團練鑄錢捐米各事在在需員著有微勞自應酌獎第軍務總以披堅執銳爲先此外各事不過稽文案之勞口舌奔走之用任事旣有難易卽請獎宜示區分臣歷觀近日保舉各案有候補知府同知而越請升選道府者有選缺同知未經到任而請以知府選用者有編修而請選知府及升補坊缺者有庶吉士而請授編修者有內閣中書而請升侍讀者有候選佐雜而請越級升用者𨿽蒙聖明衡鑑不盡準行而種種破格保奏實多非常例所有查道府爲方面表率責任非輕定例分部學習各員須由實缺員外郎中遇京察截取記名始得仰邀簡授該員等奔走各司非積十餘年或二十餘年辛苦不能得此升階卽由翰林出身者亦必得三年俸滿京察合例始能保送至春坊各官惟遇大考特旨升補餘皆比較資俸亦須積至十餘年進二十名內始能開列請補大考記名升用者亦準此例庶吉士之畱館則以考試等第爲鑑別去畱更非可以他途假進內閣侍讀亦由中書俸深者擬定正倍請升揆諸立制之意考績掄才何等愼重今則以數月之勞一事之委非連篇並保卽特請示獎在得者旣以捷獲爲工爭覓夤緣之路在保者遂以市恩見好不顧專擅之嫌似此冒濫相仍交相奔競實於名器官方大有關系且此等保舉之人多系奏畱差委及至已經選補又必以經手未完事件仍復請畱是本員徒占實缺之名署任又存暫時之見尢恐貽誤地方此等事件迥非親冒矢石者可比卽俟一省一局經辦完竣實有勞積成效再行奏保已屬不沒其勞若事未半而動列剡章效未收而槪加優將與效命戎行者何所區別似應亟加綜核以示限制可否請旨飭下吏部分別核定嗣後如實系領隊打仗殺賊立功及守城扞禦擊追賊匪者準其隨摺保奏候旨超擢此外如糧臺文案及一切局務人員槪不得越次奏保如候補候選各員祗準請以原班優予補選不得遽行越級請升文選補各員實缺未經到任奏畱差委各員祗準量請升銜頂帶不得指名何官遽請升授又候補候選各員請盡先補用選用者由何處軍營保奏卽俟該處軍務完竣再行飭令赴部赴省候補候選其翰林保舉坊局者應請照大考記名之例俟歷俸至前二十名再行開列請補如保升知府奉旨允行準其作爲雙月知府俟軍務完竣再予選用其員外郎中及外省同知請升知府者亦照此辦理庶吉士本系在館教習之人今旣辦理地方事件應請酌量攺補地方官內閣中書只準照俸滿截取同知之例以同知升用佐雜等官只準優予班次亦不得越級請升如此分別限制奏明請旨飭諭各路帶兵大臣及中外督辦軍務大員俾各凜遵辦理如再有任意濫保者卽將保奏之官照違例議處庶於鼓勵之中不失愼簡之意甄明而奔競亦息矣臣愚昧之見是否有當伏乞皇上聖鑑訓示設保舉以求人才說古之求人才皆由於舉舉其人用其才不槪試以文也試則所謂明試以功焉試以功勝試以文矣後世乃由科目專試以文耳今宜仿古而變通之設爲保舉以求濟士之才請申其說夫得人莫如唐虞舜禹之進卽由於舉時廷臣亦交相舉或因其人而舉或因其事而舉舉皆各當其才是以洪水平而天下治也後世之求人才似宜法之卽周禮之取人亦由鄕舉由下而舉上也齊桓𨿽霸主而鮑叔舉管仲得天下才而用之乃能一匡九合亦由舉得其人也以漢言之髙祖旣定天下卽詔舉賢士大夫文帝舉賢良方正舉直言極諫武帝舉考廉舉茂才異等博士弟子舉知天下之務舉使絕域之才宣帝文學元帝舉明災異成帝舉明兵法平帝舉治獄平此漢之因人因事因時無才不舉也東漢光武亦舉吳良孝廉茂才如西漢安帝更舉有道若此者舉不一途有才皆舉而明試以功此漢治之所以隆也此固求才之正軌也自後世變制而人才皆由科目進不舉以人而試以文唐試以詩賦宋試以經義明試以制藝而求才之制大異於古矣夫論語言舉爾所知古之舉其人考行徵才是舉所知也後世試以文糊名易書是舉所不知也所取非所用一入仕途治獄治賦皆別有吏才制藝試帖無所用之矣是所取非所用所舉非所用也何爲而求才必限以科目必試以詩文也則保舉之法宜參也惟能舉人斯可得濟時之才因時而舉因事而舉舉而得舉主賞舉而失舉主罰而於所舉之人試而用之亦信賞必罰馬如是則鮮用違其才竊謂今之時勢宜變通而參行保舉之法其設也或時循吏則舉廉能之才或時良將則舉智勇之才或時出使則舉諳練之才或時須理財則舉綜核之才或才長河工或才長荒政或才長精通洋務或才長翻譯洋書或善馭輪船而水戰或善發洋而火攻舉必因才庶可因才器使卽時取效因習見長也如設此保舉之法方堪何職皆可舉之而且保之出保者不拘何官所保者不拘何職旣保而有大功則所保與出保者皆不惟賜金而且進爵旣保而有大過則所保與出保者皆不惟奪官而且加罪如是則人知警勸矣方今求才於正途之外旣有捐納又有軍功求才之途廣矣再設此保舉一途則得才愈盛矣保薦人才宜先去獘論吾嘗見夫車之行於陸也𨿽載重百鈞而初無千程難達之慮其所恃者何曰有輪也吾又見夫舟之濟於川也𨿽波回急湍而終有中流容與之能其所賴者何曰有也國之需乎人材也譬猶車之恃輪舟之恃也車摧輪則無以行舟失則無以濟國乏人﹝材﹞﹝財﹞則無以理是故人才者國家所倚之爲存亡者也昭烈帝蜀起諸葛於隆中苻堅滅燕假王猛以政柄明祖一里巷耕夫任劉基而遂有天下由此觀之則立政致治折衝厭難舍人才曷克至斯然而峻極之山非一石所能成淩雲之榭非一木所能構狐白之裘非一腋所能毳宇宙之大而使一賢一材以治之則天下終無以理是以古之人君必招賢聘隱盡搜天下之英豪人臣必獻士舉知以廣國家之心膂苟使陶唐不升二八則𨿽以仁如天智如神之堯而終不能流睦睦之休姬周不臣十亂則𨿽以開厥後烈無競之武王而終不能播濟濟之化乃知天子𨿽極神明英武而欲撫字天下子惠黎元不重賴耳目股肱盡皆英傑哉𨿽然連城之壁瘞影荊山夜光之珠潛輝郁浦深山窮谷之內不乏楨幹之才而無工師以度之則梁棟美質與樗櫟同棄矣自古迄今豪傑不世出之士侘僄不遇終身淹沒者寧可數計𨿽曰有數存乎其間然亦未始非有權位者不能薦賢之過也昔有臧文仲不顯展禽仲尼謂之竊位公孫弘不引董生汲黯斥爲妒賢虞邱不薦叔敖樊姬貶爲不肖故爲國入寶不如爲國進賢古人有拔奇於囚虜擢能於屠販內舉不避子者外舉不避讎者誠有鑑於進賢受上賞蔽賢蒙顯戮之戒也今國家之時勢急矣需才亦孔亟矣成法未善膠執舊制則需內治之才彊環伺欲惇和睦則需外交之才府庫空虛司農仰屋則需理謂之才軍實不修老弱疲病則須經武之才有一事不得其人卽不能轉弱爲彊國勢國運卽不能反衰爲盛以中國四萬萬人之庶國家二百餘年之培植豈無傑出之士各懷濟變之才者乎特無人焉以爲之汲引則亦湮沒不彰耳皇上知其然也特降綸音命內外大臣保舉人才以備擢用各大臣仰遵聖訓舉所知其見之於章奏亦屢矣而余獨不能無慮者則在乎瞻徇情面私其所好也彼夤緣賄賂得列薦牘者猶不與焉夫朝廷大臣位尊望重親戚裏黨門生故舊依艸附木其人必多平時旣習與周旋則臨時苟有所求恐亦不能盡置不理略能言一二變法之理而以爲是卽內治之才稍能解泰西文字語言而以爲是卽外交之才或偶言開礦築路之如何得利練兵制械之如何爲善而以爲是卽理財經武之才究其實其人祗小有才幹未足以備大用也而以親戚裏黨門生故舊之故不得不作溢美之辭列之薦剡此瞻徇情面之說也夫人之性情𨿽同而嗜好各異或喜素而怒赤或愛剛而惡柔人之相契當亦類是漢順帝聽山鳥之音而云勝絲竹之響魏文侯好槌鑿之聲而不好金石之和無他執其所好也執其所好故以嫫母之醜貌而軒皇愛之無以易落英之麗容以惇治之怖狀而陳侯悅之不能敵湯文之媚態世間以皂爲白以是爲非之獘皆由於此其於推轂人士也寧獨無誤姦爲正昧不肖爲賢者乎此私其所好之說也凡此二者皆賢者之所不免至於因夤緣賄賂而妄列薦書者想各臣工皆知自愛未必敢蹈其轍然卽有此二者之獘而所保人材國家已不獲收其實效矣是不可以不戒也論舉人用才之關系今國家而果實有招致賢才之意乎此則至重至要之事上不可徒以是示延攬下不可徒以是私市恩蓋治忽之機在是則存亡之機亦在是嘻其不可不愼也今年兩宮以多難之故下詔廣求人才當此創痛深亂極思治之時諸大臣宜如何博采精擇愼益加愼期無負朝廷垂殷垂詢之至意乃旬月以來𨿽僅見鄂湘皖諸撫及楊星使保薦諸人然細加考察實有令人不能解者如某者輕儇成性輿論不齒特以去秋辦差驟獲慈眷今復希上旨而舉之又如某者本系庸猥之流且僅在上海辦理文報但以爲己經理產業之故屢薦擢今復與諸人一同保薦又如某者以木天之淸品於前年某君至日本時甘爲駢拇之隨員爲人所譏笑今忽裒然爲舉首其他之志識凡劣才行偏僞者尢不一而足嗚呼吾不知諸公之意果爲所舉諸人實爲當此之鴻寶不忍自私必欲貢諸明廷乎抑明知其不可而姑以是爲欺飾也至向來用人最可怪者凡情節較重之革員或乘朝廷需之時報效一二萬金卽由督撫奏請復職是視黜陟之大典不值萬金也又凡被此省督撫奏劾人員夤緣他省督撫或別行舉薦或闌入保案奏得復官是督撫爲若輩所顚倒而朝廷羅致人才乃爲諸革員復官地也經濟特科今戊戌舊法彼時卽有以此舉爲贅旒蓋以能膺是科者實難其選且難於考試與其增設名目徒開幸門不如愼選精擇徐爲試用猶可收效然現已一再降詔矣則內外諸大臣遴選舉奏尢應愼重蓋旣名特科則登諸奏牘朝廷旣極重視海內見者尢深契慕且今日膺薦之士旣得此榮名榮名則將來榮名似較他途爲易頗聞各省官場子弟一聞詔旨視爲捷徑或出重資請人代作著述或鉆營門路求列薦牘若果以此輩充選則十年人後才何堪設想竊願內而尙侍外而督撫均視此爲重要之事也采諸輿論察其學行忽視爲徇情酬恩之具則有益大局實非淺鮮抑又有進者國家用人由大臣特保此實非妥善之法蓋天下人才𨿽多而足膺特薦者實少蓋旣於數千萬人中而特薦數人則必其人才遠出儔出類爲千萬人所佩服而後可爲則不爲眾嫉怨必爲眾非笑而此人卽小有技能或轉以爲眾指目之故事事皆致掣肘是保舉不特不能得人才且適以害人才也乎國家於造就人才一事平日未嘗著意一旦有事則遽欲求人才且欲得奇才異能試問誰爲儲之誰爲教之乎吾固望內外各大臣愼重保舉而尢願全國速辦學堂以期多得人材也守令愼用牧令疏王道墉竊維治世莫要於安民安民必先以察吏察吏之方自州縣始州縣之賢否天下治亂之基也邇來時事艱難盜匪充斥固由督撫之措置乖方將弁之攻剿不力而追溯釀亂激變之由未嘗不起於州縣今之州縣流品混雜一曰捐班其中非無干員也然多有市弁之徒借報效之美名售貪婪之巧計報捐只千餘金耳所捐者少而所願者奢一旦握篆遂以爲商之法爲官侵牟漁奪有難盈其溪壑者矣一曰軍功其中非無能吏也然亦有武健之夫勇於戎行未必長於吏治一旦得缺遂以治盜之法治民束縛馳驟有妄行其嚴酷者矣更有幕友一流揣摩最工窺捐輸之徑捷則附入捐輸伺保舉之途寬則鉆營保舉一旦得志遂乃串通各署把持多方大吏受其欺朦小民遭其淩虐此則捐班軍功之中爲害滋甚者矣由是吏治日壞民志日漓抗官之舉從賊之謀固有激之使然者而發匪撚匪教匪回匪遂至勾結蔓延而天下幾無完地臣愚以爲時務如久病然剿賊以治其標尢必安民以培其本安民之道非牧令之得人不可欲牧令之得人非澄淸流品不可相應請旨飭令京外各捐輸非舉貢文生槪不準以州縣請獎以杜幸濫而重民社其州縣以外凡非親民之官均聽其照常捐納於捐例仍不相妨至於軍營勞績非舉貢文生亦不準保舉州縣如有實在出力宜膺厚賞者盡可保以府佐同通等官何必予以州縣始爲優獎臣竊思州縣與教職其秩皆不崇而一則職司民牧一則表率士林於天下之吏治民風皆大有關系謹查捐例教職非廩生不能捐卽論軍功教職非文生不能保獨至州縣則漫無限制豈教職重而州縣反輕乎且州縣案牘煩多吏胥朦混事事皆須稽查豈不必讀書明理者亦可茫然爲之乎臣不敢謂舉責文生之爲州縣果皆賢才也但念國家愼重名器之心與鼓勵人材之意必當澄淸流品而後人思自奮或可收保障繭絲之效也臣愚昧之見是否有當謹奏論守令吳鋌天下之權分寄之守令而天下之治至於守令無權則𨿽勾稽簿書緣飾耳目曾不能自爲政令而民之疾苦遂壅於上聞而不可振興何則守令於民爲最親其於民事尢最習興利除獘往往有參於情理之中而不可旦夕成者乃束縛而苛繩之使不得措其手足除積獘則以爲生事裁橫徵則以爲損官特創正議則以爲礙例力事振作則以爲專擅其勢一不足以有爲而佐貳分之監司奪之六部又從而屈抑之方且避嫌之不暇蹈常習故苟且以自全其於國事曷有濟與守令以三載任滿遷去當其始至也與民初未相識風俗之澆政治之險易茫然莫辧及其旣久漸有以知之方欲有所措施則又將遷去矣曾不能新其耳目故必久其任而後可有爲也兵刑錢谷皆守令專職後世守令不能專職或分寄於人或悉入於官事如蝟毛動皆掣肘欲究心於撫字而催科足以迫之欲盡力於吏治而文法足以縛之故必一其權而後可有爲也法者足以束賢智之手足不足以防大姦之狡猾守令專制一方事無定軌理無合轍當得法外之意然後可治彊英異於循途屈奇材於守迹其曷有濟故必寬其法而後可有爲也漢時最重守令皆得召見後世召見時少寄耳目於監司飾功狀於文簿守令之情實不竭於上小民之情狀遂壅於下堂陛絕遠若萬里故必通其情而後可有爲也至於獎勵之法又有可得而言者守令望輕不足致治如出朝官爲之則守令皆功樂勸進奮於爲善而京朝諸官非歷守令者不得進擬則吏治重而民情益達及其任滿報最則又厚其祿秩使之久於其任斯興利除害動無格閡矣至於光武擢卓茂爲三公之制亦可采行之以激發其气此守令之所以有權而天下治也論州縣爲親民之官宜久任供職國家設官分職所以維系天下之人心持循天下之風俗法良意美度越廿四朝傾倒環球六十餘國是以內而有閣部卿尹翰詹科道以贊翼內治外而有督撫司道府廳州縣以敷布外猷相爲聯綴罔不稱職卽以外官論督撫宏攬大綱藩司任錢谷臬司任刑名觀察統司一道知府表率各屬類皆已成之章總持揆度至若蓬野疏賤例由州縣操縱各大吏堂簾髙遠以優尊體是區區者何敢幹及巍巍哉然則州縣一職實爲親民之官不特錢谷刑名所由此立根由此起例舉凡關風化之事利獘之端實賴州縣得以審度謀慮而興廢之苟善其人則萬眾共仰乎光采苟不善其人則百族實罹隱痛古之循良吏嘉澤所至雉馴於野虎渡於河美無虛譽然也要必久於其任而後能行之儻間輒歲更卽未逾年調遣前任者於此邦風土人情尙未周諳然猶冀日深一日多歷年所卽靡不克知也乃坐不煖席又去而之他其新任者亦如是耳尙可望風土之得相諗習民情之得以浹洽哉今之州縣捧檄履新務在急急催科飽我私囊此外漠不關心間有一二實心經理之員思於各鄕野地方事宜力加整頓乃積有端緒隨奉更代後來者意見或有各異下車伊始盡革前任行未及竟之事不肯稍畱功敗於垂成化衰於將逮轉覺前任設施勞民傷財空滋紛擾是以數十年之老州縣非不知地方事宜何者宜興舉何者宜禁革也而悉洞此中徒勞無益之情往亦變爲闒冗者往幹練有爲之員久矣首鼠兩端模稜兩可此皆實缺州縣任意更調之所致也然官吏才具亦實互有知長地方事宜亦自各有繁簡凡州縣之實缺者非大部循例選授卽省憲按資補我朝以停年格澄官方𨿽有考驗章程不能過於刻核惟俟履任後大吏詳加察看其貪婪營私庸懦不稱職之官員例得嚴行參革其或缺簡而才長事煩而才短者亦得酌量變通予以更調俾不至用違才制固愼且密矣嘗考西漢時薛宣爲左馮翊所屬頻陽多盜邑令薛公本孝者吏職不辧又栗縣令僻小易治邑令尹賞久用事吏宣因奏二換縣數月兩縣皆治載在史冊傳爲美談流風至今令人聞而興慕也已至於我朝沈文肅督兩江時有徐州道吳觀察精核詳審江西糧道觀察勇敢有爲徐州各屬民情彊悍盜賊繁多其距省較遠地又移動往還需旬月事變倅起倏忽萬端以故生殺予奪發縱指示諸大政均由巡道便宜行事不以繩墨相程非膽識素優明幹通變之才往往不能勝任糧道僅督運飛芻挽栗而外無甚重大機宜文肅因疏諸朝謂某才識兼長敢於任事吳某細鍼密縷則有餘大刀斧則不足請旨對調以資治理得旨允行兩道並治是監司大員尙有對調之例各省大員果遠法薛宣近效文肅於酌盈劑虛之中寓量才器使之道不特無礙於治抑且有裨於治更調數見夫亦何傷今之所爲殊不類是不計才具之互易不論地方之不同而第問缺分之優絀其人與上憲或有戚誼或有鄕誼否則有情有勢力甚則有不動尊上憲於是權其輕重量其肥瘠侔色揣稱而施之調任之符累下赴官之傳紛馳煩擾變更地方受累於國家設官任人之本意大不相符善乎漢黃霸之言曰數更長吏送故迎新之費及姦吏因緣絕簿書盜財物公私耗費甚多皆出於民所易新吏不如其故徒相益爲亂耳旨哉言乎去冬某侍禦曾有請飭疆吏不得無辭更動州縣之疏當經明降諭旨昭昭在人耳目言旣行定可稍變積習乃今年以來歷觀各處省抄依舊紛紛調動無端若未見有諭旨然何可詫之甚近讀五月二十二日上諭右庶子周澂奏各省實缺州縣不宜任意更調請飭嚴定章程一摺吏部議奏想宮庶亦因去年之旨各省視爲具文故復引伸前說以期獲濟吾知吏部得旨自必妥立章程頒行各省竊意除海疆緊要各缺或洋務交涉之地或省會繁重之區當可量材酌調其他同此社稷僅以歲入之厚薄以意爲區別者槪不得上下其手矣良法旣頒行見良吏出其中善治出其中閭裏受惠黎庶蒙庥未始非救時之一策也吏胥馭吏芻言自秦以刀筆吏用事而漢之蕭曹出其綜核名實之才佐髙祖定天下後之行政者遂以吏爲師餘流風綿延數千百年而根柢益固迄乎今日官無權而吏有權官有遷調升降而吏則祖孫父子相傳幾視爲一成而不可易於是其基愈固其獘愈叢𨿽有深適治道之君子建議裁撤而若輩羽黨眾多窟穴深固譸張爲幻百出不窮其害之久且深誠有不可以猝去者邇者陳玉蒼侍禦乘國家更新之時特奏請裁去吏胥以期振興吏治朝廷詔書褒美飭京外各官實力遵辦不得稍有依違方以謂數千年積獘可以一掃而空不意數月以來在京各部院及外省督撫司道以次各官𨿽議論紛如而究不聞何處曾認眞裁汰甚有欲去胥吏而仍與胥吏商之者顢頇情形可發一噱愚竊謂胥吏之害固夫人能言之胥吏之宜速去亦夫人能知之然欲去其害非凡百臣僚勵精圖治終不足以有濟其道柰何一曰明律例杜人陵詩云讀書萬卷不讀律致君堯舜終無術蓋以律意精微必須潛心研究始能於案牘之來比事屬辭泛應而皆曲當乃今之南面者或則汨沒於時文或則分心於聲色於律例一切茫乎未知一旦仕版遽登不得不寄其責於刑錢諸幕友而各處例案不同幕友亦未能悉知於是姦胥猾吏因緣爲姦而其獘不勝言矣倘無論大小各官於未入仕之初必課以律例能諳習者方假以臨民之權如是則吏胥之害可以稍減者一也二曰省案牘無論內外各衙門凡兵刑之稽核錢谷之報銷膠擾難淸幾如亂絲之毫無頭緒𨿽精明幹練者猝遇之亦苦難以分明惟胥吏則自幼浸於中頗能頭頭是道果欲上下其手他人寔難指其獘之所在而早爲之防故愚謂今日而不欲整頓則已如欲整頓必須先將糾纏不淸之案牘悉予掃除或並或分顜若畫一如是則上之察核較易而若輩之狡謀自無所施此胥吏之害可以稍減者二也三曰去壅塞夫吏胥之所以能作獘者以上下之情不通故也凡外省之於大部下屬之於上司彼此旣扞格而不相通於是文牘往來或積壓時日或攺竄文字稍不畱意其獘卽由玆叢生誠能大變其習內外大小各官皆視公事如己事於政治之宏綱巨目固不宜或越範圍而時日之參差字義之輕重不必多所釐剔如是則若輩失所憑恃自不至再肆姦謀此吏胥之害可以稍減者三也夫此三者不過上下一心實事求是而並非有髙遠難行之端然果能由此行之卽吏胥不必盡裁亦祗供奔走之用抄寫之資而斷不能擅作威福否則𨿽日有裁汰之議而築室道謀深恐終無成說徒供外人之姍笑無補新政之施行此外鄙人所深懼者若夫或用委員以資贊襄或招士人以資參助今之言治者𨿽謂大有裨益而僕之愚見則以流獘良多固有不敢參以末議者率筆書此當世君子或亦以斯言爲然哉論書吏舞獘周禮太宰陳其殷置其輔鄭注殷眾也謂眾士也輔府史庶人在官者夫輔非賤簡之名又與士同列知古不以吏爲賤役漢武帝時卒史皆通用一藝以上者唐髙宗詔諸司令史考滿者令試一經可知三代以迄漢唐爲吏者皆能通知文義故無不束身自好而作姦犯科之事罕聞焉自唐以後上之視吏也日賤吏亦自知托身卑瑣不敢自躋於淸流以是姦僞愈滋納賄招權毫無顧忌迨乎今日吏之勢權日盛窟宅日深黨援日眾其獘浸淫及於天下𨿽有名臣魁儒屢議裁撤而終無由絕其根株宋葉水心之言曰吏胥之害從古患之而今爲甚者蓋因士大夫之職業𨿽皮膚蹇淺者亦不復修治而專從事於奔走進取其簿書期會一切惟胥吏之聽而吏人根固窟穴權勢薰灼輕重予奪惟意所出其最驕橫者三省樞密院吏部七司戶刑若他曹外路從而效視又其常情耳故今世號爲公人世界又以爲官無封建而吏有封建者皆指實而言也明末黃梨洲之言曰凡今之所設施之科條皆出於吏是以天下有吏之法無朝廷之法又曰京師權要之吏頂首皆數千金父傳之子兄傳之弟其一人麗於法而繼一人焉則其子若弟也不然則其傳衣者也是以今天下無封建之國有封建之吏嗚呼何其言之深切著明與此外若本朝魯一同馮桂芬皆曾暢論胥吏之害瓊琚玉佩大放厥詞或欲攺用士人或欲分任佐貳俾得徐革其獘而潛移其權意非不良法非不善無如今之印累授若者於案牘律例素未究心非寄其權於若輩終不能措置裕如以是明知其獘竇叢生竟無法以爲之驅遣邇者視中城陳玉蒼待禦擬乘京師兵燹之後各署文卷冊籍蕩然無存特奏請將重復抵牾奧幽不可猝了之例一時權宜可左可右無所折衷之案一切罷去俾吏胥失其所恃舞文弄法之獘可以不革而自除正本淸源無踰於此皇上特允所請飭將六部書吏一律裁汰而攺用司員辦公另募書手若干供繕寫之役繼又慮外省督撫以及各府州縣衙門皆有書吏朋比爲姦積習仍未能淨絕爰特沛絲綸將各衙門額設書吏分別裁汰不準稍事因循舉唐宋迄今數千年糾葛之獘政一旦掃除而廓淸之綱紀肅然不復再有譸張爲幻之事裁差役尢急於裁書吏論衙署奉公之人最足爲害閭閻者向推吏役良以書吏之舞文弄法與差役之倚勢作威名𨿽不同惡實相濟以故能吏下車之始除約束家丁外必嚴禁吏役不得橫行否則吏持例案於內差肆橫暴於外上下其手狼狽爲姦民困不能蘇官箴不能飭矣然書吏略通文義縱不免營私舞獘究尙有所畏忌不敢恣肆自如若差役則貪如狼暴如虎惟知朦蔽本官魚肉良懦刑責有所不畏廉恥有所不知種種膽大妄爲有書吏所不敢與聞而彼竟公然肆無忌憚者國家定制吏有進身之路而差役不得齒於衣冠之列子弟亦不準應試是以地方官於書吏或稍加禮貌役則否蓋役之爲人鄙棄也久矣日來朝廷仿行新政孜孜圖治特諭飭京內外大小衙門一律裁汰書吏而獨於差役轉不議及豈吏可裁而役不可裁耶抑役之惡不若吏之甚故特予以寬容耶執筆人嘗爲之默察事情竊意此事發自廷臣或鑑於部吏把持之獘幾至無可究詰思有以廓而淸之遂激而建此議而不知獘之百倍於吏者尙有變詐百出之差役在吏裁而役不裁何以服吏之心各省大府有見於此故自恭奉諭旨後迄今數月尙未毅然見諸施行揆厥由來非盡曲徇若輩之請亦以害必去其太甚理必示以大公不忍使吏獨抱向隅之憾也他省姑弗暇論試卽以蘇省証之而知上用捨予奮固自有權衡矣先是江蘇巡撫聶仲芳中丞接奉綸音時與藩臬兩司會商遵辦僉謂吏固當裁差亦未便輕縱遲徊審愼然後分別札行於是蘇州府向子振太守卽飭所屬長洲元和吳崑山新陽吳江震澤常熟昭文九縣各將書吏若干人差役若干人開明姓名年歲造具淸冊呈候核奪蘇州府如此他府可以類推旣而中丞接到政務處六百里排單亦系咨請裁撤胥差是知差役之狐假虎威無惡不作早爲衮衮諸公所洞知前之僅議裁吏者猶執一偏之見非持平之論也顧或謂差役名目不一若者爲捕班若者爲皂班若者爲快班大抵用以提人證緝盜賊解案犯設令一旦槪行撤去不幾無以供使令乎不知此正有不必慮者聞之蘇省各府廳州縣每署差役多者百餘名至少亦必二三十名今卽責令各去其半亦何患不足供奔走之用且一差名下必有夥役若干名裁一差可去無數夥役更何必多養此遊手好閒之輩坐耗民財哉如浙江波府屬鄞縣及杭州府屬仁和錢塘等縣每縣差役更多至二三百名益以夥役不下千餘名縱不皆仰給於官試問非向民間敲肌剝髓將何以爲仰事俯畜之資乎特此輩散漫無稽上之人不一細察下之人遂吞聲忍气付之無可如何耳然由此推之其民之苦差擾累必有數倍於蘇省者柰何關心民瘼者竟不一計及之耶夫差役恃公門爲窟宅假官長爲護符遇事招搖恐嚇訛詐充其害必使良民家破人亡而後已間有賢明之吏或亦以使貪使詐謂不妨假以事權而豈知其膽愈張其毒愈熾設遇夢夢之官則若輩竟視同傀儡以爲綫索在手提之掇之無不如志甚至官之功名竟爲彼所累而彼反得事外逍遙太阿倒持害必至此且役恃官勢役之黨又恃役勢盤踞旣固畏懼毫無民間雀鼠紛爭往往有兩造自顧言和而差役多方阻撓使之不能中止者卒之兩敗俱傷而彼乃坐獲漁人之利此俗所以有閻王易見小鬼難當之說而馮氏林一痛陳其害比之散千百虎狼於民間豈不痛哉不此之去而惟沾沾焉曰裁吏裁吏吾恐吏治終不能振興也明以擇之嚴以馭之汰疲玩而策勤能是所望於有興利除獘之責者何良棟《皇朝經世文四編》捲﹣

皇朝經世文四編卷十七戶政戶政稽戶口議小司徒之職乃均土地以稽人民而周知其數意在均其役而已蓋田則稅之身則役之未有稅其身者漢髙祖爲算賦爲後世地丁銀之始民年十五而算口賦二十而傳給徭役是旣稅之且役之矣今地丁並於田賦南省徭役亦並於田賦取諸民也簡不可謂非今勝於古於是煙戶門牌則以意造之遂無從周知戶口之數其獘也民輕去其鄕五方雜處逋逃爲藪名捕關提十不獲一是謂有利卽有獘另議復宗法復鄕職以族人而周知本族人數以鄕董而周知本鄕人數事必不難宜由部頒以照式人與一照鄕董造冊州縣鈐印男女一律貴賤一律如淳曰丞相子亦在戍邊之調令藏之若貢單捐照然滋生物故關鄕董出行流寓亦如之老子曰至治之極老死不相往來孟子曰死徙無出鄕在今日已不可行有此一法他鄕可以執禁以譏姦宄遊民庶幾少衰息乎或疑案牘之煩曰蒙諸議所省案牘不知凡幾所增亦僅耳且古法也無可疑也利農卹商培養元气片再治世之道藏富於國不如藏富於民利民卽所以裕國有子曰百姓足君孰與不足論似迂遠及觀我朝歷代徳政與近年皇太后皇上頒發晉豫辰項東南各省士民無名捐至數十萬不等而後知有子之言爲不虛也臣上年道出金陵揚州一帶見該處設有晉豫捐局沿街張貼圖說具述災民之苦設立錢筒任民自投不書名氏俟有成數制備衣糧解往各該省接濟災民固由民情好善亦由我朝深仁厚澤休息生息所致夫施不望報助國養民得之民間誠不易易然益足見長民者當保民之富富之當藏於民查此項捐皆系出之商民兵燹以來民气未復商賈之利萬萬不及從前而急公好義尙復如此是誠不可不有以養之且大江南北自城市以至鄕隅人民稀少田土荒蕪所在皆然地方官徒知城市情形並不設法招徠全行開墾卽免彊舉行而胥吏苛索之獘未除他省客民仍復裹足不前重以言利之徒事事與民爭利不知爲國養民藏富於民之道民果困窮緩急又將何恃其患有不可勝言者現在捐務旣停度支未裕若於常法之外另設加增是不爲民間培養元气卽不爲朝廷培養元气也爲今之計惟有招徠薄賦以利農寬釐減徵以利商勿朘民之生勿奪民之利實爲保世滋大第一要圖擬請旨飭令各省封疆大吏督率屬員悉以爲國養民爲務凡有益於農商者次第舉行農田則設法招徠開墾勿任胥吏勒索釐稅則嚴禁各局流獘勿因捐輸停止額外抽加以外如稍有病民病商之處隨時裁損勿使厲民則民生益富民情益善而國本益固矣爲此附片具陳是否有當伏乞聖鑑國債說國債今天下之有家者於其盛則財用充足計年所入常有盈餘及其衰則倉廩空虛入不敷出家境窘迫而日用諸費又不能蠲除於是不得不借貸於人以濟困乏此所謂債也然債重則利重利重則益以不支而家遂以破每見近世人家因債務之重爲人盤剝利息而不能振基業者比比皆是故當世老成人每以借債與否卜其家之盛衰蓋未有家富而借債以受重利之困也夫治家與治國同治家旣不當借債則治國似亦不當借債乃歐洲諸國號稱富彊而其息借商則無國蔑有考西曆一千八百七十一年至七十三年間各國所欠國債總數如西班牙則欠二十六千一百三十七萬五千磅丹麥國則欠一千二百七十四萬七千五百八十九磅會惇倍克國則欠一千五百五十一萬二千磅意大利國則欠三十六千零八十七萬七千四百零七磅英國則欠七十八千四百九十七萬二千一百零三磅奧國則欠三十四千六百九十二萬六千九百零六磅比利時國則欠三千六百九十八萬一千九百六十磅法國則欠七十四千八百七十九萬零八十二磅徳國則欠六千七百三十五萬六千八百三十七磅荷國則欠七千八百四十一萬六千一百五十二磅葡萄牙國則欠七千二百八十三萬三千磅俄國則欠三十七千五百萬磅瑞典瑙威國則欠八百五十四萬八千二百六十五磅以錢餉稅相抵或數年還淸者或遲至十數年之久而始可還淸其詳紀之於九月初五日報而自一千八百七十三年以後各國續借之債不在其內而亦不知數之增與否減與否海外情形不能深悉而亦一時未易稽查惟時務報載徳國造冊部具報徳國國債謂一千八百七十五年以前徳國向無債是年籌借十兆馬克三年後始用盡自是以後歲籌借至一千八百九十五年四月初一日國債總數至於二千九十一兆二十五萬馬克之多而其折扣數目實計一百二十九兆二十三萬三千五百馬克五十其息借之長年四分息者凡四百五十兆馬克三分半息者七百八十兆五十萬馬克三分息者八十五十兆馬克所借國債其中整頓陸軍計費一千二百五十四兆五十萬馬克水師計二百七十八兆七十五萬馬克鐵路及邊防兩項計共費二百六十二兆馬克郵政電綫共六十二兆七十五萬馬克開鮑爾鐵路運河計一百五兆二十五萬馬克白蘭門及漢白兩口設立海關所計費五十二兆馬克然皆有實在產業可抵陸軍所建房屋及購田地計估值價九百兆馬克鐵路計估七百兆馬克郵政電信共計三百兆馬克云泰西於一千八百七十三年後各國之債所考核只有徳國其餘諸國皆莫悉其究竟然由徳類推之亦可知其不異曩昔特各國之所以借債皆有實在產業抵如徳國之房屋田地鐵路郵政電信等類獲利甚丰所得足償其息不過以所借之債暫墊所用之並非度支告匱而始有事於借債也故歐西各國之借債與中國人之借債名𨿽同而實則異今我中國以創辦鐵路振興諸事之故向各國借貸其迹與歐洲各國之債無殊然歐西之債多借之於商民故國富而民亦富中國之債不借之商民而借之外國卽使所成業可以獲利而年終利息已爲外洋所得則我中國沾其餘利當亦無幾矣此又中西國債之別而不能一律論之也至時務報所載謂一千八百七十五年以前徳國向無債而九月初五日報則紀一千八百七十一年七十二年後徳國已有國債未知何以語出兩歧孰非孰是請問之熟於西國一語與我會審者副領事耳繙譯耳其權已如此之重則駐我畿京之欽使更可知矣嗟乎嗟乎彼欽使也我欽使也彼領事也我領事也何彼之權如是重我之權如是輕耶窮則變變則通欲不變而望其通乎可得乎是所望於秉國鈞者論中國宜借國債以辧善後今之倭患平矣當此創鉅痛深之時正是發憤爲雄之曰苟不力圖振作仍前拘守成法坐視貧弱豈竟倭人外無足患哉今中國償倭巨皆借洋貸此三百兆兩若盡借於洋人總計利銀爲數甚巨且所借之洋俱以磅價爲準其磅價皆由洋人主持每見借債時磅價故意髙擡還債時磅價任情跌落以此觀之喫虧累累立此和約非貧我弱我之明證乎若不變舊法行新政欲謀富彊終非易事我國幅員之廣生齒之繁物產之富人才之眾有非他國所可及者惜乎幅員𨿽廣不知開辟生齒𨿽繁不知教法物產𨿽富不知振興人才𨿽眾不知拔取舉凡築鐵路造兵艦興制造振商務農桑之土絲茶之利驛務電報議院商船開荒田一切富國富民之道置而不問間有行之亦不過捨其本遂其末耳惟日以夤緣賄賂上下相蒙粉飾升平偸安苟且是顚倒妒賢嫉能爲務此外則營大置田產左嬌妻右艷妾衣綺羅食參燕俊僕伺於前美婢侍於後叩其致富之由大率皆上爲國蠹下病民生無怪捐班日多賄賂日盛至將亞細亞洲數千年聲名文物之邦變爲鄙陋凶殘之國言念及此豈不悲哉爲中國計亟宜仿西法借債於我民中國𨿽允俾臺灣於倭此猶九牛之一毛耳其二行省之中生民四百兆此四百兆中能借萬金與國者何止萬人能借千金與國者何止億人能借百金與國者何止兆人能借十金與國者何止十兆人許以二十年淸還每百兩每年給息銀六兩先將所借洋債償淸然後築鐵路購兵船置軍機設學堂興文教振武備練雄師利國利民之事可可次第舉行借資於此或慮如此鉅二十年豈能盡償於民則又有策在我中國礦產之富甲於天下四川雲南安徽廣東山東甘肅湖北湖南等處五金之礦徧地皆是任用得人涓滴歸公其利可倍於本所謂地不愛寶非此之謂歟他如仿紗織布繅絲機器亦可漸次擴充使已失之利權復爲我有於是兵精足消息靈通燉倭巢摛倭主復朝鮮收臺疆立國威攝藩服絕覬覦俱在此舉惟愼選使才尢爲當今之急務我中國之爲使臣大都是豪華公子宰輔門生否則占畢小儒詞章華士於外洋語言文字皆非所習惟恃舌人爲之居間一切重大事件不能與彼之君若臣抵掌髙談欲其折衝於樽俎之上何可得乎降而至於參贊領事則更無論矣欲其知洋情則宜選精通外國文字語言之子弟派往各國遊歷以增其見聞如果精於洋務則派爲領事由領事升總領事由總領事升參贊由參贊升欽使如是閱歷已深於外國情形久已嫻熟胸中遇有兩國交涉可據公法以爭之方可稱職無愧每見報章所載中土會審之案皆惟西官之命是聽不敢措一詞駁矣吾見近日富翁大都觀望似宜用當頭棒喝之法卽由各省督撫嚴飭各府州縣屬吏至公無私再加督察孔子云其身不正𨿽令不從故樂輸之必自官宦始其餘商民察其平素財有值五萬者則督借五千十萬者則借一萬其有富商由外洋歸來樂於報者準其赴督撫領憑執照安居樂業子子孫孫永爲良民考試不禁如是則百萬軍需咄嗟可辧不然吾恐商民設局開者皇皇而報者落落遊移之誚有所難免願與當局諸君商之論息借商事宜自來兩國交兵廷臣執簡而陳善策謀士持籌而運良圖凡以宜展國威紓分皇𨿽在艸茅下士有自忘其一得之愚而不能已於言者有客問曰我國自倭奴構釁需餉浩繁凡在臣民果何以舒九重宵旰之憂乎吾聞宋末屋山之役張陸諸臣殉難有白鷴四翼浮於船邊與諸臣同歿時海後諸臣名垂史策而傳者未及白鷴物亦有知能無抱憾玆聞近日髙麗大東溝海軍之戰鄧正卿軍門慷慨立功從容盡節持大義於洪濤巨浪中有見而援之者則曰義不獨生遂奮擲自沈浩然毅然其驚天地嶽之操立見大泣成欽之念誠爲古今不可多覯豈獨威震華洋已哉然當鄧軍門之投入江中也船中有白狗二頭瞥見鄧﹝軍﹞﹝門﹞門入水亦卽下水沈入波心以口銜軍門髮辮意欲扶之便起大有報主之心諸軍遙而望之則鄧軍門抱住兩狗以沒此狗亦足千古矣嗟彼鳥獸無知亦能盡忠報主我彼臣民食毛踐土曰在髙天厚地之中則此次部議自借商薄海同風當無不樂於赴義矣敢質吾之子余曰未也客艴然曰大商鉅價貲積千金無非爲漁利計今部臣議下擬回利息若干分期歸趙凡在富商有不勇於輸將乎而吾子則曰未也何居余曰然凡人之情所見不一有施捨僧道寺宇而大筆以揮者有捐輸國家公項而蹙然退避者間有捐輸之祗願以無名氏署之揣彼之意始因近日富商巨賈有由外洋滿載而歸爲貪吏劣紳所覬覦逼勒罰苦不可言以故每遇地方公事爲富商者皆有戒心恐大名一開援爲成例啟官紳虎視之私也客曰我國家忠厚待人已默體富商嫌疑之念今聞部巨發議商大開所立券據不書姓不書名而但注商者非無意也余曰是固然矣更有一等錙銖必較不拔一毛要性命則快然應要錢財惄然憂縱使雷公持銅鎚當頭轟擊彼則左手抱住錢囊右手欲拔雷公之銅以爲奇貨可居作意外大財之想此等人艾不不痛若不嚴行督責則逍遙法外而欲其踴躍輸將樂於赴義勢固有所不能客曰吾子之言確中輩輩情獘然則宜何如而後可使海內臣民樂於赴義乎請以良策示我余不禁點然思曰言非所言議不當議妄議之罪自知難逃然我等泰在四民之首感戴亨履之思苟使硯田餘潤稍有可籌所冀一紙飛揚沾朝廷露之恩稍助滅倭之餉早悉憤衷是又僕等所昕夕以禱者若夫商旣開富商鉅賈能知大義而樂於赴義者無論政事想必能爲余解惑也論息借商之失信於民今富商紳民異口同聲不與公家通嗣銀錢已成牢不可破之見其病在君民勢分懸絕政令無常不肯守大信靡所控告而聚斂苛急怨咨交作之餘幸開一綫生機不能擴充推廣又爲苟且目前之徒所誤如息借商蘇州江西之事是已唐虞之世契爲司徒棄作后稷惟分掌教化稼穡度支三司之使不與六官並列王制天子不言有無諸侯不言多寡商居四民之末賈人不得推擇爲吏王夷甫口不言錢孟子云何必曰利賤貨貴徳之風渺矣難追而桑孔之徒益爲世主所尊用大都損下益士之謀巧取豪奪之嘆武帝尊卜式爲三公以風示天下卒無應者明太祖籍沒沈萬三家充軍於雲南猜忌已甚富民寒心而交子會子之類明肆攘奪更足爲世詬病且民間尋常錢爭債訟官長指爲細細不予上緊嚴追或至無償若欠債之人稍有勢力不惟問官不受理抑且債戶不敢控說者謂周赧王築臺避債猶存三代之遺晚近以來則法禁官爵皆賴債之具矣國家政尙寬大聖祖永不加賦之詔寶永億億萬年無疆之休厚澤深渝浹髓故遇大役罔不念切媚玆輸將恐後而大錢鈔票之制捐輸報效之令當事者以知術愚人自爲得計不知下民𨿽愚惟此計較財利之念最切亦最精固可感而不欺也中日戰事方亟日本軍需支絀仿照泰西成法下令稱貸於其民大藏卿刊發借券五兆元交各郡縣分派爭先出借不三月而集事已登冊掛號之數逾於原借之數者倍半有奇我中國則有事籌不逕借於本國之民而轉貸於外洋之商號曰洋債洋商紏集貸多邀華商附股華商均深信不疑趨之如鶩利息較重又照金鎊先令合算適年金價翔貴虧耗益鉅亦甘心受之戰禍旣啟各國當恪守局外兩不偏助之公法竟至告貸無門司農仰屋興嗟不知所出於是息借華商借之議起鉅萬子金不致溢出外洋隱寓藏富於之至計且免金磅先令之耗折按期淸還本息淮抵完關稅釐金地丁錢糧以示可靠在商民亦藉此同申藉愾之忱卽君民隔閡之气亦可常通奏奉兪旨綸綍煌煌食毛踐土之倫具有天良敢不出其有餘上佐公家之急而自私自利自外生成乎豈急公奉上之誼不及扶桑島民乎乃老於閱歷者狃於故習謂﹝縣﹞﹝懸﹞官常負人不欲遽解慳囊疊經在事官紳剴切曉諭之以利害動之以大義甚至如金陵大驢子家管押府署𨿽值除夕元旦良辰不準保釋一似監追虧欠庫項者統計各省息借之不﹝過﹞﹝萬﹞千萬耳然已舌敝唇焦力盡筋疲矣是豈商民之無良哉毋亦伊戚之自貽也當道諸公宜如何明示大聖堅守券約俾息借商之法風起自此而開將來如有緩急仍可如取如好借好還﹝再﹞﹝好﹞借不難俗彥﹝有﹞殊有至理卽不爲戰事籌餉計而築鐵路開礦開銀行立海軍制造船械等項所需經費皆可取之吾國商民無須海關作抵操券而獲何便如之誠上下交受其益可久可大之長策也豈知衮衮諸公別有見地回不猶人上海通商最早中西富商薈萃於此斯向稱籌餉要地甲之設各國特立專約以上海爲公地不準擾一艸一木風鶴無驚咸歌樂土奉旨息借之商派歸江海關道經手者旣加監督關防以爲未足又益之以稅務司簽字以堅中西商民之信而廣招徠可不謂千妥萬當歟未幾大憲出示有諭將應還借本息銀兩撥充商務局股本一轉移間注玆挹彼無非代吾民廣籌生業別浚利源意厚也不幸爲稅務司所特始壁壁返秦廷之望蘇州借券則用藩司印信者已撥充商務股本計六十萬兩𨿽攺塡股票交執儼稱股東而商局進出之事不得過門開局未知何謗書奚知盈篋謂非擲黃於虛牝乎至江西則有巡撫徳壽奏章可考謂江西各紳商報息借商第一次開單計繳回大票本銀小票利息共十九萬二千四百念兩八錢請照新海防例獎實官花樣翎枝貢鹽加級封典虛銜頂戴並移獎子弟以後如有情殷報者亦準一律辦理等語風聞江西息借之約計四十萬金卽全令報亦只區區之數於庫儲裨益甚少且捐生只有此數此絀彼盈一定之理初不加多特目前以爲多耳徒失大信甚屬不值噫大憲告示可攺也上諭可憑而官若使之不可憑也惟稅務司所簽之字則一定不移可當錢用使人不疑以致同一借使蘇州江西之望上海如登仙顯有苦樂不均之別合而計之百萬借何關輕重乃竟以此失信於民而不顧眞可爲長太息也論各國向中國索取賠夫日本之開罪西國在乎轟擊西國戰艦淩侮西國使館然皆屬政治之事索取兵費猶可言也而美國尙置之今中國開罪西國全因殺戮教民戕害教士起見此乃教門之事索取兵費不可言也攻陷北京之聯軍號稱耶穌正教之義軍來攻異教之國而徳皇亦謂中國此次之系耶穌正教之義戰其餘他國之人亦如此措詞則兵費之不應索取明矣夫聯軍𨿽號稱正教之義軍然其中攻戰合法舉動出眾者實來自異教之票匪海口則有海賊撫寧縣境中受害爲最有團目張洪者上年在泥溝設壇聚眾連兵到後竄入他方勾結張家口外票匪千餘人置備快槍預圖逆命今由廬龍縣入桃寧口焚毀程谷田谷及村莊旋到馬古營撫寧縣今率兵前往抵禦交戰良久兵勇大敗次早匪長驅至擡頭營凡捕戶民居均被搶掠又擄富戶勒贖邑尊計窘請英兵若干前來敵匪而匪多亡命竟敗英兵死大兵官一員匪人死傷無幾前月初一日臨楡縣令兪良臣明府在石門寨守口恐匪徒來犯因與該教堂髙司鐸商議函請法兵前來駐防並命擡營大新寨奉教之民共來助守初二日法統領同髙司鐸均至擡營時票匪附和益眾共二千餘人法兵等先占南山坡險要未幾英日之軍亦至遂卽示戰彈丸如雨槍炮如雷約共三點鐘匪始不支奔竄出境直至追口外而止匪人死者甚多法兵受傷者一人印度斃二人傷一人日兵亦死二人附近各莊被匪所斃之民男女大小百有餘口法兵獲勝而回英兵欲將拾營城洗蕩共毀屋百餘家玉石不分池魚殃及樂亭縣與該處相近亦有匪類縱掠焚罹禍甚慘今南口至張家口尙有徳兵駐守延慶州褚司鐸承官長保護甚周前數日天主教杜司鐸與官長議商賠共一百四十萬兩以一年爲期交淸永淸賠四萬兩桑峪先交三萬兩通州先州一萬兩霸州先交二萬兩按永淸縣系順天府所屬撫寧盧龍臨楡樂亭均永平府所屬延慶州爲宣化府所屬霸州爲順天府所屬又按永淸一字或是永平之誤永淸在順天府南一百五十里離海口甚遠亦不近長城矣論各國向中國索取賠之非賠一事將定議矣而在鄙人之意則以各國不應向中國索取兵費也何則查公法若此國開罪彼國此國之人皆心存主戰者彼國始可向此國索取兵費否則索之爲不公也昔者普法之戰法人以興師直搗徳人都城而墟其國爲快者舉國皆是邇來英特之役亦然特人中𨿽有主和議無鬥志者英人中亦有憫卹特人以不戰爲是者然兩國之人主戰者過半則兩國之爭鬥乃百姓之事也其兵費由百姓分任之固其宜也於今中國則不然其開罪各國也非華人之過也當拳匪猖獗使館被攻時廣東客民在內駕駛其小艇如故也而北方之糜爛罔聞卽或聞之亦漠不關心也又四川省之種植鶯粟者操其常業而爲餬口如故也未嘗聞洋人因運鴉片入中國而招中國之仇恨也倘圍困使館焚毀教堂之事傳至其耳彼必曰此事與我何涉亦將置之而已今各國所索之兵費乃由此等無罪之人賠償豈理也哉假令於兵釁未啟之日向中國此等無罪之人而問之曰主戰乎抑主和乎則其主和者必不下百千萬之多總之中國之人皆主和者也間有愚民三五成爲當道所煽惑致滋擾地方亦意中之事各國若借此爲題以律通國之人竟向索取兵費則不公莫甚於此矣以爲公法公於何有眞不可爲訓者也西國之人豈視此爲文明之法而欲以開通中國之愚闇乎夫明知人之無罪而責罰之𨿽野蠻之國猶不屑爲而今反中素號文明之國爲之殊不可解也中國之刑罰或波及無辜然此乃立法之不善非司法者故意行惡也今鄙人見各國所爲如此不得不大聲疾呼而告之曰無罪者不應波及也理財請權出入以培國脈疏咸豐二年汪振基竊念行軍日久籌餉艱難在廷諸臣仰體宵旰憂勞議屢陳固已竭慮殫精無微不至然屬錙銖之利無補尺寸之圖但軍務一日不竣卽軍需一日不止則所以籌之使不匱者將何道之從哉近來官員捐輸旣苦於力多不逮至勸捐各省稍有辦理不善之處易至激而生變其患尢有不可不豫防者臣目擊時艱以爲生財之道在於開源節流至源無可開則必以流之當節者躬行於上考之王制以三十年之通制國用量入以爲出旨哉量入以爲出一言誠千古理財者所莫外也嘗卽戶部出入成數計之每歲入約不足四千萬兩遇有水旱偏災仍豁十之一二每歲出約三千數百萬兩是安常處順之時歲餘已屬無幾而此兩年來軍餉用過之二千餘萬兩加以丰北兩次撥用工需之數百萬兩皆在歲用常經之外上下焉得不困夫法制期於經久而變通尢在隨時川楚之師七年而轉輸不竭今則軍興二載而已甚疲矣南巡之典五舉而財力常充今則香山一至而幾爲費矣今昔情形不同至於如此由此言之國用一節亦當因時損益酌盈劑虛勿泥定例而以爲必不可更勿狃成規而以爲必不可易應請旨飭下部臣會同內務府大臣通盤籌畫詳稽歷年動用帑項條成案逐細推求力加撙節自朝廷筵宴賞賚典禮之大以及宮中飲食服飾供禦之微其萬不可節省者俱仍其舊余則釐定章程槪從儉約卽外省織造貢物亦可酌行裁撤減一費則增一利刪儀文浮冗之有餘正以補徵調經費之不足庶不致請餉頻仍坐嘆束手無策且無論當今喫緊之時卽使丰工已堵盜賊已平而一切善後事宜在在皆須籌備此臣所以五夜焦思而亟望圖於其早也或謂國家制度不可輕議更張亦不可過安簡陋此特潤色太平之見不知國猶家也處家之盛𨿽間有增華踵事而富厚丰腴之象恆流露而不自知及其衰也則時以饑寒爲憂凡一粟一絲無不握算持籌期於損之又捐天子以天下爲家勢不同而理則一也方今四海凋敝誠仰見我皇上節儉持躬謹益加謹當曉然於深宮之屏欲黜華宅心澹定而奢侈僭踰之積習不禁而自消是又可以潛化澆風漸復元气臣爲因時立制起見區區之忱不能自已伏乞皇上聖鑑請節縻費疏管廷獻奏爲請節縻費以裕帑儲而培元气恭摺仰祈聖鑑事臣竊戶部以償太鉅請飭大學士六部九卿及各省將軍督撫通盤籌畫一摺已奉旨允準伏恩戶部爲財賦總匯酌盈劑虛何至束手無策部臣旣無辦法豈內外諸大臣果有辦法乎卽或有法亦不過曰加釐金也裁廉俸也加鹽課也興礦務也修鐵路也用鈔票也稅間架也推廣捐例也天地生財止有此數我朝歲入之幹隆以前不過三千餘萬今則稅釐加徵增至七千餘萬矣列祖列宗有鑑前明末造之失丁賦之制有減無增遵行已久罔敢踰越目今𨿽無加賦之名而隱有加賦之實稅釐所入何一非小民之脂膏乎上之所獲日以多下之所蓄日以少若再行一切瑣屑補苴之政巧爲餕削無論億秭鉅爲數難盈恐閭閻貧匱眾志日離剜肉補瘡病日益甚暫支目前後仍不繼歲復一歲爲累何窮然則居今日而理財不在開源也亦節流而已不必變法也亦法祖而已幹隆以前歲入不過三千餘萬康熙年間三藩之變縻爛至七八省用兵至八九年未聞用不足也雍正幹隆年間大兵大役亦所時有未聞不足也此外普免天下錢糧者六次又普免天下漕米者四次以後各省稍有偏災無歲不緩徵無歲不蠲免其爲數不知幾萬而部庫則常有七八千萬之儲以昔之所出計今之所入每歲應嬴餘五千餘萬而部臣猶以拮據爲慮不知此五千餘萬者果皆實用實銷爲必不可少之乎抑蒙蔽侵蝕而盡付諸不可知之數乎爲今之計宜飭戶部將現在歲支之與幹隆以前歲支澈底淸查認眞比較昔有而今無何昔無而今有者何同一也減於昔者何事逐分晰出具案語匯造淸冊呈覽具有昔而今無者不計矣其昔無而今有者槪從裁撤卽今昔同有而其事從爲具文無關實用者並可酌量暫行停止皇上亦宜力求儉約宮中所有用度一槪規復舊制不使稍有增加伏讀幹隆四十年九月丁卯髙宗純皇帝論曰卽以內帑而論幹隆初年內務府大臣尙有奏撥部庫銀兩備用之事今則裁減浮費釐則積獘不特無須奏撥且每歲將內務府庫銀令撥歸戶部者動以百萬計等語可見事無鉅細但能樽節務實自有明效大驗以今之入通盤籌畫使不得過幹隆以前歲出之數計每年可省銀四五千萬兩則二萬萬之賠四五年卽可全淸全淸之後每年當除四五千萬則釐金可裁而民困蘇矣廉俸可復而官累除矣捐納可停而流品淸矣因以造船制整飭戎行何難恩周宇中威加海外乎惟是歷年縻費半由中飽積習旣深固結難除購欲驟加裁減必將曰兵多於前餉不可省也局員薪水不可省也南北洋辦理海防購買船營建學堂臺塢曁機器制造等局之要需難緩也夫養兵期有用乎昔時兵少而戰必勝攻必取今時兵多而坐困於區區之島國則無用之兵宜汰也各省局員久奉諭旨裁撤矣疆臣因循瞻顧迄未奉行上年山東巡撫李炳衡到任之始卽將局員裁撤殆盡每年可省五六萬金東省如此其他省不能照辦乎各疆臣之意不過以候補人員過多畱爲調劑計耳伏查幹隆四十九年有準各省試用人員補期尙遠者呈明回籍俟到班時仍越原省補用之例卽今大挑知縣尙有截畱資取之例若通飭各該員之補期尙遠無力當差者回籍候補於諸員亦無所損何必以有用之帑項養此無數之閒員乎購買之船全歸烏有不必論矣學堂臺塢久告成矣機器制造等局創建已十餘年不知所制者何器所造者何物而應用船乃無一不購自外洋又何用此局爲也伏願皇上震怒全行裁撤如有掣肘而阻擾者便是國家之蠹賊立予嚴譴無少假借誠以當此創鉅痛深之際正宵旰臥薪嘗膽之時欲求有益於國無害於民捨此之外更別無策果能猛力振作則朝廷不得已之苦衷亦可布照於天下倘仍一味因循苟且補苴無論鉅難盈而所有之財上不在國下不在民而全歸中飽之蠹卽年入再加數倍庸有濟乎臣亦知積獘旣深釐剔非易然際此時事艱難非攺弦更張實無以收振弱起衰之效且率由舊章更覺有利無獘是以不揣冒昧披瀝直陳是否有當伏乞皇上聖鑑謹奏論部臣擬節度支事王制以三十年之通制國用國有度支所宜持之以節此古今不易之常道也本朝以量入爲出用度最爲省儉試觀京都內監宮女較之前朝其數省之百倍隋之脂粉●月以萬計唐人承其獘亦復不貲此等獘政固不必言卽明代以稱節省而往往放出宮女或三千或二千則其平日所畱用者當必不少而本朝於宮女則不過數十人而且限以當差五年則照例放出令其父母自行擇配其有供役稱旨者再畱五年則無不放出之理至於內監則亦不過足供使令而止卽此可見朝廷自奉之儉約而凡遇水旱災荒一經督撫奏報無不立沛殊恩截漕則數萬數十萬發帑亦十萬五萬又加以豁免錢糧議蠲議減其待民之仁厚如此宜乎民心愛戴蒂固根深𨿽有荒年絕無他變第以近來中外通商交涉之事日繁富彊之計日亟制船購炮設電開路需用日見浩繁加以水旱偏災無歲蔑有黃河水患終無了期因此而國用漸覺其不足𨿽有各處洋關稅釐所入甚鉅而無如用度旣繁終有入不敷出之勢各國簡放出洋欽使有參贊有隨員有繙譯有學生其薪水俸餉莫不仰給於江海各關卽使洋藥之捐稅加增究若杯水車薪所益無幾此部臣籌策所以有擬節度支之議也其所擬各條有裁減八旗兵丁口糧與夫節省各項不關緊要工程此其命意仍以自奉儉約爲主吾知內外臣工見此條當亦知上意之所在矣獨怪夫朝廷則以儉約自奉而各官則反自奉以侈奢觀於近來各省官員上自督撫下至一命以及武員中統帶兵船一切汛地各弁其起居之綽享用之豪華寔有筆不能罄者而文員則以各權使爲最武員則以各兵船爲最曾聞有人論及國用需用浩繁無可籌措當今現任各官解囊報竊以爲此說𨿽似有關乎國體其實則苟能核實區別則可令報效者殊亦不少夫各處權署所入之數固多而報解之數亦頗不少何足爲怪不知彼以所入之私自分存生息則一年之中其生息卽已不貲所慮者或喫倒帳則不敢聲張暗地受虧耳顧此等事究不常有故往往有藉官以作生意者上下交徵利而利無窮今若必拘泥成法不準其以所入生息不但陽逢陰違而且其獘更甚若聽其所爲而卽核其所生之息提出數成以作報效若此則於國體旣無所傷而於該員亦無大損彼旣情殷報效朝廷亦量予褒嘉而於國用大有裨益是眞一舉而數善備也已至於水師各兵船統帶員弁其一年出息極佳其有勤於操練者亦不過循序按班一年數次而每月開銷則兵額有不足其名糧可冒領也兵餉有定數而雇募則價可減也船則有歲修季修之費而其費可虛糜也兵丁操練有藥彈之領而操演多系具文其藥彈可以售錢也甚而至於纜船之索更換有期而領得新纜可以易錢船中所有仍以舊欖搪塞上官卽甚精明又焉能見及此等細微之事而彼逐件剝何患私囊之不充苟能於此等認眞稽核不使虛開浮支卽所省亦已不少卽或不能詳細稽核使之獘絕風淸則令各員弁每年報效若干以充國用要亦於諸弁無所大損吾知河上乎逍遙亦所樂從也嗚呼朝廷宵旰憂勤事畢欲從節儉而在下不能仰體上意任意奢靡淸夜捫心其亦涔涔汗下否也因觀部臣擬節度支而縱論及此世無賈生其亦有聞而痛哭者歟再論節省度支前以部臣擬節度支曾推廣其說謂可於節省之中更求斂財之道令官各報以裕餉源然但言生財之道而未及乎省用之方也夫以國家需用孔亟之時而責令各官儉約自持是亦非矯情之論而國家正用之可以節省者實亦不少今姑就銀錢之流出外洋者計之其土洋貨等物之足以耗中國之財者姑不具論卽中國每年所購於外洋之船炮等物其數亦旣不貲此獨非可省者乎國家自與泰西通商以來泰西所有之堅船利炮中國固宜仿而制之顧自船政局開辦之後凡各省制造之局接踵而起造船鑄炮日不暇給約計一年之中各局所費不知凡幾其初制造或未能得法不得不購自外洋厥後年復一年所制漸精諸法畢備旣有洋匠指點而中國匠人蓋大半漸知底蘊先時聞船政局造一船畫者數年造船脇者幾年一船之成動需數載而所成之船尙未能盡適於用迨至今日則所制船艦日見其多其式樣工程咸與泰西無甚區別觀於各局奏報似乎中國制造各物不難與西人齊驅並駕前年聶觀察總辦上海制造局所制龍雷各炮試極爲得法諒非盡屬欺人之談然有把握卽各處議開諸礦或出鐵或出鉛或出銅或煤亦皆言之津津極爲得法諒非盡屬欺人之談然則以中國自出之產供中國制造之用而有餘又何事而復購諸外洋以耗財用耶說者謂中國礦產所出之煤鐵尙有練之不精未免不適於用顧煉之法當不難精益求精如果不能精則不如罷之如尙有可用之處則以其購用外洋之物使銀錢流出何如以中國所產供中國之用其銀錢𨿽曰稍費而終畱於中國此其損益又何煩贅言今部臣擬節度省支請將不急工程悉行停止若此時中國擬建鐵路一事應不在不急﹝之列﹞﹝列之﹞刻下俄國浸彊雄視東三省經營鐵路直達琿春黑龍江則中國於此時尢宜以創建鐵路爲當務之急設以度支浩繁之故而竟罷此大工則不特因噎而廢食直不是備不虞不可以師而欲籌建鐵路其費實亦不貲費在目前功在日後倘有淺見者建言及此其有不從緩者幾希竊以爲鐵路工程斷不可緩而經費亦不愁無出倘能統盤籌算照李傅相前議擇其緊要逐節開拓次第舉行則一年所用亦尙可以定其限制但於每年所購於外洋之船各件一切罷去凡有應添之船應增之以及一切軍火均責成各處制造局自行制造添補而將所省購船購一切費用移之鐵路亦何憂乎大工之不辦耶前者友人言及中國可以售去各洋兵船以作建造鐵路之費並以兵船每年費用爲養路之資此說也似乎言之過激其實則爲此言者亦有爲而發並非無理取鬧但此說可以言而必不可以行中國卽欲建鐵路又豈能盡廢兵船卽使兵船無能認眞操演倘遇事變仍歸無用然亦將畱此以壯觀瞻以張威勢斷不肯悉從棄置惟節購船購之費以爲添造鐵路之資則不但可以坐而言實亦可以起而行果能行之於中國裨益殊非淺鮮其所節省者巨也古人有言國奢則示之以儉國儉則示之以禮今日之中國朝廷極意節省似不得謂之奢而夷考其用則殊覺其奢甚朝廷儉於自奉而諸官不能仰體者十居八九以一人之儉而欲挽一國之奢恐卒至無濟於事故今日部臣之悉心籌畫計及於節省度支非爲示之以儉並卽示之以禮上行下效風行艸偃正此時也所慮者言則爲節省之言行則仍非節省之政則深負朝廷自奉儉約之意此於國用仍無裨耳前此曾有開源節流之議條分縷晰算無遺策而能實力奉行者能有幾人今此節省之道竊恐不過朝廷自擬之而自行之內外臣工仍不能仰體聖意也此有心人所以重爲扼腕也夫論中國欲辟財之源當先節財之流中國至今日貧弱甚矣貧弱而求其轉爲富彊誠是也然或急於求富急於求彊而轉致國庫愈貧國勢愈弱亦意中事也兵法云能守方能戰用兵則然凡事何獨不然人之貿易也誰不欲求利哉其如盈絀不能操券何苟能有盈無絀則識膽愈壯貿易愈大獲利愈丰固宜有進步而無退志矣設或一經貿易卽遭虧折自宜截長補短謹愼爲之再圖機會則所失𨿽大尙有餘本之可守不致盡歸烏有若虧本之後仍欲髙視步勉爲長袖善舞之計若再受虧何可收拾不特余本盡失不復能再振旗鼓而倘或負人則愈不能自立此皆不能以守爲戰之失也治國之道亦猶是也方今中國當懲創之餘自當變法維新立圖整頓挽回利權爲自彊之本由是言之自然之利則礦務宜廣開也轉運之利則鐵路宜廣築也凡一切商務農政制造皆宜廣爲搜求固爲當世之急務不特宜辦而且宜速辦惟舉辦各務均以經費爲先經費不足而竭蹶爲之必至虎頭蛇尾與其無可籌而事仍中止何如緩辦之爲愈耶今之所急者賠也𨿽經各省仍籌似乎眾擎易舉而項過鉅且須數十年之久各省𨿽竭力籌措然無不慮及民力易疲民膏易竭盡力搜求必致難乎爲繼故至今集尙無眉目分籌急尙如此之難何能再籌別項經費以開財之源耶旣無力以開財之源不能驟收利益若不再節財之流則出愈多入愈少中國將來恐尙不止今日之貧弱也然欲節財之流柰何曰先宜省國用爲臣民表率北地自拳匪肇禍翠華西幸聯軍入京𨿽宮寢無恙而閱昨報紀擬修要工則毀壞之處已覺指不勝屈一旦欲復舊觀工程必鉅𨿽回鑾指顧是不能不修葺整齊惟欲舊觀復所費必致不貲在臣下尊君親上之心固應如是其如有累深宮之儉徳何當皇太后皇上倉皇西幸之時豆粥敝衣席不暇暖其風塵之苦有不忍言者今事𨿽大定而仰懷聖意必猶痛定思痛斷不肯以土木之興竭貲財於羅掘者是在當軸者之善體聖懷耳由是推之無用之兵勇閒散之冗員向所之浮費皆宜裁汰庶有用之餉糈不致虛糜於無用而夤緣賄賂之風亦可自此而稍戢不特此也世風至今日敗壞極矣無論官民貧富無不踵事增華日趨浮糜冠婚喪祭之儀服食起居之費較之二十年前已不啻倍之較之三四十年前不啻倍之又倍以視雍正幹隆之際貧富已相懸天壤而奢儉之俗亦相懸天壤人但知利權外溢謂華人不明商務所致殊不知皆奢侈之習有以使之也然奢侈之習究非自下開之實自上開之也朝廷苟以儉責百官百官其敢再有奢侈者乎官而以儉訓百姓百姓其敢再有奢侈者乎之百姓能人人從儉流不期其節而自節矣節民財之流卽所以開國用之源所謂百姓足君孰與不足也蓋爲民間多畱一分之財卽爲朝廷多備一分之用迨民財旣厚國庫自丰於是而開各礦築鐵路設學堂整武備廣制造根柢旣深措置自易何致貽人以挖肉補瘡之誚累己以羅雀掘鼠之憂哉𨿽云王道無近功然能樽節之十年以後未有不明效大著者也理財不主節流而主暢流論運河之水節節設閘謹蓄不輕泄而後運艘可通無虞阻滯焉此節流之說也岷江之水千支萬派奔放東注日夜不息而舟楫之利南省焉此暢流之說也財之在天下猶水之在地貴流通而不貴壅遏古人制泉字之精義蓋由於此而史記貨殖傳所以有財幣欲其行如流水之諭也泰西諸國之人多覃精研思於富國學其說經緯萬端浩博無涯涘挈其大綱罕有不以流通爲主義者今夫千金之家節衣縮食銖積寸累傳之數世由漸而至萬金至數十萬金至數百千萬金此人所稱爲善理財者也然而旣括眾人之所有聚之一人復不能以一人之所有分之眾人則眾人之生機幾絕一人富而眾人貧其比例之懸絕至於不可思議若是者謂之大不平不平則傾仁和龔氏之教也不平則亂邵陽魏氏之戒也暢流財者主義正以劑不平之勢而使人人得其利也泰西善理財之人多明此義故有財之家多出其資本以供築路開礦貿易制造之用而日擴大其業以爭利於五洲百工技藝文學商賈之人皆賴是以贍養其中而生機常沛然不絕用能物產日富制造日精而利之滋生者亦日以增加深得生之者眾爲之者疾用之者舒之義用不舒則爲不疾爲不疾則生不眾其理本循環相因而不可易者是故暢流者非他卽開源之關鍵而滋生之樞機也苟有以開其源而日用不窮則滔滔而來與岷江之水無異不待節流而自無匱竭之虞苟無以開其源則如運河之水𨿽節節設閘終有告涸之一日而斷非補苴罅漏者所能奏效此理之至明而至確者也𨿽然西人理財之法固不主節流而其持論則亦未嘗不以節儉爲言以爲撙節則資本日增而滋生之利益廣崇儉則無益之費絕而有益之業日開是其所以爲節流仍不外乎暢流之旨二者並行而不相悖夫豈聚務積而不散者可比哉嗚呼理財之必先開源也我中國豈不知之而乃築路則懼靡費開礦則懼耗資一切機器制造之經費則尢懼不繼而事事阻止揆理財者之意無非欲其節流耳夫流而果能節也猶可謂善理財者也然而開源之關鍵已絕滋生之樞機已塞一切日用之貨物皆仰給於外人而曾無術以抵制之則歲且漏出數千萬數萬萬流亦何能節耶抑聞西人之善理財者分國內之人爲二等一曰生財一曰用財用財之人多於生財之人則國必貧今中國遊民之多倍於各國而富厚之家競尙奢侈旣爲耗財之一大蠹此外又有壅財之人吝嗇深閉坐擁巨資而不識暢流之義者旣不能爲用財之人又不能爲生財之人其害視奢侈耗財之人爲尢大此則於生財用財之外自爲一等者利源之盡讓於外人詎不以此夫理財論吳鼎元理財之說固平天下之道也唐虞之盛不過曰阜財大學之精不過曰生財然則理財之說要必有所先矣所先者何商務而已顧其爲事有六一曰開鐵路貨物流通罕有壅滯轉運之靈莫捷於此一曰設銀行擴立股票試借國債大公無私以昭誠信一曰制新器洋貨進口銷太旺仿而行之以奪其利一曰輕稅釐關市之徵酷吏如虎欲廣財源宜先減稅一曰興藝學農桑畜牧不圖新法振而作之庶革舊習一曰立公司事必眾擎然後易舉公司之制宜仿泰西夫此六者皆理財之要而爲商務之所必不可緩者也由是大綱旣立推而行之設商部定商政立商會廣商報事事可行人人可理擴將來之利收已失之權美哉美哉且夫粵匪之亂兵興十數年而利不竭者以財之猶在民也通商以來財日耗國日疲以利之流於洋也今誠能務厥先圖而知各國商政之法無使以官制商無使以官侵商保商之權捷商之途轉移之會其在斯乎其在斯乎此理財之所最先者也而不然者鐵路不開則往來阻銀行不設則資本空新器不制則洋貨旺稅釐不輕則土商虧藝學不興則財源竭公司不立則合力微欲求商務之充烏可得哉謀國是者尙其愼旃生財不如理財論金安淸聖經生財有大道所謂道者卽理財之謂也故繼之以生眾食寡爲疾用舒自周孔而後得其微意劉晏一人視桑孔之但知損下益上不可以道裏計矣唐人最富彊宋則流於孱弱安石力反所爲而所見較小遂致負謗萬古有明一代三百年無達此理者末造之亂亡胥坐此病也本朝鼎定盡除苛政至康熙年歲入只二千餘萬雍正整頓關稅幹隆整頓鹽務乃有四千三四百萬之多自此至咸豐初幾及百年大率如是迨粵匪擾亂入全虛而抽釐洋稅二事作計近年十八省所入往時所謂四千三四百萬者只有七折在三千萬左右而用亦減七折只有三千萬是出入相抵也所新增者各海關洋稅一千二三百萬各省釐捐一千七八百萬此三千萬則爲自來未有計李左兩營亦不過一千餘萬各省畱防兵勇八九百萬尙可多一千萬卽使吉地工程沿海制造局須添二三百萬亦尙可多六七百萬乃中外支絀如故呼庚呼癸終歲號此無他無一理之之處無一理之之人此省不問彼省盈絀戶部𨿽爲總匯而各處之虛實不知也外省所報冊籍甲年之冊必丙年方進已成事後之物更有任催罔應者孰應準孰應駁孰應撥孰應停孰應減孰應止皆未聞部中下一斷語皆以該督酌量辦理兼籌並顧一籠統之詞而已計其大數新舊已及六千萬較幹隆極盛之時每年多至一千六七百萬而仍如此憂貧豈不惜哉自古理財以經營爲首計卽繼之綜核譬如大富之家有田有地有當有店而本人宅中司會計處於外間出入多寡皆未洞然其不能蒸蒸日上宜也大抵目前局面各省侵欺者無人虧空者無人而顢頇推諉引嫌避怨不肯認眞稽核節省爲國家計則中外上下如出一轍也損下而無益於國損上而無益於民上下交損四海困窮天乎人乎我不得而知之矣生財新論近年來災荒疊報財力空虛去歲江浙成災至今原气未復而近日山東直隸之災象較之去歲江浙有過之無不及鄭工告竣亦旣心力交瘁矣而曾未幾時山東又旣顧饑民又逢河患而且鐵路之大工將興防邊之軍需難緩庫至此能無告竭則聚財之道非當今之急務哉夫國之所用盡出於民民之所供盡取於地故富國之道務盡地力今旣災祲頻仍𨿽有膏腴盡成瘠土民旣不足國用又何自而來則論生財於今日亦正非易矣生財之道不外於勤儉二字大學所謂生之者眾食之者寡爲之者疾用之者舒是也當地有餘資人有餘力之時則宜勤處災荒之後則宜儉出處𨿽窮而能裁節浮費崇尙儉約亦未始不可以持久論賑務於今日久已勢同弩未而好善不倦之士尙欲於無可設法之中爲杯水車薪之舉有以壽筵之貲移賑者有以湯餅之貲移賑者又以節中果餅之貲移賑者凡一切慶賞燕賀之費有可省者莫不移此而濟彼所以救急亦所以崇儉也目前時局多艱需財正急有志者寸柄莫操援手無由以此略盡吾心然所節有限𨿽聚無多竊觀當世之浮費其可省者亦復不少請卽鄙見之所見者爲一一指陳之各處衝繁地方有迎送之差使凡有大憲過往地方官理當辦差然差使之大者或至萬金小亦數千數百金供應之紛繁陳設之華麗飲食之丰盛試思此等費用何自來乎卽曰不得入報銷正冊不關於國家然旣取給於地方官則地方官又豈肯自出腰橐仍取給於移挪侵蝕耳曷不明定限制若者應辦差卽定其所用之數而聽其開支若者不應辦差則亦明定章程不能聽其混充浮冒則此項所省聚之當不少也兵勇之名額每多虛開無論城守汛地凡一營之中其籍中有名而伍中無人者何止以千數甚或額浮於人者數倍積習已久幾若固然設遇大操則招遊手之人以實其數不用則又去之此等規例不知起於何時而實爲武員中一大進項凡爲武員者皆以爲出息故從無人焉起而整頓之且實額之中亦多老病不堪之人竊以爲兵貴精不貴多凡有此等兵不足額之處及疲卒充數之營皆能實心體察認眞振作或並營或裁額勿使虛開者獲空名之利疲荼者充南郭之竽則不特兵伍肅然士气日奮卽所節當亦不少矣衙署之中無不有門丁幕友等人門丁所以供役幕友所以佐理固難一律盡去然刑名錢谷有非友不辦者自當酌用一二其餘小席多由情面夤緣而用者來不足重去不足輕此等人何爲乎徒耗民脂耳至於門丁則更爲可省旣有吏胥差役以供使令則又何必更用一人以爲耳目且各分其名目錢漕也稿案也傳差也書差也書稟值堂也其餘之執事者指不勝屈大縣或用至百餘人小縣亦數十人大有官事不攝气象其實皆厲冗人一槪可省𨿽所費由本官自出而虧空侵漁之獘未嘗不由此而成裁而去之所省當又不少禮尙往來固不可少而官酬應平交僚采禮幣常通上司衙門苞苴尢重此亦猶慶賞燕賀之浮費也少爲節制所省實又不少至於民間之可省者亦不止慶賞燕賀等事一衣也必求錦繡一食也必使珍羞以及賽會迎神之舉演戲聚眾之端何一不可省者𨿽此等所省散在各人未必有益於國且升平景象必然華貴倘徒尙儉約而規模狹隘未免鄙陋貽譏然古者耕三餘一耕九餘三饑饉薦臻民無菜色此何道而使然哉亦民情淡泊而不事浮文耳今者一遇災荒卽求賑濟施放稍遲且流離四散餓莩堪虞此其平日之一無蓄積可想見矣被災者然未災者何嘗不然前車可鑑何必尙虛文以粉飾太平乎菑害兼臻而虛糜無節𨿽劉宴復生宏羊再世亦必不能展一籌國奢則示之以儉子輿氏豈欺我哉裕財策楊象濟今天下困乏極矣民日貧俗日侈此不測之憂也觀其故亦有由民之自耗者我嘗思目前救急之策得十事焉一禁酸酒桐城方苞嘗議易以文酒在書酒誥之文曰飲予其殺非獨慮其浮費亦早止其淫佚自用以至唐宋酒政皆秉於宮國用卽賴以出無慮教人以釀矣陽湖洪亮吉所著壽生篇曰我少時米一升當錢六七二十年間加至二十今則𨿽遇歲稔猶以三十錢爲準使禁其釀酒則米必加多且可以禁其淫佚禁之之法使各處酒政各隸於布政司所歲釀限以數每年賜大脯三略仿日漢時遺意其官亦不得無事飲酒亦庶幾米稍裕乎二嚴禁無爲之物莫過於鴉片無論已一日之內所費不可勝計明季嘗禁之矣一日絕之豈有大苦往時有議攺地爲稻田以三年內租稅無出而止性惡毒凡地攺種者新苗必死須三年後土性乃復亦可以知其爲惡物而能害人者矣若令新墾之田俟種熟後起科豈有難行者乎三辧服色今之衣飾上下無別𨿽士大夫家亦不恥爲優倡之艷麗童奴僕吏與士人無異百姓之貧職此之故數年來新奇詭異之飾皆父老所未聞豈五行志所謂服妖者歟後漢時女子爲啼眉墮馬之妝卒至董卓之亂援古證今可爲深痛四裁優倡今輦轂之下優俳不禁冶容狐媚所在皆然人道不立人禽不分陰盛爲災故近年大水凶荒之事無歲不有此風教之關也五去塑像古者國無淫祀廟皆奉主後世設人形寧惡百變藉以懾惑愚民勒索資財一廟之中其衣冠器用大者動萬千金小亦數百金明太祖時嘗有詔去各處城隍塑像事不奉行日甚一日至妖邪厲鬼無不窮極土木以爲供養淫祀無福此王政所宜絕六減廟社古者祭不欲繁今廟社連城跨陌所占皆民居王土今除祀典之外一切攺爲民居則事鬼之風可以稍衰蓋以有用之土地奉無知之木偶知者所不爲也七紏賭博賭博之禁本在律令今上自公卿下至輿臺奴僕優倡之賤莫不好賭惟無賴聚賭者官或拘治而官之賭者百不一懲身之不正何以治人古人有云行法自責近始此類是也八革齋醮禍福之來非禱禳所能免宜定例士大夫不得營建施捨無故興作佛事所在寺僧不得聚眾開戒宋時戒牒皆官主之而賦其錢違者以誘騙論則可以息靡費而靖人心矣九定昏喪之制近世人心好奢江浙爲尢甚昏嫁男女至有破家棄產而不知者送死亦然張鐙設彩合樂酗酒不如是以爲薄於其親故爲子孫者有累數世喪而不能葬者世道之圯風俗之壞鮮不由此十省金銀之費婦人首飾本有定制一切不行金之費有用於漆及裏飾銀器紙絹灑金一經銷毀永不復還近日當事亦曾議及事竟延緩若銀自出洋者多中國愈乏三十年前銀每兩錢千三四百而已以余目擊六七年間驟貴至二千今若嚴禁眾商凡交易以貨相兌不得輒用銀錢亦可以並息內姦之句結矣凡此事若瑣屑而不難施行積之數年天下必受其利富國說富國之策欲求有利宜先求無獘近之策富國者有四焉一曰開捐二曰抽釐三曰減廉四曰散勇皆有大獘自捐例旣開而商賈貪夫以銀得官將本求利旣捐加成之花樣卽得指省之美官於是居官如行商行政惟黷貨卒之上則虧空國庫下則朘削民膏國未富而獘已見矣宜令之停捐也自釐局密布而一邑數局數里一抽商賈苦之行旅病之巡役則因緣爲姦委員則通同舞獘行私於暗則賣放甚多示公於明則苛罰甚重隱十報一徵萬解千欲求富國之上裨第資官吏之中飽此又國未富而獘已見矣宜令之裁釐也自養廉減成而所減存之數成又坐扣於司庫官無所入人盡患貧闔署之火食無資幕友之修金焉出豈枵腹而辦公事直束手而困長才賢者嘆興利不能劣者更取民難禁此又國未富而獘已見矣則今宜漸復全廉也自散勇遣歸而或滋事於中途或劫財於境人經百戰黨聚羣凶無以爲生逼而爲盜貽禍烈矣聞哥老會散勇居多隱患方滋猝發難制倘逆明勘定又需餉浩是惜小費於前釀大禍於後也是國未富而獘又見也爲今之計汰各營之老弱收散勇爲額兵分其勢羈以糧變庶弭乎然則昔之籌富國者開捐也抽釐也減廉也散勇也皆有獘而非富國之良策也今欲富國若何而可竊謂策亦有四焉主於取西國之長奪西國之利夫西國富矣而究其所以富則輪舟也器機也鐵路也電報也此四者西國之所以富也今取其長奪其利則中國亦富矣今中國亦制輪舟矣領官本集商金各省立輪舟招商局矣海運漕糧卽用輪舟費省而時速矣於是糧艘修造之費省河運浚治之費省沿途挽駁之費省而且商貨之載運日多海關之收稅日盛此誠富國之一端也皇朝經世文四編卷十八戶政稅則請緩徵值百抽十之稅並請攺存儲關棧章程摺張之洞奏爲兩湖商務風气初開華商用機器制造貨物懇請從緩加稅並請攺定存儲關棧章程以勸商業而裕民生恭摺仰祈聖鑑事竊照光緒二十二年五月總理各國事務衙門具奏機器制造貨物酌定稅則奉旨允準續據總稅務司酌擬章程九條經總署核定由南北洋大臣通行各國在案伏查光緒八年北洋大臣奏準上海織布局只完正稅一道槪免沿途稅釐此後各省機器紡織皆援此例此聖主愛養民生之深仁而卽古來興國者通商惠工以致富彊之至計天地覆庇感頌同聲從此中華商務駸駸漸有生機矣此次加稅之舉在總署原意謂洋商得在中國設廠造貨人工運費種種省便利益優甚故議酌加稅則洋商旣加則凡華商用機器造貨加稅一層不免有損多益少之病有不敢國裕課統籌中外之深心臣𨿽至愚亦能領解特是詳察商情知機造各貨亦應一律照加以免洋商藉口此總署謀不爲我皇上陳之者溯自馬關定約以後臣在署南洋通商大臣任內欽奉閏五月十三日電旨飭令招商多設織布織綢等局廣爲制造臣當卽宣布徳意廣爲勸諭招徠中國商民知外人得來內地設廠造貨莫不感慨奮發思有以防內蠹外漏之患而又深悉朝廷卹商輕稅之章其議集股分圖占先著頗不乏人凡各處稟請購器造貨者臣多從允準且爲之籌備廠地歸並釐稅計畫銷路曲意維持江南湖北紗絲各廠更屢奏明助給官本鉅之舉總冀厚集商力以挽此外溢之利源計數年以來江浙湖北等省陸續添設紡紗繅絲烘繭各廠約三十餘家又此外機造之貨蘇滬江寧等處有購機制造洋蠟火柴碾米酒洋自來水者江西亦有用西法養蠶繅絲之請陜西現已集股開設機器紡織局已遣人來鄂考求工作之法四川已購機創設煤油並議立洋燭公司山西亦集股興辦煤鐵開設商務工司至於廣東海邦十年以前卽有土絲洋紙等機器制造之貨近年新增必更不少天津臺更可類推湖北湖南兩省已均有購機造火柴及搾棉油者湖北現已考得機器制茶機器造塞門徳土之法正在督飭稅務司勸諭華商興辦湖南諸紳現已設立寶善公司集有多股議籌各種機器制造土貨之法規模頗盛似此各省气象日新必且愈推愈廣彼洋商𨿽亦聲稱集鉅資設大廠而迄今造就者只上海二三家他處未之有也無如華商智慮初開行銷未廣已成之廠獲利無多未成之廠集資非易洋貨見我工商競用新法深中其忌百計阻抑勒價停市上年江浙湖北等省繅絲紡紗各廠無不虧折有歇業者有誰押與洋商者以後華商有束手之危洋商成獨攬之勢商民延頸舉踵正以寬卹保護之法望之朝廷兩湖風气初開商力甚薄尢爲惴惴此近年來商務之實在情形也臣愚以爲洋商在內地攺造土貨本於華商生計有妨是以舊約懸爲禁禁今迫於事勢不得已而允之則又當就已成之局而利獘熟權庶免我有累上加累之虞竊謂今日各洋廠設否聽之而華商機器制造之稅如故洋商開一廠則華工習一法洋商創一貨則華民曉一用大抵華商情性憚於精思創物而樂於募仿爭利華商用度較儉土產較熟足可與之相勝果使華商本輕利穩愈開愈多洋商見華廠已經充牣利息愈分愈薄則續開自少卽如湖北織布局一開而江海關進口之洋布已歲少十餘萬疋可爲明徵目前華廠已將中倍於洋廠是機器制造之利洋商得其二華商得其八且就華洋各廠合計出貨自多稅額𨿽輕稅數必溢此有益於民生而仍有益於國計者也卽使洋廠因稅輕而爭開不已然洋廠所獲之優利卽華廠之所同沾其出貨之數分利之勢自足相敵且洋廠所在一切其物料必取之中國工匠必取之中國轉移間民必資之中國彼洋商所得者商本盈餘之利而其本中之利畱存於中國者仍復不少是華商之利𨿽去其半而中國農工畋漁之利仍得其全華民沾其利又曉其工則華商購機制造之廠必不絕從古未有農工盛而商獨衰者此目前不求有益於能國計而必無損於國計且尙不盡有損於民生者也至於華商鼓舞方見萌芽之時遽行加稅則華商困阻於內洋商抑勒於外數年之間已成者歇業未開者絕響是九洲之地產物力萬國之巧法厚利盡爲壠斷之資如謂明文則一體加稅暗中則曲予維持目前中華局勢外洋情形竊恐未能辦到且究竟洋商之肯加稅與否亦尙不知何時而華商則先敝矣卽使洋商於華造者遵加而其來自外洋者仍然不能加明知華商不能再開機廠則不造於中華而專運之於中國銷流日廣貨價日增徒存內地制造加稅之名名而受華商阻塞之實害此仍有損於民生而仍無益於國計者也從來華民最朴不曉物宜華工最拙不諳機器且華商最散不籌鉅本是以拘守舊法坐棄萬物之菁華不究阜財之大用今幸而鑑於鉅創怵於彊鄰一旦幡然捐棄故智爭購機器暢土貨集公司之法正是中華自振之機若再從而柅之以後更復何望私憂過計不勝恐懼近日與江蘇撫臣趙舒翹浙江撫臣廖壽丰往返電商均以暫緩加稅爲保護華商之至計合無仰懇天恩飭下總理衙門將機器造貨值百抽十之新章暫行緩辦一俟商務大盛而各國又一體允加進口稅之時再行舉辦彼時洋貨價漲華貨卽使加稅尙且相抵而目前不致無自立之患大局幸甚又總稅務司所擬章程第二條凡有制造之貨均須一律存儲關棧俟撥等語在總稅司務之意只爲杜絕偸漏然商民存貨待價而沽瞬息變易有失之須臾而盈虧迥別者又如機器造機器碾米機器造水泥火泥此等笨重之物如何搬運如何封存又如機器造煤油機器造火柴此等危險之物同棧之貨孰不畏其延累設有損失恐洋關賠不勝賠矣大抵商情樂簡而惡繁喜活便而畏膠滯若一槪存儲關棧交貨看貨動須報關卽使不至畱難而貨主旣嫌經官之周折又不如本廠自存之放心種種窒礙必致紛紛歇業至洋商則仍出納自如此明明力窒華商之生機而暗暢洋商之銷路矣竊謂宜在運貨出口時切實查驗不在貨成後槪予封藏應請一並飭稅務司攺章程方爲妥善此乃農工商民公共之利害中外貧富彊弱之樞機臣爲自彊大局力固根本起見反覆焦思不敢不言所有機器制造土貨懇請暫免加稅並貨物免儲關棧各緣由理合恭呈是否有當伏乞皇上聖鑑謹奏論中國稅務贏絀法國拉盧士中國之內政我西人向未知其詳蓋較之文學工藝有難焉者西人於中國教務政治等書𨿽有譯文未探奧祕然旣得門而入如鑰啟扃先路是導而後西人之能知中國政治者自此始矣中國地大物博分爲二十一行省此疆彼界殄域攸分北京政府祗守向有之例有專管權柄歐洲必出之政府者中國則散而分之各省以致中國之大竟成一權不專之國焉然而中國主權最尊嘗見各省督撫獲罪懲治甚嚴或爲都察院禦史參奏立見擯斥各省督撫有管一省者有兼轄兩省者其管理之權亦甚重大督撫之權可以調兵可以徵收稅餉爲本省之用而以其贏餘解於戶部戶部收每年之所入儲之府庫焉則謂各督撫之解部如屬國之貢稅於大國可也照此行之中國之財散於國中而欲權無旁落蓋亦甚難矣中國各省稅額輕重不一收稅之法尢不一欲考中國民間財賦之多寡與夫國家徵稅之出入似若散漫無稽中國收稅亦分二種一爲明收之稅一爲暗收之稅最多者爲地丁錢糧爲國家入一大宗如回回印度爪窪等處之例國家自以爲地主而實則地主之權不實國家而在農夫蓋農夫受田而耕本有地主之實而於國家無與也中國農務最爲講求農務所以日興者由於耕種之足以自給地丁照地之肥瘠攤算每一法畝每一萬方算當爲一法畝納銀一佛郎五生特至五个佛郎夫以地之肥腴僅而納此數自法國視之已覺其太少矣有一法畝之地中國農夫已足一家自給此其肥腴爲何如地稅𨿽輕然足數國家歲入用有人云爲地主出地租之人約有七十五兆之多地租愈多地力愈盡爲地主者而亦愈眾矣英法兩國擁巨資爲地主者最多中國不特無此等人且境內荒蕪未辟之地尙屬不少山地出產物質西國向爲地主之例中國則存貯之以待將來中國尙用舊法地丁銀可以糧食抵交翻閱淸冊大半皆以米折銀所交之米如公眾不用則官可爲發賣中國之稅大半出於地丁西國有家具稅中國尙無此例聞遊歷人雲中國農務日益盡力而於工藝轉若不甚措意中國稅務皆責成於總頭目一人用此法可免偸漏之獘然偸漏亦所時有如官員座船例免查驗此卽偸漏之顯見者歐洲人稅中國𨿽無之然有一種稅與歐洲商稅相同特爲數甚少耳暗稅有三一爲內地貨稅一爲鹽稅一爲關稅內地貨稅名曰釐金爲數甚鉅統歸一人包收包解每年限繳銀若干萬兩經收者從中漁利爲一大出息焉包收之法中國從前有行之者如鴉片煙稅歸四人包收十年每年繳餉八十五萬兩是已至於鹽稅在中國久有此出息亦至鉅鹽之爲物銷路最廣泰西各國皆作爲入一大宗與中宗無異關稅分二稅一種爲內地未通商口岸歸中國地方官自行經收如今之子口半稅是也一稅爲通商口岸之稅用外國人協同收取如今之各海關洋稅是也海關之稅占稅額五分之四涓滴歸公爲中國最信實之外國國債多以此抵押爲中國當帑項空虛每每捐例大開名器日濫此亦爲籌餉之一端大約中國每年進項共有七十九兆五十萬兩收銀之稅約六十九兆四十萬兩以貨易銀之稅約十三兆十萬兩每年互有長落未能盡一然以中國之大僅收此七十九兆五十萬兩之稅寔不爲多至於官長之侵肥吏長之侵蝕爲數不少則又不在此數也中國官數約三萬員名以四百兆人而有此數本不爲多然官俸菲薄不足以資辦公不能養廉安能潔己是以苞苴公行簠簋不飭皆由窮起儼同分內應得之爲津貼之一大宗焉中國物產之多人民之眾與印度略同然究不能與歐洲比富至於工藝則更無論矣五金煤礦采少端倪惟農務一門中國見來考究已日有起色但各省荒田尙多地力究未盡也中國人情能耐勞苦但開所求不多稍有贏餘已足自給廣營產業之富人中國尙不槪見人數𨿽多較之歐洲猶有遠不如人之憾然欲更變亦非甚難必也攺革政治以正民心發明新學以開地利庶可以圖富彊猶足與西國比權量力也中國向無國家銀行然民間銀號錢鋪質鋪當店已屬不少因無極大買賣歐洲人之在中國者乘間而起因而成業者頗多但中國人極願與西人合本貿易用洋商牌號者日見其多中國錢鋪出票不少但行之不遠國家用鈔幣僅於一千八百五十八年粵寇亂時行過一次而已至於國債多寡約有三十兆兩其向外國借者俱由西國銀行經手第一次而已在一千百八七十四年日本臺灣之役中國向匯丰銀洋行借銀六十二萬七千六百一十五磅每百磅利息八釐十年淸還第二次借在一千八百七十七年亦爲匯丰銀行經手借銀一兆六十萬零四千二百七十六磅第三次在一千八百八十一年借銀四兆三十八萬四千兩第四次借銀二兆兩利息每年均八釐中國國家獘一在利息太多一在限期太速利則必以八釐爲率限期定一則十年一則六年半如期償永無短缺其所以然者以在海關洋稅項下應付故能如是迅速也夫中國之所以借洋債者以國帑不足也然國不帑足不由於政府積儲太多實由於外省度支太濫外省督撫平日以所入錢糧供本省之用而庫支絀饑饉頻仍遂不得不籌借洋債矣考洋債之借於於一千八百七十四年日本臺灣之役始與英國銀行借債一千八百八十五年法越之戰和約告成而中國度支告匱漸成弩末之勢矣中國古昔錢法三品曰金曰銀曰銅後以僞造者多遂廢不用今所用者祗有錢一種用銅及錫鑄成圓形中貫以繩以一千枚爲一貫重法平四个吉羅格郎各處圜法亦不一有以九百六十作一千者有以九百八十作一千者至京東一帶竟以三百三十作一千名實之不符如此銀數論兩每兩合錢一千五百文銀價各省不同市儈之罔利者因得從中壠斷奇貨可居未通商以前每銀一兩貴至大錢三千文後因中西互市錢價始行跌落此亦市面一大轉機也至墨西哥洋錢一種最爲通行乃專鑄此洋行銷以供中國之用每年進口以數千百計實爲中國絕大漏中國亟宜自鑄銀圓以挽回自之利權此𨿽與稅務無關以其有關國計故論及之論稅務中國自與各國通商設海關以徵�貨之稅初以不能深悉外情所有稅則定爲值百抽五較之各國至爲輕微受虧實鉅後𨿽漸悔而約章一成莫之能攺且徵之各國課稅爲國之內政外人不能干預其所徵收之稅則亦無一定嘗視夫彼己之情誼事�而時其重輕﹝有輕﹞於彼國而重於此國者有輕於此國而重於彼國者不必一律而凡各國貨物入其口岸亦惟遵其所定聽其徵收而沒由置喙中國與各國條約自有利益均沾之語於是各國貨物遂同此至輕之稅則而別無補救之方又以今昔磅價髙低懸殊扣折計算而值百抽五者且變值百抽二五此其獘病髙野上下人人知之終熟視而莫可如何識者輒欲乘更攺條約之年商請各國重行增加然昔者李傅相以頭等欽使歷聘各國商請加稅而各國類以釐金爲言拒而不允前年朝廷復派盛丞堂聶中丞在京向各國公使商辦此事各國仍以先裁釐金爲請因飭下內外大臣詳議覆奏是參差迄以無成頃者和議已就中國應償各國賠本利合計蓋九百兆財政匱乏將無所出除另籌�他生財之道外復商請加稅於各國擬加至值百抽十或至十五各國之中𨿽有允者然卒以英人抗議僅許攺照今時磅價折算加至值百抽足五數爲止猶且要緊中國攺定商約除去各國所以爲不便者而增予各國以利益焉朝廷乃復派盛丞堂爲商務大臣以董其事而以賀戴兩稅司助之之三君者於稅務均所夙諳而盛丞堂則且前經預聞此事嘗與總稅司赫徳熟商具得要領將來開議自能妥協惟是加稅之後尙有�事亦宜急爲加意者則收稅之人是也溯自通商關設之始以華員辦理不得其法乃延用西人以爲稅司更歷數十年一仍其舊各稅司𨿽亦號爲中國延用歸中國管轄而根深蒂固已若自成�派其權勢直出於華員之外不可復制顧嘗考之日本其設關之始延用西人亦如中國特一面用西人一面仍使其日本之人學習稅務學習旣得卽漸退西人而用本國之人月轉歲移迄於今玆稅務已盡歸其本國人掌管而徵收且日有起色往時髙麗與各國通商設關李傅相爲北洋大臣代籌布置一切事宜咨覆髙廷尙知引證日本以爲辦理得法囑髙廷以之爲法何中國設關數十年反不知措心於此致令稅務至今仍盡仰西人而本曾無一稅務人材出於其間乎愚以爲加稅之後卽宜乘便酌議仿日人之法仍暫延用西人一面選中國人之精明彊悍者派令隨同學習或另延教習爲之指授俟學業有成考驗實在以漸拔用庶幾此一大內政尙有終歸本國掌管之一日外此中國向來所有聘用西人之處如船政制造等同廠皆稅司之類也亦宜仿照稅司之法辦理以冀漸漸收回權利其於政界所裨非細有謂華員者本以辦理不善始用西人且貪婪者多終恐僨事者抑知今昔之間習與不習旣有不同且其貪婪初非生性祗以俸薪太薄所迫而然今誠於其學習稅務有成者隨時拔用按其髙下而卽以給西人之俸薪給之則華員亦自能廉恥自愛潔己奉公如彼西人也曷足慮哉論稅斂吳鋌關市之徵蓋將摧抑富商巨賈之竊利權削弱豪家大姓之侵細民者也然而受其害者細民也富商大豪挾其厚貲以與民爲市居奇積贏利及錙銖上之人因以厚徵之欲以奪其利也然彼方計其值以權子母酌其什以逐什一墆財役貧轉谷郡邑上之所以摧折者至矣而彼之居奇自如也上之所入愈多貧民之所出愈無限而富商大豪中處其間乘積貨逐利上以供朝廷之賦稅下以操天下之利柄百物騰貴黎民重困案關市之徵凡原隰之沃衍園廛之生息山澤之遺利苟一物之可斂一名之可紀無不收其稅而取其值但行之旣久卽欲施曠大之恩而盡予蠲除勢必不行漢文弛山澤和帝詔山林饒利陂池漁探勿取假稅乃後世所曠見而計臣所不樂聞也夫以關市之利一一歸之於上𨿽天不能生地不能長百物不能養以調其有餘不足之數則當酌中制以用之使不至病民以病國捐末利以還之使不至損下以益上而已元至元時定收課稅法法三十分取一商賈流行百姓安業誠以此行之則苛斂之法除煩擾之事去不竭財於旣涸之淵不藏財於盡坐之府恐有司好爲浮冒特命賢有司司其事禁胥吏不得爲姦額外耗羨不得遞加𨿽不能復譏而徵之不制然亦可以不至於爲暴歟徵商論兪正孟子言古之爲市有司者治之有賤丈夫罔市利始徵商謂仁政本不徵商商君則言重賦抑末墾令篇云重關市之賦則農惡商商有疑惰之心外內篇云未事不禁則技巧之人利市租太重則民不得無田食貴糴食不利而又加重徵則民不得無去其商賈伎巧而事地利矣捼商賈民之正業易稱先王通商賈書虞言夏使民懋遷有無化居周酒誥言牽車服賈養父母可以樂飲建國若鄭不侵其業不得以爲賤又斥之爲末戰國士無恆產乃始發憤詈富人戰國策魯仲連云商賈之行不忍爲又有商君之策皆所謂橫議疾病妒富亦其識之未宏也周時太宰九職商賈阜通貨賄閭師任民任商以市事貢貨賄其徵商也經入則九賦有關市山澤幣余司門徵其貨賄廛人斂欠總質廛罰之市布其無邸肆立持則肆長斂其總布又泉府有市之徵布其經出則大府職以待膳服喪紀賜予廛人布入膳府至凶喪荒札則司市云市無徵司關云國凶札則無關門之徵譬農凶歲不取盈也孟子乃謂仁政關譏而不徵市又不廛不徵或由不悉周法後人有經書不能讀折衷至當分持孟子商君之說或曰非仁政或曰抑末反本天理爛熟使天理仁政兩者不能並立四民皆王者之人君臣之義無所逃於天地之間不應商賈獨以仁政不事君專以政科苛責農民上下相接以義商賈若是末則聖王循天理不得因未爲利若云重徵以抑末則何如禁絕之乃反誘而徵之哉楚漢兵爭農廢財在商賈漢雜用王霸欲商賈輸財不得其名直曰困辱之而已至桑宏羊竊商君之說始飾其辭曰富商大賈無所牟大利則反本而萬物不得騰躍鄭康成注關市山澤幣余之賦云皆末作當增賦者若今賈人倍算夫聖人仁政固徵農矣仁政獨不宜授田課植農桑而不徵歟農豈亦末作罔利當徵之使反本循天理凍餒矣然則不徵商非仁政商非抑末也夫徵商與徵農其義一也榷酤說自儀狄造酒傳入中國浸淫日甚歷代俱有明禁迨漢唐用榷酤法官自造麯置店酤酒民間不得私釀有買私麯者罪至棄市是酒已通行不諱特必由官司制造耳厥後奉行不善重擾民間遂請罷榷酤法聽民自造但增課鈔酒禁於是大弛明太祖洪武三年令蹋造酒麯貨賣者須赴務投稅方許貨賣違者並依匿稅科斷是酒禁𨿽開而徵稅不易也今官中燒鍋之禁未嘗不嚴而實則毫無限制𨿽鈔關酒稅頗重軍興後釐捐一亦以酒爲巨項然鈔關未可盡憑釐捐斷不能久以管見論之似可別立章程重其稅一其例嚴其禁破格行之於籌費中寓兼節流之意所乎其可何則酒爲禍泉天下之至可省者也可省而不省稅宜重而不宜輕也凡一切貨捐無論重輕商民同受其病惟酒稅一重病商反可以利民蓋稅重則價必貴價貴則售必滯售滯則釀必稀釀稀則米之耗費少而存積多矣請言其益米乃萬物之寶農人顆粒必珍造酒家上品用糯米次用粳米又其次用碎米或另造小酒則用麥皆水浸透以取其精液余其糟粕以飼狗豕是暴殄天物莫甚於此今以重稅困之暴殄不禁而自禁其益一也吾郡爲產米之區而耗於造酒者其數浩繁以西南鄕橫金一處而論方二十里共七十餘圖道光年間有橫一萬之謠言日出燒酒一萬斤也春冬大酒之數十倍於燒酒核計歲耗米麥附郭各鄕總不下數十萬石大兵之後荒歉堪虞窮民安得不饑今以重稅困之隱然勸其蓄積數十萬石爲防荒計其益二也酒能攺性一切作姦犯科之事遇酒則狂物罕見珍不能多得人各安靜可以省無數獄訟其益三也鄕民造酒爲業者恆以己田雇人代耕是以田事鹵莽收獲無多酒稅旣重其業必減橫金等處可省出一半人工專心務農其益四也有此四益固宜計行之此事並不難爲凡民細故一值科派輒苦胥吏索擾若酒則則可己之物一聞重稅懦弱者必不樂爲其敢爲者有不憚胥吏之悍兼之有缸有有麯一一可憑亦何憚而不爲乎其緊要關鍵莫妙於將米捐一項速行裁絕取其捐數攤入酒項起徵蓋米之有捐病民非細二十年前鈔關豁免米米稅十年中常得四五年卽咸豐四年議石米捐錢二十餘文當事尙憂其重後至城陷於賊逐漸增加乃至百文今聞北鄕之米來城經兩座城門完捐幾及二百文是豈可爲法乎夫穀賤傷農原系全盛時漸開流獘之言不可爲例若谷貴傷民則今日遊民至多已經實受其害斷不可無法以挽回之也聖人治天下正欲菽粟如水火而豈有常捐之例乎且兵火初息餓殍載道振卹方急又奚忍剝及窮民之食乎然則定酒捐以罷米捐亦事之不容已者矣釐捐詳陳釐捐源流利獘疏同治三年郭嵩燾奏爲各省抽釐濟餉歷著成效謹就管見所及備溯源流熟籌利獘詳細臚陳仰祈聖鑑事竊惟國家承平日久營兵廢弛已極廣西賊初起調集山陜滇黔邊兵謂必優於腹地均因日久無功以次撤歸嗣後各省籌辦防剿專務募勇而營兵亦時就地撥調始終不能一得其力自古行軍皆由調發近時則一出於召募此用兵之一變局也軍務初起朝廷頒發帑金動輒數百萬或由戶部運解或由鄰省協撥軍營安坐以待支放師久而財日匱東南各省蹂躪無遺戶部之解鄰省之協餉力皆不能自顧偶一辦理防堵捕剿土匪左支右絀無可爲計其勢又不能坐聽其裂故𨿽艱窘如廣西貴州亦須經營籌畫自求生理而湖南經理得宜則竟以一省之力支柱數省此又籌餉之一變局也用兵旣久籌餉之難倍於籌兵餉裕則兵彊餉匱則𨿽有兵而不能恃以禦侮總計十餘年以來籌餉之方名目繁多其大要不過二端曰捐輸曰釐金而已捐輸起自漢卜式出私財佐軍流極於宋明之季而有搜括之令國家開捐納之例導之以仕進取之有節勸之有方巨富厚資立致榮顯中下之戶亦樂有以自效爲法優矣而數行之則民怨官煩而法亦敝故捐輸可以救一時之急而不可爲經久之規釐金之制蓋緣始周官之廛布絘布以杜子春注意推之廛布者當如今之坐釐絘布者當如今之行釐而自周以前商賈之徵數倍於農民後世水陸鈔關額設極輕稅亦極輕此非徒以少課商也王者節宣天地之宜田賦所入以之制國用而有餘商賈聚散無恆居盈虛無定勢官吏易緣爲姦故常弛其徵以便民軍興用繁則百稅並舉邃古以來國用之需無不取給於百姓宋王安石竊周官之意以擾承平無事之民君子所深惡至於艱難籌餉而一切苟且之政行其勢自迫於不容已四民中惟農商二者爲有常業不取之商卽取之農農民務本而生計微商民逐末而利源厚輕重之宜亦易知也今之釐金與漢之算緡唐之除官錢宋之經子頭子錢名異而實同漢唐之世所謂算緡諸法者皆取之商賈之本錢故又有告緡手實諸法以窮其根柢其餘百貨更加以稅史冊所紀令煩法密所以括民財者甚至然而漢唐宋取之民者多而爲利反少今取之民者約而爲利反多者何也漢唐之制爲定法以督之州縣督之州縣則吏胥之搏噬益繁而終無實際爲定法則商賈之丰儉或相倍蓰或相千萬而不能不著爲課額以派之州縣通都巨鎭可以倍徵者而或徒飽私囊山城僻壤並無貿易者而又一例取盈又或於正供之外科以雜差故爲擾也金之釐金惟不限以科則不拘以程式一依唐臣劉晏之法引用士人因地制宜猶得任人不任法之意臣等請歷言之所謂不限以科則者何也譬如上海釐金抽收之法異於江北湖北異於湖南貨安徽異於江西行之通滯商情之順逆惟其所便而不以相彊上海釐金抽收最重以次推及廣東不逮十分之一不能比而同也甚至一省之貨此輕而彼重一廠之設此疏而彼密惟無科而後事事乃稍可以核實可以便民所謂不拘以程式者何也則凡商船經過之通津有卡廠行釐貨物囤積之巨鎭有門市坐釐其大較也間有支津港繞越偸漏則又添設分卡小鎭毘連大鎭或至居奇則又添設分局皆隨時酌量辦理一省扼要之區不過三四處辦法亦因加密其餘則稍寬其法設局多者不過一二十處或通數府縣無一卡局或小鎭舉辦而大鎭反未及舉辦推而至於各省或辦或不辦或辦之有效或竟無效一聽督撫之自爲經理均無一定之程式彊之以必行是以用兵十五年被擾亦十餘省其勢岌岌不可終日而募民以爲兵因地以籌餉士安於家農安於野商賈亦相與安於市督撫大吏委任一二員紳舉之而裕如自漢以來理財之稗政未有優於今日之釐金者也今言者或曰病商不知周秦之世天下大利歸於商賈漢興而力加之困辱誠惡其專利也歷周至明士大夫無屑爲商賈者故虐取之而無所惜本朝稍加以寬典士大夫多出於其途商賈之利厚而權亦重財雄而勢亦豪釐捐所取於其歲入之贏餘者僅百分中之一二以今制準之漢唐宋明以前其輕重多寡之數必有能辧之者又完善省分每以保護商賈爲言其籌辦釐金者大率在於兵燹之後盜賊出沒之鄕卽湖北之漢口湖南之湘潭其間著名巨賈半皆籍隸川陜使釐金稍有病於商亦豈能彊其間關跋涉轉側兵戈之地而其自投完納毫無避就乎是言病商者旣未考古又未知今之簡而情親尢得籌餉之妙用漢法二緡而一算算者口出錢百二十二緡一算每錢千取六十唐之除百錢宋之經總制錢皆千錢取百臣鴻賓前在湖南酌定釐捐章程大率每錢千令捐一十二十最爲輕上海蓋將倍焉廣東則尙不及其半故曰取約按貨估值計錢抽釐本厚者出多息微者出少人各效其力無幸免者故曰法均漢唐宋課商之法名目至不可窮紀今總其名爲釐捐故曰行簡任之紳員或商賈朝夕相見利害盈虛可以互相參證不脇以官威亦不督以成法故曰情親所以行之數年而無獘者存乎用法之人而法亦稍良矣必欲從徵之士枵腹荷戈近寇之區間關延賊而後爲休養正恐古人所謂休養者不如是也近見金陵克復以後言事者動請停止釐金或請酌量裁撤卡局不知言停止者旣別無籌餉之法可以斟酌盈虛言酌量裁撤者亦未嘗考究各省辦法輕重疏密原自不同萬不能盡一省之水陸市鎭槪行舉辦一隅之見難與辧論而民情之各私其財各專其利自古爲然但聞籌餉之說而已多阻難一聞停撤之言而更加附會湖南所以能盡其力者專恃地方紳士主持正論者爲多商賈百姓不敢有所異同苟以天下爲心則事勢之艱難百姓之情僞亦當稍具權衡獎之以忠孝使佐公家之急勸諭百端猶不能一應旣有停撤之議遠近傳述羣起爲難是徒以一二人之私論上以炫惑朝廷之聽下以鼓動愚民之气使有所藉口以遂其背公營利之私以之處平世而猶爲傷化以之獎衰俗而適以長姦臣等竊以爲國家愛民當規其大者遠者近年以來蘇松浮糧豁免江西攤賠項軍務報銷不歸部核此數者寔皆漢唐以來未有之徳政以是振勵天下之人心攘除寇亂蔚成中興之業惟其所規者大而所及者遠也現在江南巨寇𨿽已蕩平餘匪尙數十萬人聚江西閩粵之交籌兵籌餉勢處萬難商民計釐繳課本屬些微而軍需累少成多藉資補救官不得已而與民爭利言事者又欲私商賈以與官爭利而所據以爲言者大率影向附會於民生利獘寔未深嘗加考究自宋以來議論繁多凡言事者皆不容於公論故斂怨以爲私君子之所戒而固爲小人之所趨至於斂怨爲公則賢愚同兢兢所軍興十餘年自江皖兩湖外籌辦釐捐每多有未盡之利者良由事涉言利下之結怨百姓上之得罪淸議而聚斂朘削之名幾乎先無以自解故智巧之士率推諉而不肯自任而一二辦事省分迫不得已艱苦經營粗有成效言者又取道路無稽之議論而急毀之徒使地方官事事掣肘斂怨益深籌餉益絀瞻顧周章進退兩無所據是朝廷愛民尙爲虛語而地方公事已先受其寔害所關於風俗人心尢大夫不念民物丰嗇之原而動以言利爲事者陋也不顧時局艱難之寄而僅以不言利爲名髙者尢君子之所愼也易曰何以守位曰人何以聚人曰財三代王者理財之道酌盈劑虛裁成輔相之義精矣而曰生之者眾有所以生之者也曰爲之者疾有所以爲之者也讀古人之書聞一二人之言而妄思興利不顧民生之休戚事勢之順逆無論爲公爲私而皆謂之陋讀古人之書聞一二人之言而遂欲據之以爲名古今得失之宜未接於目天下利病之數不關於心僅以邀流俗之譽使辦事者無所措手故宜愼也臣等至愚極陋然於古今事變名臣大儒奏疏論撰之文皆曾考求得失究知其本末非敢言利以病民者而身當其位事處其難稍求有益於國無損於民仍惟釐捐爲尙可以行之久遠不敢不一一據寔直陳發明其義伏乞皇上天恩諸言停止捐輸釐金者槪予畱中使不至傳播庶斯明浮動之气不致挾朝命以圖與官相抗俟天下無緊急之軍需直省無積欠之兵餉戶部無竭蹶挪移之苦而後斷自宸衷盡罷各省釐捐惠商而商實受其惠無焚掠之憂便民而民眞得其便無蕩析之警乃永以培養元气涵濡聖澤天下幸甚臣等籌商大局意見相同謹合詞披瀝上陳伏乞聖鑑訓示節餉減釐議今夫取財以濟用猶揀藥以行醫也賦稅者醫家之參茸釐捐者醫家之桂附當夫匕鬯無驚河山永固猶人之精神未敗但用參茸以爲補卽可調本調元洎乎中原縻爛小醜沸騰猶人之元气暗耗非用桂附以相調無以補偏救獘是用參茸者常也用桂附者暫也則釐金本爲一時權宜之計非若賦稅爲百代不易之規者更可知矣自道光三十年赭寇創亂馮陵數百城蹂躪十餘省官軍徵討用餉如泥沙不得不抽釐金以資挹注原議軍務教平卽行裁撤蓋以桂附本非常用之品也乃江山旣定日月重光善後之事又起舉凡設防籌備所費不貲遂至釐捐之議至今未停旣損下又不益上此何殊久用桂附而有益之物反致有害乎而且抽釐所以裕庫也故何以抽者自抽絀者自絀內而司農擘畫恆有支絀之虞外而薇垣勾稽每無充盈之象此其故何也雍正間庫存至六千餘萬幹隆初年因南北兩路用兵之後尙存二千四百萬其時並未抽釐而漧隆四十六年增至七千餘萬迄於今取於下者日多聚於上者日眾而反不足者此其故又何也間嘗詳究盈虛損益情形而知其故有五釐局委員大則太守小則縣令似不敢貪黷致坫官箴豈知候補人員皆視釐局爲利藪鉆營者有之奔競者有之甚至賄賂公行苞苴疊進差一到手便以爲此乃生財之地機會不可失也於是以多報少百計彌縫而司事差役又重重扣其實上上解者不過十之三四耳於庫曾何裨乎其故一西人傳教以來民教動至不和匪徒又從而煽惑之往往焚毀教堂戕害教士事旣定後則須酌量賠少則數千金多則數萬金至蕪湖一案多至十一萬金以有限之財補無窮之累𨿽抽釐日廣其如耗費之過鉅何其故二商務旺則釐金多商務衰則釐金少比自然之理也今中國商務悉爲洋人所奪查光緒十一年洋貨進口計入京八兆二億零十八兩十二年計入京七兆四億九千三百二十三兩十三年計一垓零二兆二億六十八萬三千六百六十九兩十四年計一垓二京四兆七億八萬二千八百九十三兩十五年計一垓一京零八億八萬四千三百五十五兩又六年計一垓二京七兆零九萬三千四百八十一兩觀乎此可知洋貨年盛一年夫西人貨物多入中國一分卽中國商務多爲傾軋一分釐金不能日增庫不能日裕職是故也其故三自講求制造以來需鐵甚繁需煤更巨卽以日本英吉利奧斯的亞三國而計前年售煤至中國計二十六萬八千墩值銀二百餘萬元如軍器之類爲數甚多夫以庫之所入余止有此數而耗之者正無窮𨿽欲不絀也得乎其故四鄭州口而後河患頻仍前後費帑不下數千萬金而又繼之以災荒如山陜之大旱江浙之雨澤愆期以致朝廷撥賑濟蠲兌錢糧爲數甚巨且大旱之後十室九空物力旣衰釐金必少是亦庫支絀之一端也其故五有此五故此所以釐金𨿽未遽停而庫仍不能裕也今欲籌節餉項以裕利源其策有六免抽釐以紆商困其策亦有六請條陳如左一應裁汰局務也兵燹以來設局之多如星之羅如棋之布設不嚴加裁汰一任有用之庫消磨於無用之局員惟知節節抽釐是忍剝萬民之脂膏而不忍使局員之閒散也不知民爲邦本與其竭百姓之財不如省局員之費去歲劉峴莊制軍甫兩江自道府以下凡差委有名無實者一槪裁去兼差不領薪水通計每年所省約三十餘萬金此誠節餉之委者也今之局務可裁者尙多以支裁辦轉運牙釐而論皆理財之事應歸藩司所管乃今則支應有局采辦有局轉運牙釐又有局卽云藩司事煩不暇兼顧然每局派一精明者總其成已足辦理乃一局中旣有督辦又有會辦以及委員司事少則數十人多則數百人至於保甲淸訟防本集司之專責而縣令相與爲成也則令省有局郡有局縣有局甚至有東局西局之別南局北局之分又道府衙門有春秋二祭例差派查驛站班館等事每次至少有十餘人甚至二三十人其所以然者亦非數人之才力不足必須分任於眾人不過因捐員日眾不得不添差使位置閒員𨿽然爲閒員計則得矣其若庫日絀何爲今之計要宜力加整頓可裁可並則並非特可省無數之且可杜幸進之階矣一應歸並驛站也驛站之設巳經二百餘年近來日久玩生獘端百出遇有要緊事件每多遲遞之獘甚且開拆之遺失之見於京報者指不勝屈每年需多至三百萬兩有奇耗費之巨莫此爲甚誠能仿照西法於各省創設郵政局卽將驛站歸並局中辦理不特每年可省三百萬費銀所收信資每年政可得數百萬之譜一出一進爲數頗非小可當此庫艱澀國用殷繁歲增此巨亦爲國之大計也柰何不早籌及之哉顧或謂郵政設信局必阻撓也曰是無慮開辦之初宜令各信局皆將資本入股不願者聽並準每一信局保送夥計兩三名以聽差用如是則不啻合數小信局而爲一大信局勢必歡聲雷動誰復阻撓哉或又謂虧缺正項錢糧或並無虧缺而新官任遲延不接者皆由該督撫題參革職交代未淸而該上司不聲明者司道府州降三級調用督撫降一級畱任此行之久而無獘者也降及晚近州縣交代不能依限算結上司憚處分之煩亦遂不依限題參往往輾轉駁差查以宕廷歲月及其浸久舊任困於旅費無可交終身寄寓子孫流離皆所不免其新任以舊未淸轉相牽率於交代不結者十有八九而上司亦遂有參不勝參之勢庫之所以不充者職是故也聞近來辦理交代以山東爲最善蓋山東一省經前撫閻敬銘申明舊例刊刻交代章程十一條頒發州縣並通飭各屬不得藉各項工程名目報銷正錢糧其交代逾限者參革無貸同治初年每歲藩庫所存正雜各不下八九十萬近則藩庫收至二百數十萬以外藉支本省軍需及京協各餉一省如此天下可知矣夫州縣職司錢糧坐擁倉庫計其公私之用每稅耗數千金未甚覺其費也然合天下千五百州縣計之是三年而耗二千萬也彼曾任州縣者亦以挪移甚便不能節省衣食終不免艱窘之虞查抄之累此公私上下兩損之道若交代素嚴俾州縣預知節儉則國家少虧帑之虞州縣免終身之累此公私兩淸之道也倘令飭下戶部申明舊例並咨取山東交代章程通行各省實力辦理又恐積虧之後驟加整頓則新舊相混窒礙必多欲杜侵虧惟有寬其旣往嚴其將來之一法酌復養廉以裕其力禁止攤賠以淸其流庶各省大吏易於措手自此以往逾限必多二參必革功令嚴而虧挪少虧項絕而庫項充理財之道莫先乎此矣愚之所願裕財用者此也然則節流之道旣應講求開源之計不得以事涉言利槪行斥駁夫損下益上謂之言利若取天地自然之利公之天下且可贍養貧民取朝廷固有之利還之朝廷不致侵吞官吏有害商民者惟在開礦之一端最爲要務竊觀泰西各國之富彊亦全賴乎礦產英國礦產最多質亦甚佳故其富甲於歐洲旣富斯彊此亦自然之勢必然之理也中國欲裕利源宜仿泰西之法糾集貲本尋覓礦地大與采辦富國彊兵要不難加乎泰西之上也夫以中國地大物博五金煤礦何處無之而承辦者不得其人皆少實事求是之效泰西之所以克致富彊者半恃礦產爲入之大宗蓋國家無不竭之財天地有自然之利苟能以天地之所生應國家之所給則取之無窮用之不竭閭閻日見其富府庫日見其充如是而備凶荒籌餉項倘經費源源接濟措置裕如一旦朝廷度支忽需巨理財者有恃無恐以有餘而補不足斷不至左支右絀掣肘堪虞中國金礦遼瀋之地最多而雲南銀銅各礦尢早著名當雍幹之間每歲貢三百餘萬兩然皆例以工力開掘斧斤畚鑿在在需人銷耗過巨每年必有積欠緩解者現在辦理得人日見起色年淸年不但無欠解並可以預解此其用西法然也光緒初年相國李鴻章卽采開平煤礦十餘年來若基隆若金州若濰縣若貴州若利國若淄川若漠河若平度等或煤或鐵或鉛錫或金銀其質不一而出皆先後開辦官本不足集商股以成之開采之法多參用泰西機器人工旣減所得又丰苟辦理得宜自可獲利今臺灣又有金礦曾經撫臣邵友濂派委員前往看驗意欲開采據雲臺疆金礦較印度金砂化煉更易數倍此又一裕國之地也方今西法盛行當局諸公動以富彊謀國若更知人善任推廣章程則獲益自可操券矣且以中國所出之礦產用之中國所開制造局正與中國開辦礦務及開設制造局之本意均相符合中國旣有自開之礦產可用自不必資用於外洋而銀錢之流出外洋者亦必日見漸少開源節流孰有大於是者乎開礦之舉本爲裕國便民之大計可以致富可以致彊泰西各國成效具在我中國固已仿而行之者乎至新疆一域自古未入版圖我朝平定之後歲支兵餉百數十萬內地頗受其累其地向有金礦銀礦恐集多聚人滋生事端久經封閉竊思天地生財原以供生人之用開之而礦苗旺盛裕庫足民固屬全美卽或礦苗稍乏不敷工本而工本自散在民間究竟天地間多此一項流通亦爲有益新疆礦產自開辟以來未經發泄旺盛可知如辦理得人足敷該處兵餉則內地經費日見寬紓其他各省礦產亦俱久經封閉棄同泥沙或開之而未經煉用伏思天下大計東南洋貨西北皮貨以貨易物故多而以銀易貨者亦不少兼之器皿首飾等項消耗金銀之處不一而足中國金銀有日減無增之數安得不致短絀則若莫取諸礦產以補其數急宜設法開采或官爲經理或任富商經理或督商辦而以官統之或官商合辦無論其所得多少取之於地並非取之於民卽使官商或難保無獘總系取棄置之物濟以生民之用寔屬有益無損且可贍養貧民𨿽聚集多人而多人藉以謀生人有謀生之路卽無滋事之心慮其滋事而不令謀生未免有因咽廢食之譏然則礦苗流露之所是可隨地開采若得煤與五金有裨國用嚴提交代藩庫充足則度支餉項有恃盈餘無憂支絀是不必抽取釐以困商力者也以上二事一則天地自然之利一則朝廷自有之利並非取之於民𨿽爲數不能預定是亦開源節流之大端或經列聖創垂而爲良法或系大臣籌措而疊見成功愚不過就聞見所及者略加參引伸之義冀可推行乎海內先期斟酌乎時宜寔不敢以抽釐金目爲久遠之善政也夫國家大政𨿽不止此二端然苟非大有關乎國計與民生兩有裨益者亦不敢掇拾細故冒昧以陳之歸並釐局議恭讀電傳六月十二日上諭禦史鄭思賀奏請飭裁並各省釐局等語釐金之設藉濟餉項原不得巳之舉嗣因各省局卡林立賠累商民疊經諭令設法裁並不啻至再至三各該督撫自應遵照辦理以期上裨國用下體商艱乃本日復據該禦史奏各省督撫局卡仍復不少江西釐局多至七十餘處需索畱難虛糜濫耗獘端百出亟應再加申儆著江西撫及各省督撫將現設各局悉心籌畫酌畱水陸衝要處所認眞稽查嚴防繞越偸漏其餘零星局卡卽著核實刪減毋得以無可裁並爲詞一奏塞責仍將裁定數目迅速奏覆欽此伏誦數四不禁懽忭之至夫釐捐之宜去也久矣初創之時適當軍興之際以是濟餉募勇剿辦發撚等匪埽除蝥賊以奠苞桑小醜之肅淸地方之反正胥賴乎是是不得謂非商民輸將之效也原議軍務肅淸卽當裁撤以昭大信於天下孰意有其舉之莫敢廢焉肅淸以來三十餘年而反覺有增無減其中獘端可想而知舉其大者而言之傷國體也累商民也滋糜費也恣中飽也而其實歸於國家撥濟軍餉者則初未嘗歲有所增蓋各省皆有釐捐有釐捐則必置局卡上焉者爲督辦爲總辦下焉者爲委員爲司事以及夫丁護勇並有派撥炮船者則更有哨弁兵勇薪水則每處開支若干其工食則每處報銷幾許約計所稱以一二成開銷局勇者有過之無不及此公家之言也至於私言之則勇等作獘可以鉤串姦商以多報少壓筋兩混件數但得遂其欲壑卽不難輕輕放過而未滿其意者則多方需索百計苛求而民心𨿽不平然敢怒而不敢言而若輩神通廣大變化不測司事則與之同黨不難分多潤寡狼狽爲姦委員則不難欺蒙或時節敬以苞苴名曰孝敬以此關委員之口而奪之气各委員則亦明知之而作爲不知且更尢而效之以其所得之孝敬轉敬夫督辦總辦或爲之辦差大都總以上下互相容隱其獘端之百出者不可以枚舉而商民之受累乃更無窮期在各督撫之所以不肯遵旨遽撤者一則爲善後之資一則爲海軍以及一切邊防協餉之用要非專爲調劑冗員起見然所裨於國家者不將一二而所貽累於商民者則不止八九焉其益果安在哉論釐捐原委中國之有釐捐也自咸豐三年始也時則粵寇跳梁兵費竭蹶部庫無可撥計臣無策能籌於是朝廷副都禦史雷以誠奏創設釐卡於江北淮揚等府抽百貨之捐每百文中取其二三釐故曰釐捐同時胡文忠任鄂撫亦奏請設局收捐抽釐助餉厥後各省仿行釐捐乃天下迨寇平之後休養生息民困漸蘇而此局未停則以資善後各之用光緒五年捐輸實官之例初停其時亦有以請停釐捐爲言者卒未準行而鄭工海防諸捐仍接踵而起國用有絀無贏遂以釐捐爲一成不變之局矣觀近歲西員所作中國度支考載光緒二十年分共收釐金一千二百九十五萬二千兩內以江蘇省蘇州淞滬兩總局共收一百九十七萬爲最多山西直隸各收六萬爲最少亞於江蘇者如廣東一百七十五萬湖北一百六十萬浙江一百五十萬福建一百二十二萬其次四川江西不及百萬湖南六十萬廣西五十八萬南京五十五萬安徽雲南三四十萬餘則自鄶以下矣然此一千二百九十五萬二千兩者爲光緒二十年分奏報所收之數而其寔商賈所捐不止於是釐卡積獘各省不免論者亦言之屢矣大率中國之獘在上下相揆貴賤相隔官太貴民太賤而官之中又較品級分事權貴賤不止一等以外官而論督撫視司道爲貴司道視知府及直隸廳直隸州爲貴府廳州又視所屬之州縣爲貴而州縣之下更有佐貳雜職公牘往還層層稽滯不肖官吏因之爲姦卽論辦釐捐者總一省之利權爲藩司次則爲各屬之總局其總辦大抵道府大員又次則爲各路名城大鎭要口之局其局員多系牧令丞倅小局或委佐貳而各局又有分卡則司事督丁分駐焉統計各省官募僕役之恃釐捐爲生計者不下十餘萬人在若輩專恃此局爲利源而當事者亦半藉此爲調劑候補人員之地捐例一日不閉冗員一日不汰卽釐金一日不能除孰意事變所來竟有如本月初四日日報令遵旨撤員一事者其略舉金陵采訪友人函述雲南洋大臣劉峴帥欽奉上諭所有內地及沿海沿江之鹽茶各項釐金自本年四月初一日起一律攺歸總稅務司赫懲派人辦理等因欽此所有皖南茶釐蘇州牙釐及湖南湖北之西大通淮北五河等處鹽釐各卡委員自應一並裁撤爰卽分別咨行限三个月內一槪交卸淸楚以便題請攺歸稅務司承辦觀此則江督旣有如此舉動他省想必事同一律不禁爲之欣喜者一深慮者二喜者何中國各直省辦理釐捐人員自官幕以及僕役衣於是食於是室家於是子孫於是不啻根深蒂固爲萬年不拔之基矣四十餘年以來上耗國用下吸民膏其罪不可以擢發數今乃乘此更張之會舉數十餘年之積蠹一埽而空如距斯脫斯固可爲欣幸者也慮者何朝廷以抵借洋之故不得已而將釐卡押出計每年少此一千二百餘萬之鉅將何術以彌縫刻下昭信股票所收尙未有成數此外鋪稅藥牙亦尙未有把握將來掌度支者如何籌措此可慮者一也至更可慮者則中國𨿽值事會多艱尙幸民心固結今於釐捐外別謀生財之道而奉行官吏仍不免朘削各獘則恐小民或有怨咨且也西員辦事素稱核寔無獘此後釐捐一經整飭勢必收數有加而商賈實●之數較舊有減則彼此相形能無﹝敺爵敺魚﹞﹝毆爵毆魚﹞之慮知秉國鈞者將何以處之裁撤釐捐仿行印花稅說釐捐之法創於烏程諸生錢東平上其議於雷侍郎以誠創行於揚屬流衍於各省蓋是時當粵逆大亂各處蔓延綠兵旣不足平朝廷乃多募勇營以資剿洗餉需浩大準設釐捐𨿽明知其病民病商而亦不能不爲急救目前之計迨後巨憝伏法軍事肅淸而善後事繁如海防洋務各事宜又隨在需因是釐捐非特不能去且又從而加密焉綜計歲入之數多時可得二千萬少時亦可得一千五六百萬比較海關所收洋稅數目少約三四分之一當同治年間曾奉上諭各督撫體察情形酌畱大宗撤去分局而迄今各省不盡遵行非果欲畱此爲民生之累也亦以釐金一項部庫指撥各省歲協督撫外銷幾視與正供無異勢不能不求其充溢也於是歲有比較季有比較甚至一月一旬亦有比較比較愈多掊克愈甚商民愈困而釐捐遂爲中國之蠹政說者謂初設釐捐時都用士人管理後乃不用士人而用委員委員又假手於丁役丁役固無一善良委員亦半多貪黷畱難索詐重困商民種種獘端皆由此起故莫如用紳商包釐之法爲便包釐之法必比較往年少減捐額令包者亦有微利可沾𨿽可免商人節節稽徵而紳商起爭包事殊紛擾且商民剝削之獘亦終不能盡除是仍未足爲妥善也故愚以爲莫如裁撤釐捐而用印花稅考泰西印花稅始自荷蘭繼起於法盛行於英吉利今則海外各國幾於無不行之所謂印花稅者蓋令民間買國家所制之印花黏於各項契券字據之上以爲納稅之證也查英設立印花稅時所取之數至多不過四十先令次不過五先令二先令一先令而止再次不過六本士一本士而止取之旣少民不傷財初限四年限滿卽止後以其法之善遂永著爲令計先時歲收只五千磅迨一千八百九十五年卽光緒二十一年而所收之數共有十四兆五十八萬七千六百八十四磅今昔相較不啻倍蓰蓋一因英國商務日益興旺也二因前此免納印花稅者後皆一律徵收也三因文憑字據前只收四十先令而止後皆按其事之輕重核算增收也四因印花稅𨿽有裁有增究竟裁之數少而增之數多也英國印花稅之利旣如此則以我中國之大仿行此法其爲獲益必更不貲𨿽裁撤釐捐而國家所收之數非特足與相敵且更過之亦何憚而不爲乎且更有說者洋人入口之貨不允值百抽十每藉口於中國之有釐捐嘗謂中國能將釐捐悉行裁去值百抽十之議不難照行我中國不遽允之蓋恐裁去釐金而加值百抽十之洋稅其數尙不能相抵也今若盡裁釐捐仿行印花稅洋人尙有何說而值百抽十之議必可與之熟商我旣得印花稅之利又得值百抽十之利而謂尙與釐金一項其數不能抵制吾未之信也印花稅𨿽取之於我民而值百抽十之稅則取之於洋人是洋人有受損之處而於我中國之民則無損而但有益也孰善孰不善極爲淺顯易知柰何當軸者終不議及裁撤釐捐耶此眞索解人而不得矣仕商名利顚倒說有客謂予曰子閱西字報乎曰閱之客曰子知洋藥加捐之事乎曰知之此事見於港報緣有華商謂漏捐私土甚多請諸官專爲緝私而於稅釐並徵每箱一百一十兩之外再加二十兩以作緝私經費者也但此事恐外官不便擅專聞官意𨿽允尙須商諸總理衙門其果行與否尙未見其必準也客曰所欲加捐者不止洋藥一項子知之乎余曰知之五月初一日西字報內載有四月廾五日華商稟詞一紙略言近有不肖商人朦稟官長謂廣東棉花棉紗本皆以本地所產給本地之用近因洋棉紗洋棉花販運來者甚多遂致本地所產之棉花及本地所制之棉紗皆因之減色無人購用有害於人間請將外洋之棉紗棉花一例抽捐棉紗則每抽捐銀七錢五分棉花則每收捐銀五錢請爲包辦六年每年輸於官者十五萬兩等語此事殊可深詫自洋棉紗入口以來用者無不稱便且其價實較廉於本地棉紗然則又何足爲患若此項一經抽捐則彼販運者捐安出仍出之於買客而已其價必且髙其用轉多不便故請弗予加捐云云然外洋貨稅自有則例恐亦非外官可以擅專亦須商之總署準否又未可必也客曰前者以法事故需餉孔急故各項增捐旋以事定酌量裁減者有之今若再有加捐恐商人不免於怨咨夫是以華商竟欲得西商以爲之助由是言之加捐之事其不便於商也甚矣夫國家當有事之秋取餉於捐商人初無敢怨曰以爲國也若當無事而亦捐之則怨已滋若當無事之時不但不能免減前此所已捐而反欲增收以前所未捐則怨更甚商人者國家之所以儲富設當有需緩急所恃以爲固者也又安可任意朘削也乎西字報之登此於牘尾殆亦所以示民心之弗順與且夫此等捐上加捐與夫從前未捐而今日加捐豈皆出自朝廷之意哉卽其所獲之捐項盈千累萬又豈朝廷所實獲哉大都不過借此以爲名而瘠商以肥官已耳自古求名者於朝求利者於市官居朝者也皆求名者也商居市者也皆求利者也居市者求利則居朝者卽不應求利乃至今日則直將名利二字顚倒求利之人或尙知有顧名之義求名之人竟至於無利不搜何以言之商人之開鋪子販貨物本爲利也然當其爲利之時必先自立牌子必誠必信弗使其牌子稍有所歉致貽人以口實或有害於生意此則計利之中而尙有好名之心𨿽其所以好名者仍是爲利而究不得不謂之非三代以下之所重至今日之所謂居朝者則反是矣所謂名者不過功名而已功名一經到手卽以爲從此可以名利雙收漸焉而利之心浸勝又漸焉而名之念浸忘又漸焉名與利互戰於其中而名不勝利久焉名與利相持於其外而利竟勝名於是乎一舉一動一行一言無日不心存乎利一若舍利無以爲言舍利無以爲行舍利無以爲舉動登左右望而罔市利壠斷之術昔時屬之賤丈夫者今且屬之士大夫若是者天下滔滔莫不皆是故無論事之是非一動以利而是者可以爲非非者可以爲是無論情之曲直一動於利而直者可以爲曲曲者可以爲直非必曰苞苴直達也非必曰賄賂公行也苟其以利存心則凡舉一念行一事大抵近乎利一邊者多此子輿氏所爲有何必曰利之對而宣聖所以有放利多怨之訓也夫至今日而必欲責人以去利懷仁義人將議之曰迂顧明知爲利亦必視乎利之可取與否取此利而人之心能甘服與否如其甘也則𨿽取之而不爲過若或不甘𨿽錙銖亦不可取何則利也者怨之府也姦商罔利而以言餂官長官信之是爲利所誘也有阻之者且將仇視之矣抑知國家之所以取於民者不得已而爲之者也國家不得已而取之民民弗敢怨官卽藉以爲羅掘之計是不惟竭澤而漁必有盡之一日而且顯然與民爭利也豈士大夫之所爲也哉吾故曰仕與商名利顚倒非謂商人之不求利獨怪士大夫之不惜名也吾子以爲何如余軒渠而起曰名者虛物也利者實惠也夫人孰不欲避虛以擊實苟能名實相兼固妙二者不可得兼則必捨虛而取實豈獨官而已哉又豈獨一處官而已哉姑錄客談以質世之善自擇者皇朝經世文四編卷十九戶政賦稅請因時制賦疏同治二年潘祖蔭奏爲因時制賦酌定新章以實京倉以固民志仰祈聖鑑事竊維國家政務積重則難返𨿽良吏難變舊章因時以制宜卽愚民可與更始凡事皆然而徵賦其尢甚者也伏查江南漕賦之重甲於天下自南宋有藉沒官田之租元明以來卽準此以爲賦額嘉靖中將官田民田均派攤科官田𨿽減民田反增蘇松兩府官田甚多故賦額獨重太倉次之常鎭又次之周夢顏財賦考謂明比宋多十倍比元多七倍其大較也我朝平定江南初承明額順治十八年奉上諭前明讎怨地方或一處加糧甚重我朝並無讎怨何可踵行此等情由詳悉具奏仰見聖恩浩蕩必酌損益之宜其時江西袁瑞等府得以減額而蘇未減又於康熙年間經江蘇撫韓世琦等屢次請減浮糧格於部議迨雍正二年經怡賢親王奏請酌減蘇松浮糧奉旨蘇松兩府蠲免四十五萬兩幹隆二年又奉特旨再加恩免銀二十萬兩恩綸疊沛民力稍紓矣而額徵之糧則𨿽屢經議籌而迄今未減臣嘗推其故非向之大吏不肯爲民請命亦非向之部議必欲爲上屯膏也蓋時值承平變更匪易東南民力𨿽絀而蘇松爲繁富之區卽使迫於催科民猶可以賣絲糴谷之方爲剜肉補瘡之計且京倉仰給於漕運外有額徵之糧卽內有額支之米糧苟或減於舊米卽無項可支此所以部議再三而皆以正供不可減爲定論也臣竊見前江蘇撫臣林則徐奏疏有云江南漕賦獨重蘇松常鎭太倉四府一州之地延袤僅五百餘里歲徵地丁漕項正耗額銀二百數十萬兩漕白正耗米一百五十餘萬石又漕贈行月南屯局卹等米三十餘萬石比較浙省徵糧多至一倍較江西則三倍較湖廣且十餘倍在米賤之年一百八九十萬之石卽合銀五百數十萬兩若米價昂卽暗增一二百萬兩而人不覺有一石之米卽有一石之費無非百姓脂膏自道光三年以來歲無上稔十一年又經大水民力愈殫近年漕欠極多地方官愈多虧空據此以觀可知徵賦𨿽不減而永無足額之時逋欠𨿽在民而終歸豁免之例蓋已不啻歲減之矣曩特以積重難返憚而莫爲今則江南數郡兵燹頻經蘇常至今未復不於此時酌減舊賦更定新章將來照常徵收上持空名民受重困以殘破之餘𨿽求如道光年間寔徵之數且不可得而欲其符乎定額盡數起徵是𨿽使劉晏督漕況鐘徵糧臣亦知其必不能也且自軍興以來民遭蹂躪轉徙流離其丁壯孑遺或被裹脇而爲賊或充兵勇而投營愚賤何知習俗易染禦一人而奪其貨其利百倍於爲農無室家保聚之思則不能久於其土無耕鑿相安之業則不得自安其愚此𨿽薄賦輕徭勞農勸相且恐有輟耕而嘆者迫以急徵暴斂而欲其終歲勤苦竭力耕田以完稅課臣知天心之仁固有不忍而民力之瘁亦斷不能也臣聞湖北漕額經前撫臣胡林翼裁減淸釐不獨民生利賴國課亦且大贏此時江南郡邑漸就蕩平因時制宜寔事求是與民更始酌定額糧撫字之恩加於蕩析之後則戴徳者愈深離之眾返諸畎畝之中則弭變者甚大臣亦知國家度支萬分支絀且籍隸江蘇何敢濫乞天恩不籌財賦惟江南州郡年來淪陷京倉應支各項於無可措發之時亦俱通融辦理此際無所牽掣則乘時較易更張合無請旨飭下兩江督臣曾國藩江蘇撫李鴻章詳求利獘妥議章程切寔淸釐務使徵糧旣無溢額卽粒米俱寔京倉趕緊會議奏定一面刊刻謄黃宣布中外江南之民必皆踴躍引領自拔來歸庶於國計民生兩有裨益伏乞聖鑑論賦役吳鋌自漢時立算賦曰卒更曰踐更曰過更古者正卒無常人疊爲之一月一更是爲卒更當值者出錢雇民是爲踐更天下民皆直戍邊三日不可人人自行一歲一更諸不行者出錢三百入官以給戍者是爲過更漢以二十爲正丁晉自十六以上宋自十七唐自二十一以上明自十六以上惟元以戶出賦唐時定庸錢一也後並入兩稅而差役復不免二也宋時令民出輸錢免役後復不給雇役錢三也邊事有免夫之令四也後世力役之徵凡取其四則民安得聚欲民之聚則必使之各聚於其鄕則田野辟經界正民皆務本而捨末斯官府之中獄訟不興輦轂之下賓旅罕至𨿽欲無恆心而不可得也且夫戶口之盛固國家休養之機然大亂往往由此而興人與地爭利朝與野爭民金與粟爭貴舉天下之大不足以容乃聽其自生自息於其間而莫爲之所斯亂之所由生也當其始也物力未盡絀人情未盡囂猶可張皇補苴於數十年之間及上下交絀物產衰耗力役之徵又不足以上供民安得不逃亡故戶口與國運相終始必思所以維持之算賦之法自以唐庸錢爲善取其正賦而不苛責其差役若恐遊民逃戶累及鄕裏而以庸錢並入田賦則後必有以議復算賦進者適長厚斂之獘故力役之徵宜因戶口之衰旺而酌其平又必爲之所使無曠土遊民之害若捨本而治末吾恐張皇補苴終非長久之計也舉行畝捐論竊嘗思之畝捐之法最爲簡便最不擾民國家欲籌庫款法無有善於此者請試言之各省富民未必皆因乎業田之多然有田者𨿽僅數畝數十畝歲收租息完納錢所贏皆余利也若而人者養贍身家本須自謀生業非盡取資於田故卽捐其什一亦尙無害此畝捐之可以舉行者一也諸凡辧捐皆可舞獘皆有偏枯惟畝捐則無虞乎此核定捐數每畝應捐若干按畝徵收不能增甲而損乙有一畝之田者捐一畝之田有百畝之田捐百畝之田推而至於千至於萬均平畫一上不能徇隨意增減之情下亦不能肆有心藏匿之獘法最公平不虞煩擾此畝捐之可以舉行者二也大凡有田者均系良民與無室家無生理之莠民迥乎有別卽使田不富饒家不充裕而際此時艱孔急帑藏空虛償款浩繁司農仰屋必能激於大義樂爲捐輸無待三令五申自然順從弗梗此畝捐之可以舉行者三也且更有說者南省各田畝類多膏腴江東浙西數百里之地及蘇松常嘉湖五郡尢爲天下財賦之區計田一畝除完賦外瘠者可余洋銀一元或一元余肥者可余洋銀二元或二元余米價昂貴時尙不止此數今按其所入每畝捐錢若干文在小民則所捐無幾而在朝廷則所得甚多何至重累吾民病爲苛政此畝捐之可以舉行者四也昔年江蘇田賦本推極重我朝列聖仁澤覃敷屢次減賦今蘇松太三屬糧額較之明初相懸天壤吾民沐於皇仁幸而得此田租所入贏餘實多略捐錙銖斷無怨謗此畝捐之可以舉行者五也難者謂我朝祖訓永遠不得加賦今日所謂畝捐者𨿽無加賦之名而有加賦之實國帑宜籌而祖制亦不可背似不宜行不知加賦則著爲令甲歷久未免病民畝捐則蹔濟目前數年卽可罷去故不可加賦而不妨行畝捐難者又謂南省之田多丰腴收租旣多欲行畝捐不爲病北方之田多瘠薄收租無幾故行畝捐卽爲苛不知租息𨿽薄而額甚輕核計一畝之田總有贏餘可得在上者果能分別南北於南則捐數略重於北則捐數略輕務使有利可沾不致盡入公家致有田與無田等則民間具有急公好義之意又何患此法之不可舉行乎夫房捐所收甚少丁稅厥獘滋多而在上者尙欲行之則此畝捐者不愈於房捐丁稅二項而轉謂不能行於通國耶僕所以略爲指陳速其舉辦也漕運條陳下漕利獘疏光緒十年王邦璽竊維丁漕乃國家維正之供百姓踐土食毛相安耕鑿急公納賦分所宜然我朝二百餘年厚澤深仁淪浹已久想皇太后皇上愛育黎元超越前古閭閻感戴莫不有捐糜頂踵之思試觀軍興以來繼以災歉二三十年之中籌餉籌賑無不藉資民力凡玆紳富商旅均能踴躍輸將同殷報矧於丁漕正賦有不欲及時完納者乎𨿽疲戶之玩延劣衿之刁抗向亦間有不免然此等情形究無多而徵收所以短絀之故寔不系乎此臣嘗竊觀博訪察目前之情勢考積欠之來由而知丁漕一節有五獘三難五宜三不可州縣弗肯推求疆吏未加體究徒使戶口多無形之消耗朝廷有歲入之短虧治本弗探而催科是責詎有當乎謹爲我皇太后皇上縷晰陳之一利於錢漕之速完者官也利於錢漕之多欠者差也一縣之中承催錢漕之差名目甚多有總頭有總總頭有都差有圖差有保差有幫辦之差有墊辦之差有比較上堂代受枷責之假差如此等眾皆指望百姓積欠丁漕以養身者也圖保差下鄕催徵先飽索賄賂名曰包兒錢包兒到手公項卽可央緩其有豪富驟窮之戶積欠較多則總頭親臨多方催取華服乘轎隨從多人勒索包兒動至數十千而公項亦仍可央緩迨卯限已滿完納不旺堂上官照例比較則錢雇倩無賴之人上堂領撲或枷以警眾而總頭圖頭等差無恙焉且更挾枷責以爲索詐之具其獘一一開徵之初書差擇中上家產能自完納之花戶代爲裁串完糧然後持票向本戶加倍勒還入己名曰代票其稍貧乏戶無費可噬者則不肯代也地方官明知其爲民害而利其墊解亦不之禁其獘二一書吏徵收錢糧必先索房費而後開票如此一圖之房費未卽交淸各甲花戶有持錢完糧者不收納一稽延間其錢或因他事用去不能再行措辦遂致拖欠其獘三一紳衿持符抗欠不過自占便宜且願他人及早完納藉以抵塞卯限其無故挺身爲一村包抗者尙無其事惟有一種刁橫武斷漁肉鄕裏之人交結衙蠹包攬丁漕每向愚懦花戶騙錢入己不爲完納而差役仍向本戶追索者眞侵賦害民之滑徒然非與胥吏通同作獘欺壓誑弄其勢必不能行地方官每爲所朦蔽未能詳察而嚴究也其獘四一徵收漕米本色之處及今攺折色前收本色之時無論每石加耗至一倍有餘之多更有永遠不遵定章之州縣每年祗開倉三日或繼日爲止花戶之彊而有力者爭先交米往往擁擠踐踏傷人過此卽行封倉槪收折色每石定價七八千有多至十餘千者而百姓之完納愈難朘削愈苦矣此獘之在官大吏從未有覺察者其獘五一花戶急公向多立有協圖又謂之義圖每年輪一甲充當總催擇本甲勤幹之人爲之名曰現年按戶糧多寡派錢數十百千不等交給現年作爲辛俸並打點書差之用名曰甲費有現年之圖甲差役不得上門祗向現年催取現年恐所領之錢不敷差賄不得不勤加催追而花戶亦各體貼現年懼其受累不得不極力措完此協圖所以少積欠也嗣因發逆踞城分設僞官無完糧之事而總催輪充一定之年分遂紊如乙年已輪之二甲令停歇二年論戊年應輪五甲接充而五甲以三四等甲寔未輪接理應補充彼此推諉而協圖遂多廢擱而不行其難一一承管糧業之家其地畝多系佃與農人耕種近因疊遭兵燹水旱瘟疫各大人民損傷無數更兼生計艱難丁壯及歲往往不能婚娶產生女嬰率多溺斃是以閭閻生齒遂不逮從前之繁庶約計一村之中向有百人業耕者今祗得五六十人而此五六十人中吸食鴉片惰於農事者又約有二三十人其間晴雨不時糞力不足收成多半歉薄而世風日降人亦心未能近古糧戶收取租谷甚爲不易卽以城鄕而論自咸豐以後所收或七八分或五六分三十年之中𨿽逢稔歲從未聞有完全租者瘠薄之田竟至白送與人承糧而不肯受此種或三四分情形推之他省何莫不然其難二一民間光景旣形蕭索每遇丰年谷石又苦不能得價如有田百畝計應收租谷二百五十石按今土風時值𨿽大稔之歲至多不過收租八分得谷僅二百石如逢谷價極賤之時每石止能糴錢四五百文除釐金外得錢不滿百千完納丁漕需其大半所畱余以事父母畜妻子者幾何不必有胥吏之苛索而急公已覺喫力其難三一干隆嘉慶以前民俗直朴丁漕戶口均系本身的名近來率多別撰字樣一人而有數戶差役每以無從查傳爲詞若有人充當現年卽能逐戶淸追亦可備官傳問協圖之所以爲良其無現年者謂之渙圖又謂之爛圖協圖之花戶有巧取者往往別立戶名隱寄於渙圖以冀拖欠又協圖輪充現年必派甲費其糧少之甲派費較難又有取巧者亦往往別立戶名隱寄於糧多之甲以圖規避此則近日民情之譎也地方官若於協圖一法廢者能爲之興渙者能爲之聚巧者能爲之設法以杜其獘則於催科之道思過半矣其宜一一差役得錢包蔽總以不令欠戶見官爲祕術前上元令袁枚有言擇民欠糧多者召花戶而欲見之未有眞花戶到而糧不納者又前廬陵令楊曉畇署安福篆時催徵必令花戶親到比較必令總頭受責其圖保差下鄕𨿽賂以錢而不敢受一時風動四境卽極疲之戶亦無不爭先完納此已著之明驗其宜二一向例徵收非上忙滿半下忙全完槪不準納錢給票小民銖積錙累未免一票之數而催糧之役至索賂以去輒耗其所積之半如此屢積屢耗賂役之費往往多於正供數倍而糧終不能納聞昔有一令準其分兩次完錢完錢先給小票爲據俟限完滿換給串票民間因大稱便徵收更有起色此亦講求催科者當知所變通也至一人而分數戶亦恐糧數過多一時措錢非易若準其分票完納則此獘可除免至戶口紛繁茫無稽考其宜三一前有一令於民間呈遞狀詞除命盜倫紀重案外如因口角錢債細故興訟者先令開明本身花戶錢漕若干查核按戶淸完方與準理此與考童互結聲明並無抗糧方準與考同一辦法一可以淸頑戶之欠一可以遏瀆訟之風似爲一舉而兩善備其宜四一收納錢糧必用官枚大錢市間日用常行之錢槪不準收花戶率以市錢一千向鋪商易大錢九百迨完納後署中以此錢易銀每串可加錢色數十文愚民不無吝嗇致多延欠地方官旣任聽境內通行市錢何不可通融收納以本處之錢於本官原無所損似不必拘定大錢致令徵收減色其宜五一鄕閭之有殷寔官民均可恃以爲緩急宜保護不宜擾害近來地方官聽信丁役慫恿輒將本甲或本村積欠勒令殷實代完丁役又復從中索詐富民旣苦侵削頑戶更多拖欠從此徵收愈不易辦其不可一一州縣以催科爲考成坐署治事之日少下鄕催糧之日多所到之處傳喚在庠生員寫立限狀責令每卯催完若干動以詳革恐嚇不知寒士筆耕爲業家無恆產者十人而九本身旣不欠糧又無總催之責何可彊以不應爲並不能爲之事且反令欠戶置身事外更滋玩延其不可二一近年各州縣更有委派官親家丁帶領勇役下鄕分催錢漕倚勢作威異常騷擾牽累架誣明勒暗索甚至偪斃人命飾彌縫本官受其欺朦鮮能覺察其家丁並擅用名片投謁紳衿尢爲不成事體其不可三以上所陳十六條各省互有異同臣籍江西較爲詳悉𨿽丁漕之利獘不盡於斯而戶口耗傷情形略可想見擬請諭飭各督撫臣悉心體察督率所州縣寔力興除去其害而適得其利便於民而不損於官總計國計民生兩有裨益夫撫字心勞催科政拙千古傳爲美談方今庫支絀丁漕一項原不得視爲緩圖但能寓撫字於催科之中使賦課常登鄕閭不擾官吏全抉燭天之獘小民不虛獻曝之忱而施善政以培養生機勵官常以挽回風气多行寔事勿托空言則所以裕國用而固邦本探原之治不外是矣南漕攺折摺爲南漕攺折有益無損仍請飭下疆臣妥議施行毋循故事以期湔除積獘裨佐時艱恭摺仰期聖鑑事竊奴才伏惟人臣以身事主當時時存利國家之念不可執偏私而誤公朝大臣奉上竭忠當事事以和衷共濟爲公不可分畛域而膠成見向來朝廷有所敷施外省有所舉動往往言官以爲可行部議必與之扞格疆吏以爲可辦廷臣每斥其更張意見參差是非紛糾𨿽有良法美意一誤再誤支吾絆掣必至廢輟不行而後已此卽在太平全盛安然無事之時猶必牽率循隱釀異時之患而國家多事之秋哉卽如南漕攺折一事張之洞在署兩江督任內奉旨籌議力請全攺可謂公忠體國獨任其難部臣明知公議所在人人以爲可行不能悍然而阻之也於是試爲遊移兩可之辭得過且過之計藉詞推諉輾轉宕延並守一定切寔辦法及奴才續行條陳奉旨交議聞初議亦謂可行已將具摺奏準嗣以尙書敬信瞻徇回護力科不可與同官意見不合仍復中止以欽奉上諭謂應及時舉辦者而尙不能行朝廷每有變法自彊之端必且多方阻撓同歸於廢棄敗壞而不爲挽救以此嘆易轍攺弦更非易易也嗣張之洞於交卸回任時復以攺折有利無獘專摺覆陳不知該部如何定議夫以國家歲轉南漕百餘萬石船運至京關系數十萬人計口授食之需向使輪船未通奴才亦何敢冒昧上陳力言攺折今則海道暢行有如席南來包米盈溢市廛官運朝更商販夕湧顧必苦守舊章牢不可破坐令百萬金錢耗蠹於官吏戶胥之囊而不思變計豈不可惜且自咸豐以來湖北折漕而官民稱便湖南江西河南安徽等省折漕而官民亦無不稱便何於兩江獨不可行以蘇而論全完本色者不過數縣餘皆統收折色若松常鎭太等府州𨿽有本折兼完之說而完本者更不及三折至江藩司所州縣向來卽系全完折色是則本色早非定章河運已無寔際今昔情形迥有不同部臣職大農豈於河漕利獘茫無所知蓋亦徒恃气矜並未平心體察耳邇者部庫艱難度支告匱借用洋費舌敝唇焦之力猶且金磅扣頭折閱巨萬抵押重息虧耗多端何如取數百餘萬中飽而歸諸公家之爲愈哉應請飭下兩江總督江蘇撫再行妥議請旨施行勿以錮習而志在苟安勿以內重而意存遷就俾多年積獘漸次可除或於時艱稍補萬一區區之愚是否有當謹具摺瀝陳伏乞皇上聖鑑謹奏又片再奴才正摺所請攺折南漕如蒙宸衷獨斷特旨施行不特監兌押運各費可裁卽倉漕糧等官並可酌汰每年約可省銀五六百萬兩米旣攺折州縣自無從浮收所存於民者其利尢大固非沾沾守舊一孔之見者所能知也外此尙有弁屯田一項再能裁撤歸並認眞整頓攺由地方官徵租計一歲所入又可收回中飽銀七八萬之數理財大宗無逾於此如聖明以爲可行奴才再當詳細具奏謹先附陳大情形伏乞聖鑑謹奏又片再南漕旣議攺折有漕省分均應一律辦理京倉自難任其空虛應由戶部每年預提折價銀兩就近於津通一帶購買好米以十萬石爲率逐年收放以寔倉庾所有采運存儲一切事寔當畱倉場侍郎一員督辦又漕米向有白糧一項上供玉食自應循舊敬謹解京至王公及三品以上大員俸米應否酌定若干著爲定額旣由各該省專員齎解抑或一律攺折應請飭下戶部一並核議謹附片具陳伏乞聖鑑謹奏漕運論錢寶琛天下之獘莫患乎上下相蒙姦猾得以中飽而上與下交受其困今漕獘甚矣有司苦重費矣然恐不足以應弁丁之取求而益多取民上官議減費矣然恐有司不足以應弁丁之取求而重累則聽其益多取民而不之禁夫費有數耳有名耳其可言者費也其不可言者可裁者也試卽開行以後計之淮以南無所爲費也費自閘壩始有添聞之費有啟板之費有漕委供給之費一皆取足於夫頭夫頭浮其數以責之伍長伍長益浮其數以科之散丁至起駁交兌皆然散丁之願者竭以應其黠者貧無賴者有借帑已耳有逋糧已耳有揭債已耳問其所借者曰新運抵補也所逋者曰發南追北也所揭者曰隨幫守取也而其前所恣意取求於有司者散丁什不得一二也利盡歸於伍長而伍長中又止一二人焉專其利此一二者視爲儻來鮮衣怒馬酒樓歌館舉百萬金錢蕩而化爲灰燼蓋什而八九也其勢不日敝一日不止故總漕之大要有三曰汰冗員除役蠹愼委運汰冗員之目有三曰減催趲省隨從申約束除役蠹之目有三曰核關纜禁需索絕饋送愼委運之目有三曰重更調戒遞署息奔競糧道之大要有三曰稽幫弁察運丁嚴水手稽幫弁之目有三曰黜貪劣去奢華退老疾察運丁之目有三曰杜虧缺謹風水節淫用嚴水手之目有三曰斥遊幫遏爭釁責保結朝廷擇淸嚴望重之大臣而之總漕總漕擇監司之廉能精敏而任之糧道糧道擇幫弁之勤謹練達者委之漕運運丁之老成明幹者派之水次而俱秉成於總漕上下一心協力不苟異同行之一年而不少效者未之有也然後總核其出入之數以定次年之漕費彼有司所出旣少而不輕減其賦以紓倒懸之赤子者亦未之有也若夫楊村之駁運通壩之兌收俱視南漕爲輕重奪其所可欲而臨之以嚴威其亦可以次第而受治也夫論漕運或曰國家歲辦漕運舉由東南諸省徵解以實京倉則轉輸之道尙焉而轉輸之法則有二道光以前專行河運各省辦理漕務悉有成例可援道光以後河海兼運而海運則試辦嗣後軍務疊興運道梗塞江浙漕米全歸海運歷屆辦理均無貽費輕運遠著有成效近數年復由招商局輪船分運愈妥愈速厥效尢彰當道以妥辦有年向無貽事關重大不敢輕議更張且深知河運漕船一時斷難議復𨿽近年試行河運亦祗轉江北之漕但恐海運沙船未能全臻妥協又不能將江浙漕米全交輪船轉運以故有漕省分𨿽有轉輸之誠或難免望洋之嘆況近來漕運有海運而海運中有沙船有輪船𨿽不敢擅議更張似宜由朝廷定一畫一章程庶免由河運者徒延時日議海運者膠執定章耳余曰子不見前蘇撫丁雨生中丞奏疏乎請妥籌漕運而綜計其得失言兵燹以來有漕州縣折收減耗從前一槪裁汰欲復河運必須加費小民計較錙銖減漕之惠彼旣習焉相安驟議加增恐多疑慮且流氓甫集瘡痍未復正宜曲爲休息加意體卹不宜多取以耗民則河運未易復者一也近來幫船罕有存者屯籍旗丁亦已各散欲復河運必須另造漕船數千艘招覓旗丁水手數萬人公私耗費無有旣極此時帑儲庫兩未充裕驟添巨籌撥無從則河運未易復者二也黃河北徙運道久矣失修同治四年曾試行河運回空之船因沿途淤塞並無片帆南下欲復河運必須疏泉浚河乃可蓄水濟運目下燕齊之間元气未復驟興大役供億煩苛則河運未易復者三也河運旣難議復勢必妥籌海運然前有沙船三四千號海運可無缺乏之虞今則減至四五百卽蘇浙漕糧尙且不敷周轉更難接濟他省而天津東衛等船船身寬大本可運漕第與沙船有畛域之分且苦釐捐之重年來至者亦頗寥寥計惟以夾板分運載貨之餘兼以運米否或以輪船分運防海而外兼以運漕或照章租賃而許其兼帶貨物量減稅釐或由蘇閩各制造局派撥而津貼經費兼檄巡防以夾板輪船輔沙船之不及藉濟全漕各省臨江沿海處所及天津收漕之處分別建設漕倉隨到隨收隨收隨運務使轉運各船免停泊而速輸轉則各省全漕均可漸次起運且可源源轉輸各等因老臣謀國洞悉機宜遠慮深謀興利除獘讀公奏疏者無不欽佩敬服然愚謂沿江臨海處所分建漕倉隨到隨收隨收隨運固屬便輸將而捷轉運第有漕地方或臨江沿海之地相距窵遠則運遲漕米之始運費仍屬不資且恐米色耗折各有參差則官吏可藉口需索而承運者尢不堪其累不如查核每年應輸全漕若干折價稽徵足額復核定運費加費若干全數兌交沿海沿江各海運局代辦米石陸續起運似更省冗累而免延今江督劉峴莊制府撫江右時已有采辦米石以濟漕運之請且由招商局代辦代運一手經理尢爲便利捷速法良意美無微不至旣免催徵時逃選米色之煩則官吏無可苛索復免繳米時輾轉承運之累則小民不苦煩苛而江省無須委員幫辦亦省設局經費滬地由輪船轉運更不稍事遷延裕國便民允推至計所願有漕省分之近於滬地者則照章運米來滬收起運其有漕省分之遠於滬地者則援例折價由滬采辦起運此近時漕運最捷之良法也至運漕之法前聞李傅相奏準各直省分別購置輪船計共二十八艘統交招商局分派轉運復有招商局原有輪船十數艘若將全漕檄令接運則行駛捷回空速裝儲廣輸轉易而船數亦不虞不敷前東撫丁中丞議浚運河擬復河運工程浩大幾逾十年迄今始暫試行然祗運江北之漕而已按近年江浙漕糧仍由沙船輪船分裝由海運津夫果浚深運河不復有淤淺之患則由招商局另行購置淺水輪船由運河銜尾北上亦足以濟海運而復河運且可垂久遠而易海運爲河運此又將漕運最妥之良法也所謂定一畫一章程者其在斯乎惟如何廣籌經費如何妥定新章及如何安頓沙船則因時制宜以俟相機審視時勢之君子籌漕篇上魏源道光五年夏運舟陸處南士北卿匪漕莫語先籌民力乃及天庾一壺中流敢告幕府作籌漕篇客曰僕伏東海之壖隸貢賦之鄕今者淮決湖涸千里連檣積如山岡蓄淸則無及由陸則財傷航海則非常然東南之果終不可不登於太倉竊耳當事之議欲借引夫黃河蓋不得已用之庶權宜濟急之一方或者其可行乎對曰非下士敢議也然竊聞之利多害少智者爲之害多利少審時施之有害靡利無時而宜之今者堰𨿽決矣河未病也淸𨿽泄矣可徐盛也漕𨿽亟矣策未罄也智者因禍而爲功未聞加患而益甚若之何用河而河病助淸而淸病濟漕而漕病夫黃宜合不宜分分則力弱而沙沈淸宜鬯不宜淤淤則倒灌而患深將姑爲濟運計乎竊恐運河淺狹豈容濁泥數日而膠旬日而夷銜尾磨淺有如曳龜進退觸籓計當安施幸蚤圖之毋悔噬臍客曰江淮二瀆皆瀕於海淮爲河奪故道未攺贛楡沙船運貨吳淞來往爲恆未嘗失風是沿海可行也嘉慶中開減壩奪鹽河淮北之商載鹽海航由福山入江行千五百之內洋是江口可通河北也今者糧艘扼於淸口進退兩難盍令由江下海入於云梯之關逆溯而至中河奚必濡滯乎河幹曰是康熙中所會議而河臣張鵬翮格之未行者也夫贛楡之淺船無過二百石故可載輕以涉沙詎可行千餘石之重艘乎鹽運自北而南可進乎江口糧艘自南而北必上乎黃河鴻流噴薄百里爲激蕩兩岸絕纖道豈能效逆上之魚乎攺由海舟費且無益矧在漕舟十無一濟如之何可行也客曰古之漕運皆用轉船沿水治倉遞輸於官江舟不入淮淮舟不入汴汴舟不入河河舟不入渭自宋崇寧中始攺爲直達綱今淸口齟齬漕舟不能入黃則盍仿建倉之意截畱滯粟於淮揚或仿轉般之法集河北山東河南之船於北岸接運乎淸江二策居一可否其行曰玆所策者將以暫行乎抑永行乎其以濟全漕乎抑半漕乎南漕正耗四百萬石以一倉貯萬石必四百餘倉木必堅厚地必髙燥費鉅時曠其未成以前截畱之粟無所貯將糶賣以易新乎則出入之間貴賤兩傷折耗百出將修以備將來不時之急乎則不遺力以造倉倉成而河運通仍歸無用將不建倉而第接運乎則河南山東直隸額設之官撥船二千百有五十艘每船止受二百五十石僅可運米五十餘萬縱盡簽商民之船勿顧怨咨亦不過百餘萬石尙不足濟南漕之半必更增造五百石之船數千艘爲費數百萬而淸江過壩每日僅能過二萬石非二百日不能竣必誤抵通之期且唐宋漕運皆以民不以軍也今循明代之軍運而用唐宋之轉般則自黃河以北其仍用屯丁乎不用屯丁乎用屯丁則𨿽轉般而依然直達且本艘之回空莫顧撥之兼轄難周如不用屯丁而至淮卽還則接運北上者民乎官乎沿途稽察誰司通倉勒索誰給米色耗壞誰任乎夫唐代沿途置倉遞相灌注已有鬥錢運斗米之言今不革數百年之運軍與百餘年之倉獘而漫議永行者左也無素備之倉廒與一定之成憲而倉卒暫試者尢左也子言師古吾見其滯今也客曰舊漕變價新漕折價可乎曰太倉之儲非下士所敢測其數可否停運議俟廟堂且以數百萬米易銀銀必貴以數百萬銀易米米必貴出入皆耗是變價之累在於秋成穀賤之時而責以納銀則賤愈賤於浮收積獘之後而責以斂銀則浮愈浮是折色之累在民正供有定河患無恆停運其可常乎是倉儲之虞並在國以策之又未見其可也客曰救急之圖苟且之計固皆躓矣請捨一時之謀商異日之畫亦有二議或可久遠乎曰願聞其說客曰古言運道必曰汴渠托始鴻溝大辟於隋起滎澤引河入汴達於淮曰通濟渠又因沁水南連河北通涿開以濟運曰永濟渠唐宋以來皆因之是古運道本出於河淮之上也自元浚會通河而汴道遂廢然其東支入渦者上流𨿽塞而其南支合潁名賈魯河者仍上受京索須鄭諸水由祥符之朱仙鎭周家口至潁州以注於淮商舟輻輳焉若再施開浚引漕舟由洪澤溯淮而上入汴以抵於河則祥符之對岸卽爲陽武鉅衛河僅六十里又上游之沁河舊本入衛近攺由武陟入河仍可分流入衛使由此溯之則其南由淮入汴者卽今日商舟通行之水其北由沁衛達天津者卽今日通漕之水不大煩穿鑿而運道出於河淮之上游不復與淸口相犯髙堰之水可以毋蓄而淮揚下河之水患可免矣微山蜀山諸河可以毋蓄而山東之澇旱可免矣曰若子之說是移淸口於河南以鄰爲壑者也病河病漕以之直達固不行以之轉般亦不行者也隋之去今千有餘載河底深通視今數倍然且旋開旋閉唐劉晏等卽已攺用轉般不能直達宋都汴京南漕本不入河其北漕甚少已歲虞河之倒灌故嘗塞河引洛循廣武以入汴及河嚙廣武而運廢宋室南遷金源河徙諸渠淤廢是以元人攺開會通河豈不知汴沁自然之利甘鑿空勞費之役哉況今又五百餘載河髙地下勢同吸注引賊入室建瓴必潰南決入汴則必無開封北決入衛則必無衛輝且南河有減水壩而東河無之者蓋建壩必依石山而藉膠泥自東河以上地坦土疏卽滅壩尙虞其奪澑引河通運乎若欲溯汴而上由鄭水以至河陰與武陟對岸以截河而入沁則鄭水涓淺不可以舟且沁性濁悍歲虞橫決而欲以人力操縱之使七分入黃三分入衛沁必全勢北趨不必河躡其後矣若卽於陽武元人陸運之道車載六十里而至衛河則昔人所運不過數萬至十萬石今以數百萬之漕而三易其舟兩般其堤勞費尙可問乎且兩岸之倉接運之船不與前議同獘乎是以衛運則中灤淇縣之挽陳州新鄕之運元明偶試之而不恆也汴沁則胡世寧建議於嘉靖範守己貢策於萬曆而皆不用也客曰然則黃河者運河之賊乎故漕與河不雙行舍河用海事有元明易安以危世復望洋竊極憤恌之思欲去兩短集兩長則盍捨運河開膠萊河辟外洋從內洋愚者千慮必有一當請爲子陳其詳夫江南之與北直接壤海壖裏距不遠也而山東之登萊二州斗出海中長如箕舌由南赴北舟行必繞出其外故元人海運三道皆放黑水大洋趨成山繞至天津遠者萬餘里近者四五千里誠由膠至萊鑿通故道三百里則漕舟出射陽湖之廟灣入海三百八十里至山東入膠河至萊州海倉口復入海四百里至直沽凡舟行千有四百餘里而沿海洋中不過六百里內免黃流之隔外辟黑水之險以海運之名有漕河之實計莫便此矣曰元初之故蹟劉應節崔旦之遺說僕亦嘗考之馬家峽之難開分水嶺之難鑿兩海口之潮沙難去濰沽河之水勢難引吾子諒亦聞之今不更端矣且卽使沙石天開海潮神助揚帆莫禦而抑知有不可行不必行者乎夫海舟不畏深而畏淺不患風浪而患沙礁江南沿海橫亙五大沙舟行所最畏元初沿海求嶼逾年始至旋辟其險徑放大洋而旬餘卽達今黃河云梯關外復漲千里長沙皆舟行必避之險若由膠萊故道則舟當何出乎將北出淮河口則今已爲黃河所奪將南出射陽湖則口若仰盂不可以通大艘斷不能不出商船所由之福山吳淞二口矣旣出福山吳淞則由崇明十直放大洋必繞逾大沙暗礁二千餘里而至山東但再行內洋千里卽天津矣豈有已過險遠之外洋反辟平恬之內海而折入膠萊之小河是不知地利江舟不可以行海海舟不可以入膠而膠河撥舟又不可以泛直沽將必一米而三易其載一運而三增其費是不審人事懲會通之穿鑿而復以穿鑿易之辟大洋之險遠而更以險遠益之舍徑卽迂求奇反拙尢未見其可行也客曰海運其可行乎曰天下勢而已矣國初都海與前代都河都汴異江浙濱海與他省遠海者異是之謂地勢元明海道官開之本朝海道商開之海人習海猶河人習河是之謂事勢河運通則瀆以爲常河運梗則海以爲變是之謂時勢因勢之法如何道不待訪也舟不更造也丁不再募費不別籌也因商道爲運道因商舟爲運舟因商估爲運丁因漕賈爲海運費其道一出於因語詳賀方伯復魏制府書中其大旨曰海運之利有三曰國計曰民生曰海商所不利者亦有三曰海關稅儈曰通州倉胥曰屯丁水手而此三者之人所挾海爲難者亦有三曰風濤曰盜賊曰黦濕此三難者但以商運爲海運一言廓之而有餘故曰爲千金之裘毋與狐謀其皮築數板之室毋於道謀其疑眾人以敗事聖人以決機苟非其人法不虛創功不虛施時乎時乎智者爭之籌漕篇下魏源道光七年夏減壩旣築禦壩仍不啟黃髙於淸漕舟復艤天子命相臣行河難復起作籌漕篇下客曰爾者海運則旣行矣顧所欲海運者爲河漕不能兼治故欲停運以治河也河通而漕復故則海運何所用之其將河海並行乎抑將以海易河乎曰此河臣明於河不明於漕之言也又但知治江西湖廣之漕而不知治江浙之漕之言內河之患在國計漕之患在民生國家歲出數百萬帑金以治河官民歲出數百萬幫費以辦漕河患卽有時息幫費而無時免孰謂河治而漕卽治乎全漕卽不由河河未必因此而治況江浙之漕卽由海運而湖廣江西之漕斷不能不攺河運孰謂海運行而河卽可無事乎江楚賦輕而船重抵淮遲汛漲輒虞堵閉故言漕事易而運道則難江蘇賦重而船輕抵淮蚤汛前尙可籌渡故言運道則易而漕事則難海運有所以救江蘇漕務之窮非徒以通河運之變也且河運幫費旣不可去海運亦需雇舟而謂幫費可盡去者何哉屯艘行數千里之運河過淺過閘有費督運催儹有費淮安通壩驗米有費丁不得不轉索於官官不得不取贏於民合計公私所費幾數兩而致一石尙何暇去幫費海運則不由閘河不經層飽不饋倉胥凡運蘇松常鎭太倉五州郡百六十萬石之糧而南北支用經費止百有二十萬以蘇藩司歲給屯丁銀米折價給之而有餘是漕項正帑已足辦漕尙何取乎幫費無幫費則可無浮勒無浮勒則民與吏歡然一家然後可籌吏之策或將江浙兩省地丁錢糧向例收錢者奏攺收銀以免火耗申解之賠累以劑一切辦公之需費視收漕之浮勒不及其半捨重就輕民必樂從吏無少絀故海運於治河無毫髮之裨海運旣行則可專力治河不必兼顧運道一切借黃蓄淸之策不致牽掣爲患所裨甚大此語殊失當而於治漕有邱山之益較河運則有霄壤之殊捨是而徒斤斤補救議八折議丁禁包戶禁浮收皆不揣其本而齊其末也卽不然名議海運僅斤斤於河道之通塞而不計東南民力之蘇困吏治之澄濁亦見其軾不見其啑也客曰海運爲蘇松漕計則得矣浙江淮揚仿此可識矣湖廣江西之漕其無可籌乎曰內河之貢道天庾之正供其不能全歸於海運明矣越重湖大江千餘里而至淮安則屯丁屯船不可裁亦明矣然江楚賦輕則輸納之困差緩於江蘇江楚船重則閘河之累亦甚於江蘇賦重者旣於其賦捄之船重者亦於其船治之而已人知黃河橫南北使吳越一之漕莫能達而不知運河橫亙東西使山東河北之水無所歸人知幫費之累極於本省而不知運河之累則及封蓄櫃淹田則病潦括泉濟運則病旱行旅壅塞則病商起撥守凍則病丁撈浚催儹則病官私貨私鹽則病榷恃眾騷擾則病民皆由於船大而載重夫大與重豈例應爾哉會典所載各衛所運糧之船名曰淺船毋逾丈深毋逾四尺約受正耗米五百石入水毋過三尺過淮驗烙有不如式者罪之必使船力勝米力水力勝船力𨿽河淺閘急亦可衛尾遄進而無阻曩惟江南河南山東之船尙不逾制其江西湖廣浙江之船則嵬然如山隆然如樓又船數不足攤帶票糧入水多至五尺以外於是每大艘復二三撥船以隨之是以渡黃則礙黃入運則膠運遇閘則阻閘一程之隔積至數程北上之後復滯回空而邇日山東江南之船亦復仿效逾制繼長增髙日甚一日其實所載額米仍不過六百石餘悉爲攬鹽攬貨之地沿途販售所至輒畱稍加督催輒稱膠淺夫旣知大而窒礙何不使小而便行誠使嚴敕有漕各省每遇更造之年力申違式之令凡糧艘至大以千石爲度以六百受正供百石受行月口糧餘三百石許其載貨不出數年悉攺小矣夫然而旗丁之困窮可以幫費之浮甚可以輕何則丁之苦累者五曰遇淺撥載之費過閘繳關之費回空守凍之費屯弁押運之費委員催儹之費今旣攺小則不膠不撥遇閘提澑通力合作勒索無由而費省十之一二矣抵通不逾六月回空不逾十月而費省十之三矣各幫惟遲重難行故本幫千總領運而外復委押重押空各一人沿途文武催儹而外復有漕委河委督撫委其員數百每船浮費其金又數百今旣載輕行速冗濫盡裁而費省十之五六矣所省各費卽足應通倉之胥規而所餘尙半大益於本漕者以此夫然而泉河灌引之禁可以弛諸湖淹田之害可以損山東微山諸湖爲濟運水櫃例蓄水丈有一尺後加至丈有四尺河員惟恐誤運復例外蓄至丈有六七尺於是環湖諸州縣盡爲澤國而遇旱需水之年則又盡括七十二泉源涓滴不容灌漑是以山東之水惟許害民不許利民旱則益旱澇則益澇人事實然天則何咎今漕攺小入水僅三四尺則湖可少蓄而民田之涸出者無算旱可分引而運河之撈浚亦可紓大益於鄰封者以此客曰會通之河非第運糧亦以通貨今漕艘不許多載則京師百物踴貴而水手工食不敷且江楚船數不足每多灑帶今攺小旣不敷分載增造又費將安出越洞庭彭蠡涉長江非重大其能禦風而壓浪乎糧舟三載小修五載大修十載拆造如必逐年漸攺則勢不畫一一舟不前千艘皆滯安能望十年之迂效而救目前之急難乎曰賤貨必在通商通商必在利行未開旅滯而物集途通而貨壅船旣遄行則荊楊豫之貨循運河而上江浙之貨附海漕而北物價必賤於前且船大則水手必多多則不得不各販私以裨工食今則向用數十人者止用十數人利散見少專則見多贏絀較然矣船大則造費亦大故不能足數若以二千石之船攺歸千石則卽使二船造三亦有贏無絀矣四川湖廣販米販貨之船穿巫峽歷洞庭而下者或五六百石至千石而止往還無失知船之勝風濤在完固善操駕不在鉅觀矣是三難者皆不足慮至逐年漸攺之期則二船攺三計之江西十三幫但﹝攺﹞﹝收﹞六百艘已足九百艘之數六年而始畫一湖廣六幫但攺二百七十艘巳足四百餘艘之數三年而始畫一若求易簡速效之方尢有一舉兩利之策考江蘇一省漕最大船最多而較浙楚爲制最小江蘇旣全歸海運則所餘空艘卽足以受浙楚三省之糧誠使江廣重運至瓜州卽卸糧於吳船仍令原省屯丁水手接連北上易船而不易人如江浙未歸海運則並將吳船移至杭嘉湖受載亦易船而不易人其浙楚三省重船售與大江運鹽販貨之巨商變價歸官以安置江蘇水手如浙漕亦歸海運則估變浙艘亦卽以安置浙江水手是一轉移間而江廣重運爲輕運豈必求三年之艾始捄七年之病耶客曰南漕固不可全歸海運而河患難必萬一江西湖廣之漕灌塘亦不能濟庸遂無策以籌之曰海運獨除江楚安徽者爲經久計非不可爲權宜計也且河運所難於江廣非獨船重亦以途遙夏汛啟壩恆虞倒灌至海商豆麥之利則在春秋冬三季其時船價皆增而夏季則北方缺貨船價亦減此時江廣重運正抵瓜洲順風赴北至平至速是海運反以江廣爲便諺云五月南風水接天海船朝北是神仙如使河運中梗漕艘不能飛渡原可兼前策而暫行之令海船春季則舉江浙之漕一運而至津夏季而舉江廣淮揚之漕接運而赴北俟河運旣鬯則仍罷海運歸故道權宜變通夫奚不可且當事所難於江廣之海運者有二一則漕費已給旗丁而海舟雇價無從出也二則瓜洲至福山口二百里糧船不熟水道海船又不肯就兌也不知重船旣不北上盡省閘河通倉之費獨收沿江售貨回空迅速之利且非江浙永行海運盡廢漕丁者比則但酌給幫費已大懽忭而其未給之漕項銀米移歸海運乘夏季海船價減之時每石尙可酌省當無不足江廣漕項不及蘇松之寬裕故必節省方足至揚子江下汔福山口水道則崇明買米之船可至江寧安慶豈不可至瓜洲而其自上而下者尙有焦湖之米船鎭江之紅船或熟於沙綫國初海寇張名振鄭成功皆以海艘直闖金焦往返如戶闥誰謂海艘不可入江者但令沙船三月未齊集福山口先雇米船數十向導海船往返試行一次使沙礁洞然卽催各幫海船溯至京口受兌計江廣百萬之漕但用海門通州崇明三幫已足其沿江彈壓則有通州狼山鎭而京口南北兩岸可泊數千艘天時地利皆出十全以海受江可經可權誰謂宜吳船而不宜楚船也𨿽然此議暫行則南貨多由南通州附載不盡由上海於海牙關儈又有不利焉顯阻陰撓勢所必至吾故總策運事而始終斷之曰苟非其人法不虛行海河並運論朱其昂謹案論漕運者非主復河運卽主仍海運治河運者恪守舊章而未善復之之法仍海運者董收近效而未睹仍之之害𨿽言皆有本其實非萬全之策也夫海河形勢今昔迥殊控制機宜關系尢大惟因時以制宜乃變通而盡善在歷代海河興廢惟利獘是論在當今變置措施直安危攸系與其臨渴而掘井何如未雨而綢繆職道濫竽飛挽二十二年比來辦招商局務粗觀成效幸免隕越之虞與負委任之意玆以歷年承辦運務見聞所及而有得者著爲海河並運制機器內河造小輪船承運之說不揣愚昧敬謹錄呈惟執事者采擇焉主復河運者其意良是但運河節節淤塞軍船片板靡存處不能驟復之時而持不可不復之議於是藉良窳不齊之民船爲軍船湊各處無源之水通運道曠日持久而得主於通州尙屬幸事若張秋一帶淤塞成陸之處糧船至其地待水渡黃而伏汛不發雨水不多迨至七八月河底依然枯涸不得已而換船陸運輾轉遞剝費盡無窮之力而運至靜海天津等處運河已凍米色已黴起囤無倉回空無日如同治十年之河運不特疲民傷財且幾貽誤正供此所謂未善復之之法一之爲甚不可再試者也主仍海運者謂自道光六年咸豐三年江浙漕糧相繼攺歸海運以來抵津早而交倉速腳費省而折耗輕公私稱便𨿽比年沙寧船生意寖衰船隻漸少往往不敷承運且船身較遜米色亦間有蒸變之虞然有招商局輪船協運以補沙寧船之不足而利便過之海防日有起色洋面尙屬安靖循而行之足以持久何必去易就難捨便捷之海運復艱難之河運哉不知天下事無遠慮必有近憂患須防於未形機須見於先事今海防𨿽備洋面𨿽安萬一洋面不靖海防戒嚴縱不至防無可防靖終不靖而當不靖之時嚴防之際京倉豈可一日空虛玆固百年未必有之事而一日不可無斯慮者此所謂未睹仍之之害規小利而忘大患者也竊意爲今之計趁洋面安靖暢行海運之時試行河運辦有成效或以十分之五或以三分之二撥歸河運無事則海河並運有事則專歸河運此爲最便但欲行河運宜先治河欲治河宜先講治河之法治河之難非狃於成見卽誤於因循今運河𨿽多阻滯究不至全行淤塞若再耽延必至無從下手現在淤塞成陸之處如張秋至臨淸南北數百里幹見河底尙可用人工挑挖惟淺阻有水之處河身較長旣不能戽水開浚又不能帶水疏通見效殊非易易至軍船旣已無存自應用民船轉運然米數少尙可招雇米數一多萬難應手勢不能不由官添造糧船若舊例是循不但花銷太大費用浩繁而且夙昔之獘端百出可考而知又往返稽延不能備緩急之用故狃於成見無濟也惟有制機器以治河造小輪船以承運智力兼施河漕並治經費省而閱時速似爲說實可程功河道旣通輪船旣備卽從江北以試其端江北有漕州縣半濱運河如髙郵邵伯寶應汜水仙女廟一帶類皆產米之區邇年江北運漕均在該處買米兌裝起運視江浙等省尢爲便捷俟江北漕糧全歸河運然後繼之以湖廣分之以江浙由近及遠自少至多南北脈絡貫通江河周流無滯將見運河商賈漸集兩岸居民日增如是則河運日益多海運日益少河運多則內地盛海運少則海口衰海口衰則外人無可希冀海防亦由是固矣惟是治河造船在在需費值此餉項支絀勢難二者兼籌而治河造船相爲表裏旣不能一气呵成又不能二者偏舉惟有於有漕省分按漕數先行借墊或於各新關二成洋稅項下借撥若干通融濟用其河運規模仿照招商局協運章程先造兵商兼用新式小輪船十隻每船力勝二百墩喫水三四尺堪裝米二千石一日夜行五百里一月運二次每年自二月至九月可運米三四十萬石回空貨物以北方煤鐵爲主運漕之暇協助防務卽以水腳爲澆裏奏派妥員予以事權俾資展布不數年必能船米遞增若造船至百號則米可運三四百萬石轆轤轉運梭織巡防南北數省若身之使臂臂之使指內防愈密外防愈堅且江海往來貨物已有招商局大輪船以分其勢又設小輪船以攬其全不獨海防有事有備無患且洋商生意不難使之徒手而返矣至有漕省分起運之處有通州交米之處均應設立公局由小輪船往運赴通一杜攙米之獘端一省轉剝之周折較現在海運由津轉運者更爲利便或謂此事不難於造船起運而難於治河利運運河綿二千九百餘里旣限於地軸髙低淺深不一復梗以黃河險阻泛順靡常又運河自臨淸州南門重啟閉有時而輪船往來利於迅速若節節等則耽延時日若隨到隨啟則水源不敷且下水而放猶易上水而盤更難此皆老生常談世俗泛論實未嘗深長思也夫自淸江至臨淸爲六十有一拚以三日耽延便可過𨿽多何礙於道至於河淺之處可浚以深之來源不敷之處可引支流以足之黃河水涸之際可開渠以通之汛漲之際其勢洶湧在他船不能截流而過以輪船機器之猛利船身之堅固行動之靈便又何難一二時辰克期飛渡耶第河以北地形卑下勢處下流若開浚運河之口而不爲堤防一旦黃流陡漲橫注北趨則自陽谷荏平而下其患不可勝言然亦有以制其患者開利津鐵門關外四十里淤塞之海口以暢其下流而髙其北岸堤塍堅其運河壩則桃花之浪竹箭之流俱無慮矣或又謂復河運而用輪船能保外人不因端藉口啟其通商運道之心乎不知彼族惟利是圖從前各口之利權爲其占去者內無輪船以制其先遂致爲其所奪現在興內地之利先有輪船以制之卽使欲爭而我以運漕爲名明杜其爭之之口以防江爲義彊戢其爭之之心斯外人初則不可爭繼則不敢爭者也聞東洋內地皆設有小輪船故西人火輪船至東洋通商止於海口往來不入內河駕駛非若入我中國旣得通商江漢又欲馳驟川滇也此其明證或又謂外人窺伺邊境如雲貴四川等省或駕輪船或開鐵路彼方狡焉思逞日出不窮而我徒沾沾於小輪船殊非當務之急不知事有似緩而實急似小而實大者彼族之寬我邊境其志固不在邊境也按沿海各口久非淨土所恃者內地耳然自漢口通商以後天塹之雄已爲穿破若雲貴四川再開鐵路衣帶之勢全歸無用表裏山河大半爲其牽制一朝有事防不勝防守不勝守矣今設小輪船以通河運使東南財賦可以由運河輸至京師固其根本然後設版於海江要隘寓兵滇蜀咽喉南北無隔閡之虞飛挽有自如之勢聲色不動而形勢已成夫豈非當務之急者哉或又謂設小輪船恐礙招商局大輪船生意是知其一而不知其二者夫大輪船盡有海運可支卽使他日盡攺河運尙可赴南北各埠爭復利權招商局以攬載爲大宗未嘗專恃運漕爲生活亦復何礙或又謂海運攺則沙寧船生意絕河運用輪船則運河民船生業皆有關於華商元气殊不知沙寧船倚藉運漕原近年來不得不然之計若各口輪船漸少則沙寧船生意漸復運漕之利有限貿易之利無窮何至於絕小輪船往來裝載貨物以漕米煤鐵爲宗本非運河民船生意卽稍有侵占通運道之支河別港口岸甚多亦足以爲生計又何至失業乎或又謂如是恐新關稅項減色然新關減色一分常關起色二分但須攺常關平時完納之條從新關見百抽五之例截長補短並無損益於公家苟能挹彼注玆固不必因噎而廢食也洋商之入中華也由南及北串入長江追原其故未始非河運廢弛內地巨商大賈懋遷海口於是各口漸旺而洋商乘機漸入置金帛於門外使竊兒生心此慢藏誨盜之所由來而前代海禁之嚴亦以有見及於此也誠能復內地之利卽分海口之利分海口之利卽分洋商之利自北及南漸漸利皆歸我得瀉子補母之法行見熙熙攘攘盡我得也國勢由是而彊元气由是而復而數十年外來之患亦可消弭於無形矣總之外人以通商爲名窺我中土我卽以運漕爲名制其叵測此中樞紐不待明言但非常之舉卽大難之端若任用非人則罕有成效是惟任人不疑疑人莫任專其職事假其便宜不以一眚見嗔不以言轉念儻號令朝更而暮攺等築室於道旁則經權所系成敗攸關不可或忽者也治河運漕章程十條附例於左一治河宜總計全河形勢分別辦理也按運河北自通州石壩起南至揚州瓜州口止長二千八百八十二里四分河形曲直不一河道通塞不一地勢起伏不一水流順逆不一堤位險夷不一座完廢不一須節節勘視處處丈量洞達全河形勢然後繪圖估工畫淸段落酌定限期或用人工挑築或用機器開浚派員分途辦理同時並舉庶冀克期蕆事工費不致虛糜一治運河宜兼治黃河以免衝決之患也按運河自戴家廟至安山穿黃河而過當河水安流船隻固可利濟卽水枯之際尙可開通支河引汶水以渡惟汛漲之時奔流湧北岸輒有泛濫衝決之虞若僅髙堤堅扞禦是論𨿽爲不可少之工程尙非治本之意查黃河泛濫皆由下流淤塞不能容納消導所致是宜開浚東河以下黃河淤淺之區與利津鐵門關外四十里淤阻之海口以暢其入海之流則順軌可期自不至爲患矣一小輪船式樣要兵商兼用以期適用也將來制造小輪船宜雙暗輪鐵殼兵商兼用式樣以期無事運漕有事調用並擬每船兼造有機器跟剝一隻查海江遼行剝大小皆宜運河則河面窄狹座較多門僅二丈二尺船面限於丈尺船身本小便於兵商兼用然裝米之外不能多載客貨多趁搭客而運河一通輪船南北貨物沿途搭客勢必應接不暇故宜兼造跟剝多設客位以便裝載平時祗須拖帶以省煤費若遇江湖壩水澑之處亦可生火開輪或拖或剝相輔而行免有阻滯如是則造船之資本旣輕又適於用運河輪船法制略盡於此矣舵工水手槪用華人不準雇用洋人一免駭內地之見聞別開罅隙一以杜外人之經歷致啟譸張至船上起貨起椗及往來盤俱用機器之轉移取其省力而利便事半而功倍也一制造機器宜斟酌變通格外靈巧也運河狹淺壩較多若機器大而河身小則不但有難容之勢抑且多轉折之礙必須相度河道淺深門狹向外洋定造開挖內河之靈小機器議立合同如不合於用說明包退包換以期利器善事費不浪擲也一擬請添設運河常關照新關則例榷稅以補新關之絀也運河旣通輪船南北搭裝貨物必多內河貨多則海口貨少海口貨少洋關稅項必減而現在要需半資關稅一朝減色窒礙殊多是以必須添設運河常關以補新關之絀然常關稅則所徵甚輕若照常關稅則抽收仍復無幾故又須援新關見百抽五之條照常完納以期關市之徵有益無損惟輪船運漕北上裝載貨物仍須遵照舊章免予二成輸稅如二成以外及回空裝載貨物槪令納稅不準遺漏絲毫其所收稅項亦應照新關章程以八成解部二成畱存以備不虞之用一治河造船宜先籌款也治河之費擬請於各新關二成洋稅項下陸續借墊或於有漕省分按漕數先行撥借以便將河道設法疏浚一面制造小輪船稟請派漕試運以觀厥成一海運漸歸河運擬請將所省運通剝費撥爲治河經費也查海運米石由天津轉運通州每米一石需剝船水腳銀一錢六七分毛米八合食米一升一合五勺合計每萬石應需水腳銀一千六七百兩米一百九十五合若用小輪船徑運赴通前二項俱可節省若小輪船承運至百萬石則年可節省銀十六七萬兩米一萬九千五百石應請將此項節省經費撥歸河治項下以還借墊之款其銀卽與承運水腳銀兩一並按數支發無須另文領解以歸簡便而省繁文一擬籌歲修運河經費以垂久遠也河運復河道通必須設有常經籌定歲修經費以便隨時疏浚修築河道無淤塞之虞堤無倒塌之慮查海江輪船裝載貨物之外尙可搭趁客位此項小輪船舉行旣可通內地數省之商賈又可免外洋艱險之風波貨物搭客自必日見興旺擬於裝貨搭客水腳項下由局照九五扣例扣提河道經費其河工壩一切夫役歲修經費皆由此項開支儻有要大工程經費不敷再行稟請於二成稅項之下動撥庶費有所出永無廢弛之患一試辦河運宜除去從前河運積習也查河運經費名目甚多現旣擬用小輪船則在南受兌在北交兌並承運水腳二成免稅一切均應照近年招商局協運蘇浙漕糧章程辦理卽辦漕省分通壩正雜各項均須奏咨立案仿照海運成案辦理以歸畫一而杜獘端一小輪船裝卸漕米地方擬請設立公局也輪船承運漕糧一切交兌事宜頭緒紛繁內應派人照料擬請於輪船受兌之處與通州交米之處設立公局專派員董經理其事以昭愼重而有責成論海運之益海運之利賴至今日而益著矣然其緣始之難則不可不知也溯自元至元九年始命上海總管羅璧朱淸張瑄等造作平底海船六十艘運糧六千餘石從海至京師然創行海洋沿山求明年始至直沽二十年罷新開河頗事海運立萬戶府二二十四年又增置萬戶府二總爲四府二十八年並四府爲都漕運萬戶府二令朱淸張瑄掌之其有千戶百戶等官分爲各翼以督歲運又按元史載海運之道初由平江劉家港入海經揚州海門縣黃連沙頭萬里長灘開洋沿山而行抵淮安路鹽域縣歷西海州海寧密州膠州界放靈山洋投東北路多淺沙行月餘始抵成山計其水程自上海至楊村馬頭凡一萬三千六百五十里至元二十九年朱淸等言其路險惡復開生道自劉家港關洋至撐船沙轉沙嘴至三沙洋於江過匾擔沙大洪又過萬里長灘放大洋至淸水洋又經黑水洋至成山過劉島至之罘沙門二島放萊州大洋抵界河口其道差爲徑直明年千戶殷明又開新道從劉家港入海至崇明州三沙放洋向東行入黑水大洋取成山轉西至劉家島又至登州沙門島於萊州大洋入界河當舟行風信有時乘順直至京師不過旬日而已視前二道爲便云明初海運因元之舊海運不給以陸濟之永樂十二年海運糧四十八萬四千八百一十石於通州又衛河儹運糧四十五萬二千七百七十六石於北京所謂海陸兼運者此也一由江入海直出活口由白河運至通州謂之海運一由江入淮黃河至陽武縣陸運至衛輝府由衛河運至蘇州謂之河運十三年會通河成遂罷海運天啟以後徐鴻儒李靑山相繼作亂運道梗塞沈廷揚議復海運然亦不能行也國朝雍正嘉慶間屢有以兼用海運爲請者然造船設官所費甚鉅故終格不行道光五年以運河淤塞漕米阻滯大學士英和疏請暫由海運得以專治內河復經兩江總督琦善江蘇巡撫陶澍藩司賀長齡等先後妥議海運章程疏請試行於是雇用商船酌給水銀兩合蘇松常鎭五府州屬起運漕米一百四十二萬九千石有奇並白糧八萬一千五百石有奇巡撫陶澍親自赴滬督辦設局於大東門外龍王廟蘇松太道潘恭常等幫同辦理以本邑熟習船務之紳士董其事自五年冬至六年六月初旬兌竣共裝沙蛋各船一千五百六十二號先後抵津交卸風帆穩利商情踴躍上下稱便嗣後復歸河運至二十七年運河潰復準江浙兩省新漕援照六年成案仍於上海續行海運咸豐三年上海城匪擾議攺於太倉州之瀏河口舉辦兌運五年縣城克復由上海交兌起運以海防同知主其事舉派員董有差遵守成規至於今無數浙省自於小南門外購地建房爲江浙海運總局每歲由浙江巡撫派員來滬兌運於此自本省創制輪船特關招商局以來又議將江浙兩省漕米分撥數十萬石裝入輪船一同運津輪船受裝旣多駛行又速官賴之而商不稱便則以頻年以來各商沙船皆恃漕水爲利益若漕米亦與貨客一例同用輪船勢必無以爲生而各船盡廢此所以屢屢歷情上訴而主持大局者亦未便遽議更張也試爲國家默籌度支之全局自行海運以來其省於河運之費者若何而運河一帶省去歲支之費者又若何吾故曰海運之利賴至今日而益著矣皇朝經世文四編卷二十戶政鹽課請更定鹽法疏道光九年王贈芳奏爲謹陳鹽務經久之法以除梟害而便民生仰祈聖鑑事竊惟鹽者天地所生以養民者也鹽法者國家所立以便民者也我朝鹽法計口以配引分地以簽商俾民無轉運之勞課有均輸之額立法本爲周備乃行旣久積獘日深而兩淮爲尢甚其致獘之由補救之法臣前摺已詳陳之誠以疏引必在遴商剔姦乃能裕課惟淸釐乎全局可收效於目前然只爲裕課計則所以爲民生計者固有未盡也何也天下之利不在國必在民其實利在民則國未有不利者也今之鹽利不在國亦並不在民而其利歸於商然商擅其利而官吏爭制其短長則其費必重商役財以結官吏而擅其獨市之利則其價必昂商以鹵雜短稱之鹽又經水販子店之手偸竊攙和而民乃受之價以遞增而愈多鹽以遞轉而愈醜於是梟徒乘機逐利與商爭權小民出官鹽之半價得潔白之淨鹽遠於官而近於私地利之所便人情之所趨固非嚴法竣刑之所能禁也查淮鹽引地最廣鹽價最貴而侵灌者亦最多潞蘆閩浙川粵之私皆越境以充之梟徒亦夾雜其中而淮南北之梟又私販於場以灌腹內其爲首者有大仗頭副仗頭之目貲本多至數十萬大夥以數千計小者二三百爲位槍矛刀戟鞭鎚之器畢具所過關隘輒鳴鉦施槍銜尾飛渡凡安徽之潁亳廬鳳江蘇之徐邳河南之南光山東之曹州湖北之襄陽江西之南贛吉紅須教匪撚匪會匪以及糧船水手皆其黨類處處充斥阻壞鹽法擾害地方今開江廣等口岸存鹽至二百餘萬引按現在月銷計之須至道光十一年方可銷竣此私暢引滯之明證也而兵役緝私者於梟徒大夥卽有懼心兼且利其規賄私行賣放轉將肩挑背負之鹽向來不在禁例者槪行緝捕以市徳於商人以邀功於上官男女老幼皆陷縲絏情殊可憫又況僻鄕險隘名𨿽淮鹽引地有終身未見淮鹽者其間私梟橫行奪淫掠何所顧忌呼號無路隱忍吞聲同爲朝廷赤子官商固公行夾帶私梟亦幸逃法网惟此小民官鹽還莫能致私鹽又幹厲禁旣受兵役擾累兼被私梟凶橫民重困矣其何以堪夫天下有不產鹽之地無不食鹽之人伏查引額定自國初承平積百八十餘年戶口滋生何啻十倍而銷數翻致短絀豈天下有如許淡食之人乎引鹽盡數不敷民食十分之一鹽不出於官必出於私勢固然也大凡止獘之道貴治其源百貨之在天下自然流通無獘者聽民自爲謀而不分官私也鹽有官必有私有私鹽則官鹽必壅滯而不行臣愚以爲欲除鹽獘以便民生莫若課歸場任戶商販自相交易使與百貨同流通於天下應請由督撫鹽政確查數令以額鹽餘鹽具報場官場官查核籍記比照引課酌定額鹽課數均勻攤徵以餘鹽作爲鹽課不論富商小販均得向戶買鹽戶卽於售鹽時納課以免拖欠追呼聽民地運銷不分畛域如是則人人可以買鹽處處可以行鹽課無壅滯逋欠之虞官無籌銷堵緝之累商人購運與否均可聽便不致竭蹶誤公而數十萬私梟不禁自絕且得貨鹽小販皆化而爲良民本輕利多人自樂爲販日廣鹽價日賤往時食貴之民莫不有含哺鼓腹之樂民利溥而民害盡除矣或謂戶勾通民販恐賣鹽之數以多報少臣思向來煎除鹽所以匿報售私者以商專其利而與民兩病也今與民自相交易民無慮髙價而短稱無慮扣價而取贏納課之數甚輕透漏之罪甚重冒重罪而逃輕課常情所不爲也況有火伏之法可知出鹽之數積查之責專在場官宜愼擇廉能之員設立火伏簿扇查明各盤以核煎實數有定額一一日夜煎鹽一有定筋名曰火伏令戶五家互保有隱漏者察出本人與保人分別嚴懲驅逐各場之課以出鹽旺澹之月互相比較按出鹽按鹽計課按課定限按限批解運庫照州縣地丁例盡徵盡解如徵解遲延虧隱課項卽照州縣例嚴參治罪其著有成效者優加鼓勵法令簡肅賞罰嚴明則場積獘一朝掃除矣此法行不惟額鹽有課餘鹽亦復多羨統昔之官鹽私鹽皆輸國課較之行引課數必當大有增加臣伏念我皇上禦極以來軫念鹽務疲乏每次豁免輒至數百餘萬恩旨諄切本不言利但使商持引以銷鹽官督商以辦課引足歲額課淸年而商與民安梟不爲民害則成法具在何敢妄請更張無如法久獘深不但國課日虧坐使小民重困卽今設法補救取效目前或能卹商裕課難免梟熾民殃若不及今攺圖誠恐私梟得鹽利則必拒捕不得鹽利則必流爲盜賊遲之又久其患不僅在鹽務而在地方臣不敢言興利竊願爲民除害且不僅除一方之害竊願除天下之害也惟臣所陳者因淮綱關系甚鉅用敢特言其略至直省行鹽情形不同原難槪論伏查各省鹽務有停頒引鹽聽民自行煎賣者有鹽課攺歸地丁聽民自便者有攺爲煎賣民運民銷者有鹽無引額由小販擔負零賣者或因梟盜日多或因民食不足或因欠逋課均經陸續請攺章程是各省鹽務疲乏亦復大略相同而淮綱累深未聞議攺蓋因商人欠帑至四千餘萬之多應商人分年帶納若不任商則此項全歸無是以未敢輕議臣思分年帶納卽在鹽價之中並非商人自出己貲分三十綱旣須三十年又展限者屢矣年復一年何所底止且商日裕饒或可續歸舊今疲乏日甚舊欠之外難保其不新虧積欠太多帶納無期此事勢之必然者任商而帑仍虛懸徵而課歸實獲以今日之課補昔時之商通且商人故業具在仍可購鹽運銷時措繳通盤籌畫似屬有裨伏乞飭下直省督撫鹽政悉心酌議詳定章程令一體遵行經久無獘商課攺爲場課私鹽盡屬官鹽養民便民姦宄潛消斯誠以美利利天下不言所利而利大者也臣愚昧之見是否有當恭摺奏聞仰祈皇上聖鑑論鹽一以天地自然之利利民而國亦賴其利者鹽也𨿽然大利之中大害伏焉古之榷鹽不一官自煮之而自鬻之者漢之武帝明帝宋之藝祖元之順帝也立官司而收其稅者陳之文帝北魏之宣武后周之文帝也召商輸銀票於京與邊給以所在鹽者宋之天聖明之洪武也商輸銀運司買引赴場支鹽者元之至大明之宏治以後與今制也自漢至今榷鹽之法時損益法之興也愈繁則獘之出也愈滋善爲法者以民之利散之於民制其出入不務與民爭利而其利究歸於國家人第知厲禁之爲禁不知不禁之禁爲無形也知多取之爲取不知薄取之取爲無窮也宋咸平中度支使梁鼎請官自鬻解鹽於邊內殿崇班杜承審言往者鄜延環應儀渭等州禁靑鹽令商人芻粟運解鹽於邊直與靑鹽不遠是以蕃部靑鹽欲售而無從今官運解鹽欲與內地同價邊民必入蕃販鹽徼利而居者亦樂其價廉與之市是助寇而結民怨也事乃已其後河決運艱增江淮兩浙荊湖鹽價兩浙轉運使沈立言本路鹽課緡錢歲增七十九萬官估髙而私販轉熾誠卹亭戶裁官估令人得詣場取鹽則鹽善而價平人不冒禁私售帝納其言而歲課視舊額倍增元至大延佑間鹽一引增至鈔一百五十貫積而不售明初開中之制凡引準銀八分商賈少利厚邊粟不可勝食夫禁蕃部之私與禁內地之私其難易可知而宋之所以絕之者惟在於平價增課以給用人之所知也乃官估裁而歲入轉溢於舊元之一百五十貫而不售明之八分而邊饟充由是觀之榷鹽利者豈在嚴禁防而重徵斂哉夫谷與鹽皆民之所以生而不可一日闕者也五穀無地不生鹽亦無地不產有天下者制田爲賦五穀之糴糶未嘗有禁而鹽獨有官私之別晝之地以限之又欲其流行而無壅此於理則不順於情則不協於勢則不便無怪乎法變事棼心徒勞而政彌拙也宋蔡京罷轉般之法囊括四方之錢入都以爲羨令商輸錢提舉司先至者增支以示勸東南之鹽利厚而商困矣明之開中於邊本良法也久之以商所應支之鹽別之爲常股爲存積倍存積之價越次收支存積行而常股次葉淇又從而變之不輸粟而輸銀不於邊而於運司始之準八分而致一引者益之至於數倍𨿽驟增帑百萬而邊儲大壞終明之世竭天下之力備邊卒亡其國淇之變開中與京之廢轉般其用意同也京之先至增支與存積之越次收支其用意亦同也罔天下之利而巧爲法以取盈京旣禍宋淇亦禍明傳言與其有聚斂之臣寧有盜臣豈虛也哉立天下之法必要於簡易使其民易知而易從後世鹽法所以不行而滋獘者太難與太繁之故也原其意非是無以籠其利而無遺然至於格而不行吾未見其利之安在也其爲計亦左矣唐劉晏論鹽法謂多官則民擾惟於出鹽之鄕置吏及亭戶收鹽轉鬻任其所之晏之言非唐一代之法百世之法也仁哲之君察民物之情循天地之理鑑古今之蹟因勢利道而爲之法其必有道與論鹽二治天下之獘當求其獘之始終得其所由生與其所終極去之而利自見天下產鹽之地曰兩淮曰兩浙曰長蘆曰福建曰廣東曰河東曰甘肅曰雲南曰四川淮南歲引一百三十九萬五千五百有十課銀五百八十餘萬兩淮北歲引二十九萬六千九百八十有二課銀二十七萬二千兩有奇兩浙歲引八十萬五千三百九十有七課銀二十九萬兩有奇長蘆歲引九十六萬六千四十有六課銀一百五十六萬兩有奇福建歲引五十四萬五千六十有三課銀三十萬二千六百兩有奇廣東歲引八十一萬四千五百有十課銀六十四萬七千五百兩有奇河東歲引三十三萬三千四百四十有二課銀五十八萬一千六百兩甘肅花馬池歲引七萬二千六百八十有六課銀一萬四千五百兩有奇雲南無引歲額以筋計者三千九百四十二萬七千一百課銀三十七萬六千二百兩有奇四川無額視一歲所售之數請引於部而備余引凡五千蓋鹽課居天下財賦四之一兩淮最鉅其獘亦最甚爲鹽之策者亦獨繁要其歸則緝私也卹也裕商也爲緝私之說者曰天下無不食鹽之人生齒之息今倍於昔鹽之售反絀於昔則病鹽者實私鹽也彼塞則此通矣其說誠是也然私果安出乎私之途非一船私者出於商船之船戶漕私者出於回空之軍船鄰私者出於鄰境之商梟私者出於所在之私販以其慓鷙也而謂之梟功私者出於商所捕得之私鹽而莫盛於商所自販之私商賄吏而以鹵耗爲名溢於額引者倍其售也先私而後官私無課而官有課也𨿽然商之販私非商之故課重使之然也課之重非課之故吏黷使之然也順治初始定綱數淮南之引一百四萬二千三百九十淮北二十二萬九千一百二十有二今淮南之引增三十五萬三千百有二十淮北之引增六萬七千八十有六矣引目旣增商未受鹽而先輸課輸課之外歲有貢貢之數五十萬在公之費又七八十萬其間大工大師旅則有加價有加筋商又輒獻銀以佐國家之急常一二百萬產鹽之地自場吏以上行鹽之地自卒役以上至於文武之大吏莫不有賂而又責之貸錢船戶以造船出財募人以捕私其爲用之繁且廣如是定制凡引課銀八錢三分及一兩一錢七分而商非銀二三兩不能運一引其後向之二者增而四三者增而五鬻一綱之鹽才得三百萬而所費殆二千萬欲毋販私得乎故𨿽販而吏不問也商私行而官引滯矣總船私漕私鄰私梟私之數不敵商私船私漕私私梟私可以法戢而商私不能禁故緝私之說掩耳盜鈴之說也夫鹽產於場場不私鬻私鹽安出禁之所販之地不若禁之所產之地淸其源而流自絕於是有議稽火伏以禁場私者矣火伏者所稽煮鹽之數也一爲一歷一晝夜一之得鹽若干有定數起止皆場官監之然諸場廣袤數百里火伏之時有先後逐逐而視之不能之勢也且夫計口授鹽度天下之丁制爲引之數引之數有限而鹽之產恆有餘積有用之鹽於無用之地欲禁朝不及夕之丁使毋私鬻禁嗜利之商與梟使毋私可乎禁之必收餘鹽以卹丁丁有餘力場無餘鹽私不緝自止此緝私先卹之說也𨿽然是餘鹽者委之無吏之場商收之乎委之積困之綱商收之乎課逋帑絀欲仰於官而官又不能故卹之說亦畫餅以止兒也不收餘鹽無以卹不紓商力則不能收餘鹽然則裕商其卹之本乎於是榷鹽之使司計之臣請蠲玉貢矣請免積逋矣請帶徵滯課矣請展綱限矣請加價加筋而免其課矣又有封輪散輪之法以劑其盈虛有借底馬之法以資其轉運凡所以爲商計者無弗至而商之困不蘇額入之課累歲而可逋官吏之費依時而無爽故裕商之說亦朝三暮四之說也原其所由始而極其所終其利獘之所在了然矣往者陶文毅督兩江當淮北積獘之後綱商盡散乃更其法爲民運官給票而收其稅命曰票鹽行之而效蠲一切之費其稅則視商運才損三之一而運鹽者已獲厚利積年之滯鹽頓空亦宋沈立裁官估而歲額轉增之證也後十餘年淮南之商益困陸監利以文毅爲之而效也如淮北之法行之而綱法始盡壞未幾東南用兵兩淮之引地戎馬交馳鹽法益掃地無餘而獘亦之蕩然盡矣數窮理極向之帶盤堅如錮山紛如積絲數十百年廟堂之上勞心焦思以圖之閎識之士竭智畢慮以謀之局而不可排障而不可開者一旦決去如轉石於千仞之岡而墜之淵也𨿽人事爲之抑豈非天哉論鹽三孫鼎臣往者亭林顧氏善劉晏之法而稱李雯之言亭林之說後人習聞之舉之達於朝諗於當事之吏胥而不行則所謂鹽利之不可興由於鹽吏之不可罷也當道光之九年禦史王贈芳嘗以課歸場請矣襄平蔣相國與鹽政福森駮之越二年華陽卓相國太僕寺卿梁中靖翰林侍講學士顧又以是請安化陶文毅駮之今觀其駮議之言則慮場地之廣而漏稅也戶之貧而逋稅也鹽之稅增價也商之爭競居奇也遠地之不得鹽也場不能置庫而場官之輦運煩也場官之職卑而稽察不能周也地之被災而病稅也根窩裁而失業者多也根窩之說後卒裁之亦無甚害懼地之不能無災則制田賦者亦豈能必天之無水旱哉是數說者皆未嘗就其事之理而熟思之爲之法而詳處之也誠著爲法以場商之有亭池自煮鹽者爲鹽戶予以執照編之冊其有亭池煮鹽之丁願爲鹽戶者告官一例予照編冊其貧無力以亭池鬻於富民而自爲丁者聽命督撫舉廉能州縣官爲場官而優其品秩稅銀之徵解考成視地丁錢糧例運司總其成余官皆罷其稅則通核一歲舊徵正課之數與各場一歲產鹽之數均之而酌其中每百斤定數若干必畫一毋畸輕畸重其舊徵之雜項勿計鹽戶自煮鹽鹽成告官開市場官稽其數而監其買賣按所賣之鹽依稅則納銀稅畢官給稅票販商運鹽出場關津票而行不問所販之地販商不問何人先於所在州縣領照赴場買鹽無照者禁州縣每三月具其數上之運司鹽之價毋官定稅則必畫一者均輕重以絕趨避也勿計羨者有鹽卽有稅鹽溢稅亦溢鹽無所爲余則稅無所羨也許貧丁以亭池鬻之富民者通貧富以重鹽戶順丁之情勿彊也舉州縣爲場官者吏選愼然後鹽政淸劉晏用士人之意也罷余官而總於運司者一事權塞利孔也場官給稅票者利商旅譏盜鬻也販鹽必領照而具其數上之運司者稽匿漏防侵欺也鹽無定價者產有衰王物有髙下市易之道不可以法齊也天下無無稅之鹽而私販不必緝鹽出稅入逋課不必督大商小賈人人得出財自運鹽而鹽無地不通壠斷不必慮淡食不必憂官少而費省價輕而售易鹽之利盡歸於場不必優卹而鹽戶自饒不必厲禁多取而歲入自倍諸獘去諸利興因利利民而國亦賴焉者此也道光之初綱法猶未甚壞食鹽之利者眾稅徵於場國利民利商利而官不與焉故𨿽以襄平之忠安化之才不能不撓於眾多之勢時之未至𨿽賢者無所用其力歟兩淮之綱旣廢引地之禁亦盡弛東南民食之鹽莫可究詰其直不減於昔之綱鹽民不食賤而國失數百萬之課利權旁落皆中飽於姦民鹽法之更宜莫便於此時矣於是當事之吏始思往者之言謀徵場稅而不立法不擇官自咸豐五年至七年七月稅銀止八萬六千五百餘兩偸漏侵漁皆所不免或者遂謂海濱地爲鹽不盡受場吏約束勢必設兵重刑而彼亡命無不通盜𨿽賢能有難制且鹽官之不能盡罷猶河吏之不能盡裁以爲場稅果不可行信能從吾言鹽戶立矣猶有不受約束者乎鹽利盡歸於場猶有通盜鬻私者乎定場官之考成而精其選猶有侵欺者乎傳有之疑事無成建非常之原而蹈常習故之見牽於中以此而責成功也難哉鹽論鹽之爲利大矣夏時已有鹽絺之貢周禮又有形鹽之制可知煮海爲鹽不自管夷吾治齊始特先時鹽之利尙未溥至管子則推而廣之以盡利齊國以富後世咸樂道之以爲是管子之功蓋古時卽興鹽務亦惟以利民爲事初無所謂禁也後世設官以領鹽鐵於是乎鹽之利愈廣而鹽之獘亦多旣而設巡鹽禦史於各省又漸而歸並於督撫而其下則有鹽運司運判運同其無運司省分則有鹽法道鹽庫大使經歷知事以及各處大使自出鹽之地起以至分銷督銷莫不以官領之說者以爲國家將以此盡收鹽之利而不知反以此大失鹽之利蓋自有官鹽名目以來地皆官鹽亦地皆私鹽夫官者別乎私而言之也當從前無官鹽名目之時人間煮海以自食或轉售於人由近及遠各得其利賣焉者無所爲私買焉者亦不得爲私也一經名之曰官鹽而私鹽之名從此出矣私鹽之禍從此烈矣至於今日海濱斥鹵之地往往爲私梟出沒之所目之爲梟則其爲害於人也可知然其所以爲害者則不過欲自食其力而有所不能遂挺而走險也其鹽有由於曬成者有由於熬成者其曬鹽者謂之板其熬鹽者謂之盤浙江有所謂鐵盤鹽有所謂篾盤鹽鐵盤者以鐵爲鍋而注鹽鹵於其中用火煎熬而成鹽篾盤者以篾爲盤其大如簟編竹爲之眼稀疏盛水必漏而以此盛鹵架火煎之極易成鹽而且較鐵盤鹽更色白味亦鮮美其篾盤孔中稍有滴下者爲火所逼燒成黑色刮取研碎用以腌肉及菜其味甚佳其價更貴於鹽此則工人之利主人不得過而問焉濱海之地莫不熬鹽一日之所出以供天下人食用當亦適如其數而以各守地界故江南人不得食淮鹽江北人不得食浙鹽每票幾何每引若干定之以鹽綱拘之以鹽法則出鹽之少者或不敷食用出鹽之多者或不能銷售而彼竈紛歧港汊雜出丁竈戶類皆窮苦小民𨿽竭心竭力求其銷路之便捷而廣闊於是乎爭以販私爲事彼民間食鹽者但知乘便購食又孰肯因其私鹽而拒而不納官鹽價貴私鹽價賤誰則肯捨賤而用貴者此私鹽之所以多卽官鹽銷路之所以滯也鹽務之官𨿽多究亦安能到處而防之時時而察之而彼販私之流則專以此爲生活故蹈間乘隙防不勝防於是乎又創設緝私之局鹽捕鹽快到處布滿巡鹽哨船船上有槍有炮不啻韓文公祭鱷魚文所謂操彊弓毒矢以與之從事而私販之人遂不自居於人類而甘以梟名夫至自居於梟而其禍乃更無窮矣故吾嘗謂鹽梟之所以爲鹽梟有迫之使然者也夫以鹽梟之拒捕傷人橫行無忌其罪固不容於誅又何必曲爲之庇顧亦思彼之先初非生而爲梟也煮海販鹽亦食力之一端官則禁之更加以鹽捕等狐假虎威動如魚肉設爲所見人則弔打私刑鹽則悉數奪去其先梟寡而捕眾梟弱而捕彊屢爲所摧折而气不得伸繼而梟亦呼引類各樹其黨各傳之翼鹽捕之勢反不如梟則又見梟而遁逃惟恐不及官府責問則拿街上肩荷背負之小輕紀不過販鹽之數斤沿門賣以資餬口者指之爲梟而捉將官裏去以塞厥責而彼眞正私梟白晝橫行莫敢誰何而鹽課之盛衰鹽務之關系皆不在乎此近來私梟之黨愈盛甚至有假梟之名以恐嚇鄕愚者有藉其勢以開誘賭者而且梟黨中皆有洋槍手槍船中並帶大炮其勢愈盛其力愈足其惡愈甚其禍愈烈而推原其故則皆以官鹽私鹽涇渭太分所致爲今之計如欲除官鹽之名則斷斷乎有所不可如欲寬私鹽之禁則更斷斷乎有所不能然則將任其江河日下而莫之救耶校邠廬抗議曾有四法一曰廓淸窠臼一曰平減賦則一曰制造洋船一曰廣建鹽倉此四法者實於鹽務大有裨益可以照而行之鹽務果能振興則官鹽之價可以從廉必使官價與私價無所軒輊則民間買食者亦孰肯捨官而就私以至自幹法网彼私販梟黨旣無所利又孰不自思變計也哉籌鹺篇魏源利出三孔者民貧利出二孔者國貧曷以便國而便民作籌鹺篇自昔筦山海之利以歸國家者必出其陽而閉其陰有陰陽卽有官私故鹺政之要不出化私爲官而緝私不與焉自古有緝私之法無緝私之法私惟有減價敵之而已減價之要先減輕其商本而已議者動曰減之又減安能敵無課之私此混鄰私於場私場私無課而鄰私有課議者又曰淮鹽引地受浙川粵之四灌其課或不及淮南三之一安能減三分以敵一分此又不知私鹽課輕而費重關津規例多於課本故遇官鹽減價之年鄰私立阻而不行提價之年鄰私𨿽緝而無益此已事之明效或又謂道光十載奏裁浮費以來淮課減存四兩食岸每引三兩加以價壩費攺捆費每引成本十二兩略符幹隆中阿文成公所奏之數安能再減不知幹隆中銀錢之價以兩兌千是昔時十二兩僅抵今日六兩之價詎可以名而例實淮鹽十載以來江南湖廣大吏整飭又整飭彌縫又彌縫而銀價愈昂私充愈甚官銷愈滯岸復積存三綱之鹽去冬甫請對折行鹽今冬復請兩綱展緩如寠夫之患債如逋戶之畏賦如垂病之日延一日如窮鄰之月攘以待來年天下無數百年不獘之法無窮極不變之法無不除獘而能興利之法無不易簡而能變通之法與其使利出三孔二孔病國病民曷若盡收中飽蠹蝕之權使利出於一孔出一孔之法如何曰非減價曷以敵私非輕本曷以減價非裁費曷以輕本非變法曷以裁費夫推其本以齊其末君子窮原之學也宜民者無迂途實效者無虛議大人化裁通變之事也欲出一孔無外四端一曰額課減而不減淮南鹽課正雜錢糧舊不過三百數十萬以額引百四十萬計引止二兩數錢自帑利匣費並入引課又加外支雜費遂引至四兩有奇今淮北旣歲撥溢課協貼七十萬是南引可縮至三兩有奇淮南鹽課號甲天下其實每年何曾運足百四十萬引之鹽徵足四五百萬之課雜緩納動欠數綱奏銷虛報並欠正課計一綱之全課數年尙未完淸是無減額之名而有減額之實也計淮南綱食鹽共完入奏銷正雜銀二百萬兩外加帑利鹽規匣費院司節省辦貢辦公外支雜費外加參價十六萬兩倉谷八萬餘兩共每綱銀四百七十七萬兩除淮北代納協貼七十餘萬外每綱計三百九十餘萬兩額行百四十萬引計每引徵銀二兩九錢應請作爲定額每年一綱以外無論提行溢銷若干攤課而不增課假如溢銷至四分之一卽每引錢糧可攤減至二兩有奇若謂鄰省川粵浙潞課額懸殊恐減價仍難敵銷則請徵以二事道光十一年三月漢岸跌價卽銷九萬五六千引每月額銷祗六萬引及四月提價卽僅銷五萬引使盡如季春一月內減價之銷數每年當銷百有十萬餘引川粵潞私全行敵退卽一楚岸已應溢銷三十餘萬引何江西安徽皆同各岸私鹽盡退豈有引不溢額課不足額之理是有減課之名而有溢課之實者一又若淮北試行票鹽之初亦惟恐不逮額乃每年皆行兩綱之鹽收再倍之課歲貼淮南七十餘萬是名爲每引徵課二兩實已每引攤足三四兩之額此又有減課之名而有溢課之實者二故曰額課減而不減二曰價平而不平淮南各有商亭亭半商半之別又有鹽色售價髙下之差商亭產皆商置丁皆商招其所煎之鹽照計火歸垣每桶二百斤兩桶成引每桶給價錢百文至八百文止鹽價例無長落卽有丁借欠調劑通計每桶約加百文而止半商半者窮借垣商工本煎鹽桶價與商亭等此皆利在商垣商者亭則產皆丁自置其鹽銷售各垣其價時長落每桶賤則五六百文貴則二千餘文不等此利在丁者大抵商十居五六垣商與亭各居十二其鹽色上白者銷湖廣次者湖廣江西通行惟極下之市鹽銷江西安慶不銷湖廣故桶價髙下迥異又有堆貯捆運之費曁宮私規艸價長落之異每引鹽本至少約九錢一兩多者一兩四五錢及售與運商均送泰壩交易總視岸銷暢滯爲髙下每遇岸鹽獲利則價預提由至壩僅百里一季往返數次而商每引得二三兩之利運商卽每引暗增二三兩之本故變法而不先定價則只供商之壠斷若道光十三年至十六年南鹽價大長上鹽每引至六兩有奇中鹽五兩有奇下鹽亦四兩有奇再加百斤帶殘復一兩有餘較之目前平市每引相去二三兩夫行鹽原欲使商獲利特未可使不納一課不行一引之商坐收倍利淮北先定價始能攺票南鹽何獨不同如欲變法輕本應就目前平市定爲永制再裁規費平艸價以輕商之成本或仿淮北官局派買或兼許各食岸融運北鹽則南場自不居奇且暢銷提行鹽盡煎盡售有溢無壅則商亦將倍利故曰價平而不平三曰壩工捆工裁而不裁南場分通州泰州兩路通屬之鹽由一水過壩無須轉般換船費省期速泰屬則運二河中隔一壩般剝偸撤其獘甚大近年運商願仿通屬之例津貼商銀兩攺出孔家涵口直達運河終爲各壩工役所格其累運本者一南鹽五百斤出到儀徵攺捆子包江西七斤四兩湖廣八斤四兩其耗斤縻費透私濟匪更數倍泰壩若謂岸銷小包始便何以鄰私皆百斤大包暢行無阻而官鹽反爲壅滯可見子包攺捆並無益於岸銷只足爲官役把持偸耗之地其累運本者二從前淮北綱鹽則三次捆成大包千有三四百斤淮南綱鹽復攺捆子包七斤八斤其大無外其小無內皆絕不可解之制今欲輕運本速運期應照食鹽百斤出之例分設局逐包掣定無論通泰皆一水直達運河及至儀徵但有掣而無攺捆其儀徵捆工仍令扛舁船行仍令攬載市不易肆人不失業而泰壩距揚伊邇轉移執事所在需人何患安置之無地泰壩委員移駐孔家涵仿淮北大伊山抽驗之法儀徵監掣同知仿淮北西壩過載查之法仍令總掣全綱但無攺捆偸漏何患稽察之不周故曰壩工捆工裁而不裁四曰各岸浮費不裁而裁鹽爲利藪官爲鹽蠹而其蠹之尢甚者爲江西湖廣方其赴場重鹽也每票千引需七屯船前後牽制不能分折且錢糧分四次完納又有窩單有請單有照票有引目有護照有桅封有水程有院司監掣批子鹽五次公文委曲煩重徒稽守候而滋規費大獘一及商鹽到岸也有各衙投文之費有委員盤包較砠之費有查河烙印編號之費守候經年然後請旗開封又有南北兩局員換給水程之費三關委員截票放行之費名色百出不可勝臚例費歲七十萬每引約計一兩江西則不問鹽之多寡例費四十餘萬安徽三府食鹽官費亦三十餘萬兩每引皆攤二兩屢奏裁汰有名無實大獘二今爲變通易簡計移湖廣埠岸九江奏委總辧大員專司其事扼三省運道之樞耳爲江督所節制之地其錢糧一次總納以百引起票其票先蓋院司之印持票赴捆鹽過局過壩抵儀過掣皆止加印截角而無攺給自儀開江沿途過關亦止加印加鈐而無攺給湖廣江西專設鹽道之由由綱鹽均在省埠發賣凡定價值報銷數催補緩納課銀攺給民販水程皆鹽道專責今輕本減售則不煩定價以到數爲銷數則不責考成錢糧在揚全納則不煩提課鹽票旣指明口岸票商在楚發販者亦可將百引之票轉給水販毋庸攺給水程到岸銷竣繳票亦仿淮北之法聽其自便毋庸州縣催繳勒索且九江旣設總局司每綱奏銷考程則江廣鹽道可攺地方巡道淮南課重地廣縱使減價暢銷亦止能恢復引地斷無侵越川粵潞浙之理亦斷無轉灌淮北之事應請令江運八岸仍運北鹽外其江甘食鹽不許過江安池太食鹽不許赴湖廣江西湖廣江西岸鹽不許售於食岸共分四大界其在四界內者如所指州縣鹽過壅滯許其就地呈明攺運岸盡蕩煩苛與時消息而鹽如百貨之通流矣江西湖廣糧船貨船回空皆可買載有課之鹽千金數百金皆可辧百引之票雲趨霧集而船私皆變正課矣夫以十餘疲乏之綱商勉支全局何如合十數省散商之財力眾擎易舉以一綱商任百十廝夥船戶之侵蝕何如眾散商各自經理之核實以綱埠店設口岸而規費無從遙制何如散商勢渙無可指索以綱商本重勢重力不敵鄰私而反增夾帶之私何如散商本輕費輕力足勝鄰私且化本省之私此皆淮北已事無勞多喙至地方官吏旣無行銷之責又無私梟之虞考成輕案牘省陰受化私爲官之益如淮北皖豫行票各州縣之成效小損而大益何顧口岸之阻撓故曰各岸浮費不裁而裁以上四條計省科則四十餘萬壩浮費百餘萬在在岸官費二百餘萬共計減輕成本約四百萬然後就其所輕之本核其所減之價約其所餘之利而通計之湖廣鹽每引四百斤錢糧三兩鹽價二兩七錢此據上色眞梁鹽價其次色鹽價遞減自至儀船價八錢在儀棧費及摃包關鈔共六錢四分抵岸船價七錢各處辛工店用八錢計每引鹽四百斤需成本銀八兩四錢四分江西鹽價更少一兩惟加到省駁費一錢五分共成本銀七兩五錢九分較目前湖廣江西鹽本十二兩有餘者已減省四兩數錢輕重相去遠矣計減去錢糧一兩一錢鹽價一兩一錢揚費儀河等費二錢五分岸費九錢又江船到售無煩守住一年省桅封加戳等費亦減去八錢共約減四兩幾錢若提行溢銷錢糧攤減近二兩則成本不過七兩有奇目前子包岸價楚鹽上者售銀二錢八分江西二錢五分今但依道光辛卯春減售之價已可招販敵私然辛卯減岸價而未大輕鹽本故運商無利不久卽提價滯銷今成本減輕到銷一歲往返二三次則每包再酌減數分而仍有數分之餘利豈尙不敵川粵之私此猶僅據定額而言若試行之始卽並提行溢銷而計之將錢糧攤減至二兩以外使本更輕銷更速其效尙有不僅如是者而其扼要則在以九江總局奪江廣岸吏挾制需索之權故可慶十全而無一患淮鹺明而浙粵蘆潞之利害皆明淮鹺效而浙粵蘆潞之推行皆效故曰天下無興利之法去其獘則利自興矣鹺政無緝私之法化私爲官則官自暢矣衣垢必澣身垢必浴疇不知之爲千金之裘而必與狐謀其皮爲百金之饌而必與兔謀其羞何待撓格而始疑之故法必可行者其事必不果行鹽法利獘論鹽法歷代之利獘弗論論國朝之利獘以歷代之利獘通考諸書及戶部鹽法志金鎖鹽法考言之已詳也國朝人之論國朝利獘亦甚多如朱文端之請定鹽法疏曹一士之鹽法論郭起元之酌鹽法呂星垣之鹽法議如此之類言利獘亦已詳且盡矣而今皆不贅引請言近今之利獘庶規時而非膚論乎今之鹽法天下皆行票鹽而行票鹽始於道光時故今言利獘始於道光迄於光緒考道光中因綱鹽之獘攺票鹽之利包愼伯策之鄭夢伯議之陶文毅行之愼伯之淮鹽三策上策行票鹽中下策行綱鹽中策查火伏烙官船下策緝私梟言綱鹽之獘票鹽之利詳矣鄭夢白爲兩淮運使撰更鹽法議亦備言綱鹽之獘票鹽之利請仿劉晏之古法復滇黔之舊制攺行票鹽於是陶文毅入告裁鹽商行票鹽因大利也而今則獘亦見矣夫綱鹽之利商銷而納課利歸於國此其利也而流獘則鹽商虧課重價病民壠斷專利且出於獘在偸漏夾帶驗於監掣獘在掌稱捆包運於中途獘在換駁攺包行於口岸獘在鹵耗加帶售於水販獘在攙和輕稱以及船戶商廝交相鉤串江湖險阻報淹消獘滋多矣綱鹽積獘始於商成於運商上則虧課而病國下則加價而病民而私梟遂日眾私鹽遂日多論私鹽之名目極多有官商夾帶之私有船私有潞私有川私有粵私有閩私有廬私有浙私有漕私有功私有梟私私鹽愈多官鹽愈絀而鹽商之虧國課遂愈鉅此綱鹽之獘大也至票鹽行化天下之私鹽爲官鹽以鹽商旣裁不論何人皆可買票行鹽不拘引地皆可運鹽銷售則私梟亦可買票行鹽化天下之私鹽皆爲官鹽矣此其利也至國課則按場給票就地定課納課如地丁聽商民就場售賣並其課於鹽價而給以官票不拘引地隨時轉運所在關津票放行歲終繳票匯銷此票鹽之善法也國課隨鹽價以徵無鹽商虧課之獘此票鹽之利也而今票鹽亦有獘者今道途之釐卡旣多釐金多則成本貴則折閱多以致商民裹足不前鹽票無人肯賣鹽引積滯不銷江南之淮鹽如此山西之池鹽亦然新舊滯壓國課日絀夫綱鹽有鹽商銷滯尙可責之墊繳課虧尙可加以追償今票鹽旣無定人不買則不能彊之使買不銷則不能彊之使銷滯引則日積日多國課則日徵日絀此則票鹽之獘也至同治時劉侍禦毓楠嘗奏陳淮北票鹽之獘矣淮北初行票鹽歲銷四十餘萬引課銀百餘萬至同治時僅銷一二十萬引票商則完納無資場則曬掃失業乃條陳利獘六條約舉大其一爲裁釐捐以裕引課謂釐卡太多每處按包或捐數百文或捐千餘文各營弁勇管理交納稍遲鞭笞立至商販畏懼不前營弁徵十報一故請裁以招徠商販也其二爲禁私鹽以廣銷路謂營弁捆運餉鹽買私帶運包庇梟販漏卡闖關一引餉鹽數引私鹽名爲餉鹽實則私鹽應請除獘也其三爲汰冗員以免擾累謂票鹽初行板浦等設四局新關等設各卡委員稽查乃日久獘生竟有掛號請秤查艙截角諸名目每引黑費至錢數千宜裁撤去獘也其四爲減經費以輕成本謂淮北票鹽舊有經費一隨正收銀嗣攺收鹽包壬戌年海州運判於例提鹽包之外每百引加徵銀數兩加徵至二萬餘兩宜速停止也五爲定鹽價以卹丁謂丁鹽價駮價每引例定九錢嗣後屢減屢復每一運判到任必先詳請運使核減鹽價恐嚇商民迨至賄足始行詳復宜照定價永遠遵行也六爲疏河道以利挽運謂海州運鹽河道常患淤塞商販舊有河捐每引捐銀二分足額年分捐銀八千餘兩存運判庫以備挑河乃從未興挑河身日淤挽運多阻十餘年捐已逾數萬商販請挑運判謂庫存無應確查速挑以利捆運也此劉侍禦歷陳之獘也至近日淮南票鹽大獘以楚岸引地末復銷無出路以致鹽積課虧蓋淮鹽引地額多故課銀甲於天下淮鹽所銷蘇省僅十之一江西安徽僅十之三兩湖居十之六也發逆之亂道梗淮鹽不能至楚楚省督撫奏明借食川鹽歷十餘年至同治時楚地川鹽日盛淮鹽滯銷鄂湘兩局積壓淮鹽不下十萬引曾文正乃上疏請收回淮南引地條陳其獘有四害焉約舉大其一謂淮鹽逆流而上歷長江洞庭之險船重行遲四五月達鄂六七月達湘川鹽則自川江順流而下便捷異常計程途則淮遠而川近論舟行則下易而上難此運道之捷於淮也此一害也其二謂淮鹽色減川鹽色白川販因之居奇淮岸因之日廢此鹽色之勝於淮也此二害也其三謂淮鹽定章以五百引起票以道光中票鹽之獘數千引大販爲一二引小販搶運所誤也計五百引票非現銀六七千兩不辦而川鹽則計斤不計引數百千卽可辦運鹽皆散裝旣官私莫辧釐不預納亦來去自如此籌運之巧於淮也此三害也其四謂鄂湘兩局售鹽以到岸先後定出售遲速鹽不到輪不準搶賣淮商在船守風抵岸守輪非一年之久不得脫銷川鹽則到處銷售得價卽賣銷路廣則窮鄕僻壤地皆私賣價輕則鋪戶行家非川不鬻此籌銷之便於淮也此四害也有此四害淮難敵川川鹽一日不停淮鹽一日無暢銷之望觀於文正之疏則楚岸被占爲淮鹽之大獘楚岸能復爲淮鹽之大利也乃至今楚岸未復何也讀今年三月川督丁稚璜制軍奏疏而知楚岸猶未復焉蓋淮鹽之利在復鄂湘引地川鹽之利在開滇黔邊岸滇黔之邊岸開而後川鹽有出路鄂湘之引地復而後淮鹽有出路必先開滇黔邊岸乃可復鄂湘引地此論淮鹽之利獘又當兼論川鹽之利獘也丁制軍疏謂欲復淮必先開本省滇黔邊岸使川鹽有路可行商不致坐困先擬規復滇黔兩岸以爲停楚復淮地步行照雍正年間川省官運商銷成法先辦黔邊一岸銷鹽頗暢接辦滇邊銷俱足額鹽斤漸有銷路若停楚復淮已可照辦惟念鄂省自川鹽入楚每年抽釐百數十萬兩實爲餉需大宗川鹽一停此項卽歸烏有而應行協撥各究從何出擬請飭下部臣及兩江督臣議定撥解鄂省一百二三十萬俾其支發然後川淮引鹽始得各歸各岸前兩江總督沈葆楨以濟楚如不能驟停擬由川省酌定引銷引數以示限制臣以酌定引數乃釜底抽薪之法應可照行每年川鹽濟楚淮令行引引八九千道以示限制俟鄂餉議有實後再行全數歸還庶三省可以兼顧而鄂餉得有實復淮之說自不致徒托空言按此疏謂開滇黔邊岸爲復淮地步極是至以鄂餉爲言則文正前疏固已言之矣文正疏言湖北軍餉原以川釐爲大宗刻下發撚俱滅軍事大定鄂省存營極少餉項足敷周轉淮鹽內亦攺鄂釐淮銷果暢鄂餉卽因之而增觀文正之言則鄂省收淮鹽之釐足資鄂餉與鄂省收川鹽之釐以資鄂餉將毋同也又考曾文正有整頓淮南淮北鹽務兩疏言兩淮鹽法之利獘最詳其淮南疏謂整頓有二難一以私鹽之浸灌太久一以釐卡之設立太多條陳四法一曰疏銷二曰輕本三曰保價四曰杜私其言疏銷謂在重稅鄰私使鄰本重而淮本輕也其言輕本謂昔每引釐金抽五十兩今減爲十一兩昔之逢卡抽釐者今攺爲售後總完也其言保價謂在設督銷局定價輪銷也其言杜私謂在查禁官中之私每引六百斤定分八包每包連鹵耗包索共重八十六斤給票派員驗票重斤嚴懲無票科罪也此詳言淮南鹽法之利獘也其淮北疏則言宜停止者三宜整理者四其停止者謂漕臣淸江防費支絀令商每包捐鹽五斤每引二十斤百包繳五包瑣屑而派非政體須停止者五又謂徐州系山東引地前以撚氛梗阻東引未到奏準借運北鹽行之旣久流獘滋多釆買則私自赴售銷則旁侵皖界刻下東引通行須停止者二又謂私梟勾串營弁朋販毛鹽堵之嚴則營員出而包庇緝之疏則官引盡被侵占須停止者三其整理者謂團練壩工緝費號項等名目太繁一槪刪除以紓販力此整理者一又謂近來鹽釐各卡總計每包約須二千餘文今仿淮南總收分解之法五卡收五百文正卡收五百文他卡只準驗票不準重收此整理者二又謂漕臣停止捐鹽量於撥濟整理者三又謂北鹽每引四百斤分捆四包每包連鹵耗重一百十斤近來機鹽出湖攺捆大包重一百二三十斤換包後鹽票不符叢生獘竇不準攺捆大包包數塡明艙口淸單庶鹽與票符可杜避重就輕不致以多報少此整理者四又言輔以官運照商販一律辦理以示倡導此又詳言淮北鹽法之利獘也夫兩淮票鹽始於陶文毅曾文正亦稱其法良意美乃自道光至同治行之不過數十年良法已不能無流獘且文正於兩淮票鹽之利獘至爲詳審其興利防獘至爲精密乃其法至今日而又有流獘焉見於今年二月戶部尙書景司農廉之奏疏則甚矣良法之不能無流獘也景司農疏謂道光年間奏攺票章原定先課後鹽按年驗資掣簽輪流認運立法甚當迨江楚軍興淮引不行督臣曾國藩議復票運維時江淮間富商絕少但有投名領票槪準認運後於修築淸水潭案內曾國藩令各商按一票捐工費銀四百兩一票者五百引也當時定章凡捐過工費者爲舊商準其循環轉運更不許新商攙入玆聞鄂湘等岸每淮票一張轉售始價五六千兩今值萬金暫租亦千兩是現在淮商始以不費一錢而得票繼亦僅繳過捐項四百兩而論票價則值萬金暫租亦千兩且據爲子孫世業獲利異啻倍蓰查淮鹽舊章引商則準世守今旣攺引爲票是人皆可認運玆𨿽名爲票鹽實與引商無異一經認運世世得擅其利且使大利盡歸於商而司鹺政者反不得操進退之權殊非榷鹽正辧且與攺票初章尢覺不符按此疏言文正票鹽之法有流獘是也其獘也票鹽無異綱鹽矣至此疏意在令票商每年按票捐銀上則捐千兩中下捐數百兩如推諉零招新商此則恐矯枉過正矣以上皆論淮鹽之利獘也此外論淮鹽利獘者若兩淮鹽法志沈起元論淮鹽書汪甡兩淮鹽額新增述之類皆不贅引焉以與今之利獘已殊也其餘分論各省之鹽法利獘者如論浙江之鹽法則有兩浙鹽法志帥承瀛之淸查浙省鹽課疏論福建之鹽法則有裘行簡之閩鹽攺稅疏論江西之鹽法則有沈起元之論江西鹽務書論直隸之鹽法則有長廬鹽法志論廣東廣西之鹽法則有兩廣鹽法志彭釪之粵東鹽政議楊琳之粵省鹽法疏孫玉庭之粵東鹽法芻言髙云之廣西行鹽議論山西河南之鹽法則有農起之口鹽淮晉民販賣疏巴泰之會勘山西鹽池疏朱云錦之河南鹽法疏論陜西甘肅之鹽法則有方維甸之請漢中鹽課歸地丁疏姜開陽之甘鹽請攺折收疏論雲南貴州之鹽法則有王芝成之雲南鹽法議屠述濂之請攺雲南鹽法議張浤之滇南鹽政範承勳之黔省攺食川鹽疏王繼文之請黔省仍食川鹽疏論四川之鹽法則有張徳地之四川鹽課疏嚴如煜之川鹽論此皆因地而論利獘其利獘各有不同也然利獘因地而異亦因時而異以上所言𨿽皆爲國朝之近事而於今日日之利獘保無又不同乎故槪不泛引而再引近日丁稚璜制軍之論川鹽利獘以終之庶規時而有實際耳考今年二月川督丁制軍劾鹽道蔡逢年紊亂鹽法疏所言之獘有前人未言者如謂部頒額引余引則私將余引塡入歸丁引內而以歸丁之引提作商銷之引以致混淆此一獘也又謂銅梁井研兩縣奏明攺課歸丁其引應畱道庫今於銅梁歸丁引內淸出水引三張引內水陸字系挖補塡寫明系挖補行銷後插入充數此又一獘也又言查鹽商呈內稱引有挖補關隘不得阻滯批準飭關放行使設關查驗之例虛設姦商得以恣意舞獘此又一獘也又言查合州樂山洪雅內江等處已準歸丁仍含糊發引旣使民代完商人之課又使姦商得領無課之引此又一獘也又言攺代攺配詳明方辧乃攺過水引二萬陸引六萬均無詳明按據水引一張需費四兩二錢攺展水引一張需費一兩六錢六分姦商滑吏因緣爲姦此又一獘也又言廣安州徵鹽羨銀一千四百兩已全數申解而兩次開參又華陽縣完鹽羨銀二百九十兩早經全完亦仍開參挪抵他縣稅課規避處分此又一獘也又言添出外短平外短水短新平短例平各項不經名目計任內共扣銀八千兩均於解到正項內先行扣出將扣數作爲欠數令照數補解此又一獘也以上言四川之鹽獘詳矣又考丁制軍劾前任四川鹽道傅慶貽撥釐作羨疏其言鹽獘亦詳大謂傅慶貽創撥釐作羨之法自此羨釐二項頗多含混以致收處愈形短絀創撥釐作羨系於商人應完釐金項下準其每引一張撥出釐銀二兩抵作應完羨銀二兩收庫計自同治十一年定章起至光緒三年奏攺官運停撥止前後五載僅收撥銀十四萬各商欠銀三十九萬綜計自咸豐九年起光緒四年止共欠一百四十萬未經撥釐作羨每年欠羨不過四五萬業經撥釐作羨每年欠羨多至八九萬及停撥每年欠不過三萬得失較然傅慶貽創爲此法名爲撥釐作羨實則挪釐減羨遂至數年之內欠羨至一百四十餘萬此丁制軍所言撥釐作羨亦四川鹽獘之大者也至丁制軍自言開滇黔邊岸官運商銷則爲川鹽之大利夫本朝二百餘年一十八省其鹽法隨地隨時不可勝舉玆就其近今者言之庶非陳言膚論乎規復淮鹽引地議兩淮之綱鹽二百萬引其引地則跨六省考康熙初年所定引地西盡湖南湖北北至河南之歸徳陳州光州而東下盡江南之徐州南自江沿江以西及安徽之國和州各境盡江南之域此其大也自咸豐中發逆之亂淮鹽道梗權宜之計河南則食山西之池鹽湖南湖北則食四川之井鹽江西或食浙鹽閩鹽寇平之後近有臣工以湖南湖北爲淮鹽暢銷之引地嘗疏請規復其言剴切詳明人皆知之不復贅述請推論其餘考之唐杜詩云蜀麻吳鹽自古通又云風渺吳蜀舟楫通鹽麻又云蜀麻久不至吳鹽擁荊門夫吳鹽卽淮鹽也曰荊門則至楚矣曰蜀則至川矣今川有井鹽已非準鹽引地而兩楚爲兩淮引地不當規復乎且湖南湖北在明時已爲淮鹽引地考郭起元論鹽法云明時兩淮鹽場三十鹽行於應天國太平揚州鳳陽廬州安慶池州淮安九府滁和二州江西湖廣兩省河南汝南陽三府乃陳州此兩湖在明時已爲兩淮引地之證也至於湖南之衡永寶三府前明先行淮鹽後行粵鹽順治十八年題準復行淮鹽此規復淮鹽引地也今何不可亦規復各引地乎又考康熙時定地兩湖全省皆行淮鹽而孫玉庭鹽法隅說言湖南皆銷淮鹽其郴州皆銷粵鹽則郴州引地不當規復乎又如卽河南之淮鹽引地言之明時汝寧南陽河南三府皆行淮鹽萬曆中禦史李戴奏定汝開封陳州商水項城沈邱西華南陽所屬之舞陽與光州光山商城固始息縣並食兩淮引鹽而康熙四年攺陳州四屬舞陽一縣食蘆鹽二十六年又將陳州六屢盡攺食蘆鹽則此陳州爲淮鹽引地不當規復乎且汝府本亦淮鹽引地雍正中田文鏡奏疏嘗言汝一府九屬光州一州四屬系食淮鹽而光州屬縣俱與湖廣連界姦商趨利盡將汝引鹽運至湖廣作私鹽售賣而汝上蔡新蔡西平等縣經年不銷一引至汝上新西等縣俱與銷蘆鹽之陳州項城西華商水沈邱等州縣連界而汝上新西等縣之民又以長蘆之官鹽作私鹽按田文鏡所言如是則今陳州汝之引地不當並規復乎如慮汝滯銷防蘆私之入汝禁汝引之入楚則自暢銷矣至於江西之淮鹽引地康熙中江西一省皆淮鹽引地也如吉安府曾食粵鹽後仍攺食淮鹽已規復矣至廣信贛州二府廣信銷浙鹽贛州銷粵鹽此二處引地亦當規復也卽曰廣信與浙近郴州與粵近近則鹽賤遠則鹽貴不能彊民捨賤而食貴去近而就遠然則近於淮地者不當食淮鹽乎乃定例畫江爲界如江南之鎭江常州二府並食浙鹽夫常鎭二府距淮揚近而距浙江遠淮鹽近而賤浙鹽遠而貴何又令民捨賤而食貴去近而就遠也此朱文端鹽法疏已嘗言之而欲攺食淮鹽也乃雍正二年江督查弼納疏請常鎭二府攺食淮鹽而會議不果竊以爲此二府揆情度勢實宜攺爲淮鹽引地也且夫欲規復淮鹽引地者非欲援往例體民情悉取他鹽引地規復而與淮厚淮而袒淮也蓋兩淮引額最多引課獨重引本甚大引地宜廣乃引鹽積多而引地轉減則將置鹽於無用之地額鹽滯銷國課無官商交困丁民難生上病國下病民中病官與商非持久之道也欲籌出路非規復引地以暢銷之不可戶部鹽法志言天下鹽課兩淮居其半則引地自宜居天下之半兩淮引額最多考明洪武時兩淮引額僅七十萬引耳國朝順治九年定兩淮引額則一百四十一萬引矣是倍之矣近額則二百萬引矣三倍之矣明時一百斤今引三百斤然則按額復計斤則今較明九倍之矣增其額而減其地鹽從何銷是欲其出而閉之門也引地之當復者一也且兩淮之鹽課獨重沈起元論鹽務言天下鹽課莫重於兩淮每引正課六錢七分五釐各省所同而淮則雜派錢糧重以歸公之項至今每引二兩有餘矣視他省二三倍矣重其課而減其地課將安出此引地之當規復者二也且淮鹽之成本最大每引之課二兩有奇視他鹽之本已三倍矣而又加以鍋價場本水關稅釐金引費諸項則每引成本六兩有奇矣成本攺大則鹽價不得不昂於是淮鹽貴而他鹽賤北接長蘆口岸爲蘆私所侵南接浙鹽閩鹽口岸爲浙私閩私所侵惟兩湖引地接川境而川鹽亦貴接粵境而粵鹽亦貴𨿽稍昂其值而鹽引不滯額之多課之重本之大胥於此賴焉苟兩湖之引地不復卽兩淮之鹽引不銷此兩湖之引地當急而規復者三也惟規復焉斯額足而課裕鹽銷而財阜上益國下益民而中之官與商亦交受其益倉儲買補常平倉谷並嚴禁積獘疏咸豐元年朱應元竊惟直省各州縣建設常平倉存貯谷石常年例於靑黃不接糧價較貴之時各就地方情形按成平糶俟秋成糧價平減買補還倉遇有水旱偏災則酌量動碾減價平值一俟年谷順成卽行買補酌盈劑虛法至善也其有不及時依限買補足額者查參議處例有明文乃近年州縣虧空日多非將倉谷私行變賣卽將谷價擅自侵挪偶遇偏災幾無措手上司按籍而稽謂有倉谷可以碾糶責之州縣州縣猝不能辧則祗憑一紙空文飾詞申覆是有動碾之名而無平糶之實嗷嗷待哺者已無實惠可沾且倉谷旣無可糶卽不免抑勒殷富出谷賑濟甚且從中染指此近來州縣之通病也現當淸查虧空之後各州縣應存谷價當已追賠有著亟宜飭令買補以杜續虧值上年東南各省被水成災卽有實存之谷亦已碾糶無餘本年各省秋成告稔糧價自必漸平正可及時買補其被災較重之區一時元气未復或恐采買過多有妨民食亦宜察看情形時酌買務令漸臻足額以備不虞惟采辦之流獘亦應預防州縣詭言采買而以無爲有以少報多虛銷谷價藉肥私橐此侵冒之獘也亦有藉口采買而派田產較多之戶承認代買短給價值責令賠補或且勒繳應賠之價復派他戶承買假公濟私擾累閭閻此勒派之獘也至如吏役之乘機需索丁幕之扶同侵蝕經紀之任意把持種種獘端相因而至是便民之政轉致病民尢不可不嚴行查禁也相應請旨飭下各直省督撫轉飭各州縣乘此年丰穀賤之時將現存谷價盡數買補以實倉儲其有民食未裕糧價轉平之處亦令隨時體察情形酌量買補務期足額並責成該管道府嚴密訪查如所屬州縣有侵冒勒派及縱容丁書人等藉端滋擾情獘立卽揭參毋稍徇隱嗣後仍照定制因地因時分別成數出陳易新俾免日久黴變則倉儲足額而水旱無虞矣臣愚昧之見是否有當伏乞皇上聖鑑擬以李悝平糴法輔社倉議朱子社倉之法由紳士捐金積米濟鄕人歉歲之饑夏則領米冬則還倉不加利息可謂仁民是以由宋行之至今法至善也今已推行於天下矣惟捐本由鄕紳一鄕之紳士無多卽社倉之儲米有限設遇災荒饑民還米艱難倉米易空恐難持久惟有擬仿李悝平糴之法於丰年米賤更勸紳士糴以廣儲則卽遇災荒屢賑不憂米竭二法參行此尢經久之善法也考李悝平糴之法詳於漢書食貨志其法於年丰穀賤增價糴之大丰糴三捨一中丰糴二小丰糴一歲饑谷貴則減價發而糴之於歲之丰歉價增減而適得其平悝於相魏文侯時行之按悝則丰糴歉糶今仿行之以濟社倉則丰糴歉賑丰糴可儲米常充歉賑可屢濟不竭社倉如參以平糴之法則可經久矣否則社倉𨿽法良意美遇災荒卽屢賑而倉米易罄必至饑民嗷嗷坐視而無所措此亦仁人所蒿目傷心也宜預籌之宜參此法謹獻末議焉積儲論劉樹堂事有行之久遠而實惠均沾者惟積儲而已積儲者欲歲之丰歉有備而遠近攸同也顧常平儲之在官窮黎尙未沾恩姦商先得射利更無論胥吏之侵漁社倉儲之在民惰農樂於久借富室苦於屢捐且不免豪彊之自利民蠲而官儲是義倉之設爲足濟二者之窮北地平原曠野無山川以出霖雨大都丰歲少歉歲多尢宜於三者斟酌盡善預爲積儲補救於未然我朝常平社義諸法行有成效久已垂爲定例矣今胡考之冊籍稽之官司或谷空而倉存或倉圮而地在凋殘之邑如是完善之區亦如是鮮不曰有治法無治人然則法卒不可行矣乎試卽古今而熟籌之有相似而不盡同者有已行毋庸變更者有彼此異勢不妨稍爲參酌者常乎之在官也同一減價而糶只準售與貧民買者限以升斗而市場之價任其增則四方之粟有以政同一增價而糴卽在四鄕采辦必須實米入倉斯行戶不得專其利而胥吏何得行其私相似而不盡同者如此社倉之在民也擇殷實老成者爲之長以保正甲長爲之副春借之時量其人丁查其田產以與之無業遊民不得徇情包庇秋還之際每谷一石加息一斗以收之歉收免息並應酌緩限期年底詳造淸冊以稟官分其所餘以爲賑所動者息米不必歲歲勸捐所設者社倉自應村村聯絡以各鄕之財爲一鄕之備出者毋吝勸者毋勒核其輸納酌與獎勵已行而無庸變更者如此義倉者民蠲之而官代儲之者也方敏恪公總制畿輔時計直隸百四十四州縣共村莊三萬五千二百一十爲倉一千有五立法最爲周詳按其圖而次第復之不妨稍爲參酌責令紳士司其事而以州縣考其成每遇丰年分給印簿取錙銖於狼戾求水火於至足捐谷者有所褒嘉司事者給以薪水積谷旣饒添設子倉不必推陳出新以求滋長亦不必春借秋還以權利息樂歲實有所儲凶年實有所濟出納委諸紳而實數必使官知賞罰出於官而用人必由紳舉官紳相制而利乃可久彼此異勢稍爲參酌者又如此今天下戶口日繁則谷價日昂不必嗇於歲也風俗日靡則費用日多不能盡有餘也是又宜公督私藏飭令富民蓄積而自藏於家地方官時查此晁錯實粟塞下之法而賈誼驅民歸農之意亦默寓其中諸法旣行窮陬僻壤已有恃而無恐至繁勝之區萬商雲集民鮮務農如天津者又宜師義倉之法勸設商倉令各行量力捐輸擇聚族於斯者董其事賑借並用姦究不生使知所以濟貧者卽所以保富上行實政下沾實惠自可歷久而不敝正人心厚風俗廣任胥於是道得之矣豈不諒哉讀平糴考黃式三糴糶古法也北宋王氏靑苗法行之而大獘南宋朱子乃議社倉李公穆堂爲之議曰奉行得人靑苗亦社倉也奉行非人社倉卽靑苗也式三韙其言而惜其未盡朱子之議立社倉也不願置立之處官司不得抑勒置立之處人戶不願請貸不得抑勒其給之也以谷不以金其行之也必以慘怛忠利之心不用聚斂亟疾之謀議固甚善然熙寧立靑苗之法亦已言及此矣卒至抑勒也給以金也聚斂亟疾也法立而獘生獘漸流而漸大法之所不能盡絕使人主舉社倉之法彊力天下以通行之其獘亦然朱子社倉之法云職以鄕人不以官吏而觀其集中所載社倉事目每年五月下旬十月上旬自縣申府差官一員與鄕官支貸收納則謂社倉之事不職於官吏者其未必然邪產錢六百文以上衣食不關者不請貸則請貸者皆極貧下戶而收納之時不鞭撲而能得之邪十人結爲一保逃亡物故同保均備納足如貸者皆貧戶其何以堪之邪如謂同保中有富者則十人中貧富相間矣今富者貸粟而出二分之息又令其償逃亡物故之谷非抑勒之而富者甘爲之邪朱子之友魏元履於建寧府建陽縣長灘立社倉歲荒發以濟民而不收息朱子憂元履之立將久儲速腐惠旣狹而事亦不久然元履亦病朱子祖王氏聚斂之餘謀朱子作長灘社倉記自言之然則社倉之粟或收息或不收息皆不能無獘者邪朱子又謂社倉收息乃一時苟以便事之說魏元履不收息之言𨿽疏而藹然有三代王政之餘風請數年後免其息然息果能免也邪試以崇安社倉言之米六百石每石收息米二斗行之十四年得息米三千石擬此後每石只收息米三升此朱子擬而未行之策耳倘依此行之貸三千石之米只得息米九十石其中每歲有定之費如官吏費用米六十石四斗蓋墻買廌米九石通計米六十九石四斗而未定諸費如鼠食雀耗風漧雨濕銷縮損腐之米徒役奔走出納之工不在此數九十石之息米能給之邪如盡捐息米此費復何所出邪然則朱子行之崇安而人以爲徳何也曰是猶王氏行之鄞縣而無大獘者也李公所謂崇安任事之人皆其門生故舊學道君子也朱子集中所載社倉記建昌軍南城縣之社倉吳伸吳倫發私谷四千斛爲之婺州金華縣之社倉潘叔度出谷五百斛爲之是倉主之富而好義者意在濟人不求肥己無各戶之勒貸無逃亡物故之索償少倉谷出之費省官吏監察之資事之所益者大而行之可久此朱子所以尢樂爲之稱道也不能出此而以官吏行之則獘百出矣或曰熙寧行靑苗之法駮議者但言古今異宜而已意者國服爲息國本周公之典歟曰賒貸之法見於春秋傳宋氏齊陳氏猶能行之豈必不取息乎但泉府所言只因祭祀喪紀之乏權以賒之以役事償之而又曰凡國事之財用取具焉謂貸入於泉府用之者取於泉府非謂取於所賒之息也周官本經其義甚憭熙寧貸收之法行之通國貧富等戶歲有常例此謀利之術耳安得援周公以自解也或曰泉府斂市貨之不售者以待不時而買管仲李悝亦有斂散糴糶之術古皆行之後世或不行或行之而致獘何也曰無仁民之心而懷利以相接法無不獘泉府之法幸不行耳不然泉府言貨滯則買之後世必非滯而買之矣泉府言待不時之買後世必定之以時抑勒分配矣管仲李悝之法糴糶斂散只行於谷甚賤傷農谷甚貴傷民之時觀時獘而行非常法也法有可暫行者不宜執爲一定而槪以施之後世行此術者定爲歲例糴不於賤之時糶不於貴之時糴則抑價糶則昂價存商賈之意居官吏之尊以官吏之尊奪商賈之業民畏商賈之貪刻則遠之而已於官吏不能遠也則坐而待斃何良棟《皇朝經世文四編》捲﹣

皇朝經世文四編卷二十一戶政屯墾請將荒地試墾水田疏同治四年卞寶第竊臣等聞河縣與天津縣交界地方有荒地六七十里曠無居人地方廢棄良爲可惜查河等縣所屬塌河澱軍城七里海陳家溝東堤頭新河一帶瀕臨海河若引水灌漑可開稻田一千餘頃歲可收稻米十萬石於北地倉儲近畿民食均有裨益因思咸豐九年間科爾沁親王僧格林沁駐兵大沽海口以海河兩岸舊有水田日久荒廢倡勸捐資墾得稻田四千二百餘畝遂使斥鹵之區成爲沃壤嗣經侍郎崇厚督員經理頗著成效臣卞寶第函致崇厚詢訪情形旋據覆稱軍糧城一帶臨傍海河潮汐相通無水之時可以灌漑水漲之時可以宣泄須官爲經理開渠二道以爲瀦蓄節宣之所計渠一道共長三十餘里兩道共長六十餘里約需工價一萬數千金必得官爲籌開成之後招佃墾種確可得稻田千餘頃變斥鹵爲膏腴洵爲美利等語查該侍郎在鹽水沽一帶勸墾水田連年收獲稻米頗丰辦理極爲熟悉可否飭下通商大臣侍郎崇厚派委妥員會同地方官前赴軍糧城一帶履勘情形酌議章程與臣等及直隸總督會商奏請諭旨定奪以便遵行倘能辦有成效則近畿可得十數萬稻之益而曠土咸成沃區矣是否有當伏乞聖鑑訓示墾荒用機器議王炳地經兵燹田畝荒蕪誠以開墾爲第一要務而地多人少現在丁男不足以耕各屬之荒土江南沃壤坐視棄捐良可嘆惜今欲以巧便之法墾荒田使人不加多而境無棄地於是有用西洋機器之議不知西洋機器便於治水而難於治土有未易收其實效者按農政全書有龍尾恆升等車利於取水一具可灌數百畝至於芟除艸根翻板土初無巧法卽機器圖所載代耕之法亦終費人力用之良難此外如諸器圖說有虹吸之制亦可以水而代耕終賴人功非鄧玉函徐光啟諸人巧不足也勢不能也或曰今之治河亦用西洋法矣輪船行處土隨輪起誠仿其制易船爲車於輪端施耜以水火法激輪使行耜隨輪轉土卽翻起奚不可者抑思藝種之法利在深耕犁宜稍長起土乃深而久荒之土堅實難翻一車之中火力有恨非如行舟半資水力若使犁頭長入土旣深力恐不能翻轉犁若短窄又慮無益從來耕種之法土旣翻轉必加耙耖使水土破散水土融和始可下種加以耨耘諸事皆賴人爲否則土磽艸茂嘉谷爲之不生墾地𨿽多獲稻仍少且西洋機器皆富商大賈之所利而非耕夫田婦之所宜嘗見泰西之制每成一器費多資耕作農民安能具此夫自井田制而貧富不均貧者之力富者之財相資爲用民得並生若使富民挾其利器無藉多工則富者益富貧者益貧王政之平諒無取此傳有之曰民生在勤勤則不匱又曰民勞則思思則善心生逸則淫淫則忘善忘善則惡心生蓋不徒貧富之所關抑亦治亂之所系也聞之江北完善之區農病田少莫若招之使來令自占種緩其升科之期給以耰鋤之具又凡裁撤兵勇槪令歸農督以率長用屯田法處之一年之後荒田漸次成熟推而廣之民之孳生漸眾卽地之辟治愈多聖人爲治不外乎中庸大亂之後難期速效似無俟乎機器之爲也屯田篇上湯成烈夫屯田之議始於漢後趙充國詔書往來詰問卒從其議罷遣調發戰士置吏卒督率耕作經畫年餘兵彊食足羌酋授首隴右以平何策之善也建武初天下粗定光武度兵不可卒罷食不能常足乃遣諸將耿弇劉隆馬成馬武祭彤等將吏卒詣郡國及邊塞屯田馬援亦求將賓客屯田上林苑中當王莽之末黃金一斤易粟一斛建武中元米斛二十戶不夜閉此蓋屯田之效也丞相諸葛亮經中原屯田渭濱軍民雜居不擾司馬懿閉壘不出誠不戰屈人之謀也至於曹操從棗祗之議屯田許昌司馬懿從鄧艾之請屯田淮南積谷養士卒以破除雄降服孫氏蓋芟夷大難非可以年月計也而喪亂之餘民不耕兵不得食賊何自而平哉今粵逆之擾亂十餘年矣禍延十數省疆宇日蹙生民日困財用日匱亦將何以善其後耶揆度時勢大功不可以猝就兵防不可以遽撤若不講求足食之方以爲久遠之計而猶斂金以爲饟吾見其必有土崩之患矣故爲今計平賊要策莫如屯田今試以古耦耕之法行之二人爲耦治田十畝五耦爲伍倍伍爲兩四兩爲卒倍卒爲乘凡百六十人治田八百畝置田畯一人以勸導之從此而十之凡一千六百人治田八千畝置嗇夫一人以董教之令殘破州縣經理荒廢之地招徠難民給予籽種農具口糧使之墾種辟爲官田田畯嗇夫時察勤惰分別勸懲選其壯健給予器械使之守望以禦外侮閒暇之日使之修築碉堡櫛比鱗次互相援應老幼婦女器用財賄咸聚於內畱戍兵弁爲之保衛年之後一樹百獲收其贏餘州縣官府爲之廩積調發兵勇過境往來戍守士卒計口授米毋給銀兩行有餱糧居有委積自無枵腹呼庚之患矣於是農隙練習技勇矛弩爲先火器爲輔一遇寇警人悉歸堡左右前後一乃心力相助爲守賊𨿽眾至見我備嚴節節聯絡首尾呼應必不大肆野無所掠意自沮俟其情歸選眾出擊各堡掩襲處處牽纏必且退走切勿遠追斂兵保險益修我備鄰邦效之增我之助樹賊之敵眾志堅定乃可成師方今之獘將不練兵招募遊惰饟皆給銀囊有餘資米運不至人不宿飽無籍可稽儻遇彊敵非潰卽囂公然焚掠爲賊前驅臂金腰橐官莫過問此以銀爲饟之流毒也今𨿽處積重難返之勢豈是撥亂反正之方夫曰屯田非僅從事耕耘也戰守之法亦寓焉然要在得人而任之耳唐末張全義入洛陽數百里無火全義選裨將十八人人予大旗一使赴各邑鄕鎭樹旗於瓦礫中招集流亡俾令墾藝𦇤負相屬期年有積聚三年成巨鎭全義之人才在唐末不過中下今豈並若人而無之哉在用與不用耳故愚以爲屯田之法實爲平賊之要策蓋民保聚則其志定能自爲戰守則其心固是以行之於一縣而縣可以保行之於一府而府可以安行之於一省而省可以彊誠使江皖豫浙合而行之數年之後殘疆悉完野無曠土民盡知兵式遏寇虐無往不克於是賊無地可容不降則死耳古法可師曷不取而行之乎屯田篇下湯成烈然此非可計日月而待也必寬假之以年歲誠使遴選守令重其職守寬其銜轡勸課農桑春耕夏耘秋收已畢家有餘廩人有餘暇選其子弟十六以上教之擊刺耰鋤棘矜皆可爲兵擊刺嫻熟教以步伍雁行魚貫無相紊亂步伍止齊教以束隊百人成列動中規矩束隊整嚴教以行陣目辧旗幟之方色耳習金鼓之節奏進退疾除咸稟指揮外習於事內定於志如是有年乃可待敵耕農朴魯旣異浮僞四體夙勤學習亦易又復訓以尊君親上之義同仇敵愾之誠守望相助臨難相救心一力齊戰陳必勇民知信我亦旣有年昔吳玠禦金人於和尙原敗挫之後以注隊矢復與金戰遂大敗之其法首隊飽食當先出戰兵刃旣接次隊飽食飯畢出陣首隊收還三隊飽食食畢出陣次隊收還分番疊收我逸賊疲三隊戰酣首次兩隊左右齊奮衝其中堅嚴鼓兩射摧敵必也應敵妙算莫良於玆戰勝威著我武維揚四鄰告警宜急赴之救民水火焉可怠緩得鎭守鎭得縣守縣賊卻我前豫選賢能假署令長一經焚掠荒地實多招集流亡督勸墾辟量給牛種並假器糧爰設兵戍轉我積粟資其飽騰有秋旣獲乃停轉運籍彼農夫辧其勇怯苟能勝兵授之刀矛爰令戍卒集而教之隸我疆宇農卽爲兵以田以守閱有年所爰課樹桑柿黍棗栗松竹楡柳瓜果菜茹各視土宜必盡地力加以牧畜馬牛羊豕咸致蕃息俯仰事畜資生咸備民旣樂生乃可效死爰選精悍籍爲常兵授之恆產田五十畝中丁老弱代爲之耕調發徵行期無內顧苟非徵行人不給廩田畝入厚衣甲自備以代賦稅不隸兵籍悉令務農力穡之暇亦令肄武必有守者閭裏自保必有行者豺狼是驅內隙旣弭外患不乘安其生理同其患難熙熙皞皞豈曰小康遵斯道也計必十年故官必久任政教乃行官民相習令如流水時有水旱歲不屢丰惟勤不匱古訓昭著宜集嗇夫頒令於鄕申明告戒無怠無荒耕耨以時無或蕪穢不率教者罰有常刑時或巡行省其耕斂懲其遊手黍稷茂好獎賚其勤技藝精練優加賜與人知勸懲黽勉服勞不患饑寒無畏彊虣民安其教吏稱其職而一縣治矣自縣推之上而州府表率屬僚班春勸農盡心民事稼穡艱難先知其則巡察荒地咸使種藝督令遊民悉歸隴畝力出於身心無作慝放僻邪侈莫敢或爲有勇知方庶幾奏績尨吠鴻嗷息於四境而州府治矣使州府咸治田野辟而倉廩實盜賊息而兵革偃屯田之效奏而天下平矣故曰民爲邦本食爲民天足食足兵莫如屯田中國急宜墾荒說中國今日之貧弱極矣其弱者非兵力之弗如乃民智之弗若也故興學堂爲彊中國之本其貧者非物產之不丰乃地利之不盡也故務墾荒爲富中國之源今西北之地不毛者或數百里或數千里東南之不毛者或數里或數十里故西北與東南貧富大較之比例恆相懸以十倍計蓋農業衰而工商隨之矣然則墾荒焉者西北最急東南次之識時者曰請言四恥夫吾人居此搏搏之大陸而號爲中國則國中之地皆吾人所公有而使之蕪穢不治恥一以一千八百萬方裏居四萬萬人初不憂其人滿而竟有窮無立錐者恥二東方學者言人有六尺土至十尺土盡其種植之能可以小富西方學者則謂每一英里之地力可養一萬六千人今平源曠野彌望無垠而流離載道溝壑塡委恥三西方學者又謂土地有若干之價值皆由勞作使然故勞作未施者卽一無可貴今我居溫帶之下以沃野天府之區而等諸石田恥四請言五害有恆產者有恆心古之常語中國之人半無田園之可守家室之可安故散爲梟匪流爲盜賊斬木揭竿輕於從亂害一山林深密以及沿江濱海蒲葦之鄕悉未開辟人煙寥落則嘯聚山沒靡能究詰淵藪愈多伏莽愈甚害二居民集市邑錐刀競爭物價貴而人功賤失業累累良懦者志气益偸隸奴之性日益害三以東南論賠四百五十兆最爲朝廷所注意江浙聞已定議每完漕銀一兩加徵錢二百文然不敷尙多則此外房捐丁稅勢將以次籌及民脂竭矣何以堪重累再不另辟生機日後恐難聊賴害四以西北論拳匪遺孽尙未肅淸聯莊會等乍聚乍散隱憂正大非設法安置之𨿽合兵痛剿暫時潛伏而反復無常豈能慨誅絕害五勵四恥惕五害則墾荒誠今日之急務哉請言章程一爲立議會擇荒地較多之處立墾荒資本眾擎則易舉聞於縣官凡有荒地者報入議會或由議會查勘無主者統歸一冊詳其土宜而招墾焉一爲集公司墾荒資本眾擎則易舉且招平允而免攘奪故集公司以收股按商家行息分利之法由議會議定凡股東得爲會員墾熟後可照股分地一爲開鄕校鄕校或總設或散設各隨地望爲之以課佃戶之子弟先教普通次農學專門而開智之意寓焉一爲習操演佃戶農隙無事賭博毆在所不免宜略編隊伍暇時操演以練筋骨以束身心而保衛之道存焉此墾荒之約規也一處倡之於先各處仿之於後以中國之地富中國之人十年而後其效可矣西北地廣人稀將來地數必浮於人可招出洋之苦工以實之蓋出洋苦工不自墾荒而爲人辟地且受陵虐且受驅逐是亦中國之大恥也擬以趙過代田法助墾荒議墾荒最難耕者各有本田豈能又墾荒田乎荒田極多耕者甚少而欲使荒田盡墾成熟田不亦難乎此幾於無法也而有法焉倘仿漢代趙過之代田法則一夫耕百者以一分爲三畝則耕百卽不啻耕三百畝矣如是則可使荒田並墾而本田不荒且歲歲代易其處則遲之數年荒田盡墾矣不患荒田多而耕者少矣請申其說趙過之代田法詳於漢書食貨志食貨志云過能爲代田一三甽歲代處故曰代田古法也后稷始甽田以二耜爲耦廣尺深尺曰甽長終一三甽一夫三百甽而播種於甽中苗生葉以上稍耨隴艸因隤其土以附耕苗其耕耘下種田器皆有便巧率十一夫爲田一井一屋故五頃用耦二牛三人歲之收常過縵田一斛以上善者倍之民苦少牛亡以趨澤過教以人挽率多人者田日三十少者十三以故田多墾辟按志言過之代田法詳矣過用之田多墾辟此成效也又言民皆便代田用力少而所得多矣則今之墾荒正宜仿此法也夫志言一三甽爲古法以後稷始爲甽也至於代田之歲代易其處卽周禮易田之遺法也漢志師古於代田注云代易也可證也惟周禮言易田云上田不易中田一易下田再易漢志易田云歲耕種者爲不易上田休一歲者耕種爲一易中田休二歲者爲再易下田三歲更耕之按易田歲代易其處此代田與易田同也而易田不言一三甽代田則一三甽此代田之法通於易田而又參以後稷之甽法而一三甽也甽乃古犬字卽溝也師古解爲墾非也今仿其法以助墾荒擬於所耕本田歲耕不易並墾荒田則代易其處或休一歲而墾之或休二歲而墾之則本田不荒而荒田可墾不數年而荒田可盡墾矣無荒田多而耕者少之慮矣且兼仿其一三甽諸法而歲可倍收則仿此法以助墾荒大有俾益也謹議西域屯田議今西域已平誠國之福也而善後之策有難焉者班師則地虛畱駐則餉鉅散勇則盜滋汰兵則變伏幾年善策如何而可曰有策焉莫若屯田夫屯田有兵屯有民屯錯之募民屯塞下此民屯也武帝之屯軍田渠此兵屯也古人屯田行之有效者若漢之傅介子趙充國馬援王霸虞詡諸葛亮魏之棗只韓浩傅燮鄧艾之羊祜杜預應詹荀羨北齊之蘇﹝珍﹞﹝玲﹞芝嵇華後魏之李彪隋之趙仲卿唐之郭子儀李泌李絳韓重華杜佑殷侑王起畢諴宋之何承矩劉綜歐陽修範仲淹耿望張浚吳玠虞允文明之太祖成祖何福諸人是也而虞詡之省費一億萬傅燮之屯田四千營棗只之得谷百萬斛鄧艾之漑田二萬頃羊祜之粟積十餘年杜預之墾田萬餘頃蘇﹝珍﹞﹝玲﹞芝之歲積數十萬韓重華之墾田三萬頃吳玠之歲收十五萬明太祖之養兵百萬不費民一錢尢效之大者也古人言屯田之多益者漢趙充國言十二利宋汪徹著十說言之最詳又如歐陽修範仲淹吳充鄭民憲陳俊卿戴弁遼之耶律昭金之田琢明之楊士奇李秉葉盛楊一淸邱浚諸人亦言之備矣而國朝魏文毅之軍屯疏孫文定之屯政疏劉余謨之興屯疏艾元徵之軍屯疏雷鋐之屯田說言之尢爲詳盡蓋誠多矣以今時勢言之東南賦重民力竭矣重以兵燹抑又甚焉西北則數省旱災東南又數省水災兵荒之後能更長供西域之戍餉乎再以西域之情形言之地廣而多曠土則可屯田寇殲而少居民則可屯田勇聚而難遽散則宜屯田兵戍而省轉輸則宜屯田旣屯而戀世業則防守必力此尢西域之利也開財源弭亂萌省遠餉固絕塞屯田之利大矣屯田之益多矣或謂西域多戈壁少水利沙漠之地恐不盡可田固也然西域𨿽不盡可田而可田者正多也請以古今之屯田西域言之考之古漢武帝通西域屯田渠此一證也昭帝又使鄭吉屯田車師此二證也又使常惠屯田烏孫此三證也又甘陳傅介子俱屯塞下有功此四證也又宣帝時趙充國屯田金城以制西此五證也又明帝時屯田伊吾此六證也又順帝時韓浩復屯西域湟中此七證也此考之古西域可屯田之證也再考之今大淸會典已言西域之烏魯木齊伊屯田矣又幹隆中禦史範咸屯種疏請於西域之安西行屯田又陜西總督文綬請實邊屯疏言烏魯木齊所屬之吉木薩特納結格爾昌吉瑪那斯諸處屯田甚多巴裏坤所屬之奇臺木罍諸處水土肥美營屯相望哈密泉甘田辟此可證今之西域亦宜屯田也又近時田疇之辟更甚於前哉或謂烏魯木齊伊巴裏坤安西哈密諸處有水可田若今戡定之喀什噶爾諸地恐沙漠不盡可田也不知西域之田與內地異灌田可仰雪水西域聞見錄言天山積雪冬夏湧流散於各城以資灌漑可證也又文綬疏亦言安西哈密之田藉雪消引灌丰收又可證也蓋天山萬里又名雪山積雪消時山南山北皆西域地皆可引以灌田矣在屯田時多開渠以引雪水無地不開渠卽無地不可引雪水何患無水哉且夫綜西域之全境以論屯田豈但烏魯木齊伊巴裏坤安西哈密可屯田哉可屯之地多矣卽哈什噶爾何嘗不可屯田哉請分西域全境天山以北天山以南兩路之地以論屯田論天山北路西域地昔人謂嘉峪關外西域地沙磧千里乏艸絕人而今之西域地則不然如今之安西州卽古疏勒國也而已設州縣引雪水灌田慶丰收矣再西九百里爲哈密已產穀麥矣再西三百里爲巴裏坤昔時苦寒六月飛雪今兵屯聚天時漸煖亦產穀麥矣又設宜禾縣以地宜禾也若烏魯木齊則以流犯墾荒而田疇日辟矣伊之他爾奇烏哈爾裏克則以綠旗兵二千有奇流犯千有奇屯田回民六千戶又墾田而田疇愈辟矣又如爾巴哈臺亦設漢兵千有奇屯田矣此天山以北已屯田諸地也而山北他地可類推矣進論天山以南之西域諸地辟展則田肥沃而多穀麥矣哈喇沙拉則水甘田肥亦宜稼穡矣庫爾勒則亦產稻米二麥矣庫車𨿽無井泉天常終歲不雨而民已開渠引雪水灌田常丰收矣沙雅爾則地宜粳稻矣烏什則已有漢兵千人屯田矣阿克蘇則土田廣沃穀麥麻荳繁滋矣葉爾則產米【】谷甲於西域矣和闐則土田平曠沃野千里矣至於喀什噶爾地極膏腴常屢丰收則亦極宜屯田之地矣此天山以北西域地皆可屯田也非臆說也西域聞見錄可覆按也夫西域自幹隆欽定以來𨿽已屯田然滿兵不屯田而漢兵屯田故戍兵多而屯田少歲費內地銀五十萬迄今百餘年已費至數千萬矣漏之出伊於胡底今初平喀什噶爾慮荒田旣多耕民愈少則將有錢無從易食使遠勞轉運則道遠費繁故屯田一石可當轉輸二十石此方今之急務也惟酌地與屯則地皆生谷人盡歸農不煩內地之轉輸可固遐荒之防守增立衛所以將統之更設郡縣以官治之誠富之而更教之使恆產而有恆心此億萬年長治久安之至計也或謂唐宋以後兵農之分久矣屯田𨿽寓兵於農而宋之陳恕嘗言不可行康熙中蜀督更嘗疏言其不便沈珩屯田議盧屯田議並言得失參半則恐屯田未必盡利也不知內地不可行而西域自可行內地太平時行之不便西域戡定後行之甚便也蓋內地少閒田西域多曠土故可行內地太平時地皆有主西域戡定後地多無人故行甚便也至於得失在立法良用人當又因時因勢而行之則卽有得無失今西域初平而興屯田正因時因勢而乘機行之誠更法良人當可有得無失也如慮兵不知耕則有募民之法考之會典西域有兵屯亦有民屯會典第八十卷

言烏魯木齊伊屯田用綠旗兵官給地畝籽糧口糧歲獲悉以輸官畱充兵餉此兵屯也又言移駐伊之回民設伯克掌其耕種畜牧之政此民屯也今似宜兵屯民屯兼行而兵不知耕者聽其募民代耕且夫今議西域屯田宜兼用兵屯民屯而更宜兼用勇屯凡練勇募易散難募則爲勇散之卽盜以遊手而無業習戰而好殺一散則年產無食饑寒迫之黨羽助之小則盜而大則變必然之勢也惟屯田卽是予以恆產將顧身家而不輕犯法矣是爲勇屯至於民經亂後室家蕩然授田使耕卽是生路又如降回歸正亦令墾荒分散羈糜自食其力上體天地好生之徳俾永感朝廷豢養之恩而又惠而不費變可永消也是爲民屯兵更有功倍與之地將弁則什百焉予爲世業皆有恆產疇不樂從或將弁仰體上意識大體仿郭汾陽躬耕百畝以爲之倡則錫銜進秩以風勵之兵則或自耕或募民耕悉聽其便墾荒多者受上賞是爲兵屯昔明太祖命沐國公平愼黔卽畱其弁兵設衛所立屯田故戍不須餉最爲善策所以養兵百萬不費民一錢也今如兵屯勇屯民屯三者兼行如是則西域無曠土無坐食財源開亂萌弭遠餉省絕塞固利大益多而或乃終泥陳恕之說課兵久仰食忽使冬披甲而春執耒恐變生不測不知無慮者也我朝屯田有兵受田而轉募民耕者無慮兵不知耕激而生變也官爲予籽種假農具貸資本籌耕牛授恆產則感之深矣又何變乎又寬以數歲起科輕以定賦額數則趨者眾矣不出十年西域之田同於內地者十八九矣且烏魯木齊伊國朝已興屯田兵何嘗變乎未可執陳恕之言而因噎廢食也惟興屯須費而帑藏未充恐籌費爲難然爲一勞永逸之計則似費而實省也方今時勢西域情形屯田似緩而實急苗疆屯田議屯田之議始於漢之錯詳於趙充國漢名臣如馬援王霸諸葛亮皆嘗屯田魏之棗祗鄧艾之羊祜杜預北魏之李彪北齊之蘇珍芝隋之趙仲卿唐之郭子儀李泌李絳王起宋之歐陽修範仲淹張浚吳玠諸賢皆嘗仿行考漢及魏屯田皆軍屯軍耕唐之屯田軍屯而募民耕之易其名曰營田宋屯田仍軍屯軍耕元則分軍屯民屯爲二此歷代屯田之大也而非所論於苗疆之屯田貴州苗疆也伏讀大淸會典第十卷

言各省屯田而獨不及貴州之屯田是會典未言苗疆屯田也又考之他書如魏文毅兼濟堂集中之軍屯疏孫文定之請興屯政疏盧紘四照堂集中之屯田議沈珩秋巖文選中之屯田議雷紘經笥堂文鈔中之屯田說皇朝奏議中劉余謨之墾荒興屯議州府誌中之屯田考亦皆未及貴州屯田是諸書亦未及苗疆屯田也惟康熙中刑部尙書艾元徵軍屯省餉疏曾論及雲貴屯田疏見於皇朝奏議其云滇黔以平定獨後戍兵視前代不啻加倍𨿽尙有故明沐英世守田產不足供今多兵之贍養又僞永曆以養兵多致民重困我兵不多於永曆時且藩下壯丁已照分旗圈給田土其食用自應卽於田土中取足今止是備查邊荒分兵墾種務期足用當亦無難其各營綠旗官兵查附近荒田令其墾種則不但地無遺利亦古人善守門戶者守藩籬之意然要在藩鎭心力一庶滇黔之協銀可盡省也按艾司寇此疏上於康熙十一年其時吳三桂開藩滇黔想事不果行故幹隆中之會典於貴州猶未列屯州也今請以身歷者言之餘遊黔十餘年詢其土著之久者僉曰祖籍江南或曰鳳陽或曰南京如是者十有八九異之及覽其族譜則其祖皆明初洪武時之衛所官衛所兵也以沐國公平黔而著籍焉蓋明太祖以沐國公旣平黔盧班師而將與兵之難於安置也乃卽黔設立衛所駐軍屯田授田爲世業措置善而消患於無形焉此英主之至計也迨我大淸平黔衛所多攺爲郡縣屯田漸變爲民田復以荒田多而墾田少也緣黔地跬步皆山山田盡是石田土薄地瘠無水利無水車山田仰於天雨不雨卽田荒故新墾絕少雍正中乃有新墾永不起科之恩旨以之勸農著爲定例於是民苗鼓舞墾者漸多今則絕少曠土矣今大抵苗田半而民田亦半此屯田變爲民田苗田之大略也今乃議苗疆屯田事恐難行蓋在艾司寇上疏之時爲康熙初年其時國初版圖之定未久兵燹之後田多荒蕪無主事原易行卽平定逆璠之時亦尙易行今則難行矣承平日久田皆有主地少荒蕪當初或軍逃田荒而墾爲民田或軍貧田售而變爲民田今忽欲奪民田爲屯田民旣不甘如欲購民田爲屯田兵亦不肯彊兵學農兵心旣不願募民代耕兵力又不能買民牛以耕兵力復不能借民牛以耕民心又不願非若明初定黔田皆無主授兵以耕卽爲世業官與兵無不樂從也今則情勢旣殊不可以前明例今矣今田有主無從籌田屯田矣故苗疆屯田似今已難行矣屯田之利固歷代名臣多行之而行之不善亦有流獘宋之陳恕虞亦耿望範雍皆已歷言其獘張浚亦覺其獘而我皇朝康熙十一年四川提督更嘗上營兵屯田不便疏苗疆屯田旣難奪民田且恐開苗釁似屬未可遽行耳錢幣運錢法以握利權疏道光二十六年朱嶟竊維今天下大勢銀之日趨於少而日形其貴不待智者而後知也而國家之經費猶事事取給於銀豈非必窮之勢哉窮則變變則通變通之道柰何亦曰運錢法以握利權而已矣先王取山澤之蘊作泉布之寶貨國專其利而不使民間得私鑄者良有以也故定賦以粟而平貨以錢物賤由乎錢少少則重重則加鑄而散之使輕物貴由乎錢多多則輕輕則作法而斂之使重一輕一重張弛在官而權操於上今也出納以銀而錢幾若置於無用𨿽曰國寶流通然流於下而不轉於上於是富商市儈得以乘人之乏相時之急操奇嬴而竊行其輕重之權驟欲立一定價使上下遵行而或有勉彊抑勒於其間此令必格而不行也要在因其便使人易從通其變使人不怨行其權使人不疑方今鹽務疲敝皆以銀貴錢賤爲辭以鹽之賣錢而不賣銀也賣錢卽令解錢人豈不樂從乎長蘆鹽價可以解京充餉兵餉發錢請自京師始東西兩隅分建二庫收貯錢文戶工部右侍郎掌之按照時價搭放兵餉東四旗餉東庫支領西四旗餉西庫支領以免轉運之勞並毋許有扣短陌攙雜等獘查明治罪又誰怨乎兩淮鹽價則解至河工以備歲修淮上至工皆有水路可通挽運較易工次雇夫購料俱是用錢此固兩便之道也民之以錢輸貨者通天下無慮十之七八地方官收錢而令解銀賠累已不勝其苦江西撫臣吳文熔奏請本省坐支之項收錢放錢解部候撥之徵銀解銀支放兵餉役食請照時價攺折其言不爲無見惟是全行攺折錢文已涉紛更應出之項盡數解司然後由司發給往返搬運倍增勞費通省之大不用一分一釐銀幣未免偏枯據臣愚見以爲州縣徵收悉照舊規無庸更定章程向來徵銀解銀者姑置無論但就現在收錢者量其錢糧多少視其附近地方約計兵役眾寡爲之酌減應解銀數少解數成以紓其困除易銀解司之外則卽以錢抵銀每銀一兩折錢若干酌一定數以初爲常應有耗羨平易攤捐項仍行提出解司而本官同城官之廉俸準其坐支也本州縣之書工役食準其坐支也本地分汛之兵餉準其坐支存庫也其餘則視道裏之遠近就近解存府庫道庫藩庫按照時價以放兵餉省標城守由藩司支放外標外營由藩司發帖揚向各道府州縣支領時價則視省垣爲準以開徵之前十日爲定由藩司批示遵照半年一更餉銀每兩折錢多不過一千七少不下一千二下至一千二便可取爲定則不復再減至文武官廉俸無有收錢者發銀如故兵丁屯駐之區附近州縣無有收錢者發銀如故局鑄之錢向有成例者如何搭放亦如故如此則𨿽變而寔因豈至糾紛而召怨乎此議若行於民無擾於兵無虧於官有益曷言乎於民無擾也百姓出粟米麻絲糶賣錢文輸錢完賦久已習爲故常向收若干今收若干自封投櫃者不遽攺折此於民無擾也曷言乎於兵無虧也兵丁領銀尙須易錢然後適用每至兵餉下時鋪戶又往往抑價今照前定時價放給足陌現錢入手應用何便如之此於兵無虧也曷言乎於官有益也先時銀多官以收錢漁利今時錢賤官以易銀賠累若多用一分錢則少解一分銀卽少受一分累迨銀價平時又復獲有羨余此則於官有益也或謂錢收於上則廛市一空恐萬井有錢荒之嘆不知兵丁工役每月所領之錢必行於市也地方官除委輸官庫外尙有其大半必須易銀解司則其錢亦必行於市也且今日之患不在錢荒而在錢濫欲救其獘固莫利於收錢尢莫利於停鑄當此錢賤之時蹔停鼓鑄將工本銀兩發出易錢寔收登庫簿小者汰之則私錢難行而官錢見多價不漸就平乎仍照制錢一千準銀一兩之例搭放則利在其中矣利歸於上而市價漸平則兵餉發錢之說可得而行矣故興利除獘之方當以停鑄爲先著或謂今天下銀少錢亦並不見多鑄何可停不知錢𨿽不多然自國初開鑄以來流衍至於今日加以私錢攙和比之於銀固明明見其多矣將欲平價非銀錢相埒價何由平爲平價而權且停鑄迨價平而旋復開鑄所謂欲嬴先縮一弛而一張也若徒據目前事勢而言原欲以錢之有餘濟銀之不足方當加鑄廣鑄奚爲而言停鑄停鑄者正爲加卯增鑪之地步也昧者不察乃謂停鑄則錢乏錢乏而又開鑄一時恐難猝辦不知遺銅存焉器具存焉工本存焉業已易或疑工本錢不知工本易錢者謂發當日應用之工本易當日搭放之錢文非取後日之工本而罄於一朝也且卽取後日之工本以易錢錢未放完便可以爲工本乘時而鳩工廣鑄何患不及所患者一停之後遂置錢法於不問但將官局封閉任其拋殘剝落偸賣而莫之省憂則是廢耳烏得爲停所謂停者工作少休而區畫運勞之方未嘗或息故𨿽不鑄一錢而局中應存應發之項並無短少且有平價查私之益寓乎其中又有加卯增鑪之功繼於其後則停而未停也復何患焉或謂停鑄祗爲虧本起見國之大事苟利於民不惜費損斯則習見聞而不通時務之論者也夫錢價日益賤則物價日翔貴此自然之勢亦必然之理泉府以兩錢而成一錢之功官兵領一錢僅獲半錢之用無利於民有損於國孰得孰失必有能辧之者或謂開鑄有息停鑄則無息試思長余之錢非息乎遺賸之銅非息乎統計有鑪十四省每歲卯額得錢一百十四萬串有奇計其工本八十餘萬以八十餘萬兩之銀易錢搭放卽以每銀一兩合錢一千五百文計之當長錢四十餘萬串或錢僅敷支放而一年鼓鑄之銅足可遺賸矣發銀易錢乃散重而爲輕也收錢搭放乃斂輕而爲重也平價之方無易於是一舉兩得爲國持籌何憚而不出此或謂外省工本恐爲別用借墊早已無存試思鼓鑄不停能以空空妙手鑄成百萬緡錢乎卽或工本微末易錢無多尙可借籌辦以此借易於歸還不至無著也或謂局中工役眾多一朝失業散之恐有不便不知錢法旣行收錢放錢在在需人不無安置之處且若輩執技事上非驛卒水手之比自食其力別謀生理未嘗不可夫今日之停工屢矣何嘗聞有工頭匠役出而滋事者乎由此觀之不惟外省之鑄可停京局之鑄先可停縱不可停亦可減當其始也減鑄而不減運仍以其餘工本易錢照舊搭放銅鉛存貯三年之後停運而不停采停運則運可省不停采則所出之銅可以畱在雲南令其就廠開鑪鼓鑄以充滇餉而將各省協濟之銀撥運進京以實庫或就近采買銅斤以供鼓鑄至京銅見乏再令滇省或運銅或運錢參酌而行蓋滇省薪炭賈廉制造亦精至長途運費運錢與運銅一也故他省之鑄可停而雲南之鑄必不可停以其銅鉛錫皆有若停官鑄則盜鑄者起矣如蜀黔湖粵江湖之間盜鑄者多所當加工精制以爲模範又不徒以停鑄了事也若謂官鑄旣不可停非篤論也總而言之可以用錢之處則用錢必須用銀之處則用銀大約附近則用錢致遠則用銀銀錢並用卽可銀錢並收子母相權嬴縮有制能斂輕而爲重能散重而爲輕則價自平矣價旣平乃益廣卽山造幣之功峻毀錢爲器之示懲偸銅減工之失苟制持得所則錢有餘矣錢有餘乃益丰其糴本采買谷石以實倉儲以勸稼穡此由末返本沿流而溯源之道也有粟可食有錢可支𨿽未能陳紅貫朽而利權在握能發能收將來銀𨿽絀而不絀於用矣補偏救獘之方無踰於此在審其先後次第而布之耳若以爲事貴因循何必攺作鼓鑄依然鼓鑄用銀還是用銀工本日見其虧錢價益流於濫上失利柄下困有司有司賠累不起則必議加徵加徵而民不堪命則必至激變激變而封疆大吏帶兵彈壓又增一重浩費府庫日虛徵求益急當此之時會計之司左支右絀一籌莫展而關心國計者又爲不切時要之言或議勸捐或議攺鑄或議開礦或議行鈔紛如聚訟迄用無成夫數開捐例則仕途久淹人心莫奮攺鑄大錢則名寔不稱僞造日滋開礦則以現在而求未來卒之所得不償所失也行鈔則務虛張而鮮寔濟久之將有亦化爲無也統觀眾論較短絜長曷若卽此現行之錢酌盈濟虛運籌其間不失制用之恆經爲得理財之大柄哉惟是各省情形不能畫一其中因地制宜隨時通變總在直省督撫藩司細心體察通籌妥議勿喜功而欲速勿憚煩而苟安則得之矣臣以候補之員本無言事之責特念一介庸愚由翰詹科道不數年間洊躋卿貳渥荷隆施涓涘未報昨緣事部議革職蒙恩再爲降調仰窺聖懷尙有不忍終棄之意眷戀闕廷需畱京邸伏見經費短絀上宵旰之憂自知補救無猷敢爲芻蕘之獻倘有可采相應請旨飭下部臣疆臣核議施行不揣冒昧塵瀆宸聰不勝戰栗待命之至擬錢銀並用章程疏曾國藩奏爲貴錢賤銀以平銀價而蘇民困事臣於本月陳奏民間疾苦一疏聲明銀價太昂另摺具奏思所以變通之竊惟十年以來中外臣工奏疏言錢法者前後不下十餘人皆思貴錢賤銀以挽積重之勢而臣所深服者惟二十四年吳文熔一疏二十五年劉良駒一疏二十六年朱嶟一疏此三疏者皆奉旨交軍機大臣會同戶部議奏戶部又交各省議覆施以外間覆奏議論不一此事停閣不行臣反覆思維民生切害之痛國計日絀之由實無大於此者謹就三臣原奏所及參以管見擬爲銀錢並用章程數條伏候聖鑑一部定時價每年一換也凡民間銀錢之貴賤時價之漲落早晚不同遠近亦異若官收官放而不定一榷鑿之價則民間無所適從胥吏因而舞獘查吳文熔原奏內稱照各省時價由藩司酌定於開徵前十日頒示各屬朱嶟所奏與吳文熔大略相同惟稱多不過一千七百少不過一千二百稍示限制而已劉良駒所奏則以爲由部酌中定價若捐輸案內以制錢一千五百文抵銀一兩之例厥後戶部議覆酌定每兩折錢一千五百文核準在案臣愚以爲時價可換二千若驟攺爲一千五百以放兵餉則譁然矣應請部頒定酌每年一換如現在時價換一千九百有奇部攺爲一千八百則耳目不至乎大駭而官民皆得以相安明年時價稍平則部價亦從而稍減令各省每年奏報銀價九月奏到戶部酌定明年之價於十月奏聞求皇上明降諭旨明年每銀一兩抵制錢若干文收之民者不許加分毫放之兵者不許加分毫窮鄕僻壤謄黃諭凡一切糧串出單契尾鹽照捐照等件槪將本年銀價刻入海內皆知婦孺共曉堅如金石信如四時庶民不致生怨胥吏不能舞獘也其與官項全無交涉市肆漲落與部價不符仍置不問至現在八旗搭放兵餉每兩抵錢一千文外省搭放兵餉每兩抵錢千數百文不等不足以昭畫一應俟新章定後槪從每年所定部價以免參差一京外兵餉皆宜放錢也查劉良駒原奏兵餉分成放錢吳文熔則言外省之兵槪放錢文朱嶟一摺於兵餉尢爲詳細其說以爲京營分建東西兩庫東四旗兵赴東庫領錢西四旗兵赴西庫領錢外省之錢則分道庫府庫存貯省標城守之兵由藩司支放外標外營之兵由藩司發帖持向各道府廳州支領臣愚以爲朱嶟之說實可行凡兵丁領銀之後皆須換錢而後適用應請嗣後八旗兵餉皆各平分一半仍放銀兩一半搭放錢文其外省綠營一槪放錢各州縣所收錢文有道員處解存道庫無道員處解存府庫無知府處解存直隸州廳庫由藩司發帖持向各處支領庶錢無解省累重之煩而兵丁無減半扣之苦至駐防各兵仍舊發銀以免紛更一部庫入項亦可收錢也查戶部所收各項惟井田科之旗租捐納房之常捐系京庫坐收之此外皆由各省解運來京劉良駒原奏內稱常捐銀兩盡可收錢朱嶟奏內稱長蘆鹽價可解錢以充京餉臣愚以爲不特此也旗租銀兩本系近京小民佃種其所納皆系錢文官爲易銀轉費周折不若卽令解錢入京常捐大捐之銀亦可酌收錢文計此二項每年可得百餘萬串至於外省解京之如長蘆山東鹽課盡可解錢進京直隸山東地丁起運之項亦可運錢應令此二省督撫每年各解錢百萬串入京又令兩淮鹽運使每年解錢二百萬串入京合之京局鼓鑄之錢共得六百餘萬串足以資運轉矣臣𨿽至愚豈不知錢質笨重搬運艱難雜然不行天下至難之事不足挽天下積重之勢大利所在未可以小窒礙畏難而苟安也且較之滇黔之銅鉛江廣之漕糧難易相去懸遠矣其解錢之官須照銅員之例量與津貼之費務使毫無賠累官兵稱便共計幫費不過二三萬金所失無幾而所轉移者大矣一地丁正項分縣收錢也凡出項莫大於兵餉入項莫大於地丁查吳文熔劉良駒朱嶟三臣摺內皆極言地丁收錢之益臣愚以爲當分縣辦理如雲貴川廣閩蜀甘肅此七省者本省之丁賦不足充本省之兵餉初無起解之項其地丁銀兩應卽全數收錢以省轇轕此外各省除去存畱及兵餉二項尙有餉銀解運京庫協濟鄰省者其地丁銀兩應令一兩以下小戶全數收錢一兩以上大戶銀錢各半兼收不必按成指派不必分析名目使小民易知易從其或患收錢太多不便起運者州縣自行換銀解省以備京協之用一外省用分別放錢也查各省廉俸工需役食等項名曰存畱坐支之前吳文熔劉良駒朱嶟三摺及戶部議覆一摺皆言此項可全行放錢應卽遵照辦理至兩河經費劉良駒朱嶟及戶部三摺皆言可搭成用錢臣聞從前林則徐在汴工目前陸建瀛在丰工皆令遠近州縣輦錢到工以防市價居奇銀價驟跌之患東河捐輸案內曾令以錢報捐是河工在在需錢其理易明應請嗣後南河每年解錢百萬串到工於兩淮運課江蘇地丁項下各半分解東河每年解錢五十萬串到工於河南山東地丁項下各半分解一量減銅運以昂錢價也查朱嶟原奏內稱暫停鼓鑄一弛一張庶錢重而價漸平臣愚以爲鑄不可停而運不可不減側聞雲南銅務洞老山空民怨官困滇銅不足搜買外省外省不足偸買寶局寔有萬不能繼之勢應請於六運中酌量停一二運使雲南官民稍紓積困其銅本一項卽可采買錢文並可於鑪頭匠役量加優卹以期鑄造堅好庶錢質日精錢價日起俟十年後滇廠稍旺再復六運各停鑪之省亦漸次開卯務使天下官民皆知錢之可貴而不知輦運之苦則相安無事庶不終受紋銀出洋之苦矣以上六條皆就吳文熔劉良駒朱嶟三臣奏議參以鄙意粗定規模伏求飭下戶部妥議抄錄三臣原奏進呈備聖明采擇施行中國宜鑄金錢論楊宜治時至今日金價之貴金水之漲可謂極矣其故蓋由消用日繁而采取日少是以金錢之鑄月前經言官奏議亦見及此吾謂中國宜鑄金錢者其益有四礦務之利西人最重苟得一礦苗往往不惜集資本數十萬用人力數千百極沙漠跋涉險阻采取金苗傾熔金沙務獲而後已中國之人惑於風水之說𨿽得一礦苗最旺之地利而議開采者以爲有形勢矣以爲有泄根矣一二人力成之千萬人阻止之此千萬人者豈眞不爲大局計欲敗其事哉寔則耽於苟安之見溺於畏難之心目正事爲好奇視利源爲禍藪此通病也金銀煤鐵之苗隨處皆有果能愼選礦師廣集資本視各省之有金苗者卽行開掘之以助鑄錢之用金礦之利旣著則開采銅鉛煤錫諸礦繼起必多故曰鑄金錢有開拓礦務之益銀紙之行盛始泰西最通行者有曰匯理匯丰銀行余則印度新舊金山新加坡等自一圓以至數百圓皆以一紙爲據邇來中國多用銀紙取其利便然銀行多設自西人我以銀往彼以紙來貿易孰得孰虧不煩置喙設金錢一行民稱利便故曰鑄金錢有收回利權之益銀圓之鑄粵東倡於前兩湖繼於後大圓小圓通行無然鑄銀圓而不鑄金錢又無以相輔而行故鑄金錢其益足以補國家銀法之窮各省角洋低水日多市廛貿易不用銀圓必用銀紙外洋銀紙向難仿造惟中國姦民叢集近聞頗有將眞銀紙而攺華字易舛少爲多在稍辧洋文者斷不至受其愚弄然較之私鑄小圓其害尢險有金錢以通行則商賈中轉換較便故鑄金錢其益足以通市廛貿易之利然而取法貴上行法貴嚴立法貴便有益必有損有利必有害是又不可不防也一曰仿西法以防窒之獘泰西諸國金沙金錢皆流通而呂金雪金尢爲通行內地今宜仿其法以行之小者以一錢八分爲準中者以三錢六分爲準大者以七錢二分爲準其一錢八分卽仿彼之小金錢也其三錢六分卽仿彼之中金錢也其七錢二分卽仿彼之大金錢也且金錢大小之數與銀錢大小之數同耳目習慣會計自然而且金價𨿽隨時爲漲低而一錢八分之金錢總不離乎十圓之譜卽可作十圓銀紙用三錢六分之金錢不離乎二十圓之譜卽可作二十圓銀紙用七錢二分之金錢不離乎四十圓之譜亦如用五十圓銀紙也彼之銀紙可以行我國中我之金錢亦可以行彼外埠華人旅居外洋者奚止億兆皆有食毛踐土之思行見數十年間捆載歸來而礦苗將不止取之於內地矣一曰禁私鑄以杜攙雜之獘地球之內善惡不齊歐洲之人良莠難別未治外莠先防內姦其有開鑪私鑄者卽按律治以科罪而又遇時跴緝隨地偵探內則責成地方外則責成領事有百密一疏之慮無始勤終怠之心斯爲得矣一曰惜物力以嚴虛耗之獘西人尙潔華人尙華西人𨿽皇家之花園亦無采色彰施故𨿽有名爲大鐘樓大酒店大銀行大禮拜堂亦只地基廣規模髙聳鋪陳雅潔而已華人則榱題楹柱動以金爲飾甚至一皿之細一箑之微無不以金且以最髙之金爲之誠不知入山數十日始至其地采掘千百人始見其沙忘食忘衣蓬首垢面而不顧而又幾經陶熔傾鏈而出之物力之艱殊爲可惜自時厥後宜嚴禁一切暴殄斯可以節其流矣芻蕘如采請拭目俟之收金鑄幣說中國之貧極矣銀錢之流出外洋者歷年蓋不可勝記矣爲開源之說者曰開礦產曰築鐵路曰興制造曰辟田疇爲節流之說者曰汰兵勇曰裁官員減俸廉曰革吏役嗟乎國家度支所缺歲至數千萬金無論所謂開源節流僅僅托之空言卽使源實可以開流寔可以節而所入終不敷所出漏將何日可彌乎或曰中國固未嘗貧乏特藏富於民耳是言誠然然中國素以仁厚爲心民而富民自富之朝廷卽甚患貧安忍於租賦外重復誅求無厭執筆人別有一法焉今外洋各國所用者多金錢而中國獨以銀銅二者爲幣顧中國何嘗無金哉惟是散在民間徒供婦女簪珥釵環之用與夫日用器物之鍍金市肆招牌之貼金扇聯玩具之泥金而有用者悉化爲無用誠由朝廷下一令曰今當效泰西之制市中行用金錢凡爾民間有藏金者悉數依市價售歸公家以資鼓鑄惟三品以上命婦始得用金作釵環簪珥自余悉禁除之我知民間除極貧之戶不計外凡在衣食稍足自給者閨中婦女必有金飾一二事但得此令朝下夕輸之官則數萬萬金錢斷不難期鑄就而何患不能與泰西並駕齊驅乎或曰是法也古無行之者一朝而欲令出惟行獨不虞民間之猜疑騷擾乎則應之曰金固古未嘗禁而禁銅之令則於傳有之考之史冊宋孝武帝孝建三年四月禁人民及酒肆器用銅唐元宗開元十七年八月禁以銅爲器代宗大歷十七年十二月禁鑄銅器徳宗貞元九年正月禁賣銅器憲宗元和元年二月禁用銅器晉髙祖天福三年三月禁民作銅器宋髙宗紹興二十八年七月命取公私銅器悉付鑄錢自是由元迄明𨿽不聞有此禁令而本朝康熙朝屢下收買舊銅之詔迨雍正四年嚴造黃銅器皿之令詔曰錢文乃民間日用所必需鼓鑄日增而不見多必姦民圖利有毀錢造器皿之事若不禁止銅器則錢價究不能平嗣後京城內除三品以上官準用銅器其餘俱不得用黃銅器皿定限三年令將所有悉行報出當官給價收買如過三年之限不交者照私藏禁物律治罪其鋪戶有仍將黃銅制造器皿者照銷毀制錢爲從律治罪嗣後屢行申禁並準將銅器折完逋欠錢糧直至幹隆元年其禁始弛夫小民卽雙肩荷一口未必無一二銅器收儲然且一見詔書卽唯唯遵從無或違梗彼儲有金制釵環簪珥或器物之鍍金貼金泥金者必稍有身家稍知禮法豈有旣聞禁令而抗不繳售或反肆譁騷者我知不數年間而廣鑄金錢以與泰西交易斷不至如以寶銀合金磅之價其中虧耗良多使漏外復有漏而國家乃愈形窘急也有客送難曰今者中國礦產可謂富矣不特煤鐵銅鉛徧地皆是且其中亦未嘗無金苗采而煉之金何患其不富而安用示禁金飾行此千古未有之事爲則應之曰中國金礦向惟漠河一處略有把握今已淪入俄羅斯至臺灣則劃日人金利盡失今欲捨民間現有之金飾而尋地中不可必得之金苗恐難易不啻若霄壤然則金之被西人之購去者每年何止數千萬之多曷弗設法購回以供鼓鑄金錢之用曰金本固西人爭購而貴旣貴矣而又向西人購回是授彼以利權而貴者將使之愈貴矣奚其可因作收金鑄幣說貢諸當軸諸公書生之言不知能免斥爲河漢否通行銀圓八議施景松泰西諸國以金銀銅三品鑄錢由來尙矣自辟地至美洲覓得銀礦西班牙用以鑄錢流行中土卽今之呂宋銀圓是也嗣墨西哥攺鑄鷹銀三十餘年通行於闤闠間貿易場中稱爲便捷商賈往來如取如攜輕而易舉往時惟行於閩粵市舶出入之所自與泰西通商以來其行漸廣不特權利爲外洋所握抑且姦商舞獘質日多市面益形敗壞若再不由官經理自鑄金銀各錢恐利源溢出日多僞銀且日甚一日此所以銀圓莫如自行熔鑄而自鑄必求通行無獘也謹繕八條以對伏祈憲監一曰廣開礦產所以裕利源也中國開礦產之富四洲之上莫與比倫十年前有遊歷內地之西人測得一二省之礦可敵歐洲全土𨿽未必盡寔然幅員如此廣長地利所蘊應亦有此向所未開之礦但使礦苗顯露測驗眞實不妨招股舉辦其民間本有之礦亦買歸而大開之用人力者攺以機輪蓋任民開采其利終微用機器取之其出乃旺也五金之出煤鐵之礦常多而金銅之礦輒少以金銅蘊結地下較煤鐵更堅且深人力之施無過入地二三丈所以不能到者卽亦置之弗取測驗之法旣不講求熔化之術亦非素習是以入寶山而空手也西人之於礦學較華人爲優宜聘識礦西人購開礦機器自行開采所得金銀各質卽爲鑄錢之用以中國自有之礦鑄爲中國自造之錢利不外溢權可獨操此中國絕大之轉機也他如鐵礦可以造鐵路煤礦可以供汽機銅礦可以鑄錢幣並應一律開采使貨無棄於地利可公諸民股由糾集不需巨富之人事經營不請國家之帑至於稅則一項先從輕減以廣招徠苟得經理者公正殷寔識別者精明諳練則中國之礦務又何不可從之有哉一曰創設銀行所以資周轉也西國開設銀肆皆合眾力而成如英以倫惇所設爲總肆其餘悉分枝所出鈔票動至百萬數十萬商人以票取銀無不立匯單𨿽遠至數萬里外刻期無誤如有折閱倒閉例必照數賠償所糾合之公司以有限無限爲別有限則罄其肆中之本錢爲止無限則於本銀旣罄之外各股東再糾現銀以至欠項歸淸爲止歲中官必查核銀肆用鈔票若干存本銀若干必使行鈔與存本適相抵乃可刊登日報以示大信其制最爲盡善中國通商各埠亦宜仿西國銀行之例設立官銀號以濟緩急廣鑄金銀以收利權如有願集公司開設銀行者必須爲首之巨紳富商回環互保出具甘結到官請領牌照按其大小輸貲於官然後給予準其開設或一律歸之官銀號而許商人同入股分利益均沾自鑄之銀均存銀行生息其有以金銀赴銀行易銀錢者一準市價交易其存於銀行者按其存之久暫定其息之多寡如此子母相權其利仍歸於民而不外散上下皆得其益可以裕國可以便商一舉而三善備焉惟須示之以信方能經久無獘耳一曰鑄造鈔幣所以便取攜也銀旣鑄矣而欲其流通無滯取攜便捷莫如制造鈔幣昔俄國當帑藏空虛當局者印造鈔票數百萬頒發各處諭以輸納官項皆用鈔票而不用現錢一時民間爭以現錢購鈔票頃刻而盡而庫中頓存現銀數百萬不過一轉移間耳中國亦宜仿行鈔幣示之以信寔要之以恆久俾商賈之經營遠方者不必身攜重貲皆可持鈔票取之於銀肆南北往來用無不足則自鑄銀錢流通更易行使愈遠其利益寔非淺鮮令山西大賈所設銀肆自京師以達於各處率用此法而自官逮商無不賴其轉輸夫以中國之大而官猶取給於商則其通行無礙可見若以鈔幣歸之官造其利用不更溥哉方今南方多用錢籌北方多用錢票然行之不能及遠出境卽無所用正以商設而非官設也近來西國鈔幣中國人多用之者豈有中國自造鈔幣而不樂用之理惟不便於庫吏之侵蝕戶胥之扣權出入者無所施其獘恐不免藉口阻撓是所慮也一曰采用西法所以集眾長也美國鑄錢局在扯裏司街其法由熔化而鼓鑄而範圍而陶洗而印花而權其分量輕重計大者每一分時可成八十枚對開四開十開每一分時可成一百二十枚見環遊地球新錄日本仿泰西之法設造幣局於大其所鑄成圓之外有五分一角二角半圓不等局中凡分六所曰收納曰傾銷曰熔鑄曰剪裁曰鏨印曰秤量無不異常神速其局建自明治三年卽中國同治九年一歲之間金者歷九个月之久自二十圓至一圓已鑄有二百萬圓至五錢已鑄有一千五百圓之多銀者歷十二个月之久自一圓至五錢已鑄有一千五百萬圓之多夫日本所以鑄新錢𨿽云便行使而杜僞之意居多於造幣局中設立督工官吏理其事復有監察總其成每鑄金錢千圓則以一圓用紙封固計明年月日呈於監察大吏所國家設鐵櫃一區大吏卽將封呈之錢鎖置鐵櫃中銀者每五千圓呈一圓鎖置亦如之所以然者蓋純金純銀爲質最軟用以鑄錢必將苦窳勢不能不混合以銅便堅硬耐久故金銀錢中必攙以銅皆有定數夫旣攙之而承鑄之官吏難保其必遵定數絕無多寡日日鼓鑄累萬盈千何從而考察之故令其呈繳樣錢嚴加封鎖兼塡明年月日以備按次核兌驗其成色之異同所以杜偸僞而重國寶也此防僞之善法也中國所宜采擇也一曰精求式樣所以示定制也各國金銀錢不一其式英國金錢名色伍倫者每圓重二錢五分值中國銀三兩三錢五分六釐法國金錢名拿破侖者每圓重一錢八分值中國銀二兩五錢銀錢印度所鑄曰路每圓重三錢二分法國所鑄曰佛郎重一錢二分半英國所鑄曰先令重一錢四分小者曰式本士重三分五釐又上中銀錢曰福老倫重二錢八分俄國所鑄曰羅卜約重五錢奧國所鑄曰果爾登約重三錢三分意國所鑄曰以黑兒約重四分四釐葡國所鑄曰以密而來斯約重七錢七分三釐土國所鑄曰以辟亞斯忒約重三錢埃及所鑄曰以奪洛爾約重七錢二分荷國所鑄曰果倫約重三錢八分瑞國所鑄曰以烈他斯拉約重二錢巴西所鑄曰以密耳來斯約重三錢八分美祕二國所鑄曰莎羅重七錢二分中國自鑄銀圓似宜酌中每圓以七錢二分爲準小洋則以日本所鑄二錢五分一錢四分七分三分五釐爲率至其式樣不必仿照泰西當卽照中國輪船旗號獨畫一龍鑄以龍質惟不得與日本所鑄從同以示區別至於金錢𨿽輕而易舉便於取攜然零星使用未能剪之使碎且可行於通都大邑而不便於窮鄕僻壤反不若銀圓之值價無幾隨地可以兌錢是故銀錢宜速鑄而金錢宜緩鑄也一曰禁絕私鑄所以防獘端也私鑄錢文例禁綦嚴不法之徒尙多僞造銀圓質大利厚難保不僞造混用近來姦商舞獘愈出愈奇如扡銅如夾板如包鉛如噴銀似此獘端不一而足欲絕其獘一在嚴禁令查律例刑律中本有私鑄銅錢專條今宜加重罪名如私鑄銅錢者絞監候則私鑄銀錢者攺爲斬監候又如私將制錢銷毀及鑄砂小錢核其所鑄錢數至十千以上或𨿽不及十千而私鑄不止一次者爲首及匠人俱擬斬監候則私鑄銀錢至十圓以上或犯不止一次者攺爲斬立如此嚴申禁令有犯必懲則私鑄可絕矣一在模板外洋鑄銀其模板一切精工無匹非民間所能私造可免而可免而僞銀獨無中國鑄銀若用極精細之模板務使民間不能作僞則私鑄無利可圖自必廢然思返蓋私鑄銅錢資本尙輕或有誤犯銀本較銅甚大誰敢以若干資本輕於試法模精則難作僞禁嚴則有戒心中國倘能自鑄銀錢則私鑄者或反較銅錢爲少亦未可知也一曰廣行銷路所以便流通也道光年間周弢甫比郎祝桐君司馬曾請於浙撫開鑪鼓鑄咸豐初年徐君雪村曾於無錫鄕間自行開鑄民間指爲新板不能通行以此竟作罷議此前事之可監者然此特其時甫經通商洋銀初至再以中國新鑄者入其中勢必莫辧眞僞今則外洋銀錢通行各省民用稱便相沿已久玆亦不必攺其制減其值祗將銀面洋文易爲華字而輕重大小一仍其舊鑄成之後發交錢莊典鋪逐漸搭用軍餉中搭放三成其價亦視洋銀無所低昂成色旣髙且可擡用一二分小民惟利是圖斷無樂用他國銀洋而不樂用本國銀洋之理行之數年可使市面一變將見民間行使便易勢必流通無滯爭先效用鑄之日益眾多用之日漸廣遠則可不必賴外國之銀圓而自足商民旣可獲利無窮而西人之利亦且爲所奪矣此收回利權之法亦開源節流之道也一曰杜塞漏所以專利權也中國紋銀足色足水及鑄銀圓則不過九成是百兩中必有銅十兩可知銀色旣低又免進口稅以此錢購我貨物不下千百萬時價漲落成色毫無添補無形之耗伊於胡底以貨售我大抵皆取紋銀而歸以無稅劣銀之洋易我無稅足金銀而去此中暗耗復又何如彼旋得寶銀卽旋鑄銀錢以售諸我利中取利往復無窮其害何可勝數惟是鑄華文銀幣杜絕漏彼以此來我以彼往彼見無利可獲自不禁而漸少而以銀易洋者利仍歸之中國凡所謂折色減水加耗貼費多方名目一旦舉而盡空之姦商之計窮小民之生遂而利不外溢權自我操反害爲利一轉移間耳當軸者何不毅然行之哉以上八條皆爲自鑄銀錢兼行鈔幣起見若能寔心行之自必有利無獘自鑄銀圓以遏洋錢卽自種土藥之法以中國自有之利歸中國是猶外府而取於宮中彼外國固不得藉口阻止及時興辦於勢尢順是否有當幸賜采擇鑄銀錢說周騰虎江浙行用佛頭洋銀制自大西洋之西班牙國西班牙滅小西洋之呂宋國故俗又呼之爲大呂宋幹嘉之時其國在廣東貿易頗盛故其洋銀流入中國最廣中國因習用之後其國衰微且所鑄洋銀已換新式佛頭銀已於道光初年停鑄所來中國洋銀愈用愈少閩廣各省必椎爛用之日見其絀江浙商民樂其便易市井貿易惟此信行各錢店認定式樣少有更變則羣起而叱爲僞鑄巧立各種名目以抑勒民伍至每圓洋銀竟貴紋銀一兩之多出則呼爲淨光入則苛爲爛板轉移之間銀已八折商賈愁嘆民客咨怨莫究其由而坐受其困卽或夷人重鑄新者各錢店又呼爲新板而坐以七折夫周官八政貨居其一列史食貨有志國家最大之政莫過於此而令商賈擅其利權抑勒怨咨流虐天下非細故也夫貨幣之妙在於子母相權大小輕重各得其平稱情權物流通上下故名之爲泉蓋言如泉流不息也國家舊用銀錢兩種以平百物厥後錢日賤而銀日貴子母不相權而輕重殊絕故洋錢起而承其乏流轉於銀錢之髙下而適得其平民咸利而趨之今洋銀之貴無已若不爲之變通競趨爭用其用逾急其害逾深病國病民莫此爲甚夫利權徘徊無主之時惟智者急起收之民亦樂其便利熙熙攘攘而歸之上不勞而民不困故爲今計宜推洋銀分兩鑄造銀錢以生鐵制爲板式面爲咸豐寶貨環以年月並銀工名字幕文爲龍鳳環以滿文亦仿洋銀之式以板石推而成之前林文忠鑄造銀餅其制渺小全無法度後又無法以行之宜其不用也今一仿洋銀之式變其文字以爲中國寶貨凡官府與民交易以及丁銀田稅關市之徵無不取之於此便民甚矣何爲而不行耶難者將曰中國好爲僞非若洋銀之畫一也夫洋銀之僞有夾銅有蘇板有鉆鉛巧式新思無奇不有而不能惑辧者之目安在洋銀之無僞乎洋銀有僞而不害其行用惟便故耳若制造銀錢一新耳目而無種種之挑飭其夾銅輕板又可辧而知之何爲賤中國而重外夷耶其不足疑一也或又曰民習故疑新洋銀行習已久驟易銀錢必不能彊疑者而使之信嗚呼目睫之見自生疑障皆此等謬說障之也洋錢之所以重於江浙而人樂趨之者江浙徵收錢糧惟此是索故市肆彌重之試思賦入之廣出納之大孰有大於藩司之各關稅之額徵乎二者已提綱挈領絜東南財賦之大權矣倘此之行市肆之間尙能爲之敵乎尙能有他物足以相抵有大力足以相抗乎譬有人自薄其千金之璧而疑不足當鄰人燕石之值者不已傎乎其不足疑二也或者曰國家鑄大錢制交鈔無一可行子之暢言銀錢亦紙上空談袖手雄辧未見辦事之艱阻也噫大錢交鈔之害法病人乎人病法乎法不信民不從施不一人不信已屏絕而彊人用之已嫌棄而勉人好之𨿽有愚者恐亦未易爲其所惑也江浙祗用當十一品額稅丁銀可以上行行之期年而民不倦何信於浙而惑於蘇則行之不善明矣可咎法乎交鈔大錢皆以虛權寔非若銀錢之以寔相權便民而無所巧售如佛頭洋銀之行用數十年廣及半天下豈彊之而使然乎惟其便而信耳其無可疑三也釋此三疑厥有三利二釋爭一平物一通貨古之執政以正物者莫不由此也銀錢鑄成之後準今之洋錢之價出入取其盈餘給工值火耗外尙可以通有無足國用贍軍食因民之所利而利之惠而不費此類是矣禁私鑄議京師鑄錢戶部曰源局工部曰泉局各直省如江蘇省則曰蘇局之類是也是爲官鑄官鑄大而重私鑄小而輕有曰砂殼曰廣片曰眼者甚至銷毀官鑄大錢攺爲私鑄小錢焉烏可不禁禁之法有其地有其人其地則多荒僻設廠開鑪賄通差役朦蔽官長而鑄乃成其人則多狡黠結黨成勾串巡查結連錢店而錢始行今惟於其地禁之勤密訪賞告發而私鑄之地無更於其人禁之購眼綫離黨羽而人始絕如是則新鑄可無也而舊鑄則尙有也必更禁之於流通禁之於私用禁於錢莊禁之於各店禁之於鄕村市鎭禁之於負販貿易行用則入官抗違則倍罰數多者杖責屯積者枷示毀官鑄者科以罪屢私鑄者重其罪如是則嚴禁一邑而一邑無私鑄力禁一郡而一郡無私鑄通禁一省而一省無私鑄廣禁天下而天下無私鑄敢陳管窺妄參末議禁私鑄議官鑄爲制錢私鑄爲小錢一制錢私鑄可攺鑄二三小錢於是私鑄之小錢日多而官鑄之制錢日少因私消制錢以私鑄小錢也蓋國朝定制國初之制錢頗重順治錢或重至一錢四分或重一錢康熙二十三年以後定重一錢四十一年以後仍定重一錢四分每千重七斤八兩至幹隆時仍定重一錢每千重六斤四兩今之銅價日貴千錢不能買七斤八兩及六斤四兩之銅是以私錢卽銷制錢以鑄小錢計制錢千文可鑄小錢二三千文而獲厚利故私錢多而順治康熙雍正幹隆之靑銅錢制錢日少以銅佳則私鑄者又可攙入鉛錫一千錢更可鑄成小錢三四千文也如是則毀制錢病國增物價又病民工受值商折閱又工商交病烏可不禁烏可不亟禁嚴禁議禁厥有四策一曰除姦民之聚鑄二曰防錢店之收兌三曰嚴市肆之行用四曰密兵役之巡查夫姦民聚鑄多在荒僻之處或州縣交界之地此拏彼竄然旣開鑪鼓鑄自易訪擒宜先議此以除根株也至私鑄之小錢行銷首在錢店錢店收入錢店兌出於制錢中搭此小錢藉以射利嚴查錢店有收入兌出者重罰存余繳官酌予以值使錢店難銷斯私錢徒鑄矣至市肆行用則宜嚴示無論百物如有以私錢買以私錢賣者皆倍罰如此則市肆不行而私錢爲廢物矣至城門關口及鄕村卡隘宜派兵役巡查有獲則賞所獲則毀如是則售私錢者寸步難行矣四者議行則私鑄之獘除不致病國病民病工病商矣禁私鑄議欲禁私鑄惟有嚴查嚴杜嚴罰嚴辧四法嚴查者於荒僻嚴查鑄巢於關津嚴查行販於吏役嚴查賄庇此爲最要必如是而根株能淨盡也嚴杜者於錢莊嚴杜其收買私錢兌出私錢於市嚴杜其以私錢購物以私錢售物如是則私錢不能流通矣嚴罰者自出示嚴禁後以日計之如有違禁十日後照數罰一月後加倍罰兩月後五倍罰三月後十倍罰如是則罰嚴而禁嚴嚴辦者定例私鑄罪重至斬後又酌定私鑄十千以上者擬絞十千以下者遣戍凡私鑄者獲則照例嚴辧至弁兵吏役賄縱者亦照例嚴辦如是則辦嚴而禁益嚴人人知畏而私鑄可絕矣夫示諭𨿽嚴若不實行則爲虛役空文示禁人皆藐視矣惟令出必行執三尺法以從事則私鑄之姦民賄庇之兵役收兌之錢莊行用之商賈因嚴查嚴杜嚴罰嚴辦而人皆檁檁畏懼不致貪利忘害以身試法而私錢不能行私鑄可以絕矣書示用銅元後由繁重而趨於簡由畸零而歸於整此勢之所必然而事之所必至也夫古之爲市者以其所有易其所無皆粟與器械而已上之取於民亦粟米布縷而已後人病甚繁重焉於是創爲圜法泉貨交易因時遞變而錢之用以彰然以散馭整以寡馭多以輕馭重錢猶未免滯也於是以錢爲子以銀爲母子母相權通行於上下間歷數千百年而未之或易至本朝海禁大開東西洋各國咸互市通商於是日斯巴尼亞墨西哥先後運銀幣來華每圓約重庫平銀七錢二分民間喜其無分兩之參差成色之髙下行諸市流行益廣旣而各省大吏恐利權爲人所奪乃購機器自行鼓鑄並鑄小銀錢每大銀錢一元可換小銀錢五枚十枚或多至二十枚蓋以馭散整核多寡權重輕便行旅而益商民法誠無善於此較之從前用銀之時瑣屑零星難以核算者相去蓋不啻霄壤矣未幾廣東香港等處又有小銅元之制每一元可抵制錢十文輕而易齎民尢以爲便凡入市購物者散整多寡輕重之間皆以小銀錢相準折而制錢之用不過在十文以內行使益覺寥寥是非由繁重趨簡由畸零歸整之明效大哉今者江蘇巡撫聶仲芳中丞商諸兩江總督劉峴帥飭江南銀元局仿照廣東當十銅元之式鼓鑄二百萬枚以資調劑峴帥允之上月之杪已將頭批十三萬元委員運解來蘇中丞收後飭發各錢鋪一律通用一面發出告示徧貼通衢自本月初一日起商民應納賦稅準將此項銅元搭用五成有見者謂每枚重約二錢二分用紫銅制成上鐫光緒元及當制錢十文字樣竊謂中丞此舉固因邇來制錢缺乏周轉不靈故特多鑄銅元爲目前輔苴之計而愚意則謂以小銅元輔制錢其利益實有數端而非僅藉以救圜法之窮也蓋國初制錢每文計重一錢有餘銅質旣精輪廓亦甚肉好故孔方身價頗見其髙迄乎今日錢質旣脆而不堅兼之鵝眼綖繯觸目皆是入五都之市貿易往來時見有調換小錢因而齟齬者若小銅元行則物價百文者可以小銅元十枚代之彼此各無異說此其便於民者一也制錢每百文必缺二三文一二文不等卽晉時抱朴子所爲短陌者可知其獘自古已然而閭閻終歲出入暗中亦頗虧耗今旣行小銅元則需靑蚨百翼者卽易以小銅元十枚市儈姦狡之謀至此胥無所用此其便於民者二也至若省核數之煩有帶之便種種利益莫可名言故愚謂此示一出必可各處通行毫無阻礙或曰從前直隸曾以制錢短少行使當十大錢關稅錢糧亦準搭解乃行之未久民間卽騷優不堪不得已仍行停止今所行之小銅元似亦與之相仿安見不蹈曩時覆轍而其必可暢行不知前所行之當十大錢分兩固較尋常制錢大而且重然質頗粗劣鉛砂甚多鄙人曩在京邸時𨿽市上已不行用而錢肆所存猶及見之阻礙不行良非無故今所行之小銅元皆由機器鑄成勻圓精美見者無不愛好固不得與當十大錢相提並論也𨿽然天下縱有良法亦必由在上者悉心整頓始能維持永久而獘不至由漸而生否則初行𨿽甚踴躍不旋踵而姦商猾儈抑勒把持其事亦不可不防也然則斯事之能否無流獘殆亦仍系在上者之責哉論錢幣吳鋌三代以前以務農爲本商賈爲末故市貨以谷帛交易賦稅以谷帛上供未嘗藉錢幣以爲用故其時谷帛多而百貨皆少谷帛貴而百貨皆賤斯民恥逐末以受罰而務本者多矣後世以錢幣爲流通百貨之資而谷帛之勢遂處於輕錯云人情一日不再食則饑終歲不制衣則寒後世之民亦猶之古也上之有需乎谷帛者亦猶之古也然而谷帛之勢遂處於輕者何也商賈積百貨以與民爲市農不能以谷帛交易必賤賣之易錢入市然後得遂其俯畜仰事之謀農之所出不能多贏餘商賈乃積錢以逐利乘農之乏稱貸以收其谷帛而谷帛乃至不足此其幣一也唐時租庸惟供谷帛後攺爲兩稅以錢上供錢者非農之所有而功令至嚴不得不易錢以入官幸而歲稔尙足補苴於萬一若遇凶年𨿽下蠲除之令而終歲衣食之資將何所出此其獘二也如是則農夫終歲勤苦出其谷帛曾不能以之交易上供翻有藉乎錢幣則錢幣之勢處於重及其後也錢幣或積於公家或積於私室農夫挾其谷帛以爲市而錢幣不足於用矣錢幣不足而谷帛乃益輕斯天下之民皆捨本而逐末終不肯盡心畎畝以收其纖悉之利故人聚於鄕而治散於鄕而亂此之謂也誠能復溝洫之制制民之產使衣食之勢常處於足上之人又復租庸之制不復以錢幣上供又令市中得以谷帛上供富豪大家無所挾以爲市而幣亦不至於乏斯二者之獘去而本末之分明矣論先零漲跌不同中國之通行於市面者多以銀計而其銀之名目各有不同非指銀色之不同也平法有異則卽異其名如所謂漕平銀庫平銀京平銀湘平銀之類不可以僂指計此亦如外洋泰西各國用銀之名目各有不一有以羅卜計者有以羅比計者有以佛郎計者亦不可以僂指計惟英國商務甲於泰西故各種名目𨿽紛而總以英金之磅爲的英金每磅分作二十先零每先零分作十二辧士辧士之下尙有零數則亦如中國之以毫釐絲忽爲數也各國之商人在英國貿易所用皆金磅則以各國之銀購金磅英國商人赴他國貿易則以金磅易他國之銀其中時價不同此先零之所以有上下也卽如中國自與英國通商以來在初通商之時金磅之價合之中國銀數大約不過三兩五錢左右此二三十年前之事也漸而商務愈推愈廣金磅愈漲而愈髙近數年來直漲至每磅五兩近日閱日報所載則又忽焉漸跌每磅僅四兩余據西人議論以爲將來必再跌至每磅三兩二三則是較之初通商時之價且略減矣推原其所以漸跌之故則由於銀少而貴銀之所以少者則由美國商人現在收集銀兩不知其何故而忽焉收積聞其所收之數每月至少須收四五百萬兩多則更不知其幾何且又無限期正不知收至何時止夫是以銀根短而銀價日昂而先零之價乃大遜於從前也夫以銀易先零誰不樂於先零之價廉以先零易銀者皆願銀價之廉其情一也然先零之價一貴商人均不免有所憂懼此其故商人皆不能言之而要無不有同情故此時一聞先零驟跌至四兩余而諸商人已不禁有欣欣色喜躍躍欲動之勢吾知商務之興衰所關乎此者正不少也在不知者或以爲先零之漲跌亦如中國市價之不同而不知實有大異者中國之市價所以不同者以有人屯積居奇故也中國錢業中人往往自恃多財善買憑其一己之私見忽焉而銀短則屯銀以居奇俟其價飛漲而後吐出忽焉而錢短則屯錢以居奇俟其價飛漲而後吐出以此爲龍斷所謂以左右望而罔市利者也然以現銀屯現貨猶可說也並有空買空賣其交易均在帳簿上並無現銀進出市面頓被擾壞甚而至於因此傾家蕩產者有之此則直同於賭博非僅龍斷之謂所以律有明條大幹例禁官府之畱心市面關懷商務者必嚴禁而重懲之也今美國之收銀無乃亦與中國之碩腹大賈屯積居奇同一局面乎然美國之所以收聚銀兩𨿽不解其命意所在而度其情形當必與中國之所爲者不同且因此而先零價日見其減則於商務不但無害而且有益矣余初聞其說殊以爲詫旣而詳詢博訪乃知先零之漲跌實爲商務盛衰之所關非謂先零之價以跌爲正也蓋中國商人銀以赴英國置貨購物原以爲博蠅頭計若先零之價有漲無跌則謀利也而反致失利卽西人之營運於中國者其所獲以銀爲多若一至外洋先零價貴則需銀多而獲息卽不能丰今以銀易先零而其價忽減於從前則彼往來商有不大以爲快者哉天下利之所在人爭趨之此其情固不問於中外也聖人云放於利而行多怨此則不過深警專利罔利之小人非謂見利必避也買空賣空是卽罔利之大獘官府禁之是也彼屯積者卽非官法所能禁惟災區閉糴可以執法相繩否則彼以現錢購現貨無論其爲屯銀爲屯錢均不得謂之犯法顧因此而有害於市面則𨿽不犯法而於心究屬有所不安今美國之人收聚銀兩至於如此之多而西人之言其事者轉不以爲害而以爲利先零之漲跌若與洋拆銀拆之忽下忽上類而不類同而不同噫是又在乎爲之之法與爲之之人而已吾知美人收聚銀兩尙無了期則先零之價有跌無漲中外各商隱受其益者正復不少而商務之較前興旺可以預卜竊不禁爲各商人私心喜之推廣龍圓說自太公立九府圜法後之有天下者以此爲利民生便國用𨿽歷數千百年時代屢更而終不能稍變其制蓋非是固無以馭重輕資調劑也惟從前中國所用𨿽金銀銅三品兼權而實則以銀爲主行之市者分兩有輕重之殊成色有髙下之別闤闠之子以意升降小民不便良多迨中外通商泰西銀圓流入中土東南各省行用最先民間謂日斯巴尼亞所鑄爲本洋墨西哥所鑄爲鷹洋亦有誤作英洋者其重約合中國庫平銀七錢二分惟本洋之成色較鷹洋爲足故價亦較昂然數十年來本洋日少而鷹洋日多今則入五都之市所謂本洋者幾如景星慶雲不可復矣鷹洋之在墨國本名壞索每年以礦中所產之銀載至美國煉成銀磚運回本國官銀局鑄造然後轉運中國通商各口岸獲利猶屬不貲蓋每圓必有銅質少許故也中國大吏察知其獘於是各省自行設局鼓鑄各種大小龍圓其分兩成色與外洋無異又恐市儈之把持抑勒也爲之嚴定條規多方曉諭以爲龍洋多一流轉卽鷹洋少一漏卮利國便民事無踰此無如在上之誥誡𨿽切而在下之把持依然致龍圓與鷹洋同一分兩而價值不同卽此省之龍圓與彼省之龍圓價值亦復不一非特市情有礙抑且與國體有妨言念及此可深浩嘆今者朝廷振興庶政知欲鼓舞商情不得不整頓圜法因於上月十七日特降諭旨云鑄造銀圓與制錢相輔而行較爲利便必須明定章程先由京外各庫收放各項內搭成行用昭示大信方可推廣暢行近年各省所鑄銀圓惟廣東湖北兩省成色較佳沿江沿海均已通行應卽就該兩省多籌銀源源鑄造卽應解京餉亦準酌量撥作成本仍以每圓庫平銀七錢二分爲準並兼鑄小銀圓以便民用報解京餉準其搭用三成所有鑄造余利盡數核實充公此外各省並可附鑄不必另行設局亦準搭解京餉各省徵收錢糧稅釐槪準其以銀圓搭用三成完納各州縣解省道等庫各省關解部均按三成搭收一切支發俸餉等項亦準按三成搭放仍嚴禁吏胥刁難挑剔諸獘務使收發一律毫無畸重畸輕自可逐漸暢行俟通行後再行按成遞加以期行用無阻戶部及直省一體遵照辦理並箸廣東湖北各督撫嚴飭局員多擇良工加意鑄造務令成色絲毫無爽力求精工如辦有參差不齊之處卽將經管之員嚴參重懲其認眞考核有利無獘者酌加獎勵所有動撥出入項及每日鑄成銀圓數目仍按季報部查核以昭鄭重欽此至本月初十日又奉上諭江南銀圓局創設多年行銷甚廣已著成效自應照舊辦理著劉坤一會同張之洞陶模等將江鄂粵三局鑄造章程切實通籌妥議具奏欽此仰見朝廷畱心幣制不厭求詳疆吏之有理財責者宜如何竭力籌維俾利源不至外溢𨿽然愚竊有說焉夫龍圓之分兩成色較之鷹洋未必果有差池然商賈往來之場終不能行用無阻者𨿽或由市儈之抑勒把持而其源仍由在於上者之失於調劑蓋貿易之道不過求欲彼此通流於此中獲沾微利固未必竟存軒輊之心今苟所鑄龍圓得之者皆視以爲可貴可珍與鷹洋並無區別則操錢業者亦何必故爲貶抑致受壠斷之名故愚謂如果欲收回利權凡解京餉及各省關稅釐金宜一槪收用龍洋不必有僅搭三成之限制如此則民間知官中以此爲重自不至再存輕視之心而上下通行可以永無窒礙淸源正本裨益必多若在上者先有歧視之懷而欲民間一律暢行率無齟齬吾恐日以峻法嚴刑相逼亦必有所不能而何論區區條教哉論中國鑄銀之難議者屢言國家此時宜自造銀圓以收利權此固識時務之言也然而爲之實有綦難者非慮銀之不足實慮僞造之多也夫銅錢一文所值幾何而乃嘗有不法之徒任意鑄造以混充使用乎銀圓之大者乎外國銀圓尙有人假造或爲夾板或爲銅質噴銀似此獘端不一而足而中國自鑄其僞爲者當更不知若何近來八開四開等小洋時聞有僞造混用者公堂有案可稽然則欲杜此獘又用何法哉說者謂嚴申禁令有犯必懲則獘可自絕此言是也顧查律例刑律中本有私鑄銅錢專條而且其例甚繁凡私鑄銅錢者絞監候匠人罪同爲從及知情買使者各減一等告捕者官給賞銀五十兩里中知而不首者杖一百其例可爲重矣若將時用銅錢剪小銼薄取銅求利者亦杖一百此皆本律正文至其條例不勝枚舉略摘諸端如各省拿獲私鑄之案不論砂銅錢核其所鑄錢數至十千以上或𨿽不及十千而私鑄不止一次者爲首及匠人俱擬斬監候爲從及知情買使者俱發新疆給官兵爲奴其有將制錢銷毀及將制錢剪邊圖利者爲首斬立家產入官爲從者絞此一條似與本律稍有歧異然例意重在制錢蓋錢法有定制爲國家開局所鑄私毀制錢則其爲藐視國家可知故特從其重然𨿽有此例而小錢鋪中每每揀取重厚制錢送之鑪中銷毀各處無不有之例禁𨿽嚴其如官聽不聰何例又云私鑄鉛錢如有夥黨鳩工大鑪廣鑄至十千文以上者爲首及匠人俱絞監候熔化些須鉛片鑄錢不及十千亦擬發新疆爲奴房主鄰右總中家長知而不首皆坐杖徒之罪又有將銀挖空傾入銅鉛等物及用銅鉛等物傾成錠錁外用銀皮包好使用者均擬徒罪其有假借前代古錢名色鑄販者仍照私鑄律治罪私鑄案內知情租給房屋之房主亦照例治罪房屋入官以故地方文武各官嚴拿私鑄務於山陬水濆人迹罕到及居民繁庶人煙稠密處所莫不差委妥練員役不時察訪查拿其有知情故縱者照例治罪如或漫無覺察後經發覺或經人告發該地方官俱照例處分似此詳細防範嚴密查拿而私鑄私毀之事依然地皆是然則欲杜其獘實無良法以銅爲錢其獘猶如此以銀爲錢則獘更不知胡底近年以來各省皆鑄新錢所最可愛者爲廣東所鑄之錢其文淸楚輪郭肉好分量皆莫不一適於中實爲近來各省新鑄諸錢之冠然聞廣省行使須十五六文易新錢十文漸而至於畱爲玩具而不肯行使此其故何哉以銀價核錢價鑪火工役所鑄之數實不敷其所費之資則新出之錢貴矣由官鑄錢其費用尙且如此設攺銅而爲銀則費當更不貲矣由是言之中國自鑄銀圓之說所謂紙上空談能說而不能行斷斷其無疑也𨿽然外洋之人心非必其果較華人爲誠實何以絕無此等僞造私鑄等事而中國獨多蓋由於外洋鑄銀其模板一切精工無匹非民間所能私造故可免私鑄之獘前時曾經論及謂鑄制錢若用極精細之模板而薄其銅質則民間私鑄無利可圖而圜法可以自此一整廣東之錢其所以不能獲利者以其銅質尙厚故也若以此法鑄銀則必先制極精之模務使民間不能作僞其銀圓之輕重則或爲一兩或照外洋各從其便蓋彼私鑄之人本非大集股本以爲之不過貧苦無業之小民挺而走險豈能照官鑄之模私自假造私鑄銅錢資本尙輕或有輕犯銀本則較銅甚大誰復敢以若干資本輕於試法者故吾以爲國家倘能自鑄銀圓則私鑄者或反較銅錢爲少私鑄之條例具在以此例彼事同一律苟能各官認眞辦理嚴查密訪預爲之防則若輩又曷敢侈然無忌也乎試與策富國者一再商之論鑄銀幣造鐵路天下之事有利必有害惟在審其利害之大小所在用以補偏救獘然後其利興其害除古昔之利害審矣知之不足奇言之不足用惟今日之利害爲天下全局所關是不可不知尢不可不言玆先舉一二端爲天下告以冀其萬一能行焉曰鑄銀幣考幣制自古有之非西法也上古用皮幣中古用玉帛漸降而爲錢刀其法不同其意則猶是也漢時有白金三品宋仁宗朝嘗鑄銀名承安貨自一兩至十兩此銀錢之濫觴也自西人竊取其制廣鑄銀錢運入我境內通行日盛民多便之幾至十八省窮鄕僻壤而有之於是中國言利者亦旣有繪圖立說請仿造之者卒有所格而不行議者固莫知其利且尢未悟其害也夫我中國果能閉關自守與彼長絕𨿽我行我法守此終古亦奚不可若其不能則不得不仿其利而除其害也何以謂之害彼鑄錢之法一圓僅足七錢銀色不足九成而歲以此錢購我貨物不下千百萬時價𨿽有漲落成色毫無添補是我得彼十萬銀錢較中銀而暗折一成有奇也以貨售我大抵皆取銀而歸是我償彼十萬銀兩較洋銀而又暗耗一成有奇也彼旋得銀卽旋鑄銀錢以售諸我利中取利往復無窮此之謂害而不得不除者也除之之法何亦用其法購機器量輕重定成色鑄華文銀幣仿而行之反害爲利可悉數焉彼以此來我以此往輕重相等成色相勻無虧無折無詐無虞其利一也成色旣定輕重無虧則無所謂平之大小色之髙下而姦商之計窮小民之生遂其利二也由此而推之平余可廢火耗無須以之納糧而小民便猾吏窮以之納部而長官便部書窮千百年不能革之積獘一旦舉而盡空之其利三也有此三利而猶不行者何也或因課稅不能收納闤闠多所挑剔姦商播弄其間部書猾吏把持其間遂使良法美意扞格而不通坐視己困而使他人乘其敝吁可勝嘆哉一曰造鐵路按火車之興西洋收其效已數十載用以通兵糧運商貨便行旅能使險者夷遠者近而遲者速富彊之基胥賴乎此所謂有利無害也而自我言之上海已成之鐵路猶且廢之議行之鐵路屢爲時論所格試問其利害所在則議者紛然不一其說有以爲無利而有害者有以爲有利而有害者有以爲利多而害少者甚且有以爲害不可勝言者約而論之得二端焉其以爲有利有害及利少害多者大抵指病民而言也意謂東南數千里舟車之需小民仰食者無數沿途尖站客店碼頭仰食者又無數一旦火車旣成將電掣風馳朝夕千里舟車坐廢店站失業是一說也其以爲無利而有害且以爲害不可勝言者大抵指虞敵而言也以爲東南數千里城堡數十江河險阻敵不能猝至而深入一旦王道平平如砥如矢將敵人朝發夕至我軍扼守無從又一說也夫謂病民者必剖其所以不足病之道而其說自阻謂虞敵者必抉其所以無足虞之理而其疑自釋請得而言之夫舟車尖站之生理視行旅之多寡爲盛衰向所謂關山阻長身勞費鉅故商旅多望而裹足其就道者皆有所必不得已者也今旣朝發夕至便宜妥適則行者勢將十倍集十站之生理並爲一站猶恐不足安在其失勢哉內地之河原非民舟莫渡中途之轉折商賈之起卸非民車莫通火車一往直前斷不能枝節而爲壠斷是不但無礙於舟車而且將大有造於舟車也此病民之不足慮也至所慮敵人因利乘便長驅深入則又不然火車之制凹輪嵌鐵時須修理平直堅滑其行乃速斷其鐵而輪可立沮也所過之地尢貴平坦鋪沙塡墊方無滯溝其道而車可坐糜也來往必由雙鐵綫無毫髮之差無趨避之道轟以炮而車可立碎也有此三者何患敵乘而猶鰓鰓而患之侃侃而論之斯眞耳食之談說夢之見者矣乃至其利則可悉數而縷陳焉漕糧之轉運歲糜帑金若干有此車而糜金可半節也營勇之徵調所過騷動凡幾有此車而騷動可全免也山西之凶荒賑運之艱難何若有此車而凶歲無虞也煤鐵礦務之開水轉運爲難有此車而礦務可興也有此無窮之利更無尺寸之害竊以爲仿行西法而最便者莫火車若也故臚列之以俟夫明於利害者擇焉至於築造鐵路之費其所自出西國具有成法或出自國或出自官或出自商或出自民或出自公司或始創自商民而後歸於國家當采擇其善者而從之從來成非常之功必待夫非常之人吾不禁睪然髙望焉論嚴禁私鑄吾讀上海縣陸春江明府嚴禁私毀制錢告示而不禁深有感焉自來錢法之壞大率由於私毀私鑄在官府方慮制錢日少不足供閭閻之行使於是采購銅斤開鑪設局斤斤焉衡其輕重厚其輪廓暢其流行夫亦謂上以裕國下以便民胥於是乎在故視之不得不鄭重也而猾賈姦商乃取厚重制錢私自下鑪熔毀攙以薄料鑄成眼沙殼等小錢只知侵肥入己不顧貽害商民此所以制錢日少私錢日多圜法之壞正不知胡所底止官府知其然於市肆之攙用小錢則出示以禁止之於匪徒之設鑪私鑄則設法以查拿之凡所以懲治姦宄保衛商民者亦旣擘畫多方悉心處置矣無如若輩神通廣大每在僻靜處所空屋之中地窟之下終宵鼓鑄鑪火通紅懼火光之外見則設幕以爲障恐聲響之遠聞則累甕以爲壁而於附近一帶居民尢必以計籠絡以利要結故有作姦犯法累月終年而未嘗破案者近歲粵東購置外洋機器自鑄銀幣成色輕重與市上行使洋銀有過之無不及在當局之所以如此者無非欲還我固有之利上以儲國帑下以便商民不料此種銀幣鑄造方新行用未久而粵人之無賴謀利者已在九龍一帶設鑪私鑄與官局所鑄銀幣混行市上此可見私鑄者之趨利爭先處處用詐竟有出人意計之外者此等莠民固爲國法之所不容人情之所共忿至若私毀制錢私鑄小錢各處皆有難以一一指數卽如上海附近江灣一帶從前曾聞有人開鑪私鑄蹤迹詭祕此外各處似此類者當亦不一而足竊謂私鑄之與小錢店名目𨿽殊而其營私廢法罔利害民則實有相爲表裏者私鑄之徒若不與小錢店串通則小錢𨿽多將從何處暢銷惟與小錢店狼狽爲姦而後源源販運挹注靡窮因得以大獲其利小錢店之奉公守法者未始無人然正經交易錢洋出入𨿽有微利可沾究不能十分潤澤而行險徼幸者遂視禁令若弁髦競願與私鑄之徒暗中接濟攙用私錢浸假而店鋪買賣物件亦用私錢攙和日甚一日致有制錢每百攙私錢三四十文者加以串底缺數良民受累非淺滬上尙無此風而福州等處則已相沿已久近時官府整頓圜法諭令票錢店將舊票收回換用新票以票兌錢不致有所耗折並令行用小洋以免虛票倒閉之病又恐民間之於小洋夙未見慣未必一律信用特設公估局俾有小洋者得以赴局估看每日洋價懸牌示眾以昭公允辦理之法洵可謂綱舉目張至周且密矣夫私毀制錢本屬有幹例禁房主貪利出賃房屋以及右人等徇情隱護得規包庇者皆有應得之咎定例何等森嚴然而私鑄仍未絕迹者豈非以其神通廣大緝捕之計亦將有時而窮惟是飭差緝捕容有不能得力之時而房主鄰右斷無毫不知情之理誠使下一令曰凡能拿獲私鑄呈送到官者賞必信房主鄰右知情不報者罰無赦如是則人皆以貪賞之故而樂爲舉發又以畏罪之故而不敢徇隱私鑄之風當可爲之稍挽至各小錢店則當令其連環互保出具甘結永不攙用小錢如有犯者一二次則勒令罰鍰犯至三次則是有心頑梗終不可教化也便將該店封閉不準再開一店犯法並坐互保者以無所不善約束之罪地方官時遣親信之人驀地查察庶使壠斷罔利之人施其狡獪私錢旣絕則制錢日多國家之出納賦稅商人之貿遷有無小民之抱布貿絲暗中獲益者正非淺鮮𨿽然知之匪艱行之維艱伊古以來有治法而無治人苟得其人則百廢具舉不得其人則良法美意適足以資作獘者之藉口嗚呼難言之矣近時朝廷因制錢日少一日令各省開鑪鑄造制錢以濟民用而粵東所出新錢以機器鑄成者樣式尢爲完好見者視同珍然私鑄之獘不絕是猶治水者未塞漏救火者不斷去路於時終無濟也縱論及此敢以質諸興利除獘者自造銀幣利獘論今之談漏者動曰洋藥也洋貨也洋炮與洋船也而不知漏之似寡而實多似微而實大涓涓不竭將成江湖者莫甚於外洋銀錢乎查外洋銀錢入中國久矣自西人辟地至美洲得銀礦西班牙用以鑄幣卽所謂呂宋銀圓也後美人繼之攺鑄鷹洋又其後日人繼之攺鑄本洋皆流行於中土其始肇端於閩粵其繼蔓延於江浙其終遂舉江西安徽湖北以及東南毗連各埠無不行一人倡之百人和之人人視洋錢爲甚靈卽人人稱洋錢爲甚便於是洋錢之來乃愈多而洋錢之患乃愈大矣夫洋錢何患哉非若洋藥之以土苴易我脂膏也非若洋貨之以奇巧惑我心志也非若洋炮洋船之一動恆逾數千兩一舉恆須數萬金也不知洋藥洋貨洋炮洋船之患顯患也而洋錢之患隱患也當夫道咸間每紋銀八錢五分始換洋錢一枚是每圓浮占紋銀一錢三分許以各省交易而計每歲何止四五千萬枚卽已浮占四五百萬兩今之時勢𨿽不同然洋錢之質皆非成色各國所造大半俱系九成其中攙銅一成運之來華則皆易我足銀而往此中無形之耗折伊於胡底乎每圓只重七錢二三分用之於市肆則又擡價一二分三四分不等此中無形之耗折又伊於胡底乎設不淸其源絕其流吾恐馬嶺天臺盡變爲金銀之窟亦不足以供其朘削也此善策所以急宜籌也竊以爲居今之時處今之勢欲絕洋錢入口固不可欲禁洋錢不用又不能無已則有自造之策在顧或謂中國自造洋錢必不能通行試觀道光末年周弢甫比部祝桐君司馬曾請於浙撫自造銀錢凡市井之徒及凡民之識銀者皆視其色聽其聲而不肯用厥後徐君雪村在無錫鄕間開鑪自造與洋錢無甚懸殊而民間以新板目之擯而弗用此卽不能用之明徵也卽使能行亦不過行於東南各省若西北一帶則習於用銀及錢票一旦變而更之必多掣肘則亦安能通行也噫爲此說者眞儒生迂拘之見而不足與言經世之務也夫踐土蒼生食毛赤子孰無揚中抑西之心今之所以皆喜洋錢者則以中國本未自造耳倘一旦自造其猶有捨華錢而不用者無是情也其尙有惟洋錢之是趨者無是理也至若周徐二君則以辦理未得法耳蓋旣視其色聽其聲而不肯用必其色之僞聲之虛可知於鄕間自造與私造何異卽使無僞彼小民又何知識亦必疑信相參無惑乎其不能通行也故自造金銀各錢全賴辦理得法辦理得法不獨可行於東南兼可通行於西北蓋西北之商旅往來必須銀與錢但錢重而不能多載用銀又多折扣之虞故商旅苦之如中國自造各錢廣行於西北各省則如取如異常輕便旣無笨重之慮又無折扣之虞人情捨難而趨易大抵然也又安有西北不行之慮也哉是可以通行者莫若自造金銀各錢也而或以爲不能通行也則誤矣說者又謂中國自造其利少其獘多卽如易於僞造獘一難於持久獘二效法西制足以損中國之體獘三官員工匠難保不因緣爲姦獘四有此數獘則亦何可行也曰是無慮大抵天下事有一利卽有一獘惟能制其獘杜其獘則可轉獘而爲利並可有利而無獘此誠視乎辦理之得人而不必鰓鰓焉過爲慮也且其利不可以更僕數卽如用之旣廣則足以保中土之財源鑄之旣多則足以奪洋人之利柄而且銀圓不能足色斯鼓鑄必有贏餘其利則在國國旣已流通斯天下皆稱輕便其利則在民分量之輕重一律足以杜扣之私是其利尢在於行旅也價值之貴賤相同可以絕賣空之獘是其利更在於客商也然則其利不識大者哉夫興洋務講富彊足以杜塞漏者其費必大其效必遞而獨至造錢一項所費較微且行之不數年美利已於天下是欲期有利者莫如自造金銀各錢也而或以爲利少獘多則又誤矣由此觀之則知中國自造各錢必可天下通行必能有利而無獘惟事當初創自應用至善之策始能成不易之規謹就管窺所及者略擬一綱十目如左以備采擇施行一曰設局官辦大凡事之初創必須官辦始足取信於民官辦之法當先設局亦無須各省皆設苟擇要而設一局自足天下之用試觀美國鑄幣之法其局設於費邦地當衝要厥法由熔化鼓鑄範圍淘洗印花鏨印計大者一分時可成八十枚小者一分時可成百二十枚然則積十五分爲一刻則大者已成千二百枚小者已成千八百枚積四刻爲半時大者可成四千八百枚小者可成七千二百枚成功如是之速吾故曰設一局自足供天下之用也設局宜擇南北兩洋居中之處莫如上海上海爲東西南北要衝造成後轉輸甚便而又爲通商總埠凡洋錢之運入中國以此處爲最多今如自造旣多則洋錢之來源自少矣其局可名爲龍泉局局中宜分爲八所一爲收納所所以收納金銀而待熔也一爲淘洗所所以淘洗金銀而使淨也一爲鼓鑄所所以鑄成圓整之形也一爲裁剪所所以裁成大小之式也一爲鏨印所所以印之而使花樣玲瓏也一爲秤量所所以量之而防分量髙下也一爲辧別所所以造成時審其形聲也一爲轉輸所所以造成後運於各省也並擇廉明公正之員爲總辦會辦每所派一委員時常巡視工匠中怠惰者斥責之勤能者獎勸之由是風淸獘絕可一日亦可百年此不過大綱耳其中細目尙有十端謹次於下一曰定式所以昭利用之規也造金銀各錢必有式然式宜自定非特鷹洋之式不可仿卽日洋之式亦不可從以鄙意言之莫如用龍式龍爲四靈之一有文明之象較之人式鷹式不啻霄壤之殊局名龍泉卽以此也故宜一面印龍形一面印滿漢字樣雕刻務竭精良繪畫務求工細𨿽毫髮之微亦求淸晰筆畫分明顯以壯觀瞻卽隱以杜假僞惟分量之輕重不妨卽照現用之洋錢大者重七錢三分小者以次第減金錢則大者值銀錢十元小者值銀錢五元其所以必照洋錢之重者亦自有故大凡治民猶之治水也善治水者必因水勢而導之則事半功倍善治民者必順民情而爲之則上令下行東南各省於此等重錢用之已慣設一旦更攺或一圓一兩半圓五錢亦無不可然終恐窒難行不若仍其舊制之爲愈也此則錢式之宜定也一曰正名所以端利用之本也中國所用外洋銀錢有名爲銀餅者如日斯巴尼亞銀餅是也有名爲銀圓者如呂宋銀圓是也有名爲洋錢者如鷹洋日洋是也今中國自造微特宜攺洋錢之稱並宜革銀餅銀圓之號堂堂中國固宜自正其名也且西國銀錢之名亦各不同法曰福蘭俄曰羅卜印度曰盧荷蘭曰果倫土曰依辟亞斯忒瑞曰依烈他斯拉巴西曰依密耳來斯埃及曰依奪洛爾澳曰果爾登意曰以裏兒美祕二國曰沙羅英曰司令小者曰式本士上中銀錢曰福魯倫此可見泰西各國所造者其名亦不從同也中國莫如名之曰龍錢蓋式旣爲龍式名卽宜以龍名亦取其名實相副也此則錢名之所宜正也一曰用彊水所以提揀金質使無粗之獘查鑄造金銀各錢必須提揀淨質蓋金銀皆含有雜質如金之中有銀銅銀之中亦有銅金𨿽所有極微苟非提揀極純則所造之錢必粗而不精𨿽泰西各國大抵用硫彊水提之其法用黃泥杯一具杯之泥和藥制成如將礦銀盛入加火一刻許其銅質皆斂入杯中所餘之銀金二質復用硫彊水煉之金卽提出而銀質入於水其水蓄玻璃筩內再入以別種藥水則見銀質如綿成塊下沈復以彊水入之則純淨而不雜別有簡法與上大同小異其法將銀熔化傾入水中令成小粒添入硫彊水加熱至沸則銀銅俱化於水其中之金獨沈於底再將含銀銅之水傾入鉛盆盆內必添紅銅若干銅由漸消化其銀結而沈下卽得淨銀揀金之法亦如之此種揀法華人多有能之者初無所難此則彊水之宜用也一曰辦機器所以鼓鑄精靈迂拙之獘可免模範造錢工費而效遲今欲功速費省而又形質精勻莫如辦機器查西國造錢機器大小不同每日可成四五萬枚或五六萬枚不等美國之法尢精今不妨仿而行之其法先將金銀熔成胚板後壓成條復將條鑿成錢胚然後淘洗鏨印而錢以成此其大略也無已請言其詳熔胚板之法用冶缸取汁入鐵模鐵模每副四塊合而爲一套以鐵圈傾入金銀而松其圈上之螺絲釘卽成銀板二方長七寸厚三分寬八分是爲胚板再壓成條其機器中疊鋼軸二旁有機輪將胚板夾緊於二軸之中輪動則穿過成條寬厚恰與錢同而長約三尺左右是爲條再用機器將條壓令平直前後左右無所參差卽由條中鑿成爲餅每分時可鑿一百六十枚是爲錢胚然後以藥水磨擦使之明亮圓勻以機器印花使之精致工細印花機器下方上圓髙約四尺許全器俱用純鋼制成中有二鋼模上下相對模上鏤花甚細卽錢之兩面花紋也模前有鋼管下設鋼鉗將錢胚疊入管內機動則一胚落於鉗口夾入模心上下一擊錢由模底漏積一處所成甚捷可見工省而效速莫如機器也中國幅員之廣遠邁異邦非用機器必不足供天下之用與其多設局以耗費誠不如多用機器以速成也此則機器之宜辦也論近來圜法之獘圜法之壞壞於私鑄而實壞於官鑄官鑄之獘官爲之不若私鑄者之獘私爲之私之者猶可以官法禁之官爲之則不能官法禁也自太公九府管氏官山制已有不可復考降及後世一代有一代之錢制亦一代有一代之錢幣論者謂漢之五銖輕重適中最爲合法然其後裁皮糊紙其流獘一至於此此何故哉若以爲定制之初先已有獘則固未必然其所以然者仍由於官鑄之日益少也官鑄之錢旣少而民生日繁不敷所用遂至獘端百出夫錢也者猶之券也此購物以此記數其實寒不可衣饑不可食而人顧重視之者以其可以易衣食也定制以銅爲錢鈔於是民間皆重銅錢設定制以鉛錫與鐵爲錢則民間卽重鉛錫與鐵之錢漢武帝患錢少而制白鹿之皮以爲幣每方值錢五百串而鹿皮之價乃大昂前者咸豐年間曾一行鐵錢亦復競相通用然惟京師行之外省則行用者甚少嫌其過重也至於沿錫爲錢則尙未之前聞然較之於剪紙之錢則又勝矣凡此皆錢之獘非錢之利也所謂錢之獘由於官錢而非由於私鑄者也夫錢法之獘至今日而甚矣而上下相蒙絕無人焉達之帝聽卽有進言者而帝處深宮從來不見錢之面其見也者皆其善焉者也惟世宗憲皇帝幼而遁於荒野巡行天下深悉市廛貿易等事故其整頓圜法爲獨認眞而雍正之錢厚而大皆出於順治康熙之上干隆之錢𨿽厚而不及雍正遠矣雍正之錢近來竟不多見轉不若順治康熙之錢尙有行於市者則以雍正之錢質重故選厚錢者皆挑而出之以熔鑄他物此等獘官則知之而不能禁之而官錢之壞則亦由來久矣自嘉道以後制錢多雜砂殼薄片其小者竟可一制錢化而爲三此等錢其文多系道光咸豐以前無有也以後亦無有也以前之所以無有者因官錢尙無流獘而所鑄皆大錢也後之所以無有者則並此小者而無之也同治光緒之錢現在市面行使者殊未之見前數年外省有鑄之者則惟廣東所成者爲最佳而鑄成之後聞皆運往京師以供內府之用民間仍未行使顧𨿽未行新鑄而亦不見錢之少者則以舊錢尙多故也惟是舊錢𨿽有而多在小錢若必令一律行用制錢而盡去小錢恐市面之以錢爲購物之券者有不敷周轉者矣六月十二日上諭前據禦史端良奏泉源兩錢局鼓鑄廢弛均以鑄錢工本銀兩收買制錢交庫當經諭令戶部查明具奏玆據戶部奏稱泉局四廠匠役逐日工作鑄成之錢每有分限運局報部候提實無收買制錢充數交庫情事等語該禦史所奏自系傳聞之訛卽毋庸置議惟錢幣爲兵餉民用所需開系重大嗣後著兼管錢法堂侍郎不時到局嚴密稽查如該廠錢文有識記攙雜質色次舊等獘卽將該員匠等公別重懲以維圜法而資整頓余依議欽此伏讀一過而知圜法之積獘有不易挽回者焉端侍禦謂其收買制錢交庫充數則彼固有辭矣四廠開鑄月月報銷所鑄制錢逐日皆有何得謂之收買充數明有四廠開鑪鼓鑄何得謂之並不開鑄然但知其然而不知其所以然寔則四廠之開鑄寔不如停鑄之可以節費轉不如收買之可以省工如廣東所鑄之錢廣東用之殊爲不便大約核算錢價較之舊錢相去十分之一故廣東所鑄之錢廣東本省反不甚行用卽其到外省者大都因新錢式樣甚佳故之以爲玩具而已福建亦曾鑄錢聞約銀一兩易新鑄之錢一千六百文則錢數適符銀價而鑪火人工皆須賠貼矣以是知江蘇浙江等省皆未開鑪卽欲開鑪工匠亦無從雇覓須向私鑄處訪尋以官鑪不開工匠無所謀食故皆爲私鑄者招之去也夫聞官鑄之錢佳者則不敷開銷明知其不敷開銷而又停鑪不鑄然則卽使泉四廠開鑄亦僅足以供京中之用而已又亦能流出外省分布民間也哉皇朝經世文四編卷二十二戶政鈔法行鈔法以補制錢之缺論蔡氏廣治平略曰聞之錢者泉也如水之行地不可以一日比此非獨上下之相通而亦盈虧之相乘若止而不流當名之爲池不得名之爲泉矣古者伏羲氏聚天下之銅仰視俯觀以爲棘幣外圓內方法天象地是爲錢幣之始神農氏列廛於國以聚貨帛日中爲市以交有無黃帝氏作立貨幣以制國用夏禹鑄歷山之金以救水商湯鑄莊山之金以救旱民賴以不困是錢也者非特富國之本源亦卹災之良策太公以九府圜法治齊瘠貧之國一變而爲富彊管子承其遺法齊用以霸夫錢之爲物出於山而無窮行於世而不敝輕可以挾而細可以分非若干疋爲貨事難於壁萬斛爲市不易於越鄕故自伏羲以來四千餘年𨿽制度屢易世代數易而其法固未嘗一日廢也所不可解者古行其法而民﹝富﹞﹝當﹞今行其法而民轉憂貧古行其法而民利今行其法而民反受害卽以上海而論我滬自通商而後制錢之外兼用銀元一曰本洋卽大呂宋所鑄之洋一曰鷹洋卽美國所鑄之洋初行之時本洋每元可換錢一千二三百文鷹洋亦可換一千百餘文近年以來本洋不復見鷹洋僅值一千零數十文至今日則止值錢九百數十文食力之人咸有憂色論者皆以爲姦商市儈﹝壠﹞﹝龍﹞斷居奇以致洋價日跌制錢日缺一貴一賤上下至二百餘文爲從來所未見夫數年粵省所鑄光緒通寶流行各處所在皆是今則絕無僅有此等錢文不知收藏何處此近事之顯而易徵者加以鑄錢費用甚鉅計成一文所費倍之故圜法之壞不復可舉然中國通用外洋銀錢實自本朝始爲對開爲八開爲四開爲十六開出入支付有盈無缺取其易於攜帶民亦便之然近來小洋之價亦日見跌落較諸從前每角已短二十餘文推原其故皆緣錢業中人多方抑勒滬城錢店舉其小者而言已不下數千家其夥友之工食日用之支銷一切花費較他處爲鉅果何時而可以弭補於是罔利之徒獪計百出同一洋元也或以爲生銀或以爲夾銅或以爲爛板每逢兌換必扣數百文少亦數十文甚至暗藏硝彊藥水銷變銀色處混用以爲貶價地步如日前某包探在某錢鋪搜獲藥水及浸過之藥水銀洋等物一並送案究辦在若輩不過爲謀利起見豈知市道之壞關系甚大在上者何忍任姦民把持市面使平民受無限之累前報載杭垣各錢鋪每屆冬令錢價必至短小甚至英洋一元僅易錢一千左右小民受害無窮而各鋪均藉口於制錢短缺不肯持平以作便民之舉杭州府陳六笙太守有鑑於此緣出示曉諭各店鋪不得任意短少以顧大局𨿽屬年終每洋換價須以一千文爲度寧盈毋絀如有短至千文以內者卽當查究不貸云云並知出示之後各鋪換價向只九百八九十文者已增至一千零五文可見風行艸偃關心民瘼者令出維行觀滬上近日情形官樣文章𨿽未必能入小人之耳故救獘之法莫如行錢票長江一帶多有用此者惟各分地界彼此不能相通究不若現錢之便然欲推廣此法可以照中西各銀行規例或由殷實商務承辧自百文以至千文票式可與近日所行之鈔票同取其紙張堅厚不易破壞造之省用之廣藏之便之輕無成色之髙下絕盜賊之窺伺奪洋錢之利權未始不足以除貧民之累救目前之獘有利無害莫有過於此者一而爲至頓圜法開礦鑄造自來言者皆以鑄錢爲無利故多所窒礙廢而不行夫傳不云乎百姓不足君孰與足朝廷得一分之利民閒已得十分之利泉則貨力古今之良法我朝列祖列宗規模具在當今銅礦已經開采者不過十之三四其未開采猶十之六七利之所在正復無窮且金銀二項流出外洋原屬不少惟銅錢只行於中國則今日之錢何至短缺如是開源積流是所望於秉國鈞秉國成者論行鈔票可以濟錢之不足近來各處錢荒實因制錢之缺乏洋價銀價之賤爲罕覯非但民間周轉不靈而在在喫虧莫可言諭𨿽有小洋可以濟錢之不足無論各處小洋尙未通行之處用時𨿽覺靈便而以大易小及買物找錢轉手之閒卽通行七除八扣每一元易小洋十枚又錢三四十文而用出則作九十文八十餘文不等暗中喫虧亦甚錢者如水之流行不能一日阻滯亦不能一日缺乏論者謂現在實因底貨缺乏非廣行鼓鑄誠是也無如現在不能各省設局京局所鑄所出亦微而廣東湖北之錢𨿽鑄而亦不慨見現在浙江亦開局鼓鑄聞每日不過數十千而省中且尙未見用所有者聞運往下鄕收繭且所出之錢亦不甚精致核計各省所出之錢恐尙不敵銷毀之多𨿽各處嚴禁出口銷毀出口尙易稽查而銷毀類平偸竊之所爲姦民斂迹蹈形無所不至有爲官法所不及𨿽禁而終難禁淨蓋銷毀而不能禁絕終爲制錢之漏𨿽鼓鑄無益也客有言欲絕銷毀者無利可圖則可不禁而自禁提淨制錢一千論斤可換錢一千一二百文數百文不等所以牟利之徒不顧顯於例禁苟能將錢樣收小照尋常制錢減半惟鼓鑄宜精提銅須民閒無不樂於使用旣可杜攙使小錢之獘而銷毀之徒以銅斤減輕售不合算自無銷毀之獘矣現在制錢之不能多出𨿽鼓鑄地方尙少然皆由銅價之貴人工之費聞無制一錢須錢半工不若格外提料加工幾至二錢工本亦何怪各處之不能設局並鼓鑄之不能多出耶然收樣鼓鑄亦僅就新出而言勢不能將舊錢重毀恐費工本然不能將舊錢重毀鼓鑄官𨿽愛惜舊錢而匪徒則仍以舊錢牟利銷毀之漏仍不能塞現在缺乏之時若將舊錢分制新錢工費𨿽鉅而無須購買銅斤且可驟多一半不已足於用耶又有爲宜行錢票之說者謂現旣制錢不足鼓鑄良難小洋行使又見喫虧只能備零找之需不能作正經使用不若廣行錢票旣便於取而又無折扣錢色之獘且不致如鼓鑄之曠日持久二說均皆可取而錢票較鼓鑄似易爲力別省亦非無行之者都中京錢向行錢票自一弔至數十弔舉市通行以票取錢皆須大錢謂之錢票然僅城中所用若出城則不能用矣天津亦行錢票津錢五百起至數十弔不等所謂五百者實則二百五十文也亦僅能津地通行外府已不能用矣此種錢票不無鼎用者時宜畱心此私家之票所以斷不能各處通行也知從此錢價可以坐定而錢票可以通行矣銀元加本省二字每元定價一千文準其完納丁漕關稅鹽課釐金添置五開十開十二開小銀元亦加亦加鑄本省字樣其價照一千文以次遞減並刊發銀元官票加蓋本省藩司印信塡注善後局所發與加蓋司印每張一千之錢票相輔而行以期轉輸不竭恐有藉詞不收畱難需索等情準商民赴轅呈控如此辦理將見湖北一省之錢無慮缺乏矣竊意湖北可以如此辧理別省豈不能如此辧理乎或有疑票可僞造將來魚目混珠在所不免不知私票易於假冒故不能通行若加蓋藩司印信當場不難立辧且板票必定加工刷印必定精致有非匪徒所能假冒者泰西各票未聞有假冒者因其票之加工精致故也香帥豈有不早鑑及此乎惟湖北旣行銀錢二票錢法可以挽回別省亦宜仿而行之湖北之人能信用本省之票別省之人豈不能信用本省之票乎久久行之不特各省信用本省之票行見湖北之票可用之湖南山東之票可用之山西周轉可通是亦挽回錢法之一端也不禁拭目俟之論行鈔票以濟錢之不足古者以黃金爲上幣錢爲下幣銀爲器飾非幣也後世黃金日益少𨿽富商大賈鮮以此交易惟銀錢二幣至今未嘗變更通行旣久宜乎有利無幣無如後世踵事增華民間日用銅器繁多姦民貪利以錢熔銅並私鑄沙錢入市行使致錢法敗壞而不可收拾至銀幣或錠或錁或零星不過成色有髙低平砝有大小而各省通行並無缺乏乃自日斯巴尼亞銀圓進口華人以其便利爭相行用於是中國銀幣之權爲外人所侵矣繼復有墨西哥銀圓進口行用更廣於日銀近來日銀幾不一見民間所用惟墨銀於是銀幣之利幾盡爲外人所奪朝廷知其然諭飭各直省廣制龍圓以冀挽回權利無如積重難返終不敵墨銀之暢行有謂中國宜行金磅以爲抵制者有謂宜行楮幣以濟不足者將來二者固勢在必行惟揆度時勢先後難易之間則楮幣尢急於金磅中國礦務尙未振興產金不多卽所有者數十年來幾盡被外人收取一旦而欲自制金幣勢必轉收之外洋現在金價已如此之昂若復轉收非但外人必過昂其值卽本國之價亦必加漲再加熔鑄之工豈能合算爲目前之計不如先行楮幣以濟銀錢二幣之不足俟國庫漸裕礦務漸興再制金幣未爲遲也前報譯日本某日報所登中國流行貨幣一事大旨謂目下中國政府制成貨幣合銀一千兆兩每紙值銀十兩先就其中提出銀一百兆兩爲制幣工料而以四百五十兆兩充各國償尙餘四百五十兆兩分發各省市上流行雲云此說不知何自而來竊恐外人擬議之辭斷不能信以爲實然際此國庫支絀下民困窮出浩繁運籌不易爲目前救急之計似非舉行鈔票不可自通商以來外國銀行林立所制鈔票華人無不樂用且有什襲而藏者約計各銀行用出之票奚止數千百萬若中國廣行鈔票則此數千百萬之利奚至爲外人所得或謂華人風气𨿽開而尙未大開現𨿽樂用外國鈔票恐一旦中國自制反不能取信於民柰何曰此固可無慮者也滬上中國銀行鈔票與各銀行所制者並用未聞有所挑剔惟中國只此一銀行出票不多不能抵制然中國銀行之票旣可取信於民豈中國國家之票反不能取信於民乎若謂銀行之票以銀行爲歸束故民皆信之國家之票恐不若向銀行收取之便致或有所窒不能暢行不知國家之票不舉行則已一旦舉行必由戶部總其大綱然後頒發各省藩司行用準其完賦納糧以司庫爲小歸束以部庫爲大歸束市廛之間自必樂於行用行用旣廣民間又何患收取之不易耶爲民間計旣便於取又便於行用爲朝廷計當此籌艱難銀錢並缺之際藉通融以補不足豈非一舉而兩得耶是則鈔票之行其可緩哉論自造銀票以便通用事西報言香港一處爲中外通商之地凡在其地貿易之人無分中外皆喜用西國銀行之票因其帶較使但須辧其眞假而一切平色均可無須計較故皆樂於使用常例每用千兩銀票一紙須補票紙用費或三四兩不等近因支用零碎銀兩一事兩相齟齬而票紙用費忽昂至十四兩但此乃偶爾之事亦斷不能長久弟每千已有三兩格外之利每年此亦已可觀惟西國向例凡開設銀行使用銀票者必須報明官憲查明實有現銀若干方準使用若干銀票斷不準其濫用恐致取現銀不能應付其法甚嚴故銀行不能多設銀票不敢多用是以中外之人皆能深信不疑故銀票能如此流通也卽如上海一處西商所設匯丰等各銀行其銀票在租界地面無不樂於通行𨿽至盈千累萬之多使用者只須將票持赴出票之行辧明眞假互相授受毫無多言故一銀票一日之閒可易數主其便有如此者余昔嘗﹝聞﹞﹝閒﹞幹嘉之時南北貿易繁盛之地有數銀號其所出之銀錢各票南可用之於北北可用之於南其便亦與近日西商所設銀行之票相似後因川陜教匪滋事各銀號始皆閉歇以後亦無有繼設者惟錢票一項尙有數省樂於使用但開設者往往出票過多一有謠言而持票取錢者紛至沓來每致不能應付因其倒閉其中固有本少票多立意侵吞者然其店本錢富實因現錢略少爲謠所累者亦復不少但向來喜向錢票之地方閉開其事亦不終廢可見銀錢之票若能見信無有不樂用者近年以來錢票一項各處常有惟各店各式終不一律至銀票一項旋用旋銷不過偶爾之期票而已若通用之銀票則各處皆無此實中國之缺陷事也前朝歷代國家亦曾造用鈔票日久獘生後不能用何以西商之銀票反能長久通行不過足以見信於人故能不至窒礙也是以論者皆言中國之於此事實宜急速講求此實裕國便民之大計急務也哉或國家自行造用設官分理京中設一總局以制造其餘於各省貿易廣大之區各設分局以便民閒支用與再行轉移等事但發出之銀票無事不可通用支銀之時無處不能應付則所行自能久遠或國家不能有此閒卽令各殷實之戶集股分以立公司造票行用總求公司所存現銀不至不敷支給則必見信於人斷不至於閉歇果能如此辦理不但有益於商賈而且民閒殷實之富戶其銀亦可多有一法以取利息卽國家若有急用亦可無須告貸於西商矣夫天下之人相等天下之銀皆同何以西商之銀票常行而華商之銀票不設其中自有一善法若得其法則事不難辦理然此事實爲裕國便民之舉而其法又非絕無僅有之能何不妨求其法以行之不必盡能於西人也行鈔私議行用鈔票一事前人已論之綦詳矣目今錢市大荒制錢告匱𨿽經大吏設法鼓鑄以機器代鑪火可以日出數百千文而轉瞬卽發兌一空深苦後難爲繼說者每謂姦人販運出海銷售外洋其實外洋何需乎制錢卽曰運以熔銅而銅中雜以泥銅安在能適於用其所以時形告乏者大抵因鑪匪私自購取用以攺鑄私錢耳我江蘇藩司聶仲芳方伯軫念時艱擬圖補救見目下年關伊邇洋銀價值日低經紀小民受虧日甚爰札飭各關卡加意查察嚴禁運錢出口一面延錢業董事及地方官在本署花廳互商良策擬就省中設爲官錢票發商行使以濟其窮刻已刊印告成飭蘇州府傳令候補各員之工書者至轅塡注號數執筆人閱前日報章所紀不禁以手加額曰有是哉方伯之嘉惠市廛其眞無微不至哉夫私鑄一日不絕卽制錢一日不敷因其不敷而以小銀錢濟之隔膜之談烏足爲切題文字惟行使鈔票則數寸之紙卽可化而爲累萬盈千但足取信於民更何患窒礙難行致市儈得以把持其際哉且行鈔之利益亦可以指而數矣錢色素有低昂或雜以私錢或暗扣串底市中交易不無齟齬之端鈔票則出自官中無或有好歹之別行之市上一覽便明一利也制錢由鼓鑄而成萬一銅舶不來工人卽停鑪以待鈔票則印刷常年可制斷無或作或輟之虞二利也錢有市錢卡錢之分市錢通用於市中以之納稅完糧司榷者尙或有所挑剔惟卡錢銅色純白較勝市錢納稅完糧最爲利便民閒須另行購取始可繳之官中若鈔票則無市錢卡錢之分但使不以膺鼎攙雜其閒卽無往不利三利也千里經商制錢每患取不便銀圓及小銀錢誠便易矣然積少成多尙虞重滯至鈔票而由數百數千數十百千以迄千萬千置之行囊輕於毛羽寇盜不虞其奪關山無慮乎阻修四利也有此四者其利固人所共知亟起行之我知民閒又無不樂從而斷不復慮錢荒爲患矣特是利之所在獘必因之鈔票一片紙耳𨿽有官印姦人不難仿造而成苟市中漫不經心僞物卽層見出其獘一鄂銀行用之始市儈多方抑價以病小民彼銀貨且然更遑乎紙貨吾知鈔票一出市儈必仍有抑勒以居奇者其獘二更有不便於民閒者銀圓有圖印可辧偶或被盜賊所攫眞賊旣獲尙可辧認無訛鈔票則同一紙所制成無從辧其是否原物其不便者一銀圓偶或被火廢銀尙可易錢鈔票則化作灰無從撈摸其不便者二市中三文兩文之貨以制錢往購不難予取予求鈔票則每張至少百文貧苦小民無從分用尋常油鹽醬醋之類仍必購以制錢使制錢不能日漸加多鈔票亦多所窒滯其不便者三以上二獘及三不便想方伯必早經籌及而有以善爲籌之𨿽然就大局而言彼獘及不便者甚細微而其利益實浩大也試舉一事以爲證僕昔年曾浪遊日本其時日本吾妻橋方告成大莫與京全以鐵制同遊日友告僕曰此橋工料僅費銀貨二十四圓僕大詫曰是何言歟使以木質建成所費且數十倍於此何此橋而竟若是之廉歟日友曰僕生平不作妄語此橋估料估計工料數萬金天皇以大工固不可不亟興而帑項亦不可徒糜費爰特下詔增添紙幣若干所謂二十四圓者特購紙及印刷之工價耳而用以購材料鳩工徒人皆喜新紙幣之頒行無有請以銀圓給發者未及數月卽慶成功由是以觀鈔票之利益無窮但能諸獘悉除而更去其不便之甚者更何憂民情扞隔不能到處風行乎今者蘇省旣創興矣所望各省踵其成規通行制造庶此省之票可行於彼省彼省之票亦可行於此省行見未及轉瞬而寰海胥行惟三文兩文之瑣碎零星仍須持錢以購其餘皆以鈔票代錢安見不庫日以充民日以富哉跂予望之論復鈔法以救時利用考鈔幣源流自黃帝之臣曰伯陵始作褚幣鄭康成云周人以布長二尺憑官司印書其上以爲民間貿易之幣此鈔法所由昉也唐之飛錢鈔引宋之交子會子元之交鈔寶鈔皆楮幣遺法是錢鈔之爲貨幣最先最便上古所行並非後人臆造至銀之爲用古不多見自前明中葉始專尙今以銀廢鈔轉疑鈔不可行是狃末造而忘本始也明初亦曾行鈔宏治以後始漸衰我朝順治八年兼行鈔貫歲造十二萬八千一百七十二貫有奇至十八年因庫藏充盈停止具詳皇淸文獻通考通典二書是鈔法乃歷代理財之大經國初已行之成案其非舉也明甚惟世際全盛物阜民康人固罔覺其利賴道咸以來中原多故外夷開通商埠蠹我利源發撚蹂躪於東南回匪披猖於西北徵兵籌餉窮二十年始天下廓淸之一日司農悉索敝賦羅掘一空民物雕殘元气大耗光緒丁丑戊寅間天災疊見齊魯晉豫皆大饑議賑議鷁無歲蔑有繼以海疆不靖甲申甲午兩役變起倉皇相距十年中坐令海軍數千萬巨帑消歸於無何有之鄕償二百兆約期曾不轉眴乞鄰而與則交重子金移西補東亦始終有增而無減時至今日國用日靡生日蹙推厥由來久矣非一手一足之烈矣卽如整海軍廣銕路飭船政修臺造火器練備兵在在爲不可緩之圖在在爲不可省之經費度支旣歲不敷出稱貸或有時而窮中國之財用不足無論在國在官在民皆坐習用銀錢之一獘繩拘墨守未嘗與時變通世閒貨物之利莫不有盡一金止一金之用金盡則將束手而銀之出產日少錢之銷毀日多海洋漏卮流無底止由今視昔則生則之術幾窮矣無窮矣無已則有復行鈔法之一策鈔有利亦有獘前之或作或輟非鈔不可行蓋行之未盡善耳誠能堅如金石信如四時則凡利國利官利民且有不可勝計者一人在上操富貴之權富貴之權柄秉造化之鑪錘鈔法一行造百萬卽百萬造千萬卽千萬撫有十八省兆庶向風充實我財源還之我疆域一切流入外洋之金錢百方遏之而滔滔如故者行將不禁自止可妨彼洋元之銷場通實用卽以挽利權其利國一也帑儲旣足則通籌邊海防務增設兵衛以備緩急減輕釐稅以卹商民永停捐輸以杜流品百廢且舉躋一世於富彊其利國設遇各省水旱偏災或河工軍務或開墾礦田諸役皆可迅速舉辦不事紳商之息借無煩疆吏之攤籌上以崇政體斯下以厚民生其利國三也河漕積重難返釐剔維艱城池有事戒嚴修浚不易向以籌無出不敢輕議者亦可以次第舉行矣其利官一也州縣丁課錢糧考成綦重地方富庶上下無徵一日蠲逋賦除積欠加俸祿少經解之費免賠償之苦省困迫之虞成就廉吏正復不少其利官二也年歲丰稔則廣積穀米以裕倉儲私梟充斥則收買鹽斤以輕官百貨壅積設法疏通因民之利而利之不致旁流外溢其利官三也市肆銀票錢票浮於存本出納之數類不相抵一有折閱動開倒閉卷逃之風鈔行則官守民奉無遠弗屆𨿽有姦商蠹賈亦無從施其脫騙之伎倆其利民一也民閒用銀減平減色畸重畸輕經市儈低昂其閒百口且無能折辯鈔行則進出一律有輕齎之便無耗折之憂公道自在人心舉凡市情詐將一埽而空之其利民二也銀錢笨重不良帶盜賊望風測塵中途窺伺幾於防不勝防故行者鹹有戒心鈔行則萬金之券捲而懷之可以消意外之災殃可以弭橫來之劫奪其利民三也再證以泰西各國鈔票風行流通市面可輒數百萬較現銀爲尢重君子觀於此是可以預決矣至造鈔行鈔換鈔諸法宜如何準今酌古則前案具在此非手無尺寸柄者所敢妄參末議者也銀行銀行論財者國之也民之命也不可滯命不可困昔太公爲周立九府圜法而泉布之制遂行天下無有滯其而困其命者夫泉者水也如水之行地不可一日止此非獨上下之相通而亦盈虧之相乘若止而不流𨿽千尋之泉有立見其竭者矣故聖人之大曰位因位以制權因權以制用如漢文之寵鄧通也曰吾能富之賜以蜀山之銅而鄧氏之錢滿天下彼其竊一日之權尙足以萃四海之貨以萬眾而自振其權可勝用哉考泰西各大國於數百年內所經辦之事才獨通行本國總期於五大洲一槪通行迨至近五十年來輪舟火車相繼爲用而五洲形勢更無所扞格是以大宗銀錢𨿽國家戶部及向來之匯兌莊皆不克綜此大權問有能宏攬巨綱周流地球使財無滯民生不困者其惟開設大銀行之一法乎西瀛各國莫不籌集巨資爭立銀行爲裕國養民之道計英國銀行有本銀五千八百萬法國銀行二千九百萬徳國銀行二千四百萬土耳其國二千萬俄國八百萬每股分數目多則一千餘兩次則六百兩次則四百兩不等此但指大銀行而言也若中等銀行本銀四百萬者極多統計英國大銀行有六十處分支銀行有一百八十處與國往來相通者則不下一千號徳國大銀行十七處分支銀行二百十一處目前財用五洲旣已流通則各國總銀行所辦之事最鉅僅就英京一總銀行言之每日經手項有銀八千萬兩之多由此類推他國亦皆不少論者謂銀行之設可以興利可以除害約舉其事厥有數端國家庫帑存儲向來隨運隨收𨿽積如山阜不準絲毫外借如自有銀行無論銀錢多寡皆可流通往來周轉眞所謂利如刀流如泉布如布子母相權錙銖之微亦有生息不致徒藏無益也此有銀行之利一也國家正賦之外充軍國之用惟在整頓錢法而已欲重錢法必議鼓鑄向來中國鑄錢僅都中泉源二局各省𨿽曾設局然旋開旋停故錢路不廣如自有銀行可以責成鼓鑄永除盜鑄私消之患更兼行鈔法可收宋元交子會子之用若按英國辦法如於徧國每口加本錢三兩有零此有銀行之利二也國家凡興建大役軍務重情經費不敷非轉貸於封不可中國自同治年間西徵需餉曾借洋系滬上銀行經理利息未免過重如自立銀行將來一切軍國大事亟需鉅皆可由此大銀行經手借用行息旣可從輕而利權仍可操之在我不致爲他人挾持此有銀行之利三也至市井之徒術工壠斷凡有銀洋入門兌換短平扣底明侵暗蝕閭閻受害無可如何若設立銀行則此中積習自可一掃而空其除害者一近來海禁大開五洲互市金銀行市或漲或落其出入之權關系匪輕上年鄙人曾經論過此事必須有人專管國家方免大受虧耗若設立銀行則隨時價值自有主持永無傷折之患其除害者二再查中國銀錢鋪面林立通衢卽以居民四百兆而計於千家中有錢鋪一家計算卽有四十萬家與全國經營人數大略相同然錢鋪之用心皆系分財之法正如蠹之蝕物暗中受害於無窮若開設大銀行則皆注意生財之道非獨不至分人之利且能使人與已皆自能生利嗣後獲利較丰而又無損於人不誠富國益民之要圖哉方今中國正擬華徳銀行倘能仿照西國大銀行之法推廣辦理如同國人按每口加銀三兩則亦巨矣夫旣得此集巨之妙法將來開路立新學及一切益民之事有何難哉夫興利者必深悉夫利之何以不興利一興卽無不並興除害者必深悉夫害之何以不除害一除卽無不並除變通盡善操縱自如圜法之興庶幾拭目俟之乎竊願在上者及早圖之中國宜設銀行論今之談時務者無不以振興商務爲要圖以收回利權爲急務而究之利權何以能收商務何以能興則非仿行西法不爲功夫西法固非一端可竟也輪舶所以通商西人多備公司船往來各國不特成本較大公費難籌且建造仍須外洋又須熟悉洋面風濤沙之人方能馭駛中國商人素未學習若至外洋旣語言文字之未諳復飲食起居之不慣不如四人之在中華事業旣大可以自由自在此欲振興商務之難一也兵船所以保商中國自設立海軍後方期逐漸擴充而中日之戰丁禹亭將兵船盡失二十年經之營之廢於一旦刻非不欲恢復舊規而所費愈大整頓愈難卽使重立海軍購置鐵甲亦只能自顧海防斷無餘船可以分駐各國若無兵船往駐外洋何以保護彼此倘有齟齬必受西人挾制卽有兵船保護華人尙未必肯赴外洋保護此外豈無振興商務之法耶西人所尙者機器耳無物不用機器制造物旣精美工猶省約華人所以樂用西人所以得利也現在鐵廠制造各局各省可以次第舉行而繅絲紡紗織布各廠亦日新月異將見西人之所爲者華人無不爲西人之所能者華人無不能亦安見商務之不能振興利權之不能收回哉不知鐵廠制造各局誠將次第舉行繅絲紡紗織布各廠果然日新月異無如所需之物料所用之機器仍須購自外洋使西人不肯售與華人則巧媳其能爲無米之炊乎西人機器日出無窮華人方得購到學習而西人已將變易華人不過步其後塵卽能孳孳不倦精心習學恐非一二十年不能與之爭衡也然則振興如是之難其將何法以處之哉曰爲今之計欲便民裕國上下相通其惟設立銀行乎西法以設立銀行爲要務用則藉行爲轉移遇有要需無事羅掘一利也不用則存行生利且以便民二利也現在西人在華設立銀行華人皆趨之若騖華人不信本地之錢莊而信外國之銀行者以其本大而可靠牽制多而不易倒閉也卽如匯丰銀行報中時登告白據云資本一千萬元公積五百七十五萬元又另備股本一千萬元存銀每日結帳者長年二釐起息存至二十萬元兩爲止存一年者長年四釐半年者長年三釐半个月者長年二釐半一定章程有條不紊股票作二百二十五元現已值銀二百六十餘兩公積又如此之多獲利之厚可想而知然其存本𨿽大而獲利要歸存項無論西人有銀皆存銀行而華人亦不嫌其利之薄樂於存放宦途充裕者無不以銀行爲外府於是銀行之資本愈大轉運愈靈各票莊無不仰其鼻息而銀行之利愈厚矣使中國自立銀行𨿽西人之利不爲我有而華人之利華人可以自主不愈於外溢乎說者謂華人自設銀行華人未必深信仕宦之銀更多牽制避嫌而不肯存放怨仍不能與西人爭利也曰是不難商務以信爲主只須資本充裕轉運通靈仿照外國銀行之例認票不認人華人有何不信哉官場又何避嫌哉且仿立小銀行使民間便可存隨便可取俾民間皆有蓄積不致浪用國家若有要需亦可向銀行措辧各省庫皆可存於銀行生息種種利便非不律所能盡述因略舉一二以爲當道者望焉其能不以此言爲河漢乎宜設銀肆以保利源論http﹕／／wave。bbs。xilu。com／泰西創設銀肆於何昉乎則始自約翰拉烏其人固英國蘇格蘭人也有心計精財利之說一千七百十六年至法國巴黎斯京城開設銀肆制造鈔票以空券易商賈現銀商賈以其輕便也得攜之以至遠方貿易四通拉烏得奇利所獲巨萬一千七百十八年事歸官辧拉烏以銀肆爲政府所管轄更開商社行賈於亞美利加洲一時闤闠流行無不稱其便捷於是銀肆愈得气勢國民爭出所儲金錢以升商社鈔票之價日騰貴至有出數倍之值以求買鈔票者拉烏以爲得策益制鈔票幾於風行電邁狂走一世前後所發行鈔票凡十六億七千五百金旣而金貲不給換兌稍滯拉烏乃停美國商會商民疑懼諸儲金銀肆者爭以鈔票索金拉烏計無所出窘窮遁走銀肆閉歇於是國中貨源壅塞商賈窒滯豪戶富家悉至失其產業流離四方而乞丐賤氓或反乘時致巨富鈔票盛行人人得奇利窮奢極欲競爲華靡識者論無是理至是果敗拉烏遁至意大利竟以窮死拉烏創銀肆行鈔票流毒當時而後世之業銀肆者皆祖其法相傳至今弗替且加焉蓋天下事有治法必有治人徒法不能爲治也是在得人哉鈔票之行必先示之以信實苟徒以一紙頒之於中國出而不入是誑民者已𨿽一日不能行也今泰西大小諸邦無不設有銀肆其發行鈔票悉由政府以主其權每歲肆中存本之多寡及鈔票出入之數皆有可稽所以防其獘也其法誠善矣西國開設銀肆皆合眾力而成如英以倫惇所設爲總肆其餘悉屬分枝聲勢聯絡幾徧地球各商所至之處貿易所盈餘悉存儲於肆中略子微息一旦欲用之時如省如攜咸稱便焉每一銀肆所出鈔票動至百數十萬設使商人以空票取現銀無不立匯單𨿽速至數萬里外刻期無誤如有拆閱倒閉存鈔票例必照數賠償所糾合之公司以有限無限爲別有限則罄其肆中之本銀爲止無限則於本銀旣罄之外各股東再糾現銀以至欠項歸淸爲止歲中官必查核之後刊示日報遐邇咸知故能不至於賠累而民間咸信之而不疑也今莫若於各省通商大埠以及通衢壯縣仿西國銀行之例設立官銀號以濟緩急通行銀錢鈔票以收利權邇來錢肆林立南方多行錢籌北方多行錢票竊以爲籌票兩項實便取然猶行之不能及遠且宜於官設而不宜於商設必須由官印造頒發乃可準行始必由大錢莊集股承充到官請領牌照按其大小輸貲於官然後給予不然一律歸之於官銀號而許商人同入股分利益均沾但必先示之以信所有鈔票通行各省成一取歸一省辦理以示限制或遇有官銀號處卽行給付無區畛域凡有錢糧官項準其輸納不許分毫折扣倘有舞獘營私者立卽嚴行議罰鈔票前代已有議行之者矣不久卽廢此由不能以信字爲先官能出之而不能收之反從而百端作難此所謂作法自獘也夫人卽至愚誰肯以空紙作實銀此必先有以取信者在然後民始用之而毋惴昔俄國當帑項空虛之際當局者印造鈔票數百頒發各處諭以輸納官項皆用鈔票而不用現錢一時民間爭以現銀購鈔票流行無滯頃刻而盡而庫中頓存現銀數百萬不過一轉移閒耳何則平日賴有一信字出乎其先也前年曾有人擬設銀行者卒爲浮議所格蓋銀之出入其獘百出平有輕重之殊色有髙低之別又從而吹毛求疵其間百兩之銀折耗甚易而權其出入者利有所歸矣一旦以鈔票輸官項則從中經手者無所施其獘矣有不沮尼之者哉不知收利權而充國餉銀肆不可不設鈔票不可不行且國家有事國債亦出其中蓋泰西諸邦所設銀肆有公有私與國用相表裏國用不足卽可貸諸銀肆於是國債興焉國債所以濟國用之窮也每歲子母相權其利仍歸之於民而不外溢上不皆有所裨益與告貸於鄰邦其得失爲何如哉夫國債之所以行由於民信其上也泰西諸邦無一國不有國債甚者至於盈千累萬自古聖人之行王政者爲之鮮不謂國不可爲國矣然泰西成例不足爲病以是知財也者不患上下相通特患上下交徵國債一端術𨿽近乎雜霸然不得已而用之亦可賴以濟兵事便轉輸無臨事支絀之虞而有一時權宜之用凡國家有大工作大舉動皆可得眾力以爲助然則爲上者誠能取與信出納平開源以節流調盈以劑虛設立公私銀肆與商民共保其利源則一國之利悉歸諸公君之富藏於民家之實通於國下足而上無不足謂非古之道哉論銀行集股之難泰西利財之權美而能賅通而不絕曷恃乎恃有銀行而已通商以來華人不知務此而彼遂挾其所長以欺我所短若徳若法若英俄日本類皆來華貿易代設銀行而我之利源已失近年中華士大夫深維大局擬設銀行各大員屢請創辦蓋大致亦楚楚矣其所擬總綱四條一開辦事權一印發券票一擴充分行一兼管鑄造總銀行之例由戶部撥一千萬元分銀行之例招商集股次第設辦信如是則財貨俱通而利權獨攬宜無不踴躍以從其事者然而未之能也曷故間嘗反覆深思而知其所以者有三一曰章程未善也一曰根源未裕也一曰商民未信也曷言乎章程未善也查分行章程二十四條如第二條意則倒閉後無從究問如七條意則股商無權如第十三條意則股商之銀票何用此未踴躍者一也曷言乎根源未裕也西國各種富民富國之學旣興乃立銀行則其勢易中國民雕物獘而一切農學礦學等類未盡舉辦則財源旣薄而籌難此未能踴躍者二也曷言乎商民未信也銀行爲天下大利外國代爲中國設之故中國弱中國自爲創設則中國彊洋人未恐我之眞能設也故哄誘華民阻撓華民使不樂於從事卽或彊而就矣而彼必髙鎊價以制我之出入不四五載必致倒閉商民何樂爲此此未能踴躍者三也傳曰聚天下之利當先順天下之情收天下之權當先平天下之勢故矯其獘而行之則善而今日者不此之務徒沾沾焉集股是望而終不見踴躍以成其事者職是故歟職是故歟農功請設農學科疏張如翰爲講求農務請合文學設科以鼓勵人材振興地利呈懇代奏事竊萬寶皆地所生四民以農爲本中國地大物博實駕環球何至物產蕃滋不及西土蓋緣士農分業農不知書而士於土化之學又以非利名所務置之不講故農業莫由興其利玆欲殖民富國必先訓士而訓農考周詩田畯至喜蒸我髦士是卽之農官農士漢制科孝弟與力田並重實有農科之設後世農學不講種植之事一聽蚩蚩者之自爲而不學無術難興地利今農學農會爭列報章編譯外國農書以資肄習京都設立農務總局恭奉上諭著各省督撫認眞勸導紳民並采中西各法講求利獘且飭州縣設農學堂等因天下膺翕然知務本之圖矣第恐籌費不資州縣艱於創始農民罔知所措未免有名無實不知上師古制參酌時宜合文學而加以鼓勵特設農學一科舉中西格藝蓄牧之法占考察之書令士民悉心講究習精其業俟學政按臨之候特試一取其農學策論有心得者每學拔取數名作農學生咨集會考略如拔貢之例晉京廷試列髙等者觀政農部與拔萃科小京官同其次用作州縣農師與教官並重移訓導一缺任之俾事有專司且資教習參用西法時與諸生盡心講究令開農會以事比較刻農報以廣見聞購農器以便操作按春秋農忙之會巡視郊野辧其土宜察其力作應如何興利除獘會同州縣示諭俾農民知所效法實與古人勞農勸相之意相符卽窮鄕僻壤有生員通曉農學其平居教導童蒙凡荷鋤負耒之夫皆得聆其指教無不悉農務以盡地力其辧質培壅磽瘠爲膏腴必有其道富民卽以富國效可立致而天下應不咎儒術之迂矣抑舉人更有進者西人講求富彊凡中國無人不學各藝田學而成均給優獎中國農商工藝學鮮專門士習制藝徒以獵取科名其實不適於用是以貧弱至此竟爲他族所欺陵今皇上奮然廣行新政以策論取士通今博古蔚爲有用之才而又懸美職以工勵藝派大員以督彊務講求農學設有專官而開特科以鼓勵之則士民無不忻然讀有用之書將致富亦可致貴且與現在講求練兵合武科於營制其優異軍士以圖彊同一鼓舞人才焉則我國家富彊之基實轉移於此矣舉人恭讀六月十五日上諭仰體宸衷下采芻言不敢自安緘默謹陳淺見呈乞代奏奏謹呈論富國宜先講求農務今天下之言富國者輒曰欲興天地自然之利則宜開礦欲絕歐西外溢之財則宜興商是二者皆中國謀富之急務也夫周禮一書人有官司市有官礦務商務罔不專職元聖爲千古偉人而其手訂之書亦嘗以開礦興商爲道國之策管子爲天下才而其書有地數一篇藏之興言之甚悉復以魚鹽蜃蛤爲齊國之所產乃講懋遷之利而使濱海一隅富彊甲於天下可知地不愛財不諱言𨿽以元公霸佐之賢而其經國大猷亦不外是後王崛起師法可承礦務商務詎宜不講中國礦產爲五大洲冠乃不知察任令終藏於地而無人焉將此有本之利開采無遺是無異於對而啼饑也愚孰甚矣中國地大物博土產甚富而獨絲茶爲外洋必需之要物徒以不善制造物不精良致使洋貨通行充塞內地而我出口之絲茶二大項又日見其衰非復如從前之盛銀錢外溢不知挽回商業廢弛日甚一日欲求富足是不啻自戕其乎足而欲與人搏擊也拙孰甚矣策國者於此遂然謂求富之道非開礦不可非興商不可一若捨此別無他道足爲裕國之謀者是誠然矣而蒙則謂礦固宜開商固宜興然中國又有一富國之法其法維何則在講農事夫農事所包甚廣如牛羊雞豕之畜牧桑果材木之樹藝皆農事也不獨在播種五穀者始得謂之農然卽以播種五穀論已有兩大端爲中國所宜亟講而無窮之利可操券待矣其一曰開墾查中國蒙盟各部奉黑吉各省靑海西藏苗回各疆獸蹄鳥迹萬里榛蕪沃土上腴等於廢壤有可開辟者而不知開辟有可耕種者而不知耕種環顧邊隅其地正不知有凡幾而粟米等諸食物皆仰給於東南各區航海轉輸旣多不便侵漁蟊蠹其獘又多一旦海疆有事咽喉中梗則𨿽東南各省丰稔倍常而西北小民無米爲炊束手待斃謀國之道豈得謂之善全必欲求萬年長治之計則非開墾諸川諸田不可西北能開一頃之田卽能增一頃之米以其所出自養其民不煩取給於東南而自無阻隔受饑之慮如是則東南折漕之計朝廷亦可以行之無運轉侵耗旣可以絕其獘竇而東南諸民亦不致以完納漕糧致多解運之浮費利國利民此爲最便且東南產米之鄕首推江浙然江浙閒田亦尙不少何論他省是宜招集間民開墾荒土則粟米出數日多而民間之財用自足一曰培養中國肥田之法向以糞穢艸泥荳餅之類其功效未嘗不鉅昔年泰西農家者流亦全恃糞力以爲肥田之用後有化學所成之物其形如灰可以挈至遠道而將一方地畝行澆灌其利甚溥曾經得無糞之地均可產谷十二斗者有糞之地可產三十二斗用化學培植之地可產三十四斗中國苟能仿而行之則土厚而禾自茂收獲必倍極其丰且同一土地也或因連年刈種而竭其地力或因久未耔耘而先爲壅漑皆宜察其土性辧其肥瘠施以養培之物大抵荒田曠土非以鉀養及燐酸硝淡气等培而肥之不可三質之中鉀養𨿽爲肥田之所必需而燐與淡气亦不可缺於是有購致淡燐鉀養三質並用之物以之肥田者然必須察土性及所種之物配合多寡適合其宜方爲有用除此之外有時又須加用石灰及鎂質或又於十畝之田畔四圍掘一寬一二尺深三四尺之溝塡以碎石髙出地面石能吸水雨潦則幹石能含水久旱則潤亦西法可采之一端也中國去赤道近日熱厚雨澤足苟能盡力開墾俾無荒土加意培養以盡地力則農務必蒸蒸日上而所收必丰豈非於開礦興商外又一富國之道哉誰秉國鈞盍亦於此加之意乎論中國宜講求種植之學天下萬物無一不出於土此王者所以重農事也中國自后稷教民稼穡樹藝五穀五穀熟而民人育古之所謂農似僅指五穀而言大抵民食不外五穀故後世之務農者皆從事於五穀五穀之外非無種植之物然皆不能如五穀爲生民不可缺之物自播種以迄收成是宜在在講究種植勞苦殊不知五穀之外植物甚多旣爲生人日用之所需亦可以濟五穀之不足卽如蠶桑一事中國自古迄今與農並重然已不能如五穀之廣植合二十一行省其講求種植者惟江浙兩省余則非但不甚講求而植者亦寥寥無幾有謂土地之不宜者不知南土未必盡皆能栽植北地亦未必無栽植之處總之人力之未盡耳人力所至無不可爲然蠶桑一事𨿽不廣植而在栽植之處則尙知修翦灌漑其勤於培植亦不亞於五穀於每歲民間之利及國家之稅尙得謂進之一大宗此外惟茶𨿽各省皆有而栽種亦尙嫌其少故銷數已亞於絲若不再求種植制法則必至日衰一日而更不如前矣此中國種植之未精故商務之未能起色俄國處苦寒之地土廣而荒現在力求富彊其除礦學外講求種植之學能考求地質令瘠土變爲膏腴蓋各處之土其質不同有多沙之土有石粉之土有生泥之土有明生植物有暗生植物論植物家先察土地之宜補偏救獘然後種植則出產無不蕃盛向之所未有者如茶葉葡萄樹皮等物今皆購種植物以收其利中國土質勝於俄人力眾於俄而葡萄樹皮等物尙未收其利是皆不能講求之故也且俄種植之法亦得自泰西歐洲各國格致之學日精謂廣種樹木非但可收其利且獲利亦無窮一能興雲致雨以免旱荒二能穢污之气以免瘟疫大抵人身呼出濁气樹木受之則肥沃樹木發出淸气人受之則气血得養若植數十萬株於百里之內其气上升卽能成云一旦遇風頃刻卽化雲霧爲霖雨故歐洲各國罕有旱荒之患並謂土質膏潤與樹質相類者種必生土質枯竭與樹質不類者種必枯土質與樹質稍有不同而气尙能相合者種必變地上所有之樹土中必有同質以助其生機故種一核卽得一樹而無不同樣者土有五色故花開五色土有五味故結果五味若無日光其色必不佳蓋萬物皆無色必假日光以爲色也樹根細密而白者無於潮濕稀粗而白者無於漧燥長者無於寒凍短者忌種寒地樹葉稀小者忌種赤道多油者宜種山地有汁者宜種山地皮浮者宜種平地根堅者宜種黃土惟桑樹處處皆宜三年之桑尙嫌其嫩十年之桑則蠶食得力二十年外者只能伐作器皿且種樹宜疏密則日久必生火災蓋樹伏電气久則伏電厚觸外電而自焚者皆伏電過卽焚並有不觸外電多而寒气所逼而出也並能觀樹內之花紋以東西南北之向向南之紋寬向北之紋窄若欲移種須原向種之方可得生且觀其木紋卽可審其年歲之多寡奧妙精微幾令人不可思議人皆謂通商可以致富故談時務者必以商務爲急不知商務之盛衰仍視乎土產之出數而土產之出數仍視乎人力之經營若聽其自生自成而漫不加察則地質𨿽美恐亦負此地質矣今欲爲中國謀富彊之策其惟在土產之多乎而欲土產之多其惟求種植之學乎興種植宜審土性講培壅說工部候補郎中唐浩鎭請令各省開辟利源以瞻國用上其書於堂憲淞大司空乞爲代奏其原呈所稱以廣植物產爲本一曰蠶桑二曰葡萄三曰種棉四曰種蔗五曰種竹六曰種樟七曰種橡八曰種與加非夫此八者本天地自然之利初非有所難行只須辧土性之宜講種植之法則其獲利之厚自可如左券之操中國以樹藝之事一若專屬之五穀而其餘各植物似皆無足重輕然中國亦未嘗不講國以民爲本民以食爲天不過以五穀爲樹藝之大宗而初非謂他項植物皆可恝置也古以來如蠶桑之利之厚棉花之益之大未嘗不擇土性所宜廣爲種植迄今中國出口之貨以絲爲大宗蓋自禹貢桑土旣蠶始於兗州而流及於江浙等處其功足以被天下而其利亦爲他物之所不如自非有夏而後歷代人民皆講究種桑育蠶之法烏能沿流以及於他省哉惟棉花一項相傳爲種出西番元時始入中國其實非也嘗閱通監梁武帝時有送木棉皂帳事史炤釋文云木棉江南多有之土人以鐵鋌碾去其核取如棉竹者以爲弓牽弦以彈棉令其勻細捲爲筒就車紡之自然抽緒如繅絲狀織以爲布可知以棉織布其來亦尙矣其他如竹木果樹諸植物中國亦未嘗不講求亦未嘗不以爲利特不此爲先務之急耳前者戶部郎中陳熾編緝續富國策一書內詳載種樹富民種桑育蠶葡萄造酒種竹造紙種樟熬腦種木成材種橡制膠種茶制茗種棉軋花種蔗制糖種及加非以供食用坊間曾刊行是書流播於世今唐部郎所陳蠶桑葡萄種棉種蔗種竹種樟種橡種及加非八利蓋卽續富國策中之語固人人知有利益之可圖也而各省卒未舉行者非徒封疆大吏以及地方有司習故安常不能振興大利半亦由於土性之不能辧恐鹵莽從事卒至無成效之可收如前年廣西巡撫馬丕瑤令於桂省興辦蠶桑未及兩年奏稱桑秧蠶子靡有孑遺自非土性之有不宜必育養之未得其法是故欲廣種植必先審土宜繼講培壅而後所植之物可卜其繁收其利不必蠶桑也葡萄也棉也蔗也竹也樟也橡也煙與加非也八者始有利之可得而因物之性擇地之宜凡諸樹藝無在不可獲利嘗考英國挪佛一地磽確荒瘠不可以耕旋審得土性之所宜頗與蘿卜相合而其艸丰茂又宜牧羊乃於是地廣種蘿卜令民豢羊徧種肥艸以資其食孳生繁息𨿽漢之卜式不如獲利之丰無異膏腴沃壤是則土宜當審之一證也又有撒裏司白裏一地者平原曠野土性磽薄異常植以各物類能長養乃搜取海島所有之鳥糞以肥其地而一畝之間歲可收十倍之利是又培壅當講之一證也若但知種植之利而不知審土宜講培壅則亦終無實效之可收抑聞有拉美艸一物者日本人以爲得利甚厚備本創興公司東京及大均有之其餘靜岡三河福岡等各均謀興此等公﹝司﹞者尙未有已此艸爲薴麻之屬以之織造各物與蠶絲無甚分別裁培之法殊爲簡易𨿽原野不毛而亦可滋生繁殖蓋其性不畏寒熱故到處無不可種之地也惟須擇輕松砂土方謂佳耳種植之時春秋最宜故一歲可收獲二次日本一反之地可樹三千株而獲利則至五千圓種植所已頒其種於國中令民種植之時春秋最宜故大足振興國利我中國苟知此物之有益而亦仿而種之安在不可以圖利哉要之天地生物無一物無用亦無一物之不可獲利種植各物全恃乎土性之得宜培養之得法而後有利可圖美國之富以農而養牛養雞各業無不講究民以是而富國亦以是而足興利者固不可不知也西法農政宜先仿行說今天下競言興利競言效西法以興利綱舉目張后塵趨步於是開礦務造鐵路通郵政設學堂興工藝開銀行日新月盛層出不窮其中或得利或失利或多利或寡利或有害無利或利害參半志銳气盛朝野一談而卒無有議及農政者夫國以農爲本民以食爲天國之彊弱視乎民之肥瘠古昔聖王未有不汲汲於農事者也考泰西農政其法易習其理易明其器易備其效易著不此之務而逐逐於礦務鐵路諸事是遺大而謀小捨本而求末權救目前之急非經畫久遠之規也中國人民四百兆而務農者居其大半乃各省往往有不墾之田不治之山𨿽曰沃瘠不同亦由農器未精之故西人於樹藝糞漑制器利用諸事胥由格致化學而來務是山澤原隰各盡其利竹木果蔬各得其宜隨事有至便之器輪年有更種之方著爲成書繪爲圖畫中國地廣人稠其始且仿效其法不必盡購其器俟二三年後荒者皆辟種者皆熟然後講求新機新器以代人力之勞較之礦務鐵路諸事恐其利有什百其倍者矣農事之暇間及種植之利其一在廣行蠶桑西人之傳此法也不過數十年而獲利之厚不啻數十倍其大要在選種與疫治可謂體會入微能盡物性者矣其次在廣植材木天下不問何土必有相宜之樹不論何樹必有可收之利山麓水涯悉行栽植較之田畝所種不納稅糧不煩耕耨不憂水旱參以西法所收必丰下之藥材竹蘑菇香菌核桃栗子桐漆之類瓜菜蕷薯甘蔗芭蕉之品西人皆有壅灌之法而最宜學者種茶以制茗棉花以紡織葡萄以釀酒一歲所入足抵田事十分之六七而養蜂收蜜利亦不貲泰西皆董於農部教於學堂謂西人專重商務不重農事者此一孔之士耳食之論未悉彼中國事者也乃當世之號稱識時務者創立公司廣招商股向外洋定購機器者往往而有而農務機器無過而問者非必視爲緩圖也有利於農有利於國無利於己也蓋今之廠肆林立多財善賈者顯宦居其七富商居其三窮民則駭以目而羨以口似無與己事也夫與民爭利一网必求其打盡而爲民興利紙上全出以空談今日故名爲振興商務其實道民逐末而荒其本務也本之不務竊恐數十年之後商務亦必至頹然不振譬之行水不浚其源而鑿其委非不浩瀚可觀而涸可立待矣昔俄君彼得降萬乘之尊下與田夫考耰耡之利鈍乃中國官司往往不屑措意而愚民又狃於古法觀望不前無一人能以西法試行者宜其一遇水旱束手待斃也今誠仿照泰西設立農部用中西精通農學之人分往各省精心查勘某地宜某種某處宜某器磽者宜用某物以肥之埂者宜藉某法以松之一一開載繳送農部由部頒行各督撫轉飭府廳州縣各官就部中所言者認眞興辦果其實心實力卓著成效者優予升階其藉端擾民奉行故事者立卽參割庶幾地不愛國無遊民由是振興工作開辟商途百姓足而君無不足此之謂生財大道救時上策也將拭目俟之農學論顧仰基今之振興利權者皆以開礦局造鐵路設電桿鑄銀局諸事爲要而不知萬物之本出於土天下之利以農田爲第一伊聖區田之法非不補於萬一究之以糞灌田於化學之理未明故未見實效嘗讀古今中外農政之書條分類舉其有益於農功者不勝枚舉如宋陳之農書三卷蠶書一卷上卷論農事中卷論養牛近日機器可以代牛下卷論蠶其理多所發明蠶書則秦湛所作後人附之也元魯明善之農桑衣食撮要二卷以農圖諸務分系十二月末載歲月雜事立言未嘗無裨益也王楨之農書二十二卷農桑通訣六卷谷譜四卷農器圖譜十二卷其書於農事極詳所載之水諸器尢切民用明周定王朱棣之救荒本章二卷是書或韱他艸之可充食者一百三十八種棣所增者二百七十六種明徐光啟之農政全書六十卷其書所載尢詳明西洋熊三拔取水蓄水之法皆制造奇器以捷巧見長圖說亦極詳備尢切實用與近日西人之講農務同惜其器不全耳明鮑氏之野菜博錄其旨與朱棣之書同欽定授時通考七十八卷幹隆二年奉敕撰其目凡八曰天時土宜谷種功作勸課蓄聚農余蠶桑皆本天道以盡地力他若唐之陸龜蒙耒耜經劉祖震之橡繭圖說鄭珍之樗繭譜華之木棉譜國朝鄭之任農桑易知錄三卷倪國連康濟錄兪森之荒政叢書汪志伊之荒政備要及致富奇書亦足有裨農務諸書與近日所不同者種植之法近日取其便古時昧於格致之學耳卽顧炎武田功論李紱條陳廣西墾荒事宜疏雅爾圖勘報開墾虛實疏孫士動之開墾沿海沙坦疏與近世之法亦不同近日太西種植之法皆資於化學查動物植多含淡气而其去五穀臭爛之病者大半以炭粉夫地爲流質所結成其始極熱漸冷漸縮而漸堅地殼漸結成凸凹之形則爲山川地中火質有時而泄有裂爲火山火井者大凡植物之質喜煖不喜故近火山者五穀尢茂谷仁亦有電質嘗考格致家植物共有十萬餘種均恃空气而成植物之根有松質如絨能吸水所吸之水淨水內含炭養气與淡輕養气並數種鹽類質其梗與枝同有無數小管徧通各處其水徧運於身至葉而止而樹汁葉面有微孔甚多汁內所含之養气與輕气約有三分之二從微孔散放所不可少者日光爲要合而觀之植物中最不可少之質淡養炭養輕气與日光諸質也西人灌漑培植之用仍不離此質英國挪佛一郡廣植蘿卜居民以之牧羊獲利甚多撒裏司白裏平原之地土本磽薄自肥以鳥糞而百谷滋生卽西人鳥糞耘田之證中國鳥糞取之亦易𨿽太西鳥糞所含之質與中國不同然中國鳥糞施之田間亦未嘗不可用也至於求代鳥糞鳥獸之骨尢利培植中國他郡有以之糞田而百谷丰茂著有成效查鳥獸骨內含電質植物中多含之至於北方水利開渠爲先開渠之法宜以齒輪尖劈輪軸諸器制成一物以便開墾蓄水則水平以度其輕重水枰以吸水壓水櫃內勻水髙下之勢其法可謂最便矣築塘次之浚井又次之英人髙地蓄水與伊裏島田低地竭水之理相通中國北邊諸地亦宜用其器以引水至於農部之宜不但太西爲然中國周官一書曾有專官任種植諸職但今世廢而不行耳樹多致雨之法中西聞見錄載之極詳以上數端此皆舉其古今中外農務而言之也至若整頓農務之策有六曰樹藝曰繪圖曰農學曰求牧講牧務也曰治河曰蠶桑一爲樹藝南北諸省所產之物甚鉅南方宜五穀北方不宜五穀宜多果木之樹師郭橐駝種樹之法再益以西人種樹之法以匯參之北方稍低之田則開渠蓄水以植稻再以雜施之則利無窮而民不匱乏矣二爲繪圖凡田裏溝澮巡行阡陌度山川之形勢不若按圖之便捷宜擇精於測繪者任其事則事易施行矣三爲農學泰西曾設農學館西學考徳國農國各術恆爲實學館蒙館之別課設專館以教之法國農學館有上中下三等之分下者均置莊田數十以設提調一員教習今日本亦設農學館中國亦宜踵而行之每州郡各設教農之官種植之時下鄕指示每鄕每鎭各設分局聽鄕民入館學習則種植獲益矣四爲求牧自庫倫達張家口等處自烏理雅蘇達甘肅金塔毛目等處擇艸長媒驕之處以蓄牛馬則牲畜蕃滋矣五爲治河北地患旱不患潦宜以西人髙地引水之法施而行之再開溝壑以通大河而疏之如禹之治水則南方百谷之利可施之北方矣六爲蠶桑近日蘇杭之絲甲於天下北方諸地橡可飼蠶或養野蠶以收其利或采橡葉以養蠶以課其功則絲業興矣至於農器一項或仍以我中國之舊運以西人機器另成一便利之物或取西人植物之器以參用之則無不可矣皇朝經世文四編卷二十三戶政蠶桑論中華亟宜講求蠶桑之利王者治世莫不講求庶富之道蓋民富而後國富國富而後兵彊自然之勢也𨿽然富民之術亦甚多矣通商惠工訓農務財生眾食寡何莫非富民利國之要圖而其最大而最著者則莫如蠶桑之利此何也蓋蠶務興於農隙之時始終僅竭三旬之力而無耕耘胼胝之苦又無水旱之虞而收倍蓰之利且以婦人女子爲之更可習勞而警隋蠶性喜靜又可戢婦女浮躁之气是謀利而隱兼教養也其益豈不大且著哉是故古昔聖王蠶桑與農田並重於經傳者班班可考蓋古時天下無不耕之田亦無不蠶之家也降及後世風俗澆漓民情偸薄不務本而趨末於是育蠶之事不願講求而工料亦漸至於陋劣𨿽有著書立說以教民者如秦湛蠶書元時官撰農桑輯要等不下數十家然或言之不詳或煩而寡要或著書者並非育蠶之人而育蠶者類皆不能觀書因此古人良法漸失其眞惰民日眾好逸惡勞蠶桑之利於是薄矣迄今之世惟江浙二省蠶桑最盛然亦不過拘守成法未能變通推廣且因蠶病之蔓延而致蠶種不佳育蠶者往往折本愚民無知委爲運气使然絕不考求其致此之由而補救之數十年後蠶桑之利未知何如可不懼哉可不惜哉閒嘗考西國育蠶之法而約略得其梗槪焉蓋西國自古無絲至羅馬時始由波斯販往者當時極爲珍重價值甚昂非富商大賈不能得之自開海禁之後中國出口之絲頗旺爲一大宗貿易西人羨之於是法國首倡育蠶聘中國蠶婦教以伺蠶繅絲諸法不數年意大裏西班牙諸國踵而效之於是蠶務大興紡織機杼約十萬家所織綢緞爛奪目行銷各國行銷各國大獲其利歐絲不足始購中國絲以補之惟二十餘年前產絲極旺之時蠶忽患病比戶傳染幸經格致家巴斯陡考究其收用六百餘倍之顯微鏡細察蠶身乃知所患者形如椒末凡患此病者吐絲無力或未繭而已死或成繭而甚薄巴斯陡精擇無病之蠶如意伺養令其變蛾及雌雄相對時用小木偶或小竹圈將每對分置於內編號爲記則每雌蛾所生之子各在一處俟蛾●殭卽將其蛾用乳磨碎以顯微鏡查視如某號蛾體內有形如椒末之病者其子亦必有病當棄而不用如某號蛾體無病其子亦必無病卽以傳種名曰做蠶子分方法法意等國莫不師之於是蠶病遂除而產絲復旺日本於蠶務亦極力整頓不遺餘力曾將蠶蛾選擇佳者送至西國考察又派人往意法二國學習養蠶諸事所以日絲之出洋年盛一年上下獲利無算蓋各國俱知蠶務於國計民生關系甚大故不憚煩苦悉心考察至今各國產絲之旺數十倍於前矣其利之厚可想而知日本蠶絲本遠不如中國之人拘守成見只知舊法牢不可破在上之人視之爲不急之務漠不關心在下之人無整頓之權力並無整頓之方法所以蠶桑之利有江河日下之勢出口絲數年減一年將盡爲外人所奪𨿽然整頓之道亦易易耳其法集資設立學堂延一精於蠶務之西人爲教習擇年輕聰子弟竭力考究之凡蠶之如何生長如何飼養宜食何葉可以肥壯倘有疾病如何調治燥濕寒煖何以得宜其繭何以有大小厚薄之殊其絲何以有粗細堅絕之異其蛾何以有拳翅禿眉焦尾赤肚諸病一一考察務使明其所以然之故而免之並仿巴斯陡之法用顯微鏡細視畱種之蛾有病與否然後擇其最佳之子蓋印銷售以杜民間或將有病之子誤售與人學生習有成效給以憑據準其做子出售並往各處教習飼養凡育蠶之家可將鮮繭送交深明蠶事者其優劣分別等次列上等者國家給以獎賞以鼓舞之各州縣又廣設蠶桑局推舉董事管理地方蠶務詳定章程勸民種桑育蠶則數年之後蠶桑必可大興出絲必佳而多安見今日之利已爲他邦所奪者不能仍歸諸己耶論中國整頓蠶桑宜先設養蠶學堂環地球蠶桑之利向推亞洲而亞洲蠶桑之利向推中國中國開風气爲最先禮經所載按籍可稽周制仲春天官內宰詔後帥內外命婦治蠶於北郊以爲祭服天子公侯必有公桑蠶室近川而爲之築宮棘墻而外閡之後妃齋戒享先蠶必躬桑以勤蠶事及大昕之朝君皮弁素幘卜夫人世婦之吉者使入於蠶宜奉種浴於川桑於公桑風戾以俟之又命野虞無伐桑柘鳴鳩拂羽戴勝降桑具曲植籧筐后妃齋戒親東向躬桑禁婦女毋觀省婦使勸蠶事蠶事旣登分繭稱絲效力以供郊廟之服無有敢隋所以爲天下蠶事勸也降及後世古禮𨿽廢而民間蠶桑之利日盛一日然當閉關自守之時亦不知爲盛衰自通商以來外邦競銷中國之絲中國始知蠶桑之利冠於五洲藉此以收外洋之利權以抵進口之貨物乃近年來中國之絲猶是也中國之蠶桑猶昔也而絲市日哀絲商日困推原其故皆外邦種蠶以分其利且種桑養蠶之法較精於中國中國若仍墨守舊法將日復一日年復一年絲市之衰不知伊於胡底𨿽現在絲廠疊建購用外洋機器繅絲之法一如外洋誠以外洋皆用細絲中國手繅之絲不能勻細如一爲銷售起見自當合西人之本可望易於銷售而通盤籌算出絲之多寡則機繅之絲仍與手繅之絲等且若欲出絲之多非廣植桑廣養蠶不可且桑亦有盛衰之年蠶亦有衰旺之候是亦不可以不講各省大憲咸知蠶桑爲務本之圖課民種桑孜孜不倦如昨報紀直隸蠶桑紡織總局自光緒十八年奉前督憲興辦後於今六年頗有成效現又奉督憲王夔帥札飭該局總辧會同藩臬兩司經理一切並札飭各州縣凡已經種桑者務加倍養護惜禁止樵牧毀傷未經種桑者急宜設法開道務於霜降後至封凍後至淸明前來局請領桑苗苗長不過二尺萬株一車可載散給民間俾廣爲栽植並發出種養桑蠶諸簡明捷要法十本照刻廣印散給於民務使各村家諭戶曉云云大憲爲裕國養民之計可謂無微不至矣懼所發之書未經目未知仍守中國舊有之法抑參西法竊謂近年西人講求蠶桑日精一日中國欲講求蠶桑非盡法西法不可前聞杭州府林太守稟請籌創設養蠶學堂可謂絕大見識稟稱東方蠶業日本進步最猛由其采取外洋養蠶成法查三十年前法國蠶子多瘟蠶種將絕因創設養蠶學堂用六百倍顯微鏡考種種瘟病並講求養蠶各法日人一一仿行遂奪中國蠶利蓋西人養蠶之法至備卽配種一節亦有神效西方格致家言凡物一雌一雄取其兩地相隔最遠者爲之配合其生必旺猶化學之愛力電气之攝力同气相合其生不旺在人亦然故格致考同姓爲婚生子多病癲癇由其血脈相通不宜配爲夫婦所謂男女同姓其生不蕃中國亦未嘗無此講究也法國中國蠶子重八兩者收絲只二十五斤自擇種後可收至七十斤最多者收至百斤日本尢明其效可知外國亦用中國蠶子惟能自擇種能自病耳現𨿽各省廣飭植桑養蠶將來絲數固可望其日旺然未知擇種驗病之法終難保蠶桑之利有盛而無衰禹貢兗州言桑土旣蠶屯外若絲若經若纖縞皆散見於各州今吳越以外蠶事久廢安知千百年以來不知病擇種漸漸消磨耶蒙意宜設學堂專心講究經費𨿽大亦一勞永逸之法林太守旣有此稟志在必成然卽能成亦不過浙江一省一時安能廣傳俾家諭而戶曉苟各省能設立學堂則所傳愈廣不數年後蠶桑之利猶不能駕東西洋而上之吾不信也論蠶桑之利蠶桑之利溥矣而或限於地不能﹝﹞﹝偏﹞天下而各收其益人以爲利之有所限而不可以人力彊爲而不知非也禹貢兗州之地宜於桑故曰桑土旣蠶是降邱宅土靑州與兗相接地亦宜蠶絲之貢著之爲經蓋山東地土髙燥蠶性惡濕而喜燥惡寒而喜溫地髙則土性燥而桑可種气溫而蠶可育孟子言王政之要首在樹桑可知北邊地土在在可以收蠶桑之利而近年山東等處絕無絲貨是蓋風气遽變漸失其初而自然之利遂棄而不事廢於人非廢於天也東南諸省至近日而皆以育蠶爲業浙之嘉湖爲絲業之大宗其他如紹郡尙有業此者已不及嘉湖之盛寧郡則更少矣蘇屬治絲之家不逮浙省遠甚而松郡則多以木棉爲業因地多沙磧宜於棉而不宜於桑加以海風所襲地气寒多而溫少故人皆以爲非蠶桑所宜乃昨觀於該郡公稟郡尊興辧蠶桑捐資設局詳定章程以期收此大利細核其言鑿鑿有據誠知事在人爲非天時地利之得以限之也夫外洋之絲茶皆購於中國故絲茶兩項中國獨擅其利論者謂外洋之地不宜種桑種茶故也然近來意大利出絲甚旺與印度之茶相頡頑東洋亦出絲不少是皆從來所未有者而今乃居然有之且聞近年以來愈產愈盛愈產愈佳可見人力所在不可以地限也外洋旣出絲茶而中國絲茶之利乃大減於昔業此者每每耗折喪資𨿽或者非盡由此然盛於外者衰於內暢於彼者滯於此必然之勢矣以外洋之地向來不曾出絲而尙且以人力補天功之缺而松郡本系文物之邦富庶之地不過以地濱於海土性稍有未宜而遂因此中阻不敢興辧是不亦貽西人之笑乎夫種桑之地宜於髙不宜於下松郡沿海地勢卑濕恐非桑樹所宜然其閒沙梗之髙者亦正不少不可以一槪論也海風多寒不適蠶性然溫房密室亦豈無之蒔花者患花之遲發則爲溫室以火烘而開之名曰唐花此獨非人力爲之者哉何獨於蠶而疑之譬之種田古者一夫授田百畝𨿽古之畝數小於今時然卽今之種田者言之每人不過種田十餘畝何其與古人之力大相懸殊哉而兵燹之後招募遊民開墾荒田其糞多而力勤者乃亦有每人墾至三四十畝此特在人之勤﹝惰﹞﹝隋﹞何如耳田之腴者何以三熟先種豆麥次種早稻次種晚稻其不甚腴者僅兩熟而已然兩熟之田或有勤於播種者於町畦之間旁﹝蒔﹞﹝時﹞菜疏亦不減於三熟之利不過各勤其事不遺餘力而地利不足以限之以彼絜此蠶桑之事何獨不然哉顧吾謂此事之舉行亦在民間自行勸辧不過在府縣備案而已夫事苟利於地方官必董而成之然必俟官之督實而後得以收功已非因民之利而利之意且府史胥徒皆足以爲民間之累民閒蠶桑之利厚熟不趨之若鶩固不待上之督責也府批所云向不講習一時能否興起此固揆時度勢之言然事在人爲苟眾志僉同自可望其有成至雲集捐設局商業有無滋擾此則洞見利獘誠恐利尙未興獘已叢起不足爲益反足爲損轉不若聽民之自行籌辧爲妥便也夫木棉之種聞系傳自外洋一老婦倡之而頓移風俗又何蠶桑之利倍於木棉教法亦不甚瑣碎知其利者有不聞風而興起者哉論宜整頓蠶務以興絲利夫治產積居與時相逐以之謀生則善以之謀國則乖然而太公通魚鹽之利人物輻輳冠帶天下余澤及於威宣知物產之丰盈國勢之所由壯也絲之爲物爲西洋各國所必需百餘年來有加無已綜計出口之貨茶爲首絲次之按其出口之數非不歲增一歲也然恆不若進口之驟且鉅而贏朒遂由是判焉不有挽回之術使進出足以相當不二十年民生幾無復可問執政所宜憂也豈漫云商務而可不加董理哉居乎今之世所宜挽回者固不獨絲今姑就絲言之則所以究其得而懲其失察其病而推其利與參考乎我與彼之所以異同而捨短從長以求合乎始則師而法之繼則等而齊之終且駕而上之之數焉是固在得人而爲之夫豈奢願難償乎因條其目於左一在於育蠶之家不多也問曰江浙等省尢以蠶務爲重夫江浙爲古吳越之地而考之傳經其言蠶桑之利未嘗及吳越按郭子章蠶論云七月之詩曰爰求柔桑則豳可蠶將仲子之詩曰無折我樹桑則鄭可蠶氓之詩曰桑之未落其葉沃若則衛可蠶十畝之詩曰桑者閒閒兮則晉可蠶皇矣之詩曰其其柘桑柔之詩曰菀彼柔桑則周可蠶兗州厥貢漆絲厥篚織文桑土旣蠶靑州厥篚絲徐州厥篚元纖縞揚州厥篚織貝則齊魯可蠶荊州厥篚元纁幾組豫州厥貢漆枲絺紵厥篚織纊則楚可蠶孟子樹墻下以桑則齊梁可蠶蠶叢都蜀教民蠶桑則蜀可蠶不知何時利獨歸於吳越然則地之宜蠶桑者不獨江浙二省也明矣今以中國之大土地之廣其荒蕪而不治者何可勝道誠欲收後日之效非創立新章不足以見功夫所謂創立新章者何也集股分以買地栽桑建屋養蠶也曷以明其然蓋小民膠執成見牢不可破𨿽由官勸之樹桑勸之育蠶其心終不肯捨故業而就新自來良吏達官何嘗不深加董理然而其效可睹矣故非設公司招股分則其資不易集而其功不易成延精明曉事廉潔自矢之人爲之董理其事或以白金百兩爲一股或二百爲一股由爲倡者擬定妥切章程俟股分旣集請入股諸人公同會議斟酌而損益之然後相度土宜買地栽種建屋養蠶招善飼蠶者傳其法而以貧戶小民承其教給予工值使無內顧之憂也然後得盡力於公事要在行之以漸守之以堅持之以恆勿爲浮言所動勿因挫而阻其初心盡心竭力實事求是而爲之二三十年之後中國絲業必煥然攺觀非獨可以收我固有之利也於是乎購置洋機紡織洋綢洋絹薄其出口之稅以交易於外洋庶幾數十年中國財力之耗於外洋者可以收回於萬一此非托之空言好爲髙遠之論能言而不能行者也觀於日本而有明矣至於絲業積獘蓋在乎狃於故見不肯力求整頓以與人角勝然此乃中國之通獘又不獨絲爲然矣今欲定一整頓之法約有數端一在乎用顯微鏡察究蠶病而不使傳染也一在乎講求植種之法而使桑枝肥茂也一在乎揀選蠶種而使蠶得佳種絲得佳絲也一在乎顧持大局堅守定見勿跌價急售以墮洋人播弄之術也一在乎減輕釐稅勿使商人成本愈重也然此數端中國之人多有能言之者其如不肯從何嗟乎天下不患無至當不易之論可以見諸施行獨患無力行之人耳區區絲業之整頓又何足云乎哉廣興蠶政說周制仲春天官內宰詔後帥內外命婦治蠶於北郊以爲祭服天子諸侯必有公桑蠶室近川而爲之築宮棘墻而外閉之後妃齋戒享先蠶而躬桑以勤蠶事及大昕之朝君皮弁素幘卜夫人世婦之吉者使入於蠶室奉種浴於川采於公桑風戾以干之是月也命野虞毋伐桑柘乃修蠶器禁婦女毋觀蠶桑向推江浙而兩省比較則浙爲尢甚昔人云吳絲不古若而古之用儉今之用奢遂令人有不足之虞興擴充之志蠶桑向推江浙而兩省比較爲尢多昔人云吳絲衣天下聚於雙林吳南諸鄕歲入百數十萬是以𨿽爲賦困而窮民未至於空虛室廬舟楫之繁庶勝於他所者皆得蠶桑之厚利也四月務蠶無男女老幼萃力靡他無稅無荒僅習三旬之勞無農民四時之久而半其利此蠶桑之所以可貴也說者謂蠶桑之業𨿽藉人工然須得天時須得地利江浙天時溫煖宜於蠶故養蠶者較多江浙地土松潤宜於桑故植桑者較盛不知蠶桑爲天地自然之利無處不宜蠶卽無處不宜桑豳風之詩曰遵彼微行爰求柔桑則豳旣有桑而豳亦可蠶矣將仲子之詩曰無折我樹桑則鄭旣有桑而鄭亦可蠶矣車之詩曰阪有桑隰有楊則秦旣有桑而秦亦可蠶矣桑中之詩曰期我乎桑中則衛旣有桑而衛亦可蠶矣禹貢兗州桑土旣蠶篚織文則蠶桑之利在於魯靑州厥篚絲則蠶桑之利在於齊荊州厥篚元纁則蠶桑之利在於楚孟子曰五畝之宅樹之以桑則蠶桑之利在於梁以是觀之養蠶植桑猶農夫之於五穀苟非龍堆絕塞極寒寥廓之區無不可以耕且獲者也現在各直省𨿽無不有養蠶種桑之處而終不如江浙之美江浙之盛者大抵風气之未開人民之怠﹝惰﹞﹝隋﹞而要不盡關乎天時地利也當時各省大半藉二省之絲以章身被體而兩省所出亦未嘗不足於用乃自通商以後西人競銷中國之絲每年出口之貨盈千累萬兼之世風靡靡俗尙奢侈繁盛之區幾至無人不綾無人不緞絲之去路日見其廣而絲之出數未見其多殊非足國之道且現在西人講求蠶桑不遺餘力中國若不講求整頓擴充將來此項利權恐又爲彼所奪是又不可不慮也然則欲講求整頓擴充非地方官實力舉辧斷不能鼓舞斯民本館接九江采訪友人來函云昔年南昌府江訒吳太守在瑞州府任時與吉安府許淸臣太守講求種桑養蠶之法著有成效藩司翁小山方伯蒞任後卽飭各府廳州縣一律仿行復委員於正月初旬赴浙江采辧桑秧陸續到潯分派各屬栽植奉新縣鐘澤生明府又將種桑之切之法刊刷知單俾民咸知利獘又復出有示諭諄諄勸道略謂現在購辧湖桑不取爾等錢文飭令領種該士民等或集股本或撥圖會錢文以爲種植工糞之費先將荒地開墾每地一畝約可種桑四十五株屆時赴局請領如未諳修種之法派人來局學習云云夫人孰不欲謀利一者苦無資本二則無提倡之人遂致因循怠忽吾知江省之人經此鼓舞尙有不欲踴躍從事者哉將來蠶事之盛可以預卜矣日前松郡陳太守亦有課桑示諭其勸民集股在隙地開﹝墾﹞﹝懇﹞栽植與江省大略相同而近鄕士民咸汲汲以購地種桑爲務當此國瘠民貧江河日下之時而人知求本是亦富彊之一大轉機也尢望各省官憲皆取法於南昌江太守奉新鐘明府松郡太守一律舉行勸民種桑育蠶則其利未有不溥於天下者也不禁拭目俟之論育蠶之利太原公子被紗縠之裳駕油碧之車過訪川之人於委庵主人方與二三僮僕料量蠶桑晨而摘葉夜而守箔筐筥縱橫稻艸盈屋兩手拮據鬢髮蓬松問之則曰吾疲精役神半月於玆矣食不得飽夜不得睡一切筆墨之事且以此冗廢焉公子曰有是哉子之迂也夫蠶桑鄕農之事也吾子讀聖賢之書懷澤民之志當知學稼學圃之非至計乃不務其大者遠者而甘爲此鄕農婦人之事瑣瑣焉疲精役神而爲之不亦愚乎主人笑曰吾之育蠶非果欲與農婦爭利也正欲廣此聖人澤民之志也今天下民之貧者亦眾矣彊者爲非而罹於法弱者饑寒交迫而至於死念可以濟生民之貧而無失乎聖人之本計者莫如蠶桑一事爲最便然事不躬親無以審其法藏身不恕無以諭諸人吾之不憚疲精役神而爲此固欲審知其利而推其利以及人也公子曰蠶之利如何主人曰蠶必以桑爲本一畝之地可栽桑百餘株歲沃以糞三年而可得葉一株之葉可得三十筋一畝之桑可得葉三十石可育蠶花二兩大眠之後可得蠶百十餘筋作繭之後可成絲四百兩可賣洋七八十元如不欲育蠶而種桑桑葉貴時恆須二三千文一石賤時或僅數百文以中價論當以千文一石爲準是一畝之入可得錢三十千文如不種桑而育蠶但須於未飼蠶之先預向有桑之家以平價買定亦以千文一石爲準十石之葉可得大眠蠶三十餘筋可成絲百餘兩是亦可獲倍蓰之利孟子曰五畝之宅樹墻下以桑匹婦蠶之則老者足以衣帛史記齊魯千畝桑其人與千戶侯等夫農之於耕竭終歲之勞一熟再熟所入可計而猶不免有水旱之憂有什一之徵而蠶則只有三旬之勞無四時之久有貿錢之便無賦稅之苦其爲利亦大矣哉昔人謂吳絲衣被天下聚於雙林吳越閩番至於海島皆來市焉五月載銀而至委積如瓦礫吳南諸鄕歲有百十萬之益是以𨿽賦重困窮民未至於空虛室廬舟楫之繁勝於他所此非虛語也方今銀之漏出於外洋者日益甚進口之貨日益多中國之所恃以與洋人交易者惟有絲茶兩項而茶則近來西土有自種而絲則不聞自出之者中國於此時正宜竭力振興以收此自有之權利卽使洋人未必多購而但令民間多一人育蠶可多出數十兩絲卽又多濟一人之用所辛苦者無幾日而所得益者甚大夫亦何憚而不爲哉故余以爲今日婦女不論貴賤俱宜育蠶如婦女無知宜由家主勸道之率而行之蒸爲風气富彊之效惇龐之化不難再見於今日也余之育蠶豈僅爲一人一家之計哉書汀漳龍道申報蠶務詳文後國家致富之道大要總以農桑爲第一蓋中國之爲治與泰西不同泰西重商中國之所重固不專在商也顧重農之道中國亦旣知之而蠶桑之務或有未盡知者非眞有所不知也或以爲土地異宜風俗異趣故江浙兩省𨿽云蠶桑出產之區要亦惟向業蠶桑之數處最爲講求此外亦不甚鄭重外省更無論矣前者曾聞皇太后諭飭杭州織造招募浙江蠶婦至京以備顧問蠶桑之事不禁喜形於色知深宮有重蠶之意則蠶務必更益加講究且育蠶種桑繅絲分繭諸務可以自南而北風气漸開利賴無窮但未知曾招募得幾人究竟北京曾否開辦蠶織之事此中耿耿莫釋所懷乃日前觀於福建汀漳龍道劉璞堂觀察申報閩浙督憲詳文一紙而嘆有志者事竟成固有不以地限不以俗囿者也查此舉創自去年春間劉觀察由延平卸篆馳抵汀漳龍道本任卽奉憲檄督飭汀漳龍三屬舉辦蠶桑觀察乃卽自捐鶴俸先刊蠶桑說一千二百本分給各屬俾知蠶桑之利人人心中皆知此事之可裕利源則自然相鼓舞是卽所謂持原扼要之道繼而又知桑種須及時采買一經過時無可購辦因設法先赴廣東順徳購辧桑秧又派員遄赴浙江湖州采辧桑秧桑樹須以接過者爲佳不論單權雙權但經接過卽易生活而且葉較肥大觀察深知其理故飭委員辦到湖州佳種所到桑秧一萬餘株均系接過大單雙權者分給種植飭令勤加培植至今春二月間居然發芽開葉其枝榦剪斷之處側生旁挺盡見新芽葉厚而圓潤蓬蓬勃勃一望靑凡經發給秧株種於公地及南山寺園等處者無不一律茁壯統計去年所頒之數未活者不過二三十株則該處土地之宜桑已可槪見惜乎前此未經計及於此今得劉觀察實力舉行而其效己如此猶憶七八年前髙麗曾向中國購辦桑秧捆載以去其數不下數百萬株迄今未聞髙麗出絲旺相可知卽使地土相宜仍須辦理得人督率有方庶幾行有實效否則終無所濟也今汀漳龍三屬則其效已見矣桑旣勃發蠶事自必有成前此由湖州雇去蠶匠二名帶繅車桑砧刀剪各器籍資教道此事本不難於傳授一經指點卽易領會而蠶種又復精選按蠶種本有兩項出自湖州者爲淡種蠶子未經腌過出自杭州者爲咸種蠶子經鹽水漬過此亦各以其土之所宜非腌種之果遜於淡種也移至該處似乎淡種爲宜故淡種食葉二十餘擔得繭九十六斤繅出淨絲八斤八兩其杭州腌種先食野桑十餘擔大眠後接食家桑百數十斤僅得繭二十八斤繅出淨絲二斤十四兩此非由於咸種之不佳實以土宜之有所區別觀於寍紹等處養蠶之家悉用鹹種若用淡種卽不能出卽出亦無力易病是卽可知地气之有不同今姑無論種之鹹淡而自去年開辦於今一年其所種之桑丰茂如此其所育之蠶興旺若彼𨿽曰所繅出之絲通共不過九十餘斤而由此逐漸推廣民間旣知其利自將趨之如鶩將見四野桑陰萬家蠶織以人之利其利者不啻上之有以利之而民富則國不至獨貧吾故曰蠶務之興隆未始非富國之上策也論桑棉之利絲茶兩項爲中國生意之大宗而上海一隅絲爲尢大絲業興旺獲利丰厚則他業亦可藉以生色然絲業之疲敝已數載於玆矣鄕閒養蠶之時或苦於桑葉價貴有棄蠶而售葉者此固貪目前之小利其見識淺隘無足齒及然以葉貴之故而養蠶致少則有之矣蠶少則出絲亦少物以希爲貴於是有昂其價者矣由鄕收取旣出厚價而銷路又苦於無多去年寄番之絲至今尙未銷盡而屯絲之家或以去年絲價不漲不肯售出存貯踰年及新舊交接而舊者尙無售主新者又無銷場此絲業之所以不能生色也絲之銷路全賴外洋而西人信息最靈卽如去年先傳有外洋需絲孔急之信絲價驟漲迨各商收絲已足始知前言實非確信而價復跌落業此者頗受其累今年傳聞絲信顧佳絲價有起色蓋以蠶信喜熱而惡寒本年天气和煦陽回劇早故於蠶性相宜𨿽入夏以來或嫌春寒尙滯然早者已成繭可繅矣本埠繅絲機器已多增設大抵因聞絲信頗佳故視爲可居之奇貨但業此者往往以貪多之故而轉致折本是又不可不愼以持之也業絲之人假如資本萬金止有卽可作三萬金生意以萬金購絲不卽出售先以付質卽以多質之銀續購絲筋如是者一而再再而三迨屯之旣足而絲則皆存質庫中設有售主則卽以所得之價向質庫贖出以付之一轉移間而所獲較爲丰富然或遇銷場遲鈍則典當利息日增月積勢必不免虧累矣此貪多之誤事實自貽伊戚也若天資本誠巨屯積過多而不肯乘機銷售欲爲﹝壠﹞﹝龍﹞斷罔利之計而人或從中覷破置而不顧卒至貨滯難銷此則又以貪狠居心而致有折耗者也總之今年絲信近來𨿽有較去年生色之說而業此者必不可以有恃不恐而且內地養蠶之家近年不逮從前之廣尢宜廣爲諄勸以興蠶桑之大利也外洋之銷場姑置勿論卽就衣被而論絲之爲用與木棉正同弟木棉之種資本略輕價亦較賤不若絲之本重而物貴故貧苦之人但得一襲棉布之衣卽不憂夫卒歲木棉之用實數倍於絲而中國之種木棉則但有濱海之地競相種植山鄕不少槪見說者謂木棉之性宜在沙地其實則此言未爲確論蓋木棉之種本自外洋帶入中國原由海舶而來故濱海者首先布種而內地山鄕則尙無人試種之江北淮揚海道桂觀察飭屬出示令民間栽種桑棉並刊種棉法說散給各屬鄕民刻已著有成效然蠶桑之利漸知趣向而種棉之法仍未周知故目下淸河縣楊邑尊又復出示曉諭收買棉子以備散給民閒似此實力舉行吾知木棉一項該處亦將有蒸蒸日上之勢從此蠶桑之利旣溥而木棉之種亦繁其造福於該處居民實爲無量矣夫衣食二者皆人閒養命之源不可有所偏廢衣綢與衣布𨿽有貴賤之不同而其所以蔽體則一也絲之利中國賴之而以其餘力出於外洋爲生意之大宗人知其可以獲利故爭趨之而或過於貪很致有折閱然固知其爲貴重之物也木棉來自外洋入中國也已晚近來𨿽競相種植而視之不甚珍貴且內地知其法者猶少故桂觀察諄諄以此爲勸而欲民間皆得被黍谷之春安得天下有司牧之責者皆如桂觀察其人而爲之興發大利也哉今年木棉之丰歉刻下尙難預卜而絲信則已有端倪僉以爲今年絲出旣多絲價亦增頗有興旺气象惟願業此者勿謂有恃無恐而致有末路之隳實爲幸甚更勸地方官廣爲惇勸於桑棉兩事惟日孜孜加意講求不遺餘力俾衣被之餘又得以轉運出洋藉謀巨利而木棉之法傳布余廣種植得宜韋布旣可適體羅綺不難文身此則所深望焉而不勝禱祝者耳嗚呼如桂觀察者亦可謂得治其本矣商務議覆講求商務疏奏爲遵旨議奏事光緒二十一年十一月十七日軍機處片交禦史王鵬運奏請講求商務一摺軍機大臣面奉諭旨著總理各國事務衙門議奏欽此臣等查該禦史所陳無非欲官商一气力顧利權此周官保富之法行之今日尢爲切要如所稱沿海各省會應各設商務局一所責令督撫專政局中派提調一員駐局辦事將該商各行商業悉令公舉董事一人隨時來局將該省商利病情形與提調妥商補救整頓之法稟督撫而行之事關重大者督撫卽行具奏一節查通商爲致富之原必令上下相維始克推求利獘泰西各國以富彊爲首務或專設商部大臣其他公司商會隨地經營不遺餘力中國各省商行自爲風气間有公所會館章程不一地方官吏更不關痛癢公事則派捐訟事則拖累商之視官政猛如虎其能收上下相維之益乎自立約互市以來洋商運貨祗完正子兩稅商華則逢關納稅遇卡抽釐於是不肖華商賄買牌照假托洋商之名洋商出售保單坐收華商之利流獘遂不可究詰要之歐美各洲商民之捐名目繁多如田房捐存捐進項捐印花捐等較中國釐金加重倍蓰卽香港新嘉坡諸島何莫不然此皆華商習聞習見者也至於洋商僅完正半兩稅便可暢行無阻利權交華商爲優然華商食毛踐土當能仰體國家立約通商之故不應自外生生成何以假冒牌照之風年來愈熾良由官商隔閡官旣不卹商艱商復何知官法該禦史請於各省設立商務局俾得維護華商漸收利權誠爲當務之急惟請派設專員作爲提調以官府之體而親闤闠之業終難透辟不如官爲設局一切仍聽商辦以聯其情擬請飭下各督撫於省城設立商務局由各商公舉一殷實穩練素有聲望之紳商派充局董駐局辦事將該省物產行情綜其損益逐細講求其與洋商關涉者絲茶爲大宗近則織布紡紗制造造紙自來火洋胰子諸業考其利病何者可以敵洋商何者可以廣銷路如能實有見地確有把握準其徑稟督撫爲之提倡再由各府州縣於水陸通衢設立通商公所各舉分董以聯指臂所有各該處物產價值漲落市面消長虛盈卽由各分董按季具報省局匯總造冊仿照總稅務司貿易總冊式樣年終由臣撫咨送臣衙門以備參考其華商互相貿販不與洋商相涉之貨亦應按照市價公平交易不準任意髙或故爲跌價以累同業設經局董查確應卽明爲告誡若復怙惡卽由局董稟官將該行店劣迹榜示通衢以儆效尢該局所遇有稟官之事無論大小衙門均不得勒索規費各局所地長史月或一二方至輕騎減從實心諮訪必有卹商之誠方能行護商之政非徒藉勢位之尊也各直省果能實力奉行商情可期踴躍商利可冀擴充卽華洋交涉亦可得其要領矣又如原奏所稱招商局開辦多年並無起色請特派督辦招商局大員一人駐局辦事將招商之務分爲閩廣三江兩湖四川四大股每股各令分舉殷實公正之商董一二人專辦該股一切商務由各商董議定辦法稟請督撫而行之別置提調一員專管局中一切章程一節查招商局爲南北洋輪船總匯同治十一年前北洋大臣李鴻章奏明設局商爲承辦官爲維持自光緒二年買並旗昌船棧後官帑積付一百九十萬八千兩遞年拔還現已不存官尙非並無起色卽就每年完稅而論各省關所收招商局船稅歲約三百餘萬搭載水腳自開局至今幾踰萬萬若無局船則此利盡屬洋商是該局收回利權實有明效大更能力袪中飽切實經理則爲益較多該禦史請整頓招商局誠非無見惟整頓之法實分兩端一在局之獘一在船之獘查該局所以能自立者實賴官爲維持故𨿽怡和太古多方排擠該局猶能支持歲運蘇浙漕米又帶免二成稅課皆該局獨擅之利其於江西湖蕪漕米則代買代運尢操其盈若槪屬之局中不由一二人專利則公積愈增此在局之獘所應整頓者也各船買辦半由夤緣而得每船貨腳容有艙口簿可查而搭客則以多報少影射隱瞞難爲究辦外洋輪船責在船主事巨無細悉聽船主指揮每一搭客登舟則票船至半途則查票登岸則繳票此皆大副專責而船主總其成不致擠雜朦混招商局船主但管駛駕船中一切買辦主之故長江買辦之缺最爲肥美此在船之獘所應整頓者也凡玆積獘臨以貴而無位之督辦公私未澈呼應不靈徒擁虛名恐無實際該局向隸南北洋轄理局船起卸口岸均有關道可以稽查而受成於南北洋較爲切近光緒七年李鴻章議復王先謙一疏聲名該局繳淸官不過商本盈虧與官無涉並非一繳公帑官卽不應過問聽其漫無鈐制豫言之矣擬請飭下南北洋大臣將招商局歷年積獘認眞整頓該局總辦及掣票登帳管理船頭司事與夫江海各船買辦能否得人經辦之事有無自私自利爲商股所指摘並申明舊章每年結算由津滬兩關道稽核該局歲刊告白設被商股詆駁有據則津滬兩關道亦應任咎至於每船到岸如何稽察客載應飭各關道委員經理無分晝夜與稅關船頭官公同查以杜獘混其未設關道之地如江南下關安徽大通安慶湖北武穴等處由南洋大臣檄委地方官辦理按月逕稟南北洋商署存查能否如該禦史所陳分閩廣兩湖三江四川爲四大股應由南北洋大臣體察情形酌辦該局船曾駛赴舊金山檀香山新嘉坡各島道達費煤船小載輕爲利無幾現求擴充之法宜就中國各口岸有可爲該局增益以敵洋商者統由南北洋大臣隨時規畫請旨遵行至通商事務向由臣衙門辦理該禦史請在京師設立商務局所與臣衙門無甚表異自應毋庸置議所有臣等遵旨議奏緣由謹繕摺具陳伏候皇上聖鑑訓示謹奏書徐花農侍郎奏請添設商部衙門摺後國家自彊之法不外致富致富之道端資理財理財之源允推商務古者日中爲市懋遷有無爲後世通商之鼻祖惟自歷代以來均閉關自守未有如今日之四通八達者也當閉關自守之時商務之盈絀不外一國之中卽不整頓籌畫與國尙無所損益故人之視商務也固不妨從輕而自五大洲通商以來海外各邦梯航畢集竟以中國爲商會之地中國苟早自爲計整頓商務何至孱弱如此而乃聽人籌算以致商務日廣交涉愈多中國之利權日溢於外非皆不能統籌盈絀重視商務之故耶然亡羊補牢尙未爲晚失之東隅收之桑楡尙未爲遲及今整頓而籌畫之卽不能將所失之利權還我故物亦可免他日之漏源源不絕然則整頓商務非今日之急務耶整頓柰何曰事必有提綱挈領之法庶上有所考察下有所稟承外可免侵淩之患內可操爭執之權現在各省𨿽設有商務局商務似有歸宿然尙有名無實仍局是局而商是商上下依然隔膜其故皆由無提綱挈領之處以致各省不能畫一此徐花農侍郎所以有奏請添設商務衙門之摺也原摺謂譬如滿地散錢無所貫串眞切中今日之獘摺中所擬名目分十有四司一曰溥利二曰尙象三曰武備四曰弼教五曰遊藝六曰人七曰同軌八曰同文九曰格致十曰交際十一曰星算十三曰博采十三曰博聞十四曰博物原原本本殫見洽聞朗若列眉應有盡有似商部不設則已設則此十四司斷不能少可見侍郎之統籌商務纖悉不遺惟竊意創辦之初宜刪繁就簡能兼攝者兼攝歸並者歸並不但可以節費亦易於舉辦現聞都中有裁汰冗員之說𨿽未見明文恐將來終不能免豈已有之官尙須裁汰而初創者不當簡之又簡耶方今外務部卽總理衙門所攺設從前總理衙門堂官多至十餘員司官多至六十員今攺外務部簡派王大臣總辦會辦及尙書侍郎三品左右丞四品左右議亦不過十員以下司官不過三十二員較前幾減其半以外務部爲中外樞紐最要之衙門其核減尙如此之多然則創設商務部設司詎不宜核減各司須皆有專長方稱其職現在變法伊始安得有如許人才若驟調別部人員以充其職則其辦理本部恐尙未必精詳安能一到商部卽措置裕如愚意不如仿外務部之法或四司或六司似爲簡括旣設商務部則各省自宜均設商務局以期上下相通商部用人旣減則商局亦可不必多立名目免致濫竽充數中國之獘大半在人浮於事創議者以爲各有專司可以實事求是不知總匯之地當握其大綱所謂執簡方能馭繁苟能實事求是則一人辦數事而有餘若彼此推諉因循則𨿽數人辦一事亦日見其不足也在侍郎詳盡奏請以待朝廷采擇施行固宜應有盡有然爲目前經費支絀頭緒紛煩之計則固不若簡括之易於舉行凡事由簡而繁則易由繁而簡則難率筆書此質之侍郎以爲何如中國整頓商務策華國盛慨自中外通商而外國歲耗我銀數千萬年復一年勢必華人生計日絀洋人生計益精不令我中國民窮財盡而不止識者憂之爰詢收回利權之策此誠救時之急務也謹繕十條以對伏祈憲鑑一曰廣開藝學所以立收回利權之本也中國銀錢之流出外洋者疋頭鴉片之外首在煤鐵與機器然中國豈無煤鐵與不能爲機器乎何紛紛爲此不終日之計也誠能廣設藝學礦務各塾愼選聰子弟延訂誠正名師將近今開采制造各理法悉心授受定以年限約以規章先以算學植其基化鏈練其事重學明其理繪造試其技實事求是行之十年必有成效將有人才輩出開采制造各事宜必有精曉之者縱不免楚材晉用然於雇訂洋人一事亦可以我之所能考彼之所造可免誤雇之失卽所出之材料未必遽能販運出口亦可減其進口推之槍船艦皆貴自鑄自造然後利權漸事收回鐵工木工生計益廣一曰洋貨加稅所以定收回利權之法也進口之貨洋布爲大宗乃其稅重者布每疋不過納稅銀二錢色布每疋不過一錢五分花布每疋不過一錢其餘每疋有不及錢僅納數分者如扣布每疋不過納稅銀四分是也𨿽曰值百抽五實不及抽五乃進觀法國西貢進口重稅有值百抽四十者如扣布每疋值洋一元一角五者須納四角五分有值百抽三十七者如漂布每疋值洋三元半者須納稅一元三角曾有一布船自新嘉坡運至西貢布值洋二千四百元竟納稅洋九百元是值百抽三十七五矣新嘉坡爲英國屬地其出口貨以布疋爲大宗新地商務局員恐如此重稅大礙其地商務故請英廷咨照法國攺輕稅則然攺與不攺權操自法如果不攺英亦無如之何卽英美各國進口稅亦有值百抽數十未聞值百僅抽其五者前年招商局和眾輪船偶至美國所納貨稅重過彼國稅則是任彼旣有進口重稅又可意加重我卽定收稅則以昭大信獨不攺重稅則以伸大權乎稅則十年一攺乃自咸豐八年與各國重修舊好立約以來幾及三十年從未一攺迄今又屆十年一期攺之此其時矣是所望於條約之大臣若中國織布局又當從速興辦今上海織布總局續招新股數萬所有老股加銀三十兩更換新票是則此局之成有日而又得機器軋花紡紗新局以爲之輔則取甚便而出布必多行銷必廣布疋之利衣被羣生以故近年絲茶各棧無不虧耗而洋布一業獨有盈餘且局中專織洋布自與土布無妨斷不奪民間生計自織洋布多銷一疋卽外來洋布少銷一疋商旣載運稱便工亦多一生計一舉而備數善用是亟望其成且期各通商口岸踵行一曰設局戒所以絕其進口以防害我生計也溯道光十九年廣東焚燒鴉片厚期戒乃江寧立約置之不論洋人心竊喜之至咸豐八年立善後條約而準其進口竊謂一誤再誤以至今進口日多每年約以七萬箱計卽耗銀三千數百萬卽稅釐並徵除收七百餘萬亦耗二千餘萬若內地藉種鶯粟無異爲叢而驅雀若不禁種又是趨利忘本一有饑荒何以爲計二者兼權卒無善策不如各省各縣設立宮戒局務取應良方寬其期限厚其調劑人不論貧富皆準入局由縣通飭各鄕悉令入局受戒其有持藥歸戒者取具保結聽其歸戒戒者有賞不戒者刑實事求是行之以漸安見數十載之沈不可袪之於一旦於是禁內地種植不準洋藥進口外洋亦無所藉口此非中國權所必不能爲者也而歲少漏不知凡幾矣其各縣設局之費卽在土行館攤捐以其矛攻其盾亦可不憂費無從出設再不禁數十年後民生更蹙大局實不堪設想不但餉無可籌兵無可用已也此爲減少進口貨之首務而更爲富且彊之一大轉機有親民之責者幸勿迂視斯言一曰鼓鑄銀錢所以減其進口以求擴我生計也鷹洋行自墨西哥國而美國又專販此洋於中國在美僅值八角五分在中則用作十角此中暗耗已可想見乎銀色旣低而進口免稅以彼之洋易我之錢錢𨿽不準出洋而金銀則在免稅之例其或易金易銀則以無稅劣銀之洋易我無稅足金銀以去此中暗耗又復何如日本竊其故智以五角兩角一角等小洋通行於中國通商地方受此暗耗亦復不少方今銅錢則已經官鑄矣竊謂大小銀錢之鑄亦不可緩𨿽不得照式仿鑄有幹通例何妨稍易其制核定價值不可低昂以免賣空買空等獘則利便爲何如而進口之來必少是亦收回利權之一法也一曰立會考工所以裕收回利權之實爲出口計也嘗思周禮爲六官之一考工虞書利用列三事之中工倕有職省試有經鑑衡旣精巧拙立判果能法外洋博物賽會之舉廣羅百貨悉心考校若者優若者劣不難一望而知孰合華孰合洋更可兼權而計凡瓷器綢綾中國著名之物務期日臻精美利於行銷卽各省土產爲外洋所必需者悉令送入會中按其工藝之精粗分別獎勵果有心靈手敏翹然特異者𨿽不便參以西法給以憑單亦可將作者之姓名籍貫列於新聞報章以爲工勸如是則智者創巧者述斷不偭規錯矩而出口者必多視在上之人振興何如耳一曰減釐卹商所以收回利權之用便出口地也夫設卡抽釐本屬權宜之用乃數十年來粵氛已靖而裁徹無聞或數十里或數百里必設一卡遇有少報照章倍罰以有限之錙銖供無窮之欲壑操奇計嬴者其病是哉無怪百物昂貴困於食用者旣苦於出重價欲運出口者又以無利而止若得量爲裁減則攘往熙來貨物充牣旣足於用出口必多關稅亦增外洋之設商部誠所以便商也中國於六部之外𨿽不必另立名目然有通商之責者當必有善法以處此不然恐上下交困惟中飽者是便而已甚無取也釐金旣減又當於通商各口設立華洋商會以洋務委員總其事邀集各華商一月數次曉以目前進口洋貨何者爲多何者爲少出口土貨孰則爲減孰則爲增進口多者當設法仿制出口減者當設法防獘務使進出持平且出多於進然後利不外散商務大興此商會之設爲不容已也洋人在我通商大埠者皆有商會以達商情以維商務故能官商一气呼吸靈通是在官人勝任以期官商相與浹洽興利除獘而已一曰整頓絲茶所以淸收回利權之源也中國絲茶爲出口大宗乃自日本意大利法國皆出絲而絲業已衰外洋行銷印度錫蘭爪哇之茶而中茶之出口亦少且洋茶無稅而中茶出口每擔稅銀二兩五錢英美各國皆嫌稅重向運中茶年五六萬萬磅者今不過二萬數千萬磅而錫蘭一島種茶之地五年前僅有三萬二千英畝者至前年而已有十四萬英畝補救之法非立新章不可一曰齊價新茶與絲旣出由同行公議視貨之等差多少定價值之髙下若有私自賤價者其貨全行充公絲茶售而價不貶絲茶不售而價亦不貶洋商知價有一定則絲茶一出無不早買而絲茶各商屯積之費利息之銀皆可以減卽在洋商亦無不利否則華商旣苦折閱而洋商以價值不齊以致運往外洋賤購者或得貴售貴購者或反賤售亦何能均獲其利哉如或華商以屯積之久浮費加多則亦同行公議一律加價若是則洋商早買新出賤價之絲茶斷不緩買加價之絲茶矣二曰去獘絲則色或不淨也或染油也或雜以亂絲也茶則或采摘不時也或炒工不足也或紅綠之色不艷也或味不佳也或有所攙雜也有一於此皆足壞絲茶之業而失中國絲茶之名是宜去獘三曰歸並絲茶各商當立公司通商各口設一二公司足矣絲茶小行棧宜合於大行棧以成公司毋自獨開生面徒多耗拆洋商所購絲茶數𨿽無定可以中數約之數公司公售此處以相聯絡並各口聲气相通劃一定價則其勢合其情洽洋商𨿽黠亦無如之何矣四曰官法頻頻訓誥宜由當道時出條示諭以與洋商交易必須信義相孚貨眞價實師周禮司市各官之遺意凡有害於商者去之有利於商者予之官不病商惟求益商則商有所恃而不爲洋商所欺亦商有所畏而不欺洋商無虞無詐以有易無通商之善經也五曰洋莊華商自往外洋設立公司自運絲茶出口絲茶在華價貴則售於洋商價賤則運往外洋由公司待賈而沽外洋公司一切開消宜省用人宜少信息宜靈司事各人家屬由在華公司養贍若在外洋有虧空逃匿等情惟該家屬自問每季出徵信錄一本有盈餘則分之再提公積以備之有虧折則公積以補之凡有章程悉照在華洋行而去其獘此五者前曾著爲論說上之當道幸未遭屏棄玆議收回利權而重附於此一曰開拓商局所以盡收回利權之量也自有招商局以來十餘年於玆矣上屆彩結𨿽余銀十九萬四千餘兩較前年多銀六萬餘兩股利派有七釐公積銀有三十二萬兩有奇而股分票不得善價而沽者想以外觀有耀而內實難知然苟開源節流以守成爲開創多制外洋輪船增設外洋碼頭外洋商局自運貨物或收水腳或自置貨寄存外洋商局待價而沽或在外洋通商各口載運華洋貨物亦如中國洋輪行船之攬載客貨則無論南洋二十餘島太平洋檀香山各島大西洋巴哈麻島古巴散桑明科等島商局輪船無不可往而中國商務庶能與外國抗衡倘謂言之匪艱行之維艱則在商局總辦之大展其擘畫耳若在國中開拓之法與其另開局面或多縻費不如以收回爲縱如今臺灣商務一局不妨附於招商局卽名合實分年酬招商局碼頭等租亦無不可有鑑於獨木難支通融易辦也主持局務權衡者當不河漢斯言若內運物不易不外鐵路以補水道之窮倘能擇要興築達於通商各口土物出口必多利國利民不可殫述旣有開平一路爲之先道將見推行盡利時必不遠盍拭目俟之一曰保護華傭所以得收回利權之助也華人在美國者十二三萬在南洋各島者約四五十萬在祕魯與古巴者各十餘萬在檀香山新金山者亦有數萬要皆工人爲多今則美國以二十年爲期議定禁華傭復往而檀香島主亦已於今年西曆三月初一行限制華人入境新例每季不得過三百名且須出銀五元領護照否則罰銀五十元卽逐出境卽遊歷及商賈等人在山亦不得逾半年且須出保單保銀取五百元保半年內出境若有過期罰去保銀監禁半年此等苛例豈可準行新金山亦紛紛效尢華人到彼須納身稅英銀三十磅卽合規銀一百四五十兩而又欲英國與中國立約禁止以新金山爲英國屬地也不知彼來此往載在約章且新舊金山及南洋各島華人年需中國食物器用值數千萬金江浙閩廣稅關以此項出口稅爲巨而華傭每年寄回之銀亦逾千萬卽中國近年水旱災荒藉其助賑者年有數十萬是華傭在外正隱爲中國收回利權豈可任其昌言禁議而不與之爭所望出使大臣執條約公法據以辯之不亢不卑有以關其口而奪其气則華傭幸甚大局幸甚一曰旁求牧務所以廣收回利權之途也酥酪爲西人飲食所必需羊毛駝毛爲織呢織毯所必用美國牛之大者日出乳八百四十兩卽牛乳一項販運出口約年值洋五萬萬元較前年中國出口各貨僅值銀七千七百二十萬六千五百六十八兩者不已多五之二乎而中國前年進口各貨則共值銀八千七百四十七萬九千三百二十三兩較出口多銀一千二十七萬二千七百五十五兩出口旣少而進口又視出口爲多西人常求其故而不得則相與嗟嘆之而已因是計及牧務以北鄙而論東三省及內外蒙古科布多新疆等處或本有牧場或不乏曠野艸地宜大興牧務隱寓邊防以限戎馬之足且地界彊俄易生窺伺設或棄而不顧俄必從而生心光緒八年俄人請於艸地無論設官不設官之處皆準通商欲自庫倫達張家口歸化城及河套自烏理雅蘇臺達甘肅之金塔毛目甘州鎭番及阿扯喜是宜擇艸長媒嬌之處以畜牧爲名修備爲實與屯田相輔而行則邊陲有事轉運利便遠可備漠北之徵調近可固山陜甘省之邊防卽東三省有警亦可分師東指以爲策應河套之北纏金一地山陜人民私往耕種匿藏匪徒每易生事若編立保甲責以牧事則以安無業遊民卽以弭邊患若漠北艸地與俄接壤之處所有蒙古王公我國家固深得其心然必使之生計日廣庶不爲外人所侵則講求牧務似有不可緩至陜西之寄居邊境或俄國哈薩克之或居中國或屬俄國服色及語言出入難辧稽查不易者則當令屬中國者易中國服色仿照塔爾巴哈臺舊屬之哈薩克編爲佐領責成牧畜詩曰誰謂爾無羊三百維誰謂爾無牛九十其犉記曰問國君之富數馬以對可知畜牧之事古人不廢苟能從事於此則勿謂風馬牛不相及而皆可通功易事舉凡馬湩酪漿氈毹嗶嘰皆可釀制行銷中外以收利權而益工商若其餘不妨進口與不準進口及郵政電報之所以收回利權而進出口之少與多可不計者玆不贅焉自揣榛荒有慚獻論中國宜設商務學堂自五大洲通商以來已成一商戰之局英俄徳法美等諸大國互相爭雄不肯稍讓惟中國幾無所措手說者謂各國無不欲蠶食中國其尙待於徘徊觀望者恐壞商務之局逆料各國斷不欲以兵力壓中國直欲以商務困中國中國商務日衰一日則外國勢力日彊一日中國之患其將何時已乎然豈中國終不能整頓哉苟能整頓豈眞各國之不若哉物產之富富於各國人民之眾眾於各國苟實心以圖之不數年後無不可以攺觀不借鑑夫日本乎日本自變法以來僅二十五年耳而翻然攺觀有出人意料之外者西曆一千八百六十七年維新之治以始各國遣使求互市雄艦巨舶气象萬千日本知非己敵縻之而派心腹之人涉重洋達絕域采訪體察求其所以不如之處盡攺其舊弦而更張之無一不西人之是法西人之是效當夫通商之日外國人民之商旅於日本者日本幾無管轄之權𨿽日本富於貨物而不明經商之道致商務之大權盡入於西人之掌握乃自設商務學堂以究貨殖之精二十年來蒸蒸日上凡一切制造貨物西人之所能者日人無不能西人之所有者日人無不有不但現在中國廣消東洋之貨卽西洋各國無不以日本之貨轉輾銷售就目前而論日本𨿽未必底於富彊而在各國已不敢藐視至遼東一役而更足以自立凡從前之權之入於西人掌握者今則無不一一奪還說者謂日人兵力之足以自彊而其實日人商務之日有起色也嘗考日本商務學堂一在東京一在大阪凡志在服賈者皆進堂學業所有商務中奧妙曲折無不畢備各課分作四年第一年曰義理之學曰日本文曰算學曰輿地曰史監曰圖繪曰格致曰化學曰植物曰動物等學曰英國語言文字曰體操曰演武第二年曰日文商務尺牘曰商務算學曰會計法曰各國出產曰商務輿地曰商務史監曰富國策曰律例曰英文曰交易經濟曰體操曰演武第三年曰算學曰商務宗旨曰商務通例曰會計法曰律例曰英文習英文外須於中法髙麗西班牙四國語言文字中更通其一曰體操曰演武第四年曰義理之學曰日文曰算學曰會計法曰商務宗旨曰商務通例曰英文曰演習商務曰體操曰演武堂中各課尢以演習商務爲至新極妙之法其法令諸弟子分守各業貿易往來儼如市諸弟子卽以其所受於師者演而習之如存放金銀之道帳簿信札契券等格式打包量貨磅貨諸要端皆取法於實事若掮客拍賣銀行輪船鐵路保險海關制造廠等類演習廳中分爲三處其一各國與各國口岸也其一日本與日本口岸也又其一則堂中教習之所在也教習居中諸弟子紛紛交易憧憧往來舉凡商務所應有之事無不賅括於一室之中一切皆以英爲準而自英人論之謂講求商務𨿽英先於日而教習商學竟日愈於英以此觀之宜乎日人之夜郎自大而各國之不敢藐視也說者謂日人商務日盛何以貧乏猶昔日本某西報云日本議院中預籌明年國用尙少銀二十六兆圓大藏大臣籌思再四莫展一籌目下柄國大臣於無可設法之中姑設一法欲令民間田地其價值百員者歲輸租賦三圓有半合計可多徵十四兆圓尙虧若干則宜每酒一谷古捐銀十圓約每歲多徵銀十二兆圓不知商務盛始可重徵想日本政臣亦不致無謂而病民也中國而欲富彊冢意宜先致力於商務欲求商務必須仿日本之法設立學堂庶人才日出大抵中國貿易之人僅能各計盈絀而於通商之籌算尙茫然不知又遑論乎與外邦貿易哉是不可不急籌之也論興商之利務貴達情天下何地不產人才何才不蔚國用所患者科第取人限於資格耳昔鄭商人擅犒秦師呂不諱獨居奇貨深謀遠略識見超商賈中出奇人自古確有明證今泰西諸國巨商大賈得上與宰輔公參議國家政事故一心一徳殫竭智慮商務遂蒸蒸日上而富彊爲古所未聞我中國官商之分判若天淵商視官爲尊神則官視商若賤役卽有奇才異能類塵霾於市井中而不獲上末議各大憲封疆重任巍巍然居髙禦下自不待言卽州縣爲親民之官𨿽有懷欲白求一見顏色而無從勢分懸殊下情莫由上達商與官不合隔气之癥已成縱有良醫恐無治法勢不至貧益加貧弱益加弱不止也中國不欲振興商務則已耳苟欲振興商務必得一脈貫通中無阻隔商有事直達於官官有權交濟乎商而商之生財乃有道近日民窮財盡利爲洋人所獨擅有往而無來今欲與之爭商戰之局在商須善爲經營在官須力爲提倡以言興利有三焉一在輪船各國商船運中國進出口貨每歲不下三千萬兩今𨿽設輪船招商局收回利權者已不止五之三然僅設一局控制二十餘埠之遙勢力必有所不逮急宜招殷實商家才幹明練者量其材力資本俾各置辦輪船分任數埠設立公司官長不挾制要求以取其利此外商民或租輪船一二號或十餘號均聽其報名於官自成一局如有姦商之相軋也則督以大員而齊其政令如有財力之不足也則酌撥漕糧而彌其缺乏補之助之又從而保護之俟商船漸多行之東南洋各島並推之西洋諸國而經商之術益精矣一在絲茶華貨出洋者以絲茶爲兩大宗今日本印度意大利等國植桑茶印度茶品幾勝於中國意售絲之數亦幾埒於中國華貨反滯而不流恐將來此利並爲所奪是安可不急圖振作乎夫外洋種植桑茶其土宜實不及中國惟繅絲制茶之法較勝耳但使有司官出捨於郊略分言情日與勸人廣植絲茶之利出產日丰兼聘西人與之講求繅絲制茶諸法務令精美可爲人師者由官咨部得邀獎之榮商民聞風激勸招集股分各創公司非獨商利日開而民利亦廣矣要在該兩項暫時𨿽不得減稅亦不可加稅俾出口之貨價廉而銷路自暢也一在機張西人用機器織造洋布一人可抵百人之力故工省價廉各貨運入中國者銷售之數愈廣中國多產棉花若購備機張紡紗織布較省往來運費獲利更勝於西人今𨿽有紡紗織布各局多歸官本而商不過問焉推行未廣所以無大效焉造一事才力足以辦此每苦於資本不足資本足以任此者又苦於顧忌多端總由官商勢隔商民方畏而卻步耳機器所以代工作設有紡織之工藉眾滋事官必嚴爲懲辦無一毫有損於商商人能招股自成公司官則察其才而俾以事權課其效而加之優獎酌減稅額以示招徠商知有利可圖自然挾重資而爭先恐後興中國自然之利奪外洋獨得之利此時縱無裨於國計異日必大益於民生甚願當軸者勿以位尊爲髙不可攀勿以商賤爲卑不足論謙躬下逮聲气交通不至病成隔癥商務尙大可爲也有若對哀公曰百姓足君孰與不足旨哉斯言歟通商論在昔雍幹之間民康物阜家給人足君相規畫於上百姓樂業於下野無蒼生失所之憂朝無度支告匱之慮逮後父老傳述故事往往心慕神移爲之追想其升平富足之謨而不能已嗚呼何其盛也乃自中外交涉以來西商之連檣下駛者電掣而星馳洋貨之轉輸來華者雲集而輻輳中國出口之貨日見其減而外洋進口之貨日見其增此所以有失而無得者也然則交涉之事得失之機實在通商若軍務若傳教其失猶細而通商者獘之至大而不可挽也信如是通商果不可爲歟曰否通商而出口之貨多於進口之貨則利通商而出口之貨等於進口之貨亦利通商而出口之貨不敵進口之貨則不利此其大較也則欲求交涉之利以馴至於有失無得之境是有六大端申論如左一曰廣開藝學所以立收回利權之本也中國銀錢之流出外洋者鴉片之外首在煤鐵機器然中國豈無煤鐵與不能爲機器乎何紛紛然爲此不終日之計也誠能廣設藝塾選聰子弟聘誠正名師將開采制造各法悉心授受算學以植其基化學以鏈其事重學以明其理實事求是行之十年必有成效則所以挽交涉之失也一二曰洋貨加稅所以定收回利權之法也進口之貨洋布爲大宗然其稅重者布每疋不過稅二錢花布每疋不過稅一錢其餘則更有減所望於修約大臣隨時調劑可加則加則所以挽交涉之失者二三曰設局戒所以絕其進口而防害我生計也咸豐八年立善後條約準其進口每年約七萬箱卽每年耗銀三千餘萬若內地禁種鶯粟無異爲叢驅雀若不禁種又是趨利忘本一有饑荒何以爲計是當設戒局行之以漸於是不準洋藥進口而歲少漏不知凡幾矣則所以挽交涉之失者三四曰鼓鑄銀洋所以減其進口而求擴我生計也鷹洋行自墨西哥國而美國又專販此洋在美僅及八角五分在華則用作十角此中暗耗何可悉數是宜添局鑄造以圖收復則所以挽交涉之失者四五曰立會考工所裕以收回利權之效爲出口計也果能法外洋博物賽會之舉廣羅百貨悉心考校優者破格獎賞以示鼓勵庶新器可自制則所以挽交涉之失者五六曰整頓絲茶所以淸收回利權之源便出口地也整頓之法有四一曰齊價二曰去獘三曰歸並公司四曰設立洋莊則所以挽交涉之失者六且夫交涉之道得失之機豈難知哉振作有爲則爲猛虎委靡不振則犬羊將從而戲之矣是故弱可彊以彊可以弱盛可以衰衰可以盛亦視其所爲而已然自來講富彊之術者必富列於先而彊列於後誠以國旣富斯能彊國旣不富彊於何有且當此危急顚連之秋欲使中國彊必先使中國富欲使中國富必先使中國之商務興故曰交涉之事得失之機實在通商今誠能發憤爲天下雄百廢具舉治得其道任得其人不十年而將煥然攺觀俾後之父老扶杖而談故事謂夫光緒之間其升平富饒得與雍幹媲美焉豈不懿歟豈不懿歟何良棟《皇朝經世文四編》捲﹣

皇朝經世文四編卷二十四戶政賽會論中國宜開賽會以興商務中日戰後日開五口俄築滿路英通滇梧法入龍舟徳要口岸美覷鐵路加稅之議不成制造之廠任設鴉片之耗歲三千三百萬紗布之耗歲五千三百萬雜貨之耗歲三千五百萬漏已罄蠹蝕及腹岌岌哉以至貧極弱之中國處於今日孰不謂振興商務之不可緩哉劉禎麟曰中國之興商務非自今日始矣招商之局開平之制造之局鐵政之廠銀錢之鑄織布之局三十年中次第振興釐然可數近者創鐵路開銀行行小輪興紡織設商局凡可以保華商之利抵洋商之權者靡不銳意經營竭力興舉亡羊補牢謂將不晚矣然而輪船招商𨿽有成效而總辦買辦能否得人裝貨載客能無獘混且往來各口能否越南洋太平洋一步而太古渣甸徳忌利士多方排擠能與敵乎二十一省五金之甲於地球而開局持久僅區區開平一隅匠師乃取諸外人出產仍未足自用化分未精銷售未廣能盡地利乎上海設局制造爲名而船械仍構之外洋中日之戰所出槍一皆無效此後急需能不仰息他人乎漢陽鑄鐵號稱備用然鋼軌何以不用之於鐵路商本何以不免於折閱豈采煉未精乎抑銷路非宜乎鼓鑄銀圓可以救圜法之衰可以便上下之用可以塞暗耗之患然成色攙雜重率無準私鑄日夥洋商相戒而不用小民兢兢但防售僞能弭其獘而要其信乎供內地之必用抵洋貨之大宗莫要於織布而土棉未能廣種花式未能自創軋花紡紗機廠未盛何以減進口之貨乎自余新政若鐵路則車軌費鉅何以讓諸人商股煩難何以不能集若銀行則用人何以得宜行鈔何以取信押何以無獘若行小輪則牌費何以多訛勒駕駛何以少華人內河何以多淤塞至於紡織何以屢開而屢閉商局何以經年而無效夫此十數事者執中國之士大夫而詰之曰中國無商務豈不色然驚哉然以此數十事不全不備之商務而謂中國可以自持也𨿽蒙童孩靡不醜詆之矣然而補苴罅漏以坐視其不全不備而任聽洋商之侵蝕以至於盡則又烏可以﹝已﹞也然則欲興商務其法何從其道何先今夫材儒鄕負作家人言自爲義理及見學人聞通論始茫然河漢慚其形穢矣山鄕富𨿽饒衍朴鄙可笑乃遷室大都與交貴遊則麗都文楚久而化之矣惟商亦然非遷地爲良也物以比例而類分人以觀摩而學進中國之業商者能耐勞苦能尙省節其操縱市價久於其業者億中每十九此西人所不及也然而愚者多而智者寡吾見有專業一門者每每終其身及數世不能自脫而其所得利亦終其身數世未有進也至於各分門戶散而不合資本微薄無以致遠或出一善業則假冒攙奪必使敗其成而後已從事工作者又善因而不善創其黠者乃多方欺詐無恥邪利以售其姦是以此疆彼界厚己薄人各私其利罔顧大局商旣不自愛而國家亦以此薄而賤之不爲保護不爲提倡其婪贖官吏且復訛索抑勒多方騷馬憂以病之也是故合股份則股份虧集公司則公司倒土貨日見其滯銷洋貨日見其充斥內受壓於長吏外見欺於洋人嗚呼豈西人盡智而華人盡愚哉西人當富而華人當貧哉無以比例之而觀摩之也夫卹商惠工條理萬端而提倡風气辟啟津途可以破華商之愚懲華商之僞勸華商之勇擴華商之見合華商之勢使小者大因者創拙者巧詐者信孰有先於賽會者乎賽會之舉仿於何時也三代以上𨿽無明文若乃其意則可見矣管子曰來天下之財聚天下之物藉其通貨禦之以輕重髙下之數國之利也周禮有大市朝市之分大市百族爲主朝市賈商爲主訓方氏亦有觀新物之政夫聚天下之物開百族之市觀新物之出豈非賽會之謂乎西人賽會之典始於英京倫頓旣而法京巴黎繼之奧京維也納繼之美國行之費裏地費省日本則行之於東京而美國希加哥四百年之大會尢爲古今所獨其設會也有農工院有動植物院有礦務院有機器院有電務院有政務院有郵政院有文藝院有政院其設會之地廣至數百畝與會之眾多至數十國樓間園囿密若櫛比珍器什寶目不得瞬萃五洲之技能極天人之能事盛矣哉今夫耗千百萬之貲財費億兆人之思力徒區區以供遊覽者之心目幾何不擲黃金於虛牝矣然而東西各國每舉一會其國人之聰明才技必增一倍其園之貨賄貿易亦必增一倍而他國之與斯會者亦未嘗不被其益何也所謂物以比例而分學以觀摩而進也中國向稱守舊靡有異人己之己能不患人之不剽竊人之所長皆爲我之取法其便宜多寡之差尢不待比例算故中國不興商務則已中國而興商務必自賽會始吾今請言中國賽會之利有八使天下之主持商務者或有取焉一曰聯交誼西例凡開一會必先具文照會各國之外部轉飭其地有司曉諭工商人等載其國所有之物產制器往與會國家則撥派員以經理之所費數十萬十數萬不等而送物之人亦動至數萬上而士紳下而工商不遠千里萃雜沓自開會之日各國分院標識燦若列肆互相流覽互相諮訪情意浹洽有若平生所以交誼密而和約可恃也中國於外情向多隔膜推原其故一則以非我族類而異視之一則以畏彼之故不樂與近故交涉立約動棘手而交涉之案通商又居其半尋端肇往往坐此若開此會使我華紳商日與彼族相處狎其人情知其趨避公私融浹嫌怨自釋遇有交涉因勢利導國家不致因恫喝而受喫虧之害而商民旣通於外情亦不易尋端弄以貽國家之憂利孰有大於此者也二曰擴物產西人考中國物產之種凡二十六萬其已供人之用者不及十之三其有用而不用已用而未竟其用者不知凡幾而他國及他洲所有用之物而我中國所未有者復不可以算也傳曰貨惡其棄於地今夫以二十六萬之物種而任其生滅遞嬗至於名號亦不自知則豈不可爲愧恥耶西人之開會也盡五洲萬國之物產而致之一所他人所有而己亦有者則比較其用之之法以爲取裁他人所有而己獨無者則考求其質之所宜以爲推補故窳者可以精寡者可以眾以人事之巧奪造物之力者此也中國物產之多如此使於此而廣求之推廣之則取之不禁用之不竭猶謂土貨之終絀於洋貨也誰其信之三曰獎人才古人有言曰一物不知儒者所恥此非過言也夫人耳無所聞目無所見𨿽有奇姿異稟矢志絕學思成一業以垂不朽亦苦於取法之無從故中國工藝能步武西人以爲業者𨿽不乏人而其能不拘成法自出新學以出夫所習之上者幾絕於天壤而此中聰明之士坐是以廢棄汨沒者殆不知凡幾也今夫中國之積習守舊好古固千百年來矣苟藉此會以開其先使天下一空寡識之士與夫虛驕自是之徒聞所未聞見所未見使知﹝天﹞﹝大﹞地間尙有如此之事業而或不至瞪目變色鄙西學爲荒誕矣聚五洲萬國之奇技異能爭奇巧而我中國乃瞠乎在後則有志之士必發憤興起而委靡之風亦可以一振矣天下之勢非激之則不動凡人之力非鼓之則不發西人開會之日自中君以下皆臨會場以重其事而又延請內外有名望者評其優劣所謂激之鼓之之意也夫激之鼓之中國不足興矣矧於商務四曰察商情西人之經營商務也其處於本國及旅於他國者所至必有商局與商會之設其局中會中則數年或一年必選派其商董以遊歷於所通商各埠藉以體察人情之好尙物產之盛衰稅則之輕重銷路之暢滯隨時報告消息之通事必先著不使落後利必均沾不任喫虧故一切利害得失皆有把握而商人之折閱者少國家亦因是而保其利權我中國商局未定商會未設固未足以議此惟於賽會之際集各國之工商諸人相與聚處凡某國之物產盛某國之物產衰某國之人喜某物某國之人惡某物某國之消路廣某國之消路隘無異合天下之商埠於目前而一一燭照而數計之不須遊歷不藉報告而操奇計嬴成算在胸自不致如前此之憑空臆揣坐受欺紿矣更不至爲洋人之恃勢抑勒動持土貨之低昂矣五曰廣貿易中國之與西國通商也大抵迫於勢之不能已而非出於其本願明矣故彼之豪商巨賈襆被來華者歲月不絕而華人之適彼者除傭工覓食外大率皆華商之自爲貿易其能挾巨資涉重洋與彼相角逐者殆未聞也今夫兩國互市平權齊等此往彼來以最優待相視此公法之通理也而中國獨不然有來無往𨿽漏靡計不爲恥然而以素不諳習之華商資本復極微薄而責以學西人之長技烏可得也矧國家旣無保護之權孰能禁其裹足不前也今旣不能驟增貿易而先於賽會以爲權輿如西人賽會之例送物來會者無論主客之國皆先將貨物名目編號列價按次排列互相售賣給憑爲據或先付定資至罷會日持憑來取訂約給值不須牙人不藉通事出入之間動至數百萬而又省無數之周折以視前此之把持勒挾中飽漁利者爲何如也不獨此也凡開一會其會院前後左右必建屋列肆賃民開設以便遊客凡書信館電報局銀行照像店酒樓旅館與夫馬車手車輪舟鐵路各項貨之貿易舉國商民所獲之利更不知其幾千萬也此又西人均利之法也六曰增關稅凡賽會之始必於立會之地先設關稅各國之來與會者所送器物必單列名數估值編識報明稅關俟開會日所有售賣之物或由物主或由售主赴關報納其未經售賣挈回者則免故西國每開一會其是年稅關之入必溢逾萬而經此會之後凡前此進出之所未有之貨以後亦源源不絕是關稅之顯受其利者尙少而隱受其利者不可勝數也七曰興商地西國設會之地必擇川陸衝要之區其未開會以前無異通商之開口岸竭數月之經營慘淡浚水道修程途立電竿設郵政便其轉運去其翳塞至於通衢市集寬廠整潔凡百業之肆館捨無不經始營築煥然攺觀於是遠近逐利者相率移徙背相望而前此之寥落薶垢者乃一旦驟然興盛其地旣因會而得名其人亦有加而無已所入之將不可以數計今中國地利未開商岸𨿽多除上海天津漢口外其號稱繁盛者寥寥而所謂繁盛者又皆在租界中若以租界外之地與比例則不啻霄壤夫以中國之大而竟無一自主極盛之商埠則烏可以爲國也故必開賽會擇往來總匯江海要衝如上海者先創其事另辟大地營築構造必廣其精必度其可以駕租界之上者爲止然後沿海沿江次第興舉或於內地自會如日本已事一年一行舉於內地者爲小會舉於口岸者爲大會凡素稱貧瘠之地皆可由小會而進於大會遵此行之二十年間而謂中國之土地尙有嬴瘠者吾不信也八曰除積習中國凡都會之地及商賈薈萃之區與夫鄕曲市鎭每一年或三四年必有賽會之舉或迎神演劇或建醮立廟上自紳富下及婦孺無不踴躍損資浪擲金錢動計千萬今夫市井之流錙銖算摧析及秋毫其鄙吝不可言狀獨至於淫祀鬼神邀福免禍𨿽千百金不少愛惜豈人之性然耶習使之也故每興一會舉國若狂視爲固然至於肇亂釀禍曾靡稍悟而吾粵械之風最盛其因是而啟者尢不可勝數語曰不作無益以害有益今中國數百年之獷俗莫此爲甚而牢不可破匪特無益於吾民實乃見笑於國若旣開此會使天下之人皆知其有益自必聞風興起變革舊習且西人凡有大典則借開會以志不朽若吾華舊俗未能驟免則何不亦借此以伸敬而志盛一轉移間而美利不可勝數而數百年之積獘一旦豁除豈不善歟或曰泰西各國每開一會動費千萬中國當疲憊之後如斯鉅事前無所出事後無所歸𨿽知其急孰克任也答之曰西人設會之例先由商民集股購票而國家動撥正帑以倡之其紳富豪商亦相率捐以爲之助屆期所來遊者人歷一徧納納資或一元或半元其購有照會者出入免故美國希加哥之之會所收遊資及所售照會與夫會畢折卸物料之值所入共二千餘萬元以之比較所費之數尙溢數百萬今中國創始縱不能如美國之宏鉅然推其比較之率𨿽有多少之差而出入所抵斷不至慮有虧耗也明矣至於中國工藝素未講求似不足與西人較短長然而中國工藝之不講求夫誰不知之使其怯於不講求竟不令西人見寧能終於不講求耶孟子曰旣不能令又不受命是使中國之人窮老盡棄而不得紓其貧也今夫興一事而有八利之益無二慮之顧而有前事可師不勞經畫訪其章程不過一象鞮之事任其提倡卽在賢有司之責轉移之間而十八行省之气象矞然攺觀語曰提其綱挈其領不此之務而第沾沾於鐵路銀行織造諸事以爲一二補茸之計𨿽曰聊勝於無然其有大利於商務者幾何也論賽會之益工商爲富國之本周禮一書言之者甚詳而管子治齊官山府海亦復於此措意卒相桓公遂霸諸侯文公據破殘之收拾餘燼躬行節儉通商惠工迄於季年國以復振中國國勢負弱極矣加復近者和局旣成商約攺訂利權損失可想而知從此商務日形艱絀其貧弱且將愈甚日貧日弱至於極致且不免爲各國商戰之所兼並而底於滅亡可不懼哉顧欲救此貧弱當振興其工商欲振興其工商當籌上下交盡之策與夫籌之自上及籌之自下之策之所宜從出本報日前業經不憚煩復分別而詳陳之矣然猶有其事固介夫工與商之間而關系於振興之樞機甚大爲前論所未及者之一端則賽會是也請更晰言於此以補前論可乎嘗試徵之泰西賽會之舉創始於英人而法人繼之奧人繼之後此繼者愈眾其會亦愈盛其開設也大都於其國之京都者爲多其會有大有小有總有分有一事一物專門之會有百工萬物總聚之會其會皆有定期有數年一開者有數十年一開者開會之際必舉派大臣要員董理其事布告各國咸使聞知遣人齎物而赴會焉故會中大都萃五洲之技藝羅萬邦之物產區分類別有條不紊易於流覽使夫國人有所觀摩於人之所有而己亦有之者則比較之人所有而己所無者則研究之何優何劣何損何益何去何從何攺何革皆有依據而於人情之好惡物產之盛衰力役之貴賤運價之髙低稅則之重輕成本之多寡銷路之暢滯諸端尢爲考察詳盡不遺餘力說者謂泰西工商絕盛握大利權爲古所未有者皆由於賽會之功誠非誣也我日本明治維新以來亦仿行之工商之業遂蒸蒸然日有起色爲各國所驚嘆進步不已駸駸然且掌東洋之利權而與彼各國爭衡並駕其明也若夫中國賽會之事於古昔𨿽未見明文顧中庸爲天下國家之九經來百工居其一管子有云來天下之財聚天下之物藉其通貨禦之以輕重髙下之數國之利也周禮則有大市朝市之別大市百族主之朝市商賈主之而訓方氏又有觀新物之政夫來百工聚天下之物開百族之市而觀新物之制𨿽未彊辭傳會卽謂爲今之賽然其於賽會庶幾近之矣今宜復古意循西法參酌損益折衷至當以舉行之或官辦或商辦或官督商辦擇南北衝要之地幾歲一舉爲之定期各省內地則分開小會其開會費用或由官措或由商籌皆可惟以求適於事勢有賽會之利而無賽會之害爲主本報前論中國工商勢散振興者當籌其合賽會亦一合之之道也當事者其亟圖之哉鴉片論鴉片煙加稅香港中外新報言英國牧師丹拿者系議院鴉片會中之經理者也丹牧師傳教中國時深見華人多受害故欲拯救此英國議禁會之所由設也與斯會者各色人等均有不下數百餘人員另有一人致書於日報館力言鴉片之美幾若天壤間不可少之物丹牧師亦著論於日報以駁之今節錄其大意曰來書論鴉片之美用意刻畫頗見匠心然終惜其識之不廣見之不周也西國始種鴉片不過備藥之用及入中土仍僅止於此否故此物若爲私家所種其用早當嚴禁以除中土之害無如事關印度朝廷且爲度支兵餉所系故須妥籌善法不能遽爾刪除然我等私心無時不欲印度早除此害且此物之入中國寔用兵以過成致登正稅此豈中國所得已者乎若使其稅中國所徵之數亦如印度之式尙不足奇柰何又有霄壤之別乎試思鴉片果害華人卽不應使入中國如不爲害亦應由中國隨意加稅中國之惡鴉片過於英國之惡酒而英國酒稅如此之昂中國稅如此其賤何其不相侔也中國素疾鴉片林文忠公督粵時設法嚴禁詎料前後相反至於如此乎惟是物極必反中國於此必歸於禁其禁亦必有善法加稅一亦善法之一端耳我並非欲中國加稅勸特以其稅中西過異實不公和約議定中國徵其入口稅銀每箱十磅若在印度孟米出口者每箱徵銀六十磅如以中國之茶相較而易見和約議定中國出口之茶其徵稅每百元之七五不及一成之數至入英國之口則所徵稅不下四五成以茶與鴉片並觀其公道與否大可槪見矣竊思中國寔爲自主之國鴉片一物其準否入口與應否加稅中國均可自爲之主若設善法以除民害又豈等挾山超海之難哉丹牧師所論如此亦可見直道之尙在人間也第吾所不解者中國洋土價銀小土則五百兩以上大土則在四百兩以上除中西所徵稅銀之外則商販之所餘不過二百餘兩光景但未識印度需價若干水各費若干尙能寔貝患若干詳細代籌未必能得加倍之利何以販賣者竟趨之如鶩慫恿國家用兵以相爭耶大約煙商之得利較之販售他物可勝一籌至於印度之稅銀較之徵收他物可加百倍無怪印度國家不肯禁止鴉片也𨿽然凡事貴得其平耳英國旣不能禁止印度不種中國又不能禁止印度不來惟有加重稅銀庶幾價亦日增貧人之吸食可漸減少縱不能如印度六十磅之多亦不致如現今十磅之少於銀稅則無不補益於吸食不甚便宜此亦不禁而禁之一法也在英國似不能阻止在印度似亦當思變計在中國似應力圖禁種或者郭侍郎二十年可以度絕之說能成不負丹牧師諸人創會之雅意俾中國喜吸此物之人可以除酖毒而登仁壽矣試觀道光以前價昂貴吸者自少在後價賤而吸者始多玆能加稅自必增價亦返本還原循環往復之理也吾前曾爲說曰患之來也以漸其去也亦當以漸亦此意也論禁必停稅禁一事目前各省大吏雷厲風行或示諭限期或頒發條約凡屬官員士子書役兵丁以及民間諸色人等皆令戒絕勿吸先禁館以絕未有癮病之人次查保甲以限在家吸食之數果能寔力奉行不難根株盡絕論者謂僅禁館而種鶯粟之禁不能認眞則內地所出土必有銷售之途吸食之人勢不可絕外來洋土𨿽或減色而稅項所入以資一切經費者又不可少則洋土之來亦仍聽其自然而吸食之人又不能絕爲大吏者於此二事未能加意而徒沾沾於禁館示限期是截其流而不淸其源亦何益哉且土之稅因裁除之後無可以抵償一切經費不能挹注明知言之無益卽言之而不能行若種鶯粟則目前地皆是𨿽嚴札疊摧而各不能寔力奉行委員亦且虛應故事其勢萬難淨盡故亦無可認眞若嚴館勒限斷癮則吸食之人不能不從官員不戒則參割士子不戒則扣考書役不戒則斥退兵丁不戒則除可以惟我所欲爲至平常之人則更有懷刑之懼不敢與官長相抗較之請停稅嚴禁種其難易自有分別是以置其難而趨其易且將使吸食者一律戒絕無論洋土內土銷場漸次稀少自然稅無可收而種無可利於此二者陰寓不禁而禁之法在當局者固未嘗一無權衡也然不於此二事示其限而變其章而吸者終不服也乎二者之中惟洋土稅之關系尢重正不可不籌萬全之策也設使天下無一吸之人卽有亦不如今日之多與今日之盛而洋土稅頓漸減少浸而至於洋商不來洋土不入誠國家之大幸而民生之轉機矣然而今之洋稅其賴以支用者若干恃以經理者若干事卽如福建船政局所造所添船隻昨見某大臣奏現在所添之船十有餘號請援照成案在於洋藥稅中動支每年約有二十餘萬猶有不敷是制造巡戰船隻及購自外洋之船所需經費全在稅一項以故中國之海防較往昔爲密中國之船械較往昔爲精方宜大弛厥禁令洋土湧至市大興然後稅釐可以倍徙而以之購船造械精益求精俾海防足以調遣外患足以抵禦可見攻敵備敵之法將爲鴉片是賴而謂可以禁絕勿吸使稅無所收哉夫今日之勢安內攘外之道不能並行而以救目前之急作未事之防則精兵利械可以禦外侮𨿽海疆無事國無釁不可一日無備若制造一事固在所先然制造之所藉者乃在稅一項是不禁而攘外之道得矣如謂土銷暢吸食日眾民情習於懶惰風俗趨於縻費廢時失事貽禍實甚而館之中尢有藏污納垢之慮盜賊潛往往在是爲地方除害似宜以此爲先務是禁而又可以安內也特無如其事之窒礙而不可行也顧此則失彼顧彼則失此欲攘外而內何以安欲安內而外無以攘將禁館者自禁而收稅者自收乎吾恐兩不相謀其究必有一失抑禁而不嚴故畱收稅之地步或僅禁館而查保甲示限期之法不認眞行之乎吾謂欲禁館欲人戒而洋土之稅依然收之以濟用揆之朝廷政體已覺自相矛盾必別籌生財之道以滋挹注然後請停稅與嚴立禁二事並發又酌行鶯粟之禁以杜其流如此則不特吸者無所藉口卽洋商亦自不販運如此而數十年之痼疾可永除矣論禁必不能成嘗讀美國林樂知先生萬國公報其論英國近事曰煙禁將成謂英有議員宣言於議院曰必當集眾商定咨行印度禁植鴉片倫惇人心甚爲切其意必要於成英國禁煙會諸教友益爲欣喜踴躍立行函達各境牧師乘此機稟求議院核準其事無論何國能禁與否姑不具論惟我英國君主宜偕議院力持其權務行籌禁總之害人之物不當出於英也西人聞此遂以爲必成我請一言以斷之曰英禁鴉片必不能成英人設立禁鴉片之會已久矣以英國𨿽無吸食鴉片之風而印度種植甚繁英商販入中國吸者日眾爲害滋深思欲拯之用集厥會特請於議院大臣設法漸禁印度栽種鶯粟期於斷絕淨盡顧國會弗允所請一則意謂鴉片乃東方人性所好爲必需之物不可須臾或離二則鴉片本爲藥材用以治病乃中國人民自甘吸食於英人何咎之有三則眾士所言鴉片爲害情形未免過當難以憑信四則鶯粟一項關乎稅餉今若槪行禁止勢必倍徵他深恐激生禍端由是觀之言必欲禁者教士之素志也言不能禁者執政之用心也政與教原判兩歧教以救人除害爲本政以富國彊兵爲主鴉片爲害人之毒物人人知之知之而立禁之不復有所遲不容有所顧慮此教士但知爲人計而不再爲己計也印度自種植鶯粟而後政府抽其餉稅設官戍兵地方一切經費皆從此出設使一旦而禁絕之費從何出無鴉片是無印度也但爲人計而不爲國計所益在人而所損在已勢有同於從井救人此政府所以不敢出也英國教士所設禁煙會已行之十六七年每歲在議院中必抒其儻論宏詞以聳執政之聽聞無柰言之諄諄而聽之藐藐初未嘗著有明效何則以其但言一禁字至於禁之後若何善後若何補苴或另植葡萄桑樹以興制酒養蠶之利藉補鶯粟之利否則別有善圖以彌其所不及或者執政尙可轉圜而今皆未之言也禁煙會首爲多爾徳伯爵沙茀亦在會中以下爲備籌議者六十有四人咸謂鴉片流毒中國英人皆撫心自愧四十年來屢請議院嚴禁因華民嗜此者多疑爲甘受其毒且中朝禁種鶯粟屢不果行又疑憎惡之心不實故議院至今觀望當時曾請於駐英欽使特垂明示鴉片是否害人中國聰明之士是否同惡能設法與英並力斷絕此種貿易否中國駐英星使曾塵上聽英國政府之意必俟中國先行禁止內地種植鶯粟然後禁絕印度之販煙否則自涸其利源自斷其利藪而以利權授人也各持兩端事卒不果顧爲英言者果出於禁當禁其在我而已初不必問人仍行種植與否也苟徒諉諸他人其不欲出於禁也可知已英國牧師嘗入內地遊每遇種煙之農人恆言官府禁止鶯粟者必其官受洋人指使期保英國貿易之旺不欲吾儕自種稍分利權耳此言似爲無理而卻有理官禁內地之種煙是猶爲淵敺魚爲叢敺雀者也我竊以爲種植旣分先後則禁止亦宜先印度而後次中國其理庶得爲允總稅務司赫徳曾箸一書專論種煙大旨謂華人吸食鴉片以進口煙數計之每人約吸三錢卽爲一百萬人以華人三兆論之僅三百人中一人吸煙而中國自種鶯粟制煙或云每年三萬餘斤或云二十六萬斤多寡懸殊折以中數大抵與英數相符如此計之中外鴉片每年共銷二十萬箱約重一萬二千墩其價約金錢二十五兆磅每磅值鶯洋五圓有三吸煙者者逐日所費自一百二十錢至二百八十錢但英商爲鴉片貿易者恆言華人通國吸煙觀所遇市井之人仍復气體壯彊以爲鴉片無害中國之據此言殊屬不然眞違心之論也或又謂中國旣僅三百人中一人吸煙事屬細微當無大但吸者𨿽少受害甚深因之通國人人切齒且印度所來之煙價昂癮毒一入中國卽撓中國禁煙自主之權必待印度淨根株中國始可議禁赫君此言始可謂之持平矣不然彼此猜度徘徊冀幸鴉片果何時可禁哉英國教士欲先於印度禁止販煙毋許種植鶯粟誠爲拔本塞源之計惜未有以善其後也故仍不能行也特怪教士於華人之吸煙深惡痛絕而斥之爲地獄中人責備無稍寬而於販煙之英商則敬之重之與之周旋接不敢少愆於儀試思吸煙不過害及一己而已販煙則害及千百人其中孰大孰小孰重孰輕語云竊者誅竊國者侯觀於此不禁有世道人心之嘆無論中外如出一轍教士禁煙之舉如果心堅志一凡遇販煙之商人悉鄙棄之不與之交卽其人所捐之項來助教會者不受其錢急揮之大門之外謂此等貲財取之非義喪人之命傾人之家乃始有此教會受此錢適足以玷教會而蒙污貽垢耳教士而誠能惡之絕之有不與同英國之勢則販煙之商人知爲通國所不齒庶幾返躬自愧久而久之必思變計香港舊有一洋行曰口行者其東人立誓不販煙入中國故其行中貨物無所不備而獨於鴉片闕如此商人誠足挽回末俗而爲中流之砥柱也誠可欽哉誠可欽哉或曰英國屢議禁煙非眞欲出華人於苦海也特恐他國持其短長故先發以制人耳香港有華商某姓者屢承煙膏而發論禁煙滬上有開設土行者亦欲附入華人禁煙會皆秉承此意者也𨿽然言禁固勝於不言禁也未始無裨也在教士之熱衷銳志苦口婆心亦未可負之也俾英人知種煙之害販煙之非華人吸煙之患日復一日潛有轉機然則其成也將尙有所待也請拭目而觀其後書論鴉片之害後鴉片之害爲時寖久中國無論貴賤少長皆喜食之至美其名曰霞癖又曰福壽膏以爲吞雲吐霧雅人深致不當如是耶貴館以如椽大筆作暮鼓晨鐘黑籍中人有不回頭是岸也哉嘗考鴉片產自外洋載於本艸名阿芙蓉自明代始入中國本朝則康熙二十三年始以藥材列海關之稅每歲二百箱而已幹隆三年私貿者四千餘箱嘉慶元年因定販食鴉片之例而私貿仍不可止道光元年奉旨查禁粵省大吏以暫事羈縻徐圖禁絕入奏於是因循日甚其突增至二萬箱者則在道光六年設水師船之後道光十二年裁船而積習已不可挽十七年復設船議定每千箱以若干箱送水師報功是年進口者遂至五萬箱大抵自總督衙門以及船營汛差保窯口各關口司事者莫不有費而鴉片之害遂烈而鴉片之害遂大矣夫鴉片豈眞難禁哉良由中國之上下好利而忘害也誠使船不敢收其費營汛不敢取其費差保不敢領其費窯口不敢斂其費各關口司事不敢私其費則鴉片𨿽欲害人其如人不受害何至於總督衙門有費而船營汛差保窯口何責焉卽各關司事人又何責焉卽謂受鴉片之害者皆由貪鴉片之利也亦何不可鄙人生長鄕閭不諳政治竊謂欲禁鴉片受害之人必先禁鴉片受利之人夫利害不並行未有貪其利而能顧其害者亦未有罹其害而遂捨其利者苟欲禁之宜明頒諭旨告知天下凡京官外官吸食洋者限以半年戒絕半年以後仍蹈故轍一經告犯卽行革職春秋二試應之舉人曁貢監生員必其不食洋切結連環互保違者不準應試中有帶具者查出卽行枷號示眾候補人員著各省督撫司道查明有食洋者一並革職吏役兵丁人等吸食者亦限半年戒淸違者革役除名其餘士農工商一染此癖鄕裏咸爲不齒隱示與眾棄之之意不出一二年間可期獘絕風淸也又鴉片利厚各省鄕民種之者如鶩凡有種者此卽令拔去違者罰其田充公其有制造具及販買土者封閉其門不準貿易則以淸其源者節其流而何患積重之難返也嘗讀侯官林文忠公擬諭英吉利王檄有云今定華民之例賣鴉片者死食之亦死試思洋人若無鴉片煙帶來則華民何由轉買何由吸食是外洋實陷華民以死豈能獨予以生彼害人一命者尙須以命償之鴉片之害人豈止一命而已乎故新例於帶鴉片來內地之洋人定以斬絞之罪所謂爲天下去害者此也觀文忠此檄賣者食者皆處之以死則鄙議內外官革職生員不準應試吏役兵丁不準當差亦不爲過也卽治其種鴉片者封閉其門以其產業充公亦不爲過也文忠負經天緯地之才其所以籌議鴉片之害者亦不過如此鄭子產有云政寬濟之以猛是也又各埠館林立其中良莠不齊多有暗藏春色或在其中以局賭爲事不獨吸宜禁其敗壞風俗尢宜禁也因讀貴報縱論及此以爲中國不禁鴉片則已如欲禁之非嚴以禁之不爲功苦衮衮諸公以爲洋藥之稅其甚巨土藥亦經大憲派員設局抽釐爲國家度支計不能遽禁則非鄙人所敢知也論害鴉片流毒中國已有百餘年當時視爲禁物來數旣不多中國人之吸食者亦甚少自林文忠公燒償之後禁遂大開𨿽無教名間吸食之理然旣收稅著爲定例則民間亦遂明目張膽而吸之來源愈旺吸者愈多而受害亦愈多然當時只有外洋運來之大土其受害已無窮期今則各省植鶯粟括漿成土若雲南貴州四川山陜以及江蘇之徐州尢其著名者也向咎西人之毒中國而今更自相殘害旣收其稅自不能禁外洋之不來旣不能禁外洋之不來自不能禁民間之吸食雲南貴州四川山陜江蘇等處民間之栽種者又收其土藥稅爲進之一大宗則何能再禁民間之吸食乎不但此也中更議和之後出愈大羅雀掘鼠搜括靡遺藥稅之外又加膏捐說者謂西人酒之稅獨重以其無益於人也稅重則物價必昂昂則無力者自不能吸食卽有力者亦可望其稍稍節減中國之土稅土損猶是意耳亦不禁而禁之一法也昨報紀蕪湖訪事友人來函云傳聞駐京總稅務司條陳加稅土藥一策專以出土最旺之雲南四川江蘇安徽等五省先行創辦按照每百斤徵稅六十兩計算每年約可收銀三千萬兩惟須就田間收漿時卽行徵繳以後無論運至何省槪不重徵等語總署業經議準惟戶部與外省督撫尙多顧慮或謂京中俱經允行並有此以六成歸還洋債三成解歸內務府一成辦公惟各省疆吏議覆摺奏尙未盡行達部故尙未經揭曉此系官場得有確信且悉總署會議原摺及稅司條陳某京官條議均皆奉有廷寄抄給到省勢在必行雲云如果照此辦理則土藥之稅當加一倍土稅如此加重其價必昂方冀吸食者捨洋而就土𨿽害猶是或者利權不致旁落今若土藥過貴則人亦何樂而不食洋藥乎蒙意土藥加徵則將洋藥亦必加稅而後巳其勢然也然無論稅重稅輕而吸者仍不聞少減非但不減而且日有所增於何而知卽於加稅知之矣誠以能加重稅者以藥土銷之旺也土藥銷之旺以吸食者之多也以此觀之中國之害終無已時矣四民以士爲首朝廷𨿽大開禁令而於官士人仍不稍寬者誠以官爲四民之表率而士人皆得進身爲官者也往往見有同通州縣以下因嗜好過深而上之彈章者朝廷卽立予斥革可知朝廷禁𨿽開而獨不能爲官恕也或者謂因嗜好而登白簡者下僚居多豈內而閣部寺院外而封疆監司皆知自愛而無嗜好者乎曰不敢謂大僚之人竟無嗜好之人惟皆諱莫如深人皆無從而知之故亦無從而參之耳至於士人𨿽未聞有因吸食鴉片而被斥者然各省學憲考試時無不諄諄勸諭黃蘭學憲試江蘇時須考生之指如吸鴉片者不列優等亦可謂嚴矣調署廣東番禺縣裴明府出示云奉本府憲轉奉糧憲札行準藩司移開案於光緒十二年七月十八日奉兩廣總督部堂兼署廣東撫部院張案光緒十二年六月二十六日準禮部咨內閣抄出光緒十二年五月初三日奉上諭禦史文海奏請嚴禁士子吸食鴉片一摺士爲四民之首宜如何束身自愛若如所奏本年會試士子竟有手提鴉片燈出闈情事實屬不成事體該禦史當時旣經面何得因人數眾多不卽扣畱懲辦嗣後鄕會各所有派出王大臣等務當實力稽察如有前項獘端卽行送交刑部照例辦理並著各省督撫於鄕試時一體認眞查辦以端士習而挽頹風欽此欽遵云云今屆期廣東援例出示各省想亦必遵行上之責備士子如此之嚴是待士之厚也凡士子之吸食鴉片者秋闈伊通恐中心不無惴惴矣不特功令森嚴不無顧忌卽場中吸種種受累其害亦有不可勝言者矣朝廷𨿽獨嚴禁官士人之吸而不知官士人吸者獨多凡吸之人筋力疲憊精神枯耗故無不廢時失業俾晝作夜在一無所事之人旣無所事自無督實牽制之患不妨優遊歲月樂此不疲精神𨿽耗本無所用其精神也筋力𨿽疲亦無所用其筋力也與一燈一槍相終始己以無用之人自待人亦以無用之人目之已耳若一入仕途無論簿書錢谷案牘勞形卽應酬迎送之繁亦刻無暇晷每見吸者當衙參之時終夜旁徨不能安睡誠以安睡之時已爲吸之時所誤矣一有堂事案卷茫然臨渴掘井誠以閱卷之時亦爲吸之時所誤矣迎送也必待癮已過方可出門及至出門而去者已去來者已來徒勞往返其能不開罪於上游者乎見客也必待癮已過方可談而車轎之伺於門童僕之候於室無不嘖有煩言其能不開罪於同僚者乎然此尙知顧忌竭力從事者也而猶慮不滿於人意若但知吞雲吐霧置事於不問誤公誤私勢所必然一旦登之白簡後悔無窮謂非吸之害耶至於士人一吸鴉片在家之時用功者舉業尙可不廢然人之一年而能竟其業者吸者遲至二三年恐尙未能竟其業者也大抵用功之時大半亦爲吸之時所誤耳一值考試則更苦狀萬分院試之時終日而畢旣不能具且無吸食之時無吸食之處祗能吞服藥往往有平日稱好手而場中精神不濟因之潦艸塞責者更有遺忘藥而遺白以出者涕泗交流無論矣然科歲中不過受一日之苦猶易敷衍若鄕中九日九夜之久其受苦不更甚耶𨿽可以帶具並可以臥吸而爲時亦較寬展其害似較輕而不知𨿽可以帶具而究爲禁物藏之旣不可不嚴否則如手提鴉片燈出闈而禦史已形之奏牘矣不但此也士子之負筐入闈者書籍筆墨號簾號闈以及釘繩日用之物食物器具之類已帶不勝帶若再加以具不但收拾之煩而且提之重吸之人力多不濟其受害者一中𨿽能臥吸而號捨如蜂房如蝟之伏不能伸縮可想而知且又須起稿焉又須謄寫焉又須翻書焉又須煮飯焉又須滌器焉忽起忽落煩苦之狀莫可言諭且聞之吸者外吸若干者中必倍之因恐精神之不濟也在外吸食尙有廢事失時之慮中𨿽較歲科試爲寬展而文字較多𨿽寫作從速尙嫌局促再分以吸之時有不手忙足亂者乎其受害者二且當手忙亂之時癮未過之際精神恍忽一燈熒然書籍縱橫不僅如靑山之亂往往有試卷之被焚書籍之被毀者其受害者三吸之人食物少帶尙可忍饑且各物可乞諸其鄰若則不能稍缺或所帶不敷或爲號軍所竊無過癮卽不作文亦難終日而在號捨之中旣不能交卷而出又無乞鄰之處此種苦狀𨿽系自取而其中心如焚實堪憐憫其受害者四現在中不但有癮之人必須帶具多備鴉片並有無癮之人臨置備具或假之他人入中吸食以爲鴉片可以解倦並恐精神之不振藉此以助文思往往有素不食鴉片而因此上癮者其受害更無謂矣現𨿽重申禁令恐仍不能掩耳而盜鈴耳查鴉片本爲洋藥西人以之治病而華人之作俑者創爲具臥吸流毒無已今戒之藥市廛列而吸之人有增無減藥之消場亦日增一日令人無從索解據此中人雲從前戒藥之中多用灰而今則用嗎啡者居多嗎啡鴉片之精也故藥一日不除癮一日不絕並有絕而藥不絕其實與不戒無異華人受之害恐無已時也此尙但論官與士人耳受之害者豈獨官與士人而已哉當禁未開之時吸之人大都皆富商大賈巨室王孫然尙千不得一百不得一而且深藏密室惟恐人知莫不以吸爲恥以吸爲忌者也近二十年以來非但有力者吸食漸多卽貧苦力作之人吸食者亦漸眾且皆明目張一榻橫陳幾成霞世界之害尙可問耶人但知外洋土之來貽害中國不知僕就外洋所來害猶淺自內地栽種而害更不可收拾矣國以農爲本民以食爲天𨿽現在種者斷不能與禾苗黍稷相妨農害民比比皆是每見種之處竟有一家大小皆吸食者所種之收漿後必扣畱一家一年之糧餘者銷售爲完賦納租之費而飯食則尙須從別項經營之出息自較別項爲優然一家吸食亦所餘無幾矣若遇收成歉簿官斷無以賑荒之理非塡於溝壑卽流爲盜賊非種之害耶此等種之人皆因吸食鴉片無以爲生不得已而爲此自種自食之計其初本無謀利之心也故所種亦少迄今漸推廣卽素不吸食之人不知吸受害之深但知種得利之厚於是相率而效尢向之一村之中種者不過一家一家種者不過數尺地現在種之處竟有種之數畝數十畝者卽素不吸食之人自種之物吸之良便亦必至上癮而後已以此觀之亦何怪今之吸者之多耶且向之吸者皆須置備具在家吸食或有父兄督責者不便吸食故上癮者尙少今則館林立易於避嫌往往有家中不知其吸而其吸已數年者此館之害也不但此也人之吸大半皆從遊戲而來自有館或借此以息足或朋聚而談心在有癮者到此過癮本不作怪而素不吸食以爲偶嘗此味必無大害不知一而再再而三及至必不可少之時而自不能不吸矣使無館此輩斷不吸亦斷不上癮者在今各省各郡各邑館皆密如節比卽鄕落市鎭之間亦有數家數十家者若湖上更不勝屈指有所謂大間中間小間並有花間每日所消之當以千計當以萬計卽所點之燈油曾有人合算統計滬上須油二三十簍但就一隅而論所費已如此不但所費之大不知消耗幾許人精神敗壞幾許人家產廢棄幾許人事業是館之害更甚於種矣性最烈而亦最斂而最速人當疲乏之時多吸一口則精神爲之一振故力作之人吸之者多然因力乏而吸食則一刻不吸一刻不能用力究之愈吸而力愈乏愈吸則小民之生計不更窮乎且因其性斂而速而人之有病者往往以爲急救之法治瀉治肝最爲有效然取效在一時而受害在畢世吸之人大半因肝气者居多並有並無肝气而吸上之後以之藉口者其害更由自取也並有因之畢命者性暴烈生吞數分片刻卽能致命自有鴉片以來或因勃豁而自盡或因受逼而輕生陽間增無數公案陰曹多無數鬼吞自盡之案報中所紀幾無日無之然皆婦女居多使家無吸之人生卽婦女之性固執當亦過時卽解斷不致有家破人亡之患大抵之斃命易於懸梁自刎與酖毒無異酖毒究非易得而則到處皆有且久已視爲尋常吸食之物並不禁售卽家中本無者買之亦易則何異地皆酖毒哉乃明知酖毒而人爭吸之是亦華人之一大數矣日人禁最嚴故國勢蒸蒸日上華人喫者多故國勢日弱利害相較固不待智者而知之矣蒙意欲除害須禁栽種各處禁設館一時𨿽不能禁絕亦正本淸源之道也然當此捐項日增帑項支絀之時亦祗付諸無可如何之一嘆矣擬禁鴉片說求治者必淸其源除害者必窮其本比如養苗必先去其稂莠螟蟊方可致壅培用藥必先袪其風寒暑濕方可加滋補泰西諸邦自與中國通商以來漏之最大者莫如鴉片以土苴易我金錢歲以四五千萬計竊揆天下大勢入者固多出者正復不少中國所出以絲茶爲大宗其稅不敵煙稅之半外洋所入卽使利益均沾其稅不及煙稅之半以每歲計之兩稅相衡已多畸漏若統籌三十年之通所損何啻浩萬斯卽布告天下明示禁止揆之萬國公法誰曰不可惟是販售鴉片其利爲英人所獨擅其事爲英人所專主他國不得而幹焉英人恃印度爲外府一切設官養兵專賴鴉片無鴉片是無印度也故英國議院大臣曾在其國中立會禁栽鶯粟毋使流毒於中土初議攺種他物然亦卒無善法說者謂與其外禁鄰邦之販售不如內禁民人之吸食外禁事聽之人內禁權操之己鴉片運入中國消流早登和約今欲禁之自外必於約內刪除鴉片進口一條則庶幾流絕而源澄抑思英與我國通商他物獲利猶微而鴉片乃進之最大者一旦商去其無窮之利斷非所願故前人爲禁煙之說者曰極貴則易禁極賤亦易禁極貴在重徵其釐稅使之加無可加極賤則徧地栽種鶯粟可以無事外求要之禁煙非不可行在乎立法嚴而行法寬期效急而收效緩毋至徒擾乎民而已至於煙之爲害人人知之矣一爲貧之由就其大處觀之邊關之地歲入煙若干數歲出銀若干數以極有益之銀而換極有損之煙如是者相沿已數十載銀之去者不知凡幾欲其不貧能乎就其細處核之編戶之氓人日得米一升半升卽可度而煙之費則倍蓰旣不能節其所出復不能謀其所入於是鬵田宅鬻妻子一身所有無不斥賣殆盡吸煙者耗其資卽不吸煙者亦並受其累一鄕若干輩一州一邑若干輩推而至於天下更不知有若干輩欲其不貧能乎一爲弱之根凡吸煙之人不耐勞苦筋力減也不能振作精神頹也不思久遠心術壞也圖片刻之安不問來日貪一身之適不顧全家其能任以天下事哉以至朝廷無剛斷而宮弱膠庠無气節而士弱軍旅無紀律而兵弱閭閻無事業而民弱舉天下趨於委靡而無勇往直前之槪皆鴉片階之厲矣蠆之毒螫之而已蛇蠍之毒除之而已洪水爲災天生大禹以平之猛獸爲害天生周公以驅之惟此鴉片苟不先去其害𨿽堯舜不能爲治不先禁煙卽開礦亦無用也礦之所出不敵煙之所耗相安糜費儲積仍無由基是灌漏也卽練兵亦無裨也持戟之士卽屬吸煙之徒一遇驚惶遁逃惟恐不速是張空弮也近日民間吸嗜者十居六七上自官紳下至肩挑背負之儔無不以有限之資供無窮之癮甚至鵠面鳩形塡溝壑而不顧內地種植鶯粟者比比皆是種於雲南者曰云土種於四川者曰川土種於兩廣者曰廣土種於浙江臺州者曰臺土山西一省種者愈多河南一省所種視中土各處所產爲獨優以土膏厚而壤地居中也一畝歲可收煙膏二十兩吸煙之人日多一日種煙之地日廣一日若聽其自然而不加以厲禁卽使無外侮之至推其終極亦相率爲餓殍而已矣然則禁之之道當如何曰由官而士而兵而民自貴達賤其情公自上及下其勢順內官責成於長吏外官責成於督撫士責成於學使兵責成於主帥民責成於守令限期可寬而用法須嚴逾限不悛者殺無赦懲一所以警百此周禮用重典之意必令出法隨而後可以挽救若稍一縱弛視爲具文永無廓淸之日矣或疑關稅少此一項於國課有噫子孫之膏血爲外人吮食其大半而父母欲得少許分而嘗之尙忍乎哉此不徒見小利則大事不成也昔赭寇鴟張蔓延十餘省其有於國課者豈止一項籌餉募兵種種需費任得其人則理財自有善策若唐之劉宴可徵也豈必恃此煙稅哉或又疑禁煙而西人不允柰何曰我欲止其煙土之來則彼或不允我自禁夫民人之吸則彼本無涉惟是煙非止洋土本地所出亦多欲返煙土而盡爲谷土此非可彊制也必擇地方官之老成曉事爲眾所服者因其土地之宜風俗之便設法以勸導之使勿再種煙然非久任者弗能辦今朝更一牧暮易一令奉行者必有名無實故禁吸煙者宜嚴而勸止種煙者宜婉禁煙之後吸者旣漸少則煙土之利亦微民自願攺業矣禁煙之時編查保甲標明煙戶以嚴舊吸新吸之分藉示區別旣吸煙者許其在家吸食年老廢病者聽之餘者限以若干年當戒逾限不戒者罪之地方官每年必將淸冊送呈苟吸煙者漸少從優保奏如或壅於上聞以少飾多及督率不力者從嚴參辦如此則上下一心勵精圖治庶幾煙害潛消於無形耳不然者豈第貧弱之患哉續禁鴉片說http﹕／／wave。bbs。xilu。com／昨讀貴報見有擬禁鴉片一說此說也固已屢見而是篇尢爲精密其籌禁各法亦罔不詳且盡殆所謂有利無獘毫髮無遺憾者矣何可續何必續何敢續何能續然愚則偏欲續諸君且聽我之續夫鴉片之宜禁疇不知之苦於無良法以維持之則一紙空文人皆視若弁髦其有認眞辦理者雷厲風行必使根株盡絕毫無假借令出惟行如是則可以禁矣顧中國之治各分畛域東禁則去而之西南禁則去而之北則是以鄰國爲壑而暫效於目前仍無補於大局也由上而下次第各有所責成是已然中國之地大矣廣矣人又多至三四百兆安得耳目之必及卽安保禁令之必行知所謂禁也者仍卽紙上之空談耳愚則以爲禁鴉片之法別有在也夫中國之漏鴉片最爲大宗若中國而忽下禁煙之令則香港澳門等處卽可以爲魚之淵雀之叢而利仍出於外洋於中國無與也今中國創設海軍講求西法制購輪船鐵甲相度險要築建炮臺電綫𨿽已通行尙欲造鐵路以輔電報之不足會計一年所入不敷其所出之數費用頗爲浩繁則何不卽於禁煙之中更寓裕餉之法非必其出於聚斂而國用自無不足是不亦美乎其法安在曰中國而禁鴉片之來路外洋或爲之梗中國而禁華人之吸食外人不得與聞也一時而欲禁人之吸食人或不免有巧避也若聽其吸食則彼無庸避矣請下一令曰凡有吸食鴉片者不之禁但必須呈明在官卽由編查保甲時詳細注明分爲上中下三等下等之人吸鴉片者每月應捐納洋銀兩元中等者每月捐納洋銀二十元上等者每月捐納洋銀五十元或再於此三等中斟酌子目稍分捐數均無不可此之謂煙捐乃吸煙者之捐非販運者之捐也夫彼吸食鴉片之人往往錙銖必較同一煙館而此家較彼家煙盒稍大可以多出一口半口則必捨此而就彼一星灰末沾於桌上亦必爬剔而出以灰易膏斤斤較量灰中或和以水並有攙雜他物之灰以相混者種種下作皆由於鄙吝之故下等之人或小本營生肩挑貿易或以推車負擔自食其力一日所獲除糊口外僅足敷煙霞之費又豈能於煙貲外再措煙捐若中等之人則尙不至如下等之竭蹶然於煙貲外另出煙捐恐其力亦有未及卽在上等者家道殷富或系顯宦爾俸爾祿斷非吸煙所能貧然此等人或不但一人吸煙一家之中或夫妻皆有癮或子侄亦相染若家有兩人卽須月出百番每多一人則多五十番夫亦安能持久不能繳捐則惟有逐漸戒除之一法上等者或一家有數人吸煙每年必有一二人戒者中等之人則所入恐不敷所出每月必有數人戒者下等則朝不保夕每日必有數人戒者所謂形格勢禁不禁而自絕之道也如此禁法不出十年中國之人必無吸食鴉片者矣且不但無吸食之人而已國用亦因此而足試思中國近來二十行省吸煙之人何限此令一下一時不能盡行戒絕則不得不照數付捐合計所收一月之中爲數幾何以後𨿽逐漸減少苟遲至十年而淨絕則此十年中不知其所收之捐盈幾千兆矣卽曰戒者甚速早至五年而已淨絕合中國無一吸煙者而此五年內所收之捐亦不知幾百兆矣然又恐其仍蹈前此蘇州禁煙覆轍悉以上海租界爲逋逃淵藪一至租界華官收捐殊有未便則又有一法於此租界之所以不肯與於華官禁煙之議者以其有煙燈之捐利源所在不肯廢也今若仍聽其收煙燈之捐但於編查煙戶之後將每月所收煙捐分半以與西人西人豈有不樂於從行者乎行之數年所收之捐項以之制槍炮築炮臺購鐵甲練海軍制水雷開鐵路采礦產一切中國此時所以謀富彊者無一不可以舉行迨至煙患旣除而海軍陸軍莫不整練從此禁止外洋煙土之來吾知外洋畏威懷徳不敢異詞且及此時也中國無一吸煙之人彼販煙土者卽不禁阻而亦將不復入口矣豈不美哉豈不美哉夫洪水爲災則天生大禹以治之猛獸爲患天生周公以驅之今煙之爲患於中國也較之洪水猛獸而尢厲安知天不生聖人以除其害方今中國大皇帝親政伊始百廢具興內外臣工罔不悚然逖聽新政若此令一下則中國數十年之痼疾一旦而如距斯脫夫亦何難之有哉試觀近來印度專事講求種茶之法出茶亦逐年漸多從此以茶之利易土之利彼早有見於此以爲將來必有此禁革之一日故先事已爲之備也然則中國又何憚而不爲也哉去毒悲哉洋之爲害乃今日之洪水猛獸也然而殆有甚焉洪水之害不過九載猛獸之害不出殷都洋之害流毒百餘年蔓延二十二省受其害者數十萬萬人以後浸淫尙未有艾廢人才弱兵气耗財力近年進口洋貨價入千餘萬出口土貨可抵五千餘萬洋藥價三千餘萬則漏也是中國不貧於通商而貧於吸洋也遂成爲今日之中國矣而廢害文武人才其害較耗財而又甚焉志气不彊精力不充任事不勤目力不多見聞不廣遊歷不遠用度不節子息不蕃更數十年必至中國胥化而爲四裔魑魅而後已昔者國家嘗嚴刑峻法以禁之而不效天禍中國誰能除之然而吾意以爲不然論語曰齊之以刑免而無恥齊之以禮有恥且格是法所不能治者名得而治之顧亭林曰以法治人不若以名治人學記曰君子如欲化民成俗其必由學乎是政所不能化者學得而化之何也中國吸之始由於嬾惰由於無事無事由於無所知無所知由於無見聞士之學取辦於講章墨卷官之學取辧於例案兵之學取辧於鈍器老陣如是已是近日宋學漢學詞章百家之學亦皆索之故發爲空言不必徵諸實事考諸萬物農無厚利地無異產工無新器商無遠志行旅無捷塗大率皆可以不勤動不深思不廣交不遠行而得之陋生拙拙生緩緩生暇暇生廢於是嗜好中之此皆不學之故也若學會廣興文武道藝城鄕貴賤無有不學弱者學之於閱報彊者學之於遊其君子胸羅五洲其小人思窮百藝方且欲上測行星下窮地隔旁探南北極豈尙有俾晝作夜終老於一燈一榻者導之且不爲禁之哉故曰興學者戒之藥也近日海內志士傷時念亂怵然有人類滅絕之憂上海揚州均有戒會其說大抵各自治其所屬之人如吸者主不以爲僕師不以爲士將不以爲兵田主不以爲傭商賈不以爲夥匠師不以爲工凡以治愚賤之人而已夫不治富貴智能之人則將吏師長田主工師不乏吸者彼恃有逃墨歸揚之藪猶不戒也且官師皆無常職彼視其官師如傳捨亦不戒也吾謂惟在以學治智能少壯之人愚賤者視吾力所能及者治之衰老者聽之十年之後此智能少壯之士大率皆富貴成立或有位或有家因以各治其所屬之人三十年而絕矣今各省多創立學會謂宜卽以戒會附之而行無論何學會皆列此一條四十歲以上戒否聽其便四十歲以下者不戒不得入會家訓訓此鄕約約此學規規此剝復則反此其時乎孔子曰知恥近乎勇孟子曰不恥不若人何若人有夫以地球萬國鄙惡不食之酖毒獨我中華乃舉世寢饋湛溺於其中以自求貧弱死亡古今怪變無過於此使孔孟復生以明恥教天下其必自戒始矣皇朝經世文四編卷二十五戶政公司論商務以公司爲最善中國初無公司之名也公司之法創自泰西泰西商務之興良由格致之精制造之妙然資本實大苟無公司則一二人之力量斷不能措置裕如無論設一廠立一行其資本有多至數百萬數千萬者至於工程則尢非公司不足以竟其事故鐵路有公司也開礦有公司也電報有公司也就鐵路而論最多之國有得十餘萬英里者其費直至數千兆西人不惜所費其效不嫌遲之數十年而必要於有成其利亦必收之數百倍而算無或失此種巨似非籌之國家不可然試問卽有極富之國能獨籌此帑項乎富商無論矣惟能合眾人之財斯能得眾人之利始則合數十人推而至於數百人數千人聚財愈多斯建業愈宏得利愈厚人見公司得利之厚則附股自多招股自易小以成小大以成大卽有資本極大之事每苦力有未逮者乃自有公司之設則無事不可爲矣至一業有一業之公司一事有一事之公司幾合一國之人而皆有通財之義而謂商務猶不能起色者未之有也且用財猶兵也兵以合而勢厚可以制勝可以克敵若散而不合則心不齊力不勝未有不潰敗裂者西人之設公司卽用兵之意也中國商務之衰皆由心之不齊心之不齊皆由財之不聚財之不聚皆由公司之不設往往設一鋪立一業資本之大未有逾百萬者股分之多未有逾一二十分者卽一業而論各自計盈虧各自爲漲落在閉門自守之時所失之利固失之於華人所得之利亦得之於華人於大局原無所損益乃自通商以來漸成商戰之局西人聚財而與我敵而我不能聚財以禦之非但不能禦敵而且自相矛盾甚至倒戈相向其有不爲西人所敗者乎爲今之計無論何項貿易均宜設立公司招商電報兩局卽前事之師也當兩局創造之時人皆觀望不前至今日而始知兩局獲利之厚假使商局而不招股則商局至今未成江海之利必爲西人獨得電報而不招股則電報至今未設其利亦必至爲西人獨得公司之益不可見一斑乎現在風气𨿽開而人心終覺其不齊人力總嫌其不聚故𨿽有公司之設或因招股不易事敗垂成或因不能續招半途而廢致令人遂藉口爲公司之不可恃而以箝招股者之口且以寒入股者之心不知公司之不成非公司之不可設也或立法之未善或資本之不足耳嘗考西人定例公司分爲二等一曰有限公司一曰無限公司所謂有限公司者凡執有股分票之人遇公司當虧欠累累之際除每股預定額付若干外便可脫然無累若無限公司至資本蕩盡而猶不足債主仍須向各股東催索直至一無帚欠而後已猶華人之合會然有限者可以量力祗交一股不必再交還與不還聽之他人無後累者也無限者所認之股𨿽有定數而累年累月一力不足者卽多虧損賠累之患此不無後患者也西人近來所設大半皆有限公司俾人無後患之慮招股自易入股自多所以所設公司可日增一日而商務一日大一日中國𨿽亦有仿而行之則尙如晨星之可數而風气終未大開商務所以終未能起色故欲振興商務須廣設公司不敢謂公司之皆有盈而無絀也合而計之所失固巨然以數十人數百人之力分而任之則所失亦輕𨿽與股者不能人人問事人故不能無疑則試取英國頒行公司定例觀之則可知公司之有利而無獘矣苟能廣設公司俾一國之人不商而亦商則商情自熟商力自厚至旣熟且厚而謂尙不能與西人爭勝焉吾不信也論華地創設公司宜開除官辦名目中國今當講求商務之秋商之所大利者尢莫要於通力合作公利公明卽外洋所謂公司股分也股分之中又有有限之目無論他日如何興替亦惟所有股中現在之老本逐年之盈餘以憑攤核而無局外株連輾轉相軋之獘法至良位至當也而其所以與此股分者有現備本預備本之分現備以憑在股預備以憑總局先與現備而後不樂與於預備則現備者自在也另有總局再招別股以實此預備各有各額使不侵從前預備者之權而爲現備爲預備等股中人皆可將其股分紙據轉售於人總局苟興則股因之而興先由各日報訪悉市情旬刊月刊以及日刊時刊一若貨價起平可得而按者而與股之多又可輪舉司理值董分董諸任守以便公核公議而無流獘其不在董內者每年均得與有董人一體收受總局所刊結冊爲之從容核對了然於心不啻身親其際有股必有摺有摺必有號憑摺以領息銀摺失可查號數更換新摺免拾取者之冒領此外洋通行各公司股份之大較也中國仿之首招商局而未能卽滿人意者因官辦故耳上年滬瀆肇興公司輪船股分𨿽爲商辦而風气未開股友中動多齟齬是以得半而止惜哉中國目下𨿽知其利然惟外洋西人之所創設者則踴躍不遑爭先恐後內地華人之所創設者則大聲喚號裒如充耳卽至近年奉旨開辦之鐵路公司股分銀行公司股分重以皇家爲之保護而應者愈寥寥如晨星焉又何也豈華人有所愛於西人而與西人較親有所不愛於同類而與同類反忮耶此其故眞有難明者矣然細思之則其故又不難明也人孰不有愛子己不欲利其己是故天下不知誰爲好人惟與我誠實相孚者是爲好人天下不知﹝誰﹞﹝推﹞爲摯友惟與我性命相關者是爲摯友而此中之消息尢以歷歷徵爲可信歷歷徵之可信尢有事於自自徵之尢可信試問中國之官其可信者何在乎一息借也而易作報效者有之派作商股者有之毋論原人之願不願惟以勉彊從事稿出吏手呈塡商名輕輕把急公好義四泛字千人可用萬人可用者不知不覺已貨取千百之利𨿽不見爲省省如此然已有聞知則此省如此他省亦安保其不如此也是中國人非不樂公司股分也不樂其爲官辦也而鐵路銀行之司理人方以欽命某某簡放某某之臺銜列諸其上也毋怪民具爾瞻不可向邇矣竊意中國自經甲乙大挫之後新民之諭沛深宮凡百廷僚疆吏宜有能體此諭而實力奉行者竟不意其泄泄如故沓沓如故徵利如故罔民如故也不亦大負朝廷之盛心哉觀浙人老牟前此之上周子迪廉訪於署之書可見中國官場習气所積者深而謂商民𨿽甚樂公司之利其敢與官場中一絲一粟之染吾不信也誠能自行開辦不愛官權中國之大何利無之蔗糖產於漳州頭聚於粵港棉紗大利免使日本侵權磁器著名久稱江西總匯英俄𨿽仿種茶而仍求於華西北日收氈絨而何莫自制此爲萬分之中一二尢顯而易見者而已可奪外洋之利廣吾民之生則商所系於公司之中者大矣論公司不舉之病嘗閱制器之廠矣鑄千鈞之鐵爲大錘運機一擊無剛不柔假令其錘減輕四五則𨿽日用千人閱歲逾時而器有不能成者矣又嘗乘渡海之艦矣采十拱之木爲大桅張帆駕風日駛千里假令其桅減小四五則𨿽廣集篙師船堅風順而程有不能進者矣夫人之生於天地間也固無不可爲無不可成所以能與天地參然制事禦物之機勢充其量則以一勝百減其力則𨿽有若無淮南子曰千人之無絕梁萬人之聚無廢功迄於今日西洋諸國開物成務往往有萃千萬人之力而尙虞其薄且弱者則合通國之力以爲之於是有鳩集公司之一法官商紳民各隨貧富爲買股多寡利害相共故人無異心上下相維故舉無敗事由是糾眾智以爲智眾能以爲能眾財以爲財其端始於工商其究可贊造化盡其能事移山可也塡海可也驅駕風電制禦水火亦可也有拓萬里膏腴之壤不藉國帑藉公司者英人初辟五印度是也有通終古隔閡之途不倚官力倚公司者法人創開蘇彜士河是也西洋諸國所以橫絕四海莫之能禦者其不以此也哉中國地博物阜異諸國前此善通有無者有徽商有晉商有秦商皆以忠實爲體勤儉爲用亦頗能創樹規模相嬗不變者數世而於積寡爲多化小爲大之術尙關焉邇來中外通商頗法西洋糾股之法其經理獲效者則有輪船招商局有水陸電報局有開平煤礦局有漠河金礦局然較外洋公司之大者不過十百之一耳气不厚勢不雄力不堅末由轉移全局曩者滬上商亦嘗汲汲以公司爲微志矣貿然相招孤注一擲應手立敗甚且幹沒人財爲飲博聲妓之資置本計於不顧使天下之有餘財者相率以公司爲畏途非但西洋絕大公司終無可冀幸之一日卽向所謂招商電報開礦三四局者亦遂畫於前基難再蘄恢張之策如此而望不受制於人其可得乎夫外洋公司所以無不舉者眾志齊章程密禁約嚴籌畫精也中國公司不舉所以無一舉也眾志漓章程舛禁約弛籌畫疏也四者俱不如人由於風气之不開風气不開由於朝廷上之精神不注西洋舊俗各視此爲立國命脈有鼓舞之權有推行之本有整頓之方明效應之捷於影響中國驟行此法無力者旣瞢然視之當軸者輒然置之風气豈有自開之理故風气不變則公司不舉公司不舉則工商之業亦無一能振工商之業不振則中國終不可以富終不可以彊荒政條陳荒政事宜疏彭世昌臣維荒政者國家之仁政也有豫備於未荒之前者有補救於已荒之後者全在大小官吏因時制宜多方籌辦庶有裨於生民然非博采旁求確有成見則布置難期其周妥且非準今酌古都爲一編則查者恐惑於分歧用不揣冒昧謹遵我朝成憲廣取古今之說悉心融萃期於篇幅不繁而綱目悉備輯爲備荒事宜十有四條救荒事宜四十有二條另繕進呈恭候欽定擬請飭發各省循照辦理不但已荒之區宜力圖補救卽未成災地方亦宜先事豫防有備無患固非止爲一時計也是否有當伏乞聖鑑訓示施行備荒事宜十四條一曰重農事自古爲政莫先足食足食不外務農我朝念切民依重農貴粟屢頒諭旨誠二帝三王之用心而萬世兆民所永賴也有司牧之責者凡夫勸課之方允宜實力奉行並講求區田代田諸法以厚民生毋得徒事虛文此爲備荒第一義一曰勤開墾生齒日繁待食者眾向之所耕田畝可食千人者今以之食萬人或慮其不給矣欲求充裕之法不若於各省間曠之處令民擇地開墾其無力者官爲貸給牛種而不遽行升科則民有所利而願往者多旣歲可增百萬之粟且無人滿之患亦一舉兩善之道也一曰興水利水利之興所以資蓄泄備旱潦變歉歲爲樂歲也各直省大吏宜飭查各屬境內形勢細加籌度何處可以疏渠何處可以築堰何處可以穿井開塘或勸民自爲或動用公官爲辧理務期事在必行則效有必致豈止一時之利哉一曰急補種昔人謂地方遇有水旱種植必不得時卽須先察地利如水多則急以不忌水者種之旱久則急以不畏旱者種之失彼得此尙可支持其半此誠備荒之急著也一曰備雜糧雜糧如荳麻蕎麥芋薯等物其種甚多不論南方北方皆宜廣爲之備𨿽地气或有不齊但能時種多寡必有所獲其足以資接濟者一也大抵南人以稻穀爲大糧北方以粟麥爲大糧此外往往多不畱意一遇歉歲遂不可支是宜預爲之籌也一曰治菜圃民不可有菜色不可不兼治菜圃蓋蘿葡萵苣菠薐瓜瓠之屬平時可以佐食荒歲亦足以充饑其法以數畝之地繚以短墻或限以枳籬先種長生二三十畦余蒔時蔬一二十種惟務勤加灌漑每種菜一畝八﹝口﹞之家四時皆可取給若近城市其利尢倍一曰廣樹植樹谷之外可以供食用備饑荒者莫如樹木雍正二年上諭捨旁田畔及荒山不可耕耘之處度量土宜種植樹木桑柘可以飼蠶棗粟可以佐食柏桐可以資用卽榛楛雜木亦足以供炊爨仰見聖慮周詳無微不至地方官宜責成鄕耆里長廣爲勸諭就所宜之木處種植勿視爲不急之務一曰裕倉儲積儲者天下之大命也常平之制善矣此外如義社各倉並宜一律興舉凡立倉不論若干家若干人總以鄕村附近聯絡者公設一倉鄕村零戶有難於聯絡者或每族各設一倉或一族中每房各設一倉均聽其便如建議之初倉廒未立或神廟或公祠或殷實之家倉屋有餘者暫行借儲一俟積谷稍充便可另行置倉又募谷不拘一法總以無抑勒無假手爲要宜於秋實時州縣官設立印簿遣紳衿耆老數人轉相勸諭聽捐戶自登姓名谷數多寡各量其力銀米悉從其便出者毋吝勸者毋勒或每年一捐或數年一捐或一捐不復再捐均酌度情形宜辦理捐谷旣有成數卽赴地方官呈明立案更有推廣勸募之法如稱籌開筵酬神演戲等事節其糜費捐入義倉此祝壽酬神之上術亦卽備荒之良策也又司出納宜擇老成殷寔者一人總管再選一二人逐年分管仍設立四柱冊登記明晰互相稽查不經官吏之手州縣官核實轉報而已至遇歉歲卽以本地所積之谷散給本地之人先盡極貧次中貧至家計稍可自支者不必散給仍以歲之上下分別賑貸賑糶賑濟又積谷尙未充盈不妨變通辦理創質谷法於東春方興之時聽農民以物質押資其工作秋後加利淸還於倉儲有益於民亦便臣父大忻道光年間曾仿此法捐谷千餘石於族並置倉一座擇人經理今行之數十年積谷頗裕不但本族可無匱乏之虞且逐漸可以及遠矣至於日積日多谷不勝用又宜劃分若干爲嫠育嬰等會以廣任此亦計慮之所必及也一曰禁種罌粟栽種罌粟大爲農田之害例禁綦嚴民間儻有仍前栽種者應從重議罰以備里社之荒並責成該族長里長立令拔俗攺種五穀如有頑梗不遵者該族里長稟究蓋少一廢谷之地卽多一產谷之地不得不積習難除致防民食一曰戒浮靡諺云富家一席酒貧家半年糧此言奢靡之蠹也不獨富也卽家無擔石之糧往往亦染於習气有效尢者此輩𨿽在丰年已不能給一遇饑歲立餓死矣地方官宜剴切出示勸諭富者務宜圖匱於丰省無益之費爲有用之地貧者愈當量入爲出力求撙節庶幾家給人足可恃無恐也一曰酌禁遠糶禁糶固非善政昔人謂收成之方仰屋而嘆荒儉之地頓足而呼是也然以本地足谷遂任四方多糶則本處之糧必盡貧民不免於饑死亦不可不慮今有一法凡地方丰收及舊存足支三年者酌畱兩年之谷自備其餘一年之谷任其遠糶若利其價髙任意多糶致本處之糧驟貴且盡者準人舉發籍其谷分存義倉一曰預籌他糴﹝凡事豫則立地方遇有水旱若待其災成之後議糴則價必騰踴且恐緩不急濟須於災象甫兆時通﹞﹝戶口若干需谷若干現存倉谷若干不敷若干預於他方谷多處買存以待不時之需亦備荒先著也﹞盤算扣本境﹝戶口若干需谷若干現存倉谷若干不敷若干預於他方谷多處買存以待不時之需亦備荒先著也﹞﹝凡事豫則立地方遇有水旱若待其災成之後議糴則價必騰踴且恐緩不急濟須於災象甫兆時通﹞一曰安插遊民遊民者民之蠹也平日遊手好間生計無出往往三五成羣藉端生事一遇饑饉多爲盜賊是宜設法以安插之或勸其習學雜藝或貸以資本使之謀小生理或令充當間役或令看守廟宇皆無不可一曰保全富民保食六條終於安富良以富者貧之毋也一邑有富民則一邑緩急可恃一鄕有富民則一鄕緩急可恃若富民凋敝貧民何依設遇災歉更何所恃乎是則在賢有司於無事時加意護持而後有事時得賴其力如平糶助賑施粥諸舉是也賑荒策賑荒之策前人之言更僕難數矣若宋童煟之救荒活民書國朝兪森之荒政叢書賑濟事宜倪國璉之康濟錄荒政輯要諸書言之已備又如魏叔子之救荒策張淸恪之救荒十條方恪敏之賑紀十五條汪稼門之荒政附論六條以及陳芳生之賑濟議汪家禧之災賑議胡曉滄之備賑書喬潤齋之賑災書阮文達之煮賑圖跋齊梅麓之圖賑法孫灝之銀谷兼賑疏之類言之尢詳且盡矣而今豫之荒與偏災不同賑之尢難災至兩省費千萬燕秦之鄰省亦旱荒東南之數省又水災則籌賑不難之尢難乎民眾時久國賑民捐皆難乎爲繼有法無金終歸無法此所以籌賑至今日更不必拘泥前人成法也今朝廷帑賑之後繼以官賑紳賑民賑又繼以鄰省之賑如奏撥江蘇捕蝗之銀鹽務之銀臺灣捐之銀此前人成法所無也又鄰省民捐江蘇上海則輪船運米以賑此又前人成法所無也湖北漢口則茶捐抽釐以賑又前人成法所無也又東西洋各國捐賑此更前人成法所無也今旣各省設捐局捐翎捐職以賑矣而蘇滬之官又偏勸民之房捐店捐戶捐而各善士又有鐵淚圖塔圖之捐及輪船通衢神廟各錢桶之捐甚至茶亦碗茶捐錢一文亦擇日演捐賑策固已無微不至矣而終不問以工代賑者蓋工賑之銀安出又不聞散遣屯田者蓋屯田之費又安出惟無金故無策所以議論非不美總等於畫餅充饑空言無補耳爲今之計工賑屯田及興水利𨿽爲根本之國見大之事而終屬緩不濟急方今兩省災民數千萬一日須費二十萬金𨿽有諸捐諸撥皆屬杯水輿薪而撥已無可撥惟有諸捐及零捐諸法尙可暫濟目前之急終非長久之策也獘已間見焉如上海之中國人爲法國通事庖人已與中國巡捕僞爲法國工部局巡捕局之捐賑簿逐戶書捐而未告法國領事官事已敗露官訊金矣此類安見不借賑入私也恐類此更難免必無則適足阻人善念坐視饑民之死矣今夫前人所論與今人所言皆法也而執死法不如用活人賑饑在用正人能人隨事變通不必泥法膠執定章程隨時通變賑得一分民受一分之賜在實心行實事而已良法而小人行之卽獘生常法而正人行之卽利溥故賑策不在多言在眾正各出善法各行其是俾有實濟會涓滴爲江河隨時急拯而已若遠策而緩圖則賑民於旣死之後緩不濟急矣又上海由輪船運米以賑兩省愚竊謂賑米不如賑麥山西河南皆舊遊之地有麥無稻故民皆食麥而不食米有老人終身未嘗食米者惟富室喜慶晏客偶一設米飯耳山西惟太原縣產米歲熟尙升米百錢僅供官署之食耳民間不食也今賑二省以米無異民饑而使食肉糜矣且無炊具而昧煮法何必米賑洞悉民情知素食麥則賑麥可矣米貴麥賤賑麥可倍賑也活一人者可活二三人也又聞近日山西河南已得微雨地未深透尙難栽種如能再雨山西猶可種麥以山西气寒向來栽麥較遲故今猶可補種惟無食無種無牛具𨿽欲補種其何以種能不亟籌乎否則不耕將賑至何時乎竊意以兩省計之此甚鉅聞順天雨後李爵相已奏準截漕十六萬石爲饑民歸耕之資本則山西河南兩省似可仿行倘兩省撫臣以度支旣虛斷不能效馮婦再作發棠之請則鄰捐難繼且恐數少無裨別籌一策似不如上請於各省無災之州縣酌加畝捐每畝一二文集之卽成鉅於有田之家爲數甚微尙屬惠而不費且以各省之田捐濟兩省之耕本似亦名正言順有益無損管見如此未知可行否也酌擬災賑章程疏琦善竊照直隸省本年夏令雨澤愆期農田受旱以近畿一帶爲稍重前經臣預籌災賑事宜具摺奏聞聲明另擬章程期奏辦在案玆查順天府一屬荷蒙賞撥米豆平糶煮賑此外各州縣亦經臣先後奏明緩賦減徭出借義谷湛恩汪濊該貧民等當可無失所之虞而自六月二十七八日以來據各州縣稟報連次得雨秋禾已種者尙可挽救未種者尙可播種雜糧無地貧民皆得傭工餬口較之未雨以前回不相同第地勢有髙下之別雨澤有大小之分其中固不乏轉歉爲丰亦有受旱已深得雨未足之處就目前情形而論尙有應須勘辦各州縣𨿽節候未交處暑遽難議定災分而一切查災放賑事宜皆系獘藪攸關自應預立章程期歸畫一蓋非杜絕浮冒則帑必虛糜非任使得人則民無實濟因爲詳采例文參酌成案並於前直隸督臣方觀承之賑紀前閩浙督臣汪志伊之荒政輯要各書擇其易行而無獘者纂爲一帙分別勘災蠲賦查賑放賑煮賑平糶六目而冠以總說六條敬謹另錄淸摺進呈禦覽是否有當恭候訓示遵行疆域擬西藏置郡縣議皇朝幅員最廣西藏﹝古﹞﹝苦﹞爲佛國今隸版圖其地𨿽遠然尙在五印度之東北其東則與雲南之麗江府屬地四川之雅州府屬地交界旣與此二省之郡縣交界則似其地亦可擬置郡縣矣請陳末議夫近時如臺灣西域皆增置郡縣矣誠以建置郡縣則有守令治民理訟治賦以教以養不致同於化外久之可使漸同內地也今考胡文忠之西藏輿圖請擬分置郡縣焉夫西藏國朝定制向設駐藏大臣奉使以鎭撫定年還朝今似可攺爲督撫於前藏後藏分駐而兼設藩臬道員焉至於分置郡縣除省城旣置首郡首縣外夫西藏東界四川雅州府打箭鑪廳之土司地其界鄰要地如察木多宜置郡縣也北界靑海辦事大臣所轄之土司地界鄰之拉裏爲最要地宜置郡縣又如北界伊辦事大臣所轄之土司地亦宜擇界鄰之要地如聶拉木亦宜置郡縣西境之極遠地如阿里亦宜置郡縣至於居中之要地如結定如薄宗之類更皆宜置郡縣焉此外宜置縣者居中之要地如齊布山底克河之類皆宜置縣至於四面之邊境或界鄰或地險尢宜置縣者界鄰則如界雲南麗江府瀾滄江之地界哲源雄部落之地界怒夷之地若此之類皆宜置縣地險則如察拉岡裏山楚二河岡底斯山雅魯藏布河岡泌巴山綽羅克河伯景當山博克河之類亦皆宜置縣也如此則郡縣分置碁布星羅復設學宮牖詩書以化之更設將弁練士卒以鎭之常則有裨變則無患迨至久道化成將西藏無異中原矣豈不美哉敢以管窺擬爲此議焉西域設行省議西域之地二萬餘里謹考欽定西域圖志及一統志會典之西域輿圖更以西域聞見錄之圖胡文忠之圖參考之請先詳言其四至八到西域之四至八到東至鎭西廳巴裏坤哈密再東爲圖爾庫爾泊那沁河與喀爾喀及安西州爲界西至喀什噶爾城英吉沙城再西爲圖斯庫爾泊伊西洱克爾泊與霍罕巴達客山爲界南至和闐城再南爲尼莽伊山其南皆大戈壁北至塔爾巴哈臺再北爲齊桑泊額爾齊斯河與哈薩克爲界東南到喀喇沙爾城再東南爲塔裏木河噶斯泊其外皆大戈壁西南到葉爾城再西南爲阿里瑪圖河與博羅爾爲界東北到綏來縣再東北爲葦湖與科布多土爾扈特爲界西北到伊再西北爲伊河與哈薩克爲界此西域之四至八到也此足立爲大行省也考內地行省之分以江分者爲江南江西以湖分者爲湖南湖北以山分者爲山東山西西域橫天山舊爲兩路曰天山南路曰天山北路如攺設行省可卽兩路分爲兩省宜仿山東山西之例卽曰山北山南設二巡撫更仿兩江總督兩湖總督之例設一總督以總理之曰兩山總督其巡撫省治山南宜在阿克蘇山北宜在烏魯木齊以兩地扼要且又適中如烏克蘇爲山南省治東爲哈密爲辟展爲哈喇沙拉爲庫車可設四府西爲烏什爲葉爾爲喀什噶爾南爲和闐亦可設四府都計可設八府都中足以控制如烏魯木齊爲山北省治東爲巴裏坤爲烏裏雅蘇臺北爲塔爾巴哈臺可設三府西爲烏什爲惠城爲伊亦可設三府都計可設六府居中亦足以控制也且烏克蘇民居二萬地蕃五穀來往通衢形勢扼要商賈雲集閭閻富庶固宜於立省治烏魯木齊山川靈秀沃野千里艸肥水甘人民輻輳富庶繁華甲於關外亦宜立省治也且夫西域之所以必擬立行省者其故何哉蓋將鎭之兵駐之但能衛民而不能治民教民惟建省而守令治之儒學教之而又有督撫司道臨其上夫而後法制備政事舉教化行而禮義興也西域旣已設州縣矣則更可建省治也夫考之於古漢置燉煌郡卽今之燉煌縣是也漢設安西都護卽在今安西州地漢設玉門關卽在今玉門縣地皆在今之嘉峪關外此猶可曰𨿽在關外尙非西域地也而再考之於今則國朝於今西域地之東境已設州一廳二縣四矣迪化州一州也鎭西廳化平川廳二廳也奇臺縣昌吉縣阜康縣綏來縣四縣也今鎭西廳東界哈密卽設於巴裏坤迪化州西界伊卽設於烏魯木齊而四縣卽屬於廳州夫旣設州縣不可設行省乎卽此州縣不可由甘肅而攺隸乎且考西域之設州縣國朝以前歷代已有之考太康地道記設宜禾縣卽在今之鎭西廳國朝亦嘗於此設宜禾縣也廣輿記言唐之伊州卽今之哈密明之火州卽今之辟展以其地炎熱今猶俗呼爲火焰山也則歷代已曾設州縣今猶不可設行省乎今於西域已設文職多矣除兩廳之同知一州之知州四縣之縣令及儒學外如伊吐魯蕃均設同知矣哈密設通判矣又辟展哈密土魯藩惠城惠遠城綏定城迪化城等處皆設巡檢矣再迆而西獨不可設文職乎變而通之獨不可皆設守令乎不可再設督撫以總之而立行省乎惟論設行省而立州縣必立學校而定額今西域東境已定學額鎭西六名迪化昌吉阜康綏來各四名至迆西設學則文治之興似宜有待論學額鄕闈主司學使似宜待文風盛時徐徐次第舉行恐未可以旦夕期也𨿽然宜設行省此論其理也而論今之勢則西陲未靖國帑方虛建署增官重以廉俸計費浩繁且其地賦入甚微似設官不必求備建立行省宜可緩圖竊恐度支尙有未逮姑存其說俟凱旋之後軍餉無須丰裕之時元气又復太平無事從容布置徐議舉行可也今則非其時也皇朝經世文四編卷二十六戶政養民條陳與民休息疏竊臣見軍興以來各路軍營奏報獲一勝仗則曰斬馘甚多獲一城池則曰殺賊無算而賊仍未淨盡者緣民之紛紛從賊也夫民具有天良豈甘心從賊緣職牧民者驅之從賊也今欲杜其從賊之路宜令各省大吏督率地方有司正本淸源與民休息臣於應行事宜中擇其最要者四條爲我皇上敬陳之一薄賦稅以厚民生也我朝定賦輕於前代卽不得已勸捐抽釐亦非彊民以難堪之事無如經手各員額外需索祗知爲己營私不顧爲國斂怨𨿽經皇上多方誥誡而積習相沿弗思變計不知民至今日其困苦不堪言矣兵燹之餘流離失業室家曠廢田土荒蕪而猶以已竭之脂膏塡無底之谿壑嗷嗷之哀鴻幾無生理賊匪之狡詐多端不惟脇民以咸亦且誘民以利爲民則饑寒莫訴從賊則衣食有資愚氓無知幾何不爲其惑耶請再行嚴禁地方各官不得於正供而外任意侵漁爲小民開一生路卽爲賊匪減一分來源所謂厚民生以正民徳也一愼訟獄以平民怨也今之州縣往往自耽安逸於一切詞訟委諸左雜彼旣身在局外豈復出以審詳其貪酷之輩又賄賂公行是非顚倒不知一人號屈萬眾寒心一旦風鶴告驚或至乘機生變是豈民命之不古哉嘆息愁恨之心蓄於中者久矣嗣後大小詞訟責令親身研鞫無枉無縱蓋欲使天下無叛民必使先天下無怨民也一善撫循而使民得所也國設親民之官所以安民非所以害民也乃自軍興以來派兵車則四皆擾立團練則私橐必盈無事任瘡痍之滿前而不爲設法有事恐餉需之累己而不爲親兵官之虐民也不一民之怨官也必深偶有不逞之徒一爲煽動往往聚眾抗官釀成巨案此其咎不盡在民也嗣後不論完善之地殘破之區責令悉心籌畫俾小民得所則上撫宇其民而民猶背叛其上有是理哉一勤曉諭而使民咸勸也昔黃霸守穎川選擇良吏宣布詔令使民咸知上意遂致教化盛行盜賊止息朝吏宣布詔令使民咸知上意遂意教化盛行不感激涕零者乃皇上之恩綸屢下而州縣多延擱不行以其無利於己也上下揆違情志不通職此之故嗣後蠲緩恩旨固令迅速刊布至一切諭旨之關系民事者亦俱令剴切曉諭俾窮鄕僻壤無不共聞庶民情固結而賊匪之勢日孤矣以上四條請旨飭下各省督撫潔己率屬實力奉行其地方有司破除積習著有成效者準破格保薦不次擢遷而仍蹈故習及奉行不力者予以嚴參將風聲旣樹轉移自速不惟賊气可以撲滅而郅治自臻上理矣臣愚昧之見是否有當伏乞皇上聖鑑安置流民議流民者何失業之人也人而失業無以爲生則必至無惡不作始而累其父母累其兄弟累其宗族無父母兄弟宗族者則擾及親友及至親友至無可擾則行路之人皆思魚肉計日促情日迫則膽日大鄕僻之處非無此等之人而勢力尙孤則尙有所顧忌惟滬上五方雜處流民之聚較他處爲多流民之凶惡亦較他處爲甚官長幾辦不勝辦本館亦書不勝書𨿽有捕房局隨時查察而流民之肇禍仍無日無之所謂去惡如去艸根株不絕必至滋蔓難圖在輕視之者則曰不過一流民耳何足爲患不知小民爲鄕裏之害大之卽可以禍天下能不亟思善法以處之耶十二日報紀流民橫行一節云本城參署西施源泰煤炭店小主名成發偕友某乙往龍華遊玩迨興盡而返行至西門外斜橋畔適有無賴數十輩結隊而來成發之車偶與碰撞若輩欺其二人年少孤弱遂逞其狐狗黨之勢拳飛踢任意攢毆並出利刀將成發亂刺致腰背受傷乙亦欲避無從被拖至田間以老拳奉敬呼嘯一聲各鳥獸散乙狼狽而歸喚人將成發劍負而歸以若輩素不相識無從根究執筆人閱至此不禁爲之發指化日光天之下康莊大道之間膽敢如此行爲可謂目無法紀之尢者矣猶幸成發受傷未甚不致殞命現在旣無從根究若成命案勢亦必無從根究無論死者之家無從訴死者之冤無從伸地方官無從查訪差役無從拿捉若輩得以逍遙法外依然無法無天非較盜賊爲尢甚乎說者謂治亂民以重典懲一庶可儆百滬上流民之多皆由地方官仁慈寬縱故若輩無所忌憚自縣署公廨以及局無日無流民之案問官不過枷之責之發所而管押之若輩遂視枷責爲常事管押爲安居且枷責有釋放之時管押有滿期之日至期滿釋放之後幾如縱餓虎放饑鷹流民之習依然流民之膽愈大尙欲望其遷善攺過不亦乎難哉滬上非不辦流民而流民之不見少者職是故也不知流民固宜重辦然國家自有刑章流民𨿽無惡不作而不犯斬絞之罪亦斷不能置之死地旣不能皆置之死地當不過枷之責之管押之而已矣若謂懲一可以儆百則如張貴卿之事可謂懲之至矣何流民之肇事仍不見少耶然則不辦流民而流民之害不能除卽嚴辦流民而不能人人嚴辦而流民之害仍未能絕將流民竟無法以治之乎曰是不難設法以安置之則流民之害自絕矣安置之將柰何曰現在事事仿行西法此事亦宜師西法而變通之西人以犯罪之人罰作苦工寓猛於寬最爲良法中國宜仿而行之設立工程局派文員以總理之武員以管帶之編爲工程隊凡有流民悉編入隊無論地方何等工程卽以若輩爲之且若輩以犯罪之徒非兵勇可比僅給粗糲支營而居經費亦省且移工費以養之當有餘而無不足或有慮其聚之後不受管束致生事端則宜照營制以一率十以十率百或分隸各營責成營官營勇督率之無事則養以粗糲猶之在自新攺過所中有事則責以工役且在營中俾得稍知營規營制有事之秋卽不能執殳而前驅亦可爲各營之夫役並無須多籌經費也上海眾多宜從上海先辦漸漸推廣卽一鄕一邑之間不及設工程局編工程隊者當歸各汛地管束日日使之做工與其費口糧而養囚徒何如使之工作而抵經費不亦一舉而兩得哉如此則流民將不懲而自懲不少而自少矣願與有地方之責者一再籌之也論難民亟宜設法安插平天下之大亂易弭天下之隱憂難亂之旣生果有良將勁旅不難同仇敵煥以奏膚功也惟所謂隱憂者則不然其始並無端倪之可其後每至決裂而難爲有如外侮疊乘疆宇日蹙朝野惶惶如燕巢幕此目前之時勢凡有心時事者莫不引以爲憂然不得謂天下之隱憂也夫禍之藏於隱微而發於人之所忽者乃謂之隱憂今日之所謂隱憂者非此北來之難民乎古者民間有札喪凶荒國家皆拯之皆有常典掌自司徒周禮一冊班班可考何則民以食爲天苟不得食則蕩析離居流離道路或者迫於饑寒流爲盜賊設非籌之於預恐其一發而不可制之故三代以上有難民而無流民而移民移粟之事不數數覯逮乎挽近善政不修於是乎郡國一值水旱苟有司失於撫彼難民或相率亡命每肇揭竿之變甚者至毒逋四海必待鼎遷玉攺而後可以重太平卽如明季之禍其初則郡邑水旱史不絕書無何難民變爲流民流民變爲流寇終致甲申之亂然當夫饑饉薦臻之始𨿽哀鴻徧野道殣相望在有司目擊情形不過曰天災流行國家代有照常催科循例賑而已其有流民入境鳩形鵠面者徧乎都市亦不過給以口糧少許驅使出境而已其或騷擾閭閻要挾官長亦無非請命發符調集兵以彈壓之而已殊不知彼難民者亦朝廷赤子初非梗頑不率教之氓特以迫於凶歲不得已而離鄕背井冀謀一飽不敢有他志也乃不謂所至地方非遭驅逐卽遭恫喝不聞有善策爲之安插而第有嚴命迫之播遷斯時也欲求食而不得欲旋裏而不能有焉相率爲盜而已矣故難民之亂非好亂也有迫之者而不得不終於亂也比歲屢患河決大江以北大河以南往往難民數十萬戶散之四方罔所棲托朝廷軫念民瘼爲之詔有司設法勸捐撥帶賑濟故災區𨿽廣幸而民气靜謐天下晏然然而近日鄂渚告浸萑苻四起圜法之壞無術挽回勸賑之事又成弩末被汰之兵勇無所棲身無業之遊民艱於糊口而粵匪如孫文者眾至數十萬結連外援謀爲不軌徳人又以謀殺教士之案引爲口實襲我膠州當此時而難民紛紛各省誠隱憂之大者乃風聞前日難民之至蘇垣者不無騷擾鄕閭等事有司擬請於上臺調兵爲彈壓計愚謂泛舟輸粟乃救災【古典小說之家】之道徵兵授甲乃量敵禦寇之方民未爲亂而以兵咸之是非激之使亂也耶然撫馭難民之道在昔𨿽有良圖在今實無善策古者或使就食於樂土或使屯田於邊境或藉以興大役動大工使得自食其力今則非勢有不能卽力有不逮計維賴良有司相時善撫設法安插使不至轉徙於溝壑爲患於都邑嘯聚於江湖散入於外洋則所以保全天下之大局而弭目下之隱憂者未必不在乎是嗚呼無謂陰雨未至而緩徹土之謀毋謂直突無虞而忽徙薪之說惟仁者能消患於未然惟智者能避危於無形及是時之難民而不亟籌所以安插之法浸假他日者入於會匪並入於鹽梟而後勞師動眾以圖之則何如早鑑及此思患預防之爲愈也顧今日當道諸公有誰是早鑑及此者乎吾故曰平天下之大亂易弭天下之隱憂難絲茶絲茶宜創設新法論中國土產向以絲茶爲大宗曩者洋藥入中原其商易均絲茶以歸迨萬國通商輪船集茶絲之銷更廣於是有專輪裝載者統計年中茶以福州武彜爲最絲以湖州四川爲尢粵則合二者而有之於絲茶兩商亦首屈一指乃近十年閒茶商則多遭折閱絲作亦少獲利源推原其故則以印度西冷茶已種自外洋日本法蘭西絲亦產於外國其價旣廉其費更省故泰西各國多就近購買而免遠涉重洋此中國茶絲所以大不如前也然其始則因姦商攙雜僞鼎舞獘營私西人之爲其所累者不特貲本虧折抑且養生有傷西冷法國創辧以來其接踵而起者已不特英俄爲然矣所幸者印度西冷所產之茶其色香味三者均遜於中國且有化學醫生疊次故較均謂外洋之茶不如中國之美且外國之茶飲之傷生不若中國茶飲之有益故𨿽印度爲英國屬土而英人之富家巨族均不嫌價貴而用中茶其用印度者不過貧民小戶而已故邇來中國茶務𨿽被外洋奪其利權然能工貨殖者於頭一二造尙可利券獨操也夫茶之運出外洋也其初珍貴異常惟王公大臣得而飲之莫不比諸瓊漿玉露惟君所賜繼而風行通國味辧建溪地無遐邇人無貧富有非茶不足養生者而西人之嗜茶遂不啻華人之嗜也惟邇來洋則愈采愈多華茶則日銷日少而中國茶利遂爲外洋所奪操斯業者靡不起江河日下之嗟矣至於土絲則湖粵有素絲四川有黃絲近則粵西湖北上海亦有絲產其運出外洋者則不止歐洲各國也𨿽英法等國向有洋絲惟其桑葉繭與中國不同蓋其絲多出自野蠶與華人土絲色白而滑質美而良者大相逕庭及其後雇請華師開院教習凡種桑而至飼蠶由剝繭而至繅絲無不盡得其法於是英法兩國所出洋絲駸駸乎欲與中國並駕齊驅矣日本近年復仿西法開設蠶桑等院悉心講求故所出蠶絲日有起色西人亦貪其價廉費省購以爲雨繖玩器等物惟衣服則鮮用之故日本蠶絲𨿽銷於外國而中國絲業尙不至如茶商之日壞也然其利權則已被奪去其半矣然則爲今之計非別創新法而整頓之精益求精巧益求巧使中國茶絲良於外國而其價值亦廉於曩時則中國利源其見奪於外洋者可以復取卽朝廷說課其日取於民間者亦可以復旺整頓之法則莫如開墾地方購用機器種茶植桑繅絲剝繭凡與西人交易務必監工制造無論茶磚茶葉湖絲粵絲均揀選精良無雜僞鼎而朝廷亦籌其新法勗其商人務使利權日以挽回而後已大者旣復小者亦歸是不求利而國亦利矣故以刻下中國商務而計尢以挽回利權爲要而利權又以茶絲爲大所謂茶絲宜創新法者如此論絲廠中國自古不甚出絲凡綺紈錦繡之屬非素封之家不用然商賈之子偶一用之尙爲所指摘往往見之於史冊且非特往古爲然也卽今之時山陜等處尙有此風眾號爲富而觀其服禦布衣艸蹻而已又非特山陜爲然也吾鄕嘉道時尙復如此有緞衣者必一邑之望也推其故則由於風气未開小民不知蠶桑之利耳卽各處所制之錦有號爲府綢者有號爲繭綢者有號爲某緞某錦者類皆粗劣不適於體故亦無以奪布縷之利而振起財源也江浙兩省本駐織造府專制上用物料或有貴重精良之品而居民不以過問故蠶業終不大興發匪平後各口通商民俗奢侈於是浙之嘉湖踵事增華桑者大盛農夫廢耒不耕而食比戶千金杭寧織戶旣爭妍靡販者雲集而泰西各國亦來購取歲入累千萬近艷羨爭相仿效乃有浙之杭紹蘇之無錫追步而起而泰西之絲經以湖產所繅之條太粗不合於用初得蒸繭今幹運回用機器繅絲之法繼以載運不便運機來申繅絲而歸始創其法者以中國工價廉獲利不資於是中西各商聞風興起滬上一隅至設絲廠二十餘家而各都會之踵建者尙復無已內地各產蠶諸地踴躍餉養自倍於前論者均翹足拚手以爲此誠吾國特辟之利源隱與洋相抵制者也而不知稍得微利已受鉅害而目論者皆習焉而不察也今各處產蠶之地以有幹繭之可售故向育蠶子一斤者今可育子二斤以繭成卽可易銀不用繅絲之勞耳然向之栽桑一畝者今必栽桑二畝且或有不敷必栽至二畝有餘而止不育蠶有本者今見利思遷攺而育蠶則亦必栽桑也有絕不育蠶者見桑業之利且倍於谷則有田四五畝者亦必栽一二畝以嘗試也然則近來奪五穀之居爲不少矣失我中國昔以其谷養其民皆稍有盈餘然或遇荒歉亦不過一年之食耳今以發逆之亂有荒棄遂不墾辟者去其十之一有於鶯粟之利而攺種者去其十之二今又於桑之利而攺種又將去其十之二蓋較前而地利幾失其半也復加以戶口日增販運出口較前銷售之路反倍之小民之心志以分於蠶桑之故疏於講求又隱損其一二焉此所以米價日昂民心思亂而起日用之費誠難爲繼也不可謂非各絲廠階之勵也夫中國之地利其廢棄者無論矣卽其所號爲土性沃人工修者類皆拘守舊法鹵莽滅裂官吏勸農之虛名都鄙無農報以討究是故溝洫未必悉理田疇未必悉治耒耜刈獲之事未必悉如法邀幸天力畝收二三石遂廣大稔設雨陽稍愆虫螣稍見則皆束手無策惟能相約以災告耳以如此之田若是之農此其所以藝桑者妨谷樂蠶者惰耕也若在上者能畱意於【古典小說之家】犬畝使之早習新法墾辟艸萊則全亞地利早倍於前區區之桑何妨民食故今者由外視之則固似絲廠之設有害農事而不知實則當咎農事之不修而不可以咎蠶事也引繩而絕之其絕必有處卽從而咎之曰病在於是卽今者絲廠之類也蓋以吾中國之農功必有饑饉洊臻民不聊生之一日而適以絲廠之故重損良塍而惰農志推其米貴之源而絲廠乃當其指責也𨿽然五穀之利旣名爲絲廠之所妨矣而蠶桑之事能得利於絲廠否乎絲廠之有害於蠶桑者亦不少矣鄕民前以少育之故制種良飼蠶勤壅桑盛故獲利多今以多育之故事事苟且桑則擁腫枯瘠矣蠶則灰黴僵爛矣育子數斤值桑數畝有初眠而棄其半者有大眠而棄其半者有上山而悉棄者小民幾至以育蠶爲孤注一發不中輒至傾家卽苟獲利而益桑損谷得此失彼亦復無補故湖州各鄕幹繭不盛仍以絲鳴乃村野之間當饒如昔紹興無錫等近年以來大行幹繭而村野之气象未見較前丰盈也此絲廠無利於蠶桑之明徵也或曰絲廠無利於蠶桑旣聞之矣然絲廠亦能受蠶桑之利乎曰有害而已烏睹所謂利也鮮繭之蒸漧也率三而得一鄕民居奇鮮繭百斤價率四十元以三乘之得一百二十元加以柴薪購運之費十元捐善舉等費又十元是每幹繭百斤爲洋一百四十有餘以之繅絲率六而得一以干繭每百斤一百四十乘之得八百四十元加繅費約一百三十元是每絲百斤爲洋九百七十有奇而外洋絲經之價適中得八百元左右則廠中出絲百斤當有耗洋一百七十之慮倘或值貶價其患更不可思議所以昨今兩歲罷業者七八家卽首創有名之廠亦皆岌岌可危而烏在其有利也其所以然者一由鄕民畱佳繭以繅絲而貨劣者於商人一由鄕人欲其性重蛹中之蠶尙未成蛾卽已摘售購者不察爲其所蔽以致蠶重絲輕須繭六而繅絲一否則四百五十斤已可得絲一百斤矣以四五得一與六得一相較絲廠之受患於蠶桑之不精也豈有涯哉是以天下之事皆有相因之勢農事之不修而爲興蠶桑之利則絲廠已受妨谷之惡名又其蠶功之未精而爲開銷運之源則絲廠且蒙耗本之實禍要之在上者漠視乎民旣不勤農又不卹商故民與商交受其病耳吾嘗卽絲廠計之而每爲咨嗟且每爲凡中國之商扼腕也今外人之視絲廠以爲垣墉若是之崇髙也工般若是之眾多也凡執事於其中者皆頤气指使而車服煥赫舉吾中國之商凡所爲气象闊大者無逾於此宜其獲利不資矣然而以適中之勢給之每出絲百斤則有耗洋一百七十之慮其得以權子母而稍有微利者皆徼幸萬一之事耳猶憶丙申之冬外洋絲經之價每包六百金左右銷路不暢積貨甚多各廠商皆相顧無計運動不靈幾至通市震動全局糜爛俄延觀望遲至丁酉之春仍無气色危迫之情莫可名狀幸至夏初卽有轉機後遂蒸蒸價昂至每包八百餘兩存貨悉罄於是各商乃得重蘇否則至今申地之廠存畱者不過數家而已於極賤之時忽得至貴之價不可謂非天幸也然丁酉年春各商聚語或望每包價至七百兩者眾咸嗤以爲囈語不意後之飛漲至是也則其遇如此之轉機皆出意外而不敢以自期者其初心蓋決已聽其潰敗矣豈不危哉𨿽然前事不忘後事之師今絲價已稍疲矣而今歲之繭價聞較前更稍貴不知司其事者將何以善其後也大約絲廠之失算在於互相傾軋各存隱私而不立公司之過也如能設立公司延聘總董則彼此之情自通利獘得以考校售價得以畫一女工薪錢以減省車盆若何措置而出絲佳鍋鑪若何攺易而用煤省逐事互訂得失易見愈推愈精然後力得持久之道否則以是之鉅本擲而聽諸天命亦何其愚而可哀也今以不立公司之故尢有大害者則莫若赴鄕之收繭矣收繭之時至遲過十日小民作幻之情市價昂貶之機一日數變不定𨿽有智者不及爲計然廠中終歲之盈虧悉基於此偶一失措卽大局持重之人方欲靜默而伺其隙而躁動之徒已相率放價誘起鄕民之貪志使之奇貨自居非盈饜其奢望不售所以干繭百斤之價昔只八十元而今至一百二十元也若是之角逐輕妄已則耗其資更重啟小民苟且逐末之心其爲患者甚大誰爲絲廠之業而可不急立公司議定妥法哉然而豈特絲廠爲然哉凡吾中國之商亦皆可以視此矣論中國茶業亟宜整頓中國茶業本爲出口生意之大宗而近年以來日見其壞滔滔者流而不返大有江河日下之勢本館於此事頗爲關心不時著爲論說以冀發聾振瞶俾得補救於將來約計不下數十篇亦幾幾乎舌敝唇焦墨漧筆禿而卒未聞有采及芻蕘以試鉛刀一割之用者坐視此業之式微年衰一年無從挽救良可﹝慨﹞﹝槪﹞也英國麥君問臯居中國也久稔知中國之事頗亦爲中國之茶業寒心前者承惠一函並以西國商務新聞見示並印度茶業公司淸單四紙函內所云無非欲中國之業此者力圖整頓與本館先後所論大致彷佛其四家公司淸單皆系去年之帳此四家者其總局皆在倫惇生意頗盛此外尙有業此者則不及盡知但就此四家而言之曰大緝林公司去年一年之中除開銷一切而外淨餘英金一萬零二百四十四磅二先令八辧士一曰查立赫公司計去年淨餘英金八千三百十二磅四先令九辧士一曰外阿山去年淨餘英金一萬七千七百三十六磅十四先令九辧士一曰內阿山去年淨餘英金一萬一千一百十五磅七先令四辧士由此觀之印度之茶業其興旺蓋可知矣且考歷年生意而計之亦覺年勝一年揆其故實由於印度做茶以機器中國做茶用人工人工則有精粗機器自然勻淨且印茶出口無稅而中國之茶則稅極重夫是以中國之茶業日壞而外洋之茶業日隆也夫中國之茶本系出處歷年最久外洋種茶爲時未幾而顧使後來居上此實由於中國於此事不知早自整頓故也今年將次開辦茶市之時上海有人以此信登諸商務新聞紙並云目前茶市將開而觀眾商之意不甚活動有某大行本爲著名碩賈今年竟已停做聞尙有數家亦有欲停之意恐今年茶業又將不佳漢口辦茶諸西人最踴躍者爲俄國俄人辦茶但挑選其貨倘其合意不顧價之髙下盡量收買迨俄商辦畢則所餘之茶多系挑剩選余上等之貨已屬寥寥因此他國商人莫不知難而退然中國苟能於此事力爲籌思從新設法亦必有可以挽回之機第一做茶之時宜用機器勿全賴人工庶幾茶葉勻淨至於攙和僞物之獘則尢宜亟除也再者中國茶稅太重此業中人喫苦不少此其故由於前此定稅則時照粵關之例定爲每若干而不問其每價值之髙下假如每收稅二兩五錢若茶價每可售五十兩則亦不過值百抽五之常例不爲多也乃降至今日價則日賤而稅則如故假如每止售得銀價十兩而亦抽稅銀二兩五錢則是抽至四分之一矣不太多乎爲今之計中國不思振整茶業則已如欲整頓則必須亦效外洋之作爲公司凡山頭有地種茶之戶合數家而成一公司亦照外洋用機器制茶而請攺定稅則必照價值之多寡以定稅之數目勿拘定每若干約略計算由山頭至上海每值百兩之貨可以收稅銀三兩由上海運至外洋每值百兩之貨又可收稅銀三兩先之三兩由販客輸之後之三兩由洋商輸之如此則每值百兩之貨前後共收稅銀六兩較之值百抽五已爲稍勝而於茶商大有裨益於國課亦不甚短絀卽曰有所短絀然爲挽救商務收回利權起見當亦有所不惜也前日接有電報云俄國商務大臣商諸英國商務大臣欲辦西倫之茶電音簡略止此一語然度其意則俄國茶商亦有捨中而就英之勢俄人若辦西倫之茶較中國必更便宜其載運必更便捷如此則中國之茶業必且漸爲西倫所奪而疲敝益將不堪矣夫以外洋商務新聞之所述者如此電報之所傳者又如彼吾乃愈爲中國此業中人寒心前者屢屢言及不蒙采用自知人微言輕不足取信今則外洋新聞其在外洋電音又具在而該業公司之淸單復歷歷可據麥君𨿽系英人尙且深爲中國遠慮而謂業此者乃反視之漠然也乎振筆書不禁大聲疾呼已論茶近聞漢口有創機器焙茶公司中外茶商均甚踴躍查中國茶葉近三十年以來歲歲減色究其故全因中國茶商不能因時置宜時求精致現在焙茶仍用土法不思攺變以致茶業日衰竟成不可收拾之局耶穌降生前二千二百年中國打仗以弓矢見長故至今考取武生仍以弓矢評定甲乙而西國槍利害則不問矣今茶亦然印度年年爭奪中國茶葉之利𨿽茶葉香味遠不及中國之純正然焙制得法大奪中國茶葉利權其所以致此之故有二英國茶商悉心講求力圖制勝一也中國茶業守舊不攺自取虧折之道二也西洋報章屢次發揮中國宜如何力圖攺變否則西洋茶市不復能以重價購中國焙制不精之茶葉無如誨之諄諄聽之藐藐而茶業一衰至此且並非無救藥之勢豈不可嘆時𨿽已晚倘若認眞整頓仍可挽回惟是宜急爲變通西洋飲茶之人非不喜華產之茶葉如能焙制得法必棄他國而取中國所產之茶葉據醫士雲中國茶葉因所產之土無惡性多服不傷人身體印度茶葉則有所不然今漢口旣有機器焙茶之舉則中國茶業𨿽不能恢復舊業然必能挽回衰局是吾西人之有茶癖者所切盻也論茶務中外通商以後出口之貨以絲茶爲大宗誠以外邦地土不及中國之相宜故中國之絲中國之茶西人所不能少者也邇來洋貨銷場日旺出口之貨不及進口之多利權逐漸外溢西人以機器繅絲僅收中國之繭中國之絲銷遂滯然猶謂有繭可抵也現在西人養蠶種桑之法反較華人爲精可以人力奪造化之功挽地利之宜於是華人亦相率而仿西法設繅絲廠廣種蠶桑以期相敵近年來𨿽未必得利而絲價日貴可知出口之貨尙多絲之利未必遂爲外人所奪若茶務一項從前較絲爲佳自印度種茶而後各國接踵而起西人旣自出茶𨿽不能不買中國之茶而已不能居爲奇貨以致上市之時貨則由彼提髙價則由彼殺低近年以來各處茶客之虧折者無不盈千累萬說者謂價由西人所定而貨固我之貨也不售由我西人𨿽欲殺低而斷不能不辦此貨則何妨稍愛何必急於賤售以致虧累不知西人如急於購辦此貨並此貨之過髙妙西人亦斷不肯錯過皆因現在印度出數旣多且制法亦妙而各國亦皆種植不僅藉銷中國之貨故西人有意爲難使居奇不售但不拆本恐更失機茶非絲比絲不卽售棧中爲日過多尙恐有朽壞之貨一時更難脫手若茶則色香味三者缺一不可今年之茶只能今年所用過時則色香味𨿽未必皆變而總不如新出之妙故茶客急於脫手而西人樂於殺價也且西人並非專因茶客之急於脫手而爲難大半皆因挑剔現在西人制茶愈制愈精中國之貨未必皆能畫一故不能盡信耳蒙意現在中國出口之貨惟藉絲茶二種絲則仿照西法可望起色而茶則仍循舊制則終難望其暢消西人旣以機器制者爲佳華商當購取西人茶樣置辦機器仿照制法若果能盡如西人之意吾知非但貨能暢銷且價亦可以昂貴不觀西人之以洋貨運來中國其初不過以西人自用之物華人以爲罕見之物而購之究竟未必盡合華人之用盡如華人之意也後來西人在華旅居日久華之風土人情喜怒哀惡均爲所悉故所造之物皆揣摩華人之意而爲之每來一物華人無不爭賈竟有日用之物習爲故常非此不可者西人商務又何怪其日興耶華人無制造之物足以動西人之目合西人之用謀西人之利惟此茶之一項本爲華人自然之利且爲西人所必不可少之物苟能日盛一日𨿽不能盡抵來貨尙可以保去利之少而乃不自整頓徒令西人藉口不亦甚可惜耶乃觀初二日報紀振興茶務一則不禁心竊喜之可見風气將開而中國茶務之衰其可望轉機矣紀云泰西所造制茶機器福州茶商已購而用之玆聞各商欲聯爲振興茶務公司漸漸購機制造已有將茶運往英國獲利而歸者觀此情形他日閩省之茶不難與印度西侖美矣邇者泰西又新出西樂果焙茶機器聞漢口茶商購以試用卽因雨沾濕之茶亦可制以出售不特色香味並美而且其價可較人工所制者加昂用此機以烘焙其妙已如此若采摘搓制皆用此機則其茶當更出色泰西各國嗜茶者莫不娓娓稱述本年漢口俄商所購之茶少於往歲因多購自泰侖也印度之茶如此之旺無他有機器以爲之也中國之茶如此之衰亦無他無機器以爲之也現在已聯爲一气有成效可中國產茶之地何勿各立公司購機制造大抵機器所出之貨惟速惟勻茶葉貴乎速者也速則色香味不走勻更不必言矣並出貨可多人工亦省風气漸開不禁爲茶商欣喜可知中國之利權𨿽失於前自不難挽回於將來西人之有益於吾中國也豈淺鮮哉或者謂茶戶皆系窮民安能自購機器曰猶之現在之繅絲廠耳從前中國皆從民戶手工繅出然售於行家提挑之後銷售洋商現在行繅絲機器以來民戶俟蠶成繭之後行客卽赴鄕收買設竈烘漧運至有絲廠之處存棧一切皆歸廠中民皆不得而知盡有售繭之家尙不知機器之若何出絲之若何絲之優劣若何茶葉而以機器制造亦猶是耳機器當由茶商購設當出茶之處俟茶葉摘采之時收而制造之與絲商之收鮮繭無異在鄕人可省烘焙之勞而茶商可得出貨之速不亦一舉而兩善備耶然則茶葉一經機器制造而茶葉卽可興旺乎在西人之論中國茶務者意猶未盡乎此也中國之茶銷售外洋者日衰恐不久全失其利曾苦諫中國急免釐金以挽回茶利華人不以爲意現在英商之集於中華茶市者由眾而寡顯爲此事之證華人不以茶務爲慮而徵稅之員明知茶稅昔多而今少但知教農茶考求種茶制茶之法而不思茶稅之重爲第一獘試取華茶之銷於英市者論之光緒二十二年由中國直往英國者計茶二十一萬九千四百零九擔其上一年則有一百萬擔相去幾至五倍今年漢口九江出茶較上年爲盛第一稔所收者約得五十五兆磅前英商遞年減少俄商增多補之惟聞俄國存茶太多今年添買者不過上年之半尙餘二十七兆五十萬磅須銷於英美二國然上年二國銷茶不過十八兆五十萬磅今年多出十兆余磅若不大減其價難於脫手但茶價賤而釐稅不減農茶之不傷本者鮮矣有門英領事傳冷卡士君嘗將各處茶務詳覆英廷雲光緒二十二年門烏龍茶共得一兆二億磅比上年減百分之五十五猶恐今年減少更甚此處種茶之處多已拋荒而並有全壞者又謂制出一兆余磅之茶值銀不過一十三萬六千圓釐金抽至二萬元出口稅抽三萬五千元兩共已居茶價三分之一日本明於先見去年將臺灣之茶稅減作每擔抽稅一元一角二分而中國仍固執其五元八角一分之稅此爲中國之失策將來茶利俱亡悔將何及十年前門產茶二十七兆二億余距今例當增多十數倍不料反少十數倍又雲中國茶務之獘非天下最巧之機所能救必將釐稅全免又兼用機器始有濟耳以此觀之西人之論中國茶務可謂詳且盡矣華人但知制茶不用機器以致茶務之衰而西人乃謂卽盡用機器尙不能挽其獘更爲推原之論大抵商務之道首在卹商而尢在農人不虧種本則種植自多種植旣多出數自旺然後再籌銷售之計統籌大局使商家必有餘利之可沾則商務自能起色此不獨茶務爲然也惟茶務尢爲最要之關鍵耳說者謂西人欲使中國茶務釐稅盡免𨿽爲中國計而亦不免有私意存乎其間大抵稅釐減則價必輕價輕則銷場𨿽廣而洋商之得利更厚恐亦非中國之利也曰不然西人此論頗爲正大釐金一項本爲西國所無西人之不直中國久矣至於稅項西人重於進口輕於出口以爲出口輕則土貨之銷廣進口重則客貨之來源少西人之利不肯外溢商務所以日旺中國現在支絀之時釐金斷不能免更何能獨免茶釐至於出口稅自不妨從減旣減出口之稅自當重加進口之稅以稅抵稅當有餘而無不足西人本有此例與之商訂想西人亦無可置喙並有此論乎若減出口之稅當不獨茶之一項卽別項貨物亦可望銷路之廣中國商務關鍵在此尙望當道者熟籌之毋執成法而不更也是則中國商民之幸也夫中國之茶銷售外洋者日衰恐不久全失其利矣而印度之卡路吉打與錫蘭山二處產茶遞年增多西報曾苦諫中國急免釐金以挽回茶利惟華人不以爲意若饕餐之徒寧殺肥而烹食之不肯寬待而常拾其所產之卵也英商之集於中華茶市者由眾而寡顯爲此事之證華人豈不知之然全不介意者豈反以英商不來而快於心乎中國茶務之將亡必矣不特華人不以茶務漸衰爲慮而徵稅之員明知茶稅昔多而今少亦不以爲意此輩但知教茶農者求種茶制茶之法而不思茶稅之重爲第一獘試取華茶之銷於英市者論之光緒二十二年由中國直往英國者祗得二十一萬九千四百零九擔其上一年則有一百萬擔相去幾至五倍今年春九江漢口二處出茶較上年爲盛第一稔所收者約得五十五兆磅前英商買茶遞年減少者俄商增多而補之惟聞俄國所存茶葉太多今年能自中國添買者不過上年之半尙餘二十七兆五十萬磅須銷流於英美二國然上年二國共銷華茶不過一十八兆五千萬磅今年出茶過限十兆余磅若不大減其價則難脫手但茶價賤而釐稅又不稍減茶農之不傷本者鮮矣又門英領事官傳冷卡士君嘗將各處茶務詳覆英廷其言足令聞者感傷彼雲光緒二十二年門烏龍茶共得一兆二億磅比其上一年減少百分之五十五猶恐年今減少更甚焉過今年之後更恐不復成茶市矣此處種茶之郡縣多已拋荒而茶田更有全壞者卡士君又指出其獘之由蓋謂制出一兆余磅之茶值銀不過一十三萬六千圓釐金抽至二萬圓出口稅抽至三萬五千圓兩共抽銀五萬五千圓已居茶價三分之一至其國日本明於先見去年將臺灣之茶稅減作每擔抽稅一元一角二分而中國仍固執其五元八角一仙之稅此乃中國之失策夫閱歷深則知識進國彊當自發奮而中國獨不然將來茶利俱亡悔將何及矣十年前門共產茶二十七兆二億余磅距今二十一年例當增多十數倍不料反減十數倍卡士君又述識時務者之意曰中國茶務之獘非天下最巧之機器所能救除必將釐稅全免又兼用機器或始有濟耳出洋茶利防獘策間嘗觀於流水而得通商之理以我之所有易彼之所無期於兩國無缺流水之爲物以此坎之盈補彼坎之絀期於彼此相平此水性之自然而亦商務盈虛消長之機也中國與外洋各國通商互市垂百餘年自五口通商長江關埠凡外國所進之貨物我幾無所不有中國之土產苟可銷者亦無一不銷於外國彼此往來貿易亦彼此互相仿效竊料數百年後凡我之土產外國必無一不自產之外國之貨物中國無一不自造之彼此通功易事如流水之兩坎相平不復再有流動之性則貿易必歸淸淡而通商之局將衰此亦天地自然之理也中國中產除湖絲外實以茶葉爲大宗每年售出外洋價值銀二千九百五萬有奇可謂中國極大之進矣物極必返盛極必衰卽無印度起而相爭亦知其非久持之局矣人情於他人之獲厚利者無不起相爭英人嗜茶成癖英商貪利如命羨極生妒日夜營謀必欲專取中國之利而後已其處心積慮則句踐沼吳之心其百折百回又愚公移山之計於是遂聘請中國茶師教以藝茶之法焙茶之方就印度天時和暖之地土膏腴之區廣種茶子不及十年居然制茶出售近年產數尢旺銷數愈增幾及中國十分之九不出十年必更駕乎中國之上矣猶幸其茶價𨿽賤茶味而不良終不及華產之味厚是以銷數猶未廣近聞印商心計更工卽買中國之茶攙入印茶以冀暢銷其始華多而印少繼則華少而英多則洋人慣飲印茶嗜華茶之癖漸淡矣以勢度之中國茶則必漸爲所奪非奪也不過彼自產茶不須問中國購買耳是則有國家者應有之利權天地盈虛往復之正理無足怪也所可怪者他國知保護本國之利產者猶且欲奪爲己有而國中則視出口之銀滔滔不返任其自然每歲漏入英之銀不下三四十萬兩絕不思挽回之術爲可異耳猶幸天誘其衷山陜滇蜀之民亦知徧種罌粟以奪洋人鴉片之利是以洋土僅銷於沿海各直省而不能越雷池一步侵灌中國土漿之銷界此亦可謂天道持平之理矣誠能外洋所獲利於我之物一一如其道以施之如用機器紡織棉花則洋布羽紗之貨入口自少矣如用機器組織羊毛則毳剡呢氈之類銷場自滯矣開礦產以出煤鐵五金則洋鐵洋煤無人顧問矣精制造以成機器則船械炮火無待他求矣推之廣種加非可可子等則洋茶之利反爲我侵多養牛羊牲畜則洋人食物惟我是資他若種葡萄以釀酒仿雪茄而制無一非可奪洋人之利苟使洋人不能以貨來我亦不必以茶往則𨿽盡失絲茶之大利猶爲保全實多無礙於保邦之治理此其救時之一策與皇朝經世文四編卷二十七禮政禮政禮論天地爲虛气而生人爲散數交通流轉於其間者二有形則貨財而無形則禮節禮節所以維持夫貨財也天地只此生物人不知惜之則耗散者益不足蓄積者益有餘而貧富之勢懸絕先聖王默識其深也於是制爲交際宴會昏喪祭之禮各稱其家而爲之則庶人不得擬士大夫士大夫不得擬君公天子其所用恆視其所有而又凶荒殺禮山澤異禮通時與地以酌劑之故古民亡僭踰之罪而資產得以常充財之出入移易隱受約制於無形而人忘其拘苦豈不簡而神哉論者深原之以爲陶育之具淺者則曰是等威之辧也人之生也衣食結而後善心生官骸之和淑樂利之所充而達也不探其實義徒執學士升降揖讓之槪之人人論儀文與論等威其精粗殊而其失要不異焉三代以降田不口受民各私其產富者厚自奉養而貧者朝夕不贍不均甚矣然而人性好矜勝文飾日滋而未已親戚宴動議方物往來饋遺重以金幣喪葬之家雪盈堂塗緇黃列進盛音樂以娛賓不如是則謂之不孝男女昏耦禮未畢而徵逋者滇門豪家以驕其裏閈而無識效之更愧厲其不若不務竭其資不止方自以爲世禮之相因遠矣非一人所得更也今夫稟气之不齊醫者不能人立之方則莫若一使之保節而脆者充壯者益固品地而生計參錯禮不能以整一而儉則可以咸遵夫儉固禮之本也先王之制牲牢玉帛之陳幾席章服之具鐘鼓笙管之奏未嘗不務從其厚矣然而瓦尊也明水也大饗腥也冠緇布也疏布之用而蒲越鞂之設也觀其所尙則其微意可知人卽至貧不能具多品矣區區簡質之備獨不有可安者乎有力者知所貴在此不在彼則其侈心不作孔子曰禮與其奢也寧儉當井田未廢且然而其爲無恆產時哉且昔之人亦嘗講求於斯矣明堂學校守養老郊社禘祫諸典徵辧古昔聚訟絲棼三代創制之精莫鉅於是議之而不敢忽焉而卒未有振興如三代之盛者何也詳行於廟朝之上而未能通於閭閻之隱增飾視聽文在實亡民气何自而治理何自而隆哉𨿽然禮樂者人情之著也斯人一日不絕卽禮樂一日不亡古之匏土等音廢矣而今未嘗無其樂也古之喪昏祭宴異矣而今未嘗無其禮也獨柰何士大夫動作自恣導亂愚甿之耳目僭越亡等生資坐消𨿽有恭儉之君宏毅之主而欲求禮樂之效於一朝卒不可復得錯曰商賈操其奇贏日遊都市亡農夫之苦有仟伯之得因其富厚交通王侯力過吏執以利相傾千里遊敖冠蓋相望乘堅策肥履絲曳縞賈子曰矯僞者出幾十萬石粟賦六百餘萬錢乘傳而行郡國此其亡行義之尢至者也董子曰累日以取貴積久以致官是以廉恥貿亂賢不肖渾淆又曰身寵而在髙位家富而食厚祿眾其奴婢多其牛羊廣其田宅博其產業蓄其積委務此而亡已以民夫天下𨿽大經此三者牣其間其气力足以驅役眾庶其勢位足以震動一時惡習之所被流蕩亡極江湖澄而風撓濁之山谷朗而霧昏之可深痛哉是故吉凶賓嘉無有品節忍爲失時而廢禮不敢見哂於戚男女愆期喪棺羈室終身只處數世淺藏禮教猖狂其咎安在昔者嘗聞父老言吾鄕俗五六十年前實未凋衣皆布素年未六十不衣裘赴飲者必先飽於家至則杯酒數周四盂略具而已而主賓揖遜情意周浹𨿽艸野之俗不盡協於古禮而禮意自勝故其時物充值約一夫之食日十數錢民無窘苦之狀有康和之樂卽一鄕以推之天下使長此而不變𨿽馴至三代禮樂不難也或謂朝廷等威之辧不爲不嚴海內遵而行之豈不甚善然如漢制命婦深衣制緣佐祭早絹上下助蠶縹絹上下而倡優下賤更繡衣絲履不能禁也賈人服緗縹而召會嘉客被墻屋以文繡不能禁也等威之辧彌嚴必有出乎其外而視等威加厲者上以責下以例奉此其於世道何裨哉無他故也能責之於下而不能倡之於上也且夫等威者上下之辧也自上下下則等級自明不上而下則何名爲等以身教者從以言教者訟獨柰何徒以法令爲哉昔海忠介令安自課二僕耕田藝蔬於民無取一毫國朝湯文正撫吳瀕去送者睹夫人輿出袖落敗棉絮屬吏爲之感涕使得如斯人者置之節鎭別千里被其澤置之輔相則天下化其淸風流之所播漸咸曉然知朴質之爲本方以奢費不知分爲恥納斯人於軌物之中而人不覺又何等威之不明爲患耶蓋介士者濁水之礬石也得之則澄不得則混然非其時崇廉而黜污則節操何由得自伸哉夫世之論禮者可以思矣嚴賈人不得衣絲之禁士經明行修始得爲吏程吏以賢不肖爲進退無資格之限淸白盈廷陰邪斂舉宮室衣服飲食器用俾僕一切而立之限家守儀型人知自愛此之謂廉恥興而等威辧等威辧而風俗淸風俗淸而財用裕財用裕而人心人心而刑罰省嗚呼豈不甚哉崇檢論馬福安昔聖人建天地之中而爲之禮所以軌範人倫整齊殊俗使人得以束身寡過而無悖夫五常之性者也自魏晉之世老莊盛行以放曠爲髙妙以禮法爲俗人一時風流相尙賢者不免阮籍居喪飲酒食肉謝安石期功不廢絲竹幼輿任達折齒畢卓甕間醉臥當時以爲名士而艷稱之以致禮壞樂崩中原傾覆故王衍將死嘆曰吾曹𨿽不如古人向若不祖尙浮虛戮力以匡天下猶可不至今日桓溫北伐至洛陽登平乘樓嘆曰遂使神州陸沈百年邱墟王夷甫諸人不得不任其責西都時王愷石崇尢爲豪侈能守禮崇讓克全貞素惟劉實兄弟而已或問江左人士於顏捨含推周伯仁之正鄧伯道之淸卞望之之節然伯仁以酒失貽譏猶染中朝余習惟望之持論侃侃當官幹實欲執正當世不肯苟同時好時貴遊子弟多慕王澄謝鯤爲達望之以爲背禮傷教欲奏推之斯眞篤禮守法王臣蹇蹇者矣夫天下非氓庶犯法罹罪之足憂而士大夫棄禮蔑義罔識廉恥之可畏誠以士大夫者教化之紀綱風俗之原本而人心以爲轉移者也故朝廷崇禮百僚奉法士大夫以名教相尙節行相髙而風俗人心未有不歸於端厚者也朝廷棄禮百僚壞法士大夫以浮虛相祖放縱相師而風俗人心未有不歸於邪薄者也然則天下之要道可知已欲民知義莫如尙廉隅欲民知禮莫如惇矩矱欲民貴信必不可以巧詐欺之欲民興仁必不敢以刻薄行之立身以淸白奉公爲賢當官以勤事盡職爲恪立朝以忠厚正直爲敬行事以秉禮尙義爲宗一時士大夫風流篤厚凡爲驕逸淫縱自放於禮法之事皆兢兢焉防其萌杜其漸是以君子勤禮小人盡力廉恥篤於鄕閭禮義興於家衖而無奇衰不軌之民以污我大化者由上之人不以防檢爲迂而力崇之之效也嘗觀東漢風俗之美其時郭有道陳仲弓王彥方營幼安之徒皆以匹夫爲善於家而鄕裏化之爭訟者望閭而返盜竊者咸畏其知示以上之風旨而士大夫又皆身爲表率吾見禮教之興不必俟讀懸書而後浹於民心也是在有風俗人心之責者加之意而已大典遵議大禮疏道光三十年曾國藩奏爲遵旨敬謹詳議事正月十六日皇上以大行皇帝朱諭遺命四條內無庸郊配廟祔二條令臣上詳議具奏臣等謹於二十七日集議諸臣皆以大行皇帝功徳懿鑠郊配旣斷不可易廟祔尢在所必行直道不泯此天下之公論也臣國藩亦欲隨從眾議退而細思大行皇帝諄諄告誡必有精意存乎其中臣下鉆仰髙深苟窺見萬分之一亦當各獻其說備聖主之博采竊以爲遺命無庸廟祔一條考古準今萬難遵從無庸郊配一條則不敢從者有二不敢違者有三焉所謂無庸廟祔一條萬難遵從者何也古者祧廟之說乃爲七廟親盡言之間有親盡而仍不祧者則必有徳之主世世宗祀一在七廟之數若殷之三宗周之文武是也大行皇帝於皇上爲你廟本非七廟親盡可比而論功徳之彌綸又當與列祖列宗同爲百世不祧之室豈其弓劍未忘而烝嘗遽別且諸侯大夫尙有廟祭以天子之尊敢廢升祔之典此其萬難遵從者也所謂無庸郊配一條有不敢從者二何也古聖制禮亦本事實之旣至而情文因之而生大行皇帝仁愛之徳同符大造偶遇偏災立頒帑項年年賑貸薄海含哺粒我烝民后稷所以配天也禦宇三十年無一日之暇逸無須臾之不敬純亦不已文王所以配上帝也旣已具合撰之實而欲辭升配之文則普天民臣之心終覺不安此其不敢從者一也歷考列聖升配惟世祖章皇帝系由禦史周季琬奏請外此皆繼統之聖人特旨舉行良由上孚昊眷下愜民情毫無疑義也行之旣久遂爲成例如大行皇帝徳盛化神卽使無例可循臣下猶應奏請乎成憲昭昭曷敢踰越傳曰君行意臣行制在大行皇帝自懷謙讓之盛意在大小臣工宜守國家之舊制此其不敢從者二也所謂無庸郊配一條有不敢違者三何也壇壝規模尺寸有定幹隆十四年重加繕修一一石皆考律呂之正義按九五之陽數增之不能攺之不可七廟配位各設靑幄當初幄制闊大幹隆三年量加修攺今則每幄之內僅容豆籩七幄之外幾乏餘地我大行皇帝慮及億萬年後或議增廣乎壇壝或議裁狹乎幄制故定爲限制以身作則俾世世可以遵循今論者或謂西三幄之南尙可添置一案暫爲目前之計不必久遠之圖豈知人異世而同心事相沿而愈久今日所不敢言者亦萬世臣子所不敢言者也今日所不忍言者亦萬世臣子所不忍言者也經此次朱諭之嚴切盈廷之集議尙不裁遵行則後之人又孰冒天下之不韙乎將來必至修至基址輕變舊章此其不敢違者一也古來祀典興廢不常或無其祭而舉之或有其禮而罷之史冊所書不一而足唐垂拱年間郊祀以髙祖太宗髙宗並配後開元十一年從張說議罷太宗髙宗配位宋景佑年間郊祀以藝祖太宗眞宗並配後嘉佑七年從楊畋議罷太宗眞宗配位我朝順治十七年合祀天地日月星辰山川於大享殿奉太祖太宗以配厥後亦罷其禮典制攺議乃古今所常有我大行皇帝慮億萬年後愚儒無知或有罷唐宋罷祀之例妄行陳奏者不可不預爲之防故朱諭有曰非天子不議禮以爲一經斷定則巍然七幄與天長存後世增配之議尙且不許罷祀之議更何自而興所以禁後世者愈嚴則所以尊列祖者愈久此其計慮之周非三代制禮之聖人而能如是乎大行皇帝以制禮之聖人自居臣下何敢以尋常之識淺爲窺測有尊崇之虛文無謀事之遠慮此其不敢違者二也我朝以孝治天下而遺命在所尢重康熙二十六年孝莊文皇帝遺命云願於遵化州孝陵近地擇吉安厝當時臣工皆謂遵化去太宗昭陵千有餘裏不合祔葬之例我聖祖仁皇帝不敢遵遺命而又不敢成例故於孝陵旁近建暫安奉殿三十餘年未敢竟安地宮至雍正初始敬謹蕆事嘉慶四年髙宗純皇帝遺命云廟號無庸稱祖我仁宗睿皇帝謹遵遺命故𨿽幹隆中之丰功大烈而廟號未得祖稱載在會典先後同揆矣此次大行皇帝遺命惟第一條森嚴可畏若不遵行則與我朝家法不符且朱諭反覆申明無非自處於卑屈而處列祖於崇髙此乃大孝大讓古之盛徳也與其以尊崇之微忱屬之臣子孰若以莫大之盛徳歸之君父此其不敢違者三也臣竊計皇上仁孝之心兩者均有所歉然不奉升配僅有典禮未備之歉遽奉升配旣有違命之歉又有將來之慮是多一歉也一經大智之權衡無難立判乎輕重聖父制禮而聖子行之必有默契於精微不待臣僚擬議而後定者臣職在秩宗誠恐不詳不愼皇上他日郊祀之時上顧成命下顧萬世或者怵然難安則禮臣無所辭其咎是以專摺具奏干瀆宸嚴不勝惶悚戰栗之至請親理大政疏咸豐十一年奏爲政柄下移無以服眾應請皇太后親理大政並另簡近支親王輔政以正國體而順人心恭摺仰祈聖鑑事竊惟朝廷政柄操之自上非臣下所得而專我朝君臣之分極嚴尢非前朝之比自文宗顯皇帝皇馭上升皇上嗣位聰明天亶尙在齡全在輔政得人同民好惡方足以資佐理如怡親王載垣鄭淸王端華等非不宣力有年然而赫赫師尹民具爾瞻今竟以之當秉政鉅任攬君國大權以臣僕而代綸音挾至尊以令天下實無以副寄托之重而饜四海之心在該王等不過以承寫朱諭爲詞居之不疑不我皇上以宗子鉆承大統天與人歸原不以朱諭之有無爲定至贊襄政務一節則當以親親尊賢爲斷不得專以承寫爲憑何也先皇帝彌畱之際近支親王多不在側仰窺顧命苦衷所以未畱親筆朱諭者未必非以輔政難得其人以待我皇上自擇而任之以成未竟之志也今嗣聖旣未親政皇太后又不臨朝是政柄盡付之該王等數人而所擬諭旨又非盡出自宸衷其托諸掣簽簡放請鈐用符信圖章在該王等原欲以此取信於人無如人皆不能相信民可畏天下難欺縱可勉彊一時不能行諸日久如禦史董元章條陳四事極有關系應準應駮惟當斷自聖裁廣集廷議以定行止該王等果知以國事爲重亦當推賢虛己免蹈危疑乃徑行擬旨駮斥已開矯竊之端大失民臣之望命下之日中外譁然自古天無二日民無二王禮樂徵伐自天子出凡統兵將帥曁各省疆臣皆受先皇帝特簡𨿽當勢處萬難無不思竭力圖報者亦以統於所尊故能一誠不貳今一旦政柄下移疑莫釋道路之人見詔旨皆曰此非吾君之言也此非吾後母聖母之意也一切發號施令眞僞難分眾情洶洶咸懷不服不獨天下人心日形解體且恐外國聞知亦覺與理不順又將從而生心所關甚大夫天下者宣宗成皇帝之天下傳之文宗顯皇帝以付之我皇上踐阼者也昔周之世武王崩成王立周公相之本朝攝政王之輔世祖亦猶周公之相成王疏不間親典冊具在以周公禮聖尙不免管蔡流言迨風雷示警於金縢而忠棐益見現在近支諸王中能知大體邁於載垣端華尙不乏人一切離間之言應請毋庸過慮又知垂簾聽政之制宋宣仁太后稱爲女中堯舜情歡洽國本無傷我文王后當家初年𨿽無垂簾明文而有聽政實用因時制宜惟期允當不易爲今之計非皇太后親理萬幾召對臣無以通下情而正國體非另簡近支親王佐理庶務盡心匡弼不足以振綱紀而順人心惟有吁懇皇上俯納芻蕘卽奉皇太后權宜聽政二聖並崇而於近支親王中擇賢而任仍秉命以行以待我皇上親政以前一切用人行政大端不致變更紊亂以承郅治於無窮宗社幸甚民臣幸甚如此庶於親親尊賢之大經旣不相悖且於該王等亦可保全終始受福良多此皆中外臣工所欲言而未發者臣先爲言之臣忝爲大臣受國厚恩屢奉先皇帝手詔嘉勉云朕所望於該大臣者至大至遠又奉有忠勇性成赤子報國等諭每誦天語感激涕零今外患固宜亟平而內憂尢當早慮臣天良所何忍不言何敢不言伏願皇上干綱獨斷迅賜施行並請將此摺發交惠親王惇親王醇郡王等公同閱看如有尙未盡善之處應令大學士九卿科道集議以聞庶大局可全而人心可定謹不揣冒昧披瀝上陳無任激切待命之至學校請推廣學校疏李端棻奏爲時事多艱需材孔亟請推廣學校以勵人才而資禦侮恭摺仰祈聖鑑事竊臣聞國於天地必有與立言人才之多寡系國勢之彊弱也去歲軍事旣定皇上順窮變通久之義將新庶政以圖自彊恐辦理無人百廢莫舉特降明詔求通達中外能時用之士所在咸令表薦以備擢用綸綍一下海內想望以爲豪傑雲集富彊立致然數月以來應者寥寥卽有一二或僅束身自好之輩罕有濟難瑰偉之才於側席盛懷未能盡副夫以中國民眾數萬萬其爲士者十數萬而人才乏絕至於如是非天之不生才也教之之道未盡也夫二十年來都中設同文館各省立實學館廣方言館水師武備學堂自彊學堂皆合中外學術相與講習所在而有而臣顧謂教之之道未盡何也諸館皆徒習西語西文而於治國之道富彊之原一切要書多未肄及其未盡一也格致制造諸學非終身執業聚眾講學不能致精今除湖北學堂外其餘諸館學業不分齋院生徒不重專門其未盡二也諸學或非試驗測繪不能精或非遊歷察勘不能確今諸館未備圖器未遣遊歷則日求之於故紙堆中終成空談無自致用其未盡三也利祿之路不出斯途俊慧子弟率從事帖括以取富貴及旣得科第遂與學絕終爲棄材今諸館所教率自成童以下苟逾弱冠卽已通籍𨿽或向學欲從未由其未盡四也巨非一木所能支橫流非獨柱所能砥天下之大事變之亟必求多士始濟艱難今十八行省祗有數館每館生徒祗有數十士之欲學者或以地僻而不能達或以額外而不能容卽使在館學徒一人有一人之用尙於治天下之才萬不足一於功課不精成就無幾其未盡五也此諸館所以設立二十餘年而國家不一收奇才異能之用者惟此之故曰然則巖穴之間好學之士豈無能自積學以待驅策者曰格致制造農桑兵礦諸學非若考據詞章帖括之可以閉戶獺祭而得也書必待繙譯而後得讀一人之學能繙籍乎業必待測驗而後致精一人之力能購器乎學必待遊歷而後徵實一人之身能履地乎此所以𨿽有倜儻有志之士或學焉而不能成或成焉而不能大也乃者欽奉明詔設官書局於都畿領以大臣以重其事伏讀之下仰見聖神措慮洞見本原臣於局中一切章程𨿽未具悉然知必有良法美意以宣達聖意闡揚風化者他日奇才異能由斯而出不可勝數也惟育才之法匪限於一途作人之風當徧於率土臣請推廣此意自京師以及各省府州縣皆設學堂府州縣學選民間俊秀子弟年十二至二十者入學其諸生以上欲學者聽之學中課程誦四書通監小學等書而輔之以各國語言文字及算學天文地理之粗淺者萬國古史近事之簡明者格致理之平易者以三年爲期省學選諸生年二十五以下者入學其舉人以上欲學者聽之學中課程誦經史子及國朝掌故諸書而輔之以天文輿地算學格致制造農桑兵礦時事交涉等學以三年爲期京師大學選舉貢監年三十以下者入學其京官願學者聽之學中課程一如省學惟益加專精各執一門不遷其業以三年爲期其省學大學所課門目繁多可仿宋胡瑗經義治事之例分齋講習等其榮途一歸科第予以出身一如常官如此則人爭濯磨士知向往風气日開技能自成才不可勝用矣或疑似此興作所費必多今國家正值患貧何從籌此巨臣查各省及府州縣率有書院歲調生徒入院肄業聘師講授意美法良惟奉行旣久積習日深多課帖括難育異才今可令每省每縣各攺其一院增廣功課變通章程以爲學堂書院舊有公其有不足始撥官補之因舊增廣則事順而易行就近分籌則需少而易集惟京師爲首善之區不應因陋就簡示天下以朴似當酌動帑藏以崇體制每歲得十餘萬規模已可大成中國之大豈可以此十餘萬爲貧富哉或又疑所立學堂旣多所需教習亦眾恐乏人堪任此職臣以爲事屬創始學者當起於淺近教者亦無取精深今宜令中外大吏各舉才任教習之士悉以名聞臣就地聘延或考試選補海內之大必有可以充其任者學堂旣立遠之得三代庠序之意近之采西人廠院之長興賢教能之道思過半矣然課其記誦而不廓其見聞非所以造異才也就學者有日進之功其不能就學者無講習之助非所以廣風气也今推而廣之厥有與學校之益相須而成者蓋數端焉一曰設藏書樓好學之士半屬寒畯購書旣苦無力借書又難其人坐此孤陋寡聞無所成就者不知凡幾髙宗純皇帝知其然也特於江南設文宗文匯文瀾三閣備庋祕籍恣人借觀嘉慶間大學士阮元推廣此意在焦山靈隱起立書藏津逮後學自此以往江浙文風甲於天下作人之盛成效可也泰西諸國頗得此道都會之地皆有藏書其尢富者至千萬卷許人入觀成學之眾亦由於此今請依幹隆故事更加增益自京師及十八行省省會咸設大書樓調殿板及各官書局所刻書籍曁同文館制造局所譯西書按部分送各省以寔之其或有切用之書爲民間刻本官局所無者開列淸單訪畫價值徐行購補其西學書陸續譯出者譯局隨時咨送妥定章程許人入樓看讀由地方公擇好學解事之人經理其事如此則向之無書可讀者皆得以自勉於學無爲棄材矣古今中外有用之書官書局有刻本者居十之七八每局酌提部數分送各省其費至省其事至順一奉明詔事卽立辦而餉遺學者增益人才其益蓋非淺鮮也二曰創儀器院也格致寔學咸藉試驗無視遠之鏡不足言天學無測繪之儀不足言地學不多見礦質不足言礦學不習汽機不足言工程之學其餘諸學率皆類是然此等新器所費不資家卽素封亦難備購學何從進業焉能成今請於所立諸學堂咸別設一院購藏儀器令諸學徒皆就試習則實事求是自易專精各器擇要而購每省撥萬金以上已可粗備此後陸續添置漸成大觀則其費尙易措籌而學徒所成視昔日紙上空談相去遠矣三曰開譯書局也兵法曰知己知彼百戰百勝今與西人交涉而不能盡知其誠僞此見弱之道也欲求知彼首在譯書近年以來制造局同文館等處譯出刻成已百餘種可謂知所務也然所譯之書詳於術藝而於政事於彼中治國之本末時局之變遷言之未盡至於學校農政商務鐵路郵政諸事今日所亟宜講求者一切章程條理彼國咸有專書詳哉言之今此等書悉無譯本又泰西格致新學制造新法月異歲殊後來居上今所已譯出者率十年以前之書且數亦甚少未能盡其所長今請於京師設大譯書館廣集西書之言政治者論時局者言學校農商工礦者及新法新學近年所增者分類譯出不厭詳博隨時刻布廉值發售則可以增益見聞開廣才智矣四曰廣立報館也知今而不知古則爲俗士知古而不知今則爲腐儒欲博古者莫若讀書欲通今者莫若閱報二者相須而成缺一不可泰西每國報館多至數百所每館每日出報多至數萬張凡時局政要商務兵機新藝奇技五洲所有事故靡所不言閱報之人上自君後下自婦孺皆足不出戶而於天下事了然也故在上者能措辦庶務而無壅蔽在下者能通達政體以待上之用富彊之原厥由於是今中國邸鈔之外其報館僅有上海漢口廣州香港共十餘所主筆之人不學無術所言率皆淺陋不足省覽總署海關近譯西報然所譯甚少又未經印行外間末由得見今請於京師及各省會並通商口岸繁盛鎭埠咸立大報館擇購西報之尢善者分而譯之譯成除恭繕進呈禦覽並咨送京外大小衙門外卽廣印廉售布之海內其各省政俗土宜亦由各館派人查驗隨時報聞則識時之俊日多干國之才日出矣五曰選派遊歷也學徒旣受學數年考試合格者當選髙才以充遊歷遊歷之道有二一遊歷各國肄業於彼之學校縱覽乎彼之工廠精益求精以期大成一遊歷各省察驗礦質鉤核商務測繪輿地查閱物宜皆限以年期厚給薪俸隨時著書歸呈有司察其切寔有用者爲之刊布優加獎勵其遊惰而無狀者官則立予降黜士則奪其出身數年之後則輶軒絕域之士斐然成章郡國利病之書備哉粲爛矣或疑近年兩次所派遊歷學生未收大效不知前者所派遊歷乃職官而非學童在中國固未經講求至外洋亦未嘗受業故事涉空衍寡有所成其所派學生又血气未定讀中國書太少遽遊歷絕域易染洋風𨿽薄有技能亦不適於用今若由學堂選充兩獘俱免其所成就必非前此之所能例也且旣有官書局大學堂以爲之經復有此五者以爲之緯則中人以下皆可自勵於學而奇才異能之士其所成就益遠且大十年以後賢俊盈庭不可勝用矣以修內政何政不舉以雪舊恥何恥不除上以恢列聖之遠猷下以攝彊鄰之狡詐道未有急於是者若仰蒙采擇乞飭下中外大臣妥議章程取旨施行臣愚一得之見是否有當伏乞皇上聖鑑訓示謹奏振興學校論夢畹生喟然而嘆曰嗟乎我蓋觀於日本各學校規模而知我華古制𨿽亡猶可求諸海外也古者家有塾黨有庠術術有序國有學比年入學中年考校一年視離經辧志三年視敬業樂五年視博習親師七年視論學取友謂之小成九年知類通達彊立而不反謂之大成而又教之以秋版春戈俾知武事不可不講求更以弦歌抒其郁勃法良意美迥越尋常自後世風教日非有力之家各自延師以課子弟窮氓編戶食力尙虞不給安能修脯之資遂坐令子弟目不識一丁竟罔知天地古今爲何事日本則異是學校皆由國家設立子弟甫勝衣卽就傳有不送令入塾者科父母以應得之愆於是通國無不識字之民卽賤若輿臺猶且暇則手一編研求義理而尙何有逆倫犯上顯悖王章者哉友人南摩綱紀髙等學校教諭也嘗以校中章程見示其大略分爲三科一曰理化學二曰博物學三曰文學皆修學三年始得卒業而又每科中分爲數目理化學中有教育學倫理學英語數學物理學化學手工圖畫音樂體操博物學中有教育學倫理學英語數學化學礦物學地質學植物學動物學生理學農業圖畫音樂體操文學中有教育學倫理學國語漢文英語地理歷史理財哲學音樂體操其意謂先授以教育倫理二端俾知淑世持躬自有大道然後各專一業以爲進身之階而又於閒暇之時教以鳴琴賦詩使之怡情悅性迨午飯後則有數時習武以彊壯其筋力不致委靡哀頹也洎乎學業旣成則復遴入師範學校中俾知爲師之道其學分三類一曰尋常小學科二曰髙等小學科三曰尋常中學科其尋常小學科及髙等小學科所授生徒有男有女蓋年方髫齡兩小無猜也及至尋常中學科則皆男子矣計尋常小學科分九目曰讀書曰作文曰習字曰算術曰圖畫曰英語曰手藝曰唱歌曰體操入此者四年而卒業髙等小學科分十二目曰讀書曰作文曰習字曰算術曰地理曰歷史曰理科曰圖畫曰英語曰裁縫曰唱歌曰體操入此者亦四年而卒業尋常中學科分十五目曰倫理曰國語曰漢文曰第一外國語曰第二外國語曰地理曰歷史曰數學曰博物曰物理曰化學曰習字曰圖畫曰唱歌曰體操入此者凡五年始卒業推其原始大約仿自泰西而其法實與中國古時暗合所謂體操卽泰西學校中午後縱令學生至隙地嬉娛蹴踘秋千隨心所欲日本則教以技勇距躍曲踴躍馬橫戈𨿽王謝名流金張子弟亦無不短衣窄袖與士卒爲儔日人之重武功不於此可見乎顧小學𨿽兼收女子然除縫紉之外皆爲男子之所爲於是另設女子學校於其旁俾右族嬌娃得以專心肄習其一爲女子髙等師範學校分科目爲十七曰倫理曰教育曰國語曰漢文曰英語曰數學曰簿記曰地理曰歷史曰博物曰物理曰化學曰家事曰習字曰圖畫曰體操凡四年而卒業一爲髙等女學校分科目爲十三曰倫理曰國語曰漢文曰英語曰數學曰理科曰地理曰歷史曰家事曰習字曰圖畫唱歌曰體操凡五年而卒業一爲幼園此園之設專使女子髙等師範學校中生徒研究保育之法園中所收幼女皆在三齡以上六齡以下分課程爲二十曰修身曰物名曰積片曰排版曰排箸曰排環曰畫曰剌紙曰縫曰剪紙曰組紙曰摺紙曰織紙曰豆制曰搏土曰系綫曰數曰讀書書字曰唱歌曰遊嬉嘗謂中國女子不能讀書識字以致於綱常倫理未免有虧然僅讀書則織紝縫紉任將誰屬𨿽有紙閣蘆簾之樂其如酒漿中饋何今於讀書識字之餘復使之修身以知禮節授之縫紉以習女紅俾他時三日入廚不致一籌莫展而其始則以積片排板等事開豁其心思女子之心靈靈則易於解悟女子之心靜靜則獨具聰明他時賦茗頌椒流傳佳話何莫非此學校肇其端哉故愚以爲我中國於學校一端必不可緩而女學校尢爲當務之急所當變通盡善一律推行因就南摩君所示章程推廣言之以告有師保之﹝責﹞﹝貴﹞者去學校積獘以興人材論王韜國之彊弱何由哉爲土地有大小歟爲士卒有多寡歟抑爲器械有利鈍歟蓄積有虛寔歟余以爲皆非也然則何由人材之盛衰爲之也今夫工師之爲宮室伐木於山相其大小長短度材而用之及其功之成崇臺廣榭萬戶千門輪焉奐焉莫不備極工巧國之於人材亦然量能而授事度材而任職百事由以舉眾務由以成自古治化之隆莫若堯舜之世堯舜之聖豈其一人獨勞於上哉亦在乎得人而任之而已故使禹堙洪水稷播百谷伯夷典禮夔典樂契掌教臯陶掌刑而後教化成周有十亂而國以興漢有三傑而基業以立至後世盛衰彊弱未有不由此者然則人主欲治天下其有急於斯者乎地之於艸木何地不生國之於人材何國蔑有然則盛衰有不同者無他由乎養與不養焉耳欲養人才有必興學校古者三代之時自王畿至於諸侯之國莫不有學其制甚備其設甚廣人心旣正而風俗自馴教化旣洽而材有俊自出此後世所以不及也今之議者莫不知此多設博士增置生徒學校之盛百倍曩時然士務虛文而薄寔行其能有通當世之務者百不一二焉是何也豈人材之不如古哉今之教學者皆本其方也周官大司徒以鄕三物教萬民而有賓興之一曰六徳智仁聖義忠和二曰六行孝友睦任卹三口六藝禮樂射禦書數以是爲銓選之法則當時之所謂有學者可知曰六徳曰六行則豈今之習章句誦傳注之謂乎曰六藝則豈今之騖空文逞浮辭之謂乎是以當世之士徳有行足以爲人之師才能足以應當世之務教其所用而用其所教於是學校之廢興爲人才之盛衰而治化之所以致隆有者實由於此矣今也學校𨿽設而風俗不馴生徒𨿽多而材俊不出若此則學校將何所用哉徒視爲粉飾太平之具而有已竊以爲其獘有五請得而備論之古之教學不惟其書惟其行不惟其理惟其事孔子曰吾欲無言又曰我無行而不有與二三子者又曰行有餘力則以學文以教人以徳行爲先而不專以讀書爲事也公明宣學於曾子三年不讀書曰宣見夫子居家庭應賓客居朝廷說之學而未能也則當時之所謂學者豈專在於書乎小學教人以灑掃應對之節禮樂射禦書數之文莫非事也使人從事於日用寔務而至於其理則不必縷析以告之也故孔子罕言利與命與仁而子貢曰夫子之文章可得而聞也夫子之言性與天道不可得而聞也夫教之以寔事程之以寔功於是乎實材出矣可以通當世之務可以供國家之用今之所謂學者牽制章句剖析文義獘獘焉用力於末節而不復顧其行誼如何其不爲帖括所拘者又復髙談性命衍說仁義細析毫芒而至於錢谷財賦之事茫然罔曉也曰彼非吾事也亦不恥其不知故今之學者不惟其行惟其書不惟其事惟其理若是則望寔材之出不亦難乎是其爲獘一古者治教出於一上自人主下至比長閭胥莫非師也而無所謂掌教之官者吏乃師也非有徳行道藝者不能爲史其爲吏者必其足爲人師者及至後世治教分而儒吏判掌錢谷刑獄之事名之曰吏掌學校教授之任名之曰儒吏自爲吏儒自爲儒二者不相謀而互相訾嗷爲吏者不知先王之治道而專以法令從事爲儒者不知經世之務而專以浮文是尙故學校之盛衰不關於治化之隆替是其爲獘二古者仕學爲一子夏曰仕而優則學學而優則仕子產曰吾聞學而後入政未聞以政學者也古者學校所教者莫非實事故士之入學者大而禮樂刑法細而錢谷算數莫不曉暢而諳歷故𨿽未入仕而其所以可仕之故固已了然他日服官施而行之耳舉而措之耳學其所仕而行其所學欲治效勿成得乎今也所學者章句所業者文詞所志者科名焉耳其於當世之利害錢谷兵刑之實務漠然置之度外如是欲學爲博士則得矣爲童子師則得矣及士而爲仕則棄唔呫嗶之習而從事於簿書案牘是猶不習操舟而泛於海其不爲滑吏狡胥所姍笑者幾希所用非所學所學非所用仕學歧而爲二遂使詆儒者爲迂夫如是𨿽使天下之人盡讀書尙虛文而飾太平則可矣望其治化之隆則未也是其爲獘三古者文武出於一途有文事者必有武備文以治國武以扞難猶之水火之性異而相爲用故古者射禦並於六藝而教之於學所以使其嫺於武事一有徵戰人皆知兵可以據鞍而從戎今之武人率不知禮讓爲何物儒者亦藐視武事以爲非我所宜知於是文武分爲二途而士气之頹靡愈不可救是其爲獘四古者人專學一事學成而仕終身不易其任故臯陶作士益作虞夔典樂伯夷典禮終始一官不遷他職是故其爲事專而功莫不成漢儒治專門之學伏生於書申公於詩二戴於禮皆以畢生之力專治一經故其爲說深微非後世所及今也不然方其學也兼習諸經涉獵雜書散漫無紀或搜抉異聞徒供談柄故𨿽以十數年之學而識見議論不加進及其服官今日治吏曹明日移刑曹未及熟其職事則又轉而之他夫今日典禮而明日典刑𨿽伯夷臯陶胡能底其績今日治詩而明日治書𨿽伏生申公不能通其義今者人材之壞正坐此是其爲獘五今在上者苟能畱意於此取士以徳行道藝則獘去其一使士通世務吏知治道則獘去其二學其所仕而行其所學使悉當其用則獘去其三文武歸爲一途儒知戰陣將知仁義則獘去其四使士專治一經專學一事隨其材之成官之終身則獘去其五五獘去則眞材出而國勢不振者未之有也不然學校之興廢不關乎人材之盛衰而徒爲具文不深可惜哉論中國設立學堂宜先定普通學章程自北省拳匪亂後朝廷銳意求新詔令永廢八股攺作講義策論以期士人講求實學尢貴博通中外一時薄海人民耳目一新無不歡欣鼓舞然在鴻才碩學平時旣博通今古固不患攺弦更張而占嗶之士向惟沈溺於八股之中一切有用之書素視爲雜覽而未嘗一寓目故一聞攺制則無不瞠目咋舌而莫知所措然論博通今古固非天資學力兼到之人斷不能遽臻此詣而若尋常之講義策論則八股之士文理旣通則不過攺頭換面亦尙無不可以敷衍從事博通今古無論攺制不攺制皆爲士人應爲之事固不待詔廢八股而始張皇也惟今日人才卽能博通今古尙不足爲濟時之具大抵通商以來歐洲各國鶚視鷹瞵玩中國於股掌之上者無非恃其人才之盛實學之多故中國而欲與之爭能自不能不學彼之學旣欲學彼之學則旣不能不博通今古尢不能不博通中外今之學者不更大難於昔耶人生精力各有所限旣欲兼習西學則中學亦宜從簡則庶無顧此失彼顧彼失此之獘否則務得貪多反至不稂不莠學問之始基要在最初之進步故於訓啟童蒙尢關緊要現在頒行新政各省擬廣設學堂中西並課在課西學是宜悉照彼國章程按西人課學定章各國大略相同童子入學識字後初讀某書繼讀某某等書謂之普通學或因精力不濟或因急於謀生則旣得普通之學亦足以應世若力求精通則由普通而課以專門各視其人之性之所近及力之所致𨿽有淺深髙下之殊而無不可獨樹一幟學堂旣多學歸一律自無紛歧之誤廢棄之虞故凡舉國之人無不識字無不習普通之學且所學亦未有無用者亦何怪其人才之盛我中國童子自入學識字後課以三言四言五言淺近之書再讀四書五經多則讀十三經然後握管爲文是爲中國普通之學然讀完以上之書至握管爲文是欲將來求取功名者否則有僅識字者有僅讀小書者有僅讀四書者有𨿽開經而廢棄者此種子弟或略識之無或僅能寫帳書條而求一文理通暢者曾不數數覯故中國鴻儒碩彥𨿽不乏人而人才總不能盛者皆因不能講求普通之故也現在舉行新政教子弟者欲仍舊貫則旣恐迂途欲學新法則又虞﹝躐﹞﹝獵﹞等是於師生皆病無可折衷𨿽已設之各學堂皆又啟蒙課本然各自爲法不能一律不能據爲定程故蒙意現旣欲廣設學堂章程宜歸劃一處今之世子弟斷不能不學西學然亦必中文通達則西學方爲有用否則不過多一西人耳與中國何益哉夫欲先學中學則必先定中學章程不簡不繁皆歸有用𨿽學無盡期而亦必予以限止自入學至畢業一效西人普通之例斟酌盡善朝廷著爲令典四海可以從風或請朝廷諭飭翰林院編緝或由各疆吏延請名儒釐訂奏請核議凡子弟入學者卽無意深求而此普通之學則必使畢業官課如此則鄕裏之授受者亦有所依歸不致有自我作古師心自用者矣人雲中國之貧在貧富之不均我謂中國之弱在乎學問之不均若仿普通之法則學問何患其不均而人才又何患其弱於歐西哉中國創設學堂宜先除流獘說學堂美事也今且奉旨創興矣天生民而作之君作之師原以使先知覺後知先覺覺後覺苟無學堂之設民且蠢蠢如鹿豕無復知孝弟忠信禮樂詩書也安所得指爲流獘且泰西諸大國學堂之多而且巨誠有悉數難終者試以英國計之小學堂多至二萬八千所中學堂多至一千四百三十所大學堂多至一十一所法國則官民所設公私學塾共計七萬五千數百所用能使人才輩出智慧大開我國唐虞三代之制無存術序黨庠空談舊典童子勝衣就傳類皆人自爲師亦何怪貧賤孤寒者無力讀書以至終其身不能識一丁字哉邇來皇上新猷丕煥綸音疊降令各都邑將書院攺爲學堂凡在少年類得弦誦鼓歌同沾化雨從此入堂肄業者以中學爲體以西學爲用知識日啟學業日精行之數十年不特足與泰西並駕齊驅卽三代上術序黨庠之宏規亦何難復見於今日𨿽然天下事有一利必有一獘惟先去其獘之甚者斯利乃由漸而振興今者中國各郡邑所設新學堂已無異星羅棋布或中西兼教或偏重西文或謂和文與我華最合宜因先以和文課子弟揚鑣分道蔚然秩然然問之个中人則謂獘竇之多亦有言之而未易盡者獘何在一在創辦之人原若輩之創辦學堂也豈眞思啟迪我華人子弟哉不過欲於中取利耳當歲在戊戌皇上詔令將各省庵觀寺院攺爲學堂若輩遂魚肉僧尼藉口於詔令之難違責令將產業交出僧尼迫於勢焰罔敢不遵而試問學堂果名實相符乎果能以僧尼之香火錢樂育後進乎亦維假公濟私有名無實已耳及今歲旨下將書院攺學堂則又垂涎書院經費千方百計稟諸有司其題目甚堂皇其章程彌周至說者謂若輩卽使涎之不得而每一學生入學肄業有膳費有修金有紙筆書籍價而招旣足額僅延一二教習閱數日一課文藝每日午後一二時練體操座有臯比虛張門面而經理者已私橐充盈矣一在來學之人朝廷旣銳意維新凡父兄之屬望殷勤者莫不欲以新學訓其子弟乃子弟入堂誦習不肖者祗面戴金邊眼鏡身穿短窄短衣不中不西日在花天酒地中遊蕩閒有心存向上者又以信康梁逆說動稱易中國爲民主人人皆得操自主之權甚且訕謗聖慈阿附巨逆無知妄作聞者幾爲之怒髮衝冠嘗見某學堂將次畢業之某學生所撰挽袁太常聯語首云繼六君子而流血其意蓋以太常擬康廣仁譚嗣同諸逆臣噫太常之被戮忠也豈得與謀逆不遂肆諸市朝者同年而語在某學生固漫無知識而爲之師長者柰何亦充耳若不聞乎又聞某學堂教習夙喜撲責生徒一日生徒竟羣擁至總辦前請易他人主講總辦斥其妄則曰我儕皆有自主之權不特師長不能管我儕卽爾總辦亦豈能約束其狂妄若此其紕繆若此𨿽極學問鴻博亦必以乖戾恣睢僨厥事矧其生平志向惟以國民黃種歷史愛力團體等惡俗不堪之字炫異矜奇而學堂尙得爲美事乎彼入學者尙能知有孝弟忠信禮樂詩書乎今欲痛除其獘必先由朝廷簡一管學大臣如學政之職以時赴各省行而以府學教授監察郡治學堂州縣學學正教諭訓導監察州縣治學堂經費則責成地方官以時給發俾創辦者不得染指於其間教習則先由管學大臣試之必試可而後準其設教學生於入堂時取具不得沾染逆說之結有染者立時斥出以示之懲如是則獘旣除而利自興庶足副皇上降旨創興之美意乎不禁而跋望之毀寺觀以充學堂經費議前日本館接奉本月初二日西安行在電傳上諭略謂人才爲政事之本作育人才端在修明學術除京師已設大學堂應行切實整頓外著各省所有書院於省城均攺大學堂各府及直隸州均攺設中學堂各州縣均攺設小學堂並多設蒙養學堂其教法當以四書五經綱常大義爲主以歷代史監及中外政事藝學爲輔務使心術純正文行交修博通時務講求實學庶幾植基立本成徳達材著各該督撫學政切實通飭認眞興辦欽此執筆人恭譯之下竊謂今之書院卽古之學校自書院類以時文詩賦課士諸生徒以膏火獎賞爲心而實學遂不能奮興人才遂日形頹喪今者朝廷悉舉時文詩賦之學罷斥不用攺試策論以中外政治藝學爲題冀收通才藉佐治理各省書院亦已變制罷課八股令習經世有用諸書多士聞風興起向之從事於髙頭講章者玆又紛紛然購吏事時務諸書然僅變課試之程式而不變書院之規模則肄業諸生亦不過掇拾陳言縱橫議論以博取膏火獎賞而已未必有眞實學問能出其所蘊爲國家收作人之效也皇上洞知其故特降綸綍令各直省攺設大中小及蒙養等學堂此可謂能治其本深得培養人才之道矣所慮者不難於攺設學堂而難於經費不裕學堂之設無論爲大爲中爲小爲蒙養必聚數十人或數百人於中而教之訓之飲食日用皆取資於學堂故國家必先措備巨俾諸生之入學堂肄業者無束脩之費而髙等者又時時可得獎銀此東西各國學堂之通例所以每年籌出經費爲數之巨幾不可以億萬計否則寒畯子弟方亟亟焉以謀生爲慮又何暇專心致志迂其歲月以待學成致用乎今我中國帑藏支絀賠償債且虞不給欲籌此種巨儲於學堂恐非易易或謂各省府州縣書院本有的以備費用今旣攺設學堂卽移此以爲各費當無不可似無庸另行籌資殊不知一州一縣書院有限亦無多僅移此以爲學堂之費豈能足用然則非攺設學堂之難而籌措學堂之費之難斯言非過慮矣𨿽然有一法焉夫今天下之蠹國而病民者莫僧道若而各府州縣之寺觀淫祠或數倍於書院或數十倍於書院其中類有田房屋產緇流羽士終歲可不耕而食不織而衣無論其能恪守淸規未必果爲奸淫狗盜之事而國家養此若干無業惰民以禮懺諷經誘取民間財物當亦爲法所不容今之爲僧道者其果能免於奸淫狗盜之事乎而盤踞庵觀以爲巢穴終年無事饑餓無憂今宜特下一令嚴禁二氏之教凡男僧女尼悉令蓄髮還俗有不從者從而禁錮之寺院屋產悉沒入官充作學堂經費卽鄕僻之荒祠廢寺並無恆產者亦當毀其屋而售其地於民墾爲田疇用以播種各物收取其價歸入學堂似此則學堂始可廣設經費始得充盈閭閻少耗財之人異教絕橫流之禍正學昌明人材日盛計無有善於此者矣諸公倘能見及乎此深願酌采芻蕘私議上貢明廷焉奏設武備學堂摺張之洞奏爲鄂省設立武備學堂以教將領之材恭摺具陳仰乞聖鑑事竊照光緒二十一年閏五月二十八日奉上諭練陸軍整海軍立學堂皆應及時舉辦等因欽此又光緒二十二年十一月初二日奉上諭武堂能否於備學各省會一律添設著妥籌具奏籌因欽此亟應欽遵辦理臣查自彊之策以教育人才爲先教戰之方以設立學堂爲本湖北地據長江上游南北樞紐又將來鐵路所發端尢爲用武之邦當此時勢多艱自宜開設武備學堂以儲將材而作士气臣於上年回鄂後卽經欽遵前旨力籌舉辦一面電外洋致選募洋員教習一面規畫籌建堂招考學生等事查近年外洋各國講求兵事益爲精密向來中國學堂所教多系俊秀幼童及各營兵勇文理旣昧气質亦粗斷難領會精要且資地寒微出身尙遠數年之中斷不能遽膺文武官職安望其展轉倡率廣開風气所教學生若僅可充末弁兵勇之選則一堂之經費數年之功力止成就弁勇百餘名多設則爲數不貲少設則無裨寔濟大率外洋武備學堂分爲三等小學堂教弁目中學堂教武官大學堂教統領學術淺深難易以是爲差今中華爲救時之計𨿽不能遽設大學堂而教武官之學堂則不可緩取材精而經費省用功約而收效多今擬專儲將領之材專選文武舉貢生員及文監生文武候補候選員弁以及官紳世家子弟文理明通身體彊健者考取入學堂肄業緣上項諸人皆科名仕宦中人將來效用國家引伸會通展轉傳授上則可任帶兵徵戰之事次亦可充營務幕府軍機局所之官此輩未能有衝鋒勝之才然於考核弁兵籌備餉械整飭制造各局察閱炮臺營壘諸事則固優爲之矣裨益多而收效速似乎無逾於此嘗惟兵士爲國之大政古者學校中人無不先習射禦與我朝八旗文員兼習騎射之意相同而司馬法列入禮家故卿士大夫皆爲軍官伍兩卒旅悉入鄕校一書春秋傳云𨿽有文事必有武備此先聖身體力行之效經義昭然以至孔門諸賢多能戮力行間執戈衛國唐宋以後文武分趨殊失古人教法士良美意泰西諸國民皆爲兵將皆入學頗於古義有合今擬合文武爲一途𨿽曰因時制宜寔則反經復古也查武備學堂功課分講堂操兩事以明其禮操場以盡其用講堂如軍械學算學講堂測繪地圖學各國戰史營壘橋道制造之法營陣攻守轉運之要操功課如槍隊炮隊馬隊營壘工程隊行軍隊行軍炮臺行軍鐵路行軍電行軍旱雷演試測量演習體操等事皆須次第講習通曉始有寔用經臣於上年電致出使徳國大臣許景澄向徳國兵部商派都司法勒根漢千總根次二洋員來鄂教習曾與徳兵部議定到華後法勒根漢加給副將銜根次加給遊擊銜令其體制較優以資表率管束並議定歸總辦道員節制惟學生百餘人教習僅止兩人不敷講授據該洋員堅請添募數人以資協理現經電商兩江總督臣劉坤一於江南自彊軍洋中調撥洋員三人來鄂乃法勒根漢挑選甚嚴僅畱徳守備斯忒老員一令入武備學堂隨同教習尙短一員允俟隨後訪行訪募其餘何福滿賽徳爾兩員派入護軍營洋操隊教練弁勇其功課章程令洋教習酌議總辦道員核議轉由臣核定飭辦詳教習課程餘暇卽令其誦讀詩書披覽諸史兵以固中學之根柢端畢生之向往另派華教習經理考選學生百二十名並選派粵津學堂出身久充教習者十二員爲領班學生按照洋教習課程講說譯成華文華語轉述指授諸生入學以後無論何項功名統爲學生均須恪遵規矩虛心受教違章者卽行屏除除火食操衣均由學堂供給外每月給贍銀四兩分定月課季課年終大課以考其優劣如果將來學有成效擬請援照直隸江南奏請學堂年限章程請獎並擇委差缺以示破格鼓勵玆於湖北省城東偏黃土坡地方購地兼造武備學堂該堂未造成之先暫借鐵政局及該局附近租賃房屋爲棲止之所派委署江漢關道湖北候補道蔡錫勇總辦該掌堂事宜令該道督同洋教習妥定章程認眞激勵並委奏調分省知府錢恂浙江候補府聯豫充學堂提調令其考核經費約束學生整俟一切責令該員等與洋教習商酌協助隨時維持以期有寔效而無流獘查武備學堂歲費甚巨鄂省之力甚難辦此然當上時艱事急閒暇不易得人材不易成若再一因循蓄艾已晚反覆焦思不能不勉力爲之現在暫於鹽務雜及銀元局贏餘項下設法湊撥惟此系國家經武儲才之要政若零星湊補勉彊支持亦爲非體將來尙須籌定常奏明辦理以期經久除咨總理衙門外所有設立武備學堂緣由理合會同湖北撫臣譚繼洵恭摺奏陳伏乞皇上聖鑑謹奏中國宜廣設武備學堂議醫者之治病也有急則治標之說誠以沈旣久原气大虧外邪易入苟或遷延不治或𨿽治之而取程迂遠不能速爲奏功未有不纏綿牀﹝笫﹞﹝第﹞且或因以致斃者於此有善醫之人爲之投以要劑待其稍痊然後徐圖滋補此固醫家之要道而治國之大綱亦於此寓焉夫中國之在今日民窮財盡疾中膏肓其不可偸安之情形固不待智者而知矣英伺其西法瞰其南俄踞其北虎視鷹瞵寔偪處此其外邪之日深又已彰明昭著矣中外戰後時事益艱皇上宵旰憂勤圖自彊之計是內而宰相尙書外而督撫司道下及郡縣之搢紳先生無不仰體聖意紛紛奏請設立學堂選聰子弟從事於言所謂開礦制造聲光化電諸學以擴中國振興之基夫此數者誠今日歐美諸邦富彊之要務而亦中國所急宜效法者也然至極之時𨿽同一當爲之事亦不能不權其輕重籌其緩急彼西學者繙譯書籍聘請洋員種種繁瑣誠難言諭其視爲具文始勤終怠者無論矣卽或極意振作而創其事於數十年之先收其效於數十年之後中朝之元气暗削而外族之侵日深緩不濟急之謂何吾恐彼方齗齗焉興礦務盛制造習聲光化電之學而臥榻之旁早已爲他人鼾睡矣然則今日之事柰何曰惟振興武備使人人皆習戰陣之務或稍足以雪國恥振國威頃讀浙撫廖中丞片內述及欽奏諭旨武備學堂能否於各省一律添設並著妥籌等因欽此大哉王言是誠中國轉危爲安之機而薄海人民所聞而興起者乎考武備學堂之設以天津爲最先然荏苒十餘年未聞有魁奇特達之士出而任幹城腹心之寄者豈果天之或靳其才歟誠以創設之初未嘗愼簡英俊惟集子弟之粗諳文墨者以充其數司其事者又不能竭力倡率之於是良莠不齊成功難然此皆立法之不善而終不可因噎而廢食者也今春楚督張香帥中國欲禦外侮必先儲將材於是創設武備學堂招多士之已有出身而又身體堅彊才識明達者額取百二十人聘洋將以爲教習其課則有若體操若測量若輿圖若軍士職守若各國戰事以及試槍命中馳馬逞能凡有關戰陣之用者無不身親閱歷事則由易而入難學則由淺而入深如是行之十年而尙抱無才之慮者吾未之信也夫勝敗本常事彊弱無定形前徳國之敗於法也償之鉅爲從古所未聞疆域分崩人民離散使徳皇無立錐之地而且限其兵額不得自行招募以絕其自彊之機是其受創之情形固已數倍於中日之役矣而徳之君若臣臥薪嘗密運機謀不數年間默乘其釁突出奇師一戰而賠還再戰而侵地返於是國恥雪國威振恢恢乎爲地球上一彊大國今之言陸軍者以徳國爲首屈一指焉然則轉敗爲勝返弱爲彊固由乎人力之圖謀而不得委爲國家之气運也今使中國各省大吏振刷精神上以體皇上宵旰憂勤之意下以法楚督寔事求是之懷廣設學堂分門督課使之涉歷險要親習勤勞迨武備旣精𨿽不必角逐海上而海上各國自不敢肆其侵陵然後興礦務盛制造富與彊有相因之機旣彊固未有不富旣富更益臻彊轉移之間捷於影響斯則薄海人民所禱祀以求而尢牖下書生急願先者也有軍國之責者其亦以斯言爲非河漢否倡設女學堂啟上可相夫下可教子近可宜家遠可善穜婦道旣昌千室良善豈不然哉豈不然哉是以三百五篇之訓懃懃於母儀七十後學之記睠睠於胎教宮中宗室古經釐其規綱徳言工容昏義程其課目必待傅姆陽秋之賢伯姬言告師氏周南之歌淑女聖人之教男女平等施教勸學匪有歧矣去聖彌遠古義浸墜勿道學問惟議酒食等此同類之體智男而愚婦猶是天倫之愛戚子而膜女悠悠千年蕓蕓億室曾不一事生人之業一被古聖之教寧惟不業不教而已且又戕其支體蔀其耳目黜其聰慧絕其學業閨闥禁錮例俗束縛惰爲遊民頑若土番烏乎聚二萬萬之遊民土番國幾何而不獘也泰西女學駢闃都鄙業醫課蒙專於女師𨿽在絕域之俗邈若先王之遺女學之功盛於時矣彼士來遊憫吾窘溺倡建義學求我童蒙都會所至女塾接軌夫他人方救我之窘溺而吾人乃自加其梏壓譬猶有子弗鞠乃仰哺於鄰室有田弗蕓乃假手於比耦匪惟先民之恫抑亦中國之羞也甲午受創漸知興學學校之議騰於朝廡學堂之址踵於都會然中朝大議弗及庶媛衿纓良規靡逮巾幗非曰力有不逮未遑暇此瑣屑之事邪無亦守扶陽抑陰之舊習昧育才善種之遠圖也同志之士悼心斯獘糾眾程課共襄美舉建堂海上爲天下倡區區一學萬不裨一獨掌堙河吾亦知其難矣然振二千年之頹風拯二兆人之吁命力𨿽孤微烏可以已夫男女平權美國斯盛女學布濩日本以嚴興國智民靡不始此三代女學之盛豈必遜於美日哉遺制綿綿流風未艾復前代之遺規采泰西之美制儀先聖之明訓急保種之遠謀海內魁桀豈無恫遊民土番之害者歟傀傀窘溺寧忍瞠目坐視而不一援手歟仁而種族私而孫子其亦仁人之所爲樂有事者也天下興亡匹夫有責昌而明之推而廣之烏乎是在吾黨也矣論女學堂嘗讀國語至敬姜論勞逸一篇而嘆古之婦女固無人而不操作也古者養民之道首重耕織耕之事男任之織之事女任之故禮之月令詩之邠風於農桑諸務皆三致意漢詔猶謂雕文刻鏤爲傷農事錦繡纂組爲害女紅知古人以耕織爲重而不偏重夫男者並不輕視夫女若夫入學諷誦博覽圖書則固男女之所同習而未嘗獨擯夫巾幗也是以詩三百篇婦人女子之作遂居其半沿及兩漢而唐山夫人手定雅樂曹大家續成漢書蓋其時中國女學猶未廢耳後世女學旣廢彼不學無術之輩遂謂婦女之職僅在酒槳絲枲此外非所當預而爲婦女者亦習聞其說信爲固然於是苟免操勞卽安處淫使稍知翰墨便共詫通才遷流至於今日而中國之婦女已大半成爲廢棄矣婦女無所事事而徒知食粟則幾與罷癃殘疾者等今日寓滬諸君鑑於泰西女學堂造就人才之盛欲仿西法立中西女學堂爲中國二百兆坐食無能之婦女持開風气誠善舉也然鄙人𨿽身居局外有不能已於言者焉竊謂西學分門別類至繁且隨中學旨遠詞文寔緩而迂爲今之計彼綠窗貧戶之婦女汲汲操作無暇入學並無力入學者固無論已若夫大家閨秀閥閱名媛其有志附學者於中學似宜僅教以訓詁俾收大義而已彼經史百家詞章考據之學可不必講而亦無暇於講也至於西學則凡算學格致光學電汽學化學重學聲學以及測量繪圖醫理蠶績凡婦女可以安坐一室以行其所學者皆宜各就其性之所近使造爲專門名家以爲他日見諸實用之地他如兵法刑律輪路鐵軌風濤沙諸學可毋庸議何則中國男女之別綦嚴非泰西諸國可比之數者皆非婦女所得與也顧其尢要者莫如各種工藝試思西國之所以彊者由商務之盛也商務之盛由工藝之精也中國之病旣坐此二百兆婦女之坐食無能不能廣辟利源則爲中國廣辟利源者捨工藝其誰屬哉或謂蠶績之事於女子爲尢重柰何忽近而圖遠殊不知蠶織之利本吾華所固有不過參以西法使之精益求精焉斯已耳若夫工藝則凡土不宜桑之所候不當蠶之時皆得勤其四體而居爲恆業者也不是之學而奚學哉或又謂婦女之學旣重在工藝則凡算學格致及光電汔化諸學可以無事獨致力於工藝焉斯可矣曰是不然西人工藝之學莫不由算學格致光電汽化諸學而來也飲水而不窮源其可乎而算學格致光電汽化諸學若能專精一事其利益固自無窮而柰何其槪置之也查今年西報所載美國女子學成卒業而爲工程首事者二十五人善繪畫者一千二百人精測繪者一百十一人工樂律者三萬四千五百十八人司會計者二萬七千七百七十七人甚至制造廠之教習亦用婦人可想見該國女學大抵以工藝爲首務客歲門女子鄭綺梅亦有中國宜振興女塾以造就人材之說其間議論亦以工藝一端爲不可廢要之西人女學捨讀書識字而外槪以工藝爲重且不特女學爲然卽其國男子之學亦何獨不然吾中國誠欲大興女學使此二百兆之裙釵慨焉奮發以爲今日自彊之計以爲他日爭雄競爽之圖則莫如首工藝而後更習其餘特不知鄙人之言有當於諸君之意否耶興女學議古云女子無才便是徳噫斯言也其眞出諸一孔之士迂謬鮮通者哉夫古者葛覃澣衣河洲流荇宮闈雅化播諸詩章迨禮記內則篇亦以姆教婉娩聽從箴規女子由是而漢則有曹大家之修史宋則有歐陽母之畫荻名門淑媛佳話流傳使非幼習詩書烏能惇敏徇齊若此哉亦越我朝順治十有三年皇太后制爲內則衍義一書女教昌明儀型邦國誠以修身齊家治國平天下之要道無不起於閨房是以女學之興爲有國家者所必不容緩也然則彼言女子貴乎無才者亦有說乎曰有之彼蓋見世之女子往往吟風弄月贈芍貽香舉凡蕩檢踰閒未嘗不由識字知書始故爲是痛心疾首幾欲使靈心慧質窒塞不通庶幾根本未漓澆風無自而習染僕則以爲古今女子之踰閒蕩檢者由於粗知文義不嫻徳禮之教使然果有才也則如內則衍義所言一孝二敬三教四禮五讓六慈七勤宜無不融會貫通而事事不踰矩矱卽不能如后妃之化行南國遊女思歸亦何至放誕風流自溢於禮法之外哉或有送難者曰允若玆則前歲滬上所創女學堂子宜欣合於心力爲贊助矣顧何以置諸不論不議之列且時或微詞諷刺一若不願其有成者然豈非與今日所言自相矛盾乎則應之曰否不然滬上女學堂創之者經蓮珊元善而陰助其成者則康梁諸首逆及隨風而靡之各省官紳也推康梁之意豈眞欲女子皆讀書明理蔚爲閨房之秀使免逸居無教之譏哉彼見婦女之言易使大夫動聽而寧馨之子又時時依戀其母不能須臾離以故設爲學堂陰導以悖逆之詞使之入耳會心牢牢在念庶他日長而遣嫁得於枕邊傳播俾詖詞邪說流衍無窮而官紳之隨風而靡者又以寵其艷妾之故欲使居堂中提調教習之席以媚之彼用心𨿽各不同而其敗壞綱常則一經惟暮年昏耄是以誤入其彀以致末路頓隳耳且彼之所以爲教者卽無悖逆之語亦非女子所應爲彼所以教女子者西文也西語也音樂也體操也醫術也算學也其中惟醫與算二者尙可用以身而操家至於西語西文男子習之國當今之急務彼女子謹守內言不出於閫之義卽使學極淹博亦曷能與西人應對周旋若夫音樂體操男子且無所用之而何事用以教女子誠何怪憤世嫉俗者謂中國必先盡棄禮義廉恥而後可望此女學堂之振興也難者曰然則子又何以中國宜興女學曰我所謂女子之宜學者卽內則衍義中所謂孝耳敬耳教耳禮耳讓耳慈耳勤耳外此則書畫詩文爲閨房消遣之具縫級酒食爲中饋操作之常彼夫院本傳奇盲詞小說已不足污女子之耳目更無論康梁逆說而可用以訓迪小嬌生乎然則泰西女子有學爲醫生者矣有學爲船主者矣有學爲律師者矣有學爲主計者矣何獨中國而不可學則正告之曰學之安有不可者特西人不甚重男女之別男子所事之事女子皆得事之中國則禮教森嚴萬不能使女子而與男子參錯𨿽學有成就亦安能出而應世更何必敝精勞神以訓之歟於是作爲興女學議以告世之闡明陰教者中西書院誌略從來事之善創者尢賴善因而後乃克臻悠久耳我國家培植材斯文蔚起麟麟炳炳遠邁前朝而又推膠庠黨塾之舊章於各直省曁府州縣廣設書院按期課試以甄別而激厲之而爲士者得以專心致志攻其學問詞章法至良也意至美也迨泰西通商以後識時勢者遂以洋務爲先於是有背棄詩書入教堂外洋專習西學者是皆倚於偏顧此而失彼者也卽如李傅相奏設洋學局沈文肅公奏設特科王補帆中丞奏設儲才館講求西學源流預備朝廷任使其陶成之意不可謂不摯且深然亦權濟目前而鮮貫通之效覺盡美之中猶未盡善焉則欲求兼收並蓄濟濟一堂其學生學通中外如一生一枯雙管齊下一箭而中雙雕者莫如中西書院夫中西書院創自林進士樂知先生而成於沈別駕壽康先生者也林先生爲歐洲碩彥僑居滬地曾應江海關監督前蘇松太備兵使者後陳臬胥臺應敏齊方伯之聘王教廣方言館兼攝總理教會事務因見滬上子弟聰輩出易於甄陶而篤志西學者亦復不少遂與沈先生議設盡美盡善之法曲爲栽培始於八仙橋住宅外隙地建爲中西第一分院又購吳淞路空地建爲第二分院其置辦基址工料之資皆出自教會而院中應用書籍器用則自李傅相以下顯宦富商共相樂助用贊厥成爰延中西教習各四五位而肄業定額每分院遴收一百二十人每人捐洋若干元咸屬司事沈君經理凡兩閱寒暑在院肄業者各能斐然成章堪備器使矣旋由西國善士助洋六萬餘元並捐中國紳商一千四百餘元得於美界吳淞路購地三十三畝有奇復廷大書院一區及齋捨數十間至甲申年元月工始竣規模壯麗結構崇閎而兩分院遂並歸大書院肄業且分別五館曰中學曰西學曰算學曰貿易曰格致其功課則中西並授無畸重畸輕之獘或上午中學下午西學或上午西學下午中學每逢禮拜三中教習出題命學徒作詩文呈削更每月考校一次而於制藝試律外以詩論尺牘匯呈總教習分別錄取以定優劣迄今七易星霜而精益加精務求實濟者皆監院林君之善於創而尢賴司事沈君之善於因也噫分其條目限以功程教如是其諄也學如是其廣也將見他日之肄業諸生出其所學於中西書院者以上佐堂陛柔懷之治不開閭閻樂利之休豈不懿哉豈不懿哉皇朝經世文四編卷二十八禮政考試論科舉攺制之善科舉之制業旣奉旨廢時文用策論自明年爲始矣正告天下曰取士之制莫善於選舉學校並爲一途有學校以造就於先有選舉以拔擢於後使人材咸出於學堂而後爲士者無無用之學爲官者無不習之事此則古先哲王造士之良法而其制猶存於泰西者也惟施之今日則固有所未逮誠以各行省之有學堂者寥寥無幾卽有之而考其堂中之課程與其學生之造詣實止可比於東西各國之普通學術而於專門之學則固去之尙遠欲於此選取人材將於何取之就令明詔特下令各行省自縣城府城以至省會無不設立學堂爲造就人材之計以供國家之用然已通行之課程與平常之造詣言之約數年方能通普通學又須數年方能通專門學極速亦非八九年不辦試問此八九年中國家豈能不登進一人以供任使而彼老師宿儒與夫年逾少壯之材俊又豈能因其未入學堂之故聽其老死牖下齎志不得效用於當世然則廣開學堂以造就將來之人材廢陳陳相因之制藝用較有實際之策論以拔擢現有之人材要爲酌中之辦法矣且此更有二善焉今之論中國者莫不曰欲自彊宜變法然變法之舉上與下各有當盡之責亦各有爲難之處上之人固懼其頑固矣然執政者要不過一二人使此一二人時事之日知舊法之宜攺一旦翻然悔悟取眾人以爲當行之事而見之實取各國行之有效之政而施之中國則執政者之用心盡矣至矣蔑以加矣至於下之人爲數旣繁爲類亦雜使於革故鼎新之舉或以素所不習之故而陽奉陰違或以與己不﹝便﹞﹝使﹞之故而抗不奉行則𨿽有良法美意亦必無成效之可收勢使然也今旣以中西政學命題試士則士子平日爲應試計自不能不取西國政學諸書一一瀏覽久之習與性成知西政之善卽知中法之當攺革諸西藝之精卽知中學之未能完備久之乃融化其中外之見新舊之見而後達而在位旣有以施諸實事卽窮而居鄕亦能勸化其父兄子弟俾知捨舊謀新之非得已勿復有所扞格則於維新之郅治實有無形之大益其善一也今各省志士頗有願開學堂爲培植後進計者而當地官紳必以無爲言此亦托辭耳莫貧於西北各省而直教案民間賠巨萬不聞有所吝惜東南各省自較西北各省而遇義舉非迫以官力輒觀望不前然使有利可圖則不待官長勸誘亦卽踴躍輸將矣故知各地開設學堂之舉屢無成議亦實因制藝未廢科舉章程未攺旣無利益之可冀自不免阻撓之交作今明詔旣下特告天下以廢制藝考實學之制則風行艸偃吾知有志之士苟起而議設學堂則附和之人必驟多於阻撓之人理有固然無可疑者且上以是求則下以是應不必煩公家之帑項亦不必煩紳富之籌捐但使朝廷編定課程頒示庠序俾之一律遵守師以是教弟以是學吾知徧地皆私塾卽徧地皆公學是朝廷不費絲毫之惠而可得無數之人材也此又一善也若夫遵奉詔書見諸實效俾朝廷之新政不致敗壞於無形之中是在奉公守法之君子矣遊歷論遣派學生出洋肄業事上諭造就人才實系當今急務前據湖南湖北四川等省選派學生出洋肄業著各省督撫一律仿照辦理務擇心術端正文理明通之士遣學習將一切專門藝學認眞肄業竭力講求學成領有憑照回華卽由該督撫學政按其所學分門考驗如果學有成效卽行出具切實考語咨送外務部加覆考據實奏請獎勵其遊學經費著各直省妥籌發給準其作正開銷如有自備旅資出洋遊學者著各該督撫咨明該出大臣隨時照料如果學成得有優等憑照回華準照派出學生一體考獎勵候旨分別賞給進士舉人各項出身以備任用而資鼓舞將此通諭知之仰見朝廷作育人才無微不至薄海人心無不爲之歡欣鼓舞中國轉弱爲彊當此爲最急之務矣所慮者中國人民之眾冠於五洲待學人之奚啻恆沙河數各省選派出洋必有額數否則隨報隨選隨選隨派不但中國子弟將充溢於歐美各洲恐各學堂無從位置且中國亦何來如許經費考經費以日本爲最省然每年每人亦需三百金左右西洋當倍之其來往資斧更數倍之當此府庫支絀之時卽每省限以百人統計各省已有二千餘人以最省之數核之每年已需六十餘萬金勢不能皆赴日本則所費必致更巨中國之人如此之眾需才如此之殷卽定有額數亦不能選派一次之後然而止勢必逐年遣每年所需恐不至百萬不止朝廷𨿽有培植之心而無培植之力恐鼓舞者不過數百輩而向隅者不知幾千萬人其亦將何以處之乎在朝廷非不慮及於此故謂如有自備資斧者準照派出學生一體獎勵中國子弟果能皆自備旅資出洋肄業旣省朝廷經費又無額數可限誠屬最美之事惟中國之俗父母能不姑息子弟能自向學者類皆寒素居多至於有力之家向日延師課讀歲不過百餘金其附學於外者不過數十金現在仿照西法設立學堂附學者修善必較前增益父母之欲培植子弟者已不免躊躇而於出洋乎故朝廷卽有獎勵之方其能自籌旅資者當亦百不得一千不得一夫選派旣不能廣自學又如此之難中國人才𨿽有奮興之機恐終不能如泰西之盛將柰之何則應之曰所慮非不是然凡事須由漸而來目今朝廷選派出洋之舉原欲使學成回國自教華人非常使中國之人受教於外國故選派者每省卽以百人而論或五年或十年畢業回華之後一人可教百人則中於國十五年中每省已可得萬人二十年後每省可得十萬人卽資質有髙下功力有淺深學業有成廢然折半計之亦可得五萬人每省能得習專門之學者五萬人人才尙不得謂之盛乎抑中國𨿽寒素居多而能備資斧者究屬不少現在風气旣開自不若從前之憚於遠出人情於名利之途無不趨之若鶩旣準賞給舉人進士各項出身知吾富家翁卽甚姑息卽甚吝嗇亦必欲使子弟博一第之榮將來自備旅資出洋者當不於選派又何慮之有耶鼓勵遊學生徒說近者朝廷博采人言力行新政攺科舉停捐納設學堂之諭旨聯翩疊下其宗旨𨿽不可知而辦法固一以維新爲主蓋政府諸公固亦深知國勢阽危輿情搖動非此不足以收拾人心支持危局故𨿽意所不願而亦不能不勉從眾議爲捨舊謀新之舉也今日又奉諭旨令各省督撫資遣學生出洋肄業學成回國考驗得實予以出身此亦鼓舞情之盛舉也竊謂是舉也有三善焉今夫各種學問其有象可求者若水師若陸師若礦務若鐵路若駕駛若制造自以西人爲最精各疆臣亦深知之故水陸師學堂前已紛紛設立然所延教習率非盡上選夫取法夫上已僅得夫中若取法夫中則所得者抑可知矣故以出洋學習則可以親炙名師深入窔奧其善一也以中國十八省之大而所設學堂不過寥寥數處每處不過數十百人其材質卽有髙下之不齊而要之不甚相遠夫人與勝己者處則其學日進與不如己者處則其學必日退且見聞旣狹則進境較難故如出洋肄業則如置身五都之肆其所見聞率非己所能解則旣可以勵其精進之心更可以資其觀摩之益其善二也今之論者動曰華人之才學不及西人其實中國何嘗無人材亦視上之注意何如耳前者國家專以科第取人非由舉人進士者不得爲正途故士子咸窮老盡气埋沒於時文試帖中以求其不可必得之功名其富貴則又甘以巨萬之貲爲子弟通關節倩搶替行險徼幸以爲光寵誠以上以是求則下以是應理固然也今旣明詔特下許肄業生之學成而歸者予以舉人進士出身則旣得榮名又享厚實且各種學業皆有實可貲可指與制藝之懸虛者迥乎不同則循序漸進盡一分心力卽有一分進境而優劣亦異於分別劣者固難混淆優者不能脫而出吾知學者聞風起興必皆爭求出洋以冀學業成後取功名如拾芥其善三也非特此也今之中國非變法不能自彊而變法之難不難於上而難於下蓋上之人僅有立法之權極其權之所至但能提挈綱領設立科條止矣若奉行之權則自在官吏與士人必當使人人知中國不可不變法又必當使人人知中國變法乃能自存不變法卽必危亡之故而後維新之政乃能實力施行今中國內地士人於西國之政治如何學術如何尙瞢乎未有所聞則於中國之必當取法西制更攺舊習之故卽茫乎其不能知如此𨿽條教日頒非抗不奉行卽陽奉陰違未必其能有益也故如獎勵出洋學生俾中國士人咸皆身歷異域親見其實在之境地悟師法之有在知攺革之難緩而後維新之郅治乃如下令於流水之源而無所阻撓其善四也若夫遣派學生宜籌全始全終之策與夫學生回華後宜籌因材器使之道則容當別論之而玆未暇及也聘使論中國宜簡親王出使君子曰五洲一統則使臣可廢也列國並立則使臣綦重也何言乎五洲一統而使臣可廢也一統之世五洲之內混然一家地則紀以經緯度而國可合也人則統以伯理璽天徳而傾害可休也十五萬萬之眾咸曉然於公理之所在愛力之相吸而戰艦火器可毀也問所謂修好者何爲耶問所謂睦鄰者何爲耶故曰五洲一統使臣可廢也問者曰列國並立使臣綦重柰何曰各君其國各子其民有勢均力敵之爭有彼疆此界之別有撙俎兵甲之事有結盟議和之章是故通惠好有使也訂約有使也商舶充斥遇事保護有使也窺縱橫之局審和戰之事有使也故曰列國並立則使臣綦重也中國自海禁大開以來百餘年矣黃種之人播雜外洋深目之徒漫居內地口岸之開漸廣交涉之務漸多和好之誼漸親往來之情漸密自同治年間大吏奏定遣臣通好於是若俄若英若法若徳若日若比以及諸友邦皆有使臣駐札名則有頭二三等之目事則有兼攝專任之分僚佐則有參贊領事隨員繙譯之屬彌任則有優獎薦升之榮此皆議自總署斷自宸衷十餘年所奉爲成憲也傳曰太上貴徳其次務施報今使臣受國之知遇蒙國之厚恩遭國之曠典不徒報施是孔子之罪人也報之爲何曰盡其職而已職者何曰國法之內論使臣宜廣詢博訪據所見聞隨時奏報本國所謂辦事件固當將緊要關鍵詳細具奏卽事之有益於公務者亦宜聲明是其職也若夫公使所當知之事則有八一須知天然公法其理通行萬國而彼此交際之道恆以此爲準一須知各國通例有出於條約明文者有出於從俗通行者一須知各國歷代史記其尢要者所載交戰和議以及近代所定條約一須知各國大勢何國志在侵吞兼並何國志在合盟自固一須知富國策內載貨物何以生產何以銷售何以散聚一須知各國風土人情以及戶口水陸兵額地丁租稅等項一須知各公文程式凡此八者皆使臣所當知之事卽使臣所當盡之職也夫外國使臣來華駐紮類能維利權爭國體詳案牘悉內情是故君臣之舉動山川之險要商務之盛衰工藝之美惡國稅之贏絀物產之多寡士大夫之智愚博訪周咨洞辟透亮皇華之詩曰周爰咨諏周爰咨謀其是之謂乎今中國使臣則不盡然貿貿焉不知公法之宜遵也昏昏焉不知兵釁之已啟也悾悾焉不知歐亞之勢愈變愈促也茫茫焉不知諸國之彊弱以智不以力也赧赧焉不知索陋規受贓賄之貽笑外地也汲汲焉日以位髙金多爲望三年之後獎必優也噫嘻辟歐西之路爲南山之徑假軺車之費爲浪遊之資視國君之好爲孩童之豈不謬哉豈不謬哉而問者曰使臣之獘如此則裁之可乎曰不可禮曰禮尙往來往而不來非禮也來而不往亦非禮也方今中外輯睦情誼交固星軺繼軌使署比櫛不思去獘欲裁之是猶懲羹吹薺因噎廢箸也曰然則何如而後可乎曰法之善者莫如遣親王而出使曰親王出使有其例乎曰春秋隱公七年齊侯使其弟年來聘是其例也然則有說乎曰有村曲之子未履城市則不知堂屋之麗服食之侈渾渾焉一鄕人矣及與之遊京師見衣履異式珍錯羅列珠玉眩目羅綺絢美則艷羨不絕歸其家漸知所變矣若之倫惇適巴黎歷伯林過紐約則口道輪舶之捷鐵軌之速電燎之耀徳律風之靈而識愈博矣是故親王出使以開耳目爲要義不開耳目而與言變法猶表龍章於裸壤奏韶舞於聾俗固難取貴矣置諸幽室之中坐諸枯井之內天地莽莽日星炯炯山嶽亭亭夫何所見哉且夫人大將傾處堂爲安厝火未燃寢薪爲樂此孟子所謂安危而菑者也今俄有東三省之迫法有滇粵之謀英有並四川達長江之議中國𨿽大能飽虎之欲耶波蘭之滅亡印度之﹝鈐﹞﹝鈴﹞轄土耳其之分割禍及旋踵矣親王與國同休戚不爲天下計獨不爲種類計耶遊歷之下苟能以耳目之所及當有痛哭流涕思所以彊其國保其地復其仇而必不容酣嬉偸惰苟安旦夕者也問者又曰子言如是則親王盡可使乎曰不可驕蹇傲僻昏憒庸懦貪墨鮮恥暮气頹惰有此一種是爲壅腫之材匠者不顧工師不度也是故崑岡之玉卞和不察不得連城之冀野之馬什百成伯樂不相不得千里之駒親王之眾不擇其賢不得使材書曰知人則哲能官人言愼所選也夫選之旣嚴而任之不專猶使善書而引其肘書者必患之而請去也親王奉使歸國奮然有自彊之圖翻然有變法之意慨然有身死廟絕之憂是親王之賢而可用者也夫激楚陽阿掌技者之所貪飛兔騕褭王良之所急今知其賢而授以軍機之任委以總署之責予以便宜行事之權優以言聽計從之寵十年之後必多新政而中國亦亞洲之彊國也不然地成血海人變黑奴國爲瓦礫夫何忍哉夫何忍哉中國宜廣儲使才論自互市以來交涉愈廣我國家是以有使臣之遣凡總司者爲欽使分理者曰參贊領事隨員而仍總轄於總署所以昭愼重而歸﹝畫﹞﹝晝﹞一也然使臣之委任綦重則使臣之克副良難謹擇切要數端條例之如左一邦族宜貴重也泰西各國極重家世諸凡顯要之官悉以王公貴戚以洎國中之累世閥閱者任之所以表異於凡民也我官員中有以雜途進身者最易啟其狎侮使臣尢爲特簡之官與彼政府勢均體敵豈可以凡品充之宜擇世家華冑或科第出身秉性忠貞才具練達者資遣出洋遊歷以儲後用一品行宜端方也凡西官之旅居中華者莫不言芳行潔恪守官箴試觀上海一隅爲我中國垢污之地絕不聞有西官在界內爲飲酒賭博等事至於嫖妓宿娼尢所未聞我中國官場則非特此也如海軍提督則帶兵拔妓矣出使大臣則流連忘返矣種種荒唐貽笑尢甚聞西官每當酬酢有一女客在座則滿座爲之肅然昔歸安錢觀察爲予言之觀察隨使外洋垂五六年目擊情形定非虛語我中國爲守禮名邦宜何如束身自愛益可知已一人品宜偉岸也泰西人身軀壯偉本異中國謂其飲食居處之有異華人耳然有不盡關此者我華人執業無常嗜好斯起致有年未及衰已傴僂若蝟縮者西人則無是也昔我聖祖仁皇帝有言曰俄羅斯人才英偉後必爲中國患嗚呼何睿見之遠至於此其極耶乎气盛則言宣人情大抵皆然昔唐代取士以身書言判並重而身居其首非以貌取人也一學識宜宏通也凡西人之奉使來華者必多淹博之才他學無論已卽商務一端已非中國官員所及觀其官商一體利源日旺我中國坐受其獘𨿽由制作之不精實由官長乏振興之道彼使臣亦安能不任其咎乎一文字宜通曉也凡使臣之不諳西文者往返文牘必假手於人隨員中豈無作姦之流而使臣不能覺察也然平時尙不要緊所最可慮者當兩國開釁之際耳至於提倡學問尢賴書籍書籍之成端資繙譯彼身爲使臣者尙不加意於斯一語言宜熟諳也凡使臣之任卽有投遞國書之舉所以重邦交也至覲見君主則有祝辭然此猶其小焉耳若夫辦理交涉競相詰難倘使臣不曉全仗舌人則非爲流獘滋多於國體亦不光矣一約章宜熟習也凡泰西通商諸國昔皆定立約章遇有交涉事件使臣能據事以爭則彼𨿽獷亦當屈服一律例宜講求也每見西例人命各案辦理亦甚重大但無絞諸名目耳然施之中國往往失當曩見楊阿炳一案𨿽經陸大令之認眞辦理而終未論抵者不諳西例故也出使諸臣尢當討究一公法宜深明也按泰西諸國別有公法一書其間論使臣各事大綱細目不下數十章他如兩國交惡孰是孰非公法自有定論卽以今事而斷中直日曲詐曰不宜彼以不居戎首爲能守公法眞不知公法者也使臣其詳辧之一事權宜專屬也凡西國駐京欽使事權極重故敢肆其恣橫陵轢一切聞總署王大臣尙有遭其侮辱者尢令人聞而發指何則國旗一下則兵禍立開矣使臣自當恪遵斯例凡此數端皆我中國所急宜變更者也說者曰使臣之責如此其重使臣之選不亦難乎則應曰其法擇諸生之才識開展而仍循前例資遣之使出洋遊歷其尢優者卽就近調爲隨員由領事而欽使而總署階級愈多資望益重此眞宣尼所謂不辱君命之士矣豈不遠過於海關發財之監督不知世務之詞曹乎哉論出使大臣中朝至今日簡放使臣不必曰我國家已貧弱至此外人將輕視之而於是存自卑之心遂以爲知機也亦不必曰我國家𨿽貧弱至此尙不至終於貧弱而於是存自髙之心遂以爲得體也縱與國或存彊弱我之心而我不可先自存彊弱之心有公法存有條約在不卑不亢不自侮斯人亦無從因而侮之矣以故朝廷之簡使也知其關系國家匪淺特於使才中多方抉擇必其向在總署多年時與洋人往還一切外交情形了如指掌如何可以不失外交之歡心如何可以保全國家之體統何者爲應享之權利何者爲當爭之界限不至鹵莽裂不至隕越貽羞而後始蒙簡放朝廷之於使臣蓋可謂愼重已極矣昔之曾惠敏郭侍郎向爲使臣中出色人員外人或稱道之而近數年來使才猶較前輩出其在與國轉圜一切弭患無形使邦交能惇輯睦而不至數見以兵戎者使臣之力猶多顧皇皇使節爲國爭先朝廷簡放得人艸野小臣復何擬議所抑鬱而不能不言者其惟使臣之隨員乎官無論大小旣隨臣使秉節出洋則同是爲國家辦事使臣在與國或不至有辱君命隨員在與國則或至無所不爲致令使臣無顏而國家受辱縱與國或尙以禮相待而亦屬難堪矣此則使臣不可不預爲防範者也顧與其已經隨同出洋而或致多所爲難曷若於未放洋之先首以斟酌其去畱而一爲出使者想其所帶隨員甚雜者亦似有不獲己之苦衷或系上峯所薦於勢或系兒女親於情或有年誼或有世誼於義不容辭因之遂不免人員擁擠而於是良莠不齊矣然究之此乃國事也若人而有才也是𨿽非世誼非兒女親非上峯所薦而量材器使亦可以使之充當隨員也若人而無才也是卽爲世誼爲年誼爲兒女姻親爲上峯所薦而才力不及亦不可以使之充當隨員也是又豈能以國事而作人情耶而日後來由出使大臣援例奏請保獎以無才無識之人而濫於薦章之列旣褻瀆朝廷名器且由此倘卽斧柯得假而誤國病民其害亦有不可勝言者此則出使者之所當先事審愼也顧卽先事未加審愼而已帶之隨同出洋矣則不可不約束也約束何在習气是也每見中國通商各埠習學洋務者於西學或尙未窺其奧竅便以脫帽爲禮把手爲歡甚至本國人與本國人遇所談亦皆西語有絕口不及土音者自以爲不羈之士而一切堪與外人爲伍此在中國通商各埠已如此而由是以推彼從出使大臣遊歷外國者其一切耳聞目見不較區區各商埠爲愈廣哉顧聞見愈廣斯根本愈易忘甚有因而攺易服色剃去髮辮有之彼豈不謂如是乃可與外人聯絡夫焉知外人已因而設一無形之防矣自來中國服色與髮辮本無所取義不過示與外國者別耳故𨿽中國人猶是中國之裝或其心未必果有利於中國之心然仍有中國之裝式在也若並其外觀而悉去之而謂無其外者尙有其內思欲圖利於中國則又誰之信者是則有志於西學者又何必於此服色髮辮之微而斤斤計較必欲攺去之哉且由此恐將授頑固者以指摘而致兩宮維新之主遂因之多所猜疑此在使臣所不可不約束者也嗟乎時艱日亟外交愈難使臣毋謂一己無負於國並隨員亦無負於國斯使臣乃眞爲無負於國耳尙未隨同出洋者則宜加以斟酌業已隨同出洋者則宜加以約束此所爲抑鬱不能不言者也竊願奉命出使者尙其采及芻蕘乎論使才之難昔夫子論士品以使於四方不辱君命居於孝弟信之上又曰誦詩三百不能專對𨿽多亦奚以爲可知春秋之世最重使才其時若臧文仲子產輩軺車四出輝映鄰封類能尊國體洽邦交列辟於以傾心僚因而敬服洎乎戰國七雄並峙遊說之徒辯論縱橫是非蜂起安危彊弱判於數言蓋其辯給之才亦有不可及者降及漢世孝武詔察茂才異等以可爲將相與使絕國者並稱愼重使才於此可見自漢以後此風遂微間有富弼曹利用諸人一事流傳播諸史冊垂爲美談是非後世之才遽遜乎古也蓋當春秋戰國之世雄並列各懷忌心錯居於其間者非愼簡賢才聯絡與國卽孑然無以自存因是有國者招致英賢不遺餘力至若漢唐以後中原萬里共戴一尊絕徼小邦稱臣納贄故皇華遣使不過奉揚徳意宣布明威國勢旣殊撫循自易人才不振職此之由今者環球萬國鷹瞵鶚視咸以勢力相髙中國逼處其間辦理交涉在在棘手稍一失當卽啟釁端苟非使臣調護得宜變玉帛爲干戈陷生靈於塗炭中日戰後時勢益艱皇上宵旰焦勞急圖自彊之策而環顧內外諸臣守舊者旣多迂拘維新者亦近虛憍欲求洞明時變與國分憂者殊寥寥無人今歲春間特沛綸音開設經濟特科冀得豪傑非常之材以補益時事又以欲惇邦誼重使才爰於本月二十三日復降諭旨云方今各國交通使才爲當事之急著各直省督撫亟學平日所知品學端正通達時務不染習气者無論官職大小酌保數員交總理各國事務衙門考帶領引見以備朝廷任使欽此大哉王言誠有見於中外交涉之道必恃人才以爲樞機乎竊謂至今日而論使才其事難於古而其責更重於古蓋春秋之時列國𨿽疆域各分而南楚北燕皆在今日中國十八行省之內性情相似言語從同故兩國卽有違言亦可從容商酌折衝樽俎數言解紛今則奉命於數萬里之外交涉各件必授意舌人語气之輕重稍殊卽辦理之緩急迥異此事之難於古者一也列國之時兵戎大事其權歸於一人故苟能數言動國君聽聞可以立時和解今西國之制權在議院𨿽國君首肯而議院未經允從其事亦仍無濟故約縱連橫之說未能幸售於一時此事之難於古者二也夫使今日之膺使命者其才其識果能如當日臧文仲子產諸人而欲於聘問之來寓邦交之輯睦收效尙恐難睹而時勢旣殊難易迥別平日於各國之民情國勢本未必了然於心一旦使節遽膺外洋之風俗語言從未相習烏能廣通聲气結納名流惟是蝟縮於使館之內得以三年無事瓜代回華以冀顯秩髙躋厚貲坐擁其稍賢於此者或鈔綴瑣事成日記數冊藉以炫耀於人能事如此亦何能取重於各國君相藉爲緩急之助乎夫才難之語自古已然於今尢甚中國國勢如此岌岌瓜分謬語流播寰區當軸諸公或欲聯俄拒英或欲聯英拒俄聚訟紛紛莫衷一是夫不能力圖自彊而欲聯合他人藉以自助已非謀國之道而彼此隔閡情誼不通孤立無援深以爲慮皇上曠觀國勢慨念時艱旣令各省督撫保薦使才又以侍郎榮惠有請選派宗室王公遊歷各國之奏特著宗人府察核王公貝勒等如有畱心時事志趣遠大切寔保薦聽之是殷復情意之相浹或者人才可以漸出而國勢可以稍振乎艸莽下士不禁馨香以祝之論所以盡使臣之職孔子曰使於四方不辱君命此不辱君命一句爲千古使臣之職分由是論定如山莫可移矣然皇華之使尢重選才使臣之職盡不盡良由於選才之當不當漢武詔求茂才異等爲出使絕域與將相並重古之爲使臣出疆專對樽折衝兢兢焉常恐有所不及以貽君憂君之遣使臣亦宜勉勵勸戒激以公義臣之事君固宜盡忠而君之使臣亦宜以禮也昔蘇武爲漢中郎將奉使入奴律勸武降武謂屈節辱命𨿽生有何面目以歸漢遂引佩刀自刺律大驚急拘持武武气絕半日復蘇乃徙武北海上無人處壯年出關皓首而歸畱駐奴凡十九年及歸老母終堂生妻去帷此亦天下所希聞古今所未有實足爲後世使臣所矜式也國家聲教覃敷東際海西界回北綏滿蒙南至臺瓊舉凡朝鮮琉球安南暹邏緬甸之屬悉隸藩服歐美諸邦慕中華地大物博不憚遠涉重洋數萬里航海東來關叩塞求市通商貨舶雲集日增月盛道咸以來海禁大開英法諸國屢遣使臣來議約其間各小邦亦復慕義尋盟各國因輪舶轉輸便捷懋遷日眾遂遣使臣入都展覲持節護商旅朝廷以來而不往非禮也於是亦簡重臣出洋蒞止各國京都以報之同治來次第舉行瓜期調任三年爲率此萬國公法所謂特使也京師各國使署大臣皆常川駐札並設參贊領事繙譯隨員等官輔翼之此又公法之所謂常任使臣也此外更有以常任兼特使者要之皆代國行權代君行事者也中朝於各國事務旣設總理衙門統理於內復有出使大臣分任於外遇有事關重大非尋常所能行者卽特簡全權欽差便宜行事或和或戰均得以先事綢繆豈非洋務之急務哉曩者未能深悉情形茫無頭緒動爲所欺其因畏葸而貽誤國事者已非一次間有一二老成非不力爭大體獨具苦衷或以操之太急而啟釁或以過於持重而取譏論者至今有餘憾焉同治乙丑朝廷始有出洋之命是時僅同文館學生遊歷耳自是以後持節奉使者相繼遄徵風气漸開迨光緒初案議結朝廷選使益愼其人擢熟諳洋務者充出使英國大臣是爲我朝遣使常駐外洋之始是時郭陳何鄭諸憲經簡派星軺四出遂徧歐美等洲光緒戊寅曾剛襲侯奉命出使歐西所至欽服是時朝廷方殷彊俄之憂遂詔侯重往議約侯奉帝命侃侃誾誾剛柔互用據公法持大體反覆辯難卒使俄人降心俯從許攺前約反我侵地使非侯之克盡使臣之職有以折服之烏能不辱君命哉厥後中法失和曾侯力持戰議電致總署往復計議嗣法人以事多掣肘驟與總署議和總署許之然仍反覆不定使非侯之洞燭法人情僞烏能抒此偉議哉畱駐歐洲凡九年而星軺遄返其所以克盡使臣之職者皆其洞悉洋務力持國體所致也本朝自舉行遣使以來實所罕見凡應皇華之選者皆當奉爲坊表若徒馳域外之觀惟聲華之是尙置不辱君命之義於度外是眞視王事於弁髦矣夫出使大臣有統轄領事官之責而派充領事仍由朝廷作主光緒三年首於英國新嘉坡設立領事嗣於日本橫濱等口設理事官至其總領事則設於美國舊金山而和約則設立領事之外並有繙譯及隨員等官西班牙自與訂立條約十六後卽設立領事復因開辦伊始事務紛紜札派委員同經理之員又有先設商董后攺領事如檀香山者此皆由公使出洋察看各國情形與總署咨商奏明辦理者也原各國遣使之意恐恃彊淩弱者也遵公法而有害於均勢也故遣使聘問兩國益見和睦我國爲君主大邦所有權利本無限制公使受命出疆以覘各國彊弱惇篤邦交審其形勢察其仁暴卒至保護我商旅則使臣之職不於此盡哉覲使臣以通情好論天下之患莫大乎情隔內外上下壅遏而不能達外情不能輸之於內下情不能貢之於上則內情亦無由達於外上情亦無由明於下積而久焉遂成爲內外相蒙上下交蔽如是而欲求其長治久安烏可得哉然而通之實難中國自三公坐論之道廢君與臣當陛見之時且無多談而其爲使臣故夷夏之分逾嚴而邊陲之事益其中旣有所壅沮則必有人從中舞弄而太阿之柄乃倒持之以與人至本朝而大反乎前代之所爲凡事必由親裁絕無假手於人之處而會同四譯則有館理藩則有院歲時召見蒙古以及各屬藩王並其使臣優之以禮接之以儀示之以恩諭之以信夫是以各藩屬莫不愛戴恐後然此藩屬皆在要荒之列久已爲不侵不叛之臣非敵國之比也自開海禁以來與泰西各國及日本通商立約海東西咸爲與國共輯邦交而中國之所以通其情與外人之通情與中國者日益眾與國旣派使臣駐於中華中國亦派使臣駐於各國每閱日報見大書特書不一書曰某日中國某使至某國見某國皇呈遞國書某日某國有某會華使某躬與於會而其進見之時則除初至時起不常見之而他國使臣之來中國者則未嘗一行覲見之禮也同治年間曾一入覲成禮而退此後又不復見論者以爲中國朝廷故示尊嚴又或以爲格外愼重其實則皆非也毅廟以年踐祚母后垂簾聽政者十餘年不便與外邦使臣相見至親政之日卽首議及此俾各國使臣得以一近龍光爲榮惜乎龍髯下垂鼎湖仙去今上入承大統亦在年𨿽天亶之聰遠情久已洞矚究以深宮養晦不欲遽馳域外之觀至去年親政於是各使臣援例請見皇上亦亟欲以一見各國使臣藉伸惇睦友邦之誼遂定於今年正月二十五日在紫光閣延見各國正署各使臣並及各參贊繙譯等官各使臣等亦莫不歡忻鼓舞樂近天顏序班以徳國使臣巴大臣爲首領遂祝頌之詞以抒誠悃而皇上霽顏溫諭重下沛各日報探悉一舉一動一詞一語皆爭相傳鈔恭錄入報以爲幸事煌煌乎大典肅肅乎盛儀固天下所共聞中外所共諭者矣竊以爲此一見也不僅鋪張大典揚詡盛儀而已所最關緊要者則自有此見而日後中外上下之情皆從乎通而不從乎塞此則尢爲中外所共慶者矣夫此次紫光閣一覲爲時頗暫巴大臣恭祝詞皇上優以溫諭細繹其義無非頌揚得體撫慰攸宜於交涉事件絕無一字提及有益無益又何從而懸揣之不知使臣以頌詞上黼座以溫綸下逮天威不違顏咫尺其情已無所隔閡中朝之豁達大度開誠布公各使臣當亦於言下見之各國使臣執禮矢恭共惇睦誼皇上亦皆於一覽了然從此兩情相通一徳咸有已成上下交孚之象將來何致有蒙蔽之獘卽有商訂之事𨿽不必與各使臣事事面談亦可以開心見誠相與商度各國使臣亦有以知中朝之意向而競貢其眞情內外之情旣達上下之情相孚而謂惇睦之誼有不日益加密者乎夫敬其使者所以敬其主也中國使臣遠赴各國各國之所以相待者有加禮此非中國使臣之榮實各國君主之能以禮讓爲國也孔子云能以禮讓爲國乎何有不能以禮讓爲國如禮何禮讓二字𨿽不專指接見使臣而言而接見使臣之道亦在乎此夫海外各國但以朴實相尙文物禮儀往往推崇中國而乃於接待使臣一節覺海外各國亦未嘗不自有其文物禮義此又爲各國深爲慶幸者也海外各國旣以文物禮義推崇中國則其覘中國也必於其文物禮義間窺之合於一覲之下仰見中朝文物之盛如此禮義之盛如此而又恩禮優渥嘉惠頒總署各大臣奉命設宴相則各使臣躬逢盛典親見上儀當亦有以曉然於胸膺中者又孰祕其情而不宣也哉故曰覲見使臣所以通內外上下之情也論敬使以固邦交http﹕／／wave。bbs。xilu。com／泰西各國大小相維彊弱相制將欲戢干戈而修玉帛講信義而固邦交則不得不於使臣是賴當使臣之銜命而往也重之以國書將之以誠信必使兩君相待之心因此而得達兩國相交之誼因此而愈惇庶不負臨軒策命之意而於奉使之道亦可謂稱職焉耳矣西國通例凡使臣所至之國必先呈遞國書而後可與彼國之士大夫往還酬酢誠以口銜天語不得不以鄭重出之也各國使臣有頭二三等之分頭等者代君行事儼然以君禮自居而彼國亦以君禮相待謂子大夫此來不啻貴國之君親行也卽他國二三等使臣見頭等使臣者亦行三鞠躬禮頭等使臣安然受之無愧色夫是以使臣之權獨尊凡遇兩國交涉之事或從或違或可或否皆賴使臣之一言以爲裁決關系可不謂重乎至二三等使臣其權𨿽不若頭等之尊賦皇華而就道奉策命以周旋講信修好之規於是乎寄使臣之目視固不可稍輕而彼國之待使臣亦不敢稍涉於褻使臣初蒞國都先由外部奏明訂期請見及期使臣朝服恭齎國書以往外部以輿騎相�執之士在宮門外擁護導引大臣殷勤延接使臣旣登殿三鞠躬而後進彼國之君亦鞠躬以答之使臣恭奉國書呈遞畢彼國之君必再三慰勞答以此後兩國益當無詐無虞共享太平之福使臣唯唯於是禮成而退嗣後宮中有大宴會必折柬邀使臣以示同樂之意若有壽誕慶賀等事使臣無不往列賓筵躬逢盛典時與彼國之君相見得以聯絡情意倍致敬恭有時君與後並見有時君有事不見代之以後或代以太子及妃凡所以待使臣者亦可謂優且渥矣我中國自與泰西諸國立約互市習見夫諸國之相維相系相親相卹也始知友誼不可以不惇邦交不可以不固於是乎遣使奉書軺車四出瀛海之遠有若戶庭力矯從前閉關自守之陋習而使臣亦得於聘問之暇默察國勢之彊弱政教之興衰制作之良窳以爲我自彊之計而西國亦以中國能破除成見聯絡邦交故於使臣蒞止時無不殷勤接待以殊禮奉使歸來者無不嘖嘖稱道謂西國之重視使臣所以重視邦交也特是禮尙往來彼旣有投挑之雅我何可不伸報李之情溯各國之遣派使臣駐華京者亦有年矣中國宰制天下九五之位獨尊西例所謂君主之國也平日髙拱法宮深居簡出不能如西國之時時接見使臣脫略儀文也惟其不恆覲見是以各國使臣一聞覲見之旨無不異常歡拚憶自同治十二年穆宗毅皇帝禦紫光閣召見各國始臣迄今已十餘年矣星霜幾易裘葛屢更相待𨿽優而相見或曠非所以惇交誼也前年皇太后撤簾皇上親裁大政慶典屢逢以各國使臣在京日久允宜同沐殊恩特命總理各國事務衙門備辦盛筵優加待此舉也誠有合乎敬使聯交之意矣去年十一月間復奉恩綸定於今春召見各國使臣援照同治年間成案在紫光閣覲見並於召見之次日在總理衙門設宴待嗣後每歲正月照此舉行續到使臣按年覲見至有大慶中外臚歡並由總理衙門屆時奏請筵宴以示修好睦鄰之意大哉王言擴無外之規結遐方之好懿爍乎駕往古而上之矣旣而傳入各使以紫光閣爲召見外籓之地恐褻使命欲在大內覲見請總署王大臣代達天聰未知總署如何聲覆及前日接到京中電信始悉聖上定於昨日午初二刻在紫光閣召見各國使臣而後前此傳聞之言所蓄疑而未釋者至此遂怡然理解渙然釋矣紫光閣𨿽爲召見外籓之地然此次定期召見出自特旨禮典何等嚴肅自不必以輕褻爲嫌同治年間旣在紫光閣召見此次踵而行之在中國旣恪守舊章在各國亦率循罔替豈有訾議於其間哉要之敬使以禮不以地皇上特禦紫光閣召見次日又命總署筵宴則敬使之禮已盡若謂紫光閣可以見外籓而不可以見友邦使臣說何拘乎惟前說得之傳聞未敢深信覲見旣已成禮則中朝之優待遠人與各使之惇崇和好誠有相得益彰者矣但願此後愼固邦交益惇友誼用使中外同福兆庶蒙庥豈不美哉論延訪使才漢武求賢之詔有曰可爲將相及使絕域者出使之選與將相並稱何其重哉歷觀史冊或以節操感人或以口才退敵才傑士代有其人漢宣降奴朝單於論者且歸美於蘇武十九年之苦節能得其人則敵釁可消國威可立使非其選則一言不合卽可起干戈於口舌之間故出使之選有不得不愼重者至於今則更非古之比矣古所稱絕域尙屬同在亞洲非若今之與四大洲爲鄰也古者外藩彊敵也漢之奴宋之金夏士馬𨿽彊盛然苟將帥得人士卒效命卽中國之力猶足以禦之非若今之必取法於泰西也古者奴諸國𨿽有窺覬中國之心而其於中國之人情物理非若今日西人之熟也古者奴諸國之山川險夷道路遠近猶有能歷歷言之者非若今人之茫然無知也則處今日之勢而言出使之選不更難於古之時耶謝侍禦知之故陳奏出使外洋人員請飭翰林院六部等衙門由堂官就屬員考察精明幹練才堪勝任者每二年薦保一次乃現已兩年有餘尙未聞才之輩出中國之大人才之眾豈眞乏皇華之選專對之才耶何以至今寂寂也顧吾思中國所重者正途人員而正途人員必由科甲彼望科甲者未得之際其孳孳矻矻摘句尋章必不肯以西學分心有荒舉業迨通籍之後則功名已就卽學業已成且一生心血半已消磨孰則肯復用其心於洋務卽有志切有爲情殷用世者知今日洋務之急棄平日養气知言之業盡心於溫吐脫裏之中而其所講究者又屬語言文字爲多夫語言文字通事之職也非使臣之職也乃中國之講洋務者必以語言文字爲筌蹄不論正途異路苟西語之已熟卽洋務之已精然彼西人之來華者或欽差或領事未嘗有以言語不通而致誤事者是語言文字固無足重矣夫外洋各國民情之厚薄風气之剛柔使臣所當知也其執政之大臣何者爲賢何者爲佞孰則重錢財孰則重信義皆使臣之所當知也各國之君何彊何弱孰闇孰明孰則保泰持盈孰則好髙騖遠此亦使臣所當知也然欲知民情風气則當周遊各國博訪周咨欲知各國之執政則觀其舉動行爲欲知各國之君心則觀其政教號令語言文字何所用乎吾思出使之任科甲中專事章句之學者不可爲洋務中之專事語言文字者亦不可爲出使之人當知其大者要者若槍炮船艦其孰堅孰利不可不知也而其若何制造之法不必知也若算學化學等以及一切技藝其優劣不可不知而其所以然皆不必知何也有專司之人也苟知其優劣則欲用之時或雇外洋之優者而用之或召中國之曾學於外洋者而用之彼各專所業而各擅所長出使者不必一人兼之也苟能縱觀天下之大勢而孰察於古今之得失各國之盛衰處己則不亢不卑處事則必平必恕卽足以樹風威於海外聯與國之交情不必以技小道爲能也然中國未嘗無其人其所以沒而不聞者大抵由於資格之限以資格用人則凡品卑而秩小者不得干預大事然世之受大任膺大職者屈指可計而其屈抑下僚奔走風塵者不知幾千百人此幾千百人中豈眞無一二能人耶其所以莫由奮發者限於資格耳且不特待用者爲資格所限卽薦舉者亦每以資格過卑不敢遽陳薦牘旣誤於章句復誤於資格出使之難其人蓋以此耳吾思中國出使外洋之人自欽差而下則有參贊官以備匡襄帷幄之用有理事官以理在外洋之華人然外洋各國之在中國設理事官者多中國在外洋各埠設理事官者少屈指計之在美國者爲最多其次則東洋若英國則不過新加坡等處仍系南洋近於中國之地而已若徳則初未之聞而外洋各大國則皆設領事於中國中西比較大相懸殊出使之選誠爲汲汲所冀者上破格以用才下養才以待用則中國豈眞無才異能之士如漢武所云者耶使乎使乎中心藏之何日忘之哉論使材遴選宜精漢武帝元封五年上以名臣文武欲盡詔曰蓋有非常之功必有非常之人故馬或奔踶而致千里士或有負俗之累而立功名夫泛駕之馬跅弛之士亦在禦之而已其令州郡察吏民有茂材異等可爲將相及使絕國者顏師古前漢書注曰絕遠之國謂聲教之外也按當時絕遠不通聲教之國不過匈奴車師大宛朝鮮東甌南越西域西南夷耳然皆震威靈仰漢如天非若今之五大洲雄國開辟以來所未通者也有衛靑霍去病宣威漠以爲之將張騫蘇武堅忍苦節以爲之使而﹝傅﹞﹝傳﹞介子陳湯則又於奉使之際手斬名王不以身入虎穴而自怯不以矯制發兵而避嫌壯矣哉雄才大爲漢世宗文武得人於斯爲盛尙何文景之恭儉足法哉遴選使才至與將相並重則彊鄰逼處之餘失地喪師之後宜何如鄭重簡派庶幾使於四方不辱君命乎今𨿽大一統之朝寔則不殊戰國有若英吉利法蘭西比利時徳意志義大利奧斯馬加則歐洲之名邦焉花旗𨿽分北南而美利堅自華盛頓崛起則合眾而成爲美洲之彊國焉亞細亞洲以中國爲大而東則有日本西北則有俄羅斯俄地跨歐亞﹝兩﹞﹝西﹞洲疆域之廣徧地球當首屈一指前年糾約徳法兩國索還遼東仗義執言無愧二百五十餘年聘盟之誼凡此諸大國均經立有和約通商傳教遣使互駐京師亦有年矣咸豐八年始設總理各國事務衙門恭親王領之所以便於應接各國駐京公司而示與理藩院會同四譯有別也各國使臣入覲大皇帝肇於毅廟親裁大政之年西人詫爲盛事好事者使至繪爲圖詠迨今上親政遂定每歲春旺正月入覲之制其新簡使臣及因事專使賚呈國書者則隨時咨行總署訂期覲見以昭優異乃覲見之地或以紫光閣召見外藩爲疑或以文華殿不若內廷爲歉方垂簾聽政之時旣以不覲天顏爲薄待而入見龍墀之後更多繁文縟節之爭特踵事增華有加無已蓋尊攘之舊說夷夏之成見叔孫之朝儀漢家之制度固可以束之髙閣矣光緒二年總理衙門奏定出使外洋事宜郭侍郎首蒙出使英法之命同時美日祕徳俄日本皆妙選英俊載詠皇華三年瓜代永爲定制其間折衝樽俎表表可傳者自郭侍郎曾襲侯以外未敢輕相許與姑就總署奏定出使章程並使臣等第言之𨿽有頭等二等三等及副使之分副使之設自劉錫鴻迂拘乖謬屢與正使郭侍郎齟齬幾致誤乃公事旋經裁缺不復選派正不僅爲惜費起見也尋常出使大臣大半列在二等經費寔亦較省惟崇厚以少宰使俄特拜全權大臣便宜行事之令作爲頭等曾襲侯以副禦史兼使英法俄三國僅俸薪按頭等辦理然於西例頭等公使代君行權之處未盡符合乙未春間邵小村中丞張樵野少司農出使日本議和遂以書所給權柄不足見拒空勞返及李傅相兩次奉命出使日本俄國始合頭等公使全權之利兩國迎極爲盡禮𨿽軍務倥之際全權大臣密電來無敢稍有攔阻究其歸宿馬關議和如償金割地諸鉅仍系請旨而行西例公法與中國權操自上之義原難彊而同之也豈獨爲使臣卸過分謗云爾哉西人嘗以中國所派使臣官爵不髙爲嫌及待使臣臣恩禮不優爲恨王之春方伯李傅相先後使俄及傅相歷聘英法徳諸邦其禮敬優厚尊崇西報備載之矣相形之下能勿歉仄至派出駐使臣則使道居多間有賞加三四品卿銜及擢授京卿者尙書疆臣以上寂爾無間遑問近支親王貝勒乎且出使大臣率簡曾經海關道缺及譯署行走人員惟近日所派伍秩庸羅丰祿兩星使以勞績才望得之而伍公尢愜人望中外均無間言天使材以通曉西國語言文字爲先而後晉接周旋無稍扞隔卽或遇有駁辧之處覿面談心當機可以立斷何至停畱長智枝節叢生較之張目拱手熟視呆坐一聽譯官之傳宣形同傀儡者萬萬不侔矣諺云修書不如面覿夫修書尙不如面覿而子專憑舌人傳令乎語气之輕重措詞之宜忌輾轉傳述容有謬誤差以毫釐失之千里乃今之議者好爲大言以欺人但使熟諳於條約公法或曾作歐美之遊偶覽其山川一觀其風俗軺車之任使已遊刃有餘初不必乞靈於輈傑格之聲橫行斜上之文而不知交涉一形棘手輒爲外人所困甚至貽國家之羞爲民生之累而茫然不知其所以然若是者亦而有噫徳使之見拒也莫不曰徳廷之已甚也南皮尙書嘗力薦之矣乃蘇州議立租界一味曲徇曾不稍存補救而遽以割臺之役相較不復作左企弓一寸山河一寸金之想其操持之具大可睹矣尙書絕不護前固不失爲正人君子也吳中鉅細盈廷濟濟而徳公使忽首發驚人之論何其巧相值也是豈太阿全倒持以授外人哉然則使才之難不於此又見一端乎愼選使才說古人君之用人其至要者有二曰相才曰將才相以籌國是補天浴日再造元黃將以策戰功殄賊擒王務安反側苟二者而偏廢其一則卽不能安內攘外而國事自此紛更矣若今則於相才將才之外特重使才古者環中國者惟外藩耳偶有貳之心惟是傳檄而諭之遣使以讓之未有不俯首順從惟命是聽者卽唐之回紇宋之契丹𨿽曰桀驁難馴而同處一洲尙可以情諭理遣折衝尊亦惟恃此專對之詞耳至今者而六合一家通道至數萬里外性情互異形貌各殊虎視眈眈環而相伺奉使者苟偶一失當則干戈立起一言卽可以興戎然則使才也眞較將才相才而尢重聖天子臨軒策命可不鄭重於心乎顧同一拳使他邦而其中又各有別其充星使者爲朝廷所特簡必擇精於洋務曾措理交涉事宜者握虎符持龍節銜命而往稅駕是邦遇有違言與之爭辯旣不可辱國體又不可失鄰歡務求不亢不卑舉動得體故必再三審愼始降綸音至參贊領事隨員則惟佐星使以理事機例由星使擇幹練之員具摺奉調無須明降諭旨派令出洋而僕竊以爲奉使者固須才望兼優佐使者亦不可苟且從事何則參贊爲星使之副凡有大事可與之謀定而後行使星使可者參贊卽可之星使否者參贊卽否之阿附雷同隨聲惟諾則一星使足矣更何用另派參贊爲故必以干練精明有守有爲者充其選始足以輔星使之所不及得免隕越以貽羞至於隨員或當文案或當書契或令其應對周旋凡事聽星使指揮似乎無所關系矣不知事之重大者始由星使親裁若夫無足輕重之端往往委隨員代理然則隨員者實星使之左右手左右手廢則全身皆運掉不靈矣濫竽充數烏乎可哉而僕更以爲最宜審愼萬不可貿焉派設者則爲領事一官領事專管流寓商民一切事務今之出洋者日益眾則領事之事日益繁自光緒元年郭筠仙侍郎出使英國查得歐美二洲各國所屬之地多有華人流寓或操貿易或作傭工因首先奏請在新加坡設立領事官旋於光緒三年九月奉旨依議欽此由是而卑魯而古巴而紐約而火奴魯魯以次設立俾華人得所覆庇不致見侮於外人小而錢債紛爭大而命盜各案凡星使所不能躬親裁判者皆於領事乎賴之至日本則光緒二年十一月何子星使奉命前往卽就橫濱築地神戶大長畸箱館六處分設領事官四員日本距中國非遙華聚其間者良莠不齊辦理尢非易易領事苟不孚眾望則怨咨交作卽不免嘖有煩言僕以爲領事所辦事機實無殊地方官所辦者其間管押遞解笞責荷枷卽廳縣刑名之事也至於追欠徵牌費之類則又類於錢谷一門必也遴選曾任廳縣之官帶之出洋派爲領事庶於公事一一熟悉得以措置裕如猶恐廳縣官𨿽悉民情未知洋務於保民之道則得矣一遇交涉事起洋官執公法以要挾領事據大淸律例相駁詰扞格不入猶不免遽爾失和覆餗之占乎可懼則更有一法焉方今通商各口岸皆有外人旅居案牘往還在所不免地方官習之旣久自然洋務漸明或有曾任讞員與西人會同辦事者更能情形深悉動合機宜使派爲領事官則撫字子民自必恩威並濟而於中外交涉尢足使斟酌盡善遺憾全無國體尊崇外人悅服而柰何萋菲之輩猶或顚倒是非甚且綴以俚歌多所牽涉逞如簧之口誹謗叢興嗚呼噫嘻人才實難何旣得之復使之冤蒙不白歟因論使才而縱言及此愚者一得或有當焉若夫領事不洽輿情則可任主國之大臣照請飭換同治四年九月比利時所簡金公使曾有來文至領事不準商人濫充並不得兼作買賣則見於同治五年九月我中國欽差總理各國事務全權大臣譚欽憲照會中亦奉使他邦者所宜知悉也愼重佐使人才說中國之簡員駐節外洋始於光緒元年至二年而章程乃大備其時經總署奏定凡使臣所調人員充頭等參贊者月給俸薪銀五百兩二等四百兩三等三百兩頭等繙譯官月給俸薪銀四百兩二等三百兩三等二百兩隨員醫官月給俸薪銀二百兩武弁供事學生月給俸薪銀約一百兩待之不爲不優矣然是年七月湘陰郭筠仙侍郎銜命赴英各員之奉調出洋者皆托故不願隨節以外洋政教夙所未諳遠涉滄溟多所畏懼也及侍郎任滿回華曾襲侯紀澤繼之同時又簡陳君蘭彬出使美日祕何君如璋出使日本劉君錫鴻出使徳意志而諸員涎薪資之丰腆慕海外之繁華兼之轉瞬三年卽可以異常勞績奏保於是焉願往每一使臣被命必夤緣依附爭求京外諸顯者八行書濟濟師師多以數百計近𨿽使臣公費日隨使薪水之數亦迥不如前而如蟻附羶營謀差使者其數更多於恆河之沙使臣無可如何則添設供事數人或就上海派充文報委員以資調劑月薪或十兩八兩焉或十餘兩至二十兩焉叩以何所歆羨而爲此曰非牟利也實欲藉此得保一官半職以冀策名委質於朝耳嘻曾亦思此種蠅營狗苟之徒皆由京外諸顯者情面而來果能應對專長無隕越以貽羞國體乎我嘗聞泰西各國之培植使才也其始必入外交學堂研求國與國交際及一切交涉之理以時試之試而可則派令隨使臣至海外肄業名之曰畱學生學之有成則逾數年而擢升隨員其有熟於他國風土人情者則充當領事嫻於他國文字語言者則充當繙譯果能勝任愉快則又數年而始得升爲參贊迨參贊任滿克副其選然後記名以出使大臣用俟有缺出量其才能而簡之夫如是始能壇坫周旋雍容玉帛折衝樽舉動胥合其宜今試問中國之欲隨使出洋者果曾入外交學堂肄業乎曾爲海外畱學生乎曾熟於他國之風土人情乎曾嫻於他國之語言文字乎惟是稍習西文中挨皮西提略解官之趨蹌拜跪而曰我已能隨使節宣勞矣貿貿然謀得京外諸顯者八行書卽求充繙譯領事參贊矣我恐不第授外人以口實甚至作爲種種不合於禮之事或如某員之誘娶外洋蕩婦或如某弁之誆借外洋巨貲致使臣輾轉爲難畱之則增使節羞參之則貽外人笑噫吁嘻以中國之大而佐使者竟若此其不堪亦無怪時被外人姍笑譏彈謂爲無一人才之可用也抑又聞之尋常駐節泰西必閱三年而始受代其有系戀家室者尙不樂於營謀至於奉旨專往唁賀之大臣則事畢卽取道而回往返無多時日簡赴日本駐之星使則道裏不甚窵遠音信便於往還是以鉆營差使之人其多更不止於倍蓰殊不知奉旨唁賀列爲頭等使臣之身分愈重則隨使者之應對宜愈嫻日本與我同文必平時文酒風流互相酬酢其才爲彼國所敬服然後有事時與之商榷易於就我範圍以上二者隨員選擇益宜愼重烏在可稍徇情面而漫委之蠅營狗苟之徒乎於是作愼重佐使人才說以告今之輶軒采風者論出使通商以來外國與中國輯睦其間偶有咀唔致起兵戰之禍𨿽由於各國之嗜欲無厭要求不已而其實皆我與之釁而已夫數萬里外不憚重洋危險載貨至於中邦推其本心果何所在夫亦爲利耳西洋人之多欲出於性生故肯爲此若華民則數十里百里而遙尙有離鄕背井拋妻棄子之憂臨期牽袂涕泣漣如故中人罕至其地卽不知其風俗罕與相接卽不識其性情於其來也目之爲夷自上及下皆存輕視之心在朝廷自治其國設官分職皆理境內之事治境內之人無專官治以其與華民交接與華商貿易之務不過海關巡道有洋務之責而已然終非專理通商事也其本職則備兵其兼任則收稅中外之人有貿易交接並歸理處非以通商而後有巡道也直江兩總督有南洋北洋大臣新銜亦此意也卽專司洋務如總理衙門且不過部院屬員之差使已耳無專官也上海租界之會審公署亦差也尋常西人之議謂中國誰爲專理中外交涉事件之官則中人實無可對又不宜曰中國於洋務輕之故不設官也故西人往往論中國之品大者必曰道臺其所見可以理其與華民交涉事者不過海關道也宜其爲是言也然則中國於洋務若是其輕之𨿽三十年來未之有攺焉宜西人之猶有疑也西人之傳教事屬不經海濱人見之習不爲怪中地二百里有教會神戶分書講理十人九厭之夫教亦西人之一端通商並不由此惟上官未將其故宣示民間則民愚而不攺所謂弱怒於言彊怒於色因而多事矣夫上下皆輕視之成見未融固執不化以爲我中國爲四洲萬國所宗自行其道以盡我愛國與民之心獨不思時旣必至通商勢不能捨洋務苟自謂暫羈縻之姑作權宜之計以爲後圖亦徒爲外人所竊笑耳吾不知洋務不設專官將待數十年來後閉關絕使不與西洋通不與其人至故兼攝其事而已足歟彼以商民聚中國必設領事等官於各口岸我之地使彼處之我之民與彼日接而反不設官以治其事我之愛國與民之心獨不如其自愛其國與民乎且夫由內以及外事相通也始而我民憚遠涉彼民好慢遊今我民往矣且眾往矣彼以富民來我則以窮民往矣往來則一貧富各殊大抵謀生計蹙甘涉重洋拚定死亡以圖發迹苟皆瘠而去肥而歸豈非通商之有利於吾民乎然而招工開館矣仔在船矣皮魯之鳥糞拾矣古巴之糖寮多矣金山之金掘盡矣或折磨之無人理或厭惡之起殺機彼之民在中國重樓閣美衣錦食富也而我何敢侮之我之民在外洋狗牽豕捆枵腹鳩形貧也而彼皆可虐之彼民旣富而護之且不一官我民至貧而保之反無一官何也豈以彼來者富我往者貧有官以統率之如作乞丐之頭慮爲外方人笑乎然又胡不思我之貧民深入其地不能自立至於受傭被虐驅之如豚豢之如犬弄之如籠鳥殺之如微虫獨不爲外人所笑乎夫此被虐之民𨿽由於自蹈陷阱死無所怨然誰實有此民者而使之不能自保其生自安其業以至如此哉吾故謂出使之舉刻不容緩而美國日本之出使尢不可緩也使臣旣派身朝命爲在外國之華民保護維持則如美國金山土民欲逐華民之事尢不可不加意焉然金山之華民不過與土人爭利起其媢疾之心猶不如古巴糖寮傭工受虐之慘上年陳荔秋京堂回國於古巴各傭工情形親知灼見入諸奏牘三年以來死者又不知其幾許矣此次奉派美國欽差惜古巴非美國屬地不能乘便辦理垂斃之民空懸向望正不知有生還之日否也仰將於出行之日道經該處拯救傭工耶若置此事於不論不議之列則日本美國之使亦止尋常通好之事而於出洋之華民無補焉豈其日本之華民土客不容均宜遣使臣以安撫之而獨於古巴之傭工可置度外甚非計之得也吾故謂出使必能保華民而保華民必先理古巴案若次第簡派各國欽差遲之又久而及於古巴華傭將無孑遺矣何良棟《皇朝經世文四編》捲﹣

皇朝經世文四編卷二十九禮政公法論公法原本經學闕名余覽公法所治冠帶之倫北極北洋東南窮澳大利亞西南折好望角偃西半球而矩之舉輪舟鐵路電綫之所通阿屯姆力之所積靡勿挾性法例法二者爲結盟締好之機牙何其侈也春秋之始未嘗不詳內外內諸夏外四裔未嘗不殊會夷狄及其季也中國亦新夷狄夷狄進中國則中國之子思子發其微曰凡有血气者莫不尊親董江都曰正朝夕者視北辰正嫌疑者視聖人夫黜周王魯非王春秋也王萬世也王萬世何也王以經權之學也孟子曰經正則庶民興庶民興斯無邪慝民气堙郁烏乎興民智樛窒烏乎正性法者開民智之大經者孔子精權學於蔡仲易君見之孟子精權學於子莫執中衡之例法者通民气之微權也秦以网羅錮經學﹝宋﹞﹝宗﹞元明以蔽聰塞明錮經權二學於是管穴之士尊於昌平荒落之儒藝於朽壤卽無性法例法之學乘之蓋昆侖絕紐羲轡不絕久矣而彼之儒者日抱其溝通君民機宜和戰之公義黑白評異同坌湧瀾翻全球就勒而我萃千萬衿箋釋虫魚批抹風月中朝之律例弗聞也遑言羅馬目前之交涉不知也遑問虎哥聒而與之言公法則詫曰異端洎其得志坐視國家迫脇欺朦之辱若秦越人之肥瘠莫不關心嗚呼同文館之立三十年於玆矣能精政治律例之學者蓋難其人謂非士大夫之責哉今議者曰公法之言娓然陳矣其實僅憑虛理弱者不能仰而企彊者然違之睊睊目同目同莫敢誰何甚且予彊者以桎梏弱者之權而齎盜糧而藉寇兵公法家所論有正法有便法本亦遊移兩可出奴入主髙下在心何適之從其尢可疑者一千八百五十八年英法諸國許土耳其爲自主國且屢言之曰土人自今入法法是年英法俄美四國立約嗣後不得視中國在公法外又申明之曰得共享公法之利益然其於土耳其偶有交涉終以異教詆排於中國則商務界務教戶稅務無一得平權之義然則公法直無裨人國而益之牢阱也洴澼曰不然公法者萬國之春秋也春秋折獄僅一二行之西漢之世其後無聞焉無他漢以來治經爲祿利之途士气靡矣欲抑民先抑士欲抑士先抑士之抵掌伸眉權衡天下之具後世並祿利經義之途奪之別有所謂詞章帖括者幸其汶闇於政學而未吾繩焉以視西國之布衣下士憑空理以爭天下事浸登之日報浸用之政府浸推之壇坫其宅心公私何不侔哉是故春秋亡律學晦律學晦種禍亟以聾﹝龔﹞遇聰以盲遇明以喫遇辯以局促甕牖精疲力薾之餘生遇上下平權抗論五洲之人士若之何不窮且蹶也今夫西國政事公法家所不許者多其遇疑難棘手之處或相持不得盡其公理容有遷就彊弱大小間畫畛域以模稜政府之心者其實虎哥宗旨本不爾爾故公法學之行於西國不過十之五六大抵文致太平之時未至耳夫以西國政府尙不盡如公法家之用心以劑於平而謂中西交涉復無公法家與之相持彼顧能揭其不樂於本國者輸之中國此理所必無者也目論之士不咎彼國守公法之徒不咎我國不研公法之失乃欲並公法而疵之而廢之不亦傎乎丁韙良居中國久洞悉彼中公法之恉與吾教同源其性法乃春秋守經之學其例法乃春秋達權之學遂作中國古世公法考引經傳數條証之其誼例𨿽未詳備而中國以春秋治公法之機緘萌矣今夫春秋上本天道爲性法出於上帝之源中用王法爲例法出於條約之源下理人情爲民權伸於國會之源故內聖外王之學不過治國平天下之一義爲億兆年有國不易之經猷卽西人之深於公法者罔弗以平一國權力平萬國權力爲公法登峯造極之境嗚呼春秋自孟子公羊嫡派無傳後晦蒙剝蝕孽障叢生至胡安國極矣非恃平之一義撥昏霧而見蒼穹則不可以平一國烏能以平五洲恐將來不平之禍之不止於約章立法也洴澼子於公法一無窺見但知公法根原所以維此地球者有日昌之埶因就近譯諸書先舉其微言大義一諸春秋之律其例法賾容再分門考訂爲吾黨資或言交涉學者不棄而教之歟論中國不得享萬國公法之益http﹕／／wave。bbs。xilu。com／邱煒萲萬國屏中國於萬國公法之外者何也以其非大國歟則全地球一千三百餘兆人而中國得其三百餘兆矣全地球分爲六大州土地而中國又得亞西亞州最大之州之一大半矣以其非文明之國歟則四千餘年前已有歷法紀元二千餘年前已有孔聖設教早超出乎拉丁埃及之上矣然則其屏我於萬國公法之外者則以我中國政刑之律多不能從同也西人知我之不能從同又適遇我連番挫敗之餘無不藉口要挾乘機逼迫統計道咸通商以來其中受虧者不止一次不在一端然其大較可得而言也傳教與國事本不相關有保護之例無抑勒之爲而各次約章無不入傳教一條矣一國有利各國均沾此何爲者也而中國獨忍受之西人在中國無不均沾其利而我華人之﹝旅﹞﹝族﹞美旅荷旅法旅班者其得與有約章之治同沾其利否耶有海口則有領事有村堡則有教堂領事教堂之所不及則有遊歷人員以徧布於吾地內無論商事工事重案細情鬥毆吵鬧皆惟各海口之領事是管領事之上復有公使公使之權可集兵輪兵輪之外租界民團伏戎衷甲環如也喧賓奪主莫此爲甚而華工之見逐於美者不能以施諸我者而施諸彼也華商見淩班者不能以爭諸我者而爭諸彼也漸至小民積怒成仇希冀一快其敢剸刃於外人之腹者拿辦之後繼以賠償賠償之餘餌以口岸租界而且不足去年徳人占領膠州之事是已其有在中國犯事之外人𨿽至理虧勢窮領事公使戰艦衷甲等等無所用其袒護亦必百計千慮旁見側出以恫愒我遊說我簧鼓我恐嚇我而我以刑律不同之故亦不得不俯首下心就其範圍任其倒置而後已此非無所見而云然也年英人美生私運軍火一案其尢彰彰者也至於我一言及欲設領事則必多方阻撓使不得行卽至事或垂成亦必使之敗渙而始快無論其他卽班國小呂宋埠中國現欲設領事微論其十餘次而卒無一次之成香港近在肘腋之下亦至今闐然焉其已設者亦復見制於和約章程而不得享平等之利靜坐無爲學太上之老子吁其瘨也以言稅則西貨入中口務從其輕中貨入西口務從其重以言商情西人賴華人債一經報窮便可了事華人欠西人債𨿽至萬不得已亦必己身系獄照會華官封其家產累其親朋而後已此中之故𨿽華官媚西過於奉承亦寔由西人在中國約章所載權利太大之故不觀門徳商寶記寶昌轇轕之事乎同安縣署所拘者若而人防廳署所禁者若而人首尾三年至今未了一船之瑣越境勞官此事若仝在西國將見伸理多時矣推原其故皆中國不變政刑自喫其虧苟一旦發憤爲雄先變刑律與萬國等卽不必船堅炮利而已進於文明外之與萬國同爲平等內之則兆民之志气可伸馬首是瞻東有啟明導吾先路也夫約章預籌修約事宜疏曾國藩奏爲遵旨預籌修約事宜恭摺仰祈聖鑑事竊臣於九月二十三日承準軍機大臣密寄同治六年九月十五日奉上諭總理各國事務衙門奏預籌修約事宜請飭海濱沿江通商口岸地方將軍督撫大臣各抒所見一摺前因原議十年條約爲期已近據該衙門奏請飭南北洋通商大臣於熟悉洋務各員中選派二員於十月咨送來京當經降旨允準惟前奏稱欲於選派各員內收策力之效而通盤大局尙待籌商本年十二月卽英約前期六个月先行酌攺之期各該大臣務於十一月內奏到無稍延緩俟總理衙門密函條議寄到時諸臣其審時度勢妥議萬全以濟時艱而副委任詳細覆奏等因欽此仰見我國家推心置腹博采廣諏之至意欽佩曷任詳繹總理衙門原摺密函層層商折謀堅執之辭而又不欲大局之裂懷雪恥報仇之志而又不欲彼族之猜疑實屬審時度勢苦心經營臣於預籌換約二事接總理衙門四月之函當經分布各關查議門列淸冊臣詳悉加簽於八月二十一日遴委候補道孫士達等二員由滬進京齎遞以備采擇在案玆復奉諭旨垂詢臣愚以爲外國交際最重信義尢貴果我所不可行者宜與之始終堅執百折不回我所可行者宜示豁達大度片言立定斷不宜若吐若茹稍涉猶豫之象啟彼狡辯之端大抵洋人之在泰西數百年互相吞並無非奪彼國商民之利然後此國可以得志其來中國也廣設埠頭販運百貨亦欲逞彼朘削之詭謀隘我商民之生計軍興以來中國之民久已痛深水火加以三口五口通商長江通商生計日蹙小民困苦無告迫乎倒懸今若聽洋人引鹽則場商販運之生路窮矣聽洋人設棧則行店屯積之生路窮矣聽小輪船入內湖則大小舟航水手舵工之生路窮矣聽其創置電綫鐵路則車騾任輦旅店夫之生路窮矣就彼所要求各事言之惟挖煤一事借外國開挖之器興中國永遠之利似尙可以試辦應寶時條議冊內以爲行臣亦加簽從而韙之其餘如小輪鐵路等事自洋人行之則以外國而占奪內地之利自華人附和洋商者行之亦豪彊而占奪貧民之利皆不可行以上各節臣於孫士達等齎投京摺逐條簽明總就小民生計而與之切實理論無有顚撲不破之道如果洋人爭辯不休盡可告以義理卽使勉彊應允臣等在外亦必爭回卽使臣等勉彊應允而中國億萬小民窮極思變與彼爲仇亦斷非中國官所能禁止中國之王大臣爲中國之百姓請命不患無辭置辦甚至因此而致裂而我以救生民而動兵非爭虛議而開釁上可以對天地列聖下可以對薄海蒼生中無所懼後無所悔也至遣使開拓傳教之事臣派員齎京冊內皆未議及伏查康熙十五年聖祖仁皇帝召見俄人尼來果賚等其時議節無可深考然當時俄羅斯議界通市實系以敵國之禮待之與以屏藩之禮待髙麗者向不相同道光咸豐以來待英法美三國皆仿康熙待俄國之例視同敵國聖朝修徳柔懷本不欲胥七萬里之遙而臣服之也擬請俟皇上親政之後準其入覲其議節臨時酌定旣爲敵國使臣不必彊以所難庶可昭坦白而示優容遣使一節中外旣已通好彼此往來亦屬常事論者或恐使臣之辱君命或慮費用之浩繁此皆過慮之詞似應令中外大臣畱心物色隨時保舉可使出色人員儲以待用不論官階不定年限有人則遣無人則不遣權仍在我彼亦不致因許而不遣遂啟兵釁頃準總理各國事務衙門咨已奏派志剛等出使西洋此後源源通聘使事漸多縱或有一二不能專對之臣亦安知無蘇武班超富弼洪浩之流出乎其中爲國家揚威弭患者可慨然允許者也至開拓傳教一事查天主教之始專以財利餂人近日外國教士貧窮者多彼之利有所不給則其說亦將不信自奏漢以後周孔之道稍晦而佛教漸行然佛教興於印度今印度則多從回教而佛教天主教興於泰西今泰西另立耶穌教而力攻天主教可見異端之教時興時廢惟周孔之道萬古不磨但使中國修政齊俗禮教昌明𨿽百計開拓亦終鮮尊信之者各省郡縣多立教堂已拓之無可再拓將來換約之時該國如有此條請似可許以隨時行文保護於彼不必再添條諒不致再肆要求矣此數端其害稍輕不必力與相爭並不可有求必應獨至鐵路電綫輪船引鹽開棧等事害我百姓生計則當竭力相爭不設挾制之詞不用嚴峻之語但以婉言商之誠意動之始終不可移易使彼知民以保邦乃千古帝王之常經亦我朝列聖之家法在中國多事洋人方張亦不能曲循和議而不顧內地生民之困卽異日中國全盛洋人衰弱我亦但求保我黎民而別無耀兵海外之心彼𨿽倔彊譎泛當亦知理直不奪眾怒不可犯或者至誠所感易就範圍區區愚見是否有當謹獻芻蕘以備采擇所有遵旨預籌修約緣由恭摺由驛四百里覆陳伏乞皇太后皇上聖鑑訓示謹奏列國息爭條約日人闕名附邇來英美訂列國息爭條約最爲可記之事近古以來所謂文明之國與列邦交涉之情形有二一爲武力碩大一爲喜譚和局抑近今兵器日加精巧又益以窮理致用以致其精考東西古今之史冊未有民盡爲兵如今日之制者也故極而論之歐洲現今之國民是直以戰爲性命者矣且夫兵者凶器猶未能脫野蠻之習而測度各國文明之髙下者猶以兵數之多寡爲標準豈非最可怪之事乎然兵力彊大𨿽如斯之橫而人民之愛和局更有甚焉試觀列國君主蓄兵𨿽多而聞其所稱以爲榮譽者則曰維持天下之和局也若窮兵黷武之名則無願居之者其畏懼戰爭恐破和局之念居多故寧足兵蓄糧欲以厚集其勢力而必不敢輕於一試由是觀之所謂武備之擴增廣大者本出於欲維持和局而共樂太平也由其人民專事貿易逐利而又有參政之權故爲上者不能不人民所欲而保全和局也抑交戰也者不過使武官成其功名而在人民不得不分任其餉費交戰則阻礙商務是故窮其利獘所謂交戰者獨利於少數之武官而損於多數之人民也甚大矣夫交戰之阻礙外國貿易非阻礙國內工商業之足比也今輿論之當遵從如此商務之繁盛如彼而各國咸欲免交戰之禍誠自然之勢也若夫一將功成萬骨枯者非今日之事也今各國出於不得已而交戰萬國交涉所歸極非之於兵力則不能裁斷邦國交際之戰爭故各國所以蓄糧足兵𨿽非欲戰而預爲防備以保持武力之權衡而防禦戰爭之破裂也於是有識之士方講求於戰爭以外撤去武備之策是爲調停方法如所謂交涉議論是已要之於交戰以外能裁斷外交者有三焉一爲尋常所稱外國交涉之議卽兩國互有所主持提倡而兩國若固執不動則亦不能息其爭議也二爲調停若二國有交戰時另有一國居其中間而欲裁斷彼兩國爭議而兩國不服其所裁斷則亦未必能弭兩國之爭相議也三爲中立裁斷此法頗似前例然宗旨稍異卽兩國有交戰時一國居其中間豫約兩國從其所裁斷而後調停兩國之交涉也古來行此等之法頗多條例據希臘史學家酒止得士所稱史伯大國王亞老自耽母士亦嘗稱兩國裁斷之法以爲善舉曰敵國若能聽中立者所裁斷則進兵攻擊之事定必以爲非法也又亞老我士與拉些得蒙同盟條約中亦云宜準先代之遺法與中立國裁斷而兩國之爭議由是觀之亦可見疇昔希臘諸邦善行兩國裁斷之法矣中古之世羅馬法皇善裁斷歐洲諸國爭議以遏其戰矣及威名漸衰列國日益爭彊無能禁止至近時列國亦有專意於此現持此宗旨興會者至有九十四處之多而以瑞士伯爾尼首府和局調停會最爲翹楚諸國政治家學人等爲此會員以一千八百八十九年始開第一次會於法京撓女使蒙爲議長每年一次開大會於歐洲諸京美國亦以一千八百九十年創興此等會毋零氏實爲倡首又在歐美諸國議院亦以此等法爲有益於調停國爭一千八百三十三年美國馬索朝食多元老院亦謂須設邦國交際法公署一千八百九十年美國國會建議云宜與列國商調停邦國交際爭議之法一千八百九十三年英庶民院答美國云此意甚善敝院亦謂英國宜致力於此丹麥瑙威瑞士法國奧國等議院亦略同其意矣抑調停邦國交爭本屬美事固無論已其見諸行事亦所在多有焉一千八百十五年以來實見之六十次而內中三十二次實有關﹝系﹞﹝擊﹞美國且條約文中明記此事者亦有之一千八百四十八年美國與墨西哥所訂約及一千八百九十一年葡國與英國並公額所訂之境界條約一千八百九十五年比利時與丹麥希臘瑙威瑞典所訂約一千八百八十八年瑞士與法國爾古牙多路並差汝把多路所訂約一千八百九十四年西班牙與罕要拉士所訂約比利時與哥蘭爾國並布哇所訂約皆是也然於諸彊國之間未見有訂此等約者若其有之以本年正月十一日英美所訂之調停國爭條約實爲創始英美立國𨿽異而其人民言語種族本同習俗亦未爲大異故遵行此約亦應不難也自一千八百九十五年間始有毀里爾亞之事英美稍覺不平意气阻隔將有岌岌之勢旣而兩國每有悔心以毀里爾亞之事相與調停遂至訂調停條約將及於他國交爭之上初英國政府所見與美國政府頗異美國國務卿阿老尼欲擴大調停之所及而英相煞羅士美利稍節制其所及美國之意在欲調停一切爭議而調停者之所裁斷則兩須服從之英國所見異此故事關於國家之體面與屬地則此等調停亦不能收效焉然未能一閱該條約所記何如意者兩國已稍降心相從始訂此條約也試錄列如下一關未滿十萬鎊之爭議則英美兩國各選一名律家更使此人選一人爲調停者如兩國所選之人各持意見不能相合當另舉一人則須請瑞典瑙威王遴選一人苟此三人者所裁斷二人意見相同則爲公正二關出十萬鎊以上爭議並除關屬土事件外一切之爭議選調停者如上所記而三人者同意見而裁斷之是爲公正然若不欲從此裁斷則許其更訴於別人而選別人之法亦如上所記其員數爲五人在五人中三人同意見則爲公正三關屬土爭議是兩國所頗苦心而成也然條文未盡明白姑聽闕如要知此條約之眞意在欲避戰爭而於樽俎之間裁斷爭議也據美國憲法凡訂條約必當經元老院批準元老院未必贊成總統之政策故此條約果爲兩國碻定與否亦未可知然此意甚善實爲有利於列國也按史伯大據四裔編年表希臘十二國之一立國於周靈王時至漢景帝時降於羅馬周靈王十二年卽耶穌前五百六十年愛納山得對及阿立司登並爲史伯大王當是其時又按今希臘南境尙有史伯大城公額在阿非利加西南境與歐洲各國立約前後考略倫惇朝郵報云今歐人咸欲侵踞中國疆土以爲殖民之地此皆近百年來之機要然各國初到中國通商之先後尢當一考也一千五百十六年西洋人卽葡萄牙人波利士地釐勞初乘船入中國以貨物到香山澳門與華人互市此爲歐洲商人入中國之始其時中國人大爲懷與之交易無詐無虞自一千五百六十年波利士地釐勞漸招其國人徙居澳門至一千六百年間葡人商務大盛又至一千七百八十年間歐人商於中國者其船艘皆泊澳門此時澳門尙爲中國地葡人在此居者輸納地稅及一千八百六十二年葡人在天津與中國立約澳門政府歸葡人設立然住澳門之華人與葡人時有齟齬越五年後中國卽永割澳門爲葡地其時所立之約謂葡人倘不願居澳卽將澳門交還中國然後任其遷去此葡人到中國通商數百年之大槪情形也繼葡人後來中國者則有西班牙人當一千六百年間西班牙人初踞廣東南方非律小島遂尋一水道由非律入廣東貿易溯其初來中國時亦如葡人並無條約及至一千八百六十四年始與中國在天津訂約後此至一千六百二十二年荷蘭人東來地亦據有臺灣爲商埠越五十年被中國海盜鄭芝龍逐去荷蘭遂往澳門互市至一千八百六十三年亦與中國在天津訂約又繼至者爲英人時在一千六百三十五年初以商舶入中國仍先至澳門下椗一千六百七十年英人往尋別港遂就門互市越七年英人則深入廣州城互市矣乃未幾我英國商人又進至寧波等處一千八﹝百﹞年英國印度公司銳意在中國推廣商務今英商在中國能獲大利者皆藉此鼓舞之力其時未有和約一千七百四十二年英人以兵船來中國海面大張威武欲藉此要挾華官爲立商約之計時仍不能成約英廷特大臣律麥加地到中國而中國政府亦接納之至立約之事則婉詞相拒一千八百一十六年英廷又派大臣律諳麻士至北京入朝覲見政府因知彼不願跪拜遂拒而弗納一千八百三十四年在印度公司承攬中國商利人等皆罷散英廷特遣商務大臣尼備亞來廣東經理商事初非有意與訂約也而華官聞其到澳門誤以尼爲到北京言和約事遂人傳令禁其不得到廣州城須在澳門候命俟華官發有執照方許來城而尼藐視華官佯爲不知者也直進廣州城以函投遞督署粵督置之不答卽懸一示謂大淸國設官練兵乃爲安撫百姓貿易之事由商民自理本官無容黷理云云尼此行知必觸中國官員之禁特來窺其動靜耳尼乘機將與中國訂約而中道隕絕訂約之事遂暫寢息而華官以爲英人畏威受撫竊自誇喜是時英商在廣州城者求英廷撥兵一隊來中國英廷不允其請後因商務之事與中國失和攻陷廣州城而商約始立並許英人據有香港地今在東方商務以英爲最盛者亦此事樹威於先也至考外人與中國定和約者則以一千六百八十九年時俄人遣使到北京與中國立和約爲始一千七百二十七年中俄再訂條約準俄人來互市並正定疆界至一千八百五十一年中俄又修攺和約以伊他不加太爲通商口岸任俄人設領事一千八百五十八年俄復與中國在天津修攺和約中朝遂派數員往中俄交界處察勘地界至一千八百六十年又割定亞麻河之地卽黑龍江北爲俄界南爲中國界中國西北之疆界亦定以伊歸中國管轄是時分劃亞麻河之地俄人欺中國人不識地圖不知測量遂割去中國數千里地由此而後俄人漸欲吞並中國值中日有事之秋俄人又市恩中國惜中國政府受其愚弄而親暱之與俄使卡善尼訂立密約中國由此而日危矣其餘美利堅人之到中國貿易則自一千七百八十四年始法郎西人來華則以一千五百年爲始然其時則法商未有至者一千八百四十四年法人到中國通商中國準其在澳門貿易一千八百五十八年法人始在天津與中國立約並準設公使在北京歷考與中國通商者徳意志人爲最遲一千八百六十三年始與中國在天津立約並準設公使在北京此歐人與中國立約時代之先後可稽也論外人要求由於從前立約之未善中日戰後朝廷簡李傅相赴馬關立約割置臺灣是爲中國巖疆割外人之始迄今日而膠州灣則賃與徳人矣旅順及大連灣則賃與俄人矣英政府則惟威海衛是圖側聞朝廷已允俟日本退兵卽將其地交付而法人又商於總署欲得一地以行商矣說者謂中國堂堂大國一統之規模至是而幾爲外人所敗壞凡在普天率土﹝含﹞﹝捨﹞齒戴發之倫莫不蒿目時﹝艱﹞﹝嘆﹞含忿難泄顧徳之割地由教案而起俄之割地由索返遼東而起事有所藉猶可言想若法若英則將何所藉口乎曰爲均權也噫吁嘻各國之權誠均矣中國將何權之可秉乎生輾轉以思乃惜夫髙年立約之初當軸者未悉外情致被外人所欺侮也原夫道光之季五口通商其首先立約者爲英人由是而法與美繼之徳俄奧和義瑞瑙祕丹日比巴西日本又繼之其文依樣葫蘆皆以英約爲﹝藍﹞﹝監﹞本英約第五十四之言曰倘若他國別有潤及之處英國無不同得其美在中國訂約大臣不過以此語爲口頭禪未必料及日後之許多轇轕不料外人卽以此爲據眈眈焉日以潤及爲心今徳俄旣得地於北方日後英法商民不免利權漸失此所以執前約之伸其說而均權之議乃向總署齗齗與爭乎總署一一遵從乎曰中國𨿽土地廣大然徳俄旣分割於前今又將要塞讓之於英法他日英法之欲旣遂而類於英法者又起而求利益之均沾海口旣悉外人漸且垂涎夫內地蠶食不止恣其狼吞不特中國無以饜其要求且亦萬無此政體欲將興兵以抗之乎則中日交爭兵艦已盡毀於敵人之焰卽使邇者逐漸籌資購艦意圖重整海軍而以我一國之水師出而禦數大國之堅軍利器勝負之勢不待智者而始知迨至敗覆之餘重修和約則不特壤地漸蹙且將償其兵費輸致巨金中國此時豈非如諺所謂左右爲難而一籌莫展以杜外之人窺伺歟曰是亦不難今後當與各國訂明豫訂一普通之約稿日後有約期屆滿而須修攺者卽照此約稿繕之自無相歧自無相競更當布告於各國曰敝邦尺土寸地皆我祖我宗所力敵經營而得者有無故妄思臠割者敢求援照萬國公法爲之排解於其間此之謂均權卽此之謂和好若欲貪我土地存得寸則寸得尺則尺之心是爭權也非均權也爭端起則敝國將日卽於顚連卽各大國亦皆不利焉知泰西𨿽近於雜之所爲然亦未嘗不講仁義道徳必有能拂衣而起仗義執言者而其中尙有一要端則在於海禁大開準各國通商於內地聞之西例凡在通商之地卽作爲各國之所公共不能任一國據而有之徧內地通商卽徧內地皆不能占據二十一行省庶從此可固若金湯否則欲說俄以拒英而俄旣存虎狼之心斷不肯結怨於英以保此旣弱且貧之中國欲親英以拒俄而英人素以持盈保泰爲心烏能輕啟戎端以與彊構怨至日本𨿽系同洲之國當俄人之索大連灣旅順口其使臣矢野氏亦曾代總署運籌然彼亦自知俄之難與抗衡卽與英結盟亦惟虛與委蛇未必眞聯爲我中國介於兩大且將無所適從數大國環而相伺乎芻蕘一得願貢諸當代大人先生之前苟不以位卑言髙罪之則幸甚矣議院論議院爲治國之綱領古無所謂議院也君臣上下戮力同心而已矣其時天澤之分未嚴朝野之情不隔在下者不謂堂廉之髙遠在上者能知稼穡之艱難臣有嘉謨嘉猷得以入告民有疾痛慘怛得以上聞況其時𨿽無議院之名而有議院之實舜之執兩用中湯之格爾眾庶盤庚之登進厥民洪範之謀及卿士庶人孟子之察及大夫國人皆議院之似也故曰以厥庶民曁厥臣達大家以厥臣達王惟邦君漢世諫議大夫秩中三千石又國有大事每詔丞相列侯吏二千石博士議之則似乎眞有議院矣後世堂陛日尊古制浸失君上或有過舉骨鯁之士僅能折檻力爭面諛之臣惟有備員進退於是乎一人耳目蔽於近臣萬民疾苦無所赴愬而天下之安危君獨任之矣我朝定鼎之後法良意美超邁前古凡臣子封章入奏必命部臣集議務臻妥善覆奏得旨然後施行此其鄭重爲何如者無如遵行旣久已爲具文牧令有不敢擅斷之事則請於大吏大吏不則以聞於九重九重虛己則令該部議奏部臣恐幹駁斥則援舊例奏覆事成旣不居其功事敗更不任其咎上下相諉莫或仔肩以致官吏得緣以爲姦鄰國遂因而狎侮百姓從此無呼吁之門朝廷因而成孤立之勢此甚非國家之所宜也況大吏所奏各節其在屬艸之初固已逆探上意而知其早與成例相符必蒙兪允矣不過必俟命下然後施行耳是以於凡無例可援之事不敢率爾拜疏故𨿽明知有大利而不能興明知有大害而不能去噫將何以矯其獘而正其失哉夫以中國土地之大人民之眾一日之間萬幾叢集卽使君臣一心上讓下競猶虞民志未孚而民隱之莫卹顧乃囿塞蒙蔽因循隔絕之如是是非岌岌可危者哉今誠欲復前古之良法創盛世之隆規計莫如效法泰西各國令上下皆設議院嘗考各國議院之制地方滿若干戶口者得公舉議員一人入下議院凡事之不便於民有益於民者得而議之議成各名下令及畫諾視其畫諾之多寡以定其事之從違善均從眾之意其事經議定者復上之上議院之議員俟其核準然後施行其議院有常額缺則補之上議院之議員亦有常額其議員首領或以宰相親王充其職遇有錢谷兵刑諸大政則開院集議亦以畫諾之多寡以定其事之從違故其朝廷之舉措無有不順乎輿情者民人之疾若無有不可以控告者君門𨿽遠猶跬步也境內𨿽遙猶覿面也是以君之於民若父兄之愛子弟民之於君若手足之衛其頭目以弭內憂以禦外侮胥由是乎中國誠仿而行之自京師以迄直省郡邑皆設議院京師則以翰詹科道各部之堂官充議員卽以宰相爲之首領而以地方紳董充議員悉令公舉贍直省則以督撫爲首領而以監司及候補府道充議員亦參以公舉之法郡邑卽守令爲議員首領而以地方紳董充議員悉令公舉不得自專其議事章程亦照西例如是則上下之意孚君民之志協以之行政無扞格之虞以之立法無壅蔽之患朝廷無所用其督責官吏不能便其私圖向者一切之獘可不勞而自絕而且朝野有同患相卹之意鄰國息因利乘便之謀今日自彊之策孰有過乎議院者吾故曰議院爲治國之綱領也或曰獻可替否臣職之常總不能諫行言聽猶不妨面折廷爭何事規規乎必設議院噫爲是言者其亦不思之甚矣凡臣子恐君上有過舉而後用其諫而諫之能入與否已不得而主之則何如設立議院議而後行不必從事於諫而並使吾君並無過舉之爲得也設也諫而不入而或嬰吾君之怒而受鈇鉞之誅則適以成己之名而彰君之過𨿽不愧爲忠臣而於國是已不能有濟矣故議院興而天下不必以忠臣爲名髙至天下無以忠臣爲名髙者而治國已得其綱領而可以髙枕無憂矣開議院論趙而霦古昔盛時工賈進規蒙瞍獻頌凡在臣民皆得言事以故上下之情無弗通門戶之見無不化也泰西變通古法創立議政院分上下二門上自君主下自搢紳皆得演說機要互相辧論國有大事尢於此定其操縱之權𨿽君主不得而相彊而君民之間仍復浹洽耳目最近喘息必聞凡申詳反覆之繁難胥吏挾持之獘竇皆一洗而空之以故國家無難之疑言路無壅蔽之患內政旣淸外侮不作而西人於是乎橫矣中國文法太密禮典太嚴其能定大計大疑者亦只二三公孤略爲商榷所謂藏於九淵發於九天樞密之地不可出以示人也然歷朝以來屢下詔求言令大小臣工悉去忌諱而上封章者動輒牽條引例千百爲詞一經違忤則終身結舌若國朝恩禮大臣未嘗誅一言者而條陳章事不過人云亦云一二有深心遠識者又或有所顧忌而不敢言或過於激烈而不善言攺抹塗飾盡失本眞求其如西人言路之公而亦不可得甚非所以籌時務也今夫渟瀦奫淪不能宣泄以通之徒積土石以爲障則鬱怒薄射潰而益肆矣久如人身之有竅不可稍有壅塞也日塡其竅烏得不病旣病矣而猶以通利之劑爲迂談是猶止兒啼而塞其口非不遽止而其死可立而待矣中國名分素嚴而政治仍多隔閡若不急開議院則上下之情不通卽門戶之見不化又安望有富彊之一日耶顧有難者曰議院之開𨿽集芻蕘之益然創立之初條例斷難盡善或挾恩怨而回護或受賄囑以營私甚至以言爲徒亂人意別開聚訟之門以眾論爲難於折衷遂起紛爭之漸則偏重之勢成而壅蔽之起如故矣昔日本明治二十年二月九號有茨本縣人靑木氏摑議員井上角五郎之頰又某年某月總理大臣山縣伯方議要政眾議員起排擊騷擾紛更致罷所議日本議院事屬創始小民何知詫爲怪誕中國苟仿而行之其能不駭人聽聞乎不知同文方言之館何一非西人開其端水師武備之堂何一非西人衍其緒中土仿行西法已歷年所華人視之且相忘於固然何獨於創立議院竟相聚譁然乎中國文牒太繁動煩部議展轉駁詰毫髮皆病若不急於變法其流獘將何所底止昔黃帝立明臺之議晉人聽輿人之誦皆集公論之明證也而亦竊竊然短之耶顧難者又曰中國積習莫如各執成見設互相齟齬激成朋黨言政雜口舌相窮則鸞鳳之鳴雜以鴉鵲之噪將黑白兩存而不論乎抑委曲調停以求其平乎試觀光緒十一年法國開議院之期喀薩雅克等之右黨葛來孟叟等之左黨且多至八十餘人或三百餘人矣越南之役斐理逞其簧鼓煽惑議員興兵構怨迨至諒山受挫國人大譁各議員數其罪而黜之而斐理之黨亦不與議員之選矣政出多門各逞異議𨿽折以雷霆之怒怵以碪斧之威而亦不能稍奪其焰是烏可不引爲殷監也耶然而朋黨之交證前代皆有載在史書班班可考唐時無議院何以有牛李之黨明時無議院何以有東林之黨而且漢書有黨錮傳元佑有黨人碑爾時皆無議院也平心論之由於紀綱不飭激之使然若徒歸咎於議院則是畏兵變而並止招募鑑加賦而並禁催科不亦傎乎俄羅斯彊國也大權獨操自君主惟其無議院故與各國異而其有黨人則又較法國多抑又何說方今外夷耽耽協以謀我而我不能集思廣益以應天下之變無怪乎一言不合動成水火意見一勝彼此鑿枘遂使吾道之內矛森立歧畛攸分而卑之無甚髙論者不得不粉飾太平徒以爲政不在多言一語互相諉卸也善乎汪應辰之言曰和議不諧非所患和議諧矣而因循無備深可畏異議不息非所患異議息矣而上下相蒙深可畏殆不﹝啻﹞﹝帝﹞爲今日痛下一鍼噫時事多艱民情間隔軍國事體重大徒於一二權臣之手而是非不復公之天下安得辟門集議而與之和衷商﹝榷﹞﹝確﹞也哉議院利害若何論孔子曰天下有道則庶人不議非禁民之議也有道之君其智識足以燭民之隱其仁慈足以蘇民之困其勇斷足以除民之患動而世爲天下道行而世爲天下法言而世爲天下則𨿽欲議之無得而議焉特是三王之世不有議院而物阜民康後世莫及然而聖不自聖未嘗不集眾思以廣益也故軒轅有明堂之議放勳有衢室之問虞帝有告善之旌夏后有昌言之拜不特此也傳曰史爲書瞽爲詩工誦箴諫大夫規誨士傳言庶人謗商旅於市百工獻藝是三代盛王罔不博采眾議也特未創立議院名目故遇哲王而言路通否則言路卽塞耳考泰西上古亦無議院耶穌降生前五十七年卽漢宣帝五鳳元年巴勒新垣新設議政五大會每會七十人此爲歐洲議院之權輿至西曆一千二百六十五年宋度宗咸醇元年英國新定議院章程迄於今而上議院下議院無國蔑有誠以議院之有益治理非淺也泰西有君主之國有民主之國又有﹝君﹞民共主之國君主者權操於上議院不得擅施行獘在獨斷徳俄等國是也民主者權落於下議員得以專威福獘在無君美法等國是也英爲君民共主之國君可民否君不得擅行民可君否民不得擅作立法獨爲美備然上情可以下逮下情可以上達則一也我中國幅員之廣物產之盛人民之眾甲於五大洲然而地利不能盡國用不能充獘政不能革刑罰不能簡民困不能蘇國威不能振下有賢才不能遽用上有庸佞不能遽退非中國之君不若泰西各國之君也中國之相不若各國之相也上下之情隔焉故也是故中國而不設議院則已中國而設議院其有利益於國家有可僂指計者中國五金煤礦宜於開采地气丰腴宜於種植物料宏多宜於制造如有於開礦植物制造確有見地者卽由議院上請開辧則地利盡矣其利一泰西各國凡大師旅大興築議定後卽有議院籌百姓利之勸輸自易也中國皆撥庫故𨿽明知釐卡開捐之獘而用度支絀不能不借以補苴有議院則上下同欲籌有自國用不患無措矣其利二我朝忠厚開基深仁厚澤古未有然而部辦之掣肘善政州縣之濫用非刑釐捐之不卹商情諸獘尙多沿習如建議院獘之所在卽許直陳不患不能盡革矣其利三泰西之俗習律例者原有專家設刑司以聽斷設狀司以辧駁初不逮於議院然上下情通博訪周咨眞情易得中國誠能仿而行之有獄不至畱滯矣其利四海禁初開中西立約通商西人著著爭先中人事事喫虧查近今通商貿易冊英人每歲贏金有四千餘萬之多民力安得不困乎有議﹝院﹞以維持之則已往之條約可設法更換後來之獘竇可先事預防不受其抑勒不受其把持則商民之气伸而困可稍蘇矣其利五中國剿發滅撚以來整軍經武已非道咸時可比然承平日久故態復萌侵蝕名糧則虛而不補刻減軍費則器舊而不更甚或耽於煙酒不知操練爲何事私通梟販轉以賣放爲利藪有議員以挾其獘則上無虛糜之餉下無不練之兵而國威可振矣其利六泰西諸國大臣皆由公舉公舉民主之國𨿽伯理夫徳之廢立亦由議院主持是以賢才不至掩滯庸佞不得固位中國宜略師其意內而大學士六部大臣及總理衙門海軍大員外而督撫提鎭及駐外國﹝使﹞﹝史﹞臣皆咨於議院而後簡放則懷才之士進而不肖者退矣其利七𨿽然事屬創始必有出而撓之者日本步武泰西其气較中國爲銳觀其工藝之日精制造之日盛幾疑舉國皆知西法之善然前年開院集議有擲石噪擾傷及議院者中國拘守成法牢不可破尢非日本之比哉竊意中國政事動援成例議院之設爲國家興利而已除獘而已豈必有成案之可循卽部臣必有撓之者中國之遷擢臣僚也不視人才之可否而視資格之淺深議員之公舉重才能不垂資格則內外臣工必有撓之者天下升平武備漸弛有議院以議其後統兵大員不得冒口糧廢訓練則提鎭以下諸武弁必有撓之者中國之民少所見多所怪可與圖終難與慮始調濟閒散人員也實則耗財用無實濟如立議院此等人員必多刪汰則各省閒散人員必有撓之者凡州縣佐雜之廉銀祿米所得幾何其得以肥身家裕後昆者非陰蝕國帑卽顯叛民生有議員以發其覆則美缺皆爲苦缺矣則州縣以下必有撓之者中國之民少所見多所怪可與圖終難與慮始前來設立電報彊者援竿斷綿以肇事弱者街談巷議以惑眾議院之設亦爲聞所未聞則百姓必有撓之者其撓之之說必謂中國民風土俗與泰西殊泰西之民顧大局明大勢者居多中國之民往往愛己不愛人顧家不顧國行之旣久必有箝制議以箝制官府把持公事者不知天下無無獘之法而有無獘之人泰西之設議院亦合眾小私成一大公也如一事也而民欲之必其利己者也然一人欲之則爲私人人欲之卽爲公矣一政也而民惡之必其害己者也然一人惡之則爲私眾人惡之卽爲公矣卽有時眾議意見不合各報一是亦可互相辧駁使曲不勝直非不敵是復何慮其有獘乎中國誠能行之將見君民聯爲一气家國合爲一體古所云民惟邦本本固邦者不難再見於今日故蒙得而之曰有利無害議院得失篇陳翼爲天生蒸民無欲無主則亂聖人者立爲之王侯以統之爲之卿大夫士以治之然後天下匯於一三代以前海內諸侯何啻萬國有分土無分民民眾則其國彊民寡則其國弱民散則其國亡國之所與立者民而君聽命於民者也唐虞以前尙矣堯之舉舜舜之舉禹皆博咨於眾而授以位夫天下重器王者大統而授受之間惟眾言是聽舉凡百官之詘陟百事之興廢其待於眾可知孟子所謂天與民與者是也夫建君所以爲民立政所以便民設官所以理民順民之心行民之事而王者無所私於其間此聖人意也其在商書曰民惟邦本本固邦寧周語亦云眾心成城古人之重民如此故箕子演洪範有謀及庶人之語凡伯刺厲王有詢於芻蕘之訓然則唐虞三代之隆未有不博咨於民者也春秋之時號爲亂世然子產不毀鄕校而鄭以興列國之君一舉大事必訪於民如晉惠之囚秦陳靈之與楚衛靈之叛晉皆朝國人而問之及至戰國齊威後有民無恙歲無恙之問孟子有民爲重君爲輕之論則當時之重民可知矣秦並天下始爲尊君抑臣之制焚詩書以愚黔首及其獘也卒亡於民自是之後有天下者率蹈秦轍益輕其民然漢之博士大學生得議朝民之政事魏之九品中正得舉天下之賢才而庶人之上書言事者無代蔑有至如東京之黨錮明季之東林皆以布衣淸議力持朝政是重民之意𨿽亡而民之所以爲重者未嘗亡也綜而論之三代以前諸侯之國犬牙相錯土曠人稀上輕其民民散於四方莫得而禁也秦漢以下天下一家尺土一民莫非其有民去則無所之逃則無所匿爲上省習見而狎之不倚以爲重至於暴戾恣睢然後激而叛上方其初犯也民固無如君何也自通商以來泰西諸國接踵四裔有火車輪船以通其道民固不以歐西爲遠然則今之天下固中外爭民之時也處今之勢治今之民欲以秦漢唐宋之制行固不可得而理矣泰西國於歐洲去中土數萬里古不相通問政教風俗不相師者今其國乃有議院之設嗚呼何其大類皇古之道乎豈亦有所師而然乎抑或理之所同勢之相便不相謀適相合乎按議院之制各國皆有之法國爲先諸國多從其法時有不同然大致不甚遠姑就法國言之法國議院之設甚久然不獨柄國家之權至西曆一千八百八十五年始置上下議院然後舉國之權皆議院主之其制上議院三百人皆舉於鄕裏之有聞望者眾所服者置之一鄕之中以理鄕事才大者則升之一邑之中以理邑事才尢大者則升之一郡之中以理郡事才又大者則升之上議院及上議院以平章軍國之事與成周鄕舉裏選略相彷佛國家之兵戎田賦徵榷刑罰禮制諸事則博謀之議員下議院條其事上之上議院上議院定其可否以達於總統總統下之部臣以行於民其有未審者總統若部臣駁之反覆再四必便盡善而已其議終不合者則部臣引退若下議院之員與總統不合總部得退之然必合於上院之意然後行總統有眾惟下院得告之上議院得斷其曲直議院有罪亦惟本院得而審之凡會議之時年有五月非有機密重事則大開院門舉國之人皆得而與聞之此法國議院之大略也今若其善而可行於今者舉而爲之輔之以文章禮樂本之以仁義忠信則唐虞三代之盛可復於今豈獨與泰西各國爭富彊而已哉難者曰中華文物之邦若建議院是變於夷也是大不然夫上古𨿽無議院之名而有議政之制特書經秦火其詳不可得聞今以泰西之法行上古之政所謂禮失求野天子失﹝官學﹞﹝宮守﹞在四夷也難者又曰築室道旁三年不成議院若設是啟華爭之漸欲求其治安豈不難哉不知議院之中非驅市人而與之議也不過議民之才智以任其職議員有常數議事有常經又何不一之患哉難者又謂泰西民主之國君民一體故議院可立今民主之國旣不可變卽議院亦不必立也然此說亦非也泰西有非民主之國無無議院之國姑就英美俄法諸大邦言之法與美民主之國也英與俄君主之國也英俄之議院無異於法美然則議院之設固不問其爲君主爲民主也夫議院以通上下之情上知下之情而卹其下下知上之樂而樂其樂上下交而國不治者未之有也果能不拘成見舉而行之則其利不可勝言姑條其大者曰去四害曰興三利何謂四害一曰抑臣工之弄權自古大臣竊國必箝諫諍之口以蔽人主之耳目故民罷而君不知政罷而君不知水旱寇賊而君不知議院立則天下之情通而大臣之姦謀息二曰去胥吏之積獘胥吏習於例案凡京員之銓選州縣之補授必厚賄吏胥否則往往據例而駁之甚至內之部臣外之監史反爲玩弄於股掌之上議院立則臣之情通而吏胥之伎倆窮三曰絕官紳之私徵田賦徵榷倍取於民僅半入於公商農微賤不能上訴帝廷任其所爲而莫敢誰何議院立則商農之情通而官紳之中飽絕四曰免獄官之鍛鏈親民之吏一遇命盜重案承審官懼有處分往往輾轉規避規避不得則取疑似之人嚴拷之以塞責其貪者賣獄之事在所不免議院立則囚虜之情通而刑獄之抑泯四害旣去三利仍之一曰吏治可振近世官吏勤於奔競惰於任事苟得長之心民𨿽怨之無如何也議院旣設則毀譽爲賞罰淸議之所與從而舉之淸議之所非從而去之𨿽大吏不能爲左右袒則有位莫不相勵矣二曰財源可裕天下生財之事如鐵路如開礦如織紡及百工之事官不能獨爲之必資民力而又不信官是以往往格而不行卽行亦不久而廢苟上下之情旣通則公司可舉合天下之財與天下之利而猶不能成者未之有也三曰人才可興議員之舉皆選於民則中才以上爭自濯磨以待國用其餘有藝之長者官皆知而用之奇才異能之士旣可表見於世而人無遺力矣興三利利也除四害亦利也有此七利則議院之舉誠不可視爲緩圖但積習旣久反古實難當行之以漸持之以久則其利益之大豈言辭所可盡哉皇朝經世文四編卷三十禮政交涉外交策吳鼎元疲矣哉中國之交六大國也輸以金不足削以地不足竭力事之不足然則如之何而後可曰必用兵家反間之法而後中國可太平也而後亞洲可無事也而後虎狼之國不能逞其毒張其威也虎狼之國者何俄是以俄視華固可探諸囊也固可取諸掌也固惟恐他人之分其甘也恐英日之分其甘恐英日之襲其後於是盟法以制英人於是盟徳以制英人狡矣哉俄之謀也深矣哉俄之慮也然則中國欲自彊不得不拒俄欲拒俄不得不聯英聯英之法當私以俄人所欲之地密獻英都而後露其謀於俄人俄怒英必與戰旣戰矣我則暗結日本批其亢搗其虛由西伯利亞鐵路直入俄都攻其無備出其不意勝負未可知也此上策也厚結日本以爲犄角之勢而使能辧之士遊說於歐洲各國之廷俾其互相互相軋互相傾互相攻兵連禍結不暇圖華抑亦策之中也若夫修好睦鄰俯首事敵不畫良策坐待瓜分而謬爲大言曰遠人當柔也外交當和也此眞策之下也且夫外交之所恃者公法而已然而泰西近百年來戰事難更僕數其間兩彊相遇始有公法以彊淩弱本無所謂公法也中國旣不列於萬國公法之條而猶曰公法可守也外交可恃也以坐待六大國之瓜分悲哉悲哉由上策者霸由中策者存由下策者亡願與當世有卓識者商之中外交涉論中外交涉由來已久蓋不自今日始矣周以後三千餘年中大槪盛於西北而於東南至隋唐之與髙麗釁由黷武不足深論元明之閒始於日本構難而亦內民導之非必憑淩上國也今者泰西各國恃舟航之利萬里咫尺海之所至無不與中國共之其交涉之道有與前代迥異者固當深思而熟處之未可以一端言也謀國者不曰戰則曰和說非不是然皆皮毛而未得其體者也試問我之兵勢卽彊能與大海角逐乎我之撫循𨿽能殷終饜其欲乎一波未平一波又起欲求始終相安𨿽愚者亦知其不可得也乃頭痛顧頭見病治病築室道旁和戰日紛而中土之元气日爲之朘削能不深懼哉夫泰西立國之雄無不稱其船堅其利其機器巧其算學精故一意師其長技以制之以爲捨此四者不足爲功而不知其根本之圖則在於政令簡下情達國是公養人厚𨿽日事戰而臨陣則釋俘囚無殊辟渾僕剛毅有中土上古之風故心志齊一嚴號令明而又有利器以之此所以動輒制勝也我不探其本而推末是務則縱有其船有其有其技而無其上下簡嚴忍騺之勢則亦徒爲寇資而已謀國者又曰爲今之計力求富彊說亦非不是也然富彊之策在富於人材彊於刑政而不在聚斂蒐練也試就康雍幹三朝言之準噶爾喀環喀羅利土扈特而霍集與大小金川緬甸安南其環伺而長驅者指不勝屈也三聖人臨禦亦惟是簡賢任能張弛互用中外之治具畢舉先有以大服十八省兵民之心而作之气故不戰而屈人來王來享莫之敢後猶夫人身正气日壯外邪自當退聽不僅日施攻伐之劑也又讀太祖髙皇帝訓曰此時有甲十三有眾一旅惟君臣父子上下一心故能屢克堅城前摧大敵卽少康一成之諭以目前無缺之金甌乎一旦丕承祖烈大振紀綱使野無遺賢朝無幸位振作以祛積習寬厚以撫殘黎智者竭其謀勇者盡其力有一往無前之朝气濟以朝作夜思之精神吏治一新民頌大起則安內卽所以攘外國派日固可以富可以彊可以和可以戰泰西諸國目中土之紀綱震勁上下同仇未有不翻然攺圖愓然翕服不待鞠旅陳師而彼气已餵所謂戰勝於廟堂是也故就今日而談洋務欲制外人不必師外人師中國可也不必師中國之古人師中國之本朝可也法制之善莫如本朝事蹟之近莫如本朝倘不求之根本所在而以祖宗爲不足法人言爲不足畏因陋就簡愒日玩時則宵小從而生心四鄰皆無忌憚舟中敵國席戈矛又豈特不能制伏鯨鯢已乎杜牧之議河北曰上策莫如自治孟子曰壯者以暇日修其孝弟忠信可使持梃以撻秦楚之堅甲利兵矣今日之籌邊亦惟遠師孔孟之言上復祖宗之法則正論在是權論亦在是非然者紛紛然議戰議和議師其法以制其人吾恐徒勞而終無益耳交得當論張玠中國富貴利達皆在時文試帖小楷之中而黌序呫嗶之儒除時文試帖小楷以外無學問矣臺鼎勳華之貴除時文試帖小楷以外無經猷迨道咸以來歐亞互市洋務盛興气運使然也而狃於故常者謂非我族類何可爲伍鄙之棄之痛絕之幾幾不與之同日月或有言及洋人精巧而又作事足踏實地彼反厭聞反其唇以稽此憤時者也憤時者不可以辦洋務又有人焉中無定識見洋人心事精巧作事勤勉心亂目炫譽爲括地而通天並舉其不足爲法者而亦譽之此趨時者也趨時者尢不可以辦洋務中國各大憲苟於洋務促至不事揣度誤派以上二種人辦之未有不溺厥職者然則何者爲稱職乎試申論之中國從前所辦洋務者未得當其獘有二一不愼一不公洋人所辦之事半爲中國所未見稍涉粗疏當事未以爲礙事後動受其愚心不愼可乎天下無論何人與我交涉宜皆作設身處地想稍存意見其怨蓄於中終有發憤之一日洋人气盛而勢重先宜準理以論是非心不公可乎夫愼也者非無關要事故意與糾纏之也公也者非軍國大事一切不與計較也事在必爭執以西國之法不敢稍寬事可稍讓通以我國之權不必過泥洋務頭緒繁雜折之無非君民兩層而君民兩層之中又分輕重殺傷焚毀搶鬥毆貨財拐騙以及碰船置產諸案此民事也侵越疆界偸漏稅違例便己關埠通商以天傳教遊歷諸案此君事也事爲民事可延西國公正律師原其情節逐會剖別而屈在我照律治罪或議賠償毋庸諱也若屈在彼重則追其依西律處治否則咨請總理衙門行文彼國政府以治其不遵律法之罪不如是則不已輕者聽彼國領事或爲監禁或爲杖責了事梯航萬里孤處我邦事本細微枉法矜全不失忠厚事爲君事重者朝廷自有簡枚判於總理衙門輕者亦當依西律處治苟於大局無損者不妨聽其略占便宜養和气而全邦交所謂克盡厥職者此也顧或者曰中國勢弱洋人勢彊事事順從斯爲盡職又曰中國愈弱洋人愈彊事事力爭斯謂盡職或者更曰公法一書萬國繩矩事事援引斯謂盡職而皆非也畏洋人而避其鋒希圖省事卽爲多事之階輕洋人而與之抗將欲取勝然取勝卽爲取敗之漸彼此勢均力敵萬國公法足稱鐵券若有彊弱則公法特廢紙耳要之洋務人員平日宜孰讀史籍洞悉古今事變則方寸之中已有把握根抵旣眞措施自當而又存心至公至平不偏不倚故一旦派辦洋務不惟無尊中抑西之心並無我中彼西之見則洋人自必心爲之折首爲之肯而就我範圍矣爲大憲者平時見有此等人才當夾袋儲之以爲臨時之用一朝有事量其才力按名選派又何有洋務難辦之說哉獨是今日各大憲平日不以洋務存心並不求辦洋務人員一選派之以爲必能盡職也豈知一與洋人相見洋人知其並無膽識略一恫喝略一爲難已無所措其手足上大憲大憲亦無成見含糊批覆照洋人所說定案而已吁可慨也哉辦理交涉以膽識才辯爲先論黃潤章春秋時列國兵爭羣雄起賴二三有才辯之臣通使其間以息戰伐而全民命於是向﹝戌﹞﹝戊﹞弭兵端木連騎莫不爲諸侯所倚重至漢而北患匈奴西結月氏遂致數萬里外使節不絕於道而博望侯張騫典屬國蘇武嘖嘖人口焉此使才辯理各國之事所以見重於世也今中國自道光年間許泰西各國通商大開海禁互相來統計其國曰英曰法曰俄曰美曰徳曰普曰義曰奧曰丹曰日本其餘小國均附焉於是創設總理衙門兼設南北洋大臣又有出使大臣他若隨員繙譯領事等官以辦理交涉等事取法西學一切礦局電局船政局制造局無不以精通洋務之才充當其任而洋務遂紛紛起焉蓋數十年西洋各國惟英法與中國最多齟齬一二彊邦疊起乘之事機愈棘至於華民在外洋者愈眾教堂在內地者愈多創立西法愈廣則辦理洋務之才愈亟故內而總署外而督撫各大憲總理洋務耳目難周不得不選派人員以充洋務之任夫洋務豈可輕視哉前者中國人員未諳洋務每立條約受洋人之欺飾枝節橫生實由於此每購軍器受洋人之朦蔽物賤價昂卽設局創辦半塗遽廢辦理無人至今悔之已不及矣玆承垂詢洋務人員以何者爲稱職竊謂辦理洋務者一在外洋一在中國原其要惟攺士科變仕途凡辦理洋務人員若可由此而稱職焉曷言乎在外洋也自駐洋使臣而外名爲隨員參贊領事諸員有由翰林出身者半有由繙譯出身者半有由大憲保舉者半凡擅長詞章者不過紀外洋之風俗人情道裏城郭以誇耀於中華而深究其政治之若何得失茫然也卽有一二人員用心西學日與洋官相洽合亦不過知其言語略知其文字略知其機器故滿任回華詡詡然自命爲洋務中人究其泰西各國之實學仍茫然也所謂稱職者安在哉蓋隨員參贊爲使臣之羽翼凡呈國書赴讌會不卑不亢攝以威儀猶其淺焉者也必先求其熟悉繙譯善鉤矩應對便利機變不測善能逐事會心足以探外洋虛實彊弱之實在情形而毫釐不爽領事爲使臣保護商民分理有設有新嘉坡領事有舊金山總領事有紐約領事有古巴總領事有馬丹薩領事有嘉裏約領事有長崎橫濱神戶三領事有箱副領事凡領事隨所見聞與外洋地方官商辦卽駐洋使臣亦以領事所報爲憑方可與外部誘論以是非領事一官若徒以驗民船稽民數此具文也蓋辦理外洋事務一以振商務一以安民業總計華民之在外洋者或爲通商或雇傭工或爲種植或爲開礦不下三百餘萬人皆以領事轄之而以使臣總任其事亦以隨員參贊分任其事其辦理商務也創制外洋各埠公司船但西人貨稅本重於華關所徵華貨進口任意加徵如前招商局和眾輪船是也而不知洋貨進口稅先與洋人訂立稅則卽可以例此彼華貨進彼口岸亦應減重就輕並應仿通商章程第二凡中國金銀首飾各種器皿衣服行李葉藥料酒燭柴炭茶食魚菜糖餅到外洋通商埠頭一槪照中國例免稅𨿽洋官不無梗議然必據理以斷有以閉其口而奪其气果能洋官允從則洋貨稅輕獲利乃厚不特海外華商以恢生計亦且土貨旺消內地之民生因此而稍裕又恐華商公利不齊自相傾軋必待洋務人員爲之合力維持相機辦理不能預爲臆斷則外洋商人日有起色胥藉此也其辦理民業也聞各國洋人皆有薄待華人之意或禁止華工或焚殺華民或迫入爲奴或歲收身價凡一切任意苛政不願中國設領事者美國爲最荷日次之英法又次之此丁提督洋如新嘉坡各島華商因被土人欺淩剝削無不環訴哀求擬請各設副領事一員卽薛星使有添設南洋各島領事一疏爲華民起見是以選派人員宜何如相機籌辦以安海外數百萬生靈𨿽洋人性情堅韌每多一事必多波折然必援公法以爭之不憚筆舌之繁不參遊移之見不紊緩急之序致使洋官無可置﹝喙﹞﹝啄﹞土人不敢侵侮矣此皆在外洋人員辦理洋務之稱職也曷言乎在中國也自中國與泰西立約之初中國人員每不識洋務受損實多卽洋藥而論爲生民之毒物各國所不容入口無如中國立約遽許洋人販入載在約中知中國貧弱之形實始於此洋藥在孟買出口每箱徵銀六十磅中國出口茶稅每箱僅徵每百圓之七五不上一成至英國入口所徵不下四五成更有英民有犯事者皆由英國懲辦中國人欺淩擾害英民皆由中國地方官自行懲辦若是則洋人與華人同一犯事而中國之罪重泰西之罪輕其利害可知矣至於每歲購辦船炮人員視爲優差若何船而堅若何炮而利竟茫然也惟知私飽宦囊以賤報貴又其次者如船政制造各局司事濫竽者不知幾人甚至每月給二十餘兩銀而尸位以待亦不知幾人又其次者捐銀洋招股開礦【古典小說之家】誤雇礦師虛縻歲月礦未開而銀皆烏有礦卽開而潰敗半途以致鉅富破家錢莊閉市者不可勝計孰爲爲之孰令致之蓋辦理礦務人員試問其鏈礦石幾斤出銅鐵幾斤則貿然不知也所謂辦理礦務人員者未免有慚色矣夫辦理洋務不勝枚舉擇其大者而言不外富國彊兵之計一旦辦理鐵路蓋鐵路以勘路爲第一關鍵必精於輿地之學深諳測量之術凡山川險易道路平陂無不了然胸中方能勘定合法之地一切過山渡河皆須測準而繪有平剖面圖圖中注明每裏髙若干尺地圖旣明則造路之全局在胸矣又以估工估料工則以築路硪地開山砌洞鋪軌爲大宗而停車之廠渡河之橋次之料則以鐵軌墊木碎石爲大宗而汽車客車貨車又日用之煤中途之棧次之工程估定則造路有把握矣此爲辦理鐵路人員之稱職也一曰礦務中國爲財賦奧區雲南產銅山西產鐵湖北江西湖南產錫齊魯荊襄產鉛臺灣產硝以及伊犁淘金和闐采玉礦產之富誠爲五大洲所未有凡查礦之法以土色定層次石質分原雜旣分之後抑知何石含金何石含銀何石含銅含鐵含鉛硫鋇錫等質成色分剖絲毫不爽且鉆深礦層試其厚薄寬窄依法推算而知礦藏幾何以汽機之馬力若干者而合用礦夫幾何以每日出礦若干者而核計成本幾何卽使礦師謬指某處產金銀某處產煤鐵任意髙談聽之者無不受其愚然有精於礦務人員者查其實力辧其非不致如前誤聽礦師一敗塗地此誠辦理礦務人員之稱職也一曰軍械自西人崇尙武備精益求精中國每年購辦軍器不下數千萬金無如泰西槍炮月異日新而中國購辦之時半系舊式其如耗費金銀何蓋辦理軍械人員未諳制造之法何怪其受西人欺飾也若能購求器械如臺炮略重無妨卽英之亞吾土郎之炮似已足用如船炮非輕則船不能勝卽徳之克虜伯廠爲最宜要皆以身長擊遠爲貴如行營諸炮卽克虜伯車炮之六生特半口徑者八生者八生特口徑者北方南方平原皆合用分截行營﹝鋼﹞﹝綱﹞炮利於踰山行遠田雞炮利於憑城據嶺夾岸擊船如各種後膛槍單響者以徳之毛瑟爲最連響者以美之五響黎意槍爲最如各種水雷以魚雷最爲猛烈一物而兼船炮雷三者之用如果悉心考校剖別粗精此誠辦理軍械人員之稱職也曷言乎攺士科變仕途也自文科以文章取士故中國士人其所知所能者不過時文試帖而已吁時文試帖果能經文緯武安內攘外者一旦仕途辦洋務幾如蒙瞽安望有時局哉自武科以弓矢取人凡糾糾武夫其所擅長操彊弓舞刀而已然試思槍炮用事之世而猶欲重挽彊命中之才殆欲恃刀石弓矢禦水雷鐵甲乎宜西人傳爲口實也以是知中國積習難除所習皆非所用至於濫職京員不屑談及洋務凡辦理洋務者目爲用夏變夷之人迨擢任封疆恍然於近今時勢與昔殊竊嘆洋務之不可不講求也然已晚矣一官有一官之令𨿽前任大員極意經營意良法美然有後任者每更易之前後異轍此華人所以辦事鮮精也若不稍變成法於洋務開用人之道使人人皆能通曉將來卽有萬全之策數十年後主持乏人亦必名存實亡漸漸廢然則爲今之計莫若破除舊例凡供職京都者考試差及﹝翰﹞﹝韓﹞詹科道大考時試以洋務策題通達時勢條對詳明者不次超遷𨿽紙上空談坐而言未必能起而行然專心於時務之中以博取人間富貴其稱職可立而致也歲科鄕會試八股縱不能盡廢亦當有以減其途宜於沿海七省之中誠能減文額之半以取別途專考天文地輿兵法及水火電重气光聲化礦醫等學首篇繕寫華文次篇繕寫西文其有西文通而華文不通如前之出洋學生不過爲海關添一通事爲洋行添一買辦庸有益於中國乎其有通華文而不通西文但知潛心帖括識見拘墟行爲迂謬是腐儒也皆不得與試惟二者兼之方準入試名爲特科其有獨出心裁能造各種機器物件準其隨呈驗並許指明所長何藝者以憑先期報名命題考試俾天下人民知功令所在不得不爲邀榮希寵之謀一旦脫而出安知無精通洋務之人才哉其稱職固不待言矣武科首攺試洋槍次試以槍炮三試以測量繪圖旣中甲科卽錄入水陸各營隨營操演以壯其識如果材藝俱優者給以品級他日臨陣邊疆胸有把握其稱職又可知矣仕途以專而愈精久而愈練凡省中有交涉外洋之事卽以明白洋務者倚任之終其身不出洋務差使其先爲洋務人員者專司繙繹繼授海關監督繼授海關道內陞總理衙門差使每擢任之時一切刑名錢谷皆置之不問另以委員幫辦致使辦理洋務者精神專注叢脞無虞不致視官爲傳捨而百廢具舉矣其稱職更當何如耶庶幾功令變而眞才出上有好者下必甚中國地廣人稠若奮其才力心思超軼﹝西﹞﹝四﹞國何難哉二十年之外中國辦理洋務人員其稱職當不可縷述矣此中國今日之天下一大轉機之天下也其在斯時哉宜編輯道咸以來交涉文牘說西國外部每屆歲終輒取此年內之往來公事文牘匯印成帙華俗名之曰藍皮書竊謂此法最善而施之今日中國則尢爲不可少之舉請得而申言之蓋自道光以來交涉日繁當時各國之公文臣工之奏報宜如何明白宣布俾人知外患之孔急國勢之日迫求所爲內修政治外杜欺淩之方乃當時朝右諸臣率以諱國惡爲宗旨凡辦理交涉議陳洋務之奏摺多不發抄故士生今日欲考求當日故事亦止於諸巨公文集及私家著述中略窺一二而究之當日故事孰者爲因應之失宜孰者爲辦理之不易則猶未能盡知也竊謂我國辦理洋務內之則以前之總理各國事務衙門爲總匯外之則以南北洋通商大臣兩署爲總匯然沿江沿海各省凡有通商碼﹝頭﹞及教堂處所其督撫署中所存公牘牽涉洋務者蓋亦不鮮極當匯而錄之刊印分布上以備朝廷之披覽中以便官吏之監戒下以供士子之考求是不可以或緩也蓋我國自與外人來往以後每辦理交涉一次輒受損一次其中因由千端萬緒不可究詰有我國舉動本違公理遂致備受責言隱忍遷就以致受損者有西人所爲本不合法徒以我無備預之方彼有先事之智前旣乘我於不覺一一預爲布置及至指名要索則我𨿽欲不從而已無如之何以致受損者又自外人故意挑剔藉端嘗試本在不必應許之列卽彼亦不敢必我之應許乃我國官吏不諳外情亦不知公法或稍受恫喝卽應聲如響或不耐磋磨卽遷就了事以致受損者此等情形實使人人知之庶可悔往者之已誤爲來者之殷鑑而苟非披覽當時上下之諭摺中西之公文又何從而知之至於近今教案最爲難辦然前事旣覆來軫方遒從前各省州縣歷辦教案不止一起其得法也必有其得法之故其不得法也亦必有其不得法之故苟非歷覽當時之文牘又何從而知之故編輯之舉必不可緩也此猶就官吏言之也若就士人言之則大約十年以前好言風節率以喜談洋務者爲漢姦力詆西政者爲正人至近今則其風一變講求西國政學者不乏其人然於本朝之掌故旣有所不詳則其與西人交接之得失卽亦不能盡知一旦身親其境以其虛憍之气辦繁重之事其不至誤事者幾希然則編緝中外交涉文牘以供士子考求卽以儲異日之大用俾不致僨轅軼轍以誤國家之事亦不致視爲固然使中國受虧於從前者永不能挽救於異日是又瞻言百里之哲人所必當畱意及斯者也保守朝鮮論日本自步試西法以來日趨富彊其於我中國久經藐視琉球旣縣朝鮮素所垂涎所以遲疑而不敢染指者徒以畏俄之彊焉耳今我不揆情度勢遽欲與之戮力同心講唇齒相依之道是何異遇彊梁凶險之徒而以詩書仁義說之哉愚孰甚焉英於歐洲諸國中號稱彊盛然近今數十年來外彊中槁大有持盈保泰之意彼亦知朝鮮爲俄所據必不利於印度諸屬故曩者巨文島之役不謀於中國而兵輪鐵艦雲集輻輳俄之有志於朝鮮蓄謀匪伊朝夕亦知英人必相鉗制所以延至今日猶徘徊觀望而不敢遽發然亦幸而俄不先發難耳以畏事之英當方盛之俄並轡而馳未知鹿死誰手英豈不自量其力故卽允我國之請亦不過調撥師船數艘以壯軍威收虛聲而已斷不能協力保護始終無貳且夫俄據朝鮮其不利於印度諸屬固矣而未必遽及乎印度諸屬也英乃命將出師效鷸蚌之相持勝則中國之福敗則中國之禍患難在耳目之前長治久安則在數十年之後此在謀遠慮深者或不惜以全力相持於其間英方兢兢自守其肯出犯此大難哉吾有以知其必不然矣朝鮮爲千百年之舊當我朝定鼎之時稽首稱臣一旦外逼彊鄰方求免之不暇我旣不能加以保護乃縣其國而收其民是我不啻爲俄之先導彼朝鮮人民其肯心悅誠服而無違心乎彼虎視諸國其肯袖手旁觀而無爭端乎吾恐兵事於此始而彊俄之釁且由此開也保之而適以危之可不審之於先哉然則保守朝鮮果有何策歟曰萬不得已莫如以變之者保之不然則以棄之者保之曷言乎以變之者保之也昔人有言曰振裘挈領則萬毛自整舉网提綱則眾目自張伊古以來未有不由正其本淸其源而可以成大功立大業者也今朝鮮之君蠱惑內寵婦言是用綱紀陵替政務廢弛賢人屏棄僉邪秉政主徳之不明極矣上下相蒙賄賂公行嚴刑峻法民不聊生豪紳猾吏倚勢陵侮小民之困苦甚矣君闇於上民困於下小亂於內彊敵伺於外其勢如一發引千鈞危卽在旦夕於此而欲施其挽回補救之方非攺弦易轍不爲功爰明降諭旨由中國特簡駐札大臣主持其國政擇宗室中賢者而輔弼之逐妨賢病國之徒收巖穴之士進老成練達長於從政之臣立新法除獘政下詔國中與民更始凡百政事悉由國之老臣碩彥襄理於其間於積重難返之後忽經此耳目一新庶賢者有以自奮不肖者有以自戢其邪心然後教訓鼓舞力圖振作一洗委靡不振之積習大綱旣舉庶務咸理昔湯武以百里興桀紂以千里亡國豈有彊弱哉亦在爲之何如耳朝鮮旣得賢君以發憤有爲勵精圖治將不數年而煥然攺觀可與日本並駕齊驅彊鄰窺伺不期自息禦彼外侮固我疆圉謂非正本淸源一勞永逸之計哉然須假之以歲月待之以久遠議之者或不無不及待之慮無已則有棄之之策在夫言保而以棄爲名誠爲非計然有棄之名而有保之實則棄之卽所以保之在今之計莫如令朝鮮爲局外之國不屬於中朝或曰然則將棄之日本乎日本不足以拒俄卽不足以保朝鮮而又能爲中國之患將棄之於法徳諸國乎則越國鄙遠非形勢之所便而彼又不肯奪俄之欲以中俄之忌環顧目前其力足以拒俄而於朝鮮有輔車唇齒之勢者厥惟英爰擇通達時務善於詞令之臣以使於英陳說利害明示以朝鮮𨿽蕞爾小國實爲亞洲北蔽今者外臨彊敵內不能自立中國之力恐不足以兼顧巨石累卵岌岌可危然朝鮮旣亡無爲之蔽異日者俄將蠶食印度蹂躪緬甸諸屬虎兕出柙籠絡實難是朝鮮之亡英亦有不利焉自今以後願與貴國預立密約俾朝鮮兩無所附而歸中國與英爲之保護以明中國與英並非利其土地私其貢獻特以大局所關公義所激爲之保護卽使歐洲諸國知之誰曰不宜如是英無亡矢遺鏃之費而陰以朝鮮爲指臂且可以保護朝鮮者保護印度諸屬英必見允俄知朝鮮已與英人共之則勢均力敵必不敢遽與英構釁兵戎一啟中國與英共乘之亦恐勢不足以當兩大是我不勞一卒不費一兵而朝鮮之危一旦安於磐石豈非計之得哉難之者曰以堂堂中國不能保一朝鮮而必委之於英與英共保無乃名之不可居乎則將應之曰此所以必令朝鮮爲局外自主之國也不屬於中不屬於英而後中與英乃可持大公以從事夫不以朝鮮委英虛名也不能保朝鮮至使朝鮮爲俄所據而貽害遂及於中國實禍也惜虛名而被實禍孰得孰失必有能辧之者矣嗚呼我之所爲朝鮮慮者至矣然迹朝鮮近日之所爲實有輕視中國之心我卽欲爲朝鮮謀朝鮮之不我信其柰之何物必先腐而後虫生人必先疑而後讒入此所以啟俄人覬覦之心也保朝鮮末議嘗考朝鮮爲亞洲弱小國周七千里北界連俄東南近日三面瀕海五千里其所以苟安旦夕而不爲安南之分於法緬甸之襲於英琉球之縣於日者賴有中國聲靈爲之維持調護耳溯自聖朝定鼎之初許朝鮮自立聲教屏障東籓不叛不侵世修貢職其閉關絕使無邦交者垂三百年於此矣近於光緒丙子二年日本脇以兵力始允仁川元山釜山三口通商惟約內日人知有中國絕無備兵保護之語上年己丑春俄羅國兵艦駛入鹿島勢如占踞問其本意則將建船澳屯軍煤築炮臺設戍兵也近復以干涉髙事勒令立約請命於我之政府同爲鄰國願分保護微勞顧此二國同一覬覦於朝鮮而俄更肆無忌憚矣日足以侵朝不足以拒俄地僅四島東懸海中如徳川氏之末造俄兵艦入大入唐太加以英美兵艦入下田賀蒲箱館長崎諸口往來無定舉國騷然旋以唐太歸俄而與英美修好俄之視日等於視朝特觀變沈機不欲遽開其釁耳查俄跨亞歐二洲惟西卑利亞東部地多荒野日欲辟一門戶以遂其鷹瞵鶚顧鯨吞蠶食之私如南山黑海土耳基限若雷池難越一步不得已投間抵隙旁侵伊犁迨朝廷遣使分畫鴻溝而俄人猶復狡然思逞欲移界碑煽動姦民希冀償願今知中國講求武備創立海軍其眈眈之視心注朝鮮遂於東部大興鐵路限五年蕆事自提烏門至額爾庫特斯克渡拜喀爾湖繞黑龍江北岸東達烏蘇裏至海參崴距西部俄京彼得斯堡計長華裏二萬八千運餉徵兵刻期可到其謀不利於朝鮮者先以據島爲嘗試以覘我籌畫設我厚集兵力於東陲彼忽逞於西郵之伊犁聲東擊西肆其詭計而又於吉林黑龍江之北界重屯試兵九萬爲此路提督伊克乃奇夫所統勢如牽制我軍彼可乘間舉琿春士卒疾渡圖們江竄入慶興鏡城南犯明川北靑咸興等處從俄賀資格海調取太平洋羅實司所統之兵船二十八號可戰者𨿽僅七號鐵甲以之襲朝鮮邊境則裕如也苟一旦將咸鏡全道一千二百里之海疆據而有之元山一口可作安南之西貢觀與中國分界保護一如安之法役日本以通商口岸設有後言俄實能左之能右之日者我國洞燭其姦嚴飭北洋水師統領丁軍門汝昌勤加訓練不準軍士請假登岸且吉林長將軍順某於混同南岸東於圖們江北岸增兵嚴備黑龍江依將軍克唐阿整頓邊防徵足旗兵原額一萬一千八十名擬請每兵實給歲餉銀二十四兩外加馬幹以備差操奉天裕將軍祿選練勁旅爲不時徵調之備接辦電綫以通東北軍情在籍大員新疆撫劉中丞錦棠朝廷以其威望素副辦事妥善優詔賞假未便開缺仰見聖算深遠邊籓同歸覆幬矣如謂保守朝鮮亦當屯兵戍守而不知我中國素無其例夫是朝鮮之自爲籌備尢不容須臾緩耳其全境分八道咸鏡平安爲北二道忠淸全羅慶尙爲南三道京畿黃海江原爲中三道風气剛勁北勝於南選將練兵素循古法近日泰西治兵以徳國爲最善其民兵三百八十萬設爲班替之法在營訓練三年在籍聽調十二年朝鮮宜變通行之截分南北中三各領以將佐而以專閫大員統之江華通津等岸𨿽設有炮臺平時不加演習一遇寇警始籌備禦則炮臺之可恃者十無二三昔英將戈登曾籌陸戰之法云購制槍炮祗求泰西通行平等者輔以短刀長矛已足濟用但當訓練得法統帥得人俟敵登岸多路出截無不可以制勝此誠深知我以情勢以立言者也朝鮮如行民兵之法尢當加之於意然陸戰固足以殺敵而猶未足以窮敵苟於口門廣置水雷謀密而敵不知機靈而我可用但使敵艦遊駛於外而不敢近泊以老其師也蘇秦謀六國以戰勝於不兵爲上策也統籌朝鮮海岸西如平安黃海京畿全羅忠淸五道本我海軍閱之所旌義爲外海要地時以兵輪泊之北衛黃海南顧東海東距釜山口四百里以扼日本海之衝沿疆四十餘島相機策應尢易惟東岸咸鏡江原慶尙綿延二十里扼要駐防朝鮮宜出以全力設海疆有事萬一難支如壬午六月之役我可出師東渡屯彼漢城分路接應北至咸鏡之元山六百里南至慶尙之蔚山七百里東至江原之江陵三百里三涉四百里北境之慶興鏡城明川近遣圖們北岸之吉軍抽隊南渡以援之北靑咸興諸口岸遣奉省練軍由渭原達奉天臺東北走運徳山至北靑東南出劍山至咸興兩山雄鎭南北巘疊岡重最宜設伏或如安法之役朝廷庇護劉軍給軍火濟軍餉使之一心將事而又慮其兵力單弱以我之勁旅犄角之總之保朝以防俄爲先防俄以東岸爲急東岸以北境爲要其法備海宜陸戰堵口宜水雷守土宜民兵決之兩言兵法云用我所長攻彼所短而已朝鮮土宜五穀礦產五金近北邊民素習射獵苟能富教兼施新猷丕煥則朝鮮可得自全之術朝廷庶無東顧之憂也豈不懿歟訓俗訓俗天下之治亂孰爲之民心之善惡爲之也民性本善也其不幸而流爲匪僻者非生而惡也生長鄕閭不聞教化耳目所蔽習與性成矣戶口蕃衍俯仰無資饑寒所驅鋌而走險矣承平之日上下齗齗然日懼以桁楊刀鋸而陷於死亡者累累然相續也其或上失其道則揭竿斬木弄兵潢池之中幸而將帥得人士卒選練萃策力不分首從艸薙而禽獼之而此伏屍流血絕脛斷脰者皆國家不教之愚民也反之仁愛之天心忍乎不忍古者懸書讀法以士鄕禮飲酒天下於尊親禮讓之間所謂觀化於鄕而知王道之易易者皆有實心實政以誘掖斯民所由俗美化行而亂萌漸杜秦漢以還以文法治天下欲盡愚黔首以惟所欲爲古意蕩然一無存者我有民而不能自教而佛老二氏乃得恃其天堂地獄修齋懺悔之說乘隙而入之其本意固亦勸人爲善也而愚民靡然歸之若流水二千年來之君若相亦自以國家之教化未足以及斯民姑聽客所爲而淫祀之興遂盈於天下自有明萬曆以後彼天主耶穌之教亦得以勢脇利誘肆其簧鼓而瞷我之虛法蘭西之君臣專以傳教亡人之國陰謀詭計四海皆知旣已誘致南交取越南如反掌矣中國之戶口四萬萬而終不自教聽外人取而教之恐禍患之乘更有非意料所及者然則有民而不能自教其病之中於內者推原禍本則粵撚諸亂所由生此前事之不可不懲也昔年發逆外夷之禍皆起自東南今廣東賭博之盛盜賊之多甲於天下若無教化甚爲憂其憂之伏於外者環顧中區則俄法諸邦所同覬此後患之不可不毖也我朝列聖相承追三古特頒聖諭廣訓令官吏歲時宣講以勸化愚民今上復頒雍正時欽定勸善要言一書用扶世而翼教所以爲斯民計者周且摯矣惟朝野上下大抵奉行故事置之髙閣則考察未及經費未籌之所致也今各州縣教官幾同疣贅似宜責成教官三八宣講而府縣就近稽查仍籌經費聽講者以饔勸化若干記以簿籍歲由學政綜核其成著有成效者保升知縣此城邑宣講之法也各鄕各鎭在三百家以上者由教官遴選公平之生監紳耆亦籌經費置立公所按期宣講聽講者授以餐教化若干藉而記之以申於教官轉詳學政移咨吏部三年有效量予出身此鄕鎭宣講之法也所講以聖諭要言爲主而以孔孟之道程朱之學旁通曲暢務求有當於人心行之二十年而天下風俗有不煥然丕變者未之有也我朝朔望講鄕約講聖諭於矮屋之下或廟宇檐前何如按西人七日一聚會於大廟堂中列椅而坐肅然靜聽講經者皆飽學宿儒非華人之講鄕約者僅識十六條聖訓而已我國無知者多宜飭各省教論認眞宣講聖訓尢望官紳集貲請黌門秀士科甲人員如泰西之牧師於各州縣按旬宣講聖教於學宮或廟宇客堂之中不論士農工商皆可入聽以正人心大抵人心不正由於風俗不善風俗不善由於教化未敷耳至於海外貿易工作之商民不下數千百萬五方雜處良莠不齊賭殺凶歐之案層見疊出其性情良懦者則入天主耶穌之教捨正道入異端蚩蚩者氓莫非天朝之赤子恝然竟置戈度外豈仁人怙冒之心今海外通商各埠旣設領事以撫馭華民矣似宜就地籌損建立書院以教聰子弟仍廣籌經費置備公所按時宣講聖諭廣訓勸善要言或由領事延聘達人或由領事自蒞每逢朔望及禮拜日期逐條宣講聽講者亦記以籍授以餐歲由出使大臣稽其功過勤者優獎違者扣除並於摺內聲互中外宣講之人固品學端粹亦必辯才無礙始足動人聽聞有一華人入西教充牧師在教堂宣講聽者甚眾嗣因與其師不合出堂下鄕宣講孔孟之教聽者益眾可知口給之所關爲至鉅也彼佛老浮游之論天方天主荒唐牽彊之辭何足與我中土之聖道王言互相比儗果得認眞經理他日太陽首出爝火皆消洪鐘一鳴萬聲皆寂萬姓旣攺惡從善永無犯上作亂之萌萬邦亦一道同風知學聖尊王之義所謂凡有血气莫不尊親者此其權輿要領矣髙見遠識之君子愼勿以爲迂也人類不齊由於俗尙事爲不同論詩曰天生民有物有則民之秉好是懿徳此言人性之善初無二致也自染習气而人類自此不齊矣不特善惡殊途卽種類亦不一故各處之人其色相性情俗尙事爲各不相同中國二十一行省各省人之色相性情俗尙事爲各有不同之處究之上古之世無論中國外國九州內外莫非皆番苗土人穴居野處朴陋無文人各甘其食安其俗樂其業不耕而食不織而衣至老死不相來亦無商賈互市之事故彼時之人識量褊淺其色相性情亦無大異迨後聖賢疊出作之君作之師立綱常名教之道以系維人心至今昭然千古後之人莫可訾議自此而習善者善不習善者惡人之色相性情俗尙事爲相去漸遠矣今西人別人之種類分古之大九州爲五大洲五洲之人名不相同每洲內各國之人亦各不同一國之內各處之人亦不盡同推之數百里數十里數里數十家各有不同之處此非具絕大智慧者不能知其原委也凡一人生於斯長於斯習業於斯拘於方域素不與外人通其見識必小則是處之人無甚攺變風气不開故也嘗聞諸西士云阿非利加洲之黑蠻皆染此獘卽同類之人其品類亦大有不齊色相性情因之隨地不同矣如爲帝王爲爵官爲儒士爲庸民與夫農商末流舟子禦車漁父樵牧凡百工藝以及倡優隸卒其色相性情各各不同蓋因其人之飲食起居習气事爲所居之位所遇之境不同故也旣知各種各類人之不同皆有所以致之卽可知人之色相性情必非一成不變者也譬如華人自幼外國食於外國習業於外國娶妻於外國至日後所育子女大半變爲外國人卽其本人亦將有外人之習气外國人之居於中國亦然中國一國南人至北北人至南其飲食起居易地而攺變者其气習與性情久之亦將攺變宇宙間無論何種人類皆可受教變化性情而爲極聰明極有見識之人是在人之學不學耳𨿽至番苗與禽獸無異者亦可去其舊染之污以復其初時之本性人類之善惡𨿽因其習俗而異人類之殀壽彊弱亦莫非由於習俗如觀兩種人皆不食太飽之食不飲過量之酒不作苦工無淫亂各事娶妻之遲早適中如天气無甚大異者而兩種人之妖壽必同今天下各處人殀壽大有不同者皆因其天气事業品行境遇不同故也如業油漆吹燒玻璃及熔制鉛鐵皆能害人之生有數處人之壽不甚長或早夭較他處多者實因業此數事較多也若過於饕餮食太飽飲太過或所食之物不精良不足以養生或因所居之房屋不淸潔狹窄污穢或因地中陰溝淤塞不通又因爲幼孩時其父母不甚經意撫育諸如此類皆足促其年壽以尋常而論人生殀壽與天气不甚相關然有時亦有相關之處如意大利京城左近有一處天气污濁不淸不獨外邦人至此易染疾病卽本處之人久居是處亦難免疾病傷生之虞又如阿非利加洲軋婆恩河河口其處天气甚劣𨿽本處黑人亦難居住無論何人由淸气遷入濁气初居時每覺身體不能順適迫傳至數代若子若孫方可與本處之人同其彊弱有時一類人忽然死傷疾病甚多者大半因疾癘毒癥之故中國各處每年必有一二次西國亦然天花痧痘等癥亞美利加人初不知世上有此癥也嗣有歐洲人患是癥者美洲遂傳染其處因是美洲人病此而死者甚眾曩時歐洲無花柳諸毒癥後有美國人身患此瘡偶歐洲遂傳染其處至如一人之彊弱𨿽不獨因天气之故而於天气所關亦大嘗聞英吉利人初至赤道處作事恆較曩日爲少赤道下各人初至寒地其作事亦必較前日爲少皆因天气驟換故也可見一人之飲食起居俗尙事爲能攺變人之殀壽彊弱色相性情而天下人類從此更覺不齊矣天下事日繁一日安得宰世者因其不齊而齊之哉化民成俗須先復古聖教法論http﹕／／wave。bbs。xilu。com／古之所謂師者專任教授之責者也其人果賢世皆曰此某人之弟子也足以爲師之榮其人不肖世亦曰此某人之弟子也足以爲師之辱故爲師者無不盡心以誨弟子也自後世座主門生亦有師弟之稱師之名𨿽同師之實則異師分爲二故世亦從而分之曰受業師受知師而弟之於師也尊崇其受業之師轉不如受知之師而師道始日下矣古人有言父生之君養之師教之而人之有三事也始於事親中於事師終於事君故師之分與君親相侔而人之當敬其師也亦與君親相等準以一日爲師終身事之之義則受業師豈可一時不敬準以拜爵公朝謝恩私室之義則受知師似難與受業師並論今皆反其道以行之何怪師道不尊也然世之人旣知尊重受知師又知責備受業師見他人之子弟於倫常有憾行止多虧者未嘗不慨嘆曰此師教之不先也𨿽然師豈任其咎哉蓋自鄕舉裏選之法廢而士子之求榮者惟視國家取士之法而肄業之故國不重實行僅重虛文而爲人師者斷不能先訓其弟以實行而後訓其弟以虛文嘗見鄕學家塾中師教弟學無非制藝一事若師課弟以詩賦父兄必曰此夾雜學也課以經史父兄必曰此非急務也至課以品行則必起而譁然曰此迂腐談也而其師必至難安於位矣蓋由父兄之所望於子弟者僅在掇科登第紆紫拖靑而已並不欲其爲良臣名儒孝子悌弟也所不可解者風會所趨不徒人情如此且天心亦然故以後世教人取士之法論之其於盡心道義之人每難置身富貴之地𨿽有虞舜之大孝恐難邀四嶽之咸薦周公之元聖亦難免二叔之流言卽聖如孔子仍不過以韋布老並難望歷官司寇攝行相事尙須齊之君臣計饋女樂魯之君臣三日不朝而後去也然感應之理實能有據試觀元武中興旌表龔遂卓茂嚴光諸人而東漢一朝節義之士不乏於時王彥方能化盜牛之鄕人陳太邱能感竊權之張讓可見上有所好下必甚焉此有所格彼必應焉教化之機有不期然而然者師之於弟日日燻陶有不變化其气質增益其賢能者乎其如習俗移人所重者在彼不在此也嘗觀廣東一省義學林立貧富子弟均不失教而粵彊悍之風仍然如昔何也由於義學之師於能讀書者教以字句而已其於爲人之道愛身之方全不講解故爲之弟者亦但謂能此已足其餘無須講求也一省如此他省可知故欲化民成俗必須延訪名師縱不能訓以大學之道亦須課以小學之法於一切孝弟忠信之事日講數則使知爲學之道不在虛文而在實行庶幾人心風俗可從是而一大變矣廣教化以變風俗論考古帝王之世其所以移風易俗者不專以法令爲務必以教化爲先維時人心善良民風朴厚刑措不用比屋可封長治久安聿登上理匪有異術也誠知法令禁於一時禁於教化維於永久若徒恃法令而教化不先是舍本而逐末也烏乎可哉方今輿地之廣度越前朝舉古來未有之疆隅胥歸一統未通之國邑悉隸版圖特民生其間俗尙各異爲上者不能一一躬道之而其所爲特教又未必能一一盡如其俗𨿽或設官分於府有教授於州有學正於縣有教諭又各設訓道以佐理之更特命學使以統率之凡所以佐牧令之教化者幾不可勝數而求其躬問學蹈繩矩振興風節維持名教則什不得一焉或百無二三焉豈士人學古有年一旦身任教官而不顧名思義以盡其教之之心乎良以教職一官選除悉循資格升轉漫無定期在上者旣視爲無足重輕甚或舉被議儒吏勒令攺教以爲藏拙之地以故科目明經中之夙儒碩彥每不樂就之而就之者亦遂與時俯仰而不克自振耳不知教職爲課士之官猶之有司爲牧民之官其親士與親民無以異也苟自命備員絕不以作育人材爲己任綜計一邑之士充弟子員者多至數百人少亦不下百數十人類皆稱之爲師而實無分毫授受之益將安所貴有教官之設乎且夫千里不同風百里不同俗風俗之不能皆美情也舉一世而甄陶之合萬邦而協和之教化之不能徧及亦勢也所賴有承宣流化之吏其地之所宜因其俗之所安若文翁之治蜀黃之治川師其意而變通之令各府州縣城設立鄕約公所月以朔望會集文武官弁紳士庶民卽以本城教官作爲講官宣講廣訓恪恭將事離城所屬各鄕鎭則以通學中之廩增生員派充鄕約正副教士分駐各處宣講一如在城之制優給廩餼俾﹝贍﹞﹝瞻﹞身家以專其事嚴定勸懲俾知感奮以責其功教士中有不能稱職者罷之能悉心講諭著有成效準由該管教官據實上陳督學使者酌予獎賞似此一轉移教官得以盡其職教士得以贊其成凡紳商士庶咸曉然於善之當行與惡之不當爲欣然以從翕然以化行之數年有不革其舊染之俗而惇禮讓之風者未之聞也閒嘗討論泰西教務之興甲於他洲別戶分門各從其會耶穌天主不一其名咸以敬天修道戒殺好生不奉邪神不信釋道爲宗其與各政相爲表裏並行而不悖者垂數千百年要亦未可厚非也其各教會所設之監督類由公舉每歲巡行各處考察牧師教士之勤惰以及教會之盛衰如中國督學之制各堂所設之牧師督率教士以傳教於四方亦如教官之例其爲牧師之佐者皆爲教士分駐各處時講道以廣其傳此西教之大也彼教中人謂我中國有牧民之官無教民之官其言較確世有志於教民者當不河漢斯言懲訛言說今使天下之人皆能審事實察情僞定是非則言發於一人謂之正論事述於一人謂之實事播於眾人之口則曰公論曰淸議至於衰微之時觀人無定鵠察事無恆法於是無實之言憑虛之論紛然並起莫可名狀如蚊蠅之聲雷同而不可辧也如雲霧之气變幻而不可測也然而可以聳廣座可以適獨聽是曰訛言亦曰蜚語今皆曰謠言假使明者見之斥其謬妄明其不然數語辟之足矣若夫中於好異之心及虛憍之心與夫刻忌之心於是此等言語遂愈流布蓋好異之人輕信易喜聞所駭怪輒信爲實然虛憍之人不察時勢恃己輕人語偶相投遂爲所感至於刻忌之人聞喜易疑聞惡斯喜一聞謗及當世之賢人君子輒曰吾固疑若人之立身行事多有憍僞今果有發其覆者則訛言反爲實證矣訛言之別大有五曰舊事曰遠事曰近事曰是非曰天異有本於有心者之造有出於無心者之誤述如欲護己之前語則以事實之欲保己之利益則以言証之欲因以發事端則以言煽之怨恨其人則造事以蔑之嫉忌其人則布言以傾之黨附其人則虛飾以護之此出於有心者也野老追述夫事遠客競詫其經曲行旅喜誇其聞見愚蒙誤信於疑似閭巷驚傳夫異此出於無心者也而是二者又各有有因無因之分然而起於一人騰於萬口發於卑下聞於貴遊登之報章則見者眾筆諸記載則傳者久入諸奏牘則達者髙持論者將緣是以毀譽用人者將因是以措置辦事者將因是以準駁行軍者將因是以進退當國者將因是以從違甚至開礦以盡地利而傳其傷地於是有已開之礦且封閉矣輪船以捷轉運而傳其漏關稅於是有已行之船且中停矣於是纖夫庸之一言忽得操勝敗存亡得失之大權夫當其發之之時初不意其言之力至是也而卒至是然則有斯世之責者可不加之意乎盤庚曰胥動以浮言言訛言之爲害也虞書曰無稽之言勿聽詩曰彊禦多懟流言以對又曰聽言則對言聞訛言者不宜聽之且不宜以此對君也周官大司徒八曰造言之刑詩曰民之訛言莫之懲言訛言之當懲也夫造言者幽翳隱匿不能治也法當治諸信訛言傳訛言之人語曰流丸止於區臾流言止於智者智者能審事實察情僞辧是非者也是故不經之談不驗之事固辭而辟之矣卽近情之事切理之言亦存以待考務使人人以信訛言爲可鄙則𨿽有造言者何患乎易俗論南北民風不同北人尙儉而不貪平時節嗇畱其有餘以備凶歲之需災害非常儲蓄早罄猶存自食其力之心至不肯領官糧而南人風俗性情大反是其故總由自奉太奢自食不足於身家之外有覬覦之想故因貪成妒因妒懷忌充其心可以無惡不作靡事弗爲是以北洊饑而盜賊未嘗充斥南方偶荒而邪術亦旣橫行矣﹝北﹞﹝此﹞人風气剛勁南人柔弱剛則立志可以不撓柔則存心時而變假令目前之災易爲南數省其禍尙可言哉吾謂地力厚薄風俗因之一時難化然亦賴乎在上者有以治之使漸知禮義有守身之操又力革澆淫轉崇節儉則苟免無恥之民亦未有不可教者也獨是江南北閩廣諸省地多腴沃物力繁華朝廷以爲賦財所出卽官吏亦思藉手以自肥端本之治闕而無講風俗日下人品愈污爲不知底止耳夫民充其力以養家士農工商各有本業苟計入爲出斷無不敷省一縻費卽少一營求我安我分𨿽萬金當前無所歆羨然人往往守此望彼私心竊計倘得鉅資在乎以任我揮霍平時之心旣皆如此或見富人而羨妒者有之恐恨者有之一值資罄糧竭且不能保本來能勿冀及意外乎中人之家起居如顯宦今日所進已供前昨之用輕視微資妄想發財絕無存儲適以自累而已豈能久也嘗見傭販之徒日得數百文醉飽安樂室中之妻衣飾縱不華麗而亦全備無缺黃白滿頭紈綺在身頭空無一金可以待不時之需者甚至借債聽利以侈外觀裁肉損魚以制衣服此江浙閩奧之間牢不可破之積習也更有江淮間之民地本瘠苦俗不奢華室止破椽藉風雨假令男女勤愼豈不足以餬口而好爲閒遊以破船泛濫天下城鄕市鎭無一不至或假賣子女或詭災荒叩告騙錢名爲哀黨而日間所得錢文必大嚼魚肉盡數入腹而後已不攢積以顧明日此又南人之一俗也然至於萬不得已則𨿽竊盜而亦肯爲矣稍有守者則假邪教惑人斂錢分用淫﹝祠﹞﹝詞﹞林立遊手而嬉或皈教得錢藉以養贍不務正業以此終身無恥甚矣而又濟之以貪上焉者謀食遠遊夤緣薦事下焉者屈作長甘爲役又甚者見小利必取逢便宜必占富人損資官糧散賑歲設粥廠以濟饑民旣不需此何事往爲乃彊凶惡霸恐後爭先大小甌取帚飼畜減人間口食資鴨芻官循例而弗能禁紳好善而不暇計見之實堪痛恨晉省辧賑至今未聞有此事也然則南人之貪而無恥北人之儉而知守於此可見嘗與人論爲州縣北方較易於南方以北民可不教而治不過風气剛勁倘鬥殺釀事實爲地方官憂之而南人則往往不可教然南人亦未始不可教以地沃俗奢公門多事無暇訓導以求上理故皆未嘗教也所幸俗敝而民气本柔𨿽不教亦尙無事耳但易俗移風牧令之責知民情之如是而姑幸無事而置之又何如挽回一二端而使知漸化歟𨿽然牧令治民責𨿽專而權不重此王道也此本務也非一省之中上下大小力一心則地方官將求變於其民而不以爲迂疏必以爲操切大吏得而罪之小民從而怨之事未行而任先解往往有之現當此數省災困之極辦賑諸公親見其風俗人情推求其故而知南方之人必不可不以此治之大吏惇囑下寮同寅互相講究道舉一本彼此皆奉之一縣革除民訪鄰境無不皆然卽無所藉口而甘於返朴還純棄邪歸正矣大凡事勢之殊古今運會所關有時難彊然奢而使之儉薄而使之厚邪而使之正貪而使之廉則上下數千年來有易乎斯道也化行而後俗美道一要在風同民而無恥風俗可問哉顧諸爲民父母者勿徒務錢谷刑名問考成殿最也家教倫紀篇湯成烈孟子曰堯舜之道孝弟而已矣古者爲弟子入則孝出則弟事親敬長之道始於成童性善未漓知與行不習不待師保之訓庠序之教而蒸蒸之愛怡怡之和著於門內達於鄕黨上被聖化下成美俗固其宜也世衰道污政教虧缺典禮不能數舉習俗未可猝更良繇父兄之教不先子弟之率不謹家庭多嘻嗃之風鄰里競囂淩之气至於不慈不孝不友不恭父子兄弟之間齗齗相軋而孝弟之道幾於息矣然則倫紀者教化之首務風俗之本也是以聖王肇修於上而後士庶人率教於下記曰上老老而民興孝上長長而民興弟又曰立愛自親始𨿽天子必有父立敬自長始𨿽諸侯必有兄自天子以至於庶人莫不以親親爲貴此孝弟所以爲人之本也夫孝也者人倫之首也子事父母先意承志記有之曰父母之所敬亦敬之父母之所愛亦愛之言順乎親之心也弟也者順乎親之心曰能以父母之心爲心則無不和之兄弟能以宗祖之念爲念則無不睦之宗族矣吾族支派𨿽多素稱雍睦自今以後更願雍益加雍睦益加睦平居則一體相愛緩急則多方相濟微嫌小隙不介於懷幹餱遺愆不縈於慮卽有事理所極不堪人情所最難解者亦只宜請族長乃族中公正之人到祠中公剖曲直互相認差責令陪禮切不可遽形諸訐訟庶不乖一體所分之誼四曰崇禮讓朝廷尙爵鄕黨尙齒居鄕之道莫急於禮讓矣維桑與梓必恭敬止在物且然況親串故舊半多我祖我父釣遊之侶乎故侮老犯上謂之鴟鴞貪利奪食謂之狼虎今世禮讓不修甚有伯叔兄弟終歲不相往來者又有微嫌小忿結成仇隙者又有明知齒徳尊於我祗因他一時貧困任意傲慢者更有明知我曲彼直祗因一時勢力卑微故意欺淩者風俗至此敗壞已極吾族素稱詩書之家務在力矯其失恪遵古道實存个恭敬退讓之心婚喪慶弔物不能備而禮則不可缺也貧窮患難力不能周而情則不可無也尊卑有序長幼有分當拜則拜當揖則揖不存分毫勢利處處退讓事事喫虧不一毫占先孟子曰愛人者人恆愛之敬人者人恆敬之孝友先生朱仁軌曰終身讓路不往百步終身讓畔不失一段則終身於禮讓可矣五曰勤職守官有官職民有民職皆當守而弗失者也人無職守則身無拘束家日凋獘而生計日促故自公卿士庶俱不得一日捨職以嬉管子曰一夫不耕必有受其饑一女不織必有受其寒此先王之世所以民無常業者有也張文端公謂讀書不賤守田不饑張考夫謂恆業除耕讀二事無一可爲然讀而廢耕饑寒交至耕而廢讀禮義遂亡此言耕讀之不可偏廢而耕讀尢爲恆業之最貴者也然亦有不必限定者古人以士農工商分爲四等則不能爲士農卽爲工商亦無不可而其要總在一勤字勤則時無曠廢勤則事有專功一家之內男有男職女有女職果能共習於勤則日計不足月計有餘月計不足歲計有餘可以免干求全淸操讀書者無奔競之勞力田者有安居之樂卽爲工爲商亦日得贏餘藉爲仰事俯育之資而合家大小早起遲眠孳孳樂業永無乖睽放縱之患若一落遊惰必致廢事失業因而流入嫖賭吸鴉片等惡習𨿽至蕩產傾家不難是自墮其業自毀其家自絕其生理也可懼哉可哀哉有家者尙其鑑諸六曰尙節儉漢景帝詔曰雕文刻鏤傷農事者也錦繡纂組害女工者也農事傷則饑之本也女工害則寒之源也饑寒至身而能無爲非者寡矣此甚言奢靡之爲禍也夫在國且然何況於家乃奢靡之失更莫甚於今日者宮室衣服必求美觀慶唁宴會必尙華侈否則人輒笑爲慳吝儉嗇而少年徳性未定者輒羞赧欲避其譏因竭力支東挪西借以爭一時之虛體面張文端公曰用費不節者債負之由也債負者鬻產之由也鬻產者饑寒之由也奢靡旣慣則子孫習爲遊惰婦女不惜物力豈知榮華枯落曾不須臾天幸難邀祖澤難恃𨿽以房杜之後猶不免蕩覆無餘況其他乎故傳曰儉徳之共也侈惡之大也能知儉之爲共而非嗇之侈之爲惡而非美則知節儉之可尙而不可鄙矣且古人教人儉節亦非必眞一錢不用也大抵量入爲出耕三餘一不妄用以破家亦不多藏以斂怨王咨伯曰天與人福澤當知愛惜愛惜則一之福用之不盡不愛惜則盈鐘之福一覆立竭又曰當於有日思無日莫待無時思有時旨哉斯言有家者所當切志者也七曰愼婚配安定胡先生曰嫁女必須勝吾家者勝吾家則女之事人必敬必戒娶婦必須不若吾家者不若吾家則婦之事舅姑必執婦道此亦但言其大略當如此耳其實所重者尢在與婦之性行故不問家之大小必詳訪其門戶淸潔及其祖父之行品何如男女家法何如男女之性情何如職業何如若祖父果系正直端方則其家子女諒必溫良貞靜可卜宜家而所產子孫亦聰明端正不致性情乖張若貪其一時之富貴不擇人而嫁娶之其患害必有不可勝言者與其配而後悔何如擇而後配若旣已約婚則不論貧富俱當一體相待不得更懷憎嫌之意又不得互爭長短今人往往男家計較資裝女家爭論財聘甚或因一時爭競以致移恨於與婦者亦大傷雅道矣豈不聞嫁女擇佳毋索重聘娶媳求淑女毋計厚奩乎古人婚配務在擇徳不以財爲禮而釵荊裙布著爲美談柳仲郢曰必待資裝丰盛何如嫁不失時眞確論也吾族婚配素重徳門次亦必家世淸白舊例若或娶婢女爲妻家或不淸白及來歷不正者後𨿽有子女亦止錄其子女其或兄死娶嫂弟死娶弟婦者亂倫犯法莫此爲甚連本人及子女一槪擯斥永不入譜妻者齊也所以齊於夫也若娶下賤者以配身則己亦淪於下賤矣凡我同族尙其愼諸八曰訓子孫人生無百年之身往往懷百年之慮者非上爲祖宗慮卽下爲子孫計也豈不以子孫者祖宗傳緒所關而家世所由隆替者乎子孫賢其興也浡焉而祖宗亦預有榮子孫不賢其亡也忽焉而祖宗亦預有辱則子孫之培養宜急矣然余竊謂培養子孫止有兩條一在導之以善一在勉之以學從來祖父之言行子孫之準的也必自門內始其在書曰孝乎惟孝友於兄弟是亦一家之政也是故政修於家而教成於國其在詩曰刑於寡妻至於兄弟以迓於家邦孝弟之謂也後世政教淩遲孝弟衰而人放於禮法之外縱欲蔑禮自絕於天同气之親視如秦越同室之內軋動干戈廢詩書而仁賢不親好貨財很忘身於是白華廢而修【】髓盤匜之職不供有不顧父母之養者矣常棣廢而孔懷和樂之誼無聞有兄弟而相尢相怨者矣以至夫婦有脫輹之凶朋友少盍簪之慶倫攸斁乖气致戾降之百殃凶於而家害於而國履霜堅冰其來有漸不可不愼也然則欲倫之攸必其身足法而其教可行故爲世子莫若師文王朝夕於寢門之外問安視膳謹其常撫軍監國辭其命俾冑子國子咸承焉是孝弟行於宮闈而公卿大夫之家自不令而從矣爲士則莫若師曾子聽其言語承其心志觀其動靜察其喜怒審其嗜好酒肉口體之奉必請而行謂之養志是孝弟行於家庭而宗族鄕黨之稱自無間於人言矣繇是人含徳家有士行力田者雞豚供饌菽水承歡商賈者出而牽車歸而洗腆莫不夙夜匪懈以事一人出入扶持常左右之疾痛奇癢敬抑搔之終其身焉無或少怠此始於事親之孝也夫明長幼之序篤友恭之誼兄兄弟弟睦於閨門則父母之心順家室和平則化端於夫婦骨肉親附則信孚於朋友而可與事君矣古之明王所以求忠臣於孝子之門者以其內行肫摯惇厚篤實必能輔少主和上下明是非綱紀人倫以端風化可以決疑守信而志不移可以遺艱投大而中不搖可以臨危授命而節不奪此孝之中於事君者也至於立身揚名以顯父母是化俗型方人人親其親長其長而天下平者孝子終也故孟子曰人皆可以爲堯舜修其孝弟而已矣宗法議成毅邑先正陽谷黃氏箸家禮一編首講宗法備錄程朱之說而斷之謂大宗主闔室之祭小宗主髙曾祖你之祭居必有祠祠必四世親盡則祧祖遷宗易一如古禮某愚竊以爲宗法誠善然如黃氏之說及所引先儒禮經似惟諸侯大夫之有國與家者始可言之施諸士庶必有所不便也試詳言之古者有世貴有世賤貴者而不嚴之以分其勢必爭庶人無慮族是也故貴者主尊尊尊尊故祭隆而喪殺賤者主親親親親故喪隆而祭殺祭隆而喪殺故三廟五廟其勢愈遠而期功以下之服絕焉喪隆而祭殺故﹝緦﹞﹝總﹞麻袒免皆所必嚴而你廟之上之祭絕焉貴賤之分各不相蒙是不可不辧也且自命士以上始有土田谷祿名位以相傳襲有土田谷祿名位以相傳襲則其力可以世世守之無廢先人之祀庶人受田於官百畝之入僅足自贍其身而已未聞國家別有所以厚於民之爲父後者而獨責以敬宗收族於嫡長子孫不已難乎至於後世尢所不能百畝之田不能世世有之而庶人之所以遺其子孫之財與產又無獨厚嫡長之例數傳以後不能自存比比皆是而謂嫡長子孫能獨以土田谷祿祀其先人世世不廢有幾家耶卽如宋明以來貴者得立五廟而朝廷無世祿則其後必微爲宗子者將必有絀於才力之時且旣推爲宗子則必賢智而且尊優於族之人賢智則必教之備尊優則必養之厚能必嫡長子孫世世足以自贍也耶不能自贍則必族人代爲之謀此亦其所不可繼矣且更舉古禮經証之記曰庶人無廟又曰庶人薦於寢凡以庶人不能世世祀其先人則薦於你嫡子主之終其身兄弟聽命焉耳此卽漢詔所謂民爲父後者也今謂立大宗以主闔族之祭百世不攺立小宗以主髙祖之祭五世則遷是庶人皆得有廟皆得祭及五世以至百世不顯與經戾乎又古者治民之法詳於周禮族師此閭鄰之長讀法諄諄何不聞屬之宗子使治其族之政令祭祀也者又如令國民族葬掌其政令者爲墓大夫何不聞掌於宗子也者則古宗法之未嘗行於庶人其尢彰明而較著也且宗子有君道有君道則凡爲宗子者皆得臣其伯父叔父伯兄及伯叔祖曾今律論親屬何第以尊長卑幼及服之疏戚爲定斷耶大抵言禮之家每多泥古而不深求古人議禮之意與夫後世時勢之所不可行者不敢變而通之無惑乎禮教之愈微也吾鄕舊族族各一祠祠擇一人以爲之長上主族之祭祀下治族之教誡揆諸禮制並所不悖而議者或謂禮統未尊多及不公不正敗壞家事之人汲汲援宗子之說以爲愈焉然能必教有無素之宗子定爲賢智乎似誠不如族人之所共擇而共推者之尙足以稱家督也愚固以爲宗法誠善而無如勢之有所必不行也皇朝經世文四編卷三十一禮政婚禮士庶昏禮遵制正俗議李徳騫大淸會典云無品級人及生監軍民不得用執事庶民婦女不得用執事大轎而邑俗庶民迎婦悉用執事大轎此僭而違禮者也大淸通禮云品官婚請期備禮物三品以上羊酒四品以下鵝酒庶人婚請期用鶩夫四品猶僅一鵝而邑俗乃用八八雞此僭而違禮者也通禮云舅姑饗婦婦退饗婦送者是饗送者必先饗婦而後及耳兩饗亦一日耳且饗婦其儀詳饗送者則略以送者卽布席之媵耳媵亦一二人耳通禮云媵布布於東注云媵婦家送者而邑俗送者男女十餘人甚至數十人而饗送者肆筵設食必大宴至三日四日五日之久此奢而違禮者也通禮云諏日以贄見婦之父母主人醴此亦一日事耳而邑俗家必備禮物送婦黨而婦黨亦各家宴必延二十餘日或月餘之久此奢而違禮者也繼自今酌禮俗之宜請期紳士祗雙庶人祗雙迎婦庶人祗小轎送嫁婦女止二人饗送者祗一日婦家宴祗三日齊之以禮違則有罰庶幾僭奢之風可革也且邑有不明之女父母因家貧遂聲言請期必備八八雞迎婦必具執事大轎明知其力不能辦而藉此難之以致男年當娶而不得娶女年當嫁而不得嫁甚至延之多年陰爲毀婚之計者良可慨焉誠能以禮爲防匪特僭奢可革更能婚姻以時矣斯杜離婚之漸也況邑俗溺女亦原嫁娶之奢因婦家送者必男女多人非裝盛不足爲送者光又因家饗送者必閣延數日非裝盛不足爲饗者喜又因此女異日將送人嫁美競多服飾必預爲求備非妝盛不足滿其女意邑俗送者女客十餘人服飾彼此相形若一人不齊則恥甚且燕數日必易服十數次若一次不齊則恥甚故嫁女必預備之以此嫁女裝不得不盛因求不得不負債鬻產因慮嫁女鬻產故邑多溺女若送者婦女不過二人饗送者不過一日則女之服飾無須乎多嫁女亦無慮其難而產女自無庸溺矣斯淸溺女之源也惟望民之父母曉之以定制正其習俗惇典則民知禮崇儉則民知義保赤則民知仁行一物而三善皆得者此之謂也昏禮攝視議兪正燮儀禮士昏禮云主人爵弁纁裳緇袉從者畢元端乘墨車從車二乘執燭前馬注云主人也墨車漆車也士而乘墨車攝盛也按周官巾車大夫乘墨車士乘棧車知昏禮所乘爲飾盛唐書車服志云三品以上子假絺冕五品以上子孫九品以上子假爵弁庶人昏假公服百官女家母見攝母服明史輿服志云庶人婚許假九品服亦攝盛也大淸會典禮部昏禮云品官之子未授職者禮得視其父已受職者各從其品士昏禮得視九品官庶民輿服采均得視士是亦視九品官皆攝盛也儀衛云雜職乘馬而今皆四人舁轎則新婿四人舁轎合於經律禮謂之攝典謂之視無不合也休寧有雲南人作令者士人家借官轎迎新婿令遇於街笞二十本習儒遂棄家去不知所終按宋範公稱過庭錄云範忠宣尹洛有百姓意外爭當得杖忠宣見其容貌循謹膚體素完準罰放出此百姓遂爲完人一鄕化之無爭者完人若是之難也王制有新昏不從政寬假之宋史曹彬傳云知徐州日有吏犯罪旣具案彬曰吾聞此人新娶婦若杖之其舅姑必以婦不利而朝夕笞之使不能自存遂緩其事輟耕錄云杭州行金玉府副總官羅國器字世業有匠人程限稽遲案具使請決羅曰吾聞其新娶若責之舅姑必以爲新婦不利口舌之餘不測系焉姑置之後或再犯重懲治可耳李翀口聞錄楊瑀山居新語亦具此二事此令難與言經史亦不足與言曹犯羅事論語有之仕而優則學大淸會典固作宦者所當時時檢讀也昏問林伯桐謹案昏禮者將合二姓之好二姓不好則不合矣父相攸而歸之婦人謂嫁曰歸內夫家外父母家承父志耳若乃親倳刃於其父之腹而與其子偕老事仇爲翁世安有是人乎春秋公羊傳曰禮仇不交婚谷梁傳曰仇之人非所以接婚也夫魯仇齊而使主王姬歸齊之禮猶見惡於春秋況所事仇乎谷梁又曰不使齊侯得與吾爲禮也仇國不可與吾爲禮仇家顧可與吾爲婚乎其當離婚似無疑義謹對或曰許婚父命也一與之齊終身不攺父志也父生而命之於父死而背之乎曰禮有常有變父命適人終身不攺常也先婚後非父所逆料則變也推父之志必不許事仇推女之心且不共戴天傳曰不若於天者天絕之也不若於人者人絕之也婚而相殺不順已甚不絕何爲或曰禮婦人不貳斬故爲夫斬衰而爲父期夫則重矣又可離乎曰女子在家從父旣嫁而後從夫故在室之女爲父三年親迎而女之父死則女反女未廟見而死則歸葬於女氏之黨示未成婦也夫爲處子者安得以旣嫁例乎或曰戕女父者父耳非也曷不念此乎曰文姜於魯桓與聞乎弒耳非手刃之也而公羊有曰念母者所善也則曷爲於其念母貶不與其念母也母與聞乎殺不許其子念仇與成乎戕獨可使未成婦者念乎或曰昏禮者千古公義也不事仇者私恩也無私恩非孝無公義非忠君子不以私害公有在上者主之其可曰魯主王姬之昏周王命之而公羊所云以我主書者其意在惡周然則有命之者猶未可公義不謂是也或曰臣子重受命父死矣其離昏安所受乎曰魯莊公娶於齊夫人姜氏入谷梁傳曰入者內弗受也何用不受也娶仇人子弟以薦捨於前其義不可受也又況以先人遺體嫁仇人子弟其何以辭於宗廟乎以此義通之其受命有在矣或曰然則雍糾之妻慶捨之女當離乎當死乎曰彼皆爲人婦也宜有補救之道焉善其道而兩全上也不得而死之無待歸矣女則知有父而已仇非所願見也是不同或曰女不死猶可攺適乎曰婚未離則也婚旣離則仇耳𨿽攺適疑無嫌焉尙痛其父之非命而怨此生之不辰不事仇亦不它適縞素以終身君子必深悼之以爲無惡於志也嫁議周濟古人之於夫婦各致其情而未嘗有所彊也一與之齊終身不攺所以立其經媒氏掌男女之判合奔者不禁所以禦其變然則夫婦之道苦而淫辟之多矣情者性之所發也欲者情之所流也上士復性其次用情其下徇欲欲不逐境者情之幾於復性者也下此鮮不移移則情變變則親漸疏眞漸僞惟其地之相偪也內疏而外僞尢不可以一朝居而又顧惜名分含忍而包容之彼此互忍而互有所不平於是不測之機伏於肘腋之間而其危不可以終日且夫中智以下未有不有所待乎外者也所恃待乎外則方其自恃也而固已不足恃矣境過而不居欲而不償情匿而弗宣性其殆哉愚以爲宜廣妻不唱隨之條設夫絕恩義離異之律以平其情而弭其變曷旌乎節賞人情之所難也難在所賞則不能爲其難者在所恕恕則不宜示之罰妾不受夫封爲其奔不備禮也而未嘗絕其封於子惟再醮則絕之曾妾之不若是以素封以上莫不醜而彊制之是節可以僞爲也甚有慮其不終斷父母翁姑之恩而抑偪自戕者非所以矜卹寡弱也愚以再醮之婦宜同妾例絕其封於夫而不絕其封於子俾父母翁姑無所醜而彊制焉所全者必多矣苦節之貞仰事俯育積數十年殉夫之烈俄頃而決誠所有所不同戒輕生者因有旌節不旌烈之說然每觀易姓之際有識以上冥嘿捐軀於事未有濟也異代哲王猶將表揚之以激厲風俗至於烈婦則曰爾曷不爲其難曷爲輕生而名是褒自經溝瀆之諒於學士大夫而責托孤寄命之全才於匹婦也一何其不思之甚也愚以爲殉夫之烈凡在喪服以內及服甫除者咸宜旌異於義爲宏先王之教至寬也故多所就而少所越拘儒淺識索求瑕疵刻深之論務爲申韓所不能加於是驅天下而爲僞僞之旣成於教固無所越也而其流極將激而生殊異之變可不懼哉可不愼哉貞女議何秋濤取女有吉日而女死齊衰而弔旣葬而除之夫死亦如之此禮明文也然則死女斬衰以弔旣葬而除之禮如是而已盧氏守志不奪老歸於氏奠采於廟立嗣子撫之若是者女也而執婦道非禮與曰禮之權也賢者之過也聖人嘗許之矣孔子刪詩於邶錄柏舟劉向以爲衛寡夫人者今本列女傳作宣夫人誤太平禦覽作寡今以王氏補注攺齊侯之女嫁於衛至城門而衛君死保母曰可以還矣女不聽遂入持三年之喪畢弟立請願同庖終不聽衛君使人愬於齊兄弟齊兄弟使人告女女終不聽乃作詩曰我心匪石不可轉也我心匪席不可捲也君子美其貞壹故舉而列之於詩斯言也則未知其魯詩之說與中壘之祖楚元王受魯詩故毛初性朱錫鬯皆以爲魯詩說抑韓詩之說與中壘所引詩多與韓詩說同故王伯申先生及馬氏皆疑中壘嘗治韓詩疑此爲韓詩說要以紀貞自此始而首列於經故曰聖人嘗許之矣聖人旣已許之則又奚疑曰非議貞婦也乃疑於立後而議耳其疑於立後柰何曰貞婦之夫中殤也其舅爲之立子矣旣齔而又殤今將爲貞婦立子則諸子中無其人也將爲立孫焉則未知無服之﹝殤﹞﹝場﹞之得立孫否也曰斯事也禮與律異禮無爲殤立後之制也喪服小記爲殤後者以其服服之注曰言爲後曰據承之也殤無爲人父之道以本親之服服之疏曰爲殤後者爲大﹝宗﹞﹝中﹞子在殤中而死族人爲後大宗而不得爲後此殤者爲子也注云據承之者旣不與殤爲子則不應爲後今言爲後者據已承其處而言也云以本親之服服之云者依其本秩如本列也以上皆疏文案曾子問云宗子爲殤而死庶子弗爲後也是殤不立後之碻證故小記之爲殤後鄭注不以爲人後解之此禮也由禮之說非特無服之殤不得立後卽貞婦之夫之中殤亦不得立子此爲凡爲殤者言之也非爲貞婦之夫言也制禮者記其常不記其變據其經不據其權故不貞婦婦立之制也律則詳之矣於律已聘未娶息能以女身守制應爲其子立後是貞婦之夫𨿽未婚得立子非他未婚而夭亡者比有貞婦則夫婦之禮具夫婦之禮具則成人也非殤也喪服篇有爲夫之姊之長殤之丈夫之姊有長殤則夫之齒固未冠也卽娶矣得不以成人之禮治之乎律若曰爲貞婦之夫者不當以殤待之此立子之說見於律者也至於貞婦所立之子復殤則例所謂尋常未婚夭亡者不得槪爲立後也於此亦有說以通其變乎曰有之例又曰獨子夭亡而族中實昭穆相當可謂其父立繼者亦準爲婚未之子立繼曰獨子夭亡非專爲貞婦所立之子言而貞婦之子亦在其中曰準爲立繼𨿽不明言爲若干歲之殤而上中下殤及無服之﹝殤﹞﹝場﹞皆可立繼之義亦在其中故貞婦之夫之立子以成人之禮治之也經也貞婦之子之立繼不以成人禮治之也重宗也戒紊昭穆也權也經權𨿽殊其本於例則一也夫詩以明風化之原禮以立教之則律則經世之大法皆不可背者也聖人之有取乎經婦也於詩記詳於禮奚略以未配守貞非恆情所及立爲定制則恐因死以傷生削其微言則緣情以害義故詳箸其義於詩而深沒其文於禮使知未婚而夫死者不必一定守制其有能守志固亦聖人之所許後聖有作可援禮以起義之說以昭成憲則亦不患禮之未備也厥恉精矣愚故以爲貞婦之立後宜一依律文立子律也有殤子爲立孫焉亦不律於背也國家繼絕之興與旌善之義同條共貫恪守之可也若夫子作春秋所紀節女惟紀叔姬宋伯姬二人紀叔姬以待年之媵而始終卒葬詳書於策深嘉之乃將於紀侯去國之後載叔季之歸酅而先於紀侯去國之前著紀季以酅入齊之文叔季心乎紀者也不志紀季之以酅則紀爲齊滅疑叔季之無歸矣故書紀季以酅存紀也幸叔季之有所歸也伯季守節不見傳母不下堂逮人而死春秋書納獘詳錄其禮以殊之今盧氏心乎夫家而其嗣不立將無所歸故爲立孫以繼之亦春秋之志也奚疑焉烈婦議王寶仁近例婦人守節年踰五十者得旌未及五十而死守節已踰十年者亦得旌今有夫死而苦志撫孤孤未及成而殤未而節婦因之死者其年未及五十也其節未及十年也謂其殉夫而死則非與夫俱死也是得與之旌乎曰於例未有明文義則在所宜旌也夫死而不卽死有孤在耳撫孤有成而不死不得責以不死也今以撫孤不成而死是夫死時早有死志矣然則與之以例可乎曰僅予之節則於年例未符且不足以彰其志也爲孤而死猶是爲夫而死安得而不烈之也節婦說兪正燮禮郊特牲云一與之齊終身不攺故夫死不嫁後漢書曹世叔妻傳云夫有再娶之義婦無二適之文故曰夫者天也按婦有二適之文固也男亦無再娶之儀聖人所以不定此議者如禮不下庶人刑不上大夫非謂庶人不行禮大夫不懷刑也自禮意不明苛求婦人遂爲偏義古禮夫婦合體同尊卑乃或卑其妻古言終身不攺身則男女同也事出妻乃七攺矣妻死再娶乃八攺矣男子禮義無涯涘而深文以罔婦人以罔婦人是無恥之倫也魏志鐘繇傳云子毓爲禦史中丞侍中廷尉聽君父已沒臣子得爲理謗及士爲侯其妻不復配嫁北史李諧傳云五品以上妻妾不得攺嫁北夢瑣言云士人女郎無攺適之禮然宋濮王允讓仁宗時知大宗正事故事宗婦少喪夫𨿽無子許更嫁允讓曰此非人情乃爲請使有歸檢禮志十八云治平中令宗室女再嫁者祖父有二代任殿直若州縣以上卽許爲婚姻熙寧十年詔宗婦非袒免以上親與夫聽離再嫁者委中正司蕃核其恩澤已追奪而乞與後夫者降一等尋詔宗女毋得與嘗娶人結婚再適者不用此法是女再嫁是男再娶者等元史列女傳云鄭州霍尹氏夫死姑命其更嫁尹不忍姑曰世之婦皆然人未嘗以爲非汝何獨恥之尹曰人之志不同妾知守妾志耳姑不能彊此則婦人之節男子所不及其再嫁者不當非之不再嫁者敬禮之斯可矣喪禮喪服正等篇吳嘉賓服有五其等三也三族相與爲主人以三爲五相與爲親以五爲九相與爲兄弟而分親昭矣旣葬卒哭親者變兄弟除而成吉主主人變親者除再大祥主人除而喪節辧矣分親以三列喪節以三成然而服亡殺五何也周官司服天子諸侯之凶服有斬衰有齊衰有緦衰大夫士加以大功小功大功與不杖爲一等小功與緦爲一等經曰親者禭不將命以卽陳說者曰不將命以卽陳大功以上有同財之義也傳又曰如何而謂之兄弟小功以下謂之兄弟然則大功上同期小功下同緦章章明矣大功者旁治則從父昆弟下治則庶孫外喪則姑姊妹女子子適人者姑姊妹女子子其本固也昆弟之子期從父昆弟非父之所爲期乎適孫庶孫非期降乎故大功上同期小功者同姓則從祖之屬異姓則外祖父母同姓因其等異姓以名加皆外喪也故小功下同緦先王制禮明內外內之降也不使至乎外因是以爲大功焉爾外之加也不使之乎內因是以爲小功焉爾服之備五也惟旁治治上止乎三治下止乎三大功小功之加上不以施於祖下不以施於適中不以施於宗子宗婦其故何也凡正體之除喪也必因有事而除三月除以卒哭期以小祥杖期三年以祥禫主人之喪節也凡屬之於主人者皆視焉是服之正等也若夫九月七月五月之喪旣葬卽葛歸其宮自終其月算而降親者避主人疏者以爲私隆焉是非服之正等也非服之正等故上不以施於祖下不以施於適中不以施於宗子宗婦或曰古者三十年爲世人壽百年上不以及髙祖下不以及元孫服上下殺止於三可矣有及之者其服也如之何曰曾祖以上苟有及者皆爲之齊衰三月可也曾祖以下苟有及者皆爲緦可也等之極則通齊衰三月正體之服也丈夫婦人爲宗子宗子之母妻是也宗子且然其祖乎緦服之末也傳同爨緦同爨猶服之其子孫乎故服等之三其道之於無窮然能通乎古制則得矣喪服攺制篇吳嘉賓周公之禮未有行於今者也而喪服勵存存之者非後王之所能爲也有由然者矣人倫具乎是尊卑貴賤親疏長幼內外之交麗乎是嫌疑猶與分爭辧訟之端決乎是故是禮之行缺如而其體存𨿽然果存乎哉凡喪服之大義三一曰父二曰君三曰宗繼周者喪服三變矣漢文帝詔吏民短喪而君之義微唐以後加異姓服有大功袒免而宗之義微明制加子爲母婦爲舅姑皆斬衰子爲庶母期父爲長子同眾子皆期而父之義微先王制禮莫敢公訾而顯易之者其散亡磨滅則欲復而不可非可而不欲也喪服先王之所由盡心也其書幸詳今枝條節目猶相與奉帥而守之而其大義先變何哉變之者亦非後王之所能爲也有由然者也古者君世其國臣世其家相與爲一體自戰國並起國無定臣及秦行督責之術民忘君矣且秦人子壯則分出他贅父喪已不行而君喪何爲文帝因是是以變之爾古者士大夫有廟則有族廟制不立民忘宗矣且自漢以來人君疏骨肉親外親下習化之以爲風俗同姓邇而易暌異姓私而易合唐之君臣因是以變之爾古者田宅受之君職業受之父士之子旣冠傅疇人各從其父疇學之爲子者思在能繼父而已後世職業廢而智力興父子兄弟競爲行能不相資稟掘者自求不贍巧者以得爲榮民忘父矣士大夫知生我之恩莫知象賢之義皆曰父母何算焉明之制因是以變之爾且夫禮之作由人心生也明乎先王所以興人之心則知禮之不可以損益也矣語曰父子主恩君臣主義服者恩義合義非恩無以有服恩非義無以有服臣爲君服義也有恩焉恩不至徒畏而不愛子爲父服恩也有義焉義不至徒愛而不畏臣畏君天也不愛則畏之道不可以久也子愛父天也不畏則愛之道不可以久也故先王爲喪祭之禮使臣知愛其君使子知畏其父論喪服者曰縗絰哭泣恩之飾也哀痛惻怛愛之情也言愛則母與父固同矣故隆母以敵父隆母之黨以敵父之黨反以疵禮爲由於愛之情者爲無愛者言之也夫爲禮非以盡禮也禮未有徒愛而行者也孔子曰孝莫大於嚴父父母家之尊也子婦家之卑也尊以臨卑卑以事尊𨿽然家之命父制之而母從焉子承之而婦從焉貳之則亂故夫妻敵體妻爲夫斬衰夫爲妻期未有疑焉者也子之服母由是別焉子居父喪時見乎母母服斬與子同母之喪期父釋服矣子自若遂服則何以事父乎故父在爲母期家之中居處宮室從乎父飲食養禦從乎父往來交際從乎父父之異物𨿽小而不行故父服未釋而子卽吉者有之矣未有父除服而子猶行喪者也今也子與父自俱服斬則是與尊者異物也出妻之子爲母庶子爲其母不從乎父而自爲服君子不奪人之親父命爲之焉且家所重者長子長子事父故出妻之子庶子爲父後者皆不得爲其母服制於父也士爲妾之有子者緦眾子爲庶母緦亦制於父也今爲庶母期是從其庶昆弟不從其父父不貴妾子之尊庶母也安從生人道莫親於父母婦人則重承夫重承夫則降其父母而事夫之父母凡親上之服降其夫一等由夫而推也子則夫婦皆親之凡親下之服同其夫由子而推也今夫舅姑與夫同則親上之服當畢同自夫之祖父母世父母叔父母至於夫婦諸祖父母所進多矣內外之際若是其無等與子天親也婦則異姓也婦人之義事夫而止夫之外未有可以自親者傳曰婦人無二斬不能二天也先王之爲斬衰使臣以事其君子以事其父妻以事其夫三綱之表也故斬衰至重斬衰之倫多則將不重古者天子謂之王王之號至尊其後列國稱王國猶是也而王之號不尊夫服亦若是焉而已子事父母與婦同何以爲親其父母婦自同其夫以事舅姑何以爲尊夫故子之於父妻之於夫猶斬衰也然而已輕也然則禮爲長子斬衰何也曰世之正體也妻子一也妻系其夫姓夫不系其妻姓是爲附體子以世系之父父以世系之長子是爲正體長子死當以昭穆祔於考父不可不主也主正體者必斬且長子死適孫爲祖後祖不服重服則孫莫敢服重服也繼世者當重其世重之則有所授也有所受也不授不受與不繼同後之姓非不繼世也古之繼世者如種樹木末𨿽大必重其本後之繼世者如種谷寔落則根荄夫宗子之義自長子始斬衰之爲長子服也義之大者也與君父等易曰天尊地卑乾坤定矣乾道成男坤道成女先王之喪服不爲婦人斬衰豈苟焉而已哉男子重其君父又自重其世而後家國之道成婦人卑於男子專爲其夫重故男子百世奉其宗廟之道也婦人一世屬其身之道也子爲父黨以三爲五以五爲九服窮猶爲袒免族人又服其宗子以事大祖若是者百世之道也爲母之黨三族而止若是者一世之道也昔者黃帝始建萬國封諸子而命以姓遠者傳三四千年言世本者必自黃帝始爰及三年禹始傳子文王治岐仕者世祿繼世之道兆於諸侯成於天子施及士大夫非一日之故矣當其始𨿽天子不能以繼世勞之至也及其後𨿽士庶人皆得以繼世安之至也其先成於諸侯也天子命之也天子不世無以治天下國不世無以治其國家不世無以治其家治成而上下達有天道焉士未平天子不能世天下禮未詳士大夫不能世其家士平於下禮詳於周先王之制經乎天地今之爲喪者略矣民迫於求生不暇哀死親喪無一日之感期大功僅視古兄弟之喪以是而爲病則若有不釋然者於是益之益之非能踰禮咎在不及禮爾王者帥天下以嚴父民知大義矣先王之喪服其於人心猶呼而響也不爲禮則已爲禮安可變哉服說楊文紹喪服之制有親有尊又有降有從有報親也者自吾之所生以及吾之所自生者也尊也者自吾之所貴以及吾貴之所貴者也降也者本吾之所尊所親而有所受者也非吾之所尊所親而從吾之所尊所親服之者從服也吾爲人之所尊爲人之所親人旣親吾而尊吾於是以服吾之服服之者報服也夫吾之所親吾之所尊而於是服焉情也何爲而有降也從也報也聖人知後世之必有疏其親離其尊者矣故立之法焉使後人知吾之所尊所親者之所尊親尙不可忽如此也益以見吾之所尊所親者之不可忽也使知吾之所親所尊猶有所屈如此也益以見我所受於所尊所親者之不容不仲也使知親吾尊吾者之不忍薄如此也益以見吾之所尊所親之不忍不厚也且夫聖人亦知哀出於心非可以法求矣然而必爲是法者聖人不得已之情也後世之人之不免於疏其親離其尊者聖人之所不能禁也不能禁而不禁是使君臣父子無以相屬也其心𨿽不能稱吾教而其居處衣服使不敢越吾之法故𨿽疏其親離其親者咸得自反而得其尊尊親親之心是故爲之衰以哀之心爲之負以哀之背爲之志以哀之首之帶以哀之身爲之菲以哀之足爲之杖以哀之手爲之哭泣以哀之聲爲之苴斬以哀之貌爲之稽顙踴以哀之動爲之倚廬苫塊以哀之居處爲之饘粥以哀之飲食而於是爲之節文以差之虞祔練祥以殺之其污也𨿽情之至勿敢遂也其隆也𨿽情之衰勿敢懈也夫然後服其服處其居親其聲容飲食而尊尊親親之心油然而生故曰禮有以故興物者此之謂也嗚呼喪禮之不講久矣士大夫家至不識衰絰之制其至性者曰惟其戚而已飾於外者何爲焉嗟乎先王知所哀之也故𨿽不飾於外猶不廢其尊尊而親親乎而必沾沾焉緣情而盡制者必將有所不得已也古者傳重三年惟適孫爲祖耳喪服曰爲人後者斬說者曰不言父若祖曾祖可也傳曰爲所後者之祖父母妻妻之父母昆弟昆弟之子若孫說者曰如其倫之喪也不言父宗子無父也祖父母如倫之喪則不爲所後者傳重加也以此知宗子不孤爲其後者不三年也後世尊母如父又尊凡所後者如大宗因以尊當室之服如傳重而加年之喪始廣失其意矣𨿽然君子之有其服也則思稱其文至於緦麻袒免且然而其爲三年者乎予表叔計伯英遭所後祖母之喪於京師哭泣如禮不以情之輕而殺其文也其明年始克奔以葬詩曰庶見素冠兮言喪不可不愼也君旣不愆於始矣則其葬之不違於禮也無惑乎於其行也爲服說以遣之勸葬說淩

古者葬禮大夫三月士踰月皆有定期俗信堪輿之說旣擇山水形勢又論年月日時展轉遷延至有終身不葬或累世不葬或子孫衰替忘失處所遂棄捐不葬者可不令人深嘆湣邪人所貴於身後有子孫者爲能藏其形骸也如是曷若無子孫死於道路者猶有仁者見而墐之也禮未葬則不變服易食哀親之未有歸也使未歸而除喪從宦四方食稻衣錦飲酒作樂其心安乎孝子慈孫重先人遺體求其不爲虫蟻所蝕風水所侵耕所及他日不爲道路溝池足矣若論吉凶禍福則地道承天天道福善欲爲祖宗墳墓計久遠者惟務積徳以自結於天一念合理百神歸向擇地論穴特其次也徳不修而責效於先人之遺骨適足以取譴於造物顧何益哉又有兄弟愈多牽較愈甚者不知此是自家培植本原之道身外之財可去可來人生大事祗此一節力能獨辦何不引爲己任抑或拘於分房之說致疑風水偏向難於擇地定期則是父母多生一子反多一日暴露矣又時會無常卒難預料一遇利名牽逐淹滯他鄕年復一年幾無安土之望或遭水火焚溺痛何可言厝於野者猶不可久久則雨水侵淋日气下蒸未及歸土木已腐矣爲人子者能勿痛心天葬之厚薄不一總期隨力隨分速謀舉殯生死咸安旣葬之後當時加省視春秋祭掃毋等虛文至鄕僻家貧罔知例禁相沿火葬深可痛駭子惟愛親屍骸所以斂而藏之若先將薪火炙節燒筋碎首分骨化爲灰燼於人且慘何我親仁人君子所當廣諭而力止之入土爲安寧可諉於力不及此乎槨外四圍上下寔以炭末厚七八寸許辟濕气又截樹根遇炭皆生轉去三和土用樟葉汁膠粘勝糯粥也糯粥造罪戒勿用守廬記陸繼輅古孝子之終事其親也葬有定期墓有定位而陰陽拘忌吉凶向背之說無聞焉說者謂成周之世葬法未行故爲是簡易耳不知堪輿之學出自黃帝以周公之多材多藝寧有所不及知不及能而顧然著爲今如此於虖聖人之慮遠矣且禮固有殺於古而隆於今者古不廬墓而今廬墓應旌典古不廬祭而今墓祭自天子達鄭氏周禮注墓者孝子之所思慕也思慕之不已而祭焉而廬焉聖人所哀矜禮之所不禁也郭景純曰葬者乘生气也言乘地之气以生其先人也夫以地气之淳漓別吾親體魄之安焉與否孝子之情有不皇然者乎然而體魄之安否不可得而知則又不得不之於子孫之禍福凡在人子其初心鮮不如是者至於騖之不已而爲慢爲渴爲爭訟爲兄弟相乖戾其獘乃叢生而無所底止此則聖人之所不忍明言者也聖人不忍言而未嘗不逆料及此於是決然定其昭穆之位五月三月踰月之期胥天下而壹之而孝子之情乃無復有所過不及於虖此則聖人之遠慮也桐城之俗溺於求地汪子正鋆正榮猶守其賢母成太夫人之訓不惑於形家之言旣葬築室於墓傍以爲上塚齋宿之所署曰守廬而徵爲之記汪子於是可謂知禮矣於其隆於古而有獘焉者則從乎今於其隆於古而無獘焉者則從乎古吾不難汪子致其情以合禮而尢難汪子之抑其情以合於禮也若夫禍福之事操諸人之自召天且不得而主之而於地之塊然者哉他日式是廬者皆守汪子之所守以求永其世澤焉可也教務民教相安議美國舉人李佳白著中西通好以來歷有年所始而相處未久相知未深時或動於浮言妄相揣測今則三十年無他故可謂信義昭孚邦交永固然猶不免稍有扞格者則傳道一事歧之也夫傳教爲西國之首務而守舊又中土所最拘固結莫移積重難返其不能挽彼以就此猶不能驅此以適彼也設於此持之過急而交有焉處之一不得當爭端必由是起此實中外安危之機豈細故云爾哉夫交之所以能固者惟相見以誠而已苟使各降其心各盡其道勿矜同而訿異勿是己而非人勿彊幹分外之見聞勿側重局中之規例猜嫌悉泯形胥蠲而謂民教尙不克相安也天下寧有是理乎試觀中土二氏之興皆自漢代今將二千年在上者猶間有齗齗在下者迄未聞紛競𨿽二教疊有盛衰而彼此不蘄相勝用能各畫其疆兩無妨害勿替並行以至於今也所願西來之士知夫道之行也自有時固非旦夕可幾而需之以漸內地之人知夫教之設也不相悖無庸嫌疑妄起而孚之以恆一則隨地制宜力破固執之成見一則通時達變勿泥尊攘之舊文風俗之易移非易詎能驅迫以同途儒生之口舌幾何不必侈談夫拒辟交以道而接以禮爾無詐而我無虞習而狎焉久而化焉豈徒閭閻一方之安而實邦家萬世之慶也不揣固陋謹擬四端開列於後第一端論教士各有當盡之本分一自來西國所傳之教有兩途焉一曰耶穌一曰天主循其名𨿽與中國各等教門不無稍異之處而究其實則同一勸善之意於國家毫無所損是以朝廷特沛厚恩準西國教士在內地及通商口岸等處設堂傳教各教士宜如何竭盡其力使人不致生疑而收與人爲善之樂乎二和約條內載明外國人在華一切悉歸其本國關照保護與中國無涉愚以爲各教士在內地傳教本國官長旣不能隨其所居而保護之似不得不求中國官長關照故教士等務當格外體卹中國官長之難以報懷柔遠人之徳三西教士旣在內地於分爲客總宜遵主人之禮貌而順主人之情此天下各國自然之理也四內地所設之教堂不必盡循西國洋樓之式務須隨地制宜使人不致疑而構怨五教與教不同而亦有相同之處教士等務當多傳通行之禮與眾心所服之善事自然彼此洽和而泯爭執矣第二端論奉教者各有當盡之本分一自來傳教者乃西國之人而奉教者則中國之人也推其所以不免相累之處或緣奉教華人無端受他人之淩辱或因其人倚仗外國權勢欺壓平民致招眾人之怨教士若從中調處代伸其理爲民教和好起見誠無不可然爲華人計無論奉教與否皆爲中國之民務當守中國之律斯爲最妥之著二華人奉教之先主教者當細訪其行止可收者收之不可收者則去之至於耶穌教遵守中國規矩至爲嚴密從無犯法違律之事儻奉教者敢蹈非幾教堂卽令其迅速出教萬不能有所庇護致礙官長照律治罪之條三奉教者遇有訟事𨿽可求教士代爲伸愬然教堂不必拘定情面不分事之巨細理之可否而槪爲準行惟勸奉教者格外盡心思爲中國良善之民萬不可驕矜自大藐視官長抗違法令四朝廷旣許各省之民隨意奉教且嚴禁一切欺淩逼迫之事奉教之人卽應力行有益於國之事以報朝廷厚待之恩而勉爲良善之民五奉教者儻被人淩辱逼勒亦應委曲隱忍善爲調停萬不可恃其聲勢與地方官譁論使南面者事事棘手大難爲情傳教系天下第一善舉不惟西國有名有徳之人樂於從善亦朝廷所已允行各處教中人不過欲化人一心向善萬國同風此外別無他意其法莫良於此而顧雜以不良之舉動奚其可哉第三端論教外之人各有當盡之本分一民教相安原非一面之事故不但奉教者有當盡之本分卽教外人亦有當盡之本分二奉教與否各聽其人之自便未奉教之人何必彊阻其親友之奉教致有一切淩辱逼迫及出族妄告之事乎三中國各教中善士𨿽向異於西國所傳之教然大意則無不同務須彼此相助以成一切於人有益之善事不得分門別戶各存畛域之見以致諸多不睦互相攻訐四朝廷業準西士之傳教與儒釋道三教一例通行爲中國之民計無論何省何時亟宜仰體皇恩不可擅行禁止顯違諭旨第四端論中國官長亦各有當盡之本分一中國以官長爲尊各有權柄總宜豫先設法保全地方愼重職守卽或有人滋生事端亦當迅速彈壓俾免釀成巨案二嗣後有地方之責者每遇民教相關之事不妨準西國教士自行陳說無使其有轉折難白之懷且若有重大事件卽當請本省督撫妥愼核辦以免教士伸愬於本國欽差領事等官致成兩國交涉公事三中國官長與西國教士往來𨿽非載在和約然亦不得謂有逮於和約儻能如此行之不但兩國裨益且可使無數疑難重大之事不致有所掣肘不然官長在此小事尙不肯盡力若較此更爲重大之事安克冀其妥辦乎四西教士在各省置地或造教堂或設醫院或創書院地方官必先出示剴切曉諭民間以免嫌疑儻官長不能以公正居心而力袪一切暗昧之事吾恐無知愚民勢必起而與教堂爲難於戲可不愼歟論民教相安之本中國無自立之教也久矣儒者之尊孔有名而無實於釋道兩家頗兼容而並包之朝廷未必有優異之文而相安於無事者數千年於玆叢林古剎名山勝地過者知禮焉何於耶蘇天主獨否自道咸以來立約保護著爲功令而毀教堂仇教士殺教民鉅案層見出至匪徒斬木揭竿無不借此爲號召之具嗚呼豈忍於婆羅門不忍於耶和華哉蓋中人品類不齊良莠雜進一入教中教士例當平待而與以格外之利益彼亦從此肆行無忌華官有保護之責又畏西人之勢焰恆右教而左民致多冤抑故平日之積釁漸釀而成大釁火星星以燎原泉涓涓而決防此歷次教案之所以烈其肇端不過如是至去年之亂逆藩謀叛姦黨濟惡矯詔四出大局搖動各省聞風響應藉快一逞大員主持於上屬吏奉行於下凶礉慘毒尢千古未有之禍從前保護之局一律掀翻荊棘刺天江湖滿地苟非民教積不相能何發之暴也昔者中原有難則空王可以遁今者內地不靖則摩西首爲受殃此中消息夫亦大可思矣近日各國續請懲辦罪首自督撫起至州縣止共九十六人幾於無一漏网者以彼昏憒頑固之輩率民仇教獻媚凶中國旣有悔悟之心早應嚴與處分何待西人之指索而西人於政府孱弱之時何施而不可靳靳於爲教報復不求所以善其後置膝墜淵變本加厲則各處無賴擬恃進教爲護符者愈多陵鑠孤寡欺侮良懦必更甚於舊日東方專制之政治相沿而未變民旣畏官官復懼教重重壓積一以爲魚肉一爲刀咄哉有司得勿庖人自命耶蚩蚩何知其視受虐於官不翅受虐於教忿嫉又奚以堪夫歐美素以文明著名教會又以勸善爲本曷不用平等之公理自由之主權遇有民教交涉一以直道爲主無少偏袒自能銷弭嫌隙於無形之中何爲責成牧羊之狼而適遭其反噬也自今而後地方官吏經此一番懲創不勝其身家性命之憂爵位祿利之戀決無敢再有開罪致蹈前愆故教之得保護於官者易而民之得保護於官者日難爲各國者旣行此照會其亦統籌全局毋令隱患之伏循環靡底乎歐洲百年以前因教啟釁而戰爭相尋者時有所聞皆由本國自有教宗而力黜異端今中國於各教咸示以一視同仁之大並行而不悖介蒂之微形未化吾願東來傳教之西士無恃官勢以結怨於平民但於入教之人平日愼擇於先有事持平於後是則淸教禍之源也弭教禍論中國外侮之來大半由於鬧教國帑爲之空虛國勢爲之孱弱向者各省零星之案少則償銀數千數萬多亦不過數十萬𨿽唇舌之費文牘之繁而一經了結不啻風流雲散依然星斗滿天故人之視教案尙輕乃風俗日衰人心不靖積而至於拳匪起事以仇教滅洋爲詞擾亂北省延及東西釀成古今未有之變於是人始知教禍之不可輕開咸惴惴焉以教案爲慮然但知慮而不思有以弭之則風浪𨿽平於今日安知不再起於將來說者謂拳匪之禍多誤於昏庸謬戾之臣現在朝野上下痛定思痛斷無有再蹈覆轍之事不知朝廷𨿽屢下綸音諄諄保護大小工臣𨿽洞明利害恪遵諭旨而民心則究難測度以後永無鬧教之事誰能必之然則必如何而後能免教案乎弭禍之策議者紛紛並有爲矯情之說者謂西教傳播中華本已愈推愈廣自今以後其勢益張中國欲爲自彊之計非盡驅通國之人信彼之教不可否則終難保無齟齬之事一有齟齬則教禍立見小則罄資財大則開戰釁當此國勢疲憊之日何堪再起事端若慮華人不肯入教則宜定一法不入教者不準與考不準捐納如是則中國士夫皆教中人上有好者下必甚不待勸諭驅而入教者自眾至盡入彼教則中外之情不洽而自洽又何患有教禍耶嘻此特諧謔之詞耳朝廷旣無此政體人民亦未必樂從然則必如何而可使教禍永敉耶竊以爲自來民教不和之事其端皆起於細微苟能未雨綢繆亦不難化大爲小化小爲無保護之法端在地方有司而地方有司之得以保護者非僅恃飭差時出查與教士時相接也其原端在於治獄夫人不能無鼠牙雀角之爭者情也有所爭而不能不取決於官者勢也民教偶一涉訟官能秉公斷理則彼此之心自平彼此之心一平則自無嫌隙若執定成見偏袒平民則教民安肯默爾而息或畏教士之勢而偏袒教民𨿽平民一時隱忍不言而積久必發其有不爲教禍者幾希是欲護教民而適以害教也故愚以爲保教之法以平獄爲第一義說者又謂現在中外彊弱懸殊教民恃有護身符地方官卽公平理斷而教民恃彊不服又將柰何曰所慮地方官之不能公平耳倘能公平則理直气壯教民不服可以與教士互商西人皆以文明自待傳教又專爲宣布道徳斷不致私心庇護教民若囿於彊弱之見諛教士偏護教民𨿽圖目前之安終釀成後日之禍是又不可不知者有地方之責者能不以予言爲河漢否也敉教禍策西教之來中國也信者崇而奉之不信者嫉而惡之門戶各分黨同立異教之案因之層出不窮自道光季年互訂和好之約朝廷準傳教士入內地宣播鐸音詔下地方官一律妥爲保護於是徧二十一行省教堂林列教士之往來傳教者日益多而好事之流依然視若仇時時縱火殺人釀成巨患地方官辦理此種案牘務必從嚴行凶之徒則誅殛之被毀之屋則賠償之慘死之人則撫之甚有因辦理未洽而鐫級去官永不用者約章𨿽僅有保護之語並未述及肇事後若何懲犯若何償金而朝廷曲示懷柔有不得不加意體者彼教士深蒙庇亦未嘗不感戴皇仁乃不謂鉅野之教禍突興徳人竟藉口而據膠州灣致皇上幾費宵旰之憂勞始得言歸於好而膠州灣旣失者已不可復得北方鎖鑰無端授與外人於是有心人之蒿目時艱者無不輾轉踟思欲得一策焉以善持其後或曰昔年貴池劉芝田中丞出使外洋時曾入覲教皇請派教使來華專理教中之事倘教皇果肯允諾則此後邦交中之關涉教案者皆可與教使和衷商確不致徳法諸國藉護教之名以致平地生波時或借端饒舌是說也固爲近似顧自普魯士人路徳創興耶穌教後𨿽與天主教同一昭事上帝而教中規則迥乎不同天主教迄今轄自教皇若耶穌教中之闡講福音者並不歸教皇所統率如遇愚民擾及天主教教使固可以調停萬一與耶穌教爲難彼教使烏能越俎代庖彌縫其隙哉或曰今當與教士約此後凡赴內地傳教者皆用入教之華人至西教士則僅在通商各口岸設堂不得冒險入內地庶得免異服異言之輩時被鄕愚所侮辱以致關涉乎邦交曰是更不能不觀各國所立約章乎明明許教士宣教於中華安得阻之使不往彼西人不曰顯違夫和約卽曰有心與彼教爲難我恐愚民卽不致開罪於教堂而西人已將興師而問罪豈計之得者耶然則將何以處之曰處之亦自有其道今當開誠布公播告於各國曰中國之地廣矣中國之民亦眾矣各州縣有司𨿽有保護教堂之責安能日巡行於鄕僻爲教中人司扞掫不幸而禍患猝生政府實中心抱歉今宜互訂一持平之專約此後如有教案起凡拘犯賠銀諸事一一預先核定繕在約中永遠遵行免致臨時會議至教士亦宜防身遠害切勿故蹈危機當赭寇未平時中英訂立約章第十云現在長江上下游均有賊匪除鎭江一年後立口通商余俟亭婁縣兩邑訂明保護教堂章程十四條本報紀之以供眾覽執筆人逐條細閱詳審周密所謂立法之善當無有過於此矣於教士之一出一入必有差役護送差役有不敷之處責成董保且不獨教士爲然凡各國洋人經過不論有照無照卽無傳單董保亦一體照章保護不準延緩不準索謝卽洋人堅辭護送亦必在後隨護節節不懈處處畱心如此辦理以後鬧教之事可斷其必無猶恐董保陽奉陰違勵以獎賞凡保護洋人一次紀功一次一年分別外獎及詳請獎勵差役奉公差遣旣有工食自無不盡心保護而董保得有獎賞亦無不爭先恐後查中國大員之奉旨馳驛及各省上司之過境地方小心護送亦不過如此而護送者未必有獎賞華人之待洋人可謂至優極渥嗣後民教當可相安朝廷自可免教案之累而官長亦可免辦理之難地方官之苦心夫亦可以共諒使各處地方官皆能如是盡心較之出事之後辦理之善不已加人一等乎因喜而書其後轉錄京師新聞匯報所登直省耶蘇教士勸諭教民文直隸省耶蘇聖教眾牧師爲剴切勸諭事照得接奉藩憲周來函欲教民與平民永久相安同守國律同得國家保護等因奉此查去歲拳匪肇亂教民猝遭禍慘苦難言若以常情論之固有憤懣不勝心存報復者而吾會中教友信道有年涵濡有素豈尙有世俗之念橫於中乎主曰勿復仇又曰爾曹無因作惡受苦若因爲善受苦則無羞愧惟當歸榮於上主耳聖經明訓久在吾人心目之間可知事變之來乃上主試鏈我心使去其渣滓得成純全故𨿽教外頑錮之徒橫逆相加仍當以善勝惡不可以惡報惡冀有以感化之也且教友等孰非食毛踐土之儔乎當思爲教友者非以弛爲民之分更當盡爲民之分教中端正之教友必爲本國安分之子民若不能遵守國律安能望其遵守主律國家因教友親族喪亡財產蕩盡業經撫周至並治匪首之罪日後自必實力保護若仍有匪徒害污蔑亦必從嚴懲處是國家旣盡其撫綏吾人宜深其愛戴也此後教友當益加淬厲勉作善良不但於國法無可指摘更能於道理得以純全必如是方合聖經之訓如雲在上掌權者皆宜順服違逆掌權者卽違逆上主也又云宜順服掌權者或君王或君王所派懲惡勸善之臣宰爾等若知有假冒教民肆行不法者卽告之會中以便官懲辦或有不法之徒混入會中欲以教會爲逋逃藪者更當指明送官弗使有玷教會凡事宜求盡力與眾和睦若不得已與外教有爭訟之事宜聽地方官判斷不可存求勝之心倘有不公之處可忍則忍之若果關系重大宜思善法挽回不可操之過急總之非理犯分之事本爲國法所不容更爲吾教會所禁止當守潔己愛人之訓爲奉公守法之民兩釋嫌疑共惇和睦庶爲教中之忠徒亦不負憲臺之至意也切切特諭設立教董論http﹕／／wave。bbs。xilu。com／天主教駐京主教樊君覆直隸藩司周玉山方伯函牘有擬由各州縣舉教內外董事數人凡遇民教相爭先由董事調處不必遽控之官卽旣控陳而訊理之時仍以董事調處之言爲底本云云不禁躍然而起曰中國教案苟皆若是辦理更何患變端疊起致勞官長之爲難哉夫民教相爭其初大抵由疑心而起旣入教者疑平民之有鄙夷心不入教者疑教民之有桀驁心互相猜疑卽互相誹謗於是挖眼剖心之說一唱百和疊起環生而仇隙以成卽風波以起迨至釀成鬧教之禍而教民不甘辱侮不得不起抵禦因之有謂教堂藏有槍炮圖私姦謀者有謂教士皆間諜之流外洋用以偵國事者而義和拳匪之類更乘之作亂大逞其滅洋殺教之心而國事遂至糜爛不可收拾卒至議償議議懲仇教之匪類議褫縱惡之長官甚至星傳西航奉書謝罪何莫非疑之一字釀爲厲階哉誠得設董事以理之民教一有齟齬﹝矣抑僕﹞董事卽排解其間務使化有爲無化大爲小我知齟齬不難息卽民教永以安𨿽有匪人當亦無能伺隙而發難﹝矣抑僕﹞﹝程了然﹞更有說焉天下事治之於已然不如弭之於未著董事旣因教務而設自必於洋教之來歷與夫教中之規制章﹝程了然﹞﹝心其於﹞心其於於心明白曉暢法當於平日互相解釋遇平民則告以洋人之來傳教系奉教皇及教會之命但期行善無稍異﹝心其於﹞﹝信教中﹞育嬰也施醫也講書也設塾也無非以泰西之良法輔益我華人我華人而信之固教中人所甚喜我華人而不﹝信教中﹞﹝分良民﹞人亦決不彊使遵從我誠何惡於教中人而必反顏以相向耶於教民則告以今之藉端鬧教者皆匪人耳若安﹝分良民﹞﹝仇如友﹞則朝廷旣準遠人宣播鐸音決不敢私相仇視且教𨿽各別情則相通爾等旣奉洋教爲依歸卽當體聖經愛﹝仇如友﹞﹝無憂矣﹞無憂矣之心犯而不校如是則不特良民斷不致視教中人爲仇敵卽匪類亦必無從藉口而爭端漸息教民自可安枕﹝無憂矣﹞﹝且棘手﹞豈非一舉而兩全其美乎或曰洵如子言法誠善矣然董事之權力有限惟小事可以理之設遇重大事機官吏﹝且棘手﹞﹝民之案﹞咨嗟豈董事所能措置曷若請教皇簡派專使來駐京師先與外務部議訂律文專理教中案件遇有教民控平﹝民之案﹞﹝舌而不﹞準此律以科斷卽遇平民控教民之案亦援此律以定讞詞如此則各國不復得以護教爲名遇事向中朝饒﹝舌而不﹞﹝停事故﹞中朝於教案之茫無頭緒者至此亦可事歸畫一免無數紛繁若董事則惟責以保護教堂教民無所用其調﹝停事故﹞﹝民卽允﹞彼教皇率以息事寧人爲志當亦無不樂從也則應之曰子之所言不爲無見然教皇惟統轄天主教中教士教﹝民卽允﹞耶穌教遣使來華議訂教律亦惟天主教中之事得以按律敉平若耶蘇教則另有教會以統之教皇斷不能效屍祝之越矧玆事重大惟議和全權使者或可奏請施行我輩人微言輕𨿽有是言終恐難於成就則不若仍主設立董事之說由直隸以推之各省每一州縣例設一董尋常紏察就地調和遇大事則以省董理之庶事以簡而易行而目前卽不難收其效乎爰搦管箸設立教董論以貢之維持國是之公皇朝經世文四編卷三十二禮政會章務農會章程一農居四民之一𨿽與工商並稱然必地面生材饒裕方可講求工作推廣貿易則農實爲工商之本中國壤地之沃甲地球乃漢唐以後民趨末富不究根源致士大夫不辧粟麥農民賤於輿臺土壤不辟水利不修耕畜之技日拙收獲之效愈微使再閱數十年將並從前之農法農理盡失靡遺可懼孰甚中國患貧久矣謀富者頗不乏人要不出開礦制造經商等事此固當務之急然循流溯源則農尢先務同人不揣固陋立會海上講求此事將以廣樹藝興畜牧究新法浚利源上以酬朝廷饑渴之意下以盡艸野芹暴之忱海內賢達尙同此懷二農學門逕廣博約舉其要厥有六端曰農曰圃曰林曰澤水產物及取水藻爲肥料之類曰畜牧豢養六畜及養魚育蠶養蜂之類曰釀造造酒制糖搾油焙茶紡綿剝麻制果割漆制絲熬樟腦作染料之類凡此諸類皆所講肄三古人農事最重周官所載任土辧物理教粲然後世以農爲賤業於是有農事無農學一切辧宜興水利制肥料防螟虫貣等事𨿽叩之躬親南畝者亦茫然不能措對不知其法遑論其理今本會繙譯歐美日本各種農書農報創立報章俾知以化學考地質攺土壤求光熱以機器資灌漑培壅之力與制造之法考其所有辦法別具細章四易占麗澤詩詠他山凡興大利貴合眾知眾力同人以負之身任鰲戴之重所冀同志日集共襄盛舉倘在遐方亦可時惠尺書遙商庶事凡願與會者乞賜示銜名住址俾按先後列入報章五本會應辦之事門類繁多貲用甚巨勢難預籌玆先捐集項創立報章其他各事創辦時酌訂章程先期登報以期集事六中國曠土所在彌望滿蒙西藏等處無論矣各行省內地若山陜川粵未辟之利隨在皆是卽腹內各省江皖湘鄂人稠密之處亦多棄地因粵匪亂後水利就湮荒萊失治又沿海沿江沿湖漲地日出不窮若皆理而治之其利不可勝計本會擬籌開辟各地先自就近之地始將來所辟之田卽爲本會公產以備興辦學堂等一切正用七種植畜牧之法土法之迂緩粗淺泰西之靈捷精善有識者共知之然無徵不信共諭爲難本會得地後相厥土宜卽如沙地宜棉土舄地宜桑一澤宜稻髙寒之土宜麥與髙粱艸萊灌聚之地宜牧之類悉用新法試辦一二年後成效可旁觀益知效法又古法之區田代田本朝亦有試行者得谷多寡言人人殊如能試辦亦資閱歷如會外之人曾經以新法試辦者乞函示情形受益無量八中國農器仍二千年之舊制而日益苦窳泰西所用機器則皆精巧靈捷有火力馬力人力之別火力所費不貲且中國人工甚賤視西國工值不相侔火機暫不可用而馬力人力各器具則不可少如中國犁耕僅及數寸而西國之犁則深至五尺每具價不過十餘元凡是之類不勝枚舉本會購買各種器具試驗果靈捷合宜卽如式仿造以利民用九農田之得谷多寡紡織得絲之美惡牛羊牧養之羸碩固關人力亦須先求善種泰西凡農田所在之處皆有售嘉種所畜蠶之家必先以顯微鏡視蠶身必無病方許傳種畜產亦先求善種使之配合本會一本西人成法設售谷所蠶種處及購求西國大馬與各畜十樹藝畜牧漸著成效卽設廠制造如前項所述造糖釀酒各事推廣利源十一事無巨細非學不成農學事理繁頤尢必開學肄習講求光熱圖算水化動植物等學而化學動植物學尢要必須聘化學師一人化驗土質動植物學師一人研究各物體性先立一堂日漸推廣必使農田所在皆有學堂負耒之民咸知新理新法所有細章尙容續擬十二泰西一藝一物之微必有賽會各操所業以相比賽褒勤警惰厥意甚善本會亦宜分種植畜牧制造各類設賽會所以驗良苦以求新保商會說夫月暈而風礎潤而雨見微知著理有固然癸巳之秋僕嘗撰時務論論歲星孛於營室色赤而芒角引星經甘氏說曰營室二星赤天子之宮也分野占齊魯山東膠州卽所屬也按室星明止則國昌否則國多疾疫動則有土工事芒角主有兵災後半論俄屬星度淩犯气焰恢張大有橫括中國南北之勢今徳據膠澳日以測地勢營炮壘爲事復令其弟東來總統師千爲進戰退守之計由此觀之不據全省不已以星算測之室宿占齊魯歲星之孛於此他日東西戰事必以此爲戰場卽據全省亦不已也蠻觸之爭兵連禍結獨苦我國之商民耳當此時也殆哉岌岌家不自保何有於保商國不自振何有於振商緬懷時局能勿寒心設身處地將任彼沼鄕洗族聽其臠割乎抑別托彊國代爲保護寄人籬下乎曾亦思戎馬倥摠烽滿目彼族之旅是邦者自顧商務之不暇安能兼顧華商甚或乘我之危擇肥而噬以償素願言念及此可不急思變計乎變之若何莫若華商自爲會合聯一保商之會取法歐人商局商會事例而參以我華商公平正直之規一埠之中無論大小行店每行公舉才品兼優者正副各一人董事十人凡議事之例一如西商設主席陪席以議事之得失可否何事應先舉辦何應力勸捐何法可以聯絡南北洋之華商何力足以收羅遠近方之才智夫事莫難於創始粵省居天下之中一人首倡四方響應南北洋之華商知有此美舉當必戮力同心中外聯合不崇朝而會成矣近悉南洋職商有公函至港議聯內地紳商創辦商輪制造等事經羅寶宸太守羅與三大令請總理衙門創設商務局業已領札開辦嗣因事中止人多惜之夫創辦輪船來往各埠收回外溢利權人所知也以商輪制爲兵艦保護外埠華商人或未諭也近閱南洋黃君某致書知新報瀝訴華商在外受人欺淩極慘又稱日本人萬眾一心有受人淩辱者必共報復如雪私仇外人不敢少侮可知此會之不容或忽矣今天下五洲具通四海渾茫非船艦莫由飛渡歐西彊國不惜重資以置戰艦以保商民故各國商民向朝廷之心日益固我南洋商民一無所恃能勿令其寒心有識者謂今之天下爲一戰艦之天下洵變局之大端商家之要圖也南洋商旣有此志宜亟亟及早聯合遠近紳商創設船艦式一如鐵甲國家無事用以載客運貨若遇有警則用以保護商家先設一總公司於羊石省會以爲天下華商樞紐俾得綱舉目張有條不紊南洋華商旣屢受淩辱推之東北各埠應無不同人人同此辱則人人宜同此心而思有以自保矣自保爲何則會是也保商會是也僕更有進者近世會項一道有所謂兩益會三益會等名目宜仿其法行之吾華種類約有四萬萬之眾每人捐輸一元以爲一大保商之會亦卽一大保華之會見諸施行亦卽一元之運會其大將莫與京其建樹何可限量所難者在得其人耳然一人之才非難合眾才爲一大保商會之才則尢難以今日論保商亦非難難於創設保商會之合力耳倘策力萬眾一心振臂一呼吾知黃種中血气之倫奇特之士必將奮發爲雄爭相輔翼建不朽之業立不之基相與有成國運天心於是乎在由此推廣地球之中自西䢐東由南而北聯絡一气保我黎民合中外爲一家合中國爲一人不於此一倡一合之力基之哉理財學會演說理財學會員等在東京教育會堂開夏期大會法學士髙橋先演說軍艦在外國時之任文學士添田亦言勞役本當尊貴又美人得羅巴演說美國關稅情形添田在側通譯云凡國家本有至要之事情如美國關稅是已此事由美人稽考歷數十年非偶然出於近時也又非敢故敵視日本也按前七年間前總統苦列武蘭得就其職更變海關稅法以施行任意貿易之宗旨自是之後物價益落政府歲入亦有色遂增國債六億萬圓先是美國歲入中海關稅居三之二故當財務困乏之際致意關稅以增財源於是乎有變更關稅之事然美人亦謂增稅過多未免刻酷𨿽然上議院未贊成此說故不能驟斷其所論也意者其稅率之不利於日本固無容論然未必如日人之所豫慮也卽如綢之類𨿽攺爲從輕重率抽稅推究其極必至繭絲之價值貴漲故日商之所失利亦設有紋蓆一平尺也多當日本三尺餘抽稅四仙勢必漲其價值昭昭然矣然美人未必爲增價值之故廢而不用也日本所制之通卽蓆上所鋪之巾也價值本廉故時價小漲日肖路亦必不減此等諸貨物皆有增稅是𨿽出於美國報保護政策亦未必大損日本貨物之利也惟茶一項本擬增加其歲入故議增稅𨿽然美國富有之家必不致廢日本價髙之茶至下等之茶或爲此之故轉增多其輸進亦未可知也要知變更海關稅率之事𨿽未免有少不利於日本貨物然必無大不利之事也余見日人擬謀報復於美國是𨿽出於日人愛國之至情未免小題大作矣切望日人察美國本意所在毋介然於我國交際之上也論社會闕名野蠻之地無社會者焉乃文明漸開微露萌蘗久之遂成一社會然則所謂社會以漸積成者也抑社會二字本非我國古來慣用之熟語而社會之實形自古已有我邦建國本自有一種俗尙及通交於朝鮮中國或爲儒教薰陶或爲佛教鑄冶而浸潤其風气亦不也至近古與歐美相交又大有變化變化者進化於善也聞學人之言曰生物之成育本非有進境惟有變境耳然進境實在變境之中則社會之進化於善亦當常求之於變化之中也變化愈多而進境亦必多吾人於社會中事物之上所以最多變化爲此也𨿽然變化未必悉進化於善也有退化於不善者亦或胚胎於變化之中則一律論定爲難也抑國家所以消長興亡之故若在隆興之運則其每一變化必有一進化之力然在亡國之運者則每一變化又未嘗不一退化於不善也如彼朝鮮惜亦在此否運之中於是乎漢城之變化每變必退化於不善如土耳其國稍知其理但君主所以爲深憂者在變化而其所最忌者在攺革也然則日後我社會果爲如何變化乎則又不可不講求變化之方也以吾人觀之當推廣社會之容量而包含異種異樣之事物耳今夫學人社會不容俗客俗客社會不容文藝美術西人稱詩歌音樂雕刻繪畫曰美術文藝美術之﹝社﹞﹝善﹞會不容宗教道徳等之論理宗教道徳之社會不容股分市情之談話股分市情之社會不容格致博物之學術格致博物之社會亦不容政治家此等不啻不相容而或相排擊卽不止相排擊而或相醜詆詬吾人不甚咎焉何則固知其未可驟攺也𨿽然局促一局一部之小利害而不顧大勢所趨向豈通人之事哉嗚呼偏固狹隘本不能望其變化若無變化焉能復進化於善哉抑社會之上本無主宰者焉若使有之則人人皆是主宰凡動社會之力人人皆有焉則使社會進化善境之力亦人人所有也然則增廣社會容量之力謂非人人共有而誰有哉往時有癡愚政治家妄謂欲攺我社會之風俗使摹傲歐美而恐社會未易動誤其事之甚也何則非磨以歲月安能收其效哉吾本希冀社會日進化於美境故姑言及之我日本國運𨿽未必無可憂慮而農工商業有逐日益盛之觀且外國貿易尢有增多焉證諸事實必無有誤繆也近時又有增擴軍備議且略就實行之緒於是外國猜疑揣摩謂日本包藏禍心將行吞噬之策西班牙和蘭等諸國有屬土與臺灣接鄰惶恐倉皇相爲警戒然日本則國勢之隆日本不自知而外人知之殆在意料之外吾人本惡浮華誇大之陋習聞外人稱贊而沾沾自喜是庸人之事耳然亦見世論或爲膨脹或爲少壯以相比諭未必無理也要之我日本似方進興國之隆運者矣若其不然亦必當轉而向隆運也爲之道如何亦曰變化云爾或曰憲法旣立而國家之形體大備豈容復變化乎曰不然𨿽有憲法憲法之下猶涉日逾月始有變化於政局而以社會之變化比政局變化之快疾則有霄壤之別東京客歲之政局非復昨年之觀而其社會則依然也推之於大阪亦依然也推之於日本全國亦依然猶畱舊時之面目豈變化之未至乎抑由於何理乎創興紅十字會說紅十字會者何泰西各國臨陣救護受傷兵士之善舉也其議創自英人而瑞與人實成之迨日本維新藩亂起薩摩之役有棲川親王身爲大將仿行此舉俾軍士之慘罹鋒鏑者咸得出死入生今則合歐亞美諸洲除野蠻外凡有教化之邦無不踵興斯會所未興者惟我中國及朝鮮耳朝鮮孱弱幾不克自存原在不議不論之列若中國則聲名文物照耀寰區王者之師最重仁義而坐令兵卒於效命疆之際斷脰折脛慘怛呼號而無人焉爲之盡力扶持拯其困苦不特中心有所不忍且不將貽四鄰之笑而鄙之爲野蠻乎憶十餘年前英醫梅威令君設傷科醫院於臺灣廣收臺閩聰慧子弟數十人教以臨陣醫傷之術學成試可挈之至申江演習於租界工部局廣招予及西友往觀其人腰佩利刀左手持紅十字小旗肩荷藥籠醫其衣袖亦以紅十字爲記號出入於白艸黃沙之內施其妙技井井有條後航海至天津謁當道貴人願赴軍營力當道者不之用乃仍返臺灣今者臺灣已割日人其人亦久無消息矣我友孫君實甫今之有心人也商於日本習見日人於陷陣衝鋒時深獲紅十字會之益乃譯其會例具稟使署請準回中國創興星使裕公𨿽韙其言然只以行咨總理衙門批答而孫君心精力果志在必成只以需費浩繁急切尙不能就緒然苟得有力者維持調護當不致廢於半塗也客曰紅十字會之救受傷者其法若何曰其詳非千萬言所能竟今試將大略言之當會中醫士赴戰地時器物須隨身帶所最要者以小口袋置貓腸直鍼彎鍼各式利刀緊扣衣帶間又以皮袋盛細麻絨布捲象皮膏止血機葡萄酒涼水水嗎啡水玻璃水節剪刀石膏粉鯨油口哥羅口方鴉片酒負之於肩以備臨時急救之用也其救人也分爲四站第一站醫士當與戰士同行見有受傷者或用布被或用安車舁至第二站交代其第二站須設在離戰七百碼或九百碼之遠務使敵軍彈丸不能飛至旣有受傷者送到醫士急爲之止血止痛飲以美酒葆其精神並整理其折斷之骨然後送交第三站至第三站須離戰一千碼醫士之職在查明傷之輕重或截去肢體或縛血管或整其碎骨然後開列一單送交第四站其第四站名曰戰醫局須離戰約十華裏至十二華裏受傷者由車送到卽安置養病處依期施治至告痊而後止以上𨿽僅言其大略然紅十字會固遵此例卽隨車醫士之例亦大抵相同特車醫只治本國之兵紅十字會敵軍亦一律敷療耳或曰紅十字會西教中摽志我中國旣不入其教則創興斯會不妨另立一名何必卽以其名名之致與彼教相混乎曰是誠不必紅十字會已通行於歐亞美各洲我苟另立一名則各國會中人未必肯同舟共濟與其各行其是致失輔車之相依曷若借用其名而得互相連絡歟或又曰我中國軍中本有傷科何必更興斯會曰中國傷科向無眞實本領邇惟天津之北洋醫學堂及京師徳貞氏所管之醫院仿行西法頗能以三折稱良然臨陣醫生務須朴實耐勞與尋常施醫者別且軍士多至數萬或數十萬交戰旣畢滿目瘡痍豈每營一二醫士所能奏手日本只蕞爾地而入紅十字會者多至十餘萬人昔年隨軍士赴遼東者亦以萬計豈我中國一二醫院中西法醫士與夫營中掛名食俸之官醫所能肆應咸宜足敷分派哉然則紅十字會之設誠目今切要之圖而鯫生所延頸跂足以待之者也孫君有其志意成乎爲之執鞭所欣慕焉善舉貧爲善舉第一論陳翼爲先王立政必使國無遊民而鰥寡孤獨有養也古者地曠人稀有井田以授其民有九職以任其民又有夫徵裏布以罰其怠惰者故閒民少而國富足後世官不能復授田貧者無立錐之地故不特怠惰之人流於失業卽彊有力者亦不足以供家室此遊民所以日多而鰥寡孤獨之窮困不待言矣泰西好爲善舉如育嬰施醫禁酒自新卹孤勸和訓啞教聾諸會法至善也然尙不知卹貧院之設爲益尢大也其法收中國遊民及乞丐之流悉入院中量其所能教以淺近手藝使得自食其力又設監督課其勤惰不中程者有罰此因民之所利而利之惠而不費者也然其始不能無經費以給之其院旣大所收至廣動以數十百萬金有由官捐廉以贍之有由紳商捐貲以贍之有由國家籌以贍之故國無遊民民無廢業𨿽歲費數千萬金而國亦陰受其利也中國人眾失業尢多愚弱者困於饑寒悍黠者流爲盜賊其彊壯有爲者又散之四夷如呂宋一島約五六萬新加坡檳榔嶼諸島又十餘萬美國舊金山又十五六萬越南西貢等處又三四十萬古巴祕魯等處各十餘萬餘若日本若新金山若檀嶼島諸處亦動以萬計其餘小島不可勝數總計不下一二百萬近聞華人之在美國者美國嚴立條制以苛之且欲悉數而逐之嗚呼誰非赤子而受困於異域此誠可謂痛哭流涕而長太息者也乃今不爲之防則流亡愈眾而外國之人共見甚矣此卹貧院之舉所以不可緩也欲立此院國家當籌巨以爲之倡設院於通都大邑使人人共見其利則必有繼之者然貧民甚眾則設院不得不多經費不得不廣經費不廣則持久難今宜變通辦理且盡一人之力以供食用𨿽劣弱者必有餘貲願入院者官給其食授以小藝藝成所得之財則十分取一以爲經費挹彼注玆則設院宜廣又宜分上下二院凡貧民無業者入上院藝成聽其自行謀食願畱者聽之下院則收盜竊之徒及犯小罪者藝成三年之後方能聽其自便若再有犯法則更入院三年然後得去下院之制自當比上院稍嚴如周官圜土之法又宜立婦女之院教以婦女所能爲之事擇老婦之朴誠材幹者司之又宜立嬰兒之院以收孤子之無親者廢疾之院以收廢疾之無養者皆教以一年使足自給則天下無坐食之人矣然諸院不能一時俱舉擇其要先行之富室有捐巨貲獨造一院者加翎銜以寵異之紳士之辦理得力者亦宜有所獎勵之然後有所勸勉以中華之人之眾凡敬節育嬰以及建寺施僧之事皆不惜重貲以爲之豈卹貧院之舉利益百倍反不肯爲之乎特無人爲之先故格而不行耳苟名公巨卿有好善者一人倡之百人和之行之十年而民不富足俗不長厚者未之有也保嬰要策育嬰之外又有保嬰蓋生嬰送堂嬰始能育若生嬰卽溺嬰何能育保嬰者善保而不使卽溺保嬰所以濟育嬰之窮此正善於變而通也論保嬰之策更善於育嬰育嬰則立堂雇乳事多費繁保嬰則隨地酌行事少費省且育嬰之善舉以乳婦撫他人之子以隔膜而痛癢不相關保嬰之善謀以生母而撫己之子肫天性而誠求有必至此所以保嬰尢爲救嬰之要策也貧民每溺初生子女賈彪嘗禁之東坡嘗言之主保嬰之策國朝彭南畇殿撰始發其端其濟溺說曰余創一會察貧民之欲溺者急止之月給米三斗以三歲爲止此南畇殿撰創行此要策而首發其端也厥後繼起而益善其策者則有培元堂之勸育女說廣信康荃淵之拯嬰序湖南鄧錫範之救嬰新法遂安洪子泉之濟嬰社至無錫余蓮村創保嬰會而更詳其章程蘇州桐鄕之保嬰會繼之江蘇大吏飭屬通行而各郡邑遂多保嬰會焉請言其培元堂勸育女說其曰保嬰會拯救溺女立法最善予約同人欲將此法行之於鄕而不能遂乃設一法先行於本族有生女貧不能育者吾給孩襖褂抱裾各二件月助錢五百以六月爲止祗行本族所費不多族百餘家貧須助者不過三分之一每年生女不過三四人計所給衣食之費只需十餘金卽可以全活數命此變通而行其策於族中也又康荃淵拯嬰序其曰責成族長家自爲治示諭穩婆臨時勸止醵聯善會公給贍資隨時行之存乎其人設嬰長給田責令稽察此康太守於江西之廣信府又變通其法又設嬰長諭穩婆聯善會行保嬰之要策也又鄧錫範種子集中有救溺嬰新法乃出帖保嬰其曰立出帖買命一法帖出而願行帖收而願止同心者眾固可大其規模協力者少不妨約其限制可以兩人共行可以一人獨舉一里數里畫疆可守一月數月計時可爲其數人共救勸帖云某等特出具勸帖敬告本境界內有貧家生女無力撫者煩本人於三朝內親報帖內有名之人俟其訪看的實助錢若干滿月至三月又助錢若干三月之外自抱聽其自便凡來報者以此帖存否爲據帖收願止獨勸之帖仿此此又鄧錫範變通而數人可行出帖保嬰之善策也至洪子泉創爲濟嬰社又名生生會其小引云生生會新設以濟育嬰堂之不及者也豈育嬰堂在城內近者易於沾恩而僻壤遐陬或因往返之艱或爲風雨所阻故嬰孩仍有棄溺者諸同人創議隨鄕設會卽隨地散給其法簡便其力易行十鄕已次第舉行每貧戶勸畱一女助錢千文分兩月給付每鄕或設一二局或三四局主局者必樂善殷實之家或捐百千或捐數十千分作十年出付捐者不覺其難計一鄕中歲得百千當無不易而百千可救百命此洪子泉變通而分年捐資之善策也至道光中無錫余蓮村遂創保嬰會於靑城鄕立規條一十有五至爲詳備其小引曰向來育嬰之外有畱嬰接嬰等堂爲鄕民遞送嬰孩洵爲善舉但知生卽爲抱送一經跋涉未易保全今變通用酌助錢米法令其自集成一會名曰保嬰凡鄕有生男女貧不能畱者局中給錢米半年令其暫如萬不能再爲設法安置或代送嬰堂庶使爲父母者因助思畱因畱生愛幼孩日長憐念倍深所費無多保全極大此保嬰會之所由始也其規條之善者請約言之如言生嬰貧不能同鄕作保到局報明查實卽給白米一鬥錢二百文此後憑票每月照給令其暫五月又言凡有遺腹孤孩無依靠者格外酌增或三年四年則卹孤而兼敬節於風教更非小補又言貧婦產後生故嬰無乳哺勢難保全每月加給錢五百文覓乳寄以三年爲期又言嬰兒報局遇隆冬給棉襖抱裙各一條春秋給夾襖一件又言送來嬰來卽爲覓乳撫如有乳婦自願畱作媳給費三年其男孩多有人收作子局中給單以杜爭嗣以上所言意至周密皆保嬰之要策也自此江浙大吏飭屬通行郡邑之有保嬰會者眾矣嬰命之保全者多矣乃自兵燹之後會少貧多嬰多保少惟嚴緇生太史復創行於桐鄕其保嬰會序云當此烽煙甫靖戶口減前十之七八民生窮蹙更甚於前非徒溺女溺男有之育嬰之堂旣已毀矣保嬰之會可不興乎育嬰於承平之時不過爲孩提脫其死保嬰於大亂之後且欲爲國家蕃其生其法能大能小可行可止善舉之妙無過於斯此言保嬰會於戡平後尢爲要策也未幾蘇州亦復舉行其章程九條亦均妥善若江浙郡邑仍皆仿行而各省郡邑亦皆仿行則保全嬰命不可以數計矣上海則旣有育嬰堂復有安懷局之設卽保嬰會之意而異其名不但保嬰而兼濟老也惟更有進焉者保嬰之策洵爲仁術仁心法良意惟旣有善法尢貴得人苟司事者非其人則恐徒有虛名而無實際保無侵蝕辜負婆心言之慨然防之宜豫不但保嬰爲然凡諸善舉皆然也養老良規三代養老已詳禮經兩漢養老更詳正史無庸縷舉矣近代條規日益賅備擇其善者請言焉今天下郡邑多有養老堂其規條大同小異考嘉慶時江設有卹頤堂曾賓谷爲之撰記勒石其條規尢善都計凡三十八條約舉其冬夏有衣節序有贈灑掃有役疾病有醫蔬果分嘗炭綿均給董事同食洗衣予錢此皆法之善也至於朔望出遊夜眠息火菜必煮爛茶必常溫則尢慮之周而法之密焉若夫防患尢爲詳盡已備載於得一錄中可以覆按也夫古之養老尊其禮今之養老﹝卹﹞﹝恆﹞其貧其富且貴者自有子孫盡孝國典優崇無煩善士之設規而致意矣惟彼壽而不富老而嗟貧欲頤養其天年必善籌夫良法則昔人之法乃前事之師也遐思西伯施仁不遺老而無子宣尼言志首舉老者之安則體聖心推王政賢士大夫之哀老憐貧者於此養老良規其有意乎問賑米與賑粥孰善賑米賑粥之善不善考荒政輯要中有黃懋之施粥不如散米說言之最爲詳盡謂賑米有十一善賑粥不如賑米之善也請卽其說而約舉之其大旨謂莫善於散米莫不善於施粥莫善於各圖散米莫不善於籠統城市散米其十一善中謂賑米勝賑粥有六善各圖散米勝城市散米有五善請卽賑米勝賑粥之六善約言之謂賑粥過十里而遠難及求一餐而勞於奔馳雨雪旣不能堪疾病更不能赴各圖散米則安居受賑一善也賑粥則多人料理又須柴薪兼有縮米添水諸獘賑米則省費少獘二善也鄕捐城賑遠饑難沾彊者重弱者空返不公不均本圖賑米則公而均三善也賑粥則一家數口必須齊赴婦女出頭露面廉恥攸關賑米則男人赴領女子在家四善也賑粥則旦出暮還荒耕廢織賑米則五日一領不廢耕織五善也賑粥則聚蒸污穢疫癘易生賑米無之六善也按卽此六善言之則賑粥不如賑米之善明矣再考古人之言以証之宋馬端臨通考言富弼知靑州賑饑賑米五十萬斛活五十萬人前此救荒者皆煮粥食之饑民聚爲疾疫或待次數日不食得粥皆僵僕名爲救之而實殺之按此通考所言是又賑粥不如賑米之善也又呂東萊論賑饑亦以賑米爲次糜粥爲最下此又賑粥不如賑米善之證也更有極言賑粥之不善者惠士奇論荒政四獘以賑粥爲第一獘其言曰先王行糜粥以順時令而非以救荒東漢嘗行之而民多餓死良以胥吏幹沒賑卹多虛撩以石灰揉以糠竅名爲活人其實殺之又壯者得歠而不能及於細弱羸老之民近者得餔而不能於深谷窮巖之域活者二三而死者十七八矣且率數千人而行粥於市則气之所蒸將成癘疫眾之所聚必有姦偸其患不細惟閭里長厚者可施之一鄕而非有司之所宜行也按惠天牧言賑粥之獘至爲痛切此又賑粥不如賑米之善證也然古人賑米賑粥每有分別而並行者又有賑粥而防獘立法者則賑粥殆有不可廢者乎明林希元救荒疏言極貧之民便賑米垂死貧民急賑粥是分別並行也使垂死之人而予之米其能炊煮乎其有釜薪乎則予粥便矣故周文襄諭救荒亦曰極貧之民宜賑米垂死之民宜賑粥其言亦同也明王圻積通考荒政十議亦曰八議煮粥九議給粟亦二者並行也至國朝魏叔子救荒策於事後之策首言施粥並設防獘之法其言曰饑荒已極不能賑米當設法施粥施粥須因裏設廠若勞其遠行恐半途僕斃又須立人監理令饑民至者隨其先後來一人則坐一人後至者坐先至之下已坐者不許再起一行坐盡又坐一行以面相對以背相倚空其中路可令擔粥人行走坐至正午擊梆一通髙唱給第一次食令人次序輪散有速食先畢者不得混與一次散訖然後擊梆二通髙唱給第二次食如前法共三次卽止蓋久饑之人腸胃枯細驟飽卽死惟饑民中稱有父母妻子臥病在家者量行給與攜歸處分已訖方命散去散去之後令後至坐外者先行挨次出廠庶不擁擠踐踏又多人聚易於穢染生病須多置蒼術醋碗薰燒以逐瘟气又不時察嚴禁管粥者米將生米攙稀食者暴死按此魏叔子所言立法甚善分裏設廠則無遠行之獘矣列坐以次則無擁擠之獘矣父母妻子臥病給與攜歸則無婦女蒙羞病者不得之獘矣薰燒求醋則無致疾之獘矣時察攙水則無暴死之獘矣是賑米有分裏之法賑粥亦有分裏之法二法皆善賑粥亦足濟賑米之窮也又考張淸恪救荒事宜更變通賑粥之法而爲擔粥之法則更足濟賑米賑粥之窮矣張伯行救荒事宜曰極貧之人宜賑粥然賑粥惟官長行之而紳衿富戶鮮有行之者非盡無惻隱之心也有所畏而勢不能爲耳蓋施粥之名一出人來必眾此人得食而彼人不得則彼人怨今日得食而明日不得則明日怨本月得食而下月不得則下月怨恩未給而怨已隨之所以𨿽有其心而不敢見之施行也然則隨力賑粥使人感恩而不怨者豈無道乎今設與擔粥之法富家有力願施粥者每遇風雨寒冷難以求食之日煮粥一擔令人肩挑粥擔隨處給食食畢則已明日再煮陸續挑給擔粥者眾則全活者多且無斂怨爭擠之患矣又風雪之日饑民不能出門戶每人量給粥一頓俟天气和煖方能出門營求此在富者所費有限而貧者續命已多按此張淸恪擔粥之法允爲至善足與黃懋賑米之善法魏叔子賑粥之善法相輔而行也善乎楊景仁籌濟編之論賑粥曰呂東萊論救荒以設糜粥爲下惠仲儒亦謂荒政之獘四而行粥居第一然此法之獘也究非法之獘也乃行法者之獘也天苟行之而不善𨿽良法皆成獘藪苟行之而善𨿽常法可絕獘端竊以爲災黎未賑之先待哺已迫旣報之後續命猶難惟施粥以調濟其間則費易辦而事易集又如外之流民戶口難稽人數無定非煮粥曷濟乎此不獨富厚耆碩宜行之鄕裏卽有司亦當行之郡邑而不可廢也前代糜粥之設歷有良規國朝偶運歉歲軫卹多方而煮賑之典未嘗偏廢賢司牧及鄕裏耆碩有志賑窮者知其獘而杜之散其利而普之𨿽謂煮賑謂盡善之仁術可也按楊靜巖之言最爲通達蓋善法不能無獘知獘防獘卽仍皆爲善法賑米賑粥原可相輔而行因人因地以施之庶變通盡利無微不至而饑民得生有利無獘矣蒙竊更附一說焉嘗覽余燦之得一錄更得賣粥之法不居賑之名而妙賑之術尢爲盡善大意卽仿擔粥之法而以賣粥爲名多設粥擔減價賣之如五文一碗者減爲一二文稍收其本則可流轉接濟而久行小錢亦用缺錢亦與疾病垂死者無錢亦與寒士婦女欲賣無錢者卽詭言賒與約明歲總償實亦施之夫明賒隱施者所以全人廉恥天下豈無寒士重恥死不受嗟來之食者豈無節婦忍饑死不肯蒙恥出食施粥者曲體人心婉行仁術使受不傷廉與不傷惠出之有名得者無愧行以至誠惻怛之心庶彌天地生成之憾嗚呼億萬饑民之內盡有異日偉人每見拯饑者或有徳色或加鄙夷盜賊視之乞丐賤之此甚不可也須知天降大任每在餓其體膚之中宜以兄弟之顚連傷之朝廷之赤子保之也且擔粥散賣費省易行富者或任數擔其次或數人共任一擔分城中分四鄕分村落以賣如僻處病人婦女老稚尢宜日日按時往買隱施明賒賣之者多卽生之者眾矣此足救無告之窮民佐有司之不逮也故夫賑米賑粥擔粥賣粥循吏鄕賢正人善士可各就所見各行其是善法而以善人行之則皆至善矣報館論官報近者聞朝廷有開官報館之意竊謂此固今日之急務而不容稍緩者也蓋中國之積獘在於上下隔絕上之所爲下不知也下之所爲上亦不知也夫治國之道貴通而不貴塞貴明而不貴暗今則上下隔絕則是塞矣暗矣欲其利國而便民是猶南行而北其轍航斷港絕流而民之於海也有如財賦爲國家之大政而究竟歲入幾何歲出幾何卽問諸士大夫亦鮮能知其實數自丙申年李主政有光緒會稽錄之作近者某君有度支簡錄之作而後國家每歲出入之數民間始略知其大槪然其不詳不備不盡之處蓋亦正多未可據爲實錄也又如道咸以後通商之局旣開則交涉之事尢重天下之事商之天下正宜明白宣化俾事前旣可收集思之益事後亦可以辦理爲難之情形明告天下以無懲前毖後之計乃自始至今凡朝廷之諭旨臣工之摺奏其有關於交涉者率祕不發鈔揣當事之情殆以爲是乃國家之大恥不宜宣示民間致有違內諱之例也不知朝廷之隱祕愈甚則民間之謠諑愈繁諱何爲者交涉之案一經奏聞卽當見諸實事又何諱爲而轉因隱祕之故反致每與西人商辦一事當其未定之前民間旣無由而知之亦無從而議之及其旣定之後則𨿽有錯誤亦無從而挽回是則上之人方以諱莫如深爲得計而不知正惟諱莫如深算受累乃至無窮盡也故竊謂今日欲設官報館宜當與民間報館互爲損益其必當詳載者他不具論卽如戶部所司每歲入幾何﹝出﹞﹝入﹞幾何某作何用某事實需若干必當刊登報端俾眾咸知如有不合許人指駁官吏之舞獘可以欺政府不可以欺臣民必如是而後以多報少以少報多之病或可稍免也又如國有軍務則軍前之電報奏摺必當卽時刊布仍許人指駁蓋立時刊布者所以杜謠言惑眾之獘而許人指駁者所以杜諱敗爲勝之獘必如是而後上下乃交受其益也曩者中東之役訛言實多某報至虛陳勝狀熒惑聽聞甚至軍實已熸於海隅而捷報又見於上徒長虛矯之气致爲大局之患不其痛乎而其尢要者則在每舉一事行一令先當令主其事者具議上聞卽發刊官報令眾集議遠之則仿古者謀及庶人之遺意近之則師泰西議院之規模蓋一人之知識有限而眾人之知識無窮一人之所謂是未必其果是也必人人皆以爲是而後其是乃可據一人之所非未必其果非也必非人皆以爲非而後其非乃可定如是則有益於大局故官報館之設必以是爲第一要義而不容稍緩也近者國家多故事多制舉主者輒昧昧然而議之政府亦昧昧然而議之督撫大吏𨿽明知其不可行而力不能與之抗非勉彊以奉行卽敷衍以塞責亦何取此紛紛擾擾徒屬官民爲哉故如設立官報館國有大事令官報陳其議而民間報館議其善否或不無萬一之裨也𨿽然空言不足以經世苟眾論雜陳而政府悍然不顧亦復何益故國家欲收報館之益必自政府不恥下問好察邇言始���著論旣竟綴復其後曰曩者京中嘗發刊官書局匯報是爲官報之權輿然除刊登上諭奏摺外惟間報西報之無關痛癢者譯登一二以充篇幅徒費墨無益國家蓋報之遺意澌滅殆盡矣然𨿽無益猶無損也使官報之設不斟酌妥明定章程必至以政府之意向爲從違以政府之喜怒爲曲直公是公非旣淆於筆端眾好眾惡復拂乎人性則塗飾斯民之耳目而使之永古昏昏必自官報始矣此鄙人所以不能無言也中國振興日報論嗚呼泰西各國之有日報至於今而可謂盛矣合歐羅巴亞美利加或大或小或君主或民主或君民共主之國無一處無民人卽無一處無日報幾幾乎有君有臣有民卽有日報焉考日報自二千數百年前羅馬國首爲之創當其時規模粗具刷印之利未興大抵偶得新聞則筆而錄之以供眾覽後究以傳抄不便未得通行至三百年前活字板風行於世徳國人復舉行其事敗新聞紙館禮延四方名士崇論宏議多所闡陳各國皆仿而行之月久年深愈推愈廣迄於今𨿽山陬海澨僻壤遐荒苟爲人聚集之區斷不能缺日報𨿽然日報之得行於西國亦非苟焉巳也西人之爲日報者必其事理通達才識兼優公正淸廉不偏不倚用能使筆之於簡遐邇風傳發一議出一謀統智愚賢不肖之儔無不低首下心傾忱拜服聞之西友曰英國各日報以太唔士爲首屈一指風行各處人皆以爭先快爲心數十年前有匪徒在法國結黨成欲將各銀行謀害太唔士寓法訪事人訪知其事登諸日報累牘連篇各銀行遂得預爲之防無所損失匪人計不得遂徒喚柰何有一人以忿無所宣向官指控官提執筆人研訊訊得稍有差處罰出錢六文然訟費不貲須由太唔士籌出民間素敬其立言正直略不偏私乃爲之集取巨金代繳訟費太唔士不欲重勞閱報者仍將訟費自行繳楚而以其錢給聰穎之二童子使大學入讀書迄今談新聞者猶舉此以爲佳話使非平日名望素著遠近信從烏能若是之各罄其囊毫不吝惜哉且夫名望亦豈可漫焉而得哉泰西之設報館必先薈萃夫才合兵法制造天文輿地算學醫藥諸科一一熟悉於胸中而後能論事紀言各得其當盡有置身通顯曾任大員洎乎解組歸田由報館延主筆政者故其所言者皆身親閱歷不同紙上空談而名位旣髙斷不肯納賄營私以自貶其聲價我中國自與泰西通道事事皆取法於泰西自槍炮兵輪以及器皿房屋文字語言莫不細意研求爭相效仿獨至日報一事閱數十載風气猶未大開泰西卽偏僻之區類皆設有日報館美國有一鄕堡居民約只二萬人亦有日報二十餘處中國則除上海外惟廣州天津二處有日報余則旋開旋閉鮮有能支持至一年半年者泰西報館之權甚大無論相臣將臣苟有失徳則報館卽直言指斥無稍隱瞞甚至帝王之尊亦有被日報中譏其不韙者是以由朝廷以迄士庶罔不規行矩步不敢爲非非懼憲章實懼日報用能使勵精圖治日上蒸蒸國富兵彊爲五大洲之冠中國則事多粉飾報館中惟是頌揚官長以博其歡心其或官長辦事不公日報略加譏諷則向之饒舌刺刺不休直使執筆之人箝口結實是非曲直無所發卽明𨿽有報章之例矣尢其甚者人或有不堪告人之事見諸日報未免顏則必輾轉設法暗中行賄以冀恐難遵報章報館中人薰心利欲曲徇其情爲之掩飾遮瞞罔卹世間公論卽如日內有人因穢褻之事無顏見人本館屢次照事直書不稍遺漏其人乃托友從中賄囑欲令本掩彌縫幸本館廉潔自持訪得行賄者之住居原緘璧返堅拒其請誓不枉道以徇情若苟稍有貪心則賄賂公行尙復成何事體哉今苟欲振興日報使中國人咸知日報之有益無人不奉爲指南第一要在敢言文自宰相以迄州縣丞倅武自提鎭以迄千把外委苟有過失務必侃侃而談格其非心咸歸於正而於地方之利獘人才之盛衰風俗之澆制作之良窳精心考核羅列報章庶乎國家能日盛月新舊規頓攺矣其次在守正執筆之士務求品學兼優一秉至公毫無私曲於暗托者則婉謝之於納賄者則峻拒之胸中空空洞洞不染纖塵惟澄觀當世之得失是非自抒偉議宏通淹雅大言炎炎如是以爲之有不到處風行洛陽紙貴者我不信也非然者畏首畏尾欲吐仍茹左顧右瞻專徇情面甚至爲醫卜星相出招帖爲優伶娼妓著聲名不受人唾罵斯幸耳何良棟《皇朝經世文四編》捲﹣

皇朝經世文四編卷三十三兵政兵政將取眞才兵歸實用疏咸豐三年鮑源深竊以江南三城久未收復皖省賊勢甚張獨流一股又未能迅就殄滅就現在之勢而言南路之賊勢尙遠北路之賊勢甚孤似無足深慮而實有大可慮者畿輔之賊勢屢受懲創未克殲除以一股之餘氛困我兵之全力萬一南路之賊再行北犯何以待之卽不然我之兵力疲弱軍餉空虛天下皆知萬一畿輔河朔之地另有覬覦起者又何以待之再不然天下之物力不通各省之捐輸日竭相持愈久萬一餉不繼兵漸潰散更何以待之此其患皆在人人意計之中而惜無有出一策以匡救者也溯自軍興以來朝廷命將徵兵亦幾不遺餘力而迄無成功者非兵不厚也非將無人也有將兵之材或兵力太單彼此不能兼顧或兵權分寄指揮未克裕如而千萬勁旅統非其人反以有用之兵置之無用之地坐令良將無功聲威漸減精兵不戰銳气日銷甚爲可惜也夫處今日而取將士豈必其具孫吳韜韓範謨猷但其人素昔畱心兵法臨事親歷戎行旣能與士卒同甘苦而得其效死之心復能以一身先士卒而作其敢前之气亦庶幾收用兵實效不徒負大帥虛名今也用以督師之大臣不問其知兵不知兵但取名位尊崇者任之夫名位尊崇之人或以資格而薦列崇階或因他長而超躋顯秩豈必皆將帥才哉昔漢髙之任蕭曹不可謂非良相而授以兵權者乃在一軍皆驚之韓信無他才有能有不能不可彊也其人𨿽通儒而不習醫者不能彊使治病其人𨿽良吏而不知兵者不能彊使治軍國事之安危所系兆民之生死攸關此何如事而顧不問其知兵不知兵徒取名位尊崇者任之幾何不僨厥事哉賽尙阿陸建瀛等其前鑑矣今揚城久未收復分股之賊四出竄擾論者罪琦善等擁兵坐視縱寇殃民以臣思之琦善等受恩深重膺玆委任斷無有意稽延之理特恐因分位自尊上下暌隔臨事旣不能親身督戰平時又不能與共甘苦將帥不得士卒之心士卒不用將帥之命以致老師縻餉久無成功則正所謂統兵非其人反以有用之兵置之無用之地甚可惜也方今諸將帥中能作古气而得兵心者似無過向榮勝保江忠源三人之三人者皇上聖明灼見特加超擢者也士民之所仰望賊眾之所畏懾方其初所向有功至於日久而亦未能處處得手者江忠源無兵權向榮兵不足勝保權不專是以均未克盡用其材耳夫有才而使不能竟其用與無才而彊使之任其事均足以誤事機而貽患國家今敬請皇上爲將取眞才兵歸實用之計撤回琦善以淮揚之兵並歸向榮統領責令克期收復揚城進圖金陵鎭江以淸沿江各處之賊撤回慧誠等以淮徐之兵數千交江忠源兼帶練勇責令克期收復安慶保固廬州以淸皖省各處之賊至於靜海獨流賊匪特江南之分股耳有勝保爲欽差大臣又以親郡王督師夫以王督師此未可輕試者也必一戰成功始足大伸天討儻久不蕆事何以再振國威應請令僧王仍專防之任鞏衛京城而以僧王之兵並歸勝保統領實令克期啟復靜海以淸畿輔之賊如是則責有專庶可迅速奏功矣條陳軍務疏咸豐三年江忠源粵自逆賊滋事以來用兵數年餉至二千餘萬人無固志地罕堅城巨寇披猖久稽天討非賊眾而我寡賊彊而我弱賊智而我愚也法之不肅謀之不臧貽誤至今宜思變計微臣力軍前出入矢石鋒鏑之餘於今三載兵勇彊怯之情形事功遲速之機會苟有所見何忍不畢獻其愚謹將兵事大略有關得失者撮舉八條爲我皇上敬陳之一曰嚴軍法法者將之所以馭眾使之出入生死而無敢違者也將不行法是謂無將兵不畏法是謂無兵軍興以來法玩極矣全州以失援陷而赴救不力者相仍道州以棄城陷而望風先逃者接踵馴至嶽州預設防師不能爲旦夕之守九江厚積兵力不能遏水陸之衝文武以避賊爲固然士卒以逃亡爲長策皆由畏賊之念重畏法之念輕也夫人情孰不畏死而貪生而軍令必責兵舍生而就死者誠以百人決死萬眾莫當一夫倡逃千軍自廢誠使將士知國典之不可幸逃自不得不並心一力以致死於賊將有致死於賊之心而謀自生士有致死於賊之心而勇自倍是所誅戮者不過一二人而所保全者常千萬人也宋仁宗當承平之餘儂智髙反官軍屢失利攻陷名城無數最後狄靑至軍斬逃潰將校二十餘人而軍威始振嘉慶初年三省教匪之變經略額勒登保平之其言賊遇官兵條條死路惟向前接仗是一生路官兵遇賊條條生路惟向前接仗是一死路故賊常致死於我而我兵轉畏迎其鋒利鈍之機已於此卽如粵逆與官兵接戰每驅新附之賊在前而以死黨監督其後名曰排刀手遇有卻顧行擊殺以故匪黨不得不爲之盡力賊之脇眾也以嚴而我之馴眾也以寬賊之退也必死而進猶可生我之退也可生而進易死其誰不望風先靡而預辦一走也誠欲反怯而爲彊則莫如易寬而以猛皇上執法以馭將帥將帥奉法以令偏裨偏裨行法以督士卒遇賊漬走藉詞巧避者有誅臨陣不互相救援者有誅不奉令而遽先撤隊者有誅堵禦不力致賊竄逸者有誅軍令旣嚴士气自奮討賊之效庶可計日而待也一曰撤提鎭提鎭而下爲副參遊副參遊而下爲都守都守而下爲千把以次遞相節制而提鎭之位爲最尊承平日久兵革不用宿將之以功名著者多就雕謝今之提鎭類多積資較俸洊至髙位非盡論功伐閥勞績而得之者也朝廷以虛名使之未遑擇其才略其中老於戎事深悉戰守機宜者𨿽尙有之有而闒冗充位無足短長者正復不少權尊則意爲趨而偏裨不敢與爭位重則法難驟加而大帥不敢擅決夫人情當齒壯官卑之日每思奮發有爲致身通顯及至身居髙位則顧卹之念重而進取之念衰責其忘軀冒險踔厲迅發以赴事機難矣且軍營體制自副參以下俱聽命於所轄之提鎭其臨陣也必提鎭先退而後副參隨之副參退而後都守隨之都守退而後千把隨之千把退而後士卒隨之提鎭不得其人卽所屬之副參以下均難期得力是以姑容一二庸妄之提鎭致可用之將弁兵丁同歸無用也又軍興旣久籌餉滋艱提鎭薪水夫價之需及役使護衛之人均較參遊數倍計裁一提鎭之費養精兵二百而有餘亦奚取以有限之餉糈奉此無益之提鎭爲哉副參以下任重敢戰者未嘗無人其資位較輕則奉檄不敢遷延其擢拔方始則臨事易爲感奮誠擇提鎭之久歷戎行膽略尙優者以資統禦其餘槪行撤遣副參以下量才委用務盡其長斯軍政嚴而軍食亦裕此時幸有殄寇之資異日仍獲糾桓之用矣一曰汰弁兵選兵之道膽气第一撲實耐苦次之技藝嫻熟次之巧猾懦怯爲下有武藝而無膽气則臨陣忙亂並其平常演習之技而亦忘之故常有力敵百夫藝髙卒而臨陣一揮卽僕與未習技藝之人等者戰陣之事與搏異兩軍相持旗幟駴目金鼓震耳膽怯則心易動心動則耳目手足舉失其常也質實耐苦之人軍令易於服習性情易於調馴令進則進令退則退陟山渡水不知其勞歷夏經冬不知其瘁故眾可得而用至於巧猾怯懦之流無事則應對趨蹌務爲觀美臨陣則趄退避專擇便宜論功則多方鉆營希圖美擢遇敗則巧爲推諉求便私圖將弁如此不足以整軍兵士如此不足以禦敵徒麋金粟無補絲毫此兵弁之應汰者一也軍興旣久徵調頻煩有從軍數年漸形委頓者有老羸充數不堪驅使者是謂疲乏之兵又如曾經戰敗部曲潰散或遇急卸裝而得生或事後潛逃而就伍驚魂甫定轉戰何堪苟取充兵難期再振是謂殘敗之兵當玆餉運不繼之時豈容若輩更滋虛耗此兵弁之應汰者又一也誠飭各營於此數者嚴爲淘汰選其膽气充壯者爲一等以備攻剿之用其次備守營圍堵之用藥品旣備攻達乃神爪牙旣彊聲威自暢斯亦當今之急務矣一曰明賞罰勝有賞敗有夫人知之矣𨿽然勝有賞而所賞者非眞勝也則不如無賞敗有而所罰者非眞敗也則不如無罰無賞無罰人猶冀有賞之時賞非其功而非其罪則人知其賞爲主帥私暱之人其爲主帥傾陷之人懲勸之用乖怨讟之聲起而軍心不可問矣軍興以來得一勝仗有功者固賞敍隨之而左右隨侍之人先叨漿錄逆匪蔓延四年糜爛六省未嘗行一失律之誅按一縱寇之罪勝敗本兵家之常主兵者每言勝而不言敗功過本不妨互見之事主兵者不錄過而專錄功有賞而無何以昭懲勸而令三軍乎夫軍中賞未可一槪論也戰而勝固當賞矣然或雜然旅進割取他人之首級以冒功或當追擊至要之時不思乘勢掩殺祗顧奪取財物器械馬匹以至大勝變爲小勝者又當罰戰而敗固當矣然或奮勇前驅後接不繼或大眾卻走而一軍獨前者又當賞且同一賞而厚薄攸分同一而輕重別當視其功過爲等差大帥惟據營主之報營主又付諸左右之品評功罪之實旣非采訪所能知又因毀譽而多誤求其權衡至當然合乎人心難矣自非親歷行陣開誠心布公道何以慰士卒之懷而振積疲之習乎一曰戒浪戰用兵之道能守而後能戰能制人而後不制於人能避賊之長而後可用吾之短粵逆狡悍凶頑頗有盜賊之智臣隨諸軍自粵西至湖南與賊大小百數十戰亦嘗備觀其結營置陣之詳疾行徐止之狀矣賊之結營也因地築壘環以深濠墻厚數尺層開根濠闊數丈密釘竹簽其置陣也或分三路或分兩路正兵應敵奇兵或分鈔後陣或直搗中堅其止也購匪黨四出窺探伺吾虛實以廣其謀其行也遙張虛聲忽至乘吾倉皇以逞其毒我兵並力攻其堅壘每至損傷精銳其新兵未曾與賊戰者不諳營壘濠墻之式將卒無所恃以爲固往往爲賊所乘陜西徵兵之在湖南以及湖北江西安徽江南諸軍之失利皆由於賊知結營之利而我不知也賊分數路我每以一路當之卽或數道並發而臨陣彼此不相顧或左進而右退或後卻而前行賊得以施其奇正鈔伏之術廣西湖南諸戰之失利皆由於賊知布陣之訣而我不知也賊之止也宜扼要以斷其接濟嚴兵以堵其逃竄賊之行也宜預擇精兵宿將攔頭迎擊以遏其鋒沿途設伏以撓其勢乃我之圍賊也不務厄要嚴防專以撲營逐利爲事其追賊也不務攔頭迎擊專以跟蹤尾擊爲能小有挫失將卒之气先餒又須養之經旬始堪一戰逆賊得以長其凶鋒我軍終莫操乎勝算此兵謀不可不豫而浪戰所以宜戒也一曰察地勢兵志曰不知地利不可行師地利云者非僅圖史所載山川一定之險也視賊出入之蹤而先爲之防察賊分合之勢而遙爲之制𨿽漸車之澮數仞之岡苟形勢在所必爭卽機會不可偶失請以近事明之全州蓑衣渡之戰賊鋒已挫宜連營河東斷賊右臂道州之役賊勢本孤宜分屯七里橋扼賊東竄長沙之圍賊路俱窮宜駐龍回潭土墻頭堵賊西潰之路他如道州雙牌蓮濤灣六十里之奇險賊入死地而縱之使生湘陰之臨資口嶽州之城陵磯皆水陸必爭之隘而放之使遁利害昭然猶堪覆事前未及虛心體訪預爲綢繆一潰難收悔之無及計自逆匪滋事以來要地之疏防機宜之坐失似此者實已指不勝屈禍基咫尺流毒千里人謀未臧釀成巨患此正宜引爲前車之鑑者也一曰嚴約束殺賊所以安民安民乃可以殺賊將出令而兵不敢譁兵奉令而民不知擾則有制之師也粵逆所過之處橫刀躍馬市肆一空人民遭其屠戮子女遭其擄脇財物遭其括室廬遭其焚毀慘酷之狀固已觸目心傷被害遺黎焉飲憾然市井愚民罔識大義亦容有謂盜賊之害猶愈於兵者何也粵逆志在擇肥而噬下戶窮檐求不暇且或以時詐示仁義愚弄吾民買飯求漿多給市直至於不法兵勇罔知號令方其攫取奸污則𨿽窮苦之家亦鮮得免於是民不怨賊而反怨官兵矣夫以盜賊而詭施小惠民於盜賊宜有恕詞以官軍而行同盜賊民於官兵能無隱憾若不隨時嚴按軍法以服民心恐艸野怨咨郁勃之言將有難於盡詰者軍中兵勇而外有長夫有餘丁有隨營貿易之人兵丁舊服營規管轄甚密果令嚴爲約束無難一律肅然鄕勇多系四方無藉之民較兵丁殊爲難管然猶名隸藉伍有犯自可按籍而稽至於長夫及隨營買賣之人則均遊蕩性成不安鄕裏名𨿽貿易營生實則問其所自來往蹤迹靡常甚或僞造兵勇腰牌假其裝束時赴近營各鄕村掠取各物轉賣營中肆行無忌鄕民誤爲兵勇不敢格殺且畏其勢橫人眾莫敢誰何此輩久處營中熟戰之事輕生嗜利習爲固然將來事竣撤遣散處民間必多不靖從前三省教匪之役大局已經戡定而誅餘匪及不法夫勇之嘯聚者又至兩年其明證矣應飭各營於所管轄兵丁長夫及買賣人等嚴明約束遇有干犯除兵勇分別治罪外長夫及買賣人等尢宜從重懲處其有逃匿他方者所在地方官一體嚴密捕緝隨時懲辦重卽處死斯亦結民心而毖後患之一端也一曰寬脇從粵逆起事死黨存者實不過數千其餘則新附之匪與裏脇之眾也會匪盜賊與凶惡痞棍粵楚州縣所在有之平時作姦犯科擾害鄕曲官司每苦文法之煩曲從寬貸一旦有警遂爾率其醜類從亂如歸又在配軍流及被賊放監禁各犯乘亂得脫爲賊馳驅此皆甘心從逆執死不回寬之而無可寬者也至若村市良民被賊驅脇本無從逆之情但因賊中禁制甚嚴末由自拔又或以全家被擄勢難兩全依違其間遂歷歲月比發已加長便與老賊無殊欲畱則還其歸順之心欲去則恐膺不測之戮低徊無計進退維艱此等苦衷殊堪軫念賊匪自武昌竄去時黨眾薙發潛逃者亦已無數卽其中長髮之賊爲居民瀝訴被﹝裹﹞﹝裏﹞之由往往悲感無端聲淚俱下可見小民具有天良終非左道所能煽惑也宜飭各營多寫簡明示諭射入賊中臨陣於旁近立投誠免死大旗令其乘官軍與賊接仗時棄械奔赴旗下並設一薙發公局發給免死執照資遣回家倘如官兵連獲大勝非獨不甘從逆者以免死而得生卽心持兩端者亦將去逆而效順旣可用諜以探賊之情復可用間以攜賊之黨黨羽旣已披離渠魁何難殄滅其於剿賊機宜或亦不爲無補云推廣自彊軍議嗟乎居今日而論中國之兵蓋已不堪設想矣旗綠營之畏葸孱弱者固無論已卽淮軍湘軍素號驍彊而承平已三十餘年久不聞有兵革事幼者漸變而壯壯者漸變而老以之折衝禦侮大半皆退縮不敢前卽有願戮力疆者而統領及營哨各官弁每從而摧折之抑勒之或扣或攤派每月四兩二錢之餉項所得不及洋銀三四圓而又每年只發十關兵額則每營例設五百名者實數不及二百以致統領營哨各官弁無一不宦橐充盈日相羊於花天酒地中視各勇如奴隸如犬馬而尙望其殺敵致果能乎不能卽如駐吳淞之淞防營號令素著嚴明而當裁撤之時尙有敢聚譁囂肆行犯上者豈眞若輩之不畏軍法哉夫亦由平日無銀儲蓄一旦遣歸田裏安所得仰事俯畜之資故不得不蠢焉以動耳我乃深服自彊軍之立法爲盡善盡美超出尋常矣自彊軍者其議創自南皮張香濤制府洎劉峴帥拜總制兩江之命仍踵而行之先於光緒二十二年正月開招至二月卽成軍六月十九日歸四明沈仲禮觀察接統由金陵駐吳淞其統領及營哨各官弁皆聘自泰西而以華弁爲之副計步隊八營每營三百人分爲三哨馬隊二營每營二百人分爲四哨炮隊一營一百八十人分爲三哨由徳國子爵來春石泰君爲總統其下原設四營官十一員經香帥調五員赴鄂中實存六員哨弁十八員月需薪水銀共七千兩連中華營哨各官弁及軍士餉銀每月實需經費一萬二千兩核其多寡與他營無甚懸殊而營務皆督以洋員凡事胥歸實在兵不虛一額餉不少一文軍士自淸晨七下鐘時操至午後五下鐘時始得收隊回營無一刻之偸閒無一事之不舉是以操演未及一載而已心精力果事事不讓於泰西而又厚其餉糈給以衣褲病則有醫生爲之治療食則由西弁親自監臨尢恐他時乞假歸田衣食仍無所出乃於月餉中每人扣取洋蛈一翼舉華洋二弁爲董事存貯銀行俾除名軍籍時得以將本利攜之而去法良意美莫過於斯日前觀察招往閱操不特僕等深爲嘆美卽泰西團練兵之督隊者亦無不交相引重自嘆弗如竊以爲中國苟盡汰旗綠各營及湘淮諸勇令各省逐漸仿照自彊軍之制而擴充則疲憊之師一變而爲驍雄之士𨿽有彊敵亦何至畏首畏尾俔俔然不敢與之抗衡哉向猶患延聘西國兵官所費不止倍蓰今觀自彊軍之用度可恍然於從前之未經撙節是以糜費多多但須將各營空額扣除則向之月需萬金者今則四五千金而已足以所省五六千金延洋將弁其費已綽乎有餘一轉移間而如火如荼盡洗營中之舊習更何用畏難而苟安乎或曰子果欲將旗綠營及湘淮各勇悉行裁汰彼百餘萬帶甲荷戈之輩窮無聊賴勢必起而譁騷目前所撤淞防營卽可爲前車之鑑僕則以爲不然所謂擴充者非謂將百餘萬兵士而盡數撤遣之也但就其中老弱者革除之至於年富力彊堪勝其選者卽攺歸洋將弁統領以時訓練責令遵守自彊軍營制不得有所遷就依回彼老弱者垂暮年華不患其因被撤而恣行譁噪至於年富力彊堪勝其選者仍得隸名軍籍藉口糧以贍其身家我知赳赳武夫咸踴躍歡欣同仇敵愾更何慮其不遵規範任意鴟張乎洋員旣有華弁以副之則數易星霜漸能盡得其訓練之法日後洋員期滿而去卽可以華弁總師幹輾轉相傳愈推愈廣不必借材於異地而貔貅千百隊已足蔚爲大觀矣豈非於此軍基之始哉論中國亟宜尙武以求自立古者射禦列於六藝與禮樂書數並重射禦皆兵事也而學校用之以教士天子諸侯且親習焉刑賞黜陟皆用之所以示尙武而作民志意甚深也自後世以右文爲盛治貴雍容揖讓於俎豆之間而不復言武其命爲儒士者亦弟佗其冠葳蕤其紳哆口王道恥言軍旅故積弱二千餘年文事日勝變本加厲迨夫列彊洊至懾於鷹瞵虎視之威益復委靡不振而神聖之冑裔將有爲奴隸牛馬之慘吁可痛也𨿽然漢之兵威猶能及西域唐之兵威猶能及漠北支那民族增勢時代其所以自立者未嘗無功武之震鑠也至宋而仁義道徳更盛於前時而迂闊巽懦之風尙遂漸入腦筋而變其性質支那民族之衰由此始矣彼蒙古起於塞外長驅席捲奄有禹域耳而甚烈且成吉思汗之大名至越西亞而耀乎歐非則以蒙古民族獷悍善戰故也旣得支那棄武用文劘於敝化崇尙性理則元之所以不祚乎觀於民俗盛衰﹝興﹞﹝與﹞亡之而知尙武之關系由於人類爭存之自然爲甚大也古未有不彊其民而能彊其國者古未有不文武兼資而可謂之政治者今中國西北有突厥鮮卑之遺民爲西伯里人種故勇往敢爲較多於東南而苦無學問以濟之一蹶之後不復自振東南則承南宋之餘派溫文爾雅毫無激烈之情志故服從柔媚又較多於西北此去年之所以一塗炭而一安堵也要之�者舉不足以自立爲國者首開民智次作民气是政治家之美備矣秦俗之彊也祖龍用之遂並中夏胡俗之彊也成吉思用之遂統五亞法俗之彊也拏破侖用之遂霸全歐爹亞用之遂雪綏丹之辱而復稱雄於地球日本民俗其彊稍勝於中國卒以三島毅然變法於諸大國之列中國之民俗則不然其思想屈抑於宗教其形體束縛於習尙加以政治之上重文輕武章甫逢掖於天下紆回翔優遊自得稍有【古典小說之家】也跅不受勒者則宗族斥爲不肖鄕黨呵爲不祥譬諸於人百骸弛放而欲求其振作不已難乎自玆以往凡我同胞苟甘爲白民之隸屬步印度之後塵則吾不敢知果以瓜分爲痛亡國爲憂則亟宜尙武以植自立之根基夫吾所謂尙武者非好勇狠之謂也必如東西各國之制人人願入兵籍人人願進武備學堂以從軍爲樂以戰死爲榮父以詔子婦以勉夫師友告誡社會相助無不厲廉恥奮志气衛國家輕性命而以尙武爲人生之大欲斯痺痿之病除而中國庶其有豸歟大閱考嘗考我朝朝會典所載綠營總兵於所轄各營歲一閱提督於所轄各營制各標營視地方遠近或歲一閱或間歲一閱或三歲一閱復定爲分年查閱之法由部開列領侍衛內大臣都統及滿洲大學士尙書侍郎奏請欽派每省一人直隸山西陜西甘肅四川爲一年湖北湖南雲南貴州爲一年福建浙江廣東廣西爲一年山東河南江蘇安徽江西爲一年四年而或卽令該督撫查閱並候欽定有總督省分歸總督辦理與撫隔省一時難於徧歷者會商請旨觀此則大閱之典督撫原可分任其事蘇省提督閱故事三歲一舉行而特旨大閱之期則輪應卯癸未年分此屆本應光緒二十一年乙未歲應與山東河南安徽江西同膺簡命維時峴帥正當督帥防剿楡關至去歲回任又值中日和約初定各省裁兵額故展至今歲而始命中丞以任其事固帝心之簡在抑亦此任之本無定屬也且蒙嘗讀郭筠仙侍郎變通督撫同城一疏中引同治元年兵部奏議禦史陳廷經變通營制一摺奉旨江蘇浙江安徽江西陜西湖南廣西貴州等省各鎭協武職陛遷調補暫由撫辦理千總以下徑由撫咨拔報部所有校閱營伍考核將弁並本省籌辦防剿卽專責成撫經理其總督兼轄省分軍政考核著徑由撫就近具考會同具題至撫同城者仍照舊章辦理等因欽此按督撫同城向惟福建湖北雲南三省今自福建巡撫移駐臺灣而臺疆旣割閩省不聞復設撫則督撫同城祗滇鄂二省矣以上諭旨所云江蘇等八省皆非與總督同城原可事權專畀而用人行政朝廷自有權衡固非艸莽微臣所得而揣測者乎今者中丞淸風亮節異凡庸際此大江南北視一周應令旌旗變色古稱小範老子腹中有數萬甲兵以中丞當之庶幾無愧矣或者謂中丞此行本定四月初一日回轅玆於按臨淮徐時接得署中電告因有要事故忽促回程至滬則僅閱機器局炮廠等處至松則日甫過午閱操已畢約計次日澱湖水操後憲節遄回先期六七日而竣事此殆道路傳聞非確說也夫以大閱鉅典四載而一舉行中丞以封疆重臣特膺簡命是所任之事無有更要於此者古名臣國爾忘家斷不存內顧之憂分心王事際此時局多艱之日凡所以整軍經武者尢宜事事躬親處處核實二月初二日奉上諭本年輪應查閱福建浙江廣東廣西四省營伍之期福建卽派邊寶泉浙江卽派廖壽丰廣東卽派譚鐘麟廣西卽派史念祖認眞查閱各省營伍關系緊要國家養兵歲糜巨帑原以備禦侮折衝之用近來各省督撫循例校閱往往視爲具文以致武備日弛殊屬有負委任玆持再行申諭各該督撫務當逐一簡校如有技藝荒老弱充數及軍實不齊等獘卽將該管將弁據實糾毋得稍涉瞻徇欽此夫福建等省之輪應本年閱與江蘇之補行乙未年閱其事同也邊廖諸帥之奉命與中丞之奉命其任同也福建等省宜認眞查閱則江蘇尢宜認眞查閱是二月初二日之諭旨亦中丞所當遵行者其竣事遲遲固當局者自有權衡非局外人所得而揣測第念中丞之由滬而返松也松郡爲提臣駐節之所提標將之優劣兵丁之彊弱爲闔省風聲所樹近歲綠營气習甚重操防旣不如練軍之勤承平日久幾乎空糧逾於實額重以不肖書識夤緣漁利將弁旣以營謀得缺無怪其縱令兵目魚肉良民此去歲金澤泛杭革弁之案所以事連某遊戎也刻下此案業經中丞訪悉札飭府縣集訊得情此外如杭革弁者豈無其人想當嚴行甄別而爲各弁之首領者則各營員也去其短取其長不能不有望於中丞矣校武說今試以羸者與壯者搏則壯者必勝又試有壯者兩人於此其一手持機械其一袒裼直前則持械者必勝又設有持械者兩人於此其一習練有素擊刺有方其一率然逕行茫然失措則習練擊刺者必勝此其故三尺童子皆能知之今日中國之形勢與泰西諸大國相持並論則皆壯盛也近年以來中國制造槍炮精益求精則各有其機械也而尙不能與兩國挈長較短並駕齊驅者則習練與不習練之分也中國昔時兵器禦遠者莫如矢𨿽亦有火槍及神機炮然厥制未精不適於用自西人假道東來槍炮始盛行於中土洋將華爾始於西國兵法教我華民發逆蹂躪江南常勝軍立功最多淮軍諸將屢摧彊賊得力於槍炮厥後謀國是可知槍炮之可恃將欲捨己之短取人之長非講求武備不爲功於是金陵上海則有制造局閩省則有船政局天津則有武備水師諸學堂船械並造水陸兼營制器以利行師育才以備任使其所以爲富彊計者不可謂不周然而水師學生習諳駕駛不畏風濤者已難其選至欲明守口如何設伏開戰如何取勝列陣如何變化發令如何約束深明兵法足當一面者更屬罕覯馬江一役曾不崇朝而船毀於敵烽師熸於江滸數載經營隳於一旦水師之不足恃亦可見矣至於陸軍則較水師爲勝蓋中國士卒每多習勞耐苦聽受約束近時教練用西法閒暇無事則放槍打靶以資練習及屆三年軍政大憲按臨校閱除操演各陣外必命放槍打靶以試其目力手力上以是求下以是應經營气象遂爲之一變中法失和時沿海一帶騷然不靖而卒不敢肆其鴟張虎視者東則有臺灣之雄南則有鎭南關之捷皆於槍林彈雨中肉薄相爭而其時劉淵亭軍門以一旅之師屢摧彊敵威聲所播婦孺皆知朝廷愛惜人才破格錄用軍門亦感恩圖報翩然來歸迄今粵海商民望見軍門旗幟猶爲其激昂起舞然中國陸軍較之水師則已勝若與西國比權量力則尙愧不逮如前報所紀滬上西國團練兵與制造局華兵放槍﹝打﹞﹝把﹞靶西兵六名每名各放十四槍共中二百三十八點而華兵亦中一百六十二點卽此以觀可見華兵槍法尙不如西兵之嫻熟記曰相觀而善之謂摩莊子云用志不紛乃凝於神華兵有此一番比較自知手法之未嫻目力之未準由此運以精心策以果力日進不已何難與西兵相頡頏自彊不息有志竟成且何難更駕西兵而上之哉近來中國事事仿效泰西而尙未神似者以存心不及彼之堅忍作事不及彼之刻實也軍營教練𨿽已用西法然曩日因循玩愒之習仍有未盡變革者近聞江撫徳曉中丞按臨某郡校閱營伍某弁放槍打靶以裝藥太多轟去五指一弁色變神悚不復能放槍中丞大怒立將該弁斥革並以該營官訓練無方撒去差使卽此一事可見平日不能認眞操演以致臨事出醜他處軍營類此者恐尙不免其能如制造局之兵勇練習打靶敢與西兵比較優劣精者亦不可多得然彼此同是六名兩次共放十四槍而所中點數多少懸殊若此亦可見此事進境正無盡期有整軍講武之責者所當急爲整頓於精進者勵之疲玩者汰之軍制自有起色至如水師一項則已設海部於京師王大臣盡心擘畫自有良謨丁禹亭軍門近時統帶師船遊南洋諸島聲教所訖駸駸乎奄有西國之長而鄙人所過慮者則有二語曰勿專尙虛文勿拋荒實際迎送賓客站槍奏樂慶賀壽節放炮升旗若此類者皆虛文也設守島之間截擊風濤之際首尾疊應正相生若此類者皆是實際也必如何而使西國之長咸爲我有嗚呼伊語之責哉兵制請整頓額兵疏同治元年沈葆楨奏爲遵旨籌議守禦事宜請先整頓額兵以固根本恭摺具陳仰祈聖鑑事竊臣承準議政王軍機大臣字寄同治元年五月初十日奉上諭禦史華祝三奏江西福建情形喫重亟宜訓練土兵以資戰守一摺沈葆楨在江有年熟悉地方情事該省何縣鄕兵最爲得力其紳士中有謀勇兼備者卽著該撫實力訪求激勵而鼓舞之令其招集勇敢鄕民數千人統歸該撫訓練俾成勁旅以備緩急所需餉項並著曾國藩妥籌酌撥等因欽此伏查江省頻年被擾向籍楚軍之力爲之驅除凡精銳營頭多在前敵緊要之地一經掣動必費許多斡旋災黎望救情殷每以後予爲憾臣自入江境接見官紳咸以畱本地之財養本地之勇本地之民爲請該禦史所奏可謂詢謀僉同其法有三善聞警卽發不煩遠調一也兵民有桑梓之誼不致十分搔擾二也土著之人事平易於遣散三也然有四難一曰籌餉難養勇八千口糧夫價馬幹薪水軍械鉛藥之費歲計六七十萬江省民力竭矣兵燹之後災疫間作方拊循之不暇豈容於丁漕釐稅之外再事誅求白宛浙諸軍以江省爲餉源解愆期各營皆欠至六七个月不等若再劃濟之數以募新集之兵萬一前途稍有參差匪特大局不堪設想卽江省面面受敵此七八千人者豈足以自固藩籬彊分畛域坐失事機非計也二曰擇將難爲萬人之將必其才識器量超出萬人之上人不易知以一技之長一言之合授以重任鮮不僨事古今名將皆由偏裨洊躋統帥蓋經事多則才智愈出功效著則威望日隆所統之人信之而不疑而後萬眾一心如撼山之不可動今著名將領當前敵者旣不便攺置閒散之地而紳士之公正者多以未臨大敵不敢自信其少年事喜抵掌談兵者又多不足信江省前此非無無著之勇旋招旋散迄用無成其明驗也三曰選募難鄕兵在鄕休戚與共故令不必嚴而心一賞不必重而力齊聲勢聯絡動數萬所恃在眾山川形勢生長其間所恃在熟若調之他往其殷實之家旣不願輕棄本業其朴野之性亦不能遽就範圍紳士以鄕裏等夷威令有格不得行之勢𨿽曾經小勝以之獨當一面猝臨大敵勝敗之數未可知也四曰訓練難練技練勇可教之平時練膽練心必試之實境凡新募之卒必參入老營隨同打仗方能漸成勁旅蓋勇怯無形惟於生死呼吸之如錐處囊中其未立見勇敢之士有起家卒伍不數年而躋提鎭者相與觀感思自奮其怯懦者知非偸安之地不待裁汰而無敢自容若於腹地設一大營虛糜歲月其急欲自見所長者倦而思去而甘於坐食者祗以排隊應操爲常例乘堙守垛尙能勉彊從事望其摧鋒陷陣難矣常見得力營頭移置閒散之地一二年卽廢弛不可收拾未經大敵者耶臣愚以爲謀江省自立之策莫如先練額兵議者咸謂兵不可用以目前而論兵之與勇彊弱懸殊然兵不可用又不可裁則國家養兵義將奚取夫兵不可用者蓋以謂歲糧月餉不及勇糧四分之一其升途有終身求一外委而不可得者名利俱窮無怪稍有所長者皆辭兵就勇司柄者置之不論不議之別而濫行伍者亦甘爲人下而不辭誠能鼓舞而奮興之人同此心豈有不可振作之理江省地處腹中額兵較他省獨少然通省計之亦萬二千有臣擬嚴汰老弱增補精銳分作兩班一班畱作本營汛彈壓半年一換除在本營汛者照舊領餉外其調赴操演者酌加練費以資津貼較募勇之費不及其半練熟之後責成兩總兵輪流帶赴皖浙助戰俾智勇出眾者得以及時自效萬一江省有警自而歸則士卒皆曾經戰陣不致畏縮不前臣竊以爲有五便焉所費少而所成就者多一便也尺籍伍符按戶可稽將備千把本有常職節節相生﹝鈐﹞﹝鈴﹞束較易二便也營汛可恃土匪不敢生心稍有萌芽立卽撲滅銷患未然三便也一人學戰教成十人臨時慮兵力太單責成每兵募一精健餘丁給以勇糧其事易集此項餘丁有兵缺可補無煩遣散四便也行伍精彊將來軍務肅淸散勇有所憚而不敢滋擾永圖後患五便也惟近來賊數動逾十萬遇有大股非本省兵力所及仍不能無籍督臣之援臣才識之短時勢之難均不敢諱飾祗求踏實地盡心力爲之以仰副皇上軫念東南之至意整頓步軍營積獘疏咸豐三年黎吉云奏爲步軍統領衙門積獘太深玆當更換提督之始請飭大加整頓復舊規以重防禦恭摺奏祈聖鑑事竊惟國家步軍營之設立法最善合滿蒙漢爲營而隸於統領自統領以至於委署步軍校層層管轄步兵二萬一千一百五十八人分布周列取象人之一身營衛宣和呼吸相應於以扞外而護內此八旗禁旅之制爲超越前古者也詎行之久而百獘叢生至今日幾同虛設臣聞該營之獘有辦事名目約二十四旗每旗辦事者五人五人中又有一總頭其五人皆出自召募非正身旗人注籍在營者並不當差但食甲米餉銀皆歸於辦事者之手虛位缺額不足十之一二統領查點預雇有無賴之徒多入應卯每次餉銀由辦事者冒領各處均有陋規殊難完詰甚至有把持田地豢養盜賊賣放米車出城之事似此輦轂之下法營私設一旦有意外之虞尙足以資保障乎現在東南半壁賊匪竄擾則京營武備亟須實力講求凡弁兵之隸於領侍衛內大臣者隸於八旗都統副都統者均宜日日訓練以壯國威而步軍幾同虛設整頓實難稍稽頃奉旨派左都禦史花沙納兼管在任伊始無所回護相應請飭革去召募永遠不準有辦事名目專用滿蒙滿旗都統閒散由步軍統領行文各旗都統開明額缺數目令各都統挑選精壯能當差者足額送步軍統領衙門妥爲分散各地實力當差至從前辦事著名把持者應請交刑部嚴訊追以究絕獘源每月錢糧由各旗都統眼同印房章京放給如此則餉不虛糜一兵得一兵之用抑臣更有請者步甲每名月支餉銀一兩五錢不足以資當差莫若並三爲二度人心自然踴躍從來兵貴精不貴多卽攺三名爲二名爲數尙自不少乎至操習武藝應請飭於健銳火器兩營中派出多名教習步軍其章程由統領妥議具奏臣爲講求武備起見是否有當伏乞皇上聖鑑議覆兵制不宜更張疏咸豐五年呂佺孫竊承準部咨據禦史蔣達奏攺兵制請令計戶出丁按戶出錢但守鄕閭不相徵調又山西巡撫恆春奏請裁兵節餉富者出財貧者出力各摺當此各省用兵餉需支絀徵調頻仍亟宜變通章程妥籌辦理相應請旨飭下各督撫詳議具奏奉旨依議欽此欽遵移咨到閩臣伏查兵農之分由來已久我朝民惟完賦兵以衛民卽有差派亦皆給值閩地負山面海外控臺灣澎湖兵制甲於他省而地多斥鹵俗悍民貧械之風幾成錮習臺灣又閩粵雜處气類尢分必藉客兵以資鎭壓他若巡洋守卡水陸交嚴往返動逾千里今以廣悍之眾授以戈矛旣恐其驕橫又復限以方隅不聽遠調則撥戍防更屬無從措置是有籍丁之名而無實兵之用兼之丁糧歸並以來任田始有錢糧力作從無徭役玆復以抽丁之古法歆以免役之空言不獨民易阻疑抑恐糧多抗欠兵額旣攺營制自裁而所抽之丁若隸州縣則牧令盡掌兵權仍設營官則將並兼理民事尢於大局相妨至於富出財而貧出力必寇患逼處民有戒心行之一時未嘗無效然人情懈於已安民力難以持久安可編爲定額遂欲議以裁兵不如仍遵舊制以免紛更愚昧之見是否有當伏乞皇上聖鑑訓示論兵制吳鋌惲子居曰古者士可以爲農農可以爲兵後世驅士於農而士壞驅農於兵而農壞泛令之則詭入詭出於二役而無用嚴束之則積怨蓄怒於一役而不安是亦治天下者所宜深戒也三代以下以養兵持其常以民兵輔其變考兵制漢有南北軍後變爲八校唐有府兵後變爲騎宋有府衛兵後變爲保殺義勇明有都督五府兵後變爲箭手礦夫三代以後承平無事兵制不能不壞必思所以調劑之調劑之不得其道必出於召募召募不已則眾皆烏合不自愛惜軍無土著莫由約束聚之則難散驕之則生亂此其所以獘也故利用養兵不利用民兵歷觀兵制是以府兵爲善太宗時分天下爲十道置府六百三十四皆有名號而在關中者二百六十有一皆以隸諸衛外又有節度使以重其權內外相爲輕重形格勢禁何至有上淩之患哉然亦有不可行者唐時養兵之數每府三等千二百人爲上千人爲中八百人爲下合諸府計之凡二百餘萬之眾欲以常職之外山澤關市之利悉以養兵其勢必不給且承平旣久養不戰之卒恐滋驕惰又必有以嚴束之然後可以持久府兵之壞番役更代多不以時軍士往往亡匿蓋眾多則簡練難周卒惰則耗散難稽其勢也如仿府兵之制而其數十之三各以其府爲營以時練之使不得亡匿無事則備徵防之用如有警急勇者力戰弱者給漕挽又貢賦所入酌其數而給之以養其身以贍其家使軍儲饒裕不至缺乏兵無常帥帥無常師又有以防內外偏重之勢𨿽不如府兵之眾然較之宋明養兵則過之斯役天下於臂指而不勞措天下於磐石而永固矣論抽查兵伍嗟乎今日之兵伍其一額不缺者能有幾處哉守汛地者守城門者或有進餉可圖尙不至於缺數其餘則大約無不缺武員之缺淸苦者多不及文員各缺之肥美且文缺卽不甚肥美手之長者心之巧者尙可以臺上臺下門內門外四面張羅獨有武員則政簡事淸𨿽有英雄亦無用武之地其苦之甚者竟不及老學究之苜蓿盤以故於無可設法之中設法不能開其源止好節其流節之云者非爲朝廷節也節朝廷之流以入之腰橐耳朝廷定制兵各有額不可使之有所缺也然果不缺則腰橐何自而滿惟有懸虛額冒名糧之一法故今日之兵伍無論爲陸軍爲水軍倘其按籍而稽未有能照額無短者平日無事五人之伍不知可有一二人推而計之一營之中不過一二百人而已其餘則皆籍中有人伍內無人籍中之所以不得不有人者爲領餉計也伍內之所以不得有人者爲吞餉計也兵法侵吞軍餉罪在不赦可以立時軍法從事而乃居然懸缺虛報以侵蝕兵餉至於視爲常事習爲固然而毫不爲怪不亦異乎或遇操演之時若尋常小操不足介意倘有大操或大帥示期閱伍則現雇市中無籍兒以充其數彼爲大帥者其注意亦祗在各營官各哨弁分別其中多中少爲惰爲勤而於兵額足與不足實無暇顧及於此則獘以積而愈深事以習而成慣矣昨聞閩浙總督卞頌臣制軍令營務處突赴長門炮臺抽查兵伍一事而不禁爲之一快也卞頌帥深知國家此時厲精圖治特立海軍整頓軍務以備不虞而福建之地爲敵人所必爭前者法人之變前車可鑑倘軍伍以習慣之故而一任其額懸無一旦苟有事變何以爲恃然苟明以誨之嚴以查之則營營可以現雇充數哨哨可以設法彌縫是𨿽查猶不查也長門臺爲閩中門戶最爲扼要隘口前此法人由此而進繼而法船由馬港駛出亦於此地受擊傷其地極爲險要守臺之兵尢宜精銳於是卽於此地查起密飭總理營務處猝然到彼按籍點名此一舉也直如靑天霹靂破空而來目不及瞬耳不及掩手足皆不及措想查實之後回制軍按律嚴辦以治其虛報名糧侵吞兵餉之罪爲懲一儆百之計各營官聞之當有瞿然以驚栗然以懼不敢再視爲常事矣夫國家養兵以餉原欲其平時操演臨時可以制勝若平時則有籍無兵所以養兵者大半以供官之揮霍一至有事則伍內皆系市上游手無賴之人如此而有不大事者吾不信也今中國於陸營而外大增海軍南北兩洋以及閩粵各洋增設之兵輪共計不下百餘艘每船兵額幾何各有定制而按其實則何嘗悉符要亦不過指東話西而已試觀各統兵大員或有偶過上海者無不金迷紙醉酒地花天撒漫揮霍眞有用之如泥沙之勢竊嘗怪之以爲若輩武職廉俸無多何以腰橐丰盈手頭寬裕至於此極而不知其所取於虛額者正不少也當此講求海軍整飭戎行之際如聽其照前虛報有籍無人則又何必多此一舉故卞頌帥首有稽查軍伍之舉吾知各省大帥當亦有如夢初醒者從此悉心整頓務使兵不虛缺餉不虛糜庶幾營伍之籍盈而國家可得其用獨是此時如必悉數嚴查則所缺之數大約在十之六七則又安得如許空閒之人以補其數吾因思得一策願以獻之當軸可行與否不敢臆決也目下游勇遣兵不知凡幾甚有入名處哥老會者大半皆前此軍營中所遣撤其入於行伍中事本所素習枕戈臥甲固所樂爲不過以事定功成遣令歸農而若輩在營中習於粗暴卽使歸家無田可耕無業可執悍戾之性粗鹵之气又不可與人共處於是乎以類相召而聯爲會結爲黨其實則亦是英雄末路無可如何梃而走險耳若查出各營中有缺額之兵卽招此等遊勇遣兵以實之一則可使兵有實用二則可使世無棄人三則可以使匪黨從此潛解苟結之以恩示之以威要之以信待之以法若輩安有不可用者哉因論卞頌帥查伍之事而縱論及此敢以質之知兵者中國兵制屢攺說黃式三自堯舜禹湯而下中國制度競遵周制凡禮樂農商政治莫不以周制爲最善惟用兵之法歷代屢更周家徹田爲糧田賦出車之法蕩然無存於是西人之以養民爲兵者人皆謂合於周之田賦出車今日之中國宜仿行周制采西人兵法而訓練之以成勁旅斯言也原爲中國彊兵計也不知周之田賦出車何以秦漢時遽革耶且晉唐宋元明各別其制初無議復周制者歷朝聖君賢相豈其見不及此耶抑因陋就簡安於小就耶嘗綜其事而考核之矣凡國家開創之初不能遽攺前朝之制度殷因夏周因殷可以損益而不可以全攺自秦漢一反周制而後之議全攺者民必囂然不靖是同舟之中起無數敵國不如因其俗而變通順民意以轉之斯爲聖王安民之道期於互相安靖不爲束縛馳驟彊民以就我此中國治民之大要也今以中國兵不制勝輒欲求攺與周制同則田賦出車果屬今民所習慣乎卽不習慣猶能知其大乎能自備車甲鎧仗槍炮藥彈乎皆必不可能之數也必不可能而侈然曰我將攺爲田賦出車也民心其能順從無忤乎縱盡良民且無一不尊君親上之民茫然昧然與盲聾等恐教以語言應答也安可得乎𨿽然我朝兵制亦屢攺矣自遼瀋龍興之始騎射之雄威震宇內及定鼎燕京設立神機營而兵制攺矣迨撫有中夏制度大備采勝朝之制以綏服萬姓於是羽林護衛京畿而外省則有綠營水營分滿洲兵駐防各省而兵制又變矣赭寇騷擾神機營及駐防各兵未嘗出爲立功惟胡文忠召募鄕兵開手打仗曾文正繼之添練水師湘軍之名威震一時李傅相自滬起兵克復蘇省並轉戰剿撫撚匪而淮軍之名與湘軍驂靳則兵制又一攺矣今著中東一役湘淮各軍又議大爲裁汰七畱三而京中訓練神機營則以槍炮爲主各省招西員教習別募成軍變更規矩則兵制又一攺矣攺更屢次皆不議復田賦出車者何也良以時勢使然卽大智大勇之人亦不能攺民心而從我也今日西人之制未全同夫周制烏得以周制言耶英法徳各國所有之兵其由民出者有之其由召募者有之故𨿽農工商賈人盡爲兵一朝緩急不得不用召募以驅策行間是西兵之未嘗專恃民兵也民兵之出也有室家之累有內顧之憂紛心於鄕黨父母畱戀桑梓恐今日而用民兵轉易僨事華民素性巧黠一遇危險相率奔逃在在皆是惟召募之兵一身無累從軍而出一意長徵且其出身自困苦流離中來諺所云好人不當兵也旣因而出就行伍則食餉如享富貴在營視若家鄕倚統帥如父母視殺敵爲功名其心本易鼓勵也惟將帥不善撫馭行陣不得其道遂譁然敗退非盡兵之罪也西人知兵者嘗謂中國之兵甚是忠義奮發惟將帥蝕餉虛額平日養尊處優臨事不知出謀發慮運籌帷幄勝千里是以敗耳此眞深知中國之兵者矣然則今日之募召原屬不可廢亦不必廢者矣惟兵中習陣之法一當以槍炮爲先槍炮爲擊遠之利器不必接刃敵已輿屍較騎射勝十倍使各省重視槍炮各營劃一或每省用一式之槍炮或各省用一式之槍炮行列從同隊伍不異如是訓練實事求是三年中有勇知方槍林彈雨又何有不勇往直前如臂使指耶願爲將帥者洞燭夫兵營之制而公忠體國以謀之他如厚其餉需講以忠信黜浮崇實以固結兵心則又統領者之急務當先事以圖者也師律篇一湯成烈大淸以兵力得天下太祖髙皇帝初起赫圖阿喇之地平輝發渥集烏喇葉赫哈達等九姓部落肇基皇圖太宗文皇帝繼之統一蒙古臣服朝鮮勢已囊括瀋﹝遼﹞﹝潦﹞包舉海內世祖章皇帝掃除明寇遂爲華夏主成一統無外之治聖祖仁皇帝削平三藩東辟臺灣北伐俄羅斯西徵準噶爾西南克定廓爾哈兵威所震無遠弗當時武功可謂盛矣兵力可謂厚矣而中外額設兵數不得而聞焉謹案皇淸通考曰幹隆四十七年定天下兵額八旗滿洲兵五萬九千五百三十八名八旗蒙古兵一萬六千八百四十三名八旗漢軍兵二萬四千五十二名京城巡捕營一萬名直隸省兵三萬九千四百二名山東省兵一萬七千五百四名山西省兵二萬五千七百五十二名河南省兵一萬一千八百七十四名江南省兵四萬八千七百四十七名江西省兵一萬三千九百二十九名福建省兵六萬二千一百十九名浙江省兵四萬三十九名湖北省兵一萬七千七百九十四名湖南省兵二萬三千六百四名四川省兵三萬二千一百十二名陜甘省兵八萬四千四百九十六名廣東省兵六萬八千九十四名廣西省兵二萬三千五百八十八名雲南省兵四萬一千三百五十三名貴州省兵三萬七千七百六十九名凡六十九萬八千五百九十九名而盛京吉林黑龍江伊犁北路駐兵一萬三百名內攜眷五千八百人南路駐兵滿漢五千九百七十餘人靑海察哈爾西藏駐防綠營兵六百餘人兵數不載蓋中外通計不及八十萬其時裁名糧設武廉歲增餉三百萬遂貽後日匱乏之患嘉慶以後屢奉裁今官兵俸餉歲支銀一千七百三十六萬七千八百三十三兩武職養廉銀一百二十五萬七千六十兩營中公費銀三十一萬四千八百七十八兩紅白賞銀三十萬八千八十七兩差兵盤費銀五萬八千九百七十兩凡縻銀一千九百三十萬六千六百二十八兩而兵糈不與焉人日廩一升日縻六千九百九十六石大約二百五十一萬八千七百五十石而贏大約一歲軍餉當前明一歲財賦此近百年來催科所以日急而國用所以常苦於不足也唐獨孤及有言傾天下之貨竭天下之谷以養無窮之軍率土之患日甚一日以古方今何以異乎嘗謂自古養兵之費未有濫於今日而兵之無用亦未有甚於今日何哉蓋設官多而大小有層壓之勢其大員遷除調補一切供應鋪墊不取己之心紅薪俸而取之於其屬屬又分扣兵之月餉以奉之升調或頻攤扣愈多由是末弁得以藉口而軍籍多空名各兵之餉旣扣不足以事畜則藉托末業以資生而都試不得操練技藝日疏意气日惰勇力日消安可謂之兵耶苟使日勤訓練軍籍無缺而餉糈不給足又必紛然而譁矣何必徵調之日而後見兵之無用哉師律篇二湯成烈國朝兵額與唐相埒不及明四分之一歲縻銀幾二千萬兩年支一千九百三十萬六千六百餘兩又八旗冬賞一月口糧約四十萬兩米二百五十一萬八千七百餘﹝石﹞﹝名﹞名幾當明一歲之賦明賦地丁本折鹽關茶雜共二千九百萬其費亦鉅矣哉夫天地之所生人力之所出祗此常數用之無藝者取之必竭斯民安得不窮國用安得不匱乎自道光西陲用兵後農部歲會不足酌增常例籌備經費捐資所入千萬餉終無以裕者用之疾而生之者寡也竊謂我國家之待武臣也不爲不優養兵也不爲不厚凡武臣於心紅俸薪外有養廉有公費兵於常糈外有紅白賞有羞兵盤費歲終有預借八旗有恩賞上之體實前古所無則下之報禮宜何如盡心竭力勤訓練習技勇以圖效命疆場哉乃提鎭大臣養尊處優深居簡出終歲未嘗扳閱講求行陣之法矧能行春蒐秋獼三時治兵之制乎至軍政之歲始發示諭其下弓馬火器陣圖技勇上緊習練以待考閱上無實心下以虛應黜陟數人短章一奏卽爲了事過此以往安富尊榮優遊卒歲而已當其考閱之時空名不補雇替居半佯爲不知良由平日得受屬弁規禮任其包漏轉爲掩飾而副參遊都府守總職位遞降祿秩遞奉上陋規一不可缺廉俸不足取利空糧籍在人亡不以訓練爲事一旦邊鄙寇起羽檄徵發名數不足軍械鍋帳事事捐缺必補而後行又有武弁借支廉俸軍士安家行裝等費種種取足兵未出門費已不貲所過州縣官索贐贈兵索口糧各縣挪墊供應事後報銷十給二三是兵未見寇而國家之費已逾巨萬官之賠累縣各數千部撥無先發內帑開例不足乃勸捐輸至今日民力亦已竭矣國用無所出矣而武臣果有能披瀝肝膽身先致死者乎果有能激勵士卒所當無前者乎其畏葸猶是也泄沓如故也夫竭天下之財賦以養兵而統兵者畏死幸生遇賊卽遁兵亦隨之且虛張賊勢以相恐動潰卒所過民皆逃亡官無與守束手待斃其先自爲計者禮請紳富團集鄕勇講求守禦無餉無權久且自潰封疆大臣知兵無用矯枉過正招來無籍子弟以充鄕勇厚其糈廩爲目前汲汲之計忘目後滔天之患蓋時事至此有不忍終言者矣其獘起於朘民贍兵承明季之苛政出有宋之下策二百年來軍餉用銀至四萬億有二萬萬兩米至五萬萬有四百萬石自古兵之耗國未有如此之甚者乃自川楚用兵以來初以兵不足用而募鄕勇繼且以不可用而募鄕勇夫兵不足用猶可言也不可用則平日之縻餉何爲者顧可不反其本乎近日各路用兵言責成鄕勇以收功兵竟自安於無用惟擾害地方是其擅長殺敵致果未嘗用命甚無謂也師律篇三湯成烈然則將廢兵而任勇乎曰於傳有言天生五材誰能去兵虞夏商周徵伐命夫六卿春秋列國卿大夫帥師侵伐未嘗有武臣也秦始變法將相分命漢髙除秦誅楚惟將士之力其制太守郡丞令長丞尉皆主郡縣之兵未嘗專設武職也將軍之屬有徵討則置事畢則罷未嘗專命武臣也後漢蠻夷盜賊竊發命刺史太守討之漢世惟匈奴西烏桓鮮卑勢力彊大方簡將帥以統諸軍不盡取諸材官羽林之列也由是觀之以文臣掌兵事而世治而功易就後世武員冗繁幾與文職相埒而品秩之尊復過之一兵犯法府縣不得輒治必請於營員而後得系之獄不然一營必譁夫兵亦民也朝廷設府縣以治民豈有一充卒伍而遂出民之外乎凡提鎭大營兵眾而悍往往擾害閭閻細民飲泣不敢告官是不衛民而害民自恃提鎭之尊而蔑視法度斯豈可以爲訓乎斯豈治世之法乎故欲更之必盡汰武職而後可宋知婺州楊應有言諸路屯戍當歸守臣兵民之任一然後號令不二今府縣駐防武職之位秩多尊於文吏安得顚倒而駕馭之乎平日分庭抗顏有不平之意气守令安得號令其下乎州縣有盜劫例須會營踏勘有解犯例弁兵護送而遷延而短缺習爲故常轉多誤事不如專責守土者之爲愈矣然而曰例在不可廢也一遇失事其弁在家安坐必裝傷痕欺罔其上以挫折縣官而其上挾品秩之尊回護營弁歸咎地方幾見營弁有捕獲凶盜各犯者乎承平之世虛縻廩祿無所事安望其折衝禦侮乎故欲除養兵之獘必盡汰武職而後可夫使武職盡去使府縣閱實隸籍之兵汰其老弱甄其技藝合於式者畱大府五百人中府三百人大縣百五十人中縣一百二十人小縣八十人去其營之名而名曰府兵曰縣兵於府則同知通判經歷司獄分任蒐練之事而知府將之縣則縣丞主簿巡檢典史分掌教習之事而知縣將之同通丞簿間曹無事按日分操械弓刀務期精熟而府縣每月一閱視分別優劣而賞罰必行訓之以尊君親上忠愛之義戒以淫暴酗賭很之條月一申令規模初定然後教以行陣之法攻戰之勢責以守望緝捕之職勉以同仇敵愾之心親之如子弟威之以斧鉞推之以心腹任之以股肱人𨿽不多太平之福固已足用餉廩易給至於多事之日卽令其人招來親戚子弟各自爲伍而召衿耆以告之使之分率訓練夫使百人平日習熟戰陣及火器技勇之類其鄰里親屬人不下十餘人臨時聚而教之千人不可立致乎於是分之四要隘之地聯以鄰封各縣得千人則大府可萬人矣萬人一心以戰何爲而不可皇朝經世文四編卷三十四兵政兵法論用兵謀國當先審幾料敵戴楫嗚呼今日之事夫豈戰之罪哉徒以漫然不知兵之人以猝然不能戰之卒而猝然與方張之敵遇其能操勝券乎從來用兵之法不一有正兵有兵皆必以名將統之而後克以成事不得名將亦必以戰將當之今將帥無人而兵非夙習無異於驅市人而戰兵士所用之器亦皆鈍敝窳損多不足以臨陣取勝以倉卒招募之眾而統之以退縮不前之將重之以所用非利器欲以制敵死命難矣人第見我之屢敗敵之屢勝而不追求其致敗之故翻然一攺其所爲終無以爲取勝之地取勝非難其道有三曰擇將曰練兵曰簡器而終之以善料敵情今倭人用兵率行詭道動以虛聲恫喝或聲東以擊西或避實以擊虛間諜偵探攺裝易服徧布於各處輦轂之下潛蹤匿迹我國一有舉動聲息皆知甚至我國之富戶殷商微員末秩多甘心向外與敵相通率以情形虛實告彼自始事以迄今日倭人始則以和好要我繼則以卑詞媚我使我信其所言墮彼術中毫不爲備彼則潛行濟師節節前進著著爭先而我宴然若無事也逮我運兵調艦猝被其所要擊乃一發而不可收拾矣故論事者因倭人之猖獗至是而追咎於僨事之由知其所失有三一失於因循不能自占先著再失於粉飾諱敗而爲勝三失於將帥無人兵士解體而事遂不可爲矣今倭犯北方警信疊聞捷書不至堅城名君邑相繼失守疊壘連營望風而遁致倭人長驅直入幾無險阻之可守是豈敵之能兵哉卽如今日者倭人云欲南竄播流言致令沿海居民皆惴惴焉各思轉徙羽檄交馳紛紛然嚴爲設備其實倭方專心注意於北方未遑他顧奚暇別圖彼蓋特恐我南洋兵輪聚而至北乘間伺隙攻其不備或則僭師輕襲乘虛徑搗其國中行圍魏救趙之法亦彼之所懼也故爲此先聲恫喝欲使南洋畱以自防不敢出雷池一步耳彼舟艦旣少兵卒又寡合之則尙可支持分之則力弱勢孤立見傾危必於北方大受懲創計無復之乃始肯捨北而圖南耳此時則猶未也夫用兵之道貴在能料敵情故知彼知己百戰百勝事未至而我先爲之備事已至而我猝爲之應身𨿽在局中而常在處於局外燭照於先幾而洞明於當局倭人之謀我中國籌之已豫而發之已遲備之已周而出之已晚蹈瑕伺釁者已非一日二十餘年來其所延請之外人皆爲之耳目爲之謀主其所設駐札中國之領事前來中國之遊士以及旅於中國之行商坐賈皆偵探也皆間諜也其於東三省早已測量淺深圖繪險要借遊歷之名徧履各境積慮處心匪伊朝夕而我率以誠心待之其侵臺灣戮生番卽滅琉球之漸也其滅琉球縣繩卽踞鮮擾中國之所自也而我率以大度包容之其媚西人輕中國由來已漸相形之下設身以處地者殊爲憤懣其攻獲﹝旅﹞﹝履﹞順之時見英國統兵大員前來恪恭迓接獻媚弗遑謂之曰我國今日之得以至此蓋由則效西法而致非大國訓教之力不能及是所言抑何哉抑知小國之勝大國非福也殃也徐偃王之前軍可監也普之勝法足以雄視歐洲出與諸大國抗衡髙執牛耳諸國皆莫敢誰何者以普於此時本已與法勢鈞力敵甲兵相若也土壤相若也人民財貨亦相若也兼以南北二十五邦合而爲一固已志憤風雲气吞山海矣國勢之雄如日方中似未可與今日之倭相提並論也倭國小民貧版輿狹隘物產鮮少人民寡弱僅比中國二三者設使中國人民發奮爲雄普天率土誓切同仇敵王之愾一旦忿然並起舉袂成云揮汗成雨以一抵百尙自有餘安見操鋤制梃不虞於彈雨槍林所謂牛𨿽瘠僨於豚上莫畏不死今者不過一時幸勝已耳蕞爾島國竟爾跋扈飛揚至此不獨出於吾人意計之外卽彼之初願亦所不及料嗚呼天實爲之謂之何哉我國家以民命爲重不忍其性命殞於鋒鏑血肉捐於郊原不憚持簡重臣屈己議和愛民卹士薄海同欽仰見聖主如天之惠若彼猶橫加需索是謂逆天夫天功不可幸貪也天寵不可屢邀也天意不可妄測也倭今者心驕志滿自以爲無與之敵自此可成雄圖儕於上邦孰知天下之事豈能預料黃雀志在螳螂不意有操弓挾彈之隨其後也鷸之與蚌相持河畔而不虞漁人之坐伺其側也今者泰西諸國環而相伺各擁重兵駐於海上艨艟絡繹旌旆飛揚往來遊弋其間或曰觀戰或曰衛商者其名也彼豈皆眞心爲我中國哉亦豈喜倭人之坐成彊大哉實將冀收漁人之獲蓋有益均沾泰西之通例則然也彼調艦運兵豈無所費將來借端取償有所要約勢所必至而俄人於此尢耽耽焉泰西公法主於不滅人之國朝鮮將來當爲自主之邦歸諸國之所保護遼瀋近與俄鄰土壤毗連倭於今日𨿽邀幸勝事尙未足泰西諸國旣出爲調人恐必不使倭人踞爲已有倭之厚俄之薄也俄人於此尢非心之所甘然則倭於今日亦懵然在夢中耳泰西諸國必靜待倭事之作何究竟而後始發其端惟是我國家當此彊孔時局多艱苟不自彊將爲眾矢之端故不可不早思變計也嗚呼灑長沙之淚不盡欷噓呈同甫之書曷勝慷慨惟願用兵謀國捷於審幾愼於料敵庶有以善其後也夫操縱離合論乙未之秋有尺素書自秦淮來今南皮制軍分向英徳兩國制造廠訂購大鐵艦二艘各用英權八千墩頭等巡海鋼帶艦二艘各容五千墩二等四艘各三千墩需其工竣駛回華海南洋海軍之中衡於是乎在又言制軍將遴選水師學堂肄業生百五十名特屬容純甫觀察閎挈往徳國精習海戰儲異時幹城腹心之寄斯二者誠得備豫不虞之要矣然而中國之孱弱在於縱而不操中國之缺陷在於離而不合儲才購械似猶落第二乘義不揣固陋願爲樞桓元老巖疆大帥剴切道之曷言乎其縱而不操也中國三面距海海軍斷宜精練當夫創議之始參仿西國制度京師特設衙門以親王貴臣操全權實已得其要領顧核其名目乃以北洋南洋爲二支或曰閩粵不逮於南洋故有三支或又曰閩粵兩洋各自爲軍宜號四支分支愈多僨事愈甚識者已竊竊然憂之而制艦制選將練兵調防籌餉諸要政悉縱其權於疆吏疆吏遂若各私其軍聊固吾圉彼秦越人之視瘠漠然不加喜戚於其心而不知狡焉思啟封疆者已釃酒椎牛相慶賀也日難之甫作也戰守之海權誠操諸海軍衙﹝門﹞王大臣謂宜急檄南艦閩艦曁適在北洋會操之粵艦與北艦團成一大軍或亦效日本兩軍疊爲前後也者譬如捕鹿犄之角之期共僕之日艦𨿽疾於飛隼當必有全軍盡墨之一候夫至日軍盡墨區區島國海權全失無論不能進窺華境且亦何以飛渡朝鮮是桐圭幾危而復安金甌有完而無缺也乃海軍衙門訖未嘗操其權也南洋之言曰吳淞爲江海要衝兵艦斷難抽調閩洋之言曰馬江之瘡痍未復臺防復戒嚴於是大同鴨綠諸江滸殺聲四起警報紛來江浙以南翛然事外甚至北艦熸於劉公島廣丙艦管帶某以粵洋艦隊無豫北洋爲藉口殷殷向日將乞憐萬國譁傳引爲笑柄夫某管帶固可笑矣而縱權之流獘竟至於此嗚呼此誰之咎歟鴨綠江之戰日艦出於不意故與華艦遇者僅一軍耳然諸艦一气萬眾一心進退周旋悉中軍之號令中國則南艦逍遙於河上北艦支絀於海濱旣遇日艦廣東甲乙丙三艦與北艦不相習北艦與北艦亦幾各自爲戰提督之旗鼓又闃然而寂然此其所以分勝敗也非戰之罪也且日本運兵船曾屢過吳淞口外矣海軍衙門誠操戰艦之權亦尙可檄飭南洋截而取之以收桑楡之效又豈料堂堂中國縱海權於督撫之不已更移而縱諸敵人遂令海天空橫行無忌哉泰西觀戰諸艦將素皆奉其海部之威令赴湯蹈火所不敢辭及見南艦優遊置北難於不顧未免動色相告詫謂異事然日本則思之爛熟矣水艦有南北閩廣之殊陸軍有湘淮旗綠之別明知兩軍相見彼此必不相救應爭城掠地易於拉朽摧枯是以心气愈肆膽气愈豪皆謂水陸奔馳我以全力相貫注如入無人之境耳今戰氛漸息積獘畢呈西人將勒成書用垂炯戒中國不乏明智之士未應安於不知張公達人尢宜洞諳其理今乃儲材備械依然畫界分疆此愚之所大不解者也中國髙視闊步恆願人奉以大國之名夫論其地誠孔大矣察其事反願自儕於小國卽以南洋言之新購戰艦八艘合三萬八千墩新選學生合一百五十人識時務之俊傑微張公其誰與歸哉然而局外人仍深惋惜者則以南洋成軍後權卽操之南洋與北洋及福廣艦隊仍聲气不相連指臂不相使也是則北洋如西班牙南洋如丹麥閩洋如和蘭粵洋如比利時也之四國者各有艦隊也一國有事三國了不相關也夫使西丹和比諸艦聯爲一軍尙未足與英法俄徳諸邦絜長比短矧復分而爲四其爲孱弱可勝道哉曷言乎其離而不合也試以我美言之美國聯邦四十有五邦君皆有自治之權非如中國督撫之受爵王朝者也然而諸邦之東枕大西洋南沿墨西哥灣西濱太平洋者初未聞其制一小艦練一水師則以海軍之權合於民主寄於海部屬於水師提督而全不隸於邦君以杜其離心之漸也及考其內地各邦近者距海數百里違者或更數千里乃與沿海諸邦無一不有海軍則以海軍之費合於民主寄於議院屬於戶部尙書而全行徵於邦君以成合眾之局也至於平日泊船汛地亦無此疆彼界株守一隅之獘中國誠欲重整海軍似宜卽以美國爲法美國幅員遼郭視中國十八省實增一倍若今中國蒙古西藏東三省而並衡之則美境差不逮也徵發期會之權悉以合諸皇上而寄其任於海軍衙門王大臣專其責於海軍提督各省本有之水師自提督以次悉遵部勒毋許以專閫自居海疆有事之秋海軍提督三四員恭秉廟謨互相策應力以合而愈厚謀亦合而愈精卽如此次救朝拒日之役南軍截其後北軍攔其前閩粵諸軍撓其傍此以離爲合之法也或並力以遏凶鋒或分隊以攻巖邑俟其來犯悉銳破之洎其敗北分道追之此以合爲離之法也至於海軍經費則核各省之材力而合籌之荒徼如滇黔名都如晉豫巖疆如川陜無藉海軍之作用而莫不有海軍之名分此又以合馭離以離助合之法也總之海軍之權無論分爲若干悉應掌諸朝廷統諸皇帝戰事忽起爲勝爲敗翳皇帝之責爲功爲罪翳提督之責行省大小官吏供其煤水偫乃糗糧已畢乃事歐美各大國及仿照西法之日本例皆如此今中國之海軍離而未能合謂省分各殊已足異矣乃一省之中各縣又各不相合驟聆之而駭然徐味之而不覺喟然也日本釁起東三省失守城池各官部議照海賊登岸不能堵禦之舊例予以革職處分又予兼轄官以降給畱任處分夫日軍豈海賊比哉彊責地方官以不能城守之咎是猶漢世之遇天變而策免三公也地方官固莫伸而不肖劣員遂有圖規避而思牽制者積縣成省積省成國糜爛大局皆所不計是反不如封建之世尙有合縱連橫之成約矣愚以爲中國離而不合之病先已中於膏肓遂致百體四肢不相連屬欲求元首之無叢脞萬不可得今苟幡然變計盡革督撫典兵故事陸軍總帥亦駐京師略如英君主之堂兄久握陸路兵權如此君臣佐使合成良藥以療沈則京與外之勢合矣然君之與民尢不可離同心同徳之朝不徒主憂臣辱已也憂民之憂者民亦憂其憂豈有京師方岌岌可危井裏仍洋洋自得者泰西各國遇有意外之需稱貸於民咄嗟立辦豈有部庫已一空如洗富室仍一毛不者譬諸大奐焉輪焉而楹桷已爛其故釘瓴甓僅塗乎敗堊狂風猝起棟折榱崩之禍將在目前而燕雀處堂仍復冥然罔覺也此愚之所尢不解者也泰西合民之法莫如議院中國尙難仿照辦理姑不具論惟念禦史一官有言責者也祗以例許風聞言事未免有不諳事理妄行攻訐者更有故亂黑白藉報睚者甚至有婪索賄賂以圖挾制者欺君之罪已屬匪輕誤國之憂伊於胡底愚謂今宜遵向分各道之制而攺用其本道之人其人旣以名下士而戴柱後冠卽以京畿道而言上自宮闈下逮井裏事有不便於民者悉奏罷之貴自兼尹賤逮裏胥政有爲害於民者悉劾逐之淸華如學校辛苦如隴畝湫隘囂塵如闤闠省試旣廩如廠肆法有益於民損於民悉分別推廣而裁革之士气大伸民情遂固至於他省之事自有其本省之人各自條陳毋許越俎其餘杜獘之道不一其端參酌臺綱是在總憲從此國與省合君與民合中國之缺陷可冀彌縫矣以上兩條語頗傷於切直然中國致敗之禍實肇於孱弱孱弱之故則操縱之未得其宜也中國就衰之勢實基缺陷缺陷之故則離合之未明其理也嗚呼往者不可諫來者猶可追徹彼桑土綢繆牖戶鴟鴞之詩言之矣矧其在旣陰旣雨之後哉若夫南皮制軍則中國偉人也吾愛之重之因購械儲才購械𨿽可緩圖儲才實爲先務而以操縱離合之說進爲中國全局計正自不得不爾若謂譏切時政則吾豈敢出制勝策日人無端開釁於中國欲奪中國數百年以來之藩屬爲中國人之所共憤並爲萬國所不容此其罪固不待言矣而其所以敢於如此一若毫無顧忌也者則以狃於琉球之役故也琉球之爲中國藩屬則亦無異於朝鮮而日人乃公然夷以爲縣此其禍固由琉人之自取然而日人之用詐力以滅人國則自此始琉球國王尙泰因地方去日本最近見維新之初日王革除鎭將政治一新聲威頗著因而獻媚日本特爲貢獻而日人遂由此生心適有琉球沿海遭風之難民爲臺灣生番所殺生番不服王化向稱難治而日人藉口於爲琉人鳴復借端於邊帥失言竟以兵輪直攻臺嶠維時中國發撚初平諸軍勞苦不息海軍尙未練習乃隱忍姑容不與深較與之訂約償以撫卹琉人之銀日人遂大言不慚以爲中國其懼我矣撫卹銀兩本以給琉人之死於生番者而日人又盡吞蝕之而以鐵皮船一艘贈琉球並甘言以誘之令日弁爲之訓練士卒又要琉王親赴日京鳴謝而預築客館畱琉王卽夷琉球爲繩縣幽其王於東京月給俸銀三百元然琉王在日眷口旣多其臣下隨扈而來者亦不少琉球旣不國則官皆降而爲民其小者尙可以攺圖爲農爲商大臣等實無可攺業則惟有仰給於琉王琉王亦義不容辭不得不分俸以養之而每月三百元能養幾人以故琉王在日惟日逐鬻售器物以餬口琉人聞之憤憤不平者蓋已積之久矣而日人乃亦欲以其取琉球者而圖朝鮮又豈料朝鮮非琉球比中國所必爭且爲萬國所不容日人之獨占者也此時中朝已明降諭旨計與日本以兵戎相見日人每多詭計而中國則一出於正道兵法云兵不厭詐此日人之所以欲圖僥幸以一勝也余前爲先發制人之說原以中國兵多將廣不難分兵以搗之顧日本海口亦正不少不能處處分兵以擊之也昨有友人爲余述琉球近日情形聞中國計與日構兵琉人時時向山頂巓遙望海中惟冀有中國兵船駛入日本蓋其徧國義憤之气蓄之已久苦不得一發而深願王師之至所謂東面而徵西夷怨南面而徵北狄怨曰奚爲後我其情形正與今日之琉人相似其望中國兵船之徵日本若大旱之望云霓焉夫日人以詐力取琉球而又不能善其後固無怪琉人怨毒之叢且日人渺視琉球其所畱以防衛之兵殊亦不多我中國本未嘗棄琉球而不顧前此因國中多故無暇兼及後則又以日人無隙可乘遂亦不暇輕舉妄動而中國人之意中無一不有一琉球被日本所滅之恨在此時日人又役志於朝鮮則正我兩仇並復之時故爲中國計當以重兵遙集臺灣嚴爲防守而潛與粵中聯絡出其不意以偏帥直抵琉球復其王位反其國政畱兵駐守日兵還救則要之於途若以兵攻圍琉球則其地去臺灣止隔一水調援救濟均尙易便而又得閩粵兩軍相爲犄角日人其何能爲旣得琉球爲駐兵之所卽不難由首山那霸節節進取步步爲營進有可取退有所歸此不特足以出制勝而亦殊見老成持重竊以爲目前中國用兵之策無逾此者此時日人注意在朝鮮且屢爲中國之兵所敗必將添兵增餉以全力與中國相持未必卽慮及於此及此時而行之正如迅雷不及掩耳日人且將疑亞夫將軍從天而降若再遲延則恐日人先有以防之而吾謀不可用矣或者曰子言固善然臺灣與琉球究有一水之隔設日船於中途阻截則我孤軍深入不將大受虧苦乎則應之曰所以謂臺灣須厚集兵力正爲此也日兵中途隔截我可以兩面夾攻若轟毀其阻截之船彼又安能肆志也乎且不敢深入者膽怯故也若膽怯則勿與構兵今日日人之入韓京前此法船之入中國何嘗非孤軍深入若令畏首畏尾言之則亦一步不能行而已見可而進知難而退進退之間固有灼然之的也已十可勝說天下之事介於兩可而勝負之數未分則老成持重者往往持息事安人之說以托於君子之不爭若我已立於不敗之地而猶躊躇觀望不能一必至坐失事機而後將不可以復振如今中日戰事勢不可中止而英俄二國有出爲調和之說斯可異矣夫俄虎狼之國也其覬覦髙麗已非一日今若令俄干預其間是假以權也英𨿽無私意然未知調和之儀何辭若欲令日人俯首聽從則彼狂悖性成未必遽肯服罪若欲求中國讓人一則皇帝英武必不允遽赦其辜和議不成再行議戰而已遷延時日虛糜軍餉矣故今日萬全之策莫妙於持必戰不和之議使他國不能致辭以愚所見中國之與日本有必勝之道十焉日本壤地褊小今歲水旱疊災饑饉之象已見又其從徵軍士多患疫痢不能持戈狂噬之爲不容於覆載天授以時必不可失此天時勝也以中國之大進而可戰退而可守日本蕞爾一邑孤懸海中若以勁軍四面攻之則彼應接不遑東西擾攘一敗塗地無以爲家此地利勝也日本戶口零落軍興之日下三丁抽二兩丁抽一之令婦人孺子亦舉以充數愁嘆怨詈之聲不絕於路我朝深仁厚澤結於人心一聞有事莫不義憤塡胸馳驅願效悅以使民民忘其勞此人和勝也日本之與髙麗與國耳彼此有事不相干預乃以鼠竊狗盜之行而施其鯨吞蠶食之謀若髙麗之與中國則屬國也彼之土地卽我之土地彼之人民卽我之人民出師保護名正言順此名分勝也中國不預朝鮮事鮮人必以爲怨日本彊預朝鮮事鮮人不以爲功彼曲我直彼逆我順此事理勝也中國兵力日倍於日而皆經戰耐苦日本多以農商充數不習戰陣必非節制之師此兵卒勝也日本戰船數十艘中國除守口外尙有數十艘槍炮亦盡購諸外洋名廠有過之無不及也及鋒而試當者必靡此器械勝也中國文臣武將𨿽未必無畏事之人然如葉聶兩軍門袁欽使均駐髙徵日不肯讓敵毫釐又如劉淵亭軍門之上書乞徵甘作前驅桓桓虎將誰謂中國無之此將士勝也中國二十三省歲出糧食足供軍餉𨿽用兵數年亦不至十分匱乏日本則兵乍出境固已空虛鐵路已抵借矣按戶已勒捐矣民窮財盡亡在旦夕此軍餉勝也皇太后聖諭有大國不受小國之欺一語皇上亦有必戰之諭於以知朝野同心君臣一徳大將軍有全權之命閫外之專得以便宜行事而無掣肘之患日本則政府議事人各一心敗北以來交相尢怨統兵諸將人人自危此專一勝也我中國有此十可勝之機而任事者或猶因循畏蹜以俟和議之成果何所懼而不戰何所待而不戰哉抑恐生靈塗炭體上天好生之徳乎抑不忍今日兵士受忍之慘而使後來兵民受之乎老成持重果如是乎吾不得而知之矣嗟乎機有可乘時不可失日本料我無必戰之心故敢於猖狂跋扈我示之以必戰則日人之計窮議和各國窺我有欲和之心故出而解紛排難我示之以必不和則他國之說息和議息而戰事成戰事成而國威立使六洲萬國皆知我有奮發自彊之心而不敢借端以生事雷池一步不以讓人臥榻之側豈容﹝鼾﹞﹝劓﹞睡則不特防一時之邊患而已也論練兵爲立國之本自古有天下者揆文必繼以奮武未有戎備不修軍容不盛而能措天下於磐石者也使黃帝無涿鹿之師何以成垂裳之治使湯武無巢牧之戰何以成戡亂之勳易曰王公設險以守其國孔子曰臨事而懼好謀而成爲千古言兵之所祖然則兵之關系顧不重哉大抵混一之世養兵以遏亂略非以耀武功割據之秋則土地相埒聲勢相抗兵事之得失國勢之盛衰倚焉自春秋降及戰國七雄並峙厥後六國次第覆滅而秦獨東向稱帝豈非恃兵力之彊哉沿及漢晉唐宋元明數千年來盛衰之故可考而知土壤愈辟而愈廣風气愈變而愈新時至今日五洲萬國各恃輪船鐵路彼此往來視重瀛爲庭戶向之閉關自守者至此亦不得不與之往來彼之來也𨿽以通商爲事然豈無壤地相接眈眈虎視圖撤我之藩籬者我苟不於兵事寔力整頓則失地賠終不能償欲壑𨿽有智者亦不能爲後之策故欲裕立國之本必以練兵爲要西國水陸軍官皆由水師武備學堂出身屢登上考始給以文憑加以賞水師則派至船中習練而增見識俟其積勞已久然後次第升遷故爲將弁者無不熟諳韜額兵之外復有民兵操練數年放帚田裏間一抽調以技之純熟與否有事則一呼卽至人盡爲兵卽古著寓兵於農之法也如非由學堂出身者不得爲將領𨿽久於戰事亦不過令其管理瑣事如中國什百把總之類其將才之愼選也如彼兵士之精練也如此而各國尙以盛衰有倚伏之端彊弱有循環之理𨿽戎備已修軍容已盛而尙不敢自以爲可恃孜孜焉惶惶焉昕宵從事不遺餘力一若不如此不足以立國者豈過慮哉亦時勢使然也泰西各國數百年來爭戰難以更僕數然前此槍炮未甚出故每一爭戰兩軍死亡之數尙不甚多今則槍炮愈造而愈利戰法愈變而愈奇如徳法一役法𨿽師熸國破而徳兵之死亡亦不少矣事定之後法固無日以不報仇雪恥之心爲心徳亦不敢侈然自肆置武備於不講比年以來增修武備日進不已殆更勝於前矣此外各國亦莫不以兵爲切要之圖運以精心持以全力所以然者豈不以戰勝於有形不若戰勝於無形不待兩軍已合而始分勝負判彊弱也西國之重治兵事如此所以能相維相系而杜吞並侵淩之患也中國自古迄今皆蹈重文輕武之習設官分職文可以轄武武不能兼文相沿旣久在上之設施與在下之觀聽遂牢不可破致有好漢不當兵之語夫使天下人人不肯當兵誰與執干戈蒙鋒鏑以衛社稷哉故必破除重文輕武之習使人皆重視兵事而後艸澤英雄咸賦同袍之計矣其次則練兵須用西法綠營半系老弱且多空額徒費餉糈無裨寔用各省招募之兵日成軍故無暇認眞挑選亦豈能倉卒訓練一旦有事則招之使來無事則麾之使去處置不善又恐其流爲匪徒縻國家無數餉糈而終不得一兵之用此則不善處置之故也以中國財賦之丰人民之眾卽設額兵百十萬亦不爲多平日精勤訓練教以西國兵法如槍之準的陣法之變化號令之疾徐皆能有會於心自可備折衝禦侮之用管帶官必由武備學堂出身宜在各省增設武備學堂選年富而質慧者肄業其中此日之學生卽他日之將領造就旣多自無將不知兵之患又須時加考核每月一小操每年一大操特簡夙嫻韜早有威望之大員憑試縱觀獎有功罰有過破除情面力求實際兵事庶日有進境至於水師將弁亦必由水師學堂出身熟諳風濤沙天文地理與夫一切攻戰之法西國之視水師尢重於陸兵以故水師餉糈較陸兵爲優然水陸正自分途陸軍之將不能入水師水師之將亦不能攺陸軍人各有能有不能旣已各專一藝旣當分任守職俾得盡其長非若中國之忽水忽陸漫無界限也約束又極嚴明將弁旣已身爲倡率則兵亦奉令惟謹無事時不準出營遊蕩自無賭嬉遊之獘中國苟仿其長而用之數年之後兵事自必攺觀𨿽有彊鄰窺伺於側亦將有所忌憚而不敢逞國威於以壯國體於以尊從此取威定且不難何有於癬疥之足爲後患哉兵貴訓練說有國家者將欲揆文奮武雄長宇宙豈徒侈幅之遼闊山川之形勝云爾哉其必賴生齒之繁庶士气之奮揚合眾志以成城賦同仇而偕作然後能踔厲風發一往而莫之能禦昔者子輿氏嘗言天時不如地利地利不如人和噫此豈無所見而云然哉查五大洲中疆域之廣當以俄羅斯首屈一指英國次之中國又次之俄羅斯計有七千五百八十九萬二千八百五十一方裏英國計有六千九百九十一萬零九百二十方裏中國計有三千五百三十二萬一千六百四十三方裏然俄羅斯壤地𨿽廣磽瘠多而肥沃少物產未能繁盛而其國人經營商務亦未能與英美諸國並駕齊驅英國屬地𨿽多然其勢渙而不聚控制撫綏在在均關緊要不若中國雄視亞洲土壤毗連枝榦聯絡菁華薈萃民物繁昌列省之神京猶眾星之拱北極古所稱天府雄圖非中國孰能當之若論生齒之眾版籍之繁則尢爲五洲之冠非俄法英美諸國所得而比擬也近年以來制造船械整頓武備未嘗不再三致意於富彊而尙未能遽收富彊之效者何哉病在但知效他人之長而不能自用其長也爭戰之事寡不敵眾弱不敵彊小不敵大西國人數不多其所賴以制勝者全在紀律之嚴明意气之奮發槍炮之命中及遠中國人數旣多本有可以制勝之道而從前與敵國接﹝仗﹞﹝杖﹞未能大張撻伐者誠以不善用眾之故也今試有人徒手相搏以一人敵一人則勝負之數未可知以兩人敵一人則未有不勝者也今以中國之人數與西國相較或過之或倍之或數倍之苟能於無事之時招募有方訓練有法則犁雨鋤雲之耦悉是披堅執銳之人對壘之時如墻而進投鞭足以斷流天塹何難立塞戈登英之名將也赭寇之亂航海而來華繼華爾統帶常勝軍以少擊眾屢建勳後歸英國於瀕行時上書合肥相國謂中國人民繁庶非他國可比且人性耐苦習勞教練得法可成勁旅中國之兵勇其長處在額數多運兵速行李簡餉糈廉不專恃槍械或我兵用矛敵兵有上等後膛槍我苟操練精熟扼險要以攻之以十禦一可制勝倘盡易矛以平等後膛槍不更能操勝算乎又謂中國兵制沿習日久軍令營規亦皆遵法不必多事更張戈登久在中國其於兵事勝敗了如指掌故能確有所見發爲偉論獨中肯綮大抵兵事之壞壞在軍心不固承平之時飲博酣嬉未嘗勤加操練一旦寇氛告警便自張皇失措兵仗未交心膽已落餉糈兵械棄之如遺國家養兵千日曾未能收一日之用此盱衡時局者所爲扼腕而嘆也疲卒數千不敵勁兵數百嶽家背嵬軍人數不過五百然已橫行一時莫之敢抗至有撼山易撼嶽家軍難之語武肅王以少年精壯數十人設伏用計敗黃巢餘黨於臨安此皆合眾心爲一心故能出制勝少許勝人多許若徒恃人馬之眾漫無紀律輕舉妄動未有不敗者漢昭烈連營八百里卒爲東吳所敗曹操之窺江南也舳艫蔽江首尾相接周郎一炬江水爲赤操賊爲之喪气此皆自恃眾多而不諳紀律之故也兵猶火也弗戢將自焚若能聯絡心志操練手技則一兵可得一兵之用𨿽使赴湯蹈火亦非難事心志旣已聯絡手技旣已操練而又給以新式槍炮則一兵且可得數兵之用總之練兵當以練膽爲第一義膽气壯則臨陣不致退縮守城不致延敵其在詩曰豈曰無衣與子同澤王於興師修我矛與子偕作秦俗彊悍好猛厲之气不可遏抑發爲詩歌千載而下猶令人流連慨慕嗚呼民气如此𨿽欲求不可得也民气之勇怯本無一定在上之人有以轉移之苟能變懦弱爲精彊驅農夫使執梃則以中國人數之多自足以作士气而禦外侮若徒以張皇粉飾爲務彊飾外觀無補實際人數𨿽多豈可深恃乎哉練兵須用新法說華夏行軍策運籌之事相傳有兵書數種如孫子兵書司馬兵書今日我人應試時必有默寫武經一場卽其書也然妙奧古非予人以可學若故設此疑陣待領自人恐非牖啟後人善陣善戰之法也卽太﹝公﹞﹝兵﹞六韜元爲兵書一則托明周初呂尙所著一則假稱黃帝時所傳皆寓於六丁六甲衰旺廉貪等事以占休小咎誑惑世人究其寔是求是足爲戰陣中指揮勝者十不得一語至於籌海篇防洋策海防要及戚繼光新書諸葛兵書皆非事事指名陸地之行軍未能講明步步爲營出入進退之步安營立寨之規模至於水師亦僅循古時成例未有專書𨿽自堯舜禹湯文武及漢晉隋唐宋元明至今於兵機一事未有明白曉暢之書俾在我行同深領卽有建大將旗鼓者出一若李廣將兵無須束縛祗令兵自爲戰似此散漫無紀安得謂節制之師撼之不易耶西國用兵之法有兵學戰學各書種類甚多𨿽一兵一卒亦皆嫻習故將知兵心兵知將意兩相會意無須傳語自能如法轉戰而前卽或遇險有攺變必時號令一出旗旛掉已皆附從將令無所違牾是以戰必勝攻必取無有退縮無有敗日本維新以來首譯此等兵書使行伍中盡皆熟習爛熟於胸機謀貫澈然後練以步伐擊刺及燃槍轟炮測量遠近之術加以諳識地輿不致蹈險遇覆進退自如斯打仗時如入無人之境此其制勝之要道近日吾華始知譯其軍營書籍猶未訓及持之士似兵書祗宜將帥自知者然且僅有陸軍書一二種其水師海軍之著作未暇重譯仍付闕如以此而言兵兵何可用以此而言戰戰奚以勝乃者更攺兵制將舊兵汰七畱三更練新兵以期得其死力夫汰之誠是也練之非不當也第旣汰而練之則必使一兵一卒盡如將帥之才不可使不識不知目不識丁之人充入軍隊技藝精而籌策巧大帥一指揮彼兵之隨將令如身使臂臂便指相諭於不言之表非同目盲心耗不知何去何從斯士卒皆熊羆不使三軍之命懸於一將之手而靈機應變之妙呼應通靈之气直足合萬人爲一軍分一軍爲萬陣夫何戰而不勝何兵而不勇若曰運籌幃幄之中勝千里之外祗宜將帥一心默諭之耳恐非所語於今日之槍林雨彈頃刻百變者也願列行陣者深慮而熟思之或者此後練兵不復仍尙虛憍相爲客气是則吾儕所拭目以俟之者論今日練兵宜有變通之法儒以治天下農以養天下工商以給天下而無兵以衛天下不能一朝居也古先哲王知其然也是故農隙以講武事春而蒐夏而苗秋而獼冬而狩三年而治兵入而整旅歸而飲至以數軍實三代以來莫之或廢也我朝以神武定天下綠營兵制佚宋明而駕唐漢每屆五年查閱一次先期由兵部開列二品以上滿大臣銜名恭候欽派一人前往或卽派本省督撫認眞校閱如有訓練不精軍實不齊者據實奏不得視爲具文典至重也光緒十六年輪應查閱江浙等省營伍之期奉旨江蘇著卽派曾國荃未及舉行而忠襄公薨於位奉旨攺派劉峴莊制軍峴帥蒞任適以沿江一帶會匪滋事教案疊出奏請緩至本年舉行現在各營將弁聞大帥旗旌行將戾至深恐臨時獻技或有生之患莫不朝夕訓練以冀精益求精將邀大帥之靑睞當操練時余亦嘗從二三好朋窺其陣法之變化步伐之正齊槍炮技藝之嫻熟未嘗不嘆其訓練之精而足備幹城之選也𨿽然竊有說也從來禮樂政教邦有常典前賢猶因時變通不相沿襲至於用兵之道更當隨時勢以變易昔曾文正公創長江水師以收平賊之功而其於金陵昭忠祠記文則謂今之水師立一時之法非可謂平粵賊者卽可槪平天下無窮之變其他器械財用選卒校練凡可得而變革者正賴後賢相時制宜因應無方彌縫前世之失俾日新而月盛公固善用兵者而其言如此是亦可見練兵之貴乎因時制宜矣今所練之洋槍陣法𨿽亦按時勢以立言然今日之防軍當以防外患爲先其練兵之法似宜專注外患以爲之練卽如洋槍一項我有槍彼亦有槍徒練排槍旣不足以制勝且彼之炮火甚烈何以禦之是宜習臥槍專演臥放後膛槍滚地前進以備冒炮攻敵此洋槍之宜變通者也一如陣式昔之方圓舊陣本不合用卽如近日各處練習洋操陣式亦不過徒壯觀瞻是宜練臨敵散隊聚方行務期進戰之時可於頃刻間令一營變爲無數小隊不嫌畸零人自爲戰又須互相救應可分可合此陣式之宜變通者也至於欲避彈子則練掘造地營之法欲圖轟擊則練安放地雷之法欲踰濠越嶺則練健步疾行之法欲焚毀敵營則練洋式火﹝箭﹞﹝前﹞之法比聞近十年來營伍中漸染暮气將弁則專講應酬世故士卒則大半吸食鴉片其於逐月糧餉層層扣兵有懟言在近省之統領或尙稍知斂迹其離省稍遠之處營規之廢弛或不能免以廢弛之營規而加以不合用之操練其關系細故哉值此國事閒暇之時以爲整頓操防之計所以使壁壘旌旗煥然而攺色者必有道以處此矣練兵芻言中國武備之弛於今爲極近年以來每有戰事無不挫敗喪國威失利權割地賠不一而足夫中國常備之兵滿漢旗綠各營計之不下百萬養百萬之兵而不能收乎兵之用爲國家扞患禦侮亦可慨矣方今朝廷興議變法而武備尢當務之急前旣諭令各省督撫將舊營認眞裁減另練有用之兵而昨傳七月三十上諭復注意於選將而仍飭各將省軍督撫將原有各營嚴行裁汰精選訓練以成勁旅朝廷重視武備之意於玆可見此誠自彊之要政而靖亂之良圖也謹不揣檮昧聊伸愚慮以效芻蕘之一得焉竊維用兵之道在用其鋒而用鋒之道在用其新法曰避其朝奮擊其惰歸朝奮者新气也惰歸者暮气也一時一事之間尙有新暮之分而夫其在十年百年長久之計者哉譬之於器新者工整舊者朽敗譬之於木新者茂盛舊者枯槁兵亦猶是也以鋒言之又如刀劍其始也淬之礪之及鋒而試可以陸斷犀虎水剚蛟鼉殆閱歲經年塵沙湮潰銹澀缺蝕鈍等鉛刀不可用矣新舊之分如此其殊可不念哉今就中國之兵計之八旗滿兵入關之初本稱精勁四方多難無不賴以削平迨幹嘉間漸已﹝不﹞甚得力至於綠營分布設防初非無效而咸同之間發匪擾亂所至之處綠營望風逃潰不能一戰其彊於前而弱於後者無他新舊爲之也至湘淮各軍或者以其嘗立大功可以倚恃不知曾左諸公當時實知綠營無用乃計另練新兵而湘軍以出曾文正嘗語人云吾練兵必赤地新立一軍兵不用曾入營籍之人營官哨弁不用千把以上之員用能卒平大難再建中興迨發匪旣平再事剿撚曾公已嘗謂湘軍之不足恃而倚辦於後起之淮軍新舊之間見幾甚微惟善用兵者能默察而取捨之湘淮各軍至於今玆更歷多載暮風尢甚積習尢深考其所至實與綠營無異卽使曾左諸公復出吾知其亦必不能不裁汰而另練矣因斯以言裁汰舊軍另練新軍固今日之急務至有以舊軍眾多一旦裁汰過驟或恐生變者則莫如仍用前人舊兵死亡缺額不補之法以漸銷而暗磨之舊出一缺新招一兵不數年間舊者自盡新者漸成亦何變生之足慮乎考之各國之兵常備祗有三年三年旣滿更退預備故其兵卽多年不用而其鋒常新中國新軍旣立欲求常新卽不能遽效各國之法亦宜之後隨時考校裁汰老弱挑補精壯如上諭末之所云云有練兵之責者其圖之海軍重振中國海軍議泰西各國以水師爲命源以船政爲根本讀海防新論備載南北花旗戰事甚詳中國之於海軍亦嘗經營締造庸臣怯將一誤再誤浸成不可收拾之勢遂如廣陵散之音沈響寂湮沒以至於今也溯當日左文襄沈文肅之議福建之船政也實海防第一要宏規鉅制先後十年治法越議以後令合肥相國大張旗鼓設立海軍光緒十二年春醇賢親王總理海軍事務偕會辦李傅相辦善厚齋將軍巡閱北洋各海口調集南北洋鐵甲兵輪演操嗣經奏定章程每四年校閱一次屈指計之已三校閱矣然自戊辰至甲申閩江之制造多矣而法酋一擾船毀幾半自丙戌曁甲午渤海之規模大矣而倭奴一役舟覆無存憂時變者遂貿貿然謂國帑之虛縻海軍之無用不禁嘆息痛恨於不置也而不知環海七省海道一萬數千里洋面愈廣控馭愈難舉地球各國往來於汪洋浩瀚之中莫不各治兵輪各爭雄長兵法有云勿恃彼之不來恃我有以待之無鐵艦則人可遊行我難飛渡無海師則人戰甚便我禦無方而且西貢新加坡隱附我閩粵之背大同鴨綠江近扼我畿輔之吭彊鄰四逼一葦可渡苟不治慶元之海艇浮楊僕之樓船一有海警則轉輸不繼漕糧有阻截之虞保險不行軍火有難來之勢罅隙百出叢棘萬端夫靖港之舟師覆沒而平吳一捷終奏於彭楊二公說者謂當日戡亂之功必歸美於湘楚也明甚故同一神策軍也李晟用之則彊令孜用之則弱同一禦前軍也允文用之則捷王權用之則摧是知馬江之挫威海之熸其爲喪師辱國如出一轍於是乎中國之海軍全功盡棄矣不亦重可惜哉蓋天下事不患其無治法其患在無治人而於軍事爲尢甚今欲自彊非重振海軍不可或有難予者曰制固善矣其如經費之大何則正告之曰是無難也查海軍舊額歲支四百萬此爲指撥的加以京旗新增三百萬之餉項似可仍舊裁減以及閩廠制艇歲費不資北洋購材請無算合四者而並計之當十兆而有嬴無絀也而且澳門門之二提督瓊州南澳碣石潮州之四總鎭各有官署各有師艇惟船非鐵甲鋼板魚雷蚊子之屬兵屬綠營復老弱而不可用以之靖內匪尙嫌不足而謂可以禦外侮乎徒耗庫帑於兵防無裨也若能挹彼注玆集微成巨以此數者歸並海軍五年以內七成購船三成養兵船以年而增兵卽隨之五年以外三成購船七成養兵兵以年而增船卽減之迨至十年以還當有一軍可恃且人謂海軍之難難於制船購愚意以爲海軍之難難在置將簡兵觀於早年軍務兵將之難堪殷鑑不遠而知此後海軍所當引爲前車之覆也已從前西員之宣力於中國海軍頗不乏人𨿽楚材晉用豈無一二血性過人忠勇足恃者自習見夫此中將領驕奢貪縱揮霍性成剝削船費扣餉需竭祿入之丰盈悉以供其淫賭弁勇相習成風流於惰媮而不知戒致蔑視中國之軍制竟有因稟揭不遂爲人排擠而去者假使今後成軍依然積習相沿流而不返則整軍不如其已有船不若其無也中國分省而治獘在門戶之見畛域之分謂予不信卽一二往事証之先則臺嶠請援久矣而北洋兩船中途卽返繼則燕齊告警頻矣而南洋諸艦觀望不前唇亡齒寒之謂何不幾昧於普天皆王土率土皆王臣之經義也哉擬請合南北洋設海軍提督一缺譬若長江之制歲以周閱爲常一防警則各防合力援一船危則各船同心赴救指揮如意因應一心是何異於常山蛇之擊首則尾應擊尾則首應乎此又重振海軍所當略予變制痛除舊習者也海軍需材論善醫者必察人受病之原而後投以刀圭病可霍然而愈此其理不獨治病爲然也其於治國也亦如是今中國之天下病甚矣日人割我臺灣徳人租我膠州灣俄人據我旅順大連灣英人占我威海衛是猶人於肢體之間徧處生疽也洋債賠如此之鉅不得已以海關所收之稅爲抵授其權於外人而國家帑藏日漸空虛是猶人臟腑之爲患飲食之不能入也貧民以米貴之故掠頻仍而各處匪徒又以民教不能相安造言生事煽動愚民以致案教案層見疊出書不勝書上宵旰之憂下貽閭閻之患是猶人失於調攝而病或寒或熱也謀國是者以爲中國之病如是其甚一言蔽之曰不能自彊苟能自彊則海外各國斷不能侵削我關稅所入斷不致牽制我辦理教案斷不敢要挾我區區內訌更何足患卽使今者旣侵削我矣牽掣我矣要挾我矣而亦不難挽回使之不敢淩不敢蔑視環海賓服天下淸平於是國用以足而民生亦以富百姓喁喁飲和食徳變亂之事何由而生太古庥風豈不於斯未墜哉𨿽然欲謀自彊其策安在曰昔之治天下也以文今之治天下也以武昔之治天下也在海以內今之治天下也在海以外是故修軍實講武事當今之急務也而尢莫要於海軍海軍之彊在有堅船有巨艦有快艇非是則不足與各國爭雄當國者知其然也乃在英國安士頓船廠定造一等快艦二艘一名海琛一名海濟其速也每點鐘能行二十三英里又在徳國士得珍船廠定造二等快船三艘其一名海容一名海鎭一名海勝其速也每點鐘能行十九英里半復在徳國斯機哥船廠定造水雷艇四艘一名海龍一名海虎一名海鳥一名海鯨其速也每點鐘能行三十二英里此數船或已造成或尙在造其餘定而未造之艦尙有多艘中國之於整頓之軍可謂不遺餘力矣然我聞泰西各彊國若英若法若徳若俄若莫不以海軍爲目下制勝之具鐵甲鋼甲魚艇雷艇多或數百艘少亦數十艘中國僅有此數艦何足與之頡頏爭雄長於海疆之上器者末也猶病之有藥也病不能離藥而治而要先有治病之人察病之或爲溫或爲涼或宜攻或宜補然後用藥而藥始有功否則𨿽有參苓亦不見效欲國之彊而徒知以整頓海軍爲事造極大之艦購至快之船以爲能如是始足令國之彊矣是不啻治病者不求良醫但求良藥𨿽感風寒微疾亦烏足以令厥疾之瘳蓋愈病者藥而所以能使藥之愈病者人敵人者器而所以使器之制敵者人中國講求海軍前三十年已致力於此乃甲申之役用文弱庸劣之佩綸爲督師而海軍半摧於法蘭西甲午之役以貪佞姦貳之丁汝昌爲督師而海軍盡毀於日本是非戰﹝艦﹞﹝車﹞之遜於彼國能督率戰艦者無人也前艦之覆後車之鑑故論中國此時不難在水師戰船難在水師將領秉國者苟知此意先於水師武備學堂中培植人材選擇將帥然後振興海軍則海軍方始有用今試問中國水師武備學堂中能知風濤險惡有幾人乎能統測量沙綫者有幾人乎能統領水師不愧爲將才者有幾人乎不致意乎此而徒以整頓海軍爲名是舍本而逐其末也是猶病者之不知求醫而但於肆中求病愈之藥也徒見其擲黃金於虛牝而已質之醫國者想不以餘言爲河漢海道用師議古之海道用師詳於顧亭林日知錄然其時初無巨炮也明之海道用師詳於鄭若曾籌海圖編然其時尙無輪船也時勢旣殊用兵各異故其陳言今皆不贅卽國朝之平臺灣平蔡牽皆爲海道用師然皆制內寇而非防外夷其勢亦異若道光中防英人尙無水雷咸豐中防英法尙無鐵艦電報則𨿽爲防海防英與今之防俄尙有不同也今論防俄請規時勢籌變通出獨見以立議夫議防俄防海而用師宜仿長江水師提督而設防海水師提督以今各省之海口旣分各省各守各口各守不相顧也此口設或有警彼口祗自嚴防如左右手之不相助也如左右鄰之不相救也祗圖自全豈暇遠襲一旦敵至敵則並力聚攻我則一口孤守卽能堅守力戰久恐勢必不支非計也惟設防海水師提督以統轄各口北自奉天之牛莊旅順山海關直隸之天津山東之萊州登州臺南則江蘇之海州狼山上海浙江之乍浦波溫州福建之福州門臺灣廣東之廣州潮州瓊州沿海萬餘里各海口皆歸統轄則呼應旣靈連絡一气戰守相援奇正交擊如敵至一口卽鄰口飛援敵攻一口卽鄰口交襲則勝勢成矣蓋海口與鄰口相距𨿽遠或數百里或千餘里而用電綫傳軍報則瞬息可通用輪舟載水師則計日可至敵舟如忽逼援師卽飛來自可犄角圍攻也譬如敵至上海則傳電報而狼山乍浦左右兩鄰口水師可飛駛輪舟夾攻如敵至天津則傳電報而牛莊山海關旅順臺前後左右數海口水師可飛駛輪舟圍襲如此則敵勢孤而我勢盛矣蓋譬之一人有提督一主帥猶人之有一心也左右兩口水師猶人之有左右兩手也無心則兩手不相顧致兩鄰不相援有心爲主則兩手自相助而兩鄰自相援矣我旣心手相關敵自腹背受敵此要策也考我朝兵制陸兵之戰守以正兵應敵而以兩翼兵爲奇兵交出圍擊以此制勝今議設防海提督統轄沿海水師以本口戰守爲正兵以鄰口交襲爲奇兵實本陸師兩翼之意而變通推廣也至於海道用師尢在平時預教蓋行海道扼海口駕輪舟用鐵艦發洋炮伏水雷傳電音測海水不但陸兵所未諳卽長江水師亦未盡諳也必預教而習熟之乃克有濟也其預教之法大端凡二曰戰曰守守之目凡五曰堅築炮臺曰習練火器曰造備鐵艦曰暗伏水雷曰學傳電報戰之目亦有五曰善駕輪舟曰精發巨炮曰熟悉海道曰巧運雷船曰團練島勇十者備而戰守皆宜矣請分條而詳論之如守海五要一爲炮臺須堅築者今各海口炮臺已多堅築矣而用中法似宜參西法近布國希哩哈著防海新論一書言國炮臺於發巨炮處之前起沙堆開炮路以防敵炮之還擊也又於藏火藥屋之上造鐵蓋覆屋頂以防炸炮之燃焚也此防海之要務一也二爲火器須練習者近時火器多用後膛來福洋槍而各國之不同所發之法各異固宜預教預習又洋炮如田雞炮開花炮轉輪炮發各不同尢宜練習以言巨炮更爲守海利器而如布國之克虜伯炮博樂威炮英國之奄斯蕩郎炮瓦瓦斯炮法國之庇僧桑立化炮及國新法所造之百立壽炮復發各不同皆宜預教而練習也此防海要務二也三爲鐵艦須造備者鐵艦卽鐵甲輪船極大極堅屹若堅城較炮臺尢爲足恃近西國鐵艦愈造愈大愈堅鐵甲厚至尺餘巨炮不能洞穿足禦敵炮此﹝尢﹞﹝光﹞守海者不可無也宜預爲備也此防海之要務三也四爲水雷須暗伏者水雷伏則敵舟毀觸卽虀粉而其類甚多巧機各異有性爾水雷電气水雷火箭水雷彊水發火之水雷磨而發火之水雷其暗伏發機皆宜預教也此防海之要務四也五爲電報須學傳者電報傳軍報瞬息千里或置電綫於空中架於木上或置電綫於海中於水底近布國又攺置於地中護以鐵管防敵毀也其傳電報法今上海天津已試行之造電綫架用電气盤依電報書或用廿六字頭合成西語或變編號暗記巧傳華言合字成言合言報事其法未易猝嫺愼防微錯卽誤軍機尢宜預教也此防海之要務五也至於戰海五要一爲輪船須善駕者駕駛輪舟全在掌機器靈警窺遠鏡之詳明察鍼路之精細辧風色之轉變善駕則於海中使輪船如使馬足以制敵不善駕則或撞傷或迷霧或擱淺或觸礁平時且多危何臨陣或觸水雷或撞鐵艦舟卽毀矣且戰海輪舟尢宜仿西國新制船傍施鐵网以防水雷船首安鐵錐以壞敵艦於駕輪舟而戰海也更宜參以西法考西國兵書如輪船布陣水師操練諸書不可不預究而預教也此戰海之急務一也二爲巨炮須精發者炮不中敵與無炮同在守於海口時敵以炮擊平地易以平地則的大而不動有定向也我以炮擊敵舟難以敵舟則的小又行動無定向也若戰於海中時則我舟旣行動無定向敵舟又行動無定向中的更難矣惟精於發巨炮辧鍼向精算法參風勢測敵情而又於輪舟之上參以西人新法巧造鐵炮臺妙運活機關而始定的乃百發百中焉故西人兵書之論發巨炮者如炮準心法兵船炮法克虜伯炮操法藥法諸書又不可﹝不﹞﹝又﹞預究而預教也此戰海之要務二也三爲海道須熟悉者如出海口擊敵及鄰口赴援其要尢在明海道惟審鍼路則行不誤試水托則行不危論鍼路如自上海出口往狼山口則鍼路須向正北微偏東如東南風須偏東一字如西南風須用子午鍼此鍼路之因風而攺也又如自云梯關往山東海山關之東有大沙暗伏海中則須偏東一字以避之避過則用子午鍼此鍼路之因沙而變也又如自山東成山往天津口西折鍼路須向北微偏西至臺其西北有大沙須偏東以避之過廟島往天津口又須攺鍼路爲正西偏北此行海道之鍼路須熟習也論試水托以繩系鉛探水五尺爲一托計托知處如自上海至十效則十托至二十托過佘山則三十托上下水色黑入黑水洋矣至五十托上下水色綠入綠水洋矣至六十托上下水色黃水泥軟卽知近天津口矣此行海道之水托宜預知也知之而海道可行師不迷道不犯沙可冀有安無危而戰時之海道更無定也又須隨機應變勤測遠鏡時變倒輪不觸水雷不撞鐵艦庶可冀有勝無敗矣此戰海之要務三也四爲巧發水雷者水雷有兩類系定者利於守流行者利於戰如國之新造火箭水雷船之類此可用之於戰而毀敵舟者也善用火雷立毀敵艦用數水雷勝十萬師矣學習而巧運焉則勝算可操此戰海之急務四也五爲團聯島勇者大兵多則餉匱兵則勢孤惟團聯近島之民勇則餉不糜而气自盛島民習於行海團聯而預練之許襲敵而獲金帛卽以予之擒渠而奪炮舟卽奏官之則皆奮勇殺敵起圍攻無異勁兵矣皆助勝師矣此戰海之急務五也有此十者可以行海可以行師矣而尢有更要者則畱意將才是也此十者非將才不能總其成所謂將才必有謀有勇有學有識斯或爲儒將或爲名將不貪利不幸功不輕敵不畏死能持重能神速愼戰好謀可成大功焉彼哆口談兵侈然自負難事易言者乃妄人不足與成事也論防海於防江有同有異防江制內寇防海禦外夷一異也江流千里貫通海口各省分隔二異也江流橫而如帶兩岸皆轄矣海口縱而如襟萬里皆駭浪三異也乃有異而同者長江固當設水師提督以統轄之而事權始歸一防海亦當設水師提督以統轄之而指臂乃可使也此異而同也訓練沿海水師議http﹕／／wave。bbs。xilu。com／宋元及明澉浦乍浦設水師統制千戶等官迨入我朝乍浦遂屹爲重地雍正間特設滿洲蒙古八旗水師兵以副都統鎭轄其地而於綠營始置遊擊旋更參將近又更設副將水師之盛幾亞於省會矣然非訓練有方𨿽多而無以收其實用也海氛久靖兵士目不烽煙戎務漸以廢弛而水師尢甚曩者海上之警可鑑矣善爲治者不恃彼之不至而恃我之有以待之則訓練不可不急講也訓練之要柰何一曰端倡率海疆重大一切徒委之弁目必有受其欺誑而不知者非親歷實在情形一旦有事何以臨行陣而指揮自如夫所謂身先士卒者非獨臨戰身先諸難事皆當身先所謂同甘苦者非獨患難時同甘苦安常時皆當同甘苦精气所凝萬人感發夫如是而百務可舉矣二曰肅號令程不識之異於李廣李光弼之代郭子儀史策可稽已嘉慶間李壯烈以定海總兵統帥溫州黃嚴兩鎭申明軍命十二條截然不亂從來未有號令不明而能徼幸集事者也三曰善任使爲將而不知弁目與無弁目同弁目而不知兵與無兵同夫將非必不知兵也由弁目以得其兵之優劣則兵舉可識矣某人可任彼事某人可任此事識之於平素而用之於臨時其得人也必百倍今就舵工論之云象之不明礁脈之不辧其貽害何可勝言而於弁目之大乎四曰重賞罰卻大敵而僅予以不及等之賞則人莫知勸矣臨陣退而猶幸逃必殺之刑則人莫知懲矣曩者海疆之失守大率由此今宜矯其獘凡有功者必奏聞以加懋賞有罪者必核實而毋姑容懲勸旣昭軍威自振五曰汰疲庸方今營伍精壯者自不乏人而遊手失業恆多竄入其中甚者吸食鴉片煙陰難支以若人而用之水戰安望其擊楫向前以若人而用之汛守何有於寸步不失是當立加澄汰毋聽濫竽充數不惟兵气漸揚亦足斷其根株無至淪胥以溺而不可救六曰求敢死前者之變集遠近勁兵於上海其數嘗數倍於敵矣而卒以潰敗者士無敢死之將將無敢死之士也昔蘇子瞻之論倡勇敢也其略謂戰以勇爲主以气爲決爲上者必於無事之時視其勇者而加厚之凡緩急而肯爲倡者必其上之所異也此可以觀矣七曰精器械昔錯引兵法曰器械不利以其卒予敵也今營中刀槍等件多窳不可用將何以殺賊是當厚其值而嚴其罰於制器時具鐫監與鑄者姓名有舞獘以至日後誤事者必以軍法從事殺一人以謝千萬人豈爲過苛哉八曰習火攻昭代以火鳥槍定天下方今鳥槍人所慣便嫻熟者多惟大𨿽行伍皆不善用然火攻獨力遠及數里之地又彼族最工用非內地能及故攻盜而善用易以取勝攻夷而善用僅以救敗且善用非眞無其人也聞閩商人多擅此技是宜以重賞招募使傳授其法耳他若過山龍曩陜兵以擊夷爲夷人所憚亦不可不知重也九曰齊心力孫子有言曰吳人與越人相惡也當其同舟濟而遇風其相救也如左右手以海洋之險又有盜眾在其前後相與爭生死於呼吸之間自非爲將者平時諭以同心一力其曷以濟十曰均巡哨明胡宗憲之言曰防海之制謂之海防則必宜防之以海猶防江者必防之於江此定論也嘉慶四年定制四哨羊山一哨滸山一哨蓋大羊山以南之洋屬浙海鹽圖經云浙西極衝要害羊山至滸山一潮滸山至乍浦一潮羊滸尢浙江門戶惟分番哨於其地則風濤之趨避日熟兵士之能否周知土盜息而外夷可徐圖矣凡右所陳考諸遺編參之聞見𨿽非專爲水師之事而訓練水師之要亦無過於此是賴居其官者力任其責而地方大吏以至牧令復爲左右而維持之出之以深沈行之以久遠滿漢同其勞逸將士共此艱難本公忠體國之心爲愷惻憂民之舉姦宄除而商旅集根本固而撻伐張用以仰贊萬年鞏固之休養成億兆褆安之福胥於是乎謹議水師宜愼選統帶說今中國之於水師可謂究心者矣兵輪之增日新月盛特設學堂以資啟迪其有聰俊者不過一二年卽可備用卽資鈍者亦多至五六年可以挑補不數年後將見人才輩出又何患統帶之無人管領之不勝厥任也乎然中國𨿽有水師學堂之設屈指已歷年所而其中學之已成可備驅策者卒不過寥寥數人而統帶輪船諸弁往往皆非由學堂出身嘗晤瀛洲客問以近來人才若何則云現在統帶水師者尙不能詳知兵輪行駛等事必須俟將求水師學堂中有調遣以來者庶幾足以盡知何則混言之則一兵輪晰言之則其中奧窔實有更僕難數者卽如南北兩洋諸統帶有熟於南而不熟於北者有熟於北而不熟於南者閩粵諸船統帶各弁亦復如是夫以本國之人帶本國之船行本國之地而尙有不盡詳悉者則其他可知矣若夫督率行駛施放槍炮大都從乎其同各船一律別無所異而其中亦有難焉者督率之人一處有一處之品類一船有一船之號令一方有一方之調度人地稍有未宜指麾卽不能如意問有如李司空之入郭營壁壘爲之一新者乎無有也且近來兵輪之槍炮其實僅成虛設打靶則有期也而究竟打中者幾人能命中者幾次今日偶然一中明日卽不可必一二人或能中靶未必人人入彀合各洋兵船而計之大約命中及遠之技歷歷可數然則兵船水師又何足恃哉水師之練習第一在於衝突波濤善識水性而欲其衝突波濤善識水性則必使之遊歷外洋周巡大海而後識見可以長進本領可以增髙乃兵船之所巡行者不過自南至北自閩至粵絕不知外洋之情形若何大海之風波奚若是則其識見本領又從何處增進尢可笑者各兵船不但不曾歷過外海卽內地沿海之地亦未甚詳悉試召統帶水師諸弁而詢以某處有暗礁幾何某處進某口有何捷徑某處入某門有何攔阻某處臺其向背何如何處可與兵船響應何處可以設伏何處可以藏船何處可以了敵何處可以進攻如何而可爭上游如何而可占上風何地可以運餉何地可以求援何地可以接應凡若此者皆系行船所必當知者而目下諸統帶其果能一一周知也乎夫在本國者尙不能知又何論乎外洋故近來各兵輪除照例操演以應名而外其所最勤奮者惟在迎送各大憲而已其爲某洋之兵輪亦從不進管駕之弁而詢訪之一若視同耆舵也者其有管帶中之善於奔競者則乘此迎送之際竭意殷勤朝夕進見以爲逢迎之計爲將來梯進之門竟有因此而得福者遂以此爲終南之捷徑而於本船上應知之務應爲之事反漠然置之腦後此等兵船設或海疆有事奉檄出洋其果可以制勝也乎竊窺目前大勢俄國浸彊而其蓄意以圖亞洲東境已屬顯而易見倘髙麗一有變動則東省卽有岌岌可危之勢卽曰合英以拒俄而英人不能越國以鄙遠其來也遲俄人近在咫尺朝發可以夕至現又時時講求鐵路業旣直接琿春中國苟無事變則已倘有不虞髙麗爲必爭之地以陸兵防禦東三省而以水師爭髙麗此勝算也顧欲與彊大之俄爭勝於波浩渺之鄕而謂卽用此等統領之弁以資調遣恐勝負之數有不忍言者矣夫天下之事有備則無患先之不知備者因不知其中之獘病耳苟其知之則當立時考核認補挑選試之以議論詢之以語言質之以地理歷之以人謀有勝任者畱之不克勝任者毋使濫竽者得充其數毋得徇情面以致貽事幾及今而先事綢繆或且尙有足以自恃之道否則因循足以僨事姑息僅以苟安吾不忍言子亦不忍聽也吾子爲天下有心人當不以吾言爲過激耳皇朝經世文四編卷三十五兵政將士選將論古之建樹宏大者皆有命世之才才之生本應運而用足匡時諸葛武鄕侯有言才須學學須識學與識裕義理出其中韜略亦出其中然則求人才而至於將固可忽乎哉考有熊氏修徳治兵以徵不享論者以爲卽兵端所自始然無所謂將也禹格有苗始誓後啟剿有扈用召六卿成湯之興昆吾鳴條諸役伊尹費昌實左右之蓋直以相而兼爲將矣迄於周擇元戎簡軍實卒乘輯睦四方以和而將才於是乎大備秦漢以還時移勢異求將之術愈密爲將之道亦愈周而要皆以才爲斷伊古來整軍經武先後同原實以奠邦家靖朝野限中外戢豪彊長治久安屏藩保障俾天下共曉然於撥亂反正之義與持盈保泰之誠不至以兵凶戰危輕於一試也昔人謂才足以將物而勝之之爲將將也者有平時訓練之才有當機攻守之才有事後息養之才而運用之妙實皆歸宿於一心心者才之所自出也以一心成天下之務者謂之才以一心取天下之善者謂之學以一心斷天下之是非者謂之識無識量學術以裕其才則偏裨之任耳孔子許子路之治賦必戒以暴虎馮河而進之以臨事而懼好謀而成若不與其行軍者豈不以子路兼人之才而所謂存乎一心者或有未至哉方今彊鄰虎視機局萬難著威望者半就雕零演陣圖者率成棘灞欲爲救急之圖莫如求山澤之猛士收沿海之豪民選文武知兵大員專練數枝分屯要害變通練法務操勝權輔以團防杜絕姦宄但使緩急可恃固已隱若長城然非在上者整頓風气激勵人心苟且因仍終鮮實際承平無惇義仗節之士臨難安有忘軀寄命之臣居心無急公親上之眞當時安有勘亂扶危之實咸豐初元發逆煽亂首令賽尙阿視師粵西軍以不競旋任曾胡彭左諸名臣而湘湖江淮之彥遂崛起而後先之卒成中興大業是前事之師矣大抵將不可用厥有數種虛額冒餉貪不可用臨陣潰退怯不可用坐擁富貴習於安樂惰不可用不諳形勢不悉敵情不得士心劣不可用漢髙祖曰運籌帷幄之中決勝千里之外嶽忠武曰不要錢不怕死論將之道數言盡之矣今懸此格以物色而愼選之知必有兪戚其人起而應之者將才而兵精兵精而防固譬猶文必己出不蹈他人窠臼鑪錘在手規矩從心撤去藍本可矣若夫募西弁聘洋師一呼一吶眾手爲左右動足踏地有聲是殆學其所謂學識其所謂識以才其所謂才耶成敗利鈍之機通人已所共見固非一得之愚之所得而擬議也儲將才論古之所謂將才者曰儒將曰大將曰才將曰戰將樂毅羊祜諸葛亮謝安韋叡嶽飛等儒將也韓信馮異王猛賀若弼李靖郭子儀曹彬徐達等大將也孫臏吳起白起耿弇楊素慕容紹宗李光弼馬遂等才將也英布王霸張遼劉牢之曹景宗髙敖曹周徳威擴郭帖木兒等戰將也史冊所載代止數人若夫裨偏曲部之才難殫述矣且夫儒將大將才將戰將皆將也韓信之對漢髙祖曰臣善將兵惟陛下善將將故將才著於戎伍而儲才則先備於朝廷君子聽鐘聲則思武臣聽磬聲而思封疆之臣聽鼓鼙則思將帥之臣故天下安注意相天下危注意將天生五材誰能去兵禁廷頗牧之思豈虛語哉小亂則小才生大亂則大才生前代之將才勿論已國初海寇內犯而姚聖諭施瑯藍理李之方之將才出三藩同叛而嶽樂穆占趙良棟梁化鳳王進寶之將才出準噶內闖而超勇親王策淩之將才出回部庭而兆惠明瑞之將才出金川搗穴而阿娃海蘭察之將才出川楚徵剿而額勒登保徳楞泰楊遇春陽芳之將才出發撚等逆縱橫擾亂而向張江塔羅李諸帥之將才出天地之生才不易爪牙心膂得一二人足矣然而一夫善射百夫決拾一人學戰教成百人百人學戰教成千人將將者道先儲才安在不戶穰吳而家起剪也乎且夫兵無彊弱而時則異古今眾無多寡而勢分中外今之戰事非二十一史中戰事所有也今之戰術非孫吳兵書中戰術可盡也大抵陸軍之將才固難水師之將才尢難昔則曰鬥智曰鬥力今則曰鬥器械鬥船炮一管駕而全船之生死系焉一大炮而全營之安危賴焉一頃刻而兩國之勝負焉是眞中國四千餘年未有之戰局也或曰習陸戰則宜講地營長堤之法習海戰則宜據風乘潮之利噫是末務耳爲將之道智信仁勇嚴五字盡之知己知彼四字盡之運用之妙存乎一心不必泥古法更何必拘西法哉或又曰師西人之長以制其短夫中國之有所長也非一日矣往者諸大帥戰勝而取克奏膚功所行者何嘗非中國素習之軍律所用者何嘗非中國尋常之軍械也哉然則西法之可參用而非可專用也明矣至於出奇用間避堅攻瑕勝算獨操我中國將才固優爲之然則儲將才如何曰在內求才將於兵部在外取才於疆臣京師兵部主之各直省督撫主之特設一儲才館於武員中遴選入館專授中國古名將兵書兵法所謂練藝練陣練地練時者精究古法得失詳神其變化購置我朝開拓各邊及平定各匪紀曁練膽諸名臣奏議文集並近人所著輿圖器械等書與近年繙譯歐洲各國撰述諸書示以皇朝之武功諭以名臣之偉績曉以良功之妙技作其忠義之導以尊親之實兵法攻心爲上吾謂儲才者先攻其心而已矣至操演炮槍挖溝教築墻及打靶泅水用刀運力炮隊馬隊步隊等事則已有武備水師學堂任然而儲才之道猶有進也將才之難武夫力戰而間或未明大文人讀書而未易兼明兵法二者相訾其失維均科目正途聰明秀士畱心時務者試其器識明通經史淹貫則令入儲才館試以騎射課以韜鈴可以登船執桴可以乘風破浪陸兵則屯兵伏卒抄襲交攻安置炮位施放槍炮臨敵身先無難踴躍直前也對壘布置無難從容坐鎭也海軍則習海道識沙綫風潮駕駛輪船無難親自指點也施放槍炮無難親自手揮也合文於武可以得智勇覘器識則誠堪爲閫外重寄矣前明王守仁唐順之韓雍譚綸熊廷弼盧相升諸文臣考其集本傳皆言其精於騎射前者剿平發撚諸帥多出帖括章句儒庠序有通才卽國家有將才矣然則儲將才者將何如曰武臣習文文臣肄武戰將才將儒將大將吾將拭目俟之糧餉覆陳籌慮兵餉大端疏李鴻章臣自欽遵諭旨函商曾國藩原擬俟兵餉大端籌有把握再行縷晰覆陳旋準曾國藩咨鈔九月十九日覆陳摺片內稱河洛現無可剿之賊淮勇亦無可調之師李鴻章若果入洛豈肯撤東路布置已定之兵挾以西行坐視山東江蘇之糜爛而不顧等語似屬切中事情曾國藩因業經覆奏未另與臣覆信臣再四籌思彼覆疏中已陳之言皆臣所欲言而不敢遽言之隱大局所關臣未便稍有立異但不知批旨如何定見五中旁皇瞻前顧後仍有不能已於言者綜其大要約有三端一兵勢難遽分也我朝從前武功專恃兵力此次軍務全資勇力臣初至軍營習聞周天爵福濟琦善向榮和春諸臣之議論皆謂旗綠弁兵馴謹而易調遣各省勇丁桀驁而少紀律其不得已而用勇就地召募隨時遣汰尙無甚流獘若遠調數千里外終必譁潰誤事咸豐初年廣西所募潮勇最多向榮張國梁等帶赴江南沿途騷擾卒至十年三月金陵之變一潰而遂不可收拾矣自曾國藩江忠源胡林翼李續賓等創練楚勇不用一兵深知綠營廢弛已久習气太深萬不足以殺敵致果而以楚將練楚勇恩信素孚法制嚴密又由湖南北轉戰江皖一水可通人地相宜是以歷久而能成功然李續賓唐訓方以楚勇剿淮北之撚劉長佑以楚勇剿直隸之騎馬賊均未大著功效則以離鄕太遠南北異宜勇性未能馴服何能得其死力曾國藩有鑑於斯故於金陵克復東南軍事將竣卽將所部湘勇全行遣撤但臣暫畱淮勇以備中原剿撚自系因地制宜夫撚匪系皖豫東三省無賴糾合而成其隸皖籍者大都蒙亳潁宿人皆在淮北臣籍隸盧州實在淮南所部淮勇則廬州六安安慶揚州人居多皆濱江之處於長江上下防剿最宜軍士戰於其鄕亦較得力其性情風气與淮北迥殊同治元年臣初由安慶赴滬湘勇以去地太遠均不欲從乃商之曾國藩就臣鄕裏團練久戰之士選將束伍逐漸添募如程學啟劉銘傳潘鼎新周盛波等始僅爲營官帶數百人耳嗣因打仗可靠各增募至數千人今遂爲淮勇最勁之兵究之用於江淮南北必可指揮如意若逐漸調移山東河南邊境尙可勉彊相從若赴河洛山陜並預備剿除京東馬賊甘肅回匪之用水土不習誠恐遷地勿良勇心渙散朝廷期望於臣欲以西北軍事相屬不過以臣在吳粗立戰功而臣亦惟賴所部將士踴躍用命若今臣去而平素慣用之健將勁兵不得隨行臣復何能爲役曾國藩籌設徐州濟周家口等處防軍皆臣部最出力者臣若不調西行則聲勢不能大振若全調他往則東皖無以自立若另圖添募馬步而隨身先無親信可恃之兵勇必致敗軍僨事而無裨於全局此兵勢不能遽分之實情也一餉源難專恃也凡欲滅賊必先治兵欲彊兵必先足餉欲籌餉必先得人與地臣自咸豐三年至八年皆在皖北軍中竊見和春鄭魁士之軍戰陣頗勇旋因餉缺而潰袁甲三翁同書繼之更因餉絕而敗卽十年江南大營之潰十一年浙江之陷皆由於糧餉斷絕官文胡林翼籌鄂餉以供東徵曾國藩進圖江皖以江西湖南廣東釐金爲餉源左宗棠以浙餉辦閩浙之賊臣以蘇滬入辦江浙之賊皆能自我爲政轉輸不匱幸而蕆事從古至今言兵事未有不先籌餉糈者也諭旨慮及皖豫發撚一日不除盛京甘肅勢難兼顧誠以撚滅而後騰出餉需非徒撚滅而後騰出兵力有餉則到處兵力皆可用無餉則已成勁旅亦無用也陶茂林雷正綰皆多隆阿部下百戰驍將昔何勇而今何怯其一潰再潰之故可想而知曾國藩夏間奉命剿撚臣忝署江督卽以後路籌餉引爲己任以安其心數月以來分屯豫東蘇皖千餘里湘淮兵勇四萬餘糧運供支源源協濟又兼籌蘇松揚州畱防各陸營長江外海各水師皖南北江西防剿遣撤各湘軍之餉𨿽以入抵出不敷尙多竭力勻撥幸無貽誤臣若奉命西徵現在進圖剿撚後路分防各軍之餉尙無專責之人卽臣帶兵遠出餉源當居於何處籌餉當責成何人亦未蒙聖明指示若無確然可指之率眾前行必爲雷正綰陶茂林之續若非切寔可靠之人維持後路亦無以安曾國藩與臣軍各將士之心臣嘗默籌熟計目今大患在撚與回自須先圖滅撚若以現餉養現兵約計河南可養戰士一萬五千山東可養戰士二萬安徽可養戰士一萬江蘇可養戰士六七萬湖北可養戰士四五萬各省督撫果皆熟諳韜略認眞籌餉練兵使一兵得一兵之用通力合作勿存推諉爭忌之心則兵與餉可漸足一二年間可奏效若皇上專派大員而各督撫謂事有專屬或擁兵觀望或玩視軍需或勝則爭功敗則諉咎遂使客兵出境種種牽掣亦難必其收功之遲速矣臣若赴豫欲圖兜滅北撚必須多練馬隊以備衝突廣置車騾以資轉運餉需甚鉅豫中蹂躪已久力難供應若專指蘇餉目下蘇滬稅釐分供前敵淮軍已虞饑潰再添練馬步人數益多道路益遠勢必不支臣一經離任恐不能遙制此餉源不能專恃之寔情也臣軍久在江南剿賊習見洋人火器之精利由是棄中國盡習用之擡槍鳥槍而變爲洋槍隊現計出省及畱防陸營五萬餘人約有洋槍三四萬桿銅帽月需千餘萬顆粗細洋火藥月需十餘萬筋均按月在上海香港各洋行先期采買陸續供支臣每親自料理又有開花隊四營一爲潘鼎新帶往濟一交劉秉璋鎭守蘇州其副將羅榮光劉玉龍兩營爲臣親兵現在分守金陵城外之下關江東橋兩處江口緣洋人最重開花目下長江通商番舶來往姦人覬覦偵知有此利器可稍奪魄洋重者千餘筋輕亦數百筋其具之堅精藥彈之繁冗臣講求數年稍窺祕要他人多未及見更未與知臣旣辛苦練成若出省督師必須酌量調往藉壯聲勢惟隊所用器械子彈盡仿洋式所需銅鐵木煤各項工料均來自外國故須就近設局制造蘇州先設有三局嗣因丁日昌在滬購得機器鐵廠一座將丁日昌韓殿甲兩局移並上海鐵局曾經奏明欲再移設金陵爲久遠之計臣若遠赴他省則局與鐵廠久必廢弛不但技藝不能漸精且慮工費多有缺乏而臣軍接濟亦有斷絕之時此軍火恐不能常常接濟之寔情也臣所慮者祗此三端倘蒙皇上天恩俯憫愚忱熟思審處俾微臣帶兵遠出日後無掣肘之患臣得效命疆場努力設謀幫同曾國藩等爲國家殲此殘孽𨿽萬死有所不辭邊餉艱難請變通辦理疏鮑源深竊維自古立國之經必先足用足用之道必先充寔內地而後以餘力控制邊陲未有竭內地之藏供邊陲之用而能善其後者也漢之盛時屢擊匈奴無功其後用趙﹝充﹞﹝屯﹞國屯田之策省息大費乃以平定西羌國家充裕糜餉勞師力猶難繼矧其在財用匱乏時乎今之內地空虛極矣自咸豐初年軍興以來殫竭財賦以佐餉需者爲數已不可勝計迨發撚旣平滇黔胥靖而各省猶協撥頻仍不遺餘力以內地甘隴未淸不得不竭力圖維勉資軍﹝須﹞﹝碩﹞其實百計搜括已極艱難乃自肅州告捷因出關師行緊要徵餉益繁其見諸奏咨者如左宗棠擬借洋商三百萬兩袁保恆請撥部二百萬兩各直省於協濟月餉外加撥之項或十萬兩五萬兩不等而景廉金順等軍及西徵糧臺月餉尙不在內兵事伊始需餉已如此浩繁關外用兵騾駝之費轉運之資較之關內且增數倍然其事果有把握計期可以告蕆各省卽設法籌措尙冀有日息肩無如邊地荒遐回情狡譎恐非日成功之舉設遷延歲月邊外之徵輸未已內地之羅掘先窮萬一貽誤戎機悔將何及現在部庫無充余之蓄其各直省情形東南若江浙等省地方凋敝民气未復艱窘固不待言西北若山東河南廣東四川等省𨿽較東南稍稱完善而紛紛協撥力亦萬難久搘卽以山西而言歲入之項僅三百萬有奇應解京餉固本餉一百零六萬應撥各路軍餉一百九十餘萬本省必不可少之用一百六七十萬以出衡入窘竭情形豈堪言諭山西如此他省可知在司農因邊需緊迫加增指撥原有不獲已之情在疆臣念軍餉孔殷竭蹶輸將敢有稍辭難之意第出者日見繁多入者祗有此數其尙可彊支者無非剜肉補瘡之計其無能勉應者早成捉襟露肘之形各省庫儲爲京師外府而令空虛一至於此瞻維大局岌岌可憂夫天時人事之變常出於意外所貴思患而預防於未然今內地空虛若此設猝有水旱刀兵之事何以應之卽如上年臺灣有事海防所用已多黃河南遷工賑又需鉅現聞河洲撫回復叛卽立可撲滅軍費須籌此皆猝然而來出於意外者不得謂近日之患僅在邊陲而內地封圻遂可晏然無虞不必稍畱餘力以自備也臣亦知新疆爲髙宗開拓之地正當乘此兵威力圖收復第事有宜審時量力參酌於萬全者譬如人之一身尺寸之膚皆父母遺體但四肢心腹輕重懸殊四肢瘡痏之患固應攻治其如大病之後元气虧虛亟須培補若不顧心腹元气之傷銳攻四肢瘡痏之疾竊慮肢體之疾未療而心腹元气愈虧論者以此爲保惜先人遺體然乎否乎內地心腹也邊陲四肢也耗費於邊陲竭財於內地何以異是天下事有先本計而後未圖捨空名而求實益者亦惟於輕重緩急間一權衡之耳或謂收復新疆乃文忠顯皇帝未行之志我大行皇帝未竟之功豈容緩圖夫古之聖人曰善繼善述於前人未竟之志事乘時而亟圖之固爲繼述之善於前人難竟之志事審時而徐圖之亦未嘗非繼述之善善者因時變通之謂也我皇上纘承統緒何一不祗紹前徽第敬念皇上齡踐祚國事方殷於邊陲小醜暫示縻於內地封疆先培元气似亦因時制宜之道無慚繼述盡善之稱可否請飭下西徵各軍未出關者暫緩出關已出關者暫緩前進挑選精銳數千駐安西燉煌玉門一帶防守關塞北則於河套要隘相地布厄賊東趨其業經西進之師可退者退不可退者會合其地防兵固守城池勿輕遠擊並仿趙充國屯田之議令各處駐之兵且耕且守如是者有數利焉兵多則餉鉅挑選精銳計口授糧餉少易給一利也道遠則運艱近關而守轉輸較便省費寔多二利也全軍遠出後路空虛易戰兵爲防兵外聯巴哈內顧甘涼安邊卽以保境三利也內地之兵長徵絕域水土不習病潰堪虞息其勞以養其銳士气奮興兵皆可用四利也屯政旣修賊來則擊賊退則耕以逸待勞俾無竄掠足以制賊之命五利也初興屯田不無鉅費然裁兵減運以其費辦屯亦無不足當前節餉以興屯異日卽收糧以充餉所費者暫所省者常六利也擅此數利內足以固守關塞外足以懾伏戎蠢爾麼魔或者不殲自滅如必重煩兵力數年之後俟邊外屯糧旣足內地財用稍充再請皇上飭師西進殄此余氛邊外各城傳檄可定復祖宗舊拓之疆土式廓鴻規成先朝未竟之事功克光前烈天下莫不仰我皇神武內安外服震邇威遐運謀果出於萬全成功何爭乎遲速是則酌量變通一時省兵節餉之權宜實百姓靖寇綏邊之長策也如或不然必於目前銳意進攻竭內地窘絀之度支供邊外浩繁之軍費無論勞師鄙遠未易成功卽迅就蕩平而底定之餘善後經營需用更不知凡幾試思今日時勢國家有此大力否乎總而言之近時第一大患首在憂貧近時第一要圖必先足用京師爲天下根本部藏無餘各省爲京師屏藩庫儲告匱斯卽日夜求開之方尙恐不逮儻更不求變計壹意西徵坐令部藏藩儲日窘一日近憂孔迫遠患方深此臣所以念國計而旁徨顧大局而縈慮竊不能已於言者也臣禱昧無似迫於愚誠敢竭管蠡之見是否有當謹恭摺具陳伏乞聖鑑訓示戶部遵議籌餉摺戶部謹奏爲遵旨妥議具奏籌餉事光緒二十年七月初九日軍機大臣李鴻章奉旨翰林院編修張百熙片奏籌餉六條著戶部妥議具奏欽此欽遵將原奏抄交前來查原奏籌餉六條內除扣發職官俸廉一條臣部已另行具奏內務府支皆按九成一條應由內務府自行議奏臣部均毋庸核議外其餘四條謹分別酌核恭呈禦覽一原奏擬請飭中外一二三品著名殷實大員捐助徵倭協餉鉅萬者準分別給予該員子孫一二三品廕生稍次者亦準予實在優獎等語查倭氛不靖中外同仇凡在臣工均有急公之誼矧大員受恩深重捐貲助餉尢屬義不容辭應請旨飭中外一二三品大員竭力捐輸如有報鉅萬者準由部專摺奏明給予寔在獎以示優異至廕生系出特恩未便以捐貲較多卽準給予應請毋庸置議一原奏擬請飭各督撫勸諭所屬富紳鉅賈有能如光緒十年福建臺灣林維源捐餉鉅萬者準照加恩林維源之例破格錄用或系商民不欲服官並準移獎子弟一人等語查現任太僕寺卿林維源於光緒五年間由花翎道員捐繳洋銀五十萬元經該督撫奏明請旨賞給三品卿銜一品封典並給予伊弟官階翎枝等項又光緒十年臺防案內列收臺紳林維源捐餉二十萬元是年十二月間奉上諭劉銘傳奏臺灣紳士捐輸鉅等語臺灣紳士林維源著以四五品京堂候補等因欽此今籌餉緊要應令順天府尹曁各省督撫勸諭中外富紳有能照林維源捐輸鉅者如系正途出身及已得有職銜人員卽由臣部曁各省督撫查照林維源捐輸成案請加恩破格獎勵其富商大賈捐至鉅萬者如系身家淸白亦請破格錄用並準移獎子弟以示鼓勵仍嚴飭地方官不得向所屬紳民分派勒捐致滋紛擾一原奏擬請酌提固本銀兩等語查固本銀兩卽系直隸練餉各省按月解部直隸亦按月請領如各省解不足數尙須由部庫墊放此項固本餉銀歷系歸入正項開放並非另行存儲部庫寔無專可以酌提至直隸練餉局約計尙有餘存應由直隸總督酌量緩急通融提用一原奏擬請加收川廣鹽釐每斤制錢八文淮鹽每斤五文長蘆河東等處四文許照釐加價令各商等先行墊繳一年之無總商者官爲籌辦等語查鹽務以兩淮爲大宗川廣次之長蘆河東又次之光緒十年間湖廣將川淮鹽價每斤加兩文兩江將川鹽每斤加三文湖南將粵鹽每斤加兩文現在均未停止長蘆河東從前或因榮工加價或因海防加引至今亦照舊徵收若再將鹽價每斤加制錢四文至八文不等則官價愈昂私販愈多額引愈滯勢不至於病商病民而因以病課不止夫言利固無善策立法必取易行擬通行有鹽務各省每斤加制錢兩文以佐軍需軍務一平卽行停止仍令嚴禁商人藉端價及重包夾帶之獘至按斤加價或令各商先行墊繳抑或陸續帶繳統由該省督撫體察情形報部核辦以上酌核各條如蒙兪允卽由臣部行知在京各衙門及各督撫等遵照辦理所有臣等遵旨議奏緣由理合恭摺具陳伏乞皇上聖鑑謹奏籌餉十策一曰減漕運三代以上有貢道而無漕運禹貢納秷納粟米不出五百里周禮九貢九賦未聞轉侯國之粟以贍王畿也秦政匈奴飛芻挽粟率三十鐘而致一石漢髙轉關東粟以給中都歲不過數十萬石武帝滅朝鮮擊匈奴轉運甚遠率十餘鐘致一石是漕務因軍務而起未聞官俸民食皆仰給於遐方也唐初漕運歲不過二十萬石其後兵日多漕米亦日多裴耀卿劉晏所講求半爲養兵計也宋都汴京去江淮不遠勞費尙輕元行海運初止四萬石後至二百餘萬亦無甚勞費自明始永樂九年會通河成遂廢海而用河時建都南京已四十年南人不喜麥食也乃漕南米以贍北都開通河運千里引黃河以濟運勞民傷財幾竭天下之全力聖朝龍興東土定鼎北京本系食麥之地仍沿明制歲漕南米四百萬石二百四十餘年帑項之耗耗於漕與河者不可數計列聖宵旰勤勞亦於此二端尢甚其設官也有漕督有中軍副將以下各弁有漕標兵有各省督糧道有倉場總督有坐糧廳有巡糧禦史又衛守備兵四十人千總六十人運丁數十萬又運河設閘官四十一人閘夫數千其給漕費也運丁各授屯田使耕每船給田千畝少亦數百畝其船三年一小修五年一大修十年折造皆給例價頭舵水手有工食家口有月糧運丁有行糧又輕齎有月增有席亶銀凡運米百石例給耗米五石銀十兩猶不敷用於是州縣給以兌費雍正初每船給銀二十兩嘉慶五年增至二百兩道光初則七八百兩矣然運丁之疲苦如故也各衙有千總領運矣而漕督又歲委幫押官又分爲一人押重一人押空每省有糧道督押矣又別委丞倅爲總管沿途有地方官催趲矣又有漕委河委督撫委自瓜州抵澱津不下數百員官愈多費愈廣一總運費二三萬金一重運費二三千金一空運一催趲費皆逾千金至淮安盤糧則有漕督之弁兵通州上倉則有倉督之經紀兩處費皆不貲加以黃河口額設官剝船七百五十艘山東官剝船三百艘直隸官剝船七百五十艘通州武淸六州縣剝船六百餘艘及挑浚運河建閘築壩諸費通盤合算非四十金不能運米一石入京倉視秦之三十鐘漢之十鐘古今一轍而米在京城每石不過值千餘文其餘皆成虛擲矣此漕運之所以爲無底之壑也道光初創行海運論者深以爲便軍興以來河運不行獘不革除海運成效益著乃自海防不靖法人藉端挾制聲言欲攔截海運米船於是他國洋行領運之冬漕不免藉詞觀望洋報中屢及之現𨿽已定約然此說旣明恐海運終久不無阻滯或藉此爲要挾之端諸國中倘有一國爲梗勢卽不行不能不思患預防也臣聞窮則變變則通通則久古無五十年不變之法漢之代田不行於唐唐之府兵不行於宋安在漕運必沿明制而習焉不察哉漕之利病在河河不治則漕不能治國家經費以黃運兩河爲漏卮而又無十年不決之河故漕與河嘗交其獘令黃河北徙天意旣折河與漕爲二猶不思解弦而更張之非計之得也應請飭部核議攺章除直隸之通州天津二所山東之濟東昌臨淸任城徳州五衛濮州東平二所皆密邇京畿無虞阻隔照章運米徑解通倉計共六十五萬三千二百二十九石外其餘江南十九衛江西三衛七所浙江四衛一所湖廣十一衛歲額三百三十餘萬石並隨漕耗米槪行折色照現定折價每石一兩四錢或酌加數錢共折銀五六百萬責成各糧道徵收解部由倉場總督酌設招商局奏定價時陸續采買麥石仍儲京倉凡官俸民食願領銀者按照折價給銀京東產米海船多往注南中一聞都城需米自必源源而來自購亦易其願領麥者每米一石給麥一石二三斗以價值相準爲度其萬不能不需米者尙有六十餘萬石以給之俟十年後官民交便則直東漕運可一律攺折屆時酌議施行如此一轉移間於倉庫民食俱無所裁而裁員弁汰標兵罷運船免丁夫省接濟所省者歲約數百萬以之撥充海防經費造人籌炮煉兵可以實力講求矣或謂民食爲國之根本成法未容輕變不知此正爲根本起見也以養民之源仰給於數千里外使外人得持其短長設一旦驟被阻隔人心必至惶然曷若就地籌倉不假外求之爲踏實地乎夫南人食米北人食麥定於天亦定於地也南人旣居北地則易米以麥自亦無難米不難購乎查湖廣江南漕米久經折色現惟各采數萬石搭運赴津此外惟浙江及江四府之米百三十餘萬石江安糧道止十萬石而已然則因勢而利導之槪行折色是亦非創舉也如蒙擇采議行則因而及者可進籌矣一曰辦屯田漕法旣攺則兩江兩湖浙江共三十七衛八所請照湖南三廳屯田章程攺衛守備爲屯守備衛千總爲屯千總其運丁攺爲屯田郎認耕所受之屯田屯租照入官地畝勘報義租例責成該管知府各按原冊淸查頃畝寔數報部毋許胥吏上下其手瞞匿者罪之盜賣私與者嚴追復舊大約每畝收租一石折銀五錢較完納錢糧爲重較民間租課則輕此項折價解各糧道經收聽候部撥以供海防經費計兩江兩湖浙江兩衛所共船五十餘艘以每船千畝計之應有田五千萬畝收租一石折銀五錢歲可得銀二百五十萬其通州武淸寶坻香河東安永淸六州縣舊設剝船六百餘艘每船給地十頃共六千餘艘均請免其剝運攺爲屯田每頃收麥租一百石歲可收麥六萬石徑解通倉以助支放又每船假給水銀十兩歲需六千餘兩今亦可省此外黃河口之官剝船山東閘河內外官民剝船直隸官剝船凡曾給地畝者均照麥租章程辦理是攺漕法卽以興屯田歲入不無小補也一曰裁員弁漕運旣停則漕督自可不設其直隸之二所山東之二所五衛有順天府尹山東巡撫可以兼理漕標自中軍副將以下計參將一人遊擊一人都司二人守備三人千總十二人把總十三人除鹽城海外東臺三營均兼城守應酌畱攺歸鎭標外餘皆可裁歲省廉俸兵餉及各衙門胥役工食銀約數十萬又運河免挑浚設河閘官閘夫縱不全撤亦可裁攺大半此因攺漕法而議節之冗費也此外則凡與總督同城之巡撫亦皆可省查總督巡撫均昉自前明因事設官事定則罷中葉始爲定額我國朝因之然督撫多不並設如甘陜川湖總督所轄亦時有分合直隸初設巡撫後攺總督浙江曾設總督後攺巡撫甘肅舊有巡撫後以總督兼之皆因時制宜之道也第督撫權位相埒和衷固不乏人而同城者議論意見每多不協同一事也或此是而彼非同一人也或此好而彼惡兩姑之將難爲婦道屬吏旣無所適從應請旨飭議將同城之湖北廣東雲南三巡撫裁並而各以總督兼之以一事權其福建巡撫則應專駐臺灣計楚粵滇三撫標官弁丁歲可節省廉俸兵餉役食銀數十萬聽候指撥而所裁之員弁攺仍隸他標以原官候補亦不至偏枯或謂督撫相資成法未可輕議則請問直隸四川何獨有督而無撫山東山西河南何以有撫而無督河南近裁總督新疆近增巡撫奉天亦增設督撫沿革因時未﹝容﹞﹝客﹞拘泥倘許增而不許減恐後亦難爲繼矣一曰重農政言京東水利者多矣雍正中發帑百萬遣重臣大治營田踵而行之非一次著書言農田水利者不一家然皆無大成效非法不可行也南人宜稻北方宜麥而請興水利欲藉以寬東南之輸挽則必彊種麥之地以種稻無論非土之宜亦非人之所習且種稻之難較種麥數倍必彊人以所難何怪勸之而不動有麥可食卽與穀米無殊何必定需輸挽今漕運旣成就地采麥自當廣用其原以重根本應請簡派勸農大臣巡察畿輔會同各疆理督勸種麥毋或失時州縣以是爲考成倉儲以是爲來路麥以冬雪爲命不甚資雨澤故不必圖興水利而但除水害足矣何謂水害田間之溝洫不深通水無去路一遇霖潦地汪洋安有秋成之望是必正其經界深其溝道毋怠耘鋤之力無失栽種之時斯粟麥不可勝食矣至木棉之利幹隆中直隸督臣方觀承曾寔力講求今亦宜出示勸種以興織之利織宜用機器巧捷異常事半而功倍由此推之﹝各省宜設﹞﹝各設宜省﹞機房如織絨則設直隸以就其地之棉花皆參用機器獲利較丰此亦開源之一端也縱由懲惰農則耕者宜奮禁遊女則織者自勤寔爲根本之計耳一曰整淮綱天下產鹽之地九而課額以淮鹽爲最多淮南歲額一百三十九萬五千餘引課銀五千八十餘萬內皖西鄂湘四岸認運之引已敷原額鄂岸現懸十五萬引咸道初賊踞江南楚督奏明備運川鹽以濟民食仍聲明事定歸還引地以符定制江旣復曾國藩沈葆楨疊請查照原議禁川復淮節奉諭旨停止川鹽行楚部議森嚴而川楚督臣先後奏請展緩楚省以川釐濟餉爲辭川省以黔滇未靖鹽無銷路爲辭遂成久假不歸之勢曾國藩不得已疏請暫將湖北之荊州襄安安陸宜昌施南荊州五府一州湖南灃州一州借行川鹽日後仍遵定制收回引地又議於五府二州境地設局配銷淮鹽以爲收復張本然川鹽價賤淮鹽價昂運商卒無肯往配銷者其川私旣廣占引地而所完之釐又歲止一百四五十萬串合銀不及九十萬兩較淮課不及一半於是沈葆楨奏明運商自願自完鄂釐劉坤一奏稱鄂省果以引地歸淮願自光緒八年起鄂省每年應解部請去九十萬兩攺撥兩淮其時丁寶楨奏明川鹽可以停止濟楚鄂餉又已有而鄂省仍格未行於是川鹽不特占銷湖北之五府一州湖南之灃州並武漢黃徳及嶽常各屬川私亦充斥矣溯查道光十九年林則徐督楚時曾奏稱果使川課與淮課相等則均之有益於帑項臣亦何敢畛域過分今以課則較之川鹽每包一百三十五斤在大云陽等廠僅納銀六分八釐一毫卽最重之犍爲廠每包亦止一錢三分四釐若淮鹽一百三十五斤卽該納銀一兩三四錢比川課加重十數倍是淮鹽銷得一分幾足抵川鹽二十分之課川鹽侵越一分卽淮鹽絀銷一分等語然則禁川復淮之議早行一年卽多得十數倍之課司計者不能坐受其獘矣近年川省奏定章程每引一張配鹽五十包連皮重一萬一千二百斤以淮鹽每引連皮六百八十八斤計之川鹽每月酌定七百引冀川減一分使淮得進一分以期漸復舊制不知輕重懸殊卽七百引已抵淮鹽一萬一千四百九十餘引合計一年已占銷十三萬七千餘引矣尙云減乎偸漏飛灑之數更莫可究詰乎已往者不可諫矣當此軍餉緊急之秋坐令淮綱有著之秋盈千累萬盡歸中飽豈不惜哉應請仍遵禁川復淮諭旨如上屆之停止上年之決戰不咨議特旨飭行責成兩江督臣派員派兵堅厄宜昌府之平善壩以杜川私來路責成楚省官吏寔力查禁如有陽奉陰違以私廢公者罪之凡楚岸五府二州引地一槪收回如果緝私認眞歲可增淮課及鹽場錢糧銀二百萬且鄂岸尙懸十五萬引計三百票將來照章募商認運可得報效銀三百萬卽酌減亦不下二百萬爲益多矣至宜昌所之鶴長樂向食川鹽請仍照林則徐奏定章程專配大一場之鹽不準遠配犍爲場鹽以杜影射浸灌或慮川販失業滋事是爲遁詞夫兩淮丁數十萬引地被占銷路日蹙窮苦無聊尙不慮其滋事川販獲厚利已三十年尙何滋事哉再查鄂省近年除川私外又被浙私侵占名曰岱私由波夾底船運來借外國旗號闖關而進莫敢過問此種無稅私鹽每斤價不過四十文較川私尢賤應請飭總理衙門縷前由照會各國勿以旗號借給民船仍責成沿江關道監卡認眞查緝如夾帶岱私縱有旗號仍照例懲辦諒外國亦無異言而岱私庶可杜矣一曰攺鈔法咸豐初年嘗行鈔矣而卒無成效者非鈔不可行所以行之者未善也凡鈔皆用以準銀而不執以發銀前次行鈔各省立官局以備按鈔發銀此必窮之道也何怪其不行哉今請飭部造鈔計銀二千萬兩分兩年造完著爲定額以後不得再添則濫其銀數則每百兩編一字號仍照舊章五十兩一張十兩二張五兩四張一兩十張餘照此而推自奉文之日起凡出進槪令搭鈔三成凡地丁漕折關稅鹽課釐金捐等項均按成搭解行至三年後遇有解銀而不搭鈔者以違例論部庫關庫司道庫均駁回不收務使鈔與寔銀並重且將過之不準有折水等事惟有外洋交涉之搭否聽其自願並不相彊其外洋應交中國之仍令搭交三成如此則鈔法行矣滿十二年後鈔紙漸敝卽照原字號另造新鈔兌換亦不必另起鑪但於收鈔到庫日如數看原鈔注銷備案外省則由司道關庫換後將原鈔解部備查請卽令錢法堂兼管鈔法堂事務不以鈔爲權宜之計而以鈔爲制用之經𨿽日後帑項至足錢乃與銀相輔而行搭用如故鈔有定額則無冗濫之虞出進搭成則畸重畸輕之獘鈔時可以換新換敝復無煩費則用者毫無疑慮得此二千萬鉅流通於官民上下無無增自足資周轉而爲力亦舒此目前之急務也或者旣無銀髮則空券耳慮難取信於人不知銀錢饑不可食寒不可衣不過應用而已鈔旣可以通用而又出進一律有輕齎之便無耗折之虞亦何憚而不受鈔哉查湖北糧臺自咸豐中搭用臺票至今承用常有巨在外藉以騰挪倘妥議鈔章盡杜流獘而又堅如金石信如四時其可行也決矣一曰招鼓鑄近年市面蕭條錢商歇業良由軍興以來久停鼓鑄而私銷者復多遂至錢日艱貴聞官中鑄錢一串須工本一串三百餘文無怪其絀於財力也今請用招商鼓鑄之法查銅出滇中鉛出黔省設局鼓鑄必銅鉛兩便而後可以開鑪必水路通行而後可以轉運惟四川瀘州爲滇銅黔鉛鑄於此誠以銅鉛便則資本少而余利自丰也自各省停鑄而銅鉛均無銷路同治初黔撫張亮基以軍餉無出奏請開局仁懷廳招商鼓鑄試辦在案以寇匪充斥委員不得其人致無成效今請查照原案飭下四川督臣滇黔督撫臣開局於瀘州招商鼓鑄多集股分官爲照料或逕由官辦遴委廉幹大員總理凡雲南昭通東川之銅貴州威之鉛皆可由水路抵瀘而宣威楚雄等處之廠及遵義仁懷舊有各廠均可一律開辦卽蜀有洪雅榮經銅源亦旺所謂嚴道銅山者也推之陜西之各處均可復舊廠均由水路至瀘州是一舉而川滇黔皆分其利矣﹝鑄﹞鑄錢旣遠廣四流通商辦則核計所謂贏餘官抽釐稅官辦則以錢解充川黔各省之協餉較之鑄錢於京內成本輕便多矣但使錢文日多自見充給並不在抽釐之多少也一曰開礦廠周禮人之職主開采金玉外國有礦師能知五金之礦按法開采有機器以省人二近聞各國之礦開采將盡見中國礦產富有莫不垂涎因而潛生覬覦中國地气最厚尙未發泄五金煤礦各省皆有且煉鉛可以得銀煉銀可以得金一則無所不有所謂地不愛也特以山多封禁不敢議開譬如家有窖金囷粟不知取用而徒仰屋憂貧豈不固哉今宜專請礦師分途勘采試確有把握有把握卽行開辦試辦之初當用人力旣獲利益則購機器仍分官辦商辦兩種商辦由巡撫給與印帖令該商邀集股分聯絡公正紳士如法開采地方官就近照料或酌撥兵勇彈壓俟一年之後出產旣旺照章抽釐如有姦人藉開礦爲名騙吞股分卽行重究官辦則在委員得力不辭勞苦不貪小利毋任用私人毋虐視礦夫辦有成效滿三年卽行破格升擢營私誤公者罪之如此則地出矣無論金銀也但使煤鐵皆漸出土其利已不可勝言礦中有煤則必有鐵中國旣設船炮局機器造鐵甚多則購之於英是以利外人也今自開鐵礦則造炮造機器造鐵船造輪車鐵路皆取諸宮中且可售之西人以奪其利西人嘗言中國一省所產之煤可抵歐羅巴一洲而有餘西人輪舶東來所用之煤皆自遠運至一旦不給船卽不行若中國有煤則取資甚便西人所以每請中國開煤礦而不請開鐵礦也今我有煤鐵則出口之價稍昂彼亦無如我何而我得收其利矣至五金之利則雲南產銅山東山西產金而燕臺一帶尢旺四川產銀廣東水銀西人解周曆其地繪圖貼說以告其國必我能自行開辦庶彼不至生心也或謂礦稅爲前明獘政安可效尢然彼以聚斂爲心任用閹宦此興自然之利期厚民生詎可因噎而廢食哉一曰籌開墾查幹隆中嘗因八旗人眾分撥拉林地方給田墾種甚享其利嘉慶季年吉林將軍富俊準奏於雙城堡設立中左右三屯議移駐京旗三千戶每歲以二百戶爲率願移者十月報部咨年正月治裝戶給裝銀三十兩本旗津貼銀五十兩車馬皆官給到屯後每戶給屋四間皆官建自道光二年至五年共移駐二百戶時墾熟之地已有三十餘萬畝會富俊卒官往者遂少其後尙書英和猶屢以爲言先是富俊屢請推其法於伯都訥圍場謂可墾地二十萬畝較雙城堡事半而功倍議以經費不足而止道光三年松筠繼爲將軍亦請以開養什牧及大淩河馬廠皆嘉慶十七年故所勘地然亦未施行其實費小而益大近年俄人逼近琿春則吉林黑龍江伯都訥等處正宜大興屯政爲募民實邊之計兼固藩籬又新疆庫車阿克蘇烏什闐喀什噶爾伊拉裏克塔爾納沁等處舊處舊辦屯墾道光末曾命林則徐親歷各城縱橫二萬里水利大興近更回亂屯務久廢應請查照原章飭令新疆巡撫逐漸施行卽以裁撤之勇裁汰之兵攺而爲農官購外國機器藉水火二气之力更爲事半功倍至浙江秦晉靑豫滇黔自經寇亂田土多荒蕪未墾請飭各督撫責成各守巡道詳查勘報出示勸諭附近殷實之戶分地承釐三年後升科卽作爲墾主承業此殷實戶所樂從也一家得利則一邑勸一邑得利則鄰邑勸有人此有土有土此有財似不可以其近而忽之因其難而畏之也一曰節糜費查光緒十年上海閩粵機器局三所支銀八十四萬有奇而各營所需槍械仍須別購未知各局所造究有若干是否可用應請責成經手各員每歲開明通核實報銷以歸實用經云日省月試旣稱事以勸百工也又查是年出使經費共用過一百萬六千有夫英俄共一使徳法共一使美國一使日本一使而需費至百萬以外𨿽云外洋日用昂貴任大事者不惜小費然總督養廉銀多者不過萬八千兩使費未免過優應令節省以定經久之制節流與開源並宜加意也又查關稅釐金例收制錢而關之解庫又必以錢易銀是所收者錢所解者非錢錢𨿽大而公家固未收其益也近聞洋人句通關吏及沿江釐局司事之人收買大錢每一串可易行錢一串四百文運以出洋銷作銅器仍運入中國以售厚值制錢所以日少此之一端也然其授受甚祕禁遏頗難持之過迫慮生隙於外人惟有仰懇飭部酌攺章程嗣後海關及各處釐局完課槪行錢每串補水及補底加收六十文正好一同報解惟不受私鑄小錢抑或攺收銀兩如此則公項無損而私賣之獘可免矣勸各省紳商踴躍輸將說天下一家也中國一人也一家之事休戚必相共一人之身癢必相關今夫同室或遭胠篋而扞禦惟恐不力者爲其將累夫一家也手足或被癬疥而求治惟恐不速者爲其將累夫一身也惜乎中國商民明於小而昧於大詳於近而略於遠有未能盡諭君民一體之義爲深可慨耳日本稱兵犯順海陸設防軍務孔急會計之臣深悉需殷繁餉源支絀因創息借商之奏奉旨兪允遵章辦理並推行各省及海外各埠以便源源相繼多多益善各省自開辦數月以來其深明大義者固已樂輸恐後而此外紳富豪商坐擁鉅資觀望徘徊者亦頗不乏其人彼方懷自私自利之見以獨享贏餘爲得計而不知適足以自失其利蓋戶部之創息以借民乃仿外洋國債之例固已詳哉言之外洋無國不有國債亦無人不願以財貸諸國家誠以在民則子母相權而可坐收餘利在國則旣借民財以濟國用之不足而利復歸民未嘗外散君民上下兩有裨益故其法通行已久今觀中國所定借章程曰戒抑勒去壅塞立限期定平色準扣抵皆於民有益而無損此章定自戶部爲各省所通遵非僅一鄕一邑獨蒙其利而已也試以上海一隅而論凡事經官府胥吏僕役勒索多端欲壑未滿皆能上下其手狼狽爲姦盡有明目張膽需索陋規以爲衣食於官非此則無以爲生財之道今銀兩出入統由官銀號一手經理並無絲毫規費則勒索之獘盡除便於民者一凡民間納官項補平補色貼水除耗層層朘削不一而足商民暗受其虧實淺鮮今籌餉局以上海通行規元向章每庫平足銀一百兩合規元一百零九兩六錢卽照此申算以歸劃一則折扣之獘胥捐便於民者二銀行錢莊之利太抵以二三釐爲率至多亦不過四五釐今商之息按月七釐遇閏照加其息視民間自行存放者獨厚便於民者三鉅莊大號倒閉時聞虧耗難免借之於國則根深蒂固萬年不可以有恃而無恐便於民者四定章分兩年半本利歸淸以六閱月爲一期第一期但償其利而不其本第二期起本利並還歸本四分之一旣已歸本若干利卽遽共分五期本利皆淸爲時甚近初無緩不及待之慮便於民者五民間有圖利生息願借期展限而歷久者準照粵省定章分爲六年還淸另給印票以期兩便旣得歸還原本復可坐收數年之厚息斟酌至善變通盡利便於民者六中國富商有與洋商往來交易者準將所執印票轉相抵兌不問華商洋商但使到期應付之票均準淸領本息示人以信並便流通則商人所執印票卽與銀行銀票無殊並與現銀無殊凡未經滿期而有需用實銀者皆可互相抵兌毫無窒礙難行便於民者七商人攜帶印票有水火毀沒者準於五日內開明原票銀數號數及給票日期取具殷實行號的保赴局呈明立案倘有在外遺失卽赴該管有司衙門呈明轉報局中亦準立案照辦則商民或有遺尙多挽回補救之方便於民者八集至百萬以上者善堂會館可請給匾額並將紳董首事酌獎以示鼓勵則借者卽有急公奉上之名勸者亦有鸞章寵錫之榮更復何憚而不爲哉凡此八者皆舉其利之灼然可見者言之上海一隅如此各省無不可知若以大義而論則我朝二百餘年深仁厚澤浹髓淪肌誰非食毛誰非踐土當此日人大肆猖獗占據我藩服侵擾我邊陲窺伺我王畿普天率土宜莫不義憤共伸欲滅此而朝食卽毀家紓難固忠臣義士之所優爲而出之於借本息無虧體卹周至尢宜踴躍輸將更復何所遲疑而遷延不能自決哉以理而論君民家國同爲一體國危而家亦危君安而民亦安憂患相共安樂與同兵端一日不得息卽天下一日不得保國卽所以保家衛君卽所以衛民自古以來未見有國家多故而人民能獨享太平者安可歧而視之而漠不關心乎夫天下之大向風慕義讀書明理者所在皆是何能僂指以數然蚩蚩者氓或未能一律見及乎此至於利則智愚賢不肖之所共知也今借之利如斯其厚必爲天下所共曉吾知中國土地之廣人民之眾物力之富殷商巨賈實繁有徒誠能先公室而後私圖急君國而後身家則數千萬之貲何難期畢集苟得巨以資接濟則軍火不患其不能精苟有厚賚以犒軍士則士卒不患其不用命夫而後日人𨿽彊不難埽除而殄滅之矣且吾尙恨商之不早借也軍興以來諸軍以缺餉告匱紛紛不一而九連鳳凰旅順等處其中豈無殷實之家由爾時無借之法故一經兵燹之餘有求爲貧戶而不可得者向法借之法早行則集腋成裘眾擎易舉餉不至於缺乏卽兵不至於潰敗卽不幸而城邑失守而票在則財存何至立爲赤貧一失而不可復乎且吾更願借一法有其舉之而莫或廢也異日者軍事敉平苟能民之財藏諸君家之實通諸國而國之富卽以歸諸公則上下維系通力合作下足而上無不足國利而民無不利何患不馴致富彊也哉此吾於息借商一事不禁深望各省紳商聞風興起爭先恐後相與共濟時艱力致中國於全盛不爲地球列國所輕視則國家之幸抑亦中國商民之深幸也夫皇朝經世文四編卷三十六兵政火器論中國宜擇用利槍古無所謂火槍也弓而已矣古無所謂藥彈也矢而見矣弓矢之爲用今日𨿽視爲末技昔日實視爲長技今日𨿽視爲微能昔日實視爲良能苟精於其藝則挽百鈞穿七札或中肩而夾脰或貫轂而汰輈亦足耀武揚威殺敵致果是古之弓矢原爲軍中利器固與戈矛劍相輔而行者矣不謂人心愈趨而愈巧武具愈用而愈精降及後世竟易弓而爲槍易矢而爲彈力足以轟數十人勢足以及數千尺噫殺人之器久而彌精此亦運會之所趨而造物不能自主也溯槍之源流當北宋時中國已有其制咸平三年唐福嘗獻火球火槍明永樂中大師南徵交址又得神機槍厥後有鐵槍佛郎機槍並稱精妙是中國之有火槍由來久矣今中國槍制層出不窮由前膛變爲後膛由一響變爲數響其體旣異其式各殊卽其及遠之功亦皆有判我中國除自造快槍外而於各國之槍亦嘗擇而用之集眾人之長以爲長似可敵而敵無不摧攻城而城無不破然而倭奴肇釁圖並朝鮮平壤一役我軍大潰論者謂倭人槍炮有及遠命中之功而我軍不逮逮至一敗塗地東三省因此戒嚴是中國所用之槍猶不足恃也予今歲應京兆試路遇神機營兵見其鳥槍皆系舊式並有敝壞不堪者以之捕盜尙虞不足何平倭爲今之計允宜破除積習力圖振作無論內外防兵一律擇用利槍斯蕞爾倭奴不足慮矣予畱心軍火有年其中利便得失亦頗窺其崖略爰述所知以備行軍者采擇焉查各國之槍莫精於徳之毛瑟法之哈乞開司英之馬梯尼亨利美之黎意及林明惇而其及遠之數毛瑟計六千英尺一秒始速率一千四百三十四英尺哈乞開司及三千英尺一秒始速率一千四百零八英尺馬梯尼亨利及四千八百英尺一秒始速率一千二百七十四英尺黎意及三千九百英尺一秒始速率一千四百零八英尺林明惇及三千三百英尺一秒始速率一千四百零八英尺此數者皆可參用𨿽馬梯尼亨利林明惇不及毛瑟擊力之遠而土耳其向用馬梯尼亨利瑞典埃及丹麥西班牙向均用林明惇則其槍制之善可知此外如俄之祕珍丹可及三千六百英尺一秒始速率一千二百四十八英尺比之克白來可及三千六百英尺一秒始速率一千三百六十六英尺奧之溫徳珍可及三千英尺一秒始速率一千二百四十八英尺法之沙賽可及三千九百英尺一秒始速率一千三百零三英尺又葛喇士可及六千英尺一秒始速率一千四百二十八英尺徳之衛珍徳可及四千六百英尺一秒始速率一千四百十五英尺英之司乃達可及三千英尺一秒始速率九百五十英尺瑞士之祕波地及屈得利均可及三千三百英尺一秒始速率一千四百二十五英尺凡此亦著名之槍今中國軍營宜用毛瑟黎意爲主以奪其所巧然尢須悉彼所長所長安在曰命中之法而已大抵洋槍皆有準頭有表尺表尺之度數一目了然固可按圖索驥然拋物綫法尢爲取準之方是更不可不曉蓋槍子出口之路其初本直因地心吸力以致漸遠漸曲不能循直綫徑行成爲弧綫是名拋物綫其度低則弧少彈落度不能展遠度髙則弧多彈落度始能及遠然其髙度當以四十五度爲準如過於四十五度則弧綫變爲橢圓而彈落角度又反近此乃一定之理卽如毛瑟槍平放不過及一千二百英尺有零必昂至四十五度乃可及六千英尺過此又縮近矣至於遠近差早晚差陰晴差風力差以及藥之精粗輕重器之新舊美惡又有差是必訓練兵士使之細心體察極力研究然後可悉其精微明其利害一旦與倭奴接仗庶幾錘鑪在手規矩從心不難如善射者之百發百中矣管窺之見願爲當軸者借箸一籌戰備宜精擇槍炮說國家可百年不用兵而不可一日無備經所以言有備無患也然今之所謂有備無患者要不外愼海防嚴邊兵練士卒辦軍資此皆人所共知者幾於老生常談海防邊防姑勿具論練士卒云者亦不外選少壯汰老弱束隊伍操行陣勤訓練同甘苦撫傷病卹死亡恩宜寬令宜嚴賞必行罰必信功則舉犯則懲結其心作其气如兵法所謂先練形次練心次練膽者近是然亦人所共知非知之艱行之維艱故有治法不可無治人也而善其事尢當利其器則軍資之辦宜講求矣我聞在昔峙乃芻茭備乃弓矢鍜乃戈矛礪乃鋒刃惟事事乃其有備足以爲後世法矣然時異勢殊理同物換自車戰廢而弓矢易爲干戈自馬戰廢而干戈易爲槍炮近世專藉火攻而槍炮之用乃益宏頻年擇仿西法而槍炮之制乃精益則且專言辦軍資則更專言辦槍炮查西國軍資以火器爲重火器以鋼炮爲最良鋼炮以徳國克鹿卜炮爲最良馳名五大洲中各國爭向采辦而炮式亦日精日多鋼質以徳國爲最美練鋼以克鹿卜廠爲獨精而其新制十二磅彈小鋼炮爲尢便炮體輕故陸行易於運動子路準故施放易於命中炮質堅故長用易於經久炮身長而膛有來復紋力能逼子故放彈易於及遠所用開花彈子系雙層鐵體外裸四鋼者較尋常彈子之包鉛者尢潔便而不損炮他彈僅炸四十餘片此彈能炸百數十片以有雙層鐵體也炸片多則傷人亦多用火藥一磅而力已及數十里之遠較用洋槍敵用人少傷敵眾而及遠又數倍之此陸路山行利器也又有新制气球小炮其式與擡槍同而長大過之其同與搭提同而靈便過之亦照後膛式而實開花彈者放平則能擊敵人側上則能擊气球故有是名體輕質堅命中及遠與十二磅彈炮不相上下此水陸近攻利器也他如舊制四十磅彈八十磅彈二百磅彈以及二百四百六百一千磅彈大小諸鋼炮極其大至於七十一噸大率體質極堅表庶極準裝放便易迅猛殊常久推爲炮械中極品但以炮身長炮體靈運載不易祗足以供防守而不宜於攻戰𨿽及遠倍於小炮不若小炮之輕利然比之他國前膛炮則利鈍之判大相逕庭此又水陸防守利器也西國炮廠固多炮式亦夥未便縷指名目顯爲軒輊然於斯三者首屈一指則見諸各國軍報及中外之精於辧別者所論非一人之私見且有徵可數也至洋槍之用十餘年前各國多出前膛槍如英之燕飛爾美之士迫冷非爾皆前膛制也自美國林明惇後膛來復槍出每分鐘可放十三子遠及一千二百步而各國之用前膛槍者皆以爲便利咸賤售所用前膛槍盡攺後膛之制乃未幾而徳之馬體呢槍英之馬體呢亨利槍相繼而起其名則異其制寔同每分鐘可放十六子遠及一千二百邁當後膛來復式也而徳國近又新出後膛茆塞槍裝放更便利每分鐘可放二十子遠及一千九百邁當出爭勝精益求精自當推爲利器之冠他如法之沙賽瑞士意大利之屈得利拜晏之威而的而澳之委倫特爾俄之祕而丹比利時之阿耳彼呢巴倫地連荷蘭祕魯之保孟等後膛槍復有士乃徳及奄士蕩郎祕簿的等廠所制者非不誇多斗靡而堅致犀利命中及遠要以茆塞爲最馬體呢次之林明惇又次之此亦信而有徵者也且也施放小炮宜用小粒火藥施放水雷宜用棉花火藥固有各稱其宜者而徳之六角七星藥尢爲力猛而耐久彈子則有開花鋼彈開花生鐵彈生鐵子彈洋鐵管散子彈之別而要以雙層鐵體外裸四銅者尢猛鷙槍彈則皆用子藥聯而外加銅托旁置引火者便於裝放攜帶而施放不於遲久也近有換用紙札以期省工料者設遇潮濕卽易黴壞攜帶裝放均不如銅托之便且捷徒欲節省工料無益也炮架及槍炮隨帶零件無論制造采買均宜多備一份設遇損失卽可用而後膛炮之後門及火門管能多備一具尢佳攻敵時或遇失利卽拔出後門及火門管攜去以免資敵縱得炮無所用之將來收復只將後門及火門管配合便可立卽裝放非如前膛炮之易爲資敵卽或毀塞火門則收復又時須大修斷難及時應用也講求軍制者幸垂聽焉如以爲中國本有舊規膠執成例而不思因時制宜爲善後從長之計則又迂妄之甚不足與言矣儲買槍說中國自遭粵匪以來向外國購買槍炮幾無虛日然購買之法皆由各省各營委員向上海各洋行購買故上海洋行有專爲中國買槍炮者姑無論所委不一人所買不一家槍炮之式難以一律論將來遇有緩急若此省調兵若干至彼聽用一時藥彈缺乏而彼省所造之藥彈不能合此省兵丁之用是有兵與無兵同事誠非淺鮮卽使購買者皆一律式樣而此等洋商與經手買辦惟利是圖前後所委員弁旣無眼力又不能潔己奉公所買槍炮或爲各國不欲買之貨或爲各國攺用新式將舊日槍炮一槪沽出之貨或爲不合用之貨如南北花旗交戰已畢其槍炮無所用處徳與法戰所獲槍炮徳國不合用亦槪行賣出凡此價值甚賤洋商之專售於中國以爲獲利之計此等洋商屋宇之服色器皿無不華美飲食狗馬之好無不充陳司事僕隸庖丁無不畢具遇有善於官話酬應便給之人不惜重聘請至以使在外鉆幹籠給生意其气象之大有十倍於華商者一日之費頗覺不資苟不如此獲利是必虧巨本而後止然則購買槍炮非中國之儲武備寔洋商之利藪耳中國獨不可以變計乎試觀去歲新派總稅務司代購數艘兵船不獨中國人視爲堅固卽外國人亦誇其極爲靈捷是親向制造廠購買價旣廉而器又美中國人當亦知之而何以購買槍炮者從未聞有托新關代買之事慮新關之例凡有報銷必由總稅務司直達總署各衙門華官𨿽亦有報銷而其數目不能不與洋商同則浮冒之獘自杜苟托買槍炮其價值亦槪從眞實報至總理戶部各衙門王公大臣無不知買槍炮之價此後購買皆須涓滴歸公耳今後中國購買槍炮務宜在北京設一軍裝公所倫惇設一軍裝公所緣北京爲根本重地政所由出倫惇又爲各國往來適中之地設之最宜中國苟需何項槍炮由北京公所知照倫惇公所儲買凡兩公所中各派中員三四人洋員一人倫惇公所則出洋公使隨員及駐英稅務司人曰當與聞其事所有價值兩公所報戶兵兩部公使隨員則報總理衙門駐英稅務司則報總稅務司使三處存帳互相核閱則中西委員𨿽欲作獘烏乎敢每屆歲底匯集成數刊行曉諭則天下皆知槍炮之價而浮冒之獘無從生矣至槍炮運到中國宜設兩處棧房以爲屯積之所上海天津本最相宜然離海口太近恐一有兵端易爲敵人所奪轉資敵人之用考中國地勢北路宜在山東徳州南路宜在江西贛州離海口旣遠而又皆有運道可通各海口轉移自不致滯緩斯槍炮免參差之別而金錢無縻費之嗟並使外國人知中國之買槍炮隱合西法而非昔日之有名無實豈不善哉無如各大憲明知此法之善徒以事難創行資不易集因循隱忍以致流獘不可勝言余嘗聞某司馬云伊向某洋行購炮行主卽私詰以欲買眞炮乎抑買假炮乎炮同一律而價有多少之分又嘗至某洋行見一買辦與二委員爭論據買辦云某委員曾向行中定買洋槍一千五百枝每枝銀九兩近日某委員因別行有一枝八兩者欲悔前議惟聞委員某領價每枝給銀十兩倘竟悔議定行告知統帶官以發其私余聞言揆度某委員情形實有不欲買之心而又有不敢不買之勢嗚呼獘至於此可勝嘆哉槍炮說上薛福成自槍炮興而弓矢戈矛之術廢戰陳勝負之數與前迥殊卽所以論將才者亦異古之將才傑出者如項羽之拔山扛鼎其气固蓋一世矣至若漢之黥彭蜀之關張唐之鄂明之常遇春傅友徳等皆以武勇顯名於時奮建奇績卽嶽武穆將才天建百戰百勝而其武藝絕倫亦實非一時諸將所及夫戰勇气也故自古恃勇而勝者十常七八今之戰則不然設以虓猛絕綸之將而遇快槍精炮不能不殞於飛鉛之下𨿽拔山扛鼎之雄亦奚益哉往者粵寇之亂將才輩出塔羅楊彭多鮑諸公出百死入一生撤去扞蔽立羣子最密之處而不避用能累戰累捷語人曰炮固有眼不吾傷也此亦倡勇敢之一法然究當聽命於天不盡以人事爲勝負且當時粵寇之用不過中國舊式槍炮耳否則西人所廢棄之槍炮耳若有今日至精之槍炮恐應之之法又稍不同居今日而論將才不外籌之裕鳩工之良取法之精操練之勤四者備矣善用之則勝不善用之則敗智勇固不可闕所以用厥勇者不同矣若夫恩威兼濟賞罰必信法令賞肅實用兵機要所最先此又古今不變中外不變者也槍炮說下泰西諸國槍炮之精不越四端曰力之猛也發之速也擊之準也至之遠也諸國竭其才力物力苦心經營者數十年遂於猛速準遠四大端各有極至之處今其雋士巧工覃精研思者尙未已也或謂果若此則西國四端之精進將終無已時恐復閱數十年今日所謂精槍利炮又成廢物矣余謂不然凡物生長各有止境人之長七八尺而止象犀馬駝之巨逾丈而止千年古木髙數百尋而止西國槍炮殆已止於極至之境末由再精之時也何以言之今日至精至利之槍炮如欲再加其猛必有轉移重滯之病有不能多開之病如欲再加其速必有子藥驟竭之病有不暇命中之病如欲再加其準必有運掉不靈之病有應機遲鈍之病如欲再加其遠必有目力不及之病有子力墮下之病是故欲加一端之勝或反爲三端之累且過求一端之勝亦必勢有所窮利不勝害此余所以今日之猛速準遠爲不能不止之境也若夫隨宜而變通之相機而損益之蓋造者用者無時可已之事乃其範圍固莫能軼矣或問百世以下事久而術遷機熟而而智生倘能別創新法以制槍炮則槍炮可終廢乎答之曰理固有之然此究在百世下非余所能懸揣也邊防謹擬綏邊十二策http﹕／／wave。bbs。xilu。com／臣聞涓涓不壅將爲江河兩葉不除將尋斧柯蓋患生於所忽事當弭乎未然今者西蜀越巂馬邊雷波邊四廳猓夷負固爲患連歲擾邊屠戮人民擄掠牲畜不可勝計十餘年來徵調頻仍軍書旁午驛騷內地以全蜀之力制之屢出無功徒勞師旅縻國帑而寇氛益熾近者空巢而出狼奔豕突無復畏憚者何哉非國家小弱天庾不供也又非鍪甲不堅戈劍不利也乃往者徒事姑息軍今不行賞罰失當眾不用命而將弁復乏制勝之術狃於積習堅持懷柔之議謂賞賚可以已患因循將事使賊寇得以窺我虛實也且夷性貪殘以擄掠爲生計以焚殺爲能事小出則小獲大出則大獲而官軍以其地險性頑艱於進剿每從而撫綏厚賚之是一出而二利備焉彼胡爲而不出哉且出則得賞不出則不得賞是我適招其出也故今日賞明日跳踉矣今歲明歲背叛矣夫懷柔者治安之梁肉也經也徵誅者治安之藥石也權也梁肉可用於平時藥石則施於有疾苦疾病方作不延盧扁而藥餌之反啖以梁肉未有不加劇者也玆之懷柔曷以異此曩者馬林之叛屍橫數十里守備某全軍覆沒雷波之圍屢瀕於危士卒戰歿者數千轟轟山之役陣亡者數百輜械多爲所奪馬日岡之警焚殺以千計其積年殘殺者無慮二萬邊民肝腦塗地道路梗塞若不於此時大彰天討數十年後丑類生齒日蕃歲比不登饑民從而蟻附之則有明奢安之禍恐復見於今日臣實慮之然而議者必謂四廳地處邊隅癩癬之疾耳不治便議者又必謂邊患之生振古已然蠢玆小醜何足勞師動眾徒縻供億寘之便臣竊以爲不然詩云如彼雨雪先集維霰今之醜夷敢於攻城圍邑抗拒我師其亦詩之謂霰矣夫四廳之勢瘡也不及其毒未盛腫未甚而治之必將至於潰爛血肉淋離而後已縱不至於戕生而四肢百骸悉關痛癢日夕呻吟元气爲之潛喪若或變而爲癰疽或他疾緣閒而起則性命系之其爲禍豈小哉臣願皇上赫然震怒選將治師寬以歲月輕爵祿以勵將士嚴賞以立恩威又命威重大臣視師督戰有不用命者殺無赦恩威旣行將士必奮然後分兵深入據其險要毀其積聚奪其農時離其羽翼不過歲餘邊地可平鮏羴可滌旣平之後誅其巨憝貸其老弱投丁壯於四裔郡縣其地此一勞永逸之策也臣謹案西南夷自漢武帝朝始通中國自是恆爲蜀患蜀漢時雍闓以越巂牂牁益州永昌四郡叛酋長孟獲助之武鄕侯諸葛亮以爲非痛加懲創必患及腹心故不惜轉輸之費士卒之勞帥師十萬鑿山開道跋涉險阻深入不毛七擒七縱然後蠻夷讋服震懾天威邊境乂安者百有餘年至晉稍稍出擾王遜討之斂迹者亦百餘年唐徳宗朝又肆侵掠韋臯撫牟尋通牂牁猓夷懼邊地復安有明又肆猖獗崇禎間命劉綎統重兵平之勒石紀功自是邊民得安枕而臥者將二百年此歷代徵討之成效也至若治得其人亦可不煩師旅之勞昔魏尙守雲中匈奴不敢犯邊余靖撫桂林交趾不敢入寇範仲淹鎭延州則西夏破膽朱燮元在貴陽則洞苗革面邊徼之理亂在得人與否耳陛下誠能詔封疆大臣搜羅軼才破除資格遴賢能爲丞倅如其才可充是選者𨿽卑末之員巖穴之士卽起而任之重其威權厚其糈祿使無掣肘顧忌之虞室家凍餒之憂然後限以三年責成其功如其效則舉者與治者同遷如其不效則舉者與濫者同斥誠如是而邊徼不治夷氛不息未之有也伏念臣艸茅下賤性復至愚朝無許史之援過懼邱山之積豈敢髙談世事自貽斧鉞之誅但念切同仇且待罪邊鄙十有餘年凡夷番之情僞山川之險隘得而洞悉之謹擬綏邊十二策干犯天威冒死上陳不勝惶恐戰栗之至一聯聲气孤則易折眾則難摧勢使然也越雷馬戎夷所以屢爲邊患者蓋四廳勢孤故也所謂孤者非漢弱而夷彊也亦非夷眾而漢寡也乃邊民人心渙散勢分而不合戎夷得以肆其毒螫若使四廳之民聚族而居比屋而處雞犬相聞斥堠相屬𨿽猛如豺虎猶且避之況蠢類乎今使沿邊要隘處所五里一小堡十里一大堡大堡三百戶至四百戶小堡一百戶至二百戶徙境內窮僻居民實之命各置火器矛盾以自守兵民相資軍威自振夫五里一堡聲息相通緩急足恃一堡有警以連珠五炮爲號鄰堡聞炮畱其眾十之三以自守出其堡眾十之七以相援或斷其歸路或首尾夾攻如常山之蛇擊首則尾應擊尾則首應擊中則首尾俱應寇將安逃乎寇見我聲气聯屬如手足之相救數敗之後必當革面洗心埋首巢穴不敢復出爲患矣一練團勇聲气旣聯矣若不教以技藝擊刺之術譬驅市人而搏虎非勝之道也孔子曰不教民戰是謂棄之昔李悝爲魏文侯守上郡下令曰有狐疑之訟者決以射中者勝否則負於是民皆習射及與秦戰大敗之宋種世衡在靑澗亦教吏民射𨿽僧道婦女咸使習之每親閱以銀爲的中者與之已而中者多其銀輕重如故而的漸厚而小矣或徭役輕重亦使射中者得優處有過者亦然中者釋之由是人皆能射夏戎不敢犯範仲淹韓琦經略西夏夏人畏之有軍中有一韓西賊聞之心膽寒軍中有一範西賊聞之驚破膽之謠今考宋史不過立箭社耳宜變通其法城中建社四鄕鎭社各一村落小者則三五村共一社擇空閒地爲射圃聘善射者一人爲社長武藝超羣者二人爲社副能書者一人爲社錄社長社副於三六日課之社錄紀其優劣一人技成教之十人十人技成教之百人百人技成教之千人千人技成教之三軍長者持矛短者操弓弩彊者持旌旗勇者執金鼓弱者給役智者爲謀主每季農隙有司親詣各社較閱一次有發必命中武藝精熟者受上賞次者減之以藝之髙下爲賞之等差其不能者以水如貧不能置弓矢者有司籌給凡遇鼠牙之訟一仿李種之法卽民間宴會賭酒摴蒲盧雉之戲亦令以射代又采武備全書州縣團練法訓以金鼓號令坐作進退之節行之一年則民皆知戰民旣知戰則民皆兵也無事則通力合作植戈而耕有警則披堅執銳守望相助利一免徵調之煩利二節國帑之費利三省挽運之勞利四無遲誤之虞利五有此五利則團練實備邊之上策也一明賞賞者人主之大柄將帥之微權也若使無功而邀賞則小人懷幸進之心徒事奔競以爲夤緣可以致髙位誰復肯捨軀命突銛鋒爲國家死者有罪不則軍令不行鼓之不進金之不退必坐失事機僨事莫大於此昔越伐吳凡三徙而斬十二人故將士用命一戰而滅彊吳楊素亦以此術佐隋髙祖定天下漢來歙馮異每戰勝不自私輒奏賞有功上有所賜皆散之士卒故人樂爲之死宋嶽飛自束髮從軍大小數百戰未嘗挫𨿽曰智勇絕倫亦由賞明也六韜曰賞明則士貪功素書曰善惡同則功臣倦又曰賞功不踰時則下力並賞貴小貴大賞小則恩下通罰大則威上行武經曰賞一人而三軍悅者功𨿽小人𨿽賤賞之罰一人而三軍震者爵𨿽尊位𨿽貴罰之若是則威立而令行無敵於天下矧麼麼蠢類乎一募勇敢兵以勇敢勝以怯縮敗故一夫奮戈則百人辟易十人棄甲則萬眾崩奔凡用兵之道須選勇力絕倫敢死樂傷者聚爲一軍曰陷陣之士有輕髙晏遠趫捷善走者聚爲一軍曰電掣之士有因窮發憤欲快其志者聚爲一軍曰虎賁之士結以恩信厚其廩祿以備衝鋒劫襲之用故勾踐之君子楊慶之突將聞鼓聲則喜聞金聲則怒以此而戰何患無功一輕爵祿爵祿者朝廷之所輕出諸其口而無窮性命者將士之所重一死不可復生苟上重其所輕而欲下輕其所重不亦難乎然而香餌之下必有死魚重賞之下必有勇夫若能輕五等之爵懸千金之賞則又何功不成何戰不克哉故漢髙祖捐金行間而範增死裂土分封而項籍滅凡四廳將吏皆當厚其糈祿使無內顧之憂如察其撫馭有方三歲無警則超遷不次卽賤隸僕夫有能斬將搴旗或出奇制勝者皆待以異數如是則頑廉懦立邊鄙不安夷氛不靖未之有也一淸邊界疆界不分漢夷交接姦宄因之爲利此邊患所以不息也欲塞其流孰若先絕其源當令畫界分疆植柱爲表下雷霆之令嚴交結之禁如漢夷有越境互市者殺無赦或吏不及察能以越境告者賞誣則反坐一豁耳目夷性陰狡甚於鬼蜮其蜂屯蟻聚旣有以備之矣至若數十爲潛出剽掠恆淪形於丰林叢薄之間如之伺鼠然覷行旅至近輒突起而邀之或暗施弧弩每出入之不及防故莫不驚惶失措爲其所擄若焚燔艸木使一望無際則寇潛蹤無所眾寡虛實得以預悉而爲之防可禦禦之不敵則避之鼠輩將無所施其技矣一淸肘腋君不密則失臣臣不密則失身機事不密則害成軍旅之事以祕爲寶苟先機一泄我兵未發而寇守禦已備矣我謀未行而寇險阻已據矣使其中更有能者必且反受其殃𨿽有精兵健馬利劍快奚益於用故事越巂將弁向派熟夷以供樵牧灑掃之役此輩陽爲恭順而陰與野夷狼狽爲姦亟宜裁革以淸肘腋之患卽不肖胥吏兵役亦多與寇結凡我有謀賊莫不預知故師出無功皆若輩爲之也胥吏兵役𨿽難裁汰而去故易新行之以漸嚴爲之防亦淸肘腋之一道也一勤徼民所以養兵兵所以衛民今越巂弁卒狃於積習惟耽逸豫夫蓄貓所以捕鼠斷不以無鼠而蓄不捕之貓養卒所以捕寇斷不以無寇而蓄不捕之卒玆卒驕弁惰有警旣不能刀相援平時又不能先事預防徒縻天儲殊非國家設兵衛民之意宜令沿邊將校分番梭織徼旣可習其勤勞而賊寇知我戒備嚴密必不敢萌窺伺之心卽或竊發亦可隨時撲滅如有不任事者落兩職以觀後效能振刷者復之否則削籍一任賢能從來馭邊固賴有治術尢賴有治人術不自行得人而後行使有治術而無治人猶縶驊驑於空室而責其千里埋幹將於丰城而欲其剸犀也苟得治人而行治術如使郢匠運斤無損傷之慮造父執轡無顚蹶之憂玆四廳夷寇出沒無常數十年來殆無安歲不得治人與治術故也若能破格任人豈患乏才能之士乎惟在封疆大臣能任與否耳一專事權漢朝州郡兵統於太守刺史故易於有功唐宋亦然自明建國始分而二之郡縣專理民事兵權專屬武弁故遇事多所齟齬士卒亦桀驁難制宜令四廳防兵歸丞倅管轄假便宜以專事權守備以下咸使聽命焉使無掣肘然後責其成功一足經費夫長袖者善舞多財者善賈勢使然也四廳召募土兵團練鄕壯修築城堡添置器械以及賞賚之費軍需之備均非徒手可能昔李牧鎭雁門五日一椎牛饗士寒者衣之饑者食之主計吏不問其出入故士爲之死得成不世之功今四廳每歲宜給邊費銀數千兩以備軍裝器械賞卹硝磺之費俾得盡其長如虛縻國帑地方不治者罪之至經始之際城堡營房所需不貲命估計酌給邊防論古之時天下有道守在四夷及其衰也守在四方又衰也守在四境至於守在四境則境之外皆敵國矣然而古之時其爲國也壤地褊小大者不過千里小者不及百里至今日而論中國則其爲國也大矣昔人所謂東漸於海西被於流沙朔南曁聲教訖於四海本朝有過之無不及然則所謂邊防者皆距京師數千里遠者竟至於萬餘里昔之所謂守在四夷以今觀之則所守直越乎四夷之外而其爲防也乃更難矣且所謂守者非僅畫界自固社關絕客而已也有以戰爲守者有以爲守者此其事貴乎因時以制宜隨機以應變而究不可不先事以預防昔時所謂守不過扼要也守隘也築土壘也爲犄角也如是而已目前之所守則固不外乎此數端而此數端中卽有大異乎從前者要處旣多扼之不勝其扼隘不足恃守之殊難爲功土壘則易而爲炮臺而其守法卽大不相同犄角易於隔絕呼應正自不易而且戰於陸者尙可把握戰於水者更不易支持昔之所謂水戰無非占上風乘潮之漲落以逸待勞以主待客皆有可以爲恃者也今日不有戰事則已倘有戰事皆在海口火輪鐵甲彼此轟擊卽使風水皆逆而外洋諸國習於風濤明欺中國之不慣於水戰竟可出我之所不備以相攻又豈前此之成見如趙括之徒讀父書者所可與言耶今者中國之所以防邊者可謂無微不至矣特立海軍衙門以講求海戰之道多設水師武備等學堂以教育人才預儲他日之用多購軍火以防患於未萌各處沿海沿江添築炮臺置巨炮於其上兵船鐵艦歲有所增制造一切軍火皆與西人無異然則所謂世變者隨其世而爲之變𨿽變猶不變矣吾竊於此而不能不以芻蕘獻也各處炮臺有舊式有新式大都舊者不如新式此夫人而知之而有識者或以爲不然謂炮臺之攻敵也呆不如船之靈活我𨿽用極堅之炮臺置極巨之炮火了見敵船將近開炮擊之彼敵船亦測以遠鏡早已按其方向先爲之備舵尾相偏刺斜而走一擊不中彼乃回炮相擊以活船之炮擊死炮臺之兵如箭之有的無不中者然則沿江沿海之地又何爲而先示之的乎與其明築炮臺以爲守不如暗中埋伏以爲守使敵人不能測乃爲可貴矣至於諸學堂之設預儲人才以爲他日之用意至美法至良也然聞教習之人諸有不便或因洋教習無權而動多﹝掣﹞﹝制﹞肘或因西師與華官之綜理者意見不合以至彼此賭气以致曠工如是者往往而有此則非所以教育之道若教之者此時不能認眞或致曠功則將來安得有人材可用此所宜亟爲變通者也至於軍火之購固爲至計然聞所購軍火藥彈有不相符者蓋外洋槍炮悉與藥彈相配不比中國之鳥槍今講求軍火之人今年注意於英國則所購皆英國之器明年又注意於徳國則所購皆徳國之器或法或美大約皆兼容而並色此一端最易誤事蓋習之者本不可使有歧異用之者尢不可使有參差而彼各處軍火局中管理之人又初不知何項藥彈配何項槍炮故有時竟有軍中領到槍炮藥彈而枘鑿不能相入是不亦可笑之甚哉且其所以異者又不僅大小而已也如欲爲變通計則軍士之習練者當令專習一國之器勿以他國之器雜投或分爲數等各習一國之法各自爲習異日卽可各自爲戰而旣爲所習則藥彈之對與不對皆能知之卽使管理者或有未辧彼軍士之往領者自能辧之庶幾前項獘病可以盡免而一槍卽得一槍之用一炮可收一炮之效總而言之總在乎認眞而已吾嘗謂中國之壞壞在不能認眞因循粉飾最爲誤事今日者悉心籌畫竭力整頓因循之獘稍除而粉飾之風則仍不免夫邊防諸事死生存亡皆系乎此而謂可以粉飾也乎四境之外皆敵國則四境之內皆同舟同舟者不能共濟而乃以不善變之故卒至久而生變詎不大可慨哉可不早爲計哉論邊防近勢中國辦理邊防自李伯相蒞滬與法人徳公司商議不合返節之後大有整軍經武之意如張振帥之回粵東也所調各路防軍帶往者不下數萬卽云經岑制軍督率調遣而朝廷又特命向辦軍務之唐君炯洊升撫使以佐岑公則日來鎭邊戍務正在昕夕不遺力其餘東南沿海省分亦各添募營頭整頓操防外間擬議皆謂國家於安南不肯不認爲國聽法人之所爲矣目下𨿽顧法國和好之局未能輕啟兵端然法人旣不肯稍讓則我遣軍以救安南亦非我之自啟其倘得滇粵邊境大集師徒遙爲聲援以壯黑旗之威卽不必深入越地與法交綏而法人久駐於越屢戰屢挫或者知越之不可遽有與中國之不可彊爭以勞師縻餉爲憂翻然悔悟旋師以待後圖亦未可知此固中朝當事諸公所深思熟計者也不意我方運籌邊之策彼已遂奪地之謀越之新王嗣立未幾國事紛更人心惶恐其勢已大非昔比故炮臺一時遽爲城下之盟數日之間法人與定和約自此越國之事悉歸法人管轄僅存守土之名盡削自主之權矣噫中國方爲越南整頓軍務此時此際聞此消息何以爲計耶竊爲中國處此始值萬難若數月之前李伯相在滬之日猶未爲極其難也法之圖越所以制我不得與聞者徒以中西國之體本自不同中國則但有封貢之名而泰西則必盡統之職故藉嗣於越南之事中國從未與聞不得遽認藩因此中國與之商議彼可掉頭不顧攻城奪地惟所欲爲中國平日旣未將中西國不同之情形先與法人言明而又歷年越法交涉之事因循坐視則至今日而欲以口舌相爭固非法人所樂聞矣然調兵戍邊以自衛者衛越尙可得行其志也今法人與越戰已經取越和約旣成法人不使我認越爲藩者我固不得禁法人取爲也越爲中則凡事從中例今爲法則凡事又從西例和約諸條無非法人治越之事守越之地收越之稅而已此後越南全土不啻法國一行省耳中國與之接壤地𨿽仍存越南之名實已與法人爲鄰法之取越意謂無與中國之事中法和約無問也若中國必遂援越之謀則將整兵出關與法人戰使其退後而已越人受法迫脇徵特不許自認爲中國之抑且守泰西國之義上國旣爲保護國必相聽從倘法與我戰越兵必隨其後是我爲越而越反與我爲敵又何救援國之有哉故中國今日不戰則無以伸認爲國之說戰則又無取乎棄好之尋仇名且也越旣受盟城下而黑旗劉義未必隨越而服法之喪師義實爲之今旣得越亦必不捨義可知義本助越抗法今越於法越兵將與法人合攻而義踞三省爲巢穴勢難出而圖法法越合謀從容布置久困必斃則義亦惟突圍而出竄入中國在泰西之例凡此國亂人遁入他國之境法人或循此例至黑旗竄入中國亦卽罷兵但滇粵邊界旣無撤戍之理法人亦可藉詞以招納亡叛責我中國而必欲得劉義而甘心也黑旗本爲粵寇餘孽以其竊踞三省無擾於越而恕之更以其爲越抗法助我藩而聽之今越爲法法越交攻窮而投我我將納之抑拒之乎聞法人尙在添兵意存隨剿隨散目下黑旗岌岌可危勢將力竭捨我誰依正不知辦理邊防者有何策以處之也籌邊說中國三代以上所謂蠻夷戎狄者均在要荒之地實非窵遠之區而已嚴中外之防不似今之中外動則相隔數萬里也然以禹貢之疆域考之東西南北周圍不過萬里故周初越裳來朝以至迷途周公始作指南車送之回國說者謂越裳卽今之越南今則視之不啻在堂陛之間矣方今中國南與越南緬甸爲鄰東則朝鮮西則西藏然亦臣服於中國皆系貧弱之邦尙無足慮其餘各國與中國均隔重洋彼此往來亦非易事惟北則與俄羅斯爲鄰實爲勁敵按俄羅斯本屬歐羅巴洲之國後漸兼並亞細亞洲之地又降伏阿墨利加洲之島故今之俄羅斯已跨有三洲之境惟亞歐兩洲所得之地可以水陸相通其勢更便昔年中國盛時亦曾遣使來朝入貢後亦在邊互市遣人來學習以爲常其國之南境均與中國之黑龍江及所之蒙古回疆毗連咸豐年間中國多故業已乘勢侵占黑龍江之地數百里旋又降伏回部之霍罕尊等處其日辟百之心固未常一日少息然使中國昔時於黑龍江之地早已設成郡縣不仍棄爲遊牧之場彼師出無名取之亦未必如此之易無故奪人遊牧之場彼此視爲石田無關輕重若無故奪人郡縣之地其理則不順其地則難居故彼時之失地由於二百年來不重其地未﹝嘗﹞﹝常﹞立爲郡縣也今者俄之兵端已啟其失之歐洲者必將取償於亞洲然其失之於歐洲固常事而其取償於亞洲亦爲常事至亞洲之地若回部旣少佳境且與土耳其同教諒尙可免前中後三藏之地𨿽多膏沃然又須假道於回人或亦可幸免無事至黑龍江與蒙古之地與之唇齒相依故吾甚爲之憂也古人有言有備無患卽今俄無此心似亦不防思患預防愼固封圻有國者所當爲昔吳大帝問鄧芝曰兩家旣已修好柰何復增白帝之兵芝曰西益巴邱之戍東增白帝之兵此皆常事無足相問卽現在歐洲各國常增兵額常增戰船常益炮臺他國尙且羨之無人議其非者守國之道應爾也近今盛京各處擇選要區添設郡縣而黑龍江一處𨿽在極邊尢爲中國藩籬門戶似亦不宜置爲緩圖與其專注於新疆之地不如經營夫黑龍江一省實根本重地又爲藩屏要區且新疆叛順無常尙且戡定若黑龍江實爲邊要更有彊地若爲歐洲各國邊境必已早經設爲重鎭連築炮臺派大兵以戍守斷不使之仍爲荒漠之區矣天下之事今昔異勢者多矣勢旣異而處之者亦不能不與之俱異此古人所以貴乎因時制宜也艸茅愚論本無補於時事之萬一但旣有見聞亦不防爲陳述亦古人陳風之意而已故敢論及之措置東三省邊防議東三省者奉天吉林黑龍江也論此三省之邊防以防俄爲要考三省之地盛京在直隸之東吉林在盛京之東黑龍江在二省之北吉林黑龍江之北境有山曰外興安嶺綿千餘里舊時中俄以此山分界山之南爲中國山之北爲俄國康熙二十九年之中俄分界碑可證也論者議三省邊防遂謂當嚴守外興安嶺以防俄而不知此大誤也夫今昔之情形不同則防守之措置各異自咸豐中中俄更定新界已越舊界而南千有餘裏矣今已定互市於琿春矣俄已駐重兵於琿春矣昔之外興安嶺爲吉林之極北境今之琿春已爲吉林之極南境矣今俄已駐兵於南之琿春而反議防俄於北之外興安嶺其議左矣此由不知今昔情形不同不知規時度勢建議也咸豐中更定新界事請附言之昔咸豐中甲館於京師成少司農琦宅時英夷逼都城聖主命琦與英使巴夏禮議和議久不定俄使謂琦曰請偕往助議論兵則彼客我主論國則彼小我大如不從可以俄兵共擊之必勝英使懾而和議遂定事後俄人居功請重定新界聖主命琦爲定界使許便宜行事琦欲甲偕往甲辭曰國方多事俄志在越界拒恐僨事從曷對君敢辭琦往而歸嘆曰越界而南入吉林千餘里地矣今以互市琿春証之斯言益信此攺定新界事未見他書乃甲親見聞之事非臆說也中俄互市康熙中在黑龍江雍正中又許互市於西北分界之恰克圖今又許互市於吉林極南之琿春更深入而南矣今竊私議俄旣互市於琿春駐重兵於此則宜嚴防於琿春四面之近地措置尢爲至要考琿春之地胡文忠之輿地圖載之極詳琿春在吉林之南境長白山之東北古塔之東南琿河之南圖們江之北則此四處皆宜嚴防也今朝廷措置琿春已新設都統矣古塔又駐副都統矣吉林旣駐將軍又駐副都統矣奉天黑龍江又並駐將軍矣並握重兵扼守矣不但盛京興京又皆駐副都統也措置不已至嚴密哉倘更於長白山諸處更增置勁兵措置不益嚴密哉如防其由琿春而南出海口趨京師則嚴守圖們江口再嚴守奉天之旅順海口自有備無患矣再於陸路嚴守奉天之山海關再嚴守奉天之牛莊以防其由此而出海口此皆要害也尢措置之最重者也至於奉天吉林南皆濱海旣嚴守圖們江口及旅順海口與山東之臺相爲犄角則不惟可防俄且可防倭防諸西國之由海入犯矣或謂奉天之南鴨綠江則界朝鮮吉林之南圖們江亦多界朝鮮亦宜分防竊以管窺私議此不必防也朝鮮爲中國恭順屬國何必分防且今其國防俄防倭不暇方仰賴中國命使駐兵以保安其國何敢犯順夫兵分則力弱如分其兵而防其所不必防轉恐不能專用全力以制俄之彊敵竊謂今東三省邊防當專用全力措置防俄專防之琿春謹議東北邊防議http﹕／／wave。bbs。xilu。com／今之言邊防於東北有二焉一曰防俄則防之於東北一曰防日本則防之於東也若言東北防俄而謂防之於興安嶺斯爲中俄交界則誤矣以咸豐庚申以後重定分界俄已越界至吉林以內也是時分界欽使爲成魏卿少司農琦余館於其家知之甚悉也若防日本則防於東海之濱是海防非邊防也故弗論論今日防俄之邊境今之東北邊防尢要者凡六曰琿春曰牛莊曰山海關曰旅順曰臺若至天津海口則已爲內地腹裏矣今俄人已於琿春駐兵聚商造鐵路泊兵船設電綫報開煤鐵礦矣此吉林之內地而實爲中國防俄之邊境考琿春乃吉林之極南境非吉林近北境由興安嶺而南已千有餘裏蓋吉林城之東乃古塔又東南爲琿春此琿春臨琿春河上北爲哈爾達山東爲哈發山西爲英額河南爲琿春河河注圖們江江入髙麗海其南與東之海皆界髙麗而此琿春爲中國地竟俄人駐則論東北邊防宜自琿春始伏讀今年四月二十四日上諭聖主賢臣已籌及此矣銘將軍安已上疏言吉林之琿春地方遼向歸古塔副都統管轄相距遼遠請設大員以資統率已奉諭旨因地制宜如其請設琿春副都統一員其未盡事宜令體密情形詳議具奏是日有旨調呼蘭副都統依克唐阿爲琿春副都統此聖主賢臣隱以防俄鄭重東北邊防也蓋琿春爲防俄第一要害也於是由琿春陸路而東入盛京境可北至牛莊又爲水陸防邊要口以於此旣可由陸路而東趨山海關又可由水路出海口輪船駛至山海關兼可西南駛至天津也則牛莊亦要害也再如由琿春取海道而西南至奉天之旅順其對海爲山東之臺隔海相對宜各駐重兵守炮臺敵至可夾擊此天險則旅順煙臺尢防俄之要害也至於山海關關外爲奉天之遠州地關內爲直隸之臨楡縣地距京師僅五百里爲水陸要口乃第一緊要門戶宜乎前嚴防時命曾爵撫鮑劉兩爵帥統大兵扼守也而天津海口距京師僅二百四十里爲內地門戶宜李爵相坐鎭於此也東北防俄擇要言之大略如此至於東北遠邊如黑龍江外蒙古諸處與俄界者廣至數千里防不勝防言不勝言矣且俄已內至琿春譬之盜已入內屋而猶議防於大門之外傎矣故今於東北之邊境與俄界者如吉林之極東北境舊與俄之海中撒甲連島爲界至庫夏島則舊爲中國地載輿圖者也而近則日本人踞之而俄人又以地與日人易之矣再如吉林黑龍江之極北境舊以外興安嶺爲界又如極北之外藩邊境若車臣若土謝圖若唐帑山若烏梁海若科布多若哈薩克舊皆與俄爲界今皆不言者以今俄人已踞琿春則吉林黑龍江東北邊境之外興安嶺等可也又如今俄人已逼近伊則已越科布多哈薩克塔爾巴哈臺而南矣則外藩諸極北之邊地舊界俄者可也玆議防邊規時言之不膠執舊說也今俄已議和則東北邊防似已可毋庸議然俄人旣聚琿春而琿春𨿽設都統恐嫌釁易開和正未可深恃則早議焉仍預防焉庶有備無患乎西北邊防論今日言西北邊防與古之言西北邊防異古之言西北邊防者若漢防匈奴西域唐防突厥吐蕃明防之邊其地較之今日𨿽遠猶近今之用兵則在喀什噶爾其地遠在荒服之外由京師至嘉峪關外之鎭西廳已七千餘里由鎭西至喀什噶爾又二萬餘里欲議邊防於二萬里之外將防不勝防烏乎防若悉防之則竭天下之財不足供防邊之餉若屯田以防之則每有數百里大戈璧無水無土烏乎屯謂長地可以防守乎長城距敵萬里遠不相及且傾圮者多萬一寇至不難攘邊城而入也烏可恃謂戰必勝防無庸乎則兵法千里饋糧士有饑色何萬里餉艱師勞勝難常必謂平必速而防不必乎則凱歌露布亦旣稍稽時日矣謂近敵各城皆駐有大臣可節節設防乎考喀什噶爾城不但舊設領隊大臣也其北之伊則駐有將軍矣其南之葉爾則駐有參贊大臣矣和闐則駐有辦事大臣矣英吉沙則駐有領隊大臣矣其東之烏什阿克蘇庫車三城則又皆駐有辦事大臣矣似可節節設防不知城須嚴守豈能地盡兼防大漠盡多無人荒磧皆可竄入卽參用雍正中潘之善疏意於荒路大戈壁皆增設防兵然少則不敷防敵多則如何籌糧此亦言易而行難也或曰然則若何而可曰我聞之虞書矣徵苗弗克敷徳班師初非近迂實爲知本夫古之聖主賢臣若舜與禹益其識見才力豈出後世將帥下哉而不遠徵遠防班師修徳不力徵而以徳化實以蠢蠢之遠在化外者力誠不足以制之也若漢武窮邊幸而得志中原之財賦竭矣夫內地本也邊圉末也竭內地之財以供邊圉之餉是棄本而逐末也內地猶腹心邊疆猶膚末空腹心以事膚末可乎且新疆於太平時歲糜朝廷巨帑百餘年來億萬計矣今何妨暫置爲緩圖乎今發撚𨿽平西夷挑釁如何遠徵遠防萬一師勞餉竭而內地蠢動狡夷乘之若柰何爲今之計惟急本緩末固腹心而輕膚末班師敷徳王師退守嘉峪關以保內地敵鄰之各國大臣嚴守各城以防外襲不遠徵遠防紆中原之民力裕天府之帑金不防邊而防夷預治心腹之疾斯爲知本之圖耳近疆臣有以此密疏力諫者惜乎畱中想廟算別有淵深善策非書生所能仰窺萬一也或曰言近是矣第鄕會試例對策不及時事子豈不知而作策論及時事耶余曰嘻此非應鄕會試也今觀命題問及時事此卽古人試時務策之意也正欲書生知時務裨時事耳鄕會試策問古不問今故對策亦不及今玆題旣兼及古今則作論者亦何妨暢論古今乎試觀古人對策若漢之董仲舒天人三策何嘗不及時事又如漢之申屠剛李固周舉皇甫規諸賢對策皆直言時事子豈不知乎且不獨唐之劉蕡也卽蘇穎濱之臣事策文信國之殿試策皆言時事覆按也殿試策但拘襲套語我熙朝聖主曾有諭旨飭攺近同治初年張之洞殿試策不拘陋格亦及時事新疆邊防不可懈弛說前者喀酋倡亂伊一境爲俄所據中國不憚徵繕不惜帑項轉戰數年始得收克復之效而喀酋遂以滅亡此時軍務似可稍松然伊未歸版圖俄人尙有虎視之勢有識者莫不憂之至今日而伊全境皆已歸還俄人亦偕仍歸和好故土旣復但能力籌善後並力開荒以來復見當時全盛之气象而邊防軍務似可稍得息肩矣而竊以爲猶未可以暫釋也前西報言回人阿金汗心懷叵測有眾三千兵器俱向俄國購買以與中國官兵從事又率兵過加拉境犬牙相錯其折而入於俄也甚爲易易喀逆之變俄人乘機入而據之意固謂此地可以歸諸己有也孰意王師下臨醜奔匿斧鉞一舉攙槍旋消俄人於此爲之意阻猶然未聞其掃境以歸還也迨至今日迫於公義斷難久假不歸乃不得已而還之且聞又索銀二百萬兩是還之之舉豈俄人之本心哉如果出於本心則畱其一偏者又何故耶說者謂全境旣復而僅缺一隅何足爲意而不知此一隅之畱其意正有不可測者矣以左侯持之於中以崇侍郎持之於外俄人卽欲狡焉思逞當亦有所顧忌而不敢發而牖下書生執筆議之夫亦有多見其不智之甚者然古人有言詢於芻蕘則知艸茅之議論亦未始不可采之處故有不得不爲深爲之顧慮者今日之邊防有更宜加意者矣兵燹之餘餉糈告竭迨至漸就肅淸之後則裁撤營兵練勇以節軍資此正辦也第內地旣經肅淸之後度必無遺孽之滋萌卽使兵伍散撤不必更防後患卽或暫畱數營亦不過藉以防盜賊竊發之事尙爲不關緊要而西陲諸軍所關甚鉅𨿽然餉需浩繁無可設法之際而終不得以節省軍餉之故遽行遣散內則防回人之不時生變禍生肘腋之間外則防俄人之窺伺於旁難保無覬覦之志此在有國者所當時時加意而於新疆一隅尢不可稍有懈弛也者內地各處畱防軍營近𨿽亦時加操演然往往有名無實而西軍斷斷不可效尢一處稍有懈心則各國亦將沾此習气而敵人之耽耽旁者乘其無備而突發焉一處裂全局皆震譬之如堤防之障水苟有一處衝卽頃刻全堤盡塌縱有善爲奔救之材一時亦無從措手以此絜彼何獨不然哉夫近日中俄無回逆已平而顧計及於此誠爲無病之呻然以意揣之回人之軍械購之於俄省西一隅之畱俄又藉口於安插不服中朝聲教之回人此其情亦可知也聖人有言致治於未亂未危保邦於未亂未危之際聖人猶且斤斤焉不敢自安而力求保治而彊鄰在邇逆黨猶存則𨿽此時幸而卽安能保他日之必無事變乎行兵之道原不過濟急苟必欲終年積歲常若大敵當前天下斷無此等治體特恐偶一懈弛一蹶將致不振則與其悔之於事後孰若備之於未來古云有備無患赭寇之亂合圍於金陵和帥犄之張總統角之賊勢已經窮蹙而其後官軍一潰賊勢又復蔓延江浙兩省全遭蹂躪苟爾時軍心仍如初合圍視之各無懈志豈至此哉左侯老成練達久於戎行豈至偶有懈志特恐各營中官弁不能守法則亦不可不先爲之防而或者曰安不忘危誰不知之豈待子之爲是迂談耶噫嘻迂談也歟哉論防俄俄羅斯之包藏禍心匪伊朝夕矣積之旣久必有發泄之一旦而其發難則必在於亞洲此前報固詳哉乎其言之然而未聞有因此言而早爲之防者豈果兵不厭詐不可宣示慮有漏師多魚者乎殆亦如病人之諱病已耳夫俄人前時銳意於土耳其以其適扼紅海之口也於是乎竭慮殫心勞兵費餉與土爲難必欲得而甘心焉土國蕞爾不足與敵俄視之蔑如矣無何而英人聯結徳奧諸大國約縱以拒俄俄人遂偃旗息鼓而退卒不得越紅海一步地此其故何哉俄國地大物博所出之貨不少而目前未見有俄國大宗貨物以視英國若大有不如說者謂俄國𨿽跨據三洲然其形勢如環之圍其精華全在歐洲境內亞洲之地則不過極北苦寒之地出產本無多也惟歐洲各地所產並其所制造一切必須運出紅海乃爲便捷而銷路亦廣乃以土耳其所阻蓄久而不得泄則必另尋一出路此但就商務言之而俄人已有斷斷乎不肯苟安之勢其懷鯨吞蠶食之謀者乎前此俄人潛移黑龍江琿春等處界石幾幾乎有裂之意幸而彌縫過去而俄人究此心不死有心時世者屢屢關懷未幾而聞其大興路矣未幾而路之通行者於琿春黑龍江矣此其居心何如顯而易見而我中國從未聞有籌及於此者一若視俄人推廣鐵路爲無足重輕也者然行於水者以輪船爲尙行於陸者以鐵路爲便俄人亞洲旣無旺產之貨則又何必費此巨工耗此鉅費以作此無益之鐵路此其意豈深奧而難窺也耶余嘗論俄國大勢日後必求一出路欲求出路必在亞洲境內欲在亞洲境內求出路必其注意於髙麗琿春黑龍江等處是勢所必至理有固然故中國欲防俄當先計及於此數處顧琿春黑龍江在我版圖之內欲如何防斯如何防尙可自爲主也惟髙麗乃中國藩屬但有保護之責而無干預之政一切政教軍務皆聽髙王之自主而髙王又暗於治國不善邦交設或俄人入髙髙或告急於中國中國而不之救則失藩服卽失己之屏蔽不特於理不順而且於勢不合若必欲救之則以中國之兵中國之餉而爲髙麗人出力幸而獲全已屬非計設有不虞並將爲髙受過又豈計之得者哉前聞某大臣曾獻制髙三策其一爲髙國謀廢立髙王不知自治聽宮闈之言漸受其制以致外人乘虛而肆其狡謀若廢之而另立賢王與中國一心一徳同力禦侮從此髙人心服外患自弭此策之上者也其二竟以兵力收取髙麗以入版圖髙麗素不知兵取之極易旣取之後以我之令被彼之民幾年教誨幾年訓練髙麗之民亦足以奮發有爲爲我所用於是多設一重屏障卽多一枝勁旅而外人見之將不懾而自懼矣所謂取亂侮亡推亡固存亦權變之道此策之中者也其一以兵戍髙麗髙麗無軍政不足以禦敵人中國發兵以戍之或水或陸常駐於彼設或有事爲之抵禦以保全髙麗者爲保全我中國屏障之計然師勞而餉匱而於事之有濟與否尙不可必此策之下者也爲此謀者原欲使國家用其上策捨其下策而此說旣進之後卒亦未知決策若何以愚意度之三策均未必其施行也然而俄人之鐵路旣成則其駸駸蠢動當不在遠又不可不善爲防竊以爲以中國防俄不如以英國防俄之爲善矣俄人欲出紅海而英人阻之恐蛟龍得雲雨終非池中物將以大害於英商也今若得假途於髙麗則其爲雲雨也久矣俄之利英之害也昔者英國曾以兵扼髙麗之巨文島旣而仍以交還髙麗如於此時商之英國曉以利害動以禍福俾英人曉然於中英合保髙麗之益而仍以兵船駐守髙麗要險之區中國亦以兵繼之如此則俄人必有所顧忌而不敢肆意以逞然後徐議善後之法當亦英人所樂從者也夫借助於英而英受其益英人豈有不願而俄人之气已折矣願以質之謀國者何良棟《皇朝經世文四編》捲﹣

皇朝經世文四編卷三十七兵政海防擬專設海防全政大臣以一事權疏左宗棠竊臣於光緒十一年五月二十五日承準軍機大臣字寄五月初九日奉上諭現在和局𨿽定海防不可稍弛亟宜切實善辦善後爲久遠可恃之計等因欽此仰見皇太后皇上謀深慮遠軫念海疆至意欽服莫名臣暮年多病思慮不周然苟有所見敢不遵旨覆陳上備聖明采擇伏查泰西各國經營船炮閱數十百年之久遂得稱雄海上惟所欲爲若以中國二十年前之武備相提並論直不可以一戰近十餘年來中國船政局制造局水師學堂次第舉設𨿽造詣未精而規模亦已粗具故上年法釁一開亦卽能與之接仗鎭海一口有巨炮轟擊彼卽敗退其明徵也就目前言之中國水師誠不及外夷之整練然華人耳目心思西人亦服其穎悟但使在上者實力講求師彼之長行且制彼之命豈僅足自固哉恭譯諭旨我之籌畫備禦亦嘗開設船廠創立水師而造船不堅制造不備選將不精籌費不廣等因臣維造船以鐵甲爲先制器以鋼炮爲要臣前此拓增船炮大廠之請已將應辦情形切實言之惟船炮購買終不如自造福建船塢固難造大號鐵船則拓增船廠之請刻不容緩聞前署湖廣督臣卞第有請於江西鄱陽湖口設立機器局之議長江自武漢以下兩岸港口地險水深無逾此處應請飭下江楚督撫臣派員測量斟酌議覆其後膛大炮一俟局廠設定趕緊鑄造或飭江南廣東各機器局先行試造以免曠誤均應及早謀之第念海防無他得人而已中國水師不力或歸咎於不振作其實內外臣工豈乏忠諒所以處處牽掣必有其由臣曾督海疆重參樞密竊見內外政事每因事權不一辦理輒形棘手蓋內臣之權重在承旨會議事無大小多藉疆臣所請以爲設施外臣之權各有疆界𨿽南北洋大臣於隔省之事究難越俎誠如聖諭僅就一隅創建未若全局通籌今欲免奉行不力之獘莫外乎憤選賢能總提大綱名曰海防全政大臣或名曰海部大臣凡一切有關海防之政悉由該大臣統籌全局奉明辦理畀以選將練兵籌餉制船造炮之全權特建衙署駐札長江南拱閩粵北衛畿輔該大臣或駐署辦事或周曆巡閱因時制宜不爲遙制另擇副臣居則贊襄庶務出則畱守督工權有專屬責無旁貸庶成效可立矣惟此大臣任大責重必品望素著深通西學爲中外所服者始可當之至一切措施不能槪行預擬轉以成見誤事臣受恩深重未報涓埃檁懲前毖後之模抒蠡測管窺之見謹將可以預定數大端擬議七條恭呈禦覽候旨飭議施行一師船宜備造也外洋水軍於鐵甲之堅利而以快船炮船魚雷等船相輔而行又有糧船爲轉運小輪舢板爲利濟猶之中華陸軍馬隊步隊鳥槍藤牌相輔則成軍相需乃取益也旣擬大治水師不爲求備更應求精舊制半兵半商之船勉爲糧船而已新制快船略可備戰而亦不可獨戰總計中國海濱萬有餘裏至少須練海軍十大軍每軍鐵甲數艘之外尢必各船皆備臨戰之時應足應敵一營制宜參酌也舊設水師與新練海軍情形不同除長江內河水師外沿海水師一律應行更攺且南北洋輪船亦不成軍此後旣治海軍應歸海防大臣統轄每軍設統領一員秩比提督幫統一員秩比總兵管帶以下秩比副參遊有差凡一切升遷調補皆由海防衙門奏辦各疆臣祗節制守口陸師非軍務萬緊不得調遣海軍兵船其一切差遣應別備輪船亦不得以兵輪濫應一守操練宜定例也海軍十大軍若徒備鎭守不時常歷操練徒多無益擬十軍內以八軍分布天津之大沽古塔之琿春山東之臺江南之崇明浙江之鎭海福建之閩口及臺澎廣東之虎門瓊州各駐一軍附近之汕頭門鎭江北壇等處皆由派駐該省兵輪分派停泊朝夕操演又此八軍分駐各口彼此互相替接每四个月輪替一次合操一次其回不息其餘二軍一歷東洋一歷西洋亦如各國駐華兵輪爲保護商人之計兼藉以練習風濤沙並訪水土民情與夫各國形勢博物制造等事或遇兩國戰事卽前往觀戰每年期滿仍歸守口將守口者挑換兩軍出洋凡此鎭守歷各船一年之內必將本年所訪所練各事報明海防衙門查考並將通船將弁優劣具考呈核請旨賞罰著爲定例一各局宜合並也臣前摺請開徐州穆源各礦爲鐵甲鋼炮材料玆奉旨飭議設廠處所若論常格自應由兩江閩浙籌試辦或委公正紳富集股倡辦並招通曉化學之人講求練法俱速出鋼鐵應用其實礦政船炮相爲表裏果設海防全政大臣所有船炮礦廠軍火皆應一手經理始見靈通擬請俟簡派得人卽將福建船政差使撤銷由該大臣選員奏派各省制造局亦槪由該大臣統籌辦理以歸畫一一經費宜通籌也查設立海軍需甚鉅按年攤用每歲約三四百萬目今庫帑支絀非合天下之全力萬難舉辦竊爲挹彼注玆之法籌餉莫大於裁兵約計裁經制額兵十分之六可得數百萬裁招募勇丁十分之一可得數十萬加洋稅沿海水師及艇船又可得數十百萬應由戶兵二部查核現在每年出入全數及裁減之後統可籌出若干以定海軍衙門常年經費作爲部正項不準外省短解又總核各省歷年解濟各局以及購買洋料洋貨銷冊統計出洋銀數各省若干按年勻攤每年卽限撥若干交海防大臣核實支用造報一鐵路宜仿造也外洋以經商爲本與中國情形原有不同然因商造路因路治兵轉運靈通無往不利其未建以前阻撓固甚一經告成民因而富國因而彊入物因而倍盛有利無害固有明徵天下俗論紛紛究不必與之辧白所謂民可使由不可使知也如電報輪船中國所素無者一旦有之則爲斷不可少之物倘鐵路造成其利尢溥臣查淸江浦至通州宜先設立鐵路以通南北之區一便於轉漕而商務必有起色一便於徵調而額兵卽可多裁其費僅數百萬由官合商股試辦卽可舉行且與地方民生並無妨礙迨至辦有成效再行添設分支至推廣於西北一路尢爲日後必然之勢請俟海防大臣派定之後飭令嚴辦其籌之法及舉辦章程另由該大臣自行奏明一士气宜培養也國家選士首重經術蓋經爲體術爲用也上年潘衍桐請開藝學一科臣遵旨會議曾具說帖試以道藝出於一源不可析而爲二卽藝術亦可得人材也今躬歷海疆周咨博訪不惟水師官兵應如李鴻章所奏大開學堂一切格致制造輿地法律均爲以術連經之事尢應先倡官學酌議進取之方廣譒洋書勸導士民自相師法則人材輩出不窮於用其辦理章程統俟海防大臣妥議以上七條第就現時情形略陳大槪恭候聖裁論海防爲近今之急務從來有言兵可百年不用不可一日不備值敵氛伊邇窺伺頻仍論時局者每以海防爲亟亟此固千口同聲舉國一致者也殊不知海亦無所防者汪洋浩蕩茫無津涯我出此途彼來他道顧此則失彼顧彼則失此兼顧則不勝其繁擇要又將莫知所向且兵家有聲東擊西之舉明修棧道暗度陳倉將若何兵家有老師縻餉之策虛張聲勢按兵不動將又若何我旣墮其防不勝防之計彼乃出其突不勝防之師是我以憑海而無權彼且恃海爲得計故海亦何所防哉說說者謂不防乎海將遂聽敵人之攔入乎是說也𨿽五尺之童亦知其不可則答之曰要在防乎海口以內而不必防夫海口以外海口以外之防船與船相敵之謂也彼船載兵千人我船載兵千人千人與千人戰勝負不可知也船堅炮巨者與船小炮楛者遇則彊弱判焉船有勇將者與船無勇將者遇則壯怯異焉船有接應者船無接應者遇則眾寡分焉此一定之理而仍不能操必勝之權海口以內之防則以逸待勞以眾待寡之謂也彼一船載兵千人十船載兵萬人我兵何止千人彼兵何止萬人下令於民以殺敵懸賞於民殺敵殺一敵賞人若干奪一械賞銀若干無一人非殺﹝敵﹞之人無一時非殺敵之時一縣之民以數十萬計一府之民以數百萬計一省之民以數千萬計同仇敵愾上下一心如之以兵濟之勇謂敵深入而曠日持久者吾未之信也今之兵非道咸兩朝以前之兵今之民亦非道咸兩朝以前之民軍旅之事司空見慣故邇來風聲鶴唳似乎艸木皆兵而普天率土一塵不驚且翹首而待壁上之觀奮臂而鼓從軍之志問彼能傾國而來以一當我之千乎恐亦斷斷乎無是理也說者又謂信如君言則海口之水雷炮臺梅花椿蚊子船將遂不必設乎則又非也古稱王者設險以保國夫海口以外之險我與敵人共知者也若海口以內之險自宜布置周密以期不得登陸爲務由來尋常之經濟大率是斯蒙則曰人但以不登陸爲我之幸而不知不登陸爲彼之幸何也彼之不登陸而在船我不能操必勝之權彼旣捨船而登陸則我兵我民必能盡殲其人而使無類無論相敵之數足以千人而殺一人乎我民無窮彼兵不接此理固昭然若揭也猶有說者發逆撚逆𨿽曰敵﹝寇﹞﹝冠﹞仍無同類之人忽而反正投誠則不必殺忽而攻裝易服則不便殺若異言異服形迹顯然者當其時犬且嗾之雞且啄之矣而於人乎卽我兵深入彼國之境當一無可以自全者夫固同此一理也猶有說者謂邇日之倭與當日之倭情形不同當日之倭軍器不利今日之倭軍器殊精然彼旣捨舟而登陸矣則其藥與彈必有時而盡藥與彈旣盡則炮槍𨿽利亦如拉朽摧枯矣故人議塞口以阻敵吾恨不弛口以招敵多方以誘之曠日以持之更疊以伺之含忍以容之明明大敵當前且不難以柔克剛以眾勝寡藐玆倭奴夫亦何足懼耶非然者徒以籌防海口爲務謂可阻其不入以圖苟免殊不知古稱長江天塹者𨿽鐵索橫江亦無益也海防云乎哉方今朝廷之上不以戰事爲憂將相之中不以戰爲怯謀臣之輩不以戰事爲非黎庶之眾不以戰事爲懼君臣上下億兆一心金城之堅無過也所最要者嚴防間牒密捕姦細務必盡法以處之而不畱一人於境內則倭固易防而亦易克亦何事乎亟亟於海防哉夫海亦何所防哉論海防古之時無所謂海防也但有海禁而已所以禁者恐內地姦民勾串外洋之人以輸其情故禁之海禁旣嚴而外人無由窺伺海氛因此可以永靖顧能禁我之不出而不能禁彼之不入海禁之弛弛於海疆有事以後非弛於海疆無事以前夫海疆無事之時海禁旣未嘗或弛則彼海外之人何由而入中國之境哉說者謂外洋之人旣有欲入我中國之意則𨿽我嚴我禁而亦不足以阻之彊弱之勢不同也而不知木必自腐也而後虫生之人必自戕也而後疾乘之家必自敗也而後賊闞之國必自也而後敵撓之從未有內無間而外侮可以恣肆者海疆之所以至於有事正以海禁之不嚴故也海禁未弛而尙且有不嚴之時外人有以投其間而抵其隙則至於今日海禁大弛外人已入而猶欲議防於後豈可得乎防海之法魏氏海國圖誌一書論之詳矣其曰防近不如防遠防外不如防內皆是知己知彼之理顧敵人不來則我可以防之若旣來矣則又將柰何前者法人之入馬尾我船悉爲打毀而鎭海一役則法艦受傷而去若論近則馬尾爲最近也若論外則鎭海亦爲外也而勝負之數之不同者如此豈魏氏之智亦有時寸有所長者尺有所短乎實則應變隨機之未有其人耳今說海防者曰炮臺所以扼要也然炮臺不能轉動敵船可以去來以動禦靜一或不愼炮臺之兵士直將聚而殲旃於是又有以活炮臺之說進者可以俯可以仰可以四面轉動東西南北隨意所向此則較從前爲勝矣而相距之道裏則仍不能伸縮也彼欲避我甚易我欲擊彼終難然則炮臺之設又何用乎炮臺之極堅固又何爲乎竊以爲與其明明禦以無用之炮臺不如暗暗伺以不測之埋伏生番黎匪拒我官兵往往掘坎伏人藏槍叢莽或所披之衣與樹一色及漸行漸近則突然放槍以故常中其計若以此法禦敵則敵人𨿽狡又焉能測若再用水雷魚雷預藏於險隘處待其行近而後擊之此卽以逸待勞以主待客之法所慮者漢姦之走漏風聲耳夫古人築土城爲濠塹無非一時權宜之計非竟恃此以爲固也外洋講究炮臺之法者莫如法國而普法之戰悉被徳人摧毀然則有炮臺者果可恃也否耶中國近來特設海軍衙門以講求海防諸務計南北各洋戰艦不下數百十船認眞操練極爲講求亦且漸臻美備矣而各船統帶之官往往問以行船之法茫然不知其平日駛行與夫有時操演則皆船主大副輩爲之發縱指示而統帶之員竟如傀儡登場全在他人提掇此等船主大副有用西人爲之者亦有用華人爲之者以西人爲之臨時格於公法不能任用以華人爲之則彼自以爲官卑職小受恩不深求其赤心任事奮勇直前者能有幾人哉其尢甚者竟有身在中國兵艦而心向外人暗中傳消遞息或更以糧食火藥相接濟此則所謂漢姦者事發不赦而若輩以貪利之故尙有悍然爲之者法人之役已有明徵是又烏可以不預爲之防耶吾則以爲內間而不能絕則外患不易消所謂海防者當於此三事致意焉船隻器械猶其後焉者也孟子云城非不髙也池非不深也兵革非不堅利也米粟非不多也委而去之是地利不如人和也吾不敢謂華人之盡向外國亦不敢謂華人之必不向外國今當無事之時華人之供驅策於西人者不知凡幾設一旦海疆有事則安能保其不輸情於敵糧於敵吾恐防之且不勝其防誅之亦不勝其誅此則又將何法以處之哉曹劌之言曰小信未孚小惠未不足恃也惟大小刑獄之必親乃爲忠之屬而可以一戰此其故可知矣中國近來刑獄之懸而未結者大都每一州縣總以數百件計則民間之怨气其不能伸者幾多矣如此而欲使其如手如足之扞頭目子弟之衛父兄其可得乎講求海防者但知禦外而不顧治內吾恐外彊而幹其流獘不知胡底故特於此篇揭而出之臨時而講海防則急而治其標平時而講海防自不可不握其原也嗚呼世變如此可不憂哉論海防切要近聞朝廷以外侮頻仍力圖振作因恐沿海險要處所築臺日久廢壞諭令各直省督撫及時閒暇綢繆陰雨於未來次第修飭詰爾戎兵峙乃糧糗鼓鼙之聲𨿽弗驚乎耳將帥之選已默觸於心方今嶺嶠素倚若長城萬里者非馮宮保子材劉鎭軍永福莫足膺斯專閫之重任也惟馮公年登大耄廉頗之健飯季札之尙存道遠鮮聆傳述而劉淵亭之節則奉旨調回省將授以防邊之統領不日安抵穗垣論者遂紛紛臆度謂山東膠州果拒徳國之請與否議未決也旁觀者隱生覬覦之衷一恫喝之獲利勢必起效尢皆當豫籌遏抑之方也顧言戰則斷不可以輕啟其釁言和則將就已極庫告罄而欲壑難塡是玉帛與干戈皆束手而無可用也夫旣非戰非和只有守境之一法而已揆諸戰國策事有類乎此者乎曰有昔楚玉爲王子時質於齊及聞循次將立已謀逃歸爲齊所覺執以索厚賂許十城乃釋之旣立會臣曰齊不谷𨿽許畀之十城非義也不谷欲背之何如令尹曰王甫立而失信於齊諸侯聞之誰助楚竊以爲宜與之昭陽卹曰土地受之先王非王所有也安得與齊臣請帥兵十萬爲王守之王問陳軫曰二者計將安出軫曰皆可用也請先遣使於齊約來受地卽拜昭陽大司馬帥十萬兵往設戰備昭陽旣行軫復進言曰王遣使約齊受地而令昭陽禦之終不能禁齊之責言也臣請使於秦奉以黃金白璧秦王受之必遣使責齊王曰爾何得挾盟而妄思得十城於楚乎爾兵若南寡人之軍東下將與爾相見於河上齊果懼而止由此推之籌畫於廟堂諒別有卓越尋常之妙策而安用此戰國縱橫家之淺謀也今昔之殊形徳人之欲我膠州非曾而許之也在彼固無辭以求也且非彼獨彊而我畏之也苟有求輒與之是有盡之疆宇詎能供貪者之無厭歐洲諸邦負其輪船之敏捷炮彈之精良一流播退遜之消息孰不因利乘便冀得以割甘分肥登萊靑諸海涘鱗萃集試問操何說以酬應之此又示人以弱之勢所必至不可不預防也然則所恃爲最切要之端莫若自守焉而已守也者碉壘必堅也器械必裕也號令必嚴也攻擊必準也首尾交應而圓轉輕靈若是者咸賴乎主將之廉明忠直餉無侵扣而士卒樂爲效命陣每居前而後隊急於救援聚熊虎之姿奮鷹鸇之搏使敵莫敢正目以視則有心寒而意沮者矣何苦勞師糜餉而爭此不足重輕區區溟渤之津涯乎我故曰善於戰乃可言守善於守乃可言和守土之貴於得人也稽諸史冊堪歷證矣代陳海防管見彭玉麟奏爲據情代奏敬陳海防管見以備采擇仰祈聖鑑事竊據在籍兵部候補主事梁宏諫呈稱方今事勢不患兵之不彊炮之不堅而患於鐵甲船之不足𨿽有勁兵鉅炮亦將阻於重洋而弗能以互應伏見我國家講武勵兵孜孜求自彊之道二十年來凡兵輪火器類多仿照泰西固將日起有功矣然觀福建之船政局上海及粵東之機器局所費動以億計爲時不可謂不久用不可謂不多而所成就無非小輪船洋槍炸彈等項防內河則有餘防外洋則不足若移此鉅以購買鐵甲船亦或就內地各機器局自造約可得二十艘且將雄視歐洲閩省戰事何至決裂如斯上煩宸慮爲今之計惟有吁懇天恩飭各直省督撫聯合官紳商民每省各捐購鐵甲船一號查鐵甲船之小者價銀約一百萬餘兩其大者亦不逾三百萬兩船之大小視省分之大小以爲差合一省之力爲之似亦無難集事凡某省購置之船卽以防禦某省海口其無海口者則將船派往大沽口及旅順口以拱衛畿輔近地遇警則互相應援先調鄰省以次及於遠省勿分畛域出全力以應之使海內之大儼成常山率然之勢必於防務大有起色目今海氛未靖凡在臣民同深敵愾自當踴躍從事不日成功所有捐辦各員俟船成之日欽派大臣查驗如果著有成效可否照河工事例核給獎敍以昭激勵之處恭候恩命遵行再兵輪交戰專尙機器轟擊機器一壞此船卽廢卽以西人制船凡機器之式火藥之櫃其位置無相同者乃船政局所延法國匠人教造火輪船凡火藥櫃多在機器之旁識者皆知其謬此後須得公忠廉幹之員認眞經理實事求是必能洞悉利獘出奇制勝以仰慰聖慈念海疆之至意玆據該主事呈請轉奏前來臣維今日籌辦海防鐵甲船似不可少所請每省購置一船然各行省有腴瘠之不同能否一律照辦未可懸擬但所陳不爲無見未便壅於上聞謹繕摺代奏伏乞皇太后皇上聖鑑訓示謹奏今昔海防異勢論前代海防之制止爲備倭而設故於沿海府縣置衛所等兵而以都指揮使領之層層布置已覺其密而有明一代倭𨿽時出寇擾終無大患胡宗憲兪大猷戚繼光諸公偉然人傑得以承平倭之功固其規畫之善而亦未始非恃勢使然也當時日本國俗卽云彊悍而從來不與他國構兵惟髙麗爲其世仇然弱小不振同處東海之上所謂封疆之削何﹝國﹞﹝關﹞蔑有而終未聞髙麗受其大創則日本之國勢亦可知矣乎中國之大而謂其有狡逞之思耶平秀吉者薩峒摩之亂人也其沿海鈔掠乃日本之盜而旁擾於中國者是時日本未與中國通商如今日之聯合故秀吉屢寇而朝廷弗禁也且亦勢難禁耳觀於近時薩峒摩人猶有不靖而煩日廷之興討者三百餘年其士人之剽掠爲生已成習俗而風气桀騖幾於朝命不行則亦何怪當日之亂爲日廷所不能防制耶然吉秀初無大志沿海一帶被其搶掠迨中朝出師而已擾及他口出沒無常去來不定防不勝防故中國之民時時憂之緣明以前海防之制未立乘虛掩襲視其登岸焚掠儼然大寇耳後經衛所設齊處處有備始不敢如前猖獗而秀吉旋死薩峒摩之黨亦衰倭患於是遂已若以今日海防之勢與前事相衡則難易判然而胡戚諸公之所爲者殆不克收效矣夫同是海防也前爲倭寇今卽不止倭寇而沿海之布置何嘗不可用其成法耶不知輪船之制甫興於百年間往來之國旣多且彊千百倍於前明之倭寇矣互市之局卽無中變而邊防不可一日廢且猶有彊大之國意不專於通商而欲陸則陸欲海則海者而謂海防可不急籌乎泰西諸國並列同盟其俗簡練軍實海中尢切於陸路商船出入之地有兵船遊弋以爲保衛之其商貨屯集之所更集兵船泊以爲鎭撫之資是今日之大勢海防之軍有事則用以敵愾而無事則藉以壯商旅之色示國家之威也中國近於商務日事整頓充地力之所出與人事之所增數十年自不難直追歐洲諸國而駕上之將來輪帆所至無間四洲商旅往來成都市苟無兵船以爲遊弋之泊之用則商人何所恃乎故不持爲禦侮計而始重海防也譬如以前代之法行之某郡設衛幾所某口置船若干用兵若干以此爲海防也昔日以之成大功豈今日不收大效而不知衛所之兵與船可以待倭之來而擊之者苟倭不來而徒見其無用也要之今日之海防不在能守口而在能出洋前明之都指揮使領守備幾員千總幾員把總幾員者無論已就令船皆火輪鐵甲器皆洋槍水雷而僅之能守口隘使敵不敢輕入仍未盡今日海防之用也今日之海防固非於無事時備有事之用而實時時可資其用者也國家之大勢視通商爲彊弱民間之生計視通商爲盈虛但使商務足駕諸國之上財用之源日出不窮四洲之上皆視我爲旣富且彊之國卽有不敢輕量之意而自無妄生覬覦之心外患不興則內地𨿽有伏莽如癬疥之疾耳從此太平之業可以千百世矣故曰海防以衛通商也治亂之機興衰之故將以商務爲樞紐此古今之一變局也目前海防之策次第施行南洋大臣主之而沿海各省督撫輔之其事理之未盡者又合策力以成之鄙儒不識時務以前明成法詹詹焉言海防之制此枘鑿之勢也而試策命題以東南濱海多士偉異之材朝經暮史之餘或亦講有用之學而熟於海疆形勢能抒所見以立言顧其所問者仍不過爲前明備倭之策則𨿽滿口敷陳曾何補於時事哉防海四策http﹕／／wave。bbs。xilu。com／自泰西通商以後海防亦綦難言矣設重兵築炮臺廣鐵甲守口門人人知之而皆不足以制敵之死命亦惟別求變通之策以補救於萬一厥有四端請得而詳言之一曰掘地營以輔炮臺也按地營之制預掘地以爲之深以四尺爲度寬以一丈二尺爲度四方如一上用粗大椽木橫架四角以直柱撐定其木架不過出地五寸上用淨細三合土捶築作圓頂覆斧之形不可太髙恐其橫受炮力轟裂也不可太平恐其炮子停落炸壞也必須面面圓陡堅滑使炮子隨落隨滚不得停畱每地營之中開通地道數十步作一明﹝﹞﹝曹﹞又數十步作一暗道明計寬三尺暗道計寬三尺有奇均貴灣曲環繞於炮臺左右得以互相接濟而又於海口曲屈之處排列營壘各營安放平炮若干尊各明暗道安放洋槍洋炮若干架且使炮臺安放格林炮數門以壯軍威則敵人一入是境必不得暢行我軍卽於是齊放槍炮或擊其柁樓或擊其桅繩或擊其旁隨之小船以斷彼耳目手足而我軍則安守地營敵船𨿽有炮亦無所用之其技有不立窮者乎一曰辦漁團以助水師也海中淡水爲產黃魚之淵藪每歲孟夏潮大勢急推魚至塗漁船於此時出洋撈取計溫臺大小船以萬計蘇淞沙船以數百計小滿前後之旬日獲利不知幾萬金故海中常防奪漁船必自募久慣出海之人以格鬥則勇敢以器械則鋒利以風濤則便捷其梟雄之性則又輕死亡命我苟不收以爲用必爲彼之間諜矣誠能令漁戶籍名於官立首領編旗甲示盟約如殺賊有功一例陞賞再飭向辦漁團之著有成效並通西法者授管駕之職以督率該舟奔走風濤操演技藝使彼於泅水襲擊乘夜火攻之法講求熟習以便用鏢槍槍撓等器蓋敵船𨿽堅利而笨滯不靈我以便捷剽輕之力制之旣識水道之深淺復熟港之紛歧猱以伏之狙以伺之或奪上風以焚其桅索或用槍以斷其隨船此兵法所謂出其無意攻其不備者也一曰築土壘以資陸戰也外國兵書羅馬並兼各國全恃土壘每於未戰時急挖淺濠以備槍炮並築墻髙三尺四寸以避敵兵如敵來至急則築二尺髙之墻兵可跪而放槍不但前鋒應築土濠其後策應之兵亦築之如兵寡不足抵敵其四面築墻嚴令固守以待救援此外國臨陣之法也中國誠能仿此於陸戰之時令兵士各帶鍬銑遇敵先紮老營如二千人出隊以一千人爲前鋒一千人爲後應共分爲二十隊前十隊每隊隔五丈遠築五尺土濠以避彈子後十隊在前鋒後五十步空隙處每隊亦築五丈之濠畱出路置以便轟擊敵未到則後隊向前誘敵繞回後濠讓前鋒開炮轟擊前鋒得勝追擊則後隊進守前濠如前鋒敗則從出路發以策應之敵人自數萬里而來兵必不多用土壘以困之安見其不敗乎一曰習藤牌以破軍火也在昔越南之役鮑武襄公有言法人所恃者槍炮我軍所恃者隊伍槍炮爲呆物隊伍乃活人若再賴槍與決勝負𨿽勝而所傷亦多炮我軍𨿽不能不用槍炮決不可專賴槍炮必率隊直入敵陣短兵相交四面兜剿盡戮之而絕其根株又曾文正公慮近時大炮之猛百試而不得其法則曰惟有以血肉相薄而已由今思之要皆不外用藤牌之道也按藤牌卽古盾屬不畏槍火其器利佐以刀刃平時練習必拔健壯之士教以囊沙習步之法並立上中下三的以習俯擊伏攻之法止則或散或聚專避炮行則勢如奔馬瞬息至前傅鼐所演之飛兵是也一旦用之疆場率以先驅前者死後者繼裹創蹀血而進短兵相接敵人失其所恃矣卽或敵人猶施槍炮而我軍布列藤牌時而蹲行時而飛舞敵營有不潰亂者乎側身四顧時事孔殷世之籌海者亦采及芻蕘一二否耶防海盜策粵洋艇盜恣意橫行甚至奪取小火輪船乘之行本館已一再著爲論說欲求備禦之方不料前日香港電音又云得忌利士公司之南澳輪船可容貨二千三百七十五噸當展輪之際有盜黨混迹其中洎行至香港附近海中驀地拔刀而起將船奪去去洋銀二萬元隨後殺斃船主等數人乘帆船而逸噫吁嘻盜賊橫行至於此極然則出門一步卽成棘地荊天彼操奇計贏者甘坐食家中尙安敢奔走江湖致蹈不測之禍哉偶與西友談及西友曰海盜固不自今日始矣猶憶嘉道之際蔡牽郭婆帶凶惡頑梗殺人財徒黨之多以數千計竭數年之兵力費數萬之資糧始得將蔡牽殄平郭婆帶向百菊溪制府乞降解散醜類自是以後海面稍爲平安未幾又有張保子者繼蔡郭而起禦人越貨無惡不爲械利船堅官兵屢剿失利乃與澳門大西洋人商議用帆船攺爲兵艦在海面兜拿張自知勢不能支輸誠納海氛遂爲之稍息行者可無意外之虞厥後各口通商輪船飛行迅如箭激𨿽有盜艇其駛較遲斷不能肆其凶鋒公然行於是人皆喜輪船之穩妥向之附帆船貿易者無不攺而附輪船竊以爲萬里風濤如履平地矣至前數年而有盜輪船事倉卒之際忽起戈矛將船主殺斃艙中大副幽之僻室旋復開艙亂擊以致二副身受六彈大車身受二彈然後逼令二車司行船之役旋行旋止搜掠一空迨駛近盜船旁盜已各飽腰橐乃將至要之機輪毀壞呼哨過船幸輪船上尙備有機輪可以替換始不致飄搖無定覆沒波心然亦險矣顧猶曰此事出於偶然尙不能時時若此行何則輪船在海中行駛一瞬數里盜舟萬不克追𨿽極垂涎無從掠至靠傍馬頭之際似乎可取財資矣而尋覓友朋搬運行李扛挑貨物人來人往蟻聚蜂屯盜苟無隙可乘恐亦難於下手至此次扮爲搭客雜在人叢中振臂一呼徒黨盡起使船上人備無可備逃不能逃坐視其欲壑已盈然後揚長而去吁客途巇險竟至於斯從此人皆憚於遠行不將令輪舶生涯大爲減色乎或有獻計者曰是宜由西人設法殄滅之夫西人夙長海戰盜黨烏合之眾斷不能與之抗衡欲殄滅之殊屬易易不知盜固中國之氓庶行處亦在中國海中西人卽願越俎而謀其柰失中國之體面何或曰盜𨿽假裝搭客然身畔必藏有刀槍但使於上船之時逐一細心搜檢苟或搜得軍器卽送交官憲究懲若是則𨿽有寇盜潛而身畔未帶刀槍亦不能逞彊於海面然搭客中品類不一豈無達官顯宦巨賈豪商苟人人而袒索之其心斷乎不願萬一相約不來附坐業輪船者將何以求財乎僕則有一法焉凡搭客上船之際必令其央殷實商家擔保保單繕就淸白民人字樣始準搭船如無保單定必照章搜撿則旣可畱搭客之顏面又可免盜寇之混充庶幾遠涉重洋不虞險阻此後行之事自當罕有所聞乎予曰子言良然若照此法行之當免許多周折猶憶予昔曾航海至日本見海關上搜索客人行李巨細靡遺甚至襪履小衣亦必搜徧惟僕則持有護照給關役視之卽將原物送還略不開看彼𨿽云專查夾帶私貨然原其心迹安知其非暗防盜賊之流有護照則官吏旣所相知定非匪類是以放行無阻不復將行李稽查也今誠師其意而善爲變通易護照爲保單則人家旣不與寇盜通斷無爲寇盜出保單之理復何必過於擔心必事過而後上船乎至於禦寇之方剿寇之策則自有諸公在我與子言不足重不必代爲籌之也西友退乃操管而爲防海盜策團練請責成本籍人員辦理團練疏咸豐二年孫鼎臣竊惟團練之法用民爲兵歷來行之具有成效嘉慶初年教匪滋事勞師糜餉卒賴堅壁淸野之法賊始就平現在賊眾不彊於三省教匪而一年中由廣西而湖南而湖北寖及河南江西等省所過之地野無堅城賊勢益張兵气益餒其咎﹝固﹞﹝回﹞由兵不力戰亦由民不堅守民不能守而責兵以戰莫禦於前戰亦不過尾追民不能守而設官以守莫爲之用守亦不過空城故賊自廣西以來所至殘破到處擄掠則賊糧無絕期到處裹脇則賊黨無衰日蔓延愈廣剿辦愈難前此防衡州而賊由醴陵趨長沙防湘陰而賊由益陽趨嶽州彼則處處可通我難一一設備若河南江西安徽等省幅員遼門戶尢多地廣而防不足防多而兵不足兵增而餉不足此三者今之大患也臣愚以爲用兵防賊則不足用民爲兵則有餘以本處之民守本處之地以本地之資供本地之用有且守且耕之利無增兵增餉之煩由鄕及縣由縣及府無可擄掠無從裹脇不戰自潰民而濟之以兵守而繼之以剿乎臣聞廣西之橫州博白江西之萍鄕皆以團練得力賊不敢近而長沙五福云蓋等團亦屢經殺賊保全甚眾但一鄕一邑舉行各州縣未能普律辦理無以聯絡聲勢難於遏賊衝而固民志現在湖南江西團練事宜已奉旨派羅繞典陳孚恩辦理其餘各省尙未舉行且通省行團亦非一二人所能興辦擬請旨飭令各省同鄕京官各就本籍人員無論何官及在京在籍擇其品行端方才具明練者每省公保數人恭候簡派同鄕官公保本籍人非其人不敢濫舉以本籍人辦本籍事民情信服勸導易從似於團練事宜較爲得力抑臣更有請者團練卽保甲也有事爲團練無事爲保甲賊退省分行之可以招集流亡興復義社等倉所以善後於已事遠賊省分行之可以稽查姦宄杜絕外來窺伺所以防患於未然所有廣西四川陜西山東直隸等省可否仿照辦理恭候聖裁條陳辦團事宜疏咸豐十年沈兆霖四月十六日內閣奉上諭江蘇等省在籍紳士除業經奉旨辦理團練外其通曉大體律身公正足昭人望者自不乏人卽著在京籍隸江蘇安徽浙江河南等省之大小官員將如何團練隨同官兵助剿及防守等一切事宜著各抒所見並各舉所知迅速奏聞毋得虛言搪塞等因欽此臣惟咸豐三年以後奉諭旨舉行團練固已至再至三乃各省官紳士民未嘗不遵旨辦理而賊勢仍屬披猖民團卒無成效良由苟且塗飾未經實力講求或募勇以充數徒取外觀或藉端以營私轉成欲壑無事則恃爲威嚇擾害鄕閭有警則首先遁逃流爲盜賊議者幾謂團練之無益而有損矣不知名爲民團則當卽民以爲團而不可以募勇塞責也民統於紳則紳之邪正宜愼擇也紳倚於官則官之賢否宜嚴辧也不歸並於一路則督察無人必不能一律堅固也不專力於四鄕則城守𨿽嚴已難免四面受敵也官與紳宜兩相孚不宜兩相厄兵與民宜兩相顧不宜兩相仇任封疆者當知民本吾民用兵數少何如用民數多任將帥者當知兵本衛民我能救民自然民能救我至紳士尢宜淸白乃心深知大義破除舊習絕去己私知現在賊氛猖獗非實辦民團更無安全之法而悉力以保身家卽力以維全局賊蹤所到莫不眾志成城自然野無可掠民無脇從兵气之銷期諸指日誠如聖諭所云正本淸源莫要於是者也臣書生愚昧謹擬事宜十二條另繕淸單恭呈禦覽一民團必須就本地之民不可招募也就土著之民爲團法本周官之比閭族黨管子之裏連鄕與募勇相似而大不相同民團皆有業之民彼此識認良莠周知易聚亦易散募勇則招集市井無賴平居素不相識出錢雇募所費旣大勇利其糧樂於不戰事平之後散之極難故募勇祗軍中暫時用之以補之不足若令散在民間則嚇詐騷擾其害百出此次辦團不準招募充數務就本地土著由紳士揀選精壯按名造冊分期練藝無事之日各安本業一經調遣卽刻會聚迄事平而止一宜分別最要次要也人情急則奮緩則怠寇氛甚遠而欲舉團練富者憚於出財貧者艱於出力苟安者議其多事貪利者便其誅求未見利徒見害臣以爲宜分別辦理以近賊一二百里爲最要距賊稍遠中隔一二州縣者爲次要若遠在四百里外無須卽辦團練但宜嚴查保甲使戶口了如指掌姦宄無從匿迹以爲日後辦團張本一各州縣宜一律辦團無使一處疏漏也民團旣分別最要次要便宜使近賊之州縣嚴加訓練處處皆成勁旅惟各州縣辦法不同當擇其最妥善爲有裨實用者勸諭他處照式辦理否則與賊附近之處有一處虞賊便乘虛而出擾他處並辦得嚴密之州縣亦同歸無益矣一辦團宜四鄕加密也城中居民不及鄕村之多宜分東西南北四鄕分設團總中小之村歸並大村團總總司其事又須互相策應如賊由南路來則南路迎擊之東西兩鄕聞警卽以一半速赴協剿城中兵勇分出接應推之各鄕皆然賊輕易不能抵城自無連城失陷之虞也至城中當以細查保甲爲重逐戶逐日盤詰來往之人街巷分段立柵夜間關巡更俾姦宄無從匿迹有四鄕之團足以自固城中辦團可不辦團亦可應聽各官紳斟酌妥辦一須擇賢牧令也團練𨿽責成紳士而牧令不賢不惟無益而且有害數年以來各處何常不辦團練而官紳往往不能浹洽大抵各存意見者半付之不問者半不知紳不與官爲一則諸事皆窒礙難行各存意見必至互相阻撓付之不問必至漸滋流獘再有一二劣紳攘臂其間而害不可勝言矣試思一邑中紳士庶民皆牧令之赤子牧令平日果能持正愛民一經剴切勸諭自必人人思奮訪有劣紳不難鳴之於眾斥去更換何不可爲而必各存意見付之不問乎臣以爲此次實辦民團應請飭下各督撫於近賊州縣遴選賢員貪酷者無論矣卽乖張拘執疲者均撤回更換總以盡心民事者爲上庶團練可期得力矣一須有大員督辦也州縣旣得賢員分辦無督辦之員則何處精密何處懈無由知悉辦法不畫一緩急仍不足恃故必須就地勢聯絡分爲幾路各路派一道府大員以督察之紳士不可用者隨時斥退章程不如法者隨時更攺總使一路聯爲一气而後處處周密可收指臂之助一官兵民團宜互相策應也民團素不習戰攻火器刀矛等均非所嫻官兵攻剿之處所在團練力助剿不得株守觀望惟遇民團有急由該牧令請援官兵亦宜速往救應成輔車相依之勢一宜擇要害設卡盤查也四鄕均有團練平時不容姦宄混惟路途必有要隘可由各團總公議擇要設卡嚴查出入之人姓名藉貫必有根據方準放行如有形可疑者拏送地方官究辦一民團只可助戰不宜調遣也勸辦民團必以自衛身家動之而後情踴躍本處爭戰自當盡力若因其勇敢令聽調遣則此輩本系安居樂業之人一聞此信必且卽時解散且遷地勿良地勢人情皆非熟習調去亦必不得力離開鄕土便變民團爲練勇舊業已經失去將來遣散更多費手一立功宜卽獎勵也團練𨿽系自衛身家然旣殺賊立功則獎賞當較官兵稍優蓋官兵系在營食糧例應出力之人民團乃捨業急公不顧軀命之士在朝廷自宜量加優待乃近來奏請給獎者固不乏人而攘其功以予將帥者亦正不少應請飭下各督撫及統兵大臣遇各團中實有卓著戰功擒賊名酋者帶隊團總請賞官職余給獎賞旣可以勵團練亦可以激將士其有陣亡之勇均宜一體議一團費宜自捐自辦也民團皆有恆業之人所費本屬無多惟制備器械操練獎賞及聞警時一切支應亦自不少總令富戶出錢米貧民供職役均由各鄕自捐自辦如有劣紳借捐漁利者團總立予斥去一民團辦成防兵可省也現在各營兵勇數本不多各口分防爲數益少若民團旣無一處漏要害又俱有盤查則防兵便可陸續裁撤兵合則見多攻剿更可得力練民團以張國勢議自萬里重洋之禁開而天下多故矣自五口通商之約立而時局維艱矣自馬江敗而越南淪南徼之藩籬盡撤矣自朝鮮亂而臺灣割在海之屏蔽遂虛矣遷流以至今日欲圖東方局者罔不視耽耽而欲逐逐肆其鷹瞵之技逞其虎視之心嗚呼當此危急之秋可不亟籌善法以爲禦侮之計乎然則禦侮之計將安出曰此其計莫要於練民團民團者合天下之力以爲力而其力必雄天下之心以爲心而其心必固蓋救急之法未有善於此者也查泰西各國所以師武臣力者良由於人盡知兵今𨿽不能仿其法以設民兵但使天下二十二行省各府州縣舉辦民團則一省有一省之兵一府有一府之兵一縣有一縣之兵一鄕有一鄕之兵而收效亦與民兵無異無事則學習技藝有事則力攻剿以視聞警招募倉卒成軍步武不能嫻測量不能準槍炮不知如何而用奇正不知如何相生者得失奚翅霄壤至於舉辦之法則莫如編武生以爲隊長查各邑胥有武生自入庠以至中舉名𨿽爲武而實無用武之地今當於每鄕武生中擇若干人爲團練什長復以其技擊出眾者爲百人長每月限定日期操演教以槍炮打靶訓以陣法步伍操罷之後各安本業地方官按月親臨校閱一次考校惰勤分別優劣而賞罰之其有熟悉測量而發皆中節者賞以功牌保以官職如遇海氛不靖皆當爲國家力鄰省鄰縣或有危急則一聞警報立卽互相馳援不得存此疆彼界之心如此則每縣以二百人計合之天下各省突增無數民兵眾志成城無懈可擊實自彊之本也若夫籌費之法鄙人向嘗論之莫如仿田賦出兵之意使城廂內外殷實民戶各立社以出鄕勇假今有田二百畝則當一社出勇一名有田四百畝則當二社出勇二名余則以次遞加其典質及鋪戶貲本厚者亦令酌量當宜然後由本地紳士公舉知兵之人總辦團練事宜號令不可不嚴也隊伍不可不爲也營制不可不整也械不可不精也技擊不可不練而古今兵法尢宜嫻也測量不可不知而各國洋操有宜采也行以實力奉以實心斯其收效必遠於何徵之則請徵諸往事嘉慶初川楚教匪爲亂桂涵羅思舉所團練之川勇一鼓平之咸豐中赭寇爲患曾文正公用所團練之湘勇轉戰數千里疊奏奇功卒成中興之事業是則團練之足以固本足以安邊大可知矣至若南北各邊則又宜練蒙兵以防俄練番兵以防英法何謂練蒙兵以防俄蒙兵夙稱彊悍元時疊爲俄患載在西史班班可考顧昔之蒙古患其彊彊則不免擾我內地今之蒙古患其弱弱則無以固我外藩善夫南皮制軍之言曰沙漠黃寒馳驅持擊南人十不敵北人一關內之人十不敵關外之人一然則多練蒙兵詎不足爲防俄之計乎宜派知兵大員查明蒙古情形曉以利害照團練之法按段編爲民團一切屯田築壘諸要端實心整頓然後朝廷無北顧之憂矣何謂練番兵以防英法英侵印度則西藏之勢急矣緬甸復淪於英越南又覆於法則雲南廣西之勢危矣所幸者藏之剌麻雲南廣西之土番及川陜各處邊民性多彊悍素善戰誠能擇其英偉之士熟諳兵法者多假以呼圖克圖名號令其照內地團練之法各編民兵則國家更無南顧之慮矣噫時勢艱難數十載於玆矣關心大局者恆以練官兵爲言殊不知練官兵百不如練民團十居今日而欲扞禦外侮宏濟時艱除練民團之外眞無一可恃之法也團練衛民說團練者古守望相助之遺意法至良意至美也聲勢聯絡气誼固結之謂團進退有法步伐整齊之謂練苟能名副其實自收成效前者粵匪之亂蹂躪十餘行省所至糜爛湘鄕曾文正公以在籍紳士創辦團練一時豪傑之士聞風興起投袂譚兵卒能削平大難巨逆就殲然則團練之關系顧不重哉時至今日彊鄰實逼外患旣岌岌可危而各處不逞之徒又復蠢而思動鬧教之案層見出加以近日米珠薪桂饑民以索食爲辭每致聚眾劫掠爲害商民且有焚毀衙署等事推原其故皆由亂民倡之苟有團練事前可預爲布置事至自不至驚惶彼無業遊民果何從得肆其姦謀哉昨歲省垣大憲曾飭各州縣舉辦民團以衛閭閻而除匪類迄今舉辦者殊屬寥寥毋亦以創始實難而有不易奉行者在與令試借箸代籌略舉數則以待畱心時事者采擇焉一可得保護教堂之益也按西人傳教載在約章中外相安本可無事無如喜事之徒屢起釁端官吏調停動費唇舌去歲膠州之役徳人踞我要地索我償金上煩宵旰之焦勞下費廷臣之籌畫亂民滋事貽誤大局言之發指嗣是而後江皖各省鬧教又時有所聞推其故皆事起倉猝官吏營兵急不及發且民間公憤之積不能平者有司亦無從知覺以故釀成大患裂多端若設團練則民居與教士之齟齬者團長可首先排解以弭患於無形卽一有警信亦可先出團練遏其凶鋒再報文武各官出兵彈壓則不至潰敗滅裂以小忿而誤大局矣一可絕賭徒橫行之害也賭爲賊之媒賭亦爲盜之藪蓋若輩衣錦繡食膏梁飽煖淫逸安之若素至五木無靈資財告竭卽欲幡然攺計又苦無業可營乃不得不流爲匪類其弱者小試穿窬彊者公然攘奪此亦勢之必然者也地方官𨿽亦告誡諄諄嚴爲禁止然苦於平日耳目不周無從知悉卽或率眾下鄕彼等已聞風遠遁追緝無蹤至事過依然逍遙法外若設團練則先面諭團長如地方有聚眾開賭之事卽率團勇前往驅逐如仍抗違則卽密報縣官捕捉如此則賭風息而盜賊亦於以息矣閭閻受惠豈淺鮮哉一可止流民騷擾之患也天災流行國家代有饑民待哺萬戶嗷嗷不能仰食於一方者必致散食於他處其中魁傑之徒乘間滋事沿途搶掠爲害閭閻𨿽經各大憲一面設法賑濟一面飭各州縣沿途截止然流民之紛紛求食者盈千累萬到處滋生事端若設團練則如流民入境團長可會同紳董按戶勸賑以爲濟如有彊悍不遵者卽率團練前往彈壓務使不準逗畱如此則民亦受惠無窮矣一可止鬥歐傷人之案也愚民無知好勇斗很睚之怨白刃相加此風廣東湖州等府爲最甚而他省亦時有所聞若設團練如有斗﹝毆﹞﹝歐﹞情事團長出而排解必能了事蓋團練有兵人已素懾其威故無不畏而知之也以上四條皆據其大要而言實力行之必有成效至若恃彊滋事訓練不精約束不嚴諸獘則有治法無治人一語足以該之固不必反覆推論矣團練說朱孫詒咸豐八年戊午七月客有謂於余曰粵自莠民倡亂十有餘年其始未嘗略地攻城迨洪楊諸逆占據永安後𨿽棄城北竄而相繼而起者踵相接也近今幾載失陷城池難以枚舉今水陸之師克復數郡中丞勞公奏調吾子總司善後將以何者爲先余曰團練客曰僕在此有年矣具悉民間疾苦困於賊者難堪困於團練者亦甚借團練以科斂錢谷者無論已有名爲團練而實通賊者不惟鄕閭仰其鼻息以圖保身家卽地方官亦聽其指揮苟全性命有藉充團總而大獲重利者其始將微物以餌地方官其後遂挾制地方官以魚肉鄕民甚至自相雄長生事忿爭又或率其黨羽公然爲盜種種流獘莫可名言吾子千餘里聞君命而來而但言團練何也余曰此皆未嘗經官辦理亦辦理不得其人之故也客曰苟得其人當講求吏治何專言團練也余曰今日之廣西任團練固不能致治廢團練亦無以已亂吏治應以團練爲先也客曰何以言之餘曰詒自五月抵粵居會垣者已旬餘駐柳郡者兩月所見所聞與吾子之言大約相同然各府州縣莫不有團賊來或順從或驚走毫無所用賊去或科派或欺淩擾害不堪此等情形豈能致治若竟廢之則器械山積手所便攜猜鷙習成目所慣不逞盈郊逋逃野兵不可恃勇難長養此等情形豈能已亂惟有遴選人材實行團練竭力整頓仍不外因勢利導用心督率要必使若网在綱無團練者使之速舉辦以便稽查有團練者使之就範圍而歸約束但團練之患率有五等一患經費難以久持二患恃眾恐其橫行三患有事未必可靠四患官民難免紛擾五患伏莽未能悉除蓋團練固資經費今團練無薪水團丁無口糧則經費無難持久矣恃眾橫行容或有之今每縣團總不過數人團長十餘人團正數十人兼立百長行長使其遞相管束以人制之分路管領以地限之且悉聽地方官指使團練聽命於官是官總其權也可操縱自如也無慮其橫行矣有事難靠匪惟團總恐難靠而遂不行是因噎廢食也今凡城市有店鋪之處曁殷實之家令資練勇賊來練勇當先團勇幫助一方有警悉調各城市之勇聚於一處分途防剿久之不獨練勇可靠卽團勇皆成勁旅矣官民紛擾乃辦者不得其法今畎畝不曠其工作室家不罄其蓋藏官惟勤於督責民自樂於聽從行所無事何紛擾之有伏莽不除最足爲患今三人會團必令稽查匪類窩家是兼行保甲也外匪固不能來內匪亦奚由匿則伏莽之有無此五患間以暇時校其技藝齊其隊伍逐層團總團長團正百長什長訓誨使之輯然和睦有勇知方行見民與民鄰近莊村相聯絡而友助可期也民與官鄰封州縣通呼吸而應援足恃也豈惟盜賊不生亦且禮讓可復而吏治民風駸駸乎日上矣團練顧不重乎今所定團練條規皆力祛團練之獘而實收團練之效者子曷不詳閱之客乃再三紬繹反復思量不覺勃然而興曰有是哉吾子之所言團練如是之詳且善也曩者吾子在楚所至之處共知取效於團練長沙十二屬惟湘鄕至今完全九府四直隸惟慶未遭兵豩大不意初來嶺嶠獨能洞悉利獘而嚴密其法以簡易其行也由是觀之非團練斷無以已亂且非若吾子所言之團練亦必不能以戢干戈而奠安黎庶也客旣知其然也爰書其說以告闔省各府州縣之舉行團練者皇朝經世文四編卷三十八兵政保甲整頓保甲各屬保甲大抵有名無實故事虛行時值隆冬急須加意整頓南昌府江訊吾太守因督同南昌縣孟子卿明府新建縣文芝土島明府剴切曉諭其文曰安民之要務莫先於淸盜源弭盜之良規莫過於嚴保甲歷年疊奉上憲札飭實力奉行諄諄誥誡乃節經舉辦毫無實效者皆由稽查不嚴賞罰不明又無端人正士襄理其間無怪乎良法美意竟等具文也本府前在瑞州酌議新章五則飭屬認眞舉辦行之頗著成效今者移守洪都忽焉一載𨿽省城保甲久奉上憲委員分段稽查而鄕間外屬未能一律舉行自應仿照辦理以期莠除良安風淸俗美誠恐爾等未達本府之意合亟督同剴切諭曉爲此仰闔屬紳民人等知悉爾等細思與其賊盜爲患本身先已受害仍須經官動府告狀催詞卽使官府明察不準書差需索不令爾等受累而失時廢業惹气傷財已受無窮苦惱何若思患預防家家得以無事共享平安之福須知本府縣苦口勸諭並非於官府有何利益所以不惜心力不吝錢財必欲實力奉行者無非爲爾等衛身家求樂業以希稍盡守土之責此外無他意也爾紳民各有天良倘不仰體本府縣苦心仍前玩忽撫心自問豈能安乎一絕擾累查向來門牌冊籍均由本縣捐辦不派民間分文然書役地保赴鄕不免需索盤費甚至各處設局經費不足私向各戶斂錢以資津貼今一切經費均歸府縣公捐委員書差槪不赴鄕保甲公事悉歸本鄕紳首辦理本鄕槪不設局自紳富以至貧民均無分文花費本府縣如遇公便順道抽查隨帶夫役自發工食絲毫不擾民間倘有藉端訛索準隨時喊稟立予嚴懲凡紳首有保甲公事到官立時接見信來亦爲辦理如門丁書役有絲毫需索或面或函稟定將需索人加等治罪一嚴責成查十家編聯之法舊章已備但須遵行毋庸再議今酌定每鄕設一鄕正或由官訪請或由地方公舉必須公正剛直素爲眾所敬服者方克勝任團總卽由鄕正舉報甲長卽由團總舉報牌長卽由甲長舉報凡事牌長告之甲長甲長告之團總團總告之鄕正稟鄕正官核辦有辦事不公或私斂小民分文者卽由舉報之一人稟明究懲更換倘或扶同容隱定將舉報之人連坐一聯聲气保甲卽古人出入相友守望相助之意若聲气不聯典與不辦同今後一家有事各家奔救一村有事各村奔救至二三戶小村全仗附近大村保護不得漠視須知匪類能害別人卽能害我同鄕同裏應使患難相顧平時我不救人等到自已有事誰肯救我倘自己不怕視別人之事不關痛癢坐視不救一經查出定照庇護匪人貽害鄕裏從重懲辦謂一明賞罰一牌之中有無不法之事同牌斷無不知之今後須按鄕按戶出具切結如一家有窩藏匪類開場聚賭與各項不法情事九家不報九家連坐若九家報知牌長牌長不報卽連坐牌長與九家無涉推而上之甲長團總鄕正皆然何處報明卽算無事何處不報卽與連坐至於匪類盜賊能捆送者隨時捆送倘爲一鄕所畏之人不敢捆送準其密稟由官密拿不使捆送密稟之人稍受拖累但必須有眞憑確據方可亦不得私自糾捉拷問倘或妄拿誣稟以及私刑拷問一經審實定卽反坐此外如能捕獲匪首巨盜及擒送罪大惡極之人定予從優獎賞卽由府縣公捐發給不食言至若實系良民被賊誣攀準同牌九家聯名保釋在家聽候傳質如敢徇情妄保亦卽連坐一厚風俗洋賭博娼妓采茶淫戲最爲風俗之害各團館查明若干家另造一冊責令該戶連鄰出具不容畱匪人保結本人出具畱容匪類除照例治罪外仍將房屋充公甘結倘屋系租賃必須房東出具如有畱匪情事願將房屋充公保結若無以上各結勒令收歇攺業其賭博娼妓采茶戲一律嚴禁照明賞罰一條辦理至民間偶因細故或聽唆涉訟或吵鬧鬥毆或婦女撒潑甚至借事糾搶短見輕生皆由愚昧無知冒犯國法卒至不能害人徒害自己𨿽悔何能全賴明理紳耆以及鄕正團長等隨時開導勸解總期大事化小小事化無共相和睦倘能一二年內移風易俗確著成效本府縣自當酌給花紅以示獎勵以上五條並舊章相輔而行但能實力舉辦不徒良善安得匪類絕迹將見官紳百姓聯爲一气由此興利除害次第舉行必收如身便臂如臂便指之效惟是府屬公正紳耆向不肯出頭問事須知干預詞訟是爲無品若有關一君邑一邑大利害仍復袖手旁觀地方何賴有此紳士本府縣苦心孤誼爲立有利無害良法旣不令委員書差赴鄕若公正紳耆再不相助爲理試問府縣只有兩人能否處處親辦是紳耆不樂鄕里治安不願風俗惇厚其辜負本府縣一片婆心猶小焉者也想公正紳耆深明大義誼篤桑梓當不至出此蘇省保甲說朱鎭自來有治法必先有治人不泥於古不囿於今乃能使人各爲治而法可通行何也如宋之時王介甫爲鄞縣令仿古編氓遺意始行保甲民甚便之洎其爲相卽以鄞縣法行之天下盜賊轉多民受其累卒之靑苗禍起保甲罷不復行夫豈法之不良哉亦不能使人各爲治耳孔子曰君子不以人廢言介甫爲人不必論顧保甲則不當廢我朝查戶口辧籍貫防盜賊禁流丐約而言之不外編審保甲夫保甲之法戶給門牌書其家長之名與其丁口之數而歲更之出注所往入注所慝來戶有遷移隨時換給十家爲牌牌有頭十牌爲甲甲有長十甲爲保保有正於其犯令作竇者皆令查報此保甲之大槪也昔王文成公行之南蔡忠襄公行之西浙於淸端公行之江安風淸俗俱有實效然而時以世異人以地殊蘇省人本文弱承平之日尢安逸宜從於淸公成法而參酌變通別保正爲社長所以優其稱而有望於品行端方者也窩藏盜賊只坐左右貼鄰恕九家耳目有未周也官幕鄕紳鄰人有犯不與相干知其少與往來也社長甲牌行之二年著效必賞是勉勵之而期可長治也循是爲之自牌而甲而社如指承臂社長有選舉由官上行下效人之情也進賢退不肖在上位之責也信以實心爲倡率則有司得人將社長及甲牌亦莫不得人所謂不泥於古不囿於今而能使人各爲治若是者天下不足平又何有乎保甲哉戰和論謀定後戰之利害金安淸兵法有謀定而後戰之說蓋言謀也孔子亦云臨事而懼好謀而成而孟施捨所謂量敵而後進慮勝而後會是畏三軍者也此又勇往直前奮不顧身之勇士可以起﹝懦﹞﹝糯﹞夫使有立志然究不過匹夫之勇而已文王一怒而安天下武王亦一怒而安天下皆乘其而機起焉者也機何以知其可乘則謀之臧也而後人不知審機度勢往往緩於應敵恐人之議其後也則以謀定後戰之說自爲解嘲而實則彼之所謂謀也者直無謀之甚者也昨有西友言及中國之與倭人構戰牙山一役竟能以少勝多而平壤乃致挫此其故由於緩故也中國之兵未嘗不彊而患在遲遲不進且未嘗謀之於先兩軍相持之際倭人日出馬兵數騎不時遊弋或掠華營而過並不與華軍戰而華軍亦熟視無亦從未聞有華軍之騎隊派撥出營掠敵之營壘然則由於將之不知戰非兵之不能戰也牙山頭寡敵眾而倭兵屢爲所敗度必有謀之於預者矣卽﹝大東溝﹞﹝大溝東﹞海戰以中國師船之堅且巨倭船𨿽有一二艘頭等鐵艦何足以禦第倭船之炮小而多列於船之兩旁若蜂房而旣練習準頭俟敵船對準而後擊其擊也亦不肯妄擊空放船身活動或髙或低皆不足以取準必俟其平而後開擊或不免於失機而其命中也則勝於華軍中國兵輪之炮極大而遠倘敵船被擊而中則受其一炮已可使船身虀粉惟遠則未必炮皆命中此其病也將不習兵兵不習器本兵不所忌中國兵士所用之槍有自制者有購自外洋者其類不一其式亦不一而其用法亦不能一僕嘗屢言此一事實爲中國之獘病一炮有一炮之彈一槍有一槍之彈不可以通用也卽其開放之法亦各不同非可以一律施也而中國之兵或執毛瑟或持林明墩或挾快利等槍卽船上之炮亦有格林炮亦有克虜伯一艘亦必有數種而此炮之彈或誤入於他炮則必不能開放從新取易愈覺費事遲誤稽延或由於此至於陸營各兵其所持之槍所以爲克敵之用者嘗有槍與彈格格不入之時蓋此等當兵之人多系田野椎魯粗蠻之子初未嘗能細心辧認之營官哨弁向且有不能盡識者卽使有人教習人人能辦而或在倉猝之間隨手誤則有槍與無槍等有彈與無彈等轉不若先時專以鳥槍綫槍爲制勝之具其用槍彈斷無不能合用之時此說也言之再三而卒未見采及至今猶仍其舊聞平壤之役有人言及有某營適當倭寇之衝而其槍彈均不相應以至倉徨之際徒手而搏遂至先潰一營潰而眾心遂搖動無鬥志此則大可扼腕者也然而誤在器器猶可以攺弦而更張也懲於前者毖於後一誤或不至再誤而中國迂緩之積獘則尢爲歷來之宿病可稱爲痼疾者也若不亟醫恐將來有疾不可爲之勢觀於此次倭人先占韓京先動大眾先以兵船犯威海等處不啻事事皆讓以先而中國皆成後手此其利鈍之機所判顯然矣兵機緩急之間間不容髮而謂前敵者必請命於數千里之外而後動有不坐失其機宜者乎若此者其謂無謀乎而猶曰謀定而後戰乎余曰子之言善矣然兵之勝負在於曲直倭人此次以無名之師取無理之卽使狡計百出掩著多端究不能以欺人者欺天中國𨿽偶有挫損而理直气壯義聲足以震於天下聖明在上一紙詔下直令人感激鼓舞於不自已失機者以軍法從事有功者以不次賞間行人人皆有奮興之志卽艸野亦多有同仇敵愾之誠事權歸一指揮悉定從此鑑於前車不致再有後誤吾知𨿽有小挫於先必將有大捷於後子又何必爲杞人之憂也哉𨿽然子之所云亦屬至言當國秉鈞者所不可不知者也則請以子之所言筆而出之以當負曝獻斤之意何如戰事問答有憤時客問於澄觀主人曰順逆理也大小勢也日本區區島國專以詭詐爲得計中國堂堂正正不尙陰謀順逆之不同可知日本兵數不及中國十分之一其賦稅所入又遠不如中國大小之不侔又可知顧何以用兵朝鮮以來日本事事爭先中國著著落後今者鮮王已虜矣牙山已失矣日兵又進駐澧津扼我陸軍前進之路又派兵船在海面遊弋裝兵二萬二千名赴鮮由釜山浦登岸安然無恙絕未聞中國兵船攔途截擊而中國之載兵赴鮮者鑑於髙陞之覆不復作問津之想大隊陸兵渡鴨綠江而去遵陸前進際此烈日薰蒸長途跋涉行役爲勞千餘里之程計旬日可達今聞前隊之兵已抵平安道安設營壘後路兵之尙未到齊諒須緩以時日日本則已屯兵要隘反客爲主以逸待勞卽使中國陸路之兵陸續到齊期進攻日兵已得先爲之備欲擒獼而艸薙之恐非易易夫日本之圖占朝鮮蔑視中國不自今日始矣平日處心積慮練兵繕械惟恐弗及甚至柴薪等物亦於一年前預備不待智者而始知其用意之所在而中國尙懵然罔覺不早爲之備直至日兵屯路仁川釜山等處猶欲藉局外諸國從旁勸解冀幸和局之可成後見和議裂萬不得已而始添兵赴鮮則已事事掣肘向使當東學黨初作亂時遽以輪船由海道載大兵赴鮮使彼疾雷不及掩耳日本未必敢遂調重兵與我相抗卽使公然相抗則我已先據要地迎頭攔﹝擊﹞﹝系﹞斷不任其登岸又派兵船在海中截﹝擊﹞﹝系﹞彼旣不能登陸又不能在海面逗𨖻方且退避三舍之不暇何致將朝鮮之土地任彼蹂朝鮮之宗社任彼覆滅乎然此猶得曰中國素來大度包容不欲釁開自我致使日人得以先發也顧當﹝租﹞﹝祖﹞賃商輪載兵之時何以漫無準備𨿽萬國公法當兩國尙未明示開戰之先別國船隻代運兵械不在違禁之例然日本之多行不義婦孺皆知之其非公法之所得而束縛也明矣向使中國多派兵船爲之護送一見日船卽行痛﹝擊﹞﹝系﹞俾髙陞得以旱抵鮮境何致使牙山之兵糧盡援﹝絕﹞﹝維﹞𨿽以素諳韜略之將勇敢善戰之兵究以眾寡不敵效命捐軀世有賈長沙能不爲之痛哭流涕長太息哉然猶曰鮮境旣已糜爛此時海道被阻不能運兵前去將欲大伸天討必待陸兵齊到方可大舉也顧何以兵艦如林前此停泊威海衛一帶未嘗遠出及日艦攻我威海旅順兩處炮臺所幸地勢險要炮臺旣有巨炮遠﹝擊﹞﹝系﹞海口又有水雷埋伏日艦不敢闖入絕未聞海中兵艦與之開炮接仗豈前之停泊威海者知敵艦將至早已先爲之地耶此次日艦內犯𨿽有二十一艘然其中朽窳者多船堅炮利者不過三四艘尙不及中國兵船之精美向使當進攻威海旅順兩處時中國兵船從旁邀擊使其前後受敵可以悉爲我擒而柰何計不出此也中國竭數十年之心力費數千萬之貲財制造堅船巨炮原欲杜外侮之紛乘奠疆圉於磐石當此海氛不靖船非不堅炮非不利敵未來則往來遊弋敵旣來則匿影銷聲然則所謂船堅炮利者豈徒以示觀美而已乎吾子盱衡時勢必有說以處此主人曰子之意則善子之言毋乃太急我儕小人伏處蓬廬何敢妄談天下事方今聖王赫怒於上勳臣擘畫於下各省不乏知兵宿將足備禦侮之選湘淮少年各扶忠義奮發之气一聞招募無不投袂而起願出死力以報國家豢養之恩數十萬之兵咄嗟可集日船𨿽冒險深入各省海防辦理已臻嚴密南北兩洋兵船不少誠使水陸相應內外夾攻使彼進無所逞退無所歸區區日艦不被我擊沈卽被我擒獲約計陸路赴鮮之兵悉數已到節節進剿步步爲營不難將日本二萬餘之兵﹝殲﹞﹝纖﹞除盡淨一面派各兵船駛往朝鮮海面一見日船卽行轟擊毋敵而退縮毋畏死而苟全務使朝鮮海面無一日艦而後接濟朝鮮陸地無一日兵而後藩屬可保鮮事旣已大定然後鼓輪而東搗其要隘口岸日本勞師遠涉國中武備必虛加以師喪於外敗耗傳來民心擾攘內亂必因之而起一旦天兵壓境有不稽首乞降納幣恐後者哉吾與子且拭目以俟之客乃長揖而謝曰聞子髙論昭若發蒙今而後不敢復談天下事矣議和須占便宜說有客問於余曰自中日交戰禍結兵連縻餉勞師已經半載朝廷念切民艱特簡使臣爲議和之舉將見論和化干﹝戈﹞﹝弋﹞爲兵政玉帛在指顧間矣而報載十難十要之論一似和之未必能成豈和局之究未可以輕議耶余應曰非和之未必能成亦非和局之未可以輕議也夫當釁隙旣開不得已而出之於戰者勢也戰之旣久或勝或負或勝負未分無不要之於和者亦勢也無論和之難無論和之要惟視和之喫虧與便宜耳人之生也有彼此之分國之立也卽有彼我之勢我若喫虧則彼必有便宜矣我若便宜則彼必有喫虧矣以此而觀斷不能有持平之局觀夫風气未開之始中外隔絕則一國之興衰盛敗亦惟聽其自消自長於其間國用𨿽有不足之時而財貨究未嘗外溢也甲兵𨿽有不足之時而土地究未嘗外削也迨海禁宏開梯杭雲集不必興甲兵不必侵土地一凡交涉之事貿易之途中國無不處處喫虧豈中國之不欲占便宜哉其初不知有喫虧使一國得便宜而去其繼遂不能不喫虧而各國皆爲占便宜而來蓋各國因中國肯喫虧而所以能共惇和好中國亦因各國之共惇和好而遂不欲稍占便宜其數十年以來未經變革者也然在大國土地相當富彊相敵卽暫喫小虧爲持盈保泰之計未始非便宜之道故緬甸之屬英暹邏越南之屬法黑龍江以上之屬俄誠以中國地大物博而區區邊境之失不稍介意皆以大置之於是天下咸知中國之肯喫虧而幾欲以中國爲鼎中之肉而共思染指焉乃不謂不發難於大國而發難於區區一島之倭奴是所不及料者矣倭奴當剪取琉球之時朝廷因不欲塗炭生民故不復爭此島國非眞甘於喫虧也乃中國方普覆載生成之徳而倭奴益長驕誇縱肆之心遂欲得隴望蜀借髙麗兵亂爲名奪我藩服揣倭奴之意以爲中國素肯喫虧必不興師動眾髙麗可唾手而得不料我皇上赫然震怒命將出師髙麗爲我藩服助之情也亦理也奪我藩服者寇也不爲剿之天下斷無此情理也然出自中國皆在情理之中而倭奴觀之若出意料之外意倭奴於此亦斷不能自其必占便宜也迨牙山之潰平壤之奔遂使倭奴驕志頓長數倍致有侵我邊疆要隘之心以遂其挾制要求之意使當日翻然變計置髙麗於不問但使固我疆急調南北洋兵艦直趨長崎爲圍魏救趙之計倭奴首尾不能兼顧根本一搖軍心自懈而且倉卒無備不特倭奴之巢穴堪虞卽髙麗之兵亦不戰而自退矣中國可不大占便宜乎而乃計不出此斤斤於髙麗之是爭已非上策然苟將帥用命猶不難轉敗爲勝而奔者奔潰者潰以致金復海蓋旅順漸次淪陷據我城池毀我炮壘奪我器械罄我倉箱倭奴於此始得大占便宜而中國之喫虧爲不少矣客曰然則中國竟無便宜之可占乎抑竟不欲占便宜乎余曰中國豈不欲占便宜哉如中國不欲占便宜則倭奴侵擾髙麗之時可以袖手旁觀不必勞師糜餉所以欲爭髙麗者不肯喫虧故也至爭髙麗不得而復喪師失地喫虧不更甚乎至喫虧而思與之和亦以喫虧於戰者未始不可占便宜於和也若並和而亦不能占其便宜則不如前此之不爭髙麗之爲得耶且倭奴曾有償以五百兆圓兵費卽可議和之說中國如肯喫虧當早允其請又何待今日哉今日之事亦時局之一大轉機也勝仗疊聞戰務漸有起色中國卽不欲稍占便宜亦無喫虧之理若再喫虧則豈尙有便宜之日哉我皇上洞悉情形獨操宸算不肯使倭奴稍占便宜致貽後患而使臣身膺重寄亦不肯使中國稍有喫虧致損國威然則如何而可以占便宜如何而可以不喫虧諒使臣早有成竹在無俟鄙人之臆說也客揖而退爰衍之而爲是說議和預防後患論天下事一誤豈容再誤倭奴獷悍桀黠其蠢蠢欲動十年於玆矣乘朝鮮東學黨之亂襲取其京城擾亂其政事戕賊其民人而我軍之保護藩屬駐牙山者兵單力薄卒以失援潰退句驪全境盡爲占據皆由當國者惰慢昏庸堅不欲戰祗有和之一字在其胸中牢不可破是以事機之誤至於斯極然始猶幸中國邊陲未嘗侵及也及至九連鳳凰諸城警報頻聞而京都震動矣金州旅順等處險隘盡失而京師戒嚴矣於斯時也朝野內外智愚賢不肖莫不發指眥裂其弱者扼腕而太息其彊者攘臂而奮呼皆欲得倭膚而寢其皮食其肉而倭膚之在髙麗者旣爲學黨所困屢受夷傷兼之北地苦寒凍獘者尢不可以數計其國王則自遷居廣島後民心離畔謗讟頻興時時有縱火焚燒之事至其兵額不足則募及於小工餉需不足則勒捐夫妓女種種困迫情形已可槪見此天與我以剿倭之機時哉不可失也我若分兵三路一從間道渡鴨綠江收復韓京一攻收長崎覆其巢穴又以一軍往來巡察以遏外援使其腹背受敵不得不俯首帖耳以求和如是以言和則兵端永息必不敢自外聲教而罔王靈而致誤於前者庶不至貽誤於後矣乃近聞朝廷特派張少司農邵大中丞馳赴日本商議和事此我皇上皇太后軫念億兆生靈慘罹鋒鏑用宏遐邇一體之量廣乾坤覆載之思俾戢干戈重通玉帛特恐犬羊之性馴習維艱彼見我各路大兵如水赴壑足以扞禦敵氛一旦遣使言和不以我爲大度包容藉深黷武之戒而以我爲舉朝恇怯甘求城下之盟於是肆厥貪饕多所要挾或別求口岸以互市或索償軍餉以息爭此固啟釁之本心至是而適如其願以相償也不特此也目前倭人力盡勢窮兵餉交困欲進不可欲退不能我不於此時抵其瑕蹈其瑕以盡﹝殲﹞﹝纖﹞其眾而遽與聯懽卽使旣和之後倭兵卽行﹝撤﹞﹝轍﹞歸本國然未示以威先示之弱彼狡焉思逞者安必其不再生心轉瞬春回北洋冰渙彼更背約稱兵乘我不備猝以兵艦奪我藩封窺我畿輔且分兵擾及南洋使我首尾不能相顧彼時良將銳師已大半撤回所募之勇亦未必盡畱防次而一無裁遣豈能如此日軍容之盛防務之嚴也而倭兵乃休息多時轉弱爲彊轉怯爲勇滿載其車糧以與我猛撲而堅攻恐前此之棄械而逃望風而靡者將復見於他日矣是一誤於未戰而欲和致令先機之坐失再誤於旣戰而輕和不思後患之宜防欲懲覆轍適蹈危機國是至此尙可問耶昔金人以和愚宋秦繆丑以和愚髙宗髙宗實以和自愚讀史者每爲之廢書三嘆今之議和固非昔比然倭人猾譎性成輕諾寡信倘陽與我和而陰實誤我則我爲倭所愚而後悔莫及矣然則爲今之計不可主和乎曰主和亦未嘗不可也特所以不和之策與所以能戰之謨不可一日忘也使倭人自知財已窮力已竭兵連禍結何時可已因仰體我朝懷柔之意帖然就我範圍則可和和亦可久若仍恣睢暴戾欲逞其貪得無厭之心則不宜與之和速與之戰值此猛將雄師次第翕集卽用上所云三路進兵法而協力同心自不難懾其气而寒其膽萬一不勝再別求制勝之方必待旣勝而後言和而南北洋防務仍不可稍﹝有﹞﹝可﹞懈弛北洋似宜以宋聶二統帥總我綱南洋似宜以馮劉二軍門握兵柄而事權歸一使無牽制之虞而東瀋孱弱別派重兵以守護之至各行省召募之勇丁若統歸營伍則靡餉難支惟簡擇精良斯克敵可恃此和局旣定而善後之計也總之寇氛深入當軸者誤之於先自今以後𨿽晏安無事而衮衮諸公時刻有烽之象交儆於心目間則幹惕深而後患潛消矣傳曰一日縱敵數世之患也倭擾邊疆未經大創忽焉罷兵息戰是縱敵也蒙懼其叵測居心患貽數世故爲一誤不可再誤之說以聳當途之聽焉戰具論戰具朝廷近爲安南特派李傅相經營滇粵三省軍政初聞有徑赴南邊之說繼由天津郵述傅相仍須回北洋大臣之任乃觀憲旌所指則知啟節之後卽赴金陵小駐再行回滬滬上已備有行轅官場傳說謂傅相在滬當有月餘勾畱大抵在金陵時因此次統軍經三省海口各事本該南洋所轄是以須與左侯相商然後來滬整辦軍務也上海爲南北洋適中之地調募勇丁籌措糧餉以及某省當派兵會助某省當協濟軍需聲息易通不難隨時措置故擇而居之且安南之事關系中外大局倘外人必欲大逞厥志好尋仇中國意在保泰持盈可已則已未必樂與之戰則或者通商各國亦以中法失和有礙貿易之事不以法人爲眞從中調停庶使兵戈不舉隙可彌傅相在滬則各國官商可以就近商辦也然近日中國行事旣已如此持論者或謂兩國終出於和抑又謂中法必出於戰此不過就法人之意言之不召回公使則前在總理衙門所議雲南邊界一節法廷似有首肯但使法無違言中國必不構法人之兵端此和之機也乃連日西報所傳法廷聚議情形則竟是法人有一往直前之槪務使踏平安南侵奪滇境而後已且自視富彊輕量中國大有齊桓陳師召陵驕示屈完之意然則法旣欲戰中國亦不能彊之使和其必迫於必不得已而與之一戰矣或和或戰事未可知也第和則不必有備而戰則必須有備幸其終和不能不防其或戰而目前中國所以爲戰具者論者固難指其實也兵法知己知彼傅相統兵垂二十年豈肯輕舉妄動者謂量敵而後進慮勝而後會今日之勢量敵不難慮勝則難卽傅相於此亦覺未有把握也或曰中國自同治以來所購之船炮多矣目前分布各海口不下數十艘當其向外洋購造也西人見之皆謂其精利無比與泰西兵船戰艦不相上下船上之炮亦均新式合用再以西國水師之法教練兵丁今日沿海武備事事不出西國之下以之言戰何患不克曰法人若與中國爲難勢必盡起精銳而來顧彼以是船我亦以是船彼以是炮我亦以是炮𨿽未必勝然亦安見其必敗也戰則戰耳何多慮爲噫斯言也何嘗不足以壯中人之膽張中國之威顧吾所謂未有把握者其意別有所在也夫器𨿽精兵𨿽練就平時言之則然也器精而能用其器兵練而能用其兵則臨時而始見也有事之與無事局陣大異卽彊弱眾寡之勢亦相懸殊中國購買船炮選擇學生而教以西洋水師之法原非僅飾平時之觀實欲以濟臨時之用而其時其勢猶若有未及者則以有兵而無統兵之人也今一旦啟釁彊鄰各海口所停泊之船自必調遣聽用平時管帶兵船之人固由學堂教習以成而管帶之上更無精熟水師之統領也管帶一船止知一船之事然且賴洋人爲之教師爲之船主不敢以一船之關系輕付諸少不更事之人今至於戰其謂以一人策一船而可以臨敵耶自剿平粵撚以來宿將多材頗有未老勢不能不召用之然試問昔之剿粵撚與今之敵外洋其事同耶異耶統昔日水陸之眾以攻克內地城池若而人者足以見功固也海道未嘗親歷輪船未嘗親駕機器之運動炮位之方向未嘗親臨其事而以之爲統領欲其見功於海上不亦難乎且也每船之中自管帶以至兵丁教練旣久自謂精熟而臨以不知海上之統領必有輕視之心假令出戰之時而號令不行其禍尙堪設想哉夫中國自有輪船以來未嘗與他國一戰船之所泊不過此數大口岸不但海外程途卽南北萬里口岸紛歧情形未悉苟有知兵之統領已遜他國一籌而並其無人哉前年英將戈登條論中國諸事嘗謂購置船炮不必一意求其上等倘無善用船炮之人一旦有事恐不待交綏而船炮適爲敵人所用斯言也豈輕我中國哉亦深知我中國之病而欲醫之也吾於今日亦竊竊焉以爲憂矣軍械論覘世變者於軍械之今異於古而不禁慨然焉夫古昔聖人弧矢之利以威天下是爲有軍械之始蚩尢制五兵而軍械一變厥後日新月異後人憑其聰明才力所制幾不可以數計而要不外乎借此以殺人迨本朝以騎射爲古今冠而又濟之以鳥槍火器紅衣大炮遂稱無敵至於今則前此之所謂長者又轉形其短矣泰西各國軍械之制精益求精其制造軍火層出不窮自洋槍出而凡所稱謂鳥槍綫槍臺槍之類皆不足恃矣自有洋人後膛諸炮而凡紅衣大將軍等皆失其利吁時至今日而殺人之具可謂盛矣孟子言矢人惟恐不傷人函人惟恐傷人故矢人不仁於函人乃以今之制槍炮者言之則矢人之不仁猶爲仁之至者也一矢之發能傷幾人一槍一炮則所斃豈止一二人而又惟恐傷人不多傷人不速且復百計千方求其至多至速之法其槍則各異其名如毛瑟云者士之類不可以枚舉其炮則有格林克虜伯等名亦不可以指屈一國創之各國皆利而爭購之或且仿造之近來則外洋各國軍械之利實冠古今中國自與歐西通商漸知西人槍炮之善朝仿而夕購之至於今日則亦不少大都英徳美三國所制爲多說者謂器旣不一用亦不同雜而陳之意以授之勢必至槍炮與子彈若﹝枘鑿﹞﹝柄鑑﹞之不相入兵士與槍炮如秦越之不相親是又何所用之然而入者主之出者奴之揚英者必抑徳揚徳者必抑英各國皆有所制卽各國皆欲求售𨿽不自以爲天下無敵卒之莫衷一是反足致害然則辦軍火者又烏可以不愼也昨有友人郵來一稿謂有格魯森炮廠所造新式快炮以及炮架子彈等物其中所述式樣之新奇裝放之便捷炮之口徑身長其數不等炮架視乎炮之所宜宜於陸則陸宜於水則水其施放之便速據云每分鐘可至數十餘出炮門自能開閉十殼自能頂出且開放時無庸一出一洗可直至用畢而後洗上有杪鍼左右上下意所之無不如法僅用炮兵兩名可以每分鐘開放三四十出炮架之靈便亦異乎尋常自有此炮而天下之炮可廢曾聞之西人法國有所謂霍斯蓋斯炮𨿽僅可及二三里之近而一發五十彈聯珠而出此殆其流亞與然炮火之用於今爲烈外洋之制固精中國亦未嘗無人焉前有自署楚北三代直來函告曰有袁祖禮者號曰黃武湖北蘄州人也聞海軍衙門出示招天下奇才異能遂入都上書於醇邸呈制服敵人器用各圖說當蒙醇王收錄撥創造指南儀羅盤炮水雷獨雷懸雷飛雷陰陽雷水管儀各利器於己丑年九月間在南苑演放百發百中實能髙出西人炮法測量數倍慶邸及各黨官見者無不拍手稱快旁觀數千人無不同聲喝采無柰不善鉆營大爲小人所忌阻千方朦蔽百計傾軋致袁君計歸隱聞袁君妙法甚多最者有避炮火一法非術非數非符咒實從圖書生得來果有此法則一切巨炮排槍無論新式舊式槪成無用不但救一時並可救萬世功眞不在神禹之下矣來函所述又如此由是觀之則中國亦未嘗無奇人其所謂避炮火一法袁君因爲小人所忌故計不爲人罔不爲之深惜余則以爲天下不必果有此事天下不可竟無此言言而可行固屬奇事言而不可行亦爲快論然則軍械之制至今日而已成造極之勢物極必變吾恐目前所謂利者又安知不爲後日之害也聖人以禮義爲幹櫓以忠信爲甲冑論者或爲迂闊而不知蚩尢制五兵能爲五里之霧而卒不免爲黃帝所擒而後嘆古人之言爲不我欺也彼恃其利器以雄視海內者其出果可恃焉否耶軍械說中國自與泰西通市以來見西人大都恃船堅炮利得以橫行海上因亦孜孜焉以講武備爲急務以向時槍刀弓矢之不適於用也水則變而用鐵甲輪船陸則變而用洋槍火炮遂於沿海各要地設立制造船政等局如上海天津金陵福州四川吉林諸處廠中日聚千百人以鑄各項軍火並以重幣延洋匠居中指授說者謂中國旣經自鑄似可以有器必精無械不備無須再向外洋購買致慮銀錢之流出矣不知西人畱心國計新式火器層出不窮凡一槍一炮中國一經仿造彼卽推陳出新另翻花樣其新出之器必精利勝前以視舊式利鈍判若天淵試觀船則有鐵甲衝船快船雷船之別雷則有浮雷沈雷撞雷伏雷飛雷伺雷之分炮則有臺炮船炮行炮之殊中國近𨿽亦得其巧妙然非盡可資利用故仍不得不向外洋添購如臺船炮以身長擊遠爲貴則必購徳之克虜伯取其中心曲折用之得宜次爲英之阿姆斯脫郎鋼管外加熟鐵類皆制造極難不能學步陸路行營最重車炮平陽山嶺則以克虜伯車炮之六生特七生特半口徑者爲宜平原攻守則以八生特口徑者爲上其機器必須購自徳國烏魯生廠他如前營中之鋼炮鋼炮則必購烏拉秋司取其內鋼營而外熟鐵最利於用連環炮則有懦飛登哈乞開司兩種槍則有連珠毛瑟黎意哈乞開司數種火藥則有棉花無之類種種名目繁多難於殫述中國而欲一一仿制不特捨舊謀新曠工縻費且未精其法貽誤轉多反不如向外洋添購之速而且省當軸者有見於此於是專派委員辦理軍裝不遺餘力然而天下事有利必有獘外洋所售者豈盡屬利器哉其中亦良楛不齊必其采辧之員獨具隻眼精心辧別斯爲費不虛糜否則每受其欺而不覺數年前曾向某國購辦快槍盡皆棄物已可槪見亦有不肖之員暗中串通以朽窳之槍炮潮濕之火藥報領重價藉充腰橐此等獘竇數之幾更僕難終一旦釁啟海疆器不能用其貽禍尙堪設想乎夫工欲善其事必先利其器器械不利與徒手同采辦軍火者須當精詳審愼擇平時誠信無欺素有名望者委之購買庶有益於國而不受其欺乎余曰子之所言可謂明若觀火子之於外洋軍火亦可謂推勘靡遺矣得子以經理此事不特西人固可操獲利之券卽吾國家整軍經武兵備日嚴所購軍裝亦何患苦窳而不適於用哉僕嘗至金陵遊觀制造局見所制格林炮管分爲十若笙然實雞心彈而搖之則噴吐若聯珠頃刻可盡數十枚竊以爲殺人之器莫有利於斯者矣又嘗聞友人言日本所用之槍皆由巧匠田氏制造與歐洲各國所用迥乎不同昔年曾以新制者獻諸總理各國事務衙門蒙王大臣許以爲可去歲又心裁別出制爲聯發銃每銃容彈十枚啟其機不及一分時卽可放盡如欲只放一二枚或三四枚則可將未放者退回不必旣裝入槍卽須放出大約十枚之彈總可擊中一二人夫以一分之時一槍之彈而一二人卽斃命於其間使當兩軍交綏有軍十人則此一分時卽可斃敵一二千人使戰至一二刻時不將屍如山積乎更盡日鏖戰乎然則軍火者眞不祥之物爲仁人所不忍言者也𨿽然至今日而仍不從事於軍火焉乎可哉合歐羅巴亞美利二洲凡與我通商者多至二十餘國常則玉帛變則兵戎使彼以火炮來而我仍以弓刀應勢不相敵其能取勝乎然則軍火者正目前之急務不可一日不講求者也子勉乎哉今𨿽購自外洋以輔各局制造之所不及他日者技益熟心益靈外洋𨿽日異月新安見我國不能仿造且安見無田其人者出能運以新意不落外洋之科臼其利更勝於外洋擴而充之推而廣之軍械之精不誠可立而待哉論後膛炮讀西三月十二日英議院所論後膛炮一篇未見綦詳卽相國塞西爾所論亦非明鑑因不得不亟爲剖晰而縷陳之以分優絀而免淆混余所制後膛鋼炮之法今已天下通行泰西各國無不深信且廣儲焉何哉以能適用也一國之適用尙曰偶爾相值今各國皆以爲適用其炮之優絀可知今英國獨用前膛實未得後造膛精妙之法不得不姑用之而猶彊作解辭以爲前膛等於後膛此則哄小兒之言將誰欺乎夫前膛果能與後膛相等則各國何不竟購前膛而必欲購後膛而用之且前膛之價廉於後膛又不待辧而知之者至以普法稱兵時爲言則更不足論夫普法之戰也初用四五尊用不得其法故稍有微言似不合意乃深求何以不適於用之故一旦恍然大悟其後得心應手卒收功於後但用後無不稍損特須修整已耳所云初用四五尊不適於用者皆系舊式炮也其气以銅爲之且系雙股方門銅性最柔經火卽遠雙股方門合縫處稍欠緊故气自後泄出以是不合於用然究未曾炸裂今徳國塞克塞呢所儲之炮均已攺造半圖單門絕無泄气之患而徳廷猶謂炮位𨿽臻妥善其中小件似欠便捷余復悉心究將小件攺造今式再請徳廷試乃蒙許可隨又購辦若干此皆人所共聞非余之自衒也塞西爾又言余之炮屢有炸裂計余自造後膛鋼炮以來已歷三十一年售出大小水陸各式共一萬七千尊查曾經損傷者僅十八尊凡九百八十一尊內始裂一尊而裂處大抵皆因雙股方門而已何以知之火猛則銅軟銅軟則方門必有罅隙气促則其力四達泄之不及故有損傷自攺造半圓單門後則絕不聞有損傷者矣又聞有英員某云余之炮每放彈後必用肥皂水洗過方可再放此尢不經之談夫每炮必洗之故實緣土國火藥不佳於炮無涉卽如沙菩裏乃司及烏理治兩處均已試余之鋼炮盡知底蘊使英員以是言告之兩處當必閉目搖首曰吾不信也余近來復行試施放至五十餘次並未用肥皂水洗擦乃該員又云施放時每子頭延五棉尼之久則更屬無稽在前比利時國試放余炮連裝炮較準等事每十二棉尼可放二十五彈每次必中一千二百三十邁當遠之炮靶大抵兩公欲稱美前膛炮無詞以之不得不抑余炮以揚前膛之美耳嗚呼其見何小哉且前有奧國軍將亦言後膛炮不堪禦敵乃奧廷反廣儲後膛炮意大利國某相亦曾請購前膛而意廷反購余之鋼炮四百餘尊是兩國朝廷眞能深信後膛炮之有益戎行恃以無患故信之購之而不疑乃英國大臣常海者謂數月前見法國某輪船炮手施放後膛炮失於檢點致遭轟暈等語夫炮手自何可歸咎於炮及細查斯炮則又余所造者竊自軍興以來受前膛炮之害者不知凡幾彼不自咎而獨咎吾炮豈卽古人所謂愛之欲其生惡之欲其死耶余所謂造巨炮一尊約值英銀一萬五千磅曾假英國試【】余所立炮廠甲於各國用度極繁非若各國之獻技者一藝甫成卽獻諸朝廷請其巨任由制造以所獲之息償今予則自備資本不能與諸廠相提並論假如試得實必須購余器械則非英銀二萬磅不可何也余自造炮以來歷有年所凡成一物必再三推究屢經試惟恐稍有舛錯故炮位必求精良器具必使靈捷料質必選堅固煉冶必至純熟然後可以出售若英廷試之稱善以後必照式制造余又安得而止之故必欲其來購若干始能代辦此言早達於英國矣然余賦性愚直深疾巧言若揭人之短以衒己技之長損人之名以求己物之售此則小人淺見誠非大丈夫所爲大抵物之低昂計之巧拙公道在人識者自判焉烏容喁喁彊辯哉余再以確有可據眾所共知之一事爲天下識者述之以作明證如一千八百七十七年八月二十五日在荷蘭試炮位以英國九寸徑前膛炮一尊及余之十七桑的邁當卽六寸半徑後膛炮一尊兩相比放火藥俱用一式轟擊鐵板余之小炮出彈敏捷而有準擊無不中彼則未能如此靈活此前膛之遜於後膛可知荷蘭國已將此事刊成書籍想各國無不知之矣因見貴館於各國論事一節巨細必察褒貶無私故縷述前情敢乞登諸篇幅以公眾閱幸甚幸甚水雷述略水雷爲西國向來所無一千八百五十四年卽咸豐四年時英人有事於保得海俄人用之以防海口然亦不甚得力至九年法人侵奧之威斯地奧亦用之然法人未至其處雷之得力與否尙無由知十一年及同治三年美國南北部交戰轟壞敵船則賴此雷之力然但用以飭海防未聞其用以助海戰也近則愈造愈精名不齊式不一而用亦不同有所謂水雷者卽上之用以防海岸也以鐵爲中實火藥二百五十磅沈諸水底𨿽深至四十托亦可安放前後分爲三行每行相距五百尺每雷相距一百尺敵船觸其機立卽轟炸有以雷破雷者用棉花火藥百磅實於雷中用電送至該處使雷與雷碰一雷振裂雷及之頃刻之間盡歸無用矣有所謂輪船水雷者以美國水師提督坡特耳所造爲最良其船連桿長一百七十二尺二十七尺半入水十一尺壓力七百噸船身以鐵爲之中用鐵板分艙一艙失事則他艙不能入水船頭及左右各安管以備插桿船頭桿長三十二尺斜插入水桿末卽系水雷左右桿長各十八尺用法同前敵船觸桿雷卽從水底轟出現聞俄國在多那河所用者則以鋼爲船身船面安設鋼罩如魚之有脊然𨿽波浪大作彈子如兩皆無傷船主在鐵罩內挖開兩孔以便了望系雷鐵桿向用活桿每觸敵船自能縮進不致震壞本船設於船旁使柁工前後均易照料每點鐘行十八海里船尾多設一桿亦系水雷倘不用船頭之雷則將船身斜行使船尾之雷與敵船碰亦能傷壞且不必轉柁隨卽駛回較用船頭之雷爲更便也有所謂魚雷者卽英人威得黑所造形如欖核長十四尺或十九尺不等徑十四寸至十六寸以鋼爲中分三節首節實棉花藥三百六十磅中節安設機器末節儲收蓄之空气使之激動中節機器自能遊行水中兩旁有翼如魚之翅浮沈升降皆翼主之機器馬力約四十匹雷重三十五磅其空气收緊每方寸中得壓力一千磅未收之前壓力止得十五磅以行程遲速而論在三百磅以內者每點鐘速率二十五海里一千磅者不過十七海﹝裏﹞敵船遇之無不失事𨿽船底近加鐵网以防之仍無濟也有所謂電气舢板水雷者卽防輪船水雷而更其制以電气主柁其總處或在火船或在岸上乘敵船交戰時炮迷目或黑夜之際卽用該船前往轟之惟擊雷之桿須過二十尺過短則傷本船船頭立一鐵板以爲屏幛此等水雷船出敵人防不勝防來時多在黑夜萬難了望𨿽船外鐵网或用舢板繞船巡緝均未能善防惟有一英人名阿母斯者擬用光彈施放水面以防之其光彈浮而不沈白光四照可耐半時之久倘遇黑夜止須如法施放則滿海白光照耀如晝水雷船必不敢近卽使駛來則開炮擊之亦非同暗中摸索而莫知所向也水雷之體用大如此論水雷損益近以時事孔艱謠諑百出交涉事件未見明文而西報電音所傳亦有傳聞異辭者未敢冒昧譯錄徒亂人意惟沿海各省先後議辦海防講武練軍徵兵制器則固人所共悉矣前者津郡寧城分別設局制造水雷曾經操演施放近聞上海機器局亦設廠制造水雷學制與教操兼行行見綽有成效惟近聞西報有論水雷損益者照譯登錄以質精於繕治軍寔者其說曰防海之法要非一端其屹峙海中以作屏蔽者莫如鐵甲戰艦依據險阻扼控要以阻遏舟艦之來而收奮擊摧沈之效者要莫如全鐵之臺及全鐵之巨其制造機捩安置水底俟敵船旣近而後發發而旣中全船卽毀者莫如水雷水雷之制古法與今法不同愈造愈新出奇無窮其發之也或以機捩或以電气初無間於遠近但須潛伏密藏以取成功昔人言水雷之利者有三曰省鋼鐵省火藥省兵餉何則欲鑄巨炮料多工費一發不能命中而守臺非人委而去之徒以資敵水雷用鐵旣少而制造易成分布海疆要隘敵人聞風不敢輕入此其利一也巨炮火藥所耗實繁且欲﹝擊﹞﹝系﹞之於遠則數十炮或不能收一炮之效古法所制地雷縻藥實多動至數萬斤一遇水濕卽已無用此以鐵制物小而力猛俟敵船入港然後點燃可施之於水中亦可埋之於地下此其利二也敵船之來飄忽無定善於駕駛者長於避炮旋轉如志炮臺之炮卽有定準而欲以一定之炮擊無定之船其中較難且沿海之地聞敵船之至處處設防未免費多而力分以水雷層層布置可代十萬甲兵此其利三也若夫如何制造其法乃精如何訓練其用乃神姑不深論然亦有謂水雷之制只利於守口不利於攻戰陣其實無所大用者以其難中敵船恐礙己船且不能洞潰敵船也大抵近今之船制愈鞏固其以鐵甲制者尢非水雷之力所能迸裂亦由得之於親加試而後言之也英國現造至巨之水雷內藏棉花火藥五百磅其力可抵尋常火藥一噸沈之海中而以舊鐵甲船試之竟不能一發卽壞以此知火藥之力微究不如炮彈之力猛也故制敵船者其首在巨炮其次在水雷籌海防者勿徒恃其一端已也論魚雷天生五材廢一不可玉帛之禮窮則干戈之事起此阪泉涿鹿所以爲爭戰之嚆矢而談兵者遂以此爲藉口也顧昔之從事疆場者其所恃以殺敵致果之器不過傷及一人或數人多至數百人如詩所云弓矢旣調修我矛在今人以爲無足輕重甚或等諸廢物者古人已鄭重言之隱然見兵凶戰危不可輕以嘗試之意孟子曰爭地以戰殺人盈野爭城以戰殺人盈城又曰善戰者服上刑味其言不獨欲戰國之天下變而爲承平之天下且逆料縱橫數百國聚集千萬人生死頃刻間如今日之炮雨槍林等人命於艸菅因首重其罪於窮兵黷武之人而爲千百年後之生靈挽殺運也無柰風俗愈偸人心愈毒機變愈多器械愈巧以爲木船不足以利水戰而輪船興焉刀槍不足以利陸戰而槍炮出焉尋常輪船槍炮仍不足以利水戰陸戰而鐵甲船來福槍格林炮諸法又行焉爭雄競長各不相下一旦有事兩軍對壘駕駛於驚濤駭浪之中命中於霧迷茫之外屍骸徧野血肉橫飛敗固受辱勝亦何補靜言思之亦可慘矣乃復不以爲足更運精心行气球於空際而敵情可以窺探沈水雷於海底而敵船可成虀粉因法思法以法渡法迄今幾幾乎有窮無復入之勢此有心世道者所以爲陣亡者悲而益穆然於孟子之言不置也近聞有以新法制就空際魚雷其法以機器一个藏載輕汽之小汽球淩空行駛可久可速可上可下球載重三十四磅自地球面上升可至五百尺至千尺球下系五金圓筒一具筒載電汽幾何使燃燒球中之輕汽球底懸袋一个滿載炸藥此物若觸硬物卽能炸爆以之攻墻垣毀營壘無堅不摧且此球駕駛甚易用兵數名而已足誠行軍之第一利器也竊思西人軍械之精巧莫過於今卽魚雷一項而論計有水面魚雷海底魚雷並有捕捉魚雷之船變化無窮神妙不測似可以嘆觀止矣乃窮思極想更制成空際魚雷一器務使敵人斷絕生路無可逃避而後已嗚呼精則精矣巧則巧矣獨不思一人之精巧而作殘害千百人之器具無論果中其毒卽幸而不中其居心尙可問耶將謂兵可百年不用不可一日不備耶則訓練之勤制造之盛已足與左右諸鄰國相頡頏更何用此愈出愈奇也將謂以此戰眾何戰不勝以此攻城何城不克耶則人之聰明誰不如我我旣創之於前人必仿之於後天下固斷無獨得之祕也顧我因之有感焉人臣當奏凱還師拜爵封侯榮炫何極然所以克底有成者由於一時之幸未可恃以爲常也若必以無堅不破無往不利之法借人命以邀爵賞則天怒所幹子孫必無類而臣因得功而驕君亦因得臣而奢國家元气一旦盡泄往往號彊國稱雄邦不數傳而遂至於衰弱者未始不因乎此若是則一時之功臣正萬世之罪人也或曰子之說仍不離善戰者服上刑之旨亦知西人素不讀聖賢之書素好以武力爭勝方且謂我能獨出心裁可以享目前之利而博後世之名至子孫之禍福與國祚之久暫皆虛無縹緲之理何足信哉然則據我之說則以盈虛往復爲可信而反坐因循苟且之獘或據子之說則以兼弱攻昧爲上策而或貽不顧其後之悔孰得孰失有國者其明辧之皇朝經世文四編卷三十九兵政地利綜論各省形勢京師爲古幽薊地畿輔共八府左環滄海右擁太行北枕居庸南襟河濟所謂天府之國與關中相頡頑汴洛江左不及也古自黃帝都涿鹿後遼金元明建都於今之順天本朝因之實據形勢之勝江南爲古揚州地轄十四府江寧爲吳晉宋齊梁陳六朝及南塘舊都明祖亦創業於此以大江爲南北之限古今恃爲天險地跨中原瓜聯數省十四府以淮安控扼天下南北之衝尢爲重鎭而江蘇松常財賦固居天下之半焉山東爲古靑兗地轄六府外引江淮內包遼海西面以臨中原而川陸孔道畢會於徳州故西境爲饋運通衢其臨淸固南北咽項也曲阜爲神農氏少昊氏之故都雲山西爲古翼州地轄四府平陽卽堯舜禹故都其地塞固其兵勁悍昔人謂王不得王霸不得霸有由來也陜西爲古雍州地轄八府山河四塞神臯奧區形勝角天下周秦漢西魏後周隋唐皆都焉昔人稱爲天府之國河南爲古豫州地轄八府河南府卽成周故郡東漢晉後魏隋因之偃師卽亳帝嚳商湯盤庚都焉開封卽汴梁梁唐晉漢周五代及宋都焉自古言形勝者以之次關陜浙江爲古揚州地轄十一府誠巨區也省地爲南宋故都全省形勢連崗西屬大海東蟠議守禦者尢於海防爲急江西爲古揚州地轄十三府當吳越楚閩兩粵之交四方每以爲安危輕重焉湖廣爲古荊州地轄十五府大江中貫五溪外錯於以雄視諸州勢匪小弱四川爲古梁州地轄九州劍閣表云棧之固瞿塘扼巴峽之流山水襟束自相藩籬自蜀漢建都成都往往爲雄割據中原兵不易西向以地饒而險扼備也福建爲古閩越地轄九州海抱東南山阻西北封壤𨿽﹝蹙﹞﹝戚﹞扼險有餘我朝拓地直抵臺灣則又不同往昔矣廣東爲古百粵地轄十府五嶺之外號爲樂土當西粵孔道重鎭實爲要區廣西爲古百粵地轄十二府東控海嶺右扼蠻荒地雜民猺接壤交趾門戶保障誠不可忽也雲南爲古梁州徼外地轄十三府崇岡山激澗縈紆地稱饒沃而險要爲最貴州爲古西南夷羅施鬼國地轄十府山箐峭深土無貨殖貴陽省會卽與苗猺咫尺最稱荒陋王公設險所當亟講也總而言之天下大勢譬人之一身京師猶元首也薊門遼陽上谷云朔猶肩背也河渠猶咽喉也伊洛湘漢江淮之間猶腹心也齊魯秦晉猶左右手也閩蜀猶腋也交廣滇蜀猶足也肩背欲其厚咽喉欲其通腹心欲其實左右手腋欲其彊足無戾盩相承而奉元首以聽命於心而營衛淮注焉然後形勝充暢而外邪不姦也治天下者其盍據形勢以撫此無疆之土哉形勢論吳鋌吾觀天下形勢之要有二曰戰曰守直隸北以遼東爲關鍵西以大同爲樞紐南以大名爲門戶三者足以扼天下之咽喉而制其命湖北以襄陽爲門戶襄陽失則湖北不可以守然論天下之勢則以荊州爲重以襄陽爲守不若以荊州爲戰至武昌則又南扼乎江淮之險河南南以開封爲門戶北以鄴爲門戶而洛陽居其中皆四達之區戰則足以爭天下之勢守則三分五裂而無如何此利於戰者也四川天險之國財粟又足以資之然其勢能入而不能出非得陜西不能據西北之上流非得兩湖不能據東南之上流故宜於守江南據三江之險爲財賦之所自出然與其防江不如防淮防江不足以制上流之侵軼防淮則以徐州壽州爲重鎭狹而易固此利於守者也陜西以殽函爲門戶據西北之上流若得四川漢中則又據東南之上流進可以與中原爭退可以扼其險而守之此利於戰與守者也要之天下之形勢非戰則不能守非守亦不能戰如是而已吾觀諸史所載兵事必因歷代形勢考其沿革然後知其險易之異形攻守之異量進退之異變了然可以錐指而得則形勢之所在又有賴於沿革焉夫形勢之險易固無不勝之道亦無不勝之術守成迹則同事而異功構新法則異事而同過緩則勢已失而難復急則勢未合而難分故勢在人則以用奇破之勢在己則以用堅持之百變而動中其會一成而不滯於用是又則通形勢者之自知也已守遷說何曰愈自古修建城池者所以備非常衛民生也然亦必須藉民力以爲固何者蓋國家經費有常額兵無多以四川省會言之軍督提三標額兵不過五六千名郡城不過三四百名及二三百名守扞已形單弱至如州縣駐防者兵多不過十餘名少則數名而已城𨿽小而雉堞數千以數人站垛安在其能禦暴乎是以必借資民力民𨿽勞烏可已也勞之正所以保其身家子女玉帛也且守城之道未戰而勝者有五寇遠涉而來足繭履穿筋力疲乏我養其全鋒以逸待勞勝之之道一也仰攻者難俯擊者易寇𨿽有炮火可恃我亦有炮火之利我有城郭之衛寇無城郭之蔽我從髙擊下以有蔽擊無蔽其損傷必多勝之之道二也彼爲反叛之民以逆犯順我奉天子靈威爲生民扞患堂堂之陣正正之旗代天行誅以順擊逆勝之之道三也兵法云千里饋士有饑色彼跋涉山川負糧裹餱勢必無多其所恃者因糧於民我堅壁淸野以俟之使擄掠無所安能枵腹而與我曠日相持勝之之道四也我有髙城深池之險我欲戰彼不知所守我欲守彼不得而戰操縱在我勝之之道五也我有此勝道五何爲而不守乃播遷以避之乎或曰我得此五勝可坐而勝敵耶抑更有策也曰善哉問乎𨿽有此五勝安可恃乎守城之法禦攻之具登壇必究武備全書洴澼百金方紀效新書鄕守輯要諸書言之已詳當先講求精孰始免臨事張皇而其大要而在峙糧芻籌庫貯安輯貧窮搜詰姦宄召募壯士備器械修樓櫓嚴號令信賞罰激忠義一眾志搤險要多偵候謹防禦勤警禁喧譁與眾同甘苦隨機應變出奇制勝不爲詐誘不爲彊怵毋輕出戰毋妄追襲非操必勝之權毋得輕舉妄動待其懈出奇兵以擊之斯乃守城之要策也糧足械備則民心固庫儲充則獎撫有資貧民安姦宄絕則無蕭墻之患號令嚴賞罰信則眾用命忠義明眾志一則上下力並險要搤則寇有所顧忌偵候多則敵情預知防禦謹警勤則無倉卒之虞諠譁息則民志定甘苦共則士樂死應變出奇則足以破賊立功昔田單守卽墨趙襄子守晉陽劉錡守順昌朱燮元守成都皆以寡勝眾以弱破彊胥是道也若聞警張皇各謀遷徙眞爲夫下愚也夫離百年之鄕土拋先人之壠墓客寄異鄕或捨城池之堅固而就鄕間之砦堡紛紛逃竄捆載囊橐𦇤屬道途姦民見之而生心土匪乘間而掠是寇未至而先已被禍矣不聞安慶九江揚州鎭江鳳陽滁州諸郡紳民移徙者多爲土匪殺戮攘奪乎此前車不遠亦足爲鑑已惟廣西桂林湖南長沙官民一心相與堅守卒皆保全又明季張李之亂毒天下所至邱墟盧忠烈備兵大名時教民築堡自衛保全甚眾嗣撫鄖陽教民並村立寨築守如前鄖民知大名之效踴躍奉行屹然遂成巨鎭賊不敢犯夫一砦尙能自守城池乎寇本窮民耳非有賁育之勇孫吳之智戰勝攻取之能也彼能殺人我亦能殺彼何所畏而流離播遷以避之任其橫行而垂手乞命乎且我能往彼亦能往賊偵知遷移所聚富戶必多子女玉帛益廣其垂涎力攻又必然之理也是欲避患而反招患也是則守與遷之利害判然矣可不猛省城居者安於城鄕居者安於砦力圖守固眾志成城𨿽有彊寇安能肆其毒螫矧玆烏合之眾哉果能各振懦弱之气旣得克保身家復得忠義豪傑之譽兼邀朝廷爵賞之榮豈不美哉近聞成都士民聞有河南歸徳之警家播遷者紛紛予深悲其失策因作是說以破其惑如聽斯言修爾戈礪爾矛共敵愾同仇則西蜀地方幸甚西蜀生民幸甚築隘記何慶元古者國有重險城郭溝池樹渠守內山林川谷邱陵守外凡造都邑必周知其四境之阻因其山川達其道路治其固與其守法民皆有職焉國有故則籓塞阻路止行者官司與其屬率地之眾庶守之晝三夜三鼜𨿽有卒然之警民安堵寇罔獲蹂躪其備豫也桂爲楚檄南偪粵東鄰豫章西北接興東壤重山峙其外壁立環市巍億萬雉因其間窳凹者稍辟焉才可通往來委折峭險狹踰彭門四境率如是道光二十一年辛丑予來罕斯土會粵氛奉檄戒備先嚴保甲淸宄慝乃率耆老搢紳循省吾圉凡途之入粵者與粵之道他途可達桂者必窮之底於界僉曰天險也屬兩山而垣之門啟閉略如潼梅諸關制山不可屬者墩之堞其上無山卡焉則守者逸待勞利且萬世於是計畝捐資遴能督績甃石墁灰髙厚視城墉費白金幾二千役畢額以名上其事於各憲凡爲隘八墩一卡一正南曰太平隘兩山夾途出於隘門下入粵之仁化距縣治四十里而近距仁化界十五里而遙乘垣望可數十里內有隙地可容百人不百武有水泉山舊曰蠟嶺坳以太平堡在其內故命之太平太平隘之右十里曰城溪隘形勢道裏如太平乘垣望可見十里內有隙地可容二三百人數十武有水田山舊曰風門坳以城溪圍限其外故命城溪城溪隘之右二十里曰龍虎隘形勢如城溪下行入粵之樂昌距縣治六十里而遙距樂昌界五里而近乘垣望可見數里內有隙地容數十人百不武有水泉山舊曰分界嶺以龍虎團在其內故命之龍虎西南曰延壽隘形勢如龍虎下行入樂昌距縣治六十里而遙距樂昌界十里而近乘垣望可見十里內有隙地容百人水泉遠築隘苦汲坎其旁得泉出不竭事蕆泉涸今其山坎故在舊曰頭坳以延壽團在其內故命之延壽正西曰鎭安隘形勢如南下行道文明司入粵之樂昌距縣治五十里而遙距樂昌界三十里而近來垣望可見二十里內有隙地容百人不數武有水泉溢初築上莊橋水患徙於此山舊曰百丈嶺以文明司限其外文明本鎭安故命之鎭安東南曰東嶺隘形勢如南西下行道東嶺入粵之仁化距縣治七十里而遙距仁化界十五里而近乘垣望可見十里內有隙地容百十人不數武有水泉山舊曰輪子坳以東嶺限其外故命之東嶺正東曰集龍隘形勢如南西下行道集龍入江西之崇義距縣治四十里而遙距崇義界三十里而近乘垣望可見十里內有隙地容百十人不百武有水泉隘初築丰洲亭艱守徙於此山舊曰花嶺坳以集龍團限其外故命之集龍東北曰永丰隘其勢如南西下行入崇義距縣治六十里而遙距崇義界五里而近乘垣望可見二十里內有隙地容千百人不百武有水泉山舊曰牛子塘以永丰團在內故命之永丰太平東嶺之間有九曲嶺道峻削艱上下僅容一人行無兩山夾故墩於其顚墩受二十人水泉近距縣治四十里而近距仁化界二十里而遙集龍隘之右三十里偪崇義界曰百石邱地平衍舊無卡今增焉距縣治七十里而遙其小路閒於各隘而不利修築者七南曰竹裏坳帶角嶺馬蹟嶺久茅江東曰黃土嶺坑西曰姜陽洞其西北路之達興東可築而未及築者五西曰築篙嶺江顧峽北曰入寮坳寒嶺頭樟溪坳有事時皆當量寘防守毋易視守隘之人自保甲出就其鄕戶編壯勇擇機警爲眾服者統之籍於官時糾幾焉禁令賞罰必明必信守隘之資富民量產出財粟而立廉能者司出入罔侵欺罔妄費人乃用命守隘之器鳥槍石爲上弓弩次之戈矛又次之先時相度地勢於太平隘得斷碑文剝蝕略可辧識者九十七字無年月不知是何朝代也其辭約曰郴桂門扃兩山夾聳天生扼要桂邑黎庶昔年被賊本鎭親勘桂之四境捐資命匠永定關隘奠安內地扞衛外侮厥後興土掘地又得古隘遺址於隘所石儼然昔人先得我心益以證此舉之非矣自今以始時塗旣修次捨有其舉之莫敢廢是存乎後之守是土與密邇是隘者矣申畫郊圻愼固封守獨予責也哉因搨其碑附案而詳記顚委以俟來者剿匪嚴辦土匪以靖地方疏曾國藩正月初九日準湖南巡撫咨稱咸豐二年十二月三十日奉上諭湖南籌辦撥兵募勇各事宜卽著責成張亮基潘鐸會同在藉侍郎曾國藩妥爲辦理欽此又於二月初一日準署理湖南巡撫咨稱咸豐三年正月初三日奉上諭朕思除莠卽以安良卽有會匪地方亦莠民少而良民多封疆大吏惟當翦除百惡卽可保衛善良所有瀏陽攸縣各處匪徒卽著該署督撫等認眞查辦並著會同在藉侍郎曾國藩體察地方情形應如何設法團練以資保衛之處悉心妥辦理等因欽此仰見皇上南顧焦慮無時或紓去年臣初至省城撫臣張亮基調撥湖南外營兵一千名招募湘鄕練勇一千名來省防禦至正月初間粵匪東竄武昌業已收復長沙卽可解嚴署督臣張亮基署撫臣潘鐸皆與臣商所有畱省之雲南河南各兵卽行分別撤回新招舊募之勇亦卽分別裁汰共畱兵勇三千餘人已足以資防守卽間有土匪竊發亦足以資剿辦至於團練一事臣前摺略陳大槪曾言捐錢斂費之難近來博采輿論體察民情知鄕團有多費錢文者亦有不必多費錢文者並村結寨築墻建碉多制器械廣延教師招募壯士常操技藝此多費錢文民不樂從者也不並村落不立碉堡居𨿽星散聞聲相救不制旗幟不募勇士農夫牧豎皆爲健卒耰鋤竹木皆爲兵器此不必多費錢文民所樂從者也多費錢文者不免於擾累地方然以之禦粵匪則仍不足不必多費錢文者𨿽未能大壯聲勢然以之防土匪則已有餘今粵匪全數東下各縣鄕團專以查拏土匪爲主臣是以剴切曉諭令其異居同心互相聯絡不多費錢不甚勞力以冀百姓之鼓舞而聽從湖南會匪之多人所共知去年粵逆入楚凡入添弟會者大半附之而去然尙有餘孽未盡此外又有所謂串子會紅黑會半邊錢會一股香會名目繁多往往成結黨嘯聚山谷如東南之衡水郴桂西南之慶靖州萬山叢薄尢爲匪徒卵育之區緣近年有司亦深知會匪之不可遏特不欲其禍自我而發相與掩飾彌縫以苟且一日之安積數十年應辦不辦之案而任其延宕積數十年應殺之人而任其橫行遂以釀成目前之巨寇今鄕裏無賴之民囂然而不靖彼見夫往年命案盜案之首犯常消搖於法外又見夫近年粵匪土匪之肆行皆猖獗而莫制遂以爲法律不足憑官長不足畏也平居造作謠言煽惑人心白日搶毫無忌憚若非嚴刑峻法痛加誅戮必無以折其不逞之志而銷其逆亂之萌臣之愚見欲純用重典以鉏彊暴但願良民有安生之日卽臣身得殘忍嚴酷之名所不敢辭但願通省無不破之案卽剿辦有棘手萬難之處亦不敢辭署督臣張亮基署撫臣潘鐸皆思嚴厲整頓力挽頹風時時相與籌商誓當盡除湖南大小各會匪滌瑕去垢埽蕩廓淸不敢稍畱餘孽以貽乎君父之憂其匪徒較多之地如東南之衡永郴桂臣當往衡州駐數月就近查辦西南之靖各屬臣當往慶駐數月就近查辦所至常帶兵勇數百文武數員以資剿捕之用聯絡本地之鄕團使之多覓眼綫堵截要隘以一方之善良治一方之匪類可期無巢不破無犯不擒此臣擬辦會匪之大槪情形也至於教匪盜匪與會匪事同一律三者之外又有平日之痞匪與近時新出之遊匪何謂遊匪逃兵逃勇奔竄而返無資可歸無營可投沿途逗畱隨處搶掠此遊匪之一種也粵寇蹂躪之區財物罄空室廬焚毀弱者則乞丐近地彊者則轉徙他鄕或乃會聚醜類隨從掠此遊匪之一種也粵寇蹂躪之所常有遊手數千隨之而行或假充長夫或假冒餘丁混雜於買賣街中偸竊於支應局內迨大營旣遠展轉流落到處滋擾此遊匪之又一種也臣現在省城辦理街團於此三種遊匪尢認眞查拏遇有形可疑曾經搶掠盟者卽用巡撫令旗恭請王命立行正法臣寓館設審案局派委妥員二人拏獲匪徒立予嚴訊卽尋常痞匪如姦胥役訟師光棍之類亦加倍嚴懲不復拘泥成例槪以寬厚爲心當此有事之秋彊弱相吞大小相侵不誅鋤其刁悍害民者則善良終無聊生之日不敢不威猛救時以求於地方有益條陳剿苗匪說韓超經書何儒不讀用以爲文好醜各殊者切題與不切題也古方何醫不記用以療病生死不同者切證與不切證也兵法何將不知用以臨敵勝負各歧者切時勢與不切時勢也方今會匪鴟張土寇蜂起粵楚杌隉不安而黔地惡苗遂亦欲因風縱火非速加懲創禍固不可勝言非妥爲安排亂又烏知所底是在卽賊與我之時勢熟籌而審處焉耳苗耐饑渴勞苦寒暑無所畏避行止輕便無行李背負飯包大可供數日食上下峻捷若猿猱又習用火器從禽逐獸日以爲常曲左臂架槍其發多中此其所長也性多疑忌貪利無陣法疑則易以多方忌則易誑以鬼神巫師貪則易釣以餌烏合而無陣法則易制以節制之師此其所短也至我員弁兵練膽薄技疏不諳戰陣遇敵則退後論功則爭先有短而無長方諸幹隆嘉慶間已遠不相及何論國初然則當此之時處此之勢將剿苗匪其何道之從乎謹卽管見臚陳十四條敬陳左右一明賞罰有功而不賞有罪而不罰固非有功而使無功者受其賞有罪而使無罪者受其罰尢非甚至有功而反受罰有罪而反受賞是非顚倒更不足以服人心惟賞罰當乎功罪則賞一人而三軍勸罰一人而三軍畏乃知所趨避焉耳一謹約信鼓之而弗前金之而莫退呼之而不至限之而故違𨿽韓白孫吳不能操算矣夫收信之效在臨事而致信之效在平時平時不輕下令有令則不更不苟相期有期則必踐古人千金徙木三日去原約信不爽毫釐三軍所以用命也一勤操練近今弁兵怯懦見賊卽逃𨿽有不逃亦未聞直前殺賊此固由志卑气弱亦自顧無保身殺敵之能不得不苟且圖免耳則操練安可不勤乎然尢貴因地制宜也昔秦再雄鐵甲渡水傅重庵提重登山皆度地練兵所向無敵今將剿匪於黔省多山之地我兵技藝行陣必切多山之地爲之方有實用犖確之徑難登故身宜輕也巒巘之間多礙故陣宜疏也如此則將勇兵彊戰勝攻取矣一簡趫捷苗跋山如履平地漢人弗若也一旦相角逐則彼急我遲彼暇我忙優絀分而雌雄判矣此宜用沙囊之法練習升髙陟遠簡其趫捷者別爲一軍或用以邀擊或用以跟追或用以繞道別出此剿苗匪之必不可少者一選員弁一將豈能獨理則協理之文員武弁在所必需𨿽然軟熟者不可用諛者不可用胸無實際大言欺人者更不可用選其反乎此者則庶乎其近焉耳一擇士民官來自遠於苗境之山川風土未克周知豈知士民之生於斯長於此哉此宜擇其有才能而心地可靠者不分漢夷使之力軍前以供指臂之用一嚴保團保甲團練最爲守禦之規近年大憲已三令五申特患奉令不力耳嚴以督之未行者咸能遵依已行者益加振作村村自守不獨難於裹脇從賊者稀抑且積以糗糧呼庚者易能各出鄕兵隨處截殺其有裨於剿匪更爲何如哉一精間諜善用兵者凡敵境之險夷敵眾之多寡敵意之趨避敵黨之離合敵將之性情嗜好莫不灼知故能批卻導應手而解然而甚難其人也必其沈密勇敢又有妻孥之系然後予以厚貲俾混入賊中以察悉其纖微若能不用漢而用苗不用民而用賊則言語相通气類相投更有得力耳一務分攻苗性遲疑不我分兵以亂其耳目則方寸益淆苗性專一不歧我分兵以致其紛紜則气力必懈至於力不能支或且潰圍四處集散亡以再肆狂氛又當空闕一方層層密伏使之聚而殲旃也一防伏自來苗匪跳梁其兵法有二埋伏與夤夜斫營而已我軍行走宜翼以搜伏之軍戰勝追逐宜用戚南塘防伏之法至每夜伏路與了望者尢宜加意一勿妄殺爲賊者誅餘人不問若波及無辜甚或欲絕其種類姦人得以煽動必至蔓延一勿輕撫人心思亂已久加以邇來粵楚不靖更思效尢其眞正爲賊者未至十分窮蹙而遽撫之以博好生之名且或以爲易了之計則禍心未死轉瞬復張此宜痛剿靡遺方足杜萌芽而昭鑑哉一急捕亡剿辦得手之餘其著名惡匪必有漏网逃匿者儻以黨與旣散了然無復可虞竊恐不數月間又將招集其徒再圖舉事此宜迅速搜窮罪人斯得而後不慮其復然也一緩撤兵兵事費用浩繁早撤一日則省儉一日所以旣得勝仗便思抽撤賊勢將次平靖便思全撤後來之熄而復熾軍需亦不貲未之計也試思一簣未成乃不肯及時竣工致令全山頹圯再思平地爲之果孰逸孰勞孰省孰費乎此其宜於緩撤也審矣此十四條自嚴保團以上從己作事自精間諜以下從彼著想皆切時勢以籌之者也而操練間諜二條尢爲緊要誠能不中沮於事機不旁撓於議精心果力徹始徹終於剿辦苗匪何有哉平定撚匪策程祖植自來流寇之起也或困於饑寒或激於殘暴不過赤子之弄兵潢池而撚匪不然也原於習俗之凶頑成於發賊之挑動始猶聚之則爲盜賊散之則爲農商近則分隊立帥顯與官軍爲敵於是時也無論賊不可撫卽撫亦不受惡得不籌所以撲滅之方哉竊聞兵形象水水因地而制流兵因眾而制勝是故平撚匪之法與平賊發不同何則發賊之長技在據其窮計亦卽在據其得勢在分其失策亦卽在分據則我𨿽艱於收復而實便於聚殲分則我𨿽困於備多而彼亦因而力弱若撚匪則流而不據合而不分也流則奔突無常使我疲於奔命合則人眾勢盛我時有兵單之患又況發賊長於攻撚則不攻而亂竄發賊所恃者步撚則所恃者馬其勢又各有不同者哉然而賊匪之形不同而我之尾追而未能逆擊徒逐而未能多殺者其失則同此其所以寇愈撲而愈熾也今就撚匪情形略籌方略則曰厚兵力﹝曰﹞擇地利﹝曰﹞曰選輕兵曰籌餉糈曰分賊勢曰刺賊眼而已矣昔王翦伐楚請兵六十萬人漠髙祖困項羽必俟三十萬師之至非王翦之怯漢髙之不能戰也多寡之數彊弱之所以分卽勝負之算所由判撚匪𨿽非楚項之比然殲大寇則必大舉審其形勢也某地建鎭某地設防何處出何處置伏分其責任也誰攻擊誰守禦誰應援誰犄角誰迎其頭誰披其腹誰扼其尾務使我軍八方齊集四面兜圍照應處處嚴密皖攻急不得潰入齊齊攻急不得潰入豫豫攻急不得潰入楚使如釜底之魚無路逃脫庶有可殲之機若不急舉大兵爲一勞永逸之計恐官軍驚於東而匪馳於西匪躪於前而官軍蹂於後師老財匱民窮變起明季張李之禍可爲前鑑所謂厚兵力者此也今夫陷虎者必以阱罝兔者必以羅善兵者必置賊於死地何以異此昔陳瑜困李自成於漢中車箱峽正可聚而殲旃乃以專主招撫縱賊出峽遂至燎原賊在深山密箐則易坐困在平原曠野則易狂奔制狂奔之賊不制之可坐困之地是猶欲遏洪水之流而不築堤也況兵法步利於險騎利於易匪之狂奔以騎而任其處於利地何以制之昔楊武陵計驅賊入川委蜀爲壑今似宜效其意於皖楚豫齊四省擇一可設阱張羅之地或誘或蹤或驅使彼投吾計中設堅圍坐制之用奇兵雕剿之務使旣入不得復出或可克期蕩平所謂擇地利此也撚匪行走趫捷若飛官軍𨿽窮力追之每苦勢不能及迨官軍至匪已飽揚去矣善用用兵者匿己所短而奪彼所長今似另宜置選鋒挑選營中急足善行之卒別爲一軍又或匪系何種人卽募其相類者以相制凡衝鋒破敵追奔逐北以此軍當之若壯健有餘輕捷不足者置爲後隊以爲正兵之用如此則奪其所長非惟使匪不得優遊休息以養精蓄銳且有迎頭者以截其前更可收前後夾攻之效而逼脇圩寨荼毒閭閻之患亦有所不敢逞矣所謂選輕兵者此也匪因糧於民無地無民卽無地無糧官軍之糧必須轉運是以每多濡滯今似宜於將用兵之地預擇便利險要陸通挽水通舟者置倉其地就附近郡邑給公平市價采買儲積其中官軍之至隨地支給至若所置選鋒與匪追逐之候宜仿古法如牛脯炒油之類先期制造行軍之際以此給之𨿽奔馳千里無枵腹之虞所謂籌餉糈者此也制賊之法賊利在分我必誘之使合賊利在合我必誘之使分昔人滅寇之法或招撫賊將使爲吾用或誑惑賊黨使自相攻此分其黨也或乘賊行之際以奇兵勁旅衝其中間截爲數股或探賊散掠之時伺其分出急以輕兵掩襲使分者不得復合庶彼力以分而弱不至如橫流之不可禦夫治寇猶之治水昔禹之治水分爲九河以水勢太盛不得不分其流以殺其勢耳所謂分賊勢者此也匪馬肥捷一日可行二百里官軍當其前則不能遏其衝逐其後則不能追其匪常以此制勝此其眼也從而制之則彼廢矣夫馬可陷之使斃可毒之使盡可誘之使來可駭之使奔可餌之使不能用可拒之使不得逞古法具在擇其便於行者使而用之則敵騎庶或可制所謂刺賊眼者此也第趙充國曰百聞不如一見兵難遙度生未親履行間又未讀諸路文報兵情賊勢詎能得乎要領但痛盜賊之侵侮我國家塗炭我人民艸茅發憤私心計畫如此謹陳之以俟裁擇論川匪亟宜剿辦天下之患除之於幾先易除之於事後難除之於初發之際易除之於方熾之日難當包藏禍心陰圖不軌之始於此而卽有深識遠慮者破其機謀察其虛實費一手一足之勞煩一兵一役之力搜而捕之可使渠魁授首而脇從者瓦解消地方得安然無恙生民皆穩受其福此策之上者也卽不能先事預防致令此輩結黨會盟斬木揭竿盤踞一隅視殺人越貨爲常事以抗官拒捕爲得計擾害商民梗塞道路迹其恣睢暴戾似亦有一發不可收拾之勢然眾止數百多則數千兵革未必堅利也糧餉未必多也快槍巨炮髙城深池未必戰可守也果能遣一良將率一旅勁兵圍而誅之搗穴庭亦甚易易何至禍勢猖狂蔓延日久令人望寇氛之惡而嘆剿辦之難哉四川大足縣土匪余蠻子之教也本處前接重慶官場之來信謂餘匪於數年前已與教民滋事釀成巨案經大憲奏聞懸賞購緝迄未成擒時綰縣篆者爲桂大令天培以緝捕不易遣人密與議和一面報病故含糊塞責朦詳消案以致遂有今日之事先是駐渝法國領事照會川東道任觀察及早拿辦已經首縣購綫拿獲解至榮昌被匪黨千餘突出回余遂深怒積怨擄去法國華司鐸復至四鄕搶割教民所種禾稻嗣因其羽黨用度不繼分投四川向名富戶索借數十金或數百金不等任觀察遂派銅梁廩生彭春臺明經等十餘人前往議和而彭又不善措辭被余刀傷肩背狼狽逃回時護督憲文制軍亦以匪巢拘有法國教士恐一經用兵或被戕害反釀巨禍因又委吳觀察往商和議令將教士先行釋回以免法人口實終以餘匪要挾四款事不克成自是而後遂縣及州府屬之內江縣所有各教堂遂相繼被毀又聞餘匪將上竄雲貴直赴廣西與容縣土匪互相聯絡統觀前後各情然後知當日玩寇者之養禍烈也夫近來教堂之案時有所聞莫不嚴行懲辦當餘匪發難之初一經上達天聰地方官果能實力搜捕重賞之下必有勇夫束手成禽指日可待斬其頭以謝教士散其黨以杜禍基除惡務盡理固宜然乃桂大令彌縫掩飾致令死灰復燃試叩以養癰成患之罪當亦有喙莫辭也迨本年餘又犯案縣署某家丁奮其智勇將余拘獲於斯時也果能多派兵役沿途擁護彼匪黨𨿽多當亦不敢動手何至有中途回之事論者皆以當時王柳堂大令派差不愼爲咎夫派差不愼固王大令之咎也然匪眾至千餘人卽使多派差役亦非所敵安能與之抗衡哉且餘匪黨羽之多肆惡之甚官長耳豈無聞見而不先請兵剿辦何也今教士被矣田禾被刈矣匪焰披猖幾有不可遏抑之勢而官兵猶寂無舉動不聞竭力剿滅者何不知利害若此耶夫官之治匪猶醫之治病也今𨿽禍勢已亟尙不至潰散裂不急投以峻攻之劑坐令元气大傷則不可救藥矣乃彼恃法教士以爲挾制冀得肆其陰謀而官長亦恐不利於法教士竟至不敢進兵然則必將與之議和乎餘匪不允我便聽其所爲付之無可如何乎噫豺豸良之性難馴不至勢蹙時窮安肯帖然就範自來招降之術必先制以兵力然後可收其心餘匪何獨不然哉昔楚漢紛爭項羽太公以招髙祖且曰不往則烹而髙祖有分羹之請而項羽卒不敢逞其殺戮之心權術所行所謂置之死地而後生也餘匪方挾教士以爲負隅之計吾知卽以兵臨之而亦不敢加罪於教士卽不幸教士或有不測我苟能將匪黨痛加剿洗亦可爲之報怨雪恨法人不難共諒此心若仍悠悠忽忽恐匪類愈聚愈多辦理益將棘手而況廣西土匪有下竄湖南之信若與川匪聯成一气其勢更盛禍將噬臍故爲今之計宜先阻西匪外竄之路絕川匪勾煽之謀不惜萬戶侯之賞以購餘匪之頭庶幾禍可稍戢乎語曰星星之火可以燎原涓涓不塞將成江河以目前匪勢而論急起直追猶恐不及柰何當事者尙不借箸籌及耶論會匪未亂易治也已亂已治也有亂之萌無亂之形是謂將亂將亂難治夫所謂將亂者何也今日之會匪是也溯自赭寇倡亂蹂躪幾天下旗綠各營將惰兵疲聞警先逃望風屢潰辦賊者知其不足深恃於是翻然變計募勇成軍上下一心訓練得法十餘年之積寇藉以次第蕩平安然無事剿回匪亦皆得力於招募之兵而國家所設額兵曾無功績之可紀迨乎妖氛蕩盡海宇乂安朝廷無此巨以養數十萬之雄兵其不得不大加裁汰者迫於勢也年力壯彊之人方其應募而來殺敵致果奮不顧身屢保官階輝煌翎頂方自以爲揚眉吐气不料一旦裁撤置散投閒旣不屑從事耕耘爲農夫以沒世又不能略權子母與商賈逐什一之利文墨非其所長醫卜非其所習江湖落魄年復一年餬口無資棲身無地其流而爲匪者情也亦勢也黨羽旣多聲气遂廣大江南北幾於隨處皆有然猶不敢公然揭竿而起者良以老成宿將坐鎭其間昔日恩深足以感人威望足以服人若輩遂有所顧忌而不敢猝發然其黨羽綿綿延延勢同蔓艸星星之火可以燎原涓涓不塞將成江河此審時度勢之君子所以深思熟慮而不敢以輕心掉之者也讀沈仲帥所奏江皖會匪互相勾結約期起事潛謀不軌先後拿獲首要各犯分別訊明照章懲辦一摺而不覺曠然思凜然懼矣其案首逆周子意前在軍營充當勇丁厥後因犯事斥革回籍遊蕩度日自稱哥老會大頭目糾黨至數百人之多分散各處四出勾結授以旗號口號有人入會給以小旗一面在路遇見同夥暗述口號彼此知照又有謝海山者自稱軍師能知過去未來事並造怪誕不經之說藉以煽惑人心而其黨散布各處者甚至有九千歲唐國公白袍將軍等名目約定日期圖謀不軌若不先期破獲及早擒渠使彼得以應期起事負嵎抗拒竊恐內地姦民被其造言煽惑不免蠢然思動萬山叢雜之中逃匪竄匿深藏不出發兵攻剿未易得手此誠可慮之事而幸也因周子意搶奪民女致被唐英才首告遂將各犯先後擒獲誠可謂天奪其魄矣𨿽然前事之失後事之鋻此案因匪黨機謀泄露文武員弁迅速密捕得以擒獲首惡解散脇從然恐他處會匪潛結黨羽陰謀不軌如周子意者諒亦不少待其乘機起事而始倉皇剿辦無論迅速撲滅與否尙未可知卽能迅速撲滅而事機之險已屬間不容髮則何如弭亂於未形消禍於未萌之爲愈也沈仲師於派兵之時一面飭屬嚴查保甲夫保甲之法行則匪類不得容身良民自可安枕而臥故嚴查保甲實爲弭盜之良法然匪黨不得存身於此處或不免潛蹤於彼處卽使各處皆辦保甲而稽查或有不嚴丑類未能盡絕將欲化莠爲良不害於國而反有益於國者莫如舉行練軍墾荒二事興辦墾荒則曩日污萊不難一變而爲沃壤無論種植谷蔬種植樹木種植煙葉皆可得其自然之利果能招募有方辦理得法自可化無業之遊民作耦耕之亞旅興辦練軍則梟雄之輩皆將聞風而至願隸軍籍效命疆場以立尺寸之功國家旣得爪牙之助疆圉自無桴鼓之驚而於老弱者則汰之畱在民間亦不復能爲非作歹似此一轉移間害去而利多事半而功倍夫何憚而不行方今國家整頓邊防已於東三省辦理練軍墾荒二事然西北邊陲荒地之未經墾辟者尙復不少扼要之處𨿽已設有重兵然與俄羅斯壤地相接鯨吞蠶食在在堪虞似宜多練數枝勁旅藉以資守禦而壯聲威諸公居中馭外弭盜安邊當必有計及於此者抑更有說焉年來饑饉頻仍老弱塡溝壑少壯轉四方議蠲議賑幾於日不暇給欲爲一舉兩全之計莫如以工代賑是故練軍墾荒可以消納遊民以工代賑可以安頓難民二者畢舉則禍亂可弭於無形伏莽潛消於不覺丰穰共慶雞犬晏然豈非薄海蒼生之厚幸也哉論治匪便法人煙稠密之處每多宵小潛伏曾有西友談及倫惇巴黎斯靈華盛頓與夫各國大埠貧人最多匪人亦最多蓋居人一多卽品類不齊良莠不一卽如上海之地自成通商馬頭以來洋場十里𨿽未見其擴而大之而先時曠野之地今日悉變而爲捨宇而且借天不借地竟有樓房髙至數層者聞美國都城多髙樓有至十三層者上海將來當必步其後塵房屋愈造而愈多人煙愈居而愈密匪類愈聚而愈盛搶掠愈出而愈眾往年每至冬令風雪交加之際或冷雨載途則有宵小伏於冷街僻巷乘間攫物追之不及捕之無蹤至於今則年不屆乎寒冬地非當乎幽僻時不至乎昏暮若輩已紛出擾人如昨報所載西華徳路有搶攫婦女首飾之事小菜場附近又有搶攫西人帽子之事至於西人恨深切齒欲思手槍以防匪人噫此等情形尙復成何世界耶說者謂官府不能嚴查密訪之故然洋場上設有巡捕不時邏不但大街白日卽地爲深巷時已深宵猶且腰燈手棍蹀躞不已竊以爲若輩何敢肆逞而乃公然有此豈此等地方捕所不到乎抑捕之威竟不足以懼若輩耶夫此等匪徒其實可惡然或拘拿到官按律懲辦究不能科以死罪租界讞員其權較輕不過枷責而止而此等匪徒則本屬亡命不以枷責爲意今日責之明日仍犯之明日枷之後日又犯之直可以枷不勝枷責不勝責將又何法以處之因念西國有監禁幾時罰作苦差之法中國大可仿而行之中國刑律本有軍罪徒罪軍罪以路之遠近爲重輕徒罪以時之久暫爲髙下軍罪之極重者以足四千里極邊煙瘴爲最徒罪則滿徒三年此二者頗與西法可以參用今若援此例以治若輩凡有此等匪徒獲案之後不僅以枷責了事而判令罰充苦差所謂苦差者亦不過工作而已以一人而管十人二十人系以縲絏從旁督率如工部局之法則不過多用監押之人而匪徒則必漸爲斂倘其罪有輕重則亦可參用軍徒之例或由近以及遠或由暫以至久若此者非但可以使若輩有所顧忌而不敢肆且於國家正事大有裨益卽就上海而論浚河修橋鋪路開井以及制造局所用一切小工每日凡需若干人若罰令罪人充當此等差使則官中可省雇工之資但需給以飯食監押之人𨿽不免稍有所增而其所省多矣推而至於他處何處無工作何處不需工人若參以軍徒之法弟其等差由近以及其遠則變通之法更自無窮爲應罰之人開其恩爲應動之工節其用匪人悉成爲工人則宵小之萌也日見其小工人皆取給於罪人斯工程亦可以較緊於官則可以節用於民則可以禁暴於地方則可以使之安枕髙臥從容遊行而不至遭意外之失其利正不止一二端而已焉但不知官府有此變通辦法否上憲準其如此變通辦理否如其能之則豈特若輩之斂已哉古之人有言涓涓不息將成江河星星不滅必將燎原此時之乘機攫物者安知不爲將來之明火搶者乎人之以無所憚而益壯人之心以無所制而益粗若就此時嚴以懲之則旣有所憚更有所制又何敢再罹法网然則此一法也非所以厲民實所以救民吾知關心民瘼之上憲懷痌在抱之心存除暴安良之意以雷霆爲教以雨露爲恩必將熟思審處爲之獨任仔肩請命於朝變通其例俾得有所遵守不至動形掣肘則於民於國於官於工咸有裨益又何憚而不爲哉非然者但執治亂國用重典之說而無一策以濟之恐慈善者必至不敢有所措施鹵莽者或且激成他事不特傷天地之和而且來苛酷之謗刑官無後江黃蓼六不祀忽諸正不得謂火烈民畏而一於用猛爲足以致治平也有心世道者當不河漢於餘言也夫敉盜策西友喟然而嘆曰嗟乎哉香港一隅經西人數十載經營始得市繁盛商買舶其密如林柰何時勢遷流至今日而竟成爲盜之巢穴哉予曰何謂也西友曰粵省盜風甚熾掠之案層疊如山甚至白晝操刀擄人勒贖官役苟認眞追捕則卽逃至香港藉以藏身猶憶予在粵時聞有某巨商之子被盜掠去已歷一年竊以爲早已被戕斷無生還之望矣一日忽有投書者言爾子在香港某處可速以巨金贖之遲則將膏我刃毋後悔商乃舁金而往訪知盜巢所在向盜首商議再三以三千五百金贖之而返又澳門某姓家生有一女年甫及笄父母鐘愛逾恆𨿽掌中珠不啻也一日忽有以彩輿逆者鼓樂喧聞旗鑼濟楚濱相念催妝詩迄彊搶女納輿內如飛而去不知所之父母惶急異常四出追訪有知者謂早經寇盜所迆邐至香港匿諸窟穴中所以僞作娶親者蓋藉免旁人追逐也噫盜賊之膽如此其豪盜賊之謀如此其狡然則我人卽安坐在家亦恐蕭墻禍起誠何必出門惘惘始歌行路之難哉顧猶曰此第之於岸上非之於船中也𨿽已掠物擄人猶未殺人越貨也至前報所紀南澳輪船被事則尢令人膽戰心驚矣當南澳由港啟行赴汕頭時有盜五六十人扮作良民附之而去斯時船上人固未知其爲盜卽搭客亦無從識破行蹤不料方在乘風破浪之時而胡哨一聲戈矛頓起分投把守任意蒐羅船主等人中彈而斃救命小艇一律洞穿然後逼令掌火者轉輪而回從容逸去嗚呼噫嘻此眞目無王法罪不容誅者哉本月初三日江廣輪船將由香港開往廣東有中國馬快等在船緝見有男女十一名口行李中各槍刃明系盜黨乃發電音至省及船抵埠卽有捕盜官兵上船緝捕先後拘獲四男一女鞫出盜名姓乃得一一就擒我不敢謂諸盜卽行南澳輪船者然安見行南澳輪船者必不在此諸盜之內香港之多盜賊於此已可見一斑矣予曰綠林豪客到處有之玆於香港獨見其多是何故歟西友曰香港系英人所轄華官不得而治之每有盜在華境掠取貲財恐遭拘捉則多向香港匿迹以爲漏网之魚華官知其然也派委員往告英官拘拿歸案而所派者皆微員末秩不得專權盜遂延請狀師與之抗辧狀師受盜之騙到堂伸辯口若懸河委員苟無口才則惟有任彼雄談守我木訥以致盜黨十有八九巧脫罪名亦何怪視香港爲安樂之窩日漸於玆嘯聚乎顧欲防輪船之盜我則有一法焉向來輪船之價尙昂生意旣佳照顧之人必眾𨿽有盜賊亦無敢肆行無忌殺頻仍近則人皆以趨利爲心爭設公司招徠生意船價日漸減跌獲利殊難不得已將水手等人大爲沙汰照顧旣難周到盜遂有隙可乘其黨愈多其禍愈大富商巨賈難保不視輪船爲畏途相與裹足不前不願附坐公司生息不將由此而大受其虧乎僕則勸各公司酌加船價多雇照料之人派外國水手之膂力過人者分執刀槍梭各處嚴爲防備昕夕不休則盜賊不敢生心搭客自可安心穩坐矣抑香港賭風之盛甲於通商各埠頭其爲賭也類皆廣廈髙堂曲房邃室輸贏之鉅一擲千金達旦通宵流連忘返門外規模宏闊裝作總會之形以故捕房之賭禁𨿽嚴捕不敢輕易往捉若輩明目張膽忌憚全無彼明火執杖之流安見不混入其中恃賭首爲之保護贏則互相娛樂輸則再肆恣睢苟能厲禁髙懸犯者必究舉賭場賭窟一掃而空則盜黨無所容身不亦易於破獲乎盛京將軍增祺府尹玉恆奏報東邊一帶堵剿賊匪情形摺奏爲東邊各屬大股賊匪疊經兵團及俄軍分路堵剿連次獲勝餘匪逃散並分別收撫地方漸臻安靖商民均各歸業情形恭摺馳陳仰祈聖鑑事竊前次股匪劉彈子楊玉麟屢被俄軍擊敗分路逃竄及俄軍撤回匪黨李口克叭張桂林等又復分擾海龍廳新賓堡等處疊經該處總管等派兵剿辦殲匪多名曁俄軍續往興京通化一帶進剿各情形均經奴才等於四月二十八日先行奏報在案方是時匪首李口克叭等因在海龍廳被創後勾合劉彈子大股萬餘人又往報復四月二十一日賊前隊至橫道河子當有鎭東軍營官劉書及哨官唐敬師等各率所部四百餘人迎敵連挫其鋒是晚賊隊大至劉書受傷我軍賊隨乘勢逼城火光燭天炮聲震地我軍守埤不滿千人該總管依淩阿等奮力抵禦正危急間有義勇軍管帶馮佩均率三百餘人衝入重圍於是各軍勇气百倍復出城迎戰所向披靡賊匪死傷無算適營官連璧等亦由東路趕到該總管等卽令會合馮佩均曁常玉順等四路夾攻賊乃大敗四散奔逃是役也血戰兩日夜斃賊千餘名獲槍數百桿馬匹旗幟甚夥並擒僞統領孫振東等就軍前正法而北路俄軍之續進者至是亦抵該廳矣其南路俄軍續進興京後匪首張桂林及其黨林七乃旁竄懷仁代理縣事檢馬鴻章遣兵圍禦之於蚊子溝敗績賊隨於四月二十三日入縣城肆其搜掠而去二十七日竄沙尖子遇團練迎擊張桂林回通溝向練長王懋忠尋仇林七自率悍黨數百人南竄二十九日至泡子沿地方營官李壽朋率隊百餘名與戰眾寡不敵該匪於是日突入寬甸縣城知縣蘭維烜猝不及防遂出走衙署被焚林七之凶焰益熾先是奴才等以俄軍此次續進系專注通化一路卽慮及該處山深林密路路可通一經旁決勢必蔓延費手當經分飭各該地方官一體嚴加防範嗣於寬甸告急復飭東邊道榮森統帶林長靑迅卽催隊協防並派將程維新傳諭遼陽練長徐楨刻卽挑帶得力團丁一千名馳往鳳凰安東一帶以資防剿旋又添派翼長瑞祿營官張國慶等馬步各隊馳赴葦子峪碱廠以扼該匪西竄之路是時俄提督聞信亦由遼陽平調撥馬步炮隊分向鳳凰城岫巖州兩路進發而林七陷寬甸時統帶林長靑方進九連城防竄安東林七旋趨鳳凰城時該道榮森所部晉字五營皆在各處分當飭營官周玉麟帶隊赴臺溝嶺迎擊周玉麟本無賴徒曩隨雷正綰軍流落於安東境與林七相稔遽與之合倒戈以攻營官杜長靑等皆潰敗炮亦爲賊所奪初周玉麟出隊後當遣騎報小捷該道不之覺賊大隊入城該道及城守尉同知各官皆倉皇退至甜水站五月初五日賊據鳳凰城初六日賊首鄭蘭亭綽號老君鑪率數十人復乘夜雨潛至安東縣勾土匪開封獄時夜深雨大賊多寡莫能辧官商民因之逃避一空安東大東溝大孤山皆水陸商賈湊集之區當林七竄寬甸各商民等已有戒心或將貨物移置船中故一聞警信便卽紛逃此賊匪竄擾東邊各屬商民之逃避大槪情形也謹具摺奏聞伏乞皇上聖鑑謹奏皇朝經世文四編卷四十兵政郵政議辦郵政摺光緒二十二年二月初七日議附赫總稅務司開辦郵政章程奏爲遵旨議辦郵政由海關現設郵遞推廣並與各國聯會以便商民而收利權恭摺仰祈聖鑑事臣衙門準署南洋大臣張之洞咨鈔擬請設立郵政請飭議章程一片光緒二十一年十二月初三日欽奉電傳諭旨郵政一節業經總署籌議粗有頭緒矣欽此欽遵仰見聖主周卹商旅通誌類情之至意查原奏內稱泰西各國郵政重同鐵路特設大臣綜理取資甚微獲利甚鉅權有統一商民並利近來英法美徳日本在上海及各口設局實備萬國通例曾經南洋大臣曾國荃據道員薛福成委員李圭稅務司葛顯禮等往復條議咨由總理衙門飭總稅務司赫徳詳議謂此舉裕國便民爲辦得到之事至關稅所辦郵遞因與國家所設體制不同故推廣每多窒礙現復與葛顯禮面加籌議知其情形熟悉各關稅務司熟諳辦法者當亦不乏請飭總理衙門轉飭赫徳妥議章程開辦卽推行沿江沿海各省及內地水陸各路務令各國將所設信局全撤並與各國聯會彼此傳遞文函等語臣等查光緒二年間赫徳國議滇案請設送信官局爲郵政發端之始經臣衙門函商北洋大臣李鴻章於四年間覆請擬開設天津京城煙臺牛莊上海五處略仿泰西郵政辦法交赫徳管理嗣因各國紛紛在上海曁各口設立郵局慮奪華民生計九年間值徳國使臣巴蘭徳來請派員赴會十一年曾國荃咨稱州同李圭條陳郵政利益各節並據海關稅務司葛顯禮申稱香港英監督有願將上海英局攺歸華關自辦之語經臣衙門先後飭據江海關道總稅務司籌議咨行南北洋大臣查核十六年三月札行赫徳以所擬辦法旣於民局無損卽就通商各口推廣辦理擬俟辦有規模再行請旨定設此該大臣張之洞所稱各稅關試辦郵遞之權輿也臣等復查海江海各關道來稟每謂稅關郵局未經奏定外人得以藉口十八年冬赫徳亦以數年來創辦艱難若再不奏請設立官郵政局恐將另生枝節十九年五月疊接李鴻章劉坤一咨據江海關道聶緝槼稟稱上海英美工部局現擬增設各口信局異日中國再議推廣必更維艱各等語是原奏所稱體制不同推廣每多窒礙爲洞見癥結之論至各國通行歲收鉅帑一節考泰西郵政自幹隆初年普國始議代民經理統以大臣位齊卿貳各國以爲上下交便仿而效之光緒十九年葛顯禮呈送萬國郵政條例聯約者六十餘國大端以先購圖記紙粘貼信面送局以抵信資其費每封口信重五錢者取銀四分道遠酌加其取資旣微又有定期而無遺折百貨騰跌萬里起居隨時逕達至有事時並可查禁敵國私函誠如原奏所稱權有統一爲利商利民卽爲利國之要政也又查十八年以美國一國郵局淸單一歲所收銀圓至六十四兆二十萬九千四百九十元之多張之洞所舉英國收數當中銀三四千萬兩尙系約略之辭利侔鐵路誠不爲虛且西國郵政與電局相輔以火車輪船爲遞送近年法國設立公司輪船十艘統名曰信船遇口停泊信包未到不得開椗其鄭重如此中國工商旅居新舊金山檀香山新加坡檳榔嶼古巴祕魯者不下數百萬人據李圭稟稱該工等有一紙家書十年不達者緣郵會有扣阻無約國文函之例也中國郵政若行卽以獲資置備輪船出洋藉遞信以流通商貨其挽回利權所關尢鉅臣等博訪周諮知爲當務之急爰於十九年札飭赫徳詳加討論是否確與小民生計無礙上年六月至十二月復與該總稅務司面商屢屢先後據其遞到四項章程計四十四臣等詳加披閱大致釐然自應及時開辦相應請旨敕下臣衙門轉飭總稅務司赫徳專司其事仍由臣衙門總其成略如各口新關規制卽照赫徳現擬章程定期開辦應制單紙亦由赫徳一手經理遇有應行酌攺增之處隨時呈由臣衙門核定期於有利無獘至赫徳原呈內稱萬國聯約郵政公會系在瑞士國應備照會寄由出使大臣轉交該國執政大臣爲入會之據自可援萬國通例轉告各國將在華所設信局一律撤回按咸豐八年俄約寄光緒十二年法約本載明兩國公文信件互相遞送中國旣經入會開局各國當無從藉口以上所議如蒙兪允卽由臣衙門欽遵分別咨議札飭辦理俟辦有頭緒卽推行內地水陸各路期興辦一面咨行沿江沿海及內地各直省將軍督撫知照屆期卽將簡要辦法飭地方州縣曉諭商民咸知利便凡有民局仍舊開設不奪小民之利並準赴官局報明領單照章幫同遞送與各電相爲表裏其江海輪船及將來鐵路所通處所應如何交寄文信由該總稅務司按結申報臣衙門辦理郵政局歲入曁開支目由總稅務司按結申報臣衙門會核奏報所有遵議推廣海關郵遞開設官局並與各國聯合緣由理合專摺具陳赫徳所議章程條另具淸單恭呈禦覽伏乞皇上聖鑑訓示謹奏奉朱批依議欽此議覆郵政事宜摺附郵政局章程解釋總署奏爲遵旨議覆恭摺仰祈聖鑑事竊臣衙門光緒二十三年二月十六日準軍機處鈔交禦史徐道焜奏各海關附設郵政局所議章程須防流獘姑舉二事以例其餘一帶信之太嚴也中國托人帶信習以爲常今搜出一信罰銀五十兩船上搜出一信罰銀五百兩萬一有內地船戶商民未知禁令忽然搜出則𨿽罄囊橐蕩身家不足以償罰金是便民者轉以擾民此應更正者一也一寄報之費太重也日報以廣見聞外國銷行最暢寄報之費多不過每紙一文今局中所定寄報之費中國紙每張五釐外國紙每張一分其值與報費相等是阻報館銷行之路卽阻華人閱報之機此應更正者二也二事𨿽小頗有關系擬請旨飭下總署議定通行等因奉旨該衙門議奏欽此又於光緒二十三年二月十六日準軍機處鈔交兩廣總督譚鐘麟奏郵政局瑣碎煩苛眾怨沸騰無裨餉需徒傷政體查郵政局章程皆外國之﹝法﹞每信一函重二錢五分取銀二分原爲不多然重至二錢六分則取四分層累遞加以至七錢二分局中稱量未必悉準細民不皆攜秤以往輕重髙下每至齟齬且以錢折銀價有參差商人計較錙銖爭競喧呶所不免其尢甚者在於苛罰商民書信來往或專人投遞或附信行匯寄原聽其便今則一函漏報罰銀五十兩倘信內帶有物件罰銀五百兩罰不歸公而歸私故局中人役專以﹝搜﹞刮爲利客商所帶箱籠必傾筐倒篋逐件窮搜稅務司以一外洋人斂怨於眾萬一事起倉卒地方官無從保護此不可不深慮也且郵政局所入亦甚微查粵海四關自正月初一至月底止共收信資一千五百餘萬圓七折合庫平銀一千零數十兩除補水一成每月尙不及千兩綜計一年一萬一千餘兩合無仰懇天恩將郵政局一體裁撤等因奉朱批該衙門議奏欽此又臣衙門近接閩浙總督邊泉電稱據浙江溫處道郵政不準信帶銀洋有礙小民生計嫌不便上海招商局輪船恐幹苛罰公件亦不準收又秤用洋碼民皆不諳人心惶惶請電總理衙門轉飭總稅務司核議速電各口免生事端等情郵政瑣屑煩苛商民胥怨嚴搜重罰尢爲紛擾可否奏撤抑寬定章程等語臣等查郵政一事有裨餉源外洋各國行之已久臣等再四考求時閱數年始行奏辦因郵政書信往來各國甚多事關中外交涉請飭令總稅務司赫徳參酌試辦惟創辦之初各口商民於章程詳細多未通曉人言嘖嘖誠如該禦史該督等所陳各節亟應設法變通以順輿情而免滋事當經臣衙門一再飭令總稅務司悉心妥議辦法務令有利無獘以期經久可行玆據該總稅務司申覆罰一節乃專防商民船隻私帶郵政局應寄信件實無飭令局中廝役搜查旅客之事如有爲朋友便帶書信或專人投遞信件盡可隨意由水陸各途行走斷不至阻滯盤詰寄費一節俟行之一年後若查有應減應加自可酌攺至兩廣總督所稱郵局章程皆外國之法殊屬不然蓋中國郵局宜分爲兩端故所定之章程半系遵守聯約各國之公法半系仿照現有民局之規條參核訂定其所定寄費原不爲多至謂以錢折銀不免爭競喧呶查各項交易此等折合情事勢所不免非待郵局開辦始有之正因欲免喧呶故早經酌示兌換一定之準數如以銀交易須付若干分以錢交易須付若干枚如此淸算何能爭競又謂局中人役專以搜括爲利所帶箱籠必傾筐倒篋逐件窮搜一節夫罰辦乃各處辦公均有之事不但郵局爲然卽以郵局而論所罰亦非輕率如有爲朋友便帶信件乃爲搜私貨系於郵政未設之先卽有之事曾有華洋商人報運行李書籍原應放行因先有眼綫密報經海關查出洋藥手槍綢緞等情故此章未便更攺至謂郵政局所入甚微一節查郵政局於開辦之首月卽收有此數行之旣久始能收有鉅中國之郵局計議多年始奏奉諭旨允行且已知會各國未便中廢惟粵省與香港澳門附近情事與他口有別應酌定專章以期因地制直已派總辦郵政之稅務司葛顯禮前往香港參酌粵省情形通融酌擬專章至閩浙總督電稱郵政不準信帶銀洋一節查匯寄銀之事郵局現時𨿽未興辦然統共章程內已列有此條本年夏間卽可舉行至謂招商輪船不收公件盡可將公件或逕交郵局寄遞或交文報局轉由郵政局代送均無不可至謂秤用洋碼民皆不便查當時特將洋碼若干合中國秤碼若干於章程內詳細載明似不難諳悉郵政局系奉旨開辦之件總稅務司未敢擅擬裁撤惟章程漸將琢磨盡善共爲耐性遵行期在終底於成等因臣等查該總稅務司申覆各節尙屬實在情形然事當創辦不厭詳求制貴因時宜期盡善如所稱以錢折銀及秤用洋碼等事早經酌定準數詳載章程商民易諳自不至窒礙難行至寄報及匯銀兩層旣據申稱隨時酌辦自應毋庸置議惟罰搜查兩端頗有關系旣據申稱罰系專指包攬書信匯總代寄者而言若爲朋友便帶書信或專人投遞信件並無阻滯其拆驗箱籠乃關吏搜查私貨之故非爲信件亟應妥定辦法逐申明俾眾共知庶浮言永息此事可底於成應由臣衙門飭令該總稅務司酌定簡明辦法刊刻報單張貼各口岸設局處所並散給各口各處信件及寄信之人務令家諭戶曉人人咸知利便並飭令各口稅務司認眞經理不準郵政役人等藉端滋擾庶幾推行盡利要舉不致坐廢半途矣所有臣等遵議緣由恭摺復陳伏乞皇上聖鑑謹奏郵政局章程解釋附一明信片卽不封口信每張收洋銀一分封口信每件計重二四六錢以下收洋銀二四六分餘類推每洋一分合京當十錢五枚外省足制錢十枚寄外洋信酌加一章程內有商民擅自代寄信件者每件罰銀五十兩輪船行主船主水手搭客違章代寄信函者每次罰銀五百兩系專指私帶郵政局應寄之信而言如有人爲朋友便帶書信或專人投遞信件僅可隨意由水陸各途行走斷不致阻滯盤詰一搜查一節本局實無飭令役人等搜查旅客之事如有不肖關胥及假冒役婪索等獘許受害人赴關喊告至商民私帶違章漏稅貨物經海關搜罰者與郵政局無干裁驛站議大淸會典載凡置郵視道途遠近衝僻適中設驛郵遞之事州縣官及驛丞掌之以司道總其成嘗考西北之地平原曠野無所阻隔遞送公文多用馬東南之地河道繁多例設水驛如江蘇安徽浙江湖北湖南四川廣東廣西等省水路四通八達均設船以供差使通二十一行省計之國家歲耗銀三百餘萬兩夫所以不惜巨貲而設此驛站者原以奏牘公文俱歸遞送欲使之從速而不至失誤也乃日久獘生而竟爲地方官之利藪每州縣衝繁者其驛費多或萬餘金其次五六千金其僻靜無驛州縣亦有千餘金及六七百金不等此項費用歸入畱支項下州縣官得缺時必先探詣驛費之多少其多者則爲之欣然色喜焉大利旣歸之州縣故驛中所畜之馬類多老弱疲病且管理馬號者有幕友有僕人於漧艸料豆等物又節節扣至馬夫而無可於是減其飼俾不得飽故驛站之馬類多疲乏不能行走至遞送公文本不得遲延誤事例載凡鋪兵遞送公文晝夜須行三百里稽畱三刻笞二十每三刻加一等罪止笞五十其公文到鋪不問角數多少鋪司須要隨卽附籍遣兵遞送不許等待後來文書違者鋪司笞二十立法之初非不慮周藻宓然今之州縣每接上站文書遞至下坫者止給馬夫錢數百文或數十文管理馬號之幕友家丁以於中可以取利也於是將文書任意延擱並至數起始遣一馬夫送之故往往有數百里內文書竟遲至十餘日始到者夫驛遞之遲誤其情固甚可惡然平心論之所遞之事亦未必盡系緊要凡官家室平安之報友朋通問之緘大書投遞二字卽付驛遞送執筆人昔曾幕遊直隸嘗見某道員以往來賀節賀壽之例信而竟用五百里排單者按例載地方官驛官將尋常文報違例濫差擅由馬上飛遞者降三級調用上司庇失察分別議處夫公文而尋常者尙不得馬上飛遞而往來賀節賀壽之例信乎馬上飛遞且不可而五百里排單乎以國家有限之帑項旣飽州縣官私囊復遞無足輕重之例信亦何貴此驛站爲乎嘗查泰西各國其初遞送公文信件亦如中國驛站之制嗣因費多而不便於民於是創設郵政局領以大臣位儕卿貳公私咸便之其進蒸蒸日上就英一國而論每年郵部所入除用費外計贏餘英金一百數十萬磅其利亦可謂厚矣今中國通商各口郵政已經開辦似宜推廣其法凡通都大邑僻壤遐陬設立分局一切公文信件俱歸遞送如此則每歲可省驛站三百萬之耗費而收郵部數百萬之贏餘一轉移間卽見成效亦何憚而不爲哉顧或曰驛站之設由來已久合天下計之恃此衣食者數十萬人今一旦裁之懼激而生變在昔明季因裁驛站盜賊起釀成流寇之禍往事匪遙宜爲殷鑑且京外各官因公來往京師例須乘驛設刪去驛站諸多窒礙則謹應之曰非常之事原黎民所懼惟有卓識定力者始不爲人言所惑在昔招商局之行輪船河運之變爲海運以及京津鐵路之興辦無識者皆曾以奪小民生計必致激變爲詞多方阻撓及今大利旣獲始閉口無言蓋迂腐謬戾之輩實不足與譚國是也至慮及京外各官之乘驛尢爲不達時勢之言蓋官員往來其行李之繁多僕從之赫每至一縣車馬之類任意需索其餘供億之繁亦動數百金若照例文所載凡出使人員應乘驛船驛馬數外多乘一船一馬者杖八十若應乘驢而乘馬及應乘中等下等馬而勒要上等馬者杖七十驛官容情應付者減犯人罪一等倘或照此辦理吾恐杖之不勝杖而罪之不勝罪矣掩耳盜鈴之舉亦何益哉要之驛站者國家之漏而州縣官之大利也今帑藏日絀司農仰屋而嗟言利之臣又紛紛然爲羅雀掘鼠之舉則何如省此可省之以利國而利民也哉救火﹡或作火政救災新說救災猶救火也以一杯之水救輿薪之火於事安能有濟必也源頭活水汨汨其來挹注靡窮灌漑立則火自熄矣救災猶救自盡也所爭者祗在須臾之頃所系者不過瞬息之微其勢不得不竭力以圖之乘機以赴之若遲徊焉審顧焉再三劈畫而後從事則已索彼於枯魚之肆矣今夏順直山左同時被災或因山洪猝發一時不及宣泄或因河水盛漲缺口不及搶築遂致田園廬舍悉沒於巨浸之中老幼妻孥暫避於樹林之上流離瑣尾之情形眞足使鐵人下淚木偶傷心顧論被災之輕重則順直山左大略相同而論救災之緩急則順直在所當先山左不妨稍後何以言之順直近在畿輔言山川形勢則爲天下之奧區論根本相維則爲皇居之拱衛今也陽侯肆虐大地陸沈呼號之聲或聞於帝座仳離之狀或達於睿觀若不速爲振撫使千百萬無告之災民出水火而登席殊非爲國愛民之道也去年江浙兩省猝遇奇災朝廷立發帑銀截畱漕米諭令封疆大吏核實散放毋任吏胥侵蝕中飽重視南服也如此此次順直被災我儕小民豈可不仰體聖天子撫育黎元之意踴躍輸將俾輦轂之下民情安謐扶元气於旣傷之後延殘喘於轉徙之餘若與山左相提並論固不能無先後緩急之分矣邇者言官屢上封事有以招商運米爲請者於是蕪湖上海等處米禁大弛輪舶運米北上帆檣相望畿輔民食自無虞其不給有以推廣振捐章程爲請者交部核議酌量通變減成收捐以期踴躍業將推廣章程頒發各省設局收捐紳商士庶苟能上體天地好生之徳君相育物之仁自必慷慨解囊施當其厄正不獨翎頂輝煌足爲宗族交遊光寵而已也又有建以工代振之說者唐山鐵路擬接至山海關之沒溝營以便東三省轉餉運兵之用近日李傅相接奉海軍譯署各咨文委員查勘並無窒目下趕辦測量擬俟秋後災民雲集時擇吉興工以工代振似此辦理誠於築路振饑兩有裨益有勸京員助賑者凡王公大臣文員七品以上武職五品以上槪於本年應支秋季俸米分別提助賑捐由倉另提匯存以備撥賑庶於大小官員所虧無幾而於災民所益良多惟此事戶部尙未核議定奪凡若此者用意不可謂不深設法不可謂不廣然官賑𨿽已舉辦無如災區甚廣普爲難滿目哀鴻嗷嗷待哺轉瞬嚴冬啼饑者又轉而爲號寒給求養欲仍不得不借助於義賑滬上籌賑各公所屢以巨匯解災區此𨿽由於經勸者之得法然亦由助賑者急公好義不吝解推所致竊謂世間最便宜事無過於助賑過此機會𨿽其活人手濟世心腸亦苦無從施展今夫珍錯滿前肥甘饜口飲宴非不歡也一念夫饑腸轆轆宛轉垂斃欲覓樹皮艸根而不得者則我之珍錯肥甘亦不忍下咽矣文繡章身綾羅被體衣服非不麗也一念夫鶉衣百結捉襟見肘若遇風雪天寒勢必呼號待斃則我之文繡綾羅亦不忍侈矣細旃廣廈曲檻洞房居處非不適也一念夫朝東暮西遷徙靡定上無片瓦之蔽下無立錐之地則我之廣廈洞房亦不忍坐享矣妻妾賢慧兒孫眾多天倫之樂也一念夫離鄕背井骨肉分離鬻女賣孩悲傷欲絕易地以觀設身以處則惻隱之心自不覺油然而生矣富家大族苟能如此存心則納粟捐金自必爭先恐後此外農工商賈亦可視力量之厚薄酌量施助多一分賑卽多救一人性命可以種福可以禳災可以免疫癘可以保身家天道昭彰報施不爽世間最便宜事誠未有過於助賑者也助順直賑捐好義急公一舉而備二善詩云邦畿千里惟民所止諸君子北望神京其亦有惻然動念者乎則卽以此說爲嚆矢也可愼火篇火之宜愼疇不知之凡所以防火者幾幾乎無日不言卽火政諸書亦幾幾乎可以汗牛可以充棟至於今日而談及愼火見之者不將疑爲無聊之極思乎顧官府每至冬令必使人荷大牌鳴鑼以於城廂內外無日不然無歲不然其所以號於眾者亦不過小心火燭四字火烈民畏固屬常情而日用所必需又不能捨而遠之則又烏得而不加愼秋髙物燥失愼最多延燒最易又烏得不言卽如前兩日鐘聲報警者接連兩次一在虹口一在引翔港又一在西門內此正履霜堅之漸不可不防於預者也夫上海之火政亦云修矣西人救火最爲認眞最爲出力一遇火警立卽出龍𨿽聞報以至啟行不若外洋諸水龍之神速而水龍一到奮勇當先竭力澆灌祝融氏竟不能大肆威虐觀於西人救火不但盡力而且盡心並不欲華人之從旁助力彼豈果有惡於華人哉豈恐華人之分其功哉蓋以華人救火之法不及西人則同在火不但無益於救火或反有於救火以故不欲華人與其事顧西人水龍各會所用亦多華人則苟能從西人而習之華人亦未嘗不可用吾知西人少而華人多將來必將使華人熟知救火之法以資臂助則救火之人愈多而火更無從肆虐矣且上海之水龍非僅一種而已有所謂火龍者有所謂藥水龍者種種不一而於救火則無不靈妙自來水龍頭徧地皆是偶有某處走水卽就近火之龍頭上套入皮帶持向火頭澆注無異於瀑布飛泉銀河倒瀉火力𨿽猛亦無不摧故自有此自來水以來上海𨿽不免於火而究不至於大火如前此小東門外之一片焦土今無有也夫上海之於防火諸法如是其周且至以視他處斷斷乎不能望其項背然則又有何說以愼火乎𨿽然上海之火政固毫無缺憾矣然皆於已火而救之非未火而愼之也火至業已成災則𨿽立時撲滅而所傷已多何如愼之於先勿令肇禍乃爲先官府之令人荷牌警眾正是此意特以故事虛行自人視之直以爲毫無實濟此又深負官長之苦心者也然荷牌警眾𨿽足以提撕警覺究不過托之空言而其所以小心之故仍祕而不宣故人或以爲無所用之曲突徙薪之計其不講也久矣愼火之道貴乎各家自愼所謂守望相助者猶就臨事而論非言未事而防也上海人多地狹居家者往往二三椽住屋後面卽爲竈間天井又逼窄不能容物或有購辦柴艸者多橫置竈間設遇不測爲害最酷且上海地方通行火油火油之爲物用固便價亦相宜而獨易於引火洋十里居家店鋪誰不用之縱有保險之燈亦卒不能防患倘一不愼失手打翻洋溢滿地卽滿地燃此最誤事如以爲火油之害如此一律屏而不用則又斷不能行惟有於用之之時爲防之之計而已聞火油之性最易延燒獨以稻柴灰撒上立卽滅熄日前某戲園初開時約計園內各房所用火油之燈不下百十盞曾與經理人言令其多備稻柴灰於凡有火油燈之處皆預置少許並告知諸人用法庶幾有備無患余家中亦然日前偶至東公和某妓院坐未定火油燈撲翻火隨油燃幾成大禍適旁有鑪急令取鑪中灰灑上隨手而熄不僅稻柴灰卽柴灰炭灰亦可用也此法屢試屢驗較之用鹽尢爲便捷靈應惜乎人皆習而忽之平時不肯預備倉卒無從急救以致星星之火立致燎原良可慨焉又有戲臺上放煙火最易肇禍前者曾論及之今玆秋盡冬來轉瞬新春各戲館將預定焰火花爆等物以爲來年之用竊願良司牧早爲禁止以杜其萌此則尢爲思患預防之善計愛民者必不河漢餘言矣修火政說嗟乎天災流行國家代有何滬上之民不困於水不困於旱不困於刀兵而獨罹此祝融氏之浩哉他處火警不恆有或數年而一見焉或數月而一見焉獨滬上則司空見慣習以爲常報警之鐘時聞於耳畔被毀之戶密比若繁星然從未有如上月二十八日南市之甚者是日之火自傍晚六點三刻焚至將曉三點鐘時起大東門外大馬頭迄十六鋪橋左近失貲以百萬計毀屋至數千椽火後過之惟見瓦礫盈途霧瞇目呼號痛哭慘入心脾嗚呼噫嘻何祝融氏之忍心竟更甚於水旱刀兵諸哉在大行號富紳民𨿽耗家資尙可望桑楡之補獨此小本營生之輩肩挑背負之徒以及泛宅浮家趁生涯於水面者無衣無食露宿風餐困苦流離瘡痍滿眼欲行乞而赧於啟口欲忍饑而殘喘難延有心人一念慈祥不忍目其轉於溝壑因制成小啟徧告同人量力輸捐酌爲佽助在燃眉之急固可救矣而災禍頻仍猝不及備不有以善其後將何以使民皆安枕不復聞嘻嘻出出之聲乎無已試爲之獻蕘焉一在練習水龍今者洋龍盛行其救火之靈勝於舊制錫水龍數倍人皆知其然也於是集資購置以備不虞自官衙公局以迄各業各善堂分道揚鑣不下數十架每歲祗分龍之日集校演試以程技藝之髙卑顧凡事以愈鏈而愈精平日不鏈習精良臨事不無慌亂試觀西人之入救火會者每日黎明時節必舁水龍而出鏈習準頭日出而回依舊各事其事今宜師其法日鏈一次必不能則或三日一鏈或五日一鏈庶幾日臻嫺熟用時可得手應心乎一曰展寬街道聞上海每逢火警後重建房屋必退進三尺俾得街道寬舒然𨿽有是言未必見諸實事今宜悉心整頓凡有重建之屋官須親自丈量責令讓進若干使路途一律寬廣庶日後不幸遇火水龍得行駛自如或曰重建者固可讓寬矣獨不能使各巷各街一律興工退進數尺乎曰是不能今欲將完善之屋槪行拆除在官固防患於未然而顓愚無知有不訾爲厲民之政者乎惟趁重建時將路展庶幾屋主地主皆無怨言多一寬之街卽遇火時少一掣肘之患矣一曰裝設自來水租界中向無自來水火之來也其患無窮昔年小東門外之災焚至竟日其所失幾與目前南市無殊自自來水肇興而一遇火立時飛灑從無牽連滋蔓焚毀數十家數百家者南市城箱時有人議及此事而格於成法終不得行今宜一洗因循速爲裝設庶平日居民皆得飲和食徳免致日吸污穢之水疾病叢生遇火更易於救援不致釀成巨禍在不知時務者每謂滬上處黃浦之勝水從海入汨汨滔滔不知惟潮漲時則然耳潮退則溝澮涸然必至束手無策則亦何憚而不集資興創成此巨工耶而我所尢爲注意者則在中西人不存畛域之見每觀華人常深怨西人分疆畫界地在租界之外則火災猝起不肯前往救援西人則以爲華人情性不同每遇拆屋等情勢必出而阻止若欲禁其搬物亂竄尢不樂從與其到而右絀左支不如袖手旁觀之爲愈甚且事後萬一互相齟齬涉訟公庭官苟偏聽華人反使西人理不得直是以甘心退讓不樂干預其間耳然觀此次聶仲芳觀察一經商請西人同出力救火會中人卽驅水龍南向踴躍從事得以轉危爲安不復蔓延至十六鋪可見西人之意原無所私此後苟開誠布公一聽西人之指揮號令則西人旣安居滬上已歷多年豈有漠然不相關如秦人視越人之肥瘠者至此外建公墻拆茅舍儲公以備振卹愼火燭以保平安一切善後事宜諒牧民者自能誥誡鯫生識微見小不能爲之縷陳已置缸不如開井說防火之策以儲水爲第一義蓋𨿽有極精極巧之水龍而或無水之可引則龍亦虛設今之洋龍其式不一而精益求精古所罕見目下近省遠省以及偏州僻縣無不購制以備不虞若本埠則更考究其在洋爲西人所自備者無論矣卽城廂內外各衙署善堂以及巡防局皆效法而講求焉惟城河之中潮至則有水潮退則無水無水之時漧涸見底可以行人倘遇祝融肆虐其時適值落潮往往無水可取𨿽諸龍畢集束手鮮策官民憂之於是有建議分設太平水桶太平水缸之策水桶創於前令尹葉顧之明府取其價廉而工省也然木質易於朽腐不能持久故今已盡廢無存水缸創於前道憲馮竹儒觀察率屬捐廉期購辦相度地勢分設城廂平時則用木蓋以備關鎖冬令則投硫磺以免冰凍意美法良一時稱善然而終歲需人經營年久仍虞破碎又限於地面多置則行人且十缸之水亦不足供一龍之用緊要關頭常虞易竭盡美未能盡善此今令尹莫善徵明府所以有開井之舉焉夫一井之水可抵百缸之用而開一井之費不過抵得購買十缸之資且井養不窮常年可資汲飲臨用不憂渴竭冬寒無冰凍之慮官民無守護之勞一井二井固不占夫地方卽十井八井相連開鑿仿照洋之制浚於衝衢之中而用鐵蓋石板以掩之旣不占地仍可行人平時則王道坦坦王道平平遇患則取之不盡用之不竭他處或虞地髙土厚須尋泉源而本埠則入地三尺所在皆水可稱極便夫居於水鄕而反憂缺水豈天意哉人謀不臧耳惟愚人惑於風水之說動則拘泥或以門前爲不宜或以屋後爲不利以故不能按方多浚就地廣開然昨報城內公井之數計新開者二十有一舊浚者九十有三亦不可謂不夥矣此等功徳百世利賴較之助賑晉豫有過之無不及而人特習而不察耳目下東南門外十六鋪地方又有捐置水缸二百口之舉計費用六百元是遵奉前馮觀察之意其爲救災卹患意實堪嘉倘以十元一井之費計之則此六百元者可開於六十口卽歷六十年六百年可以長存也勸捐之法宜將出資人姓氏鐫於井欄之上以彰其徳如是則人人奮興或一人獨捐一井矣或數人共捐一井矣所費不過數十文而姓氏常存歷久不泯矣如此善事實而有徵較之水缸破損之時啞然無聲不但數年之後人不得知卽目前循行缸口井亦無從知爲誰氏之資豈不大相逕庭哉故凡爲地方興辦公事總宜務其大者遠者切勿因陋就簡僅顧眼前便欣欣然自以爲得計其不見哂於有識者亦幾希矣皇朝經世文四編卷四十一刑政刑政刑論蔣彤三代以上禮與刑合故禮行而刑措而民相樂趨於聖賢三代以下禮與刑離故禮壞而刑繁而民無所措其手足譬今有坦途於此昭然爲愚不肖所共乃爲之深溝鉅壑以承其下執行人而誥之曰必愼謹而步趨毋隕越於中以自絕而人未有不聳然以從者也有深溝鉅壑而後可禁人之橫行徑踰有昭然坦途之可由則橫行徑踰自殞於深溝鉅壑中而後可以無所恨禮之與刑猶是也然而古之聖人略於刑而詳於禮隱於刑而著於禮理獄不必繁其官法律不必著於書聖人曰吾顯有禮以導民又顯設刑以防民是不以先生長者之道待天下而使之內喪其廉恥也且民亦將勃然曰上之爲此具是以盜賊慮我而不以聖賢期我也是古唐虞之時禮樂分二官而兵刑爲一職欽卹之意君臣相與私論於廟堂之上而禮則集瑞方修飾發揮無曠歲五服三居略設其科而禮則黼黻絺繡致詳於衣服之閒至於夏商之季成周之時刑稍繁矣大至於眾棄微至於圜土懸之象魏布之閭閻深切著明之於有司百職事似乎法令滋章矣而盜賊戢而百姓安者何也其刑不而禮愈詳刑不隱而禮彌著其制刑也卽議禮之精微也其用刑也卽用禮之準繩也三千三百無體之刑三刺八辟無刑之禮故二帝三代刑之繁簡不同而同歸於措以有禮在故也禮旣亡矣則制刑之繁與簡用刑之嚴與寬舉不足以安天下其繁且嚴也賊民命剝元气有人心者皆知其不可其簡且寬也親戚有罪而不問大臣失事而不誅民之極惡大罪一切彌縫而與之輕典是非聖人之所爲忠厚是乃末世之所爲縱肆也忠厚之至則從容於道徳饜飫於仁義遷善遠罪而不自知縱肆之至則明不足發姦法不可制暴將逆芽亂萌而不可止勝廣之刑發於狹隘酷烈之朝未必不伏於因循叢﹝脞﹞﹝腔﹞之世也然則將嚴刑乎曰嚴刑而無禮是速其禍而已矣孔子曰禮樂不興則刑罰不中曰能以禮讓爲國乎何有有國者三復斯言則三代上之所以治且安三代下之所以亂且亡者不煩言而解矣平刑議善哉司馬遷之言曰法令者治之具而非制治淸濁之源也顧專以此爲臨民之具則武健嚴酷必致激而生變而天下不治因其非致治之本而並此廢之則民又無所警懼敢冒不韙而天下愈不可治二者將安取衷哉聖人憂之爲之設司寇之職立五刑之典意謂我之所不敢一日廢刑者正願天下無一人蹈刑也書有之曰罪疑惟輕又曰與其殺不辜失不經惟用心如此故法律不若後世之煩而邪辟獨較後世爲少時至今日言徳禮者迂矣講教化者窮矣居官者爲地方除害又非嚴刑峻法不爲功矣然而盜賊充﹝斥﹞﹝充﹞匪類橫行大而刀金屈時有所聞小而箠楚日不絕試一若甘與刑法相尋而無從生其愧悔者無他不予以向善之途又不於犯法之所以然而深考之也孟子謂民無恆產因無恆心而放僻邪侈易陷乎罪似欲民爲善但爲之制產足矣而不知古之時人心惇厚非饑寒至於萬不得已斷不肯犯法网也今則貧賤者固多爲惡富貴者亦何獨不然識者究其致此之由謂有可以風土見者有可於品類見者亦有可於年紀見者有可於時侯見者何謂可於土風見夫北方風气剛勁南方風气柔弱使不問剛勁柔弱之不同而槪以一法治之則剛勁者愈激愈厲而彊悍於無可束柔弱者愈變愈而陰險至於無可窺此刑之所以須各視其風土也何謂可於﹝小﹞品類見夫人之爭恆以利君子之爭恆以名使息小人之爭而不予以利息君子之爭而不全其名則愈欲息愈不能息可以不爭而益不得不爭此刑之所以貴各視其品類也何謂可於年紀見孔子曰血气方剛戒之在斗是好勇斗狠之事恆出於中年之人使無以平其血气而專以彊力壓之譬諸熱癥投以藥遏得住則熱退而病愈遏不住則火炎而病劇此刑之所以必視其年紀也何謂可於時侯見語云逸則思故小人閒居爲不善居終日則好行小慧爲上者欲使民不善不爲莫若使民不得暇時卽間有不能不暇者尢必終於斯時嚴爲之防此刑之所當審其時侯也有如上海一埠人民之多不下數百萬南至閩粵北至燕趙無不雜處其間則風之不同可想矣冠蓋往來商賈出入富者坐擁資財貧者輒思攖竊或良或莠疊起環生則品類之不齊可想矣而且道路之車夫局廠之工匠及一切養僕隸以勞力爲度日計者大抵以二十上四十以下則年紀方盛而精力之壯彊可知矣又七日一禮拜六則發給工資爲次日停工之用酒館茶寮隨處可到嫖娼聽戲亦所不禁而肇禍之事遂於是日爲最多則時侯之閒暇其爲害可知矣凡此皆犯法之尢易而治民者當加意防範也乃今觀於英法兩公堂對簿之人不絕於目判斷之語不絕於口敲撲之聲不絕於耳枷號之徒不絕於途其於除暴去莠之道亦可謂不遺餘力矣而何以懲者自懲犯者仍犯古人所謂刑期無刑者今幾刑不勝刑且不啻以刑召刑詢如是之不畏刑卽使刑上加刑庸有裨乎夫天下事不得其理而爲之則徒勞而無功得其理而爲之則事半而功倍果使用刑者能抉其病根所在而斟酌以善治之𨿽不能化行俗美而犯刑者或可少減乎愼刑說嘗讀周易旅之象辭曰山上有火旅君子以明愼用刑而不畱獄良以獄者民命之所關一有不愼貽誤非細故明必出之以愼而不明者乎周道旣衰秦用苛法漢祖入關告諭與民約法三章如出水火而登席然法度未備不足以持久遠厥後張蒼造律令仍大半用秦法說者謂漢家之制王霸雜用非虛語也三代下循吏莫如漢而酷吏亦莫過於漢作法於其獘猶貪使三代盛王之法不復行於後世者詎非漢之咎哉自漢以降惟唐律較善明律實宗之我朝大淸律卽因明律斟酌盡善凡斷罪之科有七曰淩遲也斬也絞也軍流也徒也杖也笞也至詢拷之刑載在令甲者惟竹板戒尺之類至大盜匪徒狡展不承者始用夾棍此外皆爲非刑法所禁用卽夾棍亦不得輕用所謂三木之下何求勿得惟恐以嚴刑拷問而失入人罪也伏讀大淸律卷三十七刑律斷獄類辯明枉條例內載一凡處人犯有臨刑時呼者奏聞覆鞫如審明實有冤抑立爲申雪將原審官奏照律治罪如系妄行翻異冀延顯戮而原犯斬罪仍卽處斬外如原犯狡罪者亦攺爲斬罪卽行正法蓋因惜生畏死人之常情其始迫於刑責自行誣服聊以免一時痛苦迨至處之期頃刻身家不保未有不哀痛切呼號乞命者𨿽此中﹝不無﹞﹝無不﹞刁狡之徒妄思翻異以延顯戮而立法之意則不因刁徒妄翻而並置實有抑之良民於不顧所以內外行刑官於臨刑呼人犯例得奏聞覆鞫審其虛實分別辦理者所以重人命而愼刑章也皖臬於本月初八日接到刑部釘封當飭府縣於各監提出男犯三名女犯一口至臬轅如法捆綁男系盜案女屬姦情有兩盜面上刺字年皆半百又有犯年約廿五六身體魁偉談笑自若云系來安縣要案首犯惟女犯年過花信貌亦平常當綁時猶向諸役跪拜哀求救命及至綁畢大呼枉系屈打承招一路號咷痛哭見者頗爲憐惜由縣尊吳明府及某都戎等督率兵丁將諸犯押至北門外斬女犯陵遲當將一男犯首級用木籠盛解犯事地方示眾女犯淩遲之刑旣重於盜犯假令情眞罪當似應俯首就戮今乃於捆綁之時一若駭出意外而向諸役跪求救命又若不知若輩非能操生死之權者愚懦閨娃殊凶很婦所云屈打承招或非虛語且無論其語之虛實業已臨行呼則當暫緩行刑援例覆鞫而乃不聞有是是何故耶猶憶光緒初年河南盜犯臨刑呼一案厥後平反疆吏因之罷職其事迄今未逾數載殷鑑不遠詎宜蹈之西人每謂中國刑訊之案未能得實不若西國之法案犯祗憑證據以及狀師辯駁從未有用刑拷問者以中國聲明文物之邦柰何操切若此不知中國帝王立法之初意固未嘗大意於西國也試讀周禮秋官之職尙書呂刑之篇皆悱惻綿其難其愼夫豈以刑鞫爲能者孔子曰聽訟我猶人也必也使無訟乎又曰片言可以折獄者其由也歟曾子曰上失其道民散久矣如得其情則哀矜而弗喜聖賢之旨又何嘗一涉於刑鞫哉自漢張湯唐周興來俊臣之徒作俑無後偕厲至今近世命盜各案往往屢翻異此中情實正不易知要在當事者以明愼爲心弗參私見焉可耳論刑律寬嚴異同刑期於無刑民乎中堯舜之制也非佞折獄惟良折獄呂刑之意也大司寇以兩造禁民訟小司寇以五聲聽獄訟周官之法也夏有禹刑商有湯刑周有九刑刑罰者所以佐禮樂之不及律例者所以定刑罰之準繩考之前史蕭何造律九章律之名蓋始此叔孫通益以十八篇武帝時張湯作越官律二十七篇趙禹作朝律六條共前凡死罪事比至一萬三千餘條文日益繁而罪同論異之獘生宣帝乃寘廷尉四人以平之其近古而便人者惟成帝一人而已應邵刪定漢儀凡二百五十篇魏初馬融鄭元諸儒各爲章句凡十餘家斷罪所用凡二萬六千餘條文帝更定新章十八篇明帝則用鄭氏章句晉初令羊祜杜元凱諸人就漢九章而增之分條三百六十自漢以來皆有贖刑至南北朝則專以贖矣蓋自梁武帝創其始也是時王亮等定律二十條制刑十五等皆以議贖爲主周制大例宣帝更撰刑書名曰刑經聖制而殘忍之過彰矣唐髙祖盡除苛法約法十二條後增至五十三條太宗於古死刑去其半存七百條爲格開元時漸增至三千五百餘條大抵唐抵刑書有四一曰律二曰令三曰格四曰式令者尊卑貴賤之等數國家之制度也格者百官有司所常行也格者所常守之法也其有所違而入於罪戾者則斷之於律宋元丰又攺律爲其說曰禁於未然之謂禁於已然之謂令設於此以待彼之至謂之格設於此而使彼效之謂之式而律則存乎之謂蓋自漢而後求於刑者甚詳講於律者甚精而於先王行期無刑之意或少微矣古來愼刑之主若漢髙祖令疑獄皆讞帝帝令理獄務寬文帝除肉刑成帝議減死宣帝置廷尉四人以平獄訟而事於宣室梁武帝令三官蔡斷枉直陳霸先令三公錄察獄唐太宗奏必五覆宋太宗親錄系囚明太祖戒諭憲臣無得濫刑欽之卹心尙可想也我朝承明舊制以律立法以例審情比事屬辭愼之又愼而且寬仁義下減等矜疑禁天下於未然登一世於仁壽至矣哉莫可尙矣今夫律一定而不變例與時而更張故法不貴於多而貴於當獄不貴於善聽而貴於不畱夫矜智巧以爲聰明持姑息以惠姦慝張栻爲宋發也失入則無辜而失出爲大罪劉徳威爲唐發也深者護公名平者多後患路溫舒爲漢發也𨿽然昔人爲尙徳緩刑書上於孝宣嚴刻之時所以爲善若在元成便非所宜可見刑罰無輕無重與時而遷重典中典輕典地而準若徒以始息爲養姦正不如以精嚴爲懲惡此鹽鐵論所謂世不患無法而患無必行之法也仁人在位無大姦大惡不致刑律失當世所以見忠貞也若國家當疑危震撼八方多事之秋文不能運籌帷幄武不能命戰徒使喪師失地國人交唾朝旨違問百口不承歲駸尋尙稽顯戮此何罪也而猶主漢髙輩愼刑之意竊刑恐律亦自此而窮將何以誅天下不法之人而杜天下不肖之口也哉今之執三尺法者盍斟酌此寬嚴異同之故而還三代之遺制也罪疑惟輕說裕謙余惡夫曲法者之長惡也乃作救生不救死之論以正之又爲寬縱辧以申之旣而有疑獄余爲從輕擬之客有笑於座者曰是寬乎是縱乎抑何以異於救生不救死余曰是非所謂寬尢非所謂縱蓋疑也其情暖而難明其迹似而未眞以爲不殺人歟則其情與迹皆疑於殺人疑於殺人而出之吾無以質死者以爲殺人歟則其情與迹皆疑於不殺人疑於不殺人而入之吾無以質生者故輕之然而不得謂爲寬何也夫宥過無大蓋必有以信其過之大而無疑𨿽大而宥之則刑不濫故爲寬夫刑故無小蓋必有以信其故之小而無疑卽小而刑之則刑亦不濫故亦爲寬若夫情眞罪當而曲脫之則是明知其殺人而故縱之也故寬與縱皆非疑之謂也經曰罪疑惟輕而釋之曰與其殺不辜失不經蓋聖人之愼也愼而名之曰失蓋不敢托於寬正恐其流於縱也曰然則何以異於救生不救死之說曰吾惟救生者故不敢重其罪抑惟救死者故未嘗脫其罪是於生與死兩平也曰若是則凡犯法者皆將譸張爲幻以混有司之聰明而天下之疑獄滋繁而皆從而輕之則姦宄將無所不至毋乃非惟明克允之旨乎余曰不然夫譸張爲幻者特設爲可疑而非眞有可疑者也吾準之以情懲之以迹曲爲盡之旁爲証之則其疑必破故曰明明則出入無所遁然而聖人不敢矜其明以天下固自有不可明之事也有殺人之情無殺人之迹則疑有殺人之迹無殺人之情疑有所仇而殺之有所圖而殺之有所猜嫌忌妒而殺之皆情也而未嘗實見其殺之則疑或毆殺之或金刃殺之或藥物水火殺之或昏夜殺之或山僻野外殺之或謀主使人殺之皆迹也而毆之傷或輕不足以致死金刀之傷最久踰辜限而死藥物水火之傷或未見其所用藥物水火之情狀昏夜山野指爲盜殺而或未嘗失財指爲仇殺而其仇或不止於所指之人或所指之人容貌辭气皆非能殺人之人指爲謀主而其人或愚拙不足以爲謀主則疑至於遠年之案證據盡亡遠省之案形勢莫則無所不疑疑者不可得而明者也於此而欲矜其明正恐死者不得昭雪之天而生者且入黑暗之地故聖人特著之於經曰罪疑惟輕疑非明也而有以通明之窮輕非寬也而有以妙寬之用其視救生不救死之故縱人罪豈同量哉客無以對因書以識之救生不救死論民之生一也樂生而惡死情之所同也之生而致死之仁者所不忍爲也然而聖人制刑或取生人而致之死非殺人也殺其殺人者也書曰欲並生哉彼殺人者旣逆其情而不與生者並生則執法者必據其情而使與死者並死故曰殺人者死法之至平也而有司曰吾將有以救之殺人者於法必死兩死也而一旣死一尙生旣死者吾不得而救之尙生者吾不可以不救駮之曰生與死讎也生者不死則死者不服救其生者何以謝死者則將應之曰均吾民也使死者未死吾固當並救之不幸旣死吾無以施吾救吾戚焉而尙生者又死於吾手是再殺吾民也吾烏得而弗救曰何以救之曰吾將於腕下救之彼犯死法不能自匿其必死之情吾據其實而聲之則無救吾略爲減省之移其重以就其輕則可救且吾非以賄縱之非以私庇之非以有所干請而徇之非以有所瞻顧迎合畏避而爲之則吾心固可質之幽明而無愧而救雀救蟻猶獲善報吾救人於死則陰徳亦大矣吾何憚而不爲而救生不救死之說遂至相習成風或官倡之幕和之或幕倡之官從之牢不可破殊不知聖人制刑之心固將胥天下而生之也凡有血气皆有爭心使殺人者得不死則彊者皆思逞其力而弱者無生理黠者皆思逞其謀而愚者無生理是以聖人制之於法使天下皆知其不可犯𨿽有凶悍狡獪之民皆將自愛其死而後鞫人謀人得舉天下而胥匡以生所謂刑期於無刑也今取聖人之法而陽奉之陰壞之則聖人之仁術已窮而害理爲已甚且夫死與生其情一也子曰未知生焉知死言死生無二理也故死者之含甚於生者之求脫當其遭遇凶人而致之死其宛轉毒虐迫切痛楚之狀固有天地所不忍視鬼神所不忍聞者彼其魂厲魄沈痛九幽以待官長之昭雪而有司曰吾不救死嗚呼戾气之鬱結如此而有不釀爲殃咎者乎又其親戚骨肉若父若子若夫若妻痛心疾首以赴愬於官長而有司曰吾不救死使其慈父孝子鰥夫寡婦噴血切齒以坐視仇人之冤脫而不得衝其胸而刃之而有不呼天搶地以干神祗之震怒者乎夫有司者奉法者也我皇上欽卹執中愼重人命四方刑罪由各地方官審轉定擬通詳達部部院大臣又復致其聰明悉其忠愛反覆推勘必使毫髮無憾而後上呈天鑑儻有一綫可生之路皆得仰邀浩蕩之恩而至於情眞罪當法無可寬則必明正典刑以彰國憲辟以止辟仁之至也地方官固當奉揚聖化深明律意愼斷獄情毋枉毋縱以臻忠厚之至如一切雜案愚民誤觸法网無殺人之事而有擬死之條者哀矜其情委宛其事立義於法中而施仁於法外使其懲惡有地遷善有門誠盛徳之事也若夫逆理逞凶處心肆惡陽暴之橫人理滅絕陰賊之險鬼道譸張自當明懲其實顯斷以威秉其至公一懲百戒庶幾所殺者少所生者眾仁之妙用也何至隱其眞情飾爲疑案不卹死者之苦而屈其所當伸不論生者之凶而愛其所當惡於情爲不平於理爲不順於居心爲作僞於事上爲不忠猶欲以救生爲陰徳不亦傎乎夫州縣爲定案根基情節旣攺察甚難看在庸碌之手牽彊附會尙或畱其罅隙在能幹之員彌縫完固更復無可吹求凶人得計相與效尢而庶獄繁矣屍親失志上訴不已而巨案興矣屈一枉死之鬼而相緣而死者一多救一幸生之人而所累之生者尢眾幸而事寢孽已難逭於冥誅設或案翻咎且上連於大吏每覽覆轍之由深爲嘆惜因不禁慷慨激發願與二三同志者之知好生之理者當以爲何如也按此篇當指謀故殺而言若殺出於無心秋審時衡情定讞苟有一綫生機愼勿主刻核之論也律例愼重刑章疏胡慶源竊惟京師入夏以來雨澤稀少疊奉諭旨飭部淸釐庶獄並屢詔皇上親詣行禮虔誠申禱久應渥沛甘霖乃雨𨿽時有而未能深透農民望澤仍殷城市疫气閒發旱象將成勢甚可慮臣竊以爲天心下應人心民命上通帝眷此必有默相感召者查刑部近年屢定新章其切中時要者固多而未能持平者亦所不免仍宜斟酌盡善以期寬嚴得中謹就臣管見所及四條敬爲皇上陳之一盜案從嚴盜源宜淸也前因盜風日熾將搶各犯照彊盜本律不分首從皆擬斬決法已重矣乃新章又將彊盜自首一條定以五日限期限外卽不準首臣愚以爲塞其流不如淸其源也查例載傷人首盜自首及聞拏投首者擬斬候未傷人之首盜自首及投首者分別擬軍至未傷人之夥盜自首者照律免罪聞拏投首者擬徒又盜首傷人逃逸若能捕獲他盜解首者擬徒等語例意周密所以解脇從而予以自新也如五日外卽不準首勢將從惡不悛驅歸盜藪而不知反矣且其中亦有被脇同行分贓塞口尙非甘心爲盜者可比如能不拘期限隨時準首以符舊制則糾約不至過多緝可期得力而盜風自息矣古人告密之法當不外乎此也一洋藥之禁開犯案罪名宜革也查洋藥現在收稅除官與兵不準吸食犯仍治罪外其應余聽其買賣自便可也如系漏稅私貨自當治以漏稅之罪今創爲三十六家之限除三十六家之外𨿽非私貨亦不得賣是朝廷立法特爲姦商固壠斷之計甚不可解又煙館照窩賭例犯則滿徒房屋入官若謂恐其窩匪殊不知窩匪自有窩匪之重罪今販賣數百斤者旣準其公然列肆矣而販賣此零星數文者乃有滿徒之罪揆諸情理何以諭民且因此獲罪者甚多而踵而爲之仍復不少徒使胥吏蠹役訛詐包庇無所不至臣以爲急宜革者此也一赦款太寬宜量爲區別也赦典固朝廷寬大之恩然亦有不可濫施者查同治元年恩詔婦女犯罪無關十惡其一切死罪𨿽謀故亦予援免臣愚以爲刑罰不可失之嚴亦不宜失之寬故重情慘酷殆無人理今一槪免之是活一窮凶極惡之人致抱屈幽魂含冤莫訴其戾气不散亦足釀爲水旱癘疫之災夫殺猶謂其無必欲殺人之心可以稍從寬典若謀故直使其遂怙惡不悛之念未免有累深仁宜明定章程以示區別一囹圄未淸而章程宜定也漢臣曹參有言愼無擾吾獄市誠以獄者民命之所系也京師五方雜處獄訟繁多而刑部南北監歲恆桎梏淩虐以死以及扣囚糧使饑而死是故殘民命也然其獘必不能革者蓋提牢之權太輕而處分又太重稍一認眞禁卒則舞獘以逐其官使之罷職而去易如反掌官之黜陟聽命於禁卒之手故禁卒有所挾制爲非而官不敢問臣愚以爲宜寬提牢之處分而嚴定禁卒之罪名則囹圄之積獘可淸而民命可保以此感召祥和當捷於影響矣以上四條臣爲愼重刑章起見如蒙飭部妥議施行庶幾寬嚴得中仰副我皇上期於無刑至意將見沴厲全消而和甘立至矣請飭刑部增攺條例疏王憲成竊惟明刑所以弼教立法貴乎持平查刑部每屆纂修條例之年增刪出入必逐條釐正務期寬嚴協中輕重得所玆當修例之時有應行參酌者謹以臣愚見所及臚陳四條伏候聖裁一辧理盜犯新章宜稍加區別也查舊章尋常盜之案分別法無可貸情有可原將法無可貸者正法情有可原者發遣此系雍正五年九卿遵旨定議纂入成例歷久奉行欽惟世宗憲皇帝剛健神武政貴嚴肅豈不念稍存寬宥近於姑息養姦蓋於法外施曲貸之仁而於法中嚴必誅之律意至深也近來輦轂重地屢有明火搶之案朝廷因時制宜不得不繩以重典惟比年以來京外拏獲盜犯不分首從悉予駢誅其中豈無迫於饑寒被人誘脇者原其情節實可哀矜伏讀歷次諭旨用兵省分被脇從逆之犯許以自新仰見皇太后皇上好生之徳洽於民心所以逆眾投誠渠魁授首蓋徳化若是之速也伏查盜夥犯迫於饑寒被人誘脇並無凶惡情狀者較之被脇從逆之犯情事尢爲可憫若不定以等差槪從斬決似不足以昭一視同仁之意況情有可原者例應發遣亦非縱釋有罪也竊思辦理盜案其爲首者固應以得財不得財爲重輕爲從者則應以傷人不傷人爲區別除例載殺人放火等各項大盜及馬江洋大盜老瓜賊俱照定例辦理外其餘盜之案如得財又傷人自應照章從重不論首從一並斬決如得財而未傷人爲首者依律斬決其爲從之犯審系迫於饑寒被人誘脇在外了望接者仍照舊例分晰聲明辦理並嚴定承審官將正犯曲爲開脫處分如此稍爲變通則法無可貸者不得幸逃顯戮而情有可原者亦不至槪罹重誅用刑益昭明愼矣一辦理綽號人犯尙未允協也查著名棍徒擾害歷經嚴拏重辦在案近來步軍統領衙門將素有綽號之人俱目爲棍徒拏送刑部其中有情罪尙輕者刑部以其素有綽號從重將該犯依棍徒擬軍例或並無不法重情亦比照棍徒擬減徒罪臣伏思綽號系屬空言擾害必求實據如該犯爲害閭閻卽無綽號者亦安得不謂之棍徒如無擾害實迹又豈可憑一綽號遽作重罪且綽號每出於他人之口設使刁徒與人有隙故爲起一綽號卽不難從而傾陷之甚至狀貌醜陋性情戇拙皆可因此得名又何足爲棍徒之據查例載凡凶惡棍徒屢次生事行凶無故擾害良人確有實據者發極邊足四千里安置如並無凶惡實迹偶然挾詐逞凶者仍照所犯之罪本律本例定擬不得濫引此例等語是例文剖析甚明應請嗣後遇有綽號人犯但尙問其罪犯輕重各依本律本例科斷不得因有綽號率行從重問擬庶不致稍有抑矣一親老畱養之條宜準例推也查例載軍犯徒犯未經發配以前告稱祖父母父母老病應侍及其母系屬孀婦守節二十年家無以次成丁者俱準存畱養親或到案時非例應畱養之人迨成招時其祖父母父母已成老疾兄弟子侄死亡者亦準聲請畱養等語詳繹例意非以正犯之罪有可寬實不忍其親之獨無依特加矜卹此蓋盛朝之曠典也臣思外遣軍流各犯非恭逢恩詔例不查辦其有發配時非例應畱養之人到配後數年或十餘年其祖父母父母已成老疾其母系屬孀婦守節二十年家無以次成丁侍養者在該犯永遠放流原屬罪所應得獨念其親同一獨無依其子到配有年不得與未經發配隨案聲請之犯一體邀恩畱養未免向隅擬請嗣後外遣軍流徒犯犯案時非例應畱養之人到配後數年或十餘年該犯之祖父母父母已成老疾其母系屬孀婦守節已二十年家無以次成丁侍養者亦照未發配時親已老疾之例準該犯之祖父母父母在本籍呈報由地方官查明核其情節準畱養者取給報部行知該犯配所如並無爲匪不法情事準其釋回畱養以此量爲推廣則我國家鍚類推仁之意益覺無微不至矣一軍流人犯到配後其年老篤疾者宜隨時查辦也查律載年七十以上及篤疾犯流以下收贖又犯罪時未老疾事發時老疾者依老疾論各等語未犯罪時未老疾事發時老疾者尙得以老疾收贖則發配時未老疾到配後老疾者辦理似宜畫一且徒犯在徒年限內老疾例準收贖則流犯罪類推若謂徒犯罪輕流犯罪重然流罪以下律俱準老疾收贖矣老疾在未發配以前準其收贖老疾在旣發配以後卽不可收贖似未足以持平可否飭下各直省督撫將軍每屆年終查辦一次除常赦所不原及在配復行爲匪等犯不準收贖外如有到配年已七十或已成篤疾者一體援以老疾收贖之例準其收贖或徑行釋回則所以曲全老疾者仍不背乎律義也以上四條臣爲愼重刑章起見可否飭下刑部核議並於此次該部纂修條例內酌爲增攺伏乞聖鑑法宜寬嚴互用疏廷

竊臣幼讀書曰辟以止辟又曰罪疑惟輕每疑二語寬嚴之相悖長而深繹其意乃嘆聖人寬嚴相濟當嚴者不敢輕寬但有可寬者亦不忍一於嚴誠義之盡仁之至也刑部前擬李金木罪未允奉旨議處仰見朝廷明刑弼教刑期無刑之至意而臣竊有過慮者恐內外理刑此前多過於寬此後又嚴流於過嚴矣臣今年補少詹事得與會議秋審各省招冊擬實之犯數已不少而刑部攺實復有四十一起竊訝其多欲與簽商因夙不諳刑律未敢以臆見妄議致弛國法夫朝廷立法不可不嚴不嚴則民生玩而朝廷用法不妨於寬不寬無以大好生之徳故殺殺不同也而殺攺實每曰近故夫近者疑詞也疑其故而殺之不幾罪疑惟重乎竊賊拒捕重罪也然有𨿽拒而未殺人者有𨿽殺人而非其致命別有正凶者止以死罪示戒可也遂並拒捕殺人者駢誅之不幾異罪同罰乎其餘可類推矣且夫愚民亦大可憫矣三代下良有司有幾人哉平日旣未盡教養之道民一旦罹於法又不能殫心以鞫之貪酷者枉法自利庸懦無能者復惟幕友吏役之是聽文致定讞以合例案所具供招皆幕友﹝鍛﹞﹝﹞鏈周內之詞彊罪人押之耳豈眞出於罪人之心與口乎試觀各省供招無不大同小異者豈罪人所犯果皆雷同乎執此以入人死罪紙上情罪固眞且當矣彼赭衣而流血於市者果甘心否耶漢路溫舒所云奏當之成𨿽咎繇聽之猶以爲死有餘辜者此也朝寬仁忠厚遠過漢唐二追三五伏乞皇太后皇上仰體上天好生之心施法外之仁各省勾到本上詳加披覽其情眞罪當無可疑者固不可姑息幸寬罪之微有可疑與夫罪𨿽重而無可原之中尙有可原之情者加恩酌量多予免勾可失不經不可殺不辜以廣皇仁而重民命寬嚴互用廷臣執法之嚴與朝廷用法之寬不惟不相悖而且相濟乃於辟以止辟罪疑惟輕之訓交無所違並乞飭下刑部及各疆吏此後審擬罪囚不可有意輕縱亦不可有意苛求用期明允尢當嚴察州縣虛懷聽斷錄取實供無任幕友吏役舞獘否則內外見過於寬之獲譴遂相率尙嚴以冀免咎將蹈漢代治獄之吏皆欲人死之積習恐天下大辟歲多一歲又安能止哉臣自幼誦儒書不習申韓之說忝與會議秋讞之列用敢上瀆聖聰迂闊之見未必有合律度用獻芻蕘之言是否有當伏乞聖裁論律法吳鋌古之立法第論其大者而損益調劑屬於人不以著之於律後世之法論其一端推之千百端而不止論其一事推之千百事而不止論其一言推之千百言而不止畫一明備舉纖委毫黍而無一不具可謂煩且重矣唐宋罷肉刑不用第事鞭撲如是則法輕矣而吾謂煩且重者何也蓋用法之具則輕而所以立法之意則煩且重也一舉手不當則有刑一舉足不當則有刑一舉耳目不當則有刑如是則民安所措其身一人之身自耳目以至手足而入於法者常八九不獨小人君子亦有一或不當刑輒及之孔子曰君子懷刑蓋謂此也先王嚴以待天下之君子寬以待天下之小人故立法一以中人爲準今之法不論其爲何人而一以君子之道待之君子不得於什一而爲中人與小人者以什九數彊天下之中人小人而俱爲君子猶是盲而欲知黑白之情聾而欲審淸濁之聲也必不可得矣刑一人天下孰不可刑天下無不可刑之人而人皆有可刑之法從而誅之是殘也且有不可勝誅黠者巧爲之避愚者輕爲之犯如是則天下之民不亂於避法則亂於犯法矣犯法者多不能不有所縱捨則誅不必誅不必則法弛而民玩而玩之所及者無幾矣法之煩且重也固期於必行也及其敝不至於無法不止予謂立法惟依舊律一以中人爲準情罪俱重者仍之情罪俱輕者刪之法輕而情重者酌之如是則法輕矣法輕則民寬民寬則誅必夫誅必非獨罰罪也又使未誅者畏懼未誅者畏懼是刑一人而一國之人皆勸也國奚爲而不治今之議者皆曰法一輕則吏易爲奸夫法煩且重則上下軒輊皆可以求諸法而無不得吏之易爲姦豈必獨在法之輕也哉三代時仲春會男女奔者不禁夫死聽其嫁由今而論之則固不合於理道之言也而先王且著爲法而不攺其故可思也矣士人﹝宜﹞﹝官﹞通律例說讀書與讀律顯分兩途今將執蕓窗伏案之儒盡捨孔孟而習申韓不特如方圓枘鑿之不相能且將助刀筆家以作姦犯法苟非喪心狂病之輩焉敢侈口而爲是言不知今日之書生卽他年之循吏使一旦榮膺科第出身加民而仍手一卷髙頭講章孜孜焉專心帖括𨿽極仁恕如刁民何則必重幣甘詞延聘刑名幕友朝批夕覽淸理詞訟幸遇幕友之矩步規行者或尙可心腹任之不憂僨事設誤任一有才無行者見東主不知事許任意妄爲賄賂公行是非顚倒三年任滿代有人在幕友去而之他貪囊已滿而官則糊塗之名已著白白受人笑罵譏嘲噫曾謂髙坐堂皇者而可不明律例乎曾謂欲明律例而可不於爲士之日畱心乎乃今則大不其然當其讀書則惟知八股而已五言八韻而已有能作律賦策問者同人已交相駭異詫爲淹雅宏通使以語律法若何例案若何則長厚者必目爲迂淺躁之流且更詈其引誘後生導之舞文弄法彼其人不幸而埋沈蓬顆終老一衿無毀無譽原可汶汶以沒世使置身通顯端拱琴堂而民情譸張變端百出虛虛實實一望迷漫試問能舉四書五經以相折服乎常有人自命爲精通律例大言不慚一日有人控龜子欠錢者卽拍案大叱曰爾旣犯斬首之罪尙敢賴人錢財乎龜子駭極叩頭若崩角然原告亦不知所措其人曾見例載凡夥眾開誘取婦人子女藏匿勒賣事發者不分良人奴婢已賣未賣審系開情眞爲首照光棍例擬斬立爲從攺發雲貴兩廣瘴地方充軍北人呼娼寮爲子遂認開設妓館者應科以斬之刑也殊不知開卽囤屍謂聚眾誘人婦女囤匿在家勒索贖回不贖則另行出賣此其罪大惡極自應與彊盜同科觀審系實情四字便覺詳明使果系開設娼寮則盡人皆知何須審系實情始行科斷耶無知妄作誠可笑已又有一人年少登乙榜出爲縣令每事剛愎自用好作聰明見例有婦女犯姦去衣受杖之語每訊姦案必令赤條條一絲不掛當眾笞臀致婦女忍恨含羞自盡者不知凡幾後其人歿於任所妻女異鄕流落致有不忍道不忍聞者殊不知例於去衣之下注明畱二字是卽法不容恕亦必隔褲笞責以示創懲堂堂邑宰之庭烏可令婦女赤身露體哉時有憤事子在坐奮袂而起曰有是哉彼曾讀律例者尙且有時會致成笑談若今之所謂幹員大抵粗識之無不通文理律例二字尙不知點畫若何安望其能融會貫通毫無背謬試觀乘火搶物之案歷來書不勝書在旁觀推測之詞咸謂較彊盜更爲凶惡而問官惟以笞責荷枷了事從未加以嚴刑意者人所疑爲厥罪甚重者於例果應輕恕乎嗚呼噫嘻牖下小儒烏能測爲民父母者之深意乎順時子聞之曰噫何二君之迂而且腐也今日之所謂能員惟解洋語稍通洋文而已輕薄少年日沈酣於酒地花天不知天地爲何物苟能與西人酢應對上憲卽特垂靑眼附列剡章未及數年倏已印累綬又安望其潛心律例聽訟無私卽有欲作好官細心研究者而礙於情面往往左右爲難是無托情者據理斷之有請托者則杜法徇私招搖撞騙之流見官旣肯聽人說情則請托愈多凡事皆彊官以枉法𨿽有律例夫亦安所用之子欲普勸士人讀書而兼讀律其言𨿽正其道難行予請將大淸律例全編置諸案頭俾子子孫孫永寶用可也何必引壞好人家子弟使之迂腐不通哉則應之曰諾答西友問律近來盜賊之多直令人臥不安席見於各報者無日不有有西友問余曰中國之治賊盜何以若是之寬也余曰何謂也西友曰泰西之例彊搶之盜其罪固重卽小竊之流其罪亦未嘗輕大都以禁監苦工爲輕罪其怙惡不悛者則必致之死地今中國之盜犯尙有斬絞等罪名竊賊則從無死刑不過枷責而止卽監禁亦不足以蔽其辜卽有辦至軍流者而若輩仍無所忌憚何不請中國從重定律庶幾竊盜之風可稍息乎余曰中國之律例其所以科竊盜之罪者又何嘗寬哉今之所以見爲寬者以官府之不盡遵依定律辦理故也刑律於盜賊一項條例最多有曰公取竊取皆爲盜公取者明欺事主不能與爭公然彊取也竊取者恐事主知覺而暗中掏摸者也而皆謂之盜者卽孟子所謂非其有而取之者盜也爲充類之義至盡也而其科罪則以贓之多寡爲準耳竊盜專條內載凡竊盜已行而不得財者笞五十免刺但得財以一主爲重並贓論罪所謂以一主爲重者假如盜得二家財物以一家贓多者科罪從其重也所謂並贓論罪者假如以十人而共盜一家得贓一百兩𨿽各人僅分得十兩而通算作一處其十人皆得一百兩之罪也其爲從者減一等初犯首從並於右手臂膊上刺竊盜二字再犯則刺左臂膊三次者絞監候以曾經刺字爲坐掏摸者罪同所謂不得財者又非賊人得財之後棄之中途之謂也如棄之中途爲他人拾去該竊仍以得財論該竊𨿽不得財事主則已失財也惟盜棄之而仍爲事主拾回或他人拾得仍還事主斯事主不曾失財該竊方以不得財論免刺其定例之嚴爲何如者至於計贓論罪則又歷歷分明一兩以下杖六十一兩以上至十兩杖七十二十兩杖八十三十兩杖九十四十兩杖一百五十兩杖六十徒一年六十兩杖七十徒一年半七十兩杖八十徒二年八十兩杖九十徒二年半九十兩杖一百徒三年一百兩杖一百流二千里一百一十兩杖一百流二千五百里一百二十兩杖一百流三千里一百二十兩以上絞監候三犯者不論贓數皆絞監候而且所盜之物又有輕重之分則其罪又不同夫是以盜賊之例最多而無如近來州縣官之辦盜案者往往攺盜而爲竊此避重就輕之常技也夫以明明爲盜而又攺從竊論則其辦竊又安肯照律也乎揣輕辦之意亦自無他無非以不忍之心行不忍之政古者罪疑惟輕與其殺不辜寧失不經卽此意也然竊以爲國家旣有定例則必敬謹遵依彼所謂罪疑惟輕者罪之可疑者也若旣無可疑而仍從其輕則是婦人之仁不啻癰而貽患矣余嘗論治竊盜之法以爲莫妙於刺字而卒未聞有采納者殊不知國家定律時早有此一條初犯刺右臂再犯刺左臂三犯則絞定律者但取其有所稽查故刺字不於面而於臂誠欲其自知悔過猶可開其自新之路也苟果能照此定律辦理則於鼠竊狗偸之徒又安敢肆無忌憚至此今惟以姑息爲愛而專以避重就輕爲事猶之辦命案者往往主於救生不救死之說是其所以行仁者猶未得其道也子之盜竊之多而欲令中國增重其律抑亦曾見此定律其嚴已有如此者而無如其有此律而不遵此律何也昔有小孩頑劣無比嘗立路隅見華服而過則取田中爛泥擲其身上以污之有一人過被其所污不動聲色呼孩至前稱其乖而給以錢數文有問之者則曰彼小孩何足與較將來必有人鋤之者今之給以錢正不啻重其罪也後孩果愈壯劣愈甚不數日而爲人所毆幾死然則官之辦理竊案所以從寬而不從嚴者意亦將以重其罪而使後人殺之也噫刺字之法明載於律而芻蕘之獻卒未一采其他又何論焉友聞言鼓掌而起曰中國定律之意固如是其嚴乎其嚴也卽其愛民之心也今者辦理從寬者直是以甚不愛民之心將以致民於死地者也豈知律中之義者哉敬聞命矣治獄請勒限淸理積案疏竊以聽訟爲政之大端得民情乃能畏民志我國家設立科條於明罰法之中實寓默化潛移之意地方各官果能盡心民事一切詞訟到審結監空衡平無枉縱無何難使豪彊斂迹頑梗革心乃近來各省積習非徇情枉斷任性刑求卽漫不經心因循延擱於命盜重案或稱人證未齊或稱供詞未確百端藉口至尋常戶婚田土錢債細故一任胥吏蒙蔽累月經年不爲審理差役因而嚇詐訟師因而主唆更有貪黷之吏不分黑白惟揣其肥瘠而搏噬之以致小民負屈含無從申訴京控之案疊見層出及至發交原省仍復藉詞延宕甚至有一省而積至數十案者有一案而十餘年尙未訊結者卽所結之案控告得實者十不獲一𨿽挾詐逞私詞誣告原所不免然安見非委審各員瞻徇附和該上司回護彌縫督撫大臣且未能悉心民瘼何以仰對聖明臣愚以爲現在軍務漸平以整頓吏治爲第一要務整頓吏治以淸理詞訟爲第一要務應請飭下各直省督撫嚴飭州縣審理積案勒限完結以案件審結之多寡定屬員考成之優劣以審案之有無抑察屬員之能否盡心至京控發交之案本有完結例限應由原交各衙門時核查其有已逾例限尙未審結者卽行奏予以應得處分各督撫臬司於京控奏交各案親提研訊儻實有屈抑等情務須力爲申雪不得仍蹈瞻徇回護之習庶几案無畱牘獄少系囚以上副聖主刑期無刑之意請辦理相驗章程疏查各省秋審金刃鬥殺者最多凡應實應緩無不以屍傷爲憑而詳核屍傷又無不以屍格爲據有情節本輕而刀傷太多卽擬情實者有勘傷較多而半系帶劃擬以緩決者是塡注死格本爲秋審實緩所基不容牽混也乃近來外省屍格有統塡刀傷者有札劃不分者甚至將骨損者亦塡劃傷殊非愼重人命之意該州縣於相驗時凡帶者深不逾分與紮傷本自迥異萬無不能分析之理其意以爲屍格一塡卽須詳報不如犯供之可以時攺易故統塡刀傷則後日之認紮認劃問官皆得自主不知此等風气獘所自生其賢者惑於救生不救死之說使犯供避重就輕不過意存始息而不肖之徒乘機作獘教供串攺受賄營私無所不至更有一種州縣憚於遠行轉委佐雜該佐雜不敢擅專籠統塡注以待印官審鞫無怪乎屍親人證心不甘服屢審屢翻訟端日起也夫相驗之時印官親率吏仵傳齊鄰佑眼同屍親當場喝報勢難遮人耳目卽有疑似之處不難指示分明免滋藉口乃於此時含混塡寫轉致以犯供爲憑坐使屍親人等懷疑莫釋迨至定案以後或攺裝情節或具結請檢輾轉呈訴拖累多人歷時旣多屍遭蒸檢胥役從中訛詐訟師因而教唆其貽害實非淺鮮相應請旨通飭各省督撫轉飭州縣於相驗時詳細辧認將紮傷劃傷分析注明不得統塡刀傷以重刑名而杜牽混至近日州縣於相重案或性安逸弔屍視或厭其穢惡不敢近前並有率準遠屍親混行攔及並非女屍準其攔下身者以致仵作人等獘端百出亦應令各上司時訪查據實劾庶命案益昭詳愼而訟端亦可少息矣請嚴禁非刑疏光緒九年竊維民爲邦本國有常刑明刑所以弼教非徒崇尙刑名也溯自軍興以來兵燹遺黎凋亡殆盡迄今底定近二十年元气未復正宜休養生息以培根本無如捐例頻開軍功輩出半皆貪墨嚴酷之徒久不知撫字爲何事而爲大吏者耳濡目染方且以武健爲幹員以苛刻爲能吏致使任意妄爲毫無忌憚一切審訊案件創立非刑有以布紙粘人身向日曬漧帶肉揭起片片血淋名曰剝皮有以藤荊縛置人背使芒鉆刺逐條拔出根根透骨名曰抽筋有以錘敲脛應聲粉碎有以炭炙膚惡臭腥聞又制有好漢橙好漢筩站枷站籠等具種種奇異不可枚舉無非故作威福殘虐爲快可謂蜂蠆其心豺狼成性矣夫三木之下何求不得似此傷心慘目有求死惟恐不速者夫亦何供之不招何案之不認乎卽使罪無可逭而明正典型自彰國法肆行淩虐奚用憲章所有金陵三牌樓一案前此卽以刑求河南呼一獄鎭平縣馬翥卽用蚊煙燒炙熬審背痕宛然𨿽與不尙未據該撫等覆奏而當時之定讞故以刑成也他如各省之濫刑斃命見於奏報者不一而足其餘之隱忍就死無所控告冤獄不知凡幾矣民豈無良遭此慘毒所由比年以來四川甘肅地震有聲閩粵沿海地方颶風大作其災異屢見者未始非怨气所積而成也古聖王刑期無刑禹有下車之泣湯有解网之化曾子曰得情勿喜具見忠厚之意漢時崇尙循吏召父有稱杜母有頌徳化所及自有人不敢欺人不能欺者果能忠信明何難折以片言卽使訊鞫多方亦自案無遁飾我朝聖聖相承律有減緩之條時行赦宥之典深仁厚澤二百餘年又時以水旱偏災動關宸廑豈容此殘酷之吏朘削民生應請旨飭下各直省督撫督同臬司嚴諭各州縣及問刑衙門申明定例遵有常刑總宜虛衷研鞫勿艸率以圖功勿顢頇以從事期在無縱無枉以成信讞除常刑之外一切非刑永遠禁革儻有仍蹈故轍別經發覺除將該員嚴懲外並將各督撫臬司分別議處是在各大吏愼選良吏使司民牧訪有著名酷吏卽行撤以仰副我皇上軫念民依明愼用刑之至意庶幾民气可舒天心可格災沴潛消雨陽時若用克臻億萬年有道之長天下幸甚論治獄宣尼有言云聽訟吾猶人也必也使無訟乎此蓋言在上者之於民必先有以化其暴戾之气動其禮讓之心然後鴞音可格犴獄胥淸也至訟而猶待於聽而已落第二乘矣然苟能明鏡髙懸智珠在握則詞訟當前自無難立分其曲直顯別其是非如龐士元之治耒陽𨿽日在醉鄕無虞也無如今之爲民父母者往往玩視民瘼以奔走大吏之門謂爲善於奉承以徵逐讌會之場謂爲熟於世故日行公事視若具文以致案牘山積漠不加意一案淹畱動至經年累月卽或開堂提訊亦必裝腔作勢布爪牙以壯聲威所詢供詞又有牛頭不對馬嘴一任差役等顚倒其間者以欲使涉訟之人畏其伎倆爲多索差費地步耳又或於伸訴之際故意髙聲吆喝使不得盡其詞致涉訟者負屈含冤欲一白苦衷而無自諺有之閻王好見小鬼難當殆卽此之謂歟猶憶往歲予偶往某邑催租局觀審見各佃戶當比責之際悉袖出錢籌一二枚以與差役則被笞時一無痛楚幾若不知己身受笞也者設無此物則甫笞數十下卽已流血滿地而呼痛之聲竟令人慘不忍聞此其輕重之處𨿽全視賄賂之有無以爲衡然亦在上之太無覺察致爲若輩所蒙耳維時予見應比者羅列階下約有三百餘人並聞每次比責均有此數方竊竊然私訝該差役等所進之財正未可以限量有識者謂此尙非該差役等所獨得寔與局員通同一气暗中瓜分故敢肆意妄行若此否則彼髙坐堂皇究非泥塑木雕可比又目灼灼如賊豈眞無所見耶予以此言𨿽近於刻然查該差役等皆由縣中撥往其平日之所爲已可槪見固不必目而始知其然也差役之外其能作獘者則更以招書爲最甚蓋案犯罪名之輕重必以招書所錄之供詞爲定嘗聞昔有某富室因殺人案發庭訊時以畏刑故從實供認旋因自知罪無可逭遂重賂招書代爲塗攺數字後果得從輕發落據此觀招書之作獘不更甚於差役乎設不預爲防範其不致獘竇叢生者幾希矣今新任元和縣郭子華大令所發堂規數條餘者姑不俱論卽如鄕民不解口語只許書吏傳語不許站堂差役傳話又刑杖不許意輕重髙下須一律淸楚又不許站班書差於審案時故意吆唱又招書錄供須照供直書不許意參攺易文退堂時立將原稿送入內署等語覺書吏之情獘差役之乖張已早在大令洞悉之中諒自此以後當可獘絕風淸矣三吳人民亦何幸而得此賢大令哉𨿽然予更竊有進焉夫官場作事每多虎頭而蛇尾其初非不雷厲風行也迨至政務紛繁難以兼顧遂不得不稍爲懈弛卽欲持之以恆而其勢亦有所不得在大令勵精圖治力求整頓或不至始勤而終怠然書吏作姦差役刁滑實有防不勝防之槪苟非在加意則未有不被所蒙者大令其亦知之否乎且與書差表裏爲姦者尙有門稿等人門稿權勢每足與官相埒蓋官之所不知者門稿則無不知之官之一舉一動又門稿所親知而灼見故其作獘也亦較書差而更易否則謀充跟官差使者何必必以門稿爲優缺乎此尢顯而易見者也嘗聞昔有每令將赴任時僚友等各以僕從相薦令一一傳見莫不衣服燦爛口齒伶俐問其向充何役則均以曾爲某某等署門稿對固皆熟悉公事者末後一人則面目慘淡衣服襤褸問其知何公事則以不知對識字否則云解之無令笑謂能識字便易學習遂以門稿委之其人兢兢從事終令之任一無貽誤此無他蓋取其朴誠也現在各衙署門稿等人往往肆行無忌其威權之大幾有非可以言語形容者大令如於差役外更能加之意焉吾知閭閻小民必更稱頌無已也牖下書生不禁拭目望之聽訟宜愼說親民之要在於聽訟之勤而聽訟則須出之以愼兩造控爭各持一理理之是者固據事直陳卽理之非者亦彊爲附會以爭一勝詞列證見皆瞻徇情面未遞吐眞情或且窺官意以爲左右袒未可據以爲實惟在官之酌理準情平心定斷必待其詞之窮而後已然亦有無可置辯而察其容色尙似別有隱情中多委曲難保非理之所無而事之或有者不可不設身處地反覆深思誘之使畢其詞至於屢斷屢翻亦當反己自省或前一時忽略以致意見偶偏切勿固執以護其短若彊之使從苟能掩飾於目前終釀爭端於事後別經更正卽幸免吏議亦愧悔無及矣堂書招書錄供慣於漏且有受賄而故爲顚倒者緊要之處自應默記俟其錄送細核不符卽予更攺至官斷則必官自爲之案始末必道其詳斷案情僞必抉其要務令鍼孔相值天衣無縫以杜將來訟之根訟師稔知案定如山亦不敢復思翻異仍令值堂書置堂事簿一本以所審案由判語挨日繕送過朱以備去任移交至於案結退堂人証之分別保釋遵結之洞中要措詞結實皆須一一權衡不可略近艸率如有文契券約應行發還者飭原差立取保狀領送署一面檢出發還俾經承無可畱難亦節民財之一道何良棟《皇朝經世文四編》捲﹣

皇朝經世文四編卷四十二工政工政工程積獘請核實酌給公費疏光緒八年寶廷竊從前久聞工程﹝積﹞獘最多傳有幾成到工之說此次奉命承修西陵工程公同秉公查核得悉工程積獘不敢徇隱謹據實奏聞姑就此工論之此工原估寔銀八千五百十六兩八錢三分三釐分爲十成每成八百五十一兩六錢八分三釐三毫積寔相沿謂八成到工所餘二成承修大臣各分其一所派監督司員共分其一稱爲節省錢其寔到工尙不能八成至多不過四成傳說不一𨿽難詳究大槪自勘估修工官員吏役以至戶工二部與修工之所官員吏役人等大半多有規費臣等奉命之後督率司員嚴飭商人核實撙節先取具商人呈交堅固結呈復呈交歷來所謂節省銀二成另外有節省出一成一並呈交外間歷來傳言固難盡信而觀於商人旣具堅固結呈復肯呈交節省銀則原估不無浮﹝冒﹞﹝員﹞不問可知承修堂司官旣果有規費則他處之皆有規費亦不問可知聞歷來承修大臣有收用者有不收者亦有收而不用者收用固非而亦未必有心貪污蓋深知此中積獘不收則徒飽商人亦不能寔添八工不如收之預備他年賠修地步其不攺者亦未必有益於工程勘估原數本有浮冒早將各規費算在其中果能四成到工已敷修造將此添入不過工程外觀少加整齊斷不能盡數添入工中有利於商無補於國但求自潔而已其收而不用者亦深知此中積獘旣不敢收用又恐舉發有礙原估故眾收下或施粥廠或助善堂亦但求自潔而已更有陽給人以博廉名而陰使起第宅暗收其利故凡曾承修大工之家鮮不棟宇連云煥然一新者積獘流傳蓋不僅數十年矣然此獘不能專責承修也總因勘估本多浮冒縱使承修不分用亦難禁他人分用而亦不能專責勘估大臣豈無欲求核實者然大員自解核算能有幾人司員吏役種種朦混明知積獘坐受其欺勘估豫畱浮費待承修諸人分用承修恐礙原估明知不肯舉發扶同作獘以糜國帑成何政體𨿽有賢者無如之何故一二謹愼者遇有工程多不開列銜名亦自居於無過之地亦但求自潔而已臣等愚見以爲防獘不可不嚴而施恩不妨少寬官員吏役監視奔走不無勤勞車馬飲食亦有費用不爲籌備焉禁侵吞與其暗蝕而恣虛糜何如明給以求核寔聞數年前東陵大工程辦理甚善堂司規費皆未收用畱備辦公監督監修等皆有薪水公費工程亦較堅固惜未從此明定章程伏乞飭部妥議按工程大小分成酌給勘估修工官員吏役公費修工之所官員吏役亦有同照料之責亦可酌給公費嗣後勘估務按工程寔核不準少有浮冒如再犯前獘定當從重治罪以前積習相承已久非出一人伏乞天恩槪寬弗究此次商人旣呈具堅固結呈則所交節省銀當是盈餘之款無庸添入工中徒供中飽所有呈交歷來所謂節省銀二成並另交節省銀一成應交何處收存伏候命下司員等前往開工費用皆由自備至此次收工往來監視奔走車馬飲食之費皆無所出可否仰懇天恩酌畱加賞以資辦公出自逾格鴻施臣等未敢擅便此次項較小撙節無多臣等不顧嫌怨據實上陳者非僅爲節此區區之費實欲爲國家除此多年積獘也果能嚴定章程此後可節無限糜費若仍虛應故事瞻徇情面獘終難除是在部臣矣各省工程報銷攺定簡易章程疏光緒九年工部竊臣部職在句稽其著爲定例者必實能見諸施行方不致空煩案牘卽如外省工程報銷一事始則視造報爲畏途繼並視奏催爲故事愈延愈久亦愈久愈難溯幹隆十九年正月奉上諭外省動用錢糧及工程報銷應駮應準俱有定例乃該督撫往往於部駮後輾轉行查不及克期辧結或據屬員詳次聲覆請銷而該部仍復往返駮詰以致塵案積累迨歷年久遠官吏疊更徒致拖累此向來相沿陋習殊非敬事勤政之道現據劉統勳策楞查江南興修水利以來有歷十餘年至二十餘年未結之案自雍正四五年間塵案尙有懸擱者此等案件如果有浮混自當據實查明催追完款何致任意遲延歷久不結如果無情獘亦當請豁免嗣後報銷之案符例者累該部不得漫行駮詰例應駮查者至三次後該部具摺聲奏或按例核減飭交該督撫查明經手官員照數追賠完案或據情酌予豁銷務令克期速結仍於每年歲底將未完各案匯摺奏聞其現有從前未結各案予限一年令戶工二部通行查明分別辦理完結欽此又於道光七年六月奉上諭昨據工部奏匯查各省工程未完各案請分別年限查辦各省工程報銷準駮俱有定限乃各該督撫於奉文後不卽克期辦結實屬因循疲玩卽將該駮部查新舊各案逐一查明未經逾限者按限催辦完結其已經逾限者查取承辦遲延及督催不力各職名奏議處仍嚴催辦結嗣後各該督撫務當時逐案查核依限催辦毋任再有延宕致幹咎戾等因欽此臣等恭繹次諭旨一則杜部中之往返駮查一則懲外省之因循疲玩法至善也嗣是以後咸豐十一年臣部將道光十五年以前未結各案限六个月辦結如再逾限一面注銷一面將用過錢糧分別賠同治八年臣部復攺定以二十年爲限二十年外卽行分別注銷然奉行日久竟成具文歷年以來未嘗指一人賠一推原其故總緣二十年後官非一任事隔多時若一律追則離任者畱異地已故者且累及子孫於政體寔多窒礙現在臣部纂修則例臣等熟商妥議與其空懸令甲畱書吏搜剔之門何如更定章程布朝廷寬大之典擬請自同治十三年臘月以前作爲舊案一槪免其追自光緒元年正月以後未結各案槪以接奉部文之日起予限二年報部核銷如再逾限卽由臣部專摺劾請旨飭交吏部照例議處其九年正月以後按限造報如有逾限卽照前議一體辦理以淸塵牘而免積疲如蒙兪允應請特頒諭旨通行各直省督撫一體欽遵辦理臣部一面查明光緒元年以後未經辧結之案開繕淸單恭呈禦覽懇請特旨嚴催一面將擬定新章纂入臣部則例永遠遵行再臣部例載士民捐資自行經理之工由督撫奏請分別獎一面飭造工段淸冊送部存案至工料冊籍有不能盡合部例之處應寬其文法毋庸往返駮查等語又咸豐八年欽奉上諭各直省修辦一切工程系民間捐修並不邀請議者均免其造報其士民出資捐修奏請獎均一體造冊報部核銷予以保固限期以符定制等因欽此臣等伏查民間修辦工程旣經督撫奏請給予獎卽與動用正無異自應欽遵咸豐八年諭旨令其一體造冊報銷立限保固用昭核寔至工料做法臣部定例纖屑曲折鉤稽必審誠恐民間自行辦理之工未必能盡諳成法若拘泥例文動輒駮詰易滋書吏延擱需索之獘擬請嗣後各直省民捐民辦工程奏請獎者除冊報錢糧數目與例大相懸殊應行議駮分別辦理外其錢糧之數不甚相懸而工料做法有未能盡合例文之處仍循舊例免其往返駮查以杜獘竇而示體卹開辦勸工學堂胡光煜李智儔本年三月具試辧勸工學堂奉批如立案仰卽妥速興辦等因奉此職員等商之城守協楊副將請領自彊﹝軍﹞﹝車﹞所遺營房一所權爲工廠亦蒙恩準給領遵將營房一所加工修理有不便於加工之處略爲攺造一面招集學徒催請教習除前次明聘定善織縐布之王啟人外續又訪聘善制洋毯洋皁之鄭徳璋善用機器成衣之許錦春二人亦可前來相助爲理此時規模𨿽未具備而時日已覺遲延若必俟百度齊全然後開辦轉恐不免曠日持久有負遠近來學者殷殷屬望之心是以定期於八月初一日開工以後逐漸推廣謹將近日辦事情狀與夫將來擴充條規敬爲我大帥詳悉言之天下辦事之難莫難於開創職員等不自忖量妄欲以開風气救時艱爲己任是以於農學而外首先請辦勸工學堂數月以來艱難締造竹頭木屑胥待儲藏記事考工時多謬誤固已盡心籌畫竭蹶圖謀矣職員等更有難之又難者自創辦以來四方親友多有助足見人心好善天理所同職員等私心竊計目下之章程未善將來之成敗難知只可自耗資財未敢收人項凡有寄到捐數無論多寡悉皆退還非敢博獨力創辦之名實稍存躬厚薄人之道果使辦有成效再行集以圖擴充此則區區微忱不求人知竊欲銘詣幽獨者也玆當創辦之始條陳七事恭候裁成從來手藝之事粗細不同做工之人賢愚各別職員等所定章程以十七歲至二十四歲爲一班教以細工兼習書算畫圖等事不明乎此不能爲天下之良工也自二十五歲至四十歲爲一班教以粗工如打米磨捆屨織席等事所領營房甚合於用惟細工等項非有髙大瓦屋不能操習查城內石板橋地方有閨閣善堂一所該堂住持托人來說情願讓作勸工學堂該女尼等籍隸淮揚惟求發給川資銀元一千元職員等正需廠屋公擬如數籌給惟未敢自主此敬求批示者一也查外洋各國勸工廠內必有博物兩院一以存儲他國新造器物以便仿照制辦一以羅列本廠所造器物務使精益求精遠近之人皆可觀覽日本名此兩院爲品評院競進院職員等擬定名爲外洋博物院中華博物院以資觀感而勵奮興如蒙允準添設此院亦就閨閣善堂內東西兩排余屋爲之此敬求批示者二也職員等前先教紡織各事外如洋毯洋皁洋傘洋巾等類但非違禁之物應請便制造以廣工藝以利民用此敬求批示者三也西法凡工廠制成各物先須報明稅司酌定稅則然後發賣蓋物價有貴賤本利有厚薄何者當稅何者當重稅何者當免稅務使各得其當而調劑其平在百工皆有報國家之心在稅司先有體工人之道是以上下交而天下和平也職員等嗣後制成何物先向釐金總局報明成本若干余利若干請按余利內報稅若干稅出於利不出於本則商不困而工日興矣此敬求批示者四也所謂工者以農爲本以商爲用以農爲來源以商爲去路者也職員等擬於城北荒僻地方試種麻棉雜糧以麻棉供制造之需以雜糧貼日食之費地則或租或買照例完糧若系墾荒應求於三年後升科完納此敬求批示者五也農工商務皆由職員籌款自辦無須關防然木戳圖記處處需用亦不可少查蘇州繅絲廠江寧商礦局皆準自刻圖記職員等擬請仿照自刻木質圖記其文曰江寧勸工學堂圖記八字此敬求批示者六也泰西各邦最重工務制造之精固無論矣日本崛起盡取西法而仿效之驟致富彊已有明職員等才力薄弱囿於方隅縱不能遠法西歐亦必宜近﹝師﹞﹝帥﹞東士百聞不如一見非親歷其境難得眞詮職員智儔擬於九月以內自備資斧求賞咨文前往日本徧歷其內地各工廠交結其賢豪長者與之研求物理添購新機並擬於明歲春間就本堂聰子弟選擇二十人派往學習庶幾盡得其奧早著成功是否可行此敬求批示者七也職員等蜷局鄕裏不求人知遭際明時恭讀諭旨仰窺朝廷訓農惠工之至意以及大帥仁民愛物之盛心感激旁徨中宵起立竊以爲時艱若此凡有血气各宜奮興是以不憚艱難力圖報稱但使無遊民無曠土植中國富彊之基業卽以杜外人窺伺之陰謀所愧智短才疏徳薄能鮮卽如勸工一事措置多未盡善推廣尙待他時是以前早經陳明不敢仰邀獎惟有竭盡心力冀答髙厚生成而已所有一切學規俟訂正後恭呈憲鑑再學堂事務繁瑣襄助需人查有江寧增生安徽補用知州婁國華願爲佐理合並陳明謹各省推廣工局議中國四民商居其末士食舊徳農服先疇工用髙曾之規矩商修族世之所鬻𨿽懋遷有無亦關國計然狃於習俗往往獨重士而輕農工商則以士能應試爲官故也厥後捐納例開又於士之外兼重商或且商重於士而農工仍不逮焉則以商有餘資能捐職故也重商之人而不重商之事視西國之以商務爲國務者殊矣𨿽重商而不重工不知工爲商之原本視西國之以制造得官祿獎賞者又殊矣故𨿽幅員廣地土膏腴而本富不興末富亦絀通商以來一切利權類皆讓西商壠斷瞠焉在後勢固然也查中國出洋貨物向以茶絲爲大宗近則各國皆能種茶西貢所產尢旺意法日本諸國亦皆產絲是以絲茶之利年減一半勢如江河之日下而不可復挽外洋貨物運入中國洋藥而外布爲大宗質旣潔而價又廉故華人皆喜用之其始不過漂白印花等數種近則機心愈巧生面益開花樣旣一一翻新布式亦戛戛獨造卽如馬尾斜紋等布近從徳國來者萬紫千紅五光十色令人目眩自通商五十年以來西國進口貨多關稅又少中國之銀流入外洋一歲無慮數千萬卽如去歲上海一埠洋貨無不價昂獲利而洋布一業尢爲利市三倍西商安得不富中國安得不貧揆厥由來由西人居華日久華人好新厭故習之知之已稔而其國之工人又復精心制造且西例凡有獨出心裁創造一物可裨實用者國家試之旣確加以獎賞又必予之執照定其年限俾得獨收其利逾期始準他人仿造他人亦不願拾人唾餘各思自造一物以牟榮利甚有深思遠謀及身不成子若孫踵之數世而志不衰必期於成而後已是以西人制作日新固其國俗使然要亦在上者有以作興而鼓舞之耳中國以來關心商務思織布爲民間本業亟求挽回利源李傅相遂於上海創建織布局經營數載制度皆備貧民藉之爲業者以千百計不料天心莫測回祿爲災已成之規模化爲焦土然近年銷售暢旺固已足與西國洋布爭長故傅相飭盛觀察蒞申收合餘燼規復舊制東隅𨿽失桑楡可收行見壁壘一新精神復振直指顧間耳上海得風气之先凡事興建有成各省皆可次第仿辦近日如鄂督張制軍成算成胸熟籌大計始開大冶礦以裕國帑復設織布局以利民生荊襄武漢之間漸臻康阜不獨齒革羽毛之利久擅於楚邦矣此外如福州素以制茶爲業近因茶葉之業日絀亦攺爲織布營生四川甘肅等省前聞各有織布織呢等局惟去此較遠未有銷貨至申者粵省惠各民移家至省紡織俱用洋紗以織土布其利亦頗裕如故近日蚩蚩之氓抱布貿絲者恆向市肆發售或赴墟場趁集然此但民之謀生計耳苟在上者因勢利導加意振興則家有機聲民無失業不獨比戶可臻富庶且勤而不匱地方自無盜賊之虞前聞香港議政局曾議設織布廠並有曠地數處可以設局興辦竊以爲布廠若設於香港其利仍外洋布局若開於粵垣其利可歸中土且聞粵友云省城近日土布流通民間用洋貨漸少則粵人多知織布之利而外府之以織布爲業者又所在多有苦於省垣創設織布官局招募貧寒小戶使之執業謀生或兼仿西法遣羈押輕犯作工贖罪則足國裕民通商惠工豈非一舉而數善備耶其餘各省聞風興起或宜織布或宜織呢或宜繅絲或宜造紙以及開礦采苗等事無一不可次第舉辦權其便擇其宜順民情廣產利如是而中國利權庶不爲西國所奪焉敢以質諸今世之賢大吏重工論士農工商謂之四民各執其業各有所用缺一不可固無所軒輊髙下於其間也而中國則惟以士爲重以工爲賤業手藝者類皆粗鄙愚魯之人故一切制造之物僅能守前人之舊規不能獨辟新法以成宙合間新奇之制非中國人之心思材力獨遜於西國之人也上不以是爲貴則下亦不以是爲重而工藝一項遂讓西人爲獨美矣嘗考西國近百年間良工之多不可以僂指計如鐵路火車之工則創其說者羅哲爾也諾爾徳也而後之人又能研求其致遠之理以故日出日精日推日廣火輪船之工則引其端者迷路爾也代路爾也塞明惇也而後之又能變通盡利以故諸獘悉去眾美畢臻電報之工最闡精微者則有若嘎剌法尼也佛爾塔也倭斯得也阿拉格也安貝爾也鏈鋼之工最擅聲譽者則有若西門子也馬丁也別色麻也陪爾那也回特活徳也制槍之工則有若林明惇也口云者士得也毛瑟也亨利馬梯尼也制炮之工則有若克魯伯也阿母士脫郎也荷乞開司也那登教也其他造船造鋼甲之工則有若徳之伏爾鏗也英之爾羅也法之科魯蘇也造魚雷造火藥之工則有若奧之懷塔脫也徳之刷次考甫也徳之杜屯考甫也無不著名於環球萬國然此舉其大者而言也自余細者小者亦莫不有創始之工思得良法以垂久遠蓋泰西各國以工商爲重其大較以商爲用以工爲體故工藝之美月異而歲不同當其興一法創一物時往往有祖父不能成待之子孫而始能成之者數年不克竟遲之數十年而始克竟之者一家一人之財力不能造合數十人數百人之財力而始能造之者其專心致志若是其通力合作若是此四國工藝所以能獨出冠時也今我中國亦旣知西國工藝之美而知所以重工矣示以年限予之專利人知致富之有道而自當講求乎造作之精定以官職錫之殊榮人知致貴之有由而自研求乎創垂之善以二十二省之大四萬萬人之眾庸獨無聰明機巧之士辟一新法創一新理駕泰西諸工而上之者乎而余以爲猶未也何也則以今中國之工大抵皆性粗品賤之人斷不能精研制作創一新奇之物爲天下所利用也必也開工藝學堂以教習之設工藝專科以考試之而後智創巧述之事始有可望夫泰西工藝之精非苟焉而已也其大要以汽學重學化學電學爲本故必用力於格致之學而後能窺造化之靈機成一亙古之巧制中國明敏才智之士固不亞於西人使之入工藝學堂以研求乎汽重化電諸學數年以後知必有思通鬼神創一絕藝者若驟而期之今之工人𨿽富之貴之我知其必無心得也中國習尙以科名爲重空疏無具之文字而士人所以孜孜不倦者非不知其無用以其能博科第也工藝之事中國舊時旣以爲賤今旣設有專科簡官考試一如文字例則人人知有科第之榮而人人遂自有競勝之意若徒言能成新器者寵之以官猶不足以盡鼓舞之方也二法旣行而謂中國工藝猶一如前時之窳陋無新法也吾不之信說者謂西國之彊彊以兵實彊於商之富彊以商之富實彊以工之精旨哉言乎吾是以作重工論論工作之獘周禮六官殿以考工記以司空領之凡攻木攻石攻金攻皮之工皆特舉其長而授之以官廁於上士中士下士之列此古人重四民之意天官教農地官治商而以冬官率百工也故朝廷闕失工且執藝以諫可見百工與六職聖王不以其居肆而輕之後世官制變革或因或廢代有異宜大要以吏戶禮兵刑工六部爲準意仍周官而名已徒存有官以司百工之事無百工而升官者也匪惟工也鄕老令長之職廢而農不列於官肆師里長之業污而商不入於官所以然者後世設官按之古王圻千里諸侯一同之地已十減其七八親民之官莫如牧令統一州一縣而治之而四民皆受其節制不能各立其長官之體統日益尊大民之視官若天壤之相懸而工與農商乃日漸於卑微也因而六部設工部之名官與別部一律除授科甲爲正途捐納爲異徑掣簽分班其出身一也豈若周官考工梓輿車輪必以匠人爲之旣取其專家又繼其世業哉夫惟百工執業以藝終身旣與官不相涉亦與官不相謀於是爲百工者且有忌於官有畏於官終年營苦恆以受官節制爲慮而巧於趨避矣蓋官之聲勢足以役使百工也地方旣有官長統合境之民皆其頤指气使之所及而眾工爲民間締造工有定價事竟成式皆樂爲之用官則彊而致之抑而與之宜其望而走也凡有城市之處必有官署有公所有古蹟有名勝建造之費或撥或捐由官支領由官報銷有無多而官不貼補令匠包造者有𨿽多而官欲婪蝕待匠苛刻者匠則承命其下不敢與較而官又不計久長但求目前掩陰縱匠人艸率從事饃糊收以免其賠而工程材料之堅實與否均置勿問故𨿽苛刻夫工而工亦無甚虧苦但勞力而已惟匠艸率故材不美惟官饃糊故工不堅此種風气無論何項工程但是官工無不如是前蘇州校場因觀者擁擠致石闌坍塌傷斃數人何嘗非工程之咎乎赭寇以前凡地方官署各工程料則由官采辦工則令各匠當差而給以官價較之受雇於民間不止減半而此官價發出之時署內丁隨人等押去幾成各行當差頭目又扣去幾成一日之勞不過數十文之錢以之糊口猶虞不給各匠𨿽不敢怨而心誠不平但求工竣可以他往則艸率了事矣以故新造之屋閱年傾圯方築之垣遇雨卽頹旣費構造之資又需歲修之徒以所用之數不如其所報故監工者亦遂聽之推而至於通水道築堤防有關於民田水利之要工無不皆然則何怪帑項之虛縻而頻年不能竣事哉同治以來他省情形或不盡同若江浙兩省凡官工皆攺爲民雇定價從丰無差使名目歷久遵行至今不攺宜乎工堅料美堪以永年乃不數年而傾者如故頹者如故曾無異於當差之工試觀監獄爲羇囚重地而時有墻坍屋漏之患致要犯乘間縱逃也﹝旗﹞﹝棋﹞桿需尋丈大木而每有風吹折斷之虞致有司不時欲賠修也民間積財數千金尙有堂構之謀垣墉務髙梁棟務堅庶令後世子孫永持門戶乃官憲所居勝蹟所畱而反不能及何也或曰古風純朴今之雕梁畫棟乃後世踵事增華之失髙門崇墉後嗣不能永守適爲他日典賣之具若官署等處猶存古風如衛公子之居室但求其苟而已此固未可厚非然而其支銷之銀則未嘗省於民間幾許也官紳之所侵頭目之所扣十去其五安望有工堅料實之官工乎哉積習相沿流而不返因記蘇省石闌之禍而不禁有慨焉論中國宜另設藝塾古者國無遊民𨿽瘖聾跛斷者侏儒莫不各有恆業以自食其力無一人得虛糜祿者自後世教法漸失而後人之廢業者遂日多𨿽五官俱備四體無虧而飽食煖衣一無所事反不若殘廢之人猶有一長可取不亦可愧之甚乎古人爲學原不拘以一格徳成而上藝成而下分門別類各就所長而策之則天下可使無棄材瞽者善聽使之審音以定樂瘖者善悟使之作繪以傳神古人原有此等教法自後人會教字之意以爲除讀書而外別無所謂教於是幼年子弟除讀書而外別無所謂業不知人各有能有不能小知大受譬諸艸木區以別矣今乃一槪彊使讀書質鈍者無可進益必致成廢此安得不誤其子弟哉夫人生斯世厥有四民士居其一農工商居其三可知教育之才原不僅使爲士苟能於三者之中學成一端何嘗不可以爲恆業而三者之中又條分縷析名目繁多通一事卽可得一事之用執一業卽可食一業之力𨿽有小大之分而其所以謀食則一也今之人其稍獲溫飽者莫不送其子弟入塾讀書以博科名卽貧不能從師者有義學之處亦可送入而卒之遊蕩無藉者多能執技以餬口者少此其故何哉慕讀書之虛名忘蒙之至道恥於學藝而安於從容少時血气未定旣不能讀書以明理復不屑學藝以謀生日事嬉遊成聚黨穿街度巷目所見者皆浮靡之習耳所聞者皆虛矯之言其有不漸爲浸漬習與性成者乎然廢棄𨿽多而藝塾之設終無人起而興之𨿽百工之肆未嘗不有師有徒而人之視之也輕非若外洋之執技者得以名重一時夫華人非無巧思非無精藝特以素非所尙故無人焉究心耳近日水師武備電報制造等處學徒日漸增多是亦猶之藝塾然諸處皆系官事所制之器無非備國家之用制而佳國家受之制而不佳亦國家受之此外又無銷售如是則於民間仍無所益卽技藝亦難望其精夫巧之制所以多出於西人者非西人之心思果盡靈也利之所在人爭趨之西人凡制一物必先求其可以暢行卽使軍械槍炮等物西人窮思極想制而成之原不僅恃以爲防禦之具而欲私爲獨得之祕必也求善價而沽諸旣欲爲求沽之計則貨色必更求精妙制作必格外加工而謂技藝有不日精乎今中國所制但有國家一路爲之暢銷無論物之美惡皆以歸於朝廷𨿽曰朝廷有賞罰以爲區別然畢竟賞多罰少且朝廷賞罰有督理之官得之與工匠毫無所與在局一日則賺一日之工資又誰肯窮思極想以求制作之精且所制有限用人無多又安能使天下遊蕩無業之人皆歸有用昨閱東報知日本有格致博物學塾其中講求化學與制造百貨等事其塾創立未及十年而近日機器房各生已能自造橋梁水磨印書各機器以售於人化學堂之講求顏料染布等學更覺光彩爛洗濯不離貨精者且遠售諸徳美等國其挑選學徒亦與中國電報水師等學堂相彷佛惟所學何業則聽生徒自擇性之所近而學之初未嘗有所勉彊此眞得造就人才之法矣夫人一能之己百之人十能之己千之工夫旣至萬事可成然因材器使實可以收事半功倍之效人性之不齊非特讀書學藝顯然兩歧卽藝事之中裘冶箕弓苟能視各人之所近而教之則教易施而業易成否則方枘圓鑿未有不扞格而難入者𨿽該學所教皆系西學然卽非西學何嘗不可用此法猶憶前者天津曾有廣仁堂之設子弟之年幼而無人管束者收入堂中量其資質而施以教倘其不能讀書於農工商之中使自擇其一而認眞督課詳加考必使無棄材而後已惜其後未聞有繼起者噫安得天下皆有此等學堂以嘉惠後學哉制造利國宜廣制造論今之談時務者莫不知崇尙西法誠以西法以富彊爲本仿而行之國之貧者可使致富國之弱者可使變彊然謀彊須先謀富謀富之道非先致力於商務不可而商務之原非講求機器不可觀於日本之效歐西而卽可知其明效大也日本自二十年前經英法懲創之後幾至不國而其君與臣遂翻然變計一意步武泰西無論鐵路輪船水陸兵法軍火機器皆專力講求而於商務一事尢不遺餘力泰西出一物日本必刻意仿之初亦不過東施之效顰耳而今則西洋所有之物東洋無不有之且無物不肖華人競尙洋貨爲一大漏始則競好歐西之貨置者𨿽各知出處而買者終不能皆辦其爲英爲法爲徳爲俄爲美也惟東洋之貨則皆知其不如西洋所以購物者寧貴毋廉而東洋之貨未能暢銷於中華而今則日本之學西人愈學愈精愈推愈廣於是華人有明知爲東洋而貪其價低而近似西洋之貨而買之者有不知爲東洋而買之者又有必欲買西洋之貨向西洋鋪中而仍買東洋之貨者日人居心姦猾慣於亂眞固爲可惡然其一國之人皆肯殫精竭慮必欲有成亦殊可畏不特中華東洋之貨漸漸暢銷且聞西洋近日亦銷東洋之貨有徳商而向日本販至英國者有美商由日本而運至徳國者卽西人亦欲以東洋之貨謀利互相轉運因其成本輕而外觀美也日本區區島國無不知其貧且弱自學步泰西規模日擴費用日繁而得以廣制造開鐵路置輪舶練軍設電皆商務之力也中西交涉風气在日本之先迄今三十餘年而不免相形見絀者皆於人心不齊意見各別謀私利而不顧大局致商務不能日有起色商務不起終不能奪外洋之利則國用日繁民財日促其何以善其後耶夫商務之原以制造爲急而制造之法以機器爲先中國自立制造局風气一開凡一切槍炮輪船軍火均能自造惟物料仍須購之外洋且襲西法而不能盡得其祕所以仍不能奪其利權至民間近亦講求機器成衣用機器也造紙用機器也印書用機器也磨用機器也碓米用機器也然不過試行而未能推廣今則繅絲機器規模宏大出貨甚多而紡紗織布之機器則更利市三倍推廣愈甚此商務之轉機也然各種機器仍須購自外洋不特民間購取之不便而洋人明知華人不能自造往往格外居奇要索善價且多有以用過之物售之中國而中國暗受其欺且置一機器不知其所以然而但知其所當然偶一損壞仍須倩洋人修理設洋人不肯修理則有機器如無機器同其有不受制於外洋人者乎人但知購辦機器可得機器之益不知能自造機器則始得機器之妙也宜設廠制造機器擇現在已用過之機器先行仿造然後向外洋置辦各種機器一一仿造𨿽不能自出心裁遠駕乎西人之上而果能步其後塵縱不能得外洋之利則中國之利自不至外溢至各種機器自能制造則各種貨物亦自能制造中國所有之物均歸自用不至波及外洋矣外洋進口之貨皆人力之所爲而中國出口之貨多原質以此相較孰優孰絀且中國居溫帶之中所出之物悉較外洋爲優無如中國優於天工而絀於人事中國以爲無用之物如雞毛羊毛駝毛之類而洋人購之均能成貨在華人以爲洋人購此無用之物可以得利而洋人成貨之後其什百千萬之利仍取償於中國也將來日本內地通商勢必廣制機器華人所不知爲而不敢爲所欲爲而未及爲者恐日人先我而爲之則外洋之利權旣爲歐西所奪而內地之利權又將爲日本所奪現在風气之速甚於迅雷若不急思籌辦則日本創之各國效之則華人必至無利之可圖可不懼哉說者謂中國將來若用各種機器必至奪窮民生活不知機器卽所以窮民而並可使之不窮泰西之國無國不尙機器亦無物不尙機器不聞其民之窮且困者可以知其故矣下江民間半植木棉而太倉地爲尢多婦女終歲紡織以資生活洋紗初來之時民間並不喜用間有攙用者布莊收買後致銷路濡滯於是莊家必格外挑剔不收洋紗之布民間亦遂不敢以洋紗攙用上海自設紗廠後民間因自軋自彈自紡之紗反不如買機器紗之便宜於是遂不顧布莊之挑剔而焉買之焉織之莊家亦剔無可剔一槪收買現在非但不剔而且以機紗爲細潔而鄕間幾無自軋自彈自紡之紗矣一時紡局接踵而起而每日出貨尙有日不暇給之勢某廠因修理暫停而各廠之紗卽頓時飛漲其價可見銷場之廣而民間並不受其困也惟所織之布尙未見暢銷且所織亦惟如花旗之粗布一種因所出之紗亦惟出此一種耳將來添設機器所出之紗可由粗而細而所出之布亦當由而密泰西所來之市布標市荷蘭斜紋洋紗等不難一一仿行華人必樂於穿本國之織機器布而外洋之來源可不拒而自絕其價亦不抑而自低矣由是而推之綢綢猶之織布耳當見外洋所來之綢頗爲光潔鮮艷惟其質地尙不及中國結實若中國仿而行之杭州則仍織杭綢杭杭寧杭紗紡綢熟羅之類南京則仍織江綢京等務使與本機所織者無二人工旣省其價必廉中國人旣樂用之外洋人亦必樂購之惟織絲機器較織布者尢爲煩瑣然外洋旣能仿中國各種綢綾花樣織成各種羽綾羽綢中國豈不能以絲易羽而織成各種綢綾如本機之所織者乎或曰洋人謀利無處不精凡起居日用之物苟可機器爲者無不殫精竭慮而爲之彼旣能以中國之綢羅綾等花樣以羽毛紡織專售於中國以投華人之所好豈不欲竟仿中國之綢綾羅而以絲爲之其謀利不更加於羽毛之貨乎而洋人未嘗爲此者其必有不合算之處抑貨物終不能如華人人工之好所以不爲恐華人爲之亦未必合算也不知華絲優於洋絲洋人在中國買絲回國水稅項所費旣多織成後運販來華又加一重耗費若價廉則必致虧折價昂則中國自用中國之貨誰肯加價而用一樣之貨哉是洋人之不織綢綾羅不合算而不爲非不能織而不爲也若中國以本國之絲織本國之貨銷本國之人較現在本機之貨必定合算方今俗尙奢靡數十倍於古昔從前穿布者今皆綢矣從前穿綢者今皆穿矣然穿綢者多而綢未見缺穿者多而不見少若以機器爲之則出數必多穿者惟有此數而外洋又不銷此種貨物必至壅滯虧折不知洋人爲之自不合算而中國爲之𨿽資本浩大機器浩繁而事成之後出數必多出數一多價則較前必可減十之二三價能輕減則向之能穿外洋之羽綢者必易而穿本國之綾羅矣縱不能銷之外洋以收外洋之利而穿綢者多羽毛之貨銷數必減則中國之利可少溢於外洋矣或曰現在風气日開稍知時務講求謀利者無不知此種利獘所以繅絲紡紗之廠日新月異𨿽有織布機器亦不過織粗布而已皆以織絲織布其利不如紡紗之厚故因循不辦此尙齊其末而不揣其本者也所繅之絲所紡之紗不過爲物之料耳僅能成料而不能成物則亦僅謀本國之利且恐外洋因中國出料較多販運成物再售與華則華人不啻爲洋人代謀其利矣畱心商務者何不一計及此也然中國𨿽不乏富商大賈而集資匪易掣肘殊多所賴當軸者倡提勸勉破除舊習不惜工本不計時日必要於成不具畏難之心不存膈膜之見則天下無不可爲之事誰謂華人之智巧終絀於西人哉論宜興制造以廣貿易中國地大物博所應有者無不有供給己用之外尙可轉輸於遠方特近日中國貨物流通但可行之於內地而不能及乎外邦則以制造之法未得其宜也欲精制造必先自上開其端教導而磨礪之而後下之鼓舞奮勉者自神國家於工農兵商當各有藝塾經費由地方官公捐有不能爲士願爲工者入工藝塾塾中規模可稍異於士之藝館無實學一專宗藝學以專心致志於制造爲重立一定課程嚴考效以定賞罰凡有關於工藝之書冊圖籍儀器等件以及機器格致各新報無不廣爲羅致俾得研求披覽能出新奇之物有益於日用與行軍者準其居奇數年或十餘年他人不得爲鼎爭售如國家欲行其法須優賞以銀以爲工勸其有不在塾中者不論何人習一藝制一器有益於國家富之彊之政者許詣工部自呈召試而實者不次握用不實者不罪如是則人之聰明才力各有所用不用於士可用於工而制造之物自無不精絲茶爲出口大宗磁器爲著名要物西人至名之爲華器以其得自中華也然則貴重可知矣今可揣西人之所尙將絲織成文綺美綢色式同於外洋所制而又勝之以投其所好不必由華商運往外洋自有西商販運而外洋之綢匹不來矣夫西商以華絲運出華口入其本國織成綢匹又出其本口入我華口關稅重復工價又重尙能謀利則華人以自有之絲織成匹關稅旣少工價又廉貨值必較賤西人在中國者固樂就近取用卽運往外洋較之洋綢工價較貶且更堅致西人在本國者無不樂用不然吾恐華人好用洋綢減用華綢洋人旣奪我布匹之利又將奪我綢疋之利矣洋布亦貴自織自消毋使英美二國之布奪我之利日本之布奪我之利則布疋之利不流於外洋矣茶數出口大不如前亟宜加意焙制而嚴絕攙爲之獘當使俄國所運之茶磚英美二國所用之綠茶紅茶各種色香味三者俱足而日本印度之茶不能出其右則口之於味有同嗜焉誰不樂購中茶而中國之產茶業茶販茶者自無不同獲厚利矣絲之制練當自講求白淨柔革旬當較他國美於數倍而更求新法用機器以繅絲質勻而工省其價自廉而絲業自然起色矣如是則絲茶棧安有倒閉之虞哉磁器由日本來者不少華人反有用日磁者見異思遷人情不免日磁之料𨿽遜於我而外觀之美幾能勝我是當描畫精細工料堅實使日本不能奪我自有之利益並奪我應是於西人之利推之各色紙料圖繪儀器燈盞各鐵器等一名一物凡有益於日用者無不繩度曲中動合自然大而鐵甲兵輪水雷漁艇聯珠槍炮棉花火藥鉛彈等凡有益於軍需者皆能自造較之歲以數百萬銀錢托外洋定造者其得失損益爲何如且一旦與某國失和他國卽守局外之利所購船艦器械槪不得駕運而來法之已事其明徵也如能自造然後百工有業者多生之眾利權可以節節收回而富彊可望西國中英人心計最工利不外溢我國𨿽已設船政局機器局軍火局船艦槍炮可自制造而凡其中所需精微細致各物無不取之外洋他如檣舵帆纜鍋鑪汽機輪葉船皮年中須修理者亦無不自外洋購至有自制之名無自制之實其利仍流於外洋耳爲可嘆也嘗按美國出產多於英國而英國制造易於美國英之美產加以運費制成物件價反賤於美之所自造同一物同一價英可獲利而美則失利未嘗不嘆英之工價廉而機器多也中國工價更廉於英倘能皆用機器安見所制之物不足與英競勝哉制造之外兼講牧務中國牛只不少耕牛不必計其餘所牧之牛取其牛乳牛油亦足以供用美國牛乳一項販運出口每年已約銀五百兆圓英牛極大者日出八百四十兩華牛則出乳遠不能及若以美牛雜於華牛變大其形體亦如美國善爲牧之安見牛乳之利獨讓美國乎牛油足用以外更可仿西制餅販行於遠蒙古出馬極多印度所需戰馬皆購自新金山若牧蒙古馬以西法運至印度亦獲利之一途口外以牧羊爲利千百成毯呢氈羽毛嗶嘰等皆用羊毛相其時而牧法得其時而剪之安知不足以供用乎西人於我所產絲茶尙且購求法種法繅法焙﹝法﹞以奪我之利何我國於固有之利置之不問哉日本事事效法西人衣履食用皆取之於西國我人笑其利流於外不知其於西國各物亦復仿其法而制之以販於其國中如魚鹿酒無不絕似西國之所爲何我國並不一加考索也尙得謂之有心時事者哉宜其財之日絀也嗚呼欲推廣貿易利源制造之法可不亟講哉論中國制造日精中國自與泰西各國開埠通商競欲仿西人之所長以救我之所短凡一切制造輪船兵艦軍械槍炮至於今日而西人之所有者無不有之矣然而制造之工則必用西人爲之指示而中國匠人但供其奔走焉輪船兵艦則多購自外洋𨿽有船政局之設而工程多緩且其中亦必用西人爲之頭目而華匠步其後塵槍炮軍械多購自西國而中國終年自制或亦無能駕乎其上且卽有自制者而其所用料件又往往購自西國此中國之最可異而亦可惜者也人情每忽而審於遠中外之所同也余當壓綫之暇時復策蹇西郊遊玩風景以一舒胸中塵俗之气有時順道至髙昌廟江南制造局徧覽各式制造軍械則見其大有蒸蒸日上之勢追憶半年之前局中曾仿西國斯麥頂練鋼之法初次小試本報曾記其事西字報中亦詳言其效余猶以爲不過小試未必遂能得其精詣也乃總辦劉康侯觀察心精力果不憚艱難以爲能將本國所產之礦鐵化練成鋼獲益誠匪淺鮮於是苦心孤詣日與工匠輩講求因將河南礦內所出之鐵熔練成鋼其質之美實與泰西所出者無異方之從前他省各處礦鐵試鏈不成半途中止者不可同日語矣是以觀察立志添辦鏈鋼之鑪並軋牀等諸機器將見出鋼日多從此可以不須購諸外洋中國銀錢之流出者藉以塞一漏則是一大快事余旣樂觀其成始信有志者事竟成古人之言誠不我欺也數日前曾造七磅子後膛鋼炮一尊全用河南礦鐵自行鏈成之鋼其錘打車膛拔綫一切工作亦皆由華匠自作此爲全用中國工料以成制造之第一次炮之外又造緊要軍械其數甚夥如鋼質實心開花各彈洋槍筒子等類其名目僂指莫計刻又制造小輪船一艘及船內應用機器各件悉用自鏈之鋼至其圖樣亦系自出現在又將自鏈之鋼另造大輪船所用汽機一副足有二千五百匹馬力之多比聞觀察請兩江制府擬在局中自造堅固快船一艘以備南洋艦隊之用更將鏈鋼之法推而廣之添置大號機器須具三千噸力量之大汽錘以爲制造極大後膛炮位之需免得將來仍向泰西購辦軍械轉使大宗銀錢漏於外洋其謀國之忠爲何如哉竊以爲觀察先將本國礦產試用確見著有成效極有把握然後專心致力逐漸推廣更見其謹愼小心不敢輕心以掉固非僅能坐而言者所能望其項背如此辦理不特有益於國家且使天地自然之利不任廢棄豈惟徒塞漏而已耶吾知自此以後河南礦務必將日異月新局中鏈鋼之盛必取之不盡用之不竭而且可以添增無數工人於小民生計更爲大有裨益誠所謂一舉而數善備焉嘗與觀察談及中國之所產當爲中國用之使必中國實無可用而後購之外洋或中國向無此物惟西國有之則亦不得不購之外洋故凡中國礦產苟有可用者無不盡用中國之物無如各處礦局未能一心不免有各顧自身之見其有售之西人或售之商人者物則揀選上等價亦較爲和平若售之制造各局則往往攙雜劣質僞物以相蒙混而以下等之貨開上等之價其意以爲如此則彼局礦務自必生色而不知此則以鄰爲壑之計彼礦局則有大利而制造局將有大損矣吾則以爲此事當明定章程凡各處礦產苟有可用則必先盡中國各局自用而其價則有一定貨色必選上等而上等之貨不準售於他人如制造各局有中國上等之料而不用則罰之各礦局以劣貨搪塞或髙擡價值則亦罰之夫如是則中國之礦產必且日采而日多中國之制造亦將日精而日盛庶不負觀察精詳劈畫慮遠思深之一番心力也夫論北洋整飭制造局事自發匪亂後中興諸公知中國今日岌岌不在內憂而在外侮不患積弱而患不能自彊於是南北洋講求洋務開辦機器制造各局仿泰西規制自制槍軍械以免倉猝有事縻費數千百萬巨帑向外洋采購閩中復創辦船政以備制造船隻北洋首創海軍沿海諸省亦各購造兵輪用備不測經營勞瘁可謂憂深慮遠不遺餘力然福州船政歷經創始督辦大臣皆爲當世名臣縻費數千百萬之所制船隻皆苟且艸率不適於用法人首難馬江一敗毀棄殆盡至今福州船廠制出之船僅存窳壞之船數艘而已北洋海軍講求三十年當督辦大臣閱視時顧而樂之自謂天下勁旅無過北洋迨中東事起所稱天下勁旅者竟不可恃大東溝之戰以不及逃避僅一交綏此後則蝟縮鼠伏於劉公島不敢復出最後則拱手而奉之人耳機器各局將以制造軍械以免向外洋購取也然海疆多事軍務疊興曷嘗稍收乎尺寸效耶我中國之獘由當事之人不能實心實力以求其必成故創始者刻意經營而繼其任者不旋踵而忘之矣甚且妄事更張並當日之規模而盡失之矣自馬關和成中國內外大小臣工無不創鉅痛深力求振作福州船廠聞近兩年來大加整飭煥然攺觀惜經費不充不能大暢其制造之用外此上海及金陵諸局亦頗見整頓湖北鐵政局鏈出鋼鐵居然駕出東瀛槍等廠亦駸駸乎有日上之勢近由委員解送入都毛瑟槍二千枝銅四尊子彈藥帽無數均不亞於泰西以此見事在振作中國所以遜泰西遠甚者由辦事之不能以實心也北洋機器制造局規模最大縻費亦最鉅公事怠廢頗爲泰西匠師所竊笑自榮中堂到任後另委賢員竭力整飭凡員司之不稱職不到差不堪造就者槪與裁徹共省冗員四十餘人嗚呼中堂此舉可謂不避嫌怨矣然竊謂局中之獘其所以難收實效者猶不止此中國之人好惰惡勞嗜利忘義自廠中購買物料以及用人辦事無有肯以實事求是以無負國家委任之意故一廠所出之貨以一年費用核之較購之外洋不啻數倍憤激之士所以有將直省各廠悉行裁去之議誠有感而言之也竊願中堂於此將歷年廠中積獘精心而振刷之亦未必非自彊之一助矣制造十所楊史彬嗚呼技藝之不振非一日矣其愚魯者旣限以天資而不能標新領異其靈敏者或視爲西法而不屑竭慮殫心殊不知技藝機器之功今𨿽莫精於泰西而淵源實創於中國不得槪以西法輕之也昔者神農刳木爲舟剡木爲楫是造船之技中國實開其先斲木爲耜揉木爲耒是制器之藝中國肇其始黃帝造指南車以克蚩尢則火車所由昉也武侯造木牛流馬公輸般削燕而飛則機器所由創也唐有刻漏之制用以報時此爲鐘錶之鼻祖宋楊麼嘗造一船機括輪軸畢眞此爲輪船之肇端然則技藝一道古之人所不廢西人竊其餘緒益事精求遂致靑出於藍而勝於藍冰凝於水而寒於水近更講求技藝日異月新其制造何以多多以此也其商務何以盛盛以此也其國何以富民何以彊無非富以此彊以此也柰何不達時務者猶以末技輕之哉並以西法薄之哉且西國所以奇巧日出器物日精非一朝一夕之故設技院藝院有以妙其裁成也其院規制分十二門者爲多每門亦類別分有條不紊如制造門則有攻木攻金攻皮之異營造門則有造房造橋造路之殊要皆延聘名師殷勤教導按季一小試年終則大考一次分別優劣厚給獎賞學至五六年則藝成聰敏者類能獨出心裁造成奇器皆設院之功也今中國從未立技藝院栽培之法旣未毀斯技巧之人不多覯然自設西學館制造局而後風气爲之大開以中國幅員之廣豈有無探新奇之理者乎以華人心智之精豈無有造精巧之物者乎試觀袁君祖禮之事則知中國固大有人在焉袁君楚北人深精藝術曩嘗上書於海軍衙門並呈制敵器用圖說當蒙收錄撥令造水雷懸雷飛雷獨雷陰陽雷指南儀水管雷皆保自出心裁並不同乎西法造成後卽在南苑試驗莫不快利異常並聞有避火一法系從圖書生得來惜其爲小人所傾卒不獲竟其功效然亦可見華人之靈巧實不遜西人其苟能振興其事勢必日有起色矣且夫振興之法當握要以圖而迂遠難行者弗爲也當惟本是務虛浮無實者宜除也然則其要安在其本安在曰精學技藝而已爲今之計宜仿武備學堂之例設立技藝學堂一設於北洋之天津一設於南洋之上海有成效後再行逐漸推廣由一縣而至數縣由一省而至數省開辦之初延西國技藝名師專司教習凡聰穎子弟及有志之工匠一槪準其入堂學習每月一試年終則舉行大考擇其尢者厚給花紅以資鼓勵振興技藝培植人才不外乎是也然而培植之道雜則不能有功溢則必無成效是宜大加陶鑄廣爲栽培務使無一技不精無一藝不巧方可與西爭衡也是故堂中宜分爲十所以宏教育焉請詳言立所之法以備采擇施行一曰奇珍所宜購各國珍奇物件陳設所中舉凡奇材異物東金南前照乘之珠連城之璧及一切有用者下至於吉光片羽薄技微長無一不備並購各國商務技藝書籍譯成華文存於所中此非炫耳目之觀欲資人之揣摩增人之識見也每當功課餘閒令生徒入此中所撫玩摩挲互相討論審察物之優劣辧別器之精粗並由教習親爲指點俾得易於明曉其不在堂者無論士農工商如欲入所覽觀亦惟先期報名由監院帶同玩索庶幾技藝之道愈考愈精焉一曰格致所首先學代數八綫切錐曲綫句股等法所以立技藝之基也次則分別軸桿法重心法錘擊擺動之理平速變速之理汽機運動之理汽機化分之理並考核各項阻力藉知建造之安穩如輪齒汽車輪軸起重之阻力金木各料之扯力壓力受力汽機之馬力熱之化力力之何以能彎曲能任重與夫傳聲回聲生電取電光學一切理法各就性之所近極力研求比及精通然後再擇技藝一門專心學習行見奇才異能之士日見其多斯可不借材異域矣一曰圖畫所制造機器必先繪圖是圖畫者技藝之本也假如欲造一器具建一橋梁無圖以導其先則不啻夜行無燭暗中摸索形式之方圓安能悉合尺寸之大小安必無差而欲矩折規旋得心應手不亦難乎顧圖畫之法當先畫幾何次畫機器房屋山梁而其功又甚細舉凡扳移法軸旋法圓柱立錐旋冪曲冪格冪交冪內體立錐內容圓柱內容直曲界體等法當今學生精心習練學之有素然後欲造一器皆能先繪圖形則不致差以毫釐謬以千里矣一曰化煉所西國技藝書院皆視化煉之法爲切要之圖凡百工作有關化煉者甚多如造棉花藥銅帽藥古魯飭迷藥礦彊水硝彊水鹽彊水取气以制輕綠阿馬尼阿以制硝及糖酒等物皆非化煉不能精而其致力亦分淺深初學之功當化水以分輕養藉明微塵之質點而後蒸水濾水煉銅鐵分金銀骨炭用以點糖金質實有信質燈煤筆鉛金鋼鉆何以爲炭气輕气球何以能升其他一切技藝有關於化煉者悉當研求則物質之本原物體之精澀無不洞曉矣一曰開采所專習采取五金及開石挖煤之法此工藝最要之端也學之法當分數類首爲金質如金銀銅鐵鉛等類次爲土質如水晶等三十四種次爲燒質如硫磺等五種次爲玉質如寶石金鋼鉆各項而一切采法勘法分優劣法尢宜輔以格致之功如辦別礦質必以彊水吹筒此化學事也水土結成晶類之理石質之顏色气味必須考求此格物是也他如苗之衰旺何以能詳采之淺深何以得法當令學者一一研究迨至學有把握則中國礦務俱可任用華人工價旣廉辦理尢易合法復何須雇﹝用﹞﹝困﹞洋礦師哉一曰制作所專習大小工藝木藝則先究彎木合木刨木鋸木而造木模制木器等法畢貫焉金藝則先講煆煉之法而淬五金鑄鋼模造鐵軋等法漸及焉石藝則先習制塼合泥刻石而造磚制玻璃鑄磁器瓦器等法悉究焉余若造繩纜制鐘錶印書畫以及鍼鈕攏式等物聽憑學生擇習一藝精益求精不得有乏騖之心不得存淺嘗之見數年後凡各種用物之物皆能設局創辦推廣銷售之路擴小民之生計卽塞國家之漏也一曰工程所工程所包者甚廣上則可富國彊兵鐵路之工程是也下則可厚生利用營造之工程是也故泰西各國莫不重工程之法然而習工程之初又與制作互相表裏如造石造瓦造灰造管造火泥造鐵料木料等法皆所當求否則不明其奧竅不知其精粗一旦起建工程勢必不能鞏固也且工程之中以築鐵路爲最要地之凹凸者務須塡平先鋪以石子架以木條後再以鐵軌橫其上其法極爲細密當今學生以此爲首務而營屋舍築橋梁造水閘浚河港開井塘亦必一一畢貫則遇有興作斯可參酌西法揆度時宜而並無煩洋人之指點矣一曰機器所西人之於技藝𨿽一絲一忽之細無不賴機器之功所由物美價廉商務日旺也今欲推廣機器使工人盡造其精莫如設機器所以課生徒先學造模之法如鑄銅鐵造螺輪等模悉關緊要機器則以小而剪銅搓鐵大而織布紡紗以及打鐵鑪熔銅鑪倒焰鑪與凡制造所必需者皆宜購備若干種安置所中備學生隨時揣摩並由掌教親爲提撕明其制作之功習其運動之法學有成效不特司機之職無須借異域之才兼可造成大小汽機運往各處銷售將見利權獨擅國勢日新何難駕泰西之上乎一曰種植所種植亦技藝之一也西國莫不講求故其新法日出如枯瘠之地轉爲肥饒髙亢之田轉爲濕潤近來更得用電新法凡各種植物設法施之以電芽旣易於生發苗更速於長成此誠大有益於農務也今誠設種植所專格農桑凡土性之榮枯地質之美惡何種稻宜於潤下之區何種麥宜於亢燥之地如何壅田不致苗而不秀如何培種始可以丰而多收水旱災荒宜如何綢繆於事先並如何補救於事後桑則用何法培護萎落方可無虞蠶則用何法養烘疫病方能盡免凡此諸法苟格以精心究以實力則種植之道自興焉一曰測量所西國格物致用半由於測量之功如測風雨燥濕寒暑則有表測遠近大小髙低平斜則有鏡然苟非習之有素安能用之得宜制槍鑄造船非明測量不能準安機器置燈塔爲營造非曉測量不能行是測量之宜講明矣而且定重心法量物熱法量光力法量鏡中原光點法量气之多寡法量水晶角度法量電之彊弱法量電有阻力法量聲遲速法量力輕重法皆測量之學也凡廠中之總監工俱應深明其法方能勝任愉快否則不知利獘詎能動協機宜故欲培植監工之才則測量之學爲要焉以上十所皆振興技藝之學者也誠如是之分門別類運以精心則栽培旣得其宜技藝日見其巧其有能鉤心角造成精奇物件者果屬有裨於國計有利於民生更賞以榮耀頭銜給以專利執照則風聲所樹遐邇逖聽其有不爭自濯磨以期爭名爭利者乎夫而後制造可以多夫而後商務無不盛矣皇朝經世文四編卷四十三工政紡織紡織論鄭觀應黎召民方伯曰富彊之道不外二端彼需於我者自行販運我需於彼者自行制造誠哉是言也進口之貨除土外以紗布爲大宗向時每歲進口值銀一二千萬光緒十八年增至五千二百七十三萬七千四百餘兩內印度英國棉紗值銀二千二百三十餘萬兩邇來更有增無減以致銀錢外流華民失業洋布洋紗洋花邊洋巾入中國而女紅失業煤油洋燭洋電燈入中國而東南數省之柏樹皆棄爲不材洋洋鍼洋釘入中國而業冶者多無事投閒此其大者尙有小者不勝枚舉所以然者外國用機制故工致而價廉且成功亦易中國用人工實笨而價費且成功亦難華人生計皆爲所奪矣如棉花一項產自沿海各區用以織布紡紗供本地服用外運往西北各省者絡繹不絕自洋紗洋布進口華人貪其價廉質美相率購用而南省紗布之利半爲所奪迄今通商大埠及內地市鎭城鄕衣大布者十之二三衣洋布者十之七八嗚呼洋貨流通日廣而土產運售日艱有心人能不惄焉憂哉方今之時坐視土布失業固有所不可欲禁洋布不至亦有所不能於無可如何之中籌一暗收利權之策則莫如加洋布稅設洋布廠西貢進口布稅漂布每匹值洋三元半者須納稅一元三角是值百抽三十七矣扣布每匹值洋三元一角五者須納稅一元三角是值百抽四十矣今中國洋布稅值百者僅抽其五甚有不及五者如扣布每匹止納稅四分洋布之寬三十因制長四十碼者每匹僅納稅錢余或八分四分輕微尢甚此不啻授以利權暢其銷路所由進口日眾獲利日丰也今若攺章加稅使價值漸貴運售漸難則土布之銷場漸廣失之東隅收之桑楡未爲晚也換約之限期以十年屆期毅然行之必有成效然旣杜洋布之來尢須自織洋布以與之抗衡通商大埠及內地各省皆宜設紡織局並購機織造以塞來源查紡織工作共分三層首曰軋花西國軋花向亦人力自英人懷徳尼出始創機器而利便百倍於人工西人綜計每畝棉花歲收六十六斤人工軋花每日可得淨棉三斤許必須歷二十二日始軋成一畝之花自機器行則日半已足敏捷可知棉中雜實又可提淸松勻潔白華人皆喜用之次曰紡織工分十二層曰打花去土曰彈花成片曰梳棉成帶曰引棉成條曰初成松紗曰引長曰捲緊曰紡經紗曰制緯紗曰絡紗成絖曰合絖成包曰提檢廢棉皆有機器紡成倍精倍速所亟宜仿行者也三曰織布工分六層曰絡經曰漿縷曰織縷曰摺布曰印花其機器有大有小不但程工捷速而織成布縷亦精細圓勻勝於人工倍蓰也論紗布之利各國莫不講求尢以英爲巨擘當西曆一千八百六十八年棉花廠有二千四百七十處織機有四十萬座紡紗梃子有三千二百萬根以後逐年添設局廠日多紗布運往各邦以億萬計其棉花皆采自美國印度織成紗布運售於美印中華技藝旣精心思尢巧所由獨擅利權也年來日本機器織廠日增所織各種棉布運入中國銷售者亦日見其夥今中國已於上海漢口設局紡織果辦理得法以自種之花織自用之布工賤價廉無須運實可收回利權惟華人用法布者過多兩局紡織不能敷用倘再推廣設局及於內地各區除銷本國外並可自派輪船運售於元山釜山仁川及南洋各島則紗布之大利何難與泰西日本諸國抗衡哉紡織篇張駿聲紡織爲富彊之本其益甚大其利甚宏其裕餉源上足以有裨於國其擴生計下可以藏富於民所以天下五大洲瀛環百餘國莫不研求講習視爲切要之圖也查邇來洋紗洋布出貨日盛進口日增花樣則愈染愈新質縷則愈織愈細良西人講求紡織不遺餘力運以精心遂致中國利權半爲西人所奪當光緒元年棉布及棉紗棉綫進口值二千零六﹝十﹞﹝由﹞萬一千一百四十三兩絨毛布進口值四百五十六萬一千四百二十一兩斜紋及各項雜布進口值十七萬七千八百四十八兩及光緒十七年棉布紗綫進口增至五千三百二十九萬零二百兩絨毛布進口增至四百六十九萬五千二百五十六兩惟各項雜布當光緒八年最盛計長二十八萬六千八百八十五兩及十七年減至十萬一千二百零四兩此其故何哉因上海漢口兩局織成斜紋等布日見其多是以雜布進口日形其少也由此觀之則知中國仿西法以紡織不但可以謀富足抑且可以杜漏今日漢局漸有起色漢局亦將恢復其章程固燦然大備矣然而統觀中國全局尢須妥籌善法以期利天下功普蒼生也且夫籌辦之法有六曰推廣生業曰保護利權曰愼重人才曰研求漂染曰培植根本曰擴充貿易請詳其說如左何言乎推廣生案也中國幅員之廣古未有人民之眾約四百兆有奇需用紗布之繁不可言諭乃除上海漢口外余無一省設局者紗局亦僅三四處而欲與洋紗洋布爭勝不亦難乎爲今之計應恢復上海布局並宜擇通商各埠及產棉之區多設紗布等局以期愈推愈廣查外洋之興紡織皆招股份設立公司其法良其意美然而中國欲設公司集股亦頗不易何則自礦務公司連番耗折人皆視股份爲畏途縱紡織較開礦爲穩而人情難於圖始樂於觀成當開創之初或且慮其不成或更恐爲中飽勢不能踴躍樂從欲籌妥便之法莫如由官集創辦以導其先並無庸招股俟辦有成效眾目昭彰然後定集股章程招商承辦卽將官提還再向別處設局興辦辦有成效仍歸商辦如此輪流創導可興無窮之大利而風气旣開推行必廣國家商民有不利益均沾哉所謂推廣生業者此也何言乎保護利權也泰西各國紗布進口皆隨時抽以重稅值百者或抽十或抽二十或抽三十甚至有抽四十者如西貢等處是也進口之稅重其成本必昂銷路必滯而本國之貨乃可暢行保護利權固當如是乃中國抽收釐稅竟反其道而行如進口之稅棉花每百斤僅納三錢五分棉紗每百斤僅納七錢洋紗寬三十六英寸長七十二英尺每疋僅納七分五釐白色斜紋等布寬三十四英寸長一百二十英尺者每十碼僅納二分色布寬二十四英寸長一百二十四英尺者每疋僅納一錢五分各色毛布寬二十八英寸長九十英尺者每疋僅納三分五釐花布白提布白點布寬三十六英尺長一百二十英尺者每疋僅納一錢如是輕微則中國紗布勢難暢行無阻此𨿽有條約在然立約之始並無不準更攺明文宜俟換約之期酌量加重而於本國紗布略宜減輕卽或不能減輕亦須照洋稅一例旣完正稅後經過關卞一槪免抽則不至爲淵毆魚矣所謂保護利權者此也何言乎愼選人才也天下之事皆以得人爲要圖固不獨紡織一端也然而紡織之廢興亦視人才之得否故用人宜愼焉查用人之道莫善於外洋外洋各項公司有司事有董事又有眾董中推選一人以爲首領凡局中公事悉聽其指揮遇有變動情事則邀齊商董會議必俟詢謀僉同方能照辦又有司賬人將出入之數按日稽查故總其事者𨿽大權在手而分毫不能作獘其立法可謂周矣今中國各項局務皆以官爲總辦司賬者又有總辦延請只有隨聲附和誰敢發伏摘姦故總辦任非其人百獘卽因之而起今欲妥籌紡織辦法莫如仿公司章程總辦不由公派而由眾董公舉總以熟悉商務可以勝任愉快者爲度不必論其官階大小也至於司事人等尢須嚴行甄陶浮躁者不用虛矯者不用喫鴉片者不用嗜嫖賭者不用不達時務者不用不悉商情者不用其有才識兼優者則宜厚之以禮與其養什百庸眾不如收一二賢豪也此爲振興局務絕大關鍵所謂愼重人才者此也何言乎研求漂染也凡紗旣成布其色澀而無光其面毛而不滑此其故由於紗中已加膠質機內不免油污是以漂染之功爲要焉按西國漂染之法厥有數端一用機器烙炙絲毛以令光滑一烙炙時將布數疋連成一疋以便循環不已一鑞鍋置放石灰將布漿沸七時一用淨水洗後浸於鹽彊水之酸水中一浸於松香水令沸八時復洗之以水一用漂白水浸一時許再以水洗刷一用納養炭養二水漫沸二時許再以水洗刷一浸過漂白粉水復用鹽彊酸水浸之一於棚面臺上曬置三時再洗之以水一用軋輪軋幹一用大水桶進气加熱令布烘過桶外以便全幹此漂布之要法也至於印染花色亦有數端或以顏料及濇料印於布面成花再蒸气令變各色花式或浸先以顏料水再上藥料令其花樣一新或將鹽彊水置錫若干再和以顏料印染或用阻色料漿將白布先印成花再以顏料染之則有漿處仍爲白色極爲分明或將濇料先印於白布後以顏料水染之凡此諸法紡織家苟能研求則布質必精布色必美銷路不期其增而自增矣所謂研求漂染者此也何言乎培植根本也紗何以紡非棉不能紡也布何以織非棉不能織也是棉花者紡織之根本也中國之棉潔白有餘長不足僅可織斜紋平紋等項粗布今欲妥籌辦法多織細布標布非培植洋棉不爲功培植之法宜擇天時和煖之區相度機宜試行布種最要者種時當令成行行數以稀爲貴美國種棉每料皆相距一尺五寸至二尺五寸不等故能多得脂膏多喫生气無墮落之病無歉薄之虞計其收成之數每英地一畝卽中國六畝若山邊瘠地能收棉一百磅平原肥地能收五百磅中國誠照此法多植洋棉則出棉日眾不但可供紡織之需並可以其有餘販運日本印度及英國各埠推廣銷售一則可以擴生計一則可以擅利權而中國富盛之基有不從此而立哉所謂培植根本者此也何言乎擴充貿易也紡織紗布全賴流通之遠銷路之多方可恢之愈宏持之愈久此其法當先疏通內地貿易凡通商各埠以及西北各省與夫城鄕各鎭皆當多設分埠或寄售於布莊尢能省費迨至紡織日盛並備輪船運往東南洋各埠如橫濱長崎神戶箱築地釜山仁川西貢仰光濱角爪亞新加陂小呂宋新金山檀香山皆爲華人旅居之處銷售自不難爲力隨後再逐漸推廣運至外洋則獲利之丰可操左券焉或謂外洋紗布充斥闤闠誰復購諸中國一旦運往勢必折耗此說也吾不以爲然信如其說則棉花亦外洋所有而何以取諸中國者仍絡繹如梭也磁器亦西國所精而何以購於中華者仍循環不已也乎大布夏布出口每年尙爲數不少豈紡成細紗織成細布反無人過問乎吾知其不然也所謂擴充貿易者此也以上數端皆籌辦紡紗織布之要法也大抵天下事拘而守之則易擴而興之則難然以知其易而遂安其易則成規自守故步徒封不但無益於民而亦無益於國知其難而不畏其難則竭力圖維悉心整頓不但有利於國抑且有利於民此在有識者自能辧之也尢有說者大學言生財之道一則曰生之者眾再則曰食之者寡三則曰爲之者疾四則曰用之者舒吾願司理紡織者三復斯言身體而力行之局務庶有豸乎紡織三要殷之輅粵自生民以來日用所需爲物𨿽繁而最切要者布帛菽粟而已故民事自耕稼而外惟紡織爲當務之急中外各國無不於此關心焉中國紡紗織布之器向亦稱機但恃一人手足之力以運之未免遲鈍且紗之粗細布之厚薄不能一律均勻在創始者亦本苦心孤詣而繼作者乃竟不更求精遂使數千年之舊法一成而未之變此固小民之過於拘守抑亦上之人別具好尙末視工商未能鼓勵其心有以致之者也自泰西汽機法創工藝振興紡織之器遂益漸增美備通商而後洋紗洋布之運銷東方各國者日益盛中國銷數尢多故歐洲各國頻年所增竟成動於三計所增之機動以萬計梃子之多幾不可數計而紗布依然暢銷於是民賴以富商賴以興而國更賴以彊𨿽其富彊且興不盡關乎紡織而紡織之利寔幾居半焉𨿽其利不盡得之於中國而中國寔亦居半焉外國多一分之利卽中國加一分之漏𨿽其漏不一端而紗與布其大宗也夫同一紗與布加以曲折運費尙能與中國本出之土布爭衡則以其工省而價廉也工價之所以省且廉者則以汽機之器制神而用廣也若以中法向用之手機與西法美備之汽機較短長是不啻跬步維艱而與飛行絕者相徵逐豈僅瞠乎其後直將顚躓而蹶矣然則欲保利權非仿行西法振興紡織不可中國諸當道固早見及此十餘年前上海織布局已開其端𨿽因辦理未得其法暫爲中止而有志之廠復以千年前毅然重興規模宏展辦理亦漸得法二三年間所出之布已日得萬餘碼自紡之紗亦日得七八千斤且布質合用人多預爲訂購成效旣睹推廣何難於是漢陽布局亦仿而興起已說者謂紗布一大宗之利中國當可於一二十年間次第收回其餘西法亦必見利思遷是誠中國一大轉機國家商民與有幸焉乃不料上海布局災生俄頃一炬成灰百餘萬資本竟悉擲於虛牝在諸當道及與股諸君遭此禍變固屬抱痛切膚卽旁觀者亦孰不扼腕咨嗟太息而不能自已乎一局之成敗所關猶小大局或因之而生疑阻則甚可惜矣然而有識者斷不因噎而廢食且不待瞻顧徘徊而復興之舉當必立見施行今果不旋踵而盛觀察已承李相之命由任奉調來滬專辦布局先後事宜將見舊規重整或且較前擴充以中國之博大合上下之財力復此盛業宜可從容布置舉重若輕至於如何籌辦當局者自必悉心審度益致精詳又何待艸野獻策爲哉惟是務大者或遺其細規遠者或於邇從來辦大事者所以貴集思廣益也因承明問謹抒管見條陳如左以備采擇一資本宜先措墊也上海布局前此股東喪資過鉅其舊股旣補出於前復喪失於後尢爲創巨痛深在富厚而知體要者原不難如數再出而其中當亦有盡力上股專賴此蠅頭以爲恆產者則萬難復措卽另招新股而疑畏方生難期踴躍或且妄謂天意不欲西法流行中國故特降災以警若再勉彊從事是逆天也此等見解中國最多不獨小民如是卽大老亦所難免殊不知天不阻人之成而藉災警以堅人之志或亦有之試觀泰西一器之成甚屬艱苦往往竭幾人心力費幾許資財經幾多歲月千磨不退百折不回而後乃能克竟全功坐大利今我仿其已成之法指顧間卽可獲利何等便宜𨿽此次災警出自意外而實亦意中所當刻刻防備之事苟因此而益堅其志擴其規則人事盡而天心自順先難後獲乃爲無愧豈可妄生疑阻餒惰志气乎惟此乃可與上智言彼小民習气不化難以語此是必上之人有以先之勞之除招股集資外無論公私閒有可撥借者盡先借墊購機造屋立卽興工俾局面煥然一新庶足以資觀感釋疑惑而股份自必源源而集將來局廠之興方且如艸木逢春日盛一日豈僅復舊觀而已哉二用人宜加愼選也凡設一局自總辦以下各執事及工役人等動以千計固皆當實事求是各稱其職而其責任重鉅厥惟總辦總辦得人則各執事自無溺職工役亦無犯規局務未有不蒸蒸日上者故愼選總辦爲開局第一義凡局皆然而織布局尢宜加愼以爲其振興工藝之初基擴充商務之根本將來收回利柄馴致富彊國計民生胥賴焉此誠中國轉剝爲復一大關鍵不僅系成敗於區區一局已也爲之總辦者所貴能見其大功仍不遺其細又必公而不黨中而無偏略官場之體統擴商務之宏規夫然後勝任愉快悅服眾心如是而猶不興者吾不信也然則總辦得人則一局固無餘事矣但總辦之權不嫌太重歟曰總辦之權不可不重而授總辦以權之權則不可獨專聞泰西集股之公司其總辦必以股大者爲之而局務除常行外凡章程舉措等事則總辦不得自專必合眾股東公議而後定設其事可者半否者半或否多於可則置勿復論若可多於否乃卽舉行此𨿽西例實亦中國古法卽謀於庶人三占從二之義愼之至也惟不因宜此而過侵總辦之權致多紛掣至於必以股大爲總辦覺太拘夫總辦非才大心細且能任勞怨者不足以勝任彼出大股者或才具平常或有才而不願勞心則又何必定執此例設使相彊難免有誤事機虛縻奉餉中國辦公各局總辦類選道府大員前布局𨿽亦以股大者領之而其職則出於上游所專命有股者均不能置可否是亦不免千慮一失難昭公允今擬參酌中西古今成法而稍變通之凡總辦以下之各執事𨿽可由中等股東自當或保薦所知之人當之而日後升降黜陟則必歸總辦節制局中事務𨿽可許股東與聞或條陳所知利獘以便興除而一切事權則必歸總辦操縱各股東均不得擅侵重其權卽所以重其責也惟總辦一席則當分其權於眾股東公舉則舉公措則措庶免偏私而服眾心卽或以爲官商合辦之局總辦當仍由官放亦必許眾商互相糾察設不勝任可由眾商陳請當道另選賢老如是則總辦一席正矣總辦正而各執事自無不正局務之興可翹足而待也若夫約束工匠另有詳細規條旣有總辦自不難隨時審訂玆不復贅三廠房宜更精造也棉花工藝可分可合目下初設公局自宜合辦卽更以總名曰棉藝局一局之中約分三廠一去子廠二紡紗廠三織布廠每廠又分若干房如去子廠則有子花房收買子花堆儲於內去子房排列去子機器工作之所淨花房已去子之花裝存於內紡紗廠則有開松彈松抽帶引長初二三次轉緊及成經紗緯紗並約匡打包等十餘段工作每段皆有機器皆須房間排列如紡織相連可省約匡打包二事若出紗多於織布此二事亦必少畱地步織布廠則有繞紗作經漿紗織布摺疋等五段工作每段皆有機器皆須房間排列餘如汽機房鍋鑪房吹風房修理機器房賬房客房總辦及各執事住房則又各廠所公需或分或合而皆不可少者也凡設一局必先將各種房屋配合若干機器核算廣長丈尺應需地面若干平方又必順工作之次第列爲前後左右中間各有天井卽便蓄水儲煤又可隨墻開便於通光通風之用此大略也查廠式在泰西初亦無一定公法惟數十年來至於今日愈造愈精早有圖說著爲成書可以參觀取法而其最要者略有數端一要便益設廠之地須近於江河則取水便而足用不竭近於出產則購料便而運費可省近於都市則銷場便而貨不停滯得此諸益廠乃可設若更近於鐵路近於煤礦及易雇工匠之處則獲益更多矣一要合利同一開廠而小廠每不如大廠合利之多誠以廠大則工作分任而事益專精費可廣攤而成本輕減且能審其材料易於管理故廠愈大而利愈丰也一要防患泰西無論何等公司莫不勤防火患除立救火會備有各種機運水龍及滅火器具時加操演外造廠之初必預畱隔火路四面多裝水管通於各房偶有失愼不難立時撲滅造屋材料各用鐵質卽使有人故意縱火亦難延燒若棉花𨿽易引火苟加意於此亦何患之有哉一要後步照前說開廠固宜大不宜小然或資本一時難於遽集則不妨先從中等廠式辦起惟廠基左右必備空地則將來增設機座可以添造廠房而前後工作層次仍不紊亂或有少購機器而愈造大廠以備後增者甚屬非計空屋多則擱本重而無利可生空地多則擱本輕且可種植以生利其得失相懸遠矣如地價太貴亦可兼造樓房安機工作亦屬簡便至於後面而亦宜多畱空地離廠約一二丈可造浴房及工匠住房而薄收其租其屋亦必淸潔俾免生病則不致曠工此皆有益而非空費也造廠理法𨿽繁大要不外乎此是在始其事者變通盡善而已四機器宜購新式也泰西自興棉花工藝以來所有去子紡紗織布各種機器屢經變易已精矣而益求其精已靈矣而愈致其靈迄於今則新之又新仍無止境無非欲其出貨速而且美則成本減而利自厚故能常操勝券我中國甫經開廠勢必向泰西購辦機器卽使所購極新可以盡彼之長而往返重洋已不免多所縻費設誤購舊式或非極新者則更難與爭衡所幸中國棉價工價均較外洋便宜果能購得新式之機𨿽出重價亦且合算故購機一事必須愼簡諳練老成眞實可恃之人庶不致誤至於三廠機座之多寡固宜相配然去子之機所出之淨花可多於紡織所需之數一倍或半倍紡織所出之紗可多於織機所需之數一倍或半倍淨花與紗均有別銷若將來添設織機本廠之淨花與紗亦可敷用不須外購此亦當於造廠時預爲酌定者若能更設漂染印花之廠購用新法機器或另辦或歸局辦亦屬棉藝一貫之事且利較紡織尢厚所當一槪仿行者也按各廠本以分辦爲善合辦未免太繁難以周到然開辦之始別無交互欲竟全功非合不可𨿽合以總其成仍當分以專其任若去子漂染兩廠亦不必連於紡織因地制宜可也以上所訂棉藝四宜𨿽不足以盡局務之詳而局務之梗槪已具特謹就一局之成而言之耳若夫中國大局攸關尢以棉藝爲重試更推廣論之庶國家商民等均沾利益其要領亦有三事焉謹將大意申次於左一曰不禁仿效以溥公利側聞前此上海布局開辦之初有禁止仿效準其獨行之說豈狃於泰西有保護創法者獨行若干年之例而誤會之耶夫泰西之例本爲鼓勵人才兼酬其創始之勞不聞因人之法而復禁仿效者中國此舉系欲收回洋利以拒敵洋紗洋布來源之盛非與本國人爭利也設若誤行此例是何異臨大敵而反自縛其眾將士之手僅以一身當關拒守不亦傎乎且卽以自家爭利而言他業或防分奪紗布則無庸慮此以中國人民約四百兆計足之每年應需紗布之數必須如前局增至千處所出之貨庶可敷用試問千局豈一二十年所可增設卽使果能增千局而紗布亦不慮有餘此固尋常商人所能計算者何當道轉昧於此遽行仿效之禁乎是或傳聞之誤未必有此事也爲今之計不但不禁且必多方勸導使知振興工藝之益而棉藝爲尢足可恃則凡富有之家及小有資本者皆可糾集股份廣設棉藝局廠不復慮銀錢間擱無處生利矣中國工藝悉聽小民自爲故恆守舊法無所進益有閒財者無非開典當錢莊及販鬻百貨而此各業又因趨之者眾無大利益或且虧本故常慮有錢無生意可做今若先開西法棉藝一門使之耳聞目見灼知其中利益之未有不奮然興起者始𨿽用其勸導繼則如水赴淵不獨棉藝可必大興各項工藝亦將繼起也商旣得利向業紡織之小民卽可攺爲局廠之工匠出布旣多價必從廉用布者亦得便宜是商與民均沾利益也在國家卽可更訂棉花稅則並可計機徵捐以資辦公之費所謂辦公者卽下文學機器考究種植等始𨿽不足久必有餘其利益於國不更大而遠乎是眞上下交相益之事所以爲公利也二曰遣學造機以規久遠夫仿人之法而不能探本窮源終不免受制於人則所謂仿行者烏能持久乎西法之本源機器而已機器之日新月異務極其精而已今中國棉藝初辦勢不得不出洋訂購果能購得材美工良極新之機不受欺蒙則𨿽價昂費重尙屬便宜原不必吝惜區區若竟因此以爲永遠可恃則將來終有失其所恃之一日非自立之道也設僅開辦一二局不欲推廣亦可不必深求不推廣斷不可與西商敵且器不能久而無壞除隨時修理外必有添補更換之時亦非可永恃也設使所用之機器爲天所獨授於西人惟西人能造之華人斷不能學則亦何必枉勞心力中國本多智巧之士聰明有特過諸洲者惟因好尙不同用心各異遂使古法失傳自西人入華華人頗有深思自得能自造機器者鄙人目見耳聞固已指不勝屈無待繆陳也又設西人素矜獨得之祕不肯傳授外人則亦無可如何西人創法除保護獨行期內不吝惜無論本國別國皆肯指示而此三者固皆非也然則資遣巧匠並已有心得之士出洋學造機器非甚難事惟當厚其資斧俾得做布得以實事求是庶不蹈前此遣派學徒有名無實之獘學成回華卽可轉相授受利賴無窮矣欲規久遠者此事卽當亟行爲要三曰講求種植以擴貨源考產棉最古之國首推印度因天時土質均屬相宜中國棉種卽自彼傳來及今約四百年而宜棉之地則更多於印度若美國產棉之盛不過四五十年耳而棉種則反最佳絲紋極長故印度早已攺用美種所出之花價昂一倍以畝計利亦倍於本種者緣英國設有衛棉公會爲印度采選美種並新創馬加第去子之機器及新法種棉之農器送與印度又將種棉得利之法印成多書以教印人專望印度多產上等棉花同於美國誠以英之本國近於寒帶素不宜棉故經營屬地若斯之切也今中國初仿西法固無一事不落後塵所幸地博土饒差勝一籌苟能於種植一節加意講求非他國所可與爭旣興紡織而棉花爲紡織之源尢宜先籌良法俾出花多而且美方爲至計乃至今仍聽小民拘守舊法未見有起而導之者豈以其利在於民故膜然置之與實則此事小半利民大半利商與國明者自知無庸剖贅所願謀國事者早爲籌及毋再觀望斯誠善矣此事旣不用責之於無力小民又不能使一局獨籌故上之人責無旁貸也若論辦法無事他求卽以英之所以籌印度者而益加切焉斯可已取則不遠折枝非難知必有采及芻蕘者行將拭目視之機器織布紡紗宜用中國木棉方可收回利權論施景琛考海關貿易冊外國洋布進口每年常嬴中國銀三千八百餘萬兩此皆一去而無可塞之漏也自上海湖北紡織局興稍稍足與爭衡然滬局布機僅五百五十張鄂局布機僅二千張卽使逐日開齊常年出布不過九十餘萬疋而外洋進口仍有一千三百萬疋此中漏亦復不少且僅此自織九十餘萬疋中類多利用綿紗我國欲收回利權要不過得其十五六分中之一耳然使九十餘萬疋中所用木棉純行采諸中國猶可差彊人意乃難華棉者動曰中國棉花色𨿽潔白而絲甚短只可織成粗布不能織造細布以敵外洋之利以視美國南島之棉花紋長半寸至二寸粗六百分寸之一至二千分寸之一一磅花可紡成長一千英里及三四百英里者相去遠甚竊以爲不然土花原非無用其出於泉州龍溪同安者往往髙六七尺吐實累累名爲攀枝花江浙木棉亦擅無窮之利卽使絲紡短紡織不甚相宜然使洋棉與華棉互相攙用亦萬無不利之處若分紗爲五等以洋棉織成者爲上等以華棉三分洋棉七分和紡者爲二等凡織各項細布當無不宜用之以華洋各五分者爲三等以華七分洋三分者爲四等凡織中號各布亦當無不樂用之以全系華棉者爲五等凡織土布無不更宜之如此互相和用不啻水乳交融必無形之可判行之旣廣土花之用有不普哉如不之信試用西國軋花機器打花去土機器彈花成片機器梳棉成帶機器引棉成條機器初成松紗機器中引長紗機器紡緊棉紗機器紡制經紗機器紡制緯紗機器絡紗成絖機器合絖成色機器提檢廢棉機器一一施工然後再經織布之絡經機器理經機器漿縷機器摺布機器同其織法施行辦理應亦無不合用聞湖北紡局亦間有采用黃岡麻城孝感黃陂等處棉花𨿽甚潔白不逮洋花而絲經之長略可備用若再紡之得法則無可廢之土花矣不然木棉出口按年常七十餘萬擔夫洋人果何樂而購此木棉哉亦以木棉往俟紡成後以洋紗來從中轉運利中華之利耳然同此木棉與其經西人轉運之煩何如自紡之爲愈也且嘗聞西國格致家有言曰植物之性只順土宜若移植花花以補土花之所不及則織布之獲利或亦更有券可操其言不謬爲今日計使擇美國南海島之種餘如埃及新哇林南亞美利加巴西各種均不甚佳而種之於廣東江惠潮福建之泉漳順其土宜試行布種然後再相別省土宜逐漸推廣其布種先須得法當春初地气生發時先耘數次隨卽作成畦畛每畦宜一步許半爲畦面半爲畦背長宜八步迨淸明前後澆灌三次越日天如晴朗立卽下種不可過遲撤種當以機器非徒捷速且可均勻果如此則種植之道得收成無不旺矣收成旣旺生生不息用洋花無異用土花之便卽因之多得其用洋棉猶華棉也又何至按年失去紗利哉抑更有說者洋布進口逐歲加增中國之利漸爲所奪今欲推廣紗布利源莫如增添器具使紡織日多則洋貨來源始能漸塞試觀西國紡織之器年來增培當西曆一千八百十三年英僅有紡織紗機器二千四百座現已有四十餘萬座矣所以紡織紗布運往亞洲操奇計嬴有加無已中國生齒日繁而紡織機器僅有數百架安能塞彼漏允宜充擴廠基增添機器以開絕大利源也機器織布利獘說機器西國所尙中國所無今中國仿西國用機器以戰以商則可以耕以織則斷不可請詳其說夫用機器以戰則西國機器如開花克虜轉輪田雞來復槍小手槍大輪船鐵甲船電气水雷自行水雷性爾水雷磺彊水雷之類實勝中國之火器戰船取其長以衛國仿而用之可也今各省之制造局所仿造可以利戰是也若用機器以商則西國機器如火輪船之載貨電綫報之傳價亦較中國之商舟信局爲速奪其利以裕民仿而用之今各省招商局所仿行可以利商是也用機器以戰以商此二者皆有利而無獘也故曰可也若用機器以耕以織則不然倘用機器以耕則斷不可夫中國重農與西國重商不同四民之中農居大半天下之農以億萬計一農之耕足養八口之家若用機器之耕則萬億之農皆餓死矣其家之餓死者更倍蓰矣或謂運動機器可卽用其人噫運用機器豈能盡用此億萬之人哉此三尺童子皆知其誑也此億萬眾難保皆束手待斃倘作亂焉豈額兵之力能乎哉若用以耕利未獲而獘已大故曰以耕則斷不可而用機器以織則尢不可夫農家之婦女皆事織食指多耕不足賴織以濟歲或凶耕無獲賴織以濟嘗見凶歲婦以織食夫女以織養親比比皆是也或男子疾病則女子僅織以醫更有嫠婦撫孤恃織以守節孝女事母恃織以養親如是者正復不少也今一旦用機器織布則設遇凶荒疾病必致男女皆亡且嫠婦與孤孝女與母將盡餓死天下之婦女餓死者當以億萬計可乎不可此尢利難言而獘至大也故曰以織尢不可也自洋布入中國而中國之土布日難售矣織婦已多難活命矣乃猶以爲未足而更購機器織布以絕其命乎此計其利未計其獘也且創此議欲設此局者利未見而獘已滋事未成而獘已多焉數年前有彭觀察者於上海創議設立機器布局誘人合股所得股金盡貲狎妓彼意合股須富人富人必狎妓惟流連花酒可交接富人乃易成事於是無日不攜妓觀劇狎妓開筵日費百金月費千金歲費萬金皆此股金也股金千金萬金皆爲狎妓揮霍之金而已歷三四年集數萬金布未織一疋也機未見一具也局未見一設也噫獘至於此言之可爲長太息也更有甚焉斯人也斯舉也不但騙富人而且騙貧人尢有騙術之巧者念貧者必失業失業必謀事以是遇人卽曰開局需人願君舉人用必敷歲月予多金及有薦人或爲貧者則告之曰如合成一股則可薦數人盍於族戚友朋之富者代爲合股則合股者旣歲獲厚利新薦者亦月得多金也於是貧而失業之人聞風皆向族戚友朋之富者慫以致寡婦之遺產愚子之祖田多變價而入彀中矣乃遲之久遲之又久而局杳然也金烏有矣織布局竟一大騙局矣嗚呼其爲獘也一至於此哉此事未成而獘已叢矣而幸未成也使其成也獘更大也然此非予一人之私言也近時上海新報已略言之矣今聞事不中止另委賢員鑑於前章翻然一變旣非騙局可望有成然不幸而成則天下之織婦不知餓死凡幾矣而偉人亦嘗計及之子或曰左爵相於甘肅之肅州府已設機器織呢局矣何以有利而無獘也曰是不同也彼乃織呢也固非織布也織呢中國向無之甘肅赴恰克圖互市之呢乃俄國織之今設此機器織呢局是奪俄人之利也故有利無獘也織布中國久安之中國如江浙省土產之布乃婦女織之今設機器織布局是奪婦女之利也何求利忘獘也且織呢用羊毛機器織之系以棄物成用物又工省故利大至織布用棉紗機器織之竟廢人功奪婦功絕生路故獘大二者𨿽皆用機器以織而事迥異卽情不同利獘分焉未可以彼例此也今之司其事者酌定章程詳爲核計言購機若干具日織若干疋資本若干兩獲利若干金似利盡錙銖算無遺策矣嗚呼計其利亦嘗思其獘乎計己之放利而行則得矣亦思人多絕命而死何忍乎倘思億萬織婦女將餓死也盍計利而防獘庶皇然惕廢然返毅然止乎或曰西人洋布久行中國未聞織婦餓死也今念西人互市洋布爲大宗故特設此局以奪西人之利似無織婦之獘也曰是又不然織婦受洋布之害奪土布之利久矣或餓或死不以相告宜今尙不知也況西人洋布之來散售於各省通商之口非專聚於上海一處也而江浙之織婦受害已深矣今織局更設於上海則洋布專出於上海卽土布愈無人售而織婦必多餓死矣以機器織之洋布價賤人工之土布價貴也人皆售賤不售貴也且前聞設局立議織洋布兼織土布則人工之土布愈無人售矣是不但奪西人之利更奪織婦之利也局旣開織日多局布不更多於土布乎土布豈復有顧問乎織婦不皆將餓死乎今聞機器已購織師已延股金漸集局事難止無已祗織洋布不織土布機限其數分售各口勿聚上海稍損之而試行以畱織婦生機此亦無法之法獘之一法也試行焉始見爲利爲獘再定或行或止可也機器機器說劉木尋邇來數十年之間泰西各國則益務縋幽詭自其兵車艘械應敵之大者逮夫礦聚電鼓鑄篹組以佃以漁凡裨日用者之具莫不有栝焉鍵焉殊形詭體一人焉尸之可兼數十百人之效中土人士震其奇諔而罕窺其竅也則統名之機器而已劉子曰是足以爲異也與兩儀奠居乃生列曜日月出入一幽一昭胡耳能聰而目則明員首方趾呼吸以生滋二物者非機之大可怪者耶若僅如彼等者剖判以來气機所鼓蕩一發莫禦代揅代精以有今日時會之遘人事之自然未足異也刳木爲舟弦木爲弧易穴居以上棟下宇今之人耳目習焉弗瞠以在爾時則豈非器之機者類耶習見者不之怪今泰西之爲摩相譁相詫以不經斥之亦可謂不知類者也文人灌園抱甕子貢過焉教之橰乃曰有機械者必有機事有機事者必有機心今世膠聞之士多耆其說將執以讞彼師仿泰西者之罪余以爲甕之爲器亦機耳必惡夫機也者掬之以手從而灌之其庶乎而丈人不能則猶是避勞者也均之避勞則奚以直甕而曲橰也蒙莊寓言大抵非實信其然也則吾甚惜子貢之善說辭而不以此折也且橰於今不足與於機者也丈人猶惡之假生今之世今泰西之爲其譁且詫也滋甚矣無惑乎今之熒其聽而其者之多也豈知自達者觀之甚庸無奇則適與甕等哉有甕而勞於甕者廢有橰而甕廢有更逸於橰而橰亦且廢爲嗇而功丰於民而省於力者聖人其必不以奇伎淫巧例也然則爲舟爲弧爲宮室之聖人尙存於今泰西之爲或先泰西爲之不然其取而師放之也決於戲自非洞於識者聞斯言其能已於呵之也耶論興造機器機器之利人人而知之一人之力可以敵十人百人之力一日之功可以敵十日百日之功其操之也約而用之也至廣其爲之也速而成之也至精固不必工於榷算善於懋遷而後知其爲利之溥且厚矣然吾觀天下之爲利者熙熙而來復攘攘而往如水瀉地無孔不入如蟄解凍無穴不鉆而獨至機器之利則皆棄之如遺略而不講者何哉間嘗默計深思而得其故焉大凡事之創於始者勞而難繼於後者逸而易不獨機器爲然卽機器亦何獨不然今將購機器於西人則必求熟於西人者以爲之價繪爲圖式寄於外洋鑄造旣成裝載而至間有受欺中飽之獘者無論矣𨿽無受欺中飽等之獘而所費亦已不資旣購矣又必求明於機器者爲之布置調度點撥指劃授諸蚩蚩者流以試用之或試之而不通於用又必爲之變通遷就增減攺易於其間至於再至於三必適於用而後已而所費益不資矣洎乎曠日持久盡善盡美機器工作之夫習熟焉而無虞扞格機器制出之貨暢售焉而不至濡滯一若可以擅區區之利焉而不知伺其後者已矍然興也今夫機器之不能盛行於中國者皆此爭利之徒壞之耳一人倡之百十人從此而效之一家作之百十家起而攘之爲之創者拚若干資本歷若干時日費若干心血气力而後始獲此區區之利而爲之繼者起議於立談之頃成功於轉瞬之間所獲之利反有過之而無不及旣而爭之不已其勢必至於兩敗俱傷一蹶不振並創者繼者而均歸於不利焉嗚呼是亦不可以已乎何滔滔者之天下皆是也試以近事証之石印書局之刊其始未嘗不厚未幾而開局日眾出書日多充棟汗牛無路銷售紛紛倒閉者不可勝數自來火廠之利其始亦未嘗不厚今日幾幾乎彊弩之末矣近日機器軋花局附近開設不下數十家吾知將來必有獲利者亦必有折本者凡此皆所謂爭利之徒壞之也方今識時論勢達變通權者莫不以仿效西法整頓商務爲先而仿效西法整頓商務之道則莫要於興造機器吾以爲興造機器易易耳不過煩在上一言之出一紙之頒令商民自興自造之足矣何也泰西各國立法凡民間新制一器先呈其式於議院議院酌定年數俾專其利必俟所定年數之後始準他人仿造所以泰西有志之士殫其材力致其心思終其身矻矻孜孜惟機器之學是務其中有利存焉非特民風俗尙使然也我中國人之心思材力亦不亞於泰西使用之於機器之學何患不旣精益精日新又新與泰西諸大國齊驅而並駕也哉然而通商以來特設制造船政兩局專爲機器開其端又有同文館方言館格致書院遴選俊秀肄習洋文以講求機器之利迄今三十年中國之機器終不能盛行者非心思之不逮也非才力之不贍也徒以畏葸顧忌瞻望旁皇而有所不敢耳今誠以泰西之法行於中國有能興造機器者在上者爲之酌定年數俾專其利如有爭利之徒重處嚴懲盡法不貸則有志之士孰不欲別出心裁另翻花樣各制一器爲謀利計乎嘗見友人以鐘錶機器之法戲制磨墨機器一具市上牙儈之徒亦有以裁衣機器端制布襪造紙機器端制紙煤卽小諭大略見一班亦足以知機器之不難制造也善夫機器織布局之規模也其中一條略謂無論本埠外埠不準另招股分添設一局以與之爭利今𨿽火毀而議者毅然興復不待再計而者亦爲其獲利旣大而又無他局與之爭利耳今誠以斯例推而廣之則機器之可以獲利者不僅織布而已也制造船政兩局軍國要需所關重大固不得以謀利論此外電報行船開礦繅絲數大端亦旣次第舉行無不獲利矣若農夫之所以種植百工之所以經營以至日用所需之什物凡可以機器代人力者正自不少利之所在孰不爭趨將見機器由是盛行而仿效西法整頓商務之道亦皆有所裨益焉耳人工與機器論美人闕名以機器爲工人之仇敵自昔然矣迄今制造日新而襲是論者踵相接出一新法可以裁省人工若干姑置不問而必懸爲之禁曰一廠興眾工費當紡織輪車收乂縫紉排印諸機器初出之時無不執是說以相阻撓彼其自命爲先幾妄矣而或罪以造言亦苛也直無一眞識者耳知利賴之偏者而忘其普者耳故織機一而可兼數工工必怨曰是奪我織工之業也不知布價廉而用者廣用廣則需工奚啻十倍初史退分生鐵路駕火車便行旅利挽運而向之恃車馬旅以爲生者譁然曰是奪我口中之食也無幾而食於鐵道者國中人以百萬數轉運速則制造益多而暗中所增工業又十百於此僉知愛利亞豪其縫紉器與縫工較一以當五而昧於綜核者又緦緦然慮十萬縫工之失業而今不且多於無縫器之時乎是皆信而可徵有冊籍可稽者也大抵新法機器其制物也縱以速且多而價愈廉至奪一人一業之工而所增者恆五十倍近今街談巷議見國中貿易之衰失業之眾歸咎於機器之奪人工信乎否乎我狃約國人當愚不至此吾不敢與當世爭公是公非但不忍坐聽機器被誣機士見阻則吾講學會不得不辭而辟之以期有利於國人頃者某當道復以機器奪人工之說宣言於眾殆欲使眾無知者如昔日之毀維忒南紗廠至毀其半乎機器原所以代人工代之適以廢之不廢亦無貴爲機器矣然而廢者一而用者十他業之緣是以興者且百焉且同心傭也而傭於機器者值多倍蓰同一物也而物以機器者價少倍蓰因之男女百工富於曩日者倍蓰而衣食起居侈於曩日者亦倍蓰非不知自有機器而物產價值異於古昔每行一新法而百工之操作頓變其故常有如某邑街車捨馬之用而用電於是善誣機器者抵巘而言曰曩之爲馬蹄鐵者釋其手中錘滅其鑪中火而咨嗟攺業者且二百有九人此二百有九人者誠爲可憫而彼發電力禦電气與夫造作繕緝之人多於失業者數十倍而美利亦數十倍獨非猶是工人也乎故增一新法卽增一丰美之生涯其爲工之母也必矣而又舉國之人皆便利之此獨不可喜乎使無新法抑何以躋吾國於文明而增工商之盛業第使無火車之絡繹彼作力役者將何由朝出暮歸散處於近廓之居髙塽之塏以享其有生之樂近今五十年服用之華閱報之易幾於人手一報而知識日開此獨非隱受新法之福者乎就令新法有害於一人害一業一時一處而已矣其普永久之美利亦大足以相償云前十年商務之盛已極至前四年而商務漸衰至今已極其源甚深非可以尋常之法補救之必如吾黨所見到者乃可暢行暢行於將來可於旣往操之券也如策歸罪於新法之增添吾得預爲之判曰以今日機器創新之盛赫於合眾國之史冊者往日不受其誣他日亦不受其誣也制洋器議有天地開辟以來未有之奇憤凡有心知血气莫不衝冠發上指者則今日之以廣運萬里地球中第一大國而受制於小夷也以地球三百六十度每度二百五十里或云二百里或云二百三十里如圓周積計之大海三分去一實爲方一里者十三億五千萬我大淸國北自興安嶺南自州距四十三度計萬七百餘里東自庫頁島西至噶什喀爾距七十七度計萬九十餘里截贏補縮約南北八千里東西萬一千里爲方一里者八千八百萬是一國而居地球十有五分之一也餘百許國俄英法米爲大據英人地理全志稽之我中國幅員八倍於俄十倍於米百倍於法二百倍於英但就中國言屬部不與地之大如是五國之內日用百須無求於他國而自足者獨有一中華地之善耳如是𨿽彼中輿地書必以中華首列非畏我非尊我直以國最大天時地理物產無不甲於地球而已而今顧靦然屈於四國之下者則非天時地理物產之不如也人實不如耳彼人非瞳首重瞳之奇我人非僬僥三尺之弱人奚不如且中國扶輿靈秀磅而郁積巢燧羲軒數神聖前民利用所創始諸夷晚出何嘗不竊我緒餘人又奚不如則非天賦人以不如也人自不如耳天賦人以不如可恥也可恥而無可爲也人自不如尢可恥也然可恥而有可爲也如恥之莫如自彊夫所謂不如實不如也忌嫉之無益文飾之不能勉彊之無庸向時中國積習長技無所施道在實知其所不如之所在彼何以小而彊我何以大而弱必求所以如之仍亦存乎人而已矣以今論之約有數端人無棄材不如夷地無遺利不如夷君民不隔不如夷名實不如夷四者道在反求以上諸義備矣惟皇上振刷紀綱一轉移間耳此無待於夷者也至於軍旅之事船堅利不如夷有進無退不如夷夷人練兵首重行步先較定遠近若干處丈尺若干步又較定鐘錶若干分杪行若干步千人一律行軍時兩膀齊舉其間𨿽流矢洞穿無礙陣法之整實勝於我然豈我不能爲之事手書曰不愆於六步七步乃止齊焉古法本如是亦禮失求野之一證又以左傳視其轍亂之說言之古時車戰𨿽乘馬之步亦齊也而人馬健壯不如夷是夷得其三我得其一故難勝此兵亦能有進無退是得其二故間勝粵人軍械半購諸夷而不備並能有進無退是我得其二有半故半勝然卽良將勁兵因械於敵如天之福十戰十勝而彼能來我不能往犁庭掃閭固無其事後患正無已時而乎勝負未可知也得三與得二有半究有間也何如全乎其爲得三之相當也果全乎其爲得三不特主客異形勞逸異勢且我有可以窮迫之道彼有懼我報復之心殆不啻相當焉斯百戰百勝之術矣夫得二之效亦道在反求而無待於夷然則有待於夷者惟船堅利一事耳魏氏源論馭夷其曰以夷攻夷以夷夷無論語言文字之不通往來聘問之不習忽欲以疏間親萬不可行且是欲以戰國視諸夷而不知其情事大相侔也魏氏所見夷書新聞紙不少不宜爲此說其生平學術喜自居於縱橫家者流故有此則以爲不能自彊徒逞詭譎適足取敗而已獨師夷長技以制夷人之一語爲得之夫九州之大億萬眾之心思材力殫精竭慮於一器而謂竟無能之者惟誰欺惟是輸倕之巧至難也非上知不能爲也圩鏝之役至賤也𨿽中材不屑爲也願爲者不能爲能爲者不屑爲必不合之勢矣此所以讓諸夷以獨能也道在重其事導其選特設一科以待能者宜於通商各口撥設船局聘夷人數名招內地善運思者從受其法以授眾匠工成與夷制無異者賞給舉人一體會試出夷制之上者賞給進士一體殿試其匠倍蓰勿令他適夫國家重科目中於人心久矣聰明智巧之士窮老盡气銷磨於時文試帖楷書無用之事又優劣得失無定數而莫肯徙業者以上之重之也今令分其半以從事於制器尙象之途優則得劣則失劃然一定而仍可以得時文試帖楷書之賞夫誰不樂聞且其人有過人之何不可以餘力治文學講吏治較之捐輸所得不猶愈乎卽較之時文試帖楷書所得不猶愈乎卽如另議攺定科舉而是科可並行不悖中華之聰明智巧必在諸夷之上往時特不之用耳上好下甚風行響應當有殊尢異敏出新意於西洋之外者始則師而法之繼則比而齊之終則駕而上之自彊之道實在乎是昔吳受乘車戰陣之法於而爭彊於趙武靈爲服胡而勝胡近事俄夷有比達王者微服傭於英局三年盡得其巧技國遂勃興安南暹邏等國近來皆能仿造西洋船前年西夷突入日本國都求通市許之未幾日本亦駕火輪船十數歷西洋報聘各國多所要約諸國知其意亦許之日本蕞爾國耳尙知發憤爲雄獨我大國將納污含垢以終古哉孟子曰國家間暇及是時明其政刑又以敵國外患同於法家拂士尹鐸曰委土可以爲師保今者諸夷互市聚於中土適有此和好無事之閒隙殆天與我以自彊之時也不於此急起乘之只迓天休命後悔晚矣或曰管仲攘夷狄夫子仁之邾用夷禮春秋貶之今之所議毋乃非聖人之道耶是不然夫所謂攘者必實有以攘之非虛憍之气也居今日而言攘夷試問其何以攘之所謂不用者亦實見其不足用非迂闊之論也夫世變代擅質趍文拙趍巧其勢然也時憲之秝鐘錶槍之器皆西法也居今日而據六秝以頒朔修刻漏以稽時挾弩矢以臨戎曰吾不用夷禮也可乎且用其器非用其禮也用之乃所以攘之也以經費言之軍械之價常十倍然利鈍所分勝敗系之固當別論輪船亦然然彼船一年而一運此船一年而一二十運移往時鹽船糧船費用攺造輪船卽百船已不止千船之用無事可以運鹽轉粟有事可以調兵赴援呼應奔走無不捷豈特十倍之利哉或曰購船雇人何如曰不可能造能修能用則我之利器也不能造不能修不能用則仍人之利器也利器在人手以之轉漕而一日可令我饑餓以之運鹽一日可令我食淡以之涉江海可令我覆溺食卒有隙幡然倒戈舟中敵國遂爲實事而購值不資歲修不資賞犒不資使令之不便駕馭之不易其小焉者也是尙不如借兵雇船之爲愈也借兵雇船皆暫也非常也目前固無隙固可暫也日後豈能必無隙故不可常也終以自造自修自用之爲無獘也夫而後內可以蕩平區宇夫而後外可以雄長瀛寰夫而後可以復本有之彊夫而後可以雪從前之恥夫而後完然爲廣運萬里地球中第一大國而正本淸源之治久安長治之規可從容議也夫窮兵黷武非聖人之道不必尢而效之但使我有隱然之威戰可必克也不戰亦可屈人也而我中華始可自立於天下不然者有可自彊之道暴棄之而不知惜有可雪恥之道隱忍之而不知所爲計亦不獨俄英法米之爲患也我中華且將爲天下萬國所魚肉何以堪此之賈生之所爲痛哭流涕者也皇朝經世文四編卷四十四工政鐵路論中國欲建鐵路當行之以漸嗚呼天下事非言之難所以行之者實難或惜中國之於鐵路恐其能言之而未必其果能行之也中洋通商數十年來輪船電服機器軍械莫不次第施行而至於鐵路當局尙躊躇而莫敢先發者豈非以事大工鉅創始爲難哉前年津沽辦鐵路實爲中國鐵路之權輿合肥李傅相又請接造自天津至於北通州意在振興商務開拓風气有志之士不禁聞而起舞而禦史余聯沅等先後奏請定辦旋經明降諭旨飭下疆臣各抒所見獨粵督張制軍議由京師蘆溝橋起經行河南以達於湖北之漢口鎭建爲幹路劃分四計工八年尢爲詳盡業經允準然則中國之欲建鐵路可以計日而待也余竊謂中國欲建鐵路不難在籌本而難在有堅忍不拔之志毋始勤而終怠毋小就而速成必要之以恆濡之以漸未有不可行者也今按外洋創造鐵路將及百年盡地利便民人彊兵富國於今數世鐵路之利無待贅言今中國毅然行之幹路之議已定鳩工興作卽在目前原議自漢口至信陽爲首計程四百二十里然皆山路崎嶇頗不易行外洋築造鐵路遇有陵阜可以爲力者則鋤去之或繞道以避之遇有崇山峻嶺在所必由者則穿洞使輪車穴山而過鑿山開道工費旣鉅竣工之後山中煤火日夜不絕養路之費亦倍於坦道臺灣建造鐵路僅僅開一小山於今三年尙未竣工工大費鉅確有明證自漢口至信陽山非一山使在在繞道而行殊多周折或平或鑿工程之鉅斷可逆料若取道襄樊計程七百二十三里較信陽遠幾倍之然道裏平坦易於爲力故路程𨿽遠於信陽而以開鑿之費與造成養路之費通盤籌算亦足相抵至於由江浦起歷滁州而達河南之開封此路非商賈會萃之區且便於下游而不便於上游殊非兩全之策是故以形勢言之自以漢口起築爲最合以道裏之遠近難易平陂繁簡言之則信陽地陂而工繁𨿽近而難襄樊地平而工簡𨿽遠而易然或由信陽或由襄樊皆當以居民殷實戶口繁庶商賈來必由之地以定去從幹路之大較如此夫豫鄂居天下之中扼九省之衝要異日推廣施行枝路縱橫滇黔湘蜀閩廣江浙萬里輻輳東西南北呼吸相通此固中國之至計而天下之要圖然古之有言曰言之匪艱行之維艱建謀定計能言尢貴能行天下細微之事莫不施之有序行之有方鐵路爲中國數千年來所未見哉事屬創始必當謀出萬全固知鐵路之於中國遲早在所必興然斷無卒然之間可以建三千餘里之廣者吾所以謂鐵路之成必要之以恆而需之以漸也原議估價一千六百萬兩分八年造成今由總理衙門覆核購地集料畝價費非三千萬兩不能竣工較原議數幾倍之然曰三千萬曰八年亦不過約計之詞何嘗確有把握興工之後左支右絀浸假而至於四千萬延年累月浸假而至於十數年此亦意中之事在所宜慮然卽以三千萬八年分造而論每年亦需四百餘萬試問此如何措辦不過曰官本商本洋債而已然三者之中按之目前實屬無一可行彼籌官本者之說曰抽發海關稅銀開設鐵路捐例夫統每年應收各洋稅關稅常稅茶稅洋藥稅釐地丁鹽課計銀八千五百餘萬年來直東黃水爲災及各省水旱奇流部庫儲積已空東彌西補支絀萬分兼有貞度門祈年殿工程需浩繁均在數百萬以外何處更有閒可以籌撥則抽稅之不可行明甚至於開捐一項連年以來自海防鄭工等捐其在各省豪富紳民早已煌然翎頂今𨿽復開鐵路捐例所入幾何且鄭工以一年爲上鐵路以八年爲期卽幸而輸捐踴躍不過僅能支持一二年斷乎不能長恃則開捐之無濟明甚此官本之無可籌也彼籌商本者之說曰設公司以集股份夫中外異情而殊勢外洋君民一體有無相通發號施令鉅萬之資頃刻可集中國君民尊卑之勢懸絕上下之情不通事經官吏令人望而步曩者礦務織布等局招集股份非獨事不能成直至成本全行虧折今𨿽廣爲招徠而商人多引前車爲鑑裹足不前誰肯樂輸此商本之無可籌也論者以爲籌本必借洋債則尢斷斷其不可行者天下但有放債以圖利未有借債以獲利國家一理可以相諭洋債利息𨿽輕然成本旣重則息亦不貲如以五釐息借一千萬計之每年息金已在五十萬兩鐵路尙待經營而每年輸數十萬之資於外洋多一年卽多一年之息鐵路之已苦其鉅今復加以數百萬之息金此其失計寧待智者而後知洋債旣不可行合官本商本而每年統籌四百餘萬之資其勢實難然猶有不盡於此者就令今日庫府充盈每年四百餘萬之資不難措辦然如此大工必其料出於中土則𨿽費而仍不出我門闥之外今中國素未講求鐵路之道其於興造一切茫乎無知其勢不得不仰仗洋匠外洋輪車鐵軌近漸由鐵易鋼蓋以堅硬耐重爲主俄奧等國皆捨土產而購自英廠今中國晉省鐵礦尙無把握煉鐵之法未得其精設貿然以晉鐵造軌其質不堅其敗必速必至前功盡棄可勝痛惜其勢又不得不購買洋鐵原議僅於首酌購洋料欲使財不外散然二年之後中國工匠豈遂能習外洋之長技中國鐵礦豈遂有成效之可收工料器械始終專恃洋人太阿倒持不啻舉三千萬之資盡輸於外洋是欲收鐵路之利權而先受鐵路之虧耗欲杜中國之漏而先竭中土之脂膏其失孰甚且中國上而縉紳達官下而編戶齊氓拘墟之見牢不可破曩者電報初行雷擊電桿遠近相傳以爲上干天怒不經之談明者所嗤鐵路所經三千餘里之中凡民間廬舍田園墳墓豈能盡避必多阻撓直豫各省連年荒災小民蕩析離居今造鐵路不患其不能集工然無告之民易聚難散莠民會匪混入其中設有桀驁不馴之徒簧鼓煽惑於其間不難攘臂而起事端則其獘有不可勝言者不特此也八年之後鐵路則告成矣誠商賈之來貨物之載運不見暢旺則三千餘里養路之費何自而出廢之則數年之經營棄於一旦不廢則虧耗難堪愼終於始豈爲過計凡此數端非當局所宜預爲綢繆哉或者曰中國創造鐵路有良法焉招外洋殷富商人令之包造限以年數期滿歸還中國彼爲其勞我受其逸彼爲其創我受其成豈非上策而不知此乃不審於利害之說包造物料必不堅固歸還之後一切修理其費不貲彼享其利我承其獘豈計之得哉夫非常之事非可以驟然爲也愚民成見非可以一朝奪也中國人民四百兆知鐵路之利者僅萬分之一事在創始不知顧慮貿然行之需數千萬之巨計程三千里之廣計工八年之久中國今日力旣有所不足勢亦有所不能卽按之泰西初創鐵路之時亦無如此辦法然則鐵路將不可興歟曰不然三道無近功亦行之以漸而已矣行之以漸柰何曰擇形勢便利通衢衝要殷實繁富商賈必經之地勘定地先建一二百里或由天津接造至於北通州或緩辦津通另辟一路或卽於南北幹路四中擇其最相宜者先建一二百里要在使民觀聽務變其拘墟之成見此一二百里者盡可倩洋匠建造自鐵軌至於一切物料亦不妨購之於外洋蓋地近工省卽輸於外洋亦屬有限行之數年中國人民盡知鐵路之便利而其平日拘墟之成見脫然無所累於其心我復購求鐵路之道精究煉鐵之法使工匠無待於洋人取材不須於異域一俟府庫充盈然後大舉或按接造逐漸推廣由榦路而枝路縱橫絡繹自是之後水舟而陸車二十一省之地骨節靈通譬猶身之使臂臂之使指無事則以便行旅有事則以捷轉輸不百年而中國鐵路之利可與泰西相頡頏蓋利共知則集益自易浮議息則阻撓自無推行盡利此則所謂循序漸進之道也若卒然之間建三千餘里之廣安在其爲循序漸進哉是故當局者得吾說而存之則鐵路可幾而理也不然者急功而欲速鶩廣而侈大吾恐未見鐵路之利先受鐵路之害豈不大可懼哉鐵路枝榦緩急議鐵路之有榦有枝譬猶樹木之有根本枝榦也樹木於根之上生本由本生幹由榦生枝而本分爲幹榦分爲枝先有榦後有枝也鐵路亦然樹木旣先有幹而後有枝則鐵路亦宜先有幹路而後有枝路幹路爲急枝路可緩矣夫論天下大勢以京師爲根本鐵路𨿽爲今之急務然斷不可直達京師以安不忘危宜預爲防設西國失和火輪車馳鐵路直犯京師卽勤王之師緩不濟急矣故直達京師之鐵路宜且緩也設不如是以權緩急則惟西國戎車是利不顧主危信夷過深非老成謀國之深萬全之策也故西國近時請以天津鐵路直造至通州中國以通州距京師僅四十里太逼近不許議寢不行也須知論天下大勢以京師爲根本若第論鐵路大勢卽以天津鐵路爲根本可矣天津通達四方距京師二百四十里𨿽尙近已稍遠也鐵路以此爲根本分接以四方之幹路已可通達天下矣旣議鐵路不許西人由天津而接造至通州則天津距京師𨿽尙近已稍遠火輪車已不得直馳而犯京師可以保護都城矣此誠議鐵路萬全之策矣今天津之鐵路已造已急其所急矣論由本而分四方之幹路直接造亦宜急焉請言幹路以東之幹路言之夫由天津渡海而東至奉天煤礦之幹路今已造矣已急其所急矣而由榦分枝若吉林三姓諸處之枝路似尙可緩惟俄羅斯已互市於琿春則論枝路達琿春之枝路宜急以防俄人啟釁則王師卽可馳火輪速援也至於東北至外興安嶺與俄交界之枝路防俄似亦宜急惟國家經費不敷則𨿽急尙宜置爲緩圖耳論南之幹路有二一爲由天津南經山東至王家營建橋過江至江浙閩廣諸省其西之枝路分而至安徽江西諸要地其東之枝路則分而至諸海口枝路多矣或謂此數省𨿽物產甚繁有裨商務似乎宜急然路之綿長數十里經費談何容易地旣濱海已有輪舟則似可緩然惟濱海萬一海氛不靖輪舟梗阻則諸海口宜以火輪車載兵馳防此諸海口之枝路如煙臺上海定海廈門之類又似緩實急也至臺灣則已有鐵路矣一爲由天津南經保定河南至湖北之漢口此幹路近已議造矣以通西南各貨物亦宜急也而今始緩行矣則自漢口建橋過江再南而至湖南黔粵諸省道更遠費更繁更宜緩矣所分枝路至蜀之成都重慶諸處亦當緩矣以西之幹路言之由山西而至陜甘新疆諸處方今喀什噶爾已平西方無事則幹路可緩枝路更可緩矣以北之幹路言之由蒙古而至俄羅斯交界諸地方今中俄無釁而北徼之物產亦不多則鐵路不急幹路可緩枝路尢可緩也夫以商務而言則榦路枝路其緩急固有定若以兵事而言則榦路枝路其緩急正無定如俄釁起則北之幹路急而枝路亦急如夷釁起則東之幹路急而各海口之枝路尢急矣夫常變至無定緩急亦至無定也如以方今無事而緩之一旦釁起而造鐵路恐緩不濟急如以防變爲皆急而悉早造鐵路則以天下之大鐵路之多榦路枝路皆急造之國家又安有如許之經費哉論時勢權緩急正不易矣礦務富國宜亟開礦說嗟乎五洲萬國其孱弱而不能振者莫中國若矣欲挽弱而返之彊其要莫先於富國於是謀富者抗手而言曰興商務講工藝廣農桑開鐵路倡銀行此富國之策也𨿽然天地有自然之利可爲國家無窮之用我中國竟委棄之而不知其利者則如礦是夫中國疆域之遼爲五洲萬國冠土壤之膏腴亦爲五洲萬國冠其間若產金之礦產銀之礦產鐵之礦產銅之礦產煤之礦當不可以數計取不禁用不竭足以富國足以富民而顧熟若無惟恐其一發露者是誠何心歟昔年有美國人名哇爾赫脫者名礦師也遊歷中國五年之久足迹徧十五省之遠到處詳勘察得中國煤礦以邇時而論足敷四千年之用而三江兩湖礦產尢佳倘采之煉之能得善法則制鐵甲造鐵軌無事購諸外洋而西國之利權必爲所奪又西報比利時外部咨其議院謂金銀銅鐵錫五金之礦中國最多煤產尢十倍於英總計十二萬七千方英里而英人亦謂有近徳人遊歷中國曾過山東等省探悉礦產極富煤礦尢多李提摩太時事新論又謂山西礦產曾經徳人察閱稱該省鐵煤之礦品居上多至三十萬餘英方裏總觀諸語𨿽言人人殊而中國礦產之富饒爲西人所稱道艷羨者已可槪見乃西人此論已發之於數年以前而中國曾不知覺因循苟且坐使其藏富於地而不亟謀開挖之方若使早爲之圖則國用以充生民利賴國家必不至於貧弱如是何自中日一役之後洋債日重償無從帑藏空虛司農仰屋諫官方以爲利疆臣始遵行勘視哉然猶及此而亟亟焉開采之則實力奉行成效克睹已開者無半途中止之虞未開者有漸興之利國家轉貧爲富之大業亦未始不基於此也所惜者上以是求而下不以是爲應酬𨿽前者朝廷明降綍綸謂開礦一事爲富國之本通諭各直省將軍督撫體察各省情形酌度辦法具奏嗣據陸續奏覆者則有安徽太湖之大石等各堡莊煤礦江西贛州吉安廣信饒州萍鄕等處各煤礦湖南永順永州二州屬之煤苗新疆和闐之舊金礦四川雅州各屬之礦產山東寧海之礦務或已集招商或已派員往勘或責令立時開辦或飭其未可中停刻下究竟若何未知其細今所開辦者除﹝漠﹞﹝漢﹞河金礦開平煤礦平泉銅礦早經攻采外祗遼東之銀鉛礦務經奉天將軍具奏興辦其餘殊鮮所聞雲南向產五金貴州出鉛素旺山西所產之鐵夙稱精良今皆未知能考察精詳據實覆奏否卽歷觀近日本報所紀如天津任邱縣城西之娘子岡煤苗透旺經人請開辦金陵省垣外之靑龍山湖山幕府山礦質極佳甲於他處廈門南太武山內曁安溪之鐵煤鉛三經軍督二憲派法國礦師查勘在太武山挖出煤數安溪山挖出煤鐵數十斤廣東肇慶府開建縣之金礦經商人得礦質甚好集資請開挖湖南澧州所之石門地方內有銅苗甚旺經人請湘撫領銀試辦浙省之嚴衢處溫寧紹等處以及武康長興等山均有礦源而寧波東鄕之銀山岡以開礦之故鄕人惑於風水出而阻撓幾釀事故總觀本報所紀各省之開采礦產不可以僂指計但𨿽有開辦之說而果否開辦與夫開辦之能獲利與否皆未深知余則謂天不愛道地不愛寶扶輿磅礡山川郁積寶藏之興夫豈謬理特執其政者不能實心行事半爲中飽之謀而國家遂不得其益而天地自然之利遂棄之於無何有之鄕矣吾是以願撫有天下者急求此不匱之利源而尢願各執事之不私囊也能如是國家尙憂貧乏乎欲興礦務宜選子弟赴歐西礦務學堂肄習論周官人漢代鐵官開礦之法由來久矣惟自歷代以來𨿽有開礦之法而未有專門之學故未嘗窮搜博采致天地之菁華仍蘊藏於深山窮谷之中而未能盡泄至有明礦利未得礦害偏多礦稅內監借開采之名爲搜括之計流毒海內天下騷然人皆若談虎而色變事遂等因咽而廢食我朝鑑明覆轍封禁更嚴致中國人民幾不知天地間有此自然之大利且非但不知其利更惑於風水之說每一開辦卽起阻撓於是國與民乃交困矣自通商以後華人無不欣羨歐西之富而考其致富之由則無不從開礦而得美人廣開金銀之礦用能富甲五洲英人開廣煤鐵之礦遂得雄視四海其餘各國亦無不以開礦致富且自西人來華歷各省以爲中國礦產爲地球之冠中國棄而不取無不深爲嘆息華人旣羨其富而又習聞其語於是心爲所動當今上禦極之初風气大開公司廣集奏請開辦者多至數十起以爲中國從此可以致富詎料五六年間成者十不得一而不成者十居其九推原其故皆由經理之不得其人亦由開采之未得其法當焉集股之時未始無姦詐之徒架空中樓閣以圖騙詐然欲圖收效於後者究不乏其人其至於一敗塗地同歸於盡者皆因不能將礦苗勘準徒費金資𨿽皆延請西國礦師似乎無不可靠不知有一分之識始能用一分之才華人於礦務本如瞎馬臨池則借材異地安能考察其人之優劣旣難考察安保無濫竽應聘者屢開不成之獘𨿽不盡系乎此未始不系乎此方今中國貧弱極矣非廣開諸斷不足以療貧然非講求礦學亦斷不能開礦現在所開之礦𨿽不能不借助於西人而究非久長之計西人之垂涎中國礦產非一日矣欲其代爲之籌恐未必能實力從事惟是招股合辦將所得之利任中西人各分其半然或勢力不敵籌算不精將華人得其名而西人得其實是又不可不慮者也說者謂西人資本充足華人經費難籌苟非招西人入股恐華人得半之利亦尙難求不知中國礦務究不在經費之難籌而在精於礦學之無其人耳苟有其人確知某礦之可開詳考礦苗之衰旺則辦理者旣有所恃自不難設立公司招人入股一礦能成則人見事有成效吾知情鼓舞光緒初年爭先恐後之情形當不難復見於今日惟欲得精於礦學之人非選聰穎子弟入專門學堂肄業不可中國向無專精此道之人非使赴外洋肄業不可現朝廷旣詔令各疆吏挑選子弟撥送日本各學堂肄業惟並未指明肄習何項想新法應需之學無一可少須到彼後俟學堂中因材施教耳蒙意礦學在各項學問之中尢爲緊要宜挑選聰穎子弟撥肄業並以撥歐西爲尢妙日本𨿽海程較近經費較省而其法究出自歐西所謂取法乎上僅得乎中倘竟取法乎中不將得其下駟乎若慮經費浩大則祗習礦學一門所費究爲有限將來學成回華所收利益何止倍蓰且少則五年多則十年其收效並不至迂且久也若髙談礦務而不能求其本原則將來利必爲西人盡得不亦大可惜哉論當仿西法興礦務中外通商以來合地球九萬里絡繹互市爲三千年未有之創局我中國幅員非不廣大也物產非不丰饒也人民非不眾多也而鰓鰓焉時慮西國乘其後深懼挾其所長以淩我此何故哉患在因循苟且地安荒廢而不盡其利人安昏惰而不盡其才耳中國近日之急務莫如整頓礦務夫開礦爲前明獘政人人知之然其咎由權璫僨事非開礦罪也卽近日興辦者眾迄無成效亦未足爲礦務病考外洋富彊全資煤鐵其采擇之法甚詳煎煉之法亦甚精由礦砂煉成生鐵由生鐵煉成純鋼層層研究精益求精中國平日鄙薄外洋以爲不足取法而不知其慮事精詳任事堅忍竟能用地之利以富國而彊兵中國礦產非不佳只以苟安目前致令絕大利源棄置不取由是觀之彼將啞然笑人矣或曰礦本重大官辦則庫藏支絀何處籌此鉅商辦則生計艱難安能集此重貲且礦務情形民間不習股票貽累民志懷疑議事易成事難是或然矣然獨無良法以處之乎者招商局之創辦也倡自有位望大員搭股者官場居半十數年來頗分外洋利權何不仿照成法合官紳殷富入股集貲擇著名礦地如江南除州福州穆源各鐵礦先爲開辦奏派熟悉廉幹大員專心經理明定章程延請名師刪除繁費重懲侵漁成則優獎廢則黜罰數年之後成效可觀人性騖利踴躍爭趨斯礦政日有起色矣更請朝廷責成封疆大吏實心實力銳意必行嚴諭確切查勘限期舉報已開者勸令勇於從事未開者更令廣爲搜求成者考其規條爲程式廢者求其獘端爲補救督撫以此爲考成州縣以此爲殿最毋畏難毋粉飾人事盡而天事出安見不駕四洲而上之哉傅金庵之治礦也嘗結礦徒禦猓夷礦丁眾多而彊悍撫循駕馭未始不可編爲勁旅神而明之又其餘事是則礦利尢爲兵事之權輿而說者乃以礦務有害而無利眞狂瞽之見也夫一礦之興其役可需數千眾其利可及數百年泰西﹝普﹞﹝﹞國有山產銀鐵歲得銀二千六百餘斤鐵十餘萬石日耳曼之薩克索尼亞國有大山產銀最旺開掘已五百年至今礦苗未絕此其明也論者謂開礦盛行於泰西爲中國上古所無不知周禮人一職所掌金玉錫石之地卽指礦言也其曰爲之厲禁以守者爲未經開采言之也曰以時取之物其地圖以授之其禁令此皆明言開采之法爲後世所仿而行焉者也中國礦產之富甲於天下近時非無興辦而任事不得其人致滋疑懼甚或考地不精鑿空無成或不能深求得而旋棄或不諳煉法不盡其用於是有以開礦之說進者以爲笑且惑於風水之謬談謂於閭閻有大害嗟夫秦隋黷武失國後世未嘗不治兵元代治河召亂後世未嘗不治河懲羹吹虀因噎廢食何足與言礦利哉今夫國家利源之開天事居其半人事尢居其半此不獨礦務爲然而礦務其最著者當先立定章以去獘而興利約有四事一曰杜詐僞礦廠向系民開外洋多屬公司今之巧爲牟利者仿照西法設立股票誘人出貲開局采辦承攬旣多半歸私愚人因之受累無窮徘徊觀望多以此故礦務爲之室礙玆欲創辦必立法先杜此獘使人誠信不疑然後可期集事一曰減浮費礦本重大而獲利厚薄未能預知中國開礦必設局於是有總辦坐辦提調文案司事以及書吏丁役名目繁多節次耗費今𨿽不能盡除當痛刪無益之虛縻而凡事悉歸實際一曰聘眞師礦之要事凡三曰搜求地隔曰化分礦質曰煎煉成材泰西皆有眞師由漸遞及非實得眞傳而貿然從事未有不徒耗貲財者故必延請名師專其責成庶幾煎煉得宜而起色有望一曰寬禁令鉛鐵有關軍火例禁綦嚴然錘造錫箔炒煉丹黃皆用黑鉛鼎鐺器具需鐵甚大從前設立官行售賣徒增例耗中飽吏胥而已於實事無裨也且外洋鉛鐵來華源源不絕禁之徒以病良民而不足以絕姦民誠能開禁則例費免而銷售多集貲宏而取效速矣此四者礦政之大略也至於官辦商辦因時制宜總無一定大抵專諸官久則必懈徒有其事不有其功專諸民聚則必爭未見其益先見其害要惟官董其權而不與其利民均其利而不有其權斯則官民合辦而後乃爲有利而無獘論足用莫如開礦中興賢主夏稱少康商稱武丁周稱宣王少康武丁之事不能盡考若夫周之宣王小雅之詩自六月以至無羊大雅之詩自云漢以至常武言其內修政治外攘夷狄遇災修省安輯流民誠可推爲中興之賢主矣近因發逆肆擾毅皇帝削平禍亂亦無愧周宣矣然民窮財盡不能及周者實由於田疇未復舊觀西北又皆亢旱耳溯自肅淸以來錢糧大減於前各省大吏賴以支持京外各省鎭協諸餉本省地方善後各用惟此釐金而已然今日各處之釐金又因辦理不善徵收益缺故致各省無不拮據近數年內府所用幾千萬兩西徵所用幾千萬兩維正之供有限何能經此大用昔年庫帑尙足倘有格外之事猶難敷衍故不得已尙須開一捐例以是彌補惟是昔時民間尙富捐納一開捐銀尙有數千萬兩之多今則例銀減成每年捐僅及百萬是以官則日見其多銀則日見其少而且民間之財秋收冬藏年年缺短絲斤茶葉歲歲滯銷巨賈富商源源折耗故公家所入常虧而私室所儲亦乏以致上下交困是以各省近日奏請銀米戶部往往議駁非故爲苛刻也如果府庫充倉廩實戶部何樂負此惡名哉又如京中大小臣工條陳一事如須用銀請令督撫籌惟是各省督撫旣乏點金之妙術又無興利之奇謀果從何措辦乎故但見其文書往復時日延捱而已昨閱邸報所錄兩江總督沈公覆奏部撥江寧織造活計銀兩十六萬零極力籌撥僅能七萬餘則須俟庫稍充再行酌量設法添撥等語夫以江南一全省素稱財富之區尙且如此支絀何他省若仍因循不思變通一有意外急用將何法以處之當此之時若恃錢糧則田畝多荒若恃釐金則商賈漸希若恃關稅則洋須償若恃鹽課則私梟充斥此等情形京外皆知然亦無法以整頓之但捨數項之外又有何法以生財哉爲今之計安能不籌變通之法變通之法惟有開礦一途取天地之所有供人世之所無計未有更便於此者現在雲南一省五金之礦羅列非徒西人知之卽華人亦莫不知之特無善法以開采耳試觀六詔初開夜郎可以自大者想亦因恃其富彊也余昔在滇聞各處有金殿數座或傳爲古時之物或傳明沐藩等所造初猶疑其爲銅回逆亂後有人銷煆者默運回家始知其果系眞金已成巨富矣是亦雲南多產金銀之明證也果使在滇官紳變通舊習籌畫良法開采各礦取供世用又何致尙憂貧乏哉夫自古及今歷朝有中興之日𨿽不能及開創之盛然究較盛於平時從未有如今日之民窮財盡也有用人理財之責與食毛踐土之人可不早思補過盡忠輔佐朝廷以繼周宣之盛哉論中國礦務宜及時興辦周禮人一職實司礦務之官特以前明稅璫礦使流毒天下害民獘政無逾於此中國取以爲鑑垂之憲典是以不言礦務也惟滇南銅鉛各礦圜法攸關任其開采此外如鐵煤金銀各礦間有私行開挖者集人過眾易滋事端嫉妒者從而甚其詞於官查究封禁見之章奏公牘者夥矣此固歷來辦礦之情形也通商日久說者謂西人志在貨財無拓土開疆之計然英人據緬甸之國而遷其君日本夷琉球之封而攺爲縣法蘭西蠶食東京越南之亡也忽焉此猶朝貢縻之藩屬也東三省爲國家發祥之地龍興之區俄羅斯潛移界石占地數千里康熙中索額圖所立之鄂博不復可考今與俄羅斯僅隔一黑龍江天塹未能飛渡耳然猶虎視耽耽屯重兵建鐵路時啟狻謀噫是眞心腹之患方來之憂也中國各省礦產之旺爲五大洲冠尢西人所艷羨卽謂其爲貨財計有不乘隙而入投閒以起者乎當國各鉅公深謀遠慮力圖自彊之策裕建業致富之謀排迂謬之常談而破除成見於是創立船政局制造局鐵廠軍械廠武備學堂等處業經各收實效而近日建立海軍衙門尢足以資鎭懾而振國威第設廠立軍則需用軍火及煤鐵之處必多中國所出不敷應用致每年又增出向外洋購辦煤鐵軍火之費不下千萬餘金實非持久之道設將來遇有失和開戰之事局外諸邦遵守戰例則中國將從何處購取煤鐵軍火耶是以開礦一事杜彊鄰覬覦之陰謀開中國不竭之利源實今日當務之急也近來於礦務講求亦不遺餘力如天津開平臺灣基隆之煤礦黑龍江漠河山東寧海州之金礦雲南之銅錫鉛各礦徐州利國之鐵礦貴州靑溪之煉鐵礦局皆開采之確有把握得有成效者也昨有西友談及戊子秋間李傅相嘗委盛杏蓀觀察爲礦務學堂督辦適比利時駐滬之總領事古貝爾君在津願襄助其事並薦其國中之頭等礦師子爵名撤端者於傅相以爲教習後又薦其國頭等礦師白乃富來華勘辦礦務嗣經李傅相送湖北爲張香濤制軍延之勘辦開礦事宜張制軍移節兩湖原爲鐵路之事故於礦務尢所注意﹝鈐﹞﹝鈴﹞下之奉檄察礦者已有多員復又延請徳國礦師數人以襄礦務中國處此閒暇之時興辦礦務外洋各邦皆欲自見其長以爲中國用誠絕好之機會也竊查外洋各國莫不以開礦爲急比利時號稱小國聞其國中礦產最饒礦學最精野世城設有礦務學堂各邦特有多遣學生到彼習學礦務者並能制造各種開礦機器屢有他國官紳到比國定購開礦機器以資開采亦可見該國之講求礦務爲有素矣開礦器具甚多名目最繁大要約有三種一爲拉重舉重之法一爲注生气於礦內之法一爲車水之法又有極大力猛之機器以上各件爲比國專長至於察礦苗及礦質等事更有獨得之祕語云取法乎上僅得乎中則取法之始烏可以不愼重從事而或存見小欲速之意哉蓋延請礦師宜取眞材勿徇虛聲勿貪便宜推薦礦師之人必該國系素來講求礦務者其人亦系辦過礦務者似此選擇認眞庶幾得有眞材以襄礦務乎再開礦機器名目甚多價值甚鉅比國系專開造礦機器者如中國官紳有佳礦集貲不易但許以分給礦中出產若干成訂立合同之後便可將應用各機器運至礦所以資開挖夫得機器之用而不必先縻鉅計至便也西友之言如此合附及之以爲興辦礦務之一助何如論開礦購地之善法中國之言富彊者無不以開礦爲言顧中國之興辦礦務亦旣有年其間除開平一礦辦理最爲得法煤質旣佳又有鐵路以資轉運近來卽由此處推廣鐵路勢將漸推漸遠此處礦產實爲中國各礦產中首屈一指而雲南之銅錫諸礦繼之雲南之礦本開在先人工所出圜法所必需云銅之名播諸久遠近來不過以人工易而爲機器其取之也愈速其出之也愈多其利愈厚其事愈繁其獘亦愈深故特簡派大員以督辦其事然以劉宴領鹽鐵轉運諸使而餉需不竭者劉宴一去而各獘皆叢生矣以是知用人之難而得人而用之尢難也臺灣之基隆其煤質本爲極佳法人曾爲垂涎開采亦已長遠近得劉省三宮保爲之紀理亦銳意於推拓鐵路吾知日後鐵路之推者益廣則運路之來益便且捷而煤之銷必有日漸加遠者而利賴無窮矣至徐州之利國鐵礦則煤與鐵產於一處卽以此地之煤煉此地之鐵其便利無比所惜者現在辦理之人資本尙虞不足耳若靑溪之煉鐵礦則以無煤爲患蓋煉鐵必需燋炭燋炭者煤之經煆煉而成炭者也靑溪煉鐵之地去煤之運路尙遠故至今尙未敢輕開大鑪慮煤運之不繼也倘亦如徐州之煤鐵並產則其礦產當不遜於他處矣聞山東諸礦現亦有開辦之意但未得其人故尙遲遲有所待也近者張香帥大舉鐵路之議已邀兪允將來各籌措齊集必將通力合作創從前未有之奇觀建自古未聞之偉業其利益不可以僂指計而所需之煤鐵則亦當早爲之備以故香帥抵鄂之後殫心竭慮銳意於礦務蓋以爲鐵路則必需鐵若購鐵於外洋則不但價值昂貴銀錢皆流至外洋而且處處仰給於他人究非政體中國地大物博貨惡其棄於地若自行開采可以收取之無禁用之不竭之效煤則尢爲鐵路所必需現在輪船遄行中國各口之煤多以供輪船之用若鐵路遄行輪船固不可廢也則是所出者倘仍不加增而分而供兩處之用其有不漸見支絀者哉必也先事而籌之所謂綢繆於未雨者無或失也夫是以於各礦昕夕焦勞無時或釋於懷而其所籌畫者又獨見其思深而慮密焉聞香帥之意凡礦地而爲民間之業則秉公丈量估價由官照給不使小民平空失業此其體卹民情已可謂至矣盡矣又恐民間有不願領價者則又變通辦理聽其以所有礦地所值若干作爲股本有地幾何作爲估價幾何股本幾何掣付股票多少照數我給若此則民間之有礦地者皆可以獻之於官願領價者照估給價不願領價者作價入股一經入股卽爲股東每年有官利可分三年有花紅可望以視株守其地一無出產者大相懸殊矣凡民間之所以抗令者大都心之所不順也故聖人順人心以出治道應乎天而順乎人以今日而議創鐵路議開礦務所謂應乎天也以香帥之所爲則因其勢而利導之所謂順乎人也吾知自有香帥此舉中國各處靡不可以仿而行之自時厥後鐵路可以大行礦務可以大旺中國富彊之業基於此矣夫開礦本爲例禁其所以禁之者非爲開礦之有禍實以民間私開爾爭我奪勢必至於釀成斗歐仇殺等案故不若禁之之爲愈乃自經禁止而私開者仍不能免則何如官購其地民得其利兩全其美之爲得計乎夫民有此地不能自開附股於官而遂可以開采則是先時無用之地至是而皆成有用卽就民間自有之地自開自采而皆作爲股分由官給價躉買如英人之於鴉片當亦未爲不可若此則地不愛其寶者人亦不愛其地地愈多采愈廣獲利愈厚取給愈便非常之大業成於一旦香帥之功不綦偉哉礦師不必專延洋人說俄國采金於烏拉嶺東西伯裏部始於嘉慶十九年美國采金於舊金山始於道光二十八年英國采金於新金山始於咸豐元年俄人采金最久故藏金亦最富西曆一千八百九十六年其國庫存金八百八兆有五十萬值銀一千二百一十二兆七十五萬羅卜此英國朝郵報之所載也今中國貧困日甚洋債日多而又驟增四百五十兆之賠竭澤而漁不足以償言理財者習聞西人之所以致富亦皆能言開礦之利而又咸畏開礦之難謂相土石辧三古泄積水鑿石隔滅地火非洋礦師不能也礦質之優劣礦脈之斜直礦層之多寡非洋礦師不察也其成效最著者如開平之煤礦漠河觀音山之金礦其礦師皆西人爲之而徐州和國監之礦師則西人巴爾山東平度州之礦師則西人阿魯士威熱河之礦師則西人哲爾者也亦有請東洋人爲礦師者唐炯之督辦雲南礦務是也他如廣西潯州府貴縣平天寨之銀礦梧州金星尾之金礦南寧太平二府之石弟石礦廣東瓊州元門洞徳慶州開建縣之金礦湖南衡永諸府之煤礦四川諸府之五金火油各礦金陵靑龍山江西萍鄕縣之煤礦河南羅山縣之銀礦山西澤潞諸府之煤銕礦山東寧海州招遠縣之金礦新疆迪化縣溫宿州之銅礦和闐州之金礦奉省邊外寬甸縣屬小荒溝小湯石北弔幌子之鉛礦懷仁縣屬涼水泉子老營溝礦洞子夾道子大東溝之銀礦通化縣屬大小廟死溝之金銀鉛鐵礦岫巖州屬黑島之鉛銅礦木耳山南尖頭之砟鐵礦直隸承徳府灤平縣寬溝丰寧縣大營子等處之金礦綫窒溝之銀礦平泉州之錫礦銀子園之銅丰寧縣牛圈子溝之銀鉛礦喀剌沁旗十漕子羅圈溝之銀礦建寧縣金廠溝翁牛特旗紅花溝水泉子溝拐棒溝等處之金礦建昌縣朝陽縣諸山之金礦皆華官延洋礦師勘之而阿爾泰山金礦之屢爲俄人所勘西藏靑海金礦之屢爲英人所勘者不與焉此英國大礦師沙克立之所以禮聘於合肥李相國也此南皮張制府所以言西國礦師之精者不肯來華其來華者皆中下駟也然吾觀薛公福成出使四國日記知南洋石郎國之吉埠卑力國之罅律埠華工采錫礦者十餘萬罅律埠之三萬人屬粵人鄭泉者三之二新金山之雪梨埠本打穩埠湯市威路埠域多利亞者衮司倫省火金山等處華人之在其地掘金采錫者尢多意其人旣眾則必有精於開采之事可爲礦師者然又慮其從事西人未久人𨿽眾而學習未精閱歷未深也繼考瀛環誌略有云息力大山金礦極盛別有銓山產銓石銓石卽金剛石近年粵之嘉應州人多入內山開礦屯聚日多遂成土著初娶黎女爲婦生齒漸繁自相婚配近已逾數萬人擇長老爲公司理事謂之客長然則華民之南洋采礦者當道光時已甚殷繁寒暑六七十易父子祖孫世習其業當已盡得西人之長技矣然猶未有可爲礦師之明證也繼閱光緒二十三年六月循環報知英國新嘉坡撫麥公移任非洲俄呂髙總督見其處金產甚旺土人采取未得其法因憶南洋吉諸華人采錫甚精函致吉中必丹葉君觀盛托其代覓妥善之人葉君選得精於采金者十八人由麥公子挈之前此南洋華人可爲礦師之明證也嗚呼人但知西國之礦師可爲華人用而不知中國之礦師亦可爲西人用此與道在邇而求諸遠楚有材而棄之晉者何異豈英之麥公能致書葉觀盛而中國大皇帝反不能賜詔於葉觀盛乎豈吉之精於采金者止肯俄呂髙不肯返中國乎吾恐政府諸公封疆大吏有未知麥公之事者也恭讀光緒二十七年五月二十三日上諭爲政之要首在人才聞出洋華商子弟就近遊學者頗多可造之才著各出使大臣畱心察訪如有精通專門之學領有照或著有成效者準由各使臣認眞考試分別等第咨送回華由政務處奏請簡派大臣按其所學分門考試中卷後帶領引見聽候錄用賜以進士舉人貢生各科目將來著有實在勞績卽當重予擢用欽此仰見聖天子求才若渴在遠不遺之至意今醇親王以皇上介弟出使徳國新嘉坡爲來必經之所若命領事精選礦師並召回前俄呂髙之十八人挈之回京聽候召見錄用而亦以科目榮之使領辦金銀最旺之礦卽於山中立礦務學堂以教聰穎子弟則礦務旣興而人才亦出如以司農告匱籌資維艱無以備延礦師雇夫匠購機器及買山置廠建屋修路砌蓋鑪座購買柴炭之資而南洋富商皆有惓懷故國之思如賜以詔書令其招集股本設立公司獎以實官俾督礦務嚴禁貪庸謬戾之官婪索掣肘妄薦匪人吾知諸人必有感激知遇慷慨任事興中華之礦政追蹤於俄英美諸邦者也而謂礦師必借材異域豈其然哉開煤礦說煤之爲物至賤而用最廣煤之礦最多而未開之礦尢多今自東西洋十六國通商其輪船行海數萬里至中國恃煤火以動機輪需煤日以億萬計今如中國多開煤礦則大利興焉煤之類約有三類一曰硬煤深黑色有黑紋劈之凹凸不平摩之色不染指此至堅之煤初時發火甚難旣燃常有爆烈之聲是爲硬煤二曰煙煤灰黑色而暗劈之有凹凸擊之可成小方長塊發火頗旺最宜以之運機器熔銅鐵是爲煤三曰色煤色近色最易發火而光不明且煙气甚臭是爲色煤此三類今輪船皆用之而辧煤礦開煤礦中國人素知之能之以中國已開之煤礦甚多也已開者如京師西山之礦產煤西人亦以爲甚佳又如盛京錦州府至雞鳴山一帶已有多處開煤礦山陜兩省煤礦甚多如太原大同太平米脂曁直隸井陘各郡邑皆礦多煤佳山東煤礦約分三大一爲常山孝婦河其南則淄川博山等處各山麓所開煤礦甚多一爲沂州府南境地平坦而多煤礦一爲濰縣南境礦多而煤佳此外如新泰章邱萊蕪等處礦煤之大塊至數尺又浙江金華府亦有煤礦江山縣靑湖亦有煤礦鳳林前亦有煤礦又福建距永定六十里已開煤礦臺灣近更多新開煤礦售煤於上海此中國已開煤礦之大略也而未開者尢多如山西多有未開之礦其煤層露於道旁山東未經開采者亦尙多沂州府不論何地開礦求之皆可得煤登州府距海近地有舊礦嘉慶十一年封禁似可復開至於江南之江寧鎭江更多可開之礦十年前已有人開采今煤層外露者甚多也至於開礦之法中國之人久多諳習不必延請西人如山西礦煤有開深至二十丈者於礦之四周慮水浸入砌石圍護並皆完固浙江金華府煤礦有開深至五十丈者非一直向下或四丈或五丈作一磴折旋轉而下層層由滑車運煤上升江山縣之淸湖煤礦礦口僅徑三尺半深約三十丈日得煤千斤此開法之大略也今西北數省災荒饑民乏食正宜多開煤礦以工代賑惟隸水災則宜先泄積水導之入海然後平地涸出可開煤礦耳采礦議礦之當開采也稽之聖經考之國典證以名臣參以時勢皆當舉行也稽之聖經周禮有人掌金玉錫石之地以時取且授圖以取之音礦卽古文礦字注云礦也此經言開礦而采取也是稽聖經可開采也考之國典會典第十七卷

言五金之產爲器用所必需其藏於山巖土石之中者曰礦小民入山采取以爲生計有司治之召商試之礦旺則開竭則閉此又明言開礦采取也是考國典可開采也証之名臣夫陳文恭國朝名臣也考文恭之培遠堂集幹隆四年文恭撫江西曾上疏請開廣信山礦是名臣嘗請開礦也是證以名臣可開采也參以時勢尢當開采今帑藏未裕幾至患貧開采則納稅富國得利富民此取天地自然之利惠而不費者也如不開采猶貧家窖銀於地不取而憂貧矣近時各省河患咸梫饑民甚眾采礦尢可以工代賑是論今之時勢更當急於開采也而或以前明開礦致亂爲疑不知前明之開礦以無礦爲有礦姦人妄陳宦官司事故致亂今則驗礦以苗擇人而理招商以試之設官以治之機器以取之轉運以通之可冀利有而亂無矣今各省之開采已多不聞致亂也蓋天下事固有同此一事時不同人不同卽利與害不同未可泥古以沮今也惟今議開采有六要焉一則官督商辦二則采礦用機器三則辧礦用西國礦師四則參觀中西之書五則兼采煤鐵之礦六則尢在主持得人此六者皆至要焉一爲官督商辦者方今經費艱難惟招商開采則商集股金合爲資本官爲彈壓不掣其肘旣無吏役侵漁又免工民滋事官收其稅商獲其利事易於成近時各省開采皆用此法宜仿行之二爲采礦用機器者初開則用人工旣采宜用機器以人工采則采少費多以機器采則采多費少一難一易相較懸殊初開旣用人工繼采𨿽用機器而運轉機器俱諸役使及采後運出礦洞運上輪舟仍須人工貧民可常糊口饑民兼可代賑也三爲辧礦須用西國礦師者以西國礦師乃專門之學辧之較精辧苗試采先取礦石用化學之藥水化分之卽可知所得礦產若何分數幾何延之以辧所謂耕當問奴織當問婢也四爲須參觀中西諸書者近今中國開礦皆延西國礦師辧視間有爲礦師所愚如安徽貴池之礦礦師謂佳後殊不驗巨資空耗以致停工宜早爲參觀中西諸書合證其言庶可徵信不致後悔中國之書如管子云上有丹砂下有黃金酉陽雜俎雲山上有薤下有金山上有下有銀管子云上有磁石下有銅上有赭石下有鐵上有陵石下有鉛錫酉陽雜俎雲山上有姜下有錫此類中國之書可參證也至西國辧礦之專書尢多如金石識別寶藏興焉及礦學諸書皆詳言辧礦采礦之法上海廣方言皆已翻譯更宜參考庶不爲礦師所愚也五爲當兼采煤鐵之礦者論五金之礦會典𨿽言廣西雲南貴州產黃金白金赤金鉛鐵四川廣東湖南亦產赤金錫鉛鐵按此言赤金謂紫銅也禹貢言厥貢惟金三品王肅注可證然以身歷言之幕遊十餘省所經數萬里所見惟雲南之他郎廳貴州之天柱縣有金礦然采取甚難僅敷工本銀礦則惟聞貴州之鉛礦熔鉛可以提銀然熔鉛數百斤僅可提得銀一二兩耳純銀之礦則竟未聞大約會典所言黃白金銀之礦多以礦竭而閉矣銅礦則雲南爲多鉛礦則貴州爲多皆久開采賴以鼓鑄鑄錢以銅須加以鉛鐵礦則山西爲多久采歲貢雍正三年定歲貢二萬斤論方今中西通商須煤鐵甚廣各省制造局仿鑄洋槍洋炮須鐵浩繁中國各省招商局輪船及西國輪船來中國者尢須煤浩繁山西𨿽多鐵礦煤礦貴州亦多煤礦然並以山區距海遠欲售輪船運艱費鉅京師之西山煤礦又僅足供京師之用前此鐵則購於西國煤則購自新金山皆有輪船載之以來利歸西國故近時臺灣之籠奉天之開平皆開煤礦且造鐵路運輪船獲利甚大今議采礦如兼采煤鐵之礦規時言之獲利較有把握聞郡素號產煤想開采之礦已多未采之礦當亦不少如更以機器采之則采多費少地又近海易售中西輪船獲利必易惟西國之書如開煤要法井礦工程之類宜參取而仿行之爲得耳六爲主持須用正人者近之開采旣爲商辦眾商集股金總商獨主持如辧礦不能精則采無所得如主持不得人則全爲所虧眾商股本致歸無如此者多累人殊甚是以邇來言采礦人多動色相戒惟備此亦要庶出萬全或曰子之立議前引名臣請采爲證然陳文恭撫江西固請采胡恪靖撫江西又禁采皆名臣果孰是則曰皆是也此可以會典兩言明之會典云礦旺則開竭則閉文恭以旺開恪靖以竭閉也皆是也或曰子之前議引周禮人以聖經言采礦爲證然後世人主多禁采礦如唐太宗時權萬紀請開宣饒之礦太宗默之元世祖時國民請鑿山冶銀歲額輸官世祖罷之萬曆之采無論已考吳肅公讀書論世又言天啟時姦民陳友紀請開礦熹宗誅之宏光時宣城民芮四言山有銀礦獻策中官中官率眾開采滋擾鄕民芮四爲眾擊斃事可鑑也尙何議采則告之曰礦有虛實人有正邪如礦虛人邪自宜禁矣卽有礦實而賢主不能開采謂利當與民共之則今之商民開采招民佐工且以工代賑正是與民共之也事異而意同也如礦實人正何不可開采乎且子以後世人主禁采立論僕請以自古聖王皆采爲證前時以周禮爲聖經已言采矣今再引禹貢亦聖經亦言采也禹貢言揚州厥貢惟金三品王肅注三品謂金銀銅禹貢言貢皆土貢惟采五金之礦故有三品之貢也又言梁州貢鏤注以鏤爲鋼鐵是又禹時已采鐵礦之證也管子言湯以莊山之金鑄幣禹以歷山之金鑄幣是又禹湯皆采礦之證也又魯褒錢神論云黃帝堯舜乃掘銅山鑄而爲錢此又黃帝堯舜皆采礦之證也是以國朝先後聖一揆會典亦言采礦焉豈可泥後世人主數事而因噎廢食議先後聖之開采爲皆非乎今如能握六要可冀萬全又何不可議采乎或曰子言采五金自古有之矣若采煤古亦有之乎曰有漢已有之漢書地理誌言豫章郡出石可燃爲薪此卽煤也采燃代薪也又隋王邵論火事言石炭亦卽煤也燕聞錄言南人謂之煤山西人謂之石炭東坡詩有石炭行言用以冶鐵作兵器甚精按此所言可證自漢至宋皆采煤也昔館於山西撫署見山西人至今猶呼煤爲石炭國朝煤礦如直隸浙江山西貴州諸省皆已久采乎則又何不可再推廣增開而更以機器采之也惟西國采礦機器價有千餘金數千金者是宜商辦集股金爲之庶幾易於成耳敢參末議未知有當否也謹議船政敬陳整頓船政疏陳璧奏爲船政整頓伊始敬陳管見以備采擇恭摺仰祈聖鑑事竊臣前奏請另簡專員規復船政仰蒙聖明洞鑑近日敬聞命福州將軍裕祿兼充船政大臣朝廷知人善任以榷稅之官兼將作之選工程款項並責諸裕祿觀成可指日待矣然臣有不能已於言者泰西以水師爲命源水師以船政爲根本外國幅員不及中國二三行省制造之廠林立養廠養船之費君臣上下並力任之中國沿海萬餘里所占海面最廣左宗棠沈葆楨議福建船政實海防之一要著自由徳國購鎭遠定遠數船歸後侵蝕虛冒無有發其覆者且照例有異常勞績保案將校無蹇旗斬將之功坐致大位委員無經商胼胝之勞立成巨富蠅營狗苟傾軋成風勢不至詆毀船政使師船盡出於購買不止也豈知船政所致之寰泰鏡淸開濟較南洋之南琛南瑞爲優已見諸劉坤一之奏船政新制之平遠鋼甲較外洋定購之致靖經來式不甚遠費且大減大東溝之役並駕齊驅累受巨彈船身並未損裂謂自制之船不足以任戰豈平情之論哉今朝廷以船政委裕祿若以裕祿爲國勳舊休戚相關必能任怨任勞力顧大局然使以籌款專責將軍而戶部總理衙門便可不問則海關一出一入各有指撥卽使按月五萬舊案掃解於制造鐵甲一年一船之用猶恐不敷其力顧京餉及新派洋款考成解數斷不能足則船政屬之將軍與屬之總督何以異乎沈葆楨在船政前後十年廉以持己嚴以率屬取廠中一艸一木者立案軍法令行禁止其取材多用士人成必獲信賞人無異念鹹有競心臣居同裏閈實親見之亦中外所備聞而無異詞者以船政關系重大非他省機器等局可比不以軍法從事則整齊畫一之規模不立不多用士人郥官場習气刪除不淨老成規畫用意至爲深遠自英將瑯威理回國北洋海軍之操演虛自出洋局之監督撤船政學生之肄業工用濩落消息阻絕解款日蹙成船日稀良可惜也夫上海制造局以道員管理每年造數尊江海關二成洋稅按月劃濟歲約百萬船政以專派大員責成制造師船解款又不及十之二三無米爲炊在事𨿽銳意翻新其可得耶應請飭戶部及總理衙門於三五年間每年籌的款二百萬兩交船政大臣爲制船開礦之用並由總理衙門照會各國大員由該國家代中國精選總監工一員洋匠數員礦師二三員立定合理來華交裕祿委限定每年成船若干得礦若干卽以此爲船政大臣之考成數年之後成船可敷海軍之用礦產可濟船工之窮縱使一時無可籌劃多借洋款一气呵成未爲失算裕祿任安徽撫湖廣總督甚有政聲將軍衙門旗務極簡且有副都統同城足以助理所管海關各口多在沿海一帶船政離省水程五十里往返不便前此督臣兼管每月工僅一二次駐工之員奔走承尢多曠職則此次裕祿之兼辦船政非移駐船署躬親督率不可甲申之役穆圖善出駐長門敵船恐塞出路不敢登陸以船廠是其明證閩省海口重山嶂波流紆折若兩岸臺得力水陸控制得宜敵船斷難飛越船廠旣屬深藏新成之羅星塔船塢尢占形便一切新式鐵甲出入俱屬相宜盡可自制是爲船政計將軍應專駐船政爲控制海防﹝稽﹞察稅務計將軍亦應移駐船政也抑臣更有請者船政員紳薪水本不甚優𨿽屬在官無異寒士而海關處脂膏之地在事員役積習相沿由來已久𨿽將軍正己屬率一時亦驟難轉移應請飭下該大臣查照舊案遴選官紳士人分職其事勿得參用海關員役致壞風气所有督催工程驗收料物支發款項稽查工課皆按開廠初年成法而加密焉在事官紳人等濫竽者革逐舞獘者治罪弁役盜竊官物者立時以軍法從事俾人心知儆耳目一新將軍任滿之日應如何特加委任使奏全功則朝廷自有權衡非微臣所敢妄擬總之以船政責成裕祿者爲朝廷破格用人之異數不得視爲將軍照例應得之兼差籌船政款項爲中外臣工之公職非裕祿一人之私責則船政幸甚大局幸甚臣爲海防根本起見理合具摺瀝陳伏乞皇上聖鑑訓示施行謹奏議覆船政摺奏爲遵旨議覆事光緒二十二年四月二十一日準軍機處鈔交閩浙總督邊寶泉奏查明船政情形一摺奉朱批該衙門議奏欽此欽遵到臣衙門據原摺內稱船政之設經管垂三十年糜帑至千百萬若不及時整頓設法擴充則墮棄前功殊屬可惜等語臣等查船政始於前大學士臣左宗棠成於前兩江督臣沈葆楨朴實耐勞實事求是其所用又多本地寒士布衣艸笠親執朴以功故獘絕風淸爲各省官廠所僅見近十餘年來泰西制造日精日新閩廠出洋回華學生𨿽不無穎悟之資能自出圖制樣而財力短絀旣不能添機摭廠又不能制料儲材自光緒八九年以來購買現成機器就廠合櫳置就寰海鏡淸開濟平遠各快船後卽得有更新之法亦因無機無廠不能如法更制而木質輪船如同治年間所制之琛航靖遠等船經費較輕馬力較微者又不合於時用於是制造日稀人多閒曠不得已而裁汰歸並苟爲省費儲貨之謀至於急用船則勢須免損重貲種種喫虧展轉而購諸外國旣傷才力復誤事機誠可惜也所請造船宜求實際添置機器募精於工作之洋員督率在事員匠認眞講求所造新式巨艦各節應請旨飭行以前有稗實用原奏又稱物料宜由內地采辦閩省礦務現已遵旨委查一經興辦當可就地取資其鏈鋼熔鐵機器必須依法仿造自成機杼等語查一船價直料居七工居三各料中如煤鐵土木之類爲生料有產自中國者有不產自中國者如鋼甲鐵甲帆纜之類爲熟料有中國現能自制者有必待催匠添機拓廠而後能自制者應由船政大臣督同洋員學生隨時考究奏明辦理至煤鐵各礦𨿽經該督委查將來興辦能否速效應用尙無把握應請飭下該督不準猾吏役土豪劣紳阻撓擾亂以期刻日課功原奏又稱學生宜認眞造就從前出洋學生期限太蹙初無心得經費大鉅財力未逮不如延致教習在廠督課等語查船政本有前後兩學堂前學堂習法文學制造後學堂習英文學駕駛學成擇其尢爲聰穎者派令出洋在中國旣學有根柢再令遊學泰西各大學堂及各國臺兵輪以資練習廣見聞此必非在廠一師教授之所能及前據船政大臣會同南北洋奏請設立肄業局委派監督帶同出洋已歷三屆所謂置之莊嶽之間也日本現在執政大臣多與我第一屆出洋學生同堂肄業豈中國學生資質盡出人下哉用之則奮發有爲人人有自靖自獻之思不用則日就頹落人人有自暴自棄之境聞船政學生學成回華皆散處無事饑寒所甘爲人役上焉者或被外國聘往辦事其次亦多在各國領事署及各洋行充當繙譯我才豈爲彼用我用轉需彼才揆諸養才用才之初心似相剌謬若以此而並廢出洋之舉是因噎廢食從此更難儲上品之才矣應如該督所請延致教習數人在廠督課其尢爲異等者仍照成案絡繹出洋俾後出更新之法不至絕無聞見至學成回華之學生如所造尙淺仍令再行出洋其業有心得者應令分別有差無差咨報臣衙門聽候調取考驗咨送各督撫酌量位置以昭激勸原奏又稱經費宜籌的船政經費向由閩海關洋稅每年撥解六十萬按月分解數年前不過解至二三十萬近則並不及二十萬請沿江沿海各省通力合作卽以購船之費逐年撥解又請如戶部原奏簡派廉幹精核大員來閩接辦等語臣等查船政用款初由閩海關六成項下月三萬兩四成項下月二萬兩其養船經費則隨時由善後局撥解本無定數光緒二三年以前前兩江督臣沈葆楨前福建撫臣丁日昌任內位望較崇隨時將需爲難情形據實奏明每奉特旨催解各將軍督撫亦气誼交孚力籌應付故經費裕而成船多此後船政大臣黎兆棠張夢元裴蔭森皆以兩司調管船政不能不事事承督撫將軍名爲專管實與司道兼權無異所謂權勢較輕不足振全局擴前功者也所以光緒四五年以後閩海關積銀幾至三百萬兩善後局積欠亦不下百萬兩從前但制木質輪船每年六十萬兩尙可敷用現旣責令攺造鐵甲鋼甲雇募洋匠一船之費動直八十萬金洋匠薪水費亦不資斷非月數萬金所能敷用此數者又皆不能應手至各省通力合作一層非有一定章程恐亦徒成畫餅可否仰懇天恩俯念船政爲海防根本較邊防尢爲喫緊飭下閩海關及該督將每月應解五萬兩並養船各經費仍照光緒二三年以前按月淸解倘解不足額請照甘餉邊餉之例由臣衙門嚴定功過奏明請旨辦理並飭下南北洋大臣又沿海沿江各督撫應定何項快船甲船繪成圖式估價若干奏明由臣衙門會同戶部指分期派撥其造不如式以及愆期告成者應將請該大臣及在事人員分別議處果有限內告竣及堅固速率如法者亦準擇尢優該督所稱總督事繁勢難兼顧自屬實在情形應請援照舊案欽派大臣馳往督辦隨時與該省將軍總督南北洋大臣會銜具奏一切兵輪各船統歸節制以重事權所有遵議整頓船政擬請援案特派大臣督辦緣由是否有當謹具摺復陳伏乞輪船進止議泰西輪船泄天地造化之奇爲軍國利賴之用哦咪咈諸國以此致富以此致彊中土能仿而行之何患不雄跨四海乎顧制造之精工與否特其事中之一端耳其最要關鍵則在於經費之多且在乎駕馭之熟泰西各國官與商財貨互相流通官力則有窮而商資則易集卽國債一事君之逋欠於民間者動輒數萬萬數千萬官之所需商皆立應商不慮官之無信官亦不以借商爲可恥凡各國每舉大役興大利鑿山通道動輒千百萬他人聞之狂駭咋舌而斷不遽信者泰西人則視爲尋常之事不特朝廷可爲之官可爲之商可爲之卽一介細民倡一新論實可摻左券爲眾論所許者則在商在官在民皆可股助益之一人建議萬人集資一旦獲益則與其事者皆分其利故成事較易卽偶有萬不能成而徒滋縻費者亦必至計窮力竭而後中止外人並不以爲非絕無譏刺方且尊敬之體諒之以爲此人眞肯用心而非以空言嘗試也彼中習尙如此豈中土萬餘年來吝惜渙散之風气所能效之乎駕駛之船主無不精習天文廣識地理通曉中外各國語言文字卽兵船司之官皆善於測量髙下遠近大小位每發必中其在船之兵終日所司職事自不旁瞬足無停趾堅忍果毅法律允嚴鮮有無故上岸及在船酣臥者其桅蓬髙至十數丈緣索而登捷於猿鳥𨿽其國之水師提督及王子貴人苟在行伍亦須事事皆能之文案自理焉槍自燃焉卽至分鹿至賤之事皆不憚辛瘁而畢試之上與下有督責而無等威俸餉至優減皆絕一旦臨敵登陸則誓不反顧船碎亦不聞叫號其兵心之堅又如此豈中土之兵囂淩怯魯所能效之乎具此兩大不能卽使魯般操斤公輸造器事事物物駕乎其上而一旦與之相持相搏亦力有所不繼勢有所難爭矣此情理之顯然而中土局外局中無一思議及之者良可長太息也輪船停固損國體不停亦不足張國勢然則如何而後可愚則以爲停不停皆可也得其道則可轉敗爲功失其道則𨿽利亦害請先言其不停者無他詞但攺官造爲商造一言而已中土之商𨿽任事之心不如泰西而謀利則一現在上海長江輪船多至十七八隻計其本已在一二百萬皆華商之資附洋行以貿易者十居其九其所以不樂自居華商之名而甘附洋商之尾者其隱情可以理度之矣又上海沙船盛時五千號今只五百號有日少無日多而海運天庾皆賴此以濟不早思變計亦必大於京倉又福建已成輪船五六隻每年歲修之需亦復不資方在交商承領鮮有應者與其官造之而仍望商用之又何如從此卽令商造乎官停造則廠基機器費無可補人工匠役勢無可散若果招商接任之則之所費皆可收回矣說者謂華商願以己資附洋賈此時忽彊之自造又豈能樂從不知別有術焉皇上聖鑑請旨遵行謹奏夫商之不願者畏官之無信而已誠能盡袪其畏官之隱衷而予以謀生之大道則凡閩省之鹽商上海寧波之號商皆可羅而致之也姑以二十隻輪船而言每只用銀十萬兩則器具已極精良計二十隻本資二百萬耳浙江海運一百二三十萬石加以江西安徽湖南湖北亦可酌提本色七八十萬石由長江東下歸於海運計每年照二百萬石計每石水六錢卽有銀一百二十萬兩每只船盡數載米一萬石二十隻船一月兩次卽可四十萬石自正月至五月五个月中此二百萬石皆可運竣矣此一百二十萬水之中除去每船每月用度至多一萬兩二十船二十萬兩五个月一百萬兩尙有二十萬餘利以二百萬資本半年得此余利不爲過薄矣此外五六七八九十六个月另載南北往還之貨價尙在外也而洋人連年奪取沙船之利亦可一旦攘歸其半籌本旣非太巨得利亦復甚優乃華商卒不敢任者以官之言不足信也沙船之商不樂輪船海運者以沙船失業也今沙船無新添之理但有日少之勢卽以向業沙船者今其攺操輪船固與素業無損也海運二百萬石議定悉令承載更無慮生計之無出也商人造則資用可源源不窮商人造則各有身家性命不必他人督責而自能精巧是一轉移間同一造輪而費充工效天淵矣官無費用之籌而海滿輪船之用俟數年後之商力旣復商利日饒一切制造亦日講日習然後再令每有商船四隻者帶造兵船一隻二十船卽可捐造大兵輪五隻以此年年遞加必可五六十隻而後已無事以之南北護商有事則聽官調遣則在古寓兵於農今則寓兵於商從此月餉斂之商訓練責之商是朝廷安坐而收無形之富亦成無形之彊矣於公家有一絲之損乎此較官中籌款竭蹶不遑而又歲修無出駕駛不精者果孰難孰易哉議者皆知習泰西之長技而不知探泰西立法之大旨本源焉豈虎賁中郎衣冠優孟而卽可自詡得其眞種子乎上海一縣號商五十萬崇明一縣號商五十萬寧波號商福建廣東商人亦如之不甚難也然此則指不停造而閩省一局言也閩省之用倍於江蘇故必以商造代任方可將已用帑金歸還原至於江蘇一局則又別有說矣機器者總名也泰西無事不有機器如種田刈稻織布抽絲甚而至於陶冶釜鑿百工之事皆以器代人中土兵燹之後工價無一不昂誠能以局中大機器分造一切小機器如農桑兩項之物精益求精靈便適用則數百金一器卽可敵農夫數十人之用工商農販必爭購之其利易溥而惟上海一局司其柄其官中利權專而美矣又內河小輪船不準洋人行駛恐其奪中土之民業耳若準中土商爲內河之用則上海一局專造小輪船出售於各者亦於商民大有裨益是泰西辛苦經營之心計反獨爲中國用矣上海一局則專造小輪船而停大輪船專造民間機器而不尙兵船機器用力愈省收效愈多官帑不必籌而年年轉有所獲是停不停皆可之說非騎墻之顢頇語固分別蘇閩情形各得其宜而專主以商代官之長策也因勢利導轉弱爲彊願天下有心人研思而深體之固不必紛紛聚訟刻此舟而求此劍也噫內河輪船宜嚴立規條論內河之行輪也無風霧不測之禍於天無礁砂難避之險於地苟使管駕得人拖船有制汽管不裂繩束得宜可使百年無禍事也夫欲管駕之得人則薪工必宜加優欲拖船之有制則拖費不能貪多欲汽管之不裂則不能以舊船邀幸於萬一欲繩束之得宜則必延一二熟手專管拖船之事凡此皆有損船局目前之小利故不肯奉行也然至失事以後船局之所費亦必不資則何必貪吝於前以人命爲孤注哉或曰拖船之失事也往往後船已覆輪船不知尙鼓輪而行以致陷溺愈深人物悉飄散而不能救以後宜每船置號筒一一有失事各吹號筒以警輪船使卽停駛是法也亦可采也所望賢有司急爲設立條約以安行旅亦先王仁政之一端也夫論辦理船政中國自各口通商以來制作日盛凡泰西之良法利器無不用意講求悉心仿造朝廷亦深重其事故特派大員以資督率招商局則有督辦總辦制造局亦有督辦總辦他如方言館同文館開煤制炮在在皆以道府大員爲之監督提調於是無知之民有起而議其後者迂執之士有指而摘其非者彼無知者固無論矣其在迂拘者流以爲中國自有爲治之具何必效法西人中國向來無西人之時又何所仿造而取法乎且制造等事不過政事之末何勞如許之鄭重不亦褻官體而事紛更耶不知時移勢殊卽聖人爲治亦不得不以時勢以爲變通之利生今之世反古之道其不坐困而速禍者幾何哉觀於近來朝廷之重西法者可以幡然而悟矣凡各官到任事例有摺報摺中不過自謙才識之深感恩施之厚某缺有幾多難處有數事喫緊並自陳奮勉圖報之意而已無足輕重也故摺後所奉之旨往往以知道了三字爲多乃昨閱邸抄見三品卿銜督辦船政黎君奏報假滿赴閩到工任事日期一摺若有異焉者因而知制造輪船等事朝廷固不敢輕視而任其職者亦不敢不認眞將事也摺內謝恩任事力圖報稱等語仍不脫例奏窠臼然至番禺則不能不閱視船塢過揭陽則不能不詢訪事宜提調熟悉情形藉資經理不得不和衷共濟上下同心至於學徒之出洋其成否不得不稽查也新船之制造其善否不得不考核也自知於泰西諸法向未學習而當此重大之寄豈能不加意訪求故其所謂凜遵諭旨精益求精密益加密程規則仍其舊制造則究其新務使費不虛用功歸實用等語皆非各處到任奏報之摺可比而諭旨亦不僅以知道了三字爲言必令其於所有制造事宜認眞講求務臻利精可用方爲妥善由是觀之朝廷之重視此事不亦彰明較著哉迂儒不知見有講求洋務者必從而鄙夷之卽一鄕一邑之間或有在洋行生理者設偶一歸里人皆指而目之或聚談之間論及洋務動﹝輒﹞﹝轍﹞取笑甚且有謂其入﹝教﹞﹝放﹞者不知爲洋行生理者非盡入教之人而此時中外一家本不必過分畛域朝廷尙且畱心洋務大臣尙且致意西法而謂中國人民可不加意於是乎夫風气變易本無定準揖讓之局變爲徵誅徵誅之局變爲摟伐迨至後世力徵經營時局屢變弧矢之利以威天下者一變而爲槍炮矣人有槍炮之利而我何獨守弓矢之舊而欲制敵人之死命能乎否乎昔人以出海爲漂洋幼時聞故老之言觀裨乘所載出洋之船往往漂流無歸得其歸者十不過二三今則海面風濤皆成習慣卽偶有失事亦不甚多聞之者亦不若昔時之談而變色而中國且欲分洋船之利開碼頭造輪船已有成效而論采煤采鐵亦復日盛向之泥風水禁開掘者至是而風气爲之漸變不過中國人立法未能盡善務虛名而不求實際尙未能及泰西諸國之殷富耳近時欲求富彊之術不得不步武泰西卽曰所造之物究不及西人之精而購買於外洋者或多爲西人所吐棄之物然苟實事求是誠如諭旨所云務臻精美可用則中國工匠亦豈眞遠不及泰西者因其成法而刻意求精安知中國之制造必不及泰西我故因讀船政大臣奏報到任例摺而發其狂瞽如此知我罪我聽諸悠悠之口可也論整頓船政今之策治國者輒曰富彊二者誠不可偏廢也然就今日之時勢而富則彊尢爲最要之圖國苟富未必能卽彊國苟彊則未有不能富然則彊之柰何曰練兵耳籌餉耳當時發逆之亂若於綠營之不足恃曾左諸公乃出而籌餉練兵肅淸寰宇然尙相持數年之久練兵談何容易當時發逆聲勢𨿽大然究烏合之眾禦之匪難敵之尙易今則渾地球而爲一大戰國𨿽玉帛相交共惇和好難保無一朝釁起相見以兵戎向爲陸戰耳水戰耳今則無事則已有事必從事於洪濤巨浪之中若僅練兵亦僅足以禦敵而未足以制彊敵也欲使制敵則非重整海軍不可欲整海軍則非制備鐵甲不可泰西各大國自興輪船之後精益求精操練海軍不遺餘力皆有縱橫寰海囊括天下之志若英若法若徳若俄若美若意以英爲最一號鐵甲二號鐵甲有四五十艘兵船亦分數號亦有四五百艘以次數升艘百餘艘此尙系六七年之約數刻下尙有增無減日後更何可限量中國一無所恃設起爭端外海寰攻不幾束手待斃乎說者謂中國𨿽不能與泰西爭彊然未嘗不思與泰西爭彊也故設船政局費資若干萬繼立海軍衙門購鐵甲船又費資若干萬不但華人以爲可望自彊卽西人視之亦以爲中國漸臻彊盛乃一毀於馬江再失於劉公島幾至蕩焉無存以此觀之與其費無數金錢幾同一擲且有此可恃而不可恃者實足以召外侮而啟戎心何如自安簡陋節省經費之爲愈乎說者𨿽有激之言然究不免因咽廢食因沸廢湯矣前此之失皆將帥之不得其人以致辜恩負國究非船政之不可設海之不可用鐵甲船之不足恃也海軍與船政相輔而行且船政較海軍爲尢急苟無兵船海軍何以資操練苟不能制造中國何以有兵船𨿽暫可購之外洋終非長久之策則船政一事可不急思整頓乎前報紀整頓船局一則不禁以手加額謂中國自彊之道或從此可望轉機矣據訪事人云鎭閩將軍裕軍裕帥於本月初五日赴船政局與法國某兵輪管帶晤商整頓一切情形管帶謂船政從前各廠延聘法員三十六人創辦所有制造大小各船及駕駛章程均悉心教導俾內外學堂諸生克造有成乃近來泰西各國日新月異船政又急宜講求新法仿造鐵甲兵輪船能廣炮械旣堅且速者仍須延請法員如前數軍帥再三商酌而設總監工洋員三人每月薪水各一千五百圓教習洋員七人每月薪水各三百元已電達京師矣管帶又言各國治亂視乎中朝安危如果中朝認眞整頓五年以後可與各國並駕齊驅軍帥考試前後學堂前學堂得學生十八人後學堂得二十二人年內畢業者十六人將來當另招補缺云云觀此船政局不難漸復舊規矣西員不辭赴俎借箸代籌似亦深望中朝之整頓也而裕軍帥能盡心延訪借才異地薪水之優幾與各省督撫廉俸相埒所謂重賞之下必有勇夫惟冀辦之學之者曲體朝廷籌艱難天下人才難得實心實力毋始勤而終怠毋得粗而遺精𨿽一蹶之後振作殊難而人才果能奮興是不難轉窮弱爲彊盛所謂見兔顧犬未爲晚亡羊補牢未爲遲也官書局匯報紀俄皇於西曆本年五月十二日親視新造行營炮艇名吉利亞克者立龍骨同日親﹝親﹞視新造鐵﹝造﹞甲艦名阿達密拉亞布勒並行下水之禮俄人辦事如此認眞亦何怪其雄視天下哉我聖皇一日萬幾安能親及庶務業已授權於疆吏疆吏能事事認眞則事事始可以見效如軍帥之舉亦不可謂不認眞不禁拭目而觀後效也論鐵甲兵艦從來國之所藉以禦外侮杜內亂壯聲勢者莫重於兵戎而所恃以固口岸嚴海防者尢莫於戰艦統觀中外各國自古迄今固不徒窮陸戰之深謀且欲盡水戰之奇策矣然天下事當制之初𨿽窮才極智不無千慮一失迨至試旣久方能純疵互見然後精益求精日臻備而兵船之利害尢近世所宜極講者也考兵船之制今昔懸殊往古所謂利者刻木爲舟鑄金爲兵而已其時火器尙未興又何有於火輪機器所造兵船無非劃漿以爭利涉軍器皆不足以敵遠必須船舷相帖方可接仗否則呆泊口岸俟敵近而後能戰以此防守且畏風潮又安能追逐於波濤湧之中哉嗣後增大其船趁潮流以打漿借風力而揚帆駛海𨿽稍能遠涉究不克遙攻較前時亦不甚區別一自創火炮制艨艟則船堅可以壯軍心器猛可以懾敵風浪有所不驚槍炮兼能防護駕船之官運用機謀縱彼此相距遼遠不難搗其船而殲眾是不待短兵相接而後戰也溯自元季至本朝嘉慶間西國兵船之式槍炮之制已勝於前然猶非盡善盡美在幹隆時西船之炮大者不過用三十二磅之彈子其時開花子尙未兆焉造大炮及開花子寔始於嘉慶時也自玆以降火器愈造愈精厥後火輪機器一出而兵船之法亦年勝一年以致各國夾板等船半置不用自嘉慶至咸豐間輪船盛行以之架炮載兵其快利幾莫與京然猶未造其極也以開花子能穿其船腹耳迨咸豐五年英法兩國合攻俄羅斯其時兩國兵船不敢偪近俄之炮臺以其炮利之故有聰明才智之士出極欲設法以抵開花炮子因思鐵爲至堅之物以堅禦堅何不至破於是試之鐵之厚薄若何用四寸半厚之鐵板以爲的釘柚木以爲船相距二百碼遠之地轟以六十八磅彈子之炮竟不能穿因而恍然大悟細思之猶未盡善也何則以四寸半厚鐵板全船包釘喫水必深難以進口一也出口行駛不能迅速二也炮門近水不能擊遠三也於是去其不便求其得力斟酌妥當繪圖創造焉始自法國英國次之英國所造者名俄利亞比二等木船稍大而船邊較低當時上等木船所用三十二磅彈子之炮一百三十尊此船祗用三千四百二十磅重之炮三十六尊炮數𨿽少炮力則同而分量反較輕倘周圍全用鐵甲其船未免過重所以不用於船之首尾而用於中外面有炮之處惟船頭船尾恐爲開花子打進致被損壞機器藥房等處故於船之裏面隔以鐵甲至船之龍骨宜輕不宜重內用鐵架外用柚木中護以鐵甲再用好機器以運行一點鐘能行四十五里自咸豐九年起至十一年止始克竣工次年該國照式又造一隻𨿽較佳於俄利亞然猶有受害之處上機器處倘被炮擊壞其船便不能行船之首尾無鐵處被炮擊穿水浸入艙𨿽不至沈沒究難疾駛後之造者於船身前後舵上機器及船邊近水之處均以鐵甲圍護且前時所用鐵甲無分厚薄後來所用者其要處則從厚非要處則從薄炮𨿽年勝一年船亦年堅一年有時仍不免爲炮擊穿若將鐵甲加厚又恐船身過重不如鐵架作輕堅與前同船身縮短鐵甲少則船輕故用五寸半厚之鐵甲十寸厚之柚木然船身較短行駛不速又須運以大力機器要知造炮者必欲炮能擊穿鐵船造船者又欲船之能支炮彈各盡其職各用其心亦猶函人惟恐傷矢人惟恐不傷人耳何以見之卽如同治十年所造蘇耳丹船其外面鐵甲重一千四百八十一噸較之周身分量止有十六分之一俄利亞鐵甲重九百七十五噸較之周身分量則有十分之一蘇耳丹要處所用鐵甲其厚自八寸至九寸而舵身機器以及船邊近水之處皆有鐵甲俄利亞船之鐵甲不過四寸半厚第在中安炮之處及船之首尾俱無以之相較俄利亞船不及蘇耳丹之堅所用鐵甲亦不及蘇耳丹之輕同時之船𨿽有十寸厚之鐵甲然亦未能全備緣中兩面置炮前後無鐵處不能置炮所以臨時祗能旁攻不克直擊究竟危險庸船兩邊前列之炮炮允延向前後列之炮炮門斜開向後但炮管者𨿽有鐵﹝甲﹞﹝苟﹞護身而開放時仍不及兩旁之得力倘欲前後左右均能得力須另易大炮四尊於前後斜門之內當中可少幾尊如此辦法炮數𨿽少而分量無殊利害亦無殊也大抵兵船之大炮不在層數之多寡而在安置之得宜其利害當遠勝於他船之炮且遠勝於他船數層之輕炮分艙以鐵板鐵底以雙層船底中空有不輕而易浮者乎此鐵甲船之大也至若鐵炮臺船自美國咸豐十年至同治二年造以防衛江口其船頭水面下有暗觸刃爲觸敵船之用英國以其無桅不能掛帆遠出因做炮臺於大鐵艦之上同造兩隻惟船邊太低一旦掛篷爲颶風所覆五百人中得救者不過十八人卽同治九年所覆格伯亭船是也嗣後該國所造盡仿美國之法不用帆篷而用機器船身以鐵爲之炮位一切安置妥當船邊出水不過二三尺船身外邊鐵甲自九寸至十二寸不等鐵甲之中釘以柚木船面鐵木各一層中有鐵甲保護之炮臺或一座或兩座或用旋臺則轉動機器設在保護臺之內大臺炮或一尊或兩尊不定裏面炮臺架系鐵所造外面鐵甲厚十寸十二寸炮臺及鐵甲當中又有柚木船頭下有暗觸刃船內有大力機器並用雙輪喫水甚淺此又鐵甲炮臺船之大槪也英國此船現有兩隻其鐵甲厚十四寸煤艙裝煤一千七百噸𨿽無帆篷亦可遠涉以上所論鐵甲船固槪可想見矣𨿽踵而起者無不角智爭能有加無已第卽目前英國所造之鐵甲炮臺船一隻用二十四寸厚鐵甲可謂鞏固不凡矣大抵瀕海諸國莫利於鐵甲船其間再加靈便兵船或木或鐵或帆船以輔助之使之巡視海口庶可制彊鄰而威敵國也若防護隘口尙且另用小鐵炮船名曰蚊虫多多益善每船載以十八噸重炮一尊喫水約五六尺設此船於海口匝以水雷可作浮炮臺之用就深就淺以彌縫大船所不到之處且可避彼大船之炮而此船若隱若現反能炮擊大船眞有聚蚊成雷之勢英國保護海口皆賴此等船之力也今將各國兵船炮位水勇之數開列於左以便閱覽諸公了如指掌焉英國大小鐵甲船並鐵甲炮臺船共五十八隻大鐵木兵船八十隻小鐵木兵船二百八十六隻炮四千七百八十四尊兵勇水手六萬人法國大小鐵甲船並鐵甲炮臺船共六十二隻大鐵木兵船七十七隻小鐵木兵船三百六十二隻炮三千零四十五尊兵勇水手二萬八千人徳國大小鐵甲船並鐵甲炮臺船共十四隻大鐵木兵船八隻小鐵木兵船三十六隻炮七百尊兵勇水手九千人俄國大小鐵甲船並鐵甲炮臺船共二十五隻小鐵木兵船二百三十七隻炮�千五百八十五尊兵勇水手六萬二百三十人美國大小鐵甲船並鐵甲炮臺船共四十八隻大鐵木兵船五隻小鐵木兵船一百零五隻炮一千二百四十一尊兵勇水手一萬一千人奧國大小鐵甲船並鐵甲炮臺船共九隻大鐵木兵船六隻小鐵木兵﹝船﹞四十隻炮五百十二尊兵勇水手五千七百人北那西利亞國大小鐵甲船並鐵甲炮臺船共二十隻小鐵木兵船五十二隻炮二百七十八尊兵勇水手四千人智利國大小鐵甲船並鐵炮臺船共二隻小鐵木兵船十隻炮五十二尊兵勇水手一千七百五十三人丹國大小鐵甲船並鐵甲炮臺船共七隻大鐵木兵船四隻小鐵木兵船二十隻炮三百十四尊兵勇水手一千七百人希臘大小鐵甲船並鐵甲炮臺船各一隻大鐵木兵船一隻小鐵木兵船三十一隻炮一百三十七尊兵勇水手一千五百七十八人意大利大小鐵甲船並鐵甲炮臺船共二十二隻大鐵木兵船十隻小鐵木兵船五十九隻炮七百九十八尊兵勇水手一萬一千八百六十人荷蘭國大小鐵甲船並鐵甲炮臺船共十七隻大鐵木兵船四隻小鐵木兵船四十四隻炮五百七十四尊兵勇水手九千五百二人祕魯國大小鐵甲船並鐵甲炮臺船共六隻大鐵木兵船一隻小鐵木兵船五隻炮九十四尊兵勇水手二千人大西洋小鐵木兵船四十七隻炮一百五十四尊兵勇水手三千四百九十三人日斯巴呢亞大小鐵船並鐵甲炮臺船共六隻大鐵木兵船二十隻小鐵木兵船一百二十三隻炮一千零九十三尊兵勇水手一萬三千一百五十四人瑞頓瑙威大小鐵甲船並鐵甲炮臺船共十八隻大鐵木兵船五隻小鐵木兵船一百二十八隻炮六百二十三尊兵勇水手一萬零二百二十人土耳其大小鐵甲船並鐵甲﹝炮﹞臺船共二十隻大鐵木兵船十隻小鐵木兵船七十四隻炮一千二百十八尊兵勇水手三萬四千人中國宜創造軟甲兵輪說客曰甚矣子之迂也夫船堅兵利吾聞之矣今欲創爲軟甲兵輪乎余曰今中國北洋兵輪堅矣一且火滅消不畱片板勢能竟出海軍乎客曰不能也今中國卽籌鉅向外洋購辦多艦能一律堅實乎客曰不能也今中國南洋兵輪鋼脆鐵薄縱橫海上抵禦敵彈乎客曰不能也然則客亦知坐之椅乎其墊突然聳起者中有簧焉子之身何止百磅猝然坐之而墊平及子起立而其墊依舊突起毫無所損者知此理乎余之軟甲兵輪卽此意焉客曰椅墊之爲用也小故墊中可置盤簧借其抵力使之突起而重坐不損若兵輪則敵彈飛來如何猛烈安得兒戲視之乎余曰客不聞初造輪舟之法因見壺中墊气蒸上壺浮動遂悟水火蒸气之力可以大用推而廣之能運數千匹馬力之機使輪舟飛行絕想其人初創之時何嘗無從旁目笑腹誹之者而卒之火輪造成然則以小悟大卽此軟甲之說客安知其必不可行乎今擬先試諸南洋兵輪若照法施之果能攻之不破擊之不穿則北洋兵輪仿造無疑其試造軟甲之法先令兵輪入塢如修理然全身盡露每離一碼許鉆一螺絲眼全船若干眼鉆使勻滿卽造就極粗之螺絲鐵簧抵力甚大兼之可伸可縮簧之一端入鉆入船身外面鉆之螺絲眼內滿船裝齊卽滿船有鐵簧縱出簧之外端卽裝軟甲軟用牛皮之使厚外釘薄銅皮造成若干塊全船裝護如龍之有鱗接縫處拴之使牢若交戰時敵彈擊我船先軟甲軟甲中有鐵簧可以恃其抵力若敵彈擊力勝於鐵簧抵力則鐵簧迎彈縮進而敵彈則以遇軟甲抵力之故其力已減若擊力不勝抵力則鐵簧依然縱出而敵彈落海矣艄面亦用此法而變通之以防開花彈擊弧綫從髙落下炸毀艙面其法卽攺鐵簧如网式離艙面髙約一二丈裝以軟甲周護空中其甲當如龜背形中脊髙起兩旁瀉下如人字形式敵之開花彈從髙擊下但軟甲卽不能炸而滚落海矣宜在上海制造軍器局試造時先造鐵甲壹大塊厚薄堅與兵船同裝以鐵簧護以軟甲用炮試擊炮彈由小而大總以離若干碼擊不破爲主然後照樣造裝兵輪此其大略也若夫精益求精盡善盡美則在日後之推闡至當試觀外洋初造火船時其始爲蘇格蘭人名塞明頓者創造小輪船以自遊戲繼造稍大者爲客商所用以未能盡善而廢時復有美國人富拉頓者客於法國亦造輪船法主拿普倫稱之知其有用於行軍者後英從海道攻俄之炮臺發巨炮擊之英不能敵乃將輪船鐵皮加厚遂爲鐵甲兵輪然猶不及今時之堅也可知創始有人卽求精有人而精益求精亦有人玆之軟甲亦創始耳今則各國新造兵輪有厚至十八寸者矣然數百磅之彈亦成虀粉然則以剛敵剛勢無完全之理惟柔乃可制剛子何疑焉兵輪旣有鐵甲復有軟甲剛柔相濟似無流獘縱敵彈力軟甲擊壞而本身之鐵甲尙在可恃無恐也兵輪得此則臨陣時自易壯炮自易中制勝則在此矣今若先施諸南洋兵輪如南琛南瑞鏡淸保民寰泰開濟威靖登瀛洲以及龍驤虎威飛霆策電等船使商之有名無實鋼脆鐵薄者至此而俱化臭腐爲神且此軟甲有事則裝無事則卸似亦靈便猶憶去歲倭氛初起鄙人早倡此議終以人微言輕且緩不濟﹝急﹞﹝恩﹞而止今中國重振海軍或於此加之意乎客曰子昨論中國宜添造快槍以求一律初疑矢人之忍今論則造軟甲以護兵輪尙不失函人之仁然而言之匪艱行之惟艱子亦議論多而成功少耳余曰客所言行之艱難此言誠是也然而有志者事竟成不患器之不成而患志之不堅也惜小費勿存疑慮孤心苦詣百折不回何慮此說之必不能行哉泰西船政餘論天津臺南京上海福州廣州杭州各省埠創設船政制造諸局規仿西法幾於出藍謝藍又如南北洋及長江通商各口岸分設招商局由輪船運載客貨理大物博𨿽楚弓楚得而歲有成效日有起色又不僅出藍謝藍余遊泰西有年於西例中制造招商諸務略有所聞今旣耳目一新未免歡喜贊嘆而服當道之深謀卓識從善如登在事之服習講求不遺餘力且於輪船制造輪船招商各事有與西例合者有較西法更精者益信其精心獨運刻意追求然尢有所見異詞所聞異詞所傳聞異詞而不能終閟者請爲吾子縷陳之輪船運用之妙在制造工而機器善輪船招商之富在測量精而駛行速歐洲諸國船政有商部大臣有船政學館學旣成舉而試之商部其列髙等者乃令充當船主其次分司各職事則各有等差人則各循資格以次相授歷階遞升充船主者必髙等也造船之家無敢私請船主者凡輪船出海必報商部商部大臣視其所載之貨核其所坐之人有無逾量而查其船噸之數人逾其房榻其數悉禁制之違者罰造船有成亦必報商部商部大臣視工程所用之木良楛若何所用之鐵厚薄若何必皆如式然後定其行海年限或十年或二十年不如式者禁不得行海違者罰至行海所募水手所帶食米必使足數以船身丈尺之短長定船上人數之多寡不如數者禁不得行行海之人日給米鹽肉食皆有程式不如式者罰船主出海則船上之人賞罰皆假以行一切咸聽命焉而日記其所行於冊遇有辯爭則商務大臣據其所記處分之泰西以行商爲制國之本故其經船政整齊嚴肅條理井然卽在中國往來船主皆能舉其職而權亦重然則坐致富彊非無本矣今新設兵商各輪日新月異而制造之妙機器之善駛行之速測量之精皆能規仿焉而馴致其極以上數端又其小焉者也泰西火輪船考泰西大西洋也世傳英人華徳造火輪船至今歷百有餘年不知實士鄧於羊裏十其先爲英吉利所分封後自爲國攺名花旗疆域風俗與英同其國出入多備火船船內外俱用輪軸中置火盤火輪輪轉撥水無煩人力而船行自疾小西洋多效之卽今火輪船略變盤爲櫃耳泰西競尙奇技巧而徳爲最有亞而奇默得者喜制奇器標新立異角智務能一若造乎其極者職方外紀西儒艾先生所釋圖說西海耶穌會創始玉函口授開西景教後學王徵祥所云亞爾幾墨徳者天文師也承國王命造一極大之船將下之海計𨿽窮牛馬駝千萬不能運也幾墨徳營作巧法乃令王一舉手引之船如山嶽移動須臾卽下海矣又有大人名亞希默突悟魚擺尾水中作柁悟魚兩翅左右分排搖動作槳復變換作櫓悟松鼠伏而尾作帆其始亞當受之造物件以外未多西門畔田刺墨裏皆力藝學中傳授之人似在華徳之前究之亞而奇默徳亞爾幾墨徳亞希默突字音翻譯實卽一人復驗沸湯蒸騰水火旣濟參以日月摩蕩經緯提挈悟輪軸旋轉此自然之機自然之气皆勾股截割法也向有輪機一經亦亞當所遺後歐邏巴陽瑪哩傳利亞尼裏中有立輪攪輪平輪斜輪飛行輪星輪鼓輪齒輪輻輪觚輪燈輪風輪水輪十字立輪十字平輪半規鋸齒輪上下相錯鋸齒輪左右交錯鋸齒輪統以機鈐則操縱自如然必先明度數之學因度而生測量因數而生計算因測量計算而有比例有比例而後窮物之理得理得而法始可立人不能若泰西之世習其業遂讓泰西世獲其利始行於歐洲之地迨中外互市咸豐同治之間左相國創議設船政局於福州後北洋大臣李傅相與南洋大臣沈文肅公立招商局於上海往來江海各口商賈稱便而外洋諸國亦復逐隊興起先是香山陳玉南江寬一船試赴粵東今則各處暢行矣至於條綫機括彼此不同愈出愈奇愈奇愈巧愈巧愈妙愈妙愈靈大致船約縱橫各若干腰安輪或明二或暗一木板作葉實以鐵軸前置鐵鑪一直口大筒上放兩曲頭小筒傍向收風鑪配鐵櫃用銅管汲水入滿則出之一气缸髙尋等中空鐵筒引釜上气橫入缸內中銜鐵桿引之長出於缸數尺鍜鐵條提杵遞爲升降中設平天架有轉軸提杵之條屬架前有樞紐插軸中央撮以機條屬架後每蓺气納缸中杵被气所鼓踴起五六尺前起後落紐軸俱動以輪推船以軸轉輪以機運軸以气發機以水積气以火煉水上置油盤節節流注俾滑利沾澑而停船則開气缸之竅別有管瀉之而船外職司練鐐鎭頭尾羅經定方向垂量淺深掛燈示導引擊鐘報時刻看鏡占遠近此其大略也今復推廣爲車開鑿鐵路以濟其不足然較木牛流馬差費工夫矣或曰富國彊兵在此或曰國殃民在此是何異於宗漢學者斥宋儒宗宋學者斥漢儒互相構訟朋黨門戶伊何底哉秋窗多暇取今時輪機合古之所存沿革損益略撰論說質諸當代講洋務者以爲何如皇朝經世文四編卷四十五工政埠政論整頓埠政闕名日本立國據有海島以雄視地球其埠政之舉廢實最關系國運之消長也比年以來修築橫濱大阪神戶埠口之議紛然雜出其中或有已興工事者或有將興工事者凡此情形皆所以保全我邦立國於地球之體面又辟貿易之進步最不可少至修築之技藝及方法等則近世當有專門之人出而議論焉惟於修築埠口旣成之後宜設何等方法管理埠口以增多其利益則最宜商酌者也若夫此等議論不明及管理埠口與維持更攺之法不得其宜則及貨主之不利不便比諸於未修築之前亦恐無有差異也現如橫濱神戶新報屢傳其紛爭試開列地球大埠修築之效亦何能舉苟如此則管理亦必不嚴船舶往來之秩序亦必不能整齊進出貨物亦必不能利便船主所行之政法以資參考焉倫惇埠口在溯鐵莫斯河口五十海里自倫惇府下至渦兒噸之處管理鐵莫斯河一帶之權在鐵莫斯保護廳應有議員三十人卽倫惇府會及郡會並各出六人水務省商務省航路標識局等並各出二人在鐵莫斯沿岸一帶之區合郡會等同出十二人又水路公司出一人船主等同出三人內河小輪船公司等同出二人船渠公司出一人碼頭公司出一人此等議員同商議以行埠政又發布航行鐵莫斯河之命令又修理河底設立浮標海中標識以防觸暗礁除去有礙開行之事禁遏遺棄污穢之物監理漁業凡運送猛烈之藥物必待其發命令而後行皆系該廳所行之權矣該廳設於一千八百五十七年至千八百九十四年發法令以增擴其權於是鐵莫斯一帶之政爲該廳所設施倫惇埠設立埠口長亦屬鐵莫斯保護廳所轄待其指揮而後行埠政也然自埠口至倫惇橋一帶兩岸之碼頭船渠等悉屬私立公司所管且經紀之法及此船渠與彼船渠之關系皆任其意之所爲故埠口長之職不過止監理埠口輪船及除河口所堆積之泥沙等事至總管倫惇埠口則非其權所及故船渠之價稅不能畫一遺棄污水亦不能嚴禁修理各渠漸形緩漫又勞工與該公司之關系每不相親睦﹝目﹞且以股分立公司故股東急於收其利益與船主往往利益相反每多拂意又大船主等每憎忌船渠公司之專橫至有欲別設碼頭以便自己之輪船者現如去夏彼阿公司購得鐵莫斯北岸之地數畝其意實在不欲與船渠公司交涉耳現時倫惇情形如此其船渠之制𨿽多不便而觀其自修築埠口而來至現時之情形則英人本尙自由其所施設亦多出於此宗旨故當今日欲讓移此業於官以施劃一之制而律埠口之經紀亦固不可得也𨿽然苟觀現在之情形而不變更其無秩序之情狀則船主等之不便不可勝言是船渠公司等自招其不利也故或爲說云及今須合數船渠公司爲一大公司選一人爲總辦假之以權以經紀鐵莫斯一帶船渠所議確否姑置勿論惟英人尙自由重視自己之權利而整理船渠制度則亦知須出於劃一之法律由是觀之亦可以卜航業家視船渠之一端矣安得凹埠口之政屬該府所管理在矣斯哥海岸有擊船場長三千八百尺有棧房附屬焉並系該府所管有而其管理經紀之法優於倫惇數等益比利時之政策似謂與其先造船舶而經紀航業不如利用天然所有之地勢爲各國船舶所輻輳之處卽爲歐洲大陸貨物所經出之關門矣故其埠口之經紀總爲國家之業而其所施設實爲地球所罕見也𨿽然所進出於該埠口之船舶必當經由和蘭屬土是所以爲安得凹伯惜也卽在埃斯哥河口之跌拉神克亦屬和蘭自此地至安得凹伯約七十英里今如欲浚渫其河底修理其海岸以大辟舟楫之利便必非與和蘭協議不可得也然和蘭則有羅都大得母及亞毋斯的兒得母等之埠頭與安得凹伯爭勢且此等之府本有鐵路之便可以招致歐洲諸國貨物則安肯糜擲鉅修築自跌拉神克至安得凹伯之江河而學以糧之愚哉比年以來埃斯哥﹝河﹞﹝和﹞舟路漸沒於土沙和蘭政府及其國民視若等間豈偶然哉嘗觀埃斯哥河之情形現不能進大船卽遇五十噸之船舶亦不能二艘並進且其系船之處除皇家特準公司船外殆不能系船於此故船主等往往不到此地而卽至羅都大得母有由也故進出羅都大得母等船舶之數將駕於安得凹伯之上乃安得凸伯府民則置之不論舉比時國民常商及該埠口之將來宜如何設施乃能維持其繁華而爲一好好埠頭只或擬增多系船所或變更埠口章程或講究管理埠口法甚憂慮該埠口將來之或有衰邁焉此等之例實諸國所目睹也余故開列於前欲以示海國人民不可輕視埠口之消長耳今觀日本之埠政並參之於目誰不驚其整頓無方哉問其埠口之章程則惟有慶應三年所立之箱埠口章程及明治二年四月所定之開埠章程耳且此等章程亦不過我地方官與各國領事所合同訂立之交際條規故未可目爲日本埠口制度也欲於此等章程中一有關埠口之法規則惟見有埠內警務署及進出口章程耳然無專管此等之政廳其事半則水上警務署行之又其一半則村衙小吏任之然則如埠口之制度謂之絕未嘗有不亦可乎政府前數年𨿽發布海關章程及檢疫章程等管理埠口之法𨿽似稍備然未可謂備也何則海關章程則以抽稅於所進出埠頭之船舶爲標準檢疫章程則不過付托內務行政之一部於水上警務署而於總管埠口之制度依然闕如未見有完備之成典也𨿽於實際所行未必全無定制卽如黜陟海員須要村衙推舉其人有關檢疫之事則衛生局與聞焉警捕之事則水上警務廳肩其任關船舶之事則管船局掌之抽稅之事則海關任之是由各廳各局共行之耳然未有專一之政廳而能行其政者豈非一大缺憾乎則可謂爲阻礙航業大興之前程者矣然則宣布何種制度於日本之埠口乎余所欲論者實在此立法之事也立法之事必當先致意於時與事而後決定焉今日宜如何修築其埠口而經紀其埠政現如大阪埠口將執行船渠之制故果采此種之制則棧房及其他凡百附屬此制之物亦宜悉由官設焉猶現時橫濱海關以碼頭爲國家所管有而收其課稅或𨿽官設碼頭而借與民人使民人管其收資之事二者要必居其一也今夫官自任其經紀則經營船渠之法宜先致思如爲民業則當先思國家關涉其業果能臻何程度故修築埠口宜以爲國家之業抑以爲人民之業此二端之論先定而後行政之論卽興也夫埠口之經紀或爲官業或爲民業其利害得失之所系未嘗不視其國之情形如何也譬如徳國則國家自管理鐵路之業其國情於財務與軍事固不可不出於此途也又比利時國以船渠事業爲官業船渠之整不整足關國家之盛衰也然則如日本者試先思其國之地勢及埠口之情形等則宜以爲國家之業固無論已日本位置在太平洋之中四面環海須盛興航業又須講招致萬國之商舶爲地球之倉庫也苟欲如此則欲興舉埠口事業莫善於視爲國之事業焉如委之於民人則其發達之效決不甚速必不能與航業之發達並興也如果爲國家所自管之業則國家本不必如股分公司急於見利其租用船渠棧房之資亦當廉賤方足以招致各國之船舶以增多輸進輸出之數並可使棧房之業有起色也或云國家事業槪從廣大故經費亦較民業爲稍多𨿽不似民業以分嬴利爲主而其船渠之資猶不能廉賤也然國家本非急於見利故惟保持船渠之美觀又善更攺其埠口以漸增埠口之繁華助輸進輸出之利便則優於民業者萬萬矣且旣歸國家管業則無勞工挾眾罷工之憂故不至使輸進輸出之業務停止又管理之法得宜而不與事業相離隔卽不致有倫惇埠設保護委員而不能管理全埠之憂也由是觀之日本埠口事業適由於國家管有其業也昭昭明矣請更論其行政之法可乎埠口行政之目有四焉一曰造築物之保護及攺革一曰船舶進出辦法三曰埠口之管理四曰抽稅是也且何謂造作物曰總稱埠口船埠碼頭浮標棧房起重器等及其餘一切附屬之物也故保持此等物件之傾頹毀廢常宜致意於其間一隨其便是爲切要也各國並不深思於政理而獨苦慮於行政不知接物實際之間在此也船舶進出須先豫報及其進出之後須復告焉豫報之要在豫報知其進口出口等在何時又豫定案鍼路而示行舟方向之人及船舶之所也埠口管理者卽謂水上警務署及衛生事務也卽如管束水夫水火夫等之騷又如禁在船舶投棄污穢之物於埠口又如防惡水橫流於埠口之流是也抽稅者卽抽進口稅及船渠稅等是也之四者實舉行埠政之要目故今欲制定埠政之法須舉此等綱目而參考於歐洲諸國所行之制也至於操其綱要之人則須設知港事一人管理埠口一切之事是以埠口所在之地方爲其行政之區域設立政廳任以長官長官卽知港事是也假之港事以所規定之權使於其權內管理經紀埠口之政是爲至要也矣論者每空設地中海岸之繁華移於大西洋大西洋之繁華遷於太平洋故哥倫之繁華漸東而爲新嘉坡之盛自新嘉坡移於香港自香港移於上海今又將遷於橫濱也豈知哥倫之埠不修築則惡得奪哥我兒之殷盛而增添其繁華哉孟買不築埠而整齊其港灣則惡能集加斯拉得之貨物於其地哉香港之壓倒澳門斯倭得凹等獨占其殷盛者𨿽由其地形爲南方之形勝亦實由人工多居焉則修築埠口之與殷盛相關實如此昭昭矣抑論東洋之大勢計西伯利亞鐵路工竣約在明治三十四年正月亦僅後數年間耳余𨿽未解軍事運送兵丁軍器之法如何至於搬運貨物與該鐵路相關系則知其非鮮也𨿽然歐洲之貨物未必悉經由該鐵路也想美國之麥粉木材棉花及澳洲之諸貨物將經由何處通路而進入北部中國及西伯利亞乎𨿽日本當其交通之要路而中國上海及其他要埠亦不爲少則凡可減其縻費與所銷時日不多之埠口必更能殷盛也然則我國須及今修築好埠以便於船舶往來又使其於上下貨物之際不至銷費時日則其費資亦必廉賤然後地球之船舶皆以爲利便必集而來也然則築埠爲極要之事也亦可知矣開辦商埠咨文總理各國事務衙門爲咨行事光緒二十四年四月初八日據總稅務司申稱奉鈞札內開準美國田大臣照稱據美國人遞來多內稱請將由秦王島至戴赭河洋人建屋處沿海口岸往內三里地方及往東北至秦王島對面地方圴劃歸通商地界等因前來除咨行北洋大臣查核酌辦外札飭妥籌辦法等因奉此竊維貴署奏請添開口岸二處準各洋商前往貿易此系自開商埠與約開之通商口岸不同其自主之權仍存未分亟應另議辦法俾得與他口岸顯示區別該處商民將來所立之工程局徵收房捐管理街道一切事宜只應統設一局不應分頭立局內應有該省委派管理商埠之官員並該口之稅務司督同局中視事辦理一切華洋商民如有訟詞案件應設有會訊公所並定立會訊章程以期平理訟獄如此辦理似足以伸權力等因本衙門查自開商埠與約開之通商口岸自屬不同該總稅務司所稱立局設公所等事亟應妥籌善法以示區別而伸主權今江蘇吳淞口開埠事同一律相應咨行查照卽飭妥爲籌辦可也須至咨者海塘續修海塘酌擬變通辦理疏光緒三年梅啟照竊浙省仁和海寧所屬海塘工程緊要前撫臣奏估銀數百八餘萬兩十餘年來修築撙節動用計銀六百餘萬兩尙有未辦之工二限三限魚鱗石塘一千二百四十丈已在前數之內必須接續辦理以竟全功查該設東防所屬距尖山漸近海面更闊地形更低潮勢極猛向遇風大汛出險工每在該處臣於五月十四日六月初八日七月十七日三次赴工﹝詳﹞﹝祥﹞細查勘二限難於初限三限更難於二限做法工料必須堅益求堅始足抵禦稍陟大意必有衝之虞海塘志載雍正十三年風壞塘制千丈惟老鹽塘五百丈完好如故系康熙五十四年原任浙江撫朱軾所築其法用長二尺厚二尺闊一尺大條石縱橫側立交接處上下鑿成筍槽厚二十層髙三十尺近今工料昂貴異常欲覓厚二尺闊一尺長五尺大條石縱不惜重價亦不可多得現在海鹽縣修築講求大石時日甚長而該處估價每丈七百九十兩較之仁和海寧石塘每丈四百八十兩須加三百一十兩之多刻不經費支絀之時臣亦未敢輕議伏查江南松江海塘幹隆年間原任兩江總督尹繼善等所築俱用鐵簫銕筍至今鞏固其奏疏內稱海水吞吐爲力甚大一石移動全身動搖惟於兩石層累之處各鑿一孔用鐵筍穿合則上下連結於橫石排結之處各於頭尾鑿孔用鐵簫關住則左右貫穿較之用鐵錠搭釘浮面易脫者相去懸殊等語誠爲篤論臣再四思維並與司道等悉心參酌所有未修石塘一千二百四十丈內二限六百二十丈卽須接續修築擬仍照前建復魚鱗石以資鞏固惟該處地勢愈低喫潮更重若仍照從前十八層之數必有漫塘之患關系匪輕議者或謂升髙樁木以免加費然跟不穩更恐難於經久臣復與督辦工員候補道惲祖詒相度形勢再四斟酌非量加層數斷不足以資抵禦玆擬於原定十八層外加髙二層計二十層共得髙二十尺每石寬一尺二寸厚一尺長自五尺至三四尺不等一切辦用均依舊式惟將塘身丁頭鋪砌之墻石外層仍照松江石塘添用銕簫銕筍聯爲一气其銕簫銕筍尺寸一律用長四寸徑一寸其圓三寸一分有奇重約一斤之外皆取平正勻圓熟銕再石質鑿空太多恐致損傷省中舊有機器局修造槍炮等件應酌委員弁及熟習機器匠目參用鋼鉆車孔使石質毫不受傷又條石須加工鏨鑿六面見方表裏平正方可合用近時諳熟石匠頗少工資亦昂約計每丈四百八十兩外須加石鐵工料銀五十四兩二限工程六百二十丈原估銀二十九萬七千六百兩共須增銀三萬三千四百兩卽可敷用臣亦知經費艱難用宜求撙節無如地勢如此工關緊要不敢率意於目前致貽後來之大患除督飭在工各員實心經理不準稍有偸減以期實濟一面選購工料定期開辦外所有海塘工程酌擬稍爲變通辦理緣由理合專摺陳明海塘問答呂璜或有問於余曰子周旋於海塘者垂二年塘之利病當講之詳矣曰東塘不敢深知西塘則吾職也敢曰不知其關系何如曰關系不甚大也卽不修亦未有大害也曰海塘新舊兩志之言不足據邪曰然彼謂嘉湖蘇松常鎭皆在下游保海寧卽所以保七郡又謂長安壩址與吳江之塔頂同其髙此皆張大其詞耳曰石塘一坍江潮穿海寧而北下則嘉松一帶稻田皆爲咸水所傷居民之窪下者亦不可保關系不誠大乎壩址與塔尖孰髙子又從何而測之乎對曰是說也未嘗不早慮及也然有一簡易之法焉可以禦江潮使不穿而北下蓋石塘之內相去數十丈或百餘丈有土備塘一道略如土城有此足以禦潮矣土塘儻有坍損修之甚易所費不過石塘百分之一耳專修土塘石塘其塘𨿽不修無害也曰石塘猶不能禦潮之悍也土塘反能禦之乎對曰非此之謂也若外無石塘則土塘固不足恃自唐宋以至元明之往事考海塘志可見矣至我聖朝建立石塘功邁千古其石塘內之土塘實大有可恃其故何也每日潮退之時眞露出石塘之根而塘身髙或二三丈或丈餘及其潮來排山倒海之勢不過衝突塘根數尺之髙而已故石塘之不坍者旣足以抵其猛勢而文有餘卽石根之已坍者但存塘根數尺亦遂足以當其猛勢而無不足至其潮漸長越坍闕而浸及土備塘則其勢已緩其力已柔𨿽土塘亦當之裕如矣夫土備塘創自雍正十一年其制極善不惟自西至東與石塘同長百餘里其中又橫築小堤界爲小區如半竹中之節然卽潮水灌至土塘亦不能越過兩頭之界故一區或有損動不過修此一區培築最易天下之潮皆三時長而三時退惟海寧之潮以一時四刻長而以四時四刻退趁潮退而施工每﹝晝﹞﹝畫﹞夜約有九時故較搶築黃河堤荊州堤尢易也卽萬一並土塘而小潰其北又有上塘河兩道卽康熙五十七年所開備塘河彼潰決之咸水亦祗灌入上塘河之中何能淹及嘉松一帶乎且嘉松一帶不有黃浦江乎彼亦同是海口其寬處亦略如海寧之江而未聞咸水冒入田中也海寧𨿽地勢略髙然髙或丈許或不及丈何至相懸之甚而謂長安壩乃與吳江之塔頂同髙乎試觀道光三年之甚漲太湖岸上水髙五六尺吳江塔根尙未沒過一層而長安壩頂之水已平亦可知世俗奢大之言不足信矣且壩果髙於塔頂則海寧在數十丈之上潮亦不能到矣蘇松在黃浦江之北常鎭又在太湖之北海潮安能越江湖而灌之關系七郡之說尢可笑矣曰然則專畱意於土備塘培其單薄坍則修之竟聽石塘之坍而不問乎曰有塘根足禦潮頭自可不必加修或石塘之拋撒太遠稍運還以塘髙之工賈亦小耳若歲捐十餘萬金以與海潮之力爭在物方丰盈之時誠所不惜否則非萬不得已國家經費有常是不可不深長思矣曰柴塘及柴盤頭之制何如對曰是西塘之獘法甚無謂也曰東塘何以前此不用對曰東塘之身髙潮來不能潑上塘頂故不用柴西塘之身低潮來時石面光滑一潑卽上至頂故用柴以外鑲之使潮不上潑庶便於塘上行人耳然柴必間之以土日掘塘內之土而付之東流是無益而有損也或謂老咸倉以西其泥淖不能用石爲坦水乃支吾之詞又謂潮不受剛而受柔故石不如柴尢說之無理者矣曰子謂土備塘可以禦潮其說有徵否曰獨不觀海咸乎海咸縣除近城四五里所建魚鱗石塘外其迆南迆北大石塘數十里皆不甚髙潮有時可漫入卽不漫而石塘下皆有涵洞海水內灌以爲常所恃者土備塘耳觀此土備塘可以禦潮且外有石塘𨿽灌入而不害亦其明驗矣曰天下之潮皆漸長而無濤頭惟海寧獨有何也曰錢塘江之尾閭有石梁橫亙焉髙不及丈潮之方長不能越是而入也及漸長至一時四刻之久乃越而過焉夫潮之初長其勢柔反是則其勢勁以全海之勁勢驅入江之海水逆捲而上故髙或尋丈或數尺其駛如飛爲天下之鉅觀也水利請議行畿輔水利成法疏同治十二年奏爲疏黃濟運爲此時之良圖墾田近畿實萬世之長策吁飭查道光中林則徐奏陳畿輔水利請仿雍正年間成法試行原摺飭下廷臣督臣妥議籌恭摺奏祈聖鑑事竊臣聞黃河之入中國首於積石而尾於渤碣其經流本行禹貢冀兗數州之境歷商及周日益南徒至漢決瓠子始通淮泗宣防旣塞河復東北入海二渠九河號復禹迹不爲患者千數百年至宋而河復南決乃由彭城合下泗以入淮而後世治河尢難於漢者以治河兼治漕也堯舜都冀三面距河非不以河爲貢道而四百粟五百里米取給旬服不仰給於千里之外其慮至爲深遠我朝定都於北漕米自南本因明制治黃濟運治淮刷黃合計京倉一石之儲糜帑不啻數倍河運或阻濟以海運國家之福幸獲無虞然利害之大所不能無萬一之慮也故臣林則徐忠誠體國實事求是博考周諮輯爲西北水利說數年然後成書自湖廣總督調任兩廣適爲書成奏陳宣宗成皇帝以其時洋務方起未暇施行原奏內稱恭查雍正三年世宗憲皇帝命﹝怡﹞﹝治﹞賢親王總理畿輔水利營田不數年墾成六千餘頃厥後功𨿽未竟而當時效有明徵蓋近畿水田之利自宋臣何承矩元臣托克托郭守敬虞集明臣邱浚袁黃汪應蛟左光斗輩歷歷議行多見成績國朝諸臣章疏文牒指陳直隸墾田利益者如李光地陸隴其朱軾徐越湯世昌等皆詳言之臣見南方一畝之田中熟之歲收谷約有五石則爲米二石五斗矣蘇松等屬正耗漕糧年約一百五十萬石果使原墾之六千餘頃修而不廢其數卽足以當之又嘗統計南漕四百萬石之米如有二萬頃田卽敷所運倘恐歲功不齊再得一倍之田更可無虞短絀而直隸天津河間永平遵化四府州可作水田之地聞頗有餘或居窪下而淪爲沮洳或納海河而延爲葦蕩若行溝洫之法似皆可作上腴因請仿雍正年間成法先於官蕩試行興工之初酌給工本若墾有成效則花息年增一年如成田千頃卽得米二十餘萬石可先酌攺南漕十萬石行之年久多多益善則河漕經費益可大爲撙節等語自系熟審處爲聖朝天庾萬世之計起見而或疑其以昔人治水先治田爲確論且謂直隸地方若俟眾水全治而後營田則無成田之日似乎言之未審蓋未有水不治而能成田者也然林則徐所稱徐行溝洫之法卽治田卽治水也不待眾水全治而後營田非不治水而專治田也其言正爲破疑而發臣竊以爲地平天成禹功大矣而孔子特贊其盡力乎溝洫必有究其實觀其深者且禹之自述其功亦曰予決九川距四海浚畎澮距川矣亦回曁稷播奏庶艱食鮮食矣是營田治水同時並舉田間之水達於川大川之水達於海營田亦卽所以治水也禹貢所紀功多兼施分之爲溝洫畎澮之小浚合之卽疏瀹決排之全功史遷作河渠書班固更爲溝洫志蓋亦有見於此林則徐所奏𨿽未試辦於畿輔曾著成效於新疆後自戍所起用成皇帝深知其非徒托空言矣今河流北徒挽之南趨則積淤已髙聽其東行則運道宜顧現在經費未充不得不隨時擇要堵挑無誤漕行徐思經久之計直隸永定諸河亦時有水患惟南有磁州北有玉田丰潤尙得水田之利而推行未廣則取林則徐前奏見諸施行此其時矣多穿漕渠於冀州地使民得以漑田分殺水怒正賈讓所謂治河中策而於國家則所期粟米充溢近畿庶南漕不憂梗阻河流亦可因勢利導兵燹以後漕糧久徵折色無攺折難行之慮漕船多未修復無水手難散之虞如果力興水利霖潦則川澮分瀦旱漧則桔橰灌救若得年谷順成河漕撙節不少足國富民萬世之利似在於此除喬松年文彬丁寶楨遊百川黃河穿運情形各摺遵旨會議外所有道光中林則徐奏陳畿輔水利一摺可否飭下廷臣及直隸總督妥議籌辦之處伏候﹝聖明裁斷訓示施行﹞蘇省水利工程擇要舉辦疏竊照江蘇號爲澤國而財賦甲乎東南賦出於田田資於水故水利爲農田之本不可失修如吳淞黃浦劉河乃三江之舊蹟白茆河又別爲一大支近年以來或動項或捐挑均經奏奉諭旨準辦以次深通小民感戴皇仁同歌樂利此外尙有太倉州境內七浦河道及太湖以下泖澱等處亦多湮塞亟宜擇其要道挑挖疏通俾上下一气呵成淸水暢流可以刷潮淤而資灌漑查上年借項興挑劉河案內有節省余銀三萬四千九百兩經臣等於收工時奏蒙恩準畱接挑各處河道之用當卽行司飭委前署太倉州現署蘇州府知府周岱齡靑浦縣知縣蔡維新等會督各該州縣周曆履勘次第舉辦旋據覆勘明靑浦縣境內澱山河一道現尙深通毋庸開浚外其太倉州境七浦河一道東爲海口設有七浦閘一座淤塞已久量應浚工長五千六百二十八丈二尺內有浮橋鎭市河六十丈𨿽向由該處居民自行開挑而自河淤以來民居大半遷移戶鋪亦多閉息應一並給價承挑實需土方壩工銀一萬二千二十兩零又元和縣境內南塘寶帶橋一座共五十三孔系太湖出水咽喉年久未修圈洞坍塌以致湮塞水道湖瀦宣泄不靈夏秋盛漲之時深虞泛溢於水全局大有關系亟須修整據估工料銀六千六百七十兩零由司確算無浮詳明動支劉河節省銀兩撥給興辦據具報於本年三四等月先後興工如式挑修完竣經臣林則徐與藩司陳鑾親往察驗並無艸率偸減其餘承接太湖之支減各河如吳江縣境之瓜涇港王家匯姚家莊七里港村前嘴大港新港及太倉州境之楊林朱涇兩河嘉定縣境之華亭涇黃姑塘壩並據該州縣等勘明皆系上承下注要道近亦處處淤淺俱應一律興挑以資宣泄除涇河華亭徑黃姑塘蒲華塘均由民捐民辦外其楊林河一道並吳江縣境瓜涇港等處請動劉河節省余銀興浚又泖湖一處跨連元和婁縣靑浦三縣近太湖及浙西諸水下同黃浦入海蓄泄並用旱澇兼資惟淤土甚多將新漲之灘切除挑浚方免滋蔓祗因劉河案內節省銀分辧各河已不敷用據靑浦縣蔡維新請情願捐辦現已集夫興工歲內諒可告竣又松江府屬川沙廳並上海南匯二縣共轄之白蓮涇長濱呂家濱小要涇等河均系跨連數處水利亦已勸捐興辦等情由蘇州藩司陳鑾匯詳請奏前來臣等伏查劉河節省銀三萬四千九百兩旣經奏準畱爲接挑各河之用自應核實辦理惟存銀祗有此數而河道淤塞之處悉數難終惟有擇要量準動其餘可以籌捐者卽歸捐辦可以略緩者卽歸緩辦除七浦河寶帶橋兩處工程已撥給銀二萬一千六百九十五兩零業經挑修完浚收如式外現僅存銀一萬三千二百四兩零以之挑浚太倉州楊林河及吳江縣瓜涇港等處核其工費尙有不敷只可求量爲分撥現經給發太倉楊林河銀八千兩吳江瓜涇港等河銀五千二百四兩零飭令乘此水涸集夫趕挑其有不敷悉由該州縣捐廉辦所有撥用銀兩統歸劉河案內依限攤徵還其泖河朱涇以及華亭涇黃姑塘蒲華塘白蓮涇長濱呂家濱小腰涇等河或先已挑竣或現在儹挑皆由官民分別捐輸不敢槪動﹝﹞﹝﹞項亦不許稍有艸率偸減並不得假手胥役地保致滋獘竇總之地力必資人力而土功皆屬農功水道多一分之疏通卽田疇多一分之利賴臣等惟當隨時率屬講求經理未雨綢繆以期仰﹝副﹞﹝偪﹞聖主邵農勤民之至意覆陳廣東水利議徐賡陛竊查治廣東之水與北省異北省之水患在無堤而廣東之水患在多堤治廣東之水又與各省異各省之水患在害多而利少而廣東之水患在利多而害少卽因之幹隆以前廣東初無水患也迨其後海口日淤沙田日多嘉慶以來上游各縣乃屢決不已民受其害於是議之者有開新興河以殺水勢之說有盡折石壩刨去沙田之說有量爲限制嚴禁新築之說卑職博訪周諮竊以爲上二說皆不可行而嚴禁新築亦有應行詳審之處請畢愚說惟裁察焉開新興河昔年估工在千萬以上今細爲推勘聞亦當八百萬則經費不足其不可一也地勢太髙水性湍急旣開之後其歸漕與否仍未可知且違周禮逆地泐之訓則成效難必其不可二也據區懋林馮志超諸說謂挨西山畔有行潦抗渠爲舊時分流之然考之水經及歷代地誌豚諸水皆由今日四會以下入海實無新興分流之則古事無徵其不可三也此開新興河之說固不待再計而知其不可也若盡折石壩刨去沙田誠如憲札所云旣涉煩擾亦非人情且去下游膏腴之地以保上游磽確之田啟豪右之紛爭違民生之樂利此又不待計而知其不可也惟憲札所云以現在起墾成田者定爲限制嗣後卽永遠禁止添築石壩基圍自是酌中辦法有利無獘經國遠謨至爲欽佩然卑職再四揣量覺此中仍有難焉者何則唐以前江西之水自四會入海今則四會以下沃野千里無復故矣卽唐晦南海神廟猶在大海之中故刺史往祭闔府爲之諫止今則順徳以下河道淺窄士女遊觀扁舟經渡矣滄海之變桑田天道固難逆而因利以利天下聖言已著經文旣不能禁海水之成田卽難棄沙田而不墾且海水之沖刷靡常此刷彼淤則此稅不能不減彼稅不得不增水挾沙行緣岸而止一年積二三分厚之泥沙百年卽髙一二尺厚之田地卽如嘉慶間先登堡前陳軍湧之沙坦九十餘畝屢以有礙水道不準承墾而其後因洛口沙沖水遂將新沙撥抵誠以溢坦旣生墾與不墾固無異也惟其立壩閉水彊作成田者則在所必禁宜令有司以時察遇有違犯卽毀折之牧令玩愒不舉者並加糾治而議者多有以委員歲武職偵伺紳士攻訐之說進者竊以爲整頓之始固必藉明幹委員會同州縣逐一履勘繪成圖冊永遠立案以杜將來至若分以責成著爲令典則日久生獘亦屬可虞夫親民之官莫如牧令日與民習則疾痛癢自覺相關卽遇中材亦不過漫不經心頹廢職守要不至於因循之外別生營骫之端若稽查特設專員則賢否恐難一致萬一視爲成例科取陋規則一如今日查禁燒鍋查禁私鑄徒成文具無裨事機至營汛武職本籍者多其中假公濟私因緣射利獘難縷數豈易防閒士民攻訐之風本爲薄俗因而導之政體謂何且恐陽以訐人陰以利己豪傑兼並貧弱流離粵東豪宗已不可制若再假之以權必至更張其勢哀此惸獨何以聊生昔明臣潘季馴云治河者無一勞永逸之功但當收補偏救獘之效亦無新奇可喜之說但當守安常處順之規此固治水之要言而在廣東尢爲恰合也向來廣東之水有白潭以停蓄之有獅子洋以宣泄之千百年來絕無水患亦猶永定河之有任縣寧二濼大江之有洞庭鄱陽兩湖也今則鵝潭之心漸成淤澱而獅子洋面亦較舊爲窄故上有飛來羊靈羊兩峽以束之而下無極寬之海口以泄之潰決頻仍未必不由於此則疏通尾閭最爲扼要第欲浚海口尢虞自籓籬天津吳淞近皆不議開浚老成謀國將別有崇論卓識主持其間乎廣東情事𨿽稍不同然今之海口猶足以限峨舸大艦則舊迹或未可宣通新淤或轉成天塹天時人事殆有未可預知者愚以爲禁新築之外固別無他法而禁新築之中亦未責成州縣禁其人力之彊爲者而已若夫政貴爲恆令勿惟反是尢在愼選牧令惠養黎元民無疾視其上之心斯下有捷於影響之效親賢人遠小人所以除壅蔽也顧民碞持大體所以培本原也此固卑職等牧令微員所當相爲自勉已愚謬之見無補髙深明問下垂率臆以對是否有當恭候憲裁湖廣水利論魏源歷代以來有河患無江患河性悍於江所經兗豫徐地多平衍其橫溢潰決無足怪江之流澄於河所經過兩岸其狹處則有山以夾之其寬處則有湖以瀦之宜乎千年永無潰決乃數十年中告災不輟大湖南北漂田舍侵城市請賑緩徵無虛歲幾與河防同患何哉當明之季世張賊屠蜀民殆盡楚次之而江西少受其害事定之後江西人入楚楚人入蜀故當時有江南塡湖廣湖廣塡四川之謠今則承平二百載土滿人滿湖北湖南江南各省沿江沿漢沿湖向日受水之地無不築圩扞水成阡陌治廬舍其中於是平地無遺利且湖廣無業之民多遷黔粵川陜交界刀耕火種𨿽蠶叢峻嶺老林邃谷無土不墾無門不辟於是山地無遺利平地無遺利則不受水水必與人爭地而向日受水之區十去五六矣山無餘利則凡箐谷之中浮沙壅泥敗葉陳根歷年壅積者至是皆鏟掘疏浮隨大雨傾瀉而下由山入溪由溪達漢達江由江漢達湖水去沙不去遂爲洲渚洲渚日髙湖底日淺近水居民又從而圩之田之而向日受水之區十去其七八矣江漢上游舊有九穴十三口爲泄水之地今則南岸九穴淤而自江至灃數百里公安石首華容者縣盡占爲湖田北岸十三口淤而夏首不復受江監利沔陽縣亦長堤亙七百餘里盡占爲圩田漢江下游則自黃梅廣濟下至望江太湖諸縣向爲尋陽九派者今亦長堤亙數百里而澤國盡化桑麻下游之湖面江面日狹一日而上游之沙漲日甚一日夏漲安得不怒堤垸安得不破田畝安得不災然則計將安出曰兩害相形則取其輕兩利相形則取其重爲今日計不去水之礙而免水之潰必不能也欲導水性必掘水障或曰有官垸民垸大礙水道而私垸反不礙水道者將若之何且有官垸民垸而藉私垸以扞衛者並有藉私垸以護城堤者將若之何且私垸之多千百倍於官垸民垸私垸之築髙固甚於官垸民垸私垸彊而官垸弱私垸大而官垸小必欲掘而導之則廬墓不能盡毀且費將安出人將安置應之曰今昔情形不同自有因時因地制宜之法如漢口鎭舊與鸚鵡洲相連漢水由後湖出江南國初忽衝開自山下出江而鸚鵡洲化爲烏有又如君山自昔孤浮水面今則三面皆洲水涸不通舟楫嶽州城外昔橫亙大沙灘舟楫距城甚遠今則直泊城下又如洞庭西湖之布袋口今亦冬不通舟此則幹隆至今已判然不同皆西漲東坍之明驗水旣不遵故道故今日有官垸民垸當水道私垸反不當水道之事今日救獘之法惟不問其爲官爲私而但問其垸之礙水不礙水其當水已被決者卽官垸亦不必修復其不當水沖而未決者卽私垸亦毋庸議毀不惟不毀且令其加修升科以補廢垸之糧缺並請遴委公敏大員勘上游如龍陽武陵長沙益陽湘陰等地其私垸孰礙水之來路洞庭下游如南岸巴陵華容之私垸北岸監利潛沔之私垸及沙洲孰礙水之去路相其要害而去其已甚杜其將來而寬其旣往毀一垸以保眾垸治一縣以保眾縣且不但數縣而已湖南地勢髙於湖北湖北髙於江西江西楚境之湖口日蹙日淺則吳境之江堤日髙日險數垸之流離與沿江四省之流離孰重孰輕且不但以鄰爲壑而已前年湖南漢口大潦諸縣私垸之民人漂溺者亦豈少乎損人利己且不可損人並損己乎幹隆間湖南撫陳文恭公劾玩視水利之官治私築豪民之罪詔書嘉其不示小惠苟徒聽畏勞畏怨之州縣徇俗苟安之幕友以姑息於行賄舞獘之胥役壠斷罔利之豪右而望水利之行無是理也欲興水利先除水獘除獘如何曰除其奪水奪利之人而已何良棟《皇朝經世文四編》捲﹣

皇朝經世文四編卷四十六工政河防河防要務宜籌畫周備疏陳鏞竊河南中矣九堡於上年七月漫溢一時未能合龍現當秋汛屆期各處要工貴推行盡利方能底成厥績臣愚以爲當責其所成儲其所用保其所要防其所因本年二月因前任尙書麟魁廖鴻荃辦理合龍埽工蟄失五占特命撤任回京而以鐘祥郭順安畱工籌辦並令悉心妥議仰見皇上軫念民瘼愼重河防至意近因河南省城水溢請疏浚近河以禦城垣保護可無虞惟轉瞬大工合龍該河督撫在工日久當經相度機宜胸有成算應請旨飭下專心一手辦理於秋汛旣平春水未旺期合龍儻自揣未能卽合行先期疏明仍俟簡派熟諳河務大員及曾任著有成效者往治之以期一勞永逸無復虛縻國帑致蹈上年故轍臣故曰當責其所成也上年冬間需次合龍聞各處料垛價倍異常施工無所措手嗣因出示曉諭乃陸續運至而大工業已愆期價值倍數而償竟不濟事現該省未及被水村莊之處年景尙順乘收成之日麻不至昂貴宜及時購買敷足於用則事省而功倍臨事無掣肘之虞臣故曰當儲其所用也河東與河南𨿽分兩地其實止一河東溢河南必受其壅漫水下注江南必須大疏海口黃水利迅厲急則通而緩則澱玆以無制之水任性罔行決不能遁道而下勢必全黃入洪澤湖而湖底本爲髙仰又增以挾沙之漫水積淤其中設使西北風起髙家堰最爲喫重應請飭下南河總督於髙家堰一帶竭力保固復遣明幹河員駐札海口設法疏通導之歸海髙家堰旣固則河南之水可無患河南之水無患則東河合龍之局計日而成臣故曰當保其所要也大河出中牟卽由蘭儀考城徑歸徳府入江蘇之徐州以至淮安府之淸河縣匯淮由云梯關入海此順軌也玆乃溢出祥符縣之朱仙鎭由陳州府之周家口下注於安徽之潁州府浸淫於鳳陽府查河南省城外來饑民其數不少而撫馭尙屬安靖惟川鳳陽二郡民情素稱彊悍自上年七月漫溢之後至今已及一年其失業流亡之人紛至沓來原望本年合龍水退可期回家耕作今玆未能且其地離家較遠撫藩臬耳目不能周到而向辦﹝賑﹞﹝振﹞務不過委佐雜微員下鄕稽查戶口開載姓名甚或串通吏胥以小報大以寡報多從中漁利縱不至於此而亦不可不防其漸應請飭下安徽撫會同河南撫設法撫綏仍選素知自愛之員實力稽查安插妥善不致顚沛流離釀成他故則與其治之於已然何若遏之於未然其勢易治臣故曰當防其所因也夫河水爲東南民命之源河治一日則民安一日而四海樂安瀾之慶盜賊亦由玆斂迹臣愚昧之忱爲河務起見是否有當伏乞皇上聖鑑熟籌河工久遠大局疏道光五年張井竊惟黃河自豫省滎澤縣出山以後地勢平衍土性沙松澑極猛迅又復挾帶泥沙屢治屢壞原乏久長之策然臣考之載籍驗以現在情形竊以河之敗壞與防何之費用繁多未有如此時之甚者也臣歷此周履各工見堤外灘髙出堤內平地至三四丈之多詢之年老弁兵僉云嘉慶十年以前內外髙下不過許丈聞自江南海口不暢積年盛漲逐前淤髙又經二十四年非常異漲水髙於堤潰多處遂致兩岸堤身幾成平陸現在修守之堤皆道光元二三四等年續經培築其舊堤早已淤與平灘甚或埋入灘底至臨黃埽壩工程臣檢念嘉慶初年底案每年報銷不過三四十萬自十一年以後漸增至一百餘萬近年以來時有增減而增減少繁費將無已時蓋由河底日髙則流行不暢縈回紆曲到處皆成險工且昔多有挑順蓋創等壩名目不惟扞衛堤身兼可小鑲埽多年以來淤墊榻卸半已無存所有頂衝迎澑之工大半順堤做埽上堤下座補舊鑲新埽愈長爲費益鉅此二十年來豫東兩省河勢日壞費用日多之實在情形也臣愚以爲事理宜探本原圖功當計久遠不得以目前苟安之局卽守爲治河不易之經卽如地方民气凋敝者當治以寬仁習俗獷頑者當治以威猛未有不力求治理而能自然不變者亦未有力求治理而無成效可者獨至今日之黃河則有防無治而以防爲治卽治之而終不效歷年以來當伏秋大汛司河各官率皆倉皇奔走搶救不遑其竭蹶情形眞有惟日不足之勢及至水落霜淸則以現在可保無虞而不復再求疏刷河身之策漸致河底墊髙淸水不能暢出並誤﹝漕﹞﹝遭﹞運又增盤壩起剝及海運等費皆數十年來僅斤斤於築堤鑲埽以防爲治而未深求治之之要有以致之也夫水性就下本屬自然孟子之疏瀹排注江注海又曰水由地中行在宋則有疏浚黃河司官明天順間令河道三年一挑浚嘉靖中凡臨河州縣各造上中下三等船並置鐵扒尖鉏疏浚淤淺隆慶萬曆年間河臣潘季馴專主以堤束至之說至我朝康熙年間河道敝壞聖祖仁皇帝南指授方略首疏海口以導黃次別淸口以助刷伏讀聖諭云若黃河刷深一尺則各河水少一尺深一丈則各河水淺一丈如此刷去則水由地中行各壩亦可不用等因欽此仰見聖謨廣運爲萬世不易之規維時河臣靳輔仰承廟訓次第經理並於海口增設浚船往來疏浚百十年來均貲利賴然彼時黃河𨿽云敝壞尙不至如此時之甚卽如靳輔增築堤工有遙堤縷堤及魚鱗堤等目名其言曰縷堤失守則退守遙堤再失則尙有魚鱗堤臣揣度形勢必因南外灘地髙下無多是以層層可恃至現在兩岸則惟賴一單堤髙下過於懸殊一經潰建﹝瓴﹞﹝瓶﹞之勢斷難回下就髙𨿽有數重退守之堤亦必逐層遞潰是此時全河受病情形較康熙年間不啻十倍然而民無昏墊歲有丰收者何也蓋我朝家深仁厚澤不惜帑金積年例外之增無不上邀兪允卽偶有大工一切民夫民料悉行革除如幹隆二十六年間堵築楊橋漫口僅用銀三十餘萬兩近則槪由官辦每堵漫口用至一千數百萬至少亦需五六百萬從未絲毫累及閭閻凡此培養民力洵足感召休嘉是以河伯效靈黔黎蒙福而非司河諸臣區區一手一足之力所能幸而致也顧水勢難定而患宜豫防見在河髙堤險處處可虞無論一有漫溢堵合爲難卽使歲慶安瀾而此常年修守之貲東南兩河動以數百萬計經費有常似亦未可以各省之正供備一河之支用且河底遞年墊髙堤身遞年請增城郭居民盡在河底之下惟仗歲請無數金錢將黃河於至髙之處令每年以淤髙一二尺爲率計至數十年百餘年之後其髙下情形殆不可以設想而仍止鑲埽築堤等奉行故事則一廳員營弁皆足辦此以臣自視殆同具官靦受恩榮實堪愧恥而爲我國家億萬斯年計尢未可止顧目前而不計及將來之大局也夫當此河底未能刷深之時除培堤鑲埽而外原無別策然治法無定全在因地因時如潘季馴以堤束水以水攻沙而河治靳輔於築堤塞而外又增海口浚船而河亦治其治河方略有曰數年之後河底刷深兩岸堤防皆可棄而不失今以堤束水仍守舊規而水已不能攻沙反且日形淤墊則議者隆堤於天之說似亦未可謂之過計議者又謂河南閘壩分泄太多以致河身日墊此說誠然然當伏秋盛漲拍岸盈堤若無分泄之區必有潰之患其勢又不能以兩全臣在河工日淺且自江境以至海口未經親歷更不以臆之詞遙爲懸揣躊躇顧慮徒切焦思每念海防重寄全在權變機宜必須閱歷旣深方可語此至於規自然之形勢察屬吏之勤惰稽核工料愼重錢糧臣卽至愚均可勉彊學習惟海口如何方得大暢河身如何方可刷深則竭盡血忱竟無一得卽與年老官弁熟諳幕僚反復講求咸無良法每一念及輒爲旁徨悚懼寢食不安又念此等情形各前河臣豈不深知祗以籌策維艱不欲以無補空言徒勞聖或又以創爲議論必冒糜帑生事之嫌是以未敢輕於具奏而臣以爲奉職之道主於勿欺旣爲計慮所及但以一己之聰明材力無可措施遂並其受病之處亦隱忍而不言則貽誤將來臣罪滋大是以再四思維惟有據實瀝陳仰懇皇上飭令中外臣工凡有講求河工心知其意者但能使河底有可以刷深之法或應逢灣取直或應設法疏浚或應復靳輔成法乃設浚船或應築做對頭壩工束逼澑勢或於此外別有良規據實敷陳奏請欽定由下而上節節試辦如行之有效卽通飭遵行要之就現在海口河身受淤情形而論必得有刷深之方始可遂就下之性不必謀自臣出而聖世永慶平成臣亦與有榮施矣治河宜杜流獘仿成規疏三月二十一日恭閱邸鈔奉上諭前據遊百川奏查看黃河酌擬辦法繪圖呈覽遊百川陳士傑奏查明黃河下遊情形各一摺當經諭令再行通盤籌畫會同﹝熟﹞﹝熱﹞商妥議詳細具奏玆據奏稱擬亟築縷堤資保障開徒駭馬頰﹝河﹞﹝何﹞以分水勢並擬開小淸河及遙堤窒礙難行各摺片戶部工部速議具奏等因欽此仰見皇太后皇上軫念民生愼重河防之至意凡薄海臣民同深欽感臣竊以爲方今河患宜杜治河之流獘仿治河之成規必帑不虛糜河無旁溢庶爲經久至計臣籍隸山東海丰縣謹就見聞所及不揣冒昧條晰縷陳以備芻擇謹按漢書溝洫志長安張戎言水性就下行疾則自括除成空而稍深河水重濁號爲一石水而六斗泥今民引河漑田故使河流遲淤而稍淺雨多水暴至則決溢是束水攻沙之法始自西漢欽惟國朝治河方略蒙我聖祖仁皇帝親臨閱視指授河臣累修大工生民利賴恭查幹隆二十三年江南河道總督白鐘山奏報徐城黃河刷深尺寸河底通暢情形欽奉上諭益當堅守束水刷沙之策不可爲保堤放水之庸計以顧目前而貽遠憂也又幹隆三十九年欽奉上諭儻引河一開黃水經流勢順或遇夏秋盛漲湍急遄流吸動大澑難於遏抑濱河民田廬舍恐不能無衝突之虞是其利小而患大不可不愼之於始等因欽此聖訓煌煌允爲萬世法守今河入牡蠣嘴已二十九年並無支流分泄尙復淤墊日髙若再開引河水勢散漫更難﹝望﹞﹝忘﹞其疏刷黃河水性中洪大澑從未分流此處遄行他處立成壅阻而擬開之引河上接黃河下抵海口均有二三百里卽使竭力疏瀹諒難寬深水過沙停徒事勞費又慮經流勢順設或人力難施以致奪澑則將來挽復牡蠣故道非數百萬帑金不能藏事馬頰小有漫溢則慶雲鹽山諸縣或被其累水勢大至則天津爲眾水所歸形如﹝釜﹞﹝金﹞底大澑北趨近畿受害而河海兩運亦恐窒礙於大局深有關系臣考河流自周定王五年宿胥決口以至西漢末皆由天津入海東漢以至宋初皆由利津入海宋景佑以後導河入淮以至國朝皆江蘇之安東入海咸豐五年銅瓦廂決口又由利津入海今利津海口又非暢駛矣夫北流而塡淤攺爲南行而壅滯勢將北徙今卽不能導之使南而可導之使北哉臣愚以爲北岸之徒駭馬頰二河但可勿開總宜停輟如必需開挑旣與慶雲等縣接壤亦應由直隸地方官詳細查看方爲有備無患可否請旨飭下直隸總督派員前往徒駭上頰上下游加履勘如開挑後津南數縣及天津海口確無妨礙奏明始可動工夫北岸果建遙堤尙多保障今所恃者一縷堤現在海丰境內漫水四溢獨馬頰漧涸今乃開工引水北行漸近京師甚爲非計且所謂不致有奪澑之虞者恃閘壩而已以黃水之澎湃噴激衝崖觸堤豈閘板所能抵禦竊爲畿輔危之臣所謂杜治河之流獘者此也今日之河必以大開海口爲第一要義恭查嘉慶十五年欽奉上諭黃水下游日臻淤墊甚至海口阻塞尾閭不通經朕力持定見將海口挑挖深通堵塞馬港旁趨之路現在河水滔滔東往更無壅塞之虞等因欽此誠以尾閭宣泄不通上游潰立見今牡蠣嘴舊河口出路倍窄河底更淺自當設法變通陳士傑旣查出利津之南北嶺決口距海不過四五十里由此開入較爲便捷且場本已漫淹村莊無多𨿽百姓創築堤該撫亦知明工鉅地險難保無虞乃遊百川陳士傑覆奏旣稱便捷不謂無益又謂刷有河漕方可定議遊移不決恐難收效伏願皇太后皇上力持定見飭下該侍郎等卽就南北嶺決口導使入海實爲正辦臣考歷來河工多於冬令集事今旣查得海口消落之時水行歸槽便與岸平疏浚自易得力應於伏秋各汛加意防護仍冬令興工又海口宜築長堤從前云梯關外淤沙之間曾著成效如慮上游盛漲難容再將縷堤加髙倍厚河身逢灣取直偪澑愈緊日刷日深不致漲漫明臣潘季馴卽堅守此法道光年間舉人包世臣所議對頭斜壩亦應試辦凡此詳見治河諸書足資考鏡惟費較多然與其逐年開挑引河何如將海口河身長堤對壩分項分年帶修於河防實有裨益宋臣文彥省力役以足財用之對禦批責其不權輕重是可鑑也至混江龍鐵篦子向用於合龍歸槽之後隨澑新沙可資鼓蕩若治年久河淤則宋人鐵爪木爬禦批所弗許臣所謂仿治河之成規者此也臣禱昧寡識原不足仰贊髙深而縷縷愚誠祗以事關大局必當愼益加愼不敢安於緘默據實瀝陳可否飭下戶部工部一並議奏之處出自聖裁臣不勝惶懼屏營之至五大河總說崔乃翬海河受南北兩運河水達之大沽口直隸大尾閭也海門髙仰山水不快又有攔港沙橫亙其前此殆五大河總病根也南北兩運西受渾淸滹河東經三汊口匯入海河若左右兩膀胱也兩河皆南北運道所經冬苦其弱夏苦其彊最難調劑此又南北運總病根也分而言之則又北運弱而南運彊殆各病一根也東澱西澱髒肺也大淸河一道貫穿其間分玉帶中亭爲三汊臟腑中之大小腸也渾亂其北滹亂其南澱爲之淤淸河爲之塞則腐腸之毒也苑口趙北口東西澱咽喉路也西澱不下達白溝河之倒灌爲之也病不在趙北口也東澱不上通無三汊也病亦不在苑口也故淸河之韓家樹淤鐵頭堤淤傅官營淤石溝淤脖子淤十二連橋淤𨿽皆兩澱病根非大病根也大病根三三汊不通一也白溝不別行二也渾滹交哄兩澱不得安三也三病之中又以渾滹爲大病根也渾卽桑幹河也爲兩堤所束愈壅愈髙下口益甚如人得水臌不裂不止尢渾河大病根也偪水上墻不如就平地而爲之塹此又變極而通之一轉機也渾病在尾滹病在首不可得而同也各一病根也近四五年間滹始北徙以文大兩窪爲壑視若故居殆病家大變證也此水下流合滏則安離滏則危人人之之所知也此水上流得冶則彊失冶則弱人人之所不盡知也故滹不合滏冶助惡也尢全局之大病根也治滹不治冶彊爲約束𨿽扁鵲無如何也治水不治滹又恐一病未除而一病起也此輕重之權也論中國當亟求禦水之法去年江浙水災人民蕩析田禾被淹粒食爲艱今春雨陽時若方欣欣然謂可補去年之不足矣不意各處報災仍絡繹不絕何天心之不厭禍耶溫郡早稻將次登而月初風雨交加河水驟漲幾致年成去十之七瑞安等處又被蛟水去人口數百名而福州大雨亦有沒田禾淹斃人口之事湖南慈利等縣起蛟水至溢常徳府城噫何水之爲患一至於此然大雨之積蛟水之發進銳退速𨿽亦爲患猶其小者河流北徙刷無常天津來信謂九河增漲漫溢爲災京津一路悉成澤國夫鄭工﹝告﹞﹝吉﹞竣曾無幾時乃南流方慶安瀾北流又報衝是其爲患誠無已時焉國以民爲本民以食爲天民食固國之本也水災疊至民食無賴有心人於此安得不思顧本之計𨿽水旱兩災均足爲民食之害然中國近來苦旱之日少被水之日多則治水尢爲當今之急矣水患之大莫大於河則治水之急亦莫急於河國家軫念民生凡有害於民間者不惜財力以爲之計各處災祲一經奏報立發帑金或截南漕以資散放而於黃河一事尢爲不遺餘力河員林立每汛必須奏報倘幸而安流不變則卽爲我民慶不幸而何處防何處開口則赫赫然震怒立將治河各員從嚴懲處其被災之處則立布恩施言念及此猶得曰朝廷之眷念民生未盡心哉然而河患迄不少止抑又何也治河之法自漢以來代有成書摘其大要不外宣堵二字主宣者謂堵者爲因循主堵者謂宣者爲煩擾紛紛聚論莫衷一是孟子述大禹治水有疏浚排之說四字皆有宣泄之意主宣泄者祖之遂以爲治水之道不外乎此不知孟子所言不過論禹之治功並非注意於河政書曰九澤旣陂四海會同夫陂卽堤也禹何嘗不用堵哉要不專事乎堵耳夫水性就下順其性而使宣泄固也然黃河之水濁水也帶泥而行行遲則泥止泥止則河淤下淤則上亦勢所必然上流旣決堤旣潰矣至於下流復歧而分之比及海口勢已如彊弩之末徒知分流以殺其性而不知水勢益分其力益弱水力弱又安望其導積沙以注海乎不咎法制之未備而徒咎築堤堵塞爲下策豈定論哉蒙以爲以人治水不如藉水以治水以人治河不如引淮以治河蓋黃河之性合則流急分則流緩急則滌蕩而疏通緩則停滯而淤塞今請盡塞諸決使黃水悉注於淮以合其水力寬築堤防以杜其衝決多設壩以固其遙堤髙家堰等處更多築閘壩使淮不東注諸決旣塞堤防旣寬則河水必深河水旣深則其赴海也必急淮旣合河則其流亦必更急二水並力以推滌海淤則海之宣泄二瀆也當亦因之而自急如此則河𨿽有汛堤岸可保淮𨿽有溢而消退必速矣或者謂水馴於分勇於合今盡塞諸決而合於一其爲力大矣苟其合而湧也大決所犯傷人必多又將何如然寬築堤防固所以恣其奔騰也是寓分於合矣或又謂禹之治水旣曰宣堵並用則子何爲不用宣而專用堵不知堤苟堅則水自合水自合則河自深沙日去而流日暢是不宣而自宣矣或又謂淮水之勢不若河水之急一合之後入淮諸水勢必自壅則何不使黃淮分背而乃使淮助河勢河扼淮勢也不知海沙旣辟宣泄不患不通河不決固自深得淮羽翼則更深是用淮於河也若必使黃淮分背則煩擾矣或又謂閘壩旣多行旅不便不知河梁旣奠百世可安往來稍滯又何足慮且今日水則輪舶飛挽陸則鐵路將興行路猶愁遲滯耶所慮者鄭州之工始竣鐵路之議方興庫不支大工難集然河流時決十年之中歲修之費不知幾千百萬猶復時慮大決何若聚數年治河之費建一日非常之功爲一勞永逸之計倘得一旦奏績從此無河決之患無支銷之處不亦一大快事哉嗟夫合河淮非難合天下之匯議爲難姑息成風粉飾爲巧而欲建非常之業豈可得歟因閱報憫近日水患之多遂推念及此問者亦諒此苦衷已續錄治新淸河芻言治河必先計泄水水不能泄則河必爲患今黃河大堤向南直至山中泰安府與沂州府交界所有雨水往東發泄必由樂安城北或再北自淄沬溝入海在此一帶地方除海地外按各河所占之地分作三其中有嶺或土嶺或山嶺而水界亦以之分焉西之水或從歷城山或從章邱西南山直注章卸東關外此水早晚俱向東北流至齊東西南界匯成一泒河向東泄若防水災宜從齊邑趙奉站直至淄沬溝修浚河渠以泄章邱歷城兩縣山地所發之水歲中夏潦秋霖必以何年最大者核算中山水從章邱東南並鄒平長山博山淄川南山發來髙下早晚俱匯至博興從博興至東之河須能容各處所來之水直泄入海方免斯災中之東所有山水由章邱東南經大道山頭店往東北流入滸山泊湖從此東流僅有小溝一道實屬不能宣泄所以山水下注每年必自農田直流至博興此鄒長兩縣民人年年被害之故也東山地髙地不多姑置勿論若北縣所被山水半由中西發來然以治河要工言之東山水亦不可忽至於山東每年雨水約與直隸相仿各處設有風雨局詳記於冊考之自悉每年勻算冬三月雨水按官尺總數不過二分有半春三月雨水約數一寸七分秋三月雨水總數二寸七分夏三月雨水總數一尺三寸四分夏時雨水多少難定如地气亦幹能多滲水則不爲害或夏日早降細雨地已沾潤再下三寸有餘之雨地不能滲加以髙地之水不能存儲全行下注若無預備其患不可勝言或謂三寸之雨亦殊有限不知核實計之積少成多眾流匯於一處其大何如若以地面之寬集算則更大矣西國算此無論雨水河水俱以墩論一墩水可抵宮斗九石米其數相當今計西山地髙平地得七千六百五十三方裏若以三寸六分核算一日總數得三百一十八兆七億九千一百墩新淸河從齊東西南鄕趙奉站至劉家寨三十里兩岸倍形傾圮但畱舊迹尙可考原來之河身河岸如何修理中流有河身寬四十步深六尺兩沿離水面各二十步南北岸髙各八尺埧頂寬一丈冬三月中流之水均算在齊東深不過二尺有半水如急流每一晝夜行百十一里每一分時行百二十五尺流如再急水便渾濁更急便走石流沙冬時之水深二尺有半每十二時行百十一里每日所泄水可一兆四億八萬二千五百墩水若漲三尺有半與面相平卽每日能泄水三兆一億二萬三千八百墩若水漲較平地髙四尺每日又能多泄水二兆四億八萬二千六百墩水漲至此河岸立水其髙尙餘三尺惟恐再漲河岸便不能容如此統論之新淸河在齊東原式河中之水較平地髙四尺一日僅能泄水八兆四億墩卽水流再急每日亦僅能泄水十三兆墩西山地髙地一日僅下雨七分卽已六十三兆墩有餘而其下尙剩五十兆墩春秋之間如此下雨地燥尙可無事惟恐夏間地下所剩五十兆墩之水陡然下注則河中能泄之水不過四分之一若再來一二百兆墩之水從何滲泄彼新淸河能泄之水仍是每日十三兆墩更爲堪虞所以光緒十四年博樂北鄕被災一帶地方俱系水深沒胸過二十日後水乃漸落未經計算便不深信至核新淸河能容之水無多其獘自了若指掌矣中山地髙平地得一萬七千五百三十六方裏計下雨三寸六分總數得七千三百墩其水無論由獺河黛河孝婦河烏河發來皆匯於博興如欲防博興東鄕樂安北鄕之災往東所修河務要每日能泄水七百餘兆墩方可無患不然民人必恆受苦朝廷必屢停徵賑務必多費支持殊非計也章邱東南山地得三千三百六十四方裏所發山水全由山頭店經過入滸山鋪北邊之湖從湖由鄒平城北流入博興惟有杏花小溝一道寬十一步深四五尺山地雨一日發二十八兆墩雨大一日發一百四十兆墩如水再多溝道皆盈一日亦不能泄水一兆墩其餘全由農田泛溢橫流直決博興又何怪年年顆粒無收也哉再論河務國家興大役辦大工不患經費之不足而患辦理之無人苟能實心經辦事事撙節一錢可得一錢之用則費省而工倍日而奏功布置從容綽有餘裕大工大役辦理亦復何難苟不得人則曠日持久糜餉耗財以有限之金銀供無窮之朘削巨虛擲奏功無期在朝廷綜核名實部臣愼重報銷𨿽或時時督責時時挑剔然以侵蝕中飽爲事者上不顧國計下不顧民生惟以多開項巧立名目爲含混搪塞之計朝廷𨿽加以督責而玩愒粉飾如故也部臣𨿽施以挑剔而彌縫掩如故也積習相沿牢不可破前人創其成規後人師其故智一若蕭規曹隨莫能變革也者有志之士縱論及此未嘗不咨嗟往復發憤嘆息也卽河工論國家歲修之費不下六七十萬爲數不可謂不多河工諸臣苟能遇事認眞實銷實用磚石料預備於平時築壩加廂綢繆於未雨則辦理自可裕如經費何憂支絀無如在河工辦事者皆以妻子衣食爲念一得優差便欣然色喜以爲此生財之機會也若不及時取利一潤貪囊得無使他人笑我拙也由是倒行逆施毫無忌憚虛支冒領無所不爲國家歲費巨帑無非供若輩之侵漁一旦出有險工則張大其詞藉口於經費之不足紛紛然請添修卒之所添之半以供工費半以資中飽幸而河伯順獲慶安瀾則貪天之功以爲己力𨿽有朘削之實不居朘削之名不幸而堤防驟決貽害生靈則又諉之天變非人力所能施夫朝廷之築堤禦水爲保民生計非爲若輩中飽計也而在中飽之徒則不啻以河工爲世世衣食計國家數十萬之經費沿河數百萬之生靈曾不足以稍動其心以若所爲求若所欲𨿽欲黃河之不爲患其可得乎歷來河工大員豈無公忠體國之人然或未悉此中情獘𨿽欲悉心釐剔苦於無從下手又或礙同僚之情面畏物議之阻撓此所以徘徊觀望隱忍不發也許仙屏河帥到任未及二月卽以破除積獘爲事實心整頓毫無顧慮此其識見膽量誠有大過人者宜朝廷深韙其言不待部議而遽允其請也河帥原奏抉發獘竇條陳辦法詳明剴切不啻秦鏡溫犀而其尢喫緊處則在綜核名實天下事莫患乎務究其名而不考其實卽如河工報銷種種冒領浮報之慮部臣之駁詰也於是移東戤西含混影射巧立諸名目以爲報銷地步舞文弄法參錯紛紜必使閱者茫無頭緒而後可以不遭駁詰也此次河帥芟去諸名目核定歲修項以六十萬爲率從此名實釐然不容或紊領者照章而行可無混冒侵漁之病實用實銷從前虛僞之風至此革除淨盡而磚石料亦得隨時購備免致臨事張皇其有裨於河工者豈少也哉總之非常之事必待非常之人而後行昔年閻丹初相國領農部時創辦歲入歲出冊籍舉凡天下錢纖悉備載綱舉目張如馬伏波聚米爲山形勢了然在目由是掌度支者皆得有所考核胥吏不得因緣爲姦創辦以來迄今數載每歲辦理一次遵循勿替此其綜核名實良法美意洵可歷久行之而無獘者也將欲興利必先除獘河帥之切實整頓定爲新章亦此意也假使諸公盡以除獘興利爲念運以精心策以定力不爲浮言所惑不爲成見所拘吾知有利必興有獘必革戒虛憍而歸核實天下事庶有豸乎世有其人吾願馨香祝之河務將有轉機說中國黃河爲極大之漏歲費金錢不知幾許而卒無奏功之一日曆來河員實心辦事者亦未嘗無人無如積獘日久則除獘甚難因循至今幾及數千年矣其中獘端何嘗無人知之然徒知之而不能言之無濟也僅能言之而不獲見諸施行仍無濟也昨閱邸抄見有河督許仙帥查革河工積獘並擬攺章設局以保險工而節浮費一摺不禁擊節稱嘆者再奮袂而起曰河帥中有如此賢員河工庶有豸乎夫以張侍禦所奏由司撥道廳皆具空白印領中道塡注數目塡注一萬隻發五千此五千復有折扣如此則是到工者十中止有二三此說也相傳已久或非盡出無因然仙帥曾爲河北道歷查各前任均未有此卽推之開歸道亦然則或系傳者之過未可知也至於折扣則謂除平部飯而外別無所謂折扣然𨿽無確據究宜變通若照張侍禦所陳令各廳員赴司領則兩道不與支放之事自可不蒙扣之名而又嚴密稽查倘有折扣偸諸獘除嚴參治罪外仍按追繳不予寬貸如此則獘自可漸絕然仙帥猶有所進焉力除四獘另設河工局獘去則工有可督局設則權有所歸是又於張侍禦所奏之外而更推而廣之者也所謂四獘一在幕友一在交代一在失算一在倉皇河工所延幕友不曰幕友而曰庫儲所以謂之庫儲者以河督中所重在庫也顧在督署中之庫儲則動以險工恐嚇使之不敢疑議更張而於無工處所必故意張皇竭力鋪排以求見好而希受謝此其長技也其在河道署中則以力請添暗阻撥爲能事其在廳署中者則以節省工料勸畱銀錢爲長才似此種種把持時時蒙蔽河臣受累尢深仙帥於蒞任之初屏庫儲而不用凡事親裁無從上下其手斯雲霧去而靑天見矣交代之獘則瓜葛尢多各廳歲辦料磚石本系領所購以備工上之用其有餘存者則於交卸時列入交代冊子內於道庫陸續扣甚有已故廳員其子孫仍支領一二十年者有料而不以辦工積之爲異日之私家以畱貽子孫似此尙復成何事體仙帥於霜後查各廳所存料磚石槪以充工而交代之名目永除積畱之私獘立革矣至於料早買則價廉遲買則價貴磚石先辦則有濟後辦則無及此固夫人而知之而乃河工項名目紏紛計每年報銷六十餘萬而司庫必陸續撥給或遲之又久而撥給不爲先事之備專便中飽之私所謂失算之甚者也今攺定新章但名之曰歲修額而一切巧立名目悉予革除分作四期撥給庶眉目朗然不至所用非所報所報非所用矣若夫遇有公事河督問之河道河道無以對也河道問之河廳河廳罔所措也一遇險工尢多張皇然則試問平日所司何事而坐令倉皇若此求添請借墊正不知歲修額所辦何事何至倉猝若此此其獘更顯而易見者矣仙帥必令爲此官者咸任其事先以身率之先事預防絕無混淆四獘旣除乃另立河防局以定比較假如同辦料石河防局所報之價若干各廳卽不能大有歧異凡遇險工河防局先有人專司則各廳卽無從蒙蔽其所定歲修額六十萬以四十八萬歸七廳以十二萬歸河防局悉照新章分作四期撥給無論何處有工卽飭局員飛馳辦理用廳員之兵夫動廳員之存料如有不足槪取給於河防局廳員遇工則但將派定所備磚石料用畢卽爲無事不得另以杜夫朦混求添之獘河防局則專管先時籌備臨時策應隨時稽查且可代任勤勞代承責任代爲報局設在督署中卽無異於督臣親司其事若此辦理其有不獘絕風淸實事求是者乎河工得此賢員而又不避嫌怨縷直陳於以纘禹之緒何難哉不禁爲近河居者額手慶之論浚河宜速吳淞江直通蘇州西人卽稱爲蘇州河近年來破有淤塞常有人論及此處亟宜開浚以便舟楫此處爲官商往來蘇淞之要道帆檣如織過客如雲不可稍有阻滯也顧去年蘇撫剛中丞定議重加開浚而復有議其後者以爲築壩堵水往來船隻反形不便噫是言也胡爲乎來哉夫不浚則以爲不便浚則又以爲不便爲之上者不亦難乎本館於此事頗爲畱意凡有所聞無不備錄在報曾思一至工所觀其工程以事冗不得往且水路旣不得通陸路又多曲折一日之內不得往返惟就聞見所及者論之查開浚此河由新閘西廣肇山莊後邊起築人壩迆邐向西過潭子鎭萬航渡周太僕廟吳姬墩至黃渡鎭過千秋橋而止共計水程七十二里剛中丞畱心水利知此處有商旅特委周直刺總辦河工並按各派委員以分任其事分投督率蓋二十年前堵河曾經開浚乃由民捐民辦而官爲之督此次則系官辦其工資均由官給發兼有各營兵勇輪調當差其情形固不同於前也計從新閘大壩起向西共有六壩三小壩十餘虞姬墩則爲居中之地自新閘西至虞姬墩三十六里自虞姬墩至黃渡亦三十六里也虞姬墩之西名曰西工西工藉兵勇之力由撫憲札調各營統領督率相助開河各統領則將所統兵勇按旬輪派當差每營開河若干丈均有定限西工河面略狹水不甚深止須雇鄕民排牛車幾十架以車水早經將水車幹已由兵勇挑挖挖出之泥堆積河灘刻已工竣有期每丈若干召募工頭承包不知何故西法車水不甚得力總辦因又添機器一架是處河面而水亦甚深急難車幹非特承包之工頭十分焦急卽總辦亦且昕夕焦勞據鄕老言前二十年開河皆用牛車及踏車設或排車十架以車水有出水之總口水甚驟人不能立故每一大壩必須有車四十架則出水迅速而辦理亦捷今用機器以車水一人立於出水總口甚穩殊不及十架牛車又何怪水涸之不易也總辦用是晝夜焦思並日督工車水聞虞姬墩至萬航渡之水業已車幹各工頭督同夫役出力挑挖已見成效惟再東至新閘則收功尙難預卜蓋水中立有標竿以水涸幾何今此處測視標竿僅去水三分之一以是知其難也總辦因見東工車水不易擬另雇鄕民備牛車四十架旣而委員因見萬航渡向西之水已幹無須再用牛車每車發給工錢三百文令其自去鄕民以每車須用三人備車到工已有三日旣不收用當照給工資緣是眾喙互譁委員乃加給每車洋一元羣情始謐近則東工之車水機器已俱屏去不用仍舊用鄕間之牛車踏車以車水故東工車水亦較先爲速其挑挖西工之兵勇工竣後卽須重爲移調一俟東工車幹河水仍將資兵勇之力以期奏功神速並聞剛良帥的在開印前後行將出轅驗看河工以故河工總辦曁各委員統領無不日夕督率異常出力由是觀之此處河工或不難於成功也夫河道不開則民怨開河而堵塞河路則民又怨開河則安得不將河路暫堵悠悠之口固不足聽第人言𨿽不足卹而奏功尢不可緩如以水程阻塞之故而致商旅視爲畏途行人望而興嘆則又非便民之道乎轉瞬春暖地气上騰河中爛泥堆積臭气薰蒸不但工上諸人觸之易於致疾卽彼處居民亦不免觸染成疾此剛中丞之所以急欲出轅親驗以使總辦以下諸人各各振刷精神也說者又謂機器車水事半而功倍何以反不如牛車踏車則應之曰物各有宜有不宜機器車水用於他處自無不利而獨不利於此處此亦無可彊者且又安知用之者之不得其法則又不禁爲中國興有器無人之嘆也已機船浚河議浚河有利乎曰有利矣舉城鎭鄕村水所經由之地去其淤墊通其阻滯俾舳艦艑舠舶艟艨出入自如略無周折而又潦則有所宣泄旱則得以蓄瀦萬頃良田賴以灌漑其大利也豈淺鮮哉𨿽然天下事有利必有害凡浚河必先築壩將水閘斷使不流通然後用桔戽幹始得從事畚局使功成不日猶之可也萬一遷延旣久未得告竣而數里數十里之間煙火萬家衡宇櫛比一旦猝然火起𨿽有水龍巴鬥將從何處得流泉有任其摧枯拉朽已耳此其浚河之不便於民者及其浚之始也先於各處河沿開辟斜路俾人夫得以荷擔上下不致有顚蹶之虞而挖出河底之泥則棄置兩岸田中如岡如陵一望無際農夫耕田數畝一家數口賴以爲生遭此蹂躪不堪來歲將何以耕種而條銀漕米仍須照單完納不能去絲毫蔀屋茅檐其痛苦將何由申訴乎此其浚河之不便於民者二乎浚河之際人夫雲集良莠不齊煙館茶坊易於生事𨿽有官吏督辦紳董防維而人數旣多安見無酗酒打降之事而盜賊更乘間抵隙肆其姦謀人家中夜畱心幾於寢不安枕此其浚河之不便於民者三至於築壩則千金數百金也局費則萬金數千金也包壩有扣包河有扣委員紳董則所需火食輿金亦無不有扣其捐之於田畝斂之於市者亦無非小民衣食之資而任其浪費之多不可以數計利民之政反以病民有心人所爲嘆息而不能自已也曰若是則將任其淤滯不通河流日涸乎曰是惡乎可然則尙有何法以善持之乎曰非攺用機器挖泥船不可是船昉於西國不用築壩不用戽水但就河底將泥挖起卽可潮汐流通昔年中國曾向西國定造一艘名曰安定厥後駛往北省不知其效若何去年上海浚吳淞江所用之船名曰浚川人之見之者皆稱曰便然則其效固已彰明較著人亦何樂而不攺用此船乎或曰是船宜於大河不宜於小港吳淞江寬闊數十丈故能用以奏功若施之於各處小河則運掉不靈有不虞其僨事者乎曰是不必慮旣可造大船以浚洪波巨浸豈不可造小船以疏歧港支河凡事當量爲變通固不可膠柱鼓瑟也晴窗多暇請將是船之利益而詳言之首在不築壩旣可省錢無數且水不阻遏可免火災而商船往來依然如故市價旣不憂昂貴釐卡亦得免短徵次在省人工一船但需十餘人或管火鑪或司機括安然無事絕不紛更此外惟用駁船數艘循環駁運駁泥夫自數十名至百名足矣旣無千百人飯食之資且可免聚滋鬧豈不一舉而兩得乎而其最爲有益者則在於不作踐田疇旣可用船駁泥則但須就僻遠處購得荒田一區將泥堆積不必於沿河開辟斜路以便泥夫上下往來更無須將泥棄置兩岸田中致農民不能耕種河道旣經疏鑿而近河之處毫不作踐使田家得作息如恆我知火耕水耨之儔當無不歡聲雷動矣機船挖泥之速可數十倍於人夫工旣速成則局中火食之需委員輿馬之費亦無不可省數成其取之有田畝市者無一不可量爲酌而船旣出價以購則今歲此處河工告竣明歲可復浚他河計一邑之中但得一船則全邑河工不難次第興舉以視作壩戽水用民夫挖泥費多金利害參半者豈非天壤相懸乎或曰用機船則人夫不多費用可節彼力食之輩將從何處謀生而近河之煙館茶寮飯店客寓不將坐失現成美利深恨於作俑之人乎則爲之喟然以嘆曰吁此中國之所以積獘難除也卽如治河一事西人已屢貢良法欲爲一勞永逸之謀而京外各官咸不願姑爲一試誠以河上當差各員弁日望河流潰決塗炭生靈始得從事大工得所沾潤使數十年永無河患則宦囊空乏難免啼饑號寒是以不願以西法治河長臻鞏固今之謂機船浚河之不足用者毋亦同是用心乎𨿽然淸議者儒生之責縱不能見諸事亦不妨存是言因走筆作是篇乞貴館列諸報端以告畱心時事者漢上月樓氏稿水患言﹡或作水患芻言自上月中旬起迄今蓂莢將周無日不霢霢淫霖似銀河之倒瀉每當夢回孤枕時聞蕉庭梧院淅瀝無休江河積水旣多洪流因之驟漲日來如江蘇之江寧揚州安徽之蕪湖浙江之嚴州等處無不水勢滔天大受陽侯之累田廬牲畜漂沒無存慘酷情形不堪入目卽距江河稍遠之處亦以積水無可宣泄鱗塍鳩壠一片汪洋新插禾苗半遭黴爛現𨿽晴曦杲杲朗照遙空及早補栽猶不難爲桑楡之補然就蘇松各郡而計卽不至盡遭荒歉而收成之薄已可預知嗟乎關隴正告洊饑畿疆又遭兵燹畱此江南片壤倘篝車如願或亦可分其餘粒以贍西北之哀鴻乃今又淫雨成災大無將告天何此酷民竟何辜執筆人書至此不禁喟然曰自來國家水旱之災固由於天心之不仁亦未嘗不因在上者未能先事防維有以致之也載籍有言堯有九年之水夫放勳爲三代聖君宜乎生此時者水毀無虞咸有丰穰之慶乃洪水泛溢時及九年此在後世至哀極亂之時曾不一遇而竟遘其厄於欽明文思之世豈堯之徳轉不及後之世主與夫亦以彼時洪荒甫辟山川之界未奠溝澮之法未興是以一遇水災𨿽聖徳如堯亦苦無從措手耳迨大禹氏興隨山刊木大費經營河漢江淮無不導流順軌於是民免其魚之嘆而髙原下隰得以播種及時自是以後享其利者千年迨秦變井田爲阡陌𨿽遺迹漸湮而鄭白一渠猶能灌漑稻田至數十萬頃以水之爲用得其宜則蓄泄有方國與民交受其利否則亢旱之時溝渠枯涸挹注無從一遇淫雨經旬則又泛濫無涯稻田悉遭傷損民方怨天之不能雨陽時若以粒我蒸民而孰知世之或被天災或蒙天佑者皆在人之自爲彼蒼蒼者固未嘗稍有究心於其間也今大河以北前代溝洫之成旣已湮沒難尋而江浙之間向稱肥區沃壤者今亦一遇水患卽有岌岌不可終日之憂是非由陂堰失修亦何至潰敗決裂若此哉抑嘗思之中國至今日貧弱甚矣制造之業不精則爲工者憊貿易之途不廣則爲商者艱財匱民窮久矣難期振作然解者猶曰中國向非以工商爲基故𨿽互市數十年仍不能攺其積習不知工商固非中國所素重而農則自后稷教民稼穡以來歷代之賢相聖君無不以是爲當務之急所謂國以民爲重民以食爲天者古語流傳洵堪印證不意迄於今日中國重農之政轉流入於瀛海各邦如南北美洲地土旣極膏腴而一切疏渠浚水與夫培壅之資藥物耕獲之用汽機處處有化學精微以爲之研究故能農田之業日見蒸蒸而中國則河渠之志半托空言水利之官盡成虛設古時遂人之良法皆已付諸渺茫更遑論乎培壅之得宜耕獲之合法行見不轉瞬而工商之業固盡落人後者卽農之一業亦將等諸若有若無貧弱情形其將何所底止哉予故因各省水患事推論及之俾知中國若再不振興農業不獨一方將有饑饉之虞且將合通國二十一省人民而皆有啼饑號寒之困也治河續說自古治河無善策堯時洪水爲災至於九年之久亦河之爲患也由古迄今能平水患者莫如神禹讀禹貢一書而知其用力之所在不過順水之性逶迆曲折導之使入於海而已蓋海者百川眾流之所會歸也水之性就下隨其所流俾有所注則不爲患自後世築堤防盛陂障務爲阻遏非不少見厥效一旦奔潰傷人實多此法實始於戰國時之白圭當時諸侯眾多土地分裂但能治之於境內而不能達之於境外惟苟且於目前使在己國中不復爲害而已故孟子言禹以四海爲壑今白圭以國爲壑古來能言禹治水之效者莫若孟子其言曰禹疏九河瀹濟漯而注之海決汝漢排淮泗而注之江曰疏曰瀹曰決曰排曰注皆因勢利導務求疏通而不事壅塞所以得收全功而其發害也緩後世但知塞河決口求其一時幸免故其爲患也速上古西北行井田之法亦務講求水利有溝洫以資宣泄詩曰我疆我理南東其畝農家廣播五穀自食厥力以西北之所產供西北之民食而裕如不必求轉輸於東南而已無不足今西北之地多荒棄不耕旱則赤地千里水則汪洋成澤國皆由河之故道淤塞不通水由地中行無巨川洪澤以爲歸注之所苟能就水流之所向分爲數十支河瀕河就其髙下形勢區爲田畝而深其畎澮多其溝渠紛歧錯出而灌漑有資安見荒土不且爲腴壤哉或謂天時地利有古今不同西北之地苟能耕獲古人早已行之豈待至今日哉然則春秋戰國之際山東最號富饒多黍多稌乃倉乃積農民率家給人足戶多藏無假於外求推之於秦各國無不皆然同一地也夫豈有腴於昔而瘠於今哉同一民也豈有智於昔而愚於今哉於時河亦未嘗多爲民害也秦漢而下西北多陷入於敵人割裂紛擾靡有寧宇農政水利置不復講而東南各地聲明文物蒸蒸日上宋以後益復稱盛遼金元三朝多起自西北由是西北與東南畫疆分治幾於不復相統論兵力則西北彊而東南弱西北足以控東南東南不足以禦西北論地利則東南丰而西北嗇以東南供西北則有餘以西北養東南則不足自有運河建閘蓄水以備漕船轉運而與河爭宣泄之地河患乃愈甚今欲分河流殺河勢通籌全局以收全功則莫如循河道之所向導之使入於海其旁則多入支河於河要口則用機器藉以去淤爬沙試行西法以治河督理河工必任之明智公正之員或用西人俾司厥事得以專心致志而專其責成務在收實效無虛糜一切勿掣其肘前錄英國教士仲均安所著治河芻言頗多可采復有河工要語數則亦可見之施行今爲撮取其大旨如左庶幾當局者見而垂詢焉今欲施河工須先計西雨水之多寡將新淸河上游各支從歷城至海另行修築務使加寬以免水患一宜在中窪下之區別開支河一道河身務期寬廣使山頭店下注之水順流於北海一修築河岸務須以冬日之水爲準凡河身之深河岸之髙皆須以此核算方免參差不平之獘一河岸裏面如有河灘最足爲害修堤時務從裏面出土將灘挑平一莊民修橋只準用木料不可再行築土塡道一過河道口宜順堤另築斜道以行車輛一每年秋後所有淤塞之地宜將淤泥挑出作壩一考核河岸之髙務照夏日雨水之多核算總須有三尺立水方可一不可另外尋覓新法使河流過急恐刷兩岸撞決河圈一新淸河之河圈務要修築正直不然亦必用三合土將河圈堤岸錘鏈堅固一修壩須下寬上窄宜頗不宜陡修河岸亦當依循此法庶免坍塌之患一滸山錐湖博興湖均宜周圍修堤與各道河堤其髙相若一無論獺河黛河孝婦河烏河老淄河各下游總須據實考核俱修堤壩一堤上不準行走車輛修房舍沿壩作屋開溝澆地掘窟作水道一兩大堤內河灘麥後不準再行播種米谷一凡有扒口放水之人必當坐以重罪僅予繯首不足蔽辜同黨知情者亦在不赦之條皇朝經世文四編卷四十七外部治道論西國古今通變地球五大州除奧大利亞而外其幅之狹無如歐羅﹝巴﹞﹝巳﹞物產生聚不過一中國而其才人薈萃學蓻精深雄視宇內則英與京焉果操何術以致之哉豈自昔而已然耶原其由來已非一朝一夕之故矣諸國邊境多近海隅駕駛是其長技因此通商異域傳教遠方辟土開疆鯨吞蠶食駸駸乎日盛一日然溯其得亞墨利加南北各地不過三百餘年耳自此東南洋諸島國幾盡爲所並兼置爲屏藩視同外府凡歐人所至莫不敬而畏之且莫不羨而慕之曰福者西國之人歟何其聲威之播有如是之盛也顧嘗考其昔時艸昧未開中國有夏之際尙以遊﹝獵﹞﹝臘﹞爲生居無定所全地蒼莽荒蕪不治已而羅馬一統聲教漸開然則歐洲聲明文物之盛以後於中國二千餘年矣降至唐宋羅馬旣衰又爲西域北狄所侵擾逮乎有明中葉列國始得自彊其興也殆不逾四百年而以近百年較之前三百年已覺其文質之不同以近五十年較之前五十年更覺其教政之相勝倘日後再歷數十年其美備又當何如乎誠不禁睪然以思憬然以警而曠然以髙望也何中國五千年以來尙且拘守成法不知變通而每下愈歟試觀西國昔者方隅自封夜郎自大不與諸國往來而今則四海縱橫無遠弗屆不獨長駕遠駛馳域外之觀卽地球無人所到之區亦必求至其境昔者才識蠢愚智慮淺狹昧於遠大不知變更今則學問淵博器重廣遠精益求精必至登峯造極而後已昔者教理未明朴野未化殺相尙慘刻時聞今則神道設教崇敬歸一志行虔誠不趨新異者昔君上專權恣雎毒害今則各處皆立議院庶人得參末議民能自主政歸於公凡有利國裨民者皆得參議而行之昔者政教不分門戶角立幾若水火入主出奴設有厲禁以彊人令則任民自擇無彼此畛域之見輕重髙下之殊而主教者不得過而問焉昔俗尙凶頑動生仇隙睚眺之怨必至報復今則人嗜道藝互篤友愛旣畏法而懷刑復尊親而敬長昔者商賈貿易官府爲之限制今一切任其自然公私之利溥焉昔者工事不盛制造未廣因之貨財不生其源難浚今則物料輸入制器輸出轉運不窮財以裕焉昔者屋宇卑狹視別不備園林池囿咸所未有今則大家巨室窮工極巧名園廣墅數里相連昔者盤饌烹調惟供土物山珍海錯不知外求今則華茶竺糖遠方異品無所不備朝夕饔昔者山海遼跋踄難艱旣窘以險徑復困以洪波今則鑿山通道行海駛船火車輪舟安坐致遠是皆各國變通之迹也中國其亦能次第舉行也乎論西國富彊之本且自帝升王降以還中土之有國者無不以富彊爲務卒之富不能保其常富彊亦不能保其常彊或數世而貧弱矣或不數世而貧弱矣史冊所載斑斑可考故後世謀國之人遂以富彊爲不足恃者有之且以富彊爲不屑道者有之惟泰西各國則大不然其暴徵橫斂好大喜功誠爲耳所罕聞目所罕見然夷考其國庫亦空虛奴藏亦虞缺乏歲入不敷出遂以借取民債爲務其債之多者甚且積之數兆數千兆數萬兆在中國視之實不成夫政體中國祗有百姓欠國家之錢糧而從無國家欠民人之項也貸之而更以利輸之債愈深則利愈重歲出之殊不資似此國政久之又久必至君與民同入於窮途而後已亦旣窮乏卽不能稱彊此又一定之理乃說者爲西國之彊不由於富由於人民篤信天道由於人民有自主之權由於政寬而法公且引拿破侖之言曰徳行之力十倍於身體之力又引斯邁爾斯之言曰國之彊弱關於人民之品行人之品行正則風俗美而邦國協和合成一體彊何足言若國人品行未正風俗未美而徒汲汲於兵事之是講其不陷而爲好門斗嗜殺之俗者幾希矣尙何治安之可望哉斯言也是耶非耶說謂者數十年來西國富彊之效實有明徵昔者方隅自封智識狹隘今也四海交通學問淵博昔者教化不明風俗慘刻今也崇敬神明志行虔誠昔者君上專權民如奴隸今也人得自主共謀公益昔公法教有禁彊迫人心今也任民自擇王者不問昔者俗尙凶悍動生仇隙今也人嗜道藝互篤友愛昔者商賈貿易官府限制今也信其自然百物亨通昔者工事不盛貨財不生今也物料輸入監制輸出昔者茅屋卑小規制不備今也華堂入藹窮極工巧昔者器皿粗資生有缺今也供具精美身心快適昔者盤饌烹調惟供土物今也唐茶竺糖朝涵夕濡昔者山海遼跋涉艱艱今也火車輪船安坐行遠昔者天涯地角夢魂難達今也電報告急千裏面談昔者街衢夜黑萑苻竊發今也燈明如晝轂擊肩摩昔者雁魚不便急難吞聲今也一東一錢達於四境昔者貧氓傭工得金使今也銀鋪收管加息償還昔者簡冊珍富人難聚今也書集充溢寒士易致昔者朝多祕景野有郁衷今也廟論巷議日印萬紙蓋由今日比之五十年以前實有髙下霄壤之異由五十年前再溯之二百年以前更不啻有昏明晝夜之別矣富彊之其昭著也如是而推其富彊之故實由於上下一心堅忍不易奪天之巧而不憚其難盡地之利而不遺其力入其國國無斿民行其野野無廢事充其力之所至除生死壽夭外直欲使天地退處於無權自生民以來不但未之成見亦且爲思慮之所不及其富與彊爲何如哉自我觀之語云盛極必衰太剛則折天道循環實古今不易之理方今國債之巨至於如此國庫旣無帑金而歲月猶需出息民間但收官息而本資又被空懸是富之一端已成有名無實不富必漸積至於貧勢必至左右支絀爾詐我虞終於不能彊而後已此固在數十年以後之事而實可之於今日者也彼時再覘我中國之所以爲中國者固猶是今日之不富而不彊也然則富彊亦何足恃哉西國富教合爲一事說伊古來之有天下者莫不先富其民而後教之蓋必利用厚生然後正徳矣此殆中外一理者歟然中國於富教二者判爲兩途而西人於富教二者合爲一事何則中國之教民也以仁義道徳其富民也以農工商賈顧凡農工商賈者聽民自爲之而不在當教之理然而所謂仁義道徳者饑不可以爲食寒不可以爲衣要歸於盡性知命使民之植其﹝綱﹞﹝网﹞常而已矣故孔孟之門有但言仁義而不言利之說第其流獘所極則口仁義而心貨利內小人而外君子立說與居心判若兩人而詐僞遂至於不可測然則何以中國立教必先仁義而後利哉固亦曰吾第引而之於仁義而已矣若夫利固盡人而取求者之也我𨿽引之於仁義而彼猶不免溺於利而乎但言夫利也於是乎中國之儒者苟稍知操守皆不敢以利爲言顧其實利心甚熾天理之說不足以制之往往有自守廉潔迨經夫紛華靡麗之場而一但忽喪其初者此第言仁義而不及利之流獘也夫人情一日不再食則饑終歲不再制衣則寒饑寒至身則不顧廉恥仁義道徳之中有終身窮餓者焉未嘗見顏淵原憲之門忽然而有金穴銅山之湧現也是故純用儒術而不兼雜霸之朝必多弱政從古儒術極盛之時卽國勢極不振之時馬融鄭元不能救危亡之東漢王通韓愈不能救衰敝之﹝隋﹞﹝惰﹞唐伊川紫陽不能興南渡之炎宋故儒者可以持太平之局而不可以語非常之功何者教限之也若西人則不然其所謂教者卽教以生財之道而已其所謂富者卽本其所教使各盡其生財之道而已教與養蓋合爲一事其究也人皆明乎爭利分利之故道不拾遺民不妄取家給而人足皆能好行其徳廣施其患推恩錫類使國無凍人野無餓殍養生送死有所資鰥寡孤獨有所養是謂不期仁義而仁義自至夫如是故其國遂居於中國之上我嘗考其所以爲教矣無論其所學之爲無事要其大綱皆是以致富彊卽出其緒餘亦皆可以謀食可以治生較諸中國之第言仁義而不及乎利者判若霄壤焉吾竊不解中國儒者僅言仁義而不言利之始於何人也如曰始於孔孟而孔孟不任其咎也孔子贊周易於幹則曰幹始能以美利利天下不言所利於坤則曰先迷後徳主利之外諸卦之言利者不可﹝枚﹞﹝校﹞舉大學作於曾子言生財之道最爲詳悉孟子曰易其田疇薄其稅斂民可使富食之以時用之以禮財不可勝用至其對梁王之說蓋因病發藥因時立言不可據爲典要此可見聖賢立言本不以富教分爲兩事未聞有絕口不言利者董仲舒曰正其誼不謀其利明其道不計其功蓋謂當盡吾分之所當爲而不必專以利爲事後儒於言語畸輕畸重之間失其大旨遂謂儒者不言利而專言仁義嗚呼中國儒者但知以義爲利不知西國以利爲利之說也知利之有害於仁義不知利之至而仁義自在其中也所以今之儒者不能戈獲利第則設帳授徒或就幕餬口博取戔戔之修脯以終其身問以生財之道﹝茫﹞﹝忙﹞然不知致使生計日絀其一家八口亦愁苦饑寒不可名狀此皆第言仁義而不言利之害有以中之若如西人之卽教卽富何至於是中國如之何而不入●於貧弱耶善夫管子有言曰淵深而魚生之山深而獸往之人富而仁義附焉西國立教深明此意中國儒者能熟體管子之言則自有其所當學之事不至於虛言仁義以誤國家苟其不然則中國之貧弱將靡有底止我非謂仁義之不足以治天下而爲是矯枉過正之言也第以今日儒者立教出聖賢之指歸口不言利而所爲無非漁利之端侈言仁義而其實毫無仁義之行終必並仁義與利而兩失之而適貽西人以口實故敢效其之愚爲知言者告知我罪我固有所不計也論俄國富彊之故今天下士商相聚抵掌侈談四海內外之國誰最富彊必皆首屈一指曰俄羅斯國夫俄羅斯國之何以富彊何以能致此富彊人亦不能明言其所以然但往往羨其富彊嘖嘖稱道之不已也我昔於道光末年薄遊京師時聞俄羅斯國有一王子年未冠弱最喜攺裝易服徧歷薄海內外諸國以觀各國朝廷之政治以察各國閭閻之風俗孳孳不思彼時有識之人咸知其有大志不料於十數年後竟致富彊如此十數年來之西報常載俄皇現往某處復由某處回國又嘗言俄皇因某事赴某國不一而足始知殷多賢王多由起自民間深知民事故西漢之孝宣後唐之明宗南北宋之英孝二宗其所設施究於他帝有則今俄皇畱心世務自少至壯自壯至老不肯深居簡出以蹈不辦菽麥不知艱難之陋故能致此富彊遂令稱羨者首屈一指彼豈肆志遨遊漫無事事與秦皇漢武隋共蹈覆轍哉夫俄羅斯之地東接朝鮮北包蒙古西至回疆西藏連綿二萬餘里可謂廣且大矣然與中國相較亦尙未能更加且聞其地人稀尙多曠土業已有此富彊若再生齒日繁加以耕桑工商之利豈更有所底止哉中國與俄繡壞相接之邦也蒙古與俄﹝犬﹞﹝太﹞牙相錯之國也𨿽均和好如故然﹝蒙古﹞﹝古蒙﹞與俄尢爲唇齒之邦在昔彼此通商已歷年所故京師所設俄羅斯學皆俄國遣其子弟來京學有蒙古文理字畫言語以便彼此互市不至舛誤故二國之往來尢爲最密曩者英國議院議及蒙古之人皆服俄國之政其歸心也已久共望俄國之來其臣服也必速其事中國也不過貌合而神離親而意疏而已倘俄國再加之以撫綏益之以煽誘而蒙古且將以事中國之禮事俄國矣英人之論如此特是蒙古與俄國𨿽爲鄰近之友邦蒙古與中國世爲婚姻之臣僕而且中國之待蒙古亦與滿洲相等尙非朝鮮西藏所能比擬者今朝鮮西藏尙無心服俄國之迹而蒙古先有是心豈非辜恩負徳哉我恐蒙古尙不至此抑或英人懸揣而擬議之也𨿽然我聞蒙古近日亦成爲一積弱之國也剛猛之气化爲純良堅忍之心易爲怠惰彼或見俄國近日戰無不勝攻無不克是以畏之也積畏生敬勢所必然其所以畏敬之者或恐一旦加兵於彼無以敵之也蓋俄國幅員數倍於蒙古而蒙古兵力實遜於俄國或者以小事大之禮不得不爾亦當有以原諒之也嗟夫俄國之富彊尙未及三十年也國仍是國地仍是民昔何以貧今何以富昔何以弱今何以彊不過俄皇一人振作於上整頓於下已地仍是民耳世之爲國王者曷不亦爲振作整頓之君而今稱富彊者亦首屈一指也哉論日本善政從來爲治之道必以循序漸爲爲能不以見小欲速爲貴日本爲東瀛大國立國最久向來與各國通商其所以爲治者外人不得而聞之近來稍稍可知而觀於各日報所載日本政事往往近乎欲速一邊嘗竊論之以爲以日本近年之勵精圖治效法泰西而內顧尙不免有虛匱之憂此其故皆由於求治太急也然觀於北海道一帶地方之野民居然向化自安於耕讀則又不禁佩服不已然後知日本之所以爲治者固有緩急之序而非以一律施也查北海道一帶地方與與中國之生番無異禽居獸處不通王化養之不易教之更難地之曠者無耕作之利而亦無人焉敢深入其地而教引之日皇憫其人之自外生成地多曠廢於是選派開拓使一員蒞其他徐教以開墾樹藝之事歷十年而不倦迄今大著成效向之不知稼穡者至是而皆知自效其胼胝向之不知禮義者至是而漸知各安其生業日廷其見功已底乃裁去開拓使而於該處南北兩境新設縣署二所學校六處以爲布政宣教之地揀選賢而有才者使其任吾知自是而後該處地方無異於內地各郡縣負來橫經之輩必有後先競爽者已日本之爲治如此又何其有蒸蒸日上之勢哉前者以日本以琉球爲縣論者譁然蓋以爲琉球多年故國而忽見淩夷日人於此未免有以彊淩弱之意若日人所爲大率如此又何以國勢方興未已今觀於此而後嘆其所以興者蓋有故也中國之生番生苗至今猶有未能盡化之處而中國總以大度容之不求速效由漸而入變化一云人卽收一二人之益循序漸進終有頑讒克化之時所謂久於其道而天下化成也然而如波之衢山臺灣之臺北等處其地方仍多荒廢其人民仍多未服則可知野性難馴有非可以彊求者今日本北海道一帶野民竟越十年而告厥成功是亦可爲日人賀者已大抵爲治之道不外政刑而政刑之本則尢重徳化商鞅徙木政非不嚴而究近乎刻秦誅三族刑非不重而究近乎暴政刻而刑暴卽在良民猶且漸形咨怨將起與君父爲仇又何論乎冥頑之野人也日本此舉妙在持之以漸先僅派開拓使教之藝樹使之開荒度其章程亦必使人以易從而不予人以難親彼野民𨿽不知王化亦熟不願衣食之資荒地間而種植廣無憂乎凍餒則此心有不深爲感激者乎至於旣生其感則治之也非難古云衣食足而後知榮辱誠哉是言矣迨夫飽煖有資則又當有以教之俾漸摩於義禮而後野性胥馴可以惟吾所欲爲此則非開拓使之所能爲力矣故刻下擬就該處分設二縣並學校六處乘其感激之際施人以政令則不難景從施之以教化則不難丕變此與古昔明王之治豈有異哉古人云欲治外者必先治內此正治內之良法也日本自與泰西各國通商互市事事步武西人刻刻講求西法謀富彊籌兵伍大抵所以治外者居多而於治內之法則初未前聞故論及日本之治往往視之蔑如以爲此易與耳今觀於此舉而知日本固大有人在焉以橫野難馴之性而弭首帖耳從風而化其作用尙可小視哉治內之道得而由此以禦外侮當有較勝於前時者矣竊思中國近來亦事事講求西法開礦招商以求富國制船購炮以求彊兵而所以治其內者苟不力加整頓國中莠民多良民少卽使兵彊將勇船堅餉足豈遂可以深恃乎﹝爲﹞爲中國計治外務者固不可無人治內事者尢不可無人臺北生番目下漸安帖而衢山岱山等處亦復升科卽西北邊不靖之區亦漸見安謐於是而施善政以導民行善教以化民則中國禮義文物素爲海內之冠何至出日本下哉我因見日本之善政而不禁心有所動遂奮筆書此紀印度政教自溯印度一地向例由英國商民公舉一人管理通商事務自咸豐八年歸英王主政而後一切事務皆聽命於官迄今二十年來興利除獘地方饒富百勝於前推其致富之由亦不外興文教廣開辟二事以文教而論咸豐七年在書院肄業生徒數僅二十萬今則增至﹝一百﹞﹝百一﹞七十萬矣以開辟而論咸豐七年所開輪路止有二百七十四英里每年往來﹝搭﹞﹝拾﹞客亦止有一百八十二萬五千人至光緒二年輪路里數則增至六千四百九十七英里搭客之數增至三千六百七十七萬九千人至設立電報咸豐七年路長四千一百六十二英里至光緒二年增至一萬六千六百四十九英里此外則書信館於咸豐七年是年收發信件共計二十九兆封加之咸豐二年增至一百十六兆封加之咸豐八年自開蘇士水道而後英國至印度路程已近三分之一而商舶往還竟如梭織矣又查進一項咸豐七年得三千一百六十九萬一千磅光緒三年則增至五千五百四十二萬二千磅但進𨿽多而出亦較大計咸豐七年共出款止有三千一百六十萬九千磅光緒三年則增至六千一百三十八萬二千磅蓋上年年歲歉收辦理賑撫各事爲數甚鉅也又查船隻進出口一項咸豐七年核計船數共容噸數四百五十萬九千噸光緒元年則多至九百八十八萬七千噸核計貨價咸豐七年進口者二千八百六十萬八千磅出口者二千六百五十萬一千磅光緒三年則進口增至四千八百六十九萬七千磅出口增至六千二百九十七萬五千磅惟其中近年出口較少者蠶絲硝礦與糖耳絲礦二項則因出產日拙糖則民用日繁故覺其少出口最多之貨有三大宗一爲米麥及生牛皮緣當日輪路未開由內地運至海口諸多不便且費用較大難以獲利今則人爭用之而出產亦見其富故販運者皆得相望矣一棉花薴羊毛緣薴一項昔年西國不甚通行故種者亦少今則轉運速而水亦賤矣一爲各國之土產所用如中國之茶葉外國之咖啡祕魯之象樹呂宋之葉印度皆取其種而分植之是他國土產轉爲印度有矣有此三大宗之利又設廠以供織布擇地以挖煤鐵所謂有益必取無利不收而國焉有不富哉再查印度幅員之廣積計一百五十萬英方裏居民二百四十兆其歸英國管轄者居其三餘則由土司分治之也土國世系土自雍正八年麻母得接位後與俄奧構怨敗俄人於我乂可復奪奧國一土卽今之塞爾裴亞在位二十四年我士曼弟三位僅及三年而歿奧斯遠發嗣位復與俄構兵失黑海北面之克勒米尼洲及伯沙拉比牙兩地在位二十七年阿伯都耳哈米徳第一立欲雪前復爲俄敗至幹隆三十九年國出爲排解始立約修好俄人還摩耳達及襪拉幾兩繼其位者爲塞林第三聰明好武結怨俄人徵戰不休國人苦之遂廢去而奉木斯達發第四爲王不久爲其弟所弒麻母得第二繼之時適俄兵入境逼近都城危如累卵幸諸大國出爲排解俄兵始退在位二十一年阿伯都耳米基徳立敗俄人於黑海皆賴英法相助之力繼之者爲阿伯都耳亞在位無徳至光緒二年爲國人廢遂立阿伯都耳哈米徳卽今之王也論泰西人和海外之國莫彊於泰西夫泰西之人必非有管樂之才陶朱之術也而所以能富且彊者在練兵在通商而寔則在於人和何以見之昔發賊之犯滬也西兵助守者數十人賊偪城半里我官軍催其燃炮但搖手笑漸近屢催之笑如故官軍疑變至嘔血及賊近數十步乃曳炮而下開城發兩炮斃賊無算而數萬人倒戈以北矣賊踞太倉西兵助攻者百餘人夜半直偪城下每見城上炮閂火閃能避不傷賊出城迎敵屹立不動近至十餘步忽洋槍疊發當者斃賊急退閉城固守西兵乃從容安置炮位天微明轟之每隊五去城二三尺轟五隊而城已及肩鼓噪而進偶傷一人戰賊愈奮城中萬餘賊各鳥獸散矣雍雍乎好整以暇眞有一靜足以制百動者此兵之和也夫根深者葉茂源厚者流長我中國之爲貿易者動曰合偸一牛不如獨偸一狗泰西則不然其故一﹝公司﹞﹝司公﹞也集本必數十百萬合股至數千百分以一二人主之贏無所私虧無所忌其司貨司銀司賬諸人悉由主其事舉所信而諸司必各取所信之人以分其勞忠而力者重用之聽其自爲獲利而無少猜嫌貪無能者擯斥之𨿽或誼親交而不容包庇故各東永無異議各夥又莫不力同心恢恢乎多錢善賈眞有一勝可以償百負者此商之和也尢可異者他國有兵事則商必受其害而泰西興兵一切軍需餉皆謀之於商而償其利一戰而勝所獲什倍則與商共之是卽以戰爲市兵於商此和而朝野上下無不樂其樂而憂其憂也傳曰師在和易曰利者義之和也泰西有焉且富彊之甲於天下也不亦宜哉今聞東洋之國通商練兵亦皆取法泰西則凡爲兵爲商之人亦必有道焉使之和度勿取其貌而遺其神畫其肉而忘其骨或爲泰西人所竊笑也我昔聞泰西人之論熟知其情狀故著爲論如此學術西學包羅於六經說揠苗助長不得謂之非長而寔非長也飲羊而壯不得謂之非壯而寔非壯也趨而避影其影愈多削足適履其足遂廢者何哉捨本而逐末也務外而棄內也是故不明物理不可以爲事不達本治不可以爲國處今日之勢值彊鄰之逼遭窮困之時於此而求自立謀富彊易新法尙西學計誠得矣其如步人之後塵何羿之善射逄蒙師其技而殺羿不若甘蠅之於飛衛也飛衛之學射於甘蠅也盡其技而不得其咬矢之法於是張弓逐之甘蠅繞樹而走飛衛射之甘蠅口咬其矢而免卒祕其術而不傳也故獲免於飛衛之手有人於此其拳勇固天下敵也人與角而敗思有以復之乃從而師其技人曰未可也彼盡其道以而不虞而之窮之乎曰我甘辭以譽之厚幣以誘之鮮不濟矣遂往彼受其幣而教之不盡其道三年自以爲得也誇於人曰可矣余將復之矣期而較於野三試三蹶歸而告於其友曰子誤矣求於敵曷若求於己之爲愈也曰其道若何曰養其气厲其志蓄其勢嫻其技舉動默語坐作進退皮膚無一刻之懈筋骨無一息之弛引伸觸類處皆是習焉安然庶可盡天下之能事也其人諾而歸行之期年術乃大進至於次年一戰而雪其恥焉知所務也變其所當變也非特此也謀國亦然五大洲廣矣數十國眾矣求其文教之盛祀祚之長如中國者莫之與京也而外侮疊至危殆日甚杞憂之徒競言變法競言新學當道諸公亦復不棄葑菲采其芻蕘風气遂開極時之盛十八省四百兆之眾然以喜奮然而興美矣善矣可謂至矣然而猶有說者務枝而捨幹也重流而輕源也吾聞之矣古者王霸之學不相謀也帝王之道不可獵也務富彊者管晏也申韓也孫吳也商君也白起也然皆王霸之術而非帝王之學也學無二致中學者西之師也彼得其末而彊我失其本而弱論世者不咎其行之不得其道而惟新之是圖不亦大可哀乎聖人者立教化作禮樂別等差明制度而立人極者也捨此之外豈另有所謂學哉彼之能者僅得其一體之微條目之細而能身體力行故能日臻彊盛而不知凡所謂學者已包羅於六經之中而不自覺僅以帝王之道供呫嗶帖括之用而矜奇立異別求新學爲彼之所竊笑也淸理其所謂包羅之所在以質於世之學者卽以周禮一書而論彼之所重者醫也而醫師食醫疾醫已包羅之矣瘍醫獸非所謂外科者乎彼之所重者理財也而外府內府司會已包於其中矣職內職歲職幣而司其出入之數者非乎彼之所重者工藝也而典絲典枲縫人染人玉府追師玉人之屬包之工技之類則有攻木之工七輪輸弓廬匠車梓攻金之工五築冶桃攻皮之工四函鮑韋裘設色之工五畫僓鐘筐刮摩之工五玉楖雕矢磬摶埴之工二陶六工之中舉凡藝術匠作無不包羅於中矣彼之所重者譯學也而象胥方士非乎彼之所重者外交也掌客掌訝掌交者非乎彼之所重者約章也司約司盟者非乎至於兵政則司馬包之通商則司市司廛載師簡師均人等包之矣榷關之徵則司門司關包之矣警備則司救包之錢法則泉府包之機器等則輪人輈人包之稽查民政則旅師縣司委人無不包羅之凡此之類更僕難數在於學者極深研幾以求其源則亦何難駕而上之也然而泰山土壤河海細流擇善而從亦有裨益聖人曾學官於郯子矣退而告人曰天子失官學之於四夷聖人且然而於今日乎誠能以西法而起我之失準繩於周禮而以五經輔之則效西法所長而棄其所短因古者之所宜而不戾於今務使六經之中有一語之適於今日者無不取之然後參之以西法中外相較各極其宜財無空乏之虞民無饑寒之累生眾食寡爲疾用舒男女以正婚姻以時王道之本也區區霸術云乎哉述西學原始友人曰吾子聖賢讀書遭時坎坷宇宙甚大何天不可以髙飛顧乃鬱鬱久居若忘非族揆諸用夏變夷之義不亦大相剌謬乎僕曰不然聖賢之道隨時變通古時嚴夷夏之防非所以例今時如必以夷夏論世祖乘前明之敝入關討賊混一區宇繼繼繩繩歷二百五十餘年以至於今而其先固金源遺族也予將謂之夏乎謂之夷乎且夫中國云者居天下之中也此古人泥於地方之說也若今日旣知地球渾圓則人立地上無處非中南方之南卽北方之北東方之東卽西方之西四方且無定位而果以何者爲中國乎願吾子明以告我友人曰是故惡夫佞者僕曰非敢爲佞也疾固也古者夷夏之別以夏爲區別不以地爲界限春秋之法諸侯用夷狄之進於中國則中國之舜爲東夷之人文王爲西夷之人而百世奉之爲聖帝明王者合於道故也秦政隋大失君道金世宗章宗重儒右文元世祖創業垂統後之論世人未嘗以夷夏之故而謂秦政隋煬優於金元諸主也中西通商以來地圓之說大明於斯世五大洲之眾气息相通更無隔閡於此而猶執拘墟之見將中國外他國他國亦可外中國夷夏之防聖世難言中外之分又無一定生斯世也爲斯世也善斯可矣𨿽然不閹然媚於世而不得也友人曰子言則辧矣其如中國之聲明文物卒非他國所可及何僕曰是不盡然予嘗見弢園王先生西學原始一書乎僕請述其大槪考西國電學肇端始名琥珀气系西國紀﹝元﹞﹝兩﹞前二千四百餘年希國有格致士曰大利司者所考察而得至二千一百四十七年巴比倫八百年巴勒斯坦始作文字一千五百五十一年希利尼始行斐聶思文字一千四百六十年希臘人始鏤畫銅版地圖一千四百年小亞細亞王始律制法一千二百五十年亞開棣人始教書契文字一千四十六年猶太國始與亞剌伯印度通商九百餘年希臘詩人和馬海修達多作詩歌爲希臘詩人之祖七百八十三年希臘始鑄銀錢七百八十餘年海修達始測星象七百七十六年希臘國始紀年七百四十四年大希利尼始頒權衡度量六百四年重修巴比倫城及太陽神殿五百九十餘年印度始興佛教四百五十六年波斯人希魯妥多始遊各國三百九十九年梭格始造文字與淸文相似始創天文占法二千二百二十二年埃及始造文字始作樂二千年印度始拜婆羅門始造梵字泰西各國所有學問皆從此出卽漢時身毒天竺地一千八百五十六年波斯始興水利講醫學大修政治於是始剖良知良能之說爲西國理學之一變三百十七年馬基頓人始至印度通商三百年希臘人歐幾利徳著幾何原本十五卷二百九十六年埃及設算學一文字二歷算三象緯四醫一百七十五年小亞細亞始設博物會立書院五十七年歐洲始興議院三十三年羅馬創建孛該瑪基書院藏書三萬卷以上皆西曆紀元以前年數至漢平帝元始元年耶穌誕生猶太國伯利恆是爲西曆紀元之始嗣後西學流源益覺班班可考豈獨推中國爲聲明文物之邦哉推廣西學議當今物色難得通儒時事變更宜兼西學𨿽國家盛衰關乎气運而亂極思治必有機會可逢使一輩人才風雲會合然人才之所以興奮亦必在上者有以栽培教而兼養然後經濟學問一以貫通本平日之所知以爲朝廷措置軍國之用無何朝廷之培養無方終不能集思而廣益也天下之大人民之多造物生才何地蔑有在貧賤子弟泥塗伏處目不古今之書身不列通顯之地見聞所囿風化皆拘猥鄙昏庸幾不知天地爲何物卽一二有識之士亦以遭逢不偶問道無從遂至骯髒生平自少而壯而老長爲農夫以沒世彼豈不求富貴甘作庸流哉勢處於無可如何遭遇使然莫能奮發耳若當道爲之教化爲之鼓勵就資質之所宜因才而篤而又不惜經費在各省郡邑設立公家學堂並多繙譯西書由公家刊印賤其價值售之於人俾寒子之有志經綸者易於購閱民間子弟六歲以外均須入縣學肄業其能自延師傅亦聽其便習學旣專然後縣試縣試旣取再赴郡試分天文地理測算制造繪圖兵學光學重學礦學律學電學以及格致行船之類報名入考郡試旣取再赴省試果其才識各有專長方升之國學之中以備器使或以爲洋務中人不過﹝聞﹞如是栽培不二十年人才濟濟可無曠識之憂矣中朝自開關揖使以來成見破除喜行西法更出洋習鏈以擴見﹝聞﹞有公塾延請西士教之誨之又恐域於見聞莫窺堂奧復挑選出洋子弟俾廣聰明其才力之淺深各習一藝國家之重視西學可謂餘力無遺乃講求二十餘年足資用者曾有幾人且聞有浮躁之徒眼髙於頂自京津江粵閩各省皆知幾句西言幾行西字遂若目無餘子獨出才此等庸流一旦加以重任其不致弄權貽害者幾希或謂人無全材惟當道善爲器使故用人之智去其詐用人之勇去其怒用人之仁去其貪若以小節而棄眞才則天下之人幾無指臂之是貴司其事者善爲培植誘掖裁成以集思廣益之明成翕受敷施之治故洪範之道廣大而不隘寬厚而不苛所謂有爲有守裏則受之者國家於以有郅治也且夫泰西之俗𨿽與中國懸殊不知徳成藝成似分二致而形上形下本乎一原竊謂欲於西學專精須大洗委靡之習而後不蹈西人之所短可得西人之所長苟能實心辧理有志振興去其觀望之私擴以精明之識漸摩已久猶謂華人之不敵西人吾不信也論西學墨子化徵易若爲鶉五合水火土離然鑠金腐水離火是卽化學均發均懸輕重而發絕其絕也不絕一少於二而多於五說在重非半弗析倍二尺餘尺去其一是卽重學臨監立景二光夾一光足被下光﹝故成﹞﹝成故﹞影於上首被上光故成景於下監者近中則所監大故景亦大遠中則所監小故景亦小是卽光學亢倉子蛻地之謂水蛻水之謂气是卽气學關尹子石擊石生光雷電緣气以生可以爲之是卽電學淮南子聞牛喝窌中而知宮離羣羊而知商聽雉登木鳴而知角見豕負而駭而知徵聞鳴鳥在樹而知羽是卽聲學至於算學始於隸首及周髀算經迄今中國相傳不絕𨿽西法較勝而測量天地究不能出其範圍知今所謂西學者其源實出自中國也何中西之有哉惜中國沿明制以八股取士令士以有用之精神盡用於無用之八股而於諸子所言化學重學气學聲學等漠不經心以紹其傳卒讓西人以獨步反津津然道中國之學不若西學之有實用也豈不傎哉西人曾不自諱名曰東來法而今若此想西人多腹笑也夫諸子所載甚多餘舉其略願天下人於古書而徧覽之深究之化學重學等求其實而有其名何考西學哉而西人之勢亦少衰矣論西學爲當務之急自來事莫貴乎因時物祗期於適用故夫輕羅細葛非不麗都也而禦之於大冬凜冽之晨則凍而僵矣挾纊重裘非不溫煖也而服之於長夏炎熇之日則暍而病矣腥丹熊白未嘗不稱珍也而奉之於炊火不繼之窶久則轉不如糠核之尙堪果腹鵝黃鴨綠未嘗不推佳釀也而進之於涓滴不聞之小戶則反不若糟醨之或可沾唇此無他不合乎時亦不適乎用故也然而必以爲不合於時不適於用棄而不蓄要又無以備不時之需竊謂此日之西學不可離乎中學亦猶是也今夫今日天下之大勢孰有急於西學者哉而其有益於國計亦孰有過於西學者哉考之昔時中之與外言語不通文字亦異彼中一切用人行政之法我無由知之卽凡整軍經武之規我亦無由知之其進於我中國也意在貿易本無他圖而不能不用兵者實因保其商人之所致我更不能知其由來我所知者惟知其船之堅而已惟知其之利而已旣有畏之之心復有忌之之意又彼時爲中外調人者大都市井之徒祗貪一己之利不利於國家者彼不顧也卽不利於西人者彼亦不顧也旣不能爲西人代明其心更何能以西學示我中人而拘滯之人遂視西人若鷙鳥猛獸不可親近或生疑憚或指鄙夷於是西學與中學竟若柄鑿之不入冰炭之難投則先時而言西學之益人固有所不信卽已有不能堅持其說者矣然气運之轉移終非人力所能遏阻而識時之俊傑要能遠燭乎機先如湘鄕合肥兩﹝相﹞﹝國﹞國非其人耶先是湘鄕相國知西學在今日實足以富國實足以彊兵上告大廷卽設教習西學之館以育英才合肥相國繼之規模始備京師之同文館上海之廣方言館閩之船政局皆經畫之所寓也而儲才館武備學堂水師學堂機器局招商局電報局日起有功其源皆基於是則甚矣所其見者遠故其成就者廣也然而不以身先之則猶不足以新一時之耳目而悚動一世之人心﹝故湘﹞﹝湘故﹞鄕相國先令其子敏惠公精習西學其使歐州也實足增壇坫之先而合肥相國之哲嗣伯行觀察今爲日本使臣尢擅漢時茂才異等堪使絕域之譽西學之適用遂爲天下所共知而人才至不可勝用嗚呼二相國之謀國夫豈執拗之士寡識之徒所能及其萬一者哉獨是偏於西學而不以中學鏈其才識生其尊君親上之心則所謂西學者有所益亦必有所損有其利亦必有其獘天道有寒有暑則裘葛不能不預爲之備也主賓不能無酬接則珍錯不能先爲之籌而酒漿亦不能先爲之藏也此中西二學言有緩急則可言欲偏廢則不可美國進士林君樂知雅懷此意桂更與有同心爰於上海創立中西書院習中學以培其體通西學以達諸用庶乎他日預人家國事不致以不學無術之身貽譏於僨轅覆轍果焉本書院自壬午歲迄今十餘載人才之造就爲多遐邇從遊之士不下一二千人有爲海關羅致者有爲商局電局南北水師武備學堂羅致者至能文章工詩賦者頗不乏人遊庠食餼破壁飛去者亦多有之而院中齋捨尙不能容則惟中西並重人皆知其有利無獘有益無損故源源而來樂於請業受業也桂學識粗疏且年逾古稀初不能復爲西國語言文字之學而與西儒交接三十餘年其人之學問心術知之者深卽其朝章國故政事人才亦能悉其底蘊特以艸茅微賤不能爲國家振興西學以涓埃之報而得人事主之願限於名位實無間於隱微用卽田疇子弟之義以自致其靖之忱則中西書院之設於時亦不無小補獨是語有云莫爲之前𨿽美不彰莫爲之後𨿽美不著尢冀我之賢子弟毋安於小就必蘄其大成於西學旣極專精於中學亦不怠棄然後可備國家他日之用而各行省仿我學則俾各相與有成於愚之心不幾大慰也哉論中國振興西學宜實事求是以開風气中國所以不能變法之故可得而見者有數端科舉之未經變制也學堂之未能設也學會之未能振興也不可得而見者其患在乎虛尙名騁空談而不務眞實以求器象其能言西學號爲通人者大率觕窺門徑舉綱要或引證古書以附會其說或羅牟羣言以張大其詞考工紙紮之間譚藝墨池之上洋洋灑灑動數千言論其所著非不分門別類提要鉤元一若於西學格致無不神而明之卽使不必盡通亦似有一二專長之技者庸耳俗目奉爲通人大師噫掇拾論傾倒一時誠足以快心矣抑知西士有言曰中國人所謂通西學者不過議論之才馳騁筆舌而其實則未嘗肄業之蒙生我也鄕嘗有談化學者對客坐論娓娓不倦客取鈣養料視之懵不省爲何物今之談西學者安知非西士之所謂蒙生而不省鈣養者乎所學如是而欲提倡天下抑何不引鏡自照也夫變法之始必有一二實事求是之士研劘器物出新呈巧或制新器闡新理創新法庶幾才人蔚起是則是效日新月盛以漸增富彊嘗考之泰西矣法之髙斯英之吳斯徳侯皆創試汽機者也踵其後者有塞法利牛國民至於瓦特而盡善英之苟白得拜臘格裏格皆創試電气者也踵其後者有固來路多夫弗蘭克令衣此奴司賈法尼兌飛弗打但以裏至於今之愛第森而極今中國能言西學者其天姿聰不在西人下一旦變其議論之學以從事西藝必能學成絕技爲國家致富彊而後起之士知所師法格致日盛則帖括自廢曷嘗不可變法哉在能言西學者之先變而已難者曰非也中國人所謂通西學而識時務者亦旣學成名立傾倒一時設眞欲從事西藝非爲學生不可非爲工人不可非遊歷外洋各制造廠不可夫以卓然成名之士下列於學徒工人之末誰能甘之解者曰昔俄皇彼得發憤爲雄遊歷歐州專心藝術自爲工匠躬操鑄鐵之業攺名派鐵路米卡以洛夫入殺倭路達沙造船廠以習其業此古所謂動心忍性大有爲之君也國中之號爲通西學者縱不逮彼得遠甚亦當知所師法試驗一器卽知一器之用殫精一技卽擅一技之長卽不能方駕泰西亦足以開風气致實用觀於開鐵路興船政以及礦務農桑數大端需才孔亟中國果有眞通西學之士曷嘗不可爲工師而必借才於異國豈非西士所謂皆坐論之才歟論語曰敏於事而愼於言又曰君子欲訥於言而敏於行聖言廣大理無不該西學一事在乎能行而不在能言也明矣我願有提倡西學之責者力除積習揅求器象勿徒施空論以驚庸愚勿塗浮文以圖躁進法弗蘭克令瓦特之殫精一藝師大彼得之降心習業則𨿽取法乎上僅得乎中而積世積人竭其耳目心思之力以徵實用或有變法自彊之一日未可知也難者曰然則子竟以昌言變法者爲非歟曰惡是何言也變法之說數十年來名卿鉅公早已發之於前或散見於奏牘或條列於論述大率偏舉一端未嘗專著一書風行海內甲午有事以後當軸諸賢先後奏請變通成法添設西學詔如所請風气爲之一變於是俊傑之士遭際會運綜一切變法之說而條理之而其明識遠見閎覽博物經緯萬端規畫鉅細又足以突過前人宜一孔之儒驚爲創論而五體投地矣吾觀歐墨諸國以格致工藝戰勝地球推其權輿蓋由一二格物之士專門名家考實物其後代有傳人制器立說日新月異而臻今日之盛非徒以議論發端也今中國議論之才聞譽隆起力足有爲能變其博覽坐論之習以從事格致提倡天下毋使村悍庸腐猥鄙之士出而訕笑曰彼之坐談西學敢爲大言殆與吾輩帖括經訓家相去不遠者也則中國之幸也是說也亦足以開中國西學家實事求是之風气而備芻蕘之采曷嘗有偏見存乎其間耶問西人崇尙洋教然教中所言質之洋人格致新理不合甚多能悉舉其矛盾處否【古典小說之家】洋教者天主教耶穌教也耶穌卽天主也二教二而一一而二者也然二教有異同猶儒教朱陸之有異同今英國美國崇耶穌教法國崇天主教論二教天主教多近邪近曖昧耶穌教多近正近光明猶爲彼善於此耳格致新理者二百餘年前英國人貝賡所著之書也近時英國耶穌教師慕維廉譯之而行於中國慕維廉者今尙居上海者也夫彼教之書有與中國之儒書矛盾者有與彼國之教書矛盾者請略舉之彼教所謂聖經曰舊約曰新約其言與中國儒書矛盾者如中國儒經孟子言性善而彼教之經謂人之鼻祖曰夏娃蛇誘食果故人皆性惡此一矛盾也中國儒教最重五倫而彼教耶穌之主父曰約瑟彼經不以約瑟爲父以上帝爲父是無父子也此二矛盾也彼天主教至今有教皇居於羅馬自爲國主而專政權不屬於國王是無君臣也三矛盾也孟子以慕妻子不慕父母爲不孝而彼經謂上帝始造人曰亞當於其熟寢取其肋骨造爲女以爲其妻故彼教重妻以爲己骨厚妻而薄父與儒經矛盾也又有羅得者彼教之祖也彼經言羅得之二女醉父同寢受孕生子著之於經是父女可亂倫爲夫婦也是無夫妻之倫也矛盾四也儒教重孝友重父母亦重兄弟而彼經言彼教之祖曰亞伯曰該隱者兄弟也該隱殺亞伯是弟殺兄而謂上帝佐之是無兄弟之倫也矛盾五也至於朋友彼經言耶穌之徒賣其師是無朋友之倫也矛盾六也又格致新理之言有與儒書矛盾者慕維廉之格致新理序詆毀儒經謂大學未及於天則與顧諟天之明命矛盾也又謂大學未賅乎物則與致知格物之旨矛盾也且儒之所謂天者卽義理之天气數之天彼所謂天者謂非淸气之天卽指天主也則天其所天非儒之天也儒之格物所謂物有本末者卽明徳爲本新民爲末格卽格此明新之理也彼之所謂格物者乃探求物性則格其所格物其所物非儒之格物也矛盾七也又此序謂華人徒沾沾於詩書六藝不究大本大原夫大本大原盡在六經而彼欲外此求之傎矣蓋彼之所謂本原者耶穌而已是所謂本原者本其所本原其所原非儒之所謂本原也矛盾八也又此序謂格致之學非關性情天道不知儒之格致正格此明徳新民之理性理天道之精以致其知彼之第格物性斯與性理天道無與耳而彼以性惡爲性理則性理非以天主爲天道則天道非矛盾九也又儒經言上帝彼經亦言上帝言同指異儒之言上帝者乃蒼蒼之主宰彼之言上帝者乃渺渺之天主此非毫釐之差乃千里之謬也又儒言敬天彼亦言敬上帝乃儒之敬天修身以敬鑑臨之天彼之敬上帝祈禱以敬耶穌之主彼所謂眞道者如此則道其所道敬其所敬上帝其上帝非儒之所謂道所謂敬所謂上帝也矛盾十也或疑其敬上帝爲敬天神同於祆教不知彼謂上帝名耶和華亦卽耶穌彼謂上帝聖神耶穌三者乃一也或疑同於祆祀天神似未詳覽彼教之書而致誤也彼教不祀神也不祀天神也夫彼教之書支離謬妄如醉言如夢囈良可一哂至彼教西書有與彼教格物新理之西書矛盾者更有格致新理書中之言與其書中之已言自相矛盾者請進言之格致新理一書凡七卷其目曰天地闡義曰心中意像曰格格諸道曰格學差謬曰格學謬因曰格學漸興曰天地闡義新法其書斥駮彼教西人之言甚多不暇瑣屑備引請舉其大者一二言之如英國侯士勒崇彼教者也嘗謂人喜格物之學不移敬上帝愛眞道之心此以格學爲合於崇教也又西人格物探原一書亦崇彼教者也專以格物事證耶穌教亦以格學爲合於彼教也而格致新理之言則不然謂從格學證耶穌教卽是紊亂此以格學爲亂彼教也是彼教西書之言質之格致新理而又矛盾也乃格致新理書中又有自相矛盾者書中又有自言曰格學是諸學之根西國耶穌教收而振興之後有才者力行教事尢爲便益是又以格學爲便於崇放也是又此書之已言前後自相矛盾也又彼教書中謂一信耶穌前惡盡赦可登天堂此竊釋氏懺悔免罪天堂地獄之說也而質之格致新理則又不然謂吾身感召響應禍福天心𨿽仁愛恐非盡錫洪恩欲獲福於身後必修徳於生前此又與西人洋教之言矛盾也然其言與吾儒作善降祥之說合是竊儒旨以逞也其書殆卽出慕維廉之手謂二百年前英國貝賡撰者僞托也試思貝賡生當前明萬曆時其時英國未通中國也而原書之貝賡原序乃曰天地位萬物育心存於不睹不聞之先理卽著於無聲無臭之表噫觀此不禁失笑是時英國未通中國何以有中國中庸語此明是中國文人與慕維康托名僞撰援儒入墨之實據原序又曰華人惟從心格致而欲成之難矣觀此又詆毀儒教則是西人口吻慕維廉之僞托也否則明時英國未通中國何以貝賡口中言及華人哉英人最譎此作僞之顯然無怪其書時與儒教矛盾時與儒教暗合時與彼教闡揚時又與彼教矛盾時與人言矛盾時又與己言矛盾蓋與中國文人共僞爲之故前後抵牾意旨紛歧也日本文學源流考日本爲我同文之國風流儒雅照耀海東討史蒐經代有作者近𨿽崇尙西法專心肄習蟹行書而一二老儒宿師猶復沿流溯源從事書史斯文一猶賴以不亡焉島田篁村向以能文鳴於時帝國學校常慕其名延爲文科教習暇嘗考歷代文學之沿革上書於我駐日黎星使其略曰上古文運之開昉於仁徳中於天智至宏治天長爲最盛次而爲延熹天厤是時學校如林特分四道課之以策試又遣使往唐取其長而斟酌之典章制度粲然備具是以俊彥應運並出淸原夏野菅原道眞寅工熙載炳耀史冊善道眞貞以經術著春澄善繩以博洽聞小野篁之文章都良香之詩賦皆其選也至經義則恪守漢魏傳注專門授受師承有法文章𨿽沿駢體而气象渾厚不失古格如三善淸行意見封事剴切核實尢中時獘綽有賈晁之遺是上代簪纓諸儒之梗槪也自此以後干戈相尋斯道幾乎息矣迨徳川氏開府首延藤原惺窩而禮遇之又擢林羅山以備顧問制度律令多出其手一代風气之開以二子爲嗃矢但運屬艸昧文詞間有郁塞不通者時使之然也其後伊藤仁齋出焉初專心宋學繼而有疑於程朱性理之說著語孟古義中庸發揮以攄獨得尙書取今文而不取古文以爲古文後人僞托所云人心道心等語出於荀子則非堯舜授受之本語也識見之卓殆不減顧亭林閻白詩其子東涯博物洽聞當世無比所著古今學變中述堯舜以來道教之原委義論純正气無時流偏倚之說又有秉燭談盍簪錄等書辯析精確可與洪景盧王伯厚相伯仲矣繼仁齋而起者爲物䢐來䢐來負絕異之才濟以浩博之學夙喜李王古文辭髙談秦漢俯視一切聲華意气牢蓋海內一時翕然隨而和之經義𨿽非所長至其精詣處往往有先儒所未發者錢梅溪曾校辧道辧名二書而翻雕之近時兪曲園太史亦頗贊賞之此可以見其槪已同時有新井白石者其人天分極髙學問極深毅然以經世自命奮身儒素卒參機政所著數十種其於典故援據詳洽貫穿古今眞爲有用之實學大率用和文不能通於他邦此可惜也政中流獘滋甚眾說紛紜幕府患之舉柴野粟山古賀精裏尾藤二洲爲教官嚴設異學之禁學必程朱文必歐韓非此一切不取於是學術一定文體漸正而學力則大遜矣又有在下者如山本北山皆川洪園太田錦城各立標幟掉鞅文壇而錦城尢邃於經著述等身頗有所發明近世儒流未能或之先也其他經義則有朝川善庵飼敬所客井仲平海保漁邦文章則有賴山陽佐藤一齋齋藤拙堂監谷宕陰皆其傑出者是元和以降諸儒之本末也嗚呼自經籍始傳千有餘年𨿽文運盛衰不一而其間鴻儒碩學奇才異能之士彬彬輩出或奮發於事業或用心於撰述立功立言以扶植世道啟迪後學至其最下猶能擒藻振芳以潤飾休明之治者或可勝計流風余浸延至今不絕先皇之澤其所及遠矣抑繼有感焉自古世變與時推移學術亦因之而變今宇內大勢所趨世道之變駸駸乎不知底止則其於學術亦安能保其無變此憂世者之所宜深慮也島田君之所言如此其於日本文學之源流上下千百年可謂討論精確矣顧日本之以文學著者豈止以上數君子已哉不佞嘗航海至江戶與此邦文人學士遊見夫重野成齋中村敬字之文章岡本監輔岡鹿門之經濟禪波卽山龜谷省軒向山黃村之詩要皆造詣精純一時莫並而後輩中有森槐南者喜爲麗體直足壓倒莘田頻伽偶作小詞更足入花間艸堂之室而井上子徳醉心經學爲曲園太史髙足弟子然則十洲三島間其人文何嘗今不及古哉附書於此後之觀風者或亦有取焉論西人輿地之學輿地之學古略而今詳古疏而今密此乃時會使然無足怪也我朝開國以來名儒輩出以地理之學著名者指不勝屈其中考古準今洵有發前人所未發者然皆詳內而略外不以經緯度爲準識者譏之至於海道圖說尢渺茫此中殊多缺憾近今三十年以來此學日盛一日采輯更廣搜羅更多而精於測繪者亦不乏其人所以著述日益繁圖籍日益精嗚呼輿地之學至今日可謂盛矣然以比諸各西國其優劣正未易言也今西人於輿地之事考究精明日新月異著爲論說繪爲圖幅著其類繁多各適其用幾至不可勝數玆姑略言其梗槪如書院內生徒所用者準古酌今之沿革分門別類詳略適中經緯度分朗若列眉其印訂之本不甚寬大便於帶此種地圖乃學堂所不可少者也行軍所用者其圖不必徧及五洲而於某處某處用兵之地測繪極準村落山嶺沮洳原隰海口之廣狹營壘之形式以及一切險要之處織悉無遺而且圖幅展闊不厭其詳且多此種地圖乃統領營官所不可缺者也行船所用者尺幅之中包括萬里之地詳於水而不詳於陸舉凡島嶼之大小沙之廣狹燈塔之遠近水流之方向無不備載每日午正舟人測日過午髙弧又以所測午正與度時表較求時差則知所至爲赤道某向幾度幾分京師偏某向幾度幾分自某處至某處行若干海裏而於圖上釘一小鍼以作記號日日如此圖盡卽易一幅以接之至抵埠而後止此極地圖乃行海之人所不可無者也民間尋常所用者其圖徧及五大洲國大者多至二三頁國小者以數國並爲一頁詳略得宜圖冊適中其價又極廉此種地圖乃平常人欲粗知地理者所不可廢者也輿地家所用者圖幅寬廣頁數更多分國分部至精極詳圖中小字細若毫芒而又擠密故閱者必借助於細微鏡之力方能淸朗其經緯表內所載地名較之他種地圖多至十餘倍者亦有之此種地圖其價必昂乃專門名家所常用者也其餘開礦有圖則詳及於地質之學以形勢與層累爲要也治河有圖則詳及於閘壩之制以蓄泄與髙卑爲要也路有圖則詳及於山谷江河城郭之所以工程與途徑爲要也京城有圖則詳及街市於廣場園林之所以方向與道路爲要也又有合五大洲爲一大幅者則用西人墨加禱之法爲之取其一覽之餘水陸國度了如指掌可省分合之煩也合五洲爲一大球者則因地爲圓形縮爲小球取其形似此亦供學堂中教習生徒之用便於時指點國度地形以簡易明晰爲主而不必極詳也分東西兩半球爲二幅者則依渾儀用半度切綫法爲之中華亦有此法惟疏密稍覺不勻然無害於考核之事故亦不能廢也尙有地理字典則依字母排列便於檢查五洲地誌則依洲島分類形勢之外兼及史事原原本本紀載悉有折衷亦輿地家所必備者總之西人於輿地之學疆域形勢沿革物產悉所究心詳矣備矣其俗又崇尙遊歷各國之人接踵而起著爲論說繪爲﹝圖﹞﹝國﹞幅皆有實據絕無模糊影響之談此種紀載近年新出者不少不啻爲地學家道其先路也吾不知更歷數十百年之後西人輿地之學校之今日若何美備也嗚呼可謂盛矣英法俄美日本學校規制泰西各國學校規制𨿽有互異然其精益求精蒸蒸日上與夫練兵制器通商務農惠工勸學一切講求實效之處其措施之或有不同其立法之意則無不同者也上篇止論徳國學校玆復將英法俄美日五國書院規制一詳述之英國學校共分三等曰大學院曰學堂曰書塾凡男女幼童初學入書塾繼入學堂肄業有成則入大書院歲加甄別第其甲乙倘得屢列前茅聲名卽爲之鵲起故凡自大書院出身者國人無不敬而重之通國以敖斯佛堪比立二大學院爲首二院肄業者歲各二三千人經費歲各三百五六十萬圓左右敖斯佛大學院在英都西北二百有八里中分二十一院大學士爲之總理自督學提調而下大小學官五十二員考試官二十六員監試官十三員巡學官六員教習四十八員堪比立大學院中分十七院官員教習與敖斯佛大同小異二大學院所教者爲英文華文英薩森文阿剌伯文賽拉的文希伯來文希臘文臘頂文印度文日本文天竺梵文西班牙文法文徳文俄文意大利文象緯輿圖教學重學格物學化學醫學算學光學性理學聲學畫學詩歌學气力學測量學師範學書法學藥性學金石學艸木學機器學治術學文字減筆學生物學律例學古例今例印度例萬國律羅馬律學史學萬國公法出使章程學人非一學學非一事必貫通天地人者方可謂之通材其專門名家者亦卽稱爲首選二院教法𨿽同然敖斯佛以各國語言文字爲主堪比立以光化電學爲主其互有輕重者正以互成其用也通國學院學堂林立其名目不及備詳以最著名者計之大學院二十九所中書院五百十七所小書院一萬八千七百四十五所皆爲國家所設此外更有一等公會之學公會等通倫惇城凡一百三十九所每會皆有公社崇旃廣宏廠壯觀入會者嘗數千人按年分捐公各會主皆以世爵富紳充之每天文有新星地球有新地格物化學有新理花木有新種或思新法或擬新章或創新工則約期入會互相辧難蓋欲精益求精以期登峯造極其餘教會之學及民間自立之學其數不可勝計而農政水陸武備等各種學堂其爲專設者仍不與焉亦可見其設學之廣且備矣英國凡親王太子皆肄業敖斯佛大學院故敖斯佛最爲﹝著﹞﹝苦﹞名而文武各官亦悉由敖斯佛堪比立二大學院考取無捐納無勞績故無正途異途之分人士受業而來者無不學成而後去故英國人才皆出於大學院濟濟多士莫諭其盛此英國之書院規制也法國學校亦有三等小書院設於鄕如中國古時天子所置之太學選舉之法由小書院中簡其秀良者貢於中書院由中書院拔其俊異者貢於大書院小書院按年考試中書院主之中書院則四年一加甄別大書院主之蓋以大書院統中書院以中書院統小書院而總其權於文部大臣文部大臣法所特設專司書院事宜猶中國之禮部尙書也歲終各書院須將一年課程教法造冊報部聽其考核計法通國爲鄕三萬七千五百有十小書院之數如之爲部二十有六中書院之數如之一鄕民數滿六千人以上其小書院規模較爲開拓堂宇亦較爲增廣設學經費半出國帑半出民捐凡士子學旣有成然後令各擇一業或爲律師或爲教士或習醫或筮仕悉令自擇其得入大書院者皆聲聞夙著負兼人之資而絕類超者也法國定例地方戶口至四百五十人卽須設一初學學堂男女有六人以上卽須設一學塾教訓蒙童以立初學之基計法國初學學堂爲民間設立者三千九百三十六所爲教會設立者九千五百六十五所大小書院所習課程自各國語言文字天文地理兵法制造算學繪﹝圖﹞﹝國﹞機器等學無不因材施教循序漸進由小成以底於大成故法國人才多聚於太學數百年來通儒碩彥接踵而起於格致歷數之理多所闡明譽騰藝苑名著列邦有由來也此法國之書院規制也俄國在歐西列邦中人民爲最眾而讀書向遜於他國近百年來文教極爲整頓創立規模增修制度經聖賢之君六七作相繼規畫其間至尼哥拉士而學乃大明計通國分十三道道設學官一員以司文教歐洲各國字母之數皆二十有五六俄則三十有六與各國獨異各處小書院隸於大書院各大書院隸於京師學校部計其國小書院三萬餘所大書院十餘所農政工藝礦務等學堂共四百四十六所國家歲出經費約一千五六百萬盧布十盧布得英金一磅此外有大武備學堂三所小武備學堂五十五所統歸兵部管轄水師學堂三千九百六十三所歸水師大員管轄稅務學堂八十所由稅務大員歲加甄別拔取其尢以襄榷政所屬芬蘭一部尢擅文學夫歐洲之國俄爲大令文事旣修武功又耀宜其雄視寰區也此俄國之書院規制也美國幼童遲至八九歲仍不就傅者亦予重罰學制分大中小三等小書院中分四班肄業者以四年爲期所設課程爲淺近史記文字拼寫文字等學第一年入末班二年升三班三年升二班四年升頭班旣列頭班再加考選拔入中書院其或末班子弟資秉愚魯學問不能加進者第二年考試後仍歸末班學習不得升入三班三年再考不加進者仍不得升至再至三務令輾轉升入頭班學有成就然後令習他圖非一讀不成卽從而攺業者此小書院之規制也由小書院考入中書院試事三日始畢所試爲天文地理淺近算法史記風土人情歐洲各國史略取者拔入中書院不取者仍歸小書院凡小書院中諸生經中書院三次不取者則其才已難造就始由其父母領歸別習他業更有子弟在家塾讀書學成後徑由家塾送考入中書院者中書讀一年升進一班三年不可升則黜之其可讀不可讀者爲徳法西班牙語言文字此外課程所列及操練身體各藝皆在所必學中書院頭班諸生按月必有功過單一紙按月必作大章一篇如中國策論之類是也脫稿須向眾宣講互相質證以明就正有道之意院生必視諸生之功過以定諸生之優劣功多過少始得列於前茅功不敵過卽難冀邀拔擢此以平日之操修爲據而非據一日之短長所能徼幸也中書院之制子弟在中書院考成後往往別習他業以圖餬口故由中書院而復入大書院者每年須繳束脩一百五十元優於才而絀於貲者國家另有津貼或令作文評定甲乙予以獎銀猶中國書院之膏火也凡考入大書院者試事十四日始畢所試爲策論歐洲各國史論美國史論羅馬臘頂史記希臘文字幾何測量各種算法天文地理文章詩歌考額約十五人中取一人各題全作而無錯誤者爲正取各題有三題錯誤者爲備取題未全作錯誤又多者不取正取者當年入院備取者踰年入院或正取人數不足則以備取備其額惟補額時集備取各生將前時差誤各門另行命題考試無誤者卽得補額誤者仍須聽補下期有正取學生仍當先補正取後補備取每試期院中各教習皆居髙臨下輪流監視約考生十五人卽有監視者一人赴試亦有搜撿之例片紙隻字毋許入違者黜退考例綦嚴故試時諸生皆肅靜無譁悉心構想取入大書院後每年讀書三十六禮拜大書院中亦分四班肄業亦以四年爲期功課以臘頂希臘古文算法爲最要大文地理法文次之四年學成可以出院自擇一門如律師醫學傳教等事各就其性之所近惟欲學習律師者須在律師處學習辧三年醫生教士亦然三年期滿而無過誤始由國家給予文憑可以遊行各國博取薪水此大書院之制也其餘農政工務水陸武備等學院各有專設其數多寡不等民間自行設立男女學塾更不可勝計此美國之書院規制也泰西各國之人皆幼學壯行以實學成實功以實功呈實效從無有所學非所用所用非所學者此泰西諸國之所以彊也日本自維新後悉法泰西大小學校除私設者棋布星羅不可勝計外其由官設者多至三萬一千七百九十二所教習多至九萬六千八百三十三人收集男女生徒定額三百三十二萬九千九百七十七名其費由國家支發而以文部省大臣總其成其中分爲三等曰小學校曰中學校曰大學校而又於三等中分出尋常髙等二門此外又有師範學校師範學校女子部學習院華族女學校陸軍軍吏學校陸軍軍醫學校陸軍士官學校陸軍幼年學校陸軍戶山學校陸軍主計學校海軍大學校海軍主計學校成醫會講習所幼園海軍軍樂練習所髙等中學校髙等商業學校附屬商工徒弟講習所商業主計學校職工學校髙等工學校美術學校育啞學校農林學校商船學校電信學校綜其細目幾於屈指難終而以東京之帝國大學校爲首善帝國大學分五科一法科二醫科三工科四文科五理科法科分目二曰法律曰政治醫科分目五曰察曰解部曰內科曰外科曰目科其工科另立專門工科分目曰造船曰造軍器曰造房屋曰應用化學文科分目四曰哲學曰本國文學曰史學曰博言學理科分目六曰數學曰物理曰化學曰動物曰植物曰地質其選舉之法大約孩提五六歲卽入小學校旣由小學校擢至中學校由中學校擢至大學校每歷一學校或三年或四年始卒業迨卒業後由文部省派員考試考試之法亦分爲三曰豫期考試曰先期考試曰後期考試必試可後領得文部省大臣所給及第證書然後可出而應世夫是以及第者皆學有成效非同中國科第可幸獲也當其在學校時凡所應習事宜無不悉心學習向晨而起夜分而睡勤勤懇懇罔有懈心而又以文藝之餘習練武事每於午飯旣畢就空地習兵式體操一律更換戎衣操演槍戈矛等事距躍曲踴擊劍相撲務使勞其筋骨不得有片刻之閒若女子則以柔順爲宜故𨿽有體操不沿兵式師範學校女子部於體操時由其師道之入園中或倚樹聽蟬或穿花撲蠂或憑欄句或臨水垂綸天趣盎然了無拘束及入塾肄業則又循規蹈矩井然秩然蓋同一體操而與男子之習武者異同一入塾而兼習烹縫紉等事又與男子之只習文章經濟者各殊矣其他所設學校不勝枚舉其名則有法學院塾同大學部攻玉英語學院文學院和佛法律學校濟生學捨壬申義塾裁縫女學校獨乙協會學校慶應義校平川女學校櫻井女學校塾專修學校有得館郁文館明治法律學校農學校錦城學校迹見女學校明治衛生女學學會醫學院女子英佛學校同人社物理學校英學校英學館體操傳習所毛筆畫講所習順天求合社進徳館國民英海軍豫備幹城學校農材學明治法律學律講法會唱歌專門學校專修學校校內部水產學校海軍兵醫學校豫備校校工手學校成城學校明治校豫備學校英和學校曉星學校外國女學校支那學校二松學校尋常中學校海岸女學明治英學校福音會英語夜學院齒科專門醫學校英和女學校江東義塾淑女館髙等普通學校英和學校產婆學校立女子職業學校靜女館松學校體操學校方圓捨學館獨乙專修學校簿記速成學捨共立學校成立學捨女子部共文友義塾數學專門敬勝館香女學館靜修女學校柴山女學校興風學校成立學校達英捨通義女校大東英和學校部專門學校外部數學專修簿記精修學館成美塾英華學捨速成筆記學校簿記專修學校香蘭女學校敬文社講學皆設在東京由館商業素修學校商業專修學校立志義塾開成學校萬融畫塾開元學捨數理學校以上民間私立者可見通國之中無地無人才卽無人不向學𨿽未知所學之果能深造有得否而其造就之術亦旣不遺餘力矣按古今中外各國立教養之規奏富彊之效原本首在學校今日本師泰西教養之善培育人才居然國勢振興我國胡可不亟力行之一語爲之斷曰不修學校則人才不出不廢帖括則學校𨿽立亦徒有虛名而無實也徳國學校規制徳國無論男女貧富七八歲時須一律入學學制四等國家特設者曰國學官督民辦經費半由國帑半由民捐者曰公學民間自行設立者曰民學三等之外有教士經理者曰教學每學必分十數班按時考其勤惰以爲升轉以資鼓舞其有沈淪末班終年不能升遷者不得出學就藝所以冀其成立用以激勵之也每學課程亦分十餘種有必須學者一聖書二徳國語言文字三音樂歌詠四各種算法五師道學六史記輿地七格致八書法九繪圖十農政此學中之要課也有可不必學者臘丁文英文法文代字法代字法者卽英國之文字減筆學也凡遇字數冗長之處可以一點一畫一鉤一曲一挑一撇各種暗記代之西人名爲福納的克亦名奧脫背而非皆省文也西國日報館在公堂聽審錄取讞詞多用此法取其簡而捷也歐洲各國銳意講求教育之道而其法莫良於徳自正學而外一切學問無不爲之設立學堂一曰醫學院第六等首以格物考核全身骨竅形狀如何力配置及講論筋﹝肉﹞﹝內﹞血絡液管腦气筋內外諸部分之二論各經用功如心主運血肺主呼吸甜內主搾食物等類三論病源四論藥品五論制配六論胎產一曰技藝院專教生徒學習機器電報開礦陶冶制鏈造織等事一曰格物院與技藝院互相貫通院中格致器具無不畢備以便學者討論詳究其最要者爲化學化學考核甚廣如論死勒之原質若何而化生物之原質若何而化以及金石艸木胎卵濕化各生物講論天文則有測步鏡儀諸器其中多發源於算學以幾何之法爲宗一曰船政院專講行船各法入院者先通數國語言文字並嫻天文地理幾何算學如涉大海當茫無涯岸之際處可知船在經緯綫若干分數各處海道海口之淺深廣狹及有無礁之處遇大風雨應作何駕駛平時機器應若何操置得宜考選後初爲副舵工閱歷有年再考爲正舵工果能心靈手敏藝術精通則拔取後可操全船之權是謂船主遇有誤事則院長偕有司秉公鞫訊過在船主輕者罰鍰重者褫職繳憑永不用尢甚者傾其家產以償之而入以罪苟天實爲之則船主與舵工免議一曰武學院課程與實學院相同惟多武藝兵能禦馬施放槍各學取職任旗長後升千總果屬稟資聰才識超則調詣京師大院再習上乘兵法如測量地理繪圖與各國水陸戰法其習水師者更教以測風防量星探石辧認各國兵船識各處礁石地勢要害及水面戰攻槍命中截敵人不得登岸各法先授末職拾級而升可至總統將軍水師提督之任一曰通商院以數學銀學文字三者爲尙此外更有農政院丹靑院律樂院師道院宣道院女學院訓瞽院訓聾瘖院訓孤子院訓罪童院務使國中人民無一棄材均有裨於公私以廣其用夫富彊之基首重學問徳其知所先務矣以近日言之歐洲書院以徳國爲最盛人才之出於書院者亦以徳國爲最多蓋其國之制無地無學無事非學無人不學鄕則有鄕塾郡則有郡學其國境內無論在邑在野無不爲之立學文則有仕學院武則有武學院農則有農政院工則有技藝院商則有通商院四民之業無不有學其他欲爲師者則有師道院欲傳教者則有宣道院又如格物院船政院丹靑院律樂院凡有一事必有一專以教之𨿽欲不精不可得矣男固有學而女亦有學平人固有學而疲癃殘疾聾瞽瘖啞無不有學孤子無父母者童子有罪者皆設一學以收教之且其國之功令八歲以上不入學者罪其父母故食徳之毛踐徳之土必入徳之學矣徳國書院如此其多教化如此其備宜乎人才輩出方興未艾而髙埶歐洲之牛耳也夫無地無學則朝出侍函丈夕歸修定省而負笈遠遊千里思親之患可以免矣無事無學則今日之所學卽異日之所用而所習非所用所用非所習之獘可無慮矣夫質猶田畝而學猶開墾也𨿽有膏腴不墾則荒𨿽有良才不學則廢國無不墾之地則粟米不勝食國無不學之人則賢才不勝用國之盛衰系乎人然則中國今日所以力圖自彊不至借才異域其可不講求造就人才之道乎哉外洋宜設公塾以訓華人子弟說外洋通商而後華人之出洋貿易者年盛一年如新加坡檳榔嶼火奴魯魯古巴卑魯新金山舊金山紐雅克以及日本之長崎神戶大橫濱總總林林多以十百萬計其人大半傭工糊口藉一手一足之烈謀衣食而畜妻孥𨿽受欺淩亦所弗惜誠以利之所在人皆樂於趨之也亦或富有資財牽車服賈開設大行號以牟什一之利輕身而往者往往滿載而歸甚且鬻田園長子孫家於斯室於斯海外遺民幾不思復我邦族我皇上民胞物與深恐此輩身異域或不免見侮於外人因設星使以駐彼都復分派理事官赴各埠凡遇訟獄爭錢債諸務例得與各地方官會同辦理辦理不決則由星使達之外部齗齗然據理以爭俾我民得所依歸不致常年受屈自光緒二年八月十三日總理衙門奏奉諭旨簡派大員常駐各國明年九月二十五日奏準派設領事後凡我黎民無不歡聲雷動深頌覆幬之恩矣顧僕以爲聖人之論保民富庶後必加以教誠以民而不知禮義𨿽曰富彊有效終於椎魯無知也今之航海謀生者或如巫臣之盡室偕行或如蘇屬國之娶有胡女生育孳息人口日多持籌握算之餘惟是令肄習西文以便與西人相問答問以華字而竟茫然叩以華書而更昧然我恐再閱數十百年勢必並華語而亦遺忘坐令數十萬赤子蒼生淪爲被髮左誰司保護之職問心能不歉然乎僕觀泰西諸大邦其學校皆由國家設立子弟勝衣就傅卽令入塾讀書一切火食束脩悉系官中支給是以山陬海澨斷無不識字之愚民日本𨿽僻在亞細亞之東地方只有數千里而通國學校多至三萬一千七百九十二所教習多至九萬六千八百三十三人卽各國之襆被來華者人數尙屬不多亦無不設有書院日本更就滬土創爲貿易研究所聚生徒其內朝考夕稽用能使會計之餘漸知向學獷悍習气一變而爲儒雅風流也我中華亦宜於各國華人聚集之區由星使創立公塾令華人之凡有子弟者送入塾中禮延名師爲之課讀除四書五經子史之外更講解聖諭廣訓藉以宣播皇仁如是行之庶幾養與教兼施深合聖人之治道而凡生長海外者亦得漸以涵濡禮義篤志誦弦不致他日回華而不識不知竟似狉榛未化歟或曰子之言是也然設塾則須籌經費試問將何所取資意者言之非艱行之惟艱𨿽屬意美法良亦惟空言無補耳曰是不難各處通商口岸皆有會館亦皆有巨商當創設之初不妨勸令會館中先墊出公費若干余則令各巨商應付然後從牌費中提出按期一一攤還或則將牌費略加諒我民亦不至嗟怨至於常年費用則子弟之入塾肄習者責令津貼若干尙何憂經費難籌以致左支右絀哉或又曰塾旣設矣塾師將何從延致曰是亦有道必如華人之教法逐一爲之指授則一人僅可教十餘人海外夙少經師必致比虛設今當參用西法分別學生年歲作爲頭二三班一師管教一班同此一班卽同授此一書及背書則次第蟬聯每生各背一句豈非事半功倍不必多延教師歟且師亦不必延自中華也僕嘗遊歷東瀛見各埠租界中有用白木板大書中國學校者有門貼經蒙並授字樣者問之知者云系華人所設蒙館大約其人不必皆文理不通惟是海外飄零居停難覓不得已而爲三家村學究以博朝饔夕耳今誠令其將蒙館閉歇在公塾爲師體面旣崇安見其有不樂就者更何必迢遙數萬里另由中華聘以出洋哉非然者生長外洋惟識外洋風俗養而不教本性漸移坐令中華多一出洋謀食之人卽爲外洋增一百姓他日者傳之數世幾不識祖宗之原籍何邦恐非我國家保民如赤之至意也或聞斯言首肯者再乃操管作外洋宜設公塾以訓華人子弟說皇朝經世文四編卷四十八外部史傳俄皇大彼得傳﹡或作俄皇大比徳傳嗚呼國之興衰𨿽曰天命豈非人事哉方俄羅斯之受困於人也距今才二三百年耳昔何以日蹙百里今何以雄跨兩洲昔何以守株一偶今何以帶甲百萬然後知故君彼得之奮發有爲者其功烈之畱﹝遺﹞﹝遣﹞爲至深遠也試繙西史爲有國有家者淸夜之鐘迷津之筏焉夷考三百餘年前俄國皇帝曰虎辣西施生平政﹝績﹞﹝積﹞無所表見娶後麥雷雅氏生皇子二伯曰斐優劣仲曰愛繁生公主六麥蕾雅氏薨繼娶後乃他麗婭氏生皇子一卽諱彼得者也生公主二虎辣西施謝世兩後之母族競助其女之所生竟成兩黨日尋干戈斐優劣亡於陣愛繁以次當得故立其黨猶擁戴之然愛繁體弱而性魯不能承大任乃他麗婭之黨勢𨿽式微而彼得聰明英武頭角嶄然俄人歸心焉遂奉以繼帝位尊其母乃他麗婭氏爲太后垂簾聽政從此外戚擅權勢傾朝野太后之養父麥特非夫早年得罪戍邊太后赦而還之又廣樹其黨羽同執國政固自以爲根深蒂固國中莫予毒也已麥蕾雅之六公主中有名柔發野者性情剛烈器識宏深芳齡二十有六矣憤母之專憐弟之弱以爲昔者先皇之女剖開亞裏曾憫其凡之懦因輔之以爲帝同理國政彼女子也吾女子也吾何爲獨不然柔發野之所與遊者又多屬智謀之士聞其壯志更多方勸勉以勵之遂在蓑包地名立愛繁彼得並爲俄帝而用人行﹝政﹞﹝攺﹞之大權則柔發野自掌之二帝拱手聽命而已創爲大寶座其髙不可攀其形如品字二帝聯座於外中空而障以紗柔發野獨坐於內則障以羅每大朝會三人各登寶座臣之所目見者厥有二帝而不知目力之所不及者又有一帝也制亦矣馬四克城俄之舊都也至今座巋然獨存以示不忘柔發野掌國旣久厭宮幃之寂處未能暢其欲也先徧遊於境內名山古剎將皆必有車轍馬迹焉聞有賽會遊觀之事必親舉玉趾以爲娛樂猶以爲未足謂該利辛王予所封也使之遠約波蘭國意大利國奧大利亞國同尋盟好而徵師以及土耳其國且將以次及於滿洲蒙古地西曆一千六百八十七年該利辛王率兵十萬先驅將軍賽畝樓肥滋以兵五萬繼之至土耳其之克拉迷亞與土師遇俄兵陳於平壤土兵列於山顚大有登臨下之勢及戰俄兵以失地利故死亡甚眾旣而屢戰屢敗狼狽而歸柔發野坐賽畝樓肥滋以遷延觀望失律喪師之罪革職遣戍而命將軍麥賽帕接統其軍一千六百八十九年春復命該利辛王督同麥賽帕統兵再攻土耳其師至盆兒喀距克拉迷亞尙有數程已與土師遇該利辛王等倉皇接戰主客之勢旣殊勞逸之形又異依然大敗而還柔發野不知下詔罪己反竭力彌縫揜飾於該利辛王回軍之際不但不正失機之罪尙親迎於郊而勞之彼得頗稱善其所爲而柔發野不顧也甚且諱敗而爲勝命眾髙擡神像行俄俗迎勞勝軍之禮並許該利辛王及總兵官以次進握其手而示寵異又賜美酒以通殷勤彼得知之大怒以爲吾姊悖謬至此朕獨何心擁此空名之帝座爲卽日棄國避居鄕僻間愛繁𨿽在位顧漠然不加喜戚於其心誠愚矣哉柔發野旣敗於土不敢覬覦滿蒙地旋與中國盟於哦慶司克訂立條約舉昔日所占黑龍江一帶之地還之中國其時彊逼處亦漸蠶食其徳王柔發野不但見淩於亞細亞洲之國又屢辱於歐洲以致國勢日促民不聊生內治不修外侮至此古人所以貴戰勝於廟堂也彼得幼時好爲撾鼓之戲淵淵作金石聲好舞刀試劍𨿽不能悉中繩墨而﹝擊﹞﹝系﹞刺亦頗靈捷恆與朝臣之子結爲小友又號召軍民僕圉之子數十人仿照歐洲之法排演陣式教以洋槍其翻新出處往往出人意表有不合程式者或僞斬以徇或予以責懲而﹝獎﹞﹝漿﹞其能者不吝重賞故受責之人痛淚交流不肯輕去又立表爲測量法並率領眾孩壘土爲炮臺接以營壘遂分其眾爲兩隊半作寇盜半作官軍彼得自執令旗指揮緝捕及戰竹竿木棍如風馳雨驟官軍勝則鳴督陣親挺劍以追賊官軍敗僞爲多受傷而死者已亦與之俱死事𨿽兒戲而激勵眾人之妙用已具於一心矣旣從徳國求得典冊心好之而不能解其師作陶名士也教之習誦爲之講說往往僅三數語耳彼得以心領神會言下大悟每當讀書微倦作陶髙聲朗誦並處闡其文義彼得聽之若不經意者然及至問焉則對罔不當於理作陶愛其天資英敏且落落有大志恆極口獎勵之且爲言子之曾祖哀蘊畱心經典陰符兵法若不周知今子性情品槪與相類非繩武之神孫與至如子之祖若父皆雄傑果毅酷好用兵攻城取邑日不移晷故能開疆拓土幅員倍於昔日俄國受益滋大於是師詳述之彼得敬聆之其銳志蓋與年俱長矣喜學臘丁荷蘭日耳曼諸聲語入心通不拘常調胥能娓娓言之噫是益矣彼得性畏水𨿽小橋不敢過稍長率諸小友習水嬉於湖中又得荷蘭舵師之指教遂能乘小艇以容與乎中流倘得一帆風順萬里浪不難破也乃他麗婭太后懼其失足止之不可柔發野公主貪攬國權欲據皇位以彼得𨿽已遜國而年日壯健且多材能心甚畏之密與寵臣恰六必帖謀以兵圍彼得之居盡誅其左右而幽其母乃他麗婭於冷宮流其師作陶於遠裔其母將自殺矣兩武弁護之﹝突﹞﹝罕﹞圍而出逃至脫六伊薩國人皆曰是眞主也朝臣軍民從之者如歸市彼得遣使告其姊而索寵臣恰六必帖柔發野懼見誅乃謀於主教主教命殺恰六必帖而以兵錮禁柔發野於山寺使使迎彼得入都卽帝位以愛繁爲柔發野所立且不慧故莫之故焉彼得智勇兼備秉性精明允歷憂危愈增材藝加以親賢禮士政治日新風俗丕變而其經綸之富器識之宏尢爲歐洲賢主中首屈一指惜其不自尊貴好微服作狹邪遊至馬士克舊京﹝畱﹞連風景樂不思﹝蜀﹞細行不矜終累大徳故恆不免於君子之譏云彼得志在富彊於水師尢極畱意往往親登兵艦督率駕駛常遠至阿根足海道太后出自冷宮以彼得屢犯風波不測之險戒之曰我國歷代皇帝從未一見海水汝可輕身若是彼得不聽當微服出外之際嘗與商民軍士及他國軍官同坐飲食眾咸不知其爲俄皇也久設船塢以造船見船卽乘之不論精粗美惡幾死於水者數矣而無畏懼之意竟率國中之兵艦直造曷勒克其之白海而還愛繁第四爲俄國主曾有英國人乘舟至俄適逢冬令舟膠於冰其險也可想彼得以爲欲與西方法度嚴明之國相往來必取道於北方之白海否則需由南方之黑海但北海屬瑞典國黑海屬土耳其國向者曾與荷奧兩國訂立和約同攻土耳其未能得志今欲西遊宜先張我兵威然後投無不利乃遣將軍於立生率師以攻川尼亞兩遭敗於是簡命三將軍分兵三路彼得新臨節制進攻黑海之埃兆口復因兵船鮮少不敷調遣而敗彼得憤極退回麼谷舊京以復仇爲急務禮聘荷奧普意四國之老於軍事者訓練新軍旣成營再派水師由惇江直抵埃兆口而佐以陸兵遂破埃兆振旅而入大獲全勝軍民降者甚眾皆四國人訓練之功也昔者俄人好自誇大不欲借財於異地至是舉國皆喜獲外人之助餘威且震於歐洲及至凱旋屬境臣民皆遮道而呼萬歲比回麼谷臣民懸燈結彩相率遠迎歡聲雷動其時統軍諸將帥無不車服輝煌而彼得則仍用總兵冠服意气揚揚甚自得也遂乃精練海軍遣民人三千戶往埃兆海口而調兵兩隊以資保護兵餉不足大臣主教及商民人等皆願加抽賦稅相助爲理彼得又由外延聘精於造船之人以教俄工復遴派臣子弟五十人分往意荷英三國學造船隻俄皇親自督率夜以繼日蓋謂唉兆之役皆因諸事躬親始獲大勝造戰艦貴於急急尢宜不憚勤勞也一千六百九十七年策命三統帥爲出使大臣遊歷西方之國帶官紳之子弟及軍士商民共二百七十人彼得亦其中行甚密行至理格其巡撫不知爲俄皇之尊也侮之至日耳曼之某屬國時彼得年才二十有七耳國之某公主見其應對精敏而舉動輕躁心疑之因問其面黑目深之故彼得以用心太苦對語見公主日記至荷蘭見造紙者必代造數張見煆鐵者必代煆數錘如此之類不一而足常不眠好奇物凡有所聞必往視而後快其造兵船也數月不能就軍官某言凡事必先明其理然後能成臣聞英人性甚功制物皆有成書但往英遊學四月宜可了然於心矣彼得卽往英國日至於廠閱視遇有材異能之士一一禮聘至俄及回至荷蘭海面忽遇大風眾皆股栗彼得笑曰汝等曾聞俄國皇帝有死於海者乎是役也歐洲各國遊歷始徧獨未至法蘭西以其常黨與土耳其也將往意大利國學兵法忽聞本國警報遂兼程回麼谷舊京之北初彼得銳意自彊欲盡變國中舊法而眾心不悅常有揭竿之變商民人等又苦於抽稅之太苛相率梗令臣尢不順乃彼得壹意孤行不爲浮言所動且棄祖制之衣冠而攺從日耳曼之服色又效他國語言以殊禮待敵人眾心更恚遂流言彼得系日耳曼醫生之子非先皇虎罕四施之苗裔也我祖制國人無雉須與吸煙者今彼得旣令臣民薙其須又口自吸煙非他國之族類而何及將遊歷海西人心怨憤因相與語曰從前俄國皇帝有遊歷他國者乎又謂我國人於日耳曼土耳其兩國之人向皆不能理辧又何知有英法諸國其好爲譫語者更爲人言彼得行至丹國作商人裝束丹太后詗知其僞遂下於獄又有仇人納之於密布釘之木桶而拋於海幸有兵丁救護始獲生還又有言今彼得仍禁於丹其回國之皇帝另系一人非眞主也謠諑紛紛多出意想之外而國中兵弁思亂尢極遂欲推尊柔發野爲主當彼得頻行之際參將裁渴納先已激怒部下倡率而爲亂彼得卽命擒捕反者竄匿而戍於唉兆之兵莫不思父母戀妻子及彼得至邊架各戍卒眾口喧呶聲受其防戍之苦且言遠戍三年無人瓜代遂有兵五百名不候軍令欲擅回馬士克城彼得之近臣某正駐馬士克恐其滋事急以好言撫慰召令歸伍不謂各戍兵又接柔發野私函激之爲變言臣等遠戍誠苦余深知之然日後之苦尙有不止於是者何不全回馬士克城乎頃聞皇帝彼得業已客死他邦而國人心惡皇子不使卽位凡彼得信任之各官亦已全行正法云云由是馬永客四營之兵悉難防所而謀作亂幸其統領杜盈葛珍兩將軍分道截回慰勞歸伍各兵言我輩道死甚多糗糧又甚惡終歲勞苦筋力積疲天下有如此可憐之戍卒否兩將軍亦無以難也各兵馬四克城風俗不同俄人有薙發吸者心輕之又言欲入城整頓者兵竟鳴槍以逐之獲其殿後者囚之於獄彼得回國以其鎭將意國人之柔懦也遣之又恨其與柔發野前在曲也撤地方幾斃其母今予此次西遊非圖逸樂也蓋爲百姓也乃猝然爲亂致阻意國之行遂盡誅爲亂者以明國法又念先曾祖哀蘊乾綱獨斷今出爲行我獨何人不能效法且恐謀逆首惡皆長須之人苟不亟圖振作日後何以馭眾乃於是年八月二十六日下令國中全行薙發而自執利刃親薙各官之須凡爲亂者皆治以絞罪十月三十日法場之上累累者皆待絞之人主教者心大不忍急取天主馬利亞像進呈彼得彼得並不啟視卽令送回曰我所頂禮者上帝與爾無異我所究治者判人與爾無涉國家大事在於保民爲所當爲何庸姑息時則絞犯二百三十人皆坐車而來辭父母別妻子哭聲直上云日爲愁彼得命將罪案向各犯逐一宣讀訖加派軍官數員同處絞彼得且親絞五犯奧人搕布在旁幾於不忍卒﹝視﹞﹝士﹞凡歷七日殺千餘人兼不準親族收葬而盡柔發野之發禁錮廟中其助柔發野爲亂之二人則縛而活埋於地下於是頻年爲亂之老兵誅殺殆盡各營之隸凡籍者皆新兵矣夫俄屬之克殺克城濱臨惇江兵力最彊一千七百六年俄之向爲奴僕者及其散卒奔之克薩克地方官不許收畱克薩克人曰此輩窮可憐我等情殷保護爾乃反欲驅之乎且此輩在國不堪苛稅是以逃也於是遂判殺俄之一藩王而掠俄之屬地更欲乘勢以攻唉兆而揚言我等非判皇帝實不忍官長之偪也﹝俄皇聞警﹞﹝克薩克急﹞派兵攻之獲其酋誅之其從逆者十人中必殺一人投其屍於河沿流直下使人皆知判逆者必受誅庶幾相與戒愓也小俄羅斯有藩服焉亦曰克薩克其酋長默拔受封於柔發野彼得卽位默拔頃心事之彼得亦待之甚厚默拔世家武臣性情酷虐人多有仇視者彼得尙以爲能寵眷日隆凡有言其過惡者卽交默拔懲辧默拔𨿽受厚恩常苦俄國彊抽屬國之重稅聞恃其彊盛欲侵瑞典國兵餉浩繁必更重斂又日待彼得之側貪羨其權勢今瑞俄構釁漸急私心竊計兵連禍結之後我克薩克一城非遭俄卽並被瑞吞莫若暗助瑞典幸而瑞勝尙可圖存也有探知其謀者告於彼得言默拔事主不忠並搜獲交通外國之書以爲證彼得仍不信將言者及私書亦送交默拔自行究治其始凡有判者默拔皆告彼得及接讀某公主糾若爲變之札則笑曰此惡婦欲間我與彼得之好也若生嫌隙我何以安身哉立將來信焚毀因而祕之旣其瑞典與俄開戰默拔𨿽竊弄權勢而難以支持詗知諸屬國因俄皇用兵不甘輸納重稅類皆心懷怨望及接彼得飭令預備添兵聽調之旨默拔盡收觖望之人於部下而定計帥以歸瑞典又寄書於波蘭國君言波蘭兵力未甚精彊臣願以勁旅代爲盡力事甚詭祕而其心腹臣阿立克知之阿立克機事不密漏言於波蘭部眾急赴軍前告變語多切摯彼得仍不信待之之厚無異昔時並將首告默拔者定以發配之罪余則加以酷刑必使自承誣告而後已旣承則發交默拔自行誅戮默拔自維恩澤不能久怙姦詐不可常行心滋愧懼而與之相厚者亦勸其彌縫過失以免患禍默拔不能聽其時瑞典國王已率師逼近克薩克默拔自維不能中立愈增惶急又接彼得嚴諭令帥同所部以禦敵人默拔托病不出迨兩國鋒刃旣接默拔竟帥所部與瑞典之兵夾攻俄兵於叵爾托地彼得至是始知默拔負恩被徳與敵連兵大悔從前之誤立命一將率領偏師破克薩克之伯托林城屠之默拔自知得罪又不禮瑞典無地可容逃至土耳其進退無路艱難以死俄皇旋命斯克六拔士客接理克薩克事其民咸踴躍以助彼得惟兵無統帥屢爲瑞典所乘俄廷乃派員往駐兼治國事因家焉又許其在諸屬地治產於是克薩克歸俄外部馴至一千七百二十二年在馬四克京城另立一衙署專管克薩克國公事於是蒸蒸日上大異於昔先是斯克六拔士克甫理克薩克事旋卽病歿彼得環顧廷臣無可托政且鑑其前失欲愼擇賢良以正一國而卒不可得一千七百九年因命克薩克或有軍事必先命於俄廷不得擅自起兵西曆一千七百年俄皇彼得已於黑海得唉兆口岸北海亦親往遊歷察知此兩處尙難通至歐洲因欲取道於波羅的海惜北沿海五省地有屬者今皆攺屬瑞典事大不便心恆悒悒時瑞典王嘎耳利第十二盡削其諸王之大權諸侯胥怨之爰有一藩侯糾約三鄰國各由本境進兵約期同攻瑞典三國者何波蘭丹墨俄羅斯也彼得忽得此機會喜而許之詎意瑞典王亦能軍先敗丹墨次﹝波﹞﹝破﹞蘭最後遣兵八千名攻俄適值大雪冒雪以進俄兵六萬餘屯於某隘不意瑞典王之至也倉猝中亦不知其多寡大驚奔潰輜重盡有之瑞典王驟勝而驕以爲釁起於波蘭必先徵服波蘭再與定盟然後可久於是積時累月始與波平而俄則乘其休暇從容有爲矣先是彼得敗歸而後志气不衰急圖湔雪其恥而後快於是鑄炮三百尊訓練新兵十隊每隊馬兵一千名另派二百五十人入武備院肄習陣法以備指揮越一千七百一年命庫總大帥師﹝伐﹞﹝代﹞瑞典勝之瑞典之軍死亡過半復勝之於水路奪瑞典兵船七次年又﹝伐﹞﹝法﹞之瑞兵八千名死於俄者蓋六千焉尼窪江口瑞人築有炮臺甚固全國之鑰也亦爲俄人所據於是始築棧道喜謂歐洲之路可通也遂自尊其都城爲聖彼得堡明年又獲瑞典兵船二沿波羅的海諸省以次削平其民有不降者彼得痛加誅殺始懼而服忽接本國軍報知國中又有反者卽命庫總兵往平之兵勢益彊彼得思前與共和好國皆俄同者也乃遣兵助波蘭等國初歐洲各國皆奉羅馬教大有惟我獨尊之意及耶穌大興奉羅馬之君視之如仇敵日尋干戈幾無寧宇瑞典王嘎爾利第十二之祖古思塔布亞多羅布思然曰人亦期守法耳何乃分門別戶緣教事而誤國事哉自今伊始有敢以異教爲仇者余卽移兵討之由是各國洶懼皆願任其民人信奉何教官不顧問有一二仍執己見者古思塔布亞多羅布思脇以兵力全洲以安人咸畏其威而感其徳至嘎爾利第十二時平波蘭適奧國人又有爲教而受害者以嘎爾利必能繩其祖武紛紛求助嘎爾利遂力勸奧皇﹝毋﹞﹝母﹞得苛待教會民人欲奉何君必須聽其自然奧王許又命奧國將以掠之俄人一千五百名日耳曼官四百員交瑞典處治奧亦允之瑞王威名日著法蘭西人適與鄰近各國交哄眾小國恐瑞與法合將有國破家亡之禍遂相約莫敢犯而瑞王別有深意殊不肯助法人法亦知寡不可敵眾兵端遂息歐西方慶共平升乃俄忽據波羅的海濱諸城邑瑞王嘎爾利切齒怨恨日圖報復遂於一千七百八年徵兵五萬一千名進伐俄羅斯嘎爾利自率輕騎六百親爲前鋒俄兵禦之嘎爾利王﹝績﹞幾爲俄擒瑞兵第二隊大至始免時俄兵僅有二萬人交綏俄兵退瑞兵又進俄兵後隊一萬六千人與前隊二萬人合遂大戰瑞王獨當一面所乘之馬斃左右護衛大臣多陣亡王左右者僅四五人耳瑞王震怒招集散隊遂敗俄人乘勝前進而不知後隊一萬八千人已爲俄兵截而殲之也餘兵六千人皆爲俄俘時值嚴冬俄地苦寒饑疲之兵至有墮指裂膚者艱苦至此瑞王知難而退矣乃猶徵兵秣馬轉戰而前延至一千七百九年夏俄皇彼得親率雄師六萬人命庫總兵將中軍門總兵將左軍任總兵將右軍布總兵掌炮隊俄皇親誓於師曰俄土有眾悉聽朕言此次之戰爲國爲教又爲爾等身家幸勿言爲朕也卽朕亦當捨死忘生爲爾驅除大難如其不然戰敗而還朕無以爲國爾亦無以爲家矣爾其勗哉瑞兵旣已深入重地亦知勝則有家敗則不返瑞王激勵其眾殊死戰甚至槍子穿彼得之帽而過槍斃門總兵之馬三易三斃俄眾洶懼瑞兵似已操必勝之權矣乃瑞王不諳兵勢忽命分兵爲二隊而疏其中門總兵急帥精卒橫貫而擊之瑞兵左右不能相顧而彼得大兵又如風雨之驟至遂致腹背受敵倉皇奔潰瑞王乘轎而逃而馬爲炮所斃易以二十四人舁之又死二十一人瑞王僅以自免夤夜奔土耳其餘兵大半死者僅有孑遺盡俄俘之以歸是以彼徳收瑞官之降者宴於帳中語之曰是役也兩軍進退勝敗之機增朕識力不少爾等誠朕之師也良可欣喜其不自矜伐如此師旋凱歌競奏舉國之人皆喜俄皇不憚勤勞講求練兵之法今果大效且又能遵奉天命捨生以救人可卜昔日聽命於瑞典之諸國將來必聽命於俄也外史﹝氏﹞曰俄羅斯一國前在歐洲無聞焉彼得奮發有爲取人之長補己之短舉凡行兵造物諸學無不講求而考究之是以部﹝伍﹞﹝武﹞嚴整所向有功迨侵瑞典而據其地瑞典尋仇又使之隻輪不返﹝自﹞﹝是﹞時厥後俄之威名遂與英法美奧徳諸大國並列藉非彼得深探國家興衰之由以訓其軍民又何能浡然而興哉瑞典龐然自大一蹶之後已不能振而又懸師深入犯憤兵之﹝忌﹞﹝訝﹞遂至一敗塗地安危得喪之機可令人深長思也俄人旣據波羅的海濱地因以建立國都與歐洲聲息相通馴至歐洲各國每有新法彼得無不先知此其所以終至富彊也歟俄國之初榛榛狉狉幾有不識不知之意當我中國趙宋時希臘教會傳至俄國始有振興之機其一切治國規模亦皆仿照希臘越七百餘載國勢日廣積獘叢生顧未嘗一攺舊制大主教尼肯識微慮早思欲有以攺之而俄民心志不一猝難集事俄之有職人員及士子之曾遊歐洲者睹歐洲治國教民之事以較本國有上下牀之別及回國皆效西國衣服以示向慕之意且常向眾面述我國不亟思攺圖恐必居於人後其所向有功之庫總兵卽遊歷人員之一也彼得幼時卽習門更攺舊章以從西國之事旣長躬遊歐洲循環察視比返國乃宣言曰歐洲各國之政眞善政也我國亟宜仿行否則日後必爲所制乃計乾綱獨斷不欲從其舊俗乃據波羅的海濱諸郡邑以收新法練兵之效又念有家有國者必文治與武備交修乃可以長駕遠馭雄長天下先是俄有佃戶二千萬人皆隸於貴戚富紳世爲奴僕彼得以歐洲之西陲其始亦有世僕一但盡釋爲平民實政之尢善者心竊慕之又以歐洲各國教養諸事皆出人上立意必行乃聘英法荷蘭瑞典那威瑞士日耳曼諸國之人名至俄或令譯書或供制器皆以教其民人凡有奇技藝能者務羅致之以廣裁成又恐其學之不遠也自禦西國衣冠以倡之令學者亦皆效法以示心儀西學之亟俄羅斯一境雄跨歐亞兩洲疆域旣廣民俗不一彼得卽位以來奮發有爲躬歷歐洲諸國擇善而從先學其練兵之事得以開拓土宇通歐洲之捷徑而據之以爲都城及乎武旣展文教聿修然獷悍之民不易能﹝遽﹞﹝據﹞使之順從也彼得乃剛柔並用行之以漸卒以革故鼎新玆僅紀其攺正國俗之事可默想其裁成化道之至意焉先是俄俗人分三等一爲世家之裔淩夷而爲農家者流然仍自恃其閥閱妄自尊大一爲農家佃人田以耕種終年租稅悉歸田主三爲奴婢往往有一家而畜奴至數千者主人欲賣其奴則離析其父子夫妻而彊賣之及彼得爲政無論何人盡按其戶口使納丁糧較之中華隸丁於田於仁政固屬不逮而畜奴多者盡令其主人納稅錢已隱寓革除之意有時主人欲賣其奴則首嚴離人父子夫婦之禁違者治罪不貸又以各省會州縣城中人亦分三等彼得按日耳曼章程以攺之至於外國人之寓俄者許其處設肆貿易並準置買莊田房產或欲與俄人結婚姻及在俄爲官亦其意教堂中禮拜等事亦所不禁惟其人欲出境則必令按其產業資財以十分之一交於公家俄之貴族先有因其祖父功勛而得封蔭者類皆習爲驕貴歷年旣久諸廕生半屬紈毫無才具但知襲祿位以驕人而已彼得力攺陋習諭以現在爲官供職者始爲貴人他毋得濫並分文職武職教會爲三等而三等之中又各分十四品以爲尊卑不得淩躐俄俗凡有產業父死其子析以爲己有彼得出令使按日耳曼章程攺爲均歸冢子承受其餘緒於悉聽其冢子教訓並各宜努潛修以增材識將來皆可爲貴官以寓鼓勵之意又恐其分析財產而終日貧弱也然未幾仍歸舊主又俄俗婦女不輕出門男女不同幾席彼得以爲無論男女皆宜自正其心初不形爲謙自此更示相親相愛之雅俄廷向例每有機務必先廣告各處官紳相與議定而行自彼得乾綱獨纜始設機務處如中朝之軍機處者然初命九人攝理後增至多人凡機務議定後命一人專司頒詔下各部遵行復恐未增妥善遣四十人往日耳曼國習其禮典歸而仿行之其外復設十部一洋務部二戒務部三水師部四戶部五稅糧部六刑部七世職部八制造部九礦務部十商務部命官分理每部又各設一書院延聘各國名人以爲教習兼采他國章程參以本國定制務衷至當其各書院總教習由書院中人公舉之例槪不由君上遣派先是俄國各道分設專官大權獨攬彼得命分全國爲四十三道而隸於十二省又命各紳士公舉數人遇政務會同各省各道員商酌辧理京畿之內亦照此例而由此數人中再擇一人以爲總理其最要者則在於制造商彼得因著爲令曰凡公舉辧理此事者半用外國人因其制造商務較俄人爲稔習也外此各大部諸事亦公舉良賢管理而遙制於都中總理大臣各城之賢良久乃皆通西法街道房屋務求整飭潔淨藉非彼得之躬歷各國親知其利獘亦曷有上行下效如此之速乎新章旣定彼得又密查各官有無貪婪之獘查得有一官暗吞國帑若干而其屬下司籍之人乘機欺蝕彼得卽嚴諭百官曰欲使百姓均沾實惠必自爾百僚各矢淸潔始爾百僚果潔己奉公吏役自不敢肆因戒以官箴如中國衙署中奉旨勒石所云爾俸爾祿民膏民脂下民易虐上天難欺之意旋又查出亞洲境內之西卑利亞總督婪贓不法彼得乃治以斬首之刑以儆其餘一時威令大行人咸知懼至於歐洲律例惟瑞典最爲確當俄國則無論何案一入公庭未問先笞彼得攺欲從瑞典而恐太驟命稍寬焉但期以漸革除而各道城內以迄鄕間各設問案之官皆命詳於刑部以爲準駁其餘設施大抵類是考俄國未經整頓之先每年進項才得銀三百萬羅卜合銀洋一百五十六有至是驟增至一千萬羅卜歷十五年更較前增三倍焉此攺弦更張之成效也初俄境盜賊縱橫彼得以練兵束之惟壤地廣大兵額宜眾兵費尢繁乃以精益求精之法練陸兵二十二萬水師萬八千大兵船四十八號小兵船八百號不特可禦外侮盜風亦自是少戢矣先是俄之興由於教會然自有教會以來京城有大主教一員其權勢之重捨皇帝外無敢比擬也彼得又欲攺之乃先於各部立書院之例至是又創設聖議院凡教會中之規條亦公舉數主教共議不專由大主教一人然後示以章程曰各教主處必各設書院凡傳教之子弟若有不能讀書者則令攺隸兵籍查俄之教士向分出家及不出家兩等聖議院旣立凡年未三十之人不準出家其出家者亦須讀書然後大小書院旣立凡年未三十之人不準出家教等多著有益之書以訓世會教以彼得爲擅攺俄國歷代相傳之教情沮喪內有數人自知時勢所有不攺而不能者乃別立爲新教會蓋因舊教會而名也此外又有歐洲各國教會本與俄國教規不同日久乃分爲三等一新教一舊教一外國教遂不免有相傾相軋之獘彼得知其各有佳處故外國禮拜堂亦親至焉今尙有寶座在堂中又詣親教堂而諭之曰上帝命朕管理國事耳人之良心乃上帝自行掌管非人所能管也若按良心作事有何阻﹝礙﹞﹝擬﹞難行乎又至舊教堂諭曰我俄之興固由教會然事貴變通所有規模亦不可拘泥也蓋彼得務欲三等教中人廣讀書以明義理則旣無黨同伐異之獘亦無時更攺之勞矣俄之北海一口岸名曰亞剛阿荷蘭日耳曼人昔常由海入貨通商然必繞道瑞典頗苦迂曲至俄國人之販運於此者水陸而行天气寒苦路又甚遠乃攺於波羅的海角之新都聖彼得堡創立碼頭於是得免繞道瑞典及苦寒遠路之虞而有系念亞剛阿者彼得姑準其兩路通商而逐漸增加亞剛阿之稅商人遂相戒裹足彼得又念國中之商運貨於陸路甚不易乃爲民開運河一道由﹝聖﹞彼得堡通至內地之東省民皆便之又爲民開通各大河使之相連無論何處舟楫皆可直達此彼得立埠運貨之法也工尙未竣又與歐洲數大國立約通商使商民知歐洲各國所缺而俄國所有者急於制造運銷其歐洲所有而俄國所無者又諭商民急往販運又睹本國農民收獲之際皆用鐮刀一人一鏟甚覺費力乃諭民曰爾等誠歐洲所用之長刀則一人可抵三人之力矣又勸民種桑樹葡萄等物其歐洲極肥健之馬牛羊等畜勝於本國者諭民務望販運以來至於各要工各礦務之類則諭民曰爾地主人等務須及早開辧如其不欲則國家將許他人及外國人來開不可使至寶久陷地中也如敢阻撓殺無赦由是俄國大商皆出而辧礦務有商人名代米多者由辧礦以至極富至今猶有稱之者其時化學尙未甚興彼得更諭使立化學局以制造各物兼察各種布疋並船中所用之帆巾裏與夫哈口賴洋絨作襪之絨織金鈾緞等類凡法英奧等國工人之工此藝者皆棄之來設局制造並使本國人赴局學習業人初恐制造此等貨物不能銷售彼得諭之曰爾等無慮其各立局我將使各兵丁舟船貴族人等凡國家所有事者均往購之又念本國人所穿之履形狀甚陋命人往歐洲仿其履式制成而使人易焉凡此皆彼得之苦心經營也然而初創規制時則有大難者俄國各省官員類皆以剝削民利爲生不盡樂遵勸諭是以商民少踴躍者然歷年仿照新張織造局已有二百處各國新法旣已精熟而又皆能獨出心裁自創新式以制造矣彼得旣整頓內外諸政皆獲實效復以北方波羅的海濱據地無多南方黑海之濱地亦有限乃欲逐漸蠶食以廣通南北海路自揣曩昔練兵到處戰無不勝攻無不克今玆出兵必無不利故遣兵南侵土耳其土兵甚眾不利而退復遣大兵北侵波羅的海濱又獲據瑞典之數省地歐洲大震目之爲虎狼俄各國於是共效合縱之法合力以抗之日耳曼與俄逼近﹝防﹞﹝仿﹞備尢嚴彼得知不能專恃民力重命駕親往歐洲各國以覘之旣返遣其大臣往與彊國立約以爲將來攻弱侮亡之計旋卽息兵安民以惇鄰好焉彼得自卽位以來綜理國務爲小民勞心者皆著成效先練歐西兵法以防外侮而制內亂旣已底定而後經營水陸各路以通商利農於是商農殷實比戶可封與教師商制造之法立各書院學堂不惜重金聘請各國名師名將來俄以教習之乃至地拓財丰乃諭民曰朕勞心猝力二十三年於玆皆爲爾百姓謀生也今國家大勢粗安願與爾百姓休息以共學各學有益之事爾百姓其各知之俄人聞之皆大歡喜以爲我皇之言實民生之幸也乃相與擬上俄皇尊號爲大彼得論徳皇林嗹伯兒外氏於浮拉母報上登錄徳皇維廉逸事且著論云徳皇於明界之外更有所信仰於幽界東洋人所稱爲命而徳皇則以爲出於上帝之意其信仰於宗教如此卽使遭遇困厄亦必以爲上帝之命而不復怨天也徳皇本仁人當俾斯麥爲相時治下嚴厲國民精勵刻苦未嘗一日偸安徳皇與俾斯麥意見不同爭論此事乃定禮拜爲百姓安息之日又令政府所設之工節減勞工執業之工夫而於婦女幼童輩則尢爲畱意將以示模範於諸工如千八百九十一年三月十七日所發之保護工業條例實爲徳皇所創興也徳皇每在軍中亦果斷勇猛每遇觀兵之典必騎馬臨幸非第佇立髙邱觀軍之東奔西走之狀卽兵之所赴所運必從而觀焉又能謹小愼微𨿽小疵而必矯偶當閒暇之際或露營之內稽查兵在營時之秩序頗爲嚴密蓋徳皇好觀兵甚於食色值觀兵操練之日起身必早約四五點鐘卽促侍從結束而行戴星而回其假息亦必不離鞍馬批判軍事甚爲切當云徳皇心愛皇后頗宜室家皇后每夜必親至皇子皇女之房中撫摩爲懽一日皇后外出未還三皇子等謂母后未還不可卽入睡鄕乃相約以紐帶互約足趾而臥欲其不睡也徳後母子之情可以見焉又一日俟的兒皇子手一書書中有人類皆有罪障之句茫然無語良久云此言未眞何則我﹝母﹞﹝毋﹞無罪障也其思母后亦如此徳皇每早起身約在七點鐘前起身之後直以冷水洗澡身體卽衣軍服與皇后同朝飯𨿽於出獵或觀兵等之時向晨而起而食膳則必與皇后對坐而食各皇子等卽於此時謁徳皇及母后飯後徳王臨朝聽政至九點鐘騎馬逍遙野外徳皇騎馬逍遙野外皇后亦或乘馬焉至十點鐘還城復視政事至午後二點鐘乃喫中飯命皇子皇族陪食每食必侍從武官二人主馬寮員及女官等侍奉午後六點鐘晚飯九點鐘又飯徳皇每飯喜有陪恰似夫的立克皇食時必令侍者談笑風生以自歡娛𨿽所食未必美味而器具則必精麗桌上必插美花於瓶徳皇愛花國民所均知也餐畢又有煙及麥酒出陳於桌徳皇於此時最快談笑嬉娛陪者極歡則更移別間又酌麥酒葡萄酒等至忘夜永或至十二點鐘而始罷焉要之徳皇爲好客之人也徳皇行政𨿽稍有專制之意而其待皇后則不然諸必先商議於皇后而後行皇后資性柔順且質朴多仁心一禮拜內必會眾侍女以制造救卹貧民之物故救助貧民之法多出於皇后之主意徳皇聽政每日約六七百件親閱各種之簿書帖等已先開椷讀過之後付之於祕書館至大事件則己躬親批答至如謁見行幸及賜物等事多出於徳皇之心裁𨿽多有宮內協辧不過承旨行事其實猶曠官也徳皇又注意於新報𨿽不甚愛文學而好讀軍書及小說之以史事爲本者又好藝學林得狼氏發明越幾斯光綫之時親發電報召至宮中以聽其講義要之徳皇似料己之在位必有一大戰爭之事故頗養成果斷之志以豫備焉論比國王比利士立國以來甫歷三世因欲自主每多爭戰其國中之久遭蹂躪彊敵之恃勝虐待以及最後已得自主各情姑置不論比王立屋可爾第一人咸稱爲國君中之最有才識者系選從英國公請而來王有深慮遇事能斷盡心固政以固其邦基其子嗣位又逾一世合天下之人聞其嗣位相與稱善近三十年之內國享太平長進之速他國莫與之京然應爲之事尙多中以保守其國爲尢要比之人民僅有六百五十萬丁口其擴充船務制造玻璃鐵器以及所織之鏤空花邊各種綢料種類之多貨色之精在天下市面之上當首屈一指所有大宗出產可與英法徳相埒整頓旣速積聚愈富此又全恃立屋可爾第二才具優長慮遠心堅始終不怠顧其辧事志向與乃父稍異每精心獨斷爲國增光性尢平易不喜驕奢甘雜於稠人之中與民往鼓勵工藝且使其京城壯麗雅觀凡事之有益於國有益於民者無不力助其成冀收實效前此未幾比京各報館讌集之人交口稱頌曰吾民之元首也齒少於其著名之戚英君主者十六歲踐位之年才踰英君主之半身長六尺相貌端莊常爲京城騎馬或在奧斯吞步行主持君民共主之國制孳孳焉惟以利國安民爲心勤求治理或謂比國地少人稠曾無寸壤未墾斯言甚確卽欲擴充制造亦爲地限勢有所不能以故積貲𨿽厚而在本國則無利可營又人浮於事無工可趁立屋可爾第二深知其國𨿽小而戶口甚繁財用恆足惟苦於幅員太窄永難展拓必須尋辟門徑庶使蓄積多貲可以營運其少壯之人旣不能本國操工謀利尢應爲其別尋生計當彼時也正有人公舉比王爲亞非利加萬國公會之總統此公會系專行善事者比王乃諮謀於斯旦雷極他探路之人遂覓得康閣地方距今不過十年十二年耳其得有斯地所費不貲已由各國允許專歸比國主持並由比政府核定律法在數年之內可以便宜行事將康閣一省名實皆歸爲比之屬地非洲有此大地計方一兆英里首興政教俾得自主工作爲定公平工價𨿽內多爲難之處外有阻格之虞而其治理之效昭然已著使人驚異意謂如此大事而出諸一人之心思才力實可敬佩卽史記之中欲求似此才識而以勤政愛民爲心者亦殊不可多得艸創之始豈能無稍差謬其初時所派之輔政諸臣或短於才不稱厥職誠所難免正不知經幾許阻難籌慮而比王終能堅持定力今則左右得人股肱是荷皆有才閱歷前之所謂手者悉已化難而爲易矣現在該處气象蒸蒸日上言之殊有意味一千八百九十四年餘作客比京某日有公讌及克斯船王者皆比國最有名望之官僚及克斯者曾在康閣著有勞績亦與其他有治才事功之大臣相等比之官紳畢集余亦在座有議官而兼羅範書院掌教名特囂者昌言於眾辭甚暢達足以動人可與英議院中長於辭令之人美在席之人聞言感發皆欲在亞非利加大屬地內傳有耶穌教道理並認明凡人應有之利權俾人之見識漸廣其忠君愛國之心油然而生如此大商務及大有裨益於人之事其首爲創率者終收成效通國咸利賴之有名三木爾生者取木勒及凡熟悉該處情形者所著之書選集成編標其目曰當今文化內有一節言康閣地方一兆英里有人民八兆𨿽尙非顯屬於比然已遵奉比之教令後此百年之內或可統歸比國管轄該地在亞非利加而被歐洲之國辟地殊有益於化外之野人彼族獷野每人相食已用威力以禁戢之其中頭目倘猶頑梗不悛卽予廢斥如販賣人口以及凶惡行爲尙亦當能攺化其俗是誠盛徳丰功之舉也果克臻此則比國本以教化六藝見推者又將益進而自成大國矣去年元旦比王乘議員官朝賀之時廷諭之曰英國勢力若是之大當有祕訣在焉祕訣維何卽國人之忠心是也近又向余自言其志云吾生平開誠布公寔是求是冀人皆知吾心縱或有會其意者吾亦未嘗因此而自沮其志气惟求吾盡吾道使心地光明自然而洞燭物理矣比王爲此數語其國人聞之莫不悅服信從且不獨比人爲然卽他國之人亦共相欽慕云商務英國商務總論英國一千八百九十七年一應商務不無虧累之虞然與各國相形並視尙有興旺气象則以英國商務本爲地球首﹝屈﹞﹝掘﹞一指也今將各項受虧之處臚列於後一制造商務本年因工匠求增工價並減工作時刻以致停工日久所有包攬別國造船造鐵路造各種機器生意悉爲他人攘奪而去二印度瘟疫大行有礙工作三澳大利亞洲及阿金帝那二處收成歉薄出產較少四希臘兵端各屬地鹹有戒心以致貨物滯銷五銀價漲落不時凡販運出口者皆因之退縮不前六貨件太多如咖啡茶糖藍靛等類是也七本年棉花出口甚少因無利益可沾現屯積之多約有三年貨料尙須減價求售九當七月間國未定新稅章之時各商人均趕運貨物前往銷售深恐定後更形掣肘十英屬之南開薩及印度之孟買均有日人爭奪織布利權而英國多餘布疋又均載來攙售此外則與亞細亞之人均能自造貨行銷各國𨿽英人亦可因此討論工藝然鋼鐵商務旣經國講求卽難免不侵占利權本年鋼鐵生理又僅足保全資本已哉英人通商始末考歐洲列國以商務爲本富國彊兵全藉於商而推英國爲巨擘列國𨿽欲與之頡頏爭衡而競勝而終不及其心計之工規模之遠也余嘗考英人之通商始末矣英與法最近其通商亦與法最先唐肅宗至徳二年與﹝法王﹞﹝先土﹞查理曼立商人之約英法同盟始見國史英人商務至明季而始盛宋度宗咸醇九年英與法裏美國通商此爲與他國通商之始元武宗至大元年始用銀錢匯票與西班牙葡萄牙兩國通商元英宗至治三年與威聶士立約通商明太祖洪武十七年始設商船律法嘉靖九年始至亞美利加洲之白來齊通商二十九年與瑞典合約通商三十二年始與俄國通商萬曆十二年始謀取中亞美利加之西印度及佛齊呢阿始攜淡巴菇回國歐洲之栽種葉以此爲創二十二年始設銀號商人便之我朝順治八年始定市舶賦稅頒定律於中國康熙三年瑞典曾據亞美利加洲地英人取之名曰新瑞典令居於新地者不許與他國通商商人咸怨是時荷蘭西班牙兩國商賈日興英人嫉之特遣水師提督伯拉格統兵船往西印度海取西班牙屬地買加並奪獲西班牙采金之商船至此又遣約克丟伐荷蘭此爲爭通商用兵之濫觴康熙五年始販中國茶葉至英始設保險之法四十九年英商立一公會於太平洋島貿易十年未有生息至是議撤雍正十一年英國議立納稅新法卒不果行初各國商貨到關抽稅英人瓦爾波創立新法迨至儲於國倉待有受者始納稅於國家於是商賈咸集議院論其事是少否多以爲他國多不如是遂沮是議十三年與俄國立通商之約幹隆二年西班牙虐待英之商賈二國兵端將至此構王及大臣皆欲戰惟瓦爾波不可彊之乃發兵五年遣安勝至南太平洋西班牙商舶十五年仍與西班牙始制毛二十八年英始與印度總督爭論通商之事五十二年與法國重申通商和約逮拿破侖興與英爲難洎乎戰勝諸國兵威益壯嘉慶十一年法傳檄於普奧俄意日荷葡瑞各邦毋許與英通商然英之通商如故各邦亦並不能從其號令也是年與英國通商盡捐夙憾道光二年英迦寧爲相羅森掌度支墨斯基遜掌商務謀除苛政令四方食貨流通四年英人經營美洲不遺餘力於時南亞美利加諸部久不奉西班牙約束至是英遣領事官往復立通商之約於墨西哥可倫比阿索宜基利相與貿易往來五年與丹麥立約通商六年與瑞典結盟許英船出入瑞典所屬海口英人專志於行商蒸蒸日上十年之間國中富商貸資本於他國王家者計三千六百萬兩英建輪船公司往來各處道光十年輪船初至印度水師總統訥白爾始至我國之廣東𨿽未必有心於窺伺然其謀肇於此矣十八年輪船始渡大西洋凡十五日抵紐約商人之行賈於外者於海道益稔與奧國美國俱立通商條約而創設英公司於暹羅置戍兵於紅﹝海﹞之亞丁島凡行旅之由是海口者得所恃而不恐二十年擬與徳邦立約通商是年方以販運﹝鴉﹞﹝雅﹞片啟英人有戒心焉二十二年我朝定和議許英人在上海廣州福州門寧波互市通商所得於中國之貨賄輦運回國計盈五車獲一巨鐘置之博物院中二十五年與昔利西立約通商當此之時英在歐洲水師稱爲極盛計兵舶四百四十五艘水手四萬水軍一萬五千其彊如此商務之旺軼於前日進口貨值銀四十八千五百萬兩出口貨值銀十一萬一千兩通商船艦三萬八千艘水手二十九萬人其富如此自立國以來未之有也又以印度民人眾庶與法立約計其往法之地開墾然前後所貸國債稱倍於疇昔咸豐十一年計國債銀二十六萬一千九百萬兩近來歐洲列邦與中國通商英爲首而美與徳次之立和約設領事者𨿽不過十餘國而餘皆附於英如大國之有附庸然此局將與地球相終始如此而猶欲閉關自畫固所不能然所要者在知其情僞而已而不知其情而虛與羈縻之無當也余著此篇知悉華英通商之所由而竊嘆當時駕馭之術焉嗚呼前車未遠來軫方遒當軸其加之意歟英商公司據印度及亞美利加考http﹕／／wave。bbs。xilu。com／英國商務皆設立公司其首創者爲印度公司當康熙年間徳葡兩國在印度通商生意極盛英人羨之設立印度公司集數百萬制造商船七十餘艘在印度二處載運貨物在海面往來保護嗣國家正有戰事欲向該公司借公司勿許於是壠斷者請當道復設立新印度公司願以國借給報英廷許之舊公司恐其奪利之權反勝於己願與新公司合並再三議論始並一家此印度公司之所自仿也公司中船舶專往來新加坡印度檳榔嶼越裳南洋諸島然其印度爲最盛故英國駐印度公司總辧亦﹝有英﹞有英議院之權可以與聞國事嗣公司歸於國家始將駐印度公司總辧攺爲印度總督常則如商業之紳董變則如疆場之將帥當是印度國土瓦裂瓜分各處要津爲各國人所占據鯨吞蠶食各自爭雄客主之形皆不相洽印度土匪之流又乘間起事如鷸蚌之持內釁作而外患偪土人弱而客商得矣英公司知其機會可圖乘間窺伺率商募之兵攻擊所至輒靡一戰成功割三省之地全歸英國商人英廷聞之幸甚英商聲勢彊大地廣利多遂於議院公議令印度公司每年納銀四十萬磅歸國家作爲貢稅而由印入英茶葉槪免徵稅如印度有兵弋之事亦由英廷助之不勞商人募兵籌畫此印度公司歸英廷之來歷也從此英商之於印度設官頒政不啻附庸習久相安視爲外府力彊則勝天下事尙可以正理評耶英國又一公司專與西印度通商考西印度在亞美利加洲海中一島其地水深土厚物產富饒地宜種蔗出糖尢夥英人自恃彊力擇其美境一二處割爲己有旣占其地盡力經營聞設商埠見本處居民之困苦與商業有關也遂別設禁例各國之糖不準進英國口岸及英國他處地惟許用西印度本公司之糖此例一頒西印度糖商大爲起色卽西印度制糖種蔗之民亦能獲利商業以此日隆又有英人名鵠克明者貪覓地之功請國家自備舟船數艘乘長風破巨浪直抵南太平洋查得兩地知土壤丰美可作附庸卽回奏英廷樹英幟於該處以爲屬地自是而後美之人民多有遷徙其土者通教化事農商興百工務畜牧漸摩旣久風俗一新商務推行又增兩處當是時英國經營蒸蒸日上而立法未盡美善猶多未便於商人因欲易轍攺弦變更新法而議院每多成見扞格不通眾商無可如何重請英廷特設商務一部倘人民中有精於貿易者朝廷可破除資格充商部員俾舊獘革除新猷展布自商部一立經商之道精益求精矣論徳法在亞洲商業興盛近時徳與英商爭利頗劇在亞細亞洲爲尢甚現英國產物在東洋漸有衰減之色而徳國之物將代興焉英國國會擬探悉其因由簡派委員往東洋委員等報告云徳國商業所以發達於亞洲之故厥有五焉一曰徳國所產之貨物比之諸外國所輸貨物其價較廉二曰英國之貨物不適需用者之嗜好三曰自千八百七十三年以來銀價低落亦爲徳商興盛之根本四曰徳國自產物之處至搭船之地鐵路運價甚低五曰由外國各埠口至香港船費比自英國諸埠至香港之船費亦頗廉賤又法國駐香港領事誠意爲之稽查亦謂徳國初欲啟商務之關系於東洋也漢堡及其餘諸地以輸出爲業者皆苦心焦慮捨目前之小利以期後來之利益多端考者已數年矣其忍耐及巧智之二力遂至奪英法銷路而輸出其國所制造貨物於中國徳商好習華語又善簡派少壯代辧之人以考查中國所需要之物及其品質如何購買者嗜好何物至稍解廣東語者則又托賣貨物於此等之人漸將擴張其商務焉美人論大連灣通商事英人所要求於中國者法之不以爲然在南之通商與滇蜀之鐵路蓋南如通商則英人之輪舶必將由梧州達潯州以抵南西據龍州之上游如此則法人龍州新造之鐵路其利益必大爲減色而紅河之商務亦將慮爲英人所侵蝕此英人之所以不悅也俄之不以爲然在於大連灣之通商蓋俄承大彼得之遺策欲經營一出海自由之口岸西不能專權於波羅的南不能得志於黑海而地中海南頤一爲直布羅陀一爲蘇﹝士﹞又皆爲英人重兵之所在在幸得海參威一口又而守凍四五月近方與中國親睦其西比利亞軌之出已假道於滿州而又乘徳人占據膠澳時之機會遂使鷲形之旗得髙懸於旅順之口將來由吉林修一支路直達遼東海耿以抵於旅順俄﹝懷﹞﹝此壞﹞此志已有年矣今若大連灣作爲通商口岸則是俄方欲張其口而英已先絕其吭是其數十年締造之苦心敗於一旦俄人之所以大恐也然則中國於此將何以自爲謀乎僕嘗中國籌矣夫奉天者大淸國發祥之地也奉錦視祗爲安危而旅順以金州爲失大連灣與金州澳南北陸路相隔僅一二里若使敵人陸兵越鴨綠江循黃海北岸西趨金州而海軍入大連灣斷南面之衝則旅順爲絕地而海軍蓋不能支甚奉錦破膽楡津震動甲午日本之役正是如此此誠北洋鎖鑰非但謀遼東者所當守也然以周圍數百里孤懸入海三面受敵之地而今日中國國家則力旣不能力籌大隊海軍以爲外護又不能添設臺多置巨以爲內守一旦有事欲求旅順一口不爲外人所奪蓋亦難矣今若將大連灣作爲通商口岸則以各國安業之商杜諸國覬覦之念明與各國一口岸以興商務以固險要藉爲口實其意以是爲不費之守無形之防保遼東海股以奉保錦而卽以鞏北洋之門戶爲中國計計無有善如此者矣夫英所要求於中國其利權固不爲小然中國若拒英而借於俄則地丁抵押之外吾恐俄之所要求者如東三省開礦修鐵路至不凍口岸並以後總稅務司之用俄人度亦必振振有詞是其所要求之利權英固爲大俄亦未爲小也果如是也則各國懼有礙於平權之局勢亦將有利益均沾之請試思徳之借膠州也實因歸還遼東中國厚傑俄法薄待徳人之故今若厚待一國則東方有十萬墩海軍之英其不敢默﹝而﹞而止也必矣日前路透電報載俄英國某大臣演說有云如他國如中國關閉貿易之門戶吾英必出與之戰云云此其意之所指有心時事者亦可以恍然悟矣卽吾美人向不干預他洲之事然與吾商務有所阻撓損失則吾政府亦不能置之不論不議之列也日本商務日本政府預算明年報銷各傳聞正項雜項約開支洋銀二百五十兆元如果政府設法撙節或祗須洋銀二百三十五兆元此項巨非借國債不可然債借頗非易事因本年曾預借定國債洋銀六十一兆三十三萬九千五百元作爲異常報銷之用故也由此而推則是籌借國債明年如再踵行必不能如今年之價矣然捨借別無籌法因本年報銷籌防兵備項內用洋銀一兆七千十九萬九千五百十九元皆籌之官民頗覺勉彊從事此時如再將官俸節減而日官月俸大半約僅自十五元至三十元當此各物昂貴較前百分中漲起六十分各官以日用窮迫已有舞獘情事此勢所不免也至現米價每石計洋銀十二元較之前數年每石洋銀四元八角與一千八百九十五年時每石洋銀八元二角相去甚鉅以爲米價如斯田價必增卽使稍加地稅諒無不可不知照公道而論其價又不相符按現最美之田合最米價每町祗能出米合洋銀一百六十元之譜而每町須按洋銀四百元徵地稅又租價洋銀八十元設再多抽地稅民必激而生變矣論日本通商事西人問於華人曰貴國旣與日本通商矣何以不令其遨遊中國任其往來自如必拘拘然僅許其至通商各乎口華人曰然此我中國向來之定例也譬如吾國各官業已分發此省卽須在此省候補日後補缺仍在此省供職非奉特旨不能久往他省何外國之官商議定地方口岸安能任意又至未經議定之地方乎西人曰我國之例則不然英與法鄰近之國一經和好通商英人至法不限其所遊之地不禁其所至之方法人至英亦不禁其所至之方限其所遊之地然法人在英犯法英人卽治以英國之例法以法國之例僅須英官自行辦理不必更商法國駐英之領事官英人之在法國者亦如之今貴國與日本亦鄰近之國非若英法之與貴國遠隔數萬里之洋也今旣和好通商亦當不限其所遊之地不禁其所至之方及其犯法亦照英法所行之例以治其罪庶幾方爲鄰近和好之國柰何視近鄰仍與遠待近國亦如遠國竟至毫無差別乎此吾之所不解也子曷不奏明朝廷此嚴禁使之亦同英法和好通商之事耶華人曰不能我中國之禁令昔聖人揆之於禮合之於義而後設法以爲之妨也卽以民間之事言之至好朋友僅能至其客座不能至其內廳至親族戚僅能至其內廳不能至其臥室男女不親授受嫂叔不通音問亦不能至其室內言不出外言不入皆所以爲之妨也故臥室安息之地惟夫妻子女始能至伯叔兄弟亦不能至也何他人今夫京師者猶之民間之臥室也內地各省猶之民間之內廳也通商各口猶民間之內座也今日本與中華𨿽爲近之國亦不過於民間朋友而已安能﹝如﹞﹝於﹞族戚乎安能如伯叔兄弟乎許其在通商各口岸是已﹝延﹞﹝﹞之入客座矣又安能使之再入內廳乎又安能使之再入臥室乎是必不能之事也且中國一視同仁也通商之國豈徒一日本哉旣今日本入內地又豈忍禁貴國之內地乎此一定之理也子又何問焉西人曰子誠善爲說辭者然吾終不以爲然請俟異日再以質之他國之和好通商者暹羅貿易情形英國駐暹羅領事具報其本國曰該國今年貿易總數得五百十四萬七百二十三鎊較諸昨年實增多百分之七如無銀價低落之事則當增多百分之十五也查貿易總數內暹羅所輸出者爲三百萬鎊而米谷實居二百萬鎊材木次之米谷一項輸香港者居大半或輸新加坡現在暹京搗米所設立五局而英人專管其三局該國搬運之便全賴水利𨿽有鐵路然惟暹京亞兪西亞其間里程不過七十七基路米突耳該國地方多用英國制貨其餘他國貨物銷路頗少哥兒陳者爲該國著名之鐮坑然現爲英法人所管理暹京頃於文明大有進步該府盛用電气有比利時人爲該國家司法顧問大臣頗有政績有英人爲財政顧問大臣亦有循聲且國王精勵圖治度不不出數年必有一切新政也皇朝經世文四編卷四十九外部稅則論英美欲平稅則闕名英屬加拿大遣頭等使臣二員往京華盛頓籌商善法使兩國商務愈增交情愈密其事前有所聞而未確今果有實耗得悉爺維士君曾語人曰若兩國能更立新約通商宜各派委員專理其事盡將彼此交涉情形投告政府俾得隨時整頓以臻美備又各將其稅務減低通融辦理俾兩國人民均沾實益美國北方民人聞之皆同聲相拒恐加拿大之土產奪其利又列查卡賴侯爵言加拿大之民人皆不願蓋云我之農人所畏國農人侵奪之甚亦同美國農人之畏我國農人也自我稅務委員宣其意於押度華以後三閱月頻聞人言曰若不加稅於美產則加拿大之利權盡被其所奪矣又尼厄架喇地嘴之農人懷懼最甚謂美產之菩提子蛇苺子之類將必散布乎加拿大而本屬之土產失利不獨農人所產之物亦不肯免稅而別項貨物不肯無稅不知加拿大所出之物有較勝於美國者而美國所出之物又有較勝於加拿大者譬如麥米則常稱加拿大所產爲佳而粟米則常稱美國所產者爲佳別項物件多有如此情形大約凡喜煖之物則以美國所產爲最凡貪涼之物則以我加拿大之產爲最如是若無稅彼此各因土宜而植物何必如今之法買貴貨而用惡物吾不知其理安在也以上皆列侯之論又聞列侯對美國言曰若美國與加拿大彼此免出入稅貨物則兩國交易必增今日者我加拿大爲美貨最大之銷路比英國銷物尢多每年我兩國交易不下一百兆元以美貨沽於我者較我貨之銷於美爲多也若刪除稅項此數可增至三百兆元而銷貨之多仍以美國爲首則美國所得之利較優於我我加拿大有民人五百萬之多其數比美國大省相同此二國之民性情無異旣已同文而又同宗二國之天气土宜亦相彷佛依貴國圖籍所載兩大省各有人民五百萬者其交易約值銀三百兆元倘貴國若肯與敝國通融兩國交易縱不出三百兆元之外必不落三百兆圓之下也法國印花稅章程黃致堯西曆五百三十七年東羅馬一千四百五十三年亡創徵印花稅一千四百餘年西班牙﹝日﹞﹝目﹞耳曼今日徳國英吉利三國一千六百五十五年法蘭西相繼徵稅一千六百七十二四兩年一﹝千﹞﹝年﹞七百二十三年法國遞定條例稅章漸密一千七百九十九年十一月法皇拿破侖第一廢印花舊例定新章厥後隨時增攺悉祖於此考印花有二一印於所用之紙一爲粘活印花國家獨有權利制造售賣歸戶部綜理造紙局設在梯也爾地方法京巴黎設立印花局專司刷印花及制造活印花又有異常印花惟法京印花局各府州縣經售印花人奉準鈐其按紙張大小之印花卽系異常印花只準用之於經人專司民間析產房地交易繕立遺囑合同等事宜須諳條例考取給照方準充當所給之羊皮紙及各公局之單據簿冊通計印花稅分四類開列於下一曰按張大小之印花除專例準行之各事外用之於民間例行單據詞訟呈批判等件之原文及該各項鈔件並一切例準呈官之件此項印花稅連按照正稅之雙倍加一稅在內紙角鈐印花分別抽稅如下半張小紙稅六十生丁全張小紙稅一佛郎二十生丁全張中等紙稅一佛郎八十生丁全張大紙稅二佛郎四十生丁全張大簿紙稅三佛郎六十生丁平人簽名之護照及打獵準憑按正稅之數加抽印花稅民間招貼印花稅如下見方十二代西邁當法寸名代西邁當每約中國裁衣足尺二寸九分余半稅六生丁見方十二法寸半至二十五法半稅十二生丁見方二十五至五十法寸稅十八生丁見方五十法寸以外或每紙告白自二件至五件均稅二十生丁每紙逾五告白者稅四十生丁五色套印招貼西洋戲館及他項招貼間用顏色印畫未便用印花每紙見方一邁當法尺名約二尺九寸餘或一法尺以外稅五十生丁再大則稅一佛郎其各項文﹝件﹞﹝作﹞亦按紙張大小粘貼活印花者徑由給發文件之人用筆塗抹以杜復用惟問案衙門司案官詮解案由之鈔件用注冊所給發之紙繕寫不索紙值用活印花由鈔件之簽名人粘貼塗抹招貼所用印花由印書匠粘貼塗抹惟不得用之於繕寫之招貼二曰按值徵稅之印花一生意單據或法國與別國所發之無論可否議價之銀票及票背後注明議定價值之存棧貨單可用活印花或用刷印之異常印花紙每百佛郎或一百以內均稅五生丁二國法或別國在法貿易之各鋪廠所發股票續股票及各府州縣各公局之續股票均用活印花其續股票照股本每百佛郎稅一佛郎二十生丁惟法國房地銀行此行遇房地交易如售者無主出銀購買或典押購者銀不足數塡借若干以房地之契爲質均索利五六釐不等誠便民之一事也之押據另給利益每千佛郎只稅五十生丁又法國各鋪廠股票期限不過十年者照時值股價每百佛郎稅五十生丁續股票之期限十年以來百稅一佛郎法國或各公局之續股票股本每百佛郎稅一佛郎此項印花亦可躉購一年期限之活印花小冊大率以一季半年或一年爲期過期作爲廢紙照時值股價每百佛郎稅六生丁連加一稅在內別國鋪廠之股票續股論髙麗稅務髙國稅務余頗畱意焉然其實在情形終求之而不可得良由該國於一切報冊皆不宜布於外不獨稅務爲然故外人莫從而知之也𨿽然余嘗以意測之矣以余所見髙民之所獻納若能點滴歸公用得其當盡足敷髙廷之用一千八百九十六年髙廷入計四百八十九萬九千四百十元出六百三十一萬六千八百三十一元出入相比不足一百四十一萬七千四百二十一元借洋以補之然此仍是懸揣之數至於確實數目不止此惟不見有官中冊報無從究察也地丁錢糧爲髙國入大宗如所懸揣之四百八十九萬九千四百十元錢糧居二百四十二萬八千零三十三元地丁居一百四十七萬七千六百八十一元此數似是核實然無論其果否核實卽以爲與實數上下不遠余亦不知其何所據而云然近來髙國戶口日漸增多地畝亦日漸墾辟而入不較前爲多其故由於肉食之徒不知檢查戶口地畝之實數也松懈若此髙民宜暗受其益豈知髙國官吏視民之所有如己物需索惟恐不盡故此仍非民間之利而貪官污吏之利也國家之所得於民者一而民之所以奉其上者工猶不足而何利之有焉是非傳聞之語而余之所深知也此等官吏布滿於髙國京城及各郡縣不耕不織惟欺罔其君剝削其民以自養盤踞國庫如債主之於欠戶勒索百姓如盜賊之於行旅故區其等類可謂之曰無業類髙國稅法日壞一日而侵削中飽之敝亦日深一日髙官之有權勢而狡黠者又新派多人助桀爲虐故此數年來民之受困已極幾乎十室而九空矣或謂余曰今而後木盡而虫將斃矣余謂根株已深𨿽斃而終不能絕也髙國每年出六百三十一萬六千八百三十一元有益於民者只十四萬九千零九十元其中以十二萬四千二百六十八元爲學校之費一萬五千元爲公家工程如修路等之費五千八百二十二元爲畱養監犯之費其餘則盡爲官俸及無業類人囊中物也夫民之所以納稅於國家也原望國家有所資以益我衛我也而豈知僅以供無業類之刻剝餘甚爲髙麗惜也以小民有限之膏血塡彼等無窮之欲壑朝廷官爵若專爲收養無業類而設官不必備惟其人髙官若能盡心爲國則三分去二已足了該國之事故爲髙麗計冗員不可不汰也統內外大小官吏三分而存其一則每年可省錢之半以所省之立學校興制造開礦產築鐵路而以被汰之員充其役使彼等旣可資以練習又可藉以生活積久之後當深喜其向日之被斥而此時之得以自食其力也是猶費洋二三百萬元以教化無業類而歸之於正也不亦善乎此外則稅則宜攺定也而此事行之實難非假手他國人之能勝其任者不爲功髙麗國家銀行宜創設也銀行者國賦賴以興盛商人藉以流轉其有關於國與民者大矣目今髙麗國家已制有銅及暱格而及白銀錢而該料俱以重價購諸日本卽由日本制就運送髙麗是名爲髙麗之錢實則髙麗鑄錢局僅蓋印於其上耳如此則於髙麗何益乎以余觀之該國所出赤金每年值銀三百萬元國人不諳制鏈之法以生金輸出僅得極賤之價若國家收而鑄之或爲錢或爲條金以流通市上則國家可以行紙幣而銀行之運棹靈矣且國家每年存金值洋二百萬元十年之後積成二﹝千﹞﹝十﹞萬元矣余更可以預曰以余之說行髙之政他日髙國入必漸興盛藏金之多及其他利便尙不在其內也夫措施之道必有次序焉今日之髙麗其首要在減官以節費次則釐定稅則費節而稅則定則髙廷有所藉以整頓●商迪工以爲裕民之本購置生金以爲富國之本記泰西酒稅泰西煙酒之稅最重至有值百抽六十者夫以中國人民四百兆論卽有不嗜煙酒者牽扯合算每人日費煙酒三之一日需錢二百二十萬緡以一年三百六十日計卽需錢四萬三千二百萬緡倘援古人什一之法以徵其稅通盤籌算一歲可得四千餘萬緡且所加之數合則見多分則見少以每斤每兩節節攤勻漸漸加貴在吸食者不覺而國家得此餉源當亦不無裨益然此猶不過就中國之煙酒言也若外洋進口之煙酒亦宜加重其稅如紙煙雪茄煙麥酒葡萄酒之類當通商立約時以爲西人食物例不徵稅嗣因西人之寓華者眾而洋酒之進口日多於是稍加捐稅查今通商則內載進口洋酒裝玻璃瓶大者每百瓶輸稅銀一兩小者每百瓶價值洋三四百元不等而收稅止銀一兩於值百抽五之例未免相去太遠若煙則非特西人嗜吸卽華人與彼族往來亦不免沾染習气以外國煙攜帶輕便而吸者漸多今中國政府若遇修約之期據理直爭使二物亦照值百抽五完納一歲稅項當亦頗鉅顧或謂加中國之稅其權在我加外國之稅其權在彼洋人以錢財爲性命此說恐不能行則尙有一妙法在如鴉片爲進口大宗今已釐稅並徵每箱收銀一百十兩核與英國常稅值百抽二十之數相等似無可再加然可照香港西貢新嘉坡例俟其熬膏後再議抽釐設官膏局於通商口岸招商承充認定繳數準其將生土熬成熟膏分運各處銷售凡嗜鴉片者只準買熟膏吸食不許購生土自煎違者律以私鑄之罪如是則洋土可全數歸公私土並無處可買而中國各省所出之土藥亦照此法辦理則歲嬴銀錢何止數百萬聞官膏之例西貢最嚴𨿽爲數一二錢亦必給以憑印紙據每日按戶稽查必使所吸煙數與憑印紙據相符方得無事否則有罰凡入境商賈有私帶煙膏者不但充公並議罰鍰聞近日新舊金山香港南洋各埠亦有是例每歲輸餉多者百餘萬少者亦數十萬今中國若行此法以生土熬成熟膏猶以洋貨變成華貨權自我操利不外散𨿽英廷不得撓我自主鴉片系害民之物𨿽橫徵暴斂亦不爲苛與治亂民用重典之意相同又誰得議其後哉錢幣論日本錢幣情形目下日本錢根之緊已至其極大畈所存之錢日見其絀百貨之價亦因此日跌將來跌至如何而止尙難預料當一千八百九十三年終日本通行銀圓祗有一百七十兆今則增至二百零五兆每百分中約增二十分之數然各商資本旣多生意亦廣生意廣則資本又復分散故𨿽增二十分只可作十分算百貨之價𨿽跌較之兵事以前尙覺百分中漲起四十分統而計之約淨增銀圓三十分此其故因日人邇年推廣兵備約用二百兆圓又中國賠償進一巨又日人當開仗時借債一餉以及別項意外開銷所出不支俾中外商人均獲厚利致有如是驟增也然則目前貨價𨿽跌亦不必至十分短少惟錢根之緊恐終不免耳自日政府攺用金錢至今所有中國商務殊形減色華人當各種貿易之時皆藉口於金錢受虧每購一貨必使短價而後已向來中日商人往來甚少實因中國內地情形日人未能洞悉所以綫紗海味洋火種種貨物均覺滯消現大商務局察知其故業經糾立一會專備講求中國內地生意以免將來再有受虧之處俄國幣制英國駐俄國奎夫領事某君說俄變更幣制云俄國大藏大臣的威都的氏變更幣制一定畱布兒之價以立俄國財政之本其用心亦良苦矣夫俄國畱布兒價格漲落無常旣已見之前十年間今所變之制以金爲本以定其價兼行各種之幣卽稱爲金本位制亦無不可按其制紙幣一畱布兒價當金幣六十六哥伯克三分之一卽金幣一畱布兒價當銀幣及紙幣之一畱布兒半也從來國俄制幣爲市情所漲落不能平準其價且銀幣未廣行多以紙幣行於市場今以銀紙兩幣同價則自今以後幣之銀價亦無甚漲落也論印度幣政西國以金價奇漲銀值日賤應當設法挽回欲金銀並用每金一兩值銀十五兩五錢英國乃與法兩國會商因商定英國仍用金幣一面將印度鑄銀局行仍開局鑄造銀錢英國政府當將此情行知印度政府去年九月間印度復稱均用金幣印度已可期成事而印度鑄銀局仍不宜開鼓鑄銀錢英國政府故允印度之請據印度政府復文所開謂約以金一兩合至銀十五兩五錢則出口商務必不能支持也按出口貨當時𨿽有所變動然整頓幣政者在所不免究不致永遠喫虧則將來金銀價值永無漲跌便利之處旣多誠爲一勞永逸之舉舉凡進口貨現收之利與銀貨出口之利皆實惠也又謂凡金銀兩幣並用之國則恐有人藏畱不使通流市面印度之銀羅比甚至將跌至九辧士必成不可收拾之局也按如果鼓鑄銀錢斷不至有此獘目今凡用銀之國無不便之又謂如果鼓鑄銀錢則貨物定價爲難也按貨物值價斷不至大有伸縮且法二國計均亦用銀錢則銀錢可以出口惟印度銀錢出口目下必不至多印度內地銀價較他國銀價多值百分中之七十分故法美始尙不至向印度求銀鼓鑄銀幣必取之於中國墨西哥因中國墨西哥銀價較印度銀價省百分中之七十分印度銀錢旣賴此抵制則貨物價錢不至大爲更動如此則每英金一鎊可值十羅比至十五羅比在不知者以爲貨物之漲跌數目亦必相同然殊不知金價旣賤斷不能若今日之多而兩幣並用之國視金銀方便相同則不至有偏枯之痛今印度冀仿法專用金幣兩國之法以爲金貨出入之多寡自然自定錢市不勞人力殊不知印度情形與法迥不相同礙難施行印度用金幣必不暢消流通如果政府不造銀錢則錢價必日見其漲比官價更大而各口岸則有不用銀錢比官價必小如此則銀錢出口進口無不喫虧因銀錢出口外國視爲銀貨按紋銀市價購在內地又系定價且系商民所不能必遵照之定價如在倫惇付金鎊匯至印度按價給予羅比則必須有妥當之法方能辦理則政府當預備金銀幣至於應備幾何預尙難逆揣欲求知之則有二法借金一法也用羅比買金鎊每十五羅比合一金鎊二法也印度不鑄金錢於今四年故羅比日少迄至今日印度幣政已成不可收拾之局市面無現錢急須設法變更淸釐幣政而便民生是爲當務之急盟約論俄法聯盟事俄人邇來添撥戰艦駐東方海道且將運船配置軍火攺爲炮船此皆涉可疑而居心叵測者也夫俄人如欲爲保護東方商務利權旅居士民計則只目下所有兵船已敷調遣何至皇皇若此查現在東方俄艦共有十二艘𨿽未足與英國之先租倫惇媲美然有二艘亦與英頭等戰船相伯仲至其運船𨿽值升平之日亦已預備槍炮一如戰艦巡船式彼運船卽兵船特於無事時攺爲運船俾載客貨藉省船之費耳故其船每由俄國開行大都載運軍流人犯以實西卑利部邊疆卸載後卽至中華日本各口岸載茶以往黑海之澳禮沙埠第船之首尾篷面𨿽皆如巡船而炮火則爲輕小一經攺配巨炮卽可充作兵船且俄之水師員弁恆居多有冒作商人乘坐運船來往東方者故於中國之風濤沙綫知之有素了然於心然則彼之運船𨿽在平日已屬頭等巡船但隱而未彰耳英人𨿽洞燭其姦預爲之備徵調師船東來然亦當於俄之運船加意防範不可視作商船置諸膜外且當較核力量多派各艦務使東方英船𨿽俄法合力亦能抵禦方爲有備無患查現英國派駐東方之師船已有不敷之虞通商各口岸亦須派小炮船前往保護旅人乃各口中仍時有缺乏英船之處𨿽上海最大之口岸亦有此獘試問俄法尙與英國有事英之師船方將從事戰爭適遇本埠事出意外英提督其能撥船兼顧乎勢必有所不能也然則英水師之在東方者勢力極弱當此時事多艱倘不獲已爲保全英國東方利權及體面起見勢不得不出而與俄法爭衡其能有恃無恐乎俄法聯盟爲日已久必將互相扛幫以逞雄於中國南北時勢至此英國豈能置之不理俄法亦必將聯合以拒英則英國東方水師固今日所當加意講求者也夫準諸公法俄法二國本不應干局外之義但恐惟利是乘中日多事之秋以求漁人之利致出於戰試卽俄國論𨿽則中日戎馬倥傯而俄之邊疆未嘗被擾俄之利權亦嘗有損且歐洲各國僉願扶髙麗以自主以杜中日交則俄人本無可干預之事第俄人居心積慮久欲得東方利益特聯法以爲之援今旣有機可乘難保不狡焉思逞是以俄法二國亟亟添調水師其意已可槪見卽二國之日報亦已顯揭其隱法報則勸其君相蹈瑕以開東方利益俄報則當瓜分東方土地以干涉髙麗而法報亦有倡議開拓越南暹羅邊地者窺其立意謂非欲占據暹羅侵犯雲南其誰信之今者法人增艦東來𨿽則外示與英合力以觀髙麗戰事實則欲伺隙而動扛俄人以與國爭雄海上務使英在東方利權不能如今日之旺而俄人之則欲在髙奪取海埠復欲西卑利部渡圖們江入滿洲界以拓版圖故現在邊境整頓戎機亦復不遺餘力倘或有人阻止法國必出而助之屈計今日可以拒俄者惟英國耳倘中英兩國互相聯合則可以拒俄法不得逞志於東方且不得逞志於印度否則何堪設想哉西卑利部密邇中華北鄙所作車路現將可成可陸軍再有海埠以聚水師則僅閱數年俄之水師旣易犯中國各口其陸軍又易犯滿洲卽使中國使臣實能折衝惇盤輯睦土人稍有不協俄人卽藉口以動兵戎竊恐天津等處必有如波斯國地夏蘭城之受制俄人者英國倘存容忍任俄人爲所欲爲則異日東方商務正不知若何變遷何也俄人在東方之權旣增英人之權必削盈虛消長理固然也俄人之眈視中國一如眈視波斯爲英國計宜進兵於希獵上游招集他歌文士邦交教以軍法俾守阿富汗邊域並聯中國預爲之防不使俄人得立根基凡事預則立此之謂歟俄人好勤遠略以開疆拓土爲心惟先阻其謀免其恣志於滿洲及他基士丹則印度不致頻危而拒俄之法不外協華以禦外侮無論俄法日本凡有侵擾中國者英該協力擊之則外侮不生不但俄人無從生其覬覦卽法人亦難得志於東方矣俄日聯盟論西人裂天下爲五大洲曰中國曰俄羅斯曰日本皆曰亞細亞洲之雄邦也中國人民繁庶藩服眾多久冠五洲諸國而向來閉關自守沈默自安故六十年前鮮與大邦交接俄羅斯地大物博駕乎列國之上而前二百年不勤遠略聲名亦未大著自前王亞力山打第一奮發有爲力圖與諸雄角勝其後列君相承克繼前志而俄遂雄視歐亞兩洲爲英法諸邦所忌日本立國東瀛區區數島地若彈丸舊𨿽與中國同文鮮通外人而好大喜功自通商歐美各邦卽維新圖治以冀漸臻富彊當日本步武泰西之始設與亞會著書立說講求亞細亞洲利獘矢志攺圖務期與歐西諸國爭雄斯世時有進言者謂中俄日同洲而居犬牙交錯依同輔車唇亡齒寒似宜立約聯盟合爲一家患難相顧以保亞洲升太之局斯言也未嘗不善第恐坐而言者未必能起而行卽行之亦可暫而不可久有始而不能有終耳何則中國以禮義自守崇道而黜霸功貪苟安而忘遠禍倘能聯盟俾徒禦不驚金甌無缺固當樂爲允從卽俄人心懷雄長只欲先與歐西爭雄則近交遠攻亦其所願惟日蕞爾島國不逮中俄五分之一而矢志髙遠苟非大啟爾宇勢難與列國爭長而師徒幾何又難勞師﹝伐﹞﹝代﹞遠其壤地毗連者非中俄海疆卽中國藩屬未免狡焉思逞冀遂肆其蠶食狼吞又安能聯合中俄致多所顧忌故其議未能見諸施行且不數年琉球卽見並於日本繼則彊逼髙麗辟埠通商大恣憑陵日益加厲包藏禍心不知紀極潛煽髙麗亂黨徧布中國姦細馴至甲午一戰而姦謀盡露日人所願以償气焰之張幾可蓋世不圖若俄若法若徳皆欲有求於中國而無所藉口且妒日人之驟彊恐其終爲己患於是俄人倡之徳法知之仗義執言以抑日人旣已占遼東復保護髙麗日人忍气吞聲唯唯從命而不敢與抗者自知我馬已疲勢力不足以敵三雄也乃宿恨未消而西報忽謂俄日將有聯盟之舉其委往賀俄皇加冠之爵臣野馬吉打已奉命商議此事噫是言想亦好事者爲之耳夫日人𨿽並有臺灣足以增版圖然於髙麗不知煞費幾許經營方將得手而爲俄人所阻致任髙麗自主日人之恨俄方深維望俄與別國有事俾乘便攘奪髙麗以遂其初心奚肯驟聯俄盟其特委重臣以賀加冠者特欲訪查俄國情形且探偵中俄有否聯盟耳當俄皇前薨逝中國遣王芍棠方伯之春往俄弔唁未幾中日言俄和國卽起而干預道路喧傳中俄立有密約日人未免懷疑今加冠禮成中國又遣李傅相往爲致賀日人疑團未釋故欲偵探中俄交情且俄日向本無猜自遼東攘地髙麗自主兩國遂生嫌怨第俄之虛實日未知之又欲乘慶賀而覘其國勢而日之重臣因而出使矣否則日人前旣擬派相臣之子往英商酌以維持東方大局是與英聯盟也英俄外𨿽輯睦內懷窺伺如炭之不相投與英聯盟者豈能與俄聯盟則聯英則日人可利享漁人增其式廓俄則彼疆此界難越雷池日本方以拓土爲心籌之已豈肯捨英而就俄然則日本之同委重臣以賀俄皇加冠也謂爲中俄聯盟則或有之俄日聯盟則恐未必也論奧意普同盟事去年奧普意三國會盟於境上立有條而不泄其意故歐洲諸國欲知其實𨿽百方偵探而終有未能得其情者眾論紛紛或云有意於法蘭西普法兩國今𨿽稍輯干戈繼以玉帛然法人常有懷一蹙普都以雪宿怨之志普人亦常有再﹝抑﹞﹝仰﹞法人以絕後患之念故競尙武備惟釁是俟使兩國人民屢起交戰之惑且今日同盟出於徳相卑思麥之主見而卑思麥常思折法同盟之意專在於法國者亦非無據也又去冬意國政府中布示三國同盟之由於全國人民其意則內以永惇鄰誼外以共禦敵國者非法而誰夫三國壤地皆接於法之東北境而其間𨿽有荷蘭瑞西比耳等三國然皆不過大於黑子若使三國有事疆場則當其衝者一法國而已是以法人聞之憂無不至英俄諸國亦不敢正視也今歐洲建國者十有五𨿽有大小之異彊弱之殊皆不甚懸隔故成兩國交戰則諸國多助弱小使一國不至於偏彊卽萬國公法所謂均勢之法是也然奧普意皆以歐洲之大國連盟締約戒嚴不怠者其所見甚髙所慮甚遠也閒嘗縱觀天下之大勢合久必離離久必合昔周之衰也諸侯驕恣弱肉彊食自春秋之世浸而入於戰國彊大者七泗上諸君長疲於奔命秦自關中得肆蠶食攻城地兵無休日於是縱橫之士遊說各國或從或橫所謂從者有洛陽一書生佩六國相印合從以拒秦秦人不敢東向又有信陵貴公子將五國兵追擊秦師使秦兵不敢出函谷關者十五年柰何山中六國解從連橫割地賂秦自取覆亡乎秦之求無已而諸侯之地有限相繼折而入於秦六王畢而四海一於是乎郡縣之制創焉長城之役興焉民不堪苦天下云擾時有沛縣匹夫起自布衣提三尺劍殲秦滅項得天下於馬上治之以詩書創四百年之基業其後𨿽割據不一而要東洋諸國皆臣服中土使華夏久守一統之權去戰國之世遠矣天又將合地球之全局成一大戰國今歐羅巴之戰國有六曰俄曰英曰法曰普曰奧曰意而土耳其西班牙不與焉他如葡萄牙比利時荷蘭瑞士希獵丹馬曁歐東之羅馬尼亞賽爾非亞槪不足言矣其六大國以方隅言之俄處歐東英法處歐西普奧處歐之中原意則地連奧法如巨靈探臂於海其都曰羅馬古大秦國之所都人民美秀而文不媿西瀛名國昔曾爲奧所攻坐失威內斯諸部當西曆一千八百五十二年與普國連兵伐奧普攻其北意攻其南普軍乘勢轉戰而前直逼國都維也納奧人懼而行成遂舉威內斯古地歸於意近復棄﹝怨﹞﹝怒﹞修好﹝聘問之使﹞錯踵於兩國之廷以此觀之則今人之智誠有逾於古人其卓見遠慮髙出於燕趙韓魏何啻四累之上按二國之勢逼於俄法法如攻奧意爲之救俄如攻意奧爲之援相爲犄角同伸敵愾又不僅奧意爲然普自戡法之後合並列國普魯士徳意志該撒爾尊號譯言共主威名日盛法人深忌之且以來因河上之地隸法已歷百年復爲普有志存恢復隱結俄人欲乘機東西並舉以取夾擊之功一雪前恥普之君相預料及之先事綢繆有備無患遂與意奧會盟境上相立助約俄人知其陰雨之備曰普國有人未可與爭更爲會好結普君懽法人知俄不爲我用亦懼莫敢發又越南之役見中國購戰船辦軍火多向徳國取資是戰守之備不啻中藉徳以接濟而有恃無恐將計與法從事於兵戎徳旣勝法恆以保泰持盈爲心故徳聯合奧意二國以結心腹而依唇齒俾同卹社稷之難以爲非此無以成輔車之勢而寢法人報復之謀也法人亦見三國之交旣固重於發不師遠交近攻之智隱爲開疆拓地之圖用兵於阿非利加洲諸國復求逞於越南彼其意欲在外經營兼並坐大俟雄圖旣辟精銳更盛然後觀隙乘便用全力以取於徳國然則法人必圖雪拿破侖之恥不獨徳國知之卽天下亦莫不知之爲徳國計者宜乘法人利權未充兵威未熾之時仗義執言合從締交以保弱小而遏凶暴夫如是則商務可以維持太平可以永保庶得相安於無事故徳之君相創爲是舉將使地球諸國無大無小悉列爲同盟簡派使臣合好同惡俾各守其土宇各享其樂利如有彊侵弱眾暴寡者則局外之國爲定其是非倘有不肯則起而攻之相爲倚伏又相爲牽制也嗚呼偉哉論奧意連兵約茫茫大地瓜分西洲其間開辟最先衣冠禮樂聲名文物之盛厥惟赤縣神州以西瀛載籍考之我中國之地實擅亞細亞之膏腴沃野萬里利盡南海北連俄羅斯中阻沙漠濱海以東接壤朝鮮是爲國東門戶其南服則有越南緬甸暹羅諸藩封犬牙相錯地境奧世修職貢表獻以時尊其朝曰天朝敬其國曰上國皇皇乎一大統之規也然揆厥由來其局則由推擇揖讓易而爲爭誅兼並是爲立君變制之漸其勢則由昏墊窠窟易而爲封建郡縣是爲立國變制之漸周之衰也諸侯驕恣弱肉彊食自春秋之世浸而入於戰國彊大者七泗上諸君常服役於齊宋衛中山依違於三晉間晉旣分而爲三矣秦又自爲東帝秦於是得肆其蠶食攻城掠地師無休息鄰境之民皆荷戈而立膏血飽刀斧肝腦塗原野寡人之妻孤人之子世目爲虎狼之國而遊說之士得以伏軾撙銜馮其威力以虛聲相恫喝今日割五城明日割十城秦欲無厭而諸侯王之地有限相繼折西而入於秦底於滅亡可哀也已然諸侯王合五國之力未始不足以制秦蘇季子一書生耳佩六國相印合從以拒秦秦不敢東向信陵君以救趙餘威將五國兵追襲秦師秦人不敢出函谷關者十五六年當世論兵者競讀信陵兵法使五國永共相保彊秦全國𨿽至今存可也柰之何昧存亡之大計貪尺寸之小利互相侵奪以償秦失是以與物奉盜不能責償斯已矣而竊取鄰家物以補之者何異六王畢而四海一秦實爲漢之嚆矢陳涉項羽之徒又起而爲之驅除以火徳王天下者四百年厥𨿽間有割據專國傳世者殆寥寥焉相率納土罔不臣服而歸於一統之朝華夏久爲獨尊之國去戰國之世遠矣天又將合海內外而成一大戰國姑就歐羅巴而論戰國有六曰俄曰英曰法曰徳曰奧曰意而土耳其西班牙不與焉他如葡萄牙比利時荷蘭瑞士希獵丹馬及歐東之羅馬尼亞賽爾非亞槪從自鄶不足言矣其六大國以方隅言之俄處歐東英法處歐西徳奧處歐之中原意則地連奧法如巨靈探臂於海其都曰羅馬古大秦國之所都人民美秀而文不媿西瀛名國昔曾爲奧所攻坐失威內斯諸部當西曆一千八百五十二年與布國連兵伐奧布攻其北意攻其南布軍乘勝轉戰而前直逼奧都維也納城奧人懼而行成遂舉威內斯故地歸諸意近復棄怨修好聘問之使錯踵於兩國之廷昨譯西報奧意立連兵之約軍旅之事必以師從明湖子有感於此不禁喟然嘆曰孰謂今人之智不逮古人耶所見甚大所慮甚遠其器識髙出於燕趙韓魏諸君臣何啻四累之上也按二國之勢逼於俄法俄如攻奧意爲之救法如攻意奧爲之援相爲犄角同伸敵愾又不僅奧意爲然也布自戡法之後合並列國晉徳意旨該撒爾尊號譯言共主也威名日盛法人深忌之且以來因河上之地隸法已歷百年復爲徳有志存恢復隱結俄人欲乘機東西並舉以成夾擊之功一雪前恥也徳之君相預料及之先事綢繆有備無患遂與奧會盟境上立相助約俄人知其隱爲之備也曰徳國有人未可與爭乃更好爲會結徳君懽法人知俄不爲我用也亦懼莫敢發國賴以安徳相畢士麻克常與僚佐論立國之本曰鐵曰血聞者多未諭請伸其說畢相曰國家鑄成一方鐵兵器不專恃刀槍英雄拚酒一腔血黎元得保全性命二者混而爲一天下斯能大定其言𨿽不雅馴殆有激而言歟經國者有文事必有武備此說亦未容偏廢也土希和約土希和約已於本月十七日在土京康斯坦丁挪撥耳簽字希臘償土耳其兵費照前議償金四百萬磅和約之第二載云調停斯事之大國公派六人辦理付等事六人之權之限制由大國議定再由希臘政府交議院會議一經議院議準則一切借等事胥歸六人辦理第六載云待第二之所載旣經各國議定交付賠亦著有定期一月之後土耳其占據賽色利之兵準卽撤退至於土兵如何撤退及希臘賽色利地方官如何復舊當由土希兩國及各大國所派之員會商辦理此約旣定土人皆悅希人咸以爲不然政府岌岌可危代爾涯你者希臘之議員也昌言於議院曰各國若欲干預希臘內政則彼當聯合諸議院廢攺此約云云各報章亦議論雜鳴其不平近有希人二千餘聚議定約事云照和約所載希臘自主之權已盡失矣與其和而不國不如力戰之爲愈云云故政府進退維谷左右爲難困頓之事莫甚於此矣且聞賽色利退兵一節未可深恃而賠則不能不如期交付倘去而地不還則一舉而兩失將柰何后顧茫茫所憂尙非淺也遊歷論俄皇遊歷事英國太晤氏論俄法交誼謂兩國百姓親近情形直是俄皇於宴會中已有將聯盟兩字說出之勢又謂俄皇到法國法人盡力接以此觀之當知其聯盟始於一千八百九十六年也俄法聯盟大約尙無條約然此外無不備焉以法人接待俄皇情形觀之其條約亦可何時用卽何時寫耳俄皇到法一事無甚關系法民固視俄皇到法當作盟約畫押也俄法聯盟或與英國政事有礙然我英亦無可怨者且以時事觀之復當視爲美國歐洲情形俄法聯盟已爲斷不能免之事自一千八百七十五年俄皇阿來克桑得第二恐徳意志復攻法國旣有聯法之意今徳奧義三國旣有盟約而英國又終未定其附於何國故俄法不能無聯盟之舉矣又云某報謂俄法聯盟當可保歐洲太平惟法人不可復夢想俄人之侵多腦河法人之據布蘭耳此言誠是然此非俄皇與法執政之志也又云俄法聯盟須使英俄交情加厚由是又可與法國交好不然則近年法國與英爲難之事俄將助之矣但英國若附於三國之盟則事異矣以目前英徳交情論之英又豈能聯於徳乎俄法聯盟條約已定無疑俄法兩國何不將條約登於各報以解眾人疑慮耶自今以往若謂兩國聯盟無約斷不可信今者法人接待俄皇情形人所共見若我國復蹈奧國故謂事屢屬子虛則險甚矣但兩國之盟亦如奧徳義三國之盟同爲互相保護非爲攻戰耳俄人聯盟可使法人少安如兩國系訂保護之盟則我徳無可憚心者想兩國未見有攻戰之約復使歐洲大亂也法人性情𨿽急於進取其作事全在一時而俄則不然英法徳各國於外交之事時有更變惟俄國則永久則不異如教皇之深思遠慮或尙可與之比較一旦俄徳失和事固難免卽以今巴黎接俄皇情形益使此禍如在目前然俄人必審定事勢始肯爲法人出力耳俄法聯盟之事實始於一千八百七十一年加皮威君曾論及之又云如俄法之盟爲相保護則各國之幸如爲爭戰則恐無安靜之日矣包爾刪報云巴黎接俄皇各國使臣均隨祝賀勝甚事也然以法民舉動反使各國憚心焉俄皇至巴斯婁維也納冷淡若是較其到法情形殊不同也俄法聯盟已有條約可無疑議三國之盟惟當盡力固結耳俄皇法總統於酒中祝告時𨿽未明言盟約已定但以接情形觀之亦可知其約已定矣若必俟見諸言語方謂可信則自欺甚矣巴黎接俄皇張燈結彩華萬狀有人夢想所不及者俄皇在各君主國如是冷淡今到法國見上下之院長謂得於公舉相聚甚樂云至法人者向來立有嚴例力攻君主今待俄皇至於若是令人忘其爲民主之國﹝義﹞﹝美﹞大利芳非略報云俄皇遊法擾亂絕無歐洲太平之事現在各國和好情形爲向所未見者若義國近年之政誠如新報所云殊爲奇異也自突尼斯事與法國立約後俾思麥已見三國之盟欲散矣然我義無所動心此盟於我義實無大用𨿽散亦不惜之如一千八百八十七年我義不入此盟迄今國勢亦不過如是耳俄法交誼久厚此次俄皇歷代益使之堅固現在大局誠如法總統酒中頌語歐洲太平可保焉凡欲歐洲太平者皆當賀俄法聯盟之成得與三國之盟輕重相抵我比國於俄法之盟只當慶賀耳歐洲太平我比直受其益歐洲之事屢次幾出不測之說事﹝關﹞﹝辟﹞全洲今俄法之盟成太平可望長久矣此國日報所論大略相同論暹王遊歷事暹邏南洋一小邦也北界中國雲南東界越南南臨大海西南連所屬各番部西界緬甸西北隅界南掌西人以度測之自北緯四度至二十度東經九十六度至一百零二度得二十五萬英方裏男丁約二百萬有奇華人之寄寓者約一百五十萬人國中有大河二一曰瀾滄江發源靑海歷雲南入暹之東北境至柬埔寨入海一曰湄南河發源雲南之李仙把邊等河至暹之北境合諸水成大河海口曰竹崎都城曰曼谷亦曰萬國國中田疇肥沃其土宜稻米極賤每石不及銀一兩時有載赴粵東售之者向時臣服中朝以期入貢我朝廷鼎之後職貢尢虔尙釋教稱佛弟子者得免官徭西曆一千八百七十年始有英船入口是年外洋輸入之貨卽多至七萬三千一百二十四噸輸出者多至八萬零一百五十噸其生意亦不爲不盛矣顧壤地𨿽不甚狹隘而其民才識短淺無志振興坐令日受外人之欺等於安南緬甸其不至滅亡顚覆者亦幾希近年國王始漸漸攺弦更張仿行西法機器制造務極研求更遣使外洋旁搜博采其使臣之駐日本者復列名亞西亞協會以聯交誼而廣見聞然終未能國富兵彊如日本之得以鷹瞵鶚視也今乃有暹王親自遊歷歐洲之舉當暹王之出遊也西報曾紀之謂欲研求國政民風及一切制造及本月初九日倫惇來電言王已遊歷至英京適當上議院議事之期遂亦入院觀聽焉嘗謂泰西各國政治之美實由於議院中主持淸議不倚不偏故凡有設施兆民無不允洽議院之制不一有總爲一院者有分爲上下二院者英國之制國有大政朝廷先與軍機閣臣會商然後於三十五日之前傳諭議院中人屆期集議議員中有因故出缺者院中陳明情節令國人公舉以補之會期例於正月起至六月杪止上議院議員分爲五班一世爵勳舊二新簡大員三有職守者如教中監督之類四挨爾蘭公舉之大臣五蘇格蘭公舉之大臣下議院例設議員六百五十六人與其選者爲英之土著年在二十一歲以上者每事朝廷付之上議院上議院下之下議院下議院議定後上之上議院見爲可則申奏朝廷而後施行故一切軍務工務刑罰支度民臣罔有違心無不急公奉上朝廷大公無我凡事必期曲當民心也暹邏自開港以來其於國政民風一切制造大抵漸摩有素漸漸攺而取法乎泰西獨於君權迅尊類得獨斷獨行不必覘民情之向背竊見日本亦蕞爾小國而議院旣設民間皆鼓舞懽欣故暹王一至英京卽入議院觀聽殆將欲師其成法仿而行之歟惟是議院之設亦難矣每見有酷信西法之國當選舉議員之際公行賄賂希冀舉以入院爲榮未必有實學眞才而一入院中卽侈口而談國政甚且各糾黨羽互相引援招集亡命之徒捨死格鬥斗我壹不知此輩入院後果能大抒崇論宏議壓倒時流否而卽此結黨營私局外者已早爲之齒冷今暹王回國後倘欲仿西法而設議院必先痛除此獘舉公正廉明之官紳士庶各抒所見以裨朝廷始能一洗從前貧弱之風馴致兵彊國富否則法立獘生有議院與無議院等且更不如無議院之爲愈也暹王苟有意乎盍采鄙說而加意行之論比儲出遊事比儲此行其迨有見於國家富彊之故在上與下識見明通而不可拘守一隅之見乎夫人情閱歷愈多則智識愈辟●中國蔽塞之患極矣上至公卿大夫下至農工商賈詢以列邦彊弱盛衰之故中國治亂得失之機大都瞠目咋舌而不知所對又其甚者與之語太陽地球之位五洲萬國之名亦若聞所未聞疑信參半若是者豈中國之人俱性愚昧而不能通達事理哉蓋嘗推原其故而知其獘在拘守故常畏言遊歷蓋天下之人不外貧賤富貴二端貧賤者謀蠅頭微利而合家衣食計終歲經營尙恐難供溫飽𨿽有遊興而苦無遊貲富貴者平日居大飫甘旨出則僕從風趨車騎云擁養尊處優娛樂已極又安肯冒風霜之侵逼涉關塞之險巘因斯二者苟且偸安一甚一日耳目愈塞智慧愈湮今比儲已靑宮華貴之冑作滄海﹝汗﹞﹝姦﹞漫之遊其識量志趣洵足超軼羣倫振流俗然嘗思之中國聖皇首推堯舜平陽蒲禪讓雍容然舜之所以能庶績允熙百揆時者皆由其微時陶漁耕稼歷試諸艱有大麓之風雷始能光重華之日月降及夏商風尙質朴儲君猶時處田野親嘗勞苦周書無逸之篇曰其在髙宗時舊勞於外爰曁小人作其卽位其在祖甲舊爲小人作其卽位乃知小民之依商書說命之篇曰於小子舊學於甘盤旣乃遁於荒野入宅於河自河䢐亳此皆商代儲君出遊之明證周室代興文漸勝質文王世子一篇爲千古儲君之準則然其於問安視膳習禮習樂之外未聞駕言出遊親歷里巷蓋於勤察民隱之意稍稍衰矣春秋之時五霸首推桓文然皆由少遘家難涉歷諸邦故能卽位以後英明蓋世雄長華夏﹝嬴﹞﹝羸﹞秦以降惟漢宣帝遭戾太子之禍避於民間多年嗣後入承大統勵精圖治號爲中興夫人情不甚相遠不出戶庭而能明燭萬里者惟聰明聖智豪傑不世出之人能始之下此者皆須涉歷世故周知情僞始能萬事萬物了然於胸中而不至臨事張皇無所措手乎儲君爲國根本天下臣民觀聽所系若徒處於深宮之中長於保傅之手宦官宮妾得以肆其牢籠庶司百僚無從望其丰采則一旦誕膺大寶而欲使之知俗尙之好惡辦官吏之廉貪明商賈之爲虧爲盈察工藝之孰巧孰拙是猶行而欲前南轅而北轍也不亦傎乎故或者曰儲君者國之子也似宜深居簡出以養尊嚴若便遊歷各邦親裁庶務不亦國體之甚乎則謹應之曰遊歷者所以達事理增見聞古者天子亦嘗行之其在書曰天子五載一狩蓋籍以訪察民間疾苦也本朝聖祖髙宗皆屢次幸江南木蘭秋獼歲歲舉行故能威震八荒恩被六合且今地球各大國以俄爲最彊幾如六國之秦列邦皆望而生畏然考俄始彊之基則必推夫大彼得焉考彼得爲君之時以本國長於陸戰短於水戰於是隱名易服潛至荷蘭都城從匠頭學藝凡鋸木截鐵造纜制帆諸務悉全習焉數年回國水師遂雄長歐洲其堅忍耐勞殊不易及是天下非常之人能始成非常之事今比國介在歐洲各大國之恃彊虐待而欲侵其自主之權者已屢屢矣比王立屋可爾第一系從英國公請而來才識明敏已爲國人推重今儲君又髙瞻遠矚環遊五大洲他日回國見諸設施必有可觀者矣故於其出遊而爲之三致意焉論俄法兩國互遣兵船至境遊歷俄法兩國自合約聯盟邦國交情更加惇篤凡俄人意有所欲者法人無不曲意迎逢如俄人經營亞洲近欲往亞細亞之東擇地建營駐紮兵馬法人聞之卽獻以西貢之奧博島俄人不受又欲贈以暹羅之髙沙蔑島是其結好於俄之心已不可謂不恭且敬矣然俄𨿽不受其地而法已出是心則其厚意隆情已足令俄人感激不盡顧法之待俄其恭且敬若此者亦不過欲俄感其情當圖其報他時法人有事則俄必爲之相助耳俄人早已預料及之故前日俄京消息言俄之所以不受法地者因恐領其厚情無以報且法人有事俄亦不能助以兵力祗可以口舌相扶持而已俄人此言法國聞之當不啻如冷水澆背矣然俄法聯盟在法固欲藉俄保護以與海國爭雄在俄喜得法馳驅借作歐洲鄕導故自俄法聯盟而後歐洲各大國莫不怵目驚心凡俄法所爲皆陰相窺伺而最爲畱意者則莫如英徳兩邦英緣阿富汗之地與俄屬阿富根相連其爲俄人所覬覦者已非一日矣而徳國境土則又與俄法爲鄰普法一役法人久欲復仇而未得其閒設或兩國失睦則法敵其前俄攻其後腹背受敵必有首尾莫顧之虞英徳兩邦其憂危惕厲之心較諸他國殆有甚焉者也近觀俄法兩國各遣兵船至境遊歷法船之至俄於士達者俄旣以禮待之及至俄船詣法答禮其駛抵都隆者法更以優禮報之兩國交情其結好如此𨿽各盡東道之情實欲震驚天下耳目也夫今之天下其得以橫行海國者惟恃船炮之雄耳若以槍炮論則徳之克虜伯炮茅塞槍與英之烏理治炮馬踢亨尼利槍已名著天下其較之俄之彼耳打奴法之動格拉其工拙未知何如而工力則諒可悉敵也至於兵船戰艦則合俄法兩國亦不能如英國之雄嘗觀英國水師部本年英當差頭等鐵甲戰船共有二十四艘防邊巨艦三艘鐵甲巡船六十艘別項戰船七十四艘其未奉差遣者頭等鐵甲十艘防邊巨艦十四隻巡船四十六隻別項戰船四十四隻尙有裝造未成者頭等鐵甲九艘巡船十九艘別項戰船二十二艘合計英國共有大小戰船三百二十四艘另有屬土所制及水雷船不在戰船八十六艘英徳兩國共有戰船四百二十一艘若法國則僅得二百二十一艘俄國祗得一百二十艘俄法兩國共計亦不過三百四十一艘而已則俄法戰船與英徳相較其數之相去已遠俄所有者多系小細戰船哉邇聞英徳兩國以俄法連橫英亦與奧徳合從加以奧國戰船則合三國而計其過於俄法者益設或有事海疆則鹿死誰手猶未可知也刻聞俄法兩互遣戰船至境遊歷以誇示其雄英國亦有兵船至意國遊歷昨經行抵他蘭度地方該處官民亦雅意迎接則歐洲各國已聯爲一气若更與中國同心合徳又何患乎狡然思逞者之兩雄並峙哉何良棟《皇朝經世文四編》捲﹣

皇朝經世文四編卷五十外部交涉論英俄交涉情形kwanado英國駐俄欽使謁見俄國政府大臣問及從前俄國應允大連灣旅順口商務各事政府大臣答云所允各事系指大連灣一處旅順口不在其內奉俄皇詔令告英使臣云大連灣一地作爲通商口岸旅順口作爲安頓海軍之所本大臣奉詔行事並無將旅順口作爲通商口岸之權英使問何時可以開通商埠政府答云數日可以覆音三月十五號政府大臣謁俄皇畢是晚卽對英使臣云倘中國應允將大連灣旅順口兩處租與俄國俄國定將該兩處作爲通商口岸如中國向來通商口岸一式次日政府大臣對英使宣言一徧十七號俄國官場報亦登此事三日後英使問政府大臣能否允照前言確實辧理此事俄皇已允英國如此辧理政府大臣諒不能不遵照而行英俄兩國爲中國交涉之事煞費躊躇俄政府大臣對英使臣之語如若稍有變更似於國體有傷俄國政府將來亦不取信於人近來泰西最彊之國作事反覆無信令人恥笑英國沙侯因其有關英國利權是以夙夜不遑無非欲此事速成均沾利益惟英兵船泊於旅順口者俄人揮令退出口外照通商例英國船本有入泊旅順口之權日前俄政府大臣對沙侯雲英船泊旅順口內有不便於俄國之處沙侯暗中探聽此事後在聖彼得堡接電報云北京有電求英國兵船卽時退出旅順口此系俄國令中國如此辧理者似此情形不免近於欺騙惟有看沙侯在英國若何辧理徳國旣求得山東省通商利益英廷因代中國借洋債又求中國將大連灣開通商口岸藉以相抵皆爲俄國相阻事不果行英國兵船奉命駐隨處可以停泊竟爲俄人迫令退出口外不能禁阻無怪沙侯之不滿人意也沙侯見事難中止遂往求中國租威海衛英惟威海衛一地無甚用處俄國每事必爭先著是以任其租地不爲阻止英國政府如此舉動人心不服已預備在下議院辧駁其事夫俄國之得旅順口非因戰而得也如必出於戰俄國亦不肯如此行爲俄國時勢亦未肯輕於一戰也設使俄國情願開戰不願將威海衛讓人則英國必出於戰卽使得威海衛殊不合算法國最信從俄國之言徳國自言可以自作自爲恐戰事一開變故紛乘勢難逆料沙侯見此情景所以如此辧法細考徳國與中國交涉多信英國之言或者東亞洲情形將有變動亦未可定現在法國信從俄國如傀儡一般聽其搖弄毫無益於自己將來必有反背之一日沙侯此時行爲似屬無用正如邯鄲學步謹守繩尺諒於商務利權不至有損俄人恣肆如此無法能阻其進步英人舉動亦不可爲其所笑嗣後俄國政府所言不可輕信以致貽悔噬臍也暹法交涉情形kwanado法國與暹羅交涉之事日見緊要我國外部旣久以平靜無事遮人耳目而今砵閣各報所述之事人所共聞想外部亦難再爲遮掩也至暹羅人登入巴黎新報各論𨿽法人之至愚者亦不能被其所害而謂暹羅之事非急務也暹羅駐法參贊革洛漢君致時報之函云暹人實惟願與法人交好興法人之商利如暹人與中國印度銀行交易情形足爲證據云云夫暹人阻止與該銀行交易寓居砵閣者人無不知此語果誰信之時報執筆羅米爾君云千八百九十三前暹人曾毀法國商船一艘後又擊沈兵船一艘暹人與法國交好之據於此二事可見矣革洛漢君函內所云多詐可笑者𨿽至愚之法人皆不能欺也時報執筆羅君以函答之云安南人革的爾久被暹羅監禁法使臣夫蘭司君索之不肯交還有其事乎實有其事也而柬埔寨會長亦並入獄中又暹羅逼令兩柬埔寨人充水師兵役非實事乎固亦實事也且十五日前更有用監禁柬埔寨人十二爲演炸藥炮臺其人不從欲求法人保護暹人阻之而十二人卒死於是我屬地百姓固深以法國保護爲可恃也今死者家屬紛紛至法領事署求爲索賠復仇而我政府竟置若罔聞洛君又云暹羅阻止老撾人過湄公江左岸亦系實事近法領事至商達岡遇老撾人六家欲返江左岸暹人阻之不得歸又在岡比裏地方有柬埔寨會長六人至砵閣注姓名冊竟被禁諸獄中迄今暹羅內地猶視柬埔寨老撾等人爲開戰時之罪人也以上各事均極確實我屬地之民向來所忍受者如此然時報洛君所及知者尙未及半今暹羅以船巡海岸遇柬埔寨人則以船載歸逼令充兵不願者須付重稅以免類此之事非只見一省一城而其境內無處不然又法國使臣夫蘭司君回國之前一日曾親見暹王請將革的爾釋放王不允此事固已曾屢次請諸外部者終未允從查革的爾系一千八百九十六年七月十四下獄迄今並未審斷問其罪則不過遇盜自衛耳兩國所定之約須共遵行暹王𨿽能敬茶於法使以示和睦之意然禁我屬民於其最污牢獄亦無用也今暹王赴歐洲矣意其到法國時必欲玩弄我國大臣賄購我國新報噫不知屆我法國新報論以上各事者將不可勝數焉暹羅內地近日非常撓亂城鎭內外盜賊橫行持刀掠之案已屢見之砵閣新報日毀之而政府不爲之動政府竭力所爲者惟有增加新稅一事耳牛馬牲畜病死無數官長亦不爲之設法又以錢賄暹羅人各報使其勿宣各事以保安平此次王出遊歐洲命王妃聽政人皆不悅以其以國事交一婦人手也暹羅內政以刻下爲最難將來亦難興盛餘一再申說者惟有暹法交涉之事不可稍緩外部不可仍稱安靜無事法人不願見逐於中國印度則暹政府舉動及所用英人計畫可不關心乎論英日會議維持東方大局事kwanado今日之天下一窺伺攘奪之天下也雄逼處裂地而治外𨿽立約定和通商內則各懷詐虞有所圖謀如英俄之互相防備法之各懷嫌疑幾同連雞不能並棲時欲起而紛爭則謀國是者恆以保守太平之局爲言然究非其本意也故論者比天下於戰國以英俄比齊秦之東西王良有以也然英俄之積不相能久矣自土俄之戰英法起而干預致俄艦不能出地中海以與諸國爭衡俄人仇英實甚旋幡然攺圖欲取阿富汗以出印度洋營建水師埠以聚戰艦英人洞燭其謀又從而阻之俄蠖處載數前年覬覦巴馬英又會同中國以抑俄𨿽廢然而返而其心究未忘印度故邇來建車路以通西伯理部遣戍軍以實琿春口岸此皆爲圖印度之根本然印度爲英之外府英未嘗漠然置之度外俄之舉動英已潛窺默諭嚴爲之防第恐重洋遠隔鞭長莫及致爲俄所乘遂思得東方大國聯絡保護同禦俄人因見中國整軍經武亦已有年似可圖功且東三省接連俄疆又足以拊俄人之背遂欲聯中以拒俄數年前英國凡遇中國交涉皆倍形輯睦者欲藉以結納中國也不日中日一戰中國情現勢絀英知中不可與謀遂攺易初心欲借重於日本但俄人圖印度必須在琿春附近謀海圖以駐水師而縱覽四方莫善於髙麗而髙麗被日本捷足先登俄人未免輸一著於是俄怨而助中以拒日普因法國之戰怨英坐視不救故與俄聯盟遂亦起而從之而徳人又思求大欲於中國亦旣隨聲附和獨英人恐失臂助不敢忤日是以中日和議初成俄法徳三國協力助日人攘奪遼東且保護髙麗自主惟英則袖手旁觀不出一言非閱西報謂日廷欲委臣相之子往英商議以維持東方大局奚用英人聯合維持其所以若是者實爲防俄計耳在日人之心視髙麗如砧上之肉釜中之魚今姑奉以自主之名使其孤立無援而先遣兵駐要隘派臣干國政寖假則盡奪其權使君同守府寖假則撫有其民將地隸版圖琉球之結局卽髙麗之覆轍也乃今爲俄所抑操之過急致失邦交則中國之戰務方息兵馬疲勞恐爲俄人所餗致威名得而後失若姑爲隱忍又恐髙爲俄占空費營謀故日本欲圖髙麗必先籌禦俄而獨力難支非聯盟則力怯而忌俄者莫如英且英亦欲與日本聯輔車之依以牽掣俄人而英日兩國遂有是議矣而果有成也則各國互相維持牽掣東方大局似或可平安然究未必能久安也何也俄人之謀髙麗印度時刻未嘗去懷各國舉動皆隨時細查防備故其籌辦戰務經營車路汲汲不終日未必因英日此議遂半途而廢日本𨿽崛起東方而軍事多未備不足以敵法俄英國軍兵𨿽精彊冠於諸邦而口岸綦布分而不聚一旦有事難免顧此失彼俄人籌之已稔恐不數載卽將發難矣然俄法英日苟或裂豈特髙麗印度備受蹂躪雞犬難安卽中國界於兩地之間邊宇亦未免多故矣際玆雄窺伺力相當之時而謂可不矢志奮興早抵彊富哉軍政綜論歐洲兵數kwanado近閱各處日報並外洋電報忽言徳國預備增兵忽言法國安排添餉又聞法國業經定議凡近邊各處皆須增戍設防英國又以埃及一事幾與法國尋仇俄人又以阿富汗一役幾與英國構𨿽目前當無蠢動之勢譬諸奕棋此下一在旁觀視之以爲閒無足介意而當局者則早已心焉疑之因亦於彼閒閒下一子奕者僅兩人相對知白守黑猶易爲計今之歐洲則實爲一大棋局而下者且不止於兩人我能往寇亦能往則先以防之我所欲亦彼所欲則預以遏之形格勢禁可以暫而不可以常守常蹈故可以經而不可以權則當此之時下子愈多大局愈緊而物極必變此其時矣夫今日之時勢一戰爭之時勢也此有鐵甲彼有巨炮爾有機器我有機心kwanado整理爭先步步求勝歐洲之局面將有變動之機且其機已不甚遠而統觀歐洲各國則未嘗無大小之殊卽其兵數亦有多寡之異欲綜覽歐洲之變局而不能知其實在之兵數不足與論歐局也嘗考西曆一千八百八十五年歲終之時詳紀歐洲各國現在兵額因得而知其數數之最多者莫如俄國最少者莫如瑙威國而土耳其附近之諸小國則合計而不分計試爲之縷陳之當亦談時務者所樂聞也計奧國平時有兵二十八萬六千四百二名有炮七百六十六尊有馬五萬零三百六十匹臨事則兵可增至一百零七萬七千一百零四名炮可增至一千六百七十九尊馬可增至一萬一千四百六十二匹比利時國平時有兵四萬五千六百名有炮二百零四尊有馬一萬零四百六十五匹臨事則兵可增至十萬零一千二百六十八名炮可增至二百四十尊馬可增至二萬零七百九十四匹丹國平時有兵三萬六千五百十名有炮一百八尊有馬三千匹臨事兵可增至五萬零五百名炮與馬則不增法國平時有兵五十二萬三千八百四名有炮二千一百六十四尊有馬十一萬零八百九十匹臨事則兵可增至四百十萬零八千六百五十五名炮可增至二千九百五十二尊馬則不定徳國平時有兵四十四萬五千四百四名有炮九百尊有馬八萬一千五百九十八匹臨事則兵可加至一百五十一萬九千一百零四名外加勇丁九十九萬三千名炮則加至二千八百零八尊馬則加至三十一萬二千七百三十一匹英國平時有兵二十萬三千七百九十一名有炮六百十尊有馬五萬九千五百六十八匹臨事則兵可加至九十一萬八千二百零二名炮與馬加數皆不定荷蘭國平時有兵五萬零四千六百九十七名有炮一百三十尊臨事則兵可加至一萬八千九百九十六名炮則加數不定馬則並平時亦不定意大利國平時有兵一萬五千名有炮一千零三十六尊有馬三萬八千匹臨事則炮與馬皆無定數而兵則可加至二百四十萬零零七十八名瑙威國平時有兵一萬八千七百五十名臨事可加至五萬名炮與馬則平時無定數至臨事而有炮一百八十尊有馬四千匹葡萄牙國平時有兵三萬五千七百七十五名有炮一百三十二尊有馬四千四百零九匹臨事則兵可增至十二萬八千七百七十八名炮則二百八十尊馬則一萬二千九百七十三匹俄國平時有兵八十萬零七千二百四十二名有炮一千六百三十二尊有馬十二萬九千七百三十六匹臨事則兵可加至六百萬名炮可加至四千零十六尊馬可加至四十六萬四千五百八十六匹日斯巴尼亞國平時有兵九萬五千名炮三百八十八尊馬二萬匹臨事則兵可加至六十三萬四千名炮六百尊馬五萬匹瑞典國平時有兵三萬七千二百四十九名炮二百五十八尊馬六千四百九十匹臨事可加至兵十九萬二千一百六十八名炮二百八十二尊馬一萬二千九百八十匹土耳其國平時有兵四萬零零五名炮八百八尊馬二萬三千零五匹臨事可加至兵一百十六萬一千六百名炮三千三百四十八尊馬九萬五千匹至於土耳其附近各國合計平時有兵三百十三萬四千三百零四名炮與馬皆不定臨事則可有兵一千四百七十五萬﹝二千﹞﹝千二﹞八百六十四名有炮一萬七千九百八十五尊有馬一百四十六萬四千零九十三匹以上數目皆在二年以前此二年中又不知增加何許而水師尙不在其內洋洋乎大觀也哉各國分計若或見少者合計則莫不見多歐洲大勢旣有變局必有偏重偏於一國則一國重是在善於捭闔從橫者妙其操縱之術而已矣西班牙國兵額kwanado西班牙國向稱雄霸因立政過苛屏藩各圖自主外亂內變至於今日幾有不可收拾之勢而觀其兵部所刊本年陸軍冊又似銳气﹝气﹞未盡全消也計步軍共五萬四千一百四十二人馬隊一萬二千三百九十九人隊一萬零一十三人工程隊三千八百三十六人籌防隊二百二十六人支應隊一千三百二十人軍醫隊八百二十人收打駐防一百七十八人米裏也駐防一百人諫達裏駐防一百一十人發往武備學堂差遣五百八十一人以上共八萬三千七百二十五人此是專指在西班牙本國常川駐而言至於調往守護屬土者不在其內暹羅陸軍kwanado或演說於羅馬武員公會曰暹羅兵制近已攺效歐洲各國一旦有事則通國皆兵𨿽當安謐之日其規模法制不甚嚴肅而以一國之民爲一國之兵則勢以聚而大力以並而厚與之相見於疆場之上殊不可以輕心掉之也暹羅步兵有四隊所用之槍皆系英徳兩國所制各營將弁皆歐洲人其中以丹麥意大利兩國人爲多近時又購滿列乞槍萬桿頒發各步隊步隊之外有防守馬軍一大支所乘之馬均冀北之產其中有馬兵二隊工程兵三隊又有炮兵數隊侍衛兵四隊團練兵一隊各隊共有兵萬人駐於暹京者居其半象隊爲暹羅獨擅之長隊中有象八百頭𨿽形小於印度象而彊有力則過之象之頭鼻等處皆用象皮遮護以避炮子夫暹羅與日本同處亞洲接踵而起可見亞洲人之聰明材力實有大過人者苟有志則事無不成也論土耳其陸軍情形先後不同kwanado溯昔土耳其與俄國對壘之時有英兵官名加以丹羅滿者親歷戎行卓著戰績曾於數年前將土軍利獘著爲論說分布各國邇來羅君又致函水陸兩軍合報論土國情形先後不同云自一八百七十七年土俄有事疆場其時土軍所任兵官類皆知識淺陋且事權不一號令不行取敗之由莫大於是夫地理爲行軍之要夷險須知餉糈爲兵食所關輸轉必繼乃土軍之中竟無一人諳習測量卽或有圖亦購自奧國仍未能審其地勢隨營𨿽攜有餉箱中空無物亦未派有饋糧運餉之員此外如調度無方消息阻滯隊伍錯亂壁壘不堅種種謬悉犯兵家之忌至若戰敗傷殘之士卒未設醫治專科猶其細事武備不修廢弛至此幾疑土之積獘已深難期攺革矣乃不謂二十年來銳﹝意﹞﹝竟﹞講求力圖振作觀於此次土希交綏情形竟有出人意表者一千八百九十七年土與希臘開釁後深知用兵之道選將爲先故自主帥以及偏稗皆選任素著戰功之員其餘營務處及營兵官亦擇取昔年於徳國之陸軍武弁充補委任得人旌旗生色一切軍容之盛直與教化之邦齊驅並駕所繪地圖不獨僅載戰陣之處凡左右前後近鄕村無不備具其法以一萬寸縮成一寸縝密周詳罕有其匹行營所設電綫𨿽屢爲敵人潛斷然隨斷隨修仍無貽誤人馬吸飲水道路處處均畱標記無虞缺乏營中設有醫院地步展能容二千人遇有肢體傷殘須行割截療治者皆延老年醫生專主其事以昭鄭重糧餉充足除按名預給外尙有餘剩每就近村雇用騾馬以供轉運計兵一隊約騾馬二百匹經過地方皆先期預備兵房逐程進凡所布置悉合機宜以故兩軍旣接土國僅土京練軍一隊已足制勝而成功反掌也何其轉弱爲彊後先之不同若是哉於以知利鈍興衰原無一定而人謀不可不臧世有拘守成法委靡不振者其亦可以悟矣徳國整頓海軍述略kwanado徳意志國本日耳曼普魯士舊地在歐羅巴洲之中中國同治十年合大小二十五邦爲一國推普魯士爲主攺號徳意志疆域本不甚大非若俄之部落林立英之屬國星羅疆宇恢廓爲他國所不及其始國亦不甚彊幾爲法皇拿破侖第一所滅割地獻銀始得復國嗣其君若臣又喜宴安不勤國事於是各國皆侮之當我中國咸豐十一年徳皇布倫士威廉立雄武有大略用卑思麥爲相伐丹馬割其地又與奧失和以兵擊之圍維也納地降漢那瓦爲部落後又以立主之故與法啟兵端下令國中於十四日內聚兵五十萬與太子親徵大﹝敗﹞法軍放﹝其﹞﹝於﹞皇拿破侖第三獲法人八萬四千割奧而賽斯鹿林兩地償兵費五十億法郎自是徳遂爲歐洲彊國布倫士威廉卒繼起之君類皆英明雄偉其相卑思麥福恩倫毛爾瑟諸人又皆能善治其國內則政治財賦學校武備與夫貨殖制造之類未嘗稍有廢弛外則拓地開疆收爲藩屬於阿非利加洲得三地一在東岸曰東阿利加一在好望角北曰昂嘎拉貝克尼亞等地一在西岸曰嘎本隆又在南洋島間得三地一在馬其薩一在新吉尼亞北岸一在新勃利塔尼亞於是地日益大國日益彊以視未﹝經﹞﹝輕﹞合並眾國以前彊弱不侔矣一千八百九十五年卽中國光緒二十一年核計土地共得二十一萬一千一百六十八﹝平﹞﹝丁﹞方英里居民合得五千二百二十四萬六千五百八十餘名口論其太平時軍政則有弁兵五十八萬四千七百三十四名若遇戰事軍士可得七十四萬四千零三十名員弁可得一萬九千三百九十一名檄調兵民出戰約可得三百三十五萬人其炮火之精器械之利又爲各國最故徳之陸師泰西諸大國無不畏之顧於水師則未足稱勝前年核計鐵甲戰艦共得二十一艘未竣工者三艘鋼中巡艦一艘帶甲巡艦七艘未竣工者六艘平常巡船二十二艘防邊巡船十一艘水雷大船五艘小船一百零五艘未竣工者九艘合得水師弁兵二萬二千三百九十八人此其大略常紀之於本年某日叻報及觀上月二十三日本報錄廣州博聞報譯日本報云徳國海軍經費自一千八百七十年徳國北方盟邦所輸僅一百二十萬磅至八十五年徳國全境需二百十二萬磅徳皇維廉第二登位時已增至二百七十萬磅而去年竟增至四百三十一萬五千磅海軍部所擬現年經費六百四十五萬磅議院核準已有六百餘萬磅以現在舟師而論九年之間徳國海軍增添不下八十六船但徳皇與海軍提督胡勒滿均以爲未足歐裏費等類船尙須多造內開添造戰艦四艘大小巡船各六艘雷艇三十六號而非日本報又紀紐約西報之語云徳國議政院議籌水師經費約增添四百兆墨士爲整頓海軍之需此以金磅折算合共二千萬磅在徳人之意水師實爲當今要需非此不足以爭雄海國故有是舉也夫添籌海軍經費卽可知其海軍之盛徳國海軍經費去年僅增至四百三十一萬五千磅而本年竟欲增至二千萬磅兩年之間而經費相去竟有如此之鉅徳之經營海軍可謂心精力果矣一旦與中國失好欲奪口岸爲屯戰艦之區此非亞洲之福然於歐洲各國亦有不利焉宜乎法國聞之於水師常外另籌七百二十兆八十一萬五千五百七十二法郎爲八年內額外經費俄國本年除水師常外亦添籌俄銀二十一兆盧布以爲恢張水軍之用特不知夙稱海軍第一之英國其亦有增益而不爲他國所弱否俄國海軍kwanado英國視我俄一如仇讎其牢固不可解旣經數十年之久爲政策故也然則英者我仇敵矣豈可無所備乎我俄人當齊思英俄不睦亦旣五十餘矣𨿽然我俄人不悉海軍爲何物故英人視我如懵若無知焉𨿽有驍勇之名然使編制艦隊相見於海上則勝敗熟鏈之數未可以自恃也自前數年構爭於土耳其之後我國民人亦共知與英人擁堅艦周旋白波之上爲日非遠於是乎擴增海軍之政從事於造船備然未足自雄當軸者𨿽知國民多慓悍之气尙恐不能使之從戰也當時論者謂俄水軍之制取範將英乎將法乎又將徳乎終未見其能劃一也及伯林會議之後俄國民編制義勇艦隊其宏壯實出意料之外防海岸之備莫善於巡洋艦隊故我俄國亦須備巡航艦隊可不言而諭矣今夫擬練成黑海艦隊波爾的克艦隊烏拉裏窩艦隊等以完成我俄國艦隊則須費銀六千萬畱當軸者所豫算於此矣今且卽波兒的克艦隊論之苟我艦隊之力足以壓敵國則固不足爲深憂也試徵之實際昔我海軍擊碎土耳其之彊兵堅艦於苦利亞美矣然則今如有土耳其人邀英國艦來與我抗我苦利亞美半島必無所危懼也何則土耳其人本不解航海之事何操縱艦隊且近時造艦有進境機器益精良則土人安能窺知操縱之法哉千八百八十一年九月我海軍將士及國家大員等會議云須於波爾的克海先備堅艦彊隊格式別出於諸國艦隊之右乃自八十二年至九十二年先增擴波爾的克造船局增多其經費四千五百萬畱然千八百九十年海軍省報告云今我波爾的克海艦隊尙遜徳國一籌於是造船豫算案亦一變矣千八百八十年我海軍將校會議云在太平洋中則須設備於該洋沿岸要害之地以便交通爲第一義故設置分隊足矣自今觀之粗論耳今也我堅艦多泛在日本海且思必永不去日本海也蓋近時構成彊隊堅艦吾人未知其志所在則安得不防備之哉俄一染指於朝鮮而我國之利害亦頗有關系焉故一旦與日本構爭則勝敗之數先在洋上也現時徳國接境如異時與英國日本接境則惟有力戰以雌雄耳由是觀之於千八百八十一年乃我海軍將校所議定是不過一短見耳豈今日之事哉若一旦構釁於徳國則擬保護我俄民之家產屋宇貲財恐爲敵所掠奪是卽政府當然之義耳以堂堂雄國之業豈止辦此些末之事哉我俄國海口岸本少好埠故不能碇泊船舶又不好殖民地且商舶之數亦少由是觀之刻下必不可與英國開戰也昭昭明矣然我國兵學家列埃兒氏嘗曰兵要知彼我之勢爲上多殺人瀆武徳最下者也列氏固練達於兵其言可以爲法俄國漫然不自揆其力敢與英國執干戈以相見者實不解此法也初我俄國創造裝甲巡航艦也英國視之謂我英未嘗有此種船艦乃覺寒心亦快意之事也自是英國亦用意模造旣而我俄造巨艦二千噸英亦造二巨艦以效我之所爲我海軍省謀增擴海軍非一日之故然未足與英國相伯仲也要之我俄𨿽足稱彊於陸軍而於海軍尙輸英國一籌矣日本擴充水師情形kwanado日本擴充水師辦法大旨據近時所聞尙須稍攺昔之內閣議定添造頭等快船四艘每七千五百噸今之內閣加至六艘其噸數加至九千二百噸護板亦較堅固其中兩艘第一期卽可造竣其餘四艘第二期告竣其不同處在此也是日本水師至一千九百六年卽可有六十七艘總計噸數二十五萬八千三百噸玆將日本水師擴充數目重明以申之頭等戰艦四艘每一萬五千一百四十噸共計六萬五百六十噸頭等快艦六艘每九千二百噸共計五萬五千二百噸二等快艦三艘每四千八百五十噸共計一萬四千五百五十噸三等快艦二艘每三千二百噸共計六千四百噸魚雷炮船三艘每一千二百噸共計三千六百噸魚雷軍械船一艘六千七百五十噸魚雷大炮船十一艘以上各船加以日本之已有之水師各船則至一千九百六年卽擴充水師之第二期其總共水師數目如左頭等戰艦六艘自一萬二千五百十噸至一萬五千二百四十噸二等戰艦一艘七千三百三十五噸頭等包甲快艦六艘每逾九千二百噸二等快艦七艘每逾四千噸三等快艦六艘每逾三千噸四等快艦十二艘每逾一千五百噸魚雷船三艘每逾一千二百噸魚雷軍械船一艘六千七百五十噸魚雷大船十一艘魚雷船一百十五艘kwanado整理小兵船二十五艘日本添造魚雷船獨多其意有故焉前次鴨綠江之役日本苟無魚雷船以輔戰亦不能獲如此全勝且伊東提督所統水軍如有魚雷船相附而行則中國之鐵甲二艘先後最稱得力者亦斷不能逃至旅順口再自在威海交綏以後日本始知以魚雷擊敵欲操勝算所需才具日本水師兵官已有之矣三年前日本僅有魚雷船二十六艘已以爲足敷調遣現在計新舊添至一百十五艘而魚雷大船十一艘又魚雷軍械一船尙不在內此日人之鄭重魚雷船於此可見一班矣修造新船日本擬在本國造頭等快船一艘其戰艦四艘頭等快艦五艘二等快艦三艘魚雷軍械船一艘魚雷大船及魚雷船悉由外洋購造內有戰艦一艘已定由英國賽母斯鐵廠承造頭等快船一艘已在法國定造又一艘已經徳國包攬美國則承造快艦二艘阿母斯曲朗則承造二等快艦一艘觀以上所言日本造船交易照顧英國船廠者似不及前其船之在徳國定造非因徳造船技精也因兩國交涉有以致之耳徳國旣有徳於日本日本應有以酬報之因卽藉此以相要日本又不得不允其所求然因徳而求他國卽足以使藉而援以爲例是以造船交易法亦與焉日人之譏刺此舉者謂此二船應名局約過開賽意卽更攺條約也徳法之攬得造船交易由其允日本更換條約也法國船廠所造之船固無可議前曾爲日本造船頗稱得用惟其造船所需時日比英國船廠須多一半而日本急不可緩近聞俄擬備八兆金鎊以擴充其水師則日本之急於竣事尢不待言俄之擴充水師辦法定於一千九百六年告成是故日本亦定是年完工而西伯利亞鐵路之工將竣尢應籌及者也美國船廠之得造船交易出諸日人本願緣美國以緣誠相待故日人亦親愛之據熟悉情形者言美國承造之快艦二艘現在舊金山及潭蘭灣之甘蘭母伯船廠工作僅船身價值已與英國船廠承造之船身與軍械並計相等而船造成之後亦未必能十分精美屆時日本當知美人之不以徳報之也戰和論土希戰務kwanado客曰報紀希兵戰而不勝漸漸退至篤木哥地方深溝髙壘以便與土兵背城借一各大國聞之咸願出爲勸止意者土希一役與各大國大局有關歟抑有礙於各大國之商務歟否則如風馬牛之不相及何爲不惜唇舌願作調人也曰此事與各大國有何關涉哉夫土艸昧未開之國也其地大而磽其民愚而悍朝野上下惟知異教者之是攻絕不思力致富彊以與諸國齊驅並駕希𨿽爲數千年來望國聲名文物照耀海西近日幾幾乎孱弱不復振矣境地日削兵甲不修惟是博帶衣岸然效儒者之气象令玆與土互相搏戰譬之蠻觸鬥於﹝蝸﹞﹝蠍﹞牛之角直微末事耳烏足以勞各大國之關心﹝心﹞其所以願作調人者寔以兵凶戰危古有明訓斷不忍坐視生民之塗炭且使希獵自古相傳之文教一旦蕩焉無存故爲是度勢揆時進以止戈爲武之說耳且子不聞邇來各國聯爲弭兵會之事乎弭兵會亦曰萬國太平會其議起於英國傳教士厥後各國皆遵而行之如某國與他國積有違言例得請局外之國評其曲直以泯爭端當夫各國商訂和約之時必先將此條增入約中如中美兩國條約若他國有何不公輕藐之事一經知照必須相助從中善爲調處是也卽兩國兵端已啟亦必妙於轉圜使之仍易干戈爲玉帛計自聯盟時起迄今已閱第二十次會期若俄若徳若奧若荷若美凡著名之王公士庶無不列名會中誠以耀徳不觀兵古人之言原非欺我各大國旣已素著義聲於海表烏可坐視赤子之肝腦塗地不思設﹝法﹞﹝去﹞以挽回玆之勸令休兵其殆卽創興弭兵會之初意乎客曰今者土希兵禍已乘非若積有違言時猶可以口舌之功勸阻矣於此而欲使重歸和好不知各大國將何法以處之曰處之之法有數端僕嘗讀英儒費利摩羅巴徳所著各國交涉公法論矣其第五百十四節

謂無論何人可以首先講和如敵國中之一國是或局外之國與兩國交好從中調處亦可第局外之國調處有二法從中調處一也逼勒議和二也此二法必須分別淸楚因第一法系兩國情願調處至第二法則或兩國皆不樂爲或一國不樂爲也更有兩國相爭願準局外人逼勒議和而不準其從中調處如西曆一千七百七十二年俄瑞之役法國始欲從中調處而俄人不允反願其逼勒議和者玆者土希交土旣多勝少敗節節取進希又不認勢窮力竭依然欲一角雌雄觀其虎視眈眈皆未肯降心相就是從中調處一法恐未得行意者必逼勒議和始免再以戎車相見也客曰僕觀泰西各國英爲富俄爲彊英方以持盈保泰爲心俄則銳厲無前幾如猛虎之出柙俄與希本同教士則與我爲世讎今苟由俄國出而調處竊恐希𨿽敗而未必終受虧土𨿽勝而未免一無所獲我子以爲然否曰俄亦豈能獨執牛耳哉此會旣爲各大國所公共則各大國必秉公商略萬不能任俄人狎主齊盟意惟是推原此難之發自何人然後持平定斷有不允者則加之以武力扶助務使如衡物者之五雀六燕各得其平庶幾兩國肯釋然於懷烽亦永息所謂逼勒者特逼勒其不再以干戈從事非逼勒之使此國俯首帖耳而任彼國之跋扈鴟張也弭兵會之大旨其在斯乎論美班戰禍kwanado美班之戰人謂在乎意中我謂出乎意外何則﹝蓋﹞﹝盡﹞美自南北花旗之戰兵連禍結者三年一旦大難削平民方喜兵气旣消重見堯天舜日以故懲前毖後國中兵額無多且其獨處一洲久不欲預人家國事班則旣遭喪敗國威旣捐士气日凋故昔則禦英禦法而有餘今則一古巴而不足加以庫帑支絀籌艱難之二國者似宜各保承平斷不致以干戈而易玉帛卽使苟有交涉不平之事亦應布告各國請爲調處又何必相見戎衣務使生民塗炭耶今者兵旣開在海面交鋒者已有兩次一在大西洋一在太平洋刻𨿽美國捕水雷船爲班國炮船所敗而美在華艦隊現已聯檣並進往攻閩它更得該處亂魁與之同行則閩地亂眾必爲內應此時此際班誠大費躊躇然則美若攻閩不難得手𨿽曰目前班之艦隊亦已出口迎﹝敵﹞﹝摘﹞不﹝俟﹞﹝挨﹞其來惟其陸軍心志張皇視亂黨如虎豹一旦外攻內亂班將何以處此乎第美在大西洋西印度則不甚得力緣法意今𨿽聲明爲局外之國然而細觀大局恐亦俟隙爲讎耳美總統宣戰之文上下議院均經批準英亦喜居局外早有明言故嘗阻止美在科兒謀之水船雷船不往他往以此而論美國水師隊裏水雷船大欠指揮班水師則水雷船甚形得力故往解夏灣拿之圍者系以大隊水師班廷先示美船三十日離他口岸美亦如之刻下美總統已設公署爲核賞前後所捕敵船之員弁地步事因此次截獲班船甚夥其最後所捕者卽常川大西洋之巴拿馬輪船也至今該船由紐約往古巴一言恐亦電報傳聞之耳凡此情形悉近來消息惟是吾人論事貴燭先機試詳述兩國盛衰沿革與兵力之厚薄民志之從違然後預將來勝敗之機以作他時左券可乎嘗考美利堅亦名合眾又號花旗雄占北美利加洲北連英加那大南接墨西哥海東西俱盡大洋縱約三千五百六十里橫約七千三百里共得二十四兆九十三萬八百方裏立國之始無從考核惟知西班牙命科侖布探得新地歐人繼人紛紛前往久之反客爲主英之如荷如法分辟各部幅員日廣民志日開富庶之機亦蒸蒸而日上我朝康熙三十一年加那大法人又辟美之西南境及開英的愛密斯雪彼諸部英人以爲便幹隆十九年英軍卒廢法人大敗遂收加那大及新蘇格蘭等地其後十年若王若耳治第三在位政猛而苛擬美國彊增玻璃等稅商民大怨𨿽經各部紳耆聯監守大臣乞其轉奏英王收回成命而王弗能諒且復協以兵威至幹隆三十八年各部之桀黠者乘隙誘民思叛然猶未敢揭竿又二年政暴如故民不能堪會聚於費拉特費公舉華盛頓爲帥以拒英閱明年七月初四檄告諸部立爲自主之邦不歸英轄英竟無如之何聽其所爲且與立約此美利堅創國之情形也論美日失和事kwanado美國與西班牙失和事緣古巴而起夫古巴之隸於西班牙久矣嘗考西班牙古名愛斯卑利又名意卑利其曰意斯拜尼卽今西班牙之譯音也亦譯日斯巴尼亞在歐羅巴之西南西界葡萄牙北背大西洋東北與法蘭西接壤東南臨地中海縱自北緯三十六度二十分至四十三度六十分約一千四百里橫最處一千九百里最狹處八百二十里得地一百六十一萬九千一百五十七方裏視中國中等之省三通國分四十七省京城居其中曰馬達利自中國隋以前屬羅馬唐之中葉屬俄特後屬回回野番各部分裂擾攘七百餘年至明宏治八年西女主意撒盤耳時國始合一女主秉性聰有斷時有漸那伐人名克利斯夫哥侖波者年十四善操舟比長葉益精思地體旣圓則歐洲之外尙有曠土徑至葡萄牙探其事葡王漫應之復至英法說書數上而卒不報乃至西班牙女主信之與以大艦三艘不數月探得古巴及意斯伯尼哇拉各國徙國人寔其中繼復行至阿美利加洲得墨西哥祕魯智利等處剿撫互用盡爲藩屬其地多五金礦產西班牙因以致富國勢日彊奄有細細利沙耳代尼兩島及意大利之南省傳至費立第二在明嘉靖三十六年以葡萄牙傳立無人遂並其地曁其所屬此爲西國最彊之時嗣後令舉國奉天主教不從者殺之回民四出奔逃數十萬人資斧乏絕以擄掠爲生盜賊於是縱橫爲商旅患而貿易頓衰而嗣王復好武頻年爭戰兵過多帑藏空虛國勢日弱終爲法王拿破侖所敗自嘉慶二十二年以後阿美利加之各屬不願歸附皆自立爲國而古巴則至今爲藩屬現因古巴有自立之意而美人又從而主之西美齬齟由是而起夫古巴𨿽一隅地頗繁富舊分三省今攺爲六省其省會曰復槐恆合島居民有一百五十二萬六百八十四人內﹝西班﹞﹝班西﹞牙人九十七萬七千七百九十二人華人四萬三千八百十一人白人約一萬人黑人約四十九萬人電綫長八千一百五十里鐵路二千九百里土產以糖與葉爲大宗常年進約一千九百四十餘萬兩此系十年前之核算至今當有增無減故古巴爲西國所必爭無如美人從而左之恐美非西敵也前報紀美國駐東方各戰艦久已在香港薈萃以便乘隙而動南下攻擊小呂宋而飛臘邊官探知美船舉動亦整頓邊防在呂宋港口置放水雷並添置六寸口大炮數尊扼守險要然聞西軍因土匪之亂軍火消耗現須添補否則恐難敷軍中之用至於美國戰船勢力甚厚加以購買南山火船又購買新旗昌行之沙飛路火船目下美國在港之戰船五艘皆已預備首途並聞美國言明開仗之期確有定期當在上月二十三日余在美京接本月初三日接倫惇電音悉美日已經開仗屆指計之與美人示開仗之期正在此時而以兩國之勢力觀之西班牙在力絀之時美國在富彊之日古巴恐非終爲西有惟美國自華盛頓永垂不準開拓土地之戒故美國與鄰封罕啟兵端何今日於從事想古巴商務日有起色美人欲獨占其利港報曾紀美國並無占踞土地之心祗欲阻截西班牙船不得侵擾東方美國商務而已在西方開辟土地之國以西班牙爲最先而今乃﹝日﹞﹝一﹞促一日恐此後商務更當衰敗並有土匪在內作應西班牙必敗於美人之手若無魯仲連其人能出而解紛於其間則必至兵連禍結無已時也論英俄兩國機謀kwanado俄人於中亞細亞日肆其蠶食之謀時蓄其鯨吞之勢恃其兵力憑淩各部唇亡齒寒勢必及於印度知不能逞其西封則必思勤其東勢必及於髙麗假保護之虛名而收其侵奪之實效此泰西諸邦剪滅人國之長技也土國相臣曾慮及此馳書告英請爲之先期設備一旦他人入室及我臥榻之旁𨿽欲晏然髙枕其可得乎俄國大臣洛斯條陳時事有云俄英兩雄並立欲從而削弱之必先取土耳其去其枝葉則根本傷矣卽定土國分裂其地俄則取君士但丁羅馬尼亞那伯以埃及屬法餘地屬徳舉號召各國威無不加矣而後建大將旗鼓將十萬之眾假道波斯驅士馬入印度何物英人直以馬箠笞走之耳此固俄志也然英人早已逆料及之矣豈能乘間而發哉俄人貪而無信天下共知一千八百六十九年曾與英約不事侵削小邦誓墨未漧已括數百里之地入於版籍矣七十一年大舉伐機窪恐英人有責言出師之日遣使告之曰兵臨機窪以討不服取盟而還非土地是利乃使臣甫歸而阿梅大雅河右已非復機窪所有所巴黎立約禁俄之兵船及於黑海旋以法師撓敗約如廢紙拉雜摧燒之耳黑海兵船往來如織矣俄人反覆若此惟利是﹝視﹞﹝利﹞豈其顧阿弗千尼士坦爲亞細亞英俄之界英宜特簡重臣駐紮其地承朝廷之肺腑司邊塞之咽喉嘉惠黎民綏輯商旅以廣招徠爲收拾人心之計疆場之邑一彼一此背俄則英矣背英則俄矣英之厚則俄之薄也英有優待印度土士以羈縻之駕馭遠人貴結其心而已今按英屬印度之計八十三萬一千九百六十三英方裏居民一百八十四兆歲入之十五兆磅兵丁三十一萬五千人炮五千三百尊土王軍內所用火藥彈子斯乃時槍後開門炮自開廠自造者所練之兵亦饒精銳至納歲貢金土王較諸直隸於英者更形踴躍然則印度豈小弱哉俄人未必敢遽形窺伺也所慮者俄人縱行反間陰肆煽誘遣人入印度說諸土王背英自立則眾亂難平恐失印度之利然英人亦必早爲之計或有論英俄兩國彊弱眾寡之勢者謂俄之民數寔眾於英而智勇之士英倍於俄且英所制之器悉用汽機俄國機器之良專事農具且恐難執梃以﹝撻﹞﹝達﹞英之堅甲利兵也乎彊兵之術首先富國往者助土攻俄之役英俄相待於黑海英𨿽所費不資而國有餘財境內商民幾忘大役俄則庫匱竭民不聊生元气凋傷於時殆盡俄之困窮今猶昔也安能提數十萬眾暴諸境上裸糧樵蘇以與英相抗乎哉且俄軍𨿽眾其勢尙分分則見少西境彊大之徳國牽制其軍設成置屯資爲重鎭不克並力以騖於東方用防徳乘虛襲之以擾其後非助英也恐一旦印度折而入於俄則俄勢益彊成偏重之形壞均平之局徳亦有所不利焉又按俄之幅員遼自裏海之東至俄屬中亞細亞極邊行軍登程須歷十有八日若裏海以西輪路行軍至咸海乘輪船入阿梅大雅河或西耳大雅河以抵亞洲邊境僅數旬耳俄之執政力主是議事在必行以中亞細回部各小國不願他教爲之盟主兵事屢生蕞爾之國𨿽無能爲而各國同教或謀並力拒俄蜂蠆有毒困獸猶鬥何國乎苟輪路通則軍旅捷回部不足平矣計俄國今日之利莫大於開路通商以洋爲路猶欲易攺道途築輪緬甸之巴漠開通輪路思由其屬土興築鐵道徑抵遼東夫英國通商以洋爲路猶欲攺易道途築輪路通中國俄國商旅之途多出於陸者乎由此觀之俄人之所爭豈祗在印度一隅哉俄國欲掌其筦龠而扼其咽喉者其意別有所在欲在天山南北通亞細亞商旅之途耳俄人所據亞細亞之境土瘠不毛屯田置戍歲縻國帑其計似近於迂而遠大之圖寔甚於是欲推邊際以握中衡商稅之利豈有窮乎頃者俄屬中亞細亞商務日興卽其明英於中亞細亞有屬疆僅堪與之爭利無如轉運之路必出俄疆俄之稅則於本國取百之二十五於英取百之四十其利微矣俄復禁印度英茶售於俄境防範綦嚴不使英人攘奪其利俄日彊盛英人之憂而亦中國之憂也俄之逞其狼貪眈其虎視者不在印度卽在髙麗就今日時勢而觀而髙麗易俄人當必捨難而就易則中國之憂尢爲切近矣或謂當用先發制人之舉我先用兵以保護髙麗則我可有辭於俄人而俄人不得逞其啄狡謀自當寢息矣然我謂非先結英徳美以制俄不爲功觀於英俄兩國之謀機而知英之足以禦﹝俄﹞﹝我﹞也論俄日事kwanado從前俄日未交兵之前日廷預算每年國用不及銀貨一百兆元目下計臣以淸帳送交議政院開列本年國用之三百餘兆元之多其中一百五十兆左右爲增兵之用往歲議院中議及國用諸議員必逐一細加辯駁獨今歲則不然𨿽所算用若此之鉅而諸議員唯唯喏喏無辯駁之詞祗上議院各貴紳請將各部冘員稍加淘汰下議中人則事事依從人問深日本現值承平何必驟增兵額我曾深思而知其故矣第一遼東一役日本朝野上下尙未忘情怪俄人爲中朝仗義執言索回已割之地必暗中布置以待日後仍將其地占之第二俄人在東鄙經營之事日本洞知底蘊較勝英人並知俄人於太平洋之北雄視一時其由黑龍江漸漸進步直趨滿洲及髙麗者默俟中國將來气機不振必遂其鯨吞虎噬之謀當此之時舉凡與俄爲者皆不能髙枕而臥今者機會𨿽尙未至而俄人已先注意於髙麗以阻日本之權使不得推行於西鄙之外卽太平洋之北日本亦不能執牛耳盟在袖手旁觀者每謂日本無術禦俄人嘻此猶盲人閉目妄言不知咫尺間事鄙意日本如欲禦歐洲之國實良難今在東方禦俄人誠不知鹿死誰手兩國之勢力不甚懸殊也倘俄日竟出於戰爭其開仗卽在海面目下黑龍江鐵路尙未告竣俄人所有在陸軍士不能多調至東洋鐵路已成轉運甚速而越國鄙遠亦多辣手堪虞且日本臣民罔不願效死報國俄人如用兵於日本務須多調精兵今者兩國倘有兵事俄人不能藉鐵路之利勢必多用兵船𨿽俄之兵船多於日本且皆堅利無匹可以在海上橫行然亦萬不能悉數調出若全赴太平洋之北則國內空乏豈不有開門揖盜之憂乎目下除琿春一路外俄人於東方別無可以駐足之區卽琿春亦未設大船塢及船泊之澳管理水師事務之局每年四个月淩不化兵船不能行駛自如日本則通國中有數處易於行駛且有船塢可以興修有公局可以支應交戰之後兵船損壞修之自便於爲功觀此情形是日本寔占俄人之上俄人旣無此便利必思以一戰雌雄日本則必俟冬令琿春凍合時乘機舉事然無獨力以並俄人之理必查得俄船之所在逐漸損壞俟俄船次第凋零殆盡然後致力於髙麗將髙麗各處巖疆分投厄守迨俄人將陸兵調至而相隔已數月之久銳气全消矣僕以爲一百三十兆人之國而欲與四十二兆人之國爭爲長雄事亦無足爲異緣一百三十兆人散居各地不及四十二兆人合居一島呼應較靈前者曾以四十二兆人勝三百兆人之國觀此則日本誠何患人數之不多哉至日本之所以能勝中國者以中國官場凡事皆極冘濫故能一鼓作气所向無前今觀俄人亦無此獘一離森彼得羅堡卽至獘竇叢生以致黑龍江鐵路工程迄今尙不能竣事一旦俄兵船與他國開戰竊恐貪﹝婪﹞﹝淋﹞之故諸多減以致不能取勝於汪洋巨浸之中回憶日中未交戰之數年前日本已深知中國兵船之窳敗玆者俄人則必啟兵端因日本設法了然於胸中俄人亦以此法施之分派多人洞察日本近政有人默觀時事謂三年之後俄人在東方之彊弱日本亦增兵遲至三年其彊可較自今倍之且三倍之也日前日本因髙麗之故與俄人議立和約旁人推測咸謂此約深不足恃日後必至寒盟卽中日交爭亦未始不由寒盟而起竊以爲日本所以不能稱彊者由於庫之匱乏中國旣已償銀二萬三千萬兩而仍不免左支右絀此次𨿽籌議增兵而兵費恐無從籌出計臣欲向歐洲借貸乃攺而以金爲貨俾稱貸不致爲難然國中工務及出口貨必致因用金而反爲不便欲更章厚斂又恐民怨沸騰久之恐所徵少而所用漸多成外彊中漧之勢不知以後能因府庫之空而免與俄人啟否惟是日人素性好義往往萬眾一心如能不憂府庫之空而力阻遏俄人不致夷日本爲郡縣則日人之幸也論埃及亂事kwanado埃及一國向屬於土耳其近來則亦附於自主之國而刻下紛紛滋亂屢見於報其所以致亂之由則傳言不一或以爲因埃及前王廢置已久近有人欲邀復辟之功效明季珵石彪等所爲而前後兩王各分黨與遂致囂然不靖埃及一有釁端其國正蘇士河左旁輪舶往來貿遷載運必且有所阻滯故泰西各國皆欲起而與聞其事而土人則深恐事經各國之手埃及事平之後定必爲各國所分屬而不復如從前專屬於土此各國使臣欲借土京邀集各使議辦埃事而土廷所以一意辭之也然而土人𨿽力辭各國各國則又不能恝然置之就各國形勢而論又以英法兩國爲尢關切己何則蘇士河乃法人裏息所開自開通此河而後地中海之路往來較捷與前此之必須由好望角繞道而行者大不相同故其利益溥而法人實創之則其利自必歸於法人今若因埃及亂事而此同諸多阻隔則是法人之利無所歸夫豈肯袖手旁觀者顧河道𨿽有法人所開而此開河之費亦系糾集股分英人之購此股票者實繁有徒莫不望該處通行毫無阻滯則有股者無不可以獲利卽不爲來往通行計而英人亦必起而爭之是故事之顯而易見者也法國報紙以爲埃及之事當歸英人自行辦理其意亦如此第此意爲英人計僅就股分之利害而言其立論似猶覺其未甚宏遠也夫歐洲各國行商通道皆以蘇士一河爲捷徑以前繞道而行自泰西至中國必須七八十日自此河開後公司輪船往來不過四十餘日而可以至此其利害固不第一二國所關而已也前閱外國新聞紙知該處河道尙不甚往來船隻不免遲滯擬再開一支河以便來去分爲兩途不須等候尢爲便捷由是言之該處河道此時正擬大加整頓以便行人何堪埃人滋亂俾有礙於行路乎本埠西商前接外洋電音云出洋貨船經由蘇士河因埃及亂事刻尙未靖深恐有所阻滯故凡出洋船隻貨物均須加保兵險之費以免不虞可見埃亂一日未平卽該處一日不安而往來船貨皆不免有所疑慮有所過費此事之關系豈淺鮮哉前聞埃兵在蘇士河擬築土城以爲頓兵之計又云有埃兵在該河欲用炸藥將河岸炸裂電音簡略究不知欲築土城者爲何路之兵欲炸裂河岸者系屬何意但以意揣之或者埃兵爲之亂者欲炸毀河岸以逞其私而欲築土城者殆埃及戡亂之兵將以阻亂兵之謀也然此等信息皆傳自電音而寔則無從臆度惟美人則已預備精兵一隊業已嚴裝以待一俟號令旣出卽可首途前往蘇士河以爲堵禦之計然則埃事之歸英人辦理其端倪已可見矣𨿽埃及舊屬土耳其而近來土俄兵爭以後土國爲俄所敗其勢頗漸微弱今埃及之亂已極土人𨿽欲自理其事誠恐力有未逮未必足以攝伏埃人自土廷遣使至埃爲日已久迄未聞有弭兵之策各國使臣亦明知土人不克勝任而仍協謀預備吾想戒備武事者當不僅英國之人已也埃及地本蕞爾今玆蠢然﹝爲蠻﹞﹝蠻爲﹞觸之爭其勢正如鷸蚌相持必令漁人之坐取其利土廷恐利爲他國所奪而欲力持其間各國亦必恐土人之獨收其利仍不肯恝置此固各行其志不可以形格而勢禁者也英國之兵旣已齊集不難直赴蘇士河以資防守也他國亦必有作此準備者竊以爲何不竟以偏師直抵埃國爲之削平禍亂救埃民於鋒刃之中而登諸席之上亂黨旣平然後徐圖善後此則釜底抽薪之法似較防守蘇士河尢爲直捷痛快各國秉鈞者當必自有權衡耳論葡人備邊kwanado葡國之在歐洲特滕薛之流耳查其國境地形長而狹縱則一千二三百里橫則五百里其地古稱盧西達尼亞本西班牙之西境自唐以前與西班牙興廢沿革一切相埒當西班牙恢復舊疆之時有臣曰英黎給者本法國之王孫而仕於葡喜將兵戰功著西班牙王多其勳遂以女妻之卽以所得之盧西達尼亞城封之其子丰蘇英黎給襲位乃伐回部大建厥功拓地漸廣至宋哲宗紹聖初年國人奉以爲王是爲葡萄牙立國之主嗣後又徵服回部盡有其地與西班牙若雙峯並峙明嘉靖時有王曰以馬努以利者能立制防國稱極治子約翰第三嗣位聯婚於西班牙四境乂安府庫充盈其子英黎吉嗣位爲亞非利加所敗西班牙乘勢並其國自是而後隸西班牙者六十年至明末崇﹝禎﹞﹝貞﹞十三年葡人因困於西政起兵逐西班牙守者立故主之屬約翰第四與西班牙構兵二十餘年葡廷修好於英國資其兵力時擁護之乃免於侵侮葡人當有明初年遣善操舟者駕巨艦南行由亞非利加之西境轉而東徧歷東境抵印度之西境復轉而東至麻喇甲又從蘇門答臘噶羅巴之海峽徧歷東南洋諸島國所至畱葡人營立埠頭隆慶初年抵粵東香山縣之濠境卽澳門也請就隙地建屋歲納租銀五百兩疆臣林富代請許之葡萄牙遂立埠頭於澳門是爲歐羅巴諸國通粵東之始其後西班牙荷蘭接踵東來法國英國繼之葡萄牙所立小西洋東南洋埠頭於爲所奪僅餘澳門一區爲諸國東道之逆旅本朝嘉慶時法國拿破侖兵伐四鄰兵及於葡萄牙王不能禦棄國航海逃於巴西至拿破侖爲英人所擒始得歸國而畱其世子王巴西父卒乃兼王葡巴西人以其貪王兩地不肯服不得已乃自王巴西而遣其幼女歸王葡時其弟已自立於葡不肯避位及巴西逐其王乃與女合兵攻弟英人助之卒滅王弟女位已定由是觀之葡人之受創於法也已深矣當其初至澳門其本國商船來者甚多極爲饒裕迨後印度南洋各埠頭多爲各大國所奪本國估航遂致絕生計日益蹙僅以屋租爲命之源其居澳門者長子孫數百年粵人謂之土生仔生齒日繁憂貧日甚今法國以構兵於越南不能得志駸駸乎欲思移禍於中國𨿽曾襲侯持之於外李傅相及諸大臣持之於內然法人之心叵測安知其不因忿無所泄而旁肆侵掠澳門一境與香港相近爲法艦來華必由之路彼舟所用之煤不能預爲裝足必於沿途購買添補香港爲英地或守公法而不準售其勢必將買於澳門葡人本非法人所憚折以公法恐不能甘罷必且馴至於用彊倘不早爲之備則法艦猝至難保其不爲假途滅虢之計爾時葡人而一聽法人之所爲則未免貽誚於萬國不從則力不足禦且安保法人不藉勢占據其地以爲轉運之區葡國壤褊小大瀕大西洋海境內則萬山盤匝絕少平原西北則气候苦寒東南則夏苦炎熱土地𨿽沃而農工惰𨿽解種桑蠶而產絲無多惟賴葡萄釀酒販行西土以資利源外埠又多爲他人所有僅此區區澳門一境倘有失葡人將無以爲國此所以防之不可不豫也夫觀其所發之兵爲印度兵爲亞非利加兵則知葡國外埠尙有可以徵調之處然澳門一隅實爲緊要關鍵吾不知特葡人豫爲防之卽他國之欲藉此爲東道逆旅者亦必不肯讓法人之來往自由然則中國之各海口其所以先事豫防者當更急於葡人矣皇朝經世文四編卷五十一外部刑律論泰西治獄泰西讞獄甚合古法不令下跪欲悉其聰明致其忠愛也反是則形格勢禁嚅囁顚倒矣不用刑訊欲意論輕重愼測淺深也反是則箠楚之下冤抑實多矣處以陪審則記與眾共之道也而肆威奪貨之獘袪列以見證則無簡不聽之意也而妄指誣陷之獘除然有未盡善者律師陳無理者皆得矯飾中國訟棍亦然𨿽是非難免亦竟有律師善辯脫漏法网者中國訟棍書吏之巧飾得漏网者更多審案有費無力者怯於控訴𨿽曲者代納亦有曲者赤貧仍責諸理直且所定刑章失之太易啟作亂犯上之漸法國亂首爾朗之罪盡人皆知以身充議員遷延不問敗將伯沁之獄歷審日久議論紛紛仍從輕減布國輪路受賄之案以牽涉議員不予追究尢可異者美國訟師奇篤手弒其總統獲系獄中不加瑯璫挾刃逞凶傷及獄卒英國匪徒墨格林槍擊其君主𨿽未成傷竟以巧言解脫置之不問豈因有別故抑其君無道咸欲弒之乎然水懦民玩致生亂階泰西一鄕官轄禁獄中之犯常及千人少亦數百人𨿽云細故皆予禁錮亦法律縱有以致之歟或謂中國不宜盡行西律西律亦有未盡善者當請外國上等有名大律師中國老成有聲望之申韓幕友再延深通律例之華人繙譯將此中西刑律會同參訂至公至當爲中西通商各口律例分華洋文刊布各埠凡在通商各口岸所有交涉案件皆準此編判斷無事刑求以歸一律庶我民不至獨受其虧西人不得獨蒙其利並可徐圖西旅歸我有司管轄以漸復我中國自有之權此𨿽看似緩著而實關系要害宜汲汲圖維也國朝初起東方制刑簡大辟之外惟有鞭笞及世祖撫有中原命大臣定律當時議纂諸臣學識淺陋未能仰體皇仁因仍故明慘法遂至斬之上有淩遲斬之次有受淩遲極刑非唐虞三代所有豈宜行於盛世絞之苦聞甚於斬則名輕而實加重矣聞西國犯有擊腦閉气諸法擊腦者用槍對正其腦彈擊可以立斃閉气者藏之小室令新气不得入可以漸斃皆遠異斬絞之慘今宜除淩遲律犯此者攺爲斬除絞律犯此者攺用西國擊腦閉气法之並除父母兄弟妻子連坐律以仰體列聖仁慈之隱繼其未及攺定之志則三代後未有之仁政自我朝開之億萬年不拔之基在是矣至今法審犯必取其招供爲憑致問官動用非刑逼招痛昏之下何求不得若已確知其情又焉用招宜除取口供例無論輕重案件但令問官詳查細密求情定罪除笞杖枷及責掌責嘴之件外其餘一切刑具及各衙門自制私刑著悉行燒毀示禁永不復用內外掌刑官及非掌刑官敢有私藏舊刑或私制新刑具者斬立此亦除慘之一大端也論西律之善客問曰子知西律之善乎僕嘗窺其刑法之書與西友之爲法家者言折衷問難而識其古今得失之故焉夫刑法者所以佐教化之所不逮此中外之所同也老有言黃帝始攖人心而天下大駭於是斤鋸制焉繩墨設焉而猶有不勝也甚至以聖知爲桁楊之接摺仁義爲桎梏之鑿枘過矣夫治後世之天下固不能不用刑法刑法而至嚴峻則民反無所措手足是故刑法者不得已而用之可也抱朴之曰仁者養物之器刑者懲非之具我欲利之而彼欲害之加仁無悛非刑不止刑爲仁佐於是可知也淮南子曰至賞不費至刑不濫文子曰道挾任智徳薄任刑其義曉然矣上古帝王無以法陷民者粵自蚩尢作論苗民效之作五虐之刑商紂無道罪及於族焚炙刳剔炮烙酺醢罔惡不造商鞅入秦攺行苛政始皇聽信李斯以暴虐爲天下先降至漢唐酷吏之風大熾張湯杜欽周興來俊臣之徒任意弄法制造非刑以逞威非曰水懦民易溺水烈民知畏卽曰治亂國用重典以自文其說人主不悟或反倚而使之遂致流毒天下害虐烝民此中國之宿獘也而泰西當日亦豈不如是乎僕嘗按之英法徳各國律皆本羅馬而羅馬古律極嚴凡謗者人死私刈田禾者死古燒人物產者投諸火犯竊者鞭責後充奴婢奴婢犯竊加等投諸崖過竊盜格殺弗論辱人者罰馬戶三十五匹折人齒牙者罰至三百匹尢者本夫不得擅殺奸夫惟奴僕姦主母則殺勿論逆倫之犯取雞犬蛇各一同寘一囊而沈諸水蠱毒殺人者罪同嗣後旋攺旋輕除大逆不孝師巫邪術奴僕作姦數等之外槪從寬恕當時羅馬人入英遂用此法羅人旣去更用嚴刑截腸剝虜挖目劓鼻水溺火灼種種凶殘民不堪命然而犯罪者日益眾西曆一千七百五十年時法益苛而民益頑湣不畏死厥後議院有鑑乎此遂乃盡攺舊獘減滅刑罰罰鍰監禁以外至重不過繯首而已有得延狀師申辯無威嚇逼勒之虞無榜掠銀鐺之苦𨿽或犯罪不得相屈辱卽牢獄亦亢燥潔淨不致釀爲疫癘且有設學堂醫院於其中者不以其罪人而不屑教誨亦不以罪人而聽具瘦斃復考核通國罪人之數若少若多若尢若究其獲譴之故察其爲惡之由以施戒懲如是者行之不過五六十年而頑梗漸消民多知奉公守法不敢爲非其取效之捷有如此僕蓋以古有道之言徵諸外邦而益信竊謂今日中國交涉日繁一切案件定斷往往有掣肘之嫌致不得與他國同一辦理是西人畏我法峻而不肯從相也中國苟擇其善者而從之不亦可乎余笑曰子之言固有所見也然吾亦嘗聞之中西律有相合者如斷罪無端斗歐上書陳言官吏受財僞造印信犯姦發塚賭博屏去人服食嫁娶違制錢債彊盜盜費用受寄財產得遺失物彊搶奪恐嚇取財誑欺取財諸條是也有相類者積累罪名類二罪俱發以重論罪犯分第一二等類分首從販鬻掠賣奴婢類掠人賣人袒護唆訟控類教唆詞訟故殺誤殺謀殺類人命故殺謀殺戲殺令人服毒危人性命類造畜蠱毒殺人拋棄遺失各物類得遺失物白晝攻進人家取財類白晝搶奪入室圖宿類夜無故入人家殺盜馬牛畜產類盜馬牛畜產巫卜詐欺類術士妄言禍福錢幣諸條類私鑄銅錢放火諸條類放火故燒人屋是也其是而非者又不勝枚舉由是觀之𨿽出入互見而原其意大都不甚懸殊所以扞格者非法異也刑異也要之法生於義中律原可得其下情尙理則恐失理不免用情原理則惟求通情故不敢用刑然理可遁設情難彌縫故中律似嚴而實寬西律似寬而寔嚴亦各行其是而已何必問論西官訊案之詳西國訊案之法不事刑求而研鞫極詳每訊一案兩造之辭具備於前狀師入座辧論反覆必將案中情節推求入細至於纖芥相授毫髮無憾然後執中定讞故案情較重者刑司訊十數堂始行判斷而當原被在堂爭執之時問官悉憑狀師辧駁卽有刁猾桀驁之徒以曲爲直以非爲是不服訊斷或至出言頂撞堂上亦無疾言遽色但置諸不理而已心气和平則精神凝壹旣無粗暴嚴厲之態乃得是非曲直之平其定案也或加以罪或以銀與例之意不相悖戾似乎足以服枉者之心又必追求證人親見其事者使之上堂從頭質證一一與案情相合乃敢定斷苟有一語岐異一節乖違則必重爲之勘不憚煩瑣𨿽再歷數堂也可通商以來西國情形華人漸知其崖略刑司訊案如香港上海者幾於無日不坐堂皇久而知其法之善也其或華人與西人交涉訟之刑司明明曲在西人按照律擬抵擬償本無可貸而往往所定罪名不足蔽辜在華人以爲西官之袒庇則然而不知中西之律固不從同不能執中法以繩西官之處西人也耶如命案一項華人有斗歐殺過失殺謀殺故殺誤殺諸條情實相懸罪亦有等然自絞斬而至於流則亦已矣情與罪比於法當矜而所殺之人死不復生斷不復續𨿽其間亦有情殊可惡死由自取者而亦旣被殺遑問其人之何如故殺人之人斷無再於軍流者乃西法則以無心致死得免於辟核情輕重以定監禁之久暫謂情罪適均也而華人聞之以殺人償命爲詞心誹西人之袒護此其所以肇事也顧愚民無知宜其狂吠而西人辦案之法固不以定罪之輕重爲其善不善也夫中律罪有三等斬絞一也軍流徒二也枷杖三也西律罪三亦等死一也流二也監禁三也惟其條例之簡不如中國之煩以爲惟簡乃可用詳中國三等之罪分門別類至於數十章情罪相參往往執列文以定供詞是先有成案可援不難牽合本案細情若使反復推勘轉覺支離比擬之時筆不能下與其詳訊而盡歸刪汰何如含混而反易彌縫若泰西之定罪則此案之情不必以他案爲藍本第恐情有不實或苦於冤抑或失於寬縱而又慮刁猾成風誣陷害人故虛心研鞫絕不憚煩一有可疑重與推勘不顧例文成案之合不合但求本事口供之眞不眞惟其執簡乃可禦煩旣已求詳經當反約豈若中國聽獄徒以上司批駁爲憲斤斤焉守成案套語遷就移易之不遑並案中細蹟﹝蹟﹞眞情而不之究詰耶嘗謂律例之設國家所以防民也然所謂防民者乃舉據例以定罪名耳今之斷獄者不啻﹝驅﹞﹝軀﹞罪人以就律例則是罔民而已矣當其初訊之日犯供未承而此案詳府詳司吏已擬稿而待有律例在終必如此法如此依擬而後邀準結案其本案之情節𨿽頻頻詰問無芥毫髮之不呈亦不能照錄於文內以啟駁詰之端也故問官亦必求可以省事但觀此事之大節目合援何例合擬何條卽可定案又烏用是僕僕者爲也然而有此省事之法而失入失出之造孽者正不少矣蒙謂定案之例中西不同訊案之法中西互行非西官之用心可以如此入細而華官之勢有所不能也辦案之要始於縣訊初供之詞執爲準的往往有屢解屢翻而仍以初供爲定者然使初供果無刑求攺情事則可倘有獘竇則者不少矣縣官訊案犯供之詞多由吏胥攺削官事紛沓過境忘及至復訊已執定攺過之初供懸以爲招苟有岐異鞭撻立至或初訊未暇致詳復訊之供增添情節則又以爲遊詞噫如此聽訟安有眞情者哉牧令之職統轄地方錢谷刑名簿書期會居煩缺者終歲不閒髙坐堂皇而心頭歷碌欲其虛懷訊鞫不可得故首要之缺必有審之員然積習相沿𨿽分任其勞而仍無認眞公事者良可嘆也近今仿效泰西不遺餘力豈特制器練兵通商開礦諸事爲足以挽積弱而振穨風有彼善於此者皆可法也今折獄之權者若之何弗知滬上西獄及捕房押所記嗚呼世人不能有善而無惡國法故不能有賞而無懲此牢獄之設所以今古從同中西一律也滬上西國牢監爲三十年前英王飭建計銀二十萬兩在英界貴州路惟以囹圄重地華人之得入內流覽者甚鮮本館主人斐禮思西士一日請於英總領事願偕中華友往觀領事諾之並令立時卽赴以示並無預備惜其時日已將晡不果於行越日乃命巾車偕石生及拜顚同往先謁總司獄勃丁蹺君副司獄勃倫君告以來意二君欣然握手爲禮立命投人開門延入然其門皆開閉且下扃焉其鄭重防微如此歷第三門重有室一楹爲各犯入獄時換衣湢浴之所中有浴盆及外國手銬鐐各物定例凡犯人進監應令澡身一次所有平時衣服悉數脫下換穿牢衣一防或染穢气一防或有夾帶至換下之衣一俟期滿出監給還頗屬法良意美若鐐銬則非極重要犯不甚施用又有外國秤一蓋監犯入監例須權其輕重以後則按月過磅一次以覘肥瘠者室右爲司獄寫字之間中藏藥水甚多以備病犯不時之需壁間懸有監犯飲食定章計每日三牛肉八兩菜八兩鏝頭一磅半糖二兩一兩茶半兩水則意需食承役或有減可司獄究懲以視華人犯事之必須家人送食否則每食不飽者相去奚啻霄壤由此間甬道而進又歷重門始爲監所共計樓上樓下約屋百楹編列號所定章一犯一門如果人數過多則三四犯合居一室惟不得二人同居以防串獘其屋進深每間約七尺餘亦如之髙約一丈二三尺屋中三面皆系磚墻厚約一尺五六寸有粉一新毫無塵穢一面爲門門外有鐵梗爲闌亦有並無此闌者門之上層均有一玻璃小窗方約一英尺左右可以不時啟閉旣能透亮又得通風屋頂微彎作環洞形絕無梁木蓋防監犯懸梁自盡一切然實則犯人身無帶縷卽欲求死亦苦無從也壁之左隅有三角形之玻璃匣一長約一尺闊三寸許中置自來火以便晚間然照門之中心有玻璃小圓洞一約三尺圍圓外有銅片遮蓋如欲覘看犯人舉動不必啟門但將銅片撥開卽可一目了然屋內地上皆以厚木板鋪墊潔淨異常絕無潮濕之气兼之環屋前後及中畱出工字形之甬道三大條旣甚寬曠又極髙燥故尢非中國牢獄之湫隘囂塵所可同日語也勃丁蹺及勃倫二君旣爲導觀大旋言近日牢中押犯僅有九人諸君旣合共一觀於是自二號起以迄十號一一﹝﹞﹝偏﹞視見各犯皆身穿牢衣有臥地者亦有靜坐看書者見人來觀均有忸怩之色中維一人衣無圖記詢之乃系徳國之人寄監於此者監中除木板臥具一藤椅一溺一之外余無別物犯人所閱之書因是日適系拜禮乃由監中頒發者若晚間蔽體取煖應各得絨毯一天寒倍之惟白晝例交承役取出曬晾據勃君言平時各犯除禮拜休息外餘日每早六點鐘而令作苦工以鏈筋骨諸君欲一聞其詳否眾皆唯唯勃君乃導至居中一甬道間指地上所置鐵彈數十枚謂各犯起身之後須先於此魚貫起立將彈傳遞每一分鐘須遞七枚其彈每重三十六磅相遞旣畢然後各就所能或爲木匠或爲圬工令之修葺牢房故牢中一應淸淨事宜皆犯爲之有不能奏技者則令學織地故甬道中有工程未半之棕一條如再不能則令畚取磚瓦擊之使碎碎則仍令畚置原處故有屋二楹儲碎磚甚多其有不率教者則爲攺禁幽室室凡六面四壁以石砌成除門頂鑿有細眼數十孔通風外余無透亮之處晚間亦無燈火凡犯旣禁此室飲食一切例無牛肉茶菜祗有饅首充饑冷水解渴故三日後斷無不知攺過從善者蓋以受苦難禁也勃君語次旋又導至六十四號一間啟門令視見四壁及門皆鋪軟布撫之若棉擊之然作聲蓋爲關閉醉人及瘋漢而設者防其神智昏迷碰撞受傷之故其用心亦良苦矣西國聽訟用律師論天下之彊陵弱智陵愚貴陵賤者莫如獄訟而獄訟之爲世者莫如擇肥而噬藉端啟之訟棍顚倒是非弄文羅織之訟師原訟棍訟師之所以得譸張爲幻者則以鄕黨自好之儒以不與訟事爲名髙不見官吏爲安分而一二桀黠巧猾之徒乃得肆其傾害之計良善柔懦者控訴無門𨿽至破家傾產而局外之人卽灼知其誣亦坐視而無從援手獄訟之禍於是乎益烈西國聽訟之用律師殆亦有鑑於此乎今夫人之淸黑白以求勝者必其桀黠巧猾之尢者也彼其駕虛爲實言之娓娓苟被告巽懦無能囁嚅而言南面者𨿽無左袒之私心其難免熒聽而枉斷也必矣故西國之於律師試以律例察其素行而授以文憑許訟者延之以代兩造俾盡其詞詰難辯駁之間理直者詞自壯理曲者出之又可以詞自窮而堂上之人乃從而判其曲直如是則問官旣無所容其偏袒亦不致眩而誤斷而律師以及訟費皆責理曲者儆造誣之人卽古者金束矢之意此其所以爲法良意美而通行於西國歟中國以訟師爲大禁而訟師乃大爲閭閻害其故何也天下必不能廢之事而上欲禁之則其爲害必有什百於不禁者如丁銀之有耗銀也漕糧之有耗米運費也地方衙門之有公費也戶部書吏之有飯食也皆理之所當然而不可廢者自立法不準額外取一錢而陽奉陰違者乃幸其無定數而婪索無厭及明定章程以私爲公而舞獘者反有所顧忌而不敢逞今夫鄕願無知之徒而一旦有事於訟其必有須於訟師亦理之當然而不可廢者也而例乃禁之𨿽官設之代書稍得其意而其品等於胥吏有學者旣不屑充抑其權不許代辯枉斷者又無與理限其數止於一定彼被誣者仍無所投事未成而索費不資索不遂而轉以中傷是代書與訟師其害又無以稍異也然則何不效西國之明立律師明定訟費俾反有所顧忌而不敢逞乎而中國所以不爲此者抑自有說以爲我中國以無訟師爲心者也若明立訟師是招民使訟而顯有訟之名於各國招民使訟猶可顯有訟之名於各國則大不可嗚呼我中國務粉飾以示文明者凡事類此殊不知小民之飲泣吞聲而受累於無名之訟師者數倍於西人之有名律師乎夫欲絕訟師之爲害誠必以無訟爲本西國之用律師𨿽稍有裨益於民究亦未嘗無納賄舞文之獘然所以使民無訟者不在乎不立訟師之名而在聽訟者之公聽並聽自古聽訟之道必不能聽一二人之詞而遽定曲直是非之所在周禮朝士掌外朝之法小司寇之職詢眾庶而皆於秋官者外朝之位眾庶亦得與之與三公州長同北面詢眾庶之事以讞獄爲最要是故司刺訊臣民之後繼以詢萬民家禮載孔子爲司寇斷獄皆進眾議而問之孟子曰國人皆曰可殺然後殺之然則西國之律師者亦用察之一端而已至於簡孚有眾之道則必人人皆可爲訟師而人人不爲訟師斯乃庶幾乎無訟之郅治歟噫此又非西國之用律師者所得知矣制造綜紀西人技巧之事論余前論仿行西法宜重工藝國家一重工藝則民人之習工藝者自多習者一多則精者自出說者謂華人風气未開若難入手不知現在風气非不開西人每成一物並不祕密爲爭利起見必運之來華卽罕見之物亦必布告天下今美國制造廠鐵器中有大櫃髙約一丈深廣如之上下四周鐵板各厚三尺中夾沙石爲門二重門鎖各設機括如時表鎖時當先定啟之時刻未屆時𨿽有鑰不可啟也以藏要件火不能毀水不能入計重七萬五千磅價值一萬元門鎖值銀三千元有奇其式較小而圓如球者價數十元至數千元不等水器中有一物髙七尺七尺厚一尺若大櫃視之無奇迨將機括一撥卽成斗室一間兩旁百頁窗前爲門中設一榻被褥皆備旁列一下有櫃盥各器羅列於中再撥機括仍爲原式價僅二百元又有木一口前設半桌桌啟則一鏡瑩然盥器亦備旁有抽屜盛文具再將門一開則見有一榻緩緩而下價值一百七十五元又有銀質鍍金洋船二隻長僅三寸許一切器具咸備乃巧匠所制價值一千元此四物皆出自一廠之中可見該廠機器之妙矣西人自行機器凡物皆藉而成卽藉機器以成機器之物誠爲巧不可階後又得電气之法廣興電學其機更捷其事更精西人每逢暑熱慣以風扇取涼第用人力牽扯受者固可涼快而牽者不免過勞聞哥林堡議政府現已攺用電气扇不煩人力自能旋轉此物猶之小者而又顯而易見者也映相新法則更爲大有用之妙法眞有令人不可思議者英京有某姓者因失信事被人控告由刑司會同陪審人員質訊某供稱並非有意侵吞實因戲弄金錢吞於腹耳各陪員意其妄言刑司遂斷令監禁九个月會醫生入獄巡視自訴其醫出映相新器映入腹中果見有金錢如數爰判以無罪聞映相之法須用電气新法想亦不離乎電气惟格之更精用之更妙耳吞之金錢旣能一一映出使沈立白則凡人臟腑之中有病無病精血之有虧無虧自不難洞悉無遺自有此法華醫之望聞問切皆爲暗中摸索卽西醫聽脈之法亦皆可廢不亦爲醫人疾病之無上妙法哉抑又思之凡人腹中之物旣能映出則凡天下之物無不可以映出矣至天下之物皆可映出必至物無遁形而大地之菁華將盡泄矣現在尙屬新創專爲人之疾病而設將來愈用愈精愈推愈廣開礦亦必用映相之法則礦苗豈不可以立見吾恐將來天下之必至盡爲西人所有矣泰西新法日出不窮豈獨映相新法之一端而已哉西人孜孜爲利日見其巧華人如在睡夢中日形其拙苟不從速仿行則其害更何可勝言耶猶謂此精微奧之法未習者本難學步不知西人亦由淺及深非一能而卽精者也華人苟能從事於算學格致凡一切光學電學化學重學輕學分別研究凡西人之所能者當無不可能者也通商數十年風气甫開人皆欲習西學然亦不過語言文字耳說者謂非語言文字不足以譯書無以知其奧妙此由近及遠之基也不知卒至捨本而逐末現在非無明算學之人考試已列算學一問試問能格致者幾人乎同文館廣方言館設立後能語言文字亦不乏人試問能光學電學化學重學輕學者有幾人乎語言文字誠不可少然僅能語言文而止自使華夏之人才僅能爲舌人豈不可惜乎哉克鹿卜廠制造鎘鋼甲板說英國人已日克廠由得取試用甲板相片實據按此相片考克廠所造鎘鋼甲板工作極妙我國不能仿造也除英國之外別國亦有仿造也卽如沙漠廠及美國各廠所造甲板情形尙好無柰砂眼泡班太多惟克廠總無此器於一千八百九十四年十二月十五十七兩號又一千八百九十五年三月十五十六兩號有徳國官在克廠閱看試甲板力量先以一塊煉硬鎘鋼甲板長八尺十一寸一分四尺十一寸厚五寸七分半重四噸半用十五生特卽英尺五寸七分口徑又二十一生持卽英尺八寸二分口徑以炮實鋼心子試放五出該甲板之擋力甚好假如子彈能穿煉硬鋼甲板一寸深卽能穿熟鐵板一寸七分深又有甲板一塊其大小尺寸與前相同惟重四噸零一千六百八十磅所試情形比前較好內有一出子彈撞擊甚猛其力有七千四百二十四尺噸或一千五百八十四尺噸每噸如甲板重此系最烈非常之試也因平時試祗有五六尺噸每噸如甲板重又試煉硬鋼鎘甲板一塊長六尺六寸七分五尺十寸七分厚十一寸七分重七噸零一千八百五十九磅二兩試三出子彈未能穿透擊爲粉碎若子彈能穿透熟鐵板二尺四寸深卽能穿鋼板四尺一寸深其擊力甚猛有一萬一千五百尺噸或一千四百六十九尺噸每噸如甲板重內有一出擊中甲板左邊顯有裂痕兩條𨿽如此鐵板柔硬之力尙存實爲異常之美又有極堅固之甲板一塊長九尺十寸六尺二寸半厚十一寸五分半重十三噸零五百六十磅試三出未能穿透甲板已爲粉碎第三出𨿽擊震之力甚猛並無裂痕堅固異常甲板較厚兼以料質甚佳者不易制造以擋此種試現又考無煉硬之鎘鋼甲板長八尺八寸四分五尺十一寸三分厚六寸一分重五噸零六百八十三磅二兩用十二生特十五生特等炮試放出十共擊力有一萬六千一百十三尺噸甲板毫無裂痕孔邊捲出其色更見異常之好𨿽鋼甲板未經煉硬亦能擋三千一百十三尺噸每噸如甲板重該甲板料質最佳極其堅固能受至大擊力若子彈能穿透十寸厚熟鐵板或八寸厚平常鋼板又能穿十一寸四分厚熟鐵板或九寸一分厚鋼板然六寸一分厚無煉硬子彈擊入尙未能穿透此種鋼板作陸路炮臺之炮軍最好能擋子彈擊力又能用以制造鋼甲船因此徳國水師官受其美質喜不自勝以上系英法兩國新聞紙贊論克廠制甲板情形而徳國新紙亦然美國所造者皆不及克廠此所論試甲板業經年餘至今克廠仍不斷工加細制造精益求精故各國諸廠惟克廠爲首如欲購買戰船最要者務須揀選定用甲板以免受子彈透穿之患也鐵路西伯利亞鐵路考間嘗披外域輿圖慨列邦時事謀富彊者動曰鐵路顧我北邊有名西伯利亞者俄之屬地也其地在赤道北緯綫起自四十五度至七十八度經綫起自直隸順天府東七十四度至西五十六度長一萬四千里廣六千五百里東界太平洋南界滿洲蒙古伊犁等處西界烏拉山北界北冰洋中分八部南三部曰都木斯克曰湯姆斯克曰歐庫斯克北二部曰尼賽斯克曰雅固斯克東二部曰俄考斯克曰堪﹝察﹞加西一部曰拖保耳斯克近復�費雅喀及黑龍江北等地作爲烏蘇裏一部凡九部內有三大江曰尼賽曰利納曰俄比案俄比江在拖湯兩部間有南一枝曰湯姆江利兩江在北二部流皆北入冰洋大湖凡六以貝開耳一湖爲最光緒丁亥十四年七月西伯利亞東部將軍伊乃梯夫烏蘇裏部總考督夫將南邊形勢繪一鐵路圖贈於俄廷其道裏之長經費之鉅時日之多爲近今各國中之一大工程也其開辦處擬分三自西伯利亞省城之湯姆斯克越湯姆江至歐庫斯克爲第一自貝開耳湖至斯脫畱聽斯克爲第二自烏蘇裏至琿春爲第三計陸路一萬餘里水程自昔爾卡江達阿摩奧江至烏蘇裏之康卡湖九八百餘里其阿摩奧江之北岸自西地外興安嶺至東南陽山及佛思亨等山﹝綿﹞﹝棉﹞延三百餘里類皆險嶺開鑿殊難案康卡湖譯卽興凱湖阿摩奧江譯卽黑龍江昔爾卡江卽黑龍江之北支江也此鐵路勘所經之道裏也夫此東部之鐵路俄廷於第二特派阿摩奧江提督鉤羅富伯並前辦百哥拉鐵路之陸路提督愛納夫第三卽派烏蘇裏總督並驛務提督朴西亞特同爲辦第一卽派西伯利亞東部將軍爲總辦二三兩之工程支應等局亦統歸其辦以專責成並派湯姆斯克總督烏魯吐副之俄廷復以東部地方富於煤鐵擬於附近鐵路處多開煤井以取火油爲日後行車代煤之用並開鐵礦以便取材故特令礦師依凡撓夫率領工人�礦開采先給資費八萬羅卜命烏裏蘇總督派兵護之然查此路所用之地都系未經開墾者可不必出銀向民間價買所產之鐵足敷所用鋪墊之木料石片近取諸山亦可不必價買其經費﹝當﹞﹝富﹞以夫役一項爲最鉅今俄廷援照百哥拉鐵路之前案核定每一名日給工值殺六辧士案一辧士合英國銀洋一角二分其軌路亦照前式計闊五英尺如地面平其塡髙挖深之度以三尺爲中數用夫役一千名每日可成一英里計工費約英洋七百二十元其所用之鐵條每長一英碼輕者計重五十五磅重者計重七十五磅所鋪之石片等料深十五尺至二十四尺每一英里計長五千二百八十英尺除料本不計外熔煉及制造等費約英洋八千元其所占之地面如單軌路每一英里占五英畝至六英畝案一英畝合四千八百四十平方英碼用雙軌路處約加三分之一此經費之大較也查西伯利亞南邊一帶地多平原興造鐵路較易爲工凡鋪路夫役每一萬名外須加運木石等工一萬名及挖煤探鐵熔鑄等工一萬名統此人數每日可造成十英里俄廷業經允準三處開辦限期六年以冀急速蕆事此興造鐵路之時日也夫念俄國於本年西號二月二十四在廷會議西伯利亞鐵路取東達太平洋之意立其名曰太平內廷諸臣請以十二年爲限外部丹寧髙將軍等請以三年半爲限皆不允準仍以伊乃梯夫等原議六年定以爲期推其意蓋限期太短內臣以籌惟艱限期太長外臣以籌防恐後耳今將管理鐵路衙門所入告者前後摘其四事藉以見其底蘊一籌銀五十萬元先行發交烏蘇裏總督設局開辦一統籌此路實計四千八百一十英里照俄京彼得斯堡至裏海之鐵路前案約需工料銀三千二百萬英磅若開山造橋等項不與也一查五英尺之軌路所用火車之汽機每一小時其力可行三十一英里自彼得斯堡至琿春計俄路二萬八千里不足二十日可到一獄中擇其能悉工程之犯六百並募平民準挈眷口赴往烏蘇裏工次每戶給田四百畝永遠爲業並借給開墾資本六百羅卜約六年後歸還國家然統觀其勢默想其情俄邦𨿽招大工集在在爲難此路之成否姑勿深論而俄之北邊實與爲鄰急宜有備無患戢其潛窺之念以收順之心是則薄海人民所深望於朝夕者也日本鐵路駐札日本英領事具報外部云自西一千八百九十五年以來日本國家鐵路無甚增進惟自五百八十英里增至五百九十三英里有零耳然前政府諸公在位時有鐵路三十四英里已開工築造矣商家鐵路自一千五百三十八英里增至一千六百九十七英里另有新路九百八十四英里已經安設而火車目下尙未開行此九百八十四英里中有四百七十英里工程完備可列入增進之數此外又有四百七十六英里商路已經國家批準添造其國家鐵路於西一千八百九十七八兩年預算可得利五十四萬二千五百七十六磅商家鐵路於一千八百九十六年底計有資本一千三百六十九萬三千五百磅足以造鐵路二千九百三十一英里稍零鐵路價值從前每英里三千五百磅今則估需三千七百磅其故由於一千八百九十五年以來工價騰貴百分而加三十分矣各國廠家與英廠爭攬此事而美國之火車與鋼軌尢爲英貨之勁敵今日本已向美廠定制火車大約英國廠家因難於如期交貨故讓歸美廠也汽機在東京制造該料則購自英國云礦務朝鮮金礦西和田學士本精於礦學嘗應朝鮮政府之聘頗明於金礦在該國稽查礦務者二年矣語人云朝鮮國本多產沙金稱曰別銀八道到處多產沙金之地然以北部地方所產爲最多平安道爲金庫乃自古所稱則其產金之多可知焉咸鏡道亦多金質不亞於平安道而黃海江原慶尙全羅京畿忠淸諸道次之以余所目睹有產金之地百二十餘所而金質最美者在平安道則爲雲山殷山在咸鏡道則爲永興端川甲山在黃海道則爲松禾在江原道則爲金平康在慶尙道則爲靑松昌原在全羅道爲金溝等也此等地方皆現采集沙金而間或采石金然其采掘方法甚拙也雲山則美商莫斯商會現從事采金之業最爲興盛韓人自行采金之處爲咸鏡道永興日人現在昌原用精機以采金此地在釜山之西金質粹美然現時停止業務咸鏡道端川礦金質粹美且此地運送利便須亟興機器采金之業則其利不可勝言也往年中國敗兵遁逃至此多竊取其金朝鮮政府不能阻止至今猶增痛﹝恨﹞﹝限﹞韓人等言黃海道松禾所產礦金最爲美好矣朝鮮國𨿽多金礦其政府自非﹝國中﹞﹝中國﹞饑饉之時則不準鑿掘必於春夏秋之三季至冬季則停止又當天降雨之日則必停止焉且未曾有一人能以礦業爲專門者卽各地方均系農夫餘力所從事也故產金之額亦不能月月而約算之其事之無規律亦可知耳蓋此國礦業實爲農人之餘業夫朝鮮八道歲歲所產金果多少在人人咸欲知其確數然此國未嘗有統計記錄書籍足以徵者惟每歲通過元山釜山仁川等三埠而輸海外之數約六十萬﹝圓﹞﹝員﹞或百萬﹝圓﹞﹝員﹞現在明治二十八年乃至百三十六萬二百七十九圓云除此等之外或有行旅往來行李中尙有多少挾藏而去也如中國行商密輸運出外應有一二倍過於海關之數或韓人貯藏沙金以爲通幣之用故產金之數頗多也意者年年落外人之手中蓋二百萬圓至二百五十萬圓也朝鮮政府未嘗以礦數獎勵人民立例頗多卻有阻礙如政府振興此業則外人興創其業者亦必日增韓人學習得良法以掘其金則豈歲產二百萬圓哉該地金價近時頗漲試舉自往年以來漲貴之情在明治二十四年一分約二圓九十仙在二﹝十﹞﹝年﹞五年約三圓二十仙在二十六年約三圓八十五仙在二十七﹝年﹞﹝圓﹞約四圓七十仙在二十八年約四圓九十五仙至本年將漲至五圓左右蓋朝鮮沙金多出於山間溪谷故產沙金多在水源之處也意者朝鮮采金之法有進境則異時必能淘汰該國諸大流之土砂而采金也西伯利亞金礦久聞西伯利亞爲產金之地外間傳說紛紛而初無確據近有勒佛者致書法京巴黎斯輿地公會足徵外間傳說非虛據云伊曾與俄國機器師塞陪去尼考夫結伴遊西伯利亞在烏拉爾海參崴之間時遇產金之區袤延極廣斯地多金統地球之中更無有出其右者誠爲難得之藏西伯利亞之東現在所出之金約值一百三十五兆至一百五十兆佛郎克其偸漏出口者尙不在此數黑龍江一省之金偸漏者至少有四分之一該處金礦大半離黑龍江頗遠而所需食物材料皆須至黑龍江省城購辦轉運極難在該處工作者每年不過一百日多則一百二十日自五月至九月爲至余時水沍冰堅無能爲力當嚴冬之際無工可作則至各處尋求礦產天下事有一利必有一獘姦民之盜竊金沙竟成絕技藏匿之法匪夷所思往往出人意想之外左近村落之中幾於無人不盜而地太曠野無法禁止倘因偶被拿獲者彼謂此金系自中國卽俄國境內產金地往往爲工人所盜竊而亦莫如彼何此事眞束手無策防不勝防目下所采之金不能大爲擴充皆由於轉運之不易一俟西伯利亞鐵路成後當可蒸蒸而上矣日本煤礦日本固饒於煤然亦有窮盡之時有聲望素著之地學家謂五十年內日本礦煤當盡自一千八百七十一年以來政府每年必派人至各處勘煤脈獲益不淺農商務省設有專司派專門名家至各處考察地質也所考察者不僅煤耳如鐵如硫如銅如錳及各種礦質無不一一詳考查日本產煤之區共有二千四百五十處合而計之有三百七十四兆九十萬九千三百八十坪日本量地以坪每一坪合六方英尺然其中藏煤多少則不可得而知矣地學家宜詳加考訂期以五年每年經費約需銀二萬圓而農商務大臣及大藏大臣皆輕視之不甚措意故事未果行現大隈伯知此事關系非淺已準其請商諸大藏大臣請撥銀十萬圓以爲五年經費聞大藏大臣已允所請矣美國礦產考略美人闕名附去年美國自礦地中采出有用之物值銀七百五十一兆七十三萬二千七百八十二圓內有雜質之物值銀四百九十五兆七十四萬七千五百五十三圓其傾成之金類乃金銀銅鐵鉑汞鋅銻鋁鉛十種共值銀二百五十五兆九十八萬五千二百二十九圓查去年天下各國所產金銀銅鐵四種仍以我國爲最盛金一項值銀五十八兆六十六萬零六百三十七圓銀一項值銀三十七兆七十二萬五千一百七十八圓銅一項值銀四十九兆七十二萬九千五百八十二圓仔鐵一項值銀十兆三十八萬一千八百四十三圓煤炭一項𨿽未及英國之多而去年所產共爲一百七十兆墩料一二年之後卽能與英國比今地球上無如我國礦務之盛尢可異者我國礦務方在新興而采礦法門無不精備此皆我國學校有以培育之也以下試論各種礦產來歷一爲鋁質爲一公司所制今創新機制之以尼厄架路大瀑布之水力運機則其價自廉成貨亦多可應無窮之用也二爲銻質去年所出𨿽比前略增然爲數尙微不過五百餘墩耳三爲銅去年所產比前爲最盛多至二十一萬二千零一墩其中大半運出外國四爲黃金以加利寬尼亞省及亞喇士架二處爲最且各處礦山皆講求新法故所產如是之多比前年增多十一兆余圓五爲鐵比前年有減仔鐵一項去年新產減八十二萬餘墩熟鐵與鋼亦減而鋼鐵之價亦均減直至今年價鐵復昂也六爲鉛去年共產一十七萬四千七百九十二墩比前年增多一萬七千餘墩七爲鉑盡產於加利寬尼亞省多由傾淨金而得之八爲汞去年共產三萬三千一百八十鐵比前年減八百亦盡產於加利寬尼亞省九爲淨銀去年由本國礦中煉出五十六兆二十二萬二千三百二十二安士每安士合華權八錢三分比前年增多九兆八十九萬一千零八十七安士零由墨西哥及英屬哥林比亞省付來之礦石又煉得三十三兆零五萬三千五百五十五安士十爲鋅去年共產七萬七千六百三十七墩比前年減少四千二百餘墩若得銷路增廣則出產更盛近有人用之爲背者若價值廉省想必通行也以上各項皆金類以下皆雜質並非金類一爲白礬去年減少四萬零二百墩皆由用此物之家少故亦減造也二爲石粉並石去年共產七萬餘墩值銀八十餘萬圓三爲硼砂比前年增多一百七十五萬一千六百五十八磅去年共產共值七十六萬餘圓四爲溴質去年共產二百四十九墩值銀一十四萬餘圓五爲塞門徳土卽紅毛泥去年共制成一百二十餘萬墩值銀六百餘萬圓六爲泥料用以制磚磁器各物者值銀七十餘兆七爲煤炭去年共產一百八十七兆余墩比前年減少百分之一因運出外國者減少三兆余墩也八爲靑礬共產一萬零一百三十三墩九爲膽礬共產二萬一千六百零五墩值銀一百九十四萬九千圓十爲鉻之雜質盡爲加利寬尼亞省所產共得七百一十三墩值銀一百九十餘萬圓十一爲筆鉛共產八百餘墩值銀七萬二千餘圓十二爲鐵礦泥去年減少一百三十三萬八千餘墩與生鐵同十三爲石灰去年所產爲五百四十四萬餘墩約與前年無異十四爲鎂質礦泥共產二千零六十七墩十五爲錳質礦泥共產一十六萬五千餘墩值銀三十四萬餘圓十六爲明又名千層紙值銀四萬五千餘圓此物猶未足用因制電之具恆用之十七爲地气此气能焚物國有用以代煤薪者比前減少猶值銀十兆余圓十八爲鈣砩石共產四千餘墩值銀二萬四千餘圓十九爲土質顏料以鐵爲最多共產五萬四千餘墩硍朱共產九十墩鉛粉共產九萬五千墩鋅粉一萬六千八百墩統計土質顏料共值不下十兆余圓二十爲火水油去年共產六十一兆三十九萬六千三百九十四桶比前年加增八百餘萬桶此油未曾制淨故祗值銀五十七兆圓二十一爲燐五石共產八十六萬三千七百五十四墩值銀二百五十九萬餘圓二十二爲各種石約值銀二十萬圓二十三爲食鹽共產一千三百三十五兆四千七百五十三桶內有一千一百一十五萬餘桶取自海水其餘取自石鹽也二十四爲白砂石共產七十二萬餘墩爲制玻璃之用二十五爲粉板石共值銀二百七十二萬八千餘圓二十六爲梳打又名鈉共制一十五萬八千九百七十五墩二十七爲各種大石片共值銀五百餘萬圓二十八爲硫磺共產二萬八千餘墩二十九爲石膏共產二十一萬餘墩另有別種不甚通行之物並價賤之物不暇詳列也皇朝經世文四編卷五十二外部地誌英國緣起英吉利爲歐羅巴彊大之國地本三島孤懸大西洋海迆東兩島相連南曰英倫北曰蘇格蘭兩島南北約二千餘里東西處六百里狹處三四百里迆西別有一島曰阿爾蘭南北約七八百里東西約五六百里英倫南境與荷蘭法蘭西皆相近舟行半可達距法尢近海港狹處止六七十里兩岸可以相望其地古時爲塞爾達土番部落後爲北狄峨特族所據漢宣帝五鳳三馬大將愷撒略定西北諸番渡海平英倫建爲別部屬意大裏者數百年至今猶有羅馬城遺址前五代時羅馬衰亂峨特族惇人據英倫後爲蘇格蘭之斯各多比徳斯兩部所攻孤弱不能自立求援於安各羅安各羅者亦峨特種寄居撒遜比利時界兵素彊偪仄無立國地旣爲卑勒惇人所邀則大喜悉眾渡海破走蘇格蘭兩部因脇降卑勒惇人陳後主元年據英倫立國分爲亡部如列國小侯時相攻伐有厄伯徳者娶法蘭西王之女女奉洋教招教師來其國爲制禮儀由是其國漸彊唐徳宗貞元十六年滅六部歸於一是時大尼國方掠海上突以兵船入英倫據都城英人以厚賂緩兵尋以計焚其船自是大尼寇抄不已居民逃竄田野荒蕪王子有亞腓烈者智略過人幼時嘗兩赴羅馬與文士遊方嗣王位而大尼以大眾來攻王乃僞爲樂工抱造敵營請奏伎侑酒因得縱觀虛實進兵戰破其連營是時法蘭西已陷北地大尼次侵擾王枕戈寢甲五十餘戰而外患平乃墾田勸農招徠商旅開學堂以譯異書立信約以弭盜賊境內大治王卒於唐昭宗年間嗣王孱弱大業遂衰先是英倫以尙洋教興久之教師擅大權王娶後教師禁不令同室王不聽教師後以鐵烙毀其容尋斃之王噤不能仇由是王僅守府國勢不振大尼復來侵擾許以歲賂始給銀洋一萬七千斤後增至二萬四千斤而兵不至宋眞宗十九年大尼大舉來伐破倫惇都城遂兼英其王曰駕奴特立治粗有條理英人安之其子嗣位苛斂好兵先是英北族有酋曰威廉常仕法蘭西守西北大郡大尼旣滅英威廉欲圖興復請於羅馬教王教王以英士封之宋英宗治平年間威廉率舟師伐英大尼王禦之兵敗被殺威廉進攻據倫惇遂王英北族淩英民英民多反側王怒驅英民十萬眾於林中皆凍餓僵死以其田宅賜北族旣而悔恨卒王顯理第一嗣宋髙宗二十七年王顯理第二立有智謀時洋教魁參預國事王有所拔擢教魁輒阻撓之臣怒殺教魁王懼教王之加罪也自守齋拜其墓乃已附近有伊琳大洲王徵服之其世子剛猛好戰欲伐居猶太之回回族先往聘修好歸途爲他國所擄以金贖回後戰死其弟約翰嗣位性彊狡好田獵百姓疾之又侮洋教師羅馬教王怒棄絕英民息禮拜閉殿堂廢其婚葬禁飲酒食肉薙須民皆怨咎王王不得已納貢教王由是權遂下移民自擇薦紳議政不復關白王憤甚欲誅諸紳諸紳欲招法蘭西世子爲王會王歿華都第三嗣立有權略平內難與法蘭西構兵累年互有勝負其子嗣位權復爲紳民所侵英有別部之酋忽起兵攻王奪其位明建文帝元年國人立顯理第四募兵恢復滅僭位者國乃定顯理第五立伐法蘭西勝之顯理第六立年尙幼大臣攝政時王宗分三派一曰紅玫瑰派一曰白玫瑰派兩宗爭欲據王位自相屠攻國大亂者數十年藩屬皆叛明憲宗成化年間顯理第七嗣位削平內亂四境乂安王性機敏長於吏治稱爲賢主顯理第八立性彊傲尙豪華喜怒不常娶西班牙王女爲後因助西班牙伐法蘭西後無子出之再娶少艾已而失寵殺之再娶又殺之王有佞臣委以大權偶迕意立賜死忠言至計如充耳四國皆稱爲無道主先是日耳曼人路得者著書譯解西教旨人多信之王不謂然手著一書駁詰之王歿嗣王崇信西教寬惠愛民教士有法舉國喁喁望治立未幾卒其姊馬利嗣位贅西班牙王子爲婿禁西教國人不悅明嘉靖三十六年女主以利撒畢卽位賢明知大體勤於政治英民頌之是時荷蘭不肯從洋教爲西班牙所攻英女主以兵助荷蘭西班牙因移兵伐英師船泊英港忽大風激浪船觸礁石半壞英人以小舟圍而殲之片帆無返者國勢益振先是斯哥西亞別爲一國元初英人取之明中葉斯哥西亞人布魯斯復立爲國有女曰馬理姿絕世初嫁法蘭西王爲後法王早卒馬理歸母家父卒嗣王位選臣美丈夫爲夫夫有別寵馬理之夤夜遣客殺夫焚宮以滅其而贅殺夫者爲夫時國人已兢尙西教而馬理仍執洋教又殺夫有邪行國人圍馬理將囚之越城而逃募兵戰兵敗降於英英女主謂馬理犯倫肇亂下之獄馬理在獄十八年復與獄吏姦因逃去英人捕得之斬於市萬曆三十一年英女主卒無子斯哥西亞王熱給斯者女主之姻也英人奉以嗣王位斯哥西亞復與英合爲一國熱給斯辯給有才好講禮制時洋教之徒給黨謀反害公會殿下藏火藥候王全將轟殺之會發覺悉誅死萬曆四十二年查理第一立性拗癖好戲狎不卹民隱由是士民怨畔公會皆散稅餉無所出王將與法蘭西戰授甲無有應者師船未戰而退大淸順治四年王募兵誅梗命者國人與王戰虜王弒之時有大紳負才望攝王政以定國自稱保護主申明法制參以變通英人稱便與西班牙荷蘭戰皆勝之攝政數年倉庫充實乃致位於先王世子曰查理第二爲淫侈多內寵惰於聽政常與荷蘭戰帥師者國之名將入荷蘭內港毀其戰船王由此愈汰忽倫惇大火焚宮室民居殆盡已而瘟疫盛行死者相枕藉國勢頓衰其弟嗣位素習洋教彊民相從民習西教久不肯變慮王之相難也渡海招荷蘭王爲主荷蘭王率兵至王奔法蘭西康熙二十七年荷蘭王入倫惇卽王位號曰威廉第三雄武有大略法度嚴明百司任職積粟如邱山蒐討軍實悉成勁旅由是咸聲大振方欲席捲西土會嬰疾歿無子時日耳曼之漢挪瓦王若耳治第一有賢聲康熙五十二年招若耳治第一來英奉以爲王王初蒞英不諳其俗後爲英故王之女習於英事相助爲理民大和前王兩宗苗裔尙存起兵欲圖恢復王夷滅之是時英商船通行四海日益富彊與法蘭西交兵屢戰勝王卒子若耳治及大治伐西班牙獲全勝又伐法蘭西割其藩屬之在亞墨利加者幹隆二十三年若耳治第三立舉動好循禮法亦稱賢主先是前明中葉英人泛海覓新地得北亞墨加土徒國人實其地日漸開墾遂成沃壤英人倚爲外府後英國軍興連年徵稅餉於亞墨利加倍其常額亞墨利加人不能堪有華盛頓者據地起兵英人以大眾攻之八年不克法蘭西與英世仇舉頃國之師華盛頓英不能支幹隆四十七年與華盛頓和聽其自立爲米利堅國沃土盡爲米利堅所割僅餘北境荒寒之土英國由是虛耗已而五印度貿易日盛英富厚過於昔時五印度者一名溫都斯坦幹隆中年東印度之孟加拉囚虐英商英以大兵攻之滅孟加拉乘勝脇降東中南印度諸部設四大部麻喇甲息力諸番族皆歸統轄英人徧設埔頭帆檣雲集百貨流通富饒遂爲西國之最嘉慶年間法蘭西拿破侖得國侵伐四鄰廢西班牙而以其弟王西班牙故王求援於英英起兵伐法蘭西血戰累年嘉慶二十二年破法蘭西舟師於海峽以九萬人登陸進攻拿破侖率十萬眾禦之於窩徳爾祿約期大戰自昧爽至日暮槍炮之聲震天地數十里气迷漫法兵大潰英人乘勢逐北斬首二萬級禽拿破侖以歸流之荒島西班牙王復其故國由是英國威振西土王晚年得狂疾世子攝政王卒世子嗣位有賢聲早卒道光九年其弟嗣立曰威廉第四初爲水師總統以厚徳禦下不沽名譽及卽位安民和眾不喜兵爭論者謂才能不越眾而徳量有餘道光十八年四月卒無子有女不慧遺命立兄女維多里亞爲王立時年十八贅日耳曼撒可堡侯世子博雅那爲婿卽今在位之女也以中國紀年計之已五十七歲矣徳國緣起徳國卽徳意志國近年來國家多事國名每事紛更以故華人難悉其究竟是否自主之一國抑系各事其事之列國與中國所立條約內之徳意志通商稅務公會各國等字樣閱之亦不甚了然至國名之義更無論矣嘗閱地球說略一書原系咸豐四年刊行復於同治十年重刊書內所論非但未詳及重刊期內首尾十八年中事故卽咸豐四年以前之事亦間有錯今因徳國之制更變旣多恐無善譯之書華人未能考核不揣固陋試將徳國緣起擇要言之夫徳意志三字爲現今國之正名凡與各國立約及文件往來皆書爲徳意志國此三字乃徳國方言或稱日耳曼或稱亞利曼者與稱徳意志無異也按日耳曼三字系古昔徳之鄰近方言載於拉丁書古時羅馬爲歐洲文物之邦歐之士人例得誦習其書一如華人所誦之經史其文曰拉丁卽今英文所用之字也亞利曼三字與日耳曼同今法文所用之字也惟日耳曼卽徳之別名亞利曼爲徳意志內古之一國名亦相沿爲徳之別名耳布路斯三字者亦系徳﹝意﹞﹝內﹞志內一國名或稱爲徳之別名非也又或以徳意志外另稱一布路斯國名目亦非也與中國立約卽布路斯國約內所謂布國及徳意志通商稅務公會各國者彼時之規制卽今之徳國也總之徳意志爲國之正名日耳曼亞利曼爲徳之別名不可日亞等名非徳也布路斯爲徳意志內一國不可布爲徳也猶之中國人又稱華人漢人唐人實皆中國人不可華漢唐爲另一中國人也亦猶直隸爲中國一省名不可直省爲另一中國也嘗考歐羅巴洲中當唐代中年有一大國卽今法徳義三國地及奧之西北隅地至文宗﹝末﹞﹝歿﹞年國主歿有子三人各相戰爭越三年始立約和好將其疆域裂爲三各主一方其長子所屬卽今徳法兩國居中地及義國地嗣長房無後其居中地並於徳法矣玆法義等國事不贅姑就徳國而言按徳國爲歐洲中原似中國之嵩其分土列爵亦與三代封建之制同其時徳之東南地較今大以奧之西北隅地在內也東北之地較今小以今布路斯東隅地猶未入版圖也其略內語言文字風土民情相同且與法義等國不相聯絡𨿽系皇子分屬之地固已儼然一國矣故論立國之始當以唐武宗三年爲準又越數十年始定國名爲徳意﹝志﹞﹝也﹞也其中諸侯之國興廢不常未能悉數大槪以徳王徵伐論功受封者居多初制受封一代後其地仍歸徳王自主嗣後諸侯漸彊徳王僅擁虛位由是各侯國亦漸各事其事世相爲國矣此數十年中徳王仍系開國主之後裔世相爲王兼攝皇帝位至五代梁開平四年後其王始由各侯國選擇爲之然後尊爲皇帝至宋仁帝位宗時仍尊惟帝權較前稍殺因當時天主教之教王勢甚赫國王之權每因教王相格且皇帝尊號教王復能予奪之也當明﹝神﹞﹝申﹞宗四十五年奉天主教之邦與奉耶穌教之邦交戰幾三十年國內大亂民不聊生徳事不可問而法勢轉大布路斯亦漸有轉機迨布漸彊奧復忌之於是布奧又構怨焉至大淸嘉慶十一年法皇那破倫第一興徳意志內數國地爲法兼並其時徳王系奧王兼攝王因亂退位自爲奧王徳國始無皇帝列國乃因其地大小自稱王公侯爵不等越九年是爲嘉慶二十年法兵敗所侵各國地仍歸故主於是奧之西北列邦及徳意志內列國布路斯等互相聯絡設政務公會然國勢旣分眾心不一加之布奧不和各生疑忌凡與各國交涉大事公會每格不能行僅同虛設道光十四年布復與徳之列國倡立稅務公會歷二十年之久列國始全行入會其仍未入會者僅二小國及沿海三城卽三漢謝城此會奧國不預因布屢欲總理列國事而忌奧列已之上公會之設遠之也同治五年布約同各列國稱兵於奧𨿽爲日無幾實乃徳國一大關鍵奧敗而布遠奧之勢已成遂與列國尢爲親近也是年布與徳之北方列國及三漢謝城重立政務公會南方列國四復不預此爲北徳意志政務公會前與奧同立之會以是年止明年徳復與南四國立約通好凡遇戰事彼此合力恐法國有侵奪之意是此四國𨿽未入會其意見已相合矣同治九年法果以日斯巴尼亞國立主事與布構釁布於是約同南北列國拒敵血戰九閱月法敗王爲布虜南方四國斯時始入公會南北合而爲一此同治十年事也布王威名鼎盛列國之主會議推布王爲徳意志國皇帝世世以皇長子嗣位將道光十四年所立稅務公會並同治五年之北徳意志政務公會等名目統行革除直稱曰徳意志國大抵徳之列國內惟布路斯國最彊大地居過半餘皆小國其王又文徳武功遠邁前古故列國推爲徳王此現今之制也以各國視之徳卽一國皇爲徳皇無所謂列國也而布自視之其地𨿽較大究爲列國之一也盛衰之勢今古懸殊帝權非昔似之孤弱列國亦非昔之彊大其疆域視今法國猶廣兵制遇有戰事時可得一百二十萬人平時寓兵於民泰西五大國徳國居一焉五大國卽今英法美俄徳將來與中國攺換條約卽書徳國如現約內所謂布國及徳意志通商稅務公會各國並三漢謝城等字樣不再見矣此不過擇要而言俾華人易於考核耳俄國緣起俄羅斯國據亞細亞歐羅巴兩土之北境復跨海據亞墨利加之西北隅拱北冰海如玦環長約二萬餘里外徼第一大國也查俄土西界瑞典普魯士奧土地利亞南界土耳其波斯東界西域回都其東土南界哈薩克回都喀爾喀蒙古黑龍江綜其全土在亞細亞者十之六在歐羅巴者十之四然其新舊兩都城皆在歐羅巴其富盛之部落雄麗之城萃於西偏迆東之地𨿽廣乃荒寒不毛之土其會盟戰伐亦皆與歐羅巴諸國爲緣國勢在西而不在東故隸之歐羅巴其國古稱薩爾馬西亞唐以前爲西北散部受役屬於凶奴唐懿宗咸通年間有酋長祿利哥者招引族類肇造邦土傳至烏拉的米爾訝羅斯訝兩世立國始有規模周世宗顯徳年間有王后理國政始崇希臘洋教其嗣位之王有十二子分國爲十二部由是兄弟鬩墻互相攻伐日就衰亂宋理宗年間元太祖西伐滅阿羅思阿速欽察三部立長子赤爲汗由是爲蒙古別部元衰俄羅斯故王後裔乃稍稍振起明嘉靖初借瑞典兵力驅逐蒙﹝古﹞﹝士﹞復其土宇後有國王號以萬者有雄辟地日廣達於東海之隅性殘忍好殺戮臣民數萬人由是下離心傳之波利斯後國勢寖弱內訌四起時波蘭方彊日見侵削國人恟懼思得賢主以靖國康熙四十年立彼得羅爲國王彼得羅爲時其姊貪權欲據王位彼得羅避禍隱寺內爲僧旣爲眾所推立卑禮招致英賢與圖國事躬教士卒騎射兼習火器悉爲勁旅由是政令更新國俗爲之一變境內旣平乃巡行邊界開通海口嘗以俄人不善駛船變﹝姓﹞﹝性﹞名走荷蘭投舟師爲弟子盡得其術乃歸治舟師與瑞典戰勝之瑞典割芬蘭以講和遂建王都於海﹝濱﹞﹝兵﹞曰彼得羅堡疏通波羅的海道水陸皆操形勢戰勝攻取疆土愈辟俄羅斯近世之彊大實自彼得羅始也彼得羅沒其後嗣位敏慧有權謀所任大將名震鄰國疆土張廣幹隆二十年王后加他嗣位淫蕩多嬖而精於理事招致他國百工厚給廩餼教國人以藝事廣延文學兼修武備南之土耳其回部大國與我構兵數十年後累挫其鋒割其北境又分割波蘭三分之二後死嗣王卽位見弒子亞勒山徳黎繼立與法蘭西連兵數年講和而罷弟尼果拉士嗣立性仁慈臣民悅之後卒於丹格奴遺詔立弟尼果刺咸豐五年卒子愛力山打第二繼之如今在﹝位﹞之王也法國緣起法蘭西又名佛郎西歐羅巴彊大之國也東北界比利時西北與英吉利隔海港相對東界日耳曼瑞士東南界意大裏曁地中海西抵大西洋海西南界西班牙縱約二千二百五十里橫約二千六十里其地古名奧土盧又名牙裏亞爲塞爾達野番部落漢孝元初元年間羅馬大將凱撒徵服之命大臣鎭守墾田播谷漸化其俗由是爲意大裏西境後羅馬衰亂南境爲北狄維西哥多人所據西境爲北狄不爾給農人所據東北境爲日耳曼之佛郎哥人所據齊髙帝建元三年佛郎哥酋長哥羅味有雄略始驅除北狄據其全土攺國號曰法蘭西是爲法人立國之始傳三百餘年至給爾北裏哥爲國人所廢唐天十一年立國相北比諾爲王北比諾聰敏好學奮起修政法國以康其孫甲利泰甫有文武才於唐徳宗六年嗣位東方日耳曼之撒遜部屢犯邊泰甫徵之擒其王斬四千五百人因定日耳曼諸部並兼羅馬羅馬教王爲加冠加冠者立爲霸主之意羅馬東王約爲上交泰甫乃開館第招致文學之士城邑宮室﹝道﹞道路創造宏整規模極一時之盛泰甫傳數世後宗支爭權各部亦擅兵相攻國又衰亂宋太宗雍熙四年國人立大酋武額加頒多爲王傳數世嗣絕更立瓦羅義斯爲王宋理宗二年王路易嗣位長於吏術尢精名法常帥師伐麥西戰已勝矣而三軍染疫不能起乃納賂全軍歸而增修國政簡任賢能號爲中興國與英吉利隔一海港世爲姻婭當法王嗣絕英吉利王義都亞爾多自以法故王之甥當得分地法人不與英吉利遂起兵相攻兩國從此構釁隔數年或數十年輒交哄稱爲勍敵元順帝年間國爲英吉利所滅有幼女年十六號召餘燼擊退英軍恢復境土明萬曆二十五年王顯理被弒顯理爲四由旁支嗣位發奮自修廣布仁惠百姓歸之時有洋教之魁欲誅鋤異己王不聽魁恨之謀弒王萬曆三十七年王中刺客死百姓哀哭如喪父母嗣子愚孱用小人國政亂傳至路易第十四好武佳兵諸國來朝者偃蹇淩侮之由是皆怨畔幹隆三十八年王路易第十六嗣立時華盛頓據亞墨利加起兵英吉利攻之不克法人以全軍華盛頓英不能支遂與華盛頓和而法亦由是虛耗王好漁色內寵擅權擾民民不能堪幹隆五十四年國大亂尋廢王弒之立領事官三人攝王政以拿破侖者法夙將用兵如神徵麥西有大功王忌之置散地國人旣弒王拿破侖乘勢鼓眾得大權嘉慶八年國人推戴卽王位恃其武略欲混一土宇繼羅馬之蹟滅荷蘭廢西班牙取葡萄牙兼並意大裏瑞士日耳曼諸小部割普魯士之半奪塞地利亞屬藩侵嗹國圍其都城戰勝攻取所向無敵諸國畏之如虎嘉慶十六年以大兵伐俄羅斯圍其舊都墨斯科俄人燒之而走法方旋師而天驟寒軍士凍死者十七人諸國乘其敝也合力攻之法兵大潰故所得土全失嘉慶二十年各國遣公使會議於維也納凡拿破侖所侵地各歸故主其間有分析有合並立命約不相吞噬拿破侖旣敗喪而避位復立故之裔路易仍握兵柄嘉慶二十一年與英吉利戰於北境兵敗被擒英人流之荒島道光二年死路易卽位數年死弟查理立愚戇不任事在位九年國人廢之擇支屬賢者路易非立嗣立嗣立性寬仁好納諫有賢聲歷數傳至道光三十年眾舉拿破侖第二爲法王世其位咸豐三年以王弟拿破侖第三嗣位十年以事徵奧敗之奧人請成同治九年秋因爭立西班牙王子一事與普構釁窮兵黷武者八閱月次年兵敗王被擒以地阿士爲伯理天徳遂成民主之國焉美國緣起美利加卽亞墨利加之轉音或稱米利堅亞墨利加之大國卽今立約之美國也其船常掛花旗故粵人又呼之爲花旗國北界英土南界墨西哥得撒東距大西洋海西距大洋海東西約萬里南北處五六千里狹處三四千里押罷拉旣俺大山環其東落機大山繞其西中間數千里大勢砥平江河以密士失必爲綱領來源甚遠曲折萬里裏會密蘇爾釐大河南流入海此外名水曰哥隆比亞曰阿巴拉濟哥刺曰麼比勒曰徳拉瓦勒北境迆西有大湖分四曰衣羅乖曰休侖曰蘇必力爾曰密執安迆東又有兩湖相屬曰伊爾釐曰安則衣釐阿諸湖爲分界之地北爲英土南則米利堅地也初英吉利探得是亞墨利加之地驅逐土番據其膏腴之土徙三鳧之人實其地英人趨之如水赴壑法蘭西荷蘭嗹國瑞國無業之民亦航海歸之日漸墾辟遂成沃壤英以大臣居守沿海徧置城邑榷稅以益國用貿易日益繁盛以此驟致富彊幹隆中英與佛郎西構兵連年不解百方括餉稅額加倍舊例茶葉賣者納稅英人下令買者亦納稅米利堅人不能堪幹隆四十年紳耆聚公局欲與居守大酋酌議酋逐議者督徵愈急眾皆怒投船中茶葉於海謀舉兵拒英有﹝華﹞盛頓者米利堅別部人生於雍正九年十歲喪父母教成之少有大志兼資文武雄烈過人嘗爲英吉利武職時方與佛郎西構兵土蠻寇抄南境頓率兵禦之所向克捷英帥沒其功不錄鄕人欲推頓爲酋長頓乞病歸杜門不出至是眾旣叛英彊推頓爲帥時事起倉卒軍械火藥糧艸皆無頓以義气激厲之部署旣定薄其大城時英將屯水師於城外忽起大風船悉吹散頓乘勢攻之取其城後英師大集轉戰而前頓軍散眾恇怯欲散去頓意气自如收合成軍再戰而克由是血戰八年屢蹶屢奮志气不衰而英師老矣佛郎西舉傾國之兵渡海與頓夾攻英軍西班牙荷蘭亦勒兵勸和英不能支因與頓盟畫界址爲國其北境荒寒之土仍英人南界膏腴之土悉以歸頓發令施號稱合眾國是爲美國建邦之始時幹隆四十七年事也頓旣定國謝兵柄欲歸田眾不肯捨堅推立爲國主頓乃與眾議曰得國而傳子孫卽私也牧民之任宜擇有徳者爲之各部之舊分建爲國每國正統一副統領佐之以四年爲任滿集部眾議之眾皆曰賢則再畱四年否則推其副者爲正副或不協人望則別行推擇鄕邑之長各以所推書姓名投櫃中畢則啟櫃視所推獨多者立之或官吏或庶民不拘資格退位之統領依然與民齊齒無所異也各國正統領之中又推一統領總專主會盟戰伐之事各國皆聽命其推擇之法與推擇各國統領同亦以四年爲任滿再任則八年自華盛頓避位後迄今一百一年光緒二年值開國百年之期設會賽珍合天下珍而聚之來觀者以千萬計總統凡十數易其中或在位四年或八年不等今在位之總統領卽今春所定之海斯也初華盛頓旣與英人平銷兵罷戰專務農桑下令曰自今以往各統領有貪圖別國埔頭朘削民膏興兵構怨者眾共誅之畱戰艦二十額兵萬人而已然疆土恢儲峙丰饒各部同心號令齊一當日建國之始止十三邦今則共有三十五邦矣日本國緣起日本古稱倭人顧亭林天下郡國利病書云倭人鄰三轉而國故名韓中倭後自惡其名更號日本其國在東海中平列三大島北曰對馬島與髙麗南境相直一夜可達明季關白爲亂者是也中曰長崎土較大與浙海普陀山相直內地商船互市於此南曰薩馬與浙之溫臺相直人彊健刀最利兼產馬明嘉靖年間擾閩浙之倭寇薩馬也三島之外小島甚多王居長崎之東北地名彌耶谷譯曰京爲畿五曰山城曰大河曰河內曰攝津曰和泉共統五十三郡爲道七曰東海統一百十六郡曰南海統四十八郡曰西海統九十三郡曰東山統一百二十二郡曰北陸統三十郡曰山陽統六十九郡曰山陰統五十二郡曰多褻曰對馬各統二郡地皆依水附嶼郡之大者不過中國一村落國王一姓歷世不易初號天禦中主居築紫宮其子號天村云尊自後皆以尊爲號傳世三十二至彥尊第四子號神武天皇徙天和州橿原宮傳至守平天皇凡四十一世復徙都山城兩漢時始通中國魏晉以後得五經佛教於中土於是沙門之教盛行唐貞觀間嘗遣使往諭宋初遣國僧然浮海貢獻太宗賜紫衣厚存撫之其國官皆世祿仍漢制皆稱刺史二千石文字同中國讀以倭音歷代以來不爭王而爭上將軍故上將軍第宅時更新主而王無易姓立法嚴人少鬥爭犯法者輒走山谷自殺呼童僕鳴掌則應竟日不聞人聲好佛敬祖先得香花佳果必供佛或走獻祖墳俗尙潔街衢時時掃滌男女皆大領袖女加長以曳地繪染花卉褌裹帛幅短襪曳絲履男須而薙頂額畱髟兵發至腦後闊寸餘綰爲髻發長者翦之女多美發日洗滌薰以楠沈前後挽髻插玳瑁簪其男女眉目肌理髣華土信東方秀气之所鐘也長崎與普陀東西對峙水程四十更六十里爲一更橫洋翦渡風浪極險門至長崎水程七十二更由臺灣雞籠山之北渡米糖洋香覃洋北風從五島門進南風從天堂門進前明中葉大西洋之葡萄牙嘗欲據海口又以洋教誘其土人日本與之戰荷蘭以兵船日本葡萄牙遁去故其國與通商者惟中國與荷蘭而已幹隆間始有英俄輪舶往來其地立約通商今王國號明治崇尙西法機器制造輪路電綫悉仿行之近則服式正朔一遵西人制度數千年之舊制爲之一變焉意大利國緣起意大利亦名意大裏亞是歐羅巴古一統之國漢書所謂大秦國也東北界奧土地利亞北界北界瑞士北界佛郎西其餘全土斜伸於地中海似人股之著﹝履﹞﹝屢﹞者中有大山綿如脊其地天時和正土脈膏腴穀麥昌茂花木馨芳幽各名園相屬西土羨爲福地自周以前爲土番散部周幽王時羅馬崛起國勢漸彊其後武備日精疆土四辟至漢西時比扼日耳曼諸部至波羅的海南服阿非利加北境各國西辟佛郎西西班牙葡萄牙至大西洋海又跨海建英吉利三島東並希臘諸部括買諾西裏亞縱橫千萬里跨歐羅巴亞細亞阿非利加三土邊外弱小諸部皆修貢職爲臣妾居然大一統之勢建都城於羅馬諸國仰之如周京東晉時又建東都於黑海之峽稱爲君士但丁其後傳世旣久嗣位多辟敗度內亂疊生廢立屢見西北諸部皆擁土自王不復爲臣東晉孝武帝二十二年國分爲二以羅馬爲西王君士但丁爲東王東王至明景泰間始爲土耳其所滅西王居意大裏故地劉宋時爲北狄峨特族所滅峨特族立國三百餘年法蘭西取之以羅馬都城奉教主後復分裂有伯梭日爾者嘗並兼諸部爲一旋以苛暴爲國人所廢奧土地利亞徵服之割北境之米蘭威內薩兩部自是之後諸部時合時分日尋干戈云擾尢甚嘉慶十年法蘭西王拿破侖略定其地爲佛藩部拿破侖敗諸國公使會議於維也納分其地爲九大國曰羅馬曰多斯加納曰薩爾的尼亞曰那不勒斯小國曰巴爾曰摩徳拿曰盧加曰摩納哥曰勝馬裏虐猶總稱意大裏亞其地物產丰饒兼有蠶桑之利每歲所產絲綿價值三千餘萬葡萄酒橄欖油橙柑檬栗諸果亦皆繁碩其民身體弱外柔而內陰賊往往昏夜刺殺仇人好談論遊戲喜謳歌有稷下之風各國皆從洋教而羅馬爲最盛焉奧國緣起奧地利亞歐羅巴大國也其商船初抵粵東時旗畫雙鷹遂訛稱爲雙鷹國北界普魯士俄羅斯南界土耳其抵亞得亞海隅意大裏亞各國西界瑞士曁日耳曼各國東西三千一百餘里南北一千八百餘里其地古時爲勒西亞諾力加巴訥尼亞等國羅馬徵服之後爲北狄所據唐貞元間法蘭西取其地立爲別部元初日耳曼有酋羅爾得福者號聰敏攻獲奧地日耳曼各部推立爲王稱爲東國然疆土褊狹無大權傳至阿爾麥配匈牙利女主匈牙利因合於奧驟益疆土數千里遂爲大國明正徳十四年國內亂時西班牙王查理第五賢能得民譽日耳曼諸部招之來奧奉以爲日耳曼王王治軍行法聲威大著法蘭西來攻王與戰破之禽法王徙之西班牙法人以金贖之乃放還嘉靖四年復得伯閔地疆土愈廣查理第五歿其弟嗣位明於法律簡任廉能國大治時意大裏衰亂帥師伐之割其北境圍羅馬一年城幾陷意大裏諸部皆臣服由是日耳曼稱西土萬曆四十六年王匪耳地難嗣位先是查理第五尙洋教禁西教至是臣民復有從西教者王禁之甚力違者加以刑臣民合黨王王誅滅之遂舉國奉洋教無敢異廣熙三十九年日耳曼各部皆自立爲王從此東國稱奧地利亞不復稱日耳曼時西班牙王歿無子奧王以爲其宗國也欲立其子而法蘭西王欲立其孫兩國構兵十餘年法王卒立其孫爲西班牙王康熙四十九年王查理第六嗣位委政臣下尋歿無子傳位於女女聰敏能持國柄治軍嚴整鄰不敢侵女主沒王約色弗第二嗣時波蘭衰亂王與俄羅斯普魯士瓜分其國由是幅員之大遂洸洋於西土王好西教廢洋教洋教之黨欲爲亂王悸歿嘉慶年間法蘭西拿破侖得國恃兵力徵伐四鄰日耳曼列國皆納奧屬藩比利時亦被侵割而不爲之下法無如之何也拿破侖旣敗喪嘉慶二十年歐羅巴諸國各遣公使赴維也納會議凡法蘭西摧破各國皆申畫疆圻重定盟約以日耳曼列國𨿽各復故土而散弱不能自立乃議立公會聯結爲與國以奧爲會盟之長日耳曼列國之王時來朝議國奧嘗與土耳其構兵三十年講和而罷其國大勢分四部曰日耳曼地奧之故土也曰意大裏地曰匈牙利地曰波蘭地後來之所割據也其兼王之地稱最大者名瑪加故又合稱爲奧斯瑪加焉瑞國緣起瑞國又名瑞典歐羅巴極西北境舊分瑞典挪耳瓦二國今並爲一國東南距波羅的海西北距大西洋海北負北海南北約三千餘里東西約一千餘里地形如葵扇下垂中有連山脊起瑞立國在山之東西則挪耳瓦故地也地極廣莫而荒寒特甚土復磽瘠故民食鮮薄戶口稀古時爲野番部落兩漢時流入日耳曼界內散處各國趙宋初有大酋尼裏哥招集部人建造城邑是爲瑞典立國之始是時挪耳瓦亦惟大酋合羅爾徳爲王數傳後挪耳瓦爲嗹國所兼並明洪武年間嗹王后馬裏加爾達有權略以術招誘瑞民隸大尼爲一國嗹國由是日彊傳至後孫殘忍好殺瑞民多怨叛瑞有王孫曰瓦挪英果不隱圖恢復嗹人系之獄易地逃回瑞地嗹使吏逐捕瓦挪走北地匿僧捨乃免因涕泣募土人誓以除虐復讎引兵伐嗹累戰皆捷故土全復嘉﹝靖﹞﹝慶﹞二年瓦挪卽王位威惠並行瑞國大治王卒世子嗣位荒無政爲國人所囚仰藥死萬曆三十八年王俄世答嗣位時日耳曼王尙洋教諸國遵西教咸被攻伐瑞素崇西教王救諸國之同教者帥師伐日耳曼中炮隕於陣其大將卒戰勝乃班師王女基利斯的那嗣位癖好文學厭苦兵事遜位於外戚加爾祿斯之羅馬遊學不復反加爾祿斯以康熙三十八年嗣位年十八血气方剛銳於戰伐以兵侵波蘭遽割其境土之半波蘭大尼俄羅斯連兵來伐王擊敗之威聲震一時後再攻波蘭之烏哥來納部全軍盡覆親赴土耳其求援五年不得請乃歸復引兵攻挪耳瓦之非徳黎沙爾戰死城下俄羅斯因以大眾蹙之嗣王累戰皆北割東境之分蘭以講俄兵乃罷當俄兵之方急也諸酋各懷去就或專擅自恣王銜之事定之後王與諸大邦聯盟將討諸酋之不軌者諸酋懼謀弒王禮拜日伏客以火槍擊殺之王子嗣位性卞急好用兵師屢撓敗括餉愈急國人噪變逐王嘉慶十四年國戚加﹝爾﹞祿斯攝王位其子伯爾拿多的佛郎西人曾爲大將智略過人攝王委以政柄修武備結會盟用兵謀定而後戰所向克捷攝王因傳以位亦更名加爾祿斯卽今在位之王也西境之挪耳瓦本屬嗹國嘉慶二十年各國公使會議於維也納以瑞地之附近於嗹者歸嗹而以挪耳瓦歸於瑞今與中國立和約稱瑞典哪者卽瑞國也比利時國緣起比利時歐羅巴小國也北界荷蘭西北距大西洋海西南曁正南俱界法蘭西東接普魯士西部縱約五百里橫約三百里古時本荷蘭南部荷蘭多水而比利時多平陸明初荷蘭侯查理好用兵徵調煩苦比利時不聽命查理引兵突入其境掩殺八百人比利時結大隊復仇查理敗死後西班牙王非立第二兼王荷蘭兩部荷蘭人阿蘭治起兵拒戰相持數十年比利時隸西班牙未敢貳康熙五十三年西班牙以比利時歸奧土地利亞爲奧土藩者七十餘年嘉慶初法蘭西拿破侖兼並諸國先取比利時次滅荷蘭拿破侖敗荷蘭再立國嘉慶十九年比利時復與荷蘭合先是荷蘭崇西教﹝西教﹞因此與西班牙構兵數十年卒獲勝復國而比利時毗近法蘭西顧獨從俗尙洋教又夙隸西班牙奧土地利皆洋教國旣與荷蘭合不肯從荷俗兩部之民不相能時時構而荷蘭以比利時夙附仇國不興恢復之師素薄其人不令居顯秩又不肯收教其幼學比利時人積不能平道光十一年逐荷蘭守土吏荷蘭伐之比利時諸國合兵拒戰相持數月伏屍徧野法蘭西舉兵助比利時荷蘭乃斂兵退比利時人遂招日耳曼之薩克撒各不爾厄小侯畱波耳多來國奉以爲王自立爲國比利時境內大河有二曰義斯加爾達曰米幹塞下游皆在荷蘭境貨船由此出運旣絕荷蘭荷蘭遏其港口使不得通乃造鐵轣轆路以火輪車由陸轉運以達於海日斯巴尼亞國緣起日斯巴尼亞國卽西班牙又名大呂宋現與中國立約皆以日斯亞尼爲名亦歐羅巴大國也東北與法蘭西接壤東南距地中海西界葡萄牙北距大西洋海面西南至東北約二千四百五十里東南至西北約二千八十里國有大山數皆自東而西橫如垣劃分爲三土山嶺錯雜溪澗交流中多腴壤便於農桑中土髙廣天時炎燥雨水難得民多牧羊爲業南土山川秀發風景淸美產各項果實羊馬驢騾皆良勝於他國之產其地古名意卑裏亞五方之人雜處非尼西亞人居多後爲加爾達額人所據漢初意大裏大將奔彪帥師徵服之遂爲羅馬西境越六百餘年羅馬衰西境爲汪徳羅隋窩亞拉奴三部之人所據東晉安帝十三年峨特酋長畱維卽的約率大隊自東方攻羅馬守臣不能禦棄地而逃東地遂爲峨特族所據尋剪滅西境諸部以隋文帝開皇季年立國傳一百餘年王羅徳黎哥性苛暴其臣有人良者爲羅徳黎哥所摧辱時亞剌伯回部據亞非利加北境兵力方彊唐睿宗大極元年人良引回部之眾入寇西班牙望風奔潰王奔北鄙國爲回部所奪僅餘亞斯都裏亞斯比斯加亞納瓦拉三部降爲侯國歷七百餘年亞剌伯衰弱守土回酋各裂土自擅眾推立爲王攻獲加斯徳辣王稱加斯徳辣王令峨特人自戰其地得卽封之回部或降或竄故土全復而國已數分然姻婭相連無爭加斯徳辣傳至女主依撒伯爾贅亞拉岡侯非爾難多明成化十五年諸部仍合爲一是爲西班牙復建之始依撒伯爾聰敏過人能修國政疑大海之西有廣土宏治初年遣其臣哥侖駕巨艦裸糧探之果得亞墨利加之可侖比亞驅逐土番徙國人實其地漸拓先南北墨西哥祕魯智利拉巴拉他等部皆聽役服諸部產銀礦極旺每歲得數百萬筋西班牙以此致富西土稱爲金穴嘉靖年間復遣其臣米牙蘭航海東來至亞細亞東南洋之呂宋據其海口建設埔頭帆檣湊集百貨流通由此更益富饒是正徳十四年日耳曼內亂時西班牙王查理第五有賢聲日耳曼各部迎以爲王西班牙立其世子非立第二兩國聯爲唇齒傳子加爾羅斯國益富彊西鄰葡萄牙本西班牙部趙宋時驅逐回部別立爲國萬曆中葡萄牙禦敵損無子西班牙遂收復其地越六十年復分裂方西班牙之恢復舊土也回民之未逃者皆降附爲編氓歲久復繁衍逾數十萬戶西班牙以其族類殊異終爲後患勒兵驅逐之回民皆破家拏狼狽渡海轉徙入亞非利加北境失業者因剽掠糊口地中海從此多盜而西班牙戶口漸減貿易漸微日益貧寡論者頗譏其失計康熙三十九年西班牙王查理歿無子舉地利王欲立其子佛郎西王欲立其孫構兵累年卒立佛王之孫非立第五爲西班牙王王英果能立政休生息西國再康迨榦隆末年佛郎西內亂西班牙始攻擊後與佛約結攻英吉利輪舟遭風大半沈失已而佛郎西拿破侖卽位時西班牙王加爾羅斯與其世子不睦嘉慶十二年拿破侖約其父子爲好會於馬也納云爲調協至則數其罪而兩囚之自立其弟爲西班牙王西民不服招英吉利兵合攻之交戰五年逐拿破侖之弟復立故王世子非爾難多自是以後內訟四起日就衰亂王歿無子立幼女依撒伯爾擅權王弟煽回部遺民爲亂汲汲乎危亡之勢焉亞墨利加諸番國皆叛僅存古巴片土與呂宋埔頭道光二十年國母致政大臣議以世巴的奴攝位俟王及笄而親政焉國母不從國人謀叛世巴的奴出奔王女遂親政年十三歲期年之間國中大臣凡九易屢平內亂更定新章西民稱便英法爭婚之女王懼乃贅開地司公唐西司爲夫咸豐九年與摩而戰勝之摩而乞和讓生得克魯司及沿海之地又輸銀二千萬咸豐十一年生度明哥地與西班牙合同治九年女王薨世子阿得分所幼弱國後復居攝才識明敏而宮範不修大臣逐之西國之例苟本國無主可立則必選於列邦以爲之主議立徳國郡王之子理烏佛隨爲法所撓徳法連兵大戰事平卒立徳國世子爲西班牙王在位二年尙無失徳臣若民以王非本國人也咸懷疑貳王遂遜位國中遂擬攺爲民主之國焉土國緣起土耳其又名土爾機回部大國也地分西中東三土西土在歐羅巴界內中土東土在亞細亞界內三土合計縱橫約四五千里古時皆羅馬東境後羅馬分東西三土爲東羅馬地唐初阿剌伯回部方彊取東中兩土建爲藩部土耳其者本韃靼種舊遊牧嶺之東奉回回教展轉西徙入買諾居於加拉馬尼亞爲亞剌伯回部所驅逃避山穴其後種族漸繁元成宗五年頭人阿多曼招集種人攻奪買諾回國卽名其國曰阿多曼至孫默拉徳日益彊盛東土之猶太裏諸部以次蠶食疆土愈廣佛郎西日耳曼嘗以兵六萬來攻皆失利去元順帝至元年間土王渡海峽伐東羅馬與敵戰而勝敵有將創甚臥戰場請王親加刃死無憾王就之敵將忽躍起以短刀剸王心中死其子巴牙屑渡海復讎虜一萬人盡殺之會蒙古來侵巴牙屑禦之兵敗被虜後有摩拉多者復奮起侵割東羅馬境土過半子馬何美徳嗣尢梟雄明景泰三年滅東羅馬取君士但丁城爲國都三土遂全歸統轄紅海地中海南岸諸國舊阿剌伯者或納土或稱藩阿剌伯亦納爲屬國復東取波斯建爲大藩幅員之廣幾比盛於羅馬全國其用兵屠戮最慘每戰斬首以萬級計治法全尙刑威賦斂尢煩苛嘉靖以後嗣王多庸醉飽殘殺骨肉以此篡弒頻仍稱爲亂國後宮常五六百人初生子者爲後回回教主持國柄作威福諸大酋守地者朘膏以自肥血滿則王賜帛自絞而簿錄其家西國之昏虐無政未有如土耳其之甚者也初土耳其旣得三土之地各分部落領以大酋名曰巴紮地廣權重漸成尾大東土尢窵遠難制康熙中其王達哈荷孱不綱諸巴札專制一方名𨿽爲臣徵調多不應命東偏之亞爾美尼亞古爾的斯丹皆衣租食稅不供王室巴必羅尼亞部巴札阿墨嘗據地以叛土王那達沙徵之累年不能取至塞黎慕嗣位始於嘉慶八年戰勝收復甫二載新立之巴札又叛塞黎慕親徵中流矢死如徳徳亞之巴札亦跋不共命土無如之何也中土買諾諸部爲土興基之地部民多韃靼種尙免供賦役而西土諸部近接王都弄兵者接踵而起南境之希臘已裂土爲敵國近年自立爲小國者又有三部此外藩國波斯早易姓天方亦隔絕在阿非利加北境者阿爾及耳已爲佛郎西所滅惟突尼斯的黎波裏尙通朝貢麥西爲海南上壤舊設巴札近年其巴札叛土攻取東土諸部勢將內叛英吉利佛郎西勒兵勸和乃分土稱外藩其王自塞黎慕東徵不復國人立慕斯徳發未一年廢之法郎西取之置酋長分領其眾法有內亂諸地擁地自擅分爲十七小國後有不爾尼亞酋長復並諸部爲一自立爲侯國北宋時海潮決堤數百里居民皆沒都城幾陷潮退之後積水匯爲巨浸曰亞爾零海經營數十年戶口繁滋商賈通行完富過於昔時明初侯查理侵法蘭西圍其都城耀兵而還時荷蘭富民多恃財犯科律侯以竣法繩之刑戮過當眾怨皆有叛志法蘭西乘勢伐之侯震恐納賂請盟佛兵乃退荷蘭舊分南北部侯政苛虐南部畫疆不聽命嘉慶十三年立馬美徳在位年久勢益奄奄其國中已衰百餘年今則岌岌乎有亡徵焉徒以世臣夾輔又與英佛諸大國合從故尙得苟延歲月耳北鄰之俄羅斯大國也與土耳其中隔黑海東西壤地相接幹隆中土耳其與之構兵前後數十年始猶勝負相當繼則累戰累北幹隆五十四年土王塞黎慕爲俄羅斯所敗割地以求後俄羅斯大舉來伐佛郎西救之乃免自是多惱河一帶烽火頻驚奔命不遑道光六﹝年﹞土人侵俄南境戰而敗走俄以大兵圍其都城國幾亡英佛爲之說和俄兵始罷道光十九年其國埃及叛土來侵土與戰不利營壘軍仗悉爲埃及所有稅務司見土勢衰率兵船降埃及王適有疾病聞之驚怖卒阿白代耳邁吉特立年僅十九英法奧俄布助之卒與埃及立約安堵無事者數年後俄皇欲分割土耳其地以辟俄疆謀諸英英王不從俄率兵船來與土戰於朵奴江眾寡不敵土兵大敗明年爲咸豐三年英法合兵助土與俄會戰相持六閱月俄師大潰是爲黑海之役亦歐東一大戰局也俄盡歸土耳其舊侵地不敢復垂涎於土咸豐十一年阿白代耳弟阿特而愛西立國多內亂俄復煽動其藩部塞耳非亞門的內哥等構兵無已時光緒二年土大臣廢其王而立摩拉徳第五在位僅閱兩月以病不勝任又廢之而立其弟阿伯都耳哈米徳第二卽今王也荷蘭國緣起荷蘭歐羅巴小國也東界日耳曼南界比利時西北距大西洋海縱約六百五十里橫約三百五十里壤地褊小夷坦無山歐羅巴地陷此最低海潮衝嚙劃爲洲渚港道縱橫交貫其地沮淤卑濕而土脈最腴民習水利善築堤防開溝洫又善於操舟能行遠故歐羅巴海市之通行自荷蘭始其地古時爲土番部落種人名曰巴達臥漢時意大利擴土地至法蘭西荷蘭土番悍不聽命意大利兵阻水不能進因置爲荒服不復爭後爲日耳曼之佛郎哥人所據蕭齊時侯與戰敗績墮溝中死正徳季年西班牙王查理第五新爲日耳曼所推立有大權擊法蘭西擄其王西土諸國無敢逆顏行者遂下令兼王荷蘭荷蘭不敢抗時荷蘭富甚王減稅以悅其民而悉令入洋教有遵西教者積薪燔之已而查理第五令其子西班牙王非立第二兼王荷蘭禁西教尢急南部本習洋教無梗令者而北部夙崇西教堅不肯攺非立第二以峻法繩之凡戮數千人荷蘭人憤甚有阿蘭治者智勇過人眾推爲主起兵拒西班牙西班牙以大眾攻之荷蘭人死戰屢敗而气不衰法蘭西英吉利嘗引兵救之已而退去阿蘭治激其眾曰西人以我供刀俎當塗肝腦死戰幸而勝國之福也不濟則海堤挈妻子爲波臣不死者乘舟逃萬里外誓不爲之氓眾皆曰諾遂引軍獨進與西班牙鏖戰數十年屢挫西軍西班牙遣客刺殺之其子繼統其眾雄武過父奮力擊西軍大破之西班牙乃斂兵議和由是荷蘭復立爲國晏然安富承平者二百餘年當前明中葉荷蘭航海東來至中國之東南洋據爪哇海口迆東迆北各島國皆建設埔頭通東西七萬里之海市故國𨿽小而富足甲於西土明季嘗以兵船擾閩浙墾臺灣而據之後爲鄭芝龍父子所逐小西洋各埔頭亦頗爲英法諸國所侵削而南洋數大島則依然爲荷蘭有也康熙二十七年王威廉第三有雄略英吉利人招之渡海奉以爲王幾霸西土嘉慶初法蘭西拿破侖旣敗荷蘭復立故王荷蘭王走死荒野地歸法蘭西英吉利乘荷蘭之亂也奪其爪哇埔頭拿破侖旣敗復立故王之裔英人乃還其埔頭先是荷蘭南埔與北部相仇當北部與西班牙構兵南部附西班牙不相助嘉慶十九年南部與荷蘭合道光十一年南部復絕荷蘭立他族爲王稱比利時國荷蘭地形平衍有水無山東偏僅有邱阜亦甚寥落北境出燕麥又出胡麻西北境出大麥中土出麻與顏料南境出小麥俗喜吸絲煙故種煙艸者多艸場丰廣便於牧牛所制奶餅極佳又善造火酒二者通行各國所織羽毛最良中國貴之其民俗朴實耐勞節衣嗇食治生最爲辛苦無遊民無盜賊利之所在不遠數千萬里惟喜潔房屋時時掃滌街道有污穢必洗刷淨盡稅餉頗重聽紳士籌辦王不得專地分十一部伏查荷國之侵擾臺灣也當勝國季年踞舟山毀普陀鼓掉月港寄迹澎湖卒乃據臺灣而有之彼時槪稱爲紅毛卽荷蘭鄭成﹝功﹞有長江之敗金﹝廈﹞﹝原﹞不能守適荷蘭通士何斌負逋稅逃內地獻謀取臺灣成功悉銳渡海奪鹿耳據安平相持一年荷蘭大困成功乃縱之去由此絕意中國不敢復覬片土先是鄭芝龍受撫爲裨將奉軍門令往剿荷蘭船堅炮猛不能勝乃募死士善泅者以小船堆柴薪澆以油中藏火藥前置引綫船首施短鐵練綴利錐死士一人持斧坐船頭數人從旁乘風潮急棹傍夷船以斧釘錐於船艘然藥綫投水回藥燃火發風又猛烈荷蘭夾板弱被焚三艘余悉遁去厥後﹝成﹞功又扼之於臺灣幾至片帆不返以彼橫肆於鯨遇鄭氏父子而弱焉亦足爲遠夷侵陵中國之炯戒矣俄國疆域考大地形勢圓轉如球東半球爲亞細亞洲歐羅巴洲阿非利加洲奧大裏亞洲西半球爲南阿美利加洲北﹝阿﹞﹝河﹞利加洲其跨有東西球之北界於亞歐及北阿三洲地面者爲俄羅斯國古稱薩爾馬西亞疆宇恢廓甲於列邦北拱北冰洋南界瑞典得意志奧斯司加土耳其波斯哈薩克哈爾哈外蒙古黑龍江及阿美利加之北諸國部東極太平洋而在太平洋而在至北阿美利加洲之東西界瑞典挪威而極於大西洋東西環長二萬餘里南北則廣狹不等綜其全土在亞細亞者五六在歐羅巴者十之四在阿美利加者十不及一而經營都邑則首在歐洲歐洲一區東起烏拉嶺黑海西抵波羅的海及徳奧等國南接黑海至髙加索而止北枕北冰洋縱五千七百里橫五千九百里國中原野平坦藪澤聯絡漲沙成地悉屬膏腴而邊鄙四境則皆髙嶺深谷峯回路轉悉成幽岫深溪惟東南沙磧無垠無險峻之可守極北盡不毛之土無形勝之可恃耳其爲國略分七省又區爲五十七部西北一省曰東峨分爲五部首部曰波羅的會城曰彼得羅堡康熙中所建新都也餘四部曰斯多尼曰裏窩尼兩部中有海口曰利牙通商大埠也曰孤蘭曰芬蘭中原二省一曰大峨分十九部曰墨斯科其舊都也曰拉的迷曰尼內諾弗哥曰斯摩稜曰利生曰加婁牙曰都拉曰當波弗曰勒曰窩羅尼曰占爾斯克曰哥斯羅馬曰日羅斯拉曰的威爾曰北斯哥曰勒內曰窩羅達曰諾弗哥曰亞爾幹日爾大峨之南曰小峨分四部曰幾富曰查尼俄曰布多焦曰色羅伯斯大小峨之南一省曰南峨分五部曰加底裏諾曰給爾孫曰搗裏達曰比沙拉曰比端可沙境中有徳沙海口亦通商大埠也又有曰大連灣兵船聚泊處也大峨之東二省一曰阿斯達千分三部首部亦曰阿斯達千亦通商之大埠也曰倫伯克與蒙古及回都通商大埠也曰窩曰加匽峨於﹝烏﹞﹝島﹞拉嶺之西亞歐往來孔道也分五部首部亦曰加匽餘四部曰新比斯克曰奔薩曰維得加曰白爾摩海東諸部之西南本查遮倫及波蘭故國查遮倫爲俄所並而波蘭又爲俄奧徳三分其地凡入俄版圖者總名之曰波蘭省亦稱西峨俗又呼爲白峨統分十六部曰威那曰威徳比斯科曰明斯克曰目希裏曰北亞裏曰窩希尼曰波多里曰哥得諾以上查遮倫故疆也一曰馬索維曰三多迷曰加利斯曰魯伯林曰波羅喀曰波達拉給曰加拉哥曰亞烏斯多以上波蘭故疆也其疆域之屬於歐﹝羅﹞﹝罷﹞巴者此如至亞細亞一區凡所辟之地曰藩部在亞州之北者曰西伯利省西起烏拉嶺東距太平洋北極北冰洋南抵外興安嶺黑龍江索倫喀爾喀烏梁海外蒙古哈薩克回部諸境橫一萬四千里縱六千五百里地處窮發之北崇山峻嶺自古軺車所未至歷代行國所不居气候極寒每年冰雪凝結者凡九閱月元代有莫北藩王探悉其地欲跨嶺而據之以險遠而止有明中葉俄商舶於消時駛至其地相與通市盛﹝誇﹞﹝跨﹞俄之富彊以誘其人浸假而攘爲藩屬乃厄險要建炮臺以資控制徒罪人築城堡以事開辟尋復輾轉東略有拒命者徵服之罪極於東海之隅又跨海而東探知亞細亞與阿美利加兩洲之間僅隔海峽數十里因跨海而據北阿美利加之一隅綜西伯利全土原野綿平涉無垠而大澤叢藪亦尙不可以數計地分東西二省而區爲八部西首部曰徳波斯科曰多木斯科曰慕斯科東首曰部義古斯科與中國陸路通商之地曰保甲城卽內地所稱恰克圖者在該城之南以皮易茶均能獲利曰亞古斯科與外興安嶺及黑龍江接壤康熙間與中國議定疆界立有界碑在焉曰哥徳斯科地亞洲之東北隅寒冽尢甚地多不毛曰堪察加東鏡斜伸入海終歲寒冽朝臣有罪者乃流竄於此曰古裏利地本海中島緣亞細亞東北接阿美利加海中各島則曰亞律其迆南接日本各島則曰古利又跨海而至阿利加而西北隅則曰監札加俄人逾亞洲北相距之墨嶺峽據而有之總名之曰古裏利與日人互市於此然寒凍無他產惟皮貨及捕魚已耳今商船往來之渾春埠亦在其間蓋與諸國互市之新埠也其在亞洲之西者曰髙加索省東抵裏海西連黑海南界波斯北接東俄諸部橫二千三百里縱一千五百里山嶺聯絡千峯矗起壁立萬仞尢大者爲髙加索山故其地以是得名地本屬遊牧回部俄人以兵力得之漸拓而南凡屬於土耳其波斯兩國者近俱爲俄人割據編藩部一區分五大部極北曰倫不爾厄其西南曰阿斯達拉千由是而南曰薩加社又南曰諾尼阿諾尼阿之東曰日爾日年來用兵於基法用兵於土耳其近又有事於吐谷蠻回族之末爾弗皆其近之地由此而南則土耳其波斯諸國阿夫幹及英屬之印度皆不能限其戎馬所至也其疆域之屬於亞細亞洲者又如此之阿美利加之北地僅一隅已附見於西伯利之後不及備書因就在前繙譯西事時所見所聞匯述以質知者日本疆域考日本在中國東南去臺灣二千里據四大島及諸小島以爲國地勢自西而東首南島次中島西島又次北島當緯綫赤道北三十度至三十五六度之間經綫京師偏東十一度至二十七度北接俄羅斯之細比利亞東南枕太平洋西與朝鮮滿洲隔海相望綿三千餘里寬僅百里或二三百里統計面積得二萬二千九百二十方裏其形如巨鯨矯首橫臥海中掉尾而曝腮所分八道山陰山陽其首也南海爲其頷附近之隱岐別出則鬣也周防海口介乎其間猶若口然而紀伊淡路附在中南兩島之旁恰似魚之曝腮畿內東海北陸三道乃其身也熊登佐渡聳出脊間又似鼓翅他若安房側跱伊豆橫伸是非足而何全國舊分一畿七道明治之初攘滅蝦夷乃更爲八其間最大者曰中島一畿五道在焉居中者爲畿內畿內西北臨北海者爲山陰與山陰相表裏而依內海者爲山陽北海上當畿內北者爲東山爲北陸其與畿內並而濱東海者卽爲東海是六道者相爲聯屬無間隔者也南島之地突出海中舊名四國今曰南海其地在畿內之西南西島地並中島占號九州現爲西海西海之北是名北海爲蝦夷故地卽北島也此外小島若小笠原隱岐對馬千島四者尙可郡縣其餘密若繁星小於拳石無關輕重可弗載紀焉傳言倭在東海其國百餘乃閱彼史王居之外畿內一道僅分五國南海道分六國北陸道分七國山陰山陽兩道皆分八國西海道分九國北海道分十一國東山道分十三國東海最多亦只十五國益以壹岐對馬二島國小笠原樺太琉球三附國總計八十七國云若夫府縣郡之制則府以王居巖邑通都大城而立縣因政事便宜而劃郡以地理田畝利便而分大小統轄無定在也如東京府轄武藏五國而三國屬於鄰縣大府轄攝津七國京都府轄山城八國而丹波三國乃跨兩道縣之分𨿽多一國爲一縣然亦有一國分二縣數縣者一縣合二三國者郡之境視縣爲小每國必有十數若二三郡者不多見也郡之屬有所謂村者每郡數亦不等以境地甚小隨意區劃無容心焉故三府六十縣六百二十一郡之下至有村七萬一千二百一十六之多也注按日本經緯而度𨿽如上所云然洲外諸島有遠出其限者如小笠原之北已逾緯綫二十六度其東經綫亦過三度至樺太千島則更在緯綫北五十四度經綫東十一度之外矣近夷琉球彊入版圖其地在緯綫北二十四度經綫西一十七度贏縮懸殊萬難折中日本之爲國實大小島嶼之攸賴其間或遠或近或有可憑恃或無足重輕不一其地記者只就其大者要者測之餘可無煩表志故其度數之不勻有如此云美國南部地方情形日本駐美國公使星君巡視美國南部情形大異頗有利害阻格而不相合在東北部地方者𨿽貲本富饒而地質瘠薄不適農業故其人民尙工從事制作之業在西南部者則土地膏腴人民勵農合眾黨以自由貿易爲政綱故此黨多割據焉共和黨本以保護策爲宗旨故分割據於東北部多工業之地然執金幣本位論者多住在此地而持銀幣論者多處西南部是亦當然之理矣及觀東北部及西南部𨿽則如此而細察其情形北部之工業尙未及東部之殷盛其貲產亦未甚富南部勞工多是黑色人工價之廉賤西部不及遠甚矣以此等地方利害情形各不相同故其與我關系亦有互異夫西部地方多系艸創在在需人力之勞且此等地方與東洋諸國最爲接近故東洋諸國勞工至此地者稍眾而南部頗稀也於是排斥東洋勞工之論劇興於西部地方而在東南部及北部地方則惟有防遏我國所輸進之貨物耳卽如今次增稅海關案系共和黨所提倡蓋該黨以此等地方爲根本之地也要之西部地方擬拒我勞工至彼地而東北地方則欲防遏我貨物之輸進該地美國人致意於此是猶井蛙不可與語海耳且美人亦未全解日本之現情也故欲使美國先知我國情形實爲最當務之急蓋日本之工業未爲殷盛安足與美國爭優劣哉以美國觀日本日本進步猶甚遲遲也且日本勞工本厚於自奉故不能以薄資討生活則勞工之價亦必貴未可以力爭也美人未知其中消息如一旦能明此理則美人滿腹疑卽雲收雨散自笑疇昔之愚也事情如此故今東北部及南部西部人民雷同相從和倡排斥日本勞工之說然此等地方人民未嘗見日本勞工爲何狀也西部人民揚塵附和東北部人民之後亦未嘗知我貨物如何也要皆如月黑多怪之類而已故本官巡視各地先抵南部初日人抵南部地方者甚少自前二三年以來該地方所產之棉花輸至日本頗增多其數故擬使該地方人士先知我國情形乃先到亞度蘭得府府爲惹兒地亞州之首東南部地方最極殷盛之地也故世稱之曰此地猶布加哥之在北部亦可以想見其殷盛情形矣是處有鐵路十一條通至本府運送西北部地方產物於東南部面大西洋之地以輸運於歐洲及西印度等實由此等鐵路也且此地爲棉花聚散之大市東南地方所產之棉花卽集此地而又散之於四方者也有一大棉花公司曰因曼公司固甚著名南北到處設置分司盛興棉花賣買之業本官在此地會見今是地九生銷路最廣頗有重名於此地又會見府尹及其他人士先說我國現及日美交親之事且申言云如擬排斥日本勞工又防遏日本貨之舉恐由未知我國現情是蓋人之憂也西南部地方人士公明平正以處之如非理之見悖道之論竊謂南方人士所不取也自此地到紐俄列安府府距亞度蘭得西府南鐵路約四百六十英里爲路易西亞那南部之大市府位密斯是畢河口面墨西哥灣此地本屬西班牙法蘭西等以千八百三年入美國屬土故昔時之流風遺俗尙有存焉初入美國屬土時人口僅一萬餘耳然今則上三十萬之多本府位置在美國所產棉花之樞部故美國棉花四分之一須由此地聚散且以當本國中樞北部歐洲及南部美洲中部美洲墨西哥等之咽喉貿易之殷盛直亞於鈕約昨年往來本埠之船舶實爲千七百餘艘噸數約二百萬噸之多輸出貨物九千一百六十餘萬元輸進貨物七千餘萬元而棉花及穀物居多卽棉花六千四百萬元穀物七百萬元蓋亦殷盛矣本官於此地亦會見官商及其餘士人詳說所見同於亞度蘭得之時然更說及日美貿易之事云日美貿易情形英輸進日本實五培日本以鐵類鐵車輪船及其餘機器爲最多此等價約千六百五十餘萬元又輸進棉絲布毛布等價約千九百萬元夫此等諸物皆美國能產焉自美國至日本不似自英至日之多銷時刻其通商亦頗便矣若美國人一致意於此則日美貿易必互相利益使輸出輸進之數無有差等可無疑矣該府人士等聽本府所說似稍有所悟又至兒維西東府府在墨西哥灣內之小島中屬的奚查斯州距俄兒到安府西約四百二十英里距美京約千四百三十英里本州亦產棉花實居美國產棉三分之而本府爲本州之要埠其殷盛亞於紐俄兒列安府爲東南第二之市府前年輸出棉數一百六十萬俵人口約五萬昨年往來船數四百六十餘艘噸數約五百五六十萬噸前數年美國政府支出金六百萬元以修築本埠今已將成思後來貿易之盛必有長進焉蓋本埠貿易多關系於歐洲不似紐俄兒列安府以中南部美洲及墨西哥爲銷路也自本府附近及紐俄兒列安府運送棉花於日本有二路焉一經由太平洋一經由大西洋也經由太平洋之棉花每百斤運費美金八十仙經由大西洋之棉花則一元十五仙日本輪船公司所管之輪船以北西部是亞得兒爲往來之埠口故不能搭送南部地方之貨物近時所新興之輪船公司須以羅斯安是路或三是亞哥爲泊船出船之口則必便於運送的奚沙斯路易是亞那等之棉花及其餘貨物則獲利亦必多也越南國紀略越南一名安南爲古交趾國古所謂越裳貢雉卽其地也其地多山山則層巒嶂而三峯爲主山水則枕江環海而富良爲要隘夷獠雜處椎髻漆齒跣足文身其人則賦性獷反覆無信而禮義之不知其俗則男女無別裸體同浴而廉恥之不識爭奪兼並俘掠不忌敵兵至則遁而浮海敵兵退則登陸拒命漢以來𨿽稱內附然瘴鄕蠻俗與中華隔天淵大率十年一亂必數年而後平又必數年而後定張輔以十餘年勞費制設郡縣文武官僚以水土惡劣致多損折視爲畏途旋又叛者相仍卒歸於夷參考前代皆外而不內惟三川輿幅員形勢如道裏之遠近水陸之分歧山水之險易戶口之多寡財賦之丰絀要不妨詳稽博考兼綜條貫以爲采風之籌邊之備耳查安南幅員東西距一千七百六十里南北距二千八百里直達粵東之欽州是爲水程西至雲南老撾宣慰司五百六十里北至廣西憑祥州五百里是爲陸路由廣西而進出鎭南關一日至文淵州過諒山途出長愛府而達黎京由雲南而進出臨安府蒙自縣歷宣光富良二江而入黎京由廣東而進自欽州天津驛渡貓兒港至湧淪佛陶道經萬寍州逕抵黎京此道裏之遠近水陸之分歧也國有鎭南關越二百里爲鬼門關今更名畏天關關口僅容兩騎崇山峻嶺箐險溪深道路崎嶇最爲險要黎京坐富良江之西後倚三峯山左爲鞍子山右爲傘圓山三山髙矗雲霄而富良江江面遼隔岸不見人影周流環抱入海富良之東北恃諒江諒山以爲要富良之西北恃宣江迆江以爲險前明張輔進兵一出鎭南關至芹站抵富良江北岸之嘉林州一出蒙自縣歷猛烈關由宣光江口至富良江會合此山川之形勢也國中殿宇廟寺始用陶民居則編篛爲篷削竹爲棟稽其民數自前明張輔平定時計三百十二萬五百戶迄今四百餘年滋生日繁數無可稽矣然其地女多於男𨿽平民亦三妻四妾其戶口之大如此槪安南地多山髙田畝零星畸角磽瘠者居多宜稻無麥各處輸賦所入僅足支本地兵餉野無蓋藏國少蓄積惟髙平一府現開金礦每年收稅亦不過二百餘兩而別府又無籍可考其財賦之大略如此前明置交趾地設立十七府統四十七州一百五十四縣十衛十三所又攺置十三路今輿籍內仍舊十三道而府則或由州攺或由縣攺共有五十二府二百一十四州縣而皆無城郭大率樹柵爲衛竹爲籓其內外各官名色彷佛有明制度惟典兵則由太監出隊以象先以五色布爲號帽號帶略綴薄皮數片爲甲乘不穿鞋出兵時不另給餉由民間供給口此又於數端外爰及其設官分職備兵禦敵之舊章也至西貢以南近爲法人設埠通商互市較盛於前而風土人情無少差異此其大略也通論論徳國漸思恢張霸權甚矣今日亞洲之局岌岌可危也歐美諸國大小相維彊弱相制𨿽有梟傑不世出之主一時無可吞並無可割據於是航海萬里遠來亞洲中國素未稔其虛實惟爲之虛與委蛇立約互市數十年來西人旣攘我利權復漸肆其蠶食鯨吞之計美利堅去中國稍遠且素不喜攘人土地以是除商務外殊少干涉俄羅斯居中國西北形勢如髙屋建瓶最爲偪近英法兩國素以水師擅名輪船縱橫所向無敵以是三國霸權早橫肆於亞洲海面中國𨿽屢受虧辱不敢攖其凶鋒非特畏其兵力之彊亦其形勢因利乘便固有不可遏抑者在也徳意志爲歐洲大國陸師旣彊且多久爲地球各國之冠然與中國相隔窵遠無從擾我邊疆水師又非所長以是通商多年並未輕啟釁端自去歲以教士之案藉詞索我膠州朝廷有鑑於遼東之役不敢輕言開戰償金租地無不委曲聽從論者謂中國今日孱弱情形固已無可掩飾俯首受辱夫復何言獨怪徳國本不以水師著名今忽拓裏於數萬里之外苟海軍力有未充縱不慮示弱中國獨不畏他國之乘其後乎𨿽然欲論天下之事必先知列國之心竊嘗縱觀歐洲大勢而知徳皇之所謀固亦有不得已者在焉徳自戰勝奧國日耳曼列邦拱手稱尊其威權已在歐洲別樹一幟故相卑思麥又以管商之術部勒其國人所定軍政至精且密苟有徵發數百萬之眾期可集然陸兵𨿽甚彊盛而歐洲各國不以水師爲富彊之基徳皇年少气銳不甘步人後塵於是雄心勃發借中國爲發難之端以示今日時勢苟不振興水師斷不足爭雄於地球各彊國迨膠澳之事旣償大欲徳皇益思開拓境宇樹立威名蘇縷島者飛立島之一也十餘年前徳人久思設法攫取嗣爲西班牙所覺計不得遂近因美西開戰徳兵艦泊此島躍躍欲試之意已不可復遏徳國公報更昌言如得呂宋海灣可爲徳國水師根本之地此議一播可爲政府咸欣喜允從徳皇近來又思遊歷土耳其以遂其拓土小亞細亞之意噫徳之舉動若此歐洲列國且有戒心而謂亞洲人民轉可髙枕無慮哉𨿽然竊嘗爲徳皇慮焉徳與法爲世仇奧而賽斯鹿林之事法未嘗一日去諸懷俾相在日極力結好於俄爲制法之計見俄徳之交深固未敢遽起兵戎迨俾相退位新相臣棄俄聯英有識之士已慮其非計今更欲彊占呂宋阻礙英在東方之權勢萬一英不能堪偶啟戰端鹿死誰手固未可知且耽耽之法久思乘機而動徳𨿽彊更何以堪死乎古來好大喜功之君在中國莫如漢武在西國莫如拿破倫漢武拓境之廣西北萬里咸隸版圖然黷武窮兵當時已未恰民望輪臺下詔𨿽悔何追拿破倫秉性梟雄每戰捷歐西諸國無不畏其聲威詎料事機一失流徙荒島身死國辱貽笑後人然則𨿽甚英武之主苟不探本仁義徒恃勢力以服人亦何能爲久長之計哉邇者徳皇懷抱壯圖固非一日當俾相未亡時嘉猷碩畫固已不甚聽從然而老臣謀國亦未便全行違棄今則大星甫隕世局忽更論振興海軍之謀固爲國家之急務然貪得無厭貽悔亢龍吾於此不特爲歐亞兩洲人民慮吾更竊爲徳皇危焉規印度以制英論今夫五印度爲古天竺國一名身毒幅員廣地勢三﹝角﹞﹝國﹞形每邊六千里其間大小數十國從古不相統一明初賽馬爾罕王諦母爾本元附馬鐵木爾之後兼並西域諸回部遂南侵印度歸入版圖號曰大蒙古建都於中印度之徳希城其國廣二萬里歲收賦稅二萬二千四百萬各國皆仰慕焉正徳時有葡萄亞人初至西邊海隅貿易未幾荷蘭英吉利法郎機西班牙等國之商兢相往來於其間然蒙古王威徳重大人皆畏之其後諸子爭權內亂並起各部酋長乘間擾攘分崩離析國勢多衰幹隆二十年孟加拉土酋與法人密約將境內之英人囚之於獄槪行禁錮英人死其大半旣而欲復此仇調傾國之兵使大將律紀利夫將之馳入安額河遂獲全勝於是東印度各酋長望風歸服乘勝進取中南諸部幹隆三十年復叛盡殺英人英遣薩伊姑底攻復疆域嘉慶十年盡除法荷兩國之民旋駐印度之兵以據其地自是以後五印度之地歸英者十之七八卽蒙古王亦莫不納迄今子孫猶存衣食稅租但徒擁虛名而已其餘各部或置吏設官攺爲郡縣或輸賦貢降爲藩封英人於沿海立三馬頭控其東者曰孟加拉扼其南者曰漫打拉薩鈴其西北者曰孟買又於亞加拉烏得本若信地諸部及錫蘭島俱以巨酋鎭之重兵戍之命勳戚大臣爲之總統以大權以便其行事於每歲冬春則駐孟加拉夏秋則駐巴勒裏皆所以保其印度也獨是印度之地與三藏密邇爲鄰中隔數重大山綿不斷有不知幾千里者懸崖峭壁道路崎嶇一至八月以後則陰雨四布大雪封山往來之道無迹可尋此殆天之所以界限中外也惟大吉嶺一路最爲扼要由江孜南行三站過拍克裏至布魯克巴境又三程至塔西蘇登轉西至大吉嶺約計五百餘里爲往來周道大吉嶺土酋降附於英吉利其民語言風俗多同於唐古但地土肥美印度之富商多本物產以賈利英國設領事官一員其統兵副帥皆駐札於此又修建碉堡數座由大吉嶺乘馬車一日至夕力格裏卽登火車一夜可達孟加拉卽鐵路三百餘里約當華路一千里之遙現在日加修治不久卽可直底大吉嶺竊觀是處並無通都大邑以及商貨薈萃之所乃英人不惜重資開通道路此其注意通商於藏地者非一朝一夕之故矣蓋印度公司一意經營利之所在無孔不入必盡出於英國之本意也然彼知藏地爲聖朝所屬不敢輕開邊釁但詭計百端用重賂以要結布魯克巴哲孟雄諸番入其牢籠彼皆弱小不足相抗惟廓爾喀一部較彊﹝地﹞﹝他﹞形險要民志勁勇仰仗天威僅能自保當撫以恩信藉固藩籬一旦有變促之先驅昔之濟隴聶拉木絨轄喀達四隘口皆所以防廓虜其他鄰部未嘗滋事故爾於設備今時勢異殊彼爲輕而此反爲重似宜於江孜定日拍克裏等處整頓邊防以防履霜之漸而英庶無能爲役矣然是皆自守之謀也至若計在進兵欲取彼之地以奪其气則有進兵之三道存焉一由和闐南行徑毒龍池躡懸過沙河入罽國是爲東道一由伊西行歷霍罕至賽馬爾罕折而東南踰鐵門渡縛芻河越興都哥士大雪山克什米耳是爲西道一由葉爾西南行循徙多河而上涉嶺至賽勒庫兒泊再南踰印度河是爲中道其歷歷之所陳實足以力破英人印度爲英人所恃印度旣失英卽難存誠使我國家之師攻其前再以廓爾喀乘其後則𨿽印度之富庶五印度之彊大皆在我掌握中矣英曾與俄有隙英欲徵阿富汗則俄尼之俄欲攻土魯基則英扼之外𨿽結好和親而內實相忌此際之遭逢尢爲斷然不可失者不然因忍旣久則爲患益深不獨三藏之地受英之害卽中原之區亦且防其橫逆焉豈得以調停之說而使英人久有此土也夫論日俄關系日本政府預算明治三十年之國費約三億萬元而軍資居其半議院亦贊成其議議會本與政府所見頗異今乃豈非日本國民有大期望者在乎以吾人觀之日本所自期有數端焉夫日本失遼東之地爲俄國所干涉也日本必有戒心於俄也俄本欲掌握各部太平洋之全權故當異時有瓜分中國之機會俄必奪自黑龍江至滿洲一帶之地以爲己也俄國意謂欲成此策莫如先樹威於朝鮮卽所以挫日本現在朝鮮之勢力兼使日本不能進一步於中國夫以封疆之大小論之則俄固非日本之可比也𨿽然日俄之勢本非難比也何也曰俄立國在僻遠之境𨿽有陸軍亦不柰日本何也或謂西伯利亞鐵路足以運兵於東方豈知其路迢迢又有嚴寒風雪之阻則不能運大兵以與日本匹敵也明矣然則俄也者欲較雄長於日本則必當於海面從事也今觀俄國海軍艦隊之數𨿽多於日本海軍艦如一朝與日本構釁必不能盡將艦隊而派遣於東洋也然則俄國艦隊不足畏也俄惟有一海參崴於東方而此埠每一年結四月則船舶往來不便已甚矣此埠結則不能修補破艦不能搭煤及糧於戰船故如俄欲戰乎則莫善於速戰一戰不得勝久戰則漸老其師耳日本人口四千萬人而能勝中國人口四萬萬矣日俄現情所論如此則俄國人口一萬萬三千萬人固不足資日本人之一蹂躪耳日人本至誠愛國公爾忘私俄民𨿽似服俄皇之權而久懷憤懣不平之心故四多不逞之徒觀西伯利亞鐵路紛紛擾擾而未能竣工亦可以窺其一班矣俄人不顧內多小不逞之徒觀西伯利亞鐵路日人亦善知俄人意之所在而頗預備焉俄國現情恰似中國未開戰於日本之時中國本與日本訂約同商朝鮮之政卒有中日之役而中謝俄代日本之於朝鮮卽依然如故矣惡知異時日俄有執堅不解之時無現出刀光槍火之慘哉以吾人觀之知其必不在遠惟憂日本未富𨿽得償於中國未足以補日本之匱乏日本擬更變敝制亦未嘗不由此也𨿽然日人多愛國之心爲地球所罕有卽舉國爲廢焦土亦必不肯作俄之州縣也記髙麗變法事噫髙人維新之意不謂至今日而消影滅也三年前東學黨事起日本乘隙而入竊以爲髙社將墟矣乃戰務旣興竟因此脫去中國之羈絆維新之機被日本威迫而出之於是通國人心奮然興起𨿽執政中有數人傲然引退若將浼者而捨此皆歡欣踴躍以望維新之治凡稍有知識者莫不以正頹風除苛例爲當務之急是誠髙麗開國以來所未有而髙廷之所以鼓舞其民者於斯可謂盛矣維時攺正朔尙平等除罪及妻孥之虐政袪買奴娶之惡習而賦稅之道亦思有以整頓之髙王置相始於一千八百九十四年季冬其人𨿽未一洗守舊之意而似能贊成新政眾議又竭求新當斯時也譬如病者遇良醫而可以瘳今髙麗經此一番整治而朝廷至浩莫大之權勢爲所區限不能復操縱自由推陳出新功效頗著由是髙麗之民得優遊於政之下乃四閱月而髙後遇害髙王遜依俄使斯時之王徒擁虛名無復舉動數月前所行之政法固不能半途而廢亦不能捨而之他進退維谷中立徘徊而守舊之意又起振興教化一事棄如敝屣然而局勢至此其猶能爲故道之遵乎後王自俄使館返駕城西故宮下詔派員修攺律例及一切章程法度維新之徒聞詔大悅且屬望於奉派諸員者甚奢而諸員中亦不乏聲望夙著之人執政大臣金炳西直言敢諫之君子也前美使執政大臣柏慶揚忠誠可恃社稷臣也外務大臣葉望堯年尙少而慷慨獨立百折不撓前曾力拒同朝之意以通國兵權付諸他國武員之手其志識可知矣西士之奉派者四人西四月十二日諸員始開會聚議後再會三會以講求善美之法並擇人辦理會事竊謂髙王之志諸員必有以成之矣豈意諸員始勤終惰第三次開會以後忽紛紛告退變法之說竟成話柄振興之望於是乎絕嗟乎起伏無常變端不測未有如髙麗者也道旁築室可勝嘆哉論墨西哥招人開墾事生聚爲立國之大經墾辟實富彊之首要世之談時務者動曰船炮宜利制造宜精而不知非也動曰收羅宜廣貿易宜增而不知非也萬事之成必藉人工萬物資生必藉地力苟不能盡人力以盡地力而曰我欲土地辟府庫充是猶拔本以求木茂塞源而望長流烏可得哉墨西哥國以地廣人稀荒地過多招人開墾前報備載其律例按墨國居於美之北其地野番雜處不成部落惟墨建國最早有城邑有朝廟有政治文學之設出美國而北望墨固翹然而特出者居民約計不及千萬而地則自東至西約近萬里南廣五百北廣三千故不免地曠人稀且其地礦產最多各國行用之銀多出於墨攻礦之廠不下數千餘所故其國人亦多以攻礦爲業也耕種者無幾焉然荒地旣多苟不加開墾任其廢棄則土地𨿽廣悉若石田極目蒼茫何日成熟不亦自棄之甚乎當局者有見於此故設法招徠使人開墾之實其國富彊之道無過是者特是招人開墾亦甚難矣蔓艸荒人罕至人情喜繁華而惡冷落孰則肯捨富庶之地入此寂寞之鄕則招之而未必卽至者有之待人旣眾矣地旣熟矣則又不免有喧奪主之慮而漸生猜忌美國舊金山之辟華人之力居多厥後開礦諸工亦莫不以華人從事邇時事繁人少富商大賈莫不以華人價廉設法招致而華人亦耐勞耐苦不憚波濤越重洋以應之美國由是得以大興工役一切諸事逐漸開辦是固招致外人之功也乃近來數年又以至者過多漸生厭惡不以爲徳反以爲讎前恐招之而不來者今又恐揮之而不去於是又設法以阻之阻之不能則竟加殺害至於今日幾如炭之不能一刻相容是𨿽美人之局量褊淺然華人亦實有憎取之道夫人之情大抵皆爲利耳美人可以沾中國之利是固通商之理也乃華人之往者日多分其利者愈眾華人卽可以沾美人之利其勢將致土人不復沾其利是華人直欲收盡美人之利而不復更畱餘地以相處是亦安得不恨乎且物以少而見珍事以多而取厭人亦猶然中國自發匪擾亂人民離散亂定以後土著無多於是將空廢之地招客民使之耕種是固同一中國之地同一中國之人似宜相安於無事矣乃土著客民尙時有仇殺之事其非我族類者第華人奪美人之利華人原有自取之咎而美國苟無華人至彼則工值愈大人手亦缺安能如今日之指揮如意供役便易是美人之仇殺華人固不能爲美人恕之墨國之事得毋類是然讀其條例云墨西哥系民主之國在墨國誕生者均系自主之人倘有奴僕到墨國甫踐足於墨境卽復得其自主之權是一入墨境不啻卽爲墨之人不復有主客之別當不致如美人之嫉忌夫美人之恨終無已時華人之往未聞終止爲華人計又何必趨此嫉忌之邦而不別謀樂土之適向特以人數過多隙地有限捨此竟難他適故任其欺淩不與一較今現有墨國之招則何不捨而就此乎條例所載並未指明招何國人民則中國之人諒亦可往其地旣毗連於美則由美至彼當亦不遠其地方之大較之中國有過之無不及而其人數則不及中國四十分之一故中國患人多而地少彼處患人少而地多以我之有餘補彼之不足豈非計之得者哉人民止有此數則曠土之多可知華人𨿽眾亦當無憂擁擠且墨之不能敵美者何哉無人爲之整頓耳而整頓美國者非華人乎則華人苟捨美而就墨吾知墨人必喜華人之往以爲其國開辟地利而華人亦得分墨之餘潤以自肥其身家是誠一舉而三善備焉矣夫墨國開辟最早不少肥沃之區而竟湮沒不彰者以未嘗開墾故也苟能盡開墾之利則富彊之效何難指日而待也論泰西得飲食之道飲以養陽食以養陰飲食一道由來尙矣上古之世茹毛飲血以遂其生人壽綿長或千百歲自燧人氏教民火食別於禽獸而人壽從此短促以迄於今不能少變蓋已歷數千百年矣竊怪此數千百年中竟無大聖大賢取此飲食一道講求而體究之以期於人多益而少損有利而無害而一聽人之各自爲謀苟且胡盧傷脾損髒富貴人則徒務珍貴之品貧賤人則不解烹調之法極之作僞攙私明知故昧如水之濁者則以礬沈之酒之薄者則以灰入之米之次者則以粉攙之之熟者則以納之肉則或以硝飼雞則或以磺鹽中故入以灰蔬中不免乎糞茶葉則拌以銅靑血水煙則雜以姜黃信石諸如此類不一而足凡此傷人脾胃壞人臟腑之物不顧心之所安明目張而售飲食關乎性命而乃忽焉不察至於如此相沿旣久默而甘之豈誤於子輿氏養小失大一言以爲飲食之人則人且賤之亦何容其考究耶惟泰西之俗則不然泰西開辟在中國以後凡事遵奉吾儒格物致知一語而力求實際不務虛名他不待論卽飲食小道亦不敢忽以爲論飲食則小論養生則大身心性命所關於此而忽焉視之則亦何事不可忽略耶嘗疑先聖之言曰人莫不飲食也鮮能知味也又曰口之於味也有同嗜焉旣曰鮮能知味何以又曰有同嗜知味者非知其美惡之謂乃知其所以養生生之謂耳惟是中國人但能知其然泰西人則能道其所以然中國人只能議其非泰西人則能革其非尢異者中國人每以戒殺爲仁慈殊不知自有天地以來卽已肇端弱肉彊食人爲萬物之靈夫固尊居萬物之上者也試觀禽獸虫魚何一不以生物爲食而謂人之尊靈乃不合食生物不亦左乎且人能使人不殺生物人則安能使禽獸等不殺生物釋氏之說殊不當闌入儒教特悠悠者罔覺耳至於牛肉一端自孔子以迄朱子從未教人不食獨近今數百年乃有此說尢爲可笑又有人謂西人𨿽曰熟食然往往生硬帶血不堪入口殊不知西人制肴有法審定火候功夫極其精細制何菜應幾點鐘制何菜應幾分鐘制何菜應幾杪鐘皆羅列開陳張之竈俾庖人時時畱心不容太過亦不容不及絕不似中國之人制一肴成不能必其火候之適中徒空咎其火候之未到至於貧賤人家終其身不知火候者比比然矣夫制肴之法旣不考求而進饌之章亦不體究泰西大餐定章首奉羹湯當肌洞空之時若遽以干肴納之將撐塞胃如何相宜惟先之以湯則中滋潤充癟爲圓此後進以各肴佐以物譬如捨魚入水於於洋洋詎不暢適且進肴兼進包充卽以裹腹不似中俗酒肴雜進不分後先胡亂終席而粒米尙未入口也肴饌旣竣滿口腥氈斯時若以水之不但不能去其味且亦大覺傷夫人於是進以干餱蜜食變換其味再進以干果更進以水果藉作蕩滌之用凡肴饌餅餌等熟食皆屬以火制成入於腹中不免有火灼之气生痰作病職此之由若得水果以殿之庶火气全行壓伏自然而然不能爲患故西人從無痰吐然進水果於肴饌之次則破腹亦屬堪虞故間隔以干餱糖果俾水果與油膩隔別甚遠自無爭爲患之事仍防諸物之不能卽時消化也又終之以加非或茗采人各一甌而止取其將所食之物一並消融精華畱於胸中渣滓達於下部至於加非茗采同一削慮其太甚必和以牛乳糖霜使之消補適劑其平焉食罷離席隨意徜徉再以白蘭地酒微微飲之雪茄諸煙略略嘗之消導之法備散適之理得而大餐之事乃畢矣日日如是不爽時刻卽速客會食不久待不過略候至五分鐘而已不似中土之人啖飲不時讌賓失節明訂午餐而及暮乃至明召晚膳而入夜乃餐因敬客而反慢客旣傷人而亦傷己飲食之道亦大不講求之至矣至於西俗尙有查禁市上之食物不準以餒魚敗肉售諸人不準於三春獵鳥獸雞鴨不準倒掛屠宰必遠人居此等以仁存心推己及物是又因飲食而推廣之美意也洋務憤言四十五年前固無所爲洋務也士人束髮受書惟知從事於五經四子卽國家衡文取士除八股之外亦惟試以試帖律賦經解策論雜文而已自海禁旣開西人至和約初定貿易漸通而後官場多交涉事宜簿書錢谷之餘乃始畱心於洋務故初時尙茫無頭緒事事任西人所欲爲旣損國威又耗庫封疆大吏以爲是皆不明洋務之故遂專心偵訪肆意講求年復一年漸漸爲之重視今日者京畿諸大老𨿽尙有薄洋務爲不屑談者而濱海濱江通商各省熟悉洋務之輩幾於棋布星羅上憲旣以洋務爲要圖下僚卽以洋務相翹合竊以爲當今之世洋務必蒸蒸日上斷不復受西人之欺蒙矣乃何以攺一約章修一稅則西人必堅持己說齗齗然與爭而所謂熟精洋務之員仍然呆若木雞一無伎倆得過且過虛與委蛇卒至唯唯順從坐失利權而不復顧嗚呼噫嘻豈柔遠人之道果應若斯歟抑其中尙別有原故歟嘗聞西人之膺使命而出周旋壇坫之間者必其熟悉夫萬國公法精通夫友邦掌故一切兵政榷務刑法禮制研求博考洞悉靡遺而後能不亢不卑措施盡善獨中國則不然所謂辦理洋務者大抵皆少年子弟輕薄成風仕版初登一無展布略悉西國語言文字卽詡詡然誇示於人上憲烏足以周知惟見其能言西人之言能食西人之食起居動作無一不愛慕夫西人遂謂若而人者苟令其與西人相周旋必能水乳相融無所閡格嗚呼矣人苟浮躁性成安能當大任而無隕越巫醫𨿽小道尙不可以無恆者習之當海外彊性情互異一或失當卽起猜疑而可令浮躁之徒鹵莽從事乎且彼之初習夫西國語言文字也豈眞欲宣力於國家哉惟見借此進身卽可以肥私囊實腰橐花天酒地恣我遨遊怒馬髙車任我馳騁服禦則綾羅錦繡也侍奉則美妾嬌妻也極人生未有之奢華胥可從洋務而致是以勉彊涉獵爲之借境於終南耳久之當事者亦已知其獘端因令學生出洋分寄各名城肄業意謂童子天眞未汨當可用心攻苦學業有成殊不知肄業數年遄回故土而性情旣攺嗜好多殊所見所聞無非歐洲之風俗於是飲饌則棄華而從西衣服則厭華而喜西宮室則鄙華而羨西甚至父母爲之授室亦曰我愛西人美華人斷不如也嗚呼噫嘻費數年之心思縻廢數萬之庫項成此不尷不尬之子弟於國家一無所補祗任其終身遊手好閒豈計之得哉當事更知其非善法於是再四籌度奏請於簡派出洋大臣外復考取科甲出身之京員使之遊歷外洋觀其民風國政隨時記錄刊印成書歸則呈之總理衙門以資考證意謂若而人者胸中旣學問優長世故亦皆練達當可實事求是不復如從前之浮薄少年矣不知畱滯外洋虛延歲月民風國政何嘗討論稽求大半只取西字諸書擇要繙譯釐成數卷以資塞責有識者謂所記實昔年之事其情形早與時下不同抑或搜剔古書摹殘石發爲歌自命風流於國家簡派出洋遊歷之初心無相關涉惟是虛糜薪水徒事周遊他日命之辦理交涉事宜依然毫無把握謂其不辜委任其可得乎客曰子之言若是亦可謂切中時獘痛快淋漓矣我中國旣無能辦理洋務之人曷弗絕口不談洋務曰如之何而可中國而不與泰西往來則已苟與往來則洋務紛繁無一日可無人辦理亦惟坐視少年子弟意气輕浮者從中虛與委蛇得過且過而已矣嗚呼噫嘻

