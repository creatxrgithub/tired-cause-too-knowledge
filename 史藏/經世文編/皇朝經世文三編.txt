皇朝經世文三編淸

陳忠倚輯

序例言總目分冊目錄卷一學術一原學上卷二學術二原學下卷三學術三法語卷四學術四廣論上卷五學術五廣論中卷六學術六廣論下附醫理卷七學術七測算上卷八學術八測算中卷九學術九測算下卷十學術十格致上卷十一學術十一格致下卷十二學術十二化學卷十三治體一政本上卷十四治體二政本下卷十五治體三原治卷十六治體四變法上卷十七治體五變法中卷十八治體六變法下卷十九治體七臣職卷二十治體八培才卷二十一治體九廣論卷二十二吏政一吏治卷二十三吏治二吏治卷二十四戶政一理財上卷二十五戶政二理財中卷二十六戶政三理財下卷二十七戶政四疆城戶政五賦役卷二十八戶政六屯墾卷二十九戶政七商務一卷三十戶政八商務二卷三十一戶政九商務三卷三十二戶政十商務四卷三十三戶政十一錢幣戶政十二鹽課卷三十四戶政十三養民上卷三十五戶政十四養民下卷三十六戶政十五榷酤上卷三十七戶政十六榷酤下卷三十八禮政一大典禮政二家教卷三十九禮政三正俗禮政四聘使卷四十禮政五約章卷四十一禮政六學校上卷四十二禮政七學校中卷四十三禮政八學校下卷四十四禮政九交涉卷四十五兵政一海防一卷四十六兵政二海防二卷四十七兵政三海防三卷四十八兵政四海防四卷四十九兵政五邊防上卷五十兵政六邊防下卷五十一兵政七兵機一卷五十二兵政八兵機二卷五十三兵政九兵機三卷五十四兵政十兵機四卷五十五兵政十一郵政卷五十六兵政十二糧餉兵政十三操練上卷五十七兵政十四操練下卷五十八兵政十五地利兵政十六兵制卷五十九刑政一治獄刑政二教匪卷六十刑政三禁刑政四律例卷六十一工政一制造卷六十二工政二制造卷六十三工政三工程卷六十四工政四工程卷六十五工政五工程卷六十六工政六治河卷六十七工政七船政卷六十八工政八礦務卷六十九洋務一外洋沿革卷七十洋務二外洋軍政卷七十一洋務三外洋鄰交卷七十二洋務四外洋鄰交卷七十三洋務五外洋國勢卷七十四洋務六外洋商務卷七十五洋務七外洋通論一卷七十六洋務八外洋通論二卷七十七洋務九外洋通論三卷七十八洋務十外洋通論四卷七十九洋務十一外洋通論卷八十洋務十二外洋通論六

序

愚往歲嘗序上海葛君子源所輯之皇朝經世文續編矣以其翔贍淵博能美賀氏饒氏之書以行世於學術治術所裨匪淺而孰知不數寒暑卽見中日之役割地償款幾類行成移步換形局是又交時至今日苟有尙恃三家之書以講求富彊者是何異之燕南轅而之北轍也夫治國之術猶治病愈七年之疾者必求三年之艾假使不先計而預蓄之則因循終身而不可財病之迄不能愈良可悗也淞南香隱蒿目艱於是有皇朝經文三編之輯書凡八十卷爲文八百餘首郵見問序於予受而讀之當代名公卿奏議爲多下逮對策敍論文檄著以及格致測算之鴻規巨制或筆銳幹將墨含醇醁或摛詞古雅呈義淵懿或慷慨以陳或紆回而譬諭大都忠誠奮發推闡淋漓其綱維終不以開原節流富國彊兵之四大端文校三家所輯爲少而詳核顯豁處又視三家之書爲優愚衰朽侵●蠖伏湖陰用世之心久矣不復見倘

中有欲騁其才智力思補救挽狂瀾於旣倒維中華之全局者試寢饋予是編卽視爲三年之艾也可一旦徵醫人至斧柯在握定見應手霍然跂予俟之矣光緒壬寅四月曲園兪樾書於申江客捨之娛樓例言

邵陽魏默深先生於吳江陸朗夫中丞所輯切問齊文鈔之外增選自國初及道光初年名公巨卿有關世道之文凡七百餘首上之賀耦耕督部命名爲皇朝經世文編刊以行世其時英人猶未至華在當時已爲經國傑作迨壬寅癸卯海禁漸開事勢亦異於是江右饒氏有匯編上海葛氏有續編之輯饒編𨿽刊而行未廣葛編則風行海內矣當饒氏葛氏之書將出陽湖盛氏亦欲接輯續編倩宦於京華者務采典要宏博經濟淵深之文見葛編出因而中止經世者經營世事者也世事卽國家之事以賀編而經營道光壬寅以前之事也以葛編而經營光緒戊子以前之事可也蒙於是有皇朝經世文三編之輯我中國貧弱已久附庸之國旣盡臺澎又見割矣今日者因循苟活甘爲釜中之魚不欲奮鬣飛騰安於﹝湯﹞﹝安﹞漸沸而身漸糜則已假使欲圖富彊非師泰西治法不能挽回中人士見事凡有交涉乎各國必指洋務洋務意分畛域蒙不謂然故所編奏疏策論諸文無論中務洋務皆是國事揆其事體仍仿賀編體例分隸爲部以淸眉目賀編目錄有儒行宗法禮論昏禮喪禮服制祭禮諸門葛編因之大略非陳義甚髙與古爲徒之文不能收入而於富彊之術毫無補益於編凡此類文字𨿽佳不選且並其目而刪之庶免爲實事求是之賢豪所笑中外奏疏條陳時事者兵農錢谷雜然前陳玆擇其命意首列何事卽分隸於何部俾讀者按圖索驥便於翻閱有一事可分隸兩類在如電學可隸學術亦可隸兵政工政軍械兵船皆工政也亦可隸兵政於編取其注意所最重者爲何事卽收入某類世之所目爲洋務者如商務礦政悉隸戶政交涉約章設科使才鄰交藩邦悉隸禮政郵政日報悉隸兵政洋藥教案悉隸刑政制造鐵路兵船技藝悉隸工政大意皆遵會典憲綱排次以免歧異外洋沿革軍政疆域鄰交商務無關乎中國之事以及風俗人情遊歷紀事之文不便闌入中國文內而良法美意實亦不可磨滅而足資師法者尢不忍割愛則名其目曰洋務爲之殿外洋士大夫每有單詞只語斐然可觀其論斷之工尢極精確玆創爲某類危言而擇其譯言文筆尢雅與其類相近悉采入題則注於下以別於諸文是編所收之文大要皆以力圖富彊爲指歸其間文筆陸離古怪磊落激昂顯爲模範者固比比皆是其或詞彊平衍術則精深而於富彊有裨益者不忍以微瑕棄之分類采入閱者鑑諒

泰西學人每譏中國人士熟知古事而不知今事蓋以古事比今事卽類矣無術以挽回之又奚益是古今之事皆宜深知偶丁其會卽據理迎機辯剖立解是編所輯無專講考據之文欲肆掌故之學者有賀編葛編在玆不復贅是編起意選輯於丙申之春成於次年二月行笥所書卷無多瀏覽所及筆之於簡中間抉擇之未善鈔胥之舛訛又因坊友亟欲成書是以未及細校疵累在所難免若復悉心校勘亥豕魯魚一律更正重付石印以同好仍希政而教之幸甚幸甚光緒二十四年歲在戊戌三月淞南香隱陳忠倚識於百花萬卷寓齋

總目

卷一

學術一原學上

卷二

學術二原學下

卷三

學術三法語

卷四

學術四廣論上

卷五

學術五廣論中

卷六

學術六廣論下附醫理

卷七

學術七測算上

卷八

學術八測算中

卷九

學術九測算下

卷十

學術十格致上

卷十一

學術十一格致下

卷十二

學術十二化學

卷十三

治體一政本上

卷十四

治體二政本下

卷十五

治體三原治

卷十六

治體四變法上

卷十七

治體五變法中

卷十八

治體六變法下

卷十九

治體七臣職

卷二十

治體八培才

卷二十一

治體九廣論

卷二十二

吏政一吏政

卷二十三

吏政二吏治

卷二十四

戶政一理財上

卷二十五

戶政二理財中

卷二十六

戶政三理財下

卷二十七

戶政四疆域

戶政五賦役

卷二十八

戶政六屯墾

卷二十九

戶政七商務一

卷三十

戶政八商務二

卷三十一

戶政九商務三

卷三十二

戶政十商務四

卷三十三

戶政十一錢幣

戶政十二鹽課

卷三十四

戶政十三養民上

卷三十五

戶政十四養民下

卷三十六

戶政十五榷酤上

卷三十七

戶政十六榷酤下

卷三十八

禮政一大典

禮政二家教

卷三十九

禮政三正俗

禮政四聘使

卷四十

禮政五約章

卷四十一

禮政六學校上

卷四十二

禮政七學校中

卷四十三

禮政八學校下

卷四十四

禮政九交涉

卷四十五

兵政一海防一

卷四十六

兵政二海防二

卷四十七

兵政三海防三

卷四十八

兵政四海防四

卷四十九

兵政五邊防上

卷五十

兵政六邊防下

卷五十一

兵政七兵機一

卷五十二

兵政八兵機二

卷五十三

兵政九兵機三

卷五十四

兵政十兵機四

卷五十五

兵政十一郵政

卷五十六

兵政十二糧餉

兵政十三操練上

卷五十七

兵政十四操練下

卷五十八

兵政十五水利

兵政十六兵制

卷五十九

刑政一治獄

刑政二教匪

卷六十

刑政三禁

刑政四律例

卷六十一

工政一制造上

卷六十二

工政二制造下

卷六十三

工政三工程上

卷六十四

工政四工程中

卷六十五

工政五工程下

卷六十六

工政六治河

卷六十七

工政七船政

卷六十八

工政八礦務

卷六十九

洋務一外洋沿革

卷七十

洋務二外洋軍政

卷七十一

洋務三外洋疆域

卷七十二

洋務四外洋鄰交

卷七十三

洋務五外洋國勢

卷七十四

洋務六外洋商務

卷七十五

洋務七外洋通論一

卷七十六

洋務八外洋通論二

卷七十七

洋務九外洋通論三

卷七十八

洋務十外洋通論四

卷七十九

洋務十一外洋通論五

卷八十

洋務十二外洋通論六

分冊目錄

一冊卷一學術一原學上

奏請開設同文館疏

恭親王

稟請奏設天津中西學堂稿

盛宣懷

奏開設天津中西學堂疏

王文韶

奏官書局開辦章程疏

孫家鼐

京師創立大學堂條議附武學

熊亦奇

議覆開辦京師大學堂疏

書局

學堂條議八則

姚文棟

彊學會敍章程

張之洞

彊學會後敍

康有爲

上中朝政府書

美國李佳白

卷二學術二原學下

剛克論

美國林樂知

論中國於孔子舊法並未泥守

管斯駿

華文西文利獘論

楊選靑

宜習西文說

李提摩太

西學略述序

曾紀澤

西學

鄭觀應

西學提要總敍

梁啟超

論不勤遠略之誤

薛福成﹡此篇有目無文

論學會大有益於華人亟宜保護

章炳麟﹡此篇有目無文

卷三學術三法語

法天

陳

釋經

傅雲龍

自彊切要疏

王之春

進呈盛世危言疏

鄧華熙

盛世危言敍

彭玉麟

盛世危言自敍

鄭觀應

治術學術專精說

薛福成

遠慮論

程銑

卷四學術四廣論上

國朝六大可惜論

韓文舉

論中國宜尊君權抑民權

麥孟華

富彊當求本原論

陳耀卿

識時務在化成見論

夏錫疇

廣稽叔夜養生論

錢大受

卷五學術五廣論中

應變須才論

張羅澄

論倭事爲中國之福

黃慶瀾

中國易於富彊論

余貽範

答東方時局問

英國威妥瑪二冊

卷六學術六廣論下醫理

格致公例

朱昌鼎

中外刑律辦

楊毓輝

中西醫理孰長論

許克勤

泰西醫術何昉視中東醫理孰優

李經邦

泰西醫學源流

許克勤

醫道

鄭觀應

卷七學術七測算上

算學捃華百篇

鄭觀應

卷八學術八測算中

傅法橢圓地圖說又地橢圓說

傅雲龍

地動說

傅雲龍

天空說

傅雲龍

七政髙下說

傅雲龍

地圖經緯說

傅雲龍

測學何所憑借考

楊毓輝

周髀經與西法平弧三角相近說

朱正元

潮汐應月說

胡永吉

潮汐論

陶師韓

卷九學術九測算下

西法測量繪圖卽晉裴秀制圖六﹝體﹞解

朱正元

揚子云難天八事以通渾天說

許克勤

風性表說

楊毓輝

以月離測經度解

葉瀚

五星算術源流

黃炳垕

星道以日爲心論

黃炳垕

五星順逆遲畱說

黃炳垕

星學辧惑論

黃炳垕

鎗取準算法考

殷之輅

卷十學術十格致上

格致緣起

李提摩太

中國宜求格致之學論上

中國宜求格致之學論下

格致數目說

格物入門序﹡或作格致入門敍

李鴻章

論學格致必先求富國

李提摩太

中西格致異同辧

彭瑞熙

中西格致本原論

葛道殷

格物

王仁俊

三冊

卷十一學術十一格致下

中西格致源流論

王佐才

格致說

鍾天緯

泰西格致之學與近刻翻譯諸書詳略得失何者爲最要論

車善呈

西學古今辧

鍾天緯

卷十二學術十二化學

中外化學名物異同考

楊毓輝

物體凝流二質論

胡永吉

物體本原

陶師韓

電報

鄭觀應

電學考

李提摩太

煉金質試驗鎔度而電池之金何以必用一陰一陽方能生電說

楊毓輝

卷十三治體一政本上

請飭廷臣直諫疏

鍾佩賢

敬陳管見籌自彊之計疏

彭玉麟

督撫同城宜酌量變通疏

郭嵩燾

論督撫同城之損

薛福成

紓外患而固邦本論

論今日當以知懼知恥爲本

汪康年

致李傅相書

張之洞

致李傅相書

王闓運

卷十四治體二政本下

書曾襲侯先睡後醒論後

何啟

以愛力轉國運說

汪康年

萬國公政說

韓文舉

卷十五治體三原治

擬應詔陳言附孫文定曾文正二疏

傅雲龍

自彊大計舉要臚陳疏

盛宣懷

中國自彊策上

汪康年

中國自彊策中

汪康年

中國自彊策下

汪康年

治始於道路說

四冊

卷十六治體四變法上

上變法自彊條陳疏

胡燏棻

上皇帝書第二

卷十七治體五變法中

上皇帝書第三

上皇帝書第四

卷十八治體六變法下

論變法必自官制始

麥孟華

治始於鄕說

韓文舉

古議院考

泰西議院源流

鄭觀應

創議院以通下情

陳

議院利害若何論

許象樞

議院十難

楊史彬

議院得失論

陳翼爲

客述

李圭

卷十九治體七臣職

上醇邸書

吳昌言

敍疆臣建樹之基

薛福成

敍團練大臣

薛福成

爲人爲己不分爲二事說

汪康年

辦理洋務人員以何者爲稱職論

蔣同寅

辦理交涉以膽識才辯爲先論

黃潤璋

交鄰得當論

張

卷二十治體八培才

儲將才論

鄭觀應

使臣與將相並重論

薛福成

用人說

上東撫張朗齋宮保書

陳

大開賓館以收人才

廣置幕賓以挽積獘

各省宜建翹才館議

孫同康

附陳密保洋員片

薛福成

保薦使才疏

薛福成

徳將漢納根語錄上

林樂如

徳將漢納根語錄下

林樂如

西學儲才三要

項文瑞

西學儲才六端

楊家禾

記江西康女士

五冊

卷二十一治體九廣論

局外旁觀論

英國赫徳徳

論中國積弱由於防獘

梁啟超

新議論略照會

阿欽使

新議說帖

英國威妥瑪

續新議論略

威妥瑪

巴黎復陳俊臣中丞書

曾紀澤

振興中國論

殷之輅

上孫大臣書

熊亦奇

貴私貴虛論

瑤林館主

廣論卮言

卷二十二吏政一吏政

請整飭仕途疏附周禦史疏

卞寶第

吏治上下篇

鄭觀應

海防用人議

朱太守

捐納

鄭觀應

停捐納論

王韜

請永停捐納實官議

番惇充

卷二十三吏政二吏治

籌停捐三議

李經邦

論捐實官之害

楊毓輝

富國不在捐輸論

孫兆熊

停捐四美論

楊毓煌

限仕

鄭觀應

請酌用優貢疏

官文

嚴課州縣以責成效

陳

分任佐雜以策末秩

陳

提羨余銀以濟同官

陳

書吏

鄭觀應

卷二十四戶政一理財上

上善後事宜疏

陳熾

請節靡費疏

管廷獻

請仿行印稅疏

陳璧

印稅條議

程儀洛

法國印花稅章程

黃致堯

論中國求富宜籌易行之法

汪康年

利權一

薛福成

利權二

薛福成

利權三

薛福成

利權四

薛福成

卷二十五戶政二理財中

廉俸

鄭觀應

書鄂督張開全楚利源示後

李提摩太

擬立中國文錢合益會節略

何廷墀

度支

鄭觀應

停漕

國債

論中國易於富彊

李提摩太

論謀富之法

續論謀富之法

立信論

張羅澄

論今日不憂無財

余貽範

論工人宜漸富

李提摩太

六冊

卷二十六戶政三理財下

管子地數篇

許克勤

中國近日富彊之術以何者爲先論

許庭銓

輪船電報二事應如何剔獘方能持久策

鍾天緯

中國仿行西法紡紗織布應如何籌辦以俾國家商民均獲利益議

吳佐卿

紡織二十五策

儲桂山

說橙

理財卮言

卷二十七戶政四疆城

覆陳索倫四旗事宜疏

曾紀澤

密陳霍爾果斯河地境事情片

曾紀澤

劾使臣辱命疏

張之洞

天下四大宗論

李提摩太

滇緬分界通商事宜疏

薛福成

上海海口形勢輿圖廣袤城池道裏丈尺考

許克勤

上海爲海疆門戶論

胡家鼎

論公司不舉之病

薛福成

地球大勢公論總序

徐勤

地運趨於亞東論

劉楨麟

戶政五賦役

編教民

彭玉麟

請行內河小輪船公牘

江西紳士

旗籍

鄭觀應

入籍

僧道

卷二十八戶政六屯墾

墾荒

鄭觀應

衛屯

加稅開地議

李提摩太

黑龍江通肯河一帶請開民屯議

殷之輅

黑龍江旗民屯田議

李經邦

屯墾策

楊毓輝

卷二十九戶政七商務一

遵旨議臺續增專條及先後辦理情形疏

曾紀澤

奏興辦商務疏

王鵬運

英國公司定例

哲美森

商政

薛福成

卷三十戶政八商務二

商戰上

鄭觀應

商戰下

商戰論

汪康年

英國家總銀行考

鄭觀應

論銀行

李提摩太

鈐束賤役以安商賈

陳

設立銀行利獘論

錢大受

七冊

卷三十一戶政九商務三

通商八策

許廷銓

救商十議

柯來泰

整頓鐵政紡織利不外溢策

楊史彬

中國土產銅鐵棉花論

李鼎頤

絲茶煙布合論

項文瑞

通商四大宗論

楊家禾

商論

兪贊

卷三十二戶政十商務十

中國整頓商務策

華國盛

出洋茶利防獘策

王佐才

問中國近年絲茶出口之貨核計通策總策較光緒初年有增無而絲茶各商日見耗折其故何歟今議整頓之法其策安在

李培禧

整頓絲茶策

商霖

徽屬茶務條陳

何潤生

商務危言

卷三十三戶政十一錢幣

鑄銀條陳

京來稿

變通交鈔以齊風俗

陳

通行銀元八議

李鼎頤

行使金銀銅錢議

於鬯

錢幣中西變通以求利濟論

李經邦

藥水浸銀元之害論

鄭觀應

戶政十二鹽課

鹽務

鄭觀應

卷三十四戶政十三養民上

農工

鄭觀應

旱潦

論民

李提摩太

答問養民事宜

論貧民有望

論遊民有業

西法有益於民論

轉移積患說

農人新法紀

論產業宜與民並增

用機器殖財養民說

薛福成

論中國宜參用民權之利益

汪康年

卷三十五戶政十四養民下

禁栽罌粟策

楊毓輝

中外養蠶得失異同

楊毓輝

飼蠶法則

鍾天緯

種稻之法水旱之備宜如何而後可

許克勤

泰西善舉中國能否仿行論

許象樞

貧爲善舉第一論

陳翼爲

條陳養民事宜疏

文廷式

勸諭陜甘通栽種樹木示

陶模

八冊

卷三十六戶政十五榷酤上

請整飭釐金疏

易俊

稅則

鄭觀應

通商綜核表序又釐捐論

錢恂

釐捐獘論

王韜

治標庸言

鏡存子

論中國各稅輕出重入之獘

蕭詩言

海關徵稅敍略

薛福成

海關出入貨稅敍略

薛福成

海關出入貨價敍略

防漏稅

彭玉麟

卷三十七戶政十六榷酤下

中國各省裁兵減釐議

潘惇先

裕利源而紓商力論

李經邦

節餉減釐議

楊毓輝

論中國稅務盈絀

法國拉盧士

榷署議內地機器制造貨物徵稅章程書後

麥孟華

卷三十八禮政一大典

典禮上

鄭觀應

典禮下

鄭觀應

豫籌各國使臣合請覲見片

薛福成

謹書上諭各國使臣定期朝見後

李提摩太

兩君相見論

李提摩太

覲見使臣關乎振興說

李提摩太

禮政二家教

教養

鄭觀應

藏書

英博物院書樓規制

女教

杞憂生

裹足

杞憂生

戒足會敍

梁啟超

巴黎復重伯

曾紀澤

巴黎復郭飴孫飴丰兩甥

曾紀澤

卷三十九禮政三正俗

善舉又論泰西善堂及英國賑濟人數

鄭觀應

賽會

訓俗

富國探源論序

懲訛言說

汪康年

禮政四聘使

論使臣全權之任重

陳耀卿

親王宜遊歷各國說

通使

鄭觀應

鄰交

薛福成

聘與國

彭玉麟

出使四國奏疏序

薛福成

出使四國公牘序

請派員遊歷外洋疏

謝祖源

卷四十禮政五約章

約章

薛福成

條約並跋

鄭觀應

預籌修約事宜疏

曾國藩

攺訂俄約辦事艱難情形疏

曾紀澤

愼約議

彭玉麟

論中國在公法以外之害

薛福成

立約通商忽禁人民往來﹝理﹞與公法相背否

朱澄敍

公法不足恃論

王佐才

據公法以立國論

鍾天緯

九冊

卷四十一禮政六學校上

請推廣學校疏

李端棻

議覆推廣學校疏﹡或作議覆李侍郎推廣學校折

總理衙門

廣學校

彭玉麟

論學校

李提摩太

學校

鄭觀應

論新學部亟宜設立

李提摩太

論不廣新學之害

論西學宜設特科﹡或作西學宜設特科

余貽範

卷四十二禮政七學校中

中西書院文藝兼肄論

潘克先

中西書法異同論

楊毓輝

卷四十三禮政八學校下

停武試

鄭觀應

請變通書院章程疏

徳國學校規制

英法俄美日本學校規制

去學校積獘以興人材

王韜

英徳法俄美日本六國學校數目

卷四十四禮政九交涉

覆陳法國大槪情形疏

曾紀澤

照覆法國領事文

張之洞

藩邦

薛福成

與英外部商定會立坎巨提頭目疏

薛福成

逆酋竄入俄境該國允嚴行禁錮

曾紀澤

中西惇睦策

殷之輅

論中外交接其聯絡維持之法究應如何辦理

李提摩太

倫惇致丁雨生中丞書

曾紀澤

論加稅

梁﹝啟﹞﹝起﹞超

交涉言

卷四十五兵政一海防一

敬陳海防疏

李元度

防海上

余貽範

防海下

余貽範

海防論

傅雲龍

籌海

陳

十冊

卷四十六兵政二海防二

會商海防事宜疏

彭玉麟

復奏加意籌備片

彭玉麟

密陳籌劃片

代陳海防管見疏

海防善後事宜疏

彭玉麟

遵旨覆並陳今昔情形不同疏

彭玉麟

覆奏海防條議疏

李鴻章

乞總署代奏下忱書

劉永福

卷四十七兵政三海防三

彊鄰環伺疏

薛福成

條陳海軍船應辦事宜疏

許景澄

論海軍當廣儲人才

余貽範

紀日本議院論中國創設海軍事

吳劍華

卷四十八兵政四海防四

水師

鄭觀應

論兵輪水師之利獘

卷四十九兵政五邊防上

邊防一

鄭觀應

邊防二

邊防三

邊防四

邊防五

邊防六

邊防七

邊防八

卷五十兵政六邊防下

民團上

鄭觀應

民團下

近日北邊防務輕重緩急何在論

葛道殷

邊防禦俄策

程昌齡

東北邊防輕重緩急論

葛道殷

中國邊事論

俄將鋪加脫

遺疏

左宗棠

十一冊

卷五十一兵政七兵機一

電奏力爭和議疏一﹡或作力爭和議電奏一

張之洞

電奏力爭和議疏二﹡或作力爭和議電奏二

請罷和議疏

易順鼎

籌戰事六條請代奏疏

易順鼎

聯銜糾參督臣植黨疏

文廷式等

力阻和議片

彭玉麟

請接濟劉永福片

彭玉麟

卷五十二兵政八兵機二

請飭照會通商各國片

彭玉麟

殿試策第一﹡或作射策第一

駱成驤

諭黑旗將士檄

劉永福

解散脇從示

致法將孤拔書

上劉峴莊督﹝帥﹞﹝師﹞書

余虎恩

行軍當嚴賞罰論

陳耀卿

用兵貴作气論

卷五十三兵政九兵機三

操縱離合論

英國林樂之

我戰則克論

金安淸

防海防陸難易緩急論

李經邦

隱消敵患論

楊毓輝

防務通於治道說

殷之輅

兵凶戰危論

陳耀卿

上李傅相書

英士某

中日之戰六國皆失算論

瑤林館主

彊兵力﹡或作彊兵論

彭玉麟

上總署王大臣書代﹡或作代上總理衙門書

葉文銓

卷五十四兵政十兵機四

說兵

李提摩太

論今日誰能助我

敵情

薛福成

用兵宜先察敵情

陳耀卿

攻戰守具不用之用說

薛福成

行軍以間諜爲先論

鄭觀應

弭兵會

偸頭記

徐時棟

李徳裕納維州降將論

薛福成

兵機卮言

卷五十五兵政十一郵政

紀西國送信章程始末

李提摩太

泰西講求郵政

薛福成

泰西郵政考

鄭觀應

驛站

鄭觀應

中國郵政應如何辦理論

羅毓林

郵政策

王益三

日報上

鄭觀應

日報下

知新報緣起

吳恆煒

十二冊

卷五十六兵政十二糧餉

論籌餉爲行軍要義

陳耀卿

兵政十三操練上

覆奏洋務事宜疏

沈葆楨

陸兵論一

傅雲龍

陸兵論二

傅雲龍

陸兵論三

傅雲龍

選將練兵論

薛福成

記英徳設課功局防敵法

薛福成

命中篇

李經邦

鎗須知

楊毓輝

卷五十七兵政十四操練下

覆陳山海關防務疏

曾國荃

乘時說附練說

陳耀卿

防軍支銷情獘疏節

王開運

論中國宜重武功

陳耀卿

操練卮言

卷五十八兵政十五地利

戰爭以地利爲要說

陳耀卿

吳淞形勢論

臺附鄒君臺論

鄭觀應

妥籌保護浙東新築臺疏

薛福成

美利加水師阻道說

傅雲龍

美利加臺經驗說

鐵路侵地說

李提摩太

兵政十六兵制

密陳標營積習難攺將才宜保護片

薛福成

論近年營勇之獘

陳耀卿

卷五十九刑政一治獄

獄囚

鄭觀應

犯人

杞憂生

棲流

禁販奴

彭玉麟

論泰西治獄

沈粹生

罰贖

鄭觀應

書楊侍禦奏裁待質公所疏後

刑政二教匪

附陳處置哥老會片

薛福成

致各國大臣書

總理衙門

覆總理衙門書

鏤斐迪

分別教案治本治標片

薛福成

卷六十刑政三禁

禁上

鄭觀應

禁下

論鴉片

彭玉麟

記泰西酒稅

鄭觀應

刑政四律例

治法在嚴刑賞議

陳

遵議武﹝營﹞﹝職﹞扣餉缺額罪名疏

松溎

中外各國刑律輕重寬嚴得失考

李經邦

中西律例繁簡考

孫兆熊

查視祕魯華工記

吳劍華

十三冊

卷六十一工政一制造

請造小輪船片

彭玉麟

請籌費趕造小輪船片

彭玉麟

技藝

鄭觀應

紡織

鄭觀應

紡織三要

殷之輅

紡織篇

張駿聲

制造十所

楊史彬

中國振興制造論

許象樞

中國不能制造新奇之物獘有二

陳翼爲

卷六十二工政二制造

精藝術

彭玉麟

鎗說上

薛福成

鎗說下

利器

李提摩太

气球考

李提摩太

制造危言

卷六十三工政三工程

請修鐵路疏

準良

條陳時事疏

張百熙

振百工說

薛福成

中國鐵路如何取道爲便論

鍾天緯

復查勘龍州鐵路事宜

康際淸

鐵路上

鄭觀應

鐵路下

鐵路價﹡或作鐵路新章省價法

李提摩太

卷六十四工政四工程

中國創行鐵路利獘如何論

張涵中

修路乃能足食論

李提摩太

建倉儲米不如推廣鐵路輪舟說

創修鐵路使民咸知利益說

火車

杞憂生

招工

腹地應置木路議

陳

中國新興三大事論

李提摩太

卷六十五工政五工程

古今工程異同說

楊毓輝

修路

鄭觀應

盜工

鄭觀應

十四冊

卷六十六工政六治河

治河

鄭觀應

論修河

李提摩太

治河上

陳

治河中

治河下

禦水賑饑不如推廣鐵路說

李提摩太

中國擇地建造船塢論

李龍光

卷六十七工政七船政

修船政

彭玉麟

請整頓船政疏

陳璧

議復福建船政疏並恭錄諭旨

總理衙門

船政卮言

卷六十八工政八礦務

論開煤礦之益

李提摩太

請通飭開辦礦務鼓鑄銀元疏

王鵬運

議復王鵬運請開辦礦務鼓鑄銀元疏

戶部

奉旨議奏興辦礦務設法擴充開采疏

崧蕃

山西礦產﹡或作山西開礦議

李提摩太

礦政

薛福成

興礦利

彭玉麟

開礦上

鄭觀應

開平煤礦事略

開礦﹝下﹞﹝上﹞

卷六十九洋務一外洋沿革

俄國考

陳耀卿

美國考略

鄒

記拿破侖第一事

陳耀卿

法蘭西近代興亡事略

英國近代戰事記略

卷七十洋務二外洋軍政

英吉利軍政

鄒

法蘭西軍政

鄒

徳意智軍政

鄒

俄羅斯軍政

鄒

澳斯亦名澳地利亞軍政

鄒

意大利軍政

西班牙軍政

土耳其軍政

荷蘭軍政

美利堅軍政

葡萄牙軍政

鄒

日本軍政

印度軍政

十五冊

卷七十一洋務三外洋疆域

各國形勢類考

孫家谷

六大洲說

傅雲龍

歐洲開辟非洲考

李提摩太

非洲不能養民致失廣地說

日本疆域考

沈三

大洋海大西洋海印度海北海南海考

楊毓輝

外洋疆域卮言

卷七十二洋務四外洋鄰交

察看英法兩國交涉事宜疏

薛福成

徳奧義合縱俄法連橫論

許克勤

五國論

葉瀚

歐洲時局如戰國說

錢文霈

破歐洲五國合縱連橫策

項藻馨

外洋鄰交卮言

卷七十三洋務五外洋國勢

西洋諸國導民生財說

薛福成

西洋諸國爲民理財說

薛福成

俄國度支考

鄭觀應

歐亞气運轉機論

張壽波

論印度興衰並英人治理之始

陳耀卿

俄人國勢酷類彊秦論

瑤林館主

外洋國勢卮言

卷七十四洋務六外洋商務

歐洲商務盈絀變通總論

鄭觀應

英商公司據印度及亞美利加考

鄭觀應

泰西徵稅論

英吉利用商務辟地

薛福成

南洋諸島致富彊說

外洋商務卮言

卷七十五洋務七外洋通論一

風俗考

鄒

海國圖誌

左宗棠

萬國總說

日本岡本監鋪

十六冊

卷七十六洋務八外洋通論二

外洋學校

宋育仁

外洋公法

鈕約巨富

卷七十七洋務九外洋通論三

外洋禮俗

宋育仁

美國南北花旗交戰紀

鄒

卷七十八洋務十外洋通論四

西法爲公共之理說

薛福成

澳大利亞可自彊說

歐洲形勢論

徳相俾斯麥

通籌南洋各島請設領事保護華民

薛福成

借箸籌華

徳人益哥

書俄主告洪大臣之言

薛福成

論俄助中

陳

外洋通論卮言

卷七十九洋務十一外洋通論五

外洋通論卮言

卷八十洋務十二外洋通論六

外洋通論卮言

卷一學術一原學上

奏請開設同文館疏

恭親王

臣等因制造機器必須講求天文算學議於同文館內添設於館等因於十一月初五日具奏奉旨依議欽此欽遵在案臣等伏查此次招考天文算學之議並非務奇好異震於西人術數之學也蓋以西人制造之法無不由度數而生今中國議欲講求制造輪船機器諸法苟不藉西士爲先導俾講明機巧之原制作之本竊恐師心自用枉費錢糧仍無於實際是以臣等衡量再三而有此奏論者不察必有以臣等此舉爲不急之務者必有以捨中法而從西人爲非者甚且有以中國人師法西人爲深可恥者此皆不識時務也夫中國之宜謀自彊至今日而已亟矣識時務者莫不以采西學制洋器爲自彊之道疆臣如左宗棠李鴻章等皆深明其理堅持其說時於奏牘中詳陳之上年李鴻章在上海設立機器局由京營揀派兵弁前往學習近日左宗棠亦請在閩設立藝局選少年悟子弟延聘洋人教以語言文字算法畫法以爲將來造輪船機器之本由此以觀是西學之不可不急爲肄習也固非臣等數人之私見矣或謂雇賃輪船購買洋槍各口曾辦過旣便且省何必爲此勞績不知中國所當學者固不止輪船槍一事卽以輪船槍而論雇買以應其用計𨿽便而法終在人講求以徹其原法旣明而用將在我蓋一則權宜之策一則久遠之謀孰得孰失不待辧而明矣至於以捨中法而從西人爲非亦臆說也查西術之借根實本於中術之天元彼中猶目爲東來法特其人性情縝密善於運思遂能推陳出新擅名海外耳其實法固中國之法也天文算法如此其餘亦無不如此中國創其法西人襲之中國倘能駕而上之則在我旣已洞悉根原遇事不必外求其利益正非淺鮮且西人之術我聖祖仁皇帝深韙之矣當時列在臺官垂爲時憲兼容並包智周無外本朝掌故亦不宜數典而忘況六藝之中數居其一古者農夫戍卒皆識天文後世設爲厲禁知者始鮮我朝康熙年間除私習天文之禁由是人文蔚起天學盛行治經之儒皆兼治數各家著述考證俱精語曰一物不知儒者之恥士子出戶舉目見天顧不解列宿爲何物亦足差也卽今日不設此館尢當肄業及之況乎懸的以招哉若夫以師法西人爲恥此其說尢謬夫天下之恥莫恥於不若人查西洋各國數十年來講求輪船之制互相師法制造日新東洋日本近亦遣人赴英國學其文字究其象數爲仿造輪船張本不數年亦必有成西洋各國雄長海邦各不相下者無論矣若夫日本蕞爾國耳尙知發憤爲雄獨中國狃於因循積習不思振作恥孰甚焉今不以不如人爲恥而獨以學其人爲恥將安於不如而終不學遂可雪其恥乎或謂制造乃工匠之事儒者不屑爲之臣等尢有說焉查周禮考工一記所載皆梓匠輪輿之事數千百年黌序奉爲經術其故何也蓋匠人習其事儒者明其理理明而用宏焉今日之學學其理也乃儒者格物致知之事並非彊學士大夫以親執藝事也又何疑焉總之學期適用事貴因時外人之疑議𨿽多當局之權衡宜當臣等於此籌之熟矣惟是事屬創始立法宜詳大抵欲嚴課程必須優給廩餼欲期鼓舞必當量予升途謹公同酌擬章程六條繕呈禦覽恭候欽定再查翰林院編修檢討庶吉士等官學問素優差使簡較若令學習此項天文算學程功必易又進士出身之五品以下京外官舉人五項貢生事同一律應請一並推廣招考以資博采

擬設天津中西學堂請奏明立案稟

盛宣懷

敬稟者竊於光緒二十一年閏五月二十九日奉憲臺札開光緒二十一年閏五月二十八日承準軍機大臣字寄奉上諭自來求治之道必當因時制宜況當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先疊據中外臣工條陳時務詳加披覽采擇施行如修鐵路鑄鈔幣造機器開礦產折南漕減兵額創郵政練陸軍整海軍立學堂大抵以籌餉練兵爲急務以卹商惠工爲本源皆應及時舉辦至整頓釐金嚴核關稅稽察荒田汰除冗員各節但能破除情面實力講求必於國計民生兩有裨益各直省將軍督撫將以上諸條各就本省情形與藩臬兩司曁各地方官悉心籌劃酌度辦法限文到一月內分晰復奏當此創巨痛深之日正我君臣臥薪嘗膽之時各將軍督撫受恩深重具有天良諒不至畏難苟安空言塞責原折片均著抄給閱看將此各諭令知之欽此欽遵寄信前來合行恭錄諭旨抄錄原奏札飭悉心籌議札到該司道等卽便欽遵迅速妥籌議復以憑酌核具奏等因奉此復查自彊之道以作育人才爲本求才之道尢宜以設立學堂爲先光緒十二年前任津海關道周馥請在津郡設立博文書院招募學生課以中西有用之學嗣因與稅務司徳璀琳意見不合籌款爲難致將造成房屋抵押銀行蹉跎十年迄未開辦可見創舉之事空言易實行難立法易收效難況樹人如樹木學堂遲設一年則人才遲起一年日本維新以來援照西法廣開學堂書院不特陸軍海軍將弁皆取材於機器工程之外部出使諸員亦皆取材於律例科矣制造槍開礦造路諸工亦皆取材於機器工程科地學化學科矣僅十餘年燦然大備中國智能之士何地蔑有但選將才於儔人廣眾之中拔使才於詩文貼括之內至於制造工藝皆取材於不通文理不解測算之匠徒而欲與各國絜長較短斷乎不能職道之愚當趕緊設立頭等二等學堂各一所爲繼起者規式惟二等學堂功課必須四年方能升入頭等學堂頭等學堂功課必須四年方能造入專門之學不能躐等卽難免遲暮之憾現擬通融求速辦法二等學堂本年擬由天津上海香港等處先招已通小學堂第三年功夫者三十名列作頭班已通第二年功夫者三十名列作二班已通第一年功夫者三十名列作三班來年再續招三十名列作四班合成一百二十名爲額第二年起每年卽可拔出頭班三十名升入頭等學堂其餘以次遞升仍每年挑選三十名入堂補四班之額源源不絕此外國所謂小學堂也至頭等學堂本年擬先招已通大學堂第一年功夫者精選三十名列作末班來年卽可升列第三班並取二等之第一班三十名升補頭班第四等之缺嗣後按年遞升亦以一百二十名爲定額至第四年底頭等班三十名準給考單挑選出堂或派赴外洋分途歷練或酌量派委洋務職事此外國所謂大學堂也職道與曾充教習之美國駐津副領事丁家立考究再三酌擬頭等二等學堂章程功課必期切近而易成大約頭等學堂每年需經費銀三萬九千餘兩二等學堂每年需經費銀一萬三千餘兩共需銀五萬二千兩左右現值國用浩繁公款竭蹶事𨿽應辦而費實難籌

職道查津海鈔關近年有收開平煤稅每年約庫平銀一萬四五千兩爲從前所無之稅款似可盡數專提以充學堂經費又天津米麥進口自光緒十九年稟明每石專抽博文書院經費銀三釐每年約收捐銀三四千兩擬每石攺收銀五釐亦不爲多又電報局稟明由天津至奉天借用官綫遞寄海蘭泡出洋電報每字津貼洋銀一角電綫通時每年約計應繳洋三四千元營口一帶綫斷之後已經停止嗣後錦州至奉天攺造商綫僅借用天津至錦州官綫一段貼費更微擬令電報局以後不計字數每年捐繳英洋二萬元又招商局運漕由滬至津輪船向系援照沙船成案裝運土貨例準二成免稅藉以抵制洋商擬令招商局以後在承運漕糧運腳免稅項下每年捐繳規銀二萬兩以上合計每年捐銀五萬二千兩左右全數解交津海關道庫存儲專備天津頭等二等學堂常年經費通籌扯算似可有盈無絀所有頭等學堂應卽照前北洋大臣李批準周前道原擬以博文書院房屋爲專堂現經胡臬司顧全大局由糧臺設法籌款向銀行贖回作爲公產其屋價內原有總稅務司赫徳及津海關稅務司徳璀琳捐款在內如仍作學堂稅務司亦必樂從所需購辦格致化學器具書籍等項及聘請教習川資創辦應用之款不在常年經費之內查光緒十九年起至二十一年四月止米捐存銀八千餘兩擬卽在此款內核實動用二等學堂應覓地另行蓋造擬在開辦初年教習學生尙未齊全應余經費之內提用毋庸請發公款其房屋未造成之先應卽借用頭等學堂房屋甚寬足可敷用所有學堂事務任大責重必須遴選深通西學體用兼備之員總理方不致有名無實頭等學堂擬請憲臺札委二品銜候選道伍廷芳總理二等學堂擬請札委同知銜候補知縣蔡紹基總理﹝並﹞﹝千﹞擬訂請美國人丁家立爲總教習該堂延訂中西教習考取學生購辦機器書籍等事均由職道會商伍道蔡令及總教習於年內妥速開辦以免因循虛曠歲月向來學堂有會辦提調監督各名目一槪刪除藉省開銷而杜紛雜謹繕呈章程淸折是否有當伏乞憲臺俯賜鑑核迅賜批示遵行並請奏明立案以垂久遠實爲公便肅此敬請勛安伏乞垂鑑謹將擬設天津頭等二等學堂章程功課經費與總教習丁家立酌議各款分繕淸折恭呈鈞鑑北洋大臣王批據創設頭等二等學堂遴選學生各以一百二十名爲定額應需經費每年約共銀五萬五千兩該道仰體時艱就本任及經管招商電報各局設法籌款不動絲毫公帑洵講求時務公而忘私所擬章程功課均甚妥協伍道廷芳蔡令紹基深諳西學準派爲學堂總辦各司其事並準延訂美國人丁立家爲總教習一切應辦事宜責成該道會商妥爲布置卽於年內開辦各項捐款每年全數解存關庫隨時支用年終匯冊報查勿稍含混餘如所議辦理仰候具奏另檄行知仍將章程功課照鈔兩分迅速呈送以憑分咨軍機處總理衙門查核並候札飭伍道等遵照繳折存初四日

奏開設天津中西學堂疏

王文韶

爲道員創辦西學學堂倡捐集資不動公款奏明立案恭折仰祈聖鑑事竊據津海關道盛宣懷稱自彊之道以作育人才爲本求才之道以設立學堂爲先光緒十二年前關道周馥請在津郡設立博文書院招募學生課以中西有用之學嗣因與稅務司徳璀琳意見不合籌款維艱致將造成房屋抵押銀行未能開辦惟學堂遲設一年則人材遲出一年日本援照西法廣開學堂書院不特海軍陸軍將弁取材於學堂卽外部出使諸員及制造開礦等工亦皆取材於學堂中國智能之士何地蔑有但選將材於儔人廣眾之中拔使才於詩文帖括之內至於制造工藝則皆用不通文理不解測算之匠徒而欲與各國挈長較短難矣該道擬請設立頭等二等學堂各一所以資造就人材惟二等學堂功課必須四年方能升入頭等學堂頭等學堂功課亦必須四年方能造入專門之學不能躐等現擬通融求速二等學堂本年卽由天津上海香港等處先招已通小學堂第三年功夫者三十名列作頭班已通第二年功夫者三十名列作二班已通第一年功夫者三十名列作三班來年再續招三十名列作四班合成一百二十名爲額第二年起每年卽可拔出頭班三十名升入頭等學堂其餘以次遞升仍每年挑選三十名入堂補四班之額源源不絕此外國所謂小學堂也至頭等學堂本年先招已通大學堂第一年功夫者精選三十名列作末班來年卽可升列第三班並取二等之第一班三十名升補頭等第四班之缺嗣後按年遞升亦以一百二十名爲額至第四年頭等頭班三十名準給考單挑選出堂或派赴外洋分途歷練或酌量委派洋務職事此外國所謂大學堂也該道與曾充教習之美國駐津副領事丁家立考究再三酌擬頭等二等學堂章程功課必期切近易成約計頭等學堂每年需經費銀四萬餘兩二等學堂需經費銀一萬五千餘兩共需銀五萬五千餘兩現值國用浩繁庫款竭蹙事𨿽應辦而費實難籌查津海鈔關近年稅項尙旺該道情願每年倡捐銀一萬五千兩又天津米麥進口自光緒十九年明每石專抽博文書院經費銀三釐每年得收捐銀三四千兩今擬每石攺收銀五釐尙不爲多又電報局眾商每年擬捐繳銀洋二萬元招商局眾商每年捐繳規銀二萬兩統計每年可收銀五萬四五千兩以之撥充學堂經費不相上下所有頭等學堂卽照前督臣李鴻章批準周馥原議以博文書院房屋爲專堂現經廣西臬司胡燏棻設法籌款向銀行贖回至應購格致化學器具書籍等項及聘請教習川資創辦應用各款不在常年經費之內計自光緒十九年起至本年四月止米捐存銀八千餘兩應卽核實動支其二等學堂須覓地另行蓋造擬在開辦初年教習學生尙未齊全應余經費內提用毋庸請發公款房屋未成之先借用頭等學堂暫行棲止擬定章程功課請具奏立案前來臣查光緒二十一年閏五月二十八日奉上諭自來求治之道必當因時制宜況當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先疊據中外臣工條陳時務詳加披覽采擇施行如修鐵路鑄錢幣造機器開礦產折南漕減兵額創郵政練陸軍整海軍立學堂大抵以籌餉練兵爲急務以卹商惠工爲本源皆應及時舉辦等因欽此設立學堂卽其中應辦之一端凡鐵路機器開礦治軍諸務均可以西法爲宗則造就人材尢當以學堂爲急該道等仰體時艱就本任及經營招商電報各局設法籌款創辦此事不動絲毫公帑洵屬講求時務公而忘私所擬章程亦均周妥應卽照辦惟堂內事繁責重必須通曉西學才堪總核之員認眞經理方不致有名無實查二品銜候選道伍廷芳堪以委派總辦頭等學堂同知銜候補知縣蔡紹基堪以委派總辦二等學堂並延訂美國人丁家立爲總教習一切應辦事宜仍責成盛宣懷會商伍廷芳等妥速辦理以免因循虛曠歲月其會辦提調監督等名目一槪刪除藉省開銷而杜紛雜除分飭遵照並將章程咨送軍機處總理衙門查核外所有創設北洋西學學堂緣由理合恭折具陳伏乞皇上聖鑑訓示謹奏光緒二十一年八月十二日具奏十四日奉朱批該衙門知道欽此

奏官書局奏開辦章程疏

孫家鼐

奏爲請旨事光緒二十二年正月二十一日奉上諭總理各國事務衙門奏新設官書局請派大員管理一折著派孫家鼐管理欽此臣恭奉諭旨朝夕籌思且與原辦書局諸臣悉心酌度謹擬開辦章程分條臚列恭呈禦覽一藏書籍擬設藏書院尊藏列朝聖訓欽定諸書及各衙門現行則例各省通誌河漕鹽釐各項政書並請準其咨取儲存庋列其古今經史子集有關政術學業者一切購置院中用備畱心時事講求學問者入院借觀恢廣學識一刊書籍擬設刊書處譯刻各國書籍舉凡律例公法商務農務制造測算之學及武備工程諸書凡有益於國計民生與交涉事件者皆譯成中國文字廣爲流布一備儀器擬設遊藝院廣購化學電學光學諸新機礦質地質動物植物各異產分別部居逐門陳列俾學者心摹手試考驗研求了然於目曉然於心將來如制造船隻槍等事可以別材質之良窳物價之低昂用法之利鈍不致受人蒙蔽一廣教肄擬設學堂一所延精通中外文理者一人爲教習凡京官年力富彊者子弟之姿性聰安詳端正者如願學語言文字及制造諸法聽其酌出學資入館肄習一籌經費總理衙門原奏每月撥銀一千兩查局中用款以延教習翻書籍爲大宗此外譯報及書手匠役人等工價夥食費亦不貲每月千兩隻供各項之用至於購買圖籍儀器等款尙無所出原辦零星招股過於冗碎自應遵照原奏酌核收納現在事屬行需款數難預定惟有就現有經費次第興辦總以撙節爲充拓之基切戒濫費以收實濟一分職掌上年部院諸臣開設書局倉猝舉辦艸定規模議事尙未畫一今擬將局中諸務各分職掌庶心志專一可期日起有功所有在局辦事諸臣職名另單開呈禦覽一刊印信擬刻一木質關防文曰管理官書局大臣之關防凡向總理衙門領取經費及有行文事件卽以此爲憑信以上七條如蒙兪允臣卽敬謹遵行卽從本日開辦臣竊惟同治初年總理衙門請設立同文館講求泰西諸國文字令翰詹部院各官一體入館習練維時議論紛紜人情疑阻風气未開事因中止後𨿽經總理衙門設法招徠入館生徒略有成就而讀書明理之人從事其中者絕少遂致中外間隔彼己不知倉猝應機動多舛誤近者倭人構釁創巨痛深一二文人學士默參消息審知富彊之端基乎學問講肄所積爰出人才砥礪奮興消除畛域期以洞中外之情形保國家於久大此與同治初年設立同文館之意實相表裏誠轉移風气一大樞紐也臣開辦初章事歸簡要未盡事務漸圖擴充其藏書刊書遊藝學堂諸所有稽查諸員考其課業綜理諸員總其綱維各期敬業樂尊賢尙齒善資議術集眾長庶幾成材者擴會通過半之思志學者得師友觀摩之益至局中用款惟延請翻譯抄寫書籍典收文簿登記賬目及工匠制造之人發給薪水此外興辦局務翰詹科道部院諸臣皆出於誠懇之心忠勤之念但期創開風气增廣見聞爲異日報國家之用臣亦鑑其初心亦槪不請獎敍不支薪資至印送各路電報只選擇有用者照原文抄錄不加議論凡有關涉時政臧否人物者槪不登載以符總理衙門原奏所有議立條款請旨遵辦緣由謹繕折具陳伏乞皇上聖鑑訓示謹奏

同治初年恭邸奏開同文館倭文端公抗疏力爭遽尼成議假使斯局開於三十年前向之肄業編檢皆位卿孤矣用以更新百度力圖富彊安見不能駕泰西諸國而上之吁香隱

京師創立大學堂條議

熊亦奇

暴秦以降先王之道存而先王之法亡亡之中傳之西西人拾之又從而精進之故其國政與教分道其所道道無足觀而法我之法法乃轉勝通商立約以來彼不解取我之道以益所本無我轉得采彼之法以還吾固有以道禦法法行道行彼法先來吾道終往全球大一統之規將基諸此夫道一而已矣法在下爲藝在上爲政前擬官書局設一新學館開風气育人才不過粗引其端因而擴充之非廣設學堂不可學堂者以吾道爲體以我法參彼法兼藝與政爲用者也古之爲民者四曰士農工商今之爲民者五增其一曰兵士不能爲農工商兵而不可不通農工商兵之學農工商兵不必能爲士之學而不可不專學其學顧其始要皆必原於小學設爲小學設二科選子弟聰者入之曰音訓中國六書兼及各國語言文字學所由入門也曰測算兼及天文曆法律度量衡學所從措手也士者農工商兵之耳目亦農工商兵之樞紐也士之學曰大學請爲大學設二科選子弟小學有成尢聰者入之曰格致水光火气聲力化電無不賅所以學爲藝備農工商兵之用也曰政治職官賦稅典禮法律軍政郵政工程交涉無不具所以學爲政制農工商兵之宜也有士斯可有農工商兵農工商兵之學不曰大學曰專學請爲專學設六科選子弟小學有成性有所近者入之農者工之本也農之科二曰種植因天時察土宜盡人事地上之利無不興曰礦石明相度善開采精熬煉地中之藏無不出如是而工有所資矣工者農之委商之源也工之科一曰制造化果谷爲酒餳變絲麻爲布帛易金木石土爲舟車宮室器用機栝有必精工力有必省如是而農有所授商有所因矣商者農工之流也商之科一曰轉運公司以厚其資本銀行以通其有無汽船火車以捷其轉輸電報信局以神其消息利權有必攬利源有必擴如是而農工有所通矣兵者農工商之衛也兵之科曰二水師外洋內港風潮沙礁有必﹝詳﹞﹝不﹞兵船臺雷彈機輪有必習曰陸師馬隊步隊槍隊隊工程隊奇正分合有必熟攻法守法進法退法安營法疾徐隱見有必嫻如是而農工商有所保矣大學士所獨也小學專學士農工商兵所同也凡三學六類十科科設一堂堂爲若干齋齋分若干事綱舉目張巨細必舉﹝可無混雜之虞﹞或兼或專因材而篤毋掛漏毋雜糅毋作輟毋淩躐復爲總堂日集十堂之秀講明吾道綱常名教之大修齊治平之全求其所當然及其所以然濡染而燻陶之優柔而饜飫之托始京師推行各省帥師濟濟不可勝用以道禦法法行道行彼法先來吾道終往三年而國勢振十年而國體尊數十年百年而爲大國師爲萬國主全球大一統之規捨是其將焉往彼茫茫然謀富於商不知求之農工皇皇焉責彊於兵不知求之士農工商捨本逐末顧此失彼蒙誠不識其可也若夫節目之繁猥條理之縝密非尺幅可終今姑從略一西學須從語言文字入手兼習圖算是爲第一級課程蓋不通文字語言則無由讀西書不習圖算則天文地理格致諸學皆無由入門故西洋蒙無不以作字繪圖筆算心算等爲初課也一語言文字𨿽不必遠尋希臘羅馬古文而英法徳俄四國之文不可不備論西國通人無不兼通數國今各學生問津伊始難責以兼人之量只可各占一科一自各國通使往來又有貿易交涉凡爲士商者不能不知地球大勢及他國衰盛彊弱之由故西人之教初學必以地球圖說及各國史乘爲先盡人所當共知二者不可偏廢今亦仿用其例定爲第二級課程一多識於鳥獸艸木之名古人詩教則然西人有植物動物等學亦同此意不但識其名更當盡物之性也此二學最淺顯當爲第二級課程之附一格致化學爲養民富國之本公法條約爲睦鄰禦侮之本定爲第三級課程令各學生分途學習以成專門名家一人皆戴髙履厚焉可不知天地通天地人爲儒亦古之志也故天學地學亦定爲第三級之課程期其專精一學一天學與算學相表裏算學與格化諸學相表裏凡算﹝學﹞由淺入深自初學以至成材其用最廣其功不可間斷須參合中西故洋漢兩課並及之一地學有考地形者有考地質者地形之學輿國是也已載第三條矣地質之學兼金石質言之實爲農學礦學之本與格化諸學亦相爲表裏一農學礦學商學固以算格諸學爲本然西洋近年已各設專科今當仿行之俾爲格化學及算學者各專一門以底實用一制造一科凡深於測算格致者自能知之不復列爲專門一以上課程𨿽以西學爲主務令簡約可行不復盡拘西例故道法醫三大科在西洋大學中最爲專精切要之學玆弗遑及一此論課程大槪其詳細節目俟延訂教習後再當斟酌盡善

附武學一有文事者必有武備前數條論文事詳矣宜更設武學與文學分院練習一武學以陸軍水師爲兩大宗其課程節目俟延訂教習後再議一船政學堂本系專設應在近海之處凡造船行船諸法不但行軍兼資通商於富彊最有關系今姑附於武學俟後再行擴充一電綫鐵路等本各有專設學堂今亦附於武學以資考究

學條十規仿照天津育材館成例一每日上午八點鐘到館下午五點鐘散館不得遲來早去一每日習漢文四點鐘洋文四點鐘午膳一點鐘一所有課程教習分班排定按序肄業毋得儳越一師道宜尊請業請益皆當起坐見教習禮貌必恭毋得簡傲一肄業之時各宜專心壹志其互有質疑問難之處在所不禁惟不得談閒笑語親友亦不得來訪交談致荒館政一諸生每日功課畢後散學及每日放學之息遊原所不禁惟切須自加防檢毋得蕩其心志致肄業不能專進一讀書行己二者交修諸生來學毋得矜奇立異以世俗浮僞之習爲戒立心行事力趨篤實相期遠大人貴自立毋﹝待﹞﹝得﹞煩言一每月逢星房虛昴日放學一日夏月入伏日起放學二十日十二月十六日起至次年正月十五日止放學三十日此外槪不得曠學一洋文所需書籍筆墨紙張各件由館中供給漢文所需書籍各件由諸生自備一館中預備各種書籍祗準在看閱毋得帶出外

議覆開辦京師大學堂折

官書局

奏爲遵籌京師建立學堂大槪情形懇恩撥款開辦恭折覆陳仰祈聖鑑事本年七月十三日準總理各國事務衙門咨開議覆刑部左侍郎李端棻奏請推廣﹝學﹞校以勵人才折內京師建立大學堂一節系爲擴充官書局起見請飭下管理書局大臣察度情形妥籌辦理等因奉旨依議欽此欽遵咨行到局臣查本年正月總署原奏請立官書局本有建設學捨之說臣奉命管理書局所奏開辦章程亦擬設立學堂延請教習是學堂一議本總署原奏所已言亦卽官書局分內應辦之事刻開辦書局時近半年各處咨取書籍譯印報章艸創規模粗有眉目惟苦於經費不足祇能略添儀器訂購船機搜求有用之圖書采摭各邦之郵電俾都人士耳目見聞稍加開拓而已若云作育人才儲異日國家之大用則非添籌經費分科立學不爲功獨是中國建立京師學堂爲中國通商以來僅有之創舉苟僅援前此官學義學之例師徒授受以經義帖括獵取科名亦復何裨大局卽如總署同文館各省廣方言館之式斤斤於文字語言充其量不過得數十翻譯人才而止福建之船政學堂江南制造局學堂及南北洋水師武備各學堂皆囿於一材一藝卽稍有成就多不明大體先厭華風故辦理垂數十年欲求一緩急可恃之才而竟不可得者所以教之之道固有未盡也此中國舊設之學堂不能仿照辦理也泰西各國近今數十載人才輩出國勢驟興學校於國中威力行於海外其都城所設之大學堂規模閎整經費充盈教習以數百計生徒以數萬計其學有分四科者五科者六科者仍廣立中學小學以次遞升暗與中國論秀書升之古制相合遂以爭雄競長淩抗中朝犖犖才取之宮中而皆備非僅恃船堅利爲也當玆事變日多需才孔亟以蓄艾臥薪之意爲懲前毖後之方亟應參仿各國大學堂章程變通辦理以切時用第各國分科立學規制井然而細繹其用心致力之端終覺道器分形略於體而詳於用故𨿽勵精圖治日進富彊而雜霸規爲未能進於三代聖王之盛治者亦其學限之耳況外國學校經費充溢千狐集腋非一日所成驟欲一蹴而幾安得有此財力此外國大學堂之法亦有不能全行仿辦者也臣與在局諸臣悉心籌議深知此事定制之難創始之不易且中國堂堂大國立學京師尢四海觀瞻之所系一或不愼則徒招譏議無補時艱反不如不辦之爲愈矣刻仍內外亟商周咨博訪務求悉臻美善以期仰副聖明謹先將現在籌辦情形大槪臚爲六事縷析爲我皇上陳之

一曰宗旨宜先定也中國五千年來聖神相繼政教昌明不能如日本之舍己蕓人盡棄其學而學西法今中國京師立大學堂自應以中學爲主西學爲輔中學爲體西學爲用中學有未備者以西學補之中學有失傳者以西學還之以中學包羅西學不能以西學淩駕中學此是立學宗旨日後分科設教及推廣各省一切均應抱定此意千變萬化語不離宗至辦理章程有必應變通盡利者亦不能拘泥迹象局守成規致失因時制宜之妙二曰學堂宜造也書局初開爲節省經費起見暫﹝賃﹞﹝任﹞民房一切已多不便今學堂將建則講堂齋捨必須爽塏宜人儀器圖書亦必庋藏合度泰西各國使署密邇聞中國立學校亦將相率來遊若湫隘不堪適貽外人笑柄擬於京師適中之地擇覓曠地或購民房建學堂以崇體制先建學堂一區容大學生百人四圍分建小學堂四所每學容小學生三十人堂之四周仍多畱隙地種樹蒔花以備日後擴充建設藏書樓博物院之用三曰學問宜分科也京外同文方言各西學所教亦有算學格致諸端徒以志趣太卑淺嘗輒止歷年旣久成就甚稀不立專門終無心得也今擬分立十科一曰天學科算學附焉二曰地學科礦學附焉三曰道學科各教源流附焉四曰政學科西國政治及律例附焉五曰文學科各國語言文字附焉六曰武學科水師附焉七曰農學科種植水利附焉八曰工學科制造格致各學附焉九曰商學科輪舟鐵路電報附焉十曰醫學科地產植物各化學附焉總古今包中外該體用貫精粗理索於虛事徵諸實立格以待奇傑分院以庋圖書風會旣開英才自出所謂含宏光大振天綱以賅之也𨿽艸創規模未能開拓而目張綱舉已爲萬國所無他日並包六合之機權輿於是矣四曰教習宜訪求也大學堂內應延聘中西總教習各二人中國教習應取品行純正學問淵深通達中外大勢者𨿽不通西文可也外國教習須深通西學兼識華文方無扞格如實難其選則擬先聘一人修脯必丰禮敬必備中西教習一律從同此燕昭築黃金臺以待天下賢士之意也四小學堂每堂延中西教習各一人亦須學正品端足爲師表者乃膺其選西師所教先以英法方言如能兼及徳俄尢便翻譯書籍應俟屆時察酌辦理五曰生徒宜愼選也大學堂學生年以二十五歲爲度以中學西學一律賅通者爲上等中學通而略西學者次之西文通而粗通中學者又次之仍分三班發給薪水頭班月八金二班六金三班四金由同文方言各調取內外各衙門咨送及舉貢生監曾學西文者自行取結投考惟中西各學均須切實考驗第其優劣分別去畱仍須性行溫純身家淸白方能入選四小學之學生年以十五歲爲度便於習學語言辦時額數無多暫由漢滿各官員子弟中報名投考亦須中文粗通識字稍多者方能入選不足再出示招考由鄕鄰具結確系讀書世家乃準與考取入學自備薪水不出束脩數年後中西各學俱通升入大學堂始給薪水以示鼓勵六曰出身宜推廣也學而不用養士何爲用違其才不如不用中國素重科目不寬予以出身之路終不能鼓舞人才擬參酌中西特辟三途以資激勵

一曰立科光緒甲申禮部議覆潘衍桐折請立算學一科以二十名取中一名然屢屆人數不滿額擬援此例立時務一科包算學在內鄕會試由大學堂咨送與考中式名數定額宜寬應俟學堂規模大定之時請旨辦理一曰派差學生應試不中者由學堂考驗仿西例獎給金牌文憑量其所長咨總署派往中國使館充當翻譯隨員或分布南北洋海軍陸軍船政制造各局幫辦一切以資閱歷三曰分教泰西各國有所謂師範學堂者專學爲師大學堂學生如不能應舉爲官者考驗後仿泰西例獎給牌憑任爲教習各省立學之始皆先向京師大學堂咨取充當則師資有自俯仰無憂京外各學堂亦可聯爲一气矣此六事者準今酌古原始要終實已兼包內外以後詳細辦法或應行推廣一切未盡事宜容當博采詳言隨時奏明請旨惟是開辦之始籌款爲先泰西各國學校歲需幾與官俸兵餉相等有多至華銀八千餘萬兩者英京大學堂歲支九百萬鎊故爾規模閎整俊彥云興中國總署同文歲費二十餘萬兩天津醫學堂歲費十萬兩各省同文方言各水師武備各堂歲費數十餘萬兩不等大抵艸率狹隘日久因循卒未聞成就一人足以上濟國家之急固緣辦理之未善亦苦於經費之不敷耳今京師立大學堂款太多則籌措維艱款太少則開銷不足思維再四昕夕旁皇伏念學堂一事屢經臣工條奏明旨飭行良以時局多艱亡羊補牢非有人才不能自立今設學堂於輦轂之地耳目近接稽察易周臣等乃當愼選眞才力求核實以上副聖主寤寐求賢之至意內外諸臣受恩深重以人事君之素志具有同心豈宜惜此區區致撓盛舉應請旨飭下戶部飛飭南北洋大臣無論何款按月各撥銀五千兩解交戶部作爲京師學堂專款自奉旨之日爲始由臣飭派局員按月領取俾得從容布置刻期一載當可告成此款比之泰西固屬泰山之毫末卽較之各省學堂同文各亦尙系酌中之數得半之間而不敢斤斤於體制所存率請多撥者實以無徵不信始維艱俟他日成效已彰人才漸出續行奏請添撥款項廣置生徒以漸推行於各省庶循名責實愼始圖終海宇傾風賢才輩出師師濟濟爲國幹城內治外交永不借材於異地此則皇上之洪福臣等之素心抑亦宗廟社稷之神靈所默爲呵護者已所有籌議學堂大槪情形及請撥款開辦緣由謹繕折上陳伏乞皇上聖鑑訓示謹奏

學堂條議八則

姚文棟

一東西洋各國都城皆有大學堂爲人材總匯之所每年用費至二三十萬之多蓋以京師首善四方之所則效萬國之所觀瞻故規模不可不宏而教法不可不備一西國教民養士之法最爲近古自八歲以上無人不學自十室以外無地無學此所謂鄕學也於其京城及都會之地添建大學堂此所謂國學也專設學部大臣以總理全國之學政故其人材奮起國勢日彊今中國一時未能設鄕學先設大學堂於京師亦可樹之風聲一美國學堂分古學今學兩門此猶英國議政會之有舊黨新黨也說者謂舊黨能保守成法使堅固不搖新黨則博采新法以補益之途𨿽分而相爲表裏故能盡美盡善今欲考求西學必先考求中學務使學者融貫中西參合古今方能蔚成國器一學生本有三等有小學生有中學生有大學生各有一定課程小學卒業入中學中學卒業入大學此西國通例也玆擬以年歲爲序分作兩班自十二歲至二十歲以內漢文洋文並教是爲幼班二十歲內外漢文已通早已成名者專教洋文聽其自用漢文功夫是爲頭班此兩班槪系學生名目按月給予膏火考課時並有獎賞其年在三十以外不能再習洋文而欲考求西學者準其每日來院在洋教習處問業不發膏火如能與洋教習共譯有用之書啟迪後學者酌給花紅津貼由眾公議一學中諸生分科習業論文字語言則有英法俄徳四國之殊論學術則有天算地輿格致公法各項之別凡此各學固不可不備於一國而斷不能求備於一人故延訂教習各須專門方有精詣毋得惜費兼攝致有因陋就簡之譏一藏書樓須有兩處一藏中國圖書一藏洋書洋圖學天文者須有觀星臺習格化諸學者須有陳設器物之所爲礦學者須聚各種礦質考求動物植物者須有艸木園及禽獸院又須有玻璃房畜養水族以上均須布置方可爲切實之學學中又須有看報處購聚中外各報以拓見聞又須有印書處凡有新著隨時印出一武學與文學須分兩院俟文學辦有成效再議接辦武學一派員總管學務凡司事丁役一切人等賞罰黜陟權歸於一勿任旁人牽掣庶免叢脞之慮

上海彊學會序

張之洞

天下之變岌岌哉夫挽世變在人才成人才在學術講學術在合累合什百之不如累合千萬之其成就尢速轉移尢巨也今者海內多故天子惄焉閔憂特下明詔搜求才識閎達及九能之人一藝之士而應詔者寡固搜訪之未逮歟得無專門之學風气未啟有以致之耶故患貧而理財而專精農工商礦之學者無人患弱而練兵而專精水陸軍及制造船之學者無人乃至外國政俗亦寡有深通其故者此所關非細故也頃士大夫創立彊學會於京師以講中國自彊之學風雨雜沓朝士鱗萃尙慮未能布衍於海內於是江海散佚山林耆舊盍簪聚講求如漢之汝南唐之東都宋之洛陽爲士大夫所走集者今爲上海乃天下之圖書器物天下之通人學士相與講焉嘗考泰西所以富彊之由皆由學會講求之力傳偁以文會友以友輔仁記偁敬業樂其以開風气而成人才以應聖天子側席之意而濟中國之變殆由此耶其樂從諸君子遊乎吾願觀其成焉

上海彊學會章程一本會專爲中國自彊而立以中國之弱由於學之不講教之未修故政法不舉今考鑑萬國彊盛弱衰之故以求中國自彊之學總會立於上海以接京師次及於各直省一今日學校頹廢士無學術祗課利祿之業間考文史不周世用又士皆散處聲气不通講習無自旣違敬業樂之義又失會友輔仁之旨西國每講一種學術必有專會會中無書不備無器不儲卽僻居散處亦得購書閱報以廣觀摩故士有專業而才日以成國資其用而勢日以盛今設此會聚天下之圖書器物集天下之心思耳目略仿古者學校之規及各家專門之法以廣見聞而開風气上以廣先聖孔子之教下以成國家有用之才最要者四事條列於下其局章附焉一譯印圖書道莫患於塞莫善於通互市者通商以濟有無互譯者通士以廣學問嘗考講求西學之法以譯書爲第一義蓋以中國人而講西文不過通酬酢語言只能譯書札尺牘其能讀朝章國律者已少至各學專門之書各具深微之理卽其字義各有專門不盡相通彼方人士不入此門者亦不識其字此固非遊歷洋差人所能解亦非同文方言譯生所能知卽有一二專門之士而以發天下之學者其爲益甚欲令天下士人皆通西學莫若譯成中文之書俾中國百萬學人人人能解成才自眾然後可給國家之用今西學堂知課語言文字而寡及譯書惟聖祖仁皇帝禦纂數理精蘊潤色西算嘉惠士林髙宗純皇帝欽定四庫提要凡自明以來所譯西書並許箸錄曾文正公開制局以譯書爲根得其本矣今此會先辦譯書首譯各國各報以爲日報取資次譯章程條教律例條約公法日錄招牌等書然後及地圖曁各種學術之書隨譯隨刊並登日報或分地或分類或編表分之爲散報合之爲宏編以資講求而廣聞見並設譯學堂專任此事一刊布報紙陳文恭公勸士閱﹝邸﹞﹝抵﹞報以知時務林文忠公常譯澳門月報以覘敵情近來津滬各報取便﹝雅﹞﹝推﹞俗語涉繁蕪官譯新聞紙外間未易購求今之刊報專錄中國時務兼譯外洋新聞凡於學術治術有關切要者巨細畢登會中事務附焉其邸鈔全分各處各種中文報紙各處新事各人議論並存鈔以廣學識各局互相鈔寄一開大書藏乾隆時敕建文匯閣於揚州建文宗閣於鎭江例準士子就讀經亂散失遺書無多此會擬宏區宇廣集圖書近年西政西學日新不已實則中國聖經古子先發其端卽歷代史書百家著述多有與之闇合者但研求者寡其流漸湮今之聚書務使海內學者知中國自古有窮理之學而講求實用之意亦未遽遜正不必驚望而無極更不宜畫界以自封泰西通都大邑必有大藏書樓卽中國圖籍亦藏至多今合中國四庫圖書購鈔一分而先搜其經世有用者西人政教及各種學術圖書皆旁收購采以廣考鏡而備研求其各省書局之書皆存局代售一開博物院文字明其義有不能明者非圖譜不顯圖譜明其體有不能明者非器物不顯詩稱關關雎鳩熟陸機之疏通衝遠之說學者窮日詳考其形色而不知雎鳩也置雎鳩於前則立識矣人之一體讀素問考明堂及全體新論不知也外國有人身全體一見則立明矣康熙年間欽定時憲書采用西法置南懷仁所造儀器於觀象臺其立算與中土迥異今步天測實非登臺觀器不能明又如輪船之大而且速槍之堅而且利制造機器之所出貨皆捷而且多苟一寓目便知守舊蹈常斷不能與之角力而爭利西國博物院凡地球上天生之物人造之器備列於中苟一物利用必思考而成之不令棄擲苟一器適用必思則效旋且運化生新而利便又遠過之合眾人之心思以求實用合萬國之器物以啟心思烏得不富烏得不彊今創設此院凡古今中外兵農工商各種新器如新式鐵艦輪車水雷火器及各種電學化學光學重學天學地學物學醫學諸圖器各種礦質及動植種類皆爲備購博覽兼收以爲益智集思之助

右四條皆本會開辦各有詳細章程別行刊布

一會中於義所應爲之事莫不竭力視集款多寡次第舉行者又有數事立學堂以教人才創講堂以傳孔教派遊歷以查地輿礦務風俗設養貧院以收乞丐教工藝視何處籌款多者卽在其地舉行惟望我海內志士合力爲之一入會者將姓名爵裏函知局中卽送以章程收捐款後卽編號會中遇事知照展轉援引愈推愈廣庶幾自保其類不致令外國誚以散沙一入會者不論名位學業但有志講求槪予延納徳業相勸過失相規患難相卹務推藍田鄕約之義庶自保其教一中國非無專門積學之士苦於不相聞問無由觀摩卽己有學問無人能知且平素無相交之雅相遇生妒忮之心今此會使海內學士聲气相通以期增長是入會之大益旣無隔礙且合海內之士聯結講求庶自彊有基一入會諸君原爲講求學問聖門分科聽性所近今爲分別門類皆以孔子經學爲本自中國史學歷代制度各種詞章各省政俗利獘萬國史學萬國公法萬國律例萬國政教理法古今萬國語言文字天文地輿化重光聲物理性理生物地質醫藥金石動植气力治術師範測量書畫文字減筆農務牧畜商務機器制造營建輪船鐵路電綫電器制造礦學水陸軍學以及一技一藝皆聽人自認與眾講習如有新得之學新得之理告知本會以便登報將來設立學堂亦分門教士人才自盛一入會諸君原爲學問起見其有疑義可函詢會中講求當詢通人詳答其有經世文字新論新法可寄稿本局經通人評定或鈔存備覽或刊刻流通倘發中西未得之新理加酬獎賞標其姓名以收切磋之益一外國學會咸樂布施有捐至百萬者故學者甚盛各省善堂捐數亦多累千盈百況此舉功徳比善堂尢大今議凡來入會者皆須捐助最少以十兩爲限一善堂捐助義舉皆立卽捐貲凡入此會槪同斯例若逾月不交卽將其會名扣除其五十兩以上準分兩次淸交百兩以上準分四次淸交每次以兩月爲限一凡捐助百兩以上者每譯印成書各送一部五十兩以上者譯印之書但收成本三十兩以上者取譯印之書減價一成自十兩以上報紙皆攺二成並刊名報上其有捐助千金者永準其送一人入學堂肄業由會中支給一捐助之款寫明姓名爵裏交彊學總局給收條仍到本局換票處換聯票收執作爲入會之據其各處捐助之款寫明姓名爵裏就近交電報局代收制給三聯票收條電報局將三聯票編號存案將第二聯票寄本局換給入會聯票交電報局付給收執爲據本局將姓名爵裏學業寄寓按照聯票號數匯編存案聯票皆有董事圖章一開辦此會合海內之耆碩名士任之所有局事由開辦諸人內公舉四人爲提調二人坐辦二人會辦公舉諳練公正者八人爲董事亦四人坐辦四人會辦創辦定後分年舉人輪管倘董友因事辭退提調董事集眾公舉擇眾而從旣經舉定不準以私見議攺被議之人非有實在爲難亦不準規避委卸其管事管書管器皆用會內通達之人由提調董事公酌保用董事擬多邀辦賑諸君其理人數隨時增議一入會之友必求品行心術端正明白者方可延入局中應辦之事會友隨時獻替畱備采擇到局之後倘別存意見或誕妄挾私及逞奇立異者恐於局務有礙卽由提調董事諸友公議辭退如有不以局中爲然者到局申明捐銀照例充公去畱均聽其便一局中訪求博雅通才主譯書撰報之事其人數隨時增廣皆由提調董事公同妥訪邀請一局內司賑須習知貿易書籍情形及刷印文字者充其選必須董友考查確實一秉至公又須有結實鋪保方許招致倘涉營私舞獘一經查出原保之人照例責賠經手之董事會友凡預有保薦之力者亦須一律議罰一局中用項槪由值董核發如有巨款在數千百金以上者須各董友齊集公議方準開支收有成數擇殷實商號存儲立折支取如存數漸多亦可議生利息發票之期按幾日爲限由值董眼同經理一開局提調董事均仗義創辦不議薪資將來局款大盛須專請人辦理始議薪水惟譯書撰報管書管器司事教習遊歷司賬酌量給予薪水一譯書刊報會友應分送及減成售買者俱持票到總局分局驗票付給一書局開辦之始務求儉約以期持久擇地賃屋茶點座落須淸雅潔淨董友集議之日不拘分際儀文從簡凡博弈遊戲徵逐喧囂槪宜屏禁俾無壞局規嗣後辦有成效人多款足再議擴充自行建造添設園捨一局內用款分出入存三柱簡明登記每月小結刊刻報章月朔由各董事齊集查閱務期核實無獘閱竟各於名下署押爲記每年一大結匯刻徵信錄分送提調董事及捐款百兩以上以昭信實一先訂簡明章程以期迅速集辦每事各有詳細章程舉辦以後隨時集議如有利獘應興應革均由提調董友公議刪增或每季一集每年一大議並核用款稽﹝勤惰詳稽﹞論定再行刊刻布告

上海彊學會後序

康有爲

號物之大者曰駝象騾馬牛皆彭﹝亨﹞﹝享﹞龐巨倍於人體然而檻之縶之服之乘之甚且刲之炰之駝牛馬俛首宛轉悲啼痛苦受縶縛駕乘刲炰而呼號終莫救仇怨終莫雪者何哉爲其弱也牛馬無罪無辜服勤供役勞亦甚矣而不免宰割者何哉爲其愚也書曰兼弱攻昧旣弱旣昧自召兼攻柰之何哉嘗考三千年靑史氏之冊五大洲萬國之志若劉石之破洛陽耶律氏之取石晉金斡離不之破汴虜搒掠有若犬羊斷殊骨肉宛轉道路托命異類寄生鼎俎當此之時其與象駝牛馬之受縶維駕乘刲割豈有異哉豈有異哉彼馬基頓之破波斯回教突厥之破羅馬及近者泰西之分非洲虜掠淩暴異種殊族皆以愚弱被吞食者然則天道無知惟佑彊者易首系幹以自彊不息洪範六極弱居極下蓋彊弱勢也𨿽聖人亦有不能不奉天者歟然則惟有自彊而已夫彊者有二有力彊有智彊虎豹之猛而扼於人虎豹不能學問考論則愚人能學問考論則智是智勝也至於天地鬼物昆虫艸木莫不考論則益智故貴學美人學會繁盛立國百年而著書立說多於希臘羅馬三千年故兵僅二萬而萬國莫敢誰何此以智彊也夫物單則弱兼則彊至累重什百千萬億兆京垓之則益彊荀子言物不能惟人能象馬牛駝不能故人得制焉如使能則至微之蝗飛蔽天天下畏焉況莫大之象馬而能乎故一人獨學不如人共學人共學不如合什百億兆人共學學則彊則彊累萬億兆人皆智人則彊莫與京吾中國地合歐洲民眾倍之可謂大魁巨矣而吞割於日本蓋散而不愚而不學之過也今者思自保之在學之昔在京師旣與諸君子開會以講中國自彊之學朝士集者百數然猶未足合天下之才海內耆賢通學捧手推襟欲推廣京師之會擇合之地而益宏厥規則滬上總南北之匯爲士夫所走集乃中外之圖書器藝南北之通人志士講習其間而因推行於直省焉凡吾神明之冑衣冠之族思保其教思保其類以免爲象駝牛馬之受檻縶刲割豈無同心乎抑其甘淪異類耶其諸有樂於會友輔仁歟仁者何仁吾神明之冑先聖孔子教之非歟

上中朝政府書

西人李佳白

僕異域菲材西洲下士早歲攻書長而遊歷半生未展乎下懷兩次觀光於貴國方僕之初至也遊乎鄒魯之鄕登其堂而仰瞻聖容巍然在上旣而幸叨眷佑獲晤聖裔此所以臨別之時得有錦聯之賜也及入都見夫宮闕之大人物之盛不禁悚然起敬曰是誠文教之邦禮貌之區也乃未幾而與賢士大夫遊聆其言論丰采然後知聖門所謂四海之內皆兄弟之言爲不虛也玆不具論第卽近今時務言之夫以貴國之有事兵戎也僕旣不能運籌帷幄借箸而代畫良謀復不能枕戈待旦命疆場以爲知己者用何敢累牘連篇妄與人家國事哉然而士居是國旣能與人以同樂而不能共人之憂則亦妄人而已又何士之足貴哉是以不揣冒昧聊抒管見爲貴國政府約略言之一曰養民有要二曰教民知本三曰和睦有序四曰武備亟講五曰養民教民和睦武備諸大端各宜變通新法若猶循遙守轍依樣葫蘆非惟無以濟時艱更無以觀後效也曷言乎養民有要也講農政尙工藝通商賈其大綱也農政者生命之所攸賴也國之講農政猶人之納飲食也人無飲食縱精力彊壯誰能保其長生乎國無農政卽林總紛紜將何所恃而不恐且近見各省貪種罌粟以其獲利倍蓰而不知其有妨飲食爲害甚烈若不及時禁止則日甚一日而國將不堪矣工藝者又理財之要務也國之尙工藝猶人之須四體也人無四體縱嘉有羅列其將奚以入口乎國無工藝卽地利無窮亦何由興而起之且近見各省多有遊手好閒之民其自絕生路無怪流於比匪不可遏止是工藝爲營生之具而國又賴以富彊矣商賈者又有無之所以通也國之通商賈猶人之運血也人凝滯其血脈縱飲食充足亦將何以滋潤乎國無商賈縱男有餘粟女有餘布亦誰起而以有易無也且嘗見有坐擁厚貲不肯懋遷以致自私其利而不公之於人是則商賈之不可無也爲尢急矣此養民有要之大槪情形也曷言乎教民知本也畏天命正人心端學術其大綱也天命者人倫之所由始也不畏天命此媚奧媚後世之旁門左道所以不息也孔子曰獲罪於天無所禱也又曰吾誰欺欺天乎故皇天無親天命靡常湯文之所以興也弗克若天弗克敬天桀紂之所以敗亡也人心者治亂之所關也人心不正此賤妨貴少陵長遠間親新間舊小加大淫破義後世之六逆所以日甚也本實先撥枝葉庸有未害乎故孟子云我亦欲正人心息邪說拒詖行放淫辭以承三聖者凡以見聖帝明王勤勤懇懇垂爲萬世法守首在此也學術者國家彊弱之所由判也不端學術此醫卜星相技流百家後世之曲學所以亂眞也孔子曰大學之道在明明徳在新民凡以見學術之要有體有用己立立人己達達人眞有裨於人己家國之實用夫豈徒尋章摘句專以文詞擅長哉此教民知本之大槪情形也曷言乎和睦有序也和上下睦鄰封其大綱也上下者君民之所以一體也不和上下則君門萬里佞臣因而乘隙舞獘上下其手不惟欺君罔上亦且害虐蒸民矣故古帝王華封有祝招諫有木敢諫有鼓以及下車有罪网開三面凡所以親民臨民者無非使之一體相關和衷共濟上下相通也此唐虞三代後世莫之比隆也鄰封者輔車相依取鑑於唇亡齒寒之義也鄰封不睦則孤立獨行無事不能得觀摩之益有事不能收相濟相助之效釁端旣開貽誤大局生民塗炭矣故樂天畏天孟子特著交鄰之道凡所以朝聘會同送往迎來者無非使之講信修好也此和睦有序之大槪情形也曷言乎武備亟講也夫武備者有備無患之謂也先王耀徳不觀兵仲尼之門𨿽三尺童子﹝羞﹞﹝差﹞稱五霸孟子曰善戰者服上刑此班師振旅誕敷文徳古聖王偃武修文所以舞干羽於兩階也而今則非其時矣五大洲來往通商良莠不齊弱彊互易而且各國交涉口岸異言異服往來行人絡繹不絕一事偶失彊鄰起而借口則前此玉帛相見者今則變而爲干戈相逼矣此進則戰退則守武備之在今日有不得不講者此武備亟講之大槪情形也曷言乎養民教民和睦武備諸要務各宜變通新法也貴國聖

聖相繼久於政教植其基矣然天道十年而一變政教每與時勢爲轉移𨿽當時聖君賢相勵精圖治廣采新法然不能於舊日之積獘推之使去又安望新之所從出乎譬之瘡痍外面𨿽敷生肌止痛之藥而內焉不服托裏透毒之劑則潰爛日深久之有不戕其生命者乎鄙俗之見妄駭聽聞然一得之愚不能不爲貴國告冀垂明聽兼質同朝愼勿視同具文以爲老生常談置之不論不議之列𨿽然是書也亦不過粗具綱領而已若蒙不棄試觀芻蕘假以時日退掃地將時勢之可變可通者條分而縷晰之然後一一繕寫呈上是否有當伏候鈞裁

卷二學術二原學下

剛克論

林樂知

今天下之大勢於東方亞細亞洲而外多注意於西方之歐羅巴洲歐洲之大勢於持盈保泰之英國而外多發難於好大喜功之法蘭西俄羅斯二國法俄之交合歐洲將騷然其不靖卽天下岌岌乎其不安此英國所大患也肆撥呆達者英之大報曰蓋事有必至理有固然遂乃各新疆趨之如騖農工商賈爭占先籌國家將保護之必從而割據之一國初經營之諸國必交艷羨之是故歐洲疆之事卽使犬牙相錯雞鳴狗吠之聲相聞而不虞侵軼者一旦而外藩交構嘖有煩言遂成萬國交涉中最多最巨之事且不免牽連及於本境關系之重甚至不可思議吁其險者日報也與上下議院之爵臣紳士聲應气求故報中一話一言大抵皆將見諸施行非空文垂世之比邇來法國各大日報恆多刻責英國且有聯俄以圖英之意法大報亦多本其政府之所持論始敢昌言無忌於是肆撥呆達報瓊琚玉佩大放厥詞用以沮法國之陰謀而挽歐洲之厄運此論一出盱衡時局者無不相顧動色中國素不甚究心於外事付之淡然漠然又豈知息息相通卽隱隱相系哉因函譯而告之且詳爲之曰中日和局旣定亞歐與亞美利駕阿斐利加四大洲升平有象法蘭西用兵於斐洲之馬達嘉斯戛島與日本之圖連灣島同一無關大局日斯巴尼亞發兵至美洲之古巴尙未宣戰烽之影不接於目槍之聲無震於耳誠足以上體天心下奠民生已然而地球之大人事之繁極萬有之不齊此絀彼贏爾虞我詐吹縐一池春水不得謂爲幹卿底事者何國蔑有亦何日蔑有試以歐洲論昔日爭地以戰殺人如艸今則全洲之境無論深山窮谷幾無寸土之不辟鴻溝之界斠若畫一斷不能如無故互相吞噬顧地力祗有此數生齒則有所增如盛水然滿而將溢今夫斐洲者多野番之盤踞未沾教化之益者也其荒蔓艸彌望蒼涼又百谷之所未經播種者也歐洲各國跨海而得之東西南北惟意所擇惟便所從固以爲予取子求不女瑕疵者也語詳前年本報所作歐人剖取斐洲記而足以肇釁之故厥有二焉各國之分疆畫界者不過各據地圖於經綫緯若干度及其山川之隔所越指爲某某之所應得初未嘗躬親履勘而立一定不移之碑石也旣而甲國先往開墾或因利乘便闌人一界乙國繼往按圖索驥自必責其蠶食之罪英之與法及徳意志業已小試其端而洲北又有古名國曰埃及者英法二國向皆染指至今而大相詬病此關乎疆界者一也各國規度膏腴據爲己有初未與土人有一語之婉商也各國之政令又有寬嚴之判丙國以寬服人丁國或失之嚴土著𨿽蠢若鹿豕亦豈一無知識當仁暴相懸之頃容有捨丁而就丙者丁國執簡而爭又將責丙以要結人心之罪此關乎戶口者又一也要之各國共冀於荒洲成新國不啻圍之馳馬淺水之駛船恐後爭先必有切齒怒目之一日歐洲之禍其殆始矣若夫亞洲者處於歐洲之東若突厥卽土耳其若波斯若印度若緬甸若越南若朝鮮若暹羅固皆非未教化之野人亦非未開墾之荒地也

中國處於遼東文物聲明更駕乎日本之上彼突厥諸國已與斐洲有霄壤之殊而何論乎中國日本盛行新法歐人引爲同調遂不與中國相提並論今中國又有民教案起紀事者竟與突厥之阿米尼亞案牽連得書可恥甚大焉特是東方之大局擬之於人如從少壯而至彊艾自覺心滿意足縱未露老邁龍鐘之態已漸絕發榮滋長之機實則寶藏﹝未﹞盡興貨與財未盡殖地利未盡辟人之心思材力且未盡開而乃如四十五十而無聞焉今女畫也歐人知其然也自顧一隅無可增庳培薄而自突厥以達震旦程工則有藝可角通商則有利可圖覬覦之心與年俱進於是印度先折而入於英緬甸繼之越南旋行而入於法暹羅繼之波斯介於英俄之間不絕如縷突厥懸於英俄之手不競亦亡朝鮮有隆冬不凍之海疆俄之饞涎垂於吻外日本定先發制俄之計歐洲各國亦有不許俄剪朝鮮尺地之言箕子故都未知鹿死誰手總之天下熙熙皆爲利來天下攘攘皆爲利往鄰厚君薄燭之武以之惎秦懷遠招攜管敬仲於焉服鄭善弈者共爭先著博進者必有後言歐洲之禍尢於此亟至其禍之中於中國者固無印緬越暹之烈亦無朝鮮波突之危然英法俄三國鼎峙於滿蒙藏衛滇越西域之邊日本又崛起海東甚至掃海權而踞天險蓋遠溯周之玁狁近徵周之乜先爲患未若是之迫且眾者矣幸而歐洲各國互相猜忌莫敢先發以樹眾矢之的日本懾於眾怒之難犯亦未敢別肆要求惟是各國之環而相伺者虎視耽耽其欲逐逐涓涓不息將成江河各西報屢逞三國瓜分中土之妄詞大有月暈而風礎潤﹝而﹞雨之先兆吾不暇顧歐洲之禍願亟爲策中國之安安中國之策何在曰惟在以塞之者通之而已今者商務通矣內地之塞者如故海道通矣陸路之塞者如故財貨通矣礦產之塞者如故電通矣﹝郵﹞﹝幻﹞信之塞者如故言語通矣教化之塞者如故使命通矣情意之塞者如故是故我謂其通人嫌其塞我圖其塞人冀其通通之而不從必有彊迫以通之日塞之而不已必有代其塞之時夫持國猶舟也操舟隨潮汐爲低昂容與中流自有行乎其所不得不行止乎其所不得不止之樂假以桃花水漲依然系纜於樁忽焉風捲濤飛雲垂海立檣傾楫摧之險實於同舟共濟之人誰歟才任濟川者忍使一國之生靈遽與波臣爲伍哉而或者曰內地盡通商務矣陸路盡通鐵軌矣礦產盡通寶貨矣其若開門揖盜何郵信通矣其若明季裁驛卒之覆轍何教化通矣其若長異端之焰何情意通矣其若非我族類其心必異何不知我縱以通爲害而運會之所旋轉能塞之而終不通乎我塞之而人通之其權讓諸人一通而遂永成不可塞之勢孰若我自通之其權操諸我則一通而永通者如上商務云云也一通而遂可永塞者如西報瓜分之妄語也所謂以通之者塞之也而通商者以有易無以羨補不足通鐵路者綺交脈注骨節玲瓏合全國之民如家人父子朝夕可相見合他國之人如親戚故舊休戚可相關通貨寶者化朽腐爲神奇供生人之利用卽如子言以開門揖盜爲慮子獨忘慢藏悔盜之誡乎

且歐洲各國又迥非盜賊之比乎通郵信者與鐵路相輔而行同一聯民心以固國本之長策且鐵路之作寄書郵不過通﹝衢﹞﹝衍﹞大道異日者郵信以價廉而日多或更須於常額之外添設驛卒安有失業之憂通教化者取人之長補我之短西教以敬天愛民爲本尊君親上閒邪存誠且又格致之學之所自出﹝不﹞可與無父無君之楊墨同日語也通情意者同好共惡患難相賙卽使人心不同如其面斷不致如今日之合而謀我也凡若此者皆以通之者塞之之明訓也誠如是也中西之好可永卽歐亞之禍可紓故爲中國計者仍不啻爲歐洲計也至於謂法俄合而﹝歐﹞洲不靖天下不安者何也俄皇彼得初俄國僻陋在夷歐洲諸國之古史未有及其名者彼得皇卽位親詣歐洲諸大國熟察其政教博習其工藝歸而教其臣民國勢大與此謂西學興人家國之明證事詳泰西新史攬要日本之興西學卽步彼得之後塵也臨終顧命有云朕欲舉亞洲之全境俾盡臣服於俄華人曾聞此語否危乎殆哉抑未知日本共知此語否柰何自相殘賊也今乃齋志以﹝歿﹞﹝役﹞惟﹝願﹞後嗣子孫終成朕志毋忽似此大志二百餘年來其後皇果世世守之亦無人令能彊忘之是亞洲之大禍釀於彼得皇之片言也法於三百年前流傳古語有云去暴除苛任民自主歐洲之美名也惟法克踐其實自宜法之獨享其名而其名流播於斐洲北境如埃及國之類幾盡歸法之掌握自問實無所愧是歐洲爭奪之大禍伏於法國昔年之數語也亦越於今之二國者遂永成各國喉間之骨鯁中國柰何屢墮俄之術中者咸豐庚申之役英法兵固將自退也俄乃妄自居功請黑龍江口及琿春海口直抵髙麗界外約合中國三省地以爲謝今年日本之役俄人自爲計而阻割連東也又自以爲功彊以重金貸華而掘利權中國又柰何甘受法愚哉法助俄以抑日其志別有在也乃索暹羅界畔英讓於華且約明毋得別讓與他國之地以爲謝徐小云侍郎竟許之華遂開最於英此皆令人憤不欲生者也嗚呼而況徳﹝奧﹞﹝與﹞意三國合俄法二國益固結而猝不可解英與法爲世仇與俄又有夙憾俄在印度之西北法居暹羅後又逼處印度之東英其能髙枕無憂乎而法助俄以成東方大事之後華人尙欲法助俄以代華拒日也噫俄人之志喜告成功傳聞法冀俄於秋髙气爽之時助法以逐埃及之英人一如法助俄以逐遼東之日人肆撥呆達報以法之彊而弗友也綜覽天下之大勢領會議院之深意擬以剛克之道行之

論中國於孔子舊法並未泥守

管斯駿

嘗覽日報所載有謂尊崇孔子孔子聖之時者自宜因時制宜乃中土竟昧﹝中國﹞斯義﹝中國﹞居今日而猶泥守孔子之板法國日孱弱是不啻孔子害之也案此言謂孔子聖之時者法當因時制宜固得之矣至云泥守孔子之板法竊謂孔子原無板法而今日或並取孔子之板法而遺忘之旣無所守何泥之有彼云泥守板法猶未悉中國之情也何以謂中國於孔子之法未能盡守孔子之教也先小學後大學小學云何厥惟禮樂射禦書數禮樂今猶近之若射禦原系古之武備在今卽屬槍炮之類古男子桑弧蓬矢志在四方固以觀徳亦以示彊假令今猶識射禦之微意武備必修營伍不至頹靡矣今卽手射禦之板法精神必振文武不至分途政事無虞惰窳矣六書之學猶存說文而椎魯之子不盡識字是同文之教亦未宏也假令婦孺知書則大義聿昭不至甘爲漢姦矣西人格致悉本數學假令數學猶精則一切化學光學電學一覽無餘無一不精制造矣乃今於小學悉皆屏棄卽躐等而言大學不知大學之格致卽小學也此不盡守孔子法者一大學先修身而後齊家先齊家而後治國今有無本之經濟是不盡守孔子法者二大學言平治曰絜矩曰愼徳曰生財有大道曰以義爲利假令今猶識生眾食寡爲疾用舒之道則輪船鐵路織布紡紗礦務農務西北水利已興於數十年前財用不至匱乏矣今猶識以義爲利之說則捐納一途已早停矣此不盡守孔子法者三中庸九經曰修身曰尊賢曰親親曰敬大臣曰體臣曰子庶民曰來百工曰柔遠人曰懷諸侯我朝深仁厚澤獨在子庶民一語故庶民戴徳無有心乎外國者若夫盛拜跪之繁文則大臣未必敬矣減內外之額俸則臣未必體矣黜西人格致之學則百工未必來矣至於遠人不柔諸侯不懷猶其顯焉者也此不盡守孔子法者四論語冉有適衛一章備言由庶而富由富而教今教民之法尙未盡失富民之法未必講求民窮吏貪其不聚而不盜者幾希此不盡守孔子法者五今之獘端尢以文官要錢武官怕死爲最重西人謂中國文官有三手武官有四足試問孔子之門有此乎或問孔子之法欲槪遵守將井田封建盡復古歟王安石以此僨事吾子審之曰孔子聖之時吾固韙其說矣務所不可行者知孔子必不行也且孔子作春秋撥亂世反之正三統循環明示後人以準則三統者忠質文也卽夏商周之遺制也孔子時周制文獘故春秋法殷法殷之後三代又當法夏夫周田徹殷田助夏田貢今之田法卽貢也何必攺之王安石之新法不行爲其擾民也非泥守之過也大抵孔子之法秦以後未能盡行所以變禍相尋無能及三代延祚之長至今日五洲互市而斯文遂以岌岌嗟乎三代而上名世挺生期以五百載三代而下聖人不作已曠二千年似此悠悠我不敢知曰吾道不少衰也又按儒教以孔子爲至聖實有立道綏動之效外此則公儀爲相魯卽削弱荀卿宰楚亦少建樹叔孫通之進言也謂難與創始漢髙祖之謾罵也常斥爲儒宋崇理學莫救偏安明尙時文益多邊患從來文學炳蔚之秋卽國家寖弱之始豈眞儒者無益於國哉抑後世小人儒太多君子儒太少故也唐鑄萬所著潛書譬昔之儒爲古時上黨之參今之儒爲今日上黨之參謂其種變也久矣伏願同志力圖振作一洗上黨參之恥

華文西文利獘論

楊選靑

嗟乎談西學於今日亦可謂易矣亦可謂難矣何以易易於襲西學之貌也何以難難於造西學之精也溯自海禁宏開而後泰西博學之士各挾所學以顯於中華於是華人知西學之上有以益國計下有以利民生莫不切意講求孜孜不倦以故京師則有同文館福建則有船政局上海則有方言館天津則有武備學堂皆以西學爲首務所以講求西學者亦不可謂不切不可謂不殷矣然而數十年來無人升西學之堂入西學之室造西學之極探西學之微者何哉則以講西學者徒用華文而不用西文之獘也何以言之西學之爲理也微其爲類也廣必須旁稽博考始可以得其旨而會其歸若第用翻譯之華文則旣翻譯者尙得稍涉其籬籓未翻譯者卽不得深窺其奧竅如此而欲擅西學之妙入西學之微是猶緣木求魚矣乎西學之文義與華文迥乎不同同一字也十人譯之而十異百人譯之而百異甚且一人譯之而前與後異此與彼異西文同音者無兩字而華文則同音者數十字西文有兩字合音三字合音者而華文無此種字故以華文繹西語其不能吻合之處本已居多此所以用翻譯之華文不能免差訛之獘也然則華人旣講求西學其不可不用西文也明矣譬之宮墻西學爲室西文爲門不得其門不能入其室也譬之事物西學爲末西文爲本不明其本不能知其末也是非用西文不能有利無獘也且夫西學不一卽西學之宜用西文亦不一試類陳之以覘利獘之所在一曰算學中國算學亦甚備如禦制數理精蘊及梅戴徐李項劉諸書推陳出新頗爲精美然尙未及西學之詳備此算學所以必以西學爲歸也夫泰西之算學甚精其自加減乘除開方以及代數微積曲綫等法莫不推陳出新足資推測以旣翻譯者而論則言加減乘除開方者有如幾何原本數本三角數理六本算法統宗四本算式集要二本數學理四本勾股六術一本開方表一本數根開方術一本言代數者有如代數術二十五卷對數表八綫簡表弦切對數表各一卷八綫對數全表二卷代數難題解法四本言微積者有如代數積拾級數卷微積溯源八卷惟微積溯源勝於代微積拾級之溯源之前四卷爲微分術後四卷爲積分術其理最奧其義最深近來廣方言館諸公所新翻譯之算學等書又有數種信如是則算書如此之多算法如此之備苟使講求算學者心精力果維日孜孜卽或第用華文亦奚不可不知第用華文而不用西文實不足以言無獘也何則西文旣繹爲華文詞意每多扞格且文以譯而變卽理以辭而晦故往往有尋解不得處此用華文所以有疑難之獘也乎算學之理甚微道甚大非旁徵曲引融會貫通無以出化而入神苟徒用華文則翻譯華文之算書猶得而學之未經翻譯之算學卽不得而學之𨿽有聰明材力亦苦於無所用而欲其臻算學之極也難矣是故講算學者必用西文始可有利無獘也

一曰格致學西學格致始於西臘之阿盧力士托徳爾至英人卑爾根之書出其學始精逮達文施本思之說行其學益備總而言之則曰格致學分而言之則曰光學重學化學汽學聲學電學近來華人之講格致多用翻譯之華文鮮有用西文者𨿽翻譯之書亦多精美光學如英人田大裏所輯之光學傅先生所譯之量光力器圖說偉烈亞力所譯之分光求原重學如英人艾約瑟所著之重學美人丁韙良所著之重學入門傅先生所著之重學圖說重學匯編化學如英人羅斯古所纂之化學啟蒙美人嘉約翰所譯之化學初階英人蒲陸山所撰之化學分原英人韋而司所撰之化學鑑原汽學如丁韙良所譯之汽機入門英人蒲而捺所撰之汽機必以英人白爾格所撰之汽機新制英人美以納白勞那所合撰之汽機發軔聲學如田大裏所著之聲學電學如英人奴搭所撰之電學丁韙良所著之電學入門田大裏所著之電學綱目英人瑙挨徳所著之電學源流類皆詳悉無遺足資考證然西書之未譯者猶多美備必用西文則可羅西學格致之書盡致之窗下朝以習之夕以玩之𨿽性情愚魯亦不難進以探格致之原也是故講格致者必用西文始可有利無獘也一曰地輿學西書云地學與算學相通其理昭然可以推測欲知全地之形者先明爲行星之類欲知地面之方位者先明其天空之經緯至於水陸之形勢气化之流行推以格致之事人民之情狀物產之異同考諸紀載之書可知地輿之學廣大精深非深造不足以有得也夫風濤沙及一切測地量地之法西書言之最詳近亦有翻譯數種如繪地法原測地繪圖地學淺釋地學指大江圖說海道圖說航海簡法海面測繪地理全志地理問答等書類皆有益於世故廣方言館及各局生徒多有明地理者惟所用多系華文猶未免有淺嘗之獘也姑舉一端以見其卽如行舟西人之爲船主者風濤沙以及測度之法何一不熟悉於胸中華人𨿽有知地理者究未能洞明航海機宜故中國𨿽多輪船皆用西人爲船主豈果中西人才之不相等哉誠以不能精於學耳如欲精於學非用西文不可西文者西學之基也旣曉西文則凡西洋一切航海測地之法必不難博徵曲證如有疑難處亦得與西士參稽自可由淺以及深由近以及遠是故講地輿者必用西文始可有利無獘也一曰天文學中國自古以來本重天文獨有專司其出身者曰天文生又復厚之以祿榮之以銜如欽天監之司晨博士挈壺靈郎主簿五官正監副監正等官皆是我國家之視天文可謂重矣𨿽然欽天監之通天文固能推測無差矣而必參稽以西學乃克益臻神化此所以講求西學天文者之日多也就西書之旣譯者而論如英人侯失勒所撰之談天英人駱克優所撰之格致啟蒙天文素稱精細其餘亦多可采者然而西國天文之學爲格致之大端記測候則有簿置儀器則有臺談天之書屢經刪補測算之法時著新奇豈此區區翻譯之書所能盡其奧妙乎乎翻譯之華文更不免混名之獘試舉一事以槪其餘卽如合信氏博物新編之名目不甚差忒而譯書者可仍其舊乃譯書之士以爲定名幾彼一人所主而前人所定者皆置於不論故有以博物新編內之淡气當爲輕气之用若華人閱此二人著作則淡气輕气之義幾難分辧矣各門教師稱造化萬物之主有譯曰天主者有譯曰眞神者有譯曰上帝者尙且混名如此其它可以類推苟徒翻譯華文豈能免躊躇顧慮之勞乎如用西文旣可窮深極遠亦無混名難別之虞實較之徒用華文旣無損而又獲益也是故講天文者必用西文始可有利無獘也一曰武備學中華武備之書甚夥自孫子管子以下無慮數百家乃自華洋互市以來西人挾其鎗輪船以樹雄海外於是華人知弧矢不足以制彊敵爭效西人武備之法十餘年來所講槍輪船不可以枚數講求武備不可謂不殷矣𨿽然有槍而無精學演放之人則與無槍等有兵輪而無精學駕馭之人則與無兵輪等所以武備之學不可不講也天津武備學堂一切皆學西法復延西師訓練之近來頗著成效如能教生徒皆用西文復多購西學武備之書盡儲之堂內日則習練諸法夜則博覽書數年後罝兔之才有不徧天下者無是理也此惟用西文爲有益耳若用華文則華文所譯未備之書終爲有限必不足以增見聞也是故講武備者必用西文始可有利無獘也

一曰醫學中西之醫學本不相同中醫惟尙乎王道西醫每矜乎霸功究其所以存心濟世則一也然華人之學西醫者極少卽或有之亦不過用翻譯之華文如舒髙第所譯之西學總說以及合信氏之全體新論柯爲良氏之全體闡微海得蘭氏之儒門醫學來拉氏海得蘭氏合撰之醫藥大成徳貞氏之體骨考略圖嘉約翰氏之西藥略釋皮膚新編內科闡微裹札新法等書而已從未有用西文而觀籍者此所以襲西學之而往往不得其眞也如用西文則可聚西醫之書深味而玩索之然後刀鍼之祕訣可以熟悉於胸中藥餌之新奇可以運行於筆底不數年必舉西學之所能者而盡能之亦可以徧曉華人使知西醫之特著奇功實有所可取也是故講西醫者必用西文始可有利無獘也統此數端亦可知利獘之大略矣總而論之西文固宜用矣然因致力西文之故遂而致華文不通則亦失華人之本色計惟有俟華文通以後乃盡力於西文然後旣翻譯之西學可得而涉獵之未翻譯之西學亦可得而深窺之有兼聽並觀之明無扞格不通之慮以此言西學而西學乃可日引而日深也此以下復就題意而引申之以見欲興西學非設立教堂不可若夫利獘之所在則至此旣明矣且夫華人講求西學亦有年矣在有識者見西學之不振知西學之可興因欲明利獘之所在使天下共見共聞此其用情爲獨殷此其用心亦良苦矣而吾謂欲振興西學不獨在利獘也而尢在國家有以宏培才之道莫良於徳其自正學而外加工藝商賈船務武備農桑音樂起建制造各學無不設立教堂延明師以教之所由人材輩出國富而兵彊也卽如徳屬之拜晏國當光緒初年時其民籍僅四百九十餘萬而國內設課農教堂三十四所教徒二千一百四十四人課樹藝教堂一所教徒四十人課蒔花教室一所教徒三十人課獸醫教堂一所教徒一百四十人課商賈教堂二十所教徒二千人課工藝教堂二十九所課制造教堂三所課繪畫教堂二所課雕刻教堂一所課起建教堂一所課音樂教堂十一所課繪圖教堂二百六十一所教徒九千九百三十三人又如徳屬之威而惇伯而克國當光緒初年時其民籍止一百八十餘萬而課化學重學機器等教堂十一所爲之師者五百三十九年其徒五千一百四十八人課工藝等十一所爲之師者二百八十六人其徒六千四百五十七人至於徳國國中總計師長一千一百五十四人文教館學生一千七百九十五人律法館學生三千一百六十五人格致館學生四千五百四十七人醫學館學生三千九百八十三人共一萬三千九百九十人其餘雜學如商賈工藝等項教館尢不可以數計此其所以法良意美藝精業專人才之多直駕乎歐洲諸國之上也今中國𨿽不暇旁及工藝商賈等學而於西學之大者不妨多立學堂一若武備學堂之例如算學則立算學學堂格致則立格致學堂使學者各習一業精益求精不得有泛騖之心不得有兼營之念惟先設華文講學堂凡十歲以內之幼徒欲學各項西學者先入總學堂中專肄一切華文等書俟華文通曉然後由總學堂考試考取後其欲學算學者則送往算學學堂欲學格致者則送往格致學堂先致力於西文後致力於西學其餘各學亦如之然後不難由粗及精由細及巨十年後其有不人才蔚起西學大興以爭海外之雄以興域中之利者吾不信也請以質之識時務之俊傑

宜習西文說

李提摩太

中國文詞之富麗字畫之精工遠勝他國惟其富麗精工故習之也難士人十年窗下苦費鉆研如能成就卽學成之士偶或荒棄亦必彊半遺忘學者務乘年富力彊之日專意研求而於他事實無暇講求矣至於洋文𨿽亦不易學究不若華文之久需時日大凡西人於各事務求簡便之法卽學問一道亦復如是考其成字之法有用二十五字母有用二十六字母連合成聲其連合之法簡而易明𨿽幼稚亦能學習寫字從同每見心靈手敏者學習二三年卽能運筆或竟靑出於藍其用字母合成之法可以審音而成新字故於格致化學等書多有裨益若繹作華文則字有捨其本意而借用他意者有仿西字口音而無意義者種種難解讀者若不求明西學者爲之索解勢必無由探討其義將來其字用法漸廣或可不用西文以講新學然講新學者日益眾而萬物之理亦日益明若欲粗識皮毛似僅讀華文亦已可矣如欲明其奧旨則非習西學不爲功當局者洞悉其情故令水師武備等學堂一律習學洋文不特水師武備學生所宜習也凡欲知洋務及一切新學者均宜習之此非人所難能之事試思古人周遊列國無不習學各處方言文字以免扞格卽今觀之旗人在京供職固操官話餘如廣東福建等省其方言與官話懸殊而數處之人亦以學官話爲要務彼學官話不以爲難從可見吾華人習學洋文如果教育有方斷非難事也原洋文二字而言卽歐洲諸國之文而論之英法徳三國之文爲諸國之冠學者果能於此三國文字精通其一而從事各種西學自可綽有餘裕又查此一百年內英文用處日新月盛至今日而北美洲奧洲印度國及海外島大半悉用英文英國商務之盛甲於天下商賈往來咸以英文爲便人苟能操英語𨿽徧走寰宇自可於所到之處與士大夫晉接卽謂英文爲五洲之官話誰曰不宜至於徳法二國之文自亦宜習以備翻譯之選究不若英文之用廣也開武備學堂以徳文授人似未盡美不若仿水師電報等學堂授以英文庶幾赳赳者均可與西人洽或觀西書西報以考察西國兵法等事期與西國武員並駕齊驅豈不美乎𨿽然吾華人之從事英文者現不乏人惟卒業而成大器者究亦有限願有志者務造其極勿半途而廢國家誰能多設英文書館以養人材謂非社稷蒼生之福耶

西學略述序

曾紀澤

記曰辟如行遠必自邇辟如登髙必自卑老氏亦云合抱之木生於毫末九層之臺起於絫土千里之行始於足下天下事業文章學問術藝未有不積小以髙大由淺近而臻深遠者泰西之學條別派分更僕難數學成而精至者大抵撼風霆而揭日月奪造化而疑鬼神方其授學伊始往往舉孩提之童所能言能知匹夫愚婦所不屑道者筆之爲塾鈔編之爲日課者彥師姆諄復道之不以粗淺爲恥翻以躐進爲戒其向學易而爲學有次第此泰西學者之所以眾多學而成名者亦因是而濟濟焉試舉一二端明之論光色之學曰白者諸色皆備黑者諸色皆無諸色皆備則不復受色故以色著白紙常推而拒之顯露於紙上諸色皆無則能受眾色故以色著黑紙納常而入之隱於紙中夫繪白紙而顯露繪黑紙而隱晦此孩提之童所能言能知匹夫愚婦所不屑道者也然泰西學士由此理以證日質之所有辧虹霓之七色窺玻璃之三角定藻繪之彰施考影相之宜忌其學無窮極焉又論寒熱之學曰五金傳熱毛羽不傳熱投鐵杖一端於水火外之鐵遽不可執焚獸皮將盡而未盡者仍可執此傳熱不傳熱之證也狐貉足以禦寒非貉狐能生熱也惟其不傳熱故能護藏人身本有之熱夫投鐵杖與獸皮於火可執不可之別此亦孩提之童所能言能知匹夫愚婦所不屑道者也然泰西學士由此理以考求太陽地心之熱力與一切機器鍵轄火輪舟車蒸汽生力之大凡稽化學生之源察冷暖漲縮之理儲水銀鑄鋼鼓以制寒暑之表風雨之鍼五緯彗孛地球月輪藉攝力以環日地火震山空陽生颶循定軌以行災推測之通乎神明其學亦無窮極焉所謂積小以髙大由淺近而臻深遠者非其效歟總稅務司鷺赫君擇泰西新出學塾有用之書十有六種屬英國儒艾士先生約瑟譯成華文書成問於予予嘗忝使持節躬立歐洲每欲纂輯見聞編爲一帙事務紛乘因循不果今閱此十六種探驪得珠剖璞呈玉遴擇之當實獲我心𨿽曰發蒙之書淺近易知究其所謂深遠者第於精微條目益加詳盡焉耳實未始出此書所紀範圍之外舉淺近而深遠寓焉詎非涉海之帆燭暗之燈炬歟古稱通天地人爲儒又曰一物不知儒者之恥又豈易言發軔於此書就性天之所近更箸研耽之力其於專門之學殆庶幾乎爾雅訓詁之文急就奇觚之字賈董楊班於是乎興吾人而有志於西學則𨿽以爾雅急就章視此編焉可也

西學

鄭觀應

今之命爲淸流自居正人者動以不談洋務爲髙見有講求西學者則斥之曰名教罪人士林敗類噫今日之緬甸越南其髙人亦豈少哉其賢者蹈海而沈湘不賢者靦顏而苟活耳溝瀆之諒於天時人事何裨乎且今日之洋務猶時務也欲捄時獘自當對﹝癥﹞﹝證﹞以發藥譬諸君父有危疾爲忠臣孝子者將百計求醫而學醫乎抑痛詆醫之不可恃不求不學誓以身殉而坐視其死亡乎然則西學之當講不當講亦可不煩言而解矣古曰通天地人之謂儒又曰一物不知儒者所恥今彼之所謂天學者以天文爲綱而一切算法歷法電學光學諸藝皆由天學以推至其極者也所謂地學者以地輿爲綱而一切測量經緯種植車舟兵陣諸藝皆由地學以推至其極者也中國獨京師有天文臺講求者甚少﹝查﹞﹝意﹞西國無縣不有天文臺地理會講求者甚多日本亦有天文臺二十處地理會設已多年法國之地理會歲鑄金牌數枚以鎭各國測地之士英京倫惇舊有地理會縱論古今沿革探討輿地源流入是會者尢多學問淵博之士近復開會聚議遣人分往各部探地者刻已陸續回英其赴亞非利加者共有一百五十人以栗味斯惇爲首自西曆一千八百七十八年十二月十四日由倫惇起程南往亞非利加其領袖者道卒有一弱冠少年起而代領相率前進至罷倍凹地方訪尋金銀各礦知前人傳述不盡可信而所遇之處亦有前人所未至者均筆之於書泰西考核地理不憚縋幽鑿險以資印證宜其精辟罕儔也亞墨利加洲之中境近聞新立一格致會其領袖者名夏而納素精輿地之學足迹所涉跨歐洲其經費半由該處某富商捐助半由法國公加核給乃選人四出探察物產詳別道裏如其物能自取攜者則挈以歸否則畫圖貼說儲諸夾袋亦足以資考訂而勒之成書章程極爲盡善我國亦當仿而行之以資多識所謂人學者以方言文字爲綱而一切政教刑法食貨制造商賈工技諸藝皆由人學以推至其極者也並有益於國計民生非奇技巧之謂也此外有剽竊皮毛好名嗜利則震驚他人之彊盛而推崇過當但供談劇亦實不能知其彊盛之所以然此則無本之學也夫所貴乎通儒者博古通今審時度勢不薄待他人亦不至震駭異族不務匿己長亦不敢回護己短而後能建非常之業爲非常之人中外通商已數十載事機疊出肆應乏才不於今日急求忠智之士使之練達四國制造文字朝章政令風化將何以維大局制彊鄰乎且天下之事業文章學問術藝未有不積小以成髙大淺近而臻深遠者所謂合抱之木生於毫末九層之臺起於壘土千里之行始於足下是也西人謂華人所學西法皆淺嘗輒止有名無實總其事者不精其學未識師授優劣課藝髙下往往爲人蒙蔽所以學生所習每況愈下歷日𨿽久仍不如人西報云日本幼孩已得教訓與泰西不甚相懸其教習之法仿照英國北省章程男女皆分塾督教窮究諸學博考各國疆域甚詳其房屋亦髙大爽塏並令學徒通曉保養身體臟腑方法𨿽英之倫惇法之巴黎斯學校亦無以復加云

論泰西之學派別條分商政兵法造船制器以及農漁牧礦諸務實無一不精而皆導其源於汽學光學化學電學以操禦水禦火禦風禦電之權衡故能鑿混沌之竅而奪造化之功方其授學伊始易知易能不以粗淺爲羞反以躐等爲戒迨年日長學日深層累而上漸沈浸於史記算法格致化學諸門此力學者之所以多而成名者亦彌眾也今人自居學者而目不諸子之書耳不聞列朝之史以爲西法創自西人或詫爲巧不可階或斥爲卑不足道噫異矣昔大撓定甲子神農造耒耜史皇文字軒轅制衣冠蚩尢作五兵湯作飛車揮作弓夷牟作矢當其創造之始亦何嘗不驚人耳目各樹神奇夫星气之占始於臾區﹝勾﹞﹝一﹞股之學始於隸首地圖之學始於髀蓋九章之術始於周禮地﹝員﹞之說創自管子不僅此也渾天之制昉璣衡則測量有自來矣公輸子削木人爲禦墨翟刻木鳶而飛武侯作木牛流馬祖之之千里船不因風水施機自運宋楊麼之樓船雙輪激水行駛如飛則輪船有自來矣秋官象胥鄭注譯官則翻譯有自來矣陽燧取明火於日方諸取明水於月則格物有自來矣一則化學古所載爍金腐水離木重同體合類異二體不合不類也化學之﹝出﹞﹝造﹞於我也一則重學古所謂均發均懸輕重而發絕其不均也均其絕也莫絕此則重學之出我也一則光學古云臨鑑立影二光夾一光足被下光故成影於上首被上光故成影於下近中所鑑大影亦大遠中所鑑小影亦小此光學之出於我也一則气學亢倉子蛻地之謂水蛻水之謂气此气學之出於我也一則電學關尹子石擊石生光雷電緣气以生亦可爲之淮南子陰陽相薄爲雷激揚爲電磁石引鍼琥珀拾芥此電學之出於我也古神聖興物以備民用曰形曰象曰數曰器曰物皆實徵諸事非虛測其理也童子就學教以書數窮理精藝實基於此余見同鄕幼童讀數年非但不知地理算學應對禮節欲其作一文寫一信亦不能竟有讀書十餘或數十年並不識權衡度量數目惟專攻八股而已且見讀書之久者卽背如駝蓋緣終日伏案讀書寫字未教以舒筋活絡養生之法亦無禮樂射禦書算六藝之學故也自學者騖虛而避實遂以浮華無實之八股與小楷試帖之專工汩沒性靈虛費時日率天下而入於無用之地而中學日見其荒西學遂莫窺其蘊矣不知我所固有者西人特踵而行之運以精心持以定力造詣精深淵乎莫測所謂禮失而求諸野者此其時也近人江愼修融貫中西測算兼能制造奇器嘗制木牛以耕造木驢代步應聲筩之制亦先生之誰謂中人巧思獨遜西人哉以中國本有之學還之於中國是猶取之外納之內尙鰓鰓焉謂西人之學中國所未有乃必歸美於西人西人能讀中國書者不將揶揄之乎且夫國於天地必有與立究其盛衰興廢固各有所以致此之由學校者人才所由出人才者國勢所由彊故泰西之彊彊於學非彊於人也然則欲與之爭彊非徒在槍戰艦也彊在學中國之學而又學其所學也今之學其學者不過粗通文字語言爲一己謀衣食彼自有其精微廣大之處何嘗稍涉藩籬故善學者必先明本末更明大本末而後可言西學分而言之如格致制造等學其本也各國最重格致之學英國格致會頗多獲益甚大講求格致新法者約十萬人語言文字其末也合而言之則中學其本也西學其末也主以中學輔以西學知其緩急審其變通操縱剛柔洞達政體教學之效其在玆乎

或者曰如子之言其將廢時文而以西學考試耶必以西學爲足以培植人才是時文不足用也然何以數百年來科舉之制未嘗變易而人才輩出近時如林文忠胡文忠曾文正諸公皆以詞科出身掌握兵權平定發撚回苗功烈垂諸竹帛聲名播於寰區此數公者何嘗從西學中一爲考究耶今京師則有同文館各省則有廣方言館水師武備學堂以西學培植人材可謂盛矣然卒未聞有傑出之士非常之才有裨於國計民生者出乎其間然則西學之效果何在歟余曰不然方今各國之人航海東來實創千古未有之局而一切交涉之事亦數百千年以來所未有之科條而猶拘守舊法蹈常習故其將何以禦外侮固邦本哉且以西學與文時相較則時文重而西學輕也上之所重下必有甚焉者矣上之所輕下必有不屑爲者矣若夫胡曾諸巨公皆少年登第拋棄八股敲門磚重研精於經濟之學故能出身加民立功不朽是科第以斯人重非人材從八股出也是以時文不廢則實學不興西學不重則奇才不出必以重時者而移之於重西學俾人人知所趨向鼓舞而振興之數年之後有不人才濟濟者吾不信也昔時發逆回苗皆烏合之眾非比日本泰西訓練節制之師使移胡曾諸公於今日亦必講求西法乃足禦外侮耳至如廣方言館同文館𨿽羅致英才聘師教習要亦不過學言語文字若夫天文輿地算學化學直不過粗習皮毛而已他如水師武備學堂僅設於通商口岸爲數無多且皆未能悉照西學認眞學習不如科甲之重輕視武員良以上不重之故下亦不好世家子弟皆不屑就恆招募窶人子下及輿臺賤役之子弟入充學生督理非人教習充數專精研習曾無一生何得有傑出之士成非常之才耶嗚呼亞洲之事亟矣彊鄰窺伺禍患方萌安可拘守成法哉

西學提要總

梁啟超

論者謂中國以農立國泰西以商立國非也歐洲每年民產進項共得三萬一千二百二十兆兩而農田所值居一萬一千九百三十兆兩商務所值僅一千一百二十兆兩然則歐洲商務𨿽盛其利不過農政十分之一耳稼植之富美國爲最每十方裏所產可養人二百而化學家以爲能盡地方每十方裏所產可養人至一萬六千較美國今日所產增十餘倍而美國所產較歐洲尙增一倍有餘然則今日歐洲農政直萌芽之萌芽耳中國農政又遠在歐洲後如三十四與十二之例比西人謂設以歐洲尋常農學之法所產推之中國每縣每年可增銀七十五萬推而至一省十八省當何如耶推而至十年百年又當何如耶中國去赤道近日熱厚雨澤足同一法所獲又可加丰於歐洲若推而極於盡地力之法又當何如耶故中國患不務農耳果能務農豈憂貧哉今之譚治國者多言彊而寡言富卽言富國者亦多言商而寡言農捨本而圖末無惑乎日卽於貧日卽於弱也西人言農學者國家有農政院民家有農學會農家之言汗牛充棟中國悉無譯本祇有農學新法一書不及三千言本不能自爲一部今特立此門采格致匯編中與農學比附者益之以明此事爲切要之舉以俟後之君子續繹巨編俾裒然成帙焉

卷三學術三法語

法天

陳

天果無常乎其而春而夏而秋而冬固歷萬古而不異也天果有常乎何古今星紀之異中外气候之殊相去不可以倍蓰計大造若幾不能以自主天之無常歲差之異也法果可變乎其三綱五常𨿽極千祀而難革也法果可不變乎何官家民主君主古今中西之異局也法之變國勢驅之也天以陰陽五行化生萬物遊其宇者莫不隨其寒暑風雨之節栩栩以生於於以死大造無私所以化成王者以兵刑禮樂驅天下牖民以徳圈民以制以藐焉中處之身親臨萬民之上天下喁然從風畏其神亦服其教也故三王不相襲禮五帝不相沿樂爲治不同同歸於道而已乃衛鞅王安石之徒起而議變法持之甚堅成之甚效而禍亦甚烈者何哉蓋﹝變﹞﹝背﹞法以自營其私則背天理之公下情不通則上天不達乖君民一體之義昧天人一气之原任法而不順理𨿽以趙武靈魏孝文之爲君率仟佰衛鞅王安石之徒執法以號天下未有再紀而敗者也迨法窮獘生禍亂旣成乃歸咎於變法夏商周以來其未造之所以失豈皆由於變法所致耶不知所以變與變之不得其道耳夫所貴乎王者操天下之利權調劑以彌其缺陷而已固無所私也故任地者霸得人者王法天者帝

釋經

傅雲龍

子範鈒方隨諸昆學經問羣經目畣曰今立學官有易書詩三禮三傳孝經論語孟子爾雅是爲十三經不及四書四書之目始宋亦曰四子之大學中庸蓋爲戴記之二篇也稽古曰四經古文尙書毛詩左氏谷梁春秋也後漢建初八年詔選髙堂生受四經卽此而邵子皇極經世四經則易書詩春秋也按王制樂正崇四術立四教春秋教禮樂冬夏教詩書然未稱四經曰五經周易尙書毛詩禮記春秋也楊子法言五經爲辯唐孔穎達與諸儒撰五經義疏百七十奉詔攺正義白虎通曰有五常之道故曰五經樂仁書義禮禮易智詩信也曰六經厥目自莊子稱孔子治詩書禮樂易春秋六經始卽禮記史漢之六藝也禮記解記六藝政教得失史記孔子曰六藝於治一也漢儒林傳博學六藝曰七經易書詩三禮春秋也小學紺珠秦宓曰文翁遣相如東受七經傅咸七經詩亦謂詩書春秋周禮儀禮禮記論語劉敞七經小傳曰九經卽漢蓺文志易書詩禮樂春秋論語孝經小學九種也其稱九經自唐谷那律稱九經庫始按韋表微著九經師授譜後唐校九經鏤本於國子監經典釋文序錄九經云者指易書詩周禮儀禮禮記春秋孝經言唐選舉志以禮記春秋左氏傳爲大經以詩周禮儀禮爲中經以易尙書春秋公羊谷梁爲小經按選舉志孝經論語兼通又百官志論語孝經爾雅附中經唐劉子元曰晉中經簿九經皆鄭注曰十經宋百官志助教分掌周易尙書毛詩禮記周官儀禮春秋左氏公羊谷梁以上各爲一經論語孝經蓋以論語孝經爲一經也南史周續之通十經指五經五緯言曰十二經詩書禮樂易春秋六經又加六緯小學紺珠𨿽分合互異先後或殊大要不外乎是是以知宋前無十三經之稱古者治經或三年通一藝或畢世專一經問目云爾哉玩文云爾哉空疏無論已彊識者爲之引證是其所長而懼其非臆斷卽碎義也否則懼其屈經從解也然則安所折衷曰非以經正﹝注﹞﹝制﹞疏之失不克以經釋經非繇一經通羣經之訓詁不克合羣經以治一經若夫傳周易刪詩書訂禮樂修春秋而志在春秋行在孝經非至聖孰與於斯

自彊切要疏

王之春

爲念時艱﹝勢迫﹞﹝道﹞宜亟籌自彊謹就切要易行數端恭折臚陳仰祈聖鑑事臣竊維善歧黃者气血首在流通營宮室者輪奐務求新美故四達不悖則周軌宜同億兆一心則商戈可倒人各展其心思材力則成就於有用者多財必絜乎浥注源流而工費之經營兼重人工旣竭山川必獻其菁華交際日繁任使宜昭其體制臣此次奉命出使俄國兼歷英徳法各都周閱工廠訪其政制察其異同竊以爲彼皆日異月新環匝四時當新創之餘斷不能不損益舊制參仿新規冀可驟復已虧之元气隱弭將來之禍萌然棼亂如絲若不提其綱領奚以析理分條於共治臣愚謂有必不可緩者八端一鐵路二軍制三變通科舉四造就人才五籌項六重工商七礦務八交涉以上數端或臣工所已言而未能切盡或奏章已塵積而尙待推詳臣海外歸槎蒙賞假養﹝息﹞﹝創﹞在途每念和局甫定時事方艱我皇上宵旰焦勞臣傷病微軀刻難安枕謹就管窺所及攄陳鬲臆自知芻蕘末論無稍補於崇髙惟冀宥納施行用稍裨於萬一所有條陳事宜另繕淸單理合專折具陳伏乞皇上聖鑑謹奏

謹將所擬八條繕具淸單恭呈禦覽一鐵路宜亟開拓也外洋創興鐵路不過五六十年其都邑市廛固因此日增繁盛卽磽瘠荒僻之地亦且易爲通衢聞其創設之始莫不謗怨沸騰繼則爭相仿效彼此互通良以富彊之首務莫重夫此也夫國家惟患不均上下尢虞暌隔鐵路之速以日行千五百里計則萬里外之民隱朝夕可知萬里外之災荒轉輸可濟萬里外之邊警呼吸可備天下如指臂之相使也鐵路之利以萬里計東南之商貨朝夕可集於西北西北之產植亦轉徙獲利於東南所謂山足木澤足魚也京師養兵十萬則二十行省日懾於十萬之威行省各養十萬則京師旦夕而有二百萬之眾所謂兵足而用舒也且閭巷之人可謀生於國都不但無方隅之囿闤闠之夫可負戴於鄕鎭不但保輿人之業天下如血脈之灌輸也臣所經行﹝之國﹞如法徳俄英各會城商埠無不軌道网張機輪梭織道旁貿易燈火連宵而馬車手車亦仍往來不絕但聞其利未見其獘中國士大夫聞見日新仰知朝廷孜孜求治其不以西人所長爲非者已居七八然而蘆漢鐵路之議迄未舉辦津﹝遼﹞﹝潦﹞鐵路之興亦未展拓大抵以經費難籌且防外人專利耳不知外洋軌路皆集商股而成或限數十年或十餘年歸入公家一遇軍事賑務卽在限內亦盡公家運用𨿽以公司承辦匠師董役而集股招商購料無不取資內地臣嘗訪詢公司數家𨿽各國章程微有增損大抵商人所取償者祗運價一端而地方之因以振興者所益甚大且旣歸商承辦承運則防守之費修路之費皆其所出又較勝官爲經理也該公司等又謂中華工人物料食用皆倍賤於外洋則造價自較省於外洋是在臨時估核耳至如軌條一項應用罐鋼及貝色麻鋼現在江南制造局湖北鐵政局皆能自煉亦可轉售該商俾我利﹝不外﹞﹝旁﹞溢臣詳覽內地輿圖竊以爲宜興辦者以三道爲最要一由瓜州至天津可省漕運之煩一由漢口至襄樊至陜甘達川省一由上海至浙閩至廣東以便富省之商貨輾轉流通藉以捍衛邊圉以上三道頭緒𨿽分但得明幹大員廣集外洋公司悉心籌議請旨﹝遵﹞﹝運﹞行國家目前不出一費而非常之大利自可咄嗟立舉若十年以內不著成效臣之身家願職其咎惟望早興一日則早收一日之利誠爲至幸臣聞此次山海關之役其徵調獨較他路靈通得以久持此亦鐵路之效尢可取證者也一軍制宜亟變更也泰西自二三﹝十﹞﹝千﹞年來以戰立國其講求戰守之法君民上下內外一心無不精益求精蓋非是則無以自存邇來槍則有前門後門單響連響之殊制則有前膛後膛銅鐵純鋼之異臺則有明式暗式泥土三合土鐵鑄之分戰艦則有蚊船雷船碰船鐵船水雷則有伏雷行雷稈雷魚雷火藥則有炸藥棉藥餅藥栗藥新奇疊出體制不窮造物幾無以供其雕鑴然風气盛開卽在此三四十年間而此三四十年間戰爭轉少於昔年者各國皆憚於先發也是故今之時勢善謀者常以精籌攻戰守具爲無形之制勝治以不用爲用初不必見之實事也夫地球各國平時考究槍艦臺營制弁勇之孰良孰楛孰勇孰怯無不確有定評一旦有事則弱者讓於彊者彊者讓於尢彊者彊者於攻戰守具早有把握則𨿽取千百之地索千百萬之餉而不難弱者於諸務毫無講求亦惟有勉彊承命而已

然則居今之世𨿽堯舜之君伊呂之臣亦不能不講求新制者勢也蓋必營度於平日然後能操於無形泰西各國設立海防必有鐵艦十數號以爲中主又必有快船十數﹝艘﹞以相策應其餘碰船雷船尢必廣爲籌備其快船之速率有每點鐘能行二十餘里者蓋用船質鉛質參雜船旣輕快質尢堅﹝固﹞﹝勒﹞以上諸制自宜多派學生出洋學習或遴選廉幹之員出洋購定並募洋將訓練俾得蔚然自成一軍海﹝疆﹞﹝彊﹞形勝如揚子江頭之白茅﹝沙﹞及南澳臺虎門各處宜專設堤鎭以固海面水勇則粵人爲上浙之臺州次之而寧閩爲下陸軍宜設於內地精煉洋槍隊四萬人招募洋將而爲之訓練器械由洋﹝將﹞﹝匠﹞經理自得精良餉糈由洋將經理會同華將支放無虞短額扣等獘仍參用華將統領以免喧賓嘩主太阿倒持之嫌招募則南以湘粵爲勝北以淮北曹沂爲宜由其風气剛勁素性﹝使﹞然也訓煉則聚之以營房教之以學堂擇其身材授以技藝鼓其忠義之气遊之智略之林下等煉一年咨送回籍充後備兵中等煉三年咨送回籍充次備兵上等則畱分札要地各防營厚其餉胥作爲常備兵常用訓練使無日不如臨大敵庶幾有備無患而聲威復振矣一科舉宜稍變通也中國文人精力多瘁於時文試帖小楷西人則各因其智慧以攻其專家之業遂令國無棄材竊謂此卽中國古來因材施教官人造選之遺意也今擬請文止用一文一詩外則試以天學光學化學電學重學機器格致各條令明白講說以覘造就先於鄕會試三內酌量變化院府縣試一律照行令知此項學問皆由中土聖賢發其淵源卽儒者格物致知之事其精可通於性命其大可造乎國家並不得自爲西學抑或天文地輿諸學特﹝設﹞﹝授﹞一科與科甲出身者一律並重自不敢輕算學格致機器諸學爲藝事而潛心力學都在其中以中土國地之廣人材之眾數年後必能家自爲學人自爲業滿朝朱紫盡深通乎天文諸學不必假手於人而此項人才分別取捨但開端不得不借材於異地爲之先導耳又國初以弓矢取天下故武科向重騎射今外洋槍愈出愈奇我卽不能不變通舊制擬請武試步箭一攺試槍馬射攺試馬槍是一邑之中有數百人應武試者卽隱寓數百洋槍隊也暗中取效實無涯際取定之後卽應派入營汛充當弁勇將倅以次升補則所用皆其所習可並收人才之效矣竊謂中國三代以前文武原未嘗分途漢唐猶存此意宋明以來右文輕武自是文人不屑習武而習武者皆系粗才積弱不振外務疊侵職此之由泰西各國選將練兵皆出學校武備一院選聰穎子弟讀書數年再令入伍習練𨿽王子之貴皆視爲急務歷練旣深又多學問一隸營籍則見重閭裏如中國諸生之列膠庠卽年滿告退亦有半餉以贍其老此所以樂於從事殫效全力以得備將校爲榮中國追維古制示以變通令文武無畸重畸輕之獘則安固有備危亦可恃矣一人﹝才﹞﹝力﹞宜急造就也歐美兩洲各國勃焉興起之機在學問日新工商日旺而其絕大關鍵不過恃火輪舟車及電綫諸務而已實則此天地間公共之理不知此皆吾輩載籍所已言其賢智者不暇考求中下者不及知或轉駭他人之彊盛而推之過當或以爲堂堂中國何致效西人而擯之過嚴臣以爲皆所見之不廣也墨子魯問公輸諸篇機器船械之學所自出也旗幟一篇西人旗燈之所自法也近中則所大景亦大遠中則所見小景亦小今之作窺遠鏡顯微鏡者皆不越此兩語範圍也

呂氏春秋似順論云漆淖水淖合兩淖則爲蹇濕之則爲幹金柔錫柔合兩柔則爲剛燥之則嘗又考﹝泛論訓﹞﹝記訓論﹞云老槐生火久血爲燐博物志云積艾三年焚之若鉛錫此化學之所自出也主述訓云眾智所爲無不成也千人之羣無絕梁萬人之聚無廢功西學各事之所以能勝人者率此術也至於易之雷電合而章書之潤下作咸五語漢書之洗金以鹽濯錦以魚等句一皆化學電學格致諸學之權輿也管子云﹝上有丹鉛﹞上有丹砂者下有黃金上有磁石者下有銅金上有鉛者下有銀上有赭者下有鐵此山之見榮者卽礦學之宗旨也中國京師同文館則有格物化學之科天津則有武備水師電報學堂之設上海廣東則有廣方言同文各館福建則有船政各廠湖北則有兩湖書院分校之西學各館重慶亦設有洋文學堂自有日新月異擬請於已設之處再爲推廣未設之區亟爲設俾聰明才辧之士各擴其心思耳目貢其技能甄別異等隨時錄用則人才蒸蒸日上矣一項宜善籌備也戰事以來縻費不貲度支告匱洋旣非持久之道捐輸亦成逐末之形卽向民間息借亦以風气未開難以相信若勉彊勸辦則擾累將不勝言竊謂理財一道不外開源節流二端今請自京師以至各直省分設官銀號又應準外洋添設一二家聯絡一气定出入利息隨便可以支存旣便生民之積儲而中國種種大商務大工作皆可由此次第舉行歐洲各國之有人頭紙其用至溥其法至便鈔票之行卽用此紙中國此紙中國從前擬用鈔票每慮姦民僞造查泰西造紙廠俄國爲上此紙須用機器甚巨民間不能猝辦故可杜造其用暗碼人頭卽在水中制成今請飭駐俄使臣由俄國定購暗印紙張來華由戶部﹝鈐﹞﹝鈴﹞以印信作爲三聯緘合然後裁割頒發各省令用此紙籌之策之善斷無有過於此者所謂開財之源者此也鐵路旣開則漕運驛站皆可節省練軍旣成則綠營招募或並或裁節冗費嚴浮濫懲服飾之過制禁寺觀之增修民生日尙節儉銀錢自不致於外溢所謂節財之流者此也一商工宜急講求也自漢興重本抑末商賈不得衣禁乘軒商遂爲四民之殿中國工人藝事比於賤役細民藉資糊口而已不知神農日中爲市以王天下太公勤女紅管子正鹽莢而諸侯斂袂朝齊此重商政之權輿也古者制器尙象以前民用管子亦有云財蓋天下工蓋天下器蓋天下器成卒選則士知勝又曰致天下之精材來天下之良工則有戰勝之具此工藝之權輿也泰西各國莫不重商而集股開埠以英爲最故英最富莫不重工而制造精博以徳爲最故徳最彊中國總理衙門南北洋大臣皆綜商務然內外交旣繁且要不能與工商相習委員分辦又慮權輕而獘多擬請特簡大臣專理商務駐札江海交匯之處講求進口出口貨物以絲茶爲大宗除俄人自來中國購茶外餘者皆系英商壠斷故令華商坐受虧損法國之立墉一鎭銷絲最廣宜與法人合股設立公司自運絲觔出售彼國先行試辦茶葉一項則宜講求制法按章領行官票裝箱出售時先宜由公司稽查底面一律以敵外洋之產入口之貨呢絨洋布而外木鐵亦爲大宗洋布已設局然尙不敷華民之用呢絨則尙未有及者是宜設立廣行仿造洋酒稅重價昂而銷售最暢多用葡萄制造中國東北各省葡萄種大而味厚且價賤於外洋可勸商人設廠釀造營銷亦收利權之一端也

至磁器繡貨綢艸帽邊皆外洋所重然旣無專商承辦磁繡帽邊等項倭貨旣爲之塞充綢一項西國𨿽多自造而絲不純潔終難敵華宜於旣有之產精益求精而彼國機器所成之貨則悉心仿制別出奇新每成一器一物則獎賞而鼓舞之或獎以功牌或予以寶星並許其獨辦若干年限以保利權庶制造多而百貨集矣夫省試以勸百工來百工則財用足此帝王經天下之大政也值風气大開主客相形自不得執貴本賤末之陳說而早爲計及也一礦務宜急振興也自明季礦務煩興擾累閭閻士民至今相沿爲戒近數十年經西國礦師周曆各行省以細心測驗著爲論說謂中國寶藏甚富除最上層古法所能取者不過浮面外若用機器開挖則中國未泄之寶气實百倍於外洋蓋因千餘年來政不修轉令貨棄於地夫窖粟盈而懸釜告饑疊衣滿箱而尺襦不備此守藏之故也查西洋各礦以煤鐵爲最貴蓋其實用於民者多也英徳之所富彊者良以煤鐵之礦倍多於別國中國各礦隨在皆是而煤鐵尢無省不饒徒以承辦不實沒盡股資令人望而裹足卽一二自行開辦者又以成本無多甫試輒止故亦迄無成效不知入土愈深物質愈美是非鑿險縋幽不足探奇取奧請召募洋商暫就沿海各省擇地開辦會集業主妥議允行卽預先訂約一俟開有成效準照西國成例抽稅以充國用餘者變賣亦應先盡本國購賣倘遇軍事並不得售與敵人若開無成效例不賠償成本一經開辦斷不容借詞風水輒行撓阻庶幾地不愛寶旣可令市面之銀幣流通而無業窮民亦可借工餬口至於東三省金礦雲南銅礦已經開辦者更當精益求精不使菁華終閟矣一交涉宜專任使也泰西各國設官𨿽不必與中國同而其大致乃不甚相遠每分八部其六部同中制此外有外部海部外部專掌各國交涉之事並不兼攝別部使得專精考校免致遺誤也而一日洽公則有定時七日則有休息所以節其勞而重其任也國家設立總理衙門卽西國之外部與六部同例擬請自尙侍以下各設專官至特簡王大臣軍機大臣兼理不兼他部庶得殫精治事又泰西各國無論國之大小公使皆以等第分班次頭等可隨時入見君王請茶會面商要事不致膈膜二等先期約定止能接見外部君主茶會勢分不及今土爾其希臘日本各小國皆遣頭等公使分駐各邦而中土以堂堂大國行走班次乃反居其後於國體統旣有關礙於交涉亦動形掣肘擬請嗣後駐札英俄兩國使臣均以頭等派充增費無多而收效甚速國體亦因之日尊矣

進呈盛世危言疏

鄧華熙

奏爲時事艱難亟宜補救謹陳管見敬錄書籍進呈吁懇

幹斷施行建新猷以維積弱恭折仰祈聖鑑事竊以求明醫以愈疾必無良藥苦口之嫌際窮久而思變通貴有易轍攺弦之舉古來制治保邦未有不因時制宜而能成長治久安之盛業者溯自洋務肇與我朝廷宵旰憂勞孜孜求治數十年內外臣工胥無志慮忠純思深謀遠幾經籌劃以圖自彊而國勢迄未能張外侮迄未能禦豈﹝才﹞﹝財﹞力之眞有未逮哉毋亦封於故步而興創鮮同心昧於時宜而膠執多自誤也自海禁開而外夷集中華目睹彼國之利船堅所向無敵何嘗不規規仿效振作於前是以建船築臺購鐵甲之船設制造之廠所耗帑項何止數千萬然而馬江之役兵船灰燼藩服終屬於他人今以倭奴蕞爾小邦步武西法十餘年竟借無端之釁彊據我屬國虔劉我邊陲攻奪我海軍侵及遼疆所至披靡以堂堂中土竟示弱於三島之區此天下臣民所疾首痛心而不勝其太息憤懣者謂是由當事者之機宜坐失國屬人所共知臣愚以爲非僅一時一事之貽害其所以召侮而致禍者由來漸矣夫泰西立國具有本末廣學校以造人才設議院以聯眾志而又經營商務以足國用講求於遊歷以知外情力果心精實事求是夫然後得恃其船械攸往咸宜今中華不揣其本而末是求無學校之眞則學非所用用非所學無議院之設則上下之情隔粉飾之獘多他如商務技藝教養武備諸大端彼所有者我所無彼所長者我所短習焉不察遂至因循際此勢絀情見之秋自無不思亡羊補牢之計而臣猶有鰓鰓過慮者誠恐習俗拘迂未化或以用夷變夏爲言凡事畏難苟安復盜淺嘗輒止之失不思倭與我本同文之國彼以能自得師而效著我何難幡然變計以維新臣閱候選道鄭觀應所輯著盛世危言一書於中西利獘透辟無遺皆可施諸實事前兵部尙書彭玉麟稱爲時務切要之言查該員遊歷諸邦畱意考究其堅心刻苦誠爲可用之才自以外患方殷出其書以就正臣見其語皆徵實說集眾長間有戇直之辭莫非肫誠所發至於推行次第何后何先在斟酌於當幾斯變通之盡利謹鈔錄原書恭呈睿覽當此君父焦勞圖治固食毛踐土所欲效忠伏維聖人俯察邇言𨿽葑菲芻蕘胥能上達謹陳管見並錄原書一函五冊隨折恭進伏乞皇上聖鑑訓示謹奏

盛世危言

彭玉麟

盛世危言一書香山鄭陶齋觀察所著也陶齋原名﹝觀﹞﹝官﹞應少倜儻有奇志尙气節庚申之變目擊時艱遂棄舉業學西人語言文字隱於商日與西人遊足迹半天下考究各國政治得失利病凡有關於安內攘外之說者隨手筆錄積年累月成若干篇皆時務切要之言語云識時務者爲俊傑反是則爲俗吏迂儒當今日之時勢彊鄰日逼儼成戰國之局𨿽孔孟復生亦不能不因時而變矣嘗讀春秋知當時君相無不周知各國山川險要風俗民情君臣賢否日求富彊之策不以資格限人似無異於今日泰西各國我朝懷柔遠人海禁大開亦當知某國何以興某國何以衰知己知彼洞見本原方有著手之處豈徒尙皮毛購船而已乎余賦性木訥不諳洋務今閱是書所說中西利病情形了如指掌其忠義之气溢於行間字裏實獲我心故綴數語亟勸其利行問世以期與海內諸公采擇而力行之將見孔孟之道莫不尊親彼族之器我能制造日新月異自然國富兵彊四夷賓服奚不可以是書爲左券也哉甲申冬日於海南軍次

盛世危言自

鄭觀應

中庸曰君子而時中孟子曰孔子聖之時者也時之義大矣哉易窮則變變則通通則久𨿽有智慧不如乘勢𨿽有鎡基不如待時故中也者聖人之所以法天象地成始而成終也時也者聖人之所以贊地參天不遺而不過也中體也本也所謂不易者聖之經也時中用也末也所謂變易者聖之權也無體何以立無用何以行無經何以安常無權何以應變六十年來萬國通商中外汲汲然言維新言守舊言洋務言海防或是古而非今或逐末而忘本求其洞見本原深明大略者有幾人哉孫子曰知己知彼百戰百勝此言𨿽小可以諭大應𨿽不敏幼獵書史長業貿遷憤彼族之要求惜中朝之失策於是學西文涉重洋日與彼都人士交接察其習尙訪其政教考其風俗利病得失盛衰之由乃知其治亂之源富彊之本不盡在船堅利而在議院上下同心教養得法興學校廣書院重技藝別考課使人盡其才講農學利水道化瘠土爲良田使地盡其利造鐵路設電綫薄稅斂保商務使物暢其源凡司其事者必素精其事爲文官者必出自仕學院爲武官者必出自武學堂有升遷而無更調各擅所長名副其實與我國家取士之法不同善夫張靖達公云西人立國具有本末𨿽禮樂教化遠遜中華然其馴致富彊亦具有體用育才於學堂論政於議院民君一體上下同心務實而戒虛謀定而後動此其體也輪船大洋槍水雷鐵路電綫此其用也中國遺其體而求其用無論竭蹶步趨常不相及就令鐵艦成行鐵路四達果足恃歟然我國家深仁厚澤初定制度盡善盡美不知今日海禁大開勢同列國風气一變以至於此易曰先天而天弗違後天而奉天時知進退存亡而不失其正者其惟聖人乎年來當道講求洋務亦嘗造槍設電綫建鐵路開礦織布以起而應之矣惟所用機器所聘工師皆來自外洋上下因循不知通變徳相卑士麥謂我國只知選購船不重藝學不興商務尙未知富彊之本非虛言也彼西人之久居於中國者亦曾著局外旁觀中西關系論略中美關系續論四大政七國新學備要自西䢐東等書日本人論中外交涉更有隔搔癢論十三篇事雜言龐莫甚於玆矣夫寰海旣同重譯四至締構交錯日引月長欲事無雜不可得也異族狎居尊聞狃習彼責此固我笑子膠欲言無龐不可得也𨿽然﹝眾﹞﹝罪﹞非之中必有一是焉江海不以大涵而拒細流泰華不以窮髙而辭塊壤今使天下之大萬民之眾凡有心者各竭其知凡有口者各騰其說以待輶軒之采不必究其言出誰何而第問其有益乎時務與否亦盛世所弗禁也蒙向與中外達士哲人遊每於酒酣耳熱之餘側聞﹝諸﹞﹝緒﹞論多關安危大計且時閱中外日報所論安內攘外之道有觸於懷隨筆札記歷年旣久積若干篇猶慮擇焉不精語焉不詳待質髙明以定去取而朋好見輒持去猥付報館及中西聞見錄中曾將全作郵寄香港就正王紫詮廣文不料竟爲付梓旋聞朝鮮日本亦經重刊竊懼醜不自匿僭且招尢復倩沈谷人太史謝綏之直剌將原稿三十六篇刪並二十篇仍其名曰易言攺杞憂生爲慕雍山人意期再見雍熙之世迄今十有九年時勢又變屏藩盡撤彊鄰日逼西藏朝鮮危同累卵而我國工藝之精商務之盛瞠乎後於日本感激時事耿耿不能下臍自顧年老才庸粗知易理亦急擬獨善潛修韜光養晦爰檢舊篋將先後所論洋務五十五篇請家玉軒京卿陳次亮部郎吳瀚濤大令楊然靑茂才先後參定付諸﹝乎﹞﹝手﹞民定名曰盛世危言自知憤激之言不免狂戇僭越之罪且管窺蠡測亦難免舉長略短捨己蕓人之譏惟聖明在上廣開言路登造賢進良直言無隱竊願比諸敢諫之木進善之旌俾人人洞達外情事事講求利病如蒙當世巨公曲諒杞人憂天之愚正其偏獘因時而善用之行積習漸去風化大開華夏有盤石之安國祚衍無疆之慶安見空言者不可見諸行事而牛溲馬勃毋亦醫國者所畜爲良藥也歟

治術學術在專精說

薛福成

中國上古之世賢者與民並耕而食饔飧而治孟子譏其以大人小人之事並而爲一蓋洪荒朴略之時文明尙未啟也厥後耕織陶冶之事不能不分分之愈多術乃愈精是故以禹之聖而專作司空臯陶之聖而專作士稷契之聖而專作司農司徒甚至終其身不攺一官此唐虞之所以盛也管子稱天下才其所以教民之法不外士之子恆爲士農之子恆爲農工之子恆爲工商之子恆爲商此齊國之所以霸也宋明以來漸失此意自取士專用時文試帖小楷若謂工其藝者卽無所不能究其極乃一無所能仕於京者忽戶部忽刑部忽兵部迄無定職仕於外者忽齊魯忽吳楚忽蜀粵迄無定居忽治河忽督糧忽運鹽亦迄無定官夫以古之聖人所經營數十年而不敢自謂有成效者乃以今之常人於歲月之間而望盡其職守豈不難哉泰西諸國頗異於此出使一途由隨員而領事而參贊而公使洊升爲全權公使或外部大臣數十年不攺其用焉軍政一途曰百總而千總而都司而副將洊升爲水陸軍提督或兵部大臣數十年不變其術焉他如或工程或精會計或諳法律或究牧皆倚厥專長各盡其用不相攙也不相撓也士之所研則有算學化學電學光學天學地學及一切格致之學而一學之中又往往分爲數十百種至累世莫殫其業焉工之所習則有攻金攻木攻石攻皮攻骨角攻羽毛及設色摶塡而一藝之中又往往分爲數十百種卽如造攻金之一事也而膛門彈﹝﹞﹝彈﹞架所析不下數十件各有專業而不相混焉造船攻木之一事也而船板船桅船輪船機所分不下數十事各有專家而不相侵焉所以近年購訂船每日承辦之一廠向諸廠分購各料匯集成器而其器乃愈精余謂西人不過略事管子之意而推廣之治術如是學術亦如是宜其驟致富彊也中國承宋明以來之積獘日趨貧弱貧弱之極恐致衰微必也籌振興之善策求自治之要圖亦惟詳考唐虞以後宋明以前之良法而漸擴充之而稍變通之斯可矣

遠慮論

程銑

古今所重乎君子者以存心而已矣古今所稱爲豪傑者識時務而已矣範希文憂樂同乎天下只以存心武鄕侯忠思廣之眾人惟識時務方今吏治之壞上下相蒙名節罔惜模稜了事賄賂公行夤緣鉆利者勢位常丰砥礪廉隅者遭逢輒蹇求其守正不阿引天下爲己任刻刻存心君國而皎然不欺者當代巨公落落二三人而已此二三人者又未能大柄用往往澄心渺慮一抒救時之策輒爲吏文所牽制不得行其志而展其才四夷密伺其隙遂漸增其禍心駸駸有欲翦諸姬之气而天下賾然多故矣此時務之所以潰決也然時務至此而欲見於未萌於無形可稱豪傑者安在耶猶憶今年春銑與蜀南孝廉張羅澄者﹝相﹞遇於滬上每日把酒痛飲慨談當世事時日氛甚惡聞王方伯之春乞援俄國孝廉嘆曰此吳三桂請本朝入關之故事也繼聞朝議不允共相慶慰適威旅失守日人擾及大沽二月十八日傅相行成由津出使廣島會議日人索兵費二百兆不肯反我遼陽侵地俄人助順逼日人相還轉割臺灣加償兵費三千萬孝廉嘆曰此俄人伺漁人之利殆不欲將來假道於虞也及和議定約士大夫恐日徳俄恨我國不乘俄仗義執言密圖共滅日本孝廉又浩然嘆曰嗟乎南宋助元滅金而元卒以覆宋非其殷鑑歟何計之左也銑請其故孝廉曰西報載俄前王臨終諭嗣王曰我恨不能遲死十年盡將亞細亞洲臣服於我故中日戰事方殷時西報猶稱日本如將俄王臨終語思之則共處亞洲之內應與中國唇齒相依連衡拒俄彼此相安皆可長久何反與中國啟自速其亡西人之言可謂動中肯綮矣不然俄人阻遼陽之割而割臺灣加兵費則默不一語此其利我之心所謂司馬昭之心路人皆知者也何人俄鐵路已抵琿春一旦遼陽割畀日人犬牙相錯勢不能長驅直入矣而我乃受其愚弄信以爲然豈俄果徳我而報我哉成事不說爲今之計惟選聰明才辯之士使說日本爲之敷陳斯義幸而聽從則社稷之福也孝廉語罷仰天長嘆銑作而起曰君存心天下深悉時務殆文正武鄕之流亞歟遂與相視而笑旁觀者亦不知我二人爲何語也特備志之質諸畱心時局諸君子尊酒閒談遂爲載記滌云殆畱心人才者歟充斯意也可與宰天下矣魯陽生志

卷四學術四廣論上

國朝六大可惜論

韓文舉

無賢君而國萎瘁者有矣無賢臣而國萎瘁者有矣無其時無其勢而國萎瘁者矣有士气不倡人民不慧而國萎瘁者亦有矣然皆不患此也其君則變法勵治之英主也其臣則中興自彊之元勛也其士民則聰明智慧通變達時之翹秀也然而卒不免制於俄敗於日束縛於英法徳何哉不然則風俗蒙蒙愚魯充也不然則姦佞綸綸據要津也不然則勇士殫智士殘也不然則謀策多言風波也不然則巧宦滋章營營身家也不然則姦民諜伺以情輸敵也不然則不務天時不治地利也不然則遊民闐溢寇盜多有也不然堂上百里堂下千里門庭萬里也不然商賈失計百工無藝農民困匱也不然文巧不禁遊幕侵胥吏盜權也不然士人蔀塞搢紳驕恣官吏婪悍也不然國自爲國民自爲民官自爲官也有一於此不可爲國數者兼備豈不痛乎豈不痛乎器械𨿽精無用也海軍𨿽修無用也陸兵𨿽練無用也營壘𨿽固無用也城郭𨿽鞏無用也不然何爲其如是也或曰西北回部一金順而三月定矣發撚巨匪柔躪十餘省盤踞十餘年曾左諸公接踵而出而犁其庭掃其巢矣諒山之戰馮王諸將殲其醜類覆其全隊矣信如子言得無誑乎曰惡是未達時勢者言也中國師水奚與英比而商務無論也中國陸軍奚與徳俄比而輿地學校無論也中國繁富奚與美比而風俗技藝無論也中國制造奚與日比而振作無論也奚爲而不衰奚爲而不愚奚爲而不弱奚爲而不蹙而昧昧者不知也子未知國有六惜乎昔世祖章皇帝時周朗上書請二十家選一長百置家一師男子十二至十七皆令習經十八至二十使修武授以書記圖律訓以軍部舟騎上下男女咸令習醫習經者五年有立言於司徒武者三年善藝升於司馬若不成罷歸鄕裏終身不得爲宦大哉言乎設用其策人無不學民無不兵律無不解圖無不精醫無不良舟無不善扼南洋以制歐西辟西北以控彊俄臨髙麗以迫日本俄𨿽彊日𨿽興英法𨿽悍黑龍江琿春緬甸安南髙麗琉球奚得而陷失哉惜其言不用以至今日此可惜者一也然猶曰漢家朝儀叔孫艸定羣情未集無暇兼籌聖祖襲位聰明特起三藩亂而鴻博開矣西算重而律曆攺矣察天儀地球而知歐西智矣逐羅剎於黑龍江而知俄人患矣罷黜八股越至九年知舉業無用矣惜昏愚之臣多而才知之臣少不能相與輔翼互爲終始而無恥小人伺間而起奏請復立悲夫當此之時俄王彼得遊歷歐洲國各彊盛翻然易服水役則躬之鐵匠則身之知舊法舊政舊藝不適於用也歸而易之風俗一變耳目一新洵爲古今英主哉尋而敗拿破侖滅波蘭折土耳其吞西北各部至今爲天下雄嗟乎彼得變法驟然而興聖祖變法忽然而止天其運乎地其運乎不可知矣此可惜者二也庚申之役英俄美法戰艦環攻津沽一失險要俱開圓明一炬化爲灰燼傷心慘目有如是耶恭邸洞達時變請詞曹諸臣西算西語咸令攺習信爲恢復規模萌芽於此不意事蹶於垂成堤潰於蟻穴而倭文端一言遽尼廷議辦事何多解事何少此可惜者三也逆匪擾擾民心惶惶曾文正廓定全圖邦如新造國家積獘摟指可數人情思治如水如火如雨如雲攺弦易軌易於拉朽而竟不聞陳一策上一書力言變法者何哉津沽教案非不悉也馬加理舊案非不知也西兵平亂非不也

徐郭諸公日一與討習洋務非不諳時局尙格致也譒書有局非不通也令襲侯學數國語言非不達也然而不爲變政之名臣遂爲藏身之老子公乎私乎吾不敢言矣此可惜者四也日本明治元年兆倡變法尼虛曼始之伊藤贊之三條實美成之延美人以訓學延徳人以練軍男女杳杳師範學開鄕裏師師學校林立器藝過於英人民溢於法盛矣哉我朝同光之間格致書院武備學堂水師學堂同文廣方言海軍衙門招商局船政廠相繼興立然能制器者有幾人乎能譯書者有幾人乎能海戰者有幾人乎能熟習商情者有幾人日本以相臣而興中國以相臣而敗一盈一絀一盛一衰何其殊也此可惜者五也曁乎甲午中日兆釁旅順威海相嗣淪陷三省旣失四域震驚乞於英而英不拯援於徳而徳梗和貸於俄要俄要挾詞臣滚滚彈劾權姦公交車彬彬上書陳計卒不能救臺灣之割二萬萬之償款五口岸之通商岌岌乎殆哉𨿽然人心不死誰甘爲囚虜誰甘恥辱誰甘爲刲割乎彊學會興耆賢萃京師發始滬上應之海內喁喁謂將振百年之弱矣規模未立而疑妒相乘劾議始聞而人相委去商子曰庸人難與慮始可與樂成其謂此乎此可惜者六也嗚呼與孟賁爲鄰不憚其勇非勇也與逢蒙爲鄰不憚其射非射也與公輸爲鄰不憚其巧非巧也與離朱爲鄰不憚其明非明也與孫子爲鄰不憚其兵非兵也與商鞅爲鄰不憚其法非法也與老子爲鄰不憚其智非智也與惠子爲鄰不憚其辯非辯也與慶忌爲鄰不憚其捷非捷也與鄒子爲鄰不憚其誕非誕也今迫我而憚者非鄰國乎械而精銳艦而充塞器而工巧商而繁溢民而饒富農而沃衍學而駢會而萃聚志而膠合羣而愛結報而充揚烏得不憚乎不憚非愚則妄愚不量妄則不商時事矣不審形勢不詳徒召兵殃人反其道誰怨無良時接今日孰籌其富孰籌其彊

論中國宜尊君權抑民權

麥孟華

今之通人則曰中國之弱君權重也民權輕也善謀國者因泰西之道輕其所重而重其所輕斯國彊矣麥孟華曰不然中國非民權不立之爲患而君權不立之爲患是故橫盡五洲盡前古君權之輕者莫今日之中國若君權之重者莫今日之西國若其比較之率悉數之更累僕不能盡也請略言其一二西國民間一戶一口年歲生死皆上之官爲簿稽之其匿報者課之以罪中國則自生自死自養自息國家莫得而過問也西國產業將遺子孫則必籍其多寡告其所在達於有司納遺囑稅然後傳與其人中國則任意授受國家莫得而稽也西國生年八歲皆入小學溺愛廢學者罪其父母中國則惰窳頑獷不識字者十居七八國家莫得而勸也西國入官皆經學校非有成就不能自通中國則朝爲市奴夕掛金紫國家莫得而節制也西國幣制定自朝廷若者爲鎊若者爲羅卜若者爲佛郎舉國如一莫敢殊異中國則十八行省貨幣各異幣式各異民間自安其所習國家莫得而整齊也西國鈔引惟政府得鑄造而布諸境內中國則各省票號各埠錢莊自爲之而自行之國家莫能而查禁也西國凡新構房屋必官爲查驗核其工料之良窳以妨塌傷其歷年已久之房房必隨時查勘令其拆修中國則任意築𨿽有破綻國家莫得而督責也西國塗道必寬敞整潔棄穢於路厥有常刑中國則都會康莊﹝溲﹞溺狼籍丐殍載道國家莫得而驅逐也西國醫生必由醫院學成領有憑照方許執業中國則學書不成攺而業此庸醫充斥殺人如麻國家莫得而刑也西國郵遞官中掌之中國則民局地國家莫得而統壹也西國商務厥有市官苦窳之器不鬻於市其有新制領憑專利禁止他商無敢仿造中國則姦商充牣展轉冒效百物濫劣國家莫得而主持也西國凡鐵路所經堂廟廬墓皆必折避開采礦產四山皆無敢阻撓中國則舊黨鼓噪箝閼大計國家莫得而懲也西國山林設虞掌之漁務設司轄之斧斤以時數罟不入中國則麓澤無主民間則任意蹂躪國家莫得而知也西國律度量衡皆由官定物磅銀鎊畫一通行中國則庫平漕平市平工部尺市尺戶異其制人用其私國家莫得而釐訂也故夫西國之君有其權也如彼中國之君其無權也如此凡百庶政罔不類是千舌萬筆匪可殫論故極其無權之敝乃至天子之尊不能爵士必俟其自賈科第自鉆保舉自累資格苟不由此則君不得而庸也天子之威不能殺一人𨿽敗軍之將失地之官婪贓之吏經年監候君不得而戮也事無大小皆下部議君不得而獨斷也政無巨細皆援成例君不得而獨創也今夫中外古今之所謂大權者豈不以能創制立事而生殺人乎哉豈不以能箝勒天下之舉動整齊天下之耳目乎哉

以西君例中君以中民例西民則孰爲重而孰爲輕矣乎先王之治天下也以其民爲子而自爲其父母以其民爲弟子而自爲其師取民之衣服飲食居處語默昏喪祭先生疾病家婦人子井竈六畜靡巨靡纖靡繁靡簡而一一自掌之自消息之於是乎君有權後世則不然一以其民爲越人一以其民爲土芥今夫父母之權得以行於其子師之權得以行於其弟子𨿽有魁桀威力而其權必不能行於土芥越人於是君無權矣人有恆言曰事權事權故夫事者權之母也事一身之事者有一身之權天君泰然百體從令心有權也患心疾者舉動失度言笑無常則官體有權而心無權事一家之事者有一家之權父兄教先子弟率謹宗子之權也室老昏耄倦勤廢事米鹽偸漏僕役恣庇則支庶奴隸有權而宗子無權事天下之事者有天下之權一人有慶兆民賴之君之權也朝廷不肅叢脞於上噎塞於中橫決於下則賊官毒吏有權而君無權無權非所以爲國也賊官毒吏有權非國之福也民之秀者起而昌論使人人各自事其事人人各自有權其於是乎命之曰民權民權惡乎起起於君之不事民事也鄕之民賊聞是說也瞿然曰是實奪吾權於是乎竭其力而仇之而摧之而狝之而不自知其權之中落固已久矣權非可奪之物夫非自棄之而誰得而奪之然則民權不亦善乎麥孟華曰事者權之母也中國之民不能自事其事卽不能自有其權未能事事而以權則權不在秀民而在莠民故今日之中國莫若尊君權便君權之黨大索權於國中十日而不得君子曰盍事其事矣

富彊當求本源論

陳耀卿

貧而求富弱而求彊此人之至情也求富而不能富求彊而不能彊遂諉之爲命在常人則可在君相則不然何也君相造命者也以造命之人貧而不能使人富弱而不能使人彊則國事日艱民生日蹙有不萬事瓦解者吾未之見也然求富求彊之道不揣其本而齊其末不尋其源而治其流欲求其富而貧者依然欲求其彊而弱者如故是蓋求之者失其道而未卽本源一致其思者也今中國旣貧且弱人人得而知之矣造命者可不正本淸源汲汲以期自振哉夫自振之道則在固漏復舊制精武備務海防之諸大端而已何謂固漏鴉片一物自外洋流入中國其爲害無窮屈計弛禁收稅以來每年入口者價值不可計𨿽兩廣川陜雲貴山西河南江浙安徽等處均種鶯粟而力量不足出汗亦少有用大小土攙和有非大小土不能過癮者是以洋土猶復盛行國初洪經略承疇慮將來鴉片必爲中國患卽有與其利歸外洋不如使中國自種之議當時民間絕無吸食者不料數百年以後竟與水旱煙並行以水旱煙與鴉片較則水旱煙所費無幾然食者十之九不食者十之一合普天下計之煙葉則水陸雲集煙鋪則鄕鎭風行積少成多無益之費已足令古人咋舌而鴉片價則什伯相懸癮則緩急迥異廢時失業耗精喪神以無限之資財取不治之痼疾而趨之若鶩食十之七不食者十之三其在繁華之區煙之瑰麗精工較勝酒樓茶肆卽窮鄕僻壤但有人煙數戶卽有煙二三家習染之深虛糜之重誠爲古所未有致貧之道何以加此聞鴉片爲英吉利之印度所出爲大宗向來自禁綦嚴近亦漸多吸食英之議院中人當年亦知此物爲害甚巨思以禁絕之嗣聞中國業經收稅遂置而不講而其心終未安也足見濟困扶危人同此心卽同此理初無中外之分外洋與中國通商每年中國出貨莫大於茶絲兩項入貨莫大於鴉片一項以價值相衡則相去霄壤是中國之資財流於外洋一去而不返者何可限量涓涓不息將成河漢如此巨乎國家取此稅銀何止得寸失尺維今之計莫如與﹝英﹞國相商極陳利害勸彼國嚴行禁絕以後不得販至中華中國土地倘有再種鶯粟者亦卽辦以應得之罪欲使根株盡絕務須雷厲風行救羣黎於水火之中培元气於凋殘之後此所以固漏也何謂復舊制中國自發逆擾亂後田地荒蕪者陸續開墾大江風北已無不熟之田而三十年來錢糧照舊額仍相去遠甚推原其故則由書差上下其手飛灑隱漏種種獘流不一而足州縣縱有吏才而無冊可稽從何得悉至於辦理秋成各處情形不一大抵欲辦幾分災數本地紳衿與聞其事庫戶書吏參贊其間莫不視此爲利藪及至災區旣定坐擁膏腴者得以災免顆粒無收者轉須納糧此等事比比皆然遂亦不足爲怪其平終積欠在民者次年歸爲帶徵所完究屬有限因思積欠之戶旣使人亡戶絕田地究歸何人承管斷不能移而之他然亦有不可槪論者浙江臺州府屬往往有戶無田以推收不淸故也書差因之作姦瞰同姓之懦者而魚肉之殊覺可憐至於沿江蘆課一項其擅利尢重江邊一見水影預知沙起沙灘則富戶爭趨之每爲力大者所得初則爲蘆洲久則爲熟田其完稅仍照洲地科則納稅旣輕又無漕米是以人人垂涎似此獘竇多端久已積重難返江南如此別省亦未必不然若各省州縣田畝均能由藩司札委明幹之員會同該州縣認眞丈量不爲情面瞻循不爲書役朦混查有飛灑隱漏之獘立卽照例辦理先行出示曉諭倘有田畝不淸當未行丈量以前準其自首免罪以省拖累如此次第舉行錢糧必能漸復舊額

至若衣服之制中國例有明條幹嘉間尙能謹循規矩道光之世僣越漸多降至今時遂全無顧忌察其所以然則因捐例大開人人得報捐官職國家名器旣濫則服色亦不可深求但有腰纏綢狐裘人盡可著相習旣久誰復知其面目之非此風惟江浙爲尢甚便衣則隨時更易花色變變愈一人倡之於前千萬人和之於後若夫娼寮妓紛華靡麗更百出而不窮良家閨閣極力效尢惟恐不速眞可謂綺羅世界錦繡乾坤似此貴賤無分奢華造極分內之之財旣盡則不得不分外營求以致含垢納污寡廉鮮恥誠爲風俗人心之大患挽回補救所難緩者也說者謂民間自相炫耀固足以致貧然與國事無與不知百姓不足君孰與足此言確有至理朝廷亟宜嚴飭各督撫通行各府州縣剴切曉諭照例分別服色務使上下判然各色人等倘有不遵卽將當時所著之衣充公問以僭越之罪錢糧衣服果能一律淸釐其有裨於國者良非淺鮮此所以復舊制也武備備何以爲精泰西各國於格致之學事事考求槍炮火藥亦從格致中出又復精益求精是以無堅不摧無擊不中中國慮其窺伺也欲事事效法之不惜重價聘請西人於是南北洋均設立機器局同文武備先後並舉電綫兵輪次第添設所有同文武備考取肄業各生數年後技藝熟卽令出洋閱歷旣深燻陶旣久復加考試授以官職遂爲洋務出身以爲幹城之寄法至善也國家費數百萬之帑項聚數千人之精力竭數十載之經營不得謂謀之不深慮之不遠乃一旦與倭人對敵將不知兵士不用命師徒撓敗陵寢震驚失地喪師槍炮輪船全爲敵有所謂洋務出身者或逃避伏法或戰敗降倭或潛亡內地前功盡棄莫可挽回中國遂不得不力主和議是役也辦理洋務之員實有難逃之罪皇上容逾格法网宏開淸夜捫心能無自愧然有此一番創懲果能愧而思奮力求制勝之術亦未不可可贖前愆夫制勝之術何在在乎詳加考察諸事認眞而已中國之學西法得其淺未得其深得其似未得其眞卽機器置造各件彼所已有爲我能仿之彼所未有者我不能創也我方以得彼形似爲得計而彼之深造有得者則又神而明之變而通之較前愈增其巧我𨿽奮往直追已無一不落彼後步不能精此其故由於不用心思稍得一知半解便自矜詡以爲精通洋務此中國所以陋也且聞此次所用水雷往往其機不能剖而視之則皆實以泥沙制造者若系中飽厥罪已屬甚深若有別情其肉尙足食乎自後制造之人必須加以薪工委員監視如能稱心結構自出機杼無論局中局外均準其自陳先令繪圖察其能用與否而後如法制造倘能巧過西人立予重賞則不患今無公輸子也至於出洋肄業各生必須面試數次並與深談察其眞有膽識者而後重用之則不至於一戰貽羞矣此之謂精武備海防何以宜務海口緊要之處向亦設兵防守但承平無事將帥漫不經心誰作不虞之想縱循例操演亦不過虛應故事而已自倭人啟釁海口處處戒嚴於是紛紛徵調各營前往恐兵力不厚則分往各省招募新軍以益之在當軸者以爲人數旣多知威必振敵人將望而生畏不知倭多間諜消息靈通中國情形早已了如指掌是以倭兵不到則已到則摧枯拉朽無不望風而逃以不教民戰是謂棄之古有明訓何故不思蓋平日旣未講求一旦有警不得不藉此塞責明知故昧亦不得已之苦衷現在和議告成國家費用浩大防海之軍必得漸次裁撤竊謂兵可百年不用不可一日無備嗣後沿海之扼要之區必須擇素韜略者鎭守之兵在精不在多去其老弱取其少壯厚其口糧勤加訓練使之時時如臨大敵操之有要一人可抵百人中國長城將於海軍是賴此之謂務海防凡此數端果能實力施行則本土源淸無不蒸蒸日上如植木然不患其葉之不茂如治水然不患其流之不長矣造命者或再因勢利導之隨時策勵之以期臻於全盛之地如是而謂貧而不能使之富弱而不能使之彊吾未之信也

識時務在化成見論

夏錫疇

今天下五大洲成一連橫之勢爲歷代史冊所特創之局𨿽孔子生之今日亦不能不因時變易此孟子所以稱孔子爲聖之時也乃今之士大夫食古不化不揣時局之艱難往往以參用西國爲可恥輒以用夷變夏爲非不知不可變於夷者名教綱常之任耳若其種種力圖富彊之政正可仿而效之以救我目前之貧弱蓋不可變者道而不可不變者法也況西人機器算學之精巧絕古今而且不昧其本來自稱爲東來學固未嘗以學於我國爲恥也而我國之言時務者乃憑空立說欲與西人爭勝動曰西某法則吾墨子之教也西某法則吾準南子之教也西某法則吾中國某某之教之所遺也不求實用徒托空言較之西人不敢自是學於各國而力壯師其所長其損益可了然睹矣而乃恥言西學書生一成之見於天下國家何補乎善夫恭邸之言以不以學人爲恥學人而不及人之爲恥斯言也可謂識時者惟俊傑矣甲午春公交車北上偶聞滇友談及其鄕會澤縣山徙九十里之事余因此感喟遂與諸同人慨談世變謂宜懲賄賂鉆營之習急求人才參用西法以挽救之同人輩頗不以余之言爲是相與爭﹝辯﹞﹝辦﹞不休座中長張羅明遠孝廉獨振袂起曰用西法以救時艱當代巨公能見及此尙無多人我輩書生閱世未深宜其力仇西法也余不覺屈服嘆爲知己之言旣而北洋海軍失利余又問孝廉曰何西法亦不可恃乎孝廉曰海軍之失失在北洋不能用人人之不臧非法之不善也向使海軍所用人才亦如西法遊歷各國投身戎伍學成而歸然後用爲將弁亦何至如丁汝昌輩聞炮破膽以及於敗亡哉故西法以練才爲第一﹝義﹞﹝議﹞然則以孝廉之語思之識時務難識時務而能化其成見爲尢難余故筆而紀之以諗將來

廣稽叔夜養生論

錢大受

物理論菽者眾豆之總名夷考其類名稱實繁淮南子豆之美者有米豆唐六典載眢豆益州方物圖載海紅豆云仙雜記載明紗豆拾遺記載繞陰豆杜陽雜編載靈光豆貴耳集載大靈豆其餘若挾劍豆傾離豆刺豆貍豆虎豆馬豆等類傳記所言班班可考然皆不著所以令人身重之故且有非世所習見者故其說而不贅令案廣志大豆也小豆答也世所共食者不外大豆小豆而種類亦復不一其可以炒食及造醬搾油作腐則黃豆之用最盛余可佐盤及煮食者則爲豇豆豆蠶豆刀豆赤豆黑豆綠豆數種李時珍本艸綱目曰黃大豆气味甘溫無毒然多食則壅气生痰令人身重又曰黑大豆久服令人身重又曰服食大豆令人長肌膚駐顏色塡骨髓加气力陳藏器本艸拾遺曰赤小豆驢食足輕人食身重張華博物志曰食豆三年令人體重行止難蘇頌曰修服大豆可以辟穀療饑然多食令人體重久則如故甄權曰每食後磨拭吞三十粒可以長生初服時似身重一年以後便覺身輕夫諸家之說未言重之究竟由蘇甄二氏之說重止在於一時由張氏之說則重且爲患孰是孰非所責折衷至當竊以爲重誠有之張氏之說則未爲當也蓋豆之爲物有堅實之性而又有厚腸胃通關和調五臟補益元气之功故久食能令人重然曰重者不過指加气力長肌膚而言初不至於行止難也諸豆之中蠶豆微辛赤豆微酸豇咸綠豆寒气味旣異性亦各殊豆亦非盡令人重者嘗考博物志一書其原本散佚後人采其遺文裒合成編又雜取他書益之證以諸書所引或有或無或合或不合故其所述間難恃爲確論特其繁稱博引足爲考鏡之助良不鮮耳管子五沃之土其楡條長春秋元命苞三月楡莢落說文楡有刺莢曰蕪荑又曰藲莖爾雅無姑其實夷注無姑姑楡也生山中葉圓而厚剝取皮合漬之其味辛香所謂蕪荑羣芳譜楡一名零有數十種今人不能別惟知莢楡白楡刺楡榔楡數種而已莢楡白楡皆大楡也有赤白二種白者名爲枌崔氏月令楡錢可羹又可蒸糕餌收至冬至可釀酒瀹過曬漧搗羅爲末鹽水調勻日中曝曬可作醫卽楡仁漢書天文志成帝河平元年旱傷麥民食楡皮北史魏時河南人常笑河北人好食楡葉是楡之爲物昔人視爲尋常食用之物未必能令人暝也淮南萬畢術云八月楡檽令人不饑是楡又不能人不饑非獨令人暝也今按博物志云食枌楡則眠不欲覺陶宏景曰楡性至滑利初生莢仁以作糜羹令人多睡甄權藥性本艸曰食楡皮能療不眠李時珍本艸綱目曰楡葉同酸棗今等爲丸服之能治虛勞不眠陳藏器本艸拾遺曰楡榔皮利水道令人睡方書所載前言所記皆言之鑿鑿當非虛而無徵者夫楡性滑利有利關節之功故能令人暝然滑利之劑主利竅滲濕熱消畱著有形之物气盛而壅者宜之虛者久服滲利必泄眞气故本艸十劑云本經所謂久服輕身蘇頌所謂多食不損人恐非確論則其害又不可不知也蘇恭唐本艸曰合歡葉似皂莢及槐極細五月花發紅白色上有絲茸秋實作莢子極薄細所在山谷有之

蘇頌圖經本艸曰合歡今汴洛間皆有之人家多種於庭除本似梧桐枝甚柔弱葉似皂莢極似而繁密互相交接結每一風來輒自相解了不相牽綴陳器藏本艸拾遺曰合歡葉至暮卽合故又名合昏寇宗奭曰嫩時熱水淘之亦可食圖經本艸曰萱艸處處有之五月采花八月采根今人多采其嫩苗及花跗作葅食荊楚人呼爲鹿以其嫩苗其味如而爲鹿所喜食也周處風土記婦人佩萱艸花則生男故又名宜男今按萱詩作諼諼之爲言忘也詩永矢勿諼是伯兮之卒章曰焉得諼艸言樹之背背北堂也謂憂思不能自遣故欲樹此艸玩味以忘憂也季九華延壽書曰嫩苗爲葅食之動風令人昏然如醉故曰忘憂吳人呼之爲療愁花蘇頌曰食萱艸使人歡樂無憂本經曰服合歡能和心志令人歡樂無憂或曰植合歡於庭除使人不忿崔豹古今注欲觸人之忿則贈以靑裳欲忘人之憂則贈以丹棘靑裳卽合歡丹棘卽萱艸也諸書或言宜於種植或言宜於服食立說不無小異要其可以觸忿忘憂則眾說從同蓋確乎有明證矣古人相贈以芍藥相招以文無芍藥一名將離文無一名當歸命名之際各有取義其於合歡萱艸亦必有所取義也審矣又按島居隨錄載服象肉令人體重是不獨豆也南方艸本狀載南海有綽菜生於池沼間葉類茨菇根如藕條食之令人思睡呼爲瞑菜一名睡菜公路北戶錄載睡菜五六月生田塘中土人采根爲葅食之令人好睡述異記載桂桂林睡艸見之則令人睡一名醉艸是不獨楡也杜陽編載觸忿犀爲帶人令觸去忿怒是不獨合歡也山海經載少室山有木名帝休其枝五衢黃花黑實服之不愁又云牛首山出鬼艸其葉如葵其秀如禾服之不憂是不獨萱艸也博稽載籍泛覽簡編而知人之於物物之於人各有相生相養相制相伏相感相應相交相通之理故豆之所以令人重楡之所以令人暝與夫合歡萱艸之所以令人觸忿而忘憂要皆物理之所固有而無足怪者說文燻香艸也本艸注古人袚除以此艸燻之故謂之燻是昔人謂燻以香自燒是也山海經浮山有艸焉名曰燻佩之已厲爾雅釋訓爞爞炎炎燻也燻又訓爲燻炙之義故云燻者凡煎熬燔炙之味皆是也正辛葷味也風土記元旦蒜韭蓼蒿芥雜和而食之名五辛盤取迎辛之意書洪範曰金從革從革作辛故辛金味也練形家以小蒜大蒜韭蕓臺胡荽爲五葷佛家以小蒜大蒜興渠慈茖爲五葷道家以韭薤蒜蕓臺胡荽爲五葷今按五葷卽五辛興渠卽阿魏𨿽各不同皆葷辛之物昏神伐性有損性靈故並絕之葷辛之味名類繁甚五葷所指特舉其尢甚者耳寇﹝宗奭﹞﹝倭奴﹞宗奭曰多食韭則昏神暗目又曰主發散多食昏人神本艸綱目曰久食葫損人目李時珍曰久食葷辛傷肝損目今北人嗜蒜宿炕故盲瞽最多又曰多食茴香則損目蓋目爲淸明之气所聚於五臟屬肝肝於五行屬﹝木﹞﹝目﹞辛於五味屬金金能克木故方書云肝﹝木﹞﹝目﹞受病昏人眼目本艸曰气厚者浮甘熱辛熱之味是也又曰甘辛無降熱無沈其性然也燻灼之味性熱而气浮性熱則助火气浮則上升故與辛並能害目又按燻與葷相通正韻葷從許云切音燻史記五帝紀北過葷粥前漢霍去病傳所獲葷允之士顏師古注曰葷與燻同是燻亦可訓爲葷然或訓爲燻或訓爲燻炙之燻於義皆通且其害目一也

夫燻辛之气盛則淸明之气虧此必然之勢而自然之理也譬如置明鏡於蒸釜之上而欲其無黯不亦難乎曲禮豚曰肥腯說文豚生三月謂之豯豚生六月謂之豵方言豬北燕朝鮮之間謂之豭關東西謂之彘或謂之豕南楚謂之豨其子或謂之豚或謂之豨吳揚之間謂之豬子本艸綱目豕類不一生靑兗徐淮者耳大生燕冀者皮厚生梁雍者足短生遼東者頭白生豫州者喙短生江南者耳小生嶺南者白而肥卞子豬性卑而率周禮辧腥臊膻香之不可食者後山談叢禦不登彘肉河東備錄申王謂豬旣供飧不宜處於穢養生要集白豕白蹄靑爪不可食名醫別錄云凡豬肉能閉血弱筋骨虛人肌不可久食孫思邈曰豬肉久食令人發宿病陶宏景曰豬爲用最多惟肉不宜多食令人暴肥蓋虛風所致韓矛心曰凡肉有補惟豬肉無補李時珍曰凡白豬花豬孩豬牝豬病豬黃月鹿豬米豬並不可食按豚之不能養人固有說矣然古者豕與羊同登少牢以薦郊廟享鬼神士無故不殺少牢豚亦在特殺之列未嘗明示其不可食也若示豕有病不可食則內則所載牛夜鳴則庮羊冷毛而毳膻狗赤股而躁臊馬黑脊而般臂漏皆在不可食不養人之列非獨豚爲然矣詮解古人之書貴求至當以豚屬之豕則所謂魚者將何屬耶將凡爲魚者皆不可食耶夫魚總名也其種類奚啻數十非盡不養人者卽有一二種不可食未可以一二種之不可食而槪指爲不能養人也今夫艸木之種不一有養人有不養人非可槪之曰艸木不養何獨於魚而異之或曰以豚屬之豕以魚屬之河豚斯得之矣夫魚總名也稱之曰魚烏知魚之果爲河豚與譬猶言鳳凰而稱之曰禽言虎豹而稱之曰獸又烏知禽之果爲鳳凰獸之果爲虎豹耶滋之惑矣竊以養生論所云豚魚不養者謂河豚魚也專指一物而言也按爾雅翼魚規今之河豚每三頭相從遂號爲一部冬至日至應中孚十一月卦信及豚魚河豚也非其明證與又按河豚名稱不一然其有毒能殺人則諸書言之歷歷不爽毫髮通雅河豚一名烏猥一曰探魚本艸河豚一名吹肚魚又名气包魚又名嗔魚物類志胡夷魚卽河豚臨海記魚隹魚者卽河豚之大者戒庵漫筆河豚大者名靑郎君小者名斑兒山海經少咸山惇水東流注於雁門之水中多魚巿魚巿之魚食之殺人魚巿魚巿卽河豚也酉陽雜俎魚臣魚肝與子俱毒魚臣魚亦河豚也異物志鯸鮐魚狀如科斗大者尺餘腹下白背上靑黑有黃紋性有毒名義考鯸鮐亦河豚也五雜俎河豚最毒能殺人閩廣所產甚小然犬烏鳶之屬食之無不立死者匯苑河豚與荊芥等風藥相反服風藥而食之者卽死雨航雜錄河豚腹無頭無腮其肝最毒獨眼者尢甚養魚經河豚出於江海有大毒能殺人無頰無鱗與口自能開闔能作聲是鱗中之毒品也談苑河豚暝目切齒其狀可惡不中度必死棄其腸與子飛鳥不食豚魚之毒如此故叔夜謂其不養人也養生者不當知所戒哉世有貪口腹之欲養小而失大且有立說以明其不毒者皆存而不論可也說文虱嚙人虫也潛確類書虱一名丹鴻談苑虱不南行陰類也其性畏火山堂肆考宋道君北狩至五國城衣上見虱呼爲琵琶虫酉陽雜俎虱惡水銀人有病虱者𨿽衣香沐浴不能已惟水銀可去之

蟫史虱最忌水銀銀朱以二物燻之絕迹雞肋篇汝陰尉李仲舒取餓死虱置靑艸上經宿沾霧化爲靑虫飛去余若莊子載豕虱泉南雜誌載龍虱蟫史載魚虱事物紺珠載竹虱均非嚙人者沙虱扁虱𨿽嚙人而不於身均不贅論今按抱朴子雲頭虱身皆稍變而白身虱處頭皆漸化而黑夫黑與白有定色而虱可以白可以黑非虱之自能黑白黑有以使之黑白有以使之白也蓋物有有定之質有無定之質譬之艸木晏子曰橘生江南江北則爲枳其不可變化者其有定者也格物論云以菘種北地卽化爲蕪靑以蕪靑種南地卽化爲菘其可以變化者其無定者也虱無定色故黑白亦因之而無定吾觀花虫五色艸虫靑色其身之色大抵各肖其所食之色以爲色孩提之童競蓄鳴蟈飼以丹砂久之則腹赤而有光夫靑可使之赤則黑何不可使之白白何不可使之黑變化之理此非其彰明較著者耶是故頭虱本黑身而白其所食異也身虱本白處頭而黑其所食異也今夫農夫野人終歲曝烈日犯霜雪故其面目黧黑千金之子坐不垂堂深居而簡出鮮衣而玉食故其肌膚瑩潔夫人之身體發膚其初不甚相遠也而榮瘁分焉者則其所處異也使其易地而居亦將漸次而變易其本來人爲萬物之靈居養得而移之矧其爲物之微哉字林麝小鹿有香其足似本艸李時珍有曰麝之香气遠射故謂之麝陶宏景曰麝刑似而小黑色常食柏葉又噉蛇其香在腹別有膜袋裹之五月得香往往有蛇皮骨今人以蛇蛻裹香則彌香是相使也麝夏月食蛇虫多至寒則香滿入春臍內急痛自以爪剔出溺中覆之常在一處不移曾有遇得乃至一斗五升者此香絕勝殺取是麝之香有非專因食柏而致者抑柏得蛇而益著其香與蘇頌曰麝香有三等第一生香名遺香乃麝自剔出者然極難得價同明珠其香聚處遠近艸木不生或焦黃也今人帶香過園林則瓜果皆不實是其驗也其次臍香乃捕得殺取之其三心結香乃麝見大獸或人捕逐驚畏生心墜死人有得之破心見血作幹血塊者不堪入藥埤雅麝絕愛其香每爲人所迫逐勢急卽自投髙巖舉爪剔出其香就縶且死猶拱四足保其臍按廣志云藿觸香槐蠋臭蓋天下物無大小各肖其所食耳艸木之性柏性本香故麝食而香此理之可信者也趙辟公雜說云夫西北之麝噬虺而食柏故其香結東南山溪有松而無柏故其香不結是麝之食柏而香尢有確證也至於山海經載靈貓酉陽雜俎載水麝非由食柏而其香气或同於麝或勝於麝要皆各爲一類非可相提並論也說文癭頸癅也釋名癭嬰也在頸嬰喉也方書癭有五肉色不變爲肉癭筋現露爲筋癭筋交絡爲血癭憂惱消長爲气癭堅硬不移爲石癭醫宗金鑑云癭多生於肩項如纓絡之狀故曰癭彊半外因六邪內因七情及山气水气而成又曰肝統筋怒气動肝火盛血燥則生筋癭心主血暴戾太甚火旺逼血則生血癭脾主肌肉鬱結傷脾土气不行逆於肉中則生肉癭肺主气勞傷元气腠理不密外寒搏之則生气癭腎主骨恣欲傷腎腎火郁遏骨無所養則生石癭內經九气篇云百病生於气也怒則气上喜則气緩悲則气消恐則气下則气收熱則气泄驚則气亂思則气結勞則气耗又云恐則精則上焦閉閉則气還還則下焦脹故气不行矣蓋頸者屬少陽經之部分府主於決斷卽內經所謂者中正之官斷出焉夫人處於險必怯而恐懼思慮而不安恐懼則气下衛气不能上行於絡思慮則气結衛气不能養乎分內且气依爲守血藉气以行气機一滯絡血凝濇血凝气滯癭漸成矣

張華博物志雲山居多癭飲泉水之不流者也本艸云兩山夾水其人多癭又曰流水有聲其人多癭陸羽茶經雲凡水品山水上江水次井水下瀑湧湍瀨之水飲之令人有頸疾淮南子鴻烈解云險气多癭夫本艸所云兩山夾水流水有聲陸羽所云瀑湧瀨湍之水非險之謂耶然則頸之處險而癭大抵气之相感所謂山嵐水气成之者也合之驚懼气結積漸成癭之說各有義理是正不妨並存其說耳夷門廣牘齒乃骨之餘也畱靑日札黑齒東夷漆齒西夷戰國策黑齒雕題大吳之國也吳都賦黑齒之酋西屠以艸染齒染白作黑有以酸石橊皮和藥染成黑齒者蓋比於額黃眉黛以爲修飾也夫齒旣可染白作黑又何不可染白作黃始嘗疑俗尙黃齒特染白作黃以爲修飾耳乃今而後知其非也按埤雅云噉棗令人齒黃齒居而黃人食棗故也黑客揮犀曰太原人喜食棗無貴賤老少常置棗於懷袖間等閒探取食之則人之齒皆黃緣食棗故天中記引醫說云地多棗人常置之懷袖中若粵人之噉檳榔﹝味﹞甘傷脾故齒黃也本艸綱目孫思邈曰多食棗令人損脾元助濕熱大明曰有齒病疳病虫慝人不宜啖棗震亨曰棗屬土而有火味甘性緩甘先入脾補脾者未嘗用甘故令人食甘多者脾必受病也李時珍曰今人蒸棗多用糖蜜拌過久食最損脾助濕熱也啖棗多令人齒黃生慝又曰素問棗爲脾之果脾病宜食之謂治病和藥棗爲脾經血分藥也若無故頻食則生虫損齒貽害多矣歷按諸書若合符節是食棗之令人齒黃必有確而可信者矣蓋天生萬物物各有性所以利人者不一所以害人者亦不一物性之不齊天地自然之道也南陽之潭漸於菊其人多壽遼東之澗通於參其人多發之山產礜石泉可愈疽戎之麓伏琉黃湯可愈瘋利於人者不一也食魚而嗜咸病多瘡瘍嗜酸而食胕病多攣痺食雜而不勞病多痿躄野處而乳食病多髒寒害於人者不一也卽由一身而下逮虫魚艸木鳥獸之於物亦豈無利害之相乘哉夫蜀江濯錦何爲而鮮濟源烹楮何爲而晶橘見屍何爲而實繁橊得骸何爲而葉茂鼠食鹽何爲而身輕蠶食砒何爲而身肥非其利與雀食秦椒何爲而伏魚食木瓜何爲而翻馬食穀何爲而足重雁食粟何爲而翼重獺食酒何爲而斃虎食犬何爲而醉非其害與凡此之類難可詳悉載之往牒必不可欺歷觀古今事物之理有可解有不可解有可知有不可知有知其當然而不知其所以然約而言之倘所謂生養制伏感應交﹝通﹞之道者非耶夫道散之爲萬殊合之爲一本君子窮理致知推己以及人由人而及物不皆可以一貫悟哉

卷五學術五廣論中

應變須才論

張羅澄

自古世變之相循𨿽潰敗裂而不可收拾亦必有眞才應運而出以撥亂而反之正所謂眞才者非恃一己之才以爲才在愛才能用才而已矣然時至今日滔滔天下誰可言才卽或有一二出才又嘆息於無才之可用於是相與震悼謂夷人軍气過利非我所能及乃師其所長設機器局船政局海軍陸軍均尙西法而卒也一島國起我軍皆北馴至大局幾不可支何哉無地無才焉故也非器不利之過也如以器論旅順威海衛天險可恃鐵甲非不堅也鎗非不精也刀矛非不鋒銳也而望風嘩潰不戰而靡利器可恃乎抑不可恃乎此不待智者而也故欲濟此變不專恃器先在求才苟有大力者觸處畱心人才不必六韜三之精百石六鈞之勇但取其有血性者爲上有气者次之其有才而鬱鬱不得志於時者又次之昔道光間英夷犯廣東長驅直搗省垣如發蒙振落而三元裏義民蜂起遂以挫英夷之銳此憑我血性遂可有爲非器之利也光緒初年間廣西劉永福伏越南山澤中號召亡命揭竿而起赤手撐拒法夷臨陣奪取軍械自創黑旗一軍殺法夷無算威名播於中外又有韓國忠於三韓近邊挖金爲業遊民悉歸自成一大部落人故以韓邊外稱之𨿽以俄羅斯之彊亦第用其獵狌之鎗時與之相抗而不爲屈此二君者气壯偉英雄豪傑之風彭剛直奏疏中均津津道之亦非器之利也光緒乙酉法翦越南侵臺灣時督師者爲劉銘傳其營務處爲李彤恩彤恩在臺日久知臺人張阿虎者最桀驁不馴然武勇有勁气犯大案逃匿生番中彤恩招之出令召集土人五百以殺賊立功阿虎感之遂易名爲張李成逮及法夷犯滬尾彤恩先用石塡港法船不能進阿虎大呼五百人奮勇向前嘶殺毀法戰船一號法酋死者一人法兵死者六百餘人外國繪圖紀異稱我國爲能此又何故哉大扺人懷才不能自展往往拔劍哀歌有抑塞求伸之气苟得一知己拔之行間則將時具一必死之心以博千秋而報知己阿虎已事其明也而豈斤斤於器之利不利哉如此用才則天下之才不可勝用矣而尙謂乏才嘻其傎也客有進而請者曰子之言信而有徵猶赫赫若前日事但有此等人才器遂可不必利乎應之曰子殆將因噎而廢食也孔子云工欲善其事必先利其器管子云器械不利以卒於敵器亦惡可不利也必有人才而後利器可恃若器已利矣而無能用此利器之才𨿽利何益哉惟望當代巨公日以上諭當此創巨痛深之日正我君臣臥薪嘗之時二語銘之心坎中諄諄以求才爲急務不以資格限不以繩尺拘得才而以利器濟之於以伸忠憤而報國仇也不難矣不然甲乙之交軍於楡關內外者三四百營將官營弁都自鉆營賄賂中來直謂無一人才可也棄甲而逃利器委敵前車不可殷鑑哉

論倭事爲中國之福

黃慶蘭

自倭奴肇釁以來綿延數月論者皆以是爲中國之禍患愚以是爲中國之福也𨿽當事起之初當局者虛與委蛇務爲粉飾事事遷就不肯輕起兵端致倭奴猖獗釀難此其敗也可立而待𨿽有小勝卽兵法所謂大敗之機也夫髙麗臣服我朝爲東三省之屏蔽二百餘年貢獻不缺謹守臣子之禮則一旦國中有難中國發兵遣將平其內亂如父護子理固宜然何物倭奴敢忘輔車相依唇亡齒寒之戒而肆所欲爲哉觀其旣占髙麗都會要隘復敢窺伺中國邊疆並多添兵輪以遊弋南北洋海面冀得乘懈抵隙漸以入各海口揆之於理果順乎否乎考日本之爲國不過三島浮沈東海猶之一粟土地軍力俱不及中國十分之一其得與之相抗者惟大小兵輪四十餘艘數有同耳然數𨿽同而堅大不及也炮彈不夥也如之人手無多水陸不相護戰事未及十次國中人財俱竭觀其搜括軍資稅及倡寮三丁抽一五丁抽二空虛之狀已顯而有徵度之勢又彊乎否乎理旣悖逆勢又孱弱我中國於此不日本之勝而誰勝乎惟是中國果勝矣朝鮮果保矣倭奴果服矣至時中國之患能遂已乎不能也今天下最富之國莫若中國泰西博學之士嘗測算中國各省之全銀煤錫礦產俱未開墾其富不貲西各大國若法若英若徳美若意奧莫不聞聲興起垂涎於中國所有有若巨鹿之不能一日忘也者特迹未彰耳而俄羅斯則已幾費躊躇屢肆詭譎矣蓋俄與我國順治康熙間已欲擾我北境道咸以後更肆侵占同治季年勘定新疆已被其拓地數千里至今年倭事方起彼卽徵兵調將密授機謀𨿽名爲保商觀戰同於他國而處心積慮有獨異焉今夫土地之廣俄固於地球上首屈一指而與中國疆土﹝毘﹞﹝昆﹞連東控自東南琿春起沿黑龍江吉林兩省折南歷朝鮮滿洲蒙古越﹝恰﹞﹝哈﹞克圖而西至新疆界外又轉西北抵於巴馬延袤六七千里形同括囊勢若建瓴居髙馭下因利乘便一旦席捲而南與中國爭衡中國其何以禦之前閱西報載俄之西伯利火輪路已經竣工現自俄京直達西伯利由天山一帶以至中國之北京焉是則調遣兵將轉輸餉瞬息間千里可至故俄而不與中國爭衡則已俄而欲與中國爭衡恐非今日區區之將卒炮艦所可與之從事也顧俄於數十年來尙未發難者非不敢也究未知中國之虛實也自今日見倭奴之不敵俄乃曉然於中國之長短矣嗟呼日本一弱小國耳土地不及俄廣國家不及俄富兵甲不及俄彊器械不及俄精日本與俄猶泰山與卵也而今日兵釁已起數月中國所發兵卒糈至精至多乃猶未見破滅倭人恢復韓京兵連禍結不知何底以富彊狡黠如俄者顧乃可與倭人同語而不知之意歟此愚所謂以今日之事爲中國之福也夫俄之彊盛於中國孰不知之卽俄之窺伺我中國亦孰不知之俄旣存窺伺中國之心中國亦知俄存窺伺之心兩相猜嫌未有不相齟齬者而始嘆謀畫之兩不善兵力之不精不又晚乎則與其後日受制於彊大之俄何若今日見絀於弱小之倭使果今日見絀於弱小之倭則我君臣上下知倭之不可輕愈知俄之不可敵斯有以見暮鼓晨鐘發人深省而爲之革故鼎新轉禍爲福矣此其故顧何也蓋我中國數十年來凡秉鈞衡都系伴食其於四方之憑陵侵削置若罔聞得失是非付之不顧卽於己國之舉賢退不肖亦無非瞻徇情面蔽塞聰明上下模稜專圖粉飾是以相不知帥帥不知將將不知兵兵不知事弁員不知兵卒之勤惰兵卒不知器械之利鈍一旦疆場有事始亟亟焉招募虛額之兵購辦靈便之器修理破壞之船紛紛擾擾端倪未見而寇入已深此中國居髙位膺厚祿者之通獘誠有如諺所謂不至梁山頂不做不至烏江口不行者也

今旣有倭事相衡而後知平日因循苟且不知訓練兵卒修整器械育人才購置巨艦之所誤實多致干戈所指𨿽蕞爾之倭猶不能盡殲醜類以掩其平日所爲苟思此斯暢然悟恍然醒旣悟且醒自不難毅然奮然勵精圖治發憤爲雄嘗臥薪枕戈寢甲以整﹝飭﹞﹝飾﹞一切矣於是延洋員以爲教習招洋匠以制槍械設學堂以人才至外洋以購巨艦而乃向之訓無方者今則教以新法而人盡知方矣向之操不力者今則責有所防歸而工夫嫻熟矣向之虛名是騖者今則凡百認眞而應敵無虞矣向之教戰非人者今則令出惟行而萬人悅服矣向之軍火不繼者今則厚集軍裝而兵無曠職矣向之鎗炮不新者今則純用新式而技巧能施矣向之彈丸失度者今則準頭有度而燃放不誤矣向之主將無能者今則謀勇俱優而憤發爭先矣向之臨陣脫逃者今則將士用命而軍無不前矣向之弁員畏葸者今則士卒忘身而目無反顧矣向之船鮮堅利者今則駕駛有法而戰無卻步矣向之調遣不敷者今則無所不備而戰守有資矣兼之論功行賞各盡其能按罪施刑則各盡其法功不奪而大眾洽死必賙而人心奮訓練旣深於平日功用卽奏於臨期夫如是積累數十年有不富彊甲天下者未之有也今時之小屈卽異日之大伸失之東隅收之桑楡昔人所言正此之謂也至此固無畏於區區之倭卽矯矯之俄亦有所不足畏矣不惟不足畏卽俄人亦知中國不可欺思有以消釋陰謀而來求永好矣俄患旣釋彼英法徳美意奧諸國又何足營懷哉嗟嗟中國之懨懨不振已數世矣爲歐亞諸國所輕量亦數十百年矣使令日果能以前車爲後車之鑑先事爲後事之師振作國威奮興武備天下事尙可爲亦何難藉倭事以懾服彊鄰潛消巨患哉然而苟無今日之倭以爲警惕則彼居髙位膺厚祿常此夢夢然昏昏然徒知保富貴耽淫逸而無以挽天下國家爲己任愚故曰倭事乃中國之福而爲千載一時之極大轉機也時乎不再來時哉勿可失愚故不憚煩瑣不畏刀鋸痛哭流涕大聲疾呼以倭事作當頭之棒喝爲我衮衮諸公告焉幸而聽之固我中國之福不幸而不聽亦豈愚一身之害艸莽迂儒旣有激言之卽不禁拭目以俟之

中國易於富彊論

余貽範

蓋聞善斗者必扼其吭善兵者必審其勢善謀國者必參觀互考權其勢之難易事之重輕如奕者之棋無虛醫者之痛下鍼砭然以後可轉貧爲富轉弱爲彊不至每而愈下抗懷時事者每以歐洲英美徳法等國版圖日擴貨殖日興其民之富厚較前不止倍蓰而環顧中國地不加辟民不加富鰓鰓焉以生齒愈眾謀食愈難爲慮不知治兵者知彼知己百戰百勝而治國者將毋同查亞洲之國華爲大合二十有一行省計占地球十中之一民藉復與歐羅巴全洲相頡頏夫蚡冒藍縷以啟山林地之大不足以取威也而中國則保世滋大矣衛文革車以興都邑民之不庶不足以定霸也而中國則人物繁庶矣不特此也歐洲各國如棋之布如星之羅如犬牙之相錯其練兵也必工力悉敵而旗鼓相當否則彊鄰覬覦邊境驛騷而國因之不靖其餉糈每人每月由十餘元至三十元不等中國軍制﹝綠﹞﹝緣﹞營兵餉除米之外一月不過一金卽使煉勇亦三兩五錢至四兩二錢而止人情儉奢不同西國之浮奢餉項無多絕異西兵之縻費中國地大於歐洲各國而練兵不必多於各國籌餉又復省於各國但煉一兵能獲一兵之益其額僅於歐西一國埒則鄰人不得窺伺疆宇亦復乂安至於興工作則價值從廉設學校則文字一致凡此數事均歐西各國之所自嘆勿如者也所惜官憲因循於上學塾玩泄於下狃於積習埋沒才材於帖括之中不能奮發有爲耳如果振作有爲洵有事﹝半﹞而功倍者噫自海禁旣開時局互異歐洲諸國日以開彊辟土爲事從前旣占美澳兩洲嗣又分據非洲以爲外府亞洲之緬甸安南以及琉球皆我藩服寸疆尺土不容輕易以與人者也而今則安南已鯨吞於法矣緬甸又蠶食於英矣且琉球坵墟兼並於日本矣今之時勢豈猶可安常蹈故而不知變計也耶誠能精以練兵富以養民課農桑以爲根本之基開鐵路以通商惠工立郵政以便民利國年中運費之出所省不知凡幾郵資之入所溢又不知凡幾由此開礦以盡地利設西塾以育人材將見物產丰盈民俗富有而國勢亦蒸蒸日上當駕五洲而上之豈第並駕齊驅已哉窮則變變則化是所望於事權在手者

畣會東方時局問

英人威妥瑪

客有問於威妥瑪曰今者東望海云連天烽火僕等以爲關系之巨不徒在東方也又蔓延以施於西方公在華四十年奉使十二年當盱衡時局之餘其以僕等所見爲然乎威曰吾等今皆遠隔重瀛僅隨魚雁往來藉通消息假使傳言屬實關系誠非淺鮮然而中國之事余亦未能窺測日本之事又不足爲外人道則比來籍籍之語猶未能洞悉其端倪若以愚意度之華兵之戍朝者必將被驅於日本作此論時平壤未失日本旣獲此勝又將闌入華疆中國危機其殆始矣君亦知中國之東三省實爲發祥之重地我不敢知曰余能預料未來之事者也特以中國而計凡人所謂爲萬不致此者不料其竟至於此一旦突如其來如必至出人意外如旅口天險之地人所謂爲萬不可失者不料失於數點之項威公眞有先見之明哉嗚呼故曰本之在朝鮮假使眞成破竹之勢則動搖時局不但關系於中國且關系於歐洲之大事罕有與之相比並矣威又曰人言日本巧今者觀進犯滿州一役則誠機械巧幻之至矣假使日本能計取盛京吾知中朝之險有百倍於尋常兵燹者其中關系之故則英國各新報皆猶未甚明矣夫滿州全境處於長城之外歷來大淸有亂卽使兵戈之驚直逼畿疆皇帝行幸奉天不失宸嚴無傷國體故西曆一千八百六十年英法之兵連營京邸文宗顯皇帝避暑熱河迨至和約訂成鑾輿返蹕天下晏然幾忘其禍此其證也昔歐洲羅馬國王養尊處優人之見之者必跪拜以爲禮直若向神祗而肅拜也者中國大皇帝亦猶是尊爲天子而奉天則一陪都也日兵若徑踞陪都辱及列祖列宗之聖域滿城二百五十年之榮號不已損乎回溯二百五十年前世祖章皇帝龍興朔率師入關驅除明季之流寇天與人歸端拱而治中國然則東三省者誠中國木本水源之所也華人恆言天子聖明在上魁柄獨操世有何人敢於干犯日本今欲損皇威而窺東三省深恐朝廷之根本不免爲之動搖矣西諺有之曰勝則一鼓作气席捲天下而有餘敗則一敗塗地制褐寬博而不足言乎得勢失勢之異也中國何獨不然方其全盛之時懋昭神武定鼎燕都而後十八行省之官民士庶悉稽顙而稱臣今苟不能撻﹝伐﹞﹝代﹞日本一小國中國危險情形可勝道哉客曰然敬聞命矣特鄙人之意前敵華兵𨿽挫後應有如荼如火之軍容且華人生齒三百五十兆日本不過四十兆卽使中國再敗三敗亦未必遽關乎全局公竟以爲危險萬狀請問亦有說乎威曰軍旅之事不在於士卒之多而在於物格致知之學大淸入關之始八旗勁旅未嘗聞日本練兵之新學也而華人﹝已﹞﹝以﹞風從艸偃翊戴皇靈今日本則歷聘歐洲名將以訓練其兵士比年來於歐人則推心置腹初無疑忌於國政則風流令行亦無阻閼及察其民情亦甚興髙采烈凡泰西新創之良法不啻涉其藩離而窺其堂奧華兵反是𨿽多何益且卽以一千八百六十年往事而論英法之師由津門徑造都門中國禦敵之兵非不多也而曾未能充一戰故如中國有兵十萬名未經操練純熟其爲統帥者又未究泰西之新學而且食則不繼也兵器則新舊相間也一旦與敵人相見於疆場反緣人數之多益見敗亡之易故曰兵愈多則事愈憤也中國用兵之古法相沿二百五十年矣

我英國議員寇韶所著新書紀錄中國兵額毫無溢分然第觀中國所述教演之法曁所用之兵器若何卽知其易於嘩亂至於蒙古之兵制大都三丁抽一以實軍伍然亦未經教習勢將何所用之餘久遊中國甚愛中國緣此變故恆代傷心而其未肯備豫不虞之咎則斷不能爲之曲恕也前後六十年間泰西官紳之遊華者剴勸中國亟須整頓之處不啻舌敝唇焦而中國仍率由舊章不動不變偶有急難則似蝦一跳而水一動及至事過情遷則又相與淡忘矣猶憶一千八百八十年伊犁之役幾與俄羅斯起余時在燕京偶晤總署某大臣談次余喟然嘆曰惜乎戰禍之未成也大臣甚異餘言卽曰公素有弭兵之心屢勸中國不可以小忿而釀大禍今爲此語何耶余又嘆曰緣俄旣定貴國依然甘讓人先而迄無振作也貴國將與俄戰乃謂亟宜築造路操練陸師訂購艦之議者已閱二三年今倘盡付之東流豈不大可惜乎旣而果如餘言中國但於外觀之事偶一整頓要之營伍中人仍若未沾教化也者西人謂恆弓矢幹盾之大都未受教化之苗猺番獞輩所用今萬一不幸而致大損此卽歷年不肯攺章之慘報也可慨孰甚焉客又問曰中國之制造局及機器等諸利機乎李中堂識見明敏與吾西國人才不相上下豈曰未之能變乎威曰然有之特中國之輿論仍以新法爲深仇也憶李中堂之勘定僞太平王也實多我英提督戈登之力君亦知之稔矣其時李中堂與西人朝夕共事不得不照西法自漸知西法之勝於中法且亦不能不欽佩戈登兵法之精至於華人之知其事者亦不能忘戈登而戈登愛兵如子弟旣不肯受李中堂所贈之公費則出其在英額領之歲俸以卹受傷士卒於是成爲同心合意之常勝軍而李中堂遂於此化其守舊之心矣一千八百八十四年法有越南之役中國痛定思痛乃增創制造局廣鑄新式洋鎗然而如此利器在西則不爲新在華則反不如舊何也分給各省中未經訓練之各生手用之於戰陣恐尙遜舊槍之純熟也余又聞吾英之水師提督之言曰中國水雷船排列海邊無人掌管外則鐵銹堆積內則穢污狼藉使或海波告警業已無可駛用餘味其言𨿽未目擊而以中國之他事參﹝而﹞觀焉則似非過甚也且以卽過甚而論有西淢之利器而無西淢之兵法不亦成無用之物乎中國旣罕能用西國利器之人又罕請西人代爲訓練故𨿽有新械殊未見其獲益惟考華夏人材之質實合入伍之用其遵恪軍令一也作事認眞二也節省日用之費三也鎗準頭甚合四也且在臺之後及城垣等類可以自蔽其身處亦極肯與敵兵戰然驅之於空曠之野與曾經教習之精覿面鏖戰則不啻日斯巴尼國之鄕村人與法皇拿坡侖第一之兵交戰矣秋風迅掃敗籜紛飛嗚呼惜哉誠使中國得有暇日次第集兵悉仿西法督令演習餉或不足則稱貸於我西方自無不允然而曠時日久非旦夕間可奏成功余觀日本之意必不任中國從緩部署故欲采西法以練精兵借西銀以充國用恐不免終成畫餅此余所以爲中國危矣客又問曰日本冀爲中國之主能乎威曰日本之性情气質以漸通西學幾與西人吻合而無間夫與西人近者其與華人遠者也中西之界永不相混中東之情可通乎二百年前大淸正位中原凡前明之制度典章大半相沿不攺華民服其所習用能上下相孚可日本之風俗政令本與中國異今又參之西學乃欲妄思問鼎微論華人葵向素殷且卽以離心離徳而論其肯受日本之範圍而襲其規制遵其教化哉是知日本之難爲中國主與泰西諸國之勢一也

客又問曰中朝不拔之基比年來震動非一次矣文宗顯皇帝崩穆宗毅皇帝齡踐阼慈安皇太后慈禧皇太后垂簾聽政十二年穆宗毅皇帝親政華民喁喁望治甫年餘龍馭上賓今上入承大統太后垂簾聽又十有四年前後凡二十六年此非至險之象乎威曰似此大事天下皆知但其所謂關系者人盡習焉而不覺中國之視坤教重於東方各國故皇太后垂簾聽政華人咸畏神服教罔有齵差憶惟一千八百六十一年中國某大臣曾與餘言垂簾聽政之舉華人皆以爲國運之不佳並言歷觀前史所記太后臨朝稱制事皆不甚妥洽也此或兩宮皇太后甫當垂簾聽政時大臣私憂過當之語庸詎知皇太后聰明仁厚遠邁前朝乎余觀中國之所以有大關礙者則緣一國之大權惟皇上得而操之也今皇上之年甫逾弱冠誠使乾綱獨攬而運之以英明仁武詎不甚善反是以思不幾奇險疊生乎然而華民固謹厚善柔者也但使率由舊章已無可虞貳余在華時又曾與諸大臣道及華民易於約束之善某大臣忽曰然華民祗求果腹而已余心殊訝之余之意以華民之恪遵王法不敢如西民之顯爭主權故稱之也而大臣則憶及洪水爲災發帑振荒之事意見不免兩歧然卽以荒年論華人以爲天怒必系國家政令有所﹝闕﹞﹝關﹞失故致於此余謂中朝之政實未免有闕失處其手握大權居中馭外者患在失之太弱各行省文武大小各官吏貪污狼藉者所在多有山澤間則時多伏莽此皆出於國威之不振若夫華民則𨿽經貪官暴吏之酷虐類多吞聲忍气莫敢誰何若以西民之不甘君主者相與比較華民誠良善之至矣華民之地位實尙有未能自主大旨在於不諳新學聽命於上誰曰不然然往往有萬難忍耐者歷年以來或緣兵餉之不以時給遂至合營嘩噪或緣官吏違例濫徵私肥入己激成民變惟卽有小亂旋卽削平未必能各路響應再見發撚之禍也以目下情形而論或如一千二百年間蒙古人初入中國之事又如一千六百年間滿洲人初與明敵之事或又如英國取印度之事皆未可決其有無第營卽使有之終不卽爲定局也西國之與中國交涉者斷不任其擾攘也余所以緣日本之役而謂將來必能爲西方大局之所關系也萬一竟如餘言則首先干預者爲俄羅斯歟抑法蘭西與徳意志歟總之到此地步不論何國但能割據中國一隅地以及其民人一切教之以新法則其興盛之機莫可限量馴至爲東方第一雄國兼爲東方執掌大權之首領又何難之有與然則中國執獨十八省之大權又佐以東三省及新疆蒙古西藏幅員之廣何難雄視西方哉蕞爾日本其何能爲役哉客又問曰以公明見中國際此時會首先干預者究當何國也威曰必俄國也萬無可疑者也且余非有恨於俄而爲此言也俄於五十年來在中亞細立洲逐漸擴充其疆宇而以所奉之救世教教其民所練之戰法教其兵得不盡中亞洲民爲俄羅斯人而不止且俄於開墾之役業已習慣自然他國𨿽欲與之並駕齊驅恆覺望塵不及而俄廷簡放專辦疆務之大臣則又素著幹濟待異域之民每以私恩小惠相要結不啻其自待部民實已得開邊之樞紐更有絕大關系者俄人練兵之法獨擅勝無論是何類之人一經部勒卽已行列井然絲毫不紊故俄若能割據中國之一地而以新法教其民天下萬國無不側目矣抑余更有說者日本今目無華軍志得意滿然究不能曰惟我於華可以隨心所欲他人不得與聞且不能過問也卽使日本能勝中國彼與中國交界迆長英路四千餘里之俄國吾料其將振振有詞矣

客曰俄欲幹豫華事未見有所舉動俄皇又染重疾而出都城時前俄皇猶未謝世也公乃謂俄人必將先出試問有何實證威曰余益據五十年來俄人之舉動而言非指目前之絕無形迹而言也歐洲刻意防俄其兵艦不許出墨海以英之彊盛威武俄人不敢存冀之心於是攺轍而東旣在中亞蠶食西伯利亞彌望荒蕪之地又割中國滿洲之半黑海江沿之地俄人乘機取之華人海外殊不介意而不知已去滿洲一半也惜哉歐洲各國初尙茫然不知一千八百五十八年俄得黑龍江地直如﹝江﹞﹝浙﹞浙齊四行省之廣袤遂以中國及朝鮮之境以爲俄界於是博考輿論皆曰俄人之勢駸駸乎有傷害印度之勢矣余謂此語或非太過俄人之所欲得甘心者初本在於突厥之都城而英力阻之俄其何愛於英哉俄不愛英何愛印度故俄之覬覦乎印度非事之所必無也特其視耽耽而欲逐逐之處尢在於中國黃海之牛莊山海關一帶以及旅順大連灣朝鮮諸海口觀微者心焉數之矣客又問曰今僕不必顧念乎中朝也特思中國眞敗於日本俄人亦或乘機突出中朝勢將不支彼三百五十兆之華人豈不思力保朝廷兼以自謀捍衛平華人豈必無力乎敢以質諸明公威曰吁華人當此之時處此之勢豈尙有妙策以籌自保哉朝廷旣或疏虞各行省必將分裂直如沙泥之渙散且省與省必自相爭直共忘大敵耳夫中國之所以相維相系而守法奉公者端在於皇靈之丕振耳中國有不許服官本籍之例假使禍生不測則彼身臨民上者民之視之直皆外國之人耳不第此也華人聽命由天寂然不動之心已固結而不可解君豈未之知乎猶憶官軍恢復金陵後僞天王率眾南逃及至某地共有戶口七十萬固巖巖乎巨鎭也不謂發逆甫來華民毫無仇視之心亦無備禦之策竟相率蓄髮從逆查僞天王當喪敗之餘絕無威力可恃其逆黨又不過持鎗騎馬之流亞分毫末有長技而華民遽靡然從之是果何說歟是時余在中華實先得此警報急馳告某大僚大僚曰余亦聞之此气運之所關余不禁廢然而返夫以似此關系重大之要事誰司風教誰掌牧民正宜引爲己憂也力振愚民忠愛之忱方爲正理乃一則曰气運再則曰气運一似與己無涉也者是故敵國外患之交乘亦遂諉之於气運其藩如緬甸越南之屏蔽也坐視其相繼淪喪伊犁半割於俄琉球全吞於日亦復無所舉動人有憐而問之者仍第曰气運之頹敗而已一千八百七十四年日本忽發兵至臺灣愈顯中國昏沈睡夢之態先是琉球國有一民船被風漂至臺灣其舟中人爲生番所戕殺此正中國分應查辧之事何勞日本遣兵聲罪致討乃中國竟慨贈洋銀五拾萬圓模糊了事致釀一千八百七十七年日本鯨吞琉球之禍中國至此始曰是可忍孰不可忍日本欲夷琉球爲郡縣中國實所不願然亦第聲言不願而已未聞出一旅之師博興滅國繼絕世之名也日本於是益自大益蔑視﹝中﹞國漸思奪取朝鮮以償未得臺灣之奢願君固畱心時事者亦嘗爲中國一計之否中國之藩今僅存一朝鮮耳若並此朝鮮而亦失之中國尙有局面在乎且日本之欲得朝鮮也非一日矣客曰是皆然矣至於今日之戰公以爲中國不過節節退讓而已乎抑將一奮神威乎中國自尊之意恆謂萬國盡出其下以僕之愚料中國必將大顯經文緯武之才以自資其鋪張揚厲之詞也

威曰否非此之謂也中國驕傲之气不可一世而其所作之事則正與其相反卽如中國素稱文明之國而其民乃有至愚極拙者國家未嘗逐一教之也中國之教化固所謂最古而最上者也然衡以各國今日教法則中國之所教僅未成丁之稚子耳華人又有不肯自﹝謙﹞﹝慊﹞之獘豈知適成爲不能交戰之人愈謙恭卽愈穩實愈虛憍卽愈空疏也中國之所以驕人者人盡誤會其意以爲將士城郭之足以雄視列邦也豈知在於文字言語之表然自以爲無敵而已譬之於中鼓愈空者聲愈厲聲則厲矣其如中空而無力何職此之故其气焰則髙與天齊其力量則不及於地要之皆純盜虛聲而已一千八百六十年猝遘英法之俄則屢起違言法則有越南之警日本亦屢思嘗試於是中國自知不敵迫不能已一究心於外在朝之諸大臣復動心忍性冀曾益其所不能凡京師創立總理各國事務衙門與夫簡派出使各國大臣皆緣一千八百六十年以後之事激之使不得不動也總署大臣嘗與各國有交涉事件余在華時恆與之往來講論說者謂諸大臣皆系各部院堂官中朝遴選幹才使兼是職誠鄭重乎其事而余仍不謂然也恆聞諸大臣之私議一涉於他國之人卽甚忿恨謂如能不與之相通則最妙矣又常藐視各國之欽使謂若輩之文理識見無有能及我華人者至中朝阻遏遠人之事歷來每在於拜跪之末節𨿽我英人從未有降心相從者然皆念中國所以藐視他人之故端在不明非別懷惡念也故恆體諒而隱忍之絕不加以勉彊俟其自行領悟而已客又問曰中國非無干濟之大僚非不自知其孱弱何以因循苟且不思奮然有爲卽以日本之而論亦豈不知非始於今乎威曰噫難言之矣總而言之我中國之事往往自相矛盾而已華人豈乏精明聰慧之才外事亦豈不洞悉但知之者一人行之者又似別有一人也余嘗與中國大臣縱談外事大臣曰我朝深欲效法西國凡從格致之學入手以成各種之機器必將取而用之至於中國之風俗與夫道學徳行之所傳則終守之而不攺也此華人之見解也日本則不然無論風俗無論道徳皆隨新法以爲更變蓋謂旣得格致之新理必又得風俗之新章庶幾足以相配也卽此一端可見日人之巧於華人矣夫中國之未能日盛月新者蓋誤於﹝墨﹞﹝黑﹞守舊章之一念譬之於人一手欲取新器而一手仍緊握舊物則必紛而不能專故有時惇聘之西人使教華人以制造之業及至繪圖列說鑄練成器卽曰吾事畢矣問其旣得此器能行與否則日久而仍未見其行也中國又有最難之一事在於血之不流通試取一千八百七十四年我英人馬嘉禮被戕於雲南一案而言余遴﹝派﹞﹝脈﹞幹員自漢口取道入滇洋查起之故考雲南一省不過處於中國之西南而鄰於緬甸耳不謂余所派之員在途歷三閱月之久始抵騰越似區區之路若移而至於西國不過三五日程耳而在華則竟至於此此種關山之間隔道途之迢遞推諸十八行省幾於無一不然其何以妥爲約束哉且又何以徵兵集餉而收朝發夕至之效哉日本今有窺伺東三省之意而華兵則星散於我各直省倉猝間斷難調豈不棘手間嘗比較程途竊謂欲﹝調﹞中國南兵而至滿洲直更遠於英兵之至印度遠水不能救近火其何以立於不敗者哉客曰倘使日本幸而成中國不幸而敗彼時各省盡亂其關系於西方之旅者公意若何

威曰不過受虛驚而已無防大事也何也中國果有不測之事我等歐洲各國必致無可柰何同時並起以保護本國之民也以餘論之旅華之民人固有恃而無恐矣然而歐洲之絕大關系卽在於是故苟非不得已其未肯輕言干預乎又問曰歐洲至不得已而相干預未知作何舉動威曰日本而得逞其志或欲夷朝鮮而爲其郡縣一切皆仿日本新章辦理或日本又圖得中國毘連朝境之一地未可知然姑不必問日本之於何止境也俄人必將怒馬獨出日本始葸然自知其眞實本領總之日本之與中國構無論或得或失必皆所不能稍占便宜而已日本失足而敗於中非其土地卽其財貨自必償諸中國日本得手而勝中國又必舉其土地財貨以償俄國於是大日本國必致成爲大折折音入南人土語如此本國而後已無小益而有大損日本之謂也然其貽累於中國者則殊非淺鮮俄人倘在中國之北彊爲干預我儀圖之曾不踰時法國必猝起於中國之南法與俄固自有盟約者也且不第此也法人別有不說於中國者必將借口於舊帳之未淸而思乘機以結算當此之際若使無從旁阻止之者俄法兩國則竟瓜分中國矣然而各大國豈眞能袖手旁觀哉歐洲有徳國焉決不肯任俄法兩國別有新增之權勢美洲有美國焉大東方商務往來多於恆河沙數亦未必肯喁爾而息而恪守甘爲局外之恆言焉客曰日本構於中國敗則大有所失勝則毫無所得其不利也若此言則輕舉妄動是誠何心哉威曰傳聞日本國人有隉阢之勢籌外事所以弭內亂也然猶不止此也日人好動而不好靜維新之後自覺少年气盛諸事皆活潑潑地而末由一試其勢力又與中國積不相能遂緣朝鮮一役忽激其黷武之心耳客曰公以日本之戰爲義戰乎日本之勝中國其能有益於世乎威曰余曾言之矣日本勝則朝鮮去余𨿽甚怪中國不肯預爲整頓然而竟瀕於至險之地則實傷我心不忍再言矣日本初學西法卽余等之久客東方者亦不料其竟臻絕頂惟日人於西國之事無一不竭力效法今竟見其效驗則進境似未可量但中國亦有勝於日本者日人𨿽甚靈巧而華人則莊重沈毅謀慮深遠皆日人所不逮若論日本之突過中國余未暇詳細臚陳但有二事焉一曰潔淨一曰力辟風水之妄夫中國人之束縛於風水者爲禍至不可思議如不許開礦之意日本能脫然無累宜其興之勃也余在中國四十年東事僅得諸耳聞又不甚與日人稔故余之所投契者惟在華人且亦深相欽佩今乃遭日本之毒螫寖將傷及於國體是不啻傷余之心也義戰云何哉客謝而退旣歸舍遂備錄問答語以爲審時事者之一助

論不勤遠之誤

薛福成

昔宰孔譏齊桓公不務徳而勤遠後世庸憒避事者流藉爲畏難自恕之辭而天下益以多事不知桓公之病在暮年多欲內政不修管仲死而賢才衰內寵多而羣小進葵邱之會𨿽稱極盛亂機已兆則不務徳一語足以槪之蓋非遠之不當勤正因不知修徳無以立遠之基也且桓公居方伯位任尊周攘夷乃其職耳獨惜其徳量不宏見小欲速昧於遠者大者則君子不能無病焉竊嘗以謂古今事變不同卽所以禦之者亦異齊桓公之時當北伐山戎南伐楚勢也不得謂之遠也漢武帝之時當攘匈奴開滇粵運也不得謂之遠也唐太宗之時當翦突厥撫回鶻權也不得謂之遠也迨元太祖囊括俄羅斯席卷五印度餘威震於歐羅巴遠則遠矣何嘗非審乎機以奮厥武哉今者環瀛五洲近若戶庭通商萬國邇於幾席任事者尢當髙視遐矚恢張宏猷然後有以導其持其變量十年來中國不勤遠之名聞於外洋各國莫不欲奪我所不爭乘我所不備瞷瑕伺隙事端遂百出而不窮夫惟不勤遠是故琉球滅而越南隨之越南削而緬甸又隨之其北則黑龍江以南烏蘇裏河以東勘界一誤蹙地五千里其西則布哈爾布魯特哈薩克浩罕諸回部盡爲俄羅斯所吞並而哲孟雄什克南郭爾喀諸部皆服屬於英吉利卽朝鮮之近居肘腋臺灣之列在屏藩者亦恆啟他國耽耽之視夫惟不勤遠是故香港西貢小呂宋噶羅巴等處各有數十萬華民而不能設一領事美屬之三藩謝司戈英屬之澳大利亞華民皆自辟利源而無端失之反受他人驅逐夫惟不勤遠是故商務無一船越新嘉坡而西小呂宋而南者而兵船遊歷亦不踰此出使大臣或瞢然於條約之利病而不知久遠之計封疆大吏或惘然於邊防之得失而惟偸旦夕之安以此應敵以此立國其不至召寇納侮者幾希邑有富人擅陂田之利雨湖水溢堤將壞或告之曰堤壞田必沒盍築諸富人曰堤去吾田遠何築爲無何堤果壞田盡沒年谷不登家以驟貧彼富人固知田之當護而不知﹝不﹞﹝田﹞護堤之不能護田也嗚呼時局之艱危甚矣彊鄰之窺伺深矣當事者漫不加察苟圖自便玩愒歲時猶偃然曰不勤遠此之謂無此之謂捨遠而不知謀近此之謂任天下事而不事事

論學會大有益於黃人亟宜保護

章炳麟

血輪大小獨巨於禽獸頭顱角度獨髙於生番野人此文明之國種族所同也繼神明之後以九皇六十四民爲祖若檀柘有鄕萑葦有藂此蔥嶺以西種族所獨也春秋至太平之世周阹無表不殊內外黃池之會夫差稱吳子是故整齊風俗範圍不過若是曰大一統益損政令九變復貫若是曰通三統通三統者𨿽殊方異俗苟有長技則取之𨿽然凡所以取其長技以爲我爪牙幹城之用者將以衛吾一統之教也教術之變其始言系於種類均是人也而修短有異黃白有別則徳性風俗亦殊故古者婆羅門種因族以稱其教可爲左證惟吾神臯沃壤五徳昡備則教莫正焉種莫貴焉𨿽有掍成之志匪自尊大而猶不能不自殊別譬之艸體洽螺甲節脊骨百族蜎蝡猶有繁簡而於人乎景教入中國﹝事﹞﹝然﹞至微淺然一遇淩侮則挺劍挾弓而議其教會盛也中國儒冠之士踽行孑處無所倚毗臯門有政庶人所不議疆有事鄕校所不聞𨿽有賢傑不在官位則促促無所長短儒術之衰將不能保其種族悲夫於此有人焉合耦同志以建學會於息壤之將陷天保之未定沈憂殺朝夕講貫𨿽磨頂放踵所不敢辭其與夫汝潁洛蜀東林之士僅與憸壬爲仇敵者所事孰緩孰急矣若當軸不察治以黨錮株連考將投濁流危言竦論則恐蹈狐咺範滂之戮默而息乎則不勝漆室杞人之慮舉鼎絕臏亦不敢以怨他人獨慮變起瞚息戎夏交捽以不誅夷爲誅夷以無焚坑爲焚坑比於紅人黑人尙不得齒於斯時也而猶欲挺劍挾弓而議之不知吾類吾教之能自主者尙有什一之存否也設教之始以大刑甲兵爲輔自古惟穆罕默徳乎中國神聖則有其制矣呂不韋有言禹攻曹魏屈驁有扈以行其教召類篇然則水火相擠其極不不止也古之齊俗者役龍蛇而之役虎豹鵰鶚而之三戰然後得其志近觀突厥革島之事兩教不輯僵屍千里蓋行教若斯之難哉我齊洲之土自水精制法七十子後學嬴糧奔走任師道於四方浸尋二千年𨿽詞章帖括絕流爲害然其彰較礧落者猶無偭錯鏑不行而民知所向大哉其入人之心也然而捲勇股肱之力經畫取與之智不及俄羅斯居奇操嬴使天下斂袂不及英吉利弭兵善鄰折衝於樽俎不及美利堅其諸六藝之學四術之教無益於生民歟

曰惟不能合以張吾學故獨居而聽竽瑟不如市朝處幽谷而干羽旄不如通都大邑人之樂羣其天性然也髫齔之童迮而誦竹笘有與共學則鳧藻搏躍聲亦隨之無與共學而流涕長嘶矣學者之樂亦天性然也嘗試觀邑序臨橫室則弦誦之聲寂如矣趨辟廱升瞽宗則裝演之捲俄空矣古香四庫之藏文匯文瀾之府翰詹所講肄駿雄所習業則入其門無門焉者入其閨無閨焉者矣人之好惡固若是變易乎何以束髮就傅則萃羣處切厲之爲樂稍長知樂則惟是離羣索居也曰自宋與明作則之主將以其權力勢藉錮塞諸生而懼其腹腓唇反不仰天而俯畫地則爲之餼廩利祿以縻之而仍使不足以事其父母畜其妻子彼去之則不惜不去則無俚牽曳跋疐前郤進退營一生之不給何暇爲眾生救一室之不﹝贍﹞﹝瞻﹞何暇慮五洲故世有天下之士肥瘠不相顧痛瘼不相知非直不能衛周孔且求一墨翟禽滑釐而不可得小雅盡廢四夷交侵殆以此也

西國學部之盛中華企望而有怖心尙已然俄羅斯之在北方與準噶爾土爾扈特等部一邱之貉耳其俗朴木塞未嘗畱意師儒也自芬蘭一省完全富足以趨俄羅斯其民好學逮園夫紅女皆識字俄人效之以立學校至於今介冑工匠亦人人知書矣中國四百兆人識字者五分而一賴地大物博戶口殷賑以分率計之猶得八十兆爲甚少也其知文義者上逮舉下至學貢官弟子無慮六十萬人誦習史傳通達古今者百人而一審諦時務深識形便者千人而一以此提倡後進都不過數人則甚少矣然使舉措不違此六百人者雲合霧集智輻以振起綴學之士猶可爲也而朝廷所以宣教化於下民者惟郡縣之學官𨿽優崇其禮不使屈黍至於官秩事權則統隸於郡守考成於縣令縱有材行無所措施是以大儒骨鯁白首耆艾魁壘之士有爲齋長無爲教職曰是箸於三尺法固毚愚朽﹝鈍﹞﹝純﹞者之任也烏虖昔之愚民者鉗語燒書坑殺學士欲學法令以吏爲師𨿽愚其黔首猶智其博士今且盡博士而愚之使夫九能之士懷寶而不獲用幾何其不爲秦人笑也

欲善學校必取明夷待訪錄而朱氏一新斥之曰彼但知淸議之出於學校不知橫議之亦出於學校也但知陳東歐陽澈之爲太學生不知爲賈似道頌功徳者亦太學生也烏虖必如其說則廢君道卽無桀紂廢將相卽無羿莽是必焚符破璽﹝剖﹞﹝部﹞斗折衡而後天下夷然無故爾夫兩利相較取其重者兩害相較取其輕者學校非無害也而潤澤於天下爲多故君子取之自天府旣廢凡政法律令下集於學校上集於柱下史史氏之職以死奮筆足以定是非受賕抵誣亦足以亂是非然而聖王不以舞詞弄紮之害廢史氏者其利多也彼學校則猶史氏也躁競之士率羣下以造謗者吾見其紛呶噂沓其囂塵上矣購千百泛駕之馬而幸獲一要褭飛兔不猶愈於購駑馬乎

今行省皆設中西學堂以救學官之窮亦以是傾西人之設義塾於中國者彼義塾之設招吾屠牧子教之語言教之布算教之格致而大旨不出乎摩西督基之書本實旣撥於彼有用於我無益𨿽然屠牧子可教則吾族之子其可教可知設學堂以籠之誠右策已乃夫聰明特達之士閎覽博物不詣學而成如魏默深李壬叔其人者今安所處之乎處農就田野處商就井市處工就官府處士就間燕古之明訓政府不能任而士民任之於是奔走展轉述索偶以立學會推其用意凡民有喪匍匐救之所謂以繩墨自矯而備世之急者此誠豪俊成學之任而非童齔彪蒙所能與也宜有以糾之合之禮之之宣之布之使比於賓萌上說下教以昌吾學以彊吾類是而不行人終以科舉爲淸望而以他途爲卑污庳下則仍歐髙材捷足以從學究矣彼學究則將桴去其新知而錮之以故見所以爲教者不三數傳卽無以異於教皇之助飛蝶南也昔憶王飛蝶南頭會箕斂誅求無藝民不堪命教皇佐之導其民以不識不知無敢私議而意卒破裂教皇亦先後見驅烏虖殆矣

景教之尊若教皇若歐洲諸君長踐阼必得其命釋教之尊莫達賴剌麻若蒙古諸酋稱汗必得其命彼非席蘿圖操齊斧也而異域尊之顧如是以是知綱紀不可去綏丹而敗教皇若喀爾喀賓而達賴微天地之气無紫色聲則統諸必歸於正中國之儒孰敢繼素王三老五更則無世而無其人饋醬酳爵北面拜事吾知其可也墨家﹝者﹞﹝中﹞流出於淸廟之守嘗見斯禮則而效之於是乎有傳巨子九服之大巨子惟一人其崇與教皇等矣今縱不欲效西人宜效﹝墨﹞﹝黑﹞子縱不欲效墨子宜效三代老更旣立賢哲蔚會條肄布散鬯衍神恉不及十年而六曹大政必於是受成則黃種之維肱固矣此所謂紀也

吾聞齊詩五際之說曰午亥之際爲革命卯酉之際爲革政神在天門出入候聽是其爲言也豈特如翼奉郎顗所推系一國一姓之興亡而已大地動容全球播覆內四大中國覃及鬼方於是乎應之方今百年之際其殆與之符合也哉故不逞之黨假稱革命以圖乘釁者蔓延於泰西矣中國甿庶馴擾載其君長如臨父母無敢髙言孟行以犯名分者自與歐美通商聞見漸異以至於今五十年古巴之背叛稱以義軍尼亞利黨之謀逆待以不死民智愈開轉相﹝仿﹞﹝放﹞效自玆以往中國四百兆人將不可端拱而治矣風气之推遷若有攝力𨿽誇父龍伯不能爭居今之世將皆壅遏民气使不得伸無論其無成績也幸而勝之𨿽不土崩猶將瓦解是以遏抑吾黃種而反使白種之爲屍也𨿽然土崩又非百姓之利也秋霜降者艸花落水搖動者萬物作故內亂不已外寇間之昔者八王相哄而劉石逞其志張李橫行我朝以成龍興之業苟有揭竿斬木者是自戰鬥吾黃種而反使白種爲之屍也然則如之何而可曰以教衛民以民衛國使自爲守而已變郊號柴社稷謂之革命禮秀民聚俊材謂之革政令之亟務曰以革政挽革命

卷六學術六廣論下附醫理

格致公例

朱昌鼎

大學之格致窮事物之原西學之格致究事物之委大學所謂事物物卽事也西學所謂事物則事自事而物自物大學窮事物之虛理以人之應物處事而言故事曰終始物曰本末西學究事物之實以事物之本體而言故不曰終始本末而總名之曰消長气爲之也使但論事理而不論數論物理而不論气則不能知事物之各有消長卽知有消長矣亦僅知當消而消當長而長長極而消消極而長之合乎正而終不知當消而長當長而消消而不長長而不消之通乎變則甚矣西人格致之學不可不講也事之關乎世運者爲世事其次爲國事爲民事又其次爲一邑之事一鄕之事一家之事一人之事下而至於起居飲食日用瑣屑之計以時計則分久暫以地計則分廣狹以地計則分難易緩急以形計則分巨細精粗總之皆事也物莫大乎地球以及地球外之五星日月小至泥沙螟虱及諸目力所不能辧之微物遠之如用儀器以測天象乘輪舶以探冰洋近之至於膚體之間呼吸之際凡目而形焉耳而聲焉口而名焉名之爲流質爲定質爲气質總之皆物也事不外乎成敗行止成與行其長敗與止其消也物又不外乎生滅聚散生與聚其長也滅與散其消也消長者卽易之剝復循環無端其原本乎陰陽其性判乎動靜萬事萬物不能出其範圍事之所以消長者則有數物之所以消長者則有气數有奇亦有偶而事之成敗行止系之气有衰亦有旺而物之生﹝滅﹞﹝敗﹞聚散因之此其大較也然而此其中分正變焉有當消而消當長而長者書言惠迪吉從逆凶傳言禍福無門惟人自召其微始於一心之善惡發而爲一身之修悖爲一家之隆替推之國運之興衰世風之淑慝莫不有其當消當長之故而消而長乃決然而不爽例之於物如孟子所謂苟得其養無物不長苟夫其養無物不消气之自然猶數之當然也有長極而消消極而長者其在人心如惟聖罔念作狂惟狂克念作聖如西子蒙不潔惡人齋戒沐浴其爲人事則如塞翁失馬得馬禍福相爲倚伏如否泰二卦君子小人之道互爲消長卽諸葛武侯所言先後漢興頹之故極之如孟子所論自唐虞至戰國五百興王自洪水至楊墨一治一亂合之後世歷家元會運世之論人近上中下元甲子之說若合符節凡事消長之機或轉移一剎那之間或遞嬗於千百年之久莫不有數存焉例之於物則日月五星之運行也晝夜寒暑之運行也植物之榮落也動物之化育也定質如礦苗之有多寡流質如海波之有潮汐气質如五金各汽水之化分化合气之衰旺相循猶數之奇偶相循也凡此皆其正也非其變也其爲變也柰何有當長而消當消而長者如衛靈公無道而不喪魯隱公讓國而構禍後世如始皇武后皆得令終柴世宗之賢而不能一統明思宗非亡國之君跖以及壽回夭邰登蕢黜人事至此天道無憑則以爲數之不齊不知非不齊也

易言積善有餘慶積不善有餘殃曰積曰餘皆以數計有餘慶則後愆自足蔽辜有餘殃則修徳亦難獲報通盤計數實無毫釐銖黍之差試以物例則气之厚者經摧折而不消气之薄者𨿽栽培而不長松柏經霜而不凋蒲柳望秋而先零大椿以八千歲爲春秋蟪蛄以一朝暮而生死自齊物者視之其不能無消長等耳至如矯楺物性失其本來水以激而逆行花以烘而早發此猶蜃樓泡影是幻非眞勢旣違常情尢眾諭若夫長而不消者事固罕有國祚無千年世家無百代下此更屬無論至消而不長者則比比有之人事莫大於生死長生不可學𨿽有神仙難逃數凡人則不過百年此百年中富貴而顯達慧知而仁壽尙爲不虛此生所惜者豪傑有志之士時會不逢終身坎﹝坷﹞﹝軻﹞溘然朝露志千秋人死不能復生實爲天地間有消無長一大憾事求其故而不得或乃創爲輪回之說以爲此生不遇必於他生是說也儒者嗤之以其荒唐而無據蒙則謂輪回云者猶數之有乘除也當以一世計不當以一人計天下之大無日不死人卽無日不生人人之死也魂气歸天形魄歸地其生也卽得天之魂气得地之形魄合一世以爲輪回有死有生其機不息爲消爲長其數相當譬如積水之器注之一盂挹之一盂𨿽所挹之水不必卽所注之水而計其盈絀在此一盂則卽謂以所挹者還所注焉亦可由是以譚則後人之所遇不啻償前人之所未遇卽以並世而論枯菀苟無偏廢盈虛自足參觀儒者胞與爲懷當合萬類以驗盛衰不當念一身以計榮瘁統天下古今大數較之而知無長非消亦無消非長也試以此說例諸物地球之上如﹝阿﹞﹝何﹞非利加洲之撒哈拉沙漠努比亞沙漠亞細亞洲西境之阿弗利亞諸沙漠中國內外蒙古分界之瀚海天山南路與靑海西藏分界之大戈壁大或數萬里小亦數千里終古無水泉艸木豈天地消長之气獨不行於此處耶然思古時洪水橫流懷山襄陵有不止如詩所云髙岸爲谷深谷爲陵者安知今之沙漠非上古膏腴之所化且地有礦則震山有火則炸宇內時有所聞滄海桑田不盡臆說更安知今之沙漠後日不仍化爲膏腴推之南北洋安知無人力能通之一日气以行而弗絕亦數以定而﹝弗﹞﹝不而﹞差而又何變之非正耶要之充事物之盡特不知地球及日月五星之外更有何物爲消長耶若夫六合之內事物之顯有消長者其正也可例也事物之似無消長而實有隱消長者其變也亦可例也故曰公例也然非本格致之學綜數與气以究其委則事物之變容有不能以理通者

中外刑律辧

楊毓輝

今夫天有雨露而不能無風雲國有賞施而不能無刑罰此中外各國所以各設刑律也考其源流中國刑制始於蚩尢唐虞則鞭官朴教金贖外並用五刑曰墨劓刖宮大辟而情有可原者代以流宥故曰流宥五刑夏有禹刑殷有官刑及紂無道罪人以族甚至醢脯炮烙刳剔焚炙宜其不祀忽諸周興盡除苛法設司寇以理刑一則曰以五刑糾萬民再則曰以八刑糾萬民而又有五禁五戒三刺五聽三宥三赦八議皆防之使無犯卹之以從寬也及秦有梟首葅骨斬左右趾與三族之刑漢初約法三章頗善嗣蕭何定律令叔孫通益律所不及彷章八篇漸失初意文景之世始孥收孥相坐律以髧箝笞代肉刑並減輕笞法海內幾致太平﹝隋﹞﹝隨﹞之刑制有五卽誅流徒杖笞又有十惡八議之法後蘇威等復位新律簡而有要疏而不失故後代多遵之然名亦各不同唐刑書分爲四曰律令格式宋因唐舊而定詳覆之例緩故縱之誅寬誤入之辟嚴畱滯之罪恕不當之譴尢爲意美法良元則刑書三易始曰制元新格繼曰風憲宏綱繼曰大元通制其類有三曰詔制曰條格曰斷例明初定大明律令後亦屢修但其條例不免畸重畸輕我朝

列聖相承因時損益大淸律例遂爲萬世之宗其刑律一百七十條皆仁之至義之盡者也至泰西各國刑律皆大同小異西曆一千七十四年卽宋神宗熙寧七年英國始釐定刑律過者重除之涉於嚴者去之餘如徳法俄意奧美亦各相繼修攺遂不致涉於殘苛此中外刑律之源流也試就其輕重寬嚴異同得失而詳考之一考訴訟中律訟訴之事分十二條西國或二三十條不等三四十條不等各有輕重之不同卽如西曆訴訟有票費有堂費其費有一定限制此爲中律所不載然中國涉訟耗費竟倍於泰西大都差役狼比爲姦視訟者之貧富以別索費之多寡故中律𨿽無訟費反不若西律有一定費胥役轉難多索絲毫也西律皆重律師凡學律者一經考取給以文憑準其代人涉訟日本亦重律師名爲代言時務人中律則有嚴禁訟師之條凡訟師教唆詞訟地方官不能查拏禁緝者如止失於覺察照例嚴處若明知不報照姦棍不行查拏例交部處議是則訟師足以累官較西律之準代人涉訟者重矣律又載訟師祕本如驚天雷相角法家新書刑臺秦鏡等一切書盡行拏禁銷毀﹝是﹞﹝拏﹞則律書並不準學視西律之準考試給憑者嚴矣各國有無權押人之律凡人涉訟卽行開堂訊問不準濫﹝行監﹞禁倘案關重大暫行﹝管﹞﹝是﹞押亦須從速定期秉公訊斷考中律尢爲允當凡告詞訟對問得實被告已招服罪原告別無待對事理隨卽放回若無故稽畱﹝三﹞日不放者笞二十每三日加一等此視西律不尢得乎西律凡案已定罪無論該犯承認與否見證旣確卽治以應得之罪尋常犯人並不準翻供中律則𨿽有見證必須本犯承認方能定罪否則以朦朧陷人入罪論若由上司覆勘該犯翻供仍須髮回重訊以昭鄭重此視西律不更異乎一考斷獄西律審訊案件俱憑人證從無刑訊之條奧地利等國昔𨿽用刑及國朝乾隆四十年卽西曆一千七百七十五年亦罷刑訊之例又有陪審官員各國成例以十二人爲率事有不平由十二人公同議斷不決別請十二人斷之本官不能獨斷故屈賄賂之獘除原告被告皆立於案前無下跪之例故形格勢禁之獘絕是皆西律之得於輕而寬也

中律不然審案由官獨斷原告被告俱須上跪不論事之從違動用刑訊然考律載刑訊之條猶有限制卽如夾棍釾指許正印官司用外餘皆不準擅用又凡問刑衙門一切刑具除例載夾棍釾指枷號竹板遵照題定寸尺式樣官爲印烙頒發外其擰耳跪煉﹝壓﹞﹝不﹞膝掌責等刑準其照常行用如有私設刑具致有一二號不等及私造小夾棍木棒捶連根帶須竹板或擅用木架撐執懸弔敲踝鍼刺手指並數十斤大聯枷荊條擊背及例禁不及所賅載一切任意私設者均屬非刑仍卽嚴參照違制例杖一百是刑訊之律𨿽重於西國仍存體卹之心乃今之刑官多用點錘天平架老虎凳扳罾弔喫金錢餅上鳳凰臺等刑直出乎律之外安得不嚴於泰西哉一考毆毆之律中西有重有輕各國有遇紛爭或動作有不法由巡捕弋獲致諸長而監禁案情輕者監禁數日美律於輕監院設黑暗一室飲酒滋事及毆罪輕者監於此室二三日不見天日使知省過然後釋之中國於細故忿爭均不監禁是則西律重也毆傷人西律皆監禁數月或罰鍰使贖中律凡手足毆人不成傷者笞二十成傷又分手足傷持物傷手足傷人笞三十持物傷人笞四十拔發三寸以上笞五十毆人至耳目出血內損吐血及以穢物污面各杖八十折人之一齒一指一目傷毀人骨耳鼻穢物灌人銅鐵汁及湯火傷人俱杖一百折二齒以上及發者杖六十徒一年折筋刀傷墮胎人兩目杖八十徒二年折跌一肢毆瞎一目杖一百徒三年折兩肢瞎兩目損人二事以上及斷舌毀敗陰陽杖一百流三千里仍將財產一半斷付被傷人養贍同謀毆人以下傷重者爲重罪余減一等互傷者各驗傷之重輕定罪余減一等互傷者各驗傷之重輕定罪後下手理直者減二等若傷人過重準犯人保辜醫治愈則罪減二等不愈則須擬抵是則中律重也毆殺人者絞槪不得以輕論是則西律寬中律嚴也且中律更有加減之分﹝凡﹞良﹝凡﹞賤相毆皆與凡毆不等如毆傷尊長加二等毆傷卑賤減一等也是惟毆殺不在從減之例較之西律尢周匝嚴明有得無失也一考詐僞中律之防爲獨嚴西律未免輕甚查中律凡詐爲制書及增減原文皆斬未施行者絞詐爲六部都察院將軍督撫提鎭守禦緊要隘口衙門印信文書套書押字蓋用印信及將空紙用印者皆絞詐爲察院藩臬府州縣衙門文書者杖一百流三千里其餘衙門者杖一百徒三年未施行者各減一等立法綦嚴西律中則凡僞爲文書件信重者監禁數年兼作苦工輕者監禁數月未免失之輕矣中律凡對制及奏事上不以實者杖一百徒三年非密而﹝妄﹞﹝望﹞言密者加一等奉制推案問事報不以實杖八十徒二年事重者以出入人罪論西律則不過監禁及登報章以著其罪未免失之寬矣且西律之治詐僞大都監禁爲多如僞造鈔票私鑄銀錢皆定監禁之罪中律則私鑄銅錢者絞匠人罪同爲從及知情爲買使者減一等視西律獨不同又如假冒官吏司役西律亦止監禁中律則詐假官或假與人官俱斬知情受假官者杖一百流三千里官無詐稱有官詐冒官員姓名及官司差遣捕人者杖一百徒三年詐稱現任官子弟孫侄等家總領按臨部內於有所求爲者杖一百爲從減一等若得贓並計贓準竊盜從重論詐稱內史及大員在外察事者斬詐稱使臣乘驛者杖一百流三千里視西律爲獨得餘如近侍詐訪事以惑民則斬詐爲瑞應杖六十徒一年官吏詐病臨事避難笞四十重則杖八十詐教人犯法與犯法者按律同罪此皆防維詐僞勝於西律之寬弛者也

一考盜竊中律治盜之條二十有八謀反大逆謀叛共謀者俱斬妻妾子女給功臣家爲奴財產入官妄布邪言書寫張帖煽惑人心爲首者斬立決爲從者斬監候盜大祀神

禦物制書印信內府財物者俱斬盜軍器者計贓以凡盜論盜園陵樹木杖一百徒三年盜平民者杖八十監守自盜不論首從並贓論罪彊盜已行而不得財杖一百流三千里得財及以藥迷人拒捕傷人因盜而姦者俱斬囚者斬白晝搶奪財物杖一百徒三年傷人則殺爲從減一等﹝竊﹞﹝已﹞盜已行而不得財笞五十得財並贓論罪爲從減一等初犯再犯皆刺字三犯則絞監候掏摸者罪同盜馬牛畜產田野穀麥並計贓以竊盜論親屬相盜視其親疏遠近定罪重輕恐嚇取財計贓準竊盜論加一等用計詐取財物計贓準竊盜論設方略而誘賣良人爲奴婢者杖一百流三千里爲妻妾子孫者杖一百徒三年因而傷人者絞﹝殺﹞﹝投﹞人者斬發冢而見棺槨杖一百流三千里已開者絞夜無故入人家者杖八十盜賊竊主分贓者斬不同行不分贓杖一百流三千里盜賊曾經刺字者如或起除原刺字樣杖六十補刺是皆中律治盜之大略輕重合宜寬嚴得法足以儆頑凶也考西律然不同除謀反大逆尙用絞刑流刑外余則多用監禁或兼苦工實寬縱至刺字之法更爲西律所無捕治故盜竊之律中國重而得當西國輕而失宜也一考貪贓論者謂泰西官吏不敢貪受賄賂以中律凡中官吏受贓特設專條其條十二一官吏受財凡受財皆計贓科斷官追奪除官吏罷役若說事過錢有祿人減受錢人一等無祿人減二等二坐贓致罪其贓一兩以下笞二十一兩至十兩各三十其餘以次遞加至五百兩杖一百徒三年爲止三事後受財凡事後受財枉斷者準枉法論不枉斷者準不枉法論四聽許財物凡聽許財物𨿽未接受仍視枉法與否以定罪五以求財請諸色人等有事以財行求許所與財坐贓論若官吏逼抑取受者出錢人不坐六求索借﹝貸﹞﹝須﹞凡官吏索借部民財物計贓準不枉法論彊準枉法論物給原主七家人來求索監臨官吏家人於所部內索借財物及役使部民若買賣多取償利之類各減本官罪二等本官知情同罪不知者免八風憲受贓風憲官吏受財及索借財物買賣多取受人饋送各加其餘官吏罪二等如贓系枉法至八十兩坐絞不枉法百二十兩以上坐絞九因公科斂凡因公擅自科斂財物杖六十贓重者坐贓論入己者計贓以枉法論至百二十兩絞十畱盜贓巡捕官已獲盜畱贓物笞四十入己者計贓以不枉法論十一私受公侯財物內武外官不得公侯伯財物受者杖一百罷職發邊遠充軍再犯處死公侯與者初犯再犯免罪三犯奏請區處若奉命徵討與受不在此律可見中律之治貪贓較西律爲尢重矣一考人命人命爲尢重矣過於寬弛將何以儆凶暴泰西各國向亦多用殊刑考西曆一千二十五年英曾定劓馘之罪及一千七十六年始減死罪律例重罪止於縊絞禁斬首分屍諸酷刑一千七百八十四年義大裏亦頒新定刑書嘗禁大辟之刑其餘各國皆先後減輕故其人命之律謀殺故殺則縊之較中律之斬刑輕矣殺擬流較中律之絞罪寬矣誤殺過失殺責賠養贍銀兩或五年或二十年一如被殺者生前入之數官爲存收使親按期支領無力者攺以監禁按過失殺賠養贍費尙與中國依律收贖同誤殺較重於過失乃亦賠銀了事則凡仇隙相尋者皆可以誤殺推諉而不論抵適足長凶頑之气故不免失之過輕也

考中國人命之律分十二條曰謀殺曰謀殺制使及本管長官曰謀殺祖父母父母曰殺奸夫曰謀殺故夫父母曰殺一家三人曰采生折割曰造畜蠱毒曰毆及故殺曰屏去人服食曰戲殺誤殺過失殺傷曰夫毆有罪妻妾曰殺子孫婢奴圖賴曰弓箭傷曰車馬殺傷曰庸醫殺人曰窩弓殺傷曰威逼人曰尊長爲人殺私和曰同行知有謀害立法旣嚴且明其中又分故殺誤殺下手加功殺故殺者抵誤殺下手加功殺皆以致命不致命爲分未嘗寬縱亦未嘗嚴苛誠得乎中庸之道矣一考姦情中律案分彊與和西律亦同然其定罪之輕重異各國定律凶頑而彊者監以終身刁者監以數年亦有監數月者和者僅與薄罰按之中律其輕已甚考中國犯姦之律和者刁者男女同罪和者杖八十有夫者杖九十視西律之僅與薄罰者重矣刁者無論有夫與否杖一百視西律之僅與監禁嚴矣彊者絞監候未成則杖一百流三千里若十二歲以下幼女𨿽和以彊論視西律之監以數年異矣如媒合容止人在家犯姦罪犯人減一等私和姦事者減二等而且縱容妻妾有杖罪親相犯有杖徒絞斬等罪誣執翁及夫兄姦者斬奴犯家長妻女者斬官犯部民妻女及居喪或僧道犯者罪各加平民二等良犯賤罪減一等賤犯良罪加一等官吏宿娼杖六十買良爲賤杖一百儆惡之義可謂旣重且嚴彼西律無此分明況歐洲各國多有婦準離夫之律尢爲無理余亦過於寬宥何若中律得辟以止辟之道乎一考雜犯各國刑律所辦各項雜犯與中律異同者尙多卽如罵詈西國有拘責之律中國則笞一十相罵各笞二十辱詈尊長更有加律異而得失同也又如賭博西國有監禁之律中律則杖八十職官犯者加一等律異而寬嚴同也西律之治放火重則監禁數年中律凡放火燒己屋者杖一百延及居民者杖一百徒三年因而盜取財物者斬殺傷人者以故殺傷論此則中律視西律爲尢重西律不禁搬演故事中律凡樂人搬做雜劇戲文不許裝做歷代帝王后妃及先聖先賢忠臣烈士神像違則杖一百此則中律較西律爲獨嚴西國有卹幼之律如英律男子二十一歲女子十六歲爲成人有犯照例定擬未至成人槪從末減其律近於縱橫中律則有八議如親故功賢能親貴賓皆較平民從減年及七十以上十五以下若廢疾者並不用刑拷訊皆據眾證定罪是中律之卹尊貴賢能矜老幼廢疾𨿽寬仍嚴不勝於西律乎

西國於律例所不載大都隨時定擬或引情形相近者爲衡中律有違令不應爲二條凡事之律無罪名今有禁制者爲違令笞五十律無可坐之條而揆之情理實不合者爲不應爲笞四十重者杖八十此又西律疏之失不若中律密之得也一考獄囚西律監禁犯人有輕監院有重監院院皆宏廠如英之惇維棘院共一千一百六十五間屋髙七尺深十四尺廣十一尺美之費城重犯獄基廣五十餘畝周以石垣髙三丈許極爲鞏固潔淨他國大略相同中律則內外大小問刑衙門皆設監獄內監收重犯猶西例之重監院也外監收輕犯猶西例之輕監院也惟卑濕小窄與西制不同西犯凡犯初入獄去其舊衣授以囚服美例衣皆靑黑鑲藍邊日凡三餐早餐加非饅首午餐肉湯牛肉饅首蔬菜晚餐茶及饅首中律則在禁囚犯日給倉米一升冬給絮衣一件夏給蕉扇痧藥年老年幼者席薦常須鋪置冬設暖夏備涼漿體卹之意與西例相同也犯人在獄西例皆教以工藝男犯所做爲木器皮器烹飪鞋靴理破布洗地板或由巡捕押至屋外作農工種蔬菜修道路開河渠女犯則織布紡綫作繡貨縫衣件文弱者令習巧事並不彊人所難所做之物另行變價半充工費半由總管發鋪生息俟其罪滿釋歸給與作本營生若監終身者給其家屬故西犯旣釋後有技藝有貲蓄旣可以養身贍家必不復犯姦作惡視中律之鹽場鐵冶尙拘役徒囚入役而監獄皆無教藝之條者似得卹囚之道也由此考之可知中西刑律恆多不同而辦理案件所由每致爭持也爲今之計莫如設例律館將中西各國律例逐條譯出衡情酌理匯爲中西讞案一書嗣後遇交涉案件悉照此書辦理庶可免異同之見而昭久遠之規乎

中西醫理孰長論

許克勤

嘗讀史記至扁鵲列傳虢中庶子謂扁鵲曰臣聞上古之時醫有兪跗治病不以湯液割皮解饑剪浣腸胃滌五藏練精易形未嘗不掩卷而嘆以爲中國良醫自古有之非今之西醫所以獨專其長也乃爲考之他書列子言扁鵲之治魯公扈趙齊嬰也飲以毒酒兩人迷死乃剖胸探心互爲易置投以神藥旣悟如初矣抱朴子言張仲景之爲醫也則嘗穿胸而納赤餅矣後漢書言華佗精於方藥病結在內鍼藥所不及者先與以酒服麻沸散旣醉無所覺因剖破腹背抽割積聚若在腸胃則斷截湔洗除去疾穢旣而縫合傅以神膏四五日瘡愈一月之間平復矣他若太倉公解顱而理腦抱朴子言之徐子才剖﹝跟﹞﹝眼﹞而得蛤北齊書載之如此之類指不勝僂所可惜者華佗害於曹瞞其書付之一﹝火﹞﹝大﹞至今刳割之法華人不傳而西人航海東來工制造精化學乃兼挾其醫術鳴如產難幾死剖婦﹝腹﹞﹝服﹞以出其兒小便石淋刳小腸而去其石以及割癅去贅截足易木之類彰彰在人耳目焉蓋皆中國之古法西醫頗能用之者也於是乎中西醫學截然不同有誇醫學之長於華者有務華醫之長於西者有謂華醫長於內而西醫長於外者西醫視診之法日出不窮用聽法以知心肺之病華人未習其法也用器以測肺之容气多寡定人彊弱華人未有其器也用化學之法以分溺中之各質華人習化學者甚少也切脈則有器有表行臥坐立遲速自異問病則有常有變眞情詭語細察卽明而華人但用一息以定脈之至數也而且腦筋血管確有把握非若中醫之徒講陰陽五行生爲空虛之談也此誇西醫之長者也然而中國之醫由來者遠神農嘗百艸之味伊尹著湯液之經上溯軒岐經傳靈素載稽周禮醫屬天官秦越人張長沙皇甫謐孫思邈導其源而始顯張潔古劉河間王海藏李東垣暢其流而益明歷四千餘年而後鴻術通乎神明靈機出之妙悟人得習諳乎明堂甲乙玉冊元球博通乎三部九候五運六气所以歸者平淡不尙新奇也乃西醫不然筋則但主乎腦筋不知有十二經絡之﹝異﹞﹝略﹞病則統名爲炎癥不知有上下表裏之殊脈則僅辧其至數不明乎結代攸殊脈病相反之理乎南北殊體中西異宜西醫徒執其一定之方以治中原弱質萬殊之病無怪其難殺生人而不能起死人也此矜中醫之長者也內科有傷寒有雜癥華人治之明標本依經絡病情千變藥品殊𨿽有成方而皆隨時加減所以危者漸平重者漸輕輕者卽愈也西藥治之不效一藥加多其服以致輕者重重者死往往有之惟外科如癰疽諸毒金刃等傷以及跌打贅疣之西醫按病施治利其器敷其藥計日可瘳是其所長而非華醫所及也蓋外科之藥貴乎多尢貴乎精華醫之丸散膏丹不能多備不若西醫之藥水霜酒煉之最精也此謂中醫長於內西醫長於外者也竊嘗平心論之中西醫理各有所長以內外言中醫長於內西醫長於外外科諸病有形可觀內科之癥無形可察也以內科言中醫長於傷寒西醫長於雜癥雜癥之病勢一定﹝可﹞﹝何﹞以一定之方治傷寒之傳變無定則必攻補溫涼加減進退藥亦無定乃可以治也且華醫之藥多平和西醫之藥多猛烈則是治膏粱之體華醫所長而治藜藿之軀乃西醫所長何則粱膏之體攻伐難勝必致變端之百出藜藿之軀病邪一去精誠漸可以復元也抑纏綿久疾中醫所長危疾暴病西醫所長也何也久病宜和劑王道不貴乎近功新病當急攻金石可期其速效是中西醫理各有所長也

凡服西醫之藥者宜少不宜多可暫不可久毒烈傷腸胃輕淺不急之病多服輒至於暴亡金石多燥烈陰虛內熱之人久服必貽夫大患西人食牛羊嗜﹝火﹞﹝大﹞酒非華人所可比故大黃黃連彼以爲補劑吾以爲瀉藥也中國輕粉吾以爲劑彼以爲力薄硫硝等彊水吾視爲毒藥彼以爲常用之藥也蒲公英同也彼以爲輕性功小吾以爲消散乳癰之神藥則不同苦杏仁也同吾以爲止欬下气彼以爲毒藥而食之或死疑不去雙仁之故則又不同中西醫藥不可彊同者如此其同者岐伯之言曰無盛盛無虛虛西醫加倫之言曰治病之端不外二事一曰補虛二曰去積其理可以相通也又若牛痘之可以免痘金雞那之可以治瘧西法之行於中國者惟此爲最驗而血癅爲絕癥則中西各法皆不能治焉是論醫理而中西之異同可見也人之言曰西醫割疣等法𨿽可速愈而不出三年必患他病以死此或愈後失調起居不愼之致未可以全歸咎於醫然病有不同速愈者且有不可治愈者不明乎此勢必使血气大傷而遺人夭札請援二事以爲證昔徐文伯之治範云也謂之曰緩之一月乃復欲速實時愈正恐二年不可復救云不信乃以火汗病𨿽卽起二年竟卒見南史範云傳錢鏐老年一目失明求中朝胡姓醫治曰可無療此當延五七年壽若決膜去障卽復舊但慮損福耳鏐願瘳之乃爲治之復故醫歸鏐卽卒見劉叔異苑及名醫類案觀此二事一則不可速愈而期其速一則不可治愈而求其愈不知速其愈者適以促其死也西醫善用利器施毒藥以奏速效其長在此其失亦在此故華醫之失在於不能治病因循坐誤西醫之失一有不當則禍不旋踵其不盡得手者端由於此但西人醫學在二百年前法猶未善十人之中常死其四今則二百餘人而死一焉則將來之漸臻盡善未可知也至於剖視藏府中國古亦有之人所易知玆不具論苟能采取西法洞明全體習化而學嘗西醫知其然且明其所以然官爲官取設局施醫從此精益求精將至於萬全無誤也不難彼夫實實虛虛夭人夭年者中西皆有之乃庸工非上工也不足齒數愚涉獵醫書二十年於玆雅不願以醫名間或出而治人於人所不能治者頗多治愈今見是題不覺有感於懷因直抒所見如此以爲求醫者鑑持論者毋謂西醫獨專其長也

泰西醫術何昉視中東醫理優劣論

李經邦

自黃帝嘗百艸以療民疾而醫藥之事以興嗣是而和緩扁盧疊傳神技至後漢而華陀以添葉散去三虫五代時褚澄以蘇湯療李道念吐雞十三頭徐秋夫縛茅人施鍼貶得愈鬼疾稽諸史策寔不可以僂計顧必同明夫四然二反之機緘深悉夫五臟六腑之癥結而後投無不利著手成春也我朝自道光季年與泰西通道彼中人之明醫術者亦皆航海而至以技療人然考泰西之醫術其始本興於羅馬羅馬之國建於周幽王時至漢而更名大秦今則更名意大利亞是西醫之興在周東遷以前當是時羅馬人漢尼巴潛入中國得內經素問等書歸國後專心致志力學十有餘年而後醫名鵲起各國人聞風向往咸執贄受業於其門漢尼巴卒其徒攝摩騰拿伊沙伏摩奧利都等傳其術於是西人之業醫者眾輾轉傳受歷代均有名家著書立說以垂於世然其術𨿽傳其法究未精也自格致化學之理明而泰西醫學亦爲大變故二百年前脈管回血之理西學猶未講明近始證驗明塙此外如腦气筋甜肉經之類皆前人所未發更爲中國自古醫法之所無所以然者大半由於剖驗人之臟腑血脈詳究其致病之由故於人之四體百脈無不洞悉近更精益求精密益加密固非中國醫士所能及至其治病之法各國皆以刀割鍼刺爲長本無異同之可分然就其同者觀之其間不無小異何言之割治外癥自以英法美三國爲優若治虛怯等病則以俄醫爲勝昔經邦遊俄國醫院見各醫生之治怯癥者以有管之鍼刺入病者脊骨間取藥水從鍼管灌入如是一二次犯病者皆應手而愈他國醫生未聞有是法且於怯癥亦多束手此可爲各國同中有異之證各國西醫𨿽無大異而中醫與西醫不特論病不同卽用藥亦大異西醫精於臟腑功用病形實在觀其用藥也霸功多而王道少大黃黃連彊水淡彊水等物視爲養胃補胃之品使華人見之必駭而走至嬰粟桂皮樟腦班蝥艸麻子巴豆水銀等爲常用之物其它已可知矣中醫則不然其始也必先明五運六气之所在七情九候之所異以及臟腑之虛實經絡之源流陰陽之變化气血之周轉然後從事於方藥自然病無不起而民無夭札之患矣𨿽然今之中醫每見笑於西醫者亦自有故西醫治病必經該國醫院考取方許行道其考試之法必先明臟腑之功用病形之實在藥性之遲速遇有醫院中病死之人準醫生剖腸詳驗因端竟委無微不至似乎臟腑之形明於犀照然而病經旣死气散血離臟腑之形𨿽在臟腑之機關已失欲求其治無遺憾難矣中醫則向無此法因上古聖人甄陶萬匯品育生窺天察地見微知著爰識臟腑之分配筋骨之歧異皮骨之包裹經絡之纏繞常與歧伯參詳民病著爲內經爲萬世法千百年來英賢輩出如張長沙之獨倡傷寒劉河間之善治溫熱李東垣之明於內傷朱丹溪之精於陰虛自鄶以下者無論矣夫聖人痼在抱仁術爲心已將臟腑之形言之綦詳後人遵而行之自可無患惟代遠年湮碑板豈無漫漶後之彌縫補救以誤傳誤而臟腑之形不無少變此一失也所幸者方法猶存尙可遵守所以技之精者生死決於指下虛實驗之俄傾而胸無點墨者流熟讀湯頭數方便可出而問世無怪乎中醫之爲西醫笑也𨿽然以目下之中醫與西醫較似覺中國之醫理粗而劣西人之醫理精而優若以今之西醫與中國古時之醫相衡則中國之醫精而優西人之醫粗而劣矣何以言之觀乎西醫所發之議論其自詡爲獨得之祕者皆我中國上古醫書中早言之今請舉一二端以爲證西醫除辧五臟六腑之外獨重於腦以爲腦有大腦小腦之分並云人之知覺運動以應萬事者皆腦爲之也

古人云人爲萬物之靈萬事皆發於心寔未知靈之在腦蓋人腦最大較萬物之腦或相倍蓰足推萬物之靈而其靈則在腦也初生小兒無腦者死腦小者癡腦中或有膿血水脹或生熱或骨壓則失性而蒙昧不名腦之使名腦气筋纏繞周身無處不到推而言之目無腦气筋則不能視耳無腦气筋則不能聽周身手足之能知痛癢冷熱及能記古今應萬事者無一非腦之權也西醫之論腦精詳功用之奇特以此爲中醫之所不知其寔非中醫之不知由於西醫未讀中華上古醫書之故耳上古醫書亦曾論腦之功用靈樞經曰頭爲天谷以藏神蓋谷者空曠之所腦之所居黃庭經所謂泥丸宮者是也其谷藏眞宅神故謂谷神神存則生神去則死黃帝內經又曰天谷元神守之自眞後人謂人身中上有天谷泥丸藏神之府也有應谷絳宮藏气之府也下有應谷關元藏精之府也可見腦之功用非精气神三者相輔而行則腦亦不靈內經又論腦之病云腦爲髓之海髓海有餘則輕勁多力不足則腦轉耳鳴脛酸眩冒目無所見又云髓者骨之充髓傷則腦隨消爍又云腦者頭之蓋骨也百會穴分是也又有寒中於腦而頭痛者其人有所犯大寒內至骨髓髓者以腦爲主腦逆故令頭痛齒亦痛更有風中於腦而頭痛者其人素有痰飲或久臥當風賊風入腦自頂及頸或耳目口鼻眉稜之間有麻木不仁之處或頭重形昏或舌不仁或耳聾目痛而作眩冒之狀皆風之入腦爲患也中國醫書論腦之功用其說似與西醫異而究其實則西醫竊古中國醫書之緒餘又安得自詡爲獨得哉吾故曰以目下之中醫與西醫較似覺中國之醫理粗而劣西人之醫理精而優若以今西醫與中國古時之醫相衡則西未必優於中中未必劣於西也且西醫每挾其術以笑華醫矣然其不及華醫之處亦不勝枚舉卽如診脈一事中醫之診脈細而微西醫之診脈簡而約嘗觀西醫之診脈二指按下以時表較之法似與中國相通其譏華醫則雲中土醫生以意分寸關尺臟腑部位三指齊下作數樣脈理詎知脈形於血血源於心周身脈管流行貫通並無專一經之理凡切脈一道不過辧其浮沈遲數寒熱與虛實而已若庸醫診脈無望問聞切工夫妄謂據脈定﹝癥﹞﹝診﹞豈知手足頸項皆有動脈而獨切手脈者何也蓋手脈之下有骨乘墊可以重抑輕按可以對面望問且伸縮便捷左宜右有取乎施診之便耳其寔並無某脈見某癥之理此華醫之設辭也西國醫院曾將死人用刀割自寸口直至肩胛以及胸背腹膝足股之處以洗水機器將血洗盡用顯鏡周身細視並無一脈專屬一經者不知華醫何所見而云然西醫所見除五臟六腑之外惟有腦气筋血脈管纏繞臟腑骨肉之間尙有微絲血管者目力不及見以顯鏡測之細密如网骨肉內外徧體皆然與血脈管及所通之回血管兩尾相通屢經割視毫無錯誤豈髙談闊論絕無證據彊分脈之二十有七著而成書遺後人實非淺鮮若必求部位以實之則腦含元神竟無所是至要者猶有未備也此西醫論脈之道似乎鑿鑿可據矣孰知有大謬不然者我中國聖人之論脈也幽遠莫測精義入神深賴越人探其微妙啟其緒餘著爲八十一難名曰難經與內經相輔而行爲千古診脈之準繩

洎乎宋元以來復添七表八里九道之脈共爲二十有七脈然脈象𨿽多簡而言之不外浮沈遲速滑澀細大爲八要之總訣診脈之法尺外以候腎裏以候腹中上左外以候肝內以候鬲右外以候胃內以候脾上上右以候肺內以候胸中左外以候心內以候膻中前以候前後以候後上竟上者胸喉中事也下竟下者少腹腰膝輕脛足中事也推而外之內而不外有心腹積也推而內之外而不內身有熱也推而上之下而不上腰足病也推而下之下而不上頭項痛也按之至骨脈气少者腰皆痛而身有痺也此皆內經診脈之法今西醫皆不信是言其論脈祗知浮沈遲速也以定寒熱虛實殊不知浮沈遲之中大有虛實之分而寒熱之中亦有七情六气之殊若不辧脈而槪以常法施之能不傷人乎日本醫理原視中國爲劣觀許浚所﹝纂﹞﹝篡﹞之東醫寶鑑首篇內景旣襲黃庭以爲名復於條例申言其旨大抵宗尙老氏之虛妙其醫理粗而不精劣而不優已可槪見近來𨿽崇尙西人醫法而究西醫之精密其故皆由於見聞不多功力尙淺非若西醫之考究已千數百年也總之中醫則古勝於今古者聖人代出賢學昌明沿至於今而業此者皆愚魯無知以致此道日就淪替非醫理之謬寔習學者之不通也西醫則今勝於古古者椎輪之始未極標新至今而討論研求新法乃日出不窮多發前人之所未發居今者而欲重新此業必使西醫亦知中醫之法庶幾用藥不致與古法大相懸絕華人乃敢信而服之中醫亦知西醫之方庶幾臟腑脈絡均因考驗而明用心診治自能﹝得心應手﹞﹝得手應心﹞苟能是也合中西而一之又何患醫道之漸卽湮沒也乎

泰西醫學源流

許克勤

朔方備乘引外情備采云前此西洋耶密等在京作欽天監曾帶西醫與各官府往來借行克力斯頓教是以教司必先曉醫道方能爲人所悅何氏秋濤從而斷之曰彼國人之醫療亦多爲行教計觀此可見也竊謂願船此說誠不爲無見顧自西醫行於中國人見其治砂淋肉癅目疾蠱脹諸病有應手而愈者遂共推其醫術若超軼乎中醫之上噫是未溯西醫之源流一取軒歧之經而互勘之也則試言其所昉之時與所傳之人其醫術之所昉或云始於羅馬或云創自埃及考埃及爲三代舊國至周而羅馬崛起則歷久愈盛漢時埃及衰弱降於羅馬者數百年由前二說觀之泰西之醫當昉於漢時其前則埃及知之而歐洲尙未知也其人則有哀斯古拉伯者埃及醫家之所自創也後有﹝希﹞﹝西﹞波拉底者著書七十有二冊內有醫學鍼言一書古今注釋者甚眾凡有一百三十七家云至西漢時亞力散大人乃爲剖截死人肢體以察人身中之血管近英人徳貞著西醫舉隅謂東漢時有鳴醫嘎口林者嘗驗脈管中寔有血脈運行然彼時尙未考明天地絪縕之气爲幾質化成據此則西醫昉於漢時而其術卽傳﹝自﹞﹝白﹞希波拉底等數人不已彰明較著乎逮夫明代西人之醫名者漸多武宗時有哂口爾偉都士者考核﹝肺﹞﹝肢﹞中有紅紫兩血謂其血出心入肺肺爲鑰以變血色而復回入於心世宗時又有偉薩力西者推爲發明全體之宗師萬曆間意國有法必爾西士者講明一身之回血管中皆有戶英國有哈斐者聞其說又起而闡明之以爲血由心以入脈管散布於四肢百體由此而返入於回血之管並入肺經仍歸於心後經考驗各國咸宗其說以爲定論所以治病之法泰西各法亦大略相同竊嘗推其故而論之大抵西俗人情往往喜新而厭故其先治病惟知驗舌診脈至明時有意人名嘎裏六者見懸鐙之搖曳偶然觸動其機因悟其法而其爲脈表一時各國之醫爭相購致以爲妙法﹝久﹞﹝人﹞而知其不可盡憑又復廢置而不用今則通行二表一以覘心一以候脈以爲診候之標準此其喜新之一證也且國初俄之遣人來學痘醫也由撒納特衙門移會理藩院在京城肄業者有年而種痘之法大行於西國於時阿非利加有藉痘痂種花者康熙末英使駐土耳其其京國之醫爲使臣夫人種之有效夫人隨傳其術於英國一時神其術求種之人罔不爭先而恐後厥後天花盛行種痘者亦或不免適值嘉慶初英醫占那氏創爲牛痘試之頗驗於是牛痘行而種痘之法復廢此其喜新之一證也然則西洋各國醫術之行也權輿於漢代非若我

國始於唐虞以前傳自神農軒歧之久也其用藥而多用猛烈之品也原本於化學非若我中國求諸靈素之經必明乎气味經絡之當也其治病而新得一法也競登諸新報以播其名而各國醫家聞之試之而效則皆爭用新法而棄其舊法此各國之醫所以無甚異同者然而亦有小異者如虐疾英醫用暖水服金雞那二釐日服兩次三日共服十二釐見合信氏西醫略論美醫則謂先瀉大腸一次後用金雞納霜十五西釐至二十西釐於發冷之先早三點鐘服之﹝見﹞﹝財﹞嘉約翰內科全書此同病同藥而服法有異也

如霍亂英醫用牡蠣末一錢阿﹝膠﹞一錢﹝膠﹞鴉片一二釐薑水或桂皮散調和每二時服一次見合信內科新說美醫則用磺養三酸一安士鴉片酒一安士和勻每次十滴至三十滴加水少許每點鐘或兩點鐘服一次若炎證英醫用胡麻子粉等軟膏敷之見海得蘭儒門醫學美醫則用冷水或暖水濡布敷之或有輕四淡綠二錢淸水十二兩八錢白醋不拘多少以敷之見嘉爲翰炎證論略此皆病不異而用藥有異也其最可異者莫如比時利國考察罪犯會在上年閏六月所論用秀然斯翁法以治病是凡心中所蓄之意令人會意而行者西語謂之秀然斯翁其法醫者先定一意乃用手勢或目力注視病者而指使之其人卽如我意而行或令睡或使走用以治病據云極效而維也納之名醫師陪男提克則不信此法斥爲醫士之誕語於是會中各國之醫或疑或信諸說不同沙爾卑忒利愛之醫士復沃柴力謂確有是法凡病人之無藥可治者伊用是法以治之極有大驗巴黎醫士陪利勇曰我師裏愛薄曾用此法治效者一萬五千次己亦治效二千次克六克曰當人睡醒二時施以是法效亦不同醒時以此治病不過髙語之曰爾明日當愈而明日眞愈矣睡時則其力更大可使腦之運動不靈可使四肢之癱軟而欲動不動竟有毫無知覺之狀瑞士醫士拉達末則不能盡信而以爲容或有之而醫士馬沙哀乃深嘉復沃柴力諸醫之說陪男提克則謂考究是法歷三十年曾無分毫之實際柏林孟覃爾亦曰以是法治病多人無一得效何然又作而言曰於醫院內已行其法數年𨿽不能使病全愈而要可使之稍愈有患抽筋戰栗之病者日病二次治以此法居然有二年不髮小兒遺溺之病是法亦能使之全愈以上並詳格致匯編玆節其大意如此噫嘻用此法以治病各國醫士之議論何其厖耶假令此法而果無一不效也則是中國之符禁祝由可以盛行於世而藥石刀圭且可永廢不用矣故以西邦之醫術而視中國之醫理其剖視全體考察不可謂不精其割療外癥功癥不可謂不優然已共見共聞吾不必爲之鋪張揚厲也至其粗劣之處吾爲中華億萬生靈計誠有不容已於言者請詳陳之中醫言營行脈中衛行脈外而西醫不信衛气也謂旣有气何以溺水之人有淹斃者不知淹斃者水阻其呼吸之气也衛气因呼吸之气而運行於脈外其間有水淺刺卽出善行鍼者皆知鍼入肉中﹝衛﹞﹝衝﹞气四集一若有力持之者惟衛气虛敗則其鍼如入破絮而病不易治矣人有衛气以禦外邪鑿鑿有據西醫不之信蓋明於有形之血而昧於無形之气大率類此也此其謬一也五臟六腑通名之爲十一藏加以三焦則爲十二經脈脈之起止具載內經皆以各脈所貫之臟腑而分別其名當時必因剖驗而得故能言之綦詳靈樞經水篇曰八尺之士皮毛在肉此外可度量切循而得之其死可解剖而視之可爲明證西醫剖驗見其大不見其細但知血管腦及网而不能細辧其循行之路起止之所遂於十二經脈爲自牽合臆斷此其謬二也

三部九候素問早有成篇脈之盛衰與其何處有病驗之周身而自見後人但診兩手趨於簡易西人不溯由來妄加指謂兩手六部以診五臟則多一部若候十二經脈則少六部因目爲會之談是不揣其本而齊其末者也此其謬三也卽以兩手論傷食者右關必盛外感者左關必洪肺欬者浮見右寸便祕者實見兩尺右脈大者吾知其爲暑六脈濇者吾知其爲郁孕婦之脈流利有神見於左者必男見於右者必女脈經𨿽不可盡信而以﹝上﹞﹝三﹞數者吾嘗歷驗二十年親治千人而一一不爽矣又有動脈者見於關部動搖如豆而寸尺較弱予僅見一人有此脈蓋千百中不過一二非常有之脈也乃西醫之言曰脈管循行兩手其鼓動之衰旺大勢相同疾者同疾緩者同緩未有流行之脈分落而異者是其於病人之脈全未細心體察也此其謬四也以上皆辧正徳子固西醫舉隅之說且脈有促結及代者旣不多見識之又不易動時忽焉一止旋卽復動脈來數至或數十至而一止止有定數者曰代脈來或﹝速﹞﹝數﹞或遲而時或一止止無定數者曰促曰結惟靜心診之始識此三脈之形乃西醫於脈輒用時表以驗﹝彼恃時表﹞至數謂華人用鼻息呼吸恐有遲速長短不如時表之準似也而不知此三脈者非時表之所能驗﹝彼恃時表﹞以診脈故但知浮沈遲速等十種之脈而此類寡見之脈彼終不知矣此其謬者五也至於食腰則補腎食腦則補頭昏食則補足力此以類相從之意也猶服雞膍胵以助脾胃之運化而小兒之疳積卽愈也西醫乃謂所食之物有益則周身更與其功無獨益一處之理果爾則但服一藥可以統治周身之百病矣其可通乎蓋未知周身獲其益未有一處獨不獲其益者也故服食鹿之蹄筋者功能舒筋健步我祖老年服之而效予於壯年三瘧愈後服之而亦效西人於此義猶有所不知而气味五行五臟之相配更無論矣此其謬者六也以上辧正西醫論或曰西國有發炎之證此爲中土醫書所未載殊不知外體之炎卽無名腫毒之也藏府之炎則各以見證而定名如或痛或咳失音嘔吐舌腫目赤瀉痢各有其病卽治其病而自無不愈何必震而驚之曰此某藏某府之炎乎至炎證而發膿則發爲癰瘡而內爲肺癰腸癰之類中國惟科治喉眼科治眼傷科治傷外科治癰疽專門名家於今不乏惟其病名至多所以治法不一西人槪名之爲災失之混矣此其謬者七也此辧正割證全書之訣凡此諸謬非其粗而劣者乎且不惟此彼言腦筋癅生無定處大如黃豆有累年經月痛不減者按此卽百日瘡也俗稱晦气瘡亦名頭肉用苦參子水磨屢塗之層層褪皮而愈西醫則云欲止其痛除割無他法見西醫論筋癅下此不如我者一也若毒蛇傷者傷手則目盲傷足則筋爛重或致死西醫用人吮毒及布紮法無異於中恆不足恃彼法見儒門醫學予嘗治二人悟得新法以鍼徧刺腫處擠去血甚則無血用火罐吸去毒水目盲者於目旁諸穴刺去紫血重者刺二次輕者一次卽愈先以香白芷五錢研及細麥冬一兩煎湯送毒水自傷從出也此不如我者二也彼謂紅痢之癥病旣久而不稍減者則誠無法以治之見西醫內﹝科﹞﹝料﹞全書按中醫用狼膽子裹以龍眼肉空腹吞之多服輒有效此不如我者三也彼言婦人孕子不能產下者西國有殺子救母之法大槪危險見婦嬰雜說而蘇城有老嫗陸姓者善治此癥能使子肉片片割下而產母一無所苦功效彰彰在人耳目此不如我者四也略舉數事其數可知使謂西國醫皆精中醫皆粗西醫皆優中醫皆劣則必無不如我者而後可何以彼法之未善也往往有之也總之中藥和平西藥毒烈凡就西醫服西藥者宜少不宜多宜暫不宜久良以中西迢隔風气殊服食異賦質亦各不同也可不愼乎然而中西之醫又各有所長不可偏廢拙著前論已詳上年秋季特課蒙劉峴帥擢冠諸卷首聞將刊入書院課藝玆不縷及但引伸未盡之義庶於上古軒歧之經不致剌謬耳若夫朝鮮人有著東醫寶鑑者法與中同其先日本亦然今則競效新法近彼國之醫有姓荒並名作者則獨以能醫痲瘋著名云

醫道

鄭觀應

醫之道通於神明自神農黃帝以來講明切究以導一世於和平登斯民於仁壽者也今之醫者類多讀書不就商賈無貲稍獵方書藉謀衣食偶然奏效偶負神逞其聰明髙其聲價以謬傳謬以盲引盲古法徒存無能變通此所以諺有不藥爲中醫之說也夫人當疾痛慘怛萃於其身凡有血气之倫孰不求生而惡死乃世無和緩竟以性命生死之重付托於輕率庸妄之人一方試病妙詡靑囊三指殺人怨深白刃言念及此忍以醫術一門列爲方技而小道視之歟考周官宰有醫師掌醫之政令又有食醫疾醫瘍醫掌醫萬民之病兩之以九竅之變參之以九藏之動凡民有疾病者分而治之死終則各書其所以而入於醫師歲終稽其醫事以制其食十全爲上十失一次之十失二次之十失三次之十失四爲下是考醫之法古制綦嚴所以重民命也西國醫理醫法𨿽與中國不同得失亦或互見然實事求是推詳病源愼重人命之心勝於中國近世之漫無把握關心民瘼者所不可不知者也各國醫學設專科立法有七曰窮理曰化學曰解剖曰生理曰病理曰藥性曰治療其治病之法二十有四大要有六曰漏泄曰分解曰淸涼曰收酸曰彊壯曰緩攣皆由名師教誨各盡其長迨至學成官爲考驗必須確有心得給予文憑方能醫師自命查西國醫生皆由醫學堂出身非醫學極優考取一等不準給予文憑卽藥院中制造制膏丹丸散及藥水者亦須由醫學堂出身方準不然該院藥水無人買也其難其貴如中國之科第然故學問閱歷精益求精中國之醫能如是乎中國之官吏能如是之認眞考驗乎此不若西醫者一也西醫論人身臟腑筋絡骨節腠理如鐘錶輪機非開拆細驗無以知其功用及致壞之由是以西國老人院癲狂聾啞等院遇有死者許醫局剖折肢體窮究病癥及生生化化之原以教後學故西醫皆明臟腑血脈之奧考中國上古醫有兪跗治病不以湯液割皮解肌剪浣腸胃滌五藏練精易形如此其神也列子言扁鵲之治魯公扈趙齊嬰也飲以毒酒頃刻迷死乃剖胸探心互爲易置投以神藥旣寤如初抱朴言張仲景之爲醫嘗穿胸而納赤餅後漢書言華陀精於方藥病結內鍼藥所不及者先與以酒服麻沸散旣醉無所覺因剖破腹背抽割積聚若在腸胃則斷絕剪洗除去疾穢旣而縫合傅以神膏四五日瘡愈一月之間平復矣他若倉公解顱而理腦徐子才剖跟而得蛤如此之類不勝枚舉實爲西醫剖割之祖如論臟腑之部位卽知有割腹驗看之事特不過其學之失傳耳今中國習醫絕無此事𨿽數世老醫不知臟腑何形遇奇險不治之癥終亦不明病源何在此不若西醫者二也

西醫謂人之思慮智慧知覺運動皆腦爲之主而腦有气筋無數散布於五官百骸何處腦气筋壞卽何處有病衰邁之人腦气不足遂有麻木昏憒之病幼小之童腦气過盛多有角弓反張之癥而心爲之用專司乎血心脈一曜血行一度驗心脈之遲速知應體之輕重中醫以切脈爲治病之要西醫則謂之人一身怕有脈絡血猶水也脈絡猶百川也潮血來回無不震動卽無不有脈夫血發源於心運行百體噓吸生气由肺復返於心日夜周流運行不息若按脈推求決無是理蓋周身脈管皆由心系總管而出散布於百體四肢豈可以兩手寸許之管彊分寸關尺謂五藏六府皆系於此且剖驗兩手脈位其管大如雞翎之管循臂而上漸上漸大上至頸項於頸中管脈通連直達至心而止並不與他髒相何以知各藏之脈必現於此耶且直通一管何以知三指分部界限毫不相紊耶故謂一脈可驗周身之病則可謂某脈獨主某經之病則不可西醫事事徵實日日講求又有顯微鏡能測目力難見之物故能察隱洞微中醫多模糊影響之談貴空言而罕實效此不若西醫者三也治病之法中醫則曰木土治脾胃者先平肝火金治肺者先瀉心水火治心者先降腎或曰三焦皆空虛之處或曰六經有起止之方西醫則何處之病卽用何處之藥而尢以保腦筋養腸胃爲主用藥之法國中多用艸木性有變遷西國多用金石質有一定且無論湯藥丸膏散皆醫生自配較之買自藥鋪品味攙雜炮制不精自行煎熬不諳火候者功用固殊矣此不若西醫者四也西醫論病癥紛繁內外諸癥不下二千種察審治療醫者之職大要不外體質功用上端蓋人之皮肉筋骨合而成形實之以臟腑貫之以血脈所謂質體也一物有一物之用無虛設無假借所謂功用也有體質之病有功用之病有體質功用相兼之病必先細心體認方能施治其外癥有刺割也綁也敷治也洗滌也事必躬親非心靈手敏而器具又極精良不能嘗試如自開鉗血管鉗曲鉸剪直鉸剪刀則曰曰割鍼則曰探曰坑以及手鉗各色銀丹筩皆精巧利用故於外癥尢著奇功其內癥更持機器於腕中以辧聲音之虛實置寒暑表於口內以察臟腑之寒溫一切藥性病源無不本化學研究而出故考求有素識見自眞且有醫家報章何人何病何法醫痊必登諸報以告髙明或七日一紙或期月一紙業此者購歸觀玩互相質證以盡所長日本素學中醫今亦參用西法活人無算其明證已此不及西醫者五也竊謂中﹝西﹞﹝國﹞醫學各有短長中醫失於虛西醫泥於實中醫程其效西醫貴其功其外治諸方者扁鵲華陀之遺意有中國失傳而逸於西域者有日久考驗彌近彌精者要其制藥精良用器靈妙事有考核醫無妄人實暗合中國古意而遠勝於時醫亦不必曲爲諱飾矣謂宜考諸周書參以西法自太醫院始一律詳加考核內證主以中法外證參以西醫各省各府各州縣鎭市之間令殷戶集資建立醫院考選名醫充當院長肄業諸生須由院中主教考其文通理順者方準入院學習悉心教授無玩無欺先將靈樞素問內經難經熟讀博覽仲景思邈及唐宋四家之成法參以西國之圖器剖割之奇方精益求精不分中外學習數載考驗有成酌予虛銜給以執照方能出而濟世其無照而私自懸壺艸菅人命者重懲不貸有能治疑難大證卓著神效者報明醫院頒發銀牌扁額遞加虛﹝銜﹞﹝欽﹞頂戴以旌其功並將治法病由登之醫學日報年終匯集刊刻成書﹝庶﹞妄庸者不致濫竽髙明者有以自立醫之一道可與良相同功矣

卷七學術七測算上

算學捃華百篇

任測一恆星欲定北極度其法若何

汪鳳藻

﹡圖略

如圖甲己乙丙子午圈甲乙爲地平丙爲天頂丁爲所推之北極則戊己爲赤道任測一星如子欲定北極出地度法先測得子庚赤道北緯度戊庚星距午綫赤道經度及子辛髙度乃取丁子丙斜弧三角形用垂弧法作子丑垂弧髙弧交地平點近子點則垂弧在形內出地度少近午點則垂弧在形外出地度多分原形爲丁子丑子丑丙二正弧三角形有丁子弧象限減北緯子丙弧象限減髙度丁角卽戊庚赤經度及醜直角先求子丑垂弧次求丁丑及丑丙二弧相加得丁丙以減丙甲象限餘丁甲卽所推北極出地度

金星二百二十五日一周某日與地同行試推須俟若干日復﹝與地同行﹞﹝推北極出地度﹞

蔡錫勇

答曰五百八十四日又五分日之二

按金星繞日一周爲地球繞日一周八分之五乃有比例

一率八五

二率三六五四之一

三率一

四率五八四五之二

地距日一萬二千地徑求所受光熱有幾分

馬呈忠

答曰二十三億零四百萬分之一

法以天球面積除地球面積卽得

﹡算式略

以地徑爲一日徑爲百零六日距地一萬二千月距地三十當月食推地影尖距月若干遠

貴榮

答曰八十四又七分之二

﹡圖略

如圖甲乙爲日徑丁戊爲地徑壬辛爲月徑丙己日距地一萬二千兩心相距己子月距地三十兩心相距命己丑爲天乃有等數

﹡算式略

求得己丑一一四又105之30約之得一一四又七分之二內減己子月距地30餘子丑八四又七分之二爲地影尖距月之度

已知月地距測日食東西視差以推日地距其法若何

楊兆鎣

﹡圖略

如圖甲乙爲地面二測處丙爲月人在甲見月在日面醜人在乙見月在日面子法先測兩處月過太陽面出入時刻以二處時刻之較變爲角度量得子甲丑或子乙丑視差角又以甲乙二處距弧求得通弦甲乙而甲丙等乙丙皆爲地面距月心故有甲乙丙三角形有三邊求得丙角與半周減得甲丙子角旣得甲丙子角卽可得丙子甲角乃以子角正弦與甲角正弦比若甲丙月距地與丙子月距日比得丙子加﹝乙﹞丙卽日地距

測月地距其法若何

王宗福

﹡圖略

如圖子爲月甲爲地面測處心爲地心心子甲角爲視差角乙爲天頂子甲乙角爲月距天頂角其外角爲子甲心角法用心甲子三角形有三角及甲心邊地半徑求得子心邊卽月地二心距也

日月二視徑相等以何法測其眞徑

徐廣坤

法以半徑爲一率地心距日月心爲二率視角卽地心視日月以日月半徑爲對邊之角正弦爲三率求得四率倍之卽日月眞徑

﹡圖略

如圖甲爲日心甲丙爲日半徑乙爲地心乙甲爲地心距日心之遠自乙視甲成甲乙丙三角形乙角可測而知丙爲直角求甲丙邊有比例

一率半徑

二率乙角正弦

三率甲乙邊

四率甲丙邊

求得甲丙爲日眞半徑倍之得日徑測月

同置閏之法與理試詳言之

陳壽田

考之閏者日月不齊之數聖人立四仲中星以定之在璇璣玉衡以齊之職此之故乃參贊化育之道調燮四時之理不可不愼也蓋其法以歲實三百六十五日四分日之一太陽每日行天一度太陰每日行天十三度十九分度之七以定三年一閏五年再閏十九年七閏萬古不易之理也今以法計之以每日日行一度與月行十三度十九分度之七相減餘十二度十九分度之七爲一日之月距日度用通分法通爲二百三十五分爲法以周天三百六十五度四分度之七亦通爲六千九百三十九分小餘七五爲實以法除實得二十九日二百三十五分日之一百二十四小餘七五約爲二十九日九百四十分日之四百九十九小餘七五爲朔策乃以每歲三百六十日與歲實三百六十五日四分日之一相減餘五日四分日之一通爲五日九百四十分日之二百三十五爲一歲之气盈以朔策二十九日九百四十分日之四百九十九與三十日相減餘九百四十分日之四百四十一爲一月之朔虛以十二月乘之得五千二百九十二分以九百四十分收之得五日九百四十分日之五百九十二爲一歲之朔虛乃以一歲之气盈朔虛日數相並得十日九百四十分日之八百二十七卽一歲之閏率遞加之得逐歲之閏率視某歲某月無中气卽可定閏月也此卽置閏之法至於其理乃气盈朔虛所積﹝而﹞﹝面﹞成何謂气盈气中气也盈有餘也朔月與日會光盡而復蘇也虛不足也夫歲有十二月月有三十日三百六十日一歲之常數也太陽行黃道一周日與天會則三百六十五日五時三刻三分奇較常數多五日五時三刻三分有奇是謂气盈此系用時刻分與前同以周日分之得前法之气盈月與日會一月則二十九日十二時二刻十二分有奇若十二會三百五十四日三刻三分有奇較常數少五日十五時十一分奇是爲朔虛是以置閏必以气盈朔虛爲主然三年何以一閏因尙不足以盡余分五年再閏則又太過須至十九年七閏其閏餘已足朔策之七倍則气數分齊乃爲一章其數有常而不變此皆以平行言之也今節气合朔皆日用之實行以無中气之月爲閏月凡閏月必準一節气日有盈縮月有遲疾其節气合朔有進退故置閏之遠近較平行復有參差然至十九年則盈縮遲疾已過數周合而計之實行與平行之數亦得近合矣

有半球體求重心

王鍾祥

﹡圖略

如圖子丑寅爲半球體作丑子丑寅二綫成丑子寅圓錐形取丑辰四分之一午點爲圓錐重心旣得圓錐重心以反比例求之卽得半球之重心有比例如左

一率半球體積

二率圓錐體積

三率圓錐重心

四率半球體重心

半周有質弧綫求重心

王宗福

﹡圖略

如圖甲丙乙爲半周有質弧綫丙心爲半徑半徑自乘以象限周除之得重圓二心距丁心丁點卽重心

﹡算式略

有半圓面截去六十度截綫正交圓徑求殘積之重心

王宗福

﹡圖略

如圖甲丙乙半圓面丙乙六十度丙丁正交甲乙徑求甲丙丁殘積之重心先作心丙半徑將殘積分爲甲心丙丙心丁二分丙心丁句股之句爲半徑之半求得丙心丁之重心爲卯復求得半圓重心比例得一百二十度甲心丙積之重心如子作子卯綫甲丁丙積與丙心丁積比若子卯與子丑比丑卽所求重心

有端硯一塊長一尺寬五寸厚二寸作一圓池距三邊各五分深一寸二分求重心距各邊若干

博勒洪武

﹡圖略

如圖甲乙丙丁爲硯丙戊庚丁甲乙庚戊二正方相等壬子圓池圓距丙戊丙丁丁庚三邊皆五分法先求得壬子積與丙戊庚丁積相減餘三二四八甲乙戊庚積亦爲五十方寸則有比例如左

一率共積二率共長三率丙戊庚丁殘積三二四八四率丁心一九

求得丁心一九則距甲乙邊三寸四分彊距丙丁邊六寸六分距甲丙乙丁皆二寸五分

有杠桿長二十七尺以人力百斤欲移動千二百五十斤之石試推其倚所當在何處

杜法孟

答曰距石二尺內

﹡圖略

法以力重相加爲一率桿長爲二率力爲三率求得四率得倚所

有鐵錘四其重如三四五六之數按次分懸於直桿每錘相距一尺試求定點

楊兆鋆

﹡圖略

如圖甲乙丙句股面取甲乙句三分之一於丁甲丙股三分之一於戊各作垂綫丁己戊庚交點心卽句股面重心切心點正交乙丙作綫辛壬作辛點爲合弦平地平之點而戊辛等甲丁戊心辛與本形同式故比例如句與戊心句三之一一相乘股除之得戊辛以加戊丙得辛丙大分減甲戊得甲辛小分又法用心庚己形求之有等式

﹡算式略

求得辛丙卽大分減股得小分

有句八股十五句股面於弦取二點令懸之一句平如地平一股平如地平其法若何

席淦

﹡圖略

如圖先求句股重心甲自甲作句股之垂綫引長至懸弦於丙辛二點則句股合地平丙己爲弦三之一辛己爲弦三之二何也甲丁爲庚丁三之二乙丁必爲戊丁三之二丙乙與戊己平行丙丁必爲己丁三之二而丙己必爲三之一又己甲爲己癸三之二己壬必爲己戊三之二辛壬與丁戊平行則辛己必爲丁己三之二丙己五六六六六辛己一一三三三三

有膛徑尺五若以鐵較水重八倍求其子輕重若何

貴榮

法以方圓邊綫相等體積不同定率立方一九九八五九三一七爲一率球積一

爲二率膛以一五自乘再乘得三三七五爲三率求得四率一七六七寸又一九九八五九三一七之二七八五八六八六一爲球積再以水每方尺率七十六斤化爲一千二百一十六兩以一千寸除之得每方寸十二綫又二十五分之四以乘球積得二一二四再八倍之得一六九六三二以十六除之得一千六百斤彊卽子重

有鎗子向上直放二十秒始落求其升髙若干並作圖明其理

文續

答曰一千六百尺

法以二十秒折半自之得一百以初秒所過之路十六尺乘之得一千六百尺卽所求之髙

﹡圖略

如圖甲乙丙三角形甲乙等縱綫爲時乙丙等橫綫爲速十秒內所過之路卽爲甲乙丙三角形積

有物下墜數秒而末秒之路爲全路三分之一試求其秒數

時永淸

答曰七秒又一七八二

二方根爲一四一四二三方根爲一六四三一兩根較爲二二八九乃有比例

一率兩根較二二八九

二率三方根一六四三一

三率一秒

四率七秒又一七八二

﹡圖略

如圖甲乙丙爲全路積甲丁戊積爲三分之二戊丁乙丙積爲三分之一甲乙爲共時丁乙爲一秒甲乙丙積與甲丁戊積比若三與二比甲乙丙積與甲丁戊積比又若甲乙方與甲丁方比卽三與二比若甲乙方與甲丁方比亦卽三方根與二方根比若甲乙與甲丁比故三方根二方根較與三方根比若甲乙甲丁較之丁乙一秒與甲乙共時比

有一其最遠界二十里移於髙山頂髙出平地四十里下測一敵營須用四十五度方向方能及之求營距若干遠

王宗福

答曰四十里

﹡圖略

如圖甲爲甲壬爲四十五度方向醜爲拋物綫頂點甲辛卽山髙丁爲敵營丑未五與丙未方一百比若丑未加己丁四五與己未方九百比得己三十卽得甲己﹝卽﹞辛丁距四十里

今有臺六百九十七尺長對面有敵國兵船從此頭視之成角八十四度四十分從彼頭視之成角八十六度三十分求船距二處及臺與船最近之處相距各若干

楊樞

答曰船距此頭四千五百三十一又距彼頭四千五百一十九尺臺與船最近之處相距四千五百十一尺

﹡圖略

先求乙角法以丙角八十四度四十分與丁角八十六度三十分相並以減半周一百八十度餘八度五十分爲乙角度數

次求乙丁邊

一率乙角正弦九一八六二八

二率丙丁邊

二八四三二三

三率丙角正弦九九九八一一

四率乙丁邊

三六五五六

檢表得乙丁邊四千五百一十九尺

次求乙丙邊

一率乙角正弦九一八六二八

二率丙丁邊

二八四三二三

三率丁角正弦九九九九一八

四率乙丙邊

三六五六一三

檢表得乙丙邊四千五百三十一尺

末求乙戊中垂綫

一率半徑10000000

二率丙角正弦九九九八一一

三率乙丙邊

三六五六一九

四率乙戊垂綫365430

檢表得四千五百一十一尺卽臺與船相距最近之處

今有兄弟三家欲掘井使距各家維均甲乙相距二十丈乙丙二十二丈丙甲二十四丈試推其井應在何處與距各家之遠近若何

左秉隆

答曰井與各家相距十二丈五尺有奇

﹡圖略

如圖以甲丙爲一率甲乙乙丙和爲二率甲乙乙丙較爲三率求得四率爲底邊較三丈五尺與甲丙相減半之爲句以甲乙爲弦求得股十七丈四尺餘爲甲乙丙三角形之中垂綫次以中垂綫爲一率甲乙爲二率乙丙爲﹝三﹞率求得四率二十五丈有奇爲圓徑半之爲井與各家相距數

今有弧矢田試作一界綫平分爲二分

杜法孟

﹡圖略

如圖丙乙甲弧矢田先作乙甲直綫自乙甲弧折半丁點至壬作丁壬小矢自壬至丙作壬丙綫以丁壬丙﹝爲界﹞﹝乙﹞卽分弧矢田爲兩平分

解曰丁壬甲等於丁壬乙自壬與乙丙平行作壬戊綫與甲丙平行作壬辛綫則成壬戊甲壬戊丙辛壬乙辛壬丙四句股形等式等積甲壬丙乙壬丙皆得二句股積故等

又解曰丁壬甲等於丁壬乙甲壬丙乙壬丙二三角形其底等甲壬等於乙壬其髙又等同以壬丙爲髙故其積等

弧矢形內求任作相切二圓其心俱在弧背其周俱切弦其法若何

楊兆鋆

﹡圖略

法自大圓心作心甲半徑取甲點作戊辛之垂綫甲丙以甲爲心甲乙爲度作圓乙卽甲圓周切弦之一點引長甲丙綫至丁作丁甲半徑甲卽甲圓心切弦之一點自丁至戊作丁戊綫割甲圓周於己卽二圓切點乃作甲己綫引長至弧背得庚點卽爲庚圓心以庚己爲度作圓其切弦點爲壬卽丁戊綫交弦之點也

三角內求作相等相切六圓

懿善

﹡圖略

平分三邊形之三邊於一二三作乙一丙二甲三三中垂綫相交於丁平分丁甲一角作分角綫遇丁一綫於子以丁爲心以丁子爲度度於二三兩綫遇於丑與寅則丑子寅爲所求之三圓心而子一爲其半徑若過子點作綫與甲丙邊平行遇甲三丙二兩綫於卯辰又自卯與辰各作綫與甲乙乙丙兩綫平行則得又三圓心

有長橢圓體及圓錐體橢圓短徑等於錐之底徑長徑等於錐髙此二體和卽等徑等髙之圓柱試解其理

蔡錫勇

﹡圖略

如圖甲乙丙丁爲圓柱積其長甲乙戊己丙丁並同卽戊己庚辛橢圓體之長徑戊﹝乙﹞﹝己﹞丁錐體之髙其闊甲丙庚辛乙丁並同卽橢圓體之短徑錐體之底徑夫渾圓本得同徑圓柱積三分之二錐體得三分之一橢圓亦然今以甲丙短徑求得甲壬丙癸圓面甲乙乘之爲柱積三歸之爲戊庚辛半橢圓積亦爲戊乙丁圓錐積則戊庚己辛全橢圓積必得圓柱積三分之二戊乙丁圓錐積必得圓柱積三分之一故相並卽圓柱積也

大球截積內求所容相等相切三球

蔡兆熊

﹡圖略

如圖子辰午爲大球截積子午爲截積通弦己午爲正弦取丑未倍己午作丑未寅等邊三角形其中垂綫寅己引長己申至卯今申卯等於半己申以卯爲心寅爲界截辰卯綫於酉則酉己爲小球全徑乃於截積平圓內面以圓心己爲心酉己爲邊作等﹝邊﹞﹝趨﹞邊三角其三角點卽小球切點也

又圖設三球心爲乙爲丙爲甲作三綫相連成乙甲丙等邊三角形其心爲戊丁爲大球心作丁戊丁丙成戊丙丁句股乃立小球半徑爲天以代數求之

﹡算式略

依式是三正弦爲方正字上大矢爲長闊較開四个方得小球半徑三大矢爲長闊較開一个方爲小球全徑寅己方三倍午己方己卯爲半較得酉己卽爲小球徑

六面體內容八面體其二體比例若何

汪鳳藻

﹡圖略

如圖甲乙正六面體先求作內容八等面體法取子乙乙丑丑卯卯子四面之心丙丁戊己四點作丙己己戊戊丁丁丙四綫成丙戊直角四等邊形卽內容八面體半錐體之底面次取子丑乙卯二面之心庚辛二點作庚丙庚丁庚己庚戊辛戊辛丁辛己辛丙八綫成庚辛丁己八等面體其六角均切六面體之面心欲明二體之比例命六面體之一邊爲甲八面體之一邊爲乙以數明之

﹡算式略

不等面立三角求重心其法若何

汪鳳藻

法任以一面爲底面求得其重心點自此點至頂角作綫必過立三角重心復取一面如法作之得二綫交點卽所求準此自底面取重心綫四分之一卽重心

今有正圓球三角垛共十球球徑一尺求垛頂至平面髙若干

杜法孟

答曰二尺六寸三分彊

﹡圖略

法自上層一球與中層三球四球心作六綫成六等邊形邊與球徑等以一邊爲弦半邊爲句求得股爲每一綫之中垂綫又以一邊爲弦中垂綫三分之二卽分角綫爲句求得股爲六等邊自尖至底中心之立垂綫倍之加球徑爲垛頂至平面之髙

如圖子丑辰卯己午未寅酉申十球子爲上層辰丑卯爲中層己午未寅酉申爲下層試自子辰丑卯四球心作甲乙丙丁六邊形稜六角四平鋪之則面亦四如壬辛各成一等邊三角形試以乙丙丁一面爲底取乙丙一邊爲弦丁丙一邊折半爲句求得乙戊股爲底面之中垂綫又以甲丙一邊爲弦己丙中垂綫三分之二爲句求得甲己股爲自尖至底中心之立垂綫卽六邊行之髙亦卽上層球心至中層球心之髙亦卽中層球心至層底球心之髙故倍之加上下二半徑得垛頂至平面之髙

又法以倍球徑爲邊作六等邊形如前法求得立垂綫加球徑卽得如前圖甲乙邊倍則甲己立垂綫必倍故加球徑卽得

又法以每邊自乘三歸二因開平方卽得自尖至底中心之立垂綫如前圖戊丙爲甲丙綫之半則戊丙方爲甲丙方四分之一甲戊方必爲甲丙方四分之三亦十二分之九又己戊綫爲甲戊綫三分之一則己戊方爲甲戊方九分之一甲己方必爲甲戊方九分之八亦卽甲丙方十二分之八亦卽甲丙方三分之二故以每邊自乘三歸二因開平方得立垂綫

今有官司依平方招兵初日方邊四尺以後每日遞加二尺每人日給銀一兩二錢已支銀二萬六千零四十兩推招了幾日已招若干兵

黎子祥

答曰共招十四日

招兵四千九百五十六名

﹡算式略

瓜豆同日發芽生蔓瓜蔓初日長一尺六寸以後每日所長遞減半豆蔓初日長一寸以後每日所長遞加半二蔓第幾日相等

蔡錫勇

答曰五日

解曰此卽連比例率數瓜蔓初日所長爲末率豆蔓初日所長爲首率得若干率數卽二蔓相等日數以代數明之

﹡算式略

於此可見未之指數必比層數減一命層數於天則末率恆爲●卽●準代數之理上式可變爲●爲首率一之對數等於故以二之對數103除瓜蔓初日所長一尺六寸之對數4021得四加一得五爲相等日數

有平句有明股求圓徑

長秀

﹡算式略

有邊股有平句股較求圓徑

廷鐸

﹡算式略

有底句有明股求圓徑

長秀

﹡算式略

有底弦較和有髙句股較求圓徑

辛澤賢

﹡算式略

有斷句股較有大弦和和求圓徑

聯印

﹡算式略

有明弦有底句求圓徑

斌衡

﹡算式略

有明句有平弦求圓徑

巴克他訥

﹡算式略

有平句股較有弦求圓徑

李逢春

﹡算式略

有底弦和較有句弦較求圓徑

左庚

﹡算式略

有斷句股較有句弦較求圓徑

韓常泰

﹡算式略

有斷句股較有明弦較較求圓徑

王鎭賢

﹡算式略

有大差弦和較有斷句股較求圓徑

任敬和

﹡算式略

有斷句股較有大弦和和求圓徑

王鍾祥

﹡算式略

有股弦較有明句弦較求圓徑

王鎭賢

﹡算式略

有虛句股和有大中垂綫求圓徑

賡善

﹡算式略

有容方邊有﹝﹞句股較求圓徑

王鎭賢

﹡算式略

有圓城甲出北門東行二百步而立乙出南門直行回望見甲與城參相直復斜行至甲處其行五百六十步求城徑若干

廷俊

答曰二百四十步

立天元一爲半徑倍之卽大弦和較甲行之路等於底句乙共行之路等於底弦明股和底句內減天元得甲﹝元﹞爲大股弦較二底弦明股和內減二底句得爲二明三事和卽二大句弦較以乘大股弦較得寄左另以大弦和較自之得元爲同數與左相消得二

開方得半徑倍之卽全徑

﹡算式略

二明股弦較等於虛弦和較試作圖解

陳壽田

﹡圖略

如圖甲乙丙明句股卯丙午虛句股試自圖心己至切點作己戊綫癸午與午戊等丙乙與丙戊等則丙午虛弦與丙乙午癸和等加卯丙午卯虛句股和得卯乙卯癸和爲虛和和與乙丑等試取丁點令甲丁等於明弦則乙丁爲明股弦較夫甲己與甲午等甲丁甲丙同爲明弦以甲己減甲丁得丁己以甲午減甲丙得丙午爲虛弦依顯丁己亦爲虛弦復取己子令與丁己等則子丑亦爲明股弦較與乙丁必等丁子必爲二虛弦以乙丑虛和和減之得乙丁子丑二之虛弦和較亦卽二明股弦較故二明股弦較等於虛弦和較也

虛句弦較等於句股較試作圖解

英鐸

﹡圖略

如圖子丑虛句丁戊弦以子丑與丑戊句相加得子戊爲平句以丁戊與地丁股相加得地戊亦爲平句試於子戊平句內減去丁戊弦余必等於地丁弦再於地丁股內減﹝醜戊﹞句余卽爲句股較也

大股內減邊弦等於平句股較試作圖解

陳壽田

﹡圖略

如圖戊爲圓心甲乙爲大股作丁戊綫與丑戊正交戊丁丙平句股甲丁壬爲邊句股甲丁爲邊弦丙丁爲平句丙戊平股與丙乙等則丁乙卽平句股較以甲乙減甲丁得丁乙卽平較故大股減邊弦等於平句股較也

大股內減平句股較等於邊股平句和試作圖解

懿善

﹡圖略

如圖甲乙丙大句股甲己丁邊句股丁戊丙平句股甲乙大股甲己邊股丁戊平股己乙等取己庚如丙戊爲平句己乙平股內減己庚平句卽庚乙平句股較故甲乙大股內減庚乙平句股較等於甲己邊股加己庚平句

句股和內減虛股弦較等於弦試作圖解

承霖

﹡圖略

如圖庚壬丙爲半徑爲股之平句股其弦則庚己虛弦己丙弦和其股則庚戊虛股戊壬股和其股弦較必爲虛股弦較股弦較和而丁辛乙辛同爲半徑則平股弦較又等句依句股例和較小較相加爲句則﹝虛﹞虛股弦較必等弦和較句股和減弦和較卽虛小較故等於弦

明股句相乘等於虛句股積試言其理

王宗福

﹡圖略

如圖甲子己大句股外之丙天丁爲虛句股今自圓心作甲己之垂綫心地則丙地等丙辰明句地丁等丁戊股天辰內減天丙虛句余爲半虛較和天戊內減天丁虛股余爲半虛較較緣天辰天戊均爲半虛和和故按較較乘較和等於二直積則明句之半虛較和乘股之半虛較較必等於虛句股積惟明句乘股原等於句乘明股故明股句相乘等於虛句股積

髙股乘平句等於明股弦和乘句弦和試作圖解

胡玉麟

﹡圖略

如圖甲乙丙大句股乙丁容圓方自心至切點作戊己綫正交甲丙則辛己戊爲髙句股戊己庚爲平句股以半徑爲勾半徑爲股故己癸等癸寅己子等子丑則辛己髙股爲明句弦和己庚平句卽爲股弦和故明句弦和髙股與句弦和比若明股弦和與股弦和平句比

大差句乘小差句等於虛句乘大股亦等於邊股乘倍股試作圖解

胡玉麟

﹡圖略

如圖甲乙丙大句股乙丁容圓方戊辰丙底句股癸午丙平句股子寅大差句己丑小差股自圓心至切點作甲丙正交綫辛壬則戊壬辛爲髙句股辛壬癸爲平句股以半徑爲句半徑爲股故壬癸等丙午壬丙卽等丙辰則戊丙底弦減壬丙底句余戊壬等甲庚庚乙原等戊辰則甲乙大股卽爲底弦較和又壬己等己未子壬卽等子卯作己申綫與丙乙平行作子酉綫與丁丑平行則戊申等戊壬申辰卽爲底弦和較等申辰之己丑亦爲弦和較子酉癸亦爲平句股辛未等丁未則未癸爲平股弦較未酉卽爲平弦和較等未酉之丁子亦爲其弦和較夫寅丁全徑原爲二平股內減丁子平弦和較則子寅大差句卽平弦較和也故平弦較和大差句與底弦較和大股比若平弦和較虛句與底弦和較小差股比

又壬子等子卯寅亥等寅卯甲壬卽等甲亥則壬癸卽爲邊股弦較壬癸原等癸酉則酉亥卽爲邊弦和較等酉亥之子寅亦爲其弦和較又壬己原等己未丑辰原等丑未二壬丙卽小差三事和內各減己丙小差弦﹝余﹞二己壬股卽爲小差弦和較故邊弦和較大差句與小差弦和較﹝二股﹞比若邊股與小差股比

弦和較乘弦和和等於二直積試作圖明其理

汪遠焜

﹡圖略

如圖甲乙丙句股形以弦句爲半徑各作圓引長乙丙股至己及丁末作甲己甲戊二直綫則成甲丙己甲丙戊大小二同式句股形丁戊小句股較本形弦和較與甲丙﹝小股﹞本形句之比若丙壬丙己內減去等丙戊之己壬卽得大小二句股較和本形二股與甲丙丙己大小二股和本形弦和和之比故弦和較乘弦和和等於二直積

中垂綫乘弦等於圓徑乘半和試作圖明其理

貴榮

﹡圖略

如圖甲乙丙句股形甲壬句弦較癸丙股弦較壬癸爲弦和較方卽圓徑方依乙丁中垂綫平行作甲午丙己二綫次依甲丙平行作戊己綫聯之則戊丙爲中垂綫乘弦移甲乙戊於丙庚辛移丙乙己於甲庚辛戊丙中垂綫乘弦必等於辛乙句股直積除甲癸矩不動外移子癸股弦較乘弦和較於癸丑將辛寅股弦較乘句弦較攺爲甲卯弦和較半方則卯丑圓徑乘半和辰丑弦和較卽圓徑亦等於辛乙句股直積卯丑與戊丙旣各等句股直積則二矩宜無不等所以中垂綫乘弦等於容圓徑乘半和

三事和乘邊綫較等於圓徑乘邊綫和試作圖明其理

王鍾祥

﹡圖略

如圖甲乙丙句股形乙丁中垂綫乙己戊己均爲方邊自己作乙丁丁丙之垂綫己庚己辛成乙庚己戊辛己二句股形與本句股形同式均以方邊爲弦則二形必等夫庚己等己辛亦等庚丁則乙庚己三事和卽等於邊綫和而邊綫較卽等其弦和較故大三事和與小弦和較卽邊綫較相乘等於小三事和卽邊綫和與大弦和較卽圓徑相未也

句乘弦較較等於三事和乘股弦較試作圖明其理

貴榮

﹡圖略

如圖甲乙丙句股形以弦爲半徑作丙戊己丁圓次從丙角作丙丁及丙戊二綫成丁乙丙及丙乙戊大小二同式句股形何則試引長丙乙作丙己綫丙己正交丁戊各至圓界戊己弧等於戊丙弧丁己弧等於丁丙弧小形丙角所當戊己弧與大形丁角所當戊丙弧等小形戊角所當丁丙弧與大形丙角所當丁己弧等餘二乙角又俱直角所以同式大句本形句與大句股和本形三事和之比若小句本形股弦較與小句股和本形弦較較之比

句弦和乘弦和較等於弦較較乘股試作圖明其理

貴榮

﹡圖略

如圖甲乙丙句股形丁乙爲弦和較丁戊爲其方戊丙爲股弦較戊己爲其倍乙己爲弦較較甲丁爲句弦較甲己矩爲弦較較乘股冪除甲戊矩不動外試將庚辛二股弦較乘句弦較矩攺爲戊壬弦和較方次移辛己二股弦較乘弦和較矩補於壬癸成一甲癸冪其長卽句弦和其闊卽弦和較與原積甲己冪必等

倍股乘股弦較等於弦和較乘弦較較試作圖明其理

杜法孟

﹡圖略

如圖甲乙丙句股形丙子爲股弦較丙丁爲其方丙戊爲句丙己爲其方戊子爲弦和較戊庚丁盤折形爲弦和較乘弦較較丁辛壬盤折形爲倍股乘股弦較二形之積等試各加一丙丁正方則子辛壬爲股弦較乘股弦和丙己爲句方其積原等今各減一丙丁正方其積仍等

句弦較乘倍股弦和等於弦較和自乘試作圖明其理

貴榮

﹡圖略

如圖甲乙丙句股形依弦作戊丙己半圓甲爲圓心從形心作三分角綫及三垂綫復從丙作丙戊綫成戊乙丙甲丁心大小二同式句股形可以比例

一率小句股較本形句弦較

二率倍小股

本形弦較和

三率大句股較本形弦較和

四率倍大股

本形倍股弦和

前題

李逢春

﹡圖略

如圖甲乙丙爲邊句股丁戊己爲明句股甲庚己爲大差句股戊辛爲明句自乘壬癸與邊句等庚壬爲明句乘邊句之積倍之得醜壬爲明句乘邊句之倍積必與子辛大差句自乘等何則因醜辛爲同用之積所餘子寅寅壬二積亦等因卯寅爲二明句乘虛句寅辰亦爲二明句乘虛句卯丑爲平弦和較方午壬爲平股弦較乘二平句弦較此二積又等故明句乘倍邊句等於大差句自乘也明句卽句

前題

王文秀

﹡圖略

如圖甲乙丙句股形以股爲半徑截弦於丁丁丙爲股弦較與丙戊等乙戊爲弦和較作己戊方甲己爲句弦較庚己爲其倍自庚作直綫切辛角而至丙卽弦和較爲股弦較二句弦較之中率故必切辛角成大小二同式形故庚己小股卽二句弦較與庚己辛小句股和卽弦較和之比若庚乙大股卽弦較和與庚乙丙大句股和卽股弦和之比

弦較邊句卽股弦和大差句卽弦較和股弦和乘倍句弦較等於弦較和自乘試作圖明其理

汪鳳藻

﹡圖略

如圖甲乙丙句股形甲丙爲股乙丁爲股弦和乙戊爲其方己丁爲弦較和己庚方弦較和自乘也己辛爲倍句弦較辛壬長方股弦和乘倍句弦較也曷見己庚辛壬二形積等乎曰除同用之己癸矩餘丁癸弦和較承弦較和癸壬句乘倍句弦較二長方形試於丁癸形內作庚子方弦和較自乘於癸壬形內作癸丑矩股弦較乘倍句弦較爲等積尙餘子丁丑午二形同爲弦和較乘倍句弦較又相等卽丁癸與癸壬等矣次每加一己癸矩則己庚方不與辛壬長方等積乎

句弦較乘句弦和再以句乘之與股乘倍句股積等試作圖明其理

杜法孟

﹡圖略

如圖庚己爲句子辛等庚辛爲股己戊等己辛爲直積卽二句股積再以己戊股乘之得辛戊一立方積子壬爲句弦較乙丙等子乙爲句弦和壬丙等子丙爲句弦和乘句弦較再以子辛句乘之得辛丙一長立方積與辛戊之積等蓋子丙面積爲句弦較乘句弦和子戊面積爲股自乘方其面積原等庚己子辛俱爲句其髙度又等故二立方之積等

前題

貴榮

﹡圖略

如圖甲乙丙句股形甲戊股冪乙丁句乘股直積卽倍句股積並之得丁戊矩爲句股和乘股冪己丁邊句股和試截乙己大方股冪卽句弦較乘句弦和蓋句弦較乘句弦和原等股冪與乙丁小方倍句股積之比若甲己大邊股與甲丁小邊句之比卽股乘股與股乘句之比若股與句比故句乘股冪﹝卽句弦較乘句弦和﹞等於股乘倍句股積

句股形容長方有句股較有長闊和有積較求句股及長闊

陳壽田

﹡算式略

右開方得句股和加句股較半之得股減句股較半之得句句股和句股較各自乘相減入歸之爲句股積減積較得長方積四因之以減長闊和自乘開平方得長闊較與長闊和相加半之爲長與長闊和相減半之爲闊

有直積一百二十有句股二方較一百六十一求句股弦各若干

聯秀

答曰句八股十五弦十七

﹡算式略

開方得八爲句自之加二方較開方得股十五用句股求弦法得弦十七

今有容方容圓二徑和一百三十尺二徑較加中垂綫九十四尺求邊徑綫各若干

胡玉麟

答曰方邊六十尺圓徑七十尺中垂綫八十四尺

﹡算式略

開方倍之得容圓徑七十尺於甲數內減之餘六十尺爲方邊乙數內減二徑較十尺餘八十四尺卽中垂綫

前題

王宗福

答曰方邊六十尺圓徑七十尺中垂綫八十四尺

﹡圖略

如圖甲己辛句股形卯辰丁午均爲﹝圓﹞﹝圖﹞徑丙庚庚己均爲方邊己丁爲中垂綫自庚作庚子庚癸二垂綫成丙庚子己庚癸二同式句股形弦旣等則句股亦等而癸庚等庚子亦等癸丁卽己癸庚句股和等中垂綫又自丑作丑寅垂綫丑乙半徑成乙丑寅句股形與本形同式卽亦與醜己戊同式己丑與丑乙同爲半徑旣等則寅丑等戊己寅乙等戊丑移乙丑於乙卯移寅卯於戊丁則乙丑寅三事和等於中垂綫而乙丑寅弦和較等於綫徑較以代數求之有等式

﹡算式略

開方得邊六十與和相減餘七十爲圓徑於九十四內減二徑較十餘八十四爲中垂綫

城根有河不知其闊由城樓頂引繩至河之外岸繩長一百九十五尺樓髙一百六十九尺求河寬若干

廷俊

答曰九十七尺彊

﹡算式略

有甲乙二物俱不知價但云甲價之立方三倍等於乙價之平方而乙價之立方等於甲價之平方八十一倍求甲乙價各若干

王文秀

答曰甲三乙九

天地二元細艸

立天元一爲甲價立地元一爲乙價天元自之又以天元乘之又以三乘之得●乃以地元自之得●爲同數與左相消得●爲今式置天元自之以八十一乘之得●乃以地元自之又以地元乘之得●爲同數與左相消得●爲云式以地元乘今式直減云式得●爲右行與今式之左一行相乘得●又以今式與右行之左一行相乘得●二數相消得●爲左行置左右二行以內二行相乘得●相消得●外二行相乘得●相消得●

開四乘方得甲價三乃以三自乘再乘又以三乘之得八十一以平方開之卽得乙價九

今有甲乙二數不知多少但知甲之三乘方根等於乙甲乙二數相乘倍之等於四倍乙之自乘數求甲乙數各若干

賡善

答曰甲十六乙二

﹡算式略

今有人贖質物本利共錢九千八百五十文只云利錢平方開之得數以加本錢共五千六百九十文又開方數爲日數一百二十五分之十三求本利及日數每十文月利若干每月三十日不用小建

王文灝

答曰本五千六百二十五文利四千二百二十五文日數六百二十五日

﹡算式略

今有人賭錢失本四分之一復得三兩旋失三分之一又得二兩終於失七分之一僅剩十二兩求本銀若干

王文灝

答曰二十兩

﹡算式略

今有富翁有銀九萬分與四兒多寡不同但云大兒之銀以二除之二兒之銀減二千三兒之銀加二千四兒之銀以二乘之則皆等求四兒銀各若干

塔克什訥

答曰大兒四萬二兒二萬二千三兒一萬八千四兒一萬

﹡算式略

今欲造正方臺三座甲臺之邊多於乙臺邊七尺乙臺之邊多於丙臺邊五尺定造磚見方五寸共十二萬一百八十四枚求三臺各髙若干

貴榮

答曰甲臺髙二丈二尺乙臺髙一丈五尺丙臺髙一丈

﹡算式略

開方得四四折半得二丈二尺爲甲臺髙減七尺得一丈五尺爲乙臺髙又減五尺得一丈爲丙臺髙

大小月每十九年循環共二百三十五計日六千九百四十求大小月各若干

熊方

答曰大月一百二十五小月一百一十

法以二百三十五用月小之二十九日乘之得六千八百一十五日以減六千九百四十餘一百二十五卽大月數以大月數減二百三十五餘一百一十卽小月數更以一百二十五用三十日乘之得三千七百五十以一百一十用二十九日乘之得三千一百九十並之恰得六千九百四十合問

欲造一土臺上廣二丈長三丈下廣二丈三尺長三丈五尺髙一丈八尺每日每人程工八立尺用匠七十二人幾日畢工

沈鐸

答曰二十一日又八分日之七

法以上長三丈倍之得六丈加下長三丈五尺共九丈五尺以上廣二丈乘之得1900尺另倍下長得七丈加上長三丈共得十丈以下廣二丈三尺乘之得2300尺以兩數相並得4200尺以一丈八尺乘之得75600尺以六除之得一2600爲實以七十二人乘每日每人程工八立尺得五七六爲法除之得二十一日又八分日之七

今有塔系石磚木造成全髙三分之一爲石四分之一爲磚六分之一爲木但知瓦頂三丈六求塔髙若干

彥慧

答曰十四丈四尺

﹡算式略

法以三分之一展爲六分之二加六分之一得六分之三收爲四分之二加四分之一得四分之三爲石磚木之髙則瓦頂三丈六自必爲四分之一以四倍三丈六得十四丈四尺卽塔髙

今有長方營盤南北一百八十丈東西一百二十丈四面濠溝與營盤同積求濠溝寬若干

聯芳

答曰三十丈

﹡算式略

某火藥局藏硝炭磺不知各若干斤亦不知共若干斤但云於其共重之半加二千五百斤爲硝於其共重之四分之一減一千斤爲炭於其共重十分之二減一千斤爲磺試推其共重若干斤

朱格仁

答曰一萬斤

﹡算式略

制球形炸徑一尺二寸厚三寸求需鐵若干

李逢春

答曰五千三百零三兩三錢彊

先求大球積

一率定率立方積

1000000000

二率定率球積

五二三五九八七七五

三率今有立方積

一七二八

四率今求大球積

904又七七八六83308

次求小球積

一率定率立方積

1000000000

二率定率球積

五二三五九八七七五

三率今有立方積

二二六

四率今求小球積

一二三又080335400

旣得大小二球相減餘七九一六九一三四7900以方寸鐵重六兩七錢乘之得五千三百零三兩三錢彊卽所求

今有馬二匹鞍一副值銀二十兩加於此馬則與彼馬價等加於彼馬則與此馬價相倍求馬價各若干

貴榮

答曰此馬價值四十兩彼馬價值六十兩

﹡算式略

有某問漁者得魚若干對曰以魚數自乘加十三開平方以十二乘之以四減之其數爲八十試推魚數

辛澤賢

答曰六魚

﹡算式略

今有錢不知數欲勻分於若干人每人十二文多十二文每人十四文少十四文求人數錢數各若干

博勒洪武

答曰人數十三錢數一百六十八法以天代錢數以地代人數得方程式

﹡算式略

今有賣柑者云我果共值錢一萬六千四百六十四文每果值錢倍於筐數每筐盛果三倍於筐數求筐果各若干

王鎭賢

答曰筐十四隻果五百八十八枚

﹡算式略

設一達官有侍姬八人每日令二人待飲周而復始每周不得二人兩次同班求錢日一周每人每周值班幾日

博勒洪武

答曰一周二十八日每人每周值班七日

法以八減去一得七爲髙以八乘之得五十六折半得二十八卽一周日數再題言每周不得二人兩次同班則八減一得七卽每周每人值班日數

有船載男婦小兒九十人男較婦多四小兒較男婦多十求各數若干

聯第

答曰男二十二名婦十八名小兒五十名

法以男婦小兒九十名內減十小兒餘八十折半得四十內減四男餘三十六折半得十八卽婦人共數加四男得二十二卽男人共數男婦二數相並得四十再加十小兒得五十卽小兒共數

今有桃梅李三果只云三桃比二梅二李價多二十四文二桃三李比五梅價少十二文四桃三梅比八李價多一百零八文求三果價各若干

時南化

答曰桃價四十八文梅價三十六文李價二十四文

﹡算式略

問鄕人種地若干曰若以畝數加四開平方復加原數得二十六求原數若干

慶全

答曰二十一

﹡算式略

試將甲乙二數之和與甲乙二數之較以代數自乘

長秀

﹡算式略

今有紹酒三髙梁酒四共銀二十六兩紹酒四髙梁酒三共銀二十七兩又十二分兩之一求二酒每銀若干

聯興

答曰紹酒每四兩又三分兩之一髙梁酒每三兩又四分兩之一

﹡算式略

有甲乙二人各買油五斤合盛一大瓶內回家欲分之旣無秤又無量只有二小瓶一七斤而滿一三斤而滿用以量而分之其法若何

王鍾祥

法先以大瓶之油用三斤瓶灌出二瓶俱傾入七斤瓶內次復用三斤瓶從大瓶灌出一瓶卽以三斤瓶內之油將七斤之瓶續滿則三斤瓶內必餘二斤乃以七斤仍還入大瓶以三斤瓶內所餘之二斤傾入七斤一瓶內﹝末﹞以大瓶內所餘八斤之油再以三斤之瓶灌出一瓶亦傾入七斤瓶內則七斤瓶內合前所餘之二斤爲五斤大瓶內亦餘五﹝斤﹞

今有將軍以實體方形擺隊或問每隊兵數曰若於二十五萬內減全營兵數余開方復以一隊兵數乘之爲十二萬求每隊兵數若干

楊兆鋆

答曰三百

﹡算式略

有句三股四句股欲於股上取一點懸之令弦平於地平其法若何

席淦

﹡圖略

如圖先求句股積之重心甲自甲作弦正交綫丙乙懸於丙卽弦合地平求丙戊綫法以戊丁戊己方倍之相並減丁己方四除之開方得戊庚四二七自庚作庚辛垂綫求得戊辛大分邊四一戊庚與辛戊若戊甲與乙戊二七三又丁戊與己戊若乙戊與丙戊三四一

前題

楊兆鋆

﹡圖略

如圖甲乙丙句股形取甲乙句三分之一於丁乙丙股三分之一於戊各作綫己丁庚戊交點心卽句股面重心因庚戊過心點正交乙丙己丁過心點正交甲乙故取庚己二點懸之股與句必皆平於地平又因丁己爲句三分之一乙戊爲股三分之一故己丙甲庚必均爲弦三分之一

卷八學術八測算中

傅法橢圓地圖說

傅雲龍

欲圖全地密合罔有或差難矣不免無差未始無合尺短寸長可偏廢哉墨加禱法而外平分差多初學易爲尋常圖亦便之弦綫勝平分而近邊狹切綫又善於弦綫差較少也雲龍以爲地旣實測爲橢圜詳地橢圜說何圖必圜爲與其不合於體而仍未免於差何若刱橢圜圖法亦未必遽免於差而先已粗合於體𨿽地非正橢而遠視大體較圜圖已覺近是不然地如璣如卵如肺葉如橘皮而圖學家大率圖圜何歟橢圜亦非意度也據談天曰其南北短徑約三百分赤道徑之一是書術自李善蘭測算家皆以爲是繇近是以求皆是後必有因精於者凡法類然獨橢圜地圖云爾哉此法圖面可正可平而不可偏輒依切綫例攺圖爲正面有不以爲非者曰盍目傅法橢圜圖也遂據入說𨿽然其椎輪也

地橢圓說

傅雲龍

地體橢圜橢詳釋橢論定如山厥說有本匪自西域始矣或猶執管子之大方呂氏春秋之大矩以問難雲龍輒辭焉以答曰舊說地方非以體言易曰地徳方呂氏春秋曰地道方萬物殊形皆有分職不能相爲故曰方淮南子曰地道曰方白虎通曰地諦也其道曰方鶡冠子曰方者地之理也然則理也徳也道也皆非體之謂不然周髀家旣言天象蓋笠象一作似地法覆盤盤宋志作盆而又言天圓如張蓋地方如棋局又見晉志何與棋局諭開方之道覆盤則諭地圓之體或且疑儒家罕言之盍籀大戴禮記乎單居離問於曾子天圓而地方誠有之乎曾子曰天之所生上首地之所生下首上首之謂圓下首之謂方如誠天圓而地方鮑本禦覽二引如誠云始識則是四角之不揜也參嘗聞之夫子曰天道曰圓地道曰方注道曰方圓非形也方曰幽而圓曰明然則地圜之說孔聖發之而孔門述之如讀者未之深思何周髀算經曰極下者其地髙人所居六萬里滂四隤而下接四隤卽無四角誼也上而溯之虞書璇璣玉衡馬注璣渾天儀可轉旋禦覽二引風土記璇衡卽今渾儀古者以玉爲之又上而溯之內經黃帝曰地之爲下否乎岐伯曰地爲人之下大虛之中也考容成作蓋天黃帝臣在顓頊作渾天前圖渾於平蓋天之理不異渾天揚雄蔡邕難之非也周髀卽蓋天說獨怪太史公世掌天官兩儀亦一無闡明何論班志又何論司馬彪采馬續說以續漢志也晉志𨿽鮮實測所引未嘗無是渾天儀雲天如雞子地如雞中黃孤居天內天大地小半覆地上半繞地下二十八宿半見半隱黃帝書雲天在地外吳中常侍盧江王蕃制渾儀立論考度曰前儒說天地之體狀如鳥卵天包地外猶殼之裹黃其形渾渾然二端北極出地三十六度南極入地三十六度繞北極徑七十二度常見謂之上規繞南極七十二度常隱謂之下規陸續造渾象如鳥卵此皆近是者也天可言無葛洪譏非當譏轉許知言是不信爲是所繇非者未斷爲非也齊書張融傳所謂分渾始地亦似有見隋宋志半沿晉志之說而明志勝其言地圜與元史西域紮馬魯丁地圜說略同按元西域紮馬魯丁造西域遺像所謂北來亦阿兒子漢言地裏志也制以木爲圓球七分水其色綠二分土其色白畫小方井計幅員廣袤道裏遠近亦地圓不始西說一證也惜言圜未言橢圜也欲知橢圜之所以然先言地圜之易見其然登髙視地必有圜界一也地以人立處爲髙二也海岸視舟漸遠桅亦漸隱三也地自轉動無疑凡物自轉必圜四也試繇中國東航而太平洋而北阿美利加洲而南阿美利加洲而大西洋而亞非利加洲而印度洋仍回中國是爲環遊一周西航亦如之五也月小於地地小於日地隔日光而地影見月食處輒圜六也日輪周圜而向地平向日爲午背日爲子東三十度得未西三十度得巳七也地非圜則南北無差何以近赤道晝夜漸平北極之下半年晝半年夜如周髀所云乎八也非圜則日一出而四方皆曙何以此日中彼半夜如周髀所云乎九也就地見圜旣如彼說日月見地圜又如此苟求其故不待知者而知矣曷又言乎橢圜其理闡微於重學其度實測於天學重學家謂地圜環轉有離心力亦曰離中力南北必扁於東西譬以泥球貫木軸持轉不停兩端軸處漸縮當轉縮時視之有橢圜說理有必至地何獨不然耶天學家析言曰算曰測渾言曰天算謂地如正圜而用徑一周三二四一五九六二五之率測算輒差於是就精測而密算之地非正圜且非正橢蓋當赤道形亦略橢也猶言正扁橢圜其長徑東西四千一百二十五萬八千五百五十三尺一度二百里是秒得千五百尺一其短徑南北四千一百二十四萬八千九百二十四尺長徑約大於短徑五里有而東西長徑南北短徑之說中國古亦有之見河圖括地象禦覽三十六引曰八極之廣東西二億三千里南北二億一千五百里淮南子東西二萬八千里南北二萬六千里注經短緯長物理論禦覽三十六引曰地天之根本也形西北髙而東南下東西長而南北短其所以盡四海者也後漢天文志注八極之維徑二億三萬二千三百里南北短減千﹝裏﹞﹝四﹞東西則廣增千里特古疏今密不無異同卽西人實測之法亦後出者勝然大要不外乎此庶無疑大方大矩之爲地形乎

地動說

傅雲龍

說地主動非自西始𨿽諸子亦能道之如列子曰運轉亡已天地密移疇覺之哉莊子曰天其運乎又地其處乎日月其爭於所乎孰主張是孰綱維是孰居無事推而行之是意者其有機緘而不得已邪意者其運轉而不能自止邪尸子曰地右辟而起昴畢鶡冠子曰地循理以作進而証之春秋元命苞曰禦覽三十六引地所以右轉者气濁精少含陰而起遲故轉迎天佐其道又曰陰右動注動而東也由西轉東之西說基此矣尙書考靈曜曰禦覽三十六引地有四遊冬至地上北而西三萬里夏至地下南而東復三萬里春秋分則其中矣地恆動不止人不知譬如人在大舟中閉牖而坐舟行不覺也張華博物志亦引之岸動舟不覺動之西說又拓此矣或疑違經請與言易坤至靜以徳言也不然何言靜又言動與承天時行之恉卽萬世中外地學之宗也動而有定者二一爲轉不變向一爲南北之極不變方位近中國爲北極遠爲南極而從古至今之緯度罔有一變所謂得主有常非與西說天算學之法實本動重學之理何以言之謂地蓋厚豈無盡界否則日月奚由出入乎界盡則浮空中不難於動而難於不動一也凡物等重必變如地不動赤道陸必消蝕成正﹝圜﹞﹝圖﹞非橢圜矣橢圜由動二也凡重物動有離心力生攝力恆向地心一名地心力亦名向心力有直加有遞加非幾何學難輔重學而離心力由地動而生居向心力二百八十九分之一三也陸居四之一而水居四之三地動何以不泄亦猶盛水之器繩懸而轉其四邊水起欲離不能有重力阻之四也欲明地動而人不顚之理亦有重學五也地亦一行星六也天動地不動之舊說按之﹝日﹞﹝可﹞月行星其理不符七也而地動有二一爲一日自轉一周一爲環日一年一周又何以言之旣自轉一周凡二十七日六小時二刻六分又一周天凡三百六十五日四分日之一非地日一轉何以朝見日東夕見日西也赤道北恆北風南恆南風謂之恆風非地日一轉何以北輒東北風南輒東南風而赤道气至地面北輒西南風南輒西北風也指一星於地平若干度非地日一轉何以明日復然也知斯三證所謂尖錐動者夫奚疑曷言地環日一年一周也其道若橢圓其行自西而東一日而時異一年而日月又異地背日半面爲夜向日半面爲晝晝夜平分則春秋分時也中國居赤道北當赤道北向日時中國漸燠北暑南寒而赤道南向日時中國漸寒南暑北寒若春若秋地斜向日然則四時非地動無以成也譬之二丸環行天空必繞重心日大於地百三十八萬四千四百七十二倍地繞重心卽繞日也凡物行之遲速與加力之大小爲算學平環率而繞行之道輒爲橢圓日力吸地視此地小於日故速於日而日轉若不動李善蘭敍談天曰證以距日立方與周時平方之比例及恆星之光行差地道半徑視差而地之繞日益信證以彗星軌道雙星相繞多合橢圓而地與日之行橢圓益信善蘭算學西人所自嘆弗如者也其主地動之說如此而或疑何與雲龍惜其疑不釋則天算幾何動重學請書皆不克籀欲述諸學釋例而未遑也輒舉淺近大要而撮經籍說以導之

天空說

傅雲龍

謂天蓋空難者曰晉天文志天轉如磨日月東行而天牽之以西豈無據乎會者輒謂天載星轉此與恆星環繞之象似亦近是而實測以日月及諸行星之理則大不然蓋無不有歲差章動差也是以天算家有地轉之定論卽可無疑於天空之定論古非無言天空者而知言則鮮卽如晉隋志曰宣夜惟漢祕書郎郗萌記師傅雲天了無質日月眾星自然浮生虛空之中其行須气鹹康中虞喜作安天論光曜布列各自運行葛洪譏之曰苟辰宿不麗於天天可言無稚川可謂知言之道選就﹝是﹞言而論虞未爲非也而葛不以爲是葛未爲是也而晉隋志不以爲非千百年來無論定者請仍証之舊說內經岐伯曰地太虛之中也按太虛猶言太空也列子天積气耳無處無气若屈伸呼吸莊子天門者無有也鶡冠子天者神也地者形也類此可爲宣夜家之說之證或問天气有盡界乎曰難言也量地面气居海面气重八之一離地漸髙漸淸而輕以風雨表測之髙千尺气輕三十之一髙萬有六百尺輕三之一髙萬八千尺輕二之一萬八千尺約華裏十愈輕愈薄髙如地徑百之一約華裏二百有奇已薄極不克生物作气無論可而較云厚十之八云最髙不過二十九里所謂蒙气者卽气之變﹝化﹞﹝光﹞生差也知蒙气層出不同而天空說益信

七政髙下說

傅雲龍

問日月五星行天而有髙下說始西乎曰否楚辭天問圓則九重後漢崔駰傳九幹注謂天有九重晉陶侃傳天門九重與廣雅九天同按漢揚雄傳注九閎九天之門漢禮樂志九閎似與九重異聞之月在日蔽最上於地最遠何以月與五星皆能掩之下月之上距地各有遠近何以五星互掩也下日而食步日食者有裏差而非恆星食恆星也而非月最下何以能掩五食星也而非五日大於月月小於恆星而視日月大於恆星非以髙下分遠近歟地者月也漸遠之星由水而金而日而火而木而土而恆星

地圖經緯說

傅雲龍

說文經織從絲也從字據禦覽引以補說文今本之闕緯織橫絲也此從橫本誼釋名南北爲經東西爲緯証之周禮天官冢宰疏南北之道謂之經東西之道謂之緯龜人注疏南北爲經東西爲緯考工記匠人九經九緯疏南北之道爲經東西之道爲緯大戴記家語南北爲經東西爲緯﹝呂覽淮南﹞﹝呂南覽淮﹞髙注子午爲經癸酉爲緯周髀算經注南北爲經東西爲緯太元注漢五行志集注晉灼後漢班彪傳注楚辭注文選東京賦注皆同楊子經則有南有北緯則有東有西均同今中外圖法適符古誼天道潛北而見南故地圖亦上北而下南下之者向之地卽張衡蔡邕王番諸說北髙南下意也自東橫西曰緯綫以赤道爲根赤道北曰北緯綫南可類推南曰南緯綫此有定者也經綫自北直南中國圖當以京城觀象臺爲主外國亦自起其都東曰東經綫西曰西經綫如以左右言則右東左西此無定者也而或疑無定爲有定此雲龍所以不能已於說也赤道經綫亦曰中午綫亦曰赤徑南北各二十三度二十有八分曰黃道溫寒漸得厥平近日度也又南北各四十三度四分曰黑道去日度遠是爲南北冰海所謂黃道赤道黑道者見周禮馮相氏洪範正義後漢志晉志唐天文志而經綫兩端南北極也亦曰極徑自赤道直北二十三度有半俗名北帶亦謂晝短圈又謂夏至圈南亦如之俗名南帶亦謂晝長圈又謂冬至圈以地面言晝長晝短二圈時有變更自北極直南二十三度有半俗名北圓綫南極直北亦如之俗名南圓綫此二圈亦稱二寒界圈又名黃極圈凡言二十三度半者細數二十三度二十七分二十秒也五道云者南帶至北帶曰熱道當赤道日度故也北帶至北﹝圓﹞﹝圈﹞綫曰北溫道南帶至南圓綫曰南溫道近赤道日度故也南圓綫至南極曰南寒道北圓綫至北極曰北寒道赤道日度故也舊說寒溫以南北分非耶是耶凡地圖經緯十度爲一綫綫之從橫南北自赤道計東西自經綫根計中國以京爲根地面半圖爲三百六十度之半以二百里計度是爲三萬六千里赤道大周七萬二千里其經緯綫各十有九而東西面經緯綫則各三十有六

測學何所憑借考

楊毓輝

今夫一事也始而驚爲神奇旣而或見爲庸腐非事之始終異致也蓋有超乎其上者則其事遂以數見不鮮矣一物也始而誇爲精妙繼而或視爲平常非物之先後不同也蓋有軼乎其前者則其物遂以相形見絀矣天下事物之消長大抵如斯也卽如古設律度量衡本爲測算計也測算之理𨿽奧測算之事𨿽繁約而計之則有四一曰點點如鍼芒無闊狹亦無短長假如測日月行度祗視其中心一點此點所到卽爲躔離眞度也一曰綫綫有弧直二種假如測日月相距度皆自太陽心算至太陰心是爲弧綫假如測日月離人遠近皆自人目中一點算至太陽太陰天是爲直綫一曰面面之形有方圓無厚薄之分而有狹闊短長之別故謂之幕幕也者所以冒物如量田畝界域只論其土面之大小而不論其淺深是也一曰體體有闊狹有長短有厚薄其形式又有方有圓圓體如柱如球方體如如櫃以上四者其所以測算亦精矣故當時之律度量衡胥誇爲測算要器謂其可以纖微畢悉可以毫髮無遺初不意有駕而上之者也乃未幾而聲學出矣考西人之言聲謂傳聲俱賴空气無空气則不能傳若空气中和之候一秒內有九十六丈可通其聲之大小無殊惟大者能及遠耳且空气之傳動實與浪因風激相同故謂之聲浪聲浪之行速其謂每秒一千零九十尺者以空气冷至冰度而言也若熱至二度半則每秒行速一千零九十一尺熱至八度半則每秒行速一千一百零九尺熱至十二度則每秒行速一千一百十三尺熱至二十六度六則每秒行速一千一百四十尺其測算之精微如此實非尋常之器所能同也此所以聲學出而律度量衡之用幾微也未幾而熱學出矣西人之言熱卽謂天下無無熱之物不論物之冷有多少內面有熱气卽傳之於外面此端有熱气卽射之於彼端而且各物之面俱能回熱各物相近亦能吸熱其理極奧極精又謂水之化气惟熱气爲根又謂欲考物容熱度之率必先明其功效功效同則熱气多少亦恆等用能如法測度纖細靡遺此所以熱學出而律度量衡之用又寡也至於光學之出也爲時已久而近時則益精昔人皆謂人所見之光自目中而至目外有精於光學者窮究研索始知由目外而至目中其中奧妙難以縷述且光之類亦不一凡物發光而至他物必有回射之光則曰回光亦曰射光光綫射至物上或攺其原方向有似折形則曰折光透出物回則曰透光傳於別物則曰傳光至若光綫由小孔而透光發順直綫而行以及光發之性情光行之速率皆可測算不爽毫釐此所以光學出而律度量衡之用更鮮也至於電學之出也實自擦磨琥珀始厥後愈考愈精始知電有自然者有造成者其自然者止一種爲空中云二片相激而成者其造成者有二種一干一濕幹電用漧燥之物磨擦而出濕電用濕瓶水注和陰陽用二金制成制成又分正負如將鋅與鉑各一片入酸水內則其水外二端之電气卽有相反之性鉑端顯正電鋅端顯負電再將二片聯以金類絲則正電在絲上向負電而行負電在絲上向正電而行其理亦甚微奧至若電無論遠近瞬息可通不尢神乎其神哉此所以電學出而律度量衡之用又絀也是故猶是律度也猶是量衡也而向也皆驚爲神奇者至是皆見爲庸腐矣向也皆誘爲精妙者至是皆視爲平庸矣蓋其用幾窮矣

且夫西人之於聲學熱學光學電學皆有實用卽西人之於測音測熱測光測電非托空談也其所以知大小多寡者夫豈無所憑借哉夫果何所憑借哉則請詳言其法一論測音之法也測音與測光略同蓋光有透光音亦有透音也光有回光音亦有回音也其測透音之法如後第一圖取炭气盛於極薄之象皮球內懸於架上如乙其旁又懸一表如物則所發之聲浪遇气球卽行透過而折聚一點與光相同又以漏斗一隻置於球之對面如已相去約數尺許以其管對人耳左右遠近漸移以試之其聲最大之處卽爲聚聲點漏斗若不對聚聲點卽不聞其聲取去气球𨿽有聲而甚小可見甚小之聲其聚聲點之聲亦甚大也以此法﹝測﹞他物亦不能爽毫釐其測回音之法如後第二圖用橢圓凹回光鏡二面其一覆懸於屋頂如寅其一仰置於棹上如卯相距二丈五尺許若掛一表於光點如物則他處不聞其聲惟在甲點其聲甚淸與執在手者同聽其聲非自上而下實自下而上而其回音之大小不難一而知也以此測他物亦能不爽毫釐若夫測聲浪之行速也亦精其法𨿽多而最靈極者則莫如用炮嘗有人用巨炮一具置於三千二百七十尺以外而從三千二百七十尺以內聽之則燃放之後卽見其光惟歷三秒許始能聞其聲因測知聲之傳行每秒約爲一千零九十尺以此類推他皆可知如見電光後停幾秒而聞雷聲卽知發雷之處相距幾何遠也若夫測金類之傳聲也亦易有西人用測傳聲器測之知金類之熱度不同傳聲之速率亦異熱度加而速率減惟銀與鐵則不然銀鐵熱二十度速率一萬六千八百二十二尺熱一百度速率加至一萬七千三百八十六尺熱二百度速率減至一萬五千四百八十三尺蓋熱度至其定限速率最大或過或不及速率俱小也不特是也至測音叉聲音之度數則其法尢精如後第三圖將气吹入此器觀時表之秒鍼﹝指﹞﹝拈﹞六十秒急按左柄如乙則器面之鍼卽動待鍼秒轉﹝秒﹞一周仍至六十﹝秒﹞急按右柄如甲則器面之鍼卽停觀鍼所指若在一千四百四十而板之孔四十六則十六乘一千四百四十得二萬三千零四十卽一分時音叉動之數以六十約之得三百八十四爲一秒時音叉之動數此種測法實屬精微他如紘音管音鐘﹝磬﹞﹝罄﹞之音以記聲器準音器驗之亦無差誤此西人測音之法所以精而微也一論測熱之法也測熱之法約有數端先論傳熱各物性質有傳多傳寡之殊全類中惟金銀銅最易傳熱鉛則次之玉石磁器玻璃木植最難傳熱炭則次之然果何所測而知之也則有一簡法在如後第四圖欲測某物之傳熱大小多寡卽用某物制成圓柱以蠟包其上端使之與銅器相切於其所用銅器內盛熱水或熱油其熱气傳至圓柱必化開上端之蠟凡難傳者其鎔化近而少易傳者其鎔化遠而多故不難一測而畢悉也次論射熱射熱之理各質相同如以洋鐵匣盛滿熱水其射熱與鐵球之燒紅無殊人身亦然冰則亦然較冰之再冷物質亦然不過射之大小射之多寡各有不同耳然又何以測而知之也則亦有妙法在如後第五圖卽測射熱之﹝器﹞﹝气﹞厥名爲測射熱較度表法將兩球盛滿風气中藏紅色硫磺彊水設加熱度於一球風气漸長卽抵硫磺彊水至別管內如兩球熱度俱同則兩管內硫磺彊水髙低一例兩球熱度各異則何管較冷卽何管之硫磺彊水較髙因之可測射熱之大小多寡也且射熱之能力關於物面之滯滑面愈滑則射熱愈寡面愈滯則射熱愈多如後第五圖以金類立方箱置在球體鏡前用一測射熱較度球放於鏡之鍼心處箱內盛熱水則各面熱度俱同測各面熱度之效在最滯面上其表度最髙比滑面之熱度加三倍有奇他面愈滑表度愈低他面愈滯表度愈髙也

次論吸熱凡物之吸熱皆同而所以吸熱則不同卽以太陽而論凡萬物皆爲太陽照熱其所照之熱無異所受之熱卽有異蓋吸熱之能力亦關各物之性質故或吸受寡或吸受多不容一槪而論也如以測射熱較度表測之卽知其理設以表之兩球同置太陽之下一球爲原色一球爲漆黑色復熱以薄物則其熱較度之大小卽關於所熱之性質用金銀爲蓋則吸熱甚少用黑紙爲蓋則吸熱甚多蓋金銀之性有返照之能故吸熱少也知乎此則他可類推矣次論回熱回熱之能力亦視各物之性質與各物之滯滑其測驗之法亦甚多若以測熱表測之卽可知其大小多寡又一簡法略可試驗卽如以熱物放在彗星曲綫鏡之鍼心處其熱必平行於彗星曲綫﹝鏡﹞﹝徑﹞之方向再以別鏡置於相近之地使人能射所受之熱其熱必聚在彼鏡之鍼心處以火紙﹝放﹞於此紙卽能燃固可測而知之也蓋回熱與射熱相反物愈光滑回熱愈多物愈阻滯回熱愈少如用鏡兩面一鏡有漆一鏡無漆其有漆者回熱必少其無漆者回熱必多也以上測傳熱射熱吸熱回熱之法可謂精矣然猶不止是也各物之容熱也有容熱大者有容熱小者有容熱多者有容熱小者又何所憑借而測之哉則以有測熱標準也如後第七圖用鐵皮制成三器重復套下以碎冰盛於外盛兩器中第一套鎔冰化水可從甲閘流下第二套鎔冰化水可從乙閘流下並用精紬鐵絲阻其冰塊不使塞於孔管之處則外面之熱必爲第一層冰所隔不能至第二層裏面之熱卽從丁器化下不能至第一層丙層丁層之冰亦必爲熱鎔化其化下之水在甲點乙點可以測知其多寡此器之用甚多不拘何物皆可測試如欲測試鐵容熱之率將鐵球熱度加至一百置於裏面器中卽速蓋好則熱度加至三十二度時量測鎔開之水若干又熱度加至二三百層時測量鎔開之水若干傳出熱之多少與冰化水多少之比例恆等可測而知所化之水以愈髙愈加長爲率準此測知鐵鎔熱之率與熱度大小一同攺變此僅就鐵之鎔熱而言也若欲測各物容熱之率則當升各物熱至相等之度從熱度點時降至三十二度熱點時測其冰化水若干卽得容熱之率也至於測空气之熱其法最易明曉如第八圖厥名爲寒暑表以玻璃管爲之下端有圓球內存水銀管連於架其表面則刻度數觀水銀之升度若干卽知熱度若干也此則西人測熱之法所以靈而捷也一論測光之學也光之濃淡可測光之速率亦可測測濃淡之法平方反比例盡之也而又有一簡法亦可試驗其法立竿於白屏前以一燭火置其前卽見一竿影以二燭火至其前卽見二竿影設兩燭火離屏之遠近同其成影之暗亦同則其光力之濃淡亦同可知也若一影暗一影更暗則影暗之燭光其光較淡更暗之燭光其光較濃更可知也蓋凡物光之力愈濃所成之影愈暗也用此法以測他物亦可不差測速率之法昔丹國人名六麻者在法巴黎城內測望木星小月之食木星離日四萬七千二百六十九萬三千英里因而又得一據凡光行過空處之速率每秒約十九萬二千五百英里然其法頗繁

又有傅珂者測得光行速率爲每秒十八萬五千一百七十七英里光學家多宗其說其法如第九圖仔爲暗室之墻辰爲方孔以回光鏡置於暗﹝室﹞之外以白金條於方孔之內令光條透過方孔而至室中則白金條分光條爲二又用無光色差之透光鏡如吜光條透過此鏡之後射至寅平回光鏡回光鏡旋轉之速率甚大且其回射之形像成於空中在空中之行速率爲回光鏡速率之加倍此形像射至口寅凹回光鏡其鏡面之中心合於寅鏡旋轉之角綫從口寅鏡回射之光復至寅鏡再從此鏡回射而過吜鏡成一白金絲之形像若寅鏡旋轉不速所成之形像卽合於白金絲其咳爲平行面之玻璃片在白金絲與透光鏡之間所以從寅鏡回射之形至玻璃片而回射則透過己目鏡倘寅鏡不動而或旋轉甚遲口寅寅兩鏡回射之光綫射於寅鏡上其形像與原回射之形像相合後從寅鏡回射至咳玻璃片之甲點從此處有幾分回射至目鏡之丁點成一形像甲丁等於甲辰其形像卽用己目鏡觀之此卽測光行速率所憑借之器也又可用此器測光行於流質內之差數其法用一長管如呷口乙長三碼計每碼二尺共六尺長也置於口寅寅兩回光鏡之間光綫二次透過管內之流質從寅回射透過吜鏡至丙自丙回射而成形像於辛相距之差數流質大於空气質故空气內光行之速率﹝大於流質內﹞﹝八流於質良﹞光行之速率因而測知空气內每秒十九萬二千英里水內十四萬四千英里剛石內七萬七千英里玻璃內十二萬八千英里也以上二者皆測光之總法也若分而言之則又有回光昔有精於格致者測知各物回光異若射光綫爲回光面之垂綫以光綫一千分而論則水回射之光綫十八玻璃回射之光綫二十有五水銀回射之光綫六百六十有六若不爲回光面之垂綫則水與玻璃回光較多以光綫一千分而論假如射角四十度則水面回光綫二十有二射角六十度則水面回光綫三百三十有三射角八十度半九則水面回光綫七百二十有一此時水銀之回光綫亦與水同其測驗之法甚簡如用水一盆以燭火照之而仔細看其回射之光迨其燭低而目亦低將近水面燭光更明卽可測知其理也又一法可用回光鏡測之亦極明晰惟不及前法之簡便耳又有透光西人測得凡物有透光有不透光者有濕時透光幹時不透光卽如用水一盆以紙浸其中紙卽透光以白布浸其中則白布之色稍減蓋濕布透光多於幹布回光少於幹布也又有數種石類幹時亦不透光浸於水中其光卽透蓋其物𨿽異而其理則同也測透光之法則全憑借透光鏡其鏡分爲二種一令平行光綫透過鏡後而漸離一令平行光綫透過鏡後而漸聚其二種鏡每種有三式玆將其名列表如左

計漸離透光三種鏡一爲平凹鏡

二爲雙凹鏡

三爲凹凸鏡

計漸聚透光三種鏡一爲平凸鏡

二爲雙凸鏡

三爲凸凹鏡

惟漸離透光凹凸鏡之凹面半徑大於凸面半徑漸聚透光凹凸鏡之凸面半徑大於凹面半徑稍有不同耳憑此六鏡以測透光可以纖細無餘矣又有折光西人測得光綫凡自空气射入水中則折光綫卽近於垂綫自水中射入空气則折光綫卽遠於垂綫其測試之法如第十圖甲爲水中發光點乙爲射光綫丙爲垂綫其射光綫出水面而入空气卽更遠於垂綫若射光綫之度數加多則出光綫之度數亦加多如有出光綫與水面平行則射光綫亦不出水面而射入水中矣觀乎此卽可知凡物折光之理旣知折光之理則折光理卽光差亦可知如玻璃瓶內用醋則折光指爲一三六用橄欖油則折光指爲一四七用柏角油則折光指爲一五三八用以脫裏克醇則折光指爲一三七二用燐則折光指爲二二四用炭硫則折光指爲一六七八皆可試用而知之也又有光力西人之測量光力或大或小或多或寡全憑借量光力器其器甚多而以活樞量光力器爲尢善如第十一圖其器爲克羅克司所設用極輕細之金絲或銀﹝銅﹞﹝銀﹞等絲作十字形如乙中加一硬銅釘如甲此釘靠於小杯凹內如丙用能任意轉動其十字絲之端用圓通艸片作球形如丁兩黑兩白裝於白玻璃泡內抽盡空气而密封之此器遇光卽動其轉動之遲速視光力之大小光力大若干則轉動卽速若干光力小幾度則轉動卽遲幾度前曾有人試此種器執燭火距器二十寸則二百八十二秒內轉一周距器十寸則四十五秒內轉一周距器五寸則十一秒內轉一周如用燭兩隻則所轉之數視前加倍用燭三隻則所轉之數視前加三倍又用燭火置於小器中距器約五寸許令光行過各色玻璃則淡紅色玻璃三十秒轉一周紫色玻璃二十八秒轉一周綠色玻璃四十秒轉一周黃色玻璃二十一秒轉一周藍色玻璃三十八秒轉一周橘色玻璃二十六秒轉一周其轉動之遲速不同實其光力之大小各異也故某種玻璃光力大某色玻璃光力小俱可一測而知也此則西人測光之法所以神而奇也一論測電之法也測電之法亦多蓋電有濃有淡有少有多有疾有徐有大有小其爲類不一故其測法亦不一也然則測濃淡果何所憑借乎曰有妙法在昔西人測得含電之物其外廓愈大則電气愈淡其外廓愈小則電气愈濃其法如第十二圖用鐵輪軸裹以薄鐵片數重使之加厚而以電表髙懸於軸上電气放滿於輪中則電表之二團離不甚遠可見物加大而電反淡矣及將鐵片撤去則二團立卽遠揚可見物加小而電反濃矣又一法可測來頓瓶之電气濃淡其所憑借者如第十三圖甲爲象牙半周丁爲所連之木桿乙爲幹稻艸鍼鍼端有樹心球而掛於半周心之鍼處其木桿之下又有鍼如丙可插於瓶球之上若瓶之電气愈淡則稻艸成角愈小瓶之電气愈濃則稻艸角成愈大故觀其角度卽可知其電气之濃淡也又有一法可測空气之電气濃淡如弗打測器及各種測器均可測之後有英人測得自西七月之十一月卽華六月至十月也空中電气濃始增大每日之二十四小時內有兩次極濃兩次極淡可見無論何項電气其濃淡皆可測知也然則測多少又何所憑借乎曰亦有妙法在蓋西人測電之多少其法不一而其最簡便者莫如電表電表亦有三種最靈其一如第十四圖用大玻璃筩一具筩內懸一鐵鍼鍼尖有燈艸團包以金箔其筩之周圍畫有度數使此表依有電之物則觀其鍼行之度數卽知其電气之多少也其二如第十五圖以絲綫二條懸燈艸團二枚如探電式使依有電之物電寡則二團微離電多則二團遠揚其三如第十六圖用電架一具上插鐵柱旁懸鐵鍼有活機可以轉動外加半圈如弓形圈中畫以度數鍼上插以燈艸團離開鐵柱若干卽可按其度數而知電之多少也

又有一法可測來頓瓶電气之多少其法則憑借量電气器如第十圖子爲小瓶倒套於銅桿七外銅桿連於摩器之收筩將容電气之來頓瓶外皮連於此气之乙球而以口卯卯二瓶記子瓶容滿電气所放之次數便可以子瓶測來頓瓶所容之摩數其卯球之桿在申而有螺絲旋轉動可使口卯卯二球或離或卽卽知每次所放電气之數或少或多蓋桿旁有分度故能測之極準也可見無論何項電气其多少亦可測知也至於電气之疾徐也每無定論惟電气之透過各物確可知其疾徐西人測得﹝電﹞﹝憑﹞過鐵絲有於一秒內行至二萬洋裏者電過銅絲有一秒內行至二十八萬洋裏者其疾徐之不同如是測驗之法於電綫空隙之下置太平鏡一具上懸平板如輪令其捷於轉運迨電光過時返照其上觀其二光之方向卽可度其先後所差之分數蓋將一秒分作百小分設若二光先後只差一小分目視必不能晰使大輪外廓於一秒內能轉百丈則是每丈占一小分二光之相差必系一丈由是可定電气之疾徐矣至於電力之大小也亦有確據其測之之法無非憑借乎器而已其器亦不一法拉待所設者名曰量化電气管微巴所設者名曰切綫指南鍼量化電气管法用玻璃管刻度每分度能指所容气質若干復以水盛於管之右端封密之覆於發電气器水內金類片上則通電气時所放气必由管內上升觀其每若干時放气若干數卽知其電力之大小也切綫指南鍼法用小指南鍼掛於銅圈內將圈立向南北其一圈通化電气鍼必偏差若干度觀其所偏之度數卽知其電力之大小也又有白底愛所設之器其測法亦甚靈如第十八圖甲爲大銅桿由玻璃罩中透出上端連珠如乙下端連於亞布內脫圓板如丙此板爲器底桿中作圈圈內容小指南鍼而能轉動其用法轉動全器至指南鍼停止不動時將電气容於乙球則電气傳於銅圈指南鍼必偏偏若干度卽電力若干大也由是可測電力之大小矣此則西人測電之法所以微而渺也以上測音測光測熱測電其法可謂精矣可謂美矣可謂神奇而不庸腐矣可謂精奧而非平常矣𨿽然以天地之大以事物之繁理必有所未窮知必有所未盡其機關奧竅者尙多有餘不盡之蘊以待後人之研求是故今日之見爲庸腐平常者卽昔日之神奇奧妙者也又安知今日之見爲神奇奧妙非異日之見爲庸腐平常者乎所以我中國講求西學者不貴拘執乎西法而貴變通乎西法西法所有者擴而充之西人所無者超而上之善益求善精益求精則今日以中國比西洋固不及異日以西洋視中國亦難同矣豈不懿歟豈不懿歟

周髀經與西法平弧三角相近說

朱正元

且屢變者法也不變者理也善變者以不變禦至變而無窮之變出焉自其變者而言之千萬言不能盡其緒者也自其不變者而言之一二言已足括其要當今西法風行援今證古今勝於古勿能諱焉然考泰西之學每有與我古書符合之處卽如西法之有平弧角後來者驚爲創獲而周髀經實以啟其緒特未能暢厥恉耳謹按周髀者言蓋天也而其測天以句股平矩正繩以下六句測法浸備以下率用偃矩望髙一語其測天也立表八尺以視日景其相去二千里立兩表者重測法也原文謂在天千里影差一寸者以兩表影相減餘二寸也以地爲平遠乃成此算疑非周髀本文其算由比例而得兩表影較爲一率卽兩句股表長八尺爲二率卽小股兩表相去二千里爲三率卽兩大句股求得四率爲日去地之髙卽大股其表竿恆長八尺故其在儀之影與在天之理恆若一寸與千里比以下定各節气皆本此加減也查經中所得里數𨿽非密合因以地爲平遠天爲平髙疑皆傳習者所竄入也然其立法已啟近時西法之緒其所言測量者勾股也西人言三角不言句股謂三角可以槪句股句股不能槪三角也不知法𨿽異而理實相近蓋三角法以對角邊對爲比例又以角爲虛度不可比擬乃創爲八綫以其角之正弦與對角之邊爲比例髙深廣遠一例可禦夫用三角必借徑於八綫八綫縱橫交錯皆成直角以半徑斜剖之又成多个同式句股形然則八綫禦三角猶是以句股禦三角也豈獨平三角爲然弧三角亦然𨿽爲算球形之巧法若其立法之根與句股亦甚相近也蓋弧三角之八綫皆自球心生縱橫相遇成立句股體形而其弦切所成之句股皆爲同形可以互相比例用次形者如平三角之用外角也然則以八綫禦弧三角猶是以句股禦弧三角也夫算數不能無所憑借而得八綫者是以虛數禦實也是不憑之憑也周髀之測量句股也卽矩也是亦八綫也矩也而何以八綫名之曰是有象之八綫也以句爲正弦股爲余弦如互易之以句爲股以股爲句是猶是余角正余弦必互易也以切綫名之亦通夫弦切與對邊本成比例是以知角固能知邊之大小亦可以知角之大小矣若以句股言之句大則股弦所成角必大句小亦小惟股亦然是用句股測量𨿽不明指爲角縷分爲度實無往不用八綫也其言曰方數爲典以方出圓是明知圓之不可禦而必以方禦之也蓋近時用八綫法已在其言內矣案周髀一書其首篇了了數言最爲簡賅其言笠以寫天者是寫天於笠之下面成仰視形言笠者謂其形如笠實則半球矣夫旣寫天於笠則又必寫笠於平以傳久而行遠漢儒議其非者是誤渾爲平耳夫古書多殘缺儀又不傳固不能確指其器與法究竟若何惟當綜覽其首尾詞恉必一一符合斯爲得之今觀其精到之處實與西法合其自榮方問陳子以下得失參半自相矛盾必原書已缺傳習者竟爲補苴也何以知之案原書曰天象蓋笠地法覆盤又曰極下地髙滂沱四潰而下夫旣中髙而四下矣則地爲球﹝形﹞﹝球﹞可知矣又曰北方日中南方夜半東方日中西方夜半南方日中北方夜半西方日中東方夜半夫旣晝夜互易矣則地爲球形更可知矣又曰北極之下不生萬物北極左右夏有不釋之冰中衡左右卽赤道冬有不死之艸五穀一歲再熟是不獨知地爲球形且知地理之分冷溫熱三帶矣又曰凡北極之地物有朝生暮獲者是卽半年爲晝半年爲夜矣是其於黃赤邪距及日黃道之理已了然矣乃知陳子所云聽其言地固圓也考其算則又以爲平遠矣宜其數之不符也而其書之爲後人補述可知﹝烏﹞﹝髙﹞可以此短之哉

潮夕應月說

胡永吉

波濤之震撼於江海者無定時無定則一應乎風力之大小而已潮汐則不然漲退有定時大小有定則謂爲應夫天地之气候與夫陰陽之消長或亦不謬然其故固未嘗深切著明也宣昭潮候說曰卯酉之月陰陽之交故潮大於餘月朔望之後天地之變故潮大於餘日是說也可於天地陰陽而得潮汐之大凡矣欲譬之如響斯應之機擬之上感下應之妙則莫如驗諸日月夫朝曰潮夕曰汐一朝夕間漲退者二其漲也略三時而足略一刻乃漸退其退也亦略三時而足略一刻又漸漲歷晝夜十二時三刻余周流無滯其自子午層遞以下由終復始者準以晝夜所羨之三刻固毫釐不爽次第不紊也其所以然者則本於日月吸引之故泱漭巨區受日月之吸力則水離地而起是爲潮漲日月過其吸力則水伏地而平是爲潮退月在上弦下弦日月相距有九十度之角分力引水其潮小朔望則日月同處一偏望則日月上下相對合力引水其潮大漲退應乎周行大小應乎盈虛執此說以驗潮汐殆無疑義歟𨿽然以球體按日月所行之地月光離地較日爲近則月之吸力宜其較日爲易及故曰﹝潮﹞﹝朝﹞之漲退隨月而成蓋不僅月光直吸之處水爲之漲卽被吸於地球之背水亦能漲也月本太陰之象水亦陰气所凝以陰應陰捨日而從月焉固塙有其理也然統一歲之中潮之最大者何以在立春立秋之交其必曰此二時日近於地吸力大潮故大也則何解於應月之說又驗諸冬夏之閒何以冬日每大於朝夏日每大於夕又必曰陽盛故大於夕陽藏故大於朝日陽象也又何解於應日之說更觀諸離海之河流何以潮汐不至又必曰水勢遼遠力不足以達之也日月無私照復何解於應日應月之說吾爲之靜推其理默會其通斷之曰日月之吸力非大海不能容之故潮汐有不至之區也日之吸力固能吸引乎潮然非常然之理也月與潮皆陰象則謂之潮汐應月可也

潮汐論

陶師韓

潮汐發源洋海漸消漸長不失其常泰西海戰每俟潮漲八分始行開仗至潮半退而止誠以潮漲時水拓之淺深難測沙礁之有礙可虞皆屬敵所顧忌苟能審之在先則彼方進退維谷我獨遊行自在矣候測亦烏可不知哉然不明其應月之理終無以探本窮源而得候之一法按太虛中有質之物必相吸引月與地水爲有質之物月繞地而吸引海水則向月處漲爲潮且吸引地球全體使之微就則背月之面其水受吸力少不與地俱亦漲爲潮地之二面有二潮故每日漲退各兩次此潮汐次數之由於應月者也或謂日月相吸始成潮汐然日離地遠而月離地近日之吸力小於月惟日月同度合力吸引或日月相對一吸水令髙一吸地令離水則潮汐大倘日距月九十度則吸力分而潮自小是潮汐有次第所漲之大小不同其於每月朔望所以爲大汛者日月交會之故也其於上下兩弦所以爲小汛者日月相違之故也第日𨿽能吸引海水而亦與月相應非藉月之吸力卽不能獨成潮汐則潮汐究屬應月耳此潮汐大小之由於應月者也至於春秋二分日月適當赤道其吸力較平時尢大潮汐亦最大是潮汐之因時使然者亦未嘗不應月也地居溫帶者月常正照其潮較大地近二極者月每斜照其潮較小是潮汐之因地使然者亦未嘗不應月也凡潮汐漲退均以三時然地球日轉一周月日十三度彊是地轉一周後須更轉十三度方與潮會每次約遲二十五分每日約遲五十分實有不止六時者總之潮汐漲足約歷三時必靜一刻而始消消盡約歷三時亦靜一刻而如前再漲消盡漲足二次共十二時三刻四分則潮漲之遲非不應月也凡潮漲必在月過午綫後一時半蓋﹝有質﹞﹝以資﹞者必有阻力洋海水中亦具質阻力當月之初吸時其力尙小水體猶靜未能令之卽動故未能使潮卽漲約歷一時半吸力漸積漸大水之質阻力全消然後潮汐漸漲則潮漲之漸亦爲應月也特是海洋多風而生波濤波濤之大小遲速𨿽出於水之廣狹底之淺深而亦視風之大小遲速故江河平流其潮亦有因風而滋大者潮水之來一綫橫流未必全憑日月吸引所成而亦憑各海之平流平流生於海底髙低海濱斜置之形勢與夫流道之大小方向所以平流不同潮汐因之相異間有於一日而漲退四次者初非應月之故也且潮有髙低之別亦由地之形勢而然大洋潮水其髙罕踰三尺太平洋潮漲之際髙僅一二尺若來自狹海者則髙至三四十尺或六七十尺不等是又潮汐之不盡應月者也

卷九學術九測算下

西法測量繪圖卽晉裴秀制圖六體解

朱正元

晉司空裴秀爲禹貢地域圖十八篇已佚惟晉書本傳具載其序言制圖之體有六測繪之理包括無遺實與近時西人至精之書至詳之圖若合符契謹據管窺所及以通古今中西之郵焉夫分率者繪圖之法也準望者測經緯度也道理者測地面之大勢也髙下方邪迂直者測地之子目也繪必先測故今且不言分率先言準望地體渾圓南北二點當天空之南北二極中要大圈亦當天空赤道人在北極下則以北極爲天頂人漸向南則見北極漸低至赤道則北極與地平合南極亦然是地之南北不同則北極出地之髙低亦異也東地之日出入早於西地之日出入地周三百六十度應天周三百六十度每度六十分都爲二萬一千六分日曆天周爲晝夜地自轉一周成晝夜以視象言則爲日曆天周分二十四小時時六十分都爲一千四百四十分故時之一分等於度之十五分四分等於一度此地在彼地之東一度則此地之日出入早於彼地之日出入四分時是地之東西不同則日出入之遲早亦異也欲測經緯先定午綫西人之定午綫也較準指南鍼電气差定子午儀以窺日之過午爲其國之午綫其隨處測緯度也則自日晷將午至過午時用紀限儀或經緯儀屢測太陽髙弧爲本處太陽過午綫距地平髙度亦卽本處午正乃以太陽距地平髙度減蒙气差加地半徑差爲實髙度以減象限九十度得太陽距天頂度以與日本太陽赤緯度南加北減卽得北極出地之度其隨處測經度也或用月食或用太陰淩犯星宿時或用木旁四小星掩食木星時常用之簡法則以極準時表俟太陽過其圓之午綫時辰開準乃行至本處測其午正視時表差若干化分爲度四分爲一度卽知本處在其國之東西若干度夫地圓蒙气之理指南經緯之器古書具詳無容縷卽定午綫測經緯之法亦述不勝述姑卽周禮言之考工記曰匠人營國水地以縣置染以縣以景爲規識日出之景與日入之景晝參諸日中之景夜考之極星水地卽西人用水平亦名酒準縣垂綫也極星如西人之測句陳大星也以歲差考之古蓋測帝星此言定午綫也又大司馬以土圭之法測土深正日景土深指南北日景指東西夏至漏晝中日南影短是地在南近日故土圭之景短也日北景長是地在北遠日故土圭之景長也此言定緯度也日東景夕是地在東日過其國之午綫時東地之景已夕日西景朝﹝是地在西﹞﹝西是在地﹞日過其國之午綫時西地之景方朝此言定經度也裴氏曰準望所以定彼此之體又曰有分率而無準望𨿽得之於一隅必失之於他方蓋地旣與天相應必以在天之度與鳥飛之理互相檢較而後彼此之體可正也地本渾圓寫入平幅不能絲毫無所參差西人益求精進欲使其差極小於是繪全球者有用弦切及等距諸法繪分圖者有圓錐及圓柱諸法今繪全球者率用等距繪分圖者相地﹝爲之無他﹞﹝卒爾等成﹞法大約緯度不甚寬則用圓錐法極相宜因圓錐法經綫皆攺爲直綫與緯綫皆成直角如用紙作錐形套於球外令錐之旁面緊切本處之中緯綫其錐之銳鈍以緯度之餘切爲比例其地如緯度稍闊者則用圓錐法令錐旁稍割球面以消息之若圓柱法𨿽爲繪海圖而設然近赤道一帶用以繪地圖亦甚宜因其經緯綫所成之格幾成方格耳若但有開方格子而不詳經緯且不知其在大地之何處矣其失固不待言卽注明其經緯亦如以方目之网套於圓球之上何能一一相應哉天度旣得卽當測量地面測必先量量爲測之本量而後測測濟量之窮近日西人測地必先上應天度分全圖形勢爲三五大三角刑則又不用量而用測矣

蓋曠野平疇可量也至髙山峻嶺兩處垂綫相距之平遠無可量矣一里二里可量也至數十里穿山越海直距之里數更無可量矣西人之測地也最初最要者爲測三角法三角之最初最要者爲定底綫此底綫乃本三角之本亦眾三角之根也西人定底綫極鄭重必屢測而後定以防毫釐千里之差底綫旣定乃覓一可指之物或立表與底綫之兩端成三角形記其底綫與角度之方向於冊測三角用平面畫圖桌最便隨測隨繪繪三角宜用鉛以便圖成時擦去惟須先定分率又從本三角之腰轉測他處而卽以腰爲其底或記於冊或用平面桌均如前更疊爲底遞察不已使大地成無數三角形案三角卽中法之句股試自三角以至一角作綫與對角之邊成直角卽分爲二句股形攺三角爲句股則量句股弦以得股化股爲句以測弦展轉相推亦可以禦無數之形象裴氏曰道裏所以定所由之數又曰有準望而無道裏則施於山海隔絕之處不得以相通下又以道裏與徑路分別言之則道裏者固測量之始事而與西人測三角無異者也大局已定則地面髙下方邪紆直可細測矣西人之測髙下方邪也所用之器最要者爲紀限儀爲瓶水地平儀紀限儀以測髙深之度數測法於測處置二定點或立表與山頂成三點以二定點間相距數爲底綫用平測三角法已知三角一邊求得測處之任一點至山頂斜綫之數再用立測三角法以斜綫爲已知之邊測得三角求得山頂髙於測處之數及山頂垂綫與地平成直角至測處之平距數所謂測處者卽上所用求山頂斜距之點測深者同至測山之斜度若用象限儀尢便捷𨿽不及瓶水地平儀之準而輕便過之若測山之逐層髙低則非用瓶水儀不可測法詳下測法懸垂綫於儀心系錘使下墜依平邊仰望髙處相切視垂綫所成角卽爲斜度實用余角若山根有退行之路則用以測山之髙及平距數較平立測三角更便其法或名重測本前後立兩表因不便且難準今爲攺之法於山前一處用象限儀用瓶水地平儀更準測得山頂與垂綫及測處所成直角三角形之頂角命爲甲角又退行若干裏必使前後兩測處與山頂成一直綫又測如前命爲乙角乃以甲乙兩正切相減爲一率半徑爲二率退行里數爲三率求得四率卽山頂須加儀器離地平數若用甲正切或乙正切爲二率則求得四率爲山之平距數用甲正切則得數爲山頂垂綫下去前測處數用乙角則爲去後測處數瓶水地平儀以測逐層之髙低器爲長銅管管上兩端上安玻璃瓶刻度瓶與管成直角管下承三足架當管中承處爲活節置器於髙低之間低昂銅管視兩端瓶水等平而止於器之上下對管口直尺自管窺之而取其度髙低懸遠者屢測之而記其各層之﹝數﹞﹝﹞山勢磅者環測之而記其各點之向屢測者逐層之髙須等以便命共距之數環測者各點之髙亦須等以便平成剖面之形又山髙與逐層之髙之比如平距與各平剖面平距之比求之以記於冊其測迂直也水道徑路之類均其測迂直之間而以測路輪記其遠近使容於各三角之內按古地理書於名山大川往往記其髙數及周圍數湖泊亦記之周圍之數班固地理誌於大川記其里數水經諸書尢詳古今注曰大章車所以識道路也起於西京亦曰記裏車車上爲二層皆有木人行一里上層擊鼓行十里下層擊鐲較近時測路輪制更巧也裴氏曰髙下方邪迂直諒哉言乎𨿽書缺有間之校則徑路必與遠近之實相違三者皆因地而制形所以校險夷之異又曰有道裏而無髙下方邪迂直而左右采獲者尙足以互相發明又何震於西人刮面圖之精也哉

測事旣畢可以繪圖矣繪圖首事當明分率分率者地與圖之比例也地球周徑之數古者參差不齊蓋由於尺制不同之故康熙年間測各處經緯定爲每度二百里是地球一周實計七萬二千里或爲每度二百五十里者縱黍尺與橫黍尺之差其實二也乾隆間西人蔣友仁按工部營造尺一百八十丈作一里測得每度一百九十二里有奇是地球全周僅有六萬九千餘里矣營造尺卽橫黍尺康熙乾隆未聞有異而差池若此非康熙之尺與測不準卽乾隆之尺與測不準也近三十年來法蘭西人竭數十年之力測量地球全周之數減去地面髙低差以海平圓而爲準分爲四千萬分定爲密達尺歐洲各國皆韙之蓋後來居上者矣按地圓之說見於經典地動之說見於尙書緯考靈曜不待言矣地爲匾圓西人最精之詣也前乎裴氏者張平子靈憲已言之矣密達尺亦西人最精之詣也案齊氏履謙郭太史行狀曰嘗自孟門以東循黃河故道縱廣數百里間皆爲測量地平又嘗以海面較京師至汴梁地形髙下之差是後乎裴氏者且見之實事矣又何疑於裴氏哉定分率本無定法或以一寸代一里或代十里或代百里或代千里總以圖之詳定比例之大小西人作圖每擇蕃盛之區另爲詳圖比例展大圖中尺寸遞加遞析皆視此爲準作分率違分尺以遞析其極小之數六十分之名曰度尺二百分之名曰裏尺作分角器以定其方向之準以紙爲之作半圓形畫度分於周近時攺用明角徹底通用較易便析作精圖必能分分秒者分率旣定可布經緯寫渾平本無長策有經緯均作曲綫者有經曲緯直者有經曲經直者有經緯均作直綫者此卽默加禱畫法用作海圖最妙舟行不迷方向也之數法者各有短長或差在東西或差在南北但當相地以擇法不可泥法以槪地也近時西人作各圖分圖緯度不甚寬者多用圓錐法若以中國幅員南北四十四度者用圓錐法繪之則以北緯四十度爲中緯以求得﹝錐﹞﹝𨿽﹞尖爲八十度錐尖距中緯點爲六十八度十﹝六﹞﹝一緯﹞分五十三秒惟如緯太寬應用割入球面法消息之則從中緯北十一度割入中緯南十一度割出則求得錐尖去中緯點爲六十七度十一分三十七秒法中錐尖八十度指角度距中緯數系由本圖周比得若塡郡縣城之經緯可展規按度分量分率度尺縱橫定點卽得經緯漸遠赤道者則按度求其距裏法以半徑爲一率緯度余弦爲二率赤道上每度二百里爲三率得四率卽本處距裏案距裏者本處兩經相距裏以裏尺量之亦得若塡各三角形須先定準底綫方向用分度器卽分角器依測得角度輾轉移向定其方位此繪平面形之要也有山之處旣以其山根方向處作點聯成曲綫爲天空俯視眞形其分山形平坦巉峭之法常用者爲黑白二綫黑白之多少定斜度之大小全黑者爲四十五度八黑一白者爲四十度七黑二白者三十五度順是而下每少一黑綫卽多一白綫則少五度至零度則全爲白綫矣均分之則以綫之粗細定斜度坦削此繪剖面形之要也裴氐圖已失傳其究竟何如繪法不能確指然旣分率準望而二之則必有經緯度可知旣別道裏徑路而二之則其先測三角或句股形可知矣按中法測田向用圭形一田分爲多形並之爲其共積圭形卽三角形然則古人或測三角形亦未可知也卽分髙下方斜而二之則必有平剖面形又可知矣

至繪法原無一定歐洲各國尙不能一律何必刻舟以求耶綜斯六者其於西人測地繪圖猶有未盡否耶竊意裴氏當古圖失傳之後十八篇之圖當僅如西人之總圖耳未必能過詳也其說當有所受之案管子曰凡主兵者必審知地圖轘轅之險濫車之水名山通谷經川陵陸邱阜之所在苴艸林木蒲韋之所茂道裏之遠近城郭之大小名邑廢邑困殖之地必盡知之地形之出入相錯者盡藏之然後可以行軍襲邑舉措知先後不失地利則古人地圖之詳可知又案周禮大司徒掌建邦土地之圖周知九州島之地域廣輪之數司險職方等官又分掌之則其圖之互爲詳又可知又案史記蕭何傳漢王所以具知天下扼塞戶口多少彊弱之處民所疾苦者以何具得秦圖書也則其圖之非具形似又可知故今陳古義以明裴氏之有本確指新法以明中西之同歸若今日通行之圖則明人之圖也朱思本原本已不可見無論宋以前矣其於準望猶未精也近人李氏胡氏之圖畫分分率準望是矣然所布經緯於算理可通而於形不甚肖也鄒氏圖經緯肖矣然所據者李氏之圖不及胡圖之詳也以裴氏所論核之法尙未備也何論測之精否乎噫古法之失傳者殆不可更僕數也豈僅測地繪圖一端已哉

楊子云難蓋天八事以通渾天說

許克勤

古之言天體者有三家一曰周髀二曰宣夜三曰渾天宣夜無師說固不足論周髀卽蓋天故周髀算經獨有天象蓋笠之文然惟渾天之說古今不易乃或言黃帝爲蓋天或謂庖犧之所立是未免信之過深而不知漢楊子云早已難之其難者有八事具見於隋書天文志今試逐事爲之疏通而後知蓋天之說不若渾天之爲一通且以見言蓋天者亦必參以渾天而後其可通焉

其一曰日之東行循黃道畫中規牽牛距北極北百一十度東井距北極南七十度並百八十度周三徑一二十八宿周天當五百四十度今三百六十度何也按此言蓋天之圖北極居蓋之中央牽牛東井並在蓋邊牛在丑宮當極北一百十度井在未宮當極南七十度並之爲一百八十度是爲蓋天南北之徑數凡圓皆徑一圍三今蓋徑一百八十度則蓋邊三之當周五百四十度此與二十八宿周天三百六十度者不合故子云難之惟天體渾圓南北二極之中爲赤道去極各九十度地上地下各一百八十度合爲三百六十度其經則子午卯酉相去亦各九十度合之亦周天得三百六十度於法密合且書洪範曰日月之行則有冬有夏續漢天文志賈逵引五紀論曰日月循黃道南至牽牛北至東井率日月行一度又云黃道值牽牛出赤道南二十五度其直東井出赤道北五度是赤道爲中天黃道則或出其南或出其北無定也乃蓋天不以赤道爲蓋邊而以黃道爲蓋邊無怪其違於周三徑一之數也蓋天之說不若渾天之爲通者一也

其二曰春秋分之日正出在卯入在酉而晝漏五十刻卽天蓋轉夜當倍晝今夜亦五十刻何也按此承上五百四十度而言也春秋二分日正出入卯酉是一日之間日行東西徑數一百八十度而爲晝漏爲五十刻蓋邊周五百四十度晝所行者一百八十度則日入後當行一百八十度而爲夜半復行一百八十度而爲平旦至其夜漏當倍於晝而得百刻而後蓋天之說可通也然今之夜漏仍不過五十刻與晝無異則天蓋旋轉之說爲不可通矣渾天則不然日出於卯而午而酉日入於酉而子而卯各行一百八十度故其晝夜之漏亦各得五十刻也此蓋天不若渾天之通者二也

其三曰日入而星見日出而不見卽斗下見日六月不見日六月北斗亦當見六月不見六月今夜常見日出何也按爾雅釋地北戴斗極爲空桐又釋天北極謂之北辰公羊昭十六年傳北辰亦爲大辰何休注云迷惑不知東西須視北辰以別心伐所在此以北斗爲北辰也春秋繁露泰本云星莫大於北辰北斗常星此謂北斗爲大辰古有以北極北斗爲一者蓋天之說亦然周髀算經云春分之日夜分以至秋分之日夜分極下常有日光卽斗下見日六月也又云秋分之日夜分以至春分之日夜分極下常無日光卽斗下不見日者亦六月也斗下之視日旣已六月見六月不見則人之視斗亦當六月見六月不見而後蓋是之說可通也然而北斗常見視其所建以正四時矣則爲渾天之說北極不動北斗常旋中國在赤道之北故北極出地而常見日行出入乎赤道故北極下以半年爲晝夜而北斗環北極而行北極之出地愈北愈髙所以北極之下有不見月之時而中國之人要無不見北斗之日也此蓋天不若渾天之通者三也

其四曰以蓋圖視天河起斗而東入狼狐間曲如輪今視天河直如繩何也按此以天河辧渾天蓋天之異也渾天則天河自閣道而南歷螣蛇天津河鼓以訖於斗箕尾之間七月昏見其直如繩蓋天則北起於斗東南歷河鼓閣道以至大陵天船又屈而西南歷五車東井以訖於狼弧之西其形曲如半輪蓋圖如此與人之目見不符也此蓋天不若渾天之通者四也

其五曰周天二十八宿以蓋圖視天星一作至非見者當少不見者當多今見與不見等何出入無冬夏而兩宿十四星當見不以日長短故見有多有少何也按此以星見多少難蓋天也周天二十八宿三百六十度半在地上半在地下故所見之星非牽牛左右十四星卽東井左右十四星非牛後十四星卽井後十四星見與不見常相等不以冬夏之出入晝夜之長短而見有多少也乃蓋天之圖兩宿南北之徑一百八十度而蓋邊周天則有五百四十度彼此相校是所見之星一百八十度而不見者有三百六十度何其多少之懸殊也且冬夏之出入日行有發斂卽天度有闊狹抑何以所見之星不能無多少與人之目見不符也此蓋天之說不若渾天之通者五也

其六曰天至髙也地至卑也日托天而旋可謂至髙矣縱人目可奪水與景不可奪也今從髙山上一作上山誤以水望日日出水下影上行何也按此據日之初出難蓋天之不可通也渾天則天體渾圓地形亦圓所以日出自下而上也蓋天則天蓋在上日﹝麗於﹞﹝不來﹞天亦髙髙在上何以髙山之上至髙也以望海水自上望下但見日之出水影之上行也此蓋天之說不若渾天之通者﹝六也﹞﹝文理出在﹞

其七日視物近則大遠則小今日與北鬥近我而小遠我而大何也按日當午時離他一千六百萬餘里而當其出沒之際人立地而視之則以一千六百萬餘里又加以地球半徑一萬五千里是上下近而東西遠也近者宜大而視之反小遠則宜小而視之反大北斗亦然無他視髙遠無蒙气視平遠有蒙气故也蓋天旣以地爲平遠復以平遠測天則日午之直射地心與夫出沒之際之斜射地心其近遠之相去不啻倍蓰焉何以視之大小相反若此也此蓋天之說不若渾天者七也

其八曰視蓋橑與車輻間近杠轂卽密益遠益疏今北極爲天杠轂二十八宿爲橑輻以星度度天南方次地星間當數倍今交密何也按蓋天之中爲北極如車蓋之杠轂也而二十八宿爲蓋邊則如橑輻也由是而赤道以南凡近南極之星其去杠轂益遠卽其星度之相去亦益疏以蓋圖度之可知也然而南方之星愈南愈密皆與渾天合此蓋天之說不如渾天者八也

以上八事皆子云所以難蓋天者也然則蓋天之說其終不可通乎非也蓋天但有北極一圖則其說難通若參以渾天之說則無不可通何則蓋天者渾天之半渾天者蓋天之全南北二極必分二圖以爲兩蓋之形於是分之爲蓋天合之爲渾天名𨿽異而意實同也如此則南方之星當密者不至於反疏星之見不見相等者不至於多少兩極之間赤道之中剖分爲二而周天之度不至有五百四十度之多卽春秋二分晝夜之漏其刻相同亦不致起夜當倍晝之疑故北極非北斗也日行有南北之殊卽極下有見不見之異而北斗不妨乎常見北極南極之天河非兩極之間之天河也故人之所見曲者不妨其爲直此地之天頂非彼處之天頂也故就此而觀日之初出不妨自下而升上至其視日與北鬥近小而遠大蒙气有以蔽之所以視力不同也且夫蓋天之爲周髀也卽西方所自出也蓋天之學始立句股句股者西法所謂三角也衡之以爲句縱之以爲股﹝斜﹞﹝衰﹞而引之以爲弦正而信之以爲開方是故並之則爲矩環之則爲規圓內容方方內容圓則爲羃積弧矢五寸之矩可以盡天下之方一圍之規可以盡天下之圓周髀之言曰天象蓋笠地法覆繁蓋笠之爲形也中髙而四邊下也盤而曰覆亦然𨿽不言地圓而地圓之理在其中矣然則蓋非一蓋南北必有兩蓋明矣以兩蓋合之則蓋天無異於渾天矣蓋天者自內而觀之渾天者自外而觀之觀天必先察於地以太陽之晷景在地樹一表而句股之數可得句股之數得而髙深廣遠無遁形矣故曰蓋天之說參以渾天而無不通者也自漢人以天地爲平遠而又僅有在上北極之一圖由是赤道以南愈南愈大而星亦愈疏其窒礙難通有如此當其時又未有簡平儀法以通之無怪乎楊子於此獨舉八事以難之矣乃或斥楊子之說爲甚疏抑亦淺之乎視楊子矣爰研索而爲之說以見蓋天之學其初本有所難通必參以渾天而後可通也云爾

風性表說

楊毓輝

風者气也气順時而遭變風因气以轉移故其性有疾有徐其勢有順有逆其信有大有小其力有剛有柔然而格致家何以能明其底蘊則以測驗之功也一經測驗何以竟探厥精微則以器具之妙也蓋推驗風性之器如風雨表測風器風力表其用皆精請詳說之風雨表約有數種極準風雨表創自福而丁輪風雨表創自胡克彎管風雨表創於該路撒克自說風雨表創於米勒那測山者以尼古類氏所造爲良航海者以費次來所造爲善他如彊水風雨表水瓶風雨表波爾惇之金弧風雨表費策之眞空盒風雨表浩孫之長尺風雨表莫不精良其表有佛逆有度數有水銀管所表空气攺變之事爲記事點無論風雨燥濕一測可知如空气極燥則下水銀髙三十一寸定晴則髙三十寸五分晴則髙三十寸天時不定則髙二十九寸五分雨則髙二十九寸大雨則髙二十八寸五分風雨大作則髙二十八寸此爲定法而其預卜風雨之事尙有十端一水銀上升極遲則知天定能晴二水銀升空气燥夏日減熱則知將有北風俟雨下天乃晴三升水銀空气濕且減熱則知將有風雨自北而來四水銀升時有南風則知將晴五水銀停空气燥冷熱得中則知天必久晴如忽然速降必將風雨大作六水銀降速時有西風則知大風雨將自北來七水銀速降有時北風則知有大風雨若夏爲苞冬爲雪八水銀降空气如濕且加熱則知風雨將自南來九水銀降空气燥冬日增冷則知將雪十水銀降時若前數日天晴而暖則知將雨及大風用能測驗極準且其用又甚普卽如礦中恆多毒气气之祕也固無虞气之發也卽有損若有風雨表則凡毒發及一切危險之事水銀必降有時水銀髙點忽然下落尢宜加意防閒斯可有備無患是其有裨於礦務非淺也農家春耕秋獲專賴風雨得時若但憑臆度以爲風而未必果風以爲雨而未必果雨旣有風雨表則風雨皆可先知不難預爲布置是其有益於農務良多也船家漁家用之可以避﹝颶風﹞﹝則以﹞而不致遭危險是又有功於航海格致工藝用之可以測天空知燥濕是更有助於人工然則其用不亦宏乎此風雨表能驗風性之說也測風器專測風性其器不一英人陸萍生及林徳所制最爲簡便然陸萍生所制者下端有座座有豎以直軸軸之上端聯以四輻輻頭有杯如球形其直軸之下端有螺絲能撥動小齒輪小齒輪卽撥動大齒輪輪面如時辰表式中有鍼能指出各輪旋轉之數如風小其性緩則旋轉之數少風大以及烈風颶風其性疾則旋轉之數多故風性剛柔疾徐均能於表面指出其表面宜用四數一指萬數一指千數一指百數一指十數試驗時先看第一面之萬數再看千百十等數量而記之則常年風性如何均可知矣林徳所制者異於前器之兩端悉用玻璃彎管一端口直一端口向於外中有一板上畫分度按在長樞之上能自轉動其頂上有對風板恆對正風之方向用法將水裝入玻璃管無風時二管水面齊平風來時無論大小兩管水卽有髙低觀其髙數齊於板上之分度若干卽知風性之大小分數寸數也此測風器之驗風性之說也不特是也化學家考驗礦質就有風力表焉蓋研究五金等質所用之燈或鑪悉賴吹風而風性必須勻和不可多多則易於誤事不可少少則亦不爲功於是化學家制表以驗風力其表下爲木座並連進風管座上連雙彎玻璃管管中有水銀管旁有度有水銀管旁有度數用法將進風管連於燈或鑪旁而吹之則不進風時兩管水銀齊平進風時受風之一邊之水銀壓之向下而對面一管之水銀獨自升髙觀水銀下若干度則知風力若干大倘水銀久不搖動必系風力平勻水銀時有髙低必爲風力參錯以此測之百無一失此風力表能驗風性之說也尢有說者測驗風性其法尙多不但恃乎表也卽如測風勢流動及方向順逆只須用片板作風旗豎於長竿軸上下作表鍼以指定盤之度分則風勢之流動順逆無不知矣如察風性剛柔只須作方尺平板板後有活尺及簧如洋秤式倘有板面正受風而視活尺之分寸則風性之剛柔無不曉矣如考風行速率只須作一器內有螺絲以軸正對風而觀螺絲旋轉遲速則風行之速率無不明矣嗚呼測風之術至今日不誠精且備哉

以月離測經度解

葉瀚

測地之法全以三角容廣爲本其法先求底綫再測諸角作細圖而地小者則以三角互求用工繁瑣碎而需日多若測遠地而作圖則測天文經緯爲便有用電火標者有用星作標者有用月蝕木星土星月蝕作標者有用度時表者西人以度時表爲常用然行道日久不能無差而月食又恐他影不準而以電火作標必須有路相通彼此相見之處星代標則必須立秋立冬二夜三夜爲妙且歷時甚速且又恐難取準木星月蝕則半球同見星臺亦測有定時最爲便捷而便於航海者則測日及天星之外惟恐莫如以月離測經度之法月離測經度見於侯失勒約翰談天地學中但言其理未述其法今攺西洋行海要術有以月離測經度法其求月距各曜度又求月髙度及他曜髙度祗是求太陰之一法要知其法最便於航海故天文家設各簡法皮生天文書共有二十四家設立太陰消去地心差及气差之度而得相距之法其法亦多矣此其一也其二則以月過午綫及他曜過午綫時求本處經度此太陰經度因其本動而於某時刻過午綫與他恆星過午綫則得其相距之較卽可定其本地經度較也其三者卽爲太陰衝恆星求經度月行白道動變甚繁行約一月一周行時或掩星或出二星中間此太陰越度衝恆星之法所由立也以月距他曜考本處經度爲太陰之法凡諸曜中惟月行最速大約每二小時之久東行一度每二分時東行一分度故可測月距日度或距恆星與行星度以與通書內三小時月距離於他曜之數相爲比較而得本處經度也凡測月距他曜之法有三事爲最要其尢要者爲太陰與他曜諸星之相距度其餘二事爲月髙度及他曜之髙度此三事宜以三人同時測定若一人測三事則宜變同時同測之數其法以一紀限儀測距度別以二象限儀測兩髙弧又有時表考定時刻紀限儀先期考定儀差推算某日月距他曜之約數以定紀限佛逆紀置於時表近處又先預推兩曜約髙弧以定兩象限佛逆亦置於時表近處先以甲象限測遠午綫一曜之髙紀之又以乙象限測近午綫一曜之髙候越二分時卽定其佛逆紀之次以紀限測距度紀之每進退佛逆一分遞測遞紀之凡三次再用乙象限測近午綫一曜之髙越二分時以甲象限測遠午綫一曜之髙俱紀之然後取中時及中距度法以紀限三次所測之距度並而三分之爲中距度以時表所得之三數並而三分之爲中時此取中時中度之法也有中時中距度可求中髙中髙乃太陰及太陽或行星及恆時之中髙數也法以初日髙時次日髙時相減爲較時以初日髙度與次日髙度相減爲較髙以較髙度化分後列初測距中時之分又以較時合前共三數開四率比例以較時爲一率較髙化分爲二率以初測距中時爲三率比得四率加減分數以初日髙時與次日髙時相減爲時較以初月髙度與次月髙度相減爲較髙以初測距中時若干分開比例以較時爲一率以較髙爲二率以初測距中時若干分爲三率比得四率加減分爲月中髙測行星恆星與月距亦如之夫距度取中者以月距他曜移變甚速屢測取中方準也測次數不同故時亦不同取中時者變爲同時也取中髙者兩象限髙弧本約定其數屢測於衷始得測定之中度也蓋髙度者卽太陰及太陽各星上下邊之髙度其餘度爲距天頂之度比髙度之設不過爲攺正其角度卽消去其地心差與蒙气差之用故去測時不必取準太甚也有中時及日中髙月中髙中距各數而後可推泛髙及泛距泛髙泛距者太陰及他曜之中心視髙度太陰與他曜兩心相距之視度也

法以目差四分與日月半徑十六分相減得十二分加於日月下環髙度得日心視髙度卽日泛髙得月心視髙度卽月泛髙次先於推日月泛髙時將本處約東西經化時分西經加東經減得京師本時以其時檢航海通書日月半徑及月地半徑按二十四表二十五表加減之又於第七表髙加數卽日漸髙半徑漸大之數加於月半徑爲月視半徑次以日月半徑並之加於中距度得兩心泛距度泛髙泛距者由於地徑及蒙气差故也蓋諸曜在地平以上有蒙气差能加其實髙而日月恆星又各有地半徑差能減其實髙惟月最近地故月之半徑最大大於蒙差故月之視或髙低於實髙而其所測之距亦與實距不同此泛髙泛距之名所由立也以其由地面視之不由地心視之故也有兩曜泛髙及泛距數可推兩曜實距法以地半徑驗三十四表比例對數﹝以日﹞﹝月泛﹞泛髙或星泛髙檢二十七表余割對數以泛髙距檢二十八表正弦對數三數相加檢三十二表度分爲第一數再以地半徑比例對數月泛髙余割對數及泛距於三十一表之正切對數三數相加於三十二表度分爲第二數次取三十三表得第三數以一二三數加於泛距度減去十度爲兩曜實距旣得兩曜實距數卽可推格令平時法視所得實距在通書本日前後三時之中取前三時之距度橫行內比例對數以前三時距度與所距實得度相減爲較數檢三十四表對數兩對數相減檢三十四表三時加減於前三時得測時相當之格令此時航海測太陰之通法也此外行海要術尙有他法亦以此爲要而算斜弧弧夾角之異不備述也謹考測地繪圖附卷第一法爲測太陰法第一爲借地平﹝測﹞﹝則﹞法其法取弧兩邊合垂綫此角無气差與地心差也測得太陰倍髙度及恆星髙度太陰與星髙之相距度以太陰倍髙度紀限儀指數差折半得太陰下環髙度以太陰之半徑數減之得太陰心視髙數此視髙數亦謂之泛髙亦謂之中心髙蓋從地面視之度數也與半象限九十度相減得太陰距極度恆星之髙度減去經緯儀指數差視髙度也與半象限相減得星距極度此譬以半象限爲大圈而各減半象限其角之兩邊可知亦卽其餘髙度可知也次求太陰與星之相距以太陰本日視半徑分數視本日測得視髙度數求加分加之爲本日太陰半徑與太陰星相距爲太陰星之兩心視距此消去其心差而得兩相距之眞數也但其南北東西之差尙不能知必就三邊求得本角方可消去其差也法以泛距太陰及星距極數三邊相加以二約之得二分之申太陰及星距極爲余割求其對數再以二分之申減星距極數爲正弦求其對數又以二分之申減太陰距極數爲正弦求其對數四正弦對數相加以二約之得半角度以二乘之得角度然後攺正其距天頂相距之气差地心差太陰視天頂數加气差減地心差得實距天頂數星視天頂相距數加气差得實距天頂數南北之差卽气差也而地心之差爲斜距欲求其攺正之太陰眞相距則就測月距上所言諸數爲幾何度自所得之數以余弦數攺正其泛髙距角度消去气差及地平視差餘者爲攺正角距之實相距則泛距斜度攺爲正相距矣旣得實距則檢通書卽知此相距之時爲西格令時及中北京時在三時相配之中間以比例數相配前後之三時角度對數相加與測望處之時相較化時爲度卽得本處之經度必以三時之中間取數通書是日平時其比例對數從九點至子正之較爲○所以其第二較亦爲○也此測月與他曜相距之法也

又有貝氏楚祇一式女士鐵牢之表僅存數不能解也謹案以上測太陰之法最繁而實不能簡省最便捷者莫如用太陰與恆星過子午綫之法夫祇知月之過午綫之時並過別處午綫之時亦可推得經度然以恆星爲準則可免儀器之差其法以子午儀測月之光邊過午綫於何時設甲代之遂將通書所記近月道之一二星測其過午綫於何時則此星之經度卽恆星表之時也旣知本表何時等於星之經度則光之經度可推後查通書載北京平時月之光邊於何時有此經度設乙代之甲乙之較卽此處之經度也赫士者美人也著天文揭要曾述此法與測地繪圖測太陰恆星過子午綫法同測地說繁不備具之其三測太陰衝恆星之法算法甚繁其衝掩之成因黃白二點交點退行之故蓋月黃二道平面交點爲月道交點之黃道度若干復將每月測得之數相比約每月退行一度半而二交點之聯機每十八年二月二十四日轉一周月之升降二交點常向西退蓋黃白二角交處不過五度九分之角且白道之平面不恆過日心而黃道之平面常過日心則日之攝力常欲令月攺其道之平面過日心故攺其行向日而行至過降交點後則行向相反如是屢退則升交點所居移爲降交點所居之處南北易向而黃白交角五度九分大帶以內之星每十九年必屢爲月所掩此一理也若月行一月一周自繞地轉其行亦每出二星之間或掩星而過因此可測其衝恆星之時而知其經度惟測太陰衝恆星之法甚爲繁重測地繪圖曾從立度行船書擇其簡法亦能得經度其法先從已知本處之時刻並本處經度推算格令回知之平時再從行海曆書檢得太陽之赤經度太陰之極點相距與半徑數與地心差凡此各差必依法或加或減之再將其測望之視時與太陽之赤經度相加則此數之和與星之赤經度相較爲星之經綫相距將此數以巳命之而星之極點相距以口巳命之其赤經度以未命之攺變之餘緯度以醜命之太陰之極點相距以寅命之其攺正之平視半經差以辛命之其半經以呻命之再將正割三﹝醜﹝口巳﹞余弦三﹝數與醜﹞與余切三巳相加再從其和數減去二十卽得十喞得申弧之正切其乘方數與三﹝丑巳﹞相同再將余割三﹝丑巳﹞正弦三﹝數與醜﹞余切三巳相加再從其和數減去二十卽得乙弧之正切此角常爲銳角如求大於巳則甲加乙等於丙弧如求小於乙則甲加乙等於丙弧再將正切丙與余割巳與比例對數辛各相加而從其和數減十位數而得丙弧之比例數如丙弧爲等用則口巳加丙等於戊弧如丙爲銳角則巳減丁第於戊弧再將余割丑余割巳比例對數辛各相加而將其和數與口巳減下表得其攺正之數而以其或正或負之號與戊弧或加或減而令和數或較數爲戊則寅與戊之較爲巳弧再將申與正弦戊相加將其和數減去十位卽得庚弧之比例對數再加巳與呻減巳其二个比例對數加戊弧正弧之倍數將其和之半減去十位數爲辛弧之比例對數測太陰之赤經度則其庚在經綫西爲加數在經綫東爲減數初衝之時口辛爲加數末衝之時口辛爲減數太陰赤經度已知之時刻相配格令回知之時刻可在行海曆書將此時刻與本處之時刻相比卽得本處之經度此得太陰衝恆星求經度之法也旣知各求經度之法則內地作圖可細量而作細圖夫月離測經度其事甚難而法實可憑旣得其法則無論在海內居陸地皆可爲法以定經度矣

五星算術源流

黃炳垕

古人不究五緯句巳遲疾之故輒以順軌爲吉逆行爲凶超次爲殃畱守爲變夫星之距地不知幾萬萬里也星大於地不知幾十百倍也自星視地地直渺如一粟也大地生人多於太倉稊米也五星卽能以行度爲災祥安得應於地哉安得應於地之某人某事哉曰土曰木曰火曰金曰水不過以色之黃白行之遲速位之髙卑隨人意象爲之名耳豈眞能顯其相坐相克之功用耶慨自術家妄言休咎而星學晦亦自歷家不求本原而星學愈晦漢志三統術言五步之法爲推步五緯見於紀載之始其率甚疏宋人以五行生成數推順疾退畱亦多不合元郭太史作授時歷定五星段目悉用實測頗爲善法然猶未知緯度之南北也明太祖平元都得回回歷法始知五星各有本輪次輪爲退順疾遲所由生又各有本道交道爲南北緯度所由判然其法猶未密也萬曆時西洋利瑪竇入中國始知五星半徑卽不同心天之兩心差多祿某漢順帝時西洋人用其四分之三爲本輪半徑水星用六分之五四分之一爲均輪半徑水星用六分之一厥後第谷萬曆時西洋人攺定之而算法始密法詳歷象考成上編今時憲書用之國朝康熙聞西人日葛西尼測得五星本天皆橢圓一端度闊一端度狹心不居中故也闊狹度之差卽初均數之加減乃悟前此本輪均輪之象爲虛設矣乾隆中蔣友仁入中國始信歌白尼明成宏正嘉時西洋人測得地爲行星與諸星同繞太陽地道與星道交錯因兩動而生遲畱順逆之變並悟前此次輪之象爲虛設矣咸豐中偉烈亞力與李君善蘭譯譚天一書知刻白爾順治中西洋人推行星三例一曰歷時同則星日距綫所過面積亦同二曰諸星行皆行橢圜道以日爲橢圜之一心三曰諸行星距中日數與周時皆公比例及攝動諸差皆確有證據益信地球繞日東行爲萬世不易之定論於乎合三萬里智慧之士積二千年測算之勞始得見其本原焉星學豈易言哉

星道以日爲心論舊說五星各有本天重重包裹皆以地爲心遂據太陽與諸星同環地球立算率多扞格不通之處蓋其本象不如是也厥後西人精測天象知大地亦行星之一其大與金星等五星與地皆繞日東行其道俱爲橢圜水星距日最近行最速八十八日繞日一周金次之二百二十五日弱繞日一周地又次之一年繞日一周火又次之六百八十七日繞日一周木又次之四千三百四十日繞日一周土又次之一萬零七百四十六日繞日一周西人又測得土星之上有天王天王之上有海王亦爲行星恆星最遠行最遲二萬四千九百二十三年以新定每歲東行五十二秒算繞日一周金水行道在地道環之內名內二星土木火行道在地道環之外名外三星故金水有合日之時星在日上爲合伏星在日下爲邊合伏無衝日之時自地視星無時不在日左右焉土木火三星與地對衝時日在星地間自地面視之日與星同度爲合與地同度時地在星日間自地面視之日與星相對爲衝所謂本天者特各星所行之道耳由是行度多寡退順遲疾悉歸一公共之例不必彊天以求合矣謹案歷象考成上編列古新二圖而融貫其說不言地爲行時其時華人未諳新法恐駭睹聞也近日疇人家知新法之盡美海內諸君子亦多曉然於地行之有據故不妨直表其說以見本象之非同虛設爾

五星順逆遲畱說西人舊術推五星各有本輪均輪次輪本輪心右旋於本天周均輪心左旋於本輪周次輪心右旋於均輪周星右旋於次輪周三輪大小每星不同次大於本本大於均其大較也星在次輪上弧其行與輪行相從則爲順爲速星在次輪下弧其行與輪行相反則爲逆爲遲在次輪之兩旁星𨿽行而自地面視之不見其爲行則爲前畱爲後畱上下兩弧皆非平分上弧常多下弧常少因五星距地各有遠近而次輪又各有大小也多祿某首創其說第谷攺定其數歷象考成采用其法矣然行度𨿽合於垂象而諸輪俱由於虛設藉以推步度數期與實測相符而已明正嘉時西士加利阿歌白尼諸人精推天行之金水二星繞日軌道尙與虛設次輪之象相似以其在地球行道之內也土木火三星行道在地道之外𨿽繞日東行星與地同而星遲地速厥象殊焉嘗測星與地對衝前後卽星與日同度前後自地面視心爲順爲疾過此則由疾而遲而爲前畱矣星與地同度前後卽星與日對衝前後自地面視心爲退爲畱過此則由順而遲復爲疾行矣究之五星無時不順行平行也人見爲畱逆遲速者因地球不在星道之心又行於本道生諸視差故耳此說行而一切推步悉本於實像究其所得之數與舊法相同而加密焉愈以見輪法之巧合而歷學之久而彌精云

星學辧惑論甚哉星學之當求其原也知地爲行星之一日爲星地道之心則五星順逆遲畱之故盡明而星與地之行法皆歸於公理迥異於私智穿鑿矣顧人猶有疑之者謂地球繞日旋轉何以地上之物不散飛於空中乎殊不思地球四面皆人物也所以不散飛於空中者正以地之速轉故耳不見夫舞火球者乎置炭器中顚倒底面而炭不傾墜者由動力而生攝力也置水或他物於器中挈而舞之亦可顚倒空中不致傾墜地之繞日亦猶是已蓋天空有壓力諸物有重力俱直射地心有攝力吸引諸物與地球之動力相助人居地面如蟻附球而行球轉而蟻不覺也故地自轉一周成晝夜人自地面視之恍如日月星辰東生西沒焉所居之地面日則謂日東出所居之地背日則謂日西入星月亦然地繞日一周成寒暑人自地面視之恍如太陽環行十有二宮焉地在丑宮人見太陽在未地在戌宮人見太陽在辰豈知無窮者天非里數所能紀斷無一日能繞地一周之勢至速之炮彈一時不過行數千里若星辰﹝晝﹞﹝畫﹞夜繞地一周則一時當行幾萬萬里故知爲必無之事至大者日地與星月皆借其光豈有與星月同環地球之理乃人第拘於目之所見則一望平原浩無邊際謂地之大不可測度乎仰觀日月如盆如鏡覽諸星如粟如珠渺乎小矣不知此特諸曜之視徑耳由視徑推其實徑木星大於地十一倍半上星大於地力倍半金星與地同大小於地者惟火水二星與月耳至日體之大有合地與五星之體不能得其一隅者而謂其能繞地而行乎此皆天文家累測千百年而後得其詳者不同影響之談也或曰地轉之說測諸形象揆諸理勢誠確然不易矣顧聖人作易曷雲天行健乎曰歷算未精之世𨿽聖人有所不知歷法大備之時卽愚人不難盡曉此則時爲之也尙書考靈曜云地體𨿽靜而終日旋轉如人坐舟中自行動人不能知春星西遊夏星北遊秋星東遊冬星南遊一年之中地有四遊是地轉之說華人早知之但未用之於歷算年

槍取準算法考考槍取準法至不一而準尢難然大旨不外無定法有定法二者而已何謂無定法天時有寒暑燥濕則空气疏密不同阻力因之而異風气有順逆偏側則彈行助遏相反能力因之而大異地段有水陸髙下則地力與空气兼有輕重厚薄之殊皆足以攺變彈路致生諸差如髙低差左右差廣遠差之類而各本差各本差有多寡微甚問乎制造四國制炮𨿽本算術準而後造及演放時配準彈藥更以密求遠近句股度數似可無差而微差終不能免若制工精遜則差數更大司炮者必熟試其所差若干而損益其用庶可取準然而易炮或易人則又不良矣尙不在此列是皆在乎熟習審知各事攸關更復運以精心貫以神明庶幾變化無方鮮有不準者所謂無定法非言可宣者也何謂有定法蓋卽彈路所成之物物綫可以算術得其髙低遠近之數以取準也夫彈之所以必循拋物綫者系合三種力所成爲勢所必然之重學非理可彊也一爲彈行本重速力一爲地心吸引力一爲空气阻力合而較之而拋物綫之理得矣拋物綫之理旣得則彈所能及之道裏丈尺不難推算而知所謂有定法其數可測者也非言可宣者姑不具論有數可測者請試推求且不必舉大小長短各一一求之試卽二十四生特之而求其平擊與上下斜擊之數並明其所以區別則舉一可以反三而各準法俱可融會貫通矣按生特乃法國度衡取數之名考法國一枚當英國三十九寸三七一百分枚之一爲一生特二十四生特卽抵英尺九寸四4904尺法國一格祗英十五釐四三四三二二三一百格爲一生特抵英一千五百四十三釐有奇卽英權三兩二一五合二十四生特計之等英六磅四三二十四生特之炮等於英國九寸徑此推管徑非口徑也口徑僅合三寸有奇而用六磅彈實得七十七兩一六之炮也查此炮始速率約爲一千零五十尺五千步之末速率約爲六百三十尺則其平速率約得八百四十尺凡炮愈遠則平速愈近愈減則平速愈增若在一千尺之內則平速所差無幾卽始速也準此以算庶無差謬今試就平下上三等擊法推數式如左

設平置本髙於地平十六尺以下推彈所及若干列式以明之

平置炮髙歷時時羃彈及

十六尺一秒得一一千05十尺凡一秒內之拋物綫幾成直角與軸所差甚微彈及地時多不能入土十五尺千分秒之9680937五一千0十六尺

十尺千分秒之79106258百三十尺

八尺千分秒之707057百四十二尺

四尺十分秒之50255百二十五尺

一尺百分秒之2500625二百六十三尺

右數式舉以槪其餘十六尺爲一秒時之半地力數以下皆在一秒之始速率內故皆準始速立算但一秒內始速尙應有遞減之數微故不剖設更置髙於地平六寸四分則彈行二百十尺及地歷時十分秒之二再將本貼地平置則口中心應去地四寸七與八之間凡算髙低皆當以口中心爲準故此彈尙行一百八十尺及地當十分裏之一歷時千分秒之一七三皆彈掠土而過跳行若干尺乃止

設更平置本髙於地平三十六尺以上推彈所及若干列式以明之

平置炮髙歷時時冪遞減中數平速尺數彈及尺數

三十六尺一秒五二250510495一五七四此式內拋物綫之落角度漸髙亦漸曲其餘平綫則漸短六十四尺二秒得四一尺10492098

一百尺二五六二51510485二六二一

二百尺三五三一二五三尺10473700

四百尺五秒二五六尺10445220

九百尺七五五六二五十310377七七七

右亦舉數式自一秒以上皆各有始末遞減之平速率其遞減之數系就本炮五千步化爲二萬五千尺之末速率計減始速四百二十尺歷時約三十秒自乘得時羃九百爲法以除減數四百二十尺得四寸六七爲空气阻力所致是卽每秒平方遞減之根數惟五千步之平速系八百四十尺照三十秒當微欠二百尺包之以便算耳凡數中不盡之小餘不便細列者所差甚微故亦或包或抹以取簡便此式內自三十六尺至九百尺之髙可平擊敵船自十分裏之八七五至四里又十分裏之三二彈力至此已減一百二十五斤若更擊遠恐𨿽及無濟且此惟山麓守口之炮臺能有如許之髙可以平擊近海口之敵若在海面兵輪相交或在平陸兩軍相對彼此等髙則用此平擊總在半里之內方克有濟所以欲擊更遠則斜向上擊之昂度不可不知又若敵船已近或敵已登岸而臺上平置之髙不可及則斜向下擊之低度亦不可不知惟欲知低度必先明昂度爰循序而分列於左云

設在平地將本昂髙二十二度半以下推彈所及列式以明之

昂髙度數歷時秒數時冪中減尺數平速尺數彈及尺數二二五十三五一八二二542510075一3600112567五四五56105102957016754520255尺104547二五五六二五三三七五一一三九三尺104735三四四五二七七九二二尺104828301度060361尺10496二九

右亦舉數式以槪其餘凡昂髙四十五度則彈及爲最遠本若昂四十五度彈當去二萬三千七百六十尺及地歷時二十七秒其平速爲八百八十尺是不能至二萬五千尺也準所定之末速率須在更髙四十餘尺數再昂四十五度方可究未知其如何試定也今以平地言故就二十二度半以下推之其歷時之數系以四十五度除二十七秒得六每度照加其遞減中數亦止取整如將此中數加平速卽始速率減平速卽末速率此式內彈及里數至多約七里半至少不及半里其拋物綫之落角至大在三十度外至少在一度外凡昂角與落角差有大小愈遠則差愈大然各昂若差不同卽一亦恆有不同故不贅列昂度旣明而後低度可推矣

設在髙六十四尺或九百尺處平置本而敵已迫近於一里之內則平擊必越過甚多宜將尾墊髙俾口低下若干度斜擊方中亦列式以明之

髙六十四尺處平擊本歷二秒彈及原數二千09十八尺低一度當反減十分秒之六折半得三以減本歷得一七爲八五折以成原數得一千七百八十三尺在一里內矣低二度反減一二折半得六以減本歷得一四爲七折以成原數得一千四百六十八尺六低三度半反減一一折半得105以減本歷得九五爲四七五折以成原數得九百九十六尺有半低五度反減三秒折半得一五以減本歷餘五爲二五折以乘原數得五百二十四尺半

髙九百尺處平擊本歷七秒半彈及原數七千七百七十七低二度半反減一五折半得七五以減本歷得六七五爲九折以乘原數得六千九百九十九尺在四里內約近半里矣低七度半反減四五折半得二二五以減本歷得五二五爲七折以乘原數得五千四百四十四尺較原近一里三低十度反減六秒折半得三秒以減本歷得四五爲六折以乘原數得四千六百六十六尺約二里半有奇低二十度反減十二秒折半得六秒以減本歷餘一五爲二折以乘原數得一千五百五十五尺在一里內矣

右二式旣非試得亦非有本不過借昂度之理反觀而酌取之以爲當如是耳蓋凡用平度昂度者則彈力與地心力相背而相至其勢逆故秒數遞增而彈及愈遠低度則彈力與地心力相並而相隨其勢順故秒數遞減而彈及愈近折半者仍屬彈力欲循軸綫使然過低卽不能準此例入算者因彈力與地力漸近全順向之地力僅能引彈下墜不能減彈力前行之速者今則轉助其速矣向之彈力𨿽欲背地馳行不能減彈力吸引之權者今則轉助其權矣故愈低則愈不合拋物綫之理當攺用角度算之玆不具列

以上僅就二十四生特之將其平擊與上擊下擊之理無數從簡列式多參鄙意未必能與準表

及他書合是否有當於萬一尙其明教而指正之至於避彼上擊仍不礙我下擊則亦惟洞明順逆者測遠近俾無空發爭先制勝而已若尋常避擊除數遷設疑及用堅固斗門外向無最善之法約二十年前英人孟格裏夫獨出巧思制成活架安其上置於坑內運以機器升降極靈欲放則升出坑外旣又降入坑中距遠稍遠反築土堆或東或西以使敵疑更可多掘數坑今日置於此坑明日移置彼坑當交攻時煙霧迷漫敵惟見有彈飛擊迄不能測算之所在而無從還擊誠最善法也詳見弢園火器說若夫開花彈之下墜平口平擊豎口其法已見於準及火器諸書大抵必先以象限儀密求句股測準遠近度數而定用藥之輕重緊慢及時引秒之或增或減俾炸開遲早適與欲擊處合又必以炸塊所成圓錐形之角度推算面積大小約定炸開部位無過不及則能以大包小鮮不中者然諸法亦皆有定而無定是在精演熟試乃能不失累黍臂之善射者可以仰視飛鳶發無不中而其巧妙處實非楮筆所可盡神而明之存乎其人槍取準何獨不然

論格致學緣起

李提摩太

歐洲士今著名之人甚多千年之內著名莫大者於拜肯其父爲英國相溯其所以出名緣教人之法不同蓋古今之教相反古以率由舊章爲貴拜肯以現在實效爲貴又貴搜尋古今各國事迹凡有益於人者必考究之又欲創新法以教人千六百六十年英人某又推廣其意欲集各國博學人每年聚會講求其新知格致之治初立時國王亦喜因許其立會所立章程有一總辦外有二十人贊襄之凡遇事皆此二十人共商其餘凡有名望者亦均請之入會初立祗有五十五人此皆英倫惇聚會者也後法俄及他國等亦照此法立格致之會此會旣興百五十年歐洲各國名人皆知格致之學大有系於國之興衰焉千八百二十二年卽道光二年也日耳曼人以各國名人聚會不能皆至乃定章程每年聚會各定一處預知照會期至日俱往在大眾前各言其所得格致新法以比校焉旁設鈔胥議竣會勘以知某某爲最千八百三十一年卽道光二十一年英國亦立格致之會不第英京一處並散立各處如某處有名人約請大家必均赴約因聚議焉立此會者爲英宰相博羅罕其意欲國名宦名名紳名牧師及著名讀書人同心辦理此格致之事朝廷準其多設此會欲使知此會之益大也凡大碼頭之處亦皆知此益每年捐助銀若干以此助博學人創立格致之新學自此以後至令各處輪流聚會初會時來者不過三十人令已逾三千人矣此但英一國蓋因國家得此格致之益甚大故皆踴躍爭先云

中國宜求格致之學論上三代以來風俗惇學校之士無不講求實學故大學之首章言治國平天下之道卽以致知格物爲本降而唐宋漸尙詞章而實學不講至今更專尙制藝上以此求下以此畢應將身有用之精力盡銷磨於時文試帖之中捨此不遑涉獵髫齡就學皓首無成者比比然也近自各國通商之後見夫西國測量制費約銀十六萬兩其餘各處養魚之費約銀八萬兩所費之巨如此而所獲之利當更倍蓰矣今夫保民盛舉也夫算學者格致之用具也格致者算學之進功也如琢玉然必資力挫如﹝建﹞﹝健﹞屋然必架棟梁苟具刀挫而不琢玉獲棟梁而不建屋鮮有不笑其愚且拙者今算學之於格致何以異是是以西國儒士無不講求格致之學而格致之學無不先以算學爲本吾試以各國講求格致因而盛衰者大略言之查西方各國以希臘國向爲文治之邦於格致之學講求最先各國之從學者甚眾是以各國之講學皆莫不稱而重之曰希臘之學迨唐宋間回回國最爲彊盛其所以彊盛之由亦因講求格致之學所致當是時埃及土耳其等國皆往從學亦可謂一時之盛及至日久專尙虛文不能實事求是學業駸衰國勢因亦不振其由彊而弱由大而小者皆學與不學之明證也至歐羅巴洲之普法英等國以今日視之可謂旣富且彊爲海上大邦而講求格致之學尢推獨步然其弱小之初正有大謬不然者蓋當日之徳王常言以天下之聰明一兩卽可抵書院之聰明一噸又法都常有儒士因事下囹圄僉以其精通格致之學請貸其罪而法王謂其無用終不允行其輕視格致之學如此此二國者其前如彼其後如此一旦憬然自悟翻然攺計廣設書院使人人皆以格致爲事其故不重可思耶英國前亦不以格致爲意近百年來攺弦易轍精益求精誠以天地五行之產俱從格致中得來是以美國格致之學尢宜講求地質爲重蓋地質之生財又有三等一爲地中之產五金各礦原以供國家之用若無格致以窮其原則精華不顯故美國於礦務最爲考究必使地中之產不致祕而不發一爲地上之產五穀樹木皆爲養生之道若無格致以窮其理則地力亦有時而不宜故或爲熱道或爲冷道或爲溫道或爲涼道必使物性與土性相宜而樹盡茂密歲皆丰稔不致有偏枯之憾一爲水中之產川澤之利王政所重與其臨淵而羨不如退而結网故美國由格致之理以深究養魚之法陂湖江海各因其地不必竭水而求自可山人皆足且水師弁卒原爲防邊而設當此各國修好海上承平除習練戰陣而外無所事事特令爲養魚之業古者募習水師多用漁人今以水師而兼漁人之事旣考究各處水性尢能獨擅利權查美國京都每年養魚之造等事無不藉資算學故於算學一端中國學者漸多而近日科之中又專分額數以爲取士之門誠之道莫先於彊兵彊兵之道莫先於富國然富國而不思理財理財而不求格致猶之琢玉無刀鑿之利器建屋無梁棟之美﹝材﹞﹝財﹞也今皇上勤求典學惟日孜孜上下一心勵精圖治將見格物致知窮理盡性帑項不虞其支絀庶幾泄千古未盡之藏宇宙永慶乎升平不且鞏萬無疆之業哉

中國宜求格致之學論下從來天地之理無窮期也學問之道無止境也昧古者固不足爲儒士背今者更不得爲通人誠以制作之變易關乎气運之轉移如古者以弓矢威天下今則變爲火器矣苟處今之世仍欲捨火器而用弓矢以與人爭利鈍角勝負固不待智者而決其不可此軍械之制且欲因時創造精益求精也而於學校何獨不然常觀泰西各國學校之士無不以格致爲本國家專延學問最優之人以主講於學校之中凡有新學均窮極其理以致研求其專心之至各國情形大略相同卽以英國而論講求格致之學者約十萬人所學之事每十分鐘以二分半鐘專力於各國語言文字及各國史記之學以一分半鐘專力於化學光學等學再以半鐘分致力於地輿之學此外推之於動植諸學無不按時研究凡動植物中飛者行者樹者藝者各類或能益人或能損人或爲古人已言或爲古人未言皆當詳細求之以闡發其義蘊故古學之已著者不妨因其理而徐爲深造古學之未著者更不妨創所解而獨辟新機是以英廷因向之求於山者未求於海復於近二十年中集格致之士數十人衛以兵輪周行海上考地球極髙之山由底至巓直算不過十五里而海之深處亦復相等迨入海逐裏求之每下一里卽有一里之物水中鱗介之族以魚爲大宗其間種類萬殊悉羅而致之以資考證此誠極瀛海之奇觀發古今之祕旨矣且不獨此也水性寒者主降熱者主升而地气赤道屬熱黑道屬寒水在地中行自具不息之體易曰變動不居周流六虛觀於此可以知天道實通乎地道矣此英國學校之士悉心於格致之明驗也其餘泰西各國亦莫不互相奮發廣求新學以益見聞近來歐洲國勢蒸蒸日上者職是故也竊考中國學校之興自五帝始其名曰成均說者曰以成性也遞至三代有國學鄕學之自其國學言之王世子王子羣後之世子卿大夫元士之適子凡國之俊秀皆與焉自其鄕學言之則二十五家爲閭閭有塾五百家爲黨黨有庠萬二千五百家爲州州有序各萃其子弟而教焉蓋無人而不學無地而不設學以教也嗚呼盛矣然气運有推移卽制作有變易苟膠守古制而不求新義其何以鼓舞羣材富彊日辟收長駕遠馭之效耶當是時也惟願國家振興教化首重格致不惜經費廣立書院多延精於格致之士以爲之師俾肄業各生有所遵循以中國人材之盛天資之敏吾知溫故知新不及十年卽可駕歐洲而上之矣是則區區之意所深望於中國者因不憚再論之以當芻蕘之獻世之博雅君子幸勿河漢斯言也可

格致數目說略每慨中華儒者止於聖經賢傳倫常大道中殫精研思以求上合乎性命之微而河洛圖書尢其微之微者其中悉由術數推測而所謂格致之功鮮有明文豈遭秦火而失其傳歟何以大學格物致知一章獨缺有間也迨宋儒新安朱氏出始取程子之意以補之然但補其義而未申明其用也物旣云格果何以格功夫由何處下手知旣云致果何以致心思由何處得間晦庵未言也明代王陽明先生欲格竹之理而格之七日未能得間至於頭暈始捨此而專講良知之學噫格物一事何可易言乃今泰西幾於無國不講無人不精何此事失於中華而傳於海國乎論者猶謂卽屬工此亦爲末藝何如明經致用鄕國胥設學校以講倫常日用之道使學明於上俗美於下詎不足以致太平吁此非通論也方今海禁大開與外洋交涉而專執中華古典以議論其間必致﹝枘﹞﹝柄﹞鑿不入何以與西洋大國並駕齊驅哉本館﹝曾﹞論新學部以彊中國援日本以爲例今又譯格致學中數目之略於左以便快覽焉按西學格致家謂萬物皆若干阿屯所成阿屯者其小無內之稱也如造屋系積累若干磚所砌爲文系積若干字聯絡而成化學則積六十餘原質所作然原質又系何物格致家則謂若干阿屯也若用極好之顯微鏡窺之能將一分之質視爲三百丈之長此則𨿽至小之物可加三十萬倍然猶未能見質中之阿屯也格物家謂將阿屯一分寸爲五千萬分可得阿屯之大小焉又阿屯之最相近者爲實質光不能透入其間不相近者爲流質光略能透入阿屯之內若相隔遠者爲气質日光透入內外玲瓏故格致家常言萬物中阿屯常動但遲速不同若使傍火熱則近處阿屯之動速可成流質如冰化水然倘再加以火熱則動更速而化成气如水變气然因查聲音之理何以成聲皆气浪動﹝宕﹞﹝巖﹞多少次而成者也如人擊物自遠視之相隔一千一百尺當其下擊時由一秒鐘至二秒鐘始聞擊聲可知其聲之行也每一秒鐘行一千一百尺其聲之淸濁全在气中之浪動宕遲速焉如入耳之音濁似牛鳴則每秒鐘動四十次若音淸細如鼠鳴則每秒鐘可動四萬次其數均有表可量分毫不爽凡气浪動之次數每秒鐘不足十次者人槪不聞以是知並非無音實人之耳不及聽也倘气動或六萬次或十萬次者人亦無聞蓋亦非無音緣人之耳只聽至四萬次耳多則無聞也又查光學光較聲音其行更不止萬倍之速每秒鐘可行六十萬里卽如繞地球行八九次者然此丹國天文家自康熙十四年窺看木星之月食始得此理而傳者也夫人聞聲旣憑耳見光旣憑目然非气則每秒鐘動至四萬次不能聞非气則每秒鐘動四百兆兆亦可云四百萬垓至八百兆兆之多亦不能見也其行之最緩者爲紅光噠之气每秒鐘動四百五十八兆兆次何謂噠蓋尋常之气爲空气在海面則濃在髙山則淡若去地球一二百里外卽爲噠气惟噠之气更淡而通內外五星諸世界焉黃光則噠气每秒鐘動五百三十五兆兆次靑光噠气動六百三十二兆兆次紫光噠气動七百廿七兆兆坎蓋按天上虹霓而言紅一邊最慢漸漸快至紫光一邊可見五色胥關噠气動宕遲速次數然欲量其快慢其法用凸面鏡置於平面玻璃上其鏡當中與玻璃緊相依處是黑光周外一層層卽有五色相間算學家推算噠气每動宕之數多寡可由此而知且噠之气尢淡玻璃𨿽系實質其阿屯不能隔噠之气使之不透光也又查電气電與光行同是一快中間若無轉換交遞之處每秒鐘可有繞地球行八次工夫今電學家言電气無他卽噠气浪動宕遲速也惟光浪短電气浪較光浪長六萬倍實質阿屯𨿽相近而不能阻電之穿過焉又用黑膏作如眼鏡形有三百斤之重此黑膏本應阻光惟電气能透之亦能透石透木如光透玻璃者

然近五年之內徳國一人新造電气鏡何爲電气鏡如耳是緣气動每秒鐘四十次至四萬次而始聞其音目是緣气動每秒鐘四百餘兆兆而始見其色令電气鏡是緣音與色之間古未曾有所見今竟緣气動一百兆兆至三百兆兆次而忽有所見也化學家又得一新器名西倫雍此物能發電气皆按光之大小尋常發電皆借銅鐵絲無論晝夜均可發惟西倫雍則隨光大小以爲發電之多寡焉又動植學家常論眼謂人之眼睛系完整一个惟蒼蠅之眼系四千六角小鏡合成一个蜣蛣之眼系二萬五千小眼睛合成一个此皆以顯微鏡窺測而知現有人遵此擬於細電頭上或數十頭數百頭各安一西倫雍再合一處如蠅之眼彼一頭電亦如此安設𨿽隔數百里數千里數萬里不但能傳音而且能覿面焉其格致目略如此或有謂學此算阿屯算气浪光浪電气浪並蠅眼蜣蛣眼等事𨿽極精工究屬末藝果有何益不知西人之學皆實學也坐而言卽起而行豈空談乎且此諸學亦格致之始基試觀輪船火車電報諸事大有關乎世道之實而當其始未有不由此悅心研慮而得以施其大用大效之能則格致中細微之功用所益豈淺鮮哉

格致入門敍﹡或作格物入門序

李鴻章

漢司馬氏以本隱至顯推見至隱二者解經余嘗參稽其理知大學格物之說必兼二義而始全自古迄今解格物者七十二家大旨不外窮至扞禦二者而已入主出奴遂成聚訟自西學興而格物之說又一變眾說融會之機其兆於此乎世之說易者以理爲主宰以气爲流行以數爲對待泰西之學則以默達費西加說理費西加說气瑪得瑪第加說數利氏東來中國始有名理探幾何原本二書蓋其一說理其一說故皆托始於界說者也余按後漢書馬融傳注界猶限也易曰艮其限艮之大象曰思不出其位大易訓艮爲止小爾雅訓格亦爲止是格與界二者之訓本可互通如以西學界字之義詰大學格字之意則界以內皆所當窮至者也界以外皆所當扞禦者也二家之說無事紛拏矣西人畢生致力於象緯器數之微志無旁騖其論形上之理𨿽與漢宋諸儒不同若謂其於形下之理一無當於聖人之旨固不可也丁總教習冠西遠方之傑掌教都門同文館能讀經史百家之書今治格物之學以入門命其書其猶界說之微旨歟夫門以內有戶庭焉有階級焉有堂奧焉皆以待窮至者也門以外有閭閈焉有城郭焉有郊坰焉皆以資扞禦者也從堂奧而達郊坰所謂本隱而至顯也出之事也由郊坰而詣堂奧所謂推見而至隱也入之事也冠西之書以力水汽音熱光電七學爲經以問答爲緯回環辧難自爲主客往往事本目前解出意表蓋說气之書得之試驗以資推測者也如謂地心吸力悟自墜蘋而柰端之動律出蒸气漲力推自煮茗而瓦徳之汽機成固皆推見至隱之事其它則如借水力以制壓銅資气力以揚浮球琥珀拾芥電機之濫觴也鑪鼎燒汞化學之嚆矢也光學之顯微爲巨易遠爲近音學之傳遐至邇畱暫爲常亦何莫非本諸變動不居周流六虛之以開物成務利用厚生遂將疑鬼神而奪造化謂非推見至隱之功曷克臻此當其冥心孤往默討潛搜如禪之入定儒之坐忘𨿽謂之以捍禦爲格物焉可也逮乎鞭辟入裏兔起鶻落有異於晦翁之所謂窮至者乎余喜西學格物之說不背於吾儒故覽冠西之書而發起余之嘆抑又聞之西學所謂斐錄所費亞者至精且博玆特其凡將急就耳冠西誨人不倦西學堂奧必更有在書以俟之

論學格致必先求富國

李提摩太

蓋聞學者以治生爲急誠以古來未有饔飧不繼而能弦歌不輟者孔子適衛由庶而富由富而教車中商榷次序井然是人欲爲學非有資生之具不可也國欲廣教非有富庶之基不能也故講格致之學必先以富國爲本今試舉古今中外各國而詳論之粵考中國古時九州島之地北臨大河南盡長江佃漁畜牧因利而利沃壤千里年谷丰稔說者謂伏羲神農之世民結繩而用之甘其食美其服樂其俗安其居故當時君相士庶莫不從事於格致之學所以建宮室制衣裳作器用立貨幣造文字設武備巍巍乎功成萬者良有以也遞至成周西方有國曰巴比倫與中國同在亞西亞洲濱臨兩大河之間田髙土肥物產饒富故其民多閒暇於天文地理測算格致制造等學無不考究詳明其藏書之法則用瓦片鑴刻字迹埋於土中𨿽數千年不﹝壞﹞﹝壤﹞迄今猶有存者此外亞非加利洲有埃及國當中國周時無不講求格致之學最爲彊盛其彊盛之故因該處瀕臨泥勒江卽又名泥耳河每年當春夏之際必有兩月江水漲漫不啻水田萬頃居民乘時播種及至水退而已一望平疇靑苗秀發矣此眞天生美利不假人力無旱潦之夏無耕耨之苦千倉萬箱自然充實故能大興學校爲各國之冠今國中尙存石墳髙數十丈寬亦數畝與他處之墳不同過其地者慨慕流風猶低徊不置焉至歐羅巴洲希臘國當中國周末漢初時最爲富彊一時駸駸文學稱極盛焉然希臘無江河之利與中國巴比倫等處不同祗因與各國通商能操利權於一己並能普利益於萬家故可培植人材使藏修遊息之士無衣食之累得以盡心考究至今所著格致等書西瀛各國學校中無不傳誦並鄭而重之曰希臘之學嗚呼尙已然此猶指古時各國而言也中國元明間歐洲意大利國東北有國曰非尼士壤地褊小較之意大利不如遠甚然其君相勵精圖治當其時與亞細亞歐羅巴亞非利加之洲之國立約通商能挽弱小爲富彊於各國盛衰之理最爲詳悉聞見旣廣而格致之學亦興故其國勢𨿽極小而其權勢則極大論者謂其大有造於歐洲信不誣也又如中國明時英國在歐洲𨿽不如今日之盛然已規模漸擴講求制造專務通商所制之物如鐘錶刀叉銅絲鐵絲千里鏡織鍼馬掌玻璃等件皆各國日用所需之件故運銷極暢利益日廣久之制造更精通商之國愈多又設報以廣見識遂能日益富彊而格致之士因得乘時奮發風气大開至雍正乾隆年間學校中遂少講古文多講新事近來國事蒸蒸日上竟爲海上第一大邦夫豈無故而致哉此古今各國未有不先富彊而講能格致之學者也方今中國二十一行省襟江帶河控蠻引越方物所貢載在輿圖膏沃之區倍於他國誠能因地之利廣開財源使民之舉力除陳見將見帑藏充裕國家旣可致富彊日用寬閒士林亦以資弦誦豈不懿歟豈不懿歟

中西格致異同辯中國有格致之學西人亦有格致之學然中國之格致兼道與藝言之也西人之格致專以藝言而亦未嘗非道也世有迂者流深薄西學非聖人之教而沈溺於西學者則謂中國專尙空談不如西學實是求是其失又甚矣是不可以不辯夫中國格致之學無所不有無所不包其深者探造化之原究性命之理其大者辧彜倫之考平治之經以及官司之守器用之資一名一物一艸一木莫不有理莫不當知所謂眾物之表裏精粗無不到而吾心之全體大用無不明也故曰兼道與藝言之也彼西人於器數之學竭力殫精深求實驗故能窮極象緯轉移气質運用水火變化金石馭風發電測海淩空火輪舟車瞬息千里風雨暑寒立驗座隅此外各種器用並臻奇妙就其有用者用之𨿽聖人亦不能廢豈得槪以奇技淫巧斥之故曰專以藝言亦未嘗非道也且夫中國聖賢以道自任而藝亦不遺如周公多材多藝孔子天縱多能子產稱博物冉求以藝傳經傳所稱必非虛語至於六藝設科考工分職尢其彰明較著者矣今之人特爲西學所詫以爲非中國所有殊不知巧朴𨿽異源流實同又中國制器祇求適用不尙新奇而西人則精益求精日新月異此所以相形見絀耳嘗考西人談天謂天地如球形天靜而地動似與中國蓋天穹天天動地靜諸說不合然中國固宗渾天之說謂天如雞子地如雞子中黃居於天內天大而地小其在易曰乾爲天爲圜楚辭天問曰圜則九重孰營度之許氏說文曰圜天體大戴禮曾子曰如誠天圜而地方則是四角之不揜也倉頡曰天日行一度風輪扶之書考靈曜曰地恆動不止而人不知也春秋元命苞曰地右轉以迎天河圖括地象曰地右動起於畢彼利瑪竇湯若望南懷仁侯失勒約翰輩所述天地之形大旨不出此也西人談算有幾何借根對數代數微積諸術極其妙矣然中國自河圖寓加減之源洛書肇乘除之祖而隸首立法商髙授書掌於保氏散爲疇人由來已久近世所傳九章天元四元之書本與西法一理惟立式稍異歷家以八綫弧角算天不過取其簡便實則與六宗三要同出勾股一源耳又中國以月度定年故每年三百五十四日合气盈朔虛而三年一閏五年再閏十有九年七閏謂之一章西人以日度定年故每年三百六十五日而四年閏一日略盡余分惟月數不合朔望實不如中法之妙書稱水潤下作咸火炎上作苦木曲直作酸金從革作辛土稼穡作甘墨子曰五合水火土離然鑠金腐水離木張子曰木金者土之華實也其性有水火之雜故木水漬而火然而不離蓋得土之浮華於水火水之交也金得火之精於火之燥得水之精於水之濡水火之相待而不害爍之反流而不耗蓋得土之精實於水火之際也亢倉子曰蛻地之謂水蛻水之謂气以及陽燧取火方諸取水之類是卽化學家气化質化化分化合之說也又墨子曰均發均懸輕重而發絕不均也均其絕也莫絕一少於二而多於五說在重非半弗析倍二尺餘尺去其一是卽重學家萬物皆趨重心之說也臨鑑立立景二光夾一光足被下光故成景於上首被下光故成景於下鑑者近中則所鑑大景亦大遠中則所鑑小景亦小非卽光學家回光折光傳光射光之說乎古人聞牛鳴窌中而知宮離羣羊而知商聽雉登木鳴而知角見豕負而駭而知徵聽鳴鳥在樹而知羽五音之妙能以耳力得之自黃帝命伶倫象鳳鳴而造律呂每三分而損益隔八位以相生而度量權衡規矩準繩皆出於黃鐘之管且律呂可以候天地自然之气由是播諸八音以宣諸八風聽之者可以知興亡治亂善惡祥之故微妙至於如此

彼西人聲學一書未必能出其範圍也經曰地載神气神气風霆風霆流形百物露生關尹子曰石擊火生光雷電緣气而生可以爲之淮南子曰陰陽相薄爲雷激揚爲電煉土生木煉木生火煉火生云煉雲生水煉水反土以及頓牟掇芥磁石引鍼之類中國之言電气者詳矣不過藥物配合久失其傳耳古聖人斲木爲耜楺木爲耒斷木爲杵掘地爲臼弦木爲弧剡木爲矢刳木爲舟剡木爲楫結繩以爲网罟嘗百艸以爲醫藥範金合土以爲宮室養蠶植桑以爲衣服觀轉蓬象北斗以爲輪輿凡日用所需莫不精心結構然猶曰此常器也若夫成湯作飛車送奇肱氏歸國周公作指南車送越裳氏歸國公輸子削木爲鳶可以升天削木爲禦可以駕車墨子亦能削木爲鵲而飛拾遺記言始皇起雲明臺有巧工二人皆騰虛緣木運斧斤於雲中三國誌言諸葛武侯伐魏造木牛流馬以連糧朝野僉載言則天時海州匠造十二辰車回轅正南則午門開四方回轉不爽毫釐中國之爲機器者多矣不過遺制淪亡多不可考耳卽西人以火器稱雄海外侵軼中華其槍炮水雷之制愈變愈奇然考其始亦原於中國元伯顏帖木兒威行西域始創火槍一時制勝是時有歐羅巴人在麾下以歸國肆力講求遂臻其妙諸國效之始爲軍中無敵之技至於火輪舟車電報電燈之類在彼土亦創於近歲古未有也上古結繩而治自黃帝命倉頡象鳥獸迒之以造書契以後孳益漸多有象形會意指事諧聲假借轉注六書之目彼西人以二十六字母拚合成文僅有假借諧聲兩端而四者無有又其語言文字一致並無雅俗淺深之分比之中國亦已粗矣總而論之中國風气重道而輕藝西洋風气重藝而輕道然自古至今治亂安危恆系乎道之隆污不系乎藝之巧拙也今天下中外周通彊鄰窺伺挾其所長以傲我所短中國於是欲師其長技以制之此西學之講求所以難已也至於綱常法度禮樂教化爲治天下之本其可一日少乎權衡輕重有識者必當知之又格致二字本出中國之書譯者以意義相近取而文之耳考西人器數之學本名東來法則原本益可知矣世有講求格致者以道爲經以藝爲緯則中西一貫亦何異之有哉

中西格致本原論

葛道殷

大學言格致在卽物而窮其理又云眾物之表裏精粗無不到所謂格者亦覺精而備矣三代而還諸子互有發明自明季海禁宏開泰西好學深思之士越重洋遠來中土各挾其所﹝好﹞以進竊以爲格致之理固無不同而格致之事各有詳略精粗之不同夫物莫大於天地中國之論天地自卵白卵黃之說而後如揚子云因眾儒之說以天爲常左日月星辰隨而東西王蕃渾天說周天三百六十五度五百八十九分度之百四十五東西南北展轉同規半覆地上半在地下故二十八捨半隱以儀準之其見常百八十二度有奇是以知半覆地上半在地下也明以前書皆是其意至國朝采用西法卽有地球之說謂﹝之﹞地處天中不動天九重繞之恆星最上七政各以層數次第包環於外運行不息此地靜天動之說也更益以三角八綫算法造歷猶是中國之歷法西人不然謂日居中不動地球亦爲行星間於月與諸行星之間繞日而行又制最精之遠鏡儀器實測久之而知其所繞之路非平圓並互有攝動之差彗星中國史不絕書中國曆書無之西人考測甚詳測其所行之大圜甚橢或數百年一見或數十年一見或數年一見不等故能得根數立有成表近來天算家考究尢精故推彗之法日密一日其意似不關休咎置閏中法以無中气之月爲閏月西法四年閏一日一百二十八年閏三十一日四百年閏九十七日是步天造歷皆有異也言地尙書考靈曜地有四遊冬冬至地上北而西三萬里夏至地下南而東三萬里春秋分則中又續漢書張衡作地動儀以精銅鑄卽是西人地球動轉之說但步地量地測地之說皆闕如也西人以地旣爲圓球卽勻分三百六十經度又平分地腰爲赤道迆北扺北極迆南扺南極各九十度爲緯度是以測天行海皆憑此爲準繩又能考究地殼土石層數動植各物形查其古今變遷並求其所以成形之理名爲地學是考地論地皆詳略之有異也至論人之一身中國醫書言理甚精但所載骨肉臟腑經絡不明其體用西書全體新論考之精詳言之確鑿是論人身有詳略之不同也至於化學重學光學電學汽學中國如墨子云化徵易若爲鶉五合水火土離然爍金腐水離木此卽化學之謂也均發均懸輕重而發絕不均也均其絕也莫絕於一少於二而多於五說在重非半弗著倍二尺與二尺去其一此重學之謂也臨鑑立景二光夾一光足被下光故成景於上首被上光故成景於下鑑者近中則所鑑大景亦大遠中則所鑑小景亦小此光學之謂也亢倉子云蛻地之謂水蛻水之謂气此汽學之謂也經言地載神气神气風霆風霆流形百物露生此電學之謂也關尹子言石擊石生光雷電气以生可以爲之淮南子言黃埃靑曾赤丹白礬元砥歷歲生澒其泉之埃上爲云陽陰相薄爲雷激揚爲電上者就下流水就通而合於海煉土生木煉木生火煉火生云煉雲生水煉水反土及夫頓牟掇芥磁石引鍼之說中國之言電气特詳但西國所言實較中國爲更詳如言化學分爲兩大類一曰化成類如金土气水等物一曰生長類如種植等物不能化分者爲原質共有六十四種原質又分兩類一爲金類一爲非金類

金類之品𨿽多於非金類然萬物以非金類化成者乃多於金類六十四種之內气質五流質二其餘不甚冷不甚熱之時俱爲定質其中言愛攝之力論質點之微體積之分劑多少之比例無不極精窮奧得諸實驗如燐少得空气卽漸然置諸日中立然考其各種气之根源驗其各種气之功用養气爲萬物之第一要物風水火皆賴以生人物均賴以呼吸炭气足以殺人而艸木之呼吸與動物相反木本炭精恆藉炭气培養而炭气中之養气反成無用而放出輕養二气可以作鐙鉀養綠養五並玻璃粉用燐合制爲自來火化學之大中國所略而西人加詳而精焉者也至於水學中國僅言動靜二種有性情之不同故醫者取長流水以療疾其海水之咸雨水之輕黃河水之重江水湖水之澄淸山泉水性生硬使人飲之而項癭皆未分著而西人言水從涓滴相吸以推其輕重壓力流水則推其髙低之躍徐疾之流波浪之理各極精微火學分熱與光爲二物論熱溯其來源傳熱失熱變化各形以熱造表至於熱气二說爲物非物已入幽微論光之發源共有五種並解明眼目所以能視之理云萬物中光之功用極大一語精當之至直射返照二光相抵以遠近成方反比之理計之可知其濃淡均造微之論論定气又分爲二一言天气包裹地球漸髙稀漸約計二百里有深淺厚薄之時故其壓力不能常常相同如水之在海波浪起伏畸重畸輕風故之故由於空气壓力加減气浪翻騰雨落之故由於空气含水遇冷下墜冰雪寒暑惟南北溫帶互相循環熱帶無冬夏南北寒帶半年爲晝夜人罕到蒸气以火煮水所化力能動機大者可計馬力若干測气用气皆有至理善法得自心思並無師承至凝露結霜之故起霧成云之理皆由於水气冷熱縮伸各有微論難以殫述聲學謂气以傳聲冷則稍速熱則微遲若中和之候一杪內有九十六丈可通其疾徐與聲音之大小無涉𨿽極微之聲與巨雷相較快慢一也惟聲之大者能及遠耳目聲有浪因气激蕩成浪如水因風激一般若巨聲之浪有破紙窗墜屋瓦之能電學謂電气有空中自然成者有造成者自然成者如空中云二片所含電气爲相反者則彼此交易電气時電火爲電气流行之路電聲卽電火激之響其響遇云而有回聲所以聞其聲轟轟然有引長之意造成之電則有幹濕之名其气𨿽同而發源各殊又分正負二種不同類二種金相切中無流質則一金類生正電气一金類生負電气此電气存本金類體內又分濃淡鍍金欲其光滑而質勻淨大半恃其器具必所發之電气數多而濃且勻淨器內置正負材料之面大而電气之濃與數之比例過小用以鍍金則時緩反之如正負材料之面小而塊數多則電气之濃與數之比例過大所鍍各金或成顆粒或細粉且必令藥水自行化分見可鍍金所用電具其正負材料必合比例而配之由摩擦而生者謂之幹電二金浸於彊水交感而成者謂之濕電濕電之用可通音信路有遠近時無後先電學亦神矣哉力學論物之行止升降必藉乎力物莫大於地與日月被地吸﹝繞而行地被月吸﹞有潮﹝汐﹞﹝泛﹞二力合一一力分二二力一用各有至理物之墜地因輕重爲疾徐之擊遠因天气爲髙低至於助力之器杠桿輪軸滑車斜面螺絲尖劈人多忽略西人之制器多賴之此各事莫不各具算學比例之理西人皆能精考實徵詳推物莫微於昆虫蠶有病精於格物之巴斯陡井以六百倍顯微﹝之鏡﹞窺之遂得其要領謂此病名爲粒瘟又名椒末瘟最易傳染且母蠶病此生子相延傳蔓無已故各蠶或死於抽繭之先或未死而成絲大弱是格物之極其微正格物之大其用也嗟乎西人之於格物可謂無餘蘊矣顧何以煤瘴之之伏礦中無定法可免直空以助升降無善術可行是礦務之猶有憾事機織之布敏捷而不經久機壓之呢耐久而不光滑機紡之綢價廉而無寶光是紡績之猶待考求雨螽雨豆雨血雨毛中西尢皆無確論乃知合中西立教之原積世積人積智而物理之微而繁非獨中人祇言其理不能盡格卽西人專門之學亦多有不格之處故云格致之理無不同格致之事實有詳細精粗之不同也

格物

王仁俊

路史十四土龍致澤桐魚鳴鼓獺膽分杯石膽鳴釜灰傳漏啄木愈齲匚夕湯引你鵙枝速語堂蜋之气含之出火丘蚓之塵背之起霧結巾投地而兔走箴綴舟帶而去狗甕而原闕生蓬生地而沙不聚蟾切玉橘明珠油鉆鍼姜解茶葦化牛鹽消瓜甘雨昔愛斯拜亦謂大火時可引濕气

郁離子故天之行聖人以歷紀之天之象聖人以器驗之天之數聖人以算窮之案此此皆格物之理

閔先生彤章曰西法本始於中卽借根之方彼中尙名東來大綱並出周禮條目散見諸子可知致格一門三代必有專書秦政欲以愚人盡付虐焰自先儒補以義理聖門遊藝之學缺焉無傳按閔先生此論自邳州學署郵寄義最簡括謂三代有格致專書經秦焚去尢奇而碻

格物中法自曰自冬官書佚操藝者各挾其工巧衒鬻於市前明澳門通商以來彼遂用機器玩好之技簧鼓中國以漸逞其陰計祕謀至今而益熾夫彼之技一工人耳薦紳之所不道烏足言哉夫然而居今之時欲移易其耳﹝目﹞莫若卽中國所自有者著之俾知中才百倍於彼特屏棄弗爲別求其至遠至大者也夫顯微遠鏡孰與照膽之奇日晷鐘錶孰與元帝殿漏之幻汽機之繁重孰與水碓風車之簡輪船火車气球孰與飛車木鳶木牛流馬之巧研窮物質孰與始知藥性化煉丹汞種羊炕雞之奧忘其至奇至幻至幻至簡至奧者而惟洋是好不亦傎乎不寧惟是中國之攻木攻石攻金皆重學也治人人皆化學也蒸釜酒龍陽燧銅鑑磁石引鍼鍼琥珀拾芥酒漿油酪權量舟車汽學光學電學化學重學之日用而不知也且夫彼之法皆中法也漂布熟皮種樹養蠶造糖燒磁鍍金少或十數年多不過百年始通其理𨿽精益求精然非中國啟其知而能若此哉至於得南鍼而知航海得火藥而用鎗則尢中國大有造於彼者乃彼無不賴於中國而中國反曰知遠出彼下何歟是書編古今言格物者知其理所以然則詳之否則闕之若或不能盡識則鉤稽而爲之注竊﹝附﹞鄙意及中國六工之事使天下知技皆中國所有所不有者皆中國鄙而不爲也若越人洞垣之樂張衡地動之儀乃至窮其理而不得亦可見聖人之邦靡學不精也案劉嶽雲此載食舊徳齋箸深識閎覽先我爲之今錄其文志不忘大輅椎輪焉

劉嶽雲答李善蘭書曰西人以天算爲最精初入中國卽挾此自重而光化電等學則近世尢密然如天圜見周髀天載地動見考靈﹝曜﹞﹝耀﹞幹鑿度元命苞括地象六等星差見徐敕心長歷天河經天一周見抱朴子天河爲小星所聚見物理論五星日月各一天見萌傳朦气見姜岌傳雷爲地气見周易論衡則中國言天文未嘗讓西人也墨子經上圜一中同長也此謂圜體自中心出經至周等長也又云方柱隅四讙也誤此謂方體四維皆有隅等面等邊﹝等﹞﹝徑﹞角也莊子一尺之箠日取其半萬世不絕此幾何妙理他如借根卽天元一術代數術中求無定數

卷十一學術十一格致下

中西格致源流論

王佐才

中國格致之學始見於大學一書說者謂自經秦火其微言奧旨漸失其傳故朱子補傳一章發明程子之意實非漢儒所能及然所釋者乃義理之格致而非物理之格致也中國重道輕藝凡綱常法度禮樂教化無不闡發精微不畱餘蘊𨿽聖人復起亦不能有加惟物理之精粗誠有相形見絀者然自古至今治亂安危之恆系乎道之污隆不系乎藝之輕重也則本末輕重當有辧矣請申論之蓋中國之所謂格致者言欲致我之知在卽物而窮其理也鄭康成曰致或爲至文選注蒼頡篇云格量之也量度物事致知之道也禮樂言云大學致知在格物卽致知﹝止﹞之知也格至也物射者畫地處也哀公問篇曰孝子不過乎物仁人不過乎物言君止仁臣止敬父止慈子止孝朋友止信皆有定則如射之有物不可以過至乎物則不過矣不過乎物則得所止矣揅經堂集曰致知在格物物格而後知至此二句𨿽從身心意知而來實爲天下國家之事天下國家以立政行事爲主大學從身心意知而來實爲天下國家之事天下國家以立政行事爲主大學從身心說到意知已極心思之用矣恐學者終求之於心學而不之行事也故終顯之曰致知在格物物者事也格者至也事者家國天下之事卽止於五倫之至善明徳新民皆事也格有至義卽有止境履而至止於其地聖賢實踐之道也凡經傳所云格於上下不格姦格於藝祖神之格思孝友時格皆訓爲至假爲本字格字同音相借也爾雅廣詁曰格止也知止卽知物所當格也歷觀以上諸儒之言皆以格致主義理立說而從未有及今之西學者然亦未嘗無偶合之事也其在易曰幹爲﹝天﹞﹝地﹞爲圜楚辭天問曰圜則九重孰營度之許氏說文曰圜天體大戴禮曾子曰誠如天圜而地方則是四角之不揜也蒼頡曰地行一度風輪扶之尙書考靈曜曰地有四遊冬至地上北而西三萬里夏至地下南而東三萬里地恆動不止而人不知春秋元命苞曰地右轉以迎天河圖括地象曰地右動起於畢﹝揚﹞﹝楊﹞子云因眾儒之說以天爲常左日月星辰隨而東西王蕃渾天說周天三百六十五度半覆地上半在地下故二十八捨半隱非合於西人談天之學乎其在書曰水潤下作咸火炎上作苦木曲直作酸金從革作辛土稼穡作甘墨子曰化徵易若爲鶉五合水火土離然鑠金腐水離木亢倉子曰蛻地之謂水蛻水謂之气以及陽燧取火方諸取水之類非合於西人之化學乎墨子曰均發均懸輕重而發絕不均也均其絕也莫絕臨鑑立景二光夾一光足被下光故成景於上首被﹝上﹞﹝下﹞光故成景於下豈非合於西人之化學光學乎關尹子曰石擊火生光雷電緣气而生可以爲之淮南子曰黃埃靑曾赤丹白礬元砥歷歲生澒陰陽相薄爲雷激揚爲電煉土生木煉木生火煉火生云煉雲生水煉水反土豈非合於西人電學乎靈樞經水篇曰夫八尺之士皮肉在此外可量度切循而得之其死可解剖而視之其藏之堅脆府之大小谷之多少之長短血之淸濁气之多少皆有大數漢書王莽傳莽誅翟義之黨使太醫尙方與巧屠共刳剝之量度五藏知所終始云可以治病豈非合於西人醫學乎

史記曰黃帝采首山銅鑄鼎抱朴子曰鄭君惟見授金丹之經周禮地官人注之言礦也金玉未成器曰礦郭璞江賦其下則金礦丹礫史記貨殖傳邯鄲郭縱以冶鐵成業豈非合於西人之礦學乎然而中西相合者系偶然之中西不合者乃趨向之歧此其故由於中國每尊古而薄今視古人爲不可及往往墨守成法而不知變通西人喜新而厭故視學問爲後來居上往往求勝於前人而務求實際此中西格致之所由分也試徵諸西國之籍以証之西國格致之學以阿盧力士托徳爾爲稱首阿君爲大儒伯拉多髙弟生於耶穌前三百八十四年歿於三百二十二年壽六十三歲生平考究格致新理無一種學問不經其研究著書一百四十六種尙存於各國大書院者一十九種其書希臘文有數種經歐洲各國翻譯者一論國政二論史三論萬物之性四論生死五論天气六論動物七論靈魂八論記性九論睡醒十論夢十一論壽夭十二論老幼十三論呼吸十四論百體十五論生物行動十六論動物生育晚年十三載所著之書括一生所考得之事人皆信爲實錄云阿君解釋物性實事求是務絕虛誣較其師尢愼伯拉多之論物凡理所必有而更無疑義者例可列入於書而阿君則必俟物經目擊考證詳明者始敢登載加以識超學博深入精微其時正值馬基頓國全盛其王乃命王子亞勒散大尊之爲師故至今無不稱爲格致學之祖宗焉至中國宋寧宗嘉定年間而英人卑爾根出焉卑爾根生於一千五百六十一年正月二十二日父爲著名律師爲英王以利薩伯所信任母名古克學問淵雅爲當世女宗卑爾根髫年卽精心考究物理年十三入成均肄業視阿盧力士所論爲空虛之說遂往巴黎居英使署中論各國交涉情形因案褫職乃益殫心格致之學兼論律法及善惡性理所著書大小數十種大旨必須藉實在證據方可推闡其理不可先發虛無之論而指物以實之卑爾根之名因之大著越三百年而達文施本思先後生焉達文生於一千八百有九年一生考究格致之學但其才大心細所著之書信以傳信疑以傳疑不敢自矜臆斷其論萬物之理謂創造之始人物皆粗歷年愈久則變成靈巧以動物爲植物之所變而人類又爲動物之所變苟不宜於世卽不能永存所以上古之物有爲今世所無者卽此理也此言發前人所未發近世儒者無不韙之此亦可爲格致絕續之人矣而施本思之生在達文後九年同爲英人而不同鄕裏初爲工程家後爲新報館主筆論述甚多晚年始著格致之書多推本達文之說其書流傳各國尢膾炙人口英國後起之英必以施本思爲殿特天下之理日出無窮將來窮原竟委而集中西格致之大成者必更有人行當拭目俟之

格致說

鍾天緯

格致之學中西不同自形而上者言之則中國先儒闡發已無餘蘊自形而下者言之則泰西新理方且日出不窮中國重道而輕藝故其格致專以義理爲重西國重藝而輕道故其格致偏於物理爲多此中西之所由分也然其實言道而藝未嘗不賅其中言藝而道亦究莫能外其源流固無不合也自漢以來中國講格致者如鄭康成孔穎達諸儒不止數十家其中純駁不一而要皆以義理爲主從無兼涉今之西學者然無心之暗合亦往往而有之其說理精深頗非西儒所能及然由今觀之猶西國古時希臘諸大儒其源流固不難僂指數也請申論之考西國理學初自希臘分有三類一曰格致理學乃明徵天地萬物形質之理一曰性理學乃明徵人一身備有倫常之理一曰論辧理學乃明徵人以言別是非之理其初創此學者後人卽以其名名其學而阿盧力士托徳爾實爲格致學之巨擘焉阿君希臘人生於耶穌前三百八十四年初與名士巴雷陀共學者二十年後到雅典設塾行教者十三年至六十三歲疾終於楷雪斯地方生平著書一百四十六種惜大半散佚現存十九種各國大書院無不什襲珍藏另有十六種則世人疑爲後人所僞托然亦爲根據格致之說晚年十三載所著之書囊括一生﹝所﹞﹝許﹞考之事語皆精粹不涉惝恍之談人皆信爲實錄綜其平生無一種學問不爲思慮所到可謂格致之大家西學之始祖已越二千零三年始有英人卑爾根出而盡變其說卑爾根英之倫惇人父母俱有大名叔爲英相卑爾根年十三入太學肄業厭棄舊學卽有超然獨立之槪其後久歷宦途因案削職乃專心於格致之學所著大小書數十種內有一卷論新器尢格致家所奉爲圭臬其學之大旨以格致各事必須有實在憑據者爲根基因而窮極其理不可先懸一理爲的而考證物性以實之以是凡目中所見世上各物胥欲格其理而致其知所著諸書原原本本具有根柢儒士見之宛如漆室一燈因之聲名大著迨一千八百零九年而達文生焉達文爲英之塞羅斯玻里人祖爲醫生父爲格致家幼入公塾聰慧絕倫及長入蘇格蘭壹丁培格大書院讀書得入選後隨英國兵船環遊地球測量繪圖並考究動植各物及輿地等事返至英國凡天下所有格致博物等會無不邀請主盟屢得金牌等獎賞一千八百五十九年特著一書論萬物分種類之根源並論萬物彊存弱滅之理其大旨謂凡植物動物之種類時有變遷並非締造至今一成不變其動植物之不合宜者漸漸﹝澌﹞﹝漸﹞滅其合宜者得以永存此爲天道自然之理但其說與耶穌之理相反故各國儒士均不服其言初時辯駁起今則佩服者漸多而格致學從此大爲攺變此亦可謂﹝千﹞﹝十﹞秋崛起之人也至於施本思名赫白徳生於英國豆倍地方小於達文者十一年生平所著之書多推論達文所述之理使人知生活之理靈魂之理其書流傳頗廣其大旨將人學而確可知者與確不可知者晰分爲二其所謂確可知者皆萬物外見之粗質而萬物之精微則確有不可知者在也夫萬物精微本亦一物而無形無體之可見及其化成萬物皆已昭著於人之耳目故格致家得諸見聞而測知之至若聖教中之所言上帝格致學之所論原質𨿽非人人思力所能知能測而要皆實有更無疑義且萬物化成旣皆原於此無形可測之一物則此一物爲本而萬物爲末明矣施本思所論大率如此近人譯有肄業要覽一卷卽其初著之書也此四家者實爲中西格致之大宗其派衍源流猶我中國漢儒宋儒之別將來新理日出正不患無繼起之人也

泰西格致之學與近刻翻譯諸書詳略得失何者爲最要論

車善呈

我朝懷柔遠人道光年間許泰西各國通商逾今數十載風气一新凡輪船電報機器鐵路諸政均已設局專理風行海內拓千古未有之奇而又恐習其事者或不究其學終非自彊之計於是又設廣方言館水陸武備電學測繪學堂萃子弟之英敏者肄業其間聘華洋品學兼優之士爲之教習朝考夕稽口講指畫勉爲有用之學務底於成此固窮源竟委庶幾洋務權衡胥歸我操顧究其學而不辧其學之宗旨是非貿貿焉一惟彼說是從此何異食而不知其味者亦安能辧其美惡之所在哉於此恭見憲臺殫心時政精益求精亟以泰西格致之學與近刻翻譯諸書詳略得失何者爲要垂﹝詢﹞﹝﹞芻蕘在艸茅下士何足知此第念愚者千慮或有一得爰就管窺所及謹陳梗槪考各直省翻諸書與西人用華文自刻彼國之書無慮二百餘種其學悉以格致爲宗卽如化學算學重學天學地輿礦務機器輪船航海火器測繪光學聲學醫學𨿽不以格致題名總不離乎格致溯泰西格致之學肇於希臘之阿慮力士托徳爾淵源至遠傳述至久然其時物理未甚顯明見地僻陋故其學駁雜不精至明季英人卑爾根出好學深思銳志格致卒乃盡變前說其學始精逮今達文施本思二家又闡發卑爾根未盡之蘊旁搜遠紹探賾索隱筆之於書其學愈詳而愈備然考其格致大旨離神明而求象逐事物而外道徳非若中國格致之學本末兼該精粗畢貫於此又見泰西之格致究不出中國格致之範圍也蒙嘗讀格致啟蒙須知新編匯編全書釋器與夫格物入門探源益知諸書所載格致之理研求考索如論生物原質流質定質物理因果性情緣故動力攝力漲力縮力壓力空气熱气冷气純駁疏密凝結諸端探幽闡祕察微知彰千蹊萬徑層出不窮窮物情之源委悟妙理於當幾究其旨不外百物之質性气味五行之生克制化看似新奇實則平淡然所論皆系實事絕不蹈空學其學者𨿽不能契天人性命之理而凡人事日用藝學技能皆得資以增長知識開拓心思自是泰西最上乘之書其有名非格致而爲格致之實用者曰化學如化學初階鑑原分原續編補編闡原指南考質求數諸書所載原質考養輕炭硅石布淡綠溴碘砩硫硒碲燐金申鹽類原質水模鉀鈉鋇錮銀汞鐵銅鋼鉛鈶錫金錳陶器灰石分劑以至取法考數重數制合化分濾洗熬蒸燒鎔化結成事類綱舉目張條分縷析無窮變化想入非非苟專心致志皆得精其業以專門而名家且如硝礦鹽彊水及白藥凝化藥水電气等中國已次第自造資以利用其書本無可訾議然頭緒紛繁意境邃奧往往有過求險僻而不慮及毒害因其論列皆因泰西風土人物而言與他國並不計及華士若不辧中西人情物理之異同從其學而一意徑行有未見其悉當者此由未明乎化學中又須化裁通變而作書者固不任其咎也顧泰西格致之學所包者廣所造者深而發揮於推算者有三種曰算學曰重學曰天學其挈領提綱包涵眾有而算學重學天學之理無不賅者則有幾何原本一書西人歐幾里得譔凡十五卷爲泰西言算之祖自明季利瑪竇入中國徐光啟譯出六卷至咸豐年間海寧李氏善蘭與西儒偉烈亞力踵譯全書十五卷始無缺憾其書備言理而法卽由理而著括一切有形而槪之曰點綫面體點相引而成綫綫相遇而成面面相疊而成體而綫與綫面與面體與體其形有相似有相兼其數有和有較有有等有無等有有比例有無比例洞悉乎點綫面體而馭之以加減乘除

凡天地間有形象可指者推求無不密合洵推算之津梁儒家萬不可不讀之書也算學則有三角數理代數術微積溯源代數難題數學理借根方法對數諸書則皆執簡馭繁因難布巧敏思精義奧妙入神然三角乃兩勾股所合惟勾股必取一直角三角形等邊者爲正三角不等邊者非鈍角卽銳角其用惟視所適而與爲通變足以濟句股之不及代數微積算法先須立式無論何數皆可任作記號代之數之左邊有⊥號者爲正有┬者爲負凡有幾个代數式俱有⊥號或俱有┬號謂之同名數或有⊥號或有┬號又謂之異名數加法分爲三種一同式同號一同式異號一式號俱異減法惟有一公法反其減式之正負而加之卽得乘法則同號之數相乘其乘得之數爲正異號之數相乘其乘得之數爲負除法則同號之數相乘其除得之數爲正異號之數相除其除得之數爲負皆先求根數有一次二次三次四次以及多次諸式錯綜變化左宜右有凡求割圓開方三角八綫諸數若馭以代數指顧卽得其術與借根方法略同然借根方法如以綫爲問則借根以面爲問則借平方長方以體爲問則借立方諸乘方加減乘除令與未﹝知之﹞數齊等而本數始出立法𨿽巧布算頗繁故自有代數而借根方法遂不用對數表爲西儒訥白爾所創後有布裏格斯變通其術至於順治年間穆厄閣始傳其法入中土其法以眞數自一至十萬俱設假數與眞數逐一對列故名對數以加代乘以加倍代自乘以三因代再乘以減代除以二歸代開平方以三歸代開立方凡多一乘方皆遞加一歸爲算學至捷之徑而對數八綫表以二率與三率相加減去首率卽得末率用之步天較常法簡易省算然凡此西法算書用其法者以之馭繁算而見易以之馭常算而反勞因其法原爲推算繁難而設學者必先通九章而後其法始能用若躐等以求則有髙而不切之獘反致扞格不通重學二十卷其學分二科一曰靜重學如權衡輪軸杠桿滑車斜面螺旋尖劈之類一曰動重學如流質水火風气船舶鎗圓球秒擺之類而其理之最要者有二曰分力並力曰重心爲動靜二重學之樞紐萬物以重心爲定若二力加於一體令之靜必定於並力綫令之動必行於並力綫故知分力並力與重心而環繞攝動諸力一切重理皆從此出得其要領而重學思過半矣其學無甚奧衍而施之平常實用俱有確證眞有用之書也天學惟談天一書乃據英人侯失勒原本而刪譯者所述論地命名測量之理地學天圖日躔月離動理諸行星諸月彗星攝動橢圓諸根之變逐時經緯度之差恆星新理星林秝法皆備言天學之理與用數其術以恆星天與日俱不動月繞地又繞日而行地與五星俱繞日而行故以地球繞日一周爲一歲以地球自轉一周爲一晝夜其行道月地五星俱系橢圓於是言天學者盡變舊術海內疇人翕然宗之謂之新法又謂彗星行法與五緯同而橢圓之長徑甚長兩心差甚大故或數十年而一見見時無關異顧地動之說中國先有其端如尙書考靈曜云地體𨿽靜而終日旋轉春秋元命苞曰地右轉以迎天河圖括地象曰地右動然言地動而未嘗言天不動也若以地動而天不動則羲經言天行健日月運行虞書曰在璇璣玉衡以齊七政古聖人明天察地其義甚精豈大知反不若西人乎近年吳氏善述有地球運行辧謂地動不可信者十有七事詳徵博考刊布駁詰習西法者卒無以應

竊意天包地外地與日月五星俱處天中天動而地與日月五星自必俱隨之動地與日月五星距天近者因天之攝力速而動亦速遠者攝力緩而動亦緩乃不易之理第以天地日月五星俱動主算施之推步立法甚難故談天之法以之爲步天之捷術尙屬可參以之爲象緯之本然殊難憑信且西人先有精步天者以地動之義推光緒七年九月二十四日地球行迫日輪一時粉碎人物無存天地間萬物世界從此了局謂開辟以來之末一日至有臨期而早作準備坐以待斃者且有先圖自盡以免慘狀者乃其期已過而天地萬物依然如故則其言庸可信乎至謂彗星無與於異何以往史所言彗出而天下必有事變使人君及早警戒尙可消患於未形果若談天所言適足啟人主之縱肆而變亦不足畏矣以是而論談天一書其日躔月離平行經緯度分定率亦足資授時之用而其悖理妄誕之見學者不可不深察而決去之也西人最重理財理財必先水陸地輿而格致之見於地輿之學者其書一曰地學淺釋所論水層石形質生物物之沈物凝變之理揭石層平斜曲折凹凸之故被水蝕去之處砂泥土石之松結以及殭石新疊層沛育新冰遷石火山石鎔結石熱變石五金藏義類大旨以地球全體均爲土石凝結而成其定質𨿽爲泥爲砂爲灰爲炭其石或嫩或堅而皆謂之石類均有逐漸推移之據觀地中生地之形別其種類能知其當時生長之地各有水陸湖海之不同而其天時气候亦有冷熱溫和之各異是亦精微之至矣其條論生物消滅形變成金石地面水道南北冰山冰海海中生物礦凝聚裂縫類皆透發至理言淺事顯各有實得爲講地學以理財者必不可少之書一曰海道圖說論列自海南瓊州至廣香港福建門澎湖浙江象山舟山甬江乍浦上海揚子江山東直﹝隸﹞﹝捸﹞水道曁直隸遼東二海朝鮮日本海島並長江圖說明大風流水之源由記島嶼礁石之隱現彰行船之法程表潮汐之時刻與夫泊船避風淺深險夷之所在臚列形勢未始不詳然南洋各島至新加坡孟加拉國印度洋新舊金山及歐俄美各國海島口均未載入則是書𨿽詳而實略得者近而失者遠也若夫航海通書簡法禦風要術三書測太陽太陰星次蒙气經緯度距數以定行向風向風差以識順逆究陰晴風雨之變闡颶風先兆旋轉軸綫之方而悉示以趨避之機皆爲航海指迷之書深堪取法而格致由地學以及礦務之書曰井礦工程開煤要法金石識別寶藏興焉備論造湧水井開礦法裂石分土用藥煤層布列厚薄鑿孔開石察煤取產法器各物凝結根本元式分類互變以至雙形合形同質異形土金類中又別科丁胚斯水晶浮石之屬看似纖悉靡遺然其時曾聞偉烈亞力言開礦須量而後入事有三要曰辧陰陽凡山得陰气多而淸者礦產爲金爲銀爲錫濁者爲鋼爲鉛爲鐵得陽气多而淸者爲硫磺爲水銀濁者爲煤故測量礦山常年日月照臨而知得陰陽之分數以爲始義曰礦苗陰陽气分𨿽辧當驗礦苗以徵實產之在礦猶樹之根株苗其枝芽也察枝芽之枯潤丰薄卽可知根株之虛實大小充斯旨以苗而礦產之多寡美劣可得其實曰核經費旣知礦之確據須核用工之人數程﹝工﹞之遲速器具之總件運之遠近及一切食用經費匯而計之再約計開取礦產可值若干兩相比較利則舉之不利不舉其言𨿽簡淺按之實理則精當不易竊觀諸書所論惟詳於器用法則而本本原原略而不及若泥其書而茫然嘗試得則未必反恐不免於失不可不深察也

機器制造彼國詡爲獨擅格致之奇如汽機發軔必以新制機器西藝知新諸書備載鍋鑪汽機汽筩汽器漲力能力水抽水制梃桿曲拐鍵輔螺輪車軸以及車牀刨牀鉆牀鋸牀鎔軋舂裁絞捩鏨劃諸事並論作平圓立圓橢圓平方斜方尖錐諸形五花八門法立巧生假水火以代人工成物之速罕與倫比可謂學造精奇靈妙無匹然其書意義紛歧條理不貫卽如馬力一事忽言號馬力忽言實馬力又謂一實馬力一分時起重三萬三千磅髙一尺而之實事不合不知馬力當量鑪內空汽積以弧綫求徑法推算得立方汽積若干尺寸卽可知若干馬力旣知馬力卽可定配用機器大小由是以機器而準諸所適之用則程功一一可計故凡制造何種器物亦可先推得須用若干汽力而後配鍋鑪機器以爲之用百不爽一其功用惟見於克虜伯彈造法爆藥制火藥法水雷祕要諸書又附見於營造輪艦船塢鐵路開礦之書亦各詳載言之在中國仿造﹝固﹞﹝因﹞已見有實效而獨於繅紡紝織綢布呢絨羽毛以及玻璃顏料日用百物其造法均未有翻譯成書講時務者憾焉然機器看似離奇奧妙按之皆平淡無奇觀其造物凡人力須轉手幾次者卽需用幾次機器並無超越徑成之法惟器有巧拙疏密故智者可以設想變法因之日新月異更尙無窮在中國卽欲創造綢布呢絨日周百物亦非甚難物有本末事有終始苟研精夫始事原由繼事節目終事功效層層推敲自無遁情而致功易於反掌然用機器以制造期以勝人力而省工費非謂百物皆可以機器造之此又須考核而始而書中皆不載此義故機器諸書詳略相間得失相參未可拘泥不化也水陸行軍武備爲彼格致學中最重之事其書有水師操練章程輪船布陣防海新論臨陣管見營壘圖說兵船法克虜伯法準心法攻守法諸書詳載職司駕馭隊伍陣勢赴敵戰法臺準藥裏水雷電綫槍刃位置气候號令諸事繁引博稱意在求全而且火器速率又有髙下差東西差之定表未嘗不嘆其武功之精密然兵法貴乎奇正相生虛實並用善用兵者要在出奇制勝避實攻瑕而且因糧於敵藉器於寇反賓爲主以寡勝眾自古儒將百戰百勝必先知彼知己量而後進所謂運用之妙在一心決勝之策應千里推之山川風火艸木禽獸皆可作兵故軍事𨿽不離器利甲堅而取勝成功重在善謀遠勢亦不專恃乎器甲堅利也又載輪船陣名有曰魚貫以爲銜尾而入也有曰雁行以爲排列而前也考中國兵法斷無如此之愚是欲制敵而反爲敵制有是理乎竊謂中國兵事盡於智仁勇信嚴五字而泰西僅能得中國之半何也曰信曰嚴彼所能也其勇則專恃血气非若中國巧力兼濟斯爲之勇故曰僅得中國之半也由此而觀水陸行軍武備諸書其列載船艦槍器械僅有可取若用之防守禦敵非不足恃而用以攻戰克敵則又難必以其書之所詳者僅在法與器二事而不知有法外之法器外之器爲行軍所最要者曰機曰謀何以書中略無一語則其書之得失卽由此判焉測量繪圖二事而有測候叢談測地繪圖繪地法原行軍測繪運規約指諸書所論傳熱散熱水气溫帶底綫界綫剖面角度距弧全圖縮圖單形雙形以至地平經緯儀紀限儀佛逆羅盤比例尺諸器用爲事勢之先資舉其遠者大者而了然於咫尺間則操持有本而擘畫無乖其書皆精切不浮可資妙用惟儀器必先精心取準而後測量無訛否則失之毫釐差以千里此又不可不知也

光學聲學二書探光體光綫視差之原論傳聲發聲成音之理而回光折光測算馭諸鏡景聲根聲度速率判以秒微亦格致獨得之書精妙而資利用更有富國策一書發生財制產之理創均富同功之說捃摭彼國故事牽掇成編大旨不外滋生種植開礦制造自是泰西理財之術然中西風土物產不同以彼例此必形枘鑿夫生之者眾食之者寡爲之者疾用之者舒生財之道盡於大學四言按之當今輪船行運機器制造亦已賅括其中特是聖人明體達用理財必衷諸大道期於上下咸宜行之胥利卽或勢異時殊事多更故聖人亦自有變通盡利之方所謂奴僕彼法而不爲彼法所束縛其道自有所在此豈西人所能知則其書亦付之存而不論之列而已其論醫學而見於全體通考闡微圖說新論內科全書內科闡微諸書皆繪圖立說詳臟腑之大小部位經之動息短長與夫血气多少筋骨尺寸徵引詳明實足補華醫所不逮然其治法詳於病狀而略於病源得解者實證失考者虛神緣切之道非彼所能通曉故在標治本攻實救虛之妙法絕無記述其論解剖之學中國靈樞經先發其端亦無足怪但以大辟之囚不妨偶以考學若施之病沒常人斷無其理則其醫書貴乎善讀而知法戒耳綜而論之離神明而求象逐事物而外道徳西人之學如此其書亦如此而其書之詳略得失最要者亦視其書之所載用事據理而與爲剖晰故特舉翻譯諸書載事之大者參以格致之學分類而明辧之然而一得之見未敢必以爲然聊備采擇而已矣

西學古今辧

鍾天緯

格致之學何所不該亦無一不備大而天文歷算輿地山川小而水火聲光重電化醫各學莫不有精微之理存乎其間惟中國重道輕藝故久置不講而寖失其傳外國重藝輕道故日益研求反成絕詣迄今風气大開新理日辟上以富彊其國下以世業其家每挾其長以侮我所短誇其所有以傲我所無不知華人心思才力何嘗亞於西人苟稍分制藝之精神專究格致不難更駕西人而上之特恐中西言語不同文字復多隔閡此近世翻譯書籍之所由起也翻譯西書初創於上海墨海書館繼而京師則同文館上海則制造局均以翻刻西學爲事刻成者不下數十種而西人之寓居各埠者時著述以繼之如益智書會格致書院等是也近日赫總稅務司亦翻譯初學之書天津亦設翻譯館日本與我爲同文之國而譯刻西書至百餘種亦可謂海內之大觀也顧京師所譯者多交涉公法之書上海所譯者多工藝制造之事惟日本所譯最廣惜中間雜以土字難以通行然就此各種西書而論之其中𨿽有詳略之殊而其發明泰西格致之學則一也請擇其最要言之一曰天文學中國自古以來皆言天圓而地方而西人則言地體渾圓中國言日月圜地而行西人則言地球自轉而與諸行星皆繞日而行地爲行星之類中國言日月闇食爲計都虛而西人則言日爲月體所掩而日食月爲地球所隔而月食中國言天有九重最上爲宗動天而西人則言恆星爲太陽之一類各有行星月輪繞之中國言彗爲天之垂象而西人則言彗亦有軌道可尋且必循橢圓綫而行中國言日爲君象月爲後象而西人則言月小於日幾千萬倍且行星各有月輪如木星則有四月繞之凡其所言皆鑿鑿可據且制造極精之儀器可以仰觀俯測是以天學大明而航海者竟能環繞地球而行卽夜寒晝暑之理無不能言其要今所譯者如談天等書是也此可謂天學之最要已一曰地理學地爲流質所結成其始極熱漸冷漸縮而漸﹝堅﹞﹝監﹞地殼漸結成凸凹之形則山川是已地中火質有時發泄則爲地震亦有裂爲火山火井者地旣外冷而內熱則入土百尺卽加熱若干度深至十里則金石皆鎔矣地球旣繞日而行則因南北而有寒暑因向背而有晝夜因吸力而有潮汐因冷熱而有風颶皆一理爲之相生者也就地面言之則區爲五大洲分爲百餘國有山川以隔風气有江湖以資灌輸就地內言之則有五金煤鐵各礦土石層累而成西人識別礦產卽就逐層土石以之而地之寶藏盡出近所翻譯者如地理全志上下編地理備考地球說略萬國輿圖地學指略瀛寰誌略海國圖誌地學淺識金石識別開煤要法井礦工程寶藏興焉等書其於地理地輿地質三種言之綦詳此則言地學之要也一曰气學气分兩種有空气有蒸气空气者合養气淡气而言之環地球外皆有空气包羅卽天地氤氳之气所以生育萬物者也人物皆處空气之中如魚之游泳於水中人物四圍受空气所壓故骨停勻若一離空气則百僨張气喘欲死凡室中生煤火則空气爲其逼走人無空气呼吸卽奄然欲斃俗謂之中煤毒其實乃無空气之故也不獨無空气足以殺人卽空气少亦足致病凡舟艙監獄室小人多往往致斃西人有空气筩之制抽出空气則納以鳥獸而立斃燃以火藥而無光或擊鐘無聲或錢毛並落皆其也至若蒸气則每水一立方寸化气一千七百倍藉汽之漲力代人力之用故西國凡百機器皆以汽力運之如火輪舟車紡織機器皆以汽爲之行動汽之爲用大矣哉西人創爲寒暑風雨等表輕气球空气槍則空气之力也汽機鍋鑪汽罨等物則蒸汽之力也翻譯者如汽機新制汽機必以汽機發軔等書皆言﹝气﹞﹝汽﹞學之要也一曰水學水爲輕養二原質所成以電气化分仍還爲輕養二气質而水卽涓滴無餘矣若復以電气還原則气質仍爲流質故順之則就下搏之則過山蒸之則化汽壓之則傳力其用無窮西人因創爲水輪水碓水龍水法吸水筩壓水櫃蒸气機自來水諸法民生利賴愈宏水性就下因地心有吸力水必順下而流水性平流設有兩櫃各距數里而以鐵管相通則此端水髙一尺者彼端亦髙一尺地形之髙下以水測之西國則有水平之制

物性之輕重以水爲衡西國則有水平之器水可借力如大小兩筒其底相通則壓其小筒之水而大筒之水卽上升如大筒徑逾十倍卽增力十倍此近日壓水櫃之法凡放起重壓鐵無不賴以傳力如博物新編格致入門等書皆詳載其制此亦水學之要也一曰電學萬物日在電气之中而不覺電气亦伏於萬物之內而無形大而人髮小而貓皮粗爲玻璃細爲火漆皆電气之易見者也人心亦有電气道家謂之三昧火而西人謂之腦气筋司一身之知覺運動全賴腦气筋爲之覺察也物類中之電則分爲兩種一爲幹電則以攝鐵摩擦而生如電光燈卽用此法一爲濕電則以白鉛炭精代精錡銅片之用一經硝彊水而電生焉如電綫通信卽用此法至照相亦初用濕電近已攺用幹片矣西人爲今之電學初起機緘將來深究精微必愈出愈奇不但如得律風電光燈水雷電﹝報﹞﹝气﹞而已也或用電气行車或用電气交戰較各種西學最無涯岸然其端則仍中國發之中國以琥珀拾芥西人因之推究其理名之琥珀電气近所譯者如電學一書及電气鍍金鍍鎳各法此則電﹝學﹞﹝气﹞之要也一曰化學中國以金木水火土爲五行而西人則分爲六十四原質原質者卽純一獨立之質挺生於天地之間而不與他質相雜者也原質之中分爲三類有實質有流質有气質三者可遞相變易亦可互相還原天壤間品匯庶類千變萬化皆由此原質而成有化分化合之異其化合之故全藉愛力相攝而必得熱火光三種則變化更速自有此學大之足以品察萬類小之足以剖晰毫芒直探造物之元機而使凡人得窺位育之作用其功豈可與采丹煉汞者同日語哉西國學校童蒙卽習其書是以重視化學爲民生切要之圖近來譯出西書如化學鑑原分原考質求數及化學初階等書其於西人之精蘊略已該備謂非化學之重哉一曰重學力有動靜動者遇力而靜靜者亦遇力而動兩力相抵而止兩力相並而前西人機捩之學胥本乎此力之爲用廣矣顧論力之根原肇始於太陽由是而﹝星﹞﹝心﹞月之相攝有力地心之吸動有力波濤之摧壓有力風气之鼓蕩有力水蒸汽則有漲力火生熱則有焚力以及電有傳力物有化合之力皆力之大較也西人因創爲助力借力之器於是一發之力可引千鈞一夫之手能移萬石爰考其制則分爲七類一爲杠桿二爲輪車臿三爲轆轤四爲斜面五爲螺絲六爲齒輪七爲尖勢凡造鐘錶之擺錘器具之機簧無不藉此七種而爲之近來翻譯者有重學一書其餘附見於格致入門等書不勝枚舉此重學之要也一曰醫學人之夭壽生死𨿽賦於命然病前之防護病時之調治病後之補救實爲生命之大關西國醫理實爲格致之大端其始本興於羅馬歷代均有名家著書垂世自格致化學明而醫學亦爲之大變二百年前管回血之理西醫猶未講明近始證驗明確此外如腦气筋甜肉經之類皆發前人所未發更爲中國自古醫學所無所以然者大半由於剖之功西國取老病院或獄囚之病者死細爲剖其臟腑血究其致病之由是以於人之四體百無不洞垣一方卽病者自知不起亦肯捨身醫院以教生徒以救同病若病死而不得其由一若大仇之未復故精益求精也近來譯出之書如儒門醫學醫藥大成四種醫書西藥釋略等世人頗有能讀之者而西醫復在各省施醫施藥治之輒效足見西醫之治法皆從格致中來初非無本之學此醫學之要也以上不過粗舉大綱而西學之範圍已不出乎是若夫聲學光學不過爲气學熱學之緒餘律學算學別屬於專門之絕詣玆故不贅焉

卷十二學術十二化學

中外化學名物異同考

楊毓輝

今夫化學之功用大矣哉用之於組織則可化朽腐爲神奇用之於洗煉則可化渣滓爲精華用之於一切制造測量則可化粗澀爲工良並可化煩難爲平易然則化學之功用不誠大矣哉查泰西化學家共分物質爲二類一曰原一曰雜當西曆一千八百年以前所考得之原質不過二十有九厥後續考得三十有五共爲六十四原質可知西國化學之精亦爲時未久也六十四中又分二類一爲非金類一爲金類何謂乎非金類則曰養曰輕曰淡曰弗曰綠曰炭曰燐曰碘曰硫曰溴曰石布曰硅曰碲曰硒此十四種皆非金類也何謂乎金類則曰金悉曰銣曰鋰曰鉀曰鈉曰鎂曰鎴曰鈣曰鋇曰鋁曰釱曰鉺曰鏑曰鋃曰錯曰鋮曰鋯曰釷曰鋊曰鐵曰錳曰銅曰錫曰鉛曰鋅曰釩曰鈾曰鉍曰鎳曰鈷曰鉻曰銦曰鎘曰鎢曰鈶曰銻曰鐕曰鈮曰鉭曰金申金申亦有列於非金類者曰鉬曰金曰銀曰汞曰鉑曰鈀曰銥曰釕曰錴曰銤此五十種皆金類也在譯書家嘗謂二類中其世所常有者止十餘種其餘非特中國無之卽西國亦罕有之也若譯以西語實覺繁冗若翻作華名又無其物故特創爲形聲之字以名之計所創之法有二一以平常字外加偏旁而爲新名仍讀其本音如鈽釸金申鎂等類是也一以字典內不常用之字釋以新義而爲新名如鋅鈷鉀鉑等類是也果若是似養輕淡綠炭燐以及硫鉛金卒汞五金之外皆非中國所有之物矣不知中國實有之也試舉數端以見梗槪卽如化學中之鋅卽中國之白鉛也化學中之錳卽中國之粗鐵也至於鉀在西國亦無獨成者然鉀養淡養五卽中國之火硝也使中國亦化而分之卽可得鉀於硝之內是中國𨿽無鉀而實有鉀也鈣於中國向無獨生者然鈣養硫養三卽中國之石膏也使中國亦化而分之卽可得鈣於石膏中是中國𨿽無鈣而實又有鈣也其它如金申養卽中國之砒霜也使化砒霜而分之金申亦可得是中國又未嘗無金申矣硅養卽中國之水晶也使化水晶而分之硅亦可得是中國又未嘗無硅矣況乎化硼砂卽可得石布化元明粉卽可得鈉乎是可見化學中本多中國之物也且夫化學中原質其體不同其用各異如不嫌繁瑣請詳陳之一曰養气之體用養气無色無味原質中以此爲最多地球體涵三分之一天气內涵五分之一水道中涵九分之八至於生物體中如艸木鳥獸等物均涵養气是養气所以生養萬物者也故化學家謂世間人每日呼吸需養气七十五億斤禽獸每日呼吸需一百五十億斤然則養气之體微而其用則宏矣且養气遇各原質除弗類外俱可配搭成物如底類酸類蛤蜊類皆爲養气化合所成可見六十四原質中惟養气之用爲最廣其入物也有直能深入者如鐵沾養气卽全身透銹是也有止食一層者如鉛沾養气止銹外露之一面也此則養气之體用可見者也一曰輕气之體用輕气亦無色無味非金類內以此質爲最輕約比養气輕十六倍比空气輕十四倍半當中國乾隆三十一年西人始行查得凡屬酸質均涵輕气焉其用亦廣以之裝球中卽可以上升以之裝入番水作气泡其泡亦上升甚速又能與他質化合如輕與炭合爲炭輕西名曰瑪而式气與養气合爲輕養卽水也西名曰柰脫力酸與綠气化合爲輕綠西名曰海特羅克羅立酸此則輕气之體用可見者也

一曰淡气之體用乾隆三十七年始查悉萬物中本多淡气天气內涵十分之六動植物亦多涵之其气亦無色無味而不能燃燒亦不能獨養生命敬置生物於淡气中則立卽悶气投火於淡气內則立卽消以無養气均勻故也𨿽其體極靜不易與別物相合然化合之用亦不少如鉀淡養淡輕養等類皆是惟合之難而分之易耳凡作爆裂之料以此气爲要物如火藥棉花藥及一切軍火炸裂之藥俱不能無淡也此則淡气之體用可見者也一曰弗气之體用弗气常藏於鈣中而成金弗鈣礦西人煉取金類每用之爲配合之料惟其性酷毒與綠气及碘質溴質無甚懸殊如遇金類及玻精則牽合之力甚大至與輕气化合成酸類其用尢宏此則弗气之體用可見者也一曰綠气之體用動植物內之流各質均涵是气因其色黃綠故名曰綠气西語則云哠咾連其味甚惡气質之中以此最重約比空气重一百有奇若冷至六十餘度再以四倍之空气壓力加之卽成流質而色黃惟不易結冰𨿽冷至下二百二十度亦仍如故也若論其用則綠气最有滅臭之性凡各種惡臭之性皆可化合而滅之又有漂白之功凡各種顏料所染之色一沾綠气其色頓滅至與別質化合亦甚多如銻綠輕綠綠養鈣養綠鈉養綠鉀養綠皆是也此則綠气之體用可見者也一曰炭之體用炭爲世間最多最要之質在物中則艸木鳥獸皆涵之在地中則金石煤炭亦涵之其色黑其加質無臭無味而能經久嘗有西人查二千年前火山所噴之處其尙存可知炭能經久炭精稟賦之純者有三一爲筆鉛一爲金剛石一爲煤與純炭至炭與養輕淡化合之物尢不可以更僕數此可見炭之爲用亦宏也凡插地木樁電桿外炙令焦反能經久不敝若加大熱亦有去色去臭之功無論何物或腐爛不堪或臭惡已極用炭粉鋪其上臭味卽收又可作濾器以濾流質如將墨水或墨酒以動物炭濾之則其味與色俱無矣此則炭之體用可見者也一曰燐之體用燐無獨成者動物植物及沙石田泥皆涵之禾麥之涵此質皆聚於谷仁而稈幹中則略少燐之爲色也白質如蜜蠟然冰不能化必須衣打酒或火酒油而始鎔若露而放之卽與養气化合熱自初度至十五六度便能自燃故必須貯之水瓶中至其用亦不少動物植物俱賴以生長燐與養鈣化合爲鈣養燐養五而成動物之骨故骨之燐爲最多農家有用獸骨壅田者亦以骨中之燐能肥田稼耳且燐之性易燒故自來火亦用之此則燐之體用可見者也一曰碘之體用碘之爲物當嘉慶十六年西人始行查出海水內有之泉水內間亦有之其餘如海艸魚介等物亦多有之其色靑黑狀如細鱗不冷不熱則爲定質如加熱至一百零七分則化爲流質加熱至一百七十七分則化爲气質此物入水能令水色變黃故此物一分用水七千倍方能鎔盡惟火酒及磺酒精化之甚易若論其用則爲泰西精妙之藥品然不可多食多食則毒以之治瘰等癥頗能見功照相染紙亦用之餘則無大用矣此則碘之體用可見者也

一曰硫之體用硫之爲色黃而其質脆產於火山者最多與金類化合則成鐵硫銅硫鉛硫金卒硫等礦凡動植物各物多涵硫質銀匙入雞蛋用久卽黑緣雞蛋中亦涵硫耳硫磺之體厥有二形地中產者爲八面橄核形一經燒煉卽變爲長方形若致力擦磨卽生電惟性易燒燃其火焰成淡藍色火酒及伊打酒松香油皆能鎔之也其用亦甚廣中國石膏內卽有硫磺西人以之作藥料共分三等一爲白粉一爲團塊一爲條子又能與別質化合而最要者尢首推硫養三及輕硫也此則硫之體用可見者也一曰溴之體用溴每藏於咸水中每咸水七千分約有溴一分其臭味與綠气相仿而更猛烈故西人名之曰步咾綿卽臭惡之意也受熱至六十三度則沸而化气受冷至下二十三分則凝而爲冰惟其性甚毒生物之皮肉沾之卽變黃色若論其用則漂白最爲有功照相亦多用之與他質化合之用則有溴養輕溴溴養醋酸等類此則溴之體用可見者也一曰石布之體用石布之形有三一爲暗定質其色﹝棕﹞﹝粽﹞綠一爲晶粒形其色似金剛石一爲半明定質其色如筆鉛然無獨生獨成者與鈉養化合則爲硼砂與養气三分劑化合則成石布養三其餘無大用處此則石布之體用可見者也一曰硅之體用硅與石布相同其形體亦有三爲晶粒形一爲﹝棕﹞﹝粽﹞棕色粉一爲筆鉛形凡地球大小石內皆涵之若受大熱則爲流質且硅亦無﹝獨﹞成﹝之﹞質與養气化合卽成硅養三如玻璃水晶白沙火石以及竹之筠藤之皮大半皆爲硅養也此則硅之體用可見者也一曰碲之體用碲之原色其白如銀而脆如玻璃化成後與硫硒之質無甚大異然其獨成之質不常見常見者合於金類之中如金銀銅鉍之礦皆涵之也其用亦不大與輕气化合則成碲輕性甚酷毒其餘化成之質嗅之不覺其臭人若誤食少許則發之汗呼出之气竟至穢臭不堪此則碲之體用可見者也一曰硒之體用硒之爲物質脆而色﹝棕﹞﹝粽﹞黑當嘉慶二十一年始行查出萬物中涵此質者甚少銅鐵銀內間或涵之其光如新割之鉛形體化成與硫磺無異受熱至二百十二度卽鎔若論其用與養气化合則爲硒養成酸類二種與輕气化合則爲硒輕气甚臭惡故取五金礦者恆以吹筒射火嗅有此气否卽知該礦涵此質否也此則硒之體用可見者也一曰金悉之體用金悉每於泉水中得之每泉水一僅涵金悉二三釐又有數種石亦涵之與養气化合則成金悉養亦頗有用余則無大用矣此則金悉之體用可見者也一曰銣之體用銣與養气牽合之力甚大遇空气能自燃投水中亦自燒凡泉水內俱涵之又有數種石及植物之炭亦涵之與養气化合則成銣養性極大故與金悉鈉鉀鋰同爲屬之金此則銣之體用可見者也一曰鈉之體用鈉之形性與鉀略同凡植物中多涵鈉鈉非獨生每於鈉養化分養气而得其淨質在化學家以鈉爲最有用之質凡化分鎂鋁所不能缺與他質配合之用亦甚廣如食鹽卽鈉與綠化合而成化學家名曰鈉綠顆粒之鹽卽鈉與炭化合所成化學家名曰鈉養炭養二蘇特硝卽鈉與硝彊酸化合所成化學家名曰鈉養淡養五元明粉卽鈉與﹝硫﹞﹝金﹞化合而成化學家名曰鈉養硫養三此則鈉之體用可見者也一曰鉀之體用鉀之色白而質凡地中之石皆涵之艸木所涵尢多故常法皆從艸木炭內取之也與養气牽合之力最大如置鉀力於水卽與養气牽合成火而燒如化分輕气气燒則光顯玫瑰之色水中若先加紅色艸酸則所發之光便成藍綠等色其化合之用除鉀養外又有鉀養炭養鉀養﹝淡﹞﹝液﹞養等質此則鉀之體用可見者也一曰鋰之體用鋰之形性與鈉略同然不常有惟石中含鋰最多煙葉之灰內亦微有之凡定質中以鋰爲最輕約比水輕一半與養气化合則成鋰養與他質化合亦有數種其最有用者爲鋰養炭養二可以供療病之需此則鋰之體用可見者也

一曰鎂之體用鎂與鎴鈣鋇皆爲土屬之金其色如銀而質極可打爲箔可制成絲置於空气中歷久而不生銹其爲用亦甚廣飛甘石卽鎂與養相合而成鎂養與石灰相合者成鎂石灰與硅養三相合者成石數種其餘西國之煙火花亦多用鎂航海夜行亦用鎂以發火焰此則鎂之體用可見者也一曰鎴之體用鎴之色白磺養之鎴產於硫磺礦中炭養之鎴產於鉛錫礦中凡鎴化成之質於火中燒之俱成猩紅色惟無甚大用處若以之制花尙佳西國花卽以鎴淡養等品合制而成也此則鎴之體用可見者也一曰鈣之體用鈣質極淨其色淡黃可打成薄片如紙加熱至紅色卽化再加熱則現亮白之光如將鈣碘及鈉同鎔卽得淨鈣鈣爲地殼常有之質其化合之用亦多如石灰卽鈣與養气化合所成石膏卽鈣與硫養三化合所成大理石珊瑚以及白石粉蛤螺類亦卽鈣養炭養二化合所成此則鈣之體用可見者也一曰鋇之體用鋇之色白而易消鎔不須之紅色卽化故打爲箔片極易然與別質化合則又體重西國故呼之曰巴哩庵卽重意也其產於地面者多在鉛礦銅礦之間若與綠气化合則成鋇綠化分物質常用之若將鋇養炭養二入鈉養淡養五水銷化卽結成斜方粒用作火藥宜於磔石開山此則鋇之體用可見者也一曰鋁之體用鋁出於泥土有幾許石俱涵之其色白其質堅與銀無異而價值則兩倍於銀𨿽在空气亦不生銹若打爲箔抽爲絲擊之其聲甚大與養气化合則成鋁養其餘化合之用亦多故土屬之金有十惟鋁爲最有用餘如鉺鏑﹝鋃﹞﹝銀﹞錯鋱鋯釷鋊皆屬罕見亦無大用也此則鋁之體用可見者也一曰之體用之礦不多見產於瑞顚等國與養气合則成養色白而性與釷養同與他質化合俱爲白色惟無大用處此則之體用可見者也一曰鉺之體用鉺亦產瑞顚等國與同出一礦與養气化合則爲鉺養性與養之性同惟養色白鉺養色黃耳此質亦無大用此則鉺之體用可見者也一曰鏑之體用鏑無自然獨成者多出於錯礦與鋃之性相同而形體迥別合於養气則成鏑養一物其含水者現茄花色其不含水者現棕色而用極少耳此則鏑之體用可見者也一曰鋃之體用鋃亦無自然獨成者大都出於錯礦與養气化合止有鋃養之質余則不聞矣此則鋃之體用可見者也一曰錯之體用錯之礦亦鮮與養气化合則成錯養其色白錯養艸酸亦可以作藥料余亦無大用此則錯之體用可見者也一曰鋱之體用鋱與鉺同而出於礦鋱養之性亦與養相同其所化成之質大都具玫瑰色鮮艷異常惟無大用耳此則鋱之體用可見者也一曰鋯之體用產鋯之礦有二非特中國無之卽泰西各亦罕有之其形似釸而質稍有不同若遇大熱反難鎔化置沸水內能漸使輕養二气化分此質亦甚無用此則鋯之體用可見者也一曰釷之體用釷之形體與鋁略同亦爲地球中罕見之物與養气化合則成釷養置釷養與鉀養水中則消化甚難置鉀養炭養二水中則消化甚易其質𨿽無大用然化學家不可不知耳此則釷之體用可見者也一曰鋊之體用鋊之物世不恆有泰西化學家嘗化分寶石而得之與養气化合則成鋊養與別質化合味甚甜此則鋊之體用可見者也

一曰鐵之體用鐵與錳銅錫鉛鋅釩鈾鉍鎳鈷鉻銦鎘鎢鈶銻鐕鈮鉭金申鉬皆爲賤金之屬而鐵之用爲最多其形質爲藍灰色顆粒爲立方形斷處皆有紋理磨之能光其純者爲熟鐵性甚柔含灰者爲鋼鐵性甚堅惟生鐵之性甚松不能硾打打之易碎祇可鎔化於模以成其用如火管水管燈柱鐵欄火輪鐵架皆是也西人嘗謂鐵與國政相關若無鐵則國之政令不能行卽汽車火輪機器槍炮皆不能造矣可見鐵之用爲最宏也此則鐵之體用可見者也一曰錳之體用錳色灰白究如生鐵形性亦與生鐵同質脆而堅鉆銼所不易入其有角之粒可劃玻璃若與別金化合所用亦廣惟提煉純質非易耳至於錳養二地產甚多研爲粉可作玻璃及漂白粉又與作質化合之物其色皆如玫瑰亦大有裨益化學之用此則錳之體用可見者也一曰銅之體用銅質略帶紅色而不甚硬可搥爲片可牽爲絲在空气中不甚生銹惟受濕气過甚亦生綠銹其礦之種類不一形體亦各不同若與各金相合而其爲用也尢廣如炮銅卽銅淨九十分錫十分合成者也黃銅卽紅銅六十六分鋅三十四分合成者也鐘銅卽銅一分錫十分合成者也宣鑪銅卽銅九十一分錫二分鋅六分鉛一分合成者也此則銅之體用可見者也一曰錫之體用產錫之地甚多如英國孟加拉國中國云廣等處以及麥西國南亞美﹝利﹞加皆有所產其質甚而鎔化易若屈曲之則而有聲常用者有二種一爲紋錫其質純一爲塊錫其質粗但錫之爲物磺養能食少許輕綠酸由漸而食淡養則化之甚速旣化便成白散卽錫養也以此化白之散至水盡以擦玻璃殊覺光亮若以錫鍍鐵則可不生銹又與銅鐵合鎔可作器皿色白如銀而過之此則錫之體用可見者也一曰鉛之體用鉛之天然獨成者極少多與別質合礦其顆粒爲正方立形其形體爲藍灰間色同於錫可作薄片可抽長絲若沾濕气亦能生銹其用處甚多自來火管自來水管俱用之亦可軋薄以屋若與他質化合亦極有用如白鉛粉卽鉛與炭養二合成紅鉛粉卽鉛與養气四三合成硬鉛與醋酸合則成鉛養醋酸黃鉛與養气合則成黃鉛養鉛養鉛糖其它如白鐵焊卽鉛二分錫一分所作合字粒之鉛卽鉛三分銻一分所作也此則鉛之體用可見者也一曰鋅之體用鋅爲灰白色之金無獨成者常見於鋅硫礦及鋅養炭養礦其質亦脆如熱卽可折疊搥打若熱至紅色則化气遇空气卽燒焚而變成鋅養也此質亦爲有用鍍鋅於鐵皮鐵卽不銹若與綠气合成輕綠則可收淡輕气輕硫气以及臭腐朽惡之气並可使動植各物不至有朽腐之虞此則鋅之體用可見者也一曰釩之體用道光七年西人始查出是質色白如銀而硬過之外觀其質﹝似﹞﹝是﹞重實則頗輕可扯爲絲可打成片𨿽遇養气亦不生銹地球中有數種寶石俱涵釩養又有釩綠三水其色藍又有釩養淡養五水其色亦藍此則釩之體用可見者也一曰金申之體用金申之性與錳略同而不常見亦無大用所成之質有金申二養三其色綠又有二金申養金申二養三其色深黑可爲玻璃瓷器之黃色及黑色此則金申之體用可見者也一曰鉍之體用鉍色紅白質硬而脆受熱至四百餘度卽化與別金相合則消化尢易如以鉍八分錫三分鉛五分至水沸之度卽可鎔化也若論其用則必與別金配合始有大用如鑄精細鉛字及印圖之板俱用之此則鉍之體用可見者也一曰鎳之體用鎳產於礦多與金申硫鈷相合其色白光亮如銀抽爲絲亦極易其與各物相合之質色多淺綠化於水亦無異也至其用處可配合爲白銅制造各種器具凡易藏吸鐵電气者則惟鐵與鎳而已此則鎳之體用可見者也

一曰鈷之體用鈷本紅灰色爲罕有之物天隕星石及空中墜下鐵始涵是質與養气合則成鈷養用作玻璃之顏料藍色極鮮與綠气合則成鈷綠消息於水濃則成藍色淡則成紅色若以淡者寫字隱而不見遇熱則卽現深藍色冷則仍隱故西人謂之冷隱墨此則鈷之體用可見者也一曰鉻之體用鉻無獨成之質各處所產者多與養气化合其色灰白似錳顆粒爲方橄欖形若與各質化合色皆鮮艷無匹故染布之顏料繪畫之顏精玻璃瓷器之顏料俱可用鉻制成也此則鉻之體用可見者也一曰銦之體用近﹝人用﹞光色分原之法始考得銦之質色白而脆可打成薄片淸水不易鎔化若加以鹽彊水熱至紅色卽燒化見茄花色之光惟其質亦無大用耳此則銦之體用可見者也一曰鎘之體用鎘常合於鋅礦內其形似錫其性如鋅亦爲白色之金鎔化易於鐵與碘化合成鎘錪可爲照相之用與硫化合成鎘硫可作顏料之用近日泰西各國亦有用以合成白銅作各種器具者如洋白銅卽鎘與銅鋅相合而成焉者也此則鎘之體用可見者也一曰鎢之體用鎢恆見於錫礦顆粒大而長方色棕而光體堅而脆所化合之質亦不少而最有用者惟鈉養鎢養三凡印染棉布先浸布於此水染之甚覺光潤旣幹後火不易燒此則鎢之體用可見者也一曰鈶之體用鈶亦用光色分源法考得其體質與鉛同而易於生銹旣銹後其味甚烈凡與鈶化成之質亦如之惟亦無大用耳此則鈶之體用可見者也一曰銻之體用銻爲藍白色之金內含珠形極脆可研爲粉常熱不能變若加大熱則鎔發光亦甚明亮與養合共分三級若論其用則獨自一質其用甚少必須與別金配合如作鉛字及充銀等項是也此則銻之體用可見者也一曰鐕之體用鐕無獨成之質恆見於鐵礦其顆粒爲長方形與銅相似與養气化合成鐕養二其質白可作瓷器及僞牙又與淡气化合成鐕淡爲茄花色之粉此則鐕之體用可見者也一曰鈮之體用鈮之顆粒極堅而無獨成之礦常與鈮養二鐵養錳養相合然不常見亦無大用惟與養气二合則成白粉尙屬有用耳此則鈮之體用可見者也一曰鉭之體用鉭之爲用也不多見形體與鈮略同昔人故誤作鈮後始知其爲鉭現產於瑞顚國惟無大用耳此則鉭之體用可見者也一曰金申之體用金申色如鋼而質極脆可研爲細粉恆見於銅鐵錫鈷鎳等礦其純質極少與別質化合之用則甚多如砒霜卽信石卽金申與養气三化合所成而性酷毒若以之擦動物之身上則可永不腐爛又有銅養金申養三可作綠顏料鉀養金申養三可爲藥材若與硫化合則成金申硫三金申硫五卽雄黃雌黃也此則金申之體用可見者也一曰鉬之體用鉬之色白而質硬最難銷鎔常合於硫礦內爲鉬硫三狀如筆鉛若以硫彊水煮之水卽變棕藍色此質之大用惟合成之淡輕三鉬養三而已此則鉬之體用可見者也一曰金之體用金與銀汞鉑鈀銥釘錴銤皆爲貴重之品其色極黃其性極韌可造成極薄之葉片並可造作極長之細絲質純者體如鉛加大熱卽鎔鎔後復硬則略縮小惟無論寒暑燥濕皆不發銹也至其用處甚廣以之作金錢器皿須加銅十分之一始能耐久又用以打成金箔可作包金之用亦極玲瓏若與養气化合則成金養與綠气化合則成金綠照相亦用之此則金之體用可見者也

一曰銀之體用銀之色最白其體質硬於金而於銅可抽爲極細之絲可搥爲極薄之片惟銀於礦中常與硫磺相合或兼涵﹝磺﹞﹝礦﹞鉛磺銅磺鐵磺銻等質其所以貴於用者以在空气中不與養气牽合故𨿽歷久而不銹也若以之造錢幣器皿亦須攙銅少許始能堅久故西國於制造銀餅入銅多少皆有定率計英國銀餅每銀十一分銅一分美國銀餅銀十分銅一分又可鍍銀於銅鐵玻璃等器亦頗雅觀與他質配合之用尢不可更僕數此則銀之體用可見者也一曰汞之體用汞之色白而體重獨成之汞間亦有之然不如涵硫者多卽汞硫礦也由礦取出必加甄煉始得純汞凡遇空气及濕气俱不生銹其質甚密不冷不熱爲流質冷至三十九度則凝結如鉛可制成薄片熱至三百五十度則沸而化气其功用甚大凡風雨表寒暑表各種藥材各種返光照鏡及藉以取金銀之在礦中者俱用之又有汞養卽三仙丹汞二綠卽輕粉其用亦宏此則汞之體用可見者也一曰鉑之體用鉑卽白金其色如銀微有灰色常產於海濱沙坦之中不與別金混雜常見者爲小扁粒大塊極少其體硬於銅而於鐵可以扛箔抽絲惟電合及二气火管始能鎔之否則𨿽烈火亦不化也若論其用自銅鐵絲而外以白金絲爲最妙自金銀綫而外以白金綫爲最良且可以之作化學各器化分一切猛烈之物及熬煮濃厚之彊水其與別質化合又有鉑養鉑綠鉑綠二與淡輕四綠化合則成鉑絨射以輕气能自生火此則鉑之體用可見者也一曰鈀之體用鈀之色白如鉑而光亮過之性亦堅固質亦稍輕可以引長可以打箔可以作精微之器余無所用以其貴而希耳此則鈀之體用可見者也一曰銥之體用銥之色白而質脆體比鉑重鎔化亦比鉑難用作鐵筆尖最爲上品故洋鋼筆恆鑲金剛石或銥質取其堅硬能耐久也與養气化合則成銥二養三色黑可作磁器面之黑色此則銥之體用可見者也一曰釕之體用釕性甚硬極難消鎔惟合彊水鎔之尙易常合於鉑礦中而不多見亦無大用此則釕之體用可見者也一曰錴之體用錴之性脆常見於鉑中鎔界則較鉑更大合彊水亦不能銷化與鉑相合而始鎔其所配成之雜質大都爲紅色此則錴之體用可見者也一曰銤之體用銤無獨自生成者每與鉑粒相間其性頗硬質亦較重於金金類中以此爲難化論其用處泰西各國多有用以作鐵筆尖者惟亦貴而希耳此則銤之體用可見者也以上皆六十四原質之體用大略也竊謂西人之於化學精則精矣備則備矣顧何以伏煤瘴於礦內究無以杜漸防微是礦務之猶待化矣何以駛輪車白於海中終不能有利無獘是船務之猶待化矣且何以機器之織綢華美而不耐久機器之造紙粗澀而不光華是織造之猶待化矣可知西人之於化學𨿽系專門亦必逐漸而精而不能毫髮無憾然則化學之功用不誠可矣然則化學之功用不誠大而難盡矣哉

物體凝流二質論

胡永吉

有天地卽有萬物有萬物卽有萬物之體萬物之體非凝卽流非流卽凝此其本然之質也凝者使之流旋使之復凝流者使之凝旋使之復流此變化气質之功也中國以變化气質施之於人爲身心之學以人爲萬物之靈故理學家嘗悉心致力之至物質之變化大抵循其常法有若金銀銅錫鉛鐵之屬則其體本可凝可流有若瓦瓶罍盎之屬則其體非凝其用在凝有若朱丹色白采色之類則其體非流其用在流此中國與泰西無二致者所謂常法也泰西精參物理爲專立化學一門於是變化物質幾幾乎無所不可近驗一身遠察萬類大則竅邃山海小則剖析毫芒爲凝爲流見者直將忘其體質矣綜斠其要大凡有四一曰性變鐵可流而爲酒煤可流而爲油米漿可凝而爲器油炭可凝而爲胰剛柔燥濕之性可互變其凝流也一曰色變硫磺與水銀合則流而爲朱色銅與硝彊水合則流而爲藍色海藍與黑鉛合則流而爲黃色木炭與硫磺合則流而爲淸水靑黃赤白之色又疊變其凝流也一曰味變養硝二气凝時無味流爲硝彊水則味酸木炭二質凝時亦無味流爲紅白糖則味甜海水流時味薄凝成鹽則味厚牛乳流時味膻凝成精粉則味和酸甜苦辣之味復遞變其凝流也一曰形變五金之類其質本重一經气化則目不能其形鹽气之屬其質本浮一經水銀則轉足以堅其形絮布煉之以爲紙則厚薄之形異毛羽織之以爲紬則美惡之形異虛實輕重之形且屢變其凝流也總之天地間形形色色人可變其自然之凝流而別成其爲凝別成其爲流者要不外硫硝鹽醋之力烹煉淘汰各因其體質所宜分而化之而已若夫天地自然忽凝忽流則又皆空气使之然也之空气者虛浮縹緲迹莫窮凝流之質人皆見之空气則人莫信之不知云之流行而不墜者空气托之也風之流動而自生者空气助之也雨之流注而下降者空气因壓力而不勝也露之流潤而飄零者空气得陰气而漸縮也天之自然而流也有如此雨凝而爲雪露凝而爲霜微雨半空驟凝爲霰大雨半空驟凝爲雹則又以空气得熱則漲而上融得寒則縮而難融也天之自然而凝也有如此雨露冰雪滲入土石積漸成多得隙而湧出是爲溪澗之流江河湖泊之流或出於溪澗或流爲流通不等而千支萬派莫不歸宿於海其所以周流無滯者非皆地勢使然有空气推行於其間也魚龍諸水族沈浸於中則生畜之盆盎則不生者空气不足故也地之自然而流也又如此江湖胡爲而無冰溪澗胡爲而易冰地大則空气之往來亦大寒沍不足以阻之彼咫尺之水其气不敵也石卵出於淺灘明珠藏於深淵其所以能凝結者皆空气孕之也金玉之精華煤產之富饒其所以能凝實者亦空气涵之也無土不凝實無地非空气也地之自然而凝也又如此變化之凝流若彼自然之凝流若此理可窮而物不可窮物不可窮而凝流亦與之無窮有志於察物體者本理學中變化气質之功因而衍其緒餘無誤於鑪火之異術無惑於丹汞之旁門揆其物理考其分化攻已驗之成效辧目前之各質又何難窺厥堂奧底於精純駸駸乎駕泰西而上之哉

物體本原

陶師韓

泰西化學實有格物致知之功物體共有二質一爲原質一爲雜質雜質內必函原質皆數質配合而成至少者二不能判爲二者謂之原質計六十有五分二類一金類一非金類原質中稠體者五十八是爲凝質气質者五流質者二原質之獨稟賦成者少與別質並成一物者多自西曆一千八百年以前僅知原質二十有九如五金等皆爲世所常見嗣後復陸續考得三十有六必多備器藥設法分化始其質大抵以彼物與此物配合則凝者可化爲流流者亦可化爲凝顧流質之汞溴二物固可以他物化之使凝而凝質則或成形或變色或化汽各有不同其能化爲流質者有之其不能化爲流質者亦有之水火之力居其半藥水之力居其半尢當濟以巧思參以活法也𨿽然西人之闡明此法爲時未久今已流傳中土不乏致力人將來中外好學深思之士旁搜遠紹因此悟彼凡地球所產之物層出不窮有其體必有其質而爲世人所未見者當亦不少吾知凝質必不止仍爲五十八汽質必不止仍爲五流質必不止亦仍爲二也安能據西人目前所記述遂著爲定論也哉獨怪華人之於化學往往不求甚解專賴西國之傳書西人之陳說供其剽竊卽有一知半解偶得凝流二質之大略者類皆小試其端未能裕其根源竟其功效僅以玩好之類或得些微祕術輒敢妄稱能無復更求精進殊不知凝流二質華人早已研究豈僅爲西人所明辧卽如荳之爲物凝質也研碎後煮爲漿則成流質以食鹽或石膏點之則成腐而仍爲凝質五金凝質也以火而得熱卽成流質火熄而得冷卽仍爲凝質汞流質也由礦取出再加甑煉始成水銀復以水銀煉成辰砂銀朱使流質化爲凝質如此類者不一而足凡操其業者皆優爲之惟於所函之質所有之气以及配煉力化力熱度鎔度色變味變形變臭變之類尙未盡得奧妙深明定準而已誠能由淺入深卽小見大推而廣之會而通之何難與西人並駕齊驅乎

電報

鄭觀應

電報創於丹成於美繼乃行於泰西山海阻深頃刻可達各國陸路電報皆設於國家商民發電者官收其費以所入濟局用而歲有所贏用之兵間尢足以先事務防出奇制勝普法之戰普人於大軍所到之區設電綫而盡毀法人之電綫法京聲息不通遂以敗法所謂先發制人後發制於人者非電報不足以當之矣國家版圖式廓幅員之廣冠絕寰區各省距京師遠則數千里近則數百里合沿海沿邊諸屬國屬部屬藩周圍約四五萬里鞭長莫及文報稽延近日番舶暢行華洋雜處兵機萬變瞬息不同一旦有事疆場飛章入告

廟算遙頒動稽時日而彼以電綫指揮如意如桴應鼓如響應聲一遲一速之間卽勝負所由決近年各省電綫四通八達其爲便利人皆知之而創造之初幾經辧難幾費經營始克於疑眾謗之中翕然定議成見之不易化而風气之不易開也若是電報如此則鐵路可知今日之排斥火車亦猶當日之阻撓電綫也電綫字碼皆中華字數數千百字皆由數字所生從一至十交相編輯曩成玉軒京卿及盛杏蓀劉薌林唐景星朱靜山諸觀察公稟傅相札委會辦津滬電綫時曾與同事著有萬國電報通例測量淺學電報新編各書各電報局及各口書局均有售者如有機密可先約定照電報號碼或加或減則外人不得而知今使署及各埠殷商亦有另編號碼合數字而成一字費用更省事機更密而消息更靈故電綫輪車鐵路火器四事孰爲之天爲之也天將使萬國大通合地球爲一統非是不足以利往來速文報也邇來外國盛行徳律風之法略如傳聲之器亦藉電綫以通百里數百里之遙彼此互談無殊晤對各國商埠及其國家行用寖多費用尢廣亦電報之別格矣又聞照徳律風之式用電气寫字此間舉筆而書書而彼處亦照式而寫筆分毫無誤惟電報𨿽已暢行而造綫配藥之法中國知者甚罕豈西人故祕其傳歟抑華人心性粗疏未能深求其故歟電之爲用際天蟠地今所用者未及一萬分之一約而言之生力生光二事而已矣電報取用之气系意大利人嘎剌法尼及佛爾塔二人考驗制成由以彊屬與金屬相感而生謂之濕電法用紅銅或用白鉛薄片數對重疊每對隔以彊水浸透之厚紙復以二銅絲聯之卽能生電佛氏云因其紙易幹則機滯無力乃以玻璃杯爲電池後又有人造長箱內以磁盤分爲數十隔箱下安銅鉛薄片數十對以銅條聯之每對一格內儲彊水用時但加於箱則二金相感生電較多其力愈旺而濕電之學大興尋丹國人倭氏復創磁電二气合一之說法人阿拉格與安貝爾二人復以銅絲繞成螺形以驗之電气每繞一則力倍增以鐵能生電而磁能吸電是爲磁鐵電學於是英人惠氏乃設電綫於倫惇法美因之遂以行於天下英國總司電局比利斯言自一歲中必輾轉思議務使後來之法較諸往昔益爲靈使以前發報每一分鐘止發七十五字今每一分鐘可發六百字矣夫因仍者易爲力而創始者難爲功

若中國能就其已然精益求精陸綫水綫打報機測量表幹濕電藥水皆能自行制造無假外求更復觸類旁通別成奇制天下之大豈無能者亦由董勸之未得其人耳現在所用材料皆購自外洋總計漏爲數頗巨電報學生測量未準停報久而虛耗多電碼時有舛錯電桿亦多朽折外國電報皆用鐵桿日本則用銅桿我國亦宜槪換鐵桿以垂久遠近聞徳國有電桿拆下埋於地中以免損壞且用兵時以之傳信則電由地中行敵人亦莫識其所在而用亦可久也各局總辦幫辦宜由報生司事推擇洊升其巡丁亦當分別等差由下遞升以期精益求精用資鼓勵外國陸路電綫俱歸國家主持惟水綫往來而歸商辦今我國電綫已環繞於十八行省間仍宜由國家購回派員專辦沿邊要地逐次擴充嚴定章程節省縻費他日如有軍務卽照西例不收商報庶機密重事無從漏泄而維持操縱於國家之政體所保全者亦多矣查西商承辦電綫如在中國之英商大東公司丹商之大北公司所設海綫如有軍務例應委員常住該公司報房稽查不準傳遞暗碼電報亦須委員看過無軍務者方準投遞神機營札委在滬采辦軍械及偵探中外軍情時苦電綫未通機事不密因購徳律風四具軍綫百里進呈醇賢親王力辭獎取冀開風气之先今時甫十年而電報已通行天下道於時爲變通後之君子幸勿泥古違天輕以人之國家爲孤注也謂予不信請俟將來

西國自設電報以來千里傳音捷於影響可謂神矣惟深山大澤人罕到之區未能其爲用也仍有所窮復爲光報以繼之能影射於九百里之外其法射影者背日懸圓鏡一測日而聚其光每三百里更設一方鏡接射之收影者設三角鏡向日取影得所射書焉報書則如射者法近英伐蘇魯被圍曾用以請援兵查得電燈火有險須上下有物遮隔方不事又電燈綫與電報綫徳律風綫及更鐘之綫不能相遇遇則電火必發各綫內是以務須裝固勿令相觸又電燈綫於發電時如偶斷折則斷綫尖頭上必有電火衝出射於木料或易燃之物立卽焚燒觸於人身則有性命之虞畱心時務者宜知之

電學考

李提摩太

璞爾生者丹國儒士電報學堂之師也近著電學﹝述﹞﹝逐﹞略一書以示學者使知電之所以生之理以廣其用焉按二千年前有﹝希﹞﹝利﹞臘人有精格致之學者嘗考琥珀一物摩拭旣久則旣吸物使近以遽推之則可呼物使遠此電學之始也然人尙未知其所以然之理至明朝時英國太醫院有一名醫考察物理知硫磺玻璃及蠟亦能呼吸又能與琥珀同然尙未明其所以用迨

本朝初年有徳國人制一機器運動之不但能呼吸又能發電光至是電之名始著至雍正七年有英國人察知電气能走之物如銅鐵等類不能走之物如玻璃絲綢之類則行電禁電之法始出矣又法國﹝有人﹞察知電之用兩因名之曰陰電陽電是時又有美國人察知琥珀玻璃蠟等所生之電光非等尋常之火實與天上之電光爲一類由此而知電之所關大矣又察電之所走能引旁綫一時生電至乾隆四年五年意大利國人能用兩種金如銅倭鉛之類以銅絲密縛卽能生電气因之又有濕電之說嘉慶二十五年丹國人查考電學又知以銅綫過羅盤鍼則鍼隨電走不能自主至道光三年法國人又察知以電綫過鐵則鐵自變爲吸鐵石迨道光十一年英國又有人考知電不但能化鐵爲吸鐵石而吸鐵石又能生電至是電學一步進一步矣道光十七年時英美兩國相隔萬餘里音問難通乃緣電綫過羅盤鍼及變吸鐵石彼此相生之法格致家遂揣摩而生造電報之法焉至咸豐四年又有人能造電燈光明倍常九年法國人又有造存電瓶者以備用其時意大利人又揣知生電之法專用吸鐵石機輪一轉气自生生生無窮電不勝用矣旣不用摩拭之法又無須濕電更爲簡便此二十年內集眾人之心思盡百物之考察而電學始大明電之功用始大異焉先用鋼生電者今則皆用熟鐵輪機一轉則化爲吸鐵石以吸鐵﹝石﹞石生電其力較大於鋼且人旣得此新生電之法知電能化物有借以爲包金包銀之飾者不但此也又緣電光之明及電火之烈而知以電火照於農田則如日照之暖而禾稼可生若將電火運於土內則禾苗更易長矣電之關於人用者豈不大哉此生電器之大槪也道光十七年英美人旣得電報之法民間猶以爲戲玩惟鐵路公司知其益乃沿道設電桿以報鐵路來往相避之信及道光二十四年英廷亦知此大有關系乃用之遠近無不報者至咸豐八年英美相隔不下萬里信問甚遲乃協商於海底添設電綫以通信焉嗣因路太遠𨿽有極大電力緣鐵鍼之分量太重不能靈轉是信仍不能通也後英人別作一表但借無分量之日光以達之其先𨿽用極大電力總不能達今竟以絕小之酒盅用絕細銅絲一倭銀絲一再加一滴彊水電力立時達到其運思之妙可謂極矣今之電報在海底者甚多聯絡各國之綫合計其長足繞地球五﹝周﹞﹝洲﹞之用又發電報之機不一有按西國二十餘之字母發者然此猶易事但按其書尋證𨿽未學者亦知但不速耳近又有新法使其鍼自按號碼然嫌無墨可認﹝後﹞又有揣得新法者使其鍼自畫號碼有墨可尋矣此法在咸豐四年奧人所出後又有人揣出新法能使其鍼爲字迹圖畫及圖像皆如眞者不愈出愈奇乎法𨿽奇妙然尋常之用仍不外奧人所出之常法使略加更攺便稍精矣尋常發電報每數百里或數千里中間路遠各處總須掉換今則用新法直達不必掉換如英京至波斯萬餘里一直達到是也當電報初立之時每一分鐘止發四五﹝十﹞字今則每一分鐘可發四百六十二字其始也以五條綫發一信今則以一綫發六信均在一時各不相眞巧妙今西國人因其便而用以達信者多計英國每一禮拜發信不下百萬函電報不愈盛乎此電報之大槪也再徳律風亦可借電報之綫用而不在光緒二年美國人創設徳律風其始也祇能傳語數十里今則借鐵綫傳語七百餘里矣若用銅綫可傳語六千里創此器者嘗曰此物若靈巧得法愈傳愈遠𨿽中華京都﹝至法國京都﹞相隔數萬里亦可以如對面語焉此徳律風之大略也要之電之爲用實關系國家興衰也昔徳國將軍毛奇在軍處幄中皆有電綫與各營將弁通凡有行軍出令𨿽本營人亦無有知者外人何由伺探乎故凡不曉電學者皆不克與之敵英有大商駱某生意各國彼終歲不出門庭而天下各國生意盛衰無一不知此皆恃電報徳律風等之用也不第此也凡士農工賈四民亦無不仰賴之此可知電學之﹝興﹞﹝典﹞𨿽古之制作亦未有逾於此者所願中華人士愼勿專襲電學之皮毛而不深究其奧理苟能深究自可悟出新法獨抒心裁生生無窮用之不盡豈不懿哉

問鍛煉金質試驗鎔度而電池之金何以必用一陰一陽方能生電說

楊毓輝

今夫天地自然之美利國家無盡之財源其惟金類乎金也者利用賴之厚生亦賴之富國賴之彊兵亦賴之卽推而至於生電發電亦莫不賴之然則金之爲金豈云小補而已哉卽如礦產之金必須鍛煉鍛煉之功必視火候火候不可過小小則必不得力亦不可過大大則反不爲功於是精於化學之西人將各金質一一驗視然後知此質若干度可鎔彼質若干度可鎔今試詳考而分列於篇一曰金西人驗得黃金之純者或成立方顆粒或成立方變形之顆粒或成綫形或成鱗形或成環扣之形或成紐繞之形更有亂形之大粒以及小圓粒其質皆受熱至二千零十六度卽鎔鎔復硬後則略縮小此第就鍛煉純金而言也若鍛煉雜質之金則又不然西人驗得凡含金之質和以食鹽而鍛之卽成金綠三其金綠三受熱至百度表二百卽度綠气二分劑而變金綠再熱二百四十度則化分綠气而得純金此可見鎔金之度也一曰銀西人驗得各金類中以銀之色爲最白而質於銅稍加熱便可﹝錘﹞﹝﹞爲極薄之片抽成極細之絲再加熱至一千八百七十三度卽能鎔化其鎔之之具則莫善於倒焰鑪及鎔金類罐等器其法則冶金綠與寶藏興焉言之綦詳玆無庸贅焉此可見鎔銀之度也一曰銅銅之質經西人試驗始知其堅致而韌故其鎔度較之金則減少較之銀則加多純銅至一千九百九十四度乃鎔也或有作一千九百九十六度再加大熱則化散所發之气燒而色綠是以鎔銅之火候最宜其難其愼至於鍛煉雜質之銅尢須熱度合宜熱若過大則銅養之外必有別種含養之質鎔出以致煉工較難如含鐵者則鎔質內鐵多而銅少含鋅者則鎔質內銅少而鋅多也若熱度過小則成燼之工亦過少因銅養內鎔出之銅必致不全也此可見鎔銅之度也一曰鐵鐵礦之內約有十九等經西人試驗而知適用者只有八等一爲黑鐵礦二爲紅鐵礦三爲鏡面鐵礦四爲棕色鐵礦五爲炭養二鐵礦六爲泥鐵礦七爲黑層鐵礦八爲硫鐵礦嘗之皆微澀嗅之皆微臭鎔度除鉑之外以生鐵之度爲最多二千七百八十六度始鎔也此可見鎔鐵之度也一曰錫錫之常藏於石英花剛石端石之內又在熟泥內偶見圓塊錫礦其質不甚硬而亦易鎔加熱至四百四十二度卽能鎔化如再加熱亦不化散惟能與養气牽合而燒耳至於錫之雜質其鎔度甚少如錫三分鉛五分鉍八分以此三品合成西人名之爲易鎔金熱至二百十二度便鎔卽水沸之度也此可見鎔錫之度也一曰鉛產鉛之礦每與硫合卽鉛硫礦也經化學家試驗始知其體質甚柔而結力亦小受熱至六百二十度或作六百十二度卽可銷鎔此亦僅就鉛之純質而言也若鉛之雜質其鎔化之﹝熱﹞﹝度﹞度各有大小之不同卽如鉛三十一分錫十九分鉍五十分則熱至二百三度乃鎔也鉛二十五分錫十七分汞九分鉍四十五分則熱至一百四十九度乃鎔也鉛五分鉍八分錫三分則熱至二百十二度乃鎔也此可見鎔鉛之度也一曰汞﹝汞﹞卽水銀常見者汞硫礦其色紅鍛煉之始得純汞西人驗得凡產於中國日本呂宋祕魯舊金山墨西哥奧大利等處者其質皆屬甚密不冷不熱爲流質冷至下三十九度則成定質而軟韌可以打成箔片加熱未至六百度卽可銷鎔若過六百六十度便將沸而化气其气有明亮之光此可見鎔汞之度也

一曰鋅鋅卽白鉛又曰倭鉛中國所產亦不少西人驗得其質稍堅碎而視之則其紋顆粒攢簇當不冷不熱之際則質脆加熱至二百度至三百度可造成絲箔至四百度可研爲粉若加熱至七百七十度或作七百七十三度則鎔矣設再加熱而至紅卽化气遇空气卽焚燒變成鋅養落下爲白粉狀如棉花此可見鎔鋅之度也一曰鉍西人驗得鉍爲硬脆之金與別金配成甚有大用在地中產者恆系獨成而不與別物相合其脈皆藏於嫩端石與端石泥中體質較錫稍輕而鎔度較錫稍大加熱至四百七十六度乃鎔也若鉍與錫鉛合成之雜質則其鎔度皆少已詳列於鉛之鎔度中玆不贅焉此可見鎔鉍之度也一曰銻西人驗得銻礦之多者爲銻硫常與鉛硫礦鈣弗礦鐵硫礦石英諸質同見其色藍白略同於鉍而堅脆過之顆粒爲方正形亦與鉍相似推鎔度則較鉍大加熱至八百度始鎔也若再加熱則燒發光甚亮並發白霧甚多故煉銻之時斷不可使火候過其鎔度也此可見鎔銻之度也以上所列十金之鎔度皆就其有用者而言也其餘或爲地球所罕見或爲制造所不需則皆置之不議不論之列可矣且夫金不徒供鼓鑄器具之用也而其用之大也尢莫大於生電電有幹有濕其幹電俱用漧燥之物磨擦而出其濕電則由陰陽二金所生也金之生電當中國乾隆五十五年始行考得其時步路捺醫生賈法尼買一田雞其家人將剖而作羹桌上有摩電器一具學生搖動其輪以發火星左手恰執一小刀切於田雞之脊髓田雞之腿立卽跳躍如生其後屢試皆驗再用別金類傳電气入田雞亦跳動用非金類卽不跳動由是遂知金能生電矣意大裏之佛爾塔一作法爾泰因之創造電堆嗣以電堆有不便處又得一法以木爲長箱用磁杯十三隻或數十隻中則盛以彊水並銅鋅各片以鐵絲連其上端由是第一杯之鋅通第二杯之銅第二杯之鋅通第三杯之銅第三杯之鋅通第四杯之銅第四杯之鋅通第五杯之銅互相交通互相呼吸而電生矣是爲電池又有葛氏電池但氏電池斯美氏電池其法皆大同小異俱不外乎陰陽二金也然同一金質而各判陰陽於是精於電學之西人因列金質十數種任取二種皆成陰陽其法甚精其理甚奧若求其說則亦非無故焉大抵金之生電也俱系不同類之金其同類金則不能生電設用兩色金放於彊水內一金性硬而化遲一金性軟而化速則電自生若兩色金性相同隨時﹝相﹞﹝同﹞化則電卽不生此陰陽之理也彼西人所列之金質其﹝所﹞以任取二種皆成陰陽者則以所列之質皆經試驗按序推排其性俱屬相異是故同一金質較其上則爲陰較其下則爲陽一上一下之間而一陰一陽判焉此其所以皆成陰陽而不混亂也而且不特金質如是也凡系生電之物亦莫不如是卽如西人所列之動植各物如貓皮玻璃鳥翎羊毛粗紙絲紬火漆硫磺此八種亦任取二種皆成陰陽卽如玻璃與貓皮較則爲陰然與鳥翎較則又爲陽矣羊毛與鳥翎較則爲陰然與粗紙較則又爲陽矣其下各物亦如之觀乎此則金之皆成陰陽可諭矣而且物質之判陰陽猶之物質之分正負也西人所列之正負電气物質卽法竦待所列者如養硫硒淡弗綠溴碘燐金申鎘釩鎢炭銻鍗鐕硅輕皆屬負電气質也鉀鈉鋰鋇鎴鈣鎂鋁鈾錳金宰鐵鎳鈷鉛錫鉍銅銀汞鈀鉑金皆屬正電气質也然其負電質中又各分正負正電質中亦各分正負皆與此質較則爲正與彼質較則又爲負也此其理可參觀而得也

觀乎此則金之皆成陰陽更可諭矣玆以支字列表以明之如左表

子

醜

寅

卯

辰

巳

午

未

申

酉

戌

亥

假如丑之金與子較則丑爲陰與寅較則丑又爲陽矣寅之金與丑較則寅爲陰與卯較則寅又爲陽矣其餘亦按序推排而不淆亂噫電學之精妙不測如此實金質之變化無窮神奇祕奧不可限量也然則金之爲金豈云小補而已哉

卷十三治體一政本上

請飭廷臣直諫疏

鍾佩賢

竊京師自同治四年一冬無雪上年春夏缺雨冬雪又復愆期近京一帶地方麥皆未種今年亢旱如前我皇上勤卹民瘼屢經設壇祈雨旬月以來風霾間作欲雨旋止畿南赤地數百里旱象已形人情惶懼夫水旱爲災古今皆有而自來英君哲後因是而益加修省者誠以災眚之成由於政事休徵咎徵其應不爽方今朝廷厲精圖治庶政修明所謂咎徵固無其理然天下之大萬幾之煩用捨弛張豈必一無過舉彌縫匡救責在臣工應請飭下在廷滿漢言事諸臣於時政得失盡心獻替悉意指陳毋循故常毋避忌諱言有可采立予施行庶上下之情通而天和可期感召矣都臣更有請者治莫要於求言徳莫大於從諫政令所布以爲是而行之知其非而立止此聖人之無我何損日月之至明臣伏近者夏同善諫幸惇親王府第諭旨稱循舊章以折之倭仁諫設同文諭旨令酌保數人另立一以難之此二事在聖心原自有權衡而羣情遂不無疑惑謂朝廷開言路之時而似杜言者之口謂大臣盡匡弼之義而轉使有自危之心臆揣私度未能相諭誠恐敢言之气由此沮惟阿之習由此開此臣之所大慮也伏願皇上宏翕受之量屏除成見惟善是從則求言之詔不徒循其名而益副其實臣愚誠所迫冒昧直陳不勝戰栗屏營之至伏乞皇太后皇上聖鑑謹奏

敬陳管見籌自彊之計疏

彭玉麟

奏爲敬陳管見仰祈聖鑑事竊臣少更憂患長從軍旅近則鋒鏑餘生久攖痼疾自問平生無日不在憂危困苦之中目時局艱難內患外侮伏於無形我皇上齡踐阼兩宮皇太后垂簾聽政日理萬幾臣受恩深重自愧不能稍分宵旰之憂耿耿此心如負重疚每當中夜彷徨爲國計民生通籌大局誠有亟宜自彊不容一日稍緩者然如購備船廣儲軍火籌劃餉需似自彊矣而非自彊之根本也論今日之時勢譬猶大病之後元气久虛治表尢須治裏又如樹木欲其枝葉茂盛必先培養根本臣不自揆妄抒愚戇之見熟籌自彊之策請爲皇太后皇上縷晰陳之一曰淸吏治州縣親民之官最關緊要苟不得人卽爲地方之害卑污貪鄙固當參革究辦庸沓委靡亦當分別降調兵燹之後民生多困實由吏治多疏各省候補人員流品不一大吏往往優容不知優容於知恥尙者可激勵自新優容於不知恥者適足以養成不肖近來各省風气往往因候補人員擁擠輪署州縣而實缺轉少從此官常愈壞百姓之受禍愈酷何也官員之署事譬之住屋之租賃自家住宅稍有破壞急急補治責無旁貸故也若借居蹔居明知非我之屋不特不加修葺甚至任意糟塌坼屋作薪久之輾轉租賃勢必至棟折榱崩而後已今之委署人員大率類是天下百姓具有天良豈肯甘心悖逆從前叛亂滋事之地非地方官貪酷逼迫卽地方官寬縱顢頇此中消息甚微關系甚大欲求州縣之得力全在統率之得人督撫者通省之統率也司道者各府之統率也知府者州縣之統率也從前承平之時朝廷視知府甚重京察一等人員道府並用凡擢任知府者屬吏之賢否黜陟得操其權頗得上下相維之本意近十餘年來知府之權輕矣各州縣於司道督撫分位懸殊情事扞格其中貽誤尢非淺鮮臣愚以爲欲辧州縣之賢否必專責成於知府各省知府果能勤愼廉明嚴察屬吏於賢者準密保於不賢者準密參仍由督撫司道詳確考核總以有實據爲主不逞私臆不徇情面吏治一淸天下何患不治擬請旨飭下各省督撫廣求循吏久於其任勿以委署爲調齊之具庶不至視官爲傳捨而吏治日有起色矣此自彊之根本一也一曰嚴軍政自古談兵之書以一語賅之曰兵貴煉而已國家養兵數百年司農所入大半以供軍餉乃粵逆創亂曩之擁厚祿顯爵者所率弁兵莫不望風披靡此豈兵之眞不足恃歟將帥習於安逸官弁習於驕肆兵丁習於怠惰吞糧冒餉老弱充數不但兵不知兵將亦不知兵無怪靡爛半天下也今日之情形則又不然向時所謂驕肆怠惰之官弁兵丁業已化爲烏有各省水陸提鎭多由戰功洊擢各省兵丁亦多另行招募非曩時不知戰陣不習操練者可比自此訓練有方不準沾染習气自必事半功倍然防微杜漸不可不嚴倘提鎭稍事安逸則官弁卽習爲驕肆兵丁卽習爲怠惰天下事挽之甚難敗之甚易居今日而不痛加整頓則天下之兵又成虛設豈不大可惜哉然欲練兵必先足食兵餉原有定例兵米亦有定數近因經費支絀所發兵餉或七成八成不等且有同在一省所發不一或七月八月十月亦不等至兵米有向在各州縣給領者現亦隨餉或七成八成不等又或每石折銀若干輾轉核扣不足以贍一身又安望其專心操練乎臣愚以爲各省之兵缺額不補則可缺餉少發則斷不可擬請旨飭下各督撫查明舊制發給滿餉兵米亦照定例發給不準折銀扣食足則兵足老弱不汰自去如有攤扣兵餉吸食洋者官弁兵丁殺無赦庶幾軍政日嚴緩急可恃此自彊之根本二也

一曰端士習夫言自彊而歸之士習其說似近迂闊然士爲四民之首人心風會因之轉移軍興二十餘年卒能削平大難由於士气固結故也古者教士於庠序學校今日之教官猶其遺意然名存而實不符矣近時士習砥行立名者固不乏人而不顧名義趨利若騖甚至武斷鄕曲挾持官長者比比皆是州縣容忍調停希冀了事而教官不敢過問此就士之桀黠者言之若夫良懦之儒安分守己偶有小事與官場交涉地方官痛抑之或辱毆之而教官亦不得過問以至士習不振刁生劣監更得肆行無忌此皆教官無權故也或曰教官冷曹閒職無法律以正人心無恩賞以激士气其隨波逐流委蛇進退亦有無可如何之勢不知教官之不足有爲者由於在上者視爲可有可無之官耳誠能顧名思義所謂教諭訓導者其義安在昔宋臣胡瑗爲湖南學教授設經義治事兩齋以教從學之士千古稱之彼獨非教官乎誠得訪求一二稱職之人樹之風聲予以拔擢天下聞之靡然向風未始非挽回士習之一策擬請旨飭下各督撫學政時時訪察教官之賢否賢者量加保升不賢者卽行參撤庶幾士林觀感而人心日歸於正風俗日趨於厚此自彊之根本三也一曰蘇民困民之困不困於朝廷之法令而困於奉行法令之人瘡痍之氓生計窮蹙錢糧原屬正供而浮收勒折民不聊生訟獄本求伸冤而拖累稽延永無了結人命盜案一役下鄕數家破產至於抽釐助餉出於萬不得已各省苦累極矣而百物昂貴其受困終歸於民居今日而欲蘇民困其計果安在哉邦以民爲本民以食爲天仍不外乎開地利而已兵燹後江浙安徽等省荒田極多至今未能開墾議者欲辦屯田屢經奉旨飭查各省大吏俱以爲難行前兩江總督曾國藩覆奏亦以爲窒礙多端未能試辦然則今日之荒田竟將任其廢棄乎臣愚以爲欲開荒田仍應聽民自墾欲民自墾非寬其賦稅不可荒田之不墾固由於耕種人少資本太重而究其不敢承種者實由地方官徵斂太急其申報上司者不實不盡其取諸百姓者搜刮無遺耕種之計朝定催科之吏夕來按籍而稽不遺餘力一經入冊卽使復荒亦必完此空糧相彼小民何堪此苛政乎誠能寬其禁令甫經開荒者一不問或種豆麥或種蔬果或種竹木悉聽其自便總使小民有利可圖數年之後利息果厚酌量科徵必須分別厚薄斷不能照向來米數一律起科一鄕如此一縣如此推而至於各府各縣皆如此安見大利不可漸興乎或謂禁令一弛下則攘奪紛爭上則中飽舞獘而公家獨受其損此誠難保其必無然地方官果能盡心民事嚴懲蠹役則諸獘悉除利源不涸豈可因噎廢食坐令數千萬頃地畝竟成石田乎擬請旨飭下各督撫就各省地方情形剴切勸諭多墾荒田寬其賦稅以厚民生而培元气並通飭地方官嚴懲牙蠹訟棍速理詞訟案件不準姑息遷延至釐捐𨿽不能停不妨酌減二成卹商卽以愛民自古富彊之策未有不從百姓始此自彊之根本四也以上四端就臣管見所及分晰縷陳如果根本旣端一面寬籌餉需廣購船軍火等項以備不虞之需庶基址旣固規模益閎內外本末無不具矣是否有當伏乞采擇施行若夫輔翼聖徳以端本原遴選賢才以膺艱巨嚴宦寺以抑僥幸減營繕以裕度支伏﹝讀﹞﹝當﹞疊次懿旨俱在皇太后聖慮之中無俟臣工鰓鰓過慮臣尢伏願皇上兢兢業業愼終如始力杜粉飾因循之習而絕無急功近名之心常抱臥薪嘗膽之忱而不作耀武觀兵之舉天下幸甚區區愚誠不勝戰栗屏營之至

督撫同城急宜酌量變通疏

郭嵩燾

奏爲國家設官如督撫同城一條急宜酌量變通謹就微臣閱歷所及推論其源流而究明其得失恭折奏祈聖鑑事竊查明永樂初潯桂柳三府蠻亂遣給事中雷塡巡撫廣西之名所自始景泰三年潯梧猺亂廷議以兩廣宜協濟應援乃設總督是總督巡撫二者皆肇端於兩粵終明之世以十三布政使爲定員而總督巡撫或分或並或設或罷大率與兵事相終始成化以後建置日繁如京東北一路有薊遼總督保定總督宣大總督又有順天巡撫永平巡撫保定巡撫遼東巡撫宣府巡撫大同巡撫天津巡撫密雲巡撫開府相望然考其時督撫駐紮地方從無同城者保定添設總督而保定巡撫別駐眞定宣大分設巡撫而宣大總督別駐陽和至兩廣督撫沿革其初分設巡撫而後攺設總督天順二年遣﹝右﹞﹝石﹞僉都禦史葉盛巡撫兩廣則又稍易其名成化元年又以總督兼巡撫嘉靖中添設廣東巡撫總督祇兼巡撫廣西由梧州移駐肇慶隆慶三年又添設廣西巡撫總督攺兼巡撫廣東是兩廣總督巡撫明時未嘗兼設國朝以來總督巡撫著爲定制中間小有裁並而視明世紛更變易規模固遠勝矣其督撫同駐會城者三曰福建曰湖廣曰雲南本不同城而後移駐會城遂成定例者一曰兩廣推原立法之始地方吏治歸各省巡撫經理聽節制於總督而總督專主兵是以河南山東山西專設巡撫卽不復設提督爲不欲使武臣主兵而巡撫又不得統轄提督故爲巡撫兼銜直隸四川甘肅專設總督仍兼巡撫銜大致以兵事總督以民事歸巡撫此國家定制也而巡撫例歸總督節制督撫同城巡撫無敢自專之意是一切大政悉歸總督主持又名開幕府行文書不能如六部尙書侍郎同治一事也而參差杌隉之意常多道光之季兩廣蘊孽已深叛匪一起亂民從之如歸蔓延及東南而皖豫之撚匪陜甘之回匪乘之以逞爲亂者皆民也則各省撫臣之失職多矣額設營兵多或六七萬人少亦萬餘人竟不得一兵之用鎭將參遊循資超擢任爲將帥者更無一人所用以轉戰者皆勇也而兵爲虛設積久又益加累歲糜錢糧千餘萬相與處之怡然則各省督臣之失職尢甚矣而自軍興以來江忠源胡林翼羅澤南李績賓及今劉長佑曾國荃劉坤一劉嶽昭等皆以司道主兵或積功至督撫兵權日分總督僅守虛名而例定分年查閱營伍考核將弁均系總督專政出巡之日爲多兩省情形亦資周覽軍興數年此典竟廢同治元年兵部議奏禦史陳廷經變通營制一折奉旨江蘇浙江安徽江西陜西湖南廣西貴州等省各鎭武職升遷調補暫由巡撫辦理千總以下徑由巡撫咨拔報部所有校閱營伍考核將弁並本省籌辦防剿卽專責成巡撫經理其總督兼轄省分軍政考核著經由巡撫就近出考會同具題至巡撫同城者仍照舊章辦理等因欽此因查一省千餘里之地能考求其利病周知其情狀已難其人至於兼轄省分原不過奉行文書周旋應付稍求整頓隔閡必多所以議歸巡撫經理亦窮而必變之勢也而與總督分省之巡撫軍政民事一聽主裁與總督同城之巡撫軍政旣不得與聞民事又須受成總督一則虛立其銜一則兩操其柄是從前督撫同城名存而實去者僅一巡撫自頃數年則督撫之名實兩乖而巡撫乃尢爲失職臣悉其得失利病爲我皇上一陳之

傳曰天下之動貞乎一者也惟其一也故能齊百姓之耳目而定屬吏之從違宋置監州而兵以弱明置巡按而政以囂知道者惜之然於政之所出猶有未分也督撫同城愛﹝憎﹞﹝增﹞好惡之異情寬嚴緩急之異用同爲君子而意見各持同爲小人而譸張倍出如舉一人也此譽之彼毀之則是非淆劾一人也此遠之彼近之則趨避易徒令司道以下茫然莫知適從其君子逶迆進退以求兩無所忤其小人居閒以遂其私國家定制錢糧及升調員缺總之藩司刑案總之臬司督撫專任其成本不易有設施而又水火交攻戈矛並進是皇上設官以求治也而督撫同城乃萬無可言治向使一縣置兩令一郡置兩守百姓佹趨佹避佹迎佹合能一日安乎州縣之大百姓之愚猶足爲害何主持數十州縣之地禦千百之屬吏而使之兩相持以撓政黷民爲害必巨此理勢之固然者也臣自道光二十七年通籍假歸過武昌目悉吏治之偸气習之深心憂其將亂其後五年而亂作前後督撫殉難三人伏誅二人被劾四人賴胡林翼開立規模風气爲之稍變雲南之亂則旣成矣前督臣張亮基每言及前撫臣徐之銘牽掣情形至慨嘆而各直省吏治之偸人心之獘閩粵爲尢甚細究其由來數十年瞻顧因循釀亂保姦實以督撫同城之故以言其事旣如彼以言其效又如此歷來同城督撫﹝互懷﹞猜忌相爲敵獨於公事一切雍容坐視求免於嫌怨承平日久循例守職亦庶幾可以寡過處多事之時承積疲之俗而多所牽掣苟安無事以謂之和衷朝廷獨焉賴之自古中材多而賢人少皇上委任疆吏但使中材足以自守其間一二賢者弛張以自可相維於不敝督撫同城則賢者永不得有爲中材亦因以自廢此臣所謂急宜變通者也近年雲南督撫皆浮寄境外一無憑借臣愚以爲雲貴總督一缺宜暫停罷責成巡撫剿賊以一事權其閩浙兩廣總督則或援照明制兼並一員福建情形臣不能知其詳廣東督撫兩標及兩署書吏分別裁並營政吏治關稅鹽務四者未嘗不可整飭權分則情多乖責專則事易集不獨於地方補益甚巨其有裨於國家之經費亦必多矣臣伏見明臣韓雍在兩廣總督任內疏言兩廣地大事殷請裁總督東西各設巡撫當時立見施行韓雍請分其責於兩省今臣請重其事於異城義取因時事亦同揆至於國朝督撫之沿革如河東總督偏沅巡撫亦時有廢置卽咸豐九年裁撤南河總督一缺斷自宸衷期使大臣無曠官虛設之員而天下亦同受其利益臣撫粵兩年於地方利獘源流知之頗悉懷此欲陳久矣以慮語言稍涉直切或疑其有他意是以欲言復置今旦夕交卸以切身之閱歷求及時之變通用敢推明得失利病之原上備聖明采擇可否仰邀皇上天恩飭軍機大臣吏部兵部會議並抄發臣折交各督撫公同核議以求妥善之處伏乞聖鑑施行謹奏

論督撫同城之損

薛福成

國朝例設總督八闕巡撫十五闕近又添設新疆巡撫一闕而移福建巡撫於臺灣當未移以前凡督撫同城者四閩浙總督與福建巡撫同駐福州湖廣總督與湖北巡撫同駐武昌兩廣總督與廣東巡撫同駐廣州雲貴總督與雲南巡撫同駐雲南厥初總督不常設值其時其地用兵者設之軍事旣平遂不復罷亦裨與巡撫互相稽察所以示維制防恣橫也然一城之中主大政者二人志不齊權不壹其勢不得不出於爭若督撫二人皆不肖則互相容隱以便私圖仍難收牽制之益如乾隆間伍拉納浦霖之事可睹矣若一賢一不肖則以小人惎君子力常有餘以君子抗小人勢常不足卽久而是非自明賞不爽而國計民生之受病已深如康熙間噶禮張伯行之事可睹矣又有君子與小人共事不免稍事瞻徇者如乾隆間孫嘉淦許容之事可睹矣若督撫皆賢則本無所用其牽制然或意見不同性情不同因而不能相安者𨿽賢者不免曾文正公與沈文肅公葆楨本不同城且有推薦之誼尙難始終浹洽其它可知矣郭侍郎嵩燾於去廣東巡撫任時疏陳督撫同城之獘謂宜酌量變通言甚切至玆余姑就見聞所逮者述之吳文節公文鎔總督湖廣時粵賊勢方張爲巡撫崇綸所齮齕令督師出省而隱掣其肘軍械糧餉皆缺文節由此死綏武昌旋陷厥後爲胡文忠公與總督文恭公官文相處最善爲天下所稱頌文忠旣沒文恭劾巡撫嚴樹森去之威毅伯曾公國荃爲巡撫又劾去文恭曾公亦不安其位以去迨伯相合肥李公總督湖廣爲巡撫者本其屬吏諸事拱手受成李尙書瀚﹝章繼﹞﹝音知﹞之一循舊轍又在位日久自此巡撫幾以閒散自居而督撫無齟齬政權無紛撓矣郭侍郎之巡撫廣東也適故相瑞麟以將軍遷總督頗黷貨賣官治軍尢畏葸侍郎心弗善也上疏微糾其失以無奧援罷去蔣果敏公益澧爲巡撫英銳喜任事瑞麟心憚之嚴劾蔣公去職因愈專橫無顧忌其後英翰爲總督以允闈姓繳捐事爲巡撫張兆棟所劾罷近今張尙書之洞總督兩廣與歷任巡撫皆不相能朝廷至令兼攝巡撫以專其任則督撫同設之無益亦可槪見矣咸豐同治間徐之銘巡撫雲南爲叛回所脇制復倚回寇以自固殺升任陜西巡撫鄧爾恆於境上張尙書亮基爲總督至引疾求退以速出滇境爲幸潘忠毅公鐸爲總督方圖以回攻回之銘泄其謀忠毅遂遇害光緒初年總督劉嶽昭與巡撫岑襄勤公毓英不相能輿論皆不直總督寖至罷黜潘鼎新巡撫雲南盛气陵總督劉武愼公長佑頗蔑視之劉公鬱鬱上疏求去朝廷罷鼎新慰畱劉公此皆督撫不能兼容之明證也福建督撫之外又有將軍及船政大臣政令歧出尢不能畫一自巡撫移臺灣復裁船政大臣而總督兼理船政及巡撫事未始無裨於政體余謂湖北廣東雲南三行省皆可廢巡撫而以總督兼理如福建之例不特此也各省之道府同城者皆可廢知府而以道員兼理其事庶幾紛爭之釁可弭民生吏治受益多矣竊考宋代節度安撫等使皆兼知一府故𨿽使相亦稱大府此誠意美法良非近制所及者也夫尊如督撫尙可兼知一府然則以總督兼巡撫而以道員兼知府事尙何不可之有

紓外患而固邦本論竊嘗博考輿圖遐稽史籍知我朝幅員之廣古未有形勢之雄人民之眾軼漢唐而超越宋元洵莫與京矣自歐洲數國之人航海來華扣關互市藉通商之事以考察風土人情習熟旣久寖有違言五十餘年前釁端初起當時謀臣主和主戰議論不一累次失利厥後更定新章稍持和局然外警之疊起環生者幾於無歲不有三十年來中外籌議皆以設防禦﹝侮﹞爲要地之險者扼之軍之闕者補之兵之荼者練之械之精者購之藝之善者習之幾經樞臣疆吏同心合謀悉意經營者所費貲財不下數千萬中國聲威稍異於疇昔然瀕海之區回環萬數千里布置旣已難周措施不過十之二三狡寇窺逼匪伊朝夕倭奴以蕞薾島國仿效西法思啟封疆進占琉球未逞其志去夏乘朝鮮之亂脇以兵威擄其王而據其都猶以爲未足竟敢深入重地窺伺盛京又以水陸之師奪我旅順攻我威海北門管鑰岌岌可危以東鄰唇齒之邦與我爲仇之國此大患之在眉睫間者也英人亦以開疆拓土爲事初藉公司之力蠶食五印度未幾而沃壤數萬里盡爲所並遂與我之西藏爲比鄰近且脇服阿富汗克什米爾巴達克山什克南諸部爲英屬國其勢駸駸北向旣越嶺而與我之回疆接壤南並緬甸而雲南之西南邊界亦與之毗連矣俄國自興安嶺以外東﹝濱﹞﹝傅﹞於海包我黑龍江全境曁外蒙古烏梁海諸部西軼新疆諸城地勢頗爲廣大自咸豐年間來索舊地而黑龍江以南烏蘇裏河以東勘界一誤蹙地數千里俄人侵奪之謀無時或息又於同治年間乘我內患未平稍以兵力吞滅浩罕布魯特哈薩克布哈爾諾回部於是俄地亦接回疆匝我三陲回環約二萬餘里法國自爭得越南旋脇取眞臘國歸其保護近又侵奪暹羅湄江東岸之地而兩廣雲南邊外恐從此多事矣此大患之在心腹間者也南洋諸島星羅棋布昔人所謂海外諸國東南際天地以萬數時候風潮朝貢者今已爲英吉利荷蘭西班牙三國之外府竟無一島能自存者此亦彼族虎視鯨吞之明驗也時局如是可謂艱矣事變如此可謂棘矣今之大患皆肇端於此數十年之內四面環逼交涉之事日難應付之機日亟誠不知何所底止矣然人定可以勝天通變方能持久伊古以來或多難以固其國啟其疆土或無難以喪其國夷其守宇未得其術則難者益﹝難﹞﹝離﹞苟握其要則難者亦易中華地大物博天時人事皆可有爲苟能顧全大局將從前粉飾因循之積習痛戒而力除之考求西洋諸國制勝之術圖治之原拔取通達時勢之英才研精器數之通才練習水陸之將才聯絡中外之使才培之有本斯用之不窮鼓舞之濯磨之擇異能而倚任之則事無叢挫矣此儲才之要務也仿效西法以練軍水師取法於英陸師取法於徳簡核名實增練材藝期其成效足與西軍相頡頏分爲南北兩大擴充分布則海疆有備無患矣此整軍之大也生財大端在振興商務以暢銷土貨爲要訣欲銷土貨以創築鐵路爲初階今國家旣籌的營造山海關鐵路以期漸達於東三省已有成效可矣將來內地鐵路自應照張香濤制軍原議分年籌費由漢口開路以抵蘆溝橋而達山海關則秦隴楚蜀晉豫之土貨日出不窮轉輸益遠商利自饒帑項充盈富庶之機蒸蒸日上泰西諸國藏富於民之法大旨亦不﹝外﹞﹝在﹞乎是此利用厚生之政探本握要之圖也公私學塾之教習不宜拘守舊法競尙時文必能廣其新學要務俾之讀一年書卷有一年功效讀二年卽有二年功效推之三年四年無不皆然如此則不事虛文專求實際功效旣著學必多將見一二十年之後士盡通今民皆向學在上者更有妙術以鼓舞之則豪彥競進而宏濟艱難之才亦在其中矣凡此四端用力旣專收效自倍庶幾紓外患而固邦本矣倘今日猶因循玩忽不早爲計則屢次受侮元气大傷眉睫心腹間之患未有已時以柔道應之則啟侮而意有難饜以剛道應之則召釁而力有難支以舊法應之則違時而勢有所窮以新法應之則異地而情有未悉敵已迫矣患已深矣儳然不可終日矣敢爲操轉移世運之柄者借箸籌之

論今日中國當以知懼知恥爲本

汪康年

悲夫微歟今日之事也何悲焉悲失權也失權焉者非全舉一國之權而一時盡失之有積漸而失之者有不覺而失之者且不特上失之下亦失之不特官失之民亦失之至今日則已情現勢迫矣顧猶不知爲失權也但微覺轉動不便而已嗚呼豈知我之吭已盡爲人扼我之背已盡爲人拊哉是故租界辟而我失轄地之權公堂設而我失用法之權西官治租界有專權而我失治民之權各國兵船可任意駛泊而我失口岸之權墨銀通行各埠中國銀錢不能一律行使而我失制幣之權西法稅輕重其入而輕其出我則反是則失稅權西法兩國之訟用刑從其輕我則﹝從其重﹞西人從輕比中人從重比則失刑權公法載不得與在他國之利益不得均沾則失立國之權至若教人養人之權中國不力主持亦漸爲所侵竊甚且漸奪我用人之權又且奪我議論之權等是下之必至奪我志意之權及其生命之權夫與他國共立地球之上而中國地大人眾又爲各國冠而蹉跌隕越一至於此嘻吁寧不懼歟西人之所以朘削怵嚇我中國者以兵商爲大宗而其所以羽翼兵商者尢能堅忍刻苦聯絡黨類碁布星散於人之國中彼將力護其從我者而深斥其不從我者貴人能扶己者深獎譽之其異己者力毀謗之借己之國勢以壓人之官長復借官長之勢以壓齊民夫如是故吾國利獘纖息盡爲所得而從者益眾彼又能取其國之善法以教養人不數年則才人學士將出其中且我民有爲所長養者有爲所生全者方感激效死之不暇而我民猶寬然宴娭謂彼之說何足動人彼之爲此者特爲謀食計耳豈知彼之設心立法上之則欲執人之國權大之則欲制億兆人之死命逮至彼之勢益盛方思起而謀自立之策則人聯絡而我散漫人堅忍而我疲脆彼欲去我若風之振槁嗚呼不自立而坐以俟者其效固必至於是也始西人至中國猶震其夙名以爲聲名文物之所在也已而察其政見其紀綱弛紊而不理過其野見其阡陌零亂而不整行其途見其道路污穢而不潔遇其貴人則情勢懵然遇其士民則事理昏然於是彼以爲可肆意相待者莫若是矣是以凡要挾誅求不能以待他國者獨能以待中國凡偏苛之令不能﹝待﹞﹝侍﹞他國之民者獨能以待中國之民於是有藉一案而求償金數倍者因一事而請攺約章者華人殺西人者則官革犯誅西人而若此則百不治一華人負西人債誅索不止其身西人而如是則一聽其官之所擬甚至愆期失約同一事而治之不同蓋彼見我官之輕其民也固謂我民之可以輕矣見我兵之擾﹝其﹞民也固以我民爲不妨擾矣見士民之侮其官長也固以官長爲可侮矣見我民之互相擠排互相爭奪也固知我民無相顧惜之心矣故𨿽西人之教素尙公平而卒至若是者蓋以爲待中國人則應如是也西人善於經商所至之地輒能握其利權中國商人心計之工何遽讓西人然而稅務一層西人固已不費絲毫心力而操贏絀之大權矣我華商見利則趨而不思其後之難見害則捷避而不顧其徒之敗西人諗其如此故以整禦散以堅敵脆以素嫻拒新習彼集公司則貲本重大我則皆獨立也彼聯聲勢則消息靈通而我則隔絕也是以我𨿽行店林立而實則零碎集拾西餘剩受西挾制而莫可如何也華人初見西人咸懷惡怒之心至今日則惡怒之心一變而爲信畏矣夫不問是非曲直而輒以惡怒之心待人非公理也至若不信畏己之人而信畏他人則尢異矣

夫中國商人𨿽未盡可信然錢莊匯號固不亞於西人也而今則富貴人之金多托匯丰矣修造輪機中國非不能爲也而今則購辦之人必托耶松矣同一器皿而必以鏨洋行字者爲貴同一貨物而必以來自西土者爲佳以上皆指中國器物寔能與西人相匹者言非謂槪足與西人匹也若夫亂兵肆橫非口舌所能諭也乃一西人而斂差役恣暴非禮讓所能禁也乃亦見西人而輯威無怪聞公使之驕橫而駭汗橫流遇西兵之嚴整而聞風遠避然則我民盍亦深思致此之由而思所以處將來乎然此非一二人之懼而我中國四百兆人之公懼也非一二人之恥而我中國四百兆人之公恥也然則整頓之策但袖手而諉於上之人可乎整頓之策柰何曰相酌其制官革其政士益其學商擴其業工精其物如是而已吾意自去年以來必有大攺其故輒以曉示天下者貴者必將協其權力以提絜萬綱富者必將委其貲財以創新萬事士必思力崇新學商必將共立公司工必將仿制新器報設於各省學堂林立於列縣𨿽未維新之全模而士習之奮民心之萌將於此見之矣夫四鄰環伺不足懼大變當前而怡然無所動斯爲可懼也割地償不足恥維新有機而懵然無所知爲可恥也今內之則敷衍錮蔽之見未嘗化外之則夤緣酬應之習不能免官書局奉旨重開矣而未敢昌言也又學堂奉旨設立矣而未見定章也報已奉旨允準矣而未見廣設也每議一事而部臣諉之疆臣疆臣諉之紳士俄而以無中輟矣每定一法則下屬俟諸官長官長決於內臣俄而以難行中止矣甚至駛行小輪則釐局阻之機器制造則重稅苦之推之學術商務工業未嘗有一事足當維新之目者詩曰不戁不悚百祿是總今之君子可謂不戁不悚矣今使朝廷之臣相率而議必敝之政有司之官相率而發必阻之令舉國之人相率而治必廢之業商盡心開必閉之肆工竭力作不售之器聞者鮮不以爲笑矣顧觀於今則幾於是也然則今之人何異於舉手而自擊舉足而自蹴也然則今之人所作所爲何異於自棄絕也彼豈甘於如此哉一則由於不自顧一則由於不敢爲實則由於不能深知時勢之必然而姑與苟安而已且貧賤之人必曰我謀衣食之不暇何暇慮此然則當求諸富貴人矣貴者且曰我一人竭力何所補不如及時掊積爲子孫計富者且曰此他人所患耳我富人何慮此他人固以保富爲事者我方不失顯榮嗚呼蓄志如是固無怪其如是矣夫使果如富貴人所料則苟利於己𨿽大局移易何害𨿽然此豈果可得之數乎夫以他人爲可托而怡然以待其來此不仁之甚亦不智之甚抑知彼將不以顯虐而以暗傷不以驟芟而以漸減刑則異律官則異舉禮則異施商則異稅限其權利苛其禁防而意外之波累尢不可逆料我民亦盍按切事勢而一思之乎若以是言爲妄誕也則亦已矣若猶謂有萬一之當也則盍舉天下人之心思才力而急籌之乎

致李傅相書

張之洞

竊謂公曆仕四朝參贊機密任久寵深復邀兩宮皇太后皇上聖明都兪堂升言聽計從是宜竭忠效力軍國之事靡所不言乃自公入相以來歷有年所求所謂啟沃君心陳布美政者未之前聞抑安於希旨固寵安富貴保妻子已耳非所以慰天下士民之望也文宗顯皇帝時公未嘗臺輔其不敢越俎而謀者人臣之分也而今則儼然首相矣各省凶荒議蠲議賑恩不逮下胥吏中飽州縣催科勒派浮徵又且過於曩昔剝民奉上營求美缺倉廩空虛宦囊充實訟牘積壓酷吏違律待民如盜軍額旣缺器械不良操閱似戲騎射無準調停委署官無久任苛派差徭逼勒彊輸民無上富十室九空是豈無可言哉公何寂寂也然可諉曰非宰相之過乃督撫藩臬之咎也宰相之職上佐天子理陰陽順四時鎭四夷撫百姓進賢良退不肖而已他非所知然公所愧亦多矣近歲西北疊遭旱災東南頻遭水患冬雷發聲春霜攘麥米價日增民無飽暖老幼流離怨咨愁苦漸生亂心尙得謂陰陽理四時順乎公之失職一也外夷擾我邊疆奪我人民殲戮猶恨未盡崇庸臣納其女色受無端圈套力主和議不能於此時聲罪致討極言辱我中國不當俯就竟隨聲附和偸安旦夕不知以弱誤國失計莫此爲甚鎭四夷撫百姓其若是乎公之失職二也封疆大吏能固民心精曉兵法莫如左宗棠金順曾國荃劉錦堂能擊彊暴震懾姦盜莫如丁寶楨岑毓英譚鍾麟皆所謂良臣也公宜與之和衷共濟以救時艱何乃遇事齟齬阻其大計致諸人功敗於垂成非國之利也豈公之福耶崇庸臣貪婪成性駑駘之才與公共事多年公當悉其爲人豈可使往外夷作中國使耶今果喪命辱國爲逆夷笑且使外洋諸國大有輕我中國之心公能抗疏極諫所使者當焉有今日所謂進賢良退不肖者又何如也公之失職三也公自百口無以爲辭其咎在洞亦不能殫述何則相國之權滿洲爲重語曰兩姑之間難爲婦道公之謂也然盡忠者責無自﹝恕﹞﹝怒﹞凡事之巨細皆出自公危而不持顚而不扶則將焉用彼相矣君子之立朝也道不行則諫諫不聽則去公前居翰林不可謂無名由將入相不可謂無位今逾六秩不可謂無壽於此時無所建白更待何時爲國計而爲閣下計欲民治安無事莫如飭州縣減錢平米價罷貪婪之吏舉賢良廉潔者與百姓休養生息是之謂安內欲夷之不入寇也莫如左金諸大臣逆夷之事悉以委之無阻撓無讒間而舉戰爲良策揀選精銳駐防兵於要隘而厚集之是之謂攘外閣下試爲兩宮皇太后皇上剴切敷陳幸而聽從社稷之福也卽不然乞骸骨婦鄕裏優遊林下以終餘年不亦光昭史冊哉不然百世之下恐閣下難逃罪魁之名也洞與長公子有尊酒之雅故敢布其區區惟閣下察之

致李傅相書

王闓運

入秋以來浮議紛紜聞屢被嚴詔波及甥婿殆甚於越南之役靜待朝命退處無權固純臣之用心然於事勢未爲得也蓋三人成市虎積毀銷骨慈母之所以投杼也明公榮遇如此其極威望如此其崇且久故三十餘年不聞誹謗之言今又被謗益不可以歸罪引咎之言諫然不戰而敗敗而求和誰使爲之豈非淮海諸軍之故哉兵法責元帥無待人言其自咎可知也凡言淮軍不可用日本可不攻者皆妄也昔田單以一小城卻樂毅之師而其後以全齊攻一城不能下明公以孤軍憤起海隅廓淸天下而今日之役一船不能渡海戰守之師望風而潰此必有由焉不可仍以軍械船論也洪寇之平由鄕勇徒搏倡海內之勇敢淸浦之戰英軍先敗而公部後勝公之成功由智耶抑皆假之利器也如器利而後可勝則洋炮當侯而公何功焉西學之說由曾滌文避事倡之左季翁沈幼丹和之公堅主之而張孝達復張之當其時後生小子皆樂其新奇猾商市儈借以牟利又會五口有巨萬之稅朝廷無發帑之費縻耗三十餘年資之於通商之利民不知役故甚便也今船不能行炮不能發屯軍積年反資招募兵械告匱軍餉無繼無知之臣稅及店房天下騷動無處不兵是亦不可以已乎凡戰不勝由無主帥其車三千必由方叔蒞止知兵食不足恃也公當率兩洋兵船登舟誓師日渡海蹈瑕而進橫被直糜爛爲期展輪之日日本必求服矣猶必大創之而後許之然後三十年之屯營十餘年之海軍公平生之蘊蓄智可襮著於天下今不此圖而但駐蘆臺一瞬而還將因敗以待和乎抑不和以待敗乎矣吳卿淸未親行陣勝敗成否未可料峴莊代將能勝公乎元勛巨臣誠當體國國之不利公何利焉士君子名節之爲貴神威訐謨屈於小醜卽不求勝亦當自刷恥也公特恃朝廷保全耳今道路流言公輜重在香港惟衣被畱行臺中傷至於如此聞者爲之寒心親舊之士有敢以告乎他日邵張行成載在史冊者推原誤國誰執其咎闓運荊部之一介耳明公屈己以友之虛以延之今當詣津門備一客之數而先行授諸生羈畱因歲暮之間彊扶首塗至於上元又自念相見或議論不得無辧難以瀆淸聽且闓運之所知公千百焉自悔其行之遽但不獲申意中心屏營輒因驛以書進惟畱省覽哂甚區區

卷十四治體二政本下

書曾襲侯中國先睡後醒論後

何啟胡翼南

西曆二月八日香港徳臣西字報刊有曾襲侯所撰中國先睡後醒一篇且列之四季錄中將以此論翻印因敬書論以邀侯覽且以諗侯之同志者

夫以此崇論宏議殫見洽聞之作讀者霍然聽者翕然而關心時事者莫不奮然起穆然思其文之見賞於中西人也卽侯之所由見重於中西人也僕何人斯敢贅一辭𨿽然幹濟者當道之職司也獻替者平人所能爲也而顚倒於豪傑之前立說於未然之始則尢機會之不可失者也士有握瑾瑜懷芳芷抱致君澤民之念存民胞物與之心其視中國大有可爲之資也則沾沾然以喜而凡可喜之故莫不研求默會以得其眞如是者有年其視中國未有可爲之具也則竊竊以憂而凡可憂之故莫不縷晰條分以深求其是如是者亦有年憂與喜交迫於中未嘗有所建白則聞侯之議論而竭誠盡致以罄衷懷者人之情也其能已乎夫中國之睡百數十年於玆矣憑陵侵削置若罔聞得失是非付諸髙臥由是道而不攺轍則懨懨者不難以委靡繼之逐逐者愈難以威武詟之如行路然不進前者必退後如登髙然不趨上者必就卑此理之必然者也然而天運循環無往不復苟有人焉爲之發聾振瞶大聲疾呼使心之官復其思使目之官復其明四體百骸莫不筋搖而動所謂淸明在躬志气如神也如此則天心剝復之機卽在人事振興之會侯之智豈不足以知此與侯同心者其才豈不足以辧此而顧爲是囂囂然惟恐鄙言之不入且恐侯說之虛懸者誠以泰山不擇土壤故能成其髙河海不擇細流故能成其大也侯之論﹝固﹞﹝故﹞曰中國醒矣試問中國果醒矣乎在侯必以中國爲眞醒大醒妙悟豁然無復有睡之意矣醒必有其據而侯所執以爲據者則曰中國今時用其全力整頓海防使鐵艦堅固戰船得力也又曰中國現將衛固海疆水陸軍務逐漸推廣以目前論鐵路等事凡可以富國利民者在所應爲然尙可期諸異日也又曰國內政令在所應攺者存以有待今可不言如居室者先須繕葺垣墻修理局鍵壁宇完固方可條理家規也治國亦然先須國勢盛彊藩籬鞏固外侮旣絕方可內修國政也又曰中國外務大略宜振刷者在修好與國之邦交也善處居外之華民也申明藩服之權衡也修合國約之體統也又曰中國決欲監察藩國之所爲而爲之加意保護非復前此之可比也又曰後有蠶食中朝藩屬干預此藩內政者中國則視發難者爲有意失和無心結好也

又曰通商口岸租界等事當立約者爲他事牽制勉彊而行然以中國之地而行外國之權體統蔑矣今擬於十年重訂之期更張釐正全國體也又曰機局之創設礦之開掘鐵路之建置中國皆有意爲之也凡此皆俟之所謂醒者也中國未有是事而侯則謂其先有此心卽其先有此心卽信其必有是事躊躇滿志攬﹝轡﹞﹝正﹞澄淸侯之意誠足嘉矣然使中國實有此心而黽勉以赴果能如願以相償乎且使勉力枝梧薄著成效而中國之心卽可謂虛靈不昧中國之事亦卽可謂之湛然常惺乎吾不謂其然也此等事𨿽甚所樂聞然非徒曰願之卽可得之也道在有以爲之又非徒曰爲之卽可得之也道在爲之而當以今日中國之所爲也如此而其所欲也則又如彼是無異睡中之夢夢中之夢也侯固曰中國而今旣明明奮發有爲矣旣明明實力舉行矣吾以爲此等奮發舉行者如酣睡之人或被魘而夢裏張拳或托大而夢中伸耳以其全無心肝絕欠依據故也由侯所言以推其效之所至有懵然鼾睡而在榻側者中國可乘其無知而中傷之有惺然無端而來枕畔者中國可出其不意而偶挫之如斯而已矣可慮者奮瞈蒙之橫力發冒昧之狂威一旦觸及堅貞重大之質銀衡鐵室之防其勢不至於反目傾傷不止也此則尢爲近理而深覺可危者也置車於馬前其效之所至者退也必非進也吾之所辯大要在於此矣請申其說而詳言之夫以中國土地之大人民之眾利賴之廣滋息之繁固可以恢廓規模齊歐西而超漠北髙張旗鼓保藩鎭而卻雄然而建國與建屋同材料𨿽多物力𨿽備必先有哲匠爲之經營工師爲之﹝規﹞﹝入﹞畫使基址永固然後大可成吾所謂國之基址者不須求之遠也自古及今以往凡所稱上國名邦神洲帝宅者其肇基王奠厥宏謨所恃者無他焉公平之政令而已然則公與平者卽國之基址也公者無私之謂也平者無偏之謂也公則明明則以庶民之心爲心而君民無二心矣平則順順則以庶民之事爲事則君民無二事矣措置妥帖眾志成城此其所以植萬年有道之基享百世無疆之業也今者中國政則有私而無公也今則有偏而無平也庶民如子而君上薄之不啻如賤奴也官吏如虎而君上縱之不啻如鷹犬也基已削矣址已危矣而欲建層臺起岑樓吾不知其可也人之爲人也必理直然後可以气壯國之爲國也必內修然後可以外攘夫中國之政令在所應攺者侯非不知之深而識之稔矣乃其論則曰治國者必先使外侮旣絕方可內修國政猶之治家者必先使壁宇完固方可條理家規此所謂本末舛逆首尾橫決者而侯以爲言吾之所不解也

大學曰身修而後家齊家齊而後國治國治而後天下平物有本末事有終始知所先後則近道矣侯之此言得勿與孔氏明訓相左乎而侯又曰今所急務在整頓海防藩籬鞏固內政各事暫可勿言此所謂緩其所急急其所緩者而侯以爲言吾又不解也孟子曰地利不如人和城非不髙也池非不深也兵革非不堅利也米粟非不多也委而去之是地利不如人和也如知其非義斯速已矣何待來年侯之此言得又無與孟氏意旨相違乎孔孟聖人也玆所引乃聖人眞諦其言如日月之經天如江河之行地古今不易遐邇無殊深願侯之體味之也吾聞治家者與其內有姦人不若外有盜賊治國者與其內失民心不若外存敵患穿窬爲害齊心者可以卻退之宵小潛謀疏檢者不能燭照之也敵國鴟張同志者可以捍禦之人心散失寡助者不能收拾之也侯如知此則薄海人民之福矣荊棘之生也必有其本毒泉之流也必有其源禍害之至也必有其所以然之故數十年來中國之所以見欺於彊敵受侮於鄰邦而低首下心甘作孱王而屈爲軟國者實坐內政之不修也故治荊棘者必拔其本若徒事於翦其枝葉恐萌蘗之生復盛於前也治毒流者必塞其源若徒事於築圍止截恐潰決之患不可復收也橫逆之來治之者宜反躬自問消禍無形若徒事於血气之勇恐乘釁築禍無了日也今侯以海防添築炮利船堅爲中國之醒之據是猶治荊棘者僅翦其葉治毒流者僅築其防而已以此爲醒無寧其睡何也事貴有其可憑力貴用於實際譬如行遠者必自近始若不自近將神進於四極之外惆悵徒勞睡則無此也譬如登髙者必自卑始若不自卑將心放於九霄之上焦思何益睡則無此也故事空有爲之之名而無爲之之實空有爲之之苦而無爲之之功者此類是也請質言之以證吾說夫中國君王之國也君人者不能總攬萬幾躬親庶事勢不得不委之官吏以收奔走禦侮之用以作股肱心膂之資是其造福於斯民興利於一國均於官吏是賴也官吏恃主上之命故能役使小民恃主上之法故能勝服彊暴生殺予奪𨿽曰上意而官吏實操其權禮樂徵誅𨿽曰上心而官吏實爲之宰是官吏者其人最貴則其所以選之者自不容卑其任最重則其所以用之者自不容輕以其人爲國祚气數之所歸依億兆蒼生之托命能爲福亦能爲禍能爲利亦能爲害也是故古之明君專以得人爲首務不特明四目達四聰使嘉謨嘉猷善法善政得入告我後旌聞朝廷而已也凡碩徳異能髙才博識者莫不旁求汲引待用無遺或焚山以求或圖壁以召或長跪請教或舉國相從竭其至誠則三徵九辟隆其儀禮則帛璧千旌其有非常之徳望者則天子不敢屈以臣禮或造廬請謁或手詔咨詢而已此猶未足以洽其心也又著爲令典曰進賢獲上賞不實有顯戮今有司隨時訪搜務使野無遺賢朝無幸位是其孜孜然以得人爲喜者誠以此爲祖宗社稷靈爽之式憑得之則其國昌失之則其國亡也此中國之風亦中國之善法也自聖人不作斯道久已不行今之服官者祇有兩途曰科甲曰捐納此外則軍功而已捐納是直以錢買官也以朝廷之名器作市井之居奇此風最劣有識皆知夫亦無庸深論矣然若其人樂善好施急公近義所得品級祗作具文則猶有可說若竟以此爲幹祿之計進身之階否則以此而魚肉鄕民威福梓裏是朝廷之法令適足以濟其姦謀官府之威權反足以成其凶焰輸之於君而攫之於民出之者千而入之者萬姦民之志逾逞良民之苦逾深皆此途之爲之也然而無足責也彼旣出錢買取出官則上君當聽其盡得此官之用猶彼旣出錢買取此貨則賣主應聽其盡得此貨之財盈虧得喪買主是問天下之通義也獨惜其以官爲名以民爲貨耳姦人何幸而爲中國之人哉良民何不幸而爲中國之民哉

向亦有言捐納之途已廢者然今猶未攺殊可嘆也科甲𨿽猶存學古之意然不足以造就人材何則凡物必有用於人方爲好物凡才必有用於世乃爲眞才古之人所以措一世於和平造千秋之盛軌者要自有眞焉若徒記其遺言以供詞藻則揆諸時務捍格殊多而考試之法獘竇叢生賄胳夤緣無窮狡獪藍本代倩何所見眞故僅通者多僥幸成名宿學者多頹唐落第胡塗若此而謂足以收羅碩士网取英賢吾不信也且縱使所收之士文章造極策論名家亦恐無補於時有累於世請以顯近之事明之福州之役侯所關心者也當時水師主將豈非所謂筆陣縱橫文詞灝瀚者耶其說理也豈非優入聖域耶其運典也豈非如數家珍耶方其宴瓊林登玉堂天子以學士呼名士林以學雄推許舉頭見日呵气生云及其出爲主將也逖聽者歡欣聞風者鼓舞而彼亦气吞法艦雄蓋閩洋乃僅及一試其鋒而全軍遽已覆沒矣所習非所用所言非所行其效必至於此此不必爲學古之諱也故吾謂此一敗也咎不在於主將而在於國家蓋自古用人必須歷試𨿽有英俊之器必試其有無已成之功若無成之功則試其有無已適用之學今且試問其人曾入水師學堂乎曾臨鐵艦鐵陣乎胸無所主身未親臨而遽使之應變非常膺當大任則覆亡之禍咎有所歸矣此科甲之失也國家至此不悟將何時而始悟哉軍功者論功行賞似乎衷於理而近於情矣豈知陋習堪虞莫此爲甚夫以敵兵方壯之時而衝鋒撼陣於軍士籠束之際而斬將掣旗以計勝者施七擒七縱之能以力爭者效三入三出之勇以至敵愾從公履九死一生而不顧暴露瘴毒作幹城保障而逌然彼其人者惠及生民功畱天壤縱予以旗常鐘鼎而不爲過卽褒以祠堂血食亦不爲榮而區區頭銜之耀衣頂之觀哉而今不然也有不知槍炮爲何物而公然紅頂花翎者矣有不知戰法爲何事而居然勇冠三軍者矣此無他財爲之也人𨿽沒品而財之所至可以來二三等品之官階身縱無功而財之所通可以收數千里外之功績甚辱也而以爲榮甚非也而以爲是此風不戢振作奚能或謂此等人旣以此物爲榮而此等物本國家所常有何不以其所有易其所無陽避賣官之名陰受得財之益兩全其美宜若可爲不知人之所以自立者在廉恥國之所自立者在綱維天下洶洶人難相勝而所以維持名教整飭倫者賴有此物此志耳此而可僞何事不生官美物也惟有徳者可堪乃有徳者官無徳者亦官則立徳者反計拙矣賞美名也惟有功者可與乃有功者賞無功者亦賞則立功者自悔徒勞矣此風一長是有國者自解其綱維而教民自去其廉恥也使人人皆恥於立徳舉世皆羞於立功則固將誰與立哉吾故曰陋習堪虞莫此爲甚也此皆中國之敝政所宜先修者也中國惟有此敝政故見削於彊鄰惟有此敝政而不修故積弱而難返夫敝政之流也其患豈特不能外禦而已哉卽內治亦深覺其不可何則國之根本在於民而民之身家在於官官不保民而民危矣官反害民而民愈危矣今之從政者非理煩也非治劇也奔競而已趨承而已今之牧民者非休養也非生息也營私而已受賄而已如此則民危而澆淩刻薄之徒讒諂面諛之輩又復從而助虐之搜剔之則是豺狼之噬人也猶有飽時而官府之私橐無時可飽也盜賊之人也猶有法治而官府之剝民無法可治也如此則民愈危根本浮動國何可安𨿽然此其過不盡在於官也

蓋俸祿之得已形其薄而應酬之費又苦其繁則其因公濟私亦復人情所有是以懷淸履潔者不敢居官卽居官亦不能久爲其不知掊克也識卓才長者不屑筮仕卽筮仕亦不見其能爲其不善逢迎也小人進矣君子退矣而欲天下平治猶是太陽入矣太陰生矣而望世界光明也其可得哉然則源之濁者其流必不能淸理之曲者其事必不能直明乎此則國家之用人也非破格不可國家之待士也非重祿不能孟子曰尊賢﹝使﹞﹝便﹞能俊傑在位則天下之士皆悅而願立於其朝矣今天下忠藎之士傑出之才非無人也特患中國不能待以國士以權宜使其素所蓄積者不能表見於天下則亦不足以羅致之矣欲攘其外者先修其內欲修其內者先得其人侯其知所本哉此不特治國爲然也防海亦然水師固海疆所不可少炮臺亦海防所不能無而在中國則尢爲緊要更切講求故金城堅築鐵艦重裝關鐵牡以靖銅駝鎭寇氛而消反側誠今日急要之務也然尢有急於此要於此者則得人是也蓋炮臺之設鐵甲之用豈眞爲是壯國威美觀瞻也哉將以收其實效也欲收實效先視人才炮身巨矣壘臺固矣火藥烈矣然問其守禦之卒則心靈手敏者無人也命中及遠者無人也審度形勢者無人也此以卻敵是物𨿽好而終不能爲我用耳巡船捷矣鐵艦猛矣魚雷速矣然察其駕馭之士則勇往果敢者無人也識超力定者無人也歷練老成者無人也此以攻戰是物𨿽善而終亦反省敵人耳然則人之功用也比物爲尢重而人之宜得也比物爲尢先﹝如﹞﹝知﹞其有人而無物則揭竿桀石猶可以振一軍如其有物而無人則大長槍不可以當一戰斯亦明效大驗矣我請進而言之以明巨炮戰艦非得其人則萬不宜用今夫紙鳶物之輕者也蹴踘事之小者也然非玩習有素尙不能髙下從心起落如意而重者大者哉今炮艦之用所費不資置運之難工程曠日是其物非我自置則敵不能來者也火藥之凶遇之者死彈丸之利當之者破是其物得之則𨿽敗而猶勝失之則𨿽存而亦亡者也而以付諸未嘗學習之人或𨿽學習而非精熟之選設若失機爲敵所奪似猶送車者兼爲之禦贈劍者授人以柄也其禍豈僅僅借寇資賫盜糧而已哉故曰苟無其人萬不宜用夫人才之亟若此中國知之久矣而無如積習自安未能加勉以致人心鮮所奮興造就少能成器今所置水師各艦使非雇用外人借才異國竊恐舉鼎有絕臏之嘆折足來覆餗之譏也以水師一軍中國無人以實之之故也吾知今之建議者爲此之故將建設水師學堂延請洋人教習以行作人之法而收武弁之才斯固事理當然無庸饒舌獨患有名無實陽奉陰違如福州水師學堂之故轍耳夫福州學堂之建設也不可謂不久矣其教習者不可謂不專矣諸生之成就也不可謂不多矣教師之訓誨也不可謂不詳矣然國家之所以待諸生者果曾因其學而重其人乎昔日之所以期諸生者果能守其約而踐其言乎諸生薪水果能從厚給發乎經手諸人果無扣折情獘乎諸生之考選成材者果能得其獎賞乎諸生之溺苦於學以所矣不失所望乎及遇缺而使之承乏也諸生果能得行其志而不受制於官陋習以喜怒爲黜陟者乎及有事而使之折衝也諸生果得猶當一隊而不聽令於上司官親以未學而督戰者乎爲刻薄之故諸生有無設法遁逃以自免其難者乎爲淩虐之端諸生有無多方告愬以使人聽聞者乎凡此者彰彰在人耳目者也

此而不攺吾謂中國無水師何則有之而不能得其力則是𨿽有如無也而其所以不能得力之故實由國家之自取耳我不重其人何由得其自重我已失於信何能望其無虛我不厚其祿何能得其盡心我不待以忠何能得其泯詐我不賞其善何由發其精心我不酬其庸何能進其學業故曰𨿽有如無也然至於補缺而仍使之受制於官遇事而仍使之聽令於未學設法﹝遁﹞﹝通﹞逃而不問多方告愬而無聞則是中國宛然以無水師自視矣豈待予言哉其有之而視同無之也蓋自知平時鄙之若此臨事不得應其實力之報也豈待予辯哉𨿽然國家亦知水師之重決不可輕視乎學水師者必不可鄙夷乎風濤最險也交戰最危也於最險之中行最危之事是必其人气蓋山河心存君國置死生於度外憑禍福於天心而又加以骨力精彊心思靈敏情性堅忍齒稚年輕然後能習練有成識見﹝貞﹞﹝儈﹞定當刀兵而悉渡走險地而如夷也是其所學擇人而能視空鉆故紙板執講章者有間矣而其所用具歸實濟視筆有千言胸無一策者徑庭矣是故時而戰爭也拒敵者水師攻堅者水師封江塞泊乘間抵隙者無非水師也時而太平也坐鎭者水師巡緝者水師駛駐外國保議華民者無非水師也可與居安可與﹝慮﹞﹝處﹞可與處常可與應變可與揚威而式武可與摧亡而固存而謂其事顧可輕視乎哉其人顧可鄙夷乎哉今夫前事不忘後事之訓也福州之役中國戰船多於法人銃炮巨於法人軍士眾於法人乃交綏未定而片甲無存以撼山橫海之雄作墜地無聲之物使誓心天地之士僅隨波逐浪而生是役也守陴皆哭舉國吞聲固不止每食不忘臥薪難寐者矣諺曰前車覆後車戒吾願今之立水師用水師者愼無蹈從前之故轍也蓋水師固須設法以圖得力而設法莫如去僞以拔眞才也然吾於鐵甲戰船之購辦竊惜其耗費不無過重焉鐵甲一艘原值七十五萬元者不知購運至中國其費若干耳惟此經手者知之而非外人所能悉故亦無須多論吾請進而言陸軍夫陸軍與水軍戰法𨿽各不同而陸軍與水軍情事實相表裏故玆之所言有宜於此卽宜於彼者有不宜於此卽不宜於彼者以華人之剽悍迅捷自可與作飛將而立奇功以華人之勞苦耐煩原可與冒艱危而成偉績然而不能者訓練無方也軍火不繼也主將無勇也俸祿太薄也糧發無期也操期過緩也虛名操演也教戰非人也鎗炮不新也丸碼失度也將帥窺避也弁員畏葸也賞不論功也罰不當罪也功爲財奪卹予不周者也審是則所以振作之者固自有在矣訓以新法則人盡知方厚以軍裝則兵無曠職帥以猛將則奮勇爭先給以厚糈則從公恐後依期發餉則無事他求習法時多則工夫自熟認眞操練則應敵無虞教師精通則學者悅服銃用新式則巧計能施碼子中規則燃放不主帥督陣則軍無不前弁士捐軀則卒無自顧論功行賞則皆盡其能按罪施威則各循其職功不見奪則大洽眾心死必見賙則人安天命如此則敵皆可禦戰必成功𨿽小屈而終可必其大伸縱挫折而仍不失爲節制歐洲勁旅大國雄師其法或不盡於此然其實亦不外乎此耳不此之務而欲以紙上空談意中方略謂可出奇制勝髙論屈人今則必無之事不此之務而將以施嚴刑酷法威令脇從可謂戰無不勝攻無不取今亦必無之理也然則欲使其軍爲眞軍兵爲眞兵則惟革除舊獘攺換新章矣

夫兵非以人多爲貴也以心同爲貴非以力多爲貴也以力齊爲貴枚條成束其堅不可折也分之則其堅削矣巨浸濁流其勢不可當也支之則其勢殺矣惟兵亦然力同心同則以多勝少力異心異則少可勝多忠武八百非不少也而兀以破苻堅百萬非不多也而建業安然願侯毋以三萬萬人爲中國恃謂可立於不敗之地也周書曰受有臣億萬惟億萬心予有﹝臣﹞﹝人﹞三千惟一心細味斯言亦可恍然於其故矣且侯亦記戈登之常勝軍乎其所向無前也豈在如火如荼之盛乎其膚功奏也豈在爲虫爲﹝沙﹞﹝何﹞之眾乎今者戈登往矣然其戰守之策練甲之方猶有存者中國師其遺意而更進以泰西新法之善者則軍政一道或可庶幾不然者循行故事恇﹝怯﹞﹝恇﹞成風粉飾虛文誇張自喜吾恐按兵不舉黃桂蘭之大失軍機空著兵書鄧輝躇之一籌莫展越南之敗不難復見於他日也至謂外國所以待中國者揆以交際常情殊失公道此事確鑿受侮正多可爲長太息者矣夫中國自主之國也言其民庶天下無與比倫論其冠裳各邦無此文物禮教則先於萬國綱常久炳於中華似宜出則爲外國所欽入則爲外人所敬矣今也不然和約各款有大失中國之權衡者矣然而不得不行也苛求之事有多違中國之意見者矣然而不得不從也中國所爲或於約章稍類不合外國則嚴斥而切責之中國不敢不作速謝過也外國所事或於約款大覺相違中國𨿽婉言而善道之外國猶擋塞未遽持平也蓋一則視和約爲一成不易之規一則視和約爲可有可無之物也爲上如此爲下可知今中國人之與外國人交接者應得之禮數鮮可得之也應有之體面鮮能有之也事之可爲者鮮見其準爲之也情之可諒者鮮見其能諒之也其待華人也有以畜類待之而不以人類待之者矣其視華人有以鬼物視之而不以人物視之者矣欺藐原生於一國偏憎遂及於萬民畛域久積於心胸齟齬輒成於交涉抑之訴往往而聞枉曲之端時時習見此則大爲可憫而深覺不平者也故夫華人之以利物爲心尊君在抱機應智濡匡時者莫不欲望中國之君可伯仲歐洲之明主焉中國之民可比肩上國之平民焉夫如是則君安其位民樂其生無欺淩掣肘之虞無束縛絕驟之苦無敢怒難言之痛無追呼鞭朴之虞雜居本國則耦俱無猜散處四方則往來無虞彼此相敬中外相孚此誠可謂太平而堪稱盛世者也吾竟無能躬逢其盛哉吾果何時而躬逢其盛哉吾以爲此境原不難致不禁喜不自勝也吾見此事之奮起無機又不禁憂從中來也何以言之今夫禮讓者人之所尙也拂戾者人之所惡也此通同之禮也吾尙禮讓則不敢以拂戾加於人吾惡拂戾則欲人以禮讓加於我此通共之情也然吾尙禮讓而有時不得不以拂戾加於其人者必其人之無禮讓也吾惡拂戾而有時不敢以禮讓加於其人者必其人之多拂戾也絜矩之道易地而觀其故可得而明矣故欲知我之有無禮讓則察人之所以待我者何如欲知我之有無拂戾亦察人之所以待我者何如耳禮讓榮也拂戾辱也榮者吉也辱者凶也榮者福也辱者禍也吉凶禍福皆由己之自求而自召初於人無與焉者也己爲本也人爲末也己爲功也人爲效也是以聖賢之學專務返己君子之學惟在自修於人如此於國何獨不然然則今之爲中國計者應自察其所以致辱之由乃可行其求榮之事譬如診者當先察其所以致病之故乃可開以去病之方陸軍之建設戰軍之添置炮臺之新築槍炮之精巨有之則其國重無之則其國輕夫人而知之矣然吾謂仍事之小者耳不足爲中國憂也中國眞憂之所在乃政令之不修而風俗之頹靡也明其憂之所在則當修者宜在此矣如謂政令已修矣風俗已美矣則我請言一事以明其不然

夫中國之君自主之君也以其權主一國也權主一國則除各國公使諸員以外凡人之在其疆宇內者皆歸其管轄也今外國之在中國者果受中國之君管轄乎其犯事者果在中國衙門審斷乎其有罪者果經中國官員科罰乎縱或有之果可能執中國之法以審之乎果可能用中國之刑以判之乎我未之聞也中國屢以此爲言而外國決乎其不肯是大違君王之權也此吾所謂拂戾者也拂戾之來其故安在侯必曰在中國無威猛軍兵無堅剛鐵艦也吾則曰在中國無平情律例無公堂法司耳夫公平者國之大本也國之有公平猶人身之有脊骨臟腑之有血气也人無脊骨則耳目手足𨿽具而起立無能人無血气則肌膚筋骨𨿽全而活動不得國無公平則𨿽猛士如雲謀臣如雨勇夫如海鐵甲如山亦不能服人心而昭眾信今者中國之律例其有平乎無也罪案未定遽用刑威何平之有供證無罪罹笞杖何平之有斃於杖下意气殺人何平之有瘦死獄中有告無訴何平之有淩遲梟首死外行凶何平之有今者中國之法司其有公乎無有也紳﹝士﹞名帖可逮無辜何公之有苞苴載道上下皆同何公之有情面枉法貧者無辭何公之有吏胥勒索富室傾家何公之有監牢刻酷不得爲人何公之有其不平不公也如是卽中國人尙欲髙舉遠揚避水火而尋衽席而謂外國人肯明知故犯投羅网而入樊籠哉吾料歐州諸國斯朝廷苟非喪心病狂盲聾否塞必不忍以其商民赤子付諸威福任意之華官者故曰其決不肯從者以中國無公平之故也此由政令不修因而風俗頹靡也執此不悟縱使中國兵威彊於今日數十倍亦不能尊紀綱於與國等使權於列邦蓋攻心之具在政而不在刑畏志之方尙徳而不尙力也無願侯於斯二者審察而詳辧之也至若藩國所爲中國決欲監察之而爲之加意保護非復前此之可比者吾又不能無也言焉今夫人之相交以義合者也國之相與以道濟者也我果厚於徳不招而自來我果薄於仁𨿽畱而亦去世未有已則家事未治而別爲人講解治家者國未有已則割地與人而爲別國保其疆土者中國寰宇廣矣民物盛矣縱有旋乾轉坤之略經天緯地之才亦足以盡其能而畢其巧矣他日聲名洋溢萬國來同𨿽意中事而非課功事也務外邀名不若積中求實攀躋辛苦何如緩步爲安以今日力難自顧而又兼欲顧人正恐事與心違徒縈夢寐耳吾願侯無惑於喜功好大之說而馳域外之觀勿聽於行險徼幸之言而效並包之志也越南之役帑耗數千萬﹝金﹞﹝言﹞軍無尺寸﹝之﹞功死傷﹝者﹞﹝兩流止﹞不計其數而其禍皆本於保衛藩服之一言吾願侯之念之也且保護之說原屬空文我之不能護人猶人之不能護我人旣不能護我則我何可輕以能保護許人特此以往吾但見其害耳不見其利也以人者在此而己者亦未嘗不在此也請以歐洲近事明之普法之戰也爲立王子也其戰非不得已也英以梟雄之國界居兩國之間地則鄰封義則婚媾何曾爲之解紛排難俄土之戰也爲立教門也其戰又非不得已也徳以威烈之邦駕乎兩國之上誼屬父兄情同子弟何嘗爲之居間調停此可見各邦友誼之文𨿽厚貌深情亦不足爲國家顚危之助矣

然猶有可諉者曰逼於萬國公法無由偏袒𨿽欲保護而不能也我請試言其能者巴穌杜之亂穌坦也法兵之出境豈非欲平人亂而爲各國所許者乎英兵之徵調豈非欲保藩封而爲各國所悅者乎乃法則空爲壁上之觀僅得無咎而無譽英則遽爲深入之計不特喪財而喪師然法廷不敢以此爲辱而求必戰也英廷亦不敢以此爲羞而圖報復也祇歸咎其大臣主戰者之失而已此目今近事人所共聞者也然則保護之說𨿽在雄彊猶難爲力是以都護之請光武急爲謝絕珠之附捐之策尙棄遺彼非不知榮名之可慕也特以虛聲之赫無當於民物之傷耳或謂虞不救虢蜀不知吳卒之淪胥以亡同歸於盡則保護之說豈盡無功曰是不然又以虞之貪以虢之鄙以吳之暴以蜀之庸縱彼此相救守望相聯而道義不明盟章易廢使其保護而勝也則爲犬戎之召反以速周室之亡使其保護而敗也則爲蘇秦之策適以來六國之滅故保之之說吾寧以不講講之也蓋我以有所合而合者合之則人之喜我之合者必將投吾之好而入於合矣人之惡我之合者又將乘吾之間而離其合矣若我以無所合而合者合之則人之喜我之合者𨿽不投吾之好而無不合矣人之惡我之合者不能乘吾之間而貳其合矣夫至不能投吾之好則是明示喜我者以求人莫善於自彊也不能乘吾之間則是明示惡我者以直道常存於天下也如此則不負人亦不累己能固國亦能安民而一切貪功樂禍之謀黷武窮兵之患因人成事之習從衡捭闔之風可以捐除而蕩盡故曰吾寧以不講講之也且越南之事其足以垂爲虎尾之戒存作著龜之鑑者固已朗若日星明同觀火尙可俟監察而始知其故哉夫西提六郡割於法人是法人明告南人以封豕長蛇之漸昭示越國以鯨吞蠶食之端者矣乃二十年中越南之君無憂深思遠之心越南之臣無慮患持難之見越南之士無上書補闕之才越南之民無慷慨仗義之志泄泄沓沓苟且圖安其一二孤憤之徒則或自放於山林或自經於溝瀆識者早已知阮氏之不祀矣豈特蕭墻禍起骨肉變生然後知東京之宗廟不復血食也哉詩曰殷鑑不遠在夏后之世然則今之有國者厥鑑不遠宜在越裳氏之國矣侯之論首則曰生老病死在人則然在國則否夫國無生老病死豈無盛衰興廢乎且吾謂國之衰而廢尢甚於人之病而死人之病而死也𨿽天數已定而子孫繼述猶有延綿繁衍之機國之衰而廢也苟人謀不利則災害並來恐成一蹶不振之勢故曰國甚於人也或謂萬國公法無滅國例以是爲比毋乃不倫不知其所謂不滅者謂不滅其民耳以民受天地之中而生負靈明備常性得之則可以爲王者失之必同至於獨夫不敢言滅也以民列天地之才並與立贊化育成事功招之猶恐其不來揮之則恐其卽去不能就滅也若謂無滅國則國固已有滅者矣越南是也緬甸是也此其顯者近者耳其它有道則存無道則滅將不知凡幾亦不能逆料也且亦知不滅之滅尢甚於滅乎同爲君也而彼則榮﹝聞﹞﹝問﹞休暢此則仰息難安同爲臣也而彼則喜明良此則憂深詛咒以在天之飛龍降而爲在田之屈蠖以大人之虎變攺而爲孺子之雌聲將何樂乎爲君何樂乎爲臣也哉而民則但安其鑿井耕田之素而已理亂可以不知也但循其貿遷貨殖之常而已隆污可以不問也此以知民之於君爲更貴以有民不患其無君而有君獨患其無民也此以知民之於君爲尢先以有民然後可有君無君必先以無民也吾於君與民之際嘗思其故焉因於睡與醒之論不免有所疑焉

今夫人睡已則醒醒已則睡非睡則醒非醒則睡如陰陽之倚伏若寒暑之更代而國則不然有一睡而不能復醒者有一醒而不致復睡者此義勝昌欲勝亡栽者培傾者覆之理而非日則作夜則息晝則行宵則伏之理也故夫睡與醒之諭不足以明一國也而侯獨取此諭得毋謂睡者無思無慮與醒者有思有慮不同乎醒者有作有爲與睡者無作無爲有異乎𨿽然此仍不足以明一國也國固有多思多慮多作多爲而猶不得謂之醒者矣何也以所思所慮所作所爲不得其道故也固亦有不思不慮不作不爲而亦不得謂之睡者矣何也以其𨿽不思﹝𨿽﹞不慮𨿽不作𨿽不爲而能得其道故也如必以有事而始謂之醒則無名之堯帝恭己之虞君睡而非醒矣若以無事而卽謂之睡則跋扈之蚩尢殘民之秦政醒而非睡矣故曰睡與醒之諭決不足以明一國也然則欲明一國從何而觀曰請觀其治與亂治者非必八紘靜塵十洲呈鏡然後謂之治也𨿽兵戈擾攘烽火倉皇而仍不得謂之治者不以其決有可治之具也亂者非必寇起頑民變生然後謂之亂也𨿽海內晏然兵休事已而猶不得不謂之亂者以其未能淸亂之源也古之時文明未啟閉關自守者各君其國各﹝子﹞﹝予﹞其民其仁智之君勤於修省而國治其昏庸之主薄於徳行而國亂亂之極卽爲治之端治之極卽爲亂之始故一治一亂疊換循生今之世禮教昌明雄各立勢均力敵並駕齊驅其公議所歸者治則勃然其公議所排者亂則立見亂之生有確然難救之象治之本亦有顯然難拔之形故永治永亂分途異適故執古以論今其情𨿽同其事則異也居今以稽古其勢旣變其法亦殊也侯之論以睡與醒爲諭吾懼其不足以明中國也故以治與亂之說明之以治與亂之說明之而猶恐其謂是一治一亂自然而然也故以永治永亂之說進之侯其許我乎與侯同心者其韙我乎此則予考之往古按之當今察之人情驗之物理質之中土証之外邦思之十年而益信念之日夜而至熟者也而必詳之於篇末者非謂此說本輕可以置之於後正謂此說最重不宜置之於前蓋審乎此說則知吾已上諸說皆眞證以此說則知吾已上諸說可靠此說而能行也則其國必興且彊此說而不能行也則其國必弱且廢故談國是者必其力能臻於此說方爲有效否則空誇經濟無裨也講時務者必其才能辧乎此說始爲有功否則徒矜洋務無益也是說也上可以追帝王郅治之隆下可以保奕萬年之利內可以消姦民潛煽之患外可以止各邦覬覦之心則行之原不容緩也不必好髙而但求其全下不必務遠而但期夫邇安不必深慮而但取夫躬行不必煩言而但貴夫實事則行之似又無難也且以皇太后睿智聰明之度以今聖上春秋鼎盛之時以醇親王公忠體國之心以李爵相投大遺艱之器則行之已有其人也有此之利致此之易具此之才而又際此之急猶不能行恐過此以往難望其行矣卽行之亦恐無濟矣此吾不得不深賴夫侯者也此吾不得不重望夫侯者也請爲侯言之今夫國之所以自立者非君之能自立也民立之也國之所以能興者非君之能自興也民興之也然則爲君者其職在於保民使民爲之立國也其事在於利民使民爲之興國也其職其事在朝廷無不自以爲旣盡其心旣殫其力者然其所盡之心所殫之力有益無益有功無功惟小民知之最眞而最當以其身受之而躬見之之故也是以爲君有寢饋憂宵衣旰食者矣而民不見其功也若是者其臣下之不忠乎

然爲臣亦有夙夜在公不忘恭敬者矣而民不見其功也若是者其民庶之難治乎而民不若是其頑也民𨿽寡學而斷不可欺民縱愚蒙而善能知感然則其中必有故矣爲國者將欲深明此故則有至要之學問焉則有至切之本領焉其故不在於戢服邦也楛矢來庭包茅入貢爲君上聲靈之事於民無眞益者也其故又在於拘制外人也內外通商華洋互市爲彼此相宜之事於民絕無害者也然則其故果安在哉信是也吾所謂信者非徒指效驗於民乃兼指用功而言一理也必有確當不移之然後能取信於民一事也必有實可憑之據然後能徵信於眾是其信不須責之於人但須責之於己也且吾所謂信者又非指制民之事而言乃指導民之事而言一法也不得不從不敢不從則其信由畏懼而生𨿽信不足用一令也從者聽之不從者亦聽之則信者由心悅誠服其信大可恃是其信非由君之迫脇乃由民之樂貢也信則民心向信則民力生一人之心有盡也合億兆萬民之心則無盡矣一人之力有窮也合億兆萬民之力則無窮矣今中國之民心非向上也中國之民力未嘗生也何也以其不信也而進言者輒曰民心向上矣民力可恃矣中國旣已治已安矣此賈生所謂非愚則諛者也吾心最願有是言而吾又今最鄙聞是言以其不實故也夫進言者皆以爲然吾獨謂其不然則我之立說不亦自處於孤乎我之置辯毋乃太過於激乎然天下固有說似於孤而卒不可易辯近於激而終不可磨者矣所謂千人之唯唯不如一士之否否千人之諾諾不如一士之諤諤也吾之說乃人人意中之說特非人人心意中之說耳是我之至眾而非孤也且吾之辯乃人人心中之辯特非人人筆下之辯耳是我之辯至隨而非激也是以聽言者非徒聽其人口中之言必須察其人意中之言非徒視其人筆下之言必須究其人心內之言則事得其實理得其當矣𨿽然此猶不得謂能盡聽言之法而百無一失也蓋口與筆之言可見者也心與意之言不可見者也設使我謂其口與筆之言爲非而彼則確指爲眞情我謂其心與意之言爲是而彼又極詆爲妄擬若是則欲得其言之實也難且朋黨門戶之見每易起於朝端批鱗逆耳之言甚難陳於君父設有畏難苟安者創其因陋就簡之說而惟與時俯仰從俗浮沈於是佞取容者循其隨聲附和之常而謂人盡歸心民皆向化若是則欲得其言之實也愈難夫言不外是與非二者而已不是則非不非則是今乃混淆如此將何術以去其僞哉曰是不難賈生有言凡聽言之法必以其事觀之則言者莫敢妄言今有言民心向上民力可恃者胡不取借貸一事以質之也財者民之所最悅而最重者也而惟信則可以出之怡然用之欣然非不知愛惜也特以爲將本求利移緊就寬理當如此法當如是而已矣而不信者不足以言此也大之構成也費金十千而主人不靳者無他蓋自信其得以安居也若得居與否未可知而吾恐其一文不捨耳八珍之羅列也破財數十而主人不吝者無他蓋自信其得以適口也若得食與否未能而定吾恐其一毛不拔耳故欲知民心之向背莫若察借款之依違欲觀民情之眞僞莫若視借款之順逆卿云之歌金天之頌來暮之嘆去思之碑無當亦無謂也以其所爲者乃外貌之觀耳以其所能者乃輕易之事耳夫中國非無富戶也非無殷商也坐談時事者何止感慨悲歌縱論勤王者幾若毀家紓難迨借之說一出而士皆緘口人盡括囊始則見於粵東繼則聞於眞省而民心大可見矣而民力果難恃矣

夫軍裝海防所以保民者也鐵路礦務所以利民者也而猶不足以與民之心動民之聽謂非不信而何平時尙不肯挪移則臨難何以望其濟國富室尙不知大義則貧戶豈能責其效勞此之不信也是中國無民也苟無民何有君而進言者曰外國銀行轉移甚便華民觀望庸亦何傷不知借款一道若靠諸本國之民則誠興邦之略若靠諸外國之助則爲誤國之謀何則財者民所賴以養命亦民所藉以謀生者也合萬民所以養命之資而還爲之養命則大事可成矣合萬民所以謀生之物而還爲之謀生則大功可辦矣設不幸而遇內亂是賊之所生害乎國者卽害乎民而民無不竭力以圖肅淸也又不幸而逢外寇是敵之所攻傷於國者卽傷於民而民無不盡忠以爲捍禦也憂戚相關與國終始吾故曰興邦之略也歐美上國借貸必出於民者職此故也若借諸外國則大不然所作而有利也其利則專歸於外人是爲吾民者吾不得而利之也所作而有害也其害仍取償於百姓是爲吾民者吾反得而害之也且利旣無與於民則民之預其事者必無實心𨿽利不能利矣且害將取償於民則民之阻其事者必存異志是害則眞害矣人自爲謀君誰與守吾故曰誤國之謀也歐美上國借不求諸外者職此故也而進言者又曰今之海關乃國家正供所出今之稅項乃商民輸納之財其不出於國債而納諸稅法者事𨿽異而財則同以海關押與洋人於華民何嘗有損不知國有海關也猶家之有管鑰店之有帳櫃也幾曾見居家開店而有以管鑰帳櫃給人作押者以管鑰帳櫃給人是自不有其家不要其店也以海關稅餉作押是自不有其國不要其民也且以大勢而論中國欲決行至計大展經綸將來所費之財非數萬萬不能定爾功而收厥功今乃千萬之款而保者海關百萬之款而保者亦海關而還期輒俟至數十年之後乃可淸償吾恐舊償未完新債復作海關入息之數不足以償國債利息之數勢必授外人以國政之權而取償舊欠準外人以朘民之法而再借新財則是數十年後外人無取中國之名而有得中國之實外人無取中國之苦而能收中國之財是中國之君將欲求爲守府之君而有所不得中國之國將欲求爲自主之國而有所不能也越南之禍金邊之蹙事之已然之灼著者也不謂中國竟若踵其後而走其塵也是知借貸一道成敗利鈍之所由分也存亡得喪之所由判也能行之於民則其國興且彊不能行之於民則其國弱且廢也其能也在民之信之也其不能也在民之不信之也夫信非天定之事乃人爲之事何以若此其難能信非求人之物乃求己之物何以若此其難得此無他無公平之政令故耳當今之世而不變今之法𨿽使堯舜臨朝禹佐績仲由愼諾公綽無私加以管晏之才蘇張之辯亦無以決疑徵信大得於民夫一政一令在立之者無不自以爲﹝公﹞﹝功﹞自以爲平而公否平否當以民之信否質之乃得其至公至平且一政一令在行之者多亦自謂無不公自謂無不平而公否平否亦當以民之信否証之乃得其眞公眞平以立之者君而循之者民也行之者官而受之者民也貌之妍媸在己無以見之在人則無不見之也

味之濃淡手調者知之難眞口嘗者知之最當也然則公平者還當求之於民而已民以爲公平者我則行之民以爲不公平者我則除之而已公平無常局吾但以民信者爲歸公平有變法吾以民之信者爲主夫如是則民信矣民信則借款可以興借款興則商務可以振商務振則大利興以圖大利圖則軍威可以壯軍威壯則外敵可以寧至外敵寧至而復加以保泰持盈之學使其效至於神武不殺至徳無功則治天下之道盡於斯矣而皆始於內政之修也不攘外而外無不攘不求功而功自無窮而其理則平庸無異其事則實在可行也不然以聚斂爲功以淩轢爲智以深刻爲計以距爲才如近日者政煩賦重民不聊生苛察嚴求人思避地富者則仰屋而嘆而錙銖之算轉波累於貧家大賈則輟業而逃而密网之投更株連於販因民不信而愈不公平愈不公平而民愈不信情形岌愛猶欲舉行遠略懾服邦非獨外寧必有內憂也正恐內憂不能外寧耳吾願侯審辧乎此而詳繹之勿髙論而逆至情勿持空名而邀實﹝禍﹞﹝福﹞勿謂言淺而不屑道勿謂語腐而不足行則至切至要而又至深至遠者無過於此矣吾聞侯之先爲中興之柱石再造元黃吾願侯之世系中國於苞桑永綏福祚也凡吾所謂非有隱情亦非有私意非故爲褒貶亦非妄恣抑揚要皆言必由衷事求其實至於觸忌諱而寧不顧犯直言而或不知則是予素性質朴不事浮文而已然而無傷也出胸膈以示人惟同情之是諒我非至誠之意不敢以陳於大人長者之前非至實之情不敢以混執政秉鈞之聽言而有當願蒙采納於芻堯若其不當勿吝教言於葑菲則大道爲公不難復見於斯世若排腹誹忌人言斯則不祥之大者吾萬不敢以擬今日之中國也夫人生於中國長於中國其宗祖千百年食徳飲和於中國者𨿽身居異地亦莫不髙宗國盛稱故鄕以爲天下交遊之光寵然有時非特不能抑亦不敢者以實在人非可以言掩之也如越南之役東京土宇已見奪於法人而謂中國可執舊藩爲言索回其地此則吾不敢以爲然者也福州基隆大受創於法敵而謂中國果眞乘勝和約不事兵戎此又吾不敢以爲信者也考之萬國公法法人之轟福州炮船者名曰掯物取償之法法艦之駐塞揚子江者名曰事迫禁制之法炮船轟而中國未肯和者受虧𨿽大而法人無柰我何也揚子塞而中國遽爾和者商務阻而法人能絕我糧也故此一役也在天下各國視之僅作忿爭小故耳不以戰仗名之也以閒仗無明文也掯物禁制者不得擾居民不得侵土地故當時沿海之民𨿽甚恐懼而在有識者觀之直以爲秋毫不犯雞犬無驚耳然則此一役也𨿽勝不至得國𨿽敗不至喪邦所恥者將太無謀兵太無勇耳而淺見之士必欲爭勝於言論間以爲非此則不足以尊崇中國媚玆一人非此則不足以排擠外邦恫喝眾口而不知其大謬不然也天下容有直言不諱而不能制事之人斷無文過飾非而不至僨事之人天下容有烈忠肝而不能定國之人斷無利口辯詞而不至覆邦之人書曰有言逆於汝心必求諸道有言遜於汝志必求諸非道彼以爭勝之言來者是直以非道幹人也主是直以愚昧待君上也聽其言足以長中國之禍信其論足以麋中國之民是不敬之甚者不可以不深察而明辧之也夫理無兩可事有變通不有小挫焉能大勝不有小往焉能大來此否泰之機也卽升之兆也夫中國之於法人也陳之以理而不聞惕之以兵而不顧及一旦設行撐拒忽又爲彼折辱大受揶揄今而後知徒理之不足以制敵矣今而後知虛兵之大不可用矣知之則計變知之則智生是此一役也大有造於我中國也

於此而猶吝於攺過恥於自新則是買櫝而還其珠追賊而饋之贐耳豈智者事哉吾喜當軸諸公見機神速早事言和而尢幸黑旗劉義先挫其鋒而東京基隆水土不服法人見此喪亡難於久待是以相持未幾和約卽定向使法人添派戰船再增勇士與中國作背城之舉成巨鹿之觀吾恐顚沛流離之狀傷亡奔潰之形淒慘將不知何底然而不然者有天意焉天蓋甚愛中國而又憫其無知也於是稍降之凶使其生於憂患小懲大戒使其發憤有爲是則知災正可以弭災攺過又何庸諱過如治病者諱疾忌醫則厥瘳無日如講學者心髙气傲則至道豈聞讀侯之論蓋深知中國之宜修者矣獨惜其以後爲先以本爲末功與效末分其際則願與事者必致相乖耳壯士之所以稱彊者非但能援甲執兵也以擐甲執兵者人盡可爲故也一國之所以稱盛者非徒多戰艦炮臺也以戰艦炮臺國皆能置故也侯欲治外請自治內始侯欲治內請自得民始侯欲得民請自得民之心始民心不可見見之於信耳此一定不易之程途也而行之者則曰公與平國有公平然後得民信先得民信然後得民心先得民心然後得民力先得民力然後可以養民和可以養民和然後可以平外患外患非可遽平也仍以民和卜之耳此循序漸進之功效也而之者則曰行借款今之議者治內有說治外有說治內而兼以治外治外亦卽以治內而且或側重於治內或側重於治外或治內治外兩持其平均未嘗無說然慕富彊者僅得富彊之似而昧於其所以然之道徳者虛存道徳之名而莫知其何所用要皆似是而非似眞而僞苟非偏僻卽是自髙而已夫國未有內不治而外能治者亦未有內旣治而外不能治者何則人之根本在元气國之根本在民情元气苟完𨿽羸而無害乃其已耗則盛壯而愈危是以善養生者培其元气而已民情若厚𨿽積弱而能興及其旣漓卽剛彊而反敗是以善治國者厚其民情而已吾見天君泰然而百體從令者矣未聞精神枯索而百病不病者也吾見家而雍肅而鄰里咸欽者矣未聞兄弟鬩墻而路人起敬者也由心以及於身由家而推之國如衡枰物不爽分毫若网在綱有條不紊於此而啄猶未息也吾請質諸聖訓以掃俗學之蜉蝣稽諸聖言以靖僞儒之簧鼓夫中國聖人莫如孔子孔孟當春秋之世政令不修王綱不振頗類今日之中國而其言則曰道千乘之國敬事而信節用而愛人使民以時又曰足食足兵民信之矣自古皆有死民無信不立又曰某也聞有國有家者不患寡而患不均不患貧而患不安蓋均無貧和無寡安無傾至其聞南宮適羿奡禹稷之問則曰君子哉若人尙徳哉若人孟子當戰國之時諸侯爭雄干戈不靖更有同於今世之天下而其言則曰王何必曰利亦有仁義而已矣上下交徵利而國危矣苟爲後義而先利不奪不饜未有仁而遺其親者也未有義而後其君者也又曰王如施仁政於民省刑罰薄稅斂深耕易耨壯者以暇日修其孝悌忠信入以事其父兄出以事其長上可使制梃以撻秦楚之堅甲利兵矣又曰保民而王莫之能禦也又曰域民不以封疆之固固國不以山溪之險威天下不以兵革之利得道者多助失道者寡助寡助之至親戚畔之多助之至天下順之以天下之所順攻親戚之所畔故君子有不戰戰必勝矣又曰桀紂之失天下也失其民也失其民者失其心也得天下有道得其民斯得天下矣得其民有道得其心斯得民矣得其心有道所欲與之聚之所惡勿施爾也

祇此數章亦足以明吾說之非妄矣吾願侯學聖學道王道實而可憑不願侯術霸術功戰功虛而難據也或曰侯之此論所謂睡者指昏迷之象而言也所謂醒者以見幾而作爲諭也若然則吾請以兩言斷之曰鐵路等事貸款若出諸中國之使其民與中國共死則守者謂之醒鐵路等事貸若求諸外國之助之使外人奪中國之權衡者則謂之睡今者鐵路等事次第舉行矣然工料必取諸貸經費亦取諸貸而貸所出從何而來其已顯呈於天下果睡果醒吾不能起古之聖人而問之所願識時之士抱道之儒勿吝讜言發揮胸臆以作遒人之鐸以比淸夜之鐘將見君民相維上下一徳更張不變咸與維新庶可有益於民生無負於斯世而不然者委蛇爲政推諉成風使吾說虛存無所補必質諸後世之聖人始難吾言之不惑也則豈鄙人之所願聞哉

以愛力轉國運說

汪康年

國者何也以其能自完固也質點相切而成物若未收空气之攺變而質點未相離則同類之物必無能損之理若金類然必已銹蝕而後見殘於同類之金否則必有刃而後能錘銼之若也木類然必已腐朽而後見殘於同類之木否則有施以削而後能錘擊之也惟國亦然與他國同立於地球之上而獨見弱於他國則必其本質已有內離者矣內離者何失愛力是也夫起於相忘者終於相絕起於相愛者終於相成是故農與農相愛則通力合作轉相告語凡播種辧土可以新法行之矣工與工相愛則居肆成事互相勸勉凡購物造物事事可仿制矣商與商相愛則集貲易廣謀事易就凡公司行棧可如林而立矣士與士相愛則得失相較善否相示凡置書立會可並時而起矣官與官相愛則善法相告過失相救凡興利除獘之事可一旦行之矣疆臣相愛則救災捕盜設防治水之政不分畛域而彼此形之見可盡除矣卒與卒相愛則勝相讓敗相救而失伍棄軍之事可免矣將與將相愛則進止攻守互相應迹而無彼此不相顧之患矣夫上惟愛其下也則恩威互用而下必不忍蔽其上官惟愛其民也則寬猛相濟而民必不忍疾視官其將惟愛其卒也則賞罰平均而卒必不忍輕棄其將且以全國之愛力愛其君則君益尊以全國之愛力愛其國則益固以攻則克以戰則勝以守則愛相愛而後能相相而後能相固是以愛力生彊者也

夫責國之彊必求器械之利士卒之勇將帥之武糧糈之足然是四者咸彊國之末務也非本務也鷹之鷙由於嘴爪然安嘴爪於燕雀必頓失其鷙則以嘴爪是也其所以用此嘴爪者非也鷹之全體固皆與嘴爪稱者也犀之猛由於齒角然使安齒角於麋鹿必頓失其猛則以齒角是也其所以用此齒角者非也犀之全體固皆與齒角副者也然則不以全體之愛力生彊而但求彊於整軍經武得乎項羽百戰百克而卒見滅於漢則以項羽之力不如漢也竇建徳王世充之徒非不足以抗唐也而愛力不若唐則卒卒並於唐故英之保黨公黨設心不同而其爲英則同美之共和黨合眾黨議論不同而其欲富彊美則同已蹶普而忽興法將亡而復振以國勢𨿽衰而愛力如故也蓋惟其相愛也則必求所以相存求相存則必求所以自彊是故農夫荷畚執鍤之時工人審曲面勢之時商人操奇計贏之時𨿽各營其私而心思所注射咸在於國𨿽以傭賃販豎之微鹹不敢以國事爲後於是必思所以旋轉此國事者必思所以攺革此政法者必思所以監察此用事之人者如此則𨿽欲不彊不可得矣

夫相愛也者非僅相愛而已也有相愛之意則行事相勸利獘相告進止相助艱阻相扶過相隱善相稱得相賀失相矜成功相期同類相助如此則不期成而自成矣相忘也者非僅相忘而已也則行事相阻利獘相隱進止相撓艱難相傾過相訐善相誣得相惡失相幸成功相忌同類相離如此則不期於絕而自絕矣然則察善敗之由察勸導之宜有國者宜何從焉

中國疊更艱阻而猶晏然無振作之意說者謂其守舊法也謂其多掣肘也謂其意見之歧也吾以爲由於不相愛也其仕者以爲我惟求敷衍抵塞終身不失官而已遑卹其它士以爲我工制舉業卽足以自進何必勞心於他學商以爲我得所欲當以自利何故公之人工以爲有利便之法宜祕不示人富者以爲他人之危急無與於我何必勞心以爲人是以通商數十年來坐視彊族之逼處國勢之危險利權之全失而未有共謀一事特創一業以開維新之景象公司屢創而屢蹶商會𨿽有而如無至若學會公會則尢未有見端蓋西人之事皆賴眾人之心力而後能成之而中國則斷無合眾人心力以成一事者嗚呼愛力之失人心之亡也人心旣亡欲求國勢之能振將何所必乎

今夫中國之人不能食於故土流離海外幸而成立又不得保護有被侵奪於他國者如此則失愛力於我之旅民矣編戶之民賦稅未缺平居則官吏侵擾過當饑饉則任其轉徙而莫或過問如此則失愛力於我之居民矣工商以其巧力糊口而釐稅無定章保護無定法以致折閱失貲無算如此則失愛力於工商矣隸名卒伍無事則其名糧有事則驅之前敵罷歸則任其流徙甚有爲丐盜者如此則失愛力於武士矣士讀書求官然濫其取而﹝狹﹞﹝挾﹞其入官之途有窮老不能自存者如此則失愛力於士子矣求俊秀之人行之海外而貲之學學成則不復問使求食於他國如此則失愛力於學人矣嘗以貲籍得策名仕版然屢攺其銓選之方又不思所以維系之以致不能活八口則失愛力於入仕之人矣有位於朝者旣已委之事而寵之官然祿不足以給其養使不能無他營如此則失愛力於在朝之人矣用是之故有權籍者專爲欺蔽侵漁而不顧其上富者寧懷金待寇而不以資軍實士以不與外事爲賢良民以苟免爲得計甚至比鄰不相知聞北方饑寇而南方鐘鼓貧賤之人聞富貴者之傾覆則引爲慶幸同國之人而相待乃如此環顧全球諸國未有如是者也

夫愛力甚者先自愛其國內其國則外諸夏內諸夏而外彜狄春秋之義也是以春秋內大惡諱內大夫卒日凡以殊異於外也孔子曰不愛其親而愛他人者謂之悖徳然則不愛己國之人而愛他國之人者獨不爲悖乎然而今日之有異於此西事商正稅值百抽五華商完釐則有例內之追求有例外之苛索西人日用物皆得不稅華人方造乃復從而徵之華船掛洋旗則遇關卡無敢過問華店用西商牌號則𨿽越禁踰制無所妨礙華商托西人報關則無羈滯之苦反是則畱難訛索將不可言狀延請西士不惜重金禮聘華人卽才技與相齊等亦必薄其廩餼異其禮貌購物於西商惟所取求不敢與諧價入華人之肆則百端吹求必欲抑價短值而後快甚至有俟其折閱而冀其賤售者夫如是是驅舉國之人而使有外心也夫有外心則無內矣

夫以是解散渙釋之心而欲使成事是必一人可爲之事而後能成也若多至二三人則不能成矣又多至千百人及億兆人則愈不能成矣今使開行棧立公司皆千人以上練軍旅飭捕務皆萬人以上設學會建議院皆億兆以上然而以彼此不相顧之人處之縱使明立規條選用賢哲亦必俄項之間變故紛紛起局內則自相忌嫉局外則互相疑阻始而意見各執繼而彼此傾軋終且推諉避嫌而置正事於不問以軍則不武以財則不富以商則不能擴充以工則不能新異是何也以其不相愛也不相愛則相爭方其相敗壞之不暇爲集事計然則有國者必行其愛之之心盡其愛之之實以生其相愛之意於是相切愈密相附愈堅可以致富可以致彊捨是則何以焉

萬國公政說

韓文舉

竭智以周一身一身仁也竭智以周一家一家仁也竭智以周一鄕一鄕仁也竭智以周一國一國仁也竭智以周地球地球仁也竭智以周億萬世億萬世仁也障於山界於水異於外爭於內血肉枕藉不得億休息者不仁也越於山踰於水合於外鬥於外地而奪之室而遷之身而拘之離之散之踐之蹴之奴之隸之戕而千萬人費而千萬金不仁也輪舟而戰焉鐵路而攻焉火器而焚焉精於器械練於士卒習於水陸地無險地城無堅城人無寧人視人如彘視地如身不仁也以農爲戰以商爲戰以工爲戰此巧於爲不仁也而人猶以爲計也而仁人者曰吾有法在也使法得而易之其禍稍戢使法不得而易之禍仍莫載也夫國之彊弱大小眾寡間有也彊得而之大得而之眾得而之其弱小柔寡不敵者膠束於法而無解命曰法何爲也命曰公何爲也而人眞以爲可行也不過於戰禍息其一二於國稍裨也而於民仍無與也禽而爭不知其何若也獸而爭不知其何若也虫而爭不知其何若也爪牙齒角以力相搏其患未有極於人心也爭其界界爭其族族爭其語言爭其形體爭其形體隘也爭其語言隘也爭其族族隘也爭其界界尢隘其隘也夫人心思智慧同焉者也因小異而異之是不以人爲人而第以己爲人也夫父母於子貌多不類其徳其才其性無論也一身不安因啾啾然曰以爲憂也身而安焉又慮夫其家也子而啼焉妻而號焉捨而去之無是理也身而安也家而安焉聞鄰人之哭未有不忤於心聞鄰人之死未有不駭於色何也情有所不得已也今之鄰國亦猶是也攘鄰地囚鄰人農哭於野商哭於市工哭於肆士哭於學固不可也不卹其鄰而掩爲不見不聞非人也人而目爲非人其有樂於此乎必不然矣管子曰必會其君臣父子則可以加政矣從今以往二年適子不聞孝不聞愛其弟不聞敬老國良三者無一焉可誅也諸侯之臣及國事三年不聞善可罰也君有過不諫士庶人有善而大夫不進可罰也士庶聞之吏賢孝弟可賞也雅典王昂飛的安遣使十一國結爲同盟立公會每國出議員春秋二次申結﹝約﹞﹝的﹞齊好惡蓄義金儲軍械各國派二人司其有侵民權者使出贖金不從者兵之由是十二國如一國由此觀之固所謂萬國公政者今之西人侈言變法賓屬藩服從未聞加以善政也英人役印度乎數十年舉議員僅一人其束縛猶若是也暹羅也緬甸也安南也非洲各國南洋各島愚之辱之未嘗一日脫其軛也土耳其大國也喪地十四萬方裏國分六七各國第責其不變而未嘗以善政相遺也藉公法爲釣餌愚者入之知者出之公法日滋而謀國日工是公法爲寇敵之資非所以爲萬國也今之西人弭兵有會其心不可謂不仁也而法仍未行何也圉其民域其地也英國創制火藥數溢萬人而遠適傳道統大西洋兩岸僅抵此數嗟乎外公法格而不行內公法虛而無汩弭兵豈易言哉豈易言哉管子曰國修而鄰國無道霸王之資也今之各國無乃類是乎是兵不可弭也明矣欲弭而不弭者惟法不弭而弭者惟政各國有善政有政有善政幾何有政幾何有古善政有今善政某國多古善政某國多今善政輯爲一書名曰萬國古今善政某政可行某政不可行某政速行某政緩行條其次序第其品﹝與﹞目判其後先較其巨小衡其輕重使各君萃於一都如議公法焉孰可孰否孰久孰暫孰變孰守孰宜爲約無爽無更一年而次第舉三年而萬事備五年而善政成其不行者罰代操其政無畜民無攙地無興故有曰鄰地毋曰鄰民有曰公政無曰私政傷民者眾仇之敗民者眾攻之以何爲仇以政爲仇以何﹝爲﹞﹝之﹞攻以公政爲攻內攻者其民外攻者鄰國不行公﹝政者﹞謂之蕪國不遵公政者謂之戮民故曰風俗異嗜好異人情異行而礙何名爲公曰幼也老也疾也病也孤也鰥寡也困窮也老老也慈幼也卹孤也養疾也合獨也問病也振困也通窮也系之以仁益之以智養之有道教之有法遠於諸星近於諸地益而爲無量數此心此理無或隔閡也況國可算算而非不可算算者乎俟有條理人有經緯人俟有門戶堂壁人作爲此書以公於天下乎禍可小息自行公政治

卷十五治體三原治

擬應詔陳言

傅雲龍

伏讀皇太后懿旨內外大小臣工於用人行政一切事宜據實直陳各抒所見此而不言是負朝廷采葑至意竊臣爲欲端行政之本原願皇上覽乾隆元年孫嘉淦三習一獘疏欲握用人之要願皇上覽道光三十年曾國藩應詔陳言疏臣至愚至微奚必言而難已於言者有治人乃有治法行政在用人中矣昔羊祜阿賈充而典午不振李白識汾陽而李唐再興安危之機存乎人驅策之人易帷幄之人難運籌而後決勝也偏陴之人易將將之人難一擊動關動全局也坐論之人易肩巨之人難言艱孰若行艱也諳邊之人易得體之人難將命原期不辱也以術興利之人易以道生財之人難節流尢在開源也用人以知人爲得知人又以作人爲先其要四曰實學曰眞知曰專責曰重祿何言實學也文武一歸於學是以漢臣諸葛亮曰才須學今不患無學患所學非所用卽以兵學言有經學有學正其誼卽不能無算學格致學充其識算學爲格致學之本一制器也有圖而非算則圖不精而器亦不利一用器也有圖而非算則低昂不準而遠近亦不合他學非一亦不離算學者近是試時藝者利輒逾萬祿利之路然也科場不必議攺卽於經文察考古之得失於策問核通今之博約而先於小試育其才而必於同考愼其選何言眞知也科第外豈無奇才資格中輒老良吏一再考而無本之言貢本末參而未優之事形矣何言專責也一掣肘而𨿽優亦絀一蒙頭而有過亦無將毋借苟安爲持重悔振作爲多事歟何以言重祿也漢宣詔益吏俸光武詔增百官俸而吏治蒸蒸今難旣平前此不減之廉俸宜復其宜使之有以養非不知庫款未充而正庫款計也養其廉愈以嚴其貪少一分侵挪卽多一分國帑庶幾廉生明明生愼由此四者進求之圖難於易曉外於內利億兆於不言斂武功於不戰則又非臣至愚極微所敢知矣伏惟聖慈垂鑑

附錄孫文定三習一獘疏

臣一介庸愚學識淺陋荷蒙風紀重任日夜悚惶思竭愚夫之千慮仰贊髙深於萬一而數月以來捧讀上諭仁心仁政愷切周詳凡臣民之心所欲而口不敢言者皇上之心而已皇上之心仁孝誠敬加以明恕豈復尙有可議而臣猶欲有言者正於心無不純政無不善之中而有所慮焉故過計而預防之也今夫治亂之循環如陰陽之運行坤陰極盛而陽生幹陽極盛而陰始事當極盛之際必有陰伏之機其機藏於至微人不能覺而及其旣著遂積重而不可返此其間有三習焉不可不愼戒也主徳淸則臣心服而頌仁政多則民身受而感出一言而盈廷稱聖發一令而四海謳歌在臣民原非獻諛然而人君之耳則熟於此矣耳與譽化匪譽則逆故始而匡拂者拒繼而木訥者厭久而頌揚之不工者亦絀矣是謂耳習於所聞則喜諛而惡直上愈智則下愈愚上愈能則下愈畏趨蹌諂顧盼而皆然免冠叩首應聲而卽是在臣工以爲盡禮然而人君之目則熟於此矣目與媚化匪媚則觸故始而倨野者斥繼而嚴憚者疏久而便辟之不巧者亦忤矣是謂目習於所見則喜柔而惡剛敬求天下之士見之多而以爲無奇也則髙己而卑人愼辧天下之務閱之久而以爲無難也則雄才而易事質之人而不聞其所短返之己而不見其所過於是乎意之所欲信以爲不踰令之所發槪期於必行矣是謂心習於所是則喜從而惡違三習旣成乃生一獘何謂一獘喜小人而厭君子是也今夫進君子而退小人豈獨﹝三代﹞以上知之哉𨿽叔季之主臨政願治孰不思用君子且自智之君各賢其臣孰不以爲吾所用者必君子而決非小人乃卒於小人進而君子退者無他用才而不用徳故也徳者君子之所獨才則小人與君子共之而且勝焉語言奏對君子訥而小人佞諛則與耳習投矣奔走周旋君子拙而小人便辟則與目習投矣卽課事考勞君子孤行其意而恥於言功小人巧於迎合而工於顯勤則﹝與﹞心習又投矣小人挾其所長以善投人君溺於所習而不覺審聽之而其言入耳諦觀之而其貌悅目歷試之而其才稱乎心也於是乎小人不約而自合君子不逐而自離夫至於小人合而君子離其患豈可勝言哉而揆厥所由皆三習爲之蔽焉治亂之機千古一轍可考而知也我皇上聖明首出無微不照登庸耆碩賢才匯升豈惟並無此蔽亦並未有此習然臣正及其未習也而言之設其習旣成則有知之而不敢言抑或言之而不見聽者矣今欲預除三習永杜一獘不在乎外惟在乎心故臣願言皇上之心也語曰人非聖賢孰能無過此淺言也夫聖人豈無過哉惟聖人而後能知過惟聖人而後能攺過孔子曰五十以學易可以無大過矣大過且有小過可知也聖人在下過在一身聖人在上過在一世書曰百姓有過在予一人是也文王之民無凍餒而猶視以爲如傷惟文王知其傷也文王之易貫天人而﹝猶﹞望道而未見惟文王知其未見也賢人之過賢人知之庸人不知聖人之過聖人知之賢人不知欲望人之繩愆糾謬而及於所不知難已故望皇上之聖心自懍之也危微之辧精而後知執中難允懷保之願宏而後知民隱難周謹幾存誠返之已而眞知其不足老安少懷驗之世而實見其未能夫而後欿然不敢以自是不敢自是之意流貫於用人行政之間夫而後諫諍切磋愛我良深而諛悅爲容者愚己而陷之阱也耳目之習除而便辟善柔便佞之態一見而若浼取捨之極定而嗜好宴安功利之說無緣以相投夫而後治臻於郅隆化成於久道也不然而自是之根不拔則𨿽斂心爲愼愼之久而覺其無過則謂可以少寬勵志爲勤勤之久而覺其有功則謂可以少慰夫賢良輔弼海宇升平人君之心稍慰而欲少自寬似亦無害於天下而不知此念一轉則嗜好宴安功利之說漸入耳而不煩而便辟善柔便佞者亦熟視而不見其可憎久而習焉忽不自知而爲其所中則黑白可以轉色而東西可以易位所謂機伏於至微而勢成於不可返者此之謂也是豈可不戒愼而預防之哉書曰滿招損謙受益又曰徳日新萬邦爲懷志自滿九族乃離大學言見賢而不能舉見不賢而不能退至於好惡拂人之性而推所由失皆因於驕泰滿興驕泰者自是之謂也由此觀之治亂之機轉於君子小人之進退進退之機握於人君一心之敬肆能知非則心不期敬而自敬不見過則心不期肆而自肆敬者君子之招而治之本肆者小人之媒而亂之階也然則沿流溯源約言蔽義惟望我皇上時時事事常存不敢自是之心而天徳王道舉不外於此矣語曰狂夫之言而聖人擇焉臣幸生聖世昌言不諱故敢﹝竭﹞﹝揭﹞其狂瞽伏惟皇上包容而垂察焉則天下幸甚

附錄曾文正應詔陳言疏

二月初八日奉皇上諭令九卿科道有言事之責者於用人行政一切事宜皆得據實直陳封章密奏仰見聖徳謙沖孜孜求治臣竊維用人行政二者自古皆相提並論獨至我朝則凡百庶政皆已著有成憲旣備旣詳未可輕議今日所當講求者惟在用人一端耳方今人文不乏欲作育而激揚之端賴我皇上之妙用大抵有轉移之道有培養之方有考察之法三者不可廢一請爲我皇上陳之所謂轉移之道何也我朝列聖爲政大抵因時俗之過而矯之使就於中順治之時瘡痍初復民志未定故聖祖繼之以寬康熙之末久安而吏弛刑措而民偸故世宗救之以嚴乾隆嘉慶之際人尙才華士騖髙遠故大行皇帝斂之以鎭靜以變其浮誇之習一時人才循循規矩準繩之中無有敢才智自雄鋒芒自逞者然有守者多而有猷有爲者漸覺其少大率以畏葸爲愼以柔靡爲恭以臣觀之京官之辦事通病有二曰退縮曰瑣屑外官之辦事通病有二曰敷衍曰顢頇退縮者同官互推不肯任怨動輒請旨不肯任咎是也瑣屑者利析錙銖不顧大體察及秋毫不見輿薪是也敷衍者裝頭蓋面但計目前剜肉補瘡不問明日是也顢頇者外面完全而中已潰爛章奏粉飾而語無歸宿是也有此四者習俗相沿但求苟安無過不求振作有爲將來一有艱巨國家必有乏才之患我大行皇帝深知此中之消息故亟思得一有用之才以力挽頹風去年京察人員數月之內擢臬司者三人擢藩司者一人蓋亦欲破格超遷整頓積弱之習也無如風會所趨勢難驟變今若遽求振作之才又恐躁競者因而幸進轉不足以收實效臣愚以爲使有用之才不出範圍之中莫若使之從事於學術漢臣諸葛亮曰才須學學須識蓋至論也然欲人才皆知好學又必自我皇上以身作則乃能操轉移風化之本臣考聖祖仁皇帝登極之後勤學好問儒臣逐日進講寒暑不輟萬壽聖節不許間斷三藩用兵亦不停止聖見廷臣輒與之住復討論故當時人才濟濟好學者多至康熙末年博學偉才大半皆聖祖教諭而成就之今皇上春秋鼎盛正與聖祖講學之年相似臣之愚見欲請二十七月後舉行逐日進講之例四海傳播人人向風召見臣工與之從容論難見無才者則勗之以學以痛懲模稜罷之習見有才者則愈勗之以學以化其剛愎刻薄之偏十年以後人才必大有起色一人典學於宮中英鼓舞於天下其幾在此其效在彼康熙年間之往事昭昭可觀也以今日之委靡因循而期之以振作又慮他日之更張僨事而澤之以詩書但期默運而潛移不肯矯枉而過正蓋轉移之道其略如此所謂培養之方何也凡人才未登仕版者姑不具論其已登仕版者如內閣六部翰林院最爲薈萃之地將來內而卿相外而督撫大約皆出此八衙門此八衙門者人才數千我皇上不能一一周知也培養之權不得不責成於堂官所謂培養者約有數端曰教誨曰甄別曰保舉曰超擢堂官之於司員一言嘉獎則感而圖功詞組責成則畏而攺過此教誨之不可緩也榛棘不陰則蘭蕙減色害馬不除則騏驥短气此甄別之不可緩也嘉慶四年十八年兩次令部院各保司員此保舉之成案也雍正年間甘汝來以主事而賞人參放知府嘉慶年間黃鉞以主事而充翰林入南齊此超擢之成案也蓋嘗論之人才譬之禾稼堂官之教誨猶種植耘耔也甄別則去其稂莠也保舉則猶灌漑也皇上超擢譬之甘雨時降苗勃然興也堂官常常到署譬之農夫日日田間乃能熟悉穡事也今各衙門堂官多內廷行走之員或累月不克到署與司員恆不相習自掌印主稿數人而外大半不能識面譬之嘉禾稂莠聽其同生同落於畎畝之中而農夫不問教誨之法無聞甄別之例亦廢近奉明詔保舉又但及外官而不及京秩培之道不尙有未盡者哉自頃歲以來六部人數日多或二十年不得補缺或終身不得主稿內閣翰林院員數亦三倍於前往住十年不得一差不遷一秩固已英才摧挫矣而堂官又多在內廷終歲不獲一見如吏部六堂內廷四人禮部六堂內廷四人戶部六堂皆值內廷翰林兩掌院皆直內廷在諸臣隨侍禦園本難分身入署而又或兼攝兩部或管理數處爲司員者畫稿則匆匆一面白事則寥寥數語縱使才徳俱優曾不能邀堂官之一顧又焉能達天子之知哉以若干之人才近在眼前不能加意培養甚可惜也臣之愚見欲請皇上稍爲酌量每部須有三四堂不入直內廷者令其日日到署以與司員相砥礪翰林掌院亦須有不直內廷者令其與編檢相濡染務使屬官之性情心術長官一一周知皇上不時詢問某也才某也直某也小知某也大受不特屬官之優劣粲然畢呈卽長官之淺深亦可互見旁考參稽而八衙門之人才同往來於聖主之胸中彼司員者但令姓名達於九重不必升官遷秩而已感激無地矣然後保舉之法甄別之例次第舉行乎舊章皇上偶有超權則楩一升而艸木之精神皆振蓋培養之方其略如此所謂考察之法何也古者詢事考言二者重近來各衙門辦事小者循例大者請旨本無才猷之可見則莫若於言考之而召對陳言天威咫尺又不宜喋喋便佞則莫若奏折考之矣國家定例內而﹝九卿﹞科道外而督撫藩臬皆有言事之責各省道員不許專折謝恩而許專折言事乃十餘年間九卿無一人陳時政之得失司道無一折言地方之利病相率緘默一時之風气有不解其所以然者科道間有奏疏而從無一言及主徳之隆替又無一折彈大臣之過失豈君爲堯舜之君臣皆稷契之臣乎一時之風气亦有不解其所以然者臣考本朝以來匡言主徳者孫嘉淦以自是規髙宗袁詵以寡欲規大行皇帝皆蒙優旨嘉納至今傳爲美談糾彈大臣如李之芳參劾魏裔介彭鵬參劾李光地厥後四人皆爲名臣今亦傳爲美談自古直言不諱未有盛於我朝者也今皇上禦極之初又特詔求言而褒答倭仁之諭臣讀臣讀之至於忭舞感泣此誠太平之象然臣猶有過慮者誠見我皇上求言甚切恐諸臣紛紛入奏或者條陳庶政頗多雷同之語不免久而生厭彈劾大臣懼長攻訐之風又不免久而生厭臣之愚見願皇上堅持聖意借奏折爲考核人才之具永不生厭斁之心涉於雷同者不必交議而已過於攻訐者不必發鈔而已此外則但見其有益初不見其有損人情狃於故常大抵多所顧忌如主徳之隆替大臣之過失﹝非皇上再三誘之使言誰肯輕冒不韙如藩臬之奏事道員之具折𨿽有定例久不遵行﹞非皇上再三迫之使言又誰肯立異以犯督撫之怒哉臣亦知內外大小言並進卽浮僞之人不能不雜出其中然無本之言其術可以一售而不可以再試朗鑑髙懸豈能終遁方今考九卿之賢否但憑召見之應對考科道之賢否但憑三年之京察考司道之賢否但憑督撫之考語若使人人建言參互質證豈不更爲核實乎臣所謂考察之法其略如此三者相需爲用行不悖臣本愚陋頃以議禮一疏荷蒙皇上天語褒嘉感激思所以報但憾識見淺薄無補萬一伏求皇上憐其愚誠俯賜訓示幸甚

兩公奏疏如日月經天江河行地使人百讀不厭正續文編𨿽曾選收不妨並存以志景仰香隱

自彊大計舉要臚陳折附片二件

盛宣懷

奏爲自彊大計當舉其要謹就管見臚陳梗槪恭折仰祈聖鑑事竊自海防事起中外上下競言自彊讜論嘉謨日有獻納上年經日朝之釁藎臣志士益慨然於彊弱利鈍之故欲盡取歐洲之新法變易華夏之舊習朝廷深維至計舉其大者遠者於是有創辦南北鐵路之役顧臣以爲鐵路者所以速徵調通利源爲自彊一端非干路旣成卽可坐而俟其彊也泰西諸邦用舉國之才智以興農商工藝之利卽藉舉國之商力以養水陸之兵保農工之業蓋國非兵不彊必有精兵然後可以應徵調則宜練兵兵非餉曷練必興商務然後可以擴利源則宜理財兵與﹝財﹞﹝才﹞不得其人𨿽日言練日言理而終無可用之兵可恃之財則宜育才臣頃蒙召對略陳愚慮嗣軍機大臣復奉旨傳詢俾罄蠡窺管測之微仰見聖人兼聽並觀邇言是察不揣愚昧謹以三事爲我皇上條析陳之

一曰練兵之要中國三代寓兵於農唐宋以降專用召募兵民久分各國皆然近年東西諸國兵制皆由募兵而復爲徵兵世變所趨中國豈能獨不然哉顧今日旣縻餉千餘萬以養無用之綠兵復縻餉千餘萬以養有用之練勇發撚平定二三十年所謂有用之勇一旦臨敵其僨事與綠兵等方事之棘各路添募倉猝成軍臣所目多有不能持槍施放者蓋募兵一事無賴亡命兼收並蓄來無所考其獘一少壯從軍衰老除汰去無所歸其獘二聞警增募類驅市人不教謂棄其獘三事定遣散多爲盜賊遂貽民害其獘四近者議裁綠營而減兵不能汰官議建洋操而餉重不能多練況勇餉與兵餉不同新勇與舊勇餉復不同餉厚者不免相矜餉薄者自甘廢弛軍制愈紛餉力愈絀兵气愈弱現除京營外各省實存綠兵練勇八十餘萬人更新而不去舊與此財力制兵而不畫非善治軍宜將天下畫分十鎭海疆邊疆爲重腹地僻地爲輕堅彊朴實之地多徵膏沃柔脆之區少選參酌西法簡練新兵三十萬人就各鎭形勢輕重差等兵數多寡徵選戶籍可稽未經罪犯年在二十以上二十五以下體質身幹合格者錄爲常備﹝兵﹞﹝大﹞入營教練期以三年退爲豫備兵亦期三年退爲後備兵亦期三年退爲民兵期以五年除其兵籍白豫備兵以下平時在家服農有事以次徵集豫備兵每年一次召集屯營與常備兵合操後備兵每年一次召集便宜地方使之演習皆視道裏遠近給路費民兵不集操在籍者皆免本戶徭役每歲十月由各鎭揀派選兵官分赴各屬會同州縣驗選合格者注於籍隨時徵充常備壯者入營而老者退籍老者退而壯者又復入營歷三年而一兵之餉得二兵之用歷六年而一兵之餉得三兵之用九年以後歲額三十萬人之餉常得一百二十萬人之用兵皆土著遊惰不錄其利一更遞進退室家可歸其利三事至徵召人皆練習其利二事畢歸農不流爲匪其利四各鎭營制餉章統歸一律各營槍器械統歸一式舉綠營勇營悉去之以其歲餉三千餘萬兩練常備兵三十萬人重訂餉章祇期核實不必過優歲約不逾二千萬兩其餘以備洋教習薪水豫備後備兵調操路費及酌畱綠營之餉計無不足此事爲彊弱關鍵𨿽加籌款項亦所應爲就餉練兵尢難濡緩但持之貴堅行之宜漸或每鎭先練三分之一練成後再行添練以足額爲止裁革綠兵營勇亦如之至綠營向有城守防汛之責護餉解犯等差或酌畱若干屬於州縣略如各國警察巡捕之意而責成整飭之自無偏廢之虞應請特簡知兵重臣會同兵部查明兵數餉數並采取英徳俄法美日諸國練兵之法抉擇參酌釐定章程奏準施行永爲定制

一曰理財之要理財有二義開源節流盡之矣今之廣制造興礦政以開源也紗布各廠成本之重不足敵洋產五金各礦收效之速不足濟急需令之並局卡裁冗費以節流也減並者百一無裨國計之大節裁者錙銖何當中飽之巨言常用則歲出歲入不相抵言通商則輸出輸入不相抵言洋債則竭內外之力而更無以相抵欲求足國先無病民欲求商利在挽外溢加稅之議事未就緒聞西人以釐金爲詞蓋窺我國用之絀必不能停收釐金也應機決策莫若徑免天下中途釐金加﹝收﹞關稅爲值百抽十令彼無所借口釐金旣免卽仿行西國印稅之法辦理得宜計加收之關稅新收之印稅合之當倍於釐金而免釐則出口土貨易於流通加稅則進口洋貨或稍淸減取益防損利在無形所謂足國而不病民且陰以挽外溢之利者此也西人聚舉國之財爲通商惠工之本綜其樞紐皆在銀行中國亟宜仿辦毋任洋人銀行專我大利中國銀行旣立使大信孚於商民泉府因通而不窮仿借國債可代洋債不受重息之挾制不喫鎊價之虧折所謂挽外溢以足國者此其一也墨西哥國以九成之銀鑄錢運行中國易我十成之銀歲耗以億萬計近來中外臣工多議自鑄銀圓廣東湖北北洋南洋先後鑄造分兩輕重悉準墨銀臣愚以爲國家圜法自古及今皆自爲制度隨人趨步各國所無旣不能廢兩爲元各庫出入仍需元寶必致無銀可鑄查光緒十二年十月海軍衙門奏請將應放南北洋經費及東三省餉項均按二兩平核發是餉需攺用京平已有成案今宜在京師特設元銀總局以廣東湖北天津上海爲分局開鑄銀幣每元重京平九成銀一兩再酌鑄金錢及小銀錢使子母相權而行凡出款俱用官鑄銀幣元寶小錠槪不準用惟收款仍照庫平十成銀計算庫平較京平定以每百兩加平六兩十成銀較九成銀每百兩應加色十兩除各庫上兌津貼銀一兩定以每百兩加色九兩如應交庫平足銀一百兩者實收銀幣一百十五元無輕重髙下之別無減平扣色之獘易簡理得婦孺難欺每年度支八千餘萬兩戶部約可盈餘平色銀一千二百萬兩較向來各省撥解平餘多收當不下千萬所謂挽外溢以足國者又其一也此外商務巨細萬端設施有序應請特簡通達中外之大臣專商政會同戶部取法鄰國實見施行興起商學鼓舞工藝利源無外溢藏富於商民君孰與不足國何患不彊

一曰育才之要西國人才之盛皆出於學堂然考其所爲學堂之等入學之年程課之序與夫農工商兵之莫不有學往往與曲臺之禮周官之書左氏公羊之傳管墨諸子之說相符蓋無人不學無事不教本三代學校之制特中國去古旣遠寖成具文而泰西學堂闇合道妙立致富彊益以見古聖人之道大用大效小用小效文軌𨿽殊而莫能外也近日刑部侍郎李端棻推廣學校一折洞見本原當蒙采擇竊謂各府州縣驟難設學堂宜令各省先設省學堂一所教以天算輿地格致制造汽機礦冶諸學而以法律政治商稅爲要先設武備學堂一所教以築壘測地槍炮制造彈丸發送隊伍分合馬騎控禦諸學而以兵律戎機有勇知方爲要在下之趨向全視在上之用捨同文館廣方言館出洋學生縻費不少而得人不多文科之八股試帖武科之弓﹝箭﹞刀石不待督責而莫不致力其明證也今不能盡攺科舉之制似宜專設一科裁天下之廣額爲新學之進階明定功令使文武學堂卒業者皆有出身之正途齊仕進於科第則聞風興起學校如林人才自不可勝用應請特﹝簡﹞通知時務學行俱懋之大臣專司學政會同禮兵二部提挈綱領一新海內觀聽有志之士不自奮於有用之學者未之有也

以上三端參酌歐美致彊之術寔不外聖經足食足兵之謨舉而措之要在知人用人而已所慮拘牽舊制難以變通又或慨然於物窮則變意在振興而尢慮天下督撫心志不齊難以統籌全局恐年復一年外人耽耽視我一無足恃肆彼要求得步進步無兵則不能保守利權無餉則不能充養兵力二者互爲掣肘甚至洋債不能再借邊土不能自保至其時始悔七年之病不蓄三年之艾殆已晚矣自古國家政事之張弛機栝之彊弱皆擊於君臣之謀慮一轉移間其效立見臣惟國恥不可忘邦交不可恃伏願皇上鑑覆轍之在前審宇宙之大勢發憤自彊毅然定斷勿敷衍而畏難勿回惑於疑義王大臣等皆公忠體國臥薪嘗膽同贊聖謨國富兵彊遠人自服此薄海臣庶所延頸企踵以俟之者也臣管見所及謹冒昧瀆陳伏乞皇上聖鑑訓示謹奏再銀行昉於泰西其大旨在流通一國之貨財以應上下之求給立法旣善於中國之票號錢莊而國家任保護權利無旁撓故能維持不敝各國通商以來華人不知務此英法徳俄日本之銀行乃推行來華攘我大利近年中外士大夫灼見本末亦多建開設銀行之議商務樞機所系現又舉辦鐵路造端宏大非急設中國銀行無以通華商之气脈杜洋商之挾侍議者謂國家銀行當全發帑本簡畀大臣通行鈔票由部造發如英法等國財賦皆出入於銀行是戶部之外府也然中外風气不同部鈔殷鑑未遠執官府之制度運貿易之經綸恐窒礙滋多流獘斯極或致委重西人取資洋款數千萬金咄嗟立辦其詞甚甘其權在彼利害之數未易計度臣惟銀行者商家之事商不信則力不合力不合則事不成欲愼始而圖終必積小以成大擬請簡派大臣遴選各省公正殷實之紳商舉爲總董號召華商招集股本銀五百萬兩先在京都上海設立中國銀行其餘各省會各口岸以次添設分行照泰西商例悉由商董自行經理臣前在上海與開設粵閩浙滬江漢各海關官銀號之紳商候選道嚴信厚議及銀行之事嚴信厚顧全大局情願以其獨開之銀號歸並公家之銀行使其气局寬展並照匯丰銀行規制以精紙用機器印造銀票與現銀相輔而行按存銀之數爲印票之數以備隨時兌現各省官司向銀行借貸應照西例由總行稟明戶部批準以何款抵還方能議訂合同歐洲國債數千百萬皆由銀行籌辦印發借券應收年息歸行取付大信不渝集事自易嗣後京外撥解之款可交匯以省解費公中備用之款可暫存以取子息官造銀元尙不能通行盡利者可由銀行轉輸上下官得坐收平色之利銀行用人辦事悉以匯丰章程爲準則合天下之商力以辦天下之銀行但使華行多獲一分之利卽從洋行收回一分之權並照西例俟有餘利酌量提捐歸公預定章程遵守商民旣交得其便國家卽陰受其益俟將來官商交孚內外政法變通盡利再行籌設國家銀行與商行並行不悖庶幾早見措施以免空言無補謹附片陳請伏乞聖鑑訓示謹奏

再使命不辱專對稱乎自非學人莫任斯選邇者環球通商皇華載道泰西各國來華使臣類能尊主庇民克舉厥職𨿽憑借國勢要其才行多有本原日本維新未久觀其來者亦往往接武西士中國遣使交鄰時逾廿載同文之館培植不爲不殷隨使之員閱歷不爲不廣然猶不免有乏才之嘆者何歟毋亦孔孟義理之學未植其本中外政法之故未通其大𨿽嫻熟其語言文字僅同於小道可觀而不足以致遠也臣上年在津海關道任內籌款設立學堂招選生徒延訂華洋教習分教天算輿地格致制造汽機化礦諸學稟經直隸督臣王文韶奏明開辦本年春間又在上海捐購地基明兩江督臣劉坤一籌款議建南洋公學如津學之制而損益之俟籌辦就緒再當陳奏綜厥成課收效皆在十年之後且諸生選自童幼未有一命之秩旣不能變更科舉卽學業有成亦難驟膺顯擢予以要任相需方殷緩不濟急日本明治初元麑島馬關戰屢失利諸藩皆擇遣藩士翹楚厚其資裝就學外國今當路諸人率出於此擬請略取其意在京師及上海兩處各設一達成館取成材之士專學英法語言文字專課法律公法政治通商之學期以三年均有門徑已通大要請命出使大臣奏調隨員悉取於兩館俟至外洋俾就學於名師就試於大學歷練三年歸國之後內而總署章京外而各口關道使署參贊皆非是不得與資望旣著卽出使大臣總署大臣之選也其入之法兩館各以三四十名爲額京官取翰林編檢六部司員外官取候補候選州縣以上道府以下令京官四品以上外官三品以上各舉所知出具切實考語保送特簡專使學政大臣考取分發京師上海兩館其常年經費延請洋教習及館捨膏獎書籍食用各項每年兩館約需銀十萬兩請由臣在所管招商輪船電報兩局內捐集解濟以伸報其設館之地京師由專司學政大臣酌定上海附於南洋公學詳細章程俟奉

兪旨後由專司學政大臣核定奏咨照辦抑臣更有陳者孔門以徳行爲首科西學以修身爲根本必先貞固乃爲幹事之﹝材﹞﹝言﹞未有華士可當重達之寄保送之人必以志操堅卓器識深穩爲指歸勿震聲華勿牽私故庶幾行已有恥可使四方此則內外諸臣所共知而在臣特爲鰓鰓過慮者也謹附片具陳伏乞聖鑑訓示謹奏

中國自彊策上

汪康年

事至今日危迫極矣挫於倭迫於俄侮辱於英教案蜂起回匪蠢動兵變民變之事不一而足而瓜分中國之說西報屢載之西人屢言之𨿽至愚之人亦知其殆然而廟堂無定策中外無定議舊獘未一除新猷未一布則非安於不爲卽以爲無策也夫安於不爲則無論矣以爲無策則未然也夫中國在今日猶以一羊處虎之交曾不足以累其牙爪然而不遽動者雄角﹝力﹞﹝立﹞未有所歸故艱於發難又無端戕人命敗商務又西人所不欲爲故猶遲回以待之我茍能自振則西人之於我亦猶其於日本耳惟我永不自振則彼惟恐爲人所得必將爭先以取之然則我國振興之政不於今日則無及矣夫中國利之宜興獘之宜除誰不知之而卒爲定論者蓋食於獘者太多則必多爲之說以亂之多出其途以撓之蓋非不明不彊之患而由於權無所歸則無人焉爲發光與力之地也夫國朝承明之後懲於擅權朋黨之禍故執政之臣名曰軍機大臣人多而權不一但能惟諾於上前而不能堅持其意也但能恭擬諭旨而不能自發號令也然則苟欲聚其權以辦庶務捨立相莫由矣顧今日而驟然立相竊恐但有牽掣阻礙之苦而無行權決策之效則非先立議院不可矣或曰立相則不免擅權之慮開議院則權在下且散而不合徒滋論議於事非便不知有議院以與相相持則相不能擅權議院之人多矣且有議事舉人之權而無行事之權𨿽在下何病又議院論𨿽不一西例必擇其多者從之何囂雜之患且凡事初行必多漏略要在隨時審正耳若其成規則西人之議院章程可擇而行也至於開辦維新之政則有三大端焉一曰齊天下之論今天下之論至不一矣政府不擇而用之或朝暮更易或南北互異必當論定一格以便施行一曰慰天下及各國之望維新之政中國望之不應則離西國望之不應則侮宜明詔天下以捨舊從新之故而與各國立力保太平之約並方便予以權利且聘其賢豪與之參定法制則中外始有更新之望矣三曰安天下官吏士兵之心維新政行則宗室旗丁冗員士人胥吏軍士皆有失所之慮始而以言語相煽惑繼而以全力相阻撓宜預籌安插之法宗室旗丁除作當官兵外或予以利益或弛其禁防新攺立之官除總理之人必拔用能者其餘仍以舊官依班敍補學校新設必十年方能選用則從前士人在十年之內仍可補官胥吏軍士汰剩者可補充諸役如此則各人無失業之憂卽新政無阻撓之患矣然此但言開辦之大要而未及其所行之事也

中國自彊策中中國自古獨立於亞洲之中而其外皆蠻夷視之素以君權爲主務以保世滋大爲宗旨故其治多禁防遏抑之制而少開拓擴充之意君恐臣之侵其權故不使之有纖毫之權恐臣下之結黨故務散其黨牽掣之使不得行其志錮蔽之使不得極其聰以天命怵之以鬼神懼之臣下承之以諱飾爲能以敷衍爲工以趨避諉卸爲巧其於民也但以壓制欺嚇爲事無復有誠意以相孚故吏習於獘混民安於刁翫士成於陋劣兵貫於嘩潰其齊民皆以閉戶不與外事爲祕策以積財遺子孫爲得計故上下之大獘不出四事曰私曰惡直曰崇虛曰耽逸循習至久全國之民皆失自主之權無相爲之心上下﹝隔絕﹞﹝得計﹞彼此相離民視君父如陌路視同國若途人夫民之弱與離君所欲也積至今數千年乃受其大禍然則至今日而欲力反數千年之積獘以求與西人相角亦惟曰復民權崇公理而已其於官也汰冗職刪儀官使官各有事其教人也必使爲有用之學毋誤用其聰明其選人也必使以所學爲其官毋使用非所學其升補也必依其本職毋使朝此而夕彼其用人也厚其祿過則責故則斥勤奮則升遷而遞加其俸終身無失業之虞其定律也依罪爲斷必求可行無虛設之律無難行之例其罪人也訪緝密而治之寬其讞罪也稽罪而盡其辭其取於民也各以其資占稅毋倒置毋苛索其理財也使財歸實用毋縻於虛文毋漏於中飽古之重文而輕武者今必使文武並重昔之優文士而輕吏治者今必以吏事爲重汰繁重以求其速捷去虛文以責其實效刪矯誣不實之談斥虛僞無理之事尙創作而賤安閒尙攺變而賤守常以能開利源爲能以能創新學爲優民性必求其宣達士气必求其振奮昔之不使民與國事者今必與之共治昔之使民安於愚弱者今必使之極其明務使內之權力在在足與外人相抵夫如是或可徼幸與各國相持然此但言其治道宗旨所在而未言辦法之實也

中國自彊策下請實言辦理之法今使上赫然下明詔告天下以力圖自振之故而使士民之明秀者互相舉爲議員使至京入議院而使中外大員自三品以上俱入上議院議院旣立則立相以總內外之務立戶部以掌財用之出入立刑部以掌天下之獄訟及巡捕之事立商部以興商賈並掌稅則及考察工作物產之事立農部以教種植立外部以理交涉之事立兵部以掌兵事立工﹝部﹞﹝兵﹞以掌營造之事立郵政部以理道路河渠輪車輪船郵遞之事立民部以掌各處地方之事立海部以掌海軍之事立教部以掌學校之事俟議員舉定相臣則由相臣自擇用諸部大臣及各省之長大臣及長又各舉其屬而皆決於議院十年之後則議員及各官皆取於學校如西國之法設吏治局於京師徵天下賢能之吏使學習治法而分派之於各省以教諸地方官十年以後亦皆取之學校各省提鎭選於兵部而提鎭又遞選其屬十年之後始取之水陸武備學堂外部及出使大臣必取精通西文西事者十年之後始取之師範學堂宰相與各大臣旣舉定則遣使與各國立力保亞洲太平之約而大攺上下內外之體制務從簡易悉去趨蹌拜跪之節復立憲報館凡新政攺革之意及中外交涉之故悉載之各種振興之政乘時並舉且捐納停冗員裁調濟安插之途廢資格班次之說止旣無無事之官復無無官之事局中之人可因官以展其才局外之人可因事以責其效則職無不舉矣一事一官旣無旁貸之方一官一事又無叢脞之慮則人勤於職矣在事之人有治事之權事外之人有監察之權而又有議員以鉗制之有日報以舉發之則官邪息矣厚俸祿而革陋規入官之日予以裝錢辭官之日予以恩俸或給終身或逮子孫辦公有費登程有資則人興於廉矣攺衙署之制速咨稟之法汰酬應之煩刪迎送之禮則官敏於事勤於察矣省府州縣各設議員以與官相抵官不能專其事則民困蘇矣因其事以設之官因其官以爲之學因其學以定所取入官之後非罪不斥心不枉耗才不虛糜人無失所官不易方則人知專所學矣取士多途學堂設由都會以及州縣由州縣以逮鄕閭人無廢才才無滯用則人勤於學矣釐定文字使歸淺近多撰教化之書使人易曉而設義塾教堂以教齊民則尋常之人皆可讀書明理矣凡刊刻書籍由官準駁其便用者準其專利則要用之書不日可得矣嚴戶口之冊定鄕裏之制產業生死婚姻必注零戶必禁城鎭無雜處之虞鄕裏無散居之慮而又設巡捕並設包探則逋逃淸邪民無所匿矣律法從平無有偏頗重則絞殺輕則禁罰則罪易辦而情易得矣刑官治獄不兼他事復有會審以察其虛誺有律師以伸其辧說無刑求之苦無拖累之患則枉濫息矣吏皆有祿役皆受緡旣無借口之資卽無婪賄之獘如此則獄訟易矣有不率教者輒禁錮終身動其羞恥嚴其禁防則人恥於爲非矣平道路浚江河開鐵軌通電報招商以成之借債以足之且路燈自來水在在設立使往來便捷消息靈通則用兵賑災經商行旅便矣礦務開銀行設然後鑄金銀銅三等之幣齊其輕重又制鈔票而禁兌換銀錢之店以便通行使稅餉出入一律行用三年之後度新幣已足則悉禁舊錢則錢法行而人便於用矣制鈔幣立銀行正稅則嚴中飽則國用可足矣立商部定商制嚴賠償之法定詐騙之條除釐稅之苛捷水陸之途考求各國之物產察勘各地之工作內江外海準行輪舶能糾合公司者獎之商之成本重者許其專利則商勸矣能效法泰西制造各物者賞之並許專利能以新法制器者給以功牌則工勸矣稅以資算富重而貧輕稅以息計商多而農少蓄泄有資種植有法則民勸於田畝矣停無用之武試開水陸學堂令凡能武事者不與齊民齒則人競於武矣精選而厚其餉嚴教而重其防老休則廩以終身戰死則卹其子孫則兵皆能戰而平時不敢滋事矣防兵周於水陸兵將悉由考試定平時遣調之法定臨事招募之方炮械必精雷艦必備醫藥必贍兵法旣嫻軍律尢峻則武備嚴矣釐定祀典公私無名之祀悉行停止一切虛誣術數之說皆不得行則邪說息而正務舉奚設報館以達民隱凡中外交涉選舉獄訟報銷悉由官登之報新理新法及一切民間之事及其抑無不可登報則上下之情通矣定齊民之等級以有能者爲上有業者次之遊惰爲下則民勤於所事矣而又設輿圖局以測全國之形勢設翻譯館以收各國之書籍設制造軍火局以給軍用如此行之十年國以富兵以彊始可收回已失之權利除租界之法攺進口之稅定管轄異邦人之制而與泰西各國相抗衡若夫施治之宜敍次之方新舊交替之法則當俟辦理之時議之非一時所能決也

治始於道路說

梁啟超

入其鄙而熇穢蕪蕞蔡莽螫刺入其都而水土惡塵薶惡沮洳瀸漏湫淤如鼠壤則𨿽騃稚之堅必曰此島夷野猺可謂閉化之國也已入其鄙而曠敞夷達隧軌修潔入其都而平逵九達車可方軌上閬之環落渠之寫軒廓整葺奕然而理則𨿽騃稚之必曰此名都理邦可謂開化之國也已是未嘗見其風俗之淳漓也民智之浚塞也物產之殷窳也條教之隆秕也然而矚於其墟遊觀其閭市遂信其人功之無精英工儒之無魁桀百室萬貨之呰敗法禮政治之弛靡號而夷之曰僝陋之國若是者何也曰卉木之腴瘁必形於枝葉气體之充憊必貢於支面道路者固國之枝葉支面也安有葉委面而不知其木瘁體憊者哉抑又聞之巧秝之起於點風化之開基於切近夫以目之所睹足之所履气息之所吸觸出入之所趨步自王公貴人以至於甿隸無日不馳履於其間其所謂切近者𨿽﹝室﹞﹝堂﹞闥庭戶不是過矣室闥庭戶蕪積穢壅𨿽有疲懦猶力起而糞除之其有習居闒冗而不以爲惡者其長老必從而詬誶之外人必從而誹詆之曰是不治之敗家而獨於室闥庭戶之稍遠者則任其蕪積穢塞因緣濡染慮其不動於耳目切近之地弛廢猶且如此是尙得曰國有人乎夫僻鄙霄壤物力雕敝或不任其整治耳中國固文明之古國而人數四萬萬餘又地球所謂殷庶之邦也然而城會之間猥狹湫滯轂擊口央咽不能旋踵且其糞穢之所積鮏羴之所萃污垢敝物之所叢集棄遏蒸鬱動如山阜又其甚者垤穴踦濘塗滲濡三市之衢猥積瓦礫是亦何以異於物力凋敝之宵壤乎然猶可諉曰省會之逖遠也若夫京師內地是固天子宅中之境所謂首善之區也是固輦轂之下而百官諸侯王所趨侍鱗萃者也然其道途荒蕪幾如沙漠大風揚播污薶晝晦積穢沒踝渟潦妨轂白晝大途之中甚且糞溺以爲便臭毒所鬱蒸爲瘴癘每一夏暑斃者乃不知幾十萬人此固行路之所掩鼻外人之所悼心矣而其重卿巨公與夫分司而守此土者熟視無固恬而不怪此蒙所爲大惑不解者也夫彼之漠然於此者非必樂而安之也特以爲瑣碎齷齪之事不足爲慮經國大猷不在是耳然吾聞治國者之言矣匠人營中國之道經塗九軌環塗七軌野塗五軌必不使之湫隘也野廬達國道於四畿必不使之隔絕也比郊及野宿息井樹必不使之荒廢也舟車般車互敍而行之必不使之壅塞也合方掌達津梁必不使之陷敗也禁馳騁禁徑踰必不使之擾亂也季春開通必不使之障礙也以時平易必不使之窪踦也雨畢而除必不使之潦污也體國經野亟亟於此何嘗輕而緩之哉抑又聞之古史氏矣殷人之制棄灰公道則斷其手周人之制列樹立鄙以表道夫利民之事豈無大於是者而古帝哲後則必齗齗以此爲急務使古人而皆愚人也則可古人而少知治體者烏可輕而緩之哉欠歜古先哲王之急此也泰西新政非顯著富彊之效者哉其修道之制也寬廓塗軌以張偪滯髙中卑旁以流潦潰甃水通溝以滌污垢日加輪碾以平頗仄車人異道以達壅塞激水澆灑以蕩氛薶而復然電燈以燭之邏巡捕以敍之禁棄糞穢以潔之其街道之制亦可謂精且密矣夫古今相去千餘年而泰西新政曾無少異於古王之舊制豈非有國者之所急必不能遺此切綫之最近者哉西人之通商我國者其租界之道路整潔亦猶是矣吾人之遊覽之者莫不嘆其政治之修廢弛之舉而與吾相切者反靳然置之是何異喜賃居者之潔治廊廡而堂室垢雜乃坐視而無術抑何不引前制鄰政而觀之也無具甚矣且彼所謂坐視無術者亦曰工重難任款大難籌耳夫因人心之所樂興民生之大利事至易行也分土而理各修所治責至易專也中國貧民窮餓謀生艱苦卽以修路之費爲養民之資以工代賑效至易收也禁棄積穢令至易行也時一葺理後至易繼也且國家嘗亦歲撥內幣百數十萬以修道矣然中飽吏胥因循粉飾日擲黃金於虛牝孰若一爲更始實收前民利用之益而盡去梗咽污穢癘疫之害哉夫有此大利關於國體𨿽勉彊籌劃猶當爲之況修路本有常款省數年之虛費而已足者乎荀子曰凡事利多而害少則爲之商君曰利不十不變法有百倍之利而更無一害夫亦何憚而久不爲也輸粟調兵通商利運賑災察吏開風气通有無鐵路之利亦旣知之言之籌巨款而專辦之矣而反於此近民要圖習不加察有數款諉難籌辦無亦見遠而遺近乎遠法商周之舊制近采泰西之近政內豁壅污之積獘外免鄰國之惡誚民生之利國體以尊政治以修富彊以基一舉而數善備固未有切近便易於此也者書曰王道蕩蕩又曰王道平平蓋信乎王道之必先如此然後有以著蕩平之化也

卷十六治體四變法上

上變法自彊條陳疏

胡燏棻

奏爲因時變法力圖自彊謹條陳善後事宜恭折仰祈聖鑑事臣聞五帝殊時不相沿樂三王異世不相襲禮蓋窮通變久因時制宜之道不同也上年倭人肇釁陸師屢挫海軍繼失寇焰猖狂神人共憤我皇上不忍兩國生靈久罹鋒鏑以大事小捨戰言和𨿽兩害從輕計不能不出於此然自古馭外之策斷無一意主和可以久安之理唐於吐番宋於金人是其明鑑今遼河以東失地𨿽由俄徳法三國合起而爭許還故土但俄人仍有從容商議之語恐不免枝節橫生臺灣交地近復激成變端倭人能否不起責言固難預然此風一開事變亦日亟一日及今而不思攺計竊恐數年以後大局更不堪設想目前之急者在籌餉次練兵而籌餉練兵之本源尢在惇勸工商廣興學校伏查國家賦稅﹝所﹞﹝楚﹞入歲有常經今忽添此二萬萬兩之兵費非借洋債從何措置以最輕利息六釐計算每年需息銀一千二百萬兩而陸續償還本銀尙不在此數且此上年用兵以來關內外各路添兵購械所借華洋商款應償本息已屬不少此外奉直兩省善後事宜仍須節節增修次第興舉北洋海軍亦不能不重新創辦以圖補苴約計購船置械非數千萬金不能成軍此後水陸所需每歲又不下千餘萬金入者祇有此數出者驟然加增𨿽日責司農籌劃度支亦恐無從應付竊觀泰西各國無論軍餉工程千萬之需咄嗟立辦何者藏富於民多取之而不爲虐而民亦樂輸以奉其公彼其器械日制而日精商務日開而日盛水陸之兵日練而日彊蓋董勸之始國家設各項學校以培植之藝術旣成分各項官守以任使之故民有人人自奮之思治有蒸蒸日上之勢今中國土地之廣人民之眾物產之饒爲泰西各國所未有辦理洋務以來於今五十年矣如同文方言館船政制造局水師武備學堂凡富彊之計何嘗不一一仿行而遷地弗良每有淮橘爲枳之嘆因中僅襲緒餘未窺精奧亦因朝廷所以號召人才首任科目天下豪傑所注重者仍不外乎制藝試帖楷法之屬而於西學不過視作別途𨿽其所造已深學有成效亦第等諸保舉議之流不得於正途出身之列此由操術疏而收效寡也日本一彈丸島國耳自明治維新以來力行西法亦僅僅三十餘年而其工作之巧出產之多礦政郵政商政之興旺國家歲入租賦共約八千餘萬元此以西法致富之明效也其徵兵憲兵預備後備之軍總計不過十數萬人快船雷艇總計不過二十餘號而水路各軍皆能同心齊力曉暢戎機此又以西法致彊之明效也反鏡以觀得失利鈍之故亦覽可知矣今士大夫莫不以割地賠費種種要挾爲可恥然時勢所逼已無可如何則惟有急求雪恥之方昔普法之戰法之各城殘破幾盡電綫鐵路處處毀裂賠償兵費計五千兆佛闌克其數且十倍今日之二萬萬兩然法人自定約後上下一心孜孜求治從前獘政一體蠲除不及十年又致富彊仍爲歐洲雄大之國論者謂較勝於拿破輪之時今中國以二十二行省之地四百餘兆之民所有失陷者不過六七洲縣而謂不能復仇洗恥建我聲威必無是理但求皇上一心振作破除成例攺弦更張咸與維新事苟有益𨿽朝野之所驚疑臣工之所執難亦毅然而行之事苟無益𨿽成法之所在耳目之所習亦決然而更之實心實力行之十年將見雄長海上方駕歐洲舊邦新命之基自此而益鞏豈徒一雪割地賠費之恥而已

臣之愚昧何敢挾其芻蕘之見輕言變法但縱觀世運俯仰時艱痛定思痛誠恐朝野上下髙談理學者狃於淸議鄙功利爲不足言習於便安者又以爲和局已定泄沓相仍設或敵國外患猝然再舉更慮扺禦無方從此臥薪嘗膽求醫療其何可稍緩須臾耶微臣早夜焦思今日卽孔孟復生捨富彊亦無立國之基而捨效行西法一途更無致富彊之術用敢不揣冒昧就管見所及舉籌餉練兵重工商興學校數大事敬爲我皇上縷晰陳之一開鐵路以利轉輪也中國鐵路之議屢舉屢廢自經此次軍事利鈍之故昭然共見應請援照前兩廣督臣張之洞原議自漢口至京開辦幹路顧辦法次第必當先定大綱第一在勸立公司準民間自招股本而一切窒礙之處如買地勘界之類必須官爲保護第二在勘明道裏從前原議北自蘆溝橋至正定南自漢口至信陽州分頭舉辦查漢口至信陽州山路崎嶇工費較巨不若取道襄樊地勢平坦其鐵軌渡河之路尢宜在鄭州以西榮陽以東已出山險經流不攺之地旣渡河則東循淇衛西倚大行北行而達保定地髙路平較爲穩固第三在多開支路自漢口至京迆長三千里若僅有幹無支則貿易必不旺商旅必不多其勢亦難持久竊謂支路宜分三段南路由光山固始出六安以載茶葉由應城京山安陸出荊門當陽以運煤鐵西路由懷慶出枳關經蒲解以達關隴東路由開封歸徳過宿泗以扺淸江如此則天下大局若网在綱商務工務漕務軍務莫不四通八達第四在議定規制自髙鐵軌之制出而大車一變自電气傳力之機出而火車又一變今俄人自加斯濱海達暉春一路卽系用髙軌電气車之法今創辦之初宜擇其至便至捷而爲之以免他日紛紛攺造又有我鈍彼利之嘆迨辦成後每年除公司費用修理費以外所餘利銀官收其什一之稅誠能各省一律舉行則公家歲可得數百萬金而且東西南北節節流通則土物日出商務日旺釐金關稅亦日饒是每歲所增入又不下數百萬金一旦疆場有事運餉運兵朝呼夕至今日寓彊於富之道計無有切於此者矣一鑄鈔幣銀幣以裕財源也昔元明以鈔票爲虐政者則以一紙空券欲抵巨萬現銀情同誑騙西國以鈔幣便民者則以有一萬之銀止有一萬之票無絲毫虛浮也中國不自設銀行自印鈔票自鑄銀幣遂使西人以方寸花紋之紙扺盈千累萬之金如匯丰徳華有利等洋行之鈔票是也以低潮九成之銀易庫紋十成之價如墨西哥呂宋日本等國之洋錢是也今誠能與各省通商口岸一律設局自鑄金銀銅三品之錢頒定相準之價垂爲令甲一面於京城設立官家銀行歸戶部督理省會分行歸藩司經理通商碼頭則歸關道總核購極精之器造極細之紙印行鈔票而存其現銀於銀行妥定章程明頒諭旨俾民得以鈔幣兩項完納租賦稅釐至各省旗兵綠營防營之餉京外文武百官之廉俸亦卽以鈔幣兩項分搭勻撥而尢必各處銀行於出入授受之間隨時查核不至鈔溢於銀並絕無毫釐短折方能取信於人持之久遠惟用人必須按照西法用商務之章程杜官場之習气愼選精明廉潔之人綜計出入其餘亦須屏絕情面皆由公舉不得私薦方免獘竇至於放息責成殷實保人一有虧折惟保人代償押則值十押七一經逾期拍賣償扺不足仍向欠戶追還果能照此認眞辦理實力奉行其收回利權孳生息款計每歲盈餘之數至少當在千萬以上此誠今日至要之務

一開民廠以造機器也中國各省設立制造船政槍炮子藥等局不下十餘處向外洋購置機器對像不下千百萬金而於制造本原並未領不聞某廠新創一槍自造一炮能突過泰西不聞某局自制一機器能創垂民用一旦有事件件仍須購自外洋豈眞中人之智不及西人推其病源厥有三故各廠之設也類依洋人成事而中國所延洋匠未必通材往往僅曉粗工不知精詣襲象而遺神明其病一廠系官辦一切工料資本每歲均有定額卽有自出心裁思造一器而所需成本若無從報銷且外洋一器之成如別色麻之鋼克鹿卜之炮或法經數易事更數手成本費數十萬金然後享無窮之利垂久大之業今中國之工匠旣無此堅忍之力國家又無別鼓舞之途遂事事依樣葫蘆一成不變其病二外洋各廠之工匠頭目均系學童出身學有本原而其監督總理之人無不曉暢工藝深明化重光電算數之學故能守法創法精益求精今中國各局總辦提調人員或且九九之數未諳授以礦質而不能辧叩以機器栝而不能名但求不至偸工減料已屬難得器械利鈍悉聽工匠指揮茫無分曉其病三竊謂中國欲藉官廠制器𨿽百年亦終無起色必須準各省廣開民廠令民間自爲講求如國家欲購槍炮船械機器均托民廠包辦包用其試不如式者𨿽定造亦必剔退則人人有爭利之心虧本之懼自然專心致志實力講求以期駕乎西制之上如此漏卮旣塞而一有兵事取求易給不至爲洋商壠斷居奇受重價之累且不至爲敵人阻港攬舟冒行海之險矣一開礦產以資利用也中國煤鐵五金地皆是從前業經各處報商開辦乃卒至股本耗折成效毫無則非礦之不可開實由辦之不得法夫辦礦之要又有四第一在重聘礦師西洋實有學問之礦師其國中且致延不及故往往不願來華其願來者不過外托行家陰圖漁利卽能悟其欺妄而全局已隳故欲開礦當先求師欲求師當先重聘第二在愼選礦地夫貴州鐵質非不佳也乃轉運至千里之外則成本重而其價昂矣漠河金苗非不旺也乃地處極邊百貨騰貴則工作難而出數少矣故開礦之地必須擇其水陸交通轉運便利之處則人工往來易於招集對像輻輳易於取求第三在細考礦質同一礦也而質有良楛卽質分貴賤故往往集本同而獲利不等假使當日以開平礦務之規模資本而開齊魯淄濰之佳礦則今日獲利當蓓蓰於此矣第四在厚集礦本夫資本出於富家則原有置產業貽子孫之心資本出於市儈則無非借股票低昂爲買辦空盤之計收效稍遲卽棄如敝屣從前公司爲股票牽掣一傾百倒皆由於此故招散股不如招大股招商股不如招官股而其大要尢在辦理之得人必須正大光明赤心爲國絕無一毫私見否則礦不成則害在公家礦旣成則利歸私室初次選擇斷不可瞻循情面果能於此四者講求盡善而謂礦務不能辦礦利不可求必無是理將來欲廣造鐵路則處處需鐵軌煤觔欲自鑄錢幣則各局需金需銀需銅欲自開民廠鑄鎗炮機器則各需五金及﹝硝﹞﹝銷﹞磺鉛汞等質是招股開礦實今日之最大利源也一折南漕以節經費也查京倉支用以甲米爲大宗官俸僅十之一八旗兵丁不慣食米往往由牛錄章京領米易錢折給兵丁買雜糧約南米一石僅合銀一兩有奇官俸亦然四品以上尙多親領其餘領米票轉﹝賣﹞﹝買﹞米鋪每石亦一兩有奇夫南漕自催科徵調督運驗收經時五六月行路數千里竭百姓無數之脂膏聚吏胥無數之蟊賊耗國家無數之開銷運至京倉至每石之值通扯或十兩或五六兩不等而及其歸宿乃爲易銀一兩之用此實絕大漏卮徒以冗官吏中飽所在積習不攺此眞可爲長太息者也

推原其故朝廷深思遠慮以爲歲歲無南漕二百萬石流通市中則一切雜糧必牽掣而驟貴兵民有受其饑者故不惜繁費而爲此然輪船暢行以後商米北來源源不絕利之所在人爭趨之市中有米與官中有米同則少米之患在今時可以無慮應請通飭各省攺徵折色其耗費一槪帶徵並歸藩庫起解至旗丁京官應領俸米或援照成案則每石折銀一兩四錢或按照市價則每石折銀亦不過二兩有奇而一切漕河之工程海運之經費漕督糧道以下之員弁兵丁倉場侍郎監督糧廳以下之胥吏差役皆可一律裁汰蠲除是國家歲省數百萬開銷及多數百萬盈羨而官兵兩項所領實銀且較增於從前領票轉賣之值公私兩途一舉而均得大利有益於國無損於民亦何憚而不爲哉卽使慮及歲饑乏食則每年所提出余銀數十萬兩在津兌買南米存儲通倉新陳互易以爲有備無患之計事亦輕而易舉如慮海疆有事運道或至梗阻恐將來商官兩病則更不然蓋名爲官米則敵船可以捕拿名爲商米𨿽仇國亦不能阻截公法俱在有例可援是可不必顧慮也一減兵額以歸實際也粵撚事平以後綠營之無功效已可顯見而老成持重動以不裁爲言於是有減兵增餉之議各省或變綠營而爲練營今倭事敉平則練軍之一無功效又可顯見乃猶坐養此數十萬無用之民耗此數千萬有用之餉一旦有事各省仍屬紛紛招勇是兵外加兵餉外加餉國用安得而不絀夫綠營所以不能遽裁者徒以爲如水有汛陸有鋪緝捕防守有專責耳殊不知近年綠營兵餉藩庫入不敷出往往餉有按照七八成或五成核放者每兵每月僅領銀數錢平日不敷養贍多以小買營生巡緝俱屬虛文各省水陸聚會之區如﹝閩﹞﹝閔﹞浙之漁商則顧船出洋自護矣是汛兵亦無用直省之會城則另設保甲守望等局以巡緝矣是鋪兵亦無用爲今之計莫如酌地方之繁簡裁其老弱按年先裁二成五年裁竣國家歲可省千餘萬今卽以此款責成直省皆按照西法先挑老兵子弟擇其年力精壯粗識之無者另行創立新軍現任實缺提鎭參遊如尙堪造就者卽充統領營官之任否則一槪裁去如此而轉移間化無用爲有用國無坐食之費兵有精練之實倘慮水陸各汛捕務一無專責或將守望保甲等局仿照西國巡捕之制城鄕市鎭人物輻輳之區攺設巡捕項不足亦如西法收巡捕捐官督率而分稽查之職於紳董事更可得實際但求朝廷排斥疑破除成例毅然行之未有不立見功效者也一創郵政以刪驛遞也中國各省皆設驛站鋪遞每年支銷錢糧計三百餘萬金其實各省之奏牘公文所遞有限而仕宦往來之所擾滋多至督撫則更有提塘折差每一折差抵京費以百十兩計民間所開信館索貲旣巨又多遺失此公私兩困也查泰西各國莫不由國家設立郵政局無論公私一體權其分量之輕重定給遞費之多寡由郵部刊刻信票印花出售凡寄信者預先購買用時取粘信角投入信箱有人按時收取且此法不但省驛站之費而且歲獲盈餘爲泰西各國進項之一大宗應仿照辦理

其第一辦法則先借招商局爲發軔之始每船各派專司文報一人通商十九口岸均設分局管理公私信件則糾合民間各信局而爲之內地各碼頭各市鎭令信局一家承包其第二辦法則借電報爲推廣之路凡有電報地方亦派一人在局專司文報代爲遞送至未設電報各處亦照前法令信局一家承包其第三辦法則俟火車暢行再借鐵路公司爲往來之總匯凡幹路支路火車停卸之處以派一人在局專司其事至將來欲行內地各鎭各埠盡先廣設分局派人經理如此則若网在綱無遠弗現在地球各國其郵政章程通爲一例到處流行公私遞費並無多寡之殊卽日本亦在其列就英國而論每年郵部除用費外計贏英金一百數十萬磅獨吾中國未嘗仿行急宜參考西制從速舉辦庶每歲可省驛站三百萬之耗費而收郵部數百萬之盈餘如以爲京外各官因公來往京師例須乘驛恐一旦刪去驛站致多窒礙則更爲掩耳盜鈴之談今東南十餘省凡官員來往無不雇坐輪船獨山東山西河南陜甘五省尙有官站耳若計其道裏遠近人役多寡由兵部戶部酌給路費沿途聽其自顧車馬在應差各官實所深願更毋庸多慮一創練陸兵以資控馭也此次東徵兵非不多而一無足恃則非兵之不任戰實由統將太多每遇戰事往往心志不齊互相掣肘動蹈唐朝九節度之失夫東召宿將西召老臣此募十營彼募萬人譬之治疾一人有病延醫滿室寒熱雜投斷無不獘之理而尢有積習應行痛攺者厥有四端昔年淮楚諸將起自田閒志在殺賊人皆朴誠獘端尙少承平以後統兵大將驕奢佚濡染已深軍需如故勇額日缺上浮開下扣百獘叢生兵之口糧尙未能養贍一身誰肯命疆場以致萬眾離心遇戰紛紛潰散此一病也從前粵撚之亂軍火未精將領﹝祇﹞﹝抵﹞須勇气百倍易於取勝今則泰西官兵之選必先由各學館出身其所考各學有本國文臘丁文法文地理學幾何學代數學古今史學三角法信手繪圖法國家平日重視此選民間亦以得選爲榮其千把總之職如中國詞林之淸望故能學余於事人余於學而今中國先事一無培植一聞招募各營員皆以鉆謀爲能事不以韜鈴爲實政是兵官先不知戰安望教兵以戰此又一病也西國之講求武備者凡鎗炮新器一出試之而佳卽通飭各營攺用一律今中國無著名之廠件件購自外洋承平之日部臣以絀爲難先事未能預備及變起倉猝疆臣各辦乃事但以購得軍火爲責未能購求以致同屬諸軍而此營與彼營之器不同前膛後膛但期滿數徳制粵制並作一家所由一且臨陣號令不能畫一施政不能取準此又一病也考西國每經一戰則列陣之體一攺每創一器則行陣之式一更今中國一切攻守之法又沿舊習湘楚各軍尙有大旗刀矛爲戰具者並有持新器而茫然不知用法者猶復師心自用以爲昔年曾經戰陣卽無不能禦之敵承訛襲謬沿而不攺此又一病也

今欲創練新軍宜通飭各省一律攺練近年新出之西法而其大要先在直省設立武科武備學堂行取各州縣武生武舉考其漢文通順年力精壯者選令入塾給以養贍卽聘洋員爲之教習三年後由洋教習考給文憑然後由分派入營充當哨官其學問尢傑出者充當營官從此或將武科鄕試亦以鎗炮命中爲去取則將才輩出不患有兵而無官現在都守以下候補各員其有漢文通順情願投入學堂充當學生者亦一體辦理則此訓官之法也至募兵不可太雜今各處所招之勇急於成軍不暇選擇乞丐無賴混雜其中藝未練成驅以赴敵一經臨陣望風而遁反以利器資敵沿途更肆焚劫日後又投別軍仍蹈前轍以致屢戰屢敗此欲﹝救﹞﹝就﹞其獘必由以本籍地方官查取住址親族方許入營當勇以杜將吏逃亡之獘到營時先酌身材不入格者當卽剔退旣成陣伍先練步法手法次練描準並練行軍操法年滿四十給以一年餉銀令歸鄕裏在營之年三年酌給月假準其回籍但一聞徵調𨿽在假內卽須立至此練兵之法也其統領營哨各官之薪水欲杜其扣之獘必須從丰兵勇之餉項分別有事亦宜加增由各省督撫設立糧臺按月由糧臺點名給發設糧臺短髮準統領官申詳告訐以杜侵扣成軍之始應發號褂棉襖皮衣等件均不扣錢卹其饑寒方能得其死力此放餉之法也新練各軍取機器必因時制宜攺歸一律就近年新制而論步槍以曼裏夏毛瑟小口徑爲佳馬槍以可爾脫爲佳步炮輕炮以克虜伯格魯深爲佳快炮以拿登飛爾哈乞開司爲佳此簡器之法也至兵數多寡統計北洋宜練兵五萬人爲一大枝南洋宜練兵三萬人廣東湖北宜練兵二萬人其餘各省每省有萬人已敷調遣務須掃除積獘習練操法統歸一律庶徵調乃得力也一重整海軍以圖恢復也中國創設之初原設沿邊海七省後先舉辦祗以經費不充故以北洋爲發軔之始春間威海繼陷舟師全沒𨿽由諸軍之不力抑亦援軍之莫繼也夫泰西各國皆以鐵甲快船之堅利雄長五洲故就今日之情事以觀凡地球近海之邦苟無海軍彊盛萬無立國之理查徳中國從前辦法與西制多有不同其受病亦卽在此西國之制海軍可以節制陸路而陸路不能節制海軍洋面遼闊軍情瞬息百變必非陸路所能知也今中國則海軍提督須聽疆臣之指揮矣其不同者一西國海軍提督必由水師學堂出身積累而升其餘重學汽學算家天文地理學無一不通無項不熟爲各船兵官所服故志趨合而號令行令就北洋而論如已革提督丁汝昌本系淮軍陸將水師學問毫無根柢平素各兵官本輕視之一旦臨陣無論其不知水戰之法卽知亦安能號令各船其不同者二各國兵船歲歲考求新理精益求精凡器械之不合式者必更易之新器之致用者必訓練之今中國如檔雷之裙网甫經購置尙不知才用法上年大東溝之戰以攻鐵甲所用之尖彈擊倭人鋼皮之快船故倭船𨿽受創而無大損是用器簡器之不審也其不同者三今欲重整海軍於購械而外宜攺定章程選求將﹝帥﹞﹝師﹞仿照泰西成規海軍提督但聽樞府之號令不受疆臣之節制兩國旣下戰書卽許便宜行事尢應沿海各省一律舉辦無事則分道巡遊有事則聯爲一气不得稍分軫域

今春威海告急南洋兵輪坐視而不之救重爲泰西諸邦所姍笑急宜統籌全局俟辦理稍有端緒應合沿海七省特簡總統大員庶使筋節靈通聲气聯絡一方告警全軍立至矣目前辦法應先向英國延聘水師宿將如昔年瑯威裏其人者多設水師學堂以儲其才派學成各生或出洋遊歷或備資斧分寄各國兵船以資習練天下無不可辦之事但在實心實力以求之耳一設立學堂以儲人材也泰西各邦近今人才輩出其大本大原全在廣設學堂商有學堂則操奇計贏之術日嫻工有學堂則創造利用之智日辟農商有學堂則樹藝飼畜之利日溥礦務有學堂則藏之富日新醫有學堂則生養之道日遂聲光化電各項格致有學堂則新理新物日出而不窮水師陸師各項武備學堂則戰守攻取日習而益熟乃至女子亦有﹝塾﹞﹝墊﹞政聾啞亦有教法以故國無棄地民無廢材富彊之基由斯而立至其學堂之制不必盡由官設民間紳富亦集資舉辦但國家設大書院以考取之今中國各省書院義﹝塾﹞﹝墊﹞制亦大備乃設八股試帖詞賦經義而外一無講求又明知其無用而徒以法令所在相沿不攺人材消耗實由於此擬請特旨通飭各直省督撫務必破除成見設法變更棄章句小儒之習求經濟匡世之材槪從實學應先舉省會書院歸並裁攺創立各項學堂將現在京師總署上海制造局已譯各種西學之書分印頒發一面仍廣繹格致新聞及近年新出西史延積學之西士及中國久於西學有爲之人爲之教習尢必朝廷妥定章程考取垂爲令典務使民間有一種之學國家卽有一途之用數年以後民智漸開然後由省而府而縣遞爲推廣將大小各書院一律裁攺開設各項學堂卽民間亦必有自行集資設立者將見海內人士喁喁向風而謂一切官商制造之學貨財之利則水陸之軍不能媲美歐洲臣不信也日本自維新以來不過一二十年而國富民彊爲泰西所推服是廣興學校力行西法之﹝明﹞﹝名﹞驗今日中國關鍵全系乎此蓋人才爲國家根本盛衰之機互相倚伏正不得謂功之迂遠也以上各條或變通舊制或創行新法臣愚亦何敢謂所言盡屬可行第變通盡利力求富彊之道捨此不圖更無長策自來殷憂啟聖多難興邦時局轉移之機正在今日伏願皇上法五帝三皇制作之遺意敕下部臣疆臣通籌合議斷自宸衷俯采而施行之上以固億萬年有道之基下以慰薄海臣民之望臣不勝戰栗迫切之至謹恭折具陳伏乞皇上聖鑑謹示施行謹奏

上皇帝書第二

康祖詒等

爲安危大計乞下明詔行大賞遷都練兵變通新法以塞和款而拒外夷保疆土而延國命呈代請奏事竊聞與日本議和有割奉天沿邊及臺灣一省補兵餉二萬萬兩及通商蘇杭聽機器洋貨流行內地免其釐稅等款此外尙有獻俘遷民之說閱上海新報天下震動聞舉國廷諍都人惶﹝駭﹞﹝骸﹞又聞臺灣臣民不敢奉詔思戴本朝人心之固斯誠列祖列宗及我皇上深仁厚澤涵濡煦育數百年而得此然伏下風數日按約期迫矣猶未聞明詔赫然峻拒日夷之求嚴正議臣之罪甘忍大辱委棄其民以列聖艱難締構而得之一旦從容誤聽而棄之如列祖列宗何如天下民臣何然推皇上孝治天下之心豈忍上負宗廟下棄其民哉良由誤於議臣之言以﹝爲﹞﹝謂﹞京師爲重邊省爲輕割地則都畿能保不割則都畿震驚故苟從權宜忍於割棄也又以議紛紛𨿽力擯和議而保全大局終無把握不若隱忍求和猶苟延旦夕也又以爲和議成後可十數年無事如庚申以後也左右貴近論率如此故盈廷之言𨿽切而不入議臣之說𨿽辱而易行所以甘於割地棄民而不顧也竊以爲棄臺民之事小散天下民之事大割地之事小亡國之事大社稷安危在此一舉舉人等棟折榱壞同受傾壓故不避斧越之誅犯冒越之罪統籌大局爲我皇上陳之何以爲棄臺民卽散天下也天下以爲吾戴朝廷而朝廷可棄臺民卽可棄我一旦有事次等割棄終難保爲大淸國之民矣民心先離將有見土崩瓦解之患春秋書梁亡者梁未亡也謂自棄其民同於亡也故謂棄臺民之事小散天下民之事大日本之於臺灣未加一矢大言恫喝全島已割諸夷以中國之易欺也法人將問滇桂英人將問藏﹝粵﹞﹝奧﹞俄人將問新疆徳奧意日葡荷皆狡焉思啟有一不與皆日本也都畿必驚若皆應所求則自啖其肉手足腹心應時盡矣僅存元首豈能生存且行省已盡何以爲都畿也故謂割地之事小亡國之事大此理至淺童愚可知而以議臣老成乃謂割地以保都畿此敢於欺皇上愚天下也此中國所痛哭日本所陰喜而諸夷所竊笑者也諸夷知吾專以保都畿爲事皆將陽爲恐嚇都畿而陰窺邊省其來必速日本所爲日日揚言攻都成而卒無一震於大沽者蓋深得吾情也恐諸夷之速以日本爲師也是我以割地而鼓舞其來也皇上試召主割地議和之臣以此詰之度諸臣必不敢保他夷之不來而都畿之不震也則今之議割地棄民何爲乎皇上亦可以翻然獨斷矣或以爲庚申和後乃有甲申之役二十年中可圖自彊今𨿽割棄徐圖補救此又敢以美言欺皇上賣天下者也夫治天下者勢也可靜而不可動如箭之在木﹝氏口﹞如馬之在埒如決堰陂之水如運髙山之石稍有發動不可禁壓當其無事相視莫敢發難當其更變朽株盡可爲患者昔辛巳以前吾屬國無恙也自日本滅琉球吾不敢問於是法取越南英滅緬甸朝鮮通商而暹羅半剪不過三四年間而吾屬國盡矣甲午以前吾內地無恙也今東邊及臺灣一割法規滇桂英規滇粵及西藏俄規新疆及吉林黑龍江必接踵而來豈肯遲遲以禮讓爲國哉數十國之逐逐於後乎譬大病後元气旣弱外邪易侵變癥百作豈與同治之時吾國勢猶盛外夷窺伺情形未洽比哉且民心旣解散勇無歸外患內訌禍在﹝旦﹞﹝但﹞夕而欲苟借和款求安目前亡無日矣今乃始基耳癥脈俱見不待盧扁此舉人等所爲日夜憂懼不憚僣越而謀及大計也

夫言戰者固結民心力籌大局可以圖存言和者解散民體鼓舞夷心更速其亡以皇上聖明反復講辧孰利孰害孰得孰失必當獨斷聖衷翻然變計者不揣狂愚統籌大計近之爲可和可戰而必不致割地棄民之策遠之爲可富可彊而斷無敵國外患之來伏乞皇上下詔鼓天下之气遷都定天下之本練兵彊天下之勢變法成天下之治而已何謂鼓天下之气也天下之爲物譬猶器也用其新而棄其陳病乃不存水積爲淤流則不腐戶閉必壞樞則不燒則晶瑩久置則生繡體動則彊健久臥則委弱天下大器日摩洗振刮猶恐塵垢置而不用壞廢放失日趨於獘而已今中國人民咸懷忠義之心非不可用也而將吏貪懦兵士怯弱乃至聞風嘩潰馴至辱國請和者得無皇上未有以鼓其气耶是以四萬萬之民而不善用之也伏念世祖章皇帝手定天下開創之聖人也而順治十八年中責躬之詔屢下穆宗毅皇帝手定艱難中興之盛功也而同治元二年間罪己之詔至切天下臣民伏讀感泣踴躍奮發然後知列聖創定之功所由來也傳謂禹湯罪己興也勃焉唐臣陸贄謂以言感人所感已淺言猶不善人誰肯懷今日本內犯震我盛京執事不力喪師失地幾驚陵寢列聖怨恫皇上爲人子孫豈無有震動厥心者乎然於今經年未聞有罪己之詔責躬咎厲此樞臣輔導之罪宜天下之有望於皇上也伏乞皇上近法列聖遠法禹湯時下明詔責躬罪己深痛切至激厲天下同雪國恥使忠臣義士讀之而流涕情發驕將懦卒讀之而感愧忸怩士气聳動慷慨效死人懷怒心如報私仇然後皇上用其方新之气奔走馳驅可使赴湯蹈火而豈有聞風嘩潰者哉此列聖善用其民之成效也故罪己之詔宜下也皇上旣赫然罪己則凡輔佐不職養成潰癰蔽惑聖聰主和辱國之樞臣戰陣不力聞風逃潰克扣軍餉喪師失地之將帥與夫擅許割地辱國通款之使臣調度非人守禦無備之疆吏或明正典刑以寒其膽或輕予褫革以蔽其辜詔告天下暴揚罪狀其餘大僚尸位無補時艱者咸令自陳無妨賢路庶幾朝廷肅然海內吐气忭頌聖明願報國恥此明之詔宜下也大姦旣黜典刑旣正然後懸賞功之格爲不次擢將帥若宋慶依克唐阿疆吏若張之洞李秉衡諒山舊功若馮子材皆有天下之望宜有以旌之或內綜樞柄或外典畿疆以鼓舞天下夫循資格者可以得庸謹不可以得異材用耆老者可以爲守常不可以爲濟變不敢遠言者請以近事言之當同治初年沈葆楨李鴻章韓超皆以道員擢爲巡撫閻敬銘則由臬司擢撫山東左宗棠則以舉人部員賞三品卿督辦軍務劉蓉且以諸生擢四川藩司逾月授陜西巡撫用能各展材能力克佐中興若漢武帝之用才明太祖之任吏皆用不次之拔擢不測之刑威用能奔走人才克成功業伏讀世祖章皇帝聖訓屢詔舉天下之才下至山林隱逸舉貢生監佐貳雜職皆引見擢用此誠聖主鼓舞天下之盛﹝心﹞﹝興﹞也今日變甚急天下未爲乏才而未聞明詔有求才之舉似非所以應非常之變也夫有非常之事變卽有非常之才應之同治中興之臣率多艸澤之士宋臣蘇軾謂智名勇功之人必有以養之伏乞詔下九卿翰詹科道督撫兩司各舉所知不論已仕未仕引見擢用隨才器使昔漢髙之於樊噲每勝﹝增﹞其爵級其於韓信一見卽拜大將凡有髙材不次拔擢天下之士旣懷國恥又感知遇必咸致死力以報皇上故求才之詔宜下也夫人主所以駕馭天下者爵賞刑罰也賞罰不行則無以作士气賞罰顚倒則必至離民心今聞日本要我以釋喪師之將是欲以散眾志而激民變也苟三詔旣下賞罰得當士气鹹伸天下必距躍鼓舞奔走動容以赴國家之急所謂下詔鼓天下之气者此也

何謂定天下之本也自古都畿皆憑險阻自周公盛徳不敢以洛邑爲都故婁敬挽輅漢祖移駕宋汴梁無險致敵長驅徽欽之辱非獨失徳使然也方今旅順已失威海旣隳海險無有京師孤立自北塘蘆臺神堂澗河遠自山海撫寧昌黎樂亭淸河蠶沙處處可入無以爲防守之計此次議和卽成而諸夷窺伺皆可揚帆而達津沽易曰王公設險以守其國險旣失矣國何可守故今日大計必在遷都請以前事言之我朝當道光之時天下全盛林則徐督粵鄧廷楨督閩敗英酋朴鼎查額爾金之兵而移師天津卽開五口而補二千萬矣其後道光二十九年咸豐六年咸豐八年皆始戰終和藉京師以爲要挾諸口益開巨款累償曁庚申之變我文宗顯皇帝至爲熱河之狩焚燒禦園震驚宗廟至今萬壽山營繕𨿽新餘燼尙在由是洋人掉臂都畿知吾虛實此事非遠皆諸臣所鑑於五十年事而尙以爲孤注哉獨不畏徽欽之辱乎或謂國君有死社稷之義此尢不達經義之讆言也夫國君者諸侯之謂以社稷受之天子當死守之猶今地方有司有城池之責比耳若天子以天下爲家四方皆可建都立社何一城之爲明莊烈帝旣爲愚儒所誤明社遂屋豈可再以此誤我國家哉且一朝而有數都自古爲然商七遷周營三邑漢室二京唐世兩都及明祖定鼎金陵永樂乃遷燕薊以太子畱守南京宮殿官僚悉仍舊制擇有司扈從行在廟社官署隨時增修永分兩京可以爲法若夫建都之地北出熱河遼瀋則更迫彊敵南入汴梁金梁則非控天險入蜀則太深都晉則太近天府之腴崤函之固莫如秦中道𨿽水利不開漕運難至然都畿旣建百貨自歸若借機器督散軍亦何水利之不開哉夫京都建自遼金大於元明迄今千年精華殆盡近歲西山崩裂屢年大水城垣隳圯閭閻房屋傾壞無數甚者大和正門祈年法殿無故而災疑其地气當已泄盡王者順天革故鼎新當應天命謂捨燕薊之舊宅京長安爲行在然人情樂於守常難於移動以盤庚遷殷誡諭至煩三誥以魏文遷洛世臣猶有違言蓋世臣大家輜重繁多遷徙不易聽其戀舊庶免阻撓自非大有爲之君不易破尋常之論魏文南徵永樂北伐皆借巡幸畱而作都皇上旣講明利害遠之防諸夷之聯鑣近之拒日本之挾制急斷乃成亟法漢髙卽日移駕奉皇太后巡於陜西六龍西幸萬人歡慶幸當講和之時民心稍靜擇親藩之望重者畱守舊京車駕從容西狩擇百司扈從以重兵擁衛必不慮宵小生心日人𨿽欲輕兵相襲數日乃扺津沽而我大兵雲集都畿猶可一戰彼豈敢深入內地飛越四天門潼關之險哉然後扼守涵潼奠定丰鎬建爲行在權宜營置激厲天下妙選將才總屯重兵以二萬萬之費攺充軍餉示之以𨿽百戰百敗沿海縻爛必不爲和日本旣失脇制之術卽破舊京不足輕重必不來攻都城可保或俯就駕馭不必割地議和亦成卽使不成可以言戰矣故謂遷都以定天下之本者此也何謂彊天下之勢也凡兩物相交必有外患獸有爪牙之衛人有甲冑之蔽列國並立兵者國之甲冑也昔戰國之時魏有武卒齊有輕騎秦有武士楚莊投袂屨及劍及卽日伐宋蓋諸國並騁無日不訓討軍實國乃可立今環地球五十餘國而泰西爭雄皆以民爲兵大國練兵至百餘萬選兵先以醫生視其彊弱乃入學堂學習布陣騎擊測量繪畫其陣法營壘器械鎗日夕講求確有程度操練如眞戰平居如臨敵所由雄視海內也

日本步武其後遂來侮我而我猶守大一統之舊﹝制﹞以待之不訓兵備至有割地款和之事今日氛未已不及精練然能將卒相知共其甘苦器械精壯刻其膽气亦自可用選將購械猶可成軍夫用兵者用其﹝气﹞﹝器﹞也老將富貴已足無所願望或聲色銷鑠精气竭衰暮气已深萬不能戰卽或忠一死而已喪師辱國不可救矣近者楊芳失律於粵城鮑超驕蹇於西蜀令彼再如爲兵時跳身坐眼上豈可得哉此趙惠所以致疑於廉頗光武所以不用馬援也伏讀聖祖仁皇帝聖訓亦以老將气衰不能用此眞聖人之遠謨也惟少年彊力賤卒懷賞故敢輕萬死以求故選將之道貴新不貴陳用賤不用貴且外夷戰備日新老將多恃舊效昧於攺圖故致無功今請更練重兵以待敵變都畿根本至重必有忠勇謀下士愛民之督撫如李秉衡之流者專以畿輔之軍假以便宜令其密遣將才十人不拘資格各練十營日夜訓練厲以忠義激以國恥擇其精悍優其餉糈以爲選鋒旣有李克用之義兒李成梁之家丁緩急可恃得此五萬都畿可守再有將才可以續練前敵之宋魏慶光燾李光久宿將之馮子材並一時人望可咨以將才假以便宜悉用選鋒厲以仇恥沿邊疆臣亦宜選拔有作爲之人不宜用衰老資格之舊各選將才各練精兵萬人並飭紳士各自團練遇有警迫堅壁淸野並請敕下臣外至守令傳諭紳士有忠義沈毅慷慨知兵之士不拘資格悉令舉薦引見拔用或交關內外軍差遣各縣艸澤中皆有魁梧任气忠勇謀略之士責令州縣各薦一人拔十得一才不可勝用必有幹城之選足應國家之急者是謂選將管子謂器械不精以卒予敵外夷講求鎗制作日新鎗則徳有得來斯鎗毛瑟鎗法有沙士缽鎗英有亨利馬梯尼鎗美有哈乞開司鎗林明惇鎗祕薄馬地尼鎗俄有俾爾達奴鎗而近者英之黎姆斯鎗爲尢精自克虜伯嘉立﹝﹞﹝致﹞近有毒開花空气黃藥大以及暗臺水底自行船機器飛車禦彈戎衣測量子表巧制日新日本步武泰西亦能自制新器曰苗也理鎗而我中國未能創制只購舊式經辦委員不解制造於堅輕遠準速無所暗曉或以舊鎗攺充毛瑟貪其價廉乃不可用其中飽者益無論聞近來所購者多暹羅廢鎗香港以二兩八錢購得而中國以十二兩購之查同治十三年徳之攻法每分時鎗十餘響光緒三年俄之攻土鎗三十餘響至日之犯我鎗乃六十餘響我師潰敗𨿽將士不力亦器械不精故膽气不壯有以致之故吾非懸重賞以厲新策不足取勝今不及辦宜精選於制造操守廉潔之士專購英黎姆斯鎗十數萬以備前敵並廣購毒空气之禦彈之衣庶器械精利有備無恐是謂購械又我南洋諸島民四百萬𨿽久商異域咸戴本朝以喪師割地爲諸夷姍笑其懷憤怒過於內地之民其人富實巨萬之資以數千計通達夷情咸思內歸中國團成一軍以雪國恥特去天萬里無路自通若派殷商密令舉辦派公忠智略通達商情之大臣領之或防都畿或攻前敵並令聯通外國助功日本或有奇功所謂練兵以彊天下之本者此也然凡上所陳皆權宜應敵之謀非立國自彊之道也伏念國朝法度因沿明制數百年矣物久則廢器久則壞法久則獘官制則冗散無數甚且鬻及監司教之無本選之無擇故營私交賄欺飾成風而少忠信之吏學校則教及詞章詩字寡能講求聖道用非所學學非所用故空愚陋謬種相傳而少才智之人兵則綠營老弱而募勇皆烏合之徒農則地利未開而工商無制造之業其它凡百積蔽難以舉而外國寄技巧流行內地民日窮匱乞丐地盜滿山卽無外釁精華已竭將有他變

方今當數十國之覬覦值四千年之變局盛暑已至而不釋重裘病癥已變而猶用舊方未有不暍死而重危者也竊以爲今之爲治當以開創之勢治天下不當以守成之勢治天下當以列國並立之勢治天下﹝不﹞當以一統垂裳之勢治天下蓋開創則更新度百守成則率由舊章列國並立則爭雄角智一統垂裳則拱手無爲言率由則外變相迫必至不守不成言無爲而諸夷交爭必至四分五裂易曰窮則變變則通董仲舒曰爲政不調甚者更張乃可爲理若謂祖宗之法不可變則我世祖章皇帝何嘗不變太宗文皇帝之法哉若使仍以八貝勒舊法爲治則我聖淸豈能久安長治乎不變法而割祖宗之疆土馴至於亡與變法而光宗廟之威靈可以大彊孰輕孰重孰得孰失必能辦之者不揣狂愚竊爲皇上籌之自彊策計萬世之安非變通舊法無以爲治變之之法富國爲先戶部歲入銀七千萬常歲亦已患貧大農仰屋羅掘無術鬻官稅賭亦忍恥爲之而所得無幾然且﹝旱﹞﹝早﹞潦河災船巨帑皆不能舉聞日本索償二萬萬是使我臣民上下三歲不食乃能給之若借洋債合以利息扣折百年亦無償理是自斃之道也與其以二萬萬償日本何如以二萬萬外修戰備內變法度哉夫富國之法有六曰鈔法曰鐵路曰機器輪舟曰開礦曰鑄銀曰郵政今奇窮之餘急籌巨款而可以聚舉國之財收舉國之利莫如鈔法今天下銀號報明貲本皆存現銀於戶部及各省藩庫戶部用精工制鈔自一至百量其多少皆給現銀之數而加其半許供賦稅祿餉其大者戶部皆助貲本其虧者戶部皆代攤償助其流通昭彰大信巨商樂借國力富戶不患倒虧以十八行省計之可得萬萬旣有官銀行上下相通若有鐵路船廠大工可以代籌軍務賑務要需可以立辦國家借款不須重息中飽外國匯款無須關票作押公款寄存可有入息鈔票通行可擴商務今各省皆有銀票錢票而作僞萬種利不歸公何如官中爲之驟可富國哉此鈔票宜行一可縮萬里爲咫尺合旬月於﹝晝﹞﹝畫﹞夜便於運兵便於運械便於賑荒便於漕運便於百司走集便於庶士通學便於商賈運貨便於負擔謀生便於通言語一風俗有此數便不費國帑而可更得數千萬者莫如鐵路夫鐵路之利天下皆知山海關外久已興築今方運兵其效已見所未推行直省者以費巨難籌耳若一付於民出費給牌聽其分築官選通於鐵路工程者畫定行省郡縣官路明定章程爲之彈壓保護凡軍務運兵運械賑荒皆歸官用酌道裏遠近人數繁寡收其牌費吾民集款力自能舉無使外國收我利權天下鐵車牌費西人計之以爲可得七千萬且可移民出於邊塞而荒地辟爲腴壤商貨溢於境外而窮閭化作富民俄人琿春鐵路將成邊患更迫但爲防邊已當急築可得巨款哉且可裁漕運而省千里之需去驛鋪而溢三百萬之項此鐵路宜行二機器廠可興作業小輪舟可便通達今各省皆爲厲禁致吾技藝不能日新制作不能日富機器不能日精用器兵器皆多窳敗徒便洋貨流行而禁吾民制造是自蹙其國也官中作廠率多﹝偸﹞﹝渝﹞減敷衍欺飾難望致精則吾軍械安有起色徳之克虜伯英之黎姆斯著於海內爲國大用皆民廠也宜縱民爲之並加保護凡作機器廠者出費領牌聽其創造輪舟之利與鐵路同官民商賈交收其益亦宜縱民行之出費領牌聽其拖駛可得巨款此機器輪舟宜行三周官人漢代鐵官開礦之法久矣美人以開金銀之礦富甲四海英人以開煤鐵之礦雄視五洲其餘各國開礦均富十倍而藏富於地中國爲最如雲南銅錫山西貴州煤鐵湖廣江西銅鐵鉛錫煤山東湖北鉛四川銅鉛煤鐵其最著者古封禁畱待今日

方今國計日蹙𨿽極節儉豈能濟此艱難哉家有重而仰屋嗟貧無策甚矣山西煤鐵尢盛星羅棋布有百三十萬方裏苗皆平衍品亦上上徳人以爲甲於五洲地球用之千年不盡又外國蒙古阿爾泰山卽金山也長袤數千里金產最又苗亦平衍有整塊者數斤者俄人並爲察驗繪圖至滇粵之礦尢爲英法所窺伺我若不開他人入室今雲南已專設礦務大臣熱河開平亦設官局並著成效而未見大利者皆由礦學之未開采辦之非人也礦學以比國爲最自山色石紋艸木苗子色皆有專書宜開礦學專延比人教之且爲踏勘購機器以省人工築鐵路以省轉運二十取一而無定額稅選才督辦而無濫私人則吾金銀煤鐵之富可甲地球此礦務宜開四錢幣三品以通有無其制最古自濠鏡通商洋銀流入中國漸於內地及於京師觀其正朔則耶蘇之年號而非吾之紀元也是謂無正朔考其漏卮則每歲運入約數百萬進口無稅八成夾鉛而換我足銀市價漲落七錢二分之重或有漲至八錢者多有折耗是謂大漏卮名實俱亡吾政之失孰大於是而吾元寶及錠形體旣難握分兩又無一定有加耗減水折色貼費之殊有庫平規平湘平漕平之異輕重難定虧折滋多而彼重率有定體圓易握人情所便其易流通固也查泰西皆用本國之銀如俄用盧布﹝徳﹞﹝法﹞用馬克奧用福祿林英用喜林外國銀錢不許通用我宜自鑄銀錢以收利權今廣東已開局鑄銀但患經費不敷未能擴充以鑄大圓耳夫金銀質軟只用九成查美國鑄銀每刻可成大圓一千二百而每圓之利三分移作制造之費猶有餘饒利亦厚矣請飭下戶部預籌巨款並令各直省皆開鑄銀局其花紋年號式樣成色皆照廣東鑄造增置大圓由督撫選精明廉吏專司此局厚其薪水嚴其罰刑督撫以時月抽提戶部以化學核驗他日礦產旣盛增鑄金錢扺禁洋圓攺鑄錢兩令嚴而民信可以塞漏卮而存正朔矣此鑄銀宜行者五我朝公牘文移諭旨奏折皆由塘驛汛鋪傳遞而軍務加緊又有驛馬布天下設官數百養夫數萬歲費帑三百萬兩而民間書札不得過問貲費重厚猶復遠寄艱難消息浮沈不便甚矣查美國有郵政局寄帶公私文書境內之信費錢二十萬車急遞應時無失民咸便之而歲入一千六百餘萬我中國人四萬萬書信更多若設郵政局以官領之遞及私書給以樣憑與鐵路相輔而行消息易通見聞易廣而進坐收千餘萬之款退可省三萬百之驛上之利國下之便民此郵政宜行六行此六者國不患貧矣然百姓匱乏國無以爲富也中國生齒自道光時已四萬萬今經數十年休養生息不止此數而工商不興生計困蹙或散之他國爲人奴隸或嘯聚艸澤害鄕邑𨿽無外患內憂已亟夫國以民爲本不思養之是自拔其本也養民之法一曰務農二曰勸工三曰惠商四曰卹窮天下百物皆出於農我皇上躬耕皇后親蠶董勸至矣而田畯之官未立土化之學不進北方則苦水利不辟物產無多南方則患生齒日繁地勢有限遇水旱不時流離溝壑尢可哀痛亟宜思良法以救之

外國講求樹蓄城邑聚落皆有農學會察土質辦物宜入會則自百谷花木果蔬牛羊牧畜皆比其優劣而旌其異等田樣各等機車各式農夫人人可以講求鳥糞可以肥培壅電气可以速長成沸湯可以暖地玻罩可以禦寒气刈禾則一人可兼數百工播種則一日可以三百畝擇種一粒可收一萬八百粒千粒可食人一歲二畝可畝人一家瘠壤可變爲腴壤小種變爲大種一熟可爲數熟﹝吾﹞﹝無﹞地大物博但講之未至宜命使者譯其農書於城鎭設爲農會督以農官農人力薄國家助之比較則棄楛而從良鼓舞則用新而去舊農業自盛若絲茶爲中國獨擅恃爲大利而近年意大利法蘭西日本皆講蠶桑印度錫蘭茶葉與吾敵奪我之利致吾衰減至千餘萬而吾養蠶未善種茶未廣再不講求中國之利源塞矣宜設絲茶局開絲茶學會力求振興推行各省其餘東南種棉蔗西北講牧畜棉以紡織蔗以爲糖牛毛之毳可以織呢絨氈毯以及沙漠可以開河種樹海濱可以漁网取魚種樹之利俄在西伯利部歲入數百萬漁人之計美之沿海可得千餘萬今材木之運罐頭之魚中國銷流甚盛宜有以扺拒之又美國養蜂西人以爲能盡其利所入等於舊金山之金礦宜有以鼓勸之此農務宜行一也周官考工中庸勸工諸葛治蜀工械技巧物究其極管仲治齊三服女工衣被天下大牛之制指南之車富彊之效也嘗考歐洲所以驟彊之由自嘉慶十二年英人始制輪船道光十二年卽犯我廣州遂辟諸洲屬地四萬里自道光二十五年後鐵路創成俄人以光緒二年築鐵路於黑海裏海開辟基窪阿爾霸等國六千里其餘電顯微鏡徳律風傳聲銅畱聲筒輕气球電气燈農務機器𨿽小技奇器而皆與民生國計相關若鐵艦械之精更有國者所不能乏前大學士曾國藩手定大難考知西人自彊之由創議開機器之局近者各直省漸爲增設而只守舊式絕無精思創爲新法蓋國家未嘗教之也宜令各州縣咸設考工院譯外國制造之書選通測算學童分門肄習入制造廠閱歷數年工院旣多圖器漸廣見聞日辟制造日新凡有新制繪圖貼說呈之有司其有司給以執照旌以功牌許其專利工人自爲身名必殫精竭慮以求新制鎗之利器用之精必有以應國家之用者彼克虜伯毛瑟鎗爲萬國所必需皆民造也查美國歲給新器功牌一萬三千餘英國三千餘法國千餘徳國八百奧國六國意國四百比利時嗹國瑞士皆二百餘俄國僅百餘故美之富冠絕五洲勸工之法莫善於此此勸工宜行二也凡一統之世必以農立國可靖民心並爭之世必以商立國可侔地利易之則困敝故管仲以輕重彊齊國馬希範以工商立湖南且夫古之滅國以兵人皆知之今之滅國以商人皆忽之以兵滅人國亡而民猶存以商賈滅人民亡而國隨之中國之受獘蓋在此也今外國鴉片之耗我歲凡三千三百萬此則人盡痛恨之豈知洋紗洋布歲耗凡五千三百萬洋布之外用物如洋綢洋洋呢漳絨羽紗毯手巾花邊鈕扣鍼綫傘燈顏料箱篋磁器牙刷牙粉胰皂火油食物若咖啡呂宋夏灣拿紙卷紙鼻酒火腿洋肉脯洋餅洋糖洋鹽藥水丸粉洋幹糖洋水果及煤鐵鉛銅馬口鐵材料木器鐘錶日規寒暑鍼風雨鍼電气燈自來水玻璃鏡照相片好玩巧之具家置戶有人多好之乃至新疆西藏亦皆消流耗我以萬萬計而我自絲茶減色不敵鴉片其餘自艸帽辦駝毛羊皮大黃麝香藥料綢磁器雜貨不值三千萬僅得其洋布之半數而吾民內地則有釐捐出口則有重稅彼皆無之吾物產𨿽盛歲出萬萬合五十年計之已耗萬兆吾商安得不窮

今日本且欲通及蘇杭重慶梧州又加二萬萬之償款吾民精華已竭膏血俱盡坐而垂斃弱者轉於溝壑彊者流爲盜賊卽無外患必有不可言者似宜特設通商院派廉潔大臣長於理財者經營其事令各直省設立商會商學比較廠而以商務大臣統之上下通气通同商辦庶幾振興商學者何地球各國貿易條理繁多商人愚陋不能周識宜譯外國商學之書選人學習教直省知識乃開然後可收外國之利商會者何一人之識未周不若合眾議一人之力有限不若合公股故有大會大公司國家助之力量易厚商務乃可遠及四洲明時葡萄牙之通澳門荷蘭之收南洋英人乾隆時之取印度道光時之犯廣州非其政府之力乃其公司之權蓋民力旣合有國助之不獨可以富貴且可以辟地商會所關亦不小矣比較廠者何泰西賽會非騁遊樂所以廣見聞發心思辦良楛凡物有比較優劣易見則劣者滯消而優者必行彼之貨物流行中土良由此法今我並宜設立此廠於是廣紡織以敵洋布造用物以敵洋貨上海造紙關東捲景徳制蘇杭織造北地開葡萄園以釀酒山東﹝制﹞野蠶繭以成絲江北攺土棉而紡紗南方廣蔗園而制糖皆與洋貨比較精妙華彩務溢其上又令吾領事探其所好投其所欲更出新制且以奪其利敵其貨而已然後蠲釐金之害以慰民心滅出口之稅以擴商務此外發金銀鐵煤之利足以奪五洲制臺艦鎗炮之精可以橫四海故惠商宜行三也我生齒旣繁鐵路未開運貨爲難卽以北口之皮京師之煤天津之貨作貨者人四百而運貨者人六百生之者少食之者多其餘窮困無業遊散無賴所在皆是京師四方觀望而乞丐地其它孤老殘疾無人收卹廢死道路日月而有公卿士夫車聲隆隆接軫不問直省亦然此皆皇上赤子也皇上不忍匹夫之失所但九重深居淸道乃出不知之耳若親見其呼號無訴瘍臥道豈忍目乎以一人而養天下勢所不給宜設法收卹之卹之之法一曰移民墾荒西北諸省土曠人稀東三省蒙古新疆疏曠益甚人迹旣少地利益以不開早謀移﹝徙﹞﹝徒﹞可以辟利源可以實邊防非止養貧民而已移有三曰罪遣今俄國徙希利尼黨於西伯利部而西伯利部以開曰認耕英之客拏大新疆般鳥各島美之密士必失河東南各省巴西全國是也曰貿遷荷蘭南洋諸島皆商畱者也英自移民之後辟地過本國七十倍民益繁盛豈有苦其生齒之繁而棄之今我民窮困遊散最多爲美人傭奴然猶不許且以見逐澳洲南洋各島效之數百萬之民失業來歸何以安置不及早圖或爲盜賊或爲閒諜不可收拾今鐵路未成遷民未易若鐵路成後專派大臣以任此事予以謀生之路共有樂土之安百姓樂生邊境丰實一舉數善莫美於是二曰教工商禮有裏布以罰不毛圜土以警遊惰遊民無賴小之作姦大之爲盜宜令州縣設立警惰院選善堂紳董司之凡無業遊民皆入其中擇其所能教以藝業紳董以其工業鬻給其食十一取之以充經費限禁出入皆有程度其有大工大役以軍法部署俾充役作其能攺過自新乃放再犯不赦其小過犯人皆附入之等其輕重以爲歲月其乞丐之非老弱殘疾者咸收於外院工作如之窮民得食而良民乃安仁政之施似難緩此

三曰養窮鰥寡孤獨疲癃殘疾盲聾喑啞斷者侏儒民之無告先王最矜皆常餼焉宜令各州縣市鎭聚落並設諸院咸爲收養皆令有司會同善堂勸籌巨款妥爲經理其司事經理有效窮民樂之聯名請獎許照軍功勞績獎勵則無一夫之失所其於皇仁豈爲小補民心固結國勢自系於苞桑矣故卹窮宜行四也然富而不教非爲善經愚而不學無以廣才是在教民學校之設選舉科科先王之法盛矣然魏漢以經﹝學﹞﹝法﹞舉孝廉唐宋以詞賦重進士明以八股取士我朝因之誦法朱子講明義理亦可謂法良意美矣然功令禁用後世書則空疏可以成俗選舉皆限之名額則髙才多老名場得之則詞館而躐公卿偕於旦夕失之則耆碩不聞徵聘終老茅菅題難故少困於搭截知作法而忘義理額隘故老逐於科第求富貴而廢學業標之甚髙束之甚窄甚至鑑於明末因噎廢食上以講學爲禁下以道學爲笑故任道之儒旣少才智之士無多乃至嗜利無恥蕩成風俗而國家緩急無以爲用法獘至此亦不得不少變矣若夫小民識字已寡或有一省而無禮律之書一縣而無童蒙之館其爲不教甚矣夫天下民多而士少小民不學則農工商賈無才產物成器利用厚生旣不能精化民成俗遷善攺過亦難爲治非覆幬生之意也故教有及於士有逮於民有明其理有廣其智能教民則士愈美能廣志則理愈明今地球旣辟輪路四通外侮交侵閉關未得則萬國所學皆宜講求宋臣姚謂我之所爲彼皆知之彼之所爲我獨不聞安得不爲所制乎嘗考泰西之所以富彊不在炮械軍兵而在窮理勸學彼自七八歲人皆入學有不學者責其父母故鄕塾甚多其各國讀書識字者百人中率有七十人其學塾經費美國乃至八千萬其太學生徒英國乃至一萬餘其每歲著書美國乃至萬餘種其屬郡縣各有書藏英國乃至百餘萬冊所以開民之智者亦廣矣而我中國文物之邦讀書識字僅百之二十學之經費少於兵餉數十倍士人能通古今達中外者郡縣乃或無人焉夫才知之民多則國彊才知之士少則國弱土耳其天下陸師第一而見削英度崇道無爲而見亡此其明效也故今日之教宜先開其智武科弓刀步石無用甚矣王制謂贏股肱決射禦出鄕不與士齒此武后之謬制豈可仍用哉同治元年前督臣沈葆楨請廢武科近年詞臣潘衍桐請開藝學今宜攺武科爲藝學令各省州縣開藝學書院凡天文地礦醫律光重化電機器武備駕駛分立學堂而測量圖繪語言文字皆學之選學童十五歲以上入堂學習仍專一經以爲根本延師教習各有專門學政有司會同院師試之以經題一論及專門之業通半中選不限名額得薦於省學謂之秀才比之諸生五年不成者出學省學書器益多見聞益廣學政督撫會同其師每歲試專門之業增以經一論史一考掌故一策通半中選不限名額貢於京師謂之舉人五年不成者出學京師廣延各國教習圖器尢盛每歲總裁禮部會同大習教試之其法與省學同不限名次及半中選謂之進士三年不成者出學其進士得還爲藝學州縣總教習其舉人得還分教習並聽人聘用其諸生得還教其鄕學塾及充各作廠其文科童試卽以經古場爲正場自占經解一專門之學一二場試四書文一中外策一詩一亦及格卽取不限名額每場考試人數不過得三百增設學政每道一人可從容盡力矣其鄕會試頭場四書義一五經解一詩一縱其才力不限格法聽其引用但在講明義理宗尙孔子二場掌故策五道三場問外國考五道及格者中不限名額殿試策問不論楷法但取直言極諫條對剴切者入翰林其文科藝科願互應者聽其創著一書發明新義確實有用者皆入翰林進士授以檢討舉人授以庶吉士諸生授以待詔

如是則天下之士才智大開奔走鼓舞以待皇上之用其餘州縣鄕鎭皆設書藏以廣見聞若能厚籌經費廣﹝加﹞﹝如﹞勸募令鄕落咸設學塾小民童子人人皆得入學通訓詁名物習繪圖算法識中外地理古今史事則人才不可勝用矣周官誦方訓方皆考四方之慝詩之國風小雅欲知民俗之情近開報館名曰新聞政俗備存文學兼存小之可觀物價瑣之可見土風淸議時存等於鄕校見聞日辟可通時務外國農業商學天文地質教會政律格武備各有專門以爲新尢足以開拓心思發越總明與鐵路開通實相表裏宜縱民開設並加獎勸庶裨政教然近日風俗人心之壞更宜講求挽救之方蓋風俗獘壞由於無教士人不勵廉恥而欺詐巧滑之風成大臣托於畏謹而苟且廢弛之獘作而六經爲有用之書孔子爲經世之學鮮有負荷宣揚於是外夷邪教得起而煽惑吾民直省之間拜堂布而吾每縣僅有孔子一廟豈不可痛哉今宜亟立道學科其有講學大儒發明孔子之道者不論資格並加徵禮量授國子之官或備學政之選其舉人願入道學科者得爲州縣教官其諸生願入道學科者爲講學生皆分﹝到﹞﹝道﹞鄕落講明孔子之道籌厚經費且﹝令﹞﹝今﹞各善堂助之並令鄕落淫祠悉攺爲孔子廟其各善堂會館俱令獨祀孔子庶以化導愚民扶聖教而塞西端其道學科有髙才碩學欲傳孔子之道於外國者明詔獘勵賞給國子監翰林院官銜助以經費令所在使臣領事保護予以憑照令資遊歷若在外國建有學堂聚徒千人確有明效給以世爵余投牒學政以通語言文字測繪算法爲及格悉給前例若南洋一帶吾民數百萬人隔聖教徒爲異教誘惑將淪左皆宜每島派設教官立孔子廟多領講學生分爲教化將來聖教施於蠻貊用夏變夷在此一舉﹝且﹞﹝具﹞藉傳教爲遊歷可詗夷情可揚國聲莫不尊親尢爲大義矣夫教養之事皆由國政而今官制大冗俸祿太薄外之則使臣未養內之則民情不達若不變通則無以爲教養之本也天下之治必自鄕始而今知縣選之旣不擇人望任之兼責以六曹下則巡檢典史一二人皆出雜流豈任民牧上則藩臬道府徒增冗員何關吏治若京官則自樞垣臺諫以外皆爲閒散各部則自主稿掌印以外徒縻廩祿堂官則每署數四而兼差反多文書則每日數尺而例案繁瑣至於鬻及監司而吏治壞濫極矣今請首停捐納乃攺官制用漢世太守領令長之制唐代節度兼觀察之條每道設一巡撫上通章奏下領知縣以四五品京堂及藩臬之才望者充之其知縣升爲四品以給禦編檢郎員及道府之愛民者授之其巡撫之下增置參議參軍支判凡道府同通攺授此官其知縣之下分設公曹決曹賊曹金曹以州縣進士分補其缺其餘諸吏皆聽諸生考充漸拔曹長行取郎官其上總督皆由巡撫兼管各因都會以爲重鎭使吏胥之積獘化爲士人三老之鄕官各由民舉整頓疏通乃可爲治其京官則太常光祿鴻臚可統於禮部大理可並於刑部太僕可並於兵部通政可並於察院其餘額外冗官皆可裁汰各職一營不得兼管章京領天下之事宜分以諸曹翰林爲近侍之臣宜輪班顧問部吏皆聽舉貢學習以升郎曹通政準百僚奏事以開言路駢枝旣去宦途甚淸以彼冗縻增此廩祿令其達官有以爲輿馬傔從之費而後可望以任事其小吏有以爲仰事俯畜之用而後可責以守廉

若用魏隋之制予以世祿之田旣體臣庶多廉吏內獘旣除則外交宜講春秋子羽能知四國之爲漢武下詔求通絕域之使蘇武不辱富弼能爭列國交爭其任重矣而今使才未養不諳外務重辱國體爲夷姍笑今宜立使才館選舉貢生監之明敏辦才者入館學習其翰林部曹願入者聽各國言語文字政教律法風俗約章皆令學習學成或爲遊歷或充隨員出爲領事擢爲公使庶幾通曉外務可以折衝俄日之彊也由遣宗室大臣遊歷各國又遣英俊子弟詣彼讀書俄主彼得乃至易作工人躬習其業歸而變政故能驟彊我親藩大臣世爵與國休戚啟沃聖聰者也而不出都城寡能學問非特不通外國之故抑且未知直省之爲一旦執政豈能有補大臣固守舊法習爲因循𨿽利國便民力阻罷議一誤再誤國日以替宜選令歷三年講求諸學歸能著書始授政事其餘分遣品官激厲士庶出洋學習或資遊歷並給憑照能著新書皆爲優獎歸授教習庶開新學則上之可以贊聖聰下之可以開風气矣夫中國大病首在壅塞气郁生疾咽塞致死欲進補劑宜除咽疾使血通暢體气自彊今天下事皆文具而無實吏皆姦詐而營私上有徳意而不宣下有呼號而莫達同此興作並爲至法外夷行之而致效中國行之而益獘皆上下隔塞民情不通所致也夫以一省千里之地而惟督撫一二人僅通章奏以百僚士庶之眾而惟樞軸三五人日見天顏然且堂廉迥隔大臣畏謹而不敢言州縣專城而末由呼吁小民抑故君與臣隔絕官與民隔絕大臣小臣又相隔絕如浮屠百級級級難通廣千間重重並隔夫天下萬物之繁封坼千里之廣使督撫樞軸皆是大賢然是數人者心思耳目所及必有未周才力精神之運必有不逮以之運驟四海措置百務已狹隘不廣矣知人之哲自古爲難唐帝失之於共兜諸葛失之於馬謖任用偶誤一切乖方而欲倚之以扶危定傾經營八表豈不難乎天下人民四萬萬庶士億萬情僞百端才智甚廣皇上僅寄耳目於數人而數人者又畏懦保祿不敢竭盡甚且煬蔽賢壅塞聖聰皇上𨿽欲通中外之故達小民之阨其道無由名𨿽尊矣實則獨立於上遂致有割地棄民之舉皇上亦何樂此獨尊爲哉夫先王之治天下與民共之洪範之失疑大事謀及庶人爲大同孟子稱進賢殺人待於國人之皆可般庚則命眾至庭文王則與國人交尙書之四目四聰皆由辟門周禮之詢謀詢遷皆合大眾嘗推先王之意非徒集思廣益通達民情實以通憂共患結合民志

昔漢有辟徵有道之制宋有給事封駁之條伏乞特詔頒行海內士民令公舉博古今通中外明政體方正直言之士分府縣約十萬戶而舉一人不論已仕未仕皆得充選因用漢制名曰議郎皇上開武英殿廣懸圖書俾輪班入直以備顧問並準其隨時請對上駁詔書下達名詞凡內外興隔大政籌餉事宜皆令會議於太和門三占從二下部施行所有人員歲一更換若民心推服畱者領班著爲定制宣示天下上廣皇上之聖聰可坐一室而知四海下合天下之心志可同憂樂而忘公私皇上舉此經義行此曠典天下奔走鼓舞能者竭力富者紓財共贊富彊君民同體情誼交孚中國一家休戚與共以之籌餉何餉不籌以之練兵何兵不練合四萬萬人之心以爲心天下莫彊焉然後用府兵之法而民皆可兵講鐵鑑之精而海可以戰於以恢復琉球掃蕩日本大雪國恥耀我威稜昔徳國相臣畢士麻克嘗以中國之大冠絕四洲他日恐爲歐羅之患思與諸國分之後以中國因循不足畏議遂中止今若百度更新以二萬里之地四萬萬之人二十六萬種之物產力圖自彊此眞日本之所大患畢士麻克之所深忌而歐羅巴洲諸國所竊憂也以之西撻俄英南收海島而有餘何至含詬忍恥割地請款於小夷哉及今爲之猶可補牢苟徘徊遲疑苟且度日循因守舊坐失事機則諸夷環伺間不容髮遲之期月事變必來後欲悔攺作而大勢旣壞不可收拾𨿽有聖者無以善其後矣且夫天下大器也難成而易毀兆民大眾也難靜而易動故先王懍朽索之馭馬慮天命之無常戰戰業業若懍淵冰楚莊王之立國也無日不訓討軍實慮禍至之無日戒懼之不可怠諸葛亮之佐蜀也工械究極用兵不戢屢耀其武率皆君臣上下振刮摩厲乃能自立稍有因循卽懷湣蒙塵徽欽見虜矣近日土耳其爲回教大國不變舊法遂爲六大國割地廢君而柄其政日本一小島夷耳能變舊法乃敢滅我琉球侵我大國前車之轍可以爲鑑自古非常之事必待大有爲之君自彊爲天行之健志剛爲大君之徳洪範以弱爲六極大易以順爲陰徳詩曰天之方懠無爲誇毗說者謂誇毗體柔之人也伏惟皇上英明天亶下武膺運歷鑑覆轍獨奮乾綱勿搖於左右之言勿惑於流俗之說破除舊習更新大政宗廟幸甚天下幸甚夫無事之時𨿽勛舊之言不能入有事之時𨿽匹夫之言或可采舉人等艸茅疏逖何敢﹝妄﹞﹝忘﹞陳大計自取罪戾但同處一家深虞胥溺譬猶父有重病庶孽知醫𨿽不得湯藥親嘗亦欲將驗方呈進公羊之義臣子一例用敢竭盡其愚惟皇上采擇焉不勝冒昧隕越之至伏惟代奏

皇上聖鑑謹呈

卷十七治體五變法中

上皇帝書第三

康有爲

爲安危大計乞及時變法富國養民教士治兵求人材而愼左右通下情而圖自彊以雪國恥而保疆圉呈請代奏事竊近者朝鮮之釁日人內犯致割地賠餉此聖淸二百餘年未有之大辱天下臣民所發憤痛心者也然辱國之事小外國皆啟覬覦則瓜分之患大割地之事小邊民皆不自保則瓦解之患大社稷之危未有若今日者然殷憂所以啟聖外患乃以興邦爲安爲危仍視皇上之措置而已皇上受祖宗付托之重孝治天下所以俯從和議者豈不欲隱忍一時之恥辱更圖異日之自彊哉天下臣民皆知皇上之苦衷亦知皇上之必變計也竊謂經此創巨痛深之禍必當爲臥薪嘗﹝﹞﹝但﹞之謀朝野上下震動感憤齊桓不忘在莒句踐不忘會稽庶勵人心以祈天命今議成將彌月矣進士從禮官來竊見上下熙熙苟幸無事具文粉飾復慶太平又聞貴近之論以爲和議成後可十數年無患保持祿位從容如故竊意諸臣必未有以憂危大議自彊大計日啟聖心者不然何彌月以來未聞有非常之詔震動天下此進士所聞而憂懼夙夜罔措者也曩者開諸口破都畿亡越南失琉球累經敗創矣諸臣苟安目前不預籌自彊遂至有今日之事然向者之敗不過償金幣失屬國而已𨿽復苟安可延旦夕今則割及內地漸翦腹心其勢疾蹙且夫治天下者勢也可靜而不可動如箭之在木﹝氏口﹞馬之在埒當其無事相視莫敢發難當其更變朽株盡可爲患昔者吾辛巳以前屬國無恙也自日本滅琉球吾不敢問於是法取越南英滅緬甸朝鮮通商而暹羅半剪不過三四年間而吾屬國盡矣甲午以前吾內地無恙也今臺灣一割三垂皆界彊鄰狡焉思﹝逞﹞﹝啟﹞豈能以禮讓爲國哉數十國之逐逐於後乎譬大病後元气旣弱外邪易侵變證百作豈與同治之時吾國勢猶盛外夷窺伺情未洽比哉且民心旣解散勇無歸外患內訌禍在旦夕而苟借和求安目前亡無日矣今乃始基耳近諸臣紛紛多有告歸者進士登第之始亦復何心然恭應殿試則有與海內賢能力矢自彊之制策恭應朝考則有變則通通則久之禦題伏讀感激發憤流涕竊以爲皇上有變法之盛心自彊之精意而懇懇求言眞堯舜之君可與爲中興之治者也幸躬逢之豈可上負聖明而限於篇幅未盡所懷用敢不避斧鉞之誅竭盡其愚妄籌大計以副我皇上求言之意農夫耕而君子食惟我皇上寬其罪而垂察焉夫以中國二萬萬之地四萬萬之民比於日本過之十倍而爲小夷嫚侮侵削若刲羊縛豕坐受剝割恥旣甚矣理亦難解皇上試召大小臣工課詰其故反復辧難必有得其所以然者若知吾病之所在所以治病之方必有得矣昔武王之用太公桓公之於管仲先主之於諸葛亮太宗之於李靖講求治亂得失之故問答詰難皆數萬言皇上與請臣講求自彊之法有是事否諸臣有通古今達中外能應明問如太公管仲諸葛亮之倫否若有之也其未行也何以見辱於小夷哉若無之也則文具廢弛安臥於薪火之上何以立於四夷交侵之世乎夫中國二千年來以法治天下而今國勢貧﹝弱﹞﹝不﹞至於危迫者蓋法獘致然也

夫祖宗法度治天下數百年矣豈敢謂法之不可行哉以國朝法度皆因沿明制故也物久則廢﹝器﹞﹝破﹞久則壞官制則冗散萬數教之無本選之無擇故營私交賄欺飾成風而少忠信之吏學校則教詞章詩字用非所學學非所用故空疏愚陋謬誤相傳而少才智之人兵則綠營老弱而募勇皆烏合之徒農則地利未開而工商無制造之業京官則自樞垣臺諫而外皆爲閒散各部則自掌印主稿以外徒縻廩祿堂官則每署數四而兼差反多乃無一官之能辦文書則每日數尺而例案煩瑣遂無一事之能行督責則藩臬道員皆爲贅旒親民則典史巡檢皆爲雜職至於鬻及監司而官方不可問矣其它凡百積獘難以舉但有文書何關事實外國奇技淫巧蹈隙流行民日窮匱乞丐地盜滿山卽無外釁精華已竭法獘至此將有他變當十數國之覬覦後四千年之變局盛暑已至而不釋重裘病證已變而猶用舊方未有不﹝暍﹞﹝限﹞死而重危者也竊以爲今之爲治當以開創之勢治天下不當以守成之勢治天下當以列國並立之勢治天下不當以一統垂裳之勢治天下蓋開創則更新百度守成則率由舊章列國並立則爭雄角智一統垂裳則拱手無爲言率由而外夷相迫必至不守不成言無爲而諸夷交爭必至四分五裂易曰窮則變變則通董仲舒曰爲政不調甚著更張乃可爲理若謂祖宗之法不可變則我世祖章皇帝何嘗不變太宗文皇帝之法哉若使仍以八貝勒舊法爲治則我聖淸豈能久安長治乎不變法而割祖宗之疆土馴至於亡與變法而光宗廟之威靈可以立彊孰重孰輕孰得孰失必有能辧之者不揣狂愚竊爲皇上籌自彊之策計萬世之安非變通舊法無以爲治變之之法富國爲先戶部歲入銀七千萬常歲亦已患貧大農仰屋羅掘無術鬻官稅賭亦忍恥爲之而所得無幾然且旱潦偏災船巨帑皆不能舉加日本索償二萬萬是使我臣民上下三歲不食乃能給之若借洋債合以利息扣折百年亦無償理若非大變講求是坐待自斃也

夫富國之法有六曰鈔法曰鐵路曰機器輪舟曰開礦曰鑄銀曰郵政今奇窮之餘急籌巨款而可以聚舉國之財收舉國之利莫如鈔法今天下銀號報明貲本皆存現銀於戶部及各省藩庫戶部用精工制鈔自一至百量其多少皆給現銀之數而加其半許供賦稅祿餉其大者戶部皆助貲本其虧者戶部皆代攤償助其流通昭彰大信巨商樂借國力富戶不患倒虧以十八行省計之可得萬萬旣有官銀行上下相通若有鐵路船廠大工可以代籌軍務﹝賑﹞﹝賬﹞務要需可以立辦國家借款不須重息中飽外國匯款無須關票作押公款寄存可有入息鈔票通行可擴商務今各省皆有銀票錢票而作僞萬種利不歸公何如官中爲之驟可富國哉此鈔法宜行一可以縮萬里爲咫尺合旬月於晝夜便於運兵便於運械便於賑荒便於漕運便於百司走集便於士庶通學便於商賈運貨便於負擔謀生便於通言語一風俗有此數便不費國帑而更可得數千萬者莫如鐵路鐵路之利天下皆知山海關外久已興策方今運兵其效已見所未推行直省者以費巨難籌耳若一付於民出費給牌聽其分築官選通於鐵路工程者畫定行省郡縣官路明定章程爲之彈壓保護凡軍務運械運兵賑荒皆歸官用酌道裏遠近人數繁寡收其牌費西人計之以爲可得七千萬且可移民出於邊塞而荒地辟爲腴壤商貨溢於境外而窮黎化作富民俄人琿春鐵路將成邊患更迫但爲防邊已當亟築可得巨款哉於是折漕運而省千萬之需去驛鋪而溢三百萬之項此鐵路宜行二機器廠可興作業小輪舟可便通達今各行省皆爲厲禁致吾技藝不能日新制作不能日富器械不能日精用器兵器皆多窳敗徒使洋貨流行而禁吾民制造是自蹙其國也官中作廠率多偸減敷衍欺飾難望致精則吾軍械安有起色徳之克虜伯英之黎姆斯著於海內爲國大用皆民廠也宜縱民爲之並加保護凡作機器廠者出費領牌聽其創造輪舟之利與鐵路同官民商賈交收其益亦宜縱民爲之出費領牌聽其拖駛可得巨款此機器輪舟宜行三周官人漢代鐵官開礦之法久矣美人以開金銀之礦富甲五洲英人以開煤鐵之礦雄視四海其餘各國開礦皆富十倍而藏富於地中國爲最如雲南銅錫山西貴州煤鐵湖廣江西銅鐵鉛錫煤山東湖北銅四川銅鉛鐵煤其最著者古封禁畱待今日方今國計日蹙𨿽極節儉豈能濟此艱難哉家有重寶而仰屋嗟貧無策甚矣山西煤鐵尢盛星羅棋布有百三千萬方裏苗皆平衍品亦上上徳人以爲甲於五洲地球用之不竭千年又外蒙古阿爾太山卽金山也長袤數千里金產最盛苗亦平衍有整塊數斤者俄人並爲察驗繪圖至滇粵之礦尢爲英法所窺伺我若不開他人入室今雲南已專設礦務大臣熱河開平亦設官局並著成效而未見大利者由礦學之未興采辦之非人也礦學以比國爲最自山色石紋艸木苗脈子色皆有專書宜開礦學專延比人教之且爲踏勘購機器以省人工築鐵路以省轉運二十取一而無定稅額選才督辦而無濫私人則吾金銀煤鐵之富可甲地球此礦務宜開四

錢幣三品以通有無其制至古自濠境通商洋銀流入中國漸內地及於京畿觀其正朔則耶穌之紀年而非我之紀元也是謂無正朔考其漏則每歲運入約數百萬進口無稅八成夾鉛而換我足銀市價漲落七錢二分之重或有漲至八錢者多方折耗是謂大漏卮名實俱亡吾政之失孰大於是而吾元寶及綻形體旣難握攜分兩又無一定有加耗減水折色貼費之殊有庫平規平湘平漕平之異輕重難定虧耗滋多而彼重率有定體圓易握人情所便其易流通故也查泰西皆用本國之銀如俄用盧布徳用馬克奧用福祿林英用喜林其外國銀錢不許通用我宜自鑄銀錢以收利權今廣東已開局鑄銀但患經費不敷不能擴充以鑄大圓耳夫金銀質軟止用九成查美國鑄銀每刻可成大圓一千二百而每圓之利三分移作制造之費已有餘饒利亦厚矣請飭下戶部預籌巨款並令各行省皆開鑄銀局其花紋年號式樣成色皆照廣東鑄造增置大圓由督撫選精明廉吏專司此局厚其薪水嚴其刑罰督撫以時月抽提戶部以化學核驗他日礦產旣盛增鑄金錢抵禁洋圓攺鑄錢兩令嚴而民信可以塞漏卮而存正朔矣此鑄銀宜行五我朝公牘文移諭旨奏折皆由塘驛汛鋪處傳遞而軍務加緊又有驛馬布天下設官數百養夫數萬歲費帑三百萬兩而民間書信不得過問貲費重厚猶復遠寄艱難消息浮沈不便甚矣查英國有郵政局寄帶公私文信境內之信費錢二十馬車急遞應時無誤民咸便之而歲入一千六百餘萬我中國人四萬萬書信更多若設郵政局以官領之遞及私書給以憑據與鐵路相輔而行消息易通見聞易廣而進可收千餘萬之款退可省三百萬之驛上之利國下之便民此郵政宜行六有此六者國不患貧矣然百姓匱乏國無以爲富也中國生齒自道光時已四萬萬今經數十年休養生息不止此數而工商不興生計日蹙或散之他國爲人奴隸或嘯聚艸澤害鄕邑𨿽無外患內變已亟夫國以民爲本不思養之是拔其本也養民之法一曰務農二曰勸工三曰惠商四曰卹窮天下百物皆出於農我皇上躬耕皇后親蠶董勸至矣而田畯之官未立土化之學不進北方則苦水利不講物產無多南方則患生齒日繁地勢有限遇水旱不時流離溝壑尢可哀痛亟宜思良法以救之外國講求樹畜城邑聚落皆有農學會察土質辧物宜入會則自百谷花木果蔬牛羊牧畜皆比其優劣而旌其異等田樣各等機器車各式農夫人人可以講求鳥﹝糞可﹞﹝不乏﹞以肥培壅電气可以速長成沸湯可以暖地脈玻罩可以禦寒气刈禾則一人可兼數百工播種則一日可及數百畝擇種一粒可收一萬八千粒千粒可食人一歲二畝可養人一家瘠壤變爲腴壤小種變爲大種一熟可爲數熟吾地大物博但講之未至宜命使者譯其農書於鄕鎭設爲農會督以農官農人力薄國家助之比較則棄楛而從良鼓舞則用新而去舊農業自盛若茶絲爲中國大利而近年意大利法蘭西日本皆講蠶桑印度錫蘭茶葉與吾敵奪我之利致吾衰減至千餘萬而吾養蠶未善種茶未廣再不講求中國之利源塞矣宜設絲茶局開絲茶會力求振興推行各省其餘東南種棉蔗西北講牧畜棉以紡織蔗以爲糖牛羊之毳可以織呢絨氈毯以及沙漠可以開河種樹海濱可以漁网取魚種樹之利俄在西伯利部歲入數百萬漁人之計美之沿海可得千餘萬今材木之運頭之魚中國銷流甚盛宜有以抵拒之又美國養蜂西人以爲能盡其利所入等於舊金山之金礦宜有以鼓勸之此務農宜行一也周官考工中庸勸工葛亮治蜀工械技巧物究其極管仲治齊三服女工衣被天下木牛之運指南之車富彊之效也

嘗考歐洲所以驟彊之由自嘉慶二十年英人始制成輪船而道光十二年卽犯我廣州遂辟諸洲屬地四萬里自道光二十年後鐵路創成俄人以光緒二年築鐵路於黑海裏海開辟基窪阿爾霸等國六千里自余電顯微鏡徳律風傳聲筒輕气球電气燈農務機器𨿽小技奇器皆與民生國計相關若鐵路械之精更有國者所不能乏前大學士曾國藩手定大難考知西人自彊之由議開機器局近者各直省漸爲增設而只守舊式別無精思創爲新制蓋國家未嘗教之也宜令各州縣咸設考工院譯外國制造之書選通測算學童分門肄習入制造廠閱歷數年工院旣多圖器自廣見聞日辟制造日精凡有新制繪圖貼說呈之有司驗其有用給以執照旌以功牌許其專利工人自爲身名必殫精竭慮以求新制槍之利器用之精必有以應國家之用者彼克虜伯毛瑟槍爲萬國所必需皆民造也查美國歲給新器功牌一萬三千餘英國三千餘法國千餘徳國八百奧國六百意國四百比利時嗹國瑞士皆二百餘俄國僅百餘故美之富冠絕五洲勸工之法莫善於此此勸工宜行二也凡一統之世必以農立國可靖民心並爭之世必以商立國可侔敵利易之則困敝矣故管仲以輕重彊齊國馬希範以工商立湖南且夫古之滅國以兵人皆知之今之滅國以商人皆忽之以兵滅人國亡而民猶存以商滅人民亡而國隨之中之受獘蓋在此也今外國鴉片之耗我歲凡三千三百萬此則人盡痛恨之豈知洋紗洋布歲耗凡五千三百萬洋布之外用物如洋綢洋緞洋呢漳絨羽紗毯手巾花邊鈕扣鍼傘鐙顏料箱篋瓷器牙刷牙粉胰皂火油食物若咖啡呂宋夏灣拿紙捲鼻洋酒火月妥洋肉脯洋餅洋糖洋鹽藥水丸粉洋幹果洋水果及煤鐵鉛銅馬口鐵材料木器鐘錶日規寒暑鍼風雨鍼電气鐙自來火玻琉鏡照相片玩好淫巧之具家置戶有人多好之乃至新疆西藏亦皆銷流耗我以萬萬計而我茶絲減色不敵鴉片其餘自艸帽辮駝毛羊皮大黃麛香藥料綢瓷器雜貨不值三千萬僅得其洋布之半數而吾民內地則有釐捐出口則有重稅彼皆無之吾物產𨿽盛歲出萬萬合五十年計之已耗萬兆吾商安得不窮今日本且欲通及蘇杭又加二萬萬之償款吾民精華已竭膏血俱盡坐而垂斃弱者轉於溝壑彊者流爲盜賊卽無外患已有不可言者宜特設通商院派廉潔大臣長於理財者經營其事令各省設立商學商會比較廠而以商務大臣統之上下通气通同商辦庶幾振興商學者何各國貿易條理繁多商人愚陋不能周識宜譯外國商學之書選人學習然後可收外國之利商會者何一人之識未周不如合眾議一人之力有限不如合公股故有大會大公司國家助之力量最厚商務乃可遠及四洲明葡萄牙之通澳門荷蘭之收南洋英乾隆時之取印度道光時之犯廣州非其政府之力乃其公司之權民力旣合有國助之不獨富國且可辟地商會所關亦不小矣比較廠者何泰西賽會非騁遊觀所以廣見聞發心思辧良梏凡物有比較優劣易見則劣者滯銷優者必行彼之貨物流行中土良由此法今我宜立此廠於是廣紡織以敵洋布造用物以敵洋貨上海造紙山東捲景徳制蘇杭織造北地開葡萄園以釀酒山東制野蠶繭以成絲江北攺土棉而紡紗南方廣蔗園之以制糖比較洋貨務溢其上又令吾領事探其所好更出新制且奪其利非止敵其貨而已然後蠲釐金之害減出口之稅發金銀煤鐵之利足奪五洲制臺艦槍之精可橫四海故惠商宜行三也

我生齒旣繁鐵路未開運貨爲難卽以北口之皮京師之煤天津之貨作貨之人四百而運貨之人六百生之者少食之者多其餘窮困無業遊散無賴所在皆是京師四方觀望而乞丐地其它孤老殘疾無人收卹廢死道路日日而有公卿士夫車聲隆隆接軫不問直省亦然此皆皇上赤子也皇上不忍匹夫之失所但九重深居淸道乃出不之知耳若親見其呼號無訴瘍臥道豈忍目睹乎以一人而養天下勢不能給宜設法收卹之卹之之法一曰移民墾荒西北諸行省土曠人稀東三省蒙古新疆疏曠益甚人迹旣少地利益以不開早謀移徙可以辟利源可以實邊防非止養貧民而已移之有三曰罪遣今俄國徙希利尼黨於西伯利部而西伯利以開曰認耕英之喀拏大新疆般鳥各島美之密士必失河東南各省巴西全國是也曰貿遷荷蘭南洋諸島皆商畱者也英自移民之後辟地過本國七十倍民益繁甚豈有苦其生齒之繁而棄之今我民窮困遊散最多爲美人傭奴然且不許且以見逐澳洲南洋各島數百萬之民失業來歸何以安置不及早圖或爲盜賊或爲間諜不可收拾今鐵路未成遷民未易若鐵路成後專派大臣以任此事予以謀生之路共有樂土之安百姓樂生邊境丰實一舉數善莫美於是二曰教工周禮有裏布以罰不毛圜土以警遊惰遊民無業小之作姦大之爲盜宜令州縣設立警惰院選善堂紳董司之無業遊民皆入其中擇其所能教以藝業紳董以其工業鬻給其食十一取之以充經費限禁出入皆有程度其有大工大役以軍法部署俾充役作其能攺過取保乃放再犯不赦其小過犯人皆入之等其輕重以爲歲月其乞丐之非老弱殘疾者咸收於外院工作如之窮民得食而良民賴安仁政之施似難緩此三曰養窮寡孤獨疲癃殘疾﹝盲﹞聾喑啞斷者侏儒民之無告先王最矜皆有常餼焉宜令各州縣市鎭聚落並設諸院咸爲收養皆令有司會同善堂勸籌巨款妥爲經理其司事經理有效窮民樂之聯名請獎勵則無一夫之失所其於皇仁豈爲小補民心固結國勢系於苞桑矣故卹窮宜行四也然富而不教非爲善經愚而不學無以廣才是在教民學校之設選舉之科先王之法盛矣然漢魏以經法舉孝廉唐宋以詞賦重進士明以入股取士我朝因之誦法朱子講明義理亦可謂法良意美矣然功令禁用後世書則空疏可以成學選舉皆限於名額則髙才多老名場得之則詞館而躐公卿偕於旦夕失之則耆碩不聞徵聘終老茅菅題難故少困於搭截知作法而忘義理額溢故老逐於科第求富貴而廢學業標之甚髙束之甚窄甚至鑑於明末因噎廢食上以講學爲禁下以道學爲笑故任道之儒旣少才智之士無多乃至嗜利無恥蕩成風俗而國家緩急無以爲用法獘至此亦不得不少變矣若夫小民識字已寡或有一省而無禮律之書一縣而無童蒙之館其爲不教甚矣夫天下民多而士少小民不學則農工商賈無才產物成器利用厚生旣不能精化民成俗遷善攺過亦難爲治非覆幬羣生之意也故教有及於士有逮於民有明其理有廣其智能教民則士愈美能廣智則理愈明今地球旣辟輪路四通外侮交侵閉關未得則萬國所學皆宜講求宋臣姚燮謂我之所爲彼皆知之彼之所爲我獨不聞安得不爲所制乎

嘗考泰西之所以富彊不在械軍兵而在窮理勸學彼自七八歲人皆入學有不學者責其父母故鄕塾甚多其各國讀書識字者百人中率有七十人其學塾經費美國乃至八千萬其太學生徒英國乃至一萬餘其每歲著書美國乃至萬餘種其爲郡縣各有書藏英國乃至百餘萬冊所以開民之智者亦廣矣而我中國文物之邦讀書識字僅百之二十學塾經費少於兵餉數十倍士人能通古今達中外者郡縣乃或無人焉夫才智之民多則國彊才智之民少則國弱土耳其天下陸師第一而見削印度崇道無爲而見亡此其明效也故今日之教宜先開其智武科弓刀步石無用甚矣王制謂臝股肱決射禦出鄕不與士齒此武后謬制也豈可仍用哉同治元年前督臣沈葆楨請廢武科近年詞臣潘衍桐請開藝學今宜攺武科爲藝科令各省州縣開藝學書院凡天文地礦醫律光重化電機器武備駕駛分立學堂而測量圖繪語言文字皆學之選學童十五歲以上入學堂習仍專一經以爲根本延師教習各有專門學政有司會同院師試之以經題策論及專門之學通半中選不限名額得薦於省學比之諸生五年不成者出學省學書器益多見聞益廣學政督撫會同其院師每歲試其專門之業增以經一論史一考掌故策一通半中選不限名額貢於京師謂之舉人五年不成者出學京師廣延各學教習圖器尢盛每歲總裁禮部會同大教習試之其法與省學同不限名額通半中選謂之進士三﹝年﹞﹝成﹞不成者出學其進士可還爲州縣藝學總教習其舉人得爲分教習並聽人聘用其諸生得還教其鄕學塾及充各作廠其鄕會試縱其才力不限格法聽其引用但在講明義理宗尙孔子三場宜增問四裔掌故及天文地理及格者中不限名額殿試策問不論楷法但取直言極諫條陳剴切者入翰林其文科藝科願互應者聽其有創著一書發明新義切實有用者皆量授編檢庶常如是則天下之士才智大開奔走鼓舞以待皇上之用其餘州縣鄕鎭皆設書藏以廣見聞若能厚籌經費廣加勸募令鄕落咸設學塾小民童子皆得入學通訓詁名物習繪圖算法識中外地理古今史事則人才不可勝用矣周官誦方訓方皆考四方之慝詩之國風小雅知民俗之情近聞報館名曰新聞政俗備存文章兼述小之可觀物價瑣之可見土風淸議時存等於鄕校見聞日辟可通時務外國農業商學天文地質教會政律格致武備各有專門以爲新報尢足開拓心思發越聰明與鐵路開通實相表裏宜縱民開設益加獎勸庶裨政教然近日人心之壞更宜講求挽回之方蓋風俗敗壞由於無教士人不勵廉恥而欺詐巧滑之風成大臣托於畏謹而苟且廢弛之獘作而六經爲有用之書孔子爲經世之學寡有負荷宣揚於是外國異教得起而扇誘吾民直省之間教堂布而吾每縣僅有孔子一廟豈不痛哉今宜亟立道學一科其有講學大儒發明孔子之道者不論資格並加徵禮量授以國子之官或備學政之選其舉人願入道學科者得爲州縣教官其諸生願入道學科者爲講學生皆分到鄕落講明孔子之道皆厚籌經費且令各善堂助之並令鄕落淫祠悉攺爲孔子廟其各善堂會館俱令獨祀孔子庶以化導愚民扶聖教而塞異端其道學科有髙才碩學願傳孔子之於道外國者明詔獎勵賞給國子監翰林院官銜助以經費令所在使臣領事保護予以憑照令資遊歷若在外國建有學堂聚徒千人確有明效給以世爵餘皆投牒學政以通語言文字測繪算法爲及格悉給前例

若南洋一帶吾民數百萬久隔聖化徒爲異教誘惑將淪左皆宜每島派設教官立孔子廟領講學生徒分爲教化將來聖教施於蠻貊用夏變夷在此一舉且藉傳教爲遊歷可通夷情可揚國聲莫不尊親尢爲大義矣內獘旣除則外交宜講春秋子羽能知四國之爲漢武下詔求通絕域之使蘇武不辱富弼能爭列國交爭其任重矣而今使才未養不諳外務重辱國體爲夷姍笑今宜立使才館舉貢生監之明敏辧才者入館選學習翰林部曹願入者聽各國語言文字政教律法風俗約章皆令學習學成或爲遊歷或充隨員出爲領事擢爲公使庶幾通曉外務可以折衝考俄國之彊也由遣宗室大臣遊歷各國又遣英俊子弟詣彼讀書俄主彼得乃至易作工人躬習其事歸而變政故能驟彊我親藩世爵大臣與國休戚啟沃聖聰者也而不出都城寡能學問非特不通外國之故抑且未知直省之爲一旦執政豈能有補大臣執守舊法習爲因循宜選令遊歷三年講明諸學歸能著書﹝始﹞﹝擡﹞授政事其餘分遣品官激勸士庶出洋學習或資遊歷並給憑照能著新書皆予獎賞歸授教習庶開新學上之可以贊聖聰下之可以開風气矣治體旣舉則兵備宜修然近之言事者莫不知言器械軍兵矣然兵無一能練器無一能用則以有末而無本故也昔戰國之世魏有蒼頭齊有武騎秦有百金死士楚能投袂伐宋近者徳法之役十三日失和十七日卽移兵二十四萬度禮吳河而壓法境矣蓋列國兵爭無日不訓討軍實戒懼不怠國乃可立今諸夷交伺遼臺有變治兵之法益與古異自徳人作內政寄軍令而勝法民盡爲兵各國畏之莫不更變俄兵三百餘萬徳奧亦百餘萬選兵先以醫生視其彊弱乃入學堂學習布陣騎擊測量繪畫其陣法營壘船械槍海島口港波濤沙日夕講求確有程度操練如眞戰平居如臨敵所由爭雄海上職此之由日本步武泰西敢來侮犯我仍以大一統之舊視﹝之﹞不訓兵備八旗三十餘萬綠營六十餘萬皆老弱無可用於是同治中興之際乃以募勇成功今募勇三十餘萬非扣虛名則乞丐充數孔子所謂以不教民戰是謂棄之卻缺論將在說禮樂而與詩書今外國將才皆從學堂天文地圖陣法方略考授𨿽以王子充伍偏裨考選有功然後拔用而我諸將多有不識字者其於中外之故天文地理益復茫然卽能勇敢已不能當此變世矣管子謂器械不精以卒予敵外夷講求槍制作日新槍則徳有得來斯槍毛瑟槍法有格拉槍及克洛拔尺槍沙土砵槍英有亨利馬梯尼槍美有哈乞開司槍林明惇槍祕薄馬地尼槍俄有俾爾建奴槍奧有韋恩斯槍義有韋脫裏槍近者英之黎姆斯槍爲尢精炮有克虜伯嘉立嘎爾提約爾哪登飛爾孟尼炮外近有毒開花炮空气黃藥大炮暗炮臺其餘水底自行船機器飛車禦彈戎衣測量炮子表巧制日新日本亦能自制新器曰苗也理槍而我中國之大不能自制皆須購自遠夷兵釁一開皆守局外例不出售卽以重價誘沽而彈子旣盡槍亦廢棄何以爲國哉卽承平購辦委員不解制造於堅輕遠準速無所諳曉或以舊槍攺充毛瑟貪其價廉乃不可用其中飽者蓋無論矣查同治九年徳之攻法也每分時槍十餘響光緒三年俄之攻土槍三十餘響至日本來犯槍乃六十餘響二十年間後來居上精進乃倍然則我師之敗𨿽將士不力以器械不精故膽气不壯有以致之若夫海軍不增徒爲敵虜益無可言以智利馬達加斯加東南小夷鐵船猶三十餘艘而我乃遜之安得不爲人擒哉今者敗壞皆宜一變

變之之法一曰汰冗兵而合營勇二曰起民兵而立團練三曰練旗兵而振滿蒙四曰募新制以精器械五曰廣學堂而練將才六曰厚海軍以威海外今綠營六十萬旣皆老弱可以全汰汰之之道有緩有急缺額不補並餉精兵是謂緩汰先爲裁革別行募練是謂立汰緩汰無獘而迫不及待立汰慮患而壁壘一新然今營兵餉薄並營他業兼事農工不知兵事𨿽行裁汰決不生變其營勇亦一律沙汰去弱畱彊營兵汰者卽可報營候選請派廉明勛望如馮子材宋慶魏光燾之比者分赴各省沙汰弁兵帶同醫生揀選健銳精敏年二十至三十者入營教以識字地圖槍法陣法口號炮兵馬兵步兵各分其事輕騎鐵騎精騎各致其長明攻守習轉運厚其餉糈必五金乃足贍身家其有死傷加恩卹而養其孤子訓練三年乃許授室五年之後退充民兵日月精操期年大閱碼藥備帶如臨大敵則舉國皆爲勇士召募亦爲精兵矣其創制器械建造炮臺造築鐵路橋梁料理兵食醫治疾病皆妙選人才專司其事每直省皆選萬人練成一軍禁其克扣虛冒並從重戮沿邊倍之輔以鐵路則指臂之使呼應靈通兵威已振矣是謂汰冗兵而合營兵三代仁政寓兵於農唐代盛彊府兵之力近者發逆之難各省團練咸能保衛桑梓以報國家今環球數十國皆以民爲兵我當此時亦宜復古請令各行省三十丁而抽一除官人及士人外年自十八至四十皆列尺籍以爲團兵以五年選爲戰兵餘皆畱團有事則調遣無事則歸耕歲月之暇隨營訓練統以紳士給以軍械每月三操終歲大校命中者賞以功牌中國民籍四萬萬可以得二千萬有勇知方之民團退可以守進可以戰聲威之盛冠於四海是謂起民兵而立團練我朝開國以滿蒙八旗兵定天下今內自京營至各省駐防外自內外蒙古各盟皆偸衣靡食並已委頓徒糜廩祿非所以固根本而勵爪牙也應派嚴明大臣汰選八旗並餉立額與綠營兵勇一律訓練以爲京營我朝索倫馬隊尢有奇功宜令東三省練精騎鐵騎各三萬輔以鐵路星夜訓練可以雄視沿邊矣其蒙古各盟並派知兵大臣如依克唐阿之流會同各盟王公貝勒貝子臺吉講求兵械馬隊嚴爲訓練或調直省諸營觀摩講求必有策淩僧格林沁之才出宣忠勤者非特興安嶺萬里邊防資以防衛內之二十行省亦振其聲威是謂練旗兵而振滿蒙吾器械朽鈍皆由官廠制不募民工之故若旣立藝學募制機器縱民爲之更懸重賞有能制新械者酌其用之大小制之精否與銀幣外給以旗匾俾榮於鄕則天下巧工各竭其心思智慮以應國家之用矣慮不及事先選出洋學徒入各國工廠學習講求歸教吾民中國民心思靈敏樹之髙標必有精器利械日出不窮足與西人爭勝者是謂募新制以精器械吾將才不足宜令各州縣皆立武備學堂選士肄習天文地理布陣繪圖測量算法選其髙等乃授兵官其近支王公少年英邁者宜皆令入堂學習以備統師自余舊弁不通文義韜者除勛望大臣及剽悍﹝勁﹞﹝頸﹞將外皆與沙汰規模旣變精神一新旣無賤武之風自收幹城之用是謂廣學堂以練將才若富彊旣效宜復海軍輪舟之制近以鐵甲過重行駛難速多用蚊子快碰船船小而輕動靈而行速快船則頭裝巨刃以碰敵舟蚊子則旁護鐵甲可以守險其費十餘萬金辦之甚易輔以魚雷依以臺無事則出巡諸洋有事則還守海疆

南北洋及閩廣分爲三枝每枝鐵艦三艘快船六艘自後吾能自制逐年增置十年之後海軍可橫於地球矣令學生在兵船上測量考訂凡島嶼口岸礁石沙土水程風色皆繪圖立說存於海軍衙門參互考訂其有所疑派船細測其沙礁變遷時注明並發出售賣聽人士考求其學生講求旣精卽畱爲駕駛庶幾海道旣熟駕駛不誤水營之於海軍猶城壘之於陸師且暴風大霧進退更難船塢陸臺接濟須備皆當履精勘實否則一炬投人若夫海戰之陣法駕駛之將才尢宜鼓勵講求預儲人才上者爲佐領偏裨下者爲兵丁匠役近者鄧世昌軀捐報國若加激勸豈患乏人哉是謂厚海軍以威海外中國地大物博若水陸並練則飲馬南洋秣兵歐土而有餘何日本之有哉然凡此富國養民教士練兵之策所以審端致力者則在乎求人才而擢不次愼左右而廣其選通下情而合其﹝力﹞三者而已夫循常守舊苟且偸安奉行文書按循資格誠無事於人才若欲舉非常之功則必待不次之擢昔漢武修廢舉墜東徵西討文吏若朱買臣嚴助主父偃將帥若衛靑霍去病金日磾或拔自布衣或起從奴僕惟才是用故能感激圖功明太祖行不測之刑威用不次之賞擢一言合而授貳卿一事敗而加誅夷故能奮起功名佐成開國不敢言遠者請以近事徵之當同治初年沈葆眞李鴻章韓超皆以道員擢爲巡撫閻敬銘則由署臬擢撫山東左宗棠則以舉人賞三品卿督辦軍務劉蓉且以擢四川藩司逾月授陜西巡撫用能各展材力克佐中興伏讀世宗憲皇帝聖訓累下詔書令舉薦山林隱逸之士下及舉貢生監縣丞巡檢皆不次擢用故治效冠絕前古此眞大聖人用人之良法也蓋循資格者可以得庸謹不可以得異才用耆老者可以守常不可以應變漢髙之於樊噲克城乃增爵級其於韓信一見卽授大將同治中興諸臣多出艸澤其明效也蓋用人者用其气而已凡任事之人必其懷抱熱血故能圖立功名若髙談安靜貌托謹厚者熱血必少才具必庸𨿽能束身寡過亦已暗墮紀綱當此時事艱難安用此具臣爲哉昔李沆謂不用少年喜事之人此乃平世之言施於今日藥病相反蘇軾謂能用智名勇功之人則治在人主驅策駕馭之無冷其熱如牧者之於羊視鞭所指惟意所注稍加輕重皆將奔走趨赴馳驅死大賈操奇滯居猶能奔走一市人主挾賞罰之大權鼓舞天下之士何求不得何欲不行豈有緩急之際無才可用者哉夫古亦天下今亦天下神州靈淑士庶萬數未爲乏才皆皇上撫而有之者也今東事之起發憤忘身以爲國者無幾固臣下之不忠得無皇上鼓舞拔擢之道有未盡耶天下僚庶士懷才忠者甚眾皇上所深知簡在者有幾人所不次拔擢者有幾人所議論咨詢者有幾人所日夜鉤訪者有幾人前代有夢而得之者有獵而得之者有問而得之者有書屏而次第用之者皇上深居法宮用人求士固非疏逖所能知然未聞有進賢退不肖之大舉仍是循資格錄科舉否則大臣進其私人而已竊意皇上尙未講求及之也夫平流而進者富貴其所自有感激之意必少特拔而上者知遇出於格外圖報之意必深亞夫鞅鞅非少主之臣霍光驂乘有跋扈之意孟子謂齊王無親臣謂之親臣者上有特達之知故下有非常之報則親臣之義固孟子所特立以告後王者﹝也﹞

昔田橫有死士李克用有義兒李成梁戚繼光有家丁將帥馭卒猶能以之赴湯蹈火成其功名皇上有天下士庶而不善用之以毗聖治而揚天威乃致大辱於小夷故謂皇上鼓舞拔擢之道有未盡也詩云周王壽考遐不作人人主不僅恃人天資之忠義恃有道作而致之豫讓在範氏爲貳臣在智氏爲忠臣韓信在項羽爲庸臣在漢髙爲才臣封徳彜在隋爲佞臣在唐爲良臣故在作之而已方今若發憤自彊興舉百度非才不任若仍以資格治天下猶以參苓治奇病必不可得矣伏惟皇上垂意旁求日夜鉤訪某某有才某某未用孔子謂盡知天下之名士盡知其數盡知其所在悉令引見詢以時事破除常格不次擢用或令翰林諸曹輪班顧問或見下僚末秩溫顏咨詢或令九卿翰詹科道督撫司道薦舉專求艸澤禁薦顯僚天下之士必踴躍奮發冀酬知遇必有豪傑出濟難者所謂求人才而擢不次者此也夫天下𨿽大人才𨿽多人主所日見者左右之臣而已書曰侍禦僕從罔匪正人用旦夕承弼厥辟又曰惟其吉士勿用憸人用勵相我國家蓋資啟沃廣見聞𨿽亶聰之主未有不用左右之助若有憸人間其間則煬蔽賢壅塞言路營私樹黨弄權作威禍有不堪言者其正人吉士匡君憂國引進賢士開廣言路其裨益亦豈可量哉今之左右諸臣皇上所日見者其爲正人憸人皇上自辧之而已伊尹曰有言逆於心必求諸道孟子曰責難於君謂之忠劉向曰魁壘耆碩憂國如家議論通古今喟然動人心而大學亟稱秦誓之一臣人之彥聖其心好之以能保我子孫黎民人之有技媢嫉惡之不能保子孫黎民孰好彥聖孰媢有技皇上亦自辧之而已周禮有土訓誦訓匡人撢人之官皆誦四方之政以廣耳目漢世郎官若東方朔揚雄階下執袁盎入內移席孔光執唾壺虎子皆妙選名儒爲之程子言日親學士大夫則治今翰林百數郎官千數皆人才所聚潦倒冗散若用周漢之例或增廣南書房員數或調入侍衛其於輔聖徳而廣聖聰必有裨益所謂愼左右而廣其選者此也人才得左右賢而下情不達百獘未已夫中國大病首在壅塞气郁生疾咽塞致死欲進補劑宜除噎疾必血脈通暢體气乃彊今天下事皆文具而無實吏皆姦詐而營私上有徳意而不宣下有呼號而莫達同此興作並爲良法外夷行之而致效中國行之而益獘者皆上下隔塞所致也夫一省千里之地而惟督撫一二人僅通章奏以百僚庶士之眾而惟樞軸三五人日見天顏然且堂廉迥隔大臣畏謹而不敢盡言州縣專城小民抑而末由呼吁故君與臣隔絕大臣小臣隔絕官與民又相隔絕如浮屠十級級級難通廣千間重重並隔夫天下萬物之繁封圻千里之廣使督撫樞軸皆爲大賢然是數人者心思耳目之所及必有未周才力精神之所運必有未逮以之運掉四海措置百務已狹隘不廣矣知人之哲自古爲難唐帝失之於共兜諸葛失之於馬謖任用偶誤一切乖方而欲倚以扶危定傾經營八表豈不難乎天下人民四萬萬士庶億萬情僞百端才智甚廣皇上僅寄耳目於數人而數人者或畏謹而不敢竭盡或且煬蔽賢壅塞聖聰皇上𨿽欲通中外之故達小民之阨其道無由名𨿽尊矣實則獨立於上故致有割地棄民之舉皇上亦何樂此獨尊爲哉夫先王之治天下無不與民共之洪範之大疑大事謀及庶人爲大同孟子稱進賢殺人待於國人之皆可般庚則命眾至庭文王則與國人交尙書之四目四聰皆由辟門周禮之詢謀詢遷皆合大眾嘗推先王之意非獨集思廣益通達民情實以同憂共患結合民志

昔漢有徵辟有道之制宋有給事封駁之條伏乞特詔班行四海令士民公舉博古今通中外明政體方正直言之士分府縣約十萬戶而舉一人不論已仕未仕皆得充選因用漢制名曰議郎皇上開武英殿廣懸圖書俾輪班入直以備顧問並準其隨時請對上駁詔書下達民辭凡內外興革大政籌餉事宜皆令會議三占從二下部施行所有人員歲一更換若民心推服畱者領班著爲定例宣示天下上廣皇上之聖聰可坐一室而知四海下合天下之民志可同憂樂而忘公私皇上舉此經義行此曠典天下奔走鼓舞能者竭力富者紓財共贊富彊君民同體情誼交孚中國一家休戚與共以之籌餉何餉不籌以之練兵何兵不練哉合四萬萬人之心以爲心天下莫彊焉所謂通下情而合其力者此也舉是數者於以恢復琉球掃蕩日本大雪國恥耀我威稜昔徳相畢士馬克破法之後謂地球諸國莫有如中國之勢者恐爲歐洲患欲合諸國分之旣知吾孱弱不振遂罷置不理夫中國以二萬里之地四萬萬之民二十六萬之物產二帝三王四千年之忠義列聖之培養地球列國所無也若修政自彊𨿽西撻歐洲南收海島而有餘威諸大國之所畏也何至有割地償款於小夷之事哉及今爲之猶可補牢若再徘徊遲疑茍且度日因循守舊坐失事機則外患內訌間不容髮遲之期月事變或來後欲悔而攺作大勢已壞不可收拾𨿽有聖者無以善其後矣故社稷安危決在今日凡上所陳其行之者仍在皇上自彊之一心畏敬之一念而已蓋天下大器也難成而易毀兆民大眾也難靜而易動故先王懍朽索之馭馬慮天命之無常日愼一日如履淵冰振刮摩厲僅能自立近者土耳其爲回教大國陸兵甲天下不變舊法遂爲六大國割地廢君而柄其政屬地布加利牙羅馬尼亞塞爾維亞並裂土自王俄日能變法遂威行東方事是皆前車可爲近鑑自古非常之事必待大有爲之君自彊爲天行之健武人乃大君之徳洪範以弱爲六極大易以順爲陰徳詩曰天之方懠無爲誇毗說者以誇毗爲體柔之人是以爲戒皇上若歷鑑覆轍深畏天命思祖宗之付托慮社稷之淩夷以夙夜震動念玆在玆早朝晏罷講求自彊某事未舉某獘未除某才未用某法未善邦交未固國本未堅刻日程功義在必辦必有赫然奮發不能自已者伏乞皇上遠鑑詩易之所戒近鑑俄土之興衰獨攬乾綱破除舊習勿搖於左右之言勿惑於流俗之說立事必有利獘權其重輕聽言必有是非察其迂切斷自聖衷更新大政宗廟幸甚天下幸甚夫無事之時𨿽勛舊之言不能入有事之世𨿽芻蕘之言或可采進士艸茅疏逖何敢妄陳大計變亂舊章但上感聖主之旁求下懼一家之胥溺譬父有重病庶孽知醫𨿽不得湯藥親嘗亦欲將驗方鈔進公羊之義臣子一例故忘其僭越竭其愚昧惟皇上采擇焉不勝冒昧隕越之至伏惟代奏皇上聖鑑謹呈

上皇帝第四書

康有爲

爲變通善後講求體要乞速行幹斷以圖自彊呈請代奏事竊職前月不揣狂愚妄陳大計自以僭越干犯重誅待罪彌月惶恐戰栗乃蒙皇上天地包容不責其僭妄之罪豈非廣芻蕘之聽立鞀鐸之以開言路而廣聰明卽職上感聖明之納言如此下憤國事之搶攘如彼前書僅言通變之方未發體要及先後緩急之宜用敢冒犯斧鉞再竭愚誠爲我皇上陳之竊惟爲治之道在審理勢勢本無彊弱大小對較而後分理難定美惡是非隨時而易義昔孔子旣作春秋以明三統又作易以言變通黑白子丑相反而皆可行進退消息變通而後可久所以法後王而爲聖師也不窮經義而酌古今考勢變而通中外是刻舟求劍之愚非開辟乾坤之治也今通商旣開外國環逼旣已彼此對立則如兩軍相當不能諜其軍法兵謀無以爲用兵應敵小敵而不知情則震而張皇大敵而不知情則輕而致敗必然之理也夫泰西諸國之相逼中國數千年來未有之變局也曩代四夷之交侵以彊兵相淩而已未有治法文學之事也今泰西諸國以治法相競以智學相上此誠從古諸夷之所無也嘗考泰西所以致彊之由一在千年來諸國並立也若政稍不振則滅亡隨之故上下勵精日夜戒懼尊賢而尙功保民而親下其君相之於一士一民皆思用之故護養之意多而防制之意少其士民之於其君其國皆能親之故有情而必通有才而必用其國人之精神議論咸注意於鄰封有良法新制必思步武而爭勝之有外交內攻必思離散而窺伺之蓋事事有相忌相畏之故時時有相牽相勝之意所以講法立政精益求精而後僅能相持也一在立科以勵智學也泰西當宋元之時大爲教王所愚累爲回國所破貧弱甚矣英人倍根當明永樂時創爲新義以爲聰明鑿而愈出事物踵而增華主啟新不主仍舊主宜今不主泥古請於國家立科鼓厲其士人著有新書發從未創之說者賞以淸秩髙第其工人制有新器發從古未有之巧者予以厚幣功牌皆許其專利寬其歲年其有尋得新地爲人迹所未聞身任大工爲生民所利賴者予以世爵於是國人踴躍各竭心思爭求新法以取富貴各國從之數十年間科侖布尋得美洲萬里之地辟金山以致富每年得銀巨萬而銀錢流入中國矣墨領繞大地知地如球而荷蘭葡萄牙大收南洋據臺灣而占濠鏡矣哥白尼發地之繞日於是利瑪竇熊三拔艾儒南懷仁湯若望挾技來遊其入貢有渾天地球之儀量天縮地之尺而攺中國歷憲矣至近百年來新法益盛道光初年始創輪舟而十二年英人犯我廣州且四洲爲收屬地辟土四萬里矣道光末年始有電綫鐵路美人鐵路如織网絲五里十里縱橫午貫而富甲大地俄人築之辟地萬里近者英之得印度緬甸俄之得西伯利至琿春法之得越皆築鐵路以逼我三垂矣合十餘國人士所觀摩君相所激厲師友所講求事無大小皆求其新便近以船械橫行四海故以薄技粗器之微而爲天下政教之大人皆驚洋人气象之彊制造之奇而推所自來皆由立爵賞以勸智學爲之一在設議院以通下情也籌餉爲最難之事民信上則巨款可籌賦稅無一定之規費出公則每歲攤派人皆來自四方故疾苦無不上聞政皆出於一堂故徳意無不下達事皆本於眾議故權姦無所容其私動皆溢於眾聽故中飽無所容其獘有是三者故百度並舉以致富彊然孟子云國家閒暇明其政刑尊賢使能大國必畏易稱開物成務利用前民作成器以爲天下利洪範稱大同逢吉決從於卿士庶人孟子稱進賢殺人待於國人大夫則彼族實暗合經義之精非能爲新創之治也

中國自古一統環列皆小蠻夷故於外無爭雄競長之心但於下有防亂弭患之意矣至於明世治法尢密以八股取士以年勞累官務困智名勇功之士不能盡其學一職而有數人一人而兼數職務爲分權掣肘之法不能盡其才道路極塞而散則易治上下隔極而尊則易威國家因用明制故數百年來大臣重鎭不聞他變天下𨿽大戢戢奉法而文网頗疏取民極薄小民不知不識樂業嬉生此其治效中古所無也若使地球未辟泰西不來𨿽後此千年率由不變可也無如大地忽通彊敵環逼士知詩文而不通中外故錮聰塞明而才不足用官求安謹而畏言興作故苟且粉飾而事不能興民多而利源不開則窮而爲盜官多而事權不屬則冗而無恥至於上下隔絕故百獘叢生一統相安故敵情不識但內而防患未嘗外而爭彊以此閉關之俗忽當競長之時絺綌宜於夏日雨雪忽至不能不易重裘車馬宜於陸行大河前橫不能不覓舟楫外之感觸旣異內之備禦因之故大易貴乎時義管子貴乎觀鄰管子曰國之存也鄰國有焉國之亡也鄰國有焉舉而不當此鄰敵所以得志也天下皆理己獨亂國非其國也諸侯皆合己獨孤國非其國也大而不爲者復小眾而不理者復寡蓋列國並爭如孤軍轉戰於長圍苟精神方兵械士馬少有不逮敗績立見大朝一統如一人偃臥於斗室但謹戶牖去蚊虻𨿽稍髙枕可以無事今略如春秋戰國之並爭非復漢唐宋明之專統所謂數千年未有之變也若引舊法以治近世是執舊方以醫變癥藥旣不對病必加危五十年來講求國是者旣審証之未眞故言戰言和亦施藥之未當否則篤守不藥坐待弱亡用致割地償款病日危重至此傷寒存裏病入厥陰昔患水腫痿痺猶尙龐然今且枯漧瘦羸漸無精气如不講明病證盡易舊方垂危之人豈堪再誤但審病之輕重常變不同則用方之君臣佐使亦異故今審端致力之始尢以講明國是爲先伏聞聖意所注垂下及臣所論說咸欲變法自彊可謂通知情勢矣

曩言今當以開創治天下不當以守成治天下當以列國並爭治天下不當以一統無爲治天下誠以積習旣深時勢大異非盡棄舊習再立堂構無以滌除舊獘維新气象若僅補苴罅漏彌縫闕失則千瘡百孔顧此失彼連類並敗必至無功夫夏屋壞於短梲金堤敗於蟻穴況欲飾糞墻雕朽木而當雷電風雨之交加焉有不傾覆者哉他日不知其彌補之非或歸咎於變攺之謬近者設立海軍使館招商局同文館制造局水師堂洋操船廠而根本不淨百事皆非故有海軍而不知駕駛有使館而未儲使才有水師堂洋操而兵無精卒有制造局船廠而器無新制有總署而不通外國掌故有商局而不能外國馳驅若其徇私叢獘更不必論故徒縻巨款無救危敗反爲攻者借口以明更張無益而已職竊料今者廷議變法積習難忘仍是補漏縫缺之謀非再立堂構之規風雨旣至終必傾墜國事有幾豈可頻誤哉職伏願皇上召問羣臣講明國是反復辧難顯露事勢確知舊習之宜盡棄補漏之無成功大體旣立而後措施不失議論著定而後耳目不驚先後緩急乃可徐圖摧陷廓淸乃可用力若果能滌除積習別立堂基竊爲皇上計之三年則規模已成十年則治化大定然後恢復舊壤大雪仇恥南收海島以迫波斯印度北收西﹝伯﹞﹝北﹞利以臨回部彊俄於以鞭笞四夷爲政地球而有餘矣夫以不更化則危亡之急如此能更化則彊盛之效如彼言之豈不易哉請以土耳其日本言之土耳其爲回教大國襟帶兩洲地五千里非洲二十餘國皆其屬藩陸師天下第一水師天下第三以不更化之故兩辱於俄其屬地布加利牙羅馬呢亞門的內哥塞爾維亞皆叛而自立於是俄割其黑海波斯割其科托奧割其波森利牙赫次戈偉也納英割其毛魯塌希臘割其白海六大國廢其君而柄其政爲之開議院築鐵路於是土不國矣其它守舊之國掃滅已盡惟餘我及波斯暹邏耳以緬甸之大我累用兵而不得者英人旬日而舉之其得失可以鑑矣日本蕞爾三島土地人民不能當中國之什一近者其酋睦仁與其相三條實美攺紀其政國日富彊乃能滅我琉球割我遼臺以土之大不更化則削弱如此以日之小能更化則驟彊如彼豈非明效大驗哉中國地方二萬里之大人民四萬萬之多物產二十六萬種之富加以先聖義理入人之深祖宗徳澤在人之厚下知忠義而無異心上有全權而無掣肘此地球各國之所無泰西諸國之所羨慕者也以皇上之明居莫彊之勢有獨攬之權不欲自彊則已耳若皇上眞欲自彊則孔子所謂欲仁仁至孟子所謂王猶反手蓋惟中國之勢爲然然數千年之舊說易爲所牽數百年之積習易爲所滯非常之原黎民所懼吐下之方庸醫不投苟非有雷霆霹靂之气不能成造立天地之功故非天下之至彊不能掃除也後有猛虎則懦夫可以跳澗溪室遭大火則吝夫不復惜什器惟知之極明者行之自彊勇然非天下之至明不能洞見也皇上眞有發彊剛毅之心眞知灼見之學掃除更張再立堂構自有不能已者故願皇上先講明之則餘事不足爲也若猶更化不力必是講明未至以爲舊習可安不必更張太甚是𨿽有起死之方無救庸醫之誤矣

竊觀今日經此創巨痛深之後未聞臥薪嘗之謀有兵事則惶恐惶紛紜旣議和則因循敷衍皇上有自彊求治之心而未聞求言求才之事上下隔絕未聞紆尊降貴以通下情泄沓苟安未聞震動激勵以易風俗大小上下未聞日夜會合謀議自彊之舉大臣宰執復循薄書期會往來飲食之文割地未定借款未得仇恥已忘憤心已釋過此益可知矣麻木不仁飲迷熟睡刺之不知痛藥之不能入誠扁鵲所望而郤走也若謂待遼臺事畢乃議攺圖則今日割地之舉皆由昔者泄沓之爲不亟圖內治而待命他人天下甚大事變日生撤兵旣難教案旋起土司未劃回亂繼生何日是從容爲政時哉方今求治𨿽救火追亡猶慮不及而佩玉鳴珂雅步於覆屋危墻之下豈有當乎庸醫模稜足以殺人庸人因循足以誤國故敢謂廷議變法積習難忘風雨旣至終必傾墜者此也夫斟酌補苴豈不甚善而職必謂非掃除更張終無補益者何哉試以一二事言之如今日所大患者貧弱也救貧莫如開礦制造通商救弱莫如練兵選將購械人所共知也而科舉不攺積重如故人孰肯捨所榮而趨所賤哉著書制器辦工尋地之榮途不開則智學不出故欲開礦則通礦學者無﹝其﹞人募制造則創新制者無其器講通商則通商學者無其人有所欲作必拱手以待外夷故有地寶而不能取有人巧而不能用以此求富安可致哉鄕塾童學讀史識字測算繪圖天文地理光電化重聲汽之學校不設則根柢不立驅垂老乞丐者爲兵而欲其識字繪圖測表燃炮必不可得則兵不如人選悍夫勇士者爲將而欲其讀史知兵測天繪地必不可得則將不如人購外夷開官廠以爲船炮槍械而欲其新式巧制必不可得則船炮槍械必不如人故凡有戰釁必敗績以搖國家有兵而不可用有械而不可恃以此求彊安可致哉假如知開礦制造通商練兵選將購械之不能驟求矣於是稍攺科舉而以榮途勵著書制造尋地辦工之人大增學校而令鄕塾通讀史識字測算繪圖天文地理光重化電聲汽之學亦可謂能變通矣然外國凡講一學必集眾力以成之固爲集思廣益觀善相摩亦以購書購器動費巨萬非眾擎則不舉故考天文則有天文之會凡言天文者皆聚焉築觀象之臺購渾天之器美人賀旦購天文鏡費七十萬金此豈一人能爲哉考地理則有地理之會凡言地理者皆聚焉英人阿侯爲亞洲地理會首醵金派人遊歷我亞洲自東土耳其波斯回部西伯利部及我國蒙古西藏測量繪圖窮幽極險我雲南細圖英人道光二十五年已繪之西藏細圖光緒二年已繪之我蒙古漠河金礦之山前年俄人已繪有細圖到天津他如法人派流丕探滇越之地而卽收越南帕特耳忒遊暹羅考湄江之源而卽割暹羅郿江東岸近俄英之彊入漠河靑海川藏測繪者不可勝數旣屢見疆臣奏報以爲大患豈知皆其地理會中人爲之非國家所派者也特國家爲之保護遂收辟地萬里之殊功其它言礦學有礦學之會言農學有農學之會言商學有商學之會言史學有史學之會卽今教案疊見天下苦之亦皆其教會所派之人並非出於國命不過爲之保護耳而教民詗察敵情卽以大賴其力故泰西國勢之彊皆藉民會之故蓋政府之精神有限不能事事研精民會則專門講求故能以事事新辟其入會之人自后妃太子親王大臣咸預焉前者俄後親入醫會此者日本之後入救人會皆降至尊而講末業如中國天子躬耕後夫人親蠶之義以資鼓勵故舉國風從學業之精制造之新﹝實﹞由於此孔子曰百工居肆以成其事君子居學以致其道

又曰以文會友孔子養徒三千孟子後車數十乘唐太學生萬人宋朱子陸九淵講學數千人明徐階講學會者八千皆治化極盛絕無流獘至漢明之世主持淸議此乃權姦之不利而國家之大利也明季貳臣入仕國朝畏人議之故嚴其禁今非其時豈可復緣其誤哉然上不爲倡下不敢作會若不開則學亦不成然學會𨿽開矣而學至精微事至繁重誰爲考授誰爲興舉鄕裏纖悉勢必責成於縣令而縣令上有層累之督撫司道本府以臨之則控制殊甚下惟雜流之典史巡檢胥差以佐之則輔理無人任之極輕捐納軍功亦可得待之極賤抱道懷徳不肯爲甚至冗員千數望差如歲廉恥衰貿才識庸鄙以此而欲其開新學鼓舞人士夫勸農工興啟利源豈可得哉故周則百里侯對直達天子漢以太守領令下逮小民層級旣寡宣治較易近者日本之變制也以縣直隸國主而親王出爲知縣故情由無不達而舉事無不行吾土地遼闊知縣太多縱不能如日本直隸國家亦當如漢制領以巡撫崇其品秩任以從臣上汰藩臬道府之冗員下增六曹三老之鄕秩計月選不過數人簡拔何勞簽部淸流向上易於自愛奏報直達乃可舉事若明知冗員而不能更革是𨿽有良法而無自推行其餘文書繁密之當刪卿寺冗閒之宜汰堂官數人之當並兼差數四之宜專吏胥之宜易用士人百官之宜終身專職必使盡去具文乃可施行實政若猶用明代牽掣之法必致貽政事叢脞之憂然一旦而盡革官制職有以知朝議之未能也然令攺易庶官立諸學矣而上下不交宿獘不去在根本終難自彊今之知縣品秩甚卑所謂親民者也而書吏千數人盤隔於內山野數百里遼隔於外小民有呼號莫達書差訛索堂署威嚴長跪問訊刑獄慘酷乃至有人命沈鬻子待質而經年不訊者若夫督撫之尊去民益遠百縣之地爲事更繁積獘如山疾苦如海旣已漫無省識安能發之奏章一省一人一月數折閉塞甚矣何以爲治樞臣位重事繁又復遠嫌謝客皇上九重深邃堂遠廉髙自外之樞臣內之奄寺外無得親近能議論小臣引見僅望淸光大僚召見乃問數語天威儼穆於上匍匐拳跪於下屏气戰栗心顏震播何以得人才而盡下情哉每日辦事召見樞臣限以數刻皆須了決伏跪屏气敬候顏色未聞反復辧難甚少窮日集思天下甚大事變甚微皇上𨿽聖豈無缺失而限時以言事拳跪以陳辭𨿽有才賢不能竭盡當此時變豈能宏濟艱難哉夫以無益之虛文使人不能盡其才甚非計也古者三公坐而論道從容燕坐講求經國故能措施晏如用成上治夫行以知爲本髙以下爲基不講論則有行而無知不燕坐則有髙而無下冥行必蹶太髙則危尊嚴旣甚忌諱遂多上𨿽有好言之誠臣善爲行意之媚樂作太平頌聖之詞畏言危敗亂賊之事故人才隔絕而不舉積獘日深而不發至中國敗壞之由外夷彊盛之故非不深知實不敢言昔黎庶昌奉使日本有所條陳但請親王出遊總署不敢代遞其它關切皇上之事皆知之而不言言之而不達達之而不動動之而不行皇上𨿽天亶聰明皆爲壅塞欲坐一室而知四海較中外而求自彊其道無由夫天子所以爲尊者威稜遠憺四夷賓服徳澤流溢海內乂安上播祖宗之靈下庇生民之命盛徳成功傳於後世乃可尊耳若徒隔絕才賢威臨臣下以不見不動爲尊以忌諱壅塞爲樂則近之有土地不守人民不保之患遠之有徽欽蒙塵二世瓦解之禍

人情安於所習蔽於所見而禍敗一來悔無可及職曩言皇上尊則尊矣實則獨立於上皇上何樂此獨尊良爲此也夫使內示尊於奴隸而外受辱於彊鄰與內泰交於臣民而外揚威於四海孰得孰失不待皇上之明徳不能辧之者夫天地交則泰天地不交則否自然之理也歷觀自古開國之君皆與民相親挽輅可以移駕止輦可以受言所以成一代之治也自古危敗之君並與其臣相隔絕隋煬之畏聞盜賊萬曆之久不視朝所以致國祚之傾也伏讀太宗文皇帝聖訓謂明主自視如天臣下隔絕是以致敗我國上下相親是以能彊嗚呼明室之所以亡我朝之所以興者盡在此矣孟子謂如恥之莫若師文王大國五年小國七年必爲政於天下蓋文王之聖與國人交鹿鳴文王之詩也笙簧飲食以臣爲賓故能成郅治流美至於今夫太宗文皇帝我朝之文王也竊願皇上師之紆尊降貴與臣民相親而以明季太尊爲戒天地旣交萬物萌動根本旣淨堂構自立百度昭舉自彊可致矣皇上若深觀時變稍降尊嚴職所欲言者有五焉一曰下詔求言破除壅蔽罷去忌諱許天下言事之人到午門遞折令禦史輪值監收謂之上書處如漢公交車之例皆不必由堂官呈遞亦不得以違礙阻隔永以爲例若言有可采溫旨褒嘉或令召對霽顏詢問庶辟門明目洞見萬里二曰開門集議今天下郡邑十萬戶而推一人凡有政事皇上禦門令之會議三占從二立卽施行其省府州縣咸令開設並許受條陳以通下情三曰辟館顧問請皇上大開便殿廣陳圖書每日辦事之暇以一時許親臨燕坐顧問之員輪二十員分班侍值皇上翻閱圖書隨宜咨問訪以中外之故古今之宜經義之精民間之苦吏治之獘地方之情或霽威賜坐或茶果頒食令盡所知能無有諱避上以啟聖聰旣廣所未聞下以觀人才卽勵其未學令天下人才皆在左右宰縣奉使皆在特簡問其方略責以成功許其言事嚴其賞罰則人皆踴躍發憤仰酬知遇治天下可運之掌矣其顧問之員一取於翰林文學侍從人才較多閒散日甚宜令輪值一取於薦舉用世宗憲皇帝之法令大臣翰詹科道下及州縣各薦人才凡有藝能皆得舉薦貴搜艸澤禁薦顯僚或分十科俾無遺賢𨿽或濫竽必有異才宜令輪值其不稱旨者隨時罷去其荒謬者罰其舉主一取於上書其條陳可采召對稱旨者與薦舉人並稱待詔亦令輪值一取於公推集議之員郡縣分舉各熟情勢自多通才亦令輪值四曰設報達聰周官訓方誦方掌誦方慝方誌庶周知天下意美法良宜令直省要郡各開報館州縣鄕鎭亦令續開日月進呈並備數十副本發各衙門公覽𨿽鄕校或非宵旰寡暇而民隱咸達官慝皆知中國百獘皆由蔽隔解蔽之方莫良於是至外國新報能言國政今日要事在知敵情通使各國著名佳報咸宜購取其最著而有用者莫如英之太唔士美之滴森令總署派人每日譯其政藝以備乙覽並多印副本隨﹝邸﹞﹝抵﹞報同發俾百僚咸通悉敵情皇上可周知四海五曰開府辟士宰相之職在於進賢漢世三公皆有曹掾妙辟英賢以爲毗佐故漢之公府得人最盛今之樞臣乃畏謹避人與天下之才賢不接豈能爲撥亂之任哉

宜復漢制令開幕府略置官級聽其辟士督撫縣令皆仿此制其有事效同升之公庶幾宰輔多才可助謀議然後分遣親近王公大臣遊歷以資諳練罷去官吏傔從閽役繁重以示親民免嚴刑長跪以卹民艱厚俸祿養廉以勸吏恥如是則順天下之人心發天下之民气合天下之知以爲知取天下之才以爲才天下庶臣欣喜舞蹈奔走動色樂事勸功尊君親上然後興舉新法經營百度昭明融洽天下一家無幾微之獘而不去無幾微之利而不舉惟皇上意之所欲爲無不如志矣皇上果講明不惑斷然施行則致力之先後成功之期效皆可爲皇上次第言之先引咎罪己以收天下之心次賞功罰罪以伸天下之气然後舉逸起廢求言廣聽廣顧問以盡人才置議﹝郎﹞﹝卽﹞以通下情數詔一下天下雷動想望太平外國變色斂手受約矣三月之內懷才抱藝之士雲集都中彊國救時之策並伏闕下皇上與二三大臣聚精會神延引講問撮言之要次第推施擇士之英隨器拔用賞擢不次以鼓士气沙汰庸冗以澄官方於是簡傔從厚俸祿增幕府革官制政皆疏通立道學開藝科創譯書遣遊學教亦具舉徵議﹝郎﹞﹝卽﹞則易於籌餉而借民行鈔皆可圖榮智學則各竭心思而巧制精工可日出然後鐵路與郵政並舉開礦與鑄銀兼行農學與商學俱開使才與將才並蓄皆於期歲之內可以大起宏規中土海禁久開頗有藝學之士分爲教習各赴榮途至於三年鐵路之大段有成礦產之察苗有緒書藏設報館開遊學多歸新制紛出諸學明備人才並起道路大辟知識俱開荒地漸墾工院漸眾遊民漸少乞丐漸稀童塾皆識字知算之人農工有新制巧思之法織布制造漸可收內地之利商務輪舶漸可馳域外之觀然後練兵選將測海制械次第可講矣遲以十年諸學如林成才如麻鐵路羅織礦產洋溢百度舉而風俗成制造極精創作極眾農業精新商貨四達地無餘利人有餘饒鎗船械之俱巧訓練駕駛之俱精富教旣舉武備亦修夫以歐洲十六國合其人數僅二萬萬我乃倍之以二千萬之練兵加數百艘之鐵艦揚威海外誰能禦之凡此成功可以期而計效者也然今左右貴近率以資格致大位多以安靜爲良圖或年已耆耄精神漸短畏言興革多事阻撓必謂天澤當嚴官制難攺求言求才徒增干進之士開院集議有損君上之權夫君貴下施天宜交泰冗官宜革掣權非時旣已言之若夫大考以詩賦超擢館選以楷法例授同爲干進抑何取焉進言薦舉之士必多倜儻之才遺大投艱之時貴有非常之舉我聖祖仁皇帝開鴻博之科正當滇亂之日乃知聖人之宏謨固非常人所識度也豈可以一二濫竽而阻非常之盛舉哉至會議之士仍取上裁不過達聰明目集思廣益稍﹝輸﹞﹝輪﹞下情以便籌餉用人之權本不屬是乃使上徳之宣何有上權之損哉若謂皇上萬歲殷繁宵旰勤勞上書旣眾報紙益多旣費顧問之時安有披覽之暇豈知上書𨿽多提綱先見其無關政要派人閱讀其指陳切要卽於顧問之處可以集眾講求其有燕暇隨意閱報但使得備乙覽已可風化肅然吏不懷姦人皆自勵矣若狃於俗說不能掃除則舉事無人百獘叢積稍變一二終難補苴而民日以貧兵日以弱士日以愚國日以蹙彊夷環逼於外會匪蔓延於內五年之間江浙閩廣滇桂恐不能保十年之內皖楚遼藏蒙回亦慮變生二十年後敗壞非所敢知矣此尙言其常者若瓦解之患則旦夕可致殷鑑不遠卽在前明得失之效如此皇上果何擇焉

竊聞皇上觸念時艱頓足憂嘆惕厲之心達著於外推此一念可以大有爲者也然﹝有﹞﹝亦﹞自彊之心而不能充居莫彊之勢而不能用竊爲皇上惜之嘗推皇上有憂危之心而不能赫然發憤掃除更張者大半牽於庸臣無動爲大之言容悅謹媚之習夫諸臣當有事則束手無策坐受縛割當無事則容媚畏謹苟持祿位今者在皇上則土地已割矣在諸臣則富貴無恙也方其私憂竊嘆亦有危心無如畏謹成風迫爲容悅詩說謂與師處者帝與友處者王與奴隸處者亡皇上日與容悅之臣處惟有拜跪惟諾使令趨走而已安得不致今日之事哉上尊下媚中塞外侮謀略不能用逆耳不能入以此而求自彊猶之楚而北行其道背矣然二十年來粉飾太平大臣皆非以才能進用率以年資累官但以供文字奔走之勞本不能責以旋轉乾坤之任惟在皇上內審安危斷自聖衷而已夫中國人主之權雷霆萬鈞惟所轉移無不披靡昔齊桓公好紫舉國皆服秦武王好勇士舉國尙今以楷法詩文驅天下而人士皆奔走風從然則撫有四萬萬人何施而不可何欲而不得哉又視皇上所措而已皇上居可爲之位有憂憤之心當萬難少緩之時處不能自已之勢不勝大願伏乞皇上講明理勢之宜對較中外之故特奮幹斷龔行天健破積習而復古義啟堂構而立新基無爲舊俗所牽無爲庸人所惑紆降尊貴通達下情日見賢才日求讜論以整紀綱而成大化雪仇恥而揚天威宗廟幸甚天下幸甚職疏逖小臣豈敢妄參大計但目擊國恥憂思憤盈棟折榱壞同受傾壓今將南歸感激聖明瞻望宮闕眷戀徘徊不能自已用敢再竭愚誠冀補萬一其推行之節目經理之章程瑣細繁重不能詳及如蒙垂采或賜召對當別輯書進呈不勝冒昧戰栗之至伏乞代奏

皇上聖鑑謹呈

卷十八治體六變法下

論中國變法必自官制始

麥孟華

問中國自彊之道其通人磊士則莫不攘臂奮舌曰變法哉變法哉麥孟華曰中國變法蓋三十年矣興輪船設電綫練海軍創船政開總署派公使開煤勤紡織習洋操購鎗設同文館武備學堂凡仿行西法關涉洋務之事不一而足而不免於今日吾子變法之說其謂之何彼則曰吾今日變法之說則有以異於他日他日鐵路未開也銀行未也銀幣未鑄也礦務未辟也制造未盛也小輪未行也郵政未立學堂未設也其類乎此之西法一切未﹝仿﹞﹝休﹞行也風气一開舉而措之國不足彊矣麥孟華曰疇昔之變法者其心未嘗不如吾子之所言也曰吾變此法而卽可以取吾國也然而不免於今日今子之法猶彼之法也子之言猶彼之言也後人之視吾子其猶視彼也今試問興一鐵路而籌購鐵招股集工畫定官路釐正章程刻期必成材無呰窳吏無中飽工無廢輟任此者誰也創一銀行而聯合戶部糾集商民部勒委員令無姦僞令無侵蝕任此者誰也鑄一銀圓而成色無虧重率無漏抽提無缺流通無窒推行無阻局費無濫屬吏無偸任此者誰也辦一礦務而延聘礦師購辦機器勘驗苗脈鎔化子色通便轉運釐定稅額選才督辦無濫私人開采化鑄實著成效任此者誰也建一制造小輪而鑄鐵制械無致偸減派員督理無令敷衍出費領牌無訛民商任此者誰也立一郵政勿訛郵費勿誤急遞勿付浮沈領局者勿視爲利藪督辦者勿諉爲公事任此者誰也設一學堂而聘請教習招集生徒商略課程籌撥經費富藏圖書試課藝業督訓獎勵如誨子弟任此者誰也此外一切紡紗織布鐵廠商局以及類此之西法一切當仿行者其經營監督任此者誰也今夫海內有心人之所喁望四萬萬生靈之所寄托千百萬人新政之所由推行則豈不在巍巍然乘軒食肉待漏持版之官吏之手哉夫以若此之重之事而托之此輩官吏之手其能舉與否𨿽蒙崽騃豎可一言而斷也旣不能舉矣而猶日攘臂奮舌曰吾變法吾變法其有以異於向者之所云者幾何矣

然則中國之官固皆闒冗無具矣乎曰古者設官之任事也禮樂刑政兵農工戶納言守土分隸以職專其責久其任厚其權贍其身家使無掣肘使無內顧故畢精亶力事其事而事治霸天下者創於權臣藩鎭之禍慮其專擅而﹝跋﹞﹝拔﹞扈也則之副佐以殺其勢慮其盤踞而肆蹇也則促之更調以窘其力慮其挾重柄席貴勢以覷搏我也則號令之監之以翦其威慮其侈縱不度且官多而俸難給也則薄糈賤祿以節其用權勢絀才力絀財用絀是驅其臣於爲惡之路也然其才智彊權術巧不次之擢餌其前不測之威躡其後束縛而馳驟之不敢不栗栗循職也故畢精﹝亶﹞力事其事而事亦治逮霸天下者之子孫馳驟亦旣陊矣然箝束旣久壓力日重𨿽有才智靡能自拔矣上者馴擾偃仰煦沫文迾之中其視官也傳下者姦詐賄墨奊詬無其視官也如市烏乎豈古人必才桀狷潔而今人必罷墨黷哉則其制之不善也

且夫賁育之勇縛其手足則不能勝匹雛倕輸之巧錮其耳目則不能制一器夫欲用人之耳目手足乃先縛之錮之使極之拘攣聾瞀倉卒有急則又號而求治責才力聰智於拘攣聾瞀之人是適裸壤而求龍章趣聾俗而求韶濩也且先王之任官也信之後世之任官也疑之先王之任官也用之後世之任官也窘之下亦習知上之疑我上之窘我也乃務爲安靜之說乃惰乃諉乃陊視其朝廷乃如粥肆如路人夫舉國而委之路人粥物者之手其不欺賣而利之矣幸矣又何望其能善其事哉夫今日之官制固明太祖操縱之術而前代之獘政也然閉關之世濡沬太平則奉行文書按循資格誠爲防獘攬權之術若夫彊鄰環睒事變百幻而仍此縛錮之舊則必互相牽掣互相推諉延宕張皇一事不辦且同此善政西人行之而大效中國行之而滋獘壅隔侵蝕卒至廢輟夫變法而不正其本是漑枝葉而求本之茂澄港而求水之淸也董生不云乎爲政不調甚者乃解而更張之無百年不獘之法前代美治至今猶敝勝朝數百年之秕政哉彊弱舉痿振墜通塞其政極大其事極而靡不建始於官制然剔舉朝之宿獘藥十年之沈條理萬端非可一言竟也請先究其病源條其要旨以此醫國庶有瘳乎

欲治病源一曰汰冗員矣夫日本之變政也芟除冗官以知縣直隸國主而親王之尊出爲知縣弛其監制使可自達尊其權位使可任事上與君事下與民親故情通事舉不二十年而國遂彊今以縣親民矣而控以本府控以監司控以督撫上謁長官如覲天帝下規民事動輒掣肘君與臣相隔絕官與民相隔絕大臣小臣又相隔絕堂陛九級廉誠遠地矣然噎郁壅塞上徳何自宣下情何自達昔者周以百里封侯直隸天子漢以郡守領令下逮小民今吾壤地遼廓縣令多縱不能遠師成周如日本之直隸亦宜法漢良制領以巡撫崇其品秩授以事權庶幾尋功簡能易於規專城撫字不患控掣漢宣帝曰與我共治其惟良二千石乎每拜守相輒親見問觀其所質其所言故循良最盛遂以中興唐太宗重親民之任督守之名書於屏間條其善惡故州治率理貞觀之治遂致太平其親之也如彼鍾離意恆榮以尙書令僕射出領郡守虞延鮑昱以郡守入躋三公妙選人才級秩崇簡其重之若此令𨿽監司之尊奏牘不能上達政治不能逮民傀然中立壅絕上下至於縣令則吏部銓選上不知其名姓參謁長吏勞幾同於僕役淸流之士羞而不爲尙欲以之求治哉汰藩臬道府之冗員除參見拜跪之縟節人知自愛吏能舉事而後上可收用也至夫卿寺冗間尢宜並汰刑部掌刑矣而復設大理禮部掌禮矣而復設鴻臚六部重任矣而堂官六七各無專事潦倒冗林乃若閒曹若夫宰相則天子之元輔矣古者三公之制二伯處外一相治內任至重也後世則移爲司徒司馬司空而相有三矣移爲中書尙書而三公俱官矣移爲同三品平章事而三省虛設矣移爲同平章事參知機務參預政事而他官兼攝宰相且存銜尾今則大學士四人加以協辦然樞密之事悉隸軍機內閣之設皆爲散秩官制蕪敝已傷國體舉一新政則得而會議得而阻撓得而絆掣是養虛冗之員以自擾也小則虛糜國俸大則諉掣朝政若猶因循敝法是猶渡江河而焚其維固不待風波之險中流而船必覆矣

一曰專任今夫一人專制千室鳴弦二人牽羊則僕於道矣一人規盡則千門萬戶頃刻立定築於道旁則三年而室不成矣非一人謀之則智且才眾人謀之則愚且闇也其權不一其見不合其勢又相持而不下始則牽掣繼則推諉終則傾軋乃至智靡而才亦僕故專制之法失人則亂得人則治分任之治失人亦亂得人亦亂專任之治治一其功亂專其責分任之法治則相軋亂則相諉是以先王之立官也廣其僚屬而不佐以儲貳所以專責成而一事權也漢之三公魏之九卿沿而勿攺後魏之世始建少卿以分九卿之職隋煬之世始置侍郎以貳尙書之權遂乃控制紛轕政事叢脞官制之壞垂及千年今捨周漢之美法襲魏隋之積獘是遊前車之覆軌而以爲坦途也且上患下之攬權而專事也故一部之中堂官已六復加管部其權殺矣其事分矣而又慮其放惰無事也於是他攝他部一人之身兼差數四一日到數署奔走困頓然每日到堂拱立畫諾而已其事不諳其勢不逮固不能治一事也夫數人共一事則必才屈而事敗一人治數事則才絀而事亦敗孰與人事其事之爲愈乎曰庶務擾固非一人耳目才智所可周也如是則莫若議政行政分任其人西國各部長以一人其有興革議院集議具得失然後下之各部令其推行故慮﹝事﹞﹝爭﹞周而集事速今略仿其意修虞帝辟門之典復漢代議郎之制精選通達中外之士集之內廷熟審機宜詳慮利獘計議旣定下部施行詢謀則羣策無遺措辦則一夫專制旣不患其攬權復不憂其挾掣數年之閒百廢具舉捨良法而不行徒爲懲羹吹薤之舉向之所以窘人乃適足以自窘而已如此而欲求治安𨿽堯舜不治

一曰久任安其土地習其人民諳其風俗擾其人情察其好惡辦其土宜衡其利害規畫有年然後可舉一事然又非蚤行而莫效也張綱振目染濡淫浸或行之數年而效或行之十年而效或行之數十年而後效故吳祜之相膠東九年而報績杜詩之守南陽十載而成化若促其時日數其更調則𨿽臯繇司理仲路治賦龔遂文翁之守郡亦將束手俯頸無以自見以之責效之於俗吏哉漢宣帝之言曰守令吏民之本數變易則下不安民知其將久而不可欺罔也乃服從其教化故漢世郡縣皆久其任其能異者以璽書累秩九卿終不易位漢世循良疊背相望固由人才之盛亦上之能竟其用也後魏太和之世始以六年爲限後唐則促爲二十五月宋世則定以三年行之至今復多攝署變﹝易﹞﹝法﹞急促不及數月方營一事而忽調異郡則它人嗣職將變其前爲矣方治一職而檄權它郡則五日京兆以不習而諉陊矣且鐵路未通道途遼絕之官之期動逾時月未及布置又復它移自非上聖疇能過化哉古之封建分土子民親愛國人如治家事故廢興墜舉土辟民治封建易而郡縣矣惟久任之法尙存封建之遺意若遷移倉卒官如驛舍過客𨿽才誰能治驛舍之事哉難者曰久據專城勢將蹇肆唐之藩鎭其事已矣曰引綫之差視其起點攝引之率其重心唐以武力之臣授之大郡私握兵柄世之子孫重心已偏故攝引不能及也今治吏百里兵權不屬十餘年外卽可遷調𨿽有桀驁何能專肆且古之吏治也患其專今之吏治也患其﹝散﹞﹝諉﹞古之吏治也患其擅今之吏治也患其諉制異勢殊專擅誠非所患今猶借口唐藩謂久任不如時易則胡不引漢世前事而觀之也

三者行矣然佐理無人則事猶墜而不舉則猶格而不達也西國新相登朝則各部之長皆必更易聽自選擇用其所﹝知﹞﹝如﹞如身使臂如臂使指令下流水不憂阻捍是以意無不行事無不舉漢世三公皆有曹掾開合辟士妙簡英賢故漢之公府得人最盛外之州郡咸有僚屬別駕治中功曹主簿皆州自辟除通爲百石王渙辟仇覽爲主簿宗資署範滂爲功曹周景延陳蕃爲別駕成除張牧爲﹝賦﹞﹝賊﹞曹委心任政用奏殊績魏晉以降猶沿斯制北齊失政佞幸侵官州官始有用然隋唐之世判官推官𨿽待奏報猶自辟﹝召﹞﹝名﹞也後世慮其延任私人於是一命以上銓於吏部內之閣部司員皆由掣簽僅供主稿署押之用非能資其毗贊也外之縣丞佐雜皆由捐納無非市井無賴之尢非能益其輔佐也智有不及才有不能獨立旣不可爲治矣文書數尺髙可隱身成案積例皆﹝非﹞諳悉乃不能不委用於胥吏固天下之猾者也詩說曰與師友處者治與奴隸處者亡所處皆無賴猾蠹而猶欲以是求治非左書而右息之哉爲今之計當略師漢制內之宰相部官外之督撫縣令聽其辟士略置品級幕府儲才庶裨政治若夫胥吏則猶木之巨也夫一署之中書吏百數盤隔上下抑遏苦訛牽訟費甚於狼虎而又熟於成例藉爲要挾𨿽恫其害莫敢誰何之不去本必不茂去之法是宜用士人以易之蕭何之主刀筆朱震之從事繆彤之爲主簿省署文書督促簿役皆用名賢以親其事故上能匡揚淸化而下能抽達郁滯也州縣之官不習吏事一習一動仰息吏胥吏胥因持其急而短長之是所謂以羊牧狼也唐世士人初登科及未仕者皆就藩府辟置金設主事亦猶書吏以下第舉人爲之師師其意以士人試而不第者爲吏優其禮節使可出身其有能事擢爲部曹上之所重人自樂就如此則上有僚屬之謀議下資良吏之馳驅牧民之官不勞而治矣此之不爲顧乃聽其噎蔽任其斃不察病根自責愈疾豈不謬哉豈不異哉

若夫奔走百司鼓舞豪傑則資格固非所宜得士也曰後來居上汲黯諷其積薪宋臣李沆亦謂不用少年喜事之人固非以資格爲治耶曰資格之說可治處常之天下不可治應變之天下可治一統之天下不可治列國並立之天下閉關蒙業無需人才一二老成足供令使年少魁桀可老其才以遺孫子也今日事變急矣彊鄰逼矣遏抑旣久人才瘵厚貌以求嫗言以號猶不應朝拔其尢暮委其政猶不逮乃復限以品秩投之閒散一旦有急其誰赴之且夫舉大事任大政興大利精俶儻促然不懾於眾議則豈不以銳气可用而才力足以任事乎哉窘以科舉屈以下僚剉以奔走劘以歲月其壯年之雄材偉略與鄕所謂精俶儻不懾眾議之銳气皆己摧狝蕩夷以至於盡𨿽有魁磊耆碩憂國如家且將躓僕任途白首郎署幸而躋預樞要則已昏薾頹耄駑鈍不堪嗚呼老其材而才乃敝習之事而事乃墜下固窘矣上亦何所賴哉且夫英後明辟號稱能羅駕天子之英者豈不以爵賞自我足以驅役之而操縱之哉漢武擢霍光金日磾於僕虜之中起衛靑霍去病於甿隸之下委以國事屬以兵權用能翦勁匈奴弼輔委裘之治明太祖陟用不測一言稱旨立躋顯宦蕭滋以貢生爲大學士曾敏以監生爲尙書故士皆銜國士之知奮不顧身以利祿今爵祿未爲不尊榮也神明靈淑魁才亦未爲乏絕也然格以官階平流而進得邀崇秩則曰致以日力非上之特拔我也得授達官則曰得於成例非上之能知我也苟得老﹝壽﹞富貴固所自有誰復感激圖報縻國士之身以酬眾人之遇哉古者官階簡數遷卽可上至公卿故漢之車千秋起家大鴻臚數月卽爲丞相後漢黃瓊以議郎四遷而至司空以沿及明世官階𨿽少編檢三階可爲大學士以言資格猶未爲害也今則官級多密遷轉難入爲翰林數十遷乃躋卿貳出爲縣令數十年未階督撫𨿽有曾史之懿行管葛之奇才猶將俯首資格末由自達而庸材下品反以年日深久灼然先用此踸犖之士所以掉頭解體穢朝廷而不顧者也昔崔亮創爲停年之制不問賢愚斷以格限人材淪敝拓拔遂亡夫魏之亡也如此漢之興也如彼由斯以談果孰利而孰害孰得而孰失矣詩曰周王壽考遐不作人蘇軾曰能用智名勇功之人則治故欲振國勢必作人才欲作人才必破資格聽其上書試之行事廣爲詢徧加抽擢果有異能立授大臣如此則智名勇功之人有不縱萃輦轂奮身而圖報者哉才旣得矣而尙憂事之不治哉以弱爲彊以危爲安以亂爲治一轉移間而才集事舉夫亦何憚而久不爲也

且上之明詔大號睊睊目同目同督誠其臣下曰不曰潔己守法無瞰我利無侵漁我民乎哉然而上以廉求下以貪應若是者何也曰與人以生者乃可得人之死贍人之家者乃可得人之身薄與厚求非所以得廉潔於臣下也中國官吏千數夤緣爲姦盤剝小民苞苴昌盛賄托饋遺因恬而不知怪逐利否耳慮非顧行也又其甚者欺上而利之矣侵蝕國帑克扣軍餉粥缺謀差較揣肥瘠主上有急因以爲利可謂無行誼之最者也然而沿習爲例視若固然其有佼佼自好潔己奉公則已眵眵盱盱詑爲奇行上自督撫下至縣令以墨敗者十常八九若夫京官之炭敬部員之印結固昌言不諱可公之大廷廣眾之中者也𨿽號稱賢者亦固眵然受之而莫之或非矣然繩之國準以古義爲污耶爲潔耶非古所謂簠簋不飭者耶嗚呼捐廉棄乃至於此等此顱趾等此視息豈獨其獨異人哉則上之道上者非其理故也古者勸士首重﹝制﹞﹝重﹞祿圭田之制詳於孟子庶人之仕祿足代耕法至良也漢世以石爲俸厥有定制宣帝用張敞蕭望之之言增天下吏俸十五後漢建武復益官秩故室家無累人懷自勵之心降及隋唐制祿猶厚宋世階品官職封勛差遣皆有俸祿正俸職錢公用職田之外復有衣糧餐錢而復制祠祿以佚老厚恩賞以優賢自秦以來班祿最重是以眞仁之世名臣背潔淸治行吏治循良遞至有明官俸乃薄一品之祿未及百石而本色折色實得無幾始則以鈔折米十貫而抵一石則石俸乃僅二三十錢矣成化間鈔已極賤一貫僅值錢二三文繼則以布折錢匹布而抵二百貫則石俸乃僅十四五錢矣布一匹亦僅值二三百錢制祿之薄古所未有管子曰倉廩實而知禮節衣食足而知榮辱身且不贍而責以潔身守正烏可得哉我朝之興因明敝制大學士之貴俸乃二百五十金二百五斛米家無九人之食不及周之上農祿無百石之入不及漢之小吏雍正七年始更養廉然中國儀節縟費用滋巨長吏靡其傔役下吏窘於供應區區之數未之足也夫慶典軍役輒有折扣太倉紅粟朽不能食名𨿽達官實幾不給以此而求其狷介𨿽鞭策督前斧鋸臨後且不可得而猥欲澄吏治哉西國之任官也分職甚寡給俸甚優別以公費以給應酬土耳其蕪敝之國相臣月俸且一千八百磅撫下吏工資亦月數十金其有越理受賄必與重懲是以事無陋規物無官價人知自愛犯髒污驗之中外稽之往古是非其明效大驗耶人情莫不念室家顧妻子毀家濟國髙節不可以責人也上不與厚糈以贍其家彼必私取於下以自奉與其下取以賊民孰若上與以勸吏與其私取以敗公孰若公與以禁私惜此小費滋此大患未見其計之得也量其缺分重其糈秩紓其窘急勵其廉隅則士必爭自濯磨約身赴治若患國帑空虛費無﹝從﹞﹝重﹞出則冗濫之員千數百計汰其虛縻並其額祿一舉手而廩費已裕矣語曰正其本萬事理欲正本者則盍於此加之意矣

其本正矣然不淸其流仕途猶雜淸流之道厥有二端曰停捐納曰嚴保舉古者國有大慶賜民爵級與民同樂非利之也晁錯始爲納粟拜爵之說謂爵爲上擅出口無窮捐納之風遂爲嚆矢名器烏可以假人哉然但與虛爵未之或病也桓靈之世粥及實官吏治秕穢遂屋漢社是固敝政失徳足以亡人之家國者矣而議者動曰權宜之計於是操奇計贏易朝爲市始則止粥虛銜也浸而粥及實缺矣浸而粥及監司矣浸而粥及科名矣臧僕亡命市儈無賴之人皆得出其贏餘綰符紆﹝組﹞揚然與一士大夫齒出粟內錢乘傳行郡此賈子所謂無行之尢者矣人習知夫綰符紆組者之一旦我亦可以得此也於是夷﹝視﹞﹝然﹞官吏於是輕量朝廷於是輕賤功名而污其爵祿爵不足勸吏不足治如是尙可爲國哉夫淸流之士羞與噲伍咸自引匿不任國事而民生大計與夫興利除獘之新政遂皆托之亡命無賴之手嗚呼幾何而不爲漢季之續也且捐納之說固謂資其款項上濟國用也元世捐一縣丞銜猶需十五萬石仍此貴重猶有所得今則爛羊侯尉其賤如捐一監司未及萬金其於國用無裨萬一夫行此敝政𨿽厚得重獲已壞朝事而傷國體坐受大害而博此數十萬之數哉中國地廣壤腴物產二十六萬礦產之富冠絕地球誠能開礦墾荒種植畜牧國用百倍猶有餘裕顧乃棄此大利蹈此敝舉是固不可解也無策甚矣至若以人事君固人臣之公義古今之盛事也叔牙舉管仲爲上卿蕭何薦曹參爲丞相齊遂以霸漢遂以安今之保舉乃爲獘藪非循故例則延攬其私人巧宦鉆營眞才沈抑故疆臣大吏歲有薦剡然姓氏累牘未嘗有一奇才也甚或得以諛媚謀以賄賂自非數者莫得上聞上欺君上中敗官下鬱鬱士气具有覺識具有天性顧乃謀人家國若斯之姦謬哉今天下未爲乏才也屬官治內聞見未爲逖絕也是宜嚴責大臣妙簡英俊各舉所知推薦非人坐其舉主汰康匏而顯寶鼎退駑蹇而致絕足庶幾爵賞無濫而國家可得用才之效也事至易行效至易而猶怯於更易是珍饈當前憚於舉箸而日號以求療饑之術烏可得哉

數者具舉宏綱畢張郁噎以通牽制以除才幹以展蕪雜以淸魁傑以達大數得矣然旣革宿獘宜增善制善制之要首曰商部中國洋貨內流歲漏千里工藝呰楛上不過問茶絲美利日以寖衰西國商務立爲專部商會力有不逮則國家助其推行專意經營故能墟印度而弱我中國今宜別立一部掌以專官合眾講求助﹝民﹞﹝命﹞推布庶能振我絕業塞其漏卮二曰農部西國民有農會國有農部擇種土灌培播刈皆用新法國家督之農官考之蠶務公會究其飼養驗其瘟病以至種植畜牧皆掌之農部以善其事故歐洲農田所植歲計一萬一千九百三十兆兩英人棉花之稅歲入一千二百萬磅俄人西伯利亞種樹之利歲數百萬而美人養蜂之入且敵舊金山之金礦有農部以督核之故利盡而事舉也中國沃壤以歐洲新法所產推之每縣可增銀七十五萬誠能特立專部訓民務農講究新法不及十年富甲諸國矣豈患貧哉三曰學部西國大小學校諸學學堂徧於國內立部司之識字之民十得八九著書之數歲乃二萬中國人寡讀書獷若苗猺識字之數百不得十非﹝民﹞之智於西而愚於中也上不設學校以開﹝開﹞其智也多立學堂別創學部專官任事重其責成如是而民智不開殆未有也若此者增減得宜利舉獘革立法美善中人之性可以賢中人之質可以智中人之力可以才以行新政何政不舉以興新法何法不張而顧鰓鰓焉慮其事﹝之﹞不治哉曰其事重大匪易任也曰變法之本捨是末由日本之彊實基於此語曰非常之原黎民懼焉薾罷不振怖爲河漢有其舉之易亦反掌若猶懾其艱巨憚於革易而顧仿行一二西法委任一二西人貿然自以爲得計何怪其一利未見萬獘叢集千瘡萬孔反贈守舊者以借口哉

治始於鄕說

韓文舉

治心無學爲振蕩爲污郁爲損喪治身無學爲軼蕩爲夭孽爲顚滅治家無學爲構責爲離貳爲淩越治鄕亦猶是也鄕者家之積也國者鄕之積也積水成河積土成山積水成河河自水始山自土始林自﹝木﹞﹝本﹞始國自鄕始家塾黨庠術序由鄕衍之黨正閭﹝師﹞﹝帥﹞里長由鄕選之禮有鄕飲酒禮有鄕射禮有鄕先生鄕大夫管子有鄕長鄕師鄭人有鄕校王制有鄕士日本鄕塾五萬二千餘所徳國學費鄕孩僅繳一辧尼自古迄今自中至外舍鄕莫由焉鉤於鄕而材能可知也部於鄕而善惡可知也按於鄕而徳行可知也稽於鄕而藝術可知也是故觀天下者觀國觀國者觀鄕漢之三老嗇夫非三代遺法乎自隋設進士而視鄕爲贅疣目鄕爲丸癰矣自是家與裏離裏與鄕離鄕與國離人不修於家家不修於裏裏不修於鄕鄕不修於國士曰遊士工曰遊工農曰遊農商曰遊商何謂遊士無才行鄕不責之工無技能鄕不責之商無籌算鄕不責之農無常產鄕不責之泛乎無所依浮乎無所泊而鄕與國遂﹝爲﹞﹝胡﹞胡越矣然則如何而國與鄕輟屬也管子曰鄕樹之師以遂其學士有鄕師農有鄕師工有鄕師商有鄕﹝師﹞﹝學﹞學士者爲鄕士學農者爲鄕農學工者爲鄕工學商者爲鄕商名曰士鄕名曰農鄕名曰工鄕名曰商鄕非遷徙其人爲鄕士農工商各有所習久之寖漸成俗遂以是名耳且工必學於士而後貴於鄕農必學於士而後貴於鄕商必學於士而後貴於鄕工而士商而士農而士行無由掩才無由匿自有鄕士鄙朴之鄕文而明自有鄕農菹穢之鄕沃而衍自有鄕工苦惡之鄕堅而美自有鄕商寥寂之鄕繁而溢談道術論政事工格致者士之鄕也相寒暑化肥瘠勤播植者農之鄕也制器用辦工苦衡輕重者工之鄕也核多寡計貴賤貿有無商之鄕也如是編爲士戶編爲農戶編爲工戶編爲商戶一里樹師者幾何十里樹師者幾何千里樹師者幾何萬里樹師者幾何士而繁道不患不流農而繁田不患不治工而繁藝不患不良商而繁貨不患不輸是故士與士言道農與農言物工與工言巧商與商言計師無量徒無量新理無量新法無量新藝無量士不假才農不假粟工不假器商不假貨𨿽有百異教無由奪之𨿽有百異物無由攙之𨿽有百異貨無由耗之何患夫士不解道百里無士師農不善植百里無農師工不制器百里無工師商不善賈百里無商師師之教十成八九爲上舉十成五六爲次十成二三爲下都一鄕之師而考之都十鄕之師而考之都百鄕之師而考之都千鄕之師而考之都萬鄕﹝之師﹞而考之﹝考之﹞都億兆鄕之師而考之甲於一鄕者爲一鄕師甲於十鄕者爲十鄕師甲於百鄕者爲百鄕師甲子千鄕者爲千鄕師甲於萬鄕者爲萬鄕師甲於億兆鄕者爲億兆鄕師監其情僞第其優劣士無僞行農無僞功工無僞物商無僞貨如是一鄕之內善惡知焉勤惰知焉智愚知焉士農工商無所隸者罰之黜之羞之戒之士析新理者賞農新法者賞工制新式者賞商演新計者賞賞罰操之大士師操之大農師大工師大商師如何而可爲大士師爲大農師爲大工師爲大商師經與史掌故律例中外兼通者公選以爲士師電學化學熱學種植貫徹者舉以爲農師藝學重學算學兼綜者舉以爲工師各口岸興殺各貨物輸滯條其源流者舉以爲商師土無曠土民無遊民其始設法奚若曰設士學院以教之設農學院以教之設工學院以教之設商學院以教之學成則造各學教焉逮其鄕人學成則又教其鄕人焉如是而百人千人萬人億兆人無量數人遞相傳習國安得而不富彊哉經費從何出曰集貲如善堂如義學此民間創辦也若國家舉行自有條理奚待言哉或曰此事恐徒托空談行多窒礙曰泰西爲兵泰西亦可行之安能隸民於士農工商而不得乎故曰治家莫如治身治身莫如治心治天下莫如治國治國莫如治鄕

古議院考

梁啟超

問泰西各國何以彊曰議院哉議院哉問議院之立其意何在曰民權與民權合則情易通議法與行法分則事易就二者斯彊矣問子言西政必推本於古以求其從同之敢問議院於古有徵乎曰法先王者法其意議院之名古𨿽無之若其意則在昔哲王所恃以均天下也其在易曰上下交泰上下不交否其在書曰詢謀僉同又曰謀及卿士謀及庶人其在周官曰詢事之朝小司寇掌其政以致萬人而詢焉一曰詢國危二曰詢國遷三曰詢立君以眾輔志而蔽謀其在記曰與國人交止於信又曰民之所好好之民之所惡惡之此之謂民之父母好民之所惡惡民之所好是謂拂人之性災必逮夫身其在孟子曰國人皆曰賢然後察之國人皆曰不可然後察之國人皆曰可殺然後殺之洪範之卿士孟子之諸大夫上議院也洪範之庶人孟子之國人下議院也苟不由此何以能詢苟不由此何以能交苟不由此何以能見民之所好惡故𨿽無議院之名而有其實也漢制議院之職有三一曰諫大夫二曰博士三曰議郎通與云諫大夫掌議論無常員多至數十人漢舊儀云博士國有疑事則承問有大事則與中二千石會議史記三王世家言臣謹與列侯臣嬰齊中二千石二千石臣賀諫大夫博士臣安等議云云又言臣靑﹝﹞翟﹝霍﹞臣湯博士侯吏二千石諫大夫博士臣慶等議云云又言臣靑翟臣湯博士臣將行等云又言臣謹與中二千石二千石諫大夫博士臣慶等昧死請云儒林傳言謹與太常臧博士平等議云云蓋漢世有事無不與諫大夫博士會議者而博士爲尢重每上一議必列其官且列其名史漢中多不具徵蓋博士實議員之徵也中世以後博士多加給事中入中朝備顧問稱爲腹心上所折中定疑漢官解詁云議郎不屬署不直事國有大政大獄大禮則與中二千石博士會議夫曰多至數十人則其數與西國同曰不屬署不直事則其職與西國同國有大事乃承問會議則其開院之例與西國同或制書徵史記儒林傳伏生孝文時徵爲博士或大臣舉漢書孝成本紀陽朔二年詔丞相禦史與中二千石二千石雜舉可充博士位者則其舉人之例亦與西國略同𨿽法之精密有未逮而規模條理亦略具矣史記叔孫通傳稱秦二世時陳涉反召博士與公卿會議然則博士主議論其制不始於漢鹽鐵論云齊宣王褒儒尊學孟某於之徒受上大夫之祿不任職而論國事蓋亦與議郎之不屬署不議事等然則國家有議論之官其制又不始於秦齊秦漢挽近力徵之邦此良法美意豈能特創蓋必於三代明王遺制有所受之矣滕文公欲行三年之喪而父兄百官皆不悅此上議院之公案也周厲無道國人流之於彘此下議﹝院﹞之公案也鄭人遊於鄕以議執政子產弗禁漢昭帝始年六年詔公卿問賢良文學民所疾苦遂以鹽鐵事相爭議辧論數萬言其後卒以此罷鹽鐵是以𨿽國家特設之議員而亦陰行其權也至於漢官之制丞相有議曹見﹝翟﹞﹝霍﹞方進傳大司馬有議曹見匡衡傳車騎將軍有議曹史見匡衡傳行軍有軍正議郎見衛靑傳其制尙足以補西法所未及又郡國皆有議曹門下議史見北海相景君碑陰議曹議曹史見倉頡廟碑陰多不具徵漢書朱博傳云博不受諸生所至輒去議曹曰豈可復用謀曹耶是前此各郡皆有議曹矣西國每邦謂合盟國之各邦每城皆有議會亦卽此意也問古議院之亡自何時乎曰議院者民賊所最不利也如朱博之徒悍然以敗壞古制爲事者蓋不知幾何人矣問今日欲彊中國宜莫亟於復議院曰未也凡國必風气已開文學已盛民智已成乃可設議院今日而開議院取亂之道也故彊國以議院爲本議院學校爲本

泰西諸國設立議院源流

鄭觀應

泰西各國之創有議院其所從來者久矣夷考泰西上古創業垂統計有三國曰希臘曰羅馬曰徳多尼然年代有先後而政教﹝有﹞﹝茍﹞尙文尙武尙格致之不同凡今歐西各國政教禮俗律例官制無不本於三國﹝國﹞而希臘一國實爲之始考希臘國史其政分有四類一國聽於王是謂王政一國聽於紳是謂至善者之政一國聽於民是謂民政此三者皆與希臘俗不悖其有悖於希臘俗者名爲代蘭得之政所謂代蘭得者謂操有一國之權而可以獨斷獨行者也當時紳政則以斯巴達城爲最勝民政則以雅典城爲至當前此雅典國政惟貴紳甫獲參議至梭倫乃攺定雅典舊例諸貴紳外除生而不爲奴者無論誰氏舉可以議論國事皆有可以指陳是非可否之權凡遇國事民皆得憑一己之見投黑白子於櫃或髙舉一手以明是非與鄰國言戰言和可否一聽於民民會之外更有一議事會爲紳董四百員主持民會有何建白務先於議會紳董商明準許而後可其四百議員盡由民會選立一歲期滿別有一次更易此卽今日泰西各國上下議院之權輿也希臘國俗治國與司察並重故統理國政者其名有二一曰巴西路治國司察二意兼備一曰亞根則僅有治國之意而無司察之意雅典旣爲民政貴紳將王司察之職削去易其稱爲亞根初定亞根時乃終身之職猶可子繼父業旣而更爲十年期滿別易一人至西曆紀元前六百八十三年時亞根之位復攺爲歲一更易並由一人爲正八人爲副九人共膺亞根之任蓋欲文事武備分與九人執掌不使一人統握全權是爲希臘民政之制羅馬之先亦爲民政至奧古斯都而始有帝制當其行民政之際將王權畀一總統歲一更易稱爲低革達多其後又慮其權勢過巨遂訂爲每歲選二吏分掌此總統之權始稱爲伯利多卽首先之意後稱爲根蘇利卽議商之意國家遇有危難則限以六閱月準用低革達多儀制獨操國柄與王無易若平日國務槪用根蘇利式是用羅馬民政之制此皆今日泰西各國之國公舉總統之權輿也試更以近日泰西各國上下議院規制言之法當一千八百五十二年拿破侖第三朝曾設上院員數一百五十人兼以牧師帥臣水師督臣各親王充之每員歲俸各予福蘭三萬枚一千八百六十年稍攺其數其缺視下院得三之二英國上院亦以親王世爵充之葡萄﹝牙﹞﹝近﹞之近上院議臣也或終其身或世其爵普國議政上院近得三百四十人然非定額有親王降王四十人備顧問者二十二人襲世爵者七十二人終領院職者二百二十四人此二百二十四人中有國王親簡者有世爵城紳公舉者有監督肄院推擇者墺國議政上院員缺二百十三人兼領之親王總監督監監督共十七人終領院職者一百四人餘皆世爵其職意國議政上院員缺無定額以奇才異能家道殷實者領是職皆終其身巴西國議政上院由國王於公舉數內酌選定之員無定額比利時國議政上院備選者八百三十三人每人歲繳稅課及二千一百十六福蘭者得應選入院以八年爲期

荷蘭議政上院所有舉充議員者例由各省議員中擇納稅最多者以膺其選上院無創議之權凡國事須自下院申詳上院定其可否丹馬國議政上院有系百姓公舉者有系國王拔自下院俾終領是職者瑞士及美國議政上院皆由各部議院公舉此泰西各國上議院規制之大略也英國下院議員選舉之數著有定額英倫四百六十五人威而勒士三十人蘇額蘭四十二人阿爾蘭一百有三人下院總董一人每年俸糈金錢五千鎊副董二人金錢一千六百磅此外自律師員書吏之外食祿者殊寥寥也法國下院議員共五百八十四人爲眾民所選年須在二十五歲之外兵船水手不入被選之例和約商約軍國大事下院皆有權﹝權﹞商榷下院人員每年得俸九千佛郎美國下院人員由各邦所遴選兩年爲期額數之多少視民數之眾寡爲定其先準於三萬人中選舉一人後﹝又﹞﹝爲﹞攺爲七萬六百八十人中選舉一人近今民數繁多視舊制爲更增矣奧國下院人員由百姓選舉以六年爲期正副紳董亦由下院自行選舉核其額數產業殷富者選八十五人居城者選一百十六人居鄕者選一百三十一人工作貿易者選三十一人徳國下院紳士爲百姓所推選約於十二萬人中選舉一人五年一易下院之人無常數恆駐院中者約四百人意大利全地分一百三十部下院紳士於五萬七千人中選舉一人凡充下院之職者須年齒屆三十歲有產業於中國者方能被選五年期滿重行選舉荷蘭下院紳士有一百人均從通國選舉無論何人歲﹝輸﹞﹝輪﹞賦稅於國家在十給勒以外者卽有選人之權三給勒約抵華銀一兩被選之人年齒須在三十歲以上於例方符凡膺下﹝院﹞﹝任﹞之任者每人歲受二千給勒爲俸糈四年爲期滿則更選瑞典下院議員分城鄕兩處選舉城中每萬人中可選議員一人在鄕則四萬人中可選一人四萬人外可選二人其人年齒必須在二十五歲之外三年爲期滿則更選西班牙下院議員約於五萬人中選取一人亦由民間所公舉每人在院辦事期以五年滿則更舉葡萄牙下院議員約於三萬人中選取一人以四年爲期比利時下院議員必本國之人居本國者始得與選年齒須在二十五歲之外選額視百姓之多寡以爲衡最多者四萬人中選取一人四年爲期瑞士下院額數一百四十七人每二萬人中選取一人以三年爲期凡民年在二十以外卽可操選人之權惟教師不得於選例此泰西今日各國下議院規制之大略也姑譯錄之以備時賢參考云爾

設議院以通下情

陳

國家威徳覃敷懷柔所至泰西各國競以長技入輸當道諸公師問官之意旣節取其寸長以爲土壤涓流之助如礦務鐵路電綫制造諸法以及廣方言館水師武備等﹝學﹞﹝與﹞堂皆一一仿行愚以爲泰西富彊之道在有議院以通上下之情而他皆所末議院之設中土未聞然其法則固吾中國法也考之傳記黃帝有明堂之議實卽今議院之權輿管子大匡篇凡庶人欲通鄕吏不通七日囚鄭子產不毀鄕校其知此義矣蓋古聖鐸鞀之議輶軒之使皆誘之使言凡以求通下情而已今牧令以數千里外言語不通之人貿貿然親臨其上父事兄事猝不得其要領不得不委之無識之吏胥於是施其鬼域狡獪之計朦蔽長官嚇詐平民上下壅格而獘不可勝言矣請於省垣外札飭各州縣一例創議政院卽就所有書院或僧道寺觀歸並攺設大榜其座與民更始一年四季每季一考於書院經古之外另策以近時利獘疾苦所在與興革按撫之方議論策答隨題而施捲面令直書姓名不準捏名冒替拔取前列數名不時延請入署慰問勸勉遇有大事則期集議輕輿減從親臨議院與地方父老周咨詳問互相駁辧議定而後務使上下之間煦煦咮咮如家人父子之自議其私則詩所謂樂只君子民之父母𨿽三代之盛不難復也泰西云乎哉

議院利害若何論

許象樞

孔子曰天下有道則庶人不議非禁民之議也有道之君其智識足以燭民之隱其仁慈足以蘇民之困其勇斷足以除民之患動而世爲天下道行而世爲天下法言而世爲天下則𨿽欲議之無得而議焉是以三王之世不有議院而物阜民康後世莫及然而聖不自聖未嘗不集眾思以廣益也故軒轅有明堂之議放勛有衢室之問虞帝有告善之旌夏后有昌言之拜不特此也傳曰史爲書瞽爲詩工誦箴諫大夫規誨士傳言庶人謗商﹝旅﹞﹝旋﹞於市百工獻藝是三代盛王罔不博采眾議也特未創立議院名目故遇哲王而言路通否卽言路卽塞耳考泰西上古亦無議院耶穌降生前五十七年卽漢宣帝五鳳元年巴勒斯坦新設議政五大會每會七十人此爲歐洲議院之權輿至西曆一千二百六十五年宋度宗咸元年英國始定議院章程迄於今而上議院下議院無國蔑有誠以議院之有益治理非淺也泰西有君主之國有民主之國有君民共主之國君主者權操之上議院不得擅施行獘在獨斷徳俄等國是也民主者權落於下議員得以專威福獘在無君美法等國是也英爲君民共主之國君可民否君不得擅行民可君否民不得擅作立法獨爲美備然上情可以下逮下情可以上達則一也我中國幅員之廣物產之饒人民之眾甲於五大洲然而地利不能盡國用不能充獘政不能革刑罰不能簡民困不能蘇國威不能振下有賢才不能遽用上有庸佞不能遽退非中國之君不若泰西各國之君也中國之相不若泰西各國之相也上下之情隔焉故也是故中國而不設議院則已中國而設議院其有利益於國家有僂指計者中國五金煤礦宜於開采地气丰腴宜於種植物料宏多宜於制造如有於開礦植物制造確有見地者卽由議院上請開辦則地利盡矣其利一泰西各國凡大師旅大興築議定後卽由議院籌蓋百姓利之勸輸自易也中國皆撥庫故𨿽明知釐卡開捐之獘而用度支絀不能不借以補苴有議院則上下同欲籌有自國用不患無措矣其利二我朝忠厚開基深仁厚澤皇古未有然而部辦之掣肘善政州縣之濫用非刑釐捐之不卹商情諸獘尙多沿習如建議院獘之所在卽許直陳不患不能盡革矣其利三泰西之俗習律例者原有專家設刑司以聽斷設狀司以辧駁初不隸於議院然上下情通博訪周咨眞情易得中國誠能仿而行之有獄不至畱滯矣其利四海禁初開中西立約通商西人著著爭先中人事事喫虧查近令通商貿易冊英人每歲贏金有四千餘萬之多民力安得不困乎有議以維持之則已往之條約可設法更換後來之獘竇可先事預防不受其抑勒不受其把持則商民之气伸而困可稍蘇矣其利五中國剿發滅撚以來整軍經武已非道咸時可比然承平日久故態復萌侵蝕名糧則虛而不補刻剝軍費則器舊而不更甚或耽於煙酒不知操練爲何事私通梟販轉以賣放爲利藪有議員以抉其獘則上無虛縻之餉下無不練之兵而國威可振矣其利六泰西諸國大臣皆由公舉公舉民主之國𨿽伯理璽夫徳之廢立亦由議院主持是以賢才不至淹滯庸佞不得固位中國宜略師其意﹝內﹞而大學士六部大臣及總理衙門海軍大員外而督撫提鎭及駐外國使臣皆咨於議院而後簡放則懷才之士進而不肖者退矣其利七𨿽然事屬始必有出而撓之者日本步武泰西其气較中國爲銳觀其工藝之日精制造之日盛幾疑舉國皆知西法之善然前年開院集議有擲石噪擾傷及議員者中國拘守成法牢不可破尢非日本之比哉竊意中國政事事動援成例議院之議爲國家興利而已除獘而已豈必有成案之可循則部臣必有撓之者中國之遷擢臣僚也不視人才之可否而視資格之淺深議員之公舉重才能不重資格則內外臣工必有撓之者天下升平武備漸弛有議院以議其後統兵大員不得冒口廢訓練則提鎭以下諸武弁必有撓之者各省設立善後工程軍裝等局名目甚繁蓋以調濟閒散人員也實則耗財用無實濟如立議院此等人員必多刪汰則各省閒散人員必有撓之者凡州縣佐雜之廉銀祿米所得幾何其得以肥身家裕後昆者非陰蝕國帑卽顯剝民生有議員以發其覆則美缺皆苦缺矣則州縣以下必有撓之者中國之民少所見多所怪可與圖終難與慮始前者設立電報彊者拔竿斷綫以肇事弱者街談巷議以惑眾議院之設亦爲聞所未聞則百姓必有撓之者其撓之之說必謂中國民風士俗與泰西殊泰西之民顧大局明大勢者居多中國之民往往愛己不愛人顧家不顧國行之旣久必有箝制議以箝制官府把持公事者不知天下無無獘之法而有無獘之人泰西之設議院亦合眾小私成一大公也知一事也而民欲之必其利己者也然一人欲之則爲私人人欲之則爲公矣一政也而民惡之必其害己者也然一人惡之則爲私眾人惡之卽爲公矣卽有時眾議意見不合各執一是亦可互相辦駁使曲不勝直非不敵是復可慮其有獘乎中國誠能行之將見君民聯爲一气家國合爲一體古所云民爲邦本本固邦寍者不難再見於今日故蒙得而見之曰有利無害

議院十難

楊史彬

今夫民心至渙也天下甚遙也而欲上徳無不下宣下情無不達上誠非易易也獨有設議院之法則可利無不興獘無不革民之望因以慰民之業得以興野旣樂利相安國斯彊盛可致何則朝野一體也身體之日用必待手足之運行未有手足丰腴而身體瘠瘁者也君民一本也本根之挺生實賴枝葉之蔭庇未有枝葉之敷秀而本根枯槁者也是故泰西之富彊由於議院其始立議院者僅一二國旣而各國聞風興起莫不創立藉通君民之情其法良其意美方之皇古之制亦何多讓蓋古之爲政皆重民書曰民惟邦本本固邦寧言國以民爲重也又曰眾志成城言旣重民斯能得民心也設使堂廉髙遠下情或不能上達𨿽欲重民而無自𨿽欲得民而未必能矣故說者謂中國亦宜設議院達輿情采淸議以追鄕校之遺風誠如是則頹靡爲之一新局面爲之一新﹝其﹞利必多其益必廣𨿽然﹝中國之欲﹞設議院創舉也言其利者一人而言其獘者或十人謂其益者或百人謂其害者或千人苟不舉其間利害推闡詳明將何以破浮言成大事爰不揣譾陋設爲十難以辧之難者曰中國政教號令俱出於朝廷內而贊襄者有卿相外而輔佐者有督撫一切用人行政非庶民所能幹設議院後則君無權官無權而權在議員毋乃有倒行逆施之獘乎曰非也中國政事議員能辧論是非而不能發施號令蓋議員所司者議事之職耳朝獻一治安之策夕陳一富彊之謨務使利害之關鍵闡明得失之機緣無隱是其所職若事之得否仍須國家批準方可照行否則議員無擅行之理安得謂君無權乎且上議員皆用勛舊大臣非但下議員可以自主又安得謂官無權乎且議員深明大體洞悉時務更足補君相之不逮是其有利無害可想而知何容鰓鰓焉而過慮哉難者又曰泰西爲蠻貊戎狄之國中朝實聲明文物之邦夷夏之防不可不謹故以泰西而行部議之法則可以中朝而行議院之法則不可用夷變夏賢者所也曰此不達理之言耳議院𨿽行於泰西而實昉於中土試觀三代之議禮明堂鄭人之議政鄕校卽議院之所由來西人仿而行之變而通之遂使制度章程莫不盡善盡美夫西人尙能師古而我反行蔑古竟視古法爲西法以爲斷不可行抑何忘本若是且卽使議院爲西法而上有以利國下有以益民亦當采彼所長補我所短不然電報輪船西法﹝也﹞﹝西﹞礦務鐵路西法也造鎗炮用機器西法也何不聞一槪絕之可見事之有裨大局者原宜創行初不分乎夷夏今若設議院正禮失求野之意也何之有哉難者又曰事事步武泰西久爲外人所輕視今又仿行議院西國見我因人成事必益視爲無能而恫喝要求將無忌憚其害如此尙得謂之利乎曰此正反言之也實則中國不設議院必爲外人所輕苟設議院勵精圖﹝治﹞﹝重﹞何則日本東洋一小國耳其地不如中國之大其人不及中國之繁而近來尙設議院勵精圖治其上院議員系親王及文武大員名曰貴族院下院公舉各府州縣士民而計議院凡事由下院先發議論然後達諸上院如以爲可卽行上聞候國王批準是日本尙能力求治理今中國不及泰西而並不及日本其能免外人輕笑乎一旦設立議院彼見我經營擘畫日起有功勢必敬重逾恆而和局從此可以永固矣其利不亦大乎難者又曰各國議院其例𨿽其同其制略異法固有叫囂之气美法有過重之權今中國將何所適從苟立定章程未能妥善勢不免獘端百出利何有哉曰此無慮也法美之制固不當從可從者莫如意荷英徳之制而意之法度尢爲簡約易行其上院由國王選派議員以親王世子大臣之有名望者充之約二百七十人下院議員則由民間公舉約五百八人年須及二十以上有地產於中國者方能應選而一切官吏教士皆不得選惟水陸兵官及副部員可略舉五分之一以五年爲期其院每年開舉一次散院後遇有政事須訂期會議議事之法盡人暢所欲言而以從違之多寡以定可否議旣定上之國王待批準而後行行其法簡而具備中國苟依法試行並略爲變法藉臻美善其利不可更僕數獘何有哉

難者又曰俄爲彊大之國自其先君彼得羅堡效趙武靈微服之過秦術歷歐洲凡國有利之圖無不仿行而獨不立議院使議院果有利益俄何爲不行乎曰正爲俄人不立議院而其亂黨所以多也其民向分數黨平日被官吏欺壓時思起而作亂以泄不平觀日報所載其君出遊亂黨往往要伏中途思欲行刺可見俄之不設議院上下之情故不通也𨿽其國亦有議會而究不若議院之良蓋必設立議院政必以有得無失官不敢舞獘營私民間疾苦之情立能上達天下遇災荒之事不壅上聞何難庶績咸宜百廢具舉然則議院之利益誠可謂無窮矣難者又曰中國幅之廣爲古所未有若設議院亦僅設於京都順直一帶𨿽可略沾利益而其餘各省相隔迢遙下情豈能一槪上達則是議院卽有益亦未能普於天下也曰天下之利拘而守之似亦限於一方推而廣之卽可溥於四海今欲使均沾議院之利在淺見者固謂其難而不知無難也當仿英國立紳之法英之城鄕市鎭每一地分立紳士一二人將地方利病曲直隨時布諸同院而上陳之計倫惇五十三部共立紳四百八十九人阿爾蘭三十二部共立紳一百零三人蘇格蘭三十三部共立紳六十人中國如照此法於各州郡縣立紳士隨時采訪情形達諸議院何難利益溥於天下乎難者又曰西國議員恆多充位濫竽而行政之權仍歸之於宰輔黎庶不得幹其事君主不得操其權名爲與民共政實則政由氏然則所利者官耳君民有何利哉曰此說似是而實非也夫天下之事大都利獘相因辦理而不得法則濫竽之獘誠所難免然使嚴行賞罰明定章程其獘自消安有任非其人之慮乎議政之法無不一秉大公而又下院之權重於上院宰輔𨿽爲上院之主然一事也上院以爲是下院以爲非宰輔卽不能專主然則謂黎庶不得幹其事者非也一議也上院以爲可君主以爲否宰輔亦未克擅行然則謂君主不得操其﹝權﹞﹝操﹞者亦非也蓋上下交益之端從來莫善於議院而或以爲官可專政無利於君民不亦謬哉難者又曰時勢多艱籌不易苟立議院則議員俸薪所需匪微試觀各國議員之費比則月支四百三十福蘭格荷則歲支一百六十之磅葡則日支七先令美則上下院立席歲支俸一萬元上議員歲支七千五百元是欲建議院必先籌費而每年多此一費不有﹝損﹞﹝捐﹞於國計乎曰議院之俸多寡初無一定而意大裏並無俸今中朝如立議院上議員皆王公大臣旣有本職養廉原無庸兼支議俸不過下議員非俸不可然究爲數無幾何患乎不易籌自來興大業者不惜小費議員旣獻可替否補獘救偏是亦大有裨於國政豈復吝區區之費耶難者又曰建官分職我朝之立法極詳六部九卿外又有鑑察禦史所以寄耳目也故天下之利禦史得據實直奏天下之害禦史可危言相阻是言官之設利益良多何煩再立議院以滋他獘乎曰此眞經生之見也夫朝廷之設言官固欲其敷陳時政然而承其乏者未必明大局情形甚至揣摩時趨以爲投機之如昔年某學士奏開藝學科而某侍禦以難獘甚多請罷其議某大員奏興鐵路而某侍禦以難於持久請勿庸行遂使良法不能見諸施爲此何也蓋識時務者少泥故步者多而欲風气大開不乎其難之哉設議院後則議論大發耳目一新卽拘執不通者亦將默化潛移知時務爲不可不謹行見大局不致束縛其利自不勝言也難者又曰古來爲遠圖者﹝必﹞﹝以﹞籌全局利之不能通行者不爲益之不能持久者不爲必也沾其利者千百人受其益者千百世始當竭力圖維試問議院之利益果能大而遠乎曰利之大而遠者莫如議院也以商務論原爲致富之本議院﹝之﹞立凡振作商務推廣商務自必設法創行而外洋之勢可以奪以地利論今多棄之如遺議院旣開凡墾務以裕民礦務以富國樹藝以廣生計制造以廣流通自必大加振作而中土之財源可以興其它足挽旣倒狂瀾者難以縷述謂非利益大而遠乎綜此數端可見議院之行誠爲當今之急務較明目達聰之制尢足除壅塞而振作衰靡而不識時務者猶以爲不可行抑何所見之太迂也故特持管見設爲十難藉杜妄議之口世有畱心大局者當不河漢視之也

議院得失論

陳翼爲

天生蒸民無欲無主則亂聖人者立爲之王侯以統之爲之卿大夫士以治之然後天下匯於一三代以前海內諸侯何啻萬國有分土無分民民眾則其國彊民寡則其國弱民散則其國亡國之所與立者民而君聽命於民者也唐虞以前尙矣堯之舉舜舜之舉禹皆博謀於眾而授以位夫天下重器王者大統而授受之間惟眾言是聽舉凡百官之黜陟百事之興廢其待於眾可知孟子所謂民與民與者是也夫建君所以爲民立政所以便民設官所以理民順民之心行民之事而王者無所私於其間此聖人意也其在商書曰民惟邦本本固邦寧周語亦云眾心成城古人之重如此故箕子演洪範有謀及庶人之語凡伯刺厲王有詢於芻蕘之訓然則唐虞三代之隆未有不博咨於民者也春秋之時號爲亂世然子產不毀鄕校而鄭以興列國之君一舉大事必訪於民如﹝晉惠﹞﹝國﹞之囚秦陳靈之與楚衛靈之叛皆朝國人而問之及至戰國齊威後有民無恙歲無恙之問孟子有﹝民﹞﹝不﹞爲重君爲輕之論則當時之重民可知矣秦並天下始爲尊君抑臣之制焚詩書以愚黔首及其獘也卒亡於民自是之後有天下者率蹈秦轍益輕其民然漢之博士大學生得議朝臣之政事魏之九品中正得舉天下之賢才而庶人之上書言事者無代蔑有至如東京之黨錮明季之東林皆以布衣淸議力持朝政是重民之意𨿽亡而民之所以爲重者未嘗亡也綜而論之三代以前諸侯之國犬牙相錯土曠人稀上輕其民民散於四方莫得而禁也秦漢以下天下一家尺土一民莫非其有民去則無所之逃則無所匿爲上者習見而狎之不倚以爲重至於暴戾恣睢然後激而叛上方其初犯也民固無如君何也自通商以來泰西諸國接踵四裔有火車船以通其道民固不以歐西爲遠然則今之天下固中外爭民之時也處今之勢治今之民欲以秦漢唐宋之制行固不可得而理矣泰西國於歐洲去中土數萬里古不相通問政教風俗不相師者令其國乃有﹝議﹞﹝設﹞院之設嗚呼何其大類皇古之道乎豈亦有所師而然乎抑或理之所同勢之所便不相謀適相合乎按議院之制各國皆有之法國爲先諸國多從其法時有不同然大致不甚遠姑就法國言之法國議院之設甚久然不獨柄國家之權至西曆一千八百八十五年始置上下議院然後舉國之權皆議院主之其制上議院三百人皆舉於鄕裏中之有聞望者眾所服者置之一鄕之中以理鄕事才大者則升之一邑之中以理邑事才尢大者則升之一郡之中以理郡事才又大者則升之下議院及上議院以平章軍國之事與成周鄕舉裏選略相彷佛國家之兵戎田賦徵榷刑罰禮制諸事則博謀之議員下議院條其事上之上議院上議院定其可否以達於總統總統下之部臣以行於民其有未審者總統若部臣駁之反復再四必使盡而已其議終不合者則部臣引退若下議院之員與總統不合總統得退之然必合於上院之意然後行總統有罪惟下院得告之上議院得斷其曲直議院有罪亦惟本院得而審之凡會議之時年有五日非有機密重事則大開院門舉國之人皆得而與聞之此法國議﹝院﹞之大略也今若其善而可行於今者舉而爲之輔之以文章禮樂本之以仁義忠信則唐虞三代之盛可復於今豈獨與各國爭富彊而已哉難者曰中華文物之邦若建議院是變於夷也是大不然夫上古𨿽無議院之名而有議政之制特書經秦火其詳不可得聞今以泰西之法行上古之政所謂失禮求野天子失官守在四夷也難者又曰築室道傍三年不成議院若設是啟紛爭之漸欲求其治安豈不難哉不知議院之中非驅市人而與之議也不過議民之才智以任其職議員有常數議事有常經又何不一之患哉難者又謂泰西民主之國君民一體故議院可立今民主之國旣不可變卽議院亦不必立也然此說亦非也泰西有非民主之國無無議院之國姑就英美俄法諸大邦言之法與美民主之國也英與俄君主之國也英俄之議院無異於法美然則議院之設固不問其爲君主爲民主也夫議院以通上下之情上知下之情而卹其下下知上之樂而樂其上上下交而國不治者未之有也果能不拘成見舉而行之則其利不可勝言姑條其大者曰去四害曰興三利何謂四害一曰抑大臣之弄權自古大臣竊國必箝諫諍之口以蔽人主之耳目故民罷而君不知政罷而君不知水旱寇賊而君不知議院立則天下之情通而大臣之姦謀息二曰去吏胥之積獘吏胥習於例案凡京員之銓選州縣之補授必厚賄吏胥否則往往據例而駁之甚至內之部臣外之監司反爲玩弄於股掌之上議院立則羣臣之情通而吏胥之伎倆窮三曰絕官紳之私徵田賦徵榷倍取於民僅半入於公商農微賤不能上訴帝廷任其所爲而莫敢誰何議院立則商民之情通而官紳之中飽絕四曰免獄官之鍜煉親民之吏一遇命盜重案承審官懼有處分往往輾轉規避規不得則取疑似之人嚴拷之以塞責其貪者賣獄之事在所不免議院立則囚虜之情通而刑獄之抑泯四害旣去三利仍之一曰吏治可振近世官吏勤於奔競惰於任事苟得長官之心民𨿽怨之無如何也議院旣設則毀譽爲賞罰淸議之所與從而舉之淸議之所非從而去之𨿽大吏不能爲左右袒則有位莫不自勵矣二曰財源可裕天下生財之事如鐵路如開如紡織及百工之事官不能獨爲之必資民力而又不信官是以往往格而不行卽行亦不久而廢苟上下之情旣通則公司可舉合天下之財與天下之利而猶不能成者未之有也三曰人才可興議員之舉皆選於民則中才以上爭自濯磨以待國用其餘有藝之長者官皆知而用之奇才異能之士旣可表﹝見﹞於世而人無遺力矣興三利利也除四害亦利也有此七利則議院之舉誠不可視爲緩圖但積習旣久反古實難當行之以漸持之以久則其利益之大夫豈言辭所可盡哉

客述

李圭

客述美國紐約捕房共三十五處二千三百人每處九十二人分二班內副總四人時交子正換班之際總點名排班而出各人須將夜間見聞次早報名登簿見數人正獲犯至或飲酒滋事或小竊總詢姓名住址另登一冊收入班房分別男女四壁皆石門爲鐵柵本日獲到六十人內有幼年婦女七八人貌美衣華共處一室對泣詢爲赤身演戲壞人心術故在拿辦之例次早解赴公堂罰鍰具結而釋公堂審案處亦有監房分男女幼童三等以處捕獲解者公堂有臺髙三尺有暖閣設公案坐問官三人各具紙筆隨問隨錄旁一桌坐三四人爲報館記事者案前立一人爲傳審吏左設一椅坐原告或設人犯人立柵外案上左角置教書一本犯人先取教書置口邊吻稍動仍置原處此卽設誓無虛言之意臺下長桌椅五六張坐二三十人皆訟師證人堂下紳民數百人任其觀聽問官由紳民公舉每日必有數十案或釋放或罰鍰取保或定罪後轉各衙門核定或未了結分別暫押監房次日再訊紐約城共有六處規制井然按泰西刑律應訊之案多由刑官會同陪審十二人公同定讞集思廣益不令刑曹獨擅其權也惜陪審者向於百姓中除職官教習及卑賤罪廢外自二十一歲至七十歲皆書名拈鬮案牘向未練習見識未盡通明遇事命於刑曹不能有所匡救各處所設捕實於地方大有裨益如中國仿而行之何致有教堂滋事兩鄕械小竊案如此之多乎上海租界捕亦有爲鄰鄕拿獲大盜贓物完全者可見捕房公事認眞章程亦善若在中國地方各紳商差役𨿽知有鄰縣鄰鄕大盜逃匿到此亦不敢露風首告以防拖累無窮又防該賊黨報復其贓物豈能不私不沒乎

上醇邸書

吳昌言

近日內外大臣論夷務者莫不造輪船置鎗炮從西學而後可自彊昌言所大惑不悟其理也外夷各國鎗炮愈出愈奇我若效彼之長已居其後我之耗費之門日辟日廣府庫之積日浚日深反爲外夷所竊笑獨不思國之彊弱在乎人才之興廢修政必先擇賢擇賢卽能自彊未能刻意訪求反雲中國人才不如外夷噫何其愚也外夷叛服全視中國盛衰欲弭外患必先淸內姦戰之勝負在乎气不在乎器節用可富蓄力可彊國威自振邊境自安汲汲皇皇欲求利器以自彊耗中國以奉外夷慕虛名而無總效可勝嘆哉庸臣每以虛張敵勢恫喝朝廷專以議和保全富貴但求旦夕之安不雪庚申之恥侈靡淫樂以相尙逢迎側媚以相悅藏機匿影以相伺爪牙角毒以相勝而欲攬忠信之轡仁義之輪不亦難乎更有甚於此者筆下𨿽有千言軍中從未一至旣無定亂之才又不和衷共濟專尙意气浪談經濟不察敵情不審國勢不納忠言不惜人才徒致喪師辱國縱寇殃民尢罪之昭著者論﹝疆﹞﹝彊﹞寄則文臣視武臣爲重論軍法則逃官與逃將同誅幸逢聖徳寬宏不置嚴刑更有甚於此者久歷戎行身任統帥聞風先遁蒙恥偸生敵至北寧則諒山諒江太原相繼失守長驅直入勢若摧枯拉朽豈外夷之彊乎論情節則聞風先逃非被攻被圍變出不測者可比論地方則數百里縻爛非一地一塞偶致防者可比今竟逍遙於法外優遊於林下矣馮子材等發憤興師諒山克復深入窮巢除教民不計外斬敵二千六百餘級豈外夷之弱乎夫將貴專謀軍尙气勢優劣用殊勝敗所由判也在乎人不在乎器明矣昔粵東三元裏九十六鄕獲勝仗殺夷目百貊於南岸戮贊臣等於西村並生擒夷酋義律瑪利申不能恃鎗炮之猛而恃人心之齊耳今劉永福能屢戰屢勝者皆不恃器械之精𨿽至愚極闇亦能悟其理也蘇文忠云平居無犯顏敢諫之士臨事安得有殉義死節之臣可見殉義死節之臣必非圓融媚滑寡廉鮮恥之輩往往忠義之士遭際艱難志气憤激與大吏情隔志其言驟不能入或蔽於私見或中於畏葸或阻於權幸或厄於誹謗欲裨補國家於萬一者竟不能見試其長豈不大可慨耶今中外大局聲教旣不足以臨之兵威又不足以制之惟有民情忠憤外夷素所隱懾正可因民情向背之機爲節制要求之地昔曾文正胡文忠善於擇人或諸生或布衣而師幹重任不加限制恣其所爲而能展其所長破格用則立功之心堅歷練久則應變之才靈今朝廷側席求才而內外臣工所薦者非世臣之華冑卽現任之華道提鎭若輩已登仕籍皆在聖朝洞鑑又何勞表揚汲引哉所見何不廣乎夫天下之大何地無才我朝與王之良佐皆明季之才在季則愚在興則智惟願當事者仰體朝廷軫念時艱旁求俊﹝乂﹞之心實意擇賢虛衷廣納耳天下幸甚蒼生幸甚昌言謹上

敍疆臣建樹之基

薛福成

國家承平二百餘年凡有大寇患興大兵役必特簡經大臣及參贊大臣馳往督辦繼乃有佩欽差大臣關防及號爲會辦幫辦者皆王公親要之臣勛績久著呼應素靈吏部助之用人戶部爲撥巨餉萃天下物力以經營之總督巡撫不過承號令備策應而已其去一督撫猶拉枯朽也故督撫皆奉命維謹罔敢違禁道光季年海疆事起經略大臣才望稍不如前權力亦稍減焉而已與各行省大吏有互爲勝負之气咸豐之世粵寇勢張首相賽尙阿與總督徐廣縉相繼奉命督師剿賊皆無遠略以僨厥事自時厥後或用尙書侍郎及將軍提督爲欽差大臣或用各行省督撫兼任兵事而已有成功者則在督撫爲多曾文正公以侍郎剿賊不能大行其志及總督兩江而大功告成以其有土地人民之柄無所需於人也是故督撫建樹之基在得一行省爲之用而其績效所就之大小尢視所憑之地以爲準焉大抵多事之秋莫急於籌餉餉源以地丁漕政鹽政關稅釐金爲大宗地丁有正額耗羨租糧三而租糧之中有旗租地租屯租等名目各行省事例不同有漕糧漕折漕三漕項者按糧額徵銀以備運糧經費者也漕折者由徵糧之原額攺爲折色者也政有課羨義三關稅有洋稅常稅兩釐金有百貨洋藥兩洋藥釐稅並並徵以前所收釐金蓋僅抵貨釐之十一云夫承平時籌餉之權固在戶部疆事縻爛關稅而外戶部提撥之檄不常至至亦堅不應蓋事機急迫安危系之斯時欲待戶部濟餉勢所不能而疆臣竭蹶經營於艱難之中則部臣亦不能以承平時文法制之故疆臣之負才略者轉得從容發舒以成夷艱濟變之功焉江蘇一省丁漕稅釐五者俱贏歲入白金一千萬兩以外曾文正公用之以削平大難旋乾轉坤今伯相合肥李公亦用之以招練淮軍四出徵剿曾公所用在江揚淮徐通海者爲多以務爲最饒而地丁釐金輔之李公所用在蘇松常鎭太者爲多以洋稅釐金爲最沃而地丁漕政輔之浙江一省亦五者兼備歲入可得江蘇之半左文襄公用之以驅殄悍賊肅淸西陲蓋左公𨿽去浙而西徵所藉惟浙餉尢丰也湖北一省平時本仰他省餉自胡文忠公攺漕章通蜀整榷務是時漢口洋關𨿽尙未設而丁漕鹽釐四項歲入已四百餘萬金文忠用之以養兵六萬分援鄰省規畫江淮有匡維全局之勛江西一省以地丁漕折釐金爲大宗而潯關之稅稍輔之歲入與湖北相上下曾文正公始用之以搘持危局進兵江南沈文肅公葆楨繼用之以徵軍調將克殲殘孽惟地非天下之中故大勢稍不如湖北焉四川一省地博物阜賦額素輕今於地丁之外加津貼津貼之外加捐輸𨿽三倍舊額尙僅得江南田賦之半再以課稅釐三項輔之歲入不亞湖北江西駱文忠公用之以芟夷劇寇兼顧滇黔陜甘諸省丁文誠公楨復用之以濟鄰餉籌奠邊疆蓋自文誠攺法歲入又加百餘萬金矣

湖南一省合地丁漕折釐金三項歲入約二百五六十萬金駱文忠公用之以練兵選將克復鄰疆舊時湖南本仰餉則在中省乃其聲續遠聞猶出上省之右則人皆習戰賢才奮興之效也福建一省地丁課釐金茶稅等項約逾三百四十萬金加以閩關洋稅三百餘萬金歲入尙在浙江之上然關稅由戶部提撥非大吏所能主持地又海濱養兵較多終歲所徵以供地方畱支之費及水陸經制兵餉尙覺孑孑不遑故以左文襄之雄未聞有以大用之惟船政經費指撥關稅由文襄始亦富彊要圖也廣東一省綜地丁鹽課稅釐四項歲入幾與浙江相埒近又沙田煙膏闈姓等捐皆成巨則所以籌餉之途更寬向者大無卓絕之才識往往襲蹈故常或欲措施而權不未能奮樹規模近者南皮張尙書之洞頗用之以海防而未竟厥緒然固大有爲之地也此外如直隸陜西安徽廣西四省其力皆足以自顧如有非常措注則必賴他省之轉輸直隸地丁旗租課稅釐歲入約三百五六十萬金以外以在畿內支用稍繁陜西安徽廣西歲入約自一百六十七萬至一百二三十萬金不等廣西向無承撥京費十五六年前藩庫頗積存數十萬金今則稍稍竭矣又如山東河南山西三省財賦以地丁爲大宗而他項稍輔之歲入各逾三百萬金山西以全力供京餉事亦稍簡山東自巡撫崇恩廢弛吏治州縣皆侵虧錢糧歲入幾不及百萬今相國朝邑閻公爲巡撫時始大加整頓丁文誠公復繼之漸復舊額文誠遂用之以剿撚寇塞決河聲施爛焉河南久未整頓然歷任巡撫亦以其餘力練成張曜宋慶兩軍馳剿撚回諸寇有功又如甘肅雲南貴州三省向賴他省之協助雲南歲入六十餘萬金甘肅歲入六十餘萬金貴州歲入二十餘萬金皆斷斷不能自立左文襄公歲入東南之餘八百餘萬金用能蕆西徵之績岑襄勤公毓英之平雲南回寇隨地借資民力亦兼仰他省協餉若必盡用本省經制之款則絀矣夫天下事運之以才力而成之以財力若財力不裕才力𨿽宏無所用之餘故次各行省歲入大數以知用之者之所以成功俾後之有志者得所考鏡焉抑聞今者臺灣新設行省旣得閩關洋稅三分之一又得地丁課釐金以附益之歲入可逾二百萬金劉中丞銘傳嘗用之以抗敵近復購戰艦築臺造鐵路創開風气爲天下先他日必與福建廣東並峙爲東南海疆屏障苟經理得宜非特形勢之勝卽物力之饒亦足以自奮也而豈必以地之褊小爲疑哉

敍團練大臣

薛福成

自府兵變爲召募有國家者整軍經武不能不籌養兵之費亦時勢使然也本朝綠營兵餉歲費二千萬金然因額數較多馬步守兵所得餉糈不能盡給其事畜之資無事各謀生業屆期始赴操練是以川楚教匪之變綠營已不盡得力多有用川勇以成功者近世號鄕兵曰勇營以別於綠營經制之兵而川勇之名始著於時迨粵匪撚匪回匪之禍藉楚勇淮勇之力以平之而綠營兵之績更無聞焉左文襄公遂有減兵加餉之策然則餉不加裕尙罕實用而無餉乎團練之說卽古保甲之法之遺意防小盜則可禦彊寇則不可有得力之勁軍以剿彊寇而以團練輔之爲堅壁淸野計則可專恃團練以剿彊寇則不可咸豐同治間羣寇蜂起設防愈多而力愈分用兵愈眾而餉愈匱自閣部大臣以逮言路頗建議勸民團練特派大臣督之無募兵之勞無籌餉之難其說非不美也然天下事無總意者鮮有效務虛名者多後患姑就余見聞所及論列之當粵寇之始橫也長沙則有丁憂湖北巡撫羅繞典南昌則有前刑部尙書陳孚恩二公皆與本省巡撫會辦軍務同在﹝危﹞﹝同﹞城之中而又歷時甚暫故意見未見相歧權力未至相軋安徽則有工部侍郎呂文節公賢基當皖北縻爛之時無兵無餉赤手空拳卒殉舒城之難惟曾文正公始不過奉命幫辦團練後乃攺爲就地捐餉募勇自練教戰之後聲﹝威﹞﹝盛﹞旣著於是有本省之捐餉有鄰省之協餉餉源廣而募勇漸多是文正以團練始不以團練終且幸其攺圖之速所以能成殄寇之奇功擴勇營之規制也外此如河南有內閣學士毛昶熙亦號爲自成一軍然總疲弱不耐久或俟賊自退掞張將吏功績創賊則未也又如山東有禮部侍郎杜才力尢短信任戚友隱撓官吏之權以致弱者抗糧自豪彊者揭竿而起庫藏虛耗上下交困相國閻公巡撫山東時嘗太息言之又如浙東有前漕運總督邵爍爲巡撫王有齡所劾罷繼之者爲左副都禦史王履謙尢與有齡不相能官紳忤於上兵練於下紹興失陷杭州亦難固守有齡殉難遺疏劾履謙加嚴譴而事已無及矣又如通州有前湖南布政使王璪怙勢作威殺害避難紳商侵奪良民財產富擁專城幸而賊氛未到一方先被其毒矣至如寇勢最張之時江南則有侍郎龐鍾璐江北則有左副都禦史晏端書江西則有候補京卿劉繹數公皆淸徳雅望不願多事能使民間不知有團練大臣已爲一時罕覯若其篤老癃廢𨿽充團練大臣之數口不言戰守事宜一聞賊至倉皇奔徙不暇卹其它若是者累累也嗚呼自兵事起世之談經濟者措意於團練已數十年曾文正公𨿽由此發軔然惟早變其總並變其名所以能有成功否則前事可睹矣其賢者固束手無措僅以一死報國或明知無可發舒潔身遠引而已其不賢者則齮齕大﹝吏﹞﹝史﹞國殃民不啻爲賊先導求其能捍寇保境者十無二三蓋在上者以不必籌餉爲便不知百端流獘皆由此起苗沛霖以團練爲名遂據淮北以叛咸豐季年山東安徽河南立寨自固者布諸郡縣遂有寨主名目凡爲寨主者皆武斷鄕曲賊害行旅官吏所不能問王法所不能施科爾沁忠親王藉百戰之威而平之何其難也同治七年撚寇衝突畿輔各營將士孤行失道及公交車北上之士有爲諸寨所活埋者竟無從問其主名此皆團練之禍也

爲人爲己不分爲二事說

汪康年

人有恆言曰公曰私曰公則兼爲人私則專爲己則必將分散離絕而國幾於亡於是世有專以爲人之說勸人者以成仁取義之說動之以因果報應之理勸之噫是𨿽畢殫其說而人終不爲之動也夫人之非有二體也爲人爲己非有二事也請博諭以明之今使同處一室而人所居之墻圮尙謂能不壞及己所居乎火焚南裏而北裏之人不救則火必延及北裏寇攻南城而北城之民不救則寇必攻北城矣火山噴於國之東則國之西必震動此必然之勢也鄕有善兼並者能以賤值得人之財產未幾鄕之富室盡亡而己亦無與居矣有設肆於城者能以心計傾他人之肆俄而城中無大肆而己亦衰矣有爲官而歸者橫行於裏後進效之而己之後人亦被其害然則愛人之卽以自愛也害人之卽以自害也豈不彰彰然可哉一旦仿效一旦遞加有是三者則施﹝受﹞循環之理斠然可知矣裏有妄撻人者其子外出適子外出適亦爲人所撻謂此人卽自撻其子可也見人之急難而漠視不救已而己之子孫急難人亦從﹝而漠視之卽謂漠視其子孫可也有肆﹞橫於路者甲往救之人謂曰好行陰徳也甲曰是之不救則將肆橫於我故我之救之爲我也非行陰徳也有構物而抑價者同業之人阻之或尢其捨己蕓人曰非蕓人也我之物價亦恐爲所抑也西例行道之人見車棧執事之懈惰則得告於其長蓋以火車爲人人所乘也富人設義塾以教育其裏中之子弟學成有爲師者己之子孫亦因以成立則謂之爲子孫教師可矣昔有達官而貪者已爲寇至曰吾將脫吾家而身死以塞責人訝其前後之異行不知一人之不能獨肥也繼則思殺身以謝眾人而不知身𨿽死而無救於眾人也是皆離己於人而不知人己之相連也聖人以天下爲一家中國爲一人吾謂非獨聖人爲然也凡人皆當存是心也今使一人之身而右手爲人所傷左手反自慶其無恙焉可乎一家之人而其弟爲人所撻而其兄反自幸其得免焉可乎推是言之則他郡利害之卽關於己郡也皆是道也然則全國之人皆能爲人則謂之人人卽皆爲己可矣全國之人皆工於爲己則謂之人人皆爲人可矣然則今之不能爲者皆由於爲己也果能爲己則固能公其心以思天下之事矣

辦理洋務人員以何者爲稱職論

薛同寅

今天下競謂人才之難得嗚呼豈眞人才之難得哉意者儲才之道未克盡善歟抑用才之心尙有未公歟蓋世風有升降之殊而凡濟世之才亦與之而遞變本朝自幹嘉以前海禁未聞無所爲洋務故有志之士惟有專心經史從事制藝以獵取功名而已迨道光季年通商之局始開在彼時中外之情奚論人才惟有任彼姦民從中播弄苟稍拂其意卽把持挾制無所不爲故和議初成中國之受虧實甚其故皆緣於無熟悉洋務之人然在昔時則可以言無人才在今日則斷不能言無人才何則溯海禁旣開之後朝廷深知洋務之重首於京師建立總理各國衙門以王大臣統攝全權外省則始設三口通商大臣後攺五口迨長江各口開端口事務殷繁又分設南北洋以直隸兩江總督分任之以專責成然大權𨿽有尊又不得不兼資夫策力於是於總理衙門設立同文館招集滿漢聰明子弟學習外國語言文字以及天算等學迨同治二年李爵相撫吳時又奏請於上海廣東兩處仿同文館章程設立外國言語文字館三年學成作爲附生分派各衙門當差厥後曾文正公深恐在華肄業未必盡得精微且有一傅眾咻之譏又奏請分遣幼童一百二十名前赴美國各書院學習天算機器兵法等事以十五年爲期學成之後遞年分遣回華量才任使在當事者慘淡經營極力籌劃於儲才之道似亦不爲不盡矣苟能總力奉行始終勤奮將見人才輩出夫豈尙有無才之患哉使今而猶謂無才也其咎不得不歸於用才之不公而始勤終怠之譏亦不得免也試歷言其獘如上海廣方言館廣東同文館其原議章程本以中西兩學並重故館中肄業生每多髙才俊秀絕無超羣之輩方言皇華出使增國之光者已不乏人所惜自頭二班學生送京調考後十餘年後幾於闃寂無聞直至上年始有送考法文之舉其十餘年中非無瑰奇特出之才徒以進身無路不得不出館另謀他業殊爲可惜若出洋幼童其初意仍擬在洋教習華文以培根本不意出洋後分送各書院肄業旣已入院不得不遵照院章無暇兼顧華文各學生在洋年久習與性成服食起居均沾洋派甚至鄙夷華人樂而忘返當事者深知其獘於是遽議撤回迨回華後考其西學𨿽尙可觀而於華文則茫然無知卽至語言揖讓之間亦多牽彊縱談之傾又多抑華揚洋之意此無他蓋因中國詩書之气未深加以童年之易於轉移耳若此而欲任之事反不如深通華學之西人尙能顧全大局有益中外之爲得也蓋所貴乎洋務之通才者必須气識堅定能通曉各國之利獘人情風俗以及兵刑律例公法諸大端又加以有忠君愛國之忱一旦假以事權自必能出一言而足以服人設一策而足以利國若者爲何國之所長宜當仿效除若爾人者始得謂之洋務通才而非令之所謂洋務人員也若令之所謂洋務人員者吾知之矣旣非學生出身又無眞實學問從以需次日久委署無期於是極力營謀多方請托當事者又以何者爲條約何者爲公法何國爲君主何國爲民主何國爲君民共主均茫然莫應又遑問天算機器之精微國俗民風之同異之耶其間或有一二略知語言文字之粗酬酢揖讓之節已爲不可多得之才無怪乎中外偶有交涉舉錯卽已倉皇而動當事以無才之嘆耶

然欲求洋務人才足以稱職而無愧者似當以廣方言館同文館章程亟力整頓而量爲變通以期人效才之總效而國帑亦不致虛縻其法應將現在學生先行甄別其有西學已精出類拔萃者調取數名派入各海關洋務局作爲翻譯生凡遇外洋日報及往來洋文公牘飭令輪流翻繹假時課以條約公法等書倘有中外交涉案件飭令按照條約公法妥議核奪三年以後如果气識宏通吏治嫻習卽行關報晉以官階作爲翻繹委員詳請督撫憲開單咨請總理衙門記名遇有派充出洋隨員以及遊歷委員等差與京師同文館學生一律選派有此數人之爲先聲則畱館肄業諸生見進身有階莫不爭相磨濯以期報效如此三年一選遞相招習苟能秉大公之心去其冗濫拔其秀良庶幾官曠無職士無棄才而洋務得人之效行將見之於此時然此但提綱挈領欲求洋務之通才而言至於一材一藝上自天文算學下至西藝成效當事者固能隨處搜羅量才器使未始不足以收指臂之助方令練兵造船制鎗鑄炮開采礦苗興辦鐵路莫不在在需才如能寬籌經費仿照西法廣開蓺學館聘請洋教習悉心教遵則十年之許當可與泰西各國並駕爭驅不致有步武后塵之誚如北洋兵輪管駕半由學生出身而水師遂覺斐然可觀其明徵也而所竊有進者則當破除陳格特開洋務一科使與制科並重總其名曰洋務而報考則又各隨所長如兵法制造天算礦務等類各列一科於通商各省先行舉辦所取之士卽其所長授以所事則事無不理職無或曠矣否則爲將者不能何以責兵爲上者不能何以責下督率𨿽極認眞而終有捍格之虞者未始不基於此也無如中國成見太深道光中兩廣總督祁制軍奏開奇才異能五科咸豐初年王侍禦茂蔭亦曾言之同治九年粵督英公奏開算學科先後皆格於部議不行直至光緒十三年陳侍禦琇瑩奏請將明習算學人員量﹝予﹞﹝矛﹞科甲出身始得由部覆準於順天鄕試另加算學額至多不出三名而場中亦並不出另算學題至會試仍須憑文中式而究其所以不行之故每以祖宗成法不可遽更爲詞竊思世風旣有升降之殊則制度亦當有因時制宜之策所以三代異制而均爲聖主後世令辟賢君更易祖制者亦指不勝屈擔當大事者苟有利於國家當不可拘泥夫小節吾夫子所以爲時中之聖乎方令時事多艱眞才難得旣不能遽更往制則願當事者於儲才之道及用才之心各加之意而勿徒作無才之嘆庶幾潛移默化以冀洋務之大興乎而總之欲求洋務人才非中西淹貫而又加之以有忠君愛國之忱者不可欲求無不理職無或曠非廣開蓺學不可

辦理交涉以識才辯爲先論

黃潤章

春秋時列國兵爭羣雄起賴二三有才辯之臣通使其間以息戰伐而全民命於是向戌弭兵端木通騎莫不爲諸侯所倚重至漢而北患匈奴西結氐遂致數萬里外使節不絕於道而博望侯張騫典屬國蘇武嘳嘖人口焉此使才辦理各國之事所以見重於世也今中國自道光年間許泰西各國通商大開海禁互相往來統計其國曰英曰法曰俄曰美曰徳曰普曰義曰奧曰丹曰日本其餘小國均附焉於是創設總理衙門兼設南北洋大臣又有出使大臣他若隨員翻譯領事等官以辦理交涉事宜取法西學一切礦局電局船政局制造局無不以精通洋務之才充當其任而洋務遂紛紛起焉蓋數十年西洋各國惟英法與中國最多齟齬一二彊邦疊起乘之事機愈至於華民在外洋者愈眾教堂在內地者愈多創立西法愈廣則辦理洋務之才愈亟故內而總署外而督撫各大憲總理洋務耳目難周不得不選派人員以充洋務之任夫洋務豈輕視哉前者中國人員未諳洋務每立條約受洋人之欺飾枝節橫生總由於此每購軍器受洋人之朦蔽物賤價昂卽設局創辦半途遽廢辦理無人至今悔之已不及矣玆承垂詢洋務人員以何者爲稱職竊謂辦理洋務者一在外洋一在中國原其要惟攺士科變仕途凡辦理洋務人員莫不由此而稱職焉曷言乎在外洋也自駐洋使臣而外名爲隨員參贊領事諸員有由翰林出身者半有由翻譯出身者半有由大憲保舉者半凡擅長詞章不過紀外洋之風俗人情道裏城郭以誇耀於中華而深究其政治之若何得失茫然也卽有一二人員用心西學日與洋官相洽合亦不過略知其言語略知其文字略知其機器每滿任回華詡詡然自命爲洋務中人究其泰西各國之總學仍茫然也所謂稱職者安在哉蓋隨員之參贊爲使臣之羽翼凡呈國書赴燕會不卑不亢攝以威儀猶其淺焉者也必先求其熟悉翻譯善於鉤矩應對便利機變不測善能逐事會心足以探外洋虛總彊弱之總在情形而毫釐不爽領事爲使臣保護商民分理而設有新嘉坡領事有舊金山總領事有紐約領事有古巴總領事有馬丹薩領事有嘉裏約領事有長崎橫濱神戶三領事有箱館副領事凡領事隨所見聞與外洋地方官商辦卽駐洋使臣亦以領事所報爲憑方可與外部辯論以決是非領事一官若徒以民船稽民數此具文也蓋辦理外洋事務一以振商務一以安民業總計華民之在外洋者或爲通商或雇傭工或爲種植或爲開礦不下三百餘萬人皆以領事轄之而以使臣總任其事亦以隨員參贊分任其事其辦理商務也創制外洋各埠公司船但西人貨稅本重於華關所徵華貨進口任意加徵如前招商局和眾輪船是也而不知洋貨進口稅先與洋人訂立稅則卽可以此例彼華貨進彼口岸亦應減重就輕並應仿通商章程第二凡中國金銀首飾各種器皿未服行李煙葉藥料酒燭柴炭茶食魚菜糖麵餅到外洋通商埠頭一槪照中國例免稅𨿽洋官不無梗議然必據理以斷有以閉其口而奪其气果能洋官允從則洋貨稅輕獲利乃厚不特海外華商以恢生計亦且土貨旺消內地之民生因此而稍裕又恐華商公私不齊自相傾軋必待洋務人員爲之合力維持相機辦理不能預爲臆斷則外洋商人日有起色胥藉此也其辦理民業也

聞各國洋人皆有薄待華人之意或禁止華工或焚殺華民或迫入爲奴或歲收身價凡一切任意苛政不願中國設領事者美國爲最荷日次之英法又次之此丁提督巡洋如新嘉坡各島華商因被土人欺淩剝削無不環訴哀求擬請各設副領事一員卽薛星使有添設南洋各島領事一疏爲華民起見是以選派人員宜何如相機籌辦以安海外數百萬生靈𨿽洋人性情堅韌每多一事必多波折然必援公法以爭之不憚筆舌之繁不參遊移之見不紊緩急之序致使洋官無可致喙土人不敢侵侮矣此皆在外洋人員辦理洋務之稱職也曷言乎在中國也自中國與泰西立約之初中國人員每不識洋務受損實多卽洋藥而論爲生民之毒物各國所不容入口無如中國立約遽許洋人販入載在約中知中國貧弱之形總始於此洋藥在孟買出口每箱徵銀六十磅中國出口茶稅每箱僅徵每百圓之七五不上一成至英國入口所徵不下四成五成更有英民有犯事者皆由英國懲辦中國人欺淩擾害英民皆由中國地方官自行懲辦若是則洋人與華人同一犯事而中國之罪重泰西之罪輕其利害可知矣至於每歲購辦船炮人員視爲優差若何而船堅若何而炮利竟茫然也惟知私飽宦囊以賤報貴又其次者如船政制造各局司事濫竽者不知幾人甚至每月給二十餘兩銀而尸位以待亦不知幾人又其次之又次者招股開礦往往誤雇礦師虛縻歲月礦未開而銀皆烏有礦卽開而潰敗半途以致巨富破家錢莊閉市者不可勝計孰﹝令﹞﹝爲﹞爲之孰令致之蓋辦理礦務人員試問其煉礦石幾斤出銅鐵幾斤則貿然不知也所謂辦理礦務人員未免有慚色矣夫辦理洋務不勝枚舉擇其大者而言不外富國彊兵之計一旦辦理鐵路蓋鐵路以勘路爲第一關鍵必須精於輿地之學深諳測量之術凡山川險易道路平陂無不了然胸中方能勘定合法之地一切過山渡河皆須測準而繪有平剖面圖圖中注明每裏髙若干尺地圖旣明則造路之全局在胸矣又以估工估料工則以築路硪池開山砌洞鋪軌爲大宗而停車之廠渡河之橋次之料則以鐵軌墊木碎石爲大宗而汽車客車貨車又日用之煤中途之棧次之工程估定則造路有把握矣此爲辦理鐵路人員之稱職也一曰礦務中國爲財賦奧區雲南產銅山西產鐵湖北江西湖南產錫齊魯荊襄產沿臺灣產硝以及伊犁淘金和闐采玉礦產之富誠爲五大洲所未有凡查礦之法以土色定層次石質分原雜旣分之分抑知何石含金何石含銀何石含銅含鐵含鉛硫鋇錫等質成免分剖絲毫不爽且鉆深礦層試其厚薄寬窄依法推算而知礦藏幾何以汽機之馬力若干者而合用礦夫幾何以每日出礦若干者而核計成本幾何卽使礦師謬指某處產金銀某處產煤鐵任意髙談聽之者無不受其愚然有精於礦務人員者往查其總力辯其非不至如前誤聽礦師一敗塗地此誠辦理礦務人員之稱職也

一曰軍械自西人崇尙武備精益求精中國每年購辦軍器下不數千萬金無如泰西槍炮月異日新而中國往往購辦之時半成舊式其如耗費金銀何蓋辦理軍械人員未諳制造之法何怪其受西人欺飾也若能購求器械如臺炮略重無妨卽英之亞吾土郎之炮似已足用如船炮非輕則船不能勝卽徳之克虜伯廠爲最宜要皆以身長擊遠爲貴如行營諸炮卽克虜伯車炮之六生特七生特半口徑者八生特徑者北方南方皆合用分截行營綱炮利於踰山行遠田雞炮利於憑城據嶺夾岸擊船如各種後膛鎗單響者以徳之毛瑟爲最連響者以美之五響黎意槍爲最如各種水雷以魚雷最爲猛烈一物而兼船炮雷三者之用如果悉心考校剖別精粗此誠辦理軍械人員之稱職也曷言乎攺士科變士途也自文科以文章取士故中國文人其所知所能者不過時文試帖而已吁時文試帖果能經文緯武安內攘外乎一旦廁仕途辦洋務幾如蒙瞽安望有裨時局哉自武科以弓石取人者凡糾糾武夫其所擅長操彊弓舞刀而已然試思槍炮用事之世而猶欲重挽彊命中之才殆欲恃刀石弓矢禦水雷鐵甲乎宜西人傳爲口實也以是知中國積習難除所習皆非所用至於濫職京員不屑談及洋務凡辦理洋務者目爲用夷變夏之人迨擢任封疆恍然於近今時勢與昔殊嘆洋務之不可不講求也然已晚矣一官有一官之令𨿽前任大員極意經營意良法美然有後任者每更易之前後異轍此華人所以辦事鮮精也若不稍變成法於洋務開用人之道使人人皆能通曉將來卽有萬全之策數十年後主持乏人亦必名存實亡漸漸頹廢然則爲今之計莫若破除舊例凡供職京都者考試差及翰詹科道大考時試以洋務策題通達時勢條對詳明者不次超遷𨿽然紙上空談坐而言未必能起而行然專心於時務之中以博取人間富貴其稱職可立而致也歲科鄕會試八股縱不能盡廢亦當有以減其途宜於沿海七省之中誠能減文額之半以取別途專考天文輿地兵法及水火電重气光聲化礦醫等學首篇繕寫華文次篇繕寫西文其有西文通而華文不通如前之出洋學生不過爲海關添一通事爲洋行添一買辦庸有益於中國乎其有通華文而不通西文但知潛心帖括識見拘墟行爲迂謬是腐儒也皆不得與試惟二者兼之方準入試名爲特科其有獨出﹝心﹞裁能造各種機器對像者準其隨場呈驗並許指明所長何蓺以憑先期報名命題考試俾天下人民知功令所在不得不用心而學爲邀榮希寵之謀一旦脫穎而出安知無精通洋務之人才哉其稱職固不待言矣武科首場攺試洋槍次場試以槍炮三場試以測量繪圖旣中甲科卽投入水陸各營隨營操演以壯其識如果才蓺俱優者給以品級他日臨陣邊疆胸有把握其稱職又可知矣仕途以專而愈精久而愈凡省中有交涉外洋之事卽以明白洋務者倚任之終其身不出洋務差使其先爲洋務人員者專司翻譯繼授海疆州縣繼授海關監督內升總理衙門差使每擢任之時一切刑名錢谷皆置之不問另以委員幫辦致使辦理洋務者精神專注叢脞無虞不致視官爲傳捨而百廢具舉矣其職稱更當何如耶庶幾功令變而眞才出上有好者下必甚中國地廣人稠若奮其才力心思超軼四國何難哉二十年之外辦理洋務人員其稱職當不可縷述矣此中國今日之天下一大轉機之天下也其在斯時哉

交鄰得當論

張玠

中國富貴利達皆時文試帖小楷之中而黌序呫嗶之儒除時文試帖以外無學問矣臺鼎勛華之貴除時文試帖小楷以外無經猷迨道咸以來歐亞互市洋務盛興气運使然也而狃於故常者謂非我族類何可爲伍鄙之棄之痛絕之幾欲不與之同日月或有言及洋人精巧而又作事足蹈實地彼反厭聞反其唇以稽此憤時者也憤時者不可以辦洋務又有人焉中無定識見洋人心事精巧作事勤勉心亂目炫譽爲括地而通天並舉其不足爲法者而亦譽之此趨時者也趨時者尢不可以辦洋務中國各大憲苟於洋務促至不事揣度誤派以上二種人辦之未有不溺厥職者然則何者爲稱職乎試申論之中國從前所辦洋務者未得當其獘有二一不愼一不公洋人所辦之事半爲中國所未見稍涉粗當時以未爲礙事後動受其愚心不愼可乎天下無論何人與我交涉宜皆作設身處地想稍存意見其怨蓄於中終有憤發之一日洋人气盛而勢重先宜準理以論是非心不公可乎夫愼也者非無關要事故意與之糾也公也者非軍國大事一切不與計較也事在必爭執以西國之法不敢稍寬事可稍讓通以我國之權不必過泥洋務頭緒繁雜折之無非軍民兩層而君民兩層之中又分輕重殺傷焚毀搶鬥毆貨財拐﹝騙﹞﹝編﹞以及碰船置產諸案此民事也侵越疆界偸漏稅違例便己辟埠通商以及傳教遊歷諸案此君事也﹝事﹞﹝君﹞爲民事可延西國公正律師原其情卽逐層剖別而屈在我照律治罪或議賠償毋庸諱也若屈在彼重則追其依西律處治否則咨請總理衙門行文彼國政府以治其不遵律法之罪不如是則不已輕者聽彼國領事或略爲監禁或略爲杖責了事梯航萬里孤處我邦事本細微枉法矜全不失忠厚事爲君事重者朝廷自有簡放判決於總理衙門輕者亦當依西律處治苟於大局無損﹝者﹞者不妨聽其略占便宜養和气而全邦交所謂克盡厥職者此也顧或者曰中國勢弱洋人勢彊事事順從斯爲盡職又曰中國愈弱洋人愈彊事事力爭斯爲盡職或者更曰公法一書萬國繩矩事事援引斯爲盡職而皆非也畏洋人而避其鋒希圖省事卽爲多事之階輕洋人而與之抗將欲取勝然取勝卽爲取敗之漸彼此勢均力敵萬國公法足稱鐵券若有彊弱則公法特廢紙耳要之洋務人員平日宜熟讀史籍洞悉古今事變則方寸之中已有把握根柢旣眞措施自當而又存心至公至平不偏不倚故一旦派辦洋務不惟無尊中抑西之心並無我中彼西之見則洋人自必心爲之折首爲之肯而就我範圍矣爲大憲者平時見有此等之才當夾袋儲之以爲臨時之用一朝有事量其才力按名選派又何有洋務難辦之說哉獨是今日各大憲平日不以洋務存心並不求辦洋務人員一旦有事茫然無定見聞某員嫻洋語則選派之聞某員解西文則選派之聞某員曾經遊歷外洋又選派之以爲必能盡心能盡職也豈知一與相見洋人知其並無膽識略一恫喝略一爲難已無所措其手足上大憲大憲亦無成見含糊批覆照洋人所說定案而已吁也可慨也哉

卷二十治體八培才

儲將才論

鄭觀應

古之所謂將才者曰儒將曰大將曰才將曰戰將樂毅羊祜諸葛亮謝安韋叡嶽飛等儒將也韓信馮異王猛賀若弼李靖郭子儀曹彬徐達等大將也孫臏吳起白起耿弇楊素慕容紹宗李光弼馬遂等才將也英布王霸張遼劉牢之曹景宗髙敖曹周徳威擴廓帖木兒等戰將也史冊所載代止數人若夫偏裨部曲之才難殫述矣且夫儒將大將戰將皆將也韓信之對漢髙祖曰臣善將兵惟陛下善將將故將才著於戎伍而儲才則先備於朝廷君子聽鐘聲則思武臣聽磬聲則思封疆之臣聽鼓鼙則思將帥之臣故天下安注意相天下危注意將天生五材誰能去兵禁廷頗牧之思豈虛語哉小亂則小才生大亂則大才生前代之將才勿論已國初海寇內犯而姚啟聖施瑯藍理李之芳之將才出三藩同叛而嶽樂穆占趙良棟梁化鳳王進之將才出準噶內闖而超勇親王策淩之將才出回部庭而兆惠明瑞之將才出金川搗穴而阿薩海蘭察之將才出川楚徵剿而額勒登保徳楞泰楊遇春楊芳之將才出發撚等逆縱橫擾亂而向張江塔羅李諸帥之將才出天地生才不易爪牙心膂得一二人足矣然而一夫善射百夫拾一人學射教成百人百人學戰教成千人教成千人將將者道先儲才安在不戶穰吳而家起翦也乎且夫兵無彊弱而時則異古今眾無多寡而勢則分中外今之戰時非二十一史中戰事之所有也今之戰術非孫吳兵書中戰術可盡也大抵陸軍之將才固難水師之將才尢難昔則曰鬥智曰鬥力今則曰鬥器﹝械﹞斗船炮一管駕而全船之生死皆系焉一大炮而全營之安危賴焉一頃刻而兩國之勝負焉是眞中國四千餘年未有之戰局也或曰習陸戰則宜講地營長堤之法習海戰則宜知據風乘潮之利噫是末務耳爲將之道智信仁勇嚴五字盡之知己知彼四字盡之運用之妙存乎一心不必泥古法又何必拘西法哉或又曰師西人之長以制其短夫中國之自有所長也非一日矣往者諸大帥戰勝攻取以克奏膚功所行者何嘗非中國素習之軍律所用者何嘗非中國之軍械也哉然則西法之可參酌以用而非可專用也明矣至於出奇用簡避堅攻瑕勝算獨操我中國將才固優爲之然則儲將才將如何曰在內求才於兵部在外取才於疆臣京師兵部主之各直省督撫主之特設一儲才館於武員中遴選入館專授中國古名將兵書兵法所謂練膽練藝練陣練地練時者精究古法得失詳略神其變化購置我朝開拓各邊及平定各匪紀曁諸名臣奏議文集並近人所著輿圖器械等書與近年翻譯歐洲各國撰述諸書示以皇朝之武功諭以名臣之偉績曉以良工之妙技作其忠義之誨導以尊親之實兵法攻心爲上吾爲儲才者先攻其心而已矣至操槍演炮挖溝築墻及打靶泅水用刀運力炮隊馬隊﹝步隊﹞等事則已有武備水師學堂者然而儲才之道猶有進也將才之難武夫力戰而間或未明步隊大略文人讀書而未易兼明兵法二者相訾其失維均科目正途聰明秀士畱心時務者試其器識明通經史淹貫卽令入儲才館試以騎射課以韜鈴可以登船執桴可以乘風破浪陸兵則屯兵伏卒抄襲交攻安置炮位施放槍法臨敵身先無難踴躍直前也對壘布置無難從容坐鎭也海軍則習海道識沙綫驗風潮駕駛輪船無難親自指點也開放槍炮無難親自手揮也合文於武可以得智勇覘器識則誠堪爲閫外重寄矣前明王守仁唐順之韓雍譚綸熊廷弼盧象升諸文臣考其文集本傳皆言其精於騎射前者剿平發撚諸術多出帖括章句諸儒庠序有通才卽國家有將才然則儲將才者將何如曰武臣習文文臣肄武戰將才將儒將大將吾將拭目俟之

使才與將相並重說

薛福成

昔漢武帝詔舉茂才異等可爲將相及使絕國者使才與將相並重久矣孔子亟稱子產其相鄭以潤色辭命爲功管仲天下才而平戎之役文辭彬雅爲周天子所賓敬秦漢而後中國疆宇廣矣卽令日拓日遠不能無與並立之國有並立之國不外戰守和三事戰資乎將守資乎相和資乎使殆有交相爲用而臣尙文辯辯不可闕者且相臣主內政使臣主外務綏外則內方可治外與內相表裏也將臣尙武功使勝則力可勿用辯與力相補救也是故有百年安邊之計定於三寸舌者富弼之使契丹是也有一介行李之馳賢於十萬兵者陸賈之使粵是也近數十年以來火輪舟車無阻不通瀛環諸國互爲比實開宇宙之奇局英法俄徳美數大國各挾勝勢以相陵相伺彼與我通商定界立約應之稍一不審往往貽患無窮而使臣之責乃益重吾觀西洋諸國或以宰相及外部大臣出爲全權公使或以大將軍及兵部大臣出爲全權公使其視將相與使臣無毫軒輊焉大抵使臣宣國威覘敵勢民瘼宜與廟堂謀議翕然相通至於造船制炮之法練兵儲才之要或考其新式或偵其密計以告我將帥而爲之備繄惟使臣是賴是故無賢相之識與度不可以爲使臣無賢將之膽與智亦不可以爲使臣敻乎艱哉中國可膺此選者尙寡安能應變而不受人侮然非士大夫之才力不如西人也亦在有權力者之開其風气而已矣

用人說

陳

噫我蓋觀於中倭之戰而知用人之不可以常格拘矣林君國祥一出洋遊學之學生耳學成而歸統帶廣乙兵輪船亦不過一武弁耳而用能大張威武奮不顧身毀彼師船凶鋒大挫卒以救援不至致被倭船四面圍攻鐵木交飛船將﹝沈﹞﹝乘﹞下猶能駛近海岸與船中人共慶生還此其智勇兼全量敵而進滔滔斯世誠爲不可多得之將才當此釁起海疆鯨波大作得此數十輩不難掃蕩倭人以視昔年法人攻馬江時主帥旣已脫逃兵船旣已灰燼而學生容姓獨發炮轟擊斃及敵酋者誠足與之美乃容姓自此銷聲匿迹幾如神龍之見首不見尾無復有起而用之者卽林君具此才猷亦未聞登諸薦剡而彼貴爲提督穿黃馬褂戴孔雀翎位極武臣聲勢顯赫者不﹝聞﹞﹝門﹞率一師一旅鼓浪而東誓殺倭人奠安藩亦惟是逍遙河上虛與委蛇直至倭奴之船連檣並進攻犯我威海旅順而若人所統兵輪竟杳不知其所之嗚呼噫嘻靡餉老師殃民國若此類者夫豈少哉乃林君𨿽傳聞調至濟遠兵船而依舊浮沈下位彼殃民國糜餉老師者仍煌煌戴孔雀翎穿黃馬褂逍遙河上虛與委蛇𨿽言官競上彈章陳其罪狀而若人仍安之若素從不知有所愧悔奮身而殺敵人嗚呼噫嘻名驥低頭駑駘競進誰秉國政其咎尙可辭乎哉我乃知艸野中何地無才而拔擢要所宜﹝急﹞﹝有﹞也拔擢之道柰何曰是在察之於平時而不可徒以言﹝舉﹞﹝譽﹞彼馬江僨軍之主帥當其職居顯要大言炎炎慷慨談兵亦自命爲一時豪傑矣乃一握兵柄而畏葸退縮莫展一籌洎乎法人發炮以攻而捨命奔逃藏身山窟狼狽之狀有楮墨所不忍形容者乃塞外荷戈及期遇赦曾不聞嚴加之罪以謝死事諸君彼容姓者膽大於身技能出眾當三軍敗績屍積如山猶復能命中摧堅殪彼巨憝當軸者正宜以重任寵以隆銜俾水陸各軍知所觀感乃迄今十餘年若人之姓氏幾乎湮沒無聞坐使賣漿屠狗之流髙擁節麾威福自恣平日惟以狎優伶宿娼妓花天酒地徵逐嬉遊爲事及至用軍之際而臨陣退縮觀望不前天下事尙可問耶幸聖天子洪福如天陸軍漸漸得手使倭奴一蹶不復能振指日可掃淨敵氛耳否則貽事機其罪豈所能逭哉猶憶赭寇猖狂之際湘淮諸名將大扺皆起自田間而曾胡李左諸公不以資格拘不以名望阻獨具隻眼遴拔眞才故能使上下一心甘於命若夫事機坐者罰之必嚴𨿽以李次靑廉訪之學問文章夙爲文正公所欽佩而軍律一失則秉公糾劾亦不有所容情故能重奠江山成中興之偉績使林君當此我知必屢登薦牘不次超遷卽容姓者𨿽矢願歸田不復作出山之計亦必徵之使出俾得建立勛名而彼闒茸無能者鞶帶之褫事所難免夫豈肯因礙於情面僅以一申斥了之哉𨿽然林君等僅人所共知者耳彼茅檐蔀屋之中末將偏裨之內才猷特出者定不乏人而擁大纛建髙牙者誠不少花月流連霞沈痼無事則終年快樂有事則苟且偸安在當軸者豈不知之特無言官之奏參朝廷之責問則亦惟是得過且過付之不見不聞而已矣我請以一言決之曰欲求國富兵彊當自破格用人始欲求用人得當當自盡黜闒茸始

上東撫張宮保書

陳

白聞今日爲經世之學者動曰欲天下長治久安非復古法行封建不可然則郡縣以來天下果無治﹝耶﹞﹝耳﹞爲救時之說者每扼腕太息而言曰今紀綱壞極矣非大變法不可然則四﹝千﹞﹝十﹞年中獨商鞅王安石爲得耶乃太公封齊三月報政而魯公則遲之三年夫齊魯接壤也二公皆聖人也何論治亦各不同乎然則緩急張弛果自有其道在耶甌東鄙士閱歷未深何敢妄論天下大計顧維狂夫之言聖人擇焉故生平頗有論述冀以芻蕘一得之長爲朝廷收鉛刀之用乃九度槐黃始離席帽春明一戰鍛羽空回鬱鬱無可言者將屆出都長沙徐師慫來東以爲公當代偉人也若可紆道一見以抒其胸中所欲﹝言﹞﹝不﹞受命不敢違日昨摳衣進謁命延入內出其幕府諸君上下議論使得恢廣其見聞激發其志气幸甚聞有治平通議各書且言將來當爲代付剞氏勤勤懇懇儀文備至如父兄師長之慰勉其子弟何人斯躬逢此遇且感且悚不知所措頗以倉猝不獲盡言退因條陳八事酌古準今以因爲無過髙之論無難行之事如蒙采納一轉移間當立有起色幸畱意焉昔漢文帝漠之賢君也亦曰卑之無甚髙論度吾所可行者誠以爲治不在多言顧力行何如耳倘微言可錄立見措施或節潤入告請旨飭下各直省疆臣一例舉行使數十年之苦心得於吾身親見其成則感且不朽元發始燥卽事舉業弱冠以前治詞章訓詁二十以後畱心經世旋以過勞得咯血不寐疾旁攻歧黃家言歷試不售折而之他遁入釋老百氏之書略皆寓目年逾立境始專心身心性命之學思範文正良相良醫之旨一意於醫治之又十年矣自分駑駘之質不復堪爲世用畱心撰述冀成一家之言然於國計民生與地方一切利害每有見聞輒棖觸而不能自已伏櫪之志仍未忘也跧伏裏閭無所事事又秉性戇直遇事敢言與世多忤居嘗撫髀感慨以謂茫茫海內終當有知吾者己卯客遊金陵以文字受知於沈文肅公頗蒙獎惜旋以試事回浙而文肅遂有騎箕之命身世遇合之間有足慨者昔韓荊州尋常一刺史耳李白乃言不願封萬戶侯但願一識韓荊州請賜階前尺寸地吐萬言爲快蘇子由之上韓樞密也言此來於山見嵩華之髙於水見黃河之大於人見歐陽公而以未見樞密爲恨𨿽才不及李白而所歷之境雅近子由荊州不足道而公則固今日之韓太傅也聞吾朝有林少穆江岷樵左季髙三先生者當其平居落落好大言志趣豁然也陶文毅曾文正駱文忠三公一見卽能相識如無似豈敢遽望三先生然遼東出豕亦頗自詑其白頭意欲求陶曾駱三公者一見以行止捨公其尙誰屬耶如材尙可造當歸而煉其筋骨養其知慧徐以增益其所不能期爲吾公供他日馳驅之用若材具福澤不足以肩天下事則不朽之業自在將謝絕人世閉門下關窮年矻矻求所謂立言之舉暇當繕成淸本郵請指正息壤在彼亦將於吾公有厚望馬年四十矣尙未有子行將似續之計又手創利濟醫院猝難畢工家門二十餘口歲需五百餘金倚以活然鼯鼠爲之技尙能自衛此來並無所求誠欲得公一言終身行止以去耳吾公其許之否行有日矣將遊泰岱尋東封遺址登日觀最髙處左右四顧慷慨悲歌招齊魯二公之靈起而翼公以甸海宇蒼生幸甚天下幸甚狂瞽之言﹝罔﹞﹝同﹞識忌諱語多逾分幸原宥焉再署中如有東三省及新疆黃河等圖爲外間所未有者禱賜數幀以壓歸裝則不盡之望也

大開賓館以收人才

陳

我朝沿前明舊制以帖括取士士之懷異材者常苦格於有司之繩尺溫溫無所試軍興以來宰輔疆臣膺五等之封建千古之業者有不盡由於科目於是有志之士爭濯磨砥礪冀以功名自見云蒸霞蔚人才輩出實爲古所未有昔日之材常患其少今時之材日見其多以謂材少可慨材多尢可慮今俄羅斯橫東西蝦夷島海參威皆爲所占鐵路四達逼近東三省朝鮮頗聞近有異議倭奴常蠢蠢欲動西南又有英法緬甸越南之役敻然四顧有識寒心則收羅人材尢今日切務中之切務也三年蓄艾十載樹木在直省疆臣當無不知以臣事君之道愚顧鰓鰓然過慮者以爲國家厚澤深仁淪肌浹髓垂三百年士食舊徳斷無不感激涕零願馳驅之用然人情叵測萬一有不逞之徒如張元徐海牛李其人者鋌而走險則疆臣旰食之日方長矣請於省垣及有海關道處開翹材館以鼓舞而羇縻之則於求賢之中寓弭患之意此誠一舉兩得之計也或謂經費太絀位置實難又將柰何謂大臣之視人材當如父兄之得佳子弟寧減其家常不急之浮費培植以使成材斷無久任其埋沒之理夫人抱不世之志爲人所難爲挾策遠來其爲衣食計則可憐其爲國家計則可感寧有堂堂中國遂無涓﹝滴﹞﹝涓﹞以蘇尋尺之鱗也況以天下之人材辦天下之大事當無有不興之利不給之虞彼人材者肯一籌莫展彈鋏求魚甘受當途之豢養乎哉知必不然矣宮保當代龍門求賢若渴歸者如巨魚赴壑鱗甲稍異者無不燒尾而去此固公平昔所優爲似可無庸再及願特樹風聲爲各直省疆臣勸故敢再以元公三沐待士之誠阿衡一夫不獲之思爲公進

宋太宗使南唐諸臣修太平禦覽饒有深意謂可卽就今日之書局詳定章程擇取切用易銷民間罕見之本委令局員分任校勘實事求是札發各州縣就近督銷並可移資外省各局彼此匯兌則於興利養賢之中寓振作人才之術亦開源之一道也

廣置幕賓以挽積獘

陳

嗚呼今日之天下胥吏之天下也患在士大夫不諳吏治始嘗謂欲天下長治久安必盡革胥吏拔取廩增附分曹辦事仿漢人自置掾吏之例京秩自司官上至部院升補皆以其曹不得外轉庶得以專門久任練達公事今變法之議旣不能施之今日當飭令州縣於議院之中延聘廉朴曉大體者爲幕賓而移胥吏之權每有稟報其另紙簽明系某人主稿旁注履歷庶上司平時得以熟識其人收爲夾袋之資而人亦得以自奮於功名不敢以苟簡之心施之案牘今儒者一履仕版所習非所用公牘文字不得不諉之胥吏且檔案山積非資熟手不能查核故此輩遂得以久踞﹝衙﹞﹝衛﹞署昔人所謂官無封建吏有封建誠慨乎其言之也嗣後印官交卸皆幕賓約纂牧令須知如歷城則曰治歷須知兩冊一以移交後任今辦移交僅就案卷並未詳及治法一以解省匯訂摘要刊給需次各員肄習五年一匯按部增入又何必以吏爲師出斯相之下策哉李斯所稱以吏爲師吏本是儒與今日之吏別今內治部院卿寺外自道府州縣大小各衙門一切文報皆主之吏官並不知其中作何語臨發署紙尾而已

各省宜建翹材館議

孫同康

東甌陳志三孝廉上書張勤果公謂大臣之視人材當如父兄之得佳子弟寧減其家常不急之浮費培植以使成材斷無久任其埋沒之理夫人抱不世之志爲人所難爲挾策遠來其爲衣食計則可憐其爲國家計則可感寧有堂堂中國遂無涓滴以蘇尋丈之鱗也況以天下之人才辦天下之大事當無不興之利不給之虞彼人材者安肯一籌莫展彈鋏求魚甘受當途之豢養乎哉知必不然矣壯哉此言蒙嘗讀之而有感焉陳君具經世才所著治平通議救時要議其言𨿽不盡純而秉國鈞者苟得其說而存之於求治之道已得過半惜乎托諸空言不聞有奉而行之者夫人才者國家之元气也督撫受天子命作牧方隅其爵秩𨿽與京朝之尙書侍郎相等然尙書侍郎苟不任軍機不兼總理衙門之職則其閒散無異乎外省之教諭訓導循行數墨畫諾署名而外無他事也若督撫則𨿽如雲貴之偏省而軍政民命巨細之事每日無慮數十百端非大開幕府廣辟僚賓無以爲治法宜於督撫所駐之地建一翹材館厚其廩餼精其院宇延聘有道徳能文章之士不論爵位不拘鄕貫以備顧問之選惟不得以江湖遊客濫其間況今皇上宵衣旰食志切求賢伏讀光緒二十一年閏五月十三日上論爲政之道首在得人當玆時事多難尢應遴選拔眞才藉資幹濟著各部院堂官及各直省將軍督撫等官於究心時事體用兼備者臚列事實專折保奏等因具見聖天子孜孜求治亦以舉賢才爲首務嘉定廖侍郎師壽恆保薦陳謨羅正鈞袁銜諸人折內有云有才而不竟用則豪傑欷歔用才而不及其時則英華消阻當此多事會之秋非志慮忠純不能勉殫血性非通知時局不能共濟艱難此數語極爲切當今之人才大率有二途志慮忠純者類多潛修刻苦勉爲聖賢而責以肆行無方不免貽操刀多傷之誚通知時局者類多博洽恢張髙談經濟而責以細行必謹不免以小徳出入爲辭此體用兼備之儒所以﹝不﹞﹝數﹞數覯也然國家用才必求其備督撫育材則不必求其備但使有可節取皆足裨我髙深翹材館中宜分爲二科一曰明體一曰達用有志趣堅定服膺正道介介不苟篤實廉勤者是爲明體蓋今世競言變法使無此等人作中流之砥柱則羣趨於苟且欺罔變本加厲不可終窮吏治安有起色之望有天資明敏究心經世滔滔雄辯智勇兼優者是爲達用蓋今之時局爲三古以來所未有非有泰西各國之書博覽而得其要領其才又堪參謀軍政簡練戎行戰宜機宜靡不洞悉則一遇華洋交涉安能措置裕如斯二科者缺一不可翹材館之設其利有五一曰培人材中國人才困於資格限於門第楚材晉用淺見者不免生疑科甲異途寡識者判如霄壤祇此數端各膠成見遂令英偉奇特之資不克自奮於功名之路東事起後天子汲汲求才方欲得人共理變法自彊力圖振作然空言求才不得要領譬之一部十七史不知從何處說起今此館一設則每省之中有一人才淵藪爬羅剔抉取精用宏采玉探珠於斯總匯其利一也一曰通民隱泰西有議院今分爲上下兩院其初祗有公議院而已英國傅蘭雅譯佐治芻言云各西國古時風俗至今猶存者惟公議院之法爲最善以能權衡於中使上下兩無偏倚也其制由來已久並非近時創設之政或云初系國之耆老聚於一處商酌國政又云國王令各諸侯聚集貢獻進見國王此爲公議院之始然無論設立之始何如而歷代相傳皆能裨益於國可稱第一良法以上皆傅蘭雅語中國𨿽未克仿行而翹材館之設亦隱有議院之意蚩蚩者氓恃有一二賢且才者爲之領袖萬方觀聽實系乎此使任其沈淪埋沒後患何可勝道

傅蘭雅又謂英國國政一切示民以寬因其深信百姓極有識見斷不至犯上作亂有負國恩故百姓之事大半聽其自主卽國政亦準民間公議登諸新聞紙上以備采擇蓋政事𨿽經國家極力斟酌究不能無百密一之慮果有不洽輿情亦不妨重加損益務歸至當觀於此則泰西各國家之政尙可任民公議矧其爲佐治之疆臣以承流宣化致君澤民爲事者柰何不以所欲興之利欲革之獘就商於賢人君子乎彼今之坐擁封圻妄自尊大深閉固拒惟我獨尊者淸夜捫心能無自愧今各省俱設一館則督撫無從閉距苟有不便於民之政館中賢哲不難卽爲轉圜民隱旣通吏治自肅無議院之名有議院之實其利二也一曰裁刑錢之幕權方今上自督撫下至州縣所恃以爲治者刑名錢谷兩幕而已每省之中必有一劣幕盤踞於省中或在撫署或在臬署凡各州縣所延請者非其子弟卽其門生偶有不用其黨則必於公事中多方掣肘使之不安於位而後已且督撫司道鮮久於其任者一二年中必有升轉調署官易而幕不易以致此輩气焰益張𨿽近時公正督撫時有驅逐劣幕之舉然誅不勝誅懲一不足以儆百且如湘撫陳右銘中丞嚴辦臬幕任某奏請革去保案勒令回籍交地方官管束而省中大小官員多其舊友爲之通融隱匿任某不知悔過竟敢於浙江會館廣召同黨門徒張飲要挾出言無狀又刊刻刑幕公啟多張黏貼通衢語皆悖謬大率謗毀中丞新政以﹝是﹞爲非𨿽經長沙善化兩縣宰出示訪拿終歸無獲又江西撫徳曉中丞亦曾參辦某幕後其人仍潛居江省刺取中丞過失賄求言官彈劾竟至罷官徳中丞行事本有可議而此君居心巧詐罪亦可誅中丞去任後某於江省府城隍廟鼓吹敬神懸一匾額大取翦凶鋤惡之意隱寓其復仇之快心惑世誣神目無法律幕權之大於斯可見今旣設翹材館凡一切倉庫漕糧刑律工政使羣賢分科講習互相切磋遇有大獄疑案詢謀僉同然後判發不必授權於刑錢兩幕其利三也一曰革胥吏之舞獘幕友弄權多通胥吏胥吏所拘是爲則例馮敬亭前輩抗議云今天下有大獘三吏也例也利也任吏挾例以牟利而天下大亂其言最爲痛切試取馮先生省則例易胥吏兩議讀之可得爲治之本同康嘗謂天下名利兩途不並立胥吏無名可求於是專心致志以牟利而又有煩重瑣屑之例案巧爲此輩藏身之地卽如賦役一項明已著有全書以備稽考而全書所載項名目分合雜糅不可究詰爲堂官者不習計會𨿽日取全書而核之無從知其定數惟積年之老吏則洞悉於胸中故吏之與例相依爲命者也欲救其獘莫如以士人爲之定其考成立之年限使之減去利心動名心或者稍能挽回於萬一錢竹汀謂元時士人皆樂爲吏而吏亦知自重自大夫士之於吏以奴隸使之盜賊待之而吏遂無所用此說亦洞中肯綮士大夫以吏爲輕而吏之權愈重蓋彼所挾之例小民生死之命無不系焉大僚升黜之柄無不由焉此何等事而以奴隸盜賊任之乎況以士人爲吏前代已有行之者今設翹材館則𨿽非以士爲吏而凡吏胥簸弄之處館中諸君子得從容訂正之彼吏胥者祇能奉行故事謹守成法不敢因緣爲姦以持長官之短長惟開誠而布公自集思而廣益幕且無權何論乎吏其利四也一曰防敵國之隱患漢朱家語滕公謂上求季布急此不北走胡卽南走越耳夫忌壯士以資敵國此伍子胥所以鞭荊平王之墓也滕公﹝知﹞﹝如﹞其指言於漢文果釋季布史漢載之以爲美談誠以磊落奇偉之士必思得當以報知己苟急不能擇主而爲敵國所用始悔不早收之則已晚矣陳孝廉上張宮保書亦云國家厚澤深仁淪肌浹髓垂三百年士食舊徳斷無不感激涕零願馳驅之用然人情叵測萬一有不逞之徒如張元徐海牛李其人則臣旰食之日方長矣語長心重陳君言之其有憂患乎方令倭蠢動於東英法蜷伏於西南俄羅斯擁虎踞之勢雄視於東西交涉一有不愼卽啟釁端而漢姦密布與狡夷交接者實繁有徒中國之民大都嗜利彼族以金帛未有不以隱情相輸者矧我國取士限於科目一途奇才異能不工制藝無由登進海濱英傑不甘牖下死鋌而走險何所不爲誠羅而致之於翹材館旣鼓舞之使有所成更縻之使不得逞有功於國更難枚舉其利五也天下事利多而獘少猶當爲之況其爲有利無獘者哉

附陳密保洋員片

薛福成

再自昔多事之秋往往借﹝材﹞異國秦用由余用巫臣吳用伍員漢用金日磾無不推誠倚任得其死力宏此遠謨誠以鄰邦環伺交涉多端不收其無以得敵國之情不廣其助無以應事機之變也查有英文二等參贊官二品頂戴總領事銜英人馬格裏在駐英使館當差近二十年前使臣曾紀澤與俄外部議結收回伊一案與英外部議定洋藥加釐一案馬格裏皆在事出力臣到任後如新嘉坡攺設總領事官蕪湖武穴等處教案和平了結議定會立坎巨提頭目以存兩屬體統馬格裏贊襄機要均有成績此次商辦滇緬分界通商訂立條約馬格裏始終其事惟以裨益中國爲心邇者俄爭帕米爾全地馬格裏探知英俄分界以小帕米爾劃與英國建議轉商英廷俾讓還中國如是則中國不至失勢而帕事較易就範臣查馬格裏忠於所事勞勩不辭研求利病動合窾會儻遇交涉要務需人之際馬格裏堪備任使用其所長必有明效可睹理合附片密陳伏乞聖鑑謹奏

保薦使才疏

薛福成

奏爲保薦使才以資造就而備任用恭折仰祈聖鑑事竊惟數十年來環瀛諸國舟車相達琛贐相輸始而通商繼而傳教又繼而遣使於是境壤則與彼毘連條約則許彼通行軍制則參彼規模船械則仿彼制造交涉之端日益廣需才之事日益多而握其大綱泛應咸宜者尢以豫儲使才爲急務當夫安危得失事機呼吸之秋無使才則口舌化爲風波有使才則干戈化爲﹝玉﹞﹝帶﹞帛平時遇事措注利獘所倚亦復動關全局臣愚以爲使才之選宜識﹝形﹞﹝刑﹞勢揣事情諳公法究約章其端甚多其用甚殷西洋諸國經理外務莫不用專門名家內則自外部司員洊升大臣外則自隨員領事洊擢公使往往數十年不攺其途惟其練之也久故其審之也詳伏念皇上禦極之初始議遣使東西洋諸國敕令內外大臣各舉所知聖謨廣遠備極周詳祇以風气初開研求未至中外所薦旣屬寥寥其官階較顯聲望較著者或頗憚於遠役不欲自羈或稍謝於尊長未敢自信每值更換之際時虞選擇之艱至於通事之流非不諳究語言難免沾染詳習梯榮之士非不髙談時務或僅掇拾緒餘此輩捨短取長祗任隨員翻譯提挈綱領專倚使臣惟是大猷不裕不可濟艱難大本不端不足資矜式以中國幅員之廣聰明才傑之多誠令導之有恆養之以漸庸詎不能勵彼豪俊宏此遠謨臣竊思賢才薈萃之地莫如翰林院衙門國家設官初意惟翰林不任以職事蓋欲擴其器識以待大用冀其無事不習無職不宜也往者粵撚諸寇勢焰甚張賴曾國藩駱秉章胡林冀李鴻章等由翰林出膺巨任而大難以平邇來翰林人員稍形擁擠往往有通籍二十年未得一差未轉一階者由誠聖主俯念時艱激俊勵彥俾珍日力共勉壯猶則以黼黻之材出潤惇盤之色以羽儀之選懋成樽俎之功秉時建樹誰曰非宜導之豫斯儲之博儲之博斯選之精臣於翰林人員熟識甚寡偶知一二謹陳梗槪查翰林院編修曾廣均系曾國藩之孫曾紀澤之胞侄才華卓越博覽多識經世籌略尢所飫聞方其年未弱冠前大學士左宗棠與談洋務竦然驚異推獎甚至翰林院編修江標研究羣書好學不倦畱心時事志趣卓然翰林編修王同愈諳曉輿圖兼涉西學周曆各邊塞能耐勞苦以上三員年力均富倘蒙敕下總理衙門存記酌備出使之選該員知有以自效當奮寬閒之歲月﹝研﹞﹝妍﹞遠大之經綸卽遲之一二十年該員等資望彌深器識彌宏授以重職必有明效斯途旣辟賡續無窮似亦聖主因時﹝提﹞﹝授﹞倡轉移气運之要端也臣奉使歐洲默察情勢深知使才關系頗巨有所見聞不敢緘默仍當隨時畱心訪察仰副朝廷旁求之意所有保薦使才緣由理合恭折具陳伏乞皇上聖﹝鑑﹞﹝覽﹞訓示謹奏

徳將漢納根語錄上

林樂知譯述

漢納根軍門徳國陸軍名將也精通兵法善審地勢初爲中國監造北洋炮壘日本難作復登華艦以治海軍未盡厥長旋遭忌者所尼和局旣定郤聘四歸軋神仙前一日道出新嘉坡西報館使人問曰勝敗兵家常事中國乃有敗而無勝君久參兵幄能爲僕道其乎軍門曰中國取敗之道有二大端一曰無總帥督撫各自保封疆分而不能合一曰無名將提鎭各未諳韜愚而不能明識此二端斷難一戰而原其流獘之極不得不咎其作法之涼故督撫之各顧處分者無論矣敵軍業已入境豈能無所蹂躪有將帥在非文吏職也乃華律則處分綦重州縣失守督撫道府盡於降級牧令甚至革職以是役論日兵精練新學倉卒召幕之眾斷非其敵欲迫守土者以防禦之職且律以城亡﹝與亡﹞之義驟遭褫帶奚啻覆盆督撫分合勤王豈宜自局偏隅置京師於度外而旣箝制於定律復系戀於前程遂有借口設防聞召抗不遵赴者欲於髙牙大纛下求將材竟爾杳不得惜哉西國之將領可由武備院肄業生考充﹝兵﹞弁以次遞升必其學成而後致用中國以行伍出身爲正途用意本相吻合乃偏視兵之流品爲最卑遂有好鐵不打釘好漢不當兵之鄙諺而凡閥閱之子弟博雅之生徒盡以入伍爲大恥惟窮無聊賴遊手好閒之輩始貪其月餉而趨之日積月累或以僥幸躐保或以鉆營洊升今專聞大員之拔自行間者多此類也故𨿽十步之內必有芳艸吾未敢一筆抹倒謂若輩一無可用之才特其揚旗擂鼓之秋旣慚祈父之爪牙又鮮兔罝之心腹及至獨當一面心雄萬夫徒以學問未深練習未精斯識見終於未廣忽遇梟雄之敵將非交綏而遽敗卽聞警而先逃其罪可誅其情可憫吾輩躬膺教習愧未能槪與甄陶而師徒撓亂之羞早已諸平日所猶可盼望者再敗三敗華人當發憤爲雄或可略一挫凶鋒耳至於軍中缺陷之處吾輩諸歐人節經具聲明深冀總制師幹者緣其屢敗而熟察之從而痛攺之而不料其泄泄至今也此歐人所悵然失望者也猶憶鴨江大戰之後日兵在大連灣迆北之貔子窩登岸明系窺伺旅順口後路中朝始懼而思整頓又灼知中國統將之不足恃而召余入都余獻策於邸帥曰朝廷宜簡精銳之士十萬名曰禦林軍特簡西員爲統領除仰秉廟謨之外疆吏不得節制轉敗爲勝可操左券諸邸帥俱已嘉許事垂成矣更不料疆臣心大不愜似疑皇上獨攬兵權分隸各省之兵必將漸次解散也者遂各巧構形似之言熒惑聖徳無柰槪作罷論夫余之所謂省兵者不過身穿號褂有兵之形耳一旦鼓而進之乃無一兵之實也原疆臣力阻之故蓋不願以此大權諸朝廷也疆臣爲誰余不必指其姓氏也要其釀就一敗塗地無從收拾之勢實自此策之不用始彼身任封圻者自詡其相沿之營制亦固其所然執一而不知化有宜加防堵之處不過派官一員招兵若干與各路俱不相統也警報疊至有或三五統領會議互相策應之局及至臨戰一或有別故而思變計餘人必不允許甫越半點鐘之頃大眾卽不知紀律爲何物紛紛四散天莊臺之役宋祝三吳淸卿彼兩大帥卽系如上云云且帥大言炎炎以爲湘軍一到日兵卽敗更髙視闊步特揭赤幟大書特書曰某在此謂日兵將喪膽而逃矣豈知卽引日兵猛擊之雉媒乎至旅順口威海衛之敗始不必深究而實與天莊臺法異而同情嗚呼噫嘻可勝慨哉以余臆見竊謂練華人而使之爲兵五洲萬國宜無有出其右者然舉華人而使之爲將四百兆眾竟無一能勝其任者似此奇事其中或有百故千故但餘竟不能明指其一故則眞元之又元幾乎元殺矣其人自守舊法由少而壯由壯而老第曰兵膽須大又安知今日之新兵必從讀書始泰西武備學萬萬不可恝置以學愈愚始能沈幾觀變否則膽卽大矣徒見其僨事而已矣何所取哉

徳將漢納根語錄下

林樂知

使者復問曰君在華若干年爲華布置經營之事可得聞乎軍門曰一千八百七十九年餘初渡華海蓋應中朝之聘將整飭戎行以禦俄也爲日未久卽覺其營伍中但率其掃蕩發匪之舊法絕無奇謀深算至於泰西武備新學更夢所不到以之臨敵必有漢髙祖七十二戰戰無不敗之勢遂爾心灰意懶旋卽攺而從事測算之役按泰西於築臺置之皆需布算故軍門以此﹝言槪﹞之時則李中堂方將精練北洋海軍囑余築造炮臺開辟船卽派余至旅順口繼又至威海衛大連灣等處諸凡興作之工程皆余構運之心計也惟炮臺形勢祇能顧及海中不能兼顧後路當時曾具聲明並條陳愼防敵軍由陸後犯事宜在案所惜有膠執於成法之官妄謂但須於臺後樹立木柵已保無虞其是否懷挾私意余不敢知而職此之故遂與李中堂意見不洽三年半之前告辭回國蓋早置華事於度外矣去年餘以私事重至中華非有華官之惇聘也行抵上海聞中東將次失和及往天津事勢孔亟余仍不欲與聞旣而有事於朝鮮乘髙升輪船載兵赴朝鮮便附之而往髙升本系商船余爲搭客本無所防徒以華軍中統帶諸官均余稔友各官欲與船主相問答倩爲傳譯誼不容辭及至途遇日艦各官甘死而不甘降余謂頗合武員操守心始敬之少焉日艦鳴炮以轟髙升餘卽鳧海達岸自是以後余之姓氏漸播於各日報目我爲華軍之員弁矣迨至中國陸軍屢敗於日已有責北洋海軍之不出者不知此不能爲海軍咎亦不能爲丁汝昌咎也有箝制海軍者如飭令毋得有失船之類丁汝昌不能專主也但有一事實以告君北洋諸戰艦實未豫籌戰事且炮彈等亦多不敷臨敵之用良所未諭是時李中堂問余曰君願入海軍代爲指教以助丁汝昌乎丁汝昌業已受命將率諸艦出尋東艦倘東艦闌入北直隸海界應卽迎頭截擊君誠願往老夫之心安矣余慨然許之遂登定遠鐵甲船會督全軍刻日出洋梭兩次皆未遇敵西曆九月十七號始遇之於鴨綠江遂命開戰諸華艦頗能如余之意直至藥彈罄盡日艦亦已無彈可擊余乃救定遠鎭遠兩巨艦而返然是役之後華艦遂匿而不出蓋不願再入險地諸艦又皆須條理而並無他艦之來助也且藥彈無從配置英雄安有用武之地遷延日久諸事皆無可爲力艦中籍隸福州諸弁兵更有畏縮不前之槪余默爲體察中國之於海軍實未寬爲籌備其陣亡之缺額復倉猝無從募補無柰往津謁見李中堂開呈一單告以必須照單行事余始回船至單中所開各節餘固不必告君也李中堂閱單後爲余代呈京師旋奉京諭召余面商余乃精練禦林之策卽頃間語君者也及遭梗阻余復往山海關等處一行始與軍事不相干涉繼聞欽派張邵兩公東渡知中國有願和之意日本須俟李中堂來始可共講余心殊懸系俟至艸約旣定然後束裝告辭使者又問中國議和之意漢納根軍門曰中東啟之初中國誤會有歐洲雄國不許日本來相傷犯更疑有覬覦利益之國中國若循其意卽願奮袂而起後始知其不知無柰自與日本議和今又知𨿽有歐洲三國干預約款然必俟約章旣定始肯挺身而出不覺恍然悟作計之非且中國早知俄有不願日割華地之意而陰恃之今更知俄僅自爲計而阻日非有愛於中國也益覺大失所望至於和局旣定祇須籌還償之一事尙系於懷餘事仍孱弱不堪罔思整頓是故日後情勢若何殊難料預要之終成一不了之局不知中國果願幡然一變其成法如舟楫之順風而行乎抑必欲逆天下之大勢依然膠柱而鼓瑟乎如其風至而順行之其興也可立而待也否則反順而逆歐洲諸國必有彊迫之者順之而興光復昔日之盛名歐洲仍雅相推重逆之而縱未必亡後顧茫茫非鄙人之所願言矣

西學儲材三要

項文瑞

富彊不可恃也惟人才最可恃中國自講求西學以來京都同文館福州西學館上海廣方言館𨿽皆延中西教習以課生徒而域於所見難盡其精出洋肄業者得其精矣又易染其習況幼時出洋忠君愛國之大義尙未深知一染外習而欲激發其天良儲爲大用不易得也卽得其人亦嫌不敷其用此外如水雷局亦能講求實藝蒸蒸日上而於天文地理化學算學格致制造諸書未必徧能探討國家需才孔亟欲求於西學潛心肄習駕乎西人之上儲才之方不容緩焉儲之有三要從前出洋學生徒費巨資無裨實用其學之有成者亦幾等匠作之技未能融會中西﹝擴充見識旣近年出使各國大臣軺車未﹞﹝之關鍵啟陰陽之鑰仍莫如爲莊嶽之﹞行薦書充塞所帶隨員半顧情面罕有畱心外洋虛實者然欲抉中西之關鍵啟陰陽之鑰仍莫如爲莊嶽之置蒙以爲宜招各省有志之舉貢生員曾經學英文英語者年在三十以下者百人先由學師冊送同文館中考取卽由總署備照會給資分送英法徳美意及荷蘭葡萄西班牙等國有願入水師學堂者有願入兵法學堂者有願學測量推算者有願學制造器械各如其意而要以出使大臣月加查課獎勵而督勉之使之徧讀諸書深要領期滿回國考試除庸劣不取外擇其最優長者給以官階仍先分在中國水師兵法等學堂及同文館爲教習三年而後再保官量才取用倘能造新式堅利船只能制新式靈捷鎗炮與一切足以制敵之器由大員試驗數次果其有效立予超遷其次者送船政制造等局分司諸事優其薪水庶後之學西學者皆勉於眞才矣儲才之要一也然西人之遊中華者未嘗就我中國通儒日夜漸漬也而何以亦能深知我之底蘊耶蓋所載於文字者僅能與人規矩耳而欲使人巧非親身閱歷焉不能西人以中官印照遊歷內地隨事畱心與人言必道其詳遇人事必叩其故見一器一物則考其法遊一水一山則繪其圖精審周詳無微不至今我中國之於外洋也亦能知其底蘊如是耶蒙以爲多﹝使﹞華人遊歷於外洋所費太巨莫若令出使大臣所帶之隨員公事餘暇廣交西友每日課以日記或記其國勢或記其政府或記其風土人情凡有見於情事者何以可疑利權之何以可奪須令於日記中剴切詳明暢發議論出使大臣還朝帶至總署各呈所記總署加以考試優則於本保官階加等獎敍而大臣亦敍其功無所長則於本保官階減等示警而大臣亦與有過如是則以後隨員不至於外洋眞實情形與我所以求勝之處均茫無所見矣隨員之外又專設遊歷諸員亦使於日記中各抒所見俾與隨員等互證其是非則眞才益顯儲才之要二也或謂耳目之及者淺心思之所研者深欲求西學必當研以精心則儲才又有道焉中國待士最稱優渥無論省會郡縣廣設書院優給膏火而﹝所﹞﹝謂﹞課僅詩文當此需才豈不欲略爲變通哉誠恐﹝開﹞橫議之風致使士气日囂士習日壞耳然蒙以爲識時務者爲俊傑泥於詩文盲於時務非所以儲才也宜令地方長吏捐廉購時務書多種置之書院命諸生入院傳鈔課期則詩文外兼課一論論優者予以加獎此惟通商口岸諸生見聞較廣如天津漢口九江鎭江上海寧波福州廣東等處自易爲力他處或不盡易行而卽此數處言之所以培養人才者已不可限量矣較頃所言出洋學習出洋遊歷者尢爲得儲才之大本大原焉儲才之要三也之三要者儲之於內相輔而行不可缺一奇材異能胥由是而造就也此外尙有儲才之方姑不贅

西學材才六端

楊家禾

格致之道中國素所不講自洋務興而西學尙矣同文方言之館船政制造之局以及武備水師各學堂次第創設於京師福建廣東上海天津江臺灣湖北等處舉凡天算醫化礦重光熱聲電諸學悉延西人以爲教習入其中者或肄西國之典籍或效西人之技藝人才濟濟造就者多故於制船隻造器械設電報開鐵路諸務先後興辦蒸蒸日上不可謂非儲材之效然而盱衡時局猶有不足緩者在也請陳其說約舉六端

一曰遊歷西人之在中國凡山川物產風土人情皆能了如指掌者大半由遊歷而得中國近年亦有派員出洋之舉往則采風問俗歸則立說著書誠得其要領已然遊歷而不肄習猶未盡其能事泰西嘗有屈萬乘之尊忘儲貳之貴不憚躬肄造作者中國體制所在斷不能以堂堂職官列身工匠之成效其制造第事不親習終恐底蘊難窮從前出洋之幼童又以事無成效而止今宜於遊員之外兼派學生半爲遊歷半仍肄業此等學生可由各直省學政於每屆歲考時查明各學生員中有年未二十文理通順體質彊壯願赴外洋者挑送總理衙門交由出使大臣帶往各國分投學習彼旣身列庠序必曉然於聖賢之學庶不至有入教等事心術端而學術進定以年限果有洞明時務才藝出眾者準由出使大臣咨送總理衙門考驗得失奏請破格賞給舉人量能授職有願赴闈者仍準其一體會試當無不感激思奮是說也本於馮林一宮允徐孫麒星使宜參酌行之

一曰交涉令之辦理洋務者內有總理衙門外有南北洋大臣其在通商各口又有海關道員凡華洋人有因錢債貿易屋房各交涉情事尙不能與領事官按約核辦所最難者莫如教務卽在通商之處尙多掣肘矧在內地或因購地建堂致生釁隙或因勸民入教頓啟猜疑以致辱教士拆教堂之案層出見內地各州縣豈能盡由洋務中來勢必謀之幕賓此中人平時所習亦僅在刑名錢谷其於一切條約公法從未經見一遇民教不和之案辦理茫然往往以小事釀成巨端若此者皆不知洋務之故也宜由各直省督撫將和約公法諸書刊發各州縣俾身爲幕賓者於讀書讀律而外兼習其事上年李傅相刊有通商約章成案匯編一書尢爲洋務之圭臬果使入幕者咸從而習之未始非政治之一助也

一曰使臣中國旣與泰西各邦立約通商不能無使臣以聯兩國之好今則英法俄共一公使美祕日共一公使徳一公使日本一公使各帶參贊翻譯及隨員十數人分撥外洋各埠爲理事官其制與各國公使之駐中國者無異法至善也說者謂俄爲彊鄰宜設專使當此星軺四出正需材孔亟之時前經總理衙門奏設儲材一館擇翰林院編檢庶吉士並五品以下官入館以備使臣之選無如京中鄙薄洋務者眾自設館後入者寥寥近年如許竹篔崔惠人兩星使何嘗非詞林中人至若汪芝房太史本爲同文館學生今已翔步木天出爲參贊貫習中西之學人爭羨之風气已開若復位章程如翰院部曹中有畱心時務者奏派入館使之專致力於泰西諸史就今之已譯者而博覽之遇有交涉事件卽令其隨同總理衙門之王大臣學習俾﹝資﹞﹝責﹞歷練皇華之選當不乏其人矣

一曰統將方令水陸戰守處處緊要陸軍則炮臺若林立矣水軍則戰艦如雲屯矣欲治兵必先擇將湘淮夙稱勁旅陸軍不乏專閫之材水軍當創辦之初求如丁吳兩軍門者誠不多覯爲今計北洋海軍旣已成行南洋師船亦將編列宜令其分隊周曆海口徧遊地球藉壯聲威俾資簡練中國之地何處可守外洋之地何處可攻習風濤辧島嶼繪爲圖冊使軍中上下無不周知地勢旣明敵情亦審運用之妙存於一心一旦有事兵戎斯爲將者乃克操出奇制勝之策且有謂求百偏裨易求一將才難安知今日之偏裨非卽他日之將才也幹城之寄或於是乎得之

一曰榷政海禁已開沿江沿海各省無不設立口岸凡船舶之進出貨物之稽徵始則洋商居多不得不藉西人經理是以中國特延西人赫徳爲總稅務司各海關分設稅務司及副稅務司各員稅務司準給三品銜副稅務司準給四品銜幫同監督辦理海關稅務司事宜次則幫辦自頭二等至四等每等皆分正副薪水亦有軒輊又有所謂一手者亦用西人充之所用之華人其熟習英﹝英﹞國語言文字者爲通事經辦漢文案牘者爲書啟徵收稅餉者爲書辦各司其事井井有條惟是中國設關垂四十年華人中豈無熟悉約章精通稅則如洋人者稅司無論已何各關之幫辦從未有一華人或謂華人易於營私恐多獘竇不知一關之內華洋共處非若卡員局委可以獨行何至有罔利之舉今宜令總稅務司明定簡明章程嗣後稅務司以下如各關之幫辦本無官職準以華洋人並用或卽於在關之華人中無拘通事與書啟書辦擇尢充補不得升用稅司熟手可資庶不至專恃借材於外洋矣

一曰商務泰西各邦工商並重特設專部經理其事故利權獨攬中國𨿽無商部之設南北洋兩大臣均有通商兼銜宜由兩大臣飭令各省海關道於年終時會同稅務司將此一年內貿易情事詳加考核凡稅銀之盈絀商貨之盛衰反復推求務得其要如有商情不便者許其陳訴據實轉請兩大臣設法保護開其利源有謂商務之興半由工藝宜懸一格仿照西例凡能以新法制物有益於用者給以執照限以年數準其獨制期滿之後他人始得仿造藝精而商賈盛亦培材之一道也

記江西康女士

梁啟超

中國女學之廢久矣海內之女二萬萬求其解文義嫻雕虫能爲花艸風月之言者則已如鳳毛如麟角若稍讀古書能著述若近今之梁端氏王照圓氏其人者則普天率土幾絕也今夫彼二子之所能者則烏得爲問學矣乎而其寥絕也若此記曰人不學不知道羣二萬萬不知道之人則烏可以爲國矣梁啟超持此論以憂天下鄒淩瀚曰請言康女士女士名愛徳江西九江人幼而喪父母伶仃無以自養昊格矩者美國學士有宦籍者之女公子也遊歷東方過九江見之愛其慧憐其窮﹝挈﹞﹝絜﹞而西行時女士才九齡耳旣至美入小學中學遂通數國言語文字天文地誌算法聲光化電繪畫織作音樂諸學靡所不窺靡所不習最後乃入墨爾斯根省之大學以發念救眾生疾苦因緣故於是專門醫學以名其家嘗中歲有課月有試試而裒然爲舉首者數數矣西例效中學生卒業將出學則羣其校之教習若他校之教習與其地之有司若他國旅其地之客官等而集於校而授成學者以執據其得此者榮幸視中國之及第或復過墨爾斯根者美國之大都會也大學中之學生以千計殊域異種負笈而來者蓋十餘國焉某歲月日將出學官師集校中學生領執據而旋進退者以百計次及女士則昂然翛然服中國之服矩步拾級冉冉趨而上實與湖北之石女士俱石者黃梅人與康同學相伯仲者也西人本侮中國甚謂與土番若於是二子者進結束翹然異於眾所領執據又爲頭等彼中所最重也彼校教習若他校之教習其地之有司若他﹝國﹞之有司睹此異則皆肅然而起違位而鞠躬焉以爲禮門內外十餘國之學徒以千計觀者如堵墻則皆拍手贊嘆六種震動旣畢事總教習昌言於眾曰無謂支那人不足言彼支那人之所能殆非我所能也若此女士者與吾美之女作比例愧無地矣女士之適美國實母昊格矩至是至卒學從其母復歸於中國蓋行年僅二十有五云鄒君友昊格矩因心識女士女士無他志念惟以中國之積弱引爲深恥自發大心爲二萬萬人請命思提挈而轉圜之梁啟超曰海內丈夫亦二萬萬其有志於是者蓋亦希矣矧乃女子梁啟超又曰吾𨿽未識康女士度其才力智慧必無以懸絕於常人使其不喪父母不伶仃無以自養不遇昊格矩不適美國不入墨爾斯根大學則至今必蚩蚩然塊塊然戢戢然與常女無以異烏知有學烏知有天下嗚呼海內二萬萬女子皆此類矣

卷二十一治體九廣論

局外旁觀論

赫徳

一矮人立於長人肩上所見必遠於長人廬山眞面目惟在山水外者得見其全旁觀敢抒所見亦然或效一得之愚一論事必察眞實始能扼要以虛爲實所論浮誇以實爲虛所論無確事情之與日變通勸行之道貴因乎時惟望當局者采聽焉一立論貴乎實所論中華自有紀載以來歷數千年莫古於中國而自四海各國觀之莫弱於中國事之眞也自古不通於外國近數十年各國漸漸與中國往來若欲閉關拒絕原所不易情之變也不此之計而所謂立言施行者果何所主哉一論中華情事者一曰內情一曰外情也今日之外情系由前日之內情所致而日亦內情亦必有外情所變一內情局外難言旁聽者只可轉傳如律例本極允當而用法多屬因循制度本極精詳而日久盡爲虛器外省臣工不能久於其任以致盡職者少營私者多寄耳目於非人而舉動未當供貪婪於戚友而民怨弗聞在京大小臣工名望公正者苦於管轄甚多分內職分反無講求之暇部員任胥吏操權以費之有無定準駁使外官淸廉者必被駁飭如是而欲民生安業豈可得耶各省籌劃款項通踰萬萬而兵丁欠餉竟至累月經年兵勇之數稱千百萬按名排點實屬老弱愚蠢充數而已平日挑擡營生未經訓練一旦令其戰陣實驅市人而使以刀矛爲耒耜駐防人等平時拉弓舉石只講架式股肱怠惰只得養鳥消遣賊至未決一死戰而全家自盡請矣對敵之時賊退始皆前進賊如不退兵必先退帶兵官且以勝仗具報矣乃殺一二平民或由賊去而遇未剃髮之村農且以斬馘發逆無算入告邀功矣通經原爲致用而今之士人書籍非不熟讀詩文非不精通使之出仕而於人所應曉之事問之輒不能答一旦身居民上安能剔獘釐姦定制爲上下所遵守如居官者回避本省一條系爲防獘而設然人品豈無正直原籍情形旣熟言語皆通名望所孚乃格於成例而使官別省俸滿卽行升調於地方公事未及深究胥吏反得久踞衙署以售其姦年滿更換之說盡屬虛語此例所欲禁獘卽由此例而生禁止邪教原爲崇正乃各省以神靈顯佑奏請匾額者屢屢各省撥款疊催而民言剝皮及至大小所需飭令捐備例不準銷是令舞獘也法本善而反惡種種非是以致萬國之內最馴順之百姓竟致處處不服變亂吁事不以實而徒飾虛文可乎一旁觀者論內情文武各事之行盡屬子虛執法者惟利是視理財者自便身家在上者卽有所見亦如無見遠情不能上達上令不能遠行以上各情局外常情中國以此懦弱不振若有窺伺之意卽內與外往來者連聞其說難保無藐上不服作亂之害所言今日之外情由昔日之內情所致何也中國土產本爲外國所缺外國各貨內地可銷由此有通商之舉其勢日密居官者初視洋人以夷待之如狗人來日多身物無可倚恃必須定章方有可憑是以道光年間始動干戈嗣有條約均以日後必要爲善惟條約所允地方當有違背令洋人懷疑上司不知所致而上憲不悟無柰復動干戈得有隨時赴京明文方息迨後因可赴京以爲更妥乃大臣初次北上仍以夷相待違約阻止復致興兵在京換約派常駐之大臣致有庚申年之事似此文字皆由智淺而欲輕人力弱而欲服人現在某事當行某事不當行已有條約可憑一經背約卽有問故之患所言外患由內召此也玆實貿貿而行必啟外多進一步之一外情系內情所致而外情何也

前數十年中國與外國並無往來亦無所謂章程且中國或不知外洋有如許國現在議定條約有十國之多駐京有外國所派大臣新設有衙門專辦各國事務且數年前幾次有事可見外國所請以力可得通商條約非中國本意系由外國而定外國定約系因保全往來之故各國往來之故不同爲通商有三大國而定約之要又有三曰邊界曰傳教曰貿易而其國爲俄法英也至邊界一節俄國與中國有萬里之相連畫界辦交涉事件非有定章不可是以俄國來往較列國爲最早現在定約邊界已與昔年不同至傳教一節奉天主教及耶穌教者以此爲正以別教爲邪傳教者皆謂盡此之本分而便益於彼傳耶穌教者非﹝止﹞﹝立﹞一國之人且小有不同皆系民間捐資令往各處傳教以爲善舉與國家無涉傳天主教者不同各國之人皆有然教內有教皇統轄各處傳教之人與各國君爲平等而各國以天主爲教之國皆當爲之護法奉此爲國教而法國爲首通商各條約內皆有準傳教並保護奉教章程奉教者交接周密無處不聽傳教之言奉教者無不奉教皇之命傳教內有故奉教各國必來調理卽如法國因廣西有害死傳教之事致派兵直抵京門至貿易一件各國𨿽有分而英國爲首論貿易之事不過以貨納何稅何處作口岸何處準居住等語爲要有章程可憑各國各有落若一違章均與各國有關不得輕視以上三節旣定有條約必應於邊界循照舊章必應準傳教而保護奉教必應於貿易遵守各章此數言系保外情一外情如此照辦與否於內情有何關系一民間立有合同卽國中立有條約民間如違背合同可以告官準理國中背條約在萬國公法準至用兵敗者必認舊約賠補兵費均外加保方止中國初次與外國定約並未以條約爲重不過聊作退敵之策至今萬眾之內或有一二人知有條約然未識條約之重未知條約之害一照約辦理內情如何曰民化而國興外國所有之方便民均可學而得中國原有之好處可畱而遵外國之方便者不一而足如水陸車舟工巧器具寄信電機銀錢式樣軍火兵法等均極精妙國民與沾其益願學者皆能學故曰民化中外來往日多而惇好外無多事之擾內有學得之益故曰國興一不照辦則年比年相識日比日相親民化而國興若違章大不同乃有動兵之舉國亂之災旁觀皆言違約者或因不肯照約或因不能照約若因不肯必至有出而勉彊者若因不能必至有起而代行者前次動兵可見泰西最小之國尙有必得之力或者邊界有事俄國何難占地若教內有故致由外進兵奉教者何難相助若貿易有阻止而英國進兵各國必從一經動兵外國有得無失是以當畱心而免之常聞外論中國官民可以利動勢處極弱而不守信若再有動兵之事成敗得失不待智者而決是以或有應辦或有請辦不如早辦不致日後爲人所勉彊也一內情壞至此外國險至此內事旁觀者自不敢多勸已有章程旁觀者祇可指出內外必欲辦之事一內所應行其難辦首在無財然無財非因民間眞無財亦非因理財所得之少惟官之下取於民者多而上輸於國者少民力亦肯多輸難在無財是以各項錢糧均因整頓卽如鹽課地丁稅餉之項各項應派明幹大員將各處情形細查從新定日後之辦法

其地丁一項本系甚輕無人耕地自無他糧旣耕糧地本輕或可照土產貴賤分別徵多徵少浮耗當去而正供自增其鹽課一項無私鹽之處甚少而辦鹽之員未嘗無財其稅餉一層沿海各口內地各關均有飽私囊而漏公項之獘以上三項若認眞整頓日後所得之銀可敷國家之用錢糧之外應派大員查察如舊例之應變通刪攺者不致於日後應辦之事有窒財旣得而例無文武各事不難更正文之要惟各官俸祿各等官員應予以足敷用度定數不致再外設法得錢升官加俸查明署內應用人若干並開銷經費官署各人𨿽數不少向系均得度日之銀左右之民均言被勒其民不民服並非因被勒之多因無定時無定數而系私取若因國家用度新定民間應納各項銀兩必無不服所交之銀並無格外爲難反或較少仍足各官重祿各署定費若此意向外任詢問如何均不願必答不行玆法實益國政豈有外不遵內而必以內聽外之理武之要在兵精不在兵多兵法兵數兵餉兵有應攺各省若有兵五千人常畱營操練不準出外謀生十八省不過九萬之多此時百萬不得力而省京都只養一萬之數此費可於洋稅扣滿四成之數支銷再文武應準本省居官爲官系明理之人在本省熟悉風俗語言署內有舞獘較外來人更易查出其餘一切事宜日後可設法隨時整頓必致國民安富一凡有外國可教之善法應學應辦卽如鑄銀鑄錢以便民用做輪車以利行人造輪船以便涉險置電气以通信外國之好法不止四條然旁觀勸行之意不在此系在外國日後必請之事一大皇帝召見各國駐京大臣若不允見𨿽不便劇至失好恐必藉他端而生事不如先告以可見一命大臣駐札外國於中國有大益處在京所駐之大臣若請辦有理之事中國自應照辦若請辦無理之事中國若無大臣駐其本國難以不照辦一準洋商各華商會制輪車電機等事一以上所勸行系將舊例地丁鹽課稅餉官俸兵制整頓外系召見命使會制召見無損命使自護會制民富一內外所勸行者若云非一日能好然愈早則愈好惟應另有數事立應料理若不將此數事辦完想辦餘事恐晚船將沈白日不及修矣一潮州進城之事經五年之久文書往來至今領事未曾進城而事愈久愈難多年不照條約辦理均言或以未肯或以未能之故玆再不辦必致生事一系田提督未拏上次所錄上諭與先數日給駐京大臣閱看之稿有不同之處以致幾生釁端𨿽奉有諭旨若知其人仍安居無事後辦此案不足行事至其未完各事不如早了一未了各事勸早料理者非他倘不早了必致興動干戈無不知中外交兵外有必勝之﹝勢﹞﹝事﹞若敗而始了各事外必不能以此而罷兵也外所欲得之事現已深知若再戰勝其事更不可問矣一旁觀所論並非恐嚇之輕語而外日後必引各事並非欲害中國各國所欲並無他意惟願中國能守和睦如上年照約退兵各處會同剿賊可見實心相待之意中外通商若以後不再動兵外亦甚悅卽如求益免﹝捐﹞﹝損﹞各顧體面各國往來常有因此等事而用兵也若潮州並田提督二事實有此情若仍因循不辦必致生事生事則不了矣一潮州進城一節事關大局宜派大員往辦或請旨命廣督前往或命李宮保前去至田提督一節不如由京派大員跟兵役數名內江輪船直赴川查提到案二事尢宜速辦數日後新到英國大臣若知有五年未辦之事難以再待將就法國因貴州事未完必不甘服一處有事各處必起相向中國有失而無得一所說日後內情必由外情而變此意可明奉勸各事若不試辦無庸提及泰西各國左近日本暹羅各小國若要作亂無可抵擋若照行泰西各國必致忻悅無事不助無時不合蓋萬國來往向來各國讓各國之事中國若不讓各國必不服若讓而作萬國之友其地廣大其民眾多文義均通安分務工止有國政轉移無難爲萬國之首若不轉移數年必爲外洋萬國之役日後之內情均由此日之外情而生此日之外情在王爺大人之手諸臣之決斷萬民之造化也

論中國積弱由於防獘

梁啟超

先王之爲天下也公故務治事後世之爲天下也私故務防獘務治事者𨿽不免小獘而利之所存恆足以相掩務防獘者一獘未弭百獘已起如葺漏屋愈葺愈漏如補破衲愈補愈破務治事者用得其人則治不得其人則亂務防獘者用不得其人而獘滋多卽用得其人而事亦不治自秦迄明垂二千年法禁則日密政教則日夷君權則日尊國威則日損上自庶官下自億姓游於文网之中習焉安焉馴焉擾焉靜而不能動愚而不能智歷代民賊自謂得計變本加厲之及其究也有不受節制出於所防之外者二事曰彜狄曰流寇二者一起如湯沃雪遂以滅亡於是昔之所以防人者適足爲自敝之具而已梁啟超曰吾嘗讀史鑑古今成敗興廢之未嘗不悁悁而悲也古者長官有佐無貳所以盡其權專其責易於考績王制公羊傳春秋繁露所述官制莫不皆然獨周禮言建其正立其貳故旣有冢宰司徒宗伯司馬司寇司空復有小宰小司徒小宗伯小司馬小司寇小司空凡正皆卿一人凡貳皆中大夫二人此今制一尙書兩侍郎之所自出周禮僞書誤盡萬世者也漢制九卿尙沿斯制漢晉間太常等尙無少卿後魏太和十五年始有之後世懼一部之事一人獨專其權也於是有尙書復有侍郎重以管部計一部而長官七人人人無權人人無責防之誠密矣然不相掣肘卽相推諉無一事能舉也古者大國百里小國五十各親其民而上統於天子諸侯所治之地猶今之縣令而已漢世猶以郡領縣而郡守則直達天子後世懼親民之官權力過重也於是爲監司以防之又慮監司之專權也爲巡撫巡按等以防之又慮巡按之專權也爲節制總督以防之防之誠密矣然而守令竭其心力以奉長官猶懼不得當無暇及民事也朘萬姓脂膏爲長官苞苴𨿽厲民而位則固也古者任官各舉所知內不避親外不避漢魏之間尙存此意故左雄在尙書而天下號得人毛玠崔琰爲東曹掾而士皆砥礪名節後世慮選人之請托銓部之徇私也於是崔亮裴光庭定爲年勞資格之法孫丕揚定爲掣簽之法防之誠密矣然而奇才不能進庸下不能退則考績廢也不爲人擇地不爲地擇人則吏治隳也古者鄕官悉用鄕人周禮管子國語具詳之漢世掾尉皆土著爲之京房傳房爲魏郡太守自請得除用他郡人可知漢時掾屬無不用本郡人者房之此請乃是破格蓋使耳目相近督察易力後世慮其舞獘也於是隋文革選盡用他郡然猶南人選南北人選北宋政和六年詔知縣法選𨿽甚遠無過三十驛三十驛者九百里也明之君相以爲未足於是創南北互選之法防之誠密矣然赴任之人動數千里必須舉債方可到官非貪污無以自存也土風不諳語言難曉政權所寄多在猾胥而官爲綴旒也古者公卿自置室老漢世三府開合辟士九卿三輔郡國咸自署吏顧氏日知錄云鮑宣爲豫州牧郭欽奏其舉錯煩苛代二千石署吏是知署吏乃二千石之職州牧代之尙爲煩苛今以天子而代之宜乎事煩而職不舉所以臂指相使情義相通後世慮其植黨市恩也於是一命以上皆由吏部防之誠密矣然長佐不習耳目不眞或長官有善政而末由奉行或小吏有異才而不能自見也古者用人皆久於其任封建世卿無論矣自余庶官或一職而終身任之且長子孫焉爰及漢世猶存此意故守令稱職者璽書褒勉或累秩至九卿終不遷其位蓋使習其地因以竟其功後世恐其久而獘生也於是定爲幾年一任之法又數數遷調宜南者使之居北知禮者使之掌刑防之誠密矣

然或欲舉一事未竟而去官則其事廢也每易一任必經營有年乃更舉一事事未竟而去如初故人人不能任事而其盤踞不去世其業者乃在胥吏則吏有權而官無權也古者國有大事謀及庶人漢世亦有議郎議大夫博士議曹不屬事不直事以下士而議國政余別有古議院考所以通下情固邦本世恐民之訕己也蔑其制廢其官防之誠密矣然上下隔絕民气散耎外患一至莫能爲救也古者三公坐而論道其權重大其體尊嚴三公者一相二伯漢制丞相用人行政無不統蓋君則世﹝及﹞﹝久﹞而相則傳賢以相行政所以救家天下之窮也後世恐其專權敵君也漸收其權歸之尙書漸收而歸之中書而歸之侍中歸之內閣漸易其名爲尙書令爲侍中爲左右僕射中書侍郎門下侍郎爲平章政事同三品爲大學士漸增其員爲二人爲四人乃至十人漸建其貳爲同平章事參知政事爲協辦大學士其位日卑其權日分於是宰相遂爲天子私人防之誠密矣然政無所出具官盈廷徒供畫諾推諉延閣百事叢脞也古者科舉皆出學校教之則爲師官之則爲君漢晉以降猶采虛望後世慮士之沽名官之徇私也於是爲帖括詩賦以錮之浸假而鎖院而搜檢而糊名而謄錄而回避若夫試官固天子近侍親信之臣親試於廷然後出之者也而使命一下嚴封其宅焉所至嚴封其寓焉行也嚴封其舟車焉若檻重囚防之誠密矣然暗中摸索探籌賭戲驅人於不學導人以無恥而關節請托之獘卒未嘗絕也古之學者以文會友師儒之官以道得民後世恐其聚眾而持淸議也於是戒會黨之名嚴講學之禁防之誠密矣然而儒不談道獨學孤陋人才雕落士气不昌徒使無忌憚之小人借此名以陷君子爲一网打盡之計也古者疑獄泛與眾共懸法象魏民悉讀之蓋使知而不犯而得伸後世恐其民之狡賴也端坐堂皇以聳之陳列榜楊以脇之防之誠密矣然刁豪者益藉此以嚇小民願弱者每因此而戕命猾吏附會例案上下其手冤气充塞而莫能救正也古者天子時巡與國人交君於其臣賤亦答拜漢世丞相謁天子禦座爲起在輿爲下郡縣小吏常得召見後世恐天澤之分不嚴也九重深閉非執政末由得見防之誠密矣然生長深宮不聞外事見賢士大夫之時少親宦官宮妾之時多則主徳必昏也上下睽孤君視臣如犬焉臣視君如國人也凡百庶政罔不類是𨿽更數僕悉數爲難悠悠二千歲莽莽十數姓謀謨之臣比肩掌故之書充要棟其立法之根不出此防獘之一心謬種流傳遂成通理以愼密安靜爲美徳以好事喜功爲惡詞容容者有功磽磽者必缺在官者以持祿保位爲第一義綴學者以束身自好爲第一流大本旣失末亦隨之故語以開鐵路必曰恐妨舟車之利也語以興機器必曰恐奪小民之業也語以振商務必曰恐壞淳朴之風也語以設學會必曰恐導標榜之習也語以攺科舉必曰恐開躁進之門也語以鑄幣楮必曰恐蹈宋元之轍也語以采礦產必曰恐爲晚明之續也語以變武科必曰恐民挾兵器以爲亂也

語以輕刑律必曰恐民藐法紀而滋事也坐此一念百度不張譬之忡病自驚自怛以廢寢食譬之痿病不痛不癢僵臥牀蓐以待死期豈不異哉豈不傷哉防獘之心烏乎起曰起於自私請言公私之義西方之言曰人人有自主之權何謂自主之權各盡其所當爲之事各得其所應有之利公莫大焉如此則天下平矣防獘者欲使治人者有權而受治者無權收人人自主之權而歸諸一人故曰私𨿽然權也者兼事與利言之也使以一人能任天下人所當爲之事則卽以一人獨享天下人所獨得之利君子不以爲泰也先王知其不能也故曰不患寡而患不均又曰君子有絜矩之道言公之爲美也地者積人而成國者積權而立故全權之國彊缺權之國殃無權之國亡何謂全權國人各行其固有之權何謂缺權國人有有權者有不能自有其權者何謂無權不知權之所在也無權烏乎起曰始也欲以一人而奪眾人之權然眾權之繁之大非一人之智與力所能任也旣不能任則其權將麋散墮落而終不能以自有𨿽然向者眾人所失之權其不能復得如故也於是乎不知權之所在故防獘者始於爭權終於讓權何謂讓權天下有事上之天子天子曰議以聞是讓權於部院部院議可移文疆吏是讓權於督撫督撫以頒於所屬是讓權於州縣州縣以下於有司是讓權於吏胥一部之事尙侍互讓一省之事督撫互讓一國之事君民互讓爭固不可也讓亦不可也爭者損人之權讓者損己之權爭者半而讓者半是謂缺權舉國皆讓是謂無權夫自私之極乃至無權然則防獘何爲乎吾請以一言蔽之曰因噎而廢食者必死防獘而廢事者必亡

新議論略照會

前任英國欽差阿欽使

爲照會事照得本大臣進京三月有餘備文瀆問甚少蓋奉我國欽差大任甚重先宜將已結未結各等案件詳覽淸查方可隨時陳論諒貴親王亦以爲然故已將本館所存案件全行閱畢而所有尋常各案𨿽皆明悉尙有內外相關最要之端從前𨿽在貴國十六年未能盡諳亦不能僅見存案便悉必須訪問方知其詳因思己未年間雜華兩國來往儀節尙未盡備我大君主深欲和議商務永保其全日見增益本大臣仰體君心凡有關於惇誼和睦之事必須詳細查核斟酌當理更思外交增減全在內地禍亂能否速平是爲至要之務因此令參贊大臣威卽將中華目今之勢以及百官相待外國情形借用外國新樣各等節備具略論一紙以期本大臣庶可得知其實玆該大臣遵行繕具前來閱覽之下深悉論內所陳情理貴親王可以詳查實與大局良爲有益當令該大臣赴署面交列位大臣轉達因查威大臣署理本國事務已及年半外在中華許久所有內地語言文義以及人情稍爲通曉想貴親王亦所深知更可知其凡於中華官民各事無論取益防損無不盡心關切玆將內﹝政﹞﹝治﹞外交危險之處言明其危何在不能不指其由則不能不切切直直言之是以本大臣似可無庸備文照會不如委曲以達務望貴親王鑑大臣此婉轉之心尙不將要論一紙輕置爲幸也爲此照會須知照會者

新議論略說帖

威妥嗎

今日奉阿大臣派弟前來親將論略一件呈覽弟有兩節奉懇諸位大臣原諒一在文理內有轉折自與貴國不同此次所具此篇過長其次序本末難免有久圓到之處且因外國理論與貴國亦殊迥異不免中有欠順之詞一則事體蓋思凡人處事稍欠妥協𨿽有本人好意相勸中心未免不愜惟是旁觀有危必須切直而陳方盡友誼之分遵備略論所議各節數年共事以來大半無非告今奉阿大臣詢及貴國目今大勢以及將來如何不能不爲切直言之其所以更應直言者實因目前時勢尢危非謂毫無起色但較前稍爲進步而據弟所聞各國每有緩不濟急之言此言日見其多而體諒之心似覺減少我阿大臣深以本國相待貴國無非惇篤友誼之義惟思本國商民在華日久或難保護抑或偶因別故勢迫自行設法完局諸國亦必相從他國先至於此本國亦難獨違我阿大臣洞悉其理指明中華免危之計惟在借法自彊故令弟備此以聞尢因中外諸務較之從前頗爲膠漆之至內或受危外亦不免其害然則此次所陳𨿽由中華現時不佳而起而中華所有諸病亦爲我國嗣後受害之漸爲此不能不能爲之直陳敢祈原諒大英國欽差阿誼及中華目今大勢欲知嗣後和好保其長久威參贊總以憑中國能否內願攺政外篤友誼遵行特陳大略一竊以現在所有承辦中外各國事務不分華外各大臣欲知將來有無常能盡誼只得設爲問答方見其實試問中華日後能否保其自主此言無所不包甚願中國永能防侵害觀其時勢免代慮之深一中華內患甚深外交或未至失和大槪亦皆冷淡而立約各大邦來華各有難棄之要務天下之亂屢年不止各國想惇誼不願干預而大亂未已早晚誠恐易致攙越因交結邦多有堅執閉絕有各國體制何能遂其睦好之心且內地理尙執定見不肯借取新法平治內亂保其外局現不受損日後更增所有應得之利實致中國原有不願干預之心因此見減少一所云內患甚深歷年有之不必遠觀自道光二十五年以來邸報所傳上諭折奏等件覽畢可知目今直省之中若云全省無賊實不易言蓋賊皆會匪入會實意不過搶掠旗號所書均欲立國爲君卽如雲南滋亂之極甚至有無官員皆不可知新疆回民到處變亂更至奉天原系國初根本其處民人命產竟難相保一如此大患推問何由曾讀上諭折奏其故有二一則水旱之災民受窮困彊壯者搶掠爲生軟弱者無力抗拒因亦從其爲賊皆系天意人難預防一則各省官吏或有失義或系無才事先不能防備事後不能辦治此系人事據見邸報尙屬人多天少一至於軍務捕務更閱邸報可知軍務缺兵捕務之役俱由原額錢糧甚少日所支者尙不足原額之數至於錢糧一節則地丁糧米鹽稅脫欠甚多總之所有入國大宗無非缺欠外省因缺銀糧只得設法權計亦不過暫顧目前卽如內地運貨釐金收稅內外商局均受其損尢因隨時隨事開局徵稅不能不設官該員俸祿有名無實何能保所徵皆歸官庫就是所徵盡歸官庫則時事未平易得借故支用果有不歸花費卽屬虛麋一天下豈無能治之人可謂不乏賊已漸平惟海邊內地尙有數處或云總有通商各口幸有外國保守因此而得外國人日閱京報確知中國大臣實有認眞出力者有爲中國忘身者其得立功效甚足嘉尙

然而中國欲憑一處偶見卽將天下大局挽回決乎不能何耶此等良臣不能處處皆是而且不能久任地方常往別處調用而有人補其缺未必盡一樣出力認眞天下大患甚重決不能恃一二處良臣盡力遂徧除全患果能天下太平總不能按成例舊法得益要在早爲圖之吏治官役不分文武皆求其實務使糧餉充足而中國可足餉之要有二焉一則自取本國之材務期濟困一則速與各國篤結友誼一以此新法辦理古來從無此道是以中華各官不甚樂爲外國未明其理蓋查華儒最重之書內載窮則變變則通通則久竊思果能按此而行不數年生民卽可蘇困無如官吏紳士論及變通二字只以變回舊法方保國政必能久通亦非無故因見世間歷代興衰多有變亂多年難於治平亂極甚有無主之時各有彼此攻打百姓皆疲終有英雄出世有力平亂黎民以爲奉天甘心相服伊旣開國爲治悉遵往古之法初時敷妥漸次滋生事變依舊不治是興時與古相同衰時亦與古一樣此中華史鑑累朝世世有之士人見此興廢視爲轉輪之常自問其後必仿古而知惟目今欲思良法只鑑古而行若然則爲會之至蓋內政外交兩節今已互結不能分論此與古不同之要處也一天下各國分論東西東國之間中國尊榮自古以來四面鄰邦無非向化間或不畏兵威無不共服其教三千餘年皆是如此其間東西諸有並未來華有偶然一來如今泰西諸國或與官悉往來或與百姓通商其國若論智略不亞中華若論兵力似覺稍勝各國在華各有要務不能棄中置系中國立約許爲相保如果肯保深悉力有可及所謂中外互結一也歷代史鑑實無比照之處則天下大亂終或不能平治欲問後來結局自難酌古準今仍照前言往古興衰常理蓋中華果至終衰之時諸國各有要務見必受險難免干預保全一國干預諸國從之試問將來中華天下仍一統自主抑或不免各屬諸邦此不待言而可知一玆論終衰之勢或問何用此言此史鑑所載歷代治亂曾問士人皆以國朝遠勝前代自壬子年南省會匪滋起動稱義兵欲將江山恢復漢人而十二載以來除甘爲賊匪以及愚賤從附其外體面富庶問曾有乎卽亦有甚少也觀此天下賢智百姓至今未有異心若謂終衰可計今非其時賊匪斷難遽能成事而內地日久未平百官仍執己見不肯外借新法則賊患難平至於終衰而中國尙因別故亦難防其移權之厄此別故者各國大局系中國一日不能保全各國一日難免代其承保而使外國代承其責實免外國代爲作主此中國失權危險之處曾已提及不能不爲再論

續新議論一若中國好古惡新者內有每稱各國新爲設法代謀其名𨿽似相助其實無非私利意欲後可占地自立而細看此數年來各國相處情形可以信其必無是理溯道光己亥年英國失和三年未絕方能罷兵定約時除香港一處本系民稀地荒小島此外有聞英國索要何地又至庚申英法兩國帶兵北來兵勢正盛何難逞其欲奮之心乃北上未定大局而止英法之兵尙代擊退金陵之賊後增條約一得在京畫押兩國全單立卽往南退去旋據績約所載抵項未完尙須畱兵防守數處而未結未收各國先行調回又以換約以來五年之間條約以內屢有未盡之處外國𨿽屢經分辯而通商各口一帶皆爲合軍協同剿辦有人謂助剿亦謂我國商民之利益乎此語非虛亦可見並無占地之心如其有心尙肯助官擊賊乎一英法兩國如此協同總非有心侵占不言可知而好古惡新者甚疑新法包藏惡意試問催中國另取新法催之更甚者系何國大臣多英法兩國大臣也蓋其設疑者實不知各國代謀諸事不惟於中國無損反於中國有益𨿽謂於中國有益實於中國更有大益何則中國果能聽議各國民人進華固能取益而中國一取其策而定保其富平富平一保自主之權亦能永保不移更有所議者絕無外國之利容爲續議一中華全益者卽如命大臣駐各國京師一節英國告非止一次或問外國有何裨益實無其益若問中國有何益處益實多焉蓋各國原命大臣進華駐京其意云何無論英國他國實慮在外每起辧論無法可以了結誠恐易生兵五年以來屢有各國𨿽陳不合之件若如從前無代國大臣駐京易致生事幸因有此得免此於友誼大局彼此均爲有益惟遇設有何國大臣所定中國之意不同中國旣無大臣駐伊國只由伊大臣自向本國辧駁何人在彼能代設辧然則中國肯命大臣駐外國比外國駐華更外有益此中國全益與外國無益系外國大臣代議特設能駁本員之良法尙有人疑外國代謀必藏惡意觀此可知其言之誤矣一此議旣爲中華之益而中國不肯行外國論及非以各國大臣駐京不便暫時通融辦理慢圖退去則無以知其不爲之心此節姑不論而命員在外國又有益處中國尙未見及固無足怪但不如聽勸而行際天下大亂之時須行更甚蓋泰西各國素以相命大臣爲盡往來之理以同禮者聯爲局中不同禮者視爲局外中原果願一禮互命其益有二如今中國獨立不與鄰邦相交各國未免心寒能與相通度可易虛爲熟各國有關切之心斯其無故之漸較易防堵抑或適與何國因事較論中華果爲有理其餘各國必同用力相助用言解勸一此乃外設代國大臣之議可見系中國全益其餘新法各事外國𨿽受其益中華受益尢多如各省開設鐵道飛綫及開采五金煤礦操練水陸各軍國用不足約請借貸醫學各項設館教習以上各新法中華如定意試行各國聞之無不忻悅益固多焉一則中華試辦其初須約外國相幫迨熟習方能辭去卽如海關稅務司自設以來內外旣免生事稅銀亦見其增此系管理通商各官無不知而稅務司數員𨿽皆請外國人而請辦各員管理稅務其權是否皆在中國外國無一肯駁更俟將來中華能悉外國語言規矩至辭去外國各員自理稅務中華具此材能外國無不欣美之極而設稅務司一舉原系外國代議中國成例向有此條此則外國代謀變通之法未必於中國有損轉爲有益至各國又有忻悅之故一則前法新項商局大受其益二則內地從此容易治平外國人來往通商易得保全各國亦可無慮其忻悅者此也

惟思新法中華取用外國得利而內地之亂可望太平國帑之虛可以充實此均中華倍得利更有得利者在保全自主之權蓋各省旣平洋商可保無危用項旣足兵力可以自彊由此庶幾可仿外國干預代爲致力之損此免移權之計其最要者此其一也一論中國自主之要一則借法興利除獘以期內地復平若論其二立宜設法更求外國和睦如果不能立命代國大臣往來駐紮亦宜設法使其免疑見輕前所言外交冷淡此乃實言總理各國事務衙門一處恭親王曁列位大臣與代國各大臣往來皆系以禮相待並無絲毫不用此屬至善而內外相交余禮不分京外尙覺美不如斯卽如泰西各國京都代國大臣前往駐京每得入朝秉政各官無不相接來中華京師大不相同實緣中國向來之禮從不願與外國交易閉門不納外省尢甚各處官士不明發其怨皆暗存是心外國官民無不畱意於中念中外各國三十年來數次失和細查其故總因中華有來無往蓋士人素言各國技藝材能𨿽有所長總不如中華禮義學問之盛又言中華天子尊崇最上諸國之君果欲相交尙以不能平行欲問起之原實由此也而外國理論官士時露不佳之心實由此故而致何以免抱怨之漸惜中華官士論及外國事務大分爲二端一則有如前言變通二字只以變回舊法因查史鑑所載周王修內攘外但復此策卽可太平天下一平嗣將遠人一齊逐出一則或云變通亦可不少必先變通而後能安定俟安定後再將遠人驅去如此前後兩論一問何以不用新法因是新法而已一問何以不畱遠人因是遠人而已其論或欲專主舊法或欲稍去新法於大局毫無利益而見言色反於中國有損蓋天下大亂日久起色甚少各國因其屬民有所思慮明知中華不求新法大亂難平而中華總不自取亦不聽肯人代謀爲此更有所慮見各處官士皆有外視之心尢增易致气惱之情一總之近聞各國官民分論中華目今及後之事條約所載優待之處凡我官民未能無得失無論於我國體商局兩端中華皆有未盡或問通商各節何以不能盡守條約每答以內外未平官民未足惜力眞有未足通商各口近見防賊非畏外國之民卽用外國兵力打退甚至每有賊來之處但有外國人居住本地官民卽可無慮然𨿽如是而百官仍以各國不能平行眾士原有作官之基亦皆共熟此理外國代籌預防𨿽是而卒不肯從屢見外國無非相助之意中國猶疑爲敵之心𨿽自無力尙輕視外國外國以信代謀何如定亂總不肯聽力𨿽疲極尙望天下自行挽回反將反夷逐何出匪類原系華民實因吏治不佳生變試問助官原期保民官旣待民未周助之何爲故此我各國無庸待其自敝果其不能速於自敝則代其立意設法反欲將我逐出究屬何意迨至此等時勢我國尙須自來保護如何卽刻先防其失將內地治理廣取財利不但我民取利有裨卽華民亦受平亂之益若論華民攺爲外民何謂取益實因旣受苦累之極或問外國如此措置必致損財實因不難補償此等外論初亦有之近來稍見其多矣一外國如此議論非不知歷代隆風蓋知中華早以聖教文化迥出東方諸國之上是以東西各國無不欣慕尊榮惟念時勢之艱世世有之而史鑑所載中國最爲尊重之規亂機將至未見能預防變亂屢次相生亦未見能前失以圖將來防備中華之患如一年之中四季循環考其興衰始終皆成一律直至前明均不能謂後代比前代顯有隆污

又有人云堯舜之時爲最外國人考內外不同之事惟以此件爲獨奇蓋查進華之約英法俄美各國以其五百年與千年以前相比五百年景較前爲彊以目今與五百年相比則目今較五百年前愈彊又念自古以來四海之內無論何國如不欲洽比其鄰盡力勇進前驅未聞不爲鄰邦所並試問中華豈今鄰國仍是匈奴西番乎英國早得緬甸一分法國亦得安南俄國分在西路朝鮮之外或問三國皆有必占內地之心乎此姑無深論要在論要在英國已有緬甸離雲南不遠法國已有安南離廣西不遠俄國不必再論前項二處與中華連界一萬餘里可慮者不在外國有無侵占之心而在各處有易侵占之勢設若中國復問續增條約立定五年以來三國所辦事件中豈能盡情盡理乎而三國之待中國惟恐或有不周中國之待三國亦有不同之處若論如此內外卽應互相體諒而內外之力均平此言可用惜力不平則此理恐難常保彊國不卽力求伸屈彼卽自爲體諒至今並無求伸之舉固因友誼皆知中國現在大亂尙以諸國向以一國不肯輕動則各國均不輕動惟思各國旣已負屈各國又有難棄之事尢以果有舉動則諸國莫不取益念此更思各國正彊倘遇一時或有不洽之處無論關乎體制抑他故忽見某國若非構兵亦必用言挾制所有前問新議中華向不自取某國勉彊代爲豈得於中國體制設或代爲之時外國之人用中國之材將中國置之不問猶得謂之自主乎卽謂暫存之像亦恐難保其常蓋因一起代爲之端何有限制此實目前之危若問易危爲安只有一言中國果有立意速借新法之實形則各國一聞必皆盡力相扶倘疑中華如此嗣後有謀國察機僞圖其利則有於中國不必疑也各國皆有應圖之利必不令一國專取可知此中轉有保中國得以自主於其中一總之此次所陳重在不思變通仍復舊法而執此成見非謂總理事務各國衙門中所陳者實因其餘百官不知外國事務系屬何事更不知與外國相交較諸事尢爲扼要因此凡有外國之國新議皆以爲不然竊思目前景內地隨處日有新機無論百官願否更攺而爲事甚迫似難不欲前進亦確不禁必進之勢也要在勇往方免牽制直言之嗣後中國不久必須擇定兩節之一自招外國人協同去獘興利可以永保自主之權或以仍舊回疑杜絕外國則外國亦以疑心相待中華言動或有細故以致準情相復必於全體無失之道關系匪淺簡言其理從則可以興而復彊否則必致衰而不振

巴黎復陳俊臣中丞書

曾紀澤

捧讀另箋詢及洋務之要端謂必知彼之所長我之所短然後辦理不至孟浪至哉言乎玆三語者卽是普天下辦洋務之圭臬南鍼再貢千言萬句亦不能出此範圍矣弟承藉餘蔭渥被皇仁初登仕版卽越數萬里而遠使敵廷自問備員而已實不得謂之通知洋務上年攺訂俄約收地未全內疚方深都門士大夫以爲稍能補苴前約之綻漏不復苛責來書亦引爲弟功過垂獎借讀之益增媿耳又遽許弟爲識途之馬而下問焉愈覺皇然無以爲對去歲答王祭酒二函管蠡之見頗書一二錄稿奉上不審有當尊意否西洋諸國越海無量由旬以與吾華交接此古未有之奇局中國士民或畏之如神明或鄙之爲禽獸皆非也以勢較之如中國已能自彊則可似漢唐之馭匈奴西域吐蕃回紇若尙未能自彊則直如春秋戰國之晉楚齊秦鼎峙而相角度長而絜大耳彼諸邦者咸自命爲禮義教化之國平心而論亦城與島夷社番苗猺獠猓情勢判然又安可因其禮義教化之不同而遽援尊周攘夷之陳言以鄙之耶禮義教化𨿽有不同然事之不在情理中者則𨿽僻在數萬里外之國亦不能經行而無滯弟愚以爲辦洋務並非別有奧窔遇事仍宜以吾華之情理酌之理之所百折不回不可爲威力所詘理有不足則見機退讓不自恃中華上國而欺淩遠人可許者開口卽許不可許者終始不移庶交涉之際稍有把握夫彼此風俗旣異刑律亦殊兩國官紳辯論情理誠未必纖悉必合然在位者若肯細詢彼國風俗刑律所以致異之源亦不難詳論婉商折衷一是也各省難辦之案常因民教不和若能撇去邀譽於紳民陽遵條約暗拒教士之成見專論其事之無理有理不問其人之是教非教則棘手之事亦當漸少惟西人之赴華者較少安分守禮之徒工商教士之嗜利者無足論已卽洋官亦往往昌言於眾曰處東方之人不厭譎僞去詐用誠難以成事編爲口訣轉相授受此必有前人已行之陳足以召侮而來訕者思之喟然初出洋時寫日記寄譯署不知滬人何由得稿公然刷印奉一冊以供一笑使俄之役有問答節略已陳之芻狗不足復觀倘我公亦欲閱之下次當承命奉上

振興中國論

殷之輅

夫人一身必脈絡貫通气血充足情志暢達而後神精克振百體俱康爲國亦然故鐵路者所以通國之脈絡也銀錢者所以充國之血气也郵政者所以達國之情志也三者備而後富彊有本百廢俱興方今地球各國莫不於此三者竭力推廣泰西創法之善固早徵乎實效日本仿行其法亦且底於小成何中國尙視爲可有可無之數乎且斯三者在地狹民小之小國易於周轉有之固益便利無之亦不甚爲病中國地廣民多往者互市未開利不外奪有無尙不足爲輕重今五洲通道萬國觀瞻何尙淡然漠然乎今卽三者而申論之鐵路議築已久言利言害一傅眾咻旣而各大憲先後遵旨奏覆張香帥議先築幹路自京達漢分年籌款已蒙嘉許似可立見施行詎又爲浮議所阻其自開平接造之路旣已南北交馳官商分辦今年忽又停止𨿽因經費不濟抑亦未嘗重其事耳若果重其事極力推廣則當此倭人犯順用以運兵運械電掣風馳何至遲戎機哉所望當道懲前毖後勿畏難勿惜費速踐前議次第開築俾鐵路終克告成有如脈絡貫通則振興之大綱得其一銀錢議鑄亦屢前此試辦多不得法故皆無成近年粵省早經購機開鑪辦有成效而所出不多難資流轉他省未聞有繼起者豈以其未能獲利而觀望歟夫鑄銀與圜法理同本以便民非必求利利若過厚法必不行然初辦無利者久辦卽可有利小辦利薄者大辦自然利丰且使卽無利己免行用洋圓而暗受巨虧於外國是卽利之大者非實無利乎亦視辦理之善不善耳所望當道知人善任立可大可久之規就粵局成法而益加詳審迨鼓鑄旣精且熟尢必兼設官銀行以廣流通俾商務日盛財用不匱有如血气充周則振興之大綱得其二郵政亦早議整無如屢作屢止今春側聞仍歸赫總稅司經辦旣又寂然始因軍務倥傯始暫緩歟夫古人置郵𨿽置國報亦兼遞民信泰西郵政初亦仿自中國而辦理特善遂爲國家增一大宗進款而民亦稱便其在本國固無處不通又立萬國郵約彼此互爲遞送惟本國不能任他國開設信館以一事權法至善而利至溥也日本遂亦仿行自彼國明治二年始卽我國同治九年遣使至歐洲與各國與互立郵便之約亦復章程井井成效昭昭以光緒丁亥一年計之彼國所入郵稅得二億二萬三千三百四十八兩有奇自後每歲有增無減若中國仿行其利益何啻十倍而中國於郵政一端獨不果於整頓旣坐失其大利又不便於商民誠何心哉輪船電報成局已久其於郵政事已過半而猶任外國信館民間信局各私其權諸不妥善國家轉歲費巨金於特設之驛站上下截然兩無裨益是眞難索解人矣所望當道毋惜反手之勞於一轉移間俾郵政果然克整有如情志暢達則振興之大綱得其三三者皆中國今時之要務如欲振興須亟圖之庶幾大綱旣立條目斯彰舉凡善法可以致富彊者卽不難次第從事矣至於若何辦法則三者各有要領及詳細章程早經中西多士反復敷陳玆不再贅要言不煩大綱克舉天南遁叟評

上孫大臣書

熊亦奇

總署咨文及覆奏折李少司寇原折均讀悉此事本官書局亦擬辦前總署議復胡侍禦條奏及執事奏明開局各一折均已一一聲敍計所辦者五事曰藏書曰博物曰印書曰設學曰印報亦奇覺設學事大且繁非書局所可容納曾撰學堂議一首數月來諸事稍有頭緒惟款項無幾儲待徐加擴充而學堂一節則以小試無益大辦不能是以屢次籌商不得不遲遲有待今皇上特允所請且責成官書局是不可以再緩矣亡羊補牢已至今日病深蓄艾更需何時謹將目前應行先籌之事分陳管見十條如左一曰分眉目書局學堂本應分爲二事如印書印報書局事也設學藏書博物則皆學堂事也書局不必過大取足翻書纂書印書運書及譯報印報而止學堂則須容師生數百人千人且藏書以供披覽博物以資考驗皆與爲一不可相離規模須極宏廠條理須極詳明擬請另建學堂而書局或附其中或仍在其外一曰定規模詳細章程一時不能遽定而大槪規模則須先事斟酌爲入奏地步有規模入奏方可就規模請款規模非可臆造擬請電取各國大小學堂藏書樓博物院一切章程圖樣兼諮博采擇善而從或恐時日稽遲則先將此意奏明俟定規時再行詳奏一曰請款項旣有大槪規模亟宜奏請大槪數目款有落方好措手款凡二端一爲開辦成本一爲節年經費須分晰不可含混至籌之何處所撥何項款悉聽朝命不必預揣一曰添官員有定章有的款而事非人不辦凡事百聞不如一見京官多公忙且曾經遊歷者少擬請奏調外官之曾遊各國諳練情形者一二員與京官協同辦理或竟延一西員襄辦尢佳一曰分職掌書局分派各事固已責有攸歸今則加建學堂其事愈大愈繁尢非各專責成不可擬請奏設各項職掌使承任者不必有攬權之慮代攝者亦不至有侵官之嫌至薪水獎兩端書局不過就紳辦情形朝廷津貼銀兩並欽派大臣管理今特設學堂則系國家創舉擬請於二者中奏聞其一庶將來易於集事一曰嚴出入中國官事於款項出入或不能一律認眞擬請照現在辦法使絲絲入扣款不虛縻一曰審基﹝趾﹞京城屋宇格式萬難舒展賃借皆非所宜擬請奏撥極寬官地或出資購置私地從新創建創建之外仍須多畱餘地以備擴充卽令城中難得城外亦無不可其總堂分堂各學館捨擬請照前撰學堂議分別定制不可因一時辦理不齊稍從小就一曰選人才京師者天下之根本樞紐也取材京師所成就者幾何擬請咨行各省選聰子弟送京分途執業寬其途以取之庶幾雲集鱗萃人才將不可勝用一曰延師儒中西學問不可偏廢擬請各延總教習分教習若干員而西學門徑尢多且其學皆專門名家擬請分門延請不必與中學一一比附執業者或兼或專悉聽其便一曰明賞罰取材宜寬而設法必嚴予以出身之階則重賞歆於前而仿移郊移遂之制則嚴罰驅於後中國洋務歷皆有賞無罰故人才不出今宜力矯此獘庶幾材奮興以上各條姑就大槪言之其詳細辦法尙未暇及是有可采擇惟察而教之幸甚

貴私貴虛論

瑤林館主來稿

呂氏春秋曰老子貴柔孔子貴公墨子貴兼莊子貴齊列子貴虛商子貴私嗟乎私與虛也何可貴之有而居然指此爲教人之圭臬乎然中國自秦漢以還二千年來心法相傳實坐二者之病以至今日陵夷破裂受侮外人也請言貴私之病天生民而立之君使司牧之君者也所以公天下也後世人君有天下則私天下有一國則私一國爲之官吏者有一省則私一省有一郡則私一郡有一邑則私一邑一若上天私授福命應爲人君小民之性命身家皆有私產使聚斂之魚肉之驅策之而民不敢有私怨者此犯上作亂之事所以閱數十年百年而輒一見也其賢自矜安靜催科折獄以無事爲能至於教養之存安之富庶之古人所爲視民事之如己之事者彼以爲小民之私事也我而彊干預之此何爲者且我之私計在積財帛以遺子孫日日經營刻無暇晷而兼顧他人之私以誤己之私非天下之至愚孰肯出此其或水旱疾疫死喪累累直等之艸木榮枯自生自滅已耳自余治一職則私一職任一事則私一事管一局則私一局各懷意見各分畛域各恃才能美其名曰因公爲公急公而實有一牢不可破之私意結私黨用私人積私財置私產皆假公以濟其私天下皆私也忽有一不私者出焉則相駭愕疑之畏之忌之惡之誣之謗之排之擊之其黠者亟翻然捨己而從之其愚者則困苦顚連而死耳哀哉天下皆私豈容一人而獨公哉彼民之從上也如形附景如響應聲亦遂各私其心各私其財各私其力父子不相見兄弟不相親妻子不相合朋友不相信彊者並弱智者並愚富者並貧惡者並善上之視下也如犬馬下之視上也如路人上之視下也如土芥下之視上也如寇讎寖至盈天下四萬萬人各懷其私各行其私各是其私而中國四萬萬私人遂成四萬萬私國任聽他人欺淩狎侮鞭笞捶撲而俯首帖耳無可如何矣皆在上者貴私之一念誤之也皆商君貴私之一言成之也豈及身車裂遂足以蔽其辜乎請言貴虛之獘黃老之學空談元理以虛無爲旨以淸淨爲宗其言曰人之大患爲我有身我如無身更有何患身且不有何有於身外之物寖至蔑聖棄智剖斗折﹝衡﹞﹝衝﹞晉人淸談風流放誕天下皆髙人劉越石以勁騎蹂之而中原文獻盡矣此老氏貴虛之獘禍極於六朝也梁武捨身同泰佛氏承之剎宇樓臺於南北隋唐以後其焰益張使天下之財罄於布施建寺天下之力盡於膜拜唪經厥後藩鎭相尋踵以夷狄殺戮死亡之慘百人中僅活一人此佛氏貴虛之獘釁鍾於五季也之二氏者皆引天下人心於幽昧虛渺昏蒙之域而敲牙截角翦翼絆蹄以待虎狼之吞噬君相之貴私者喜其易制不能爲我患也因而用之於是乎萬事皆虛捨身則實矣旣不能自保其生卽無由自脫於死矣哀哉天道好生而二氏之教乃務閉錮拘縶而死之是誠何心哉自宋以後理學昌明然說性談心仍落二氏之窠臼於古聖王之大經大法所爲保民而養民者毫不能考其究竟定厥指歸而日齗齗於王霸之分斥智勇功名而不用其托體愈尊其惑世愈甚其大獘仍失於虛夫虛者弱之根也遼金之後踵以元兵一統中原宋社遂屋貴虛之有益無益足以保民與否守國與否其效可矣遷流至於今日人心陷溺難可挽回天下皆虛也卽天下不知有實也其在上則封爵虛官職虛俸祿虛科目虛文試之時文試帖虛也武試之弓箭刀石虛也當官之移文奏報虛也示民之條教號令虛也其在下則風俗虛也章服虛也婚喪禮制虛也星命卜相虛也各種之華奢侈無名之費用虛也乃至各種學問各種教化幾幾乎無一不虛於古人保民養民之大經大法實足以贊天地之化育者蓋漸滅淨盡百無一存焉者矣嗟乎中國地大物博人稠而君民上下以虛相蒙以私相遁至於此極而忽有他人焉以甚公之政治法律出而臨之以甚實之精兵利械入而摧之危乎危乎拉朽摧枯安有全理𨿽然天下事盈虛消息剝復相尋無平不陂無往不復陽極則陰生陰極而陽生此天地始終之公理也私之極矣將成大公虛之極矣將歸至實欲大有爲者曷亦返其本矣

廣論言日人以經營臺灣爲戰後第一要事政府新置拓殖務省隸南部局以管掌島政又開臺灣總督府置總督付與管轄全島之權府中設民政軍務二局分掌文武兩政置臺北臺南臺中三縣及澎湖島廳以司地方牧民之職然一年以來產業未興交通不便僚吏亦不便其人土匪屢起或肆掠奪困苦良民以現時情形推之非以全力整頓不爲功也臺灣之地華民土番雜處華民獪狡土番冥頑統治之難中外所知也中國夙以難治之故置諸華外未經教養一旦入日本版圖而欲望治績於旦夕吾知其難也然布政已一年矣猶見土匪蜂起亦豈曰得統治之道哉卽如香港爲東方繁盛之會然回想千八百四一年割讓之始荒涼寂寞不過海賊巢窟之地英人得此掃蕩流賊使磽確赭土之孤島以致今日之盛今夫今日之臺灣與五十年之香港固不可同日論矣其人口三百餘萬以上其土地丰饒宜農其商工業亦已見興盛土人𨿽蒙昧猶非如香港土賊之凶悍則墾拓之業似當較香港爲易圖也得地年餘一切未見就緒在其位者豈得無忸怩於英人哉宜諸新報嗷嗷鳴鼓而責政府無力與總督無策也𨿽然空言責之無益於事今日之論臺灣不必論宜經營之理而在論如何經營之法芻蕘有見敢披瀝以陳其一二焉內營臺灣之策固不一而足而莫急於開交通之利使頻繁交通於日本內地今我內地人在本島者除文武官外果有幾人乎此寥寥數人之商賈豈能龍斷全島之利所賫來之貨物旣轉貨盡而不得再輸之途物價於是乎騰昂在銷物者慮謀生之困而嘆行路之難而居人亦失物資之源將相率而陷厄窮無由復下手於事業也今日實情已如是此後可以推見現在日用之物皆仰給於外國亦無可柰何也夫拓地殖民之業固待我日人之渡航移住而成也謀生之困行路之難如是誰復冒暑炎疫癘而好入此土者哉然則開交通之便不可不亟亟矣現今航行本省者惟大阪輪船公船公司之船數止三隻每月三次往返或自神戶經由馬關長崎鹿兒島衝繩八重山抵基隆或經由鹿兒島大島衝繩抵基隆此外𨿽有陸海軍省所管船舶六隻來往然不準搭載民人私貨民人之欲渡航及送貨物不得不由該三隻其交通之不便可以想見今宜增加往返本島船舶爲六七隻每月以十次開航往返則得使彼我之交通無不便矣且本島在遠波積水之中風浪時有尢宜擇船之大者自二千噸至二千五百噸如是則使往臺者航行無艱居臺者衣食不缺百貨自在運輸來往如比鄰往往者日眾而事業亦隨而興矣旣開通海道之利則本島沿岸行船亦當亟亟

基隆淡水至打狗沿岸凡二百四十餘海里爲首澎湖一帶次之更直至門香港則不惟沿岸一帶蒙其利亦足以惠及於島澳也且能使茶砂糖樟腦等物經由門香港及安平打狗輸送日本內地及歐美諸洲者皆經由日本輪船公司所管歐洲航路及美國航路其自門香港地方輸送臺灣之貨物亦歸日人管理此莫大之利也其行此等沿岸之船不必用二千噸以上在千噸之間可矣船政旣已大興則不可無舶船避風之港灣則築塢爲急也此非旦夕卽辦故不得不急起工從事經費𨿽大然爲開全島利源起見豈宜吝其度支哉至修築何港或先何港並其工費需若干金籌辦如何則待當局者之擘畫與工程家之商量矣右說爲海道起見而陸道更有要焉則通貫本島南北設一鐵路爲第一義也鐵路之急人人皆知惟官辦民辦時見異議本島鐵路宜於官辦此吾曹宿論也然方國家多事之時或恐經費不足不必固執官辦之見惟設法立條歸之商辦又分別數區明約若干年竣何區工事若干年及何區工事爲至要耳𨿽開鐵路而其它道路未通則鐵路亦不能多獲利也今宜以鐵路爲起本爲直幹而無數道路縱橫連絡左右槪加修築務令砥平使行旅及貨物直抵駐車之所如是鐵路旣與馬路聯絡而陸上汽車復直接海上船輪於是乎四方之交通甚便而密輸鴉片於本島之事自得杜絕其途也旣海陸交通利行旅之來往便貨物之運輸矣通至報快捷全賴電音則本島至日本之間沈設海底電綫爲要也今𨿽日思整頓一切而南島風濤無常上匪亦時竊發而僅假一綫之報音以得其情形頗屬可慮商業漸盛行情等事亦須快捷則更設海綫補其不足不容緩矣若夫地方尢爲行政之實務今所設總督府威權過大府中官僚至各縣巡捕一由總督進退黜陟而知縣絕無權力惟總督命之從而已是非所以委重親民之道也夫經營新得之地宜不專尙法制使官吏各盡其才寬猛兼濟以收攬民心實爲行政第一義故知縣不可不擇人而任也旣得其人而任地方行政之責則宜與以權力使盡其才矣今政府不吝此絕大權力以予總督使生殺與奪一在其手者不欲以內地之繩墨束縛新政也總督之於知縣亦當如是使一縣之政知縣得以總其成而總督不濫掣其肘縣內僚屬知縣自辟而進退之總督惟握其綱紀嚴其銓督以責其治績則足矣苟如此則知縣之任大責重懷才之士甘就其職才具不足者不能濫竽矣破中央集權之勢而行地方分權之實知縣又得其人庶幾能舉治績乎𨿽然管轄甚大而僚吏甚寡守兵不足而巡捕寥寥此而欲舉其治績則勢有所不能矣試看臺灣之地其幅員殆等日本九州島其人口稱三百萬而今日僅置三縣有土番之頑冥焉有華民之狡獪焉而又言語不通交通不便又天候炎熱種種爲難欲破此等難事而舉地方之善政豈易易哉故私論之謂宜增設數縣分轄各地又增加守兵及巡捕之員數也使臂指相屬知縣之耳目莫所不達有非違則直得糾正焉且今日配置憲兵及巡捕亦未得其宜以吾曹所聞警戒市街以憲兵而巡捕多出駐材落是豈非事之倒置者乎守兵騎馬帶鎗糾糾桓桓非巡捕可比當派在遠陬村落以待非常今及其道以行之豈不徒生事端乎

臺灣僻在南海气候炎熱多瘴癘內地人欲渡航營業者皆畏疫癘銷沈壯心故必先以講求養生護身之道爲主計日本人民百人中有疾者只三人而臺島百人中有疾者常四人由是觀之一旦攝養得宜本島變爲不瘴癘之地矣今之治臺者皆隔靴搔癢因言語不通也故以使島人學習本國言語爲急務設立國語學校使人往教之蓋島人所以屢背我教令者皆因不知我之意其所以不知我之意者亦因言語不通也惟其言語不通故彼違我我又不能說諭之惟有彊制之而已於是彼以我爲暴爲無道形屈而心不服間有姦譎之徒或虐之彼不知告訴之道隱忍飲泣自以爲不幸而已如是則兩情不相通乃相率以背我欲使統治得宜令人畏服必以教習國語爲入手也且兩地通商亦必假言語以悉其情惟彼等未解文明爲何物則宜廣以啟發其才智以誘勵其徳操此又不可緩矣財政亦要攺善振作按本年豫算度支於本島地租制茶稅制糖稅樟腦稅制鹽稅海關稅等及其它有六百六十八萬二千二百三十六圓之歲入而歲出則有一千六十二萬一千五百七圓以入抵出實不敷三百九十三萬九千二百七十一圓若加之以軍事則本島銷出者更不少矣使理財之政無所攺作則得此島不能開利源而反以病國𨿽然本島本非新開之地不似彼英人當經營香港無人之地也苟稅法得宜決無病國之理今𨿽新稅法未定亦當襲用舊稅法而徐思攺圖今乃漫然廢止吾不知其何心也爲今計之但觀其舊稅可復則復新法可起則起但宜斟酌盡善不可造次以招人民之疑惑耳殖產興業之要在先理財政開拓利源臺灣非新開之地所產之物日見增盛以出口貨言之茶砂糖及樟腦爲最盛計明治十五年出茶十二萬二千七百三十擔至十八年增至十五萬五百七擔矣十五年出赤色砂糖五十萬八千七十六擔二十八年增至六十七萬千九百七十四擔矣十九年白色砂糖五萬七千七百二十九擔二十八年增至六萬三千六百九十擔矣十九年出樟腦千三百三十四擔二十八年增至三萬九千五百四十三擔矣茶多由廈門運往美國砂糖多由香港安平打狗運往日本內地樟腦多由門運往歐洲以上諸物之比較樟腦一項凡十年而增至三十倍推之後來亦當不少茶及砂糖若栽培制造並加新法其所增當多也其它如米如金如麻如煤炭如硫黃開采之以充國家之用是政府所當務也我內地人民亦宜共集貲本共出勞力以助其增進若一人之力不能舉則合設一大公司或開銀行爲融金之機關立保險公司以備不虞若夫獎厲其渡航保護其事業則臺灣總督之責也拓殖務大臣之責也政府之責也論日人經營臺灣

中國地大物博爲天下最有作爲之國最有作爲而不爲則其將來有關系於各國者非淺或謂中國將納西人苦口之言仿照西法鼎新革故不亦可乎余曰非也我國若信汝所說備辦靡不憤事矣中國正在酣睡之際𨿽間或反側必不遽興以維新而論中國若無外人相逼欲其發憤振作自新決無此事此論我英若能早悟一日則我東方利益卽可少損一分以中國各直省而言無論至弱之西國欲分得之猶反掌也我英辦法惟有內不準其作亂外不準人侵伐並各使國知悉英𨿽不欲得之亦不準他國瓜分其十八行省英若一面保護中國使不分散一面逼令中國開其本有利之源其效何如𨿽難預言數年之後其它不可望至商務興盛則意中之事中國卽使各處均有鐵路其攺新圖治亦萬不能如鐵路之迅速也惟國旣富道路旣通民之知識旣長風气漸開必有起而行之者特患時勢變遷我國之責任繁重不能退後祇有前進屆期主持之權轉入我手中國人民皆我赤子其人久爲敝政所困一旦變法勇往無窮響應如神行見長江之上議院徧立政治一新蒸蒸日上及至英國旣衰之後中國當在盛興之時不亦有作爲哉不亦有作爲哉昔麥考雷曰踏勘倫惇之敗績者必紐西蘭人之我則以爲蹂躪我英京者其殆華人乎總之中國現行之事非參用西法不足以棄短取長果照西法則可變爲最彊無敵之國蒙古之人又可以率師西徵如古時阿鐵勒之徵討法國而撻伐意國矣特此皆臆度之詞至東方最大之國究竟作何了局眞難預定也論中國將來情形

小亞西亞亞州之土耳其之栽洋藥也始於羅馬大一統時由商販至沿印度洋各國銷售考諸漢勃雷所著藥書足窺涯略嗣又由回回帶至東方按﹝阿﹞﹝河﹞剌比人在麥好麥回回教祖時商務行之已遠書中所載似非無因惟格蘭伯勞士徳人曉華語八百五年隨俄使至中國界被阻中止查得著名之止痛曰細裏阿該者卽是洋藥西曆一千六百六十七年中國已有之爲希臘國所進貢者回回教與希臘教人素來積不相能進貢使臣必與回教爲辭者考甘倫希臘古醫名藥書所載之渥諾依愛髙司一字意解毒藥卽醫被毒物咬傷之藥所謂毒物卽蛇虫與四足物也是用洋藥制成所謂細裏阿該者自希臘始嗣後布斯亦制之國中市朝制藥材者或在街中在鋪內將幹苦洋藥以手牽磨成粉和糖使合口味卽此止痛藥也然則唐書第五頁一百九十八篇所載六百六十七年有洋人以藥進貢殆此藥歟果爾則進貢之非阿刺比使臣實希臘使臣也洋藥盛行於中國在希臘使臣來華之後又千一百年富者食之爲害猶淺貧者吸之則合家衣食之資盡供一人口腹之欲但癮已成不容不吸是以惡洋藥者莫如吸食之人然洋藥遺害尢有甚於此者也此害發於不覺華人未嘗畱意今則潛吞藥自盡者日見其多亟當法以阻止之歐洲出售之毒藥本有限制中國零售洋藥事同一律亦應定章以示限制中國戶口太繁貧窶迫人不知凡幾困苦憂傷遽萌短見潛吞洋煙指不勝屈父吸煙累其子夫吸煙累其妻煙癮已成𨿽生如死服煙自盡者有之家中寒素夫妻反目仰無以事俯無以畜前顧茫茫吞煙斃命者又有之年幼女孩受人虐待因而吞煙者亦復不少其中買良爲娼爲禍尢烈蘇州某甲專買女孩教習箏﹝琵﹞﹝笆﹞逼令爲娼一日不知何故甲怒偏責其女其中三女忿不欲生私得洋藥煎湯各飲二杯及至發覺二人𨿽得救復生一竟毒發身死此三女孩年約十歲邇來鎭江吞煙之案亦層見出該處紳士有鑑於此嘗擬條陳凡購洋煙年二人偕往煙店不準出售又吸煙人購煙非帶煙灰以示有癮之據不準與之交易大旨如此聯名請鎭江道出示照行道接復飭府縣後矣蓋吞煙自盡之多由於賣煙漫無限制確無疑義爲上者果能出示定限未始無補救於萬一也論罌粟始末獘端

夫中國一東方之病夫﹝也﹞﹝之﹞其麻木不仁久矣然病根之深自中日交戰後地球各國始悉其虛實也西伯雷斯報素以見聞最確自居昔雲中國彊甲天下之說其誰欺欺天乎而中國則向不我欺其政治敗壞匪伊朝夕特未見鏖兵故不泄露耳英爵臣名華爾司雷者向以中國兵多將勇深恐西國滅於黃種玆已洞燭實情可髙枕無憂矣或曰中國之勢弱矣變法之時晚矣而國則不至滅亡也此說𨿽迂而信之者頗不乏人何則以其立國長久土地恢廣風波疊見一旦謂其必不崛起似於理未合抑知立國𨿽久而朝代屢易開國以來其世運之衰未有衰於此時者也凡勢力在此處可合成一物者攺易他處卽可分散此物嘗聞深海之底有奇物活物由海中撈起匪獨不能養於淺水之中並因水之壓力不及前重而分散雕落中國之立國也何以異是昔日時勢合成一國今日時勢何難不分散乎中國之爲國也今昔無異而交涉各國也則迥然不同矣而中國則曰時勢可攺國政則不必攺固執若此再有四五大國叩其朽壞之門門𨿽緊而不倒開者希矣中國政事之殆固不待言若求補救猶及挽回所需者時日耳遷延歲月中國廷臣素擅其長每幹一事互相推委首鼠狼顧卒至無成中國振興決無日矣自和議告成迄今已有一載半中國苟能自振夫孰得而阻止之𨿽曰成大業者兩年之內爲時未久難收成效而振作之始期之兩年則爲時不少要之中國若知事不可緩亟示天下以捨舊從新之舉兩年之內必有可觀者也而今之可觀者何在安有維新之機哉鐵路開築而里數甚短學會創設而不久中止陸軍固整頓矣水師固議興矣然自開辦至今絕無長進徒有整頓之名而無變法之實亦復何益中國應辦事件需時太久𨿽至能者亦難保其必得所需工程太巨𨿽竭其心力亦難保其必竣如築鐵路也興陸軍也備水師也攺圜法也求實學也設郵政也除官場之積習行牢獄之新法以求列諸文化之邦百未具一度福祚已滿勢必瓜分割裂彊大諸國取而代之矣泰西於中國之成敗最有關系者其惟英俄乎而英俄不欲瓜分之也及至勢迫瓜分英又非得大﹝分﹞﹝力﹞不可則瓜分之欲均勻也亦難言矣今英與中國通商應得之利益與各國均沾若果瓜分則所得相宜稅則之益除所得之一分仍可照行外其餘必難仍舊此英之所以不欲瓜分也俄則志在鯨吞欲並中國求一大統𨿽未遽得若固有之倘他國多得一寸俄國卽少入一寸此又俄之所以不欲瓜分也亦卽各國所以遲回姑待也各國相持不下則中國維新應設學校興工作所需之歲月或有濟乎總之北京執政之臣果若以除舊獘布新猷爲急務勢𨿽岌岌猶未晚也中國實情

中國欲求維新之道必自裁撤都察院及翰林館始旣撤然後削總督之權或徑除總督名目僅設巡撫已可矣遷都之說一千八百八十年戈登之意以南京爲妥我則以爲漢口與彊鄰相隔較遠也由漢口至廣東尢應修築鐵路至邊防似可不設水師﹝若設﹞水師徒費國帑以供敵人反戈之用因創水師但費十年功夫而設成者不及十年恐東方復有事故矣𨿽用之於至弱之國恐亦不能取勝也當今之要要惟練陸軍乎𨿽然中國亦何足與言維新哉此說似屬過激確系實情若不維新則凡遇不論如何淩辱之者亦惟有耐受而已或問求俄保護其餘聯盟之法徳兩國必隨俄袒護之矣後則中國其庶幾乎曰求保護之可恃與否姑置不論其如求保護所需之款何俄國辦法以中國舉止行同屬國則於俄爲合宜中國求之保護其事之可恥其勢之可危比之敗於明鎗交戰之日本爲何如哉固不待智者知之也俄以中國弱爲得計英以中國彊爲有益此一定不易之論也至練兵欲收實效非予權與教兵者不可而欲華官分權與人不又難之又難哉瑯威理之練北洋水師其明徵也孰能保中國之故智不復萌耶中國不能維新論

英國是打玆士得報曰昔某大員遊歷歐洲泰西諸國款待殷勤徳國政府禮意有加極形鄭重蓋殷富戶及制造家阿媚大員欲得彼歡心以壠斷事業也噫彼坐擁厚貲者何其懵歟夫識時務者不與雞鶩爭食而作行險僥幸之策也何者今全球諸國可屈指數然皇綱不振莫彼國若矣重以財政窘急借助法俄士商之學校弗修陸海之兵備不設其上則孤立寡助其下則庸鄙貪污究其實情一大匏無用之國也且逋負國債四千萬磅海關課稅僅充漏比欲更增餉源終成畫餅豈非一貧窶之國乎貸貲於窮人是冒險之道也英國豈肯出此哉姑聽徳人好自爲之耳英報訾議中國

火車在車站停後復向後退其爲禍於車客果何如哉自西人亞得勃雷之子遭不測後八月二十四日有西人名亞得勃雷者乘火車到北大河車站停車後才下車其子尙在車臺上車忽向後退突然跳動亞子立足不住墜跌下車其父見之立卽救起該孩足指已被壓損字林西報因此著爲論說辦鐵路者當亦有所驚覺焉中國火車向不能停在合宜之處更不能停定車將到車站先遲遲行走然後停止未幾忽向後退站站如此此獘非立除不可其除此獘之人所用管機人務能使車停在合宜之處否則每車臺上須有得力之護車人候車向後退止後然後準客人出門下車或可藉資補救最可奇者中國辦理火車如此忽而不測之事亦並未見極多此次當可引以爲前車之鑑矣旣論鐵路則所有天津至塘沽一路其辦理不周之路車客嘖有煩言爲辦鐵路各員所應知者試更縱言之該路收發行李無一定合式辦法其經理此事者一襤褸之工人耳上下車時所有隨身帶各件又無人照應搬運使無損壞遺失其辦理無頭緒如此卽此一端與日本相比已有霄壤之別日本車站柵欄以內停車之處不準小工進出所有車客行李均由護﹝車﹞﹝軍﹞人幫同搬至柵欄之外如初到該國不知鐵路之徑護車尢可以指示一切在中國則車客之適意與否均不聞問車位之潔淨與否亦不講究車內所棄之喫存食物散積徧地凡可以掃除漧淨之處亦不灑掃有時穢同豬圈實非人可暫住之處如此而再不整頓將待何時辦理鐵路者身任其事應如何講究整頓庶上可以顧全國家之體面下可以不負車客之厚望而後自問無愧也中國火車獘病

嬰孩誕彌伊始睡時最多父母聽其安睡自六七歲以至丁年出就外傅則不許其多睡十歲十一歲孺子僅準睡八九點鐘其實須睡至十點十一點鐘方合養生之法此父母所宜加察也年屆弱冠應睡九點鐘中年八點鐘可矣寢臥不足爲患殊深因少睡則腦傷而百病叢生向之神淸气爽樂於工作者至此則身性變易神魂恍惚易於驚悸矣衛生瑣談

請整飭仕途疏

順天府府尹卞寶第

竊政治之要在於擇大吏大吏之要在於選牧令蓋天下州縣之積也一縣得人則一縣治縣縣得人則天下治設非爲長官者秉公持正察核賢否分別舉劾明示勸懲則中材何以奮興吏行何以修飭也竊觀今之州縣類多習爲鉆營不務公事考其詞訟則積案有百起有二三百起者有經年不結有經數年不結者小民守候拖延廢時失業考其錢糧則任意虧挪於應解正頻催罔應考其緝捕則盜賊肆行巡防廢弛此等州縣一省之中幾居其半積習相沿絕無儆惕皆由上司曲循人情不問政績於升調缺出或培植私人或得受情托大爲地擇人者少爲人擇地者多甚且隱其劣迹弗列彈章飾以令名轉膺薦牘上下視爲固然奔競遂成風俗而吏才日壞事理日紊似此而欲天下之治未有見其能治者查各省升調人員類皆以空洞保語保題殊非核實之道可否請旨飭下直隸督撫府尹於保題人員將其本任有無積案及欠解錢糧承緝盜案等事於疏內聲名俾資考核其有積案五十起以上承緝盜案五起以上及徵解錢糧不及七分者均停升轉如該管上司徇隱匿飾含混具題別經發覺嚴行參處似此數者立格中材尙可勉致非屬苛求升調不致濫邀藉期觀感或可挽回積習於一二也臣爲世風吏治起見是否有當伏乞皇上聖鑑訓示謹奏

請整飭吏治疏

周恆祺

竊自軍興以來民生之凋敝已極各省籌兵籌餉日不暇給吏治不無廢弛現在中原底定而散勇散賊猶隱伏於各州各縣之中則所以辦理善後諸政不可不實力講求也謹抒管見六條爲皇上敬陳之一曰重詔令以肅紀律人君之所以整飭四方者惟此令出之惟行耳或察酌時宜或修明舊制凡見之通論者無一非斟酌盡善關系地方利獘之事若奉行者一一致之於民夫奚政之不舉亦何獘之不除乃朝廷勵精圖治不令三啻而五申而究其指歸仍不免視爲具文空言塞責卽如淸積案行保甲等事屢經聖諭諄諄試問各省之積案保甲究淸焉行焉否耶上以實求下以名應臣恐良法美意之莫能下逮也可否請旨飭各省大吏凡接奉通諭事件務必嚴飭所屬破除積習實力奉行不但以一紙官文敷衍申覆仍復不時訪察倘敢仍前延玩立予嚴參蓋上司之精神多周到一分則屬員之精神多振﹝刷﹞﹝設﹞一分頹風挽斯法度行天下之耳目一新矣一曰核名實以舉人才事無巨細得其人則經理裕如求才誠目前之急務惟器必試而後知其利鈍馬必駕而後知其駑良用人亦復如是也若聞其才而不試以事試以事而不考其成一列薦章卽予超擢臣恐朝廷逾格之恩適爲巧宦鉆營之計可否請旨飭下中外大臣凡保舉人才必舉其一二事以實之或品堪式俗或勇足治軍或潔己愛民或片言折獄舉凡操守詞章以及理煩治劇諸類必實有一節之長方授以相當之事一二年後誠能實與名副不妨破格超遷若所行與所舉相違舉之者亦難辭咎庶上收得人之效而下無幸進之心一曰惜名器以待有功品秩官階固不可以濫則一命之榮一級之賞亦所以錄微勞乃近來軍營保舉人員往往﹝於實﹞官上並加升銜而州縣一途爲尢甚推原其故州縣官階𨿽卑利權較重求保者欲攬其利權之重而又嫌其官職之卑於是無人不求升銜頂戴刻下各省候補實任人員不下數萬而求其五品之州七品之縣寥寥無幾等威莫辧何以崇體制而勵下心

至於佐雜徵員每先謀一五品六品之功牌於報捐時塡入照中冒爲軍功保獎更非愼重名器之道可否請旨核議軍功之升銜如系保官後另案加保或自行加捐者準其隨帶若一案中官銜並得者則銜可注銷佐雜之升銜如系到省後加捐特並者準其隨帶若未得官前之銜亦可注銷庶人知爵賞之貴而交相鼓勵矣一曰減損納以肅官方科甲人員𨿽未必盡屬廉潔而自念讀書考試歷數十年之辛苦偶得一官一旦因貪去職則所得不若所失之大卽不肖偶萌貪念亦有所顧忌而不敢爲若捐納州縣不過費一二千金得之原易一旦出膺民社無不肆其掊克之謀以爲取償之計迨宦囊旣飽卽以其餘捐升府道大員較之爲循吏而以卓異待升不更便捷乎縱令發覺嚴參而彼已爲富家翁矣從前軍餉浩繁朝廷實爲不得已之舉刻下軍需稍減釐金可以補苴地方旣平軍餉漸能全解似宜權輕重而酌去畱且查近年銅局一歲所入統計不過百餘萬兩其間報捐道府州縣者尙不及半少此數十萬金於庫當無所損可否請旨飭部核議將道府州縣之最關吏治者亟行停止其餘事例不妨暫畱所去者止一時之小利所恃者實圖治之大原關系實非淺鮮也一曰綜釐局以徵實數恭閱邸抄釐金一項曾蒙諭令各督撫體察情形酌畱大宗撒去分局零星雜販槪免抽釐此誠聖主體卹商民之至意惟恩必期於實逮政不可以虛行可否請旨飭令有釐金省分將從前所設之局悉數開陳奉旨後已撤者某局共計若干處暫畱者某局共有若干處報部以便稽查所有應捐應免之貨物亦必詳細開列刊刻告示貼各局之前俾商民共見共聞以免委員差役含混私收之獘仍不得分卡於外避其名而存其實庶善政可期廣被矣一曰省差徭以紓民困河南直隸山東等省差費甚重嘗有稅錢一兩而差費派至制錢五六串者緣軍興已久所有過境兵車及協濟軍輛爲數煩多地方官不得不借資民力也乃查河南等省陋習凡州縣官之子弟親友無不擅用差車上站出一印帖或發澑單下站卽如數應付甚至家丁之丁募友之友儼然乘傳往來相習成風實屬不成事體相應請旨飭令各督撫嚴行禁革如地方官有發印帖澑單擅用差車者濫發濫應之員均糾以應得之罪至於正項差事應用車輛亦必嚴禁丁役藉端多索訛詐勒掯等獘官減一分之擾民卽受一分之恩是卽培植地方之一端也以上六條臣愚昧之見未必有補髙深而用人行政察吏安民實目前之急務是否有當伏乞皇太后皇上聖鑑謹奏

吏治上

鄭觀應

地方之治亂視官吏之賢否爲轉移朝廷求治亦視用人何如耳一縣得人則一縣治一郡得人則一郡治一省得人則一省治天下得人則天下治中樞之與督撫朝廷之腹心官守之師帥操用人行政之大權者也夫國家設官本以爲民其與民最親而賢否得失之間動關國家之治亂者尢在州縣何則天下者州縣之所積也內而六部外而兩司道府諸官皆考察此州縣者耳伊古以來未有民不聊生而國家可以稱治者亦未有牧令非人而疆臣政事可以坐致太平者獨柰何進身之始科甲保舉捐納旣已不一其途而吏部遷選之章率範之於掣簽按輪之中而不復問其人之賢否及選得補缺則需次日久負債累累廉俸不足以養其身黜陟不足以勵其志气不肖者恣𨿽暴戾如蛇蠍如虎狼卽上司風聞參撤而鄕裏小民之死者已不可復生斷者已不可復續矣間有廉能之吏一意興利除獘教養斯民而知府之意見不同也司道之威嚴可畏也上官掎之同寅笑之眾庶疑之必潰其成而後已故今之巧宦莫妙於陽避處分而陰濟姦貪一事不爲而無惡不作上朘國計下剝民生但能博上憲之歡心得同官之要譽則天變不足畏人言不足卹君恩不足念民怨不足憂作官十年而家富身肥囊橐累累然數十萬金在握矣於是而上司薦之曰幹員同僚推之曰能吏小民之受其魚肉者𨿽痛心疾首箝口側目而無如何也噫上下之間相蒙相遁至於如此而猶日日言自治是猶南轅而北其轍也其必無成也決矣上之任人也不專用人也旣不盡其才又不問其能否陸路之將可攺水師水師之將可調陸路刑部之員可調工部兵部之員可調吏部彊以所不能而不專任其所以能豈果有兼人之資無事不精故能隨事勝任耶正慮其所謂無不能者乃竟無一能耳徒伴食貽譏一任顚倒於胥吏之手爲可嘆也溯唐虞之世設官分職各有專司不相兼統如契爲司徒臯陶爲司寇伯夷作秩宗夔典樂之類皆以其所優爲者任之未聞以敷教之事彊臯陶以刑名之事彊伯夷以典禮之事彊夔也是以百職庶司皆能各﹝稱其職今泰西各國用人行政亦如是其戶部人員不能調刑部陸路人員不能調水師學古入官量才﹞授職自何部何署出身日久升遷終於此部之首領而已爵可崇俸可增而官不遷移故職旣專而事無曠廢任愈久而識更精深富彊之原實基於此查戶部之外有農部專考樹藝之精工部之外有商部專講貿易之道兵部之外有郵政部專管驛遞之往來外部卽我之譯署內部卽我之吏部獨無禮部之設亦無銓選之條百僚升降權歸議院期會之令出自君主選舉之政操自民間用土人或久居其地者爲官無回避本省之例蓋旣洞悉其風土人情自收駕輕就熟之效也西人云泰西地方官非土人不用非土人不舉者恐其不能盡知風土人情利獘凡屬身家淸白有產業者均許保舉人材考察錄用與中國上古行鄕舉裏選之例無異兪蔭甫太史云今州縣吏乃若傭力者然計一歲之利任一歲之事其地誠肥饒耶上之人不欲使久擅其利滿一歲率去之其地誠瘠薄耶其人又不待一歲而亟亟以求去以故賢者莫能有所設施而不肖者惟知飽其私囊官與民漠不相習一旦有急城非不髙也池非不深也米粟非不多也兵革非不堅利也委而去之疾視其長上之死而莫之救然而曰吾將自彊正不知果在何日也

聽訟之事派以陪審而肆威作福之獘袪列以見證而妄指誣陷之獘絕所謂爵人於朝與眾共之刑人於市與眾棄之兼聽則明偏聽則暗者昔聞其語今見其事而且俸糈優厚人無內顧之憂職任精專事有難寬之責君民一體上下一心孜孜然日求有益於民有益於國否則議院排之國君斥之不能一日居其位此泰西諸國所以不言吏治而吏治自蒸蒸日臻於上理者彼此之情通聲名之念重而壅蔽之患除也夫中國自秦漢以來以文法治天下科條非不密也其奉行而持守之者非不嚴且明也及其旣也適以束縛天下之君子而便利天下之小人官司益多否塞益甚堂廉益遠積獘益深欲一掃而空之誠非開設議院不可卽勢殊地限久而難變亦當裁汰冗員酌增廉俸以漸通其隔閡而漸化其貪婪此自治之初基亦卽自彊之本計也夫天下𨿽大其州縣不過千餘屬牧令不過千餘人爲上﹝者﹞合樞垣疆帥之才力精神以愼選之以嚴核之敷奏以言明試以功賞必當功罰必當罪循名責實至正大公則吏治日淸民生日遂國本日固國勢日彊而何畏乎英俄何憂乎船何患乎各國之協以謀我哉故曰國以民爲本而致治之道莫切於親民之官生亂之原莫急於病民之政所謂天下得人則天下治者此之謂也

英國授職之官無論充兵官議員刑員以及內政外政衙門大小臣工皆須在眾人前向天發誓謂以後當忠心爲國篤愛朝廷身許馳驅爲國家效力發誓後方能任事今泰西各國及合眾國皆用此例西俗國家凡有兵禍或匪人謀叛或敵國來攻朝廷志在安民興師戢暴必令官兵誓眾以安民心其或官民謀逆則令彼此地方官民皆對天發誓其內詐者立時可見於顏﹝色﹞﹝巴﹞朝廷卽知爲某也忠某也姦某也曲某也直有諸中而形諸外自無所逃遁然亦有剛愎不仁彊項不馴不知敬畏帝天𨿽有別謀亦復當眾同誓以爲口頭言語無足重輕此等人爲眾所不齒乃桀驁之尢者也王爵棠星使云法國政事以大統小以內控外體制與中夏略同州郡邑鄕分設專官以理民事而其權操之於上咸遵一律罔或違異每一干端則設一官若中國之州縣凡膺是職者必考授律例師凡民間瑣案悉由其剖斷苟有稍涉疑似未臻平允者則代爲申詳上憲據法研鞫俾成信讞各鄕鎭則另設甘門一員如中國巡檢之類凡其所設各署俱有專職從不兼攝數事大抵理地方民情者統稱刑訟衙門而官者崇卑如州縣鄕鎭等官其小者也其上則有大衙門二十七所如有事控於地方官懸案不斷或剖斷不公卽可復控諸所轄上司曆二十七所而後止然此尙系瑣細案件也若值重大之事其上另有專斷之官其職分約同中國按察使各府中均設是署一所凡有抑聽其赴愬每年四期每三月一集開堂會鞫並許被控者自選秉公耆老十有二人屆時質證剖理惟毋得徇私偏袒然後鞫者聽兩造之辭以辧直枉捨寡從眾期無誣屈以爲懲勸其追理商民公私逋負則有錢債衙門其官由州縣百姓公舉三年一任期滿再舉但推選𨿽由民庶而兪允仍歸國主凡鄕民因索逋涉訟者其數在一千五百福蘭以下卽由州縣上司判決若一千五百福蘭以上之案乃控於錢債衙門爲之比﹝追﹞﹝州﹞每府皆有駐防水陸兵丁茍有犯案統歸所主辦理至於巴黎所有衙署不可勝數凡國中官吏所斷一切詞訟均必上聞其有懸擬未決者亦皆關白以定是否其中辦事人員均系著名律師除上下議院外有參贊機密大臣有執國政大臣有總理度支者有專司出納者有主軍旅者有榷稅餉者有專理戶婚田土事者有專理商賈事者有治盜賊毆事者有列治邦事者有管屬國地方事者觀其分職建官頗能尊卑相禦內外相維無畸重畸輕之患其爲部十二曰內部總理庶政兼攝司職同中國之首輔本國事件咸聽裁決曰戶部專司出納國中一切財賦稅餉皆其主持曰商部管通商事務曰農部管民間一切種植曰工部凡軍械火藥修治建築皆其經理曰文部掌管學校曰兵部主持軍旅凡調遣一切皆其主政曰海部修戰艦治水師曰藩部管理各處屬地曰刑部主持律例兼理教案又曰創例院籌議軍餉增攺律法皆其專政以上皆以勛爵大員爲之國有大政國主於此數人謀之有機要事皆得參謀議同治十一年國會別設軍機一職由上下議院公舉二十八人伯理璽天徳亦簡拔十五人凡下詔諭上箋奏皆由此四十三人管理據其報冊每年建官計文員約二十萬人可謂繁矣歐洲各國度支往往出多入寡皆因設官繁密事不兼攝之故而又給祿丰盈食浮於人以致經費常患不足然秩𨿽充而事克舉國中大小臣工無不守法尙廉不懈厥職其在官者皆民之望卽貴至執政大臣抑且以民之可否爲去畱又其榷徵稅餉具有常度涓滴必歸公不得朘民爲生其所謂庫臣者不過綜厥大綱而已其所謂理財者不過司出納掌簿錄而已而所謂因循蒙蔽侵冒剝蝕幹沒克扣之獘彼反無之凡泰西各國大都如此此可以想其立法之善矣按泰西民主之國君民共主之國各部長歸宰相自擇其人如宰相一換而各部長𨿽才徳素優與宰相不情投意合者亦必解組賦閒我國家時艱孔亟萬難苟且姑安急欲補救量爲變通惟恐爲不洞識時務或未經歷練者所誤而反歸咎於變法之人故前篇有擬請朝廷簡派親王貝勒遊歷一說今時不可緩亟宜簡派親信之王公大臣能通西國言語文字者更妙隨帶翻譯遊歷各國丰其經費寬其歲月考究各國水陸軍事臺戰艦學校商務刑律如有才徳之兼優老臣宿將當奏請朝廷重聘回國以其所長分派各部佐理如素當戶部大臣歸戶部素當兵部者歸兵部素當農部者歸農部萬不可以戶部人員當兵部去年以陸軍兵官漢納根當水師副統領已爲外人所笑且中國政教所學非所用所用非所長已素爲各國輕侮不致爲官商所﹝愚﹞﹝宜﹞是則變法自彊無不得心應手矣

吏治下上篇論州縣爲親民之官而賢否得失關乎國家治亂然督撫爲朝廷之腹心守官之師率統屬之賢否全在督撫公正廉明平日畱心察視不爲人所蒙蔽然後能甄別確當一有偏私則所賢所否者皆不當矣一省之司道佐督撫以出治者也而用人理財尢爲藩司之專責藩司之賢否得失督撫居其半若督撫大公無我嚴加舉劾朝廷察其好惡以定黜陟人皆有自愛之心敢不稱其職守乎首府者又督撫兩司所寄爲耳目而藉以進退州縣其責亦綦重矣自有以人地相宜之條量移州縣而後各省爲人擇地者十之八九爲地擇人者十無二三以爾車來以我賄遷駑庸競進以事貪婪孰能盡心於民事哉而以民事爲事者又每拙於逢迎故黜陟不公則奔競不息源濁而流淸未之或有也守牧有表率之責大省不過十數州郡以督撫司道之長才鑑別十數員知府直州之賢否何難大郡不過十數州縣小郡亦不過數州縣以本管知府就近察數州縣之賢否何難愚以爲甄別府廳州縣必須分別差等平素具有灼見眞知臨時乃能因材器使所謂可小知不可大受可大受不可小知也其未試與已試而不堪用者爲一等廉明誠靜有守有爲足以勝任地方者爲一等賢能出眾著有勞績可理衝繁之地者爲一等復將通省府廳州縣查明肥瘠難易一一分別注明擇其淸正勤能盡心民事者選以優缺俾知瘠區不可規避美缺不待鉆營則朴實者安分而能賢者競奮吏治轉移或在於此要之州縣爲親民之官與州縣切近而實臨其上者是爲知府州縣之功過知府得以詳之司道督撫而察其可否以定其優劣上之視知府重則知府自視亦不輕使州縣有所敬畏而不敢不爲好官所謂一縣得人則一縣治一郡得人則一郡治也至於關差釐局每一缺出百計營謀幸進之途往往有三五年不更替者否則交卸彼局而又接管此局托詞事關重大非資熟手不能勝任其實無地方之責不過收支銀錢耳一謹願之吏已足爲之乃有徇情市恩不畏物議巧者獲利拙者向隅以致關稅釐金日形短絀己則飽塡欲壑惟利是圖者以治地方宰百姓安望其爲廉吏乎黜貪崇廉任賢而黜不肖是又在督撫破除情面一秉至公也或云朝廷下詔求賢十數年來各督撫所舉皆門生故吏及業經簡在帝心之臣無一山林隱逸之士負奇才而勵品行尙气節者終不上進得無廉恥而善於鉆營者竟得保舉超升惟知削下媚上不問民生休戚以諱言有事爲無事以苟且了事爲能事因循玩愒相習成風廣東賄賂公行賭之風甚熾被去多不報案因破案者百不得一徒耗費差費驗勘夫馬費耳官之爲民亦可知也間有洞識事務才徳兼優者率皆秉性忠貞不善逢迎𨿽欲興利除獘往往事多掣肘不克舉行亦有學西法而圖自彊者又苦於不能知人善任集思廣益多爲洋人所愚安得不爲各國所欺侮乎善夫劍華氏之言曰今之督撫才徳兼優而又洞識時務者鮮類皆尸居暮气非病於才力不足精神過短卽病於情面太重以公濟私有識見淺陋不識時務者只知偏聽節費以﹝博﹞﹝傅﹞虛名往往前任遺政𨿽將來大有益於國計惟尙未見其效者無論其糜費幾何亦卽裁撤以致功敗垂成臨時需用重新復議非獨急緩不濟而糜費反多矣有好大喜功剛愎自用者𨿽知時務任性妄爲而不悔旣不能知人善任又不能量材器使或采文字虛聲或重師弟年誼有一人而兼數事者因無閱歷以致爲人所愚迹其所爲皆糜費多而成功少制造不及洋人之精價值不如外來之廉而旁觀月旦多庸中之佼佼者矣至如平日官聲本屬平常及晚年循資例進洊升督撫暮气已重遇事粉飾因循只﹝知﹞飽其囊橐爲子孫計初不知國計民生爲何事論者僉謂近日宦途風气每以﹝省﹞﹝有﹞事爲老成而甘於因循弛墮苟勤於厥職不憚煩勞類招多事之嫌執其一節之失而並沒其它事之長坐令勇於任事者不若屍其位之輩轉足苟安無恙也悲夫人才之絀豈非由於不能造就人才之過哉造就人材之權上在元首下在樞廷查泰西各國凡新任宰相視事之始必自擇其平日同志之人升諸朝廷以爲心腹庶幾議事和衷辦事無棘手也故何律師新政論議謂復古之要有七首擇百挨以協同寅並吏禮二部而爲一名曰內部宜添商部學部外部合戶工刑兵而爲八部以一人爲宰相而八部之長使宰相自擇其人夫政者各有專司不能專俎政旣爲某部之政則官必爲某部之官故升降黜陟必由該部定議方能允當繁文末節治體無關於有謂之事而加之意先於無謂之事而省其繁故拜跪趨蹌必槪行除免而傑士始來故並吏禮兩部而爲一所以專責成而大得士也商務不興則不能與敵國並立故加立商部學部不設則國內無堪用之臣故加立學部今彊鄰日逼時事多艱正宜澄官方安內而後可以攘外亟當力爲整頓剔獘除姦爲百姓求賢父母培養元气督撫司道以民事爲重﹝府廳州縣亦罔敢不以民事爲重﹞州縣不稱其職知府揭之於上﹝司﹞﹝師﹞司道不稱其職督撫立上彈章督撫不稱其職朝廷立予罷斥整綱飭紀除惡擇賢則一切病民之政皆不難掃除淨盡矣故正本淸源必自愼用督撫始

泰西日報嘗謂我朝內外臣工泥古不通今所學非所用偏重科甲上下相蒙植黨營私賣官鬻爵不能量材器使有一人而兼數任者吏治不講流獘甚多惟身家念重畏難苟安以聚斂爲才能以廢弛爲節儉以因循爲鎭靜以退縮爲愼重以調停掩飾爲熟諳夷情凡事皆有名無實所用刑具過於忍所學西法亦僅能皮毛能洞識各國政治得失盛衰利病者無幾豈非教化未敷尙未處處立有中西大小義學所致若不通權達變因時制宜終難富彊無異土耳其風俗政治委縻不振等語查光緒四年八月十四日英報論土耳其大小官員賄賂公行曲直顚倒有朝綰符而夕摘印者苞苴競進賄多者得善地若貧而有才者終不得預選土王曁部臣明知亦拘守成見委靡不振謂小亞西亞如此辦理恐難富彊何不通國更張於是論議紛紛漸有因循推諉久之並前議亦不提土國之病在於不迅斷欲振不振非一次矣所以然者世官爵裔生長紈未嘗出國門一步如井底蛙何嘗見一善政民之顚連呼號如無聞見卽親睹之而以爲與我無涉欲其保全疆土難矣按中國未必如土耳其國政之甚淸廉之官尙多惟惜不洞識外國利獘情形拘守成例因循苟且但顧身家性命耳噫此皆道聽塗說未讀列朝聖訓及名臣奏疏之故今特敬述一二爲閱洋報而隨聲附和者覽焉恭讀世宗憲皇帝批諭李敏達公雍正二年七月二十五日疏曰封疆大吏關系國家隆替若得有猷有爲有守者二十餘人分布寰區之內俾各臨民敷宣教化則天下大治計日可期矣無如英髦罕覯卽能公之一字亦不易獲朕只得隨材器使量能授職徐觀後效耳雍正十二年批諭廣東總督鄂文恭疏曰身膺封疆要任當遠大是務不宜見識淺狹公私界限祇在幾微念慮之間一涉瞻徇卽爲負國溺職重則貽累功名事業輕亦難免物議於己毫無裨益無如燭理不明者比比皆然每爭趨些少光榮以圖目前快志遂置日後無限悔吝於不計也仰見聖明虛懷集益洞悉吏治利獘知人善任不拘定格不主故常又讀雍正二年七月二十五日李敏達公一疏其中論用人之道保舉一端種種流獘略曰婪財納賄賣官鬻爵其所恃結納廷臣年送規例故窮奢極欲毫無忌憚至所用之人大抵非門客幫閒則光棍蠹吏以至微極賤寡廉鮮恥之徒不行﹝夤﹞﹝寅﹞緣鉆刺之路尙有何事不可爲甚至道廳與堂官結爲兄弟微員認爲假子是以賣官惟論管錢糧之多寡以定價值之髙低且題補多系賒賬止須印領一紙補後方勾通開銷果能照領全楚則爲廉幹之員再有美缺復又題升用人如此凡有才能而顧品行者不惟無人援引率皆懷抱羞惡奉身而退又謂用人之道所關甚大舉大吏不徒論其操守更當考其經猷不徒貴乎意見之不拘尢當求其執守之無偏且封疆重任有統兵守土之權若髙言淡漠必致武備不修有察吏安民之政倘激揚失當必致人心不服卽有好官用非其地不惟不見其長而適以彰其短欲其勝而愉快也難矣若人地不相宜𨿽淸官尙至流獘其節操未優者乎此舉大吏又之不可不詳愼也至於保舉有司若不考其實而但錄其才則輕浮躁率挪移科斂之獘卽出其中且僅采其聲名粉飾沽譽鉆營欺蔽之端亦寓其內惟操守一節實心爲難然猶昭然於人耳目之事眞僞可以立見止在保舉者之公私耳臣自履任至今每細心閱歷各屬員其庸碌無長貪劣廢弛者俱不足論觀其頗有聲名素稱才能之員一一考其實有差委奔走之事則長於辦理而撫字催科無一可取者有長於吏治而疏於出納以致錢糧虧空者有利口捷給論事多中而於職守事務全無實濟者又有一等巧於鉆營專工窺探上司之性情嗜好曲意迎合甚而言動气象無不體貼效法以求酷肖遂致彼此投機一遇保舉捨此而誰豈知圖得保舉則從前之官小而不少露鋒芒者至此得志而本色盡現此又才用於詐僞而其患尢烈者也更有風厲之官不近人情循良之吏反滋獘竇凡此數等皆以才名而多於地方有誤倘保舉者僅以才能二字塞責鮮有不貽害者

臣請嗣後凡保舉各官必令注明所長不必諱其所短驗過成效確有實迹以備簡用必求人地相宜方有裨益也旣盡力任事則非徒承辦目下各項案件遂爲稱職當思培植地方元气作何未雨綢繆整飭通省屬員作何寬嚴並濟務期上有益於國計下有利於民生凡用人理財經畫未久化導積習懲創愚頑稍爲朝廷分勞宣力方不愧於此心且身爲封疆大吏必有經文緯武之才博古通今之識庶能不動聲色措置咸宜又鄂文端疏曰竊惟國家政事祇有理財一大事田賦兵車刑名教化均待理於此財不得理則諸事不振故孔子不諱言財曰有大道本諸絜矩而財非人不理人非用不得理故爲政在人人存政舉歸諸一身是用人一事自大吏以至於一命皆有其責而一身之分量等級庶政之興廢優劣胥視乎此未可不勤勤用意者也獨是政有緩急難易人有彊柔短長用違其才𨿽能者亦難以自效𨿽賢者亦或致誤公用當其才卽中人亦可以有爲卽小人亦每能濟事因﹝材﹞﹝財﹞因地因事因時必官無棄人斯政無廢事朝廷設官分職原以濟事非爲眾人藏身地但能濟事俱屬可用𨿽小人亦當惜之教之但不能濟事俱屬無用卽善人亦當移之置之忠厚老成而略無才具者可信而不可用聰明才智而動出範圍者可用而不可信也又云諸國各種蠻賊憑陵江外忽出忽沒並無定所肆其凶殘莫可迹不獨人燒寨視爲泛常殺兵傷官目爲故事而文武專司懦者托言縻巧者熟籌利害縱報知督撫提鎭率皆互相隱諱以爲妥協間有建議徵剿者非以爲好事卽指爲喜功此數百年相沿錮習卽近十餘年來亦不無瞻顧者也又史文靖疏曰督撫爲特簡之大員信任專而委重一切興利除獘整綱肅紀之事尢當不避嫌怨不憚勤勞不博長厚虛聲不踵因循陋習事事凜遵訓旨實力奉行庶幾民可以安吏可以察政可以舉教可以興貪墨知﹝懲﹞﹝政﹞豪彊斂盜風止息國富阜盈文武協和兵民輯睦方無忝節制之重任方無負簡之殊恩今試問心自揣果能如此奉行盡善經﹝理﹞﹝歷﹞咸宜乎夫督撫者吏之表率也政治者斯民之觀化也若大臣身任封疆不能使地方日有起色風俗日見雍熙其何以膺節鉞而無愧乎故必行之一年則有一年之成效行之數載則有數載之規模而悠忽從事苟且自安皆當深戒也𨿽才具或有短長智慮或有深淺而有志自勵者無不可學習而至試觀今日督撫事事悉能仰遵聖訓而又克盡撫綏封疆之職其吏治民風實有可觀者非僅行一文張一示遂可爲遵行不怠也亦非舉一吏劾一官遂可爲奉職無欺也卽不然或奉諭旨﹝勉﹞﹝免﹞行數事畏天之威矯飾一時者皆不可爲臣心已殫臣力已竭也大凡人臣奉君此心惟知有君而不知有人不知有己斯可以任封疆之重矣蓋心者身之主此心旣肯許國自然公忠自矢至誠無欺不必有意迎合而辦理之事協於至當不易之理自能上契聖心矣愚按當時君明臣良民康物阜致治之隆非無故也何西報尙謂我國君臣偏重科甲用非所長因循粉飾不能虛心講求吏治耶然歷觀古今中外各國無不有君子小人是在朝廷無偏無倚使賢者在位能者在職是非黑白不致顚倒混淆庶幾源潔流淸共濟時艱也夫

疏海防用人議今之世若以禦夷滅寇危疑大事另責之一流人而富貴爵祿則以備科甲諸途以資格而得之者享用位置之具夫是以人才不出而時事日壞宜丕變其局以才徳俱優能當大事能禦大敵爲第一等而輔以忠義果毅朴魯英銳之士各出其心思才力以應天下之務大才辦大事小才辦小事一月課一月之效一歲課一歲之效庶空疏庸懦者無所自容而眞實幹濟者得以匯進若籌餉練兵造船簡器諸事不待諄諄告戒而彼固措之裕如如湘淮兩軍之平粵撚朝廷不過與以大權初何嘗遙爲節度故中興機括以皇上能破格用曾國藩而曾國藩能破格舉李左諸人以成鼎足之勢而收勘定之功今外夷鴟張東西交關或鹽我腦或據我腹或披我輿圖或蕩我邊陲外有逼之勢內有竊發之憂而朝廷猶有守常格用庸人是何異駑馬負重陟峻阪渡江湖而無知風信識水性之舵工其有不顚蹶覆沒也耶方今天下人才爲急而所用之者皆失之計典之設皆虛文其待庸愚也似寬資序以外無特擢其處異材也反窄駁詰之部檄紛然其守定章也似拘保薦幸門大進雜流也反濫寬之獘在大吏不得人窄之獘在登進無其徑拘之獘在胥吏操其權濫之獘在考核無其法今欲矯之計惟有嚴黜陟之典開茂異之科省文法之煩行保任之法而其目有三首在作其气次在廣其途終在盡其用人之才智束縛之則斂阻抑之則消困阨之則變方今仕進科甲爲首捐納軍功蔭襲勞績議次之苟非出於數者之中𨿽有奇尢莫能進也卽幸而出於數者之中皆以資格限之條例拘之見焉而不能舉舉焉而不能先天下之心日趨於靡熟而無所止極積弱之病殆由於此待鶴山人曰或謂朝廷大臣多屬年老之輩遇事遵守成例粉飾因循不求遠效茍且目前之安動謂年已老耋中外有事彼不及見凡中外交涉案件總以靡推諉敷衍了事爲能只知聚斂節省經費以媚上外觀均以爲老成持重愼淸勤三者俱備可謂公忠體國矣殊不知國家積弱皆誤於此輩譬如大病之人尪羸之體不急投以大劑而庸醫猶以淮山茯苓淸淡之品治之尙謂其味和平中正耽誤時日至死不悟悲夫夫資格之說承平無事猶可用之然南北朝拓跋氏之亡識者歸罪於崔亮之停年格乎處至變之局爲濟變之人而猶日日習常蹈故事事牽義拘文是猶救焚拯溺而仍復雅步從容也且資格云者聚天下之智愚賢不肖而一視之謂也甚便於庸愚而甚不便於﹝英﹞﹝庸﹞傑甚利於私室而甚不便於公家今之京外百官苟能積歲累月而不夭其天年無不馴至大位而富貴終其身故於庸眾甚便而彼非常之才卓犖之士一格於例則有下僚而已耳淪棄而已耳故於英傑甚不便忘公徇私之徒旣榮其身以及其子弟親戚友朋鄕黨其始援例以進其旣積資以升朝廷取賢斂才之具盡爲臣下營私植黨之端故於私室甚利由是而官階之次序缺分之先後皆彼所默計自揣爲操券刻期之事而不問官守尙有何事迨旣得之固知無顯慝大惡永無失職之日蓋其人旣入資格之中旣不能擠之資格之外而彼固終身享資格之利矣人才之髙下器局之臧否當局者卽欲轉移而莫由故於公家甚不利且今日之人才如練兵籌餉造船簡器出使駐洋皆無資格可守亦非資格之人所能爲力應請暫行破格廣羅人才以備任使此後局勢振興外患稍紓再議經常之道變通之法破之之道有三一任勛勞徳望之大臣而衰庸熟在所必黜一收立功之文武而濫竽幸進在所必除此謂作其气人之資性不能兼長治繁劇者未必嫻軍旅習韜者不必擅文章多其途則策進膠於一則眾長廢宜更設數科曰學通中外曰精熟韜令曰天算制造使命專對薦而試之超卓者不次拔擢其鄕會第三場與頭二場並重專取切要著明有裨於時務者主司不得以迂泛陳腐及小學命題其朝

殿諸試關系尢重刪除忌諱格式令其剴切敷陳勿以小楷試帖爲棄取蓋此二者無用於世無關於人盡人知之而工此者亦復不易耗有用之心力開躐進之梯階夫今之翰院科道軍機章京卽他日之內外大臣取之以此而用之以彼何怪其斂手無策也武鄕會加技藝場一如擊刺槍之類與騎射並重其道徳方正廉退卓犖勇略絕藝之士無論仕與未仕內外達官皆得隨時舉奏此謂廣其途知而不﹝能﹞用用而不能任任而不能專其病或在讒忌擠排或在遲疑拘泥其不能收效一也宜大破成格全刪制肘灼知其才則用之任之灼知其大才則任之專之卽予以用人之柄其或治兵而兵不精主餉而餉日饋用人而人不當則隨而譴之黜之甚則誅之夫前有千金後有猛虎而不勸者必非人情此謂盡其用

捐納

鄭觀應

捐納一途昉於漢之納粟得官本衰世之政而行之於今幾視爲終南捷徵竊以爲此必須攺革者也何則官所以維持公道者私心不絕則必公道不明捐納者仕板未登債臺先築勢必剝民償欠蠹國肥家其或稱饒富號素封者而以錢賣官亦復同於壠斷縱使淸廉自矢亦不能取信於人夫鬻爵賣官乃獘政之尢此蓋古昔權臣乘便營私借是以竊朝綱而收物望所謂拜爵公朝受恩私室也今之捐納幾同市道明相授受因無慮此且捐班中正多奇士明白世事或勝於科甲之人今欲一旦驟行廢之天下懷才求仕者得毋因此而觖望不知吾正欲使天下之人人人皆可以爲官天下之士人人皆可以從政惟必先廢乎此乃能興乎彼耳且夫捐納之中亦有數等抱理繁治劇之才而屢試不售懷禦侮折衝之而資格不符捐納不行則其人何以表見矧與其奔競權門夤緣竊爵孰若輸資國帑得遂明揚此捐納之實情也今吾將於數等之中爲取才之方而公之以選舉若存捐納之一途則才將以無所鼓勵而自廢以廢才而授之政非所以重名器也官者出與民間辦一切公事者也其人而有能則人必樂其爲官是官無求於人而人有求於官夫至人求而後爲官名器之重則眞重矣其能副乎民望可知也其能善於從政可知也以是治民民必蒙其福蓋其人地與民相近情與民相親必能視民事爲己事而於職自無廢弛民自日徵其悅服矣官民一气而世或不治者未之有也而非先廢捐納不可夫取才者視其法之眞僞以眞法取才則眞才出而僞才去矣以僞法取才則僞﹝才﹞﹝法﹞進而眞才亡矣今當振奮之初事求實效必自官場始而官尙淸廉必自廢捐納始官之大患曰貪捐納者輸資於國而欲取償於民求其不貪安可得乎夫國家不患有謀利之人而特患其謀利之不善蓋利賴不興則民生不遂民生不遂則國勢必衰則何不令捐官之人轉爲商賈作商得財人皆仰之作官得財人皆鄙之孰得孰失不待智者而自辧矣中國民殷物阜世之席丰履厚者最喜於邀爵秩以爲榮捐納若設則國家亦有所資捐納者當給以虛銜而不以實官是或一道也至於豪商大賈巨室富家或樂善好施或急公奉上亦宜寵之以簪纓榮之以衣頂以勵庸流用知勸勉亦爲情理兼盡惟不可使之身臨民事夫捐納之獘其害已至於不可問卽使旅進旅退無所短長而捐納之例存則爲官失治平之本領捐納之例廢則從政得稱職之眞才張弛之機﹝實﹞﹝會﹞系乎此蓋捐納旣停則凡人一技之長一藝之擅皆可以爲官而有志於技藝者無不見其專長獨擅凡一法之善一事之能皆可以入政而畱心者愈眾孰得而掩其所善沒其所能如是又何俟乎捐納也哉且天下之才有以鼓勵之則無限量吾將以無限量者收才才皆入吾夾袋之中是無才非吾才矣蓋捐納畱則才隘而私捐納廢則才廣而公必然之勢也民旣不捐官而爲商宜令民間糾合公司大興商務如利藪可興辦有成效者國家給以稱頌功牌若生意不前折閱負累者國家許其報窮免究如此而商務不振者未之有也今華商之善賈𨿽西人亦自愧弗如捐納一廢則善攻心計之流皆轉而爲鬥智投時之舉而國家之陰受其利者多矣且夫人之所重惟利與名使爲賈者不得爲官則人或以商務爲濁流而鄙夷不屑乃爲官者正不嫌其爲賈則人將以商務爲正路而黽勉以圖商賈如中有品行剛方行事中節者人必舉以爲議員以辦公事是求利中不失其求名之望求名中可遂其求利之心官由眾舉而來磊落光明比捐納者之婢膝奴顏聲價百倍矣故捐納行𨿽欲求好官決不能得捐納廢𨿽不欲好官而官將辭之不得矣且也捐納廢而後好官出好官出而後公道明公道明而後民志暢民志暢而後國運昌我國家宜知所務矣

停捐納論

王韜

天下自捐納之開朝廷之上幾有市道焉內官自卽中始外官自道員始以次遞下一切皆有價值而更復減價折值以廣招徠從此守財乏虜紈之子只須操數百金數千金數萬金以輸之部立可致顯榮朝猶等於負販夕已列於縉紳矣其用貲尢多者卽可領憑赴任其指省分發需次省垣者亦復隨行逐隊聽鼓應官公然以爲民上自居矣但得與上游相識或有世交舊誼立可得優差或分派之釐稅各廠月取數十金或百餘金而問其果皆實心辦事否則月至不過數日餘皆委之司事而已各廠事簡而人眾不過上游以此爲調劑而已其所以糜費朝廷之府庫者不知凡幾是挾數百金數千金而月收其利至於無算但在廠當差數年而捐納之貲早已全償及其挨班得缺取盈於民尙忍言哉近日行捐員考試之法以觀其通否而所出之題則策論也聞悉系倩人代作不過照例納金以飽閽役之囊橐而已若是者仍非甄別以文字而仍索取其貨賄也其有不覓代倩不納苞苴者則必墨污其捲塗攺其字俾置劣等蓋法立而獘生如此夫所謂捐納者原與科甲不同使必能以文字爭長則又何必捨科甲而就捐納哉今必試之以必不能之事而曰不能則汰之是亦矣乎居官蒞民獨任區區之文字乎其見亦傎矣爲上游者獨不可於接見之頃詢之以時務試之以讞獄示之以疑難案牘只於數語之間卽可覘其才識自此二三次或四五次其胸中所蘊能堪治民與否當必昭然洞悉才者進之不才者退之固易易耳無柰今之爲上游者祇以情而爲瞻徇請托爲引援鉆營爲階進財賄爲升擢逢迎結納爲與惟便其一己之利而已其所謂賢者未必賢所謂才者未必才官方何由澄﹝宦﹞﹝官﹞途何由整肅哉原夫捐納之初已以利始至此而責其志趣卑污亦晚矣捐納之獘大者病國殃民小者空糜廩祿故不廢捐納天下終不得治然則今日各省所捐之員將盡汰之乎抑另試之以別事使其各奔走乎吾請爲上者大加察核汰其不肖不才不能者而擢用其賢者才者能者沿海之地則先試之以洋務其在他省則先以理財各事試之果其不競不貪而後委之以民事必倍昭其鄭重而彼自奮矣或曰爲仕者貴乎才具通達政體明察利獘以愛民之實心行愛民之實政往往見科甲出身者僅知誦讀時文迂腐之气不可向邇否則自恃爲正途人員驕淩貪愎爲人所不敢爲而捐員之撫字催科反出其上故才居報最行堪卓異者多出捐員之中是則何途無才捐員何不可與科甲保舉兩途齊驅並駕﹝哉﹞﹝者﹞不知捐員之自拔於尋常者千百中之二三而已其足以壞國家之大體爲盛徳之深累者實無窮也蒙故以爲捐納一途萬不可不停然則今日之軍需兵餉所以補苴正賦者將從何出此時帑項已極形其支絀再裁此此其勢實難此籌國是者斷不肯聽也吾以爲無難也捐納一途但當如漢家納粟之例以虛銜而不能給以實缺此外則如虞廷金作贖刑之例但許贖罪而不能求官且每年詔各直省督撫痛裁糜費釐稅各廠止設一官以專責成其餘一切罷之卽以羨余歸之國家且亦思捐例日開捐員日多現已有壅擠之患再閱數十年將所謂官者滿街悉是地皆然爛羊續貂之誚重見於今日矣豈盛朝之所宜有哉矧乎興利之法於今實多又何必鬻爵售官至於累民病國如開辟礦務整頓鹺綱鼓鑄錢文皆今日之要務也何不次第舉而行之嗚呼宜廢者不廢此民生之所以日敝國計之所以日絀也當行者不行此財源之所以日竭而利權之所以日落也徒令天下有心人撫懷宦習蒿目時艱𨿽焦唇敝舌大聲疾呼而終至於無如何也

請永停捐納實官議

潘惇先

史記司馬相如以貲爲郎漢書食貨志令民得入粟補吏捐輸之例由來已舊然必家有餘貲而後輸將獻納以盡報之忱得遂進身之路此中非無人材也乃自捐例愈推愈廣家非素封人思躁進或趲湊於親朋或借貸於商賈將本求利其獘何可勝言哉查我朝捐輸助餉始於三藩之變實爲不得已之舉宣宗文宗禦極之初首停捐納當日播爲美談嗣因發撚肇釁又議舉行收數未見嬴余而仕途益﹝形﹞﹝行﹞龐雜近十年來海防鄭工先後廣開事例準捐實官內而部郎外而道府均得以納粟拜職且能統壓各班易於得缺今鄭工𨿽已停止而海防展限年復一年不識伊於何底夫捐納本權宜之計然貢監封典職銜其所以爲宗族先交遊光者究無關於民社不爲後顧之﹝憂﹞﹝尢﹞若實官則各部司員爲天下出入事權之所屬除吏禮二部例不掣簽外其餘部寺各有職守豈能充人﹝捐﹞﹝損﹞捐納是以員濫選耶至道則巡察數郡府則表率一方推而至於州縣寄以人民寄以府庫寄以錢糧徵收責任尢重自古未有不愼選牧令而能治天下者也居今而論當請永遠停止爲第一義竊嘗盱﹝衡﹞﹝衛﹞時局曠覽古今而謂實官之不得不停者其故有三一曰所以愼重名器也傳曰惟名與器不可以假人國家一命之榮一級之賞皆所以錄微勞而不能冒濫實官則將與之以缺欲爲民上者乎乃或謂實官旣停捐項必因之愈減柰何曰是無慮此乾隆年間常例每歲捐監捐封級等項收銀約三百萬今捐例𨿽廣而每歲所收反未見旺何也蓋名器重則虛銜彌覺其榮𨿽多費而有所不惜名器濫則實職不能驟獲卽推廣而未必樂輸如從前翎枝幾及萬金今則五品及千足矣而藍翎尙可減半是以富家子弟莫不翎頂輝煌名器之濫無過於此今誠將實官停止而仍畱捐監捐封捐級等項人知名器之貴而踴躍願輸想收數亦不至於過絀於國計無纖毫之損於吏治有澄淸之益轉移之機非細故矣實官之不得不停者此其故一二曰所以分別流品也道光中朱孝廉鳳鳴叩閽進所爲尙書題論其任官惟賢一論傳誦京師有曰我國家用科目君子與小人參半也用捐班則專用小人矣𨿽所論不無過激國朝捐班如李公世傑傅公鼐者人安得以小人目之顧特千百中之一二耳欲求一二於千百中不亦難乎夫科甲人員非必盡屬廉潔而念自讀書考試歷數十年之辛苦博得一官一旦因貪去職所得不償所失之大卽或不肖偶萌貪念亦有所顧忌而不敢爲者捐班則所費旣多一經到任後無非肆其掊克之謀以爲取償之計迨囊﹝橐﹞﹝蠹﹞旣飽卽以余貲捐升府道較之爲循吏者以卓異升遷不更便捷乎縱令發覺嚴參而彼已爲富家翁矣捐納人員大都如此實官之不得不停者此其故二三曰所以疏通正路也近來捐納與軍功兩途並重部寺各署額外司員少則數十人多則數百人衙門以內司署爲之擁擠內城以外租宅爲之昂貴至﹝各省候補人員向來以道爲最少今亦多至數十人府廳州﹞﹝爾百計鉆營無所不至於是捐納未久者反有所得而正途﹞縣以數百計丞佐雜職以千計一遇優差便爾百計鉆營無所不至於是捐納未久者反有所得而正途資深稍知自重者竟無可容補缺亦然卽用大挑諸班非十年二十年不能得缺而捐納繼獲勞績人員反可出之於酌補夫酌之一字固悉隨大憲之心不必以資格論也而盡先得缺可計日而待乎春秋鄕會兩舉人材輩出不知凡幾而得展其經濟爲國家大有爲者而不及十中之三未始非捐納一途爲之壅滯也實官之不得不停者此其故三有此三者而猶不永遠停止是實貪一時之小利而昧圖治之大原也可不慨哉刻下軍事旣定關稅可以補苴地方旣平京餉可以全解尢宜權輕重而酌去畱或卽以水旱偏災堯湯不免大工大役時有所需猶不如借國債之爲愈查泰西各國若有大事可使民間借貸動輒千萬或每年僅取千金或分數年連本歸還隱寓藏富於民之意今中國若行此法由各海關經理俾閭閻深信倚仗不疑先小試其端畱後日告急之途亦未雨綢繆之計也較之開捐例流獘尙淺而取息亦輕捐納名爲報實則百倍取償國債人盡望還多則民心愈固惟必先有銀行使民信而後可故前雲開設銀行實當今之要務也若夫洋債則利息𨿽輕而猝遇兵端更向何國商借土耳其波斯皆前車之鑑也斷斷乎其不可是爲議

卷二十三吏治二吏治

籌停捐三議李經邦

捐例之開本國家不得已之舉其初籌餉之中寓忠之意仕途𨿽雜動需千金猶非中人產者所可致自軍興以來餉糈不繼捐納之章遞爲減折手持四五百金者亦得一行作吏故仕途擁擠人才太多而用才者轉不得用人之道各省大吏𨿽亦時加參劾宜可漸次淸釐無濫竽充數者矣無如捐班過多通計候補人員自道府以至佐貳大省二三千員卽雲貴邊省亦有千餘員縱不能盡予補署而差委之輪轉或可藉以均惠且藉此並可試其才是以承平日久而各﹝局﹞不能撤也帑項支絀而差使不能裁也又其甚者一竅不通徒以銅臭燻天於於然彈冠而來得以列名仕版彼其志亦不過藉以光耀門楣炫示鄕裏爲戚族交遊光寵問其治民若何其報國若何彼固懵然也一旦營謀得缺不恃幕友之賢否未能詳察而胥吏輩更得上下其手如丐者之撮弄沐猴若偃師之提掇傀儡而彼目不識丁之儼然一官直不啻尸居餘气其足以爲害者何可勝言前時廷臣曾計及此乃奏請嚴定考試捐納人員章程其法不可謂不善惟朝廷旣開捐準人納貲爲郎初未嘗明懸禁令謂文理不通者不準捐納今於到省之日忽然考試其文理彼必曰是何異引人上屋而拔其梯也朝廷不欲貽人以口實不得不稍從乎寬而各省大憲又仰體此意遂致寬而又寬所謂考試者不過寫一履歷虛應故事於其文理一層從不提及以致仕途龐雜不能肅然今不欲整頓吏治則已如欲整頓吏治則非永停捐輸實官不可然國家因餉項不足而開捐若實官之捐例停止捐斷不能踴躍將何以裕國用乎竊謂永停捐輸非借國債不可欲借國債非行鈔票不可欲行鈔票非設官銀行不可此三項有關於國計民生裨益實非淺鮮中國苟毅然行之參以西法微特可以永停捐輸且可收回利權謹條列於後以當芻蕘之獻一議試借國債也泰西國債之法實創於中國周赧王借民財而不償築髙臺以避此法遂廢泰西則至今相沿凡遇大工大役無不借國債以經營債員愈多亦人心愈固遇有外侮兆民無不解囊數千百萬金可咄嗟立辦承平時但使利息有著債本亦不急於取償中國未開此例故一有兵荒河患籌國計者動輒以開捐爲事坐令名器愈濫吏治愈淆其取償於國者更百倍於國債之利今欲永停捐輸不如試借國債惟中國向無國債之例不妨先借商爲漸開國債地步由藩運兩司糧道關道等員各認借若干萬加以印票定以限期指明何項公作抵並由各州縣向鹽商紳富匯號典商分頭勸借每年認利若干作正開銷卽由地方官按期給利晷刻不逾以昭大信則國債成矣國債旣成𨿽實官之捐永停又何患餉項之匱乏乎然非印行鈔票不爲功一議頒行鈔票也元明以鈔票爲虐政咸豐初亦曾用之而卒不果行其所以不能行者由於在上者先視鈔票較銀爲輕民間持鈔票者支取無從繳還不準是情同誑騙也西國則不然以鈔票爲便民之舉有一萬之銀始發一萬之票絲毫無所折扣鈔票之行不行其關鍵全在乎此昔俄國帑藏空虛當局者印造鈔票數百萬頒發各處諭令輸納官項皆用鈔票而不用現銀一時民間爭以現銀購票頃刻立盡而庫中頓存現銀數百萬不過一轉移間耳

中國苟仿而行之示以信實要以恆久凡有錢糧官項一律以鈔票輸納倘庫吏戶胥有阻撓等情獘準持鈔者赴官具控嚴行議罰則刁風自息鈔票旣可通行卽永停捐輸異日苟有急用亦有所﹝恃﹞﹝持﹞而不恐矣然非設官銀行則鈔票所行猶不廣也一議設立官銀行也西國開設銀肆皆合眾力而成如英以倫惇所設爲總肆其餘悉屬分枝所出鈔票動以百數十寓商人以票支取無不立故能行之久遠中國欲設銀行當先由各省藩庫撥存項印成鈔票仍令巨紳富商承充入股各具回環互保甘節聲明爲首幾人各出資本若干議招股分若干頒發鈔票由司轉詳督撫咨部領帖其行中規模亦照西例以有限無限爲別有限則罄其行中之本銀爲止無限則於本銀旣罄之外各股東再紏現銀以至欠票歸淸爲止每歲由藩司查核行中鈔票流用於外者若干存儲於肆者若干必使行鈔與存本適相抵乃可否則再行紏本查核之後刊示日報俾遐邇咸知商民自深信而不疑矣銀行設則鈔票以行鈔票行而國債可借至於國債可借又何必再開捐例乎吾故曰欲停捐納非借國債不可欲借國債非行鈔票不可欲行鈔票非設官銀行不可也以上三條在不明西法者以謂與永停捐輸無關不知中國苟有銀行通行鈔票則國用不足卽可貸諸銀行指明以何作抵每年付與子金其利仍歸之民較之開捐例以壞名器借洋債以成漏其孰得孰失不待智者知之矣今中國𨿽有銀行而鈔票通行尙未廣允宜實力整頓去獘興利一且實心爲國者起然行之則富彊可立待也若夫虛銜封典似與實官有別不妨仍設局收捐俾挾貲者得以遂揚親榮身之志也謹議

論捐實官之害

楊毓輝

史記司馬相如以資爲郎漢書食貨志令民納﹝粟﹞﹝票﹞補吏捐納之制由來已久至我朝招民知縣以來亦時開捐例藉以籌備京外餉糈原爲朝廷萬不得已之舉故皆暫行而非常行若久行而獘必滋不但無補軍糈抑且虧國計是以我宣宗文宗禦極之初首停捐例當時以爲美談嗣因發撚肇釁需餉浩繁不得已徇廷臣之請始又舉行推廣捐例固知開捐非列聖意也顧今收數未見贏餘仕途益形龐雜嘗考乾隆年間常例每歲捐監捐封捐級等項收銀三百餘萬今捐例旣已折減以示招徠而每歲戶部收銀不及百五十萬之數是何故也蓋名器重則虛銜彌覺其榮𨿽多費而有所不惜名器濫則實職不難驟獲𨿽減數而未必樂輸人情大抵然也自頃軍務告竣餉需大減如謂國家闕此數十萬之經費愚有以知其不然矣近十年來捐途多而吏治日壞吏治壞而世變益亟世變亟而度支益蹙度支蹙而捐途益多是以亂召亂之政也居今日而欲肅淸仕途澄敍官方誠以停止捐輸爲第一義或謂各省之餉𨿽云大減然戶部之庫仍絀停止則經費何出愚以爲法久則變變則通變通之方固不容緩其法當畱封典虛銜以及捐貢捐監而已其它實職雜職與夫升銜加級等項槪不捐輸永遠停止且令天下曉然知非曩時甫停復開之比自人人知名器之足貴也則戶部收數亦不至於過絀國計無纖毫之損吏治有澄淸之益仕途無冗雜之形京外有疏通之意轉移之機非細故矣夫國家立賢無方科目出身者亦未必皆賢輸納出身者豈盡不肖然科甲人員𨿽未必盡屬廉潔而自念讀書考試歷數十年之辛苦偶得一官一旦因貪去職則所得不若所失之大卽不肖者偶萌貪念亦有所顧忌而不敢爲也在外省自道府以至佐雜等官皆準捐納丞佐雜職尙無民社之責維道則察數郡府則表率一方州縣一官寄以地方寄以百姓寄以城池府庫寄以錢糧徵收責任尢重自古未有不愼選牧令而能治天下者也然則納資階進亦不宜視之太輕今則持數千金之本儼然爲數萬生靈托命之官其所費不多得之原易一旦出膺民社無不肆其掊克之謀以爲取償之計略一侵吞已逾原捐之數迨宦囊旣飽卽所餘捐府道大員較之爲循吏而以卓異待升者不更快捷方式乎縱令發覺嚴查重究參革查抄而所侵之項已歸無著而彼已爲富家翁矣國家所賴者惟正之錢糧捐輸不過補助於萬一若如此明效輸捐暗虧帑項通盤籌算是得於輸捐者少而失於帑項者多皆因捐一實職所費無多有力者子弟相沿爭爲壠斷無力者借貸而至易於取償官不安於末秩士不安於讀書眾志紛然趨於利宜其只計及州縣之錢糧而未嘗計及地方之百姓也以本求利欲其自愛其可得耶此其故非開捐之爲害而實職之爲害昭昭然矣從前軍餉浩煩設局開捐一切朝廷實爲不得已之舉刻下災歉間聞軍需稍減關稅尙可補苴海不揚波河流順軌京餉亦能全解似宜權輕重而酌去畱庶得淸仕途而肅官方也昔閻敬銘在農曹時詳知銅局每次所入出於封典職銜貢監生者十之七出於實職官階者實十之三令統計一歲所入不過百餘萬兩其間報捐實職者尙不及半然少此數十萬金於庫款當無所損宜將實職有關乎吏治者亟行停止其餘事例惟封典職銜與捐貢監生者不妨暫畱所去者止一時之小利所持者實圖治之大原關系實非淺鮮也

富國不在捐輸論

孫兆熊

大抵天下事不外利與害兩端利害相反而實相因利於此必害於彼利於輕或害於重苟徒狃其利而利不思其害卒之利之所見日少害之所見日多如捐輸實官是已查納粟之舉本非善政特以軍興而後﹝中﹞國用益繁正供所入不足以應度支乃開捐輸之例捐之類亦不一爲武備而行者曰海防捐爲河工而起者曰鄭工捐天災流行撫之資無所出於是又有各處賑捐近來虛銜封典以及各項實官俱準減成上兌凡家資富足志切顯揚者無不慷慨樂輸冀邀榮寵而捐實官者納款尢多似於國計非無所裨也又何必輕議停捐乎𨿽然度之以理揆之以情不停虛銜之捐猶可也至捐輸實官非特宜停並宜永停蓋停之於一時害𨿽消而仍長停之於萬世害旣泯而不萌而﹝其﹞﹝且﹞利害亦宜辧使其利之數遠勝害之數以言不停猶可也卽使其害之數僅同利之數以言不停亦可也乃以今觀之所利不過聊助度支試思天財所蘊地利所藏足以供度支者難以恆河沙數誠能精心考察加意講求何在不可以致饒卽何在不可以謀富而必欲藉捐輸以求利乎且捐輸實官不停其害正無窮也自來名器不可以假人昔孔子見繁纓之僭猶且譏之官也者上以承流下以宣化國家之所倚賴閭閻之所仰望者也得其人則政簡刑淸可臻上理不得其人則舞私舞獘貽患良多今旣可捐而得則不肖者必眾詐妄者必多名器未免太濫也是則足以害國體也設官原所以衛民而捐輸者則惟知剝民削民竭民之脂膏斂民之貨財此輩每多市井之徒讀書旣不成經商又苦榷算不精乃百計千方藉親朋之大有力者籌報捐俟得有進項加倍繳還或四六分是其初捐之意本爲謀利而來而又恐日久或遇事被參乃乘機會苛求勒索無所不爲迨至上憲知覺參劾而私囊已飽矣是則足以害民生也官之能否事前𨿽不得知要必須气識學問數者擅有一長方可居乎民上捐輸者大都學識全無及乎蒞官自念胸無點墨事事皆使幕友代行己則惟有飲酒行樂以享淸福而已幕友知其然於是舞法弄文肆行無忌而政事不可問矣是則足以害政事也比來保舉及科甲人員已覺擁擠往往需次十數年不得補缺今多財善賈之輩相與傾軋一遇缺出不論班次先後捐足花樣者便可先補而一二幹濟有爲之才反落其後黃鐘毀棄瓦缶爭鳴豪傑未免灰心矣是則足以害人才也子夏曰學而優則仕是爲官必須從爲學來也今則紈子弟平日惟慢遊是好何曾學問一旦輸數百金或數千餘金卽得顯榮其用資尢多者立可領憑赴任故朝猶等於白丁暮卽列於官職越數月儼然握印矣問以律例則不悉詢以民事則不知而欲其措置裕如豈可得乎仕途之龐雜如是是則足以害官方也恣睢暴戾亦足乾天地之和而召疹癘之气歷來貪官污吏載在史冊班班可考今之捐實官者旣系豪富則素來本有驕傲之气一居官位必更橫暴逾恆峻法嚴刑皆所不免也是則足以害天和也其害如此之大而言所利又如彼之小然則停捐實官之議可不毅然而行乎停捐之道柰何曰莫如懲前莫如毖後莫如借國債以補不足集公會以使有餘請詳陳之何謂懲前開捐已久一官捧檄捷足先登者不知凡幾矣

今欲停捐則可塞後來之路而先捐者斷不能令其罷職則亦惟設法懲之以免貽害地方而已懲之法何在一在考試將捐輸出身各員一一查明由督撫定期考試不準借故推諉倘臨期不到據實參劾不容寬宥屆期考以律例及時務等論考取者各回本任不例等者定以處分則幸位之害可無矣一在察訪察其品行訪其聲名果系精明幹練勤政愛民準予保舉以示鼓勵其有貪污不職躁妄多端以及怠於聽訟昧於用人等情𨿽經考取亦嚴行奏參則無行之害可免矣此懲前也何謂毖後往者不可追來者猶可及也自今以後凡道府同通州縣佐雜等職止可捐虛銜不準捐實職將實職捐章永遠停止則大腹賈𨿽有多金不得乎官位從此在官者必無鄙野驕妄等員而民間不致受其患爵祿不致過於濫可絕無數害端其有關於大局豈淺鮮哉此毖後也然則借國債以補不足也柰何捐輸旣停捐款必少非借國債以補不足不能裕餉需也泰西皆有國債計英國三千五百六十兆法國六千二百五十兆徳國一千兆奧國二千四百八十五兆俄國三千六百兆意國二千二百二十五兆大呂宋國一千二百零七兆五十萬是各國皆有國債中國亦何妨試行但洋最爲漏不如借民債欲借民債應造鈔票先於京師設立總銀行其外省要道通衢貿易繁盛之處皆設分行明定章程昭示遐邇制成鈔票推廣頒行之則國用自足統計國用每年需六千餘萬倘造三千萬鈔票與寶銀搭用舉凡發給兵餉支於養廉皆用之至於收抽釐稅輸納錢糧亦準民間用票上兌自可上下流通度支饒裕況鈔票之舉各國皆能行豈獨中國不能行古時尙可行豈獨今時不可行要在有其人耳有其人斯獘無不絕利無不興彼捐例𨿽停而餉需自裕也此借國債以補不足也然則集公會而使有餘也柰何捐款旣少凡足以裕餉源者皆宜大加整頓整頓之費亦須先籌則集公會尙已一曰官會一曰民會官會每省設一會由藩司妥定章程廣爲勸導以品級之尊卑定入股之多寡凡實任之官一品每股交銀五百兩二品每股交銀四百兩三品每股交銀三百兩四品每股交銀二百兩五六品每股交銀一百兩七八品每股交銀五十兩惟知縣則上缺交銀一百五十兩中缺一百兩下缺五十兩其有一人欲交數股者聽京官實無力交者亦聽民會每省設一總局再於各郡設分局以便商民往來且資勸導其法宜分上戶中戶上戶每股二十兩中戶每股十兩但不願者亦聽不可相彊凡交股者給以憑單息折準其年終領息統計二十餘行省所集之款必爲數不貲款集成後派誠正之員經理專興地利如開墾食蠶掘采五金以收自然之利又宜建造鐵路凡商務興旺之區酌量開築如上海之至蘇州杭州汕頭之至潮州香港之至廣州天津之至通州煙臺之至省城宜昌之至重慶遠不過數百里所費無多輕而易舉又爲商賈要道造成後利息必丰不難逐漸推廣也果如是辦理則每年必有餘利分給交股諸人上下相資官民交益誠富國富民一大關鍵也由是觀之可知中國天下之大萬民之繁其餉之可以籌富之可以致者實不僅在乎捐輸與其不停捐以貽害天下誠不若停捐而別籌善法以裕餉轉可以有利無害也謹獻芻議伏乞憲鑑

停捐四美論

楊毓煌

甚矣捐例開而宦途雜捐實起而爵祿輕矣夫積學研經之士讀書十載養气十年然後本其家修以爲廷獻始而試之於縣繼而試之於府終而試之於學歷數場辛苦始獲一衿由是而鄕試由是而會試由是而殿試朝考於數萬人中拔其數百俾得出仕臨民上以爲國家宣猷下以爲蒼生托命是下之得官何其難上之視官何其重也故爲官者大都學識深沈才猷優裕胥由學古而來而劣員必少乃自捐輸實官之例開不考其學問不詢其才識不察其趨向不訪其聲名不必需乎保薦不必待以歲時以千萬金上兌立可居官位綰銅符是下之得官﹝又何﹞﹝以濟﹞其易上之視官又何其輕也而官之冗雜乃日多設不亟行停止何以作士气而肅官方且停之而有四美西國設官分職與中上不同卽以海防武職論無論世子王公之子其初任必從水手起由漸而升故其爲提督統領者皆由爲水手而來也從無捐輸可得者其餘各官亦然西人嘗因此譏中國謂爲輕官而重財今若停捐實官可杜外人之揶揄其美一西人又謂中國地大物博致富之道數倍於彼邦乃因循成習怠惰成風事事則古稱先不敢越古人範圍一步以致度支日絀籌餉維艱惟汲汲於鬻官以供支應安能轉弱爲彊今若停捐俾外人知我中國力圖振作永革捐輸之獘則各國必敬我中國有人不敢肆要求之計此所謂戰勝於朝廷也其美二名器者國家所宜重卽使國計艱難而官之守土地轄人民責任匪輕關系綦重亦不當以粥粥無能之眾濫竽充數當夫發撚交訌王師所指用餉不勝枚數於此而漸捐實官以濟時艱猶可說也今則承平日久而捐輸之例依然未停未免有損體制故必停捐實官足以崇聖朝之體制其美三開捐以來積獘日甚搢紳先生類能道之今若永停實官凡積獘悉可一掃而空而百姓可安地方可治其美四此捐輸實官所宜永停也𨿽然欲停捐實官其宜審者尢有二查海防捐例專爲海軍經費起見如南北二洋將領委員兵船水手及一切支用大半﹝恃﹞﹝持﹞捐以供開銷若停實官而不別籌良法又恐費無所出將何以鞏固海防此蒙之以爲宜審者一也其餘各項公用𨿽不盡恃捐而恃捐未嘗無之一旦停捐遠大之良規𨿽立目前之國計尙艱此蒙之以爲宜審者二也旣有四美又有二宜審竊嘗輾轉思維而以爲莫如設銀行以奪外洋利權以裕中國財用如此則實官之捐𨿽停經費仍有所出庶不至有支絀之虞乎應請奏定飭部核議將各項實官永遠停捐另設銀行以裕國用其設銀行之法宜參用西法查泰西銀行創於蘇格蘭人約翰拉烏當西曆一千七百十六年至法京巴黎斯城開設銀肆所獲巨萬及西曆一千七百十八年始歸官辦近來各國莫不有銀行其利權操之在上故練兵用餉欲籌巨朝夕可立致國勢日益富彊中國不然銀行之利皆歸之商人西商匯劃莊每年獲利頗巨無裨於國家甚且將中國之利讓之西人如匯丰有利麥加利等行歲獲中國銀不下千百萬此正如滿屋散錢不歸一串𨿽饒財力常有臨渴掘井之勞今莫如擇各省通商大埠及要道通衢設官銀行以濟緩急而收利權今日練兵防海諸要務何一不需巨與其措之於﹝臨﹞﹝平﹞時而疊開捐例孰若積之於平日而永不開捐也推之關稅卡釐地丁漕折一經徵存便成呆或且供經手人私折賺利之用倘創設銀行一切歸其匯兌則無呆之非活矣宜由部中提出巨招令西商同力合辦卽以西商爲董事而另派誠正人員爲總辦並援例設銀行於各國京都則獲利之丰可操左券足裕國課於無窮一旦有大工軍務並可由銀行接濟隨後陸續繳還其利便爲何如哉謹議

限仕

鄭觀應

禮大夫七十而致仕所以示優禮老臣也古之人三十而室四十﹝而仕﹞﹝五﹞五十彊仕六十而老七十而懸車三代以還之通例也四十曰壯學問旣成閱歷旣深故可以出而任﹝事﹞七十曰髦精力就衰艱巨難勝恐有時因而誤事故奉身以退避賢路戒素餐也漢世二疏止足告歸形諸歌詠傳爲美談此足爲士夫法式者也後世此風稍不逮古洊至戀棧者多懸車者少伏查乾隆二十二年定部員五十五歲宜詳加甄別三十三年又攺定六十五年但實力行之毋少瞻徇夫甄別者卽恐其衰耄不能任事而罷之故有予告之條有原品休致之例所謂陳力就列不能者止也髙廟之治隆媲唐虞道固若是歟中興以來保舉之途雜而漸濫捐例旣開仕進之門路愈多而且歧比至今日有積薪之勢焉𨿽內外臣工屢有疏通之奏而究無疏通之良法未力行疏通之實政則疏通之實效亦終不可也然則良法維何仍不外乎斟酌限年之典恪遵祖宗詳甄別戒瞻徇之聖訓而以實力奉行之斯可已四十始仕三代下殆未可拘顧亭林嘗有二十應試三十服官之議是說也酌中無獘頗可參行今之仕進本不僅應試一途竊以爲應試之年可以二十爲準則服官之歲要當以三十爲定衡其保舉捐納兩途亦當酌定於三十四十之中以三十五爲服官之準其列保之歲與夫捐納之年亦必以二十爲限保限之後加以十餘年閱歷而後仕之以事庶可有功至致仕之年當欽遵髙宗定法以六十五歲爲度其不及限者當於任滿之日甄別去畱國朝定制甄別歲行比及三年則又有內而京察外而大計所以愼名器戒竊位者旣已至詳至嚴特患奉行故事未能認眞辦理耳今詳請致仕之條除世爵宗親不計外其有成大功據髙位者年至七十則當奏請致仕朝廷賜金賞蔭準爲予告老臣或給全俸家居歲時奉朝請備顧問若有軍國大事亦可酌量垂問準其與聞參請餘事槪不必勞其身所以示國家養老尊賢之意也下此則六部卿寺及內閣部屬等官及歲限則罷之外而疆臣司道及府廳州縣各親民之官責任煩劇尢不宜以衰暮之年爲幹沒之計夜行不休古人深戒亦當從嚴定限督撫以年七十爲度賜金趣休司道以下親民之官則當以六十五爲限及限不告退者則請罷之準其原品家居或退爲鄕三老之類稍給津貼以示體其文理優長者或聘長書院或提調書局投閒置散斯無不宜夫士人少而家修壯而廷獻旣無致君澤民之偉抱宏才則非朝廷必不可少之臣工卽非地方必不可去之官吏撫心自問竊位苟祿徒爲子孫之計印官衙署非養老院堂也乃如之人固安之乎然而竟有典見然安之而舉世莫相非親友不相勸者則由於仕途之濫庸吏之多恆產之乏也夫古昔之官或起自田間或升自學校或舉自貨殖其人皆有故鄕遊釣之所生產之計罷官而歸林泉養望不失爲耆民碩望也今也不然幸進多門以仕代賈出本無山歸則壁立積獘至以官爲家相效尢而仕途殆不堪問矣矧國朝用人首重資格絕少破格超遷之舉故宦成顯達彊半在老大之時彼以積勞有年甫得循資登進寧有不﹝自﹞﹝是﹞視其位甚重者重之則欲退之心減欲進之心盛矣又其人初居下位奔走艱辛遲之又出一旦得膺髙爵親故阿諛百僚趨奉苞苴日進於門聲色競起於後寧有不自顧甚樂而輾轉貪戀其權勢者貪之斯患得之念重而患失之念愈重矣此所以二疏之髙風竟成千古絕調也𨿽然其人之自爲計則誠工矣得矣若夫國家之仰望臣鄰百職固欲與此賢士大夫共治域中者也今乃以綬之榮爲斯人娛老之具任官惟賢之謂何則莫如定年限嚴甄別官人旣自昧廉恥國家要不得不全其廉恥及年而罷滿任而歸示與屏黜不同非予之以難堪斯受之者無愧色𨿽門堪羅雀遲暮可傷要亦無足惜耳若夫武員無論水師陸軍其將領年過五十者槪須退職歸田軍士年屆五十者亦罷職不用此泰西之通例實軍政之要圖我所急宜整頓者更有出使一途向年賦皇華之選者頗多景逼桑楡縱令精神尙形矍鑠然數萬里重洋之風濤瘴雨蠻煙之水土殘年風燭豈能堪之故往往有歸卽乞休者長徵三載甫得洞明洋務而日暮途遠亦難再失馳驅國家仍不能得其大用則何如加愼於選派之初也

劍華道人附論曰讀此篇限仕之法可謂抉利獘於本源入木三分矣然竊有慮焉者則以年限之恐有不實也余昔年小試歲甫十九報名赴考卽以十九歲注冊旁觀者輒笑其愚或曰何不少報幾歲爲將來計也余憤然曰噫是何意也赴考進身之始也考試國家大典也豈可於進身之始遂存欺君之心則將來何事不可爲公奚爲不導余以正告者嗤之以鼻而退余心竊竊焉疑且怪之繼而問諸至親密友則始知赴考之童生無不減年以報名也俄而涉歷官場又始知開保之能員捐納之仕宦無一不少報年數爲將來服官調任規避大計地也嗟乎如此𨿽限年豈能得其眞年然而若能如正篇中所謂限年於登仕之始必二十而應試必三十而服官實力行之則亦可無慮此何則以常人之見圖近不圖遠進身之年有限則𨿽不及限者必且多報歲數以就其限矣始報之年限卽爲日後退休之張本可按年而計之者也無非屆其老時又欲爲減退年歲之計則賄通部書可攺囑托學官可攺也是必當以初進年限爲定憑無論正途異路正途入學之始異路得官之始造冊呈報吏部後不歸部書收管另立一正異途士官年限司選嚴正司員親管此一種檔案又令凡報年歲數目字皆須大寫爲壹貳等字不得作一二省筆字凡年歲數目字上不得挖補墨攺違式者駁還令更正重寫報進則除抽換全文不能作獘矣是亦有一法焉卽飭令該管司員照其初呈報原文止錄官銜籍貫年歲冊用騎縫印之冊檔紅格簿書之每省歸一檔冊京僚亦另爲一檔冊編明頁數用作存查實據則前者不能預行作僞後者不能抽換更攺矣嗟乎夫至於防士大夫之作僞必如此窮極乃能阻其不肖之心革其欺朦之態則吏治終不可救藥而仕風亦何日始能復古也噫

請擢用優貢疏

官文

竊臣嘗考歷代取士之法不外選舉考試兩途軍興以來論者多患科舉之獘請變通之法於是有開特科舉人材議臣謂以爲我朝立法本寓有周漢鄕舉裏選之制則優貢一途是也夫科甲登進皆系糊名拔貢考試亦重文藝惟優貢由各學出具考語並將優行各條造冊申詳學臣訪查無異先行送部又會同督撫一體考核擇其文行兼優者會銜保題三年一舉大省不過六名中省不過四名小省不過二名其查之也至詳其舉之也至愼猶恐不得其人歷經議準任缺無濫且系在學臣未滿之時其接任未久尙未眞知者俟之下屆是則皇上分遣近臣按行各省於考取優貢力爲愼重之至意乃歲久成俗但充數取舉之多不經意得者亦不爲榮推原其故由於朝考之時向來相沿槪置二等優貢諸生無因自見則徒爲貢監中增一名目而已臣愚以爲今日訪求人材與其別設特科何如就優貢舊章核實選舉務取鄕黨無間名望咸優如求將才卽可訪通曉韜鈐之士求史臣卽可訪習古通今之人求博學鴻詞則諸生中豈無博雅之才求孝廉方正則諸生中自有篤行之士所舉旣少眞才易得爲時甚裕采訪自周嚴定舉主之賞罰俾他日得以參考明示求賢之詳愼使州郡皆樹風聲則舉必其人章惟由舊無煩特科而皆能得士矣惟朝考之日似宜仿照拔貢章程亦在殿廷考試分別擢用立予出身或分京外之班或授佐貳之職俾品學優長者得以自則互相觀感庠序中益自擢磨矣臣等再三商酌意見相同伏願皇上飭部妥議章程以資激勸而收得人之效謹合詞具奏伏乞皇太后皇上聖鑑謹奏

一曰嚴課州縣以責成

陳

牧令親民之官也牧令得其人則疆吏坐享其成而天下治矣漢宣帝有言與我治天下者其良二千石乎令天下牧令之賢者練達有守實事求是固自不乏人而恇怯闒茸公事積壓者亦復時見當嚴行督課不得以空文詳報請飭令印官於到任後期下鄕攜帶圖志輕車減從閱境內一周所到之處延衿耆問疾苦與一切利獘所在采訪入冊復修召伯茇捨之典就近放告案情較輕者卽予訊結重者方令來縣對簿回署後擇其應先行禁革者興辦者赴議政院集議舉行條例其籌辦之法年月之期限三月內申詳此﹝就﹞﹝之﹞各處地方情形不同者而論也更有爲闔屬所當一例遵行者凡六事焉視教官舉報優劣之式劣者三曰地痞曰訟棍曰猾吏閱實勿遽加以刑勒令出具攺過自新現習何業甘結有再犯者治之以法無赦三者當榜其名於衙署之門首十年無犯消去其名字以還其廉恥惟猾吏則當禁錮終身永遠不準更名入卯此除暴之法也勸善之方科亦有三曰經明行修卓然人師曰孝親睦族獨惇古道曰急公好義力激頹風訪聞確實擇尢旌表其門歲時存問以示優異到任後一例冊報三者皆指舉貢及平民以下而言若紳宦則固無藉激勸矣歲終將興革各項事務各造四柱淸冊匯詳存檔備核任滿而應辦事件未了者協同新任畱辦交卸後不得遽行回籍若此則州縣無不興之利無不成之事三年之後百廢具舉人材起地利出而富彊之術在是矣近日官場積獘印官解任後盤項一淸卽可置身事外任內興革事宜一切聽之後任履新任者每多自換局面置前不理往往功敗垂成甚爲可惜更有以官爲市者將屆任滿力公舉冀以善後爲久任之計故當於稟報時觀其任事之久暫核功程之深淺爲判準近日官場習气太深嗜好太重皆足爲風俗人心之害庸者視爲傳捨貧者居爲利藪名爲知州知縣問以兵刑錢谷則皆平勃宰相材也在任十年有不識地方廣輪之數終年有不坐堂皇者酣眠晏起終日昏昏如登場傀儡冠盥需人吸鴉片打馬戰牌裝腔扯架作官樣文字已耳嗚呼剝削下民之脂膏傷國家之元气終亦自劖絕其種類而已習俗所移賢者不免醉生夢死曾莫之省謂其貪者可恨其庸者尢可矜也由吾之說推而行之將期月已可三年有成則公之造福於天下國家者豈有涯哉

一曰分任佐雜以策末秩

陳

今之牧令非盡不賢也其拘謹者亦能畱心公事顧處分患考成疲精憊神治文書鰓鰓恐不得當中夜數起如永州之說捕蛇然不過錢刑兩端而已他利害不及計亦不遑計也謂知州之下有同判知縣之下有丞尉在今日尢閒冗之尢者顧朝命所在不可遽行裁減宜因而假之以事權分州縣之職守以策副貳之精神變贅癅爲臂指計莫善於此矣今判丞尉簿之結銜皆兼有水利河防鹽糧驛務諸色目而尋其所治與歲入之俸曾不得與州縣吏爭一日之利權無怪其俯首結气坐私衙打屈棒甘爲豪富奴隸州縣四季𨿽代報有並無擅受民情之結然此特﹝具﹞﹝其﹞文焉而已非眞實事也彼旣不能自重朝廷大吏亦遂以不甚愛惜之官視之雜流之壞於斯已極夫人有一命之責卽當爲朝廷片長之用豈可令逍遙閒暑終日哦松養成無用之身哉其甚者直冠帶狼虎縱之以搏噬平民耳可怖也法窮則變是所望者柄國鈞者

教官之在今日亦贅癅也宜責其徵收文獻舉報優劣有不實不盡者論如例

一曰酌提羨銀以濟同官

陳

古者封建之法行分田制祿宦不出鄕身膺一命卽俯仰寬饒上中下士祿以次登無所謂缺之肥瘠實亦不必計也今則不然需次之員遠者萬餘里近者亦不下數千里傾家挈室間關赴省歲周不得差則富者告貸貧者典鬻幸得補缺矣而初任每多試以簡缺盤項先虧責後賠前私債旣充加以公項公私交迫進退狼狽壽命不長累及妻孥宦海蹉跎如墮鬼道唏可憫也其缺之肥者一人奉公百家仰食如屠沽張市非不熱徒供人飽名𨿽優肥滲漏亦多然則今日之宦途無往而非荊棘已非大加釐剔而調劑之不可缺之肥瘠省異而郡不同陜甘雲貴爲最瘠而易於得缺江浙多優而難題補﹝然﹞頗易得差豫閩山東以及川省多系中中廣東臺灣近經釐定漸不如前至如浙之嘉湖等縣江之上海南匯華亭江陰安徽之宣城蕪湖湖北之漢陽陜西之臨潼寶有視簡缺相去廿余倍者安免臣朔侏儒之慨此皆就見聞所及而言並未見有楮墨尙屬道聽之談然倍蓰之理則實有之請札飭各州縣手實羨余分上中下三缺下者免議中上酌提羨余解省歸公以濟需次人員之用憶左文襄公撫浙曾將漕糧﹝耗羨﹞大加裁革僅畱少許歸入平余解省充公州縣今日之挪移卽不免他日之虧空將來公捐私墊仍皆取之同官與其攤賠於後何如推解於先肥缺旣經上司抽提則投靠者自少一切無謂浪費之應酬亦可從而大減通盤計較捐或無多似亦實心報國者所不吾訾也夫人當儒素窮居之時量入爲出可守昔賢一介不取不與之節然分金多取鮑叔不以管氏爲貪觀人之道抑亦別有在焉迨一入仕途苟可自顧其身家得以其餘分潤於鄕黨宗族卽當爲國家犬馬之勞不當爲子孫作馬牛之計今之爲州縣者需次則衣食常苦不給得缺則酣豢無所不至同爲國家倚﹝賴﹞﹝顧﹞之人吾處其肥人當其瘠易地而思毋亦有耿耿於心者乎治國之道不外均平是在大力者主持之而已

書吏

鄭觀應

天下人之所齗齗而爭者名利而已矣名重於利者奉公而守法利重於名者舞獘而營私今各署書吏旣無名之可言則不得不專趨於利徒欲以法懼之亦難矣故朱子襄曰欲作廉吏勿靠書吏必先熟律方不爲其蒙蔽胡文忠辦理鄂省軍務所設釐局悉屏書吏而任官紳寄以腹心臂指用賴以足兵賴以彊伊昔名賢未有不畏書吏而愼防書吏者今日書吏之權已屬積重難返內而六部衙門外而督撫司道下而府廳州縣以及鹽務稅關皆有缺主每缺或萬餘金或數千金不等營私賣缺與本官無須見面署中惟﹝覓﹞﹝寬﹞一辦事者潛通聲气朋比爲姦同一律也有律中之例同一例也有例外之案其間影射百端瞬息千變猶是一事有賄者從無賄者駁混淆黑白顚倒是非惟所欲爲莫之能制卽使上司覺察按法嚴懲亦只能革署中辦事之姦胥不能斥外間把持之缺主而官之接任視事多則四五年少則一二年其於治內之利獘俗尙之美惡或未及周知卽已更調而去若書吏則世代相傳專門學習兵農刑禮各有專司官有升遷吏無更換旣授以事權又復限以資格𨿽有才藝薦達無由而月得工食紙張之費爲數甚微若潔己奉公亦實無以自給考泰西有大小律師無書吏之獘律師者曾在大書院讀律例取列一等國家給以憑照準其爲民訴代官詰問凡正副臬司必由律師出身審案時﹝兩﹞﹝雨﹞造皆延律師駁誥公選廉正紳士陪聽首曰公民余曰議長如案中人與紳士有一不合者盡可指名更調律師互相論駁以詞窮者負官得其情遂告公民曰此案本官已審得應犯某律爾等秉公定之公民退議各書其罪申覆所見皆同卽爲判斷否則再審以盡其辭凡陪審人證皆先誓不左袒而後入兩造俱服則有司申送上院定讞所有案詞歲刊成書引以爲例嗣後皆可據以爲斷今中國欲籌變通之法請將律例專設一科每年一考列前茅者仍須察其品行然後準充書吏錫以虛銜厚其薪資倘有顢頇不堪任事者立予斥革若其辦事勤能持躬廉謹則期滿之日本官加結保舉然後錄用若服官後有貪贓不法者保舉者坐罪各予以出身之路庶咸知自愛不敢弄獘舞文書吏之權旣輕本官之職乃舉似亦正本淸源之道也令書吏五年期滿例有考試一等者用府經縣丞二等者用從九未入以文通字佳者爲優鮮不以倩槍頂替入場所取旣非眞才服官更難淸正矣恭讀仁宗睿皇帝諭曰君臨天下政治民仔肩至重奚能獨任我朝特設內閣總理樞機六卿分職各司其屬卽古之四嶽九官輔弼匡襄之職也朕徳薄才寅承大統惟求天下乂安兆民蒙福孜孜圖治不敢暇逸柰諸臣全身保位者多爲國除獘者少苟且塞責者多直言陳事者少甚至問一事則推諉於屬員自言堂官不如司官司官不如書吏實不能除獘去害是甘於旅進旅退忘職思其居之義諸臣自爲計則可矣何以報皇考數十年之恩遇乎自大學士尙書侍郎﹝及﹞百司尹惟諾成風皆聽命於書吏舉一例則牢不可破出一言則惟令是從今吏部京兆相爭一案任書吏之顚倒是非變幻例案各堂官受其愚弄冥然罔覺所爭之情節與所爲之獘竇毫無干涉良可慨嘆一部如此椎而至於五部若堂司如此庸碌書吏如此狡猾上無道揆下無法守太阿倒持小放肆國事尙可問乎經朕訓諭之後尙不知悛攺是激朕之怒必欲朕受薄待大臣之名朕寧受此名何敢廢法必挽回乃止其無悔欽此仰見我仁宗立法剔獘諄諄告誡之至意宜如何敬謹遵守乃今日各部書吏其舞獘較外間尢甚其弄權較外間尢專如欲設法挽回除考試選充外並宜奪其權奪之柰何曰此其道在乎使司員熟悉律例司員不熟公事書吏遂得上下其手因緣爲姦誠使嚴定章程凡司員到部候補時皆令輪班入值熟讀例案一俟有缺由堂官面考擇其律例精通檔案熟習有爲有守者盡先卽補然後一司之員必熟一司之例遇書吏呈辦案件嚴加復核合則呈諸堂官不合則是書吏故意播弄卽行斥革不準復充則鬼蜮伎倆必無所施矣下自州縣上至督撫旁及海關房科胥差皆以重貲承充與本地劣紳痞棍串通作獘恐嚇鄕愚勒索無辜被累者竟致無門可訴其刑名錢谷幕友中劣多佳少往往亦把持公事串通差吏挾制居停作威作福之處不可勝言吾粵劫風甚熾多有不敢報案者因報案亦不能破徒爲書差勒索廩費﹝費﹞﹝無﹞故也司員旣熟例案一旦外遷亦能洞悉情形不至爲書吏蒙蔽至於外官督撫司道府廳州縣衙門旣予以甄別之條官又熟於律例如此內外合力辦理自可杜無窮之獘也願與當世賢豪借著籌之至取怨於若輩則弗遑卹矣

卷二十四戶政一理財上

上善後事宜疏陳熾

一阜財裕國中國舊法以節流爲主裁額兵也撒河防也攺漕折也汰冗員也節浮費也定章服也禁糜費金銀銅三品也皆可毅然行之而決無流獘者也新法以開源爲主設商部也行鈔法也開礦政也鑄銀錢也墾荒田也種樹也修鐵路也廣輪舟也徵酒稅也立書信也收牌費房屋捐也二者兼營行之不倦五年之後百姓當歲增二十萬萬金之生計國家當歲益二萬萬金之度支旣富且彊可以操券日本東瀛小國耳其疆域不及中國江南一省十年前出口之貨三千萬元僅及中國三分之一自用西法廣開利賴去歲出口之貨二萬餘萬元已加中國之半其明效大驗有如此者

一分途育才昔日本資遣出洋學生與中國年分相等惟中國廢於半途彼則鍥而不捨前後出洋者至二千餘人之多故行政用人左宜右有遂致堂堂大國受制小夷則一學一不學故也今宜請旨飭各省學政揀選聰諸生年在廿歲以內通今古識大體身體壯實自願出洋者丰其資給遣送來京先在總署同文中學習各國語言文字隨出使大臣各赴各國大學堂分門學習每歲以百人爲額期以十年學成而歸賞給舉人一體會試卽不中者亦因材器使任以事權此一途也中國通商各埠一律提款建立書院延聘中西宿儒分門教習每堂至少以三百人爲額先須考驗華文通達者乃準入學經費半給於官半取於民必優必丰無遺無濫學成之後賞給秀才一體鄕試考驗之後卽試而不中亦予文憑俾得作爲正途各謀生計然後逐漸推廣設於內地各城此又一途也惟是育才甚難而中國此時需才甚急遲之又久安能懸缺待人宜於通商各埠設立翻書局專翻西國士農工商兵刑政治一切有用諸書繹以華文頒行天下學宮書院使天下讀書明理之士皆得通知海外之情形而出使各翻繹隨員除日行之公事外亦專以翻繹西書定其勞績之殿最不及三載而西文書籍皆繹華文天下之通習華文者皆得熟知西事矣此又一途也

一攺制邊防今遼左𨿽還而朝鮮已失神京腹背陡覺單寒應專設一大臣常駐旅順而金復海摩天嶺等處均宿重兵威海一偶仍隸海軍提督與旅順互相援引以固渤海之防此應攺者一也熱河爲京師左輔東三省後援應選知兵重臣以勁兵駐其地務農講武教練邊民山海關唐山大沽小站均駐兵興屯增築堡壘仍展築火輪車路以捷往來此應攺者二也東三省孤懸在外倭南俄北窺伺堪虞應揀大臣添練三萬勁兵駐適中之地屯田開礦增辟利源修築鐵路與旅順聯絡一气有事時呼應始靈此應攺者三也山東登萊各府萬山重疊然北之萊州距京甚近南之膠州直抵運河應添一提督駐臺而膠萊分設兩鎭以顧海軍之後而固山左之防此應攺者四也臺灣屬倭則東南海防亦爲一變似宜以福建兼隸粵督南洋兼轄浙江而海州崇明舟山香山等處均設總鎭此應攺者五也然欲水陸合力永保無虞則北洋中洋南洋三枝海軍總須添設北洋之威海旅順中洋之吳淞舟山南洋之馬江箱均可建船塢築炮臺駐兵舶俄人西伯利亞鐵路成日本終須與我並力英人顧全大局亦必聯中日以拒之苟一意自彊期以十年不患不作東方之盟主𨿽割地賠費無傷也

一築路通商人情習近而忘遠非獨中國爲然也西人鐵路初興亦復眾謗羣疑交相阻隔及路成而百業俱興磽確之區變爲饒富土貨日出商路日通上下四旁交受其益於是向之疑且謗者渙然釋默然慚啞然自笑其無謂焉今之中國可以異是而言鐵路於今日尢有不可不開且不能不亟開者環中國四面皆我彊敵皆有鐵路輪船聲東擊西朝發夕至獨中國株守舊法頑鈍不靈之一城攻城者以健馬往來忽南忽北而守城者以徒步應之勢常不及必四面皆有名將勁兵而後可一或疏虞而全城瓦解矣今西北東北則俄之路來矣西南之西藏雲南廣西則英法之鐵路至矣西人之言曰俄人之鐵路專主用兵美國之鐵路專主通商惟英法徳三國之鐵路則通商與用兵俱便俄人眈眈虎視其意可知西伯利亞鐵路一成西北安有寧日又西人借款以修鐵路各國皆踴躍應之利息旣廉旣可以鐵路作抵項而最不願借款用兵使有用之金銀變爲無用之彈丸火藥一有利而無害一有害而無利故也中國此時帑藏空竭商務不通應請幹斷毅然決計創修鐵路如慮巨款難籌可將微息貸諸英徳以造之路爲抵每年入息逐漸歸償以漢口至京爲幹路而分一枝以達汴梁至淸江浦分一枝通陜甘以入四川京城則東接東三省而西抵山西大致不過二千萬磅而各路皆成以後骨節靈通毫無關滯無事則通商有事則用兵使萬里中原頓成殷富四方外患不敢憑陵我國家載無疆之休卽基於此去歲中倭構釁徵兵轉餉困頓艱難使當日鐵路早成何至著著讓人坐受其獘彼妄相阻撓者亦可以憬然悟矣

請節縻費疏

管廷獻

奏爲請節縻費以裕帑儲而培元气恭折仰祈聖鑑事臣竊聞戶部以償款太巨請飭大學士六部九卿及各省將軍督撫通盤籌劃一折已奉旨允準伏思戶部爲財賦總匯酌盈劑虛何至束手無策部臣旣無辧法豈內外諸大臣果有辦法乎卽或有法亦不過曰加釐金也裁廉俸也加鹽課也興礦務也修鐵路也用鈔票也稅間架也推廣捐例也天地生財止有此數我朝歲入之款乾隆以前不過三千餘萬今則稅釐加徵增至七千萬餘矣列祖列宗有鑑前明末造之失丁賦之制有減無增遵行已久罔敢踰越目今𨿽無加賦之名而隱有加賦之實稅釐所入何一非小民之脂膏乎上之所獲日以多下之所蓄日以少若再行一切瑣屑補苴之政巧爲餕削無論億秭巨款爲數難盈恐閭閻貧匱眾志日難剜肉補瘡病日益甚暫支目前後仍不繼歲復一歲爲累何窮然居今日而理財不在開源也亦節流而已不變法也亦法祖而已乾隆以前歲入不過三千餘萬康熙年間三藩之變糜爛至七八省用兵至八九年未聞用不足也雍正乾隆年間大兵大役亦所時有未聞不足也此外普免天下錢者六次又普免天下﹝漕﹞﹝糟﹞米者四次以後各省稍有偏災無歲不緩徵無歲不蠲免其爲數不知幾萬而部庫則常有七八千萬之儲以昔之所出計今之所入每歲應嬴餘五千餘萬而部臣猶以拮據爲慮不知此五千餘萬者果皆實用實銷爲必不可少之款乎抑蒙蔽侵蝕而盡付諸不可知之數乎爲今之計宜飭戶部將現在歲支之款與乾隆以前歲支澈底淸查認眞比較昔有而今無者何款昔無而今有者何款同一款也減於昔者何事逐款分晰出具案語匯造淸冊呈覽其昔有而今無者不計矣其昔無而今有者槪從裁撤卽今昔同有而其事徒爲具文無關實用者並可酌量暫行停止皇上亦宜力求儉約宮中所有用度一槪規復舊制不使稍有增加伏讀乾隆四十年九月丁卯髙宗純皇帝諭曰卽以內帑而論乾隆初年內務府大臣尙有奏撥部庫銀兩備用之事今則裁減浮費釐剔積獘不但無須奏撥且每歲將內務庫銀令撥歸戶部者動以百萬計等語可見事無巨細但能樽節務實自有明效大驗以今之入款通盤籌劃使不過乾隆以前歲出之數計每年可省銀四五千萬兩則二萬萬之賠款四五年卽可全淸全淸之後每年當除四五千萬則釐金可裁而民困蘇矣廉俸可復而官累除矣捐納可停而流品淸矣因以造船制炮整飭戎行何難恩周宇中威加海外乎惟是歷年縻費半由中飽積習旣深固結難除今欲驟加裁減必將曰兵多於前餉不可省也局員薪水不可省也南北洋辦理海防購買船炮營建學堂臺塢曁機器制造等局之要需難緩也夫養兵期有用乎昔時兵少而戰必勝攻必取今時兵多而坐困於區區之島國則無用之兵宜汰也各省局員久奉諭旨裁撤各疆臣因循瞻顧迄未奉行上年山東撫李秉衡到任之始卽將局員裁撤殆盡每年可省五六十萬金東省如此其它省不能照辦乎各疆臣之意不過以候補人員過多畱爲調劑計耳伏查乾隆四十九年有準各省試用人員補期尙遠者呈明回籍俟到班時仍赴原省補用之例卽今大挑知縣尙截畱咨取之例若通飭各該員之補期尙遠無力當差者回籍候補於諸員亦無所損何必以有用之帑項養此無數之閒員乎購買之船炮全歸烏有不必論矣學堂臺塢久告成矣機器制造等局創建已二十餘年不知所制者何器所造者何物而應用船炮無一不購自外洋﹝又﹞何用此局爲也伏願皇上赫然震怒全行裁撤如有掣肘而阻擾者便是國家之蠹賊立予嚴譴無以假借誠以當此創巨痛深之際正宵旰臥薪嘗之時欲求有益於國無害於民捨此之外更別無策果能猛力振作則朝廷不得已之苦衷亦可布告於天下倘仍一味因循苟且補苴無論巨款難盈而所有之財上不在國下不在民而全歸中飽之蠹卽年入再加數倍庸有濟乎臣亦知積獘旣深釐剔非易然際此時事艱難非攺弦更張實無以收振弱起衰之效且率由舊章更覺有利無獘是以不揣冒昧披歷直陳是否有當伏乞皇上聖鑑謹奏

請仿行印稅折

陳璧

奏爲籌餉術窮請仿行印稅之法以集巨款以濟時艱恭折仰祈聖鑑事竊維和議定後戶部竭力籌餉歲有的者祗扣廉俸一百二十餘萬爲一大宗裁並折漕未能遽舉斤酒加抽無幾捐輸旣成弩末息借又作罷議計歲增出款且二千萬兩是所籌者未及十分之一二也而善後諸大端陸續待辦皆不容緩於此欲求歲籌巨款確有把握不病商不擾民之策則惟有仿行印稅一法而已查印稅創自荷蘭盛於英吉利今則行各洲無國無之謂之印稅者令民間買國家所制之印花粘於各項契券字據之上以爲納稅之徵也其造之之法應於京師設廠並購辦制紙制印二種機器雇匠創造其紙則中藏紋理其印則細極毫釐以杜作僞如或一時開廠未成可仿日本造鈔之例令英廠暫行攬辦嚴立合同防其偸漏俟官廠能制卽行自辦其行之之法應取各國稅則參較詳定章程務從簡便先行頒示天下然後於各省會城普設督銷局一所爲總賣印花紙之地將此項印花轉發民間各市鎭鋪戶代爲零賣每百兩中鋪戶應得一兩官收九十九兩其查之之法應嚴定漏私罰律例凡一切契券字據不粘印花皆作廢紙事發照例議罰遇有詞訟官不爲理印花旣粘於紙應卽行句抹以禁再用其有已粘而未句者亦行議罰凡印稅之大如此緣此稅取之買主而責成則在賣主是以毫不擾累加以所取至微而罰則至重是以民皆易從核其情形實屬有利無獘今英俄徳法諸國此項歲徵皆約一萬萬至二萬萬倭地最小亦徵二千餘萬若以中國之大仿而行之開辦之始不妨疏闊民覺其便必將競趍約計每歲所集當不下一萬萬則不特洋債易於淸還從此罷抽釐停捐納舉數十年欲除而未能之獘一旦廓淸全局轉機必在於此矣自我朝丁賦並完取民之輕不徒千古所無實亦萬國所未有民智漸開莫不知外國之租稅之苛重今卽加行一印稅之法臣敢決其相安無事伏願我皇上斷而行之卽飭總理衙門轉電出使各大臣將各該國現行印稅律例章程詳譯一分並取現用各種印花列粘於冊注明用法限期馳奏進呈禦覽然後發交戶部速籌興辦不過一年可以試行旣紓目前之急又除從來之獘臣誠竊見時艱日亟不宜拘守成法故擇諸國之通行有效尢爲易舉者敬陳於我皇上之前是否有當伏乞聖鑑訓示謹奏

印稅條議

程儀洛

印稅卽暗稅最便於民而所收至廣其法令民間各項生意凡有賬單者皆須計其錢數照貼印花其稅至輕而罰至重設有人入肆買布一疋其價三元則布店必開一賬單交與買主其單上應貼印花數釐或至一分如不貼被發布店應受罰六元他皆仿此至於契券租約各種未貼印花者皆爲漏私除應罰外遇有詞訟官不爲理此稅常出買主如民間之有潤錢也至買賣在二元以下者不收宜俟出使各國大臣將各該國所用印花詳考用法貼說進呈略仿其輕重之等自數釐以至數兩酌立定章其印以銅鏤文極精宜向西國定刻大抵於貨之易售者收稅稍重將其章程先行布示天下然後定於某月一律開辦直省州縣普設稅局或附於銀行或寄於鋪戶皆可城鎭鋪戶每月計其賣出若干所領印花於月終統計數目報明稅局再行續領運貨轉銷者則於報關時貼花印於貨單經行所過驗明放行初行之始不妨疏闊民覺其便自將爭趍查印稅約有十便此項印紙常寄售於鎭市鋪戶他國多有紙店發售需用者隨處可買無畱難之苦其便一印紙中具刻錢數一目了然絕無蒙混之獘其便二由戶部設印紙總局各省普設分局其印紙悉頒自戶部應收稅款戶部卽按頒出之數核收毫無侵蝕之患其便三各省分局除設員按時稽查各鋪戶帳簿之外別無檢核驗擾獘端其便四嚴立章程之後聽人自行貼用無督責摧捉之事其便五商賈常購印紙以備用其稅課皆先入官無徵求勒索之病其便六一切契據無印紙者遇有訟事官不爲理則人皆不肯吝小貲以貽後患其便七貨財交易之事必有一二人與其間有受者同罰之例有告者給賞之條膺造印紙及所貼印紙不足稅額者告發之人審實以罰金之半賞之人又不肯惜微費以取重罰其便八常稅及釐金皆在未賣貨之先而此稅則在買賣旣成之後民尢樂從其便九外國人與華商交易者華商亦貼印紙謂之自完國稅是外國人亦必暗納此稅其便十以上十便皆各國通行之成效今中國仿而行之縱初行之始風气未開微有窒礙但使持以大信久之必可相安以視抽釐之獘不可同日而語矣

法國印花稅章程

黃致堯

西曆五百三十七年東羅馬一千四百五十三年亡創徵印花稅一千四百餘年西班牙日耳曼今日徳國英吉利三國一千六百五十五年法蘭西相繼徵稅一千六百七十二四兩年一千七百二十三年法國遞定條例稅章漸密一千七百九十九年十一月法皇拿破侖第一廢印花舊例定新章厥後隨時增攺悉祖於此考印花有二一印於所用之紙一爲粘貼活印花國家獨有權利制造售賣歸戶部綜理造紙局設在梯也爾地方法京巴黎設立印花局專司刷印印花及制造活印花又有異常印花惟法京印花局各府州縣經售印花人奉準鈐其按紙張大小之印花卽系異常印花祇準用之於經人專司民間析產房地交易繕立遺囑合同等事宜須諳條例考取給照方準充當所給之羊皮紙及各公局之單據簿冊通計印花稅分四類開列於下

一曰按張大小之印花除專例準行之各事外用之於民間例行單據詞訟呈稟批判等件之原文及該各項鈔件並一切例準呈官之件此項印花稅連按照正稅之雙培加一稅在內紙角鈐印花分別抽稅如下半張小紙稅六十生丁全張小紙稅一佛郎二十生丁全張中等紙稅一佛郎八十生丁全張大紙稅二佛郎四十生丁全張大簿紙稅三佛郎六十生丁平人簽名之護照及打獵準憑按正稅之數加抽印花稅民間招貼印花稅如下見方十二代﹝西﹞﹝四﹞邁當法寸名代西邁當每約中國裁衣足尺二寸九分余半稅六生丁見方十二法寸半至二十五法寸稅十二生丁見方二十五至五十法寸稅十八生丁見方五十法寸以外或每紙告白自二件至五件均稅二十生丁每紙逾五告白者稅四十生丁五色套印招貼西洋戲及他項招貼間用顏色印畫未便用印花每紙見方一邁當法尺名約二尺九寸餘或一法尺以外稅五十生丁再大則稅一佛郎其各項文件亦按紙張大小粘貼活印花者徑由給發文件之人用筆塗抹以杜復用惟問案衙門司案官詮解案由之鈔件用注冊所給發之紙繕寫不索紙值用活印花由鈔件之簽名人粘貼塗抹招貼所用印花由印書匠粘貼塗抹惟不得用之於繕寫之招貼

二曰按值徵稅之印花一生意單據或法國與別國所發之無論可否議價之銀票及票背後注明議定價值之存棧貨單可用活印花或用刷印之異常印花紙每百佛郎或一百以內均稅五生丁二法國或別國在法貿易之各鋪廠所發股票續股票及各府州縣各公局之續股票均用活印花其續股票照股本每百佛郎稅一佛郎二十生丁惟法國房地銀行此行遇房地交易如售者無主出銀購買或典押購者銀不足數塡借若干以房地之契爲質均索五六釐不等誠便民之一事也之押據另給利益每千佛郎祇稅五十生丁又法國各鋪廠股票期限不過十年者照時值股值每百佛郎稅五十生丁續股票期限十年以外百稅一佛郎法國或各公局之續股票股本每百佛郎稅一佛郎此項印花亦可躉購一年期限之活印花小冊大率以一季半年或一年爲期過期作爲廢紙照時值股價每百佛郎稅六生丁連加一稅在內別國鋪廠之股票續股票在法隨時定價者均抽印花稅三國家收課官掣給之指抵國帑票每千佛郎稅一佛郎六十五生丁四國債票如中國息借票或別國在法隨時定價之股借票或各單據內塡注之股借票除經人添注之各據外每票值五百佛郎及五百以內者均稅七十五生丁五百至一千稅一佛郎五十生丁一千至二千稅三佛郎

三曰躉購印花凡各鋪廠與各公局之股票續股票按時值股價每百佛郎年稅六生丁法國房地銀行之續股票每千佛郎年稅五生丁法國銀行票之稅印花照上一年之行用票價酌中計算用按值徵稅之印花按紙張大小之火險印花必用躉購印花照保險之數計算各項保險每千佛郎稅三生丁防局定額捐千稅四生丁

四曰專項印花一本地行用之提銀票不計銀數每紙稅十生丁無則罰五十佛郎行用他處之提銀票稅二十生丁準用活印花旋準用刷印之印花紙繕寫倘無印花或印花不及例徵之稅者照匯銀信論凡給票人取銀人或票背後首先添注人照票注銀數各罰百分之六別國之提銀票在法付銀者例應先印花無則沾利人票背後首先添注人取銀人或取票人亦各罰百分之六倘前三項提銀票程序未合法國條例者應繳生意單據稅平人簽名之發貨票收銀票收淸票十佛郎以外稅十生丁未經經人等給予之收淸票及收銀票或他人代付之銀收票數逾十佛郎者均稅十生丁歸欠銀人給付惟該各項收淸票或代付之銀收條無印花者罰六十二佛郎五十生丁歸簽名人給付二國家度支官掣給之收銀票除丁口財產稅票外數逾十佛郎者稅二十五生丁並入欠款項若給予貧人幫款之收條準予印花水陸兩軍弁兵之提銀票或生意單據之收條丁口財產稅票及支領口加餉等收淸票槪免印花三鐵路公司收貨票快車稅三十五生丁慢車稅七十生丁信局小包寄件所有寄時收條收票提單等件從前各稅三十五生丁令則各稅十生丁連接到寄件人應給之稅在內其本城寄件槪免前各項印花四上各項每件之提單四張一與寄物人一與收物人一與船主一與船公司不論紙張大小各稅六十生丁五兌換銀洋人細帳一萬佛郎或一萬以內稅六十生丁一萬以外稅一佛郎八十生丁

所有稅關丁口財產稅貨物稅落地稅西洋落地稅卽充當地公各印花刊於各項票上或制給之收票上稅額自五生丁至七十五生丁查法國與法屬地阿爾日黎每年約得一萬六千萬佛郎合庫銀四千三百餘萬兩云凡平人簽名之據或筆據例用按照紙張大小之印花紙若以無印花之紙繕寫罰六十二佛郎五十生丁生意單據自繕寫之日起計十五日內未經呈所有授者受者沾利者曁背後首先添注者每百佛郎各罰六佛郎倘此項單據所用印花未及例徵之稅照未繳之印花稅計算罰鍰行用他處之提銀票亦照上辦理若用已經用過之印花或售賣用過之印花者照違例論拘案罰五十佛郎至一千爲止倘復再犯加倍判罰並監禁五日至一月爲度私造印花者例禁綦嚴罰做終身苦工竊取眞印花致損國課者監禁五年至十年爲度又無論用何法制仿造印花卽非有意偸漏亦予嚴禁

論中國求富彊宜籌易行之法

汪康年

今必欲籌全局乎則必官同心士同志工商同法此徒滋議論而積久不能成一事矣今必欲正本源乎則必設議院定官制盡攺政法此又徒滋議論而積久不能成一事矣小水之相會也非欲成大川也然而成大川之道在此矣眾聲之相和也非欲成大響也然而相和已多則成大響矣治水者自流伐木者自披枝事故有由散而後得整由流而後及源者今天下𨿽未能一旦更變然內之部院外之督撫監司固有就其職所能及幡然以圖更變者其郎曹守令及其居鄕搢紳亦有就其力之所堪而毅然以成事爲己責者今且無言髙遠也但就各人願力之及隨其事之大小難易而合力以圖之則安知數年之後維新之盛業不於此基之哉

今日振興之策首在育人才育人才則必新學術新學術則必攺科舉設學堂立學會建藏書樓然攺科舉則必將官制政法盡行攺革非旦夕所能期泰西學堂之制最爲美備有大學堂中學堂小學堂而武備又各有專門學堂別有師範學堂以教爲師者其學堂規制大者工費至數十萬磅小者水師醫生律師亦數萬磅延師購書之費稱是此必非一時之力所能舉辦泰西各種學問皆有學會以講學之人多故學會可設也泰西之藏書樓藏書至數十百萬卷備各國文字之﹝書﹞是三者皆興國之盛舉也而非今日所能行也今日之務一在立小學堂堂中延一教西文師延一教算學師延一教中文並各種初學書之師如有成材之願學者入焉一開小學會凡士子欲購求時務政法算學輿地者亦可各聯一會購置會中應用書籍一月數聚自三人以上卽可創辦以漸增加一建小藏書樓各州縣應貝豦貲購中西各種學問切要之書置諸樓中使人掌其籍願學者可就觀之而限以時刻一各處書院應兼時務藝學不能作或作而不當者不得居前列一凡秀異之才無貲讀書者可以公中之財資之學學成則行之外海以博其學識一宜多撰問答體之各種啟蒙書以圖說使觀者易曉一宜多譯西人專門學問政法之書由淺而深又多一章程之書以便仿行一宜用西人燈影法講各種學使人樂觀而易曉凡此數者自問匹士以上卽有可爲之事而官紳亦可各以其權力所及而爲之此不待巨款不勞聚論而卽可行者振興之要又在阜財用阜財用則必興商務﹝興商務﹞則必定商政攺稅則立公司鑄金幣設銀行開鐵路然定商政必由朝廷采取西法設立商部大臣無論變更成去非一時所能行且或立法未善或不得其人則益滋流獘西人稅則出口輕而進口重此非今日國勢所能行仿西法鑄金幣誠今日提挈商務之要舉然事旣創舉且國家賦入賦出之法將因之盡變亦難猝辦設銀行則可握權利阜商本而事亦浩大鐵路旣開則中原之物產可盡出程途輕捷轉運便利而非刻期可待之事立公司則貲本殷實布置周可與西商相角然華人自爲者多罕能共濟凡玆數者皆繁重而難舉非可必之於今日者也今日之務宜籌商人能自行之法各業能自振之方一宜立商會凡通商大業爲商務聚會之區者宜立總商會專考求商務盈虧之故而籌更變之法而各業又自立會凡其美善之法必宜師之其疵病獘端必盡去之庶物易銷售而西人不能抑難矣

一宜仿泰西制造各物本國銷售使財不外溢並可漸行之各國一宜擇中國之物爲西人所樂用者精其制造以便營銷一宜定專利之法使創造者不致有徒費之虞一凡新造之物宜輕其稅釐一應由商會派人考求各處物產一應設商務報專報以上各款之事然商賈阜通貨賄者也而貨賄非造於人則出於地然不講求農工而但求諸商務豈非務末而忘本者乎故宜設驗工會凡通商大埠應立工會凡制作精工過於他肆及能自創新物者獎之或許專利又設務農會凡農蠶種畜之事悉心考究辦物土之宜求孳乳之法以上二事可隨地設之有所得則登商務報各州縣行之各省行之不數年而物產丰饒利源推廣矣凡此數事皆人人可行事事可得無多待於上並不見掣於外苟行數年未有不見富庶之效者也

至若禦外侮尊國權則必講武備然整頓水師陸軍延西將練洋操購船炮此皆國家之事非常人所當與聞若夫攺武試則變更舊制難期準行繪輿圖則繁費不易行常人所可講求者一宜立兵學會凡夙負材勇之士宜入此會會中應購備各式槍炮及武備書籍以資考求一宜多譯書籍一宜選士之精細者專考求修造鎗炮之法或竟入西國名廠中肄習一宜選士之有謀者專考求西人行軍步武行陣之法及其號令擊刺一宜考求中國沿海內地攻守險要之所在及敵人進兵之路凡若此者苟以﹝精﹞﹝靖﹞心毅力行之大固可備將帥之才小亦足備一方之患此則在下位者皆可勉力爲之者也

抑是三者固非煩勞難行之事然舊習不除則𨿽有良法美意亦必阻格不行中國舊習好務己事而罕察外情一則以爲中國之舊法已善矣一則以爲我之行事已善矣如此則忠告不至無從取正一也好聽諛言而惡逆耳不知得諛多者受蔽亦愈甚二也怠於作事而人成功見他人有所造作輒以私意排抵之甚至甲作則乙斥之乙作則甲又斥之終於無成三也意見各執抗不相下寧敗成功不肯遷就四也退後之談非無正論及見當局則心中所不然及於理所不合者皆置不言而揣測迎合之說五也見他人之得則思排擠見他人之失則思推避不相扶救六也祛是六失宜崇五善一宜虛心聽受二宜廣采直言三宜互相扶救四宜論列以實不得以私意非毀五宜作事必要其成不得有所畏憚而又必立簡法以免紆回求速捷以懲迂緩勤事爲以防廢弛限時刻以定作息則庶乎諸務克舉而功效可矣

利權一

薛福成

自來有天下者取諸民以制國用卽量所入以治民事此古今不易之通義也孟子論取民之法準乎什一以爲輕乎此與重乎此舉非堯舜之道蓋必如是而後用可足用足則事治事治則民治也後世幅員日廣道路之轉輸有費官吏之徵調有費往往取之甚輕而民之所供已至數倍地之肥磽民之勤惰萬有不齊於是取民之制不得不務從其儉以卹民艱我朝承明代加賦之後悉除一切無名賦額厚澤深仁曠古未有通計一歲取諸民者惟江浙腴壤於什一爲近此外由內地推之邊省又推之甌脫荒遠之區有數十而取一者有數百而取一者並有羈縻勿絕一無所取者蓋地廣民貧不得不薄賦以示綏懷相承久矣然其當治之事當設之防或更倍於內地又不能以取之者微而置之不理故合計天下地丁正賦約二千餘萬兩僅足供綠營兵餉之用而其餘出款尙繁入款有限卽今無偏災無大役猶且汲汲不遑迨事變稍值不得已而議開捐例議減俸廉議令州縣攤捐各款所得甚隘而其獘不可勝窮也所節甚微而其耗不可勝言也曩者粵孽構難一時名臣謀士創爲確貨抽釐之法誠以有寇不能不募兵有兵不能不籌餉自然之勢也明之晚季軍餉皆出於加賦一絲一粟必取之力田之農農之謀食也艱稍奪其事畜之資卽已流亡失業所以流寇愈熾馴至事不可爲若夫釐金悉取諸商商有餘貲以營貿易莫不自顧身家且所抽之釐仍加諸所售之貨之價則於商並無所損而其利實收之眾人所以積少成多而民無大怨各省釐金最旺之時通計歲收不下二千萬兩今亦有一千四五百萬兩所以能剿除羣寇懋成中興之業者職是故也夫明之貽誤與今之成功其得失較然明矣邇者軍事漸平而經理釐務之人或失其初意不無病民之事於是論時務者莫不扼腕抵掌欲去釐金而洋人亦遂執洋貨免釐之說以繼其後夫釐金果不便於民俟中國財用充足徐圖裁可也外人而撓我自主之權不可也中國整飭釐金之獘嚴杜中飽俾商民樂業可也予洋人以壠斷之柄不可也何也洋貨旣免釐必旋及於土貨洋商之運貨免釐必更攬庇華商之貨釐金之利豈不盡失耶且今軍事𨿽平而各路防營尙不可撤各省田賦尙未復額一切城廨倉獄善後之工尙未盡修莫不恃釐金爲挹注苟或去之則拘攣貧弱百務俱廢異日彼乘我無備求洋稅將何以應之且華商因避釐金之故競買稅單而洋稅因之稍旺釐金旣去則洋稅必多偸漏是洋稅隨釐金而者又自然之勢也萬國公法有之曰凡欲廣其貿易增其年稅或致他國難以自立自主他國同此原權者可阨之以自護也又曰若於他國之主權徵稅人民內治有所防害則不行今各國徇商人無厭之請欲有妨於中國其理之曲直不待言而明矣

利權二

薛福成

凡兩國交涉之事條約所及者依約而行條約所不及者據理而斷中外各國所以惇睦誼於不敝也按舊約各貨納稅後卽準由中國商人運天下路過關稅不得加重稅則可只按估價則例每兩加稅不得過若干分此約立於道光二十二年維時海內無事田賦足額尙無釐金名目當事者又不知中國稅額較之地球各國有輕至四五倍七八倍者故與洋人立約如此耳厥後天下多故餉無所出始創爲抽釐之法蓋西國通例量出爲入一歲中有額外用度輒加派於各項之中或有兵事亦由眾商捐集巨餉殆與中國抽釐名異實同而於例定之商稅則迥不相涉也夫中國人有自主之權軍餉籌之中國非各國所能干預創辦釐捐之初洋商之貨亦在各子口抽課均無異辭迨咸豐八年十一年訂立條約與各口通共章程始議定洋貨土貨倘願一次納稅免各子口徵收紛煩每百兩徵銀二兩五錢給予半稅單爲他子口毫不另徵之據其不領稅單者仍應逢關納稅遇卡抽釐斯乃格外通融之法體卹洋商已無微而不至彼洋商運洋貨以子口半稅抵內地釐捐其獲利過於華人遠矣然而商人無厭之求靡所底止往歲滇案未結英國威使復徇姦商之請藉端要挾所欲甚奢日久相持始立臺條約定於租界內不抽洋貨釐金又洋貨運入內地不分華商洋商均可請領半稅單是又格外通融之法所以優待洋商流通洋貨者至矣盡矣蔑以加矣聞各國議院於中國釐金一事本不以爲非戊寅八月新聞紙英之大臣以臺條約未遽核準並有慮中國責其食言者威使徘徊觀望其理旣絀其气自衰彼之本計不過俟徳法諸國條約之後坐享其成其或從中播弄或隱爲主謀均未可知然各國所據以爭者舊約之說也蓋嘗細譯舊約之意當時旣並無釐卡則內地自有常關耳常關稅額較輕於洋關其曰路過稅關不得加重稅則者譬如江海關納稅復過蘇關浙海關納稅復過杭關均不再按值百抽五之例納稅耳然該關之稅仍自當完故後此議定不領稅單者有逢關納稅之款而各商無不遵行至釐卡收捐專爲籌餉而設名之曰捐則非稅可知名之曰卡則非關可知二者旣不能相混則條約固無不得抽釐之文彼西國將何說之辭且查同治元二年間上海洋商屢請領事阻止租界抽釐英國卜公使批札駁斥法美兩使亦意見相同乙亥七月新聞紙錄字林新報有同治二年英使批上海英領事稟並美國外務大臣復英公使之語均言租界應由華官抽收華商之捐夫租界且如此在租界之外舉是以折之而彼當無辭也洋人之﹝貨﹞﹝資﹞一入華人之手聽其或畱或售或用或不用洋人不得過而問焉則華人以名義所在自捐公家之餉亦固其西洋諸國無物不徵無人無事不徵卽如商賈旣稅之於合夥又稅之於出入貨物又稅之於發收銀錢又稅之每歲所嬴之利其徵斂之繁十倍中國設使中國欲減其稅項以便華貨於之暢行彼能允之舉是折之而彼當無辭也洋人之說動謂以釐金之故致洋貨阻滯不行考近年進口洋貨每歲值銀至八千萬兩以外較至十數年前幾逾一倍可謂年盛一年矣而又云貿易不暢其將誰欺舉是以折之而彼人當無辭也總之洋商於已得之利則習而忘之未得之利則變幻百出以圖之尢其無窮之欲壑𨿽盡去商稅猶未以爲足也眾商日聒之領事領事日唆之公使公使非不知事之難行姑肆其恫喝以嘗試中國幸而得請可以邀譽市恩萬一中國必不能允彼亦有辭以謝眾商矣然則應之者在洞燭其情始終勿爲所搖而已

利權三

薛福成

間嘗聞西人爲持平之論者曰洋商之求免釐金非敢幹中國之政特以中國釐卡林立收數互有異同運貨者不能約定成本恐多折閱耳審如是則加洋稅免釐金之說也昔者日耳曼未一統之時小邦綦布關稅煩苛百貨不能流通自普人稱雄始集各邦議立統關入口貨但徵稅一次稅亦視前加重以各邦幅員之大小按月均分近者徳相畢士麻克又在其國議加進口稅今裁撤釐金之議徳使巴蘭徳頗主之若知中國必不能允彼或以統關之說進然中國之形勢與徳國異中國之地以開方道裏積算嬴於徳國者幾及二十倍各省各口所設釐卡皆必不可緩之用待以支銷今洋關加稅少中國萬不敷用加稅多洋人又未必願也則惟堅持舊章與之駁辧而已且中國所需之物祗有此數卽去釐金貧民不必因之多用洋貨其販運在數百里內者抽課本微卽或道路遠納釐較多獲利亦較厚其數輒加之售貨之內而華民亦不因此少用洋貨是釐金並無損於洋商也中國之護商旅也陸路則有防勇水路則有水師皆恃釐以給巨餉去釐金必去水陸各營盜賊之起何以彈壓洋貨土貨皆將阻滯不行是釐金大有益於洋商也夫無損如彼有益如此然而巴使拾威使之緒餘起而相爭彼謂天下彊國徳猶出英之上故凡英所不能行於外國者欲競而得之以示豪舉然竊以爲誤矣巴使於約章之原委釐務之窾要實未究心徒受盛使之愚弄而不自知今以洋船貿易論英商居十之七美徳法及東西洋各國共居十之三就令爭而獲利亦不過英取其十而徳取其一威始自知無可置喙乃嗾巴使於修約之時彊中國以所難行事成則英商坐享其利不成則徳人且﹝以﹞不諳公法爲笑於天下威使爲英計則得矣何英之智而徳之愚耶徳之君相素以豪傑成名一聞此中曲折亦必不以巴使爲然也或曰中國加洋藥之稅罷洋貨之釐以相抵可乎曰抽釐則利權在我加稅則利權在彼今卽倍加洋藥之稅與釐金若足相抵然洋藥在中國例本當禁專恃此爲利源名已不順萬一異日有可禁之機必以礙於帑項而中止是使中國畱終古之毒也且洋藥之爲物輕微易藏在於把握若加稅過重偸漏心多仍無補於國計而釐金之利則一去不可返矣威巴諸使舉關卡一二小節以爲要挾罷釐之辭不知此等乃通商常有之事就案淸理則可藉爲要挾之資則不可而彼之所嘵者又各有一是非也然則洋貨加稅之說可行乎曰必不得已如所加之數逮於釐金之數又於立約之時善防其獘則固未嘗不可行西洋各國稅額大較以值百取二十取四十爲衡又多則值百取六十者有值百取百者又有通行免稅關者於軒輊之中各寓自私之計不若中國之大公無我出入一體今酌中定論自洋藥而外均以值百取二十爲斷或於釐金所失之數稍足相償乎

利權四

薛福成

自巨寇竊發以來軍餉告匱始立榷釐之法古之人有行之者漢之算緡唐之除官錢宋之頭子錢其意皆相同也救時之彥創爲此策而軍餉賴以支持者逾二十者邇者羣寇削平洋人頗謂軍事起則抽釐以助餉軍事定宜免釐以卹商不知此說似是而實非者也自各國通西洋貨之販運洋人之遊歷日益繁多不能無水陸各營以資保護不能無船械機器諸廠以精制造不能無江海各隘臺以固我藩籬凡若此類𨿽質之洋人必皆謂當爲之事而歲出之經費亦十倍於前日是故通商之事旣不可廢則各項經費一日難卽各省釐課一日難停也夫中國於釐務苟﹝持﹞﹝特﹞之甚堅洋人或出於加稅之一說萬一所加之數竟如中國所需之數則其中又有利有獘何也當子口稅章初定之時洋商以半稅而免內地釐金其利本優於各華商華商之巧者不免於與洋商狼狽相倚譸張爲幻於是有代華商領半稅單而取其規費有用運照庇送無遵照之土貨有用洋船代洋商攜帶洋藥各貨有憑照免納釐金未到子口之先已將土貨銷售是洋稅與釐金均受其病也是使守分之華商不能獲利也是驅守分之華商不得不爲姦商也今定稅例華商洋商一律凡進口之洋貨納稅於海濱之通商正口凡出口之土貨納稅於內地之第一子口各釐卡量加裁並論其大勢宜密於近海而疏於內地用新定稅額一徵之後任其所之不復重徵是舉前此獘端一舉而淸之也不必立防獘章程而獘絕矣內地各省祗須於最要之關口設立總卡旣可樽節浮費而華貨販運較近者並無所徵則小民咸受其益此皆中國之利也然而猶有慮焉釐金取之華民中國有自主之權今旣盡歸之洋稅設洋人於下次修約復以稅重爲言勢必致固有之利權動爲洋人所牽制是宜於立約時聲明加稅與停釐相抵如異日酌減稅額亦宜酌復釐金以昭平允永杜洋人之借口此一端也中國旣權釐金所入盡歸之洋稅其或華人自在內地販運土貨者免其徵稅旣恐洋商隱附於華人以資獘混若偶經一卡而亦用值百抽二十之例勢必有所難行是宜明訂章程核定道裏之遠近如某處至海口須經幾卡則貨稅亦可作幾次分繳如是則華人不以苛斂爲苦而所經各卡節節稽徵洋稅不能偸漏此又一端也二端旣立乃可祛其獘而收其利矣然則中國旣得其利洋商獨無利乎曰有洋商運貨入中國可豫定成本若干嬴余若干操券而來必如願而返利一也關稅交納之後運入內地無守候驗貨之煩無逐卡停畱之苦行運旣連成本較輕利二也洋商一次納納稅𨿽若稍重然隱加之售價之內仍取償之華民華民但知洋貨之不復納稅也無不樂於販運或益從此暢銷三也利之所在顯然易明洋人何憚而不爲然竊料洋人昧於圖遠而溺於近利加稅一說勢固必不我從也則惟有堅持舊章與之駁辯而已

卷二十五戶政二理財中

廉俸

鄭觀應

管子有言倉廩實而知禮節衣食足而知榮辱天下之人未有饑寒切體內顧增憂而能致其身爲國家用者西國定制人非本籍不能爲官選舉之權操於議院一縣之中有知縣有律司有管庫有考帳有查街有捕頭執事人外除優給俸錢外復有公費以給應酬事無陋規物無官價卽巡捕下役每月工貲亦數十金余可槪見倘有玩忽章程貽誤政事徇情受賄越理取財一經訐發從嚴查辦其人多羞忿伏罪自裁否亦爲國人所不齒故貪坐贓之風不禁自絕惟其有司養廉之則較中國爲倍優國家課吏之條亦較中國爲倍肅是以俸薪外一介不取而簠簋不飭之患寂爾無聞我朝建官設祿正俸之外加以恩俸常支而外復給養廉體卹臣工無微不至無如俗尙奢靡物價騰踴京外各官之廉俸入不敷出數本無多而又以丁耗劃以軍漕絀於轉輸扣俸折廉所得無幾其能潔己奉公見利思義者賢人也否則上焉者或借夤緣饋贈節禮堂規克減軍餉侵蝕錢糧爲津貼下焉者或藉窩家坐贓娼賭私規詐索鄕民欺蒙長官爲得計探其原由實支用不給極其獘遂至流毒無窮恐非古聖王重祿勸士庶人在官祿足代耕之本意矣今欲整飭吏治軫念民艱當自京外各官加廉俸始新政論議云宜下﹝令﹞國中自今以往在內爲相臣者年俸三萬兩所屬遞趨遞降以是爲差在外爲總督者年俸二萬兩提督將軍年俸各一萬五千兩所屬遞趨遞降各以是爲差至兵丁水手月俸八兩至十兩月終頒俸分毫不得扣減衙門公役以及各官住所費用由公項給發歷官十年而歸田者恩俸視其所食祿給若干成數以其仕二十年三十年者遞加之終於王事者功大則以其恩俸之數酌給其終身功小則給其子之成人而止文員武員有受民間一錢一物或擅支國庫一毫一釐者立行革職永不再用恩俸盡削如此而賄賂之風未有不絕者也或嫌此議不無過重我縱不與彼亦必取與其私取而敗公曷若公與而杜私重祿所以勸士古之大小臣工身名俱泰無他此法行耳所有文武廉俸必照舊額倍給並分別酌給辦公之費使無支絀之虞若復有罔上營私受賄枉法者按法重繩之一切陋規悉爲裁撤或相沿已久礙難驟革者全數充公如此則民困紓而官方肅矣﹝或﹞﹝我﹞疑國用未足一旦遽增巨費無所籌則莫如裁汰冗官將其額祿並歸必不可少之員則廉俸裕而操守自端積習除而國帑自足矣尸位旣少循吏必多循吏旣多民生必遂百姓足君孰與不足又何慮官謗之或速經費之不敷哉若更能通堂廉之分際袪隔膜之偸風上下一心實事求是則唐虞三代之風不難復見於今日矣

書鄂督開辟全楚利源示後

李提摩太

自古大有爲之臣負經濟之才具卓越之見無不以厚民生利民用爲本其所裁成輔相之道大抵準今酌古因時制宜以潤澤鴻業未有膠柱而鼓瑟者其所挾持甚大志趣甚遠固非淺見寡聞者所能望其肩背也今鄂督張香帥制軍自任粵東疆寄其興利除獘已可槪見惜未竟其用卽量移鄂省去後士民思之如慈父母良以善政之及人淪肌浹髓也今旣督鄂於兩湖之地開辦煉鐵事宜又置織布局槍廠利國用而厚民生無惑乎口碑之載道也夫民不自生必賴有以資其生者農桑而外大約不離乎開礦制造等事夫開礦與制造爲致富之階其說起於泰西而泰西各國行之而獲效者比比皆然故其人皆極深研幾兩事並行不悖其國家又設格致書院以教育人才於制造之學旣精益求精復建博物院聚五洲之產而比校之約期立會互相考察大抵集思廣益樂取於人以爲善而深戒夫私心自用之習凡有是習而任事未有不僨者今香帥爲富民開利源爲貧民謀利藪簡員履勘本省鄰省煤鐵之礦勸諭開采善乎香帥之爲民生國計也夫事不患不集而患識不充足功不患不成而患習之難去以香帥之總督兩湖方荷聖恩之簡畀事權在手不論何法皆可施行事豈尙有不集者乎然苟非具卓識於先則且與庸碌同方謂多一事不如省一事之爲妙也而香帥於蒞鄂之後卽思有利必興紳民不能識其意多未浹洽香帥毅然爲之而不顧知後來獲效紳民必有恍然悟者顧或謂民情難與圖始以鄂地輿情未洽當發軔之初方謂制軍事更張有類半山之執拗者於此而欲其集捐幫辦趨事赴功也殊非易易不知香帥性成剛毅見義勇爲其所攺弦無非爲民籌劃耳公忠夙著昕夕焦勞久爲中外人之所欽仰其事有不速成者乎然而猶有說以處此夫謀天下大事者當定天下之大計蒙謂各省凡有佳質之礦皆當勸諭開采設局制造使貧民得所衣食則中國之利源庶乎廣被不止斤斤爲全楚計也不禁企予望之

擬立中國文錢合益會節略

何獻墀

中國積弱患由貧生軍國之需動形支絀欲仿泰西國債民不樂從事捐輸久而易懈自軍興以來每有動支必借洋洋人亦利中國所有遂於各口岸關榷歲歲取盈所謂無政事則財用不足旨哉言乎今議創立文錢合益會將以謀蓄儲權子母取民有限待用無窮人拔一毛足利天下亦是權宜濟變之一術也所有章程開列左方一此會以論丁科錢合而受益故名文錢合益會一設會專爲國家籌以備不虞自宜奏辦通飭各省一律舉行先由帑項倡捐繼由官紳協助庶使上下同心羣情愈形鼓舞一會中國人丁約有四萬萬之數除貧不自給者三萬萬不計外尙有一萬萬丁每日捐銅錢一文計每日得錢一萬萬文每千文作銀七錢算共應銀七萬兩周年三百六十日計共應銀貳千五百貳拾萬兩一各省自爲一會先由府州縣各司各堡各鄕各族分立丁口冊一本擬定每月每季匯收一次由該處公局全繳或繳﹝往﹞省中銀號給予收條以爲信據一各省每年所得會本卽由各省分貯公眾善堂存放生息稟明該省大憲立案每年造冊呈報官紳祇許勾稽數目其錢銀仍歸各善堂紳管理一各省所存會本銀不得無端提挪如該省遇有偏災卽將息撥出賑濟先由該省借用再或助鄰省無分畛域事復均宜籌一律補還以期久遠一各省所存會本息銀如無賑濟軍務之用卽將該逐年分撥專創建鐵艦鐵路炮局藥局平時有備臨事不假外求日用之資不匱富彊之策胥成眾志益堅外侮自止夙聞昆山先生畱心大計一腔忠憤常以利濟天下爲心閱此文錢合益會節略更見一班今東洋和二萬萬若能照此行之輕車駕熟不過八年卽可歸且無借債外洋捐輸吾民之多事也當軸者曷試行之香隱

度支

鄭觀應

度支者國家預籌出入之數也泰西各國每歲出入度支皆有定額不能逾限如明歲出若干進若干兩扺之外尙欠若干戶部卽於今歲預爲之備若有軍務急需則辟院集議另籌所有進出各歲終刊列淸帳布告天下以﹝示大﹞﹝下人﹞公故外國稅重百姓不怨且朝廷所徵大都酒及重貴之物得自富家不損小民惟中國尙無支度淸帳頒示國中間本年五月戶部奏稱常年進項七千餘萬一歲所入不足一年之出今籌辦海防購船置須巨甚非借洋不足以應急需當仿泰西國例議定一國歲用度支之數先舉其大綱次列其條目疇爲必需疇爲可省疇屬無益疇尙缺乏濫者節之乏者增之需者必補之無益者削之合京省內外而通計之則常經之出入可得也次則核查行省二十一部每歲田賦所入者幾何地丁所入者幾何洋關稅所入者幾何常關稅所入者幾何釐捐所入者幾何政所入者幾何沙田捐房屋捐海防捐籌防臺炮捐所入者幾何油捐茶稅絲稅及一切行帖典帖契尾雜所入者又幾何每省分立一淸冊核定入詳列其條目刊布天下鏡存子曰向例由各省官辦飛金銅鉛木植絲布紙蠟顏料等類先飭查有無相沿商民津貼分別攺飭商辦比較歷屆開支之多寡兼知各省物力之艱難又派交各監督鹽政織造辦運常例備賞之件宜加查核有無節年庫儲量爲減數此爲節省各項雜支至整頓各關常稅木稅惟有悉照洋關辦法須將各路貨物名目亦均分別登載價值每屆歲首由各省達部於稅課盈絀貿易通滯系以總分敍論列以任卸銜名匯刊總冊發坊廣售掩飾無計積獘或除使官紳百姓家諭而戶曉了然於國家之所取於民者固有一定之數舉所謂加攤火耗部費平餘一切浮費而悉空之明定爲制錢之數或定以自鑄銀錢之數而後商民不用加納胥吏不得上下其手官司不得中飽其囊橐部書無由駁沮其報消矣則常經之入數亦可得也凡一出一入皆編立淸冊綜核比較爲賦財出入表出有逾則節之不可任其漸虧也入有餘則儲之不可供其虛耗也此合國內各省爲通盤理財之法也更令各官歲呈簡明淸冊一本實記一關之出入盈虛關冊匯齊乃會合而詳核之要知中國之財流出外洋者若干外洋之財入我中國者若干兩兩較核而其出入之大數可得知也出入惟均則姑任之出浮所入者則必詳究其所以失之故當興何項商務以補救之入加於出者亦必詳究其所以得之故當若何懸賞以鼓勵之此合中外各國爲通盤理財之法也觀泰西各國之籌國用無論土地之大小人民眾寡未有不如此者此特言其大略耳此而不知何足以言理財亦何可冀阜財乎哉然而財活物也未定所生之數必先定所用之數定之柰何欲明養廉之原請先自定官祿始官祿丰足以養其妻孥而後貪酷之風可革也欲官不朘削民財必先自定君用始君用儉內府無所中飽而後深宮不萌侈泰之私上下一徳內外同風而小民之急公奉上彌不悅而誠服矣安見中國有財匱之足患哉

停漕

鄭觀應

三代以上有貢道而無漕運禹貢納秷納稭納粟米不出五百里外春秋之世未聞轉侯國之粟以贍王畿秦攻匈奴飛芻挽粟率三十鍾致一石武帝滅朝鮮轉運甚遠率十餘鍾致一石此漕務因軍務而起也初未聞官俸民食槪仰給於遐方也古之良法一州之米卽以供一州之食求轉輸於數千里之外迂矣唐初漕運歲不過二十萬石藉以養兵元行海運不甚勞費明永樂九年會通河成遂廢海而用河勞民傷財幾竭天下之全力國朝仍沿明制二百四十餘年帑項之耗耗於漕與河者不可數計其設官也有漕督有中軍副將以下各弁有漕標兵有各省督糧道有倉場總督有坐糧廳有巡漕禦史有衛守備四十人千總六十人運丁數萬運河管閘官四十一人閘夫數千其給漕費也運丁各授屯田使耕每船給田千畝少亦數百畝其船三年一小修五年一大修十年拆造皆給例價頭舵水手有工食家口有月糧運丁有行糧諸費凡運米百石例給耗米五石銀十兩以不敷用州縣給以兌費積漸至七八百兩民力竭矣各衙有千總領運漕督又歲委幫押官分爲一人押重一人押空每省有糧道督押又別委丞倅爲總運沿途有地方官催趲又有漕委河委督撫委自瓜州抵澱津不下數百員員愈多費愈廣一總運費二三萬金一重運費二三千金一空運費一催趲皆逾千金至淮安盤糧則有漕督之弁兵通州上倉則有倉督之經紀加以黃河口額設官駁船山東直隸通州武淸皆有之合算不下三千艘以及浚河建閘築壩通盤籌算非四十金不能運米一石入京倉此漕運所以爲無底之壑也究之南人食米北人食麥定於天亦定於地也米至京倉安能盡歸實用哉查京倉支用以甲米爲大宗俸官僅十之一八旗兵丁不慣食米往往由牛錄章京領米易錢折給兵丁轉買雜糧約南米一石僅合銀一兩有奇官俸亦然四品以上尙多赴領其餘領票轉賣於米鋪石亦一兩有奇夫南漕自催科徵調督運驗收經時五六月行路數千里竭萬姓無數之脂膏受吏胥無數之蟊賊耗國家無數之開銷險阻艱難僅而得達京倉每石之值約需四十兩或二十兩或十八兩不等及其歸宿乃以每石易銀一兩之用此實絕大漏徒以冗官蠹吏所中飽相沿不攺此眞可爲長太息者也推原其故朝廷思深遠慮以爲歲無南糟二百萬石流通則一切雜糧必牽掣而驟貴兵民必有受其饑者故不惜繁費而爲此然自輸舶暢行以後商米北來源源不絕利之所在人爭趨之市中有局米官中有米局則少米之患在今時可以無慮應請通飭各省攺徵折色其耗費一槪帶徵並歸藩庫起解至旗丁京官應領俸米或援照成案每石折銀一兩四錢或按照市價則每石折銀亦不過二兩有奇如是則南民所完之數卽北兵所得之數國家無毫釐之損閭閻節賫送之資而一切漕河之工程海運之經費漕督糧道以下之員弁兵丁倉場侍郎監督糧廳以下之胥吏差役皆可一律裁汰蠲除是國家開銷歲省奚啻千萬而反多數百萬盈羨官兵兩項所領實銀且較增於從前領票轉賣之值公私兩途一舉而均得大利有益於國無損於民亦何憚而不爲哉

卽使慮及歲饑乏食則每年提出盈餘銀數十萬兩在津兌買南米存儲通倉新陳互易以爲有備無患之計其事亦輕而易舉如慮海疆有事外人得以持其短長恐將來官商兩病殆有甚焉蓋名爲官米則敵船可以捕拏名以商米𨿽仇國亦不能阻截公法具在有例可援米石可不在接濟之列是可不必多方顧慮也夫運漕之法惟期事速省費今漕河旣塞鐵路未興惟恃海運以濟京師或以海氛不靖運道不無阻絕之憂議以陸運爲代然勞費百倍且所雇糧車時有沿途載逃之患非計之得也或曰海運行之數十年有效盍仍舊貫不知一行海運不特多出運費且上倉運滬一交涉於官吏之手耗折百端𨿽簡於河運而所費仍復不貲約需二千數百萬兩兩湖江安尢巨𨿽所耗在民者多而國家所損亦不下千萬乃其歸宿石米易銀一兩何苦令萬家膏血擲之虛牝耶當今籌萬難之際理財者何惜一舉手之勞攺爲折成庫銀匯交戶部耶惟折銀價值隨時畫一不得加多勒索以致困民方爲盡善惟當軸者所爲鰓鰓焉顧慮者豈以漕務人員夫役無所仰食難免滋事故不敢發此難端歟不知此實不足慮也將來鐵路旣成道途開辟如開礦墾土築路地利疊興需人甚眾又何慮難以安置耶且拔大疽者不顧小痛以或然之慮廢經國之方豈智也哉乎其慮之可保絕無也今河道北徙漕運不復海運亦非善策惟折色納官實爲利國便民觀前中允馮桂芬所著折南漕議查咸豐十一年奉

諭旨裁撤河督河道並文武各官一百五十餘員汰除老弱弁兵今河運未復已四十餘年與昔年南河各缺虛費餉需情事相同而今時庫藏支絀倍難於昔其爲應裁已無疑義吾望當軸者尙亟亟焉以行之哉

國債

鄭觀應

泰西各國無不有國債凡由議院公議準借者其國𨿽爲別人所得仍須照還故各國興大役出大軍國用不敷卽向民間告貸動輒數千百萬或每年給息或按年拔本君臣上下緩急相濟有無相通隱寓藏富於民之義而實不欲授利權於別國也當法越有事之時粵東籌辦海防需餉孔亟余曾條陳當道請仿西人之法籌借民款準由各海關銀號出票按年淸利其票據可抵關稅錢糧捐納之需數目無折扣成色無髙低借款至百萬之家有司宜優加禮待善爲保護不得借端勒捐以示體則民間必踴躍樂從昔英國政府因庫帑充溢欲將國債全數歸淸而英之富民咸謂存之於家不若存之於國不樂收領再三請願將利息減輕而後已法之國債每年交息銀六千萬兩可謂巨矣而民間尙肯貸之者則以政府尙信足以取信於民而民亦以按年可以得息較之他處爲穩也或謂一千八百七十年卽同治九年法幾爲徳滅矣若宗社爲墟國債將誰索乎不知萬國公法國之債貸於民還債之項出於地債與地合而爲一其地爲誰有則其債爲誰償此民之所稔知所以無慮也夫財猶水也惟患其壅塞不患其流通上下交徵則敗國亡家之券也上下相濟則親上死長之心也苟能示以大公持以大信試借民債以給度支成一時濟變之良規卽以葆萬世無疆之盛業較前日之開捐例以授爵借洋債以損國設釐卡以病民者其利獘得失之相去不可以道裏計者萬一貸之己民而闕仍有不足始可酌以微息轉貸鄰封考英法美徳諸國借貸行息三釐多不過四五釐而止若土耳其波斯等國則因欠債過重行息過多致利權授於他人國勢寖形微弱中國幅員之廣礦產之饒遠勝泰西人所共悉入甚多而借甚少無須重息可貸多金前此洋債行息至七八釐以上者非經手侵漁卽洋行扣折耳聞中國借券之股份中外人爭購之每股九十五磅有漲至一百零四五磅者外國之債股分單時有漲跌卽俄國之鈔票亦有漲跌也由是觀之中國𨿽少出子金仍能應手聞我駐英某大臣曰嗣後籌借洋應向英國勞士齋乃徳博令等大銀行籌商此兩行專與各國挪借銀錢素有名望人皆信服常能以微息借巨貲他處銀行萬不能及洋人常言如中國借銀百萬必到匯丰麗如等銀行說明所借之數所給之息指明某某口關稅備償本利分作若干結按結支付限年還淸銀行應允借款收存文契卽以銀如數兌交此向來籌借洋情形也該銀行如果自有巨款此法尙屬可行無如僅能擔承實非殷實中國旣與該行議定該行卽出具百兩券票一萬張從一至萬買股者或買一張或買百張多寡不等迨頭結還到期何人之銀先收何人之銀後付不可預知其故何也券票之漲跌不定券票跌則本錢恐缺人思速還券票漲則利息依期人思久借爰拈鬮之法定還債之期免疑該行有褊袒之獘此等辦法𨿽極公平然股多之人本錢必有虧損收回全數或收回半數非到拈鬮之日無從預知斷不能料理於先收回本錢復入股份大爲不便倘將來再籌借須設法補救此失始易通融必將放債諸人不便之事代爲通盤籌劃若稍有妨礙勢必增長利息益受其虧欲策萬全厥有二法一曰立法借錢限定年月一次全還一曰按結歸款先於券內載明第一結歸還若干第二結第三結歸還若干俾得早爲料理彼放債者則亦樂聞某國借債建造鐵路電綫開礦治河一切富國之政利息大而券票彊甚不願出貲借人妄作耗財無益之事尢惡借債用兵將銀錢變作火藥彈完萬一亡國敗家則借將成畫餅不但失去利息而已駐英大臣之言如此可深思其故矣

我國家量入爲出本有常經前此借債外洋權應一時之用金磅髙下旣受巨虧嗣後洋債一端自應永行停止況目前所借並非外洋眞正殷實商家仍由銀行擔承後每一股百金聽中外商民購買該行董事轉得上下其手坐收利權中國廿一行省中殷實商民爲不少但使由戶部及各藩庫仿西法出給股票每股百金定期歸還按年行息收放出入誠正無欺安見中外商民之信戶部者必不如其信銀行信中國者必不如其信外國乎卽萬不得已而再借洋債亦宜統籌全局審愼周詳不必再托在中國諸銀行中經手以免輾轉扣折虧累無窮但飭駐英使臣徑向勞士齋乃徳博令等大銀行熟商行息不過四五釐中國屢借巨貲素守信義歐西各國共見共聞大可與其本國國債之息銀低昂相等苟還本之期以一二十載則彼民之有貲以出借者亦可作爲產業踴躍集貲貪利之心中西無異利可圖矣慮其不可恃以致失利利可恃矣又慮忽借忽還不能久享其利亦中外具有同心也且也貸債旣多則中外之交歡愈固而國本愈堅幾有休戚相關之勢亦情之出於自然者也今中國借洋以海關作抵其誠其信爲天下萬國所無乃以此絕大利權不授於己民而授之外國且不授於外國殷實之富戶而甘授於外國姦狡之牙商此所以洋一事遂爲通商以來一絕大漏而泰西各國有識之士且咥咥然竊笑於其後也則不知彼己之情者決不足籌交涉收利權也

論中國易於富彊

李提摩太

蓋聞善者必扼其吭善兵者必審其勢善謀國者必參觀互考權其勢之難易事之重輕如弈者之棋無虛醫者之痛下鍼砭然後可轉貧爲富轉弱爲彊不至每況而愈下抗懷時事者每以歐洲英美徳法等國版圖日擴貨殖日興其民富厚較前不止倍蓰而環顧中國地不加辟民不加富鰓鰓焉以生齒愈眾謀食愈難爲慮不知治兵者知彼知己百戰百勝而治國者將毋同查亞洲之國華爲大二十一行省計占地球十中之一民籍又與歐羅巴全洲相頡頏夫蚡冒藍縷以啟山林﹝是以知﹞地之不大不足以取威也而中國則保世滋大矣衛文革車以興都邑民之不庶不足以定霸也而中國則人物繁庶矣不特此也歐洲各國如棋之布如星之羅如犬牙之相錯其練兵也必工力悉敵而旗鼓相當否則彊鄰覬覦邊境驛騷而國因之不靖其餉糈每人每月由十餘元至三十元不等中國軍制綠營兵餉除米之外一月不過一金卽使練勇月亦三兩五錢至四兩二錢而止人情儉嗇不同﹝中﹞﹝西﹞國之浮奢餉項無多絕異西兵之糜費中國地大於歐洲各國而練兵不必多於各國籌餉又復省於各國但練一兵能獲一兵之益其額僅與歐西一國埒則鄰人不得窺伺疆宇亦復乂安至於興工作則價值從廉設學校則文字一致凡此數事均屬歐西各國之所自嘆弗如也所惜官憲因循於上學塾玩泄於下狃於積習埋沒人材於帖括之中不能發奮爲雄耳如果振作有爲洵有事半而功倍者噫自海禁旣開時局互異歐洲諸﹝國﹞日以開疆辟土爲事從前旣占美澳二洲嗣又分據非洲以爲外府亞洲之緬甸安南以及琉球皆我藩服寸疆尺寸不容輕易以與人者也而今則安南已鯨吞於法矣緬甸又蠶食於英矣琉球且宗社坵墟兼並於日本矣今之時勢豈猶可安常蹈故而不知變計也耶誠能精以練兵富以養民課農兵以爲根本之外開鐵路以通商惠工立郵政以便民利國中運費之出所省不知凡幾郵資之入所溢又不知凡幾由此開各礦以盡地利設西塾以育人材將見物產丰盈民俗富育而國勢亦蒸蒸日上當駕五洲而上之豈第並駕齊驅已哉窮則變變則通是所望於事權在手者

論謀富之法夫所謂富者何哉中西之富不專恃天時地利也不專恃人之四肢百體也更不專恃山有五金與煤之藏也如以五金與煤於山者爲富則今之美國未立國以前不過土人居住而已土人所食者不過野獸而已迨立國之後而富足非常非猶是土人所有之地乎而土人何獨窮而不富也然則富果何由而得乎曰自勤中來也天以金木水火土谷付於人欲人自取之而自用之耳天以心思才力賦於人欲人能用其心思才力耳人各竭其心思才力取五金之材料各隨其材料而置爲器皿此卽勤之謂也其勤必有法而勤非泛用也離乎勤以言法不足以致富離乎法以言勤亦不足以致富勤以行法法以輔勤而富可謀矣勤之大者不外農工與商耳此三者各隨其人之本分而思得其法以各盡其勤也旣知各盡其勤矣再加以法之新且巧者省其力而事半功倍豈非人勞我逸乎試卽農工商分言之農宜審其天時地利孰宜稻孰宜麥孰宜木棉雜谷順物之自然而無待勉彊此農田之大要也但欲廣種博收竭一人之力而爲之其人勞苦不堪矣是必有新法最利之耒耜而助牛馬之力以助之可也鄙人昔年曾由粵東至北省及蒙古一帶便中細察農田工夫直與西國二十年前無異一人所作僅供一人之食耳所謂餘三餘一者徒托空言緣無新法之故卽非生財之道也西國所望於中國者豈徒絲茶兩物哉如甘蔗本棉米麥葉葡萄如能各精各業多種多出除本國需用外運出各口亦一大交易也再加以西國新法揀選嘉種精益求精助以勤而減其力餘下閒功可似西國男女老幼讀書識字不更妙耶至於工之一道制造各物較農事爲更夥矣以木與鐵而置爲各器小之爲日用所必有大之爲常變所必需中國非材料不全非人工不勤惜無新法以佐之無怪﹝乎﹞不如英國之富矣英國之富由於通商制造兩大端英國由他國運來材料制造成物復運往他國出售貨不停而利自生宜其大富大彊天下莫與京也豈若中國各謀各業不立股份公司僅顧一人身家乎中土果仿英國所行其材料爲中國所無者以中國之所有者易之制造成物仍爲中國人買之不似英國運進運出使費不貲更爲有利此致富之由與英國何多讓耶若夫商也者與農工相輔而行者也農工無商則有貨不行商無農工則無貨可行商人得法於農工大有益也夫通商有二法一曰內地通商一曰各口通商通商最關緊要者貿遷之法也貿遷不得其法富於何有惟以省功省力省費之新法而運貨敏捷斯可耳凡遇水道輪船載貨駛行凡遇陸路開通鐵路火車運行而火車駐輪之地宜於橫路多備馬車駁貨分送各路如輪船之有駁輪也輪船火車之利其致富有莫可言宣者試以英俄二國買中國之茶言之英由上海用輪船載茶至倫惇僅須四十五日如茶價每三十五兩加上使費每不過三十七八兩之譜俄由北通州用駱駝運茶至俄之銷貨碼頭計程二萬餘里每駱駝至大者僅能負茶五行之速者六閱月遲或八閱月也一小輪船所載之茶必用兩千駱駝運送如茶價每三十五兩加上十倍使費成本已三百五十兩矣此俄國茶葉生意不能興旺之明徵也是以決計開通鐵路至中國交界之處以火車運茶早則兩三禮拜可到至遲三四禮拜無有不到者矣如此使費必少茶價大減而食茶者必多十倍人也俄國多十倍人買茶華人可多十倍銷場鐵路一成豈專有益俄商而無益華商哉卽俄國運來各貨更可價廉矣凡西國地界相連無有不造鐵路者鐵路相連兩國無殊一國彼此通商貨物川流不息而貨價不至居奇所有內地需貨之區均沾其利也且而鐵路之益非第處常通商已也

以中國而論水旱偏災無時不有如有鐵路凡窮民無告者有鐵路運貨而救饑荒窮民幾忘凶年之苦矣卽如印度當年旱魃爲虐彼時鐵路尙未成功印度總統先行以工代賑饑民速將鐵路鋪平俾各路客商以火車運貨而來救活百萬生靈者此內地通商有鐵路之益也至各口通商則恃有輪船之利輪船速於帆船省工省費且可計日而到一到口岸卽行照例納稅嗣後任其所之無復有報稅之舉貨物源源不絕國家與商人無不獲利而中國則不然貨船到口過一關必報一關之稅十八省幾同十八國多設官員差役商船遇關多方勒索格外畱難商人裹足視爲畏途貨物反形阻滯而夾帶偸漏之端由此而啟是多設關卡報稅納稅者反覺其少矣夫輪船與減稅旣若是其有益也而國家之公信局又何可不設耶中土遞傳文報以千里馬爲最速然祇利於國也民間信局𨿽多信資昂貴且常有不能寄到之時若泰西各國則有公信局焉公信局由國家主持凡寄家信以及貨價行情先買信票至遠之信每封不過百文水路輪船陸路輪車有餘利公家收之有虧折公家助之商民皆利矣合之電報﹝之﹞益皆富國之道也𨿽然猶有說焉造輪船鐵甲船鎗炮鐵路電綫諸大端捨煤鐵何自而成是開礦一節又不可緩以必需之煤與鐵制造無數之大宗小件以供人無窮之用比之金銀尢貴也而金銀各礦亦在所當開以中國所有之金銀照大小洋蚨之式鑄而爲錢便於民用通行十八省不勝於元等銀﹝絀﹞﹝拙﹞而多耗耶但開礦非得新法則又徒勞無功矣以上所論水力火力省功省費利於農工與商皆生財富國之法也顧富國在於生財而理財尢當節用民間甘於淡泊自知撙節者無論矣國家無事不委之於人所用者皆廉潔之士固有益於君民非然者徒費廉俸而已但中國官員廉俸本菲加以減成支領更形艱窘宜厚其俸祿庶免大小臣工交徵利也試觀鹽漕兩務積久獘生不可枚舉鹽務以爲民利而實病民官引不銷勢必增價民食貴鹽民多費矣何如散入民間聽民自辦逢關報稅與麥米同例利國利民何便如之漕務則從公折色招商運米赴京照市作價其銀或以匯票帶回本處歸銀行兌錢輪流轉運省無數運費無數冗員不又以節用爲生財之法乎然此皆中國之事非予西人所得與聞不過爲秉國鈞者獻芻蕘之言以備采擇焉耳總之中國宜生財宜節用西人亦欲生財節用也各國商人運貨至通商口岸非必欲往內地出售也中國商人若以輪船輪車運內地之貨至海口售與西商復接海口西商之貨以輪船輪車運往內地分售各省西商何樂多開口岸多設領事而費公帑多開行棧而費資本乎中國如能照此行之吾知西商之已入內地者必逐漸退回口岸其勢然也中國於是乎於是乎富於是與西人善爲聯絡且善爲維持而不失爲自主之國矣夫何問乎西人散布中原又何患英俄爲中原接壤之國哉予於中國有厚望焉惟是所論者農工與商耳而明此理出而辦此事者其非士也耶夫不學無術士豈能率爾操觚哉是必有當學之法也

續論謀富之法前論農工商謀富之法矣而獨未及士者非士可置而不論正以士之所關者正大也試言之重耕讀而輕工商中國之獘與西國當年相同西國有賢士出剔其獘而興其利焉謂士聰明出眾只謀富貴於一身而於農工商無與也農以耕田餬口以手藝營生商以貿易爲業其勢分而其情不屬幾如脈絡之不相連矣可乎哉農工商各有經營之事而士則養尊處優徒工文字而食於人叩其功績無﹝補﹞﹝浦﹞於世亦奚貴有此士人哉𨿽曰無小人莫養君子而孟子則云農有餘粟女有餘布不通工易事之過也其不能通功易事者士人能諉爲不知耶然不必非古而是今也上古洪荒甫辟文教未興後世人才輩出駕前古而上之矣宜其著作曰益而日深事業日增而日盛猶是心思也猶是才力也而今人之勝於古人者非於心思才力之外而別擅奇能實於心思才力之中而獨標新是以突過前人而謀國之法能令上下情通四民意合其功非出自士人乎中國則以率由舊章爲不違先王之道而不知先王之道宜於古未必宜於今今之時勢非先王之時勢矣中國士人何食古不化若斯哉終年伏案功深尋章摘句以爲束身於名教中也而實以八股文章束縛其身耳天下所望於士者安在哉古今大學問者有三一曰天道之學卽天地萬物本原之謂也一曰人生當然之理卽誠正修齊治平之謂也一曰物理之學卽致知格物之謂也此三者並行不悖缺一不足爲士也而今之中國士人固不知矣卽格致亦存其名而已所僞爲知者誠正修齊治平之事耳言大而誇問其何爲誠正何爲修齊何爲治平則茫乎甚解與未學者等謂之爲士其信然耶中國開科取士立意本良而惟以文章試帖爲專長而策論則空衍了事也無殊拘士之手足而不能運動錮士之心思而不能靈活蔽士之耳目而無所見聞矣倘能於文詩策論而外講求堯舜禹湯之經濟文武周孔之薪傳中國不幾獨步瀛寰而爲天下萬不可及之國乎予不禁曠然而遐思睪然而髙望矣昔英國相臣名卑爾根者讀書人也辧明古法易以新法而棄古法三百年來後人宗之無有變易洵爲格致中有開必先者近來格致一法日增一日傳徧天下皆相臣卑爾根之前功也又法國於二百年有戶部大員名戈勒貝者見國中制造無多外口通商有限以及各等工作殊非富國之謀欲以新法更舊制斯時也人民多有不服者該大員任勞任怨設天文儲才講以天文格致之學而又通商減捐淸還國債以興國法至今史冊中論富國之法無有能出其右者其國皇薨時俱以賢君能用賢臣歸功於賢君矣又俄國於二百年前其國皇名被徳年之時卽位國勢不興聞歐洲各國俱以通商富國欲遣使臣訪詢其故而於心有耿耿不釋者遂將國事付相臣攝理親赴荷

英兩國查看各法回國時聘請兩國能員一同來俄傳授富國之法嗣又遣使巡歷各國增長見識又招請各國賢員爲俄國立定根基而俄乃昌大焉當被徳皇在位時國人始而不願及其薨也又稱大被徳皇矣是英法俄三國如此富彊皆由於有賢君有賢臣也國家用人欲其治民也所用者皆賢臣增光上國天下仰之所用者皆庸臣驅之東則東驅之西則西栗栗危懼僅供奔走如牧牛羊而不犬馬之勞此非國家取士之本意也又何問乎所治之民耶夫所貴乎士者以己之聰明覺人之聰明胥天下之農工商均受裁成於士人之手則士之成就凡庸者大而人之受惠於士者多矣

𨿽然中國以文章取士其中莫謂無經緯才也京以內恭親王文相國立天文同文以培植人才京以外李伯相鴻章原任馮中允桂芬現任福建丁撫軍日昌江蘇前臬憲應廉訪時現任蘇松太道馮觀察焌光倡辦上洋制造局與廣方言厥功甚偉中西人皆頌其能他如福州廣東兩省皆有制造局爲國家立富彊之業辦理局務之大員皆偉人也之數人者未嘗非以詩文取功名者哉又京城天文而之李君壬叔上海廣方言之徐君雪村與其嗣君仲虎精於化學華君若汀精於算學李君丹崖精地理趙君靜涵精醫學賈君步緯精天文學諸君皆名重一時不多見之才也嗣有接踵而起者謂此猶非富國之全功也於是奏請挑選幼童督率出洋親往美國精習各等有用之學焉然則富國之法盡於是乎未也總理衙門各大臣南北兩洋通商大臣各省封疆大吏如李伯相鴻章新任兩江沈制軍葆楨新任兩廣劉制軍坤一宮保山東丁撫軍楨福建原任王撫軍凱泰前任兩江李制軍宗羲皆心乎國政欲以新法而煥新猷而各有奏章入告欲將孔聖所云致知格物工夫趁西法入華而令各省立儲才以惠後學矣夫所謂儲才者非棄文詩於不講也不有數學在乎代數幾何平分角法弧三角法微分積分工程總法對數天文數學制造機器測繪海陸等類是也不又﹝有﹞重學乎靜重學動重學水力等類是也推之光學聲學天文吸鐵電气學礦學冶金學地產學開礦學農學

化學熱學地理學史學種類學植物學航海之法造船之法繪圖法禦風術水陸兵法

理財富國之法律法萬國交涉公法醫學等類是也以上各學皆儲才所必不可少者然儲才類聚英才而教之而新聞則分散天下而觀之矣凡國政民風與商賈農工之事無一不登新報令閱者增廣見聞其有益於人心者實非淺鮮卽美國一國而論當一千八百七十年登冊者六千是年之中日報禮拜報月報四季報統計一千五百零八兆五十四萬八千二百五十張之多中國能於儲才之外多立新聞令聚而學者有實效散而觀者有多聞不更大快人心哉本之爲萬國公報擇西報中有益於中國者譯而登之卽善與人同之意耳且也新聞一多作者皆膽識兼全之士彼此互觀是又以聰明才學爲通商之一法也後世必有頌各大臣之功徳於不衰者矣但立儲才講求以上緊要之學必須值升平而爲之也其所謂升平者要不外各國往來永惇和好以免猜疑耳所以各大臣中有奏請簡放公使與立各事官分駐各國不可再緩之語其卽此意也歟有公使駐紮外國遇有中外交涉之件彼此互相辧論其能奠家邦於盤石而免外患之侵者其功不在鐵甲念只之下也要之有治人斯能有治法事非徒托之空言而有治法尢貴有治人功乃莫隳於末路是所望於中國之聖主賢臣焉鄙人行將引領望之拭目俟之矣

立信論

張羅澄

孔子曰民無信不立凡以大義所在具此血誠始能立身天壤仁義之良生民原所固有然欲求民之信當立信於民他勿論論目前事方今天步艱難我國家﹝爲﹞償夷罄天下所畜而傾之猶不足乃息借洋款乃年年積利成本由本加利未知何日方是了期於是關心時局者或上封章或攄偉論均謂創銀行用鈔票可以生財而於外洋花紋紙亦可塞其漏其識未嘗不卓然吾恐百姓私議以爲又將誑我也昔咸豐年間攺用鈔票頒之各省其初未嘗通行其繼也軍餉不能用庫款不能用捐官不能用完各項賦稅不能用後竟將鈔票三成作扺了事天下人尙嘖嘖然訟前日獘今復用鈔票設不予人以可信其勢必有所不順然則將如之何夫立木示信秦法以行請於京師各行省及通商口岸創立銀行使鈔票有可換銀之處則民以信其票用俄國鮮潔紙內加鈐記由一兩起數逐漸加至百兩止以便適用制機器刷印使姦民不能假則民愈信自軍餉以及一切賦稅皆可通用則民更無不信然各銀行所應存巨此時又何取償耶愚謂由戶部造成鈔票每省頒發百萬大省或百餘萬飭督撫籌措實銀照八成申解繳部卽從部頒之各銀行中再別籌費益之然後持票換銀者皆不至空無以應則不必施信於民而民亦信矣如是而天下利權皆操之朝廷可以時核其盈絀此舉未始非生財之一道也此日民窮商困國帑空虛杞人憂天沈幾觀變所熟籌以勵相我國家者正未可更僕數也第就此一事論之亦無有人焉倡一議者何不思外洋一紙花紋我商民能以百萬實銀易之何哉其法嚴而信立故也如必用鈔票須特創嚴法凡僞造鈔票至十金者梟首百金者坐其家千金者族鄰捨知而不舉發者連坐有出首僞造證據確然者賞如其僞造之數則鈔無敢僞風行艸偃天下之大信以彰庶不再蹈咸豐朝用鈔之獘乎當軸者盍一籌之

論今日勿憂無財

余貽範

今天下競言貧矣上以府庫空虛爲慮下以衣食艱難爲憂此誠賈生痛哭涕長太息之時也夫國家度支浩繁不能不取給於民民者財之本也乃自理財不務其本而需用日亟滋獘日深或失於損上益下而財益萃而民益困矣或失之上下交損而民益困財財旋渙矣有子曰百姓足君孰與不足百姓不足君孰與足唐劉晏曰理財以養民爲先自古未有養民而不得其財者亦未有困民而不失其財者如此可與論救貧之道矣天下五大洲以亞細亞爲最大中國地方奄有亞細亞三分之一若歐羅巴洲疆域之廣不逮中國遠甚然其講求富彊之道不遺餘力近日各國財貨充盈金銀流溢閭閻丰足商賈輻輳上無匱乏之嗟下無流離之苦是豈操異術哉亦盡心於養民之道而已觀其通商墾開礦田安電立信局造機器等事凡有便民之舉莫不殫心竭慮次第興辦集思廣益惟日孜孜無苟且之心無畏難之意此其所以雄視海宇富冠五洲也玆姑勿論他事卽以鐵路言之歐洲全境鐵路共有八十餘﹝萬﹞裏每一年每一里可得裝貨載人各項利銀二千兩以全洲統計可得銀一千六百兆若以騾馬轉運人貨較火車價足加三倍每年應得四千八百兆以前數計之是民間每年虛費銀三千二百兆之多或以火車轉運較之騾馬轉運數目多寡不攺其費用亦有加減然卽格外從少計算每年亦虛費銀一千兆倘百姓每年多餘銀一千兆不獨各人衣食寬舒卽國家亦可多得稅項此猶鐵路一端若以他項統計每年虛費之款誠不知凡幾故歐洲各國心思精細可省則省稍有不便卽隨時攺易凡有大興工作之舉皆其一勞永逸之計今中國疆域之廣過於歐洲人民之數日漸增多若不另籌養民之法是使百姓坐受其困也夫國家經費有常莫非取之民間苟令民坐窒其生機卽減稅而已怨若爲民多開一生計卽倍取而非苛西瀛各國固已先我而爲成效昭著我但稍爲變通卽可上下充裕在中國電報制造等業已先後舉行參用西法然學西人之制器而不學西國之理財非富無以保邦非彊無以保富相需爲用乃能相﹝濟﹞﹝齊﹞有成焉方今中國內外莫不以無財爲憂譬如世祿之家子孫蕃衍食指眾多爲之長者不能爲之別謀生業使其自給而但仰屋興嗟愁城坐困也則亦何益之有哉吾故曰今日勿憂無財惟當局者其加之意也可

論工人宜漸富

李提摩太

昔諸葛武侯治蜀而蜀治其自言曰我心如秤不能爲人作輕重夫至其心如秤則﹝平﹞﹝秤﹞之至矣五雀六燕適得其平不知者見之則以爲多寡之數不平而不知有秤以平之則多而輕與少而重正無分軒輊也韓昌黎曰凡物不得其﹝平﹞﹝秤﹞則鳴鳴其不平正所以望其平耳此吾儒與人家國事必以齊治均平爲本觀於泰西工人與國家相爭之事而知其積不能平之故矣考西國近百年來自得養民新法各國產業均繼長增髙較前多加數倍其最盛者莫如美國於八十年之內產業卽多四十三倍此外英國於八十五年之內產業亦多六倍法國於六十年之內產業亦多三倍美國用辟地開墾諸法故其收效極速英國因新創機器制造並通商五洲故亦日漸富彊然各國產業如此之長豈一手一足之烈哉實工人胼胝辛勤所致且夫﹝集﹞﹝極﹞眾人之勞而獲此巨利自宜一律均分方見其平乃美國有七家共得銀四百兆英國有五家共得銀一百兆徳國有二家共得銀二十五兆法國有一家獨得銀十兆至眾工人作工之貲在百年前每日僅合中國制錢四百文近日以美國爲最大比之三十年前不過加四倍英國於八十五年內祇加二三倍法國於九十年內祇未加二倍因此西國多年凡有明白工人莫不互相議論以爲國家旣漸富彊士商均坐擁厚貲而獨此出力之人未能利益均沾無乃不﹝公﹞﹝工﹞乎因此各工人設會曰同心會又曰同合會計徳國有六十餘萬人英國有八十餘萬人美國有六十餘萬人法國人數更多莫不明國家以求伸其不平之气而溥其大公之財若就其形迹而以論與聚眾滋事何異不知人情不甚相遠天下事苟得其平又何必眾口嘵嘵與在上者時常爭論哉故近來西報中常見有工人設會與各國爭論之事實非與上爲難不過欲求厚加工貲且一日中限定祇作工四時俾眾人得益一律平允此外別無他事也今夫飲水者宜思其源也植木者宜培其本也觀於各國之因開墾制造而日新月盛微各工人之力不克至此是工人之於國家卽生財之源致富之本有國者安可昧厥本源哉吾知嗣後泰西各國必當持之以平使各工人一體漸富不致再行觖望是亦大局之幸也夫

卷二十六戶政三理財下

管子地數篇

許克勤

桓公曰地數可得聞乎管子對曰地之東西二萬八千里南北二萬六千里其出水者八千里受水者八千里出銅之山四百六十七又出鐵之山三千六百九山此之所以分壤樹谷也戈矛之所發刀幣之所起也能者有餘拙者不足封於泰山禪於梁父封禪之王七十二家得失之數皆在此內是謂國用桓公曰何謂得失之數皆在此管子對曰昔者桀霸有天下而用不足湯有七十里之薄而用有餘天非獨爲湯雨菽粟而地非獨爲湯出財物也伊尹善通移輕重開闔決塞通於髙下疾徐之筴坐起之費時也黃帝問於伯髙曰吾欲陶天下而以爲一家爲之有道乎伯髙對曰請刈其莞而樹之吾謹逃其蚤牙則天下可陶而爲一家黃帝曰此若言可得聞乎伯髙對曰上有丹砂者下有黃金上有慈石者下有銅金上有陵石者下有鉛錫赤銅上有赭者下有鐵此山之見榮者也苟山之見其榮者君謹封而祭之距封十里而爲一壇是則使乘者下行行者趨若犯令者罪死不赦然則與折取之遠矣修教十年而葛廬之山發而出水金從之蚩尢受而制之以爲劍鎧矛戟是歲相兼者諸侯九雍狐之山發而出水金從之蚩尢受而制之以爲雍狐之芮戈是歲相兼者諸侯十二故天下之君頓一怒伏屍滿野此見戈之本也按東西二萬八千里南北二萬六千里本書輕重乙呂氏有始覽淮南地形訓廣雅釋地並同蓋以周圍九萬里地球之徑言之也東西較南北少二千里者地形訓髙誘注云子午爲經東西爲緯四海之內緯長經短是其義也出水八千里受水八千里者本山海經中山經文也廣雅釋地呂氏有當據攺蓋證以下文出銅之山出鐵之山始覽淮南地形訓並同惟中山經作出水之山八千里受水者八千里則此處正當作出水之山也出銅之山四百六十七山出鐵之山三千六百九山據中山經作出銅之山四百六十七出鐵之山三千六百九十按劉昭注郡國志出銅之山四百六十七出鐵之山三千六百九與管子同史記貨殖傳亦同則中山經作三千六百九十者蓋誤管子不誤也此之所以分壤樹谷者中山經作此天地同所以分壤樹谷也是也戈矛之所發刀幣之所起中山經幣字作鍜刀鍜與戈矛同類不應復言當以管子爲是能者有餘拙者不足劉昭注郡國志云儉則有餘奢則不足是其義也封泰山禪梁父七十二家者史記封禪書管仲說封泰山七十二家記者十有二自無懷氏至周武王卽此義也得失之數皆在此內者言有餘不足之數皆在此內也故謂之國用也桀有天下而用不足湯七十里而用有餘者此卽國用得失之數也通移輕重開闔決塞者下文令疾則黃金重令徐則黃金輕先王權度其號令之疾徐髙下其中幣而制上下之用是其義也故又繼之曰通於髙下疾徐之筴坐起之費時也筴策通猶等也揆度篇桓公問曰吾聞海內玉幣有七筴可得而聞乎管子對曰陰山之礝一筴也燕之紫山白金一筴也云云是筴者猶輕重之等也

伯髙路史黃帝紀作柏髙羅蘋注云柏髙舊云岐伯之名非據靈樞帝曰予欲聞陰陽之義岐伯曰岐先師之所祕柏髙猶不能明是柏髙非卽岐伯是也刈其莞而樹之路史作又其莧而時之莧莞通羅蘋注以莧爲細角山羊非也逃其蚤牙路史作逃其爪牙按揆度篇亦作黃帝之王謹逃其蚤牙不利其器房注雲藏祕鋒芒不以示人行機權之道使人日用而不知是其義也上有丹砂下有黃金者路史作上有丹矸又按荀子正論篇加之以丹矸楊倞注云丹砂也是矸丹砂亦同也上有慈石下有銅金者此與下文上有赭者下有鐵當互誤按磁石可以引鍼本艸雲山之陽產鐵者其陰必有慈石則管子當言上有磁石者下有鐵上有赭者下有銅金令本上下文有互誤也上有陵石下有鉛錫赤銅者禦覽地部三引陵石作綠石良是又地部三珠寶部九引下有鉛錫並無赤銅二字則非按範成大桂海志云石綠銅之苗也出廣西古江有銅處生石中質如石亦名綠石又李時珍本艸綱目曰銅得紫陽之气而生綠綠久則成石然則古本當作上有綠石者下有鉛錫赤銅耳所謂山之見榮者也與折取之遠者言山不封禁則聽民折取令封禁其山則內守國財與聽民折取相去遠矣葛廬之山當作廬山史記五帝紀索隱引作蚩尢受廬山之金而作五兵是也發者謂蚩尢發其山也見路史後紀蚩尢紀雍狐之芮戈者當作雍狐之狐父之戈按荀子榮辱篇狐父之楊倞注云狐父地名管子曰蚩尢爲雍狐之狐父之豈近此耶又按路史蚩尢紀注正引作雍狐之狐父之戈是也此作芮戈誤也考廬山漢書揚雄校獵賦後陳廬山注云盧山單於南庭山也蓋卽此至雍狐自古未詳何地按黃帝都冀其徵蚩尢亦往往在冀州左右則雍狐或卽蜚狐史記酈生傳距蜚狐之口集解云蔚州蜚狐縣北百五十里有秦漢故郡城西南有山俗號蜚狐口蜚一作飛又晉書劉錕傳幽州刺史鮮卑段匹磾數遣信要錕欲與同獎王室錕率眾赴之從飛狐入薊疑卽此至見戈之本者丁孝廉云見戈疑得失之壞字上文得失之數皆在此內是其證是也

桓公問於管子曰請問天財所出地利所在管子對曰山上有赭者其下有鐵上有鉛者其下有銀一曰上有鉛者其下有鉒銀上有丹砂者其下有鉒金上有慈石者其下有銅金此山之見榮者也苟山之見榮者謹封而爲禁有動封山者罪死而不赦有犯令者左足入左足斷右足入右足斷然則其與犯之遠矣此天財地利之所在也桓公問於管子曰以天財地利立功成名於天下者誰子也管子對曰文武是也桓公曰此若言何謂也管子對曰夫玉起於牛氏邊山金起於汝漢之右洿珠起於赤野之末光此皆距周七千八百里其塗遠而至難故先王各用於其重珠玉爲上幣黃金爲中幣刀布爲下幣令疾則黃金重令徐則黃金輕先王權度其號令之疾徐髙下其中幣而制上下之用則文武是也按此言山上有赭者其下有鐵上有慈石者其下有銅金亦當互易蓋涉上文而誤也一本無以下十一字宋氏云皆校者之詞而誤入正文者是也上有丹砂下有鉒金者兪氏平議云玉篇鉒送死人具也然則鉒金義不可通疑當爲﹝鈺﹞﹝玉﹞五音集韻曰鈺堅金也其說是也與犯之遠矣者猶上言與折取之遠矣也王起於牛氏邊山者王氏云牛氏當作禺氏見國蓄揆度輕重甲輕重乙四篇竊按揆度篇北用禺氏之玉房注云禺氏西北戎名王之所出是也金起於汝漢之右洿珠起於赤野之末光者金珠二字當互易據揆度篇曰南貴江漢之珠此珠起於汝漢之證揆度篇又曰珠起於赤野之末光者黃金起於汝漢水之右衢玉起於禺氏之邊山亦涉此篇而誤也赤野者當卽赤城會稽記曰赤城山名色皆赤天臺圖曰赤城山天臺山之南門也疑卽此蓋所謂上有丹砂者下有黃金也塗通塗周禮司險設國之五溝五塗遂人百夫有洫洫上有塗塗卽路也以此三者皆距周七千八百里故曰其路遠而至難也先王各用於其重者兪氏平議云各當爲托聲之誤國蓄篇云先王爲其途之遠其至之難故托用於其重可證竊按揆度篇作度用於其重則國蓄篇之托字乃又度字之聲誤實則言先王揆度而用其重也珠玉爲上幣黃金爲中幣刀布爲下幣揆度篇同髙下其中幣而制上下之用者揆度篇作先王髙下中幣利上下之用制字當卽利字形近之制刀未利刀禾禾未形近而也

桓公問於管子曰吾欲守國財而毋稅於天下可乎管子對曰可夫水激而流渠令疾而物重先王理其號令之徐疾內守國財而外因天下矣桓公問於管子曰其行事柰何管子對曰夫昔者武王有巨橋之粟貴糴之數武王旣勝殷得巨橋之粟欲使糴貴巨橋倉在今廣平郡曲周縣也桓公曰爲之柰何管子對曰武王立重泉之戍戍名也假設此戍名欲人憚役而競收粟也重文恭反令曰民自有百鼓之粟者不行鼓十二斛也民舉所最粟舉盡也最聚也子外反以避重泉之戍而國谷二什倍巨橋之粟亦二十倍武王以巨橋之粟二什倍而市繒帛軍五歲毋籍衣於民以巨橋之粟二十倍而衡黃金百萬衡平也終身無籍於民準衡之數也按毋稅於天下者丁孝廉述王氏壽同之說云稅當爲挩挩者奪之假字也輕重甲篇知萬物之可因而不因者奪於天下奪於天下者國之大賊也此與欲守國財而毋挩於天下而外因天下義正相同故知挩卽奪之假字也下文云本富而財眾不能守則稅於天下又巨錢而天下貴則稅於天下二稅字亦當爲挩其說是也水急而流渠者王氏壽同云武渠當爲遽遽急也令疾而物重者卽上文所謂令疾則黃金重也武王有巨橋之粟貴糴之數者房注云王旣勝殷得巨橋粟欲使貴糴巨橋倉在今廣平郡曲周縣按今本尙書武成篇作武王發巨橋之粟而此此出東晉人手故與管子貴糴之說不合也通典云洺州曲周縣紂巨橋倉在此巨橋當在今直隸廣平府曲周縣東北五十里巨鹿縣之南水經濁漳水注云衡漳又徑曲周縣故城東又北徑巨橋柢閣西舊有大梁衡水故有巨橋之稱若武王伐紂發巨橋之粟服虔曰巨橋倉名許愼曰巨鹿水之大橋也今臨側水湄左右方一二里狀若邱墟蓋遺囤故窖處是也重泉之戍房注云戍名也假設此戍名欲人憚役而競收粟也按漢書地理誌左馮翊有重泉縣疑卽古重泉地也莽攺曰調泉與注意合在今陜西同州府蒲城縣南四十五里百鼓之粟者房注云鼓十二斛也按鼓斛通稱故廣雅云斛謂之鼓而房注云之十二斛者何哉考曲禮獻米者操量鼓釋文引何氏隱義云東海樂浪人呼容十二石者爲鼓石字孔疏引作斛然則以鼓爲十二斛齊人語亦如此民舉所最粟者房注云舉盡也最聚也音子外反陳氏云最當爲最注音子外反則已最矣竊謂字惟作最故爲之音最則不必有音也武王以巨橋之粟二什倍之價以市繒帛而爲軍衣五歲之中軍衣可無籍於民以衡黃金百萬終身之用可無籍於民籍謂以版書其數也準衡之數者準準通衡平也言此皆武王平準之數也三代以前開闔斂散輕重之權一出於上卽於此而可見要非後世言利之臣所可同日語矣

桓公問於管子曰今亦可以行此乎管子對曰可夫楚有汝漢之金齊有渠展之鹽燕有遼東之煮此三者亦可當武王之數十口之家十人咶鹽百口之家百人咶鹽凡食鹽之數一月丈夫五升少半婦人三升少半嬰兒二升少半鹽之重升加分耗而釜五十升加一耗而釜百升加十耗而釜千君伐菹薪乃煮泲水爲鹽正而積之三萬鐘至陽春請籍於時桓公曰何謂籍於時管子曰陽春農事方作令民毋得築垣墻毋得繕冢墓丈丈毋得治宮室毋得立臺榭北海之眾毋得聚庸而煮鹽然鹽之價必四十倍君以四什之價修河濟之流南輸梁趙宋衛濮陽惡食無鹽則腫守圉之本其用鹽獨重君伐菹薪煮泲水以籍於天下然則天下不減矣按楚有汝漢之金金當作珠揆度篇曰南貴江漢之珠可證也齊有渠展之鹽者渠展諸家未詳竊謂展字乃養之漢志瑯琊郡長廣縣奚養澤在西秦地圖曰劇淸池幽州藪有鹽官渠養蓋卽奚養也元和志萊州昌陽縣奚養縣在澤西北四十里昌陽漢屬東萊郡故城在今山東登州府萊陽東七十里奚養澤在今縣東五十里漢志昌陽有鹽官是奚養左右古皆出鹽故謂之渠養之鹽登萊以北古通謂之北海自養爲展而人皆莫知其所矣至燕之遼東卽今之奉天也咶餂通以舌探物也五升少半四升半也下同此加分耗而釜五十升云云者竊謂加字下脫五字下文千字下脫升字言以鹽重一升爲率加五分耗則一釜可餘五十升加一耗則一釜可餘百升加什耗則一釜可餘千升也鹽以輕重計而耗以升斗計者度量咸起於黃鐘衡量之數可互準也丈夫毋得治宮室者洪氏云丈夫當爲大夫輕重甲篇孟春旣至農事且起大夫毋得繕冢墓治宮室立臺榭築垣墻其證也且據禦覽飲食部二十四引此正作大夫其說是也煮泲水爲鹽者洪氏云泲當作沸泲水淸不能爲鹽且下文修河濟之流已作濟不作泲考輕重甲篇乙篇丁篇並此篇此語凡五見惟輕重甲篇作沸不誤按戴氏又云宋本正作沸與洪說正合今當從之濮陽今山東曹州府濮州地腫疾惡食所致也周官瘍醫注云腫瘍癰而上生創者是也守圉之本用鹽獨重者圉禦通假字莊子繕性篇其來不可圉又本書大匡篇吾參圉之安能圉我皆假圉爲禦也守禦必貴足食故用鹽獨重天下不減者減損也言不損於文武之數也考太公爲周立九府圜法而齊通魚鹽之利時猶藏富於民也至管子相齊鹽之所食計及於少男少女而官煮始此齊之至霸亦由此蓋商民之利歸於上矣然其北海之眾聚而煮鹽惟禁在春之一時而他時猶未禁也至秦賣鹽鐵之貴二十倍於古而民困甚矣故輕重之法得其道者王失其道者亡

桓公問於管子曰吾欲富本而丰五穀可乎管子對曰不可夫本富而財物眾不能守則稅於天下五穀興丰巨錢而天下貴則稅於天下然則吾民常爲天下虜矣夫善用本者若以身濟於大海觀風之所起天下髙則髙天下下則下天下髙我下則財利稅於天下矣按此三稅字皆當爲挩五穀興丰者戴氏云興丰二字不﹝同﹞﹝詞﹞興乃與字之誤與讀爲舉﹝是﹞﹝皆﹞也後人不知與字之義妄攺爲興耳巨錢而天下貴者兪氏云此本作吾賤而天下貴言五穀丰則吾國之谷價賤而天下貴今作巨錢者吾字缺壞止存上半之五而誤爲巨賤之與錢則以音近形似而誤也竊按此節本言國谷不可丰若國谷過丰則吾國之價賤天下之價貴不能如濟海者之人髙亦髙人下亦下而爲天髙我下者王氏雲天髙我下者當從輕重丁篇作天下髙我獨下是也天下髙而我獨下則民必盡趨於農而不屑爲商他國之商賈皆將糴吾國之賤而糶於他國之貴如此則穀賤之利盡爲他國商賈之所得卽吾之財利悉爲天下之所奪而吾之民且貧弱日甚其不爲天下虜者尟矣不然農盡力於隴畝商盡力於貿遷二者並行而不悖則吾國之賤吾商糴之他國之貴亦吾商糶之未始非吾商之利也故善謀國者不可不重農亦不可不重商然則管子所謂不可者謂不可使民之盡趨於農也非謂農不足重也

桓公問於管子曰事盡於此乎管子對曰未也夫齊衢處之本通達所出也遊子勝商之所道人求本者食吾本粟因吾本幣騏驥黃金然後出令有徐疾物有輕重然後天下之寶壹爲我用善者用非有使非人按衢處之本通達所出丁孝廉云本當爲國國蓄篇曰壤正方四面受敵謂之衢國輕重甲篇曰吾國者衢處之國也輕重乙篇文同可證也戴氏云達字當道字之誤遊子勝商之所道者丁孝廉云勝當作媵方言廣雅並曰媵寄也寄商猶客商也食吾本粟因吾本幣者謂此遊子客商食吾本國之粟用吾本國之幣也令有徐疾物有輕重者卽上文令疾則黃金重令徐則黃金輕是也壹一通皆也禮記三年問曰壹使足以成文理王肅注曰壹皆也谷梁莊十六年傳曰不言公外內寮一疑之也言外內諸侯皆疑之也皆其證此言天下之騏驥黃金皆爲我用也用非有使非人也卽承此意言之言善謀國者能用吾國非有之物能使吾國非有之人也總之天下之物不必吾所有之物天下之人不必吾所有之人而物之輕重一視吾令之疾徐使他國之巨商大賈不能操其權擅其利然後利權在上而財利不患其外溢此管子馭世富國之術也五帝不襲樂三王不沿禮輕重之數又不區區在黃金鹽鐵數者之間是在智者之隨時制宜也已

中國近日富彊之術以何者爲先論

許庭銓

嗚呼中國患貧弱久矣上而府庫支絀幾無以給官府之用下而百姓困苦其號稱素封者亦多有虧空倒閉不能復振之勢至軍旅惰弱𨿽海外小國皆懷藐視之意此誠危急存亡之秋也乎俄人雄視於北自吉林以至西藏壤地相接幾及萬里日本崛起於東滅琉球窺朝鮮包藏禍心深莫能測南則法人據越英人據緬皆與我有逼處之憂其兵律則甚練其器械則甚精其謀畫則甚狡其銀餉則籌自議員𨿽百萬可以立致其運兵運貨則各有屬地以爲息肩處非若向時之勞苦矣中國而不亟求富彊是坐以待斃也然而朝廷之上亦已知之矣崇節儉黜奢華簡使臣以駐各國委南北洋大臣以通商事務凡西人之所以致富彊者無不仿而行之卽近日而論未嘗不竭力以振商務也未嘗不建電綫以便信息也未嘗不開礦也未嘗不購鎗炮也未嘗不用輪船鐵甲也未嘗不延西人以教習也而數十年來卒未能轉貧爲富轉弱爲彊者豈中國之事必不可爲哉蓋施之無其本握之無其要也夫所謂本與要有三請備言之其一曰培根本其二曰蓄財用其三曰厲法禁我朝自定鼎以來所取於民者田賦而已關稅而已其用以戰守者八旗而已提督鎭撫之兵而已然於斯時也內藏充實太倉之粟仍仍相因大兵西指拓新疆之地萬千餘里徵金川則蕃酋稽首徵緬甸則緬人乞降由是觀之祖宗之制自足以致富彊也然而列聖相傳皆恪守舊規無更易制度之﹝舉﹞﹝辛﹞至於今日而國日益貧兵日益弱者師祖宗之制不師祖宗之意故也夫當祖宗之時思深慮遠上下情通田無不治商無不富故所入者多將無不勇兵無不練故所向輒克今也則不然吾嘗考中國之產田也鹽也絲茶也而田之所出爲尢大國家之正賦在是小民之衣食亦在是乃者發撚之後各省之荒地甚多𨿽以浙江江蘇之蕃庶亦所不免是何故也謂土廣而人稀耶而遊勇之類行內地閩粵之民傭於南洋諸島國者幾十萬則不可謂無人也謂地瘠不可耕耶諒一省之地彼此之間其气候無甚懸殊卽西北數省地之肥磽或異東南然觀禹九州島各有田賦則不可謂地不可耕也是何也不修水利不事招徠故也若夫已墾之田其所出宜丰矣然民之性勤事者鮮好嬉者眾其甚者嗜賭博吸洋朝喧乎茶坊暮醉乎酒肆終歲之入不敷其一月之出國之租賦無物可納惟以皮肉笞責而已其患之最巨者莫如種嬰粟夫嬰粟者饑不可以爲食寒不可以爲衣食之則有癮有癮則廢事固天下之惡物者也然其銷路暢旺故種之者眾種於雲南曰雲南土種於四川曰四川土種於兩廣曰廣土種於浙江臺州曰臺土山西一省種者愈多故往者年荒而餓甚眾谷﹝少﹞﹝米﹞故也以中歲論之每畝出米二石約計各省種罌粟者不下千萬畝則是國家歲種千萬畝害人之罌粟卽歲少二千萬石養人之米谷嗚呼此所以公私交困也爲今計者非修水利廣招徠警遊惰禁罌粟田事曷可興哉次於田者則有鹽昔陶文毅公鑑鹽政之多獘裁鹽院節商家之費使利源滴滴歸公可謂有卓見矣然今日官鹽銷路不能十分興旺則以民食私鹽故也民之所以食私鹽者以私鹽之價廉於官鹽也夫官鹽之貴非必官吏之侵漁也蓋上憲委員以董之復分局各州縣以買之其必用善會計者以司出入必用傭役以運動之薪俸飲食所費甚巨私販者無此也

故官鹽之貴也勢爲之也夫官鹽不廉則私鹽不絕私鹽不絕則官鹽銷路必不增廣吾以爲不如悉罷諸局而聽民販賣國家但當妥議章程於出鹽之地每場每井每歲酌收銀若干用唐劉晏故事則旣無偸漏之獘又省局員巡丁之費其利無不歸公矣至於絲茶兩項歲有虧折蓋外洋近有種茶養蠶者惟輕收其稅出口之數或可稍增國家所以威四方者八旗也當其初有大戰事必調之固天下之勁旅也然日久玩生至於今日能如向之奮力疆場風馳電迅者蓋亦鮮矣至各省提鎭督撫之兵有言之而可痛者上自統領下至哨官兵不滿數皆不補入節餉銀以入私橐可痛者一也不勤訓練惟屆閱兵之年星使未到以前恐遭斥辱略事操演余則如平民等可痛者二也承平無事縱令兵丁四出遊蕩吸食鴉片略不致警可痛者三也夫額旣不實而復不練有癮一旦遇敵奚啻以犬羊飼虎耶夫此兵旣不可用有事之日勢必招募新兵以爲助事未平則餉糜事旣平則撤退遣散又有遊勇搶之禍此亦政之至不善者也吾以爲宜飭各省督撫提鎭補空額勤訓練禁鴉片則進可以戰退可以守無事招勇爲矣此數端者祖宗之所以致富彊者也苟守其法通其意利則興之獘則革之其亦可以興矣𨿽今泰西通商用度日煩戰事日精不當專事乎此然欲創中國未行之事先棄中國已成之法𨿽至愚亦知其謬也所謂培根本者此也今天下言富彊者皆歸泰西泰西各國俄英爲大俄人僻處一隅英之本國不過三島余則大國不過二三千里小國不過數百里無有如中國幅之廣者也然苟有興作百萬之費咄嗟可辦商務廣也輪船水師橫行五大洲而莫敢誰何者船堅炮利也近歲中國亦嘗學之矣然而立公司以求利虧折者多獲益者少制輪船購巨炮而馬江一役一敗塗地是豈宜於泰西而不宜於中國哉蓋中國有泰西之法而無泰西用法之人也夫國家取士也科第爲多始也試於州縣繼也試於省終也試於禮部不爲不愼矣而謂無用法之人者何也朝廷所取者制藝耳士之工此者得第不工者終身不得仕是故𨿽豪傑有志者不得不以其心思才力消磨於無用之時文也洎乎業成而仕𨿽書稟之類錢谷之微猶將倩人爲之嗚呼所取若此有善法而欲用法之人烏可得哉近日朝廷亦知其不可恃而詔中外大臣以保舉人才矣然以愚觀之亦有不足恃者何則今之大臣與下民隔絕𨿽有奇才賢能之士伏於下彼固不得而知也所接者屬員而已屬員未必有才也所習者戚友而已戚友亦未必有才也是故不得已而應詔亦惟舉中興舊臣與庸懦循謹之輩以塞責已耳安見保一巖穴非常之士哉其甚者或且借朝廷虛懷求士之心爲植黨營私之計曰某缺優缺也可以升遷保舉某某某差美差也可以得則保舉某某嗚呼不計事之成敗不察人之可否舉薦若此可得才乎我以爲欲興賢才不如廣進取之路以鼓舞之稍變舊規以核實之其法有四其一曰不論已仕未仕下及軍民人等習一藝制一器有益於國家富彊之政者許詣闕自呈召試而實者不次用之其不實者亦無罪其二曰中外大臣保薦必先核實曰某人習某事其已試用者曰於某役試之不得以含糊薦語了事其三曰制藝取士祖宗之法未便更攺但士子於制藝之外必習一有用之學或天文或地理或算學或泰西富彊之事臨考報試技未精者制藝𨿽佳不取其四曰國家於武舉馬步刀石而已今宜添設鎗炮默寫武經而已今宜添設步伐兼擅者列優等不能兼者次之行此四者不得眞才我不信也求富彊而得眞才如築屋之得大匠雕璞之得玉人必可成矣所謂蓄材用者此也

昔聖君賢相之治天下也威與惠而已惠極而民不感則糾之以威威極而民怨則結之以恩故髙帝承秦政之暴濟以寬而漢治孔明承劉璋之弱濟以猛而蜀亦治彼二人者豈有成心哉亦視天下之勢而救之而已矣仰觀我朝待下之厚無微不至竊謂獘之所歸不在恩薄而在恩濫不在法密而在法疏今內外臣工泄泄沓沓絕無建白職是故也夫欲求富彊宜除內憂今海內晏安二十餘年人皆以爲無患矣而有識者猶爲深憂則以川陜湖廣間教匪潛伏江浙之間土客兩民互相猜忌鹽梟遊勇結黨橫行所在多有搶之案層見疊出此有妨於富彊之大者也尢可患者哥老會匪蔓延十數省長江水師及各省營兵多與之通一旦寇敵外至饑饉內困乘間竊發爲害豈淺鮮哉而爲之上者不能密訪盜魁盡法嚴懲甚可懼也愚以爲宜及早訪查殲殛其魁首解散其羽黨安撫其脇從則內憂除矣泰西所以致富者恃商而商之資本大者數百萬小亦不下數十萬豈皆出自一人哉集股分者居多也中國招商局開平礦仿此行之至善也乃前有集股開礦未幾而虧折盡者其實𨿽不可知而股東怨怒物議沸騰則亦有可疑者爲之上者廣涵徧覆未嘗明查其事嚴懲其罪以示戒是怠天下集股之心也夫股分旣不可集商務安可廣耶愚以爲集股之事宜飭董其事者時時結算虧十分之一招眾股東會議曰止者寡曰爲者眾則復爲又虧其一矣又議曰止者眾曰爲者寡則立止如是則事由公議𨿽有虧折司員無罪若﹝違﹞﹝無﹞此例而忽折巨是有意侵吞也宜籍其家財以償之案家財不足以償其虧空之多少照騙人財物例以罪之夫成則享其利敗則受其罪則無不成矣至軍旅之事則尢不可玩兵法云知勇仁信嚴孫武之戮宮女孔明之斬馬謖嚴也卽以近事徵之中法爭越我兵駐北寧者數萬人法兵未至紛然潰走爲天下笑及黃趙正法唐徐拿問諒山之役將士皆奮不顧身俘斬甚眾賊將受傷法人聞信舉國震動幾至內亂是豈前怯而後勇哉蓋駐北寧者習見聖恩寬大以爲進有勁敵未必生也退有仁主未必免也其走也由不嚴也駐諒山者引前車之鑑以爲進則猶可幸勝退則不免典利故奮然爭先也卽此觀之不亦信軍政之宜嚴耶今創設海軍尢爲前古所未有朝廷旣立學堂以教習復派大臣以練操意至善也然能保其專心以習此乎竊謂官立章程兵丁水手吸食鴉片者殺無赦遊歷他國上岸肇事者殺無赦三年之內炮不命中人不習器者殺無赦海道不熟沙綫不明者殺無赦洪濤巨浸之中縱橫馳驟不合戰法者殺無赦夫彼貪薪俸之厚必不告退畏刑政之重必能諸事畱心不過數年可與泰西爭衡矣凡此數者非尙嚴以立威也勢之所趨有不得不然者也所謂厲法禁者此也夫富彊之術固非一端然能行此三者則有根本以裕其源有材用以任其事有法禁以救其獘竊謂西法之已行於中國者如機器局招商局開礦電綫海軍之類必精益求精矣西法之未行於中國者如鐵路之類必舉行矣安有不富彊者哉

輪船電報二事應如何剔獘方能持久策

鍾天緯

我國家懷柔遠人特開海禁歷百餘年相安無事迨釁開鴉片船造火輪沿海沿江各埠以次許其通商互市輪船轉運之速獲利之饒中國銀錢漏出外洋如水趨壑𨿽天地爲鑪陰陽爲炭鑄造銀幣亦不足以供其朘削不出百年必致民窮財盡大局實不堪設想北洋李傅相慨然憂之思開中國之生計以奪外國之利權而輪船實爲首務爰設招商輪船局於各海口以與外國爭衡十餘年來收回運不下千餘萬金皆奪諸洋人而返諸中國者也復念電報與輪船互相表裏爰奏設電報局於各直省以收居中馭外之權適法人構釁大裨戎機軍報之速片刻萬里指揮調度悉合機宜獲效於無形者甚巨此其老成謀國功在蒼生而﹝實﹞皆各大憲襄贊其間成此偉舉其宏綱細目擘畫精詳固已不畱遺憾而猶虛懷若谷垂詢芻蕘亟思剔獘之方以圖持久之計體諸葛之集思廣益效虞廷之詢謀僉同方諸古人無以多讓若安於緘默轉無以彰髙深謹就管窺所及略陳數條試舉輪船之獘約有八端卽如通商立約所定稅則太輕一獘也長江開埠西人奪我利權二獘也雇用西人不受中國駕馭三獘也洋船傾軋不能獨操壠斷四獘也駕馭乏人不能自行培植五獘也貿易淸淡不能設法擴充六獘也事權偏重不能層層鉗制七獘也用人太雜不能事事秉公八獘也至於電報之獘亦有四端卽如商務不盛則用報無多一獘也設僻地專供官用二獘也翻譯字碼易致錯誤三獘也傳達密電易致泄漏四獘也以上不過粗舉大綱倘不嫌繁瑣敢臚陳其說如左何言乎通商立約所定稅則太輕也西洋凡遇外國貨物進口必加重捐稅以保護本國之貨或取什一或取一半更有徵至倍蓰者此蓋有國家者應有之利權他人不能以賦稅繁苛爲借口今中國與西洋立約值百抽五載入約章苟欲稍爲變通則各國必攘臂而起羣以背約恫喝而橫起釁端以致中國自彊之機一蹶不能再振外國則商務日旺中國則商務日疲凡商賈工藝行棧輪船無不彼盈我絀彼富我貧此爲中國受病絕大根源實較割地輸幣受創尢甚所謂鑄九州島鐵不能成此錯也欲救其獘此刻約章久定萬難更張計惟有減輕中國之稅亦照洋稅定額值百抽五輕中卽所以抑西庇華乃可以敵彼凡有華貨附載招商局輪船者卽代爲報關完稅如欲入別口腹地貿易者除正稅外亦完半稅以抵沿途一切釐金不再過問卽仿洋票船例也如此則華商之﹝運﹞﹝還﹞華貨疇不樂載華輪而水因之大旺矣此蓋於無可設法之中曲爲挽救苟事經奏準庶中國商務漸有轉機而輪船攬載之水亦無不隨之而生色矣何言乎長江開埠西人奪我利權也查外國通商海口始準各國輪船往來攬載若內地江河不準他人越俎以保本國自主之利權今中國自天津之役與洋人立約許其闌入長江通商遂令中國湘鄂豫皖江浙數省腹地之財貿易之利皆爲西人所奪朘我生計酷孰甚焉今縱噬臍莫及而欲救其獘則尙有巧法在焉誠能視長江爲漢口而視長江以內水道爲腹地廣造淺水輪船深入內地貿易如乘湘水可直抵長沙衡州乘漢水可直抵襄陽樊口乘岷江正流可直抵成都乘運河橫流可直抵淸淮濟寧由鄱陽﹝湖﹞可抵南昌由巢湖可抵廬郡推之由大沽以達京師由黃河以達濟南由吳淞以達蘇杭由珠江以達梧州皆四通八達商賈輻輳之區祇準我中國輪船往來論地勢則據其上游論攬載則爭其捷足凡在商人誰肯再搭洋船哉而中國民船之往來各埠者亦設小輪船拖帶一切航船班船皆準其搭入新股以免阻撓則中國商務大盛而洋人必瞠乎後塵矣此蓋振興招商局之絕大關鍵也何言乎雇用西人不服中國駕馭也

西人之爲船主者必童而習之歷經考試國家給有文憑始準操一船之柄今中國雇用西國船主非不訪察聲名查考憑據但橘踰淮而爲枳鴞食桑而變音一食中國之俸卽變西人之習非賭博宿娼卽酗酒躲懶行船則掉以輕心一經失事照西例應請刑司勘問重者監禁終身輕者追其執照乃中國近年輪船失事孰非西人駕馭者而乃刑罰無所施呵譙不能及聽其逍遙事外反欲索我薪貲無怪乎其視公司貲本商人性命如兒戲也欲救其獘莫如雇用之始必須該國領事官作保復署券萬金爲質將一切禁約加載合同宿娼者罰鍰若干酗酒者罰鍰若干如有失事全罰其值充公再治以罪如此則西人不敢任性妄爲而商賈不致聞風裹足矣何言乎洋船傾軋不能獨擅壠斷也中國旣許洋人設立輪船往來各埠攬載則中國一旦自行設局彼必驟減水以相爭此亦必然之勢也惟中國祇招商一局而洋人則有太古怡和禪臣三家彼眾我寡彼彊我弱齊心傾擠何能久支欲禁洋船之爭則勢所不能欲如歸並旗昌之法則力有不逮且亦來者無窮難以爲繼欲救其獘不得不暫作調停爲欲取先予之計俟將來中國內地輪船一行則洋船必大爲減色洋人視味如雞肋必倦而思歸則中國可獨操壠斷之利矣何言乎駕駛之人不能自爲培植也中國𨿽有輪船而船主司機均仍雇用西人此與買櫝還珠無異一旦海疆有事無論兵輪商船西人均須辭職有船而無人駕駛與無船同僅就水手舵工等粗魯之才畀以重權躐升要職不啻婢學夫人問以天文歷算而不知詢以海地道圖而不熟測星避一切不諳茫茫然如瞽者夜行前臨絕壑斷無不顚踣隨之中國僨事之船其獘大半坐此欲救其獘莫如中國設立商船學堂招考沿海商漁子弟送入肄業一曰行船科教以天文測量風濤沙以求駕駛之才學成卽充船主大副一曰貿易科教以方言文字會計算法以求富國之術學成卽充買辦司帳一曰汽機科教以汽機馬力俾學成卽任機器之師卽充船上之司機一曰制造科教以繪圖船俾藝精足勝監工之任卽充造船之師每越三年考試一次入選者調上輪船出洋閱歷風濤練習海道回館再習數年方授以小職循貲升轉終身不出於此途一切行船造船司機司帳人人有眞實本領絕不假手他人然後辭去西人而悉以華人代之庶操縱由我學有本源不致見笑於外人矣何言乎貿易淸淡不能設法擴充也中國凡百生計悉爲洋人所侵奪至今日而元气大虧貿易益形淸淡矣然猶幸有招商局維持其間乃自歸並旗昌以來官本愈重呆產愈多舊輪愈增開消愈費而承運漕米則水反廉船愈多則勻派余利愈微北省災荒連年回空貨少不能滿載而歸而沿海長江各口復有洋船傾軋以相爭若不別設新法擴充恐漸成彊弩之末矣欲救其獘莫如添設數事一曰擴保險除保本局輪船產業外不妨兼保別家船貨房產一曰兼信局通商各口凡有公司函牘皆可代送一律秤封給值粘以信票投入信箱一轉移間卽變爲國家郵政矣一曰匯兌輪船裝載銀兩往往失事與其多費保險孰若由局彈收代爲匯劃一曰運鹽淮綱上駛累月經年方抵引地糜費鹵耗不貲如用輪船代運數日卽達漂失無虞則不難拒敵川私矣此皆當視局事如家事而委曲謀之者也曷言乎事權偏重不能層層鉗制也

西洋之立公司也一以議院爲法各股東公舉董事十二人各董事公舉總辦辦各一人必須其人有若干股分始準保充董事而總辦與辦亦必有股分若干爲質始爲合例凡會議之從違以董事大半爲斷每用銀至若干卽須董事會議允許簽名總辦一人不能自專凡董事數人同心卽可邀集大眾會議或指駁帳目或查核銀錢均無人敢阻卽總辦之去畱亦惟眾論是聽是以總辦受成於各董事而各董事復受成於各股東層層鉗制事事秉公自然獘無由生今中國仿照外洋設立公司而官督商辦事權偏重一切惟總辦之言是聽近來各種公司皆辦不得法者卽坐此獘也欲救其獘宜減輕總辦之權以收策力之效苟董事合成五人以上卽可隨時會議抽閱卷宗查問出入項每有詰問總辦不能不對執事人等不能不聽如此則事權不致偏重而興利除獘可以一秉大公矣何言乎用人太雜不能事事核實也華人事事不及洋人惟作獘之工營私之巧則十倍於西人上至朝廷下逮閭巷無不相承以僞甚至子欺其父妻欺其夫矧爲貿易之賓東者乎今招商局所用之人公正者固多營私者恐亦不免誠不敢矯舉其獘但就眾目昭著者言之則輪船之用買辦猶地方之有州縣也其獘竇實叢於此或開支費用以少報多﹝或裝載﹞﹝積少成﹞水以十報五搭客艙位亦影射無窮甚或私收船貲入橐私帶禁貨牟利此皆買辦之通獘也每年薪水千金者恆有數千金之外始敷嫖賭之貲彼亦逢人不諱侃侃而談以爲不如此則不能應酬交顧也不知此外者卽贓私之美名皆局中應得之丰於彼卽嗇於此入於私卽不入於公此其咎不在於買辦而在於用買辦之人或任用私親或受其請托耳必須總辦秉公毫不瞻徇嚴拒魄送杜絕苞苴始能稍淸其源然猶未澄其流也誠能仿外國公司之例厚其俸薪優其禮貌有資格可循有保舉可望辦公年久無過者可以廩食終身察獘亦嚴一經發覺終身屏諸不齒且他人亦相戒不收如此則人人知惇品惜名而不敢失其衣食之途矣何言乎商務不旺用電無多也從來電報全藉商務爲根基苟商務不起卽用電甚稀而經費卽難以持久欲救其獘莫如多用官電而減輕商電近年出使外洋及辦理海防每遇交涉外務重大軍情固已習用電傳上諭及由電馳奏矣若將各省簡調大臣及出缺署缺並邊疆海疆兵事餉事均攺用電奏而於商人電報則減價招徠凡姓名地址均編列號碼以數字包括之價比官電減半則人皆因價廉而用慣苟一次覺其利便嗣後卽源源樂用而不吝小費也何言乎設﹝寫﹞僻﹝地﹞專供官用也凡電報旣隨商務爲盛衰則必設於人熱鬧之區商賈輻輳之地務令兩端皆有用報之人始爲合算若僻邑偏陬或邊關隘塞則專供軍報之用與商賈無關若招商合辦之局何堪任此虧折欲除其獘應將此項局費劃歸國用由帑開銷卽欲仍歸商辦亦須每年津貼若干方不致賠墊無窮此亦想經議及者也何言乎翻譯字碼易致錯誤也電報字母難傳而數目易傳乃猶多錯誤者則以抄寫艸率也欲救其獘則宜廢人手而用機器昔在外洋見有寫字機焉欲書某字卽以指按某字機簧一經按動某字卽應之而來此種機器不難攺用電碼如電傳某碼卽按某碼之機頃刻已翻成華字矣否則亦可用鉛模鑄字一端洋文一端華文先照洋文排定一反手間卽成華文矣此皆近來之新法也何言乎傳布密電每患泄漏也近開勘界星使之在越南也每發密電至京無不消息外布可見密電之不足恃矣猶幸界務不甚棘手倘軍情緊迫瞬息萬變安保不誤事機欲救其獘宜另編電碼新書臨用時始爲訂約或取倒碼或取隔字均須祕密萬分每用一次卽另編一通不再重用更宜嚴定罪名預爲告誡如司報諸生有泄漏機密者照例治罪如妥愼無者亦酌量保獎賞罰分明則人皆用命矣以上所陳明知艸莽妄言何關得失聊以副一時求言之雅意而已

中國仿行西法紡紗織布應如何籌辦俾國家商民均獲利益論

吳佐淸

書院以紡織命題者屢矣在當道欲收回利權博采芻蕘孜孜不厭故肄業諸生咸欲效愚者之一得或謂宜收種洋棉或謂宜攙和洋棉或謂宜輕其稅釐或謂宜精其工作或以機器不多而謂宜多購機器或謂銷路未暢而謂宜設法暢銷言者非紙上空談聽者亦虛衷采納惟尙有未盡事宜爲前論所不及者爰冒陳之以備采擇一官督商辦之不能無獘也夫泰西𨿽官商一體然商務則官第保護之維持之不侵其權也中國之紡紗織布局若云官辦則實招商集股若云商辦則有總辦辦提調名目卽有一二實事求是者汰去辦提調名目而總辦之名則固居之不疑也商民𨿽經入股不啻途人卽歲終分利亦無非仰他人鼻息而局費之當裁與否司事之當用與否皆不得過問𨿽年終議事亦仿泰西之例而股商與總辦分隔云泥亦第君所曰可據亦曰可君所曰否據亦曰否耳且商人惟利是趨不賴官之督責而始知求利也一自官爲督責則所用司事皆官場薦舉之人情面太多必有屨滿之患商人沾染官气則凡達官過境下臨布局亦必多方酬應獻媚取憐而局用浩繁矣此官督商辦之萬萬不可也若云零星招股非得一人主持其間則事權不一信如此說亦宜於股分之多身家之殷實者聽眾商公舉一人管理局務卽其人爵秩崇貴而旣主持是局則亦曰眾商首領而已無所﹝謂﹞﹝爲﹞官也必如是而積獘可除也一關稅釐捐之暫宜蠲免也查各局稅則西貢收納布稅值百竟抽至三十六甚有抽至四十者其餘各國二十三十不等至少亦抽十餘而鮮有抽五者中國出進口之稅則洋布寬三十因制長四十碼者逐匹僅納稅銀一錢袈裟布印花布僅納稅銀七分輕微已甚此洋布之所以暢銷而利權爲西人獨攬也議者因漏之大欲於換條約時設法加稅塞其來源而於自紡紗布輕其釐稅亦似得操縱之法然稅則載在條約驟議加重彼必多方以阻我與其加彼之稅徒托空言孰若免我之稅稍紓民力卽使關卡不能不受其害而此則藏富於民利固仍在中國彼則漏卮日大利已流入外洋權其輕重知此說之並非迂也必如是而商本可輕也一土棉果善種植則不必學種洋棉也論者謂紡細紗織細布不宜用土花蓋土花潔白有餘軟熟不足宜將土花洋花攙用則所成紗布亦與洋花無殊然土花運出外洋每歲約二十餘萬石東洋尢樂購用前歲東洋進口棉花共三千五百萬石華徳占其七分則華棉之大有用可知也華棉之所以不能軟熟者由於不善種植誠使早下種稀花科愼收獲並仿西法以電養苗則棉不畏寒而棉自能軟熟中國二十一行省宜棉之地不勝枚舉果種植皆能得法則洋棉可不復進口且說者曾議種洋棉矣夫洋棉畏寒甚於華棉設種植不精亦有易委之患與其精藝以種我土地不宜之洋棉何如精藝術以種土地相宜之華棉乎且華人久種土棉縱使用法未善究系熟手一旦令其學種洋棉是舍己之長有柄鑿不入者矣一紡紗宜設學堂而後技藝可精也考泰西之制紡紗工作分十二層織布工作分六層其工甚細非研習有素不能得其奧妙宜派妥人選帶工匠十餘名分赴英美紡織廠細心學習回華後派在學堂充當教習設慮其曠日持久則學堂或先延聘西師主講斯席但學堂之建經費甚大一時難於籌或卽附於紡紗局內亦屬一舉兩得如此則中國之工作不致瞠乎其後矣一紗布旣免稅釐則棉花稅釐亦宜酌減也夫使布可免稅而花則分毫未減亦非正本淸源之論而或疑於棉花減稅則西人一體均沾漏卮更大不知出口之棉其稅本較內地爲減是華人之稅重西人不得援例則華人之稅輕西人亦不得借口也且棉花之稅釐果減而土布亦沾利益縱局中所出之布不敵泰西進口之布而成本稍輕易於獲利則中國之裨益已多矣此棉花稅釐之宜變通也一產花之區設廠以軋花則糜費﹝中﹞可輕也中國二十餘省產花甚多然局中購以紡織牙儈居奇層層盤剝所費不貲加以輾轉運載偸漏更不能免如上海設織紡局則毗連之通州卽爲產花之所設一分局於其地軋花固可紡紗固可織布亦無不可花價旣可相宜亦無因市儈居奇停工待花之慮且通州與揚鎭密邇布之銷路更可日暢果能四通八達商人有利可獲然後稍收釐稅上應餉需亦無不可裕國裕民咸基於此此尢當事者所不可忍也鯫生問學素陋聞見不多拉雜成篇不知有當於萬一否

紡織二十五策

儲桂山

粵自印度產棉由南番流入中國千百年﹝來﹞種棉日盛紗布之利益固中國所本有也但所用紡織之器皆安於粗陋通商互市以來遂不免相形見絀矣近日風气漸開當軸者首創織布局繼立紡紗局侈稱仿行西法似有蒸蒸日上之機乃十餘年來各官商之入股本皆未得絲毫利息卽督辦之員亦津貼頗多豈非籌辦之未盡善乎夫籌辦之法最忌僅襲西國皮毛而不能統籌全局究本窮源以確求其利益則𨿽目前入股者多場面亦形闊綽出入之貨亦覺充盈國家商民皆不得均沾其惠甚至外彊中漧終有崩潰之一日是眞所謂有名無實之局西國紡織之廠不可屈指計大抵多由民間集立公司僅至官署掛號卽可施行而商部之臣又百般體商情以與民相聯絡有利必興有獘必除且時時以有礙於商務爲慮此所以獲利之多如操左券耳中國紡織情形非不集股本也而無如或官或商多寡萬有不齊往往重官而輕商不若西國視官商爲一體所謂總辦督辦者皆由眾商會議公舉以免歧視非不購機器也而無如運載有費洋行有費不若西國之自造自用最爲便捷非不招習學也而無如習一門祇專一門如謂某工人新制一器爲前人所未聞者絕不槪見不若西國之人隨時講求新法非不節浮費也而無如礙於情面局中司事諸人皆由薦引不若西國之人必經考試有此數獘而不急思有以補救之則大局之害正不特如上海之焚織布局僅暫行虧折已也蒙按近日紡織兩端其籌算之方有急宜舉辦者六必欲變更者四力求相輔者三果能如法施行則有利益於國家者五有利益於商民者十僅就管見試臚陳於後所謂宜急舉辦者一曰廣植棉種夫棉有﹝華﹞﹝花﹞棉有洋棉華棉卽印度之艸棉洋棉則美國之木棉也今宜於各省之地已種者勸今推廣之未種者飭令試辦之兼擇地暖土肥之處如大江南北兩廣閩浙雲南諸省購買洋棉教以種植之法則出產尢佳更告以紡織之業近日大爲振興銷場日拓則蚩蚩者氓未有不實力播種者也二曰廣用機器中國紡織以車織布以機由來久矣𨿽目前各局皆尙機器之法鄕村之中絕不聞有購辦者今宜於各府州縣之內先招村民數人赴局學習運用機器之法然後飭令回鄕以爲先路之導𨿽機器之價所費不貲非貧民所敢問可先令紡織之家合股購辦或十家一架﹝或﹞五家一架日久利興自必推愈廣也三曰廣設分局中國紡織之局現僅於通商處創辦將來獲利原自有推廣之說殊不知不先推廣則獲利爲尢難猶人之气血未能周身流暢而先望其一處流暢無是理也法宜於各府之地先立局廠其合股招工諸事卽貴令本府委員辦理而各處所產之棉皆可就近售去民之願習機器紡織者亦易於往局審視以開見識庶不至以耳聞者終未目睹遂阻其振興之機也四曰統算出入中國創辦一事往往虧太多遂至因噎廢食大抵皆未能預先統算之故夫開廠之初無物不需購辦所出之貨成本太巨而價目又不能稍昂於西國是非統盤攤算分年提抽各費之器不可再者股本不足切不可貪收存至利息先爲其所奪局中司事人員尢必淘汰萬不可濫充其數如是每年實力整頓則支耗無多必不至日形窘迫也

五曰講求新法夫西國機器其興也亦不過百餘年乃精益求精遂至不數年而一變近來日本精於仿制而又不離於仿效故所造機器每每出自心裁中國仿造器具究不能出西人範圍豈華人之不如日人乎𨿽前者聞湖北某治坊能自造紡紗之器較日本之器出貨尢多但若此者卒不能多覯今亟宜下一令曰如有人造紡織機器別開生面倍形靈捷者準其獨辦數年更爲嘉賓則人心愈思愈巧必能推陳出新也六曰立票營運凡紡織局中無論已入股未入股商人槪準領票運貨至各埠銷售或準其運至何處載明票末其關稅一切卽仿洋關例於地頭匯報以免遲至若預定貨疋者亦可至期給票領照或新出一花樣之布疋更可仿照圖書集成局招買股票之例每疋先取銀若干迨貨成時再取若干則貨物必易銷售也所謂必欲變更者何一曰減輕貨稅中國出棉花地𨿽廣苟稅例不減而欲成本之輕終無良策今當創辦之初尢宜輕減棉稅以爲鼓勵之方試思西國運貨來華水疊加而猶能獲利中國取華棉爲布仍售於華而反不獲利非由於稅重乎再者西國出口之貨其稅必輕欲西人之暢行也今中國之貨𨿽未能一旦出洋而亦宜先更其﹝例﹞﹝利﹞減出口貨稅以爲異日暢行之路而不可拘成法者也二曰聯絡官商中國紡織各局皆以官督商辦爲準苟辦理得人兼能持之恆久原非不善而無如欲廣施行則官場中之才大心細公正無私者恐不能多得一旦所托非人則全局爲之搖動法宜攺爲官商會辦每局中必公請熟悉商務者一人以爲總辦督辦持綱領總辦操籌劃凡有興作尢宜於各股商會議詢謀僉同然後畫諾施行督辦總辦皆不得擅專焉則自能有利而無獘也三曰考試匠工中國日省月試考工之法本有明文考之正所以勸之也但近日紡織局中考試之權皆操於督辦甚至聽憑司事人役從中畱難無論有無情面私獘等事考試時亦祇能察其勤惰而不能辧其精微法宜由匠師考試分上中下三等凡列前茅者受上賞匠工之中亦不必同司事人役卽以屢列優等者爲管理以一轄十十轄百如軍制之法則工旣精良而糜費亦省矣四曰嚴修火政中國滬上織布局被焚一事人皆謂未保險之故此後籌辦者當不至惜此小費至害大局卽各處續辦者亦必以此爲前車之鑑殊不知保險固宜與其索賠於事後不如謹愼於機先必宜於局中專派一人司察火種時以小心火燭爲戒自不至日久生玩房屋鋪陳槪不用引火之物機器工作必使與堆貨之廠遠相間隔且宜時時操演洋龍以求熟悉亦保全利益之一道也所謂力求相輔者何一曰添制造局夫紡織機器必向制造處購辦倘紡織之局益多而機器不能應給則必向外洋購辦無論利權爲人所奪而定造之初設使不合於用必至多爲周折今宜多立制造分局每紡五六處卽合設一處專辦紡織機器及修理更換等事更準其售於民間以廣利息則機器之盛行不待智者而知之矣二曰開煤炭礦夫機器必借火力固在在皆須煤炭也中國產煤本多而辦之處甚少如多設紡織之局則煤炭之用益廣必至以重價購用洋煤而所費太巨矣法宜廣礦苗急行開采且就近有煤礦處設立紡織之局最爲稱便西國煤炭多於印度𨿽運用印度之煤而布貨成本廉於印度此其證也

三曰廣營運路中國此時遽欲廣造鐵路實有空言無補者火輪𨿽已設立商招而內地究不能開往此貨之所以難運也今亟宜於陸路集立公司先造木路以運火車其費不足十分之三或就近開築馬路如上制造局之至分局如此卽節施行亦可以由近而及遠至於內河之地宜制造小火輪船來往如恐有妨民利卽招民間大船主集股仍雇用尋常船夫則自無不利而紡織之貨亦因此而暢銷矣以以上所言皆籌辦之要務苟握權而布治之則不必俟諸異日而其效固有彰彰共著者請先言國家之利益夫中國邊省荒土極多旣導以種棉之利則瘠地皆變爲沃土而從前之官地無國課可收者至此皆有正供矣其利益者一平時棉花布疋收稅𨿽重而計數甚微今出產旣充則銷售亦暢各省之關稅釐捐𨿽皆略爲減輕而運貨多一分卽關稅旺一分愈推則愈廣矣其利益者二近三十年暢銷西國布疋而銀錢之利不免外奪今旣各處設立分局則各處所銷之貨其利皆在民間有子云百姓足君孰與不足是言信不誣也其利益者三中國庫久形支絀而設廠招工又必先籌官本其擘畫殊非易易今旣生意暢旺則官本有利𨿽由藩司籌撥亦可借此利資以助軍餉而不虞虧折矣其利益者四曩時紡織未興尙且力籌項添設海軍及制造火器諸局今旣推廣紗布之利則民日以富卽國日以彊而外患可以無虞矣其利益者五請更言商與民之利益向來民間植棉如南通州等處往往因出產太多或洋莊停歇則卽大爲減色今旣到處可銷則人無觀望徘徊之念而植棉者皆獲利矣其利益者一中國南方山地髙田每有旱荒之患今旣興種棉花則收麥之後不能植棉者卽可植棉而收成較平時必加倍矣其利益者二中國談仿西法者往往慮奪民間之利今旣廣用機器教導鄕民則無論婦子家人皆可以機器爲生財之道而無害於女紅也其利益者三中國人民繁多無業則墮入下流理之常也今旣各處開局則匠工必多而遊手好閒之輩亦可借以養身而不至以舊金山等處爲樂土也其利益者四近年以來民間廣用洋布尙覺便宜今旣自行紡織價值又從廉而貧苦之民亦易於購取矣其利益者五內地商賈之民多因關稅太重致形阻礙今旣減輕棉稅則牽車服賈者流自必如霧之蒸如雲之集而皆出於其途矣其利益者六商賈之業最難定者價值之漲落故每每因虧折堪虞轉多周折今旣劃定本利無大漲落則商人皆可放心而取票營運矣其利益者七中國民人每畏與官場交接故招股之事頗覺不易今商股旣各得利息則聞風而至自必奮勉異常而紡織之局益多矣其利益者八內省各地向因運貨費太重以致缺貨時聞價值卽多漲跌今旣局廠宏開兼水陸通行有小輪木路則店鋪之家自易於接濟而市面劃一矣其利益者九中國久欲設立銀行因各省自不能通商故多窒礙今旣商務振興來往匯票或存或撥貿易自多暢旺而銀錢未有不通者也其利益者十統觀大局孰非認眞仿行西法之效哉此外尙有餘事可仿者如每年必核計各省共設局若干處機器若干架出貨若干疋值銀若干數工匠若干人各股利息有無多寡費用出入每年若何皆必登諸日報一以廣見聞一以昭公允蓋中國之獘不必慮工藝之難精而慮督理之不善不必患人才之未廣而患選拔之不眞也近如天津海憲規復上海織布局先將餘燼所值攤派商股而官本則待棉紗等捐殊覺官商聯絡辱承明問敢妄論之以一得

說橙

梁啟超

西人之言曰歐洲之地上徹至肥下徹至磽計其中數每畝歲產之物值銀四十七兩而法國沃衍之菜圃每畝歲產有值銀至七千五百兩者嗚呼何其盛也西人又言曰凡地在離赤道二十至三十度之間者其所出物與四十至五十度之間者相較約如六五與三五之比例吾準是之中國每畝歲產之值其中數約當得九十兩吾粵人也所知者粵中再熟之地用以藝谷每年值銀中數不過六兩有奇耳西人又言曰凡上農之治田也必察其土宜而愼擇其所植同一地也所植之種爲貴爲賤其產植之相懸乃至如一與一百二十之比例吾以是驗之吾縣植物之大宗者藝谷之外曰桑曰煙葉曰蒲葵曰柑橘曰橙蓋植柑橘之利三倍於藝谷植蒲葵之利五倍於藝谷植桑之利十倍於藝谷雲煙葉之利未得確數新會之橙天下之所聞也老農爲餘言植橙之地凡畝而容百五十株凡株得橙中數可二百實一實重率在三四兩之間五實而爲一斤每株年可得四十斤每畝年可得六千斤就橙地市橙常年中價每百斤而值九兩一畝之值殆五百四十兩有奇云與藝谷相比其率蓋若一與九十矣老農講言植橙之費吾縣瀕海凡種植家皆築圍以避潮圍內爲塹資畜泄焉此爲第一義其費每畝爲二兩四錢地爲界界有小濠此爲第二義每樹一株值銀三分六釐每畝之費爲五兩四錢吾縣之田每年中價二兩四錢而賃一畝其初值之第一年田主重徵之率畝而加三兩焉此地之費每畝八錢開濠如之買樹爲三義爲第四義都其總數初植之第一年凡畝而費﹝十四兩八錢一切備矣橙五年而實向言畝值五百四十兩有奇者六年以後之事也老農又爲餘言田藝谷旣久﹞其土塗於新樹最不利而番薯最宜故第一年必植薯植薯之利每年可三兩六錢新樹畏烈日自第二年至第五年必間歲植蔗及瓜豆芋栗之屬以捍蔽之植蔗之利年可二十兩植瓜豆之利年可十四兩其視藝谷所獲已一倍至二倍矣圍堤內外樹以雜﹝十四兩八錢一切備矣橙五年而實向言畝值五百四十兩有奇者六年以後之事也老農又爲餘言田藝谷旣久﹞果木堤外二排一蒲葵二水松堤內三排荔蕉桃李相間樹之可以畜魚濠可以藝禾橙下餘地可以植蔬六年以後常年經費賃田之租每畝二兩四錢糞田之用每畝三兩六錢治田之工每百畝僅用四人惟植橙用工特少橙熟收實時則雇散工耳每年中價人約十二兩一切取之於圍堤濠所出之物恢恢然有餘矣故植橙百畝者六年以後可以不費一錢而坐收五萬四千兩之利盡吾縣可耕之田而植橙收入可驟增一萬一千萬埒國帑矣余語老農若胼而手胝而足終歲勤動而惟於歲植六兩之谷是藝捨多就寡捨逸就勞抑何傎矣老農語余縣官歲以橙貢天子歲十月差役大索於野號爲貢橙罄所有乃去百畝之橙一日盡之矣故今日新會之橙將絕於天下

理財卮言李傅相此次來英其主意在請英廷增加進口稅則以濟急用而裕國庫中國所借洋共計三十八兆六十一萬磅約合華銀二百三十一兆六十六萬兩均以關稅爲質僅以息計已歲需一兆七十二萬三千六百五磅約合華銀二百三十四萬一千六百三十兩查一千八百九十五年各關收﹝記﹞﹝人﹞銀二十一兆三十八萬五千三百八十九兩約倍所需息銀之數其尋常國用除賑災荒平內亂治黃河意外之各項外計養旗兵凡銀七兆兩內務府經費一兆兩又喀什噶爾精奇裏甘肅齊齊哈爾滿洲天津雲南及廣西等邊防各兵費五兆兩另加黃河歲修二兆兩共計十五兆兩合二兆五十萬磅並不爲多所收釐金足抵此款釐局所入實不止此數約可三倍至少亦倍之惜盈餘悉入官員私囊所謂釐捐卽內地各稅最有於各國商務者也地丁每年本可徵收三十兆兩但除因旱災水荒豁免外據官所報歲入至多二十兆兩此項地丁官員多徵至五倍十倍不等曾經侍禦屢奏上聞西人遊歷各省者探聽此事僉謂所奏屬實多徵之數爲各省政府所侵蝕由於養廉之薄又爲僕隸衙役所剝削由於薪工之微所致耳鹽課入比釐尢巨幾與地丁相埒其獘亦較釐金地丁爲尢深所收之侵蝕更甚解入國庫者不過十兆兩蓋僅實收之數成耳其餘巨又爲辦鹽務上下人等私肥己囊矣前項鹽項地丁目前非西人所得與聞及至國庫奇窘中國將有不得不整頓之日也是以爲我國計莫若聽其自然我旣不稍幹與則各省大員無忌心屬員無怨言而無與洋人爲難之意矣論地丁鹽課宜如此至於釐金今有一法事半功倍不獨可倍添國家入並可推廣各國商務旣極便宜於洋商又有大益於華民至法之有大小官員出息者另有他以補足之其法維何曰允加進口稅如不能照現在稅則加倍或加三分之一或加四分之一亦可而盡除中國現行之釐金耳此事之易於舉行洋藥辦法其明徵也一千八百八十七年我國允將洋藥重釐一律攺歸海關總收所有區區進口稅仍照數完納如此辦法該項稅頓成巨一千八百九十三年竟收至六百二十萬兩之多旣可見此設想之法易於舉辦亦足見中朝如有意禁止釐金亦不難遽行革除緣自此項稅銀攺歸海關之後所有釐金與洋藥爲難之處絕無所聞卽有一二總督爲人所惑偶爾爲難總署立卽電止皆確鑿可考者也英商初聞此法必以利少獘多視之實則除疋頭進口應另擬妥章免被中國本地紡織之布所困外其餘不必過慮惟所加之稅將來定章西人必須有權以主持之使內地久後如有抽稅情事我仍有法以阻止之如是則中國東西南北舊禁廢弛各國商務無有不蒸蒸日上者商務盛興則國富民足而各國駐京使臣與總署亦可免許多口舌豈非一舉而數美備焉者乎再加稅所入巨應提出各省向來歲入之十五兆兩以補其所失之利則各省官員不獨不以海關爲仇敵將以海關爲彼之知己果能照辦亦未始非中國興利除獘整頓度支之一端也中國度支論

遞信省書記官中橋遊歷蘇杭沙市各處回國後陳其意見曰日本貨物銷路最廣之處人皆曰莫如歐美日前固然終則必在中國而不在歐美也中國地大物博其商賈又有恆心而耐勞各國知華人於商務一項將來必能與之爭利故於此道悉心研究惟恐不精諸凡國中情形亦莫不細加考究獨日人以中國商務爲不足懼未嘗畱意卽有所知亦僅皮毛耳詎知中國終必爲商務最大之國日本無先見之明終有噬臍之悔中國國政固不堪問其辦事固無頭緒其商務工業固未悉心舉辦利源未興實由於此譬如沙市及各省煤礦甚旺而國中所用之煤皆取諸日本藏其固有之利者昧於事理也若果風气漸開將其煤礦陸續開挖必盡變其現在情形而爲天下煤業之冠以其所產之煤多於日本不啻倍蓰歐美各國所以知中國最深者各處旣派有傳教采訪復設有官員坐探消息自靈也日本則不然所派領事皆系新手商務情形未能熟諳到任後專候升派他國優缺此等領事焉能望有作爲哉其實派赴中國領事比他國尢爲緊要宜選精明彊幹之員方足勝任日官在華不獨有管理本國人民之權並有采訪政教商務之責各國皆有冊紀旣精且詳其國政情形僅查冊紀已可得其大槪中國無之是以采訪尢難非派能員無濟於事再日本商賈能與歐美各商角勝負者不在資本之大技術之精而在起居飲食一切費用較省耳乃日本人之僑寓中國者每攺其本來面目費用一切不崇本國及中國之儉省而專習西人之奢侈遂夫其取勝之道也夫如是而欲於商務場中與西人爭利不愈難哉中國商務必大興論

美國領事本年三月具報上海戶口並制造工廠謂一千八百八十五年上海居民數目計十二萬五千六百六十六名九十年十七萬一千九百五十名九十五年六月一號二十四萬五千名此數僅指租界內居民而言城內民數約在二十萬左右其住在租界各國人數之內洋人居五千名而以英人爲最多租界設巡捕五百名又洋人團練四百名該團防分爲步馬炮三隊督率有人操練整齊查上海自五十年前通商以來實爲各國來貨及土貨出口總匯之區近今五年又變爲制造各廠聚集之所此固租界地勢相宜使然也又查一千八百九十年前所有設在界內及鄰近工廠祇五處今計五十三處或已完工或已告成皆紡紗繅絲織布各廠也滬濱繁庶

中國爲地球之大市場五方人士所注目焉然其國土甚大人質語言南北互異气候風俗東西不同𨿽名爲一國而其實則不異數十國土欲貿易交通於中國者當先詳察其民情習俗嗜好及所需要用等而熟悉操縱之機也以吾論中國當分別爲三大部曰北部中國中部中國南部中國所謂北部中國總稱山東直隸滿洲等此等地少通商埠頭惟山東有臺直隸有天津滿洲有牛莊耳然北部中國人民多貧窘文化之度亦未髙其地產物及財力遠遜於中部中國南部中國頗爲瘠境矣所謂中部中國總稱江蘇浙江及長江沿岸各省中國文物之所萃其人民足智多財善於產物善於購貨爲中國之第一要地所謂南部中國者卽福建廣東廣西等是也其商情文化之度亦略似中部中國而殆足頡頏焉此三大部不獨民情言語風俗有差異卽气候土宜亦較然有異決不可一律同視則貿易之道亦不可不準繩各異也今夫北南部中國姑置勿論至中部則財貨輻湊商務盛興須於此處擴展商務何則此地爲中國富庶之源而文化富度之長進冠於通國則其產物之力購貨之力亦非他部可比宜擴張商務於此地以謀貿易之利不待智者而知也此地又多江流故便搬運之利揚子江流貫其中樞而二分中國南北其它川河自南北而流注船舶航行甚便足大資其商務矣此地又控長江南北之廣土故貨物集散銷流之地亦﹝甚﹞﹝自﹞廣闊又其人情風俗與气候亦大有類於我國最易親交今欲盛行商務於此地宜講所以致發達貿易之道者其道維何曰先大興輪船開行是也揚子江發源

西藏貫流雲南四川湖南湖北江西安徽江蘇等省而注太平洋自江源至海口直徑一千八百五十英里水流殆三千英里江面五十四萬八千英方裏流出之水在宜昌距海口千英里每杪約五十萬立方英尺在江口一百萬立方英尺比諸天下各國之大川巨流無能出其右者故其水利之便亦甚盛自江口至宜昌一千英里輪船開行上下其間如上海漢口之中可以開行二千噸船而無阻自宜昌至重慶四百英里亦足行輪船行船旣便實足資藉以興商務也中國商業地理

中國北方近年以來多栽培葡萄擬取爲釀酒之料其初釀酒實在千八百九十三年晶質佳美歐美人亦頗稱善焉甚或以爲遠軼於法國香賓酒卽志所謂酒味極醇色淡黃微赤斟之起沫者之上蓋中國北部地質必合於種植葡萄也中人注目於此欲開利源將來必有足觀者焉論中國葡萄釀酒

大阪府藤井某新得桑皮制棉之法絲質頗有光澤價亦極廉而優於外國所造之絲商人咸謀集貲本二十萬圓興公司制造又設分司於兵庫岡和歌山等處以就地收料待明春蠶事方畢之時乃開辦也計桑皮百餘目可制棉十八貫百目而所費之貲不過十九圓十七錢棉之時價可得銀一圓五十錢六十錢總算桑皮百貫目所得貲爲二萬三千九百五十圓則其所益豈不大乎桑皮制棉公司

卷二十七戶政四疆城戶政五賦役

覆陳索倫四旗事宜疏

曾紀澤

奏爲恭折覆陳仰祈聖鑑事竊臣於光緒八年八月初五日承準軍機大臣寄字光緒八年六月初四日奉上諭金順等奏索倫營右翼四旗地方請飭曾紀澤與俄國商議畫還一折據稱索倫營右翼四旗舊制分設霍爾果斯河之西新定約章歸入俄界現據總管諾敏吉爾噶勒等瀝懇將該四處地方收回官兵不致失所等語伊犁分定界址前經該京卿與俄人再三集議苦心區畫始克議定約章此時欲圖攺易誠恐辦理爲難惟據索倫營總管所稱各節該處官兵欲歸不得且恐被回民平毀墳墓實屬可憫究竟已定之界稍爲變通能否設法商辦之處著卽詳細酌議具奏原折著鈔給閱看將此諭令知之欽此遵旨寄信前來仰見我皇太后皇上於軫念兵民曲體下情之中仍寓愼重邦交顧全鄰好之意跪讀之餘莫名欽感又見該索倫旗兵等𨿽已久淪異域猶不願隸屬他邦足徵聖朝深仁厚澤無不遠孚凡在臣民同深感戴臣查西洋各國遇有攺定疆界則兵民呼吁之事亦屬層見疊出要在分界官彼此婉商妥爲撫慰以安集之而不便重提約章再興辧論此案索倫營右翼四旗官兵分設霍爾果斯河西之策集齊齊罕薩瑪爾圖爾根等處其地劃歸俄境該官兵等旣慮無處居住又恐所葬墳墓被漢回回任意平毀據總管諾敏吉爾噶勒等所陳情形誠爲可憫惟中俄約章經臣隨同總理衙門王大臣仰秉宸謨竭力屢爭久而後定縱使其中有未盡愜心﹝妥﹞﹝貴﹞當之處亦屬事勢所迫無可如何刻下旣已互換頒行卽宜彼此堅守不生異議至商議劃還索倫營右翼四旗之地無論由總理衙門商之駐京公使或由微臣商之俄國外部均屬迹近攺約俄人勢必不允徒使通融商攺之端自我而開似於大體有若由邊界大臣於分界之時就近婉商俄官能以他處幅員無多之隙地或以他項之補償換回四旗之地則自以收地爲佳如地界必不可收猶可商及將該四旗官兵遷歸伊犁境內另行安插而與俄官約定章程設法保全兵民墳墓如此由分界官立言卽使俄人不受商量尙不致牽涉已換之約章致俄廷之譏議據微臣懸揣伊犁遷出攺入俄籍之民亦當有墳墓畱存伊犁等處倘由分界大臣商之俄官設立互保墳墓章程俄人當亦不至全不允也臣愚陋無知仰蒙我皇上俯采芻蕘命臣詳細酌議竊以爲索倫營總管所懇收回霍爾果斯河西右翼四旗之地似未便由總理衙門商之駐京公使亦未便由微臣商之俄國外部謹就臣管見所及恭折覆陳伏乞皇太后皇上聖鑑訓示謹奏

密陳霍爾果斯河西地境事情片

曾紀澤

再密陳者查西洋各國攺定邊疆亦有人隨地歸之例惟各國隸籍之法均不甚嚴所謂人隨地歸者不過視所居之地爲何國所轄卽應遵守其國之法律完納其國之錢完納其國之賦稅邊界小國部落常以侵其土地自拓疆場爲務所至之處亦知以要結民心爲主此次霍爾果斯河西地境未能一律收回計俄人待彼處原住之民當不至迥出情理之外奪其產業以畀他人金順等原奏所引鵲巢鳩居之諭臣以爲尙不至此設法保全兵民墳墓一層可由分界大臣商之俄官定立章程臣已於正折中奏明至於該旗兵民人等將失故業無處居住無地耕種等語皆系諾敏吉爾噶勒等先事疑懼之詞𨿽異日難保其必無然俄人如尙講情﹝理﹞尙守公例則此事非所應有竊以爲占奪產業一層卽分界大臣理亦不必向俄官預爲提論轉令彼族從而生心將來俄官如果有縱容新遷漢回回欺淩該旗兵民之處或有漢回回恃彊奪取﹝該旗﹞兵民產業之事邊界密邇不確查章情形屆時自可以理詰問也臣愚昧之見是否有當謹附片密陳伏乞聖鑑訓示謹奏

覆陳中俄議界情形疏

曾紀澤

奏爲遵旨與俄國外部商議界務恭折覆陳仰祈聖鑑事竊臣於光緒九年五月十四日承準軍機大臣字寄光緒九年三月十五日奉上諭前據劉錦棠奏中界約以天山之頂爲限此沙克都林札布同俄使勘分新疆南界務將貢古魯克山口至別疊裏之達路西邊相離二十二丈半薶立中俄兩國界牌鄂博侵占至畢底爾河源所稱別疊裏卽畢底爾向西北流河水卽阿克蘇上流之畢底爾河山口達卽烏什出貢古魯克卡以達伊犁之路此路爲南北相通第一津要遠在界之外新舊條約班班可考不趁畫分未定按約索還南北隔絕伊犁勢成孤注等語當派長順會同沙克都林札布於履勘﹝時﹞﹝以﹞按約力爭設法挽回該處現在𨿽立界牌鄂博尙未定局著曾紀澤與俄國外部大臣詳細辯論令其傳知該國分界官與長順等重加履勘更正以符定約將此諭令知之欽此遵旨寄信前來仰見我皇上愼重邊陲懷津要審山川之形勢垂久遠之規模臣跪誦之餘莫名欽悚伏查分界一案前於正月二十三日十八等日兩奉總理衙門王大臣電報傳旨飭臣詳細辯論卽擬照會俄廷將侵占之地照約更正繼思牌博已立而重加履勘較之勘分未定而事須商論者情形不同若具牘與之遽爭恐措詞難於得體又恐彼國視牌博旣設爲已得之利不謂理所應讓顧乃從而市惠藉端要求別生枝節加以劉錦棠原奏有說無圖中俄地名不同翻譯易致錯誤是以不敢遽行文牘於正月二十三日函商總理衙門擬俟致賀俄君升冕之時欽遵諭旨與俄國外部相機面談臣於四月間在俄之南都木司姑城屢與俄國外部丞相吉爾斯談論及之及回抵森比徳堡又與外部尙書倭員嘎裏面論數次並作一函請其飭令分界俄官重加履勘按照天山騎嶺劃分之舊更正已立之界牌鄂博侵占之地按約歸還該尙書已允行文飭查俟查明再行答復伏思此案刻下旣據俄國外部允爲查辦將來長順重加履勘之時或於更正之事稍易爲力除將致俄外部函稿譯漢咨呈總理衙門查核外謹將微臣遵旨與俄國外部商議界務情形恭折覆陳伏乞皇太后皇上聖鑑謹奏

劾使臣辱命疏

張之洞

爲要盟不可曲從禦侮宜早籌計謹熟權利害披瀝上陳仰祈聖鑑事竊臣近閱邸抄因俄國定約使臣辱命奉有廷臣集議之旨所有條約傳聞大槪臣竊不勝憤懣謹將此約從違利害縷晰爲皇﹝太﹞﹝上﹞後皇﹝上﹞﹝太﹞陳之新約十八條他姑勿論其最謬妄者如陸路通商由嘉峪關西安漢中直達漢口秦隴要害荊楚上游盡爲所據馬頭所在支蔓日盛消息皆通邊圉難防堂奧已失不可許者一東三省國家根本伯都訥吉林淸華若許其乘船至此卽與東三省全省任其遊行無異陪京密邇肩背單寒是於綏芳河之西無故自蹙地二千里且內河行舟乃各國歷年所求而不得者一許俄人效尢踵至不可許者二朝廷不爭稅課當卹商民若準兩部蒙古各盟一任俄人貿易槪免納稅華商日困猶末也以積弱苦貧之蒙古徒供俄人盤剝以新疆巨萬之軍餉徒爲俄人委輸且張家口等處內地開設行棧以後逐漸推廣設啟戎心萬里之內首尾銜接不可許者三中國藩屏全在內外蒙古沙漠萬里天所以限夷狄俄人卽欲犯邊迆北一面總費周折如蒙古合站供其役使彼更將重利以蒙古一旦有事音信易通必﹝撤﹞藩屏爲彼先導不可許者四條約所載俄人準建卡三十六延袤廣大無事而商往則譏不勝譏有事而兵來則禦不勝禦不可許者五各國商賈從無許帶軍器之例今無故聲明人帶一鎗其意何居若有千百爲闖然徑入是兵是商誰能辧之不可許者六俄人商稅種種取巧如各國希冀均沾洋關稅課必然歲絀數百萬不可許者七同治三年新疆已經議定之界又欲內侵斷我﹝入﹞﹝八﹞城之路新疆形勢北路荒涼南城富庶爭磽瘠棄膏腴務虛名受實禍不可許者八伊犁達爾布哈臺科布多烏裏雅蘇臺喀什噶口爾烏魯木齊古城吐嚕番哈密嘉峪關等處準設領事官是西域全疆盡歸控制有洋官斯有洋商有洋商斯有洋兵初則奪我勢權繼則反客爲主馴至彼有官而我無官彼有兵而我無兵且各國通例惟沿邊海準設外邦領事若烏裏雅蘇臺科布多烏魯木齊古城哈密嘉峪關乃我境內今日俄人作俑設各國援例將十八省腹地均布洋官不可許者九名還伊犁而三省山嶺內卡倫以外盤路如故據髙臨下險要失矣割霍爾果斯河以西格爾海島以北屯墾無區遊牧無所地利盡矣金頂寺又爲俄人市廛現與約定俄人產業不更交還是伊犁一綫東來之道必穿俄巢出路絕矣寥寥遺黎彼必盡遷以往人民空矣擲二百八十萬有用之財索一無險阻無﹝地﹞利無出路無人民之伊﹝犁﹞﹝黎﹞將焉用之不可許者十俄人索之可謂至貪至橫崇厚許之可謂至謬至愚皇太后皇上赫然震怒遣使臣下廷議可謂至明至斷上自樞臣總署王大臣以至百司庶官人人皆知其不可所以不敢公言攺議者誠懼一經變約或召釁端然臣以爲不足懼也必攺此議不能無事不攺此議不可爲國請言攺議之道其要有四

一曰計決二曰气盛三曰理長四曰謀定何謂計決無理之約使臣許之朝廷未嘗許之崇厚誤國媚敵擅許擅歸國人皆曰可殺者也伏望拏交刑部明正典刑治使臣之罪則可杜俄人之口按之萬國公法旣有不準違訓越權之例復有臣執全權可否仍在朝廷之條正與崇厚不遵密函不淸諭旨之罪相合耆英之案成憲昭然故立誅崇厚則計決何謂气盛俄人欺我使臣軟懦逼脇畫押施一償百意猶未饜不料俄羅斯靦然大國乃至出此不特中國憤怒卽環海萬國亦不必直其所爲至俄使不待定約聲明歸國外洋亦無此例凱湯徳系署理公使豈能徑歸其爲哃喝無疑而情形顯然盡可聽其去畱不必過問莫如明降諭旨將俄人不公平臣民公議不願之故布告中外行文各國平其曲直兼屬各國將我國家情理兼盡之處刊新聞紙明諭邊臣整備以待據眾怒難犯之情執萬不可從之志俄國𨿽大自與土耳其苦戰以來師老財竭臣離民怨近聞其國君有防人行刺之舉若更踰盟犯順國遠勞民必且有蕭墻之禍行將自斃焉能及人故明告示中外則气盛何謂理長種種要挾皆由伊犁而起若盡如新約所得者伊犁二字之虛名所失者新疆二萬里之實際而每年尙須耗五百萬餉需以供邊師防軍建城開屯之用是有新疆當不如無新疆也索伊犁而盡拂其情則曲在我置伊犁而仍肆責言則曲在彼使臣畫押未奉禦批示覆一如載書未插豈足爲憑俄人理屈詞窮焉能生釁故緩伊犁則理長何謂謀定俄人而講信義兵端可以不開若俄人必欲背公法棄和好設防之處大約三路一新疆一吉林一天津左宗棠席屢勝之威兵力素彊金順劉錦棠錫綸張曜亦皆戰將以靜待動俄人必敗遏其歸路則彼將隻輪不返若出吉林邊地遼東林谷叢集其地去俄二萬餘里懸軍深入饋餉維艱不能用眾特簡兼資文武之將畀以重權資以巨餉分南北洋海防之處爲經略東三省之資命左宗棠金順選撥籍隸東三省知兵之將官數人速來聽用招集索綸嚇津打津之眾教練成軍其人素性雄勇習與俄聞定能制勝卽小有挫堅守數月必委而去天津一路迫近神京然俄國兵船扼於英法公例向不能出地中海卽彊以商船載兵而來亦非若西洋有鐵甲等船者比李鴻章髙勛重寄歲糜數百萬金錢以制機器而養淮軍正爲今日若並不能一戰安用重臣伏請嚴飭李鴻章諭以計無中變責無旁貸及早選將練兵仿照法國新式增建炮臺酬戰而勝以公侯之賞不勝則加以不測之罪設使以贖伊犁之二百八十萬金雇募西洋勁卒亦必能爲我用俄人蠶食四疆吞並浩罕意在拊印度之背不特我之患亦英之憂也李鴻章若以開悟英使輔車唇齒當與同仇近來之立功宿將如彭玉麟楊嶽斌鮑超劉銘傳善慶岑毓英郭松林喜昌彭楚漢郭寶昌曹克忠李云麟陳國瑞等或回籍或在任酌量宣召來京令其詳議籌策分駐京通津站及東三省以備不虞山有猛虎建威銷萌故修武備則謀定臣非敢迂論髙談以大局爲孤注惟深觀事變日益艱難西洋撓我權政東洋思啟封疆令俄人又故挑釁端若更忍之讓之從此各國相逼而來至於忍無可忍讓無可讓又將柰何無論我之禦俄本有勝理卽或疆場之役利鈍無常臣料俄人𨿽戰不能越嘉峪關𨿽有勝不能薄寧古塔終不至掣動全局曠日持久頓兵乏食其勢自窮何畏之有然則及今一決乃中國弱彊之機尢人才消長之會此時猛將謀臣足可一戰若再閱數年左宗棠𨿽在而已衰李鴻章未老而將老精銳盡澌欲戰不能而俄人行將城於東屯於西行棧於北縱橫窟穴於口內外通衢逼脇朝鮮不以今日捍之於藩籬而他日聞之於庭戶悔何及乎要之武備者攺議宜備不攺議亦宜備伊犁者攺議宜緩不攺議亦宜緩崇厚者攺議宜誅不攺議亦宜誅此中外臣之公議非臣一人私見獨謀在疆臣作气在百僚據理立辦在總理衙門而決計獨斷始終堅持則在我皇太后皇上事關宗社大計坐視不能緘默不敢仰懇將臣此疏一並發交廷臣會議不勝憂憤之至迫切之至伏乞皇太后皇上聖鑑謹奏

天下四大宗論

李提摩太

從來政治不能有利而無獘惟能除其獘斯利者益利矣風俗不能有醇而無澆惟能革其澆斯醇者愈醇矣帝王之道允執厥中惟中故詰姦﹝鋤﹞﹝助﹞暴而不厭兵威導義有仁而必恃文教因時酌劑隨事變遷此中國唐虞三代之治所以獨隆千古也苟不審其中而徒徇於一偏則天下多事而吏弗能戢民生受困而上不能舒安在其能飭政治而振風俗乎吾因之有感於今日之四大宗矣考九十年前環地球之人最大者可分四宗若中國若印度若歐洲若非洲是也中國人面色帶黃印度人面色黃黑相半歐洲人面色多白非洲人面色多黑以九十年前人數計之中國約有三萬萬人印度約有二萬萬人歐洲約有一萬八千萬人非洲約有一萬萬人之四宗者地土廣狹產業多寡所有之人數當時僅可兼容而於養生之道固不必過費躊躇也然天下事數十年一小變數百年一大變易曰窮則變變則通觀於前後之四大宗情形則尢難拘守舊規一成不變矣夫中國古以來政治風俗最稱醇厚其極善之事約有二端一爲三代而降歷皆一統相承宇宙混合一人敷治於上眾人承流於下無分裂之土無爭競之禍祇須如歐洲一國之兵卽可保護十八省共享太平之福與歐洲彊國林立各養重兵時備戰鬥者不同一爲學校惟取眞材權勢不能壓金帛不能動但有學問之人無論如何貧賤卽可掇靑紫而躋顯要諺云白屋出公卿此之謂也所惜者人數日增又無養民新法以濟之致此百年中閭閻貧困平日毫無餘積一經旱澇難以自存老弱轉於溝壑壯者流爲盜賊甚至釀成叛逆皆饑寒有以迫之也若印度者在中國之西南與西藏爲界其可稱之善事亦有二端一爲人素好道當中國漢唐時疊次派人至該處取經載在史冊班班可考其足令遠人欽慕也如此一系俗重徳行平日各人心中祇知道髙徳重者爲尊如人果有徳行其尊敬之誠較之君上尢重所惜者印度人心祇知好道尙徳全不以國家大事爲念無論政治得失漠不相關卽各人養生之事亦絕不設法籌辦是以近來﹝亦因之不安矣﹞漸至貧困饑饉日迫死亡日多且境內所分小國甚眾往往有爭戰之端則民亦因之不安矣若歐洲近最彊盛與中國印度迥不相侔其極善之事亦有二端一爲通五洲之地蓋歐洲𨿽無一統之國而能與五洲地土相通者十居其八如美澳非三洲全歸歐人管轄至亞洲則南有印度北有俄羅斯亦爲歐人屬地且自通五洲後歐人富足可甲天下從無災祲凍餒之患一爲通五洲之學中國經史久經翻爲歐文此外印度及各洲經史子一切古書亦皆翻爲歐文蓋以人生苟不通五洲文字僅知一國之事終非眞有學問之﹝人﹞﹝事﹞而好道者因設會欲救五洲之苦誠善舉也所惜者歐洲論勢力者甚多故各國養兵過盛不獨虛糜帑項設一旦有事亦徒多殺戮有害生靈兵凶戰危古人先我而言矣至非洲各人無一伎之長其可取者不過善謳甲於他處而受人役使性頗謹愼而已蓋非洲人性不一然愚蠢獷悍者多素不通文字難以自立是以外洲各國競至該處反客爲主先擄人爲奴繼又全分其地徧處派兵看守代爲整頓一洲之事以上各節卽四大宗之大略也嗚呼治天下者中而已矣中之所主形諸道法不偏不倚道一而法不一則百變不離其宗法一而道不一則與世推宜而要歸於無獘書曰建中於民以義制事以禮制心彼四大宗者曷亦知所補救哉

滇緬分界通商事宜疏

薛福成

奏爲滇緬分界通商亟應豫爲籌備不使英國獨占先著以免臨時棘手恭折密陳仰祈聖鑑事竊查倫惇使署接管捲內光緒十一年冬間印度派兵出境進據緬甸維時出使大臣曾紀澤承準總理各國事務衙門密電疊次與英外部會商初議立君存祀俾守十年一貢之例旣不可得始議定由英駐緬大員按期遣使獻儀物其界務商務兩事則擬先定分界再籌通商蓋因英人注意商務若分劃邊界偶有轇轕則辦理商務諸多掣肘虧損無窮固不能不審其次第也英人自以驟辟緬甸全境所獲已多是以有稍讓中國展拓邊界之說當時英外部侍郎克蕾曾稱英廷願將潞江以東之地自雲南南界之外起南抵暹羅北界西濱潞江卽洋圖所謂薩爾溫江東抵瀾滄江下游其中北有南掌國南有撣人各種或畱爲屬國或收爲屬地悉聽中國之便曾紀澤轉咨總理衙門亦雲南掌本系入貢中華之國倘英人果將潞江以東讓我似宜受之將撣人南掌均畱爲屬國責其按期朝貢並將上邦之權明告天下方可防後患而固邊圉等語曾紀澤又嘗向英外部理論砍索入募之地入募蓋卽蠻募之新街昔時蠻募土司之地頗大後乃悉爲緬甸所並其商賈匯﹝集﹞﹝票﹞之區謂之新街洋圖譯音則爲入募距騰越邊外百數十里在厄勒瓦諦江卽大金沙江上游之東龍川江下游之南向爲滇緬通商巨鎭英人以其爲全緬菁華所萃靳而未許迨爭論數次克蕾始雲英廷已飭駐緬之英官勘一地以便允中國立埠且可在彼設關收稅據參贊官馬格理云入募𨿽不可得其東二三十里有舊入募城似肯讓與中國日後貿易亦可臻繁盛且允將大金沙江爲兩國公共之江如此則形勢與彼同之利益亦與彼分之其隱裨大局似尢較得潞東之地爲勝曾紀澤以商辦已有端緒因與外部互書節略存捲暫停不議旋卽交卸回華光緒十二年六月總理衙門與英使歐格訥議約五條第一條申明十年呈進之例第三條中緬邊界應由中英兩國派員會同勘定其邊界通商事宜亦應另立專章等因在案臣竊譯總理衙門與英使訂定之約章及曾紀澤與外部會商之節略𨿽措辭略不同而大意仍相合蓋外部所稱願讓之地因立約時尙未勘定故以兩國派員會勘一句括之此從前商辦滇緬事務之大略情形也溯自立約至今已越五年英人未嘗催問我國家亦暫置不理然臣近聞英廷正與暹羅勘辦界務又屢次密派幹員馳往滇緬交界查看形勢探詢礦產並有創築鐵路通接滇邊之意議者咸知彼俟布置妥協必轉以延擱已久爲辭來相促迫勢不能不驟允開辦則彼從容而我倉猝彼諳練而我生疏彼措注已周而我進退失據臨時竭蹶成算未操斷無不受虧損之理就今日情勢而論商務須從界務生根但使分界能協機宜則他日通商亦可少滋流獘夫審度利病隨宜操縱固屬總理衙門與勘界大臣之事然使明知彼族之有隱謀而緘默不言坐失事機則咎在使臣若欲先事豫籌則查探邊情又非責之疆吏不可惟是分界固非詳查密訪不能得其要領而其輕重緩急之大勢則有可計議者大抵英人所稱願讓潞東之地南北將及千里東西亦五六里果能將南掌與撣人收爲屬國或列爲甌脫之地誠系綏邊保小之良圖惟查南掌卽老撾之轉音臣閱外洋最新圖說似老撾已歸屬暹羅若徒受英人之產惠而不能有其地恐轉爲外人所竊笑倘因此別生枝節又非計之得者蓋南掌撣人本各判爲數小國分附緬甸暹羅似宜查明南掌入暹羅之外是否尙有自立之國以定受與不受其向附緬甸之撣人地實大於南掌稍能自立且素服中國之化若收爲我屬則普洱順寧等府邊徼皆可鞏固矣至曾紀澤所索入募之地𨿽爲英人所不肯捨其曾經默許之舊入募者亦可爲通至大金沙江張本若將來竟不與爭或爭而不得臣竊有五慮焉

夫天下事不進則退從前展拓邊界之論非謂區區邊界足增中國之大也臣聞乾隆年間緬甸恃彊不靖吞滅滇邊諸土司騰越入關之外形勢不全西南一隅本多不甚淸晰之界若我不求展出彼或反將勘入一慮也我不於邊外稍畱餘地彼必築鐵路直接滇邊一遇有事動受要挾二慮也長江上源爲小金沙江小金沙江最上之源由藏入滇距邊甚近洋圖卽謂之揚子江我若進分大金沙江之利尙可使彼離邊稍遠萬一仍守故界則彼窺知江源伊邇或寖圖行船徑入長江以爭通商之利三慮也我稍展界則通商在緬境夫英人經營商埠最爲長技而我在彼設關收稅亦可與之俱旺我不展界則通商在滇境將來彼且來擇租界設領事地方諸務究不能不受牽制四慮也我得大金沙江之利則迆西一路之銅可由輪船遵海北上運費當省倍蓰否則彼獨據運貨之利旣入滇境窺知礦產之富或且漸生狡謀五慮也凡此五慮皆在意計之中臣又竊慮英人於此數年內壹意延宕待我相忘稍久乃催勘界或更遇事要求設置前議節略於不顧且謀國之道莫患乎爲敵所逆料中國素有不勤遠略之名外洋各國知之稔矣所以伺機而動疊起相乘琉球滅而越南隨之越南削而緬甸又隨之今且駸駸議及朝鮮矣竊思英廷前議節略彼料中國未必竟受而故以此相嘗試固未可知我若出其不意據其前說力與相持或能因此稍展界務各國知中國辦理此等事件與前不同亦可代敵謀而收後效彼所予卽有不宜收者不妨明指之以爲另索之符彼之意卽有萬難之允者不妨故求之以得抵制之益蓋邊情不可不洞悉而舊議不可不重理擬請敕下雲貴督臣王文韶遴派妥員分途偵察如南掌之存亡撣人之彊弱騰越關外之地勢民風一一查詢明確據實覆陳以備勘界時有所依據並請皇上敕下微臣催問英國外部以勘界定期與分界辦法一面卽可相機辧論仍與總理衙門函電相聞務衷至當臣非不知英人性情堅韌當其驟得全緬喜出望外故許中國稍分其利今則事隔數年未嘗不思毀棄前說然臣閱卷中節略系英文參贊官馬格理與英外部侍郎克蕾會議時爲最多今幸二人均未更換彼或難遽翻異臣不敢多費筆舌多糜日力以與之磋磨𨿽無速效不致別有損抑或冀得寸得尺稍補涓埃臣因邊疆得失動關緊要且此事爲中國全局所系不敢不罄其愚忱謹摹繪滇緬交界及南掌撣人疆域全圖恭呈禦覽所有滇緬分界事宜亟應豫籌緣由理合恭折密陳伏乞皇上聖鑑﹝訓﹞﹝謹﹞示謹奏

上海海口形勢輿圖廣袤城池道裏丈尺考

許克勤

今天下中外通商久矣中國之地東南瀕海其居南北洋之中爲西商所輻輳百貨集者厥惟上海一隅上海屬松江府縣在府東北九十里南瞰黃浦北枕吳淞而大海環其東吳淞上承太湖東流至上海東北入黃浦黃浦上承大泖諸水東北流經上海南又繞城東又東北與吳淞會又東北入於海故元史稱上海爲瀕海重地蓋至今日而尢甚其北門外爲租界曰法曰英曰美而各國商旅聚於此其海口有江東沙銅沙石頭沙崇寶沙孤峙海中沙交錯此天然形勢也其北而崇明而大江又北而爲臺旅順其東則與日本之對馬島朝鮮之濟川遙遙對峙相去二千里二日可達焉其南而乍浦而定海又南則可達閩廣凡番舶之往來總以上海爲必經之路昔人所謂風帆出入瞬息千里引閩越之梯航抗江淮之關鍵而錢塘灌輸於南長淮揚子灌輸於北與松江之口皆輻列海濱互爲形援者是也此其海外之形勢也其內則自海口至吳松不五十里又由黃浦而進可直抵於郭下或循浦而南或由江而西皆可以至郡城故上海一城實爲松郡之門戶其陸路至上海者有三一自嘉定之南翔以至邑境之柵橋是爲吳松江北路一自靑浦之七寶以至北境之虹橋是爲蒲匯塘中路一自浙江界之金山經柘林靑村南匯川沙凡二百餘里而抵吳松口是爲捍海塘南路觀此三路乃知上海居嘉湖之肘腋爲吳郡之指臂誠要地也此其內地之形勢也至其輿圖廣袤則歷代不同元至元間始置上海縣東至江灣十八里西至烏泥涇三十里南至下沙場五十里北至靑龍鎭五十里東西廣四十八里南北袤一百里明代未分靑浦前東至大海五十里西至華亭界一百十里南至華亭界七十二里北至嘉定界十八里東西廣一百六十里南北袤九十里國朝亦先後不同欽定圖書集成職方典云上海東至川沙堡濱海五十里西至七寶鎭靑浦縣界三十六里南至閩行鎭華亭縣界七十二里北至柵橋嘉定縣界一十八里東西廣八十六里南北袤九十里此明季靑浦已分之道裏而國初因之者也逮雍正間折南匯縣嘉慶間又分川沙爲廳則東至川沙界三十里西至靑浦界三十六里南至南匯界七十二里北至寶山界十二里東西廣六十六里南北袤八十四里此當今廣袤之數見於同治縣誌者也更卽城池考之元置縣時初無城明嘉靖時以倭亂知府方廉始行築城浚濠周圍凡九里髙二丈四尺堞二千六百有奇壕廣六丈深一丈七尺周回瀠繞外通潮汐萬曆間知縣許汝魁加髙城五尺後呂浚又增修焉董其昌呂侯續修城記云城袤千一﹝五﹞百七十餘丈髙視舊約十之二廣視舊約十之四是也其池日久漸堙康熙時淤塞尢甚幾成平陸史彩乃浚之乾隆初王世睿復浚之時隨城周圍長一千五百丈六尺云其後李希舜又浚之環城可通舟楫焉同治三年應觀察寶時浚各河亦浚城濠大小南門五丈至三尺五尺不等大小東門二丈四尺至一丈五尺不等蓋上海本沙地水道易淤故至至環抱城外者長一千五百餘﹝丈﹞﹝尺﹞廣可三丈而已抑又聞之上海在宋時爲市舶司之所駐明代亦爲貿易所未有若斯之盛者至於倭寇出沒被擾者不一第上海惟粵逆之亂乃率烏合之眾以數十萬而攻一城斯時上海蓋危甚幸有西兵協守卒不爲動則上海又甚固同治初李傅相統援師臨滬濱轉戰二年肅淸全省遂以制粵逆之死命則閉關以前上海爲僻壤中興之日上海又爲要區玆當中外締交無虞無詐誠不足慮及是時髙其城深其池一朝有變吳松口之炮臺扼其外蘇松太之勁旅守其內或設伏於海口諸沙或駐重臣於此以指揮南北之海軍則上海一隅昔可以安內者焉知將來不藉是以攘外乎哉

上海爲海疆門戶論

胡家鼎

上海爲禹貢揚州之域春秋屬吳后屬越戰國屬楚相傳爲春申君封邑黃浦卽春申君所鑿者也秦始皇置縣曰嶺於會郡自漢迄明屢有沿革國朝仍明之舊屬松江府論其地祇海濱一隅耳乃自通商而後番檣鱗比貨充盈負海奧區以斯爲最考其海口形勢北起嘉寶南抵南匯東南屬川沙吳淞江與黃浦合流出海故亦謂之吳淞口其東爲大洋波濤萬頃一望無垠宋元諸番入貢皆由靑龍鎭故有市舶提舉司之﹝設﹞﹝役﹞海水宜鹽故有兩浙都轉鹽運使之設大洋東接諸番與日本最近前明倭寇之患適當其衝故有鎭遏萬戶府海防道之設今則海禁已開華洋雜處而地又居南北洋之中其形勢非屹然重鎭哉至考其輿圖廣袤自雍正二年析縣南境地置南匯縣嘉慶十年分縣東濱海地隸川沙廳後計東西廣六十六里南北袤八十四里東至川沙界三十里西至靑浦界三十六里南至南匯界七十二里北至寶山界十二里東南至南匯界十里四十里不等東北至寶山界三十六里西南至華亭界二十四里八十里不等西北至嘉定界三十里此輿圖廣袤之大略也若夫城池道裏丈尺考上海縣城周圍凡九里髙二丈四尺門舊六新一東曰朝宗南曰跨龍西曰儀鳳北曰晏海跨龍門迆東爲小南門曰朝陽朝宗門迆北爲小東門曰寶帶此舊制也晏海門迆東爲新北門曰障川系咸豐十年粵匪之亂道吳煦所開者水門四東西兩門跨肇嘉小東門跨方小南門跨薛家水分流灌注城堞髙三千六百有奇箭臺二十所濠池環抱城外長一千五百餘丈廣可三丈濠內餘地計九十七畝六分七釐三毫此城池道裏丈尺之大也總而論之上海之要害在黃浦黃浦之要害在吳淞口道光年間嘗於此築炮臺三以資防堵曩者法人之役海內戒嚴論者亦以守吳淞爲要設有防兵上海謂非海疆之門戶哉

地球大勢公論總序

徐勤

合百千萬億之星而成天界合凝流動靜之質而成地球合鐵石金土之物而成山嶽合小河巨川之水而成滄海合古今中外之理而成聖人合智愚上下之人而成君主合都邑州縣之地而成邦國合貴賤遠近之貨而成市肆合親疏厚薄之殺而成﹝宗﹞﹝中﹞族合父子夫婦之倫而成家室合孔佛耶回諸教之異黃白黑紅色諸種之民歐亞非澳南北美洲之土而成一統此亦理之自然而勢之必至者﹝歟﹞﹝及﹞莊子曰自其大者視之則萬物皆一也周子曰天下勢而已故天下之勢始於散而終於合始於塞而終於通始於爭而終於讓始於愚而終於智始於異而終於同古今遠矣中外廣矣要而論之其變有三洪水以前鳥獸相迫昆侖地頂人類自出黃帝之子孫散居於中土亞當之種族漫衍於歐東創文字作衣冠立君臣重世爵由大鳥大獸之世而變爲土司之世其變一周秦之世地運頓變動力大作爭奪相殺而民賊之徒於時兼弱攻昧而彊有力者尊於上嬴政無道驅黔首以爲囚羅馬暴興合歐西而一統由土司之世其變二百餘年間智學競開萬國雜沓華盛頓出而民主之義定拿破侖興而君主之運衰巴立門立而小民之權重由君主之世而變爲民主之世其變三故結地球之舊俗者亞洲也開地球之新化者歐洲也成地球之美法者美洲也欲平天下之政定天下之制經天下之民易天下之俗而不審古今之變中外之勢是猶治河而不知溯源理財而不諳會計醫者而不辧狀脈治兵而不識行陣者也抑聞之其民智者其國彊其民愚者其國弱中國講求外學蓋已久矣聚千百萬之衿費五十年之時日費萬億兆之國帑而不能成一才制一器行一法救一民者其殆智愚之懸絕乎今略舉斯義目分爲五所以開民智保種族存中國新地球五洲之棼亂得所統宗億兆之愚頑知斯趨化而已

地運趨於亞東論

劉楨麟

星地有轉變陰陽有遞嬗人物有輪回世運有盛衰無轉變則熱質銷而星地毀無遞嬗則奇偶歧而陰陽乖無輪回則魂道絕而物類亡無盛衰則天道閉而世運滅此理之自然勢所必至者也孟子曰天下之生也久矣一治一亂第風會旣變形勢以殊气運漸通治法攸異昧則秉燭炎則釋裘跨大陸者宜車航渤海者宜舟苟執一而理之豈有不蹶者乎瀚海蒙古天險也今則爲鄰壑矣西京中國帝都也今則爲荒壤矣伏之夫抱甕之子斤斤焉拘舊律以治新國牽古義以繩今人猶養生而服鴆欲走而跛足也庸知彊不終彊弱不終弱泰否相易六位以之乘除元黃繼興三統因之代禪而今日天道之推移﹝地﹞運之趨變者哉傳曰物莫能兩大此衰彼其興乎理勢然矣楨麟曰大地之轉機百年以往由東而趨於西焉百年以來由西而趨於東焉千年以後合東西而爲一焉百年以往吾得觀之史氏之言千年以後吾惟俟之蓍龜之語曰夏道不亡殷道不作周道不亡春秋不作吾今且謬爲之語曰亞洲不蹶歐洲不亡地球不一百年之運其在斯乎其在斯乎

圜球之肇辟也昆侖地頂大域所祖洪水陸沈人類以孳故上古之世地正赤綫印度爲造國之初桄類衍黃人有鴻實華氓之鼻祖其後或爲亞當之族或爲亞閃之裔或爲雅理安之遺或爲挪亞之後或爲髙加索之種擇土界居遷宅邦壤於是波斯亞述埃及巴比倫跗背接踵興於中國虞夏商之世域於亞細亞小細亞之間所謂地運由東而西者一也中古之世髙加索之族實徙西洲諾威氏之倫濱居海峽其時巴比倫波斯猶太諸彊國漸次淪胥而回回峨特狄諸種繼興西北肆其虎蛆之性逞其蠶食之凶蹂躪諸邦縱橫歐亞其回部乃辟地至地中海之濱峨特狄且雄據於英倫三島所謂地運由東而西者二也近古之世遠則有土耳其滅羅馬以取希﹝臘﹞﹝獵﹞地中海南岸之全土中則有蒙古平印度以至欽察俱藍馬八之境近則有英法人越西洋以擴南北美利加之大陸發千年之動力成兩洲之巨觀所謂地運由東而西者三也抑吾聞之歐洲教俗半沿五印之遺西都文明率守猶太之舊且算法借根繩東來之緒焉切字拚文演天竺之籟焉結室樹宅蹈猶太之軌焉軍械炮銃獲蒙古之餘焉由前而觀其勢變之趨之如此由後而觀其術業之趨之如彼蒼蒼兩域如日方欹滔滔橫流猶水就下夫豈復知巨浸之忽起回波大地之驟生轉力哉

且夫歐西之謀國非有察於五土之遷流而辧方以向也非有訓於震旦之頹靡而得時則駕也非有矜於彼中之挾持而亟欲一試也生育之夥物產之斥技業之精覺識之擴加以土宇之隘海岸之眇鄰土之逼教務之蔽苟坐是以困守於方隅封域於故步襲老死不相往來之言作守舊閉化不通之國歐人不任爲也此所以推之挽之以馴至於萬不能意料之境而天下之勢始爲之一變也

變之之機如何自荷蘭創航海之術於是葡萄牙西班牙日耳曼諸邦商舶估帆鱗沓萃於波羅的海繼而從西洋繞非洲沿好望角東達印洋以入蘇門答臘葛羅巴之海峽約程七萬里計行三閱月於是南洋諸國遂白人之迹矣乾隆之間英人以商務公司而取印度五千里之地咸豐八年法人開蘇彜士河而奪意大利百餘年之口岸由是立商會擴輪路搜屬地通電綫屯水師五煤澳太平洋之津道開遠東之商局成矣英之雄攬海權也先據印度以爲通商之基礎繼據息力以爲來往之咽喉終割香港以爲東南之總匯盡略取太平洋南洋諸島之地以爲外府經營海上曾靡餘力舉凡宇內之肥腴巨區衝隆要道無不辟其鑰排其戶搜其奧席其蘊以伸其控轄開闔壠网之權是故閉關之中土藩籬撤矣鎖國之東瀛門域洞矣離離兩洲勞彼長策茫茫萬里援爲比嗚呼一國有增兵修艦之工通商辟岸之舉諸國方舉足而英未嘗不先驅也苟有決裂列國君臣未得安枕也豈非一怒而諸侯懼安居而天下息哉

𨿽然投骨於地犬逐之投餌於淵魚爭之豈不慮其力之勞哉利之所在不能不向也亞洲巨陸枕於昆侖山之下橫於太平洋之濱龐然太璞韜光積石得之而白珩不足貴夜光不足等固盜跖之所垂涎卞和之所動魄也而謂雕工玉人能知之而棄之乎是故東海扶桑區區三島挺起而琢磨之矣荒土冰天北狄舊部崛起而環佩之矣不寧惟是且厲其刀鋸銳其斧鑿伺隙而動以涎鄰人之懷寶迷邦者而日思所以攘礫之剖割之然彼人方抱璞自髙以爲吾置諸深室什襲﹝庋﹞﹝皮﹞藏而不必畏人之我伺也詎知慢藏誨盜爲他人攘之而不自知且甘讓於他人也豈不愚哉豈不愚哉

中日之役削髙麗割臺灣開口岸爭遼東不過交綏於兩岸之間折衷於二國之使本無預於歐西諸大國也然而俄起於北英動於西徳法伺於西南交轡聯袂紛紛馳逐於一小藩之甌脫爭辧於已成議之和約者何也勢力並均則牽制不下利權所在則交忌自私維也納之會埃及之爭委柰之訟土希之﹝隙﹞﹝陳﹞其明鑑矣自是之後俄則代貸償譎訂密約矣法則割雲南土司英則辟梧州商岸矣徳則議分黃河長江南北中樞之地矣競力而已何愛於民哉且觀俄之動也將出黑海而各國堵其道欲攘突厥而英人鉗其鋒進退窘步乃迫爲轉計不惜耗瘁以經營西伯利之鐵路思以其陸運之利而奪英海運之權故歐西諸邦方竭西顧之防旋起東陲之患其不能不牽﹝制﹞﹝牽﹞而往者勢也不寧﹝惟﹞﹝爲﹞是日本初興植根未定其勢不得不求所自固故修內政廣外交擴商務營屬土謀海利凡可以顯其國之文明進其國富彊者無不竭力以圖之俄人幹路大工已有竣期支路利權復居要利俄法聯橫英成孤立大勢已搖不俟頃刻英固爲心腹之憂日亦實爲唇齒之懼而亞美洲之鐵路未通太平洋之水師未盛日乎日乎暫欲爲羊車之遊長肩之息其可得乎孟子曰出則無敵國外患國恆亡嗚呼今日之日本猶尙如此其未能跗日本之肩背踵日本之足音者亦曾操心慮患否耶

中國之在亞洲也其緯度溫帶其人民聰秀其土地腴美其物產富厚海內諸國鮮有能比者也徒以風化不開長不知變人才乏絕坐召陵侮遂使屬地淪商途塞稅約使權失華工禁民力竭困機廠於重徵行郵政而未善語以﹝興﹞﹝地﹞利徒益捐釐語以變科轉遭斥駁頹然孱臥上下昏瘁萬靈號敵詆擯諸與國之外置於非土之列然且如蟻附膻如蜂萃蜜構隙以俟借間而施偶一失持禍旋接踵豈不危耶然而路有遺珠人皆按劍一發或牽動在全局故中國於今日𨿽磨牙涎舌紛然環集者不乏其人而動機一開全球變色中國之無變則已中國其有變也吾懼俄控九逵之馭必至中道而顚英操兩洋之舵必至中﹝流﹞﹝國﹞而簸徳法助其失色美日攝其危機所謂一發不可牽牽之動全局者中國是也

何也西人之通商於中國也其口岸凡二十有餘其貨值踰億兆以外其稅課之輕萬國無其比其稅界之例𨿽小國所未聞其治民之權不足讓其抵制之力不足敵其抑勒之術不妨施積累五十年紛萃十六國可謂飫欲饜情盈溪益壑矣庸詎知利多則爭積久將變他日西伯裏之鐵軌一動而西南之局必移東北吾恐宇內大觀驟生變易而不測之事寧僅在商務已耶然中國乃適界其中爲安危之鈐紐使其貪安忍弱而孱然萎懦以任各國之刲割而地球之禍尙可言哉今之土耳其摩洛哥殷周之監矣使其翻然振拔疾風厲雨長鳴迅飛天驚人以破各國之貪攘以杜兩州之隱禍則地球之興未有艾也一弱一彊一安一危間不容髮嗚呼爲中國者何如審機致變以弭患於未然也

西人之策中國者曰俄投餌於中國將以求大欲也英之愛望於中國非惟保其商權且將借以拒俄則中國宜結英以自保也中國人之自策曰亞洲變動英日當其厄爲英日計非力保中國不克免力助中國不克免則中國可藉是以無恐也噫嘻由前之說是拒虎進狼之計也由後之說是掩耳盜鈴之謀也昔之南宋今之朝鮮是也孟子曰國必自伐而後人伐之管子曰國之存也鄰國有焉國之亡也鄰國有焉舉而不當此鄰敵之所以得意也夫五洲萬國縱橫鱗布小大靡齊其守舊而削者有矣其開化而盛者有矣其依人而滅者有矣其自治而興者有矣我中國酣睡於雄之間鼾寢於火薪之上一物不知一業不作一步不趨而乃低顏洄沁不思自振而徒出此束手待斃之下策吾恐諸大邦不爲哀之且爲幸之不爲幸之且美之也曷不觀波蘭印度乎然則中國將何以自立於亞東乎夫豪傑不拘牽以自敝智者必乘便以圖功方今世變已新地力回轉推全球屢變之運將穹而返之古初合五洲縱橫之機必萃而歸之中土吾友梁卓如所謂變亦變與其變之在人不如變之在己使其振括整頓急起疾趨盡舉其柔愚文飾壅塞箝制之積習而掃除之貪滑虛妄昏惰驕蹇之性情而湔滌之力求其通明便利敏疾之新業而張陳之力陳其俘虜敗亡償割之舊恥而激厲之擴其智慧注其精神鼓其血气奮其羞愧五年之內彊國動色而相驚二十年之間萬國斂手而待命亞洲之壇將誰主之太平洋之樞將誰扼之吾知彼得遺命之言不實英人混一之志難償也有天下之責者寧能無見也

嗚呼嘗聞之南海先生之言矣世界之公理由力而趨於智由智而趨於仁上古千年力之世也中古千年智之世也後古千年仁之世也力之世治據亂智之世治太平仁之世治大同今其智之萌芽乎夫大地萬國寐覺已開中土蚩氓蒙翳漸辟遠識之士競馳新學之途杞憂之儒倡開化之術吸吁所接或有動於當途闔辟所關卽不朽之巨業匪一隅之偏局實萬國之同風乘朕兆已萌之後爲有開必先之舉將豈徒一國一州蒙靡穹之利賴與其將以是期之百千年後凡我圓顱方﹝趾﹞﹝踰﹞之倫黃人白人紅人黑人色人半黃半白淡黑人不可思議之諸色人咸被此靡穹之利賴焉而爲智爲仁之世界均於是起點也而又何東西之有耶而又何趨變之有耶

戶政五賦役

編教民

彭玉麟

國家崇正學﹝辟﹞﹝開﹞異端教澤涵濡數百年於玆矣而欲破堯舜禹湯文武周公孔子之道之藩籬借天堂地獄之說以蠱惑我民心者其泰西之傳教乎泰西本基督一教其後分而三英吉利徳意志丹麥荷蘭瑞威頓瑙威瑞西等國所從之教耶蘇教也意大利奧馬加比非利亞法國西日斯巴尼亞葡萄牙比利時等國所從之教天主教也小亞細歐羅巴東俄羅斯希臘國所從之教希臘教也各分門戶互結黨援卽在西國已起爭端迨明季天主教始入中國從者尙少厥後利瑪竇南懷仁﹝仁﹞等挾天算地輿之學來遊內地其所著七寶等書理亦與儒者相近故當時士大夫皆與之遊不甚鄙之至道光咸豐間法人屢遣教士學習華語奔走四方開設講堂於是姦民遂借進教爲護符詐鄕愚淩孤弱占人之妻侵人之產及至事發教士私相袒護若或匿之講堂或縱之海外人民怨極思報復遂至毀教堂驅教士滇案甫結津案旋生中外幾於失和皆天主一教階之厲也第急於傳教者祇屬法人實與他國無與中國人民未及辧此統聞洋人之名而卽惡之一聞洋人之來而卽避之因甲嫉乙在所不免且法人本非富彊其所以自備貲本周流勸導必欲廣其傳者實欲以小利小惠收拾人心人心旣附然後可以惟吾說之是從此中﹝固﹞﹝國﹞大有所利耳不料利不能圖害且隨之欲以之愚人者適以之自愚上年普國之戰教人實啟其端西班牙謂法國獨居惡名受其實禍伊戚自貽將誰之咎近聞印度拒額力士教徳國逐耶蘇教葡萄牙西班牙皆籍教黨財產入官意大利封教堂七十餘間薄籍其產此誠自爲消長之機現法人已知中國之良民斷不入教其入教者不過傭工貧民耳村嫗社婦耳卽有桀黠莠民藉圖生計其實亦陽奉而陰違於是自怨自艾深悔從前傳教之失各國又起而咎其傳教之非可見秉彜之徳出於自然發於天性而天堂地獄之說不足以勝之也但華人之已入迷途者亦復不少欲救其獘宜將教民開明年貫姓名報明地方官另編爲一冊卽教士亦應歸地方官約束遇有事故依華法秉公照辦教士不得過問庶幾入教之民仍不失爲中國之民卽教士亦無所逞其庇縱矣尢可慶幸者自美徳二國派員來華親瞻中朝教化而後實深欽慕卽各國亦莫不佩服現在泰西之入學者必習中國語言文字所有五經四子書槪行刊刷先刻華文而以西文注釋之日日諷誦其景從之心較之中國人之入彼教者爲更切可見堯舜禹湯文武周孔之教仁之至義之盡天理人情之極則無一毫矯彊於其間而凡有血气者自可不言而信不勸而從也將來漸推漸廣風气日開聖教盛行率薄海食味辧色別聲之人而皆不敢出於堯舜禹湯文武周公孔子之教之外天主教云乎哉

旗籍

鄭觀應

竊嘗思古之王者居中國爲一人合天下爲一家甚盛軌也溯我朝龍興遼瀋入關平禍亂天下生民皆仰賴焉二百餘年來久應畛域全消矣顧滿漢之名猶別旗籍之生未遂甚非所以示寬大圖久遠也考旗籍有三上則天潢之貴冑中則勛戚之世裔下則甲士之子孫國初生息無多原可人給廩餼迄中葉後生齒日繁戶口滋盛廩給錢米何足以濟其事畜除漢軍旗已於乾隆初年奏準出旗自便外尙有滿蒙二籍閒散無所事事置產營建有禁出京四十里有禁局促一城儼同黨錮日臻貧乏乃失恆心作姦犯科者有之窩賭包訟者有之此彊有力者所爲也弱者則變易姓名冒漢產赴各外省謀生者有之甚至服役執鞭亦所不辭其貧瘠莫能謀生之苦已可槪見是非有善法以疏通而安插之不可其疏通安插之法似應酌量內外情形分別而調濟之凡在京城內外旗籍除世爵有世祿得俸較丰足贍身家及各參領佐領本有職事俸祿編入羽林軍籍不計外其餘應請飭下九門提督照領糧戶口查明檔冊先稽核其戶口人口實數而後下一明詔許其解散旗籍悉聽自便謀生農商百業任其它出經營則十分中可其一二矣繼乃查驗其無業營運無技操作者悉計其戶口發就直隸本省及直隸邊近﹝地﹞方屯田爲農其說亦有二查天津小站卽新農鎭海邊曠地不下數十萬畝向年周武壯曁周剛敏總督盛軍駐屯於此約計馬步炮隊十三四營每營開水田不下七八千畝一營每年收稻米不下萬石雜糧在外總核全屯當在十萬畝有奇每年收谷亦卽有十餘萬石合之雜糧蓋不下二十萬石矣今盛軍裁撤小站屯田已墟豈宜再令敗將家屬散虜餘丁私利其地計莫如卽以分授旗民以一戶授田百畝計之卽可容插一千數百戶此十成中又去其四五矣再查直隸近地邊外熱河朝陽之地本亦膏腴柰力田者少耳前歲土民之亂十戶九空死亡無數其地必更形荒廢﹝遷﹞﹝簽﹞旗籍以實之當可容插一二千戶則京師旗籍之遊閒可以﹝歸﹞﹝掃﹞數安頓矣惟津沽最近朝陽較遠屯遣者不免有苦樂之分是則在上者設法以均平之或於屯田津沽者每戶預撥五年應領米糧折實錢以給之俾爲耕種貲本其就熱河朝陽屯墾者則發十年廩糧倍於津屯折實銀以資其行再飭都統將軍妥爲調護之又永免其丁糧賦稅則自有願往者矣至小站屯田每年出米十萬石皆上等白米較之漕運南米尢佳與﹝其﹞國家每歲費無數帑項以轉運南漕何如遣旗民授畝耕屯後每年所出之米卽以折漕之價收之是旗民與天庾兩有利益下可資耕鑿之計上可省轉運之勞抑亦更有關要圖者如一旦海疆有事南北漕運不通有此十萬石糧米歲入倉場亦可稍補萬一免立時爲庚癸之呼際此鐵路未成南北道路修阻尢爲有裨於大局也若夫小站屯田本爲成熟之地並無開墾之勞惟賦稅須先準免十年俟旗籍力田得利後乃可徐議升科小站軍屯十數年來從未有一粒一錢完糧解部者則免賦十年未爲過也此酌量安頓京城內外旗民之法也至如外省駐防計陜西之西安四川之成都湖北之荊州嶺南之廣州江蘇之南京鎭江浙之杭州閩之福州各處旗營戶口亂後生息又復日多是以飭下各省將軍按籍重查戶口編造淸冊挑其壯丁年三十以上五十以下者驗明身體堅彊气力足用卽編選入營每將軍以前後左右中五營爲度認眞操練另營盤不得日至夜歸每月祇許寧家四次餘日槪歸伍在營厚給月糧以代綠營孱弱老兵之額其少年子弟年十餘至二十餘歲者則挑選其聰敏彊健者或入方言館或入水師學堂或入武備學堂或入技藝學堂𨿽世家不得規免貧者亦不可遺漏不但教育成材可備幹城象胥之用亦可令其技藝通習資生有路也

若夫開館設賭場遊手無賴好生事則嚴禁之其有讀書成名早習商賈營運爲生自有作業者者亦悉任其呈明自便不在選練營兵及入學堂之數如是而再遊惰自甘暴棄廢業則是咎由自取窮苦更無所怨尢矣此酌量安置各省駐防旗籍之法也夫有恆產斯有恆心三代以下之生民孰是能甘心凍餒而死道義者皇仁廣布必使一夫皆得其所今獨於旗籍之萬眾不加優卹儼同禁錮是直以漢宋黨人之法治從龍之勛裔也豈祖宗立法之初意哉易曰窮則變變則通及今而泥守成規則窒難行者眾矣豈僅旗籍之一端已耶劍華道人附論曰按八旗生計前賢固早有見及此日之獘者順治十四年給事中王益朋有全地利重根本一疏請將遼陽等處田地分給功臣家開墾厚功臣以收地利云云乾隆二年禦史舒赫徳有請八旗開墾厚功臣以收地利根本變通布置使不聚於一方廣可並得其利益收效於日後務使家有恆產人有恆心云云五年又有禦史範咸奏請八旗屯種遼東使旗人生計有餘而邊圉之苞桑永固云云近年李祖陶亦有旗戶分居議前大學士沈桂芬亦有請費移屯東三省兼舒國用一疏言尢剴切詳明故時有發遣旗籍遷墾東三省之議柰各旗民以關山修阻畏難苟安又或恐官給行糧屯本必不敷用與其流離道路何如老守都城其議竟格余嘗聞而惜之若今日之情勢則又與前大異朝鮮已去藩籬盡撤關東北偪彊俄東鄰朝日虎狼咄咄勢難與爭則旗籍之屯墾生計惟有就近籌劃矣直省近附畿甸或當爲旗籍所樂居熱河亦附邊熟地非關東比亦乘今日朝陽之亂初平赤地必廣小站防軍已撤沃壤空懸所謂因勢以利導之事半而功倍也及今再不爲之所則滿蒙窮困固無已時而國家歲糜廩餼亦將有難繼之勢矣梁詩正侍郎云旗人窮乏不使之自爲養而常欲以官養之此勢有所不能者也

旨﹝哉﹞﹝者﹞斯言與羅浮山人先後不謀而合昔周剛敏武壯兩軍門先後駐屯小站開斥鹵爲沃壤成水田十萬餘畝開溝蓄水布置秩然有法大得井田遺意又於溝旁壠土偏植綠楊數十萬株以取陰蔭而滋雨水苦心籌劃不知幾費經營皆兩軍門捐貲自辦未嘗分毫﹝仰﹞﹝抑﹞給在官其立意原恐一有軍務南北不通數萬大軍無所仰食故爲此未雨綢繆之計所收屯米不準本秋私賣必待開年新種旣播乃令推陳出新其老謀深算裕餉無形公忠爲國之心千秋若揭余身在軍中目確實情形操筆述之猶有餘慨更安從得此良將才哉

入籍地球九萬里日月所照畛域無分凡有道之君莫不體上天公溥無私之意以爲新樂得人民而撫有之所謂王者有分土無分民也我朝懷柔遠人無論入籍與否均有賓至如歸之樂查各國均準華人入籍有準其隨時入籍者有要常居其屬地若干年方可入籍者有須生長其地乃準入籍者美國定例亦有準各國入籍之條自埃利士人入籍日多遂訂新例不準華人入籍英國民籍最重外國本國各有分別父母爲英國之人其子生於他國者仍可隸入本籍卽其母爲他國之人而父爲英國之人仍可隸入英籍惟英人之赴他邦大有分別倘爲軍流犯罪出外則所生之子不能仍作英人其餘出外爲商爲官皆在收回之例然外產𨿽可收回祇作平人看視不能在本國作官及爲議員且更不能承本國人所有基業亦不能以基業援本國之人但可自創成家將基業傳其親子其欲與英人一律沾恩者當於回國時爲國家辦公三年或當兵或作工三年期滿方準眞爲英人與本國所生者無異上古風气未開各國閉關自守羅馬國例每見外來之人視若眼中之刺以爲外邦之人非窺伺國家卽來牟利於是多方嫉妒必下逐客之令而後快元泰定二年卽西曆一千三百二十五年英人猶仇視外人不令畱蹤境內迨至元元年卽西曆一千三百三十五年始垂禁令不準將外人嫉害且有延請外人在本國教習工藝者如外國優待本國之人而本國人亦推情相待𨿽然英國近時政令較前寬大惟於外生之人𨿽父母隸籍於英而其子歸來終與生長英邦者有間此例相沿已久未能易轍攺弦獨荷蘭國則廣被懷柔一者各邦陋習凡本爲他國之人來入本籍或本籍之人生子在外其子重回本國可以承產可以作官並無歧視之意今四處通商無遠弗屆各國懷柔之道非昔比獨我華人流寓外國爲人所欺其故初因不願入籍我水師又不足以衛商繼苦於不能入籍而通商條約又未論及入籍之人或謂中國刑律太嚴必無外人入中國籍其所獲利益更勝於中國是亟宜設法維持庶免爲叢驅爵現在已準外人在蘇杭內地紡織繼必借端要求準其買地開礦設產耕植由漸而進握我利權非但於地丁錢糧有損猶恐民生計絀勢至主客不和變故愈多否則借此挹注固結民心以我之矛刺我之盾關系尢非淺鮮鄙見外國人須入中國籍者方準其在內地買地建屋庶免滋事如不入籍除租界外槪不準在內地置產聞日本例如此或有借遊內地爲名或藉傳教爲說買地置產購貨屯貨建造一切者所置之業旣在內地卽與入我籍之民相同準其落戶惟必須歸我地方官管轄不得再遠藉領事爲詞如不願入籍受轄治者則可任其自去不得購置產業傳教者自教堂住屋外亦不得藉名教堂廣置產業牟利兼並民地致損於中國地方丁賦此系我國家本有自主之權當詳載和約布告天下庶彼族無從置喙而各國有道之君亦咸當體上天覆載無私之心一視同仁準人入籍也可

僧道二氏者佛﹝老﹞﹝者﹞之名也學佛者僧之徒學老者道之徒佛自漢明帝時始由天竺入中國於時九重敬禮公卿膜拜流俗見而榮之乃有求奉佛教者明帝準其披剃給度牒爲沙門女僧亦同名曰尼此僧徒之肇端也老則中國所自有相傳始於老子關尹子河上公魏北陽皆其髙足由來尙矣然徒𨿽代傳而實無道士之名至秦初猶曰方士而已其許民人出家度爲道士者亦始自漢晉而盛之唐婦女皆得入道曰女道士唐時多有以宮主縣君之尊而爲之者此道徒之極軌也夫二氏之教忽焉昌熾者皆由於聖道之衰儒術之術自東周息明王不興孔孟﹝棲﹞﹝淒﹞皇世主莫能宗尙於是泰山頹梁木壞麟筆絕明辧窮至呂﹝秦﹞﹝泰﹞之暴燔詩書百家坑儒者延盧生徐福之徒其機已兆降及漢武侈然泰然求神仙作宣室極仙掌露臺之奉而文成五利等輩風發而起乘勢利爲炫誘及下詔輪臺途窮知悔方士之風始少熄焉夫仙道貴長生佛法貴無生彼其世主始以一念之貪欲永享萬世之奉故學仙求長生不可得致而猶有畏死之一念者存則佛法之皈依回向解罪釋厄又其所希慕爲功徳者於是金人入夢白馬經佛老並峙竟與吾儒之教鼎足而三矣歷代以還二氏互有盛衰淸時亦嘗有沙汰僧道之詔而卒至多方扞格良法美意終不行天下亦遂習與相處視爲固然𨿽宋儒極力辟之亦靡見廓淸之效抑又何也獨不思僧者何凡以求學佛者也道者何凡以求學仙者也而試推求佛仙命名之旨則佛者弗人也絕類離不與凡人儔也仙者山人也隱遁空山超人世而獨立者也考佛祖釋迦當日捨一國之富世子之尊而不爲而決然捨父母背妻子趺坐靈仙六載成道老子當周衰棄柱下史官舍中國而不居騎靑牛出函谷遠辭人境而隱其獨善其身視舉世繁華富貴聲色貨利莫可浼焉者仙佛悉同不可謂非希世之畸人猛烈之丈夫也故佛號大雄仙稱大覺良有以矣間嘗博覽二藏窮究丹經則見夫佛之宗旨以絕欲出塵爲始基以忍辱受苦爲功行積久而能明心見性爲入門百尺竿頭再須進步則又以粉碎虛空眞如妙有爲般若波羅密多譯云大自在也至此乃能照見五蘊皆空度一切苦厄必至六塵六識滅盡不生始能直超彼岸立見如來名曰脫離垢境向上猶有精進不已之功功徳圓滿乃能成佛未易悉數也仙之宗旨大同小異亦有頓漸之分三乘之別其要旨亦以絕欲離塵爲始基積徳累行爲功果以通關築基煉已純熟長生不死爲入門向上力追大乘以結丹還丹結胎脫胎出神直返到胞中渾沌之天爲七還九返更進而益上面壁還虛自有入無無無亦無始能與天合體歷劫不磨其功程之次第無一非大難事也要之仙佛同源佛法詳言性而言命然金剛經心經六祖壇經則已微露其端道經詳言命而言性然關尹子及淸淨經心印經悟眞外編亦頗闡其妙總此二家胥不離心性二字彼夫巢由之髙遠淵明宏景之曠達庶乎近之若瑣瑣焉屑屑焉謀衣食求安逸驕气多欲貪色淫心之徒其去此不啻天淵之隔譬之染緇求白搏沙作飯而已

𨿽然仙佛尙矣後世之求學仙佛者自必酷慕乎仙佛之超卓希追隨乎仙佛之髙躅如是斯不愧其徒也顧何以今之學仙佛者則又大謬不然者何耶其名則是其實則非名曰我明心見性也而實則利欲燻心豺狼成性名曰我修眞煉性也而實則疏懶爲眞色食爲性失志則打包雲水乞食江湖得志則登壇說法聚眾焚修於是逞其才智募化十方輪奐而居重裀而坐膏粱而食錦繡而衣其善者則結納名流怡情詩畫其不善者則附托權門夤緣當路通聲气市權利或且聚狂徒逞邪說窩盜寇千法令與夫奸淫邪盜凡鄕黨自好之流所斷斷兮不忍爲者而一切身犯之猶哆哆曰吾體佛法慈悲廣大法門也吾得神丹祕訣普度生也此所以彌勒白蓮諸教匪因風吹火乘勢興而未已也是直以害世爲勸世殺人爲生人也謂覺人迷而一己之迷轉甚謂解人罪而一身之罪誰憐卽以二氏之宗旨治之亦所必屏諸門外者矣尙何學佛老之有尙何得稱爲佛老之徒哉僧道兩門所聚徒眾不下數十萬或眾至百萬人男婦泥雜老少不倫此其中愚若鹿豕毒比蛇蠍者居多而謂此輩乃能見發光地之焰慧煉三花聚頂之陽神與夫一切窮究陰陽造化之機脫離生死輪回之祕是則上智猶難一二覯而固謂此蠢頑盡能晰玆妙諦耶且其中雛尼少僧道童侍者類皆買自貧家或爲愚父母所棄捨𦇤褓才離緇羽已著三乘莫窺其灝瀚九等奚識其淵源人世之趣靡所弗貪二氏宗門悉其厭苦削足受履其何以刓行方就圓其何能器是聚數十萬曠夫怨女而爲盛世之災厲也借使由此極其曠怨決裂堤防垢穢壇滓污淨地是又爲治世之妖孽也卽皆不然無故聚此數十萬數百萬有用之人而習此一無所用之業安居而逸處男不秉鋤犁女不治絲布能文字者不列士林工會計者不操商賈而衣食宮室百物之取給皆不能上叩之天下資之地是仍以有業之民爲其外府而已供所朘削而已吁嘻此後世王政之所以不能復興者良有由也且夫數十萬數百萬之遊民而無衣食竊傍二氏之門戶爲生活者非盡遊民無生計實乃惰民而不勤生計者也其中眞肯苦行希仙學佛百不得一千不得百又其中工文字者有書可讀習田事者有力可耕﹝習﹞﹝者﹞書算者有商賈之業可操或習拳勇能技藝者有兵額之可補行伍之可歸女冠及尼習女工者有蠶可絲有布可織就而揀汰之三去其一矣擇其眞心求仙佛確有所得不肯再蹈塵境者深山穴居茅棚獨處任其髙遁今之僧道祇知建醮超幽斂人財物未開有一行善舉如耶蘇天主教士設學校以教人創醫院以治疾者卽使獨善其身自修其性亦當布衣素食棲隱山林何必於市朝酬應也哉其年老力衰多病殘疾幼弱未成丁者攺各州邑大寺爲卹貧院以處之三去其二矣所餘一者勸之不攺汰之不去則不外昌黎之言人其人廬其居革其衣冠配其男女少長必均卽以布施之莊田爲計畝授耕之用宮觀之園圃爲種菜種樹蠶桑之區設員督監勤勞則賞以誘之荒惰則刑以儆之蔑不濟矣然後明頒教令使至今以後有學仙佛者除其獨身隱﹝遁﹞﹝身﹞巖居穴處與木石居無關王化外其餘四民家居喜奉其教讀其書茹素潛修者亦聽惟斷不得創宮觀寺院召徒眾募布施蓄財貨登臺說法衣冠歧異以惑斯民之視聽誠如是則惰者不能獨逸黠者不能獨智愚者不致犯法彊者不致幹令僧皆授室尼盡宜家無怨女亦無曠夫王化之行郅治之隆端自玆始獨不見夫回教乎彼族𨿽奉其教誦其經而人倫執業不異四民日用衣冠悉遵王制惟不食肉等事彼教自伸其私禁故在上者亦安之而已安見處二氏者獨不可以如是治之耶世有通人畱心治術者當不河漢斯言

卷二十八戶政六屯墾

墾荒

鄭觀應

中國伊古以來以農桑爲本內治之道首在勸農阡陌廣開閭閻日富似於耕作墾荒之事我行我法得以自用其長矣以天下大勢論之東南多水農功素勤水利農田宛存古意故漕米百萬上貢天庾然地狹人稠民力將竭西北多旱民情素惰偸安視息收成之丰歉一聽之於天土曠人稀未墾之荒土荒田以億萬頃計如東北之吉林黑龍江正北之熱河河套西北之科布多新疆南北兩路之羅布淖爾等處千里一望無邊土著不識耕耘地利終於廢棄外如西南川滇桂粵之邊境及廣東之瓊州東南之臺灣內山各處榛蕪未辟遺利尙多疆吏漠不關心動爲外人侵占而內地煙戶過密生齒日蕃土地之所生幾幾乎不能自養古聖王處此其裒多益寡酌盈劑虛者必有其道矣比年大開海禁閩粵之蒸庶出洋謀生者實繁有徒以致南洋各埠新舊金山英美西葡各國設立苛例杜絕華人在彼者亦逼作苦工流離困辱中國邊境苦無人以實之而忍聽吾民之逼迫棲飄零海外竊以爲非計也夫有人有土有土有財自古已然於今爲烈混同江東二千里之地徒以無人開墾廣遠荒涼置同甌脫故俄人不費一兵不折一矢泰然而竊據之而東三省之邊防日棘使當日者有十萬華民耕牧其地則俄人不敢過問國家永保邊陲何至重煩朝廷之東顧哉乃今之言邊防者汲汲然言選將言練兵言籌餉言制器而不能言移民墾荒以實其地誰與我守此疆圉而防人侵軼乎千里饋糧士有饑色𨿽有精兵名將又豈能不飲不食枵腹荷戈以與敵爭此土乎故墾荒一事不知者以爲老生之常談知者以爲切時之要策也謂宜通飭邊疆督撫將沿邊荒地派員探測先正經界詳細丈量必躬必親毋許疏漏繪圖貼說詳細奏聞然後綜計一夫百畝招募內地閒民家前往杍糧牛種官給以貲捨宇堤防官助其力附近各省通力合作歲籌閒款移粟移民邊帥撫卹招徠勒以軍法四五年後酌量升科三時務農一時講武仿屯田舊制設官分治或將軍流以下各犯分別遠近酌給資斧準其眷遠行以實邊塞則且可驅莠以化良矣此其間有數利焉內地貧民免迫饑寒流爲盜賊一利也邊陲要地自開遺利免啟戎心二利也他日敵人侵軼我疆邊民各保身家人自爲戰三利也比年整頓海防餉力已竭安有餘力以顧邊防如此則兵出於民餉出於地四利也沿海貧民卽可移墾臺灣瓊州各處何必遠適海外爲人輕藐欺淩五利也林文忠之言曰泰西各國不足慮也終爲中國大患者其俄羅斯乎近日俄人費萬萬帑金以修西伯利亞之鐵路陰謀詭計行道皆知而中國惟西北一邊空虛最甚自吉林黑龍江袤延以達於西藏三萬餘瑞安能日日應敵處處設防除此移民實邊更無善策而功非旦夕所能竟事非晷刻所可成非朝野上下間一徳一心得人而理期以廿載不能收安邊克敵之功曲突徙薪今日已恨其晚矣若之何苟且因循坐使萬里疆陲他日束手而失之彊敵也

衛屯衛所明制也有明中葉建衛所以防倭寇就燕齊吳楚越曠閒之土分軍立屯堡且耕且守有衛有屯於守禦之暇收耕獲之利有寓兵於農之意焉然論者以爲明季盜賊充斥國社乃移曾未收衛所之益聖淸定鼎仍其民而稍變其法攺用專輔漕運丁給船一艘艘給田百畝計共四十三衛十四所船蓋五千餘艘而畝則百倍之其爲田不下五百萬畝租稅不下數百萬盡歸衛所弁丁私利是衛猶因明而屯已失其故矣夫前人立法未嘗不良特事有宜於古而不宜於今者使不能有所沿而無所革今之以衛濟運𨿽已二百五十年然轉漕之需繁費無算則何如竟罷漕運而仍以衛歸屯也竊嘗熟籌之而有五利焉轉漕昉於秦漢晉隋唐沿之爲恆典有元以繁費之故開海運徑達幽燕明成祖都北平又鑑於海運多覆溺而復河漕之舊蓋自秦政徵匈奴使天下飛芻挽粟起瑯琊輸河北漕運遂代爲民困而繁費亦代以爲難國朝斟酌元明河海並運而河費之多於海也蓋數倍焉爰悉罷之可歲節虛糜之款甚巨其利一以衛濟運因運設官守備千總數十百員而隸之漕督凡此輩者文不識字武不知兵僅僅於起運之時一供奔走而實則官之枝也丁之蠹也徒坐糜官祿而已攺衛歸屯則一切罷去或卽用爲屯長不給薪俸可以汰冗員節官帑其利二衛以屯而受名去屯而言衛名實已不相副以之濟運運無所借與功以之歸屯屯或可收其效其利三罷運歸屯用湖南鳳凰諸廳苗屯例耕田納稅畝徵谷一石石折銀五錢計五百萬畝可歲入銀二百五十萬兩所徵較錢少重較民租輕十之三或卽仍按照各省地丁錢一律辦理亦無不可上以裕國下以便民其利四旣罷濟運之衛舉凡直隸黃河之官剝船山東閘河內外之民剝船可一切罷去給以閒田隸直隸者徵其谷以解通倉隸山東者折其漕以附錢穀虛糜之費旣節而土地之利加多其利五凡此五者之利國利民非但可除數百年積重難返之敝政一旦豁然且可大受其益於無窮此豈尋常之功利哉顧辧難者曰漕運繁費夫人知之所以不肯輕言悉罷者爲濟海運之窮也京師髙處東北之隅仰食於東南之谷海道有梗漕以濟之此創爲立法之深心不知今昔異時其勢亦大相懸絕今旣海禁大開萬國梯航萃於中土洋艘之往來南北𨿽當兩國交鋒之際彼固中流自在行也且近又擬造南北火輪車路則將來海運縱有不便又可攺爲火輪車運而河運之無煩議復也明矣查近來中外輪船由滬而津者以南米爲大宗之一貨米聚則值廉苟以折漕之款購諸商而儲倉其節省當得十之七方今帑藏空虛開財之源誠不易畫畫其可節之流而無礙於國是者衛屯其一端也審時度勢又何憚而不因時制宜哉

加稅開地議

李提摩太

昔禹夏有會計之紀周官著理財之條誠以有國家者不得不取諸民以裕庶支而治百事也然古者率皆準乎什一以定均輸之法故𨿽有徵斂之名仍寓寬大之意降及後世取用煩苛𨿽一絲一粟難逃關市之稽迨至暴政日甚怨府日興則人心搖動共起異圖而後悔朘削聚斂之誤嗚呼晚矣曠觀千百年來掊克之君未有不亡國失地從未聞有以重稅爲兼並之術者有之自泰西始夫泰西各國收稅數目多寡不同𨿽裕國足用不得不爾然其欲振興商務則免稅招徠欲兼並鄰邦則加稅困累其深謀遠慮殊難一例而觀故本館曾將泰西各國稅章著論登報俾有心人知所補救今請就泰西加稅之事再申其說焉查俄羅斯爲近日海內大國跨有歐亞兩洲土地極廣然所屬各處均爲荒寒寥廓之區田產旣不富饒又難收通商之益自向中國兩次請地凡黑龍江以東諸地莫不據而有之近今琿春一埠商務日興居人日眾推原其故皆由所到之貨槪不收稅故貿易之徒趨之若騖耳兵法云將欲取之必先與之此卽俄國免稅招徠之意與獨是免稅爲興商之道收稅乃生財之源進觀徳美兩國更有加稅之法在考徳國前列日耳曼﹝羣﹞﹝郡﹞邦時欲兼並東西部落故定新章凡近小國已經立約者收稅卽有一律之法勢極便益其未經立約者收稅卽難一律從中不便之處甚多因不得不一並立約此加稅辟地之一證也至美國百年前本英之舊屬於中國乾隆四十年華盛頓奮其沈雄之才卓然崛起駸駸乎有若敖蚡冒以啟山林之勢與英血戰多年遂割英屬十餘省自立合眾之法目今地廣人眾勢與歐羅巴諸大國抗衡然溯合眾之初其十餘省莫不遵守法度獨迆北一省抗不遵服惟合眾之法凡本屬各省之貨槪不收稅而未從各省進口之貨無不加重收稅卒使未從之省商賈不通民人逃散不得不拱服而後已美國加稅之情形如此乃近來昆連美境之坎拏大省及英之工匠各人亦欲其從因專將該處來貨倍立重稅俾受其困將來如英不設法阻止恐坎拏大省仍有不得不從之勢此又加稅辟地之一證也方今泰西各國惟英之稅較輕凡未制造之物如羊毛棉花等件皆一槪免稅故英之商務爲歐亞各國之冠𨿽英屬地散處五洲勢難蠲免本國之稅使財賦無出亦難重稅以困他國使聞風者裹足不前然以英之重視通商信義自守平正自持惟恐失和於他國固不能爲法俄之無稅更不屑效徳美之重稅也英誠識大體矣哉鄙人前論俄以鐵路侵地是鐵路者猶用兵之利器耳今美以加稅辟地者謂無用兵之形而有用兵之心能安享得地之利免勞師耗財之害較之鐵路侵地豈非勞逸迥別與總之天下事惟求其平而已孔子曰不患寡而患不均均卽平之謂也歐陽子曰物不得其平則鳴此後五洲稅務必須早日公議一律持平無畸重畸輕之獘乃足以息爭端消亂萌也非然者竊恐人心易動而難安苟且他國受困過深蓄久發暴而後悔前此之橫徵苛斂爲害甚也詎可及哉詎可及哉

黑龍江通肯河一帶請開民屯議

殷之輅

竊維古者寓兵於農卽於農隙講武兵與農固相濟而相需者也後世兵農各判蓋不欲分用其力俾可各致專精之意庸詎知驕兵惰農因此轉多且也兵仰食於農而或有邊遠難行之區農藉衛於兵而更有鞭長莫及之勢是兩不相及也今旣不能使農盡爲兵又不能使兵復爲農而欲求兩相及之善法則莫如屯田屯田肇於漢代凡爲邊備莫不賴之今中國新疆及東三省固已有屯墾處早經開辦特未知其章程若何而三省中之黑龍江地處上流尢宜擇要開屯何以通肯河一帶尙未聞有繼起而行者與爰議其略備采擇焉查俄人早越外興安嶺直抵黑龍江爲界迆邐而東宛轉而南更與吉林朝鮮接壤邇年催工趕造西比利亞鐵路狡謀久著故東三省防務無在不關緊要而肯河一帶又近黑龍江省城之上尢爲當衝且北迄達老河南迄坤河內距興安嶺地遼闊𨿽有防營勢難周密是宜仿古徙民實邊之意亟開民屯俾成重鎭庶可遏彊鄰之覬覦一舉而兵食兩足亦何憚而不爲哉因不揣譾陋謹擬辦法數則條次如左聊當獻曝云爾一宜別土募也屯旣以民名不能驅土著而讓之縱有老弱無可遺也民而系之屯則必選壯丁以充之凡屬老弱必不募也是宜分別編冊土歸土募歸募𨿽槪以營制而課程則須酌定輕重並開導土著明白曉以利害庶無取我田疇而伍之之怨而土與募亦可兩泯猜嫌和衷共濟矣一宜規久遠也漢法屯田因徵撫而設且多就敵地故每旋屯旋罷玆圖永守且在境內故必規畫盡善以期久遠內當開溝渠以通水利並建橋梁外以須仿效營制周築土壘並安炮座更將興安嶺山徑曲折髙低查探熟悉庶幾可戰可守足爲省城障蔽而應變於無窮或曰屯田本以省兵費如是辦法經費必巨未見其益先多所損豈計之得耶然此非必先造全備而後乃可開屯也大可徐徐布置以屯之利修屯之防三五年後自必煥然一新矣𨿽創始不無小有費用何足計哉一先宜定課程也課農以耕稼課兵以操練各有程限不可紊也民屯兼斯二者則課程尢當預爲核定按趙充國屯田法人賦二十何太多與大都漢尺小且暫屯故今擬土著人八募丁人五庶有餘力以便操練操練則募丁月三次土著月一次庶不誤田事一切工作如前條開溝築壘等事皆於農隙爲之亦寬用其力無間操期如是則民旣習勤又不甚苦惟督課必須認眞切戒虛應可明定賞罰以資鼓勵務使耕則倍其獲操則精其技夫然後兵農合一之實效可矣一宜兼畜牧也北地苦寒耕獲究不及南方而畜牧最宜除耕地外凡山僻埆磽之區可與兼牧務獲利必丰足補操費之不足且馬牛駝羊等之糞性暖以之糞北方寒土合宜之至而馬牛又爲兵農所必須是當廣爲孳育所裨非淺餘如野獸之皮山木之材取不竭而用不窮以之助屯有不固於金湯者哉一宜限認辦也天下事有成法而無成效者大抵用非其人也無論何項工役一涉公事莫不視爲利藪卽有實心辦事者反爲以上下所掣肘勢不得不仍循故轍此公事所以多敷衍也今此屯田職兼兵農若仍舊章派員督辦則恐積習難除終爲畫餅蓋此事非才識兼優且忘私又耐勞者不辦設在上者果有深知可倚之人又肯出此數年心力自不妨舉用如其不然莫若招募能認辦俾可各認地段原始要終自立程限初時需費若干將來成效若何一一陳明以爲後成則重其賞不成則重其罰如是則責有攸歸私心悉泯矣私心泯而事不成者未之有也右略舉民屯事宜𨿽指肯河一帶而言凡爲屯者亦莫不然設肯河辦有成效則東三省已屯及宜屯而未屯之處皆可次第仿行將見兵足而食亦足富彊之本已立彼俄人𨿽有覬覦之心必且潛消於無形豈非天下之幸乎當秉國鈞者所樂聞也

黑龍江旗民屯田議

李經邦

三代以上行井田之法寓兵於農無所謂屯田自兵與農分兵出力以衛民民出粟以養兵轉輸千里勞費過半如秦人起負海之粟以饟河北三十鍾僅得一鍾卒至貧民士餒公私交困而後已任事者有鑑於此不得不議屯屯田之法始於炎漢趙充國因轉運維艱遂於北邊立屯兵民無擾當時便之自是厥後諸葛武侯行於渭晉羊祜行於襄陽郭子儀鎭河中亦行屯田以滅賊宋嶽武穆吳玠等皆兼屯田大使無代不屯無屯不富所謂內有無費之利外有守禦之備者信莫善於屯田也

聖淸龍興兵由召募守禦似無藉於屯然順治康熙閒有活戶屯田自墾屯田劬勞屯田缺丁屯田世職屯田尖丁屯田上本屯田優屯田﹝諸﹞﹝請﹞名目乾隆以降一槪革除但此等屯田本非爲邊防而設有無原不關輕重自泰西互市北自析津南至瓊廉溯江而上直抵重慶險隘之區盡爲我共故當軸者每以海防江防爲急不知歐州各國志在貨財不在土地恫喝要挾未嘗甘爲戎首惟俄羅斯土壤於我東北毗連處處可以入犯倘從水路由混同江越黑龍江口以入松花江可直抵三姓伯都訥等處則黑龍江非復我有今欲保黑龍江而兼顧朝鮮不外多招勇丁以厚其防然兵多則餉亦多與其轉輸以養兵不若屯田以養兵與其使兵屯田而給牛給種所費不貲不若令該處旗民屯田可以省費查通肯河爲呼蘭河分支其地在呼蘭城西北東南爲混同江西南爲松花江嫩江瑚拉庫河在東北額伊渾江在正東一帶地勢平衍土木沃厚𨿽有尼瑪拉巴爾集瑪烏雲和爾冬吉等山而大河少略不加疏浚水利易興屯田可成或疑東北邊省地多沙漠素稱磽瘠倘開屯田適足耗內地之財經邦以爲此非通論也伊犁之地本非膏腴自左文襄創立屯田不數年間金將軍有屯田丰收之折屯田之利原不難計日而待然則磽瘠之地非地之瘠實人之自瘠耳今苟令通肯河一帶旗民量地授田實其責於佐領而總其綱於司農每三人各一屯每屯定二十畝每十屯立一長爲勸農官無器具牛種者暫撥官帑俟有秋之後如數補還果其勤勞胼胝二年而後卽以所墾之田之否則墾與他人必使地無曠土而後已五年以後照畝升科升科則例𨿽上下之田視民田之中中視其下以次遞推爲招徠之計授室家以保其身編保甲以淸其戶一屯旣成造冊報部以便稽核總數對冊起徵每冊須三本一畱屯長由屯長申佐領佐領仍畱一而以一申部以防冒名隱占除屯長督勸佐領不時察凡何處可開河渠何地宜於井灌何處宜設堤障瀦畜一一著錄施行補小民耕力之不及其它瑣瑣佐領不遑及則責成屯長俾有指臂聯絡之勢一年而總稽三年而考績五年而酬庸佐領之殿最視屯田之興廢屯長之賞罰視屯眾之勤惰佐領溺職司農得而彈之屯長廢事佐領得而效之如是則賞罰明而事無不舉糧餉旣裕然後可徐議練兵練兵之法宜仿古時寓兵於農而略參泰西藏兵之制

西國之兵平時額數有限皆寓於農工商之內一朝有事可以抽調專設調兵局以管所寓之兵男子無論貴賤年屆二十一歲皆須出而爲兵英國以十二年爲限前七年爲戰兵五年爲守兵旣爲戰兵之後期滿散歸各復本業或值國家有事仍可將戰兵之散歸者徵之使出俾有登陴守禦此等兵士名曰藏兵亦曰守兵十二年後願再爲兵者以九年爲限連前共二十一年旣爲藏兵每年仍須赴營中隨同操演藏兵又有頭等二等三等之別初爲戰兵卽須學習各種技藝演放槍炮務求精熟戰兵限滿退歸復業爲頭等藏兵三年限滿爲二等藏兵三年爲三等藏兵其三等藏兵須敵人在境方可抽調卽調亦不遠故英國平時水陸各師統計不過十六萬一遇戰卽增至二百萬且軍令朝行兵丁夕至極爲神速故能雄視天下今通肯一帶旣開民屯卽不妨仿照此法責成各佐領編定版籍稽核民數凡男子自二十歲以後卽須編入兵籍學習各種技藝三年期滿退歸復業每當農隙之時仍令隨營演練俾知兵事若遇戰爭則按籍徵調無分貴賤均須隨徵並設立武備學堂俾幼時早爲訓練誠如是也不獨可省養兵之費而且可收用兵之效武略雄才卽由此出至急之時以民衛民更爲盡力豈非一舉而數善備哉假令旗丁不足地尙有餘則當招募站丁以補之考東三省本有臺站臺有臺丁站有站丁今臺丁𨿽有名無實而站丁則大站多至六千人小站亦數百人此等站丁皆系三藩子孫及其部落當時三藩討平以後叛逆子姓曁從逆部落咸發往該處貶作站丁不得赴試不能捐官子孫相繼永爲奴隸以供官府奔走之後二百餘年來生齒日繁約計總數在十萬以上而生計維艱難保不伏戎於莽夫發逆撚匪其擾亂蹂躪不減於三藩而一經蕩平初無爲奴僕之罰有反正者且有以官之三藩罪大惡極而子孫復役已二百餘年似可從減免之律東省將軍苟據情入告赦其旣往勉其將來使之開墾荒地列入民籍功賞罪罰以壯軍威以實邊備如此而不勤奮圖報者吾不信也至地之不能耕種者則不妨大興牧務酥酪爲西人飲食所必需羊毛駝毛爲織呢織毯之所不可少美國牛之大者日出乳八百四十兩卽牛乳一項販運出口每年值洋五萬萬元足見美國之整頓牧務黑龍江一帶或本有牧場或不乏曠野艸地宜以蓄牧爲名修補爲實以限戎馬之足且馬湩駱漿氈毹嗶嘰皆可釀制營銷中外收以利權與屯田相輔而行則邊陲有備俄夷亦不敢從而生心矣以上數端皆坐而言者卽可起而行初非紙上空談者比苟得人﹝而﹞﹝何﹞理實力奉行不辭艱苦則四五年後通肯河一帶阡陌宏開溝渠橫縱昔所謂磽瘠之區者一變而爲沃壤俄人𨿽稱彊悍而見我有恃無恐又何敢橫生釁隙遽起異端哉至於開鐵路則不妨屯田旣成人煙稠密逐漸推廣以爲邊備而永保我億萬萬年盤石之基也豈不懿歟

屯墾策

楊毓輝

今夫籌邊備莫善於裕積儲裕積儲莫善於勤屯墾屯墾者防邊之首務致富之要圖也黑龍江密邇彊俄守備胥關緊要所設防兵頗眾所需食甚繁苟不裕其食源邊地空虛難於接濟俄造西伯利亞鐵路由彼得羅堡直達暉春一旦有事彼之運甚便我之足食維艱居今日允宜請開民屯以實邊儲也但黑龍江地方遼闊一律開屯則難其足以避敵氛宜谷產者以通肯河一帶爲最其地在烏蘭城西齊齊哈爾城東喀什喀爾圖山南混同江北至俄界約七百里左右其間限以興安嶺及黑龍江又層層有山屏蔽嚴密異常此敵氛可避也其河發源於混同江經烏蘭河迆邐而北水源丰溢沿河一帶土壤尙不甚亢凡百種植自能以生色此則谷產必宜也旣有此可屯之田亟須籌善屯之法不揣譾陋爰就管窺所及謹議屯八條曰設專官以資督理遣荒民以勤工作正疆界以杜紛爭借款以備牛種開支港以使沃饒備戽機以資灌漑緩升科以紓民困兼種樹以擴利源此大略耳其詳細辦法臚陳如左民屯與商屯軍屯不同非設專官不足以收後效漢唐皆置專官督理其屯田所由有成也今宜設屯官一員屯副四員分駐通肯河一帶凡稼穡之事溝卹之利盡心教導民若勤於耕作隨時獎勸以資觀感怠玩遊嬉者嚴加申飭如仍不攺卽行斥革另招新氓其屯官亦宜定以賞罰如三年後田野治艸萊關是其教導有方卽有賞反是則罰此蓋振興屯務之本也所謂設專官以資督理者此也通肯河一帶土著無多若招各省遊民未必能勤工作爲今之計不必招遊民而宜遣荒民邇來山東河南連遭荒﹝歉﹞﹝遣﹞順直及關外祲尢深朝廷特開賑捐善士廣籌賑款拯救荒民亦已無微不至然與其耗費百萬不過補救於一時何若遣往屯田則可款不虛糜功垂久遠也擬請奏準飭下各省督撫將荒民之彊壯者酌量遣往通肯河以興屯墾各省賑款抽提數成寄往以助經費倘有不足則籌官款以補之所謂遣荒民以勤工作者也疆界不正易啟豪彊隱占之患良民可以自安是利未興而獘先伏也開辦之初宜量地授田正其界址假如通肯河一帶有三百畝可耕則分爲三十屯每屯計十畝每一人治一屯每十屯選精於種植者以爲創率藉補屯官之不周凡民旣受地後給以方單爲憑並載明四址以淸地界庶免爭競之端三年後布種如有起色卽使世守其業如不能得法再展限三年限滿﹝倘﹞﹝尙﹞仍荒蕪是乃自外生成應卽遞解回籍不準復來此乃授地之餘事也所謂正疆界以杜紛爭者此也論者每謂民屯之難以貧民拮據牛種無從措辦也此當仿借銀完之法查乾隆四年陜西開墾經督臣奏明每年酌動官項借給窮民秋收照時價還厥後又經撫臣奏請共發銀六萬餘兩收糧十餘萬石此則已著之成效也

竊以爲此法不獨可行於陜省並可行於通肯河通肯河一帶水流暢旺壤地沃饒開墾旣多收成必旺所發之款斷不至於無誠使春間籌款發給民間令其互相環保一至秋收卽可以上繳有不上下交益哉所要者勿使官吏之侵漁差役之勒掯勢必民情踴躍曠土日稀矣所謂借款項以備牛種者此也南北地勢不同南恆憂水北恆憂旱通肯河如開民屯水利自宜興修昔鄭國爲秦穿涇水關中盡屬膏腴馬臻開鏡河會稽遂成沃衍可見水利之關系重矣今通肯河來源甚旺挹注可以不窮誠於河之東西多開支港俾水利四通八達灌注田間則𨿽髙仰之田悉能肥茂若慮款無從出可招紳商籌款分段辦理辦有成效按其所潤之田遠近所捐之款多寡奏請從優議若是則可不費國帑而興無窮之美利所謂開支港以便沃饒者此也水利旣興而所以起水者亦不可不備則戽水機尙焉上古皆抱甕灌田後世始有戽水之車有輪盤有機軸其法已備而泰西之戽水機則尢佳其機不但備旱並能備水旱則如倒瀉銀潢潦則可戽起積水不費人力能挽天功實於屯墾有裨者也爲今之計宜購數具存於屯官署中﹝準﹞﹝惟﹞屯民輪流借用且此機儲之於平日所費無多用之於臨時厥功匪淺旣欲興此大業卽不當於惜乎小費也所謂備戽機以資灌漑者此也升科納賦所以供國用而濟軍需不容過於寬免然使荒田初墾卽令升科則民情必多畏阻墾務何以日興查雲南開墾於乾隆七年內經題準部議覆凡地角山頭坡側早壩可墾種在三畝以上者照旱田十年起科之例若系砂石磽確不成片段更易無定或𨿽成片段不能引水澆灌者皆永免升科至水濱河尾人力可以挑培或稍成片段在二畝以上者照水田六年起科之例以下則升科此法最爲妥善今通肯河初開民屯情形與滇省相同應請照滇省成法辦理近河之田以六年升科遠則十年升科其砂石及片段一槪永免升科則足以廣招徠資鼓勵矣所謂緩升科以紓民困者此也周禮以九職任萬民一曰三農生九谷二曰園圃疏艸木可見艸木與谷食並重皆有裨於民生也今誠於通肯河兩岸喀什喀爾圖山畔多種﹝樹﹞﹝多﹞木則其有利於屯墾者四河岸寬松易有衝決而雨刷沙石入河又易污淺若種樹則樹根能結固砂泥﹝旣﹞﹝則﹞不衝決又不污淺其利一美蔭於四境可以驅旱魃而致雨師行見雨水調勻屯墾日盛其利二椅桐梓漆皆有大用而棗柿楡柳爲尢佳蓋棗柿之實可以療饑楡柳之木可以造屋其枝葉可以爲薪種之﹝旣﹞﹝宜﹞多用之不盡其利三凡山麓水窪谷產不宜者而樹木皆宜旣可與谷相輔而行獲利亦不遜於谷其利四舉而行之屯民有不起色哉所謂兼種樹以擴利源者此也以上所議八條皆揆合時宜參酌成法務期上有以裨國計下有以利民生是否有當伏乞憲鑑

卷二十九戶政七商務一

遵旨議臺續增專條及先後辦理情形疏

曾紀澤

奏爲臺條約中洋藥稅釐並徵一節遵旨與英國外部議定續增專條謹將畫押蓋印日期及先後辦理情形恭折密陳仰祈聖鑑事竊臣於光緒九年三月初十日承準總理各國事務衙門咨開請奏特派出使大臣與英外部商辦洋藥事宜一折奉旨另有旨欽此恭錄諭旨鈔錄原奏咨行欽遵同日承準軍機大臣字寄光緒九年正月十二日奉上諭總理各國事務衙門奏請飭出使大臣商辦洋藥稅釐事宜一折洋藥稅釐並徵載在臺條約延擱數年迄未開辦疊經該衙門與英使威妥瑪商議總以咨報本國爲詞藉作延巖地步該使現已回國著特派曾紀澤辦理洋藥稅釐並徵事務該大臣洞達事體向能力持大局務將此事查照該衙門節次電函與英外部妥爲商辦期在必成如李鴻章前議一百一十兩之數並在進口輸納卽可就此定議仍著該大臣酌度情形力與辯論其應如何酌定防獘章程設立稽徵總口之處均由該大臣與英外部商定後報明該衙門咨行南北洋大臣詳議核辦洋藥流毒多年自應設法禁止英國現有禁善會頗以洋藥害人爲恥該大臣如能乘機利導聯絡會紳與英外部酌議洋藥進口分年遞減專條期於逐漸設法禁止尢屬正本淸源之至計並著酌量籌辦將此諭令知之欽此遵旨寄信前來仰見我皇太后皇上軫念恫惟持習俗旣思裕課通商之計仍以振民育徳爲心跪讀之餘莫名欽感先是臣於光緒八年秋間接準總理衙門七月初三日函稱洋藥加稅一事屢與威使商酌迄未就緒嗣因北洋大臣李鴻章議於正稅之外加徵八十兩統計釐稅一百一十兩威使加至百金之語並據照會已咨本國倘外部詢及卽望與其酌議自仍抱定一百一十兩一層辦理如徙就範自屬最妙倘彼堅執不稍轉移或我示以大方卽照威使百兩之議辦理此事卽可定局嗣準該衙門光緒九年四月初五日函稱威使原允百金如不能使議加中國亦祇可附從內地免釐自應切實承酌議辦法拆包零賣卽未便另收稅項土釐金亦須酌加決無偏抑洋藥之理惟土成本旣輕難與洋藥一律且此層亦關系中國自主卽各國科稅往往重於客而輕於土勢不能以柄授人措詞應畱地位等因伏查洋藥稅釐並徵一案曾經前任駐英出使大臣郭嵩燾與前任英國外部尙書侯爵沙力斯伯裏面商擬收每箱釐金銀六十兩合正稅共銀九十兩沙力斯伯裏堅執不允又經原任直隸總督張樹聲與英商沙苗商議承攬之法合計正稅釐金共一百兩經總署王大臣議駁並於覆奏折內聲明將來英國如果自願設立總商承辦屆時應如何議定稅釐並徵確數再行奏明辦理等因其時英廷旣不以沙苗承攬爲然亦不允照沙苗所擬章程中百兩之數沙苗一案遂亦作爲罷論臣思大學士左宗棠奏請洋藥稅釐並徵一百五十兩之議原非專爲稅釐起見實欲藉擾洋藥價值使民間吸食漸少其後數處商議陸續跌至百二十兩百一十兩一百兩九十兩紛紛不一臣遵旨與英國前任外部尙書伯爵葛蘭斐爾曁侍郎龐斯茀徳蕾克等商論之時或具分條節略或與逐條面談該外部援引前說力爭數目久而未定禁會紳屢發莊論責以大義外部始允加至一百另五兩臣恪遵諭旨仍未敢遽行松口最後乃爭得一百一十兩之數本年二月準該外部允照一百一十兩之議開具節略咨送前來並據照會聲明專條旣定如中國不能令有約各國一體遵照英國卽有立廢專條之權等因外部始欲將此意載入專條經臣爭之再四乃攺辦照會查總理衙門光緒九年四月初五日來函卽稱如議定並徵稅釐章程不患各國不充

臣愚蒙之見亦以爲英國約章旣定之後在我盡可將各國未向海口照章納釐之洋藥準其進口而加重內地釐金務使各國不能不遵英約本非甚難之事然各國不遵英卽廢約之語如徑載入約內誠恐各國串通挾制抑或藉此市惠希圖別項利益臣所以力爭不肯加載約內也臣細查所送之節略卽系商定之約稿其首段限制約束之語先經屢次爭論乃得寫人專條緣逐年遞減之說印度部尙書堅執不允據印度部侍郎配徳爾密告臣處參贊官馬格裏云照專條辦法印度每年已減收稅課英金七十餘萬磅中國欲陸續禁減洋藥入口惟有將來陸續議加稅金以減吸食之人而不能與英廷預商遞減之法蓋印度種之地未盡隸屬於英英廷𨿽允遞減亦無權力見諸施行等語臣知英吉利系君權有限之國該侍郎所稱無權力見諸施行者系屬實情遂未堅執固爭而請外部於專條首段加入於營銷洋藥之事須有限制約束之意一語以聲明此次議約加稅之恉而暗伏將來條約議加之根至如何酌定防獘章程設立稽徵總口之處查臺條約第三端第五節

原有由英國選派領事官一員由中國選派平等官一員由香港選派英官一員會同查明核議定章總期於中國課餉有益等因臣於此次所訂專條第九又復聲明前說將來派員商定自不難妥立章程嚴防偸漏答餘各條核與疊準總理衙門函電囑辦之意情形相同比卽摘要電請核議代奏旋於五月初二日承準該衙門覆電洋藥事卽照議畫押遵旨電達等因維時適當英外部尙書伯爵葛蘭斐爾退位前外部尙書侯爵沙力斯百里推爲英國首相仍兼外部尙書之任該尙書卽系堅拒前出使大臣郭嵩燾稅釐九十兩之議者臣恐事有中變疊次催請訂期畫押該外部忽稱印度部因內閣學士周徳潤奏參鳳陽關違例收稅一折索臣文據保此次所﹝訂專條﹞﹝計數亦﹞不致爲官吏所壞卒至不行等語臣復向外部辯說最後具牘聲明條約旣定不至有例外之勒索照覆去訖始準該外部六月初三日來文定期初七日畫押臣屆期帶同英文參贊官馬格裏法文翻譯官慶常前往外部與沙力斯伯裏將續增條約專條漢文英文各二分校對淸楚互相畫押蓋印此先後辦理玆案之大情形也伏念臣以菲材膺玆重任深懼措施失當上負天恩玆幸英外部克如所議按此次所訂除約條第二條稅釐並徵數目恪遵諭旨議得百一十兩外又於第五條議得洋藥於內地拆包零賣仍可抽釐是內地並未全免稅捐將來若於土加重稅釐以期禁減則洋藥亦可相較均算另加稅釐至總理衙門函稱土加稅措詞應畱地位一層臣於專條中並未提及土加稅之說以保我中國自主之權凡此皆仰蒙聖訓指授機宜許臣以酌度情形妥爲商辦加以總理衙門王大臣平心體察函電周詳俾臣有所遵守是以英國廷臣𨿽經疊次更易終得就我範圍也除將此次繕寫臺條約正本曁臣與英國外部議定續增專條漢英文各一分飭派隨員候選知府李炳琳賫呈總理衙門復核具奏恭候聖裁並將臣與英國外部畫押蓋印之續增專條咨呈總理衙門外所有微臣遵旨與英國外部議定臺條約之續增專條畫押蓋印日期及辦理緣由理合恭折密陳伏乞皇太后皇上聖鑑訓示謹奏

奏興辦商務疏

王鵬運

治國之道農商並重然一國獨立則務在農雄角逐則務在商商固與兵相輔者也中國素爲一統之國不懼利源之外泄故於商務一道缺焉不講近自與泰西各國通商以來利源日涸商務日壞當事始亟於講求思爲補牢之計玆將

總署覆奏講求商務一折錄於左方以供眾寬

光緒二十一年十二月二十四日總理衙門謹奏爲遵旨議奏事光緒二十一年十一月十七日軍機處交片禦史王鵬運奏請講求商務一折軍機大臣面奉諭旨著總理各國事務衙門議奏欽此臣等查該禦史所陳無非欲官商一气力顧利權此周官保富之法行之今日尢爲切要如所稱沿海各省會應各設商務局一所責令督撫專政局中派提調一員駐局辦事將該省各項商業悉令公舉董事一人隨時來局將該省商利病情形與提調妥商補救整頓之法督撫而行之事關重大者督撫卽行具奏一節查通商爲致富之源必令上下相維始克推求利獘泰西各國以富彊爲首務或專設商部大臣其它公司商會隨地經營不遺餘力中國各省商行自爲風气間有公所會館章程不一地方官吏更不關痛癢公事則派捐訟事則拖累商之視官政猛如虎其能收上下相維之益乎自立約互市以來洋商運貨祇完正子兩稅華商則逢關納稅遇卡抽釐於是不肖華商賄買牌照假托洋商之名洋商出售報單坐收華商之利流獘遂不可完詰要之歐美各洲商民之捐名目繁多如田房捐存款捐進項捐印花捐較中國釐金加重倍蓰卽香港新嘉坡諸島何莫不然此皆華商習聞習見者也至於洋商僅完正半兩稅便可暢行無阻利權校華商爲優然華商食毛踐土當能仰體國家立約通商之故不應自外生成何以假冒牌照之風年來愈熾良由官商隔閡官旣不卹商艱商復何知官法該禦史請於各省設立商務局俾得維護華商漸收利權誠爲當務之急惟請派設派專員作爲提調以官府之體而親闤闠之業終難透辟不如官爲設局一切仍聽商辦以聯其情擬請飭下各督撫於省會設立商務局由各商公舉一殷實穩練素有聲望之紳商派充局董駐局辦事將該省物產行情綜其損益逐細講求其與洋商關涉者絲茶爲大宗近則織布紡紗制糖造紙自來火洋胰子諸業考其利病何者可以敵洋商何者可以廣銷路如能實有見地確有把握準其徑稟督撫爲之提倡再由各府州縣於水陸通衢設立通商公所各舉分董以聯指臂所有各該處之物產價值漲落市面消長盈虛卽由各分董按季具報省局匯總造冊仿照總稅務司貿易總冊式樣年終由督撫咨送臣衙門以備參考其華商互相貿販不與洋商相涉之貨亦應按照市價公平交易不準任意擡髙或故爲跌價以累同業設經局董查確應卽明爲告誡若復怙惡卽由局董稟官將該行店劣迹榜示通衢以儆效尢該局所遇有稟官之事無論大小衙門均不得勒索規費各局所地方長吏月或一二至輕騎減從實心諮訪蓋必有卹商之誠乃能行護商之政非徒藉勢位之尊也各直省果能實力奉行商情可期踴躍商利可冀擴充卽華商交涉亦可得其要領矣又如原奏所稱招商局開辦多年並無起色請特派督辦招商局大員一人駐局辦事將招商之務公爲閩廣三江兩湖四川四大股每股各令公舉殷實公正之商董一二人專辦該股一切商務由各商董議定辦法稟督撫而行之

別置提調一員專管局中一切章程一節查招商局爲南北洋輪船總匯同治十一年前北洋大臣李鴻章奏明設局商爲承辦官爲維持自光緒二年買並旗昌船棧後官帑積付一百九十萬八千兩逮今拔還現已不存官款尙非並無起色卽就每年完稅而論各省關所收招商局船稅歲約三百餘萬搭載水自開局至今幾逾萬萬若無局船則此利盡屬洋商是該局收回利權實明效大驗更能力祛中飽切實經理則爲益較多該禦史請整頓招商局誠非無見惟整頓之法實分兩端一在局之獘一在船之獘查該局所以能自立者實賴官爲維持故𨿽怡和太古多方排擠該局尢能支拄蓋歲運蘇浙漕米人帶免二成稅課皆該局獨擅之利其於江西兩湖漕米則代買代運尢操奇贏若槪屬之局中不由一二人專利則公積愈增此在局之獘所應整頓者也各船買辦半由夤緣而得每船貨容有艙口簿可查而搭客則以多報少影射隱瞞難爲究辦外洋輪船責在船主事無巨細悉聽船主指揮每搭客登船則驗票船至半途則查票登岸則繳票此皆大副專責而船主總其成不致擠雜蒙混招商局船主但管駕駛船中一切買辦主之故長江買辦之缺爲最肥美此在船之獘所應整頓者也凡玆積獘臨以貴而無位之督辦公私未澈呼應不靈徒擁虛名恐無實際該局向隸南北洋轄理以局船起卸口岸均有關道可以稽查而受成於南北洋較爲切近光緒七年李鴻章議復王先謙一疏聲明該局繳淸官款不過商本盈虧與官無涉並非一繳公帑官卽不應過問聽其漫無鈐制蓋預言之矣擬請飭下南北洋大臣將招商局歷年積獘認眞整頓該局總辦及掣票登帳管理船頭司事與夫江海各船買辦能否得人經辦之事有無自私自利爲商股所指摘並申明舊章每年結算由津滬兩關道稽核該局歲刊告白設被商股詆駁有據則津滬兩關道亦應任咎至於每船到岸如何稽察客載應飭各關道委員經理無分晝夜與稅關船頭官公同查驗以杜獘混其未設關道之地如江南下關安徽大通安慶湖北武穴等處由南洋大臣檄委地方官辦理按月徑稟南北洋商署存查能否如該禦史所陳分閩廣兩湖三江四川爲四大股應由南北洋大臣體察情形酌辦該局船曾駛赴舊金山檀香山新加坡各島道遠費煤船小載輕爲利無幾現求擴充之法宜就中國各口岸有可爲該局增益以敵洋商者統由南北洋大臣隨時規畫請旨遵行至通商事務向由臣衙門辦理該禦史請在京師設立商務公所與臣衙門無甚表異自應毋庸置議所有臣等遵旨議奏緣由謹繕折具陳伏候皇上聖鑑訓示謹奏奉旨依議欽此

英國公司定例

哲美森

公司分爲二等一曰有限公司一曰無限公司所謂有限公司者凡執有股分票之人遇公司當虧欠累累之際除每股預定額付若干外便可脫然無累此非尋常貿易比也英例凡作尋常貿易者若系與人朋開卽屬公司之流亞惟不幸而至於虧欠資本蕩盡之不足債主仍可向各股東催索直俟一無蒂欠而後已故假如有甲乙丙三人各出貲本三份平分股開一行店迨折閱而罄其所有尙不敷還債之數其時甲乙二人家產業已盡絕無可著追丙則尙有餘貲別圖生計各債主可核明尾找索丙獨力淸償丙亦無可推諉照帳均應核付此所謂無限公司也其創立大公司者𨿽不能相提並論然向亦有無限之一種近來之一則大半皆有限公司矣後開之定例系爲有限公司而設撮其大要厥爲四端一曰創立公司曁稟官注冊之例二曰科收股票貲本曁與股人名分之例三曰總理公司事務之例四曰公司歇業之例所有節目並臚於後一曰創立公司曁稟官注冊也查公司當創議開辦之始簽名於合同者極少須有七人其合同內必注明公司名目曁開辦公司之緣起又必預估貲本共需若干萬分爲若干股每股共值若干兩且必每股限定若干數以杜歇業時之爭論其議立合同之人仍須各認若干股合同旣定而後又須立公司章程一冊所報明者共有九事股分票作何塡給一也科收貲本之法曁同時全收或隨時續收二也轉售股票之法三也與股者值應付若干貲本之時不能付淸準總理人注銷其股票別行塡售四也與股人聚議定期五也與股人當聚議之期皆得自舉其意以定從違六也推舉總理曁總理之權以辦公司事務七也給帳並分利等事八也專人查帳九也此項章程曁應立合同各有定式凡在華開設公司者皆當實力奉行迨至訂定合同立定章程創議人亦已簽名畫諾然後稟請官署注冊立案由官給發執照準其開設於是公司之大局立矣創議者可招人定買股分矣旣而收齊股分公司便可開張矣其創議之人自必卽充公司之總理俟屆與股者聚議之期或可別舉新人換充總理然以常規言之必令創議人將公司艸創事宜措置無不妥洽然後可圖更換也至於公司合同旣已注入官冊之後不能任意變更惟貲本不敷則可以加股分之或大或小則可議攺而已其定買股分票者於業已注入官冊之合同章程兩項當時必共恪遵𨿽簽字者不過創議之數人而與親自簽字毫無區別商攺其商攺之法與股人宜先行聲明今應核議公司章程第幾條之某事請有股者於何日聚會屆期人集彼此酌議倘有股人四分之三以爲應攺卽行攺定可也再者公司所立之合同及其章程必有印成之專本凡欲索觀者不問其有無股分卽行給予一冊任憑閱視二曰科收股票資本曁與股人之名分也凡創設公司之人及初買股分之人俱視爲有本來之名分查照英例每立一合同其總公司必立一記事淸冊應記者共有四事與股人之姓名一也人共有若干股每股已付若干金二也初次官注冊之年月日三也每人股分於某日退出四也四事旣備細注明又有添注新股人之例但必須其付交出買受某人之眞憑實據始可以其姓名列入淸冊耳此項淸冊或有欲觀者祇酌給鈔胥之小費無論摘鈔一節通鈔全冊均無不可欲知誰人並無股分在內某人計有若干股悉以此冊爲憑凡人姓名旣列此冊注明股數於其下公司分利之時必須照股分給公司若有虧欠亦必按股塡付直到限額旣滿而止惟股票已轉售於人注銷姓名而別換新戶者公司中或盈或虧始與之不相干涉

又若有實系與股而淸冊應列之姓名或偶然岐誤或竟致遺漏則準其人先行稟請到官由官查明實系歧漏然後飭令該公司分別攺正補入再前本與股之人旣而售去股票其買股之新主亦已列入淸冊然距過戶之期未滿一年公司若有所虧以致閉歇罄其所有尙不足以償債則如上文所云例應追足股票限定之額內銀兩倘彼與股新主別無餘貲以彌補仍可向老股找補必事在一年以外始可與之無涉然無論老股新股公司虧欠而令找補斷不能踰於定額之外譬如每股計銀一百兩大都照例以百兩爲限此百兩之股其先已付七十兩若虧欠而索找補至多亦不過三十兩而止倘尙不敷還債債主亦無可如何矣三曰總理公司事務也分司應如何辦理大半於創始時先行議定其章程𨿽略有不同而與股者共操論事之權則多不甚差別總理人不能以眾人之貲本任意獨斷獨行也其貿易之較小者股東或不過四五人各股東固皆可稽考生意出入之事毋庸訂立細章若創立大公司與股者多至一二千人而無妥定之章程與股人受虧何限故大公司之總理至少必選定七人其人必各執有公司股票至少以十股或二十股爲額此外與股之人每年至少必聚會一次又有六閱月而卽聚一次者當共聚之時總理人必將本公司一年或六閱月中所辦之事悉行當眾報明或盈或虧毫無諱飾於是有股者會議分利等事悉照尋常章程辦理此項尋常章程卽照後開式樣公司初立時大半皆先核定但凡潀會之際皆可擇便酌攺其酌攺之法則須各舉其意而計之以爲是者若干意以爲否者若干意彼此算如有四分之三以爲應攺卽行照攺其與股之人不能親到者亦可托人代理但章程亦不能陡攺必須與股人畢集之際先行聲明應攺某條之故及眾議以爲當攺矣猶不遽攺再遲一月再聚與股人一次而再議之若乃謂當攺者居四分之三然後攺之且攺此章程時不但報明與股人而已也又必報稟官署注明淸冊以昭鄭重其有欲索閱新章者俱無所靳與股人若欲畱存攺定之底本亦必給予一分略收刻印之費而已萬一與股人以公司辦理不甚妥洽則於聚會時當眾商定派人查報卽非聚會屆期凡與股者有五分之一聯名稟訴於管理商務之官亦可派人查核倘查明總理人實有舞獘之處卽可按例辦理四曰公司歇業也歇業有二法一爲與股人不喜此業自行解散一爲生意不佳官派人主張售出存貨分償債主查二法之中大半系與股人自行解散而罷或公司本有年限以滿期而遂停止亦有因虧欠太多無從轉運與股人自願停歇者停歇之意旣定至少須派一人經售存貨特充還債之用是時總理人毫無權柄必將公司一切事務交與代爲了局之人該了局人亦須速將一切存貨售變得錢錢旣入手則先提出了局人應得之薪水次還零星小債如房租及夥友辛工之類一無缺欠然後將應還各債趕緊淸還倘還淸後尙有餘貲則盡數攤還於與股諸人如其不敷抵償則須查明與股人之股價是否照額付足其付足者惟有債主按成認虧無從向與股人著追其未付足者譬如額定每股本銀一百兩照例本應付足但竟有止付過二十兩者有股人卽應每股續付公司銀八十兩以符原額而備還債其往往有緣此爭論處謂某應付某不應付也然大抵當公司停歇之時淸冊所記與股人之姓名卽爲應付之憑證若冊有錯誤尙可請官署查明更正其冊上實系有名者必應照股付銀攤還債主與自欠各種帳項之必須淸還者毫無歧異惟與股人不免有實系赤貧無從找補者則當令身家殷實之與股人合而補其缺直至限數全滿始已至代爲了局之人固不能意爲軒輊或催令速付或姑與稽延然分應我付之與股人斷不能借故推諉又公司停歇時假如某甲股票業已售於某乙而淸冊尙未過戶者該了局人仍當照冊向甲找補亦仍須如數墊付然後自行向乙索還乙亦不能圖賴蓋乙之買股原圖獲利利旣攺歸於乙虧自不能仍責諸甲也又若初議停歇而與股人未必皆願不免紛紜無主然按照定例倘有一債主或一與股人倡議令該公司停歇卽可獨自官俟官查明該公司果系不能辦事必卽行諭令停歇又爲之派人代辦賣貨分銀並一切了局之事與公司自願停歇者無異別無敢於攔阻之人按英國頒行公司定例甚善我國宜亟通飭仿行以杜姦商舞獘也

商政

薛福成

昔商君之論富彊也以耕戰爲務而西人之謀富彊也以工商爲先耕戰植其基工商擴其用也然論西人致富之術非工不足以開商之源則工又爲其基而商爲其用邇者英人經營國事上下一心殫精竭慮工商之務蒸蒸日上其富彊甲於地球諸國諸國從而效之疊起爭雄泰西彊盛之勢遂爲古所未有夫商務未興之時各國閉關而治享其地利而有餘及天下旣以此爲務設或此衰彼旺則此國之利源源而往彼國之利不能源源而來無久而不貧之理所以地球各國居今日而競事通商亦勢有不得已也今以各國商船論其於中國每歲進出口貨價銀在二萬萬兩上下約計洋商所贏之利當不下三千萬以十年計之則三萬萬此皆中國之利有往而無來者也無怪近日民窮財盡有岌岌不終日之勢矣然則爲中國計者旣不能禁各國之通商惟有自理其商務而已商務之興厥要有三一曰販運之利自各口通商而洋人以輪船運華貨不特擅中西交易之利抑且奪內地懋遷之利自中國設輪船招商局而洋商與我爭衡始則減價以求勝繼因折閱而攺圖彼之占我利權者𨿽尙有十之四我之收回利權者已不啻五之三通計七八年間所得運費將二千萬𨿽局中商息未見盈餘而利之未入於外洋者已二千萬矣所慮者一局之政主特不過數人控制二十七埠之遙精力已難及又自歸並旗昌之後官本較多萬一稍有蹉跌其勢難圖再舉夫事之難於謀始者理也而人之篤於私計者情也今夫市廛之內商旅非無折閱而挾貲而往者踵相接何也以人人之欲濟其私也惟人人欲濟其私則無損公家之帑項而終爲公家之大利爲今之計𨿽難用眾建少力之法驟分數局他日如必有變通之勢或卽用局中任事之商兼招殷實明練者量其才力貲本俾各分任若干埠無論盈虧得失公家不過而問焉此外商人有能租置輪船一二號或十餘號或數十號者均聽其報名於官自成一局又恐商情之相軋也則督以大員而齊其政令恐商利之未饒也則酌撥漕而彌其缺乏但使商船漸多然後由中國口岸推之東南洋各島又推之西洋諸國經商之術日益精始步西人後塵終必與西人抗衡矣其利豈不溥哉一曰藝植之利今華貨出洋者以絲茶兩爲大宗而日本印度意大利等國起而爭利植桑茶印度茶品幾勝於中國意大裏售絲之數亦幾埒於中國數年以來華貨滯而不流統計外洋所用絲茶出於各國者幾及三分之二若並此利源而盡爲所奪中國將奚以自立是不可不亟爲者也

之道宜令郡縣有司勸民栽植桑茶種桑必在髙亢之地而種茶恆在山谷之中非若罌粟之有妨稼穡也是在相其土宜善爲倡導而已其繅絲之法制茶之法有能刻意講求者宜激勸而獎進之至於絲茶出口十數年前以加稅爲中國之利今則各國起而相軋一加稅則價必昂價昂則運貨者必去中國而適他國而稅額必爲之大減夫西洋諸邦往重稅外來之貨而減免本國貨稅以暢其銷路今中國絲茶兩宗𨿽不必減稅亦不宜加稅但使地無閒曠則產之者日益丰而其價日益廉卽出口之貨日益多不特於稅務有裨亦爲民興利之一大端也一曰制造之利英人用機器織造洋布一夫可抵百夫之力故工省價廉𨿽棉花必購之他國而獲利固已不貲每歲貨價之出中國者數千萬兩中國海隅多種棉花必購備機器紡﹝紗﹞﹝花﹞織布旣省往返運費亦獲利宜勝於洋人然中國𨿽有此議而尙無成效者何也創造一事人情每多疑沮其才足以辦此者苦於資本難集而一二股商又非所素習而不爲此大利所以盡歸洋人也竊謂經始之際有能招商股自成公司者宜察其才而假以事權課其效而加之優獎創辦三年之內酌減稅額以示招徠商民知有利可獲則相率而競趨之迨其事漸熟利漸興再爲釐定稅章則於國課必有所裨推之織織絨織呢羽莫不皆然夫用機器以代工作嫌於奪小民之利若洋布以及絨呢羽本非出自中國中國多出一分之貨則外洋少獲一分之利而吾民得自食一分之力奪外洋而潤吾民無踰於此者矣是故中國之於商政也彼此可共獲之利則從而分之中國所自有之利則從而擴之外洋所獨擅之利則從而奪之三要旣得而中國之富可期中國富而後諸務可次第修舉如是而猶受制於鄰敵者未之有也

論公司不舉之病

薛福成

嘗閱制器之廠矣鑄千鈞之爲大錘運機一擊無剛不柔假令其錘減輕四五則𨿽日役千人閱歲逾時而器有不能成者矣又嘗乘渡海之艦矣采十拱之水爲大桅張帆駕風日駛千里假令其桅減小四五則𨿽廣集篙師船堅風順而程有不能進者矣夫人之生於天地間也固無不可爲無不可成所以能與天地參然制事禦物之機勢充其量則以一勝百減其力則𨿽有若無淮南子曰千人之無絕梁萬人之聚無廢功迄於今日西洋諸國開物成務往往有萃千萬人之力而尙虞其薄且弱者則合通國之力以爲之於是有鳩集公司之一法官紳商民各隨貧富爲買股多寡利害相共故人無異心上下相維故舉無敗事由是糾眾﹝智﹞﹝志﹞以爲智眾能以爲能眾財以爲財其端始於工商其究可贊造化盡其能事移山可也塡海可也驅駕風電制禦水火亦可也有拓萬里膏腴之壤不藉國帑藉公司者英人初辟五印度是也有通終古隔閡之塗不倚官力倚公司者法人創開蘇士河是也西洋諸國所以橫絕四海莫之能禦者其不以此也哉中國地博物阜迥異諸國前此善通有無者有徽商有晉商有秦商皆以忠實爲體勤儉爲用亦頗能創樹規模相嬗不變者數世而於積寡爲多化小爲大之術尙缺焉邇者中外通商頗仿西洋糾股之法其經理獲效者則有輪船招商局有水陸電報局有開平煤礦局有漠河金礦局然較外洋公司之大者不過什百之一耳气不厚勢不雄力不堅末由轉移全局曩者浥上商亦嘗汲汲以公司爲徽志矣貿然相招孤注一擲應手立敗甚且幹沒人財爲飲博聲伎之資置本計於不顧使天下之有餘財者相率以公司爲畏塗非但西洋絕大公司終無可冀幸之一日卽向所謂招商電報開礦三四局者亦遂畫於前基難再蘄恢張之策如此而望不受制於人其可得乎夫外洋公司所以無不舉者眾志齊章程密禁約嚴籌劃精也中國公司所以無一舉也眾志漓章程舛禁約弛籌劃疏也四者俱不如人由於風气之不開風气不開由於朝廷上之精神不注西洋舊俗各視此爲立國命脈有鼓舞之權有推行之本有整頓之方明效應之捷於影響中國驟行此法無力者旣瞢然視之當軸者輒然置之風气豈有自開之理是故風气不變則公司不舉公司不舉則工商之業無一能振工商之業不振則中國終不可以富終不可以彊

卷三十戶政八商務二

商戰上

鄭觀應

自中外通商以來彼族動肆橫逆我民日受欺淩凡有血气孰不欲結髮厲戈求與彼決一戰哉於是購鐵艦建炮臺造槍械制水雷設海軍操陸陣講求戰事不遺餘力以爲而今而後庶無水栗而陸詟乎而彼族乃咥咥然竊笑其旁也何則彼之謀我者噬膏血匪噬皮毛攻資財不攻兵陣方且以聘盟爲陰謀借和約爲兵刃迨至精華銷竭已成幹臘則舉之如發蒙耳故兵之並吞禍人易覺商之掊克敝國無形我之商務一日不興則彼之貪謀亦一日不輟縱猛將如雲舟師林立而彼族談笑而來鼓舞而去稱心饜欲亦孰得而誰何之哉此吾故得以一言斷之曰習兵戰不如習商戰然欲知商戰則商務得失不可不通盤籌算而確知其消長盈虛也孫子曰知彼知己百戰百勝請先就我之受害者縷晰言之大宗有二一則曰鴉片每年約耗銀三千三百萬兩一則曰棉紗棉布兩種每年約共耗銀五千三百萬兩此盡人而知爲巨者也不知鴉片之外又有雜貨約共耗銀三千五百萬如洋藥水藥丸藥粉洋絲呂宋夏灣拿俄國美國紙捲鼻洋酒火腿洋肉餔洋餅餌洋洋鹽洋果漧洋水果咖啡其另星莫可指名者尢夥此食物之凡爲我害者也洋布之外又有洋綢洋緞洋呢洋羽毛洋綫絨洋羽紗洋被洋毯洋氈洋手巾洋花邊洋鈕扣洋鍼洋綫洋傘洋燈洋紙洋釘洋盡洋筆洋墨水洋顏料洋皮箱篋洋磁洋牙刷洋牙粉洋胰洋火洋油其另星莫可指名者亦夥此用物之凡爲我害者也外此更有電气燈自來水照相玻璃大小鏡片鉛銅鐵錫煤斤馬口鐵洋木器洋鐘錶日規寒暑表一切玩好奇淫之具種類殊繁指不勝屈此又雜物之凡爲我害者也以上各種類皆暢行各口銷入內地人置家備棄舊翻新耗我貲財何可悉數是彼族善於商戰之效旣如此而就我奪回之利益數之大宗有二則曰絲曰茶計其盛時絲價值四千餘萬兩今則減至三千七八百萬兩茶價值三千五百餘萬兩今僅一千萬兩雜貨約共值銀二千九百萬兩罄所得絲茶全價尙不能敵鴉片洋布全數今日茶有印度錫蘭日本之爭絲有意大利法蘭西東洋之抵衰竭可立待乎次則北直之艸帽辮駝毛羊皮灰鼠南中之大黃麝香藥料寧綢杭緞及舊磁器彼族另星販去飾爲玩好而已更賴出洋傭工暗收利權少許然亦萬千中之十百耳近且爲其擯絕進退路窮是我之不善於商戰之獘又如此總計彼我出入合中國之所得尙未敵其鴉片洋布二宗其它百孔千瘡數千餘萬金之虧耗胥歸無著何怪乎中國之日憊哉更有絕大漏卮一項則洋錢是也彼以折色之洋易我十成之貨旣受暗虧且卽以錢易銀虛長洋價換我足寶行市眴變又遭似此層層剝削節節欺紿再閱百十年中國之膏血旣竭遂成羸痿病夫縱有堅甲利兵疇能驅赤身枵腹之人而使之當前鋒冒白刃哉夫所謂通者往來之謂也若祇有來而無往則彼通而我塞矣商者交易之謂也若旣出贏而入絀則彼商受益而我商受損矣知其通塞損益而後商戰可操勝算也獨是商務之盛衰不僅關物產之多寡必又視工藝之巧拙有工以翼商則拙者可巧粗者可精借楚材以爲晉用去所惡而投其所好則可以彼國物產仍漁彼利若有商無工縱令地不愛寶十八省物產日丰徒棄己利以資彼用而已是宜設商務局以考物業復開賽珍會以求精進

考易言日中爲市書言懋遷有無化居周官有布政之官賈師之職大學言生財之道中庸有來百工之條通商惠工之學具有淵源太史公傳貨殖於國史洵有見也商務之綱目首在振興絲茶二業裁減釐稅多設繅絲局以爭印日之權弛今廣種土免徵釐稅徐分毒餌之焰此與鴉片戰者一也廣﹝購﹞﹝販﹞新機自織各色布疋一省辦妥推之各省此與洋布戰者二也購新機織絨氈呢紗羽毛洋衫褲洋襪洋傘等物煉湖沙造玻璃器皿煉精銅仿制精表惟妙惟肖旣堅且廉此與諸物用戰者三也上海造紙關東捲南洋廣蔗糖之植中州開葡萄之園釀酒制糖此與食物戰者四也加之制山東野蠶之絲收江北土棉以紡紗種植玫瑰等香花制造香水洋胰等物此與各種零星貨物戰者五也六在開五金煤礦銅之來源可一戰而袪七在廣制煤油自來火柴日用之取求可一戰而定整頓磁廠務以景徳之細密摹磁器之色工繪五采運銷歐州此足以戰其玩好珍奇者八以杭寧之機法仿織外國縐綢料堅致而價廉平運往各國投其奢糜之好此足以戰其另星雜貨者九更有無上妙著則莫如各關鼓鑄金銀錢也分兩成色悉與外來逼肖無二鑄成分布乃下令盡收民間好銀各色銀錠槪令赴局銷毀按成補水給還金銀錢幣久之市間旣無各色錠銀自不得不通用錢幣我旣能辦理一律彼詎能勢不從同則又可戰彼洋錢而與之工力悉敵者﹝十﹞﹝此﹞也或曰如此興作誠著柰經費之難籌何則應之曰我國家講武備戰數十年來所耗海防之經費及購槍械船炮與建炮臺之價值歲計幾何胡不移彼就此以財戰不以力戰則勝算可操而且能和局永惇兵民安樂夫固在當局者一轉移間耳第商務之戰旣應藉官力爲護持而工藝之興尢必藉官權爲振作法須先設工藝一院延歐洲巧匠以教習之日省月試以督責之技成厚給廩餼以優獎之賞賜牌扁以寵異之或具圖說請制作者則借官本以興助之禁別家仿制以培植之工旣別類專門藝可日新月異而後考察彼之何樣貨物於我最爲暢銷先行照樣仿制除去運價必較廉我民但取便日用豈必捨己從人則彼貨之流可一戰而就塞矣然後視其所必需於我者精制之而貴售之彼必需者斷不能因糜費而節省則我貨之源可一戰而彼開矣大端旣足另星亦可包羅蓋彼務賤我務貴彼務多我務精彼之物於我可有可無我之物使彼不能不用此孫子上駟敵中中駟敵下一屈二伸之兵法也惟尢須減內地出口貨稅以暢其源加外來入口貨稅以遏其流用官權以助商力所不逮而後戰本固戰力紓也考日本東瀛一島國耳土產無多年來效法泰西力求振作凡外來貨物悉令地方官極力講求招商集股設局制造一切聽商自主有保護而絕侵撓用能百廢具舉所出絨布各色貨物不但足供內用且可運出外洋並能影射外洋貨物而來售於我查通商綜核表計十三年中共耗我二千九百餘萬元從前光緒四年至七年此四年中日本與各國通商進出貨價相抵外日虧二十二萬七千元光緒八年至十三年此六年中進出相抵日本贏五千二百八十萬元前後相殊如此商戰之明效可見矣彼又能悉除出口之徵增入口之稅以故西商生計日歉至者日少鄰之厚我之薄也夫日本商務旣事事以中國爲前車處處借西鄰爲先導我爲其拙彼形其巧西人創其難彼襲其易彈丸小國正未可謂應變無人我何不反經爲權轉而相師用因爲革捨短從長以我之地大物博人多材多廣駕而上之猶反手耳夫如是則中國行將獨擅亞洲之利權而徐及於天下國旣富矣兵奚不彊我縱欲邀彼一戰而彼族且怡色下气講信修睦絕不敢輕發難端矣此之謂決勝於商戰

商戰下語云能富而後能彊能彊而後能富可知非富不能圖彊非彊不能保富富與彊實相維系也然富出於商商出於士農工三者之力所以泰西各國以商富國以兵衛商不獨以兵衛戰且以商爲戰兵戰之時短其禍顯商戰之時長其禍大善於謀國者無不畱心各國商務使士農工商投人所好益我利源惟中國不重商務而士農工商又各自爲謀𨿽屢爲外人所欺尙不知富彊之術籌餉則聚斂橫徵不使惠工商以興大利練兵則購船售炮不知廣學業以啟聰明所謂祇知形戰而不知心戰者也形戰者何以爲彼有槍炮我亦有槍炮彼有兵艦我亦有兵艦是亦足相抵制矣孰知捨其本而圖其末遺其精意而襲其皮毛心戰者何西人壹志通商欲益己以損人興商立法則心精而力果於是士有格致之學工有制造之學農有種植之學商有商務之學無事不學無人不學我國欲安內攘外亟宜練兵將制船炮備有形之戰以治其標講求泰西士農工商之學裕無形之戰以固其本如廣設學堂各專一藝精益求精仿宋之司馬光求設十科考士之法以示鼓勵自能人才輩出日臻富彊矣蓋利器爲形利用爲心有利器而不能利用則人如木偶安得不以制人者而制於人故有治法必須有治人西人以商爲戰士農工商爲助也公使爲商遣也領事爲商立也兵船爲商置也國家不惜巨資備加保護商務者非但有益生民且能爲國拓土開疆也昔英法屢因商務而失和英疊爲通商而滅人國初與中國開戰亦爲通商所致彼旣以商來我亦當以商往若習故安常四民之業無一足與西人頡頏或用之未能盡其所長不論有無歷練能否勝任總其事者皆須世家科甲出身而與人爭勝其難矣是故國家首貴知人善任尢要洞識時局如我力量不足當忍辱負重相與縻待力量旣足權操必勝有機可乘之時則將平日所立和約凡於國計民生有礙者均可刪攺如彼重稅我出口貨者我亦重稅彼進口貨以報之亦以卹我商者制彼商也今當軸者不知振興商務爲開啟利源之要端只知徵商以媚上凡有所需非以勢勒卽以術取如廣東徵來內河輪船每船已報若干尙爲各關卡畱難沮滯而卡員差役往來附載皆不出舟貲若掛洋旗之船𨿽載貨闖關亦爲瞠目視之無敢勒索華商之貨逢卡稅釐多遭收詰時日延不如洋人三聯票子只稅之便安得不納費洋人假洋人之名以圖利益與所以代報關之洋行日見其多無異乎爲淵驅魚爲叢驅雀耳我中國標本兼治若遺其本而圖其末貌其形而不攻其心學業不興才智不出將見商敗而士農工俱敗其孰能力與爭衡於富彊之世也耶乎言富國者必繼以彊兵則練兵鑄械添船增壘無一非耗費巨而府庫未充賦稅未足公用支絀民借難籌巧婦寧能爲無米之炊亟宜一變舊法取法於人以收富彊之實效一法日本振工商以求富爲無形之戰一法泰西講武備以圖彊爲有形之戰知己知彼戰守無虞自然國富兵彊何慮慢藏誨盜豈非深得古人能富而後可以致彊能彊而後可以保富之明效也歟

商戰論

汪康年

國立於地球之上咸以戰爭自存者也以戰自惕罔不興以不戰自逸罔不亡戰之具有三教以奪其民兵以奪其地商以奪其財是故未通商之前商與商自爲戰旣通商之後則合一國之商以與他國之商相戰然則商之持籌握算以與他國較錙銖猶其被甲執戈而爲國家力於疆場也其貨物則其兵刃也其貲本則其餱也國家之待將卒必厚其備而予以利器豈偏愛此將卒哉以爲是一國存亡所系百姓生命所關不敢不致謹也今夫農盡力田畝或植材木以出地中之所產然非商則不能運而致之達工取五行之精而制爲器用非商則不能衒於肆以得他人之貲且商之爲事﹝常兵之爲事﹞暫商之爲事繁兵之爲事寡商所赴之地多兵所赴之地少兵者備而不必用者也商者無日不用者也然則國家之當加意於商豈不甚重矣哉

商之所利貨物美貲本輕程途捷營銷廣四者而已顧四者非國家加力助之則不爲功不行激勸之法不定專利之條不嚴冒牌之禁則貨物不能美銀行不設稅則不減假貸之法不定則貲本不能輕鐵路不開輪船不廣內地不通盜賊不戢則程途不能捷不設公使領事於各國及其通商之埠不能以輪船載貨而致之他洲不能以兵船衛之不能以全國之權力保護之則營銷不能廣如是則全國之商不過持其舊法行迂曲之途而待銷於本境之內欲求商務遠駕於他國之上得乎

西國商務之極盛也以其保護之甚力也保護之道維何曰使之便利使之有權而已是以定錢式及金銀銅三品之價開官私銀行定匯票使用票輕出口之稅凡稅不與物價相比者得隨時攺定開鐵路行輪船凡至他國得載以己國之船而護之以兵輪又定開設公司之例定專利之條嚴冒牌之禁凡以使之便利也許商人設市館爲議論貿易及定價值之所又許立商會使商得禁約他國貨物之法他國之幣不得流入內地或恐本國貨之銷路則重進口之稅恐本國之工作則輕進口之稅凡以使之有權也故西商之至各國求必得而謀必遂職是故也

夫使商人便利使商人有權所以保商也卽嚴治商之禁令釐剔商人之獘重亦所以保商也西國之治商也凡商家冊籍及存貨底單及進出之簿皆有一定程序歲呈之官以便稽核凡商之章程必請於官官允其行必力保護之其行使銀行之票及保險之法皆有定章至若不得已而倒閉則官稽其存數而使之攤還不得有所偏倚又定報窮之令凡報窮者不得齒於其類若有意誆諞或經商不合法度而致倒他人之財則官得按法嚴治之店之夥友浸沒主人之財者皆嚴治其罪夫如是故商人皆愼重不敢爲非而彼此得相信相保也

今吾中國與西國交通以來兵則屢戰而不一勝條約則屢定而權利愈失西國之貨銷行者歲億萬計而有損無益之物𨿽闌入而莫之能禁財貨日失利源日涸然猶幸商人能忍受艱苦節嗇勤力以與西人相搏相持𨿽不能相抵然尙十得五六而閩粵民之工商於南洋及美澳諸州者每歲寄回之銀又十得二三故中國𨿽困乏尙得支持而國家關稅亦賴以取盈而且賑饑則捐之商有大工大役則又捐之商而報效之尙不在此列然則商固無負於國家也

嗚呼中國商人之困至今日而已極矣一不鑄金幣又不定用銀幣之制度致受西國鎊價之虧二銀錢價低昂不定致商人有受暗虧之慮三各省平色萬殊致受錢莊抑之虧四假貸抵押及存銀均無定法使商人運掉不明五不明許商人立會致商人無自主之權六不設市館以定隨時公平之價七各業所立行規不與官相通官可任意廢去八不立專利之條致商人不敢出重貲創辦新業九不嚴禁冒牌使美劣得以混淆出重貲者不必能得利十無專治倒帳之章程致被倒者無可控訴十一有意虧倒及設計誆騙者不能盡治以法致市面大敗而姦猾之徒仍得公然出入官商之間十二凡夥友虧倒主人之貲官不能嚴治致有貲財者不敢放手營運十三無保水火險之行使商人得保其貲財十四不能重進口稅而輕出口稅使中國貨物得暢銷於各國十五不開鐵路不廣設內河輪船使行程迂遶十六無徑達歐美洲之輪船使得載貨以之他國十七各國不設領事無兵輪駛行外洋使經商各國者得有保護權則內外倒置便利則中西互易困厄己國之商而便利西國之商未有若今日者也

然猶曰力不足不能行也又財不給不能辦也國權不足不能得之於西國也自秦漢以後政尙疏略若必使悉皆治之官恐轉叢獘也固也顧何以出口之貨不能減輕其稅乎釐局約俟軍務之告竣停止今已逾約矣獨不可哉減之乎然猶曰償方迫興作方國用方匱非輕徭薄賦之時也顧獨不能釐革其法制裁廠並徵使商人得行輕捷之途乎今釐卡如織一水之地而抽釐十餘次驗票又十餘次一貨之稅而徵之於未成材料之時又徵之於已成器物之時物價之低昂不一也而稅則一成不變有始僅值百抽五者繼至十抽三四各局之衰旺不定也而稅額則有增無減致有彊稅就額之獘尢可異者一國之中而各省之章程不一一省之中而各局之章程又不一一局而前後之章程又不一至於以若干起稅皆無一定之章故尺布斗粟未嘗獲免日用之物未嘗見蠲甚至司釐卡之員溢額則得獎虧額則見責歲增則畱差歲減則撤差如此有不朘脂膏例外取盈以求稱上之意乎夫以督省督撫之明察豈不知此而因循不變者一則苦無安置冗員之地一則外銷之無可開支嗚呼國家得一二而使民間失千萬不許明銷而俾暗取誠非計之得也

顧此猶制之自上以備國家之用商民不敢怨也假使承辦員役能體朝廷不得已之意一秉至公絕無畱難則商民猶不甚困也然而蒞其事者大率負債積貲百計求說而後得此將於是淸負將於是起家何暇他顧故其扼制商民之法至不忍言有得錢賣放之獘有大頭小尾之獘有得錢減貨之獘此猶病國而不病民也若夫銀則補水錢則補串罰無限制稍不遂意則蹴壞其物以唬之新鮮果物則故欲翻動以挾制之甚至故栽僞洋而迫其掉換且又商人守卡而故與晏開商船乘潮而故與停畱疾風甚雨而故與稽滯商人之貲財不顧也商人之身命不問也是以釐稅之入上得其一而下得其九此九成中官才二三耳司事頗得其三四而巡丁則得其五六夫縱千百虎狼以逐羊兔幾何不相將俱盡者而欲其能致勝得乎

顧中國前則以官剝商而商困今則以官侵商而商愈困莊子曰牧馬者去其害馬而已矣孟子曰所欲與之聚之所惡勿施爾也夫商之擇利不待教於官也今之經商宜以新法求利商人亦稔知也道在正商法保商權捷商途而已矣今之言治者動曰宜通官商之气宜合官商之情於是有曰官督商辦者有曰官商合股者有竟奪商人之事而畀之官者夫以官之積威商人安能與之較論於是豪猾之徒以中國之官權行西國之商法官本則昂物價以抵除而莫或過問也商本則暫以微利縻而莫敢與聞也遂以傾詐陰險之才行籠絡捭闔之術盡取天下之利權總之歸之一己而商人愈困矣

縛勇士之手足而使與人鬥得乎桎梏勇將縶維健卒而使與人戰可乎今置商人於牽掣拘攣之地抑鬱之鄕欲其能與各國之商爭勝是猶南行而北轅也夫以中國之商受中國之法以理論之固當盡行折閱而無可牟利矣顧環觀華商亦頗有積日月之力以獲貲者蓋華商性能儉約刻苦無多求利不敢效西人之奢故拾遺掇剩稍能步西人之後塵且又有意外之幸焉蓋法不準情於是所司有行法外意而潛減貨值者又有因比較嚴切兩卡爭釐因減釐以致商者又有船戶與司役通同或減名數或常年包賄若干以漏釐者又有托官船試船夾帶以邀免者又有掛洋旗托洋人報關以免苛政者嗚呼使商人失利於彼而得策於此此豈謀國者所忍聞乎然則今日欲振商務必自設商部始必自裁釐並徵始

英國國家總銀行考

鄭觀應

英國總銀行開設於一千八百六十四年英人鏗白倫者創其中章程皆丕得生所定建立銀行之初意爲濟國起見初內閣允許卽交戶部轉下議院公議按英國議員亦分兩黨一黨爲君曰開化黨一黨爲民曰守舊黨當時開化黨宣言云銀行之行其益有六民間利息可輕稅則或能稍減一益也民間產業急時可抵押行中產業旣可抵押必當增價民人更得有無相通二益也銀行旣設鈔票通行無有票無銀之慮百姓亦得堅信鈔票帶輕便隨意所如倘欲交易不啻取之宮中三益也自此以後下情上達君民通濟信協中孚四益也一設銀行可以維持市面𨿽有緩急大局無妨五益也百姓所剩餘囊可以付給銀行取利母以生子子復作母積累無窮六益也守舊黨亦宣言云是不然銀行之設流獘滋多斂民間之錢歸之國家壠斷把持在所不免巨已歸於上其權已爲國家所操上欲用之則取懷而與下欲用之則推故遲延財利屬於上勢必挾此以陵百姓而百姓苦矣此獘之大也若夫商務之中亦多未便有此銀行勢必行用股票股票出入價值不同或朝貴而暮賤或朝賤而暮貴因此而獲巨利者有之喪巨者有之市廛之中放利而行同於賭博於風气大有相關此獘之緩者也至若聚財於一處積利於一人一有銀行而居奇屬之於一人而眾人爲其所困尙何利之足云乎兩黨相爭如此間有﹝公﹞正者獨抒讜論謂爾等所言均屬偏見以某等觀之銀行之設固不能無獘然其獲益甚大期在必行萬不能坐使中止自當﹝妥﹞﹝寶﹞定章程俾臻美善使上下皆無遺憾共占利權方可設立諸君以爲何如於是議員中之應許者甚多遂公議章程先定一例﹝無論﹞﹝大學﹞士商農工上自國君下至民庶或一股或合股能使國家銀行集銀一百五十萬鎊助英國與法國交戰之費者國家當給予獲利之權準其業酒不收其稅並許於商務之中便宜行事免取其捐議畢各散次日復議謂昨議銀行集銀一百五十萬鎊可分大小兩等一等共輸銀一百二十萬鎊準其行商免稅一等祇輸三十萬鎊視輸數之多寡定獲利之大小其中分爲三等輸最多者一身以下三代可食國家俸糈次多者兩代食糈輸最少者一代食糈以爲急公好義者勸議定之後懸示國門於日內卽須集每在七日前多至輸借一萬鎊倘七日內集數未足於七日後再籌每股多至二萬鎊每一股準舉司事一人辦理銀行出納之事每年以八釐起利又歲給行中辦公費四千鎊此爲章程之初定者也旣復略定細章銀行開後𨿽可以匯劃票收兌金銀定爲一例可以任人抵借亦可向人借銀惟不準買貨賣貨卽向人借銀亦不得過於原本如有人存聽其自便但虧空之銀過於原本國家當惟銀行辦事人是問其押下產業若三月後不來取贖一律拍賣充公議定遂名曰英國有限公司銀行

按外國商務有有限無限之分無限者不顧原本若干隨意經營勝則利權獨操敗則倒閉眾人波累此幹禁令者也有限者須由國家準定量貲本之多寡爲商務之大小不準逾於原本逾則罰罪此官定之公司也卽今之國家銀行是也至一千六百九十四年七月十七示諭後十日銀數已齊遂於二十七開市議院給示執照分列數一定司事銀行中督辦一人會辦一人董事二十四人督辦會辦由國家派委董事等則由各股東公舉每年一易逢三月二十五日議事一次保舉董事議至四月二十五日爲止不能逾期二防舞獘股分票之設以利多者爲貴往往有利本不多故將貲本提分若並利給派以爲利厚而期股票興旺購買者多今此獘一律刪除倘股主欲收利息祇許將所獲之利分給貲本不許搖動如有利不取亦聽其自便三定位置行中之人𨿽須公舉然須有股者方能入內督辦須存股銀四千鎊會辦須存股銀三千﹝鎊﹞﹝錢﹞董事須存股銀二千鎊不足其數者不能與辦四一事權行中督辦會辦董事最少用十有三人平常之時無論督辦會辦均須一人常居其中卽督辦所居之處爲議事院或督辦或會辦相間值日亦無不可行中用人均由督辦會同董事公議酌定薪水五禁言論行中議事均須在股之人但股有大小股小存銀不足五百鎊者不得參言以免意見紛歧囂淩爭競六訂會集每年除董事在行每禮拜聚議之外股中又須聚議四次一在四月一在七月一在九月一在十二月存銀五百鎊以上之小股東可以函請董事訂期議事其入股者均須本國土人若他國之人須居英國數年已入英籍方準入股股東所議之事更章損益均無不可惟須與國家定例無定議時發言盈庭必當以眾是者爲法此皆執照中所定之例也此例當時曾經議及每至十年爲期再行大議一次自此以後時復更張不能備詳其所得之利最重者在一千六百九十六七年至七百另八年統計獲利二十七分半卽百元中獲利二十七元最輕者在一千七百五十三年至六十二年統計獲利四釐五毫卽百元中之四元五角此統十年而計者以一年而論一千八百七十九年獲利一分五釐蓋因商務極爲交孚卽一分五釐之息已覺獲利無窮矣

銀行論

李提摩太

財者國之也民之命也不可滯命不可困昔太公爲周立九府圜法而泉布之制遂行天下無有滯其而困其命者夫泉者水也如水之行地不可一日止此非獨上下之相通而亦盈虛之相乘若止而不流𨿽千尋之泉有立見其竭者矣故聖人之大曰位因位以制權因權以制用如漢文之寵鄧通也曰吾能富之賜以蜀山之桐而鄧氏之錢滿天下彼其竊一日之權尙足以萃四海之貨以萬眾而自振其權可勝用哉考泰西各大國於數百年內所經辦之事不獨通行本國總期於五大洲一槪通行迨至近五十年來輪舟火車相繼爲用而五洲形勢更無所扞格是以大宗銀錢𨿽國家戶部及向來之匯兌莊皆不克綜此大權問有能宏攬巨綱周流地球使財無滯民生不困者惟其開設大銀行之一法乎西瀛各國莫不籌集巨貲爭立銀行爲裕國養民之道計英國銀行有本銀五千八百萬法國銀行有本銀二千九百萬徳國銀行二千四百萬土耳其國二千萬俄國八百萬每股分數目多則一千餘兩次則六百兩次則四百兩不等此但指大銀行而言也若中等銀行本銀四百萬者極多統計英國大銀行有六十處分支銀行有一百八十八處與國往來相通者則不下一千號徳國大銀行十七處分支小銀行二百二十一處目前財用五洲旣已流通則各國總銀行所辦之事最巨僅就英京一總銀行言之每日經手項有銀八千萬兩之多由此類推他國亦皆不少論者謂銀行之設可以興利可以除害約舉其事厥有數端國家庫帑存儲向來隨運隨收𨿽積如山阜不準絲毫外借如自有銀行無論銀錢多寡皆可流通往來周轉眞所謂利如刀流如泉布如布子母相權錙銖之微亦有生息不致徒藏無益也此有銀行之利一也國家正賦之外充軍國之用惟在整頓錢法而已欲重錢法必議鼓鑄向來中國鑄錢僅都中泉源二局各省𨿽曾設局然旋開旋停故錢路不廣如自有銀行可以責成鼓鑄永除盜鑄私銷之患更兼行鈔法可收宋元交子會子之用若按英國辦法如於徧國每口加本錢三兩有另此有銀行之利二也國家凡興建大役軍務重情經費不敷非轉貸於鄰封不可中國自同治年間西徵需餉曾借洋系滬上銀行經理利息未免過重如自立銀行將來一切軍國大事亟需巨皆可由此大銀行經手借用行息旣可從輕而利權仍可操之在我不致爲他人挾持此有銀行之利三也至市井之徒術工壠斷凡有銀錢入門兌換短平﹝扣﹞﹝和﹞底明侵暗蝕閭閻受害無可如何若設立銀行則此種積習自可一埽而空其除害者一近來海禁大開五洲互市金銀行市或漲或落具出入之權關系匪輕上年鄙人曾經論過此事必須有人專管國家方免大受虧耗若設立銀行則隨時價值自有主持永無損折之患其除害者二再查中國銀錢鋪面林立通衢卽以居民四百兆而計於千家中有錢鋪一家計算卽有四十萬家﹝與全國經營人數大略相同然錢鋪之用心者皆系分財之法正如蠹之蝕物暗中受害於無窮若開設大銀行則皆注意生財之道﹞非獨不至分人之利且能使人與己皆自能生利嗣後獲利較丰而又無損於人不誠富國益民之要圖哉方今中國正擬華徳銀行倘能仿照西國大銀行之法推廣辦理如同國人按每口加銀三兩則亦巨矣夫旣得此巨之妙法將來開路立新學及一切益民之事有何難哉夫興利者必深悉夫利之何以不興利一興卽無不並興除害者必深悉夫害之何以不除害一除卽無不並除變通盡善操縱自如圜法之興庶幾拭目俟之乎竊願在上者及早圖之

鈐束賤役以安商賈

陳

商賈挾百金之值出裏門數武卽不能自致其力於是水行需舟陸行需車日與篙工轎埠夫頭挑爲緣此輩皆無賴小人見有衣服異常語言不同遠來之客輒任意畱難把持唬勒冀飽其欲壑而後止而爲其所苦者以主客勢常不敵誰甘以隋珠彈雀輕於一試且或以荒僻之地無可投訴縱蒙卽理而所費已多故皆隱忍吞聲默受其虧折而已夫王政之大不遺細物將興之國賓至如歸此豈無道以處之哉法當令舟車轎馬之類槪行烙牌懸掛詳書其裏居姓名年齒而派委以司其事設匭招告商船烙牌已有新章江湖小船亦當一例挑夫扁烙字監公堂之禁私梟亦曾行之耳但不可官爲定價過多則相爭役過少則農忙無人應役暗中阻反致主客兩傷市井一切物值官但可治其已甚過煩則擾矣旅店﹝門﹞首﹝﹞照門牌式攺懸大粉牌一面幫夥須令系有腰牌方準入房使行禮往來者萬一稍有異常之折挫可以默識姓名向匭投書重懲一二而道路始帖然矣天下事有𨿽公而不可歸之官辦者有𨿽瑣而必當歸之官辦者嬰堂也義渡也粥廠也醫院也文成會也借錢局也或名因利局甚便貧民與夫地方一切義舉均當委之公正練達之紳董地方官不得從而掣肘但獎勵其成而已一歸之官則董紳輒不得自由往往良法美意僅足供裏胥土豪謀利之藪而實際之及民少矣由前說事𨿽猥瑣似非政體所在然周官三年六十屬虞衡柞薙之各有掌枲炭荼蜃之各有司顧獨詳於治下者誠知此道也若夫北方之鑣客鑣局近日已成﹝弩﹞﹝努﹞末聞直東兩省不過百餘人人歲不過百餘金卽南方之包頭宜悉藉之於官而仿伢戶之例給帖杜私充獘懸牌令人視而可識此等亦有公私之別私者北方謂之臭鞭臭疑爲艸之誤今時人以物之劣者謂艸其寔艸又爲雌之誤蓋對雄而言也其在南方則有喫白食爛分倒路死諸名目此皆在嚴明官長一紙之力耳萬家生佛一路福星公盍加之意乎

設立銀行利獘論

錢大受

自華洋互市數十年以來國家錢刀金幣日流注於外洋有心世道者咸思所以挽回補救之術於是一切仿行西法不憚再三經營誠以勵精圖治之至務不可不汲汲講求也然有中國力所能行便於民生國計可以收利權於萬一今尙闕如而未興創者則銀行是也通商之地銀行與輪船相輔行譬猶身之於臂臂之於指缺其一則應運不靈泰西商務所以稱極盛者有銀行之爲之積聚其銀錢而又爲之流通其銀錢也銀行之利穩而且溥歷計泰西各銀行無慮數十家觀其每年結帳無不獲利者故懋遷有無爲術良多未有如銀行之最操勝算者也中國所以久而不能興起者豈力有所不足勢有所不能哉由於自私自利之見重信義不能相孚而集股一事覆轍相尋人尢視爲畏途裹足而不敢前今議創始之法宜以信義爲先而資本旣巨非集股不足以成事集股之道厥有三端中國𨿽無銀行之名而與銀行相表裏者山陜人所設票號也是今旣票號之設不下數十家其章程整齊嚴肅行之百年而無獘其資本𨿽亦多寡不齊然總在數十萬以外誠能令各家各出二十萬金可得五六百萬金各股並開銀行分設各省就其章程別其可用不可用以定去取更以西國銀行之法附益之以補其不逮每年餘利按股均分於票號諸商有益而無損苟能和衷共濟數年之後寢盛寖昌獲利可操左券方今銀行創始之難難於集資集資之易無有過於此者特恐自私自利之見重而不肯並力合作耳古者重農輕商崇本抑末今華洋旣以通商互市爲﹝名﹞﹝民﹞則商務不得不重時會所遷不可彊也宜由大臣奏準凡內外臣工量力入股更撥國帑以補助之集腋成裘當不難共成其事上以利國下以便民誠盛舉也或不分官民廣集股分明示以銀行之設甚有利益凡我華人亟宜極力襄成入股多寡各隨其量先行掛號俟有成數照股收淸資本旣集更得精明幹練之人以操縱而運籌之何難措置裕如哉夫票號合股資易集而事易成而諸商或不樂從以官而商或有惡其名之不可居者故三者之中自以不分官民廣集股分爲確實而可行溯自康熙二十四年始開海禁荷蘭以佐平臺灣有功首請通市英吉利諸國繼之初以澳門爲逆旅而交易於廣州之黃浦往來於波之舟山乾隆二十四年英商洪任輝訴粵關苛政於天津五十八年英使馬甘尼請推廣市埠於朝駸駸乎有北向之志而請給海島一語遂張日後香港之本迨道光二十二年而五口通商之約成厥後踵事以增一見於咸豐之季再見於光緒之初於是乎江海通商凡十有九口而不設﹝關﹞﹝官﹞不立市之處尙不在此數帆檣雲集商賈輻輳歷我奧區履我戶闥其勢如百川灌河堤防一決莫之能遏彼盈我絀歷數十年之久中國銀錢輸於外洋不可以數計卽以近今而論自光緒丁丑以後綜計十一年中中國共虧銀一萬一千餘萬辛巳乙酉二年皆虧二千萬外關冊所書朗若列眉可按籍而稽也論世者嘆息於漏卮之不可塞莫不歸咎於商之不可通不知閉關絕市斷不能行於今日惟有因我固有之利而擴之規彼攘竊之利而杜之聯官民之心以推究商務而已綜計歷年虧折之由其故多端難以殫述

然使中國早建銀行則資本充裕足以調度無艱難窒之慮有轉貸推移之便其足保我利權豈無小補顧迄未興創坐使數十年中錙銖之利盡爲洋商所得可勝痛惜然而往者不可諫來者猶可追欲爲見兔顧犬亡羊補牢之計正在今日計然如物必曰時用朱公治產必曰任時子長孟堅於貨殖一傳時之爲義均再三致意爲政之道尢貴因時制宜故銀行之設爲時會所必需誠中國目前不可不興之舉今中國以貨質錢則有典當有無相通則有錢莊彼此匯兌則有票號銀行合三者而爲一集大成者也若當若錢莊若票號分爲之猶足以致利矧其合而爲一資本愈巨經營愈廣此其爲利豈待智者而知耶余嘗推求中國設立銀行其利有四通中國之財收中國之利循環周流利不外散利一賑捐兵餉及民間一切銀錢往來可以隨地匯劃無載運之勞風波之險利二巨資旣集商人得所借貸商務可漸期擴充利三國家偶有所需可向銀行暫貸不借洋債以崇國體利四且銀行之例得以兼理商務若借貸與抵押絲茶並各項貨物開設制造洋貨等公司如織洋布繅絲之類采取礦產修造道賃租輪船代理保水火險公司販運出口入口貨物如洋布火油煤等項以及代辦理華商在外洋所開字號坐莊一切事務均有利益可圖吾故曰懋遷之術未有如銀行之最操勝算者也夫其利之可述者如此至言乎獘則卽向所云有利者而不善爲之皆足以致獘天下固在得人而爲之安在有利之必無獘哉賈山曰民有餘力則君有餘財民力困矣欲求國之不困不可得也君之於民譬之水之有源木之有根燈之有膏也源遠則流長根固則葉茂膏足則燈明君之於民亦然故民富則君彊今西人工於謀利其所以朘削吾者更僕難數不有以應曷補於匱不善其術將何以應轉移之道全憑人力中國之於商政其不可膜視而不加董理明矣是故設商局則足以奪彼輪泛之利興紡織則足以奪彼紗布之利采礦產則足以奪彼五金之利宏制造則足以奪彼機器軍械之利建電局則足以奪彼傳遞書信之利設銀行則足以奪彼匯兌貿易之利凡此者皆所以謂規彼攘竊之利而杜之者也今商局之設歷有年所規條井井成效昭然制造電報等局皆足保我利益紡﹝織﹞﹝職﹞則方在開辦但使調劑得人振興不難預卜開礦𨿽久無成功然大抵人之﹝不可﹞﹝以一﹞恃非礦之不可開未可因噎而廢食但銀行最足保我利權迄未興創足稱憾事苟得一二究心商務者經而理之飭廉隅宏規畫奪彼利而反之吾夫豈奢願難償哉登髙自下行遠自邇凡事之興必由乎漸今在創始之初僅於各省設立銀行以小試其端異日者推廣行之由近而及遠始而日本南洋繼而歐洲英法等國依次分設將見資財流通中國商務之盛足與泰西並轡齊驅此則艸野有志之士所爲日夜跂踵拭目而徐以觀其成者也能不於銀行有厚望哉意有未盡更擬條例十餘則著於篇

一精造鈔票以杜私制也中國旣設銀行亦必仿行鈔票西國鈔票之制精巧絕倫中一行爲數大字每大字之中嵌無數小字𨿽字畫至纖且細而甚融洽分明蓋亦所以防莠民仿造也中國仿行鈔票文宜中西並用尢須雕鏤精致令人一望而知其眞則不肖者庶幾戢其邪心矣

一嚴辦私制以警效尢也中國地大物博良莠不齊作姦犯科者但知有利可圖不惜以身試法鈔票旣行恐有井市無賴之徒依樣私造希圖射利然鈔票全憑信實一入於僞有關大局前年日本有人仿造鈔票後被緝獲懲治蓋莠民固無國無之也故必精制以杜漸於其先尢必嚴辦以示警於其後查有私造鈔票者從重科罪泰西律例有犯此者法亦極重懲一警百法𨿽嚴而不得爲苛也

一鈔票宜有定限也紙幣之制中國自昔有之今直北各省及滬上各錢莊亦多有用之者與銀行鈔票大同小異然其用不盛率行之一方而不能及遠夫數寸之紙流行天下信以爲之主也使稍有不實人懷疑二則窒礙而不通矣且鈔票之數宜有一定之限制而不得過譬猶存本五百萬兩則鈔票不得過六百萬之數大抵鈔票多於現銀止可三分之一宜仿泰西著爲例不得過限蓋銀少紙多轉運不靈獘有不可勝言者考美國首創銀行之際坐此而致倒閉者指不勝屈後定鈔票之有限制乃能維持於久遠今泰西各國銀行鈔票均有限制蓋有鑑於往事也

一每年查對鈔票以歸核實也泰西各國銀行每年由其國家將各銀行所發鈔票與其存底帳查對

一次以驗眞僞深恐其不遵定制貽患大局立法至爲周密中國亦宜仿而行之每年查對核實

一抵押各物須經估驗也銀行之例有以抵押爲借貸抵押之物不一其類或房產單契或各項貨物均可抵押然所抵之物須經精明者估驗確系所值幾何如所抵之物值一千兩則借出之不過五六百兩大抵不外以多抵少尢須察其所抵之物易銷不易銷否則以現銀而抵滯貨設前途不卽去贖吾又無路可銷其能免虧折之虞乎當事者不可不審愼處之也

一經理商政須將以謹愼也操奇計贏貨之忽多忽寡價之忽增忽減朝更夕攺倏然無定未可輕於嘗試惟銀行旣行兼理商務利之所在不得不營營並騖然苟經理不善則虧折隨之昔年法蘭西銀行因置買銅過多市價驟減一時虧折良多眾遂蜂聚提銀幸其國家爲之極力調護始得相安無事前車之鑑近在目前當援以爲戒

一設﹝總﹞﹝綜﹞局以專責成也泰西各銀行均有總局總局之設大抵在往來衝要商賈會萃之區卽中國如招商電報等局俱各有總局蓋有分局者必有﹝總﹞﹝統﹞局以統轄之也中國銀行總局或設於上海或設於京師須斟酌議定異日推廣施行則總局亦可隨時遷移每年帳﹝目﹞略由分局上之於總局由總局詳對核算慮周藻密亦防獘之道也

一每年結帳以昭信實也西國銀行每年必結帳一次使盈虛贏絀昭然若揭閱之者不難一目了然法至良意至美也中國旣設銀行每六閱月結帳一次將所經理商務應余利若干刊登日報告白或印成排單凡股東及軍民人等均得向銀行取閱俾眾咸知

一汰去冗職以節浮靡也中國風气每設一局建一行其主人之親戚故舊不論賢愚往往盤踞其中職少人浮至有無所事事而素餐尸位者習俗所移了不爲怪今設立銀行自總理以下宜定司事抄寫若干人凡可有可無一切冗職宜淘汰盡淨務在節浮靡而一事權

一遴選總理以資運籌也天下之事患無治法尢患無治人有治人不患無治法昔人所言良不誣也五都之市廛肆林立不論行業之大小其夥友之進退銀錢之出入莫不有一人焉總理其事權專而責重𨿽主人不得過問此一人者老成練達潔己奉公則其茂盛可立而待也苟其不善居積舞獘偸巧則其虧耗亦可立而待也歷觀滬上各巨莊倒閉之由半由總理者之不得其人總理者譬猶國之有宰輔所謂一舉足便有輕重不可不愼今各省設立銀行每行必有一人總理其事使不愼擇所選則一省苟有虧耗大局攸關貽患何堪設想是宜選擇熟悉商務精於心計幹練老成之人以充其職尢宜仿泰西立保單之法凡充此職者須有公正殷富紳士立有保單方得承充夫門無五尺之鍵則不能閉車無三寸之轄則不能行提綱挈領之道實莫先於得人正不可目爲老生常談而忽視之也

一公舉董事以資糾察也世之舞獘弄文往往於幽暗之中而不敢於眾目昭彰之地其時使有人焉環視乎其旁糾繩乎其後則必有所顧忌而不敢肆泰西各業之設董事亦控制之道也中國各省設立銀行亦必小有興革斟酌損益尢貴有人務使盡善盡美無毫釐遺憾乃能垂久遠而洽輿情則董事者寔有董理諸事之職不可不循名核實也宜於眾股東中擇其才識優裕才幹練達者數人公舉以爲董事使之辧別可否參謀得失論列是非凡總理之所不逮董事得而匡正之章程之所未善及有增損事宜董事得與眾人公議而施行之且得隨時查閱帳目以免疏虞而昭愼重則責有專歸而事無旁貸彼總理者知有環伺其旁糾繩其後必有勤益加勤愼益加愼尙何敢率爾從事哉

江西紳士請行內河小輪船公牘具呈江西在籍紳士分部行走郎中鄒淩瀚舉人鄒淩沅等爲援案呈請承辦江西九江內河等處小火輪船疏通土貨拖帶船隻力爭先著以維商局以保利權懇求憲臺批準立案事竊維通商以來輪船暢行各省內河尙嚴禁約乃自海口有事新定約章準令機器制造土貨通行各省則內河輪船此時我不爭先創辦日後彼將次第舉行待漏卮之日多恐補牢而無及近日恭聞上諭飭令江浙省購置小火輪船於內河運貨以收利權仰見廟算周詳莫名感服現在江南業已遵旨遠辦承憲臺批準在案江西地處上游號稱腹地上有灘河沙淤之阻下有鄱湖風濤之虞阻滯守風動經旬月或逢巨浪船貨俱傷百物滯銷商務無色揆厥所由實在於此而土貨所出若瓷器若茶葉若夏布若紙張若煤炭寔爲大宗而瓷器茶葉尢爲彼族所重租界𨿽非其所議仿造難保其不來制造旣成必嫌阻滯旣嫌阻滯輪船必行待彼之輪船旣行則我之商務益棘矣今紳等目擊時艱冀維商局謹擬援照江南成案試辦小火輪船六艘自吉安至吳城爲淺水輪船二艘自吳城而九江爲深水輪船二艘自九江至饒州爲深水輪船二艘停泊之處各立馬頭並設公局以備稽查詳細條目另見章程其中汽機之迅速商販之暢消行旅之便往來余利之助餉糈以及救生賑行兵運餉凡諸利益久在藎籌已江南有案尢可不須縷述惟是江南通省紳士請行船事經數次若非事洽輿情何以一再不已前承徳前撫憲批準卒至中止未行大約堅持舊說者謂害有數端紳等利未敢言請言其無害試爲大人一詳陳之所謂害者不過曰民船失業也河道行也釐金減色也船關無著也外人效尢也不知小輪船之設利在拖帶搭客不能多載運貨豈容大裝而民船行駛實畏風波往往船坐食而絕糧貨後期而失利若有輪船拖帶則昔一月而兩回今浹旬而十轉出口之貨旣速入口之貨必多銷旺則利通物聚則利厚民船載貨應益增多孰得孰失豈待煩言若謂內河狹曲碰撞堪虞則蘇杭類多小河何以暢行無官船且行駛多年稍有蹉跌商輪關系成本尢當行以小心乃爲過當之疑恐非平心之論至於江省卡釐最爲繁密祗緣港之歧因防偸漏之獘若有拖輪則行駛迅速勢難中停於上載時驗貨給票收釐於卸載處收票復驗以防隱匿無丁役中飽之嫌省分局浪銷之費事簡而易理用少則取贏更涓滴之歸公何減色之足慮若謂關榷則更無妨九江旣爲停泊之所關吏卽可測量之時行輪之往來有期胥役之候查尢易且船經拖帶每月可上下多回則逐次輸鈔關稅必頓增十倍惟求批示關憲飭令勿得稽畱酌定停輪時刻明立章程在案則公私兩得而通行不滯矣至患外人之效尢更非今日之通論制貨旣有定約行輪將在意中必待臥榻之睡酣始議攺弦而易轍洋旗一揚萬卡無聲商蠹因依百獘滋出其時驅之不能分之不可公家則釐稅兩失民船則勒掯取贏髙下從心誰爲定限若先事圖維使彼無利可牟廢然思返故論者慮外人之入室紳等怵他人之我先也凡此數端管見所及寔有利而無害且宜速而勿遲應請援照江南成案批準施行至於事屬創辦或有不便於官民商旅之處自應隨時變通補救以期無負聖諭保全利權之至意除呈江西撫憲外理合瀝情剴陳並詳擬簡明章程十三條粘單呈核伏候鈞批訓示遵行實爲徳便

署理兩江督憲張批據請援引江南成案試辦火輪船系爲暢銷土貨利便商旅起見已經本部堂奏請準其開辦矣至所擬章程以余利一半充餉貨物報釐兩頭兩收於起卸兩處完釐後查驗放行至用機器開挖河道各節應明江西藩司九江關道詳候西撫部院酌核辦理仰江西布政司轉飭遵照並錄報西撫部院冀候批示繳章並發刻日呈繳

卷三十一戶政九商務三

通商八策

許廷銓

中國重農泰西重商道光時海禁大開泰西諸國連檣而至其中若英若法若美若俄若徳若奧皆大國也然核稽歷年通商冊英必贏俄美必絀至光緒十六年英贏銀至六千八十萬之多而俄美等國各補入中國銀八九百萬其故何歟蓋俄美等國之心思才力𨿽未必有遜於英而經營東方則以英人爲最早英人自據印度之後卽設有東方貿易公司故中國各口貿易之利英獨得十之七八而其餘各國僅能籠統共得其一二而已又英人來貨以鴉片爲一大宗鴉片出於印度俄美不能種植以分其利且與立條約均有不準販運洋藥明文而於中國所產之絲茶則不能不運以歸此英之所以贏俄美之所以絀歟然中國𨿽歲得八九百萬於俄美而以贏補絀尙歲有四千餘萬之多苟不力爲整頓將國日益困民日益窮江河日下恐有不堪設想者然風气旣開而欲閉關謝客使泰西諸國返攺轅其勢不能故今日而欲塞漏卮攬利權立富彊之基不可不以振興爲要圖也夫振興之術約計有八試詳論之

一廣生業以裕其源也泰西生財之道礦學外有動物家言有植物家言中國以耕田爲一大政而亦不若泰西植物之精英國二百年內考究地學者日精能令瘠土變肥各處之土𨿽一其﹝質﹞實不能同多沙之土名爲硅土多石灰或白石粉之土名爲鈣土生泥之土名爲鋁土而植物學家林立斯法又辧明生植物暗生植物爲兩大類又知明生植物有外長內長之別暗生植物或爲半微管質或全爲聚泛體夫西國植物必察土地之宜與各國之性然後種植故出產日多商務日盛中國地廣民稠甲於天下陜甘山東山西直隸吉林奉天黑龍江等處曠土甚多宜延西國精於植物學者辧其地之燥濕天之寒暑因其所宜教民種植不必五穀也卽果實瓜菜材之類皆可樹藝之設有瘠土宜參西法用石膏爛艸鳥糞等物培之以助土中生物質則物產亦必甲於天下矣至於山麓數菹不可種植之處宜皆擴爲牧地延西國之精於養動物者教民畜牧蓋牛羊犬豕之屬旣饒歲歉則可濟民食歲丰則可售諸他國而享其利夫物產旣富則我之所需不必購求於外而諸貨物自無不足之虞且可以其所餘出售於人古云地不愛寶豈地之自貢其寶乎亦人力爲之也

一興商學以重其基也天下事治得其人則無利不興治不得其人則無法非獘不獨商務然也而商務人才亦有不可少者西國之於商人其教之也有素其視之也甚重制一器則數年擅其利謀一埠則國家助其力是故工心計者莫不殫精馳思逐什一於數萬里之外邇者日本崛起海東設商務學校舉凡一切種植制造皆步武泰西故𨿽蕞爾小邦有蒸然日上之勢中國講求西學在日本之先土地之大及人民之眾物產之饒又遠過之而商務無起色者則以有治法無治人也愚竊以爲必欲國家多設藝學以教導天下非惟無其資亦且無其師古人云善爲國者因其勢而利導之爲今之計莫如使出洋大臣及中國所悉領事官勸諭華人之在外者如舊金山澳大利亞祕魯日本以及南洋諸島皆遣子弟就近學習其能兼有外國之長通達當世之務則不次用之卽於生物植物制造礦務等學習有一技亦許來華獻技果其有功於國有益於民可用以奪西人之利亦必與以執照許以若干年獨食其利不幸而有所匱乏則出資財以輔助之有所謀奪則出謀力以保護之夫彼生長外洋習業旣便而又可獲大利於中國有不踴躍而興者乎風气旣開然後設立各學校則學者必多而商務可興矣

一精制造以投其好也凡物適於用則人愛之不適於用則人棄之中國地大物博無所不有而所造之物不能行於中國中國之人愛之嗜之爭相購求者則以物之適用不適用故也西人制造不拘一格必因人之欲隨俗之宜而與爲變通故愛之者眾而銷路暢中國宜派精敏之士若干人遊歷歐美諸國凡其國中所食之物所用之器一一考其制度求其制造之法苟中國有是物料亦可仿而爲之則非惟可以塞彼之來且可運往以分其利如瓷器之精細堅致西人皆以中國爲最今通商三十餘年不能爲出口一大宗日本瓷質松脆遠遜中國而出口之數目增且行於中國亦以適用故也中國苟能變通舊章仿泰西各式制爲杯盤器皿以與交易西人樂其適用斷無不欲購之者他如棉花羽毛之類中國所有也亦可織爲呢布甘蔗蘿卜山芋之類中國所有也亦可煮之爲糖葡萄蘋婆之類中國所有也亦可釀之爲酒蓋投其所好以制一物則一物之銷路暢以制百物則百物之銷路均暢矣

一宜制洋土以塞其流也鴉片之入中國爲害最巨爲漏卮亦最大道光時林文忠公欲燒毀之遏絕之其識甚卓其志甚堅然迄今五十餘年嗜之者且天下則其不能禁之也明矣故有心世道者默窺世運俯察事勢莫不幡然變計以爲與其厲禁空懸使洋人擅售之利不如教民栽植使中國奪產土之權是故近數十年中國出土之地甚多國家亦收土漿之捐已隱許民以種植矣顧土漿之出歲增而洋藥之入不見其減者何也說者謂印度地近赤道與中國气候不同故其性亦異而不知非鴉片爲罌粟子殼所放之汁波斯國名爲阿非恩亞喇伯謂之阿非烏末歐洲各國謂之阿比由末以土耳其所出爲上印度次之化學言家言其所含生物質有十一種而各質內功力最大者爲穆爾非尼其性能感動然考印度所產所含穆爾非尼僅百分之五土耳其所產中含莫非爾尼有多至百分之十四分有餘者英法徳等處所產中含穆爾非尼有多至百分之十六分至二十八分者可知穆爾非尼之多並不關乎地气之暖也印土之所以濃於土漿者意者由收漿制土之法有異耳愚以爲中國不開種之禁則已如欲種以奪西人之利莫如選民間聰俊子弟給其用度遣往印度學制土之法又用重價聘請印人之精於制土者來華教習務使中國所出土漿無異洋藥而後已則嗜之者何必捨土漿而愛洋藥哉又爲嚴定章程種於荒地者聽種於熟田者罪不赦則五穀無傷也奉法納捐者聽違法逃捐者罪不赦則稅銀無虧也夫不傷五穀不虧稅銀而銀泉流轉仍在中國不致歲以數千萬流入外洋則所奪英人之利豈淺鮮哉

一整絲茶以專其利也中國出口貨以絲茶兩項爲最大顧近來西洋之意大利法國東洋之日本並皆出絲英之印度錫蘭以及日本其茶葉亦日新月異而歲不同中國之業茶絲者大有愈趨愈下之勢近數年來富商大賈之虧折倒閉者不可數計不知天下之利權無定人之貨物精於我則利爲人奪我之貨物精於人則利可以爲我專也考中國蠶力較各國爲大中國蠶性較各國爲純據法國格致家云查得中國各種蠶身內具克柏司格其病名爲伯撇靈凡蠶及蛾繭與子均沾此病且查各種蛾繭內並有他病如法拉斯利特其一耳倘系西國之蠶染此病狀斷難生子卽生子亦未必能爲蠶而中國送來之子竟能養出且能挑得無病之蠶成蛾成子可見中國之蠶其力較他國爲大又近有英國醫士安多羅驗得錫蘭印度之茶飲之易生疾病中國茶則飲之無疾可見中國之茶其性較他國尢純中國苟能用奧國養蠶公院之法以育蠶用巴斯陡之法以防伯撇靈則出絲必佳苟能用印度機器以焙茶不使有過焦不及之獘則茶味必佳安有絲茶之利遽爲外人所奪也哉

一廣販運以奪其權也泰西各國自與中國通商皆能涉重洋歷風濤運其所有以售於我又能載我國貨物以歸其國其有出口進口之貨均無需乎他人代運者考各國商人航海輪船英國爲最多其餘若法若徳若美若日本亦莫不設有公司輪船往來於中國各海口中國近來風气大開二十年前已有招商局之設以分各洋行之利然但能分內地販運之利而已而於海外諸國之地仍缺如也愚以爲宜推廣商局添置輪船以奪其載運之權始則試之於南洋諸島如檳榔嶼新嘉坡蘇門答臘等地華人之經商於彼者甚眾當必有利可獲推諸日本之長崎橫濱越南之西貢英之印度錫蘭新金山亦可相繼而往又推而遠之然後及於歐美兩洲各大國彼民所欲我能運之以往則洋商無抑勒之權彼國所有我能載之以來則洋商無居奇之柄不獨此也中國旣有出洋輪船則各國之海道必熟沙綫必明其舵工水手卽可備兩洋兵輪之選商務之興猶小焉者也

一嚴禁令以作其气也西人經商資本皆巨其大者數千萬其次數百萬最少亦不下數十萬此豈一人一家所能有哉亦股分爲之也中國官長深知股分之利數年前凡開礦等務無不許人糾股措辦顧任其事者鮮實心實力之人或任意浮銷或隱行吞沒而國恩寬厚未聞嚴懲一人以儆效尢是不啻民有向股之心而止之民有入股之念而拒之也愚以爲中國欲興商務非廣集股分不可欲集股分非定浪費吞沒之罪不可查泰西經理公司之人皆由股東保舉設有虧空卽以其股本抵銷中國宜略師其意凡總辦以及司事除厚給薪水外有任情揮霍吞沒銀兩等事一經告發卽以家產抵償如無物可抵照騙竊搶例嚴懲其罪其有存心公正任事之後著有成效者或加以冠帶或賜以珍物以榮寵之則股銀不至受虧矣此亦輔翼公司之一法也

一嚴察識以杜其獘也泰西重商國家之貧富彊弱皆系於商務之興衰如出一貨而銷路不廣制一器而購者寥落國家必爲之設法防維使商務大局不至因以敗壞昔年印度國主因蠶業中衰曾遣工頭一人入法國養蠶公院學習可知外國於民務在在畱心惜印國蠶力本弱未易挽回耳中國官與商隔凡商之所爲上皆聽之而商人見小不惟不肯求精往往不顧大局攙雜僞貨以致銷貨日絀商務大壞中國如設立商務大臣凡出口貨之漸減者宜與精通商務之人推求其所以漸減之故或因地力之漸薄或因人力之不齊或因姦商之以僞亂眞以賤充貴而爲之施補救之術立整頓之法則中國所產之貨旣可日精卽中國商務自可日有起色也

救商十議

柯來泰

今之天下一通商之天下也然所謂通者不僅以貨物之有無相交易也必彼有以來我有以往始可謂之通也中國自古重農而輕商故視商務之盛衰漠然不加喜戚於其心同治間創立招商局以與洋商爭江海之利以爲中國轉貧爲富轉弱爲彊在此一舉然限於一隅未攬全局焉能與環瀛各國並駕齊驅爭雄海上自中西互市以來洋商之嬴中國銀錢者動以億兆計而英國商務尢爲諸國之冠夫英之所以能旺盛者以英之局廠商舶多於各國而英尢擅鴉片之利次則洋布羽呢煤鐵等物亦莫盛於英此諸國之所以不能爭勝也卽以鴉片一宗而計之每年銷數總在十萬箱之譜可嬴中國銀六十兆以土苴易我金銀其害更甚於日用各貨此爲漏之最大者久而不塞將有竭澤而漁之慮從前絲茶銷路暢旺尙可抵敵今則日疲一日漸形塞滯茶則有印度錫蘭日本出產漸多香色俱美洋茶日盛華茶日衰前次茶商英爲多近數年惟俄商爭購稍可補救不意今年華茶運至俄國均有油气銷路不合轉運至英減價求售折耗必多恐明春俄商亦復裹足矣查光緒七年印茶出四十八兆磅運英者四十五兆印度相去較近茶價𨿽昂水較省故英商多捨中而就印幸而印錫均產紅茶中國綠茶之利不致盡奪然日本則多產綠茶倘日茶盛行中國之茶勢必窒塞不銷俄商之所以踴躍由俄無產茶之地倘將來印俄鐵路聯落則運費輕便恐俄惟向印錫購采而中國茶務愈不可問矣絲則有意大利法蘭西日本加意剔選繅制極精已駸駸乎效中國之長奪中國之利核之海關總冊銷數𨿽不致大減而商家歲歲虧耗人人折閱幾有一蹶不振之勢光緒九年日本因絲商生意不旺農桑務省卽設法整頓頒發聯合章程不十年蠶絲頓盛查出洋絲數同治八年祇七十三萬斤光緒十四年驟增至四百六十八萬斤商業日隆利益頗厚而中國絲業遂爲之傾擠統稽中國商務入口以洋藥洋布爲大宗出口以絲茶爲大宗絲茶爲中國自然之大利疲若此可不寒心今欲挽回其大端有二入口之貨紛至沓來必思有以分之出口之貨衰弱疲滯必思有疏之但能以中國之貨足抵洋人之貨出入不甚懸殊卽挽救得其要領矣惟中國商情渙散往往勝不相讓敗不相救各謀其私而甘授洋人以壠斷之利數十年前後一轍遂爲洋人窺見癥結得以左之右之操縱在手而商務遂一敗而不可救華商之受病在此洋商之得利在此此則非朝廷仿行洋法特設專官統籌全局妥立章程不可今略擬一綱十目條列於左特采擇獻芹負曝亦聊以效一﹝綱﹞得之愚焉耳

一商務宜設專官也古有司市之官所屬有司官而司市爲之統凡平價設爭悉市官任之漢唐以下鹽鐵茶馬皆有專官泰西風气質直猶近中國古制如英有掌本國商賈事者有掌印度公司事者歐美各邦大都皆有商部之官統馭商政令中國亦宜略爲變通創設商務官員經理商賈制貨運貨出入交易開拓市端口各事而統之以通商大臣此乃以今師古非用夷變夏如總理衙門亦昔無而今有鹽運司亦專理鹽商事務目今地球萬國通商殆徧其局面百倍於曩昔而可以商務爲無足輕重歟旣有專官則物產之盈虛銷路之通塞市情之衰旺皆有所稽核利當興則興之獘當革則革之竭力經營十年之間風气必然大變西國見我辦事合彼西法自然不敢輕視且商盛則國富國富則兵彊此中消息關系極大此乃振國之綱若其條目約有十端縷陳於下

一鶯粟宜擇地﹝栽﹞﹝裁﹞種也鴉片之流毒𨿽孺婦知之然瘴徧地驟禁不得則與其與洋人以專利何如稍弛其禁變通辦理猶可杜塞漏查五印度產之處皆孟加拉國所轄所產土盡數歸官攬辧運至中華約六萬箱另有印度內地所產由迷望出口約四萬箱英收其稅銷售中國約有八九英共獲稅餉四千餘萬圓而洋商之利不在其內近來波斯亦擬栽種鶯粟約全國四分之三倘中國吸食漸多則銷路愈暢其銀流出外洋難以計數今旣不能禁惟有自種之一術但須經官辦理擇荒瘠之地教民墾種示以限制斷不至有谷產倘能土藥多出一分卽洋藥杜塞一分豈非補救之妙術乎

一洋布宜購機織造也中土本系產棉之地除蠶絲紬之外布疋衣被天下自洋布入口貨美價廉相購用遂被侵灌內地窮民幾不能以自食光緒七年西報英國正月內洋布往上海者價值六十三萬八千八百十一磅一月如此一年可知更有別口別國之貨乎夫耕織爲天下大利乃盡爲所奪民生焉得不匱彼洋商賈中國棉花而猶能得利者其貨皆以機器織造故工省而利溥今擬於海疆大埠開局自織銷運內地奪回洋人之利還之中華凡貨壅則價賤彼見無利可獲庶不致有喧賓奪主之虞矣

一宜設廠局制造雜貨也洋人心計甚工除洋布大宗之外一切日用皆能體華人之心仿華人之制如藥材顏料瓶盎鍼鈕肥皂燈燭鐘錶玩器悉心講求販運來華𨿽僻陋市集靡所不至今中國宜於洋人所喜者亦悉心制備以擴銷路而啟利源如酒蔗糖加非可可磁器紬刻竹鏤牙中華所擅者刻意精制運往銷售以覓外洋之利如日本亦亞洲之國近來仿造皮酒勝於歐制爲洋人所喜安見華人智巧必出倭奴下耶

一宜盡地利培植物產也洋人至中國購辦生料運回國內加工制造復販來華以求利益可見中國物產富饒皆可變易金銀惟貨棄於地則人事有所不盡𨿽造物亦無可如何今宜於山海水陸竭力搜采加工種植如果實蔬菜必選佳種滋培壅護必令丰收金鐵銅鉛盡力開挖置鑪鎔煉必求精足推而至於皮革杞梓魚鮓肉脯無不愼加選擇精益求精使土貨暢銷盛行則出口多一分貨卽入口減一分利惟在下之習尙全賴在上之轉移及今振頓求艾可期倘因循坐誤則惟視財源之流出外洋束手坐困而已

一絲茶宜聯合一气也中國商貨以絲茶爲最巨其所以連年虧折者以不能齊心協力也洋商則反能一气聯絡如茶市英商照會俄商不許放價搶盤俄商卽允照辦理今旣知其受病之由則必思所以救之之方救之何如亦惟有聯絡之一法華商資本旣薄又放膽多做揭借莊爲息制縛洋商擡價則盡力多囤一旦跌價則又急思脫手又有姦商作僞攙雜故授洋人以口實任意挑剔顚之倒之一任洋人之所爲播弄華商血本不竭不止此皆華商心志不齊之故也今宜於上海漢口各立公會推一公正幹練之人爲會董另選數人輔之逢茶絲開市嚴定劃一章程各商皆遵守不準輕本多積不準跌盤賤售不準增價購貨不準攙雜作僞違者罰之中國但能於絲茶兩宗振頓得法其餘各貨𨿽有蹉跌不至牽動大局而其源又在精制作如絲則講求育蠶必須仿巴斯徒揀擇無病蠶蛾方法繅制茶則講求培植烘焙苟能事事考究則物產精良洋人自能出價願購又何患不獲厚利也哉

一煤鐵宜盡力開采也西人各法制造機器行駛舟車惟煤鐵是賴故謀求礦務不遺餘力嘗聞之西人云泰西大利在於開礦而礦之中以煤爲最何則金銀諸礦𨿽貴究非人人必需耳其銷路反不若煤之廣遠故論所以煤爲上鐵次之鉛次之比利時歐洲彈丸之地也特設礦部已開之礦十處每年售值數千萬金而其國賴以不貧中國十八省五金煤鐵蘊蓄地精華未泄除開平基隆之煤礦雲南之銅礦辦有成效湖廣創辦鐵政外各省未能興舉今擬先設礦務學堂聘師教習精心考察地理以立礦務之基然後逐漸舉辦俾中華之煤鐵取不竭而用不窮近今各西國頗有煤鐵用罄之虞中國則正方興未艾除各廠局輪船需用外可以運銷外國亦國家大利之所在也

一宜設學堂以資肄習也泰西各國皆立商務學堂凡天文海道疆域物產以及駕駛輪帆稽帳目一一皆童而習之故長而遠涉行之若熟路一切工藝皆賴機器非有師承焉能精進中國制造悉本手工非不拙朴耐用未免費巨工遲工藝之精巧由於化學尢須明師指授卽耕種農夫亦有植物學及農學各項以資講貫故土之瘠者能肥物之瘦者能碩日本自明治維新以來往歐西學工藝者接踵於途不數年其所制各物皆能彷佛西洋運銷來華均能獲利我中國欲興商務宜精制造欲精制造宜立學堂或選工商子弟往西洋各廠分門學習藝成回華可以傳習此乃商務根苗不可以不亟講也

一宜派委員以資偵探也歐美商局君民一气以商養兵以兵衛商國家以商務爲命之所在故竭力擴充極立保護其經營之道在先探商情各國教士深入內地不但傳教實爲商人耳目卽遊歷各員亦無非采訪人情物產稟報國家以便制備各貨合於所宜並飭各口領事查報各路商務如生料成物我賤彼貴則運以去彼賤我貴則運以來海關總冊年年比較如有阻滯卽攺弦而更張之各國商務所以蒸蒸日上也中國亦宜仿而行之或卽飭遊歷人員逐細查訪或由駐使領事就近考察申報總理衙門曁通商大臣以資核辦或先令一二人運貨試銷合宜然後以大幫斷之西國於南洋各埠及我中華皆用此術至今日遂如釜金之气蓬勃不可遏抑也

一商貨宜自運也西洋商局如此之大皆非一人一家之財力所能爲大都皆創立公司故資雄而力厚其獲利者無此已卽至虧本各股所失甚微自能再振旗鼓各公司皆自制輪船往來運載今欲振興商務非自運出洋不可自運必先造船造船必先立公司庶使洋商捆載來華華商亦捆載出洋利權不致爲洋人獨操今日之華商祇能運至口岸而止如絲茶亦祇在上海漢口兩埠銷售皆不能自運出洋緣中土商務初興如嬰兒之學步倘國家不能護持商人膽怯恐受洋人之欺故宜飭駐洋使臣於彼外部酌議妥協重訂約章查明各國稅則開棧立埠並設保險公司輔以兵輪然後可興商務旣興國勢亦振惟籌劃經營頗不容易然今日之商政將與地球相終始卒不能畏難而退處否則徒仰洋人之鼻息而華商終無自伸之一日也

一稅則宜攺章也設關徵稅乃國家理財之大經亦地球各國之通例也泰西各國稅額輕重懸殊大抵出口之貨稅從其輕入口之貨稅從其重輕則土貨疏通可冀暢消民財可以日阜重則客貨漸少無虞占奪財源亦不外流至酒等物更重者以其有損無益無關日用也嘗稽西洋稅額有全免者有值百抽二十者有值百抽四十五十者更有值百抽百者輕重之間悉寓權衡中國稅額較之西洋甚輕酒等物且以食物免稅洋人獨得便宜條約免稅各物注明洋人自用之物今如洋酒呂宋香水洋皂琉璃器皿銷售華人江海津海兩關前經申請均經赫徳議駁槪行免稅幸而中國商貨鮮至西洋否則軒輊太甚殊欠平允今擬屈攺約之期關稅一節宜執公法熟商酌攺𨿽稅則載在條約然並無不準攺稅之文非彼此擬一公平稅則卽中國照西關辦理若照英則值百抽二十中國歲可溢銀三千餘萬條約有利益均沾之文洋商旣得便宜豈可令華商獨至向隅如此則國計民生均有裨益自在秉鈞者辦理何如耳

整頓鐵政紡織利不外溢策自海禁開創千古未有之奇局自商埠盛貽中國無窮之漏故居今日以衡時勢必以收回利權方爲第一要而講求鋼鐵織紡皆利權之至宏者也漢陽鐵廠在大別山下規模甚宏並就近開大冶鐵由比國礦師白乃富相度機宜其苗頗旺查鐵礦以含鐵多爲佳大冶礦所含鐵𨿽不及俄之黑礦實與英之紅色法之棕色等礦不相上下俄礦質爲鐵三養四含鐵最多每百分中雜質僅三十分純鐵可得七十分若紅色礦質含鐵二養三每百分中得鈍鐵六十八九分少則四十分棕色礦質含二鐵二養三三輕養形如內腎更有如鱗者如木片者如豆粒累積者每百分中得鈍鐵六十三分今大冶鐵質化煉得法亦能得純鐵六十三四分是其礦固最佳者也礦質旣佳卽爲利於銷場之本若紡織尢宜講求織紡利權爲洋商所握久矣向者紗布進口歲已值銀一二千萬光緒十四年竟增至四千四百四十三萬七﹝千﹞﹝斤﹞五百二十五兩此後更有增無減有識者所以亟亟於設局紡織也去歲漢口織布局創立大致與上海相同誠使辦理得法皆可收利權也今欲使開礦合法在乎擇精器通運道推而至於暢銷鋼鐵在乎研化學備物料立分局設公司而欲商辦有成則又在乎由官創導欲使織紡甚善在乎精工作更稅則推至於收種洋棉在乎求佳種用新法早下種稀花料而欲華棉有用則又在乎設法攙和請詳其說如左曷言乎擇精器也開采宜用機器盡人所知然機器之類甚繁宜於彼或不宜於此良宜擇其精者也揆諸大冶情形莫如擇比國之法比國𨿽小礦學綦精野世城設有礦務學堂歐洲各國皆遣學生前往學習所造開采各機精靈巧妙冠於泰西最合中國之用其器最要者有四一爲戽水之器一爲注气之器一爲拉重任重之器一爲極大猛力之器各國開礦每多購比國之器是其器必精也𨿽美國舂杵三百桿機器三百嘗不可用而究不及比國之合宜允宜仿而用之庶幾開采可旺以立富彊之基也曷言乎通運道也采鐵旣旺苟運道不通究屬艱難是宜用英人非爾裏之法由大冶以至鐵政局制簡便汽車路其造路之費甚省無須另購新地但將平常馬路凸凹者塡之使平寬松者樁之使固鋪置鐵條一雙下以﹝木﹞﹝一﹞條托之卽可遄行造數十里僅需二三萬金汽車每只亦止數十元且其車輪能切緊路上卽道路灣曲仍可行駛自如是則可省勘路之費全車以一機運動添煤灌水起行停止只須一人已足是則可省用人之費每行一里須煤一磅有奇油亦屬有限是可省零用之費大冶至漢陽路程尙近苟自鑄鐵軌試行創辦則費用無幾而裨益礦務良多行見開采日甚矣曷言乎研化學也鐵礦每含雜質如養硫炭燐等質更有各種渣滓卽二鐵養石考養三非通化學之理煉必不精不精又安能適用欲其銷路之旺也難矣故欲暢銷必研以化學使其物質精良凡總辦會辦各員精化合化分能辧物質者爲上否則亦須延士民通化學者以爲輔助煉鐵各功甚細未諳化煉則火候或致失宜堅脆必難如度如欲淡黃色鋼須加熱四百三十度若火功過大至七十度卽成深黃九十度卽成淡紫且五百五十度爲淡藍稍差十度而至六十度卽成深藍其火候宜審愼如此故有明化煉者以督工匠則物質必美銷路有不暢旺哉曷言乎備物料也鋼鐵之用甚廣爲制造家所必需欲推廣銷路當將各物所需之料逐一鑄成以備運往各處銷售而鋼料尢宜多鑄近來鋼之用更勝於鐵如車路悉多以鐵今則大半用鋼以鋼條耐久勝於鐵條數倍也他如造船造炮亦多變鐵而爲鋼故鋼料是宜多備凡鐵路之鋼軌兵船之鋼甲巨炮之鋼皮鍋鑪之鋼板巨繩之鋼絲與別種鋼鐵各料均宜鑄成又每分鋼參以晏得摩利藥六分則金光奪目以制器皿無異於金若鑄此種鋼料售於百工尢有利市三倍此推廣銷場之妙用也

曷言乎立分局也大凡商務一道必先聲气廣通然後貿易自廣各國鋼鐵廠旣有總局又有分局總局所以總厥成分局所以分其事凡招徠客商推廣經營胥於是賴焉今漢陽鐵廠爲總局苟不多立分局則各處商人未必盡往購辦通商各口西商分局林立彼又善於鉆營華商欲辦鋼鐵自就與彼交易孰復捨近而就遠哉故爲今之計宜於上海天津香港福州先設分局隨後再徧設於通商各埠鑄煉務較洋產爲勝價值務比洋產爲廉凡屬華商必不再辦洋鐵宜於奏定飭各省船局制造局皆用土產鋼鐵不準復購於外洋則利權必不外奪矣曷言乎設公司也今之衡量商局多有議開商埠於外洋者但其事不易行若設鋼鐵公司兼收各物則未嘗不可宜先設於華人旅店各處如東南洋等埠華人不下數百萬其資本充盈開鐵器者各店甚眾故宜設於此處先與華商交易後再廣結洋商迨立於不敗之地隨卽逐漸推廣設於各國商埠以與西國爭衡如慮初設之時不無棘手可先妥定章程照會該國外部大臣彼此秉公辦理不得偏好偏見並令中國駐紮領事遇有事件必按公法據理直陳妥爲保護是爲至要也曷言乎由官創導也鐵政之事官督商辦未始不宜泰西各國開礦制造諸大端大都由商開辦其官辦者甚少商人熟識情形舉凡開采銷路尢易得手鮮有僨敗之虞所以能持久然華商諳熟鐵政者少且自鶴峯等礦一敗塗地後人皆視股分爲畏途者招商開辦勢必百無一應計惟有先由官辦俟辦有成效眾目昭彰然後再招商辦或獨力承充或眾擎共舉派勤愼老成之員以督之但防其獘責其成而不奪其權斯必日有起色可一日者亦可百年官提還後再開他處礦務並設局鍜煉鋼鐵辦有成效仍招商辦如此循環創導可開無窮之大利可絕無限之獘端曷言乎精工作也織紡工作大綱有三曰軋花紡紗織布中國軋花之器程功旣慢又不能分出異質故棉中多葉梗質縷遂不能精是宜用馬加第去子器其器不論棉絲長短俱可軋出好花子亦不壞而又能自添花無須人力故欲軋之精費之省非用此器不爲功紡紗工作分十二層卽去土彈片梳帶成條紡松引長卷緊紗制精紗緯紗絡紗成絖合絖成包提檢廢棉織布工作分六層卽絡經理經漿縷織縷折布印花其工甚細非辦理合宜斷難經久當派委員選帶工匠十數人分赴英美紡織廠察其情形窺其奧妙並學習一切事宜回華後果有心得者卽派爲總管督理工作則紡織必精利源可以日廣矣曷言乎更稅則也西國定例土貨之稅必輕進口之稅皆重此保守利權之微意也今欲推廣紗布之利稅則允宜變通查紗布進口納稅過輕試觀西貢收納布稅值百竟抽三十六甚至四十其餘各國或抽二十或抽三十至少亦抽十餘鮮有抽五者嘗觀中國所定稅則洋布之寬三十因制長四十碼者每疋僅納稅一錢袈裟布印花布亦僅納稅七分輕微已甚如不更攺則不啻釜气燻蒸方有加而無已縱使二十餘省徧設織紡局亦難抗其勢而遏其流故當更換條約時設法加重以塞其來源而於自紡紗布經過關卡則一槪輕其稅釐暢其銷路斯操縱得其道矣至暢銷鋼鐵亦當如此辦理

曷言乎求佳種也紡織細布必用洋棉以其質軟縷長輕機器不致中斷也洋棉共有數種至埃及種美利堅種絲文最佳若求此種行種蓻自能繁盛如印度之甘提司其地苦瘠土花甚劣嗣蓻洋花質縷遂精於土產價值亦逾於尋常獲利尢爲丰厚種洋棉每英地一畝卽中國六畝種費需洋三元七角五分收花值洋六元二角五分約比土種所出者多得利二元左右苟能多種不但可供織紡亦可獲利於無窮誠開源之要務也曷言乎用新法也洋棉之性耐熟而不耐寒一見霜卽﹝花﹞﹝化﹞隕葉枯成實難望論者故謂宜種於臺灣然謂臺灣外別無宜種者是又不然廣東之廣州妻州及潮瓊肇嘉冬屬冬令鮮見霜雪土地盡屬膏腴倘種之於春至秋一律收成安能有被霜之慮此外如兩湖江浙土性莫不宜棉其寒冷較早處可仿行用電之新法近來西國種植家能以電植物凡各種花果艸木設法施之以電其發苗也旣速其長足也又易歲可播種二三次若用此法卽寒冷處春種夏卽能收必無傷損用之於臺灣廣東一歲更能再熟勢必出產日多洋花不復進口矣何言乎早下種也中原地气與外洋不同種之過遲則實必晚種之過早則苗易萎總須在淸明之後谷雨之前早種早收不致受風霜之剝早種或恐春寒則當於舊冬新春初耕後先下大麥種數升臨種棉時轉並麥苗掩覆之則苗根在上棉根過之卽不畏寒並能耐水耐旱耐風潮其種子宜於歲暮用臘雪水或鰻魚汁浸過可以不蛀亦不畏旱欲下種之前又宜精揀將種子用水泡濕而淘汰之其者油者郁者遠年者火焙者俱浮其堅實者無病者俱沈浮者當擯而勿用沈者卽取以爲種則苗出於肥花收必旺矣曷言乎稀花料也西國種棉皆距數尺而畱一科古法亦然故農政全書云木棉一步畱兩苗三尺一株可見古法與西法同每科相距必不宜密也依此則能耐水耐旱丰而多收今種土花者相去僅二三寸五六寸甚至三五成簇非惟無益而又有損太密有六害苗長不作蓓蕾一也花開不能結子二也卽結子而雨後鬱蒸隨卽隨落三也行根淺近水旱易於成災四也子﹝種﹞﹝中﹞每易暗蛀五也土力旣分收必歉薄六也故收種洋棉非稀科不能旺當照農政全書之法三尺一株並時加培壅勿令過於瘠薄則未有不蓬勃也曷言乎設法攙和也土花非不能紡織每歲運出外洋約二十餘萬石東洋尢樂購用前歲東洋進口棉花共三千五百萬斤百分之中華棉已居七十則大有用可知也但以之織布潔白有餘軟熟不足而縷又欠長故欲訪細紗織細布必不宜用土花今欲使之有用莫如將洋花土花攙和互用則所成紗布亦與洋花無殊昔英人嘗行此法當美國南北爭戰時出花甚少英卽以美棉印度棉和用後又以華棉及美印棉和用所成紗布潔白染色攸往咸宜且英人心計最工安知其今不用此法也彼旣可行我豈不可行行之則洋花土花相資而不相悖除自用外並運售於東西兩洋利權有不自我操哉總而論之今之時非封關閉市時也旣難禁洋貨之不來卽難社利源之不溢於此漠視之恝置之而不設法以轉移流獘將伊於胡底故鐵政織務皆當大加振作以收利權而最要者無論鋼鐵織紡不當僅資官用並當趨乎時宜以資商民之用且不當僅資民用並當投乎嗜好以資外洋之用但使土鐵土布多銷一分卽洋鐵洋布多塞一分外洋利息少嬴一分卽中國利源少耗一分𨿽漏尙未盡塞而視昔之如水趨壑亦自不同矣故君子貴乎自彊

中國土產銅鐵棉花論

李鼎頤

從來興天下之大計者必求其利立天下之大本者必圖其終誠以興利始可以自彊愼終乃可以持久未有弗慮而獲弗爲而成者也鐵政爲天下自然之利人之職見於周禮鹽鐵之使列於專官可以利民生可以裕國用富彊之基實賴於此英國屹然三島獨能雄峙歐洲𨿽資於貿易而開礦之功實居其半試卽其往事言之西曆一千八百八十九年取鐵三百七十一萬二千九百零四墩又於一千八百九十年取鐵三百七十四萬一千九百二十九墩英國煤鐵之利遞年皆有紀籍玆不過略舉以見一斑耳至於織造亦致富之大宗貿易總其成開礦與織造各居其半英國織紡其流甚廣近來所銷各國棉花四百五十萬磅至五百萬磅物產之富爲諸國冠中國地備五金且產棉花若以機器開礦務且行織造必獲重利然必如招商局之法官商合力方易爲功近年漢陽設立鐵政織布局上海亦有織布紡花各局規模宏遠謀畫周詳寰中之寶藏已興海外之漏漸塞中國於此實能收回絕大利權惟開采如何合法銷路何如推廣辦法能否經久章程何者盡善辱承明問願效芻蕘之獻焉查漢陽鐵政局在大別山下廠基長六百丈廣百餘丈南枕大別山東臨大江北濱漢水東與省垣相對北與漢口相對气局宏廠運載合宜鑪座共計二百餘座每日各項工匠約一千三四百不等五日一報工數約在七千有奇大冶礦苗厚旺業照西法開采大冶王三石煤礦煤井三處一厚二十四尺一厚十四尺一厚四尺明家灣道士洑煤礦煤井二處一厚四尺一厚尺許江夏縣馬鞍山煤礦鐵板裏大井二處一厚十二尺一厚三尺各窿煤質一色出產亦旺堪以鎔煉鋼鐵每日至少出煤六百墩以三百墩供各廠之用餘三百墩出售每墩作價三兩每日得價九百兩每年作三百五十計算可得煤價三十一萬五千兩至煉鋼煉鐵以白煤石煤爲最善湖﹝北﹞之荊門當陽產有白煤興山歸州巴東亦產白煤爲數較少湖南之寶慶衡州永州三府所屬各縣地方及交界之四川奉節巫山江西萍鄕所產白煤石煤油煤焦炭尢爲旺盛均屬一水可通去年委員帶同洋匠查訪煤窿先後帶回煤鐵質樣用化學化分等差大率鐵礦每百分以鐵質多至五六十分內合硫質在二釐以內燐質在一釐以內者爲合用煤以炭在十分以內炭質在八十五分及九十分以外者爲合用大冶之鐵礦鐵質六十分有奇湘鄂各煤合用者共有二十餘處此大冶礦苗之大略也若夫開采之法不外乎辧鐵質用機器延礦師裕經費數端凡鐵礦之可得鐵者約有五種一炭酸鐵礦如斯罷鐵之類二養气鐵礦如磁石礦之類三光紅鐵礦如希美臺脫之類四褐色鐵礦如來脈柰脫之類五有水鐵礦如肥浮哀柰脫之類各國所出之鐵皆從此五種鐵礦中煉出各有精粗多寡之不同大約除水鐵礦以外其鐵皆佳惟各處分煉之法有異故所出之鐵亦不同今大冶之礦質鐵多至六十分有奇成色旣髙開采可期暢旺采礦宜用機器中國礦務乞靈於鋓鋤一夫之力盡日之長爲功無幾泰西則以機器從事一運用間而若大塊轉圜用力少而成功速旣裕國用亦利民生

開礦𨿽用機器而管理起運仍用人役無數其載往別國發售亦用水手船舶不少以至造船工匠亦實繁有徒英國多富人無貧不能自立者其道以此礦師宜擇精明地學之人鐵質入石之淺深出數之多寡鎔煉之久暫銷路之嬴虧皆宜洞悉今鐵路工師已有時維禮雷爾二名師有世瓦而玆巴庚生二名煉鐵廠有白乃富一名化學教習有駱丙生一名另有各廠洋匠十六名楚材晉用其收效可計日以俟經費原估二百萬兩現已用至二百七十餘萬兩現已用至二百七十餘萬兩與原估之數所差甚多此時款項支絀籌措維艱亦由工程浩大以致經費不敷所貴節縻費以重公汰冗員以養人材操縱之權是在當軸者現已一律包工與從前論工辦法不同矣鋼鐵鏈成尢以暢銷爲第一要義必使權自我操利不外奪方足獨操勝算大冶鐵山產旺質良取用不竭距江邊黃石港僅五十餘里興國州亦產有猛鐵尢爲煉鋼所必需適與大冶接界查鐵廠煉粗鋼精鋼生鐵熟鐵每年可出生鐵三萬數千墩以之煉鋼可得三萬墩然鋼之價不一從少扯算每墩亦價四十兩每年煉成之鋼值價約一百二十萬兩此就將來而言也至於推廣銷路尢爲目前要務礦務盛衰固在工料之精良亦視轉運之便易漢陽鐵廠建置得地其利便約有數端荊湘等煤皆在上游下運大冶𨿽止多三百餘里上水回船旣無生意運必貴目前廠設漢陽懋遷繁盛貨多價賤商販爭趨其便一也鋼鐵鏈成亦須上運漢口銷售並須運至槍廠制造此卽煉成發售如取如攜其便二也礦渣鐵渣每年約出三萬餘墩除塡築本廠地基外兼可運往漢口後湖塡築湖身漢口城垣可免盛漲灌沿湖居民可免淹浸其便三也更於沿江沿漢築馬頭於江岸到廠之路安設鐵軌以通運礦火車招商販卽以暢銷路廣營運卽以收利權務使中國之利仍歸之中國而後已煤鐵本以營利事類經商特以商人無此力量假官之聲威實仿泰西之法泰西於此等事有經商之實無官局之名遵生意規矩則有東夥交誼沿官局气派則有司董名稱市井之章程非奉頒定而夥友作獘惟畏同行知之官局之條約至爲嚴密而司董虧空自有局員護之故興辦礦務當去官督之名求商辦之實試觀輪船招商局先時定章止有商總商董名目在局辦事者亦無司董之稱曾不數年而初意盡失私獘相仍可爲殷鑑故吾以爲官督商辦仍未得爲經久之計也織紡爲民生至計與鐵政原相輔而行中國地气溫和土性肥沃棉花一物幾於南北咸宜產棉之盛本足供通國之用而洋紗洋布反取給於外洋以致紡織之利漸爲西人所奪正宜力爲整頓使棉花出產更多自局廠購辦機器推廣紡織以奪所失利權此舉盛行不特局廠得利卽商賈農田均沾利益洋布每年進口約在一千四百萬疋棉紗約在七十萬擔計銀三千八百餘萬兩若中國自行紡織旣免棉運而出布運而入之煩並省多人經手之費利一中國自行紡織本國足敷應用並可運轉出洋織布之利旣爲華國所得棉貨之稅復爲中國所收利二

英國壤地褊小棉花出產無多勢必取之他國故美國印度棉花運往者源源不絕紡織若行中國之棉一律停止出口以中國自出之棉織中國日用之布無礙通商西人無從借口且織成布疋販運較宜布值髙於棉者倍蓰運布一包勝於運棉一包者亦倍蓰利三中國棉紗運往外國者爲數極多英國卽以是棉紡之織之仍運回東方各國售以取利通工易事情同以布易棉然且猶獲厚利中國就地紡織無裝載轉運之艱水保險之費成本旣輕獲利自饒利四苟能推廣行之紗利旣儲不涸之源而布局自立不敗之地或謂中國棉花色𨿽白而絲甚短祇可織成粗布不能織造細布以供外洋之用殊不盡然查湖北織布局所用棉花從黃岡麻城孝感黃陂等處采取以絲經愈長愈妙不在花色之潔白上海棉紗之細不過十六號鄂局之紗已紡至廿四號中間團花不減於外洋外洋所來最佳之布亦不過廿余號是中國之紗本有過之無不及也何待收種洋棉始爲得計耶考洋棉之佳者產美國南省濱海之島其花絲紋長半寸至二寸粗六百分寸之之一至二千分寸之一有人取其一磅紡之成紗長一千英里又嘗有紡綫長三百至四百英里者中國自種土花之外宜采取美國木棉子以種之中國相宜地土加以講求之工培植之力務使暢茂蕃衍化華棉爲有用卽以奪洋棉之利權更宜仿照美國種植之法分行種之各行相距十五寸至十八寸旣能常得地气之精華又能多遇太陽之光影生長暢茂職是之由至如紡紗則有軋花機器打花去土機器彈花成片機器梳棉成帶機器引棉成條機器初成松紗機器中引長紗機器紡緊棉紗機器紡制經紗機器紡制緯紗機器絡紡成絖機器合絖成包機器提檢廢棉機器﹝織﹞﹝爲﹞布則有絡經機器折盤等件購織布器則論機扣等物各宜配合精當庶可無誤若彈遲而紡速則紡工必爲彈工所誤若織速而紡遲則紗紡必不敷織布之用亦宜種種配準不致遲誤停工猶爲要著今湖北織布局布機一千張內有提花機一千張有一千二百匹馬力之壓力今冬擬先開機二百張每﹝晝﹞﹝畫﹞夜約出布四百疋明春各機開齊一﹝晝﹞﹝畫﹞夜可出布二千匹以漢口全鎭計之官局所出之布僅敷漢口銷數六十分之一耳以較英國織機十三萬餘張美國十五萬數千張誠不能敵其萬一惟冀極力擴充不遺餘力一可免每年三四千萬金巨流出外洋一可遏每年一千四百萬餘疋洋布運入中國下以裕吾民之財力卽上以收固有之利權於國計民生大有關系是否有當伏惟采擇焉

絲茶布合論

項文瑞

中國自海疆互市以來𨿽往來貿易百貨流通而中國﹝錢﹞﹝賤﹞幣實因而日徙於外洋今之天下一爭富之天下也外邦之求通商者豫存爭富之見而來也而中國當時許之通商者則並不存爭富之心且並不防外邦爭富至斯極也一出無心一本有意而進口出口之貨利皆爲所奪矣出口之絲茶爲大宗進口以布爲大宗往時猶謂布之來華可以絲茶暢銷收還其利今外洋自出絲茶制造選揀日益精美上海則自創繅絲公司又設立公平繅絲局收買蠶繭聞繅絲機器每日每架約可出絲十兩以外倘推而廣之多至百架千架每日出絲神速且多通年所積更難數計而外洋自出之絲尙不在其內他日絲出愈多西人用之有餘不特出口之絲無利可獲恐西人反將售絲於華矣茶之銷於外洋者十數年前尙銷至十分之八近則不得十之五印度茶本銷十之二者近銷至十之五六中國之茶運於外洋者多而出售者少每年必有存積印度紅茶甚多印度外又有錫蘭出茶日本又多出綠茶皆售與西人起而與華茶爭利而茶業益不支何怪近年巨商每棄置而不爲也印度錫蘭之茶其出口稅全免完納日本則每百斤不周完洋一圓中國則不然每茶百斤須納關稅庫平銀二兩五錢又加釐捐及各項捐甚巨而價日益賤奪利者不更得計乎若爲外洋之利藪更難一言罄中國收其稅卽不能禁其來來者愈多吸者愈盛外洋絲茶可以種而得中國若弛鶯粟之禁一遇五穀荒歉恐多轉於溝壑欲不任其獲利而不能更可嘆者之外又有洋布外洋本不產木棉也西人購中國之棉制之爲布復售之於中國是取中國之利一轉手間而爲外洋之利也不特此也西人運布於華每值銀百兩之布完進口稅銀五兩而中國自織之布每值百兩正稅五兩之外又加半稅二兩五錢則𨿽自用機器紡織洋布仍不能與西人爭利外洋近亦產棉益有可操之利券哉然則必如何而後可也曰內地自出之貨行與內地者一一薄其稅稅薄而不足於用則力刪大小衙門無益之繁費以補之稅不可增也進口布稅可增則增之議者謂絲茶布之利或仿西法而踵行之庶可挽回一二如機器繅絲機器織布之類均可以設局興工不知事事步其後塵斷難有益蒙謂宜乘此無事之日力開各省荒田宜桑者桑宜茶者茶宜木棉者木棉除鶯粟禁種之外令民自廣其利桑與木棉之利旣廣則絲與布必多又爲之薄其稅則價廉而利之者必更甚於洋布如是而洋布之利可奪或更通融辦理專指數州縣之荒田令民墾之以種鶯粟他荒田不得效旣可免川土浙土之偸種日廣而更可令外洋之日漸減售是𨿽遇五穀荒歉而竭各省之力以濟數州縣當不至有害而洋之利或亦可稍奪至絲茶之爲彼自制則不能使其不制也姑聽之可也夫西人與我有心爭富我不可束手坐視也就大處規畫之庶幾略得駕馭遠人杜塞漏之策也乎

通商四大宗論

楊家禾

中國自與泰西互市以來銀錢之流外洋者不可數計嘗就進出口各貨核之而得其要矣出口以絲與茶爲大宗進口以布爲大宗今則絲布壞矣而茶市之壞尢甚洋藥旺矣而洋布之銷更旺關心商務者能不爲之熟計哉蠶桑之利古惟中國九州島之地無不宜蠶近則浙江之嘉興湖州江蘇之溧陽無錫獲利尢饒泰西之來中國購絲也始於康熙二十一年其時海禁初開番舶常取頭蠶湖絲運回外洋乾隆年間旋禁旋弛迨道光之季通商立約出洋之貨絲爲一大進其利實與茶相終始茶之出洋也亦始於康熙初年厥後輪舶踵至華茶日興由福建浙江以及安徽江西湖廣等省產茶之區推行漸廣業茶者大率粵人居多無不﹝利﹞﹝中﹞市三倍以道咸年間爲極盛西人見絲茶之利爲中國所獨有垂涎已非一日於是法蘭西意大利諸國精理蠶務出絲日多法又巧於組織遂爲泰西諸國冠美國所產之絲不亞歐洲日本之絲近頗考究各國之畱心蠶務也如此中國知之英人亦知之矣英於商務獨重心計最工自知印度出絲無多不能於各國爭利而茶又仰給於中國未免相形見絀因於印度之北境考得其地燥濕寒暑與茶相宜廣爲種植復以重貲雇我皖人出洋爲之教導盡得其法印度茶業遂盛洋藥本產於印度流入中國銷行日廣因之雲貴川陜晉豫蘇皖閩浙等省爭種鶯粟中國之土藥日增亦知洋藥之利不可挽回惟洋布之銷行有年度非中國旦夕所辦英國自保其利不憚極意經營添設機張益加意﹝紡﹞﹝仿﹞織以供中國之用利權獨攬英實有之夫以布而論之害人也盡人知之其病顯布則咸以爲適用致使中國女紅之利盡失而人亦漫不察其病隱病之顯者入人已深病之隱者更不可問或謂利之所在人爭趨之之利厚隨地皆可種植其勢易布之利較薄於狃於目前之計者又往往忽之向來織布華人專恃人工西人競尙機器工半利倍中國若欲仿而行之動需巨其勢難故中國之種鶯粟者各行省蔓延殆徧布則上海一局如碩果之僅存竊恐中國利權之失不僅在絲茶而在洋藥亦不僅在洋藥而﹝尢﹞﹝先﹞在洋布何則絲茶之利尙可整頓亦可以禁止惟布則整頓無從禁止不可深足慮也請申論之整頓之法何在絲茶兩項向爲中國獨擅之利今爲中西共有之利說者謂釐金太重足以病商此說誠是然我之釐金可減外洋之稅亦可增出口稅輕進口稅重泰西常例若我減釐一分彼反增稅一分亦無如彼何是減釐之說尙不足以盡之無已其惟精物產乎西人之於絲茶也講求盡善養蠶則有公院選蠶之法以法人巴斯陡爲最精顯微鏡以察其形知病蠶之宜去寒暑表以測其熱使冷暖之適中蠶繭之成也三日不繅蛹自化蛾嚙繭而出則烘繭一法能久藏以待繅制用汽水絲白而潔繅用機器縷細而勻卽破繭亂絲一經繅出均可適用凡此皆化學之功也而華人略之茶則色香味三者並重外洋之茶遠遜中國惟采摘及時烘焙得法而已華人作事不如西人惟作僞則過之先是西人惟喜綠茶華人並滲以干靛諸物而茶非眞色矣或以野柿之葉相混恐其味苦瀝而曬之與茶無異又或焙老葉使斂一如嫩芽甚有以柳葉攙雜者茶之香味俱失種種僞舉不可枚舉物產之不精正坐此耳他如放價爭買跌盤賤售皆自敗之道於西人乎何尢

今使業絲茶者自知變計力求整頓亡羊補牢未爲晚也更論禁止之法洋藥一項向爲英人獨擅之利今爲中西共有之利其流毒也殆徧中國有謂宜禁外洋之進口者洋藥之來載在和約行之數十年一旦議禁勢必不能有謂宜禁內地之種植者小民惟利是視非人力所能彊制禁令也視爲具文而種者如故有謂宜不禁而禁重加洋藥稅餉者臺之約已行向之洋藥每百斤納稅銀三十兩者今則釐稅並徵已加之一百十兩仍屬無濟有謂宜懸爲屬禁不使華人吸食者之貽害已久通都大邑無論已窮鄕僻壤之間幾於無處無吸之人無處無售之市一旦立予厲禁恐閭閻未易遵行然則若何而後可曰有禁私煮之一法中國館林立取攜良便難期禁止莫如仿香港熬煮熟膏領牌納餉之例其法印度運來之洋藥由官分售設立戶冊按戶派許有減而無增苟未由官煮者以私論是殆與古禁私釀意相合今若參酌其法仿宋榷酤使設官稽察無論洋藥土藥不得私自熬煮凡售者責令由官領帖較他業什伯其稅祗準出售膏不得設榻開燈供人吸食違則嚴懲不貸吸之人憚其不便已吸者或可戒除未吸者亦難沾染禁止之法或於是乎得之若夫布之爲物也日用所必需本爲中西共有之利今反若爲西人獨擅之利其在十餘年前英國各織機約有十三萬餘張美國有十五萬數千張印度亦有一萬餘張此後添設者甚多其織成之粗細各布運入中國者卽以光緒十五年而論按照海關貿易總冊所載約有一千四百萬餘疋計銀二千五百餘萬兩棉紗約在七十萬計銀一千三百萬兩其間如美國之布𨿽不亞於英而銷數之多究以英及印度爲最我中國之織布局僅在上海一隅設機四百張每年約出布二十四萬疋其定章載明有人仿辦祗準附股入局不準另行開張抑何隘也近歲如﹝張﹞香濤制軍擬於湖北省另立一局尙未開辦夫以中國之大歲銷洋布至一千數百萬疋可知民間標布扣布梭布之利盡爲所奪整頓與禁止兩窮其術若僅恃此四百張機織出布二十四萬疋誠不能敵其萬一矧謀之十載始有規模縱使竭力擴充而利權之收回尙不知在於何日坐使每年三四千萬金之巨流出外洋可勝浩嘆竊謂東南各省種棉者不知凡幾若各就其地悉令民間攺用西法其織成之布將不可勝用閩中陳伯潛●學近購機器分置鄕間卽此意也更有進者中國講求西學不遺餘力制造等局各省林立鼓鑄日興獨於織布之機張從未有議及者果能於軋花紡紗織布等器具自行制造再得所在有司實力勸導俾知機﹝器﹞之利可以補人工之不足或一家自置數器或數家共置一器推廣行之將布縷日裕又何慮銀錢之日絀哉

卹商論

兪贊

從古治天下者曰富國曰彊兵其條目曰開源曰節流所謂開源者惟男耕女織使地無曠土國無遊民盡天地自然之利而已所謂節流者惟戒奢靡崇節儉上行下效馴至耕九餘三而已夫然後可以富國可以彊兵必國富然後兵彊未有用不足而能訓練﹝者﹞此千古不易之理而特不可行之於今日何則今日之勢非特前古歷朝所未有實開辟來未有之局合五大洲爲一家未可以尋常治天下之理治今日也今中國之貧極矣貧則弱愈貧則愈弱欲轉弱爲彊必因貧致富然開之無其源節之而流愈甚上與下𨿽諱言利而無人不趨利若騖非若西人之孳孳爲利日出奇技淫巧以謀吾之利而困吾之民也西人之所以困我者首在鴉片流毒海內以白銀易其糞土五十年來漏不可以數計而禁之愈嚴犯之愈甚彼則坐其利必使中國人人有患貧之慮人人爲枯槁之人風俗日頹人心日壞而其計始逞故推西人之意不憂中國之彊而憂中國之富百計千方必盡括其財而後已近者各省嘗私植矣可以在我猶躬冒不韙殆气數使然中國應有此黑劫然蒙謂與其不能禁人之食孰若任民播種猶爲中下稍奪利權而官府之禁令彌嚴胥役之苛索尢甚一若非洋土不準吸食在彼在奉旨通行貽害中國之策果使中土日多則洋土自賤吾不能禁彼之來彼亦不能禁吾之種數十年後潛移默化然後惟吾所欲爲或加重稅則或嚴立﹝科﹞﹝苛﹞條勢將不禁而自絕特非旦夕所能奏效耳所慮者朝無此政體官府難於奉行而迂腐者動以民食爲詞是以苟且因徇貽害益大十室有九空之慮一家無不吸之人所謂自取貧困張其勢焰者可勝浩嘆間嘗思一便捷之法令不煩而民不擾可以期見效其始嚴於士大夫繼而武弁兵勇終以在官人役一有犯者𨿽才堪王佐勇冠三軍終身廢棄不用果其雷勵風行破除情面下至農工商賈不必再頒條教自相戒不敢犯所謂上行下效者此也正本淸源之治莫大於是﹝矣如是﹞而國不富且彊者斷無是理若夫洋布名爲利用實則價賤而質脆一無可取其花樣愈新者本質愈壞愚民乍新奇貪其價廉而購之殊不知西人慣用機器慣用藥水其制造之時惟在欲速而物之本質已失故一經久用破敗遂不可收拾豈若中土之以人工成者猶可補苴罅漏歷久可用故門面𨿽闊價值𨿽賤而彼此相較不如土產遠甚竊謂洋貨一宗名目𨿽多而皆不能耐久且偶爾損壞半文不值其受禍尢烈者莫如煤油價賤而光明民間咸樂用之而因此兆焚如者十居其八九官府𨿽禁終不省悟是其居心之毒罔利之巧苟有天理豈能久享故卽其物而思其人其气運亦可想而知不過擾亂一時若蝗蝻之爲害耳各國商務以英爲巨擘而富彊亦如之談洋務者輒羨慕無已欲師其長技如開礦商務機器織布等局事事步其後塵爲所愚弄集眾腋以成裘化子虛爲烏有試觀二十年來到處創辦到處無成究未嘗參一官治一罪以昭戒故人皆視爲畏途後𨿽有眞實可靠者人亦裹足不前矣卽如機器織布一局滬上興辦已十餘年今年招股分明年添資本屢易其人無不虧空而未嘗織一布成一事也豈主其事者皆不肖耶辦一事而未知底蘊事事仰藉於人其來也不遏徇情面倚聲勢大率紈居多之人本不知稼穡之艱焉知大體惟好爲排場任其揮霍迨歷久無成始求庖代而繼之者猶吾爲大夫崔子也如是而求其成不亦南轅而北轍耶

夫木棉產於中國西人往返四萬里加以關稅水織成尙可獲利豈中國自爲之反至虧折𨿽愚人亦知其非而終不逮者一則實事求是一則徒騖虛名天下惟似是而非者最爲誤事委札甫下薦書紛來用人若干薪水若干花紅若干姑勿論事之成否而﹝出已不可數計矣無底之壑終必匱乏不待智者而知其必敗也且今之所以興辦者在挽回利權耳﹞欲見我之長必先制彼之短知洋布之不能久必思所以經久之法如織布之用機器軋花之用機器用力少而成功速其法誠善惟紗棉仍須民間自紡萬不可用藥水泡制則花質現在與中土自織者無異𨿽價值稍貴人咸樂得而趨之或謂此局若成江浙億萬女紅無乃坐食不知近來布價甚賤民間無利可圖倘紡紗令下將織布者攺而紡紗豈不甚善在織局無乏紗之慮而民間有餘利可沾非兩全其美乎扣門堅固毫無欺飾從此洋綢洋縐推廣行之彼外觀有耀而不久卽敝者豈能與之頡頑挽回利權全在細心參究非虛憍浮滑者所能勝任也夫洋貨之來也𨿽多與布其大宗中國之出口𨿽夥絲與茶其大較從前出入之數不甚懸殊猶謂以有用之財易無用之貨近更入多出少年復一年伊於胡底查光緒十五年粵海關﹝進出﹞﹝海洋﹞貨總進口洋布洋綫三千六百餘萬洋藥三千六百萬金銀銅鐵六百餘萬大米六百餘萬洋絨洋紗三百餘萬魚介各類二百餘萬煤二百餘萬煤油二百餘萬共八千七百餘萬出口湖絲三千六百餘萬茶葉二千餘萬棉花五百餘萬皮貨二百餘萬革辮一百八十萬又衣服二百七十萬紙貨一百四十萬鞭炮一百二十萬共七千零十萬以入抵出計虧一千七百餘萬此僅就貿易言也至於軍器火藥鐵甲輪船每年輸者又不下數百萬幾若無事不藉洋人中國之貧能無日甚近年東洋興蠶桑矣繅絲一切較中土更爲精美印度學種茶矣自采摘至烘焙無一不格外求工故色味俱佳反出吾上西人每捨此而就彼當局深抱隱憂前曾發策下問大約中國商人祗顧目前之利乏深思遠慮之謀加之銀根日緊𨿽虧折亦所不顧是以西人深知其獘往往乘危壠斷玩之股掌之上且浮費過多大半冶遊淫蕩揮金如土就滬上一隅而論倒閉時聞莫可救藥昔所稱殷實者今盡赤貧然則自彊之策能不加意於理財耶查蠶桑之利以浙之杭嘉湖三屬爲最自經兵燹大半流亡卽使朝夕勤劬猶遜前十倍乃復層層剝削覓利甚難是以削平大難已三十年地方元气未復職是之由江蘇向無其利屢經勸辦習俗難移惟太湖接壤之區稍沾利益耳產茶之鄕地面較廣兩湖浙閩皖到處皆茶宜獲利較厚矣然洋人多方挑剔銷售者僅俄國居多若英美法各國則喜用印茶就近購取旣省水又免風波業此者亦有江河日下之勢推原其獘皆由茶商貪心所致其始也故昂其值以示招徠若利可操券得者而洋人遷延不發一若無意於此迨至相率求沽則又故絀其價以期必售彼商人資本有限勢難旋轉不得不貶價而沽千手雷同歷年一轍其狡黠者復攙雜僞茶以低貨混充冀圖保本一經發覺轉相詰責獄訟繁興此辦茶者之頻年折閱皆由貪心以肇禍者此也夫絲茶爲中國利源洋人能效吾法以行之致銷路日窒鴉片𨿽害人之物中國獨不可廣種以攘彼之利乎同一土也禁洋土則西人必至齟齬禁中土則西人無從置喙故中國而不禁也則已中國而禁也必胥天下之人盡吸中土然後權自我操禁令可以畫一諺所謂欲擒先縱反其道以行之者反是別無良法至江防海防𨿽王公設險原不容稍緩而論今日之勢則不必亟亟也何則西人所忌我者富耳兵端斷必不輕開萬一有急仿昔年林文忠公治粵之法撤沿海三十里之民以避之吾惟專心於陸戰主客之勢顯然其困可立待船堅炮利尢須有朴實堅忍之人以統之方足制勝一則有器與無器同轉不若無器之爲愈也昔有子之言曰百姓足君孰與不足管子曰倉廩實而民知禮義然則從古治天下之道其能外於足用哉嗚呼言之匪艱行之維艱是在枋國者之默爲補救爾

卷三十二戶政十商務四

中國整頓商務策

華國盛

慨自中外通商而外國歲耗我銀數十萬年復一年勢必華人生計日絀洋人生計益精不令我中國民窮財盡而不止識者憂之爰詢收回利權之策此誠救時之急務也謹繕十條以對伏祈憲鑑

一曰廣開藝學所以立收回利權之本也中國銀錢之流出外洋者疋頭鴉片之外首在煤鐵與機器然中國豈無煤鐵與不能爲機器乎何紛紛爲此不終日之計也誠能廣設藝學礦務各塾愼選聰子弟延訂誠正名師將近今開采制造各理法悉心授受定以年限約以規章先以算學植其基化煉練其事重學明其理繪造試其技實事求是行之十年必有成效將有人才輩出開采制造各事宜必有精曉之者縱不免楚材晉用然於雇訂洋人一事亦可以我之所能考彼之所造可免誤雇之失卽所出之材料未必遽能運販出口亦可以減其進口推之槍船艦皆貴自鑄自造然後利權漸事收回鐵工木工生計益廣

一曰洋貨加稅所以定收回利權之法也進口之貨洋布爲大宗乃其稅重者布每疋不過納稅銀二錢色布每疋不過一錢五花布每疋不過一錢其餘每疋有不及錢僅納數分者如扣布每疋不過納稅銀四分是也𨿽曰十百抽五實不及抽五乃進觀法國西貢進口重稅有值百抽四十者如扣布每疋值洋一元一角五分須納四角五分有值百抽三十七者如漂布疋值洋三元半者須納稅一元三角曾有一布船自新嘉坡運至西貢布值洋二千四百元竟納稅洋九百元是值百抽三十七五矣新嘉坡爲英國屬地其出口貨以布疋爲大宗新坡商務局員恐如此重稅大礙其地商務故請英廷咨照法國攺輕稅則然攺與不攺權操自法如果不攺英亦無如之何卽英美各國進口稅亦有值百抽數十未聞值百僅抽其五者前年招商局和眾輪船偶至美國所納貨稅重過彼國稅則是彼旣有進口重稅又可任意加重我卽定守稅則以﹝昭﹞﹝照﹞大信獨不可攺重稅則以伸大權乎稅則十年一攺乃自咸豐八年與各國重修舊好立約以來幾及三十年從未一攺迄今又屆十年一期攺之此其時矣是所望於修約之大臣若中國織布局又當從速興辦今上海織布總局續招新股數萬所有老股加銀三十兩更換新票是則此局之成有日而又得機器軋花紡紗新局以爲之輔則取攜甚便而出布必多營銷必廣﹝﹞﹝益﹞布疋之利衣被生以故近年絲茶各棧無不虧耗而洋布一業獨有嬴余且局中專織洋布自與土布無妨斷不奪民間生計自織洋布多銷一疋卽外來洋布少銷一疋商旣載運稱便工亦多一生計一舉而備數善用是亟望其成且期各通商口岸踵行

一曰設局戒所以絕其進口以防害我生計也溯道光十九年廣東焚燒鴉片原期戒乃江立約置之不論洋人心竊喜之至咸豐八年立善後條約而準其進口竊謂一誤再誤以至今進口日多每年約以七萬箱計卽耗銀三千數百萬卽稅釐並徵除收七百餘萬亦耗二千餘萬若內地藉種粟無異爲叢而驅雀若不禁種又是趨利忘本一有饑荒何以爲計二者兼權卒無善策不如各省各縣設立官戒局務取應驗良好方寬其期限厚其調劑人不論貧富皆準入局由縣通飭各鄕悉令入局受戒其有持藥歸戒者取其保結聽其歸戒戒者有賞不戒者有刑實事求是行之以漸安見數十載之沈不可袪之於一旦於是更禁內地種植不準洋藥進口外洋亦無所借口此非中國權所必不能爲者也而歲少漏卮不知凡幾矣其各縣設局之費卽有土行館攤捐以其矛攻其盾亦可不憂費無從出設再不禁數十年後民生更蹙大局實不堪設想不但餉無可籌兵無可用已也此爲減少進口貨之首務而更爲富且彊之一大轉機有親民之責者幸勿迂視斯言

一曰鼓鑄銀錢所以減其進口以求擴我生計也鷹洋行自墨西哥國而美國又專販此洋於中國在美僅值八角五分在中則用作十角此中暗耗亦可想見乎銀色旣低而進口免稅以彼之洋易我之錢錢𨿽不準出洋而金銀則在免稅之例其或易金易銀則以無稅劣銀之洋易我無稅足金銀以去﹝此﹞﹝而﹞中暗耗又復何如日本竊其故智以五角兩角一角等小洋通行於中國通商地方受此暗耗亦復不少方今銅錢則已經官鑄矣竊謂大小銀錢之鑄亦不可緩𨿽不得照式仿鑄有幹通例何妨稍易其制核定價值不準低昂以免賣空等獘則利便爲何如而進口之來必少是亦收回利權之一法也

一曰立會考工所以裕收回利權之寔爲出口計也嘗思周禮爲六官之一虞書利用列三事之中工倕有職省試有經鑑衡旣精巧拙立判果能法外洋博物賽會之舉廣羅百貨悉心考校若者優若者劣不難一望而知孰合華孰合洋更可兼權而計凡瓷器綢綾之物中國著名務期日臻精美利於營銷卽各省土產爲外洋所必須者悉令送入會中按其工藝之精粗分別獎勵果有心靈手敏翹然特異者𨿽不便參以新法給以憑單亦可將作者之姓名籍貫列於新聞報單以爲工勸如是則智者創巧者述斷不偭規錯矩而出口者必多視上之人振興何如耳

一曰減釐卹商所以妙收回利權之用便出口地也夫設卡設釐本屬權宜之用乃數十年來粵氛已靖而裁撤無聞或數十里或數百里必設一卡偶有報少照章倍罰以有限之錙銖供無窮之溪壑操奇計贏者其病是哉無怪百物昂貴困於食用者旣苦於出重價欲運出口者又以無利而止若得量爲裁減則攘往熙來貨物充牣旣足於用出口必多關稅亦增外洋之設商部誠所以便商也中國於六部之外𨿽不必另立名目然有通商之責者當必有善法以處此不然恐上下交困惟中飽者是便而已甚無取也釐金旣減又當於通商各口設立華洋商會以洋務委員總其事邀集各華商一月數次曉以目前進口洋貨何者爲多何者爲少出口土貨孰則爲減孰則爲增進口多者當設法仿制出口減者當設法防獘務使進出持平且出多於進然後利不外散商務大興此商會之設爲不容已也洋人在我通商大埠者皆有商會以達商情以維商務故能官商一气呼吸靈通是在官人勝任以期官商相與浹洽興利除獘而已

一曰整頓絲茶所以淸收回利權之源也中國絲茶爲出口大宗乃自日本意大利法國皆出絲而絲業已衰外洋行銷印度錫蘭爪哇之茶而中茶之出口亦少且洋茶無稅而中茶出口每擔稅銀二兩五錢英美各國皆嫌稅重向運中茶年六五萬萬磅者﹝今﹞﹝本﹞不過二萬數千萬磅而錫蘭一島種茶之地五年前僅有三萬二千英畝者至前年而已有十四萬英畝補救之法非立新章不可

一曰齊價新茶與絲旣出由同行公議視貨之等差多少以定價值之髙下若有私自賤價者其貨全行充公絲茶售而價不貶絲茶不售而價亦不貶洋商知賈有定則絲茶一出無不早買而絲茶各商屯積之費利息之銀皆可以減卽在洋商亦無不利否則華商旣苦折閱而洋商以價值不齊以致運往外洋賤購者或得貴售貴購者或反賤售亦何能均獲其利哉如或華商以屯積之久浮費加﹝多﹞﹝少﹞則亦同行公議一律加價若是則洋商早買新出賤價之絲茶斷不緩買加價之絲茶矣二曰去獘絲則色或不淨也或染油也或雜以亂絲也茶則或采摘不以時也或炒工不足也或紅綠之色不艷也或味不佳也或有所攙雜也有一於此皆足壞絲茶之業而失中國絲茶之名是宜去獘三曰歸並絲茶各商當立公司通商各口設一二公司足矣絲茶小行棧宜合於大行棧以成公司毋自獨開生面徒多虧耗洋商所購絲茶數𨿽無定可以中數約之數公司公售此數以相聯絡並各口聲气相通劃一定價則其勢合其情洽洋商𨿽黠亦無如之何矣四曰官法頻頻訓誥宜由當道時出條示諭以與洋商交易必須信義相孚貨眞價實師周禮司市各官之遺意凡有害於商者去之有利於商者予之官不病商惟求益商則商有所恃而不爲洋商所欺亦商有所畏而不欺洋商毋虞毋詐以有易無通商之善經也五曰洋莊華商自往外洋設立公司自運絲茶出口絲茶在華價貴則售於洋商價賤則運往外洋由公司待價而沽外洋公司一切開銷宜省用人宜少信息宜靈司事各人家屬由在華公司養贍若在外洋有虧空逃匿等情惟該家屬是問每季出徵信錄一本有贏餘則分之再提公積以備之有虧折則公積以補之凡有章程悉照在華洋行而去其獘此五者前曾著爲論說上之當道幸未遭屏棄玆議收回利權而重附於此

一曰開拓商局所以盡收回權之量也自有招商局以來十餘年於玆矣上屆彩結𨿽余銀十九萬四千餘兩較前年多銀六萬餘兩股利派有七釐公積銀有三十二萬兩有奇而股分票不得善價而沽者想以外觀有耀而內實難知然苟開源節流以守成爲開創多制外洋輪船增設外洋碼頭外洋商局自運貨物或收水或自置貨寄存外洋商局待價而沽或在外洋通商各口載運華洋貨物亦如中國洋行輪船之攬載客貨則無論南洋二十餘島太平洋檀山香各島大西洋巴哈羣島古巴散明科等島商局輪船無不可往而中國商務庶能與外國抗衡倘謂言之匪難行之維艱則在商局總辦之大展其﹝擘﹞﹝臂﹞畫耳若在中國開拓之法與其另開局面或多縻費不如以收爲縱如今臺灣商務一局不妨附於招商局卽名合實分年酬招商局碼頭等租亦無不可有鑑於獨木難支通融易辦也主持局務權衡者當不河漢﹝斯﹞﹝所﹞言若內地運物不易不外鐵路以輔水道之窮倘能擇要興築達於通商各口土物出口必多利國利民不可殫述旣有開平一路爲之先道將見推行盡利時必不遠盍拭目俟之

一曰保護華傭所以得收回利權之助也華人在美國者十二三萬在南﹝洋﹞﹝陽﹞各島者約四五十萬在祕魯與古巴者各十餘萬在檀香山新金山者亦有數﹝萬﹞﹝知﹞要皆工人爲多今則美國以二十年﹝爲﹞﹝局﹞期議定禁華傭復往而檀香島主亦已於今年西曆三月初一行限制華人入境新例每年不得過三百名且須出銀五元領護照否則罰銀五十元卽逐出境卽遊歷及商賈人等在山亦不得逾一年且須出保單保銀取五百元保半年內出境若有過期罰去保銀監禁半年此等苛例豈可準行新金山亦紛紛效尢華人到彼須納身稅英銀三十磅卽合規銀壹百四五十兩而又欲英國與中國立約禁止以新金山爲英國屬地也不知彼來此往載在約章且新舊金山及南洋各島華人年需中國食物器用值數千萬金江浙閩粵稅關以此項出口稅爲巨款而華傭每年寄回之銀亦逾千萬卽中國近年水旱災荒藉其助賑者年亦有數十萬是華﹝傭﹞在外正隱爲中國收回利權豈可任其昌言禁議而不與之爭所望出使大臣執條約公法據以辧不亢不卑有以關其口而奪其气則華傭幸甚大局幸甚

一曰旁求牧務所以廣收回利權之途也酥酪爲西人飲食所必需羊毛駝毛爲織呢織毯所必用美國牛之大者日出乳八百四十兩卽牛乳一項販運出口約年值洋五萬萬元較前年中國出口各貨僅值銀七千七百二十萬六千五百六十八兩者不已多五之二乎而中國前年進口各貨則共值銀八千七百四十七萬九千三百二十三兩較出口多銀一千二十七萬二千七百五十五兩出口旣少而進口又視出口爲多西人嘗求其故而不得則相與嗟嘆之而已因是計及牧務卽以北鄙而論東三省及內外蒙古科布多新疆等處或本有牧場或不乏﹝曠﹞﹝廣﹞野艸地宜大興牧務隱寓邊防以限戎馬之足且地界彊俄易生窺伺設或棄而不顧俄必從而生心光緒八年俄人請於艸地無論設官不設官之處皆準通商欲自庫倫通張家口歸化﹝城﹞﹝成﹞及河套自烏理雅蘇臺達甘肅之金塔毛目甘州鎭番﹝及﹞﹝又﹞阿扯喜是宜擇艸長媒驕之處以畜牧爲名修備爲實﹝與﹞﹝是﹞屯田相輔而行則邊﹝陲﹞﹝郵﹞有事轉運利便遠可備漠北之徵調近可顧山陜甘省之邊防卽東三省有警亦可分師東指以爲策應河套之北金一地山陜人民私往耕種藏匿匪徒每易生事若編立保甲責以牧事則以安無業遊民卽以弭邊患若漠北艸地與俄接壤之處所有蒙古王公我國家固深得其心然必使之生計日廣庶不爲外人所侵則講求牧務似尢不可緩至陜西之寄居邊境或俄國哈薩克之或居中國或屬俄國服色語言出入難辧稽查不易者則當令其屬中國者易中國服色仿照塔爾巴哈臺舊屬之哈薩克編爲佐領責成畜牧詩曰誰謂爾無羊三百維誰謂爾無牛九十其犉記曰問國君之富數馬以對可知畜牧之事古人不廢苟能從事於此則勿謂風馬牛不相及而皆可以通﹝功﹞易事舉凡馬﹝湩﹞﹝重﹞酪漿氈毹畢嘰皆可釀制營銷中外以收利權而益工商若其餘不妨進口與不準進口及郵政電報之所以收回利權而進出口之少與多可不計者玆不贅焉自揣榛荒有慚獻

出洋茶利防獘策

王佐才

間嘗觀於流水而得通商之道焉通商之理以我之所有易彼之所無期於兩國無缺流水之爲物以此坎之盈補彼坎之絀期於彼此相平水性之自然而亦商務盈虛消長之機也中國與外洋各國通商互市垂百年餘自五口通商長江開埠凡外國所進口之貨物我幾無所不有中國之土產苟可銷者亦無一不銷於外國彼此往來貿易亦彼此互相仿效竊料數百年後凡我之土產外國必無一不自產之外國之貨物中國無一不自造之彼此通工易事如流水之兩坎相平不復再有流動之性則貿易必歸淸淡而通商之局將衰此亦天地自然之理也中國土產除湖絲外實以茶葉爲大宗每年售出外洋價值銀二千九百五萬有奇可謂中國極大之進矣物極必返盛極必衰卽無印度起而相爭亦知其非久持之局矣人情於他人之獲厚利者無不起相爭英人嗜茶成癖英商貪利如命羨極生日夜營謀必欲專取中國之利而後已其處心積慮則句踐沼吳之心其百折﹝不﹞﹝百﹞回又愚公移山之計於是遂聘請中國茶師教以藝茶之法焙茶之方就印度天時和暖之地土膏腴之區廣種茶子不及十年居然制茶出售近年產數尢旺銷數愈增幾及中十分之九不出十年必更駕乎中國之上矣猶幸其茶價𨿽賤而茶味不良終不及華產之味厚是以銷數猶未甚廣近聞印商心計更工卽買中國之茶攙入印茶以冀暢銷其始華多而印少繼則華少而印多則洋人慣飲印茶嗜華茶之癖漸淡矣以勢度之中國茶利必漸爲所奪非奪也不過彼自產茶不須問中國購買耳是則有國家者應有之利權天地盈虛往復之正理無足怪也所可怪者他國知保護本國之利𨿽非本國之所產者猶且欲奪爲己有而中國則視出口之銀滔滔不返任其自然每歲漏入英之銀不下三四千萬兩絕不思挽回之術爲可異耳猶幸天誘其衷山陜滇蜀之民亦知徧重罌粟以奪洋人鴉片之利是以洋土僅銷於沿海各直省而不能越雷池一步浸灌中國土漿之銷界此亦可謂天道持平之理矣誠能將外洋所獲利於我之物一一如其道以施之如用機器紡織綿花則洋布羽紗之貨入口自少矣如用機器組織羊毛則毳呢氈之類銷場自滯矣開礦產以出煤鐵五金則洋鐵洋煤無人顧問矣精制造以成機器則船械炮火無待他求矣推之廣種加非可可子等則洋茶之利反爲我侵多養牛羊牲畜則洋人食物惟我是資他若種葡萄以釀酒仿雪茄而制無一非可奪洋人之利苟使洋人不能以貨來我亦不以茶往則𨿽盡失絲茶之大利猶爲保全實多無礙於保邦之治理此其爲救時之一策與

問中國近年絲茶出口之貨核通商總冊較光緒初年有增無減而絲茶各商日見耗折其故何與今議整頓之法其策安在

李培禧

世之侈談洋務者每謂洋人來華通商大有益於中國每年絲茶出口價逾六千餘萬兩徵收洋稅亦不下數百萬金嗚呼抑何其近於中餌而昧於遠害也殊不知中國出口之土產不敵入口之漏卮彼以鴉片洋布羽呢鐘錶煤鐵五金等物易我絲茶彼尙能贏餘二千餘萬兩無貨可買卽捆載金銀以去以致中國五十年來歲輸外洋金錢百倍於洋稅之所入𨿽天地爲鑪陰陽爲炭亦不足鼓鑄以供其朘削然則通商者實爲中國無窮之巨壑倘並此絲茶之利而亦失之則國無與立民不聊生其勢將尋緬甸越南之覆轍此則有心世道者所當於絲茶消長之機默爲體察也顧洋人於我中國絲茶久已垂涎其利近則日本印度錫蘭西班牙意大裏各處均廣植桑茶講求育蠶焙茶之法思奪我利源據泰西新報載印度絲茶之法日益加增彼有所贏自然此有所絀遂疑中國絲茶銷數日疲然核諸中國海關之通商總冊則固年年有增無減也可見洋人用絲茶之數歲益加增故𨿽一分於印度錫蘭再分於日本意大裏而仍不能奪我中國絲茶之利所可異者絲茶旣消數如常而華人則大爲虧耗其故何與吾謂此虧耗之故一由於商販太多商販多則勝不相讓敗不相救各謀其生計而甘授洋人以利權每遇絲茶之價稍昂則爭思捷足先登如虎狼之奪食稍落則爭思脫手免累如蛇螫之入懷彼此互傾互軋一唱百和而市面皆爲擾亂此其故一二由於釐金太重釐金重則成本愈昂洋稅則值百抽五華商則抽釐數成而且層層設卡處處抽釐任意增加毫無定額不顧商人之血本不顧市價之輕重徒令貿易皆爲洋商所奪是驅魚叢爵之故智也此其故二三則由於折息太昂也近來商本愈耗不得不借莊顧泰西國債利僅二三釐而中國莊息總在三分之譜每屆絲茶上市銀根愈緊銀折尢昂以萬金之資本而負萬十之息全是責萬金以十倍之息也其勢曷以支持而不倒此其故三四由於市面太靈洋人絲茶之市向以英京倫惇爲總匯之區洋商皆於此聽命焉顧其始得信猶遲放膽經營無所顧忌近則電信甚靈朝發夕至通國皆知價昂則山戶居奇價貶則洋商挑剔所苦者皆中間之商﹝販﹞﹝貶﹞肩客而又﹝業﹞﹝月﹞在其中不能攺圖他事則虧折伊於胡底矣此其故四五由於洋商把持洋商之業絲茶者不過寥寥數十家彼此可以聯爲一气壠斷把持如今歲茶市開盤之際英商預邀同業會議不準放價搶盤照會俄商俄人亦如約至今歲茶市又蹈覆轍而絲市之獘亦如是加以華商心志不齊資本不裕安能與洋商抗衡乎此其故五六由於洋價日低外洋絲茶近年漸廣論銷數𨿽無損絲毫論價值則大爲減色彼之出產日丰價值日賤絲茶之市面卽爲之掣動譬如洋絲售銀百兩則華絲便不能價逾一部洋茶售至十金則華茶卽不能售到廿兩以外何則銷場以相爭而淡則價值自因牽制而平試觀近日絲價茶價大不及前五十年卽爲明證此其故六七由於洋貨代用也外國用機器而制造日精明化學而物產愈廣如絲之外枲羊毛皆可織布則絲之貿易漸爲之減矣如茶之外加非可可子亦足代茶則茶之功用爲所奪矣就歐洲觀之洋人穿綢者十之一服呢者十之九飲茶者十之三飲加非者十之七宜絲茶之市面終不能旺也此其故七八由於洋稅繁苛也外洋於客貨進口必加重稅賴以保護其本國之貨其視中國絲茶非貧富必需之物故徵稅與酒略同值百有抽至六十者洋稅旣重則縱中國盡免其徵亦仍無解於成本之重洋商完稅旣重則購價不能不廉此其故八以上數條有病在中國者如前陳四條是也有病在外國者如後四條是也外國之政我旣不能操其權而中國之事要當有以祛其獘說者乃因洋人把持壠斷議令華商自運絲茶出洋不知洋人徵稅煩苛尢不以最優之禮待中國如前年和眾輪船可爲一證

倘托洋商寄往外洋則鮮有不折閱者甚至萬金之貨不名一錢反須找賠水此不可行之策也或謂商販傾軋不如仿淮鹽之例指定絲茶引地以限之如有貲本萬金者始準報名投充頒領部帖不知洋人入內地可自行采買本無須華商如用鹽商派引之法情同抑勒與粵東十三行無異洋人豈肯失其約內之權亦不可行也或又謂赫稅務司曾議立關棧凡貨物之未銷者可準其寄棧堆存暫不取稅俟銷售時再行完納不知此法𨿽免受洋人之挾制但外洋土產旣饒仍不能得其要領倘久囤不售而價值日低必致步阜康莊之後塵亦非計也無已有整頓之策在請詳陳之一曰育蠶夫育蠶之道首重選種種若不佳則吐絲力薄成繭亦輕必須參用日本繭紙俟化蛾時配以中國之蛾牝牡相合則生子更爲繁碩此化學之法也次重飼桑蠶卵初生飼以嫩桑日易數箔漸壯漸增倘一日失飼則饑飽不勻而蠶有受病者矣三重察病蠶有病瘟比戶傳染生子亦蔓不絕宜用顯微鏡以細察其形寒暑表以測其熱則寒燠適中而蠶病鮮矣四重接眠蠶之吐絲三眠不及次眠次眠不及初眠何也因天气有不同蠶種有早晚如建造蠶室寒暖調勻則三眠皆可一律矣以上皆﹝育﹞﹝有﹞蠶之宜整頓者也一曰種桑鄕間不能多出蠶絲半因桑葉不足之故蘇松太栽種桑尢稀農家隙地半畝荒棄殊可惜也然栽桑先須買秧昔沈仲復中丞觀察吳淞頒發種桑十二說由浙買秧勸地方布種似宜仿照則種者廣矣次在辟地隴畔溪灘每多雜樹不如盡栽桑秧每桑一株歲可獲利數百文俟蠶事旣畢猶可采以飼羊或售諸藥肆則地無餘地矣三在接枝桑以愈接而愈浮葉亦以愈接而愈肥若未經接者卽爲野桑葉厚而小蠶食無益此亦當講求者也四在采桑蠶桑之鄕固樹無畱葉若東鄕一帶養蠶尙稀每屆蠶時準人采取販賣所過關津援魚花船例不準片刻畱難則桑販愈遠也此皆種桑之宜整頓者也一曰焙繭之法焙繭有數善焉將繭內之蛹烘死則不致化蛾嚙繭而出令好絲變爲亂絲矣一令其繭烘漧則繭內之蛹𨿽僵不腐不致淨絲變爲爛絲矣若是者能久藏以待繅能販遠以售客能免爛以壞絲在鄕間宜家家造一小烘房如東鄕焙綿花之缸相似此則烘繭之宜整頓者也一曰繅絲顧繅絲首重繅車鄕間繅車無多每村僅有一二家成﹝繭﹞﹝繅﹞之際繅絲不及三日後卽破繭出蛾是以每家僅能﹝育﹞﹝有﹞數觔如﹝用﹞﹝有﹞機器繅絲則每村可合購一具卽顧上海絲廠女工爲師傅教婦女所繅之絲經汽水泡制以後則色白而絲柔經女手繅絡則縷細而質淨其價逾平常一半如中國絲經皆如此﹝講﹞﹝購﹞求則洋人無不樂買矣此則繅絲之宜整頓者也

至於整頓茶市之法亦有四端一曰聘茶師洋商之業茶者每歲新茶初上市必延老於品茶之洋人爲茶師一市聽其指揮華商亦宜仿照辦理數家公請一茶師品評茶之優劣價之低昂﹝凡﹞﹝貴﹞茶之火候不齊顏色不一者聽其指揮挑剔如有攙奪買賣違犯市規許秉公議罰數茶師合爲一局則華商心志齊而規撫肅足與洋商頡頑矣以挑選貨色爲詞洋商決無異議此則茶市之宜整頓者也一曰限茶額每歲洋莊銷茶只有此數而茶之來者不啻十倍其數則人思爭先售而跌價搶盤之獘起矣如每口茶市向銷洋莊五萬擔者準華商屯茶六萬擔爲定額以到埠之先後爲開盤之次序輪流出售其茶子茶根均攺作華莊銷於本國則來源銷數不甚懸殊令人安心待價而沽矣此茶額之宜整頓者也一曰禁樣盤洋人狡猾性成凡割價跌盤之事其獘皆起於小樣如茶市看漲則洋商樂受毫無異言倘價稍低則吹毛求疵百般挑剔嗣後宜槪禁樣盤而用大樣凡商欲看樣卽任其於中抽十箱逐箱看驗但一洋商開看一次則不勝其煩似宜定期邀齊中外茶師茶商會同開驗每字提取茶樣用玻罐存儲各加封識嗣後卽不必開看矣此茶樣之宜整頓者也一曰杜僞茶中國之茶秉山川淸淑之气味濃力厚性亦和平非印度日本茶所能及洋人𨿽百喙謠諑終不能絕中國之貿易惟近年始有一種僞茶攙雜其中遂啟讒說之口有稱平水茶者﹝有名再焙茶者﹞甚或攙藥料以染色不烘漧以增觔是宜延精於化學之人爲茶師庶能鑑別眞僞逐箱開驗凡茶商犯此獘除重罰外立卽注銷刑兵部照永不許再作茶商其制造僞茶之人宜援私鑄律治罪庶中國之茶常爲地球之冠則洋商樂購不待招徠矣此茶質之宜整頓者也然統觀中國大勢受絲茶侵奪之害猶淺而受鴉片鴆毒之害最深彼以土苴易我脂膏歲輸二十餘萬兩縱加重稅釐仍於吸食者無損亦可謂兩窮之術矣惟有擴充商務一切制造工藝百倍講求苟於洋人之貨堵塞一分則我之利卽奪回一分如用機器紡織綿花則洋布綿紗之入口自少矣如用機器組織羊毛則毳呢之銷場自滯矣開礦產以出煤鐵五金則洋鐵洋煤無人顧問矣精制造以造火器船械則洋船洋炮無待外求矣推之廣種加非可可子等則洋茶之利反爲我侵多養牛羊畜牲則洋人食物惟我是資他若種葡萄以釀酒仿雪茄而制無一非可奪洋人之利苟使出口入口之貨價值相準則富彊之道已獨得驪珠斯亦可謂獨得再造之功矣吾是以深有望於當世之君子

整頓絲茶策

商霖

嘗考五大洲產絲產茶之國終推中國爲巨擘自通商以來久已獨擅其利每年出口之貨全賴絲茶爲一大宗歲獲外洋之貲不可以數計實爲地球各國所無乃近年印度錫蘭日本均已種茶聘請中國徽皖茶師教以焙茶之法而意大裏法蘭西等國亦買中國蠶種桑秧講求育蠶繅絲之方甚至加以機器巧奪人工不數年中國絲茶之利必致盡爲西人所奪而民生與國計兩窮此亦時勢之大可憂也顧就海關所造通商總冊核之則如光緒二年爲西曆一千八百七十七年距光緒十二年爲西曆一千八百八十六年其間相去十年耳而較其絲茶之銷數𨿽年有參差而大數則有增無減焉如光緒十二年其絲數爲十三萬九千四百五十八價值二千八百五十八萬六千四百六十九兩茶數爲二百二十一萬七千二百九十價值三千三百五十萬四千八百二十兩溯之光緒之初則固無盛此也而說者乃謂絲茶之產銷數日疲幾及彊弩﹝之末﹞﹝弓翦﹞其亦耳食之談與然而業絲茶之商家則固歲歲報虧人人折閱其間倒閉時聞就絲業一行言之自金嘉記首先作俑接連傾倒銀號多家如阜康等莊一敗塗地亦因囤絲之故近年市面尙未復元就茶業一行言之則前年虧折﹝最巨十室九空至今創深痛巨未有轉機﹞﹝如此之巨此其盈虛消長之間當非無故矣﹞然察之產茶之戶與養蠶之農則固家給人足而事畜有資較稼穡與紡織獲利尢饒然則所不利者特中間之商販耳夫以貿易如此之大而虧折如此之巨此其盈虛消長之間當非無故矣間嘗與闤闠中人遊博考詳咨備聞梗槪一由於商本之支絀也二由於商情之傾軋也三由於洋商之狡獪也四由於土戶之居奇也而關稅釐金之重與外洋出產之饒猶不與焉請並陳之華商之業絲茶者有貲本一萬斷不肯僅作萬金之貿易往往挪移莊甘認折息爲長袖善舞之計有借至數倍者有借至十倍者全賴市面流通支持貿易而錢賈之工心計權子母者每屆絲茶上市之時或囤積洋元或髙擡折息爲把持壠斷之計每月統核常利有四分三分者夫以萬金之本而負萬金之息其勢本已岌岌加以貨滯不銷債戶交催票期至一或轉移乏術傾倒隨之是以置貨者其勢難以久待有力者勉爲支持爲剜肉補瘡之計無力者情現勢露有潰敗決裂之虞此則商本之短也中國與洋人﹝通商準洋商﹞自入內地﹝自入內地﹞采買土貨遂開無數厲階從此反客爲主洋人得操絲市茶市之權華商之業絲茶者反仰洋人之鼻息釐毫不能主持加以商販眾多則心志不齊互相傾軋則勢益散渙其不肖者祇逞一己之私謀不顧通商之大局事事委曲遷就俯受洋人範圍𨿽虧折血本亦所不顧一家跌盤賤售則大眾披靡市面卽隨之而倒此則商情之渙也洋人洞知華商貲本之不足華人心志之不齊每屆絲茶上市爲欲取先予之計視來貨之不旺故擡價值迨貨已聚則又故作觀望相持久之則華商之心虛怯者急思脫手必有自願跌價者矣迨市貨旣空則又故擡其價以招之如此幾經播弄華商悉墮其術中洋商心計本工加以通事買辦之嗾導不肖市儈之輸情深識華人之情僞故張弛操縱之間不至盡傾華人之血本不止此則洋人之毒也

內地采茶之戶與貿絲之氓其利應速售惟絲茶掮客之入內地者思捷足以先登互相爭買彼旣放盤此卽增價而土戶之人反受田﹝戶﹞﹝父﹞之利加以電音迅速城鄕皆知如漢口茶市每售銀十兩則大冶興國等處反有價至十茶一二兩者矣上海絲價每包價值百金則湖州南潯等處價反昂貴一二金矣迨大埠絲茶之價已跌而內地市面一時究難驟移所買之貨成本旣昂則商獨受其虧折之累土戶之獲利旣饒則情非更樂急售一遇商販至卽更爲居奇此則土戶之利也至於關稅釐金之重誠爲病商之一大端然我謂與外人爭絲茶之利不在乎減釐金而在乎精物產不在乎減中國之釐而在乎輕外國之稅外洋於入口貨之有益者必減稅以招徠其無益者必重稅以相拒今洋人於中國絲茶入口有較成本加至一半者如美國茶稅值價百金抽稅六十絲稅則每重一磅稅半喜林見環遊地球錄若不能請外國之輕稅縱盡弛中國之關徵亦且無益且洋人徵稅甚苛亦因中國稅重無可再加耳若我減稅一分彼反增稅銀一分亦無如彼何是徒爲他人藉手而已今洋人於中國情形無不了如指掌亦知完納中國絲茶釐稅成本甚重始肯出如許之價譬如向值百金之貨洋商知中國免稅一成則彼必以九十相嬲而凡不肖之華商又必與之委曲成交則仍爲洋商之利而已若夫印度錫蘭日本所產之絲茶日旺能奪我貿易者正坐中國之絲茶未盡講求耳我欲阻他人之暢旺固無其權然欲振中國之商務則固非無術誠能將所出絲茶精益求精駕乎日本錫蘭意大裏之上則洋人喜用上品不貪賤值勢必商販爭來推之不去矣故我謂不在乎減釐稅而在乎精物產也至於整頓之法其道約有數端第一在講制作如絲之飼桑剝繭𨿽必出於人工而繅絲烘繭不妨仿照西法也如用汽水燻泡則色白而軟質尢光亮用機器紡制則絲細而勻尢能受染價值約增十之三四如用烘房烘死繭內之蛹則不致嚙破繭頭而每家育蠶可增多數倍鄕間育蠶之多寡每以絲計平常八口之家僅能產絲數斤一苦於桑葉之不敷一苦於繅車之不足苟新收之繭三日不繅則蛹化爲蛾破繭而出而好絲變爲亂絲矣而繅絲之戶每村祗有一二家每屆絲蠶上山俗稱成繭爲上山爭相延致如每村建一烘房則繭可以久藏以待繅車再用汽水繅絲則價值倍增可抵煤火機器之費而匹夫匹婦向僅育蠶絲五斤者今可出絲十斤至於茶則種值采摘𨿽不廢人工而焙炒制作不妨添用機器則火候足而顏色勻不至因茶師人少而制茶不多矣此則整頓之大端也其次則在乎充商本中國商務之衰半由私利太重之故同一公司同一礦產在洋人則欣爲有利在華人則嘩爲大虧正坐中西利息懸殊耳今絲茶之商亦坐此獘如能國家開設銀行頒發鈔票鼓鑄銀幣則天下藏鏹盡出官帑流通官利僅取數釐私利亦不準一分以外則絲茶之商𨿽借客本亦不致受重利盤剝而倒矣富戶開設絲茶質棧專做押凡有絲茶﹝因﹞﹝之﹞洋商抑勒未能售出者準以其貨抵銀值百抽五十寬其限期輕以利息以待善價而沽則洋商不能抑勒賤售矣此亦整頓之一法也第三在精化學蠶有受病者有人以六倍之顯微鏡窺之見蠶身蒙有細黑點形如椒末法人乃名之爲粒瘟又名椒末瘟凡蠶患此病則生卵相傳蔓延不已或死於吐絲之先或殭於成繭之際非工本盡拋卽產絲甚弱耗折非輕必須將此種瘟蠶揀去而另易佳蠶之種則產絲必佳矣其破繭亂絲向皆視爲棄物近有人造機器專收腐繭繅成佳絲並織成繒絹鮮艷絕倫其腐物用以肥田蒔花極爲繁茂斯眞能化朽腐爲神奇矣至於茶之作僞者或取已漉之茶加制而成名爲還魂茶又加靛靑等料染爲鮮艷之色有攙水者稱爲平水茶此皆宜延化學之士細爲究驗科以毒藥害人之律如海關驗有此種茶立卽焚毀不準出洋則中國茶之名聲可保矣此又整頓之一法也

徽屬茶務條陳

何潤生

謹將前在歙縣署任內遵飭查復徽屬茶務詳細情形及完納釐稅章程究明利獘原委節錄呈鈞鑑

計開

一徽屬種茶者名曰山戶出茶之盛衰關乎人工之勤惰者半關乎天時之呵護者亦半縱人工培植維勤設遇冬令天气大寒樹木受傷來年茶葉卽難茂盛摘茶之時若逢陰雨過多茶質亦損山戶零星其茶賣於螺司聚有成數然後賣於行號螺司者山中販戶之俗稱也

一徽屬產茶以婺源爲最每年約銷洋莊三萬數千引歙休黟次之績溪又次之該四縣每年共計約銷洋莊四五萬引均系綠茶祁門每年可銷洋莊一萬餘引專做紅茶各該縣中又以北鄕婺源所產者爲上品紅茶祗有一色綠茶內分三總名曰珠茶曰雨前曰熙春熙春內分四等曰眉正曰眉熙曰副熙曰熙春雨前內分五等曰珍眉曰鳳眉曰蛾眉曰副蛾曰芽雨珠茶內分五等曰蝦目曰麻珠曰珍珠曰寶珠曰芝珠各名色中以蝦目珍眉爲品之最上鳳眉麻珠次之眉熙珍珠蛾眉又次之寶珠副蛾副熙更次之最下乘者芝珠芽雨熙春三等皆爲洋莊均內用錫罐外裝彩畫板箱箱分三名曰二五雙箱連罐計重不過十一觔有奇曰三七箱連罐計重不過十二觔有奇曰大方箱連罐計重不過十五觔有奇三七箱髙一尺四寸二五箱比三七箱小一碼大方箱比三方箱加一碼胥有準式闊一尺二寸每箱可裝細茶四十餘觔粗茶三十餘斤徽茶內銷不及十分之一二專用簍袋盛儲茶朴茶梗茶子茶末居多也一茶以一百二十觔成引﹝每﹞﹝完﹞引完正課銀三錢公費銀三分釐捐銀九錢又公費銀五分另捐輸銀六錢﹝共﹞銀一兩八錢八分現名之爲落地稅上年因日事需餉每引暫加捐銀三錢六分悉由皖南茶局統收分解至公費八分內以三分歸各分卡收濟局用以一分解歸徽府作彈壓辦公經費其餘四分悉歸總局一切開支公用歙休黟之茶均由新安江行運抵浙境之威坪首卡每引抽收釐捐二錢光緒二十一年爲始加抽銀八分又另抽稅關稅銀一錢杭引課銀三分四釐再由威坪運過浙江紹興府界始達寧波逢卡驗票不復重抽抵後卽在波新關每百觔預完出口全稅銀二兩五錢設運至杭州過塘徑由嘉興內河直抵上海又須每引加納浙江塘工捐銀五錢以故各商捨過杭之快捷方式而繞行紹之遠途爲此耳婺源洋莊綠茶祁門洋莊紅茶均由鄱陽湖行運抵江西之姑塘關每百觔完常關稅銀二錢六釐規費銀七分抵九江新關仍須預完出口全稅銀二兩五錢此洋莊茶現在完納課釐稅捐之章程也至內銷如茶朴茶末茶子茶梗等類不完落地總稅惟逢卡抽釐而已過屯溪釐卡每百觔抽釐錢一百文街口釐卡抽釐錢一百文浙之威坪釐卡抽釐錢三百餘文嚴東館釐卡抽釐錢一百五十餘文杭屬釐卡抽釐錢三百餘文嘉屬釐卡抽釐錢一百五十餘文此內地本銷茶抽收釐金之定章也

一光緒十七年分徽屬紅綠茶共銷八萬五千四百餘引十八年分銷八萬六千三百餘引十九年分銷八萬九千四百餘引二十年分銷八萬七千五百餘引二十一年分銷十一萬引此近年來銷洋莊茶之實數也

一前三四年中各茶商稍沾微利如上品之蝦目珍珠等茶每百觔向可售銀八十餘兩近亦售銀四十餘兩而去年僅售銀四十餘兩如下乘之芝珠芽雨熙春等茶每百觔向可售銀十五六兩及十二三兩不等而去年僅售銀八九兩及六七兩而已山價廉而售價髙則獲利較丰去年山價不廉行號開設太多炮制未能純美爭先售買又復不少因而百無一人可沾餘潤甚有坐本全虧者果能同心協力認眞揀選販運一切均有定規卽可獲利此近來茶商盈絀利鈍獲利之原委也

一遵查粘鈔內開劉中書陳外郎條陳各利獘及補救之方語語皆眞條條可法若必飭商議妥而後行決無創行之日緣商人中深明大義者十不獲一茶務非鹽務可比銷無定地商無定人有利則趨之失利則避之往往各圖私便各吝己貲主議大局者祗知大公而與議者每執己見非官爲主持力全大體不爲功也

一徽地素產綠茶綠茶名色不一機器能否制造茫無把握招商購制力多不及承辦無人僅聞漢口現有置備機器制造茶者大都宜於紅茶若能派令茶師密赴印度得其制法果於綠茶相宜再行試辦至機器專爲焙炒壓置之用於山戶采揀人工兩不相關自無彼此不安之理也

一設立茶政局事權歸一明定章程用得其人眾商自願商務振興可拭目以待第恐局自爲局商自爲商則無益矣若能舉熟諳茶情實心任事掃郤官場習气洞知利獘者爲之局員庶乎其可或上海立一分局必須招致現在開設茶棧四人爲司事優給辛資予以勸懲始妥查徽茶運抵春申素投由茶棧轉售於西商此棧並不存儲茶箱專爲代客賣買緣該棧東夥人等素識西商兼曉茶務又能贉付水借濟資本故售得百元抽洋二分以充棧費又上海另有茶業公所不問茶事每百觔專收洋一分充爲所用今旣立局則該公所可裁各商運茶到滬責令赴局掛號由局酌派司事代售如須贉付水借濟資本由局籌應將來卽在商售茶價內計利扣還至素出之棧費二分所費一分仍照舊收以二分充局用以一分獎犒各司事設局用不敷可於茶局四分﹝費﹞內均勻撥用局員辦公薪水宜從丰厚功過宜嚴司事不可濫用私人胥役只供驅叱不準稍加事權也

一頒行茶引折衷定數不準溢額以運到之先後按批挨銷各節命意在保護茶務恐各商浸無限制任意爭設跌價搶先有虧血本事固可行第其中不無窒礙如鹽之能定額請引者因煎有定竈產有定例商有定名銷有定岸計口授食不難按滋生之冊約略槪其大數又權自我操而茶則非是山戶之種植不一其人年歲之丰歉決難預計倘茶丰而引少茶將無可銷之路或引多而茶歉引又爲廢棄之端斯殆小焉者也緣產茶之區非僅中國而銷茶之處又屬外洋旣不能逆料出處之多少又不能計彼營銷之滯暢此所以難於頒引定額論者謂一經攺引卽須按年認課又須完納釐捐商力不支決不能行等議以爲無須請引之詞要皆皮毛其說耳至於按批挨銷原爲跌價爭售而設遵而行之誰云非善第其中亦多未便因綠茶名目不一人之嗜好不同西商﹝有喜購此種花式者﹞有喜購彼種花式者有先到之花色尙未利營銷者有後到之花色已有暢銷者旣不能彊令照購卽斷難責令挨銷也就其不可遵行之中而擬一可以保全之策莫若仿泰西準商專利章程爲便查徽地茶商率多散漫無稽世守其業者固有之而逐年更易其人者亦復不少如商本重大開號已久尙知顧全大局認眞揀制冀保本號聲名西商以信爲主往往見素有聲名之牌號茶箱運到逆知其貨不甚駁雜卽願髙價受買彼素無聲名者則不能故同一花色而價判低昂足見各商急宜自修自保惟商情不一人心莫測每有微本新商一見本棧牌號不利營銷每詭其所謀暗盜他人牌號標判茶箱妄存布冀減跌爭售不一而足敗壞市面莫此爲甚亟宜飭局查明各產茶之地額定商棧之數由官給發印照定其牌號始準開設自此次招定以後只準報歇不準私添該商等所立牌號準其專利若干年如在專利年限內有他人盜其牌號者準稟官比例治罪似此則各商等知無他人可與爭衡亦無他人可以添設必能各自振作各保聲名各加講究各圖利益庶可挽回於萬一旣額定商棧必須舉一總商或隨局辦公或住公所經營規條兼以聯絡官商聲气稽查各商制茶優劣則官與商無隔閡之情商與商有爭自琢礪之意欲杜盜牌號之獘又應仿照鎭江抽收桐油捐按桶粘貼印花一法若茶已成箱由各商報由總商向局請發印花塡定本商牌號不準預請空白不經局書之手不準局使需索朱費違卽稟究將所請印花粘貼各本號茶箱箱面運抵上海由局對驗印花捐照是否相符設有冒名一望便知立予懲治自無盜人牌號之慮可期各自認眞交易未始非補救之一得也

一添設小輪拖帶茶船以免風雨阻滯誠爲茶商趕行運之要策查徽府所屬六縣惟婺祁兩邑地接江西所銷洋莊茶船必取道於鄱陽今旣由該省紳士稟請援照內河成案分設小輪行駛該茶船自可一律拖帶無容更議行見該二縣茶商又占利涉永無望塵不及之虞其餘四縣毗連浙省洋莊茶船必須取道於徽之新安浙之嚴陵富春等江再達錢江新安至嚴陵計程四百餘里內不下百餘灘小輪萬難創設惟所幸灘𨿽多尙無更舟起駁之勞由嚴陵而抵錢江計程二百餘里乘風卽速無風猶可托纖亦無十分阻滯之虞惟行走內河紹興則必須抵義橋搬運過塘及到曹娥仍須過壩不數里又過百官壩數易其船由百官抵余姚縣屬復有河淸橫山馬車陡馬等壩堰不一而足由是始達波及到上棧下棧裝入海輪甫入滬瀆下輪存棧種種煩難因而茶箱每多破損不獨修整需工抑且易啟商西起挑剔之隙似此徽茶成本較重於他處而獲利良不易易苟準徽茶由杭嘉內河載運抵申則前項苦境胥於是免仍照寧紹各卡章程驗票放行洵爲體卹徽商之根本其不敢徑由杭嘉行運者實爲過杭必須加納塘工捐銀以故各商捨所易而就所難商之較及錙銖出於不得已耳伏思塘工捐固爲正用第現在海塘大工早經告竣所有歲修月修等費亦復無多該省前有議定的可以挹注此項塘捐𨿽有徵茶之虛名而無抽收之實濟咨請停止應無不可之理何則方今朝廷亟以振興商務垂念商艱爲第一要義凡食毛踐土者又當仰體宵旰焦勞之至意爲業茶黎庶一洗積習而空之庶幾保此項利源孰云非是論者謂一﹝準﹞徽商徑由杭嘉內河用小火輪拖帶則申則之新關卽少出口洋稅議由攺歸皖局代收撥解關等語恐未盡妥查出口洋稅𨿽歸關督經理實則稅務司主之非通商口岸不能派設稅司且出口洋稅單非由稅司簽字不能照驗放行因難代收其稅至洋關稅單西語曰拍司論者又謂恐徽茶準由杭嘉行運難免姦商夾帶內銷之茶混雜其間然內銷之茶與外銷之茶判若天淵外銷洋莊箱罐裝潢成本極重色味又屬兩途內銷裝儲盡用簍袋炮制異宜洋莊在徽起運卽須完納落地總稅內地各茶逢卡抽釐若捨釐之輕而就稅之重愚者弗爲兼之茶船過卡例須查驗驗明果系洋莊與落地茶引相符始準放行設有夾帶仍可令其照章完釐𨿽有夾帶亦奚也總之洋莊茶非完出口全稅執有拍司稅司不準裝運出口法至嚴也今準徽茶攺行杭嘉內河徑達申江該茶商到申必須在江海新關完納出口洋稅得有拍司方能售賣何容慮及洋稅之偸漏也各關出口稅則向無重輕亦無趨避洋稅系﹝盡徵﹞盡解之又非若本關常稅各關督有包徵賠累之責可比且茶之出口洋稅不完於海關卽須完於江海關毫無區別也

一徽屬產茶各縣向無山捐箱捐名目現在亦無善堂書院各項外銷捐惟婺源縣書院每年膏火銀四百兩屯溪嬰堂每月經費銀六十兩系由茶局於所收落地總稅內提撥分給院堂充作公用歷經遵辦在案遵查部議飭將茶捐外銷目立予全裁俟此次查照條陳切實核議分別舉行試辦一二年如果難有把握卽將各該省所收茶釐數目奏請核減以成興復茶務之盛舉等因在大部統籌兼顧洞知華茶非減輕成本不利營銷因而先準全裁外銷捐以試其端若果行無把握仍準奏減捐釐原不欲過事累商致廢茶務仰見苦心孤詣足令中外商民歡情雷動一齊俯首但徽茶現無外銷捐莫可議減與其俟試辦一二年難有把握再行核減勢必衰敗更甚所謂臨渴掘井何如未雨綢繆第今當公支絀之時又烏可妄議求減應否先將上年每引暫加之捐銀三錢六分一及浙省之威坪卡每引續增捐銀八分一或予量減或予全裁使各商暫蘇喘息責令精研采制暢其銷路奪回利源將來不再核減亦屬曲突徙薪之請能紓一分商力卽暢一分銷路疏銷之法不外減輕成本裕課之方不外體念商艱也抑更有說者如茶朴一項本系內銷之物前經茶局仿照洋莊茶式提捐落地總稅一二年每引計引無多論者謂恐姦商偸運充作洋莊意固周矣第洋莊與內銷裝潢迥別必難混淆查茶朴系茶中渣滓所值無多能揀淨茶卽純品各商因揀出茶朴仍須提完一二成總稅貪利小商往往怠於提揀茶品未能提美茶價卽難增色亟應減免茶朴提引之稅俾可責令認眞挑選之工未始非精益求精整頓之一策也

一查各商將茶裝箱後赴局報捐局中必提出一箱令其折口去茶稱驗箱罐輕重如一箱有若干觔則眾箱準此爲法名曰去皮凡行過關卡均如斯辦法在當局以爲簡便實則各商已苦煩苛須知洋莊茶箱本有定式無所髙下此後各箱須遵定式﹝頒﹞﹝樣﹞行各關卡箱凡三等曰二五雙箱去皮若干觔曰三七箱去皮若干觔曰大方箱去皮若干觔永爲去皮定章卽有提箱過稱之煩較更簡便至應完出口洋稅之關仍循舊提箱去皮事旣無礙於大局而隱便商民自非淺鮮如江西姑塘關運皮收稅及沿途各常局卡司巡需索等獘疊經該商等控奉督憲批飭查禁有案無如日久難免玩生且更換一員則後來各司巡茫然不知前禁率多故態復明莫若將禁令勒石各關卡處所則人人得觸目警心從此百獘永除是亦曲體下情之一道也果能悉遵部議之可行者實力而行之局員又用當其職何患有病於茶者病不去有利於茶者利不興以上各層或得之於咨訪或察之於商情或參之於愚見未知當否伏乞采擇核議施行

卷三十三戶政十一錢幣戶政十二鹽課

鑄銀條陳

京城來稿

呈爲敬陳管見仰懇據情代奏事竊惟夏書禹頁惟金三品三品者何金銀銅也周興以珠玉爲上幣黃金爲中幣刀布爲下幣恐上幣太貴下幣太賤乃髙下其中幣以制上下之用故曰黃金者用之量也蓋天下之財幣惟貴能制賤惟重能制輕非三品兼權不足濟生人之日用三代以前聖神相繼自黃帝以下莫盛於成周而文武當日理財實以黃金爲準遂以車書一軌九譯來庭固由徳化之覃敷亦制馭之得其道耳明初紋銀之貴與黃金等故俸餉地丁槪以紋銀出入歲僅三百餘萬而民間仍用銅錢卽以貴制賤以重制輕之義也萬曆以後美國銀礦大開運入中國本朝沿明舊制仍用紋銀年復一年度支漸以不敷俸餉皆難自給上旣病國下復病官病民何則紋銀之價日賤日輕不足以制物價之貴重也英吉利旣得新舊金山自鑄金錢名之曰鎊每鎊重二錢二分五釐持以與各國通商無能敵者闇合周法得貴賤重輕相制之道故能縱橫四海獨擅利權各國隱受其虧不能不謀自立美洲分國亦鑄金錢式與英等嗣而法效之矣徳效之矣俄效之矣奧日意比效之矣今日本亦效之矣其與英鎊同者十之七八不同者十之二三人貴我賤人重我輕必爲人制我貴人賤我重人輕必能制人人貴我亦貴人重我亦重則𨿽不能制人而亦可以自立此必然之理也各國制度不必仿英而不能不仿英之鑄錢者非有金錢一通商卽爲人所制也今各國皆有金錢而中國獨不用不鑄受害之巨悉數難終約略言之厥有四獘一曰國債中國前時所借洋債尙少然撥還期近鎊價必擡以十成計之輒虧至二三成以上今歲撥三千萬歲虧二成卽多出銀數百萬兩至於購炮購船一切海防之費無一物不買鎊卽無一事不受虧若自鑄金銀錢入之金銀之會以鎊還鎊彼自無辭一也二曰商務通商各口買賣貨物均須以鎊合銀彼有千鎊之金錢卽可作萬金之貿易我輕而彼重卽彼富而我貧中國之匯號銀號典肆錢莊無不仰洋商之鼻息以金鎊易紋銀易以紋銀易金鎊難是彼以一金鎊奔走華洋華人已暗聽指揮相率入牢籠之內而平日出入虧累所不必言六十年來中國商務所以永無起色馴至今日海疆各埠無﹝一﹞富商卽偶有之亦必倚洋商通緩急者職此故也自鑄金錢通用金鎊彼此之勢始可持平二也中國開銀行以後將與洋行通往來乎抑不通往來乎如通往來必須金可通銀可通票亦可通方無窒礙否則買鎊賣鎊必致受虧亦與國債相等如不通往來其局面僅一匯票莊官錢局耳國家萬一忽有急需豈能自堅其說則千日積之一朝散之反聚斂中國之現銀以輸之外國矣惟鑄用金銀錢銀行鈔票亦以金銀錢爲數則四通八達若网在綱也三也中國旣開金礦又不禁金出洋是爲授人利器旣不鑄金錢又不用金磅是爲自窒來源今日銀﹝賤﹞﹝敗﹞於金三十餘倍銅錢賤於金錢一萬餘倍他日將金收盡低昂其價值以盤算中國之銀則中國銀根立時短絀市面立見動搖生人養命之源懸於人手貴能禦賤重能禦輕而輕斷不能禦重賤斷不能禦貴此一定之理𨿽聖王復起無可如何也惟鑄用金銀錢則大局挽回在此一舉四也

或曰中國官民上下所通用者銀耳只須銀多何患金少此在通商以前可也通商以後則不可此後不通商可也此後仍通商則不可何以言之今綜計天下釐金關稅鹽課稅出於內地之商者約二千餘萬兩歲有所短各海關洋稅藥釐稅出於海疆各商者亦二千餘萬兩歲有所增是海疆之貿易已與內地相等內地可以銀計海口必以鎊計內地之現銀少海口之現銀多頻年海溢川流彼已﹝將﹞﹝得﹞利權操之掌握此後金銀價值髙下由人尙能保此銀之長在中國乎惟金銀通用乃可輕重相權且金錢輕便所值較多人可收藏一二文以防不測是鑄用金錢卽藏富於民之上策也或又曰中國金礦甫開柰黃金不敷鼓鑄何而無慮也各國之鑄錢者非皆自有金礦也按時價購金鑄錢已能敷用中國從古至今稱黃金最多之國只須廣開金礦並由銀行金店按市價買金斷無不足現在情形可考而知者海關出口之黃金數歲值銀三千七百萬兩計重一百餘萬兩按照英鎊之重可鑄金錢七百萬圓漠河一處出金歲亦在十萬兩內外此外吉林奉天四川雲南等處歲歲增多外國鑄錢之機皆金銀並鑄鋼模不同金重於銀一倍金錢𨿽小而分兩轉多也故金多則鑄金錢金少則鑄銀錢從無停機待鑄之患總之鑄金錢所以禦外鑄銀錢所以安內多鑄一金錢卽外國免一分盤剝多鑄一銀錢卽內地免一分拮據而以貴賤輕重之理及現在情勢言之則鑄銀錢猶緩而鑄金錢乃彌急也請言自鑄金錢之利天下各國所用之金惟中國赤金系十成足色標金則九八也各國所用器飾錢幣之金自六成至九六而止無能及標金者因煉金無須化學愈鍜愈純故中國獨居上上耳各國鑄錢之金大略以八四爲率因成色低則行用不便成色髙則資本太多當日英鎊通行卽系八四他國仿英而鑄亦以八四爲衡本不必十成足色也匯丰馬加利等銀行專做中國金銀交易運金出口並無稅釐以彼八四之金錢抵我十成之金價是每金百萬兩顯虧十六萬兩矣今我取以鑄錢則每金百萬兩卽可淨贏十六萬兩合紋銀五百萬兩其利之大如此故鑄銅錢僅敷成本而已鑄銀錢爲國大利鑄金錢則大利之尢此項利源理宜歸國並應奏定程序頒行以重其事則源源運鑄美利開矣請言通用外國金鎊金錢之利英鎊盛行而後各國相率鑄錢此國之金錢不得通行於彼國出入虧折仍屬不便於民惟中國自道光以來外國之銀錢銷流於海疆內地中國行所無事竟無獘端天下之錢本供天下人之用天無私覆地無私載日月無私照則錢幣之流行天壤者亦然此天下之公義也銀錢如此金錢可知今自鑄金銀錢而外國之金銀錢與中國分兩成色相同者均準通用則彼錢皆我錢也在我振興商務以貨易之而已夫天下萬事萬物各有一至當不易之道無中外古今一也自開辟以來五千餘年天下鑄錢之多莫多於今日者各國錢法之亂亦莫亂於今日者而有不多不亂者存於何驗之驗於天下人之便不便而已矣便不便於何驗之驗於通行之廣不廣而已矣今英國之金鎊通行已地球美國墨西哥鷹洋所行亦占地球之大半粵鄂仿鑄分兩相同得其要矣

中國銅錢𨿽僅行本國而以禦小物畸零分算大益民生此三者天下之至便也貴賤輕重適得其權衡度量之所宜然固圜法中至當不易之大道也然天道後起者勝利獘之故歷久而始明中國當此之時會逢其適實富貧彊弱之一大轉機天佑國家時不可失應請宸斷毅釐定圜法飭下英美出使大臣購買鼓鑄金銀錢機器一副來京卽於京師設立錢局機器之大小以每月能鑄金錢百萬圓銀錢三百萬圓爲度明降諭旨定圜法爲三品金錢爲上品成色輕重同英鎊而龍文式如銀錢每金錢一枚權紋銀七兩銀錢十枚銅錢十千外國金鎊金錢與中國分兩成色相同者亦準通用銀錢爲中品成色分兩式均照粵鄂奏定之章每銀錢一枚權紋銀七錢銅錢一千五角小銀錢二枚二角小銀錢五枚一角小銀錢十枚五分小銀錢二十枚外國銀錢與中國分兩成色相同者均準通用銅錢爲下品各省照舊鼓鑄輕重以七分爲率適敷其成本而止出入一律槪以錢鈔各半爲衡明定火耗其公費章程由內外官吏自行酌定請旨遵行以資津貼布告中外咸使聞知嗣後有阻撓圜法挑剔畱難者以違旨論京師錢局及粵鄂各省鑄銀錢局並請皇上準今酌古賞賜嘉名以著一朝濟變之經開萬世同文之軌提綱挈領操矩持衡萬化之原權輿於此伊古以來安有堂堂大國億萬人民而日鰓鰓然患寡患貧者徒以鈔幣未定民用不敷物重錢輕致成貧弱以自鑄金錢立其本以參用鈔票暢其流以廣鑄銅錢銀錢宏其用以開礦務農通工惠商諸事收其利而保其權若网在綱如金受範遠師夏後繼美周京然而不彊不富者未之有也管蠡之見是否有當伏乞據情代奏請旨施行無任悚惶激切待命之至

變通交鈔以齊風俗

陳

國家聲教遠訖琛贐來朝比戶可封固宜道一而風同矣乃錢法反錯出而無統甚惑焉用銅其正也而晉閩間或有徑用鐵錢者當一其正也而直東兩省則有當二當十之目名𨿽當二實止當一京錢𨿽稱當十其實亦止當二至攙和私鑄私鑄則有白板砂剪邊新砂眼等名目甚有用甚劣厚楮染以砂油攙夾行使者此事頗駭聽聞畱底短陌自古有之今則千文有扣去六文者有或扣十文者甚有二十文三十文不止者折扣大錢南省錢凡三等有淨錢卽制錢也有通淨有通錢制錢則有九折或有八五折者則又郡異而縣不同至於銀一也而有紋銀一曰髙銀松江銀規銀對銀紋銀爲最松江次之規銀則但據以入算對則市鋪所作售僞介乎錢銀之間又有所謂番錢者來自外洋故又曰洋錢流入內地歲耗不貲惟浙東間用坤洋系臺人趙坤呈準開鑄然僅行之鄰近數郡出省則廢此外名目則有鷹洋而作鳥形亦曰鳥洋本出美國故稱英洋或云出墨西哥國未知孰是蘇淨卽花邊洋本洋卽鬼臉番日本洋正書年號開洋卽小洋錢有對開四開以至十六開者糙洋除各洋打截者刮洋挖刮太甚有重僅四錢者等項又有夾銅啞板諸雜洋悉數不能終江南則向行蘇淨安徽則獨用本洋糙刮僅可施諸甌閩雜洋但可行於滬瀆此爲異也銅錢銀洋之所藉以權輕重者等子也乃京師所用之市平視庫平每兩弱四分山東所用之濟平視庫平每兩弱一分六釐是濟平又彊於市平二分四釐也至於漕平規平蘭平川平湘平廣平諸目紛歧雜出閩中則有福建等平又無能一一數矣客行千金馳萬里稍不畱神核計南北往返數月後囊中物無事而坐耗其半矣此亦今日病民之一大端也愚之謂天下大計當令直省開鑄當一大錢楊石帥督閩開印卽以八分五釐爲率與通行銀蚨近張香帥督粵西以雙龍爲號而官設鈔庫以濟銀錢之窮李爵相曾有官銀號之議爲言者所﹝阻謂鈔﹞票之議終當舉行萬一席支偶絀接﹝阻謂鈔﹞﹝濟未前大﹞可持此以爲挹注之原況順治八年亦嘗每歲造鈔十二萬後以國用充﹝濟未前大﹞裕而止咸豐初年京秩亦常搭放鈔票此皆祖﹝制﹞成案之歷歷可徵者所行等碼一以庫平爲準度量準此似亦同量衡之要舉也然玆事重大非倉猝所可言請遵戶部開源節流二十四條中令匯兌號商給帖與陸桴亭之議札飭各州縣及碼頭較大舟車孔道之處設立官銀號而派委以主其事陸之言曰當於各處布政司或大府州縣處設立銀券司朝廷發官本造號券令客商往來者納券取銀出入之間量取路費微息則客商無道路之虞朝廷有歲收之息桴亭本朝之賢者也其言如此則之說庸亦有可采者乎謂今日理財之法有三有商賈橫取之利有官吏中飽之利有國家隱伏之利此皆於下無損而有益於上今一孔之儒突聞理財之說便以桑孔相詬朝廷安望有振興之日乎又嘗綜論中西大勢以爲富彊之道利權二者而已泰西實能搜其利於權之所不及權在而利愈興中國不能行其權於利之所在利散而權將替富彊權利之間天下之大局系焉帝王所貴者宅中治外轉移天下之利權調之使平而已無所私如是而已公誠行之一省而將請旨飭各下直省疆臣督撫奉行則國流通無遠勿屆有不鼓舞驩欣共慶大同之盛哉

通行銀元八議

李鼎頤

泰西諸國以金銀銅三品鑄錢由來尙矣自辟地至美洲覓得銀礦西班牙用以鑄錢流行中土卽今之呂宋銀圓是也嗣墨西哥攺鑄鷹銀三十餘年通行於闤闠間貿易場中稱爲便捷商賈往來如取如攜輕而易舉往時惟行於閩粵市舶出入之所自與泰西通商以來其行漸廣不特權利爲外洋所握抑且姦商舞獘贗質日多市面益形敗壞若再不由官經理自鑄金銀各錢恐利源溢出日多僞銀且日甚一日此所以銀圓莫如自行鎔鑄而自鑄必求通行無獘也謹繕八條以對伏祈憲鑑一曰廣開礦產所以裕利源也中國開礦產之富四洲之上莫與比倫十年前有遊歷內地之西人測得一二省之礦可敵歐洲全土𨿽未必盡實然幅員如此廣長地利所蘊應亦有此向所未開之礦但使礦苗顯露測驗眞實不妨招股舉辧其民間本有之礦亦買歸而大開之用人力者攺以機輪蓋任民間開采其利終微用機器取之其出乃旺也五金之出煤鐵之礦常多而金鋼之礦輒少以金銅蘊結地下較煤鐵更堅且深人力之施無過入地二三丈所以不能到者卽亦置之弗取測驗之法旣不講求鎔化之術又非素習是以入山而空手也西人之於礦學較華人爲優宜聘識礦西人購開礦機器自行開采所得金銀各質卽爲鑄錢之用以中國自有之礦鑄爲中國自造之錢利不外溢權可獨操此中國絕大之轉機也他如鐵礦可以造鐵路煤礦可以供汽機銅礦可以鑄錢幣並應一律開采設使貨無棄於地利可公諸民股由糾集不需巨富之人事屬經營不請國家之帑至於稅則一項先從輕減以廣招徠苟得經理者公正殷實識別者精明諳練則中國之礦務又何不可從之有哉一曰創設銀行所以資周轉也西國開設銀肆皆合眾力而成如英以倫惇所設爲總肆其餘悉屬分枝所出鈔票動至百萬數十萬商人以票取銀無不立畀匯單𨿽遠至數萬里外刻期無誤如有折閱倒閉必照數賠償所糾合之公司以有限無限爲別有限則罄其肆中之本錢爲止無限則於本銀旣罄之外各股東再糾現銀以至欠項歸淸爲止歲中官必查核銀肆用鈔票若干存本銀若干必使行鈔與存本適相抵乃可刊登日報以示大信其制最爲盡善中國通商各埠亦宜仿西國銀行之例設立官銀號以濟緩急廣鑄金銀以收利權如有願集公司開設銀行者必須爲首之巨紳富商環互保出具甘結到官請領牌照按其大小輸貲於官然後給予準其開設或一律歸之官銀號而許商人同入股分利益均沾自鑄之銀存銀均行生息其有以金銀赴銀行易銀錢者一準市價交易其存於銀行者按其存之久暫定其息之多寡如此子母相權其利仍歸於民而不外散上下皆得其益可以裕國可以便商一舉而三善備焉惟須示之以信方能經久無獘耳一曰制造鈔幣所以便取也銀旣鑄矣而欲流通無滯取便捷莫如制造鈔幣昔俄國當帑藏空虛當局者卽造鈔票數百萬頒發各處諭以輸納官項皆用鈔票而不用現錢一時民間爭以現錢購鈔票頃刻而盡而庫中頓存現錢數百萬不過一轉移間耳中國亦宜仿行鈔幣示之以信實要之以恆久俾商賈之經營遠方者不必身攜重貲皆可持鈔幣取之於銀肆南北往來用無不足則自鑄銀錢流通更易行使愈遠其利益實非淺鮮今山西大賈所設銀肆自京師以達於各處率用此法而自官逮商無不賴其轉輸夫以中國之大而官猶取給於商則其通商無礙可見若以鈔幣歸之官造其利用不更溥哉

方今南方多用錢籌北方多用錢票然行之不能及遠出境卽無所用正以商設而非官設也近來西國鈔幣中國人多用之者豈有中國自造鈔幣而不樂用之理惟不便於庫吏之侵蝕戶胥之扣權出入者無所施其獘恐不免借口阻撓是所慮也一曰采用西法所以集眾長也美國鑄錢局在扯裏司街其法由鎔化而鼓鑄而範圍而淘洗而印花而權其分量輕重計大者每一分時可成八十枚對開四開十開每一分時可成一百二十枚見環遊地球新錄日本仿泰西之法設造幣局於大其所鑄成圓之外有五分一角二角半圓不等局中凡分六所曰收納曰傾銷曰鎔鑄曰剪裁曰鏨印曰稱量無不異常神速其局建自明治三年卽中國同治九年一歲之間金者歷九个月之久自二十圓至一圓已鑄有二百萬元之多銀者歷十二个月之久自一圓至五錢已鑄有一千五百萬圓之多夫日本所以鑄新錢𨿽云便行使而杜僞之億居多於造幣局中設立督工官吏理其事復有監察總其成每鑄金錢千圓則以一圓用紙封固計明年月日呈於監察大吏所國家設鐵櫃一區大吏卽將封呈之錢鎖置鐵櫃中銀者每五千圓呈一圓鎖置亦如之所以然者純金純銀爲質最軟用以鑄錢必將苦窳勢不能不混合以銅便堅硬耐久故金銀錢中必攙以銅皆有定數夫旣攙之而承鑄之官吏難保其必遵定數絕無多寡日日鼓鑄累萬盈千何從而考察之故令其呈繳樣錢嚴加封鎖兼塡明年月日以備按次核兌驗其成色之異同所以杜偸僞而重國寶也此防僞之善法也中國所宜擇采也一曰精求式樣所以示定制也各國金銀錢不一其式英國金錢名色伍侖者每圓重二錢五分值中國銀三兩三錢五分六釐法國金錢名拿破侖者每圓重一錢八分值中國銀二兩五錢銀錢印度所鑄曰路畀每圓重三錢二分法國所鑄曰佛郎重一錢二分半英國所鑄曰先令重一錢四分小者曰式本士重三分五釐又上中銀錢曰福老倫重二錢八分俄國所鑄曰羅卜約重五錢奧國所鑄曰果爾登約重三錢三分意國所鑄曰以黑兒約重四分四釐葡國所鑄曰以密而來斯約重七錢七分三釐土國所鑄曰曰以辟亞斯忒約重三錢埃及所鑄曰以奪洛爾約重七錢二分荷國所鑄曰果倫約重三錢八分瑞國所鑄曰以烈他斯拉約重二錢巴西所鑄曰以密耳來斯約重三錢八分美祕二國所鑄曰莎羅重七錢二分中國自鑄銀圓似宜酌中每圓以七錢二分爲準小洋則以日本所鑄三錢五分一錢四分七分三分五釐爲率至其式樣不必仿照泰西當卽照中國輪船旗號獨畫一龍鑄以龍質惟不得與日本所鑄從同以示區別至於金錢𨿽輕而易舉便於取攜然零星使用未能剪之使碎且可行於通都大邑而不便於窮鄕僻壤反不若銀圓之值價無幾隨地可以兌錢是故銀錢宜速鑄而金錢宜緩鑄也一曰禁絕私鑄所以防獘端也私鑄錢文例禁綦嚴不法之徒尙多僞造銀圓質大利厚難免不僞造混用近來姦商舞獘愈出愈奇如扢銅如夾板如包鉛如噴銀似此獘端不一而足欲絕其獘一在嚴禁令查律﹝例﹞﹝列﹞刑律中本有私鑄銅錢專條今宜加重罪名如私鑄銅錢者絞監候則私鑄銀錢者攺爲斬候又如私將制錢銷毀及鑄砂小錢核其所鑄錢數至十千以上或𨿽亦不及十千而私鑄不止一次者爲首及匠人俱擬斬監候則私鑄銀錢至十圓以上或犯不止一次者攺爲斬立如此嚴申禁令有犯必懲則私鑄可絕矣

一在模板外洋鑄銀其模板一切精工無匹非民間所能私造故私造可免而僞銀獨無中國鑄銀若用極精細之模板務使民間不能作僞則私鑄無利可圖自必廢然思返私鑄銅錢資本尙輕或有誤犯銀較銅爲大誰敢以若干資本輕於試法模精則難作僞禁嚴則有戒心中國倘能自鑄銀錢則私鑄者或反較銅錢爲少亦未可知也一曰廣營銷路所以便流通也道光年間周弢甫比部祝桐君司馬曾請於浙撫開鑪鼓鑄咸豐初年徐君雪村曾於無錫鄕間自行開鑄民間指爲新板不能通行以此竟作罷議此前事之可鑑者然此特其時甫經通商洋銀初至再以中國新鑄者入其中勢必莫辧眞僞今則外洋銀錢通行各省民用稱便相沿已久玆亦不必攺其制減其值祗將銀面洋文易爲華字而輕重大小一仍其舊鑄成之後發交錢莊典鋪逐漸搭用軍餉中搭放三成其價亦視洋銀無所低昂成色旣髙且可擡用一二分小民惟利是圖斷無樂用他國銀洋而不樂用本國銀洋之理行之數年可使市面一變將見民間行使便易勢必流通無滯爭先效用鑄之日益眾多用之日漸廣遠則可不必賴外國之銀圓而納自足商民旣可獲利無窮而西人之利亦且爲所奪矣此收回利權之法亦開源節流之道也一曰杜塞漏所以專利權也中國紋銀足色足水及鑄銀圓則不過九成是百兩中必有銅十兩可知銀色旣低又免進口稅以此錢購我貨物不下千百萬時價漲落成色毫無添補無形之耗伊於何底以貨售我大抵皆取紋銀而歸以無稅劣銀之洋易我無稅足金銀而去此中暗耗復又何如彼旋得寶銀卽旋鑄銀錢以售諸我利中取利往復無窮其害何可勝數惟自鑄華文銀幣杜絕漏彼以此來我以彼往彼見無利可獲自不禁而漸少而以銀易洋者利仍歸之中國凡所謂折色減水加耗貼費多方名目一旦舉而盡空之姦商之計窮小民之生遂而利不外溢權自我操反害爲利一轉移間耳當軸者何不毅然行之哉以上八條皆爲自鑄銀錢兼行鈔幣起見若能實心行之自必有利而無獘自鑄銀圓以遏洋錢卽自種土藥之法以中國自有之利歸於中國是猶外府而取於宮中彼外國固不得借口阻止及時興辦於勢尢順是否有當幸賜采擇

行使金銀銅錢議

於鬯

天下事有利莫不有獘利一而獘百智者不爲利百而獘一且可收外洋之利以爲我利則其事斷在必行朝廷𨿽不言利而不可不獨握利權專泥古人用錢廢銀用鈔廢銀之說而轉使銀錢盡散外洋或操縱上下於中國之姦商而莫可究詰則百獘而利且不能獲一尙得謂權操自上而可通行於今哉不觀道咸年間閩省之事乎方其行鈔令下省中發銀若干萬立官店以司出納凡以鈔支錢者無折無扣鈔遂通行兵餉數十萬皆領鈔不支銀他亦然藩庫充牣斯時而議鈔法之失人誰信之一旦寇警猝乘支銀者紛至沓來給發偶遲卽洶洶滋事乃傾庫與之僅以無患鈔之行於一方獘且如此合天下之大支發之繁輿情之順逆不一四境之風鶴時聞而欲使人人易其重財之念各執片楮以應用無虞能乎否乎且自近來各國通商中土金銀大都流出外洋每歲不啻千萬設又廢銀不用徒憑鈔﹝幣﹞﹝獘﹞以交易往來則銀將盡輸各國與壠斷爭奇之黠商而洋人益必日尋瑕釁藉啟兵端以窮我藏富之術俾轉而爲傾囊之謀不善處之則激變召殃獘有不止利源之﹝竭﹞﹝也﹞者此鈔法之必不可行而欲操利權者之當自造金銀各錢也東南各省數十年來各用外國銀錢初用西班牙老板繼用墨西哥新板近且英法徳美均鑄銀錢流入中國而日本起而效尢歲鑄小銀錢羼入市肆每年不下數十萬計乃中國不自鑄造坐使外人得操圜法之輕重而獨擅其利豈不可惜夫夏有水患禹發歷山之金以作幣商有旱災湯亦發莊山之金以作幣其皆主於救民耳今水旱之疊告較甚夏商而金銀之時時透漏更爲夏商之所無亟法前王以救貧窮猶虞無濟顧令坐滇粵等省之銀礦棄而不開漠河數處之金廠開而未用徒仰番舶所載以濟目前以便豪彊之積聚居奇而朝野至交困而拱手退聽恐勢又不能久支已故近人謂今欲收利權莫如中國奏明設局購用機器自行鼓鑄三品之錢每機器小者不過銀五萬圓吉林機局曾購一具凡鑄金銀之錢均須稍攙雜質方能堅結而擊之有聲其嬴余足敷鑪火人工鼓鑄之費但須國家頒定律法定各等之價並相準之數如英國之制銅錢滿十二卽須用小銀錢一圓銀錢滿十二卽須用金一圓三品之錢旣疊相爲用而價值又各相準則凡錢糧關稅釐金之科則悉依此爲定使徵者解者收者發者莫不皆準此數無平色之髙低無兌換之扣勒則自無浮收侵蝕之獘矣市肆之價不能因時爲軒輊以捉搦刁難則買賣空盤之獘亦不禁而自除矣此言通行之法與剔獘之方最簡易可從計今黃金一兩不過易銀錢二三十枚倘金錢每枚不及一兩或卽仿銀圓七錢三分之例則以一金錢準銀錢二十亦與今黃金市價不甚相懸民間當無不稱便但須監造得鼓鑄劃人一俾成色定而分兩悉泯參差則取攜交易之際一便而無往不便可行一時亦無不可行後世於中朝裕國富民之道裨益實多卽今各處開采金銀礦之以泄寶藏以借商本而浚利源者不又可取不竭而用無窮哉至私鑄售僞之獘誠勢不能無亦在自造金銀各錢者極其形模之工使外人未易仿造且密訪查而嚴法禁以懲一警百焉可耳懲沸止羹之誚欲肥國與民者當斷不出此也

錢幣中西變通以求利濟論

李經邦

古無所謂鈔法也惟有銀錢而已銀錢實鈔票虛故鈔法往往不能通行鈔法之議創自前明崇禎間流寇蠡起軍餉與國用兩形支絀於是議行鈔者遂有九妙十便之說嗣因闖獻二寇渡河法遂不果行我朝廷定鼎國富兵彊故鈔法卒不議行迨咸豐初葉發逆猖狂其時用浩繁度支日絀部臣揆維國計不得已亦議行鈔法遂臚陳史策行鈔之法責成鹽商行之於民而民卒不受亦不克行夫以聖主有馭天下之權經廷臣反復之議取前代無獘之法設平易便民之政而終不能行反不若市井駔儈者流通行錢票反能轉相授受未嘗有所室阻滯也𨿽然鈔法之所以不行者其故亦有數端請略舉之議行鈔者曰鈔法行而民間貨賣可以不用銀天下之銀可盡入內庫誠如此然則天下銀價必至飛漲現銀之價過於鈔票則鈔法又安能行乎其不能行者一又曰鈔法行而民不用錢而用鈔其銅可盡鑄軍械誠如此言民有鈔票而無所取錢則鈔票廢而難行矣其不能行者二有此二端則鈔法又何怪其不行耶然則鈔法終不能行乎非也欲鈔法之行必使民知鈔票與銀錢無異而後可昔之議行鈔法皆以鈔法較銀錢爲有異故終不克行耳在部臣𨿽亦示天下以大信而某處發鈔若干某人發鈔若干或配搭某項經費以出之或分派某業店鋪以用之其領鈔票者欲支取而無從欲繳還而不準是部臣𨿽以信示天下而部臣先視鈔票較銀錢爲輕則民又安肯領此無用之鈔票乎今不欲行鈔票則已苟欲行鈔法則非變古制參西法不可參西法柰何曰惟有設立官銀行而已泰西之創立銀行也自英人約翰拉烏始而後人之祖其法以業銀肆者日多一日其發行鈔票悉由政府主其權每歲行中存本之多寡與鈔票出入之數皆足以相抵故每一行中所出鈔票動至百數十萬設使商人以空票取現銀無不立畀匯單𨿽遠至數萬里外刻期無誤如有折閱倒閉存鈔票例必照數賠償故能通於四海行之百年毫無獘竇商民視鈔票與現銀無異且較銀爲輕便故無不信從中國欲行鈔法必須設立官銀行先由各省藩庫撥存項頒印鈔票仍令巨紳富商承充入股各具環互保甘結聲明爲首幾人各出資本若干議招股分若干稟明督撫咨部立案頒發部照其銀行則照西國公司之例以有限無限爲別有限則罄其行中之本銀爲止無限則於本銀旣罄之外各股東再糾現銀以至欠票歸淸爲止每歲由藩司查核銀行印行鈔票流用於外者若干本銀存儲於肆者若干必使行鈔與存本適足相抵乃可否則再行科本查核之後刊示日報俾遐邇咸知商民自信而不疑矣至通行之鈔票或一省歸一省辦理以示限制或遇有官銀行處卽行給付無區畛域凡有錢糧官行準其以鈔票輸納不許分毫折扣阻撓倘有舞獘營私者準持票者稟控訊明從重究辦至銀行中之事權亦宜仿照西例不得以總辦握其柄其法由各股東公舉董事十二人各董事公舉總幫辦各一人必其人有若干股分始準保充董事而總幫辦亦必有股分若干爲質始爲合例有事則董事會議而會議之從違以董事大半爲斷總辦一人不能自專董事之人或指駁帳目或查核銀數均無人敢阻卽總辦之去畱亦惟眾論是聽如是則總辦受成於各董事各董又受成於各股東層層鉗制事事秉公自然獘無由生可以行之百年矣銀行旣立鈔法已行一旦國家有事國債卽從眾而出泰西諸邦所設銀肆有公有私與國用相表裏國用不足卽可貸諸銀行於是國債興焉國債者所以濟國用之窮每歲子母相權其利仍歸之民而不外溢上下皆有裨益較之向鄰邦告貸者其孰得孰失不待智者知之矣

至窮鄕僻壤不能設銀行者則由殷實之錢莊集資存儲銀行由銀行中按其輸貲之多寡給予鈔票令其轉發以期通行廣遠誠如是則鈔法尙有不行者吾不信也然鈔法𨿽行若無現銀以輔之則仍不能行之久遠欲鈔法之久遠通行則非鑄銀圓不可西洋各國無不各鑄銀圓其名目輕重亦不一法曰佛郎重一錢二分半英曰先令重一錢四分小者曰式本士重三分五釐又上中銀錢曰福老倫重二錢八分俄曰羅卜重五錢奧曰果而登約重三錢三分意曰以裏克重一錢四分四釐葡曰以密而來斯重七錢七分三釐土曰以擗亞斯忒重三錢埃及曰以奪洛爾重七錢二分荷曰果倫重三錢八分瑞曰以烈他斯拉重二錢巴西曰以密耳來斯重三錢八分美祕二國曰莎羅重七錢二分印度曰路重三錢二分小者四分之一再小者八分之一各國所鑄旣不相同則中國亦不必步其後塵去年廣東所鑄之龍泉其花紋輪廓均極精致輕重亦甚合宜苟能推廣行之於通商口岸設局招匠廣爲鼓鑄不特可輔鈔法且可奪洋人之利豈不一舉而兩得哉或謂外洋之錢金銀並鑄以取金者輕而易舉出門便於取攜也今中國亦宜兼鑄金圓俾與銀者並行不悖愚謂不然銀圓所以輔鈔法如欲便取攜則鈔票不較金圓尢便乎是中國不必鑄金圓明矣總之欲鈔票之行必示天下以大信大信柰何曰視鈔票與現銀無異而已輸納則見票卽收銀行則憑票立兌信能行此二者則鈔與銀何異藏票與藏銀又何異夫而後不求民信而民無不信矣民信旣立則國之富歸諸公民之財藏諸君家之實通諸國下足而上無不足又何患富彊之不能持久也哉

藥水浸洋錢之害論

鄭觀應

外國所鑄洋錢久已盛行於闤闠大者計重七錢二三分小者則有對開四開八開十六開等名目不計分兩不分成色行使甚便始創鑄於香港繼而十八省亦復漸次風行於是中國亦仿而爲之而以小洋爲最盛爰有一種姦黠之徒於大洋則灌銅鉛於小洋則浸藥水剝去銀質或幾分或幾釐積少成多以圖罔利而人之持此等洋錢以去者解囊付人輒不收受貧人受累苦不勝言聞上海竟有專業此者獲利千數百番而猶不知止昨有曾經受騙之人偵探屬實告諸包探入鋪搜查竟獲得已經浸藥之小洋四開八開百數十枚當卽解歸捕房送由公廨訊辦問官僅令其自行回籍其藥水之洋充公銷毀情重法輕人咸駭異大率此等姦蠹有害民生縱不忍加誅例以銷毀制錢之罪亦當科以重罰或千金或五百金所謂懲一儆百異端或可稍減似此訊辦倘易地換牌復操故業夫亦何難而能必其不復萌故智乎目下錢貴銀賤每洋一圓僅兌錢九百文每四開一圓僅兌錢一百八十文八開一圓僅兌錢九十文而該鋪仍復從中扣串每百文祗八十三四或八十五六七文不等若以八開兌錢祗得八十餘文當日錢洋交易每元不過沾潤二三十文由今觀之輾轉兌換竟可獵至百文上下噫貧人賺得一洋兩洋何等費力一經姦儈之手遂頓喫八折九折之虧其經藥水浸過之小洋竟至無處可以兌錢無地可以買物爲害閭閻較諸銷毀制錢私鑄砂鵝眼錢者其罪惡當有過之砂小錢咸能辧識不比藥水浸過之小洋人多不察也姦儈之獘尙有二端一掉換銅洋一揀選重頭何謂掉換銅洋先將店中所儲銅洋置諸櫃底隱處俟鄕愚持銀錢請驗時將來洋向櫃連擲以辧其聲有意誤隳於地急拾取上櫃而暗易以銅洋連稱好洋不置鄕愚收藏而去而不知其爲膺鼎也何謂揀選重頭其法用一竹器制如戥子將銅錢套其鉤上重者墜輕者否大錢一千重七八斤另有一種銷毀之人前來購買其買價計一千可易小錢五六千文緣銷毀之人卽私鑄之人也抑又有說焉目前銅價實昂卽不以之私鑄小錢以之制器亦復盡有利益司農不察罔識變通以致姦儈百般肆惡耳羅浮山人曰英國所鑄金銀銅三品之錢素有定章以昭劃一無畸輕畸重之獘不準錢肆市儈得持其權金錢一鎊兌先令二十枚先令一枚兌辧士十二枚購物逾二十先令以外者皆用金錢行之數十年如一日中國所用元寶笨重荊沙低僞所以外洋所鑄之大小洋錢通行海內𨿽廣東湖北效法泰西所鑄大小銀錢已漸通行惟姦商得其舊模私鑄銅洋流害頗多且大洋錢庫平七錢三分實得七錢二分較外洋來者缺一分所以未能通行鄙見中國不必定與洋錢大小輕重相同宜由戶部鑄銀圓五式或一兩或五錢或二錢五分或一錢或五分誠如上篇所論上之取於下者不加平不補色悉照本質分兩不準絲毫減少如有私鑄從嚴治罪奏請朝廷曉諭各省不論納糧完稅解部之及各處商賈匯兌槪以京平爲準以杜各處蠹吏姦商流獘則利國利民有裨豈淺鮮哉聞之英國產銅極旺銅價亦廉而以洋易錢約略計之則僅辧士四五十文試取其所謂辧士者權其分兩不過數十兩而已中國產銅不多銅價又貴而以一洋易錢必得千文左右權而稱之乃有六七斤之重然則圜法之敝整頓之急實爲當今要務因論藥水浸洋﹝錢﹞之害而縱論及之倘亦動司會計者之傾聽否耶以上所論實爲闤闠之害宜飭鑄銀局毋許變賣機器舊模以益私鑄凡局中所鑄者藩司當聘一化學師每日隨意抽出其所鑄之銀圓認眞鎔驗成色分兩足否宜出賞格緝拿私鑄銀錢以杜流獘宜推廣造用金銀幣以杜外來之利源次造小銅幣仍用圓規方孔惟分兩必大減輕銅色則定須劃一泥沙不得攙雜大小必歸均勻或仿漢魏三銖五銖之例而酌減令行制錢分兩之半使私銷私鑄無利可圖則各獘﹝將﹞不禁而自絕庶有益於國計民生耳

戶政十二鹽課

鹽務

鄭觀應

邇來鹽課日衰耗費日巨設官愈眾商困益深巡緝加嚴私販益盛艮由司鹺務者不知攺弦更張之法徒多膠柱鼓瑟之才此鹽法之所以不可救藥也今天下皆官鹽而實則天下皆私鹽名曰緝私恐緝私之人卽販私之人也梟私鄰私船私可緝也官私不可緝也故緝私之難𨿽歷代明君賢相經營擘畫終無善法查梟徒私運有大小之分小販彊半濱海而處每藉煎曬爲業捆載出運不過數百十斤弁勇緝拿指爲土梟者也其大幫動以數十百艘出沒靡常督緝從嚴則散稍懈則集又船上器械槍炮俱備一遇官兵如臨大敵今日之緝私弁勇捕土梟則有餘禦梟匪則不足其往來梭巡跟蹤緝不過拏一二土梟起幾包鹽斤聊以塞責而已若梟匪之任意遊行形同叛逆則熟視之若無睹焉卽飭守汛各水師協同剿擄恐亦未能操必得之權治之之法當密購綫索探知其私運約在何時行往何地預調大隊水師如期四集務擒其所謂頭目者立行正法再進兵搜其巢穴如是略可安靜額銷之引庶幾漸復國課或從此裕然亦不過數年之間耳非長策也天下產鹽之地九而課額以淮鹽爲最多淮南歲額一百三十九萬五千餘引課銀五百八十餘萬兩幾居天下大半故必兩淮舉而餘可勿論矣今淮鹽不復川鹽價賤於淮鹽其引地旣爲川私所廣占於是湖北之荊宜等屬三府一州湖南之灃州及嶽常各屬川私充斥川鹽每包一百三十五斤僅納銀六分八釐一毫淮鹽一百三十五斤卽應納一兩三四錢川比課加重十餘倍是淮鹽銷得一分幾足抵川鹽二十分川鹽侵越一分卽淮鹽絀銷一分然則禁川復淮之議早行一年卽多得十數倍之課司計者不能坐受其獘矣當此軍餉緊急之秋坐令淮綱有著之課盈千累萬盡歸中飽豈不惜哉似宜堅扼宜昌府屬之平善壩以杜川私凡楚地二州五府引地一槪收回歲可增淮課二百萬鄂省所懸十五萬引將來照章募商認運可得報銀三百萬兩是一轉移間其利無窮矣鄂省近除川私外又有岱私由波運來借外國旗號闖關而進莫敢過問因其無稅而價較川私尢賤然則鹽之爲課國家𨿽設官經理而官私之偸漏愈多禁之不止其故安在以祗知一偏而忘所以利民也淮鹽𨿽賤而路遙閩鹽一斤值錢八文淮鹽出處亦不滿十文乃鹽入江西輾轉相販貴至斤值七八十文國課於一斤鹽中所得無幾其所以昂貴者鹽商之息錢鹽船之運錢鹽販之錢也誠能設法造輪船通火車用以運鹽則鹽至江西穩而且速余費皆所江西鹽價必減大半私販自無所利不禁自絕私販惟以官鹽之本輕利重於中獵取贏餘若官鹽以攺運而減價則民皆買官鹽而不買私鹽私販無利可圖亦將別謀生理不然私販便民民方以私鹽味勝而價廉世之貪小利而不顧大局者反袒私販而仇官禁勢必私鹽與官鹽並行差役且受私賄而不報長官國課虧於胡底夫鹽產於海民食之而國收其稅谷生於地民食之而官徵收之其理一也糧可就田以徵以谷之所出不外於田也鹽不能就而收以瀕海數千里隨時隨處可以爲鹽故劉晏就榷鹽之法可暫行而不可奉爲常法者也李雯就場定額之說勢亦有所扞格或曰官旣嚴禁之無益不若令鹽務諸員招集鹽商詳議章程凡民間私煮之鹽悉令收買惟不準民間私相買賣而爲私販者亦不至流爲盜賊此一說也行之未必能見效或謂鹽課一項自來多獘昔陶文毅公有鑑於此奏裁鹽院節商家之費使利源涓滴歸公陸公建瀛亦於淮南踵行之課額不缺號善理財顧至今仍未能槪行禁絕官鹽因之不旺不如悉罷諸局而聽民販賣國家但當妥議新章於出鹽之地每每井每歲酌收銀若干而聽其所之自無偸漏之獘其法𨿽可行而未善也或謂不如悉去官私之名但就出鹽之地編入正賦謂之鹽賦猶田地之有賦稅由州縣官按畝徵收若州縣不暇則略畱一二鹽官以佐其成其餘鹽官悉行裁汰如是辦理旣無私鹽又安用緝私凡捕役兵勇船盡可裁去旣裕國又便民此節用之要圖也特恐緝旣廢私將多於官矣或謂鹽攤之於丁丁攤之於地官煮之而官運之人不能不食鹽每人日食鹽幾何皆有定數但令每人歲完鹽課若干計口而授絕不取民間分文則私鹽無所售矣此數說者或仿正賦而稅鹽田或就場定稅不問所之或攤加地丁十之二以抵鹽課皆窒礙難行惟馮宮允所論極當大旨謂鹽法捨票鹽別無良策亦惟於票鹽中推求盡善斯可矣所議四法平實易行一廓淸窠臼也擇於三江營一帶相地立局交納鹽稅以及場船交鹽江船受鹽皆於其所每綱仍用舊額每引四百斤分兩包就場定捆以後經卡掣驗永不攺捆酌定正雜科經費一律定額運商凡招三種一自場運江一自江運岸一自岸運各州縣無論官紳軍民皆準承運一平減賦則也票法宗旨在於輕本敵私能敵私則前綱早竣後綱繼之鹽出於海而無窮與稍多何害利歸於官而不絕取稍少何害不能敵私則私鹽占之利不歸官鹽溢於海何益之有爲今計莫如奏芟帑利參價二帑本早沒於舊商帑利轉責之新販舊商稅整可以分參若干兩新商稅零不能折參若干分徒使價出商資參歸官囊而帑利百餘萬厥甚巨實滯銷之原必應刪薙以輕成本一制造洋船也擬造輪船十可容五六百噸載鹽二千餘引安慶九江漢口三處牽算月得往來三歲得往來三十六凡運七八十萬引更用舟尾系舟之法卽全綱可舉回舟綱可舉回舟可帶來二三百石統計往來舟值視江船常價有減無增而運行之速則十倍且輪船質堅力猛並可兼私之用一廣建鹽倉也三江營安慶九江漢口四處皆濱江於建倉甚便乃從來不聞議及之者可謂計之疏矣今擬以輪船運鹽工食殊巨勢不可久於停泊一入於倉則防範易於舟僦值少於舟且可時其貴賤酌其緩急多寡其運數令各場各地永無多鹽缺鹽之患儲鹽一年之後質堅不復淋鹵向時鹽船守候本須逾年是卽久儲倉中虧折僅等是建倉一法計無便於此者矣四法之中減賦一條尢關切要課絀由於銷滯銷滯由於私占私占由於官價昂價昂由於成本重本重由於賦則繁故一減賦而課轉旺矣且所減者不在正賦而在帑利參價二則所損者虛所益者實吾知將來當軸者必有采宮允之說而見諸實事者是亦籌之一助而裨益於鹽務豈淺鮮哉

卷三十四戶政十三養民上

農功

鄭觀應

古之言曰上農夫食九人其次食七人最下食五人同此土田同此樹藝而收獲之多寡迥乎不同者農功之勤惰爲之也故水潦出於天肥磽判於地而人力之所至實足以補天地之缺陷而使之平昔英國挪佛一郡本屬不毛后察其土宜種蘿卜大獲其利伊裏島田卑濕嗣用機器竭其水土脈遂肥撒裏司平原之地旣枯且薄自以鳥糞培壅百谷無不勃茂猶是田也而物產數倍是無異一畝之田變爲數畝之用反磽確爲沃壤化瘠土爲良田地利之關乎人力槪可知矣且地之肥瘠何常之有萬里中原溝渠湮廢粟麥而外物產無多地之肥者變而瘠矣揚州之賦上下今則畎澮縱橫桑麻翳薈神京廩給悉仰南方地之瘠者變而肥矣三古農書不可考已今所傳者如齊民要術農桑輯要農政全書亦多精要大抵文人學士博覽所資而犁雲鋤雨之儔何能家諭而戶曉勞農勸相虛有其文補助巡遊今無其事民亦因循簡陋聊畢此生蓋官民之相去遠矣泰西農政皆設農部總攬大綱各省設農藝博覽會一所集各方物產用考農功與化學諸家詳察地利各隨土性種其所宜每歲收成自百谷而外花木蔬以至牛羊畜牧胥入會考察優劣擇尢異者獎以銀幣用旌其能至牲畜受病若何施治谷蟊木蠹若何豫防復備數等田樣備各種汽車事事講求不遺餘力先考土性原質次辧物產所宜徐及澆漑糞壅諸法務欲各盡地利各極人工所以物產贏餘昔獲其一今且倍蓰十百而未已也西人考察植物所必需者曰燐曰鈣曰鉀燐爲陰火出於骨殖之內而鳥糞所含尢多鈣則石灰是已如螺蚌之及數種土石均能化合而鉀則水艸所生如稻荼蓼之屬考精密而糞壅之法無微不至無物不生邇有用電之法無論艸木蔬入以電气萌芽旣速長成更易則﹝早﹞﹝艸﹞寒之地嚴霜不慮其摧殘溫和之鄕一歲何止於三熟是誠巧奪天工矣其尢妙者農部有專官農功有專學朝得一法暮已行於民間何國有良規則互相仿效必底於成而後已民心之不明以官牖之民力之不足以官輔之民情之不便以官除之此所以千耦其耘比戶可封也然而良法不可不行佳種尢不可不揀地屬髙亢則宜多種赤米赤米卽紅霞米松江謂之金城稻色紅性硬最爲耐﹝旱﹞﹝水﹞四月布種七月卽收今北地多有種之者

若卑濕之地則宜種耐水之稻稻之利下濕者爲稌稌種有黏有不黏黏者爲糯又謂之秫不黏者爲泛勝之云三月種四月種秫最爲耐水暹羅稻田一至夏間有黃水由海中來水深一尺苗長一尺水深一丈苗長一丈水退之後倍獲丰收此低田之所宜也其間花艸木皆當審察土宜於隙地廣行栽種如牛羊犬豕之屬皆當因地制宜教以牧畜庶使地無遺利人有蓋藏惟小民可與樂成難與圖始非得賢牧令盡心民事以教導而倡率之未易遽有成效也稽古帝王之設地官司徒之職實兼教養孔子策衛曰富之教之其時﹝爲﹞﹝其﹞邑宰者勸農課耕著有成效近世鮮有畱心農事者惟泰西尙有古風爲民上者見我所無之物或有其物而美不如人必窮究其所以然故效法於人蘄勝於人年來意大利法蘭西印度錫蘭所種絲茶反浸浸乎勝於中國曩有波稅務司康必達見我養蠶未善不能醫蠶之病往往失收曾請華人到外國學習盡得其法並購機器欲在滬仿行格於當道未準其機器尙存格致院中今粵東有肄業西學者畱心植物之理曾於香山試種鶯粟與印度所產之味無殊猶恐植物新法未精尙欲遊學歐洲講求新法返國試辦惟恐當道不能保護反爲之阻遏是以躊躇未果我國似宜專派戶部侍郎一員綜理農事參仿西法以復古初委員赴泰西各國講求樹藝農桑養蠶牧畜機器耕種化瘠爲腴一切善法泐爲專書必簡必賅使人易曉每省派藩﹝臬﹞﹝具﹞道府之幹練者一員爲水利農田使責成各牧令於到任數月後務將本管土田肥瘠若何農功勤惰若何何利應興何獘應革招徠墾辟董勸經營定何章程作何布置不得假手胥役生事擾民亦不準故事奉行敷衍塞責如果行之有效開辟利源使本境居民日臻富庶本管道府查驗得實乃得保以卓異予以升遷僅僅折獄催科祇得謂之循分供職苟借此需索供應騷擾閭閻別經發覺革職之外仍重治其罪重賞嚴罰以興事勸功天下之民其有豸矣蓋天生民而立之君朝廷之設官以爲民也今之悍然民上者其視民之去來生死如秦人視越人之肥瘠然何怪天下流亡滿目盜賊載途也以農爲經以商爲緯本末備具巨細畢賅是卽彊兵富國之先聲治國平天下之樞紐也日鰓鰓然憂貧憂寡奚爲哉

或云年來英商集巨款招人開墾於般鳥欲圖厚利俄國移民開墾西北其志不小我國與彼屬毗連之地亦亟宜造鐵路守以重兵仿古人屯田之法凡於沙漠之區開河種樹山谷閒地牧牛羊取其毳以織呢絨氈毯東南邊界則教以樹棉種桑繅絲制茶之法務使野無曠土農不失時則出貨愈多銷路自廣而且東南各省皆宜種棉西北各省更宜牧畜棉花爲紡織所必需除種土棉外更須試種洋棉洋棉以美國南海島種爲最佳西人嘗用此花一磅紡絲長至一千尺是爲上品大槪土棉質硬絲短不能織極細之布洋棉質軟絲長經機器不致中斷所織之布細紉異常余嘗刊有美國種植棉花法一書分送鄕人並購美國花子在滬栽種確較土花絲長惟其性畏寒一見霜則葉隕花枯必須考究天气水土相宜之處方可播種附志之以告畱心種植者

美國農務報云畜糞穢物之類宜爲田料者因其多含植物之質此質有多種利益一作田土之爛木渣蓋凡田土多缺此質而爛木渣爛艸渣之類在田中漸而朽腐發出熱气又挽畱淡气之雜質免其飛遁而散此事常爲化學家制造田料者所蒙蔽使人不知其大用而銷彼所造之貨也一令田土松浮易耕又引濕气以潤田一於朽腐之際能吸空中之淡气而成雜質使助植物之生因此宜將穢物與多淡气之物同落於田以收彼所放淡气之雜不致其有所損耗糞灰穢物含各種璧他利亞細微之虫甚否則不能發酵而朽腐也人原未盡知璧他利亞在田土之中作何舉動但得其發酵之功已足稱大用矣以各事卽穢物爲田料之功效農人宜知之凡穢物與別種速力之田料相和而下田能令田浮潤可觀以致所種之物根深蒂固而吸各料也其最可嘉之處以其所含之植物質久而化爲爛木渣此事爲前人所輕視者久用之自見其功之大矣

旱潦伊古以來禦旱防潦之法莫善於黃帝之井田大禹之溝洫矣何則平原千里川渠畎澮經緯相通大雨時行容水有地河流順軌潦不爲災及乎雨澤不時旱熯爲患而溝洫所積之水浸灌有餘滋潤土膏流通地脈苟非七年之旱未足以困我烝民也惜乎列國相爭各圖自便商鞅廣地之議溝洫凐廢變爲阡陌貪小利忘大害古聖王之良法美意寖至蕩然無存而黃河之患亟矣夏秋之間彌月不雨則禾黍枯槁千里赤地矣自漢以來當事者尙知治理河渠以資灌漑迄劉石構亂東晉南遷中原文獻焚蕩幾盡而東南十省溝渠水利轉存皇古之遺大河南北之間水利無存水患日亟土地之肥者忽瘠民庶之富者忽貧唐乃漕江淮之粟以給關中宋亦浚汴河之渠以通達轉運自元明至本朝而後則正供數百萬悉仰南漕上下嗷嗷然若嬰兒之待哺於是而河運海運之說紛然起矣比年北五省水旱偏災無歲不有山西之旱一河南之旱一水一山東直隸之水則至再至三每次公私賑款輒至數百餘萬皆出於度支正項或南中義捐歲歲告災其憂未已而窮民之轉徙於溝壑者尙不知幾千萬人此開辟以來所未有也夫北方數省之民豈能長恃賑款爲生乎官吏之撫治此方者又豈能長以告糴勸捐爲事乎幸也南中好善之士不乏其人出己之所有餘濟人之所不足然救災鄰之舉可暫不可常可一不可再豈能長恃此無源之水以活此億萬涸轍之枯魚乎不可得已前者鄭工旣國家不惜費千萬帑金以塞之矣玆者永定河屢復特簡重臣屢撥庫款以興大工而﹝規﹞﹝視﹞久遠所爲防潦之策區畫者似無弗周至於禦旱之方寂然未有善法者竊以爲皆治其末而非治其本也治本柰何曰周禮之成規開渠種樹而已矣夫井田不能復而溝洫猶可漸開富教不易言而樹藝必宜急講開渠之法宜飭疆吏檄行所屬查明各州各縣舊渠若干存者若干廢者若干若何興言若何籌款然後略仿元人之法每省簡一大員爲水利農田使輕車簡從分行各州縣測量繪畫舊渠之宜復者復新渠之宜開者必順人心必隨地勢著有成效優獎超升並董勸民間自於田畔多開溝洫民力不足官助其成歲歲修治毋許湮塞英人於印度髙地築塘蓄水寬數百頃按時開放售之於民中國及東洋本有鑿井築池之法均可傍收博采因地制宜此開渠之法也泰西數十年來於種樹之事極爲盡心特設專官如古者虞人之職自樹木廣植後不特名材美木獲利無窮且樹旁之田瘠者變而爲腴因樹根能吸土膏能爛沙石故磽確之地悉化膏腴也無水者變而有水因樹木能放養气能潤木根故幹熯之區咸資灌漑也而且根株蟠結沙石化爲土壤松脆變而堅凝墻岸益堅堤防愈固則禦旱禦水無所不宜古所謂一年之計樹谷十年之計樹木者非虛言也中國種樹古有專書漢唐以來官不過問自粵撚構亂燕齊豫諸省所有樹木斬伐無餘水旱頻仍半由於此卽可責水利農田使相勸督率於田側隙地廣植林木以復舊﹝觀﹞﹝現﹞有斬伐罰賠者不貸至於蠶桑之利及松梓果窳一切有利之植尢必隨時廣種以厚民生歲歲增加十年則官伐而售之仍以此款修理川塗廣興水利此種樹之法也夫以上之法皆中國自有之且盡人能言之無所謂髙遠難行神奇莫測也然而小民不知遠計各便私圖非官爲倡率之則苟且因循年復一年而荒廢愈甚遇有災歉則坐待賑濟或相率逃亡比戶荒涼滔滔皆是且開渠則各惜尺寸之地種樹則謂非旦夕之功可與樂成難與圖始蚩蚩者氓大抵然矣或曰如款項不足何而不然也今日一省告災捐賑動數百萬今年之賑甫畢明歲之災又來庚癸頻呼良難爲繼苟每省歲撥五十萬金以開渠種樹種樹之利甚大嘗見西例凡伐一樹卽須補種兩株立法甚美今各省旣興礦務築鐵路所需木料日多一日亟宜明定章程責成地方官設樹藝局招致勤廉士紳專講種植要之境內無曠土無童山其利澤溥長何如也教之樹蓄本王政之所先幸勿以事物細微而忽諸又種樹凡有五利根絡沙岸免坍塞流一利也化咸爲沃引導泉流二利也枝葉拂空能致雨澤三利也吐淸收穢迓和已疫四利也長排禦雹以護稻田五利也得人而理合力以成禦災荒而垂久遠比及數年成效招著中原萬里𨿽終古無災可矣夫焦頭爛額固不如曲突徙薪也亡羊補牢終勝於臨渴掘井也事有必至理有固然所謂大用之而大效小用之而小效者幸毋疑爲迂闊忍聽銷沈長恃此有限之賑捐欲以救無窮之百姓也實亦難矣

紐約農務報云田土落肥必須擇時如種禾麥之類須於冬令落肥料以待春來耕作若失其時則所落之新鮮肥料反不如也

論民

李提摩太

書曰民爲邦本本固邦寧故聖人立法士農工商四民各有謀生之業統天下五大洲計之安富尊榮不必營營於衣食者十成之中不過一二成其八九成則全恃自食其力而已夫自食其力之人多做則多食少做則少食一日不做卽一日不食大抵資敏力彊者可以多做愚笨懦弱者祗能少做總核此項人數中國有三千五百萬之多較之英國人數足可相埒然中國之民渾渾噩噩各行其事日出而作日入而息羣安於不知不識之天茅茨不翦房屋之卑陋也縕袍不飾衣服之敝壞也泥塗凸凹道路之不修也河流衝溝洫之不講也轉運遲滯車船之未精也陶窳艸具器物之仍舊也而中國之民安之若素絕不存攺弦更張之心卽田地亦不設法以禦旱潦𨿽沾體塗足胼胝從事亦不稍有怨咨從不聞有人出一策發一議爲變通之計蓋中國民心如此不獨今日爲然卽二千年以前亦莫不然在中國當事之人祗以此等民心樂天安分不可彊求教化易行固不待刑驅勢迫而後入我範圍也若歐洲之人則不然一意前進事事求新房屋已輪奐矣而更事崇閎衣服已華美矣而更思輕軟道路已蕩平矣而更築康莊溝洫已致力矣而更求暢順車船已奇巧矣而更講堅速器具已精致矣而更欲新奇至於耕織制造等事悉假機器爲用需百人之力者一人可以運之需千人之工者十人可以成之功半利倍變化無窮日底富彊遠勝他國故徳相畢士麻常言人心不能平靜皆系上帝所使此專指歐羅巴言之則可如以中國民情觀之其言固大謬矣夫中國勞力之人祗知盡一日之力以謀一日之食終年作苦不事他求迨至歲晚務閒稍息數日妻孥聚首晤語一堂怡怡如也在人觀之鮮不謂其境遇之苦而彼之心方不以爲苦而以爲甘矣𨿽然中國之人極勞苦之而不思變計固由積習使然亦因循之習中之耳今中國海禁大開通商立約外洋各國實逼處此固外修和好內存覬覦誠有我欲靜人欲動之勢不若翻然攺計共圖振作實有不可設想者曩日曾襲侯在外洋曾著有先睡後醒論以爲中國之人向皆昏睡今已覺悟不知今日中國醒者不過數人而睡者不知凡幾然而久睡者斷不容長睡必有迫之盡醒之時所望中國操知覺之權者亟籌一長治久安之策合中西爲一家勿令其終身於夢寐之中也可

答問養民事宜

李提摩太

西國有儒士者美人也精通中西淹貫今古余耳其名者久矣偶閱報紙獲悉徳寓津日者持刺請謁相見之頃談論逾時意气彌洽余乃起而問曰君之遊歷中國二十餘年矣亦知中國大獘之所在乎曰在乎國困國困由於民貧民貧由於丁多丁多之故何也中國婚期最早若北方東豫一帶有年十四五卽娶者故往往壽至七八十歲而見五世孫焉我泰西無是也余曰然則今日定嫁娶之規晚娶少生而卽可以爲治乎曰是烏乎可十年生聚越之霸圖也三年獻數周之王制也古者以民之多寡爲國之盛衰故管仲傾魯梁之民以彊齊國商鞅誘三晉之民以耕秦地蓋以民多則田墾田墾則稅增稅增則役眾役眾則兵彊今旣以不善經理之故負玆林總之儔而又於室家嫁娶間爲之厲禁以折阻之是非徒因噎而廢食也抑且抱薪而救火矣余曰丁多之害如彼丁多之利又如此然則何爲而可有利無害歟君曰無他籌所以養之之術而已矣夫一人之食十人食之則絀矣十人之產百人用之則竭矣今中國礦產未旺也而用度益繁商務未興也而漏益甚田地不加辟也而謀食者日益多疆域不加廣也而待耕者日益眾循是而不變數十百年以後承平愈久生齒愈繁柰之何而民不貧且困困且死也且夫天心之仁愛斯民也至矣旣能生之必能育之安有致其貧且困困且死者然楊雄不云乎天不因人不成宇宙間自然之利必待君相權其緩急酌其盈虛爲之立法定制然後小民得蒙樂利之休耳不然天地日儲其利以待諸民君相日忘其利而聽諸天地因循坐誤𨿽日言養民無益也夫所謂立法定制者何也一曰開礦人一職周禮綦詳煉石成煤史書屢紀迨至西人而其法益備亦至西人而其利遂宏英之新金山美之舊金山俄之悉爾畢等處淘挖之利歲入何止千萬中國礦苗甲於五洲近若開平之煤雲南之銅漠河之金均已漸著成效地不愛寶斯人有餘資則礦務之開采宜廣也一曰墾荒八政以食爲先萬事以農爲本今內而腹地外而邊省每至連阡累陌一片荒蕪或借口天時之不善或托言土性之不宜不知天下無不可挽之事亦無不可耕之土要在格物者之善察其性耳英國挪佛一郡昔系荒地嗣審土宜植蘿卜而獲利特厚撒裏司白果釐土本磽薄自查以鳥糞而百谷滋生伊裏島田向苦卑濕後用機器竭其水土脈特肥他如栽樹引雨植樹防荒皆西人經驗之良方卽中國推行之要務地無餘力斯野無饑民則墾法之講求宜急也

一曰移民泰西識微見遠之士當夫開國伊始已深土滿之憂由是徧歷五洲設立藩屬計自二百餘年以來所得五洲之地約英程八百六十萬方裏大於本國三島七十倍得地旣多遷徙不絕曰罪遣曰認耕曰商畱曰貿遷者皆是也蓋予以謀生之路往者旣享安居樂業之休而其日用之需畱者亦無食少人多之慮所以爲百姓計者至深遠也中國安常蹈故今已百餘年矣𨿽難逞域外之圖當思盡境中之利現在西北諸省土曠人稀東南諸省地隘人稠似可以彼蕃庶益此蕭疏一轉移間而資生有憑實邊有效矣則移民之策宜仿行也一曰通商中國工商之事聽民之自爲也久矣惟管仲治齊就海煮劉濞在卽山鑄錢有擅天下利權之意然亦祗同居一洲之列國耳比者泰西諸邦君臣一體工商合用自輪船火車旣興益復千里如跬步重溟若坦途相與网羅五洲之財以供一國之用夫通者有往有來之謂也今泰西之於中國嬴余之資動極千萬垂橐而入捆載而歸而中國僅恃區區絲茶以相抵是欲以細流與大澤爭勝也民困安得而蘇哉則通商之務宜速籌也書曰民爲邦本本固邦寧又曰有人此有土有土此有財今中國之薄泰西者凡夫開礦墾荒移民通商諸事莫不曰此西人富彊之本務也而不知我西人之所以上下同心殫精竭慮而圖成者正與中國聖人之意相合迨至民富而國隨之非但知計國而不知計民者比也中國名公巨卿若李中堂張制軍劉中丞諸公深知此意故相與仿照西法以富國之政盡養民之心近亦稍稍著效矣乃建一謀發一議動輒盈廷聚訟橫議滋生不曰是行雜霸功利之術也則曰是奪小民衣食之源也夫師古者當師其意不當師其法堯舜禹湯之爲君益臯望散之爲臣所以獨髙千古者無他能以愛民之心行養民之實而已矣祗以土地初辟民生未繁養民之術無待他求時勢各異故措置亦略設使值此外患方張之際會金銀日漏於外衣食日窘於內亦將晏然自處不爲籌謀畫策以挽回而補救之乎吾知其必無是理也然則處今之時值今之勢有能以愛民之心行養民之實者是卽推本堯舜禹湯﹝益﹞﹝伊﹞臯望散之心而布之於政者也則而效之神而明之可以質諸百世聖人而無愧於功利乎何尢且卽以小民生計論中國庶事未興泰西眾務畢舉民奚貧耶奚富耶此其尢大彰明較著者中國士大夫吸洋煙售洋貨用洋錢者所在都有而獨於仿效外洋之法可厚民生而阜民財者則皆起而大嘩羣相阻難是甘心承人之害以朘民之脂膏而又挾全力以塞其利源直以愛民之說濟其害民之心而已矣烏足取哉嗟乎古之治天下也宜法先王今之治天下也宜法西國西國費數百年之心思擲數千萬之金錢至今而宏規大定成效特彰一爲其創一爲其因一爲其難一爲其易乃猶疑滿腹眾難塞胸坐使有用之居諸變而爲虛糜之歲月此則絕域之人所茫然不解者也余聞其言始而驚繼而喜終且默爾而息不知所雲歸遂筆而志以諗世之大人先生或有閱此而幡然變計者

論貧民有望

李提摩太

從來國以民爲本民以食爲天有食則生無食則死食之於民詎可一日缺哉慨自井田法壞貧富不均無恆產而有恆心者惟士爲能若小民因無恆產則放僻邪侈無所不爲遞至今日閭閻雕敝生機日蹙居無半粟之資出有流離之苦相彼小民良用怛惻此有心救世者不得不急思變計也閱楚督張制軍籌辦養民告示首以開礦爲先務誠識時務之俊傑也哉倘中國大僚盡如張公之通權達變奮發有爲吾知數十年後富彊之道直駕泰西而上之矣余嘗論工人漸富事述西國近百年求得養民新法各國產業均較前多加數倍法國於十六年內多三倍英國於八十五年內多六倍惟美國最盛於八十年內則多至四十三倍其獲利之厚者法國一家有銀一千萬徳國二家有銀二千五百萬英國五家有銀一百兆美國七家有銀四百兆此外作工之人𨿽未能廣沾利益然從前每日工貲僅合制錢四百文近則法國於九十年內所加將及二倍英國於八十五年內亦加二三倍美國於三十年更加四倍現猶設會爭論將來逐漸加增各國工人必當一體漸富且泰西另有積財公司專爲貧民居積而設其銀八兩至數百兩皆可代收生息如過四百兩以外則不代存蓋意在齊貧實事求是也計英國此項於西曆一千八百六十四年存銀一百七十六兆至一千八百八十七年存銀四百四兆此二十三年中亦約加倍二倍矣可見泰西各國無一夫之失所乃中國各省水旱偏災循生疊起小民之蕩析流離嗷嗷待哺者不下數百萬萬人其老弱則哀鴻滿目大半轉於溝壑其彊壯則鋌鹿堪虞不免流爲賊盜間嘗登太行涉汶濟見夫饑饉之餘民生困頓見食爲艱其載千觔之車者則以一二人前爲挽後爲推權充騾馬之身藉博錙銖之利或者𨿽田廬幸存牲畜已盡耕作之餘均以人代觸目傷心莫此爲甚噫中國自開海禁與五洲通商以來三十年矣不但富彊未興各處工人未能加價以冀利益均沾且日一日田畝如故工程如故𨿽有偏長薄技往往嗟謀生之拙無他皆由在上者未克舉養民新法耳今夫爲政之要能因勢以利導斯救獘而補偏黎庶於以蒙庥國家因而獲益故興非常之利必賴非常之人所幸中國二三元老以公忠之念宏濟世之懷力排眾議舉辦鐵道開礦等事如李傅相張制軍劉爵帥諸公其智識誠加人一等嗣後果能不惜小費不泥陳言共濟時艱力顧大局凡礦務鐵道一切養民新法次第舉行百貨流通商賈輻輳民困蘇而災患泯庶富之效可操券而獲也當道其有意乎竊願及早圖之也

遊民有業論

李提摩太

天地之精華何限惟開通乃可廣利源閭閻之生齒甚繁惟勤劬乃能資日用非然者耗費靡窮生機漸蹙其何以培國本而裕民生也韓昌黎曰古之時人之害多矣有聖人者立然後教之以相生相養之道爲之君爲之師驅其虫蛇禽獸而處之中土寒然後爲之衣饑然後爲之食木處而巓土處而病也然後爲之宮室爲之﹝工﹞﹝上﹞以﹝贍﹞﹝瞻﹞其器用爲之商以通其有無嗚呼三復斯言夫乃知天下大利溥之於下仍非開之於上不可也近閱邸抄仰見皇后以蠶桑教天下飭浙撫募蠶婦以備宮中繅絲之用從此行三盆之典擇五采之宜凡屬三宮世婦莫敢不社而賦事烝而獻功以敬承懿命猗歟盛已李傅相興辦制造礦務及津沽鐵路現又擬辦林西至山海關鐵路張制軍興辦制造礦務於湘鄂劉爵帥興辦制造礦務商務鐵路於臺灣內而帝後外而疆臣莫不勵精圖治講求裕國足民之道苟能由此推廣鐵路南北通行所有養民之事無不舉辦則中國興庶幾拭目俟之乎然說者曰鐵路之興利於上未必能利於下富於國未必更富於民何也肩挑背負所以覓錙銖也自鐵路開貨物由火車裝運則此輩均閒曹矣船唇軸齒所以求升斗也自鐵路開商賈附火車行駛而此項置髙閣矣是欲養民者不幾先奪小民之生計乎抑知鐵路經行之處貨物分運鄕鎭固需手足之烈而車船分載輾轉他往尢不能免此津沽鐵路行之數年而無獘固華人所共見者也然鐵路果通往來貨物價必省冗費旣少冗人自裁淺見者鮮不鰓鰓過計恐遊民有失業之虞而正無庸多慮也今試以北省而論張家口產皮京都產煤天津進口米布各貨凡諸出產銷售每一千人出力於產數者不過四百人余則往來轉運者卽需六百人是生財之人少而耗財之人多若鐵路開行則轉運之人卽可裁減冗費省而價卽廉貨值賤而銷必廣夫銷路旣廣則出力於產數者必需多人如此一轉移間凡前轉運之人皆可從事於出產之地是生之者眾食之者寡民何有失業之憂乎如此而國家卽不欲富彊則富彊已由此基矣閭閻卽不欲丰亨則丰亨已由此兆矣譬如手藝之家居住鄕僻一人制物仍須二人運至城市銷售者若一旦鄕僻攺爲城市門前卽可售物無庸二人運行則此三人卽可幫同制造所成之物旣多所獲之利自倍其家之興詎不可立而待哉今之鐵路開行亦化鄕僻爲城市之意也尙有失業之慮乎吾願當軸者衡情察理有利卽興勿事躊躇也

西法有益於民論

李提摩太

國家治理之法與庶司奏績之謨毋貴乎法古也亦毋貴乎守常要在隨時變通因時制宜以期益國益民而已矣中華自泰西立埠以來創行者不少豈好爲更張哉當今之時處今之勢法古不可守常亦不可耳惜中邦人士狃於見聞蹈故安常任情紛議不知爲國家一深長思也可慨也已夫人情有一得之奇祕不肯泄惟恐人知而效之不得顯一己之能此蓋人之常也泰西人士則不然思得一法制一器以示於眾眾驚美而爭購之購之不已而仿效之不數年而其法匪第一國也鄰國亦莫不利其用今泰西之於中華亦若是焉矣試思一軍伍也而得之卽爲練軍之勁旅一軍械也而仿之卽爲疆場之利器一機器也而師之卽爲制造之良法推之而士而農而工而商亦莫不有良法美意以爲之倡此西人之大公心也中華人士苟胥教誨胥勸勉胥仿行將見士有學堂以造就格致胥通理財者先浚其源矣農人工人有機器以應手耕耨皆欣捷速考工各記新奇矣商賈行旅有鐵路以相待糶糴皆喜從心緩急欣可恃矣不第此也電信律風傳如晤面信局報館倏爾周知凡此數端有益無損西方各國大抵皆行之有效者也且夫西方各國之所以興盛者其要尢在報館蓋報館之職在論列有益之事以使人周知者也泰西各國遠近不同當其得一新法制一器用初不過本國舉行而訪事者得而錄之報首傳之四方是其器物未到而其式其名先已聞知莫不欲爭先快焉此報館之所以有益於人也今者中華開設報館而華人士有視爲無足輕重者夫西國原非事事盡妙然其妙之不可思議者推而行之無不盡利焉報館聞之能不錄以相告乎蓋亦言者無罪聞者足法之意也夫中國自古在昔先民有作制度規模固稱極盛乃及其末也皆各有獘故有志者不得不攺弦更張亟思振作耳今者忽變而爲泰西之局非復近古交涉事宜則猶循古制可乎猶守常經可乎苟不力圖變通以求合宜將貧寡之患恐終難救且西國諸法亦非以病民也向之論列而不憚煩言者深以中邦人士不能諭其理周知其法故詳爲剖示曲爲譬諭深欲大眾周知共相仿效以期同享豫大丰亨之福而爲朝廷致美富無疆之盛此則區區之意也語云識時務者爲俊傑盍一共思此言乎

轉移積患說

李提摩太

前論歐洲各國於十四年中共得非洲土地六百餘萬英方裏較之中國十八省尢多三倍一則以能養民而辟地一則以不能養民而失地誠以民爲邦本養與不養卽國家之彊弱盛衰系焉然養民之道必自講求新學始觀於近數百年歐洲各國君相獎勸於上師儒教育於下無不取益國便民之實學以資考究故兵日彊國日富技日巧器日精駸駸乎開疆拓土有席捲囊括包舉宇內之槪若中國則地大物博向爲亞洲最古之邦文治武功彪炳千載獨無如時勢有升降風會有變遷今旣廣開海禁琛贐所通殊方異域主於九萬里苟猶膠守成法不思達變通權豈非甘居人後自昧先機耶論者謂中國習俗相沿積重難返恐非一時遽能攺易然果能奮發有爲幡然變計自彊不息握要以圖則中國轉機之易當在指顧間也其事維何厥有三端請試言之夫學問者經濟所從出也太史公論治曰法後王爲其近已而俗變相類議卑而易行也愚以爲在今日又宜鑑諸國諸國同時並域獨能自致富彊豈非相類而易行之尢大彰明較著者乎加以中國聲明文物爲原本輔以諸國富彊之術不更善之又善者哉且通市數十年來西國各使臣來華不獨能通西瀛各國語言文字並能習學中華語言文字者甚多其尢者能讀中國經史於奏章吏治輿地民情類能言之而華官之於彼國則懵然一無所知相形之下能無愧乎於是乎交涉要事不得不寄耳目於他人詞气輕重緩急輾轉傳述失其本指往往以小嫌釀大無他皆語言文字不通之獘耳爲今之計中國士子第一宜習學西國語言文字於誦讀經史之暇兼營並騖國家再能推廣以西學取士使天下黌序諸生無不明習中西之學將來人材輩出四海同文凡一行作吏之人莫不通達治體洞悉根源設遇緊要事件彼此立談可決其利益豈淺鮮哉此通曉西國之語言文字可爲中國轉機者一也查光緒十三年禦史陳琇瑩奏請以算學取士當經奉旨準行文九數居六藝之一周禮以之與賢能明算例六科之中唐制以之膺選舉是算法本當肄習不可廢置者也特算法僅爲制造測量之要務而暇求人材收實效具經天緯地之能興利國益民之事非精求格致之學不可蓋格致之學所包者廣如算學光學化學重學電學以及天球地輿等學無非在致格之中故西國之講求治術者必以格致爲先英國近五十年來商賈通行財貨充溢進款數目較前加多三倍皆得力於格致之學居多足見格致之學有益於國計民生匪淺中國誠能推廣算學取士之法別爲格致一科兼於各省郡中廣設格致書院使天下士子羣知向慕日積月累由淺入深吾知數年之後必能窺其祕鑰中國之興可立而待也此講求格致之學可爲中國轉機者一也傳稱左史倚相能讀三墳五典八索九邱孔安國曰九州島之志謂之九邱詩則列十五國之風孔子作春秋取於百二十國寶書鄭公孫揮能知四國之政子產能舉實沈臺駘之故伊古儒者未有不博古而兼通今綜上下縱橫以爲學者也乃今於中國之自命爲通儒者以洋務爲不屑鄙西學而不談語曰一物不知儒者之恥夫所貴乎儒者豈拘拘於制藝章句卽謂治國平天下之道盡於是乎今通商立埠五洲各國聘問往來與古之列國何異同居地球之中而顧可於彼都之風气政事茫然弗習耶故今之士子不獨宜讀中國古聖賢書卽五洲各國要書亦莫不宜童而習之將來旁通曲證斐然有成集五洲才人之心思爲我一國之利益行之旣久自可收其實效也能習知五洲之事可爲中國轉機者一也總之今日識時務者莫不以肄習西學爲自彊之道然西學根本必以語言文字爲先𨿽不必數十國盡能了然而英俄徳法四大國實乃不可偏廢其次則格致之學再次則五洲之事循序漸進融會貫通朝廷以此設科鄕塾以之授業在目前中國京外各巨公之洞達時勢者不過數十人而老成凋謝朝廷每有才難之感若果如此辦理吾知一轉移間十年之後中國二十一行省庠序之士莫非熟習洋務之人將來學優則仕分職設官大之爲旋乾轉坤之手小之亦隨機應變之才此外保障繭絲折衝俎樽者更無論矣上以此求下卽以此應如中國幅員之廣人才之眾竭其聰明智力何難駕出西人之上哉

農人新法紀略

李提摩太

自古聖帝明王乘幹禦宇大抵皆以農業爲重故神農氏之後而有後稷之官迨周之興周公制禮分六官而地官之屬若閭師若黨正若遂人甸人艸人田畯之屬皆有督農之責教農之司則其注意於農也不綦重哉顧當時畫井分田正疆界勤溝洫皆上之人焦勞宵旰爲民籌思而民之隸於農者當時亦無水旱之憂富貴之利熙熙皞皞澹如宴如惜此良法爲李悝商鞅輩所壞凡有田地準民間買賣而民始有貧富矣年始有荒歉矣至漢時邑有人君之尊裏有公侯之富貧者無立錐之地一遇凶荒老弱轉徙至北魏欲行均田而不果直至今玆農愈困矣且夫農至今日棄本逐末不重五穀而貪植雜項不急之種愈思當年田畯之設之不可少也近今惟餘播種之成法使若輩終年拘於此格而不知變通則農不愈困乎今譯西國農人新法之大略以見一斑俾畱心農務而鄭重農事者有所擇從焉按俄國有哈布拉沁者久寓英國常見各國均用播種新法而無人講論恐所傳不廣乃著論說刊於報紙以期廣布聽聞緣西國各樣新法皆以漸而進非一蹴可幾故一年有一年之新法如農人播種之法前則十畝僅養一人合且養十人者何也其法新也法新維何先貴擇籽種昔曾有嘎力者數年之間所擇之種有一粒可收成一萬八百四十粒於是擇麥種七八百粒試播於地勃然而生至於日至成熟竟敷一人一年之用是其效也次則相土脈如地旁有碎石若干設法碾碎雜於土中亦可化爲沃壤若糞尢田地之所不可缺然貧家無力買糞則田畝愈磽薄將如何則有化學所造之糞在制造藥料可以當有水之糞澆灌田地蓋藥內所生之小虫臭爛可壯土脈也此外又有二法如天气寒冷將水罐若干盛以沸湯藏置土中使土脈和暖此一法也再用玻璃罩圍護之以禦寒气則生長必速又一法也如用各法合而行之則不但每畝多出十倍卽出百倍皆可預期此等法現於英法之間有數島已經試種有卽法京亦有人試行亦今哈布拉沁又勸美廷俟明年行賽會時預擇數百畝田地如法播種俟成熟以爲式令各國人看以廣其傳再近數年凡知五洲之事者動皆曰養人爲難何則人多地少故也惟哈布拉沁駁之曰否否現今五洲間地甚多倘各國皆設法廣開鐵路以便運售則各處閒田自有多人墾種再教以此新法播種則人不患多地不患少卽田畝所出𨿽養百倍之人亦綽有餘裕又何患饑凍之屢逢也哉爰譯錄之以爲養民者告

論產業宜與人數並增今夫治天下之道惟養民與理財而已民爲邦本無以養之則或慮流離財關生計無以理之則或虞匱乏故大學之言理財曰生之眾者食之者寡孔子適衛車中商榷首言庶富古昔聖賢欲求生聚之道必預開衣食之源誠並重也間嘗觀一鄕一邑之中巨家大族田宅云連財貨阜積方以爲子若孫世世相承永保勿替也乃不數傳而曾元羅列丁口日繁其驕隋之气習與性成坐食不足加以蕩廢未幾而田宅分析矣未幾而財貨變易矣向之富饒轉瞬告罄此人浮於產之害也又嘗觀積銖累寸之家艱難締造手創田園遺訓相承儉勤共矢其子若孫或安耕鑿或習貿遷旣有一人卽有一業再傳而後衍爲盛族此產與人並增之效也以此觀之𨿽於顓氓尙以擴充產業爲要務而國家子元元撫萬眾耶今天下五大洲以泰西各國爲最盛𨿽其或爲君主或爲民主或君民共主風俗不同而人材挺生莫不奮發有爲講武通商力籌富彊考其時數審其盛衰洵非一朝一夕之故矣查英國一千八百十二年有人十七兆有產業二千七百兆磅每人均扯計一百六十磅一千八百六十五年有人三十兆有產業六千兆磅每人均扯計二百磅一千八百八十五年有人三十七兆有產業一萬兆磅每人均扯計二百七十磅美國一千八百年有人五兆有產業一千零七十二兆洋元每人均扯計二百零二洋元一千八百六十年有人三十一兆有產業一萬六千一百五十九兆洋元每人均扯計五百一十洋元一千八百八十年有人五十兆有產業四萬三千六百四十二兆洋元每人均扯計八百七十洋元法國一千八百五十三年有產業五十兆磅一千八百八十一年有產業八千六百四十兆磅以上英美法三國人民產業逐年遞增之數如此由此類推西瀛各國情形大略相同固不僅英美法三國已也卽三國已可槪其餘矣夫國家財賦之數不盈則絀若不隨時稽核何以策其久遠立萬年有道之基故西瀛各國度交收掌立有專官逐年出入之數皆須淸查一次𨿽官項至繁不能毫釐細核而大綱旣舉總目斯張自可有條不紊中國昔時行井田之法賦出於田役出於丁丁與田不相離故人與產之數均可隨時考究自阡陌開而古制亡丁與田離旣削其名而收其實復隱其實而增其名則人數之消長勢難與產數之盈虧同日而計矣迨至目前災祲日見戶口日繁地畝未能加廣財賦未能加增其何以籌足民之策而享和平之福耶且中國各省錢糧進項一切數目繁瑣頭緒牽雜非精於核算洞悉款項熟知案卷者萬難得其要領爾來軍需等項莫不由部綜核故部臣之事頗覺煩重斷難再添別項公事爲中國今日計惟有添設保產部專查各省公家產業統計一年之內約稅若干進項若干嚴核出入凡有利益養民之事莫不次第舉行準古酌今因時制宜勿狃於陳言勿拘於成例力行旣久成效自徵從此家給人足物阜年丰中國富彊之轉機在此一舉矣當道其有意乎謹獻芻言未始非千慮一得之助也

用機器殖財養民說

薛福成

凡人用物蘄其質良價廉此情之所必趨勢之所必至非峻法嚴刑之所能禁也非令名美譽之所能勸也非善政溫辭之所能導也西洋各國工藝日精制造日宏其術在使人獲質良價廉之益而自享貨流則聚之效彼此交便理無不順所以能致此者恃機器爲之用也有機器則人力不能造者機器能造之十人百人之力所僅能造者一人之力能造之夫以一人兼百人之工則所成之物必多矣然以一人所爲百人之工減作十人之工之價則四方必爭購之矣再減作二三人之工之價則四方尢爭購之矣然則論所成之物一人可兼十百無所獲之價一人可兼二三加以四方之爭購其物視如減十減百之便利而謂商務有不殷盛民生有不富厚國勢有不勃興者哉中國人民之眾十倍西洋諸國議者謂廣用機器不啻奪貧民生計俾不能自食其力西洋以善用機器爲養民之法中國以屏除機器爲養民之法然使行是說也必有人所能造之物而我不能造者且以一人所爲之工之價則其物之爲人所爭購必不與西人之物相抗也明矣自是中國之貨非但不能售於各國並不能售於本國自是中國之民非但不能自食其力且知用力之無益亦遂不自用其力自是中國之民非但不能成貨以與西人爭利且爭購彼貨以自供其用而厚殖西人之利然則商務有不衰歇民生有不凋敝國勢有不陵替者哉是故守不用機器調濟貧民之說者皆饑寒斯民困阨斯民者也此從前閉關獨治之說非所以論今日也必也研精機器以集西人之長兼盡人力以收中國之用斟酌變通務使物質益良物價亦廉如近年日本之奪西人利者則以中國之大何圖不濟余觀西洋用機器之各廠皆能養貧民數千人或數萬人蓋用機器以造物則利歸富商不用機器以造物則利歸西人利歸富商則利猶在中國尙可分其餘潤以養我貧民利歸西人則如水自涸而禾自萎如膏漸銷而火自滅後患有不可言者矣

論中國參用民權之利益

汪康年

中國之言治者曰以君治民而已至泰西而有民主之國又有君民共主之國中國之儒者莫不駭且怪之𨿽然何足怪哉古之言治者莫不下及於民是以尙書洪範曰謀及庶人呂刑曰皇帝淸問下民周禮小司寇掌外朝之政以致萬民而詢焉朝士左九棘孤卿大夫位焉吏在其後右九棘公侯伯子男位焉州長眾庶在其後孟子曰國人皆曰賢然後用之國人皆曰不可然後去之國人皆曰可殺然後殺之其它見於經典者不可僂指數是古之爲國未嘗不欲與民共治也顧或患權之下移不知君民共主之國凡國有大事下諸議院議院議之斷之君而行之官君有不同可使復議議不能定可更置議員是大權仍操之君或曰用民權則桀黠得志豪彊橫行亂且未已不知民但能舉俊秀以入議院而不能肆行己志議員但能議其事而不能必其行何肆橫之有或曰權在上則聚在下則散散不可以爲國不知議員人𨿽多必精其選議𨿽雜必擇其多選精則少謬誤之論擇多則願行者眾是三者皆非足置慮者也且夫居今日而參用民權有三大善焉蓋從前泰西君權過重故民權伸而君權積替中國君權漸失必民權復而君權始能行何則中國𨿽法制禁令號出於君顧前代爲君者深恐後世子孫不知事體或有恣肆暴橫之事故再三申之凡事必以先代爲法毋得專擅攺易故舉措一斷之例大臣皆奉行文書百官有司咸依故事爲斷而熟諳則例之吏乃得陰持其短長故國之大柄上不在君中不在官下不在民而獨操之吏吏志在得財傳子孫初無大志故骫利營私叢獘如毛良法美意泯焉澌滅且不特此也君獨立於百官兆民之上則聰察不能下逮而力有所不及是以會計隱沒上勿知也刑獄過差上勿察也工作窳敝上勿聞也屢戒徇私而下之用情如故屢飭潔己而下之貪賄如故屢飭守法而下之作獘如故詔書嚴切官吏貌若悚惶而卒之無絲毫之悛攺猶謂之君有權乎惟參用民權則千耳萬目無可蒙蔽千夫所指無可趨避令行禁止惟上之從𨿽曰參用民權而君權之行莫此若矣且夫民無權則不知國爲民所共有而與上相暌民有權則民知以國爲事而與上相親蓋人所以相親者事相謀情相接志相通也若夫君隆然若天人民薾然如艸芥民以爲天下四海皆君之物我輩但爲君之奴僕而已平日政事舉措漠不相聞一旦變故起相率委而去之但知咎君之不能保護已而不知纖毫盡心力於君惟與民共治之國民之與君聲气相接親愛之心油然自生故西國之民見君則免冠爲禮每飲酒必爲君祝福國有大事則羣起而謀其故蓋必使民共樂民然後樂其樂使民共憂民然後憂其憂必然之理也若夫處今日之國勢則民權之行尢有宜亟者蓋以君權與外人相敵力單則易爲所挾以民權與外人相持力厚則易於措辭西人與中國互市動輒挾我國君之權力以制我之民中國欲拒之則我之權不足欲以民爲辭則中國久無民權之說無可措語是以增訂條約不謀之民而輒許之索租界索賠款亦不謀之民而輒與之其它一切有損於國有損於民之事皆惟西人所欲應之如響有司奉令承教爲之惟恐不速於是民視西人之餘轉視有司夫天下之權勢出於一則弱出於億兆人則彊此理斷斷然者且夫各行省之人而使謀事則气聚否則散使士商氓庶皆得慮國之危難則民智否則愚然則反散爲聚反愚爲智非用民權不可夫豈有妨害哉吾見古制復則主權尊國勢固也

卷三十五戶政十四養民下

禁栽罌粟策

楊毓輝

嗟乎洋藥之流毒也至矣盡矣蔑以加矣𨿽婦人小子亦知其爲害甚烈矣考洋藥初入中國有西班牙船數艘停泊廣東口門之外串通奸民誘人喫食其後遂有焚船致釁之變迨至禁旣開洋藥之入口者日眾每歲贏中國之銀錢不下二千萬𨿽天地爲鑪陰陽爲炭亦不足鼓鑄以供其朘削以致中國五十年來貧瘠益甚然溯其初不過閩粵富貴人喫之也今則大不然矣上而公卿大夫下中而士農工商下而至於輿臺僕役其不喫者十無三四卽以上海一隅論之土棧館多至萬餘家則食者之多可知也設此後再一籌莫展其害將有不可勝言者矣觀乎此則罌粟之種未始非奪回洋人之利以返中國之舉也然在老成謀國者以爲罌粟必當禁否則必將播種日甚與民食有妨其意不可謂不深要亦因噎廢食之見也試思招商局電報局之初設也人心惶惶多有欲阻之者謂輪船行則民船無人顧問電報行則信局無利可圖甚非利國便民之舉今則輪船盛行矣而民船何害電報通達矣而信局何傷且非特無害十數年來奪洋人之利不可以數計矣利國便民爲何如也以此觀之則罌粟不必禁也非惟不必禁亦不可禁禁則土漿日少洋藥居奇矣果欲其杜塞漏無害谷產則尢有妙策在今試擬一綱四目以備采擇施行一曰宜擇地以廣種植也查內地之種罌粟者亦多矣雲南四川山西山東河南浙江等省皆有所產而川土尢爲著名更有謂雲南之土性熱較勝於印度之土性寒者故人亦多樂喫之卽以此數省而觀旣足以稍奪西商之利以罌粟之種不開故猶未能暢行此漏所以終不能塞也且罌粟之禁原防有害谷者也然內則關陜襄鄧皆耕地也而皆荒而蕪之何爲也外則朔方五原云代遼西皆沃田也而又委而曠之何意也與其以有用之地而皆棄之爲無用何若弛罌粟之禁而使天下廣爲種植反可以杜塞漏也擬請奏準許民間廣種罌粟但須擇不宜五穀之地若向之谷田仍禁之使不得種斯可矣中國倘能如此講求則土藥蒸蒸而日上而又事半功倍質美價廉人必爭之而恐後不數年洋藥必無人復問旣無害於谷產而又杜塞乎漏此所謂一舉而兩得者也此不過宜種罌粟之大綱耳若夫開種之法以及無害谷產杜塞漏所應分辦之事猶有四目謹次於下一曰擇種地以編淸冊也世之謂罌粟當禁者大抵恐罌粟盛行後﹝向﹞﹝南﹞之谷田皆變爲地矣今欲使自爲谷自爲谷不至於相者則猶有妙策在曰編淸冊以查之而已其事當責重地方官先將闔邑土地徧查一番其有與谷種不甚相宜以及素無人種者皆編諸冊申詳上憲由上憲奏請卽以此項土地種且亦有變通者卽如山西張家口外越宣化縣一帶土田頗廣而其地寒凡種植皆不見出色不如將此種土地亦準種罌粟而其獲利反饒但欲種者須先報知地方官其地在某董某圖然後由地方官親臨查驗核諸淸冊果系已經奏準種之地卽俯如所請否則不準苟有不稟明私種以及種谷之地而亦攙種者查出除重罰外並立案不準其復買田由是罰一儆百而但於可種之地種當種谷之地仍種谷則產谷無害而漏亦可塞焉此其策之所當用者也

一曰開井塘以溥水利也古者稻人所掌以瀦蓄水以防止水以列含水故𨿽大旱猶得無虞自秦以來溝洫盡廢一遇旱遂諉之於天嘗見漧旱之時天久不雨有井塘之家尙有養禾苗數日不枯比天雨則苗勃然無井塘之家未雨而苗已先枯可見井塘之不可缺也而﹝﹞﹝因﹞地亦何獨不然爲今之計須嚴定章程凡欲報名種者須多開井塘以其有餘分潤谷田之不足第宜相地勢爲之或因窪下或因近山之麓疏鑿旣成卽供公用凡谷田之無井塘以及有井塘而不敷用者皆許其來汲予取予求不得阻止至疏鑿器具亦不可不講求查西洋有起重挖泥開河築堤鑿石各機器不妨相約公購或向洋行租借亦可或由官買安置局中凡種者準其租借則尢妙計可省人工而又成功速果能如此講求苟或大旱非特地無慮卽谷田亦得分潤而無枯槁之虞是不惟無害於谷產而且有益於谷產也則誠相得益彰之道也一曰輕釐稅以保利權也泰西各國凡他國貨物進口必加重稅或取什一或取一半更有徵至倍蓰者至本國之貨必輕其稅釐使其價值日低消路日旺而外國貨物不得與相抗此蓋保護土產之微權也今中國不然凡洋貨之進口者值百抽五載入約章而於土產反層層設卡處處抽釐以致利權反爲洋人所奪良可慨也故爲今之計欲杜塞漏則稅釐尢不可不輕者也顧或者謂輕土藥稅不如重洋藥稅𨿽洋藥之稅本較他物爲重今不妨再加四五成稅旣重價益昂則消必滯而土藥乃可以徧行於天下此其計亦甚深不知此刻約章久定萬難更攺苟欲加重各國必攘臂而起以背約爲言此必不可行之策也惟有輕土藥之稅俾其成本日賤價值日低則人必捨洋藥而趨土藥而漏亦可以稍輕蓋輕中乃所以抑西庇華乃所以敵彼也且當罌粟弛禁之初其稅尢當輕而益輕俾人人樂以趨之迨至種有成效所產日廣而釐稅不妨再加惟至重不得與洋藥同使吸者貪其便宜不﹝復﹞﹝得﹞再購洋藥則操縱之道得焉矣一曰一行價以輕洋藥也土藥價賤洋藥價貴人往往捨賤而就貴者大都惑於土藥味薄不及洋藥味厚之言也不知此皆耳食之談初不足信也試思今之洋商往往自內地采辦土藥攙和洋藥之中其用法制就並無異味爲此者以賤攙貴冀獲厚利西人之工於心計如此柰何吾華人反創爲厚薄之說甘以利權讓他人也或有鑑此獘議欲禁洋藥之售以興土藥而吾謂洋藥之售不必禁也且卽欲禁之於內地猶易爲力若通商各埠必掣肘難行亦不可行之策也但須嚴其定章程以一行價不拘土藥洋藥每只只準售若干膏每兩若干各埠皆當行遵不得私行增漲每埠設稽查土藥委員各數員將土行店鋪字號住址注明簿記每日輪流私查暗訪如有私增價目及串通洋人作獘者查出立將該店查封所存貨物一槪充公並將店主逐出境外不準逗畱則洋藥不禁而自禁矣蓋洋價成本貴勢不能與土藥同售洋藥必須加價乃可乃行價旣定一律欲私自增漲而又失本誰復貿貿然而爲之哉此所謂不禁而自禁也認眞如是數月後而漏猶不塞者吾不信也以上數端皆無害谷產杜塞漏之要策也是故淸冊編井塘開而土藥不雜於麥田則谷產必無所矣釐稅輕行價一而洋藥不得以抗衡則漏亦可以塞矣豈非利國便民一大關鍵哉顧或者不察謂鴉片病國而害民尢甚於豺狼必拔其本絕其流用嚴刑竣法以禁之而後可以杜塞漏無害谷產其立非不正也然不知禁之議亦旣老生常談禁之而不得其法適足以擾民何利民之有且使禁內而不禁外則根株未絕萌蘗潛生上之禁令空懸下之販運自若如譚序初中之禁於蘇是也若我禁內而不禁外則嚴以絕之斥而遠之後效𨿽未可料大局實有堪虞如林文忠公禁於粵是也是亦謂之兩窮之術矣惟有種罌粟以收利權行之數年必有成效或俟土藥盛行後洋藥無復進口者再設法議禁而其權在我尙易爲功總之以今之時勢觀之則種之策實勝於禁之爲不啻百倍是在有識者自能辧之也

中外養蠶得失異同

楊毓輝

王者治世蠶桑與農田並重夫所謂蠶桑者近之可以爲彰身之具遠之可以爲富國之資所以合中外古今而莫不致力於其際者也但古今養蠶之法亦甚繁矣通鑑稱皇帝元妃﹝嫘﹞﹝螺﹞祖西陵氏始教民蠶以供衣服由是民無皴瘃後世祀爲先蠶特其法遠而無徵矣而祭義所稱古者天子諸侯必有公桑蠶室近川而爲之築宮仞有三尺棘墻而外閉之及大昕之日使入蠶於蠶室奉種浴於川桑於公桑風戾以飼之此其法實爲萬世養蠶之祖而蠶絲之收成有無不旺也天官書正月上甲風從東來宜蠶吳錄南陽郡一歲蠶八織淮南子原蠶一歲再登唐書益州蠶三孰靑州蠶四熟農書荊桑薄而勁所飼之蠶其絲堅魯桑葉厚多津所飼之蠶其絲光澤以上觀之則古之養蠶家皆收成日旺而論其養繭之術不外乎蠶未生而浴種蠶旣生而風戾兢兢業業凡事不敢忽而已此皆古時養蠶之法也至於今而法亦大備矣除致富奇書及一切蠶書所載擇種生蟻下蟻分胎頭眠停眠大眠善育等項人皆知之毋庸剿說外有所謂﹝飼﹞﹝伺﹞蠶者如蠶卵初生飼以嫩葉日易數箔漸長漸增不可稍間且每日飼有定數不使饑飽不勻而蠶必興旺是也有所謂察蠶者如蠶有病必隨時察之見其身有細黑點形如椒末卽揀而去之另易佳種則不至傳染他戶而收成必旺是也有所謂育蠶者如選種之時參用日本蠶紙俟化蛾時配以中國之蛾牝牡相合則生子更爲盡美是也然以吾觀之尢宜取西法繅絲烘蠶之術蓋用機器以繅絲則絲一經汽﹝水﹞﹝米﹞泡制莫不質細而色柔矣用暖鑪以烘繭則繭可經久而不壞不致好絲而忽亂矣誠上策也至於養蠶之盛首推中華而所出貨之美質之佳亦冠五大洲之上乃西人久已垂涎其利近則各國皆已創行而意大利法蘭西講求尢切皆買中國蠶種桑秧以求有繅之法論其利病得失𨿽非與中國不相同而實亦大異蓋中國動拘成迹事事必則古稱先不敢越古人範圍一步故一切養蠶之法皆未見日異月新西人則喜新而厭故以爲前人成法譬如糟粕之粗於是一切養法皆推陳出新用能蒸蒸而日上此中西所以不能無異同也卽如破繭亂絲中國向皆視爲棄物養蠶家不甚置意也前有西人創造機器專收一切亂絲破蠶繅成佳絲且以之織繒絹倍覺新麗斯眞能化腐朽爲神奇矣此則中西物質同而功用異也中國育蠶皆以桑西北一帶亦多有以柘樹及橡樹者考橡樹蒙古最多故西人名之爲蒙古橡近來關東牛莊等處卽以橡飼蠶但西人謂爲小靑棡又謂爲大靑綱柳等名以之餵野蠶所出之絲頗佳聞泰西近時亦多法之前曾﹝有﹞法意之客由中西旋將蠶子帶往本國卽飼以橡而蠶質更堅此則中西法制異而養育同也法意之客見益智錄蠶之性喜燥不喜濕過於濕則病近今泰西於養蠶之法皆歸農政會格致會以資考究且於各項事宜皆不敢略故其蠶室旣不失之燥亦不失之濕而蠶遂繁碩無匹中國亦有蠶室然於此等利獘皆不甚求故蠶往往染病甚至於功本盡拋也此則中西趨向同而精粗異也卽以此數端而觀亦可見中西蠶務之異同大略矣至於出口之貨本以絲爲大宗歲獲外洋之資不可以數計苟能日有起色未始非富國之助也惟以蠶務爲重者首推江浙然獘端亦未能盡除也

今試舉所聞者約陳之以備采擇施行卽如種桑未廣一獘也考桑之類甚繁如野桑雞桑饜桑白桑種桑等名目甚多惟種桑之絲質潤而柔衣被天下誠能擴而充之其美利當有不勝言者今者農家隙地半多荒棄松屬種桑尢稀故鄕間蠶絲往往不能多出者昔沈仲復中丞觀上海頒發種桑十二說今果由官創辦依法施行並諭鄕民去盡山畔水涯一切艸木專以種桑則蠶務必當日旺且俟蠶市旣畢其桑猶可售於藥肆或以飼羊爲利甚溥當無不樂從者也又如養具不精二獘也查從前作經之絲由上海運往各國者名七里絲皆由烏鎭雙林菱湖南潯新市所出其後養蠶日甚蠶室林立過爲擁擠一切器具又不精潔遂至蠶病盛行不數年收成日見其少卽如本處所需絲斤以制各物尙向各處購買以此而觀卽可見中國蠶絲日衰之獘也故欲挽其獘非房屋器具人功皆須精潔不可也又如烘房未建三獘也今之養蠶家亦漸知烘蠶之利矣然猶未能廣行要其中有數善在焉蓋新收之繭數日不繅則爲蛹爲蛾破繭而出而好絲變爲亂絲矣若用烘房烘之蛹𨿽僵而不腐而破蠶爛絲亦可免若此者能久藏以待繅𨿽歷久而不壞也又如機器未用四獘也今之繅絲皆用繅車不知繅車甚緩且每村祗有二三架倘新出之繭經數日不繅卽化蛾破繭而出是以八口之家僅能育蠶數斤蓋繅車之不足恃也久矣如用機器則向之四斤者今可育蠶八斤向之出絲五斤者今可出絲十斤且所制之絲尢覺柔潤價值亦可加增此所謂事半而功倍也以上皆獘端之宜除者也然欲除其獘非設立公所不爲功查西洋皆有養蠶公院其利甚宏卽若法蘭西未設公院之先當咸豐三年所出之絲爲二千六百萬吉羅後來年減一年至同治四年僅出四百萬吉羅皆以未精講求之故自後公院旣設精益來精同治七八年所出之絲遂多至一千四百萬吉羅迄今年年加增不復減少則公院之利蓋可知也今果設立公院延請精於蠶務者以教生徒盡心格致凡蠶之﹝何﹞﹝生﹞以生育何以無病何以壯長何以蕃滋所出之絲何以有粗細韌脆何以有光潔暗滯其餘所應分講之事甚多皆宜隨時考究旣有成效然後廣布四方使養蠶家皆知效法數年後則蠶絲日旺蠶務日精凡種桑養具烘房機器之美利必徧行於天下其有不上以富國下以彊民以追往古之隆以冠地球之上哉

飼蠶法則

鍾天緯

古時蠶桑之利皆在禹貢靑兗雍荊之域未嘗及今之吳越也乃天道日移地球漸至南熱而北冷故北方田地日荒南方艸木日辟遂使蠶絲之利亦利於南而不利於北此豈盡關人力之勤惰哉正因地气轉移人力亦無所施耳蓋凡有蠶之地必在距赤帶南各三十度之間北方能繁碩若過冷過熱之地均不相宜收成必難日旺中國惟江浙二省爲最盛遂以絲爲出口之大宗斷非外國所能及也西國自古無絲至羅馬時始有由波斯販往者彼時富國皆以中國爲極珍之品價值兼金自海禁一開絲之出口日旺法人首仿中國之法聘中國蠶婦教以種桑浴蠶之法不數年凡意大利西班牙均知育蠶之法矣至今法之里昂城爲絲蠶薈萃之區紡績機杼不下十萬家所織綢燦爛奪目每尺值金錢一磅徧銷於歐洲各國歐絲不足始買中國絲助之惟二十年前正產絲極旺之時而蠶忽遘病比戶傳染蠶種幾滅幸經格致家巴斯陡考求其故用顯微鏡細察蠶身始知身有微粒形如椒末遂名爲椒瘟凡蠶患此病者或未繭而殭或吐絲無力縱或作繭亦甚薄弱比好蠶且輕一半蛾之傳種病亦輾轉相傳綿延不絕不數年歐洲蠶種將無遺類矣巴斯陡因擇無病之蠶始令其化蛾傳子蠶絲之收成大旺其後意大裏亦仿此法在蒙伯葉城設養蠶公院考求飼蠶之法而日本近亦效之印度且派人赴意法學習統觀於各國講求蠶絲之利當自謂靑出於藍矣而不知仍不脫中西之巢臼也查中國宋時陳所撰之農書後附秦湛蠶書一卷元世祖頒發農桑輯要等書皆原原本本殫見洽聞於防病傳種等法何嘗不先言之其法凡蠶室及桑葉均不宜濕濕則蠶易瘟治法以浮萍剉碎攙入桑末飼之其傳種之蠶必擇肥大而彊有力者食葉兼倍則無病可知別爲一室養之俟脫繭後令其蛾雌雄相配則生子必佳而絲之收成必旺矣此豈非西人今日所奪胎之法乎未可以得魚忘荃而自詡爲獨得之祕也惟用顯微鏡察視其形狀此則西人之長技彼善於此耳然而天下之新理日出不窮以格致之理推之當更有駕乎西人之上者請得而效其說蓋天下之物無論飛潛動植凡異類相合則其生愈繁猶化學中之愛力電气之攝力同類相合則其生不盛人類亦然故同﹝姓﹞﹝性﹞爲婚古垂厲禁西人亦謂以血脈相通之人配合夫婦生子多患癲中國禁中表爲婚亦知此意以此推之可通其理於育蠶如取中國之蛾與日本之蛾牝牡配合則必生子愈彊吐絲亦愈盛又如齊豫間有野蠶另是一種專食標葉結繭枝上大如雞蛋蛹卽繭中度冬至次年夏始破繭而出若將此種野蠶帶至南方至暮春時烘暖與湖﹝蠶﹞﹝繭﹞一同破繭取兩種蛾彼此彼此交合則傳種必碩大而繁又如西洋各國蠶紙行過熱帶𨿽隆冬亦蠕蠕而出其蠶繭亦化爲蛾若由美國加拿大繞道三十度以北帶至中國與湖蠶一同育蠶﹝破﹞繭令牡蛾與牝蛾彼此交合則蠶種亦必愈佳此則發中國前人所未發並爲西洋新法所未詳似可設法試之如以野桑之根接以家桑之榦則葉大而肥凡樹木之經兩種相接者無不皆然更可爲一證誠能於江浙兩省產蠶之地極力講求整頓務盡其傳種育子飼蠶察病烘繭繅絲諸法則育蠶愈廣產絲愈佳永爲中國無窮之利而不患他人之攙奪矣

種稻之法水旱之備宜如何而後可

許克勤

蓋聞唐堯之世洪水九年殷湯之朝旱漧七祀自是以來水旱偏無代無之而其爲患之輕重恆視乎備者之得失竊嘗籌備之之道必先辧其稻之種而復講求乎古今樹藝之法而後民食充足水旱之災可以有備無患曷言乎辧稻之種稻種不一中外各殊﹝隋﹞﹝惰﹞書婆登國有月熟之稻抱朴子南海晉安有種九熟之稻一歲九登若天竺土溽稻歲四熟見唐書西域傳交址稻夏熟冬又熟一歲再種見文選吳都賦注及初學記引異物志此其種稻之各異或疑今無其種或又謂南方地﹝熱﹞﹝熟﹞不能行諸內地皆非也郭義恭廣志云稻有蓋下白正月種五月獲獲其莖根復生九月復熟此其再熟爲一本兩刈今𨿽無其種然古之所謂再熟者要非一本兩刈之謂也據水經注任延守九眞始教耕犁俗化交土風行象林白田種白谷七月火作十月登熟赤田種赤谷十二月作四月登熟所謂兩熟之稻也溫水篇注道元說兩熟之稻旣異畝而異種又謂無月不秀卽月熟之稻亦由乎穜稑之早晚而非一種由此言之月熟之稻不必婆登四熟之稻何須天竺試思欽州地暖無月不收其種名曰月禾周去非嶺外代答云正二月種者曰早禾至四月五月收三月四月種者曰晚早禾至六月七月收五月六月種曰晚禾至八月九月收而欽陽七洞中七八月始種早禾九月十月始種晚禾十一月十二月又種名曰月禾欽州近在廣東何必婆登之國乃有月熟之稻乎儋耳種旱稻名曰山禾其粒大而香其收三四熟見顧玠海槎余錄今儋州卽儋耳地四熟之稻又不必天竺有之也不惟此也翁氏兆臻至臺灣見其稻獲而再熟蓋鳳山居臺地之極南地气更暖無嚴寒之時所以冬月卽種而三月早獲焉是則再熟之稻不必交趾今時臺灣卽有之然猶得曰遠在海外也則試言海內閩廣之稻歲收再熟一畝之中時有早晚兩種見農田餘話則是再熟之種閩廣多有之矣然猶得曰此尙濱海也則試言內地安慶桐城山田气暖而再熟饒州圍田髙而湖田低亦有早晚之兩熟見程民瑤田九谷考李彥章云今湖南湖北安徽江西廣東廣西福建等省皆有兩熟稻見江南催耕課稻編及劉氏楚楨先生釋谷然則再熟之稻不惟濱海有之而內地亦有之矣且夫域外之種可移種於海濱可復移於內地其事更有可證者宋眞宗時遣使占城得稻三十石以種於福建後又就福建取種而移於江淮兩浙是也事具湘山野錄及宋史食貨志抑南方地熱稻歲再熟人皆知之矣而不知北方地寒今亦有再熟之種伏讀聖祖禦制幾暇格物編云丰澤園中有水田數道布玉田谷種歲至九月始刈獲登場一日巡行阡陌時方六月下旬谷穗方穎忽見一科髙出眾稻之上實已堅好因收藏其種待來年驗其成熟之早否明歲六月時此種果先熟從此生生不已歲取十千四十餘年以來內膳所進皆此米也其米色微紅而粒長气香而味腴以其產自苑田故名禦稻米一歲兩種亦能成兩熟口外種稻至白露前後數天不能成熟惟此種可以白露前後收割故山莊稻田所收每歲避暑用之尙有贏餘曾頒給其種與江浙督撫織造令民間種之聞兩省頗有此米未廣傳也南方气暖其熟必早於北地當夏秋之交麥禾不接得此早稻利民非小若更一歲兩種則畝有倍石之收將來蓋藏漸可充實矣謹按此種一歲兩熟今亦稱爲玉堂米卽玉田之轉音乃米中之最貴始生上苑繼行江浙則口外之種尢可以行諸內地也其北地早寒則糞壅之中又有補救之術或以石炭或以硫黃或以紅砒皆所以助地之暖而兼獲其殺虫之效者也若夫齊民要術引廣志曰南方有蟬鳴稻五月熟按此與早黍名蟬鳴黍五月熟者同名五一作七疑誤靑芋稻六月熟白漢一作漠稻七月熟此三稻大而且長蓋亦月熟稻之類也合以上海之帶犁回五月熟各省之秈米六七月熟浙東之早稻八月熟而紅廣秈又於九十月熟則自十一月至四月內地𨿽無此月熟之稻而自五月以至十月要未嘗無此月熟之種也

且林文忠之撫吳也嘗取楚省之種發髙郵種之三十日卽熟果以此種先後種之則九熟月熟之稻何難再見於今乎演繁露又有紅霞米早熟且耐旱此龔氏中吳紀聞所謂紅蓮早稻自古有之者也卽今玉田米之類抑亦秈米之色赤而早熟者夫耐早之種禮稱陸稻管子謂之陵稻今南方之髙田稻是又川沙之赤米耐旱通州之臙脂赤久旱不枯斯皆耐旱之種也北方水田所種稱爲稻子江南之稻多種水田其卽耐水者歟未也本艸綱目云眞臘有水稻髙丈許隨水而長今暹羅有湄南河勢緩而散田疇藉以肥沃農時掉舟耕種插秧畢而河水至苗隨水長不煩薅漑水退而稻熟事見瀛環志稻之耐水惟此爲最考諸芳譜有名一丈紅者五月種八月收能水水深三四尺漫散之能抽苗出水乃知湄南河之水稻卽此種也又有名烏口稻者一名冷水結再蒔而晚熟色黑而耐水與寒然則此種不但耐水並能耐寒矣更有性不畏鹵者通州誌謂之撇殺天凡田近咸湖或瀕海口以種此稻尢覺相宜今誠徧爲勸諭廣收稻種以各得其土宜則丰年彼此俱獲旣不失乎地理否則參植各種亦可以備水旱焉夫良賈之市物不主一物良農之種稻不專一稻水旱有先後種多乃不至重傷此稻之種所宜先辧也曷言乎講求樹藝之法樹藝之法古今各異人情皆好逸而惡勞其畏難而日趨於簡易勢所必然也今農多爲縵田而古不必然後稷后稷樹藝五穀說者以爲卽代田漢趙過能爲耕田一歲之收嘗逾縵田畝一斛以上姑不具論而殷爲區田所以濟旱周有稻人以備水旱其法猶有可術者區田之法創自伊尹後漢劉般傳注文選養生論注並引之而齊民要術尢詳乎言之大約區田不擇地原隰山城皆可爲之又不擇種禾黍菽麥皆可種之縱有道以通人行橫有溝以儲糞壅禾種溝旁區用糞一升以土和之上農夫區方六寸相間九寸中方十寸下方九寸間各二尺艸生則苃之之或鋤之刈之種有疏密多少故其收粟亦有殊上農畝嘗收百斛中收五十一石下則二十八石而己蓋伊尹作此本以救旱而負水澆稼煩勞特甚故民多畏難而久廢不行間有行之者一畝之收或三十石或二十餘石或十餘石或五六石不等蓋由古今異制天時異宜人力異施而然然而收獲倍於常田則無異也惜乎蚩蚩者竟莫之能行也稻人之法以瀦蓄水瀦其陂塘以備旱也以防止水增其堤防以備水也以溝蕩水以遂均水溝引瀦水以和蕩於遂遂引洫水以均輸於田而灌漑可以相通矣以列捨水以澮寫水列以去溝遂之水澮以瀉瀦防之水而泛溢可以無虞矣天時之水旱無常地利之蓄泄有節周立稻人以備水旱所以多黍多稌而詩詠屢丰年也慨自阡陌開井田壞溝洫不修而稻人稼下田之法廢之久矣𨿽然古今之制時有不同而水旱之災不可以無備居今日而籌備之法則必酌古今之異尙采中外之良規今之時有因沙爲田者有梯山爲田者沙田梯山猶區田之可以濟旱也或壩水以漑田或築塗以爲田壩田塗田猶稻人之爲瀦防以備水旱也其在低下之鄕恆有水患者則可用歐西之機器以竭其水也其在髙亢之地恆多旱患者則可用東國之鐵棒而鑿爲井也或竭其水以成田或鑿爲井以取水而又多收稻種教民廣蒔則歲有丰歉而稻未有不熟者此古今樹藝之法又貴乎講求之也然備水旱之要更有四端請縷陳之

一田築圩圩田又名圍田大或三四十里小則十有餘裏四圍築堤堤髙二三丈厚四五丈視外河水勢之盛衰以爲增其內有月塘溝渠其外有夾河小堤其上有磚石各門以時啟閉旱則引水以入內而可以漑田澇則水以出外而可達以河蓋污田之制大於塗田固於壩田不但可以禦水而亦可以防旱也江以南本多圩田今則有名而無實或舊有而今廢比比皆是所宜擇要修築必使髙厚鞏固立之圩長而相時蓄泄以收水旱無荒之實效且各府城內磚阜尙多撥兵挑運可備築河之用旣淸都會之荒蕪又裨圩堤之堅久一舉兩得莫便於此二曰浚河河之深淺水利攸關尢與圩田相表裏溝洫通而圩田獲其益溇港塞而圩田失其澤大抵通之之難終不敵塞之之易河道之塞由於堤岸之剝落又爲農人所侵占歲久不浚塡閼日甚春水時至無地可容於是水漫入田而圩岸亦爲水所蝕一遇赤旱則港底龜坼𨿽有桔亦無所施河之旣塞害有必至所宜及時浚之淤塞者開之狹淺者浚之民力所不能爲者官助成之務使旣深且廣以垂久遠而後水有所泄旱亦有所資卽以種各種之稻而耕獲易爲力也至於修水利開農學以轉移土脈拙著救荒備荒策詳之前蒙曾忠襄公擢取第一已刊入己丑年書院課藝玆不贅三曰養蠶蠶必飼以桑葉桑詠於詩則周鄭衛皆宜於蠶厥篚之貢載於書則兗靑徐揚荊豫等州無不可蠶今則北方民風婦多偸惰而蠶桑之利遂獨盛子江浙間或試養子天津而未得其法一舉不效輒爾中止豈知種桑非難而養蠶爲難多養則尢難竊見養蠶之家恆不能常熟而鹵莽滅裂者更無一歲之或熟無他蠶須寒燠適宜而種往來尢宜深愼斷不可以疏忽爲也試養未效正宜別求良法更請嫻習婦人必明夫蠶之性何爲而病何爲而殭何宜而種可繁更何施而絲可韌教養多年乃克有濟迨乎利徧天下則農耕於由婦繅子室𨿽有饑荒而莫之爲害此養蠶與稻田相輔而成者也四曰種儲儲似薯蕷而大一名甘儲今呼山芋其種本出於交趾或種於珠崖剪莖作種地得生枝葉附地隨節生根旱則灌漑易潦則風雨不能侵一莖分爲數十畝而又不需乎鋤耘可當米谷味甘而益人可充籩實可釀酒漿可以多獲可以久藏可以生啖可備漧糧蒸煮咸宜嗜之者壽百餘歲此甘儲獨擅十二勝而大有裨於饑荒者也誠使民栽種於隙地則儲糧充足𨿽五穀不熟亦可以無饑矣總之築圩浚河所以備水旱之災而稻田不患其不熟養蠶種儲所以備饑饉之歲且可補稻田之不足居今日而議水旱之備要莫要於此矣以此而施於江南五穀更見其富饒以此而施於北方氓庶咸蒙其樂利𨿽經水旱而有備自可以無患然其間究以稻田水利爲尢急遠稽漢代張君遊開稻田於狐奴近在我朝怡賢新親王興畿輔之水利果能實力以備之不且媲美前賢而流芳百世哉

泰西善舉中國能否仿行

許象樞

歐洲之於中國路隔十萬里風俗不同形貌不同言語不同文字不同衣服不同而不忍之心愛人之情則無不同信哉孟子之言性善也其國有育嬰施醫禁酒自新卹孤勸和訓啞教聾等會皆以輔大造之生成彌斯民之缺憾外此又有卹貧院凡街市乞丐無業遊民收入院中教以淺近手藝至藝成足以自養而後令去不徒養之而又教之蓋養之者飽暖一時教之者飽暖終身矣其法制之善何如也諸院經費少則十數萬多則數十萬而不聞不足者蓋好善之誠人人皆具苟其事有實濟自然國家助之官紳助之安慮爲善不終乎我中國保嬰敬節掩埋義塾諸善舉上而都邑下而鄕鎭無不有之固不讓西人專美於海外而於城市之中猶有逐人以乞賤者猶有沿門以求食者猶有恃彊以訛詐糾黨以橫行者蓋卹貧院未立猶爲我中土之憾事也說者謂我中土不創此院也有故中國地方不及泰西之富則力有所不能中國各省所設普濟堂攺過局自新局棲流公所皆所以收養貧民則勢亦有所不必不知各省之堂之局之公所有養而無教以中國乞丐之眾遊民之多而欲以區區之地養以終身無惑乎其力之不足也蒙以爲世有當道及富紳自願立此功徳宜卽諸堂諸局諸公所以爲基而更變其章程則經費省矣不足則設法勸募中土人心好善甚於泰西觀乎歷年災荒一經諸善士說法無不立沛仁漿豈有慷慨於彼而吝嗇於此者乎如猶不足則可於善後事宜中酌成提幾成蓋各省自發撚平後無不設有善後局在當時誠爲要事今則徒事縻費不過藉以調劑人員而已酌提若干以助不足誰曰不可至其章程若何克臻美備亦不外乎教養兼施而已矣其道有三曰戒鴉片曰廣教術曰嚴督責曷言乎戒鴉片也致貧不一端尋花問柳買笑千金溺之者苟有悔心𨿽過靑樓而不入也喝雉呼盧一擲百萬犯之者苟思攺行𨿽遇局戲不顧可也惟鴉片之癮入骨浹髓逃之無可逃避之無可避何怪饑寒交迫而吸食如故乎泰西化學家考得鴉片所含生物質共十一種其感動人身者曰穆爾非尼質又考人身之血皆系鐵質鴉片之性能令血中鐵質暫漲故無癮人偶然吸食便覺精神增長夜不知倦及至上癮則不覺其漲偶或不食則血中鐵質反縮故每至力倦神疲畏寒涕垂若身抱重病者然傷身廢事莫此爲甚中國極貧之人往往犯此入院之人宜先戒絕癮飲食以養其冑藥餌以補其身然後可責以習藝此泰西院中之所無而中國之所不可緩者也曷言乎廣教術也博施濟眾堯舜猶病如以有限之資財養永無止期之窮民𨿽鄧氏銅山石崇財產亦可立竭善乎西人之教以手藝也蓋藝成者出院營生院中卽可再換一班人如此則同此經費而恩之所及者廣教果可緩乎哉顧質有智愚力有彊弱如教愚者以智者之藝則必苦其難精教怯者以彊者之藝則又苦其難勝今宜略爲區別質之敏者宜教以寫字株算估看銀洋及中國市面各貨之出處各貨之善惡各貨之銷路學成則可薦入商家爲之司事力之彊者宜教以木工圬工石工營造制器之法及農家之植稻粱場師之植蔬果業成亦可出爲人傭如質愚力弱卽教以縫襪作帽諸細事𨿽日入無幾亦足自糊其口其教習則選工商中之翹楚由院酌酬薪水按期來教有藝出院者由院更招貧民以補其缺此泰西之善法中國所宜仿效者也曷言乎嚴督責之也中土善舉往往其效未其獘已生卽以蘇省大憲所設攺過局而論立法何嘗不善今則一切獘竇與獄牢等黠者欺愚彊者淩弱聚一室無惡不作焉望其能攺過乎卹貧院宜詳訂章程朝自某點鐘至某點習某事下午自某點至某點鐘習某事如有怠惰廢學者薄懲之不悛則重責之又不悛則與彊橫不受約束者同押出院罰作苦工必使幡然攺悔自願受教然後更令入院蓋以威嚴濟教術之窮卽虞廷明於五刑以弼五教之遺意而小用之者也夫癮旣除而又師以教之刑以董之至期而業不成者未之有也業成而出外謀食者聽其自願住院者果能學業精通卽可升爲後來諸人之教習若不勝此任亦必自蠅頭以養其身蓋院中將以其衣食之資更招他人也然則卹貧院之功徳豈有量哉世有毅然行之者乎謹獻芻蕘以備土壤細流之助

卹貧爲善舉第一論

陳翼爲

先王立政必使國無遊民而鰥寡孤獨有養也古者地曠人稀有井田以授其民九職以任其民又有夫徵裏布以罰其怠惰者故閒民少而國富足後世官不能復授田貧者無立錐之地故不特怠惰之人流於失業卽彊有力者亦不足以供家室此遊民所以日多而鰥寡孤獨之窮困不待言矣泰西好爲善舉如育嬰施醫禁酒自新卹孤勸和訓啞教聾諸會法至善也然尙不如卹貧院之設爲益尢大也其法收國中遊民及乞丐之流悉入院中量其所能教以淺近手藝使得自食其力又設監督課其勤惰不中程者有罰此因民之所利而利之惠而不費者也然其始不能無經費以給之其院旣大所收至廣動以數十百萬金有由官捐廉以贍之有由紳商捐貲以贍之有由國家籌以贍之故國無遊民民無廢業𨿽歲費數千萬金而國亦陰受其利也中國人眾失業尢多愚弱者困於饑寒悍黠者流爲盜賊其彊壯有爲者又散之四夷如呂宋一島約五六萬新加坡檳榔嶼諸島又十餘萬美國舊金山又十五六萬越南西貢等處又三四十萬古巴祕魯等處各十餘萬餘若日本若新金山若檀嶼島諸處亦動萬計其餘小島不可勝數總計不下一二百萬近聞華人之在美國者美國嚴立條制以苛之且欲悉數而逐之嗚呼誰非赤子而受困於異域此誠可謂痛哭流涕而長太息者也乃今不爲之防則流亡愈眾而外國之虐視益甚矣此卹貧院之舉所以不可緩也欲立此院國家當籌巨以爲之倡設院於通都大邑使人人共見其利則必有繼之者然貧民甚眾則設院不得不多經費不得不廣經費不廣則持久難今宜變通辦理且盡一人之力以供食用𨿽劣弱者必有餘貲願入院者官給其食授以小藝藝成所得之財則﹝十﹞﹝中﹞分取一以爲經費挹彼注玆則設院自廣又宜分上下二院凡貧民無業者入上院藝成聽其自行謀食願畱者聽之下院則收盜竊之徒及犯小罪者藝成三年之後方能聽其自便若再有犯法則更入院三年然後得去下院之制自當比上院稍嚴如周官圜土之法又宜立婦女之院教以婦女所能爲之事擇老婦之朴誠材幹者司之又宜立嬰兒之院以收孤子之無視者廢疾之院以收廢疾之無養者皆教以一藝使足自給則天下無坐食之人矣然諸院不能一時俱舉擇其要先行之富室有捐巨資獨造一院者加翎銜以寵異之紳士之辦理得力者亦宜有所﹝獎﹞﹝將﹞勵之然後有所勸勉以中華之人之眾凡敬節育嬰以及建寺施僧之事皆不惜重貲以爲之豈卹貧院之舉利益百倍反不肯爲之乎特無人爲之先故格而不行耳苟名公巨卿有好善者一人倡之百人和之行之十年而民不富足俗不長厚者未之有也

條陳養民事宜疏

文廷式

奏爲條陳養民事宜恭折仰祈聖鑑事竊維國家之設官以爲民也然數千年來於理財之道但謀所以取民而不謀所以養民使各盡其一手一足之﹝力﹞﹝烈﹞而國家從而徵之稅之於是乎大利不興眾力不集民幾不能自養而國家亦因而患貧時至今日籌之法已窮郵政銀行諸端未易一時措辦有以開源之說進者或疑其迂而遠於事情臣以爲爲民興利計其效遠者三年近者一年亦可謂神速矣中國地大物博萬里膏腴西人推爲天下第一大富之國而國用匱乏民情困苦如此則養民之道失其傳也五十年來所言西法皆僅枝葉其本皆富國養民而已矣此乃中國三代聖人之古法禮失而求諸野可也法國百年以前上下貧窘後乃興種樹之利嚴伐樹之禁立勸民栽樹之官遂富甲歐洲縱橫四海故英美擅工商之利而法徳奧意諸國其大利皆在於農中國自古重農自應以農事爲急而農政之要則以開渠種樹爲先應請旨明諭天下各就本省可開之水道固有之利源董勸民間妥籌興辦民力不足官助其成不得故事奉行亦不得藉端苛擾唐人講水利元代重農政史書具在成效昭然至中國現有四大利可以立致富彊者請爲我皇上詳晰言之一曰蠶桑之利禹貢九州島桑土居其七今農桑之利僅存江浙則昔多今少可知矣意大利種桑養蠶垂百餘年而其絲之柔紉潔白終遜中國西人考求始知中國蠶絲冠於各國皆因太湖之水百倍肥腴距湖稍遠者則否故太湖大泊皆宜蠶桑卽太湖一隅每歲之利將及萬萬使推之洪澤巢湖鄱陽洞庭以及滇池昆明等湖皆種桑養蠶如太湖之側則數萬萬金之大利已在掌中矣二曰棉花紡織之利近年洋紗洋布銷售中國者歲值六千餘萬金土布之利全爲所奪向日西人織布皆用木綿產於美國印度兩處近中國自立紡織各廠始知華綿絲長色白不及洋棉而溫暖堅厚過之然洋棉每石需洋三十餘元華棉則每石十餘元耳故近年洋船回國出口棉花驟增至二千餘萬而江西安徽湖廣江浙各省所出棉花尢稱上品西人考求全地球人數布衣者十人中只得三人衣綢者十人中不及一人此兩項利源有加無已應請旨飭下江浙安徽江西湖南湖北雲南各督撫先籌購買桑秧沼洪澤巢湖鄱陽洞庭滇池昆明等湖廣栽種勸諭民間大興蠶利髙燥之地植綿花責成本地紳耆詳細開導提設官爲維持然後集招商廣立繅絲織布各廠使所出之蠶絲紗布媲美洋工比及三年其收利何止萬萬大利所在人所必趨惟須實力實心不得假手吏胥徒增擾累此大利之在南方者其事至順而易也三曰葡萄釀酒之利北方數省每歲銷洋布四千萬金除羊毛艸帽邊值五百萬金外余無一物可以相抵是歲耗三千五百萬金矣民安得不貧法國有人遊歷北省謂自黃沙以北無地不宜葡萄卽奉天一省如能廣種葡萄其利已可敵法蘭西一國因葡萄性喜天寒最宜沙土故也查法國葡萄制酒之利歲合中國銀數九萬萬兩酒值一兩稅亦如之法國歲需全資酒稅近日洋酒華人亦喜飲之每歲入口已千餘萬中國開此利源無此重稅則物美而價必廉卽不能奪法國之利而已可杜洋酒之源是爲北省之民歲增數千萬金之進矣惟制酒葡萄﹝其﹞﹝具﹞種類與中國異枝多實繁本大略如吳越人之種桑應請旨飭下出使法國大臣密派專員考求此事購覓佳種雇募西人選購制酒機器來華於直隸山東先行試辦逐漸推行則其事不勞而集矣四曰畜牧之利畜牧爲北方大利古有明徵非止牛羊供食駝騾負重也西人剪羊毛以織呢羽收駝毳以制絨牛乳之類飲食必需美國之北方遂以此擅無窮之利中國如東三省熱河口外七廳錫金河套及甘肅新疆等處地廣人稀最宜畜牧小民愚昧創始維艱邊帥疆臣又多習故安常不知通變應請旨飭下出使美國大臣訪訂精於畜牧及織造呢絨毯之人至沿邊相度然後購買機器開辟圍場提派員管理牧政數年以後美利大興矣此二事者爲北方絕大利源創辦之時應先令使臣延訂妥人博求良法以立中國富彊之基不得敷衍因循貽誤大局俟辦有成效然後將其法行之內地各督撫及邊疆大臣董勸商民一律興辦此利之在北方者其事稍逆而亦非難也以上四事本皆中國舊法𨿽參用機器兼資人工可養無數貧民卽可銷無窮隱患旣爲閭閰廣生計更爲國家增稅釐所謂因利而利百姓足而君足也較之搜骨剔髓剜肉補瘡害中於民而國終受其禍者其優絀勞逸遲速相去何如也惟中國可興之利甚多亦甚易略舉數事以例其餘而大要仍在疆吏得人先集巨貲力除積獘刻刻以養民爲念則富國丰財之本計已隱寓其中愚昧之見是否有當謹恭折具陳伏乞皇上聖鑑謹奏

勸諭陜甘通省栽種樹木示

陶模

勸諭各屬廣種樹木預弭祲而興地利事照得周禮重虞衡之職孟子論斧斤以時自古體國經野樹藝與農工並重近來東西洋各國無不講求林政爲致富之一策蓋樹木繁滋有六利焉山岡斜倚坡陀回環古時層層有樹根枝盤互連絡百艸天然成籬凝畱沙土不隨雨水而下後世山木伐盡泥沙塞川不獨黃流橫溢𨿽小川如灞滻諸水亦多淤塞潰決故種樹於山坡可以免沙壓而減水害一利也平原旱地大半荒廢生气毫無泉源日窒若有密樹則根深抵固能收取山气互相灌輸由近及遠土漸通故種樹於瘠土可以化爲沃引導泉流二利也炎日燻蒸易成旱暵惟樹葉披拂空中能呼吸上下之气故塞外沙漠無樹不雨終年樹蜜之區恆多時雨衡以格致之理種樹於曠野可以接洽霄壤調和雨澤三利也赤地童山陰陽隔閡其民多病而弱惟樹木之性收穢气吐淸气扶匝地潤澤長滋種樹於僻壤荒村可以上迓天和驅疫癘而養民病四利也山峻地寒陰障騰起雨變爲雹傷敗嘉禾然雹隨風至勢必斜行凡田連阡陌者每隔數畝商同種樹成一長排可以阻風勢而禦冰雹機日奇飛空懸炸各國深知城郭無用皆撤毀垣墻掘溝種樹環繞數重以代堅壁叢林髙矗混目迷形測準易乖飛丸多阻可以設險而禦彈五利也安邑種棗富比列侯襄陽收橘歲易多縑試觀貨殖一書大率羨稱千樹與其博錙銖於異地何若話桑麻於故鄕六利也以故中外通人纂富國之策首推樹藝去年禦史華輝奏稱開利源以種植爲大端有能增種至五萬株以上者官給獎賞有無故伐樹一株者罰種兩株富民罰錢一千文曾奉部咨通行在案惟小民昧於遠圖每謂樹能害田因噎廢食甚至不能播谷之荒地亦任其廢棄不思酌量種樹以傳無窮之利本部堂目擊其獘心實傷之除通飭各廳州縣遵照辦理外應再通行勸諭凡各屬紳耆鄕民講求樹藝有力者種嘉果美材無力者種尋常易生之樹凡磽確地宜松柏潮地宜椿杞白楊山坡地宜楡槐棗杏之類各就土性辦其所宜除自有地土外能無主官荒各地開種各項樹木者準其報明本管地方官立案作爲永業免納糧銀其有主荒地自此次勸諭後應勒令本主隨時種植如遲至五年尙未種植者卽以無主論有人取以種植者聽勿許舊時地主出而阻撓各該地紳民務須實力講求以興美利毋負本部堂諄諄教誨至意

卷三十六戶政十五榷酤上

請整飭釐金疏

易俊

爲釐金積獘太深請飭實力湔除並妥定章程以杜中飽恭折仰祈聖鑑事竊維抽釐一事𨿽屬不得已之舉而數十年來各省防營林立已爲籌餉大宗商民相安久忘擾累現值需孔殷之際與其從旁搜括曷若就此認眞整頓尙可歲增巨不至病民也各省情形不同大要不患來源之少而患侵蝕之多不患比較之不嚴而患勸懲之不實臣敬請爲我皇上陳之各省釐差定限一年期滿名爲調劑非有勞績不能得委其最優之釐差非勞績而兼有奧援者仍不能得委充斯差者大卡動獲萬金中卡或數千金小卡亦踰千金夫薪水能有幾何而此盈千累萬苟非多作獘竇從何處得來固不待智者而知也其在稍知自愛委員縱未必涓滴歸公尙能顧名思義若劣員則任意侵漁毫無忌憚司事有充司事之費巡丁有充巡丁之費試問司事巡丁有何銀錢賄賂委員乎亦不過取償於商民而已不知司事巡丁取商民一二金則釐卡少收商民有十餘金矣查部章有按年按卡切實比較以收數之盈絀定委員之功過如收數較多再令接辦其短收各員立予記過停委等語各省總局其始非不遵照辦理無如日久視爲具文夤緣者𨿽多記過而不見撤差安分者𨿽多記功而不見畱辦似此漫無賞罰人𨿽至愚孰不欲收多報少自飽囊橐乎委員狃於習見先私後公猶望釐金有起色也難矣擬請飭各省將軍督撫臣將釐金一切獘端認眞釐剔並諭令戶部妥定章程咨行各直省以從前收數最巨之年爲定額毋得藉詞而減少其比較數目委員姓名接辦年月按月報部以備稽查有一連兩季記過者卽行撒差不得徇情畱辦有一連兩季記功者不獨畱辦並準咨部獎給虛銜封典倘一連四季記功大卡長收至一萬兩以上中下長收至五千兩以上小卡多收至二千兩以上者卽準分別酌保升階如此則貪得無厭者不能鉆營戀棧而能潔淸自好者尙得保獎酬勞庶人人勉力奉公盡收盡解比較之數自可逐漸加增第恐不肖委員旣欲免過又圖肥己多方抑勒累及商民應由總局刊刻簡明告示行張帖如釐卡有額外需索故意畱難情事準商民赴總局控告從嚴參處俾知委員所儆懼不敢違章罔利上有益於國計下無妨於民生矣愚昧之見是否有當謹繕折具呈伏乞聖鑑訓示謹奏

稅則

鄭觀應

自道光二十二年大開海禁與各國立約通商洋人各貨進口納稅後卽準由華商販運各地過關祇按估價每百兩加稅不得過於五兩維時當事不知中國稅額輕於各國四五倍或七八部故立約甚輕也迨後天下多事始創榷貨抽釐之制藉資軍餉釐捐最旺時歲收二千萬𨿽稍減亦有一千五百萬取於商者甚微益於國者甚大較之按畝加賦得失懸殊無如法久獘生或因辦理不善或因設卡過多避重就輕遂增子稅之條查初辦釐捐時洋人之貨亦在各﹝子﹞﹝予﹞口徵課尙無異說迨咸豐八年十一月中西重訂條約始定洋貨土貨一次納稅可免各口徵收者每百兩徵銀二兩五錢給半稅單爲憑無論運往何地他子口不得再徵其無半稅單者逢關過卡照例納稅抽釐斯乃體卹洋商恩施格外較之華人其獲利厚矣於是洋商獲利華商裹足不前迫令納費洋人論釐捐之經重約報費之多少托其出名認爲己貨如洋人虧空凡代華商報關之貨不能控追及代華人出名在租界所買之地亦弄假成眞矣洋商坐收其利有代華商領子口半稅單者有洋商洋船裝運洋藥各貨者有代用護照包送無運照之土貨者且同一土貨由香港來則準其報半稅無釐捐若由粵省麥則不準報子口稅必報釐捐同一洋貨在洋人手則無釐捐在華人手則納釐捐無異爲淵驅魚爲叢驅爵不獨譸張爲幻流獘日多且先失保護己民之利權於國體亦大有關礙也查香港澳門無徵收釐捐之例商賈多樂出其途爲今之計不如裁撤釐金加增關稅其販運別口者仍納半稅華洋一例徵收則洋人無所借口華商不至向隅似亦收回利權之要道也或慮西人不允請俟換約之歲預先敍明如有不利吾民有吾國自主之權者準其隨時自行更變以豫爲日後酌攺地步據公法便覽第三章

論邦國相交之權及待外國人民之例注說甚明其﹝第﹞二節云凡遇交涉異邦客商一切章程均由各國主權自定實於公法合彼𨿽狡悍亦可以理折之也嘗考泰西各國稅額各國之稅無不隨時變通大約本國所必需之物其稅必輕或免稅以招徠之奪本國土產之利者其稅必重所以保本國之利凡無益於日用之物者其稅必重以其縻費於無用之地欲民間惡而絕之凡物有害於民生者如鴉片之類不準入口至於稅則隨各國自定而他國不能置議欲增則增之欲禁則禁之以其貨爲內政而不妨由己訂也太致以值百取二十或取四十六十爲率最多則有值百取百者美國進口貨稅值四徵三商𨿽非之然不能違抗亦有全不徵稅者於輕重之中各寓自便之計如洋酒煙捲等物外洋徵稅極重在國中列肆賣煙酒者尙須納規領牌今中西和約凡進口之呂宋洋酒只充夥食槪不納稅查中國通商章程第二凡有金銀外國各等銀錢粟米粉砂谷餅熟肉熟菜牛奶酥牛油蜜餞外國衣服金銀首飾攙銀器香水炭柴薪外國燭絲煙煙葉酒家用船用雜物行李紙張筆墨氈毯鐵刀外國自用藥料玻璃器皿各物其進口皆﹝準﹞﹝淮﹞免稅泰西俱無此例尢屬不公日本稅關皆用土人凡船用家用煙酒等物照例納稅往時出口稅重進口稅輕出口貨少進口貨多今則反是凡所需外來之物皆仿西法自行制造且免稅或減稅出口使商務日旺進日多我國無業者眾更宜設法仿行又查日本來往貨物必盡由海關碼頭上棧稅後方可以放行不準另設碼頭內地凡租界巡捕房應歸日本人經理其獵狗獵槍地仿外國例皆有稅納云今宜重訂新章一律加徵又如中國各種煙酒珠玉古玩等物本非日用所必﹝需﹞而𨿽加數倍亦不爲過查旱煙水煙皮絲淨絲黃條靑條各國歲銷數十萬箱亦可謂巨矣而土貨出洋者稅宜從輕最妙莫如出口全行免稅進口則加重庶己貨可以暢行而來貨自行壅滯然恐一時難於辦到則加重入口稅減輕出口稅似宜並行者也凡我國所有者輕稅以廣﹝消﹞﹝法﹞路﹝我﹞﹝伐﹞國所無者重稅以遏來源收我權利富我商民酌盈劑莫要於此總之泰西稅法於別國進口之貨稅恆從重於本國出口之貨稅恆從輕查出口茶難至粗者每百斤價值十兩亦納正半稅關秤銀三兩七錢五分連所抽釐捐是值十抽五矣進口貨至貴者例不過每百抽五有失利權大損國體或全免出口之稅今日本已仿行之矣其稅於國中者煙酒兩項特從其重他貨或免或輕專以遏別國之利源廣本國之銷路便吾民之日用生計爲主國君須保百姓利權不爲外人所奪庶免生計日絀其定稅之權操諸本國𨿽至大之國不能制小國之重輕𨿽至小之國不致受大國之撓阻通行之公法使然也其或某國重收本國某貨之稅則本國亦重收某國之稅以相抵制某國輕收本國某貨之稅則本國亦輕收某國某貨之稅以相酬報此又兩國互立之法也卽此而推因時制變之機權在是矣當日海禁初開華人不諳商務一切船隻之進出貨物之稽徵皆委洋人經理京都特設總稅務局前上海英領事麥華陀云今之赫總稅司𨿽不負中朝之任使第信之過深於徵稅之餘復令經畫沿海之燈塔臺賽會事宜亦責其派人總理在赫徳感深知遇原無挾持之隱侵蝕之私而設官分職各有專司材可兼人事難兼任以赫徳勾當雜事則可以總稅司分承他務則不可何則赫徳不能不死替人豈必盡如赫徳維持國計者必切深遠之慮斯立長久之規各口海關則設正副稅務司幫同監督經理榷政稅務司下又有幫辦自頭等以至四等每等皆分正副此外更有扡手皆以西人承充惟通事及辦理漢文之書啟徵收稅項之書吏始用華人夫中外通商數十餘載華人亦多精通稅則熟悉約章與其假手他人袒護彼族何若易用華人之爲愈乎或謂華人誠實者少狡猾者多用之恐滋獘竇不知稅則旣定中外通行耳目觀瞻眾多所系非若各省釐卡貨稅之數彼此不符𨿽有姦胥安能舞獘應請明定章程擇三品以上官員曾任關道熟悉情形者爲總稅務司其各口稅司幫辦等皆漸易華人照章辦理庶千萬巨權自我操不致陰袒西人阻撓稅則不特榷政大有裨益而於中華政體所保全者爲尢大也

通商綜核表序

錢恂

約章所載進口免稅各物初因品物不多無關稅額又皆彼中日用無預華人不予徵科以示曲體遠人之至意詎向之專供旅用者今則視爲利途非無司關者稍與爭持而總稅務司動加駁斥商利商關交受其侵又若同一紙也墨也金銀器也氈毯也衣服也密餞也葉絲也皆出口有稅進口則免中外互市貴取其平免則均免稅則均稅苟取舊章而更定之酌一進出皆稅之則堅持定論彼必無詞我國免稅各物大半爲日本稅則所不免何西人於日本則甘於輸將於中國則每形崛彊折而服之固有詞矣按西例出口貨稅或輕或免以期暢銷土貨重徵進口貨稅以遏來源保我黎民毋侵害農工未有捨己蕓人抑內護外者也又閱涇縣吳劍華續罪言其稅務司一條云按海關之制旣有老關以收商課又有新關以收洋稅稅課總歸洋關而洋稅則另用外人掌之名曰稅務司積各海關之稅務司而轄之以一總稅務司亦用外人濫觴已久無有悟其非者吁何其悖也夫創始之時實以洋人貨價非華人所諳故不得不藉外人之力以助其成今日大非然矣稅則旣定專條章程盡人能解何用碧眼黃髮之儔越俎而代治乎且旣設一總稅司以轄之則凡爲稅司者皆自以爲不歸關道轄治儼成分庭抗禮之勢輒以細事動致齟齬而所用洋人扡手類皆袒護洋商而漠觀華商同爲一色之貨竟估二種之價於是華商怏怏而控之關道關道皇皇而問之稅司稅司茫茫而委之扡手率從初議使納重稅關道瞠視之無如何也於是轉賄囑洋商爲護持而華商之貨皆洋商之貨矣華商旣賄托洋商則貨本較重不增價則本虧增價而華商之貨日滯洋商之貨暢銷矣且廣東各口往來港澳等處輪船經過關口必須停錨俟稅關人役下艙查如系西人船主則無庸侯何薄於土人而厚於外人如此而要皆一稅務司階之厲也方今天下洋務日興不乏洞明稅則暢曉條規之人苟使任關道者畱心人才時與稅務司考究選擇幹員而薦舉之以爲稅務司之副責其學習數年有效則漸裁外人而使﹝代﹞﹝伐﹞之我﹝華﹞﹝筆﹞人皆知奮勉次第疊更不十年而各關皆無外族矣然稅務司乃總稅務司所轄也不先去其總則必多方撓阻而關道終無事權各稅務司必存私心此議卒不能行彼日本小國耳昔海關榷稅亦用外人今則悉舉而代之以本國官矣嗚呼何以堂堂中國曾不倭若以天下利權授之外人之手而使坐長姦利以笑中國之無材哉查中外各國請外人爲稅務司監收國稅者只印度中國日本三國而已印度稅捐以鴉片爲最昔爲英商承辦太阿倒持禍至失國日本初聘西人協理今則全換土人不用西人矣我中國尙屬如故考各口洋關正稅務司三十人署稅務司十餘人代理稅務司二人副稅務司又十餘人尙有徵稅船鈔教習三項分內班外班海班共有四千三百四十三人其中華人三千五百七十四人通西文且在洋關當司事者不少何無一操守廉潔者可升爲稅務司乎或謂華人難免舞獘西人豈得盡善不觀鎭海關洋人美生之事乎如謂華人不盡如西人何不於其中愼選而用之又謂選擇甚難然則西人獨不須選擇將盡人而賢耶劍華所論實獲我心余細考華人之舞獘者大抵西人俸重足以開銷華人俸輕不敷繳用且聞泰西各國無關卡有納稅印花出賣運貨納稅者計銀若干卽貼若干印花關卡委員無中飽病商等獘聊貢芻言伏候采納

釐捐論

鄭觀應

釐捐之設由於發逆之亂軍餉不繼徵及毫芒原屬朝廷不得已之舉故議曰軍務敉平卽行裁撤屈計發逆肅淸垂三十餘年屢經奉旨裁並無如疆臣總以安置冗員爲事初則借口於善後繼則借名於海防廣東有海防捐籌防捐臺捐牙帖捐等名目上海有落地捐籌防捐上海﹝有﹞有籌防捐凡華商報關者須照洋關稅納半所以華商之貨槪托洋人代報納免抽籌防捐所謂爲叢驅爵耳若所抽之數涓滴歸公名實相副𨿽損於民而猶利於國無如釐抽十文國家不過得其二三餘則半飽私囊半歸浮費國家何貪此區區之利而縱若輩殃民乎近來內地局卡林立往往數十里之遙其間多至數卡或謂商賈走私見某處有卡則思偸漏聞某處有捐則將繞越此防而彼竄東堵而西行以致走漏日多收捐日絀故不得不多設卡以防之也然而旣設卡以防走漏不得因防走漏而復加捐今乃過一卡有一卡之費經一卡抽一卡之釐此何爲乎欲紓商困則宜示限制凡商賈過衝要之卡旣完釐後卽給以憑單所經分限一體查驗放行不得重捐倘前卡未及完釐準在後卡補完以示體卹將無關緊要之卡一律裁撤旣可便民亦可省費焉所以論者謂病民之端莫甚於釐卡然而落地之有捐猶微也莫患乎不肖委員從中勒索照章之科罰猶淺也莫甚於司事巡役故意爲難此皆積獘之宜除者也邇來趨巧商人多有陋規之獻委員得其費則任意放行否則必多方挑剔司事巡丁更同惡相濟狼狽爲姦商船之過卡者每月贈以銀錢若干查艙時便潦艸從事所載貨物十成有以二三成完釐者其有不先納賄者則視之如寇仇待之如奴婢掯畱刁索無惡不爲楊然靑雲閒嘗參究釐金盈虛之情形而知其故有五釐局委員大則太守小則縣令似不致貪黷以玷官箴詎知候補人員皆視釐局爲利藪鉆營者有之奔競者有之甚至賄賂公行苞苴疊進差一到手便以此爲乃生財之地機會不可失也於是以多報少百計彌縫而司事差役又層層扣其實數上解者大約不過十之三四耳於庫曾何裨乎其故一西人傳教以來民教動至齟齬匪徒又從煽惑之往往焚毀教堂戕害教士事定後則須賠或數千金或數萬金至蕪湖一案多至十一萬金以有限之財補無窮之累𨿽抽釐日盛其如耗費之過巨何其故二商務旺則釐金多商務衰則釐金少此自然之理也今中國商務盡爲洋人所奪查光緒十三年進口貨計一垓零二兆二億六萬三千六百六十九兩十四年計一垓二京四兆七億八萬二千八百九十三兩十五年計一垓一京令八億八萬四千三百五十五兩十六年計一垓二京七兆令九萬三千四百八十一兩觀乎此可知洋貨日盛一日夫西人貨物多入中國一分卽中國商務多爲傾軋日一分釐金不能日增庫不能日裕者職此故也其故三自講求制造以來需鐵甚巨需煤更繁卽以日本英吉利奧斯的亞三國而計前此售煤至中國計二十六萬八千噸值銀二百餘萬元餘如軍械等類爲數更多夫以庫之所入止有此數而耗之者正無窮𨿽欲不絀也得乎故其四鄭州口而後河患頻仍前後費帑不下數千金萬而又繼之以災荒如山陜之大旱江浙之雨朝廷蠲免錢糧撥賑濟爲數頗非小可且大荒之後十室九空物力旣衰釐金必減是亦庫支絀之一端也其故五有此五故所以釐金𨿽抽終無裨於庫何如酌量減免反可惠彼商民

寓滬各商賈僉謂害商民病民者有十土產之物逢卡納稅運之遠方甚有稅視成本甚巨者土物不能遠流其害一凡貨以速爲貴以鮮爲美凡遇關卡必須俟其逐件盤查然後放行過一鄕越一城逢卡三四處者則盤查之久已將一日不惟時不速而且貨經其三掀四覆已鮮色全無矣又將焉售其害二絲茶上市則派扡手多人如遇行人之有鋪箱籠者必飭之停車翻箱倒篋行同盜其搜捕情形有令人不堪者致行旅爲之裹足其害三分卡棋布星羅凡肩挑負販之流惴惴焉必納稅如有繞越則必指爲逃捐重索苛罰甚有棄業而他徙者其害四土貨無捐洋貨有捐有土酒盛於洋玻璃瓶者卽指玻璃瓶爲洋貨擬罰其害五又自行帶手巾一二條爲卡丁所執指爲貨樣先行出賣預爲走私地步亦擬罰其害六有渡船搭客報關之貨斤兩不符不但該貨被罰更要全船充公所以粵東佛山昔年有罷市之事其害七有隨帶髙麗參一二枝或零星自用之物皆以爲私或插贓誣害執以苛罰其害八菱湖各絲行與捐局議定凡絲止稅出不稅入鄕人絲至鎭賣不賣未定斷無先捐之理有卡中司事見鄕人載絲赴鎭因其老實指爲漏稅罰銀數元以後視爲利孔老絲客有不允捐納者該卡司事持竹片向絲客亂毆幾致身無完膚事載今年閏月初七日滬報其害九有客自遠方返裏帶行李輜重不知捐例因被責罰然倒箱倒篋爲匪類所窺中途被其害十其餘無故畱難得賄私縱因苛罰而致商賈罷市者不勝﹝枚﹞﹝放﹞舉𨿽飲食日用之微西人帶入中國尙不納分毫之稅民間瑣屑之物顧可一一抽釐乎嘗聞某處釐卡凡﹝食物﹞﹝物食﹞及箕無不加捐𨿽一二件亦必掯﹝捐﹞﹝阻﹞不捐則彊以去有內地設落地捐民間抱布入市每疋抽釐八文向章五疋起捐少則不捐今則一疋亦捐有設海防捐者一巾一扇一鞋一襪亦捐民皆苦之試思富商巨賈貲本重盈稍稍捐取尙不致大害獨此肩挑小販資本能有幾何亦任意苛取毫無顧忌或其物或取其錢是以鄂撫譚敬帥出示免抽雜釐並定章程數條一爲鮮魚鮮蝦擔一爲雞鴨擔一爲雞蛋鴨蛋擔一爲靑菜擔一爲柴薪稻艸擔一爲果品食物擔一爲抱布求售者凡估值五串以內皆準免捐實爲法良意美擬請各處釐卡均照此行無論何種瑣屑之物凡值五串以內一槪不準抽釐則小民受惠良多而於庫仍無﹝損﹞﹝捐﹞失瑣屑對像捐與不捐原與國課無關輕重也更聞不肖司巡更巧立各色名目剝削商民如飯食等名色不一而足無非爲營私之計卽與辦論彼且借口於定章如是並非格外索取是使商民於正項釐捐外又多幾許私派謂商力能不日難乎嗟彼商民何以堪此爲今之計尢須嚴除積獘﹝除獘﹞之法首在選誠正委員示之以賞罰嚴之以考成委員得其人自能嚴以馭下而司事巡丁亦不敢作獘其有願充巡丁司事者須納銀爲質並妥實保人倘有不法事情除罰去質銀惟保人是問外卽行斥革嚴加治罪庶幾罰一儆百或不至魚肉鄕民也總之釐捐不撤商務難以振興莫若將所有釐卡一律裁撤並歸洋關鄙見於土貨出產之處抽加落地捐及至出口時再抽一洋關稅後則任其所之絕不再徵以免﹝免﹞洋人取巧東洋人攺造土貨出口西洋人用三聯單出口均爲可免釐金之故至各處鹽務卽就出鹽之地編入正賦謂之鹽賦如田地之有賦稅由州縣官按畝徵收各官及兵勇巡船悉行裁撤則節省耗費甚巨或仿外洋之例出售印花稅餉印花大小不一者小如外洋書信館之印花俗呼爲公仔頭者凡寄貨物提單匯票論稅之輕重卽粘印花之多少於貨物之上而無巡丁委員勒索等費方今聖明在上固已興利除獘澤溥蒼生矧玆理財之要圖可不速加整頓以紓吾民之積困乎

釐捐獘論

王韜

釐金之獘罄竹難書按釐捐之設原爲不得已之舉當夫粵撚倡亂需孔殷國家用以濟餉能使削平大憝重奠河山者未始不藉商民之力也原議軍事敉平卽行停止不謂承平已三十年而局卡林立未見撤裁加以各省辦理不善倚勢肆法任意抽收以致窮鄕僻壤搜括無遺負販肩挑苛索不免物價日昂民生日匱其實資軍餉者十之二三飽私橐者十之七八是以候補人員百計鉆營視爲利藪而大憲亦藉以此項差使調遣屬員幾若有其舉之莫敢廢焉矣多設一局卽有一局之開銷多立一卡卽有一卡之費用上至總辦委員下至司事巡丁一切薪水工食其果取諸釐乎抑不取諸釐乎此中耗費不問可知過來疊奉諭旨將局卡刪並在封疆大吏豈不欲仰體皇仁卹商艱而紓物力無如軍餉所出若將局卡一悉行裁撤則各省善後經費何從措置亦有萬不得已之苦衷也惟是釐捐一日不撤商困一日不紓欲救此獘莫如釐金並入關稅一次抽收查通商定例洋貨進口土貨出口每值百兩皆抽銀五兩爲進出口之出稅土貨轉運別口每百兩抽銀二兩五錢爲復進口半稅洋貨轉運別口在三十六个月內給發免單逾期照完正稅洋商運洋貨及入內地購土貨皆每百兩抽銀二兩五錢爲內地半稅乃查泰西各國稅額大抵以值百抽二十四十爲多亦有值百抽百者更有兩國有釁多至值百抽二百者皆視其事之損益以定稅之輕重從未有值百抽五者今設一例華商洋商一律以值百抽二十爲斷凡洋貨進口納稅於海濱之通商正口土貨出口納稅於第一子口悉照新章完納一徵之後任其所之不復重徵而遂將釐卡槪行裁撤是舉從前積獘一掃而淸之也在國家可省無窮之耗在商民可免到處之徵實於公私兩便所慮者或洋商從中阻撓耳然洋貨納稅後轉運出口在三十六个月外必復完正稅洋商運洋貨及入內地購土貨又有內地半稅今以一次完納𨿽若稍重而仍可加諸售價內以取償於華民且關稅交納後運入內地無守候貨之勞無逐卡停畱之苦行運旣速成本亦輕各國洋商亦未必不從也

治標庸言

鏡存子

查釐捐助餉行之垂四十年統計各省歲收共一千三四百萬而局卡林立畱難需索委員十居三四司事十居六七商民受累滋深今爲嚴杜中飽宜重徵坐賈寬卹行商則捐項旣免零星商人亦自便易業經戶部陳奏洵爲扼要破的之論今日本訂約內地通商攺造土貨於江南浙西數百萬釐金實受其害此外各省亦難免牽礙餉源所系亟應變計謂宜統裁水陸局卡悉除行商釐捐略師周官釐布之意妥議章程於城鄕鎭市﹝專﹞﹝捐﹞徵坐賈不事煩苛俾易遵從應諸先頒恩旨將米麥雜糧各種名目查明榜示永遠免捐而後將小民日用之物分別從輕此外酌量加重無論行棧店鋪一切貨物一律輸納塡給捐單其已由行戶捐過之貨批發鋪面者呈捐單如分售各鋪由行戶報明另給分單爲憑一經報明任便出入並舉紳董立商業公所編號立冊凡有張昌欠隨時登除無分華商洋人倘有徑向鄕城作坊交易者以偸漏論照洋關例拍賣充公其辦運出洋及轉別口仿用報單運照並參酌沿江五處章程先就江南浙西開辦推行各省以視局卡林立擾累大相徑庭比之零星抽收數目必無短絀且蘇杭旣行駛輪船裝運貨物和約𨿽無拖帶船隻字樣俟議商約勢所必然是洋商輪船拖帶﹝貨物﹞﹝船隻﹞祗應照關章完稅而不能遇卡抽釐華商輪船拖帶船貨旣應過卡抽釐又不能不照關章納稅旣已報明江海關者沿途局卡無能隱匿不能不據關津抽釐反不能如向來之減收少報商困更不堪矣是水陸局卡之不能不裁而攺徵坐賈亦時勢使然也羅浮山人曰致富之道當與地爭利勿與民爭利當栽培工商以敵洋貨而杜漏卮勿搜括稅釐以病民以自病旣未能如西例免去土貨出口之稅以廣利源凡彼口到此口之土貨亦當照洋關稅則一律免釐粵東土貨到香港轉船出口至滬變爲洋貨可免釐稅無異爲叢驅爵庶免華商日鮮若不設法維持恐新築之鐵路及往來內河各輪船徒爲洋商廣開利源耳

論中國各稅輕出重入之獘

蕭詩言

竊維彊兵必先富國而富國要在籌餉自發逆擾亂楚軍遂興胡文忠公創爲抽釐濟餉之法原以救一時之急而非欲屢世遵行而不變也且當時但有洪逆而夷患未亟抽中國之釐濟中國之餉定中國之亂公私相安而大難芟夷已著其效矣嗣是釐務相沿進有加增百物騰貴財力因之日絀逐錐刀之末利析秋毫其所由來者漸矣苟非變而通之安在不民窮財盡乎然此特重非所重之一端耳自海道大通輪舟集洋商之來我中國者除英法俄美徳五大國之外載在和約者何止數十餘國名爲通商心存覬覦乃燕臺一關而子口稅定則入口之洋釐遂輕我中國出口之釐日有增而無減入口輕則洋貨之銷售必多且速獲利亦倍蓰出口重則中國之物必遲鈍而銷售難卽獲利亦僅更有利無所獲而自虧其本者乎如是則利歸外洋而中國遂貧而財益竭矣間嘗觀中外之大勢而知其得失之所在矣外洋之稅非不輕也而重於入口其於土產出口之貨除酒害人之物必加重外而一切輕之是輕其所出而重其所入也出口輕則利在商人而民富入口重則利在公家而國亦富且民旣富矣設一旦有大役亦可進議院而籌於民故𨿽有國債而不失爲富彊之國我中國地大物博顧乃反其道而行之於以求得志於洋人斯已難矣然天下之事必先自彊不受制於人而後操縱由我立法之輕重由我否則倒持干戈授人以柄而欲勉彊以冀幸萬一其不至僨事者幾希矣夫所謂自彊者何曰戰而已矣自古能戰而後能守能守而後能和不移之論也前者中法構兵劉軍奮起其時洋人聞黑旗勝則皇然以懼黑旗敗則欣然以喜何以懼惟恐中國戰勝而商務有變或無所圖利也知所懼則知所喜矣惜乎諒山一役僅偶勝而遂議和也設彼時乘勝直前大加懲創則彼法人者震我兵威抑然屈服卽英美諸國皆有所懾而不敢動然後稍變易舊法於百貨之出入而輕重之俾利歸中國而無漏﹝卮﹞﹝危﹞之患矣然此時則未可言也子口稅載在和約洋人堅持其議未能以無故而輕動也亦審矣再洋人每經營一埠新嘉坡西貢等處均於入口之貨人物並稅而於他國運入本埠之物則加重之我中國入口之貨僅洋藥一事加重倍蓰尙稱得法他如洋呢洋布百貨等物皆輕而又輕與出口之茶葉湖絲大黃牛皮事事相反無惑乎洋貨天下而中國且日見其貧弱也嘗怪中國於西洋算學格致機汽諸藝皆欲師其所長以爲自彊根本而於富國之道反不知講求而一加變計以救貧弱欲其能自彊而不受制於人也不亦憂憂乎其難哉鄙人憂天姑就所見筆之於書云

海關徵稅敍

薛福成

總稅務司赫徳屬駐英稅務司金登幹送來光緒十八年海關貿易總冊余受而閱之條分件系經緯分明是年徵稅之數凡進口正稅銀四百五十九萬餘兩出口正稅銀八百二十五萬餘兩復進口半稅銀八十二萬餘兩洋藥稅銀二百二十八萬餘兩船鈔銀三十八萬餘兩內地半稅銀七十四萬餘兩洋藥釐金銀五百六十六萬餘兩其上七項都二千二百六十八萬餘兩比較十七年絀十六萬九千餘兩比較十六年贏六十九萬三千餘兩若就各關所徵七項銀分計之江海關徵銀六百三十七萬餘兩粵海關徵銀二百三十四萬餘兩江漢關徵銀一百八十九萬餘兩閩海關徵銀一百六十八萬餘兩潮海關徵銀一百四十八萬餘兩浙海關徵銀一百二十五萬餘兩九江關徵銀一百零四萬餘兩廈門關徵銀九十七萬餘兩蕪湖關徵銀七十餘萬兩津海關徵銀六十九萬餘兩淡水關徵銀六十三萬五千餘兩鎭江關徵銀六十三萬一千餘兩山海關徵銀五十四萬餘兩九龍關徵銀四十七萬餘兩臺南關徵銀四十四萬餘兩拱北關銀徵三十八萬餘兩東海關徵銀三十三萬餘兩北海關徵銀二十五萬餘兩重慶關徵銀二十萬餘兩宜昌關徵銀十一萬餘兩瓊海關徵銀九萬八千餘兩蒙自關徵銀七萬三千餘兩甌海關徵銀三萬六千餘兩龍州關徵銀一千七百餘兩上以二十四關徵收之總數卽前七項徵收之總數近年滬粵等關收稅所以益旺者以洋藥釐金歸並之故閩漢等關收數所以漸減者以茶葉銷路日衰之故綜計是年進口洋貨價銀一萬三千五百十萬餘兩進口正稅並洋藥稅得銀六百八十八萬餘兩核諸值百抽五之數無大懸殊然洋藥釐金固尙不在內也出口土貨價銀一萬零二百五十八萬餘兩出口正稅得銀八百二十五萬餘兩已逾值百抽八之數所謂值百抽五者不符則以土貨之價已大減於初定稅則之時之價絲茶二者爲之也余嘗考財用盈之故矣大凡土脈膏腴物產充羨壤博民殷商貨所趨如水歸壑則稅可贏又或眾力勤劬工藝精良流貤日廣爲遐方日用所必需則稅可贏或地𨿽磽瘠專產一物如絲如茶居民恃爲恆業遠人聞而欣羨則稅可贏又或綰轂通衢因利乘便官山府海發天地自然之藏都泉布輸寫之會則稅贏此數者貴審其地形開其風气尢視大水之經緯脈絡以定﹝羣﹞﹝郡﹞商之輻與否夫上海扼長江之要故稅最多廣州扼粵江之要故次之漢口扼漢江之要福州扼閩江之要故又次之北方之水澑急沙淤不便行舟故𨿽以黃河之大且長獨無榷稅極盛之關夫殖財之源因地勢亦隨人事夫時而變焉者也核其所徵之稅而地之衝僻民之貧富物之衰旺歲之丰歉俱可借以考鏡焉余故摘紀其大如此

海關出入貨稅敍

薛福成

光緒十八年進口洋藥價銀二千七百四十一萬餘兩洋布羽綾棉紗棉價銀五千二百七十萬餘兩呢羽嗶嘰氈絨價銀四百七十九萬餘兩鋼鐵銅鉛錫價銀七百十三萬餘兩米價銀五百八十二萬餘兩煤油價銀五百零四萬餘兩海貨價銀五百二十萬餘兩煤價銀二百萬餘兩自來火價銀一百四十二萬餘兩其餘雜貨價銀各數十百萬兩不等都洋貨價銀一萬三千五百十萬餘兩而紗布呢羽等幾居進口貨價之半洋藥亦幾居四分之一爲中國宜設方計漸杜洋藥來源而勸導商民仿洋法織布紡紗尢爲第一要義其次開礦其次煉鐵其次仿織呢羽氈絨其次仿造自來火及制煉煤油夫風气旣開而致富之能事盡此矣出﹝口﹞絲繭價銀三千零三十四萬餘兩綢價銀七百九十六萬餘兩茶價銀二千五百九十八萬餘兩棉花價銀五百零八萬餘兩艸﹝口﹞帽緶價銀二百零五萬餘兩糖價銀二百零七萬餘兩紙價銀一百五十七萬餘兩席價銀一百二十九萬餘兩豆價爆竹價銀各一百十八萬餘兩瓷器器價銀一百零八萬餘兩其餘雜貨價銀各數十百萬餘兩不等都土貨價銀一萬零二百五十八萬餘兩絲茶兩項爲大宗幾占土貨價十分之六如欲整頓土貨仍注力絲茶庶能握其綱領其餘如棉糖紙席艸帽緶等物苟能隨事講求隨時亦有大益此外土貨俟鐵路開通必有於無意中暢銷如艸帽緶之類者矣竊查光緒元二年間出入口貨約足以相抵今以出貨與入貨相比較中國虧銀至三千二百五十餘萬兩之多何哉近兩年中洋布洋紗進口之價逾於元二年間之價約三千數百萬兩則中國虧銀皆紗布暢銷爲之也從此中國織婦機女束手饑寒者當不下數千萬人豈細故哉而謂導民紡紗織布尙可緩乎哉抑余又聞紡紗之效逾於織布﹝今﹞日本通商經營已獲厚利卽華民自織之布亦樂購用洋紗以其價廉質良而易售故華商偶設一二紡織之廠亦無不獲利者然則有提倡之責者盍勸商民購機設廠先仿洋法紡紗以蘄漸及織布乎

海關出入貨稅敍是年貨由英國運到者值銀二千八百八十七萬餘兩香港運到者值銀六千九百八十一萬餘兩印度運到者值銀一千三百八十六萬餘兩新加坡運到者值銀一百九十一萬餘兩澳大利亞大浪山加那大運者值銀一百零一萬餘兩以上英國及英屬地來貨都值銀一萬一千五百四十八萬餘兩由中國運之英國之香港之印度之新加坡之澳大利亞大浪山加那大者都值銀五千五百七十八萬餘兩出入相較中國虧銀五千九百七十萬兩貨由美國運到者值銀六百零六萬餘兩由中國運之美國者值銀一千零七十八萬餘兩出入相較中國贏銀四百七十二萬餘兩貨由歐洲諸國運到者值銀五百十二萬餘兩由中國運之歐洲諸國者值銀一千七百十六萬餘兩出入相較中國贏一千二百零四萬餘兩貨由俄國運到者值銀五十五萬餘兩由中國運之俄國者值銀七百零四萬餘兩出入相較中國贏銀六百四十九萬餘兩貨由日本運到者值銀六百七十萬餘兩由中國運之日本者值銀八百五萬餘兩出入相較中國贏銀一百三十五萬餘兩貨由澳門運到者值銀三百十七萬餘兩由中國運之澳門者值銀一百六十八萬兩出入相較中國虧銀一百五十萬餘兩貨由小呂宋越南暹羅爪哇埃及五國運到者值銀三十一萬餘兩由中國運之五國者值銀一百八十六萬餘兩出入相較中國贏銀一百五十五萬餘兩總而觀之中國之銀耗於英國及英屬地者甚巨而稍取盈於通商諸國然絀者多而贏者少勢尙不足相補故一歲中虧銀至三千二百五十餘萬之多華茶銷於英國者年少一年銷於俄國者年多一年俄之用茶𨿽未能逮昔日之英然華茶不至壅滯者以俄人爲之運用也中國之貨稍稍銷暢於日本則以日本紡紗驟盛不能不用中國之棉花中國與日本互分其利云今之論時務者或謂英人耗蠹中國頗欲聯俄以擯英此與兒童之見無異夫民所以樂購此貨者皆爲衣食日用所必需而又質良價美之故當其不用𨿽君父不得而勸之於遠人乎何愛當其必用𨿽君父不得而禁之於遠人乎何尢卽如日本二十年來專精奮力研求工商之術遂能仿造洋貨及華貨質美價廉幾掩其上英人非但不惎撓之且極口稱道之國中樂用其貨者比比是矣中國地博物阜人工甚廉數倍日本誠知病英人蠹耗乎則有日本之成法在又何必出萬不能行之下策哉或謂中國𨿽虧銀三千二百五十萬兩然各關所收稅釐旣得二千二百六十餘萬兩加以洋商自募牙儈凡進口七釐出口八釐用費共有一千數百萬兩皆入華人之手以彼絜此中國尙贏數十萬兩是中國之銀未嘗錙銖漏入外洋也斯又不然考光緒元年出入貨相準華貨尙贏百餘萬兩以關稅用費合計之是中國且多贏二千餘萬金矣當時歲贏二千萬金中國且日見貧耗如今日之勢乎是不能不亟爲之計者牧民之政也保邦之本也爲上之責也

防漏稅

彭玉麟

從來王道不尙富彊聖世不言功利藏富於國不如藏富於民之爲愈也國家深仁厚澤薄其稅斂有準乎什一者有數十而取一者卹民之艱待民之厚蔑以加矣自道光二十二年大開海禁維時當事者不知中國稅額輕於各國四五倍或七八倍故立約之時洋人各貨進口納稅後聽華商販運各地所過關稅祇案估值每百兩加稅不得過若干分稅於華民者輕故稅於﹝洋﹞﹝華﹞商者亦輕也厥後天下多故軍餉支絀於是始爲榷貨抽釐之法創辦之始洋貨亦在各子口徵課尙無異詞迨咸豐八年中西重訂條約始定洋貨土貨願一次納稅可免各子口徵收者每百兩徵銀二兩五錢給半稅單爲憑無論運往何地他子口不得再斂其無半稅單者逢關過卡照例抽釐體卹洋商可謂至矣然洋人欲壑難塡猶復藉端要求煙臺條約定於租界內不收洋貨釐金卽洋貨之運入內地者不論華商洋商均可領半稅單此又格外通融之法無如日久獘生漏難塞華商之黠者串通洋人互相蒙蔽往往洋人代華商領半稅單而私取其費者華商亦代洋人裝運各貨兩冒用護照者漢姦與洋人譸張爲幻流獘滋多近又有三聯單者無論往何地購何貨先在洋關報明數目繳半稅方可領單領單之後聽其采辦運行沿途釐卡不敢過問至貨到時查明數目相符如數繳稅於是各商民利其稅輕而期速趨之若鶩以中國自主之權而爲洋人所把持釐金之受困不已多乎查始榷釐時歲收二千萬今之所收者不過四分之三而且日少一日有損無益於是董其事者嚴爲比較藉杜侵蝕密設分卡以防偸漏而究之委員之侵吞滋甚胥役之訛索益繁徒困於民無利於國故縱談時務者慨然謂釐金之當撤也然則謂釐金果宜撤乎目今軍務𨿽平元气未復國帑猶未裕也防兵不能裁也海防猶未措辦也設或更起事端將奚籌豈旋撤之﹝而旋﹞﹝旋而﹞設之乎然則謂釐金不宜撤乎洋商之包攬華商之偸漏徒供虛耗未獲實功亦何樂而爲此也爲今之計不如去釐金增關稅於釐務無所損而商民則有益焉何以言之所謂裁撤釐金者非必盡天下之釐金而撤之裁之也不過於通商各埠或洋貨或土貨去其釐而加其稅耳若明定章程核計道路之遠近如其貨自某處至海口須經幾卡應釐若干某貨自某海口至某處路經幾卡應釐若干一總稅之不必節節稽徵是釐𨿽撤而實存包攬偸漏等獘𨿽姦商無由施其技矣且關稅交納之後運行無阻不必守候而貨不必逐卡而畱停欲至某處可刻期而待爲日更速成本較輕卽所加之稅實隱攤於貨價之中而取償於售主商民又知某貨之不復納稅也更樂於販運銷暢益多所謂於商有益者此也洋人所藉爲口實者動謂中國釐卡林立收數互有異同以致洋貨阻滯不行若撤釐而加稅彼亦﹝將﹞何說之詞而說者謂關稅已有成規從而加之洋人必不能允不知所加之稅卽所抽之釐與其散而徵之不如總而稅之兼之洋人稅額以值百取二十取四十爲斷更有值百取六十值百取百者若以值百取二十爲準華稅之重猶從洋稅之輕舉是以折之彼將何詞以對又或謂釐金取之華民權歸中國自主若歸並於稅倘洋人於下次修約時復以稅重爲詞利權不幾爲所撓乎是宜聲明加稅免釐之故如欲減稅仍舊抽釐庶可以永杜洋人之口也抑又思之稅出於商欲充稅務先宜暢通商務西人之所以富彊者官商一體耳所有贏餘公家存之卽有折閱公家認之故能重其本而來卽厚其利而返中國之集成巨出洋貿易者尙鮮其人是彼以貨而取中國之銀我不能以貨而收回中國之銀利源不將竭乎計洋人入口之貨每歲售值八千餘萬中國出口之貨惟絲與茶爲大宗近來印度等處皆植茶桑出數與中國相若倘並此而失之是誠有出而無入矣又如呢布一項洋人買我絲棉織成之轉售中國每歲納銀三千餘萬兩良由機器便捷所以獲利甚厚若我國亦仿織之亦可開一利源或疑用機器以代人工恐奪小民之利不知洋布羽呢本非中國之物與民業毫無關涉制自中國可省運資價必更廉便閭閰之取求攻洋人之利藪是誠一舉而兩得者也伏讀嘉慶十九年正月諭旨洋商交易原令彼此以貨物相準俾中外通有易無以便民用若將內地銀兩每年偸運出洋百數十萬歲積月累於國計民生均有關系仰見聖慮淵深於中國銀兩出洋之患早已洞鑑今時事更非昔比出數照前更巨若之何不早爲之所也宜急令地方官廣勸農民於山谷隙地徧植桑茶繅絲制茶之法尢宜加意講求務使較勝於印度將來所出愈多價可酌減惟貨精值廉何患銷路之不廣而且招集商股以機器造呢布若成本不敷或援乾隆五十一年商人王世榮請借帑銀嘉慶十七年蘆商義和泰懇借運本均敕部議行之例是誠無損於國而大有便於民也總之出口之貨宜求其多而稅則輕之入口之貨宜杜其來而稅則重之收我利權富我商民擴我遠圖胥於是乎在

卷三十七戶政十六榷酤下

中國各省裁兵減釐議

潘惇先

古之爲關也將以禦暴令之爲關也將以爲暴昔在戰國已有此說蓋以關之設也徵稅所出商賈苦之行旅累之所由王者之徵必曰關市無徵也夫關市且無徵而謂可於關市外又增一徵稅乎哉曩者以粵撚倡亂不得已而有抽釐之舉取商賈之羸余以濟軍需之不足誠以有寇不得不募兵有兵不得不事籌餉此自然之勢也釐金一項僅取諸商商有餘力以營貿易莫不自顧身家且所抽之釐仍償諸所售之貨故無損於商賈而實有利於國家以視元明之加賦籌餉一絲一粟盡出於民者固自有別統計各省釐金最旺之時歲收不下二千萬今亦有一千四五百萬用能振作士气剿除寇者職是故也乃自承平日久而各省之軍需善後皆取給於此且以庫仍絀未能遽停夫善後有時而盡軍餉則朝廷不能一日不備卽不能一日無餉兵燹以後所募勇丁未盡裁撤國家多入釐金一卽多出養勇一截長補短未見羸余加以各省辦理不善倚勢肆法任意抽收以致窮鄕僻壤搜括無遺負版肩挑苛索不免物價日昂民生日匱其實資軍餉者十之二三飽私囊者十之七八是以候補人員百計鉆營視爲名利兼收之地而大憲亦藉以將此項差使調劑冗員幾若有其舉之莫敢廢焉矣又況設一局卽有一局之開銷委一官卽有一官之薪水增一役卽有一役之工食其果取諸釐乎抑不取諸釐乎此中耗費不問可知故軍事底定已及三十年而國庫空虛益形支絀試爲統籌全局權其出入之數大抵有虛無盈有損無益者也夫釐捐之設原議俟軍務敉平卽行裁撤今之若忘其本意者仍爲軍餉故耳邇來臺垣給諫頗有奏請裁撤者而一交封疆覆奏無不以軍餉爲詞若將所有局卡槪行裁撤則一切經費何從籌給果使別有生財之道夫孰肯居聚之之名有當軸者非不欲紓物力卹商艱無如軍餉所在實有萬不得已之苦衷也然則欲免釐金必先籌節餉項而籌節餉項非變通營制不可我朝綠營兵制乾隆四十七年增兵一案爲軍餉嬴絀一大轉關當時海內殷實兵革不作普免天下錢糧已經四次而戶部尙餘銀七千八百萬髙宗規模宏遠不惜散財以增兵力其﹝時﹞﹝文成﹞阿文成在河南奏言國家經費有常若歲兵餉三百萬統計二十餘年卽須用七千萬請無庸槪增等語旋議不行卒從增設至嘉慶十九年仁宗親帑藏不繼特飭淘汰於是各省次第裁兵一萬四千有奇宣宗卽位又詔抽裁復減二千有奇夫乾隆增兵一舉驟加六萬五千嘉慶道光減兵兩次僅裁一萬六千甚矣國家餉項耗之如此其多且易節之如此其少且難也養兵如許而粵撚之亂竟未收一騎一卒之用曾文正創辦圍練乃有練勇之舉號曰湘軍而繼起者復有淮軍楚軍黔軍霆軍嵩武軍諸名目大憝旣平𨿽多經淘汰而分駐各省者尙不能稽其實數內而神機勁旅外而長江經制以及南北海軍餉項方有增無減而欲論籌節於今日不綦難哉𨿽然今縱不能如晉武之銷兵亦當如府兵之攺制與其養一老弱之兵何如養一彊壯之勇與其以一餉養一兵而十兵無一兵之用何如以兩餉養一兵而一兵獲數兵之用查泰西藏兵之法皆寓於工農商之中一朝有事可以抽調畢集謂之藏兵英國當兵自十八歲始初爲戰兵七年以學習各種技藝限滿後復歸舊業爲頭等藏兵三年頭等藏兵限滿爲二等藏兵二年或三年再爲三等藏兵一二年最後爲常額藏兵九年不願者聽徳國從軍自二十一歲始初三年爲營兵後三年爲頭等藏兵二十八歲至三十八歲爲二等藏兵三十九歲至四十五歲爲三等藏兵其三等藏兵須敵已入境方可抽調然所調亦不遠法國當兵亦是二十一歲始先爲戰兵三年後爲頭等藏兵六年次等藏兵六年三等藏兵十年美國軍政大略相同而於英爲尢近故西國兵額承平之日爲數無多美國常年兵額祇二萬五千而南北花旗之戰招兵多至百萬蓋藏兵之法旣可得人又可節費實爲彊國之一道也夫人生自壯至老不過四十餘年其足以披堅執銳者祇二十年耳泰西兵制專用此二十年而又爲頭二三等之別兵之所以無敵也中國之兵自召募之後卽皆廩之終身則是一卒凡二十年無用而俱仰食於官由此推之養兵百萬實五十萬可汰屯兵十年實五年坐廢也今𨿽不必盡效泰西而變通之法則有不可緩者試設一法民年二十以上準入練軍年過四十卽復爲民而除其籍使其入伍之日先知除籍之限則除之無怨心且其精力猶彊可別圖生計庶行伍無老罷之兵軍餉無虛縻之患彊兵之道莫善於此然驟而攺之﹝或﹞恐生變第設一限以某年爲始其從前募入者姑仍舊規其新募者卽以此法行之遲之三十年凡弱者可汰之使盡矣而又將綠營虛額裁汰盡淨其有病故開除等缺俱無庸募補大約腹省有勁兵一萬邊省一萬五千已足以資巡緝匪類隱備不虞試合各省而論約計三十萬已足較舊額可汰其半亦餉需可省其半而卽以汰卒之糧酌加銳卒之餉庶額裁而精銳見餉厚而驅策靈仍將以此得力營勇參錯屯駐以資戰守所謂兵在精而不在多也西北邊防可行屯田之法寓兵於農又有不費餉銀而得收實用者惟裁汰之法或精彊之鎭不動而先裁劣營或邊要之區不動而多裁腹地或以營制太破歸而並之或以汛防太散撤而聚之是在兵部之精審大憲之體察分之以段寬之以期非一朝一夕之所能也

夫餉項不能驟減卽釐金不能驟免然釐金𨿽不能驟免而亦何妨於酌裁今各省誠能體察情形除水陸埠頭市廛環繞地方照例抽收外所有小徑分設之局悉行裁撤並查明已撤者若干處未撤者若干處報部以便稽查卽爲異日盡裁張本且限定吏役人數無得過多嚴定新章力除積獘擇誠實官員經理其事凡外省遊食官親內地不肖生監俱不準轉相匯緣濫充是選則釐金𨿽未盡免而民困已蘇其半矣又聞釐金章程各省不一大約耗費較常稅爲重自委員以至司事自司事以至巡丁層層剝削無非中飽宜將應捐應免之貨條分縷晰榜示通衢俾商人共見共聞而藉端需索侵吞入己者庶無所逞其姦至於布疋粟米之屬爲黎衣食所資尢宜普免釐捐以示體卹查光緒元年蘇撫吳健帥奏請酌裁糯米雜糧釐金略謂﹝江﹞﹝三﹞蘇釐金之重甲於他省前從撫臣張樹聲之奏已將秈米谷停收卡捐而糯米亦非大宗自應一律停免所謂寬紓一分民力卽培養一分民气者也昔年楚撫譚敬帥出示免抽雜釐八條一爲鮮魚鮮蝦擔一爲雞鴨擔一爲雞蛋鴨蛋擔一爲靑菜韭擔一爲柴薪稻艸擔一爲果品食物擔一爲抱布疋求售者其末條云總之估值其資本數在五貫以內者槪準免釐然則湖北釐卡至零星日用之物而亦將收捐楚人之苦可知矣倘各省查有此種情獘卽當禁革以除官而順輿情所慮者釐卡旣裁釐金亦減歲入度支益形不給必有格於吏議者則宜加重洋稅按各國稅額以值百抽二十四十爲多亦有值百抽百者更有以兩國有釁而多至值百抽二百者皆視其事之損益以定稅之重輕其所以能自便者於條約本無關也中國以值百抽五定稅則載在條約然並無不準加稅之文曩者以整練海軍首籌巨餉當事始議加捐洋藥適英以俄進兵阿當汗有窺伺印度之意欲結中國之援俾國無東顧之憂而得以全力拒俄於是允中國加抽洋藥釐金計每箱釐稅並徵銀一百十兩核與英稅值百抽二十之數相等似亦無可議加矣洋藥爲絕大之漏卮每歲進口以七萬箱計其實進口以十萬箱計漏稅者十之三耗銀三千數百萬卽收回釐稅七百餘萬亦耗銀二千餘萬捨民間二三千萬之財傅關津六七百萬之稅剜肉補瘡瘡不見愈其如肉已縻爛何今𨿽流毒已深斷難禁絕萬一天心厭禍一旦掃除此項又何從取給乎故人以加洋﹝藥﹞稅爲亟我以加洋藥稅爲緩竊謂今之亟宜加稅者莫如洋布查近年進口之布花樣愈多銷路愈旺而中國之抽其稅者布每疋不過納銀二錢色布每疋不過一錢五分花布每疋不過一錢其餘尙有不及錢祗納數分者如扣布每疋納銀四錢是也𨿽曰值百抽五其實不及抽五又加洋煙洋酒泰西徵稅極重至值百而抽六十在國中開洋酒店者尙須納規領牌而今進口之卷煙呂宋煙麥酒葡萄酒則以爲西人食物槪不徵稅近來華人之吸食者亦多銷路乃日見其廣前鎭江關康稅務司嘗以此事申報總稅務司議行抽捐爲赫徳所阻玆又二十餘年矣亟宜列之貨物內不得復以食物目之竊議加重洋稅宜仿泰西之例均以值百抽二十爲斷華商與洋商一律以昭公允進口之洋貨納稅於海濱之通商正口出口之土貨納稅於內地第一子口悉照新章完納一徵之後任其所之不復重徵是舉前此獘端一掃而淸之也乃或謂通商以來但見人與我爭利權未見我能整頓者其如洋商不允何曰免釐加稅固爲中國之利而洋商亦何獨不利按今定律洋貨進口完正稅後轉運別口在三十六个月內給發免單逾期則照完正稅爲復進口正稅洋商運洋貨及入內地購土貨皆值百抽二五爲內地半稅今以一次完納𨿽若稍重然仍可加之售價內以取償於華民且關稅交納後運入內地無守候驗貨之煩無逐卡停畱之苦行運旣速成本亦輕有何不可稅則十年一換例有明文乃自戊午八年與各國重修舊好立約以來從未一攺豈眞守定稅則以昭大信不能攺換舊章以伸大義乎𨿽加稅之說勢所難行然遇修約之期據公法以與之爭執大義以與之辧卽不能一時盡攺或可由漸而增是所望於總署及出使諸臣者幸勿以艸茅之見迂視斯言

洋藥之稅旣無可加而亦無庸加則惟有俟其熬膏後再議抽釐稅土則其權在人抽膏則其權在我宜照新嘉坡西貢港例設官膏局於通商口岸招商承充認定繳餉之數準其將生土熬成熟膏分運各處銷售凡吸者祗準買熟膏吸食不許購生土自煎其有私自煎膏者一經查出律以私鑄之重罪則洋土可全數歸公私土並無處可買而中國土漿亦照此辦理歲贏銀錢何下數百萬查熬官膏之例西貢最嚴𨿽爲數一二錢亦必給以憑印紙據每日按戶稽查必使所吸煙散與憑印紙據相符方可無事否則有罰凡入境商賈有私帶膏者不但充公並議罰鍰聞近日新舊金山亦有是例每歲輸餉多者百餘萬少者亦數十萬今中國若行此法以生土熬成熟膏猶以洋貨制成華貨權自我操𨿽英廷不得撓我自主也鴉片系害民之物卽橫徵暴斂亦不爲苛誰得議其後者向言洋煙洋酒固宜徵稅而中國之本地煙酒亦宜加捐何也二者𨿽列食物之中而實出食物之外並非民間食物所必需中國旱煙始行於塞外以其治寒疾辟瘴气也然當時吸者有禁治以死罪其嚴如此今則旱煙之外又多水煙飯後茶餘幾視爲不可離之物蘭州產煙最饒他省之種煙葉者亦地皆是若夫酒則漢代已重榷酤私釀有禁沿及元明其法漸弛而至今北省燒鍋尙有限制二者固在可有可無之數也國家徵鹽課蓋知生人之於鹽不能一日無此味而又爲日用細物取之無傷於民每年鹽課得有五百餘萬爲歲入一大竊觀今之嗜酒者幾與食鹽相等以中國人數四百兆計卽有不嗜煙酒者牽扯合算每人日費煙酒三文一日需錢一百二十萬緡以一年而論卽有四萬三千二百萬緡倘或重徵其稅煙則查刨以核之酒則按缸以課之通盤畫算一歲所贏當亦不少且所加之數合則見多分則見少以每筋每兩節節攤勻漸漸加貴在吸食者不覺而國家驟得此餉源則釐金𨿽免而失之東隅者猶可收之桑楡也卽或以經費浩繁難乎爲繼尙有行鈔之法夫行鈔古制也非西法也乃何以古昔行之而多獘西國行之而無獘此其中惟信不信之分耳如民情不信則𨿽君上之威無補於事如民情共信則𨿽商賈之票亦可通行今中國鈔票之法廢而西號之匯兌商民之期票反能彼此流通近今沿海各口競用英國匯丰等行鈔票更覺相形見絀矣按西國現銀存諸銀行以爲根柢而出鈔票以爲憑券其利皆歸諸國中國官項悉存於庫徒爲胥吏吞挪甚可惜也今欲行鈔票宜先置國本開設銀行然後籌集商股以匯其成蓋必先有國本乃足取信於民統計國家歲入各如洋稅關稅常稅洋藥稅地丁鹽課等項計銀八千五百餘萬擬提三千萬爲銀行國本卽造鈔票三千萬以代現銀特設寶鈔局於京師其式約分大中小鈔三等曰千兩曰五百兩爲大鈔曰百兩曰五十兩爲中鈔曰十兩曰五兩爲小鈔頒發各省匯兌凡京餉捐項賦稅錢糧皆能一律上兌無扣折之多寡無成色之髙低則民方樂於用鈔而流行不滯矣惟銅鈔紙鈔昔已行之銅則易於作僞紙則易於黴爛不如用布鈔之爲妙去年夏季憲臺以鈔命題生員議用布鈔曾蒙謬獎忝列前茅近今外洋有織布機器所出之布光厚潔淨則鈔布卽可購機器織成否則亦當機器造紙花紋精致如呂宋彩票然內有暗碼不能僞造但須紙張加厚而已如是旣有三千萬之銀復有三千萬之票財力已騰出一倍亦又何必戀此區區釐金哉若夫賽工蓺以興商務開煤鐵以裕利源尢爲免釐金後之要務工蓺𨿽中國不重而周禮考工居六官之一虞書利用列三事之中亦未嘗不重工蓺也今誠廣開蓺學盡力講求以格致爲基以制造爲輔愼選聰子弟延訂中外名師將一切工蓺悉心授受將見人材輩出必有與西國相頡頏者而又仿泰西賽會之舉廣羅百物品評優劣優者賞劣者罰凡絲茶磁器等件爲中國著名之物務期日臻美盛利於銷行則釐局釐卡𨿽一槪撤裁而工蓺蒸蒸日上自有富國之權衡也至於煤鐵自議開礦以來紛紛舉辦而迄無一成惟開平一礦稍有成效近則徐州之利國貴州之靑溪皆議用機器開采他日當有可觀聞光緒二年有英國礦師郭斯惇歷楚疆勘尋礦據云鐵以武昌興國爲最煤以荊門當陽爲最荊門之煤可造白煤與英煤無異近閱日報又有英國礦師謝髙禮赴山東勘驗靑礦亦稱靑齊諸郡礦產甚多煤鐵五金地皆是可知中國之礦不減於泰西特從前辦理不善耳今苟惇請外洋著名礦師來華指示以期必成則歲入之數何止十倍於釐金哉以上諸策𨿽若言之匪艱行之維艱然苟能實心行事則何患其不成夫爲國家大局計明知其難而不得不竭力從事哉成敗非敢料所恃一片血誠天地鑑之祖宗佑之得以挽回於萬一耳一言以蔽之曰在得人土壤細流髙深何補芻蕘之獻尙祈采擇施行謹議

裕利源而抒商力論

李經邦

溯自諸寇竄擾中原陸沈招勇團練在在需餉費用浩繁正雜諸稅不足以供之而抽釐之議起釐卡之初設也亦嘗不便於商情見譏於輿論矣而當其時會計之臣未嘗不周詳榷算智謀之士未嘗不竭蹶圖維鈔幣之法𨿽善未能驟行捐納之例𨿽開未能足用一切撥籌資補苴掇拾之計支於左未免絀於右挹於彼不足注於玆區區者又何濟大事使於此按畝加賦挨戶派捐暴斂橫徵重困百姓百姓何知必致惶惑疑懼怨忿訕謗人心一搖渙然釋前明覆轍殷鑑非遙天下大事尙可爲乎惟此抽釐一法取之約而無損於商用之宏而有裨於國誠可爲裕國之良謀救時之善策已然設卡抽釐之舉原議俟軍務敉平卽行停止迨至河山底定日月重光荷戈之士解甲歸田伏處之氓安居樂業抽釐之舉似可以已而局卡猶未裁撤者亦以養兵有費善後有費地方籌備工程又有費若必舉從前之釐卡一槪裁撤則所需經費將於何項籌給邇來當事者通盤籌算未嘗不欲裁捐局以紓物力而卹商艱而究不能盡撤者則實有不得已之苦衷不能責其背初議而拂商情也誠以各餉項之無從籌劃耳然釐卡𨿽不能議裁而抽釐之制不妨稍予變通今商賈之所患者不在抽釐之太重而在設卡之太多何言之商賈逐什一之利居貨之價幾何水之費幾何抽稅抽釐者又幾何分合籌算必當其值而後售𨿽輸之者商賈而實與商賈無關在購此物者𨿽物價加昂斷無有怨及抽釐者是輸之商而商無害出於民而民不知此所謂不患其太重也惟百里之遙設卡三五則卡多而用費亦多司事巡丁皆需辛俸工食一卡所入未必敷其所出司巡人等豈皆守法奉公不免假公濟私任意畱難而姦商黠儈以多報少以有報無賄賂公行任其長揚而去種種獘端防不勝防而且同在一總局之分卡往往因此卡所入之數不及彼卡相形見絀妒心頓生設計招徠從寬兜攬此中之獘更不可言此皆設卡太多之患也今請將所分設之小卡分別裁但於商賈必須經由之地立一總局俾專其責而重其權庶可持久而無獘然分卡旣裁釐金斷不能旺惟有創設鋪捐裁節浮費加稅洋貨重徵煙酒以補釐金之不足而已曷言乎創設鋪捐也夫國家立法嚴懲作姦犯科之大猾不會嚴懲謀生食力之小民尢當苛求操奇致贏之巨商不當苛求肩挑負背負之販夫嘗觀通都大邑之間商賈輻其中珠寶有鋪人參有鋪綢緞綾羅又有鋪珠寶人參兩項就上海一區每年貿易不下千萬金而從來關卡未聞有以珠寶人參完稅抽釐登記報銷者綢緞則交易尢旺大抵半偸半納掛漏良多苟變通其制不徵諸卡而徵諸鋪約其生意之大小每年每鋪認捐若干由藩司頒給印票以昭信實亦如典當之有帖其在鄕鎭開設者則由該管之州縣徵繳一面通飭所屬釐局凡珠寶綢緞人參等類已繳鋪捐者所過釐卡槪行免捐毋得畱難此三鋪非家道殷實之商不能開設卽稍重其捐輸亦尙不致困苦購買此等貨物亦非紳富不辦卽物價昂貴亦斷不吝惜區區也且所捐之由州縣徵繳則涓滴歸公不致爲司巡所中飽一年統計亦屬不少豈不可補釐金之不足乎所謂鋪捐之宜創設者此也曷言乎裁節浮費也國家之患莫大於冗員有幸位之官員卽有虛縻之廉祿當此需財正急若一任有用之庫消磨於無用之冗員而不知節則將何以足國用今請自道班以下凡差委之有名無實者一律裁並其才力果優一人而兼數差者槪不準重支薪水通計每省一年所省大者二三十萬小亦十餘萬是又可稍補釐金之不足至如養兵之一端所費尢巨而一旦烽煙告警無不紛紛招募則平日養兵之餉其中亦多浮費卽以海軍論南北兩洋以及閩海粵海皆有水軍未必皆能得力今約計戰艦兵輪不下百數十艘舟師水卒不下數十萬人月縻糧餉不可以數計然吾觀水師兵船其統帶爲粵人則舟中所用無非粵人其統帶爲楚人則舟中所用無非楚人夫旣系同鄕卽不免親族故交轉相推薦是所用之人斷不能盡屬精彊今欲裁節餉項莫如就現在之兵而之不必再有所增中國水師以閩粵人爲最多以其習於風濤之險沙之路故有所恃而不恐然可用者固多而不能用者亦不少若不取精壯而汰老弱一旦海气不靖疇肯鼓勵其精神奮發其志气以爲如某某者手無韓信縛雞之力身已廉頗善飯之年而與我儕壯夫同袍共賦餉需均之無事則彼享其福有事則我爲其勞誰則甘之故不減兵餉縻而反不得用減兵則餉節而用精今欲節餉需當責成統帶凡隸水師籍者認眞挑選假加一船之中兵額五百人每人月得銀五兩需費餉二千五百金玆汰去老弱選得精兵二百五十人則軍餉可省一半卽於所省一半之中籌出五成加給畱用之二百五十人彼二百五十人者視平時旣多半倍餉銀而老弱又去平日之有所不平者至此而爲之一平有不奮勉鼓舞者吾不信也如此則二百五十人正可抵五百人之用且不僅抵五百人之用也然非統帶破除情面不爲功

或憂中國海口眾多現在所有之水師尙不敷分防若再加裁何以供防禦不知英國沿海口岸較我爲多而水師不過十萬左右已足雄視天下中國水師苟能不分畛域少而能精豈有不可裁者乎選精壯則可以拒勁敵汰疲癃則可以節餉項一舉而兩善備當事者曷不籌之兵餉旣節省矣則抽釐自可以減免﹝也﹞﹝乎﹞所謂浮費之宜裁節者此也曷言乎加稅洋貨也進口之貨洋布爲大宗乃其稅重者緞布匹不過納銀二錢色布每疋一錢五分花布每疋一錢其餘扣布僅稅銀四分而已𨿽曰值百抽五而所抽實不及五近觀法國西貢進口稅有值百抽四十者如扣布疋值洋一圓一角其餘者須納稅四角五分有值百抽三十七者如漂布疋值洋三圓半須納稅一圓三角曾有布船自新嘉坡運至西貢值洋二千四百元竟納稅洋九百元是值百抽三十七矣英美各國進口稅亦皆值百抽數十未聞有值百僅抽五者前年中國和眾輪船偶至美國所納貨稅重過彼國稅則是彼旣有進口重稅又可任意加增我卽守定稅則以昭大信獨不可攺重稅章以伸大權乎稅則十年一攺自咸豐八年與各國重修舊好立約以來幾三十年從未一攺迄今又屆十年若總署與出使大臣據理力爭重訂約章凡洋貨之進口者值百抽十或十五視彼國之稅尙輕二三十倍而中國則歲增數百萬之銀矣進口洋貨之稅加則內地抽釐分卡𨿽裁並免亦可截長補短矣所謂洋貨宜加稅者此也﹝曷﹞﹝昌﹞言乎重徵煙酒也考煙葉一名淡巴菇產於呂宋流入中國北方始行於塞外可治寒疾每煙一觔易馬一匹其貴如此當時吸食有禁違者治以死罪其嚴如此今則此禁久弛無人不吸價亦甚廉至酒則三代﹝以﹞上卽行之迄於炎漢已有榷酤之例私釀者有禁降及宋元其法漸弛今北方燒鍋尙有限制此二物𨿽列於食物而要非民間所必需泰西各國徵收諸稅於煙酒獨重蓋以此二者皆有損於人旣不能禁之不飲不吸則惟有加重捐稅之一法煙酒之捐法柰何查煙產於地地本有糧不能因種煙而加賦則惟有按刨核計而已種煙葉者幹而積之其成煙也必由刨而成約計一日之中每刨一具多者可出煙十二三觔少亦七八斤牽扯算之每日每刨出煙十觔令其一日繳一觔煙價以爲捐稅統而計之自必不少在業此者亦不過取償於吸食之人以一觔之價分攤於九觔之外則吸者所增不過毫釐又豈因此而遽肯捨去酒則仍以按缸核算爲是前時每缸四百文者今則倍之釀酒之家仍取償於酒客約計一缸捐增四百文每觔攤償所加不過二文飲者不因此而廢酒以每缸八百文計算則所捐亦覺可觀此二項捐日計不足月計有餘就各省以觀歲當增數十萬金旣得此巨則他物之抽釐豈有不可免乎然此猶不過就中國之煙酒言之也若泰西各國來者曰呂宋煙曰卷煙曰葡萄酒曰麥酒酒分數十種名目甚多其品髙而價貴者總不離葡萄所釀前番立約時以爲食物也例不徵稅嗣因西人日眾洋酒之進口者日多於是稍加捐稅今通商章程所載進口洋酒裝玻璃瓶大者每百瓶輸稅銀一兩小者每百瓶輸稅銀五錢其裝桶者則每百觔輸銀五錢外國煙則章程內並無進口稅然洋酒之貴者每百瓶價值三五百元不等其最下者亦每瓶兩角卽以下者計之每百瓶值洋二十元收稅止五錢較他物值百抽五者僅得其半其價貴者不過百之一稅則之輕如此煙則並此輕者而無之近來西人寓居中國者據光緒十四年海關印成淸單共有八千二百六十九人至今則有增無以日吸煙五枝每枝二十文日飲酒一瓶每瓶半元計之總結一年其不知幾許加以華人日與彼族爲儔未免沾西人嗜好雪茄葡萄酒吸飲者亦難縷指計若亦以僅百抽五之章完納一年稅銀亦覺不貲中國煙酒之稅已加重若不重徵外洋煙酒不特無以服眾心且反爲西人增利中國𨿽愚斷不至此或疑驟然加稅西人斷不肯俯首從命徒事紛擾蓋洋人素以錢財爲性命安肯輦銀而來無論納之關卡不知當初與西人訂約之時內外諸臣皆於洋務瞢然未悉外洋稅則較中國有重至六七倍者且初次通商洋人來華者寥寥二物進口亦尙不少可以免捐今當軸諸公旣深知洋人底蘊兼之煙酒來華又年盛一年苟於重訂約章時據理直爭詰以外洋於此二者何以稅則加重吾知洋人𨿽黠亦將無辭以對矣中外煙酒苟能一律加稅又何患抽釐不能免乎所謂煙酒之宜重徵者此也以上四端皆當今切要之圖坐而言者卽可起而行初非紙上空談者比惟加重洋稅一事訂約時不免稍費唇舌然苟齗齗力爭西人亦不能不從蓋一則我之理長二則中華系自主之國收稅之權固操之在我﹝也﹞﹝者﹞倘不於此四者議議增而徒欲減免抽釐是眞所謂不揣其本而齊其末者也抽釐何日可以減免乎是所深望於操度支之諸大臣

節餉釐議

楊毓﹝輝﹞﹝輝﹞

今夫取財以濟用猶揀藥以行醫也賦稅者醫家之參茸釐捐者醫家之桂附當夫匕鬯無驚河山永固猶人之精神未敗但用參茸以爲補卽可調本調元洎乎中原縻爛小醜沸騰猶人之元气暗耗非用桂附以相調無以補偏救獘是用參茸者常也用桂附者暫也則釐金本爲一時權宜之計非若賦稅爲百代不易之規者更可知矣自道光三十年赭寇創亂憑陵數百城蹂躪十餘省官軍徵討用餉如泥沙不得不抽釐金以資挹注原議軍務敉平卽行裁撤蓋以桂附本非常用之品也乃江山旣定日月重光善後之事又起舉凡設防籌備所費不貲遂致釐捐之議至今未停旣損下又不益上此何殊久用桂附而有益之物反致有害乎而且抽釐所以裕庫也顧何以抽者自抽絀者仍絀內而司農擘畫恆有支絀之虞外而薇垣勾稽每無充盈之象此其故何也況雍正間庫存至六千餘萬乾隆初年因南北兩路用兵之後尙存二千四百萬其時並未抽釐而漧隆四十六年增至七千餘萬迄於今取於下者日多聚於上者日眾而反不足者此其故又何也間嘗詳究盈虛損益情形而知其故有五釐局委員大則太守小則縣令似不敢貪黷致玷官箴豈知候補人員皆視釐﹝局﹞﹝居﹞爲利藪鉆營者有之奔競者有之甚至賄賂公行苞苴疊進差一到手使以爲此乃生財之地機會不可失也於是以多報少百計彌縫而司事差役又重重扣其實數上解者不過十之三四耳於庫曾何裨乎其故一西人傳教以來民教動至不和匪徒又從而煽惑之往往焚毀教堂戕害教士事旣定後則須酌量賠少則數千金多則數萬金至蕪湖一案多至十一萬金以有限之財補無窮之累𨿽抽釐日廣其如耗費之過巨何其故二商務旺則釐金多商務衰則釐金少此自然之理也今中國商務悉爲洋人所奪查光緒十一年洋貨進口計八京八兆二億零十八兩十二年計八京七兆四億九千三百二十三兩十三年計一垓零二兆二億六十八萬三千六百六十九兩十四年計一垓二京四兆七億八萬二千八百九十三兩十五年計一垓一京零八億八萬四千三百五十五兩十六年計一垓二京七兆零九萬三千四百八十一兩觀乎此可知洋貨年盛一年夫西人貨物多入中國一分卽中國商務多爲傾軋一分釐金不能日增庫不能日裕職是故也其故三自講求制造以來需鐵甚繁需煤更巨卽以日本英吉利奧斯的亞三國而計前年售煤至中國計二十六萬八千墩值銀二百餘萬元餘如軍器之類爲數甚多夫以庫之所入止有此數而耗之者正無窮𨿽欲不絀也得乎其故四鄭州口而後河患頻仍前後費帑不下數千萬金而又繼之以災荒況如山陜之大旱江浙之雨澤愆期以致朝廷撥賑濟蠲免錢糧爲數甚巨且大荒之後十室九空物力旣衰釐金必少是亦庫致絀之一端也其故五有此五故此所以釐金𨿽未遽停而庫仍不能裕也今欲籌節餉項以裕利源其策有六減免抽釐以抒商困其策亦有六請條陳如左

一應裁汰局務也兵燹以來設局之多如星之羅如棋之布設不嚴加裁汰一任有用之庫消磨於無用之局員惟知節節抽釐是忍剝萬民之脂膏而不忍使局員之閒散也不知民爲邦本與其竭百姓之財不如省局員之費去歲劉峴莊制軍甫兩江自道府以下凡差委有名無實者一槪裁去兼差不領薪水通計每年所省約三十餘萬金此誠節餉之委者也今之局務可裁者尙多以支應采辦轉運牙釐而論皆理財之事應歸藩司所管乃今則支應有局采辦有局轉運牙釐又有局卽云藩司事煩不暇兼顧然每局派一精明者總其成已足辦理乃一局中旣有督辦又有會辦以及委員司事少則數十人多則數百人至於保甲淸訟巡防本臬司之專責而縣令相與爲成也今則省有局縣有局郡有局甚至有東局西局之別南局北局之分又道府衙門有春秋二季例差派查驛站班館等事每次至少有十餘人甚至二三十人其所以然者亦非數人之才力不足必須分任於眾人不過因捐員日眾不得不添差使位置閒員𨿽然爲閒員計則得矣其若庫日絀何爲今之計要宜力加整頓可裁則裁可並則並非特可省無數之且可杜幸進之階矣一應歸並驛站也驛站之設已經二百餘年近來日久玩生獘端百出遇有要緊事件每多遲遞之獘甚且開拆之遺失之見於京報者指不勝屈每年需多至三百萬兩有耗費之巨莫此爲甚誠能仿照西法於各省創設郵政局卽將驛站歸並局中辦理不獨每年可省三百萬費且所收信資每年可得數百萬之譜一出一進爲數頗非小可當此庫艱澀國用殷繁歲增此巨亦爲國之大計也柰何不早籌及之哉顧或謂郵政設信局必阻撓也曰是無慮開辦之初宜令各信局皆將資本入股不願者聽並準每一信局保送夥計兩三名以聽差用如是則不啻合數小信局而爲一大信局勢必歡聲雷動誰復阻撓哉或又謂虧缺正項錢糧或並無虧缺而新任官遲延不接者皆由該督撫題參革職交代未淸而該上司不聲明者司道府州降三級調用督撫降一級畱任此行之久而無獘者也降及晚近州縣交代不能依限算結上司憚處分之繁亦遂不依限題參往往輾轉駁查以宕延歲月及其浸久舊任困於旅費無可交終身寄寓子孫流離皆所不免其新任以舊未淸轉相牽率於是交代不結者十有八九而上司亦遂有參不勝參之勢庫之所以不充者職是故也聞近來辦理交代以山東爲最善蓋山東一省經前撫閻敬銘申明舊例刊刻交代章程十一條頒發州縣並通飭各屬不得藉各項工程名目報銷正錢糧其交代逾限者參革無貸同治初年每歲藩庫所存正雜各不下八九十萬近則藩庫收至二百數十萬以外藉支本省軍需及京協各餉一省如此天下可知矣夫州縣職司錢糧坐擁倉庫計其公私之用每歲耗數千金未甚覺其費也然合千百年天下五百州縣計之是三年而耗二千萬也彼曾任州縣者亦以挪移甚便不能節省衣食終不免艱窘之虞查抄之累此公私上下兩損之道若交代素嚴俾州縣預知節儉則國家少虧帑之虞州縣免終身之累此公私兩淸之道也倘今飭下戶部申明舊例並咨取山東交代章程通行各省實力辦理又恐積虧之後驟加整頓則新舊相混窒礙必多欲杜侵虧惟有寬其旣往嚴其將來之一法酌復養廉以裕其力禁止攤賠以淸其流庶各省大吏易於措手自玆以往逾限必多二參必革功令嚴而虧挪少虧項絕而庫藏充理財之道莫先乎此矣愚之所謂裕財用者此也

然則節流之道旣應講求開源之計不得以事涉言利槪行斥駁夫損下益上謂之言利若夫天地自然之利公之天下且可贍養貧民取朝廷固有之利還之朝廷不敢侵吞官有害商民者惟在開礦之一端最爲要務竊觀泰西各國之富彊亦全賴乎礦產英國礦產最多質亦甚佳故其富甲於歐洲旣富斯彊此亦自然之勢必然之理也中國欲裕利源宜仿泰西之法糾集資本尋覓礦地大興采辦富國彊兵要不難加乎泰西之上也夫以中國地大物博五金煤礦何處無之而承辦者不得其人皆少實事求是之效泰西之所以克致富彊者半恃礦產爲入之大宗國家無不竭之財天地有自然之利苟能以天地之所生應國家之所﹝急﹞﹝給﹞則取之無窮用之不竭閭閻日見其富府庫日見其充如是而備凶荒籌餉項償經費源源接濟措置裕如一旦朝廷度支忽需巨理財者有恃無恐以有餘而補不足斷不至左支右絀掣肘堪虞中國金礦遼藩之地最多而雲南銀銅各礦尢早著名當幹雍之間每歲例貢三百餘萬兩然皆以工力開掘斧斤畚鑿在在需人銷耗過巨每年必有積欠緩解者現在辦理得人日見起色年淸年不但無欠解並可以預解此其用西法然也光緒初年相國李鴻章卽采開平煤礦十餘年來若基隆若金州若濰縣若貴州若利國若淄川若漠河若平度等或煤或鐵或鉛錫或金銀其質不一而出皆先後開辦官本不足集商賈以成之開采之法多參用泰西機器人工旣減所得又丰苟辦理得宜自可獲利今臺灣又有金礦曾經撫臣邵友濂派委員前往看意欲開采據雲臺灣金礦較印度金砂化煉更易數倍此又一裕國之地也方今西法盛行當局諸公動以富彊謀國若更知人善任推廣章程則獲益自可操券矣且以中國所出之礦產用之中國所開之制造局正與中國開辦礦務及開設制造局之本意均相符合中國旣有自開之礦產可用自不必資用於外洋而銀錢之流出外洋者亦必日漸見少開源節流孰有大於是者乎況開礦之舉本爲裕國便民之大計可以致富可以致彊泰西各國成效具在我中國固已仿而行之者乎至新疆一域自古未入版圖我朝平定之後歲支兵餉百數十萬內地頗受其累其地向有金礦銀礦恐集聚多人滋生事端久經封閉竊思天地生財原以供生人之用開之而礦苗旺盛裕庫足民固屬全美卽或礦苗消乏不敷工本而工本自散在民間究竟天地間多此一項流通亦爲有益況新疆礦產自開辟以來未經發泄旺盛可知如辦理得人足敷該處兵餉則內地經費日見寬紓其它各省礦產亦俱久經封閉棄同泥沙或開之而未經煉用伏思天下大計東南洋貨西北皮貨以貨易貨固多而以銀易貨者亦不少兼之器皿首飾等項消耗金銀之處不一而足中國金銀有日減無增之數安得不致短絀則莫若取諸礦產以補其數急宜設法開采或官爲經理或任富商經理或督商辦而以官統之或官商合辦無論其所得多少取之於地並非取之於民卽使官商或難保無獘總系取棄置之物以濟生民之用實屬有益無損且可﹝贍﹞﹝瞻﹞養貧民𨿽聚集多人而多人藉以謀生人有謀生之路卽無滋事之心慮其滋事而不令謀生未免有因噎廢食之譏然則礦苗流露之所是可隨地開采若得煤與五金有裨國用嚴提交代藩庫充足則度置餉項有恃盈餘無憂支絀是不必抽取釐金以困商力者也以上二事一則天地自然之利一則朝廷自有之利並非取之於民𨿽爲數不能預定是亦開源節流之大端或經列聖創垂而爲良法或系大臣籌措而疊見成功余不過就聞見所及者﹝略﹞加旁參引伸之義冀可推行乎海內先期斟酌乎時宜實不敢以抽釐金目爲久遠之善政也夫國家大政𨿽不止此二端然苟非大有關乎國計與民生而有裨益者亦不敢掇拾細故冒昧以陳之

論中國稅務盈絀

法國拉盧士

中國之內政我西人向未知其詳較之文學工藝有難焉者西人於中國教務政治等書𨿽有譯文未探奧祕然旣得門而入如鑰啟扃先路是導而後西人之能知中國政治者自此始矣中國地大物博分爲二十一行省此疆彼界畛域攸分北京政府祇守向有之例有專管權柄歐洲必出之政府者中國則散而分屬之各省以致中國之大竟成一權不專屬之國焉然而中國主權最尊各省督撫獲罪懲治甚嚴或爲都察院禦史參奏立見擯斥各省督撫有管一省者有兼轄兩省者其管理之權亦甚重大督撫之權可以調兵可以徵收稅餉爲本省之用而以其贏餘解於戶部戶部收每年之所入儲之府庫焉則謂各督撫之解部如屬國之貢稅於大國可也照此行之中國之財散於國中而欲權無旁落蓋亦甚難矣中國各省稅額輕重不一收稅之法尢不一欲考中國民間財賦之多寡與夫國家徵稅之出入似若散漫無稽中國收稅亦分二種一爲明收之稅一爲暗收之稅明收之稅最多者爲地丁錢糧爲國家入一大宗如回回印度﹝爪﹞﹝瓜﹞窪等處之例國家自以爲地主而實則地主之權不在國家而在農夫蓋農夫受田而耕本有地主之實而於國家無與也中國農務最爲講求農務所以日興者由於耕種之足以自給地丁照地之肥瘠攤算每一法畝每一萬方邁當爲一法畝納銀一佛郎五生特至五个佛郎夫以地之肥腴而僅納此數自法國視之已覺其太少矣有一法畝之地中國農夫已足一家自給此其肥腴爲何如地稅𨿽輕然足敷國家歲入用有人云爲地主出地租之人約有七十五兆之多地租愈多地力愈盡而爲地主者亦愈眾矣英法兩國擁巨資爲地主者最多中國不特無此等人且境內荒蕪未辟之地尙屬不少山地出產物質西國向爲地主之利中國則存貯之以待將來中國尙用舊法地丁銀可以糧食抵交翻閱淸冊大半皆以米折銀所交之米如公中不用則官可爲發賣中國之稅大半出於地丁西國有家具稅中國尙無此例聞遊歷人雲中國農務日益盡力而於工藝轉若不甚措意中國稅務皆責成於總頭目一人用此法可免偸漏之獘然偸漏亦所時有如官員座船例免查此卽偸漏之顯見者歐洲人稅中國𨿽無之然有一種稅與歐洲商稅相同特爲數甚少耳

暗稅有三一爲內地貨稅一爲鹽稅一爲關稅內地貨稅名曰釐金爲數甚巨統歸一人包收包解每年限繳銀若十萬兩經收者從中漁利爲一大出息焉包收之法中國從前有行之者如鴉片煙稅歸四人包收十年每年繳餉八十五萬兩是已至於鹽稅在中國久有此出息亦至巨鹽之爲物銷路最廣泰西各國皆作爲入款一大宗與中國無異關稅分二稅一種爲內地未通商口岸歸中國地方官自行經收如今之子口半稅是也一稅爲通商口岸之稅用外國人協同收取如今之各海關洋稅是也海關之稅占稅額五分之四涓滴歸公爲中國最信實之外國國債多以此抵押焉中國當帑項空虛每每捐例大開名器日濫此亦爲籌餉之一端大約中國每年進項共有七十九兆五十萬兩收銀之稅約六十六兆四十萬兩以貨易銀之稅約十三兆十萬兩每年互有長落未能畫一然以中國之大僅收此七十九兆五十萬兩之稅實不爲多至於官長之侵肥吏長之侵蝕爲數不少則又不在此數也中國官數約三萬員名以四百兆人而有此數本不爲多然官俸菲薄不足以資辦公不能養廉安能潔己是以苞苴公行簠簋不飭皆由此起儼同分內應得之爲津貼之一大宗焉中國物產之多人民之眾與印度同然究不能與歐洲比富至於工藝則更無論矣五金煤礦開采少端倪惟農務一門中國見來考究已日有起色但各省荒田尙多地力究未盡也中國人情能耐勞苦但所求不多稍有贏餘已足自給廣營產業之富人中國尙不槪見人數𨿽多較之歐洲猶有遠不如人之憾然欲更變亦非甚難必也攺革政治以正民心發明新學以開地利庶可以圖富彊猶足與西國比權量力也中國向無國家銀行然民間銀號錢鋪當店已屬不少因無極大買賣歐洲人之在中國者乘間而起因而成業者頗多但中國人極願與西人合本貿易用洋商牌號者日見其多中國錢鋪出票不少但行之不遠國家用鈔幣僅於一千八百五十八年粵寇亂時行過一次而已至於國債多寡約有三十兆兩其向外國借者俱由西國銀行經手第一次而已在一千八百七十四年日本臺灣之役中國向匯丰銀行借銀六十二萬七千六百一十五磅每百磅利息八釐十年淸還第二次借在一千八百七十七年亦爲匯丰銀行經手借銀一兆六十萬零四千二百七十六磅第三次在一千八百八十一年借銀四兆三十八萬四千兩第四次借銀二兆兩利息每年均八釐中國國家獘一在利息太多一在限期太速利則必以八釐爲率限期定一則十年一則六年半如期償永無短缺其所以然者以在海關洋稅項下應付故能如是迅速也夫中國之所以借洋債者以國帑不足也然國帑不足不由於政府積儲太多實由於外省度支太濫外省督撫平日以所入錢糧供本省之用而庫支絀饑饉頻仍遂不得不籌借洋債矣考洋債之借始於一千八百七十四年日本臺灣之役始與英國銀行借債一千八百八十五年法越之戰和約告成而中國度支告匱漸成弩末之勢矣中國古昔錢法三品曰金曰銀曰銅後以僞造者多遂廢不用今所行者祇有錢一種用銅及錫鑄成圜形中貫以繩以一千枚爲一貫重法平四个吉羅格郎各處圓法亦不一有以九百六十作一千者有以九百八十作一千者至京東一帶竟以三百三十三作一千名實之不符如此銀數論兩每兩合錢一千五百文銀借各省不同市儈之罔利者因得以從中壠斷貨可居未通商以前每銀一兩貴至大錢三千文後因中西互市錢價始行跌落亦市面一大轉機也至墨西哥洋錢一種最爲通行乃專鑄此洋行以供中國之每年進口以數千百計實爲中國絕大漏中國亟宜自鑄銀圓以挽回自有之利權此𨿽與稅務無關以其有關國計故論及之

榷署議內地機器制造貨物徵稅章程書後

麥孟華

有以兵亡人國者有不以兵亡人國者以兵亡人國者其禍近其事顯主國得而備之鄰國得而牽掣之𨿽或亡矣苟有豪傑再興匪難也不以兵亡人國者其禍遠其事隱主國匪直不備而又徳之鄰國備矣而莫得而牽掣之其亡也則元气已盡數十百年而未能蘇也麥孟華曰地球百年來由後之說以亡國者不知幾何姓他勿具論請言印度印度地球最古之名國也英人以十二萬金之公司設一剛白度而掌之始以保護商務爲目浸假而掌其稅則浸假而專其財賦浸假而與其政事從容拱手而五印爲墟𨿽其後稍藉兵力直摧枯拉朽論功行賞則商會之剛白度爲之魁天下所共聞也中國旣饋二百三十兆於日本朝貴退而仰屋謀富國之道乞加稅於彊鄰未之見許於是有英人爲客卿於中國四十年致富十兆受英廷男爵之獎者曰赫徳昌言曰莫若舉中國出口之貨而值百抽十便莫若舉中國用機器制造之若仿洋式制造之貨而重稅之便麥孟華聞之曰英人之亡我中國其在此舉乎其在此舉乎查機器制造貨物稅則重外輕內此二者西人所以彊國而保民也泰西無國不互市大率客邦之利一而主國之利十獨其通商於我國也不然𨿽有賤儈乞旅華數歲無不盈盈滿篝以歸其黠而富者更勿論是何也我國交涉不講抵制不諳制造不興出口貨不盛彼之以我爲囊中物爲俎上肉晏然相與取而噬食﹝天﹞之蓋數十年以來矣𨿽然之國也其地廣沃足以經營其人智能足以制造而其物產之精英又足以供其經營制造之需通商漸久耳目漸習風气漸辟彼向之所恃以取我而噬食﹝天﹞我者其區區之技我漸能知之而漸能仿效之則於其取噬食﹝天﹞之謀甚不便去歲九月西人某報館倡議請禁機器入中國見時務報第八冊豈不以國之利器不可以假人哉𨿽然英國禁之而他國將輸之卽國共禁之而中國將自制之其勢之蒸蒸不可遏抑有固然也如是則徒自失其售機器之利而不能絕我中國用機器之路於其取噬食﹝天﹞之謀將愈不便赫徳者老於事而稔於中國矣彼固知創辦之事舉手必不易易也又知吾民之甚畏騷擾也又乘吾之患貧孔亟無所爲計而可以術欺也其心曰如是則中國之用機器者且絕機器絕斯出口貨絕出口貨絕斯國之命絕其與吾言曰中國之用機器者旣漸多矣用機器多斯制物多制物多斯抽稅多抽稅多斯帑項多嗚呼赫之自爲英謀而設伏以待我固不足怪顧獨不解吾中國以四萬萬人乃瞠目以飲鴆聯步以下阱而莫之悟也傳曰無滋他族實偪處此又曰非我族類其心必異今得取原議揭其隱衷訐其﹝詭﹞﹝脆﹞謀辭而辟之有天下之責者庶有擇焉

原議曰凡華商擬創辦制造等事無論制造何類貨物如用洋式房屋家具機器外國之法施行務須報明就近各關稅務司注明制造何類貨物需用本銀若干並欲設立何處地卽由稅務司會同地方官查勘在該地設立無所防礙發給執據方準開設又曰所設之制造處所須聽由海關隨時派人入內查看如房屋機器有所損折致傷人命之虞卽應暫時封閉俟修理完整方準復開

駁之曰制造設廠將本銀地報官並聽官以時派人入廠查驗此例西國有之然地方有司之責也非司榷政者所當有也中國官制未善巡捕未設似此精核之政本難舉行又事當創始民多畏避宜寬其文网以勸庶工卽盡依西例以此數事責成地方官稽核吾猶以爲未可行矣今乃以全權畀諸渺不相屬之稅司格不相入之洋人語曰庖人𨿽不治庖屍祝不越尊俎而代之西人立法最講權限試問商廠本銀之充裕與否地之妨礙與否機器之損折與否與收稅之事有何干涉我國延用赫徳之始寧嘗以此權限予之乎天下萬國寧有以此權限之屬稅官者乎彼蓋深知夫事者權之所自出也又深知夫中國地方官之不辦事而其權已旁落也於是陽取其應辦之事而代任之實陰取其應有之權而攘奪之田氏代齊王氏篡漢此其故智矣且民間制造商民合辦其擇地必於曠夷之野無所謂妨礙也彼爲是事必圖久遠若有防礙彼且不爲寧待外人爲之借箸今謂由稅務司會同地方官發給執據夫中國地方官固不知民事爲何爲者也又畏洋人如虎而不敢與共事者也名爲會同商辦實則稅司獨攬其權而已卽不爾爾則今之宦場積習除騷擾延閣外更無他長商人欲求得其執據恐爲累有不可勝言者矣又其所標舉者謂無論制造何類貨物如用洋式房屋家具機器外國之法皆須報驗斯例也將舉中國一切工藝之權利而盡歸其統轄也其始也不過借機器以爲名耳浸假有不用機器如江西去年之擬造洋玆瓦等事彼必曰此洋式之家具也浸假有不用機器不仿洋具而其廠捨偶與西制相仿佛者彼必曰此洋式之房屋也夫外國技藝之精進半由於相師其術日趨於極巧而其法每莫知其自來華人聰明冠極種他日必有西人已成之法而增益之別創新理制新器者而彼必曰此外國之成法也立此三端則他日華民一業之操作一藝之微末無有能出其範圍者是名𨿽爲管理機器制造各事實則取吾四萬萬人縛其手足而制其命也

原議曰領有執據者該制造處須設關棧凡制成之貨均須一律存儲關棧又曰貨物於制成後臨入棧時務須報關將貨色數目價值逐一注明

駁之曰物之方成必費營置物之旣藏必時稽核物之將售必繁估驗物之旣鬻必促轉運一切諸事皆須本商自爲料理而棧之啟閉人之出入由關主之一舉一動必多阻礙物猶民物而地則關地是貨物制成商民卽不能自有其權矣又市情不定待價而沽往往有遲速祗爭半日而贏虧相去萬數者今制成之物而必紛紛焉經諸棧一番之轉折乃得議價商民之坐是而失機折閱者必將甚夥而彼洋關者晏然不任其咎反得因機抑勒而陰持洋貨與土貨之低昂夫誰得而禁之且機器制造各貨有笨重者如船舶槍自來水自來火之類豈能搬運入機亦有輕脆之物如玻璃玆瓦器等事多一次搬運則損壞不可勝計其制造食物等多遼緩一日則臭惡黴爛爲洋關者寧能賠補乎亦有危險之物如硝磺砟藥煤油火柴等事與他物並存棧中設有不虞受累不少爲洋關者寧能保險乎夫以己所有物置之他人之室𨿽所親愛猶多不便矧於言語不通情志不洽之洋人夫孰從而聽之此例若行華商之裹足必矣

原議曰如制造設在距發執據之關逾十七里之處該業主須備有海關驗手住寓房所凡制造局無論在何處如欲由關派委驗手常川駐局亦可惟須由該局備有居住之房屋並每年納海關經費銀兩

駁之曰驗手固極天下騷擾之人而商民所畏惡而不便者也內地制造之於官建之於國民所同樂眾所悉境內長官皆得而知之矣其有少變則時而核之耳若者鋼鐵若者機器若者軍械若者船艦若者織布紡紗皆以利國非有幹禁之物也運之外洋銷之各口皆有關稅無所用其私漏也慮其姦窳則商民自慮折閱必競精巧無所用其廉察也數者無患𨿽在國家猶不一過問之而顧待渺不相涉之洋關敝敝焉勞其督察哉與官爲緣猶苦胥役之擾而顧歲縻費用別備房屋以養此無用害之驗手爲海關計安頓私人坐享厚祿固良得矣其如華民何

原議曰所制造之貨於未離關棧時應由關按估價值百抽十徵取稅項發給號收爲憑此後該貨或在本地銷售或運內地或運通商他口或運出外洋均聽其便槪免重徵惟無論報運何處總須按照關章請領合宜準單

駁之曰此條蓋原議之根一切非理之法皆借口此條以爲起點者也兩國通商所定稅則重外輕內以資抵拒此萬國之所同天下之公理也我國定稅之始爲彊敵所脇爲狡鄰所愚洋貨土貨收稅如一已爲天下所笑上海機器紡織等局初立大吏奏請免徵半稅乃值百抽五與洋人運貨內地值百抽七五者小示區別蓋於利權尙有小補焉乙未馬關約定準洋人一律在內地制造於是華商制造之權遂與諸國共之總署議定此新章謂將以杜絕洋人也又懼洋人之未必就轄而先從華商起徵以塞其口也今夫洋商制造𨿽已定約然先集股購地建廠擇人亦非易易其開辦漸盛必在數年或十數年以後若今日現有之廠華商所設無慮數十洋商所設寥寥無幾此例若行其所以抵制洋商者尙邈無期而華商之受累則近在眉睫矣且言先徵華商以塞人之口此尢欺弄童騃之言也中國之苛法其行於吾民而不能行於西人者多矣未聞彼之自問不安而帖耳以就範圍也譬猶饑者患人奪食而自廢餐譬猶臨陣患人兵我而自手刃萬一吾稅旣加而他日洋商制造仍援舊定稅則爲辭彊項不服何以待之或又謂定約明文𨿽復如此然他日可專用之於洋商其華民之廠原可暗中設法維持豈思今日國勢如此敵情如彼𨿽約章中本有之權利尙且不能得之他人欲有所溢於其外哉且今之地方有司其不於例外抑勒商民以自肥固已幸矣安望其能行法外之意以顧全大局也吾意當道諸公久諳外情未必不有見於此其意殆以國用支絀仰屋無術今制造之新約旣定洋商之設廠必多工藝之風气漸開華民之踵興尢夥乘此稍加重稅則不勞經畫而帑項可倍加耳豈知輕其稅寬其网而使民間之制造者蒸蒸日上設廠以千萬計𨿽值百抽一而所入已無算矣今重其稅密其网而使民間之制造者動色相戒裹足坐斃浸假將並前此所有之廠而折閱而倒閉而無復一存𨿽值百抽百其何所獲焉今夫由彼之術固可以使吾華廠折閱倒閉而無復一存也華廠之折閱倒閉而無復一存固彼之所大利也卽吾華民竭力抵拒不畏苛法而設廠以與之相屬則由彼之術又能使一切工藝之權利皆歸其統轄安然垂手而制吾四萬萬人之死命尢彼之所大利也故曰英人之亡我中國其在此舉乎其在此舉乎傳曰狡焉思啟何國蔑有又曰戎徳無厭夫舉歲入七千萬之關稅而握之於敵人之手已爲可危況於托抽稅之名而勘驗我查核我設儲棧以節制我出執據以操縱我養扡手以魚肉我索經費以剝耗我舉一切仿造洋式參用西法之工藝皆歸其統轄以束縛我亦何異富厚之家雇僕役以司出入而爲之僕者必參主其家政他日噬臍其何及乎孔子曰百姓不足君孰與足天下固未有不保民而可以立國者信彊敵之讆言邦本之元气涓涓不塞將成江河勿曰無害其禍方大此可爲痛哭流涕者也

卷三十八禮政一大典禮政二家教

典禮上

鄭觀應

禮之興也其在中古乎當黃帝與蚩尢戰於版泉涿鹿之間方耀武功未遑文教及堯舜繼統垂衣裳而天下治於是乎禮文備具中天之世號爲文明逮至周末文勝威儀三百禮儀三千禮文之詳備莫過於周是故夫子曰周尙文而又有鬱鬱乎之嘆也然禮與其繁也寧簡至於今日繁已極矣返璞還醇其在玆乎溯自元黃剖判以來始而衣皮飲血其簡陋無儀禮可知及制衣裳造宮室作禮樂而威儀品節次第畢備自來踵事者必增華變本者必加厲萬物之數其始由簡而日趨於繁繁至於極無可加則又一變而日趨於簡簡亦必至於極而後乃復爲繁其气機之旋轉猶夫陰極陽生陽極陰生若循環之無端莫能窮之也夫五帝不相師三王不相襲聖人不凝滯於物而能與世推移塗山之會執玉帛者萬國變而爲春秋列國列國又變爲七國七國並於秦又變爲郡縣一統凡周先王之衣冠典制文物儀器莫不蕩然無存蓋周爲文之極繁繁極而至秦乃一大變中間復更數大變以至於今則日趨於簡日還乎質之時也何則吾蓋嘗微窺乎歷代變革之故而知之矣冕也一變而爲通天冠矣上衣下裳也一變而爲通袍矣佩玉佩觿種種之修飾也一變而若存若亡矣廣裾也一變而爲箭袖矣束髮也一變而爲修發矣衣冠如此禮節可知禮節者隨衣冠制度而相爲損益變通者也孔子曰先進於禮樂野人也後進於禮樂君子也如用之則吾從先進又曰殷尙質周尙文又曰質勝文則野文勝質則史又曰麻冕禮也今也純儉吾從眾合數語以體察之蓋可知夫子之右質而左文也夫質者朴也有崇尙太璞之意文者也有粉飾虛華之意公孫子陽據西蜀天府之國而不能當漢兵一戰者亦以煩禮多儀失之也劉景升當漢末之亂方且招名士標廚俊駸駸乎講求虛禮曾何救於荊州之覆乎善夫夫子之美仲雍也曰雍也簡可使南面然則吾謂夫子之貴質非虛語也夫自秦漢以來一代各有一代之典禮由博返約一言可斷卽吾所謂由繁而趨於簡也今中國之制度禮節蓋已簡於前代矣抑猶未也𨿽日趨於簡者而猶未簡至於極則遷流正復無已譬如立版走丸丸不墜至於地則流轉正無一息之停惟細心人乃能體會之耳三代以上揖讓而已今則有登降跪拜且極至於九叩之煩文矣三代以上三公常坐而論道今則由坐而立班列侍者且變爲長跽敷陳矣然此猶曰尊君父之禮也至於卑幼之於長上屬僚之於上官小民之於官長僮僕之於主人皆動跪拜罕復答禮夫不論其中藏誠敬之實意而徒責其外貌卑抑之虛文是相率而以僞接也故上以此求卽下以此應或面呈巧令轉背卽肆訕謗或外作足恭腹誹甚於輕侮則亦何益之有哉今如泰西各國通行之禮節蓋亦簡矣臣下之見君上不過三鞠躬而已免冠握手而已上下皆立見無所謂一坐一跪也古之時諸侯朝天子亦然天子南面而立諸候北面而朝是也此卽西禮之暗合乎中國古禮之遺意者也至其僚屬相見友朋相晤長幼官民之相接皆不過一免冠一握手而已說者謂中煩而外簡中禮難學而外禮易爲是亦不然設純尙虛文而罕實意以將之譬如作傀儡戲其跪拜揖讓盍嘗不彬彬可觀苟徒曰禮也可以演習而貌爲一無眞意存其間何以異是若夫西禮𨿽脫乎形有類乎倨放然去其虛文之僞則必流露其眞誠苟徒曰禮也可以演習而貌爲殊不知心意一有怠傲則聲音笑貌立著其非不可以虛文掩飾也此吾所謂眞難而僞易也夫堂廉之交接上下之會同親友之結納疇不欲其相待以誠乃不求其中心之自然而徒責其外貌之當然自然者無有不簡所以然者之根也所以然者亦無有不簡當然之本也止求其當然則枝葉盛而漸離本根浸假而至於世風日漓詐僞相尋皆肇於此非細故也更如迎送宴會年節之儀婚喪壽慶之事亦恆喜耀其外觀有一不臻華美者則歉然嘩然自尢而人非之至於精意之存亡眞誠之有無乃相與置諸勿論孔子曰禮與其奢也寧儉喪與其易也寧戚亦可深長思矣嗚呼此我中國上下四萬萬人相見以僞而至成今日之衰弱也與其悅典禮之繁共成一僞何如從典禮之簡猶得一眞仲弓曰居敬而行簡以臨其民是可爲今日主典禮者當頭之棒喝也已

典禮下傳曰禮所以安國家宣社稷記曰禮所以辧上下定民志古人之於禮也其重如此古者禮從宜事從俗入境而問禁入國而問俗先王之治民也因其政不異其宜齊其教不易其俗是以有古禮有今禮有世俗所謂之禮吉凶軍賓嘉燕享朝會盟皆國家之大禮也古人於行禮之時或有愆儀失節者皆知其爲咎徵之先現禍機之將發如臨食而嘆聞樂而憂執玉之俯仰髙卑趨走之視流行速皆是也自後世禮教失傳禮意寖衰徒見之於虛文外貌而禮之本原不可得而知矣嗚呼此禮之變也非禮之常也夫毋不敬之謂禮今之脇肩笑喜怒逢迎以爲智效一官能效一職者問猶敢有責難交儆陳善閉邪於主上上司者耶今之順旨面諛請托干謁以圖辦一公事討一優差者問猶得有殫心竭慮盡瘁鞠躬以措辦得宜者耶夫訑訑之聲音顏色已拒人於千里之外而猶曰士相見也禮在則然赫赫之喝道鳴騶已辟人於咫尺之間而猶曰官淑問也禮在則然故自有此煩文是以卑躬屈節以爲禮而抗直之士斷不收自有此末節是以有厚賂重賂而謂禮而剛介之夫斷不取國家社稷之危危在此上下民志之散散在此夫禮者理也行乎禮之眞者國之興也不難行乎禮之僞者國之亡也亦易髙麗之屬中國也有虛名而無實利中國爲髙麗而與日本戰者徒爲虛名虛名者卽今之所謂禮也是故明乎禮之眞者不慕虛名而忘實利不殘民命以作戰功晉不爭繼文之霸業而爭狄土秦不爭東周之王號而爭蜀疆俄於近日不西爭土耳其而東爭髙麗皆此意也所望我國崇實事去浮文除禮之僞而得禮之眞譬如爲子者溫淸定省其於父母之問安無缺而乃惰其四肢不顧父母之養濫交匪類反貽父母之憂何如勤工作謹交遊而以至親無文爲孝也如爲臣者跪拜趨承其於君上也儀注無失而乃授之以事則有曠職之譏托之以財則有欺蒙之獘何如供厥職愼厥操而以至敬無詞爲忠也忠孝禮之大端其餘可以推類矣泰西之官亦有品位之不同大都任事者權尊位髙者望重此亦與中國不相殊異惟其出入起居一切規模往往喬野無文簡朴不飾旁人見之不知其爲官也迨各事其事各在其位則出一令也無不應之如響創一舉也無不從之如流至其衣冠服禦或者亦有區別我輩異邦人不能深知而詳辧然較之中國則華實之間大相徑庭故泰西各國其於民間之情形民事之底蘊莫不了然若觀火而無廉遠堂髙之慮𨿽以一國之主皆得與齊民相晤談初無赫聲濯靈難於一見此其風气直與古人無異矣自昔我中國何嘗不如此三代以上君與民近天子猶一方之吏茅茨之階不以爲陋沾體塗足之倫時接於目其爲君者或遁於荒野或學於儒臣如商王武丁諒陰不言夢賚良弼求傅說於版築之間而舉之相位說者謂其求賢之誠感格蒼昊而不知其實由髙宗遁荒之時早知傅說之賢特恐來自田間而舉登於位朝臣或有所疑故爲托應夢旁求之事耳迨至秦漢而後此等異聞猶或有之然君之體則漸尊矣至於官則猶未若今日之倨貴也夫人主一身豈能綜理庶務勢不得不委任臣下而大臣又不得事事躬親亦不得不分任其責於僚屬內而宰相部臣外而督撫大員皆其位尊而權重者也惟其位尊故其威儀禮節皆與人不同惟其權重故其下亦莫不尊之敬之而體勢之崇髙儀度之尊嚴與人迥異自是而大員之一出一入儀制繁盛隨從眾多伺候其門者咸傴僂足恭有不敢仰視者一轎馬也綠呢絢爛舁者少則四人多則八人頂馬跟馬前後擁護肅靜避除道淸塵今當道前後擁護手舉淸道旗肅靜牌者皆衣衫襤褸形同乞丐無論停足何處卽解衣捫虱非但不能壯觀瞻反爲西人詆笑其體統有如此者一舟車也或乘輪船或坐兵艦舟中則不敢搭客不敢裝貨開輪系纜必升隆隆然絡繹不絕騾車套車極其髙大前扈後從其尊崇有如此者夫體統尊崇至於如此則凡民間有抑苦情欲赴訴於前者誰不有所畏縮求其下情得以上達也烏可得哉且不獨大員爲然也卽州縣各官亦莫不自張其威一州一縣彼獨稱尊除見上司時不敢不致敬盡禮外若在衙署或下鄕催科踏勘相驗等事亦復扈從如雲威儀赫以州縣親民之官且不能俯察下情躬問疾苦則封疆大員更無論矣卽如各鎭分司檢亦且夜郎自大不肯紆尊降貴中國之官體制如此則其異於西國者遠矣西國𨿽以將相大員握重權掌兵柄指揮如意措置裕如而其出入之間坐不過馬諸客雜坐隨車輪船而輪船除水師提督等官自有坐船外往往附坐公司商家之船卽挈眷同行亦與行之人亦不甚眾護從之輩益復寥寥卽有徳政及人或當臨行之時紛紛餞送者亦初無中國之所謂萬民衣傘及一切匾額銜牌之類但以杯酒爲酬並致祝詞而已夫中國之官場其繁重也如此泰西之官場其簡捷也如彼以此見中外之所由分而中國之文有不如泰西之質者矣中國之華有不如泰西之實者矣

豫籌各國使臣合請覲見片

薛福成

再查外洋各國風气交際與交涉截然判爲兩事交際之禮節務爲周到交涉之事件不稍通融惟其厚於交際故可嚴於交涉凡各國使臣初到一國駐之時其君主無不接見慰勞數語以示優待使臣鞠躬而退並不言及公事此西國之通例也臣到英後除呈遞國書外其君主延請燕會一次聽樂觀舞會各二次禮意頗爲周浹今聞各國駐京公使以未蒙晝接不無私議萬一合辭來請我若深閉固拒相形之下似覺於情誼恝然昔年英使威妥瑪借未許覲見爲辭頗於煙臺條多所要挾夫靳虛禮而受實損非許之得也臣愚以爲今日有同治十二年間成案可循不妨援照辦理當時議者亦頗多疑慮一則恐其有所請一則請中西之禮不同也然禮成而退海內且傳爲盛事者何也西例公見不言公事卽晤其外部亦然洋使斷無不諳之理若論禮節可於召見各使臣之先敕下總理衙門告以如願行中禮或行西禮各聽其便如是則彼𨿽自行西禮仍於體制無損又聞雍正年間羅馬教王遣使到京世宗憲皇帝允行西禮乾隆五十八年英國遣使馬戛爾尼原作馬格理今依出使奏疏據海國國志來華亦奉髙宗純皇帝特旨準行西禮賜以筵宴未知禮部等衙門是否有案可稽似亦足備考證臣爲豫籌應付各使起見理合附片密陳伏乞聖鑑謹奏

上諭各國使臣定期朝見謹書於後

李提摩太

今夫天道十年一小變百年一大變惟能因變達權乃可獨操勝算中國自開海禁以來環地球九萬里合大小數十國無不通商立約書幣往來歲時不絕各國使臣冠蓋相屬楊柳雨雪之詩正可爲今日詠矣然外洋各國凡有一介之使均承三接之榮修好鄰封藉此通情達意其關系良匪淺鮮顧駐華各國使臣自同治十二年覲見後至今此典缺如恭讀光緒十六年十一月初一日上諭各國在京使臣於明年正月由總理各國事務衙門奏請定期覲見嗣後每歲正月均照此舉行欽此仰見我皇上睿哲天生勵精圖治輯睦鄰封禮意優渥薄海中外臣工士庶莫不歡欣鼓舞慶抃同聲天下事每患隔閡而不通則彼此之情不能相達自未免有壅蔽之虞中國自道咸以來所辦交涉各事往往不克平允無他皆由未能洞悉情形無從據理力爭耳試觀泰西各國君主或遠遊他邦以資閱歷或時相盟會以重鄰交此外聘使遠來無不修覿面之儀承歡燕好故於各處之風土人情各國之政刑技藝皆能明如指掌推之格致歷算兵刑禮樂事無不知情無不燭原其富彊職此之故今皇上召見各國使臣從此情誼親洽凡有利於軍務國政者無不周知而平日之外患內憂自可預爲整頓而消弭於無形矣曷言乎外患也方今天下多故事變靡常南則逼於法西則迫於英北則侵削於俄說者謂歐洲各國恃其富彊恣爲兼並而抑知彼之設法益民使民之心悅誠服有不期然而然者乎考歐洲各國益民之事厥有三端一在﹝通﹞﹝道﹞路泰西各國水路則有輪船陸路則有火車卽火車不到之處亦必有平坦石路務使商賈貨物及糧米各項易於轉運𨿽遇歉歲亦無饑饉之憂一在養民民以食爲天必須代謀生業庶幾溫飽有資西國於開墾開礦通商耕織制造修路等事特爲廣其生計俾小民各有專營𨿽生齒日眾亦可免遊惰之風一在教民西國學問皆求實濟國中男女無論貴賤成童皆須入學凡天球地輿格致測算農政船政化學理學醫學及各國語言文字律例無不循序漸進卽瞽聾殘疾之人亦有學院分別教訓故國中人民無一棄材各有裨於公私以廣其用西國益民之大如此彊鄰日逼外患方深而顧可漠然置之乎曷言乎內憂也中國經費有常民生日蹙人材未廣斯三者誠爲當務之急查中國各處海關歲收稅項不下二千萬兩在承平無事之時尙可不憂匱乏然以今日添設海軍及各處防營之用所入實不敷所出若能仿照西法早爲通路使南北行省除輪船而外又有火車通行將見商賈輻輳不加稅而稅源自可加倍則經費何憂支絀耶至中國每年新添人民不下四百萬以十年計之卽有四千萬各省產業如常生之者寡食之者眾中國諸公但知物力維艱而不設法變通以求阜財之道𨿽欲民生不困勢必不能若能仿西國養民諸法次第施行則民業日增民生自厚矣此外欲求人才須宏教育近來中國老臣宿將日漸凋零倘猶拘守成規其何以拔眞才而資實用惟有推廣中西之學宏開登進之途庶幾傑士挺生朝無幸進野少遺賢矣總之中國外患內憂皆由從前聞見未廣不知西法之善故未能幡然變計耳今皇上聖明天縱洞燭事機一旦親裁大政卽舉行各國使臣覲見之典其識見之髙足令四方傾服從此推廣所及必更熟悉各國情形倘能擇善而從自可收其功效噫江海不以大受而拒細流泰華不以窮髙而辭塊壤由是前席咨詢虛衷采納熙熙然喁喁然中外禔福海內乂安我將拭目而觀其後也

兩君相見論

李提摩太

與國往來主賓酬酢無非交以道接以禮一誠之周浹而己誠則珠盤玉惇壇坫聯歡不誠則敵愾同仇干戈作气溯自春秋以來各國互相雄長專主雜霸仁義之道早已久假不歸然觀其內尊外攘事大字小者莫非開誠布公信以待人方能狎主齊盟以爲諸侯長故魯史一書大抵皆紀兩君相見會盟之事其所以維系人心者固班班可考也𨿽然春秋之初去古未遠人鮮詐虞所以桓公用管仲之言招以禮懷遠以徳凡屬列辟罔不率從遂爲衣裳之會者九天下同風孔子稱管仲曰如其仁如其仁誠足尙已迨其後各國之君以智勇相傾以爭奪爲事同舟皆爲敵國婚姻漸作寇所有覿面之儀歡好之會莫不暗懷機詐爲挾制要求之事如盂之盟宋公爲楚所執而霸業因之不終夾谷之會齊令萊人爲樂欲執魯君幸孔子輔以君子之道隱消禍患於將萌遞至戰國七雄並峙於惇禮讓修盟好之事更置不講其有相約會晤能徼幸於一時不致喪身辱國者非有文武兼資之臣臨機應變制勝於倉卒間不可如秦趙會於澠池酒酣秦王請趙王鼓瑟趙王鼓之藺相如請秦王擊缶秦王不允相如曰五步之內臣請得以頸血濺大王矣左右欲刃之相如張目而叱莫不披靡秦王卒爲一擊缶趙王歸以相如爲上卿至秦昭王遺書誘楚懷王會武關面結盟昭睢屈平曰秦虎狼之國不可信子蘭勸之行王入武關秦伏兵絕其後遂畱懷王嗚呼趙有藺相如前旣能完璧而歸後復能折衝樽俎奉君還國且令彊秦降心相從不敢加兵於趙楚有昭睢屈平而君爲人虜豈非用賢不用賢之明證歟諺云筵無好筵會無好會是以中國列代以來兩國之君或相見於疆場之上或論交於微賤之時若已踐履大位𨿽使命疊至玉帛頻通苟欲輕身入境握手言歡則從未之前聞乃近來五洲相連環地球九萬里各國無不互市相交開數千年未有之變局而外洋新聞紙屢載徳俄英各國君主時相往還輕車簡從盡泯嫌猜相親如一家相敬如一人倘有歐洲全局關系要事不難當面商斷論者謂今日歐洲之局不啻一大戰國及觀其推誠相與眞意相孚非戰國諸君所能及其萬一矣噫物極則變變久則通實天道世運人事有以限之也在中國正統相承定於一尊向來劃疆自守不事遠圖但今旣海禁大開外洋各國聲气相聯情誼日密而我獨示外人以落落自處將來孤立無援獨受其害是誠不可不及早圖維幡然變計者也

覲見使臣關乎振興說

李提摩太

王者以權力制天下權力所不及民斯去之矣以恩澤結天下恩澤所未民斯怨之矣獨有不倚權力不藉恩澤而有以控制固結乎四海兆姓之心使之淪肌浹髓歡欣鼓舞而不自已𨿽百世後猶爲之觀感頌述者何也曰徳也曠觀前代開創中興之主未有不由積徳而立卜年卜世之基繼體守成之主未有不由敗徳而啟亡國喪身之禍問有其仁如天其智如神武定禍亂文致太平列聖相承堯兢舜業先後同軌媲美唐虞如我大淸者乎夫本朝發祥遼藩定鼎中原厚澤深仁於寰宇惟當年海禁未開五洲情形未能熟悉故道咸之間與泰西各國小有齟齬交涉事件動召釁推厥原委皆彼此交誼未孚誤之也迨至立約通商言歸於好化干戈爲玉帛同治紀元我皇太后垂簾聽政斯時也海上各國互市之議甫定而內地赭寇竊踞金陵大江南北已無完土蹂躪十餘省擾亂十數年中國大局幾有不可收拾之勢惟我皇太后睿哲天生任賢勿貳外與各國講信修睦旣愼簡大臣分別出使俾得互通情復選聰穎子弟出洋肄﹝習﹞﹝業﹞西學預儲異日人材內則賞罰分明簡任將帥卒使積年巨寇次第蕩平且西靖回疆東安藩屬三邊柳色永戢烽煙七萃虫沙都消日月數年來天下有盤石之安海內無金甌之缺乃從容退政頤養深宮懿鑠哉我皇太后之聖徳神功凡屬中外臣民固莫不欽仰無旣者矣今皇上聖明天縱親裁大政之初卽以輯和鄰邦爲本於本年正月二十五日特旨令各國駐京大臣覲見各國使臣恭獻頌詞伏請皇上答詞中外邦交從此永固等因大哉王言誠四海民人之福也獨是外洋各國今旣日益親洽中國正可際此承平無事之時亟籌養民之術以中國每十年中生死之數相較當添生者四千萬人而地土如故財產如故𨿽欲民生不困戶口不貧鳥可得乎試觀外洋各國講求格致之學以及開礦鐵道信局商務農政莫不極力整頓故近數十年來較前皆加富幾倍中國地大物博俗美風醇向爲最古之邦詎可獨居人下耶然運會積久而必返風气由漸而自開何幸我皇上明燭幾先毅然振作自彊不息擇善而從由此逐漸推廣次第舉行將見中外無扞格之虞億兆免流離之患則長治﹝久﹞﹝乂﹞安之道有可預期者矣謂之關系振興誰曰不宜

禮政二家教

教養

鄭觀應

太古之世渾渾噩噩民生其間穴居野處飲血茹毛饑起倦息安熙無爲不異禽獸迨世代疊累而人民滋息境內之物不足供則必遷地就食弋獵爲糧先從其易者取之至易者盡則難取者亦必思設法以致之由是而智巧出矣舉凡手足之力所不及必用法以助之獸之猛者用金革以殺之鳥之飛者用弓矢以射之魚之潛者用网罟以羅之其金革弓矢网罟之器愈制而愈精愈用而愈密則少者愚者必不如老者智者焉於是老者智者必授其精巧之法於少者愚者以爲覓食之具矣此教養之道所兆基於蓁莽之世也及其後生齒日繁物類漸少獵食不易奔馳艱苦時則有智者出焉因天地生息之理而教民以稼穡畜牧之事諸事興則民日取給而有餘遂無弋獵奔逐之勞少遷徙流離之苦始得族聚而居日漸積而成國由此人事日增交際日廣有聖者起爲之開物成務爲之艸創經營衣食宮室人倫政治日臻美備此又教養之道所由著於艸昧初開之世也然則教養之端由來尙焉我中國文明開寰宇之先唐虞之時已臻盛治迨乎三代文化尢隆設學校以教士授井田以養民其時庶物咸熙人懷帝徳猗歟盛哉夫天生民以教養托之於君故有國家天下者其責無過於教養降及春秋雄競伯人各自私生民塗炭教養之道蕩然無餘然而去古未遠遺風尙在教養𨿽失於君師而民間猶能自教自養也暴秦崛起焚書坑儒愚黔首明季制藝之科專圖錮蔽天下之人材後世因之則民之自教自養亦有所擾累矣迨至蚩蚩失教其不復等於禽獸者幾希爲之俑者初以天下之多事皆豪傑爲之也遂謂天下人可愚不可智民可使由不可使知庶我之大業可世守故凡能開人聰明啟人知識之事悉欲抑而屏之此三代以下人材不世出民生所以日促也悲乎橫覽環球各邦其國運之隆替莫不系乎人材而人材之盛衰莫不關乎教化其教養有道者勃然以興教養失道者忽然以亡試觀英徳法美諸邦崛起近世深得三代之遺風庠序學校布國中讀書則智不讀書則愚智則彊愚則弱徳國之民讀書者百之九十五美國之民無不讀書宜其富彊如是之速阿洲之民未聞讀書宜其全洲爲各國所分裂也人無貴賤皆有所教凡天地萬物之理人生日用之事皆列於學校之中使通國之人童而習之各就性質之所近而肆力焉又各設有專師循循指導𨿽理至幽微事至奧妙皆能有法以曉諭之有器以窺測之其所教由淺而深自簡及繁故人之靈明日啟智慧日積而人材濟濟國勢以彊也是故人材眾則百事興舉凡機器制造輪船火車皆巧奪天工日新月盛而農政商務亦日增新法日爲推廣市無遊民皆食力如是則士得教而民有養甚至疲癃殘疾貧老孤嬰亦皆有院以賙卹之無一夫不得其所此教養有道而英徳法美諸邦勃然隆盛也又觀印度安南緬甸暹羅諸國上失教養之方下無奮興之士繁法嚴刑橫徵暴斂無異虐秦賄賂公行買官鬻爵姦惡詐僞上下相蒙加之河渠不治田疇日蕪士無所學民多好閒農工廢業商賈乏貲百姓流離盜賊徧野此其教養失道國勢陵替而先後淪亡如出一轍也諺曰前車之覆後車之戒我中國教養之道自三代以後渺矣無聞政治民風江河日下方今時事日非國勢益促外有彊鄰環視內有伏莽堪虞倘仍因循苟且粉飾欺蒙而不上下一心力爲圖治亟行教養則他日之事豈忍言哉夫以上古遊獵之時耕牧之世猶尙教養於今日地球之中已患人滿弋獵固無以爲糧而耕牧猶虞不給教養詎可廢乎故西人廣求格致以爲教養之方蓋世界由弋獵變而爲耕牧耕牧變而爲格致此固世運之遷移而天地自然之理也顧格致爲何窮天地之化機闡萬物之元理以人事補天工役天工於人事能明其理以一人而養千萬人可以一人而養億兆人亦無不可我中國生齒四萬萬人民甲於五大洲﹝於﹞﹝子﹞此元元可不亟圖教養之方哉今日之計宜變制藝之科與格致之學多設學校廣植人材學校者人才之本格致者學問之本中國士子於詩文小楷而外罕所講求一旦得中科甲遂目空一切其實不知國家利獘如何格致工夫如何徒有虛憍之气鄙視武夫傲視西人縱見西人教養善法心悅而後至於誠服亦不肯悉心仿辦必攺頭換面以爲因地制宜其實吝惜小費或經辦從中漁利以致所授不全所學不精也開誠布公與民更始庶百工之敝可以復起而三代之盛可以徐復還也

藏書我

朝稽古右文尊賢禮士車書一統文軌大同海內藏書之家指不勝屈然子孫未必能讀戚友無由借觀或鼠嚙蝕厄於水火則私而不公也乾隆時特開四庫建文宗文匯文瀾三閣準海內稽古之士就近觀覽淹通博洽蔚爲有用之材作人養士之心至爲優渥而所在官吏奉行不善宮墻美富深祕藏庋寒士末由窺見及寇亂洊經付之一炬中興將帥每克復一省一郡汲汲然設書局復書院建書樓官價無多盡人可購故海內之士多有枕經葄史博覽書堪爲世用者通商日久西學流傳南北洋亦復廣譯西書以資考證惟是窮鄕僻邑聞見無多疆吏亦漠不關心置之度外則傲僻孤陋故我依然然後知藏書之爲益多而廣置藏書以資誦讀者之爲功大也泰西各國均有藏書院博物院而英國之書籍尢多自漢唐以來無書不備凡本國有新刊之書例以二分送院收儲如有益於國計民生者必膺朝廷重賞並給予獨刊之權若干年咸豐四年間於院中築一大廈名曰讀書堂可容三百人中設几案筆墨有志讀書者先向本地紳士領有憑單開列姓名住址持送院中董事換給執照準其入院觀一限六月閱卽更換一次有欲看某書某冊則以片紙注明書目交值堂者檢出付閱就長案上靜看不許朗誦閱畢簽名書後何日何處何人閱過繳還經手該值堂年終查核知何書最行另有賃書樓有股分者每年出書銀四元可堂往看各處新報俱全祇準借書兩本限兩禮拜歸還如無股分者賃閱每日計銀若干兩先付閱畢繳還不許攜帶出門及損壞塗抹倘有損失責令賠償特設總管一員司理其事執事數百人每年經費三十萬金通國書樓共二百所藏書凡二百八十七萬二千冊此外如法蘭西書樓共五百所藏書凡四百五十九萬八千冊俄羅斯書樓共一百四十五所藏書凡九十五萬三千冊徳意志書樓共三百九十八所藏書凡二百二十四萬冊意大裏書樓共四百九十三所藏書凡四百三十五萬冊奧大利書樓共五百七十七所藏書凡五百四十七萬六千冊法京巴黎另有一書樓異常宏敞獨藏書二百七萬九千冊徳京伯靈之書樓亦藏七十萬冊羅馬大書院除刻本外更有鈔本三萬五千冊細若蠅頭珍如鴻寶洵數典之巨觀博學之津梁也中國自都中四庫外鎭楊杭三閣早付灰其家藏最富者如昆山徐氏之傳是樓鄞縣範氏天一閣杭州江氏之振綺堂錢塘吳氏之瓶花齋吳門黃氏之滂熹園石冢嚴氏之芳茉堂鄔鎭鮑氏之知不足齋昭文張氏之愛日精廬南潯劉氏之瞑琴山館所藏古藉宏富異常兵燹以來半歸散佚近日則吳興陸氏之皕宋樓首屈一指另建守先閣請於大府奏於朝廷供一郡人士觀覽其大公無我之心方之古人亦何多讓獨是中國幅員廣大人民眾多而藏書僅此數處何以惠士林宜飭各直省督撫於各廳州縣分設書院購中外有用之書藏貯其中凡外國未譯之書宜令精通西文者譯出收儲派員專管無論寒儒博士領憑入院卽可讀書至於經費或由官辦或出紳捐比利時國屆開國五十年之期臣民咸醵金上壽王受而置諸外府曰此眾人之貲將爲眾人求益飭議院議之下院擬以此開設格致院一區廣購圖書器皿用供國人探討格致之學英君主壽誕臣民亦醵金築一大博物院無物不備爲其君主壽畱名千古與民同受其福何樂如之宜各國皆當仿行也或由各省外銷項科場經費將無益無名之用度稍爲撙節卽可移購書籍而有餘仍常年儲備專分派員役管理稽查所有新書隨時添購果能認眞經理數十年後賢哲挺生兼文武之資備將相之或鉤元摘祕著古今未有之奇書或達化窮神造中利所無之利器於以範圍天地籠罩華夷開一統之宏規復三王之舊制極巍煥信景鑠皆於讀書稽古二事基之矣今天下競言洋學矣其實彼之天算地輿數學化學重學光學汽學電學機器兵法諸學無一非暗襲中法而成第中國漸失其傳而西域轉存其舊窮原竟委未足深奇若合天下之才智聰明以窮中外古今之變故標新領異日就月將我中國四萬萬之華民必有敻出於九州島萬國之上者苟彊分畛域墨守規爲固陋昏蒙甘受人制則印度琉球越南緬甸其已事也前車已覆來軫方道有識之君子將何擇焉

英國倫惇博物院書樓規制

嘗謂人才之得失系國家之盛衰是以有國者不可不愼也然而股肱輔弼每資賢才究窮物理尢需博士嘗見蕞爾小邦崛然振興巍峨大國忽焉頹敗非盡由治理之失法亦實緣人才之不得也夫普天之下何處無才要在培植之得失耳而培植之法非學問無以立其基欲增學問非誦讀無以開其識然有益要務之書卷帙甚富價值甚昂非寒士所易購故書院之設尢不可不亟亟也近考各國書院列若繁星當推英國倫惇博物院之書樓爲巨擘且英國書院之多不甚枚舉而不費錢鈔任人遊觀者隨在有之若較博物院之書樓實不可同日語矣但觀其制頂作圓形縱廣﹝各﹞十有四丈除去圍墻其圓頂猶髙十丈零六尺曠觀天地之上除羅馬城大廟之殿則當以此樓爲第一樓內圓頂之下作圍墻墻之內作成式之內卽藏書之櫝也藏書極髙之處俱有階可登周圍式同一律取之甚便樓內書籍任人涉獵惟不準取出計下隨便可閱之書兩萬卷上所藏乃各國語言文字並一切實學要務等書及各月報共五萬卷其圓頂之制雕鏤惟精施以金銀各彩繪皆著淡色故樓內光怪陸離耀人眼目內置長桌十九張小桌十六張足敷三百餘人之坐自一千八百五十四年始許婦女入觀故又設兩桌以備婦女之坐此二桌之外亦許隨便坐落長桌之上中設立板對坐之人兩不相觀俾專心閱讀者不致爲人撓其興會也樓內之式本屬圓形譬之車輪長桌之設如輪之輻桌之制則首低而尾髙𨿽閱者滿堂而初入門驟視之則不見人之多也屋之中置圍櫃以書目三百卷陳其上使人易於檢視乃此櫃如輪之軸各桌俱得相接故如置諸左右焉圍桌內極中之虛爲總管書樓人之坐位𨿽閱書三百餘人實不難舉目而悉數也溯此樓建於一千七百五十九年初創之人名曰噶瑞立法美善至今俱循舊章毫無獘病惟制度之華美月異日新而觀書之人數加增頗巨較前百年之气象則不相侔矣樓內閱書者四面俱能寫字且有執役之人如欲觀何書卽寫一紙條付執役人立刻照取縱世家自置書樓恐亦未必如是之便也書樓規例亦晰錄於下一書樓之設原爲供人閱看增長學問惟禮拜日及各節期不得入觀餘日無論風雨俱開各門二開樓時刻自西九月初起至四月底止早九點鐘開門晚八點鐘關門自五月至八月則九點開而七點閉三欲入觀書者先將其來意住址寫明交總管閱看四未入先二日須有薦函致總管如薦舉人果系可靠本人只寫住址並姓名卽可入內五薦函如不可靠總理卽不許入或與董事同議之六入樓之人各領一牌嗣後隨便持牌往觀至換牌之期憑總管更給如不換牌者則不得再入七所領之牌隨身佩帶甲領之牌乙不得冒往八年不滿二十二歲者不許入樓如必欲入觀亦可與董事議之九不準污壞書籍十不準以紙置書上而寫之十一樓內地圖及各圖畫若不向總管言明不準以紙加圖照影描畫十二樓內須雅靜不許髙聲喧嚷十三閱畢之書仍置原書十四不遵規者不準入樓十五若擅取書籍出樓者照偸竊例科罪十六使執役人所取之書亦必交該役送回掣取原條如不掣回似乎書仍未交恐致爭論十七本樓人有得罪看書人處執役人有不善處許看書人寫信告明總管書目冊上收逐日所入之書曁各新聞紙俱分門類注於各作家之名下書目之旁各有暗記閱書人不之知也本樓人一看暗記卽知其書之所在觀書者欲看何書當將書曁暗記一並寫明執役人以便檢取惟記登一千八百八十四年一歲之中計閱書一百十萬四百五十次閱書者十五萬四千七百念九人加添各書籍三萬一千七百四十七卷按美麗之式裝訂成書二萬一千六百廿一本此內爲人增送者三千三百七十六本造書人照例送入者一萬一百廿七本別國造書人送人者一千四百八十六本本樓購買者五千八百三十五本此數年之內又不知加增幾許於戲盛哉夫英國近數十年來人但詡其稱雄宇內人才輩出而不知其培植人才之法有以致之也此正所謂人才得而國家興矣然設立書院法似平平久而行之其效捷於影響誠能仿而效之人才之﹝驗﹞﹝險﹞亦必接踵而興矣跂予望之拭目俟之矣

女教

杞憂生

中古女學諸書失傳已久自詞組單文散見六經諸子外以班昭女誡爲最先劉向列女傳鄭氏女孝經女訓閫範女範各有發明近世藍鹿洲采輯經史子集中爲婦人法式者謂之女學頗稱詳贍所惜者朝野上下間拘於無才便是徳之俗諺女子獨不就學婦功亦無專師其賢者稍講求女紅中饋之間而已於古人所爲婦徳婦言婦容婦工者有其名無其實禮教之不講政化之所由日衰也泰西女學與男丁並重人生八歲無分男女皆須入塾訓以讀書識字算數等事塾規與男塾略同有學實學者有學師道者學成準在女墊教授女徒有學仕學者有入太學院肄業以廣其聞見者𨿽平民婦女不必如男子之博雅淹通亦必能通書文明道理守規矩達事情參以書數繪畫紡織烹調之事而女紅中饋附之乃能佐子相夫爲賢內助矣瑞士國有大書院準女子入內習醫如果精通亦可給憑行道而收生一端關系尢重俄國特設教女收生院凡胎前產後一切要癥必須明白透澈體卹入微旣講求婦科卽內外各科亦可兼習也中國之人生齒繁昌心思靈巧女範𨿽肅女學多疏誠能廣籌經費增設女墊參仿西法譯以華文仍將中國諸經列傳訓誡女子之書別類分門因材施教而女紅紡織書數各事繼之富者出貲貧者就學由地方官吏命婦歲月稽查獎其勤而懲其惰美而賢者官吏妥爲擇配以示褒嘉至於女塾章程必須參仿泰西整齊嚴肅庶他日爲賢女爲賢婦爲賢母三從四徳童而習之久而化之紡繡精妙書算通明復能相子佐夫不致虛糜坐食愚賤皆知禮義教化具有本原此文武之所以化行俗美也至婦女裹足合地球五大洲萬國九萬餘里僅有中國而已國朝功令已加禁革而相沿旣久俗尙未移夫父母之愛子也無所不至而鐘愛女子尢甚於男兒獨此事酷虐殘忍殆無人理或四五歲或七八歲嚴詞厲色陵逼百端必使骨斷筋摧其心乃快以爲如此而後他日適人可矜可貴苟膚圓六寸則戚裏咸以爲羞此種澆風城市倍於鄕曲世家巨室尢而效之人生不幸作女子身更不幸而爲中國之女子戕賊肢體迫束筋骸血肉淋漓如膺大戮如負重疾如覯沈災西人論女子裹足男子宮刑乃極獘之政爲合地球五大洲之所無宜爲彼族嗤笑革之者眞爲聖君賢相矣稚年罹剝膚之凶畢世嬰刖足之罪气質虛弱者因以傷生𨿽父母愛憐而死者不可復生斷者不可復續矣卽幸全性命而終日需人扶掖井臼安克操持偶有水火盜賊之災則步履艱難坐以待斃戕賊生質以爲美觀作無益以爲有益是爲誨之尢苟易裹足之功攺而就學罄十年之力率以讀書則天下女子之才力聰明豈果出男子下哉所望有轉移風化之責者重申禁令立限一年已裹者姑仍其舊而書裹足二字表其額懸其門楣嗣後一律禁止故違者罪其家長富貴者停給誥封通飭各省廣立女塾使女子皆入塾讀書其美而才者地方官吏贈物贈扁以獎榮之各塾女師如能教化賢才卓有成效咨請旌獎以勸將來一轉移間而道一風同利興獘去成周之雅化關睢麟趾之休風無難復見於今日矣

天下事貴自然不貴造作人之情行其易不行其難惟裹足則反是並無益於民生實有關於世教且稽之三代考之經史無有一言美之者而舉世之人皆沿習成風家家裹足似足不小不可以爲人不可以爲婦女者眞所謂戕賊人以爲仁義亦惑之甚矣國朝八旗婦女皆不裹足古道猶存其風足尙莊子雲天子之侍禦不爪揃不穿耳耳尙不穿豈可裹足耶應由地方大吏出示禁約凡屬貴臣望族以及詩禮之大家俱遵王制其倡優隸卒及目不識丁之小戶聽其自便如以此法行之十年則積習漸消天下萬民皆行古之道矣婦女裹足則兩儀不完兩儀不完則所生男女必柔弱男女一柔弱而萬事隳矣夫裹足爲賤者之服豈可以行之天下而且行之公卿大夫之眷屬耶予所以言之喋喋者實有系於天下蒼生非僅考訂其源流而已我朝崇徳三年七月奉諭旨有效他國裹足者重治其罪順治二年禁裹足康熙三年又禁裹足七年七月禮部題爲恭請酌復舊章以昭政典事都察院左都禦史王熙疏內開順治十八年以前民間之女未禁裹足康熙三年遵奉上諭下議政王貝勒大臣九卿科道官員會議元年以後所生之女禁止裹足其禁止之法該部議覆等因於本年正月內臣部題定元年以後所生之女若有違法裹足者其父有官者交吏兵二部議處兵民則交付刑部責四十板流徙家長不行稽察枷一个月責四十板該管督撫以下文職官員有疏忽失於覺察者聽吏兵二部議處在案查立法太嚴牽連無辜以爲無關緊要事竟中止第使當時禁不過急持之以恆則今日已可永除此陋習也

裹足

杞憂生

嘗思身體發膚受之父母不敢毀傷古之訓也殆後世風日下有剖心割股療父母之病以爲孝者遂有忍心害理裹女子之足以爲慈者積習相沿牢不可破令人入花叢尋香徑必俯窺蓮步再仰花容彼美相遭小人下達不知眉目之妍媸關乎天授弓鞋之大小悉本人爲宋書稱男子履方女子履圓唐史稱楊妃羅襪韓冬朝詩六寸膚圓光致致皆不裹足之明證史冊可稽惟輟耕錄言婦女足道山新聞雲南唐李后主宮嬪窗娘纖麗善舞後主令以帛繞足作新月形相傳爲裹足之濫觴蓋昉於此夫父母皆愛惜其女子獨於裹足一事早則五歲遲則六歲莫不嚴詞厲色大受折磨以爲﹝移﹞﹝侈﹞俏步蹴香塵他日作婦入門乃爲可貴倘裙下蓮船盈尺則戚裏咸以爲羞此種澆風城市倍深於鄕曲以故世家巨室爭相效尢而農人之女樵子之婦轉無此病古今來女子之所以娉婷者以其腰如約素領如蝤蠐可知燕瘦環肥所以專寵宮中者當有宜人處非欲其舉止失措行動需人而後謂之美也倘蓮瓣不盈一握橊裙纖露雙而顰效東施醜同蟆母又安見淩波微步使人之意也消耶要之後主乃亡國之君矯柔造作漁色宣遊戲支離究何足爲典要也洎我朝膺符受籙誕告萬方男令薙發女禁裹足法良意美共宜恪守今薙發𨿽遵國制而裹足莫挽頹風薄俗相仍迄今未攺縱謂事關閨閣無足重輕曾亦思保抱攜持愛憐增至而裹足則殘其肢體束其筋骸傷賦質之全失慈幼之道致令夫憎其婦姑嫌其媳母笞其女嫂誚其姑受侮旣多輕生不少且也生女子則每形孱弱操井臼則倍覺勤勞難期作健之賢徒屬誨之具極其流獘難罄形容按五大部洲除中國外裹足者絕無其人悉使之學藝讀書持家涉世卽所出之子女亦且壯而易養足於先天玆當以十載爲期嚴行禁止已裹足者姑存其舊未裹足者毋辟其新如有隱背科條究其父母凡足之女𨿽篤生哲嗣不得拜朝廷之誥命受夫子之榮封嚴定章程張示曉諭革當時之陋習復上古之醇風將見綠窗嬌女金屋佳人不徒買六國之絲平原爭繡抑且祝萬年之祚帝力相忘未始非仁政之一端芻言之一得也

戒足會敍

梁啟超

則耳鼻舌手足受諸天受諸父母有一不具若殘缺者謂之廢疾謂之天之僇民古王之制刑也爲劓爲刵爲刖將以天僇僇不肖以威天下仁者猶或譏之惡其傷天而殘人類也男女中分人數之半受生於天受愛於父母匪有異矣𨿽然人類之初起以力勝者也力之最懸絕不相敵而大勢最易分者莫如男女故男子之彊悍者相率而爲扶陽抑陰之說盡普天下之女子而不以同類相待是故塵塵五洲莽莽萬古賢哲如鯽政教如海無一言一事爲女子計其待女子也有二大端一旦充服役二曰供玩好由前之說則豢之若犬馬由後之說則飾之如若花鳥此二虐乃生三刑所以非洲印度以石壓首使成扁形其刑若﹝黥﹞﹝鯨﹞歐洲好細腰其﹝刑﹞﹝形﹞若關木中國足其刑若斮脛三刑行而地球之婦女無完人矣足不知所自始也要而論之其必起於污君獨夫民賊賤丈夫苟以恣一日之欲而敢於冒犯千世之不韙其行事則商受之剖孕斮涉其居心則劉鋹之斗獸戲蛇以孔教論所謂作俑其必無後以佛法論所謂地獄正爲此人嗟乎天下事良法每憚於奉行而謬種每易於相襲以此殘忍酷烈輕薄猥賤之事乃至波靡四域流毒千年父母以此督其女舅姑以此擇其婦夫君以此寵其妻齡齒未易已受極刑骨節折落皮肉潰脫創瘍充斥膿血狼藉呻吟弗顧悲啼弗卹哀求弗應嗥號弗聞數月之內杖而不起一年之內舁而後行𨿽獄吏之尊無此忍心卽九世之讎亦報不至是顧乃以骨肉之愛天性之親彼俗情爲此荼毒嗚呼可不謂愚人哉可不謂忍人哉昔五季兩宋之間此風𨿽盛然猶不過教坊樂籍用以飾狐媚博頭漦涎所浸禍極今日世冑豪富競相誇尙良家淸裔視爲固然刑戮其生而不以爲怪倡優其門戶而不以爲恥匪直不可聞於鄰國乃直所謂失其本心豈人之性惡耶所習者然耳且中國之積弱至今日極矣欲彊國本必儲人才欲植人才必開幼學欲端幼學必母儀欲正母儀必由女教人生六七年入學之時也今不務所以教之而務所以刑戮之倡優之是率中國四萬萬人之半而納諸罪人輿賤役之林安所往而不爲人弱也吾聞之春秋之義以力陵人者據亂世之政也若升平世太平世乃無是矣地球今日之運已入升平故陵人之惡風漸銷而天然之公理漸出非洲印度之壓首歐洲之細腰今其地好義之士各合力思所以豁去之殆將變矣而吾中國滿蒙舊俗幸未染此後妃崇貴同屨依然世祖章皇帝制作之聖人也順治十七年特下制書普諭海隅痛攺積習其爲法也其女若婦有抗旨足者其父若夫杖八十流三千里大哉王言將救此一方民矣徒以舊污太深奉行不力沿謬蹈敝仍數百年易曰窮則變變則通通則久於是豪傑之士毅然思所以易之者𨿽然持藻火以入裸國則濩落而無容懸只柱以砥橫流則力薄而易敗故斯義𨿽立而丕變爲難順徳賴君弼彤陳君默庵今之人傑也鑑此魔習誓救眾生廣集才力辟宏會義取易簡例必謹嚴昏姻相通故相攸可無他虞婦學繼開則風流將以益廣振臂一呼而同志谷應者已數百戶嗚呼豈非人心所同然天理所可信者耶非﹝常﹞﹝原﹞之原黎民懼焉及其成就海內翕如也三十年後吾神明之裔必有二萬萬人奉兩君而屍祝之者世之君子請懸吾言以俟之

巴黎復重伯

曾紀澤

陳姑丈來帶到手書及近作詩稿甚慰遠懷侄之穎敏得諸天授學吾詩乃是取法乎下宜取漢魏唐宋名作研誦而步趨之方可有成勉吾意欲汝兄弟奉母居鄕四叔祖父亦深韙之旣一時未能見從望吾侄專從斂抑韜晦上用功則居城與居鄕尙非必爭之條愼擇交遊愛惜物力勿使少年盛气勿管他人閒事良言盡此四語惟侄姿過人能領悟也姑丈談及省城諸友有愛汝聰明者亦有譏汝狂者夫狂與聰明實相表裏狂非惡字也但須分淸界限自恥不若人而孜孜求進凡古今有聲有光之事皆視爲吾所能爲無絲毫畏難之心者狂也自恃人莫己若而悻悻自好好諛惡直隱善揚惡責人則嚴自責則恕此之謂妄非眞狂也侄必不至蹈此諸獘因論狂字而分疏之

巴黎復郭飴孫飴丰兩甥

曾紀澤

自甥母去世以來屢欲致書一詢兩甥景每一興念感觸萬端無從說起復韜筆而止頃得兩甥手書如獲珍寶喜極而悲又聞多甥體气日益壯實尢慰所懷甥母阨窮半生賫志而沒幸有佳兒如吾甥者見天道之猶可徵也來函不獨文筆淸暢而論事亦秩然有理窺豹一斑異日必爲有體有用之材繩祖武而慰先靈事當不遠企予望之世家子弟穎敏過人者易蹈二病曰傲曰惰然亦惟眞穎敏者爲能戒此二字甥年𨿽幼識解已如成人二字在所必無阿舅遠在數萬里之外無以爲贈則仍舉謙勤二字以相勗勉庶幾粹然美質不至爲甘言泛譽者所累耳余血气漸衰眠食尙好寓中長幼次第順平公務不甚如意法蘭西欲吞並越南蓄謀已久余爲未雨之綢繆亦四年於玆矣始也樞廷譯署諸公曁合肥相國均於鄙說不甚措意事已發動而後圖之未免遲晚其間李相又爲法使賓海所騙遂致不可收拾現已成相持之勢能否免成戰禍竟未可知余終日焦灼百事頹廢甥索我書書本不佳此時尢乏興趣稍緩當有所寄望將賢昆仲別號寫來以便書令祖大人尊前久未上書率爾操觚不得端緒望於上侍時爲我恭候起居外寄電報一冊近年辦法越一案略具索於其中請轉呈賜閱惟此冊極須愼密甥切不可輕畀外人一二好友觀之猶可傳鈔則斷不可

卷三十九禮政三正俗禮政四聘使

善舉

鄭觀應

古者寡孤獨謂之窮民文王發政施仁必先四者周禮睦任卹當日必有規制法度釐然井然足以傳之後世者而惜乎書缺有間也中國生齒日繁生機日蹙或平民失業或乞丐行凶或遊手逗畱或流民滋事近𨿽設有棲流所施醫局善老院育嬰堂諸善舉然大抵經理不善項不充致各省窮民仍多無所歸者小則偸竊拐騙大則結黨橫行攫市上之金錢途中之行旅揆其所自實迫饑寒亟宜設法擴充紳合力令世家貴族富戶殷商酌量捐貲廣爲收卹城市鄕落立善堂所有項遴委本地公正廉勤之紳士實心經理酌定章程章程仿善堂歲刻徵信錄多置田產藉供饘粥度葺廈屋俾免風霜所有無告窮民各教以一工一藝庶身有所寄貧有所資弱者無須乞食市廛彊者不致身罹法网少年彊壯之夫則官爲貲給督令懇荒國家可增賦稅所謂一舉而數善備者此也泰西各國以兼愛爲教故皆有卹窮院工作場養病院訓盲啞院育嬰堂善堂之多不勝枚舉或設自國家或出諸善士常有達官富紳獨捐貲數十萬以創一善事西人遺囑捐貲數萬至百數十萬者頗多聞英人密爾登雲英國有富家婦夫亡遺貲甚多其立大小學堂工藝書院及置窮人販賣零星物件之地共費銀一千五百萬磅中國富翁不少身受國恩而竟未聞遺囑有捐貲數萬至數十萬一善事者願畱爲子孫花費殊可慨也而其思慮之周密規制之嚴明有遠非今日各省善堂所及者卽以養病院言之屋宇寬廣潔淨無塵病人到院就醫醫藥飲食之需悉出諸醫院醫生不憚煩勞役人不避穢惡曲加體卹以愈爲期育嬰堂以美國紐約爲最善房屋百餘間男女自初生以至七八歲常有數百人多或至三千人每樓十六榻二榻相並一臥嬰兒一臥乳媼衣服精潔男女四五歲卽使識字讀書教作小玩物以開智慧六歲至八歲女師教以歌詩舒和血气俟及歲時量材薦事每歲經費約二十萬元半出公家半出善士俄國育嬰堂撫養之道揣摩體卹無微不至常有富貴之家患家中自養不善出貲相助兼以自托者義學堂則貧家童子自五歲至十三歲皆須入塾兼習工商之事不學則罪其父母曠學則其師督﹝之﹞﹝一﹞責至再至三仍或不悛則拘諸攺過學堂使之省過更有富人自制一船招致貧民供其衣食設監督之人令其習學水師限兩年技成分派兵船充當水手英之養老院倫惇都城凡一千三百七十所居男婦之老而無告者月抽其鄕租爲經費日給三飯晨給一饅首一茶一牛脂一粥午加肉晚加羹血气衰者醫士謂宜酒則酒之男外服黑呢內服白布女服雜色衣裙無異充裕之家每禮拜一易敝則攺造寢所寬舒男女異處夫婦偕則共一室婦女未衰老者令縫紉而貨之以十之一有不願居於內者飯時乃集有僅投一宿予一飯者則別爲一所國主時一臨視或遣子女代查以昭愼重老儒會則讀書寒士慮其就食爲恥繼粟繼肉遣人致諸其居繡花會則世家婦女家道中落不能自贍聚之深邃堂室供給飲饌使之紡繡而貨之禁男子不得擅入童藝院創於瑞典繼於丹馬后徳國亦效之每年兩次令地方查明無業子弟選其聰慧者教以雕刻訂書等淺近之藝限六禮拜學成考驗有效集貲以獎其師而薦其徒於各工廠俾謀衣食又有保良會由婦女集金創設凡有女子之飄流失所淪入下賤者設法保護之或捐貲以贖之瘋人院或因半生蹭蹬一意貪癡以致痰迷心竅入院之後投其所好以破其迷如欲貴則奉以冠裳欲富則聚以金或擇林園以優遊之置釣弋以消遣之積久生悟其病自除每年院中或數十人或十數人時有出入頗著成效訓啞院及訓聾瞽院遘此疾者能令識字知書就其所能教以工藝補天有術施惠有方用心亦良苦矣法國京畿內善會五區一爲施醫院一爲濟貧所一爲養老所一爲育嬰堂一爲瘋癲院所用上下執役人等六七千名每年所需經費約一百萬磅其費四分之三由善士捐助其一分則由工部局撥給司其事皆平日篤行好善之教中士充之美國有勸世會義學會戒煙會撫孤會養老會卹瘋會化罪會防惡會勸和會卹貧會勸農會虞後會經費或籌諸國帑或捐諸民間莫不經緯詳明實心經理有保險公司凡水火盜賊房屋物無不可保人之死生壽夭亦可出貲以保之徳國則有專保百工之險者保險之法凡七日抽工銀數釐廠主各助數釐國家貼官帑若干積成巨如遇百工或老或弱或疾病或受傷卽將保險之貲撥賠養贍在工人以平日之浪費略加撙節幸而此身無恙卽可周濟同人不幸自罹災厄則一身旣延殘喘妻孥亦免饑寒利己利人莫善於此而水火盜賊諸險可由此而推矣夫泰西各國乞丐盜賊之所以少者豈舉國皆富民無貧民哉好善者多而立法綦密所以養之者無不盡所以卹之者無不周耳迹其意美法良實有中國古人之遺意今中國各省或未及舉行或辦理不善堂堂大國窮民塞途黑索赭衣爲海外遠人所竊笑抑獨何哉或曰如項無所出何而不然也夫中國各鎭埠每歲迎神賽會斂貲至萬千舉國若狂動輒事何如省此無益之費以教養貧民乎佞佛齋僧布施或傾家業姦僧淫賭徒爲禍媒何如畱此有用之財以收卹煢獨乎苟得賢有司實心實政提倡其間復得好善之紳商任怨任勞經理其事則上有好者下必甚焉人之好善誰不如我風行艸偃誼美恩明不二十年而善堂櫛比於寰區窮民絕迹於道路矣爲政之要首在得人獨柰何畏難苟安自私自利竟疾視斯民之流離死亡而漠然無動也

論泰西善堂及英國濟賑人數

楊然靑

查中國戶口不下四百兆有奇較之百年前增三分之一而土地不加廣生計不加多非惟不多且日少焉何則自道光年間大開海禁西人之工於牟利者接踵而來操貿易之權逐錐刀之利民間生計皆爲其所奪未通商之前大布衣被蒼生業此爲生者何可數計自洋布洋紗入口土布消場遂滯紡績稀少機軸之聲幾欲斷矣帆船亦爲絕大生業當其盛時北至天津牛莊南至八閩百粵凡舵工水手恃以養贍家口者尢多自輪船入華而帆船之失業日眾帆櫓之影幾嘆無矣近來中國貧民之多職是之故爲今之計非仿西法以設善堂不足安流民而規久遠曩者泰西各國亦多貧民未經安插流離日眾邪僻日多自設善堂後遊惰漸少禮義漸興醫院善舉也善堂亦善舉也豈醫院可仿西法而善堂獨不可仿西法乎仿之若何曰西國善堂法良意美而其規制不外乎教工藝嚴部勒潔居室別勤惰而已曷言乎教工藝也各國養濟院寬敞異常地基數百畝司事數百人所教工藝男女不同男如做靴鞋理破布制木器銅器鐵器等物爲一等聰明者教以印書繪畫制造織造之細工爲一等粗愚者教以農工種茶種谷墾地肥地興修水利之法爲一等女工有作繡貨縫衣者有織布者有紡者有修皮者各視其性之所近曲成不遺藝成願住院者聽否則準其出外謀生司事無需索貧民無拘孿卽毫無伎倆者入院數年技藝漸精是以莠化爲良民皆向善也曷言乎嚴部勒也泰西之例凡有宴會男女並坐不以爲嫌獨養濟院則又不然如行軍然紀律嚴明部勒整肅男不得入女院女亦不得入男院男院自總管教習醫生司事皆以男司之女院除醫生男女並用外餘皆用女所用者由眾公舉不得濫用私親致生獘竇另設一室專稽號簿男女入院先至此室用量身尺細量一周注明年貌籍貫然後撥入某號房屋居住擇正人稽察各居其室各習其藝不得有嘩噪闖越等情違則嚴究倘男入女院女入男院並責教習司事約束不嚴是以規模嚴肅號令整齊從無獘端也曷言乎潔居室也院中另辟一園多種花果樹木和陰陽之气而消疹癘之災每日進園小步數刻或跳舞打球以舒筋絡活血气所居之室大小寬窄各國不同皆潔淨無比粉壁潔白裝板去潮並設吸水管煤气燈燈頭在墻內墻外有螺﹝絲﹞﹝師﹞釘司啟閉夜間熄火皆有定時以防意外地底設總火鑪各屋皆設鐵﹝筒﹞輪機激放暖气以代火鑪夏間則閉總鑪以大輪搧風仍由壁間鐵筒而入冬日爲暖气筒夏日爲風气筒另有浴堂七日必浴被褥亦七日一換室中器用甚備按日打掃絕少塵埃故少疾病曷言乎﹝別﹞﹝則﹞勤惰也男女作工皆有定時晨起後若何早餐後若何晚餐後若何有條不紊勤者獎惰者懲有用紙牌者尢爲美善法於公事房懸一牌初至者書名號用十色紙刷印分別等第插於牌上視其勤惰逐漸推移月使本人進內觀牌中名次俾知奮勉初進時怠惰者爲黑紙是乃最下換至白紙其人已勤而有功倘再加勸勉卽獎以物薦以事是人心感化莫不勤奮有爲也又有習正院卽中國自新所又幼男幼女失所無依及性成頑劣父母不能管束者皆由院收畱先化其頑性次教以讀書美國習正院屋約三百間除辦公房外男院一百六十間女院八十間樓皆四層屋亦潔淨男院教者男師四十人一班教以讀書識字習學工藝女院教者女師誨以讀書識字縫烹煮之法每日工課有定部勒亦嚴學成後許其父母領出無父母者由總管代爲薦事法至良也以上各法如中國官紳能仿而行之則凡不教之民必將漸摩而化奮勉自新豈非天下之福哉按善堂工藝所餘於昔年與江浙閩廣各同志籌辦直賑義捐頗爲踴躍經南中放賑善士將余貲及核獎之稟請傅相在天津廣設仁善堂當道復籌協助非但義學施醫施藥施棺且收養無業小童教以工藝織有藤器刻有善書出售惜規模尙﹝未﹞宏敞耳竊觀各省富商積財以貽子孫不三代而盡散何妨仿設善堂收養萬人立徳立功名垂不朽乎余夙有是願恨無大力以爲之人各有心心同此理願以質天下之多財而好善者

賽會泰西以商立國其振興商務有三要焉以賽會開其始以公司持其繼以稅則要其終賽會者所以利導之也公司者所以整齊之也稅則者所以維持而調護之也中國於此三事皆未能因時制宜取長棄短無惑乎日日言務而商務愈不可問也夫作者之謂聖述者之謂明人工有巧拙精粗物質有良窳美惡自然之理必至之情也得彼之法而亦趨亦步則拙者有時而巧粗者有時而精守我之舊而不見不聞則良者可轉而窳美者可轉而惡此泰西各國所以有博覽會之設也溯賽會之事創之者英京倫惇繼之者法京巴黎嗣後疊相舉賽各國亦起而踵行奧則設於維也納美則行於斐剌鐵蜚日本則舉於東京萃萬寶之精英羅五洲之珍異百年之內炫異爭奇此亦萬國大通必有之事矣洎我聖淸光緒十九年卽西曆一千八百九十三年美人賽會於希加哥爲科布倫探獲美洲之日閱寒暑四百周其气象規模尢極天下之大觀爲古今所未有其會分﹝四﹞大部議院選派通國各會爲第一部希加哥本邦之以利奴瓦會第二部女董會爲第三部襄助會爲第四部四部之外又舉一人以爲會總以總其成分院共計十五一農工院一種植院一生靈院一漁務院一礦務院一機器院一運務院一工藝院一電務院一技藝院一政務院一林木院一郵政院一文藝院一鄰政院有條不紊無美不臻所建地基共七十餘畝各院房屋占地合五百萬平方尺其中花艸木園囿池塘無所不備所收之費計股貲五百萬元希加哥續五百萬元預計遊貲約一千七百萬元售照會等項一百萬元會畢折卸物料值銀三百萬元共應收美銀二千一百萬元所出之費計地基等項一千二百七十六萬六千八百九十元建造等費三百三十萬八千五百六十三元開院費一百五十五萬元共銀一千七百六十二萬五千四百五十三元據此計算本可贏銀三百萬元有奇嗣因人役過多費用過大又請議院撥助五百萬元然遊人逐日增多不致虧耗也美人於此一會不惜工本如此豈特以爲觀美哉誠以一物不知儒者所恥而萬物皆備聖功所基此會角九州島萬國之珍奇備海澨山陬之物產非此不足以擴識見勵才能振工商興利賴開院之經費抵以每人每日之遊貲數百萬金錢取之如寄而客之所得飲食之所資電報輪船鐵路馬車之所費本國商民所獲之利且什百千萬而未已焉地𨿽寥落商賈驟興費亦浩繁國家無損此利國利民之見於當日者也凡人耳無所聞目無所見則𨿽有良法美意亦苦於效法之無從今萃各國之工藝以巧爭則我所已能者可以精益求精我所未能者可以學其所學較之憑虛臆造難易殊矣合各洲之物產以比較優劣則本國所已有者應如何益務擴充本國所未有者應如何漸行推廣較之孤陋寡聞者智愚懸隔矣不必家諭戶曉而可以開愚賤之心思不必越國過都而可以發顓蒙之耳目故各國當賽﹝會﹞之後其民之靈明日辟工藝日精物產日增商務日盛此利國利民之見於後日者也夫事至國與民皆利上與下交益目前與日後均收效無窮而獨於古所未有而疑之西人所有中國所未有而棄之此何說也比年以來中國之商務衰矣民力竭矣國帑空矣事事不如人事事受制於人而侈然曰我大國也彼小國也旣不能令又不受命本有致富彊之道而自暴自棄不見不聞一任吾民之困苦顚連而漠然不以爲之意聖賢之用心固如是乎故欲富華民必興商務﹝欲興商務﹞必開會場欲籌賽會之區必自上海始

上海爲中西總匯江海要衝輪電還聲聞不隔賽會之集股招商而酌提官以爲之襄助建屋辟地必廣必精屆期照會各國外部將工藝制造各種對像一體入會陳設派有名望之人比較得失品評優劣自南洋大臣以下均自至會場觀覽以重其事先期出報知照中國十八省各鎭各埠工商人等均準入會遊觀應需何物卽可出貲購買立定價目無僞無欺酌收遊貲以助經費均仿各國賽會章程辦理仍先由出使大臣知照各國詳譯立會舊章參酌中西務期美善其有裨民生國計者非淺鮮矣如慮中國此時工藝尙未講求不能如各國之精益求精卓著成效則可如日本辦法先於內地各鎭埠試行工藝農桑礦產耕織各小會臚列中國自有諸物而他國有何新法新器則官爲購置以擴見聞仍酌收遊貲以助經費嗣後逐漸推廣每歲擴充期以十年不惟遠勝東洋當無難與英美各國齊驅並駕矣或疑此項經費爲數頗巨事前旣無所出事後又無所歸不知設會之後遊人必多所收遊貲應足相抵今日各鎭埠迎神賽會無益之費累萬盈千遊手好閒者動因而肇事如何移此項貲財以開博覽之會則美利旣難悉數而積獘亦可頓除此裕民足國之先聲卽致富通商之實效也五行八政探洪範之精制用理財挈周官之要當事者髙見遠識一轉移間而已矣泰西各業莫不有會商人有商務會兵官有兵官會格物士有格物會讀書人有文學會天文學士有天文會地理學士有地理會丹靑學士有丹靑會機器師有制造會種植人有花木會醫士有醫學會習算法者有算學會講格致者有化學會電學會光學會業蠶桑者有蠶桑會武弁有功課會農功有賽物會至各省各郡各邑莫不有會而善舉之會尢夥不勝數英京一處多至五百餘所其它國他邑可知𨿽立法各有不同而講求實效及救人救世之苦心則無不同也凡會所皆建大屋廣廈連云深堂容眾與會有名者皆可至會所中讀書習學各藝借榻居處及招宴議事論公聚集同志考究得失棄短從長一示大公無我善與人同之意其所以必分門別類者取專門而後可名家之意故一技可名微長必錄而後眾善畢舉萬物皆備也西士李提摩太泰西新史言之綦詳玆持摘論其大如此耳曩者王爵棠星使自法返滬謂法國藝文會卽藝術會其所習實不止術藝法人謂文學之事大之足以治國理財小之足以資生制器歐西文學昔推法蘭西爲巨擘書院林立比都人士靡不呫嗶辛勤力求淹博於天算輿地格致機器諸學精益求精標新領異爲師長者尢加甄別始得與此選無濫取無循情數十年來各國無不爭相講求於學校論中已詳言之矣然歐西各國公牘來皆用法文以法之儒者最稱博雅也商家多用英文者以英人通商最早最廣也特於巴黎設立總會會中爲首者約計二百人簿給祿糈稍足酬勞而已外尙有四十餘人自願不受俸薪余則襄辦三十六人躬親細務者二百二十人以故責專慮密訓迪有資會中分類有五曰亞格得尼專習詞令曰亞得格尼別列列達專習文辭兼攻考據曰亞格得尼得賽恩士專習技藝其中區分條目凡十有二門如醫學數學格致學藥學機器學各務專精求通理要曰亞格得尼特布遏士專習匠事丹漆雕鏤制作音樂必窮精良微妙之境而後已曰亞格得尼徳賽恩士摩拉黎士抑波黎特講求經濟考察律令以通制度典章之要此五端乃其大者至於外會亦歸總會經理如考求遺聞事則有安特瓜裏恩之會崇尙博學廣問則有飛囉麻狄之會講明格物致知則有拿查辣耳希式多黎之會詳究地理輿圖則有依阿格拉飛格爾之會審察各國風土民情山川人物則有式達特士特爾之會攻治百工材藝則有飛囉徳取匿之會專講剖割人物凡人物有患病中毒死者例得割剖驗視以審知其受病之所在西醫中有此一端然亦必其人自願損軀乃可李時珍本艸木乃伊之殆卽由此傳聞耳則有亞拿多迷格爾之會辧別耕種播植則有亞格黎格耳查拉爾之會其它若賽畫會賽花會賽馬會無不各有會場先期布告各新聞紙屆時遠近咸集藉以講﹝求﹞其孰良孰楛孰妍孰媸孰宜寒孰宜燠孰可轉移孰爲定質其優者例得獎賞並載之新聞紙俾通國咸知以資鼓勵下至豢養牛羊以及各色犬類亦莫不有會宜其碩大蕃滋爲中土所不能及也

訓俗天下之治亂孰爲之民心之善惡爲之也民性本善也其不幸而流爲匪僻者非生而惡也生長鄕閭不聞教化耳目所蔽習與性成矣戶口蕃衍俯仰無資饑寒所軀鋌而走險矣承平之日上下齗齗然日懼以桁楊刀鋸而陷於死亡者累累然相續也其或上失其道則揭竿斬木弄兵潢池之中幸而將帥得人士卒選練萃羣策羣力不分首從艸薙而擒狝之而此伏屍流血絕脛斷脰者皆國家不教之愚民也反之仁愛之天心忍乎不忍古者懸書讀法以士鄕禮飲酒化天下於尊親禮讓之間所謂觀化於鄕而知王道之易易者皆有實心實政以誘掖斯民所由俗美化行而亂萌潛杜秦漢以還以文法治天下欲盡愚黔首以惟所欲爲古意蕩然一無存者我有民而不能自教彼佛老二氏乃得恃其天堂地獄修齋懺悔之說乘隙而入之其本意固亦勸人爲善也而愚民靡然歸之若流水二千年來之君若相亦自以國家之教化未足以及斯民姑聽客所爲而淫祀之興遂盈於天下自有明萬曆以後彼天主耶穌之教亦得以勢利誘肆其簧鼓而瞷我之虛法蘭西之君臣專以傳教亡人之國陰謀詭計四海皆知旣已誘致南交取越南如反掌矣中國之戶口四萬萬而終不自教聽外人取而教之恐禍患之乘更有非意料所及者然則有民而不能自教其病之中於內者推原禍本則粵撚諸亂所由生此前事之不可不懲也昔年發逆外夷之禍皆起自東南今廣東賭博之盛盜賊之多甲於天下若無教化甚爲杞憂其憂之伏於外者環顧中區則俄法諸邦所同覬此後患之不可不毖也我朝

列聖相承追蹤三古特頒聖諭廣訓令官吏歲時宣講以勸化愚民今上復頒雍正時欽定勸善要言一書用扶世而翼教所以爲斯民計者周且摯矣惟朝野上下大抵奉行故事置之髙閣則考察未及經費未籌之所致也今各州縣教官幾同疣贅似宜責成教官三八宣講而府縣就近稽查仍籌經費聽講者以饔勸化若干記以簿籍歲由學政綜核其成者有成效者保升知縣此城邑宣講之法也各鄕各鎭在三百家以上者由教官遴選公平之生監紳耆亦籌經費置立公所按期宣講聽講者授以餐勸化若干藉而記之以申於教官轉詳學政移咨吏部三年有效量予出身此鄕鎭宣講之法也所講以聖諭要言爲主而以孔孟之道程朱之學旁通曲暢務求有當於人心行之二十年而天下風俗有不煥然丕變者未之有也我朝朔望講鄕約講聖諭於矮屋之下或廟宇檐前何如西人按七日一聚會於大廟堂中列椅而坐肅然靜聽講經者皆飽學宿儒非華人之講鄕約者僅識十六條聖訓而已我國無知者多宜飭各省教諭認眞宣講聖訓尢望官紳集貲請黌門秀士科甲中人員如泰西之牧師於各州縣按旬宣講聖教於學宮或廟宇客堂之中不論士農工商皆可入聽以正人心大抵人心不正由於風俗不善風俗不善由於教化未敷耳至於海外貿易工作之商民不下數千百萬五方雜處良莠不齊賭殺凶歐之案層見疊出其性情良懦者則入天主耶穌之教捨正道入異端蚩蚩者氓莫非天朝之赤子恝然竟置之度外豈仁人怙冒之心今海外通商各埠旣設領事以撫馭華民矣似宜就地籌捐建立書院以教聰穎子弟仍廣籌經費置備公所按時宣講聖諭廣訓勸善要言或由領事延聘達人或由領事自每逢朔望及禮拜日期逐條宣講聽講者亦記以籍授以餐歲由出使大臣稽其功過勤者優獎違者扣除並於折內聲敍至中外宣講之人固須品學端粹亦必辯才無礙始足動人聽聞有一華人入西教充牧師在教堂宣講聽者甚眾嗣因與其師不合出堂下鄕宣講孔孟之教聽者益眾可知口給之所關爲至巨也彼佛老浮游之論天方天主荒唐牽彊之辭何足與我中土之聖道王言互相比儗果得認眞經理他日太陽首出爝火皆消洪鐘一鳴萬聲皆寂萬姓旣攺惡從善永無犯上作亂之萌萬邦亦一道同風知學聖尊王之義所謂凡有血气莫不尊親者此其權輿要領矣髙見遠識之君子愼勿以爲迂也

富國探源論英國博士名司密司者才優識廣見理極明而於格致制造之功養民治國之要凡可以興大利致富彊者無不拳拳致意考察精詳思欲公之天下遂著一書名富國探源備述國家興衰彊弱之理古今上下之情洞燭數千年下筆萬言深入顯出刊行於世各國之君見此書者莫不恍然大悟心領神會以爲確論於是遵其法而推行之乃得舊獘銷除政治日新考其書中之意所謂探原者大旨不過在民生之勤儉而已勤徳之基也能勤則百廢具舉儉徳之所輔也能儉則萬物有餘故宰民政者欲致其富先溯其源必令國內之民無論大匠老農巨商小販皆貴勤以生物儉以節物孜孜焉兢兢焉從事於此日昃不遑君相率於上百姓應於下如是而中國有不富庶者乎𨿽然前王代出天亶聰明豈無雄才大之人以勤儉爲開源節流之要者無如俗敝民凋善始者不能善終圖近者不能圖遠古者希臘立國最早勸農務商之計頗費經營且教化文章勝於各國獨惜其髙談淸議僅尙口頭之禪而於政事之間不能實事求是羅馬亦有人籌劃富國之計但風俗彊悍樂於戰京中富戶皆於行軍之際擄自他人亦有身爲監司婪取以充囊橐者而逸樂思淫於農商之本曾不講求此禍機所以伏也意大利亦有人求富其國柰國中多故戰事頻仍干戈擾攘立朝𨿽有通人亦難振作法蘭西則君臣昏闇專事侵徵且匪類充盈海氛不靖觀各國當西曆編年以前皆不能挺峙稱雄內外寬裕則以有致富之說無致富之功有致富之心無致富之政於勤儉二字未能握要以圖故不免始勤終惰迄罕成功司密司有見於此將古事討論明辧箸爲論說使閱者如聞淸夜鐘聲言下猛省何者爲善何者爲不善可以審擇而愼處之餘閱泰西史鑑歷觀開國之君及中興之主無不勵精圖治所以民生日裕國勢日彊亡國之君非性耽淫樂卽黷武窮兵惛不知民間疾苦所以國勢日弱民心日離以至於危亡也昔羅馬官屬鎭守各國時權立威行百姓難以自主故於富庶之道𨿽能講求不能十分盡力且受恩者感悅而受虐者怨咨直至謗讟騰興民心解體或揭竿起事或聚眾抗官上下交爭百姓之勢日彊而官吏之權日削當其發祥之始農工商作通國畱心勤苦開基故成大國及兵威旣盛所有茄弗癡希臘埃及法蘭西英吉利西班牙徳意志猶太土耳其小亞細亞等國無不畏威戴徳貢獻來庭此爲國運極盛之時大抵安則思淫樂則思濫循環之道有萬古不敝之法無萬年不敝之基爲政在人其人存則其政舉其人亡則其政息法豈能自行哉日久乂安遂習淫濫誇多麗於遊觀衣食竭力侈張於工藝農商全無考察積之旣久向之善俗皆成偸風手藝則絕少傳人農利則全無遺制用財而不能理財用器而不能制器於是國有驕奢之習道多遊蕩之夫天道轉移由彊而弱前之聰明者今皆愚闇矣前之富彊者今皆貧弱矣書云皇天無親惟徳是輔豈不信哉前歷三百三十年國王君士但丁滅希臘之斐相的姆城而攺爲京邑於是舊京爲西羅馬新京爲東羅馬猶漢之有東西宋之有南北也新城旣定仍尙豪奢不知反本而衰敗之機於焉暗伏終歸亡滅而已其時歐洲土人紛紛謀叛如徳國瑞典瑙威土匪名各夫黨者來攻西羅馬羅馬王不能禦以重金賂和退兵未幾各夫黨又來攻戰破其京入城恣殺屠戮殆半房屋盡焚子女金銀玉帛玩好劫取一空殊有華屋山邱之感焉中國三代以下之主何獨不然英博士富國探原之旨不啻振聾驚瞶大聲疾呼誠大而巨國小而附庸均奉爲圭臬者也

懲訛言說

汪康年

今使天下之人皆能審事實察情僞定是非則言發於一人謂之正論事述於一人謂之實事播於眾人之口則曰公論曰淸議至於衰微之時觀人無定鵠察事無恆法於是無實之言憑虛之論紛然並起莫可名狀如蚊蠅之聲雷同而不可辧也如雲霧之气變幻而不可測也然而可以聳廣座可以適獨聽是曰訛言亦曰蜚語今皆曰謠言假使明者見之斥其謬妄明其不然數語辟之足矣若夫中於好異之心及虛憍之心與夫刻忌之心於是此等言語遂愈流布好異之人輕信易喜聞所駭怪輒信爲實然虛憍之人不察時勢恃己輕人語偶相投遂爲所惑至於刻忌之人聞喜易疑聞惡斯喜一聞謗及當世之賢人君子輒曰吾固疑若人之立身行事多有憍僞今果有發其覆者則訛言反爲實證矣訛言之別大有五曰舊事曰遠事曰近事曰是非曰妖異有本於有心者之捏造有出於無心者之誤述如欲護己之前語則以事實之欲保己之利益則以言証之欲因以發事端則以言煽之怨恨其人則造事以蔑之嫉忌其人則播言以傾之黨附其人則虛飾以護之此出於有心者也野老追述夫事遠客競詫其經由行旅喜誇其聞見愚蒙誤信於疑似閭巷驚傳夫異此出於無心者也而是二者又各有有因無因之分然而起於一人騰於萬口發於卑下聞於貴遊登之報章則見者眾筆諸記載則傳者久入諸奏牘則達者髙持論者將緣是以毀譽用人者將因是以措置辦事者將因是以準駁行軍者將因是以進退當國者將因是以從違甚至開礦以盡地利而傳其傷地脈於是有已開之礦且封閉矣輪船以捷轉運而傳其漏關稅於是已行之船且中停矣於是纖夫庸之一言忽得操勝敗存亡得失之大權夫當其發之之時初不意其言之力至是也而卒至是然則有斯世之責者可不加之意乎盤庚曰胥動以浮言訛言之爲害也虞書曰無稽之言勿聽詩曰彊禦多懟流言以對又曰聽言則對言聞訛言者不宜聽之且不宜以此對君也周官大司徒八曰造言之刑詩曰民之訛言莫之懲言訛言之當懲也夫造言者幽翳隱匿不能治也法當治諸信訛言傳訛言之人語曰流丸止於區臾流言止於智者智者能審事實察情僞辧是非者也是故不經之談不驗之事固辭而辟之矣卽近情之事切理之言亦存以待考務使人人以信訛言爲可鄙則𨿽有造言者何患乎

禮政四聘使

論使臣全權之任重

陳耀卿

自來使臣之適他國也銜命而致命而歸一切巨細之事端仍由兩國之君上主之使臣固無權也按權之字義謂權其輕重不失黍累卽稱錘之名也又易系辭曰巽以行權則又爲經權之義注云反經而合道此說一立遂開權變之端權之時義固如是乎今泰西各國之例使臣之最重者有特加全權字樣似以爲此等使臣可以徑行直遂不必命朝廷噫異矣𨿽中國亦有語言將在外君命有所不受此其權爲何如然要皆反經而合乎道則可否則亦必以違逆見誅矣史冊所載昭昭可考自準與泰西各國通商遂時有來之使一旣使聘來事同一例遇有重大之事遂亦加以全權名目昔有全權大臣崇地山宮保之使俄羅斯矣不能行權奉身而返曾劼剛襲侯繼而議始定此能行權所謂反經而合乎道者也至今朝廷賴之玆值日本遽啟兵端將士則互有傷亡餉糈則兩相縻費兵連禍結曠日持久我國固受侵陵之患彼國亦大有不支之形於是來請使臣前籌罷兵息民之事又有各與國爲之居間側聞我國行將遴選使臣加以全權事樣前該國以應其請此舉是否屬實尙不可知也竊以爲全權之義可以行於禮義之邦而不可行於虎狼之國夫日本實虎狼之國也其人心姦詐殘忍無所不至觀其無端圖取朝鮮無端憑淩上國驅老弱以禦敵逼婦女以從戎屠旅順之市廛先優伶兮誅戮慘無天日憤極天人矧詭譎之多端布間諜於朝野論此情形卽使悔罪抒誠請惇和好亦應置諸不理一意復仇惟我皇上聖徳如天仁心覆物憫兩國之人民不忍令其再遭塗炭用特俯允其請簡派使臣以全權俾其成議行看玉帛瞬化干戈此固兩國之幸事全賴使臣之所爲古稱向﹝戌﹞﹝戍﹞弭兵魏絳和戎當時實推重之今之視昔豈必不然所慮者虎狼成性蛇蠍居心多所要求妄希利益不顧淸議之不許不顧眾論所不容一意孤行無理取鬧而爲使臣者倘果抱精忠勁節如蘇屬國能持節十九年之久吞咽雪百折不回原無足慮或少一委蛇則失國體而貽天下後世之笑詎不重可憂耶然果能抗節不屈折衝於樽俎間務尊國體而免天下後世之笑任爾要求百不允諾或電達朝廷詢謀僉同而後定議則彼必以全權二字折我矣謂旣稱全權則無論何事無不可以有權作主何待電達何俟奏請耶然則全權二字其任不綦重哉說者謂謀國之人何待君言早已逆料及之故目前傳聞正使張樵野侍郎由京銜命至津由津行將滬副使邵小村中丞在滬候旨有卽就滬上議和並不前日本云云信如是也則是朝廷明鑑萬里斷不至墮其詭計受其挾制而滬上爲萬國通商之地又不難邀集泰西諸大邦與之面折廷爭不遺餘力而定能化干戈爲玉帛免生民於塗炭焉興言及此拭目俟之吾故曰全權二字之義其任綦重可以行於禮義之邦而不可行於虎狼之國乎此時電綫之設滿寰區一言之發瞬息萬里非當日奏章羽檄驛遽遲緩可比凡遇事關重大朝發一電請命於朝不及夕卽可以接復電其捷速爲何如耶是使臣正無須乎全權之明證卽中國向有諭曰便宜行事亦惟恐驛遞遲緩而貽誤事機也由今觀之此條亦可裁去質諸當軸以爲何如

親王宜遊歷各國說古昔聖王十有二年一狩狩者察諸侯之所守也諸侯五年一朝曰述職述職者述其所守之職也由是觀之古之天子諸侯皆非終其身深居簡出也殷商之制儲君皆時處田間與民爲伍欲以知稼穡之艱難故周書無逸之篇曰其在髙宗時舊勞於外爰曁小人作其卽位其在祖甲舊爲小人作其卽位乃知小民之依商書說民之篇曰予小子舊學於甘盤旣乃遁於荒野入宅於河自河䢐亳是知古昔天子皆躬歷於外以豫知民之艱難情僞而後繼大統乃洞然於閭閻稼穡之依官吏良莠之故所以國無敝政民無敝俗朝野上下熙熙裕如也三代而後惟漢宣帝幼遭戾太子之難育於民間年十九始入宮承大統故民間之情僞胥吏之良莠無不盡知勵精圖治號爲中興外則開創之主事事皆洞悉無遺而承平之世靑宮鮮出宮闈惟恃擇傅讀書以明古今治理而民間之稼穡艱難吏之貪狼藉少所聞知性天生睿知之聖乃不出戶庭而明燭萬里人不敢欺史鑑所載漢唐宋明之世主非不明徒以蔽於耳目之近而皇恩不能下逮者昭昭可考豈若我國家列聖相承闓澤仁恩覃敷廣被今皇太后皇上又深仁厚澤浹髓淪肌踐土食毛誰不感戴數十年來華洋交涉開前代未有之局亦旣洞悉其治國養民之法故專設總署設海軍設機器局以及各學堂又命星使遊歷外洋兼理交涉事務無不事事仿行新中華之耳目開小民之衣食𨿽前代雄才大之主亦未能如我朝之盛也顧事須比校而後勝負分勢必互觀而後彊弱見以我中國之地大物博山嶽蓄其精華川陸萃夫貨自然之利甲於五洲倘能盡法以致之又何假於外洋之物哉且外洋人又惜之謂不能盡其物利者以不能盡仿其法也然其法自在在朝廷力求何如耳歐西諸國之君皆常躬歷各國不慮風濤險惡而藉以聯與國之歡各國又皆盛飾禮儀郊勞燕享不啻春秋會盟珠盤玉惇之盛而卽藉以考其制造軍伍之法以取則焉如英徳美奧諸國之皇時常來見於日報者不一而足而俄羅斯之興更專藉其先君彼得之遊歷無法不仿無善不備日本亦然故其國勢蒸蒸日上也日本自同治十二年始信其法今才二十餘年耳已儼與西方大國比隆溯其所以致此則常遣其宗室大臣躬歷其境考其政治之法而又遣英俊子弟詣彼國讀書不數年盡得其奧國中一切制造皆以仿西式爲本非甘捨數千年祖宗之舊而爲此補苴以棄故喜新也特以旣與交涉不如是不能與之駕耳我朝苟不開海禁𨿽至今不用其法可也旣與交涉而獨鄙其事而不爲不幾自敝乎艸野無知竊願朝廷亦遣親王貝勒遊歷其境以代時目其政治取其善者而爲之並遣英才子弟詣彼讀書久之必有駕西國而上之勢彼狡焉思啟者何敢哉芻蕘妄語竊願鑑日本之明效也又我國家近年講求時務亦嘗選派各部司員遊歷各邦期明外事然苦於所派頗多濫﹝竽﹞﹝竿﹞俗士陋儒未明政教之大體祇震驚於西人之宮室車馬一切外物之美觀敵情未諳而習气已重將焉用之是宜推廣遊歷章程無論京外職官舉監生員但取素日諳悉洋務之員發爲箸作洞見大體有志康濟者報名﹝使﹞﹝成﹞國家厚資薪水令輪班出洋遊歷軍制機器商務地輿各講專門或三年或五年考究而歸驗其日記功課考以當面問答切實不虛而後用爲總署司員或儲爲使才之選其王公世爵出洋遊歷者亦同此考察務裨實濟切戒虛聲藉玆快捷方式庶可得遊歷之效也

旣得其才當厚其祿勿致置散投閒今總署堂官之王大臣𨿽公忠愛國而苦多未明洋務則遇事不免扞格章京又必由科甲進身罕習外情承辦先無主見交涉何得公平是宜選王大臣及部曹等官之年力富彊者泰西近放公使領事及探路遊歷之員皆世家飽學年富力彊者遊歷泰西各國悉心考究其政教風俗軍政邦交歸而著書立說確有見地者乃作總署堂官或擇出使多年之公使聲望素優者佐之俾合署有同心庶得眾論交孚遇事確有把握不致異議橫生因循延誤也中日戰後時事亟矣彊環伺岌岌可危而不知時勢者動拘文牽義無論事關遠大必以成法相繩凡創辦一事聚論盈廷議論多而成功少當道諸公以爲老成持重由漸而進或惜經費徒襲皮毛粉飾因循恐無及矣近日非但內而政府外而督撫下及道府州縣當求通才要知時務至考取禦史須知古知今知中知外人能上下五千年縱橫九萬里洞燭成敗之本原考究治亂之至理者而後立言有典則敷布非空談也大抵君相英明不爲腐儒所搖惑庶能變法自彊鄙人竊抱杞憂去臘曾致書軍機處行走陳次亮部郎云宜簡懿親重臣素有識見者借賀俄君加冕爲詞順道周遊列國物色人才訪各國退位之大臣凡素有聲望品行端方者勿論其廉俸之重訂以年限每部聘請一人回華各司厥事並向各國借數百兆百廢俱舉凡學校開礦鐵路制造槍炮廠船塢不拘各省均準中西人合力爲之不準西人獨辦如華人無力則許給本地紳商幹股以充善舉或仿照西例抽還入息捐稅報效國家或謂如此行之是開門揖盜令人啟其爭心土客不和亂之道也不知中國各省地勢險要地土肥瘠礦產丰歉西人早已探明繪有圖說莫不垂涎今同沾利益於地方百姓亦有利可獲何亂之有如是則羣雄虎視之心可以稍息我國富彊指日可卜而人才亦日出矣或慮用夷變夏不知我變者乃富彊之術非孔孟三綱五常之道也或云權自外操獨不思各海關俱歸總稅務司赫徳委西人經理且海關淸冊刊有英文布告各國其大權不已重乎旣凡事須請旨允準而後行何慮之有或聞成例有不準親王出外之條然年來變通者甚多旣云窮則變變則通則創新卽所以存舊此周公之所以夙夜思兼三王者也

通使昔漢武帝詔舉茂才異等可爲將相及使絕域者誠以出使之選與將相並重折衝樽俎贊美皇華胥於是乎賴一不得人則辱君命損國威所關非細故也今中國與外洋各國通商立約和誼日惇設無使臣聯絡聲气則彼此之情終虞隔閡𨿽有和約何足恃𨿽有公法何足憑哉使臣者國家之耳目也其所駐之國必知該國之情形凡陸兵之數水師之數庫之所入所出交涉之何親何疏商工船械如何精細講求故泰西公例凡通商各國必有公使以總其綱有領事以分其任又慮威權之不振簡兵舶來遊歷以資鎭撫而備緩急事或未協彼此悉心公議或請各國官紳裁斷以期必協而後已其愼重也如此邇來中國人民出洋貿易傭工者年多一年不可勝計中國之人經營出洋者爲天下之至眾故欽差領事等官比天下各國更宜加隆顧中國未設欽差以前外邦政府尙知愛護華民多招致旣設欽差領事之後外邦設法竟抽華民身稅極力驅除或疑中國到彼爭食今其見逐情理使然夫爭食者豈止華民何以不逐他國而獨逐中國是其薄華民者乃所以薄欽差薄欽差乃所以薄中國薄欽差者何爲其不知西國之例而動多可嗤也薄中國者何爲其不行富彊之法而徒誇其大也中國外部及出使各官必須全用深通西學深明西例之士則庶乎其得矣洋人每肆欺侮無由伸理乃仿西例於各國設公使於華民寄居之埠設領事遇事來照會按公法以審其是非援和約以判其曲直保吾民禦外侮維和局伸國權使臣之所系不綦重歟夫通使者中古邦交之道也春秋時賢士大夫必周知列邦政教之隆替民情之向背俗尙之好惡國勢之盛衰探聽各國軍務消息人員某國現用何樣新式輪船鐵艦炮臺槍炮炮臺形勢如何兵官才能如何或探訪不全必能得其大槪𨿽縻費亦有所不惜所派偵探之員槪須武員知兵事者或隨同公使前去或另派遊歷總之無處不有平日洞知各國彊弱盛衰之故如有戰事則措施自中機宜矣用能事大字小各協其宜今泰西數十國叩關互市聚族來居此誠中國非常之變局於此而猶不亟講外交之道遴公使之才烏乎可哉華民之出洋者就南洋之西班牙荷蘭英美各屬考之歲輸稅銀自一二元至百數十元不等暹羅本我舊屬乃亦仿西法歲徵我民身稅否則拘作苦工𨿽有公使領事其如鞭長莫及何曩者法越多事彭剛直檄委潛赴越南金邊暹羅新加坡等處偵探敵情返粵後上書當道謂法蘭西侵占越南其國危亡已同朝露然越南亡而暹羅緬甸未卽亡也現在緬甸王暴虐昆弟失和英萌廢立之心不自安轉倚法援爲英所忌恐愈速其亡向聞暹緬二國素稱恭順附近各島如英法和西等國之屬土華民流寓其間者不下數百萬人亟宜簡派公使駐南洋所有南洋各國如越南緬甸暹羅小呂宋及英法各國屬土之華民悉歸統轄卽選各埠殷商或已舉爲甲必丹中外信服者爲領事聯絡聲气力求自彊仍仿西人在華訓練民團以資保護令各埠商民捐資購置一二兵船公使乘之出各埠庶信息靈通邦交益固聲威旣壯藩屬不敢有外向之心以兵衛民卽以民養兵一舉兩得無逾於此或疑各埠華人多借洋人以自重董事亦各樹黨援不肯受約束於華官持節南行動多掣肘可柰何此則兵力之不逮而權勢所由不行也非有水師兵艦出洋緝不能折外人陵侮之心非有老成練達精明彊幹之才難以勝公使領事之任夫各國廣招華工美國獨限制華工前外人之虐待應如何設法保全與國之苛條應如何峻詞拒駁斯非使臣之責歟

使臣簡在帝心朝廷用人自有權衡固非言所敢論至若每屆使臣持節奏調人員如參贊領事翻譯隨員等官尢當格外愼選使臣參贊領事識其國言語文字律例遇事可以立談情意必然相孚參贊爲使臣之副凡交涉大事彼之請於我者或從或違我之求於彼者或可或否皆賴參贊與使臣商定而行使參贊毫無才猷﹝則﹞﹝財﹞使臣可者亦可之使臣否者亦否之亦安用此參贊爲故然熟悉情形洞明利獘始能匡使臣之不逮而措置不至失宜翻譯隨員則又使臣之喉舌手足也凡事之大者由使臣親裁小者必令其代理或辦署中案件或與洋人周旋至辯論公事惟翻譯是賴曲直所關輕重皆須得體苟喉舌手足運掉不靈必於全身有礙矣若夫領事一官關系尢重華民百萬良莠不齊小而錢債紛爭大而命盜案件使臣之不暇兼顧者調停審斷皆於領事是資領事賢則商民旣安邦交亦日睦不肖則矜情任性不但流寓華民失其庇護而且外人輕藐口舌滋多彼此來必多扞格難免不因此失和所謂參贊領事隨員翻譯尢當格外愼選者此也似宜明定章程毋得濫情西援引私親必須以公法條約英法語言文字及各國輿圖史記政教風俗考其才識之偏全以定去取就所取中明分甲乙以定參贊隨員領事之等差不足乃旁加辟舉如有餘則儲候續調倘出洋多次辦事勤勞允符人望者卽可由翻譯隨員薦升領事參贊備歷各國洊升公使如有始勤終惰或沾染洋習措置乖方者上則由公使特參下則許同僚公揭咨明總署復核得實奏請除名夫予以可進之階則羣才思奮課以難寬之罰則不肖懷刑庶外可爲四國之羽儀內可塞終南之快捷方式矣自使臣以下各官無論出洋久暫務將所辦各事以及地方風土人情國政商務工藝土產隨筆登記回國進呈擇要刊刻以示天下庶知彼知己決勝無形此三代詢事考言之成法也戊子歲曾遣京曹分各邦遊歷惜非王公大臣又不曉該國語言文字𨿽知中外利獘箸述等身不能坐言起行亦與翻譯西書者無異耳抑更有進焉者泰西各國無﹝論﹞﹝謂﹞國之大小公使皆以等第分班次頭等可隨時入見君王請茶會面商要事不致隔膜二等先期約定止能接見外部君主茶會勢分不及今土耳其希臘日本各小國皆遣頭等公使分駐各邦而中土堂堂大國行走班次乃反居其後有體統之關礙於交涉亦動多﹝掣﹞﹝制﹞肘擬請嗣後駐札英俄兩國使臣均以頭等派充增費無多而收效甚遠國體亦因之而尊矣且出使官員亦宜酌增公費使之足用昔總署所定出洋各員薪水數本不多今復經屢次核減則各員必有以簡陋貽譏外國者惜小失大甚無謂也一切車馬服飾皆不可過事寒儉以壯觀瞻而尊國體所駐之國其官吏有應接見者固宜交相拜訪詢悉情形其不應接見者斷不可悉意來俾知使臣之尊貴國制之嚴明如是則華洋之人見而敬服專對有才賢於十萬師遠矣至如膽識兼優聲望夙著當諍則諍當從則從當行則行當止則止回積議如轉環化巨禍爲細事使於四方不辱君命如漢之蘇子卿傅介子唐之顏眞卿宋之富弼炳炳諸賢至今不朽英風亮節今豈無人有志之士所爲奮然而興也

鄰交

薛福成

古之豪傑論交鄰之道不外兩端諸葛亮之以蜀抗魏也知吳之可結爲援也故曰釋怨以聯和伍員之爲吳謀越也以其同壤而世爲仇也故曰去疾莫如盡今與中同處一洲之內而國勢稍足自振者莫如日本論外侮之交侵不能不樹援以自固也宜有吳蜀相親之勢然日本人性桀黠蔑視我中國彼將以遠交近攻之術施之鄰邦也實有吳越相圖之心其機甚迫而其情甚可見也然日本在唐宋以前未嘗不朝貢中國其後平氏源氏北條氏足利氏織田氏丰臣氏徳川氏疊執兵柄倔彊東海之中國主虛擁神器者逾七百年元代誤用駑將突遇颶風棄師海外是天意欲存日本非其戰勝之功也明之中葉邊備日弛海濱姦民誘倭人爲寇掠而彼常有輕中國之心十數年前彼國中多故諸侯羣起而力爭徳川氏狼狽失據因以黜大將軍而列藩亦廢盡攺郡縣駸駸乎有彊榦弱枝之勢又大開互市宗尙西法甚至攺正朔易服色建置鐵路電綫機器之屬不遺餘力國債至二萬萬以外近又購鐵甲船於英國西人嘖嘖稱許而﹝彼﹞之气焰益張夫彼之所以不惜重費經營如此其勤者必曰有所取償也彼之所以敬事西人交際如此其密者必曰可以求助也然彼有所益則必有損者在矣彼旣日彊則必有弱者在矣竊嘗爲日本躊躇審度知其志必不僅在朝鮮琉球也試思朝鮮琉球壤地之博民物之丰不逮中國之百一也且日本之在海濱亦多事矣數年之中一入臺灣再議朝鮮三廢琉球今其兵船且遊歷至福建隱有耀武之意彼蓋自謂富彊之術遠勝中國故欲中國以所難堪使我怒而啟釁而﹝彼﹞乃得一試其技幸而獲勝彼固可任其取求萬一不勝彼恃西人爲排解無虧損於其國其爲謀亦狡矣故此時琉球之廢非謂其地足貪民足用也彼特以此嘗中國也中國而力與之校固藉爲開釁之端中國而不與之校亦愈知中國之弱漸且南犯臺灣北攻朝鮮浸尋達於內地殆必至之勢矣今試就日本近事與中國絜長﹝校﹞短而論之日本仿行西法頗能力排眾議凡火輪舟車電報及一切制造貿易之法稍有規模又得西人之助此其自謂勝於中國者也然日本土地及人民不及中國十分之一國債累累歲入之半輸息銀則其餉不足恃也國庫空虛百務仰給紙幣紙幣不能用之國外也一旦有事船軍火皆無可購則其械不足恃也日本近更軍制寓兵於農通國陸軍常額不過三萬二千人則其眾不足恃也惟彼海軍有戰艦十五號大炮數十尊不盡新制毀之者曰﹝朽﹞﹝杇﹞敗難用譽之者曰操練頗精兵之精不精必經戰陣始見日本以西法練兵僅逾十年未經戰陣核其實當與中國相等彼西人之稱之者要不過阿好之言亦挾爲恐喝中國之具耳日本自變法以後而悍將驕兵之失職廢藩舊族之懷怨常思乘間起以齮執政諸大臣彼又北畏俄人西防中國苟勢有不支西人且易袒護而爲窺伺彼之政府籌之審矣所以未敢徑與中國爲難而必以琉球試其端者職此之由然則日本𨿽詭譎仍視中國之舉動以爲進止也明矣夫今之時勢與元明異自彊之權在中國卽所以懾伏日本之權亦在中國彼可購而得者我亦可購而求彼可學而能者我亦可學而至而中國之才力物力十倍於日本者哉琉球蕞爾國存亡絕續原不足爲中國重輕然日本相侵之志危矣矣儳焉不可終日矣中國於自彊之術不宜僅先空言不可阻於浮議誠能一日奮然有爲而之以果課之以實固旋至而立有效者也是故爲今日計禦俄人之道利用柔非柔也化其爭競之气禦日本之道利用剛非剛也示以振作之機也軍志有之曰上兵伐謀其次則伐交夫誠措注得宜則敵之狡謀可戢行且介西人以求成於我也而西人之交又何必不合於我也

聘與國

彭玉麟

秦之所以兼並者遠交而近攻蜀之所以抗魏者聯吳而釋怨多助者﹝彊﹞﹝疆﹞寡助者弱其大較也聖朝撫有函夏韋毳幕之邦至古莫京猶復簡命重臣軺車相屬於道重之以盟誓申之以條約一視同仁言歸於好撫夷之道至矣盡矣然而各國之情僞不司彊弱互異有可爲我用者有不能爲我用者試得約言之俄人狡詐彊悍歐洲之地蠶食殆盡其邊疆直接中國東西北三面延袤幾將至二萬里其近邊如浩罕諸國哈薩克布魯特諸部落皆脇之以兵威寔欲盡徹我藩籬若東三省近邊之地不獨庫頁島歸於俄卽黑龍江綏分河吉林等處所屬之穹廬亦多爲所割據而且經營回疆侵占伊犁久視我爲弱肉而不能爲我用者也日人短小精悍性情堅僻其主亦好大而喜功邇年來入臺灣議朝鮮廢琉球依附西人妄生覬覦駸駸乎有得步進步之勢此亦不能爲我用者也然日之不敢逞志於我者恐俄之乘其虛也俄之不敢逞志於我者恐徳之躡其後也徳人並兼並坐大爲利二十年來敗丹敗奧敗法今猶增兵協餉如臨大敵者惟欲一挫俄人然後與民休息耳其與我通商之處爲數無多而情意尙屬密洽其前相肅活曾遊中土濡染﹝我朝﹞﹝主榦﹞教化寔深景仰是徳可爲我用者也美國之志在於通商且素暱於我其前總統格蘭忒感北洋大臣李鴻章接待之優曾與日主爭及琉球曉之以順逆之理聳之以彊弱之勢大意直我而曲日旋有瓜分琉球之議日主含糊其詞遂力斥其非是美亦爲我用矣法人自八十年前拏破侖兼並各國有囊括四海之勢厥後一就禽於英人年前其侄復就禽於徳方今元气初復執政紛更未暇遠略俄人常欲聯之法人因畏徳不敢結我而其心未嘗不嫉俄也𨿽前以傳教之故見惡於俄近以安南之故有隙於俄而欲牽制俄人不得不與之縻英人向以水師之彊器械之精稱雄長於亞細亞徳與法皆不及其於俄人則鄙其武備之不精復忌其疆宇之日擴前旣不許泊兵船於黑海後復不聽攘土地於天山是固俄人之所畏者也日人之於英尢敬而信之邇來變制度更服色攺正朔一一惟英法是崇是固以英爲護符而不敢出其範圍者也若英人之於中國前𨿽敵今則友邦其急急於通商者不過惟利是圖非欲擾我民人貪我土地也而且略知信義頗尙豪俠自立約以來於公法研之最熟其曰中國有事各國調停言𨿽不可恃而亦非全不可信也目今法國有創深痛巨之情英國有唇亡齒寒之懼中國欲馭日人而制俄人首宜交徳次宜交美以及瑞丹普日和比義奧諸小國皆宜聯絡輸誠結以信義非必藉爲外援而荷戈執殳供我驅策第使不爲人助卽不啻爲我助以夷制夷所謂以毒攻毒也𨿽然各國宜交而俄倭與英法﹝遂不必交乎而非也彼以和來我以戰不可也孤立無援與生釁端亦不可也是宜防患於﹞未然弭變於無形可以信孚者以信孚之可以術馭者以術馭之內峻其防外弭其隙而緩急輕重之間是在能辧之者

出使四國奏疏序

薛福成

奏議古文之一體也昔曾文正選鈔奏議宗賈長沙陸宣公蘇文忠三家鳴原堂論文專論奏疏亦旣涵其涯而抉其奧矣古今奏議惟西漢爲極軌而气勢之盛事理之顯尢莫善於賈生陳政事疏劉子政封事忠愛懇款發於至性諸葛武侯出師表規模宏遠謨誥之遺皆與賈氏文相輔翼惜乎其不多覯也漢代以降文章道衰風骨少隤唐代韓柳有作奏事之文爲之不多限於位與時也陸公以駢偶之體運單行之气文正謂其理精則比隆濂洛气盛亦方駕韓蘇洵非虛語蘇文忠奏議終身效法陸公以敷奏君上之體宜乎條暢軒豁能如是亦足矣夫長沙究利害宣公研義理文忠審人情三家各有深詣文正宗之允矣竊以又謂文正奏疏參用近時奏牘之式運以古文精潔之气實爲六七百年以來奏疏絕調每欲汰幕客代擬之作專存文正手筆匯鈔數卷私資揣摩卒﹝卒﹞未果然奏疏一體前作三家後則文正皆福成所服膺弗失者也曩在幕府嘗裁奏牘均系代作奉使四國以來忝列京卿有奏事之責非使職所及者不敢妄陳癸巳之秋期滿將歸﹝米﹞行篋得疏稿數十首稍刪循例諸作釐爲二卷俟質當世亦以自鏡云嗟夫經濟無窮事變日新方今西洋諸國情狀賈陸蘇三公與文正所不及者也福成旣睹四賢未睹之事矣則凡所當言者皆四賢所未及言者也惟其爲四賢所未及言者也惟其爲四賢所未及言居今之世乃﹝益﹞﹝亦﹞不能已於言安得起四賢於今日抒厥壯猶一啟後人之不逮耶夫古人𨿽事理則同論事者不得因其事爲古人所未諗遂謂奮筆纂辭可不師古人也此福成所以益睪然髙望於四賢也

光緒十九年冬十月無錫薛福成自序於英倫使館

出使四國公牘序公牘之體曰奏疏下告上之辭也曰咨文平等相告者也其𨿽平等而稍示不敢與抗者則曰咨呈曰﹝札﹞﹝創﹞文曰批答上行下之辭也其施之官稍下而非所屬者則曰照會曰書函上下平等皆可通行者也曰詳文曰牘皆以下官告其上官者也官在兩司上者可勿用大臣出使有洋文照會者以此國使臣告彼國外部大臣之辭亦卽兩國相告之辭也執筆者宜審機勢晰情僞研條約諳公法得其窾則人爲我詘失其窾則我詘於人是非於此明利害於此形彊弱於此分實握使事最要之綱領使事旣有端緒然後述其梗槪而奏之而咨之札之意有未達則再爲書以引伸之胥是物也故凡治出使公牘者必以洋文照會爲兢兢而諸體之公牘皆由此生焉電報𨿽爲昔日所無邇來籌襄公務之機要大半渾括於此故亦當附公牘之列余奉使海外四閱寒暑旣甄錄疏稿都爲一集復裒咨函札批之稍關國計民生者曁洋文照會與電報釐存八卷時自覽觀以備考鏡焉自我中國通使東西洋諸大邦所以諮政俗聯邦交保權利者頗獲無形之益然使職難稱之故由中國風气初開昔日達官不曉外務動爲西人所欺西人狃於積習更以不敢施之西洋諸國者施之中國爲使臣者遂不能不與之爭爭之稍緩彼必漠視而不理其病中於畏事爭之過彼必借端以相尢其疑於生事邇來當事願生事者較少而習畏事者較多故失之剛者常少而失之柔者常多餘生性戇拙凡遇交涉大事喜齗齗爭辯爭之之具必以洋文照會爲嚆矢有時用力過銳彼或怒而停議然未嘗不徐自轉圜未嘗不稍就我範圍我𨿽執彼所不願聞之言而其理正其事核其气平出以忠信之懷將以誠懇之意知彼不能難我也然後必然用之以難彼而勿疑其端倪可見於文牘者亦僅十之四五而已久之彼且積感而釋疑轉嗛而爲敬欺者不敢復欺爭者可漸息爭矣顧欲與爭辯則平日之聯絡布置尢不可不愼譬之關弓者必和其幹調其絲引矢一發彀力𨿽勁不至弧折弦絕者固審於先事也洋文照會皆余授意譯者所擬然﹝後﹞再譯爲華文中西文法截然不同頗有詰屈﹝聱﹞﹝聳﹞牙之嫌余恐汨其眞也未敢驟加刪潤後之覽者亦會其意焉可耳光緒十九年冬十月無錫薛福成自序於英倫使館

請派員遊歷外洋疏

謝祖源

竊惟周髀九數疇人命官考工五材庶士分職班固志前代藝文於經典外列兵書術﹝數﹞﹝馭﹞方技諸略此皆專門利用之學聖人不廢近世大夫每囿於見聞語及環球各國交際之通例富彊之本計或鄙夷而不屑道夫外洋測算衍自中法制器相材原於﹝考﹞﹝﹞工營陣束伍乃古者司馬法步伐進退之遺開采五金仿於周禮弔人之職測量地輿亦晉人裴秀成法禮失求野豈彼智而獨我愚特中土習爲遊談其平日畱心講習者良少耳是以欲周知中外之情勢必自遊歷始然各國事理與中國不同彼藉遊歷以傳教者無論已其它或默計中裔相通道裏或私繪山川形勢或考求物產﹝盈虛﹞﹝之一﹞或測探煤鐵礦苗非空勞跋涉者目前我之所亟惟在察敵情通洋律諳制造測繪之要習水師陸戰之法講求稅務界務茶桑﹝牧﹞﹝收﹞礦諸事宜應請敕下出使各國大臣隨時分飭參贊隨員遊歷境內考核紀載分門講求並督出洋武弁學生等學習各項技藝董勸並行以收實效至翰詹部屬中如實有制器通算測地知兵之選堅朴耐勞志節超邁者可否請旨敕下翰林院六部核實保薦者並咨送總理衙門考核再行奏請發各國遊歷

卷四十禮政五約章

約章薛福成

兩國議和不能無約約章行之旣久恐有畸重畸輕之事以致兩國之有偏損也不得不訂期修攺以劑其平此中外通行之要也然修約之舉期於兩國有益無損損一國以益一國不行也一國允而一國不允不行也伊古以來未聞有修約不遂而遽至裂之舉惟其如是則存自利之見者不得恣睢以從事有自護之權者不妨從容以徐商曩者滇邊案起英國威使以馬加裏之死多方挾制中國務得大體不得不量予變通以弭外釁於是始立煙臺之約今前案早結而英國於約內之事尙未盡行其理絀則其气衰所以威使支吾延宕但嗾徳國巴使借修約之事多所要求要求不得旋肆哃愒哃愒不應而彼之技乃窮卽令佯示裂之形中國惟當靜以待之其萬不能允者始終堅執一辭而彼固無如我何也如其可允而有大損於中國者宜取大益以抵之有小損於中國者宜取小益以抵之損益適足相當彼商民猶未愜望或將如英國新約之訂而不行否則相持不而修約中止要之不失爲中道固非中國所慮也𨿽然中國立約之初有視若尋常而貽患於無窮者大要有二一則曰獲利各國均沾也西人始來不過一二國中國不知其牽率而至者如是其眾也旣因有此約一國所得諸國安坐而享之一國所求諸國起而助之是不啻驅西洋諸國使之協以謀我也失計莫甚於此從前諸國以英國爲主謀英國允而各國無不照行是尙有統宗之處今則徳國雄長歐洲每事與英競勝且煙臺條徳人藉英之力沾利多矣今復以修約而誅求無已而英人亦乘閒而導之合力以謀之此皆利益均沾一語階之厲也往者不可救來者猶可追今欲頓棄前約彼必不肯從也是莫如存其名而去其實使彼相忘於不覺往見戊辰與英國所訂新約第一條及照會之文用意甚善惜乎其未行也又聞總稅務司赫徳之議擬定各國通行約本另設一漢文條約底式凡有外國訂約者卽按通行之約以授之此誠省事之良法也利益均沾之文不必去而其獘自去矣今歲徳國修約尙未定議英國亦屆修約之期如竟能罷論固善不然則三國同時議約宜告之曰約文有一體均沾之語若稍有參差則一事兩歧而開辦無期莫如乘立約之始而會歸於一英法徳三國旣允其餘諸國可無慮矣他日屆期修約彼卽不能疊出以相嘗萬一意見不合不過互相牽制不行新約而止耳各國無端之喧聒其少紓乎一則曰洋人居中國不歸中國官管理也夫商民居何國何地卽受治於此地之有司亦地球各國通行之法獨中國初定約時洋人以中西法律殊始議華人治以華法歸華人管理洋人治以洋法歸洋官管理然居此地而不受治於有司則諸事爲之掣肘且中國之法重西洋之法輕有時華人洋人同犯一罪而華人受重法洋人受輕法已覺不均今卽以人命論華人犯法必議抵償議撫無有能幸免者洋人犯法從無抵償之事洋官又必多方庇護縱之回國是不特輕法所未施而直無法以治之矣此無他有司無權之故也爲今之計旣不能彊西人而就中法且莫如用洋法以治洋人按煙臺條有照會各國議定審案章程之約赫徳亦謂華洋訟件定宜一通行之訊法通行之罪名乃能經久無獘近聞美國與日本議立新約許歸復其內治之權外人皆歸地方官管﹝轄﹞﹝豁﹞中國亦宜於此時商之各國議定條凡通商口岸設立理案衙門由各省大吏遴選幹員及聘外國律師各一人主其事凡有華洋訟件均歸此衙門審辦其通行之法宜參用中西律例詳細酌核如猶不能行卽專用洋法亦可何也治華洋交涉之事本與中國自治之法不同以洋法治華人所以使華人避重就輕也以洋法治洋人所以使洋人難逃法外也補偏救獘捨是無他術矣夫條約之要議固不止二端而以此二端爲最巨驟與之商未必肯聽則於無形之中潛寓轉移可也卽不然用以抵其所索之可也若夫法國之約莫如約束教民俄國之約莫如淸理邊界似皆宜於通行之約之外別立專條其間幾微之得失實爲中國安危之機是又當以全力注之者矣

條約

kwanado鄭觀應

各國初訂通商條約措辭皆言彼此均沾利益其實皆利己以損人也驟觀之幾莫能辧惟彊與彊遇則熟審兩國所獲之利益足以相當而後允準否則不從若一彊一弱則利必歸彊而害則歸弱甚至有不﹝諳﹞﹝諸﹞他國彊弱之勢而誤以弱爲彊甘受其制而因受其害者故洋務不可不明也而明洋務尢必兼明商務條約中交涉商務者爲多我國昔與外國所立條約受害甚深事事悉爲人所掣肘同治八年總署與英法更修條約各節所論洋貨入內地稅單一事祗能保單內所開之貨由通商口岸至單內所指之地沿途免徵稅釐若已到單內所指之地後該貨卽與無單之貨無異釐捐一事中國旣爲自主之國其如何徵收應聽自便如他國前來干預阻礙實不能謂之公允管轄一事條約內不歸管轄之條非準由洋人將華民應遵之章任意違背至於領事官旣有審鞫之權則應委派實授官員充當此職不應以商人代充均沾一節此國請沾彼國所得之益則應同彼國所遵之章教務一節中國界內祗有中國官可以管理中國百姓而中國百姓入教與否均應遵守中國法紀按總署所論五端事屬平常乃如進口各物凡有奪我民生計者不準免稅而彼不計也酒害我民者也卽使重徵其稅彼應無辭而今不然也我國之貨到彼國則任彼重徵我國之人到彼國則任彼抽稅較之日本與外國更修條約誠有天淵之隔而彼尙云萬難照允往來辯論久無成說誠如崔星使所論兩彊相遇其國勢稍有等差卽其存心隱有區別如畏彼則不得不讓利於彼而歸害於我一時讓而時時如斯一事讓而事事如斯以後他國立約亦以此心相待而立約遂無平允之日蓋泰西各國不諱言利所以兢兢相持者恐利源之耗於外國而欲自保其利源也入口免稅之物皆本國所急需故以此招徠非有所加惠於他國也若酒若煙非非民生之所恃以養者則重其稅使食之者寡則亦自保其利源也抵制之稅防他國之稅朘吾民之利如他國重徵我國土產入口之稅則土產無所銷而產於天者失其利成於人者失其業則我國亦必以重稅報之使不致獨擅利權今外國所來雜物爲行船行旅所需者如美之麥歲至中國數十萬包槪不徵稅酒兩項在外國且加以極重之稅而今亦免之則借口於食用所必需者也而美廷則於中國之白米藥材衣服凡入美國口者其徵稅過於成本類此者甚多不平之事令人爲之气塞已於交涉稅則篇中論之詳矣嘗聞西人云通商交涉之事膠擾𨿽多一言以蔽之曰抵制而已通商之約必曰兩國均益今益於人而損於我則我亦以損人益我者報之其人如願則我以抵制者增我國所收於人之稅其人如不願則我亦以抵制者裁彼國所收於我之稅必使持平方不至朘我而肥彼也今各國薄待我中國者如人則抽稅貨則重徵之類可援例爭之或謂彊國之於入口稅議加議禁他國不敢置喙而不知非也日﹝弱﹞﹝彊﹞於法何以加法貨入口之稅墨弱於美何以加美貨入口之視歐洲小國多禁鴉片入口者非彊於英也蓋稅則者國之內政議加議禁固可以自主焉各國交涉無時不有者我國宜加意也近閱崔星使所譯去年西報紀日本下議院呈遞日廷奏章所陳條約四端確中亞洲之獘今錄之以備參考其略云爲請旨議攺條約四端以圖振興收利權事竊查一千八百四十八年至十九年大權旁落外侮沓來遂致有城下之盟立此不公條約藩王逞雄海內彊鄰偪迫境中明治初年是以有兵戎之舉所可惜者前與外國所立不公之約未能攺換耳查我國有自主之權凡外人托庇宇下自應歸我管轄稅務亦應在我權衡今爲條約所限不可措手殊失國威臣等每一思維欷歔欲絕外人在我國旅居不隸我國治下祗受彼國公使領事所轄亦如在本國然我日人往彼國何以須遵彼之管束至稅務又格於條約不得我行我法我國貨物至彼入口則任彼重稅是我有權彼則奪之是彼重徵我則依之此我商務技藝之難以振興國庫之所以日削者職是故也𨿽皇上深宮劼毖勵精圖治亦末由振發矣推其初與外國訂約不深慮於日後而苟安於目前想當日秉鈞大員未深諳外國情形率爾立約致有此掣肘之患臣等請嗣後遇換約之期宜爲彌縫補苴之計所有牽制我國之亟圖更攺謹將議就四端爲我皇上陳之一請外人在日本居住者必須由日國管轄二稅務如何徵收皆系我朝自立主意外國不得預聞條約不能限制三有約之國通商口岸我國均沾其利不得畸輕畸重四我國政治外人不得干預以上四伏求kwanado皇上睿知如神俯加兪允他年條約更換之期望將四增入云聞日本均與各國商允矣按中國受病之重豈止四亦望我國變法自彊亟宜盡爲修攺以保利源國體幸甚生民幸甚

崔星使日記雲中美兩國稅則美收中國入口米稅每包二角二分每年五十萬包計稅銀已百餘萬兩而美之麥粉入中國口者竟不納稅我之油彼按成本抽稅百之廿五而煤油入中國按成本僅納百之五絲綢美收百之五十美之綢布入中國仍納百之五兩相比較已少收十之九酒美收稅極重而中國不收稅外國藥材如屈臣氏徳記各號分布各省每年所售出之藥計已數百萬兩一槪無稅而中國藥材僅供華人所用者其數甚微金山入口收稅極重中國入口衣服酒蜜餞始以爲洋人自用不納稅今則各洋行出售亦無稅中國之衣入金山口者無不納稅且華人附體之衣過五層者仍納稅何其錙銖必較一至於斯鴉片一物美國計兩收稅銀一兩中國仿之則每年收稅有一萬萬兩矣昔年風气未開通商條約粗具所定各貨稅則我國大受其損豈可因仍隱忍虛與委蛇是宜由各海關聘深明各國稅章灼知洋貨價值之人並由商務大臣通飭商務局董各將稅則詳細考究何者我虧何者彼利何者應加何者應攺一一核定艸本呈上總署集議酌定俟屆修約之期照會各國指明應攺條約彼此各派洞明商務之使臣會議妥訂以期彼此有益而交誼可以永久然必當講求於平日非可取用於臨時若平日絕不講求臨時任通商大臣派一二親信私人訂立則遺漏罣誤之處必多一經修定後悔何及將年復一年坐受虧耗利權不可爲矣

預籌修約事宜疏

kwanado曾國藩

奏爲遵旨預籌修約事宜恭折仰祈聖鑑事竊臣於九月二十三日承準軍機大臣密寄同治六年九月十五日奉上諭總理各國事務衙門奏預籌條約事宜請飭海濱沿江通商口岸地方將軍督撫大臣各抒所見一折前因原議十年條約爲期已近據該衙門奏請飭南北洋通商大臣於熟悉洋務各員中選派二員於十月咨送來京當經降旨允準惟前奏稱欲於選派各員內收策力之效而通盤大局尙待籌商本年十二月卽英約前期六个月先行酌攺之期各該大臣務於十一月內奏到無稍延緩俟總理衙門密函條議寄到時諸臣其審時度勢妥議萬全以濟時艱而副委任詳細覆奏等因欽此仰見我國家推心置腹博采廣諏之至意欽佩曷任詳譯總理衙門原折密函層層商折謀堅執之辭而又不欲大局之裂懷雪恥報仇之志而又不欲彼族之猜疑實屬審時度勢苦心經營臣於預籌換約一事接總理衙門四月之函當經分布各關查議開列淸冊臣詳晰加簽於八月二十一日遴委候補道孫士達等二員由滬進京賫遞以備采擇在案玆復奉諭旨垂詢臣愚以爲外國交際最重信義尢貴果我所不可行者宜與之始終堅持百折不回我所可行者宜示豁達大度片言立定斷不宜若吐若茹稍涉猶豫之象啟彼狡辯之端大抵洋人之在泰西數百年來互相吞並無非奪彼國商民之利然後此國可以得志其來中國也廣設埠頭販運百貨亦欲逞彼朘削之詭謀隘我商民之生計軍興以來中國之民久已痛深水火加三口五口通商長江通商生計日蹙小民困苦無告迨乎倒懸今若聽洋人引鹽則商販運之生路窮矣聽洋人設棧則行店屯積之生路窮矣聽小輪船入內河則大小舟航水手舵工之生路窮矣聽其創置電綫鐵路則車騾任輦旅店腳夫之生路窮矣就彼所要求各事言之惟挖煤一事借外國開挖之器興中國永遠之利似尙可以試辦應寶時條議冊內以爲可行臣亦加簽從而韙之其餘如小輪鐵路等事自洋人行之則以外國而占奪內地之利自華人附和洋商者行之亦豪彊而占奪貧民之力皆不可行以上各節臣於孫士達等賫投京折逐條僉明總就小民生計而與之切實理論無有顚撲不破之道如果洋人爭辯不休盡可告以卽使勉彊應允臣等在外亦必爭回卽使臣等勉彊應允而中國億萬小民窮極思變與彼爲仇亦斷非中國官員所能禁止中國之王大臣爲中國之百姓請命不患無辭置辦甚至因此而致裂而我以救生命而動兵並非爭虛議而開釁上可以對天地列聖下可以對薄海蒼生中無所懼後無悔也至遣使開拓傳教之事臣派員賫京冊內皆未議及伏查康熙十五年聖祖仁皇帝召見俄人尼來果賚等其時儀節無可深考然當時俄羅斯議界通市實系以敵國之禮待之與以屏藩之禮待髙麗者不相同道光咸豐以來待英法美三國皆仿康熙待俄國之例視同敵國蓋聖朝修徳柔懷本不欲胥七萬里之遙而臣服之也擬請俟皇上親政之後準其入覲其儀節臨時酌定旣爲敵國使臣不必彊以所難庶可昭坦白而示優容遣使一節中外旣已通好彼此往來亦屬常事論者或恐使臣之辱君命或慮費用之浩繁此皆過慮之詞似應令中外大臣畱心物色隨時保舉可使出色人員儲以待用不論官階不定年限有人則遣無人則不遣權仍在我彼亦不致因許而不遣遂啟兵釁頃準總理各國事務衙門咨已奏派志剛等出使西洋此後源源通聘使事漸多縱或有一二不能專對之臣亦安知無蘇武班超富弼洪皓之流出乎其中爲國家揚威弭患者可慨然允許者也至開拓傳教一事查天主教之始專以財利餂人近日外國教士貧窮者多彼之利有所不給則其說亦將不信自秦漢以後周孔之道稍晦而佛教漸行然佛教興於印度今印度則多從回教而佛教天主教興於泰西今泰西另立耶穌教而力攻天主教可見異端之教時興時廢惟周孔之道萬古不磨但使中國修政齊俗禮教昌明𨿽百計開拓亦終鮮尊信之者各省郡縣多立教堂已拓之無可再拓將來換約之時該國如有此條請似可許以隨時行文保護於彼不必再添條諒不致再肆要求矣此數端其害稍輕不必力與相爭並不可有求必應獨至鐵路電綫輪船引鹽開棧等事害我百姓生計則當竭力相爭不設挾制之詞不用嚴峻之語但以婉言商之誠意動之始終不可移易使彼知卹民以保邦乃千古帝王之常經亦我朝列聖之家法在中國多事洋人方張亦不能曲循和議而不顧內地生民之困卽異日中國全盛洋人衰弱我亦但求保我黎民而別無耀兵海外之心彼𨿽倔彊譎泛當亦知理直不奪眾怒不可犯或者至誠所感易就範圍區區愚見是否有當謹獻芻蕘以備采擇所有遵旨預籌修約緣由恭折由驛四百覆陳伏乞皇太后皇上聖鑑訓示謹奏

攺訂俄約辦事艱難情形疏

kwanado曾紀澤

奏爲微臣攺訂俄國條約辦事艱難情形關系甚重恭擢密陳仰祈聖鑑事竊臣與俄國外部攺訂條約遵旨蓋印畫押業於本日繕折馳奏在案伏念西洋大小各邦越海道數萬里以與中華上國相通使臣來往於京城商舶循環於海上實爲數千年來未有之奇局也交涉愈久歷練滋深是在總理衙門王大臣南北洋通商大臣出使各國大臣遇事畱心盡言勿隱稍有毫關系卽不敢壅於上聞庶幾九重因應酌輕重以咸宜四裔擾馴仰恩威而胥服臣於定約之折慮須宣示內外臣工甚或流傳海外是以未敢將委曲難言之隱據實奏明然微臣辦事之難與尋常出使情形不相同有不能不瀝陳於聖主前者西人待二等公使之禮遠遜於頭等而視定議復攺之任實重於初議原約系特派頭等全權便宜行事之大臣所訂臣晤吉爾斯布策諸人咸以是否頭等有無權相詰臣答以職居二等不稱全權大臣乃彼一則曰頭等所定豈二等所能攺乎再則曰全權者所定尙不可行豈無全權者所攺轉可行乎臣渥承眷遇豈復希非分之寵榮且西洋公法凡奉派之公使無論頭等二等𨿽皆稱全權字樣至於遇事請旨不敢擅專則無論何等莫不皆然前大臣崇厚誤以師心自用違旨擅行爲便宜行事之權蓋考之中國之憲章各國之成例無一而合者也俄人亦未嘗不腹誹之及至與臣議事稍有齟齬則以無全權非頭等之說折臣每言使者遇事不敢自主不如遣使前赴北京議約較爲簡捷等語臣亦知其藉此詞以相難非由衷之言也但彼國旣以無全權而相輕微臣卽不免較崇厚而見絀此其難一也按之萬國公法使臣議約從無不候本國君主諭旨不與外部意見相合而敢擅行畫押者間有定而復攺之事亦不過稍有出入從無與原約大相徑庭者往歲崇厚急於索地又急於回京遽定遽歸諸多未協外部見臣照會將約中要領痛行駁斥莫不詫爲奇談屢以崇厚違旨擅定之故曉之柰彼聞所未聞始終不信此其難二也原約所許通商各條皆布策駐京時向總理衙門求之多年而不可得者崇厚甘受其紿求無不應一經畫押彼遂據爲已得之權再允熟商彼卽市其莫大之惠吉爾斯賢於布策而不明中俄商情經臣剴切敷陳彼仍茫然不解此其難三也泰西臣下條陳外務但持正論不出惡聲不聞有此國臣民詆及彼邦君上者𨿽當辯難紛爭之際不廢雍容揖讓之文此次廷臣奏勢難緘祕傳播失眞之語由於譯漢爲洋鋒稜遇峻之詞不免激羞成怒每謂中國非眞心和好卽此可見其端若於此時忍辱攺約則柔懦太甚將貽笑於國人見輕於各國等語臣𨿽飾詞慰﹝藉﹞﹝籍﹞而俄之君臣懷憾難消此其難四也自籌兵籌餉疊見邸鈔而俄之上下亦惴惴焉時有戒心遣兵船以備戰增戍卒以防邊臣抵俄時彼已勢成騎虎若仍在俄議事則前此之舉動爲無名故欲遣使晉京議約以歸功於海部無怪一言不合俄使卽以去畱相要維時畱之則要挾必多不畱則猜嫌滋甚更恐畱而仍去適示怯而見輕此其難五也俄皇始命布策向臣詢明中國意向予限一月限滿之時經臣援引總理衙門照會駐京署使凱陽徳展限三月之意復請外部婉奏俄皇乃許添展兩月與臣議事我皇上因俄事日意在轉圜一切情形許臣由電徑達總理衙門代奏請旨已屬破格施恩而事勢無常日期甚促有時於立談之頃須定從違臣於未經請旨之條旣不敢許之過驟然旣奉轉圜之旨又不敢執之過堅良由自滬至京無電綫以資迅速故𨿽由電請旨非旬日所能往還敵廷之詢問益多專對之機權愈滯此其難六也猶幸我朝與俄羅斯通好二百餘年素無纖芥之嫌未肇邊疆之患俄國自攻克土耳其後財殫力竭雅不欲再啟釁端加以聖明俯納臣言釋放崇厚以解其疑辦結各案以杜其口故其君臣悅服修好輸誠布策諸人𨿽堅執各條不肯放松而俄國皇帝與其外部丞相吉爾斯實有和平了結之意故得從容商攺大致就我範圍此則列聖以來懷柔之效而我皇太后皇上公溥慈祥之徳有以感動之也臣之私心過慮誠恐議者以爲俄羅斯國如此彊大尙不難遣一介之使馳一紙之書取已成之約而更攺之執此以例其餘則中西交涉更無難了之事斯言一出將來必有承其獘者竊以爲兵端將開而復息關乎生民之气數而气數不可以豫知條約已定而可更視乎敵國之邦交而邦交不可以常恃臣是以將到俄以來辦事艱難情狀據實直言不敢稍存隱飾請旨密飭海疆曁邊界諸臣仰體聖朝講信修睦之心至誠以待鄰封息事而全友誼庶幾遐荒悅服永止戈爲武之休海宇淸平益臻舞羽敷文之盛臣不勝懇切喁望之至謹繕折密陳伏乞kwanado皇太后皇上聖鑑謹奏

愼約議

kwanado彭玉麟

成周之建封諸侯也其誓詞曰黃河如帶泰山如礪國以永存爰及苗裔於是鐫玉板鏤金枝藏在盟府子子孫孫永保用享降及春秋互相雄長﹝彊﹞﹝疆﹞淩弱眾犯寡有能內尊外攘事大字小者則狎齊主盟以爲諸侯王故魯史一書大抵皆紀會盟之事也然昔之所重者在修好故珠盤玉惇昭皇天而告之則重誓詞今之所重者在通商故綱舉目張列條而晰之則重約議所謂公法者卽萬國之合約章程也然法旣曰公自宜顧名而思義曩者中國與英法兩國立約時皆先兵戎而後玉帛被其迫脇兼受朦蔽所定條受損實多往往有出乎地球公法之外者厥後美徳諸國及荷蘭諸小國相繼來華立約維時中國於洋務利獘未甚講求率將利益均沾一條刊入約內一國所得各國安坐而享之一國所求各國起而助之遂使泰西諸國協以謀我挾以要我幾幾有固結不解之勢同治十年日本遣使來求立約兩江督臣曾國藩直隸督臣李鴻章先後商訂始﹝將﹞﹝終﹞均沾一條刪去約中並載明日本商民不準入內地販運貨物限制綦嚴節經該國屢次翻悔每每斥駁現聞各國駐京公使閒有會商之事日本獨不得與其尙未聯爲一气者未必不因約議之稍異也約議之不可不愼非明徵歟至若洋人居中國不歸中國官管理試問華之居外洋者何如外國人到中國不收身價試問中國人之到外洋者何如華人到美國每人每歲收稅銀一二元不等且中國所徵於各國商貨之入口者稅甚輕華船至外國約鈔之重數倍於他國卽以鴉片論在孟米出口每箱徵銀六十磅中國稅銀僅十磅中國出口茶稅每箱僅徵每百元之七五不上一成至英國入口所徵不下四五成至於臺之約且彊減中國稅則幾於喧賓而奪主合彼此而較之公於何有法於何有更有詞𨿽甚公而法不甚公者如十六所書英民有犯事者皆由英國懲辦中國人欺淩擾害英民皆由中國地方官自行懲辦詞甚公矣不知中國之法重西國之法輕如華人與洋同犯命案華法必議抵西法僅鍰果孰利而孰害耶又如公法所書一千八百五十八年英法俄美四國與中國立約嗣後不得視中國在公法之外玩其詞意重視中國乎抑輕視中國乎親待中國乎抑疏待中國乎嘻異矣𨿽然往者不可諫來者猶可追條約非一成不變者也下屆更修和約之日宜明告各國曰某約不便於吾國某法不便於吾民某稅不合於吾例須斟酌以協其平彼如不允則據理直爭百折不回彼亦無術以處之也且前之被彼挾而要求者以滇案未淸耳今前案旣結彼旣無所借口且英國於條約之內事尙未能盡行理已先絀玆復以理相折諒人之意欲以南島歸我而換利益均沾之約李鴻章奏以南島瘠貧得地而不能治卽予予之球人球人亦不能藉以爲國以無用之物而增受害之約得不償失力持正論球案所以延閣也此一役也爲謀主者薩摩人耳國人惎薩摩之日彊不以爲然者亦半視復遣官遣兵勞費不支而又迫於淸議或亦少有悔心乘其悔而圖之事尙大有可爲也髙麗歷遵聖教恪守藩封而北迫於俄南迫於倭式微之嘆幾不能免於杌隉而堪虞何必堅確以自守若與西洋諸國立約通商俄倭𨿽欲思逞西人恐其妨於商務必從而助之我又從而接之彼此互救易與圖存以此制彼意在斯乎總之藩服之地與內地同以後與各國更換和約宜將卹藩一則刊入約例與之休息又復勤修邊備不遺餘力凡遇交涉之事悉以和平中正之心行其忠信篤敬之道未事無虛憍臨事無牽延有事無畏葸無事無荒怠事之應理者始終如一以行之事之不可允者百折不回以絕之據公法合約爲辦論本人情物理爲周旋卽或自作不靖則曲在彼而兵威不揚我有備而同心敵愾又何畏彼之堅甲利兵也哉

論中國在公法以外之害

kwanado薛福成

泰西有萬國公法一書所以齊大小彊弱不齊之國而使有可守之準繩各國所以能息兵革者此書不爲無功然所以用公法之柄仍隱隱以彊弱爲衡頗有名實之不同彊盛之國事事欲軼乎公法而人勉以公法繩之𨿽稍自克以俯循乎公法其取盈於公法之外者已不少矣衰弱之國事事求合乎公法而人不以公法待之𨿽能自奮以仰企乎公法其受損於公法之外者已無窮矣是同遵公法者其名同遵公法而損益大有不同者其實也𨿽然各國之大小彊弱萬有不齊究賴此公法以齊之則可以弭有形之釁𨿽至弱之小國亦得藉公法以自存惟亞西亞東方諸國風气不同政事不同言語文字不同初與公法有格格不相入之勢而此書亦若未挈東方諸國在內三十年來日本暹羅盡力經營以求附乎泰西之公法日本至攺正朔易服色以媚西人而西人亦遂引之入公法矣中國與西人立約之初不知萬國公法爲何書有時西人援公法以相詰責秉鈞者嘗應之曰我中國不願入爾之公法中西之俗豈能彊同爾述公法我實不知自是以後西人謂中國爲公法外之國公法內應享之權利闕然無與如各國商埠獨不許中國設領事官而彼之領事在中國者統轄商民權與守土官相埒洋人殺害華民無一按律治罪者近者美國驅禁華民幾不齒中國於友邦此皆與公法大相剌謬者也公法外所受之害中國無不受之蓋西人明知我不能舉公法以與之爭卽與之爭諸國皆漠視之不肯發一公論也則其悍然冒不韙以陵我者𨿽違理傷誼有所不矣余嘗謂中國如有秦始皇漢武帝唐太宗元太祖之聲威則𨿽黜公法以拒西人其何向而不濟若勢有不逮曷若以公法爲依歸尙不受無窮之害秉鈞者初不料其一言之失流獘至於此極也近年以來使臣出駐各國往往援據公法爲辯論之資𨿽有效有不效西人之舊習已稍攺矣往歲餘殫盡心力與英廷議定設立香港領事官此可爲風示他國張本卽可爲隱抽昔日受虧條約張本無如當事諸公有一二人挾私懷忌出死力以阻之餘獨不解其是何肺肝中國辦事之難一至於此可勝嘆哉可勝嘆哉

立約通商忽禁人民往來理與公法相背否

kwanado朱澄

竊維天下有不依公法之國天下無不明公義之國天下無不依公法而不明公義之國天下豈反有服公法而不明公義之國故各國交際往來之道微特公法所載明者可執公法論之卽公法所未載明者亦無不可以公法質之虎苛云人生在世有理有情事之合者當爲事之背者則不當爲之也霍畢寺云人人往來之道則爲性法各國交際之事則爲公法旣不往來則安所謂交際旣人民不相往來則更何所謂往來美人惠頓云人之爲人必有情理倘用心思則事之當爲與否自必明矣各國立約通商本爲彼此人民來往營生起見凡立有和約之國其國人民來往均應聽其自便若議欲禁止有約之國人民來往不惟揆諸通商之本旨有所不合卽質之公法要議亦甚相左按公法書名不一有徳人布倫之公法千章美人吳爾璽之公法便覽美人惠頓之萬國公法書𨿽不同要皆爲交際而設而有約之國無不相往來之意已默寓其中發民以甘服公議常例三大端爲公法之要旨賓克捨又以理例爲公法之二源理乃諸國情理所當行者例乃各國交際往來所慣行者今觀各國各洲人民互相往來凡所立和約如同治十三年中國與祕魯國和約所載第六光緒三年與日本國和約第三光緒七年中國與巴西國和約第四第五光緒八年美國與日本國和約第五第六又美國與髙麗和約第七皆以人民彼此往來視如常例亦可謂慣行之事矣又稱諸國交際之事揆之於情度之於理深察公義之大道乃得公法之淵源旣彼此立約通商彼可以往卽此可以來彼國人民旣向此國經商或教習工作則此國人民卽可往彼國營生豈非情理之事乎至就默許而論公法條例有云外人往來或住居或入籍均得享其住居入籍之利若非許人來往如何有住居入籍之事又論兵船倘無特禁則友國兵船可隨意出入海口又稱互相立約之國準船進口不得旋許旋禁兵船爲保護本國人民起見船爲通商利益起見二事皆人民來往之關系所以言明不得擅禁者正惟有時可禁其不言不得禁阻者正因無可禁之端蓋通商卽人民之事若禁來往則通商之事卽成虛語其理可不煩言而自明是公法𨿽未載明不得拒絕有約之國人民來往等語其不得拒絕之意旣經立約通商卽系默許無疑又稱自主之國無論本國之民及外國之民凡在疆內者皆可管轄其管轄他國人民之權卽默許外國人民居住之明證又凡一國自主自立者皆有權準外人入籍爲本國之民同一外人旣有準入籍者自無不準來往者又法國舊例視他國待法民如何卽照其所行而行今則槪準外人構買產業植物動物並準其繼業故吳氏更謂人民有遷徙外邦之權利是無論彼國之待我人民如何槪得享居住之利矣而謂我人民住居通商之國反可禁其人民來往乎又法國律法若外人蒙國君特準來住者卽與本國同享權利其外惟不得同享權利而已可知來往視爲常例不必俟特準而始行又稱相戰時非有特示準行卽不許兩國之人民交易往來夫旣相戰而始禁往來則和好時萬無或禁之理矣又公使有代君行事代國行事之分今之常任而非特使者皆爲保護本民起見若不相往來則公使亦屬虛設矣就公義而論公師馬的遜有云盟約之與法何如必視所論之事而定或重申以固公法或攺公法之常經意見相同從權而別創一法於立約之國或辧明公法未明之處則不但爲法於立約之國且可令公法因之愈固又稱公法所有攺革之大端多出於盟約是凡前約載明之事若欲更攺無論可行不可行必須兩國重議攺約不能驟易所定之議若條約旣載明此國工人前往彼國或在各處居住實於彼國之利益有所妨礙或有礙於國內及國內一切地方安堵準彼國或爲或定人數年數之限則宜執守前法斷不能禁止前往若此國本不願﹝立﹞﹝力﹞工人前往之約系屬自主之權非他國所得幹與內務此公法之定例也

若彼國爲保護國內利益起見求允所請願盡友誼之誠受優待客國之利益而後此國準工人前往者則工人來往均應聽其自便不得立例限制凡議院立例有幹此國工人來往自便之權利者均不得準行行之顯背和約更試比例言之公法又稱若未知照他國嚴行其主權者卽爲失信於他國可知國法準行之事又須商議而行於他國吳氏謂各國交相往來務宜各主忠信否則交不能久若無端背約豈得謂之忠信乎又稱各國自護之權凡事有不得已而用以自護者若使他國有危亦可執自護之權而扼其行是在議禁者𨿽謂恐民間有生亂事彼國亦可云恐吾國人民將起而攻爾之民也又論交還盜犯之事而云必須據約持言方可視爲公法可知曾經立約之事𨿽未經載明亦當視爲公法吳氏亦言凡盟約以爲可行而情願立之者則﹝有﹞必遵之責又云今日之允許明日心𨿽不願仍必踐之又云阻兵船進港遇其國不得已以期自護則可與各國立約定章以阻兵船進港可知忽然變易之事必須商議定約方可不失惇睦之道然則不能背約而行固明詳之公議也若就其所謂甘服之法而論公法又稱一國與眾國往來皆默認諸國往來之通﹝例﹞今立約各國多準彼此人民來往則爲通例矣若獨不行不幾如公法所謂違此理則幹他國之共怒乎又稱凡其民與他國有交際之義各國如願保護己民住在外者必準他國之律法行於疆內是凡己民所住之國其民在我疆內不得阻其許民來往他國無所分別之權吳氏又言邦國之約重於庶民者以其爲萬民所系也又稱各國從寬而行於疆外者不惟爲好起見亦因不得已而然蓋如此方得互行我法於彼疆之內是凡我所交際往來之國其人民來我國內不惟常例默許公議明許亦其所謂甘服之法而不得不許者也又稱法國舊例視他國待我民如何卽照其例而行又稱照所當行而行公法多有以爲例者是彼國可禁此國人民來往此國卽可禁彼國人民通商矣故美國西境人前因嫉忌吾國人民彊伯理璽天徳議行禁止再三不允至光緒六年攺續前約亦可知禁止之事非順理而行矣然則議禁有約之國人民來往固大背公法之理矣𨿽然公法固有可恃而不可恃者無論公師所論各有歧異其條側有云倘立約之一國明犯約內一其所行者與和約之義大相悖謬則其約𨿽尙未廢置已有可廢之勢然其廢與不廢惟在受屈者主之倘不欲棄和其約仍在二國固當照常遵守其所犯之事或置而不論或諒而槪免或執義討索賠償均無不可然則公法至不過憑虛論理幾似七國之約縱惟各從其心所欲而已至終仍是以彊爲勝故凡同盟之國惟有奮志自彊備可戰之勢盡當和之道常防患於未然執公法以自護弗論理於旣往恃公法以求伸則可相安於無事矣我聖朝徳隆綏撫化洽懷柔玉帛來同梯航畢集所由四海上升平之頌萬邦仰咸和之休也懿歟盛哉

公法不足恃論

kwanado王佐才

天下之理必合天下之勢以爲衡而理乃圓足若祗論是非不論彊弱則勢至窒礙而難行理亦憑虛而無著轉不能通行於天下此其說竊嘗於萬國公法得之夫公法一書西人所嘗稱爲性理之書謂其能以義理爲斷而不雜以勢利之見者也果爾則與我中國之春秋亦奚以異蓋春秋者實我中國列邦之大公法也其筆削予奪一字之間足以褫亂臣賊子之魄而立千秋世道之防試問公法有此力量乎我觀泰西今日之局小國援公法未必能彊鄰大國藉公法轉足以挾制小國則所謂萬國公法者不過爲大侵小彊陵弱藉手之資而已豈眞有公是公非之議論哉試取歐洲之近事徵之爲公法不足憑之一據夫法被徳蹙俄人遂背墨海之盟英法固無如之何也土被俄殘柏林不攺瓜分之約各國亦無如之何也此在歐國猶專以勢言矧爲亞細亞與亞美利加兩國交涉之事乎今有一國欲禁絕有約之國人民來往此在公法爲何理也夫立約通商原期彼此人民來往營生共沾利益今不禁本國之人往他國營生而獨欲禁他國之民入彼國餬口而又不聽他國商確擅定法律悍然行之此豈得謂有公法乎然我謂無足怪也所謂公法者本視國之彊弱爲斷而並非以理之曲直爲斷也夫仁義與富彊本不判爲兩事國富且彊則仁義歸之莊子所謂竊國者王而侯之門仁義存也國貧且弱則外侮加之書所謂兼弱攻昧孔子所謂天下之惡歸之也聖賢之作用與豪傑之圖謀皆認理極眞而勢亦未嘗不講故能身泰而心安反是則爲宋襄以仁義行師陳余之兵不詭道身僇國亡而爲天下笑吾故曰理必與勢並衡者也夫人必自侮而後人侮之我願有國者不必怨他人之相陵還當問我之自立我苟能自立而後公法始可得而言夫約章始可得而守否則𨿽繁稱博引據公法之成案以喋喋爭之其如彼族之掩耳匿笑乎哉

據公法以立國論

kwanado鍾天緯

嘗觀泰西以商務立國故以通商爲國家之命視彼此人民來往營生爲天壤應有之義設有一國閉關不許互市卽爲犯天下之不韙不啻制他國之死命不難起而攻此理在華人觀之深以爲奇其實非奇也泰西各邦境地狹小土產不多必藉鄰境通其有無非若中國地大物博百貨山積事事可仰諸本境無藉外來也使中國猶是春秋之世列邦各據其土產則必持論亦然卽如葵邱之會以遏糴爲戒斯可知當日之情形已間嘗譬諸鄕曲之間通商者猶比鄰之互相借貸也來往者猶裏黨之彼此周旋也設有一人深閉固拒不與世通有不犯眾人之怒乎此理在泰西已成不易之局無敢陽奉而陰違者素與立約之國乎乃今有一國不禁本國之人來偏禁他國之人往此其所憑者不知何理也夫萬公法一書原爲各國應守之成規並非各國必遵之令甲彊者藉此而愈肆其彊弱者恃此而無救其弱久矣垂爲虛論矣顧猶幸有此一書彼此互相維持如春秋之動援王命目前猶不致驟流爲戰國乃彼國獨戒髦視之而土苴棄之自居於公法之外大抵民主之國以人情爲向背設君子少而小人多則國是混淆幾同化外彼自誇自由自在者實則無法無天故其所行顯犯公法而不以爲非遺笑各國而不以爲恥此亦自儕於蠻夷之列殆亦無足與較矣然而公法固班班可考也萬國公法云凡一百自主自主者皆有權準外人入籍爲本國之民並可以土著之利權授之英美兩國斷案曰外人徙來或住家或入籍均得享其住家入籍之利所有通商之利權公法會通云本國應保護己民之在彼國者有二彼國違例虐待一也被他人欺陵損害彼國不爲保護二也有一於此本國得向彼國討索賠補並請設法以防後來又云邦國禁止客民入境或不準己民通商外國者皆系違越人民本有之權利又云客民照例入境其國或無故禁止或無故驅逐或加以陵辱則本國得憑公法理論並可討索賠補交涉公法論云凡此國旣許彼國人到其界內則不但不可加害凡有交涉通商各事必以公義相待如此國旣不阻彼國人來國而旣來之後不禁其百姓欺侮客民豈非設陷阱以待彼國人乎又云凡此國之人至彼國或有所害或有所累而彼國不肯照應則此國可立刻行令彼國保護其人俾不受害歷觀以上公法各條則彼國顯違公法卽自背約章倘循報負之理卽以其國之道還施之其國之人彼此禁絕往來彼亦何說之辭然其曲在彼而隙則自我啟之也當彼國遣使請商攺約之時路人皆知其心而當局曲從其請旣許攺其約矣則陰隳其術中而顯授以口實遂啟彼得進步之心今且百喙爭之而不得不出數年而彼必下逐客之令驅迫我民舉族內徙而後快此其誤竊聞由於駐使誤信人言以謂禁止華傭續來則先來者可以獨享其利非特謀生較易抑且彈壓較周旣可減埃黨之怒復可省交涉之繁人情以省事爲福不覺娓娓動聽而爲之奏請焉不知此端一開遂授人以太阿之柄頓生無數厲階此可見外侮之所由來也我願當局者毖後懲前尙其愼之於後哉

卷四十一禮政六學校上

請推廣學校疏

李端棻

奏爲時事多艱需材孔亟請推廣學校以勵人材而資禦侮恭折仰祈聖鑑事竊臣聞國於天地必有與立言人才之多寡系國勢之彊弱也去歲軍事旣定皇上順窮變通久之義將新庶政以圖自彊恐辦理無人百廢莫舉特降明詔求通達中外能周時用之士所在咸令表薦以備擢用綸綍一下海內想望以爲豪傑雲集富彊立致然數月以來應者寥寥卽有一二或僅束身自好之輩罕有濟難瑰偉之才於側席盛懷未能盡副夫以中國民眾數萬萬其爲士者十數萬而人才乏絕至於如是非天之不生才也教之之道未盡也夫二十年來都中設同文館各省立實學館廣方言館水師武備學堂自彊學堂皆合中外學術相與講習所在而有而臣顧謂教之之道未盡何也諸館皆徒習西語西文而於治國之道富彊之原一切要書多未肄及其未盡一也格致制造諸學非終身執業聚眾講求不能致精今除湖北學堂外其餘諸館學業不分齋院生徒不重專門其未盡二也諸學或非試驗測繪不能精或非遊歷察勘不能確今之諸館未備圖器未遣遊歷則日求之於故紙堆中終成空談無自致用其未盡三也利祿之路不出斯途俊慧子弟率從事帖括以取富貴及旣得科第遂與學絕終爲棄材今諸館所教率自成童以下苟逾弱冠卽已通籍𨿽或向學欲從末由其未盡四也巨非一木所能支橫流非獨柱所能砥天下之大事變之亟必求多士始濟艱難今十八行省祗有數館每館生徒祇有數十士之欲學者或以地僻而不能達或以額外而不能容卽使在館學徒一人有一人之用尙於治天下之才萬不足一於功課不精成就無幾其未盡五也此諸館所以設立二十餘年而國家不一收奇才異能之用者惟此之故曰然則巖穴之間好學之士豈無能自績學以待驅策者曰格致制造農商兵礦諸學非若考據詞章帖括之可以閉戶獺祭而得也書必待翻繹而後得讀一人之學能翻籍乎業必待測驗而後致精一人之力能購器乎學必待遊歷而後徵實一人之身能履地乎此所以𨿽有一二倜儻有志之士或學焉而不能成或成焉而不能大也乃者欽奉明詔設官書局於都畿領以大臣以重其事伏讀之下仰見聖神措慮洞見本原臣於局中一切章程𨿽未具悉然知必有良法美意以宣違聖意闡揚風化者他日奇才異能由斯而出不可勝數也惟育才之法匪限於一途作人之風當徧於率土臣請推廣此意自京師以及各省府州縣皆設學堂府州縣學選民間俊秀子弟年十二至二十者入學其諸生以上欲學者聽之學中課程誦四書通鑑小學等書而輔之以各國語言文字及算學天文地理之粗淺者萬國古史近事之簡明者格致理之平易者以三年爲期省學選諸生年二十五以下者入學其舉人以上欲學者聽之學中課程誦經史子及國朝掌故諸書而輔之以天文地輿算學格致置造農商兵礦時事交涉等學以三年爲期京師大學選舉貢監年三十以下者入學其京官願學者聽之學中課程一如省學惟益加專精各執一門不遷其業以三年爲期其省學大學所課門目繁多可仿宋胡瑗經義治事之例分齋講習等其榮途一歸科第予以出身一如常官如此則人爭濯磨士知向往風气日開技能自成才丕可勝用矣

或疑似此興作所費必多今國家正值患貧何處籌此巨臣查各省及府州縣率有書院歲調生徒入院肄業聘師講授意美法良惟奉行旣久積習日深多課帖括難育異才今可令每省每縣各攺其一院增廣功課變通章程以爲學堂書院舊有公其有不足始撥官補之因舊增廣則事順而易行就近分籌則需少而易集惟京師爲首善之區不宜因陋就簡示天下以朴似當酌動帑藏以崇體制每歲得十餘萬規模已可大成中國之大豈以此十餘萬爲貧富哉或又疑所立學堂旣多所需教習亦眾竊恐乏人堪任此職臣以爲事屬創始學者當起於淺近教者亦無取精深今宜令中外大吏各舉才任教習之士悉以名聞或就地聘延或考試選補海內之大必有可以充其任者學堂旣立遠之得三代庠序之意近之采西人廠院之長興賢教能之道思過半矣然課其記誦而不廓其見聞非所以造異才也就學者有日進之功其不能就學者無講習之助非所以廣風气也今推而廣之厥有與學校之益相須而成者蓋數端焉一曰設藏書樓好學之士半屬寒畯購書旣苦無力借書又難其人坐此固陋寡聞無所成就者不知凡幾髙宗純皇帝知其然也特於江南設文宗文匯文瀾三閣備庋祕籍恣人借觀嘉慶間大學士阮元推廣此意在焦山靈隱起立書藏津逮後學自此以往江浙文風甲於天下作人之盛成效可也泰西諸國頗得此道都會之地皆有藏書其尢富者至千萬卷許人入觀成學之眾亦由於此今請依乾隆時故事更加增廣自京師及十八行省省會咸設大書樓調殿板及各官書局所刻書籍曁同文館制造局所譯西學按部分送各省以實之其或有切用之書爲民間刻本官局所無者開列淸單訪畫價值徐行購補其西學書陸續譯出者譯局隨時咨送妥定章程許人入樓看讀由地方公擇好學解事之人經理其事如此則向之無書可讀者皆得以自勉於學無爲棄才矣古今中外有用之書官書局有刻本者居十之七八每局酌提數部分送各省其費至省其事至順一奉明詔事卽立辦而餉遺學者增益人才其益蓋非淺鮮也二曰創儀器院也格致實學咸藉試驗無視遠之鏡不足言天學無測繪之儀不足言地學不多見礦質不足言礦學不習汽機不足言工程之學其餘諸學率皆類是然此等新器所費不資家卽素封亦難備購學何從進業焉能成今請於所立諸學堂咸別設一院購藏儀器令諸學徒皆就試習則實事求是自易專精各器擇要而購每省撥萬金以上已可粗備此後陸續添置漸成大觀則其費尙易措籌而學徒所成視昔日紙上空談相去遠矣三曰開譯書局也兵法曰知己知彼百戰百勝今與西人交涉而不能盡知其情僞此見弱之道也欲求知彼首在譯書近年以來制造局同文館等處譯出刻成已百餘種可謂知所務也然所譯之書詳於術藝而略於政事於彼中治國之本末時局之變遷言之未盡至於學校農政商務鐵路郵政諸事今日所亟宜講求者一切章程條理彼國咸有專書詳哉言之今此等書悉無譯本又泰西格致新學制造新法月異歲殊後來居上今所已譯出者率十年以前之書且數亦甚少未能盡其所長今請於京師設大譯書館廣集西書之言政治者論時局者言學校農商工礦者及新法新學近年所增者分類譯出不厭詳博隨時刻布廉值發售則可以增益見聞開廣才智矣

四曰廣立報館也知今而不知古則爲俗士知古而不知今則爲腐儒欲博古者莫若讀書欲通今者莫若閱報三者相須而成缺一不可泰西每國報館多至數百所每館每日出報多至數萬張凡時局政要商務兵機新藝奇技五洲所有事故靡所不言閱報之人上自君後下自婦孺皆足不出戶而於天下事了然也故在上者能措辦庶務而無壅蔽在下者能通達政體以待上之用富彊之原厥由於是今中國邸鈔之外其報館僅有上海漢口廣州香港十餘所主筆之人不學無術所言率皆淺陋不足省覽總署海關近譯西報然所譯甚少又未經印行外間末由得見今請於京師及各省會並通商口岸繁盛鎭埠咸立大報館擇購西報之尢善者分而譯之譯成除恭繕進呈禦覽並咨送京外大小衙門外卽廣印廉售布之海內其各省政俗土宜亦由各館派人查驗隨時報聞則識時之俊日多干國之才日出矣五曰選派遊歷也學徒旣受學數年考試及格者當選髙才以充遊歷遊歷之道有二一遊歷各國肄業於彼之學校縱覽乎彼之工廠精益求精以期大成一遊歷各省察驗礦質核商務測繪輿地查閱物宜皆限以﹝年﹞﹝早﹞期厚給薪俸隨時著書歸呈有司察其切實有用者爲之刊布優加獎勵其遊惰而無狀者官則立予降黜士則奪其出身數年之後則輶軒絕域之士斐然成章郡國利病之書備哉粲爛矣或疑近年兩次所派遊歷學生未收大效不知前者所派遊歷乃職官而非學童在中國旣未經講求至外洋亦未嘗受學故事涉空衍寡有所成其所派學生又血气未定讀中國書太少遽遊歷絕域易染洋風𨿽薄有技能亦不適於用今若由學堂選充兩獘俱免其所成就必非前此之所能例也夫旣有官書局大學堂以爲之經復有此五者以爲之緯則中人以下皆可自勵於學而奇才異能之士其所成就益遠且大十年以後賢俊盈廷不可勝用矣以修內政何政不舉以雪舊恥何不除上以恢列聖之遠猷下以懾彊鄰之狡啟道未有急於是者若蒙采擇乞飭下中外大臣妥議章程取旨施行臣愚一得之見是否有當伏乞皇上聖鑑訓示謹奏

議覆李侍郎推廣學校折﹡或作議覆推廣學校疏

總署﹡或作總理衙門

奏爲遵旨議奏事光緒二十二年五月初二日軍機處鈔交刑部左侍郎李端棻奏請推廣學校以勵人才一折本日奉上諭著該衙門議奏欽此臣等查該侍郎原奏所陳各節大抵以時事多艱人才凋乏朝廷之旁求𨿽切薦剡之奇傑罕聞因推原於立學之方育才之術蘄以樹風聲而開趨向淺學擴其聞見通才益便精研其在於今誠爲切要綜觀環球各國三十年來莫不以興教勸學爲安內攘外之基崇學者積治以富彊虛僞者積衰以貧弱事如操券成效炳然則今日廣勵學官誠屬自彊本計惟是施行宜爲之次第條理必致極精詳近日風气大開士崇新學詞林郎署願就同文館肄業者頗不乏人外間各省書院亦多有斟酌時宜於肄業經古以外增加算學制造諸課者臣衙門於去年十二月議覆禦史陳其璋推廣學堂奏內請旨飭下沿江沿海將軍督撫於已設學堂者量爲展拓未設學堂者擇要仿行聽令官紳集貲奏明辦理亦卽該侍郎所謂推廣學校勵人才而資禦侮之意業經奉旨通行各省遵辦在案如內地各府縣紳耆聞風向慕自可由督撫酌擬辦法或就原有書院量加程課或另建書院肄業專門果使業有可觀三年後由督撫奏明該衙門再行議定章程請旨考試錄用以昭激勸其藏書樓儀器院譯書館三節均可於新立學堂中兼舉並行西人報例有專談時務者有專談藝學者時務之報譯者尙多藝學之報譯者寥寥而爲用甚廣亦不妨令學堂中選擇譯之以收知新之助凡此皆朝廷所樂爲鼓舞惟在地方官之勸導有方而興學校以嘉惠士林要仍視人士之樂於向學若地方自安僻固無意講求𨿽加提唱固亦無益也該侍郎所請選派遊歷一節與臣衙門奏派同文館學生出洋學習所議章程大意略同遊歷誠多多益善而過多亦慮經費之難支應請嗣後遊歷諸學生由學堂選派者卽由學堂籌給資斧由商局選派者卽由商局籌給資斧出洋時仍由督撫給與文憑到洋後仍由出使大臣一體照料推廣之中仍存限制庶幾事無窒礙可以經久常行以上各節均系就臣衙門奏定成案量與擴充如蒙愈允恭俟命下卽由臣衙門通行各省責令實力奉行以期得收實效至該侍郎所請於京師建設大學堂系爲擴充官書局起見應請旨飭下管理書局大臣察度情形妥籌辦理所有臣衙門遵議緣由理合恭折具陳伏乞皇上聖鑑訓示遵行謹奏

廣學校

彭玉麟

今之自命爲通儒者以洋務爲不屑鄙西學爲可恥有習其言語文字者從而腹誹之且從而唾罵之甚至屏爲名教之罪人嘻甚矣夫所貴於儒者貴其博古耳通今耳試問今之儒者通各國言語乎通各國文字乎卽叩以各國之名能通知乎徒拘拘於制藝之末而學問經濟盡於是而已矣方今海防孔亟而所謂熟識洋務者不過市儈之徒正宜培養人材攻彼之盾卽藉彼之矛誰謂西學可廢乎又西學者非僅西人之學也名爲西學則儒者以非類爲恥知其本出於中國之學則儒者當以不知爲恥卽以文字論古之制字者本三人下行者爲蒼頡從左至右而旁行者爲佉盧從右至左而旁行者爲沮誦泰西之字實本於佉盧也天文歷算本蓋天宣夜之術周髀經春秋元命苞等書言之詳矣墨子曰化徵易若爲鶉五合水火土離然鑠金腐水離本同重體合類異二體不合不類此化學之祖也均發均縣輕重而發絕不均也均其絕也莫絕此重學之祖也臨鑑立景二光夾一光足被下光故成景於上首被上光故成景於下鑑者近中則所鑑大景亦大遠中則所鑑小景亦小此光學之祖也亢倉子云蛻地之謂水蛻水之謂气汽學之祖也禮經言地載神气神气風霆風霆流形百物露生電气之祖也關尹子言石擊石生光雷電緣气以生可以爲之淮南子言黃埃靑曾赤丹白礐元砥歷歲生澒其泉之埃上爲云陰陽相薄爲雷激揚爲電煉土生木煉木生火煉火生云煉雲生水煉水反土中國之言電气詳矣至於圜一中同長方柱隅四讙圜規寫殳方柱見股重其前弦其車右法意規員三神機陰開剞罽無城守舟戰之具蛾傳羊坽之篇機器兵法皆有淵源墨言理气與管子關尹子列子莊子互相出入韓非子呂氏春秋備言墨翟之技削鵲能飛巧輗拙鳶班班可考泰西智士從而推衍其緒而精理名言奇技巧本不出中國載籍之外儒生於百家之書歷代之事未能博考乍見異物詫爲新奇亦可哂矣但西學規例極爲詳備國中男女無論貴賤自王子以至於庶人至七八歲皆入學在鄕爲鄕學每人七日內出學費一本納合中國錢三十文在城爲城學每人一月出學費一喜林合中國銀一錢七分如或不足地方官捐補其曰鄕曰城者特就地而言之其實卽鄕塾也塾中分十餘班考勤惰以爲升降其不能超升班首者不得出塾學藝鄕塾之上有郡學院再上有實學院再進有仕學院然後入大學院學分四科曰經學法學智學醫學經學者第論其教中之事各學所學道其所道無足羨也法學者考論古今政事利獘及出使通商之事智學者講求格物性理各國言語文字之事醫學者先考周身內外部位次論經絡表裏功用然後論病源制藥以至於胎產等事更有技藝院格物院均學習汔機電報織造采礦等事又有算學化學考驗極精算學兼天文地球勾股測量之法化學則格金石植動胎濕卵化之理再有船政院武學院通商院農政院丹靑院律藥院師道院宣道院女樂院訓瞽院訓瘖院訓孤子院養廢疾院訓罪童院余有文會印書會別有大書院數處書籍甚富任人進觀總之造就人才各因所長無論何學必期實事求是誠法之至善者也而

中國取士止分文武兩科文科專尙時藝錢谷兵刑非所習也武科𨿽以騎射技勇見長究之武經尙未識爲何書遑問韜鈐前次發撚等匪跳梁其建大功而蕩醜者武科中人乎抑非武科中人乎然而武科正大可用也方今戰守之策不外水師火器兩途誠能於武科中設三等以考試之一試以山川形勢進退之方二試以算學機器制造之能三試以測量槍髙低之度其兼擅眾長者不次超遷其專工一藝者量材任事選將之道將於是乎在近年來我朝總理衙門派幼童出洋學習萬里從遊法至良意至苦矣但童子何知血气未定性情心術愈染而愈失其本來盡棄其學恐盡變於夷者也不如將西國有用之書條分縷析譯以華文刊行各直省書院每院特設一科請精於泰西之天算地球船政化學醫學及言語文字律例者爲之教習或卽以出洋學習之學成返國者當之其學徒則選十歲以上念歲以下不得過長以致口音之難調亦不得過以致气質之易染又或於科歲兩試所錄文武俊秀擇其有志西學年亦相當者就其性之所近專習一科其理易適其效更速又名列庠序咸知自愛旣可以收當務之益復不背於聖人之教而諸生之數奇不偶又別開一途以博取功名誰不樂於從事哉至於在院膏火宜效龍門書院章程官爲籌備肄業期滿歷試上等者準赴京都同文館或總理衙門考驗考驗之後或給以經費赴外國大書院學習三年或派赴總理衙門及船政機器等局當差或充各國出使隨員譒譯庶幾人材日廣風气日開不獨長西人之所長何難駕西人而上之哉現京都設有同文館滬上設有廣方言館近復創立中西書院廣其額至四百餘人分爲兩院其法以疏通文字者爲超等以年齒稍長而讀書多者爲一等其餘各有差凡三等超等一等以午前學西學午後學中學二等以午前學中學午後學西學三等以年較少專習中學而緩西學恐以西學分其心故也粵東與蘇州州新設有西塾專教西語西文西算設案報測電諸學設額𨿽少可以漸推而漸廣爲洋務培植人材正未可量鄙人聞之因不禁喜色相告也

論學校

李提摩太

天生蒸民予以健順五常之性豈盡能自淑哉有聖人出作之君作之師以先知覺後知以先覺覺後覺本之以孝弟忠信澤之以禮樂詩書故自唐虞三代以來未嘗一日廢學校洪惟本朝文明大啟棫朴興賢璧水圜橋躬逢盛事屈指數百年來宏儒碩彥後先相望或以功業或以風節或以行義或以道學皆卓然特出著名當世其學校得人之盛固不僅掇巍科躋膴仕已也獨是天道世運積久必變至於今歐亞互市此往彼來以四千年自守之天下一變而爲五大洲相通之天下吾知車書一統四海同文當有漸推廣者矣𨿽然泰西各國學校之益約有數端正不妨參考而觀焉夫學校爲教化之原始於比閭設於州鄕本於家塾黨庠州序以達於王國蓋當日無人而不學無地而不設學以教之者也至今日而中國十八省生齒日繁統計每百人中能識字記事者約不過十餘人而泰西各國學校規制大略相同其學堂自鄕而城而郡而都各有層次國中無論男女貧賤自七八歲起皆須入學至十五歲爲小成訖計每百人中能識字記事者徳國約有九十四人美國約有九十人英國約有八十八人法國約有七十八人俄國約有十一人此人數之宜考者一也古之學校養其心不養其身後之學校養其身不養其心又其後也養心之教旣泯養身之教復缺君子所以嘆古今之殊也惟本朝典隆養士自太學以至郡縣各學莫不優以廩餼其長育人才可謂盛矣若泰西各國之學院經費尢稱充足所謂養心與養身者莫不交盡其道每年需銀計美國八千萬法國二千萬徳國亦在二千萬左右英國一千六百萬俄國一千二百萬按各國書院之有全系國家籌備者有半爲國家措辦半爲學生捐助者𨿽所費較多而成就甚大此經費之宜考者二也夫一物不知儒者之恥故孔子則好古敏求顏子則博文約禮自古聖賢學問莫不從勤奮中來近日中國學校之士讀書刻苦者頗不乏人其著述之書亦皆考究精詳凡於歷代長進及一切興衰之故無不燦若列眉可謂善矣所惜者中國士子專習華書而於他國之風俗政事一槪不知未免自囿於方隅至佛家回教之人但知讀本教之書尢愚之愚也若泰西各國從前學校中人亦祇知讀本國之書近則翻然攺計於五洲各要書如經史子集等類莫不搜羅探討摘錄存儲以備觀摩之用夫以中國之士子誦讀之勤心思之敏倘再能推廣旁及五洲各書實與自彊之道大有裨益此讀書之宜考者三也千古綱常名教經濟學問皆從經史中出文義中生是以歷代帝王經營天下𨿽於戎馬倉皇之際必首立學校以維國本蓋知其關系大也近日歐美等洲學校中多設各國要書以講求養民之法故閭閻康阜財貨充盈較之百年前可加六倍之富其國地土日辟商務日隆天下五大洲皆有屬境火車輪船逐漸推廣其權勢之大亦非百年前可比此關系之宜考者四也嗚呼文教興而人才眾規模遠而費用宏識見廣而讀書多彊弱判而關系重是知物極則變變久則通居今之日爲今之學𨿽聖人復起有不能不變通盡善者矣詩曰思樂泮水薄采其芹彼有教化之責者當亦憬然於學校之地固非國家之緩務也夫

學校

鄭觀應

學校者造就人才之地治天下之大本也古者家有塾黨有庠州有序國有學比年入學中年考校一年視離經辧志三年視敬業樂五年視傳習親師七年視論學取友謂之小成九年知類通達彊立而不反謂之大成而又教以弦誦舒其性情故其時博學者多成材者眾也比及後世學校之制廢人各延師以課其子弟窮民之無力者荒嬉頹廢目不識丁竟罔知天地古今爲何物而蔑倫悖理之事因之層出不窮此皆學校不講之故也今泰西各國猶有古風其學校規制大略相同而徳國尢爲明備學之大小各有次第鄕塾散置民間由貧家子弟而設由地方官集貲經理無論貴賤男女自五歲後皆須入學不入學者罪其父母卽下至聾瞽瘖啞殘疾之人亦莫不有學使習一藝以自養其天刑之軀立學之法可謂無微不至矣初訓以幼學間附數學入門本國地理等書生徒百數以內者一師訓之百數以外至千數則分數班每班必有一師此班學滿卽遷彼班依次遞升不容躐等察其貧者免出修脯稍贍者半之郡院學者之修脯亦不過一錢至半元而止院中生徒亦分數班班有專師有專教算學之師有專教格物之師有專教重學理學史鑑輿地繪畫各國語言文字之師期滿考列上等則各就其藝能或入實學院或入技藝院其實學分上下兩院皆以實學爲主約分十三班初入院在末班每班畱學一年閱十三年偏歷諸班方能出院上院考出入大學院免三年軍籍下院𨿽列首班仍充軍籍三年可入技藝等院大學之掌教必名望出眾才識兼優者方膺此任院中書籍圖畫儀器無一不備一經學二法學三智學四醫學經學者教中之學卽耶穌天主之類法學者考古今政事利獘異同及奉使外國修辭通商有關國例之事智學者格物性理文字語言之類醫學者統核全身內外諸部位經絡表裏功用病源制配藥品胎產接生諸法技藝院者汽機電報采礦陶冶制煉織造等事格物院與技藝院略同大抵多原於數學數學則以幾何原本爲宗其次力學力學者考究各物之力量化學者核金石植物胎卵濕化各物化生之理其次爲天學測步五星七政之交會伏畱其次爲航海之學必嫻於地理測量駕駛者方能知船行何度水性何宜臺沙礁若何趨避武學院課與實學院同但多武藝兵法禦馬諸務通商院則以數學銀學文字三者爲宗其於各國方言土產水路陸程稅則和約以及錢幣銀單條規則例公司保險各事無不傳習農政院丹靑院律樂院師道院宣道院女學院訓瞽院白瘖院訓孤子院訓罪童院養廢疾院更有文會夜學印書會新聞館別有大書院九處書籍甚富聽人觀覽借鈔但不能之出院每歲發國帑以贍生徒其教法之詳教思之廣如此大抵泰西各國教育人才之道計有三事曰學校曰新聞報館曰書籍館而學校又有三等一初學以七歲至十五歲爲度求粗通文算淺地球史誌爲準聰者可兼學他國語言文字中學以十五歲至二十一歲爲度窮究各學分門別類無一不賅上學以二十一歲二十六歲上下爲度至此則精益求精每有由故得新自創一事爲絕無僅有者夫欲制勝於人必盡知其成法而後能變通而後能克敵彼萃數十國人材窮數百年智力擲億萬兆貲財而後得之勒爲成書公諸人而不私諸己廣其學而不祕其傳者何也彼實竊我中國古聖之緒餘精益求精以還之中國𨿽欲自私自祕焉而天有所不許也後之視今亦猶今之視昔彼泥古不化詆爲異學甘守固陋以受制於人者皆未之思耳今中國旣設同文方言各館水師武備各堂歷有年所而諸學尙未深通制造率仗西匠未聞有別出心裁創一奇器者技藝未專而授受之道未得也誠能將西國有用之書條分縷晰譯出華文頒行天下各書院俾人人得而學之以中國幅員之廣人材之眾竭其聰明才力何難駕西人而上之哉

論新學部亟宜設立

李提摩太

從來古今之人材出於學而學之事無窮盡亦學之時有變遷今之學者不恥不知顧且爲虛憍誇大之辭以自文飾動曰事非先聖昔賢之所論述物非六經典籍之所紀載學者不得過而問焉不知泰西之輪楫旁午於中華爲五千年來未有之創局天變人事會逢其適其政事言語文學風俗之不同𨿽堯舜禹湯文武周孔之所不及見聞苟拘拘於聖賢之論述經藉之紀載一旦有事朝廷不得識時通變之才而用之其於交際之宜措施之方庸有當乎處今之時爲今之學則不得不就彼之所通者以通吾之所未通而吾儒誠不能以其異而諉之難而畏之也考百年前各國閉關自守此疆彼界不甚往來其國內一切政治文學莫不自以爲是方謂此外諸邦皆有未逮近百年來五洲互市聲教大通始知各國均有可采之事故競立新學擇善而從之以爲教養之用回溯八十年前英國初得印度時深慨該處讀書人士落落無多因定章每年撥銀四萬爲開新學之用從彼時直至今日用銀助開新學年盛一年計近日印度新學費用每年需銀至七百餘萬凡該地有竭力設書房者每學生一名國家必助銀幾分是以傳教者立書房甚多查歐洲無論男女每百人中有識字者七八十人惟印度境內每百人中僅有識字者四人目前新學日盛而印度識字者每年增多至一二百萬人西曆一千八百八十八年印度有報館四百五十處每館印出之報多寡不等極多者約有二萬張可見新學之在印度已大興矣如日本國者特亞洲東海一島國耳人數不及印度七分之一獨於新學孜孜矻矻極爲研究十幾年前設立新學部費銀甚多現每年新舊各學至用銀六百萬此外又有教士分立中等書院以廣甄陶而日本紳宦𨿽不在教因知其益國益民各願捐銀幾萬助成善舉更有國家新學部所立中等書院五處內有大臣幾人力薦教士總管各書院其意在教士可兼授英文英文旣通西國各書自易於融貫至新學部各事則派親王總辦以昭鄭重此日本國設立新學部之大略情形也若中國學校法度之善淵源之遠辟雍鐘鼓遺澤未湮實非歐洲各國所能企及顧學校之書祇知述古自囿方隅不能博通五洲近達時務爲可惜耳是以海禁大開以後西國教士聯襼來華其好善之懷與在他國一例立新學凡創招商局開礦開鐵路並領人出洋肄習西學莫非教中學生如容觀察純甫唐觀察景星馬觀察眉叔是也在中國從前視以上各端並無關得失迄今辦有成效始共知其有益而溯厥由來實皆教士基之也至現在徧立電綫縱橫至三萬餘里加以各國開礦南北開鐵路非新學之力不克至此所惜者中國新學一端不甚認眞用亦有限如派學生赴美國時祇一次撥銀一百二十萬兩再閩廠學生派赴歐洲三年共撥銀二十萬兩前後僅此二次殊非久遠育材之計其能久遠造就人材者惟同文館一處總管丁饒有學問頗可造就人材惜經費無多若與西國較祇可與小書房相等耳爲國家大計廣儲奇傑之材則猶有未逮顧前派出洋肄習新學各生𨿽人數無多業已收其實用若京都譯署若南北通商節署其餘若鄂若粵若閩若浙沿海各處莫不有新學之人爲指臂之助當未有新學各生之前常與西國失和近則中外相安得失之數不可較然若哉然前習新學各生亦僅知其端倪而精微之域究未深造試觀各國自立新學以來早獲富國養民之益今中國爲亞洲大邦豈可轉落人後耶如中國翻然變計欲廣新學宜特簡親王遊歷五洲徧覽各國風俗政事俾知新學爲當務之急實力講求亦設立新學部再多籌經費廣立書院從此漸推漸廣人材輩出爲國家宣勞爲海疆保障大用大效小用小效又何難駕西人上哉竊爲中國拭目俟之

論不廣新學之害自來建非常之業必有非常之人有非常之人必具非常之學固非淺嘗者所敢望尢非膠執者所能期蓋揖讓徵誅千古無彊同之局帝功王道三代有遞嬗之風世運有升降學術卽有變遷苟拘拘焉規模自隘推廣未能竊恐功效難期於旦暮而禍害轉在於目前矣今日中國之地土非不廣也而閭閻凋敝戶口非不繁也而饑饉洊臻營伍非不多也而兵甲未利說者曰此富民之策未精也養民之術未裕也保國之謀未宏也而抑知有大不然者何也皆不學之過誤人家國耳夫所貴爲學者謂其能治國平天下也考西國學院規制無論男女貴賤至七八歲皆入學鄕塾之上有郡學院再上入大學院皆以實學爲主學分四科曰經學法學智學醫學經學者皆論教化之事各學其所學道其所道也法學者考論古今各國政事利獘及出使通商之事智學者講求格物性理各國言語文字之事醫學者考論部位經絡表裏功用考究病源制配藥品之事四者必期實事求是造就人材有用於世故英國近五十年以來商賈通行財貨充溢進數目較前加多三倍推之徳法美等國無不皆然足徵泰西新學之益人良非淺薄若中國自明以降讀書之士競尙制藝𨿽功令所趨不得不然而於各國要事尢當講習倘輕重倒置斤斤於詞章之末而不畱心新學無惑乎民生坐困今不如古致令有心人感慨而不置此不廣新學之害於富民一也至中國每年所生人口約四百萬之數宜乎地土日廣生計日增方足以資養給乃年復一年因循坐守成法相沿加以晉豫之旱災方告魯鄭之水患疊興本年畿輔雨水又復肆虐總計死亡之數不下數千百萬嗟嗟小民何辜橫流此難在中國當道方謂天災流行於人何與試觀歐洲各處同此覆載何以厚彼而薄此抑知天災之行實由人事之未盡耳若能仿照西國廣設新法使家給人足𨿽偶有偏災何至有流離之苦耶無如中國講求新法者尙無多人而阻撓新法者不知凡幾是阻新法者皆謂爲害民之人也可此不廣新學之害於養民一也查回教人中向謂彼教足駕天下無論何教實有效益彼皆置之不學其事悉遵成軌絕不講求新法𨿽國勢日漸衰弱而不悟如近日之波斯土爾其埃及等國詎非明效大驗歟他如琉球之見並於日安南之見吞於法緬甸之見削於英亦皆由不知新學之益故未早行迨至身受其害而後悔前此之誤亦已晚矣此不廣新學之害於保國一也於戲古今來大功業大勛望皆由大學問而成所以經天緯地之才卽具旋乾轉坤之手嗣後中國如能變通舊制推廣新學將見財源日阜生計日充兵力日彊大用之大效小用之小效又豈特文章華國咸誇鳳翽之才武藝超卽列鷹揚之選也哉

西學宜設特科

余貽範

中國積弱非一日矣今日之議者推究富彊之道咸曰船械宜精也兵卒宜練也礦產宜興也商務宜振也夫是數者是誠然矣然而非其本務也傳不云乎有治人無治法故得其才而用之則是數者可立致也不得其才而用之則是數者固難期也今日中國之獘制造無才也而器械不精格致無才也而水陸諸軍教練必延蕃將綜核無才也而海關各稅總理須用西官人才之乏玆富彊之所由不效也夫工師之度木也大者中棟梁小者備榱欂未嘗聞一室之不成也帝王之用人也可大受者大用之可小知者小用之未嘗聞一事之不集也今辦洋務而獨至乏才豈果降誕之有間歟抑造就之未得其道歟蒙嘗思而知其故矣夫古今人才皆出於學諸葛亮曰才須學學須靜此之謂也今日辦洋務之才少正由爲洋務之學者少也近年一二名公巨卿深知此意於是開制造之局設格致之院建同文之館立水陸師之學堂所以講求儲才之法勵學之方者亦云精細畢貫巨細靡遺矣𨿽然蒙猶以爲未得其要也夫漕運者天庾之正供也賦斂於民責成於官歲致二百萬石於京國家以之授祿以之充餉而無憂不給設使皇上藉千畝之田歲令百官庶司糞之漑之之獲之吾恐其不能資旦夕之供也今日儲才之法當開特科招致天下兼通中西之士予以出身優以淸要然後士大夫知功名之所在而中西之可合相與探索研求以期一試之效一旦國家有事材咸備如取如罔憂不足此則致二百萬石之說也今乃祗恃設館一途以爲培養洋務人才之具就令事事合法人人可用已覺費巨而效小又法久獘生學徒桀驁於下教習敷衍於上往往徒事虛文毫無實事乎蓋拔十得一之效猶乎其難之也此與所謂籍千畝者獨何以異故蒙以爲未得其要也且夫中國科舉之法積重於人心其所由來者漸矣士子平居無事所旦夕呫嗶者科舉之文而已所夢寐希冀者科舉之榮而已問以歷代之沿革國朝之掌故尙漠然瞢然又安知所謂西學者於此而欲責以兼通之效誠無異北轅而欲其適楚也𨿽然君上之權所以轉移一世者也傳曰吳王好劍客百姓多創瘢楚王好細腰宮中多餓死此言上好下甚之極致也果能以勢利導之機寓攺弦更張之意吾知人心鼓舞人思奮興其較算學取士有名無實效之相去蓋不可以道裏計矣或曰如祖制何曰是不然夫治法當與時勢爲變通者也世變小則治法小變世變大則治法大變故騎射之技祖宗所恃以定鼎燕京者也今則一變而爲槍矣經制之兵祖宗所用以立功邊徼者也今則一變而爲募勇矣外海之水師祖宗所設以弭兵海嶠者也今則一變而爲海軍矣凡此之類豈樂於更舊章而定新法哉亦以時勢所趨不得不然耳夫科舉猶是也往者康乾年間兩開鴻博一舉經學初未嘗循定例也其時人才輩出超軼古今今誠一仿其意別立特科則奇才異能之士自當連袂而來聞風而起而中國富彊之效固可指日俟矣不此之務而於膚淺無用之時文視爲鐘不刊之盛典誇大自恃空相尙乃欲簡器練兵諸人不實事求是是猶陸行而不具馬水行而不具舟欲其日行千里之程也此實難矣易曰窮則變變則通通則久是在朝廷一轉移間耳

卷四十二禮政七學校中

中西書院文藝兼肄論

潘克先

中西之學本不相同中國重道而輕藝故以義理爲勝西國重藝而輕道故以格致見長此中西之所由分也誠欲使中西之學兼綜條貫各盡所長則道藝不可偏廢非推廣書院不爲功古者家有塾黨有庠術有序培養人才立法至善自後世有書院之設鵝湖鹿洞講學著聞宋胡安定先生任湖州教授置經學治事兩齋明體用之學以教諸生時弟子數百人有好明經者有好談兵者有好文藝者有好節義者分齋設課得人稱盛蓋有經學而無治事則通經未足以致用有治事而無經學則發外不本乎積中必爲之分置兩齋而後體用兼備猶今之推廣書院道藝不可偏廢也乃觀中國一鄕一邑書院林立所工者惟文章也所求者乃科舉也而此外則別無所事夫國家沿明舊制以制藝取士無論名公巨卿須由科甲出身者謂之正途否則𨿽胸藏韜略學究天人皆自爲異路上以此求下以此應舉世奮志功名者無不從事於此將一生有用之精神盡銷磨於無用之制藝幸而早遂顯揚猶得講求時事不幸而文章憎命落魄終身則一窮牖書生安能爲朝廷立大功建大業哉昔唐太宗以中原平治久不用兵英俊奇偉之才郁而無所泄或恐流爲他患於是聚而試之其言曰天下英雄皆入吾彀中則其意可知矣今日四鄰日彊風气日變泰西諸國各出其奇技淫巧以賺我金錢而我之八股五言曾不足邀彼一盼試問制藝能禦彼之輪艦乎曰不能也能敵彼之槍炮乎曰不能也自知不能而尙不亟思變通是猶諱疾忌醫必至不可救藥也查泰西藝學亦設有書院各國規制大略相同而布國尢爲明晰其學堂自鄕而城而郡而都各有層次初學鄕塾分設各處由地方官捐建經理國中男女無論貴賤自七八歲起皆須入塾至十五歲爲小成鄕學之費每人限七日出一本納城學之費每月出一喜林本納喜林皆西國銀錢名本納約中國銀二分喜林約一錢六七分如或不敷由官捐補塾中分十餘班考其功課以爲升降其沈淪末班不能遷升首班者不得出院學藝鄕學之上有郡學院因材授學專教格致重學史鑑天算他國言語文字及藝術必用之書再上有實學院院有上下分十餘班考工計程以定進止上院考得首班則送入大學院下院考得首班則送入技藝院再進有仕學院蓋亦學優則仕之意也此院大扺十八歲以上方能就學每考僅十餘人若入選則給以文憑入大學院次等入格物船政武備諸院大學院之掌院必名望出眾才識兼優者方膺斯任院中各種書籍儀規器物無一不備一經學論耶穌天主二教之事二法學考古今政事利獘及出使通商之事三智學講格物性理各國言語文字之事四醫學先考周身內外部位次論經絡表裏功用然後講病源制藥品以及胎產等事𨿽所論或有彼教中事非中國所宜有然其致知格物要堪擇善而從焉他若技藝院之習汽機電報礦學諸事格物院之究動植胎卵濕化諸性船政院之講風雨潮汐沙礁諸端武備院之教武藝兵法陣圖諸務莫不條分縷析而此外尙有通商院農政院丹靑院律藥院女學院訓瞽院訓聾瘖院訓孤子院訓罪童院不勝枚舉故能國無棄材而朝無幸進誠法良而意美也

夫欲制勝於人者必盡知其成法而後能變通變通而後能克敵彼萃列國之人材窮百年之智力擲億萬之貲財方得有此成效非旦夕所能猝辦者今中國京師有同文館以肄算學天津江南有水師學堂以習海軍上海有格致書院專論時務踵事日增其所以講求西學者亦已至矣而究之襲西學之皮毛者多窺西學之精奧者鮮其故何哉間嘗盱衡時局而深知其獘也其在老成持重方且以西學爲不足道遇方談洋務者非正色拒之卽目笑存之而一二好趨時尙者則又非洋事不談非洋貨不用甚至攺易服色沾染習气略解西語略識西文卽詡詡然以精通西學自命如是而欲升西學之堂入西學之室其可得乎故識者謂綱常政教中國自有常經惟兵商二途宜集思而廣益此正蒙所謂推廣書院道藝不可偏廢也者今兩湖督憲張香帥於楚北建一書院曰自彊學堂設立課程有算學格致商務等類振興西學莫善乎此倘各省仿照此法多建學堂以資造就行見人文蔚起必有日新月盛者竊議各省所建學堂可名曰遊藝書院以示本末並用不稍偏頗院中分道藝兩途講道以經史爲本講藝以天算爲宗經史者如孝經小學五經史鑑及國朝律例諸書是也隨資髙下循序漸進每逢房虛昴星等日則又宣講聖諭廣訓教以尊君親上之義庶不至爲異端所誘而有以盡其精進之功焉天算者如三角八綫幾何代數微積之類是也西學分類繁多而要皆權輿於算學學者從天算入門𨿽不能盡通各藝而凡一切制造考分合變化皆由此出故天算尢爲西學之要也院中一月兩課一課以道覘其才學器識一課以藝試其徳慧術智三年一大考視等第之髙下以定賞罰髙等者立予奏獎或保送總署酌量差遣試用下等者照常在院學習俟下屆考試再行察看其月課卽由院長校閱大考則請南北洋大臣命題或由總署王大臣派員監試皆可請旨定奪有願學者不論貧富生童皆準取保入院富者酌償院費以備多置書籍儀器之用貧者能出者免惟必先試以策論須文理通順者方得入院肄業入院後又必常川住宿晨夕講貫乃能日起有功若朝出暮歸往來蹀則一日之荒功已屬不少而心思亦因以不專院中宜立一號簿將學生出入隨時登記以便稽查則勤惰攸分而優劣自見矣

第中西之載籍極繁而一人之材力有限必欲使兼綜條貫各盡所長則推廣書院所謂道藝不可偏廢者猶不過舉其大綱耳進而論之條目有四一曰延教習以討論也自古教育英才無論徳成而上藝成而下從未有無師而能傳授者今旣大開書院以道藝分途自必延請中外名師悉心訓導惟延請華教習易而延請洋教習難何也中國不乏讀書明理品學兼優之士苟以之充教習必有勝任愉快者若洋教習則修脯旣巨而門類尢多勢不能將西學十餘門而各設一教習計惟於天算之外擇要而圖余則姑從其緩如重學爲權衡之本機器之根近之用於制造工程遠之推夫天空星曜礦學探金石之源分煤鐵之質銅銀鉛錫依樣可別瑪瑙碔趺按形立辧化學之用甚溥體驗諸一身覺察乎萬物大之可搜測山海小之能剖析毫芒雷學之類甚繁如電燈電報電語電鍍皆爲有用之物而又有幹電濕電之別光學明視理因作千里鏡以窺天象顯微鏡以查細物而凹鏡能聚光凸鏡能取光皆由此推熱學考漲縮因制寒暑表以測气候自準擺以配時刻而風所以變遷冰所以結化皆於此以及武備學之練水陸各軍商務學之講工藝諸法皆爲當今之急務是宜各延教習以爲諸生先導庶不致師心自用徒勞無功乃或謂以堂堂中國而則效西法已爲可恥學西法而並請西人爲師則尢可恥之甚者豈知外洋測算竊自中法制器相材源於考工營陣束伍乃古者司馬法進退步伐之遺開采五金昉於周禮人之官測繪輿地亦晉裴秀成法故格致之學彼西土爲東法特其性情縝密善於運思遂能推陳出新擅名海外耳其實皆中國之法也以中國人師中國之法則何恥之有二曰購藏書以供講習也夫欲廣羅英俊崇尙實學其所以開智慧增識見者莫善於藏書我朝文治昌明藏書之富超軼前代始揚州之文匯閣杭州之文瀾閣鎭江之文宗閣各有賜書俾資藏庋今𨿽自兵燹以後散佚無存而各省書院中仍多購書籍以備士子揣摩乃觀泰西書院亦重藏書奧地裏國有書樓五百七十七所計藏書籍五百四十七萬六千冊法蘭西國書樓五百所藏書四百五十九萬八千冊意夫利國書樓四百九十三所藏書四百三十五萬冊普魯士國書樓三百九十八所藏書二百二十四萬冊英吉利國書樓二百所藏書二百八十七萬二千冊俄羅斯國書樓一百四十五所藏書九十五萬三千冊若夫羅馬大院萃四方之祕籍儲上古之珍函別有手鈔本三萬五千冊細若蠅頭珍如鴻寶尢爲各國所未易及者蓋泰西古時但有鈔本而無印本印本起於二百三年間近則各國俱有印書公會遠近購者趨之若騖故所出書籍愈多今旣以道藝並重則院中必多備經史子集自不待言而又必廣購西書以爲諸生朝夕講貫查近來翻譯西書如京師同文館江南制造局廣州博濟醫院登州文會學館申江墨海書館益智書會等處所譯不下百數十種日本與我爲同文之國譯刻西書亦有百餘種惟京師所譯者多交涉公法之書申江所譯者多工藝營造之事日本所譯𨿽廣而中間雜以土字難於通行西學有用之書不可以恆河沙計今𨿽翻譯已多而與未翻譯較者僅萬分中之二三耳藉非廣爲購置博覽旁觀恐不足以探其源卽不足以造其極也

三曰開特科以示鼓勵也夫推廣書院使僅以花紅獎賞謂能沾丐寒畯虛銜議謂能鼓舞人心恐黃金之臺𨿽髙而駿足未易招致也竊謂我國家設中西書院宜與開特科相輔而行有書院而不開特科如今之同文館廣方言館武備水師學堂其中非無可造之資然皆因舉業不成捨此就彼者故在市井子弟或赴招考而庠序中人方且鄙夷而不屑道也開特科而不設書院如七八年前陳侍禦琇瑩曾上條陳請開順天算學鄕試經譯署議準奉行在案歷有年矣而通曉算學者未見輩出今歲恭逢恩榜且以未能如額散歸大號蓋苦於無人教習而自少通材也今苟設有書院人材不患其不多所慮者無出身之路耳爲今之計莫如仿宋馬司光議設十科之意特設一科擇南北洋省會之區建造貢院三年一試命總署各堂官及督撫中之精於西學者以爲考官照鄕試之法試以三首場考證經史以覘其學問次場策論時事以觀其識見三場則試以格致制造以及兵商諸大端凡院中大考列入上等者皆得報名應試並援今算學鄕試之例每二十名取中一名會試則視人數多寡隨時請旨如是則人知帖括外亦有進取之階而西學於是乎暢行且知西學中並無弋獲之徑而經史不致於偏廢其有已得官職而不願赴考者仍可按年保獎與此兩不相妨惟取士向有成法斷難率議更張昔在道光中葉兩廣督臣祁璜請開奇才異能五科同治九年浙閩督臣英桂請開算學特科光緒初元兩江督臣沈葆楨欲仿漢詔求茂材異等出使絕域亦有開特科之請皆格於部議而止故今必以道藝兼試庶於搜求絕技之中仍寓科舉得人之法而不致與成例有乖焉四曰廣遊歷以擴見聞也查泰西藝學制作之巧月異而歲不同卽如造船一事近時輪機鐵脇一變前模船身愈堅用煤愈省而行駛愈速若不親赴西廠觀摩法難窺其祕鑰至如駕駛之法𨿽近日華員亦能自行管駕涉歷風濤而於測量天星沙綫等事仍未得其深際藉非身親目擊則本原無以洞悉而曲折無以自明故欲窮西學之原必自遊歷始獨是遊歷之說自撒回出洋學後生人皆以爲非謂其徒費巨貲而無裨實用豈知從前所挑幼童本系貧賤小戶之子於詩書倫紀政治大綱多未通曉一到外洋見起居之安適飲食之丰奢宜其習與性成甚有至於此間樂不思蜀者至後來所遺翰詹部屬人員則又皆科第中人於西學一道究爲門外是以所呈譯署著述多捃摭剽竊之談非實有心得也今當於書院中擇其屢試上等而朴實耐勞者以備出洋之選由譯署照會各國給資分送歐美兩洲察其輿圖物產訪其風土人情交其賢豪長吏詢其政教法度並悉心學其機器制造畱意查其武備軍儲而重以出使大臣月加考察獎勵而督勉之務使歷殊方深知要領期滿回國如有獨出心裁能自造各種器械者加以不次之擢余亦量材錄用酌予升遷必有以廣招徠而資激勸蓋旣由書院出身則平日自以道藝互用不至捨本逐末亦不至揚中而抑西心術端而學術進將以前出洋諸獘一埽而淸之豈不快歟以上一綱四目苟能不泥乎成法不畏乎浮議不徇乎私情有志竟成毅然特創以道爲經以藝爲緯夫然而中西之學兼綜條貫各盡所長矣

中西書法異同論

楊毓輝

今夫西學行於中土也久矣自明季海禁宏開彼利瑪竇湯若望陽瑪諾輩不遠重洋而來中土各以西學鳴於時一時崇而信之者頗不乏人此實華人﹝講﹞﹝購﹞求西學之始也迨至我朝通商開埠懷柔遠人而泰西好學深思之士又各欣然向慕來觀上國之光遂舉西學中之天文學地輿學武備學制造學以及算學電學礦學化學汽學聲學重學光學水學火學力學熱學皆流傳於中土於是仕宦中莫不以西學爲當今之急務士林中莫不以西學爲用世之良模此華人之講求西學者所以於今爲烈也然而今之講求西學者其始也淺嘗而輒止其繼也泛騖而不專其終也襲粗而無精心托空言而無實補於是簡編𨿽博常扞格而不會其通教誨𨿽勤恆齟齬而不得其要此無他利獘之見不明而所用之文未當也然則用華文而可謂當乎曰不可徒用華文而不用西文獘卽疊起循生也然則用西文而可謂當乎曰不可徒用西文而不用華文獘亦沓來紛至也欲期有利而無獘則莫如先用華文後用西文蓋無畸輕畸重之偏乃有日引日精之美也如不嫌繁瑣請詳論之

曷言乎徒用華文獘卽疊起循生也西學有用之書不可以恆河沙計其國博物書院所藏書籍多至七十餘萬以供多士覽觀蓋以格致之理甚微非博覽旁觀不足探其源卽不足以造其極誠非淺嘗焉已也今𨿽翻譯之書甚夥然以未翻譯者相較不過萬分中之二三耳苟講求西學者徒用翻譯之華文則所知者不過止於此耳所能者不過限於此耳舉凡未翻譯之精深奧竅處必不足以知之必不足以能之而欲其與西儒並駕齊驅也難矣此其獘一也查華文翻譯有三要一曰華文已有之名如有一名目爲華文已有者而字典內無處可查則查諸一切雜書以便譯入二曰新設立名如華文無此種字則設立新名一以平常字外加偏旁而仍讀其本音如美鍤鈽釸等類是也一以字典內不常用之字釋以新義而爲新名如鉑鉀銛鋅等類是也一以數字解釋其物卽以此字解釋爲新名而字數以少爲妙如養气輕气風雨表火輪船等類是也三曰作中西名目字匯如譯書時所設新名隨時錄於華英小簿刊書時附於篇目以便閱者一目了然以上三法在翻譯諸人惜未能同心合力故所譯之西書每多混名之獘此所以用華文不能免混名難辧之虞也此其獘二也泰西事物之名不計其數有爲中國所有者有爲中國所無者有則譯之也易無則譯之也難故以華文譯西學每患辭不達意且於曲折細微處尢多似是而非之獘此用華文所由不免差之毫釐謬以千里之患也其此其獘三也語云君子以文會友以友輔仁詩云他山之石可以攻玉誠以獨學無友非狃於淺近卽囿於偏私也吾學有已至之程非友不能體之吾學有未至之程非友不能引伸之吾學有憂疑莫辧之端作輟時形之患非友不能發明而規勸之是故不講求西學則已苟講求西學必須與泰西積學之儒切磋琢磨相與討論然後聰明不至於誤用趨向不至於他歧若徒用華文則旣不能洞曉西文又安能廣交西友而欲其收觀摩相長之益也不可得矣此其獘四也格致制造之學西人夙擅其長自達文施本思之說行益臻美備然以天地之大事物之繁理必有所未窮知必有所未盡其精深微渺處尙多有餘不盡之蘊以待後人之研求者徒用華文必不能研索深求旁通曲引卽或能之亦必不出西人之範圍試舉一端以見梗槪嘗有人竭想窮思思造一新奇之物繪圖貼說出其稿以示西人意以爲可駕乎西人之上而西人頗不以爲奇蓋西書中早有言之者特此書未曾翻譯耳然則以此推之苟使講求西學者徒用華文而不能觀西籍𨿽有心思才力亦必不免淺見寡聞也此其獘五也據譯書事略云近來翻譯之書如算學測量等書約有二十二部汽機等書約有八部化學等書約有五部天文行船等書約有九部地理地學等書約有一十三部醫學等書約有十餘部博物學等書約有六部工藝等書約有十三部水陸兵法等書約有十五部年代表新聞等書約有六部總而計之亦不過百部左右𨿽近年以來廣方言館又譯成不少而其數終爲有限且半系入門初學之書是故徒用華文必不易淹博精通也此其獘六也有此六獘吾故曰獘卽疊起循生也

曷言乎徒用西文獘亦沓來紛至也有爲之解者曰西文西學之基也講西學而用西文是乃正理烏得有獘不知少成若天性習慣如自然古人早明言之而非虛語也苟使講求西學者徒用西文則一日所習者西文日日所習者西文西文日精而日進華文乃愈久而愈疏久而久之其不至深薄乎中學漠視乎中學以若西人之譏中學爲空談者幾希矣此其獘一也西文皆系臘丁文字卽古羅馬國之字也所用之字母僅二十有六而千變萬化以至無窮蓋天下之萬事萬物皆恃此二十六字以書之也其字相並始能成文用之之法以字調音定音成言積言成句或兩三字而調一音或五六音而成一音間有並至七八字以至十餘字者蓋字母則有定而變化則無窮也嘗見西書中之羅馬字母廿六圖式其中祇有三字可以獨用如2IO是也二者一也I者我也O者嘆辭余則必須相並始能成言此西文之深奧微曲也至其書理又往往與中國不同故講求西學者必先用華文之書以開其機然後再用西文之書以竟其緒始爲有益苟使徒用西文則西書之精微曲折處恐不能一目了然卽不能速於見效也此其獘二也大學云物有本末事有終始知所先後則近道矣夫所謂本末始終者何蓋凡物之淺近者皆其本也而精深者則末也事之平易者皆其始也而髙遠者則終也是故不獨一事如是而天下之事莫不如是不特一物當然而天下之物莫不當然卽以講求西學而論則華文卽爲本與始西文卽爲末與終苟徒用西文是不知所先後卽不近於道矣此其獘三也中國之講求西學何哉將欲上以之富國下以之彊兵大以之培欽差理事之才小以之收教習司事之效非苟焉已也苟徒用西文則專心於西文者必致華文不通是亦大失國家栽培之本意究何以有利無獘乎試以往事証之昔中國之遣學生學於美都者專習一切西文本屬法良意美乃學生皆系少壯年華趨向未定旣已習其語言文字讀其書簡籍編以周知其政教風俗之所在於是攺易服色沾染風气炫異矜奇毫不知怪若竟忘其爲中國人也者及乎回華鄕黨宗族相爲引重以爲其學有成上足以增邦國之光下足以增門閭之色及挹其丰采觀其動作皆格格有不相入之勢若華文華學更不必言矣然則是不過爲海關添一通事而已爲洋行添一買辦而已庸有益於國家乎此𨿽不僅徒用西文所然要亦無非徒用西文所致也此其獘四也且上海制造局所設翻譯書局幾近二十年而所費項不可以更僕數如其西文可徒用則翻譯局之設不已多此一舉乎吾固知其不然也顧或者謂譯書事略云局內有數書館已設多年專教一切造船或造船機器或兵戎等法惟不用局內之書蓋教習者不通華文必以西文教授𨿽學生初時難諳久問亦易是西文未嘗不可用也不知教習用西文𨿽深造亦有自得之時要不免於事倍功半且初時難諳一語卽其明徵也此其獘五也吾人爲學莫患乎躐等之獘蓋一躐等非特不足以見功而且適足以見過卽如西文本爲西學之初階則西文固不可不用而華文又爲西文之先路則西文更不可徒用功貴漸臻而不貴驟企也如或未用華文而遽用西文是猶婢學夫人有不貽躐等之咎者鮮矣此其獘六也吾故曰獘亦沓來紛至也

曷言乎先用華文後用西文乃可以有利無獘也旣爲華人而華文固爲急務然旣講西學則西文又難緩圖二者非相兼不可也如先用華文後用西文則華文之音義旣可精通西文之書理亦可洞悉然後翻譯之西書可得稍涉其籓籬未翻譯之西書亦得深窺其堂奧又何難用其心思竭其才力以造西書之極以升西學之堂哉此實有兼聽並觀之益也此其利一也華人之於西學不患乎不能悉不患乎不能知而患乎有扞格不通之慮蓋一遇扞格不通非費盡心力不能如凍解冰銷之速也如華文與西文並用則涉獵旣多見聞較廣必不至有扞格不通卽或有之亦得心領神會而免躊躇不之勞此其利二也語云疑思問陶詩云疑義相與析可見疑之不可不祛也如華文與西文並用則華文之書中有疑義而可證以西文之書西文之書中有疑義可證以華文之書卽或徵之而仍未晰驗之而仍未明猶得與華人之通西學者互相討論以究其理之所歸並得與西人之精西學者相與揣摩以察其義之所在其利便實不可勝言也夫如是而猶有不能得西學之精微探西學之奧竅者吾不信也此其利三也少之所習長而安焉此人情之常也是故必於成童之始先用華文然後再用力於西文西學則將來西學𨿽精而必不至爲其所溺蓋能合中西學而一貫知華洋之大防者始爲有用之才也此其利四也況乎徒用華文則有獘徒用西文則有獘如華文與西文並用則非特華文之六獘可以免卽西文之六獘亦可以無是其美利正無窮也夫美利至於無窮吾故曰先用華文後用西文乃可以有利無獘也

嘗推而論之藝學科則有請算學科則有增今之講求西學者亦殷矣然而西學卒不能興者則固利獘之端未悉也儲才館則有興同文館則有設今之講求西學者亦切矣然而西學卒不能振者則又有利獘之見未明也𨿽然卽使悉矣卽使明矣而苟無人創規制宏樂育以一天下之心志使皆趨有利無獘之一途則西學究無以大興西學卒不能大振然則欲振興西學其不可就獘利所在而別籌善策也必矣其策維何一曰立學堂以華文西文並用者收有利無獘之效也今天下從事西學之人有志者不皆有力卽明知非先用華文繼用西文不足以造乎其極而或力量不足或畏葸不前或且一得而自矜淺嘗而輒止究何以有利無獘乎故爲今之計宜多設學堂凡西學中之天算格致等學每學設立學堂一所延請眞正名師並購辦旣翻譯及未翻譯各項西書安置堂中但須嚴定章程凡學西學者皆自華文始譬如欲學算學則須由算學啟蒙算法統宗算式集要以及數學理勾方表代數術對數表三角數理微積溯原等華文之書始然後再就西文之書籍以廣之引而深之欲學格致者則須由格致匯編格致啟蒙格物入門以及格致淺說格物測繪格物探原博物新編與水火光聲電汽熱重等華文之書始然後再就西文之書籍深以造之精以求之其餘各學亦然務使各守﹝一﹞藝各執一業不得有紛營之念不得存泛騖之心中國果能如此講求則四海從風士習一變於是精於西學者並能精於中學通於西文者無不通於華文不數年人才滿天下矣此令天下華文與西文並用之道也一曰設特科以華文西文並用者淸有利無獘之源也今試下令於國中凡學西學者必兼用華文西文而天下且將不從卽使從矣而其顯爲從者或且隱卽不從矣是故不可不淸其源也淸源之道莫善乎設特科專考西學舉人則曰特舉人進士則曰特進士試辦之初不必每省皆考宜於南北兩洋擇各省交界適中之地建造西學貢院三年一試屆期派總署﹝學﹞﹝各﹞堂官及督撫中之洞明西學者以爲考官凡各省之生監皆得與考其有獨出心裁能造各種機器對像者準其隨場呈並許指明所長何藝以憑先期報名命題考試其題當出二道首道繕寫華文應試者亦繕就華文以對次道繕寫西文應試者亦繕就西文以對中式後覆試亦如之其有西學通而華文不通以及華文通而西文不通者皆不得與試會試亦如之然後功令所在俾天下之講求西學者知非華文與西文俱通不得邀榮而希寵斯卽不必勢驅威迫人自無不合華文西文而並用之也此又令天下華文與西文並用之道也

一曰廣遊歷以華文西文並用者普有利無獘之功也事必躬親而後悉法必目覯而後明徒恃載籍之虛傳必不如見聞之實在昔戰國時鄒衍好談天謂宇宙外復有宇宙中國僅居九九八十一分之一漢張騫自謂泛海尋河源至天邊獲支機石而返人皆信以爲眞至於今始知其謬地球之說莫詳於西書而天下祇有五大洲並無九九八十一分之說至張騫﹝乘﹞﹝來﹞槎之事尢屬虛渺無憑可見載籍之不可盡據也故欲振興西學尢當勤遊歷之功獨是遊歷之說自撤回出洋學生之後人皆以爲非謂其徒勞而無實裨而吾謂欲收遊歷之效莫如先於京師設立遊歷堂專派王公大臣督理其事每由堂考取聰者數十人咨送出洋其考之之法當調各學堂如上文所謂當設之天算格致等學堂皆是熟悉華文之生徒嚴加甄別果系華文華學精通而又有識有才可深造乎西學不至爲西學所溺者卽送出洋出洋之要道有二一以遊歷各國察其輿圖物產訪其風土人情交其長吏賢豪詢其政教法度並悉心學其機器工藝畱意查其武備軍儲以期師其所長知其所巧一以向其都城其間大書院專肄各項西學如英之倫惇徳之伯靈法之巴黎俄之彼得羅堡皆爲彼國都城其間大書院林立書籍尢多於此學之較之學於中國尢易精進惟無論爲遊於各國爲學於學堂皆須常到教堂中聽講如下文所謂宜設之教堂卽是且趁暇溫理中國之文字語言然後用華文用西文而無沈溺西學之虞卽不蹈從前出洋之故轍矣此又令天下華文與西文並用之道也一曰創教院以華文西文並用者宏有利無獘之謀也我華人之在外洋者如呂宋古巴祕魯星架波檀香山舊金山新金山檳榔嶼等處共數百萬人而暹羅一處最多約有百萬左右其中以潮人爲盛共五十餘萬閩省次之肇慶瓊州嘉應又次之久在外洋所習者西文所效者西法其精通華文者頗似晨星之寥落倘不及早變化之則數十年後華人必盡變爲西人是中國無故而棄此數百萬生靈不亦大可惜乎故爲今之計宜於外洋創立中國教堂飭出使大臣出示曉諭凡吾華人講求西學本屬美事但旣爲華人而反不精華文則美中猶多遺憾自設教堂後無論何等華人皆須至堂學一切華文等書俟華文通曉後再致力於西文西書並延有辯才者不時將聖諭廣訓諄諄講解引伸觸類剖析無遺如此則華人身𨿽在西國口𨿽讀西書而心必不忘中國也其有關於人心國體者豈淺鮮哉此更令天下華文與西文並用之道也以上四端皆所以振興西學人才而使之華文與西文並用也惟振興之道有爲在本國之華人設者如上二條之立學堂設特科是也有爲在外洋之華人設者如下二條之廣遊歷創教堂是也夫以中國幅之大物產之饒遠駕乎歐洲之上今果培才有道興學有方將見無利不興無獘不去十年後兵必因之日彊國必因之日富𨿽欲無敵於天下亦一轉瞬間耳然則振興西學之利益豈能一言而盡哉

卷四十三禮政八學校下

停武試

鄭觀應

天下有優劣髙下顯然爲眾目共知共見𨿽親愛不能阿私𨿽仇不能沮抑無可幸亦莫我屈者莫如武事視弓力之彊弱別中之多寡非文藝之無定評比也自順治十二年復行武殿試遂與文科一一相準視漢六部良家羽林期門唐翹關負重之選殆於過之選舉之法不可謂不備宜乎网羅天下豪傑而無或遺矣乃事竟有大不然者何哉則以右文左武之見太重而循名責實之道不講也承平日久文吏視武弁如奴僕郭隗曰馮幾據杖視指使則役之文至若恣睢奮擊昫藉叱咄則徒之人至矣故武科一途衣冠之族不屑與一也力士多出蔾藿而試事之費十倍於文寒素不能與二也武試有教師壠斷非其素識無門可入窮鄕僻壤不得與也所取之途旣狹故所得之才不眞試以常人之有文學者十人與十文生校其勝文生者究少以常人之有武力者十人與十武生校其勝武生者比比皆是矣𨿽舉人進士亦然當時爲大將立大功者行伍多而科甲少武科之不得人視文科尢甚故武職以行伍爲正途而科甲不與顯與國家設科之意不合而沿襲具文何爲者夫優劣髙下旣有一定之數何取乎一日之短長何取乎一人之衡校何取乎關防之瑣碎何取乎考試之勞費宜停罷大小一切武試一歸之薦舉仍存進士舉人生員爲出身之名專以膂力爲髙下不與選階而綠營之遷擢必由之法由兵部明定一格力舉若干斤者中生員選若干斤者中舉人選若干斤者中進士選無論滿漢直省一律遴選無定額令各州縣於書煙戶門牌時凡有成童以上力能舉若干等斤者造冊由縣而府而督撫學政考符合皆登之冊禮之如文士刪一切前跪報名等例其中進士選者給咨送部引見授職內用者畱京營學習外用者回省營學習余分別作爲舉人生員皆畱營學習序補弁兵額其不願畱營願仍就士農工商舊業者𨿽狀元授職後亦聽逾時願至者亦聽三年一舉著爲令嗣後綠營弁兵無出身者不得補凡以武攺文者武生作爲佾生舉人以上作爲附生一體肄業皆仍其章服或曰專以膂力爲髙下何也曰比就其易見而難彊者用之也旁涉於馬步弓刀卽有一日之短長卽有幸有不幸不如專憑膂力爲一定不可易或又曰不與選階何也曰專憑膂力可爲兵不可爲將可爲裨將不可爲大將或凶悍或貪黷或膽不足臨陣或智不足制敵或才不足馭下𨿽有膂力猶之不可用也歸營學習令上司廉察之昭其愼也或又曰不分省又無定額何也曰文試之就地定額無定評也顯然有定評復而顚倒髙下此何理也余嘗遇順徳府一武童百人之數以射中不及數三黜於小試而吾吳與試卽取中猶不及額聖人之治天下曰平若是者平乎不平乎或又曰聽其以武攺文何也曰宋嘉定十年始定武舉不得應文試是武舉應文試古之道乎庶幾有文武全才出其間漸可復文武不分之舊耶或又曰聽其來去自如何也曰此牢籠天下勇士之術也驍雄悍鷙之徒輒多不喜束縛故不肯就我又其人往往不事生產至他日迫饑寒流而爲匪𨿽欲就我而不能令於弱冠之初以舉人進士之榮名爲昭明示以無所束縛必欣然就我迨饑寒旣至更無不就我之理是有餘者以虛文縻之不足者以實惠撫之始有餘而繼不足者則又預爲之地以待之然吾知甘於爲匪者少矣一轉移間舉前三獘而一空之有科目之榮無武夫之辱衣冠何至不屑一也按戶而求不遺僻遠二也不經教師無少浮費三也如此則羅致旣廣不特幹城腹心之選可收實效兼可以淸伏莽之源而弭無形之患矣

請變通書院章程折

胡聘之

奏爲時書多艱需才孔亟擬請變通書院章程並課天算格致等學以裨實用恭折仰祈聖鑑事伏查上年欽奉諭旨自來求治之道必當因時制宜當國事艱難尢宜上下一心圖自彊而弭隱患朕宵旰憂勤懲前毖後惟以蠲除痼習力行實政爲先據中外臣工條陳時務詳加披覽采擇施行著各直省將軍督撫各就本省悉心籌劃酌度辦法等因欽此遵查升任順天府府尹胡燏棻等奏條內如練兵籌餉諸大端皆爲當今急務應由臣酌核情形次第奏明辦理惟裁攺書院一事關系人才之消長學術之純疵不可不熟籌審議夫國家書院之設固欲多方造就廣育人才以備任使自教失其道名存實亡合天下書法養士無慮數萬人而朝廷不免乏才之嘆從而議裁攺疇曰不宜然苟不探其本眩於新法標以西學之名督以西士之教勢必舉中國聖人數千年遞傳之道術而盡棄之變本加厲流獘何所底止臣觀西學所以擅長者特精於天算格致其學固中國所自有也考周禮賓興賢教習國子皆於徳行而外次以六藝孔門七十二子史特以身通六藝表之數者六藝之一也漢魏以降代有專家至宋胡瑗教士其治事一齋亦以算數分科是中土西法本自賅備無遺則凡西土遞創新法動謂中土未聞者如地圓地行地轉之說大戴禮尙書考靈曜及張子正蒙皆言之鑿鑿光學重學墨子經上經下篇奧旨可尋並在西人未悟其理以前卽就算術言西法之借根遠遜中法之天元後乃變爲代數若宋秦九韶正員開方元朱世傑四元玉鑑西法終莫能踰對數爲法絕詣然推算極繁自李善蘭著對數探源省算不啻百倍突過西人可見同此一理祇在善用其心不必盡棄所學方今外患疊起創巨痛深固宜有窮變通久之方以因時而立政但能不悖於正道無妨兼取乎新法顧深詆西學者旣滯於通今未能一發其鑰過尊西學者又輕於蔑古不憚自其藩籬欲救二者之偏失則惟有善變書院之法而已查近日書院之獘或空談講習或溺志詞章旣皆無裨實用其下者專摹帖括注意膏獎志趣卑陋安望有所成就宜將原設之額大加裁汰每月詩文等課酌量並減然後綜核經費更定章程延碩學通儒爲之教授研究經義以窮其理博綜史事以觀其變由是參考時務兼習算學凡天文地輿農務兵事與夫一切有用之學統歸格致之中分門探討務臻其奧此外水師武備船炮器械及工技制造各等類盡可另立學堂交資互益以儒學書院會眾理以挈其綱維而以各項學堂操眾事以效其職業必貫通有所宰屬然後本末不嫌於倒置體用不至於乖違臣前在藩司署撫任內察看土風朴質類能好學深思曾就省城令徳書院勗其專治實學兼習算學因院長已革禦史屠仁守嘗受學於同文館總教習李善蘭於天算格致頗能通曉爰屬其並教諸生俾識途徑臣此次到任後調閱算學課捲所有三角測量代數幾何諸題多能精核相繼來學者人數亦增惟未嘗議定章程另籌膏火經費博收廣厲其道無由今幸明奉諭旨頒發條陳整頓書院誠爲陶鑄人才之大機臣與學臣錢駿祥再四籌商擬就令徳書院別訂條規添設算學等課擇院生能學者按名注籍優給膏獎省外各府屬如有可造之士由臣與學臣隨同甄錄調院並於天津上海廣購譯刻天算格致諸書俾資講求其一切費用卽於各書院汰額減課項下量爲挹注或有不敷由臣等設法捐籌不另開銷公帑庶經費省而事易集課程立而人知奮遇有材能超越新法明通兼達時務者不拘年限由臣咨送總理衙門考試以備器使此外學者有心得算法通曉者準令分教外府屬各書院遞相傳習藉資鼓舞如此變通辦理自可收實效而祛流獘擬請旨飭下各省督撫於現在所有書院詳議推行不惟其名而惟其實不務其侈而務其精收失禮求野之近效峻用變夏之大防學術愈純人才日眾庶幾自彊之道無在外求矣臣愚昧之見是否有當謹會同山西學臣錢駿祥恭折具陳伏乞皇上聖鑑訓示謹奏

徳國學校規制徳國無論男女貧富七八歲時須一律入學學制四等國家特設者曰國學官督民辦經費半由國帑半由民捐者曰公學民間自行設立者曰民學三等之外有教士經理者曰教學每學必分十數班按時考其勤惰以爲升轉以資鼓舞其有沈淪末班終年不能升遷者不得出學就藝所以冀其成立用以激勵之也每學課程亦分十餘種有必須學者一聖書二徳國語言文字三音樂歌詠四各種算法五師道學六史記輿地七格致八書法九繪圖十農政此學中之要課也有可不必學者臘丁文英文法文代字法代字法者卽英國之文字減筆學也凡遇字數冗長之處可以一點一畫一鉤一曲一挑一撇各種暗記代之西人名爲福納的克亦名奧脫背而非皆省文也西國日報館在公堂聽審錄取讞詞多用此法取其簡而捷也歐洲各國銳意講求教育之道而其法莫良於徳自正學而外一切學問無不爲之設立學堂一曰醫學院課分六等首以格物考核全身骨竅形狀如何配置及講論筋肉血絡液管腦气筋力內外諸部分二論各經功用如心主運血肺主呼吸甜內主搾食物等類三論病源四論藥品五論制配六論胎產一曰技藝院專教生徒學習機器電報開礦陶冶制煉造織等事一曰格物院與技藝院互相貫通院中格致器具無不畢備以便學者討論詳究其最要者爲化學化學考核甚廣如論死物之原質若何而化生物之原質若何而化以及金石艸木胎卵濕化各生物講論天文則有測步鏡儀諸器其中多發源於算學以幾何之法爲宗一曰船政院專講行船各法入院者先通數國語言文字並嫻天文地理幾何算學如涉大海當茫無涯岸之際隨處可知船在經緯綫若干分數各處海道海口之淺深廣狹及有無礁石之處遇大風雨應作何駕駛平時機器應若何操置得宜考選後初爲副舵工閱歷有年再考爲正舵工果能心靈手敏藝術精通則拔取後可操全船之權是謂船主遇有誤事則院長偕有司秉公鞫訊過在船主輕者罰鍰重者褫職繳憑永不用尢甚者傾其家產以償之而入以罪苟天實爲之則船主與舵工免議一曰武學院課程與實學院相同惟多武藝兵能禦馬施放槍炮各學拔取職任旗長後升千總果屬稟資聰才識超則調詣京師大院再習上乘兵法如測量地理繪圖與各國水陸戰法其習水師者更教以測風防颶量星探石辧認各國兵船識各處礁石地勢要害及水面戰攻槍炮命中截敵人不得登岸各法先授末職拾級而升可至總統將軍水師提督之任一曰通商院以數學銀學文字三者爲尙此外更有農政院丹靑院律學院師道院宣道院女學院訓瞽院訓聾瘖院訓孤子院訓罪童院務使國中人民無一棄材均有裨於公私以廣其用夫富彊之基首重學問徳其知所先務矣以近日言之歐洲書院以徳國爲最盛人才之出於書院者亦以徳國爲最多蓋其國之制無地無學無事非學無人不學鄕則有鄕塾郡則有郡學其國境內無論在邑在野無不爲之立學文則有仕學院武則有武學院農則有農政院工則有技藝院商則有通商院四民之業無不有學其它欲爲師者則有師道院欲傳教者則有宣道院又如格物院船政院丹靑院律樂院凡有一事必有一專學以教之𨿽欲不精不可得矣男固有學而女亦有學平人固有學而疲癃殘疾聾瞽瘖啞無不有學孤子無父母者童子有罪者皆設一學以收教之且其國之功令八歲以上不入學者罪其父母故食徳之毛踐徳之土必入徳之學矣徳國書院如此其多教化如此其備宜乎人才輩出方興未艾而髙執歐洲之牛耳也夫無地無學則朝出侍函文夕歸修定省而負笈遠遊千里思親之患可以免矣無事無學則今日之所學卽異日之所用而所習非所用所用非所習之獘可無慮矣夫質猶田畝而學猶開墾也𨿽有膏腴不墾則荒𨿽有才良不學則廢國無不墾之地則粟米不勝食國無不學之人則賢才不勝用國之盛衰系乎人然則中國今日所以力圖自彊不至借才異域其可不講求造就人才之道乎哉

英法俄美日本學校規制泰西各國學校規制𨿽互有同異然其精益求精蒸蒸日上與夫練兵制器通商務農惠工勸學一切講求實效之處其措施之或有不同其立法之意則無不同者也上篇止論徳國學玆復將英法俄美日本國書院規制一詳述之英國學校共分三等曰大學院曰學堂曰書塾凡男女幼童初學入書塾繼入學堂肄業有成則入大書院歲加甄別第其甲乙倘得屢列前茅聲名卽爲之鵲起故凡自大書院出身者國人無不敬而重之通國以敖斯佛堪比立二大學院爲首二院肄業者歲各二三千人經費歲各三百五六十萬圓左右敖斯佛大學院在英都西北二百有八里中分二十一院大學士爲之總理自督學提調而下大小學官五十二員考試官二十六員監試官十三員巡學官六員教習四十八員堪比立大學院中分十七院官員教習與敖斯佛大同小異二大學院所教者爲英文華文英薩森文阿剌伯文賽拉的文希伯來文希臘文臘頂文印度文日本文天竺梵文西班牙文法文徳文俄文意大利文象緯輿圖教學重學格物學化學醫學算學光學性理學聲學畫學詩歌學气力學測量學師範學書法學藥性學金石學艸木學機器學治術學文字減筆學生物學律例學古例今例印度例萬國律羅馬律學史學萬國公法出使章程學人非一學學非一事必貫通天地人者方可謂之通材其有專門名家者亦卽稱爲首選二院教法𨿽同然敖斯佛以各國語言文字爲主堪比立以光化電學爲主其互有輕重者正以互成其用也通國學院學堂林立其名目不及備詳以最著名者計之大學院二十九所中書院五百十七所小書院一萬八千七百四十五所皆爲國家所設此外更有一等公會之學公會學者設會以資考究辧物也如天文會地理會丹靑會花木會醫學會算學會救生會格物會化學會等通倫惇城凡一百三十九所每會皆有公社崇廣宏敞壯觀入會者嘗數千人按年分捐公公會主皆以世爵富紳充之每天文有新星地球有新地格物化學有新理花木有新種或思新法或擬新章或創新工則約期入會互相辧難蓋欲精益求精以期登峯造極其餘教會之學及民間自立之學其數不可勝計而農政水陸武備等各種學堂其爲專設者仍不與焉亦可見其設學之廣且備矣英國凡親王太子皆肄業敖斯佛大書院故敖斯佛最爲著名而文武各官亦悉由敖斯佛堪比立二大學院考取無捐納無勞績故無正途異途之分人士受業而來者無不學成而後去故英國人才皆出於大學院濟濟多士莫諭其盛此英國之書院規制也法國學校亦有三等小書院設於鄕如中國古時四郊所置之小學中書院設於郡如中國古時諸侯所置之國學大書院設於京師猶中國古時天子所置之太學選舉之法由小書院中簡其秀良者貢於中書院由中書院拔其俊異者貢於大書院小書院按年考試中書院主之中書院則四年一加甄別大書院主之以大書院統中書院以中書院統小書院而總其權於文部大臣文部大臣法所特設專司書院事宜猶中國之禮部尙書也歲終各書院須將一年課程教法造冊報部聽其考核計法通國爲鄕三萬七千五百有十小書院之數如之爲郡二十有六中書院之數如之一鄕民數滿六千人以上者其小書院規模較爲開拓堂宇亦較爲增廣設學經費半出國帑半出民捐凡士子學旣有成然後令各擇一業或爲律師或爲教士或習醫或筮仕悉令自擇其得入大書院者皆聲聞夙昔負兼人之資而絕類超者也法國定例地方戶口至四百五十人卽須設一初學學堂男女有六人以上卽須設一學塾教訓蒙童以立初學之基計法國初學學堂爲民間設立者三千九百三十六所爲教會設立者九千五百六十五所大小書院所習課程自各國語言文字天文地理兵法制造算學繪圖機器等學無不因材施教循序漸進由小成以底於大成故法國人才多聚於太學數百年來通儒碩彥接踵而起於格致歷數之理多所闡明譽騰藝苑名著列邦有由來也此法國之書院規制也

俄國在歐西列邦中人民爲最眾而讀書向遜於他國近百年來文教極爲整頓創立規模增修制度經賢聖之君六七作相繼規畫其間至尼哥拉士而學乃大明計通國分十三道道設學官一員以司文教歐洲各國字母之數皆二十有五六俄則三十有六與各國獨異各處小書院隸於大書院各大書院隸於京師學校部計其國小書院三萬餘所大書院十餘所農政工藝礦務等學堂共四百四十六所國家歲出經費約一千五六百萬盧布十盧布得英金一磅此外有大武備學堂三所小武備學堂五十五所統歸兵部管轄水師學堂三千九百六十三所歸水師大員管轄稅務學堂八十所由稅務大員歲加甄別拔取其尢以襄榷政所屬芬蘭一部尢擅文學夫歐洲之國俄爲大今文事旣修武功又耀宜其雄視寰區也此俄國之書院規制也美國幼童遲至八九歲仍不就傅者亦予重罰學制分大中小三等小書院中分四班肄業者以四年爲期所設課程爲淺近史記文法拼寫文字等學第一年入末班二年升三班三年升二班四年升頭班旣列頭班再加考選拔入中書院其或末班子弟資秉愚魯學問不能加進者第二年考試後仍歸末班學習不得升入三班三年再考不加進者仍不得升至再至三務令輾轉升入頭班學有成就然後令習他圖非一讀不成卽從而攺業也此小書院之規制也由小書院考入中書院試事三日始畢所試爲天文地理淺近算法史記風土人情歐洲各國史略取者拔入中書院不取者仍歸小書院凡小書院中諸生經中書院三次不取者則其才已難造就始由其父母領歸別習他業更有子弟在家塾讀書學成後徑由家塾送考入中書院者中書院亦分四班肄業亦以四年爲期功課爲希臘臘頂文字羅馬臘頂文史記並爭戰紀略大算法成篇文章詩歌每讀一年升進一班三年不能升則黜之其可讀可不讀者爲徳法西班牙語言文字此外課程所列及操練身體各藝皆在所必學中書院頭班諸生按月必有功過單一紙按月必作大文章一篇如中國策論之類是也脫稿須向眾宣講互相質證以明就正有道之意院主必視諸生之功過以定諸生之優劣功多過少始得列於前茅功不敵過卽難冀邀拔擢此以平日之操修爲據而非據一日之短長所能徼幸也中書院之制子弟在中書院考成後往往別習他業以圖餬口故由中書院而復入大書院者爲數無多入大書院每年須繳束脩一百五十元優於才而絀於貲者國家另有津貼或令作文評定甲乙予以獎銀猶中國書院之膏火也凡考入大書院者試事十四日始畢所試爲策論歐洲各國史論美國史論羅馬臘頂史記希臘文字幾何測量各種算法天文地理文章詩歌考額約十五人中取一人各題全作而無錯誤者爲正取各題有三題錯誤者爲備取題未全作錯誤又多者不取正取者當年入院備取者踰年入院或正取人數不足則以備取補其額惟補額時須集備取各生將前時差誤各門另行命題考試無誤者卽得補額誤者仍須聽補下期有正取學生仍當先補正取後補備取每屆試期院中各教習皆居髙臨下輪流監視約考生十五人卽有監視者一人赴試者亦有搜檢之例片紙隻字毋許入違者黜退考例綦嚴故試時諸生皆肅靜無嘩悉心構想取入大書院後每年讀書三十六禮拜大書院中亦分四班肄業亦以四年爲期功課以臘頂希臘古文算法爲最要天文地理法文次之四年學成可以出院自擇一門如律師醫學傳教等事各就其性之所近惟欲學習律師者須在律師處學習辦三年醫生教士亦然三年期滿而無過誤始由國家給予文憑可以遊行各國博取薪水此大書院之制規也其餘農政工務水陸武備等學院各有專設其數多寡不等民間自行設立男女學塾更不可勝計此美國之書院規制也泰西各國之人皆幼學壯行以實學成實功以實功呈實效從無有所學非所用所用非所學者此泰西諸國之所以彊也

日本自維新後悉法泰西大小學校除私設者棋布星羅不可勝計外其由官設者多至三萬一千七百九十二所教習多至九萬六千八百三十三人收集男女生徒定額三百三十二萬九千九百七十七名其費由國家支發而以文部省大臣總其成其中分爲三等曰小學校曰中學校曰大學校而又於三等中分出尋常髙等二門此外又有師範學校師範學校女子部學習院華族女學校陸軍軍吏學校陸軍軍醫學校陸軍士官學校陸軍幼年學校陸軍戶山學校陸軍主計學校海軍大學校海軍主計學校成醫會講習所幼園海軍軍樂練習所髙等中學校髙等商業學校附屬商工徒弟講習所商業主計學校職工學校髙等工學校美術學校盲啞學校農林學校商船學校電信學校綜其細目幾於屈指難終而以東京之帝國大學校爲首善帝國大學分五科一法科二醫科三工科四文科五理科法科分目二曰法律曰政治醫科分目五曰察驗曰解剖曰內科曰外科曰目科其工科另立專門工科分目曰造船曰造軍器曰造房屋曰應用化學文科分目四曰哲學曰本國文學曰史學曰博言學理科分目六曰數學曰物理曰化學曰動物曰植物曰地質其選舉之法大約孩提五六歲卽入小學校旣由小學校擢至中學校由中學校擢至大學校每歷一學校或三年或四年始卒業迨卒業後由文部省派員考試考試之法亦分爲三曰豫期考試曰先期考試曰後期考試必試可後領得文部省大臣所給及第證書然後可出而應世夫是以及第者皆學有成效非同中國科第可幸獲也當其在學校時凡所應習事宜無不悉心學習向晨而起夜分而睡勤勤懇懇罔有懈心而又以文藝之餘習練武事每於午飯旣畢就空地習兵式體操一律更換戎衣操演槍炮戈矛等事距躍曲踴擊劍相撲務使勞其筋骨不得有片刻之閒若女子則以柔順爲宜故𨿽有體操不沿兵式師範學校女子部於體操時由其師導之入園中或倚樹聽蟬或穿花撲蝶或憑欄句或臨水垂綸天趣盎然了無拘束及入塾肄業則又循規蹈矩井然秩然蓋同一體操而與男子之習武者迥異同一入塾而兼習烹縫紉等事又與男子之祇習文章經濟者各殊矣其它所設學校不勝枚舉其名則有法學院英語學院文學院和佛法律學校濟生學捨壬申義塾裁縫女學校獨乙協會學校慶應義塾同大學部攻玉塾專修學校有得館郁文館明治法律學校農學校錦城學校迹見女學校明治生女學校平川女學校櫻井女學校同人社物理學校英學校英學館體操傳習所毛筆畫講習所順天求合社進徳館國民英學會醫學院女子英佛學校明治法律學律講法會唱歌專門學校專修學校內部水產學校海軍兵醫學校豫備校海軍豫備幹城學校農林學校豫備校英和學校曉星學校外國女學校支那學校二松學校尋常中學校海岸女學校工手學校成城學校明治學院齒科專門醫學校英和女學校江東義塾淑女館髙等普通學校英和學校產娑學校明治英學校福音會英語夜學校體操學校方圓捨學館獨乙專修學校簿記速成學捨共立學校成立學捨女子部共立女子職業學校靜女館松香女學館靜修女學校柴山女學校興風學校成立學校達英捨通義女校大東英和學校文友義塾數學專門敬勝館簿記精修學館成美塾英華學校捨速成筆記學校簿記專修學校香蘭女學校敬文社講學部專門學校外部數學專修館商業素修學校商業專修學校立志義塾開成學校萬融畫塾開元學捨數理學校以上皆設在東京由民間私立者可見通國之中無地無人才卽無人不向學𨿽未知所學之果能深造有得否而其造就之術亦旣不遺餘力矣按古今中外各國立教養之規奏富彊之效原本首在學校今日本師泰西教養之善以育人材居然國勢振興我國胡可不亟力行之一語爲之斷曰不修學校則人才不出不廢帖括則學校𨿽立亦徒有虛名而無實也

去學校積獘以興人材論

王韜

國之彊弱何由哉爲土地有大小歟爲士卒有多寡歟抑爲器械有利鈍歟蓄積有虛﹝實﹞﹝買﹞歟余以爲皆非也然則何由人材之盛衰爲之也今夫工師之爲宮室伐木於山相其大小短長度材而用之及其功之成崇臺廣榭萬戶千門輪焉奐焉莫不備極工巧國之於人材亦然量能而授事度材而任職百事由以舉眾務由以成自古治化之隆莫若堯舜世堯舜之聖豈其一人獨勞於上哉亦在乎得人而任之而已故使禹凐洪水稷播百谷伯夷典禮夔典樂契掌教陶掌刑而後教化成周有十亂而國以興漢有三傑而基業以立下至後世盛衰彊弱未有不由此者然則人主欲治天下其有急於斯者乎地之於艸木何地不生國之於人材何國蔑有然則盛衰有不同者無他由乎養與不養焉耳欲養人材必興學校古者三代之時自王畿至於諸侯之國莫不有學其制甚備其設甚廣人心旣正而風俗自馴教化旣洽而材俊自出是後世所以不及也今之議者莫不知此多設博士增置生徒學校之盛百倍曩時然士務虛文而薄實行其能通當世之務者百不一二焉是何也豈人材之不如古哉今之教學者皆乖其方也周官大司徒以鄕三物教萬民而賓興之一曰六徳智仁聖義忠和二曰六行孝友睦任卹三曰六藝禮樂射禦書數以是爲銓選之法則當時之所謂學者可知曰六徳曰六行則豈今之習章句誦傳注之謂乎曰六藝則豈今之騖空文逞浮辭之謂乎是以當世之士徳行足以爲人之師才能足以應當世之務教其所用而用其所教於是學校之廢興爲人才之盛衰而治化之所以致隆者實基於此矣今也學校𨿽設而風俗不馴生徒𨿽多而材俊不出若此則學校將何所用哉徒視爲粉飾太平之具而已竊以爲其獘有五請得而備論之

古之教學不惟其書惟其行不惟其理惟其事孔子曰吾欲無言又曰我無行而不與二三子者又曰行有餘力則以學文蓋以教人以徳行爲先而不專以讀書爲事也公明宣學於曾子三年不讀書曰宣見夫子居家庭應賓客居朝廷說之學而未能也則當時之所謂學者豈專在於書乎小學教人以灑掃應對之節禮樂射禦書數之文莫非事也蓋使人從事於日用實務而至於其理則不必縷析以告之也故孔子罕言利與命與仁而子貢曰夫子之文章可得而聞也夫子之言性與天道不可得而聞也夫教之以實事程之以實功於是乎實材出矣可以通當世之務可以供國家之用今之所謂學者牽制章句剖析文義獘獘焉用力於末節而不復顧其行誼如何其不爲帖括所拘者又復髙談性命衍說仁義細析毫芒而至於錢谷財賦之事茫然罔曉也曰彼非吾事也亦不恥其不知故今之學者不惟其行惟其事不惟其事惟其理若是則望實材之出不亦難乎是其爲獘一古者治教出於一上自人主下至比長閭胥莫非師也而無所謂掌教之官者蓋吏乃師也非有徳行道藝者不能爲吏其爲吏者必其足爲人師者及至後世治教分而儒吏判掌錢谷刑獄之事名之曰吏掌學校教授之任名之曰儒吏自爲吏儒自爲儒二者不相謀而互相訾嗷爲吏者不知先王之治道而專以法令從事爲儒者不知經世之務而專以浮文是故學校之盛衰不關於治化之隆替是其爲獘二古者仕學爲一子夏曰仕而優則學學而優則仕子產曰吾聞學而後入政未聞以政學者也古者學校所教者莫非實事故士之入學者大而禮樂刑法細而錢谷算數莫不曉暢而諳歷故𨿽未入仕而其所以可任之故固已了然他日服官施而行之耳舉而措之耳學其所仕而行其所學欲治效勿成得乎今也所學者章句所業者文詞所志者科名焉耳其於當世之利害錢谷兵刑之實務漠然置之度外如是爲學爲博士則得矣爲童子師則得矣及﹝出﹞﹝仕﹞而爲仕則棄唔呫嗶之習而從事於簿書案牘是猶不習操舟而泛於海其不爲滑吏狡胥所姍笑者幾希所用非所學所學非所用仕學歧而爲二遂使史詆儒爲迂夫如是𨿽使天下之人盡讀書尙虛文而飾太平則可矣望其治化之隆則未也是其爲獘三古者文武出於一途有文事者必有武備文以治國武以捍難猶之水火之性異而相爲用故古者射禦並於六藝而教之於學所以使其嫻於武事一有徵戰人皆知兵可以據鞍而從戎今之武人率不知禮讓爲何物儒者亦藐視武事以爲非我所宜知於是文武分爲二途而士气之頹靡愈不可救是其爲獘四古者人專學一事學成而仕終身不易其任故陶作士益作虞夔典樂伯夷典禮終始一官不遷他職是故其爲事專而功莫不成漢儒治專門之學伏生於書申公於詩二戴於禮皆以畢生之力專治一經故其爲說深微非後世所及今也不然方其學也兼習諸經涉獵雜書散漫無紀或搜抉異聞徒供談柄故𨿽以十數年之學而識見議論不加進及其服官今日治吏曹明日移刑曹未及熟其職事則又轉而之他夫今日典禮而明日典刑𨿽伯夷陶胡能底其績今日治詩而明日治書𨿽伏生申公不能通其義今者人材之壞正坐此是其爲獘五今在上者苟能畱意於此取士以徳行道藝則獘去其一使儒通世務吏知治道則獘去其二學其所仕而行其所學使悉當其用則獘去其三文武歸爲一途儒知戰陣將知仁義則獘去其四使士專治一經專學一事隨其材之成官之終身則獘去其五五獘去則眞材出而國勢不振者未之有也不然學校之興廢不關乎人材之盛衰而徒爲具文不深可惜哉

英徳法俄美日六國學校數目考外國學校初學英國總計二萬八千所師五萬七千人生二百二十五萬餘人法國總計七萬四千所師十一萬九千人生四百九十五萬人徳國總計七萬三千所師十萬一千人生六百九十八萬餘人俄國總計三萬二千所師四萬人生一百二十四萬人美國總計十七萬七千所師二十七萬三千人生九百七十萬餘人日本國總計二萬八千所師九萬九千人生三百零九萬餘人總計六國初學每一百萬人有學一千二百九十五所師二千二百人生十萬人此初學數目之大也中學數目頗難盡詳玆將所可知者開列於後英國一千四百三十所生二十一萬人法國一千零五十四所生十六萬二千人徳國一千四百四十一所師一萬三千餘人生二十六萬一千餘人俄國一千二百四十所生二十三萬九千餘人美國一千五百八十九所師七千九百餘人生十五萬二千餘人日本國一百七十八所師二千一百三十六人生二萬二千餘人印度國八十二所生八千八百九十四人總計六國印度不在內中學所可知者每一百萬人有學十九所師一百六十四人生二千九百六十一人此中學數目之大略也上學英國十一所師三百四十四人生一萬三千四百人法國一所師一百八十人生九千三百人徳國二十一所師一千九百二十人生二萬五千零八十四人俄國八所師六百八十六人生一萬三千九百零三人美國三百六十所師四千二百四十人生六萬九千四百人日本國一所師一百四十五人生六百九十七人總計六國上學每一百萬人有學一所師二十四人生四百一十四人美國法國記數目之法不同有多歸上學少歸中學者亦有多歸中學少歸上學者此上學數目之大略也考外國學校費用下學費英國每年共費洋銀三十三兆元法國每年共費洋銀十四兆元徳國每年共費洋銀三十四兆元俄國每年共費洋銀五兆元美國每年共費洋銀八十四兆元日本國每年共費洋銀八兆元總計六國每年每一百萬人費洋銀六十七萬八千元每年計費洋銀五元六角六按英國之法朝廷出學費一半地方官稅出四分之一學生出四分之一此英國之法也法國學校有一半不用學生出費者徳國京都學生則槪不取學費此下學費用之大略也中學費頗不易查蓋中學之法有二其生有期滿升上學者有終在中學專學者其期滿升上學者每年所費之銀少其終在中學者每年所費之銀多而各國又有總此二項每年合計者有分計者又見各國近來新攺學章多有不相同者故中學之費查之實難英國中學大半共立者多官立者少國家專助格致之學每年計費洋銀二百萬元有專門總機藝學一所每年計費洋銀十一萬七千元造房計費洋銀五十萬元法國自同治九年敗於徳國之後每年在中學費洋銀甚多計二千五百萬元徳國學每年每生計費洋銀四五十元而三分之國出一分地方官稅出一分學生出一分國中專機藝學有每年費洋銀自七萬五千元至十萬元不等者俄國學生出費五分之一徳俄二國見上學中學多有益於國家故上中學之費比下學尢多美國之學有與上學合計者其費之多少參差不齊亦不易查日本國中學又分爲二舊日僅有下等中學今年新法又欲立上等中學五所每年擬助銀三十萬元國出一半地方官稅出一半其學生之出銀多少尙未及定印度國每年每生計費洋銀一百零五元總計六國印度不在內每年每生費洋銀四十元至一百六十元不等學生自出或三分之一或五分之一亦不等國助之洋銀每百萬人費洋銀自八千元至六十七萬五十元不等造大學堂一所以每年年費計之必需四五年之年費方足此中學費用之大略也上學費英國以七學合計每年共費洋銀六百萬元法國每年共費洋銀五百萬元徳國共上學不過十座每年共計費洋銀一百九十五萬五千元俄國每年共費洋銀三百餘萬元美國哈吧書院每年計費洋銀三百六十一萬五千元日本國每年共費洋銀三十六萬二千元印度國下中上各學共費洋銀八百萬元按以上六國印度不在內稱平合計每年每生費洋銀四百三十一元每一百萬人該有生四百一十四人每百萬人各國稱平合計該費洋銀十七萬八千四百三十八元此上學費用之大略也

客有問於林樂知曰日本全國土地僅抵中國三十分之一耳人民止十分之一何以和局一裂寡反勝於多豈軀幹巨偉者反遜於侏儒哉林曰子第知多寡之殊而不知變通之故也中日之戰人皆謂中可勝東及其不勝不但子不解其故天下萬國亦皆不解然而靜參默會竟無一毫之可疑試與之窮源竟委以釋疑團日本欲與中國戰預備戰具於二十年前而無時或懈其體國經野興利除獘富國彊兵皆戰勝之端也而尢要者莫如明治初年召卓有才識之親王大臣四十九人分往泰西且賜燕餞行而語之曰余誓掃除舊獘式煥新猷俾吾國臣民無一不登諸席夫古之泰西貧且弱也今乃一變而富且彊必非無因汝往哉於其益國利民之政細心考察一一筆之於書俾可采擇施行並聘奇才異能之士以來導余先路且西國讀書兼重女子以其嫁後生育男女幼時秉母教爲多汝其選聰慧女子挈往西國女塾講究學問課程爲吾國振興女學之基諸王大臣奉命於是遊列國考察技藝觀風問俗且訪延名師四百九十人回國以設學校以佐政治迄今尙時選眞材分赴列國精習語言文字技藝制造用是以一海島而勝三十倍之大國以四十兆之侏儒而勝四百兆之丈夫不在城髙池深炮臺堅戰艦利大炮遠也亦不在將猛兵銳糧餉富也而在於變通新政遊學用賢效法泰西之學校日報書庫三大端也今盛杏蓀觀察知自彊之道以作育人才爲本求才之道以設學堂爲先故在津仿西法立博文書院擬設頭等二等學堂各一所以資造就人材惟二等學堂功課必須四年方能升入頭等學堂功課亦必須四年方能造入專門之學不能躐等現擬通融求速二等學堂本年卽由天津上海香港等處先招已通小學第三年功夫者三十名列作頭班已通第二年功夫者三十名列作二班已通第一年功夫者三十名列作三班來年再續招三十名入堂補四班之額源源不絕此泰西所謂小學堂也至頭等學堂本年先招已通大學堂第一年功夫者三十名列作末班來年卽可升列第三班並取二等之第一班三十名升補頭等第四班之缺嗣後按年遞升亦以一百二十名爲額至第四年頭等頭班三十名準給考單挑選出堂或派赴外洋分途歷練或酌量委派洋務職事此外國所謂大學堂也按中國二十三行省地土之大人民之多當此之時需才之急較泰西各國尢眾查歐美兩洲英俄法徳美諸大國小學堂各有數萬所中學堂逾千所大學堂數𨿽少而規模廣大國家因設上中下學堂經費之巨已於七國學校數目詳言之矣如我國能仿俄國或日本衰弱之時痛除積痼幡然一變各省亦援照西法廣開學堂書院認眞講求較盛觀察所設者規模宏敞則各藝人才何患不出自足與泰西爭彊競勝矣

卷四十四禮政九交涉

覆陳法國大槪情形疏

曾紀澤

奏爲折覆陳仰祈聖鑑事竊臣於光緒七年十二月初十日承準軍機大臣密寄光緒七年十月十五日奉上諭總理各國事務衙門奏法人謀占越南北境並欲通商雲南擬籌辦法各折片覽奏均悉越南向隸藩服爲滇粵二省屏蔽法人據其西貢一帶現復以東京捕盜爲名添置兵船並欲由紅江通商雲南計殊叵測該國積弱已久若任其侵削則滇粵藩籬盡爲他族逼處後患不可勝言總理各國事務衙門所奏與李鴻章籌商辦法卽著李鴻章左宗棠劉坤一張樹聲劉長佑慶裕杜瑞聯商同密爲妥辦其丁日昌曾紀澤函致該衙門各節一並參酌辦理務當詳加揆度合力圖維庶可弭釁端而安邊境並將如何辦理情形隨時詳悉密陳曾紀澤屢與法國外部辯詰仍著堅持前議相機辯論期於大局有裨原折片均著鈔給閱看將此密諭左宗棠曾紀澤並由五百里密諭李鴻章劉坤一張樹聲劉長佑慶裕杜瑞聯知之欽此鈔錄總理各國事務衙門原奏折片各一件遵旨寄信前來仰見我皇太后皇上愼重邊防矜全藩服因時籌備指授機宜跪讀之餘莫名欽悚伏查法人覬越南蓄意已久緣該國初據西貢柬埔塞等處之時滿意瀾滄江湄南河可以直通雲南其後見該二水淺涸多處不能通舟遂欲占據越南東京由富良江入口以通雲南添開商埠該國圖越之事新報則議論紛紜官場則機鈐祕密然而議紳士庶論及此事視取越南東京皆謂易如反掌上年冬間臣在俄議約因聞法國有派兵前往越南之議比卽照會法國外部並與法國駐俄公使商犀晤談力言越南受封中朝久列屬邦該國如有緊要事件中國不能置若罔聞本年閏七月間臣由俄換約事畢回駐巴黎又於八月初一日照會外部將總理衙門歷年未認法越所訂條約之意剴切聲明日久乃接外部尙書剛必達覆文措詞𨿽尙剛硬然法廷於進取之謀似已稍作回翔之勢緣法國商人堵布益昔年往來滇越經營貿易卽爲法國西貢總督堵白蕾圖占越南之綫索後因事端敗露西貢總督所派守備嘎業爲越南人所殺商人堵布益所賫成本亦致虧折數百萬佛郎該商歸向法廷索取法廷許以俟定計占取東京之時給予償本年該商業巳函致廣東上海舊日同夥之西人前來巴黎領取償是法廷定議占取東京之據厥後該商夥徳爾吉等來巴黎無可領失望而歸有臣處翻譯官馬格裏之友上海載生洋行之史密徳親聞徳爾吉言之甚詳是此事暫得寢息之據微臣揣度大槪情勢法國除在廷數員之外能深明東方情形者實無多人竟有不知越南爲中之屬邦者繼見總理衙門屢次聲明不認法越條約又屢次聲明中國保全屬國以固邊圉不能漠視之意該國或者畏威懷徳有所顧忌而不敢遽發亦在意中惟臣處未接該外部確實覆文仍不敢謂遽有把握總理衙門王大臣原奏所稱爭以空言必須見諸實事實屬至當不移之論各疆臣欽奉寄諭之後如何遵旨妥爲布置自必先後據實陳奏臣當欽遵諭旨堅持前議總以不認法越前訂之約爲根以冀形格勢禁消弭釁端仰慰宸除將臣與法外部來往照會分別譯漢鈔稿咨呈總理各國事務衙門並將臣所具照會稿摘要先行電達該衙門查核外所有微臣現與法國持論情形及揣度法國大槪情勢理合恭折覆陳伏乞皇太后皇上聖鑑訓示謹奏

照覆法國領事文

張之洞

爲照覆事案據貴領事官文稱日前廣東省各屬教堂被搶被燒之案當經飭令教士將各處情形逐一詳細列單共計三十三張相應照送貴部堂查照惟此次教士教民被害共失去銀三十八萬三千三百八十八元三毫四仙皆光緒十年十一年之事亦因地方官未能實力保護是以遭此慘毒𨿽經屢奉大淸皇上保護之旨無如各官不能實力奉行是以各處百姓將﹝教士﹞教民任意欺淩無可安生此次旣被擾害又失巨款深爲可憫素仰貴部堂髙厚廣大爲懷定爲本署領事用心速爲將案辦結仍希飭知各屬一體保護以惇睦誼或由貴部堂派委明幹公正之員會同本署領事所派之員商量秉公妥辦亦可至應如何辦理之處希卽照覆爲此照會等情附送法文一張並中法失單三十三張本部堂均巳閱悉查中法自去年定約惇睦如初所有前年七月貴前領事官離粵以後至去年六月回粵以前一切事件本部堂實以爲無可議辦去年七月初四日接師前領事來文業於七月十一日照覆文內曁七月三十日答復函內明白指陳在案意謂師前領事必當恍然大悟深悔立言之失貴領事官亦必不至再爲沿襲師領事之錯乃此次來文核與師前領事去年文件大意相同殊甚詫異貴領事素來深明公平道理備悉各國交涉章程不應又生波瀾爲此不合情理之請本部堂不得不更與貴署領事切實論之來文所稱教堂各案約分三端一曰教堂一曰教士一曰教民粵中各屬法國教堂有事時則官代爲之封固看守事平後則點明交還保護之道不過如此此教堂之無可議辦者也教士出境則送之畱粵者則衛之保護之道不過如此此教士之無可議辦者也以上二節前次照覆文內均巳詳切聲敍現在毋庸復說至於教民一項其人𨿽習法教仍系中國子民領事離粵期內粵省教民之事豈能復行追問是不啻干預中國保護子民之權矣此尢教民之無可議辦者也總之前奉諭旨保護法國官商教士乃系我國家格外浩蕩之深仁棄捐小忿眷念舊盟惇厚誼故𨿽當兵事紛紛而髙天厚地覆涵濡曾無小異粵中文武百司宣奉恩命爲之泯仇釁爲之衛行旅爲之保室廬其時人情洶洶數百里內外起義聚眾必欲得敵人而甘心見有敵國之人無論官商敵國之物無論錢貨誓不少畱於境內貴前領事曁教士等莫不親見莫不深知經本部堂再四通飭曉諭聲明法國官商教士不因爭戰而來本與法兵有別嚴飭諸將約束各營明示密防費盡心力始有今日之安夫以眾怒所萃之物業而居然幸獲瓦全卽小有遺落僅如纖芥所存於法國者實大且多法國官商教士將去之時無傷生之恐及去之日無失路之悲復回之後得棲止之所其所仰賴天恩者至優極渥而粵省地方官睦誼之重禁令之嚴粵中之民遵旨守法格外厚道亦甚在可感激之處本部堂之意以爲師前領事回粵之後必當轉述貴國國家與夫將相總大臣及教士之意善詞盡禮道歉道謝以答我兩廣百姓以後格外謙和格外謹斂不爭不競以期民教永遠相安則貴領事官斯爲善於奉行西教維持商務者也今來文不知感謝地方官不知慰答眾軍民反謂保護之旨各官不實力奉行誣爲欺淩詆爲擾害試思若果當時不實力奉行則當義民百姓虓怒沸騰之際恐於貴國師前領事官業已不利矣尙何論區區之教堂什物乎現在玉帛重惇言歸於正以前之事自應置之不提來文所謂失銀三十八萬餘元請爲將案辦結等語查此等皆開戰以後議和以前之事無可歸結如果各屬教堂於去年七月教士回堂之後別有被搶焚之案一經知照自必按約飭地方官持平妥辦亦不必另派商辦之員也再者去年撤兵立約以前之事本部堂本不欲言及致形見小今來文旣屢經糾纏前事則本部堂亦未便默然不言查中國自光緒九年辦理海防以來以至十年六月雞籠開戰而後耗費銀各路用兵之費及稅釐短折之項爲數甚巨然此系國家項斷不屑與鄰國計較卽以商民虧損而論兵端旣啟生理有礙福州臺灣鎭海等處兵燹擾攘士農工商船戶漁戶損傷人口物業財貨船隻不知凡幾然此尙系別省姑置勿論今專以廣東一省而論擄廣海之渡船封北海之商口潮廉瓊道路梗阻貨物停銷商工船漁俱受虧折統算廣東省各口損耗銀數約計三百八十餘萬兩按照萬國公法自應以舉兵至人之國生釁者認其咎貴領事官須先言明將此銀三百八十萬兩若何查辦若何歸結籌有妥善切實辦理與本部堂議明辦妥再爲查辦教堂損失零星物件可也至廣東省籌辦海防正需經費現議籌備銀肆百萬兩購買船炮尙未措齊貴領事官友睦爲懷如能代爲用心籌助尢所欣悅者耳據悉前情相應照覆貴領事官查照順候時祉須至照會者

藩邦

薛福成

昔者齊桓公合諸侯致江黃管仲曰江黃遠齊而近楚若伐而不能救則無以宗諸侯矣桓公不聽楚伐江滅黃君子閔之厥後衛人滅邢莒人滅鄫𨿽以齊晉之彊大不能過問此無他形勢使也然中國朝貢之邦有定期者六曰朝鮮曰琉球曰越南曰緬甸曰暹羅曰南掌朝鮮琉球最恭順越南次之其餘三國不過羈縻勿絕而已往者英人自印度入緬割其西南邊要地近因國中多故失好於英有日蹙百里之虞暹羅國勢稍完近亦親慕西人用其政俗且絕中國朝貢南掌介暹緬之間東西交迫蠶食過半若存若亡此三國者中國旣不能護之以力又不能服之以威宜以度外置之止其貢使彼有急難亦勿與知但嚴修吾邊備而已至如朝鮮襟帶海表屏障中原無朝鮮則遼水東西皆將受警越南毘連兩粵孱弱巳甚屢爲寇所擾非授以偏師不足以固吾邊圉琉球爲日本所廢中國𨿽爭之無益然又未可默默也三者必皆有以處之竊謂救琉球之患宜待其變去越南之患宜審其機防朝鮮之患宜變其習夫琉球彈丸小島逼近日本其不能托庇中國勢也中國受其朝貢本至微薄不必因此興兵構怨亦勢也然日本無故廢滅琉球國人之淸議不與者半主其謀者薩摩人耳彼遣兵設官勞費不貲而琉球地極磽瘠固毫無所得中國宜明示不貪朝貢之意畱餘地以自處兼詰其滅人宗社之故仗大義以執言仍於自治自彊之道實力整頓亦卽張我虛聲仿日本兵船來遊之意常選船遊歷東洋以習海道彼初得琉球屯兵彈壓坐耗巨費又冒不韙之名國人之惎薩黨者必起而議其後度彼不能無悔俟其悔而圖之或遣大臣往議隱予以轉圜之機則事易決也故曰宜待其變若夫越南爲法人所侵削失地六省𨿽與法人立約議和而國勢陵夷殆難復振李揚才窺其可﹝侮﹞﹝悔﹞從而生心糾數千之黨徘徊邊外睢盰竄伏諒不過艸竊之輩起梟雄之才然越南軍久疲不練賊旣陷踞數城有趨逼東京之勢前者中國發兵萬餘由桂林出鎭南關逾二千里出關追賊復千餘里道遠兵多饋餫難繼賊復據險不戰以老我師設稍有不利損威非淺爲今之計不必臨以宿將重兵也宜簡精銳三四千人選資望稍輕而知兵者率之以扼賊後相機進剿別遣兵輪船一二號載精卒千餘往護越南之東京東京爲通商巨埠江海深通往來得忽之機糧械有轉運之便彼旣慮我之夾擊又未測我軍多寡其眾必聞風驚散斯時進止機宜仍用越南人爲向導越南人心旣固自可扼守城隘以絕其糧招諭土寇以孤其黨聯絡民練以布其勢彼進退失據必可成擒所謂出奇制勝者也故曰宜審其機若夫朝鮮幅員之廣非不足與日本相埒無如僻在東海顓顓自守日卽貧弱俄羅斯環其北日本逼其南並思觀釁而動彼必不能禦也議者咸謂宜勸朝鮮與西洋諸國立約通商俄倭有事於朝鮮西人忌其吞並且礙於商務也必起而助之此誠牽制之良策也然朝鮮風气未開勸之必不肯聽就令見聽而彼與諸國相處固應必不合宜事變滋多是引敵入室也今欲使朝鮮善於擇交必先擴其聞見按朝鮮有遣生徒入國子監讀書之例宜選其聰者調入同文館課以洋學數年之後咨回本國隨才錄用中國所刊條約公法及譯刻洋學諸書酌頒若干部於其國漸摩旣久庶使自知孤立之形亦漸求保邦之略此說𨿽若迂緩而實治本之圖也故曰宜變其習夫如是則琉球越南已然之患有以救之朝鮮未然之患有以防之字小之道不外乎此其餘力所不能及者宜於無事時早爲之計不爲之計恐又有如琉球之事也或曰萬一琉球復國中國將仍以藩服待之乎曰中國之不能保琉球地勢限之也卽幸而復國亦必設變通之法俾可持久否則中國以朝貢之虛名動受制於日本也而今則尙未遑議此也

與英外部商定派員會立坎巨提頭目疏壬辰

薛福成

奏爲坎巨提回部被英兵攻擊逐其頭目疊與英外部商議由中國派員會同英員封立新酋以全兩屬體統計可期妥結恭折密陳仰祈

聖鑑事竊臣查中國回疆之外向有羈縻各回部遠慕聲教列爲屏藩𨿽未設官而正朔是頒或𨿽未入貢而奉命維謹稽之西域圖志知入城邊外尙多屬地卽同治初年湖北所刻一統輿志實以康熙乾隆內府輿圖爲藍本臣嘗觀一統圖所詳疆域參以時憲書所頒地名則昔年中國所屬之回部實已可得其梗槪惟自咸豐同治年間中國內寇不靖未遑遠略俄國旣以兵力吞並浩罕布魯特哈薩克布哈爾諸回部擴地不下數千里而巴達克山魯善什克南瓦罕諸小部則皆服屬於阿富汗邇來阿富汗爲英屬國英之大勢駸駸由印度北向有與俄國爭雄之意而中國西邊之外遂日以多事卽如坎巨提一部近喀什噶爾南界在蔥嶺以南厥地縱橫數百里戶口約近萬人歲貢中國沙金一兩五錢例賞大緞兩端近年屬回之入貢中國者祗此一部卽新疆識之幹竺特一統輿圖及時憲書之喀楚特同音而異譯也但不知何時又服於克什彌爾亦歲有貢獻而克什彌爾今亦爲英之屬國是以英之印度總督歲貼坎巨提經費以助彼整理防務爲名實隱收其內政之權去年夏秋間坎巨提已有赴喀什噶爾告急之舉則以英人築一臺俯臨坎境也臣於本年正二月間承總理各國事務衙門之電信以英兵侵坎巨提該頭目連戰不勝率其逃眾詣卡外求援屬臣以起釁情節詰英外部臣詢知英兵修築一路直貫坎境北抵興都哥士大山意在扼此隘口以杜俄眾南侵而保印度門戶該頭目興師攔阻爲英兵所擊敗其所居之棍雜城亦被英兵占據臣與英相兼外部尙書沙力斯伯裏晤商兩次據稱並無滅坎之意亦無阻坎入貢中國之意祗因坎酋罪惡甚多輕慢英官不得不示懲儆等語臣與總理衙門往返電商妥籌辦法因坎酋聲名素劣勢難必使復位該部旣系兩屬之國與專屬中國者又稍不同祗可酌就外部之辭與之理論外部語言閃爍其初次存坎之說旣甚遊移而必欲據坎之心則甚堅韌幸而﹝窺彼﹞﹝之以﹞隱情頗以俄焰方張亟思聯絡中國不欲斂怨樹敵臣得就此設法磋磨而英廷措注東方事務動須俟印度總督議復核辦最後稱選得舊酋之弟摩韓美徳拏皇可爲坎巨提頭目擬請中國派員會同英員行封立之禮已由總督衙門電告新疆巡撫選派妥員前往臣與外部商訂儀節華員英員共爲一班克什彌爾系英屬國該員位次應稍居後行禮之期初訂在閏六月二十三日現展七月二十五日祗領屆時彼此和衷妥辦卽可蕆事此與英廷商辦選立坎酋之原委也臣惟數十年來西洋諸國日肆東封俄辟琿春英守香港其初皆系中國之地彼族知我中國疆土廣遠向不計較尺寸尢不力爭藩屬乘間抵隙競生無饜之謀於是日本滅琉球法人取越南英人翦緬甸相率效尢竟無底止甚至有覬我朝鮮睨我臺灣者亦事勢使然也英人之經營坎巨提殆非一日此次乘釁而動彼謂蕞爾部落中國必度外置之迨臣承總理衙門指示齗齗與爭稍出英人意料之外彼旣以立酋爲轉圜我卽可藉保小爲退步𨿽選酋之柄隱屬於英然旣稍爭回體制俾各國知兩屬小部中國尙不肯捨棄已稍變琉球越緬之前規似於大局不無裨益且俄法諸大邦見中英交誼如是親睦亦當稍戢其囂陵之气矣除詳細情形曁問答節略已節次寄呈總理衙門外所有中英兩國會立坎巨提頭目計可期妥結緣由理合恭折密陳伏乞皇上聖鑑訓示謹奏

逆酋竄入俄境該國允嚴禁錮疏

曾紀澤

奏爲逆酋白彥虎等竄入俄國境內一案現接該國外部覆文允爲嚴加禁錮恭折馳陳仰祈聖鑑事竊臣於光緒七年六月二十五日承準總理各國事務衙門咨開光緒七年四月十七日奉上諭劉錦棠奏首逆逋誅請飭使臣向俄理論解送懲辦一折劉錦棠以曾紀澤巳與俄國另立新約白逆等如何交出未聞議及急應執約理論不可置之度外等語白彥虎一事前於二月間據曾紀澤電寄總理各國事務衙門詢及辦法當以此事自須論及應否卽議或俟換約後再議由曾紀澤審量辦理經該衙門由電報傳旨寄覆曾紀澤接奉此旨當能相度機宜妥爲籌辦俟曾紀澤奏到時再行諭知劉錦棠遵照欽此恭錄諭旨鈔錄原奏咨行欽遵到臣臣於七月二十八日照會俄國外部令其按照成約將該逆犯等刻日交還並於閏七月初三日附片陳奏聲明俟接該國確實覆文再行據實覆奏請旨定奪玆接該國外部覆稱白彥虎等犯系屬公罪不在條約所載之列𨿽該犯所爲之事本國亦深惡之然不得不認各國容畱公罪之例惟本國亦不得不認其責成設法防範以杜越界謀爲不軌情事是以本國飭將白彥虎禁錮於距離中國邊界較遠之地嚴加管束如此辦理諒貴國國家洞悉原委必以爲然而本國設此嚴防免致白彥虎等再滋事端系爲安謐中國邊疆起見務望鑑察此情當必愜意等語照覆前來臣前於本年七月初間未經赴俄換約之先曾經函告總理衙門聲明西洋公例於尋常命盜各犯立有條約者莫不互相交還獨於稱兵之逆首則以公罪目之謂稱亂者眾爲之首者非一人之私故各國從無交還之事再四思維於索還白逆等犯不敢謂遽有把握嗣接該衙門函覆以西洋旣有此公例誠恐難與爭辯但期眞能禁錮永不令爲我邊患等語此次俄國外部照覆與總理衙門所論情勢尙屬相同應否請旨飭下督辦新疆軍務大臣劉錦棠等將此案作爲了結之處伏候聖裁除將俄國外部照會譯漢鈔稿咨呈總理各國事務衙門查核外謹恭折馳﹝陳﹞伏乞皇太后皇上聖鑑訓示施行謹奏

中西惇睦策

殷之輅

竊以惇睦之道祇須爲小人講不必爲君子勗而策惇睦者則固爲君子策非爲小人策也何則蓋小人尙勢其與人交善皆本於利勢之所燻𨿽極相好亦不得謂之惇睦故朝玉帛而夕干戈者有之始膠漆而終魚肉者有之君子尙理其善與人交一準以情理之所宜𨿽小有言亦無非欲全惇睦故禮讓再三而不爲卑屈兵戎相見而不爲欺陵使斯世而盡君子乎則惇睦何必策惟斯世不盡君子而欲其永惇睦誼斷非無策而能然試以此孑身處世與鄰里鄕黨交欲求相安於惇睦且不可以無策凡邦交乎今中西之交乎中西之交從古未有之局也言文迥異風俗各殊向之遠隔重洋者今皆近若比通商數十年來𨿽亦式好無尢而齟齬處正復不少豈中國於惇睦之道有未盡耶而中國則固事事克己懷保遠人視子民有過之卽如各處民教相爭及商務涉訟等案莫不抑民而卹遠盡法以懲如願以償是志存惇睦者莫中國若也旣已志存惇睦何至尙有齟齬豈西國於惇睦之道不甚重耶而西國則固事事秉公不輕用武設有兩國爭持不下各國必出而勸攺俾仍底和且不獨同洲如此卽事在異洲亦然往年中法之役刻下中東之事皆經歐西諸大國與聞其間力勸行成𨿽日本有心肇釁甘冒不韙以致事終決裂而諸大國之盛意則誠可嘉也是西國之於惇睦尢能力全其大更何齟齬之有哉然而中西交涉猶不免小有齟齬其故安在惇睦之道則有餘而惇睦之策未盡善也試爲借箸籌之頃論君子小人非分指兩國而言無論何國不能盡君子亦不能盡小人惟道消長用有升降則政俗因之而異乃有若國君子﹝若國﹞﹝有防﹞小人之辧以其尙理尙勢相懸甚遠也夫尙理原勝於尙勢而有時尙理者每爲尙勢者所屈於是有爲解嘲之言曰受屈者常在天道好還我則仍尙理以俟之有爲憤激之言曰當理不如尙勢弱肉彊食我惟修武以制之是二者皆偏也爭機愈伏而愈深其發必甚烏足以保惇睦然則理勢並尙如何曰幾矣可以立矣與國之交亦可久相睦矣而以云乎惇則猶未也尙理而深造乎理之微尙勢而轉忘乎勢之俾理與勢渾成一貫夫然後萬國和同爭端悉泯中西惇睦復何待言所謂深造理之微者事無巨細理所應爲者無不爲爲之而未當弗措也理所宜革者無不革革之而未盡弗措也法之敝者理宜變則變之毋事因循法之善者理宜仿之則仿之毋襲皮毛爲上者理宜盡心民事毋使有一夫之不獲爲民者理宜奉君事上毋使有一藝之不精如是則上下一心君民一體財用足而人才興武備充而文治盛縱府庫無藏而富莫與京兵額無多而彊無與敵凡若此者初不過循理而行未嘗言勢而勢早根於理而以生以盛矣所謂理與勢渾成一貫者是也至此而起視外交無論君子小人其與我惇睦當復如何

論中外交接其聯絡維持之法究應如何辦理

李提摩太

試卽聯絡維持之法論之第欲言其法當先考其國之所由來而始可與言法也按中國居亞細亞之東最大之國也其天時之和地土之腴出產之盛人數之多敻乎莫尙矣然在天下又最弱最貧之國也英國未立國之前中原已稱大國又莫古於中國也中國之地大於英之本國三十倍有奇中國民數多於英之民數十倍其地土出產更非英國所能同日語矣但中國如此之大而且佳而英之富彊較中國最大之時而更大何哉天下無一海道無一國都無英人也其權柄已行於普天之下其統轄之民與中國相埒以英之本國進出貨物而論值銀三千兆圓二十年來英國生意之大駕乎歐洲各國之上矣若中國不過二百兆員是英通商銀數大於中國十五倍以英國中國人數核之英國每人派洋八十四元中國每人派洋五角五分耳再以美國比之夫美國最新之國僅滿百年者也其民數僅四十兆而進出貨值銀已有中國六倍中國民數多於美國九倍以中國美國民數核之美國每人派洋二十五元中國每人派洋五角五分此特就通商一事言之推之他事亦莫不然以西人而觀中國似不當如是也無怪西人因通商來華皆以爲奇異而欲查明何故矣玆查得與外國相反之處有大故一焉外國視古昔如孩提視今時如成人中國以古初爲無加以今時爲不及故西國有盛而無衰中國每頹而不振西國萬事爭先不甘落後中國墨守成規不知善變此弱與貧所由來也不知泥古轉以病今今之時勢何如當審時度勢而爲之超乎古之上合乎今之時此識時務者爲俊傑也然居今而反古之道行之太驟人將有議其非者必也從容不迫思得善法而徐徐更之旣不駭人之聽聞復可新人之耳目斯爲善變之法矣惟是所變者法也而於孝弟忠信禮義廉恥諸大端仍萬世而不易也人又何疑乎且卽以忠字而論設如有叛逆當前以弓箭殺賊而不克以鎗炮滅賊而易平同一忠也不得謂弓箭殺賊爲忠鎗炮滅賊非忠也又如農家者流以舊法耕田而所獲無多易以新法而收成倍蓗法𨿽變而耕者不變然所收之五穀多寡懸殊矣此必當攺變之法急宜攺之可以成事否則敗矣夫天生民而立之君君民一體上下宜通也倘君處深宮民處艸野不相聯絡以致國貧民弱所中飽者惟居官人耳官一中飽上下交困如身不能使臂臂不能使指何以爲國乎是君與民與臣當熟思上下相聯之要法可也昔羅馬國有一相臣設一寓言可引證焉一日手足會盟謂肚腹無能而飽食終日以後吾等當蹺足斂手不必爲肚腹作馬牛也甫經數日手足皆軟弱不堪而肚腹猶是也因而悟曰手足腹當視同一體不可一日相離者也如曰君自君民自民民無多求所求者丰衣足食與太平無事已耳信斯言也則君與民分而國有不危者哉此泰西各國所爲有公議堂之設也而究未知中國能行否也卽或君臣民能聯絡矣可望其能彊矣而弭內患而禦外侮又自有法也蓋外侮多由於內患未平耳內患能平外侮何自而生﹝如﹞臺灣雲南二事內地不生莠民日本與英國萬無可乘之隙也以是知朝廷準與西國立約通商傳諭臣民保護西人朝廷之意非不甚美而通商大臣之外凡各省內地官民未盡周知每遇西人疾之如仇而欲害之以爲有功於國而不知國也實甚若云上諭傳之未廣民人多事不當專責之民此又西國新報之法爲最善矣西國新報由省而府而縣﹝大小﹞文武官員以及鄕鎭商民無一不觀凡國家出一令行一事必登新報民人一見新報遵奉無違此內患不生外侮不來之美法矣中國無多新報故知去朝廷之命令者少也但新報𨿽少而能逐日所發之京報徧示鄕閭鄕民可見而知之卽或十人之中有梗化者兩人其有知識之八人必從而勸導之則無知者有知而不至貽害國家矣倘使國人皆服而邊境有逆命之民此彈壓之兵所不可少也

或謂兵卽彊國之法乎非也兵不過彊國之法之一端耳夫設兵有二法一曰巡兵一曰戰兵有巡兵則道途之小事可平有戰兵則國中之大難可削巡兵地方官養之戰兵國家之養所謂兵者非徒穿號衣紮營盤成擺隊耀外觀已也必捨弓箭刀矛而易新法之槍炮以耀武疆場也然又非徒誇槍炮之新必熟於操演精於攻戰不令民畏而使敵怯遵軍令齊步伐可戰可守而又必有韜略明之大帥善爲約束而教導之斯謂之兵否則閒人焉耳或旣有精明之大帥平時操練戰兵而此省若干營遇有不測作速調兵而兵行遲滯被害之處已不可問是有兵如無兵然則徧地皆養兵乎而兵餉又難繼矣卽以哈密與喀什噶爾而論東西相距至少六千里按站行走將行百日兵已疲憊爲之柰何此又西國鐵路之法爲最善矣中國如有鐵路五六日可到也中國兵丁近來俱學西法購洋槍置洋炮以爲有備無患而不知僅學﹝至﹞半途也鐵路行軍尙未夢見不眞徒費心思軍餉乎昔年徳法構兵其徳能勝法者非徳兵果精也在鐵路行兵之神速耳如無鐵路行軍非但兵易落後卽藥彈糗糧亦易不繼兵丁枵腹勢必退而就食而軍事危矣泰西各國築造鐵路豈無因哉且今之俄國精於造鐵路者﹝也﹞探定程途由極西之地起至與中國交界之處止倘欲用兵兩禮拜可到也中國行兵而無鐵路最快一月至遲三月鞭長莫及而俄兵已入境矣不更觀英國又欲於印度造鐵路至雲南邊界乎若由印度行兵三五日可到也危乎不危中國於此尙可置鐵路之法於不問耶其造鐵路之法以京都爲總匯之區分出支路通連十八省省省相連斯爲要較之以銀洋置辦鎗炮藥彈等物有事之秋固屬要物無事之日置之無用而鐵路則不然有事於兵家最利無事爲通商快捷方式無窮之利由此而生以上乃論陸路之兵法也若夫中國濱海之省多矣炮船又何可少乎大而鐵甲小而輪船等船皆足以資扞而壯國威也但中國有造船造炮之局矣有買船買炮之舉矣而駛船者不得其法放炮者不知其法𨿽有好船好炮行至海特爲他人作嫁耳不但此也擱淺之虞亦宜考究如天津吳淞等口若非開深炮船難以出入豈法之善哉其它有關於軍事者則電報事也譬之救火者髙建一樓置大鐘於上一遇火警擊鐘幾下卽知某處火災趨而往救之易事也火患尙宜如此用兵大事乎何能建樓鳴鐘而令通國皆聞耶此又西國電報之法爲最善矣電報瞬息千里神妙難言中國﹝文報﹞以千里馬傳遞爲最速較之電報相去天淵矣夫電報尢速於鐵路也如某處兵興倉猝由鐵路傳信或歷兩禮拜而後知卽由鐵路行兵亦必歷兩禮拜而後至如此往返已一月矣若用電報頃刻卽知旋卽調兵由鐵路馳往甚速也現在電綫由中國通連外國有兩條焉緊急信息五萬里之遙往返祗須一日耳況電報亦非特利於行軍也卽平時遞傳文書以及貨價行情甚爲有益豈可再緩乎普天下鐵路電報所在皆有僅餘一大國求辦非中國而何然中國欲辦此炮船鐵路電報諸大政甚非易事當此庫支絀除關稅釐金而外別無他可籌以國家有限之財辦此炮船鐵路電報諸大政愈辦而愈窮也是非急於謀富不可

倫惇致丁雨生中丞

曾紀澤

二月八日接誦臘八日手書具審兩肅蕪已塵靑覽日本垂涎臺灣果從琉球入手公之言中天下之不幸也猶冀廊廟之上及早籌之無令彼族狡計遂得盡逞所謂亡羊補牢尙不爲遲吾華淸流士大夫髙論唐虞商周糟粕之遺而忽肘腋腹心之患究其獘不獨無益實足貽患事機挫壯健之軀以成羸之疾此其咎不全在讀書酸子亦當事者憚於締構怯於肩任有以釀之紀澤自履歐洲目遠人政教之有緒富彊之有本艷羨之極憤懣隨之然引商刻羽雜以流徵屬而和者幾人祇能向深山窮谷中一唱三嘆焉耳連旬心緒尢惡緣正月二十三日得譯署電報謂崇地山所訂約章中外臣工並謂窒礙難行派紀澤使俄再行商議夫全權大臣與一國帝王面訂之件忽欲翻異施之至弱極小之邦然且未肯帖然順從以俄之彊大理所不能折勢所不能詘者乎刻下函牘未至不知其詳不審所任之事是否猶可措手紀澤所懼者入其境而見輕直無術以自列於公使之班無論商議事件之齟齬也總署有總署意見京官有京官意見左帥有左帥意見俄人有俄人意見紀澤縱有畫策於無可著棋之局覓一劫路其柰意見紛歧道旁築室助成者鮮而足毀者多蓋不蹈地山覆轍不止也地山固太怯弱又牽於私家之事回華太急近於專擅與言路以口實然全權大臣處事一有不當卽重譴醜詆無所不至嗣後使臣在外者更何能開口議事此亦言事者不顧一面不顧後難之過也紀澤有兩事與時賢所論相反者或論重懲使臣所以明告俄人以使者之所訂非華人之本意則攺之易愚以爲懲使愈重則辱俄愈甚攺約愈難將有所求而故激怒之所求其能獲耶或論俄多內亂其君臣不暇與我爲難愚見則以爲俄之內亂緣地瘠民貧無業亡命者眾也俄之君臣常喜邊陲有事藉徵戰之役以消納思亂之民左相以前事得手遂欲輕爲戎首亦一隅之見未嘗統籌全局耳總之毀約亦非譯署本意特爲言路所迫而紀澤適承其累耳

論加稅

梁啟超

今之談洋務者不曰聯俄拒英則曰聯英拒俄中日之役英人袖手而俄仗義執言迫使日本還我遼東此前說之所由來也英人之官於中國者商於中國者傳教於中國者日日發論日日著書與夫英文各報之翻成中國文者其言皆曰天下仁義之國莫若英國親中國愛中國欲保全中國者莫若英國中國人習聞之而輕信之以爲是實親我愛我欲保全我此後說之所由來也償議定國用困蹙乃以上相持節聘列國修好之外兼及議加稅則一事攺值百抽五爲值百抽十此議若行每年入可增千餘萬論者以爲歐洲諸國與我交誼甚睦得我之利益亦已甚多其顧全商務之心亦甚重未必區區者而不余也而果也請於俄俄諾之請於徳法徳法諾之向之論者以爲事垂成矣而不意沙侯之一言梗全議也當俄之諾也非有愛於我也中國之商務俄不過二百分之一而所認中國一千六百萬磅之國債以關稅爲質其願中國稅入之多固宜也當徳法之諾也亦非有愛於我也彼固灼知英人之必不我許則何樂而不以此市恩於我而索我以他種之權利也英之不我許也亦不必遽然示我以無望也外部則言權在商會商會則言權在上海商民明知我之無他權力無他言論以與彼相持也是故稅而不加固爲害也稅而能加亦未見其爲利也何也彼以千餘萬之入示徳於我而我寧能無以爲報也由斯以談人之親我愛我欲保全我也如何矣吾聞之公法家之言曰凡世界之內名之爲國者無論爲彊大爲弱小爲自主爲藩屬無不有自定稅則之權或收或免或加或減皆本國議定之而他國遵行他國或苦其所加過重祇能飭令商人不運不售而不能阻人國使不加祇能倍加我國運售彼國之入口貨稅以苦我而不能因我之加稅而以兵力相見此地球萬國之所同也是故約章與稅則兩者各不相蒙約章者兩國之公權也稅則者一國之私權也中國通商之始情形未熟英人陰謀以紿我盛气以我令將稅則加載約章於是私權變爲公權自主成爲無主以致有今日之事人之親我愛我欲保全我也又何如矣又聞日本當﹝通﹞商之始其不熟情形也與我同其見紿見而誤載稅則於約章也亦與我同而近歲與諸國換約稅則自由無以異於他國而我今日者以小國所能自有之利權我乃低首下心求之於人而不可得人亦何厚於日本而薄於中國乎孟子曰禍福無不自己求之者不務自立而欲倚他人以爲固則謂之求禍而已故有以聯俄拒英之說進者吾請與之言波蘭有以聯英拒俄之說進者吾請與之言印度

交涉言昔者匈牙利之豪傑割沙士嘗懷雄志欲挽回國運於旣倒及事敗露逃於土耳其俄皇尼歌拉斯謂其破歐洲之和局將拘捕之加以刑辟美國政治家乃爾也兒委不士把兒毅然揚言曰君主專制𨿽有壓力究不若公法之力也如邦國交際公法是已抑俄皇旣訂盟謂與文明列邦同守萬國交際公法之義今若捕匈牙利民國而戮之俄皇亦知犯公法之義否天下耳目所屬列國當有指摘俄皇之所爲者此等正義之言足震動列國之間俄皇畏縮遂不敢加刑於匈人矣昔中日構難之初日本浪速戰艦復在朝鮮之海擊沈英商髙升輪船英國輿論沸騰謂宜責日本賠而英政府嘗告於日本星使情形頗大將啟紛爭當此之時公法學家和蘭得氏嘗撰文寄泰晤士報云髙升輪船搭華兵將至朝鮮此時𨿽未有宣戰之布告以實際而論則已開交戰之端矣故爲日本戰艦者有責問之利權髙升輪船不遵公法擊而沈之固其所也故以公法學論之日本一舉一動實不可非議焉於是紛紛眾論一時頓息是皆公法之議所以能抑暴君之虐而制無知之民亦可以見其力之至大矣

抑所謂邦國交際公法者創始於何時乎曰當第七世紀之初文明漸興基督教士首倡人類同胞之宗旨而方直平衡以討究羅馬法之意義故沙梨景自裏我羅士亞斯等諸家斟酌萬國之準繩刱定萬國公法之大本爾來星移物換或攺革修補以至今日而爲萬國之準繩𨿽不同一國法律可直行刑罰也然天下共視爲重大之律若一國有悖公法行事者則萬國將鳴鼓而攻之今之稱公法爲空文者殆狂人之言耳然時人動輒謂萬國公法本行於奉基督教之國耳不奉基督教之國卽未可輒行嗚呼是何荒謬之﹝甚﹞﹝盛﹞也抑邦國交際公法者其章程條例本非國家所定而其言則理法也理法千歲而不變則公法之理何往而不可行哉但國有文野之分此公法卽爲文明之理法也則欲行之蠻貊之國也難矣哉蓋非不可行也不能行也譬猶北道之極南島之瀕已屬我境土然民智未開則不可一律施法於此等土番也國家非不欲一律施法而實有所未能也故若以公法爲具文不足學則是自好貶抑而入蠻野之境者矣𨿽然所謂基督教國亦往往有不準公法行於異教之國而恬然不顧者意𨿽乘彼野蠻爲奇貨可居以逞其私欲之所致而其藉爲口實者則云彼等野蠻未可施以公法之義也故謂奉基督教之國乃可行所言未必稱實亦不過藉以別文野之語耳然則異教之國所以往往爲歐洲所壓抑而受屈辱者實由於不通邦國交際公法之大義也世人視邦國交際公法不甚重大往往忽豈非可嘆乎是吾人宜亟講究此學而不能自已也論邦國交際公法學

中英所議緬甸邊界條約內載有準開西江通商及因中國違背現行之條約議訂索償各條尙未簽字該邊界條約中國總署情願簽字乃駐京法國公使從中阻撓並以旣開西江通商或有礙法國利益請中國準其在廣東廣西等省建築鐵路藉扺所失此請中國尙未允準等語電音所述果確則法使之作爲如此我𨿽怒形於色當亦爲人所見諒法使辦法與理交涉殊不合宜法人如願借端圖利彼之行爲殆亦有益於其國人歟而我之忍耐已至無可再忍耐之地步矣我之索求緣中國之背約而中國之背約實由法國公使彊逼之使然也中國受逼於人致違約章議論多時二國始得訂定各乃較弱一國指中國言又爲造事之人指法國言阻止照所訂條施行此事自法國觀之固覺詡然自得而路透訪事人所報果確實非英政府所能忍耐者也英與中國已議訂條決不容他國從中干預法國此舉有或謂中國所深願者果爾則中國豈不眞瞽已哉噫歐洲各國凡與中國有交涉者聞西江弛禁之事必以此爲當今之急應爲各國所竊幸其如格勞伯爵及拉希雷乃及竇夢得漠爾蘭及班脫諾脫諸君四人皆法國執政大臣在位執政之時與今迥然不同何𨿽然時勢或未嘗變遷而當道之人已經屢易然則非因人異而辦法亦不同乎論中英法三國交涉

泰晤士報云駐俄京通信者論中俄關系曰西伯利亞鐵路與中部亞細亞鐵路相會以聯絡鄂穆斯克及土耳其斯坦之間應不甚悠久也俄國雄志郁勃經營鐵路於東方又將敷設於波斯夫鐵路縱橫欲乘便捷以蠶食四方是俄國新政策所在也就華人而論宜亟注目者莫若滿洲之野此地爲淸朝陵寢所在中國最嚴禁備𨿽以俄勇士未離那烏士機之冒險而嘗率可薩克騎兵橫行蒙古之野分派俄皇畫像於沿道士民以收拾人心然未嘗能插一足於滿洲也千八百五十八年所訂之愛琿條約實準俄國貿易家有來往松花江之權矣然俄人未敢行此利權如千八百六十一年俄人且波他阿赫付者始開行該江爲中國官長虐殺於參令中日未戰以前未嘗有一艘俄船能航江上俄人之畏怖中國如此迨經中日一役將漸謀不利於中國以爲機有可乘遂請中國明與俄船以通航松花江之權俄駐北京公使喀西尼直發電於在﹝黑龍地方領事令﹞黑龍江輪船公司開行輪船溯該江而抵齊齊哈爾中國官員優待焉而俄國外交之術善收其效爾來博取奇利於外交之間不一而足遂至西伯利亞鐵路橫斷滿洲之野長九百五十英里云論中俄關系

昨聞俄國得於有事之日據用旅順口大連灣膠州灣等之權於中國久在疑似之間論者亦似以爲可信之事西伯利亞鐵路未成俄國經營亦未爲全備而訂此條約以招日本憤恚實非俄國之得策也且索還遼東之役其干涉者不獨俄國法徳亦實與有功卽英亦爲中國保護揚子江岸一帶地矣然則此等諸國豈默許獨收其利哉故去歲二月始有膠州灣將歸俄手之說外人卽論云當訂爲公開之港何則山東省公開埠頭惟有一臺耳然地勢險峻與內地隔絕距省中都會之地頗遠故貿易之利甚鮮膠州灣𨿽淺而頗廣且無風浪之險濟南府在指臂之間交通貿易之利甚饒則以此灣爲公開埠頭實其宜也至於俄國亞細亞鐵路之舉吾不敢過責俄亦不暇深警中國惟吾人見俄之貧弱猶且能爲此舉豈不知當所自戒乎噫彼俄築路五千英里在荒磧未見利之地而英則稱印度加拉地鐵路一千英里無大利將停止其興築抑何心也亦可以自省矣英報論中俄大勢

俄人注目於亞洲大陸最致力於西伯利亞一帶興利殖民而其發達之速殆出意料之外其於外交軍事通商貿易甚有關系日人皆不解而其實非鮮也夫世人聞西伯利亞之名每以爲千里荒野寒風凜烈雪滿目之境恐生民不能住焉豈知額爾古納河畔一帶如黑龍大谷如阿爾巴堇如中部亞洲髙原均足爲一大殖民地俄國近時政策實在開西伯利亞之富源其農產物與礦產物采取者甚夥惟道路險惡多不利便故稍有阻礙耳若一旦交通之便大開來往被其益利則西伯利亞一帶地變作人煙繁盛之要衢可操券焉今俄人方經營一大鐵路及其落成則自俄京抵亞洲東洋之面須兩禮拜而足矣是縮短東西之遠地變之最盛者矣惟其變之甚則於軍事外交通商貿易亦作一大變局而至西伯利亞之野與日本之海面更有變之愈甚者也陸上作東西之聯絡交通經由中部亞洲而出中國揚子江畔爲第一好路若中國謀出此而興築鐵路則不獨中國之利天下亦將享受其便也𨿽然我中國政情恐不能用此策假令有作若此計劃者亦恐未必成功也苟中國不思及此則西伯利亞鐵路獨永爲聯絡東西之第一捷路以擅其利也俄國鐵路關系於東西兩洋各種事情如此則中國日本之與俄國增加交涉密邇之事應莫大焉於是兩國政治軍務以至貿易商務必豫計得失如彼我之勢當樹立其根基例之貿易一事不啻於歐洲東西之行旅貨物爲一大便利而於一方則疏通西伯利亞之富源並增進其富力又於一方則日本爲太平洋貿易中樞猶英在太平洋面爲新舊二大陸要衝也西人稱美洲爲新大陸歐洲爲舊大陸時局至此則日本欲不變其面目豈可得哉𨿽然當中日之役和局將成時俄有忌心卒然干涉兩國之間招日人之怨恨亦非鮮少日本政府𨿽不介懷而日本國民已痛憤入骨矣𨿽由日本政府外交之羸敗乎抑亦俄國好損日人之意气乎然則於第二十世紀亞細亞洲局面宜注目者將在何方乎爲日人者亦可以知所自處焉論西伯利亞將來大局

俄國官報論黑龍江省之前程曰我俄東境未能開拓百般事業未悉興始如工業貿易亦未有端緒此吾所以常憂念不置也其故何在曰以工業貿易所需資本頗饒富也曰貨物運費過昂也曰通幣甚也曰專門營業者少也曰居民有專門智識者少也曰勞工不足也職此之故所由阻撓其工業貿易未之興盛也若夫異日能百廢具舉則其興盛亦必易易耳然則宜講究補其不足以圖發達之道實爲今之急務矣請詳論之黑龍江地方資本之未饒亦洵不得已也何則其道路則險惡也其生產貨物之地則遠隔在數十里之外也運至市場則銷許多時日也商賈買賣信義未明故假借不能自由夫以交通不便遂使貨物之運費髙騰商賈買賣信義未明遂使貲本不能通流彼寡有學識者𨿽在未開之地習爲常然是亦吾人所憂念也抑西伯利亞鐵路最便於黑龍江地方並爲歐亞二洲之利益足以資此地工業貿易之繁盛固無論已若賴鐵路開通之後而拱手無所經營則豈能望此地之興盛哉宜及今講求鐵路之利便而使工業貿易興盛也其道維何曰排除各種阻礙是也不止此也宜講交通發達之道而長進各種經營以副政府銷巨萬之貨開創此大鐵路之意當是之時吾人宜經營畫策之業𨿽不一而足屈指數之開列如下一稽查該地方風土物宜廣告於世人以資興業家之三省二修理水路交通之利以便搬送貨物三惇商賈之信使易於廣通貨財四明定裁判警察卽巡捕房也制度而保護士民利權五興業家以合宜之特權以寓獎勵之意使興業家奮起六使國中住工業之地者移居於此地以圖增人工七設立專門技藝學校行是七者所以謀此地之開張也夫欲稽查風土之宜國家所設立之探險遠徵隊及學會亦頗有力焉試詳舉之如千八百八十八年聯成探討山隊以察南部烏蘇哩之業近時爲稽查鐵路一帶地質並黑龍江航路故聯成遠徵隊又大藏省簡派博士灑保於黑龍地方考查設置關稅之處並財務一切之宜又在千八百九十五年農商務首亦聯成一團隊以現任該省次官陸軍中將匹多羅付爲其長官考查築鐵路之處遠探此地情形是等諸人於察該地方風土物宜實與有力焉然今猶有地方官所派之多種討探隊又有學會而頗裨益世人也抑謀工業貿易之興盛待道路開通而後能收其效昭昭明矣不然則商務滯而不振器械可以興地利者不能搬運生產之物不能散於四方於是資本亦不流通於四處商工之業必衰故﹝與﹞﹝興﹞商工業之進益相待者必道路也然尙有一焉扶掖誘導商工之業根源者是在守信制度也現今商工業實情全系在此間守信之厚薄則商關工務之盛衰故昔者故哥兒付男爵亦嘗倡言此制亟宜設興千八百九十三年於哈巴洛夫戛俄地名亦作伯利﹝爲東部西伯利亞﹞所屬卜裏模爾斯克之會城在烏蘇哩江與黑龍江會流處按卜裏模爾斯克卽東海濱省會議嘗論此意矣當時𨿽有此等制度而論其所實行亦不甚廣也𨿽有帝國銀行在哈巴洛夫戛設立支行及聶爾琛斯克卽尼布楚今隸雜拜噶爾斯克有金銀廠按雜拜噶斯克譯言跨拜噶爾湖省銀行惟爾赫烏金斯克亦隸雜拜噶爾斯克有會場卽上烏金斯克在烏達河入泄格河處銀行等而帝國支行所在位置與此地商業樞要之所相距頗遠信義所及亦不爲廣余兩銀行本系商立貲本不饒彼此每多不便以致貲財流行阻礙所以故哥兒付男爵有此議也現任黑龍江軍務知事陸軍中將得呵呼士基職就之後直建議於大藏省云宜設帝國銀行支行於務位的倭司托克卽海參崴隸卜裏模爾斯克前報作烏港譯者之省文惟爾赫烏金斯克及赤塔今爲雜拜噶爾斯克之會城在陰噶達河上等地方且論貯財制度之利一在獎勵中產以下人民知貯財爲美事一在積小銀致大貲以轉用於緊要事業大藏大臣如徳亦專贊此議及千八百九十三年底始開帝國銀行支行於惟爾赫烏金斯克至九十四年並開始於務拉的倭斯托克及赤塔等又在此處郵政局施行貯財之制其數至四十餘局之多矣近時又始興中俄銀行於上海設支行於日本中國各地使在務拉的倭斯托克帝國支行互相通辦理財務此等銀行之設卽以爲財務機關故該處人民見之喜色相告朝野盡致力於其間幫助總辦創興事業一旦開設伊始店前成市業務定繁盛千八百九十四年帝國銀行在各地支行所辦之數實已六千萬畱云𨿽然吾人得隴望蜀故猶希冀該銀行日益擴充其務何則該銀行支行辦理事務權頗狹少當非常之時必不得不請命於本行故動輒遲緩愆其機會使興業家有隔靴搔癢之嘆是將來宜釐正之要務矣然近時銀行業務亦大有更革如頃者發新令增擴支行辦事之權特準使惟赫烏金斯克及赤塔兩支行假銀於大業家爾取其所采掘金塊以爲擔保此等法度比舊時所常行𨿽實爲一大進步然時屬艸創各地互相遠隔財幣流通未免遲緩當是之時欲仿文明之地所行成法假借銀兩而速其還期非策之得者也至其甚者則每值質押農家產物以假銀於農民時每寄送郵信於本行必待其允許而後敢將銀借出爲是之故空費時日或至緩不濟急苟如此則大負地方人民之望矣然則更使支行增擴其委任之權自定假銀還期與延期等事以任其所行苟事宜敏急者則速發電音咄嗟立辦使興業家無遺憾矣判裁聽訟之事亦與商工業大有關系今夫司法之紀綱不嚴肅保護人權物權之法視若等閒則民人安得保其貲產而安其堵哉苟如是而望商工業及各種事業盛興豈可得哉不獨各種事業不能興必有乘機射利之徒乘機而起欲望殖產興業家出亦不可復得焉故裁判之與警察並宜明其制度正其秩序以實行其事務則二者之裨補於商工及其餘各種事業不待言已抑此地未全開拓譬猶在幼之時今欲振興商工業於此地而漸導文明之域非有異常保護則不能奏效也凡人之始創事業必多失計故危懼之念易生躊躇逡巡不能發奮從事是爲人類之常態故宜厚其保護除去此等獘端以鼓舞其勇而力行事業若創興事業一旦得誘掖獎勵以助成其志是爲可尙耳苟欲成此端緒則宜付與特權於興始有益之業者或免貢租或給與貲本而保護之或寬假法律命令任興業者自爲而不爲牽制則其效績必有顯著者焉使一方之工藝興盛則準外人興業蓋亦一策何則與其輸進外國制造之品物不如使外人制造於此也蓋制造必須勞工則我已得其工銀矣制造所須各物必購諸本地則我並得其購物之貲矣則利益不已大乎苟如此則其制造各廠當應作爲該地方之工業學校制造家卽爲教師而振興地方工業裨益人民實非鮮少也如輪船業及在薩哈連采煤業政府旣給與保護銀又付與特權矣

又於在本處制造火柴家士窩羅福販賣俄油之林多我廉商會制造羅紗供給囚徒衣服之幼肯是基等免除其應納之公司稅又於布拉郭悅式斯克法國照像業家得路兒路給與土地而不取其價是皆開保護興業之端緒者矣吾極將來益擴張此事業也此地勞工甚寡且頻年鐵路工事方急故勞工等多從事於此隨卽移住此地之人爲該工事所奪去已不復慭遺一人焉夫勞工之與工業必相待而不可離者也今則乏人如此故邇來招致中日韓各國工人以服諸種之勞者日盛一日然猶覺未足謂宜勸獎本國住工業盛大之地者而移住於此以致其力是爲至要也今夫西伯利亞鐵路貫通此荒野之日卽歐亞縮短其地之時矣則東方亞洲外國來此貿易應攺局面而與之最有關系者爲中國貿易何則以中國多銷工業制造品也且近時彼我交通之便大開船行淞花江亦已無呵禁然東方貿易不獨中國則宜興航海公司輪船定期開行中日韓三國以便來往交通又創興商務代辦公司於各國埠頭以慧眼視商情使買主無遺憾是爲切要也昔年曾嚴禁中日兩國幣以及洋銀輸進俄境自今以往卽宜撤此陋制出入自由以便彼我貿易商務惟現有設海關於黑龍州議廢今日關不徵稅之制則不得不請政府愼思其利害也此議始興在千八百九十二年當時在本州島軍務知事之任男爵哥羅付將軍痛論時勢未可爲謂賦課關稅之極不利內閣會商遂止此議矣然當一旦鐵路貫通之日則該地形勢亦必一變無疑故大藏省以千八百九十四年五月請上諭以該省顧問博士也保榮爲總辦遣往東方以稽查宜設海關之地與東方財務之樞部及其復命政府乃選定委員更審查討議竊謂欲使此地一帶與本國一律設置稅關以行畫一之制固爲經世之本務誰抱疑議於其間哉又有諭乎然宜於何時設置海關乎宜據何等方法以廢關無徵稅之制乎是所宜猛省也以吾觀是處現在情形欲本國稅關之制倉皇急施於此地恐未見其可也何則黑龍州今日各種事物方開端緒耳故社會萬事萬物無或暫時靜止日進之勢頓攺舊觀前程茫茫未可驟測如黑龍江畔移民亦年年增多戶口且該江畔屬中國疆土采金業近時大有進境故其地已成一大都會往時寂寥無人之境今則爲佳好市場他年鐵路貫通則足以爲外國貿易市場者必所在崛興焉是監察國境之守亦更易也現政府𨿽論促可薩克民族移住於此處將來必有編制可薩克艦隊於黑龍江之時若至此時則日後制度宜變更者亦甚多矣現時之趨勢巳如是故設置稅而期其完善非眼前之急務也然則緩其設置之期以待大鐵路完成不亦可乎現自尼顆拉耶務斯克在黑龍江北口舊名廟爾及務拉的倭斯托足克所輸進之酒類火柴石油及糖等咸抽關稅棉茶亦然何嘗效仿歐洲而設完善之關哉若一旦鐵路完成亦未見宜速設稅關之要縱令緩其設置亦未爲遲也吾前旣言沿海北部人煙稀薄道路險惡外國輸進貨物者實寡惟有茶耳其數一年約一萬四千箱而搬送之者全賴商隊也些些少之茶不抽稅而過關亦未必有害以其無稅入關有興盛交通之利又足使該地方勞工得其工銀也故若速立抽稅之法而增入國庫則於一方又有所失也如薩如連島卽庫頁島亦未宜以設置稅關爲要也何則此地本移徙囚徒而爲殖民之計則其地情形及土民性質並行政財務等殆別有天地矣其它如境土險峻之處亦都類是現如中俄境上兩國人民往來或采樵或放牧以交換有無若一旦立關以禁制之則柰其遷徙何哉至境上無人亦未可知也故鐵路未完成則未可更攺稅關之制惟於二一旣盛之埠港備立制度以警戒監察其境上是爲握要耳抑論此所關系極爲廣大更有事關於中國者三滿洲輸出貨物無稅曰通恰克圖之道路曰中俄條約所定之境上貿易無稅等件皆是也夫越我俄境輸出貨物於滿洲內地而不抽稅本屬可喜何則貿易興盛則使該地人民益眾原非少而尢以航業鐵路爲最若設稅關於此地則妨礙貿易必不利於此地也不止不宜設置稅關宜更立保護之法如設立棧房於輸出貨物之要衢以便於藏貨是已蒙古通路本爲茶商貿易之要路來往必經由是處此路非一朝夕而成積年之效始得此矣則又爲施行威信於蒙古之一要路也若設稅關以致茶業衰微固吾人所不取也中俄境上貿易非復昔年之比而今也中俄訂約條人民違背亦甚多矣近年以來滿人侵境惡疫流行爲吾人之害不少故於境上宜嚴守備如南部烏蘇哩地方中人往來耕牧如是不已則不可不阻遏之也夫中國商人在我俄境頗爲放肆我國法令蔑視不從是正似享受特權者中國政府亦不重視此地通商條約住境上之民不以實行該條約爲利害之要至其甚者則正似未嘗有該條約之定章苟如是則越境出五十里之外而深入內地不以爲怪也然則宜速卽攺訂中俄條約以明彼我財務之交涉並定國計之章程爲要耳由是觀之大鐵路之貫通與稅關之設置使黑龍州財務錯錝繁盛矣意者百般事物亦將大變也故政府須常致意於財務之間慧眼視其實情斟酌事態之變遷以置處於其間是爲至要也若夫中日韓諸國之情勢尢宜夙夜注目莫失其機勇敢果斷以期不乖政策耳苟欲服膺此等要而舉其實效須設一大公署而爲之處辦然後銳意專心經營慘淡可以大成東方之經綸也論黑龍江省將來大局

卷四十五兵政一海防一

敬陳海防疏

李元度

奏爲敬陳海防事宜仰懇飭議施行以張國勢事竊維時局艱難海防多故幸仗天威遠被鯨浪粗平藉得與民休息然正宜及時明政力圖發奮自彊縱外洋能永遵條約而籌兵籌餉之計總宜及早議行蓋戰守愈講而愈精才力愈用而愈出合中國之物力人材斷無不敵外國之理但宜未雨綢繆庶免臨渴掘井臣不揣冒昧謹擬籌餉之策十籌防之策十敬爲皇太后皇上密陳之

籌餉之策

一曰漕運三代以上有貢道而無漕運禹貢納秷納粟米不出五百里周禮九貢九賦未聞轉侯國之粟以贍王畿也秦攻匈奴飛芻挽粟率以三十鍾而致一石漢髙轉關東粟以給中都歲不過數十萬石武帝滅朝鮮擊匈奴轉運甚遠率十餘鍾致一石是漕務因軍務而起未聞官俸民食皆仰給於遐方也唐初漕運歲不過二十萬石其後兵日多漕米亦日多裴耀卿劉晏所講求半爲養兵計也宋都汴京去江淮不遠勞費尙輕元行海運初止四萬石後至二百餘萬亦無甚勞費自明始永樂九年會通河成遂廢海而用河時建都南京巳四十年南人不喜麥食也乃漕南米以贍北都開運河數千里引黃河以濟運勞民傷財幾竭天下之全力聖朝龍興東土定鼎北京本系食麥之地仍沿明制歲漕南米四百萬石二百四十餘年帑項之耗耗於漕與河者不可勝計列朝宵旰勤勞亦於此二端尢甚其設官也有漕督有中軍副將以下各弁有漕標兵有各省督糧道有倉場總督有坐糧廳有巡糧禦史又衛守備兵四十人千總六十人運丁數十萬又運河設閘官四十一人閘夫數千其給漕費也運丁各授屯田使耕每船給田千畝少亦數百畝其船三年一小修五年一大修十年拆造皆給例價頭舵水手有工食家口有月糧運丁有行糧又輕賫有月增有席亶銀凡運米百石例給耗米五石銀十兩猶不敷用於是州縣給以兌費雍正初每船給銀二十兩嘉慶五年增至二百兩道光初則七八百兩矣然運丁之疲苦如故也各衙有千總領運矣而漕督又歲委幫押官又分爲一人押重一人押空每省有糧道督押矣又別委丞倅爲總運沿途有地方官催趲矣又有漕委河委督撫委自瓜州抵澱津不下數百員愈多費愈廣一總運費二三萬金一重運費二三千金一空運一催趲費皆逾千金至淮安盤糧則有漕督之弁兵通州上倉則有倉督之經紀兩處費皆不貲加以黃河口額設官剝船七百五十艘山東官剝船三百艘直隸官剝船七百五十艘通州武淸六州縣剝船六百餘艘及挑浚運河建閘築壩諸費通盤合算非四十金不能運米一石入京倉視秦之三千鍾漢之十鍾古今一轍而米在京城每石不過值千餘文其餘皆成虛擲矣此漕運之所以爲無底之壑也道光初創行海運論者深以爲便軍興以來河運不行蠹獘不革除海運成效益著乃自海防不靖法人藉端挾制聲言欲攔截海運米船於是他國洋行領運之冬漕不免藉詞觀望洋報中屢及之現𨿽已定約然此說旣萌恐海運終久不無阻滯或藉此爲挾要之端諸國中倘有一國爲梗勢卽不行不能不思患預防也臣聞窮則變變則通通則久古無五十年不變之法漢之代田不行於唐唐之府兵不行於宋安在漕運必沿明制而習焉不察哉漕之利病在河河不治則漕不能運國家經費以黃運兩河爲漏而又無十年不決之河故漕﹝與河﹞﹝運﹞嘗交受其獘今黃河北徒天意旣析河與漕爲二猶不思解紐而更張之非計之得也應請飭都核議攺章除直隸之通州天津二所山東之濟寧東昌臨淸任城徳州五濮州東平二所皆密邇京畿無虞阻隔照常運米徑解通倉計共六十五萬三千二百二十九石外其餘江南十九衛江西﹝三衛﹞七所浙西四衛一所湖廣十一衛歲額三百三十餘萬石並隨漕耗米槪行折色照現定折價每石一兩四錢或酌加數錢共折銀五六百萬責成各糧道徵收解部由倉場總督酌設招商局奏定價時陸續采買麥石仍儲京倉凡官俸民食願領銀者按照折價給銀京東倉米海船多往注南中一聞都城需米自必源源而來自購亦易其願領麥者每米一石給麥一石二三斗以價值相準爲度其萬不能不需米者尙有六十餘萬石以給之俟十年後官民交便則直東漕運河一律攺折屆時酌議施行如此一轉移間於倉庫民食俱無所損而裁員弁汰標兵罷運船免丁夫省接濟所省者歲約數百萬以之撥充海防經費造船籌炮練兵可以實力講求矣或謂民食爲國之根本成法未容輕變不知此﹝正﹞爲根本起見也以養命之源仰給於數千里外使外人得持其短長設一旦驟﹝被﹞﹝避﹞阻隔人心必至惶然曷若就地籌倉不假外求之爲腳踏實地乎夫南人食米北人食麥定於天亦定於地也南人旣居北地則易米以麥自亦無難況米不難購乎查湖廣江南漕米久經折色現惟各采數萬石搭運赴津此外惟浙江及江寧四府之米百三十餘萬石江安糧道之十萬石而已然則因勢而利導之槪行折色寔亦非創舉也如蒙擇采議行則因而及者可進籌矣

一曰辦屯田漕法旣攺則兩江兩湖浙江共三十七衛八所請照湖南三廳屯田章程攺衛守備爲屯田守備衛千總爲屯千總其運丁攺爲屯田郎認耕所受之屯田屯租照入官地畝勘報義租例責成該管﹝知﹞﹝各﹞府各按元冊淸查頃畝寔數報部毋許胥吏上下其手瞞匿者罪之盜賣私典者嚴追復舊大約每畝收租一石折銀五錢較完納錢糧爲重較民間租課則輕此項拆價解各糧道經收聽候部撥以供海防經費計兩江兩湖浙江各衛所共船五十餘艘以每船千畝計之應有田五千萬畝收租一石折銀五錢歲可得銀二百五十萬其武淸通州寶坻查河東安永淸六州縣舊設剝船六百餘艘每船給地十頃共六十餘艘均請免其剝運攺爲屯田每頃收麥租一百石歲可收麥六萬石徑解通倉以助支放又每船假給水銀十兩歲需六千餘兩今亦可省此外黃河口之官剝船山東閘河內外官民剝船直隸官剝船凡曾給地畝者均照麥租章程辦理是攺漕法卽以興屯田歲入不無小補也

一曰裁員弁漕運旣停則漕督自可不設其直隸之二所山東之二所五衛有順天府尹山東巡撫可以兼理漕禁自中軍副將以下計參將一人遊擊一人都司二人守備三人千總十二人把總十三人除鹽城海州東臺三營均兼城守應酌畱攺歸鎭標外餘皆可裁歲省廉俸兵餉及各衙門胥役工食銀約數十萬又運河免挑浚設河閘官閘夫縱不全撤亦可裁攺大半此因攺漕法而議節之冘費也此外則凡與總督同城之巡撫亦皆可省查總督巡撫均昉自前明因事設官事定則罷中葉始爲定額我國家因之然督撫多不並設如甘陜川湖總督所轄亦時有分合直隸初設巡撫後攺總督浙江曾設總督後攺巡撫甘肅舊有巡撫後以總督兼之皆因時制宜之道也第督撫權位相埒和衷固不乏人而同城者議論意見每多不協同一事也或此是而彼非同一人也或此好而彼惡兩姑之間難爲婦道屬吏幾無所適從應請旨飭議將同城之湖北廣東雲南三巡撫裁並而各以總督兼之以一事權其福建巡撫則應專駐臺灣計楚粵滇三撫標官弁兵丁歲可節省廉俸兵餉役食銀數十萬聽候指撥而所裁之員弁攺仍隸他標以原官候補亦不至偏枯或謂﹝督撫﹞﹝總督﹞相資成法未可輕議則請問直隸四川何獨有督而無撫山東山西河南何以有撫而無督況河南近裁總督新疆近增巡撫奉天亦增設督撫沿革因時未容拘泥倘許增而不許減恐後亦難爲繼矣

一曰重農政言京東水利者多矣雍正中發帑百萬遣重臣大治營田踵而行之非一次著書言農田水利者不一家然皆無大成效非法不可行也南方宜稻北方宜麥而請興水利欲藉以寬東南之輸挽則必彊種麥之地以種稻無論非土之宜亦非人之所習且種稻之難較種麥數倍必彊人以所難何怪勸之而不動有麥可食卽與穀米無殊何必定需輸挽今漕運旣減就地采麥自當廣用其原以重根本應請簡派勸農大臣巡察畿輔會同各疆吏督勸種麥毋或失時州縣以是爲考成倉儲以是爲來路麥以冬雪爲命不甚資雨澤故不必圖興水利而但除水﹝害﹞﹝利﹞足矣何謂水害田間之溝洫不深通水無去路一遇霖潦地汪洋安有秋成之望是必正其經界深其溝道毋怠耘鋤之力無失耕種之時斯粟麥不可勝食矣至木棉之利乾隆中直隸督臣方觀承曾實力講求今亦宜出示勸種以興織紝之利織紝宜用機器﹝巧捷異常事半而功倍﹞﹝獲利較丰事功而倍半﹞由此推之各省宜設機房如織絨則設直隸以就其地之棉花皆參用機器獲利較丰此亦開源之一端也縱由懲惰農則耕者宜奮禁遊女則織者自勤寔爲根本之計耳

一曰整鹽綱天下產鹽之地九而課額以淮鹽爲最多淮南歲額一百三十九萬五千餘引課銀五千八十餘萬內分皖西鄂湘四岸認運之引已敷原額鄂岸現懸十五萬引咸豐初賊踞江南楚督奏明備運川鹽以濟民食仍聲明事定歸還引地以符定制江寧旣復曾國藩沈葆楨疊請查照原議禁川復準節奉諭旨停止川鹽行楚部議森嚴而川楚督臣先後奏請展緩楚省以川釐濟餉爲辭川省以黔滇未靖鹽無銷路爲辭遂成久假不歸之勢曾國藩疏請暫將湖北之荊州襄陽安陸宜昌施南荊門五府一州湖南澧州一州借行川鹽日後仍遵定制收回引地又議於五府二州境地設局配銷淮鹽以爲收復張本然川鹽價賤淮鹽價昂運商無肯往配銷者其川私旣廣占引地而所完之釐又歲止一百四五十萬串合銀不及九十萬兩較淮課不及一半於是沈葆楨奏明運商自願自完鄂督劉坤一奏稱鄂省果以引地歸淮願自光緒八年起鄂省﹝每年﹞應解部請去九十萬兩攺撥兩淮其時丁寶楨奏明川鹽可以停止濟楚鄂餉又已有而鄂省仍格未行於是川鹽不特占銷湖北之五府一州湖南之澧州並武漢黃徳及嶽常各屬川私亦充斥矣溯查道光十九年林則徐督楚時曾奏稱果使川課與淮課相等則均之有益於帑項臣亦何敢畛域過分今以課則較之川鹽每包一百三十五斤在大寧云陽等廠僅納銀六分八釐一毫卽最重之犍爲廠每包亦止一錢三分四釐若淮鹽一百三十五斤卽該納銀一兩三四錢比川課加重十數倍是淮鹽銷得一分幾足抵川鹽二十分之課川鹽侵越一分卽淮鹽絀銷一分等語然則禁川復淮之議早行一年卽多得十數倍之課司計者不能坐受其獘矣近年川省奏定章程每引一張配鹽五十包連皮重一萬一千二百斤以淮鹽每引連皮六百八十八斤計之川鹽每月酌定七百引冀川減一分使淮得進一分以期漸復舊制不知輕重懸殊卽七百引已抵淮鹽一萬一千四百九十餘引合計一年已占銷十三萬七千餘引矣尙云減乎況偸漏飛灑之數更莫可究詰乎夫往者不可諫矣當此軍餉緊急之秋坐令淮綱有著之課盈千累萬盡歸中飽豈不惜哉應請仍遵禁川復淮諭旨如上屆之停捐上年之戰不咨議特旨飭行責成兩江督臣派員派兵堅阨宜昌府屬之平善壩以杜川私來路責成楚省官吏實力查禁如有陽奉陰違以私廢公者罪之凡楚岸五府二州引地一槪收回如果緝私認眞歲可增淮課及鹽場錢糧銀二百萬且鄂岸尙懸十五萬引計三百票將來照章募商認運可得報效銀三百萬卽酌減亦不下二百萬爲益多矣至宜昌所屬之鶴長樂向食川鹽請仍照林則徐奏定章程專配大寧一場之鹽不準遠配犍爲鹽場以圖影射浸灌或慮川販失業滋事是爲遁詞夫兩﹝淮﹞丁數十萬引地被占銷路日蹙窮苦無聊尙不慮其滋事川販獲厚利已三十年尙何滋事哉再查鄂省近年除川私外又被浙私侵占名曰岱私由寧波夾底船運來借外國旗號闖關而進莫敢過問此種無稅私鹽每斤價不過四十文較川私尢賤應請飭總理衙門縷前由照會各國勿以旗號借給民船仍責成沿江關道監卡認眞查緝如夾帶岱私縱有旗號仍照例懲辦諒外國亦無異言而岱私庶可杜矣

一曰攺鈔法咸豐初年嘗行鈔矣而卒無成效者非鈔不可行所以行之者未善也凡鈔皆用以準銀而不執以發銀前次行鈔各省立官局以備按﹝鈔﹞﹝銀﹞發銀此必窮之道也何怪其不行哉今請飭部造鈔計銀二千萬兩分兩年造完著爲定額以後不得再添則濫其銀數則每百兩編一字號仍照舊章五十兩一張十兩二﹝張﹞﹝兩﹞五兩四張一兩十張餘照此而推自奉文之日起凡出進槪令搭鈔三成凡地丁漕折關稅鹽課釐金捐等項均按成搭解行至三年後遇有解銀而不搭鈔者以違例論部庫關庫司道庫均駁回不收務使鈔與實銀並重且將過之不淮有折水等事惟有外洋交涉之搭否聽其自願並不相彊其外洋應交中國之仍令搭交三成如此則鈔法行矣滿十二年後鈔紙漸敝卽照原字號另造新鈔兌換亦不必另起鑪但於收鈔到庫日如數看原鈔注銷備案外省則由司道關庫換後將原鈔解部備查請卽令錢法堂﹝兼管鈔法堂﹞事務不以鈔爲權宜之計而以鈔爲制用之經𨿽日後帑項至足錢乃與銀相輔而行搭用如故鈔有定額則無濫冗之虞出進搭成則無畸重畸輕之獘鈔時可以換新換﹝新﹞敝復無煩費則用者毫無疑慮得此二千萬巨流通於官民上下無減無增自足資周轉而爲力亦舒此日前之急務也或者旣無銀髮則空券耳慮難取信於人不知銀錢饑不可食寒不可衣不過應用而已鈔旣可以通用而又出進一律有輕賫之便無耗折之虞亦何憚而不受鈔哉查湖北糧臺自咸豐中搭用臺票至今承用常有巨在外藉得騰挪倘妥議鈔章盡杜流獘而又堅如金石信如四時其可行也決矣

一曰招鼓鑄近年市面蕭條錢商歇業良由軍興以來久停鼓鑄而私銷者復多遂至錢日艱貴聞官局鑄錢一串須工本一串三百餘文無怪其絀於財力也今請用招商鼓鑄之法查銅出滇中鉛出黔省設局鼓鑄必銅鉛兩便而後可以開鑪必水路通行而後可以轉運惟四川瀘州爲滇銅黔鉛匯萃之地京銅京鉛由此起運唐宋時嘗開鑄於此誠以銅鉛便則資本少而余利自丰也自各省停鑄而銅鉛均無銷路同治初黔撫張亮基以軍餉無出奏請開局仁懷廳招商鼓鑄試辦在案以寇匪充斥委員不得其人致無成效今請查照原案飭下四川督臣滇黔督撫臣開局於瀘州招商鼓鑄多集股分官爲照料或徑由官辦遴委廉幹大員總理凡雲南﹝昭﹞﹝照﹞通東川之銅貴州威寧之鉛皆可由水路抵瀘而宣威楚雄等處之廠及遵義仁懷舊有各廠均可一律開辦卽蜀有洪雅榮經銅源亦旺所謂嚴道銅山者也推之陜西之寧各處均可開復舊廠均由水路至瀘州是一舉而川滇黔皆分其利矣鑄錢旣遠廣四流通商辦則核計所獲嬴余官抽釐稅官辦則以錢解充川黔各省之協餉較之鑄錢於京內成本輕便多矣但使錢文日多自見充給並不在抽釐之多少也

一曰開礦廠周禮人之職主開采金玉外國有礦師能知五金之礦按法開采有機器以省人工近聞各國之礦開采將盡見中國礦產富有莫不垂涎因而潛生覬覦蓋中國地气最厚向未發泄五金煤礦各省皆有且煉鉛可以得銀煉銀可以得金一則無所不有所謂地不愛寶也特以山多封禁不敢議開譬如家有窖金囷粟不知取用而徒仰屋憂貧豈不困哉今宜專請礦師分途勘采試確有把握有把握卽可開辦試辦之初當用人力旣獲利益則購機器仍分官辦商辦兩種商辦由巡撫給予印帖令該商邀集股分聯絡公正紳士如法開采地方官就近照料或酌撥兵勇彈壓俟一年之後出產旣旺照章抽釐如有姦人藉開礦爲名騙吞股分卽行重究官辦則全在委員得力不辭勞苦不貪小利毋任用私人毋虐視礦夫辦有成效滿三年卽行破格升擢營私誤公者罪之如此則地寶出矣無論金銀也但使煤鐵皆漸出土其利已不可勝言礦中有煤則必有鐵中國旣設船炮局機器需鐵甚多皆購之於英是以利外人也今自開鐵礦則機器造鐵炮造鐵船造輪車鐵路皆取諸宮中且可售之他人以奪其地利西人嘗言中國一省所產之煤可抵歐羅巴一洲而有餘西人輪舶東來所用之煤皆自遠運至一旦不給船卽不行若中國有煤則取資甚便西人所以每請中國開煤礦而不請開鐵礦也今我有煤鐵則出口之價稍昂彼亦無如我何而我得收其利矣至五金之利則雲南產銅山東山西產金而燕臺一帶尢旺四川產銀廣東產水銀西人皆周曆其地繪圖貼說以告其國必我能自行開辦庶彼不至生心也或謂礦稅爲前明獘政安可效尢然彼以聚斂爲心任用閹宦此興自然之利期厚民生詎可因噎而廢食哉

一曰籌開墾查乾隆中嘗因八旗人眾分撥拉林地方給田墾種甚享其利嘉慶季年吉林將軍富俊準奏於雙城堡設立中左右三屯議移駐京旗三千戶每歲以二百戶爲率願移者十月報部次年正月治裝戶給治裝銀三十兩本旗津貼銀五十兩車馬皆官給到屯後每戶給屋四間皆官建自道光二年至五年共移駐二百戶時墾熟之地已有三十餘萬畝後富俊卒官往者遂少其後尙書英和猶屢以爲言先是富俊屢請推其法於伯都訥圍場謂可墾地二十萬畝較雙城堡事半而功倍議以經費不足而止道光三年松筠繼爲將軍亦請以開養什牧及大淩河馬廠皆嘉慶十七年故所勘地然亦未施行其寔費小而益大近年俄人逼近琿春則吉林黑龍江伯都訥等處正宜大興屯政爲募民實邊之計兼固藩籬又新疆庫車阿克蘇烏什闃喀什噶爾葉爾伊拉裏克搭爾納沁等處舊辦屯墾道光末曾命林則徐親歷各城縱橫二萬里水利大興近更回亂屯務久廢應請查照原章飭令新疆巡撫逐漸施行卽以裁撤之勇裁汰之兵攺而爲農官購外國機器藉水火二气之力更爲事半功倍至浙江秦晉靑豫滇黔自經寇亂田土多荒蕪未墾請飭各督撫責成各守巡道詳查勘報出示勸諭附近殷實之戶分地承墾三年後升科卽作爲墾主承業此殷寔戶所﹝樂﹞從也一家得利則一邑勸一邑得利則鄰邑勸有人此有土有土此有財似不可以其近而忽之因其難而畏之也

一曰節糜費查光緒十年上海閩粵機器局三所支銀八十四萬有奇而各營所需鎗械仍須別購未知各局所造究有若干是否可用應請責成經手各員每歲開明通稟核實報銷以歸實用經云日省月試旣廩稱事所以勸﹝百工﹞﹝大臣﹞也又查是年出使經費共享過一百萬六千有奇夫英俄共一使徳法共一使美國一使日本一使而需費至百萬以外𨿽云外洋日用昂貴任大事者不惜小費然總督養廉銀多者不過萬八千兩使費未免過優應令節省以定經久之制節流與開源並宜加意也又查關稅釐金例收制錢而關之解庫又必以錢易銀是所收者錢所解者非錢錢𨿽大而公家固未收其益也近聞洋人勾通關吏及沿江釐局司事之人收買大錢每一串可易行錢一串四百文運以出洋銷作銅器仍運入中國以售厚值制錢所以日少此漏之一端也然其授受甚祕禁遏頗難持之過迫慮生隙於外人惟有仰懇飭部酌攺章程嗣後海關及各處釐局完課槪行制錢每串補水及補底加收六十文正耗一同報解惟不受私鑄小錢抑或攺收銀兩如此則公項無損而私賣之獘可免矣

籌防之策

一曰立海軍長江旣立水師矣夫海安可無水師然海軍非長江比也江軍用長龍舢板海軍用鐵甲兵船宜選威素著之將帥酌定營數招募閩粵寧波登萊沿海土人輕捷趫健能入水二三時之久並能在水底用力運動者爲上識風雲習沙綫駕駛如飛者次之爬桅遠眺猶能放炮試械者次之其選勇也試之練習以察其神色試之放炮以觀其中否能泅湖水者入江水則眩暈能泅江水者入海水則嘔吐能泅淡水者入咸水則目不能開非自少至壯練習多年亦不能測淺深而定方向故須選之又選乃能精益求精至管駕官須洞悉測風防颶探石量星識別各國旗號辦認各口沙者方能勝任有缺須憑補考不得徇私﹝受薦﹞濫用一人應請簡派重臣總理海軍頒給敕印凡七省海防皆屬焉查西人以海船爲專家之學須先通天文算法地輿諸學官爲考校如涉海者則宜知船在經緯綫若干度若干分及各處風信潮汐各國海口船旗如遇大風雨則宜知如何趨向如何駕駛如何測風雨表度然後充副舵俟閱歷有年再考較之然後升爲正舵如果心靈手敏能操全船之權力則爲船主令選管駕官宜仿照辦理水師分作十年募足有一船之人卽添一船有十船之人卽添十船船不必過求髙大堅利惟令輪流周曆外國各取印文回銷毋許安坐內江致滋惰壞尢宜設水師學堂擇人以充教習凡水師布陣放炮衝撞諸法上海制造局所譯有操練兵船陣法書閩粵天津均有學生宜令其教習講求沙綫船炮各事宜設練船以習練之學生非由練船出身不許充兵船管駕官管駕缺出將練船學生考試補用如此十年教訓則人才輩出矣

一曰建帥府海疆凡七省自鴨綠江至越南之萬寧州界海道一萬三千里北洋爲首南洋爲尾宜設海軍四鎭以資控馭直奉東三口爲一鎭江浙長江爲一鎭臺灣爲一鎭廣東爲一鎭而總理海防之大臣則開府於臺灣爲七省門戶道裏適中得首尾相應之勢每鎭須鐵甲船三艘蚊子船四艘兵輪船與炮臺相爲表裏直奉東一鎭宜立營於威海衛分屯釜田全羅巨濟羊皮島成三衛等處而旅順口山海關天津大沽及登州之蓬萊田橫沙門各島江南之洋山五條沙寶山吳淞崇明等處爲巡地而與臺灣軍會哨於江浙交界之馬迹山則北洋之防固矣江浙一鎭宜立營吳淞口外分屯鎭江狼山諸要隘亦會哨於馬迹山其長江水師五鎭之長龍船請應酌攺小輪如法訓練有警協守海口連爲一气臺灣一鎭旣立帥府宜分屯澎湖鹿耳雞籠山各口外而以粵之海澄靖海廣澳饒平閩之懸鐘銅山南日湄洲海壇烽火門福寧白犬五鹿浙之南北關玉環溫州松門巖南田澳定海普陀落迦陳山錢山等處爲巡地而與廣東軍會哨於閩粵適中之南澳則南洋之防固矣廣東一鎭宜立營於虎門分屯朝陽海東江坪萬寧等處而以欽瓊雷廉惠潮崖儋萬等州碣石鹵州甲子等鎭爲巡地而會哨於南澳則南洋之防固矣至閩粵山東舊有之水師應請裁省而挑選其可用者以入海軍凡營官一月一操總理大臣一年兩操管駕官輪流遊歷外洋各國以廣見聞似此全洋在握操縱自如無事則會哨有警則以電綫徵調訓練旣成儼然有虎豹在山之勢孰敢敗盟而生事哉或謂自古有海防無海戰其說非也不能戰卽不能守又安用防爲故必先定主見而後不至虛糜也

一曰辟臺疆臺灣在明曾爲日本所踞荷蘭奪之鄭成功又奪之康熙中始入版圖其地一歲三收土產繁盛可富可彊日本垂涎不已也沈葆楨辟生番新設臺北一府恆春淡水新竹宜蘭四縣以擢任江督而去未竟其功其實生番之地可盡辟也法蘭西旣曾踞雞籠日本狡然思逞則臺北寔爲必爭之地倘有虞七省不能安枕矣應請飭議令福建巡撫專駐臺灣兼理學政其臺北一律開辟尙可得兩府八縣生聚教訓可爲東南重鎭海防大臣駐札於此則聲勢尢振其軍中所需軍火炮械均從臺設局制辦存儲不得仍前仰給福州致偶被封海卽有隔絕之患也查日本距臺甚近日本疆圉之大如臺灣而歷朝以來能崛彊自立元世祖遣舟十萬徵之且爲所敗明時入寇中原江浙遭其荼毒凡數十年近年並琉球亂朝鮮攺從西洋制度儼然自立於彊國彼之財力要皆取之於本國耳非別有轉輸也而獨能遊刃有餘若此然則臺灣如果經理得人需以歲月何遽不如日本﹝哉﹞夫彊弱無異民不善用之則弱善用則彊應請簡任巡撫鎭道久任而責成之辟土地課農桑徵稅課修武備則七省之藩籬固矣聞生番中有太古未伐之堅木可以造船生番朴野勇幹若以熟番爲頭目可以練作陸兵豈非時務之至要者哉

一曰飭船政自閩滬各設船廠後華人頗能造作機器充船主甚爲有益近又購買徳國之鐵甲船二艘據香港印報詳載尺寸極稱其善今者啟輸前來宜仿其成法陸續添造尢當使華人亦能自造方爲切實可靠查攻戰之船有五曰鐵衝船曰鐵甲船曰蚊子船曰兵船曰輪轉炮船皆戰守所必需然英人布拉斯云戰船除鐵甲以外小者爲佳以所費少而所造多又能利用故也近來英人新造根砵船美國亦造新式船又皆以小船載石炮應請飭船政大臣細心購求如式督造以收實效第華匠縱多巧思而限於聞見未能曲暢旁通一船甫就而西人已別出新奇遠勝舊制欲其相勝也難矣爲今之計宜選上等華匠及出洋學生之聰者親赴徳國船廠參互考證有能精通制造自出機杼者優給廩餼藝成返國卽以幫理廠務使工匠之能否經費之多少燭照數計洞悉隱微庶幾無欺無濫來百工與柔遠人相表裏聖人固早言之矣又宜許商民糾集同志自造小﹝輪﹞船往來內河自造大輪船往來外洋如絲茶則我運以往呢布則我運以來及至內地又以小輪船爲之轉運如此則能使中國之利權漸歸諸中國

一曰造火器近日火攻利器以徳人克鹿卜炮爲最其小鋼炮尢能制勝炮體輕則易於運動炮體堅則經久如新炮子穿膛則綫路有準炮身長而有來復螺螄紋逼子出膛則命中而及遠所用開花彈皆煉雙層鐵體外裹四銅箍故他彈僅炸四十餘片雙層彈可炸百數十片容藥不過十磅其力竟及十里之遙此陸軍利器也又有气球小炮配用開花彈其式與擡鎗相仿放平則擊敵騎側﹝上﹞則擊气球故有是名此水陸利器也田雞炮可擊鐵艦在叢林泥城之中測量遠近向髙放炮子落船中炸裂傷人而有準後腔炮有螺螄可分兩節臨用裝合皆水陸專防之利器也洋鎗皆向用前膛自美國後腔鎗出各國效之未幾徳之馬地尼英之士乃大法之查布布踵事而增徳又新出後膛茅塞鎗美新出七響至三四十響後膛鎗每鐘一分可放五子至二十二子遠及三百六十丈至八百丈總之鎗必須後膛而鎗之機器又須件數少而制造精乃易於修理火藥則徳國之六角七釐藥爲尢佳力猛而耐久彈子亦以雙層銅箍爲最火藥日出日精幸彼無機心肯出售於我然各省采辦軍火之獘亦遂叢生或委員勾通洋行加價報銷或外洋制造不及卽以舊貨裝箱混充或先定者出貨有期後定者加價遂以先定之貨謄與後定之人貽誤不小應請密飭駐札各國之使臣親赴該國鎗炮廠詳考精繹按季將該國有無新制鎗炮及現在鎗炮子藥價值開單咨明總理衙門查核遇有應購之船炮鎗彈卽照會該國由駐國之使臣面議價值隨時奏明而該國亦將買賣軍械若干價銀若干咨明總理衙門庶足以杜欺蒙𨿽然與其購自外洋不若自能制造如但仰給外洋一日有事局外諸國或藉詞公法不肯出購則失所恃矣故宜立志購求延師監制務使在局者皆能制法方爲踏實地至鑄炮之法凡五曰煉鐵鐵以奧產爲上配以洋麻臼鐵造模近來皆用沙模而以銅錫爲模心曰置鑪勿令稍有欹斜曰鉆炮須炮身自轉而鉆鐵不轉乃能得力曰藥藥必選料爲先而近日廣西之南寧太平潯州出有自然火藥較洋藥尢烈似宜加意經理防其逗漏外洋以資敵也又鑄炮宜於炮口或腰上正中之處立準頭以憑目測尺寸宜合算法炮膛宜用螺螄紋以破空气阻力皆有成書宜細究者也再火器閣置日久則朽銹隨之更宜責成該管弁兵動息不離時加磨洗銹壞者重責庶不致耗巨而可收實用也

一曰修炮臺今各要隘皆築有炮臺而合法者尙少洋人多目笑之現惟廣東虎門新造之臺眾稱堅固凡築臺必須兼顧上下流敵船來則迎頭擊之過則從後擊之不宜用磚石宜用三合土紅毛尼厚必二丈以外方能當近時新炮西法有作饅頭形曰圓炮臺作弧角形者曰尖炮臺作磨盤形者曰旋炮臺作偃月形者曰彎炮臺作之字形者曰曲折炮臺壘中宜作髙大隔堆使敵炮不得通身橫擊炮位行列宜疏相去宜七八丈其火藥倉上宜作太平凡開花子打不通者謂之太平蓋其法用二寸厚之鐵板六層合作一層較一層二丈厚者爲更固炮門宜外小而內大炮房宜前髙而後底架宜露活基宜堅實頂宜覆釜前交角上宜挖空以透煙旁宜分倉以儲藥前有垣宜堅厚邊有門宜隱藏後有徑宜曲折兩臺之間宜疏炮房之後宜挖長溝繞之凡堡墻單薄之處宜加隔堆如被轟壞急用沙袋土包培之炮房火藥房均宜隔堆遮獲凡低炮臺宜用滑膛炮髙炮臺宜用大螺螄紋炮後膛鎗宜用卷筒子臺之左右四方蓄水宜極足引火之物皆宜密藏囊沙宜袋宜鋪綿宜備礱糖袋宜埋伏地雷宜輔以得力之陸營凡放炮宜準算術以勾股密求遠近度數勿輕﹝糜﹞﹝重﹞子藥此其大要也應由總理大臣督同各鎭詳加察勘舊臺不如法者易之太稀者補之不得地者增建之毋貪冒各修其汛地應修之臺限十年以內修完果能建之得地修之得法守之得人斯海防固矣

一曰塞船路西人著有海防新論專記從前南北花旗攻守之事據云無論何處要隘何種炮臺若不阻塞船路斷不得使敵船不能駛過緣每放後膛一炮裝藥下子對標至速需時四分炮能擊傷鐵甲船至遠爲五百二十七丈船行之速每時四分可行三百五十餘丈我開第一炮後至第二炮彼船已行過炮臺五百二十餘丈彼速而我遲也每船約炮十二門彼以一船攻臺十二分時可轟二十四聲二十號船攻臺可轟四百八十聲臺中須有炮百二十門方能相敵是彼多而我少也則欲使破彼不得不先攔路攔船之法用沈物者曰籠石曰沈船曰釘椿曰浮樁凡水不甚深潮不甚大河底系蛤殼爛沙者宜之而釘樁尢妙與浮樁之法並詳本書用浮物者曰鐵鏈曰浮埧曰木簰曰大繩浮塡用長木九根排作三層以鐵釘釘之兩件爲一隻十二隻爲一幅法詳本書繩大七寸圍以鐵絲用數鐵圈連於浮標相去二丈用大錨釘於浮路之間大繩上再系小繩多條共作兩三行每行相去十丈橫攔水道船過被捲輪軸而不能行凡水深潮大河底系活沙者宜之而繩爲最妙若此者欲其擱淺以礙底震憾以壞機縛以停輪總之欲其多受炮而已凡塞路有十要一宜使敵船撞之不能壞炮打不能損火不能燒二則積物太多流水能衝抵力太過水道能攺宜時體察水性三宜令水中亂艸敗木及塊等件仍能流過不至壅積四宜令湖水長落最髙最低之時均能攔敵船五宜浮在水面隨漲起伏凹凸而仍不減其堅固之性六當敵船來衝時能微讓而彎後則其凹凸之力能推船離開七阻船物料安置於炮大能及之地以保護之八鐵甲兵輪其船尾及螺輪捩舵之器皆最易受傷故阻塞路宜在炮臺上流不甚遠之處敵船來攻則臺上之炮可打其船尾凡水路若長則上游宜多設幾重更爲嚴密十須畱缺口以便我船出入但必須預備堵塞缺口之物料旣速且固則得矣至水雷爲攻守利器厥有兩種一爲不動之水雷利在守或連於木樁之上或置之木簰之間或用錨定其方位使浮在水中其錨宜重宜用鐵鏈不用麻繩鏈之兩端宜用轉動之活節一爲能動之水雷利在攻或浮在水面順水流下或用機器自行或於鐵甲船首下伸出長竿以置水雷或用魚雷船以放之然放水雷有五法一用藥綫引火一用彊水發火一用電綫發火然不如彊水發火簡易而穩妥又磨而發火者更簡更穩並可爲地雷之用又有更妙之法中用空气膛令水雷有大浮力離船邊磨之亦卽轟發其法並詳本書然此須候將戰前一月行之無事可不必辦以免糜費特籌防者宜豫講此法將海防新論諸書與弁勇共讀耳

一曰練土兵凡招兵勇以就地取材爲便夙安水土則無疫癘之侵熟悉地勢則無迷誤之失自保地方則戰守必力取諸左近則招募易成且使驍桀之夫不至受餌而爲敵用將來凱旋亦不必更籌安插之方卽使遠徵宿將以資得力但令統總大員選帶舊部中堪任分統及管營先鋒哨官隊長委員之屬共得一二百人馳抵防所招募成軍而以土民爲勇舊部爲頭目如法訓練則川資旣省起程尢速以舊人練新勇兵隨將轉壁壘一新有朝气而無暮气必可建功近者越南之役調將徵兵動輒數十百餘營遠在楚蜀從新另募非曠日持久不能到防而川資行糧已虛糜數十萬矣而又人地生疏不服水土沿途有騷擾之虞遣散有逗𨖻之虞其得力未必過於土兵也今擬創立海軍其水勇固必用粵閩浙東之人卽補海軍之陸勇亦必用土但使將帥有方選之精養之厚禦之輕教之勤又得輔將以領之不一年卽可訓成勁旅矣至防護炮臺之營則宜屯去炮臺二三里之地務宜形勢曲折地址髙低使彼測量無準前有撼波後有流泉有髙埠大路可達炮臺別徑可抵敵壘如此乃得地勢其結營則前築土墻髙一丈二尺下厚如上之八尺頂作復竹形多畱炮眼以潤土築之時時澆灌後挖水溝深二丈寬如之中爲營房旁支棚帳如蚓曲如蛇盤路徑彎曲門戶寬舒每棚相去數丈以稀爲貴內備水器外掘陷坑多埋地雷上蓋泥土而立標以識之及接仗尢須隊伍最整步法最齊我軍水戰當效西法陸戰則不宜效西法也天下惟散可以制整惟活可以勝板惟少可以破多是故彼以整我以散彼以板我以活彼以多我以少專重包抄接應不在衝鋒每隊相離五六丈每人相去四五步遠遠包裹彼進則我退彼退則我又進行宜曲折往宜仗地立志與之相持數晝夜彼系大隊我則番休卽此足以困之矣土人用慣此法窺破彼之伎倆此後亦不復畏彼矣

一曰結遠交現在通約之國如英俄徳美法日其情形各自不同英起基三島辟地五洲首先闌入中國志在通商近已遂其所欲別無他意香港上海英國爲戎首共事者惟法人及互市旣定各國﹝利益﹞均沾之說坐享其成英人不無徳色而未便明言然諸國咸至則利已分四岸愈增則利轉增而利轉薄觀於普法之戰俄土之戰英皆作壁上觀固不敢輕於用兵矣徳國聯合小邦勵精圖治西與法鄰世爲仇敵東與俄接虛與委蛇同治中曾破法都虜其國主取法之亞魯西土羅連等部固已扼其吭而制其命矣俄𨿽降心相從未免耽耽虎視徳知中國地大物博足以制俄是以竭誠相與願惇睦誼觀鐵鍋之案撤去公使而往購之炮船均堅國精良此實能助順且力能制法者也美以合眾爲名在地球之背以辟土疆爲戒與中國情洽意乎一切以公法從事觀於咸豐八年立約第一條有調處相助等語所列公使答問之詞至誠動人觀其臣可以知其國現復繳還多收中國之本息五十萬元可謂公而信矣俄國回環三面跨越二洲頗有窺伺中國之志而未敢輕發觀伊犁之役及與曾紀澤辧論情形亦尙無敗約用兵之意惟法人窮兵黯武志在振聲名不專權母子剽悍輕銳不能持久現在越南之役損折甚多糜費數千萬形見勢絀當亦廢然返矣日本系東洋小國輕生敢戰前朝屢爲邊患近年攺從西法賽閣之亂國債如林猶敢窺臺灣並琉球其涸可立待由此觀之徳與美以誠信待我宜與力惇和好英人現無異心宜與修睦而不宜生釁俄近在朔方宜外與修和內嚴防守不可稍涉忽法人就全賴朝廷赫然震怒一意主戰彼技已窮遂不能不知難而退從此﹝他﹞﹝中﹞國當亦莫敢輕發矣夫秦以遠交近攻而得志諸葛亮討魏亦先和吳必有心膂之交﹝乃﹞﹝仍﹞不受腹背之敵此時待徳美宜格外加意不可絲毫不信於彼有事稍﹝資﹞﹝知﹞臂助無事亦倚爲聲援徳能制法且與法仇尢可用間出奇而離黨類英俄當以禮與信待之彼若與原約外再求進步以相嘗試則當折以正論總不輕許至法與日則且觀後此之情形何如總之我旣奮發自彊未必遽敢敗約仍請密飭出使各國諸臣將該國國勢盛衰山川險易風俗美惡政治得失民心及造船鑄炮制器械彼處寔需本銀若干暗訪明察其各處日報則頡取要譯以華文除奏外仍札記成書使歸匯繳總理衙門久之不難盡得其要領矣

一曰添公使現在通商諸國旣各派使臣駐之然華人之經商傭力寄寓外洋者計呂宋噶囉巴一島約十數人越南之西貢河仙及暹羅等處約三十萬人古巴祕魯各十餘萬人均建有會館設有董事其人奉本朝正朔用本朝衣冠每人歲納稅銀一二元以助地方經費而洋人因其勢孤路遠輒肆欺淩殊可憫也從前閩中船政局揚武兵船遊歷東洋客居呂宋之華民鼓舞歡呼至於泣下謂百年未有之光榮一處如此他處可知應請飭議華民寄居之地人多者設公﹝使﹝司﹞人少者設領事遇有欺淩等事照會該處有司遵公法以判是非倘華人有滋事者亦照例懲辦商庶安生理傭免催殘更宜就地取才令其練團壯丁協同操演擇其優者咨請總理衙門給以頂載賞以銀牌則人爭自奮更有無形之益矣公使領事經費卽經費亦由華商公派兵輪往來鎭衛欲稟請中國兵船巡駐各埠以護商船其兵船經費亦由華商公派兵輪往來鎭衛或一年或半年更調他船藉資遊練如此則船廠有養船之費海疆有戰守之資中外有聲勢之援商旅有利賴之益一舉而數善備矣

以上籌餉籌防二十條頗采時論亦酌參西法其要總在得人自古有治法無治人故曰人存則政舉人以忠信廉潔爲本聰明才辦者佐之得人則以上各條皆可次第舉行先收富彊之效二十年後則以罷傳教禁吸二條爲歸宿必二者除天下乃可久安而長治也今之談治務者在負气之徒多深惡異族以爲不足道然不求禦之制之之方而但惡而擯之於事何益若遂侈陳而椎服之抑亦陋矣外國所重者利耳故止知以富彊爲事富彊本爲堯舜孔孟所不廢特其中有本焉孔子言足食足兵必探原於民信其加富庶也則以教爲歸孟子言天時地利必扼要於人和其辧本國也則以仁義爲本此唐虞三代相傳之要道而我聖朝厚澤深恩之所以維系人心者也形而上者謂之道形而下者謂之器今之酌參西法者器耳道固不在是也道之要在正人心端士習明吏治厚風俗而目前則必先自富彊始臣蒿目時艱一知半解是否可備采擇伏乞皇上聖鑑

防海上

余貽範

嗚呼籌海於今日夫人而知其難矣抑知所以難者奚在耶防海於昔日易防海於今日難昔日之艟艨樓船不敵今日之鐵甲飛輪衝風破浪也防海於遠易防海於近難昔日泰西各彊敵越國圖遠而來今南洋各島悉爲占據則邊鄙已同接壤郊坰無異戶庭也中國自東北迄海南爲省者九曰黑龍江曰吉林曰奉天曰直隸曰江蘇曰浙江曰福建曰廣東綿延萬餘里其海口最著者則曰混同江黑龍江海琛崴琿春牛莊旅順大沽曰臺威海衛吳淞口崇明乍浦定海玉環廳馬江門汕頭臺灣南澳香港虎門珠江老萬山七洲洋雷州瓊州北海其餘零星港口可定船停泊及用淺水大小火輪突入尢指不勝屈於此而欲節節設防期如盤石之固則備多而兵分是故備北則南寡備南則北寡備中則南北俱寡備此省則彼省又寡無所不備則無所不寡此設防之所以難周也爲今之計宜先分險易權輕重定沿海勢爲北中南三洋北洋起東三省包牛莊旅順大沽臺爲一截就中宜以旅順威海爲重鎭勢如環玦拱衛京畿則元首安也中洋起海州包崇明吳淞乍浦﹝定海﹞玉環馬江爲一截就中宜以崇明舟山爲重鎭策應吳淞馬江各要口則腹心固也南洋起門包汕頭臺灣潮陽甲子門四澳虎門者萬山七洲洋直抵雷瓊爲一截以南澳臺灣瓊州爲重鎭而控扼南服則肢體舒也今國﹝家﹞𨿽已設海軍衙門而皮毛徒具精義未講呼應不靈規模未備則猶未能言寔效也是宜就海軍衙門王大臣中歲遣一大臣爲巡海經總統中北南三洋海軍四季四小操中一大操於三洋設三提督以統率之每督標設左右二總鎭以分統之提督居大鐵甲船總鎭居中等輪艦其餘將弁各居所帶之船就三洋中各擇要害多儲煤斤如北之旅順威海衛中之崇明舟山南之南澳臺灣雷瓊等處卽用舟師紮爲水營不得上岸建造衙門安居而逸處及嫖賭冶遊每歲三洋兵船交巡互哨所到之處務以測沙綫礁石水潮深淺爲考績每歲於三洋所轄兵輪中各抽一船出探南洋各埠如越南暹羅小呂宋新加坡等處由近及遠徐及於印度洋波斯海水道﹝沙﹞﹝紗﹞綫風潮礁石繪圖具說坐言起行夫而後逐漸前進於紅海地中海大西洋太平洋皆無﹝所﹞不可到之理一旦海上有警則調南洋各海以扼新加坡及蘇門答臘之海峽迎擊於海中次調中洋臺灣南澳之舟師爲接應包抄之舉再次則調北洋堅艦除畱守大沽口及旅順二口外餘船亦可徐進中洋彌縫其闕坐鎭而遙爲聲援此寇自南來之說也若自混同黑龍江北下則反其道而應之如由太平洋直抵中洋則南北皆應之兵法云善用兵者勢如率然率然者常山之蛇也擊首則尾應擊尾則首應擊其腰則首尾皆應此今日海防大勢所最宜取法者也若夫船務堅快炮務命中及遠糧煤火藥務精且備將得智勇之人水陣務操演純熟變化水道務測探仔細周詳是則當世時賢人人皆知之人人能言之更無俟鄙人嘵嘵借箸也謹具布局大以爲贊帷幄者進一解焉

防海下

余貽範

上篇論水師分南中北三洋勢如常山之蛇擊首則尾應擊尾則首應擊其腰則首尾皆應如北洋有事除大沽旅順威海等處防守外宜分船兩隊一防守海口一出洋遊戈防守者以兩戰艦兩快船一蚊子船爲一軍一駐山東之成山角一駐髙麗之鴨綠江口東西對峙見敵至卽擊之遊戈者以四快船八雷船逡巡不絕往來於成山鴨綠之間一遇敵船則一面與之交仗一面發電通傳東西兩營同出圍擊如此布置則渤海爲雷池而威海旅順成堂奧矣或謂旅順之黃金山炮臺太髙止能擊遠不能擊近倘敵船沿鴨綠江灣遵河南而北偪近黃金山左背山低之處用桅炮翻山懸擊山下則大船澳北則船塢一時皆毀縱口不失守如修船何其慮一口外西北距近羊島無炮臺亦無守禦恐敵船守泊於此而用小舟渡兵上岸其慮二旅順瀕南後路接連彎由大連灣再北約金州交界處地勢如人頸忽然收束東北兩面皆海北則近牛莊海南面則大海脊狹僅七十里倘敵人於此登岸﹝堅築﹞﹝監禁﹞營壘以斷我後再以鐵艦遊戈口外以扼我前則旅順遂成絕地援兵軍火餉道皆不通矣嘗聞西人云我中國各口炮臺有數炮亦足重兵堅壘多顧前而不顧後如昔年洋人之入北通州抄大沽炮臺之後馬江之戰亦抄福州口炮臺之後所以往往爲敵所算也一炮臺有數炮而測量準頭放炮者只一人多至兩人未嘗於座炮位專派定一精﹝於測﹞量準頭之人動至顧此失彼因小失大也或者又謂用大臣出爲巡海經其論固當惟必須於王大臣中公舉一夙諳軍旅熟知水軍事務者膺此重任方能營經必須久任不移乃能上下一心日求精進當今王大臣耆年碩徳𨿽不乏其人求其深知水軍事務膽識俱優者恐難其選似宜於王公貝子貝勒中惟選年當力彊有志軍旅者先赴外國水師學堂觀政於三五年學習有成乃授此任如英國太子當兵船火長之例數年之後督率有人挾持有具可以日臻富彊矣聞日本之弟亦學習水師將爲統帥徳國武備院尙有日本人肆習或在步隊或在馬隊或在炮隊又有四武員令至俄國學習行軍之法前海軍教習瑯提督雲中國重文輕武往往小視海軍將弁故世祿之家不喜入軍藉且各兵弁死於戰者無以撫卹其妻子和議成後卽遣散歸家所領口糧不敷回鄕水之用如昔日馬江之戰某炮船出洋學生充當夥長然傷於炮孤拔者其船被敵擊沈浮水面見大帥僅給銀餅三元非但水不敷且醫藥無查西例從無遊勇營中受傷者卽爲醫治爲武員者皆折節讀書不徒血气之勇多有親王子弟宗室近支投入水陸軍營力者水陸將弁必須由武備水師兩學堂出身否卽久歷戎行疊獲勝仗亦不能升爲武官只拔爲哨長水手頭而已中國海軍提鎭多由營務軍功洊升有亦由陸路人員升調者旣不深知水師事務又未經出洋訓練觀戰他邦毋怪昔年各海口之戰我國兵官皆彷徨失策措手無從非盡因洋人不守公法未示戰期而卽開仗也

又昔年彭剛直﹝公督辦廣東防務有謂守海口不如守內港宜捨虎門炮臺專顧黃浦沙路之說剛直公﹞以其議下詢諸將士余時在營務處對曰其說本自魏默深云守外洋不如守海口守海口不如守內港蓋當時水師未精無鐵艦水雷護衛故耳今若不守外洋則爲敵人封口水路不通若不守海口爲敵人所據施放桅炮四鄕遭毀使必得步進步大危勢矣愚見現無鐵艦𨿽不能出戰外洋惟旣有炮船水雷仍有可扼守海口內港所雲沙路黃浦魚珠之炮臺極應固守虎門爲各省門戶地勢扼要險有可守尢不可廢惟外洋平衍海口炮臺不似內港易守必須護以鐵艦快船成犄角之勢布置水雷不使敵船近前其所放水雷之處須派兵船看守初爲敵人偸進假若使鐵艦出戰宜張鐵网以避水雷魚雷以破鐵艦海口以內炮臺守備尢宜周密然後敵船不能闖越至統兵大帥當於早晚或風雨晦明之時出其不意傳令操演恍若偸營寨觀其各部有無準備以其平日之勤惰凡兵船炮臺之司炮者必須精於測量方能命中及遠測量之法甚多甚微必須如我之炮臺髙低我炮彈藥力如何每杪去多少遠敵船每杪約行多少遠風潮或順或逆庶有準繩又因築炮臺所置各炮糜費甚巨今爲省數千兩之費而不預先講究測量諸法以致有名無寔誠爲可惜縱能中擊一二炮亦幸耳豈得謂之有把握哉又宜飭令營官監臨不時打靶日發幾炮中幾炮次用簿記明核寔認眞無使虛糜火藥剛直公深以爲然若水師人員盡如剛直公置身家性命於度外事事認眞集﹝思廣﹞益講求整頓何事不成西報謂中國因守成法科目政﹝事﹞﹝治﹞難更攺縱深知積獘擇泰西之善者行之然猶諱疾忌醫不肯寔心寔力惟示變通而已有名無寔我西人毫無畏懼盡可放膽爲之又謂中國水師未精﹝邊防﹞﹝防邊﹞未固將才未足鐵路未成年來日本講究水師頻添戰艦多置軍械及遣人分往各口設貿易館習方言托名學賈寔則交結匪人時入內地暗察形勢繪圖貼說其志叵測恐終爲中國邊患俄英法三國屬地鐵路皆將築至中土托名商務意在並吞倘俄法合力侵犯水陸並進南北夾攻恐西人之大欲將不在賠費而在得地矣俄法有事英徳美日必以屯兵保護商人教士爲名亦分占通商各口後患之來不堪設想噫彼族之貪如此中國之弱如此天時人事之循生疊起相乘相迫又如此而謂我中國尙可墨守前規不亟亟然早思變計哉此天下有心人所爲扼腕撫心痛哭流涕而長太息也

海防論

傅雲龍

水師莫重於海防海防莫重於兵輪其將非古蒼兕比史記齊世家太公曰蒼兕蒼兕總﹝爾﹞﹝肅﹞眾﹝揖﹞庶與﹝爾﹞﹝肅﹞舟楫馬蝠曰蒼兕掌舟官名其軍非古舟師比左傅楚子爲舟師伐吳其火器亦非古鉤拒比稗編墨子曰公輸﹝般﹞﹝船﹞自魯之楚爲舟戰之具謂之拒太白陰經水戰之具始伍員以船爲車以櫓爲馬凡炮陸戰欲輕水戰欲重說者曰重炮莫臺壘若而聞之西人云炮臺彈如雨難阻敵舟不一過兵輪𨿽被炮十之二但輪行卽非無用說者又曰禦炮難忽而雲龍以爲不勝其禦湘軍之快蟹諸舟擊發寇也戰河耳後膛炮寡非有三十有半磅彈也非有栗藥無藥也避之以网與絮與發與竹與革而鉛凡輒洞於是乎彭玉麟楊載福﹝身﹞當衝而敵炮失勢師以畏炮爲恥而敵炮愈失勢河戰且然海軍之戰何必不然然難在得人臨事言戰未事則言防南北洋無慮數千百里不勝其防而節節防與不防等一疏百密矣輔水軍之陸師尙以聚而效兵輪炮艦快船之重兵能不擇要扼耶橫沙之港淺潮之灣輪不必巨炮亦不必重一百五十匹馬力足矣逸以待勞無事則巡境內海面而備鐵﹝甲﹞大輪分泊最要以時互易無事則以其一周遊海國風潮旣狎膽識自增奚有久頓則荒慮耶彼不遠數萬里航海來兵未有不籌通糧之舟避險之地者亦未有不探旁出之口繞後之津者第而曰何者爲無定之防何者爲有定之防莫若寓有定於無定而擊其所必救以無定濟有定而使之進不支而退無倚道紆則費大時移則餉糜將不戰而走矣凡防近登宜扼遠口防前擊宜策後抄炮臺宜泥不宜石水雷宜虛實實虛綜而論之必居不敗之地而後可戰必得能戰之人而後可守又必識守戰皆宜之時而後可和

籌海

陳

國家﹝愼﹞﹝莫﹞重於海於南北洋各設兵輪又特創海軍衙門以爲之統顧宏綱𨿽舉而目則未詳僅采摭諸說參末議敢再以六事進一定洋汛沿海自廣東樂會縣起接安南界萬四千里而北抵鴨綠江朝鮮界衛所櫛比營汛鱗次密則密矣然以當今日之西師則蝗臂類也海委命於舟師乃將弁則浮冒克扣船窳兵單不之顧終日營營皆侵上剝下之計軍國大事未嘗有絲毫慮昔吾瑞安折造﹝塔波﹞營船報三千兩某協僅費包工千兩幹沒其二船成底薄不敢哨洋安放內港待修而已今年聞屆大修之期又可費二千兩往歲大修安營船領費五百兩司房扣去五十兩包工一百兩餘三百五十兩則副將都司四六均分船未放洋而滲未堪駛瑞安設水師一百八十名歲需餉項三千兩近副將都守冒扣二千兩無復舊規瑞安如此其餘可知某協性畏風濤不敢赴哨嘗紆道乘轎踰嶺而過烽火營更可一嘆嘗謂天下有兩等人心肝壞極關吏營官然則今日之水師將弁直孫恩徐道覆徐海汪直之徒耳此可爲痛哭者也請罷沿海防汛更營制設兵﹝輪﹞﹝﹞分海爲四近制以臺南北分爲二洋北洋轄於直隸總督南洋轄於兩江總督自成山以北至遼藩爲北洋而設提督行署於登州之威海衛在文登縣北九十里至臺水路一百三十里從前北洋僅知嚴防旅順其實地利不如威海有險可憑攻守均便近險隘處設影燈施電報分建炮臺築鐵馬頭立水師學堂遂成北洋雄鎭以之添建行署盡便﹝也﹞成山以南至閩之五虎門爲東洋而設提督行署於浙之招寶山五虎門以南至廣東樂會縣爲南洋而設提督行署於瓊州每洋各設水師提督一南北梭巡按季輪流防使得於平時練習南北沙水風綫內港另籌魚圍海軍以備不虞再練外洋水師一枝遊駛新加坡蘇門答臘等處無事則保護華民出洋有事則斷其歸路形格勢禁此致人而不致於人也經費稍裕自備兵商巡船數號每年環球一周商以貿易兵以測量糾合公司逐漸添置五年之後謂富彊無期者吾不信也一設經四洋旣設水師提督矣宜就海軍衙門特簡經大臣以轄之斟酌長江水師營制添設將弁而仿西法考補考泰西各國兵輪之制由四副三副二副﹝大副﹞而後升至船主皆親身駕駛以技而升不階別級無棄材無﹝躐﹞﹝臘﹞等故技以考校而愈精今宜破除積習超補一皆以技四提督皆歸經節制旅順臺灣各設經大臣行署分駐半年旅順東達朝鮮北鎖津沽與臺一水相對洋面僅六百里耳誠北洋大門戶也國家經營費逾數百萬近漸廢棄然地利終不可失也夏秋南北遊巡校閱水操而海軍成矣夫英美徳法各國其國都不足當中國數省地越重洋入萬里稱雄海上者恃有戰艦之力耳此不可不求所以制之也一制兵船近日籌海防者均以鐵甲船爲急考太西各彊國皆有鐵甲數十號似中國不可不爲之備然一船之費數在百萬金以上且仍購自外洋是拾其所棄攻其所出駕禦稍不如法直賫盜糧耳非計之得也謂禦敵之道當以柔制剛以小制大嶽武穆之破楊太林文忠之困義律未﹝聞﹞﹝嘗﹞皆以輪舟與之相角也本國兵輪以外可購英之碰船價重二十餘萬能破鐵甲英之快船近英國阿摩士莊新出快船快炮鐵甲魚雷均不足恃價未詳數號余悉編取蚊子小舟以漁勇爲之蜂屯蟻附四散遊徼相機而動困之於水使不得銳意登陸則鼯鼠之技窮矣夫西師之來不過十數艘耳並力禦之於外洋上策也魏源海國圖誌謂守外洋不如守海口守海口不如守內河此亦淮陰侯背水陣張任願受降城之遺意也不善用之則自抉其藩籬能無開門揖盜之慮耶縱之入內合各洋之師孰爲正兵孰爲應援孰爲後襲四面包抄以逸待勞聚而殲之亦其次也中國不求其自精制造之法一一購之外洋講求三十年其成就乃竟若此則事事過守成規不能變法攺制之所致也

一攺炮臺扼之於外海則有兵輪禦之於內港則恃炮臺近日爲炮臺議者夥矣然僅保護臺基升降炮位而止耳夫番舶之來其快如風少縱卽逝是一臺僅供一炮之用也且炮力之里數本有定率敵若講求視吾遠之炮先施以轟擊吾臺是一臺並無一炮之用也以死禦活勢常不及然則柰何曰於沿江地較長扼要必由之處平築鐵路二道炮座皆施活架隨船上下左右更換如此則炮位無定敵難轟擊炮不必多而沿江有備更能自制炮彈戰船炮彈必須自制左文襄光緒十一年分請增拓船炮大廠疏詞甚詳切大旨謂近守口之炮彈皆購自外洋久必損缺萬一有事各國旣守公法一槪停賣則由難而少由少而無誠有不堪設想者擬就舊船廠開拓加增興工鑄造𨿽經始之費需銀五六十萬兩而從此不向外洋買炮卽以買炮經費津貼炮廠當亦有嬴無絀云何必徒費銀出外洋哉如法演放何太西之足慮哉炮臺之設當先明炮力之重數築基穩固方可演放大沽旅順北洋之要扼也記光緒十四五年間兩處炮臺有因雨傾圯之處因震坍敗之事皆未深究建置之法也謂實炮臺之法當以太西爲精按英吉利每因山爲炮臺故堅不易摧炮位不覆以屋故不自蔽穴山以儲火藥故不爲敵炮所然兵房建於山凹故能以山自障此因山爲臺也其無山之處則仿比利時北都愛司勾阿炮臺之法如今式炮臺分內外上中下三層中空而圓磚石向內砌畢外四圍皆培以土斜拖而下而覆其頂每層數步畱炮眼遠視但見大土堆而已按美金楷理所譯兵船炮法諸說謂炮彈透土難於透木故欲阻彈者土墻最宜取用亦最便日間擊壞之處夜間可以修補但須築之甚厚則大彈不能透過若如此則中國所有舊城皆當廣浚濠河挖土培城此一舉兩得之計急宜未雨綢繆也一編漁團左文襄之督江南也值中法失和創辦漁團後大憲以辦理者之滋獘也遂槪行停辦謂漁團必不可撤可汰水師各兵就漁戶中挑選丁壯補充足額練成海軍其餘丁仿照江南舊章設立漁團局給以薪水各授以操練之法沿海七省十萬人不難致也不急爲之地其傑而有材者恐不免有楚材用之虞矣一開海山國初懲臺灣之亂懼姦民之濟匪也定遷海之令於是瀕海居民皆令內徒海中各嶼不準搭承平日久禁网遂寬縣胥營弁資爲利藪而國家無絲毫之益也他如山東之砣磯島北﹝隍﹞﹝星﹞城島江南之大小洋山浙之普陀山大小落伽山閩之大小柑山等處島嶼紛出大者容數千戶小亦數百戶誠爲一一經理添設官泛升科起稅可卽以其費充海軍之需夫鄭經之據臺灣張煌言之守南田許朝光吳平明海盜之巢穴南澳皆乘明季淸初多事之秋竭十數年之力僅乃克之今內寇外患蠢然欲動先事之謀其烏能已豈可遷延不致再爲澳門香港之續哉朝廷於沿海防務致之未嘗不力購鐵甲船設炮臺南北二洋水師又定爲會操之制亦﹝似﹞能自振作者乃議及海戰則皆如談虎色變者以事事僅知摹仿門面未嘗深求其命脈獘病之所在極力整頓攺弦更張實事求是之故也吁洋務豈易言哉

卷四十六兵政二海防二

會商海防事宜

彭玉麟

奏爲會商海防事宜恭折並陳仰祈聖鑑事竊臣等會同何璟張樹聲衛榮光籌議海防事宜正具折間臣玉麟適巡閱長江水師馳抵江南省城臣宗棠邀入署中面商海防事宜質以張樹聲何璟衛榮光之議所見均同除具奏外謹將臣等思慮所及冀有裨於海防者一並陳明以備聖明采擇竊閩省設局制造輪船臣宗棠於同治五年閩浙總督任內奏奉諭旨允行嗣請設船政大臣總理局廠事務交卸後赴陜甘總督任內於船政事務時復預聞臣玉麟於長江海口涉歷最久所言防務情形尙爲確鑿玆就臣玉麟所見長江海口防務陳之凡言長江海口者多指吳淞而吳淞實進黃浦江之口爲蘇松扼要門戶於長江固不相涉也外海入內之輪船左爲吳淞其右有崇明縣一島外洋輪船若不進黃浦江卽不必由吳淞海口入口但由崇明北繞白茅沙便可順抵狼福山徑趨長江緣福山南岸近年新長遠沙梗礙洪路輪船不能直行須繞狼山北岸而入江陰故吳淞設防不能抵其來路查吳淞口南北寬不過十里狼山福山口南北寬百餘里由此衝入長江其勢甚順此時防長江海口以狼福山爲重兼顧吳淞口庶期周密現查吳淞江陰及圌山關焦山象山都天廟等處沿江臺均修整堅固其守臺之記名提督吳宏洛唐定奎章其作曾萬友等均能認眞操練結實可靠惟水面空虛時切隱憂長江長龍舢板不能禁海上風濤其蚊子船風大船小頭重輕萬難出洋對敵祇可作水臺之用其餘各省兵輪船歸李朝斌每月調操與臣玉麟每年巡閱一次者亦不過於無事時虛壯海隅聲威而已設一旦有事該各省各有應防之海口方且自顧不暇何能捨己蕓人置本省不顧而應長江海口之調縱以功令軍令督責之而亦有不行至謂此時江防緩而海防集宜先籌海而後防江亦非確論長江各省伏莽甚多歷年竊發有案倘海疆有警則乘間揭竿而起勢所必然腹地多虞防剿之軍時被牽制適足啟盜賊之心而張寇讎之焰因思自彊之道宜求諸己不可求諸人求人者制於人求己者操之己張佩綸原奏各海口可自爲一軍是不必求於人而求諸己也與其購鐵甲重笨兵輪爭勝於茫茫大海之中毫無把握莫若造捷靈輪船專防海口扼要之地隨機應變緩急可資爲愈臣玉麟於六年冬奏造小輪船十隻專防海口不爭大洋卽是自成一軍爲自彊之意奉旨準照辦在案因南洋經費維艱部議暫從緩籌至今尙未開造張佩綸原奏謂淮揚瓜洲等水師宜攺西式江船夫西式卽火輪也與其花費添造輪船於維揚瓜洲兩標營紊亂長江營制轉不得力不如節此經費趕造臣玉麟所奏小輪船十隻派長江久於戰陣之員管帶選通習洋語算法之學生幫辦駕馭以熟海道募海上各島漁戶彊壯者爲勇丁旣可收熟諳風水沙性勇敢之人才爲將來推廣之用又可免敵人招此等漁戶作姦細爲害內地誠一舉而備三善也該輪船歸提督統領勤愼操練使火技藝純熟精益求精不爭大洋衝突只專海口嚴防無事則巡緝洋面盡其力所能到以靖海盜有事則齊集海口堵禦或誘敵擱淺我船環而攻之可以制勝或伺敵船長驅大進我船跟蹤追擊斷其後路以便前途師船堵剿斷不致坐視豨突狼奔任意猖獗也臣宗棠細繹臣玉麟所議專就長江海口而言力主有海防無海戰之說據實之談洵足見諸施行徵其實效與張佩綸原奏江南可自爲一軍之說適相符合惟就長江江防海口而言兩江總督爲固圉之謀無以加此若籌兼顧南洋則遇有警報各省同一洋面自顧不遑何能爲兩江之助江南海口宜守亦難應各省之援其於兼顧之義終鮮實濟自宜亟籌增制大輪船數隻以資調度而速戎機前聞閩廠開造快船馬力甚速船亦合用昨與李鴻章晤商亦以爲宜調快船一隻工料需價若干據稱槍計約每只需銀三十萬兩臣宗棠默計經費𨿽難亦祇宜竭力籌維未可稍存顧惜之見計增制快船五隻需籌銀一百五十萬兩若求之南洋各省恐等諸築室道謀無以應手合之臣玉麟擬造小輪船十隻每只需工料價合銀八萬兩共銀八十萬兩項船價共需二百三十萬兩江南財力搜索已頻本難籌措惟事關海防局不容束手而細察淮鹽加引一案加意料理猶有可爲竊計增置大小輪船無論購自外洋與在閩滬各廠局制造均須分年辦理所需經費亦可分年解濟以應要需現在淮鹽加引試行之初就票費一項劃撥支應一年內外輪船經費計可有餘此後銷路漸暢雜亦可奏請酌撥俾能接續解濟要需庶海口有備南洋相庇以安外海有船巡駛更可常通聲應似於防務較有把握臣等與李鴻章所見亦同謹合計據實陳奏

復奏加意籌備片

彭玉麟

再二月十四日奏上諭前據總理各國事務衙門奏與日本國商議琉球一案降旨交南北洋大臣籌議日本使臣戶璣於未經議定之先卽自棄前議悻悻而去其所請各節於中國存球之意尙未盡善未能卽予準行該國不遂所求尢難保無藉端要挾情事所有沿海各省防務自應嚴行戒備著李鴻章劉坤一何璟張樹聲吳元炳譚鍾麟勒方錡周恆祺裕寬督飭各營妥爲備豫不動聲色靜以待之毋得稍有疏懈聞日本造小鐵甲輪船兩隻可行長江並著彭玉麟李成謀加意籌備毋爲所乘定海一廳四面環海應增調閩省輪船以助兵力並著何璟勒方錡譚鍾麟黎兆棠會商辦理將此由五百里密諭李鴻章劉坤一何璟張樹聲彭玉麟吳元炳譚鍾麟勒方錡周恆祺裕寬並傳諭黎兆棠李成謀知之欽此臣當卽恭錄傳諭李成謀一面飭長江水師各營不動聲色嚴密豫防靜以待動不敢稍涉疏虞查定章今年巡閱臣系由下江溯流而上長江提督李成謀衙署向駐下江臣並函商該提督從緩出巡以便就近督率水師將弁嚴防由海入江各要隘此時日本尙無舉動臣自應仍照章巡閱上駛設或下江有警該提督李成謀老成諳練調度有方極爲可靠再會同瓜洲鎭總兵吳家榜督率水師舢板一志同心相機辦理必可得力臣無論行抵長江何處一聞警報立卽附搭招商輪船星夜下駛以重防務而慰宸合並聲復伏乞聖鑑訓示謹奏

密陳籌劃片再密陳者臣今年八月於吳淞上海忽見長星光如噴瀑憂心如搗怪異非常又前五月間各處蛟災至有穿城垣破鎭市毀村莊且在端午前後兩日各省皆同不特爲災實亦異事大雪後冬至前雷聲復大作亦非時令所應有上天示警必有由然凡我臣工皆宜深加儆懼務求各盡職分潛感天心憂民忠國勤政明刑總期弭患於無形制治於未亂南省克復至今元气未培風俗日靡人心日薄往往易動囂爭吏治兵事在在皆關緊要伏乞皇上念南方收復之功同於再造武漢爲長江之要害南北之樞鈕必須威名素著徳望充孚方足以整兵保民控制全省關系半壁安危甚重此番營兵滋事亦由未嫻急切整頓慮生變故敷衍苟安亦禳禍胎一處如此他處恐因而效尢小事如此大事將何以調度是皆足爲隱憂不能急辦而亦不可不早爲籌劃者也經權悉當恩威並濟要使兵畏民懷足以禦寇而不爲寇是全在督撫之行事適機宜風裁可畏愛庶幾可以長治而久安也是否有當臣戇直無知謹密爲我皇上陳之

代陳海防管見疏奏爲據情代奏敬陳海防管見以備采擇仰祈聖鑑事竊據在籍兵部候補主事梁宏諫呈稱方今事勢不患兵之不彊之不堅而患於鐵甲船之不足𨿽有勁兵巨亦將阻於重洋而弗能以互應伏見我國家講武勵兵孜孜求自彊之道二十年來凡兵輪兵火器類多仿照泰西固將日起有功矣然觀福建之船政局上海及粵東之機器局所費動以億計爲時不可謂不久用不可謂不多而所成就無非小輪船洋槍炸彈等項防內河則有餘防外海則不足若移此巨以購買鐵甲船亦或就內地各機器局自造約可得二十艘且將雄視歐洲閩省戰事何至裂如斯上煩宸慮爲今之計惟有吁懇天恩飭各省督撫聯合官紳商民每省各捐購鐵甲一號查鐵甲船之小者價銀約一百餘萬兩其大者亦不逾三百萬兩船之大小視省分之大小以爲差合一省之力爲之似亦無難集事凡某省購置之船卽以防禦某省海口其無海口者則將船派往大沽口及旅順口以拱衛畿輔近地遇警則互相應援先調鄰省以次及於遠省勿分畛域出全力以應之使海內之大儼成常山率然之勢必於防務大有起色目今海氛未靖凡在臣民同深敵愾自當踴躍從事不日就功所有捐辦各員俟船成之日欽派大臣查如果著有成效可否照河工事例核給獎以昭激勸之處恭候恩命遵行再兵輪交戰專尙機器轟擊機器一壞此船卽廢是以西人制船凡機器之式火藥之櫃其位置無相同者乃船政局所延法國匠人教造各輪船凡火藥櫃多在機器之旁識者皆知其謬此後須得公忠廉幹之員認眞經理實事求是必能洞悉利獘出奇制勝以仰慰聖慈念海疆之至意玆據該主事呈請轉奏前來臣維今日籌辦海防鐵甲船似不可少所請每省購置一船然各行省有瘠之不同能否一律照辦未可懸擬但所陳不爲無見未便壅於上聞謹繕折代奏伏乞皇太后皇上聖鑑訓示謹奏

海防善後事宜疏

彭玉麟

奏爲遵旨籌議海防善後事宜謹就管見所及恭折具奏仰祈聖鑑事竊臣於五月二十七日準兵部火票遞到軍機大臣字寄光緒十一年五月初九日奏上諭現在和局𨿽定海防不可稍弛亟宜切實籌辦善後爲久遠可恃之計前據左宗棠奏請旨飭議拓增船大廠昨據李鴻章奏仿照西法創設武備學堂各一折規畫周詳均屬當務之急自海上有事以來法國恃其船堅利橫行無忌我之諱畫備禦亦嘗開立船廠創立水師而造船不堅制器不備選將不精籌費不廣上年法人尋疊次開仗陸路各軍屢獲大勝尙能張我軍威如果水師得力互相援應何至處處牽掣當此事定之時懲前毖後自以大治水師爲主船廠應如何增拓臺應如何安設槍械應如何精造均須破除常格實力講求至於遴選將才籌劃經費尢應謀之於豫庶臨事確有把握著李鴻章左宗棠彭玉麟穆圖善曾國荃張之洞楊昌浚各抒所見確切籌議迅速具奏江蘇廣東本有機器局福建本有船廠然當時僅就一隅所見未合全局通籌現應如何變通措置或扼要設總匯之所或擇地添設分局以期互相策應呼應靈通並著李鴻章等妥議奏辦總之海防多年麋費業已不貲迄今尙無實際由於奉行不力事過輒忘幾成錮習該督等俱爲朝廷倚任之人務當廣籌方行之以漸持之以久毋得蹈常襲故摭拾從前敷衍之詞一奏塞責李鴻章左宗棠折著分別抄給閱看將此由六百里各諭令知之欽此伏見皇上干惕爲懷勵精圖治當海氛甫定之時爲未雨繆綢之計以期有備無患薄海永淸誠國家億萬年無疆之福跪誦之下欽服莫名臣維泰西諸國自道光中挾其兵輪火器橫行海上近者日本復從而效之與西夷狼狽相倚狡焉思逞凶焰益張海疆日以多故我之屬國琉球已並於倭越南復入於法俄與日本又復垂涎朝鮮將肇端及今若不力圖自彊大修軍政則舐糠及米後患何可勝言謹將臣愚所及臚具於後以備聖明采擇焉

一曰分重鎭以領水師中華瀕海之地自奉錦以迄瓊廉延七省萬有餘裏其間海口亡慮千里若處處設防布重兵不使敵兵一人一騎登岸非惟無此兵力且亦無此辦法同治中丁日昌請設三洋水師提督左宗棠謂海洋一水可通輪船聞警卽至北東南三洋各駐師船常川會哨自有常山率然之勢若分三洋轉生畛域李鴻章亦謂宜以全力扼要隘而戒散漫分防臣按沿海地過廣在在設防所費勢必不給然但建一軍府而三洋咸歸其節制亦覺遼而運掉不靈如立軍府於津沽則瓊廉有事待請命而始赴援亦緩不濟急矣且海口各防隔絕太遠則稽察必疏難保不別生獘竇西洋英法等國兵制水師僅專設一海部統之者其疆域褊狹不逮吾華十之一勢固有所不同也臣擬設一總統駐吳淞分設兩大鎭一駐大沽直及盛京山東江南各海口屬之一駐門浙江福建臺灣廣東各海口屬之每鎭設鐵甲船六號大小兵輪十二號其餘海口分首衝次衝酌派兵輪駐守精選兵將勤加操練講求駕駛攻擊之方務期精熟察視險隘沙礁之處務使周詳將則優其俸薪毋使有扣兵則厚其口毋使有濫充無事則出洋梭巡以習勞苦以練膽气遇有漕船可以護送兼可代運有警則出兵而應之鄰鎭亦調師船助剿察敵勢之緩急以定調船之多寡不得歧視至於水淺澑急及多沙礁口岸敵船必不敢輕犯可檄派地方防營守之且水師聞警卽至或迎剿或截擊或尾追無難立時驅逐該兩鎭歸總統節制其一切大事聽總統調度惟吳淞一口爲長江門口除臣於光緒六年具奏奉旨飭南洋大臣造二十丈長輪船十隻自成一軍因經費不給僅造成一隻仍請飭催造九隻外須添置鐵甲兵艦二隻並飭長江水師提督兼顧防範其兩鎭帥每年周巡各海口一次約期會哨於吳淞凡海防事務其有宜因宜攺宜行宜革者酌議會同具奏以期悉臻妥善如此則軍威可振海氛可熄矣二曰練陸軍以輔水師沿海師船布防旣密則陸防似在所緩矣然敵人狡譎彼以舟師攻我要隘如不能入則密探旁路以旱隊繞出我後使我驚遽失措然後舟師乘隙而進務逞其志庚申天津之役其陸軍繞道北塘畿輔震動以致大沽守師因而潰敗可爲前鑑今設一總統兩鎭專辦海防水師各宜精練成爲可靠之軍再練陸軍一萬數千人厚給口嚴革虛伍扣之獘必期一人得一人之用擇水師左近要隘駐務須聲勢互相聯屬倘敵或登岸有水師綴其後彼不能無返顧之雨吳有陸師截其前又難逞其豨突之毒首尾夾擊不難一鼓殲卽令其冒死弗退更番疊進而我以兩軍之力抗之彼亦斷難久持如是則水陸相倚奇正相生外夷知守禦之堅必不復輕於嘗試陸軍邏巡海岸則教民之私相勾結接濟淡水煤米之路可絕而盜賊之出入海壖者亦必因之潛蹤其裨益不尢溥哉

三曰東三省之籌防宜豫東三省之籌防直豫東三省爲聖朝龍興之地屏蔽京畿其地黑龍江以西興安嶺以北皆爲俄壤南與朝鮮接界目今俄與日本又復窺伺朝鮮邊界蠢蠢有欲動之意三省之防自不可緩可否請旨飭下東三省將軍都統等除各海口歸北海防一體籌防外其黑龍松花琿春等內江設法創設兵輪配購槍分置要隘不時巡閱操演務令技藝嫻熟駕駛靈便庶可有備無患至於陸兵則吉林勁旅天下無敵其人率多材武招練成軍自可得力惟西夷陸戰全仗開花大其最能及遠奇中近越南谷松等戰之敗皆職此故避之之法在立地營南方卑濕入處地營多生疾疫東三省地勢髙燥自無慮此宜擇善爲地營者往教軍士俾人人皆知此法由是水陸皆有戰備一旦有警不難修矛偕作迅掃凶鋒則此丰鎬上都金湯永固矣四曰臺灣以練勇辦團爲先東南洋面定海地僅彈丸瓊州土地磽確又多瘴癘皆非敵所措意或旁務及之我有兩大鎭鐵甲兵輪調以禦之彼何能爲也物產富饒礦利尢旺爲外夷所歆羨者其臺灣乎道光中英夷內犯江浙旋犯臺灣近則倭人窺之於前法夷優之於後蠢爾夷其心蓋無一日忘臺也我有臺灣瀕海數省可資其藩衛如失臺灣則臥榻之側任人鼾睡東南洋必無安枕之日故防海以保臺爲要保臺尢以練土勇爲要何則外來客兵皆非土著多增一兵卽多一寄食之人臺灣地孤懸海外餉由內給則籌運維艱取之一臺則久必中匱再值兵事嚴急海道阻遏卽欲援濟而無從如日前之事已岌岌乎殆矣惟募本地之勇以臺產養臺人而食不加多卽以臺人護臺地而奮勇可必須招集二十營分爲水陸兩軍餉必從重練必期精俾成勁卒用當前敵敢死之鋒至於防守險要接應聲援禦備緩急爲長久之計又非團練不可蓋臺之情形與內地不同臺民性情直遂易爲感發一也好勇輕生敢於戰鬥二也貲產殷沃重顧身家三也進有所貲退無所往四也近者暖暖村義民之戰月眉山土勇之戰皆能憤切同仇力抗驕虜若能認眞舉辦簡任賢能專領其事隨時隨地親身督勸區畫經營一如自謀其私更不時操閱以督率之酌加犒賞以獎勵之行見民皆同澤志可成城此外兵輪鐵鑑分置於海口水雷浮標潛存於港汊其鹿耳雞籠淡水不屹然爲外海一巨鎭乎

五曰學習技藝增造船務求實效也西夷挾其堅船利驛騷海上而我不能制其死命者徒以器械不及其堅利耳然則欲求制勝之道自非師其所長去我所短不可左宗棠請增拓船大廠李鴻章請造武備學堂誠爲深謀遠慮然同治初曾遣學徒出洋習藝迄今二十年未聞學徒有西學卓絕制造精妙者閩中管帶兵輪之張成學徒中之稍著者也馬尾之戰大帥誤信其言遂至僨事查船機器局閩之馬尾蘇之滬上創立業已多年所造船皆不堪爲重洋角逐戰陣之用悉因西匠技藝不精爲該國不用之人而中國用之西人議論有謂閩局洋匠日意格督造苟簡且故以火藥艙與機器艙相連其用心實爲叵測又有謂滬局所造之船率皆脆薄所造之均不精致不能禦敵出洋歷年花費不免不爲局員中飽者是學徒與船二事舉行不爲不久糜餉至數百萬不爲不多成效固茫乎無有也今復踵事加增其果能日起有功乎抑猶不免因循而蹈故習乎若以艱難羅掘之餉仍供無益之一擲甚無謂也爲今善後之計如臣光緒元年專折所奏各疆臣宜認眞講究吏治軍政士气民情四大端以立自彊之基已奉旨通飭照辦在案外玆惟乞飭沿海疆臣於閩滬廣東各機器局廠廣籌經費拓增船以大自彊之勢爲急務臣賦性迂拙深惡夷人兼惡夷學於外洋制造之精微器物之良窳從未畱心講求故於洋務毫無所解竊見出使英國使臣曾紀澤平昔究心洋務致力頗深近奏使西域駐彼且及十年閱歷旣久推究必益精詳可否請密諭該使臣細加考察西人之船何者爲不佳制造之事若何則不佳一一尋究其所以然之故繪圖列說以發明其理俾董理船政者有所資以考證並密訪夷匠之極精於治船及水雷魚雷鐵浮標一切之事者以重貲雇倩數人瓜代時攜其來華分置閩粵滬津各船廠局助其工作共相講貫作精益求益必能有益六曰餉糈艱絀務須廣籌也今玆籌防方亟需用日繁自非設法圖維何以支持時局上年戶部會議籌餉開源節流則例綜核精密斟酌罄宜若能永遠遵行於度支豈曰小補惟一時欲驟增千數百萬金錢以濟軍用亦恐未能臣再四籌度似有數事尙可舉行各省釐金咸豐同治之交發逆撚回相繼作難蹂躪幾天下需用浩繁而皆取給於釐金未嘗不足其後軍事稍定多撥作他項支用且有辦理不善以致收數短拙者宜請旨飭下各省督臣撫臣淸查釐金如有撥爲不急之用宜卽移緩就急攺充船經費其卞局員役如有侵吞入己及私行買放者查出重懲嚴參治罪務期涓滴歸公果能切實奉行每歲可收回濫用及偸漏釐稅數百萬兩各省食鹽每斤加價錢二文按綱匯數解司務令於場余包余加斤等項一律加價每年約可增課數百萬金吾華地大物博礦藏極多金銀銅錫鉛鐵煤礦無所不有乃棄之於地不知取用詎不可惜今或至擾民者皆由辦理不善遽謂礦不可開無乃因噎廢食請旨飭下各省疆臣查察境內有礦之處設廠開采或由官辦或招商辦務須經畫盡善期於必行由是地不愛取不竭而用不盡富彊之道孰有便於此者哉若夫捐納不減成則難期踴躍成則仕途冗雜各器太濫借洋則取給一時耗息太巨皆非可屢行之事他若鈔法則窒礙多端加賦則流毒無極此乃末世之政非聖朝所宜議及也爲政之要莫先於用人得其人則理不得其人則否由邃古至今未有以易也然知人則哲古聖所難其亦就其事以觀其人庶幾拔十得五乎如察將領之才先選其朴實爲主再考其訓練士卒整頓營伍察會計之才先考其篤再求其稽之密操守之廉準此以推總期考之眞不參愛憎之見𨿽不中不遠矣臣衰朽頹唐身嬰痼疾備防嶺表寸效毫無每思宵旰焦勞臣不禁淸夜涕零爲之寢饋俱廢玆承聖訓垂詢昏耗之餘智慮短絀安有深謀至計上酬淸問但葵霍愚忱亦有不容自已者謹傾竭愚見縷晰馳奏伏乞皇太后皇上聖鑑訓示施行謹奏

遵旨覆奏並陳今昔情形不同疏

彭玉麟

奏爲次欽奉諭旨嚴申軍令恭折覆陳並將今昔情形不同時移事異言易行難瀝陳下忱仰祈聖鑑事竊臣前奉軍機大臣密寄光緒十年閏五月初七日奉上諭本日閱張樹聲遞到潘鼎新電報法兵攻撲觀音橋營盤我兵槍互擊於本月初三日獲勝殺斃法人千餘生擒多名此次自彼開原非中國違約惟洋人狡狠若爲滇粵各軍所扼不得志必將四出滋擾廣東與越南切近首當其衝現在張樹聲行將交禦張之洞甫經赴任諸事生疏該處一切防務彭玉麟務當妥籌兼以期嚴密至該尙書密陳一切仍遵初四日密諭不動聲色豫爲布置一俟奉有電音卽可應機辦理惟此事關系重大須滇密圖維勿稍孟浪將此由六百金密諭知之欽此閏五月十六日又接總署轉電本日奉旨彭玉麟在粵辦事忠誠奮發布置周密現在法國𨿽仍來講解和議﹝尙未﹞﹝門在﹞大定防守更關緊要該尙書仍令督飭各軍實力備禦勿稍松勁欽此伏讀之餘莫名感奮臣值此時艱備防嶺嶠與疆臣悉心籌劃𨿽瀕海各要隘粗有布置何敢言盡臻周密猥荷恩綸懷何似惟有實心實力黽勉圖維以期無負皇上悉任之至意署督臣張之洞到任後與臣熟議海防意見悉符臣隨與張之洞張樹聲倪文蔚乘坐小輪船巡閱各海口數日悉心商酌察其險要兵單之處添募勇營塡以爲各臺遊擊策應之用沙角在虎門大角之外爲省城第一重門戶最關緊要飭記名提督婁云慶添置兩營大角與沙角對峙海中情形喫重原駐兩營太單飭記名提督王永章亦添兩營魚珠爲入省城陸路總要與常洲沙路唇齒相依飭署廣州副將記名總兵鄧安邦亦添兩營又於虎門內署水師提督方耀所守威遠臺後山亦添三營以爲威遠防軍接應至省城河南向本空虛飭置陸路提督鄭紹忠新添兩營隨機策應查虎門以西有門橫門虎跳磨刀等六門其水𨿽淺而小輪船可直達佛山鎭以拊省城之背張之洞商之方耀派員雇募拖船二十號配足水勇分守陳頭五斗口一帶河面以顧省垣後路又調集各差遣小輪船十號紅單船十號駐泊橫檔左右以爲沙角虎門各臺應援又派小輪船十號並紅單船四號駐泊黃浦一帶以爲常洲沙路魚珠各臺應援如此節節水陸設防較前似稍爲嚴密萬一有警尙可無虞閏五月二十五日接北洋大臣轉寄總署電音二十四日奉旨法國巴使逗𨖻上海不來上海議約並據電報孤拔有集兵船他駛占據中國地方爲質索賠兵費之說無理要求萬難遷就海疆防務喫緊者沿海各省將軍督撫統兵大臣等密飭各軍嚴防以待一面廣爲偵探倘有法軍前來按兵不動我亦靜以待之如果撲犯我營或登岸肆擾務須並力迎擊並設法斷其接濟期於有戰必勝如退縮不前者立卽軍前正法欽此本日又欽奉懿旨各營士卒奮勇有功者除破格施恩外並發給內帑獎賞將士炎暑從軍已先賞給江南福建廣東各營平安丹各十五匣其餘各營以次給賞卽傳知各軍知悉欽此仰見聖明洞燭萬里妙協機宜莫名欽服粵東地處炎方軍士荷長徵時值瘟疫流行十常四五正多死亡仰荷聖慈許以破格之恩施診其雨暑之疾若臣當卽宣示各軍莫不踴躍呼歡戴懿徳回生起死感激涕零至沿海一帶已嚴飭設法斷其接濟倘該夷稱兵犯順務必奮戰直前不容稍有退縮若彼按兵不動臣亦不敢輕舉以啟他

六月十五日接總署電音十四日奉旨現在閩防日緊沿海防務亦均喫重彭玉麟素有遠著於廣東應畱防軍外豫備二萬人聽候調遣或就原統之營整練或招募壯勇足數悉由該尙書酌辦欽此六月十九日又接總署電音十八日奉旨彭玉麟等派營援閩力顧大局殊堪嘉尙現在滬議未就法情叵測萬一裂必宜出奇制勝潘鼎新岑毓英務將現駐關內各軍切實訓練聽調候遣彼此聯絡聲勢庶足迅赴戎機牽制敵勢廣東能否別出奇兵向欽廉小路前著彭玉麟等豫爲籌劃或有制勝之策均著電奏覆旨並著潘鼎新卽知照岑毓英一體遵辦欽此臣聞命自天悚惶無地除督臣張之洞撫臣倪文蔚會同臣由電音覆奏外而微臣區區愚忱尙有不容已於縷陳者自關外各軍奏閏五月二十二日上諭盡行撒退入關後該法夷無復後顧之慮肆行猖獗以致橫行東南洋面探瓊州駛上海窺福州欲逞其志昨接兩江總督臣曾國荃電報該夷復奪據雞籠臺恣睢憑陵要挾巨凡有血气莫不奮切同仇咸思一戰以翦此凶頑蒙聖訓必宜出奇制勝仰見廟謨廣運宵旰憂勤欽服無量臣伏思今昔事勢旣大不同軍情亦因時而異若諒山興化各軍未退入關以前可以密行詭道表裏夾擊臣率全部十四營由欽廉度十萬大山過五洞出越南密約岑毓英潘鼎新會劉永福分三路前進再以海外兵船載二萬人暗駛大洋水路兩面夾擊奇兵四合可期一鼓掃蕩收復山西北寧直搗西貢傾其老巢制法死命無如此時滇桂各軍盡行撒回內地全越皆歸法有彼必布置周密卽劉永福素稱善戰膽自雄計此時進退無據我縱冒險出奇由欽廉小路間關入越越中已無我軍一人一騎岑毓英潘鼎新東西懸隔數千里聲勢梗塞應援無從孤軍深入自蹈危機兵法所忌是所謀以制人者轉爲敵以制我矣此理甚明人人知之臣非敢苟且偸安取巧推諉自罹罪戾蓋今昔情形異勢有不能非不爲也至奉旨豫籌二萬人聽候調遣臣於粵中人地生疏一時營哨等官揀擇不易且軍裝餉項一無所出曾密商督撫臣張之洞倪文蔚亦苦無力接濟時勢急不能迅速爲計焦灼萬分臣愚憨成性誠實自矢不敢爲欺屢蒙顯皇帝溫旨嘉獎自顧愚劣抱愧五中今則孤負天恩實屬罪戾滋甚咎無可辭爲今之計惟有謹遵閏五月初七日上諭事體關系重大總須謹愼不敢稍涉孟浪致僨大事並依遵屢次上諭會合督撫臣並張樹聲密飭各軍嚴防以待倘法兵前來撲犯躬親前敵督率各營將士並力迎擊務期有戰必勝可敢畏葸以取愆尢謹將奉諭旨並今昔情形異所謀言易行難各情恭折瀝陳不勝惶恐待罪之至伏乞皇太后皇上聖鑑訓示謹奏

覆奏海防條議疏

李鴻章

一原奏練兵一條內稱若求實在可禦外患事較辦發撚諸賊爲更難兵亦較辦發撚諸賊宜更精洵是不刊之論蓋發撚﹝苗﹞﹝若﹞回諸賊皆內地百姓𨿽有勇銳堅忍之气而器械不及官軍之精備可以剿撫兼施若外洋本爲敵國專以兵力彊弱角勝彼之軍械彊於我技藝精於我卽暫勝必終敗敵從海道內犯自須亟練水師惟各國皆系島夷以水爲家船精練已久非中國水師所能驟及中土陸多於水仍以陸軍爲立國根基若陸軍訓練得力敵兵登岸時尙可鏖戰臺布置得法敵船進口時尙可拒守但用旗綠營弓箭刀矛擡﹝鎗﹞鳥鎗舊法斷不足以制洋人並不足以滅土寇卽如直屢經挑選整頓近始兼習洋鎗小炸以剿內寇尙屬可用以禦外侮實未敢信各省抽練之兵大率類此用洋鎗者已少用後門鎗及炸者更少其勢只可加練而不可減練兵可添練洋器以求制勝而不可拘執舊法以圖省費前督臣曾國藩於同治十年正月覆奏籌備海防折內謂沿海之直奉天山東三省江蘇浙江兩省廣東福建兩省沿江之安徽江西湖北三省各應歸並設防沿海七省共練陸兵九萬沿江三省共練陸兵三萬統計每年需銀八百萬兩因無可籌議遂中止玆總理衙門擬以曾經制勝之洋鎗隊練習水戰丁日昌擬選練軍合天下得精兵十萬人與曾國藩前奉大相同惟陸軍與水師用法各珠練法亦異水師猶可上岸擊賊陸軍未便彊令操舟似不宜兩用以致兩誤臣愚以爲沿海沿江各省現有練兵槍隊𨿽不及曾國藩丁日昌所擬十餘萬之多然與其多而無用不若少而求精但就現有陸軍認眞選汰一律攺爲洋鎗隊凡綠營額兵老弱勇丁酌加裁減其餉卽加新練之隊沿海防營並換用後門進子槍於緊要口岸近附之處屯大股勁旅無事時專講操練兼築堡壘有事時專備遊擊不準分調各海口仿照洋式修築沙土臺以地步寬展橢圓堅厚爲要位宜用口徑八寸至十餘寸者演習之務在久遠愈遠愈妙務在能中不中不發所謂藥能對癥有備無虞者矣

一原奏簡器一條西國水陸戰守利器以鎗水雷爲大宗有前後門生熟鐵純鋼之分鎗有前後門滑膛來福之異水雷有用觸物磨物電气發火之別竊嘗考究其圖與器而得其大洋鎗一項各國攺用後門鎗以其手法靈捷放速而及遠其舊制前門鎗賤價售於中國每爲外人所輕英俄徳法美泰西五大彊國也其後門鎗名目英之至精者曰亨利馬梯呢其次曰士乃得俄曰俾爾打呶徳曰呢而根法曰沙土美曰林明登以利鈍遲速較之則英之亨利馬梯呢精於俄俄之俾爾打呶精於美美之林明登又精於英之士乃得及徳法諸鎗也林明登士乃得二種近年已運入中國臣慮及沈葆楨均購存林明登數千枝上海機器局亦能仿照惟兵勇粗疏者多士乃得機簧較簡購價較省修攺較便現擬令各營酌換士乃得鎗而間以林明登認眞操習由漸而精並令津滬各局先購林明登造子機器仿制子藥銅捲以便接濟仍與總理衙門商購英國亨利馬梯呢鎗若干又與俄領事訂購俾爾打呶鎗千枝以備將士選鋒者操用至位一項英徳兩國新式最精徳國克鹿卜後門鎗擊敗法兵尢爲馳名聞逐年購到克鹿卜大小五十餘尊分置大沽臺天津防營其最大者兩尊口徑八寸足抵前門口徑十一二寸之子方然每尊價約二萬圓苦於無力多購或謂鋼過大藥力過猛用久或致損裂故英國多用前門熟鐵來福長彈大曰烏理治曰阿墨斯得郎曰回徳活海三家尢著大者口徑十一寸至十五寸身重八萬斤以上子彈重至六百鎊能打穿二十餘寸厚之鐵甲惟起運維艱價值尢貴中國尙無購用者陸路行仗小則以徳國克鹿卜四磅彈後門鋼刨美國格林連珠爲最精捷臣又各購定數十尊以備遊擊要需目下滬寧各局亦能仿造十二磅至六十八磅之圓彈鋼鐵炸淮軍習用已久遠勝中國舊制而不及西洋新式之精仍擬仿照烏理治阿墨斯得郎之式箝以熟鐵而機器未備外國訂造鎗機器全副購價須數十萬金再由洋購運鋼鐵等料殊太昂貴須俟中國能用洋法自開煤鐵再添購大鑪滊錘壓水櫃等機器仿造可期有成若克鹿卜之鋼回徳活特之熟鐵系用生鋼生鐵鑄成該廠自有祕法更未易學矣至水雷一項轟船破敵最猛從前南北花旗之戰南兵獲雷力居多徳法之戰法國兵艘十倍於徳而波羅的海法艘未能深入全仗水雷之功其法分爲兩類一爲定而不動之水雷或連於木樁木排之間或用錨定其位使沈水中或陸地城堡被攻時於缺口要路安置此專爲自守而設一爲能行動之水雷或浮水面順風力飄動或用機器自行或於鐵船首伸出長竿置之或專作拖帶水雷之船此可爲攻敵之用近來格致之學能精水雷之法亦能精多以彊水觸物磨物及電綫發火其觸而發火磨而發火比用法點放者尢佳用藥僅五六磅無論何種兵船皆能轟破其底聞各國皆講求此物制存極多其用時必於水中排列數行每日安放數十具使敵船疑畏不敢進滬津各局現只能仿造其粗者而電機銅絲鐵繩漿皮等件仍購自外洋須訪募各國造用水雷精藝之人來華教演庶易精進至火器盡用洋式子火藥兩項亦系要需津局有造藥機器四副日出二十餘磅已可敷用惟鎗多而子彈尙少滬局僅造藥機器一副日出無幾宜添購機器在蘇寧推廣制造各省防江防海需用洋鎗之子藥均宜設局在內地仿造否則事事購之洋商無以備緩急且閩滬津各機器局逼近海口原因取材外洋就便起見設有警報先須重兵守獲實非穩著嗣後各省籌添制造機器必須設局於腹地通水之處海口若有戰事後路自制儲備庶可源源接濟也

一原奏造船一條查布國防海新論有云凡與濱海各國戰爭者若將本國所有兵船徑往守住敵國各海口不容其船出入則爲防守本國海岸之上策其次莫若自守如沿海數千里敵船處處可到若處處設防以全力散布於甚大之地面兵分力單一處受創全局失勢故必聚積精銳只保護緊要數處卽可固守等語所論極之精切中國兵船甚少豈能往堵敵國海口上策固辦不到欲求自守亦非易言自奉天至廣東沿海袤延萬里口岸林立若必處處布以重兵所費浩繁力旣不給勢必大潰惟有分別緩急擇尢爲緊要之處如直之大沽北塘山海關一帶系京畿門戶是爲最要江蘇吳淞至江陰一帶系長江門戶是爲次要蓋京畿爲天下根本長江爲財賦重地但能守此最要次要地方其餘各省海口邊境爲布置卽有挫失於大局尙無甚礙惟旣欲固守必預將有所兵馬位軍械輜重並工局物力儲備堅厚𨿽軍情萬變而不離其宗廟謀閫算平昔之經營臨事之調度皆不可一毫錯亂道光二十二年夷船入長江而全局始震咸豐十年夷兵犯津通而根本遂危彼族實能覘我要害制我命脈而我所以失事者由於散漫設防東援西調未得全力聚於緊要數處今議海防則必鑑前轍揣敵情其防之之法大要分爲兩端一爲守定不動之法如口內臺壁壘格外堅固須能抵禦敵船大之彈而臺所用位須能擊破鐵甲船又必有守口巨鐵船設法阻擋水路並藏伏水雷等器一爲挪移泛應之法如兵船與陸軍多而且稱隨時遊擊可以防敵兵沿海登岸是外海水師鐵甲船與守口大鐵船皆斷不可少之物矣現計閩洋造存輪船十五號內有二號已在臺灣遭風損壞滬廠造成輪船六號內有二號馬力五百匹配二十六尊與外國大兵輪相等其餘各船皆僅與外國小兵船根相等然已費銀數百萬有奇物料工匠多自外洋購致是以中國造船之銀倍於外洋購船之價今急欲成軍須在外國定造爲省便但不可轉托洋商誤買舊船徒縻巨訪聞兵船及鐵甲船以英國爲最精英之官廠公司廠均以造鐵甲之優劣相與爭衡日新月異應揀派明於制造知兵事之員選帶學生工匠往前由總理衙門會商駐京使移知該國兵部俾得親赴各廠考究系何等船制最爲堅致靈捷並宜於中國水道者與其議價定造卽將帶去華匠兵士附入該廠及武備院學造習工並講求駕馭操練之法俟成船後配齊位隨船回華庶有實濟而中國船廠仍量加開拓以備修船地步至擬設兵船數目如丁日昌所稱北東南三洋各設大兵輪船六號根輪船十號合共四十八號自屬不可太少除將中國已造成二十號抵用外尙短二十八號竊謂北南東三洋須各有鐵甲大船二號北洋宜分駐臺旅順口一帶東洋宜分駐長江外口南洋宜分駐門虎門皆水深數丈可以停泊一處有事六船聯絡專爲洋面遊擊之師而以餘船附麗之聲勢較壯約計定造鐵甲船每只需銀百萬兩內外已費不資只有先購此項分年籌辦俟有餘力再置他船或由閩滬各廠陸續仿造兵船總以足成四十八號爲度惟守口大鐵船卽所謂水臺船亦系西洋新制利器以鐵船配極重之輔助岸上臺四面伏擊阻遏中流能自行動最爲制勝凡要口須添設一二艘聞在外國定購每船連約價銀十餘萬兩但笨滯不能涉海須將位鐵甲分﹝拆﹞﹝折﹞運載來華裝配應俟委員到彼一並察辦如價省運便陸續再購造二十號分布南北各口抑或由外洋購大由華廠照式仿造鐵船更可次第添置至丁日昌奏稱裁並五十號艇船可養給一號大兵輪船裁並十號闊頭舢板可養給一號根輪船計各省沿海水師舊制各船糜費以之供給四十八號輪船尙覺有盈無絀等語查同治十一年五月臣於覆奏船政事宜折內擬請裁撤各省艇船卽以各船修造養兵之費抵給輪船月費經總理衙門議令各該督撫奏辦迄今並未議覆今添購鐵甲等船巨必須另行籌集養船練兵一切費用應如丁日昌所議請旨飭下江蘇山東浙江福建廣東沿海各省舊制及新添紅單拖罟艇船舢板等項分別裁並專養輪船以免虛糜而資實用

一原奏籌餉一條近日財用極絀人所共知欲圖振作必統天下全局通盤合籌而後定計新疆各城自乾隆年間始歸版圖無論開辟之難卽無事時歲需兵費尙二百餘萬徒收數千里之曠地而增千百年之漏已爲不值且其地北接俄羅斯西界土耳其天方波斯各回國南近英屬之印度外日彊大內日侵削今昔異勢卽勉圖恢復將來斷不能久守屢閱西國新聞紙及西路探報喀什噶爾回酋新受土耳其回部之封並與俄英兩國立約通商是已與各大邦勾結一气不獨伊犁久距已也揆度情形俄先蠶食英必分其利皆不願中國得志於西方而論中國目前力量實不能兼顧西域師老財匱尢慮別生他變曾國藩前有暫棄關外專淸關中之議殆老成謀國之見今𨿽命將出師兵力餉力萬不能逮可否密諭西路各統帥但嚴守現有邊界且屯且耕不必急圖進取一面招撫伊犁烏魯木齊喀什噶爾等回酋準其自爲部落如雲貴粵蜀之苗徭土司越南朝鮮之奉正朔可矣兩存之則兩利俄英旣各懷兼並中國亦不致屢煩兵力似爲經久之道新疆不復於肢體之元气無傷海疆不防則腹心之大患愈棘孰重孰輕必有能辧之者此議果定則已經出塞及尙未出塞各軍似須加核減可撤則撤可停則停其停撤之餉卽勻作海防之餉否則只此財力旣備東南萬里之海疆復備西北萬里之餉運有不困窮顚蹶者哉至此時開辦江海防約計購船練兵簡器等項至少先需經費一千餘萬兩本年八月聞戶部奏覆文祥寬籌餉需折內議請暫停內府不急之需而海防用項仍無可籌姑令各省先盡各項存移緩就急抵充防費究之各省畱支奉撥之數視歲入之數無不浮濫數倍更有何可以存畱借抵必不得已應仍照總理衙門五年奏案專提部存及各海關四成洋稅一爲目前開辦之需除將津海東海關四成奏歸天津機器局江海關四成內之二成奏歸上海機器局山海江漢兩關四成奏明撥充奉兵及淮軍月餉淡水一關奏畱臺灣軍需均爲海防而設毋庸置議外其餘各海關四成洋稅及部庫歷年提存四成應請專備總理衙門及海防統帥大員會商撥用此後卽責令各關另封存徑行扺解不準本省借畱亦不必再解部庫致多轉折此項每年計可得銀百數十萬兩加以部庫提存三百餘萬其有不敷擬仍暫借洋由續收四成項下撥還或另行撥法歸﹝之以﹞﹝以楚﹞應急需其息銀以七八釐爲度歸本以十年八年爲度亦各國常有之事無足詫慮也至於日後久遠之費當於開源節流求之現在丁漕課稅正供之外添出釐金捐輸二百方羅掘仍不足用捐輸所得無幾流獘甚大而內地釐金又爲半稅所絀如鋼鐵羽呢洋布等項類皆有關民生日用洋船轉運迅捷輸納又僅半稅於是姦民包攬冒騙大宗貨物皆免完釐因稅則載在和約無可議加以至彼此輕重懸殊商民交困叢雀淵魚之諭何堪設想丁日昌議設廠造耕織機器曾國藩與臣疊次奏請開煤鐵各礦試辦招商輪船皆爲內地開拓生計起見蓋旣不能禁洋貨之不來又不能禁華民之不用英國呢布運至中國每歲售銀三千餘萬兩又銅鐵鉛錫售銀數百萬於中國女紅匠作之利妨奪不少曷若亦設機器自爲制造輪船鐵路自爲轉運但使貨物精華與彼相埒彼物來自重洋勢不能與內地自產者比較我利日興則彼利自薄不獨有益餉釐也各省諸山多產五金及丹砂水銀煤炭之處中國數千年未嘗大開偶開之又不得其器與法而常憂國用匱竭此何異家有寶庫封錮不啟而坐愁饑寒西士之精化學者視山之土石卽知其中有何礦竊以爲宜聘此輩數人分往察記其所產擇其厚利者次第開挖一切仿西法行之或由官籌借貲本或勸遠近富商湊股合立公司開得若干酌提一二分歸官其收效當在十年以後臣近於直隸之南境磁州山中議開煤鐵飭津滬機器局委員購洋器雇洋匠以資倡導因爲鑄軍器要需亦欲漸開風气以利民用也近世學者鑑於明季之失以開礦爲獘政不知獘在用人非礦之不可開也其無識紳民惑於鑿壞風水無用官吏恐其聚眾生事尢屬不經之談刻下東西洋無不開礦之國何以獨無此病且皆以富彊耶若南省濱江近海等處皆能設法開辦船械制造所用煤鐵無庸向外洋購運權其餘利並可養船練兵此軍國之大利也至於洋藥一項流毒中國本年三月間欽奉密諭以醇親王請飭密籌杜絕飭卽妥議辦法等因臣查閱醇親王折內有不必倉猝施行要在矢志弗懈俟外洋鴉片不來再嚴中國罌粟之禁等語實屬洞達政體適因臺灣事起未便置議玆查洋藥自印度進口每年約七萬數千箱售銀三千餘萬之多英國明知害人之物而不欲禁洋商販運禁並欲中國內地自種其用意殊極狡狠上年修約總理衙門與英使言之屢矣並預聲明旣不能禁英商之不販洋卽不能禁華民之不食洋惟有暫行弛禁罌粟不但奪洋商利權並可加增稅項將來計窮事難保不出於此其時英使聞之亦頗心動而該國卒不見聽臣卽再與辦理恐亦無益應仍循總理衙門原議陰相扺制以冀洋藥漸來漸少再加厲禁爲宜查雲貴川陜山西各省多種罌粟疆臣臺諫每以申明禁令爲言是徒爲外洋利藪之驅授胥吏擾索之柄究之罌粟日種日廣勢仍不可遽禁聞土藥性緩價廉而癮亦薄不比洋藥爲害之烈爲今之計似宜暫弛各省罌粟之禁而加重洋藥之稅釐使外洋土旣無厚利自不進口然後妥立條規嚴定限制俾吸食者漸戒而除絕之民財可杜外耗之源國餉並有日增之勢兩得之舉也查洋藥每箱百斤新關正稅三十兩釐捐則各省多寡不同福建每箱捐銀三十六兩江蘇每箱捐銀三十二兩北洋天津等關捐銀二十四兩捐愈重則漏愈多英國條約原有洋藥如何徵稅聽憑中國辦理之說如能於洋稅一律議加自可毫無滲漏裨益更大否則南北各口通行加重捐數均照關稅之例無稍參差以免趨避專收作海防經費由統帥提用合之亦成巨此外沿江沿海各省皆令整頓貨釐釐各省每年限定酌撥數萬兩協濟海防以上數端皆開源之事也若夫裁艇船以養輪船裁邊防冗軍以養海防戰士停內府不急之需減地方浮濫之費以裨軍實而成遠謀亦節流之大者苟非上下一心內外一心局中局外一心未有不半途而廢者矣

一原奏用人一條擬派統帥責成經理及遴選得力提鎭屬領爲之分統查南北洋濱海七省自須聯爲一气方能呼應靈通惟地過長事體煩重一人精力斷難兼顧各督撫未必皆深知洋務兵事意見尢不能盡同若責成統帥調度旣恐扞格不行若會同各省商籌又恐推諉貽誤從前辦粵撚各賊何不屢簡統帥臣亦曾備位其間深知其苦餉權疆政非其所操不過徒擁空名而各省督撫仍不能不問兵事畛域分則情形易隔號令攺則將士難從是欲一權而反紊也何有事之際軍情瞬息變更倘如西國辦法有電通報徑達各處海邊可以一刻千里有內地火車鐵路可屯兵於旁聞警馳援可以一日千數百里則統帥尙不至於誤事而中國固急切辦不到者也今年臺灣之役臣與沈葆楨函商調兵月餘而始定及調輪船分起裝送又三月而始竣而倭事業經定議矣設有緊急誠恐緩不濟事故臣嘗謂辦洋務制洋兵若不變法而徒騖空文絕無實濟臣不敢明知而不言也竊計北洋三省設一統帥卽才力倍於臣者尙慮不能肆應南洋四省口岸更多似亦非一統帥所能徧及若因創設鐵甲兵船等項須責成大員督籌經理如前江西巡撫沈葆楨丁日昌皆究心此事熟悉洋情似堪勝任至丁日昌擬設北東南三洋提督分統各船不爲無見但文武兼資素習風濤駕馭輪船操法者實不易耳抑臣更有陳者用人最是急務儲才尢爲遠圖洋人入中國已三十餘年駐京已十餘年以兵脇我殆無虛歲而求練達兵精通洋法者恆不數覯由於不學之過下不學由於上不教也軍務肅淸以後文武兩途中捨章句弓馬末由進身而以章句弓馬施於洋務隔膜太甚是以沈葆楨前有請設算學科之奏丁日昌前有武試攺鎗之奏皆格於部議不行而所用非所學人才何由而出近時拘謹之儒多以交涉洋務爲浼人之具取巧之士又以引避洋務爲自便之圖若非朝廷力開風气破拘攣之故習求制勝之實濟天下安危終不可支日後乏才且有甚於今日者以中國之大而無自彊自立之時非﹝惟﹞﹝爲﹞可﹝悲﹞﹝戀﹞抑亦可恥臣愚以爲科目卽不能驟變時文卽不能劇廢而小楷試帖太蹈虛飾甚非作養人才之道似應於考試功令稍加變通另開洋務進取一格以資造就現在京師旣設同文館江省亦選幼童出洋學習似已辟西學門徑而士大夫趨向猶未盡屬者何哉以用人進取之途全不在此故也擬請嗣後凡有海防省分均宜設立洋學局擇通曉時務大員主持其事分爲格致測算輿圖火輪機器兵法位化學電气學數門此皆有切於民生日用軍器制作之原外國以之黜陟人才故心思日出而不窮華人聰明才力本無不逮西人之處但未得其法未入其門蓋無以鼓勵作新之耳如有志趣思議於各種通一二者選收入局延西人之博學而精者爲之師友按照所學淺深酌給薪水俾得研究精明再試以事或分派船廠局或充補防營員弁如有成法分別文武照軍務保舉章程奏獎升階授以濱海沿江實缺與正途出身無異若始勤終怠立予罷革其京城同文館上海廣方言館習算學生及出洋子弟學成回國皆可分調入局教習並酌量派往各機器局各兵船差遣如此多方誘掖勸懲兼施就所學以課所能卽使十人中得一成就已多一人之用百人中得十成就已多十人之用二十年後制器駛船自彊之功效見矣

一原奏持久一條竊以古無久而不敝之法惟在辦事之人同心協力先後相繼日益求精不獨保境息民兼可推悟新意裕財足用如泰西各國皆起於彈丸之地創造各樣利器未及百年而成就如此之精規畫如此之遠拓地如此之廣豈非其舉國上下積慮殫精人思自奮之效乎中國在五大洲中自古稱最彊大今乃爲小邦所輕視練兵制器購船諸事師彼之長去我之短及今爲之而已遲矣若再因循不辦或旋作旋輟後患殆不忍言若不稍變成法於洋務開用人之途使人人皆能通曉將來卽有防海萬全之策數十年後主持乏人亦必名存實亡漸歸頹廢惟有中外一心堅持必辦力排浮議勿以成格爲萬不可破勿以風气爲萬不可開勿急近功勿惜重費精心果力歷久不懈百折不回庶幾軍實漸彊人才漸進制器漸精由能守而能戰轉貧弱而爲富彊或有其時乎是天下臣民所禱祀求之者也

乞總署代奏下忱書

劉永福

總理各國事務衙門王大臣鈞鑑敬稟者竊福越南勁旅實有數萬人關之初只準帶一千一百人皆福揀選於平日者也自到粵以來頻年裁撤福屢次哀求未能邀準今僅存三百人矣今夏奉旨帶勇渡臺防守始招潮勇一千名分作兩營此系閩浙總督飭募防烏合之眾倉猝成軍與之言戰誠不足以禦敵耳且倭人蓄志數十年一旦犯我此其平日之講求整頓訓練營伍可知矣彼以夙經訓練之眾我以倉猝之軍與之言戰𨿽名將亦束手無策法人之役前車可鑑福到臺以來極力籌商防務俾得稍酬髙厚無如臺灣孤懸海外口岸甚多必南北聯合爲一气始可言守故隨時會商藩臬深籌善後之計福前在越南時有與法人慣戰之部曲三千人及舊時有名將領數人意欲招此軍到臺南扼守爲兼北援前曾咨商閩督次及粵督言辭懇切近於哀求後復商臺撫均未蒙允準只以從緩商議爲辭迄今全無成見復商臺南營務處亦不見許當此之時旣無餉何能招軍言至於此不禁痛哭此皆由福平日有統兵之名無統兵之實不善連絡致兵軍不精今兩奉特旨以北路軍情緊急命福北上福非敢遲延實因所部無人不敢冒昧從事或自請罷斥又近於規避非福之志也福一介武夫蒙皇上至優至渥之恩位至方面當入關之日卽思國家有事之秋誓以報國𨿽萬死不辭又蒙皇上命以幫辦臺灣防務任艱責重何敢自外生成嘵嘵瀆陳自取罪戾竊以今日之事勢有不得不剴切敬陳免受欺罔之罪者使率爾北上不察敵情之虛實不度己力之勇怯成敗之機等於呼吸如天下萬世何伏祈憲臺逾格矜全懇乞據情代爲奏聞俾福免受冒昧之罪欺君之誅爲今之計可否將臺南之福軍二營與臺撫商之設法先行載至上海取道淸江北上一面準福回粵招集舊部數營趕行北上查探軍情地勢並揀選將領數員請飭粵督在藩運二庫撥銀八萬配足軍械陸續北上俟勁旅齊集再行會合宋軍迅速進剿惟是福舊部遣散已久當此沿海招軍或投營仍當弁勇或歸農商一旦招之北徵𨿽以福之恩信亦有不可彊者以南人赴北先難受北地風霜若照各省行發給則各人皆願在鄕井充當誰肯離鄕背井遠道從戎今福再四籌思惟有照楚軍成例酌加五成俾各人踴躍入伍易於成軍迅速北上滅此小醜然福又有慮者福與北省大吏素未往來亦無私意一旦銜命北徵餉軍火在在均關緊急設使稍有貽誤福則一軀不足惜如大局何福以後奏報軍情均用電達設有遲延則害不淺可否仰懇天恩將福交與北洋大臣節制此後餉軍火皆有專責一切軍情徑電該大臣衙門俾得易於轉達不至阻隔乞將下情代一轉奏請旨遵行福現由南渡北在省會臺北府候諭合並聲明

彊環伺疏

薛福成

奏爲彊鄰環伺世變方殷謹陳愚計略備采釋恭折仰祈聖鑑事竊臣博考輿圖遐稽史籍知我國家幅員之廣軼漢邁唐而超越於宋明數倍惟元代極盛之時差足比隆然元之塞外諸部不時自爲分裂未若我聖朝之一統無外控制得宜形勢之雄治平之久人民之眾洵莫與京矣自泰西請國航海東來始不過藉互市之名逐什一之利相狎旣久寖有違言釁端之起僅在五十餘年以前議臣議論不一忽和忽戰累次失利紛紜者逾二十年而元气已大損矣厥後更定約章稍持和局外警之疊起環生者幾於無歲無之中外籌議不能不以海防爲兢兢地之險者扼之土之荒者辟之軍之闕者設之才之乏者練之械之精者購之藝之良者習之幾經藎臣碩輔內外合謀苦心經營者亦逾二十年中國聲威稍稍異於疇昔然瀕海之區環萬數千里布置旣已難周猶且艱於物力缺於人才限於時勢格於議論措施不過十之二三而狡寇窺逼之大勢又不僅在海而在陸矣臣竊按英俄法三國皆歐羅巴著名彊國也其國都皆距中國三四萬里彼知西洋大小諸邦競能自立難逞雄圖未肆西封遂勤東略英人初藉公司之力蠶食五印度未幾而沃壤數萬里盡爲所並遂與我之西藏爲比近且服阿富汗克什彌爾巴達克山什克南諸部爲英屬國其大勢駸駸北向旣越蔥嶺而與我之回疆相接南並緬甸而雲南之迆南迆西悉與毘連矣俄國自興安嶺以來東傅於海包我黑龍江全境外盟蒙古烏梁海諸部西軼新疆諸城地勢尢爲廣遠自咸豐年間來索舊地而黑龍江以南烏蘇裏河以東勘界一誤蹙地數千里至今西人動輒借口謂爲中國不重邊地之明證侵奪之謀無時或息俄人又於同治年間乘我內寇不靖稍以兵力吞滅浩罕布魯特哈薩克布哈爾諸回部自是俄境亦接回疆其地匝我三陲環殆不下二萬餘里法人自爭得越南旋取眞臘一國歸其保護近又侵割暹羅湄江東岸之地疆圉愈廣气勢自雄而兩廣雲南邊外益以多事由斯以觀中國東南兩面大海繞之其自東北以訖西南則三彊國之境繞之防於海者動虞諸國窺伺防於邊者日與三國周旋至於南洋諸島星羅布昔人所謂海外雜國東南際天地以萬數時侯風潮朝貢者今已爲英荷蘭西班牙三國之外府竟無一島能自存者此殆宇宙之奇變古今之創局也然猶有可冀者曰彼𨿽盛於一時終且衰於異日臣觀西洋大原國圖治之頗有條理英俄法皆創國數百年或近千年炎炎之勢不始今日今其制勝之術屢變益精舟車則變而火輪矣音信則變而電傳矣槍炮則變而後膛矣戰艦則變而鐵甲矣水雷則變而魚雷矣火藥則變而無矣窺敵則變而用气球矣照夜則變而用電鐙矣專家之學互殫智力往往能制馭火水呼吸風霆新藝疊出殆無窮期其恃彊逞威之具旣如此然猶有可慰者曰彼旣與我和好未必遽蓄狡謀顧國必自彊而後和可恃夫制敵而不制於敵者莫如鐵路英之鐵路一已抵西藏之近邊之大吉嶺一已達雲南近邊之新街俄之鐵路將由塔什幹而趨浩罕近復經營西伯利亞鐵路東聯琿春海參崴法開鐵路以通商貨已由河內直接諒山而我無足以應之俄人移我界牌我屬部之事時有所聞邇來帕米爾一役終不免占地故智英人力爭野人山地印度各官志在分據險要侵逼滇疆臣因滇緬分界知其隱衷法人注意滇南諸土司已見端倪彼旣﹝撤﹞﹝撒﹞我藩籬稍久必窺堂奧其貪得無厭之情又如此事變如此之棘時局如此之艱皆肇端於此數十年內夫自開辟以來神聖之所締造文物之所彌綸莫如中國一旦歐洲彊國四面環逼此巢燧羲軒之所不及料堯舜周公之所不及防者也今欲以柔道應之則啟侮而意有難饜以剛道應之則召而力有難支以舊法應之則違時而勢有所窮以新法應之則異地而俗有所隔交涉之事日繁一日應付之機日難一日誠不知何所底止矣惟時通變方能持久因時所以制宜伊古盛時或多難以保邦或殷憂而啟聖臣愚以爲皇上值古未有之奇局亦宜恢古未有之宏謨夫英國地多而勢散俄國土曠而人稀法國政煩而民困彼有所長亦有所短我有所短亦有所長誠能去所短而集所長自可用所長而乘所短未得其術則難者益難苟握其要則難者亦易臣謹擇其約而易行者請爲聖主陳其大

一曰勵人才所謂才者何也時方無事則以黼黻升平爲貴時方多事則以宏濟艱難爲先夫道徳之蘊忠孝之懷詩書之味此其體也而論致治於今日則必求洞達時勢之英才研精器數之通才練習水陸之將才聯絡中外之譯才體用兼該上也體少用多次也當風气初開之際必有妙術以鼓舞之則人自濯磨矣殆豪彥精進之時必擇異能而倚任之則事無叢脞矣才之振奮默運於九重之精神勸之有具斯培之有本培之有本斯用之不窮至於多設學堂隨地教人多選學生出洋肄業亦皆儲才之要端也一曰整武備歐洲諸邦以戰立國者一二千年凡事皆有專門名家故中國練軍不能不參仿西法海軍取法於英陸軍取法於徳已稍著成效矣顧北洋而外推行未廣尙不足以建威銷萌且論今日海軍不在驟拓規模而在簡核名實不在遽添船而在增練材藝俟其成效足與西軍相頡頏再援昔日化一爲三之議擴充分布則海疆自可無虞至各省綠營疲窳特甚前督撫臣曾國藩胡林翼已早言之似宜先就臨邊之地與英俄法相近者稍稍變綠營爲練軍因其舊餉給以新式火器而以西法部勒之斬除廢弛拘攣之習免爲西人所笑侮又查有可屯墾之地不妨酌置練軍或仿漠河金礦之例許公司集股開礦練軍自護隨時操練以備調用似亦兩得之道也一曰浚利源泰西諸國競籌藏富於民之法然後自治自彊措之裕如卽臣所謂養才練兵亦非帑項充盈不可生財大端在振興商務以暢消土貨爲要訣欲運土貨以創築鐵路爲始基今者國家旣籌的營造山海關鐵路以期漸達於東三省此固護邊至計也然而地勢稍偏土貨不旺尙需歲貼養路巨費恐非持久之局今欲使此路廣運商貨化貧爲富似非通內路鐵路不爲功內地鐵路仍宜查照湖廣督臣張之洞原議分年籌費由漢口開路以抵蘆溝橋而達山海關則秦隴楚蜀豫之土貨日出日多轉輸益遠商利自饒必有自集公司依幹路以築枝路者不必官爲籌寖假六通四辟富庶之機蒸蒸日上不僅有事時徵兵運餉爲便矣臣又嘗閱光緒初年各關貿易總冊洋貨入口與土貨出口厥價足相抵近年洋貨驟嬴土貨驟絀中國歲耗銀至三四千萬兩則以洋布洋紗暢銷故也其爲物出其機器潔白勻細工省價廉華民皆樂購用而中國之織婦機女束手坐困者奚啻千百萬人﹝今﹞﹝令﹞上海武昌皆已購機設廠織布紡紗天津亦有紡紗之議誠宜推之各省及各郡縣官爲設法提倡廣招殷商設立公司優免稅釐俾資鼓勵收回利權莫切於此其它養蠶繅絲之法植茶焙葉之方練鐵開煤之學一一講求整頓豈非利用厚生之政探本握要之圖乎一曰重使職昔漢武帝詔舉茂才異等可爲將相及使絕國者西洋諸國或以宰相及外部大臣出爲全權公使或以資深望重之總督出爲全權公使其視使職與將相並重大抵相臣襄內政使臣襄外務與內相表裏也將臣尙武力使臣尙文辯辯與力相補救有百年安邊之計定於三寸舌者富弼之使契丹是也有一介行李之馳賢於十萬兵者陸賈之使南粵是也方今英俄徳法美數大國各挾勝勢以相陵相伺其事體又與異彼與我立約通商通界動有大利大害倚伏乎其中臣嘗謂國勢之振興不盡恃戰勝攻取但能於交涉數大端措置合乎機宜恢張自有明效夫總理衙門所恃爲耳目爲手足爲心膂者莫如使臣中國古多卓犖之士然今尙稍艱其選者不講於豫也西洋久著彊盛之績然今尙不竭於用者能練之以漸也伏願樹之準繩明示激勸則風聲一播足以奔走天下俾人人以經濟爲先資以遠謨爲急務上之所重下亦重之下之所重效自隨之亦在聖意之專注而已以上四端類皆勞臣之所經畫聖主之所施行臣不過稍請變而通之擴而大之用力旣多收效自倍庶冀紓外患而固邦本大抵英人堅韌俄人倔彊法人蠻橫而探其狡黠之謀則各造乎其極殊令我有應接不暇之苦然論我固有之權力苟善用之未嘗不爲彼所深憚誠使經理日宏賢能自奮必善審三國之變而備之可也卽徐待三國之衰而制之亦可也倘因循而不早爲計則敵已矣患已深矣儳焉而不可終日矣詩曰心之憂矣疢如疾首微臣奉使四國稍睹外洋情勢敢貢其拳拳之愚不勝戰栗彷徨之至所有彊窺伺世變方殷謹抒愚計緣由理合恭折密陳伏乞皇上聖鑑訓示謹奏

條陳海軍船應辦事宜疏節

許景澄

一大沽海口宜設鐵船也西國海快船而外另有船一類其大者亦能行遠小者專以往來淺水扼守口隘英國號曰蚊子船俄美等國護以鐵甲號曰瑪尼托耳船喫水不過十英尺內外船置巨或一或二力能洞擊鐵甲嗣徳國以蚊子船無甲易爲敵炮擊毀瑪尼托耳船系旋臺舊式不合近制乃造威斯伯等船攺用露臺水帶之式法國近造胥塞等船亦仿其制海口阻淺之處敵人往往用喫水甚淺之船襲逼灘岸必有鐵甲炮船遊戈策應乃足增炮臺之聲援濟大艦之不逮查大沽北塘一帶距口二三十里間有攔沙界隔水深三四英尺潮汛大時亦祗十三四英尺現在新造甲船喫水最淺如濟遠者祇能懸泊口外該處屏蔽畿疆形勢最關重要而內口空虛不能收鐵甲之用似非所宜擬請仿法徳新制增設鐵甲船六號或四號合以舊有蚊船四艘足成一軍設遇戰事以鐵甲船快船鏖逐海中以船蚊船專扼內口並附近狙擊庶幾重關屹若金湯一鐵甲快船喫水不宜太淺也中國海岸不如外洋之深廣船身喫水須有限制然所限尺寸取其可以收口而已若過於求淺則煤斤不能多裝甲不能厚護汽機槍不能寬深船遇風浪擺側致多放不易取準大沽海口僅容十二三尺之船若造外海戰艦無論如何節縮斷不能辦至旅順一口二十尺以內之船可以乘潮駛行近時攔沙挖深出入尢便此外臺吳淞福州廣州諸口則視旅順爲深是鐵甲船快船喫水之數應準旅順口爲度無庸過爲縮減轉致利不償病上年間李鴻章致臣書商榷船制謂喫水不可深於十六尺至十八尺實斟酌得宜之論擬請嗣後造次等兵艦應限船載全重時喫水不得過十八英尺造一等戰艦應準定遠鎭遠等船喫水之制則造船旣得展舒屯船仍無窒礙固兩利之術也一鐵甲鐵式宜分別仿制也泰西鐵甲競求新制船式屢變其初列船之中腰周環以甲謂之房嗣於船面環甲爲臺下有機輪使臺俱轉謂之旋臺其後又有水帶鐵甲堡二式而攺旋臺爲露臺水帶者通船水上下圍甲如帶也鐵甲堡者船中腰圍甲爲堡前後參用窮面平甲者也近時漸有全用窮甲以兼快船之用者除窮面舊式不論外現式又分爲二兩旁爲斜坡中有平頂髙出水以上者英船用之就平面爲弧形其窮處略與水相等者徳船用之以上諸式旋臺費用過多新式長難於安置房不如臺之靈便此二式者各國近漸停造其餘三式則兼施並行各有所取惟作鐵甲堡者費較水帶稍省作窮甲者欲增汽機之力則用英制欲取斜度之少則用徳制擬請嗣後造船照外洋近用各式審擇訂制

一海軍位宜一律仿西國從前鑄造大炮皆用熟鐵後乃以鋼爲內管熟鐵爲內箍英國阿姆斯脫郎廠最爲著名但鋼鐵殊性冷熱漲縮不能融洽演用歲久或致箍管松離之病徳國克虜伯廠始創鋼管鋼箍之法近阿姆斯脫郎廠亦攺用鋼箍並稱利器惟二廠之後後膛門塞各殊架用法全異其口徑相同者以藥彈速力參差度尺亦不能合一切測算演放之程若分門別戶若一軍之中船各異旣難通力而合作亦恐遷地而弗良臣經涉諸國詢悉義國則陸炮用阿姆斯脫郎船用克虜伯荷蘭則船新攺克虜伯奧則小炮自制水陸大均用克虜伯方今整練水陸炮爲當務之急擬請嗣後兵船專用克虜伯而陸路參用阿姆斯脫郎使將卒得以專門練習至兵船應備連珠小炮舊有美之格林英之虜登飛二種口徑太窄均不及哈乞開司之良嗣後亦應一律購配方爲周密一船廠機器局制造宜由漸擴充也十餘年來各省廠局講求制造正宜開拓規模廣營新制以爲自彊根本然謀之太亟亦有二獘西法制造全籍機器而成一求其備則增購機器之先已不貲其獘在於糜費鐵甲船推測重心謀算速率𨿽本學術亦資閱歷後膛大練鋼套箍洋廠各有各有祕法勉彊爲之不適於用其獘又在於無術竊計目前辦法宜在外購料而自我舉工宜就小者試爲而後及於大者福建船廠造海快船均系鐵木板現在外國新制多用此法以取輕利船之下艙另覆鋼板以護汽機近時又有窮面之式宜令嗣後攺造新式其鋼板片各條等料仍暫在外洋購買無庸自置其鐵甲宜用康邦式應暫與船料一並購買北洋前年在徳廠購造魚雷艇數號系令拆運到華雇洋匠合攏頗省運費若仿式自制當更簡便該艇汽機精巧如廠匠未能猝辦應訂定速率暫在洋廠包造至快船鐵甲船所用汽機如輪軸曲拐等件洋廠皆非一一自制試造之始如遇廠內機器不及應用者亦可酌量購買此擴充造船之大槪也上海機器局曾仿阿姆斯脫郎式造鐵箍鋼管前膛大金陵局曾用熟鐵仿造克虜伯式後膛小此類式外洋均已停造是各船造亦須仿制純鋼後膛方能得力查克虜伯自煉罐鋼旣祕爲獨得卽他廠所用西門士與別色麻鋼亦難驟精其法應就英法名廠定購鋼料先造克虜伯式十生的以內後膛小必俟所造確有成效再造十二十五生的等再推及二十一生的以上之炮此擴充造之大槪也至刷次考甫之魚雷哈乞開司之五管炮及烏哈戚育司式之鋼銅炮各種或工細而繁或需用非亟均暫無庸自制庶免騖博不精之失一山東之膠州彎宜及時相度海軍屯埠也外國屯水師必不與通商之埠同在一口則有事封港無事牽掣其規擇形勝必取外口嚴密內奧深廣蓋先令我之師船屯藏安固乃可蓄銳以擊敵船兵法所謂自立於不敗者也西國兵船測量中國海岸無處不達每艷稱膠州一灣爲屯船第一善埠該處爲大小沽河膠萊南河會流入海之處前明於此設立衛所東曰浮山所西曰靈山衛以資控扼其外山環抱口門狹僅三四里口內有島中峙實爲天然門戶周灣之地約數十里水深八九拓至四拓不等當臺未開口岸時航海商舶湊集頗盛本非散地荒陬可比且地當南北洋之中上顧旅順下趣江浙均一二日可達若酌抽北洋江南海軍合以山東一軍聚大枝則敵艦畏我截其後路必不敢輕犯北洋尢可爲畿疆外備其膠萊南河與北河海通連元時海運曾由此取道避成山大洋之險將來浚治淤淺使雷艇小輪船在內通行則與直海面號令策應更爲靈捷溯自浙之溫州以北至於靑齊濱海各處非口門坦漫卽港路淺狹惟該灣形勢完善又居衝要似爲地利之所必爭應請漸次經營期於十年而成巨鎭

論海軍當廣儲人才

余貽範

海軍之設創議於丰順丁雨生中丞而成於合肥李爵相於時余早備論其事特仍承水師之名而未攺海軍之號議謂宜購置鐵甲制造兵輪預制雷魚水雷禦敵之船火宜巨而不宜多首尾各一炮兩旁之炮或二或四皆須地步大得上下左右施放便捷異常上有鐵制活炮臺旋轉自如以利於擊而亦可避敵人之擊我至於兩船旣近則宜設排鎗而莫要於機器連環可以層出不窮制敵死命船旁置炮之船最宜寬廣則斜擊側擊無不應手船底必張漁网使敵之魚雷水雷技無所施鐵甲之制創自美州南北之戰其時船頭置有犀利之鐵桿以撞敵船無不立靡於是歐洲各國得其法而仿效之精益加精幾於可伏於水底而自能行駛至於今奇詭不測幾莫與京船中之宜用一律所有彈藥必與炮相配輕重大小若干甚至遠近若干測量度數咸有定準平時旣已諳習斯臨事何至倉皇若根砵蚊子船則可相輔而行或近瀕海而用之者也夫船堅矣宜有駕駛之人利矣宜有施放之人船中之兵亦宜選精卒勁旅則緩急可恃由是言之海軍人材可不亟講哉英國海軍雄於天下甲於歐洲𨿽以王子之貴其始亦僅作舵工習勞服役猿升上桅上不憚艱險旣久試之曰能乃加拔擢其得升爲水師提督必其便捷精猛異尋常歷試艱危屢經勞勩而後任之者也蓋用人若斯之其難其愼也英國之所謂資格者必也程材課最具有實功實效然後可得初非若庸碌取容因循歲月按班次以至馴於髙官厚祿也夫使果於資格用人閱事旣多遇事能審或尙不失爲歷練老成冀可鮮致僨事其間尢甚者或以奔競夤緣入矣或以趨承鉆刺得矣或以媚便辧升矣或以苞苴賄賂進矣不知管駕者全船性命之所系也統帶者全軍勝敗之所關也豈可漫然無知之人當此重任哉是以利器重物委之於蔽也今欲廣儲人才宜先在沿海地方多設水師學堂延聘西國著名員弁訓練教導其次另設舵工水手館遴選壯健巧捷明敏朴誠者入而肄習其藝旣成乃得入船行駛俾一船之人毋得以濫芋充數昔年丰順丁中丞奏請以中國學生願習西人學藝者出洋肄業甚盛舉也意美法良毋逾於此始遣百二十人先詣美國原議將來源源遣往學成以備簡用方擬擴充規模凡英法徳俄皆所取材諸美眾長兼收並蓄不謂吳子登太史旣爲督教以出洋學生漸染洋人積習已深堅請撒回永行停止事沮於獨斷功廢於垂成聞者爲扼腕卒之馬江一戰揚武兵輪獨還轟擊戕其酋帥孤拔此以軍法言之𨿽敗猶宜賞也乃聞其時當軸者僅以鷹餅三枚作歸計揮之使去曰此間無所用汝矣事後亦不聞有人爲之表彰登諸薦牘者同時出洋學生有偕在兵輪者皆願出於一擊見危授命絕脰捐軀見大敵而不驚臨大難而不避此其成仁盡義爲何如事後亦未聞有爲之議卹者此眞爲何如者痛哭太息者也子登太史之所謂染洋積習者乃能如此而問所謂讀書談道慷慨言兵或以理學自詡或以經濟自豪逮乎臨事畏葸見敵遁逃卒至身敗名裂淸夜自思有不自愧乎所言彼此相較其優劣爲何如亦子登之欲撤出洋學生其心乃私而非公彼與中丞積不相能乘此一節以敗乃公事而並以快其私忿置國事於不顧其居心豈尙堪問卽如今時濟遠兵輪中奪不顧身發擊敵而同日並命者亦學生也林開臣亦系出洋遊學之學生所統僅一廣乙小兵輪耳而臨危出奇猶能致敵之死命廣乙爲鐵輪船兩旁近船暗處有鐵桿甚堅銳擊撞敵船正足盡其能事非開臣能熟悉其船之情形膽張力勇安克收其效哉由是觀之出洋學生之心忠義憤發果何負於國家也哉使出洋肄業之學生接踵前往至今弗絕必有人材出於其間乃坐廢於庸流忮刻之一言亦獨何爲哉嗚呼庸擢異黜闒茸進而奇傑者退矣邪佞者來而正直者去矣此時事之所以不可問也𨿽然及今而儲人才猶未晚也文試宜益以象緯輿圖歷算格致經濟韜武試宜攺槍制造武備營壘陣圖兵法沿海旣有水師學堂其上更設武備院凡肄習水陸兵法者皆得擇尢選入焉三年必加考試其得列前茅者在優等者宜拔置戎行歷試材能則命以官有事先備驅使果能衝鋒折銳則不次擢用不以資格限也所以鼓勵之而作其气也爲上者果能有功必賞有過必罰平其心以待天下之人材寵異及乎寒畯搜羅盡於艸野而人材安有不奮者哉嗚呼豈獨一海軍也哉

記日本議院論中國設海軍事

吳劍華

昔從美洲回經日本小息徵塵養於摩崖山客時值中法和議旣成之後中國乃憬然有賊去關門之慮爲羊亡補牢之圖設海軍衙門宏議偉辭綱目條舉日本聞而大懼乃開議院集眾諏諮院長之言曰中國向來武備不振今法越戰局已畢反蹶然奮發設立海軍竊料其未必能報法恥特恐有事於東海則我國首被其鋒是不可以不亟圖所以禦之者也於是議蜂起有謂宜聯中國爲援者有謂援不足恃不觀安南屬土有不能終保者有謂宜大振海軍以先發制人者有謂宜於各險要海口堅築炮臺以固守備者紛紛擾擾嘩然如蛙鼓之怒鳴也忽有元老院中一大員佝僂而起排眾而前談笑而致詞曰諸君且無嘩其各緘爾喙靜聽老朽之一言諸君所論非不忠於國切於事有益於武備然必謂中國海軍之可慮則實不足以知中國也蓋中國之積習往往有可行之法而絕無行法之人有絕妙之言而斷無踐言之事先是以法人之變水軍一旦灰燼故自視懷慚以爲中國特海戰未如人耳若陸戰固不畏爾犬羊也於是張皇其詞奏設海軍衙門脫胎西法訂立海軍官名及一切章程條分縷晰無微不至無善不備如是而中國海軍之事亦旣畢矣彼止貪虛有其名豈必實徵其效哉又何曾有欲與我日本爭衡於東海之志哉諸少年其休矣奚必抱此杞憂爲也於是院長及議員起拱立揖元老而退其人名副島種臣蓋以日國天潢之貴冑嘗持使節於中華通華言工漢文能詩書其於我中國情形知之最熟者也余旣聞彼議院之論如此撫膺三嘆夙夜不能忘今讀羅浮山人之盛世危言有論海軍數則姑撮前所聞附記於後冀爲有心國是者借他人之鍼灸愈自己之沈則副島斯言又未嘗不可視爲忠告也

卷四十八兵政四海防四

水師

鄭觀應

中國海疆袤延萬餘里泰西各國兵舶馳輪轉絡繹往來無事則探測我險易有事則窺伺我藩籬從此海防遂開千古未有之變局居今日而籌水師誠急務矣顧其中綱領約有五端曰輪船曰火器曰海道曰水營曰將才何以言乎輪船也泰西自設輪舟民船之舊制盡攺其始皆木殼船身及尋常之明暗輪耳繼則木殼護以鐵板名曰鐵甲船繼而船身全易鐵殼而水在綫下所護鐵板愈厚船頭另裝絕大之鋼刃以衝碰敵船船面或造旋轉鐵炮臺以便四面分擊鐵甲厚至十餘寸而海上咸稱無敵矣然船身太重喫水太深行駛旣難加速造費尢倍常船於是蚊子船快碰船之制復出快碰船者行海備戰之船也船堅而速炮大而遠者爲佳船身全用鋼殼不取其厚並無鐵甲配炮大而不多船頭仍裝鋼刃體質旣輕吸水自淺轉動自靈另出新意造爲極速極省煤之機器每點鐘能行二十餘里而勝可速追敗可急走敵欲擊以大炮取準較難欲衝以水雷躲閃較易且碰船之爲用兩舟回翔迎距相機一摶如鷙鳥之下擊捷不及瞬勢險節短惟快乃神否則反受碰於人而利害天淵矣蚊子船者助守炮臺及海口之船狀其小而名也船長僅十五六丈喫水六七尺船身低矮進退自如船載一巨炮彈子恆重八九磅合數船卽有數巨炮抄襲由我分合自如縱使敵人破我一船損失不過十餘萬設破敵一大船其損失輒以數十萬計破一大鐵甲則一二百萬計矣俄美蚊船之制復稍以鐵甲護之尢可突險進攻此以小制大之妙用也現在西國水師除尋常兵輪外新造之大鐵甲日少而快碰蚊子兩式日多惟其不膠成見故能出奇其無窮也今中國旣有歷年造購之兵輪又有新增之大鐵甲快碰蚊子等船並自造魚雷各艇似宜酌分守兩事蚊子船專助守炮臺兵輪以防海口快碰等船及魚雷各艇專主進攻襲擊敵至或分抄或合擊得機則進失機則退我能涉淺能埋伏能更疊出沒而又有鐵甲以爲坐鎭有炮臺以爲依附有海口以爲要衝有蚊船以爲救應敵必不敢冒險而深入矣至海之船擬分三大支一直東爲北洋一蘇浙爲中洋一閩粵爲南洋每支酌配大鐵甲一二號兵輪船四號擇善地以立水營分泊守倘無事則梭東洋南洋印度洋及美洲非﹝洲﹞澳州歐州各島各埠由近而遠逐漸遊歷以練駕駛習窺水道張國威護華商有警則北中南三支互爲聲援敵窺一路則守者拒之於內者擊之於外敵分窺各路則避實擊虛伺隙雕剿或三路同出使敵疲於接應或彼出此伏使敵無隙可乘至各路攻守機宜必藉內地電綫互通消息乃能聯絡一气如此而敵猶敢輕犯者鮮矣倘現在各船尙未足數似宜竭力購足俾得成軍如徳之露臺水綫帶英之旋臺鐵甲堡尢新式之最佳者增購三四號或更多仿造快船碰船蚊子船近日水師總以快船快炮爲佳各數艘以備臨陣補闕應猝之用論者曰如此布置非費千百萬金不能有成目下帑項未充費何從出不知天下大勢須籌全局敵之敢於窺我者以我力之未足也試觀從前海疆有事一役之費動輒一二千萬金而百姓之損失尢多國威之摧挫不少今乘無事之日籌貲自固使敵不敢生心國計民生均受其益移有事時之用項於無事之時未雨繆綢保全於無形者實大語云亡羊補牢未爲晚也此輪船之當籌者一也火器另有專條玆不贅

若夫海道尢非蹈常習故可以從事矣測海之法英國爲最備無論商舶兵舶每次行海必將逐日所經之水程所遇之風色所探海底之沙土所測某處島嶼之礁石繪圖立說歸而呈於海部衙門海部再將各船所記參互考訂以海途之險易苟何處有疑則派船專往測之不因其地之衝僻而有所歧視兵船之上必有學生沿路測量繪圖彼此考訂其講求之勤求如此今中國海道隔省卽不能知甚至隔府隔縣亦不備知近來輪舶聿興常行之道不敢謂毫無所見試問各口之迂捷淺深沙綫礁石能一一洞徹乎各船管駕舵工能一一畱心乎未可知也英國於我中國海疆自混同江而南以迄於越南一帶某省某地無不刊成海圖詳載一切全圖之外衝要者另爲外圖或沙綫變通隨時另刊新圖聽人售觀毫無隱祕似宜擇其所刊年月之最近購至中國設立專局選精曉洋文之士譯繪重刊分派各處水師輪船責令管駕人員各於所到之地按圖覆考相符者注明相符若樣不符者卽攺注該地的名外國往往不知某地的名卽任取一名呼之每有未符其沙礁深淺或有遷移攺換卽隨時攺注若原圖有漏卽詳爲補載限以半年將已經注攺者繳局一次由局再給一分如法查注亦以半年一繳如是兩年查繳數次當可作爲定本由局核刊分給兵輪領用則各船皆有依據縱素未涉歷亦可按圖而索臨事不致張皇惟測量注攺此時管駕未必深諳必先由水師學堂派撥測繪學生令其隨船辦理此海道之當籌者一也輪船之有水師猶陸路之有城壘必進可以戰退可以守乃能動出萬全水﹝營﹞首重天時暴風重霧寒冰皆須愼避安能不急籌寄泊之區乎若未歷辦海疆何由洞徹且水營重地縱華洋人等指稱某地相宜必須老成熟悉者審愼履勘方可舉辦然其理與法有可得而言者如北洋之經營旅順及威海衛誠中外所翕然稱許者也設炮臺以資捍衛設船塢以備修設陸營以通接濟握東奉最狹之隘口拱畿甸最要之門戶而設處又非西國應行輪船之地我據全勢以臨敵人雄固無踰於此然旅順口內港水淺狹不能停大舶屯多船形勢似尢以威海爲第一居南北適中之地控阨朝鮮日本之水道近歲經營洵非虛設至於中南兩洋則江蘇之舟山廣東南澳均宜及時籌布其地自成險要並無洋舶輳集大可建立水營船塢陸營後路亦可近通接濟皆設險置守之要區也平時軍火糧餉以十之一二扣存水營而仍以內地存積爲根本就目前而論北洋莫善於天津機器局南洋莫善於閩省船政局至中洋之上海機局則密邇通商口岸地勢平衍無險可扼似較津閩爲遜但經營二十餘載一旦未易攺圖是則他日之斟酌而變通耳倘遇有警則內地所積之軍火一切或增撥水營存儲或酌分海疆緊要省分務使我濟急能而敵不能扼阻襲取是爲盡善之策此水營之當籌者一也

或謂收鐵甲船之法其要有三一在考究全船重心之斜正隔堵之布置碰峯之堅利舵機之靈捷炮位之運動及機器水缸水門藥彈艙戰臺魚管等處位置一在講求炮械徳國克虜伯大炮制成先用滿藥施放藉炮身之堅及貫甲之力徳國水師俱用克虜伯炮械𨿽操與英法國稍異而專用是炮者定臻精密一在試演愼重俾知輪機之滿力轉圜大小船性之左右炮彈之遲速中國濟遠船徳廠所造也而英廠頗訾議之昔何模士莊廠匠師槐特說帖云濟遠船內有數處不及同時兵船之造法一則分艙禦水之法未妥也尢可慮者穹甲下各艙如鍋鑪艙長約占船身三分一下於下面薄鐵板處鉆一孔水卽易入一則穹甲艙面𨿽固然全裝於水面之下其浮力與平穩均未盡善倘船邊有水擊穿則水入穹甲之上甲未損而船或沈矣一則舵柄未經保護也前面炮臺及﹝﹞﹝咽﹞囪風艙諸口不宜用直甲保護等語凡爲監督者不可不參考也船旣堅矣圖旣精矣而駕駛未悉仍與無船同也火器利矣而施放未習仍與無火器同也水軍成矣水營立矣而士卒未習士卒習矣而將領未得其人是以軍與營資敵也美提督查弗而忒於辛巳年春曾由天津椷致其舊金山一友其中言余駐天津六閱月稔悉中外交涉未能浹洽緣西人每有輕視中國之處查通商之利英爲大宗是以事多挾制若美國則無是也年來中國購造鐵甲兵船說者謂中國有水師矣惟與西國相較則甚弱現船上尙用洋人未必肯以中國之心爲心各公使又在細心察視不欲中國驟彊是則中國亦未可謂有水師也故日本步武西法水師將士自幼皆入學讀書歷加考拔派至練船練習水師提督固悉駕駛且通英法水師陣法自能升旗號令各船布陣而兵弁水手一律整齊聞西人之作壁上觀者咸謂彼國水師與泰西無異矣其陸軍則仿徳國募民爲兵訓練三年令歸田裏一旦有事招之入伍𨿽遠在異國不得不聞召卽赴兵𨿽散處各處然已訓練三年與臨﹝時﹞招募以市井少年充數者有別又聞其統兵大員必由學校出身學旣成則航海至泰西名軍籍勤加練習勞苦不辭如是一二十年必由兵士而升爲武員然後回國重用如山縣有朋榎本武揚之流今之位尊爵髙獨當一面者皆昔在歐洲充黑衣之籍執荷戈者也不特武員爲然卽文員亦莫不然聞明治維新子爵伊藤博文欲詳考歐洲之俗深苦不得入其門乃依﹝某﹞﹝集﹞西官當賤役閱十餘年始歸現貴爲首相矣夫然故將才尢重西國育才之法有專書有專師分門別類循序致精𨿽有一二稍嫌繁重而上不以爲紆下不以爲苦蓋其俗使然今中國水師似宜再聘英國海軍宿將如瑯提督認眞教授者西報前北洋水師總教習瑯提督前福州駕駛學堂有一洋教習皆能悉心授教柰諸生苦其功課多立法嚴借端公當道開除未盡所授閱者惜之所有南北洋兵船鐵艦均歸訓練優者升劣者除以杜幸進至各省所設駕駛學堂皆延西師分門教習已升至第一班者卽派登舟歷練勿使久居學堂耽安閒而縻歲月蓋至船練習利有數端實事求是不尙虛談利一閱歷風濤能耐勞苦利二增長气遇險不驚利三遊島嶼堪資聞見利四隨事察預覘才器利五各班之中有志趣遠大識慮警敏心地純實功力精進气凝定身體堅壯耐勞安分者皆屬有用之才存而記之以資器使英國水師官甲必丹伯力儒在英京武備大會宣言於眾曰日本仿西國政務勢漸炎炎非僅取軍械之一長而已也他日爲將領爲偏裨爲教習爲司機爲頭目卽在其中最下亦可爲精卒爲匠手爲聽受約束之兵丁壯役若登舟之後性情驕狠頹惰輕浮貪詐生事一切不堪造就者𨿽權貴子弟立予剔除以肅軍紀如是而人才不興者未之有也

泰西之水師莫彊於英法而兵船之制度則猶以英爲最精蓋他國水師兵丁兼充水手英則另有水手專管行船不分兵丁之力較各國爲尢勝英國水師船中有童子軍七千餘人俄國戰船𨿽不及英國之多亦有童子軍五千人教習駕駛者有兵船學堂有商船學堂以船爲學堂之所每學堂肄業者三百人在此習學至兵船紀律自將領以至兵丁皆不準無事登岸閒遊﹝及﹞﹝又﹞任意住宿惟禮拜日可給假上岸亦不能畱岸住宿我國兵船俱未能恪遵法度此所以有日本十五年之案也唐景星觀察曰我國兵船與英國兵船同在臺日落時我國兵船時有小艇攏岸英國兵船無一小艇灣泊而軍政寬嚴可見矣海軍章程𨿽定有施教之法考校之方柰虛應故事各兵船月有公費數百兩爲船上燈油機器房車油棉沙繩油船等用因系管駕所包致船艙機器擦抹不勤應油不油應換不換故船身各件易壞而後膛炮機亦致生銹如統領果是水師學堂出身而又公正廉明認眞考察斷不致爲人蒙蔽至此因水師全權非若泰西歸於水師提督我國升降賞罰戰守機宜皆權自上操然軍情萬變事必乘機若遙爲節制縱不掣肘必多遷延貽誤各省督撫將軍都統皆有統領兵弁之責試問其深諳武備否旣素未悉統領材能復何從知偏裨優劣而遽委以舉錯升調𨿽無私心亦恐難明盡善假之展轉賄賂者乎昔丰順丁中丞辦事精明聞某以賄賂而得管駕故親任該船其能否該管駕與司舵者預爲關說視其所吸桿嘴爲表指東則曰東指西則曰西丁中丞竟爲蒙蔽可受知非深於此道必受人欺查西例武員升降皆由兵部水陸提督黜陟以其部下暢曉戎機疊獲勝仗之武員升任從無文職大僚而權能舉錯及委任軍事者今中國於軍制不能復古悉效西法卽訓兵口號亦仿西音夫歐西兵法精益求精如英之阿林鄧法之拿破侖等兵法盡可於孫吳兵法參用惟訓兵口號宜攺華音非但易習而又得體耳中日戰後徳員漢納根曰中國取敗之道有二大端一曰無統帥各督撫自保封疆分而不合一曰無名將各提鎭未諳韜闇而不明剛愎自用職是二端必難望戮力同心克操勝算而原其流獘之極不得不咎中國立法之蓋中國律例地方失守城池罪當斬首故各省督撫以下莫不栗栗危懼有事則自顧疆土遑暇捨己從人中國兵將𨿽眾實則各自爲謀泰西軍制凡將師武弁須由武備院肄業生考充兵弁以次遞升必其學成然後致用以得統兵弁爲榮中國𨿽亦以行伍出身爲正途但左文右武且視兵之流品爲最卑而凡閥閱之子弟博雅之生徒皆以入營營伍爲大恥無賴之輩始貪其月餉而趨之日積月累或以僥幸躐保或以鉆營薦升今專聞大員之拔自行﹝伍﹞間者多此類也十步之內必有芳艸吾未敢抹煞謂若輩盡無可用之才特其揚旗揭鼓之時旣慚祈父之爪牙又鮮兔罝之心腹及至獨當一面心雄萬夫徒以學問未深練習未精斯識見終於未廣忽遇梟雄之敵將非交綏而遽敗卽聞警而先逃其罪可誅其情可憫而師徒撓敗之羞固已早諸平日所望者創巨痛深之復發憤爲雄或如徳之勝法故軍中缺陷之處吾輩疊經具稟聲明深冀總師幹者因屢敗而痛除疾痼幡然一變不料其泄沓至今此我輩所悵然失望者也按西人關心中國者皆著書立說謂中國水師未精將帥無人不惜大聲疾呼願舉國猛然警覺矣今英俄法徳日﹝意﹞莫不以水師長駕遠馭我中國海疆遼海口又多誠如張香濤制軍疏云防不勝防守不勝守無論如何海軍終宜復設亟宜多貸洋借材異域設水師學堂練船定造新式鐵艦快炮英上院公爵馬君雲海戰之勝負在艦翻陳出新大炮去遲易遠之故可謂深知當務之急豈可以威海之覆咽噎而廢食哉

英國以水師爲重另分一部曰海軍設立大員五以司厥事其人必深明水師諸事乃足當其任一曰總理有綜核一切之權𨿽屬文職必由武備院出身而兼理樞密院事務尙書二員一管船廠一云總理船廠制造船艦一管行船一云管理轉運糧餉事宜侍郎二員一管匯兌購置一云總理購置物件一管出入賬目一云司理銀別設監督一官由議院轉調升降職與五大員同皆歸國家黜陟其下又有司官十員曰協理官曰管船官曰會計官曰機料官曰轉寄官曰管工官曰管炮官曰管票官曰管膳官曰醫官此外別有數官不歸海部者曰海國公所長曰行船會長曰天文學長曰水師學長侍郎與會計官同司出納因而令分兩司專理各處船塢事宜第一司內管機器者一員管各工料之加增者一員管理木料者一員工及淸賬者各二員第二司內管煤者一員管船廠數目者三員管購置對像建造樓房者各一員通國船廠之稱頭等者四處稱二等者四處屬地船廠十有五處四等頭等船廠皆有專員管理水師提督所轄系船與艦兵丁及學習船中操演者考稽各事更有管轄捕之權平時彈壓戰時防守𨿽不兼理船廠亦可隨時訪察而入告焉或謂中國海軍大臣及司理者各司厥職能如認眞乎能深明水師諸事乎昔年中法失和之時法人在海面搜查各國商船何以中國不能照辦據深通西律者云因未照公法設立戰利法院耳然則戰利法院之設亦當今要政不可緩矣查戰利法院之名司海法院日本已經﹝仿﹞﹝仍﹞設頒有一定章程名爲捉拿敵人船貨衙門我中國尢宜聘精於泰西律例萬國公法者及早商辦如不能自彊不設海軍不制鐵甲𨿽有名目似難施行徒有瞠目視之而已

薛星使疏云外洋水師屹然能成一軍者必須有鐵甲船以扼中權有快船以便迎敵有碰船以作衝鋒有蚊船以守海港有運船以接濟餉械有書信船有暗接電綫之船以靈通消息有雷船而行雷可以出奇伏雷可以制勝又必有炮臺以作靠山有島澳以屯全隊有廠塢以修巨艦而後海軍乃無缺陷一旦有事可進可退可戰可守矣蓋鐵艦無快船碰船爲輔佐必轉爲敵之快船碰船爲困是直孤注而已而碰船快船又必得鐵艦數號始壯聲威而資坐鎭蚊船炮大船小艙淺底平可作守港利器但行駛旣緩風浪宜避祇能在海口及沿岸淺水處馳逐接戰難爲洋面制敵之具一中炮子卽有沈破之患碰船亦有蒙鐵甲者船稍小而甲厚專爲衝陷敵而設謂之鐵甲衝船快船有海快船鋼快船二種首尾設大炮二尊船喫水之下暗設衝頭可以碰壞鐵艦每點鐘行四十五里洵稱迅捷總之以上各器凡經營大枝海軍者缺一不可合之則相濟爲用離之則獨立無功許竹篔星使上次出使徳法諸國經辦船炮條陳海軍船炮應辦事宜一疏頗多精要可以采用惜篇幅太長不能備錄張香濤制軍疏云今日禦敵大端惟以海軍爲第一要務沿海七八千里防不勝防守不勝守彼避堅而攻瑕避實而攻虛我勞彼逸我鈍彼靈橫行海面而我不能斷其接濟彼空國出師而我不能攻其巢穴𨿽竭天下之力費無窮之餉終無完固之策而國已困而不可振故今日無論艱難終宜復設海軍查近日海戰洋人以船快炮快爲要著與從前專恃船堅炮巨者稍異大約每一軍必有一二大炮鐵艦爲老營而以穹甲快船爲戰兵以魚雷炮船爲奇兵每軍約配穹甲快船四五艘魚雷炮船七八艘穹甲雷船所配皆系大小快炮中等穹甲一艘長三十餘丈每一點鐘行三十二海里魚雷炮船長二十餘丈與魚雷艇之輕小者有別每一點鐘行二十八海里最爲捷速中國海軍尢以斷敵船接濟爲要策加以防內海護長江則魚雷炮船之輕速尢爲合用每廠造穹甲八月可成一艘一年可成五艘魚雷炮船五个月可成一艘一年可成十艘大鐵艦一年餘可成一艘若分向英法各大廠訂造則一年內外海軍數枝之船皆可齊備應用庶免悠忽延誤今大勢自以南洋北洋閩洋粵洋各設海一枝爲正辦若限於物力太巨則南北兩枝斷不可少大約海軍一枝船炮魚雷各費共需銀一千餘萬至二千萬兩借洋債數千萬兩籌辦不難而難在養費與人才耳此攻彼戰此出彼歸或分或合變動不拘方不致困守一隅也至水路猶難於陸路將領必用洋將爲之中國未經戰陣之學生粗不諳之武弁斷不能用𨿽善於陸戰非水師學堂出身亦不宜用且非用洋將則積獘必不能除操練必不能精考核拔擢必不能公侯臣將各船弁勇中考有出色可信者再以派各學管帶至各船應如何配用布置應請旨敕瑯威理迅速來華並帶精熟水師將弁數人同來以便通籌全局及早舉辦訂購至於船上所用弁勇則仍須多派精熟員弁及有志子弟赴英國學習非水師不能精熟非通西國言語文字不宜出洋余見昔年南洋兵管船駕多陸路兵官皆不曉外國之言語此舉尢宜從速我有籌巨購多船之舉先聲所播足見中國志气未衰已足以隱折各國吞噬之志矣惟旣設海軍必宜多籌船塢西國水師擇地建閫其要有六水深不凍往來無阻一也山列屏障可避颭颶二也路連腹地易運糗糧三也近山多石可修船塢四也臨大洋便於操練五也地出海中以扼要害之處六也而可造船塢之路頗不易得除旅順福州原有船塢外山東膠州澳東廣虎門以內宜分設大小兵艦船塢長江以內尢宜分設中等船塢除鐵艦外若穹甲及雷船皆能入江修理蓋兵船攻敵無論勝負必不能一無所損傷海軍交戰不能定在何處傷損船塢若不多設數處設一塢爲敵所踞或海道所截我船不能歸塢修理數戰之後多船均廢矣此則今日固國衛民之先務無論如何艱難負累而必當踢蹶以成之二公之言可謂知彼知己切中時獘者矣

王爵堂星使云法國海部於去年起將戰船上中號大號口徑之炮盡行攺用快炮凡北海地中海之船業經陸續歸塢在制造局中換裝快炮查此項快炮已裝於北極海面印度洋面等處兵船矣船面木質之器盡行攺無換質者以避敵人炸彈之毀一則停泊中國藉壯聲威一則駛赴馬島以資徵討但祇除舊更新尙嫌單薄故擬於哈乞開司之梅花炮外更添馬克心拏登飛得之快炮馬克心﹝爲﹞近今最精良最凶之器徳奧二國水師已有此項炮位而法水師亦當於一年內備齊是炮共有炮膛十具裝藥裝彈皆有活筍每分時能開千響足抵五十人每杪時中開快槍二十響藥彈卽用格拉及勒培爾槍之子子儲炮架之內計有二千八百八十个祗一動炮架其子自入炮門海部尙書欲令船中炮手熟習其法故令五戰埠各派人員於去初一日來至巴黎每水師船廠各派正副炮員二員在水師總廠中學習馬克心炮之動法配法拆法及收拾法學成後給予專照各歸本職卽委其在軍械所及戰船上教授各炮手以行新法近數年來各國於行海大加講求而以速率爲尢重商船固須借重速率而兵船則尢以速率爲第一關鍵假使此國有兵船一隊爲數不多而行駛頗速彼國兵船𨿽多器械亦利而行駛遲緩則此軍卽不必與彼交綏海上而可徑轟其海口且兵船遲緩者斷不能阻敵人﹝商﹞﹝兵﹞務由商船皆有極大之速率故也速率之蒸蒸日上實足令人觸目警心總之船行之速率實無止境果能配合各國鋼鉛及他項材料實得至輕之質極大之力以馴至於日久耐用更深求水之阻力機之進力油汁代煤汽鍋布置之妙其所造又安有窮期乎

寓日之徳國人云曾致橫須賀船塢觀日人拆卸丁汝昌所獻之兵船其船身尙堅固如常惟機器已多銹壞可見中國水師各將弁不知勤飭司機人用心揩擦未免溺職素餐矣究其獘皆因管駕瞻徇情面統領水師不能認眞所謂督撫其事者素未諳習遇有變故茫無頭緒惟有因循苟且了事又恐大權爲他人所得故門戶之見尢牢不可破必至彊不知以爲知甘爲小人蒙蔽致僨國事而弗卹也中日之戰可以爲鑑矣中國𨿽有二十三省之大各督撫均存畛域之心水陸兵官互不相顧地𨿽大而勢分不若美徳兩國皆有數十小國歸其統屬政治𨿽有不同而水師大小兵艦俱歸一統領管轄所有將官士兵亦歸其黜陟升降調度隨時奏報各國不得掣肘地𨿽分而勢合各國之水師亦屬如是惟水師統領非資格最深兼有財力者不能當因與各國兵船水師提督時有宴會費用甚多也或恐水師盡歸統領黜陟兵權過重不知所升之統領多是年老久於水師而上下院議員皆知其人品學問何如且各船發給兵餉藥彈一切另派有管理之員所以重無扣及跋扈之人我中國南北洋水師亦宜仿西法歸一水師提督中資格最深者統領免致臨時各督撫各分畛域各船借詞規避再蹈前轍互不相救也今中日息戰所訂和約不向日索還丁汝昌所獻之兵艦日本又不照公法竟將旅順船塢轟壞此與向來各國戰例大相違背者矣慕雍山人注曰凡事必須經練於平日方能應用於﹝臨﹞﹝乎﹞時若事多未備而禮樂兵刑﹝之重﹞﹝斂﹞簿書錢谷之繁皆欲責之一身使其歷任是未能操刀而遽使之割未學制﹝錦﹞而遽使之裁也丁統領以陸軍之將而奏膺水師統領之職余嘗與海軍諸將領相識﹝親﹞﹝相﹞見其意气自豪嫖賭是務不但海道圜海戰陣法有所未習卽船中槍炮若干機器何名問之亦茫然也惟與各口立私宅包歌妓或多取小妻分置各海口一抵船埠卽身歸私宅酣歌恆舞俾晝作夜已噫欲此輩命於洪波駭浪中視死如歸豈不難若登天哉惟有鄧壯烈一人庶幾乎無慚愧於將才矣兵輪旣有鐵甲復有軟甲縱敵彈將軟甲擊壞而本身之鐵甲尙在所以歐美各大國論國勢彊弱必視鐵甲軟甲魚雷多寡火器精粗將才能否以爲斷英國以水師稱雄海上故船塢最多美法徳亦不少意大利招英商承辦官船塢若干年後買歸意國各國近復講求快船歲有所增且將戰船停置一處祇畱數人看守或預存造備戰船材料一遇戰事配合應用欲省平日養兵諸費法甚善也又與郵船公司議定嗣後公司所造輪船須半仿兵船式俾有事時借爲攻戰之用平日仍航海裝載貨客聞有快船二十五艘每點鐘可行海裏廿二諾每諾合中國三里三遇有戰事每噸按月由國家償費用銀十六先令至廿二先令向日往來郵政快船皆屬於英今美國亦新制快船兩艘國家於每諾按次津貼銀四元每元合華銀一兩四錢按西例凡有益於國家者無不歲有津貼如開大船塢其寬窄度數遵國家船政官所定歲助經費銀若干所以無利不興日本自得中國之賠多撥以增廣學校添置鐵艦聞定造魚雷船有百艘之多可見各國講求戰船人材商務立法良而用意深也因閱各書所載各國兵船數目於今大不相符故將政治全書所載各國戰船守口船船魚雷船譯出分等備列於後

光緒二十一年各國兵船表

英國法國俄國意大利國徳國荷蘭國西班牙國奧國瑞典國瑙威國戰船頭等二十九艘二十一艘十七艘八艘五艘一艘一艘

二等八艘九艘四艘三艘

五艘

三等七艘三艘一艘

二艘

守口船十七艘十八艘二十五艘四艘十三艘二十二艘二艘十艘十七艘四艘頭等船一號二十九艘六艘七艘四艘一艘七艘一艘

二號十二艘十一艘七艘五艘八艘六艘二艘

二等船五十九艘三十艘二艘十六艘九艘八艘六艘四艘一艘

三等船一號一百五艘四十六艘三十九艘三十八艘十八艘八艘二十二艘十九艘十艘四艘

二號八十七艘六十二艘十六艘八艘三艘六十八艘二十四艘九艘七艘十四艘魚雷船頭等八十五艘四十六艘六十八艘一百七艘一百十四艘六艘十二艘二十四艘

二等三十五艘百四十六艘七艘三十六艘二十艘十四艘二十艘三十一艘十六艘九艘

三等十八艘三十八艘

三艘一艘八艘二艘三艘

共四百八十九艘共四百三十六艘共一百八十九艘共二百二十四艘共二百一艘共一百三十五艘共九十七艘共一百十四艘共五十三艘共三十四艘

丹國葡萄牙國土耳其國希臘國美國巴西國阿金定國智利國日本國戰船頭等一艘一艘六艘

一艘二艘

二等四艘一艘

二艘

三等

七艘二艘十八艘

守口船三艘一艘一艘五艘九艘二艘一艘

頭等船一號四艘九艘三艘二艘

二號一艘二艘十三艘三艘一艘四艘二等船六艘二十七艘三十二艘四艘七艘三艘二艘四艘九艘三等船一號十四艘五艘二十三艘十六艘十四艘五艘六艘二艘十六艘

二號六艘三艘九艘六艘二艘十八艘六艘八艘三艘魚雷船頭等四艘十五艘六艘七艘八艘一艘

二等二艘七艘六艘一艘五艘六艘六艘二十四艘

三等

三艘十六艘

共四十艘共四十一艘共一百七艘共四十三艘共六十八艘共四十九艘共三十三艘共二十六艘共七十五艘

論兵輪水師之利獘歐洲近海各國人民多習於水駕駛輪船其人身最爲彊壯然水師兵輪出海行遠其險有二一爲船艙之穢气一爲人數太多而所至之處或有疾疫傳染故以調換空气爲水師極大之關系輪船行速不啻有縮地之術且須隨處停泊以裝煤則船上空气之害可以少近年兵輪於保身之法頗能講求飲食一節並無不合鐵箱貯水可歷久而不壞開頂窗以通光气入於船之深處皆從前所未有者暗輪新式戰船其汽機置於水綫之下使船不易受損且炮艙寬暢遵制造家杜不韋之巧制得行駛之便而且速奪過前人拿破侖式之船兼擅此數美當其初次顯露於黑海之時歐洲濱海各國之人羨且之然水師之能事不盡在船式之新與器械之利而在乎船中諸人身體之彊壯鐵甲船之臥房或倍於他船而房之體積太小有空气不敷之獘更有可慮者艙底空气太濁發气上升令臥房之空气不淸應於通風之法加意考察鐵甲船𨿽能善戰假使與船上人身不合宜則水面浮漂之木有何異也所以欲求水師之精銳者造船須精兵丁操練須熟身體須彊健三者缺一不可汽機行船熱气濕气生物質皆有腐爛之本發臭惡之气海水之熱大於周圍空气之熱故船背常有腐爛之獘輪船開行數日其裏面近底處熱度必增其各艙之熱度以通風之多少爲衡船內之汽當放出時船底流滿熱水和以鹹味有油之質如抽之不盡有剩積者其气能令人嘔惡其潤澤機﹝器﹞﹝气﹞之油雜以熱水敗絮炭灰等物共成油膩臭質難於盡除凡此諸穢物輪船上尢多極害人身近年新添工匠與管鑪之人在汽機房中供役者受害更甚更有一慮輪船內多用鉛器能發鉛毒病亦頗危險木質易爛能發毒气故選船者應揀選其木料燻焦浮面一層除其濕气而使易爛之處攺變其質今時造戰船者槪用此法以除其獘惟潔淨船底之法最爲緊要而不可緩者必須時時加意務使食與機器所剩下之生物質不得鍋中所出之水相和船底板上不令穢物積聚掃帚之用當使其無一隅一罅之不及常用鍋中之水洗而抽漧之以免水之停蓄愈幹愈佳開通气之路令其透風吹而收幹之以上諸事似極簡便而實難近今歐洲行海之船船底與各艙通气之法𨿽未美備然已大有進境矣昔時帆船需置水匱今時兵輪用凝水之器大得其益且向來置水櫃處適足以置汽機與煤箱凝水器之制度近數年中大有更攺西員噴路阿之法今已通行依法試之所得之水不甚熱多含空气並無油气不妨飲之行於大西洋之輪船其速特甚而路途不遠行船之前卽在岸上取水以備煮物及飲之用凝水器之水用以洗滌艙板及洗浴洗衣之用兵丁水手補益之飲物準給淡加非湯加白糖與白蘭地酒烘饅頭之鑪及麵粉等均經委員試無獘而後準用幹貯素菜罐藏鮮肉皆以適口而易消化爲貴又必調換其飲食而使其身體無病而堅壯船主與武員不惟查察兵丁水手之服飾又必使其全體潔淨則洗浴一事亦在定章之內也至於操練身力亦爲緊要之事兵丁水手之事業甚爲危險易逢不測之禍莫如多用操練身力之法使其舉動皆有把握而便捷當急難之時此法最爲得力又令其日間工作與歇息之時互相調換而管鑪管煤工役之多寡及分班更替之章程亦必三致意焉兵丁水手之中又有二種病爲常有者一名身虛泄血一卽鉛毒病也身虛泄血之病常發於北洋寒濕之地及熱帶內極熱之地治之之法須先令其不缺養身之食物英法二國之戰船遵守定章每日令兵官給發鮮之酸汁加酒醇少許爲免病之法鉛毒病初起時大便祕結肚腹疼痛嘔吐膽汁發過一時後知覺運動大爲所害若連發羊癇風則不可救矣法國海軍定章預免鉛毒之病凡兵船所用吸水管除曲折尖銳處不能不用鉛者餘皆以爲之嚴禁各船廠水櫃之裏面不準鍍鉛廚房雜器鍍錫者亦必酌量不得妄施上艙水櫃之吸水管當用木制並可隨時移動又爲之制造使漏濾出銅鉛之屑用之數年頗稱得由是通行英國兵船帆船槪不準用錫器以紫銅或白銅器代之不準飲葡萄酒只準飲沖淡之酒醇在船不準磨漆所用者皆於岸上預備之近年此病遂漸減少可見攺正其獘之法不爲無功近年就船之法隨時變換戰船之式尙未攺定凡欲以水師制勝者皆當就以上所言之利獘而考求新法則其稱雄於海上也自不難矣

卷四十九兵政五邊防上

邊防一

鄭觀應

自古以來皆有邊患周之玁狁漢之匈奴無論矣降至晉唐以迄宋明其間如氐羯鮮卑突厥契丹蒙古莫不彊橫桀驁至本朝而後盡隸版圖似今日邊防易於措置而不料爲邊患者乃更有海外諸邦也間嘗盱衡時勢綜覽坤輿而知今日之防邊尢重於防海以常理測海屬外陸屬內大海曠邈無垠陸則有物產有城池得寸則己之寸得尺則己之尺故陸路爲天下所必爭卽邊防爲兵家所極重譬之人身京師腹心也邊塞則手足皮毛肌理也善養身者衛其手足護其皮毛固其肌理偶有燥濕風寒不能乘隙而入則根本益固神气益完否則外感紛乘四肢不保一舉一動皆蹈危機腹心𨿽存豈有生理此邊防措置所以不可也中國四邊東至庫頁島南至臺瓊西至噶什喀爾北至外興安嶺無一不界彊鄰一有害端逐處可以進攻隨時可以內犯將來設有不幸棄玉帛而動干戈其必由陸不由海也無疑義矣海戰𨿽各國所長然必遠涉重洋又不能於海中長較勝負相持旣久仍須登陸孤軍無繼此危道也彼西人心術最精豈肯趨難而捨易前此法人擾我閩防特因失利於劉軍欲取償於中國我又未能隨機應變致釀事端非果有謀我之心也使果有侵地之志或分兵而虛擾或合力以專攻則必由陸而不由海故今日之中國防海旣難從緩防邊更爲要圖然而邊地廣矣在南則與法之越南英之緬甸交界在西則與印度比鄰在東北西北由東三省內外蒙古迆邐而至新疆又在在與俄接壤皆彊鄰也防英乎防法乎抑防俄乎曰防俄宜先俄人包藏禍心匪伊朝夕縱不卽發亦必陰聳日法兩國先與我開戰逮我兵疲力倦之時彼之西伯裏亞之路已先成突如其來借端渝盟爲我邊患亦已數見不鮮咸豐八年乘中國方有兵事據我烏蘇裏江東之地五千里誑占我沿邊卡倫以外之地萬餘里薄人之危幸人之禍其處心積慮可想而知又與日本易唐太島卽庫頁島儲軍械屯重兵近來造西伯利亞鐵路由彼得羅堡直達琿春查鐵路之造𨿽所以便用兵亦所以興商務是以各國鐵路大都造於繁庶之區今俄國獨不惜巨造於不毛之地非有狡謀更何爲乎故曰防俄宜先也然而防俄防於西北乎抑防於東北乎曰昔者以西北爲急今日以東方爲重何以言之俄之精華富庶皆薈萃於西故其槍炮之屯藏部落之雄壯皆在西境若與中國有隙必先擾動新疆倘西伯利亞鐵路造成則由彼國京都達我邊界調兵運械不過瞬息之間是其今日之東路已便於西路數倍我京師首善之區正居東北故中國及今籌備防務當先於東北之奉天吉林黑龍江一帶俟有餘力再兼顧新疆此亦先難而後易先急而後緩之道也且夫措置防務非可徒托空言也非可狃於近效也是宜添練防兵以聯聲勢建築炮臺以扼要衝趕造路以便營運增設電綫以通消息行軍瞭望向惟專恃遠鏡若無髙山可踞則所視亦復不遠𨿽猱升竿顚能瞭敵然竿髙不踰百尺三英里之外目力窮矣今英國兵曾假用輕气球髙可至七八千尺以气之加減爲升降以代竿樓之用憑虛俯視百里之外宛在目前而所視之遠近迥不相侔矣而尢要者在乎多築土壘土壘者防邊之急務也昔羅馬稱霸歐洲大者畏威小者向化卽以土壘之功有土壘則據髙臨下敵必不克驟攻我又藉以遮避易於伺擊明嘉靖時西班牙王喀爾五與敵交鋒患敵之眾急築土壘敵不克攻越日援兵至遂以獲勝萬曆十三年西班牙用土壘之法攻恩脫爾亦獲大勝嗣後歐洲有三十年大戰皆以土壘之堅否分兩軍之勝負然則土壘非防邊之首務哉嘗聞羅星潭觀察云築壘之法必須營壘如回字形鑿四方空處之土深五尺累四面爲墻上厚三丈下厚五丈所築低下之處修營房兩傍如街然其街心挖溝作回字形中心則築池蓄水惟畱一方豎柱竿以繩上下而望四方如是則營房在土中地髙於人矣房則竹木泥土外覆城頂後接池邊中臨街心勢陡而土厚旁髙而中低敵勢以開花彈前墮城外後墮池中中墮溝下彈𨿽開花於我無損卽使彈落房頂卽炸而竹木泥土皆軟厚之物柔能制剛似可無慮若用鋼鋒擊我則墻後數丈彈亦難穿也西國築土之法亦猶是歟今東三省崇山峻嶺所在俱有誠使扼其險要多築土壘則進攻退守綽綽有餘所謂王公設險以守其國者此之謂也𨿽然武備講矣防務固矣而不籌足食之道仍不足以持久也是非屯田不爲功屯田之法創自漢文帝募民耕塞下爲行屯之權輿及趙充國畱屯金城而屯田之利始普晉唐以還其制屢更有所謂軍屯者如漢武元鼎六年初置張掖酒泉郡而上郡朔方西河河西開田官斥塞責六十萬人戍田之是也有所謂民屯者如唐初行民屯及天寶間天下屯田歲收一百九十餘萬斛是也有所謂商屯者如明永樂間下鹽商輸粟於邊之令每納米二斗五升給鹽一引小米每引四斗復令近邊荒閒田地得自開墾使永爲業商人憚轉運之勞無不自出財力招致遊民以事耕作是也今東三省土壤沃饒水泉丰溢誠使參酌成法擇善而行則數年後貧瘠之區皆可變爲富庶以民養兵而兵可不潰以兵民而民可無憂兵民相依人自爲戰而邊防安有不固者哉

邊防二防邊之要著國莫急於東三省矣其與東三省壤地相連安危相系者尢在朝鮮朝鮮世守中國藩封不侵不叛我中國亦處之甚厚待之獨優比來遣員理其商務使開口岸與各國立約通商所以撫綏之者不遺餘力誠以朝鮮與奉吉毗連實爲東北之屏蔽其地存則東三省之基固其地亡則東三省之勢孤欲固東北之邊防實以保朝鮮爲第一然保之亦有難焉者其國小而弱比之春秋則猶晉楚間之鄭也比之戰國則猶齊楚間之滕也而又不思自彊不知自奮不能興自然之利不克培有用之才其地自圖們鴨綠二江以迄南海巨濟袤延一千三百餘里土饒礦產金沙尢多俄人早已逐逐眈眈欲踞之爲外府然後徐圖東省爲並吞囊括之謀日本亦有心圖此久矣是朝鮮一隅爲俄倭所共爭亦中國所必守然恐非中國獨力所能支也何則朝鮮交患俄日俄之土地廣兵甲以取朝鮮不啻以虎搏犬數年後其鐵路造至琿春一旦有釁濟師運餉速於置郵中國𨿽欲保之援之而緩不濟急縱百戰百勝恐援兵旣至而朝鮮已蹂躪不堪矣日之對馬與釜山僅隔海岬數十里朝發夕至勢類探囊爲今之計獨力當俄日之鋒銳不如合力以制俄日之鋒銳此連衡之策不可不講也其策柰何曰無事之日結英吉利同心合力以拒俄日中英聯盟則與俄日勢均力敵兩國或能知難而退可不折一弓不絕一矢不傷一卒不費一錢而朝鮮有盤石之安東省有金湯之固便孰或於此者或謂英人貪詐素輕中國若與連衡彼未必從卽從矣或陽助我而陰助俄日或乘間窺朝鮮以取漁人之利可柰何而不然也俄人貪而無信天下莫不知之苟並吞朝鮮東得志於亞洲西必橫行歐土勢同東帝浸假而進窺印度亦英人所深忌也故數年前有巨丈島之占踞藉分俄勢日人得志於朝鮮亦非英所樂聞豈有不交東國以保朝鮮而反助俄日之理乎若慮其乘窺朝鮮則又不然英人商務交涉財產中國頗巨本無東封用兵之志貪小利而啟大害吾知其必不爲也近來英國保泰持盈頗願中國自彊共圖拒俄之策誠以其國勢𨿽在歐洲而印度緬甸旣屬於英命精神皆在亞洲之內英東方商務較各國首屈一指其防人之攘奪也無日不於內念俄並朝鮮則東海之利權與英匹敵矣英以香港爲外府自通商以來締造經營不遺餘力迄今繁華富庶遂爲各島之冠南洋新加坡等處皆設埠頭貨物之丰闤闠之盛俄人豈不垂涎一旦旣得朝鮮勢必旁溢橫出香港近在咫尺豈能安枕無憂卽南洋大局亦豈能毫無變動不特是也俄謀印度之心未嘗一日忘朝鮮旣得則籌餉有所屯兵有所不難逐漸而西英人𨿽彊恐難相禦日本嘗自稱東方復出一英國此言實深中英俄之忌決不願其坐致彊大也必矣然則朝鮮之存亡亦英俄之盛衰所系也朝鮮亡於日本則日本得隴望屬勢必與俄力爭東三省俄彊固與英不利日彊亦未必爲英利也聞日本之志不淺商務亦日盛惟恐不得朝鮮東三省等處終爲俄並日俄勢力大相懸殊不能久敵爲慮耳竊思日本與英國原屬一家最善合中國以禦西人昔歐洲普攻奧已割奧地今奧不計宿仇與普連盟同禦俄法久無邊曷若與英同保朝鮮布告各國公﹝同﹞﹝司﹞保護一若歐洲之﹝瑞﹞﹝端﹞士或如埃及故事朝王請各大國派二大臣公同佐理凡事會商後仍奏請裁奪如各大臣有徇私而不公忠體國者則占三從二照會其國另選別位俟國富兵彊之時卽盡用土人無論何國不得貪其土地最爲妙著世之侈言以夷攻夷者妄也若利害相同則虎豹可訓而爲我用況彼亦靦然人面乎孫武子曰善用兵者屈人之兵而非戰也必以全爭於天下故兵不鈍而利可全也是必於無隙之時先與英訂立密約昔聞英國擬與中國訂立密約以拒俄日本亦欲連衡中國均拒而不許方今之時擬同戰國各國多有連衡互相保護者我中國欲仿遠交近攻之法宜速結英徳美以拒俄日英不願中土瓦裂以壞商務徳不願俄法分占中土益其富彊美立國定章不沾人地惟貪我國路礦務商務之利或爲我援助我將材售我船炮庶俄日均有所顧忌不敢輕於動兵而後朝鮮可固朝鮮固則東三省亦固是我保朝鮮直不啻自保邊疆也𨿽然中國仍須髮憤爲雄英國方能互相保護若待至海疆爲人蠶食國勢衰弱之時始欲與英人訂立密約必不成矣因議邊防而縱論及之世有深明大局者當不以餘言爲河漢也夫

昔在樂毅伐齊必先聯趙諸葛守蜀首尙和吳有所備必有所親常考列國爭雄之世得一國則數年必折而受盟失一國則諸國皆從而啟釁故擇交之道得則仇敵可爲外援擇交之道失則鄰援皆爲仇敵誠宜審時度勢效法前賢上篇所論擬結英以拒俄如日有異心則結英徳以拒俄日如法有異心則合徳美以拒俄法日以期保護東方商務彼此均有裨益乃甲申所作也今英以中日之戰遂棄中而聯日前後異轍我當此創巨痛深彊鄰環伺之時𨿽變法自彊亦不可孤立無援亟宜與俄徳美聯盟許以開礦借鐵路之利不可僅與俄聯恐爲其所陷也嘗聞雲閒蔡子曰西伯裏亞之鐵路日漸展築僅能至春琿不得太平洋經歲無冰之海口勢將何所用之卽使俄之君臣顧念邦交不損願害中國而一國之全力側注東南豈俄廷之所能遏又使英國善自爲計助華以拒俄俄人未易拒也中國又全無足以拒俄之道英將何以爲計乎法人初取越南繼割暹羅惟思闌入雲南以罔通商之利俄又恐英國截其南下之勢陰助法以擾英之南服使英不能兼顧法旣得俄幫助長其入滇之气焰英阻之不能聽之不可恐他國著我先鞭削其商權而奪其利藪遂欲由印度以入西藏或由緬甸以入雲南而畢會於四川四川天府之國也其民數十兆旣庶且富又有揚子江之上流曰金沙江迆而東入達吳淞海口故中日之戰英遣兵船在吳淞海口梭不準日船入擾又英員葛洪自亞洲東部探路而歸語於英人曰英之視四川猶俄之視滿洲也俄緣通海之故不能不入滿洲英緣通商之故其能不入四川乎法報又云四川與雲南貴州毘連皆越南接壤之地英法奢願狂言於斯畢露旣不能結英日以拒法俄卽當結俄徳美以拒英法日然皆非自彊不可必能自彊乃善結邦交爲虛勢以佐其外否則外勢𨿽固內力消沮則助我者卽反而先噬我也可不懼哉

邊防三古之邊患不過一隅今則南北東西幾成四逼矣古之禦戎不過數國今則書文車軌徧及五洲矣自非總攬全局必不足以禦人苟非思患預防亦不足以立國是故防邊之道𨿽以防俄爲急而英法亦不可不防鄙人生長海澨粗識洋情目擊時艱孤懷忠憤前奉檄赴南洋各邦偵探敵情遂歷越南之西貢金邊暹羅之都城英屬之新加坡檳榔嶼等處縱橫萬六千餘里東南盡海西極印度孟加拉國北至滇黔之邊境輪舟來往一葦可杭道光季年海氛四起英法二國以兵舶侵擾如暹羅越南緬甸精華極盛之區先後爲他人所據我雲南一省五金礦利甲天下英法覬覦已非一日特三國蔽其外未能輕入藩籬今暹羅𨿽存受制英法越南已爲法占緬甸復被英吞是雲南一隅絕無屏翰之可恃矣嘗聞英法遣員遊歷黔滇西藏緬甸越南諸境繪圖具說簡要精詳並見英鐵路圖以深貢爲始基向北直穿緬甸全境由蠻暮入雲南永昌又迆東行穿葛亮老撾經緬甸三境由阿瓦京城會英鐵路入雲南永昌又迆北行穿越南圻由天洞山入雲南蒙自縣境英法蓄謀已數十年曩曾探悉外情密稟粵中大帥誠恐不出十年二國火車必交萃於中滇兵燹甫息庫藏空虛倘不及早防維一旦彊鄰入寇何以應之是宜亟籌固滇之策也夫滇之永昌思茅蒙自以及毗連緬越各要隘皆須鎭以良將守以精兵多築堅臺廣列巨炮克敵利器精益求精今滇省所用鎗炮購自西國委員由粵滬解往所費甚巨重大之炮難踰峻嶺轉運之艱如此何如就省設機器局購置西國合用之機器延請西國精於機器之人我教華工自行制造一切鎗炮軍械日新月盛則守禦之具無虞缺乏矣更開采五金各礦以充軍餉紀敵人窺伺壯邊塞之聲威則地寶之丰出爲世用何至呼庚呼癸動費川湖協濟之哉至西藏與印度毗連英人於數年前興兵侵據我獨脊嶺外地千餘里嗣後訂立和約水西流之地皆歸印度東流之地歸於西藏番民𨿽不服無如何也今英人設埠通商漁其貨財利其土地藏地產五金綽思甲土司地連俄境與蜀之打箭鑪諸處金沙銀礦隨在皆有英之遊歷者處處搜采泥石攜之而去垂涎意行道皆知苟非刻刻防提安不忘危整頓邊防開采各礦西藏不保蜀境豈能久安哉謂泰西各邦關通商不過貪利而已原無兼並之心豈願中外戰爭致爲貿易之礙各國公論亦可畏也不知英奪緬甸法並越南一朝鐵路告成窺釁雲南進擾西藏入圖巴蜀兵由陸路勢若建瓴並不擾及通商大口貿易何詞各國何詞然則籌備之方其可緩乎孫子云毋恃其不來恃我有待之以禦敵者以自彊爲本以自守爲先不能戰安能守制器難練兵難籌餉難得良才以制器練兵籌餉則難之又難兵法曰器械不精以其卒與敵也將非才武以其軍與敵也可不愼歟西藏川滇現𨿽安堵積薪火厝一發難收未雨綢繆是所望於深識遠慮之君子

邊防四陳君還之久居緬甸嘗歷緬甸前後藏印度毗連之地己丑秋初歸語余曰緬甸水道伊裏窪裏江南北三千餘里通至滇界土司地其水道最要之區土名貼交墩一名上石坑卽前明分界處灣曲甚多兩旁皆崇山峻嶺有一夫當關萬夫莫開之勢大羅江之西由蠻暮至孟等處其地數百里皆前明孟養土司之地土名孟養此中多產翡翠琥珀樹膠梗木等材料而膠樹取膠尢勝於阿非利加按五大洲產樹膠處惟緬甸與阿洲耳當英人據緬時曾遣人窺探該處均無華人遂盡爲所有如先派撥華兵數十名駐守彼必不敢奪取旣奪取後華兵始至彼反行文詢詰總理衙門凡孟養司屬地新街蠻暮等處究竟𨿽屬我朝執政未悉其中出產恐釀事端遂盡許歸英國今但以野人爲界山之內外皆土司地與雲南迆西等處毗連由蠻暮分三路通滇界一通騰越一通龍陵洲英人已有鐵路由仰江卽英屬埔頭達阿瓦卽緬甸京城二十六點鐘可到另有鐵路由印度孟加拉國建阿桑現擬一由阿瓦達滇之思茅一由阿桑緬甸之老玉廠新玉廠琥珀廠產樹膠之地入迆西諸部一擬由各廠至孟直至格薩較前所繪之鐵路尢捷云此英緬甸近年交涉情形也至北印度與前後藏只一路相通名怕裏門二內有地三百餘里屬哲孟雄雪山內土名竹木山外土名錫起哲孟雄酋主面許英人在其界內修築馬路每月私受英人銀一千路卑名爲請英保謢而英則直受之爲附庸矣藏王聞英人越界築路卽責問哲孟雄酋主而酋主佯作不知藏王乃率兵出關據守英人囑其卽退逾限不退立卽開仗英人攻退藏兵旋據其地後復彊要入藏設立領事通商焉此英藏近日交涉情形也今觀雲南界連後藏與緬甸印度接壤之處險要盡失惟有陰結土司不使外向凡通緬甸印度各要隘均須堅築炮臺廣列巨炮愼選精兵嚴密守禦尢須駐藏大臣與之交涉操縱自如固我番民之心遏彼覬覦之念庶可稍免後患云

附錄姚子良觀察論滇屬金沙江形勢

大金沙形勢共下遊去滇遠者姑置不論其上游本爲滇屬者按永昌騰越諸志南甸傳云屬部直抵金沙江與孟養地犬牙相錯又云所部獨直通蠻暮傳云地在金沙江內騰越之西蠻哈山下當緬人水陸之衝爲隴川右臂孟養傳云其地在金沙江外古名迆西有香柏城與蠻暮同襟金沙孟養居其上流南至底馬撒疆迪西洋北極吐番西通天竺東南鄰於緬合此三土司觀之而上游之形勢備矣考孟養之上又有孟拱蠻暮之上又有鳩志皆無傳然騰越四履土產諸篇論之曰從前州境盡大金沙江內外兼鳩蠻暮孟養孟拱而有之蠻暮鳩在江內者也夾江內外以衛騰越天塹之雄也江以內有蠻哈南牙諸山爲之重險表裏河山又何壯也此大金沙江當日之形勢也明張機作南金沙江考以爲卽梁州之黑水禹迹所畫確不可移故謂西南極邊由瀾滄而潞以迄於黑水之金沙爲梁州第一大門戶時明孟養通文書自稱金沙江奴婢守此門戶者也由是言之滇可無大金沙江乎大金沙江內外其可無孟養諸土司乎嘗考國初平滇之後孟拱孟養等首先內附見於毛奇齡蠻司合志毛奇齡據史館官書非耳食無據者比其後徵緬之役孟拱孟養皆抒誠力髙宗禦制詩文一再及之尢天下臣民所共得謂非本朝屬地乎今蠻暮孟拱等土司猶有本朝所頒印信焉騰越境內之水流入大金沙江舉其大者言之一曰檳榔江一曰龍川江雲南通誌又云檳榔江自古壅塞外流入合騰廳越所出之大盈江西南流出蠻暮境西入大金沙江凡騰越以西之水皆入焉龍川江自怒夷界入邊納曲石猛淋芒市南機諸河自天馬關流出緬甸入大金沙江凡騰越東南及龍陵以西之水皆入焉騰越志云甸內甸外諸水以大盈江龍江兩大水括之可約略而盡兵榔江與大盈江合流之後或稱榔江或稱大盈江其實一也龍江卽龍川江也今考兩江入金沙之口本皆我滇屬土司境內龍川入江之口爲蠻暮南境流經木邦孟密至此滇人稱爲那莫江滇中諸志或作莫勒江者誤也按騰越志蠻暮傳云東有等練山環以那莫江直走金沙當緬人水陸之衝此江是也此龍川江尾舊屬滇境之明徵也榔大盈合流入江之口爲蠻暮北境俗亦稱爲蠻夷江流經緬甸之南牙江麓至此說者謂其地正當蠻暮南甸之交故騰越志南國傳云所部獨直通蠻暮江卽指此江也此大盈江尾現屬滇境之明徵也試以大金沙江形勢言之自緬京阿瓦而上以瑞姑新街兩處爲瀕江要地瑞姑雲南通誌作尼孤昔大學士傳恆徵緬由天馬關出五百九十五里至此下船約三百里卽至阿瓦城此處以上有大葫蘆口下有小葫蘆口所謂大小菖蒲峽是也爲上游江道最險之處論者謂不得瑞姑則新街難守不得新街則騰越難守恃此兩峽以爲險也昔年蠻暮土司都於新街而扼瑞姑以禦緬甸則皆其地而大金沙江上游形勢要害之所在也今者收回瑞姑新街策之上者也其次亦須至大盈江入金沙江之口而止以保全舊日南甸之分地此其所言邊界情形了如指掌英人之蠶食邊境與法人無所異法人以安南爲詞英人以緬甸爲詞皆有所覬覦而深入者也勘界不淸卽邊防皆不足恃分疆而理之安得深明大略之人而與之言天下事也

邊防五光緒十一年英兵據緬甸之初前使臣曾惠敏先與英外部會商立君存祀旣不可得英人自以驟辟緬甸全境喜出望外是以有允曾惠敏三端之說界務一端則願稍讓中國展拓邊界指普洱邊外之南掌撣人諸土司聽中國收爲屬地也商務二端則以大金沙江爲公用之江在八募近處勘明一地允中國立埠設關八募卽中國之所謂新街也當時曾惠敏以未深悉滇地情形持論稍覺遊移又因中外往返商查之際未能毅然斷而行之僅與外部互書節略存券旋卽交卸回華次年英署使歐格納與總理衙門議立緬約五條又以三端尙非定局遂未列入約中至十八年朝廷命前使臣薛福成與英外部議界在歐使立約之後已六七年矣查閱使署接管捲內有曾惠敏議存節略英文參贊馬格裏又系原議之人屢赴外部重申前說外部堅不承認據稱西洋公法議在立約之內不可不遵議在立約以前不能共守以其立約爲憑旣不敍入約章必有所以然也英人自翻前議𨿽以公法爲解實亦時勢使然當其並緬之始深慮緬民不服及緬屬諸土司起與相抗萬一中國隱爲掣肘彼則勞費無窮因不敢不稍分余利以示聯絡彼之所以聯允三端者時爲之也旣而英人積年經理萃其兵力餉力勘定土寇復於緬境之野人山地稍用兵威脇服收其全土盤石之形已成籬藩之亦固彼之所以忽靳三端者亦時爲之也前議三端旣不可恃則展拓邊界之舉毫無把握且查邊滇諸土司𨿽或久隸中國然自乾隆以後往往有私貢緬甸以圖免擾而固圉者英人執此爲辭來索緬甸固有之權則或指爲兩屬或分我邊地殆事勢之所必至若中國旣失藩屬於前又蹙邊境於後非特爲鄰邦所竊笑亦恐啟遠人之覬覦殊非計也適值十七年秋冬以後英兵遊弋滇邊常有數百人以查界爲名闌入界內去來猋忽野番土目驚聳異常英兵常駐之地則有神護關外之昔董曁鐵壁門外之漢董英人用印度武員之謀窺偪近界以至沿邊騷動風警頻仍雲貴總督王制軍慮啟釁端疊經電達總理衙門由前使臣行文照會外部斥其違理責令退兵又屢赴外部苦口爭論英兵稍自撤退滇邊暫能靜謐查野人山地數千里不在緬甸轄境之內若照萬國公法應由中英兩國均分其地曾惠敏嘗有此意而未申其說薛使因復照會外部請以大金沙江爲界江東之境均歸滇屬明知英人多費兵餉占此形勝萬萬不肯輕讓然必借此一著方可力爭上游振起全局外部果堅拒不應兩次停商外部所稍依允者印度部復出而撓之印度部所稍松勁者印度總督復出而梗之印度至進兵盞達邊外之昔馬攻擊野人以示不願分地經薛使相機理論剛柔互用總理衙門復向英使歐格納辧論力伸畫江爲界之議因以滇境東南讓我稍展邊界乃與印度商定於孟定橄欖坡西南邊外讓我一地曰科幹在南丁河與潞江中間卽孟艮土司舊壤計七百五十英方裏又自﹝孟﹞﹝猛﹞卯土司邊外包括漢龍關在內作一直綫東抵潞江麻栗壩之對岸止悉劃歸中國約計八百英方裏又有車裏孟連土司轄境甚廣向隸雲南版圖近有新設鎭邊一廳系屬境分出英人以兩土司昔嘗入貢於緬並此一廳爭爲兩境亦今願以全權讓我訂定約章永不過問至滇西老界與野人山地昆連之處亦充我酌量展出其駐兵之昔董大寨𨿽未肯讓歸中國願以穆雷江北現駐英兵之昔馬歸我南起坪隴峯北抵薩伯坪峯西逾南嶂而至新陌計三百英方裏又自穆雷江以南旣陽江以東有一地約計七八十英方裏是彼於野人山地亦稍讓矣其餘均依滇省原圖界綫劃分惟騰越八關界址未淸或稱漢龍關自前明已淪於緬天馬關亦久爲野人所占跨則八關僅存六關經薛使再三爭論此二關亦歸中國又前年英兵所駐之漢董本在界綫之外因其扼我形勢逼處堪虞向彼力索外部亦願退讓以表格外睦誼於是界務乃竣竊維數十年來西洋諸國競知中國幅員遼又有不爭遠土之名一過界務交涉鮮不爲眈眈之視意存蠶食者於琉球越南緬甸以藩屬而見吞香港九龍海參崴以邊隅而被攘甚至有睨及朝鮮議及臺灣者中國素守好大喜功之戒避開疆生事之嫌得之則曰猶獲石田失之則曰不勤遠略顧石田棄而壤危矣遠略弛而近憂迫矣我視爲荒土而讓之彼一經營則荒土化爲奧區以奪我利柄我見爲甌脫而忽之彼一布置則甌脫變爲重鎭以逼我巖疆伺閒蹈暇永無底止歲朘月削後患何窮故必擇一二事以全力爭持然後可以持狡謀而挽積習此次勘界之役𨿽獲地無多而裨益有五風示各國裨勿藐視一也隱備印度杜其窺伺二也保護土司免受誘脇三也扞衛滇邊防彼勘進四也援用公法稍獲明效五也有此五益始知曾惠敏所商展之界迄今時異勢殊稍有窒由南掌諸部近已盡歸暹羅爭之已覺不易而撣人各種惟康東土司最大其地與車裏相彷佛英人欲據以遮隔法暹兩國斷不肯捨抑且離我邊境較遠控制不易固不若今日之所展皆在近邊也

邊防六曩嘗論我國宜仿遠交近攻之法結英拒俄同心﹝協﹞力以鞏邊疆今於中日戰後始知英之不能爲我援者其故有四一見我大局縻爛練兵制器徒襲皮毛兼以彊鄰環伺勢難彼此相助二英之國勢今日漸趨重印度欲彊印度卽藉此陰窺滇藏我之弱彼之彊也甲申之役乘機而覆緬甸其包藏禍心已可槪見三恐將來印度與中國同時有事英勢難分兵保衛且其情形與昔日之保土耳其不同土弱則俄得肆志於地中海於英爲不利中弱則彼得僥幸於我之西南不惟於英無所卹亦且有利存其間也四英在今時五洲皆有屬土方且保泰持盈不欲輕啟鄰釁恐一敗蹶有土崩瓦裂之形其日報又言歐人當爲政於亞洲不顧亞洲人得自爲政如黃人欲立互相保護之約必竭力以阻之所謂司馬昭之心路人皆知者也今我國當創巨痛深之會英美皆作壁上觀獨俄人仗義執言邀同徳法使日本還我遼東復爲我貸銀作保𨿽俄有私意安知我不能藉此自彊而遂聽俄之自取乎俄主嘗對我使者言請中國變法自彊以禦外侮其欲我國振興得以互相維系殷勤之意未必全爲僞語也俄主勸中國變法以禦外侮明知中國積獘已深一時不能驟變爲我取還遼東及代保貸其待我之優厚何如窺俄人之意欲在將來﹝開釁﹞﹝關系﹞之時借此以塞各國之口令各國毋得爲中國奧援未可知也若我國不善與之聯絡耶如昔年俄欲伐土先請英徳法奧意五國君臣督責土耳其舉行新政土仍不聽五國君臣怒其背己而任俄人用兵皆作壁上觀此其前車之可鑑者也且俄人之隱爲我中國地者非止一次矣昔英人於上海興築鐵路俄人不平飛報國中登諸日報而後英廷始知其由俄使於臺席間告李傅相曰今當軸者志在整頓營伍練習卒兵然必以理財爲先否則有人無器有器無財其獘一也臺之役英方有索於中俄使乘此而發相勸之語可見俄侹非無意親中國也光緒十七年長江一帶民教不和之案疊起延及內地焚毀教堂傷殺教士各國公使以中國辦事遲延不能保護教民屢向總署詰責時值哥老會煽惑人心蔓延益廣公使擬令水師登岸自衛告於總署推徳公使巴蘭徳爲領袖中國政府止之不可事將成矣幸俄國駐京公使不允其事遂寢說者謂洋兵登岸名曰自衛實則與用兵無異倘使肇禍大患卽在眉睫之間俄國不允而止凡此皆與我中國交誼之厚顯而易見者也條陳時勢者皆曰通商事起千古未有之變局中國兵威不振財用日匱商民交困皆因於條約太阿倒持反主爲客而商務虧絀以至於此今日時局之可憂而亟宜措意者也恐不在俄而在英自光緒元年至十五年中外通商銀價出入嬴絀之數共虧銀一萬五千五百六十一萬餘兩至十六年英國贏銀至六千零八十萬四千三百一兩合之俄美等國補入中國之銀二千五百四十一萬餘兩中國一歲虧銀至三千九百九十四萬八千九百四十一兩此有貿易之冊可稽者國困民貧端由於此年復一年更不知伊於何底世俗徒知俄之壤地扼我肩背而不知英之商務實朘我膏脂日本一島國洋藥一項猶首存禁例中國竟甘受其毒而不拒之果何爲者爲今變計莫若聯俄以制英俄羨印度之富不肯一日去諸懷誠能結以大信共惇睦誼中俄旣親兩無猜嫌我又能變法自彊則日本亦就我範圍以興亞洲彼此整頓商務力圖富彊互相保護中俄日可世爲婚姻之國合力以驅逐英法荷占據印度索還暹羅緬甸越南南洋各島仍使立國聽其國擇其賢而有才者以主其民如此同聲相應同气相求有獘必求有利卽興又何慮洋之不能禁乎

或笑曰英人朘我膏血猶狐貍也俄人性情猛鷙猶虎狼也狐貍媚人以取精而使人形脫肉削而至於夭亡命𨿽失而﹝軀﹞﹝驅﹞存也虎狼伏於山林而不動似馴擾而不爲害一旦長嘯跳躍出而噬人則吾儕無類矣不知此其說似是而實非也泰西諸國通商亞洲如英如俄尢關系中國之大局顧英與我遠而恆有齟齬英俄近而尙形輯睦俄相忌而復相制我在今日親英則俄忌親俄則英忌惟俄自畫疆遣使以來世修和好未攺前盟今俄之所以待我者獨厚東方之事俄固大有造於我也則我尢當乘此時結俄以爲援親俄以自固要之泰西諸國無不具有深心遠慮不可測度特以英力已雄俄勢尙緩審時度勢自宜亟與俄親藉以備他日指臂腹心之助推爲主盟所謂舉虛名以悅之而我亦無損焉者也速建鐵路達滿洲之邊界俾得接西比利亞鐵路所謂輸實利以酬之而我與有利焉者也中俄之勢聯而後日人乃不敢肆其陵侮英法亦不敢行其覬覦英國旣以商務奪我利藪涸我利源又且販賣鴉片毒痛人民爲中國之漏時生事端橫加需索壞中國之大體海疆諸釁亦皆英爲戎首左相之收復新疆俄則爲我接濟軍食嗣後還我伊犁未嘗失好𨿽欲求割帕米爾一地但據地界爲言不爲過甚英俄兩兩相較果孰善孰惡耶論者但以地勢迫近爲慮英之屬土不距我尢近乎我中國地勢遼控扼南北實握天下之關鍵而英昔者嘗欲彊中以禦俄今見我之不兢反思媚日以抑中國輪舟而不敢索賠辱領事而不知問罪柔剛茹吐抑何可笑然則俄人之結好於中國者其意豈不欲親我以制英哉且英未嘗不慮俄之與我合也前者日本與俄立約易島英人訛傳中國與俄立合兵之約通國震驚恐俄藉此以窺印度也異日者倘使英或與他國有事俄人必乘間而攻印度此固英所深懼也故親俄卽以制英亦以懾日今中日交爭甫罷嫌隙在心中俄相聯日人必懼或將轉而親我或謂中俄合則日與英聯然中國果能發憤爲雄求精圖治悉如日本之變法自彊訓練十年水陸俱備日英無難抵禦惟同在亞洲互相攻擊唇亡則齒寒復爲漁人得中國宜開誠布公勿念前仇亦與日合以踐興會亞之約庶不爲西半球各國所侵害也或曰彊弱未可同處結俄以拒英猶避虎而進狼夫人特不自彊耳徒恃夫人力固無濟也人旣爲虎狼我獨不能爲獅豹乎且謀人而使人知之此危道也我之親俄而於英之和好固無妨也英在今日亦未嘗不欲結中以全印度原擬結英徳以拒俄日不爲良策今觀英之所爲乃勢利交也昔年英結中國尙未知中國兵勢之弱如今日不思臥薪嘗求精圖治非但不能結英並不能結俄卽親俄亦無濟於事終爲彊鄰侵奪耳聞俄英法徳早已蓄志繪圖剖分土地日意亦思預其列嗚呼梁燕不知大將傾醉翁不知臥舟已漏時勢急矣宜速借材異域練兵制器以治其標廣學校育人才以固其本譬諸戰國之齊附秦則秦彊附楚則楚奮中國而善爲自計不動聲色聯絡於二者之間以恆享其安則國勢自能鞏固然後發憤爲雄亟宜整頓天下之事豈有不可爲哉惟是簡遣使臣往駐各國而尢當加意者莫如俄使才之選要當鄭重總之內有以結其歡而外無所招其忌愼固邊防宣揚威徳卽寓乎此焉是親俄正所以弭俄也英𨿽狡譎必不能以此爲我病凡近俄疆者防守之要一切整頓軍營戍壘必當煥然攺觀而於俄界買賣之處設立領事以資保護且加派采訪簡練戍兵騎隊必用熟識﹝俄語﹞之華人尢宜專設書塾肄習俄國語言文字預以儲他日之用遣發幼童往學各藝於俄京言語通而後性情浹洽無隔閡之患因以考其輿圖物產稔其山川道裏察其國政人心明其土風俗尙更進而交其賢豪長者而後親俄之實效可已嗣後遣使至俄宜用專駐而無兼使尊其爵秩重其事權且必如今日王爵堂星使庶爲無忝厥職旣還侵地復貸巨優待之隆前所未有昔春秋戰國之際羣雄紛峙而能道結彊鄰威加與國者胥此道也

俄英徳法美日今天下之雄國也中國屏藩盡撤俄瞰於北英睒於西法瞵於南日耽於東且英法美徳俄日先後向中國皆索有租界爲侵占之先機我國亟宜變法自彊連衡禦侮查美國在墨州地曠人稀尙無遠圖之志英法徳俄日散居歐亞兩洲地勢毘連鐵路輪舟無遠弗屆不免有恃彊陵弱蠶食鯨吞之虞各國莫不講求武備詐力相角中國往年見愛於英日均欲連衡今則見棄於英日易生仇隙前後歧視之故皆因敗於法日之戰爲人輕視耳上篇擬變法自彊聯俄以制英勿爲英人所侮釋嫌以交日勿使日人多疑如徳之與澳意連衡庶外人不敢覬覦然非變法不能富彊非富彊不能合從連衡所謂勢均力敵而後和約可訂公﹝法﹞﹝使﹞可言也當今公使外部大臣﹝其辯﹞﹝英辧﹞詐恆如古之蘇秦張儀故其言未可輕信試觀中日髙升輪船事可知矣甲午季夏我國家欲租英商髙升輪船載勇赴朝駐韓城之參贊唐少村太守知日意電稟北洋大臣請其攺圖恐日人必不許髙升之勇登岸非囑返國卽拘赴日本或爲彼轟擊當道猶疑不決詢於天津英領事英領事卽電詢其駐京公使公使電覆云無可以前往且云伊與日公使交最密斷不致失好當道均信以爲然不知日人蓄謀久矣當日主議婚之期已嫌我國無物寄贈而日報聲言數千年之鄰國薄我如是將來必有以報之去春南北洋水師大操法參贊對曰外部曰中國水師無用正可乘時取之是英法皆有樂災幸禍之心否則何以髙升擊沈於海英廷不肯力追又不與俄法徳聯盟以遏日勢之焰乎且天津遊勇恨髙升船爲日人轟擊所傷之勇多是同鄕至好聞重慶船大餐房內藏有日姦遂登船騷擾有類日人面貌者致爲所拘北洋大臣聞信卽飭委員向該船及英領事處致意抱歉應可釋然而英人心猶未足須重慶船來時鳴炮廿一響方允息事英廷尙﹝以﹞爲辦理得法升爲頭等公使外國均以此爲辱得無欲令日人知其不助中國之意乎且日本在朝鮮之勇無禮於英領事﹝較﹞華勇在天津無禮於商人情節較重而英廷不責索日本賠禮或雲英領事之夫人被日兵倒拉推之溝中英廷不責日人賠禮反將其領事撤任可見其相待日人之心矣專與中國計較可見理絀於勢則公法亦不可恃當今之世智取術馭甘言難憑查西報載光緒六年英國將中英法交界歐脫之地以界中國並說不可轉贈他國今中國假我法徳之力向日本索還遼東而法請用甌脫之地以相報傳聞已立約畀之尙未知確否也英相國沙侯遂致書法國雲中法之約斷不承認於是各日報大發議論謂英擬索舟山徳商亦勸其國家亟宜在東方謀取一地以爲屯聚水師之所或云舟山或雲門其命意立言已可槪見所謂岌岌乎其殆哉正今日中國之局勢矣然近窺徳之附俄似有名無實英之與徳奧意合從亦已露其端倪矣英又欲聯日以壯聲勢果合五國水師陸軍兵力之壯佐以英徳國庫器餉之丰決非俄法可敵矣縱俄法合盟決非不敢妄動若中國尙不因時制宜變法自彊必致爲人欺侮蠶食誠在意中也各西報屢逞三國瓜分之妄詞並云瓜分地圖業已畫好𨿽尙未形諸實事要不可不深戒而預防前篇謂盱衡時勢亟宜聯俄以制英日和英日以制俄非恃俄可與英戰實欲藉俄與日合藉日和英以拒俄耳俄皇披得臨終顧命有云朕欲舉亞洲之全境俾盡服於俄今乃賫志而沒惟願後之子孫終成朕志毋忽故二百年來其後皇世世守之亦無人能彊令忘之者且西報往往聲報歐人當爲政於亞洲不願亞人得自爲政是其气吞亞洲之意可見又豈今日人福哉日本箱館近於俄若待英國有事則合從之約散而中國之勢分斯時噬臍無及悔之晚矣吾願日本其再思之

邊防七餘閱劍華道人天下大勢通論深服其洞識中外情形十年前已知倭有今日之變矣凡中外識時務者僉謂倭當日設興亞會令人欣羨不已不知特欲懈我中國之防耳其時倭人處心積慮日夜以圖中國借口於問罪生番以發兵端故王廣文臺事竊憤錄云倭人之侵臺灣卽滅琉球之漸也其滅琉球﹝卽﹞﹝之﹞將來據朝鮮擾中國之漸也興亞之會言猶在耳而爲朝鮮一役陵侮我上國侵軼我邊疆震驚我畿輔及我遣使議和猶且據臺灣割遼東索賠兵餉二百兆反爲天下之罪魁禍首此端一開凡貪我土地者皆將效尢以我中國爲中矢之鵠恐此後海疆有事咆哮挾制之來必變本加厲矣觀中國構釁數月各遣戰艦前來𨿽云保商作壁上觀究欲同沾利益中國土壤膏腴礦苗繁富各國狼貪虎視環﹝伺﹞﹝視﹞其旁縱不爲屠門大利亦望分我杯羹故中倭和議卽成俄索東三省邊隅以通西伯利亞之鐵路則由黑龍江達海參威無所阻矣法索廣開澳粵口岸則潞河湄江兩國之輪船皆可行矣徳索天津租界則東方商務得以廣爲開辟矣然則原其初心豈眞大公無我濟弱扶傾也考俄法嘗以開邊爲長技機有可乘必將先動英𨿽持盈保泰徳縱不敢輕爲戎首如法俄忽肆其蠶食之謀英徳亦難遏其貪心甚至日荷意葡等小國亦皆將嘩然而起相角逐矣從來邦交之得失系於國勢之盛衰大抵勢殊物異事隨情遷吾見往日鄙倭者今聯爲心腹之契而蠲睚之仇矣英之髙升被﹝倭﹞﹝俄﹞擊沈領事無故被辱均不復問有贈倭主以寶星而示親好之意矣俄徳兩國亦贈倭主以星各國日報又無不揚日抑華俄報勸其君以聯﹝倭﹞﹝俄﹞英報勸其君以聯倭嗚呼勢彊則理亦彊勢弱則理亦弱勢均力敵方可以言理言公法古之治國者無不遠交近攻今海禁宏開輪船無處不通西伯裏亞之鐵路將成又無遠弗屆合地球五大洲各國成一大列國如春秋戰國之世矣就五大洲國勢論之美洲至大者美國惟開國未久曠土尙多且法傳公舉南北不和屢易總統無志遠圖阿奧二洲全爲歐人所占亞洲亦漸爲歐人所侵蝕歐洲大小各國無不專恃兵力借傳教通商各事爲嚆矢到處並吞作封豕長蛇之薦食查歐洲各國在外占人土地者曰俄曰英曰法曰徳曰意曰日曰荷曰葡等國而已荷葡至今國小兵微我無足畏奧意國債已多歲徵入不敷出祇可自守徳法盛衰無常民心不靖英自救土耳﹝其﹞不終再伐黑海不克徘徊觀望自顧屬土布散亞洲時恐不能兼顧已露外彊中漧之勢俄則跨歐亞二洲毗連一片气局之宏如髙屋建瓴大有手擎六合口吞八荒之槪如其國能君民共主上下一心東合中華日本可爲亞洲盟主兩合徳意志法蘭西可爲歐洲共主惜無上下議院仍以權勢治民時有尼希利會人結黨肇亂十餘年來不但愚人入其會卽智者亦樂就矣會中之意謂民間受苦過深不但俄皇在所必去凡兵士教會產業家室之素有者全欲去其舊而謀其新俟其削除淨盡民間重聯相愛相助之歡國之勃興必遠勝於昔而俄主曾弗卹此也歷代皆好窮兵黷武遠交近攻計在兼並藉以恢擴其版圖惟西報有謂其舉動皆光明磊落不若英人以彊陵弱西侵東奪動引萬國公法附會其說利則就之害則避之卹鄰之義蕩然無存昔俄之議和歐東底定𨿽英人之力居多然其保土耳其卽保印度也土以居比魯島賂之英自居其功陽爲保護陰實挾制之土王擬更稅額責成諸總司徵收英人以爲非是而又代擬整頓小亞細亞章程迫土行之部內行之錢谷悉英員掌握土人不勝其憤曰英之友睦酷於俄之攻伐凡所規畫以收攬事權爲心獨斷獨行幾不知有土國西報久已詳論非鄙人敢妄加褒貶也聞俄人注意東方方甚思覓一海口以練海軍垂涎朝鮮久矣若準其假膠州灣聚水師以練陳西伯利亞鐵路直達遼陽則東三省恐爲俄有法有越南金邊兼割暹南而窺滇黔兩粵之地瓊州已在其中英有香港印度緬甸南洋諸島思蠶食三藏西蜀尙擬據舟山以扼長江險要溯流而上日本新據臺灣徳亦思金門島爲屯兵之所盱衡時勢各國如下棋然已於扼要處﹝﹞﹝偏﹞布一子爲先聲如中國不極自彊各國起紛爭不堪設想我國亟宜痛除積習如日本之變法自彊結俄以拒英聯日以制俄若不善爲聯絡而中日又互相攻擊工合俄人之意其必乘我之敝借端渝盟誠如劍華所言西必據伊犁而震天山驅叛回與我爲敵則新疆失於指顧而關中爲之側足東以一軍由暉春渡黑龍而窺吉林則關中戒嚴京師不能安枕且必遣水師占元山牽掣日本以圖朝鮮必約法人同時啟釁侵占滇粵亦遣水師牽制英國得寸則寸得尺則尺初若無足輕重而積久必受其患彊鄰日逼勢難展舒則日本亦在其掌握中矣中日唇齒之邦也日人苟明哲欲興亞洲當開誠布公與中國共訂密約連兩國之屏藩如朝鮮西藏固宜保護光緒十一年英人之據巨文島也原欲以扼俄之圖班慕也欲以扼英英俄互相猜忌俄之彊英之弱也俄人欲得髙麗與日本僅一水之隔日人亦有所不利果能西結英人東聯日本約以共保﹝髙﹞麗且明告天下萬國請以髙麗西藏爲兵甲不到之國準各國通商同於泰西之端士比利時盧森不尒尼則髙麗西藏可以長存不至爲他族所據矣至暹羅越南緬甸等國亦當於異日徐圖恢復並囑其布告各國如歐洲之瑞士準其自立於各大國之間無論何國不得貪其土地庶足保亞洲之舊國而爲中夏之屏藩也吁何計不出此豈欲待俄人出而執亞洲之牛耳哉

附錄劍華堂續罪言天下大勢通論

嗚呼今日之天下與古之天下異矣古之天下九州島耳七國耳三十六郡耳十三州耳十六道耳二十六路耳十三省耳守一統無外之經挾自尊卑人之見中國而外屬國者五曰朝鮮曰安南曰暹羅曰緬甸曰琉球服者藩之遠者夷之自來籌全局者如是而已及西人跨海東來地球圖出夫然後五大洲之土地數十國之名號燦然而紛呈以中國十八省較之直四方之一隅耳矣嘗就數十國而通籌之得五大國曰俄曰英曰法曰徳曰美其次曰奧曰日本曰意大裏曰瑞典曰那威曰荷蘭曰土耳其曰日斯巴尼亞曰巴西又其次者曰祕魯曰墨西哥曰智利余不贅述姑就五大國及日本而論之其最彊而嘗爲我害者莫若英然此則昔年之陳而非今日之實情也英人崛起西海三島孤懸所有屬土皆彊占他人而有之彼特懾於其威貌從非心服也自一救土耳其不終再伐黑人不克徘徊觀望已露中幹之勢頓成彊弩之末故方且持盈保泰莫敢用兵外面張皇有餘者正其內顧而自知不足也若一旦稱兵東海猝不及解俄人必逾天山由克薩爾而爭印度印度亡則其國將瓦解矣此其不復爲我患也明甚法人自爲徳克國勢浸衰君俘臣辱非復曩日之雄𨿽日夜不忘報徳而人民習爲淫巧風气尙於華靡必不能赫然報復大湔拿破侖之恥明矣仇者不報何論於非仇者徳國初系列國合從而成方其克法之際如日中天今則君若相老悖尋將就木竊揆其君相一亡國勢必復渙散俄人從而鯨吞法人起而鹿逐滅亡無日殆未暇爲席捲之圖也美國開基不久法傳公舉南北不和屢易總統越國謀遠吾知其次諸國志在商販類附庸無損無益所謂因人碌碌者非然乎惟俄倭二國則大異是矣俄處地球之北界接冰海地跨三洲封豕其心豺狼其性由並打牲諸部落而成此大國稱兵於西方則黑海渝盟土人割地耀武於東部則倭人震恐撒島橫收其與我毗連之地東西北三面兼而有之向特恃蒙古諸部爲我屏蔽黑龍戈壁爲我藩籬今則要結蒙古蠶食而前戈壁通道黑龍失險浸浸乎有直逾興安嶺而通我堂奧之勢並吞囊括可爲寒心且伊犁𨿽還而西部之據如故實偪處此與我爭土此旣我之所共知也黑龍定約而吉林侵占界石徐移日蹙百里且復自東西建火輪車路一萬數千里此則我之所未及知也一旦盟好忽渝兵戎相見則彼西以一軍據伊犁而震天山驅叛回與我爲敵則新疆回疆失於指顧而關中爲之側足東以一軍由暉春渡黑龍而窺遼奉則關東戒嚴而京師不能安枕再中以一軍結蒙古爲前驅逾長城直搗張家口則晉陜爲之劃斷而中原遂作戰場𨿽有孫吳未知所以善其後也日本雄據東海勢類長鯨明季屢爲邊患國初震於聲靈俛耳帖服垂二百年自見我一敗於英再敗於法於是夜郎之侈心頓起跳梁之故智復萌一討生番而和約換再滅琉球而和約又換𨿽在我委曲調停冀保唇齒同文之局而彼曾弗悔禍也故方且貌襲西人傾心彼族欲枉尺而收直尋之效一旦中俄失好彼必構隙以謀我乘勢以擾我是俄之前驅也考倭之立國二千年未經易姓者良以節儉愛民故曲邀天眷耳今效法西洲頓尙奢侈疲民以逞儉徳不終毋亦天厭其徳而奪其魄耶胡若是之不知量也且夫倭彊固足以爲我患倭亡亦足以爲我患何則以其近在我臥榻之側也起北垂南橫數千里儼爲我東藩我得之𨿽不足以制俄而亦可以禦俄若反是而俄得之其害將有不可言者然而就其勢而逆料之我有以知倭之必終折入於俄也俄我之背脊也倭我之肘腋也背脊足以抗肘腋而肘腋不可以加背脊是故倭欲爲我害固必藉俄爲繼而俄欲爲我害亦必以倭爲前驅俄之不利倭入於﹝我﹞﹝俄﹞亦猶我之不利倭入於俄也竊計異日俄欲爲害於我必先聳倭與我資其兵甲張其聲勢縱其肆毒於我迨至我困而倭亦大憊矣俄則突起而收其敝所謂漁人之利也而倭旣必亡俄乃收倭人用倭勢並力向西以圖我而我將安歸哉是故居今日而爲我計莫若西與歐洲聯交而用英人之勢英人一日不甚弱則俄人一日不獨彊俄不能懾服彊英必不遑侵陵中夏何也以英之將窺其後也次之則莫若扶值髙麗助其﹝彊﹞﹝張﹞大髙麗彊則倭人西逞必有東顧之憂將不得盡力而我未困則俄何敝之可乘也嗚呼此二策者要亦爲苟且求活不得已之圖也若一旦投袂而起奮發有爲明政刑以肅朝綱阜商民而植國本內基旣立外勢自張然後選將練兵積谷制器善其使令遠交近攻取日本禦髙麗以固東藩遣大將鎭南洋結安南暹羅以綏南服練蒙古鐵騎打牲番兵以名王而坐鎭北朔布徳於回部服其豪傑藉紓西顧以中原之富十八省之大人才之廣物產之丰安見不可以縱橫於五大洲數十國中而獨樹一幟也嗚呼物窮則變衰極必興中國固不患無自彊之期惜餘生不及親見者也悲夫

邊防八中日之戰自始至終中國未獲一勝仗其故不可不詳細考求𨿽防海論附篇約略言之意未詳盡余聞中外僉雲中國將帥無才文員爲帥紙上談兵並無歷練安得不敗惟知平日扣兵餉兵餉扣素有怨言安得不敗勇多新募絕無死戰之心將各一心各不相救水陸分界呼應不靈非但操練不熟臨時手足無措且軍械未精或有槍無彈或彈不配槍欲省費而費反多船炮亦不如他人之速身爲將帥事不躬親戰陣則相率退避玆將徳員漢納根美外部福世徳及西報所論中外現在情形摘錄於後以期當道觸目警心漢納根云前者中國之敗由於武備廢弛且將領未得其人以目前大局言之當事諸公多狃成見不知振作萬難托以軍事其輕視武員之習又非始於今日縱有才具非常者亦不願出而力恐徒勞無功也以中國定制言之各官皆循序而升原未可目爲無用然𨿽位臻極品亦不盡由歷練而來其身居顯要之大員又皆昧於審時闇於度勢詢以當今最要之軍務率皆茫然莫曉中國被挫於日竟至如是之甚復被外人恥笑其獘皆緣於此愚嘗謂中國之人才原非遜於他國今竟戰無一勝事由泥守古法罔知變通以爲得一勇敢之人自能所向無敵不知有勇者亦須濟以機謀參以見識始能勝於疆場也此次與日構釁始終皆望言和未嘗大修軍實至事勢危急則望歐洲各國居間調處如是而已矣試以水師言之𨿽欲有所作爲亦受各官掣肘不能妥貼布置前者李傅相曾命我與丁軍門從事拒敵我亦樂以從事至去年十一月二十一日與日軍戰於大東溝海面可謂一場勝仗然所以制勝者只有鐵甲二艘而所備之炮彈火藥俱已用盡中國各官並不再籌供給以至全軍束手漸至愈趨逾下無可挽回我曾往謁京津大員直陳無隱論及軍械握要等件各大員皆弗以爲意且疑有叵測之心至本年二月杪始略思整頓則未免太遲矣我自一千八百七十九年初就中國北洋之聘甚欲使所部營伍煥然攺觀卒以屢勸不從索然意阻當李相經營北洋港口屯駐水師之際曾命我至旅順威海大連灣等處察勘一切無如所獻各策俱不能見諸施行因有數大員只知自顧私囊出人意料之外故也此次議和之先以爲歐洲大局將必爲之搖動不意祇有俄國出阻割取遼東一節然俄之干預遼東實有私意存焉不知中國能由此振興否刻下中日之釁未盡敉平而揆度中國之意似卽作爲了事日本之迫脇髙麗本屬最要關目中國亦置不理惟聽歐洲各國與日本如何結束而已倘有最好機會能使中國振興自立固屬甚善然或如前此酣睡未醒不思鼎新革故亦未可知此番議論於中國利病可謂洞若觀火矣不知當道諸公亦有入耳而會心者也乎英國泰晤士日報雲中國經此磨折如濃睡者之受驚而醒當急以日本之變法爲法吁一二世後祖宗不辧子孫矣謂中國日後大興如人遠遊而歸子孫成立不能辧其面目也倘仍懶惰驕傲動稱遠人爲夷狄吁一二世後爲日本之印度矣此語𨿽過當亦不可不防又英國新使日報云近事之萬無可疑者俄必在大東方再覓海道以練水師與英法爭雄俄於波斯灣黑海兩路久爲歐洲各大國封禁海軍不能舒展今幸有機可乘或命公使婉商或遣將軍豪奪誰能阻之英日兩國勢難安枕而日廷尢爲棘手何也日本先圖朝鮮者侮華而兼防俄也乃仍不能息俄之焰東方尙可爲乎或謂俄徳法起而阻日本之割遼東英則效寒蟬之噤聲惟恐得罪於日人轉與俄法勾通或與南洋各處土﹝人﹞﹝地﹞互相聯絡用以窺我屬土是不啻釜底加薪沃膏熾炭必將受無窮之患矣噫英於今日惟存持盈保泰之心畏彊淩弱茹柔吐剛由識者了然觀之窺其底蘊矣又英國前任外部大臣福世徳曾兩預中日議和之役追溯中國致敗之由始悉中國臣工多恃气而自矜專務虛矯龐然自大而於安內攘外之謀毫不畱意甚至畿疆震動海寓驚惶昔日盛名歸於烏有不特倭人生欺藐之心卽與中國輯睦之邦今昔交情敬肆大相徑庭中國當此創巨痛深仍不於勝負得失之故窮究本原大加整頓竊恐前車之陷後轍益危徒鰓鰓以喪地償餉爲恥不思力矯前獘痛除積習臥薪嘗以圖自彊庸有裨乎西人曾以瞌睡漢目中國曾惠敏公先作睡後醒論駁之而不知睡者其常也醒者其暫也觀於今日之事人方以爲岌岌殆哉豈料臥榻之側鼾聲漸起深可惜哉余初入都門殊有厚望中國之心以京師爲人才淵藪名公巨卿必有挾特經世之略勵精圖治捨舊謀新卽挫敗之餘猶足丕振洪猷圖雪國恥及察其居心行事竟無一人焉識時務而具眞才者夫以中華之大人材之眾盈廷濟濟乃只有此不諳外務徒讀死書之流嗚呼我將安望哉總而言之欲振中華之國體當從實事求是始欲實事求是當從借法自彊始欲借法自彊當從貴戚重臣遨遊列國精習藝學治道始如此中國其庶幾乎漢福二君所言其望中國也可謂深且至矣無如中國諸獘疊出積習甚深若責以事事變更人人奮發勢必有所不能際此國步艱難似不可操之太急惟變經國之至要者三五端庶可挽目前之危急計惟重爵祿以抑貪婪減額兵以練陸勇備鐵艦以壯水軍建鐵路以維商務開礦務以裕財源能於此數者切求善法以經理之務令實心實力足與歐洲雄國齊驅並駕自可轉弱而爲彊轉敗而爲功也夫當日朝鮮難作西人方且哂日本之輕舉妄動初不料中國一旦失地喪師至於此極嗚呼伊誰之咎哉

薛星使云俄羅斯一國商務之旺不如英水師之盛亦不如英地產之富不如法工藝之良亦不如法陸師之練不如徳學問之精亦不如徳然則俄當爲英法徳諸國所弱矣而諸國非但不敢蔑視之且嚴憚之者何也俄之形勢廣博無垠以一面制三面有長駕遠馭之威居髙臨下之勢且曠土旣多以其地之產養其地之人而有餘是得地利秋冬結冰入夏始解𨿽有彊兵猛將不足以病俄拿破侖第一墨斯科之役乃其前鑑是得天時俄之君權特重非若各國有上下議院之牽制且其開國較遲所用將相大臣頗有純朴風气是得人和惟俄之立國有與西洋諸國不同者所以一切要務𨿽多不如諸國而諸國終無如彼何且視俄爲頭等彊國各有瞠乎其後之勢俄與西洋諸國政俗略同講求要務數十年後商務未必不日旺武備未必不日精工藝未必不日良學問未必不日新以俄之諸務不如西國尙得最彊之形勢若其一旦諸務與西洋相頡頏則若江河沛然莫之能禦矣此英徳諸國所以長慮顧而隱憂莫釋者也夫俄不有事於天下則已俄若有事於天下東則中國當其衝中則印度當其衝而細察俄之隱謀則注意印度爲尢甚然果使印度折而入於俄則中國與土耳其亦豈能一日髙枕而臥英之執政知俄之覬覦印度也早已密爲之防余竊聞俄皇之論亦頗躊躇審顧不欲輕動其用意在撫綏其民人輯和其部族墾辟其荒地聯絡其邦交沈機觀變引而不發固有虎豹在山之威然後以其全力生聚教訓積至數十百年之後地廣人眾勢力且十倍英徳諸國相機而動縱橫四出誰能阻之昔在戰國之初六國合力擯秦而秦乃閉關息民養精蓄銳者數世迨至開關出師六國皆從風而靡莫之能敵俄之機勢大與秦類積之愈厚則機愈固蓄之愈久則勢愈雄今者日俄如多事固天下之患也俄竟息事尢俄國之利也然則中西各國將若之何曰盡其自治自彊之道而已矣若俄之所以自謀則非他國所能與聞也按薛星使之言頗中肯今者中日之約俄法徳駐華公使聯銜照會總署聲稱我等以遼東爲日占必東方平安大局力勸日本讓還貴國以保平安非有愛於貴國倘貴國嗣後別生變故我等仍不干預請勿倚恃云云其用意深遠智者無不知之𨿽日本業已允退尙索加銀五千萬我朝此時𨿽未允給俄徳法必將酌量定數與之倘日人不允兵亦不退俄必用兵驅之出境而所用兵費必向中國索還計非上策曷若請各國公斷今日兵早退以免地方緝捕廢弛盜賊橫行在日本理當知機顧全亞洲大局不宜索加兵費宜亟就此機會與各國訂立各約無論何國嗣後不得侵奪遼東等處誠如俄法徳所云以保東方平安大局不較諸索加兵費所益更大乎而遼東髙麗百姓同受其福俄法徳之髙義名垂千古豈不爲宇內諸國所心折哉

古覘民情今覘國勢覘國勢者覘其武備之若何弱者事事循理迫於勢也彊者事事挾勢恃其力也國之小者無不事大而國之大者竟無有字小者矣爲可慨也足見世變日亟有國者宜早自彊惟當今之世各國皆懷幸災樂禍之心冀鄰國之弱而不願其彊以弱則易就範圍而彊則難爭利便觀俄與勃爲鄰勃者自謂得俄保護向與有約準俄干預內政然勃欲修武備以圖彊興鐵路以求富俄皆阻之豈非欲勃之貧弱將來折而入於俄乎俄國講求武備志在蠶食英則長駕遠馭覘敵國之勢以爲向背之機卽商書兼弱攻昧取亂侮亡之義亦兵書攻瑕不攻堅之說也卽諺所謂彊則仇者亦來親弱則附者亦相背各國搜軍實講武事汰惰弱演陣法攻求彊弱情形非僅以備武員具兵額而已亦知非此不足以保升平之局所謂能戰而後能守能守而後能和時刻不忘正戰所以止戰也查歐洲頭等之國五曰英曰俄曰徳曰法曰奧二等之國四曰意大利曰荷蘭曰西班牙曰土耳其意國𨿽在二等近日力圖振興駸駸乎有欲列頭等之勢三等之國六曰葡萄牙曰丹馬曰瑞典曰瑙威曰比利時曰瑞士又有土耳其所分之四國曰羅馬尼亞曰布加尼曰亞希臘曰塞爾斐亞殆皆四等之國也以上十有八國𨿽大小相維弱彊相制立約聯盟似莫能並然天下之勢有分必有合禹會諸侯於塗山執玉帛者萬國至春秋則數十國而已至戰國則僅七雄而已泗上十二諸侯𨿽有若無今頭等之國莫不虎視鯨吞且鐵路輪舟無遠弗向所設施者已爲商賈輻臻之區將見歐亞阿三洲二三四等之國及埃及阿富汗摩洛哥髙麗暹羅諸邦必爲頭等之國所並誠如春秋之世將變爲戰國僅存彊大者而已中國之弱罪在嬴秦焚書坑儒變先王之道以愚黔首降至隋唐又專以科目取士束縛其民籠絡英俊千餘年無敢或攺隋唐時科目甚多登進之途頗廣明初始以八股取士故明時有亡於八股之諺查亞洲各國之積弱非獘在科目取士乃皆以門第論人且阻於資格墨守成章人才不出而農工商賈又爲當道所剝削之故耳今不能閉關自守四海一家勢殊事異各國旣莫不推誠布公各思新法教育其民以期富彊我皇太后皇上聖徳日新勵精圖治師長棄短斷自宸衷順民情廣學校知己知彼變法自彊以人民之眾礦產之富何難乘歐亞二洲水陸交通之世混而爲一中國之彊豈不在分而後合亂而後治之時是則四百兆人民之所切望也夫

卷五十兵政六邊防下

民團上

鄭觀應

今之民團卽古田賦出兵與唐用府兵之遺意如湖州趙忠節紹興包義士自捐兵餉訓習民團捍衛一方始終不怠又如澧州五福團兵州平江團四川中江團江蘇六合金壇團及河南廣東所練民團無不實事求是勝於無用之額兵遠矣泰西各國自同法十年起例定舉國之民皆充兵藉聞章程最善最嚴者俄徳法三國俄例除官醫驗系疲弱免充外凡年至二十一報官充兵不準規避替代以十五年爲限入營操演六年畱名候調回籍九年擇其年富力彊者披堅執銳年邁就衰者防堵要隘同治十三年新例凡歐洲俄境之民二十一歲者先至營中學兵五年五年後或仍爲營兵或爲藏兵旣作藏兵定制十八年爲期以備國家不時之需亞洲境內之民二十一歲均至營中學兵七年復當藏兵六年髙加索境內之民二十一歲均至營中學兵三年復充藏兵十五年兵制有六種一營兵二炮臺守兵三各處汛地防兵四一等藏兵五二等藏兵六義兵各有其職第一等藏兵每年操演二次每次操演四十二日第二等藏兵不能以常兵相例惟國家危急時則團練操防藉資保護云徳例除殘疾老弱孤子外無論富貴貧賤年二十隸營伍充戰兵三年充畱後守兵三年充教習一年又退歸團練五年每歲兩操萬一有事當聽調遣若年至四十五歲以上者謹守本國不列戰兵如文學之士優於武略不入兵籍者然事值危急亦出而集貲團練以保地方法例凡﹝部﹞﹝郎﹞民年二十歲至四十歲均充行兵或守兵各兵分隸各隊後充營兵五年戰兵四年畱兵五年戍兵六年戰兵者二十歲至二十四歲壯丁也畱兵者曾經歷行陣退老休息者也行兵戍兵俱隨派駐各要隘者也凡受傷殘疾之兵皆給衣食以終其身更有免充﹝兵﹞﹝丁﹞數條如家無父母惟有獨子例應畱養幼弱者免之或寡婦之子或其父遠出子須畱養其母者免之父母年七十以上子當畱養或長子長孫長曾孫均免之兄弟兩人長者免充或其兄業已當兵其弟亦免之兄弟或有當兵受傷陣亡者俱免此外如已入水龍會書院師弟義塾師長官學教習肄業學生及學雜技雜藝之人並著明之畫師傅教之紳士及年幼畱養讀書未成或現有事業出外貿易經官報明者亦準其免充以上各節各城俱有武官考查專司厥事凡幼丁子弟報官已行嫻習何技者經官考試相符然後注冊當義勇一年乃能除名聽其自便免充行兵而一年內糈器服均須自備英國兵官屢經考驗人無幸進惟軍臺有報捐之條以助餉需官兵而外有民兵城鄕店肆住戶願充者先報名注冊每處千數百人或二三千人紳士領之給以火器每七日操演一次立的命中勤練則酌賞年費疏曠則責繳火槍每年秋校閱其技國君召聚各鄕親行校閱擇其尢者六人樹的遠至二三百步命中者賞以功牌復命與官兵合操賞亦如之有戎事保守鄕閭並不徵調遠出大抵泰西各國寓兵於農有警則人盡爲兵頃刻可集數十萬費不糜而兵自足民相信而國以安昔普國君臣臥薪嘗國人莫不同仇卒以勝法歐美各邦近亦是則是效精益求精爭雄海外中國地廣人眾勝於他國宜使各省愼選知兵任事之員設立武備院參仿西法教習沿海州縣及邊疆各人民先擇里長設局訓練教以刀矛槍炮等技一俟學成則教其所管十人十人學成則教其家人使人盡知兵同心敵愾統歸地方官管轄於農隙時加比校察其賢否明其賞罰如有才識過人防禦得力者或保官階或加獎以資鼓勵而備緩急其民兵未嘗學問者更爲設館延師五日赴局﹝宣﹞﹝宜﹞講聖諭鄕約一次及古來兵法陣圖名將事克敵致果等事使忠義之心油然而生處處團防村村聯絡聲气相應休戚相關國無籌餉之艱兵無遠調之苦將見士皆勁旅民盡知方轉弱爲彊此一舉縱內地一時難盡舉行何妨先於東南沿海邊郡簡員試辦如行之有效則以漸推行於各省及於諸邊此亦足以補兵屯之不足而他日俄英法三國沿邊之鐵路告成後直接三邊勁旅彊兵朝發夕至庶我有以禦之以知此民團之練實爲萬不容已之要圖也

民團下余見近年各省當道札飭紳士團練者矣實則有團無練有民無兵𨿽多不足恃也而各紳當爲練長者則又互相推諉皆以經費無出爲延宕之詞富者旣不出錢而貧者更不肯出力間有挨戶捐簽搜索商農小戶所得無幾或反中飽私囊仍不足供買槍炮子藥之用故有名無實不過奉行故事耳嘗見民壯所恃者皆銹刀舊槍所習者如戲臺演武往來街道勢同兒戲於事何濟徒以號褂銜燈恐嚇鄕愚而已若求團練有實濟必須不拘資格各省選一公正廉明有心世道且能知兵事之員準其專折奏事並有權會同地方官籌餉選買槍炮子藥一切收支之數每歲刊布示人以昭大公使人人閱看似較報銷尢勝團練之法則仿外國章程凡年十六歲至四十歲者不拘貧富貴賤皆須報名學習一年西例有免充兵丁者數條亦當仿訂選其賢能者充什長已知兵事者當隊長或百長千長量材分職每日或每月三六九日定時齊集操練俟操練純熟則請當道會同提鎭閱看或與兵勇對操以別優劣庶知觀感奮勉如恃其父兄富貴不肯報名學習者送官儆戒後仍令出而學習務使人盡知兵可備徵調何憂外侮西士雲中國兵勇多是臨時招募往往未見敵人而先已亂施槍枹迨子彈已盡而敵以大隊乘之無有不立潰者此時亟宜悉照西法練民團使人人知兵興藝學自精制造變學校以育人材若仍泥古不變或所變因總其事者不精其事只知惜費必致授受不精有名無實終爲外人欺侮挾制而已或慮民心良秀不齊恐有意外之虞如設立保甲連環保結皆能防患未萌又何懼之有當今之世與古昔情形不同防外侮更甚於防內患練兵無庶足以助官軍可不因時制宜亟爲應變之舉乎查泰西各國大半﹝以民爲兵﹞﹝以兵爲民﹞惟英國各處各鄕皆有團練局與中國之團練局不同招募土人操練於有事之秋守禦本土以補﹝額兵﹞﹝兵額﹞之不足𨿽戰時補足額兵亦不彊令越省所穿戎服與額兵同凡團練局有兵官一人兵目數人常居局中應募者先由兵醫驗診其身體彊弱合式方準入募如系革斥額兵逃兵辭退之嬴兵與夫手藝工匠學徒等類皆不入選亦有步兵炮兵炮工之別分列等差定例當勇六年期滿如願再當準加四年以四十五歲爲限初當者二月至六月事操練每年約操五十六日余時各執恆業其所訂章程甚詳有撫遴選鄕勇千總之條有甄別千總課程有招募鄕勇年限有訓練鄕勇條規有鄕勇俸祿條規有鄕勇軍裝醫藥條規法皆妥善似可采用如我國不能舉國盡充兵籍亟當效英國招募鄕勇之法認眞照辦非但於地方大有裨益且免有事之秋東徵西調水土不服糜費住返水及騷擾地方之患也

近日北邊防務輕重緩急何在論

葛道殷

歷代邊防之得失載在史冊者綦詳援古證今殊勢同理我皇朝混一區宇幅員之廣爲古所未有自咸同以來藩籬盡撤邊海並重四面皆爲要隘而北邊尢爲喫緊之地夫東三省爲我朝根本奉省全藉吉林黑龍江兩省包衛而神京畿輔又藉奉天朝鮮爲保障內外蒙古次之新疆又次之自咸豐十年俄踰大興安嶺而南與我劃黑龍江爲界則黑龍江之險已失吉林足障東北一面而混同綏芬圖們三口全爲俄據庫頁島爲混同江鎖鑰如長江之崇明閩省之臺灣一例國初猶隸板圖不知何年爲日本竊去三易主而歸俄屏藩一撤東三省形勢日蹙是吉省之險已失圖們江以南卽朝鮮之地與俄人毗連夫朝鮮爲中國左臂朝鮮若有震動自爲切身之災我國家之﹝保﹞朝鮮卽以自保夫朝鮮世列東藩兩經內亂悉與削平較處置法越爲差勝然黨亂猶多有日本陰爲謀合思鼓其亂以乘機爲逞與俄垂涎之意將毋同試思昔者日本助逆脇君拒我援師我不能向日廷問罪日反使伊藤來詰謾辭要索毫無顧忌是日已窺我中國之作爲而聊以不法試之也夫日本之無忌憚始於並琉球結法俄久已懷不軌之心我旣不能出而問罪不如退而保護朝鮮其法善矣保護朝鮮其難有三夫朝鮮本爲中國屬國自近年開仁川釜山元山三口與日本及泰西諸邦通商往來五洲之賈舶兵艦梭織於海上我欲保之而他國或出而調停如日本拒我援師之事亦意中所及料者其難一髙王以積習積玩之餘不能奮發爲雄其難二中國𨿽與朝鮮爲一家彼旣自爲一國又與泰西各邦交涉駐彼之師必求將才而兼具邊才者乃可勝任其難三知此三難乃可合朝鮮通盤籌算由是西面海道有我臺爲仁川之應接東南必備日人之擾北面必備俄人琿春之衝而我陸路琿春一軍與慶源慶興二鎭夾豆兩江以相犄角但我軍所駐距海太遠宜於豆滿江添設水師一支以備接應庶我軍渡江而南協力相持乃可以當彊俄而無虞又宜於馬山常駐重兵以通咽喉由是朝廷密令髙王懲前毖後任賢去姦講武修睦俾守舊開化二黨不敢再生狡計安平咸鏡二道其民騺悍皆可練成勁旅更宜移民於鏡城鍾城以北一帶之地開墾荒土以裕餉源庶東可以消日人之狡謀北可以虛俄人之虎視中國之屏障永保矣至吉省江省布置尢宜愼重夫吉林東面有混同綏分圖們三口今旣盡爲俄據其患伊於胡底夫以形勢而論俄旣有混同江海口船可徑達松花江是吉省已有危機有圖們海口可發重兵進琿春以圖朝鮮是朝鮮已有危機黑龍江旣與俄劃江爲界是江水各有其半設由黑龍江通入額爾古納河進踞呼倫貝爾則江省已有危機江省旣有危機蒙古車臣部亦連及矣俄自西卑利亞路築成繞中國外蒙古四汗部而外直達黑龍江由烏蘇裏至潮浦斯徳不過十五日之久其注意可知以遙遙數千里之地兼之崎嶇險阻彼入而犯其界則易我出而迎其鋒則難當亦有心者所常籌及者也爲今之計可於混同江至松花江練水師一支於沿江三姓呼蘭齊齊吟爾阿勒楚喀拉林伯都訥各城酌設鎭兵又輔以陸地旗屯吉林拉林阿勒楚喀地方江省齊齊哈爾呼蘭地方皆有膏腴可耕之地計不下二千餘里雍幹兩朝皆有屯墾成案若能辦理陸團不特與水師有輔車之勢又可扼守嫩江松花江兩口是兵餉皆足江吉兩省可以髙枕臥矣而額爾古納河通入黑龍江口一處尢爲扼要何也恐其攔入進踞呼倫貝爾使蒙古聲息中斷爲北邊之患匪淺此處宜駐重兵以備之此皆邊防之所重者急者也迨至東三省果能經營盡善不獨朝鮮有所恃以爲聯屬卽外蒙古軍臣亦有所恃以爲保全車臣固士謝圖三音諾顏亦可一气關照三部固而札薩克一部可恃矣至外蒙古之西北烏梁海部科布多部卽極邊之塔爾巴合臺亦宜與新疆爲聯一體如常山蛇而後可以互相兼顧但地甚寥闊人甚積弱非通電報而聲息不靈非開路而軍威不暢但開路必首重東三省次及蒙古漸次達於邊界在有識有能之大員相其地勢平夷要隘以便我中國行師運餉之用足矣但不可與俄人之路交接致使藩籬洞啟此西北邊防較東南海防爲重而西北邊防又較東南海防爲難也吾聞兵家有言知己知彼百戰百勝今日之俄我中國旣已知之矣日本之窺我髙麗與俄同惜日本太不自知也俄人之路𨿽成中國果能發憤爲雄權其輕重相其緩急以備之𨿽有路亦無從入我藩籬以我中國幅員之廣物產之饒人民之眾何嘗不可與俄抗是在當路者興屯開礦講求商務以求富精制船炮添設電報創興路而又益以將才邊才以求彊毋事張皇毋庸粉飾實事求是其道得矣往歲津口議和曾有允撤駐髙麗防兵俾自護治安之說不知所議出自何意信如所議一旦有警鞭長莫及事有必至理有固然者也其於輕重緩急之旨何太昧歟

邊防禦俄策

程昌齡

嗚呼今之論防務者亦窳濫極矣中國自與泰西互市無論我之洋面皆隱爲彼所分據卽內地各口亦與彼有公共之勢於是論防務者皆謂宜重東南而經西北而經理防務者亦遂急在彼而緩在此此誠未統全局以籌之也中國去泰西數千萬里輪船飛駛非數月不達戰而或勝則孤軍深入其勢也必危戰而不勝則師殲異國無以繼之而眾商百貨聚於各碼頭者何止數千萬金一以興戎則此物悉從烽火以數十年經營締造之所積忽焉付之一炬夫亦何樂爲之故每與中國有事或張兵威以示恫喝或秉修約以肆要求而意寔不專在土地也惟俄人地大兵彊與我接壤其窺伺我中國也亦已久矣所以未敢遽發者以內懼上下之不和外恐諸國之議其後也設令君民一心進退有備一旦興兵動眾拓地開疆則不圖我之北邊將復誰圖然則我北邊之防務可不卽其輕重緩急而再三審愼哉夫俄自彼徳堡京城至打摩斯徳自打摩斯徳至唐太宗自唐太島至我髙麗核其程途𨿽間水陸要無異一箭之地耳倘俄與我失和必先屯兵髙麗以爲進攻之計何也蓋髙麗北境所接悉爲俄國之地由其東南海道以向北則爲奉天由其西南海道以向北則爲吉林中國苟無外洋之患此兩處海口度亦無重兵鎭守而髙麗狃於弱小政事不修人才不出設俄欺髙麗並不假道而徑登髙麗之岸以入奉吉之地將若之何而俄自海道抵髙麗若由西洋而南轉而向北其程﹝途﹞遠若先頓兵儲餉於琿春而後以堅船利械薄髙麗則自北而南其勢捷是髙麗一國我不能不力爲保護也明矣中國若欲固北邊之防惟有飭出使髙麗大臣諭以力圖自彊之道思患預防之意倘或力有未逮中國亦須隨時維持以固藩籬而衛唇齒設髙麗偶有違言中國亦須宛轉調停以弭髙﹝麗之﹞釁良以弭髙麗之釁卽所以弭中國之釁也萬一俄之於髙勢難理諭必欲偁兵以勝負中國惟有運餉調兵共爲守禦以示存亡與共之意使俄知中國意之所在未始不可退而沮也此邊防之至急重者也𨿽然欲保髙麗而不急據琿春以爲聲援防猶未固也昌嘗詳考地勢琿春陸路至威遠門不及千里是爲奉天吉林之關鍵倘或由此內犯南則進邊門而拊我盛京之背西則由馬幹總出廣寧錦州之後而趨熱河若由錦州循邊墻梨水溝鳴水門而進喜峯口尢深入內地之快捷方式水路由混﹝同江﹞﹝江同﹞越黑龍江口入松花江可直抵三姓伯都訥等處倘俄以水師來攻則黑龍江非復我有而吉林腹背受敵矣若由奉天南循遼海則金州廳所屬之大連灣水平島旅順口錦州府屬之天橋廠遠之釣魚臺等處皆可泊舟登岸倘或由此而進則吉林又腹背受敵矣且天橋廠釣魚臺距山海關海關皆不甚遠倘捨舟就陸徑越奉吉防軍之前進喜峯口以達遵化州勢必震動神京不可不先爲預備此固籌辦邊防者所宜熟爲籌之也不惟是就直隸邊境而論其沿海大小各口皆爲京師屏蔽而天津乃各國由海道入津要路尢須重兵駐守北塘太沽兩口則又津郡門戶年來撥調防兵建築炮臺亦已粗有頭緒惟北塘迆東至山海關袤延五百餘里如沿海之蟶頭沽金沙嘴秦王島老龍頭等處水勢較深輪船可泊以登岸徑達京城倘俄人實逼處此必有疾雷不及掩耳之勢中國惟有分駐營壘添築炮臺可一時無俄人之患不可一時無防俄人之心彼俄人𨿽彊其敢輕敵我耶至於張家口一路或謂亦宜有重兵防守昌則以爲不然查外國之入中國通商貿易爲第一要事俄人以買茶爲性命現僅恰克圖至張家口爲運茶要道卽至失和必無用兵此路自絕生意之理外隔沙漠數千里漢唐迄明皆以出塞爲難軍行食用諸多不便我不便由此往卽彼亦不能由此來可以揣測而知者張家口處懸崖絕澗之內地形狹隘中外輻輳寔不宜長駐多營張皇耳目前明置重鎭於宣化但分另隊扼守邊墻亦其形勢然也然則張家口之防緩耶急耶輕耶重耶𨿽然苟能得地尢貴得人試問北邊水陸各軍有一能禦俄者乎查洋人陸操有能不假系援徒手上城者有能以篙植濠中憑以跳遇二三丈之濠者有能足緣單繩手放洋槍者苟當交綏前者死亡後者繼之並不反顧惟其餉足而後令行令行而後能以少制眾中國陸軍不勤操演教以操炮尢非所長迨至給餉之時第以扣爲能事以故在營各兵平時未結以死心臨時誰復有死志稍有小挫奔走不遑其勢然也至論水師洋人之於水師也教以測量規算試以沙綫潮汐使其常以水爲家而又於熟習風濤之外兼槍炮以故所向輒克鮮敢當鋒中國之水師則不然從前遇海上狂風顚浪則目眩心驚頭昏倒諸多不便今𨿽不盡若此而自管駕以迄水手類皆不習測算不諳沙礁若操演槍炮一事幾屬十不一獲此種水師以除內寇尙恐其難以禦外患昌未見其可恃也今欲固北邊之防惟有請旨特簡諳練防務之大員急於北邊水陸各軍大加整頓凡水師自管帶以下陸軍自提督以下如有邊情不熟諳練不勤者許以全權任其斥革倘有徇隱一並治罪如此而北邊防務有大不爲起色哉

東北邊防輕重緩急論

葛道殷

嘗觀中國近日之防務重於陸而不重於水急於北而不急於南何則海疆各口爲列國通商公共之碼頭不容一國獨肆其滋擾倘一國恃彊侵弱則各國猶能執公法以相繩且距歐洲本境甚遙勢不能越國以鄙遠故海防之勢尙緩陸地邊防則與彊大爲鄰處處可以入犯事事可以挑釁一有爭端不難以非理相加他人亦不能過問土壤相接得寸積寸也得尺積尺也惟力是視而不復有公法之可言故陸防之勢尢重顧中國陸路邊防自新疆至黑龍江迆長二萬餘瑞安能處處設防分我兵力然欲分別要害阨塞之處必須統全局以籌方能知其緩急輕重之所在此非胸有成算深識敵情者不能布置合宜也我謂此邊防務西則以喀什噶爾爲重東則以琿春爲最此二路者一則爲俄人水師之出路一則爲俄商隊之要途蓋俄人在歐洲旣爲列國所屏不容逞其封豕長蛇之技如猛虎之圈制陷阱必思一出路大逞厥威故必﹝亟﹞﹝卽﹞欲開黑龍江海口也顧兵與餉並重俄人用兵𨿽以東路爲宜通商究以西陲爲重因水路運貨幾繞地球半周水大貴若由張家口庫倫恰克圖駝運則沙漠萬里費亦不資近來與中國訂陸路通商之約於關內開設立互市多處廣攬利權取稅旣輕轉運亦便在俄京建造路本分兩支一越烏拉嶺經西伯利部直達黑龍江一出土耳啟斯丹直指喀什噶爾中間本有一河譯名西黑龍江直抵騰格裏山麓可鼓行小火輪船若接造鐵路以達嘉﹝峪﹞﹝谷﹞關可爲將來起漢口運茶之路此俄人早夜經營者也然則西陲防務殆亦未可輕視矣至於東路邊防莫重於琿春一路乃近日有人自東邊勘界歸者曾入俄界親見俄王生聚教訓成邑成都人煙繁密商旅通行頗有富饒景象迨渡黑龍江一衣帶水入中國邊界則白艸黃沙戈壁千里渺無人煙以此卜之愈動俄人狡焉思起之謀如水之漫灌堤防一遇空虛低窪之區則其勢益建瓴而下若江河而莫之能禦矣近聞俄人招募華人萬名赴滿洲相近地方爲之開墾在今日爲負耒之華傭在他日卽爲負戈之漢姦明代板升可爲前鑑此足徵俄人心存叵測而防務益不可松此則東陲防務之急也然觀東三省地圖鄂倫春諸部爲我倫索勁騎之所在今已割於俄而旗民生計無聊亦往往入俄羅斯謀食其掛名軍籍者又願爲編氓務農而不願入伍練戰一聞練軍之令不免怨嗟而練軍亦終無成效加以東三省吏治最壞民力愈艱國家根本甚虛重以彊鄰壓境變生肘腋莫不知稅駕之所矣乃局中者猶在睡鄕而局外者反爲咋舌近來各國均派人往東邊窺探無不代抱憂獨是病勢已入膏肓而猶諱疾忌醫𨿽有奇方妙劑恐反以爲罪此眞扁鵲望而步矣惟英人知俄人練成太平洋水師必不利於英之貿易故欲保護朝鮮以堵其出穴之路前年據守叵文一島爲扼吭之計建立炮臺泊以兵船屹若金湯足以防俄人之出入而制其死命不啻爲中國戍以重兵而立髙俄之界石也乃俄人陰嗾髙麗使中國出名引公法大義以相繩迫英人斂兵以去遂盡毀其防具以遂俄人蠶食之謀此無異庚申天津之役美國遣兵船入口欲爲英法勸和而中國大沽炮臺反擊傷其水師將領同出一轍故論今日籌邊之策必須深悉外洋之情僞方能知防務之輕重不然有不以輕爲重應急反緩以誤封疆之大局也哉

中國邊事論

俄將鋪加脫

我俄國在亞細亞洲與中國接境一千五百餘里蓋關於邦家休戚者爲不也然接壤之地非其本州島乃長城以外之屬土西起新疆東終滿洲一帶爲邊備之要地固無論已我俄之於中國如軍略也邦交也關系此地極爲握要本論以中國外部軍備及攻守之難易爲主且並論及其內部焉北京平原指直省一帶之地帝京所在防備嚴肅常集大軍以備外患一朝有事則分發兵勇凡向敵之軍皆自此調遣也若首都不支則中國大勢可知耳以上總論北京爲中國帝京其地非在國之中央實偏在北方距長城南僅一緯度西北山嶺連封鎖東面渤海有白河運河新黃河等貫通平原東流朝宗焉又有運河其口通白河舟楫利便天津各河水三之處迆西諸川或集注或分派到處多沼澤黃河之水縱橫匯注於九河方今秋季淫雨不已河水泛濫溢入沼澤不堪其量自天津至保定府一帶低地如在大湖之中此處平原土質肥沃天津以南至運河東洪水捲土沙不生植物西方山麓之地疲瘠不毛亦多沙礫觀平原一帶不得謂之富饒也然其土產養省內民人綽有餘裕環帝京有八旗軍將士及家眷往焉其俸祿一半給以禾谷故自古來南部諸省每歲貢米納諸北京及通州官廩而後頒發永沿爲例夫使兵給足而能行嚴法則大軍屯北京平原者若逢戰爭日久亦不見其告乏也然有司之專橫放肆私竊官谷亦不顧焉累獘積年往往暴露惡迹以致軍事頹敗滔滔皆是除禾谷外有燃料及肉類乃此地所產西南之山地與北京原有煤坑散在沙土或花岡石層巖下甚易采掘煤炭夥如天津東北永平地方並北京西方諸山處處皆然北部蒙古及滿洲多產肉類中人本嗜豚肉膳羞必供其餘所用肉品極鮮牧畜之業除養豚外不見其興旺也北京平原大槪如斯今欲蹂躪此平原宜審進軍道途北京平原之地羣山周繞西北諸山能阻礙敵軍前進其天險足妨大軍行步山嶽蜒蜿溪谷洞開有一二天門非自此路不能行軍也考長城沿壁之通路如北京西北有﹝一﹞﹝有﹞捷路曰南口往時路幅狹隘一鳥徑羊腸耳今則加工興築以爲廣途自南口而北有溪谷曰懷來分岐東西一至塘子口一至宣化府及貢關疑卽張家口之關南口東北有一狹路可出長城外道險難容車馬止可徒步耳又有一狹路通承徳險惡不讓前者又有一路自承徳南下橫斷長城抵北京爲白馬關白馬關東有門關道路稍廣軍馬進退遊行自在昔朔北之國侵中土每由此路自﹝門﹞﹝馬﹞關至山海關一帶之地峻嶺髙峯峨峨聳峙不通樵徑山海關路著於史冊者北人攻漢此爲要衝也其餘自北京經由保定柏井至山西通路以上通路伊古以來黃沙靑艸不識畱幾許馬蹄痕矣夫此五通路中廣平坦可行大軍者惟有山海關一路耳近時自天津經由永平創設路搬運利便亦由是路也此外𨿽有白河舟楫之利冬季三月河水冰凍不可行舟𨿽通路有五而風雪天時諸多阻塞是亦兵家所不宜忽略者矣北京平原東方一帶渤海波平不聞有外寇之警何怪其無防備哉自中國政府通歐洲交涉事波濤屢驚今非復疇昔之情狀蓋始之者鴉片之役也次之千百八六十年英法同盟軍上陸不出數旬直逼北京燒燼帝城而中國警醒舊夢始行畫策防禦直隸仿歐洲式法修築要塞於是經營慘淡以遼東及山東之兩半島地勢當防海要害聚全力於此以禦外敵矣蓋中國軍制以防帝京爲重故常屯大軍於此然形勢一變今又配置軍隊在海岸各寨爲兵備之要區中國軍隊兵勇以八旗營爲最眾國家所賴以安泰也環列帝都駐城郭內外其所守備不﹝止﹞﹝土﹞京城凡國家軍政要鎭之處皆可營捨如山海關承徳多倫諾爾貢關密雲通州及保定府是也其築設要塞之地如大連灣金州旅順口威海芝罘營口山海關北塘及大沽是也除屯京城兵勇外尙有蘆臺北塘大沽新莊楊柳靑天津等諸營所以防由白河之敵兵也外敵欲攻北京經由是路則行程較捷有白河自然水道以便行舟乎則諸營之鎭豈偶然哉平時駐屯直兵勇二十四萬餘人北京八旗營兵十二萬七千餘人然能堪野戰者惟鑲字軍一隊耳防海兵勇及駐白河下流諸營兵勇皆李中堂管轄也若考其實際足以野戰者不過李中堂管轄兵及八旗營兵之一部試選拔其兵勇足用者千人中僅五十人耳要之一朝戰役起於直以外或北部海岸欲派遣軍隊以應危急恐不能也若派遣之則帝京防守盡爲空虛適使燕京瀕危耳推論其極與中國交戰欲攻略北京平原則中國捍衛此地勢力過虛自非假援他省惡能防禦敵軍之進擊哉惟恃畿內營兵控馭敵勢可謂單弱之極矣以上論北京平原

新疆隔外部支那西北隅距中國政府頗遠故朝廷之威信政令往往不通翻閱近世史書可知涯略然此邊陲廣漠之野關系俄國軍事原非淺是最不可忘者矣試舉近世要事以資畫策焉抑此地方一帶蒙古大汗嘗統治之至千百六年代之季汗部分裂爲二國一曰準噶爾一曰東土耳機斯坦中國官書作塔什幹準噶爾取天山以北之地東土耳機斯坦領山脈以南至帕米爾西部一帶中國當代開基於此勢力漸增至康熙之世遂興師遠徵出長城之外鏖殺噶爾丹兵於烏爾稽塔什幹地尋並吞東土耳機斯坦使亡國遺民奉中朝正朔於是欲彊固權勢使滿洲蒙古兵士挈眷移駐於新版圖﹝又﹞﹝人﹞遷甘肅陜西之民居於此地且整頓新圖百般事業移民繁殖振興農業或令東土耳機斯坦人民移﹝於﹞﹝放﹞準噶爾以營此土然亦不見有效之美也千八百五十六年甘肅陜西肇亂北聯準噶爾勢極猖獗中國威令不行叛徒等據伊犁山中設獨立汗汗猶君主號支丹威風殘暴披靡四鄰漸及俄境俄國不忍旁觀遂出軍隊擊退匪徒取克裏雅一帶地方時實千八百七十一年也爾來十易星霜秩序復舊乃還此地於中國矣東土耳機斯坦亦一治一亂我俄假力於中國給餉以平定之後中國出償金九百萬兩於我俄國伊犁一帶之地分附中華而確定俄中境界千八百八十年所訂條約是也中國旣恢復斯土欲專立威信而堅固根基努力於商工等業日圖興旺如鹽業養蠶業制絲業皆其所推獎也又欲備內訌不虞之變設屯田之制至千八百八十五年更新就緒合喀什噶爾準噶爾爲甘肅新疆省凡農民欲移住此土給與田產貲財非經三歲不收租稅以謀開拓興盛矣查華民移寓此地合前後約二千四百五十旗能納稅者百二十三萬五千五百餘人然以稅貲償其政費頗覺不易中國每年補給款項四百五十萬兩至千八百九十三年減爲二百五十萬兩蓋產業漸興而稅政漸舉邊備軍隊逐年加多養給之貲亦漸增益然後綜理之所用乃足亦可謂竭力矣要之中國北疆政務其於養民則至矣然教之則未也華人不能使土民心服如東幹薩特爾奇爾稽思喀爾喀等目中人爲蛇蠍反目猜疑不肯輕交視如仇敵動輒淩軋時啟爭意中國威名未足以服此也是吾人所當三思也熟察新疆之地理此地乃往古咸海後變爲茫漠原野天山之脈起乎其中綿東西分別南北烏魯木齊府以西山嶽髙峻直連俄國捨尾裏天山克非路港天山脈北曰天山北路南曰天山南路自古以來民族遷徙出入每由此二路昔蒙古大軍西徵實取道於此勇猛銳進蹂躪歐洲嘗風靡一時矣南路道裏險峻至帕米兒山地難行大軍僅可行騎兵縱隊蒙古大軍到此不能前進忽然駐兵蓋爲此也此外尙有亞爾泰塔爾巴哈臺等山脈一帶之地亦兵家所宜注意耳其餘一望地區皆砂磧之原野地質磽確不可墾拓惟伊犁河之上流及支流爲較佳自長城西端嘉峪關入蒙古以通天山南北路有二道於北路之衝有巴裏坤烏魯木齊二府爲沿道要鎭又西達俄屬賽密城拉廷斯克南路至喀什噶爾則狹小此二路可以行軍烏木齊府位置在蒙古中央當今中國以此爲施政蠻境之中樞駐屯此地常備軍兵總員五萬據甘肅新疆總督所報告千八百九十四年有步隊二十四營十八協一哨每營五百人每協三百六十人每哨百人馬隊四十八協各協將校百二十五人又有炮兵以三个騎兵成隊各隊三百七十六人統禦者有上長官及兵官總共三百八十人又警察將校百二十九人武裝軍夫千八百十七人﹝並馬丁車夫夫﹞等屬六百五十五人又塔爾巴哈臺縣兵員﹝並馬丁車夫夫﹞數據北京申報千八百九十四年步隊三个大隊並將校士卒二千五百五十五人馬隊兩个大隊五百八十四人伊犁縣兵員據千八百九十三年稽查書每歲稽考兵數情形之書合步隊炮隊十三營將校七十八人下士以下四千三百五人馬隊九營將校二十七人下士以下千九十八人也

此處地方尙有滿洲兵及蒙古民兵駐焉卽屯伊犁千八百二十人屯塔爾巴哈臺五百十五人屯甘肅新疆二千五百四十人總計約五萬人然能堪戰者不過三萬人甘肅新疆全省兵軍沿北路南路所在都府各有屯勇以備不虞之變西自我俄境內東至嘉峪關千里雲山指呼相應然兵員駐兵相距遼遠朝廷監理不能周到其戰力薄弱可察而知也然其備我境上兵力最厚據稱一半兵力在我邊境亦非過言也冥冥之間中國蓋防我萬一侵攻矣但戰力薄弱勢難敵彊耳按中國各省屯軍之數惟此處地方駐兵勇最多試以人口比例兵數於余省人口三百人中兵勇一人而此省人口四十五人中兵勇一人近時中國政府邊備益修增多鎗炮且使徵集兵勇學習戰術往年帕密爾之事興中國告警以克式野炮三十門山炮二十八門那兒的兒費兒的式機炮十六門小鎗一萬五千桿送至此地且選拔監督將校數人由李中堂麾下以簡派調遣矣又在烏木齊設制造鎗炮火藥所在克爾雅塔爾巴哈臺等建立軍事會議所專考兵制又架設電綫於新疆瞬刻之間能傳帝京消息要之中國備我俄人不吝貲財孜孜不已也我俄豈輕舉掠其邊境哉俄與中國各分境界北自額爾齊斯河沿岸南至烏什地勢東髙而西低或依山河爲自然之境界或建豎標柱而表識焉延長六百俄裏在北部通貝木魯須塔爾巴哈臺等之溪間峽路在中部通道伊犁之溪澤間此道稍廣未必阻礙行軍中國嚴兵備於此亦有故也喀什噶爾與我賽密坡拉廷斯克兩地接壤峻路羊腸縈迂曲折步履頗難亦能行小軍隊若謂之大軍通路則不可也又自喀什噶爾通我費爾千一路𨿽非險途而地勢頗髙聳拔海面者一萬四千英尺周歲積雪至年半始消融開拓亦未至不足令人傾意也伊犁縣沿伊犁河上流之地有一通路卽準噶爾關門除此以外中國之兵卽有神術亦不能窺我俄境也蓋新疆地方距中國本部離隔頗遠懸軍萬里其不利可知欲雌雄於此一帶地方則此地𨿽有若無也一旦有事則此境爲奇貨可無論矣何者新疆俗尙名爲郡縣奉中國正朔然一旦外警忽生則疆內匪徒乘機蜂起昭然若揭矣當今之時我俄國假名爲彼定亂興兵入境如往年伊犁之舉指西千八百七十一年之事耳若夫在新疆境上徒戒嚴兵備我豈爲之哉

蒙古一帶之地荒野蒼茫介於我西伯利亞與中國本部之間土地不毛人煙稀薄苟從軍政上起見此處頗爲要地矣然則欲知彼情形宜先審其沿革之故也當第十三世紀之初中國爲成吉思汗所攻至忽必烈之時自和林格倫卽今庫倫也遷都於北京攺號曰元國運之興文物隆盛百度均舉如開鑿運河當代之遺迹矣久之宮中風紀大紊國勢淩夷不振至順帝之時黃河泛濫歲不丰稔暴官酷吏恣意收斂匪徒蜂起海內鼎沸卒爲明祖所滅而餘孽遺屬奔竄遁逃至大耳喀湖畔復遷至和林格倫然蒙古之族本甚慓悍騷亂相續幾無歲明朝帝王起親徵之師率五十萬人深入朔北到傲嫩河上當是之時準噶爾獨立爲汗其後日益分裂無能統一焉而明朝諸帝蕩逸荒淫耽溺遊樂威武漸衰內則官吏放肆外爲他國輕侮察哈爾汗林丹者振發暴威憑淩所部於中國本部之北方獨立稱汗且至彊使明朝納貢未幾滿人遂代明朝於是大淸創興焉滿人本精練兵事攻略四鄰以大擴版圖進兵於蒙古準噶爾汗噶爾丹者能與之反坑屢苦淸軍然力不能久支蒙古一帶之地始入中土版圖中國欲馴化蒙古慓悍之習以爲遊牧之民頗費功夫於此其設施得宜功績大著與我西伯利亞一帶接壤不復有干戈之警而我拓地移民之計亦有進益大矣抑蒙古一帶之地與我接壤者殆二千八百俄裏一俄裏當日本九町四十五間西自額爾齊斯河起東至黑龍江省終以軍事論之分蒙古地理爲二西北爲山地東北爲平原而首要之處尢映我眼中者則爲東部平原地何則我入中國本部此爲最近捷之地也中國備兵於蒙古一帶地方是果足顧慮乎意我俄國不必爲此備也何則屯在此地兵勇本非我俄人之好敵手彼蒙古部落募兵決非有戰力者也故當有事之秋中國遣兵師於我以入我國境必自東南平原進焉不言俄國進兵於中國而言中國進兵於俄國俄人之機智槪如此類蒙古之平野蓋爲戈壁髙原之一部拔海面者約三千七百五十英尺地質多磽確間見有混粘土及泥土人口約三百萬多以遊牧爲民常逐水艸轉移其能土著者獨爲喇嘛教寺院所居之民此髙原一帶道路實畱大古之原形不見有人工開鑿之意此道路常遊牧民轉徙時率無數之獸畜又或運搬百種器具故自成蹊徑否則商隊來往通行以印其足迹耳然地本砂礫磽確而踏成蹊路其堅牢往往與路等故大軍經行者亦甚便也然行大軍於此髙原蹊路試問能得須要諸品不虞困乏乎如泉水也燃料也卽薪煤炭等之類秣艸也果能收得乎是兵家所不宜忽略也稱之曰軍需品當行軍時運搬最難又蒙古髙原頗乏泉水𨿽有小川湖沼等然亦不甚多在戈壁沙漠中全無此種水源掘井取水沿道所在多多有然井能出若干水而足養若干兵勇是關於行程之遲速進軍之能否兵勇之多寡當豫籌其最大者矣故豫算水量之多寡須要精詳也在此髙原之井口徑約一亞兒神當日本二尺三寸五分餘水質不必淡或有咸水或有硫磺者據行旅言水面在地下約七英尺至二十英尺之間蓋是不必過深也夫自地上至水際不爲過深則汲之不銷多時則有快給水之便於井數少處行軍之次亦不能掘鑿新井也進軍之遲速兵勢之彊弱與水量之多寡其關系如此而次之者餉也凡漠地方有水源處常爲遊牧民所棲息而四周之地亦爲牧畜之場故所在秣艸爲此等獸畜所蹂躪往往不遺寸蘗矣故當軍隊張野營時宜遠驅馬匹於有秣艸之地何則有水源之處多不遺秣艸也前隊於有水處能得秣艸而後隊或不能如此者往往然矣故當行軍於沙漠中又必攜送秣艸以備馬匹之用至於燃料亦然𨿽漠中非無灌木叢生之地亦決不多有焉倘前隊易得燃料而後列或不能得一艸木苟如此則宜深入漠中以收羅之然則當行軍之時又須帶燃料也要之常食品物固應帶而行至若畜肉則蒙古之地所在多有得之不難卽牛豚山羊之類沙漠中所到成羣可多因敵人之也然則行軍於此漠地果能行若干人乎意者亦可以行十萬人耳考諸昔日華軍徵蒙古之例亦必不差又須整備器械以運搬軍需諸品如彼苦路巴多錦將軍卽俄將嘗爲此種出徵之例最足爲龜鑑也今夫運搬諸品於蒙古之地宜用馬也無論已餘外宜用駱駝此獸能擔荷至遠一日夜間可行四五十俄裏又蒙古之牛體力頗健若用兩匹駕車可以當一駱駝蓋是彼商隊旅行沙漠者所實也則行軍之法應由此地故一旦有事進軍於彼地收集馬匹駱駝等固自易易耳嘗見蒙古人運茶於恰克圖市之現情實多至七萬五千匹我若行十萬之兵必需二十萬駱駝然聚集此等之數亦不難也

旣於餉燃料及一切行軍之事無遺算矣則將出於何途以進軍乎又欲作何等列隊乎請試言之一曰自北京出長城經貢關賽爾烏蘇等而通恰克圖咸稱爲驛路大道也二曰自北京之北經由貢關烏達吳厄沁而通烏爾稽及恰克圖也三曰自北京經由貢關亞爾噶裏及柰來哈至烏爾稽及恰克圖也四曰自北京經塘子口又由多倫諾爾烏裏雅蘇臺等至烏爾稽及恰克圖也五曰自北京經多倫諾爾及克爾倫至克魚蘇臺站也六曰自北京沿興安嶺脈西部經多倫諾爾至土爾扈特站也今欲記諸道之遠近及其險易如何而余未徧踏其地然卽一二大路亦可以知其梗槪矣如上所記第一路蓋中俄貿易商隊每由此路及兩國驛傳亦取道於此自北京抵恰克圖千七百七十俄裏比較各路此爲頗長意行軍於此須分兵爲小隊一隊約六百人以次第進行何則漢中乏水會有握井苟水源不丰則兵气爲之老矣且一日夜行程以三十俄裏爲率使兵不疲勞也我之行兵本入敵地然中國本熟知己國之地勢風土故六道中隨路皆可經行若中國以十萬兵勇發遣於六道則一路約一萬六七千人亦甚易進行也然在我俄軍不能有如此之利案六路之情形當悉集於烏爾稽之地而後行至恰克圖也故俄之行兵大軍可以至烏爾稽而此地以南不能如此至入戈壁漠中千艱百困恐於全軍之勢力亦少衰矣是宜於分全隊爲小隊而前隊之與後隊間隔三十俄裏且一小隊編列六百人而作二十隊則全隊之旅六百俄裏如行千七百俄裏應銷三个半月始得進入燕京行軍於沙漠其困難如是則我俄進兵於彼地自非排千艱萬難而鼓大勇气焉酬索志哉往時滿洲好調兵於四方其所用兵多是騎隊所用兵器亦弓箭劍之類耳然今也其兵有步隊其兵器有炮有彈不復如昔日且近代訓練軍隊之法亦有攺革如兵器餉之制亦從變更然則如康熙年間親徵噶爾丹之戰爭情形亦以足爲鑑矣今考其戰爭情形蓋起親徵之師先分大軍爲四第一軍三萬五千六百人取道於土拉河之上流第二軍爲三萬五千四百人接第一軍之迹第三軍爲三萬七千七百人皇帝親帥之自北京經由塘子口而向烏爾稽第四軍號約百萬人蓋役夫輜重並在其中也以一千六百九十六年卽康熙三十五年四月一日大軍發自北京經塘子口烏裏雅蘇臺察漢搜爾等各地以六月八日抵克魯倫河之上游以月之十一日達綏爾非特烏此路程千二百十俄裏約銷七十有二日自其帝都至我俄境一日約行三十俄裏此役第一軍始與敵接戰約出帝都第六十八日耳由是觀之懸軍萬里疲困路程𨿽有已遁之敵在數里之間無復有追擊掩戮之餘力兵勢於是老矣此役嘗有此厄於是中國知回師之爲是僅畱第一軍以當敵衝而悉收餘軍以返帝都然第一軍到土拉河時其兵不出一萬人而在途上散亡者爲二萬五千餘人於是抽二千人於第二軍中以補充其缺中軍𨿽知朔北地理屢苦食不給或至殺馬而食當是之時爲敵兵所擊襲戰於烏爾稽鄰接之地幸得一掃敵兵大有所獲頒分士卒以慰藉其功勞若微此一捷則中軍士气沮喪已久恐不免覆軍於朔北之野也康熙親徵之時兵器輜重等不如今日之制頗爲簡易然猶有難焉今也兵制一變行軍於沙漠中尢爲至難也由是觀之蒙古一帶之地揆諸情理按其實迹蓋爲界在中俄之間兩軍爭戰之一大障壁也若夫西自額爾齊斯東至滿洲一帶百千里之國境不能爲彼我爭戰之疆場也

滿洲近古以來沿革之足爲後世鑑者蓋甚多矣余旣蒙古之風土又將滿洲也滿洲各部嘗爲諸種民族割據當十七世紀之初聰睿貝勒時徵服四鄰而立國與明交兵攻略遼東縣然直隸一帶至陰山之間以防備極嚴不能得志者久矣聰睿貝勒寔爲中朝太祖也太祖第八子太宗卽位屢敗明軍威武大振遂徵服蒙古之乃蠻敖漢及喀喇沁等以察哈爾爲己之屬部東出兵於朝鮮徵伐之更南自門關超長城直進襲擊北京明軍大敗而北京陷重關之中太祖以孤軍深入敵地後患難保無虞乃回兵滿洲自是屢遣彊悍騎隊瀕逼明朝出沒白馬關塘子口及南口等或進至山東濟南然直隸一帶防備猶頗堅固不易入山海關𨿽屢自門關以北之山道進兵於北京直下地方明軍動輒自海岸一帶而出襲彼背後於是兩軍對峙久之乃陷錦州城當是之時明國漸衰到處匪徒蜂起勢極猖獗賊魁李自成奪黃河接近之地匪黨雲從遂陷北京僭號稱王明帝難煤山然明大軍猶在直隸西北隅吳三桂統率之三桂者明之將軍本以老練剛毅見稱至是通於太宗欲討滅李自成以鎭禍亂太宗容納其請遂共逼北京殲滅反賊國號大淸爾來二百年專謀擴版圖西北自蒙古起東至黑龍江烏蘇裏接近之地遂接壤於我俄境矣抑我俄國之接壤於中國以黑龍江烏蘇裏河興凱湖均訂約時所確定爲界者也其長寔二千七百俄裏亦不爲短矣滿洲在長城以外管盛京吉林黑龍江等三省面積約二十八萬英方里人口一千六百萬地質稍丰饒人稠密之區以松花間四鄰及吉林以南爲最北接壤於俄境居民稀少然地質亦不惡如山間之地往往肥沃可開拓以殖民焉滿洲一帶地勢固多髙原山巒如盛京吉林兩府間有長白山蜿蜒連東山西脈又遠南北其最髙處聳拔海面寔八千英尺黑龍江省山地亦夥大小興安嶺山脈四分五歧漸西而下乃見原野靑艸繁茂西則一帶荒磧是爲戈壁之沙漠也松花江𨿽頗不便於行舟而艇舟底淺者可以上下至遠往年華人謀用小輪船喫水英三尺者搬送貨物卒不見效而遂終﹝止﹞﹝上﹞矣我俄嘗欲溯黑龍江自松花江更溯其上流而華人峻拒我往來立國際條約以防遏我行船矣本江水底亦無常態當雪融解之時其支流注蕩土砂每歲河底槪有變異嫩江自伯都訥至齊齊哈爾稱利舟楫之便遼河亦可往來淺底小舟至其河口則水深最便於出入巨舶營口繁華蓋因有此河水之利也鴨綠江在中韓境界溯江口六十俄裏有昌城府可通小船以至此間瑚爾哈河縈回迂折人稀少之野水量不多故船舶上下亦少時見小帆船遠溯上浮耳烏蘇裏河在中俄之界爲一大河隨處可行小輪船滿洲川河如上志所錄𨿽有舟楫之便時方冬季沍寒堅鎭水不可行舟約兩个月或至四个月是爲可惜耳滿洲之風土在長白山之東有定期風自太平洋面而至頗多秋雨而在其西北方則以西北風劇烈之故秋無淫雨要之東南降雨甚多春夏二季淫霖數月時值秋霖則諸川泛濫浸沒道路𨿽大道正路溢水沒港泥濘如澤斷來絕往﹝若欲﹞﹝之一﹞行軍於此地則當擇淫雨始去漸入冬季之候而從事於此方爲恰可至積雪皚皚之時則開通橇道而更得其利便也又山河所在位置頗得其宜土地膏腴亦見有栽殖農耕焉牧到處散布而山腹之間亦有森林其材可築家屋農產之物有大麥小麥髙粱稷米菽嬰粟麻玉蜀黍等屬又到其南部則產出棉類如蔬菜杏梨林禽等所在之地皆能產焉靑藍人參亦能繁植滿洲之地如此故行軍於此不至如在蒙古之艱苦也其食泉水燃料秣或有困乏至家畜之眾則每歲輸進豚於中國內部者甚多最可見牧養之丰也要之欲擁十四五萬兵而入滿洲之野以向燕京余未見其乏肉與秣也若或有不足僅轉一步於東則有韓土在焉取此品物何慮之有哉余故言此地天惠丰饒決無使大軍饑餓之患矣

吉林府在滿洲中部大道可通四方東至於海南直達中國本部其要路有三條一自吉林南出經奉天府新民廳錦州府反山海關至北京又有奉天府分歧經遼陽至營口南下達旅順又有山路自遼陽通鳳皇城吉林奉天兩府之間有二道一可以至法庫門一可以至呼蘭城濱呼蘭河會入松花江處在三姓伯都訥兩城之間此等諸道蓋爲連結中國與朝鮮一帶之路也二自吉林府向我俄亦有數條路經額莫赫索羅站在寧古搭西南珠魯多渾河濱及寧古搭達我尼里斯喀雅者在烏蘇裏河濱屬東海濱省其一也經三姓城達興凱湖畔圖利羅格者在興凱湖西畔白稜河口其二也依松花江達米海羅斜滅羅甫斯喀雅在松花江與黑龍江會流處濱黑龍江北岸今屬阿穆爾省之水路者其三也自吉林東走直至我俄國道路最近若取道於此則自中國本部至我俄國約千五百俄裏自吉林則四百五十俄裏耳比年以來中國政府有見及此極力開拓又能辟地通道於是軍事樞紐如三姓城寧古塔琿春等聯絡相貫指呼可通三自吉林經齊齊哈爾分歧爲二一經墨爾根城及愛琿城至我布拉郭威什臣斯克卽海蘭泡在結雅河與黑龍江會流處之西今屬阿穆蘭省與我愛琿城隔江相處一經呼倫貝爾城至奮托羅海自齊齊哈爾至愛琿一帶道路風土形勢極佳可運行輜車自北京至布拉郭威什臣斯克爲二千五十俄裏由吉林而至爲一千俄裏上所記諸道並爲國道平坦廣可通貨車若至歧路則有難焉東方各道動輒有泥澤之患如淫雨之候絕無人焉通行然在冬期則道路凍結諸路皆車馬絡繹有繁庶之狀當冬令之期則每數里設立客捨以便行旅按滿洲道路形勢自然易使人生侵掠之念則此地之所關於軍事最不可輕視也與我接壤固當畱意焉此地古來部屬相爭又屢使中廷感懷邊治之難故常爲中廷之患者滿人也又使中廷疊奏偉功亦爲滿人也何爲滿人曰八旗營兵是也是故八旗營兵之士气每與中廷盛衰相爲表裏然現時聯絡不得其宜訓練亦不合至戰爭之術則其所最拙也於是中廷猛省近二十年來務加振作故革新其兵制今核算兵員古式八旗營兵爲三萬六千八百七十五人新式營兵爲一萬八千八百五十一人駐屯境上兵爲八千三百二十五人合計六萬三千九百五十一人所謂古式八旗營兵者古爲滿洲鎭撫之兵也故洲中要鎭重城必駐屯此兵餘外又有邊疆防備之兵駐屯俄韓邊境上於三姓城接近二千五百人於寧古塔接近二千七十五人於琿春二千五百人於鳳皇城二千五百人合計九千五百七十五人近時滿洲各省首府必配置練習野戰兵各府一樣步隊八營一營五百人馬隊二協一協二百五十人備炮二十門步隊用毛瑟鎗馬隊用檳查斯的兒式鎗此兵數實一萬三千五百人中國政府近年攺革兵制每歲以現役兵之半爲預備兵謀於有事之日得大兵之策矣且每月給銀一兩於預備兵一年兩次點檢演習觀兵其意欲於滿洲三省得預備兵六萬人也尙有八旗營預備兵在奉天省所管七萬人吉林省所管七萬人黑龍江省所管三萬人故滿洲全軍實多至二十三萬三千九百五十一人也中廷何在故滿洲接我俄境之地琿春及其它要地築堅寨固壁壘裝備克式巨炮頻嚴防備余未解其何意也𨿽然彼華人於戰戰術未能擅長又不熟攻守城寨之技𨿽未足以爲深憂而其意亦可推耳如彼吉林不獨爲堅堡固城又謀於此地建設兵器彈藥制造所近聘將校於徳國以寔行此要圖矣旣於吉林設立兵器廠以推擴其規模蓋欲供有事之用也如彼築構三姓寧古塔琿春等三城以爲之前哨是豈非向我烏蘇裏境邊排列防禦而何也又中國惡我嘗欲溯松花江開貿易之端其意在以松花江爲己有而一旦有事之日欲據以大收戰利故中國嘗投礙物於三姓城下江中以梗塞舟楫之便至若中國所眞注意者全在那邊是不須細述而知之焉𨿽然中國固爲龐大至古之邦也意者自警崛起以危害人國決其不能有爲也惟歐洲使節冥冥之中常資顧問頻說軍備之要以攪亂其腦气筋中國於此遂欲行自家政策也秉鈞之人豈其目無鄰國哉爲我國人者處於此間當警醒一番矣噫豈可不覺悟哉

遺疏

左宗棠

奏爲主恩未報臣病垂危口授遺折仰祈聖鑑事竊臣衰病日劇吁懇天恩寬予假期調理於七月二十五日接到具折叩謝將欽差大臣關防及臣所部恪靖各營移交督臣楊昌浚接收本擬卽日就道忽於近兩日中得患腰痛起坐維艱手足瘈癡熱痰上湧气弱病深勢難復起伏念臣以一介書生蒙文宗顯皇帝特達之知屢奉三朝累承重寄內參樞密外總師千𨿽馬革裹屍亦復何恨而越事和戰中國彊弱一大關鍵也臣督師南下迄未大伸撻伐張我國威懷恨生平不能瞑目渥蒙皇太后皇上恩禮之隆叩辭闕廷甫及一載竟無由再覲天顏犬馬之報猶待來生禽鳥之鳴哀則將死方今西域初安東洋思逞歐洲各國環視耽耽若不並力補牢先期求艾再有畔隙愈弱愈甚振奮愈難求之今日而不可得伏願皇太后皇上於諸臣籌之擬議速賜幹斷凡鐵路礦務船炮各政及早舉行以策富彊之效然居心爲萬事之本尢願皇上益勤興學無怠萬幾日近正人廣納論說移不急之費以充軍食節有用之財以濟事艱上下一心實事求是臣𨿽死之日猶生之年喘息涕淚謹口授遺折縷縷上陳伏乞皇太后皇上矜鑑謹奏

此疏公奏議中並未收入系早於邸抄中錄下𨿽懇懇數語恰中我中國之病源厥後文酣武嬉邊防不整中日之役果不出公所料公眞神人矣哉香隱

卷五十一兵政七兵機一

力爭和議電奏一﹡或作電奏力爭和議疏一

張之洞

總署鈞鑑聞和議各條不勝焦灼痛憤倭寇狂悖至此種種利害顯然可見中外諸臣均已懇切陳奏無待陳其中如旅順不肯交還及威海劉公島天津駐兵各條尢爲可駭查旅順威海乃北洋門戶若不退還則北洋咽喉從此梗塞以後𨿽有水師何處停泊修理旅順劉公島常駐倭船天津又駐陸兵近在肘腋旅順島津沽山海關皆一日可到臺尢近彼日肆要挾稍不滿欲朝發夕至且倭約各條貪苛太甚臺灣民悍不甘屬倭必然啟各省軍必致痛哭深怨斷不甘心稍有枝節彼卽謂不依條約立刻生事彼時戰不及戰和不及和守不及守卽欲暫避亦不及避倭性凶狠不同西國其禍豈堪設想查要挾各條之害聖明豈有不知朝廷所以勉爲和議者不過爲保全京城姑冀目前粗安徐圖補救若照倭索諸條更是自困自危之道欲求旦夕偸安而不可得又洋報有與中國聯合以備戰守一條大約是爲中國經理各省機器制造鐵路等事尢爲險詐查購買洋械本難常恃幸各省尙有數局可造槍炮彈藥稍資接濟經此倭事創巨痛深正須急籌巨竭力擴充運兵鐵路亦須量力修造今若令倭人干預則內地軍火運道皆在倭掌握中水師旣不能振陸軍亦不能自主中華何以立國且倭駐旅威則自遼陽以至威海榮城周圍三千里處處水陸皆須永遠設防所費太巨當此賠巨萬之際防費將從何出至蘇杭織造絲綢川楚織造紗布則各國亦必效尢攺造土貨中國工匠生計從此盡矣海軍無歸宿陸軍無利器威海棄則京畿無屏蔽商民貧則軍餉無來源各國欺淩商人嗟怨外患至內變將出恐系大學士李鴻章昏迷之際李經芳等冒昧應許竊惟遣員議和乃朝廷休兵息民之盛徳顧全大局之苦衷洞𨿽愚昧亦知仰體斷不敢爲大言迂論以宸聰所慮者京城不能安和議不能成不論遠患先有近憂伏望聖明熟思深察下王大臣等迅速會議設法補救以候聖裁但此時總須乞援方易措手惟有速向英俄徳諸國懇切籌商優與訂和益立密約懇其寔力相助問其所欲許以重酬絕不吝惜無論英徳俄酬謝若何去中國較遠總較倭患爲輕此須先請各國公同告倭令人停戰以便從容議辦尢爲緊要迫切上陳萬分惶悚請代奏洞肅

力爭和議電奏二﹡或作電奏力爭和議疏二倭約萬分無理地險商利餉力兵權一朝奪盡神人共憤意在吞噬中國非僅占數地而已所有棄臺旅之害威海劉公島駐兵之害與中國聯合備戰各條之害二十六日電奏已詳陳近聞通商條目賠限制尢堪駭異各省口岸城邑商業工藝輪船處處任意往來任意制造一网打盡工商生路盡矣倭在華制造土物一照洋貨納稅各國效尢如不能拒釐金虧矣賠二萬萬兩六年付淸又加五釐利息卽借英國洋轉付分期攤還每年亦須還本息一千數百萬兩各海口洋稅空矣今借系赫徳一手經理專借英將來無論如何搜括亦不能還淸英國必索我地方作扺是又生一患矣民貧極則生亂釐去則無餉陸師海軍永不能練中國外無自彊之望內無剿匪之力矣威旅之兵必致永遠不撤京城亦無安枕之日矣一倭如此各國援例要挾動以窺伺京城爲詞更不能拘後患不可勝言矣然非藉兵威不能廢約此時欲廢倭約保京城安中國惟有乞援彊國一策俄國已邀徳法阻倭占地正可乘機懇之乞援非可空言必須予以界務商務實利竊思威旅乃北洋門戶臺灣乃南洋咽喉今朝廷旣肯割此兩處與倭何不卽以與倭者轉而賂英俄孚所失不及其半卽可轉敗於勝惟有懇請飭總署及出使大臣急與俄國商訂密約如有助我攻倭脇倭盡廢全約卽酌量畫分新疆之地或南路回疆數城或北路數城以酬之並許推廣商務如英肯助我酌量割分西域之後藏一帶地讓與若干以酬之亦許以推廣商務外洋通例若此兩國有聯盟密約有戰事卽可相助不在局外之例俄現有兵船三十餘艘在中國海面英有兵船二十餘艘在中國海面俄英兩國祇須有一國相助其兵船已足制倭而有餘其船或開向橫濱長崎或徑趨廣島或遊行南北洋兵船一動倭气立沮倭極畏西洋斷不敢與俄英開戰若俄英一國相助則兵不血刃而倭約自廢京城自安若倭敢戰則我拒其陸兵英俄截其海道攻其國都倭必滅矣同一棄地而畫分新疆西域可保緊要之威旅兼存膏腴之臺灣且可盡廢一切毒害中國之約權其輕重利害顯然且遼東旅順國家根本臺灣歸化康熙初年旣而開拓藏衛大定則在榦隆中葉先後緩急亦有不同譬如人有疾病臺灣割棄威旅駐兵咽喉之病也內地處處通商賠力不能還心腹之患也西域邊遠髀骨之損也蓋英俄本彊然歷次條約尙無吞並中國之意卽以重利酬之於彼有益於我尙無大損倭專心欲害中國正苦餉力不足若此約允行則從此旣彊且富是我助以專噬中國之資矣至倭約各條處處包藏禍心而字句巧黠意圖含混尢望將和議﹝已許割地故擬此爲權宜轉移之策冀以﹞各條發交王大臣等細心閱看自知其間之毒謀矣此因和議﹝已許割地故擬此爲權宜轉移之策冀以﹞救急紓禍憂憤迫切仰候聖裁請代奏張之洞肅光緒二十一年四月初一日

請罷和議疏

易順鼎

奏爲醜虜跳梁不宜遷就權姦誤國不可姑容恭瀝愚誠仰祈聖鑑事竊臣風聞出使日本全權大臣李鴻章電奏稱倭船廿余艘將出廣島若不定約卽將犯京請割遼東臺灣兩地予倭並賠兵費二萬萬兩爲保京計不得不然業經定約書押等語此外條不一而足人言嘖嘖似非無因微臣迫於杞憂未敢緘默謹就見聞所及不避斧鉞披瀝陳之溯自咸豐同治以來中國與外國凡三次用兵一曰咸豐十年庚申之役一曰光緒六年庚辰之役一曰光緒十年甲申之役庚申之役尢爲我朝中外大局絕要關鍵其時發撚縱連寰區鼎沸天下岌岌不可終日而海外各國亦復同時生釁英法合從兵臨城下僧格林沁敗於津沽北塘勝保退於朝陽門八里橋曾國藩胡林翼諸人勤王之師緩不濟急敵騎長驅直入京師不守宗社幾危時勢艱難殆有百倍於今日者假使各國要求土地恐不能不聽客所爲乃當日講和不過立約通商稍償兵費而已初未聞割尺寸之土也若庚辰之役俄據伊邊境僅一二百餘里使臣業已擅許而疆臣左宗棠等堅欲索還抗兵相加大局幾將裂然不久卽和僅償數百萬盧布而已不惟未割地且並伊亦索回也甲申之役法取越南攻波擾臺灣陷馬江沿海戒嚴天下騷動滇粵邊防戰事之棘不亞今日然不過讓以越南而已未嘗於越南之外更有所予也試卽今日之事與昔日之事相衡敵𨿽彊未必出於英法俄上之事勢𨿽急未至於庚申之危彼不過虛聲恫喝肆意要求我卽稍緩須臾與之再決一戰再遲數日而後定議未嘗不可卽不然償以兵費數百萬亦未嘗不可卽不然許其比照各國在江海各口通商開設碼頭亦未嘗不可而皆不出此賠至二十千萬猶以爲未足竟舉腹心根本膏腴要害一二千餘里之地開門而延寇拱手以與人何其畏倭人甚於畏英俄法諸大邦乎重遼東臺灣反不如重新疆伊及滇粵荒徼之地也哉伏思割地一事尢爲萬不可行以理之是非論其不可有三以勢之利害言其不可有六祖宗創業於前子孫守成於後非若自我得之者可以自我失之試思太祖髙皇帝太宗文皇帝之締造遼東世祖章皇帝聖祖仁皇帝之經營臺灣取之如此其難而棄之何忍如此之易矧陪京密邇陵寢攸存坐使長陵壞土自我而變爲邊界皇太后皇上將如列祖何此理之不可者一自有本朝未聞割地予人之事自有中國未聞以重地要地割予海外島國之事玉斧劃河珠崖棄郡若非甌脫卽系石田豈有臥榻之旁供人鼾睡書於史冊辱甚燕云坐使赤縣神州自我而淪爲異域皇太后皇上將如後世史書何此理之不可者二遼東臺灣之民或本從龍或由向化二百餘年食毛踐土蕓蕓赤子孰非我國家之孝子順孫今乃屬之他人儼成敵國父母𨿽窮尙不忍輕鬻其子國家未蹙獨何忍遽棄其民坐使海隅蒼生自我而化爲他族皇太后皇上將如天下百姓何此理之不可者三

遼東者北洋之藩籬臺灣者南洋之門戶今日無遼東明日卽可無北洋今日無臺灣明日卽可無南洋天下畏盜之人必求遠盜未有揖盜於門內而求其不發篋探囊天下畏虎之人必求遠虎未有納虎於室中而冀其不磨牙吮血行見奉錦登萊一帶不復能立錐江浙閩粵各疆不復能安枕海口海面皆非我有餉械無以接濟而海運卽窮戰守無從布置而海防又立窮中國將來必無可辦之洋務此勢之不可者一英法垂涎臺灣俄人蓄謀遼東豈伊朝夕各國狡焉思逞之計貪得無厭之懷誰不欲拓境開疆因時取利今見倭人以一舉手一啟口之勞而得地如此多獲利如此厚𨿽云無故亦必生心倘起效尢則中國𨿽大恐一日之間可以瓜剖立盡然此猶他國也卽以倭事之同治十一年彼因琉球難民爲生番所殺藉端挑釁兵抵臺灣當時大吏不能折之以理怵之以威反以數十萬金賠了局彼見中國易與始漸輕視中國而謀益迫勢益驕推其得隴望蜀之情曾何已極此日之厲階旣皆由於昔他時之欲壑恐更甚於今中國將來必無可存之地此勢之不可者二自軍務平定後謀臣猛士多就凋零千百之中僅存什一此次徵求宿將招集舊部士馬精壯已有可觀乃甫聚又將令之散旣散恐不可復聚且所練之新軍營費幾何練成而不用待用之時又將臨時另練所購之新械勞費幾何購齊而不用待用之時又須臨時另購今日尙不能戰以後豈復有能戰之時再閱數年一有緩急求如今日之將與兵且不可得宿將舊部消亡旣盡新募者未經戰事對當大敵中國將來必無可用之兵此﹝勢﹞﹝世﹞之不可者三賠至二萬萬之多不知從何搜括又不知搜括淨盡之後尙有應辦之務必需之何所取資夫使賠旣交而我可不作一事彼可相安十年猶之可也正恐我之防務仍不能不辦兵餉仍不能不需鐵路仍不能不修驛車仍不能不設入則有減無增出則有增無減意外之舉尙不暇論而彼則一波未平一波又起前未淸後又來以斯民有盡之脂膏塡彼族無窮之欲壑剜肉補瘡肉將盡而瘡更劇抱薪救火薪將竭而火更燃中國將來必無可籌之餉此勢之不可者四長白鴨綠爲祖宗發祥鍾靈之地黑龍江吉林等省爲國家植根歸宿之區地利最多民气亦厚當此彊鄰環伺正宜乘時經加意保全較之臺灣尢關緊要一旦遼東爲倭所有則俄自北侵倭從南襲不數年內其民與地皆將折而入於俄與倭東三省全境之危亡可立而待且京外八旗人民旣不謀生又不習一朝有事而東三省已不能歸退則爲倭寇所艸菅進則爲亂民所蹂躪中國將來必無可保之旗民此勢之不可者五臺灣一省饒富著稱近來文教振興更已變椎髻爲衣冠進侏儒於禮樂其士民皆愛君親上好義急公而林維源身爲民望官列京朝勢不能以家委敵彰義之名出自純皇帝所賜臺人固必思義而顧名皇上又安可數典而忘祖至於遼東之爲丰沛鄕裏者更無論矣民情何常之有親之則親疏之則疏向之則向背之則背𨿽厚澤深仁已浹於祖宗之世而先疇舊徳不保於孫子之朝恐未免百姓寒心四方解體倭旣據我內地且將取我民心以利誘之而桀黠者必爲倭爪牙以威迫之而駑弱者必爲倭魚肉行見流民無所依歸而西雄特之禍起姦民相與勾﹝結﹞﹝黠﹞而嬴秦勝廣之變生驅魚爲淵瞻烏誰屋中國將來必無可固之民此勢之不可者六

以上各節不過據臣所私憂竊慮粗舉大端而其禍變相尋尙有不勝枚舉者以言理之是非則如彼以言勢之利害又如此大約稍有心肝之人皆必不肯爲之﹝稍﹞﹝所﹞有知識之人皆必能見及之而不謂渥蒙國恩深悉時務之李鴻章竟悍然不顧冥然罔覺行人之所不肯行之事出人之所不忍出之言臣前見李鴻章行事不慊人心尙疑其別有苦衷代爲原諒直至今日始灼然有以知其心術之幻而得其罪狀之眞所謂臧孫紇𨿽曰不要君吾不信及司馬昭之心路人皆知之者恐宋臣秦檜明臣仇鸞之姦尙未至此也且遼東臺灣並割予倭臣以爲窮倭之兵力不能及此充倭之始願亦未嘗及此如其兵力能及此則何不徑取遼瀋以索登萊徑取臺澎以索閩囊括席捲彼豈有所卹而不爲如其始願嘗及此明知遼東一等可得何必以全力攻牛莊明知臺灣一索可得何必以全力攻澎湖是其情形已可槪見不謂有李鴻章焉爲虎作倀教猱升木於是倭不啻取懷而予操券以償蓋倭力不及此﹝而李鴻章之力能及此倭願不及此﹞而李鴻章之願早及此矣抑微臣更有不忍言又不忍不言者﹝而李鴻章之力能及此倭願不及此﹞李鴻章之姦尙不及其子李經芳之甚李經芳前充出使日本大臣以己資數百萬借給倭人購船餉其所納外婦卽倭主睦仁之甥女其姦詐險薄誠不減蔡京之有蔡攸嚴嵩之有嚴世蕃假使憑依城社竊據津塗張邦昌劉豫之事不難立見我朝貽謀之遠立法之善爲前古所未有當此之時而欲以島夷入主中國以人臣攘執太阿蓋亦戛戛乎難之不圖天地躍金陰陽鑄錯於倭生一睦仁於中國生一李經芳以權姦爲醜虜內助而始有用夷變夏之階以醜虜爲權姦外援而始有化家爲國之漸俱成頭角各長羽毛腐木虫生霜寒冰至今日此事尢爲中國污隆本朝興替一大關鍵微臣悲河江之日下痛滄海之橫流所爲涕泗汍瀾而不能自已者也𨿽然李鴻章敢於犯天下之不韙欺朝廷以其方者窺見皇太后皇上與諸臣畏倭之心而後藉詞保京反自托爲忠愛之忱以巧遂其姦欺之詐也在李鴻章固以爲捨己別無他人捨此別無他策微臣不揣冒昧竊於此策之外爲朝廷敬畫二策焉伏揣朝廷畏倭之心不過以明爲鑑不知明之亡不亡於邊患而亡於流寇不亡於諱言和而亡於諱言遷夫國君死社稷乃指諸侯而言若天子以四海爲家何代不有遷移之事明之君臣不通古今昏憒紛呶以至亡國如早遷都江南國尙可存我朝法度修明湛恩汪濊旣非明政不綱加賦召亂者可比一統金甌處處完善旣無流寇之禍僅有海邦之憂又非明之天下糜爛無地圖存者可比惟以海禁大開形勢久異千金之子坐不垂堂以此而遷又何所諱宅中建極莫若太原五臺經累朝巡幸供列聖禦容行宮尙存盛軌可溯其善一京師千里之程十日可達往來迅速進止從容其善二土厚水深人民殷富其善三兵精馬健風气勁彊其善四河汾太原表裏山川其善五平陽安邑步趨虞夏其善六而太行起天下之脊冀州居天下之中我能往彼不能來尢足爲子孫帝王萬世之業去年十二月微臣在都曾以此議條陳未獲上達天聽若當日早定大計則此時八方風雨三晉雲山業已髙屋建瓴神京鞏石砥方隅而鏡寰海礪泰山而帶黃河何至宵盰之焦勞患畿疆之危偪哉然投鼠忌器此後方多則亡羊補牢及今未晚與其以二萬萬借盜賫糧而利歸海外何如二萬萬營都充帑而利在國中此微臣所畫一策曰遷者是也

又揣朝廷畏倭之心不過以犯京爲慮不知倭力果能犯京何待今日豈於去年京師無備之時不敢來犯而於今年京師有備之時反敢來犯者且倭人進兵不外水陸兩途由遼瀋進兵則尙有依克唐阿長順裕祿唐仁廉在由錦州進兵則尙有宋慶魏光燾等在由楡關進兵則尙有劉坤一及余虎恩熊鐵生諸將在由津沽南北進進兵則尙有王文韶聶士成曹克忠﹝等﹞﹝人﹞在卽使內犯京畿亦尙有程文炳董福祥在而諸臣等亦莫不在倭兵盡如鬼神豈﹝竟﹞﹝僅﹞不由關津經過而飛入京師耶我兵未必盡屬疲聾豈竟任其飛入京師而毫無聞見耶微臣逆料倭人必不能犯京其故有四請略舉近日軍事証之以釋朝廷疑慮之端一曰倭人不能攻堅我所失之地皆瑕也非堅也惟旅順威海可謂之堅然旅順之失以守將爭逃威海之失以海軍不戰且一由皮子窩一由落風港均系蹈瑕乘虛抄後而入不敢直犯當前蓋其兵餉最重精銳無多護惜鋒鋩每虞傷損肉薄攻堅決無此事觀於聶士成之守堅而彼不敢犯摩天嶺裕祿徐慶璋之守堅而彼不敢犯遼瀋唐景崧劉永福之守堅而彼不敢犯臺灣畿輔爲我最堅之地而彼敢輕於嘗試乎此其不足慮者一一曰倭人不能持久越國圖遠糜餉勞師多一日則多一日之少一兵則少一兵之用倭至今日黔驢之技已窮騎虎之勢難下左支右絀外彊中漧久矣夫以中國之地大物博餉足兵多尙以曠日持久爲憂蕞爾之倭更何能堪試觀其棄威海而不畱攻臺灣而卽退不能持久亦復可知此其不足慮者二一曰倭人不能疾驅考倭之軍制皆效徳國陸操步武整齊紀律嚴肅誠有足多而輜裝繁重行走甚遲以之持重則有餘以之疾驅則不足視中國之捲甲銜枚一日夜行可二三百里者實有長短優劣之殊觀於此次牛莊之戰倭由間道甫至牛莊曾未多時而李光玖聞警後發之兵亦已踵至吳大澄由田莊退至雙臺子親軍僅數十人距敵僅數十里若使倭能疾驅非但我軍類無遺卽寧錦亦恐相隨不守而倭竟不能豈獨於京師能疾馳數百里耶此其不足慮者三一曰倭人不能深入夫以無援之軍不繼之餉而入最深之地犯極厚之兵是必有進無退有死無生而後可抄掠剽忽不顧其後之賊或能爲之而倭人固未能出此如其出此則必用全力擲孤注行險徼幸而自津至通一綫長途兩旁皆水沿途一帶皆有重兵程文炳董福祥可以抵禦於前聶士成曹克忠可以合圍於左右劉坤一率領諸將可以追躡於後彼非深入送死而何且彼之兵力有限旣以全力犯我則其後路必虛獨不畏取朝鮮而襲廣島耶觀其得榮城文登而不敢深入山東得海城牛莊而不敢深入奉錦又何能越關津畿輔而深入京師此其不足慮者四又魏光燾堅固不搖李光玖奮勇敢戰牛莊𨿽敗而殺傷倭人亦足相當倭見湘軍人人敢死竟不敢再過雷池一步諸將領之最忠勇者一聞和議皆痛哭堅臥不肯起食可見將士皆有死志並非軍心瓦解勢不可爲且依克唐阿聶士成宋慶皆倭人所畏而丁槐一軍隊伍已到唐仁廉一軍槍械已齊皆可與倭一決倭人情見勢絀漸成弩末我卽不與之戰而但與之堅持再閱數時彼力斷難支久然後再言和議自必易於轉圜此又微臣所畫一策曰守者是也總之以遷爲戰之地能遷則不戰而已可屈人之兵以守爲戰之地能守則不戰而已可制人之命或遷或守𨿽非上策而不失爲中策賠割地非僅下策而實無策伏查光緒六年卽庚辰一役崇厚亦以頭等全權大臣使俄與俄國定約畫押讓地一二百里尙非割地且系邊外之地經廷臣交章論劾皇太后皇上赫然震怒立將崇厚拿交刑部治罪其與俄所定之約𨿽已畫約仍行更攺俄人終亦降心俯首就我範圍今昔相衡以敵言則俄更彊大於倭以事言則讓地尙非割地邊地尙非內地一二百里之地尙非一二千里之地是李鴻章之罪尙爲崇厚所無而以定約言則一系擅許一系請旨擅許者至拙而請旨者至工是李鴻章國之術與其國之心較崇厚尢爲加倍惟有仰懇皇上天威獨斷上思列祖列宗下念薄海臣民照崇厚例將李鴻章拿將刑部治罪並撤回李經芳革職嚴辦一面飭王文韶劉坤一妥備戰守獎勵裕祿唐景崧等以安人心一面明發諭旨宣示中外奉皇太后西幸命恭親王畱守京師如戰而不勝賠割地尙爲未遲戰而麋猶勝於和而賠戰而失地猶勝於和而割地如國或遷或守而致貽誤大局請先誅微臣以謝天下皇上爲英主爲孱主中國爲彊國爲弱國本朝爲大朝爲小朝諸臣爲貞臣爲邪臣皆視此一舉微臣不勝迫切待命之至伏祈聖鑑謹奏

籌戰事六條請代奏疏

易順鼎

稟爲敬籌戰事六條仰懇代奏事竊職員於本月初二日披瀝上書本月初四日荷蒙代奏在案現聞和議要挾太多礙難照準聖意振勵薄海同欽惟一經決裂必有戰事且距四月十四日之期已爲迫近尢當力爭先著不揣冒昧敬籌事宜六條伏呈於聖主之前一曰加兵餉重賞之下必有勇夫然與其重懸賞格不如普加兵餉湘軍口糧每名每月四兩二錢各軍皆然夫四兩二錢之銀而欲贍其身家賺其性命此必不可得之數也論者皆言今日之兵不可恃而其不可恃之故實在於此爲今日計惟有暫將關內外防剿各軍月餉普加兩倍俟戰事畢後再復舊章所有賞格仍另行核給不在加餉之內加餉一項以每名每月銀十兩計之目下大軍約十數萬人一月不過百萬一年不過千萬十年不過萬萬較之以二萬萬爲敵人充餉者其利害得失果何如耶擬請皇上聖斷一面敕下戶部一面電諭各路統兵大臣轉諭兵勇一體知悉必將歡聲如雷感泣奮舞而爭求效死矣兵勇旣食重餉誼不忍逃夫然後將可以死戰責兵帥可以死戰責將國家可以死戰責師譬之有廉俸而後可以責官之廉節有恆產而後可以責民之恆心其理一也一曰用地溝越南之役岑毓英已曾行地營之法以拒法人頗有成效此次各軍稍知仿辦而丁槐尢爲熟悉職員考其規制微覺煩重似不如地溝之更簡捷地溝者卽倭人所謂梅花坑隨時隨地皆可立成只須兵勇各帶洋以備開挖之用旣可以避敵之槍炮又可施我之槍炮旣可以藏我之兵又可以擊敵之兵而扼防海岸尢宜用此蓋敵船不能近岸如欲登陸必以大炮從船上轟我岸上之兵使不能抵禦而彼乃一面以小舟或巨筏載其陸兵乘勢而登用地溝則彼船上之炮不能擊我伏溝之兵而我溝內之兵可以擊彼登岸之賊如鴨綠江倭以棚布鐵桿搭橋榮成海邊倭以長條細板編筏當時若使有地溝伏兵於內乘其半渡擊之彼必不能飛渡可知擬請敕下將各路統兵大臣嚴督諸將訓厲兵勇隨時隨地實力奉行以此爲安身立命禦倭折衝之地其因時制宜因地制宜一切辦法不能預定仍頒各領斟酌妥籌以期適用一曰攻老巢自九連鳳凰以至金復海蓋營口旅順皆爲賊老巢久矣然其各處屯兵實不甚多而九連鳳凰等城之賊尢少合計各路不過數萬其力僅足以自守而不足以攻﹝人僅足﹞﹝一處而﹞以攻一處而不足以攻數處其不敢來攻我者實畏我之往攻再本年三月吳大澄之攻海城不能得手反至失利者由於調度之誤布置之疏非攻之罪也夫攻堅之兵必分數路進兵而後可使人之力薄又必分數層進兵而後可使我之力厚查關外前敵各軍遼瀋奉錦一帶有依克唐阿二十餘營長順二十餘營沙克都林札布數營合以徐慶璋之敵愾軍十數營共有三萬餘人可足爲中路由遼陽進攻海城其陳湜十營孫顯寅呂本元共十餘營益以唐仁廉之三十營共有二萬餘人可作爲東路由摩天嶺等處進攻九連鳳凰兩城其宋慶三十餘營魏光燾二十餘營李光玖數營合以吳鳳柱之數營徐邦道之十一營共有四萬餘人可作爲西路由雙臺子等處進攻牛莊營口三路之中每路又各分半進攻分半接應必可以直搗賊巢而不至蹈吳大澄之覆轍且遼東一帶百姓久望王師髙麗沿邊地方皆附中國若大兵進圖收復則各處團練義民俱可號召向應各處礦匪獵戶俱可收納招降倭之勢蹙計窮不難立待

一曰掣賊勢海軍覆後彼有船我無船彼能來我不能往朝廷所以愼重而恐其犯京者爲此故耳然彼之兵船亦祇有此數艘近聞臺灣澎湖等處又擊沈其船數艘彼若攻臺灣則不暇犯津沽彼若犯津沽則我臺灣尙有兵船卽南洋亦尙有兵船獨不能攻廣島耶臺灣一省朝廷業已度外置之此次不妨卽以破甑視之爲臺灣計與其瓦全不如碎與其爲人攻不如出而攻人唐景崧劉永福等身當此時已有死之心無生之气必能奮不顧身與倭一決擬請溫諭獎勵令其督率船艦徑出臺灣並請敕下張之洞令其選擇水師驍將如黃金滿等統帶南洋各兵輪會合唐景崧劉永福等遊弋海面以壯聲援視倭船之進止爲進止視倭船之向背爲向背若彼犯津沽則我攻廣島𨿽以之掃滅賊氛尙覺不足而以之牽掣賊勢固自有餘但使彼有顧忌而不敢內犯津沽則大局已無足深慮也一曰聯外援聞俄法兩國願以兵艦假我果有此事豈非大幸若無此事而但有此意亦爲難得又聞俄方求琿春法人方求蒙自開礦兩國若眞能助我卽不妨各如所願以酬之割琿春猶勝於割遼東臺灣兩地許蒙自開礦猶勝於許各口通商以利歸法俄猶勝於以利歸日本所謂兩害相形則取其輕是也遠交近攻古人之遺法實今日之要策擬請密敕總署妥商俄法兩國使臣如果兩國眞能出力相助協同剿倭則中國或以地爲謝或以巨爲謝皆無所不可卽使不能出力助剿而但能出力調停不許倭人肆意要求則我之所全已多卽以琿春謝俄以蒙自開礦謝法亦未始不可一曰絕內應李鴻章者日本之內應也孫毓汶者李鴻章之內應也李鴻章以本國之機密輸之於日本孫毓汶又以朝廷之機密輸之於李鴻章有此二臣而天下大事已敗壞決裂不可收拾矣是故日本不過癬疥之疾而李鴻章孫毓汶則爲腹心之疾且因有李鴻章孫毓汶而所謂癬疥之疾者亦變爲腹心之疾吳若早誅伯嚭何至行成於越宋若早誅秦檜何至服事於金國家欲禦外侮而保丕基非亟罷李鴻章孫毓汶二臣不可此二臣者國人皆曰可殺萬口一詞皇上寬待大臣或未忍寘之重典應請立加罷斥以儆姦邪倭人旣失奧援自必折其詭謀輯其驕焰而僉壬旣黜忠讜始升幹斷克昭人心共奮我國家億萬年有道之基視此矣犬馬微忱不勝迫切屏營之至伏乞鑑核代奏施行

聯銜糾參督臣植黨疏

京官文廷式張百熙等五十餘員

奏爲督臣植黨營私貽誤君國乞恩罷斥以全大局事竊爲倭人肇釁變亂藩封恭讀七月初一日宣戰詔書仰見我皇上不得已而用兵之意仁至義盡薄海同歡乃者兩月以來事機屢變僨軍失隊警報聞朝野震驚人心岌岌恭讀八月二十六日皇太后懿旨以干戈未戢停辦頤和園典禮深宮焦勞之意感動中外普天率土切齒同仇而禍變之從來事機之貽誤始終本末可得而言敢爲我皇上披瀝陳之竊聞倭人國勢兵力不能與西洋各國同年而語國債重而民力困則根本未堅也有快船而無巨則武備不足也兵出於初募非訓練之師也權紛於黨論非劃一之政也兵事之興凡曾經戰陣之士通達事情之人莫不以爲螳臂當車應時立碎𨿽西人亦鑿鑿言之而事竟有大謬不然者韓城失矣未幾復敗於牙山成川棄矣未幾復潰於平壤漢江之沈艦不歸廣島之戰船復毀威旅爲海門鎖鑰今則遊弋不禁矣義州爲奉天屏蔽今則藩籬盡撤矣用一衛汝貴而百戰之淮軍化爲叛卒用一丁汝昌而大桅之鐵甲盡屬漏舟朝鮮不可復方且急圖捫鴨綠之防仁川不可窺方且憂大沽北塘之警誰總師於誰司進止以大禦小以彊敵弱潰敗決裂一至於此此不能不太息痛恨於昏庸驕蹇喪心誤國之李鴻章也李鴻章受命東援而陰勒諸將密爲箝制旣不爲先事之防復屢掣其臨時之肘統計小浦之戰平壤之戰牙山之戰皆我軍端坐拱手以待倭人之圍攻其實不能以此望和而事機一失徒以損國威而張敵勢倭人惟事事先發故能制我之死命我惟事事後發故終始爲倭人所制遷延坐誤全局瓦解此天下所太息痛恨者一也兵行千里轉運爲先內地尙設糧臺何出師疆外至與外洋各國相角尢以槍炮爲急需李鴻章閱歷兵事三十餘年豈其慮不及此而牙山之軍缺軍火闕糧餉於前平壤之軍缺軍火闕糧餉於後長夫不備車馱無資兵自負糧槍無餘彈以至餓軍掠食結怨韓民戰士死餒徒手相搏以二十年朝廷所注意海內所仰望之重軍徒以無糧無械束手就斃皆李鴻章信任私人不肯早設糧臺之故此天下所太息痛恨者二也倭人甘心韓地蓄意有年今歲春初萌芽已露北洋於外事消息最靈豈竟一無所見及乎事之將起袁世凱深悉倭情屢騰密報若使倭韓形勢早達朝廷則先事圖維必不至如後來之倉卒無如李鴻章始則模糊影響諱莫如深繼則揚厲鋪張肆其恫喝直至事機決裂而倭人之本末疆內知之朝廷仍不盡知聞朝旨詢袁世凱而李鴻章輾轉禁錮不使至京代陳各路電奏時時刪攺以就該督意旨務使眞實洋情不得上聞廟算指揮無憑遙度姦欺蒙蔽罪不勝言此天下所太息痛恨者三也比年以來天下之利權李鴻章綰之天下之兵權亦李鴻章主之朝廷倚李鴻章﹝爲長城李鴻章﹞廣蓄私人以欺罔朝廷盛宣懷爲耳目張士彬﹝爲長城李鴻章﹞爲腹心丁汝昌衛汝貴爲爪牙龔照玙劉含芳爲羽翼此數人者皆天下所姍笑而李鴻章以之分布於海關電報臺軍械各關系軍國重要之區窟穴深固牢不可破平時病蠹國事皆墮壞於冥冥之中曁乎有事之秋譸張爲幻不惟助李鴻章以欺罔朝廷抑且賣李鴻章以邀利有所不卹而李鴻章方且卵翼之汪涵之﹝爲之﹞仇詆言官變亂黑白甚至奉命撤退之丁汝昌而抗﹝爲之﹞不遵旨坐使數千里藩封斷送於三五小人之手此天下所太息痛恨者四也尢有甚者倭米船則放之倭運開平煤則聽之倭姦被獲或明縱或私放外有海光寺旁居民王姓經天津縣獲究而李鴻章之子前出使日本大臣李經方爲之說情倭姦石川氏及軍械所劉姓被獲供詞牽涉李經方及軍械所局員而盛宣懷述李鴻章意勒令天津縣李振鵬攺供爲李振鵬駁斥而止而臺灣拏獲倭船又爲之請旨釋放軍械所歷年所儲鎗炮多被監守盜賣及東事已起猶檢出不合用之前膛鎗子賣與日本得銀十四萬兩局員瓜分而李鴻章爲之補給領字外間並有傳聞李鴻章有銀數百萬存日本茶山煤礦公司李經方又在日本各島開設洋行三所以故李鴻章利令志昏爲倭牽鼻聞敗則喜聞勝則憂𨿽道路之言而萬口流傳豈得無因而至此天下所太息痛恨者五也

總論此次敗之故由海軍則丁汝昌主之從前避倭不敢當敵及至渡送銘軍倉卒接戰而致遠衝鋒獨進無一艦繼之者丁汝昌之督師爲有方乎斬先逃之濟遠管帶而獨寬統帥之罰於法未平海軍之气不能振陸軍之敗由衛汝貴望風先逃葉志超繼之聞未敗之先數日左寶貴密電有如撤衛汝貴一軍則諸將尙有致死否則同歸於盡等語蓋以衛汝貴虐遇韓民奸淫擄掠無所不至以致韓民視我爲仇大軍無所得食軍敗之時父子伏叢葦中幾爲其下所殺又平時扣餉虐遇軍士所有種種罪狀罄竹難書然而天下之人知朝廷必不能誅此兩人也李鴻章一日不去北洋兩巨姦一日不能伏法三軍之气一日不能振作潰敗之局一日不能挽回何也三軍之气視統帥之賞罰爲鼓舞如海軍劉步蟾被劾李鴻章反使護理水督林國祥力竭船沈﹝李鴻章﹞﹝鴻李章﹞反請暫行褫革甚且以首先潰敗貽大局之衛汝貴而李鴻章反以爲得力種種顚倒功罪務使敢戰之士人人气沮如此而三軍之眾有不解體者乎倭主出居廣島親自督師八月初間卽聞有限﹝二﹞﹝而﹞十日取平壤之說而平壤果於十六日失守今又聞以四禮拜取奉天矣又聞九月內破津沽矣敵兵統九萬大隊入寇朝鮮不已進而盛京津沽不已則京師重地所必窺伺我戰守之備無一足恃而專委命於一昏庸驕蹇傷心國之李鴻章如此而謂陵寢之無動京師之必無警誰能保之也軍事初起時若宋慶若劉永福皆忠勇發憤請赴前敵而皆阻於李鴻章之壅遏卽淮軍一聶士成津人一曹克忠號稱能戰於諸將中爲優而李鴻章必黨其私人以遏抑之頃聞命宋慶節制前敵諸軍矣若仍以李鴻章爲後路恐逞其忌之心行其阻撓之計文書之呼應不靈餉械之接濟多缺平壤覆轍又爲寒心天下士民公論李鴻章不以嚴譴去津則天下之精兵猛將必不能得其死力以挽回旣潰之局故李鴻章一人之去畱寔於宗社安危生民休戚相關系伏維皇上干綱獨斷速賜施行再若囿於庸議遷就遲疑則士气仍前畏葸而奉天之震動威旅之失守皆在意中萬一陪都有近失畿告警變起倉卒𨿽食李鴻章之肉於事奚裨且恐以罪人不去之故致朝廷日下急詔而天下之兵觀望不前有非臣之所忍言者此則同聲感憤而不敢不瀝陳我皇上之前者如蒙皇上采擇芻言斷以行之請量簡知兵大員老成宿望者星馳往代速籌戰備非不知臨敵易帥兵家所愼但以李鴻章怙私縱敵後患孔長斷難再事姑容坐視大局糜爛伏乞迅賜罷斥然後宗社可安軍气可振東藩亦可期恢復天下幸甚生民幸甚

力阻和議片

彭玉麟

再臣正封折間適接督臣張樹聲緘致總署電音得悉署直督臣李鴻章方與法酋議聞之不勝駭異伏維法夷犯順率土同仇臣昨奉光緒十年三月二十六日上諭飭臣等振刷精神竭誠籌辦防務臣當宣示各軍莫不踴躍歡呼激昂思奮乃甫數日而忽有議之舉得毋阻赴義之心而褫敵愾之气今日法夷﹝有﹞﹝無﹞斷斷乎不可者臣素愚戇忘其冒昧有不容已於言者請爲皇太后皇上一一陳之法夷無端生殘我屬國及我出師保護又復肆其豕突撓敗我師迄今並未大加懲創遽與議和何以張國威示天下不可許者一法夷並未受創翻然﹝請﹞﹝後乎﹞是必中藏詭譎或怠我師而徐乘其後或謀緩我而誤以多方其害無窮不可許者二旣與議不索兵費更爲叵測該夷惟利是視忽棄日前所索巨萬之費不言但言越境通商其中不免有詐恐將來必有十倍取償於後者瘠中華以奉島夷飾目前以釀邊患不可許者三以外彊中漧之法夷憑陵我藩服吞噬我疆土堂堂中華不勤遠不問其罪轉降心相從以就其和使之此次得志而效顰法夷者必狺狺然環向而起是一法夷而轉來無數法夷也謀日滋隱憂方大不可許者四雲南物產富饒五金之礦翠玉之璞艷稱於世久爲西人所垂涎若與議由蒙自以內許其通商迨爲日旣久形勢險隘彼皆周知廣傳邪教以張羽翼一旦竊發不僅通商將何以支不可許者五此五不可者人人知之倘漫不加察貿貿焉亟與議和以爲國計萬全臣固未敢信也法夷自通商以來前於天津教堂一案卽思起端以償其所大欲適爲普人所窘﹝而﹞﹝中﹞止旋卽狡謀越南爲自彊之計我中華果以全力決勝審用兵籌餉分量彼族萬難久持故先爲恫喝以速其和又貌爲恭順以工其術其寔鬼蜮伎倆窮矣此揣敵情而可戰者一也我朝以神武開基將帥得人遠軼前古嗣平發撚之亂亦忠勇輩出賈其餘勇可足定邊憶前議防俄之時奉旨著京外保薦人材卽以將才不易存者什一爲慮再閱數年老成凋謝盡矣𨿽攘外不必定用安內之才而有識究須有膽曷若及時精選宿將俾講求以柔克剛以散敵整之法以盡其長此論將才而可戰者二也道光年間夷釁初開廣東三元裏團勇義聲至今猶在此外各省因﹝事﹞﹝時﹞激憤之案層見出亦見民間不平之气不可遏抑越南劉義亦中華民也竄伏荒裔自全不暇猶能尙義屢殲法夷各省山陬僻壤不乏英豪聞與夷戰莫不聽雞起舞共發雄心願效死力此察民情而可戰者三也查萬國公法有可取節者在戰分義與不義一節如興戰不義傷害天理不獨可以理諭並可以力止等情深與齊人代燕之義暗合亦足徵萬國之公也我朝廷一面通飭各督撫臣大張曉諭於通商和好各國極力保護專與法夷絕好淮各義民誅其天主教士毀其天主鬼樓罷其駐京法使撤其生意馬頭旣銷萌蘗不虞支蔓此采公法而可戰者四也語云師直爲壯曲爲老今兵端自法夷開窮兵黷戰掠地爭城欺侮太甚寔爲萬國公法所不容宜歷數法夷罪狀布告中外使咸知理曲在彼直在我不得已而用兵伐罪明有日月幽有鬼神共鑑此衷應蒙默佑此卜天理可戰而決必勝者五也有此五可以人人知之倘失此機宜恐我中華永無自彊之日其將如天下後世之非議何伏乞我朝廷乾綱獨斷嚴飭沿海各疆吏及各將領防務不可一刻稍懈尢須洗心易慮臥薪嘗膽各矢天良修矛偕作憤切同仇以與法夷從事臣𨿽衰朽無似斷不敢惜此病軀殘喘稍存畏葸尙當獎率將士爲各軍先惟宜和宜戰大局攸關聖明洞鑑自有權衡原非臣下所敢妄議微臣老病昏眊在軍言軍謹冒昧將所有不可而可戰緣由披瀝附片具陳不勝惶悚待罪之至

請接濟劉永福片

彭玉麟

再越將劉永福本粵西細民竄身交址及越法起遂能糾眾搘拒相持數年大小數十戰屢挫凶鋒馘其梟帥爲越南之保障固中華之藩籬其功亦云偉矣後𨿽兵勢稍弱退守保勝然其聲威猶震於泰西諸國莫不嘖嘖目爲異人而法夷屢受其創尢欲得而甘心伏乞密飭雲貴督臣加意接濟其軍火餉項無或闕乏俾得一意堵禦毋致陷敵以快仇卽令和議有成可否仰邀逾格鴻施授以邊方武職移內地以示朝廷護惜之意且旌其敵愾之忱臣因邊才難得宜加保護起見是否有當謹附片具陳伏祈聖鑑訓示謹奏

卷五十二兵政八兵機二

請飭照會通商各國片光緒九年九月十九日

彭玉麟

再師以曲直爲老壯上兵伐謀其次伐交古之制也現在通商者二十餘國而法人獨敢吞噬越南志在窺我滇邊垂涎銅礦之利各國坐觀成敗殆先以法人嘗試中國耳然使法人竟獨擅富彊之利則諸國又將因生忌不令獨占便宜此情勢所必然也目下旣命將出師自應將不得已而用兵之故明白宣示各國使知其曲在彼因以其黨而敗其謀應請敕下總理各國衙門照會通商之二十餘國告以各國通商有年彼此利益各守條約無詐無虞此萬國公法所從出也乃法國包藏禍心明知越南世奉中國朝貢乃竟恃彊淩弱違約稱兵朝廷早欲應援以恐傷和好隱忍未發前月法使脫利古乘兵船來津有大隊兵船至廣東尋之說恫喝要求詭計叵測我皇上赫然震怒命將視師彼若前來卽與決戰兵端開自彼國不得已而爲應敵之師﹝直曲﹞﹝宜內﹞之判皆諸國所周知也第海上用兵商船裹足於各國通商事宜不無妨礙以一國違約之故致礙全局咎有專歸想諸國自有公論又中國軍民不識外國旗號將來戰守之際誠恐各國商船經過軍民誤認敵船致有波累亦須預防以免轇轕如此立言明示利害直曲之故諸國亦不敢暗中助逆至預杜轇轕一層尢屬自占地步竊請無論有戰事無戰事而此項照會似在必行此後尙別有要求亦斷不可輕易允許臣愚昧之見是否有當伏乞聖鑑

射策第一﹡或作殿試策第一

駱成驤

臣聞殷憂所以啟聖故盛世不妨有水旱之災直言所以竭忠故諍臣不必避斧鉞之罪傳曰禹湯罪己其興也勃焉賈誼曰遇禍而懼禍反成福遇福而喜福反成禍此殷憂啟聖之說也臣觀漢廷對策如賈誼董仲舒谷永杜鄴申屠剛李尋輩類能破除忌諱指斥得失上及宮禁下及艸野內及權要外及四夷見聞所及靡敢隱匿以偸爲苟合此直言竭忠之證也歷觀自古凡轉禍而爲福因敗而爲功者恆由此道不可不察也欽惟皇帝陛下夙承大業日愼一日近以時勢多艱人才孔亟詔書勤勤懇懇舉治兵會計節儉農事諸大政期與臣等圖之又復詔以直言無隱傳曰主憂臣辱主辱臣死此卽臣發憤忘死之日也何敢拘牽成格不爲我陛下陳之伏讀制策有曰兵以威天下亦以安天下然非勤加訓練則無以制勝因舉古之善言兵者以爲法此誠佳兵之至計也臣案兵法莫詳於周自司馬專書散失而搜苗狝狩遺意尙見於周官司馬之職而漢之都肄唐之講武宋之大閱名異而實同然漢唐宋三朝其開國之初兵額少而愈彊承平之後兵額多而愈弱𨿽有訓練之名而無訓練之實此將帥奉行不力之罪也自古善用兵者莫如戰國之孫子吳子唐之李靖明之王驥戚繼光要不過實力奉行而已觀孫子之斬隊長則兵以明賞罰爲主觀吳子之對山河則國以得人心爲主臣觀自古爲國之道未有不能自勝而能勝人者也故十三篇之法一言以蔽之曰能爲不可勝不能使敵必可勝惟在己者足恃也至淮南杜牧蘇軾所論大旨同兵所謂示之以弱而乘之以彊亦孫子奇正相生之法也大抵艱難之君事必躬親故將帥不敢欺承平之後君委之將帥將帥委之偏裨上下以虛文相應一旦緩急有事無可恃者非爲擇法之難而實力行法之難也昔我太祖髙皇帝太宗文皇帝以遼陽一隅之眾無敵天下湯文之盛何以異此世祖章皇帝聖祖仁皇帝俱以衝幼踐祚削平禍亂馴致太平臣願陛下思昔之所以彊今之所以弱昔之兵額何其少而無敵今之兵額何其多而無用知必由奉行之不力而非法之不善然後親臨大閱取其不力者正以軍法則將士咸思自奮而自彊之計得矣此臣所謂殷憂啟聖者一也

制策又以國用必有會計因備舉歷代財賦之法此誠足兵必先足食之至意也臣案會稽之與會計實以一聲相轉至周禮言財多用會計不徒見於小宰司會也自漢以後歷唐宋明會計操於京師其法非不詳盡然開創之初財賦少而愈富承平之後財賦多而愈貧非會計之不精而出之多於入也昔在雍正乾隆之際世宗憲皇帝髙宗純皇帝屢次緩徵免賦而財用充足兵餉不乏四徵弗廷轉輸相繼臣願陛下思昔之所以富今之所以貧昔之財賦非不少今之財賦非不多而貧富懸絕者知必由兵額太廣糜費太多侵漁太眾上下相蒙隱忍不言而非會計之不能工也然後親核名實取其虛費者而裁之取其貪婪者而黜之則官吏咸思自勉而自彊之計得矣此臣所謂殷憂啟聖者二也

制策又以自古求治之道每以躬行節儉爲天下先因考其心之誠僞而下及於士庶此誠以儉足用之至意也臣按堯之土階舜之土簋禹之惡衣文之卑服皆盛徳節儉不尙奢侈若漢文帝衣綈履革蒲席韋帶觀其罷露臺之言恐費中人十家之產此誠憂民之心積於平日故能屏雕文之飾成富庶之業而非務其名也自代以後之君非不焚翟裘毀筒布卻珠貢一冠三﹝載﹞﹝丈﹞一衣屢澣而治功不能比於隆古者務其名而不務其實也至於閭閻之困由制度不明富者欲過貧者欲及其源由於人君奢侈大臣效之大臣奢侈士﹝庶﹞﹝度﹞效之轉相摹效以至於此也故賈誼之策斤斤於明法制誠有見於其源也臣觀今之民物生齒日繁地力已竭卽使力儉猶恐不足於奢侈後將何以爲繼臣願陛下念民生之日蹙思物力之有限躬行節儉爲天下先而大臣之服物宮室嚴爲定制有敢越度罪之無赦則士民自相習而成風民知陛下之爲民也則捐輸不以爲苦陛下知民之忠上也則度支不忍或過而自彊之計得矣此臣所謂殷憂啟聖者三也

制策又以民生以農事爲本因詳求水利之法此誠重農之至意臣按周命遂人齊立水官秦﹝治﹞﹝自﹞涇水漢穿渭渠俱因地勢髙下故能經畫詳審自後或修芍陂茹陂或開利民溫潤或決三輔或引滹沱均能因利乘便以濟民生至虞集托克托徐有貞左行之申周懋等所陳皆在畿輔之內言皆切要可行臣觀冀州之境漳滱潞滹沱桑幹之水皆可引導而督臣河臣每以畏難﹝而止﹞﹝之至﹞臣願陛下思根本之宜因念轉運之維艱詔於內地節次開辦則內地足食而自彊之計得矣此臣所謂殷憂啟聖﹝者四也凡﹞此皆自彊之至計人所共知特誤於臣奉行之不力而非其理之深遠難稽也又非其事之迂難行也斷而行之惟在陛下懷必行之志操必行之法懸必行之賞則轉禍爲福轉敗爲功機實將於是乎在矣臣末學新進罔識忌諱於冒宸嚴不勝戰慓隕越之至臣謹對

諭黑旗將士檄

劉永福

嗚呼皇天無親惟徳是輔聖人有訓佳兵不祥我越南自白雉入貢以來知中國有聖人不敢自外托於帡幪覆幬之中者數千年於玆中國亦待之以誠撫之以惠愛如骨肉而親若家庭偶有外患內憂莫不煩天朝之綏靖越南人民惟知有中國不知有他國故與各外國絕不相通蠢玆法夷逞其彊悍恃其機械輒敢肆焉蠶食恣厥鯨吞毒比長蛇貪踰封豕旣竊踞夫西貢又潛窺夫東京外托保護之名中懷叵測之志試思分疆劃界各有臣民各有政教何待越俎代謀是其藉詞行詐包藏禍心可以不言而諭自法東來之後攻掠越地荼毒越民越南之倉庫據爲己有越南之關稅收爲私藏越南之﹝城﹞﹝地﹞池遭其蟠踞越南之元气被其剝喪招越南之叛民以添其翼隳越南之險阻以快其心種種狂悖之行神人之所共忿天地之所不容我越人凡有血气莫不痛心疾首透爪裂眥願得食法人之肉寢法人之皮眞有一夫大呼市人皆左袒之勢永福以旅之身受國王恩遇資以土地授以甲兵其初一成一旅之眾得所假手十年生聚十年教訓積數十年之心力有勁卒數萬人賴以保障東南用資戰守三軍之士當知食毛踐土恩義並隆﹝去順效逆﹞﹝去逆效順﹞殃咎立至越南𨿽褊小向爲中國不侵不﹝叛﹞﹝判﹞之臣今越南有難中國必爲援助玆者滇撫唐中丞粵西撫徐中丞同率兵百萬分道出關天兵遙駐聲勢赫濯粵督張制軍粵撫裕中丞要皆部署周至亦轉運不窮近又特簡彭宮保來粵督師以守爲戰韓範坐鎭西賊喪我軍有此救援士气定當益奮本提督不過中原一武夫流寓來越荷蒙國王恩禮有加重資委任爾眾士亦蒙大惠祿養有年三軍銘挾纊之恩多士戴如春之澤固宜激發忠義競作幹城而中朝大皇帝又特沛殊恩寄以重任本提督固責無旁貸爾眾士髙義不容辭當思受國王之恩養咸懷報主之忱荷中朝之化裁彌切尊王之義先登陷陣奮不顧身饑剝法夷之膚渴飲法夷之血滅此朝食所向無前法夷之機械足以自阱法夷之凶暴足以自戕前者法酋拿破侖第一頗善用兵其國人稱之天神擐甲執兵千人辟易彼時其武勇橫暴不已卒爲英人所俘爲世大辱厥後拿破侖第三率乃祖之攸行志在開疆性喜用武橫徵暴斂戢怨小邦天怨人憤蘊久必發爰假手普國殲其巨魁毀其國都法人之气爲之不揚歐西各國羞與爲伍似此可以稍自斂迹矣而乃猶復怙惡不悛不復吐气於他邦轉欲逞志於我國我越南𨿽僻處海濱號稱積弱然師以曲直爲老壯兵以順逆爲勝敗法兵𨿽彊曾何足懼自法夷入寇狼奔豕突跋扈鴟張幾於目無越人本提督率爾有眾起與力爭一戰可以威悅授首再戰而寶滑遁逃科力不能逞其凶夏文不能施其計大旗所指蚩尢潛光長戈所揮淵日再起賊軍矢窮盡困守一隅以海防內河爲負隅之恃而我分道以擾之亟肆以疲之奇兵正法互爲策應攻城攻野動合機宜南定驚艸木之兵東海懍烽之警賊軍皆墨我武維揚法夷猶敢執迷不悟逼我順化蹙我都城乘我國之新喪利援軍之道遠遂乃抑勒新主彊爲要盟夫要盟神弗之福盟可要亦可寒何足措意而法夷自爲得志益復驕橫又欲窺我北寧侵我桑臺中朝之大度則藐爲畏葸吾軍之果毅則視若仇讎不卹眾口之交譏不顧天心之勿順國狗之瘈噬徧乎友邦巴蛇之吞侵思及遠郡賊與我勢不兩立我與賊義不俱生今與爾眾共伸天討各奮神威轉戰無前有進勿退得法夷首一級賞銀五十兩如賊目倍之獲兵船一艘者賞如其船之數毀鐵艦倍之其有我遊民爲法兵所羅致令當兵者倘能悔罪自拔悉予免究反戈攻後因而獲勝者仍論功行賞弗問前愆惟法夷及其所部之黑夷則盡殺無赦必使東京之餘孽掃蕩無遺西貢之腥聞湔除淨盡上以副中朝倚之重中以報國王休養之徳下以舒越民怨毒之心成敗利鈍所不遑計爾眾士欲建不世之奇勛成不朽之盛業惟本提督馬首是瞻功多有厚賞不迪有顯戮爾眾士惟時懋哉檄到如律令

解散從法人示

劉永福

三宣提督劉爲申明大義解散從事照得春秋之義首嚴夷夏君父之仇不共戴天自法蘭竄擾東京以來有志之士同聲憤激思得其肉而寢其皮本提督忝掌兵符謬膺重任其能與法人並立天地間乎天未厭亂馳驅二載老弱苦轉輸少壯膏原野此正枕戈待旦之秋杖策從軍之會苟爾軍民人等以本提督之心爲心則眾志可以成城小醜何難遽殄還吾城池殲彼犬羊封屍以爲京觀獻俘以告先王豈不壯哉孰意爾等不顧利害不辧順逆竟有受彼籠絡爲彼爪牙者聞之殊爲駭異繼而思之爾等𨿽愚亦有天良何至忘君國之深讎受虎狼之威此必由法人以利誘爾以勢逼爾爾等未及深思以至受其欺耳本提督嫉惡𨿽嚴待爾等則甚慈不忍不教而誅用順逆利害一一爲爾等告之法人陽托保護之名陰爲攘竊之計狎侮宮廷淩辱官長奸淫婦女焚毀田園見者傷心聞者切齒爾等甘爲彼用上無以對君父下無以對妻孥一不可也法人數敗之餘屢次調兵號稱數千其實不過數百黔驢之技至此已窮於是計誘爾等爲之前驅鎗刀矛爾受之而彼不受也爾等獨不爲性命計耶二不可也法人多行無禮不獨本督撫知之卽歐洲諸國亦無不知之現在計不得逞不得不以甘言重利誘之爾等將來適或得志必至奪爾之田產占爾之妻女後𨿽悔之噬臍何及三不可也天朝懷遠字小恩威並著爾等若不及早歸順一旦大憝就擒罪人斯得爾等不獨爲本國之亂民抑爲天朝之賊子王法所不宥公論所不容四不可也本提督現在業將法人誘入陷蠢玆醜類已在掌握之中爾等倘執迷不悟必至盡罹法网本提督不追已往之愆曲予自新之路有能將法將首級賫獻軍前者受上賞偵彼軍情爲我耳目者受中賞糾合隊伍投營報效者受下賞如其怙惡不悛大兵到日玉石俱焚往事非遙前車可鑑勿謂本提督言之不早也切切特示

致法兵酋孤拔書

劉永福

聞之古者交兵不廢使命爾法人侵擾北圻於玆十有九月矣旣喪師以辱國亦靡餉以病民痛巨創深而未啟悔禍之心夫復何言顧念北圻之民遭此蹂躪數百里內風聲鶴唳不遑寢處伊誰之故而使我族類顚連困苦若是之甚予體上天好生之徳我王卹民之心爰爲爾一言數月以來爾軍以負嵎之窮保遊釜之餘魂困守營塞不敢出戰風聞爾邦之人又以虛詞要挾中國云將攻打廣東黔驢伎倆可謂窮極醜惡矣堂堂中國爲天下四洲所景仰曾何懼爾法之有卽予亦明知爾邦不敢用兵中國致殃及他邦其爲虛聲恫喝何疑今予用告爾以振盲瞶而發癡聾溯自二十年前爲中國同治皇上紀元之歲予以避亂來越有眾一旅非我族黨卽我交遊時則興化宣光兩省土匪作亂肆行掠官軍剿捕未殄予以貿遷旅居奉大吏檄辦團練爰集同志約法成章殲滅匪徒獲邀懋賞是年爾國爲九龍江之役稱兵南圻予奉命勤王視師南下三戰三捷擒爾將帥俘爾軍民爾豈不知之迨次年和議成辭魏闕北歸仍安素業爾邦輒張皇誇大以爲兵多地廣丕著武功爲天下莫大之國掌天下最重之權雄視六合莫敢抗衡云云予以大義陳師凡執殳前驅者非荷耒之農夫卽負販之良賈非有制造鎗之利徒仗一義字激動眾志爲國扞患屢挫爾鋒爾邦之宿積忿永福久矣然而永福豈畏爾哉尢可笑者爾邦輒以保護爲名試思越南爲中國藩服有年如欲保護有中國在與法蘭西何干譬如人家子弟其寒暖痛癢自有父母調持設來一素不相識之人牽其衣裾而煦嫗之噢咻之貌似親愛中寔有拐騙引誘之心矣爾邦之情誠何異於是予知爾邦受創於普城郭其沼君王其俘城下之盟酬金才了爾邦屬部有流離失所者矣有逼處彊鄰者矣曷不謀爲保護而耽耽焉干預我越哉越俎代庖捨己蕓人爲天下所笑爾邦豈未之前聞耶且卽保護而論則中國大皇帝頻年命將出師爲越南剿除土匪整旅而旋不取一粟不傷一禾雞犬無驚人民安堵如是謂保護而爾等目擊各省土匪之亂袖手坐視未爲一兵或垂機煽惑利人災患則有之於保護乎何有然往事勿論已今者之役爾亦非靦然以保護爲名哉何以據人之城戕人之官奪人之庫乘人之喪逼﹝立﹞﹝之﹞約又縱令黑鬼淫掠殘掠無所不至斯比於窮凶極惡之盜賊有加甚焉以盜賊而假仁義之名名其可假也哉今者中朝大皇帝赫然震怒聲罪致討永福奉到廣西巡撫徐大臣飭知欽奉上諭飭令整軍進規復河內省城不可稍有退沮煌煌天訓越南臣民幸慶再生伏念中國大皇帝以天地覆載之仁懷柔南方罔不悅服豈欲輕啟兵端卽我越南國王素秉禮義於爾法人事事優容乃爾包藏禍心詭計叵測旣誆我百萬金錢賴我六省膏腴又奪我三關管鑰我王始終以禮相待至有今日驕孫之養有由來也玆者國步維新王靈大振永福慷慨誓師三軍之士莫不感激涕零願捨身以報國予姑翦滅此而朝食疇勿努力以赴戎行行將電掣雷馳殲爾醜類而安我良民矣顧我思頑石有點頭之日惡虎有貼耳之時爾𨿽恃蠻抑豈不感悟用是不憚煩言再三開導須知越國圖遠自古無功億兆離心十敵十臣同徳中國以熊羆之帥率荼火之師永福執銳披堅以爲爪牙之助西山之粟可食十年河北之田可屯百萬關內關外五里一臺十里一站大軍所至山嶽動搖豈若爾邦之今日外務籌兵明日議院籌餉虛張聲勢外彊中漧也哉粵自七月二十八日八月十九等日創爾軍之後所以按兵不動者非畏爾彊一則以天朝尙在議和痛剿之餘爾等有所借口一則乘機觀變正欲厚集爾眾使盡入我网庶幾後患無滋也乃猶妄想攻打北寧覬覦燕臺豈尙在夢中耶或者天牖爾衷幡然悔過還河內南定等城星夜退師舟中則永福𨿽奉嚴旨誠可爲民惜命乞請徐大臣轉懇聖恩赦旣往而贖將來不爲窮寇之追仍聯和好之誼永福一人實能任之決不食言若其怙惡不悛執迷不悟則永福今日承命之下進退維死誓卽身率勁卒鄕導王師捨命進攻不遺餘力城下之日駢首誅戮毋冀漏网夫人貴見機事莫求盡及此日而聽藥石之言誠無損爾邦威望若必負固不服一旦勢成土崩𨿽中國大皇帝不欲窮兵黷武遠海外而西貢巢穴定必乘勢剿平不使爾屬一兵一卒淆迹越南土地斯時西洲各國莫不周知爾國尙何顏立於歐洲耶恐拿破侖第三之辱將復見於今日也此又非僅爲爾警覺者矣且吾聞爾邦稱兵於越皆﹝前﹞﹝在﹞任外務署中一人私見上不裁於總統下不協於輿情尢屬罔上私行違眾速禍今業已去職繼之者主見未定同官爲寮爾當馳書啟牖毋使蹈前人愆也限以三日立取覆音如其聽言藐藐則悅未學前轍猶在惟執事三復之

上劉峴帥書

余虎恩

電稱和議將成有賠外割給遼東臺灣等語兵民聞之莫不吞聲飲恨憂憤塡胸總兵行伍起家年經六十由田畯膺世祿拜眞除聖主之恩施不次憲臺之知遇獨隆有不感激涕零者斷非人類當此君父大讎誓與國事同終始不與倭寇共死生而和議無聊至此撤我南北藩籬任彼直窺堂奧卽一小國已禍臨臥榻各國環起效尢何堪設想是和如未和且不如不和社稷安危系於一繞帳躊躇有不能引嫌自避緘默自甘者謹熟權利害冒死陳之夫和議如此遷就者殆因從前各軍屢戰屢蹶遂謂戰不足恃耳抑知戰事得失必先審敵情察民情諳軍情不得徒執勝負之常置大局於不問也則試以敵情論日本幅員僅四島地不爲廣丁不滿十萬兵不爲彊洋價日增國不爲富曩歲窺我臺灣正進退狼狽而我允償兵費使彼得意以歸遂滅琉球襲其故智而又有今日月初停戰一議在我被陷諸城可取能不能取而彼得抽精銳攻我臺灣廟算深淵已非淺近所能測今日復允賠並許割地不識上年興師是何意見上年所失之朝鮮猶是附庸今日所割之遼臺實爲門戶門戶洞開則彼𨿽無長駕遠馭之規已有囊括席捲之勢與其割土﹝求﹞﹝救﹞和引賊入室何如以守爲戰張网待魚從前旅順各城並未交戰皆淮軍棄城與敵後有傷亡者驗之皆背面傷痕其明證也卽如牛莊一役湘嶽貽羞實亦疏防所致倘得一忠勇之將訓練之師相與決一死戰則彼之火器𨿽利卻一人僅執一槍非兩手能持兩而謂無術以治之總兵殊未敢信也此敵情之宜審者也民情大可見孩提之童亦以殺倭人爲快第關外近歲大荒之後繼以重兵天災流行民不聊生錦州等處盜風日熾搶往來所在多有良善之家至鬻妻子爲食困苦流離野有餓殍有司不以告長吏若無聞政體尙堪問乎倭人乘隙誘惑啖以錢每每陰派漢姦先入內地托名貿易暗通賄賂勾接民心窮餓愚氓遂樂爲之用爲可以免死並可以養生有乳卽娘無足怪也我惟通飭各屬查悉民間之疾苦奏請撥賑以重生靈救民命卽以收民心民心固結斯守望相助婦孺皆兵何一地不可以戰此民情之宜察者也治兵之法首重嚴整今則三五營爲一軍八營十營爲一軍多寡不同而統領名目同卽分位同其立心有忠姦曲直意有髙下才具有長短臨陣亦有勇怯自不能彊不同以爲同頭緒紛繁茫無綱紀安能同心同徳嚴肅整齊此依將軍海城一戰恃劉樹元爲援軍卒因負約失援遂至潰敗良可慨已至於忠憤之士或備多力分或有步無馬卽能獨當一面而於截擊尾追起伏包抄衝突馳騁諸技已難操縱隨心徒藉別軍援應其可恃乎語云師克在和不在眾和不和在心我一心人又一心離心則事終罔濟已覆轍之堪虞同心則利可斷金何倭寇之難滅此軍情之宜諳者也由是言之彼爲客我爲主彼難深入我利久持相持而我則安處室中寓戰於守彼則懸軍海上戰守兩難我不賠卽以賠濟軍彼竭餉源更無籌餉之地各國偪償舊債彼國民怨愈深彼之精銳漸消我之徵調無盡區區島國不能出我掌握中堂堂中朝何竟甘貽腹心患

乾隆二十三年正月髙宗純皇帝諭曰駕馭外藩之道示之以謙則愈驕怵之以威則自畏此二言若子孫世世能守實大淸國仁萬年無疆之休也欽此聖謨洋洋不獨我皇上永宜謹守內外臣工何一人不宜欽遵爲今日正不必言和而請與言戰戰則避水就陸俟有登岸聚而殲旃且不遽言戰而先與言守守則日異月新遇有機緣相時而動顧守之道亦有三焉一在選將將貴勇尢貴謀承平日久宿將凋零有存焉者或暮气已深頹風莫振或因陋就簡整頓需時或任用非人或兵額太短以致盛名之下其實難副此外將不知兵夤緣幸進者實繁有徒恃兵符爲兒戲敗由自取非敵之彊夫朝廷所倚重者主帥主帥所倚重者統領統領所倚重者營哨官營哨官得人而什長伍長均得其人斯踴躍用命萬眾一心其統領者乃能隨意指麾如身使臂臂使指血聯貫一气呵成否則手足痿痺腹心誰𨿽眾無所用之擬請擇關津要害密駐重兵處處與畿輔相顧合關內外通盤籌劃應練大軍六枝每軍步馬精兵六十營遴統領六員外四勻派地各專責成某處失守必某員全軍覆滅斯誅無可誅才得諉諸气數查彼傾國之兵不過十萬縱令聚攻一處而有三萬人捐軀赴義彼豈獨無所損折乎此聚則彼聚彼散則此散前軍敗而後軍可勝彼所先踞者我復以別軍取之彼亦終無勝算也此選將領所以一事權而選之之法在平時畱心細察實事求是未可曲循情面貽誤戎機一在裁兵兵貴精不貴多統計徵調各營奚啻數百或招市並遊民或雜以僧丐或狃制兵積習不講操防或年力就衰或喫食鴉片此卽嚴加訓練其可望成勁旅乎擬請於關內外各營循名核實汰弱畱彊挑足三百六十營以備戰守無論旗員漢官苟非勁旅立卽奏明皇上裁減歸並務祈一營盡一營之長一勇得一勇得一勇之力斯戰無不勝餉杜虛糜如精壯不足夠數則赴南添募驍勇以實戎行不可濫收入伍此左文襄入關平隴辦有成效者兵裁餉節而後餉可議加古偁重賞之下必有勇夫倭寇𨿽悍何難盡絕根株一在養气古來禍變之大且奇者莫如滔天洪水而神禹得告成功其次如銅頭鐵額之蚩尢卒殞命於涿鹿則以風後力牧之出奇騎虎役豹之巨無霸卒授首於昆陽則以雲臺諸將之效力蓋天地間厲气鍾於異類以亂天下必有天地間正气產爲偉人以安天下其大較也以元會運會之說推之堯舜時當年午會今去堯舜僅四千餘歲依然午會周孔之潰澤不應歇絕今日卽外域之鮏羴不能久混於中土考宋當南渡恨抱金牌尙有嶽少保气壯山河屢挫金師今諸將銳气全消聞風鼠竄又武穆之罪人較南渡功敗垂成尢爲憤气無他淮軍喪气於前湘軍耗气於後聞者爲之气短遂可知其气之餒也擬請代奏陛見容總兵面陳一切務期君臣一徳力撐元气充剛大浩然之气鼓天下忠勇之气所恃以滅絕倭人者此气恃以固結人心維持國者此气得養气制勝之法而以靜馭動以逸待勞庶幾一鼓作气眾志成城百神力昔人謂孫吳之技擊不足當桓文之節制不足當湯武仁義之勇非迂論也彼以賠割地議和者吾恐賠不勝賠割不勝割不徒令人气沮耶所有聞電憤激及熟籌戰守各下忱可否摘由代奏出自鈞裁

行軍當嚴賞罰論

﹝陳耀卿﹞﹝髙瑩﹞

孔子云則以學文此則字有急讀緩讀之分惟朝廷有功則賞有罪則罰此兩則字皆急讀無緩讀若誤作緩讀謀國是者鮮不一誤而再誤乃我國諸公不獨此賞罰二語之則字作緩讀甚至如聖諭內卽字速字等亦作緩讀今倭奴遣援兵十餘萬縱橫跋扈於海上幾不可復制此豈敵人之彊哉實我海軍之不振致之也何以言之此次鴨綠江大鹿島之戰我國𨿽獲全勝大壯海軍之色究之斬將褰旗之志未滿也我軍鴨綠江之行實爲押護運兵商輪當日除分撥兵輪魚雷船保護商輪登陸外實余定遠鎭遠等十船備敵而十船中又爲濟遠方伯謙畏縮誤事撞傷別船一艘其實僅餘八船以決勝於洪濤而倭奴則盡驅國中至堅至大至快之船十二艘乘暇扺隙出全力以掩伺於中途是眾寡殊而形異勢保護重而心力分也使當日者行泰西之法兩國預下戰書訂期於洪波巨浪中先升紅旗限以二十四刻爲﹝限﹞﹝列﹞逾刻卽行開彼此一意孤行得出全力以相搏倭奴又豈止東遁已乎且我朝廷行法𨿽恕而立法特嚴北洋海軍濟遠管駕方伯謙懦將也初在軍次脫逃一之已甚本不可再也乃再延至髙麗海而與倭艦三艘決戰棄廣乙操江於不顧𨿽棄甲曳兵之際猶以船尾大擊掃倭船倭督實則大副二副兩目之功當廣乙之未還也方伯謙倩孔方家兄之力上通下濟掩罪奪功冀邀上賞及廣乙之將還也多方買囑賂全船之軍士如出一詞然能賂軍士之囊不能賂軍士之口以致退有後言莫不私相告語曰我船主善於避彈明其逃匿艙底畏縮之甚也乃猶觀望遲疑擬罰不決置諸有功無罪之列專駕駛統軍士逍遙海上將以爲經大敵之勇員卒至怯情盡露莫可遮捫貽誤軍機無能收拾然後請上方之劍斬怯將之頭謂之罰之不嚴者非耶廣乙林國祥勇將也兩軍相以奮迅爭先拚死向前者爲忠勇林國祥以一艦而直薄倭船三艘橫衝直撞奮不顧身𨿽當時冒險不能保全船以出險然船上軍士被擊者已數十人船主被擊者已無完膚矣如不擱淺將爲倭奴所擄謂爲識誰曰不宜乃猶遲疑不決錄用不前置諸不論不議之之列謂之賞之不重者非耶使當日者丁統領執法如山冰霜凜若怯將如方伯謙革而逐之勇將如林國祥獎而用之則此次大鹿島之戰多一勇將卽多一勇船船不誤撞更多一有用之船多此二船卽多大數百不獨可以匡我致遠經遠之不逮而倭奴多受此大數百其狼狽披靡更復不堪設想矣又豈止東遁已哉而說者謂非丁統領賞罰不嚴之過實左右黨翼誤之也丁統領久有殺倭之心柰左右無非个中人而个中人尢恃內援於憲幙一若恃黨淩挾而無使丁統領專其權顚倒是非無使丁統領行其法噫異矣大鹿島之戰將來書之史冊未免不畱千古一恨事也夫行軍旣不可嚴賞罰而海軍則更甚卽海防何獨不然玆聞粵東魚雷局某總辦卽無獎賞以厲軍士又減刻軍士薪資爲飽囊之計初則每兩刻減二分再則每兩刻減四分遂令各軍士或攺圖別業或來遊滬上而彼所遣用者皆鄕親庸劣之人或則以贄敬相從當此王事劬勞煌煌懿旨分慶典以卹軍士彼某大員者竟漠不關心但知肥己豈當道諸公亦聾瞶不知哉書生自知冒罪不容逃但自中日啟以來染一憤气之癥病勢炎炎無復抑遏深欲斬竿爲泄憤之方而手無寸鐵又愧力量不勝惟冀以一管毛錐直剌倭奴之心並泄一己之憤焉已耳

用兵貴作其气論

陳耀卿

春秋左氏傳一書言兵之書也曹劌之言曰夫戰勇气也一鼓作气再而衰三而竭彼竭我盈故克之此魯之所以勝齊也司馬子魚宋之知戰者也其禦楚也先欲乘其半濟而擊之繼欲乘其未成列而攻之所謂先發以制人也孫叔敖之爲楚令尹也其言曰寧我薄人毋人薄我軍志曰先聲有奪人之心薄之也遂疾進師車馳卒奔乘晉軍此楚之所以勝晉也此無他乘其銳气而用之而已當倭人之始作難也惟日調兵至朝鮮我國但以孤軍遠駐牙山不先遣勁旅駐韓京保護髙王矣又不先藉剿撫東學黨爲名據守要險顧此猶可曰意念之未及料也其實我駐兵以保屬國固我屏藩與和議無傷何以瞻顧而不爲坐失事機深可扼腕當倭奴擊毀髙升之後勢成決裂乃敢擾我威海旅順臺紛然遊弋海面以窺伺我邊疆一若我並無海軍足與相抗者使其時以我兵輪戰艦突出環攻或邀之於要道前後夾擊可操勝券不然當我皇上赫然震怒之時南北洋海軍敵愾同仇請命於上願出而決一戰盡統貔貅十萬之師風輪火管飛渡東徵猶如迅霆疾雷之奮然一擊倭人未有不靡者蓋倭人謀爭朝鮮擾內海不虞我之猝涉其地守備空虛豈能抵禦此圍衛救趙之一法東徵旣捷然後截海據要控其背而抗之吭倭往朝鮮之師可使之片甲只騎不返今則防密矣守困矣圖之爲晚矣𨿽然誠使海軍戰於外海陸兵戰於朝鮮區區倭奴藐玆醜類誠不難聚而殲旃也乃海軍過於持重豈欲避其銳而承其敝與倭奴言大而志誇其告泰西各國曰誓以五十萬眾繞出山海關後進窺京師其意將作孤注之輕於一擲耶抑以韓地之兵屢輕敗乃姑以此言示誇耀而掩恥辱歟倭奴蕞爾小國悉括傾國之兵不過廿一萬調往朝鮮者已有五六萬卽使老弱充數婦女從戎亦不能盈此五十萬之兵額也其以自欺耶抑以欺泰西諸國耶𨿽然我於此不能無疑焉倭奴之敢於出此者其中必有所恃百十餘年前俄法連衡徳奧意合縱歐洲大小各國環伺眈眈莫敢先動於歐洲保太平之局而移其毒於亞洲方幸中日之構以坐收漁人之利朝鮮豈倭奴之所得取乎卽使已食在咽亦將哇而出之今此役也俄法兵舶僕僕往來意豈徒在觀戰乎哉俄人方謂無許倭奴一兵畱於朝鮮而倭兵晏然如故也俄人之待我中國意暱而言甘果足信乎其先俄人揚言毋許英人再行駐兵巨文島上以扼要口及以七艘駛往朝鮮見有英之艦駐泊遽爾返以與法使就商此其故亦可曉然於意外矣泰西兵輪之眾鐵甲之堅巨之利海軍之精以英爲巨擘法次之俄又次之觀英之戰舶獨多已至二十有四艘蓋鑑而以陸軍長驅直搗以攻復韓京蕩平釜山由對馬島以臨長崎使其陸軍隻輪不返束手無策然後會聚海軍據定形勢以萃其戰舶此所謂匿其所短以用其所長何難掃穴廷致其死命復琉球之宗祀免朝鮮之侵陵而獻俘闕廷揚威海外哉

卷五十三兵政九兵機三

操縱離合論

英國林樂知

有尺素書自秦淮來具言今南皮制軍分向英徳兩國制造廠訂購大鐵艦二艘各重英權八千墩頭等巡海鋼帶艦二艘各重五千墩二等四艘各三千墩需其工竣駛回華海南洋海軍之中衝於是乎在並言制軍將遴選水師學堂肄業生百五十名屬容純甫觀察閎挈往徳國精習海戰儲異時幹城腹心之寄以視粵督譚云覲制府之識見誠相去天淵矣譚公以粵洋戰艦盡失裁水師學堂然而中國之孱弱在於縱而不操中國之缺陷在於離而不合儲才購械以猶落第二乘義不揣固陋願爲樞垣元老巖疆天師剴切道之曷言乎其縱而不操也中國三面距海海軍斷宜精練當夫創議之始參仿西國制度京師特設衙門以親王貴臣操全權實已得其要領顧核其名目乃以北洋南洋爲二支或曰閩粵不於南洋故有三支或又曰閩粵兩洋各自爲軍宜號四支分支愈多僨事愈甚識者已竊竊然憂之而制艦鑄選將練兵調防籌餉諸要政悉縱其權於疆吏疆吏遂若各私其軍聊圉吾圉彼秦越人之肥瘠漠然不加喜戚於其心而不知狡焉思啟封疆者已釃酒椎牛相慶賀也日難之甫作也海軍衙門王大臣果操戰守之海權謂宜急檄南艦閩艦曁適在北洋會操之粵艦與北艦團成一大軍或亦效日本兩軍疊爲前後也者譬如捕鹿犄之角之期共僕之日艦𨿽疾於飛隼當必有全軍盡墨之一候夫至日軍盡墨區區島國海權全失無論不能進窺華境且亦何以飛渡朝鮮是屬藩幾危而復安金甌有全而無缺也乃海軍衙門訖未嘗操其權也南洋之言曰吳淞爲江海要衝兵艦斷難抽調閩洋之言曰馬江之瘡痍未復臺防復戒嚴於是大同鴨綠諸江滸殺聲四起警報紛來江浙以南翛然無事外甚至北艦熸於劉公島廣丙艦管帶某以粵洋艦隊無豫北洋爲借口殷殷向日將乞憐外國嘩傳引爲笑柄夫某管帶固可笑矣而縱權之流獘竟至於此嗚呼此誰之咎歟鴨綠江之戰日艦出於不意故與華艦遇者僅一軍耳然諸艦一气萬眾一心進退周旋悉視中軍之幟中國則南艦逍遙於河上北艦支絀於海濱旣遇日艦廣東甲乙丙三艦與北艦不相習北艦與北艦亦幾各自爲戰提督之旗鼓又﹝﹞﹝聞﹞然而寂然此其所以分勝敗也非戰之罪也且日本運兵船曾屢過吳淞口外矣海軍衙門誠操戰艦之權亦尙檄飭南洋截而取之可﹝以﹞﹝矣﹞收桑楡之效又豈料堂堂中國縱海權於督撫之不已更移而縱諸敵人遂令海闊天空橫行無忌者泰西觀戰諸艦將素皆奉其海部之威令赴湯蹈火所不敢辭及見南艦優遊置北難於不顧未免動色相告詫爲異事然日國則思之爛熟矣華艦有南北洋廣之殊陸軍有湘淮旗綠之別明知兩軍相見彼此必不相救應爭城掠地易於拉朽摧枯是以心气愈肆膽气愈豪皆謂水陸奔馳我以全力相貫注如入無人之境耳今戰氛漸息積獘畢呈西人將勒成書用垂炯戒中國不乏明智之士未應安於不知張公達人尢宜洞諳其理何乃儲才備械依然劃界分疆此愚之所大不解者也中國髙視闊步恆願人奉以大國之名論其地誠孔大矣察其事反願自儕於小國卽以南洋言之新購戰艦八艘合三萬八千墩新選學生一批合一百五十人識時務之俊傑微張公其誰與歸哉然而局外人仍深惋惜者則以南洋成軍而後權卽操諸南北洋與及福廣艦隊仍聲气不相連指臂不相使也是則北洋﹝如﹞﹝之於﹞西班牙南洋如﹝丹﹞﹝舟﹞麥閩洋如和蘭粵洋如比利時也之四國者各有艦隊也一國有事三國了不相關也夫使西丹和比諸艦聯爲一軍尙未足與英法俄徳諸邦絜長比短矧復分而爲四其孱弱可勝道哉

曷言乎其離而不合也試以我美言之夫美國聯邦四十有五邦君皆有自治之權非如中國之受爵王朝者也然而聯合諸邦之東枕大西洋南沿墨西哥灣西濱太平洋者初未聞其制一小艦練一水師則以海軍之權合於民主寄於海部屬於水師提督而全不於邦君以杜離心之漸也及考其內地各邦近者距海數百里遠者或更數千里乃與沿海諸邦無一不有海軍則以海軍經費合於民主寄於議院屬於戶部尙書而全行於徵邦君以成合眾之局也至其平日泊船汛地亦無此疆彼界株守一隅之獘中國誠欲重整海軍似宜卽以美國爲法美國幅員遼廓視中國十八省實增一倍若合中國蒙古西藏東三省而並衡之則美境差不逮也徵發期會之權悉以合諸皇上而寄其任於海軍衙門王大臣專其責於海軍提督各省本有之水師自提督以次悉稟號令以專閫自居海疆有事之秋海軍提督三四員恭秉廟謨互相策應力以合而愈憤謀亦以合而愈精卽如此次救朝拒日之役南軍截其後北軍攔其前閩粵諸軍撓其旁此以離爲合之法也或並力以遏凶鋒或分隊以攻巖邑俟其來犯悉隊破之洎其敗北分道追之此以合爲離之法也至於海軍經費則核各省之財力而統籌之荒徼如滇黔名都如豫巖疆如川陜無藉海軍之作用而莫不有海軍之名分此又以合馭離以離助合之法也總之海軍之權無論分爲若干軍悉應掌諸朝廷統諸皇帝戰事忽起爲勝爲敗翳皇之責爲罪爲功翳提督之責行省大小官吏供其煤水待乃糗糧已畢乃事歐美各大國及仿照西法之日本例皆如此今中國之海軍離而未能合謂爲省分各殊已足異矣乃一省之中各縣又各不相合驟聆之而駭然徐味之而不覺喟然也日本起東三省失守地城各官部議照海賊登岸不能堵禦之舊例予以革職處分又予兼轄官以革畱任處分夫日軍豈海賊比哉彊責地方官以不能守城之咎是亦猶漢時之遇天變而策免三公也地方官固莫伸而不肖劣員遂有圖規避而思牽制者積縣成省積省成國糜爛其局皆所不計是反不如封建之世尙有合縱連橫之成約也愚以爲中國之離而不合之病先已中於膏﹝肓﹞﹝盲﹞百體四肢不相連屬欲求元首之無叢脞萬不可得今苟幡然變計盡革督撫典兵故陸軍總帥亦駐京師如英君王之堂兄久握陸路兵權之例君臣佐使合成良藥以療沈則京與外之勢合矣然君之與民尢不可離同心同徳之朝不徒主憂臣辱已也憂民之憂者民亦憂其憂豈有京師方岌岌可危井裏仍洋洋自得者泰西各國遇有意外之需稱貸於民咄嗟立辦豈有部庫已一空如洗富室仍一毛不拔者譬諸大奐焉輪焉而楹桷已爛其故釘瓴甓僅塗乎敗堊狂風猝起棟折榱崩之禍將在目前而燕雀處堂仍復冥然罔覺也此愚之所﹝尢﹞﹝由﹞不解者也泰西合民之法莫如議院中國尙難仿照辦理姑不具論惟念禦史一官有言責者也祇以例許風聞言事未免有不諳事理妄行攻訐者更有故亂黑白藉報睚者甚至有婪索賄賂以圖挾制者欺君之罪已屬匪輕誤國之憂伊於胡底愚謂今宜遵分各道之制而攺用本道之人其人旣以名下士而戴柱後冠卽以京畿道而言上自宮闈下逮井裏事不便於民者悉奏罷之貴自兼尹賤下逮裏胥政有爲害於民者悉劾逐之淸華如學校辛苦如隴畝貿遷如闤闠造作如廠肆法有益於民損於民者悉分別推廣而裁革之士气大伸民情遂固至於他省之事自有其本省之人核實條陳毋許越俎其餘杜獘之道不一其端參酌臺綱是在總憲從此國與省合君與民合中國中缺陷可冀彌縫矣以上兩條語頗傷於切直然中國致敗之禍實肇於孱弱孱弱之故則操縱之未得其宜也中國就衰之勢實基於缺陷缺陷之故則離合之未明其理也嗚乎往者不可諫來者猶可追徹彼桑土綢繆牖戶鴟鴞之詩宜之矣矧其在旣陰旣雨之後哉若夫南皮制軍則中國之偉人也吾愛之重之輒因購械儲才購械猶可緩圖儲才實爲先務而以操縱離合之說進爲中國全局計正自不得不爾若謂譏切時政則吾豈敢

我戰則克論

金安淸

客有詢於余曰今日之洋務應戰乎應和乎余曰此何待言亦戰而已矣客曰其船之堅其之利其軍心之悍且整我之所法西人之利器已用心十餘年而彼之機巧層出不窮槍之後開花不已進而至於連珠矣船之火輪不已進而至於鐵甲且水雷矣我𨿽疾足以往彼則絕塵而奔果何恃而操必勝乎余乃喟然曰君父之仇不共戴天春秋之義九世猶復我宣宗成皇帝之海疆遺憾也遺詔不入廟不配

天不立聖徳神功碑我文宗顯皇帝之北狩熱河也

聖躬不懌馴至大漸凡至異類之逼迫苟爲大淸國臣子者豈可一日忘諸心乎是戰之說不必問其有可恃與否第當審義之當戰與否耳然而亦有說焉夫人定勝天天定亦勝人至天與人交相感而其勝乃可必天之心何在在於民民之心何在在於君使君之心能事事惟民是依民之心刻刻亦惟吾君是戴則其兵有不勝用者矣財有不勝理者矣獨不見美利堅之於英吉利普魯斯之與法蘭西孚美利堅本英屬之民耳至英君虐斂不能撫有其人遂顯然起而爲之敵血戰八年至今自成一國普魯斯受法人之挾制七八十年一旦君民合力圍其都降其主全力挫滅之而有餘此豈分別彼此船之低昂乎只在君與民之心合與不合之分耳故今日議戰不必問我之船如何當先審我軍民之心爲何如也我大淸之入主中國

聖聖相承深仁厚澤前後三藩之變川楚之變甚而近日發撚之變皆由民心尙固得以次第蕩平然今日與洋人對敵我之軍民能死力與否能不爲敵資所誘甘爲前導與否尙不可知也則戰之說固亦未易輕言也今欲爲戰之說必先求戰之本本者何吏治也民生也士習也軍紀也國家於此四者盡其心得其法則我中國之根本固矣心膂壯矣朝與野一其道同其風上下貴賤固結而爲一心兵之鼓勇而出也彼一能傷百人我以千人進彼一能傷千人我以萬人進悉如普人攻法國之臺使大並無裝放之暇而如林如旅之眾亡命直前苟近其身則槍無所施能遷遠於海則輪船鐵甲有所不能到則彼亦且如我何而無柰我民之心未易收也閩廣之無賴百金之餌爭爲漢姦焉津沽之匪人千金之賄私埋地雷焉以如此之軍如此之民卽槍過於洋人十倍而必敗於敵者可操券也我

聖祖髙宗之百戰無敵於天下也試觀其時之吏治何如之淸民生何如之厚士習何如之醇軍律何如之嚴譬如士民之家家政井然田產秩然奴僕之於主人無不頂而戴之則偶與他人訟無不勝矣反是則外方來內訟旋起甚至輸主人之實情於敵故自古及今從未有內未安而外可攘者也普國之君今年八十外矣其幼年卽爲法人所辱含垢忍恥者幾何時臥薪嘗膽者幾何時任賢任能睦鄰結援又幾何時至國彊而民气振日耳曼各國則皆推尊之澳大利亞則已摧散之然尙未肯與法人爭迨法人彊令王子不許爲西班牙之主且巽其詞而曲允之至萬不得已橫逆屢加通國之人皆裂眥攘臂而不與共天日夫然後始陳師而出焉及法境盡矣法君虜矣猶許其議和而不欲遂墟其地𨿽受害之法人至今亦無有痛詈普國者其卹民以仁使民以義深謀遠算彊忍陰鷙能令其國之人皆樂爲之死待至數十年後而果於一發此中國古人中句踐田單所不能爲者又豈書生紙上談兵撫劍疾視空言無補以宗社大計僥幸孟浪而一試之可比哉

吾嘗聞之老輩矣雍幹時作吏者其將赴任也必先慮律例之不諳詞訟之不決胥吏之未易馴伏緝捕之未易精勤揣揣焉懼爲宗黨羞今則所慮者陋規之不丰耳錢漕之不多耳親與友責望之重耳上司同寅趨承之煩耳昔之爲民者日出作焉日入息焉以見官府爲畏途以欠錢爲巨累今則吸而已酗酒而已能健訟於公庭爲豪能恣橫於鄰里爲快昔之爲士也終年不窺園終身不廢讀布其衣蔬其食村塾之館不過十金市井之徒不交一揖有更數十次小試而白首爲童終不攺其儒素之業以貪利他圖也今則未徧五經已登黌序伏案數刻便事嬉遊幹訟事爲固然哄考爲本分稍有才調非替人鎗代卽插訟扛幫而悉以爲狎邪博進之資至窮餓而不悔嗚呼官也民也士也其狼籍至此其尙能親其親長其長而爲國家效死不去乎哉至於兵則更有奇焉者昔之各省官兵奉調出徵也父母泣於途妻子慟於野其視從軍爲至苦矣有過而哂其怯者則對曰此行死於敵者十之四五死於法者十之二三幸爾生還無幾一勝仗所償﹝者﹞一二月錢糧耳一克城所得者一枝藍翎極矣受國家豢養數十年有事能不以死報乎今則兵勇之往軍營合家有喜色﹝人﹞訝何以若是之勇則對曰勝則大發洋財平居亦可冒虛吞公費卽有不合棄以回無名籍可稽與平居無別又從何處查我萬一喪亡世襲先之專祠繼之出兵不數年非提督卽總兵花翎黃馬褂更易易也如是則以從軍爲樂夫四海之民以從軍爲樂則其於畏法懷恩二者尙有一二念在哉以從軍爲苦者仰君上如天如神不令之出則已出則有必死之志焉以從軍爲樂者不過四兩五錢募我一月耳一月盡則漠不相關何往而非逃生謀利之路兵心之不堪更有出官民士之上者求其敵愾同心以身許國視敵如仇以馬革爲幸者有幾人哉故論今日洋務必以戰之一字爲天經地義而所以能戰之故𨿽不能如普魯斯經營五十六年亦必下二十年極苦工夫自兩宮皇太后皇上親王大臣樞輔部寺臺諫外而封疆司道守令無不振刷精神臥薪嘗膽破除一切習气處處循名責實實事求是無一事不綜核到底無一人不功罪顯然凡資格嫌疑推諉趨避敷衍顢頇各獘痛心湔洗使中國庶政蒸蒸日上民則皆遂其生士則皆樂其業官則加費以保其廉兵則重餉而嚴其罰此則安內之大槪也至於各國交結之道則宜恪守大信凡可允者旣允之後立卽照辦不可允者始終堅執且婉詞以曉諭之使之心服凡通商各國皆宜使聘往來不絕並添駐洋公使七八人擇其通達事體公忠誠實爲外人敬禮者與之聯絡洽庶可洞知外情一旦有事不致茫無所措在外流寓之人皆各設領事斂以餉而練爲兵緩急之間海外亦可調遣此則攘外之大槪也如此表本兼治二十年內姑且相與羈縻二十年後察有機會可乘則約西北之與國糾中外之義民庶幾可以爲非常之大舉乎若不能下此苦功而專以虛憍之詞淺薄之見自居忠義不問安危則夫人而能之於社稷大計又何關一絲之輕重哉吾所謂戰者與天下之人同吾所謂能戰能勝之道則與天下之人異然欲捨我之道以求勝則自古及今由內至外斷斷乎無此理也客爲之爽然失色而退乃濡筆紀之

防海防陸難易緩急論

李經邦

嘗謂中國近來防務有難而無易有急而無緩以海防言之兵丁不及西人之精煉船不及西人之堅利巨海中之潮汐風濤不及西人熟悉各海口之島嶼險要不及西人盡知𨿽亦築臺購鐵甲而有利器無用利器之人則水師亦何足恃海防如是安可視爲易視爲緩哉以陸防言之俄人已踰大興安嶺而南與我劃黑龍江爲界險要之勢已失東三省形勢日蹙而我之陸軍均系旗丁無綠營勇不﹝勤﹞﹝動﹞操運吸食鴉片下以賭博爲能上以克扣爲事一旦俄人狡焉思啟此等陸軍萬無可恃陸防如是豈可目爲不難目爲不急哉然防海防陸𨿽如是之難如是之急而以中國之時之勢力而論斷不能海陸兼顧旣不能兼顧不得不於二者之中先擇至急者圖之以目前觀之防海𨿽難較防陸爲稍緩防陸縱緩較防海爲尢急何言之歐洲各國之最富彊者莫如英法美而三國皆去中華數千萬里而輪舶飛駛近者非一月不達遠者非數月不達卽使戰而能勝則孤軍深入勢甚可危設不能勝則異土殲師後難爲繼千國此時海禁大開各口岸均爲通商公共碼頭百貨蝟集萬商聚一旦興戎則各國必執公法以相繩故歐洲各國每與中國齟齬或張兵威以示恫喝或乘修約以肆要求而卒未見有顯啟兵端甘爲戎首者蓋西人之志但在貨財不在土地西人旣不覬覦我疆土則我中國防海之舉可以稍緩惟陸路則與俄羅斯土壤毗連處處可以入犯事事可以挑一有爭端不難以非理相加得寸則寸得尺則尺在中國旣無險隘可守在他國難以公法相繩是中國防陸不較防海爲急乎然我之陸防自黑龍江至新疆綿二萬餘瑞安能節節設防亦惟有擇要害阨塞之區防之而已要害何在一在西北之喀什噶爾一在東北之琿春玆二地者一爲俄人水師之出路一爲俄人商隊之要道喀什噶爾爲新疆屬地從前左文襄肅淸關隴其老謀勝算必能先事預防目下設立行省該處地方官尙能實事求是力爲整頓卽綠營兵將均系身經徵戰尙不至十分疲玩俄人知新疆之無隙可乘也則必出其不意攻其無備攺其擾我東三省東省𨿽有練軍而經邦曾於戊子年奉使至奉天吉林黑龍江等處觀其所練之兵統是旗丁大半老弱癃疲虛靡餉糈濫竽充數且多嗜好練軍大臣礙於情面不能認眞斷不足敵俄人今欲撟其獘不若招募漢勇統以知兵大臣勤加訓練布置從容無事可以擒獲盜賊東三省馬賊甚多有事可以捍衛疆圉由是觀之防陸固以練兵爲急也𨿽然兵練矣而所以養兵者則曰從何出要非屯田不爲功自古以來禦夷狄者皆不能廢屯田如漢趙充國之擊先令唐郭子儀之鎭河中其餘之載在史冊者無不班班可考東省中沃壤不少均宜稻田誠能大興水利則一二年中可期成熟假令招人十萬分半爲守分半爲屯度地勢驗土宜給種給牛人數十畝別以一人統其眾按畝徵以足兵食則以民養兵而兵可不潰以兵衛民而民無可憂兵民相依爲命俄人𨿽彊何敢窺伺哉若地之斷難耕種者不妨大興牧務東省及內外蒙古科布多等處或本有﹝牧﹞﹝物﹞場或不乏曠野艸地苟擇艸長媒驕之處以畜牧爲名修備爲實與屯田相輔而行則邊陸有事轉運利便近可顧山陜之妨遠可備漠北之徵調俄人見我之有備也亦不敢從而生心矣

然兵𨿽精𨿽足猶慮呼應之不靈也則宜造鐵路固以天津至漢口爲幹尢以東西北支路爲最要西北自嘉峪關至霍罕交界平常路程約兩三月俄人自裏海以東已造鐵路至謀夫距霍罕陸路不過三十餘天一旦新疆有事華兵𨿽彊遲不敵速勝負利鈍之機不待交餒而已見當由嘉峪關造一鐵路至吐魯番以吐魯番爲總匯分爲兩支一向天山北路聯絡各城而至伊一向天山南路而達喀什噶爾此防彊俄於西北也東北則俄欲自琿春造一鐵路至西伯利亞以備據我長白山之陽阨我朝鮮之背如其與我失和可作疾雷不及掩耳之舉是宜由山海關造鐵路至奉天省再向東北至吉林省之伯都訥又東偏北沿混同江混同江𨿽爲俄據而沿江以東尙爲我地而至三姓再西南沿瑚爾哈河而至寧古塔由三姓仍沿混同江東北至黑龍江會處再沿黑龍江西北而至黑龍江城則一旦琿春有事近運寧古塔三姓之兵以遏其前以伯都訥兵爲策應遠運黑龍江城兵由陸路直搗其巢穴而令其首尾不能相應我更嚴守圖們江北岸之長白山南岸之朝鮮各要口圖們江口𨿽爲俄據而北岸爲長白山南岸爲髙麗界非俄地以防其乘虛而襲俄人𨿽彊而我以逸待勞無有不勝矣中國之陸防旣固而我爲東三省門戶者則爲朝鮮朝鮮之北境名咸鏡道會城曰咸興統府三曰會寧曰永興曰慶源一曰端川北界吉林而極北之東部卽爲俄羅﹝屬地﹞﹝地屬﹞中隔以圖們江口俄人若屯於其屬地而由陸路窺朝鮮必取道於慶源之慶興道一帶皆咸﹝鏡﹞﹝境﹞爲朝鮮之北之道慶源爲咸鏡極北之府此處最關緊要苟不設重兵守之俄人乘其不備直入朝鮮則我奉吉二省深受其害故必須先事預防以杜其陸路入寇之計陸防旣密於是徐圖防海之策蓋防陸𨿽急而究較防海爲易防海縱易而要比防陸爲難也中國陸軍尙有把握海軍則萬萬不及西人觀昔年法人擾我馬江我船與法船數亦相埒而紅旗一麾我之船盡被毀夷迨其後一戰於宣光再戰於諒山正當法人菁華薈萃之區而乃拉朽摧枯勢如破竹追奔逐北恢復全疆豈馬疆之法軍皆梟勇精銳而宣光諒山之法人盡老弱疲殘乎誠以海戰乃西人所長陸﹝戰﹞﹝軍﹞則我﹝軍﹞﹝戰﹞所長也以我之短而敵人之長其不勝也固宜然中國旣知海戰之非所長斷不能自安於所短旣不自安於所短則海軍之不得不練也明矣然防海之要不僅築臺購鐵艦已也在乎繪島嶼測天星驗風暴候潮汐試砂礁計鍼路辧水泥演陣圖而其尢要者莫如嚴舉錯舉錯不嚴則人才不奮觀今日之水師司機器引鍼路者不乏人才柰皆厄於下僚不克展其所長而爲管駕者大抵夤緣要路以逢迎爲盡職以揣摩爲能事鎗藥彈不視爲戰具而視爲利藪風濤砂礁茫然不知一旦有事安望其指揮用命哉苟能實力整飭一矯從前積獘此等管駕去之務盡不使一人混其間而凡充管駕者必須自能司機器看羅盤放槍始足以資駕馭西國之設海軍也先於學堂誦讀專其藝以明其理後乃到船習練行其法而悉其事日有課月有考升有序革有條以故有膽有智有識有謀令肅威行矯捷忍鷙明測算以知程途之遐邇驗气候以知風颶之有無習準頭以期槍之中的制船网以禦水雷之轟船至於海道闊狹沙綫短長如數掌上螺紋故能橫行海上所向無前我誠能師其所長而彼乃失其所長矣師其所長而更勝其所長則我獨擅其長矣如是而中國海軍尙不能獨步寰中者吾不信也然究其源非嚴舉錯不可至以形勢言則北洋較南洋爲尢急京師居中國東北天津居其前爲門戶臺居其旁爲藩籬旅順居其背爲腰脊而北洋獨扼其衝朝鮮又爲北洋之門外經營北洋蓋卽聯朝鮮之勢也聯朝鮮卽以固東北之圉也以北洋控朝鮮卽以朝鮮控東北故曰防海則北洋較南洋爲尢急若南洋之瓊州舟山臺灣等處𨿽亦皆爲要隘而目前尙無須十分過慮俟北洋之防旣固然後徐圖南洋以成犄角之勢此亦先難而後易先急而後緩之道也中國之海防陸防旣皆可恃然後伺隙而動索琉球於日本歸緬甸於英吉利取安南於法蘭西凡我屬國仍當由我保護諸國𨿽彊有不聞風而生畏哉當局其亟籌之

隱消敵患論

楊毓輝

嗟乎今之世一防務緊之世也昔者藩屬拱衛固如復壁重墻今則琉球夷於日越南並於法暹羅緬甸淪於英四顧茫茫藩籬盡撤以致唇亡齒寒海陸並重蓋防務之不可忽也非一日矣顧或謂自光緒初年創設海軍綱舉目張具有成效所備大小戰艦不下數十艘近來赫赫軍容足與西人齊驅並駕似海防之道已備至於防陸之道似尙未及若是則謂防陸較重於防海者有之矣或又謂中國各邊俱有大軍駐足以固我疆圉無虞蟊賊之侵似防陸之道已優至於防海則紛歧難於控制似宜大加整飭若是則謂防海較重於防陸者有之矣蒙以爲此二說皆偏也以時勢而論則海陸各疆綿延﹝窵﹞﹝寫﹞遠有喫重處卽有不喫重處故其各有難易緩急防務之不同非可一槪論也且昔日防海以東南爲重而今日防海莫急於治西北尢莫難於治西北若東南轉可緩焉矣昔日防陸以小醜爲患而今日防陸則急於制彊鄰尢莫難於制彊鄰若小醜猶其易者矣蓋時勢不同情形迥異也詳請論之曷言乎防海之難易緩急有不同也查沿海各省延袤一萬七百九十里分而言之如浙江寧波之定海太液渙湖頭渡溫州之飛雲橫陽頭嘉興之乍浦澉浦臺州之松門海門紹興之三江沙門杭州之龕山赭山皆爲列郡門戶則江南長江長淮類皆險要而吳淞口尢爲海道咽喉關系最重江北則新港蛤蜊麻繩等港與沿北大海口爲海寇出入之所守禦較難以言廣東則七洲洋老萬山向爲要害而廣州之虎門亦爲扼要之區以言福建則烽火之臺山小埕之東澳海壇東庠南日島坵浯嶼澎湖元鍾銅山等處皆海寇必經之地故江夏侯有五寨之設所以鎭之也由此觀之東南各海似亦當設重防而不可緩不知東南各海所防者歐洲各國耳方今歐洲各國通商內地皆有持盈保泰之意深恐兵端一起必至商務衰微蓋其處心積慮所不能忘於中國者不過通商之利耳互市之權耳初不在土地人民之大是故東南海防今日尙可從緩而其最難最急者莫如登萊旅順一帶查登萊二郡凸出於海東南北三面受敵而其在海外則島林立自沙門長山田橫蓬萊鼉歹亢三山芙蓉桑島以抵東北崆峒半洋皆險要之區爲登州護衛而諸島𨿽近登州其居民乃遼陽之編伍非登州之黎庶呶跳梁可畏而不可恃萬一敵人牽引內犯實有可虞故防海莫急於此俄人狡焉思逞久有窺伺中國之心其不失和則已一旦失和則必先犯我旅順登萊等處又必於臺一帶斷我南北兩洋接濟之路以使海道不通其患之深害之烈實非淺鮮然則防海之難孰有難於此者哉然則防海之急又孰有急於此者哉防之道柰何曰有二策在以言上策則莫如設險於各島築土壘建臺訓練兵民屯藏軍械務使進則足以相攻退則足以相守敵人不能越雷池一步而後內防旣固外邪自消卽欲海上稱雄亦轉瞬間事耳是爲上策其次則莫如嚴守海口蓋各島旣不設險則海口所系非輕自營城以西如西工莊西山孫家海洋山後八角城後芝罘呂島諸處自營城以東如抹直石落灣子劉家洋平暢蘆諸處以及旅順各要﹝阨﹞隘皆宜扼以重兵藉資防範並宜遣調兵艦時常往來梭巡以張聲威以資鎭守而後海氛可以不揚矣此今日防海之難易緩急情形也

曷言乎防陸之難易緩急亦不同也陜甘雲貴西粵各邊自屏藩日削後密邇彊鄰措﹝置﹞似亦緊要然而揆乎勢度乎時其所最難最急者猶不在南邊之陸而在北邊之陸且不在北邊之西北陸而在北邊之東北陸也何以言之西粵關外有蘇宮保之兵力遊刃有餘必無變故陜甘雲貴邊隅安乂亦無汲汲可危之勢此所以設防較易而亦可緩也若北邊則不然俄人包藏禍心久有兼括並吞之志其將不利於我匪伊朝夕俄人最利陸戰我若不早爲之防則偶起端必至迅雷不及掩耳防陸之急於北邊者職是故也夫俄羅斯土地最廣東北與我東三省及蒙古朝鮮毘連西北與新疆接壤論者每謂俄之精華富庶薈萃於西故其部落城郭之雄壯以及人民繁庶之兵械之屯藏皆在西境若與中國失和必由我西北之新疆一帶進兵而蒙古黑龍江等處俱非進攻之路也是說也吾獨以爲不然蓋昔日俄人用兵固以西路爲便近則西北利亞鐵路已造至琿春其地正在東部將來大功告成由彼得羅堡可直達我邊境運械調兵不難期而至是今日之東路已便於西路數倍矣故我之防陸當急急於東北之盛京吉林黑龍江內外蒙古一帶而西北似尙可從緩且近來朝廷允臣工之請造山海關鐵路似已有重東北之意此舉規模遠大實爲防陸之要也其次則多募精兵多備鎗凡盛京吉林黑龍江蒙古各要害之處層層據險設防其鎗宜設軍械局自行鼓鑄查徳之毛瑟鎗美之黎意鎗英之後膛鎗以及靈敏惇鎗哈司開司鎗口云士得馬鎗輕捷而能及遠於防陸最宜則田雞前膛後膛以及克虜伯之六生特七生特八生特口徑者於陸路用之均宜自應就近設局多造以收防陸之功也又查盛京吉林黑龍江蒙古等處崇山峻嶺最多宜據其險要扼以精兵並多築土壘蓋土壘之用甚大防陸以之爲急務昔羅馬橫行天下兼括並吞所往無敵卽以能速成土壘故也大凡有土壘敵必不克驟攻我又藉有遮避易於伺擊故防陸多築土壘最爲制勝之本明嘉靖時西班牙王喀爾五與敵人戰患敵之眾急築土壘以待之敵不能攻越日援兵至大敗敵師萬曆十三年西班牙卽用前法圍恩脫爾城亦甚得利嗣後歐洲有三十年大戰皆以土壘堅者取勝然則土壘豈非防陸之急務哉果如此而行之行見邊疆鞏固風鶴無驚矣尢有說者防陸固以東三省爲急而東三省之屏蔽爲朝鮮其咸鏡道與俄爲鄰倘俄人乘其不備由咸鏡道以入奉吉二境勢必救援不及故防陸尢須防於咸鏡道遣知兵將士統兵鎭之名爲保守朝鮮實則保守我東北之陸庶幾俄人不足爲害矣此今日防陸之難易緩急情形也總而言之時勢孔艱籌不易安能節節設防但使務其所急勉其所難防海而於登萊旅順無少疏虞防陸而於東三省蒙古朝鮮嚴加整頓𨿽不足以攻人亦已足以自守則𨿽彊敵之患且將消滅於無形矣豈非社稷蒼生之福哉

防務通於治道說

殷之輅

築堤堵水曰設防兵禦侮亦曰防防之時義大矣哉第上世無事乎防中世亦不專恃乎防易稱王公設險以守其國此防之所防也曁夫春秋戰國爭霸稱雄而防務乃重當是時天下防秦卒爲秦並秦旣並天下其爲防也最密而奇而其亡轉速是皆非防之過防而昧於難易緩急之過也漢興矯秦之失而防務亦未嘗或弛嗣是而降迄於有明其間十餘朝𨿽歷年有永有不永不盡關防務之疏密而防務之得失實與國家盛衰相因惟昔之所爲防者近而小今之所爲防者遠而大昔之防也專於陸今之防也兼於海然則論防務莫難於今日亦莫急於今日尙可易視之而緩圖之乎然不敢易視不敢緩圖者任事之實心量其難易酌其緩急者辦事之次第若今中國海陸二者之防合觀之固有難易緩急分觀之亦各有難易緩急試申論之夫自海禁宏開飛輪利涉彼外洋各國非復前史所載戎狄之患可比其船之堅利無殊電﹝掣﹞﹝制﹞雷轟開拓之雄心慣肆鯨吞蠶蝕其艷羨我華耽耽環視者尢甚且東南洋之險與英法等國共之東北洋之險與俄及日本共之此海防所以急也試觀近十餘年如琉球如越南如緬甸何莫非中國藩屬皆先後爲所翦滅卽僅有存者亦復危如累卵豈非因前此海軍未立故有鞭長莫及之勢歟此海軍衙門所由奏請特設也然以今日時勢揆之海防𨿽急而尢急者厥惟陸防蓋以常﹝理論﹞﹝論理﹞之陸爲內海爲外陸爲本海爲末故敵所注意及我所依據者皆在陸不在海如人一身內气充而後﹝肌﹞﹝饑﹞表固凡所謂外邪如風寒燥﹝濕﹞﹝混﹞之足以病我者轉可助我生長卽偶爲所襲表气違和不難輕疏以解惟內不足者則一舉一動皆蹈危機若更心腹之脂膏潤皮毛之色澤豈計之得耶此不勝防之勢陸防亦自有其緩急不可不審度所處也如在南則廣西雲貴之徼與法之在越南英之在緬甸者相毘連在西則川藏回部之陲與﹝英之印度﹞﹝印度之英﹞相交涉自西北迄於東北則新疆曁外蒙古迆邐而至東三省無在不與俄界相接壤皆彊鄰也孰可緩其防哉然﹝法﹞﹝去﹞自越南之役進退維谷不得已波及於我而馬江則兩敗俱傷諒山則屢爲我挫幸獲就歸和一時未必復逞英自通商其利幾於獨擅不啻視中國爲外府且跨洲遙屬之地甚多恆慮尾大不掉故近年與中國邦交益形其篤﹝卽﹞﹝經﹞有小亦不至決裂是西南防務猶可稍緩惟俄則久蓄雄圖不得志於歐必從事於亞此固有識者早經畫慮周詳無煩多贅而今則又於西伯利亞趕造鐵路分鳩工刻期﹝蕆﹞﹝藏﹞事狡謀益顯其勢益逼則論防俄於今日不更急而又急乎顧中俄邊界交錯幾二萬瑞安能處處設防故議者或有謂西北急於東北或有謂東北急於西北或有東西皆急而直北可緩是各主一得之說者不謂無見但兵家避實擊虛何在不可入犯鄙意宜分三路統歸一人節制每路祇選精銳萬餘人各以提督統之駐於要隘相機分防互爲聯絡尢必厚其餉需勤加操練凡俄兵所能者我皆能之更造鐵路以便徵調加以詳繪輿圖周知險要俾能出奇制勝主客攸分則三萬精銳可當十萬之用安見不足以敵彊俄哉防務之急莫急於此是固人所共知也𨿽然此特防之急防之未易耳而陸防之最要者則在治內尢不可不急防之也試觀各處盜風猖熾匪類潛滋更有非盜非匪而貧無聊賴者多有幸亂之心見於辭色邇日各省教之案洵屬匪黨構亂之謀𨿽臨以兵威治以峻法亦足以禁亂除暴而欲杜其者並杜其心未之有也是當於兵刑外亟思所以化治之方安內乃可以攘外事𨿽不涉於防而實爲防務之本其尙可視爲迂緩而置之乎且治內不獨有關於陸防卽海防亦與有濟焉明乎此而海防之緩急又可權矣防海以鐵甲兵輪爲傑構而每一鐵甲動費銀數十萬兩若以遠徵他洲邀戰洋面先發制人誠爲利器以守之口笨重不靈誠不若水雷魚雷輕捷而適用也今中國海軍度一時未必遠徵何必邀戰則鐵甲可以緩增而水雷魚雷宜於多備也餘如各種快槍不論新舊亦以適用專精爲急至於臺界水陸之間亦不可少今各口臺似以布置周密但恐不及西法之堅惟是防務不患無利器特患無﹝用﹞利器之人是購器爲可緩而儲才爲最急也

邇來水師學堂在局外者𨿽未克深知其實效如何第以意度之無非步武泰西所兼中學者不過文字而已夫能取人之長以補己之短善矣未必能盡彼之長也﹝而極﹞﹝極而﹞盡彼之長至於亦僅能及人足矣未必能勝人也惟兼能用我之長乃可勝人之長如昔年長江水師之操能在濤翻浪滚中列隊演陣隨見隨旗變化從心並能潛伏水中遊行自在俗稱水鬼有非西人身著皮套上通气管而後能在水中工作者可比是我之長也若在今日有水雷等利器則水鬼之用更大而神是容徑招沿海魚戶素習風濤者加以精練且下令曰有能潛行水底可以移雷轟敵者受上賞俟積而成軍則昔之操於江者今可操於海海防增此長技勝於千百兵輪敵船𨿽堅有輕敢犯者乎且其經費僅以一鐵甲相抵而已足是所當急於用我之長也防海防陸之各有緩急又如此若夫海陸並急俱不可稍緩其防者厥惟朝鮮朝鮮關系之重早經前課題論北邊防務及保守朝鮮策中反復詳明毋庸縷述惟其防也必統海陸而兼籌之庶可保此小邦固我屏蔽此又防務之先機而不可或緩者也至論難易則防陸似較易於防海然在西人精於駕駛又覺防海易於周且占先防陸所尢急於防海也以地勢論之中國幅大而整大則足以自資整則足以自守𨿽閩之臺灣粵之瓊州浙之舟山不無孤懸海外亦非等跨洋之遠居中國以馭外誠天府之國中卽無兵輪非甚缺事若泰西則島國澤國居多邦畿狹小不得不展長駕遠馭之謀故水師在彼誠爲急務然必尢合商力習而久之而後漸臻美備若以我初創之海軍而與彼久練之水師爭短長於洪濤駭浪中𨿽愚者亦知其難已若陸軍則固中國所素習其法度之備見於古兵家言者但泰西兵法有過之無不及也且經費較海軍所省不啻倍蓰若再以海軍一二之費整頓陸軍則陸軍不固於金湯者乎此陸防又較易於海防所當急施措也以時局論之通商以來西人足迹所至兵輪隨之𨿽曰衛商實卽耀武我若無以待之成何國體此海軍所不容緩也然將來設不幸而出於用武則必在陸不在海蓋自西南西北迄於東北三萬里陸陲無在不與彊鄰接壤一有端逐處可以進攻旣便且易彼鐵甲𨿽堅勢必遠越重洋又不能徒戰於海仍須登陸孤軍無繼此危道也在彼善操勝算豈肯捨便易而趨危難哉前此法人之擾摧我師船轟我臺特因失利於劉軍國威已墮故欲取償於我國藉飾前羞我又未能快其意而善應之乃而出此非實有攻取我土地之心與力也設有實懷貪欲伺隙而動者必將出於不意薄我藩籬扼我頂背或分兵以虛擾﹝或全力﹞﹝我商務﹞以專攻要皆從事於陸而爲得寸得尺之實計縱有兵輪遊偵於洋面海口亦不過擾我商務梗我接濟藉以虛壯聲威而已此防海猶可緩而防陸爲最急並不得以難易爲去取也統常理地勢時局而較論海陸防務除難易別有攸關另申於後若論緩急則固陸急於海而海可稍緩於陸也審矣顧陸防𨿽急若不於急之中更權其緩急則以中國之大必有防防陸難於且落後塵自有鐵路而陸防亦不患其難矣總之緩急可以論定難易不可以論定蓋不得其人則防海防陸均屬不易苟得其人則防海防陸不復何難故緩急視乎事難易在乎人試觀越南𨿽困於法而陸祀猶得一綫之延者伊誰之力乎則得人誠爲當時之急務而難易不足計也𨿽然難易亦自有其實在蓋防迹﹝易﹞防心﹝易﹞難防外寇易防內寇難防顯者易防隱伏難張防之末易固防之本難是又不可避難而趨易也要之防務通於治道凡外患內患未有加侮於治國者於此而權其緩急量其易難其於防務思過半矣

兵凶戰危論

陳耀卿

兵可百年不用不可一日不備昔在聖明之世未嘗廢戰陣之具未嘗無撻伐之師蓋天生五材民並用之廢一不可此向戌弭兵之舉所以徒托空談也曩者黃帝與蚩尢戰於涿鹿之野大禹則討有苗文王則伐崇密湯之徵夏也十一徵無敵於天下武之攻商也八百國大會於孟津是兵戰之事亦聖王所不廢然而其戰也其所以除暴也其所以行仁也拯斯民於水火者此戰登斯民於席者亦此戰除天下之荼毒者此戰致天下於乂安者亦此戰故其戰也民不以爲摧殘暴虐而以爲愷悌慈祥降及後世威力相尙徳禮不修於是以彊攻弱以大制小以眾敵寡而春秋以降遂無仁義之師迄今則兵禍之烈尢爲古所無古時兵器不過干戈劍戟弓矢刀矛而兩軍相搏之餘爭城則殺人盈城在野則殺人盈野今更易而爲鎗鎗力所及𨿽僅二三千碼實猛烈異常其重不下千萬斤其力可及數十里𨿽有險阻當前而一轟之威能使山崩石裂近來泰西各國因見非有利器不足以海上爭雄於是愈制愈精愈造愈妙浸假而前膛變爲後膛矣浸假而鐵變爲鋼矣火鎗本一也浸假而變爲數矣火藥本有也浸假而變爲無矣乃其心思之巧更有不可思議者如﹝奧﹞﹝粵﹞國近有鐵兵之制中設機器能自轉動槍可以齊施徳國特制一衣能禦彈屢驗嗚呼殺人之器可謂愈出愈奇矣𨿽然兵凶器也戰危事也不特兩虎相鬥必有一傷勝敗之機難以預料卽使幸勝而生民遭鋒鏑原野厭膏血亦大傷天地之和聞之泰西人云自咸豐二年迄光緒三年歐洲戰死疆場者凡一百九十餘萬人糜餉凡一萬二千六十五兆員然則天下事凶莫凶於兵危莫危於戰苟非大不得已何勞棄玉帛而動干戈哉比來倭奴渝盟肇以蕞爾彈丸之國上抗王師旣不度徳復不量力率其蟊賊蕩我邊疆以致九連城鳳凰城金州旅順先後失守在倭奴方心驕志滿以爲兵力彊盛可與西國並駕齊驅不知此正天奪其魄以速其滅亡也將來大軍雲集蕞爾倭奴必至片甲不返而猶詡詡然索賠兵餉欲割地方多見其不知量也惟倭人之心固大有可恃始敢與中國爲難然所恃者不過俄羅斯俄人最爲無信陽爲倭奴之指臂陰實有並倭之心如能見機從速變計尙不至受噬膚之害否則玩於掌上轉瞬必墮其術中矣蓋俄人惟利是圖不知義爲何物試思同治八年卽西曆一千八百六十九年俄將加支可孚謂英欽使曰大國誤於傳聞疑俄欲假道波斯洵阿吐累特河以窺印度我國𨿽無是心然大國之疑敝國之懼也請君與盟自今以還我俄兵有築臺於河上者有如川流乃誓墨未漧而俄兵已屯於河上矣越二年俄伐機窪恐英有責言先遣使告英曰兵臨機窪以討不服然土地是利願與大國盟乃使臣甫歸而阿梅大雅河已非復機窪所有矣巴黎之約不準俄船行駛黑海俄以眾怒難犯奉命惟謹乃法被徳蹶而俄船之往來黑海如梭矣可見俄人貪而無厭直等信義爲弁髦一旦有利可圖且必乘機而起以肆狼貪虎噬之心向之助倭奴者必轉而圖倭彼時倭奴𨿽悔其何及乎且倭與中國爲難實爲左計從來持盈保泰休息養兵方能立久大之基成王之業非然者恣睢暴戾者耀武揚威徼幸圖功輕舉妄動徒顧目前之勝而不知日後之衰亦卽隨之如曰不然請以古鑑羅馬之盛也﹝戰﹞﹝𨿽﹞無不勝攻無不克版圖日廓消滅日多如歐洲各國及小亞細亞埃及等處阿非利加之北境均據而有之扼險據要列辟皆俯首稱臣迄今則陵替衰微已分數國矣如大哥國之盛也好大喜﹝功﹞﹝助﹞爭城奪地名都盛境半版章迄今則不祀忽諸久爲他人所並矣法王拿破侖第一侈然有淩轢雄鞭笞六合之志傾人之國占人之城幾欲追羅馬厥後兵敗成擒貽笑天下凡類此者不勝枚舉蓋徒逞其力而力有時窮徒肆其威而威有時盡日中則昃月滿則虧理應爾也然則倭𨿽猖獗亦不過盛於一時其衰有可立待也我中國苟堅守以老其師分力以擾其國多方以誤之亟肆以疲之三島八道之中必有簞食壺漿以迎王師者安見失之東隅不可收之桑楡耶

上李傅相書

英人某

傅相伯中堂閣下余本鄙人豈敢議閣下所理處中俄祕約之是非哉然觀今日之事情若使曾侯猶在恐應不至如是也曩者俄國彊迫日本復遼東之地於中國𨿽是利中國實貽將來之禍根原非淺初貴大臣往議和於日本道路宣傳中國已有約於俄法聽者咸驚旣而賠償餉於日本借銀於俄是豈非一大謬策乎俄國旣借銀又復示惠則有所恃惡知異時不把持中國之稅﹝柄﹞﹝栭﹞以阻撓國事哉俄國新報曰中國有名而無實然則其實在俄亦可以見其意也故俄所以寧結怨於日本亦且不辭者彼意非修鄰交之誼於貴國而其中未嘗無隱慝之私俄人窺伺中國非一日之故惟恐人出於己先而奪其利也故中俄有交涉之事則費盡心思冀有可乘機會蓋欲以爲囊中之物也如中俄祕約譬如投肉於虎口飽其貪饜耳日本嘗構端於中國其本心實非仇視中國固欲防俄並吞朝鮮之禍於未萌也若朝鮮被俄侵食則中國亦必受其害日本旣已知之故先發制人耳然中國惟計目前之安而不慮及此遂視日本如仇敵開俄國肆毒志於東方之端日本中唇齒之國則同其危險又同其利益故距今八年前曾侯欲訂聯盟之約於日本𨿽事不成而其言猶在耳當時閣下非嘗贊此哉若一思俄國禍心將發之狀則東方前程亦可以類推而知矣頃者貴國處事動輒援引徳國欲藉其力而不知其不足恃也往年徳與俄法同助貴邦之事本非爲貴邦計而爲自安之計耳徳法本仇讎之國法欲復仇非一日之故猶欲藉俄力以雪其恥徳國知之故使俄聯合徳法以干涉遼東之事以解法心一旦東方風雲變色俄法有事於貴國之日卽徐立自彊之策徳之心事如此而貴國聘師於徳國以教練兵士可謂眞徒勞無益也抑歐亞之間有三病國俄竊視爲掌中之物故不逞爪牙而妄加威嚇惟徐設法立策以張其羽翼汲汲不怠惟恐他人染指於此耳俄於中國蓋欲不用干戈而並吞之矣中日之役徳法俄三國之本心皆冀中國一敗塗地蓋徳欲乘中國之敝多賣兵器槍於華以貪巨利而法俄欲得異日可乘之地耳若極論之中國戰敗所由未嘗不由徳人任事購徳國兵器之故也徳商姦猾不惜其名惟利是計不若英美商人誠心從事不爲欺僞至私謁成風苞苴盛行則徳商長技所在貴國從來派委員購兵器於歐洲徳人善用賄賂而英美不然而貴邦人乃常訂約於徳是貴國所以失事也嗚呼以三千萬兩賠償遼東之地而三國之誅求日甚一日則遼東價值未知其當幾千萬兩也

中日之戰六國皆失算論

瑤林館主

自中日開以來日本著著爭先中國處處落後敗壞裂不可收拾寖至船沈師熸割地償金中國之失算不待言矣天下萬國皆知之矣𨿽有巧言者不能爲中國諱也𨿽然中國失矣而日本亦未爲得也當其蓄銳十年赴機一瞥之師入境先發制人使當平壤還師據有髙麗全境勒兵索費中國亦不敢不償然而大局無傷也三國之師未出也徐而挾持髙麗除舊布新開礦通商務農殖貨設險以守國經武以整邊比及五年蔚然一北藩重鎭矣乃進而不止涉險勞師必欲使中國一敗塗地而後已夫蜂蠆有毒而大國堂堂重以地大人眾寧能使之一無可恃乎卽果不能戰不能守有代爲戰代爲守者矣日人𨿽得朝鮮民心不服剪髮肇亂拱手讓人俄羅斯不費一粟不折一兵指顧而收一國是日本欲紓其禍而今反促之也譬猶鮮果在樹向也風雨漂搖未能損也今摘而墮焉則人爭取之而彊者得之矣昔與病夫爲鄰呻吟可厭今與彊梁爲伍叱生風日本之爲得爲失愚者知之矣英國汲汲以通商爲務據亞洲之利權執東洋之牛耳蓋六七十年於玆矣其窺我中國者無不至其要我中國者無不從𨿽不能共苦同甘固亦當見危而救也且救中國者卽所以救英商也而乃明欺中國陰袒東洋外若聯交內實攜貳皇皇然號於眾曰我英一國之兵力不足以制日人也試問平壤已失鴨綠已渡大東溝已戰之時英以一紙書分致兩國令停戰議和有不從者與天下共擊之誰敢不帖然聽命者而乃徘徊隱忍坐視危亡三國之師起而議其後而英吉利六十年之顏西全失太平洋三萬里之隱患方長英國之失算更有在中日兩國之上者英人屢年以來經武整軍如不欲戰恐自此以後𨿽欲不戰而不能已徳意志國勢驟盛商務驟興然環顧全球皆他人已成之局也英人旣失法歡思聯徳援乃與徳連鑣並轡以獵利於東南洋度英人之委心相從絕甘分少者非一事矣豈惟英國中國日本亦從而媚之故徳國之驟富驟彊者徳人之能歟亦未始非中英日三邦之力也英人挾徳出而勸和此人心天理之公抑亦施報當然之道矣乃英倡之而徳拒之若頓忘昔日之交者及俄法蹶起徳轉追隨其後敬執鞭弭旣有怨於英倭復無恩於中國搏沙作餅棄好從仇義利兩忘首尾衡決徳意志尙可謂有人乎其拒英也失算也其附俄也亦失算也其又將去俄而就英也蓋無一而非失算也堂堂大國舉動如此吁可危矣法欲報徳乃結俄援遂不得不助俄以收攬利權開辟新地其深謀祕計非局外所窺然要而言之則法國之所得者虛也俄之所得者實也法之所得者小也俄之所得者大也法之所爲者目前之私怨也俄之所爲者百世之良圖也中國有死於虎者其鬼爲倀轉爲虎役引虎趨利避害磨牙以食人虎則飽矣倀何爲者又有養水鳥者倚以取魚縛其項而縱於水得魚則擠而出之終日勞勞飼以小魚數尾而已人則智矣鳥何爲者今移歐禍以及亞其可食可取者百倍於歐洲吾不知此後之法人將爲虎之倀乎抑爲人之鳥乎此法之失算已在十載以前今殆將不可救藥者也若夫美利堅國別處一洲其國例不侵人地亦不欲人侵其地自南北花旗戰後修文偃武通工惠商歐洲各國方汲汲然籌餉增兵制船造而美獨不籌一餉不增一兵不制一船不造一乃至護商守口無一鐵艦快船上下酣熙舉國大富財力無所用智勇無所施幾如世外桃源翛然自得矣中日之戰美旣不能勸和自應守局外之例兩不偏助乃日人缺餉美慨然以四百萬鎊假之遂使旌飛揚再接再厲中國不能自立俄法出而不平索遼南收東省據朝鮮如拾地芥是此四百萬鎊金錢不啻日本之鳩湯狂藥也卽以美國言之亦豈計之得者哉美之西鄰惟中與日美在中國害則獨避而利則均沾日本𨿽彊亦安能越水陸五萬里而攻其國今以助日之故北俄南法聯臂而入東洋譬如萬里滄溟風平浪息忽縱長鯨萬丈奮鬣揚鬐日月無光風雲變色舟師估客惴惴失魂而美亦不得不重整軍容添籌國債朝不保夕與各國之彊鄰密邇者同然而武備久弛工徒星散不勤遠素少將才卽奮發十年未必能敵歐洲彊國也而議院之人心至難齊一易安而危易夷而﹝險﹞﹝儉﹞易易而難美國之算爲得乎爲失乎美人當自知之矣夫中國之議論固西人所鄙夷而以爲不屑道者然中日之事讓無可讓不得已而出於戰則中國之失算乃應敵之師𨿽失而未爲全失也獨怪彼五國者旣彊旣富豈少通人智士深明大之重臣乃縱鯨鯢入淵虎兕出柙任聽俄人髙視闊步拊天﹝下﹞﹝子﹞之背而扼其吭俄之勢全而萬國皆缺俄之力合而萬國皆分俄之謀堅而萬國皆脆可戰可守可東可西可進可退自有此戰而並吞六合之形勢遂成嗚呼豈非天哉自今以後各國之君臣苟各私其民各私其財與力則亦惟有束手待斃聽俄人擇肥而噬已耳苟欲自存其宗社自全其土地自保其人民則爲中國計當自富自彊急謀自立得人則治惟斷乃成而無如痿躄之病夫非有人扶不能自起也爲彼五國計則宜蠲除宿忿重訂新交中國貧則助之以財中國弱則濟之以力華人之性怯不宜過猛以﹝遏﹞﹝英﹞其機華人之性緩不宜過急以摧其气華人好學則牖之以新報新書華人多疑則示之以大公大信必使欣合無間形迹兩忘不數年而礦產出農事興工藝精商務振輪舟鐵路達於中區陸師海軍爭雄於外國則六合淸朗天宇無塵萬國通商周流四海潛鱗不動飛鳥無驚春臺熙熙重睹堯天之日月豈非全地球六洲萬國生民之福哉然而難矣

彊兵力﹡或作彊兵論

彭玉麟

後周世宗謂侍臣曰凡兵務精不務多今以農夫百不能養甲士一柰何朘民之膏養此無用之物乎誠哉是言也我朝兵制每省編置綠營而同治初年克復東南數省近又收復回疆皆賴歷年招募之勇而經制之兵未聞有一軍足以勝殺敵致果之任者何也蓋勇爲新募非精壯不收兵皆舊充而疲老未汰也然年力富彊技藝嫻熟之人皆不願充兵而願當勇其充兵者皆市井無賴衰老疲弱者耳蓋勇每月四兩余銀卽每年扣發兩月每月尙得銀三兩有奇而戰兵馬兵之皆不及焉守兵步兵更無論矣故兵額𨿽多與無兵等查淸淮練勇𨿽有三千八百餘人而散漫無紀疲憊居多前任各漕臣明知其然皆以爲一時裁遣恐滋事端隱忍相安不加整頓署漕督臣譚鈞培任不及三月汰其衰弱歸並於馬步各營頓然攺觀已成勁旅以是見任事之在人認眞也直綠營攺立練軍創自前督臣劉長佑曾國藩任時復重新整頓成效已著各省有仿行而未盡攺者有全行未攺者今欲變其錮習不如以綠營爲練勇兼寓減兵增餉之法爲最善常人之情勤則奮而逸則偸綠營向以防守爲名且有此疆彼界之分而一切築城鑿池修堤治河諸役非其任也而且安居於家待炊而食目未睹乎戰陣身未經乎沙場名爲戎行之士實等遊惰之民以之執戈而銜枚愚者亦謂其不可誠仿練軍之法汰其弱者老者畱其彊者壯者列幕而居於城墉之上日加操練倘有工役一體派行卽有徵調無分畛域則力以愈用而愈出技以愈練而愈精三年之後而謂兵之不彊無是理也又利之所在人必爭之中人之產歲獲百金則有餘若能準情酌理照舊章而優增其餉則一人爲兵而居家之事蓄於此取盈焉得之可以自贍失之必至自危誰不勇於自彊而肯以遊惰致遭斥革哉或者謂目今餉項支絀建議者方欲減之如臺紅單船募廣東水勇五百名月餉自十五兩至八兩不等今擬攺爲額兵一律給銀三兩以期節費增餉之說萬不能行不知所增之餉卽出於所減之中誠使用一兵卽得一兵之力𨿽裁十兵之餉以並養一兵猶愈於額多而無一兵之可用也昔武侯治蜀以減兵而勝魏嶽忠武以背嵬兵五百而破金兵在多乎哉

代上總理衙門書﹡或作上總署王大臣書

葉文銓

王爺中堂鈞鑑仁廉於前月初旬接大臣劉坤一電傳停戰議和魚電嗣又接漾電中日和局已定奉省倭得之地均歸彼有並割臺灣澎湖及許京都杭州梧州長沙等處通商賠三萬萬元仁廉接閱之後罔知所措伏地痛哭熟計利害寢食俱廢至於累日竊以爲有不可者十焉祖宗尺寸之土不可以與人割地求和辱莫大焉一不可也陪都根本密邇山陵居以非類萬一震動何以妥先帝之靈二不可也撤我藩籬居之堂奧海岸盡失南北間隔徵調不靈將安禦侮三不可也外洋耽耽相虎視倭第島國至不能勝惟意所欲苟或效尢接踵要挾中國𨿽大恐無以繼四不可也且京都首善也若杭州若梧州若長沙皆腹地咽喉也外海旣無奇險可爭內河倘又要隘盡據中國形勢竟攬全局設計若此意將何爲五不可也今之日只湘中無外洋人迹耳湘民愚直倘以絀於見聞有違朝命大獄將興和議必敗更端更挾勢又將以兵戎相見矣尢可慮者沼江會匪徧伏根荄藉端起滋蔓難圖欲平外亂反致內患六不可也國家賦稅歲有常經年來度支幾虞匱乏苟又益此其何以支剜肉補瘡𨿽家居猶未可而國乎七不可也綜計關內外諸軍每年餉項才及百分之一耳移此以徵兵則兵足以勝移此以購械則械足以勝卽移此作十年行軍計用以老其師糜其餉彼區區島國亦必罄厥財賦窮蹙而止譬之道遇仇者倘不益兵自衛乃持太阿而授之柄焉固宜彼得所藉手矣八不可也臺澎罄礦產奉省棄肥饒海疆割口岸又賠以上傾帑藏更通商以下肆侵漁綜權出入莫可以億兆計而前此徵兵購械又復巨虛糜國家虧耗莫玆爲甚九不可也自來有必勝之將無必勝之兵勝敗乃兵家而爲勝爲敗之理乃在統將綜計關內外統兵大員非無能勝之將也而各路半系新立之軍銳气正盛但能調度合宜則又未嘗無能勝之兵也若今日者正可以出而戰矣捨戰而言和十不可也總之戰勝而和和可成亦可久戰不勝而和微特和不可恃卽後此戰亦不可恃向者鎭南關之捷其前車也夫和戰大計國家之安危系焉仁廉一介武夫智識粗淺愚昧之見冒死上言伏維采納

卷五十四兵政十兵機四

說兵

李提摩太

且天下可百年不用兵而不可一日無兵誠以兵也者有保國衛民之道而不可以或弛也故先王寓兵於農卽比閭族黨而爲伍兩卒旅之師搜苗狝狩而爲徵伐擊刺之法六卿之內六軍寓焉內足以爲彊幹之謀外足以爲制亂之具有事免追呼召募之擾無事鮮屯聚廩餉之費法至善也降及後世兵與農分兵不識耒耜農不識干戈古制寖亡南宋之括財明季之加賦皆因不識機宜轉爲兵多所累以致積弱不振識者譏之我朝八旗兵制深合三代遺風綠營兵額五十餘萬果使將領得人固足以戰無不勝攻無不取殺敵以致果揚威而克敵矣乃承平日久營規廢弛習成畏葸粵逆之亂流毒十餘省歷時數十年全賴二三知兵文臣統以湘淮募勇忠義激烈認眞血戰方能掃蕩醜一律肅淸而綠營額兵幾如虛設是以當時言者有裁兵並餉之議有以勇攺兵之謀意非不良也然似尙未折衷於一是何也國家兵制動出萬全泥古者非背古者亦非處今日之時用今日之兵能師古而兼合今者其惟參以泰西之法乎夫泰西各大國不獨寓兵於農且寓兵於士工商賈如美國民人除殘疾癃廢不計外其餘壯丁平居無不習學武藝一經有警則士皆敵愾人盡知兵至徳國章程惟文學富貴及傳教人等不入兵籍此外舉國之民均隸於軍自二十歲起三年充戰兵四年充守兵再五年則入團練營操演或戰兵不足仍需隨時徵調至五十歲者則皆回守本國不列戰兵然倘遇時勢危急戰守需人𨿽文學富貴傳教各人亦當出而教練守禦衛國家而保鄕裏法國亦然凡部民應力者悉入伍籍不準出支雇代其當兵年分則自二十歲至四十歲爲度有行兵戰兵畱兵戍兵之分大約壯者充戰兵老者充畱兵若行戍之兵則隨時派駐也所有充免兵丁條例如父母年過七十子當畱養者免之父母俱無僅餘幼弱長子當畱養者免之父故及遠遊僅存老母子宜畱養者免之家有兩丁當免其長兄已當兵當免其弟或兄弟有當兵受傷陣亡者俱免或出外貿易及別有責守者亦免以上徳法情形如此推之英俄各國𨿽軍制稍有分別然觀其大略卽兵卽民亦未嘗歧而二之也故泰西各邦兵可多集而費不妄糜近復精益求精髙跖遠掌旣雄峙於域中復虎視於海外有故焉豈偶然哉查中國於軍興之日各處堅壁淸野行團練保甲之法業已成效昭著今國家誠能諭飭各省大吏廣開學堂合中西文武之事而並習之數年之後風气大開鄕黨裏閭皆教其子弟從此士皆有勇人盡知方而地方守令再能畱心擇其尢者量材器使或拔補綠營千把之缺或另獎官職以資鼓勵後嗣倘有寇警隨時隨地皆可檄調夫如是將作士气士識將心虎賁有脫劍之風罝兔盡幹城之選轉移彊弱在此一舉竊願當事審愼圖之

論今日誰能助我從來人有親地有遠近不能間親遠不能逾近此情之自然也而亦勢之必然乃至禍患遽興兵戎驟作或骨肉也而天涯暌隔徒抱鞭長莫及之嗟或鄕裏也而事勢乖違莫推被髮相從之義所謂親者近者亦有時不若者遠者之緩急可恃矣正不必以君處北海我處南海爲風馬牛不相及也知此可與論今日借助之勢昔吉甫著玁狁之功李牧樹匈奴之望漢結單於之親唐借回紇之助大丈夫乘長風破萬里浪擁相如之傳乘傅望之槎聯吳越爲一家易干戈爲玉帛誠得志於時者之所爲也然古所謂通好塞外者不過如禹貢之荒服職方之蕃國與中國相距實不相遠卽史傳所稱昆堅丁零黠戛斯大秦骨利幹諸國亦屬張皇王會之盛而偶通重譯耳惟大淸國龍興遼瀋撫有中夏統轄廿一省縱橫數萬里北有內外蒙古以資拱衛西有前後藏地可作屏藩余則新疆靑海嶺雪山莫不際天稽顙括地成圖東盡東海南盡南海西不盡西海北不盡北海幅員之廣古爲昭昔之邊徼今皆郡縣矣昔之塞外今皆域中矣故凡有言語可通聲教所迄莫不輪鐵往來履迹交錯相親如一人相近如一家然此時特版圖以內耳若夫海上諸邦如朝鮮琉球越南緬甸暹羅等國不過稱臣朝貢而已在當年倘欲極地球九萬里窮宇宙五大洲非第朝貢不通卽或有服賈牽車談瀛估客間關前往跋涉遄徵深造其境者無不動需歲月然亦有至有不至焉乃自道咸以來海禁大開西瀛各國聯袂來華陸則有火車水則有輪船山川失其險阻風雲遜其迅速開四千未有之奇局如由中國上海展輪不過二日卽可達日本之長崎此外至新嘉坡不過十日至美利堅澳大利耶波斯印度土耳其俄羅斯等國不過二十日如至英國法國不過三十日向之經年累月而莫達者今則片帆穩渡屈指可屆矣此猶輪船之利也若火車之行其利則尢有進今西瀛各國鐵路之制星羅棋布五十年後可以直達中國鐵路之設其最關緊要者有二一可救歲荒如遇旱漧水溢野無靑艸室如懸磬地方收成歉薄若有鐵路之制外省糧米各道並運數日之間卽可畢集民間自無饑饉之患流連之苦若萬一水旱之交在邊境各處彼國有鐵路者隨時可運糧救饑我國無鐵路者詎不束手坐視耶此鐵路之關於救災者大矣一可救兵端兩國相爭惟有鐵路者獨操勝算不獨徵兵籌餉朝發夕至若敵人壓境而無鐵路非但兵不易集糧不易徵卽使部署有方而防不勝防終覺倉皇莫濟現在俄羅斯鐵路駸駸乎直達中國邊界東至吉林等處西至伊等處若一旦有覬覦之心分道並進倏忽可至誠有猝不及防之事𨿽中國沿邊各處均有重兵鎭守不難從容肆應然彼則東西南三面隨處皆可進兵且彼有鐵路我無鐵路若彼此全力乘我之虛𨿽咫尺中原一時調集不及必至貽誤匪淺若果翻然攺計連造鐵路不僅本國之兵隨時可聚卽求助於他國𨿽極遠之國由鐵路運兵亦不過十五日可到中國京都矣且中國西域邊境其地距歐洲近而去中原遠若一旦有事歐洲之兵數日可至中原之兵卽數月亦難猝集試問此時能相助者果何人耶總之有鐵路則兵糧轉運期立至可以救災可以禦敵相隔萬里如在戶庭無鐵路則兵糧來往動需歲月不獨軍事遲誤卽民食亦難接濟𨿽在本國如隔瀛寰嗚呼向之指爲遠者今則不難親近矣向之恃爲獨親者今則不啻遠矣鐵路之修與不修所關如此之巨吾知中華爲天下大國向爲諸國先豈今日獨甘居人後耶

敵情

薛福成

聯泰西各邦以謀中國其勢可虞分附近鄰邦以合西人其勢更可虞日本之依附西人妄有覬覦天下共知之矣然東西皆有約之國按之公法一國不協各國可以從中調停而今日之中國斷不能得之於西人者何也彼西人之始至中國也中國未諳外交之道因應不盡合宜使疑中國之猜防之蔑視之也又知中國之可以勢迫也於是動輒要求予之以利而不知感商之以情而不卽應繩之以約而不盡遵今中國𨿽漸知情僞而彼尙狃於故智輒思伺中國有事以圖利也中國以流球之豫爲之防是倒持太阿以授之也至若美前總統位望較崇宅心惇厚未染虛詐之習不妨倚爲排解法美荷蘭三國舊與琉球有約其駐倭公使不妨聯爲指臂但恐倭人性情堅韌未必肯聽耳若幸而轉圜固有裨補卽終不見納亦無後患也或曰天下彊邦皆有獨厚獨親之國然後緩急足倚中國孤立久矣今誠於修約時稍讓以利其可使之親厚我乎曰相親厚之道在布置於平日非一朝一夕之故今中國讓之以利彼且謂恫喝而得之也必有得步進步之心是讓之仍無益也若夫英法故與日本稍有違言英徳使臣𨿽未干預若使與聞此事彼必虛張日本之聲勢以脇持中國彼必待日本護其短而故評中國爲非彼必稍損中國以益日本因以市恩於日本彼必反謂損中國者爲助中國因以責報於中國夫西人於條約公法研之甚熟豈無眞是非者哉然彼欲善自爲謀勢固必出於此也往日本將廢琉球之時昌言不願各國公使與聞彼素恃西人爲黨援尙且如此中國亦宜用此例或逆拒於無形或昌言而布告勿使西人參與其間則進之自由可免掣肘之虞矣或曰然則中國有事各國調停之說終不可恃乎曰此其機仍在中國而已中國能自彊卽鄰邦起釁各國出而調停未嘗無小益中國未能自彊而狡寇爭雄各國因之玩侮必至有大損今日駐華各使惟利是視又值修約之際蹈瑕伺間詭謀百出英法相親而拒俄俄徳相親以制法徳奧相親以主歐東之政彼其先未始非仇敵也一旦釋怨修好則一國順而全局爲之轉移中國與美有相助之約則美可親與俄爲最舊之交則俄可親其它若英若徳若法苟可結納均宜因勢而導之迎機而赴之而此中得失則以識彼性情爲樞紐蓋嘗考西人之俗矣西人以交際與交涉判爲兩途中國使臣之在外洋彼皆禮貌隆洽及談公事則截然不稍通融中國之於各使亦宜以此法治之是讓以虛而不讓以實也西人於練兵造船制器及一切技藝喜自耀其所長未嘗祕爲獨得中國誠能切實講求彼謂我有自彊之道先已敬慕悅服又知我不相鄙薄不難罄中藏以相示或時以微利之是得其技而兼得其心也西人頗尙豪爽而又好爲不情之請以給中國中國宜擇其可允者允之不可允者不妨直指利獘告以必不能行之故彼亦詞窮而气沮是折其非乃能折其心也得此數者以與西人從事復由駐洋公使察其隱情隨宜措注但能於諸國中得其一國而諸國無不相助矣近聞日本與美議立新約美許歸復日本內治之權利日本許增兩口通商以酬答之夫此有所贈彼有所答是名爲相讓而實無所失也而有事時可得合從連橫之助又何憚而不爲哉且中國地博物阜西人通商所獲之利十倍於日本彼於日本何所愛必厚彼而薄此哉亦在得其道而已夫誠得西人以爲外援彼日本區區之國將從風聽命之不暇尙何桀驁之有

論用兵宜先察敵情

陳耀卿

伊古以來行軍之道豈待兩下交鋒而始分勝負哉當其蝸藏蟄伏時無形迹之可尋無聲色之可觀迨至一旦奮發則如震霆之驟鳴疾風之迅掃令人倉卒不及備苟平日漫無布置臨事又少主張未有不爲敵所乘者惟審幾觀變之君子爲能預燭於先事逆料於未然乃能默運神機獨操勝算嗚呼此敵情之所以不可不審也不審敵情如人黑夜行長途不持寸炬東西莫辧顚躓堪虞三尺童子亦得而狎侮之矣是以善用兵者必先致意於敵情詳加體察知其何者爲疑兵何者爲正兵何者爲聲東擊西之兵何爲爭奇扼要之兵如溫嶠然犀照牛渚水怪必現乃能運籌決勝於進攻退守諸策動扼要隘不特爲敵人之所不能料且爲敵人之所不及料必如是方不愧爲三軍之司命泰西諸國行軍皆以偵察敵情爲要務故能操縱咸宜指揮如意倭本東方小國耳自步武西法後遂目空一世欲爲東方至彊之國逆料中國之狃於苟安因循坐廢遂有鯨吞朝鮮蠶食東三省之志又逆料我將弁怯懦兵士不練有鎗炮而不能施用有兵船而不能駕馭竟敢奮蝗臂以當車轍長驅直犯駸駸乎有大欲存焉是我之情反爲彼所知而彼之情實爲我未嘗畱意焉彼於十年前早有狡焉思逞之意訓練兵士增修戎備凡可以爲攻戰之具者微至竹木布縷亦無不暗中置備密派間諜探視朝鮮附海一帶水道及陸地程途遠近山河扼塞又垂涎東三省地土之美礦產之盛繪圖貼說凡我所未遑詳說者無不爲彼所知西人之作壁上觀者早有兵釁未開之際竊竊然代抱隱憂而不意彼之預備於十年前者竟猝發難端於去夏六月也苟中國早審敵情知彼之欲廣土地必發難於朝鮮旣得朝鮮必窺及於東三省則當調兵之始卽應以全力相爭使彼不得鴟張狼突然此猶曰事機未甚決裂不宜騾啟兵端也乃至牙山平壤次第失守列營數十不戰自潰倭人得以渡江而北旁溢側出奪我沿邊要地至是而見倭情之叵測也嗚呼晚矣古人不云乎見兔失犬未爲晚也亡羊補牢未爲遲也倭人𨿽欲甘心於我然其所得者不過沿邊數處以中國壤地之廣失此區區本屬無關緊要譬之人身手足偶有癬疥心腹固無恙也然癬疥之疾𨿽不足爲大患若不早除終不能快然於心此時爲除疾計當審致疾之由與夫受疾之處施以刀圭收效易如反掌也彼之初意本欲得朝鮮以窺東三省冀以自廣其版圖其所以分兵登陸旣奪我旅順復窺我威海者以旅順威海東西對峙爲天然之鎖鑰致力於此旣可窺北洋之門戶又可扼奉直之咽喉故不憚捨命直前與我爭利中國於山海關內外本有大兵屯駐各處續調之兵馳前敵者當亦不少幸遇皇上聖明天縱操賞罰之權以馭諸將士凡失律避敵諸人如衛汝貴等已正典刑龔照玙葉志超等已交刑部嚴行訊鞫按律定擬旣簡劉峴帥爲欽差大臣節制諸軍許以軍法從事之簡王夔帥爲幫辦北洋事務大臣罰罪任賢綱紀爲之一新吾意統兵大帥趁此機會正宜默運韜黔出奇制勝以洗前次挫敗之辱用兵之次第當將威海衛先行扼守威防旣有可恃倭人𨿽得旅順僻守一隅聲勢未卽能聯絡自易爲克復張本然後調兵由紅水鋪澄沙河等處規復旅順出其不意攻其無備倭兵之畱守者本屬不多一旦截其歸路斷其援兵有不立成釜中魚砧上肉哉從此沿邊倭兵不難次第芟除旅順威海門戶依然無恙則北洋自鞏於盤石於斯時也調集各路雄帥馳赴朝鮮激之以仁義之以嚴刑有進無退十蕩十決倭兵精銳旣已傷亡過半加以凍餒所餘衰疲不振其能當我堂堂正正之師哉在朝鮮之倭兵掃除淨盡然後渡江而北王師所指秋毫無犯並馳羽檄以告朝鮮君臣使曉然於順逆之所在朝鮮義民素惡倭人至此必有簞食爭迎搴旗響應者挫彼凶鋒復我藩屬此事豈異人任哉甚矣用兵之所宜先察敵情也

攻戰守具不用之用說

薛福成

今天下之制槍則有前門後門單響連響之殊裂則有前瞠後膛銅鐵純鋼之異臺則有明式暗式泥土三合土鐵鑄之分戰艦則有蛟船雷船碰船快船鐵甲船之異其餘水雷則伏雷行桿雷魚雷等體制不窮則火藥則炸藥棉藥餅藥栗藥新奇疊出慘烈如此耗費如此造物何以供其鐫鑱然風气盛開卽在今三四十年而此三四十年中攻守戰爭之事轉少於昔日者何也諸國皆憚於先發也往者泰西戰事一曰英法助土攻俄之戰一曰南北花旗之戰一曰普法之戰此三役也皆在二三十年以前或構兵連年或震動大局而拿破侖之佳兵黷武動以全國爲孤注又無論焉近年則如俄土之釁智利祕魯之爭或鄰邦爲之勸和或構難而卽講解故烽火之警稍靖焉卽兵民之禍亦稍紓焉大抵昔之籌攻戰守具也較易故其視攻戰守也亦較輕今之籌攻戰守具也較難故其視攻戰守也亦較重且其費至繁往往傾數十年之蓄積以僥幸於勝負不可知之數卽使偶勝已覺得不償失智者所不爲其術至酷偶一設想猶爲之心悸而神驚若一朝逞忿一念喜爭糜爛數百萬生靈之命仁者所不爲是故今之時勢善爲國家謀者常以精籌攻戰守具爲無形之攻戰守初不必見之實事也竊嘗觀英法俄美徳諸大國不憚殫其人力物力窮年累世以求槍之靈之猛艦之精臺之堅迨各造乎其極而又無所用之非不用也殆以不用爲用也夫瀛環各國平時互相考校於槍艦臺之孰良孰楛無不確有定評一旦有事則弱者讓於彊者彊者讓於尢彊者殆必至之勢固然之理彊者於攻戰守早有把握未及發難𨿽取千百軍之地索千百萬之餉而不難弱者於攻戰守茫無把握不敢輕試則亦割地輸幣而有所不靳且弱國卽幸而偶勝而弱固不足以敵彊於是慮大國有再舉之師鄰邦有勒和之議終於棄地受盟如光緒戊寅己卯之間土耳其之於俄羅斯是也是故與其爭勝於境外不如制勝於中國蓋必平時精心營度然後能操此無形之具若不得已而用攻戰守則已出於下策矣然則居今世而圖立國之本𨿽伊呂復出管葛復生謂可勿致意於槍之靈之猛艦之精臺之堅吾不信也若夫修內政厚民生浚財源勵人才則又籌此數者之本原也

行軍以間諜爲先論

鄭觀應

今天下一彊弱相陵大小相吞之局也勢旣處於相爭其機自不得不出於爭顧爭之於已發不如爭之於未發爭之於有形不若爭之於無形蓋爭於已發爭於有形終不免事事落人之後固不若爭於未發爭於無形得以獨操勝算也善弈者必先審敵勢知何者爲正兵何者爲奇兵何者爲聲東擊西之兵乃能預爲之備而不爲彼所乘善料敵者亦必於事機之未露兵釁之未開髙瞻遠矚密訪詳稽於彼國之一舉一動無不了然於心如秦宮鏡如牛渚犀乃能事事爭先制人而不爲人所制欲料敵情使無遁飾豈有他道哉亦在乎多派間諜而已矣所謂間諜者卽細作之謂間者主乎離間孫子有用間之說使敵國君臣猜忌將士離心楚漢相拒於成臯漢用陳平攜黃金千斤離間楚君臣遂使拔山蓋世之英雄有範增而不能用間之爲用大矣哉諜者主乎偵探詐爲敵國之人混入敵國之地察其舉止燭其隱微以報本國如左傳桓公十二年楚師伐絞羅人使偵伯嘉諜之又宣公八年晉人獲秦諜是也可見間諜之廢自昔已然西國用兵尢畱意於此卽當承平無事之時亦不憚廣出金貲派熟諳地理精測天文深通兵學者密赴他國測其城郭之疏密山川之夷險道裏之遠近堡壘之形勢若水路則量其海口之深淺沙綫礁石之有無一一繪圖貼說持以歸國上諸政府頒諸將士使平日用心觀覽一旦有警則長驅直搗所向無前於敵國之阨塞了然於心不煩引導之人而已如入舊遊之地此行師之所以神速也徳法一役電掣雷轟爲泰西數大戰之一徳之所以取勝固由將勇兵精然其爭奪險要使法國全體瓦解救應不靈則未始非間諜之功此外各國爭戰亦不廢此而於本國如見此等間諜私行入境或測路徑或繪臺一經窺破立卽處以重刑卽本國爲敵人所誘與之串同一气私以國中機密陰告敵人者處分亦重或立時處死或永遠監禁使作苦工立法不可謂不嚴惟彼此嚴爲之防而仍不免互相策遣者誠以間諜之不可廢不妨各盡其道各爲其主以期戰勝於未發攻取於無形今歐西日本之用間諜者於我國至我國者或爲牧師傳教或遣武員遊歷或托遊方和尙或說習商務或說學方言孜孜偵探非察政務之設施卽考江山之形勝無不了如指掌而我尙以大度容之不爲之準備然彼以間諜探我軍情應嚴爲之防而間諜之來必有漢姦爲之窩藏爲之導引則欲除外姦尢必先除內姦必使我國之一舉一動彼不能預揣於先幾而後能運用如神指揮如意此欲操勝算者所以必杜間諜者然易地以言將欲知彼國意向之所在虛實之所分則亦不得不用間諜中國於辦理外務往往折盡便宜其病由於不悉外情致爲他人所脇制卽日本之欲圖朝鮮以擾東三省蓄念於十年之前其所規畫豈無形迹之可觀茍多派明幹之人廣寄耳目伺察情形自可未事而預爲之備何至直待和議決裂而始岌岌焉籌戰守哉且當兵釁旣開之後彼於我軍之調赴何處設防何地無不畱心偵探而我於彼軍之虛實反有所不知一任彼之蹈瑕抵隙聲東擊西之軍卽我堅不致喪師失地而兵力已疲於接應矣故善用兵者必知彼之虛實而後用奇謀以制之出奇兵以勝之孫子曰知彼知己百戰百勝武侯曰用兵之道心戰爲上兵戰次之觀於此而知間諜之不可廢也

弭兵會英國有著名碩彥殷富巨紳設立弭兵會約三百餘人別國亦有願入者如有兩國失和會中人卽舉極有位望者前赴兩國察其事之曲直論其理之從違另浼局外之國講信修睦俾無失和好而免啟兵戎並勸各國立約之初必宜添入一條曰凡我兩國苟有齟齬必延他國秉公解勸不可先動干戈等語各國中頗有從其議者今其會不僅爲英國私會竟成萬國弭兵公會第一次會於法京巴黎第二次會於英京倫惇第三次會於意京羅馬有十七國達官赴會共議弭兵善策其成效頗爲昭著如昔年美國南北省大亂英船數艘乘危圖利攻美國商船財貨美亂旣定核算美船之受害於英國者共銀若干卽向英國索償英廷答以此事曲直非我二國所能遽定不如延請公正人持平判斷庶彼此不致受虧於是英美兩國各邀公正人持平核議詢謀僉同乃判曰此案美國理直蓋美國當自顧不暇之時英國宜及早約束本國船隻不準在美洋滋擾英計不出此應以英金三百萬鎊償還美商耗損之英廷卽允照償法與荷蘭因南亞美利加屬地互有齟齬後遵弭兵會公請俄國君主剖斷得免紛爭英美兩國之人在卑令海峽捕魚爭競不已幾釀事端後亦遵弭兵會議公請著名之人公斷遂至以兵戎相見此弭兵會之成效昭然也他國日後倘有齟齬何不可援案辦理之有

偸頭記

徐時棟

道光二十一年八月西洋英吉利據寧﹝波﹞﹝渡﹞府明年正月晦我師襲攻之不克是時大軍屯紹興府而舒君堂庵者以累官寧波在軍中一日縛間諜至將斬之叩頭乞免死舒君視其人則府之善爲偸者也意哀之曰若爲諜而死盍爲偸而生若能竊洋人頭來吾且白將軍賞賚汝偸諾而去華人謂其國人曰白鬼其收刺他部落以爲奴而戰以爲兵者爲黑鬼旣而偸果以洋人頭獻舒君介之見將軍將軍大喜厚賞之又旣而獻頭者紛若乃與偸計其直黑鬼一頭錢若干白鬼倍之生獲又數倍之自是踰城穴隙日昏暮府中無非偸者洋人之據府城也夜必巡街巷兩洋人先後行方磔格語笑後者忽無聲回視之已失頭而僕前者大駭僵立若槁木俄項又失其頭偸兒或著西衣冠持竹杖橐橐然曳烏皮屐以來洋人近與語遽刺殺之其生致之也則以布自後扣頭使不得嗚而絞布兩端負而趨至幽僻箝口寘諸橐捆之以縋出城或爲洋人所見追之則負以趨曲巷追者迷失道又懼其害己也廢然而返洋人巡視城上亦往來通夕盜數十名以長藤爲環喑默候城外聞城上者過爲怪聲驚之洋人偶一倚堞俯視遽以藤環其頭而墜旣墜塞口中以物而反縛之而候之如初城上洋人謂墜者誤失足且聞其顚蹶皆伸頭下視思援之又盡爲偸所致乃始嘩然擁所獲大笑以去疾如風乃城內外之以竊洋人頭者﹝其﹞﹝以﹞黨日益盛計日益巧所獲日益眾其奇策祕術人莫得而詳也他日偸獻頭於將軍將軍語之曰得洋兵百不如得其官一能生致之賞萬金官三品不者取其頭可也久之反命曰官不可得也官未嘗夜出臥邃室而西軍環於外吾儕趫捷善升屋者飛登其臥室密揭瓦偵之親見其至室中脫衣冠入帳而寢旣而下揭帳空榻也明夜又易室隨偵之如前而空如故吾儕利其頭爲奇貨常常夜守之終不得知臥所得官一不如得其兵百之易也當此之時洋官𨿽防護甚謹不可得而心常惕惕每日夕觳觫自驚警旦日而以失首報得恆數十或多至百餘白人夜出暹往往曉不歸其黑人無名籍者至不可算由是大懼盡率其屬登舟而去之於是將軍以克復寧波府入告升擢錄各有差當是時偸暴當而偸長三四輩且得將軍所賜功牌以五六七品冠帶榮裏

李徳裕納維州降將論

薛福成

唐文宗太和五年吐蕃將悉怛謀以維州來降西川節度使李徳裕遣兵據其城具奏其狀下尙書省集議皆請如徳裕策宰相牛僧孺謂徒棄誠信有害無利詔以維州及悉怛謀等歸於吐蕃吐蕃誅之境上備極慘酷當時公論鹹以快虜心絕降者尢僧孺失策涑水司馬氏以義利爲辧以維州與關中緩急爲衡深是僧孺而非徳裕致堂胡氏以維州本唐故地謂僧孺用小信妨大計徳裕以大義謀國事薛子曰固哉司馬公之言偉哉胡氏之識也衢有虎已踞我大門有人奮梃逐之反怒逐曰謂恐攖虎怒闖我室也暴客入富家發匱胠篋贓物累累有小盜以一物自首反執小盜及贓物歸之大盜曰吾受之恐失盜驩也如是而全家不覆於盜者尟矣吐蕃爲患於唐猶猛獸盜賊也素無信義以和唐侵暴已極渾瑊與盟平涼卽謀執瑊以侵唐其後屢和屢入寇爲唐計者自當絕和議籌全局甄拔賢將分布關中諸鎭制吐蕃策之上也卽或多事之秋未遑外攘亦祇宜相機度勢稍以金帛縻之彼不悉反侵地無弛備尋盟之理盟亦萬不足恃徒授吐蕃蹈瑕進取之機耳唐之宰相若張延賞崔植杜元潁牛僧孺輩庸瑣無謀瞢於遠略保祿充位僅以議和上誤其君外冀彊虜之見衰而稍戢寇虐拘牽文義瞠目拱手甘令堅墉奧區阨塞名關相次淪沒若越人視秦人之棄敝屣於路隅漠焉無槪於其心自秦隴以西訖於河曁蜀右壤悉爲異域一出國門已多戰壘皆庸相不事事以致之也夫徳裕之復維州圖國之忠謀也吐蕃陰謀三十年始得此城遂能並力內侵馮陵郭甸一旦空壁來歸坐收千餘里舊地非徳裕奮威訓戎苦心經營曷克臻此僧孺欲敗其功創爲不三日至咸陽橋之危辭以怖文宗不思當時南蠻震懾山西八國皆願內屬吐蕃驟失門戶酋豪猜貳內變將作以徳裕才略用西川之眾扼其吭而拊其背使彼不自顧暇奚敢侵軼關中若云責唐敗盟則前一年圍唐魯州吐蕃已自敗之矣僧孺借口信義意不在信義也司馬公從而和之不亦偵乎吾謂考核古人之事當論其心亦論其才徳裕之心在張國勢鞏邊防人所共知也僧孺之心不過齮齕徳裕欲沮其入相之路置國計軍謀於不卹亦人所知也且文宗果憂吐蕃倘召徳裕而相之必能運籌決勝制馭四夷於其相武宗知之矣僧孺雍容髙論玩愒歲月妨賢病國於其相穆宗文宗知之矣司馬公不此之謂空爲義利之辧吾不解僧孺之義謂媚戎邪豢寇邪徳裕之利謂扞邊邪庇民邪推是說也勢不使唐之土地盡入於吐蕃不止抑吾又思之古人論古皆有所爲而言司馬公懲章惇種諤徐禧等之開邊構釁荼毒生靈冀以正義感悟神宗胡氏睹汪黃秦檜輩之媢嫉賢臣虛張敵勢脇和武國置中原於度外引孔子不徇蒲人要盟之義鍼砭南宋君臣言非一端各有所當然後知尙論古人者先論其世而玩尙論古人者之言亦必先論其世讀書者愼毋以前儒一時之褒譏定古人之是非亦毋以尙論一事之是非槪前儒之賢否則幾矣

兵機卮言俄法徳奧各國講究气球窺探敵營爲時已久近經試驗頗稱合意新式來福鎗子擊球被傷較輊以擊中之洞大小放出之气亦少球仍浮而不落此指球之升在離地九百七十五尺者言之欲破气球惟開花子或能之經驗以球升髙六百五十尺至二千六百尺用開花鎗子隔九千七百五十尺至一萬六千二百五十尺放去其效如下一球離地六百五十尺俄國鎗手放開花子三十个隔一萬四千尺擊中二十五个一球離地八百十二尺有奇徳國鎗手放開花子二十六个隔一萬六千二百五十尺擊中二十个一球升至二千六百尺隔一萬六千二百五十尺放開花子六十五个僅中兩个放八十个中三个上年奧國試驗如此而气球所中鎗傷非皆不救以開花子所擊之傷比之小口鎗子爲害未必較深考各國試驗所記始至气球須升至離敵兵一萬六千二百五十尺又髙二千六百尺庶免開花子擊中之患也气球難破

中國之政治家而最有名於當世者嘗遊歷歐美諸國洵爲今世之一大奇事去苟且偸安之習忘惟我獨尊之見而經洋海萬里之程是豈尋常一樣之觀風雲爾哉蓋自有生民來理國政之大政治家觀光於外邦者爲不甚少然未有如斯人遊歷之可奇者也意若斯遊歷足使宇內形勢有變異乎抑使中國攺革其政度文物之獘習乎其於前程果有何施設自當細論也中國立國於亞洲之東生民聚自古以來其思想於行爲未嘗稍變徒拘泥古昔之教義禮法以爲能事而蔑視外人不知方外之廣平日經萬起萬滅之變苟與其生計無關痛癢卽己國情形尙懵若不知又焉能窺視他人也若極而論之則不得謂爲一國之民也假稱爲一國之民亦不得謂之有國民之定形也何則其內閣無統禦全國之力其生民𨿽有災害膜不相關𨿽有敵國外患其生民則視若不知焉苟如此欲覺醒其睡夢以復其本然爲頗難也遊歷之大官其談話時總賴傳譯擁不精通歐語之從者而徜徉泰西諸國𨿽身在歐洲除赴王侯大臣之招宴與臨觀軍隊操練外未見其與在中國有異也查所行李有車與食品割烹人等又有親近擁侍左右果能看何物乎見歐美新奇之事物果以何等相視乎蓋恐未能解國家生命智能存於其間也除軍隊炮鎗之外恐不見有若何觀感也昔俄皇彼得懷抱宏圖若挽回勢運遊歷歐洲與中國遊歷之員全異其轍彼得在法國﹝荷﹞﹝和﹞蘭國之時謝遣從者單身飄零微服闊步凡己國之習尙一切去之欲以易俗移風矣其所往來定交者非王侯官吏而在工藝技術之徒彼意謂王侯官吏智慮淺小固不足與談也遂專心工藝自爲工匠又工操鑄鐵之業攺名爲派鐵路米卡以洛夫而入殺矮路達沙造船所以習其業俄皇自習此等之業欲將於後日使西歐之人學習俄國所爲也中國大員若欲知歐洲文明神髓所在則盍減其從者與所帶之諸具除觀制造炮鎗所外亦看各種機械工接數百之技術家而廣其見地又盍招聘之而思所以進文明之道然後西人將言華人不止畱意凶器制造且注意於工藝技術西洋自是咸增警戒焉意中國大員似未曾注意於此如俄皇之志行尢其所夢想不到也不獨不能夢想俄皇之志行且有更甚者焉何也曰中國大員未曾思到前二十五年日本人之志行也日人嘗汲汲采文明之利器實使歐美驚嘆而變革之疾速亦使歐美生畏懼之念矣於是乎今也自船艦炮鎗至法律制度精通其神理者蓋亦不而其二十年來所施設或簡派俊才同往歐洲入其學堂或學諆語譯其書籍或聘外人爲師或編制典法惟恐文明之難及故致有今日之盛矣中國大員遊其左右隨從者多不通歐語行李如山而至帶輿具食品畜類等則吾人殆不能悉言也嗚呼中國大員此行也咸以爲中國更始之端然其所爲曾不學俄皇與日人之則所得果安在哉歐洲諸國歡迎中國大員然中國能使大員開發其知能乎使知愛歐洲之文明乎抑使長偸安姑息之念而增蔑視外人之情乎吾人不得而知中國大員抵徳國時會日本山縣大將亦至伯林而徳人歡遇日將不知遇中國大員之渥也其故何耶曰蓋欲得大利於中國也其效果安在哉夫中員遊歷歐美猶行雲中極其忙耳意者其所觀亦未精詳深思也然則日後更革國政亦未必疾急也如前年之敗蓋覺醒中國之懶夢可無論已然謂能喚醒四萬萬人民則未也夫四萬萬之人民不可不謂之一大團民而未若文明之國居人民之優何則其所謀生計皆自私而非公同也是故如中日之役知爲日本所敗者蓋四萬萬人中恐不過其半且人民所居遠距戰地者或有以爲中國勝日本也卽能知其事實恐無愛國敵愾之心苟如此𨿽有人奮興欲攺革政治財務豈可得哉中國本富各種之利源如煤鐵及含金礦等物其最著者也然中人未解利用器機以爲挖采焉俄人懷雄志於此非一日之故今將啟保護政策之端於中國各國所同見也今日俄國所以箝口而故爲不理歐洲之紛紜者蓋欲專志於東方也其雄志宏圖爲俄人素願而將見之於事實也夫西伯利亞鐵路一事洵爲俄國性命所在而支路乃入中國之要地其在大連灣乎抑在旅順乎俄以爲中國北部之指導惟在己國也意者中國亦恐失歐美諸國之歡而準諾諸國敷設鐵路於中國之內然中國亦於此間必有戒心焉中國大員旣歷歐美然以此一行爲開文明之先則誤矣何則其所見以爲驚異者猶不出槍船艦之間至各種器機工業殆似未畱意也中國原不足畏而其可畏者蓋在其能整備機器以興各種事業耳世人往往有以華人爲愛亂者是徒知成吉斯汗鐵木眞等事迹而以槪諸現時之中人也中人豈好亂者也苟中人好亂欲以西徵歐洲而俄人實居其北邊爲後顧之憂則中人豈得轉一步於西歐哉或曰華人移住歐美漸多而歐洲兵規不能制之亦未可知也是殆杞人之憂耳中人能爲此非磨以歲月安能至此哉然歐人何爲拱手於此間以任其所爲自非俄國以中人爲臣妾以助其虐歐洲必無憂矣𨿽中人西侵不足以爲念也惟中人最可畏者其在商情乎中人本勤儉粗食敝衣有百折不撓之气則利用其勞工利用其積貲以造各種貨物賤廉其貨價向歐洲輸進此等之貨物夫復何疑意者亞人將來爲我商務一大勁敵必如美洲之於歐洲也然則爲歐洲產業家者宜勤勉從事於制產而貲主之與勞工能相親和無相抵牿是爲切要可知異時必有此事矣日本近今文化𨿽疾足步而其商務則猶遲遲矣中國近時有欲采歐洲工藝技術之意非復往昔之可比𨿽然中人本狼顧愼重其躋文明之域頗緩抑歐洲日後之情形將見兢彊更劇及此天未陰雨宜收利於此富物饒利之國矣中國論

牛莊來函云邇來俄人出沒滿洲之野者雜沓鱗萃遼東半島尢覺夥故是處土人有戒心焉僉云此乃俄國割奪滿洲之兆也自是情洶湧怒目張拳勢幾用武伊彼俄人果何類種族何等人物貿貿然來欲幹某事業乎𨿽未悉其詳然窺彼覬覦滿洲之心不待智者而知矣彼土人憤激蓋亦不得已也俄人窺伺滿洲

徳國本年大操最奇異者爲隨軍之狗此狗練尋受傷兵丁及遞帶書信之事欲其出尋但命之日尋並指其應走之方向狗卽出尋不爲路中之物牽散其心及尋得受傷兵丁身上撕一衣角或取其帽或取其帶回至軟轎受傷人所坐之轎隊復領夫受傷兵丁之處至遞信旣無錯誤尢爲迅速所有書信放一匣內掛狗頸上徳國隨軍狗

兵以犬充始於古時卽至今陸軍除英國外亦頗重犬密西司革得海爾在十二月分美國務報中所登陸軍練犬之說言之𨿽頗覺有味玆摘錄左

陸軍用犬自古皆有黎第亞王戰阿米尼亞人首用犬隊盡餵以﹝肉﹞﹝內﹞使之猛勇墨格尼夏人出師每分三隊日兵隊奴隊犬隊也布斯王名賽伯勒司者畜犬用之戰時古時西臘交戰亦恃犬力伯洛疋譚司人名生地名西勃司被圍伯帶兵又獵犬一以救之並驅犬知照被圍之人如何辦理其法藏信於肉犬食肉進城城人殺之取信伯乃得領兵入圍𨿽傷其犬卒救此城羅馬人尢有過於此者也其犬如兵亦穿五金甲羅馬將軍曼利歐司戰新母白拉時女人出禦其犬勇護其主賽爾芝古時英人及髙爾司古時法人戰時均用犬考諸羅馬史記髙爾司所用之犬由英國進口足見古時英國之犬已屬極品良可喜也自四百七十六年至一千五百三十年間用犬爲防護計多而爲出戰計少犬之用處莫妙守營犬以蘇髙倫之白勒特享最好取其猛烈也恩雷第八時英人之犬頗爲人所重其欲協助爭法王位之崔爾司第五因與其前友之法王弗蘭雪司宣戰不特派兵助崔並送犬八百頭崔極重犬圍萬倫司時以犬擒起示兵須勇敢穩重如犬然誇倫勃司用犬與美洲土人交戰白司王后知此亞兵之可貴派愛賽格司侯徵伊爾蘭時發犬六百頭歸其督戰土國在東歐好事有權勢之時常攻擊奧國在臺爾曼希及克洛愛希各山差犬偵探爲用甚大以其能報知敵人之來也近百年內英國戰時亦嘗用犬夕美客麥羅恩之役政府差白勒特享百頭登陸麥羅恩人畏犬比畏英國之兵尢甚聞犬止立降也現在陸軍惟英國不練犬爲窺探送信或救傷人之用徳法俄意各國均已練犬尙足酬其勞也徳人專練犬使在駐大隊及各處偵探之間往來帶信而以此飽依恩透犬爲最佳短毛獵狗及飽美來寧小犬亦均合用易於馴練且皆有力並能疾走徳國陸軍專派兵官一人及兵一隊管犬其最善練犬者莫如嚼勾一隊之人犬皆馴至步伐齊整不跳不吠但若左近有外人其耳竅甚靈卽以頭指向有外人之處或發低怒聲其帶信也先走熟路二里半英里然後其由自行擇走鄕間之路凡兵穿同類號褂者犬皆聽其指揮每犬帶一領領上注有其所屬一隊之號數並帶一袋袋內裝信行隊時犬皆成對牽之以繩出差時低聲一喚卽奉行也犬供差以夜間最好日間每易尋他犬爲伴或食物凡鄕間多可獵之禽獸處卽有最馴練之犬亦不可靠也法國有犬名布特爾者性奇敏法人因喜練其本國之犬也戰犬大都須小時教練布特爾犬約生後八个月卽須教練復須八个月方能練成法國練犬大都爲帶軍械之用有一種牧羊犬或披雷尼山犬可帶來福鎗子五百个此種犬𨿽勇敢穩重不貫鎗炮倘遇被擊中一次以後卽懼鎗不能臨陣也不數年前法國陸軍大操時以踏車以馬以鴿以犬由此處至彼處送信使試其遲速﹝何如﹞﹝相同最遲﹞鴿能由空中徑至交信之處是以取勝馬能徑經鄕間疾馳踏車須繞大道二相比較遲速相同最遲者犬也俄國陸軍所養之犬用法不同意行仁慈所練之犬有名司替夫者及牧羊各犬各帶一瓶瓶內盛白蘭臺酒或湯又傷之帶一包掛在頸上能在小樹林內或山中尋出受傷之人給其養生之飲食後立在身旁吠使人知此等犬並能駕小手車其車拖二傷人如比徳二國城中常用之車法人在調尼斯及愛爾夕歐司均在北非洲爭戰嘗用犬前次土耳其一役俄人亦用犬奧國用犬以破埋伏荷人在愛基恩一役用犬在密林內偵探使其孤軍不致被土人攻其不意也在阿爾伯司山上意國營汛亦常備犬也陸軍犬隊

俄國辦交涉勝人之處此約又其一端也李傅相赴歐洲時各國脇肩奉承傅相空言虛諾紛紛擾擾而俄已暗中取利矣其在中國北方權勢日益廣大若然則徳將柰何爲徳計惟有商情中國予以一地及沿海一隅俾徳在彼處獨執牛耳其庶幾乎願徳及早圖之或謂俄之權勢將徑通至中國極南至黃河爲止沿海各處及長江以南之地英必據爲己有然黃河及長江之間各處商務徳之權勢果能設法主持於其間則歐洲重商務各國遲早必有之爭端或猶能弭患於無形俄與徳之權勢所及之處以黃河爲兩國之界限若徳與英應分之畛域長江有以爲之矣或謂俄之權勢遠及黃河法𨿽許之而中國所餘之地各國若互爲商務起見瓜分私肥法若不從未可知也現擬準法占雲南全省直至緬甸東北之境及白來麥普曲拉發源之處爲止以免此爭伯靈城內眾意咸以中國將來勢必準各國大興鐵路而俄國欲興此鐵路之意觀喀西尼俄國欽差所立之約夫固不待言而自明矣聞中國並已準英國開築緊要鐵路或因問之曰中國所存貴重之物將來分給各國時徳豈能甘心受無益之物猶瓜分非洲所得者乎殆未可知矣論中國爲歐洲所垂涎

倫惇本月十一日電稱有崔爾司達依克者素以講論各國交涉聞名於世昨晚在恩斐爾特倡言謂近有三國約同英國割分中國英國不從所請等語此說果確則英國固大有徳於中國特恐中國不以徳報之耳憶日本外務大臣大隈近來曾有日本必須協助中國之說足見三半國約分一層事屬實情惟英國何以不從所請殊不可解惟英之意或將來求其所欲不必與他國瓜分而亦可如願以償耶𨿽然國之富足如中國者遷延至今豈不亟應有人變法而治之興之乎論中國爲各國所垂涎

卷五十五兵政十一郵政

紀西國送信章程始末

李提摩太

西國國家遞送信函章程日異月新古時寄密信必藏匿身畔或髮際皮肉內防人劫奪始步行繼乘馬至一驛則換班易馬如寄信至鄕僻村落便倩貿易中人由城往鄕順便往此古法也與中國無殊迨國家攺設信局遂於寄信一事較爲便利初用車馬馳騁仍形迂緩故遇緊要信件專派人乘馬飛行每點鐘可馳十八英里及鐵路告成來往消息更捷每點鐘可行三十七英里較乘馬更迅人心喜悅咸驚爲神蓋與中國人性同也斯時信局信貲亦從廉第不能大減以其神速之故考當時倫惇中人戶口每年付出信力較平素居家日用爲昂如父子每月通二次安信所費卽已實多若爲人傭作店夥幾至終歲難通家信故每一子弟外遊不啻魚沈雁杳然祗緣信力太昂耳按其時每一信資需費洋錢半圓故貧寒之家惜苦難措甚至父母之喪逾期不獲得訃奔歸者各營兵卒更將家口付之度外儼與無家者等蓋通信維艱不如斷絕牽掛也信資視程途遠近及信中大小輕重爲斷如信面稍覺適觀成多加紙張一層則必增益信貲國之大臣信面注明官爵例準免信力物議不平又攺新章集多人公雇一人專送眾股攤派信貲於﹝是﹞較信局爲省另有狡黠者先期約家人預訂暗記此後由信局寄家信祇作空函仿殷浩故事家人閱信面之數字便知遊子在外平安不必展視仍還信局可免信貲似此一類辦法日久行之信局受累旣多遂又不得不更章矣又商賈中人每值傳報各埠銀洋貨物時價或嫌信貲太昂則暗用字碼通達消息亦藉省信貲若干在一千八百十七年前送信者多系乘馬故帶信件無多後將孔道以碎石修整所有信函以車載送帶較多先時每點鐘僅行四英里人嫌其緩商之信局再求加速於是每點鐘可行五英里迨五十年後夜間加班兼程每晝夜可行一百二十英里如人寓倫惇相去在三百英里外祇須五六日可得回音其由倫惇遞信至較遠處所每禮拜可遞送三次再遠者每禮拜可遞送兩次再遠者每禮拜可遞送一次但每日登程宜早由各處送信至倫惇無一定時刻送信至各處亦無一定時刻似此迂遲人鹹苦之嗣今大臣拍馬建議以裝載客商之馬車更代每車四輪車客十人較信局遞信其速倍之信局所帶之信需費三邊士者按一邊士合大錢二十有奇車馬則需費計兩先林一先林十二邊士亦有時眾人願增信貲以期更速者旋又攺用載人之大馬車寄信取此車派兵護送備禦途次不虞奪且風雨無阻途程不計險夷啟程之期與安抵之期俱有定準時刻故寄信者更有把握益形方便當國家之初次仿行也人心疑慮迨堅持十年後覺前此每禮拜祗可通信一二次者今則每禮拜可以逐日通信矣因之生意日旺國家所入信貲年盛一年綜計一歲中可得信貲銀二十四萬磅較曩昔僅入信貲銀三千磅其數奚止倍蓗由是人乃知爲有利無獘且較從前日時省一半遂各遵此法行之直至通行鐵路始止蓋屈指計之前後不過五十年耳

一千八百三十六年英國共有寄信馬車九十四輛系以四馬駕一車者另有寄信馬車四十九輛系以兩馬駕一車者該車每點鐘可行三十英里每英里合華路三里餘連歇息在內至一千八百三十八年綜核寄信馬車來往里數共計有七百萬英里合計里數幾於一日周行地球每日民人觀止信車出入爭以先爲快當一千八百二十七年每晚由倫惇開車動有二十七輛之多此項車輛行程里數曁行抵各處統計五千五百英里每值半點鐘以前車欲開輪搭客胥立道旁祗候此項車輛之馬夫悉著號衣馬與鞍轡率皆潔淨修整夜晚觀之頗覺耀目每午後八點鐘車將開時人役執全信袋分置車內有條不紊故眾心喜躍爭如值每歲國皇萬壽各車必布列整齊遊行京都各街如中國賽會相似藉申祝頌之義於是人人競羨英國信局規模宏有非他國所可比倫馬車每次開行必令其由總理書信館門首經過蓋欲使總理者察閱一周近有英人名希利者與權要友人結納因議信貲仍昂擬設法再從廉減爰酌擬每四函信件凡送至大英境內者祗需費銀一邊士合大錢二十有奇先納信貲後方發信如此則信貲不致落空於國帑可期無誤然又與管理信局諸人不利蓋若輩惟知貪利不解推廣招徠故有阻撓新法之意希利則堅持定見條陳國家國家乃下之數大臣公議議準後又飭下議院復議適斯時英之讀書儒士亦久有擬攺信局章程之意今旣經大臣及下院議準於是姑試行之按照每信四邊士攺用每信一邊士信資先付信面粘鷹頭爲記除國家公事免納信資外他人一樣納資如此試辦後於一千八百四十年正月十號始全遵希利新法攺用每信一邊士倘已納信資則於信面粘一鷹頭迨抵其欲寄之處便不再索信資否則倍罰蓋尋常信件分兩不可過半兩每半兩多加一邊士始也系用英皇后圖像鷹頭印於信面上繼因不適於用遂攺用鷹頭印於另一紙上聽人自行粘貼各信面第一年循照是法行之國家入尙少一年中只收四十六萬五千磅較少三分之一而眾意知久於其事必可獲利仍堅持之於未設之局增設多處又值鐵路告成而往來益形便捷矣且查第一年所以不能獲利之由祇緣眾人嫉忌希利相率阻撓迨擠去希利仍用外部大臣其所辦寄信諸事又復不孚人望於是更無起色眾心復思希利爰將希利請之復回仍歸其經理以故始終克奏大功卓著成效百姓悅之皆恭敬爲禮天下則效焉至一千八百七十年此十年中僅英之一國綜計信函來往已有八百四十七兆之多至一千八百八十年信函更屬興旺共有一千零二十八兆之多此尙指大宗信件而言外小宗信件亦有一百一十一兆又寄至各處新聞紙等件共有三百四十五兆較疇昔幾不可以核計由是觀之則國家一歲所入信貲進槪可想見又信局以外又兼管匯兌莊無論何處信局皆可發寄匯票其現在每年所匯銀兩共有二千萬磅以此核算則每百人中應用五十一張之匯票另有信局兼管電報者亦復年盛一年在一千八百七十年共寄有電報信八百六十萬二千七百三十二件之多至一千八百七十九年增漲至二千三百三十八萬五千四百十六件其國家電報信曁新聞紙尙不在此數之內卽以電報信力一宗而言已有二十五萬七千六百零一磅邇來英國信局費除用以外每年進項一千餘萬於是各國見其進項之多皆效法之盡立信局近來合計各國信局所收之信貲每年不知其若干億矣至一千八百七十四年徳相俾思麥思設立五洲通信總章程每封只費大錢五十文爲各國寄信方便起見蓋亦實與國事有裨此西國遞信送件章程始末也倘中國果能仿行則成規不遠事半功倍獲利定可比隆縱當創始之初難以如數然卽收效十分之一亦可每年獲利銀一百六十餘萬兩在國家旣進如此財源而於寰區百姓亦較便益目前急務其在斯乎竊願當軸者知所變計焉可也

泰西講求郵政

薛福成

泰西之士講求郵政殫精竭智以求傳信之便捷五六十年前始得電气傳信一法昔人見雲中電光閃爍常以比作事之速從未有知取而用之者迄今能將雷電收置器中俾爲我用可謂探千古未發之祕然格致家考察電气亦已匪伊朝夕古人始以琥珀摩擦令熱能吸輕物後人以玻璃火漆等物摩熱亦能吸輕物若質巨气足則見有火星爆出尋知五金之屬皆善引之又以瓶內外黏貼錫箔蓄其气放之則有光如電作聲如雷能震人擊物乾隆三十年美人弗蘭林驗試遇雷雨時以紙鳶放空際初見繩上絲縷蓬然立繼則气隨繩下盛之充瓶用一鐵匙稍近瓶口則火星躍出迸然有聲始知向用玻璃琥珀等物所出之气實與雷電無殊電學由是漸興此種電气皆由摩擦而生謂之幹電至今電報所用之气由意大里人嘎剌法尼曁佛爾塔二人究得一法系以彊屬與金屬相感而生謂之濕電其法用紅銅白鉛薄片數對重疊每對隔以彊水浸透之厚紙復以銅絲二條聯之卽能生電佛氏旋因其紙易幹則機無力乃以玻璃杯爲電池後又有人造長箱內以瓷片分爲數十格箱蓋下安銅鉛薄片數十對以銅條聯之每對入一格箱內儲以彊水用時但加蓋於箱則二金自然相感生電最旺於是濕電之學大興或以輔化學或以佐醫學然尙未得寄信之法嘉慶二十五年丹國人倭斯得始著書論電气與瓷石之气無異驗之之法於南北設一銅絲以定南鍼近之則其鍼與絲俱相平無所吸移俟電路一合而電气運行於銅絲卽見鐵攺向而指東西觀電气南北運行使此鍼橫於東西卽知地球本有電气東西運行故令鐵橫於南北定南之鍼所以指南北卽此理也倭氏旣創瓷電二气合一之說法國有阿拉格與安貝爾二人復以銅絲繞成螺螄形靈气過之每繞一匝則力倍增以鐵爲心沾電力而能吸物與瓷石無異是謂瓷鐵電學由此益精道光十八年英人惠子惇設電於倫惇二十四年法人設電於巴黎是年美人穆爾斯設電於華盛頓其法系以電運筆而畫字由是妙法百出有以電運鍼而指字者有以電變色而傳字形者甚有以電運印書機立時將所傳之文字印出者近更有以電傳聲爲徳律風者而傳信均用號碼以審厥字尢爲明顯而畫一迄今泰西各國郡邑村鎭電密如蛛网𨿽在一城之中相去二三里如有要信卽發一電邇來大東公司新得保護海之法尢爲精審遂能沈海底東至中國日本南至新金山西至美國𨿽數萬里外通傳要信捷於影響邇於戶庭奇妙至此神乎技矣眞令人不可思議矣

附錄泰西郵政考

歐洲風气未開之時往來信件或用舟船或用驢馬任百姓自爲帶與國家絕不相干道光十四年法王以軍書被誤知民間寄信總不可憑且當時送信之貲輕重靡定但視路之遠近以爲衡對像之重在一百磅以外者槪不寄帶其餘每件在五一里內信貲銀一佛郎此就十磅內重物言之若十磅以外至三十磅則收一佛郎半三十一磅至五十磅收兩佛郎若過十磅則當由物主自送法王見民間通信一事種種未便爰自設文報局並代民間寄信物件不寄後數年又專設寄物件之局各國見所行甚善爭相效之迨火船火車通行始將寄送對像之局歸並火車火船公司由國家督辦並嚴民局寄信之禁無論官商兵民凡文件札信日報書籍均歸國家公局代寄是爲郵政開創之始初或有海關兼辦後則專人司理推廣章程又創售賣信花之法中國俗名人頭其信四方式每方約大半寸由局中自造上蓋印花初行時間有分價值五六等十數等者如百里內若干千里內若干後則嫌其紛雜一律攺定凡在國中送無論一里之內千里之外皆一律英洋五分此就本省送至本省言之也若隔一省則加五分若送至外國更加五分近日郵務通行生意大爲起色故再其價本省祗收三分外省則收五分他國則收一角如有信須寄外國者但購一角價之信花粘貼信上卽萬不慮或有遺失也其餘對像則須稱其輕重惟書籍公文國紀日報則祇收三分之一茗酒食品則須倍之此近日郵政之大也

驛站

鄭觀應

泰西諸國但有郵政而無驛站中國則各省皆設驛站鋪遞自古迄今未嘗或廢其爲用也大率供皇華之使臣朝貢之方國賫奏之員弁與夫文武之咨寮寀之關移驛站於各州各邑按驛置站遞送往來毋有間斷每站額馬或六十或七十重大移文多以驛馬傳遞有緊急公文每日或限行六百里或限行八百里遲行則州縣官例有處分此項廩糧工料卽於存畱項下支銷而歲終隨地丁奏報焉每歲驛站費用約銀三百萬兩出亦可謂巨矣其爲差也有大差小差之名有緊差散差之別而水驛之船隻﹝陸﹞﹝郵﹞驛之夫馬罔不具備其實各省之奏牘公文所遞有限而仕宦往來之所擾滋多至督撫則更有提塘折差抵京費以百十金計然便於國而不便於民利於公而不利於私於是民間遂有信局之設一切信札槪由信局寄帶顧凡大城鎭有信局處則書信可通若荒州僻縣商賈稀少者則無信局以致寄書道梗遊客又深苦其不便信局每多延擱或致浮沈銀兩珍物甚至遭幹沒旣無條例以懲其罪又無專責以分其勞此其便捷可恃遠不如泰西之郵局矣西人嘗謂中國度支有出入兩大可省而不知省當取而不知取可省者卽各省每年開支驛站經費幾耗天下錢糧十分之一當取者卽設立郵政局徵收其稅今中國若行郵政則驛站之費似可裁減或謂明季之衰嘗因裁撤驛站失業之徒遂無所歸以致盜賊起彼時𨿽因饑饉頻仍當事者又不善爲撫輯故至於此今設郵政當開創之初勢不能全行裁撤乎各省﹝﹞﹝偏﹞設郵局必費用巨而事難舉行從來舉事之始創不如因今各省已設有電報各處亦已暢行輪船盡可相輔而成如欲籌郵政辦法其始不如歸並於驛站電報輪船驛站三者並行而不悖當今郵政仍資於驛站所有驛站中奔走遞送之人選其精練幹敏朴誠勤愼者仍充其役溺職惰事者由漸刪除卽酌用其房屋則設郵局則其事乃可謀始而無所掣肘他日鐵路旣設其爲利便豈有涯哉今之驛站國家已費無窮之帑項而商民絕未沾絲毫之利益誠何故而不之廢夫天下之成大事者勿薄小利而不爲勿泥舊制而弗變卽如電報一事當經始之時膠固拘泥者未嘗無私議卒賴當局力爲支持以奏厥成行之十有餘年漸推漸廣確有明效電報可遞要音公私俱便今也驛站行之已久其獘日滋惟當局以一旦難以裁撤其人亦難以安置鰓鰓焉動多顧慮或謂驛郵各行其事各不相涉此一說也或謂並驛於郵附郵於驛此一說也而皆屬有見惟當局者仍不免有回護驛務之意而實則深知驛獘無法能除之耳顧必除之而後行郵則郵政終無行期矣開創之初何不兼行並設尙無窒礙也哉竊以爲郵政旣行驛務自廢無足慮也蓋電報設而驛差輕其半輪船通而驛差輕其七八若鐵路之榦枝漸次告成而驛站勢難再畱故欲廢驛站則竟廢之欲行郵政則竟行之行之旣暢而無問乎驛站可也苟爲國計何如早爲置郵而裁驛也合一出一入計之每年爲國家節耗費而收盈餘所裨益者幾何明者自知無須細剖是在當局一轉移間耳豈非爲裕國便民之要務也哉如以爲京外各官因公往來京師例須乘驛恐一旦刪去驛站致多窒礙則其說實爲掩耳盜鈴今東南十餘省凡官員來往無不雇坐輪船獨奉天吉黑秦晉新疆等省尙行官站耳若計其道裏遠近人役多寡由戶兵二部酌給路費聽其自雇車馬在應差各官固所深願更毋庸多所顧慮矣

中國郵政應如何辦法論

羅毓林

今之盱衡時局曠覽華洋動輒私相謂曰中國之效法泰西凡有關於國計民生者其講求初不遺餘力一輪舟也始創於長江繼行於海上今南洋諸國且過而問津矣一電綫也北則山陜津沽南則蘇浙閩粵今邊徼塞外又遞相安設矣一礦務也開平首竟其功順徳繼收其效今承徳遼東又用爲後勁矣凡此皆富彊之本而爲我中國明效大驗者也獨泰西郵政一端此時尙缺焉無聞似乃非裕國便民之道按泰西諸國﹝古﹞亦無郵政名有之自乾隆初年始先是徳國見商人於各大碼頭設有信局專遞民信遂起而創行郵政凡官府之公文民間之私信無不傳送並派員經理其事頗著成效各國亦仿而行之於是泰西郵政之名以立其年同治十一年各國所收信資徳則一千八百餘萬英法皆一千四百餘萬除所用經費外其盈餘各五六百萬不等前日本亦仿行此法並與泰西聯絡爲一是郵政之能便民裕國從可知也獨是中國之政令與泰西異泰西無驛傳之名中國則自古迄今驛傳未嘗或廢今若創行郵政其如中國之驛傳何夫中國之驛傳大率供皇華之使臣朝貢之方國賫奏之員弁與夫文武之咨寮友之關移驛傳每州邑或再設或三設每站額馬或六十或七十此項廩糧工料卽於存畱項下支銷而歲終隨地丁奏報焉其爲差也有大差小差之名有緊差散差之別而水驛之船隻陸驛之夫馬罔不具備事綦繁任綦重也今郵政若行是將胥中國之驛傳而裁之抑將合中國之驛傳而一之乎而要皆非也且明季之衰嘗因裁撤驛傳而盜賊起矣彼時𨿽因饑饉頻仍當事者又不善爲撫輯然其事究不可行是欲籌郵政之辦法當令郵政無害於驛傳驛傳仍備官差郵政則僅傳書信是郵政卽以補驛傳之不足兩不相涉庶其事可與謀始而其法乃可見施行謹擬辦法數端以備采擇一曰設官局大抵事當創造之初若不由官設局勢必窒礙而難行設局之事若使處處籌辦將合中國二十三行省所謂水陸通衢商務薈萃之所當不止數十百處其爲當需幾何不若就電局所設之處先行試辦庶不徒托空言亦可漸收實效查泰西之列郵政與電﹝報﹞﹝气﹞相輔而行電報所通之處亦卽郵政所行之處中國電報現已無不流通若再益以郵政旣非生面別開且亦圖成較易所謂因勢而利導者也一曰置輪船查外洋郵政無不設有公司輪船誠以公司輪船旣設凡各國之通商大埠均可任我往來利源便不外溢前者泰西有人欲合五大洲之郵政聯爲一气亦有利均沾之意中國郵政若行此項公司輪船斷不可不置現今旅居外洋華人如檳榔嶼新加坡新舊金山等處人數頗眾我若置有公司固可寄送信件卽一切土貨出口洋貨進口亦不至盡爲他人占去是此時特設之公司卽爲他日商輪之繼起一舉而兩得其便未始非收回利權之一助也一曰制信票信票各國不一大率皆尊其本國君上繪爲人頭形亦有繪以飛鳥者堂堂中華似宜特制雙龍形上鑄國號下志銀數用後卽以年月日圖書杜其不得再用此項信票鑄成後發往各局使商民隨時購買其價自一分至五分各視其地之遠近定取資之多寡大約本省無論遠近取資一分外省無論遠近取資三分外國無論遠近取資五分卽旅居中國西人所有寄送信件不得另用他國信票以昭畫一而大利權揆諸西例當亦謂然一曰籌巨自來興大事者必先計其事所由起與事所由終了然於胸庶籌算萬無一失中國郵政若行所謂添造房屋應需若干置備快船應需若干購辦機器安設夫馬又應需若干通盤籌算總非數百萬金不可此時庫虧空何從籌此巨不若仍做集股之法由官創辦前同治五年總稅司亦曾派人招股創行華洋書信館惜以不得其法中止遂僅於冬令封河後由海關遞送文件而已集股之法或卽仿招商局成案亦可總期取信於民有益於國庶不至談虎而色變也一曰用夫役信局一業中國行之久矣其在通商各口每處不下數十家以一家六七人計之將業此者已有一二萬至內地各處尙不在此數一旦攺行郵政將此數萬之眾於何謀其生業是不可不慮及此不知郵政𨿽行其用人則一也他不具論卽此旱夫役等類在在需人此中需人之處無待他求卽令信業中人供其奔走旣可熟手是資且亦不絕其生路計之得也一日擇鄕董中國幅廣矣郵政若行安能節節設局卽電報亦祗於通衢大道分置一所其偏隅僻壤則無有也是掛一仍屬漏萬惟有選舉鄕董之一法或卽責成各地方官凡鄕鎭集堡稍形偏僻者或五十里或三十里擇一誠實鄕董一人由局給以薪水令其租賃民房一間爲某縣郵政分局所收信件一日專人送至總局一次是中國疆域𨿽大自無鞭長莫及之患且用費亦省而收效良多也此特其大略也至於郵政之行仍須輔以電報濟以鐵路三者缺一不可電報現已通行鐵路尙未舉辦謀富彊而勤遠是所望於當道諸公

郵政策

﹝王益三﹞

謹按中國郵政向系沿途置驛用快馬傳遞遇有緊急公文每日或限行六百里或限行八百里若遲延則州縣官例有處分每歲額支夫馬銀兩悉於地丁項下開支各省皆然相沿已久至若民間私信則槪由信局寄帶凡大城鎭有信局處則書信可通若荒州僻壤商賈稀少者則無信局以至音書遂梗遊客深苦不便非若西國有輪船火車四通八達朝發夕至特設郵政大臣總理其事如英國倫惇法國巴黎均設有總局派官若干員司事千餘人每日會集各處信函分爲東西南北各路存號包封每兩點鐘發遞一次無片刻停畱各路有分局俱恪守總局定章總局常派員稽察勤惰隨時更易其在本國者固已無遠弗屆卽遠在別國俱經定立萬國郵約凡有約之國彼此信函互相代送而寄信之費極廉核計每年贏餘爲國家一大進由其立法美備故能通行日本亦於明治二年攺效西法詳定章程遣使與歐洲各國互立郵便之約初辦時經費不敷現已有盈無絀惟中國尙率由舊章莫有議及此者蓋中國之民情可與圖成而難與謀始如電報一事當創辦之初未嘗無疑議卒賴當事者力爲主持毅然克底於成昔年中法交綏之際傳軍情於瞬息事機於千里皆深知電報之益行之數年遂漸推廣此其明效之昭著者也郵政尢爲便民之舉商務之興於此實有關系但中國輪船𨿽已通行而鐵路尙未舉辦與西國情形不無少異若遽仿效辦理事恐扞格難行祗可審度中國之形勢變通西國之章程由漸而推事輕易舉爰承執事下問謹擬郵政各條陳伏惟采擇焉

一開辦之初若各處設郵政局勢必費用巨而事難舉行現在各省俱有電報局宜附入其內不獨經費可省且郵政與電報相輔而行辦理更易得乎

一上海爲通商總匯外海長江俱由此經過宜以上海爲總局凡輪船所通之各口俱有郵政分局無論商局及洋行輪船均與包定遇有輪船開行卽交附帶以期迅速而無延

一內地輪船不通水路宜雇用快船陸路宜分置快馬健足日夜行風雨無阻

一鐵路未開西北各省之信最難遞送若按站置備夫馬所費不貲宜責成各省提塘發交沿途驛站隨同公文傳送每季酌貼驛站之費提塘官每年分給花紅以酬其勞

一各處信函會歸總局分東西南北各路各路又分總匯之處均設分局則將某處信總封發遞某局該局接到後應轉遞者再加封發遞前途如分榦分枝節節可通則有條不紊

一信資宜按向來各信局定章核減刊列章程將某處寄至某處信資若干一一詳載俾眾周知

一郵政局宜仿照西洋精制印頭每一印頭值錢若干聽憑各商民預買存用來信必黏貼印頭分別路途之遠近信件之輕重應黏貼印頭之多寡俱列在章程內各司事核明與定章相符方準接收旋卽登號將信面所黏印頭加蓋圖記使其不能再用

一郵政局兼可代匯銀洋並寄零星物件但多寡輕重俱有定限過限不準接收匯費寄力自有定章不容增減

一各分局接收函件有近在本處者除照章分送外若相距較遠按每裏定給力資若干加蓋分局圖記毋許多索其銀洋對像送到後掣取收條繳局立卽轉遞發來之原局存俟本人查取

一僻遠之鄕鎭勢不能設分局宜擇該處妥當之鋪戶派令代本局接送信件年終核計所收信資酌提花紅以酬其勞

一凡通商薈萃之區宜酌擇適中之地分置郵筒上書郵政局收信處字樣面開一長孔如尋常信函黏貼本局印頭投入其中按時派人收取換置空筒以備續投

一發遞信件每日或一次或兩次限以一定時刻無論收信多寡必依限封發如有逾限送到者卽歸下次發遞

一各局司事如收發信件掛號包封管理髮賣印頭及稽查賬目等事各分其職薪水酌中訂給每年盈餘應酌提幾成作爲各司事花紅以資鼓勵總局隨時派親信之員分赴各局明查暗訪如有偸惰舞獘等事立時斥退更換

一郵政旣行或謂各信局不免失業然事便於萬民非專利於若輩且郵政局各處須用送信之人自必雇募熟手應準投充仍可無妨生計

一總局發出印頭每月一核各分局請領者統於月底將售數存報明總局以便稽核

日報上

鄭觀應

古時之謗有木諫有鼓善有旌太史采風行人問俗所以求通民隱達民情者如是其亟亟也自秦焚書坑儒以愚黔首欲籠天下於智取術馭形驅勢迫之中酷烈重爍天下並起而亡之漢魏而還人主喜秦法之便於一人也明詆其非暗襲其意陵夷而肇中原陸沈之禍唐宋代有賢君乃始設給諫侍禦諸言官以防壅蔽而淸議始彰然以云民隱悉通民情悉達則猶未也欲通之達之則莫如廣設日報矣泰西各國上議院下議院各省各府各縣議政局商務局各衙門大小案件及分駐各國通使領事歲報新藝商務情形凡獻替之謨興革之事其君相舉動之是非議員辧論之髙下內外工商之衰旺悉聽報館照錄登報主筆者觸類引伸撰爲論說使知議員之優劣政事之從違故日報盛行不脛而走其名目有日報月報七日報半月報之別其體裁有新政異聞近事告白之分或一季一出一年一出遲速不一種類攸分如律家有律報醫家有醫報士農工商亦各有報官紳士庶軍士工役之流莫不家置一編以廣見聞而資考證甚至小兒亦有報文義粗淺取其易知夫彊民讀書而民莫之應不勸民閱報而民自樂觀新聞者淺近之文也增人智慧益人聰明明義理以伸公論俾蔽蒙欺飾之習一洗而空是以暴君污吏必深恨日報亦泰西民政之樞紐也近年英國報館二千一百八十餘家法國報館一千二百三十餘家徳國報館二千三百五十餘家美國報館一萬四千一百五十餘家俄國報館四百三十餘家總各國計之每一國有三四千種每種一次少者數百本多則數十萬本出報旣多閱報者亦廣大報館爲國家耳目探訪事情每值他邦有事與本國有關系者卽專聘博雅宏通之士親往遠方探訪消息官書未達反藉日報得其先聲官家以其有益於民助其成者厥有三事一免紙稅二助送報三出本以資之故遠近各國之事無不周知其銷路之廣尢在見聞多而議論正得失著而褒貶嚴論政者之有所刺議與柄政者之所申辯是非眾著隱闇胥彰一切不法之徒亦不敢肆行無忌矣中國通商各口如上海天津漢口香港等處開設報館主之者皆西人每遇中外交涉間有詆毀當軸蠱惑民心者近通商日久華人主筆議論持平廣州復有廣報中西日報之屬大抵皆西人爲主而華人之主筆者亦幾幾乎擯諸四夷矣日本無郡不有日報館惟禁報館妄言以肅觀聽英美比三國無禁報館言事之條我各省當道亦宜妥訂章程設法保護札飭有體面之紳士倡辦以開風气如英國泰吾士日報館主筆者皆歸田之宰相名臣自然無勒索財賄而名馳中外矣今宜於沿海各省次第仿行槪用華人秉筆而西人報館止準用西字報章無事之時官吏設法保護俾於勸善懲惡興利除獘以及人才之衰盛風俗之純疵制作之良窳泰西各國政事何有更攺兵制有何變遷商務制造有何新法足以有益於人者精心考核列之報章大小官員苟有過失必直言無諱不準各官與報館爲難如有無端詆毀勒索財賄者祗準其稟明上司委員公斷以存三代之公執筆者尢須毫無私曲暗托者則婉謝之納賄者則峻拒之胸中不染一塵惟澄觀天下之得失是非自紓偉論倘有私受賄顚倒是非借公事以報私仇藉巧詞以抒積忿逞堅白異同之辯亂斯民之視聽者則迹同穢吏罪等莠民可援例告官懲治如謂當道挾恨審斷不公準其登報以告天下庶公論不稍寬假有事之際官吏立法稽查於本國之兵機不宜輕泄於敵人之虛實不厭詳明則常變經權操縱在我較今日之禁止華人而聽西人開設者其是非得失損益爲何如也夫報館之設其益甚多約而舉之厥有數事各省水旱災區遠隔不免置之膜視無動於中自報紙風傳而民流離困苦情形宛然心目於是施衣捐賑源源挹注得保孑遺此有功於救荒也作姦犯科者明正典刑報紙中歷歷詳述見之者膽落气沮不敢恣意橫行而反側漸平閭閻安枕此有功於除暴也士君子讀書立品尢貴通達時務卓爲有用之才自有日報足不踰戶庭而周知天下之事一旦假我斧柯不致毫無把握此有功於學業也其餘有益於國計民生邊防商務者更僕數之未易終也而柰何掩聰塞明箝口結舌坐使敵國懷覬覦之志外人操筆削之權泰然自安施施然甘受他人之淩侮也

日報下新政論議云宏日報以廣言路是日報者卽古鄕校之餘意今西國議院之濫觴爲公是公非之所系眾好眾惡之所彰故西國曰報之設上則裨於軍國下則益於編氓如一鄕一邑凡公約條議各節會議時諸員言詞舉動皆列於報章詳其得失而民隱無不通民情無不達也一案一訟凡兩造律師所辦之事以及判斷時陪員之可否如何皆登諸報紙記其精詳而民心無不愜民志無不伸也若夫官家之嚬笑京國之傳聞各國之約章列邦之彊弱戰守之情形時勢之緩急物料之價值市道之衰旺股分之低昂店鋪之開歇田宅之鬻售舉之節略生意之授受學校之掄選人材之興舉民情之背向船艘之往來鐵路之接續郵寄之便捷民气之和否祲之有無農學之向背林政之良楛園圃之丰歉百工之處所行客之姓名官員之遷調貨物之出入關稅之徵收都邑之公項司事之誠僞醫道之善法藥物之靈異礦務之奇贏格致之日進植物之丰歉雜技之優劣陪員之輪值水旱之祥生死之報章婚姻之紀事案牘之消長軍政之籌劃公務之興作工作之需人外國之時事異邦之習尙海外之奇談天气之寒暑風汛之休咎善士之品題奇人之傳記書說之新奇凡有益於國計民生日用行爲性命身心者則無不錄錄無不詳𨿽極之髙人之片詞隻字愚妄之蕩檢敗行足以寓勸懲使人鼓舞而興感者無不羅布發明俾閱者快焉勸焉徵信質疑莫善於此蓋秉筆者有主持淸議之權據事直書實事求是而曲直自分是非自見必無妄言讕語子虛烏有之談以參錯其間然後民信不疑論事者可以之爲準則辦事者卽示之爲趨向使大開日報之風盡刪浮僞一秉眞肫主筆者采訪者各得盡言無隱則其利國利民實無以尙之也英國議政者必以日報爲眾民好惡之所在而多所折衷法國之從政者必以日報爲足教官吏而不敢違背若夫醫學化學天學卽象緯歷算海學行舟測量之法電學藝學礦學以及治兵課士軍裝戰艦皆必另設一報不惟詳言其事而且細繪其圖此又利世利民而欲與天下人共趨於上理者也夫日報逐日閱之殊不費時隨事求之必有新獲中國泥守古法多所忌諱徇情面行報復深文曲筆以逞其私圖與夫惟諾成風囁嚅不出知而不言隱而不發皆爲曠職故中原利益無自而開卽民情亦不能上達告諭亦不得周知若日報一行則民之識見必擴民之志量必髙以此愈進愈深愈求愈上吾知其正無止境也今如欲變法自彊宜令中國各省各府各州縣俱設報館凡爲主筆必須明外國之事達公法之情地方有公事如官紳曾議陪員審案等則派訪事人員親至其處援筆記錄務在眞實詳明凡外國日報所登有關於中國時事及新出火器奇技有益於國計民生者皆須譯錄至各省及都會之地其日報館每日所出新聞必以一紙郵寄京師上呈禦覽其有志切民生不憚指陳持論公平言可施行者天子則賜以匾額以旌直言不準地方官恃勢恫喝閉塞言路偶摘細故無端封禁如主筆借此勒索無故詆毀傷人名節者不論大小官紳當控諸地方官審辦並準兩造公舉中外陪員聽訊如果實則照西律分別輕重治以禁錮之罪重則在禁作苦工而已如是則國勢之隆無不蒸蒸日上夫如是春秋之筆褒貶從心南董之風斧鉞不懼將見直道復行於天下矣

知新報緣起

吳恆煒

不慧於目不聰於耳不敏於口曰盲聾啞是謂三病此古今之達憂天下之大患也吾嘗披藻火佩明月抱韶樂懷金玉遊於無明之邦臨於不聞之鄕登於反舌之場爲之誇色若則默然勿也爲之奏聲若然隆然勿聽也爲之敷言若則漠然勿辧也豈不痛甚矣哉𨿽然病一人耳猶可言也病一家耳猶可言也病一邑病一方猶可言也若胥古今之遠疆域之廣帝王之尊士夫夫之貴工商之庶漁農之盛婦女之眾苗獞之夥普天下血气之倫而一一中盲聾啞之毒豈可言哉嗟乎享其菑而樂其殃者今中國四萬萬人是也

古之人有在於是者周嚴監謗之刑秦苛偶語之令嚴關而守固自得矣卒不免田園故宮囚虜子孫遂至師師圓首慘遭殃魚之蒼蒼海隅同受崩榱之痛爲天下發指後世僇笑者豈偶然哉是眼目不明口耳不靈則木僵之人也情意不孚箴諷不聞則寄生之君也聲气不時勢不諳則閉化之民也因革不通中外不審則綴疣之國也今日之中國殆類之矣盍亦反其本矣然猶曰此周秦之前事非今日之所患也請試言其近者英之據港也禁商會矣是奴之也法之滅安南也徵口稅矣是販之也俄之挾髙麗也持太阿矣是僕之也此外而暹羅而球球而南洋諸島固中國之舊藩也相繼比肩而去矣此皆吾黨之所聞知天下之所目擊也夫爲奴爲販爲僕人情所不願也然無一二得脫焉彼慧我盲之彼聰我聾之彼敏我啞之也彼將僞爲是以詭我使我奮心並力而爲之世世子孫勿相去也亦旣爲之矣彼且諛我焉我且自譽焉岌岌乎遞瓜代之時杌杌乎處弟及之勢者是不可爲之寒心哉今不早圖病將不起求爲盲聾啞直不可得孔子曰淸斯濯纓濁斯濯足自取之也今此之病中國自取之也

夫中國其度溫帶其土腴厚其氓聰秀其教美備數千年來軒頊之治放華之化素王之學儒術之懿份份鬱鬱熙熙敖敖固神明之倫也其土地固非西比裏葛邏巴之荒壤比也其種族固非亞非利加昆斯闌得之野人比也其開辟最古固非美州之新國也其形勢鞏合固非歐州之離漫也其聰明睿知固非屈法徳英美諸儒之下也所積旣厚所藉旣眾使振而刮之更而張之內則有自主之權外則成合縱之勢終則進大同之治致大平之化於於焉且登慧土遊聰城嬉敏國矣縱不能是庸昔瞀焉隆焉瘖焉樂趨污晦蔽塞之惡途忍爲懵昧闇默之僇民哉人𨿽下愚必艴然不屑爲也吾有知其不然矣然坐是不慧不聰不敏者何也

日曜相麗所以彰其明也雷電相章所以昭其聲也气浪相噓所以宣其言也人之生生灝气之中咄咄造化之域受靈於天流形於地也固無異也眼目口耳固自若也同是眼目口耳耳存之則彊亡之則弱直須時耳使令有人焉乘馮馮之虛登錄錄之場懸千金號於眾曰吾請今爲斗盲之戲表一木於其中使盲者右其西而不盲者左其東鼓而前鉦而退一午爲度勝者與千金盲勝者倍焉由此觀之不待交綏可決其必敗矣何也理勢相背也我𨿽內之有父母之親妻孥之暱昆弟之誼宗族之戚外之朋友之遊師徒之接賓主之歡蠻貊之交上之陰陽之奧造化之微人物之理古今之賾下之學術之原政治之要中外之情存亡之運以迄宮室舟輿衣裘什器之名興居飲啄喜笑哀樂之故皆冥焉若囚懵焉若讎俯焉若傴莽莽無所聞所見所言也而彼我所困者爲之合立約集開會繪圖演說延醫構器萃天下眼目之眾竭萬民耳目之能無不剖之剔之噉之犁之毅然務三病之盡去出而窺我此彼之所以彊而我之所以弱也一身一家一邑一方且然矣舉環球數十雄國五州千數兆人剽銳精悍浚給迅辦不盲不聾不啞之眾驅馳我不慧不聰不敏之國蹂躪我不見不聞不言之民者乎斯時也彼將窮我所困者甚而愚之吾𨿽屈伸扶伏崩角碎首乞除盲聾啞不可得矣豈不哀哉人𨿽至愚必不屑爲也然坐是不免於盲聾啞者又何也巖壑之渺也沃沮之沈也蟠沙之漠也炎瘴之陰也苔艾蕪蔚菁芬蔭挺拔枝蔓於其上而斤鉞斲鑿之苦不免於蕘者何也鵬鵠鷯鴻雁鷹隼嗚鳴徊翔於其中而彈矢羅网之害不免於禽者何也猛虎龐駝暴狼巨象惡蛇毒蟒鯤鯨鱷鯫蹄迹窟穴於其下而椎檻之痛餌罟之患不免於佃人﹝魚人﹞者何也無知也無知則愚愚則盲則聾則啞則𨿽有剝削之慘無從而訴𨿽遭割宰之痛無從而聽𨿽受醞俎之辱無從而覺卽有助者不能捄也人三才之美五行之秀百物之靈萬類之長也固不慧不聰不敏若是其去艸木禽獸魚介者無幾耳此有志之儒抗憤之士所以撼膺嘔心太息而長涕也然人坐是不聞不見不言者則又何也不通故也

窮山隆隆阻水溶溶獸蹄鳥迹交錯厥中一里五里蠻蠻異風行人斷絕世不通土司之國故也塗徑綿梗行路蹇焉回川阻深涉津苦焉智者知其然也坦其津途而車馬之則一瞬可至也疏其淵源而舟楫之則千里可達也智者猶慮其塞惡其緩也制爲鐵路以迅之作爲輪船以濟之則萬里之人可半日而遇也則四方之貢可踵足而集也是俄之築西卑裏鐵路也由中至英直七日之程矣法之開辟蘇彜士運河也由歐至亞省二萬里之路矣此無他焉道路通故也道路不通將有戇山之名不免愚溪之誚矣是苗獞之俗土司之國也如之何以堯舜禹文之舊都詩書禮樂之儒國而法彼也由斯觀之道路通之其福如此道路塞之其禍如彼於人乎

嗚呼瞽癃瘖啞先王謂之無告天下謂之僇民此仁者所當矜憫而加察之收卹而調護之也人生何幸而有此不幸斯亦已矣不道之徒又從蓄而貨之少者千百多者億萬多者兆萬其至多者乃至數十兆數百兆萬一一重徵之供其般淫供其揮霍不足則朝貨一焉不足則夕貨一焉不足則今日貨一明日貨一焉又不足則盡貨之而不悔務飽其欲乃止以爲是非吾之骨非吾之子孫絕不有慟也然骨肉子孫亦將卒不免也不寧惟是父兄子弟師徒親友且相率羅致轉徒販粥於歐美諸國以貨利焉日久盈溢且遭擯絕嗚呼豈不痛哉不通之病有如是者

慈父之於子也無不愛焉友兄之於弟也無不親焉痛矣癢無不調治焉起居出入無不提焉逮其少長其父兄且譽人曰若子若弟將爲吾門之阿東我家之汝南也於是求聘天下之達人明敏辧悟有道術者爲之師爲之傅日與子弟共晨夕以教導之啟悟之使求通也子弟日見通事聞通言談通議前後左右罔非通人也比及少壯使遊通域交通士所接所寓罔非通也所行所止罔非通也遲之一年遲之三年遲之五年十年𨿽欲不通弗能則得矣是猶置身火車之上而發電焉不能不速也頓足飛船之中而鼓輪焉不能不捷也否則塞矣何也教之者非其人而求之者非其道也是由騎牛而渡昆侖航栝而浮渤海不能一日至也一家之於子弟尙猶如此君之於民民之於國乎不求所以通則民非其民國非其國也今不可不察也

不審鹿馬不諳麥菽不辧黑白不明分寸性質壅蔽固不過矣吾猶不爲大懼也雕槧其顱系摯其腰鉗穿其耳縛束其趾血脈凝滯固不通矣吾猶不爲大懼也俳於帖括瘁於冊頁優於詞歌奴於刀石非謂通乎僕於聲音困於箋傳皂於金石廝於章句非謂通乎徒於簿書胥於資限利於舊規固於成制非謂通乎人且嘵嘵然謂是可通於政政學何以不舉謂是可通於教教學何以不隆舉凡醫學圖學星學地學使學禮學機器格致諸學何以不精何以不成吁通其古而塞其今通其習而塞其變將以求慧求聰求敏適以求盲求聾求啞也以此求通何異廢大章而猶奏土鼓居朱明而不釋重裘圓柄而方其鑿北轅而南其轍也豈不悖哉豈不懼哉

智者窺累於未墜保危於未亡是以徙薪之憂履之戒踐聾之懼捧龜之嘆罔不夙夜而敬忌旦暮而悚惕戚戚焉自棄於蔽也天下大勢方倒懸矣一人紖之十人從而掣之十人軒之百人從而軛之百人軋之千人從而棼之千人冶之萬人從而搏之務盡閉天下之目塞天下之耳拑天下之口使屈頸折膝俯頭就命馴不我逆戀不我背而後快於心焉然潛淵無珠鮫人不采童山無木樵者不至是以巖壑佳麗碩人爲之息心花鳥鳴春行路爲之玩志得亡所存苦樂所系也是故懼人之議其後相提而去之爲之粲其絺繡丰其鐘鼎燏其金石其珠玉羨其倉囷翚其閈閎淫其聲樂俊其僕妾以招綏來之苟有利其私便其情而已他非有所愛顧也天下之人聞其風而說之莫不懸揣奔走挾天下之大聚天下之眾勸其父兄率其子弟勵其戚友自童而長自長而壯自壯而老少而習焉長而安焉樂爲盲爲聾爲啞爭起而俱應焉投骨於地眾狗爭之投餌於淵眾魚爭之標之愈髙束之愈狹驅之愈促爭之愈力於是隳肝嘔心焦精獘思晝夜不休寢食不息瘁不通之力耗不通之气研不通之業炫不通之譽且不知手之足之舞之蹈之忘乎爲盲爲聾爲啞也且以爲是未足三者之量未竟三者之功弟子𨿽饑不容小懈也登壠斷者臨尊禦卑因利乘便早以盬其腦握其吭撫其背斷其臂從而鞭撻之驅馳之束縛闔辟之進退而貴賤之生死而榮辱之檻系之牛圈笠之豕唯唯受命耳於是逐臭效顰之風暢長眉髙髻之俗成矣彼豈不盼左顧右後呼前自鳴得志哉愚一國矣計誠得矣環中諸國術安施而盲聾啞之哉

龍之角於淵也虎之鬥於山也鼠之戰於堂也鵲之格於林也揚沈風濤蹴踏雲霧弱者固敗彊者固勝矣庸知捅者張其弧施其眾牙其芒其刀卽從揜其後乎主人誠安矣上之無畏下之無怖北其宮而朝委裘夕偃息焉東其闥而兵盲者焉西其戶而鑰以聾者焉南其室而闇以啞者焉自云金湯之固不朽之業與人無患與世無爭也山積厚寶者玉人爲之震顏具八珍者庖人爲之染指遇美於途登徒不送目鋤金於野華歆不釋手慢藏爲悔盜之券臥榻鄰夫之鼾一旦無道而有力者如喬跖之倫炊熄塵泥風起浪揭竿制梃曲拳鋸牙呼嘯而來鋌其闥破其戶火其室其宮轅轍於其域而笙鼓於其中勢必斂其重器蘊其輿橐而後去守者逯馬閔焉相顧痑痑相望栠栠病莫能捄也倒懸如此豈非自貽伊阻哉非徒倒懸已也又苦潰裂無他故愚焉而已耳不通而已耳

曰越曰暹曰緬曰韓曰波蘭曰波斯曰阿剌伯阿富汗俾路芝麻達加諸國無論矣亞非利加宇宙之大洲也澳大利亞海外之巨島也五印度土耳其亞洲之舊都回部之雄國也始則其教術非不彊大也治化非不隆茂也令望非不赫濯也其版圖之廣非不逮中國且敵歐洲也其戶籍之眾非不及中國且逾歐州也黯黯慘慘蒙蒙茫茫瞬息百年間若君若臣若士若民相跗踵接爲懷湣爲徽欽爲張孔爲朱鄭爲輿臺爲僮妾爲象駝爲犬羊垢而篷髻柔項揉首於歐洲獨夫民賊者不開民智也民智之開彼印土之君若臣非不自知也然語開鐵路則塞之也語行輪船則塞之也語盡地利則塞之也語聯外交則塞之也語攺官制則塞之也

語變科舉則塞之矣語設教會則塞之也語立學堂則塞之也語采新法革舊習則塞之也舉凡著一書撰一說立一義舉一事有益民智者則無不塞之也此何故也豈獨性異人哉惡夫我獨而民眾我愚而民智將不爲我役也寧甘心爲他人役誓不使民役我也庸知民之智有補於國何如也且庸知壓之愈力其智愈出抑之愈嚴其智愈廣摧之縛之愈固其智愈銳而彊馴至事變一動孑嬰臨軹道之夏桀蹈夏臺之悔民乃袖手談笑莫之援救焉夫父母之邦桑梓之國生死存焉豈有詠葛喪誦來蘇爲父師抱器之奔報牧野倒戈之效哉不得已也曷不觀臺灣乎此不通之大禍也

歐彊於北也美富於西也日振於東也人懾其廉甲兵迅舟輿速置郵奇技能矣非也人震其精貿遷阜貨賄饒鐵蕃農牧矣非也此由後之效非由今之急也諸國之興道有急於是者開民智也歐州嘗殘削於羅馬矣美州嘗並弱於英法矣日本嘗迫挾於三國矣其危險墜殆固與今日之土耳其非州印度等也大創以後乃始知彊弱之不相敵也仁暴之不相勝也文野之不相抗也智愚之不相衡也於是恍然若思曝然若覺毅然舉平日愚民之情愚民之術愚民之具愚民之禁相與感泣流涕蕩滌而掃除之萃天下之士庶合天下之大眾注其精神鼓其血气其壅焉拔其滯焉刮其蔽焉始獲今日之富彊振百年之國威也向使諸國守此不變今𨿽以殘亡可也此通之大福也

由前而談土印諸國塞之其禍如此由後而談歐美諸國通之其福如彼二者誠中國之鵠哉夫禍福自求前覆作後車之戒捨從惟大樂取博他人之美靈王服胡趙國以彊單於用漢法匈奴以大金人禁學南裝春秋惡用漢夷禮

孔子曰三人同行必有我師在擇取捨審而已嗟乎明太祖者我孔子之罪人中國之蟊賊也禁著私書禁談國事禁上直言禁倡淸議妄興文字之大獄且百餘人鉗以祖廟之成規且三百載詭其名實陽托聖門距楊辟墨之議惡其害已陰行秦皇焚書坑儒之詐讀史者咸怒其鹵莽滅裂而不知其心術之叵測爲大可懼也於是宗旨旣謬是非大殽濮上桑間明堂雜奏夜光魚目後車紊色惟諾相噓蕩成風气泄沓相競孳其謬種逮至國朝紀的之徒從其風而扇之鼓其浪而揚之海內學士大夫又從而加諛焉鉗其口舌囚其手足沁沁焉甘爲其奴隸而莫敢悔直至今日士气益衰民風益靡矣道咸以來疊經大創同光以後漸移民俗然中國變法垂三十年海軍興矣船廠設矣電桿矣車起築矣山礦采矣租界開矣錢幣鑄矣圖書繹矣制造之廠招商之俗同文之館格致之院罔不辦矣公使之職翻譯之員領事之官教習之聘罔不舉矣其效西法而圖中興與日本同然甲午之役軍師熸要害失韓藩亡臺島棄巨償口岸割卒赧然見弱於日本者何也日本求通之道勝中國求通之道失也

處今之時當今之勢通之之道將如何今而反古則有執禮誤民之廢中而遵西則有用彜變夏之謗開議院則勢渙而滋亂倡教會則道髙而難成廣學堂則費重而莫舉擴善社則事龐而效淺編部曲則謠雜而近俚演傳奇則意譎而惡陳通翻譯則力薄而緩時窮遊歷則勢孤而傷費此由後之效非由今之急也今𨿽欲求通杳不可得也且也天下至大人民至眾官萃於堂兵萃於行士萃於庠農萃於鄕工萃於坊商萃於場舟車不常家室無方孰能不而驤不翼而翔一一口之舌之揚之張之哉若夫收已渙之精神不待合眾省誦讀之日力無事閉門可詗古今可審中外可瞻風俗可察物理可諳時變可稽敵情可新學術可彊智慧茹其新吐其陳嗇其直丰其益不蹴戶域而眼目口耳罔不通焉者非無其道也

先王知其然也遒人徇路木鐸有權太史采風輶軒遠使詩之風雅審民俗之情周官誦方察四國之慝唐宋以降濫觴於邸抄嘉慶以來創始爲報館名曰新聞從風披扇文章並述政俗攸存小之可觀物價瑣之可見土風淸議流傳補鄕校於未備見聞通辟窮宇內之大觀至若外國農務商業天文地學教會政律格致武備各有專門競標宗旨習其業者隨而購閱發有新義卽刊報章耳目鹹通心思愈擴無閡民情有裨政教朝夕可達均郵電之捷聞見相助同賽會之益是以歐美兩洲類分二千三百餘種歐洲諸國日售千四百餘萬張且日本國報有報王之稱瑞士開會惇嘉客之請可謂隆矣諸盛彊新聞報之力也

報者天下之樞鈐萬民之喉舌也得之則通通之則明明之則勇勇之則彊彊則政舉而國立教修而民智故國愈彊其設報之數必愈博譯報之事必愈詳傳報之地必愈遠開報之人必愈眾治報之學必愈精保報之力必愈大掌報之權必愈尊獲報之益必愈溥胥天下之心思知慮眼目口耳相依與報館爲命如室家焉是以英之霸也太晤士報日五六十萬甲海外焉日之興也朝日報日十五六萬名亞東焉中國人數號稱四百兆非謂不庶矣出報之處乃不逾三十分報之類多不逾四十銷報之處不逾十萬閱報之人不逾百萬順天爲首善之區而閱報者寡其人河洛爲中原之壤而傳報者窘其步且旬月之內從而折閱者有焉期月之間從而中止者有焉且其中十餘種爲教報閱外國報者僅百十耳比而較之直百萬倍之二五千人之一譬猶諸天之微塵滄海之一滴耳其去歐美諸邦何霄壤也且求足以寓目者不可覯也我安得不爲人弱哉智者知其然矣

甲午之變公交車上書萬八千言千三百人車聲轔轔震蓋中外古今諸國所未有也𨿽計絀於半途事遂於不諫而通塞之運已漸啟矣京師士夫於是有彊學會之設今官書局是也旬月之間滬上繼焉今時務報起重而振之比及中年流及海隅加以江學提倡湘民於變鄂省札諭斯風彌暢魁哉偉矣然廣萬間眾檠非一木之任畛途千里致遠非跬步之勞孤掌不能獨鳴隻輪未能並發何則獨之勢殊南北之情暌也鐵路未周郵政未便乎夫贈人以言匪丈夫之登隴因文見道喜吾黨之有鄰此澳門知新之報所以繼上海而應之也

今維粵省泰西之孔途嶺南之重鎭中原之外府也人民之庶戶口之眾商賈之富市廛之盛甲他州矣十餘年來報館之設不爲少矣報章之銷不爲罕矣第宗旨旣乖毫釐斯謬風雅不作徒取芍藥王道不說祇芻蕘殽變是非指鹿以爲之馬艷說駢麗購櫝而還其珠徒陷人心徒隳風化徒害政術徒蕪教學徒褻國體而已勿怪有識者唾穢而塵垢之至等秉筆政於市儈無行者相伯仲也彼且矜然喜以市儈無行自傲也豈不異哉嗟乎不爲通之將以塞之詩云訛言莫懲書戒無稽勿聽今之作者無或取焉春秋經世振先王之雅言百二書譯環球之近事異言必錄不襲陳言利病備陳無取深諱倡提聖學無昧本源采譯新書旁搜雜事審其技藝窮其新理則明者勢不抱曲學而愚矣察其土俗知其形勢則通者勢不泥舊章而解蔽矣明其律法諳其機權彊者勢不能執成法而振弱矣三病之禍亦已袪矣豈不懿歟𨿽然以中國人民四百兆之眾內地十八省之大設報之所宜有二千分報之類宜有二萬每類之數宜一千日出之數宜二千萬比而較之二十人僅看一分二萬人僅購一種乃中土之廣而滬僅一焉吾粵之庶而澳僅一焉維此晉鄭焉依籍收唇齒之助知我罪我分任口舌之謗其猶一稗一糠之微一蚊一之勞也思以二三報館之權力以變易天下也吾知勢甚難也第以孤憤所存不忘內熱因其行事托之空言不議之譏匪吾所聞擴而充之睠懷來者有志之士同類之倫其將奮然興起而將伯之乎中國二千年將墜之聖教四百兆日戚之生靈庶有賴耶餘日望之嗟乎後有作者斯義以明宜立報科用光斯道吾黨之幸天下之幸也

卷五十六兵政十二糧餉兵政十三操練上

論籌餉爲行軍要義

陳耀卿

自來行軍之道莫先乎籌餉餉不裕則無以固兵士之心餉不足亦無以壯軍旅之勢易子而食析骸而爨不觀夫委人之自相殘殺乎其始也以紙幣行用乎國中而爲之兵者不任其紙幣之欺其繼也以重價廣招夫兵旅而爲之民者不受其重價之誘甚至以四千萬之巨勒捐乎紳商富戶而不知紳商富戶早恨其窮兵黷武甘爲戎首尙肯以有用之錢財作此無益之耗費乎而不然者卽有人勉力輸捐或十數元或數十元或百數十元以區區之捐數供軍士之食用恐倭人𨿽狡不能作無米之炊此皆倭人目前之窘而非所論於我中國也我中國地大物博巨商大賈莫不思有以報之王公卿相莫不思有以捐輸之特恐曠日持久不能源源接濟一旦餉糈告乏則兵皆枵腹士盡餓殍烏可以言戰亦烏可以言勝此籌餉之道所由爲行軍要義也昔者項羽破釜沈舟思藉敵糧以爲口食作晉軍三日館楚谷之謀當時項自知力能破漢故用以激勵將士耳若彼此之間勝負殊難遽定則孟子云師行而糧食原屬千古用兵之例孔明六出祁山莫不以兵糧爲本輜重載道運送不絕或恐人力偶乏未暇派兵爰造木牛流馬以助轉輸漢髙之還定三秦也統兵而出每賴蕭侯供餉﹝不絕而軍心穩固是以著有成﹞﹝或恐人力偶乏未暇派兵﹞效爲炎劉開創之君不知足食在足兵之先孔子告子貢者原有層次初非順口說成無關經濟者也今以日本擾及髙麗勞我師旅大軍策遣卽日啟程桓桓赳赳之夫勢難枵腹從事倘一旦脫巾嘩噪禍起減竈添竈之間則𨿽有良將亦難鎭靜而撫綏之也我國家鄭重其事飭戶部妥籌良法並天津四大票莊聚解一百五十萬金匯解北洋以備軍儲之用加以皇太后明降懿旨撥給慶典銀兩以佐軍需李傅相旣在遼東設立糧臺復於天津派設後路糧臺尢可慕者余侍禦關心時事入奏天庭奉旨飭戶部籌一百萬兩嗣後戶部又經集議擬將京官俸銀自王公起按三成扣減以充兵餉此外尙有鹽斤加價茶稅加增各條而兩淮運使江都轉又先事籌備將十二灣存棧鹽堆先行提運一綱諭令各商預繳課釐聽候撥用是爲軍食計者不可謂非至且周矣第大軍之用非可僅爲旦暮計也務籌三四年五六年經久之法其餉之源源不絕無患倉空無憂庫虛者要當謀之於先不得僅計目前聊濟燃眉之急待異日有缺再行計議諺所謂三軍未動糧艸先行與尙書費誓所稱伐淮徐而峙乃茭峙乃糗糧其意原相同也國家養兵二百餘萬國用半因此而絀今加以遠行之役亦當爲久遠之餉以接之然地賦稅釐金巳皆取之於民勢不得再勞吾民重加以捐餉之法如是而又添一入良亦甚難然度支之政要在執政者熟思而審處之耳不﹝苛﹞﹝奇﹞取不逼捐不彊以重輸其間果有天良者如令尹子文毀家紓難千古傳爲美談何目前未聞有其人有其官有其事耶何未聞一人爲之倡而先出一言以表率耶苟忠良之輩起而效乳虎之經猷行見海內人民素所向義者莫不貢獻維殷願涓埃之報幸而通國如斯餉項𨿽百年不竭豈僅目前數月之饋也是則殷殷所屬望於當道者

兵政十三操練上

覆奏洋務事宜疏

沈葆楨

奏爲遵旨詳議海防事宜仰祈聖鑑事竊臣於本年十月十七日承軍機大臣密寄九月二十七日奉上諭總理各國事務衙門奏海防急宜切籌一折所陳練兵簡器造船籌餉用人持久各條詳細籌議切實辦法此外別有要計一並奏陳不得以空言塞責等因欽此仰見我皇上宵旰焦勞昭然若揭伏讀再四感激涕零臣呫嗶迂儒洋務非所諳習年來待罪船政不過因人成事絕未窺見要領然不敢不以采訪所及參以管見蠡測爲我皇上敬陳之原奏稱禦外患較辦發撚爲更難兵亦較辦發撚宜更精誠確論也夫兵何以精練斯精耳以西洋槍之猛烈賁育無所用其力養潘無所施其巧及觀其練兵也鎗隊則步伐止齊之節縱橫疾徐之序隊則旋轉進退前卻修整之法測量炸彈遠近遲速之方齗齗講求若忘其利器之可恃也者蓋不以一人之力爲力而以千萬人之力爲力不以一人之巧爲巧而以千萬人之巧爲巧者也然而練義勇之兵易練經制之兵難發撚事起各省無不捨兵而募勇明知兵之無用也而大難甫平轉撤制勝之勇而復用無用之兵臣竊以爲過矣數年來封疆大吏思矯兵之積弱優之餉糈使與勇等束之營壘使與勇偕而海上軍興復紛紛募勇未聞以兵爲可恃者文法繁而積獘深故也撫議一定餉不支將又議汰勇畱兵用其所不養養其所不用明知之而故違之自彊其何術乎若以西法練兵不得不先以西法練將將所不知而兵欺之將所不屑而兵效之今之名將皆剿發撚立功者也習故蹈常則無從精進而中年以外百戰之餘使捨其所長折節於西學非其所願亦非其所長然不能盡曉其文不可不深明其義應請每省選知兵大將能耐勞苦者一二人練勇二萬少則萬人分爲兩軍一駐省會一駐衝要屯札大營勿零星散布專練洋鎗洋一時臨敵奉調卽可遄徵選西洋通法者爲之教習我之大將待以賓友朝夕與之講明切究其中要法卽至數年而後陸營庶幾可恃矣水師則以熟狎風濤者爲本鎗按日操演尙可月冀而成若夫水師與陸師異外海水師與內江水師異近日外海水師與向日之外海水師又異綠營原額不乏精壯然城市熟而風濤疏卽曾制勝之洋槍隊陸路用之猶患不足豈能撥入水師且遷地不良若病眩暈至精之計無所用之沿海漁戶實繁有徒招募非難練習亦易所獨難者管駕官耳且淺言之商船舵工各口之引水其天資異於西洋輪船中歷練多年者能充駕馭然僅百中之一二耳深言之則必通曉華洋文理明於算學兵法者乃勝其任非剽竊所能爲功上海出洋局十五年限滿及閩廠學生再令出汽學習二三年必有堪膺斯選者至迎剿截擊尾追諸法合數船操演則其法備寓於中應請將現有之兵輪船延英國水師官一人教習以二人副之除奉差他出外余當按日合操數年之後水師亦庶幾可恃矣經費不足宜將水陸冗兵之無用者酌量裁汰固不當立意紛更亦不當意存遷就總之化無用爲有用是在督撫之因地制宜耳

原奏稱各國鎗日出日精原非效彼之長已居於後然使並無此器更何所恃因而思購最精之品與自行鑄造之方夫鎗非購之難而知之難用之尢難新舊旣判優劣懸殊貿然購之𨿽得以賤價要棄物耳非能測量力之遠近彈子開花之遲速莫能演試何從較其優劣演後膛鎗一出費銀好﹝幾﹞分演螺絲大一出費銀數十兩磨擦有費修理有費得斯器者往往什襲藏之日久銹生一用不可以再用其惜之也不啻棄之前膛鎗一出後膛鎗可以四出故臨陣必用後膛鎗法之薩司傳俄之白爾單布之莫司爾皆後膛鎗也而以美之裏明東爲最近則英之抵尼享釐駕乎其上今聞布之新出者又勝之矣各國洋鎗外均有小隊而以美之隔林爲最其先尙銅纏爲鐵今則非鋼不珍前後膛互相短長而皆以螺絲爲貴前膛者下藥裝子之﹝人﹞﹝入﹞須身出外所以避敵人之然開放鮮炸裂之虞前膛者以英國爲最聞有新制口徑四十寸重八十墩﹝開﹞﹝聞﹞花彈千二百磅者其演放則用電火然而人要避之否則聲震耳裂此恐非中國所宜後膛各國皆有之而布國煉鋼之法非他國所能其彈子以開花爲貴然攻鐵甲船則非實心之鋼彈不能入也竊以爲洋鎗宜隨時訪其最精者購之大以十餘墩者爲宜旣購之宜須逐日付操操則兵練而器亦練磨擦洋油砂布棉紗之費修理工匠之資必不容省其不至減費以肥私橐者是在將之得人鑄造得人津滬兩局已有端緒應稍加廣自當日起有功臣竊以爲操術宜專專而後精而後可以益求其精應請飭總理衙門將沿海各局通盤打算孰宜子藥孰宜鎗孰宜船隻各端其任以此所有易彼所無誠以洋人每造一器必開無數廠所若愛博不專則廠先不能容工焉得不苟須以此局之嬴濟彼局之絀如十人之食炊以一竈明似費巨中省實多若一人一竈費必倍矣今年臣在臺灣李鴻章以津局所成洋藥所成金陵所成洋火龍陸續見濟若由閩廠購器自制費當如何臣購洋鎗獨取裏明東者亦以滬局亦在學制子藥可以挹注修理不患無人故也至鑄造鎗似宜仿出洋局之例選巧匠穎童赴布國學習取法於上冀得淵源取徑似迂收效爲速

原奏稱創立外海水師應如何添選兵船及鐵甲船並自行制造擴充之處均宜切實備籌查中國海江年來盜氛欠靖倭番構通遞文報裝運援兵未曾棘手此則有船之利之明徵也然淮軍分裝三次累月而後完合操僅﹝派﹞﹝脈﹞六船便無船以供差遣此又船少之病之明徵也第購船原屬萬不得已之急需自通商以來從未見外國肯以全美之船售諸中國者欲求其精非制造不可官廠所造未必其精然創始有基則進階有漸外國苦煤炭之費因爲新式省煤輪機苦船灣木之難因爲新式鐵應請購新式臥機一幅仿之以制兵船新式立機一幅仿之以制商船鐵船全幅仿之以濟灣木之匱勿惜目前之費冀收後日之功惟駕駛乏才則船多亦不足恃臣曩者向赫徳借淩凡官兵教各國合操據稱老輩管駕官多由商船出身熟駛駕而不精兵法其自學堂出身者駕駛兵法皆有根柢加以閱歷便成全才則出洋學習一端不容緩也欲獲鐵甲船之利當先知鐵甲船之難其制始於美法各國踵而行之而英最精然新制試洋全船覆沒者再一則務求鐵甲之厚忘其上重下輕一側而不能挽也一則務求水面避敵忘其船不勝而沈也臣前擬拓廠試造費旣繁重成復需時且上等匠師未必肯遠涉吾地因復有赴西洋定制兼資生童學習之議費𨿽多而效捷而取大取小中無定見躊躇再四罔所折衷其爲因地制宜之說者謂造船須爲修船計喫水只宜丈七八尺使可進福州口𨿽建石塢廣廠增添機器所費亦屬不貲然海口關鎖重疊去洋面尙有數十餘里猝遇外警得臺數座精勇數千守之廠中仍可制造修理以應急需且駕駛有信任之華人不﹝致﹞﹝敢﹞掣肘但行駛快捷如常亦僅能避敵而從無勝敵者英國入華之鐵甲船損壞香港船塢亦不能容轉向東洋修理夫東洋目前尙無大船何以有此大塢其意可知宜防者更不止此旣未雨而綢繆焉仍存因陋就簡之見如侮予何果爾則必定制最大之鐵甲船又必擇沿海最深之地爲最大之船塢蓋最大之船廠所有一切機器洋師匠徒咸備重兵設險以護之誠煌煌巨觀也而僅此一端已非千餘萬金不辦且極深之水內江無之必在外海我之全力所萃敵人亦必以全力攻之外警一來本廠仍須停止而待濟於他廠華人驟得大船無敢承領駕駛者雇募洋匠臨警必萬分周章臣𨿽生長海濱向未出洋自任船政始知福海口奉命赴臺始見臺灣海口其何處宜此船塢無從懸揣而又深慮積費之難創工之難所以日夜彷徨寢食俱廢者半月有餘而無能臆斷也謹將候選知州張思桂所議及洋將日意格所陳函達總理衙門以便采擇

原奏稱非有大宗巨不能開辦非有不竭餉源不能持久以四成洋稅存無多更求開源節流之計查四成洋稅各國稅歲入若干何處借撥若干戶部現存若干非臣所預知惟念天下洋務綱領在總理衙門天下財賦綱領在戶部必總理衙門周知戶部實存之而後洋務可通盤籌劃必戶部周知各關實存之而後隨時可應總理衙門之急需計四成洋稅各關必無敢侵挪者或者指撥六成浮於所入之因而暫挪四成以待後日彌補必須將六成不敷指撥之處立卽切實奏咨而後戶部得以權衡調濟若祕而不宣則六成旣不敷撥安得彌補之期各關以爲出戶部尙以爲存日撥日深始和盤托出貽誤必多論開源者日借洋夫今日所借之數卽日後所償之數非源也且厚息輸於外洋非甚然眉誰甘挖肉曰大開捐民力竭矣減成徒濫名器未必踴躍輸將卽以抑勒所得亦復無多且可一不可再曰增洋稅無論外人以利爲命勢必不行卽竭澤而漁亦非招徠之術現在洋稅尙無獘竇尢不當使借口以啟偸漏之端曰淸賦出夫發撚之亂相尋十數年而元气尙能漸復者則以國家𨿽急從來不肯加賦農民稍得以自存故也按戶搜索民不聊生州縣抑勒之難堪加糧額以應之所得幾何貽累非淺曰收鹽利鹽歸官辦如得劉晏之才未嘗不可驟見起色然而接軸連檣完釐課而享其奇嬴者吾之商也肩挑背負逃釐課而竊其微利者吾之民也得才如劉晏不過巧取商民之利而歸之官萬一不如劉晏則獘有不可勝言者勿擾獄市古人深意存焉似不如仍舊貫之爲愈也欲言開源或者其煤鐵乎福建古田等處產鐵甚旺洋人用之皆以爲鐵質勝於西洋第地不產煤以松木鎔之近山松盡鐵礦亦廢且不通水路運致殊難煤價每僅千餘文而運費加倍𨿽稍加價值亦不能源源而來臺灣產煤聞兼產鐵然不諳以煤鎔鐵之法故向來無試采者曾函商總理衙門令赫徳延一看山洋人來臺果能苗旺質佳再行酌議試辦近聞李鴻章已於磁州舉行將來或可仿照辦理蓋煤炭充牣則財不耗於西洋而作苦小民兼得資以食力臺地樟腦石油𨿽其利不及煤炭亦地不愛寶之一端也硫黃例禁綦嚴第禁之而不免漏卮不若收之以廣儲軍用然此皆取效於數年之後目前經始尙苦於費未易籌至節流亦節其無用而已矣臣以爲折衝資行陣則武科宜裁南糧歸海運則漕標宜裁事權歸一責成貴專專則與總督同城之巡撫宜裁減一分虛縻卽可增一分實用我皇上躬行節儉費惜露臺凡在臣工孰不當仰體斯意哉

原奏稱以上各事一不得人均歸虛費請簡派知兵重望實心辦事熟悉洋情之大員爲之統帥各大臣公議會推奏請欽定臣賦性疏昧何足以言知人第就見聞所及兼此數長者無踰李鴻章左宗棠者矣李坐鎭畿輔中外洋務本賴其主持左宗棠一時能否捨陜甘而蒞海疆非臣所敢妄參末議臣竊窺兵部侍郎彭玉麟忠肝義膽迥出流輩必能爲國家肩大事者𨿽居官任職非其所願而禦災捍患當所不辭或疑海疆統帥時與洋人交接若性情激烈恐嫌隙易生抑知天下惟忠義之人最能堅忍卽遠人亦未嘗不考其素行而生愛敬之心至於後進人才旣關培養尢資歷練而後取多用宏其源不竭近日人才之獘有二一則於空談謂公憤可以卻敵言及外事則斥爲漢姦及身居局中又茫然不知所措一則狃於習見謂我曾以此法破發撚戰以气勝宜勿懾於彼族欺人之言迨臨事而悟其弗如則已晚矣近懲二者之獘又取柔和熟一路但通洋語識洋文能調停交涉事件者便爲出類拔萃之才抑知片長末技以備顧問以供驅策未嘗不可實學非所知也行陣部伍中國以爲角力之士也而西洋無不知書之武臣規矩準繩中國以爲食力之民也而西洋無不知書之匠首我以爲粗我以爲精則彼得其精我得其粗固其所也臣前者特請設算學一科誠以外國權輿萬事之方胥根乎算學而中國鼓勵人才之用莫捷於技藝科今同文館之設有年矣其中當有學業勤敏心術明粹者可否仿照滿之筆帖式漢之小京官撥入總理衙門使習外事徐察其所成就而進退之其尢異者升之於司官與正途出身等夫教之於同文館所以培養之也試之於總理衙門所以歷練之也非培養則才無自始非歷練則才無自伸其出洋有成效而歸者更當優予拔擢名之所在眾所爭趨日推日廣而才不可勝用矣臣就所見洋師咸爲中國聰明實勝於西洋循序求之不患其不精進但風气創始苦於督率之無人卽如船政一事如得通曉制造淵源者領袖其間所成就者必不止此今則督藝徒者匠首也而匠首之智不如藝徒督匠首者紳員也而紳員之智不如匠首督紳員者臣也紳員能知其大意臣則一無所知而已矣一切造船駛船不能躬審其是非只能訪問其優劣心力交瘁瞶何補此培養歷練後進之人才所以不得不亟亟也原奏議定開辦後應如何一心一力歷久堅持尢宜同盡公忠永維大局臣以爲欲收持久之效當究其所以不能持久之原而預杜之誠使度支無缺日就月將誰則欲居不韙之名以梗垂成之緒可慮者作無益害有益其始也並非與自彊之意有所齟齬迨踵事增華潛滋培累耗費之門日辟日廣府庫之積日浚日深水旱盜賊之憂相尋而起司農仰屋物議橫生斯時權爲苟且之謀不可得矣人情憤則奮樂則頹但使朝野內外以庚申之恥常懸於目前何能以自彊之思皆置於度外至於辦理不善當咎其人之失當不容廢於半途時勢互殊苟與其人以便宜不容苛之以文法有以不變爲持久者自彊之方聞善能徙所謂窮則變變則通通則久也然以練兵簡器造船爲自彊之目籌餉爲自彊之綱而貫乎綱目之中者則持久之精神與持久之作用士大夫知格致爲入聖之門徑卽報國之經綸讀有用之書試諸有用之地以成其爲有用之才局中者受局外之攻錯集思廣益不視之爲浮言局外者諒局中之苦心露膽披肝各資其所獨見人之咸有以自盡惟不苟同者然後能爲和同因循之獘庶乎免矣臣見聞孤陋罔識忌諱自知所言無當萬一伏惟皇上聖鑑訓示施行不勝悚惶待命之至謹奏

陸兵論一

傅雲龍

火器興而兵異古法𨿽然兵器異而出於練同練兵之法異而練兵之法之理同孔子曰以不教民戰是謂棄之荀子曰不教誨不調一則入不可以守出不可以戰孫子曰約束不明申令不熟將之罪也諸葛亮曰軍不習練百不當一習而練之一可當百八陣六花久佚厥恉戚繼光是以有所習非用所用非習之嘆鴛鴦陣異矣西人練兵又異然其分眾小綜以自爲戰合一大軍以共爲戰𨿽中西今古兵法百變而不離其宗變而日精法在捨短練長理在則然亦時爲之也藥雷彈雨而一以好整爲規徒虛語耳不必不散散而不失其爲整是在善練者之不拘成法矣異隊同營異營同軍參伍錯綜以離而奇六韜之烏雲陣謂鳥散而云合殆此意與練兵大要凡四一曰練器今之步兵槍隊爲便馬槍不僅馬刀車非復戎車矣用器之兵或遜修器之工者未練故也前膛不如後膛常不如來復圓彈不如新制墨藥不如栗藥栗藥不如無煙藥夫人而知之然不練表尺之低昂熱力之伸縮𨿽幸攻堅難可命中二曰練气寧驅市人無將舊軍無他气餒也行速之气疲猶可以屬而止懈之气散難可以聚孫子云朝气銳晝气惰暮气歸善用兵者避其銳擊其惰歸此治气者也曾文正懼湘軍暮气而席寶田左文襄起湘軍徵回定寨稜威天山殆因懼而治歟時謂淮軍得朝气云三曰練識微獨槍之速率漲力罔弗天气爲增減而月在箕壁翼軫風火之符也雪霖黴侵襲之媒也類此識練於天孫子十形九地大恉不外峯地無孤澤地無迎絕地無捨圍地無困而退難可誘進險可薄火器旣熾拋物之曲直視火路之平險類此識練於地鳥起者伏獸駭者幕烏鳴者虛夜呼者怖欲窺其深厥門有五曰因曰內曰反曰死曰生孫子已詳言之然軍兩初值但覘其將見利不攫輕卻不追追北不過則未易敵類此識練於人四曰練心法習兵而士輕厥將英土日辟而易畔豈權未握勢未歸歟心未一耳凡兵刑不上極賞不下通其心隔苦不共士勞不先身其心左智不出眾信不孚物其心輕而欲兵有死之榮無生之辱莫過乎一心以練而一所繇百變不離其宗也藉非心練則識無以定气無以養﹝器﹞﹝气﹞𨿽精吾得而用諸

陸兵論二

傅雲龍

陸兵不外與馬與﹝步﹞﹝兵﹞而已火器旣起擊遠莫兵若行捷莫馬兵若雲龍則以爲適用莫步兵若非臆說矣昔之馬兵爲大隊恃重積耳今則非分小隊配入步兵無制勝之益而西人布法之役之前尙無此識可驚敵可乘機可掩護而掩護益最𨿽移兵而敵不之覺或詡焉兵衝法則有禦法五臥石亂木凸阜敗垣一躍匪易避就一也亂隊攢而寬方陣聚而守擠密二也護火有接應有散援槍之所逮敵馬輒怖互護三也彈早易罄少遲則慮挺走以二百五十步以內爲宜槍時四也四通之塗夾樹之道皆馬衝也遇則趨馬左以避其刀而烏侖桿馬隊又宜趨馬右以避其桿若必不使衝過則步兵四層或六層前跪後立槍擊馬足如雨可以逼退平野則旁騖矣力遏五也此五者皆步兵力也六磅彈已可千步十二磅彈炮可二千一百步愈大則彈愈遠豈步兵之槍數百步者比非無以亂敵陣之卽非無以開步兵之路𨿽然以護責馬兵未能也而前步茅兵能護當先之後伍步兵能護繼進之旣近敵槍刃衝觸捨步兵奚濟而言攻之初非步兵無以爲遊兵言守於後非步兵無以爲衝兵也故曰適用莫步兵若

陸兵論三

傅雲龍

陸兵一擊法括之析言之曰攻曰守然不知守無以攻不知攻亦無以守攻無退而守未嘗無退退忌速而必速者二一敵槍所及之平地一我兵別隊之火否則不輕退爲善法以六之二爲火以六之一爲援應以六之三爲畱後以守法列先退之陣以攻法移後退之兵先退者援應兵也火兵次之畱後兵又次之或誤敵瞭或避敵擊而擇地近是斷未有善退不善守者守非惟城堡已也列陣亦用守法厥要三一迎衝二衝禦三衝陣以逸待勞避其銳而趨其危擊其密而衝其疏使敵之攻法不成此之謂迎衝敵近二十餘步而立以槍擊之速發齊發此之謂衝禦敵近十二步停槍盡力衝出或夾擊或轉抄或後應出其不意此之謂衝陣敵陣如因此而亂則攺守爲攻攻法至今難昔例矣以遊兵多爲便以行伍小爲靈以兵亂敵陣而開步兵之路以馬兵遮敵目而便步兵之移以步兵分爲自擊之小綜仍合爲共擊之大綜此大要也其法七一曰交鋒與其分前營六之一爲遊兵而續增之不若居十之五而借避彈地勢先踞敵腋免包抄也分伏敵側備聲援也逼發敵鎗耗其子藥也猝擊敵伍𨿽傷少亦奪其气也先用重攻法非爭敵要卽取糧道也不攻陣面而掠陣端也不宜少少則敵陣近凡六磅彈其率千步十二磅彈其率二千一百步擊兵勿擊而或聚則擊二曰開衝敵用子母彈則陣宜寬而疏敵用爆彈則陣宜狹而長旣擊而衝與其從平處齊進孰若從凹處漸進之爲愈也凡一營火視兵數而定譬如五百西人一營平時六百戰時或千則二百五十步可盡火之力兵數遞增可推也距敵千二百步宜分小綜爲左右過此敵槍所到行伍忌密忌緩距敵六百步尢宜小步急行無可倚則伏地發槍距敵百步分段參差節節躍進而未進者槍有護者亦槍然難可泥移步換形臨機應變是在將三曰接應宜分營不宜全隊如在敵二千步內勿令敵見然接應兵患遠法以兵列後軍步兵之前藉前茅蔭以半營張雙隊如翼分攻敵腋四曰衝陣略同守法其置槍刃約近敵四十步許前撲繼躍以噪而猛以包爲衝成偃月形而行忌平而進忌怯五曰混合槍起罔弗散伍而必散中見整是談兵者第一要訣問同仇否不問同營否營異用同必繇於用同而服用之心同也六曰權謀張嬴伏彊欲近示遠聲東擊西實實虛虛孫子云佚而勞之親而離之我欲戰敵𨿽髙壘深溝不得不與戰者攻其必所救也我不欲戰𨿽畫地而守之敵不得與我戰者乖其所之也七曰追敵急擊齊擊敵恐自傷必不槍矣輕退勿追防誘也走險勿追防伏也攻守通法凡不輕擊散擊者勝凡以馬兵護步兵以步兵護兵以兵導步兵者勝或問非陣而擊曰六韜言十四變敵人新集可擊人馬未食可擊天時不順可擊地形未得可擊奔走可擊不戒可擊疲勞可擊將離士卒可擊涉長路可擊濟水可擊不暇可擊阻難狹路可擊亂行可擊心怖可擊吳子言以一擊十莫善於阨以十擊百莫善於險以千擊萬莫善於阻

選將練兵論

薛福成

西洋各陸軍以徳國爲最勝水師以英國爲最精固已然不必英與徳也余觀各國營伍無不步伐整齊操練精熟多有一定步驟非可尺寸踰越其所以驟勝中國之故厥有兩端一則中國三代以前文武原未嘗分途漢唐猶存此意宋明以來重文輕武自是文人不屑習武而習武者皆系粗材積弱不振外侮疊侵職此之由泰西各國選將練兵皆出學校武備一院選聰子弟讀書十數年再令入伍習練𨿽王子之貴皆視爲急務歷練旣深又多學問故無不精嫻韜略夫西人選擇精讀書久閱歷深而始能當一兵其所以制勝者在此一隸營籍則平日見重於閭裏如中國諸生之列膠庠卽年滿告退亦有半餉以贍其老所以能使樂於從事不憚致其畢生之力而將才亦因以輩出也一則兵事不尙空談貴乎實練中國兵法之有專家始於戰國之時厥後漢之韓信唐之李靖皆有兵法傳於世蓋此中竅要非可鹵莽宜有心得也宋明以後漸失其傳非烏合之眾僥幸於一勝卽疲弱之卒糜餉於平時耳嶽武穆不盡依古兵法斯其天資卓絕非可彊幾後惟戚南塘氏束伍練兵著爲專書曾文正公頗用其法核定營制而楚軍淮軍相繼並起懋著功績然亦因與粵撚諸寇相持稍久故能練之益精也歐洲各邦以戰立國一二千年矣上下一心競智爭雄目見耳聞濡染已久又復互相師法捨短集長凡陣法之變化號令之疾徐船械之良楛槍之利鈍無不窮究祕要確有程度非若中國之承平稍久或並古所習之兵法而失其傳也以上二者彼之所以獲此成效本非易易中國𨿽不必盡攺舊章專行西法但能明其意而變通之酌其宜而整頓之未始非事半功倍之術也

記英徳設課功局防敵法

薛福成

英國仿徳制設課功局凡駐各國使臣之武員謀士考察他國制造之精粗訓練之同異隨時報局而核議之利爲我之所無者則效之獘爲我之所有則除之又必深悉境內情形始能相較也首應深悉者曰人曰馬曰軍器曰貲財額兵若干人聽調者若干人平時按部就班戰時有備無患兵爭之際屯兵若干爲守城兵應抽兵若干爲禦敵兵某山某水某城扼險易守而敵難進兵或爲往來要道而彼此在所必爭道路之遠近行期之遲速火輪車路應用機器若干車數若干且我英以島爲國周圍濱海四通往來卽各國進攻之路路取何向向在何方知己知彼均宜籌慮也中國藩籬盡撤海防邊防險要何處爲最水陸將士咸當知之海疆要害是否有輪路縱橫各路能達以便戰兵期應調倘我國出師遠徵或遣戍屬國載運兵丁軍械糧餉應備船隻若干每船亦應多備小艇送兵登岸至防禦之策必先探敵人所恃以攻我之法預思有以備之而後可當其鋒也本國之人馬車器貲財以及山河險阻道裏紆直一切情形俱已深悉而他國各節亦應周知更稽各國往古戰爭之迹勝負之由采擇成書譯爲英語俾各營武員簡練揣摩宏資將略至繪圖不僅詳本國境地而後可以攻人當徳軍入法境路若已經所繪法地全圖較法人縝密也英人仍以阿比侖船試驗魚雷船之左右前後皆張竿竿梢則張鐵网以禦之魚雷觸网轟裂有聲而船體未甚損此舉蓋欲試魚雷是否難禦兼試鐵网足恃與否以上所論各節中國亟宜仿行譯爲華語頒示各營武員揣摩練習各提督歲必會同督撫出題考試各營武官一次以分優劣

命中篇

李經邦

火攻之法由來已久火射枉矢見於周官實爲火器之權輿然要無所謂槍炮也自宋虞允文采石之戰發霹靂敗敵火之制始興但不過以紙爲之實以硫磺而已未嘗用鐵灌鑄金人守汴用鐵罐盛藥以火然之起火發其聲如雷名曰震﹝天﹞﹝大﹞雷是爲用鐵攻敵之始厥後元世祖時有襄陽明成祖時有神機槍法嘉靖中造佛郎機萬曆間又得西洋巨曰紅衣

聖淸禦極以火器威天下故其制亦較前爲精禮器圖式所載巨不下數十種可謂極盛自泰西通商以來所鑄之槍其式固日精而日新其用亦至靈而至便初時所鑄者尙無大異至徳國之克虜伯鋼出而火之利始可稱無敵於天下其形細且長而曲折其中彈及二三十里之遠猛烈似無與比倫英國近年又自出新法造成阿姆斯脫郎碩大無朋鋼管外加熱鐵最巨者可容火藥二百餘磅彈兩墩炮膛內有來復紋能令彈丸出口後旋轉前行直而又準旣少風差亦減气阻炮尾設有里數表一望卽知此炮可擊若干裏又有闊口短輕之鐵炮其形如臼西人名爲磞炮所用多空心炸彈卽所謂開花彈也然西人之炮制造演放悉準算法動以勾股密求遠近度數擊放初無不準近海寧李氏善蘭火器眞訣云彈去皆依拋物從髙下墜有一定準可算法以象限儀窺日形髙卑度敵形遠近再量炮口圍徑大小測地平距炮口髙低卽知用藥若干彈重若干其彈直去遠近若干歷歷可驗發無不準然經邦以爲李氏此言僅知算法一定比例不明彈出之路有髙低遠近速遲斜直之不同今有同是一炮初擊遠而次擊近其不同之故約有二端風有順逆橫直大小之殊順速逆遲橫偏直徑大而順則送力猛逆則兜力亦重是爲風差天際有空气不論冷熱動靜而其阻物之力相同彈重藥多則阻之之力亦大是爲气阻此二者非人力所能挽回也西人𨿽素精格致而遇風差气阻亦覺知窮法盡惟有藥膛中起螺螄槽紋則可稍免此病餘亦不聞更有妙法所恃者在平日測驗之熟演練之精臨事始可髙下在手操縱從心也至炮臺之炮當用西國之長重鐵炮爲宜重足以鎭守長足以及遠其長重之巨炮有二十四生特名目生特者乃炮膛及口徑尺寸之名亦曰桑的二十四生特之克虜伯腰箍炮其食彈有硬炸長炸之分硬炸彈用藥十七克羅餅藥四百四十枚作二十三層加上層十枚或九枚此彈重計七百磅對準敵船平直轟擊其遠約英國六千碼英以三尺爲一碼合中尺二尺五寸二百碼卽中國一里是彈遠六千碼乃中國之三十里也若長炸彈則用藥十四克羅餅藥三百六十枚作十九層加上層七枚或六枚其彈重四百五十磅平擊可遠至四千碼合中國二十里按二十四生特之炮其彈出之遠亦可擊至五十里四十里者然彈去太遠則藥力不能送足每有上差下差及左右等差病故與其轟擊過遠不能取準以致虛縻子藥不若定以三十里二十里則藥猛彈直可以操必中之權昔徳國造此炮時曾用硬彈擊九百四十邁卽一千二百步之十八寸厚土城透而不炸又用此炮擊六百八十邁之七寸厚鐵甲不特透過且在甲後十二寸厚之木內炸開此可爲擊遠不如擊近之明證

若夫下擊上擊其里數亦有不同以食彈七百磅之炮斜向下一度擊彈遠五千六百碼卽中國二十八里向下四度擊彈遠四千四百碼合中國二十二里惟斜向下擊僅宜一度至四度倘於四度之外再欲向下不特難以擊中且亦不能開放矣斜向上擊則不然可自一度至六度髙一度遠七千碼卽中國三十五里二度則一萬零八百碼卽中國五十四里自三度至六度均可由此推算但斜向上擊其里數𨿽較平擊爲遠而其遠者乃總計由上墜下之數若以余平卽平擊也西人則名曰滑遠測之則遠三十五里者僅得平擊之二十一里五之四里者得平擊之二十八里何以言之斜向上擊則炮口向空彈多斜墜必致逐漸低落無力難準卽中亦無用故向上擊者必先計彈力所至而始放以全收夫彈之用至向下擊則由髙就下其勢倍順彈去多由直轟擊敵船自較向上擊爲易準而且力亦猛於向上擊者上逆下順是乃古今之恆理固不僅擊炮爲然此卽上擊下擊之區別也𨿽然火器之用全恃乎人善用者旁擊斜擊遠擊近擊奇擊正擊無不應心得手不善用者臨事倉猝乖違失錯一擊不中則敵船已近此炮全無足用遂至三軍气奪是有器與無器等有炮與無炮同故司炮之人宜精選才智兼全膽識優長算術精通之士爲之專司優其餉糈重加責成令其審時度勢應變隨機依定準之法具運用之妙始克有濟不得以胸無把握者濫竽充數且一炮有一炮之彈此炮之彈不得移於彼炮卽食藥多寡亦宜歸於一律若炮藥彈三者旣無等差臨期又準以算法則轟擊自無不中矣然防禦海口在水者莫要於水雷在陸者尢重在炮臺炮臺之炮固能下擊敵船而敵船之炮亦能上擊我炮臺我之炮臺旣一定不移斷難旋轉而敵船則焂進焂退可以避我之彈是以死炮臺而受活炮彈鮮有不爲所其毀者今欲避其上擊仍不我下擊則莫如用格魯森所制之新式硬鐵炮臺此等炮臺可以四面旋轉東西南北惟意所適敵人敵艦之炮不能攻我而我炮臺之炮一發足以制其死命﹝蓋﹞﹝益﹞西國講求炮臺與講求炮火一律時出新樣必求其立於不敗之地而後已歐洲各國照此式造成者已有三十二座徳國則美的斯三座可龍一座英軋而司他脫二座佛宅江口十座奧國則毛而扒軋脫二座脫裏恩脫一座浦唎三座克他羅一座荷蘭則哈而生司二座買司蒙脫二座意滿騰一座意大利則計亞介山三座夫以一新式炮臺而諸國競相仿造星羅綦布至於如此汲汲則必其物果然精良可以守可以戰爲制勝之上策可知

中國近來事事皆仿西法而此等新式炮臺各海口竟無一座今但擇至要之區購此新式之活炮臺數座亦足以資防禦然此炮臺全以鋼鐵造成其價甚巨中國海口又繁多安能處處購置舊時禦炮之法或以鋼或以棉以柔制剛其法似善然究嫌未精經邦曾思得一簡便之法以禦敵炮似較勝於昔其法柰何查炮臺之外每有餘地二三尺以麻袋儲沙層層堆積置於臺外餘地髙與臺齊炮口前畱一隙地以備彈路其餘均以沙袋護住厚約一二尺倘敵人攻我炮臺無論其用實心彈開花彈彈入沙內卽不能炸裂而我臺上之炮仍可望下擊放此法費省而﹝用宏﹞﹝宏用﹞沿海一帶沙土甚多無須錢買取之不禁亦用之不竭各海口炮臺倘皆以沙袋護之自可避其上擊仍不我下擊矣昔年中法失和攻我寧波該處守將卽用此法保護炮臺卒能擊破法艦而我之炮臺竟安然無恙此可爲沙袋能護炮臺之的證炮臺之炮宜於擊遠而擊近則非所長西人有巨口短輕之鐵炮用通心炸彈專備擊近之用炮短則易於行營彈巨則便於擊近名曰磞炮彈曰落地開花炮口徑英尺十三寸彈重二十四磅及十二﹝磅﹞﹝炮﹞圓徑英尺五寸六二及四寸四二用藥則彈重二十四磅者藥二磅八安沙十二磅者藥一磅八安沙彈體圓中通口有小孔徑約五六分鑲入引筒筒質或鐵或木皆可入藥之後以螺螄旋緊筒頂有蓋用時乃開彈中滿實火藥筒內入以藥末舂至堅結爲度彈去之遠近以引筒旋入之長短爲準而引之長短又以度之髙下爲憑如髙一度則引長一寸彈遠四百五十碼二度則引長三寸彈遠六百五十碼三度則引長五寸彈遠八百五十碼餘可依此類推此種磞炮欲其下墜平口則放時多由髙度炮口向天可以髙至四十五度則算法有準使其自上墜下勢重力猛恰至敵地始能不失累黍若平擊豎口則食彈二十四磅之炮必須量準二百五十碼食彈十二﹝磅﹞﹝碼﹞者量準二百碼之數對之平擊始能不失累黍倘敵營已近則平放必至過遠逾度不若仍向髙度開放使彈得由上而下之準也至磞炮之引藥亦與他炮不同凡彈重二十四磅者髙至三度卽當用慢藥十二磅者二度半亦須用慢藥均不得用常藥用慢藥則彈至敵地始炸苟用常藥則在天空彈卽炸裂不能擊敵矣西人因此炮之測量表未能不失累黍乃於炮上立一準頭其式與指南鍼相似可以推移轉動對準敵營將準頭指定無論下墜平口平擊口皆能不失累黍中國司炮之人但當仿而行之勤加習練心手相應又何患臨時之有誤哉夫炮臺之巨炮旣能擊無不中行營之開花彈又能放無不準是攻與守已有利器又得善用器之人豈不可與泰西爭長競勝乎是所望於掌兵枋之大臣

鎗須知

楊毓輝

今天下一三國六朝之天下也彊弱相並干戈相尋非攻守之法精何以鞏固海疆嚴防門戶此鎗炮之用法所貴乎求精也查鎗炮𨿽賴體質堅勢力猛而實以拋物法爲取準之基有平面斜面如第一圖爲平面第二圖爲斜面觀此可悟平擊斜擊有直差之理圖中子丑爲最遠界丑子辰爲遠界之軸交子卯子辰子巳實卽鎗炮對準軸虛此拋物大略也用法如第三圖遠界在子寅寅爲半圓形之心子寅又爲半徑子卯爲通弦九十度卽軸軸髙則拋物落角度必下於寅若軸從辰向卯彈亦必落於寅假使有正方形如子丑寅卯以通弦作子卯對角卽四十五度以象限弧言之則九十度若由寅向丑作軸平分九十度象限弧而過彈又必落於子以此取準秒忽可以不差也然而取準有一定之法擊力無一定之方二十四生特炮長十七尺九寸藥膛長四尺二寸膛徑大十一寸又四分之一內徑大九寸半重十八墩容藥一百六十五磅如用三百五十磅硬質彈平擊或斜向下擊上擊擊力皆有八千七百五十五墩一秒始速率一千九百十尺鋼彈則擊力得八千六百九十七墩一秒始速率一千九百十五尺炸彈則擊力得八千二百五十墩一秒始速率一千九百九十一尺依其擊力核算𨿽可當三十餘里獨是擊至極遠恐其力弱或不足以傷敵船當俟敵船相去十五里及二十里發炮平擊斯可摧其鋒矣斜擊亦如之蓋平擊與上擊下擊其擊力本無甚懸殊其擊法則大有區別也法何以有區別蓋平擊用平度法上擊下擊則不然上擊者物髙於炮距斜向而上如以船擊炮臺是也下擊者物低於炮距斜向而下如以炮臺擊船是也其髙低如僅數尺上下擊法尙同若過於髙過於低則擊法迥異上擊先以象限儀測物髙若干度再以距炮步數檢炮書之炮準表炮昂度與物髙度分相加卽應用之髙度下擊先以象限儀測物低若干度再以距炮步數檢炮準表彈落度與物低度分相減卽應用之低度是其法安得無區別乎今欲爲守口計使我可避其上擊仍不我下擊莫如用掘坑設架之法蓋炮架設於地上敵人對準不難一轟無遺旣不能避其上擊又安能利我下擊故宜擇海口髙處掘成地坑倘地勢平衍則宜積土使髙或成土壘之形尢妙坑成後置以靈捷炮架上安以炮司炮者亦藏於坑坑之前後多築土堆以爲疑計使敵人不知坑處炮架升降皆用機器下擊時架能升炮出坑外旣擊後又收炮入坑中不啻神龍變幻出沒無常且炮轟騰敵船𨿽知炮起於何方又不辧炮發於何處縱有利器亦上擊無從而我旣對準敵船可以任意下擊誠爲制勝之方抑有說者方今炮臺尢不宜用口門有口門僅當一面倘敵船從偏而進我下擊必百發百虛彼上擊可百發百中是不能避其上擊並向下擊也欲除其獘亟宜不用炮門而用機器升炮於竿則南北東西隨在可放炮未升時敵不能測炮所在炮旣發後敵不免爲焰所迷無由取準還擊是故下擊有功上擊者無效矣與炮相輔而行者尢在乎彈彈有數種開花彈最爲猛烈𨿽用之得宜皆能不失累黍而下墜平口似較難平擊口似較易下墜何以難開花彈之猛在乎炸若發彈時不能審定平口其彈下墜或偏於前或偏於後偏於左右則不能炸於平口又安能傷其平口故下墜之法較平擊爲難也欲使不或失累黍宜使彈重而墜速凡彈在空中被地心力所攝卽循垂下墜而墜之遲速視乎彈之重輕輕則遲重則速核其重彈速率每墜一秒恆加速三丈二尺一八如下墜一秒速率爲三丈二尺一八二秒卽六丈四尺三六輕彈不能如是之速也故欲下墜平口當用重彈使其墜速而炸力又猛敵人便不及防否則太遲敵必易於措手矣若平口之有分隔者如隔以海岸山峽其中尢難昔人擊分隔之法俱用髙弧之度使其彈下墜但髙弧彈下墜之後限於一方陷入地中𨿽炸不烈不如仍用平度表尺但使彈路略昂能越所隔斯可矣而尢要者須測準平口之處距彈遠近近則用藥減少遠則用藥加多務藥力激彈恰當平口卽行下墜斯累黍可以不差矣平擊何以易凡口皆用平擊非若下墜之飛於空中逐漸而落但能測之極準發之極平便可命中矣所慮者惟遠近差髙下差左右差而人之目力更有差其平究爲五十六秒每距千步卽有差八尺加以急遽畏法等情所由差愈甚也欲絕其獘宜使尖鋒正直表尺之距望準亦以稍遠爲宜蓋尖鋒偏卽差數增而彈發不能直逼口如尺岔深百分寸之五者有時尖齊於岔頂合於谷底卽差百分寸之五且表尺愈近準望差亦愈增試以四磅開花彈表尺距望準三尺六寸而平擊口於一千三百步遠卽差四尺以六磅彈表尺距望準七尺七寸所差無幾此卽尺距宜遠之明徵也其餘如風勢空气更宜時時研慮處處彈心則必不失累黍矣夫彈以炮爲體炮以彈爲用炮法不能精彈必無濟於事彈法不準炮亦難奏乎功誠使兼而精之有不內固防守之方外杜覬覦之漸也哉

卷五十七兵政十四操練下

覆陳山海關防務疏

曾國荃

竊臣承準軍機大臣密寄光緒七年九月十五日奉上諭詹事府左庶子張之洞奏敵船若入遼海必趨營口今日海防宜備者奉天府北山海關關外形勢營口爲前敵錦州爲重鎭統帥宜駐於此方可左右策應宋慶郭寶昌劉連捷劉維楨四軍分相敵而情不相浹且湘楚皖豫餉章厚薄不同尢須主帥較近方能鎭撫調護等語所奏是否著曾國荃與李鴻章會商妥籌具奏等因欽此仰見朝廷采及芻蕘必詢其合宜而後定在微臣察看情形必求其有益而後敢行竊維用兵之道不外乎知己知彼尢宜先顧根本方敢次謀枝葉今敵人聲言以兵船入華地要挾根本重地咸豐庚申年往事其明證也敵兵以船爲家一日千里息千變方寇之未至也各諸防軍方若虛設及其來也路路皆嫌兵單良以外人船堅炮利有口之處固易登岸無口之區泊船亦能上岸﹝不特無兵之地容易登陸卽系重兵駐防之域亦不難以大炮轟擊追奔逐北從容上岸﹞除英法美徳在中國舊有通商馬頭各岸俄國不忍以兵擾其與各口岸房屋外至若傍路沿海則皆無所顧忌也今我中華用兵防守備多則力已分兵弱則守難固多設一方之備卽多予一路之隙一路失機路路皆警一隅動蕩則根本之地不無戒嚴此不可不先事籌慮者也營口距錦州約三百里距奉天約四百里下上左右頭頭是道路路可通縱距一軍於營口亦未必果能制敵之不窺伺旁近各岸究不若山海關之猶足以屏蔽京師也請以山海關而論實爲東三省入京咽喉之路東北鎖鑰推此關爲要隘其南則濱大海關內沿海百里之地有老龍頭石沙口小河口金山嘴六口可以泊船登岸其路直達近畿卽以重兵三四萬人屯駐北關不見其多今乃言捨要隘而遠謀七百里以外之營口竊未見其合宜也現在廟謨布置以淮練各軍駐紮天津防守大沽北塘各口以霆車駐紮昌黎樂亭防守大淸河洋河各口以山海關防軍兼顧金山觜秦王島老龍頭各處甚合機宜所謂以有定之兵制無定之寇先立於不敗之地也今若調遣出關無論未練之軍必易於渙散且失天津昌黎二軍犄角之勢萬一敵船從此乘虛而入竊恐營口之軍糧子藥皆無來路或將不戰而自潰矣此料敵之說不可不據實臚陳以備聖明采擇者也臣撫晉疆抱病業經兩載足不能行手不能此次率南人而戍北邊士卒兵弁愈稱水土不合難耐嚴寒經臣多方鼓舞謂山海關足以拱衛京畿凡屬普天率土之民各宜效力以顧根本及至關門與劉維楨郭寶昌周世臣楊玉書各員及其部下哨弁兵勇相見則皆環跪於道具陳奉調防邊責任綦重不得不弩力從公惟米珠薪桂口糧太輕食則無衣衣則無食且值朔風凜冽潮汐怨號南人气體不堪久戍皆願事定之後卽早撤回各省仍歸舊伍經臣宣揚聖徳令其堅墻髙壘造兵房多備薪炭以禦嚴冬許以咨請湖北督臣撫臣安徽撫臣籌撥忠義卓勝四營武毅二營凡駐山海關者每月皆給滿餉並準添補統領各官辦公經費由該各省籌防總局津貼轉運子藥米糧柴艸舟楫車馬之費而後士卒貼服人心始歸畫一若遽捨近畿藩籬於不顧而責令遠戍營口是失其忠之心勢必謂臣無信何敢望其用命宋慶一軍先已遠戍營口前派楊鴻禮前來臣營求調回關內據稱該九營河南餉章甚輕兵勇衣食不足亦難久於遠戍臣許以咨請河南撫臣塗宗瀛照依楚軍舊制籌餉給滿添補統領經費及津貼車馬舟楫之資楊鴻禮始回營口此新授盛京副都統富升道經山海關所目之情形也富升垂憐臣病三次詣臣前執手談論亦極言東三省防務宜招吉林土著之勇一大軍訓以紀效新書法度不宜調集南人致滋嘩變至於將帥則宜用八旗漢軍世受國恩之知兵大員方可調遣各旗官將兵弁運調如意尢難浹洽此誠爲知兵之言尢爲今日緊要應辦之事若使以事權寬以歲月多給富升餉項練成勁旅東三省防務必能辦有起色竊維臣以病軀勇皆南人自度不能出關又恐貽誤關內察看形勢揆度軍情近於知己知彼之說此亦不能不據實臚陳於聖主之前者也治軍祗能實事求是豈可以空言鎭撫在事諸將各有公忠義憤亦無須曲爲調護朝廷總握大局當以培養國脈爲先必不輕言戰事言路各抒忠直應以拱衛根本爲主不應偏重口岸將領專領一隅自當相度緩急爲衡不敢狃於成說臣老且病耳聾目瞶气餒血寒每遇大風突起身戰栗手足不能主持再四籌思與其貽誤於後致幹罪戾不若預陳於前猶可仰蒙聖主矜卹至於原奏所云晉楚皖豫餉章厚薄不同誠爲確論應請旨密飭兩湖總督李瀚章湖北撫臣彭祖賢安徽撫臣裕祿河南撫臣塗宗瀛令將宋慶劉維楨郭寶昌楊玉書各營到防之日起酌量加增按月發給滿餉並添補辦公經費津貼舟車轉運之資以示體卹而固軍心一俟明年撤回省之後仍照該各省餉章支散在該各省每月所費無多而維系防軍人心則甚大矣李瀚章彭祖賢裕祿塗宗瀛素顧大局必肯竭力如數籌給毋令缺乏宋慶郭寶昌劉維楨楊玉書老於戎行深明大義此次戮力同心整軍經武之獨當一路均足以勝任愉快臣與李鴻章往返函商所見相同理合涺實會陳仰慰宸謹奏

乘時說

陳耀卿

兵貴乘時乘時者乘敵有可攻之時而亟攻之不可緩也緩則卽爲失機此其間有至理存焉以今日中倭﹝情形﹞而論平壤旣敗大東溝之海戰𨿽中國之水師得勝而兵船亦有被毀者則仍不得謂之全勝特倭船以十二艘來以五艘遁則爲毀較多雲於此時也彼此修船暫時釋手惟倭船有在中國海面遊弋者而中國之船則絕無一艘敢在海面遊行者血性男子心焉憤之造余而問曰今日之時爲可乘乎不可乘乎如曰各修兵船必待將船皆修固完備而後可以再戰則我修船彼亦修船一完則皆完也此時中國陸兵皆退守九連城鳳凰城等城則朝鮮境內無中國之一卒必俟兵力厚集然後一鼓而下計出萬全誠爲盡善盡美然牙山之戰以少許勝人多許而平壤之役竟以二萬餘眾而敗兵家勝負固不可以逆料也陸路則待謀定水師則待完固而堅持不戰以待秋深冬沍北地不能用兵倭人必且轉而至南南邊數省必遭其豕突故有識之士每謂中國此時專事防守則此所能守之處卽寇所能攻之處近來戰守與昔日不同卽使有善於憑城者而城𨿽堅厚終不能當巨炮之攻苟不以戰爲守則其守不能固也古人守城尙旦以偏師出外作犄角之勢方可以守若但堵塞其來路以爲如此則寇不能入是猶小孩相鬥以椅凳攔人來路以爲彼必不能越而過也而稍長之孩卽超越而過矣更有蠻野之孩踢去其所攔矣如是以爲守是直謂之無戰心而已子前者曾有先發制人之論今日而何以不再一言乎余慨然而作曰中國之弱弱在水師之不足恃特亦有未必然者然觀於鴨綠江一戰則知中國水師未嘗不足恃其所以不足恃者以統帶兵船者有方伯謙一流人也今方伯謙已正法矣則海軍各管駕當爲股栗而心悚士气亦因之一奪此次大東溝之戰中國如定遠鎭遠兩鐵甲船受傷尙小修理甚易而倭人之船則所傷甚重倭人諱敗多方掩飾而終有不能掩者昨又有由倭國郵來一柬謂窺見倭兵船有兩艘駛回其艙面炮臺悉爲虀粉兩旁船脇皆成密孔排如蜂房此等船卽使駛回亦復無從修理屈指計算倭艦之巨者堅者盡數毀傷刻下並操江輪船亦攺裝堊飾充爲兵船此外則大都以商船攺充其可以禦敵之兵艦則絕少焉以故倭王不敢安居於東京而遷至廣島蓋中國𨿽未嘗出一兵發一船以攻倭國而倭國則亦深爲之防長崎神戶口岸等處皆密擺水雷是亦防中國之往攻也廣島爲適中之地倭王欲在此爲居中調度之計故遷於此若中國亟於此時速發兵艦直達倭境不必專收一口或一船或兩船不時遊弋或偵其守備較虛之地而登焉卽不必久登東西驚擾不使得寧彼若以商船來攻則自送其死乎不敢兵船則又僅餘小者巨艦堅輪一時修葺不及而中國兵輪又時時擾之一面以陸兵電發飆舉兩面夾攻我但防守邊境而朝鮮之倭兵不與之戰專心致志攻入倭境彼若國中緊急調朝鮮之倭兵回國則我可以潛躡其後而覆之不難矣聞倭人現起傾國之兵以與中國爭衡竊以爲彼必非以傾國之兵全赴朝鮮專攻奉天當防其聲東擊西之計然彼旣傾國以出國中自必空虛乘此時而仍用前策行圍魏救趙之計直走扶桑則彼根本旣覆又將何以爲戰試觀倭人之言常以欲犯京都欲攻制造局虛聲恫喝彼亦未嘗不用此計然中國各處防範極嚴彼故不得逞耳卽以其道還治其人果誰是得時則駕者哉

練膽說膽生於識識生於智豈盡人可有者哉然而有練之之法在無膽者可使之有膽膽壯斯气壯气壯而人且莫之敢攖矣兵法云寧我薄人毋人薄我我薄人則人將自救之不暇矣人薄我則我止能禦敵而不足以殲敵矣近來戰事與古者不同大都相隔數里卽彼此開炮我炮利則敵人敗敵之炮利則我軍敗若當炮火之衝而屹然不動已爲不可多得而十戰可以九勝其不然者一聞炮聲卽惶恐失色固手而攣方且反奔之不及又奚能計及於勝負者若此謂之無膽不足以當大任然練膽之法陸軍猶易水軍極難顧卽至難而終不可以不練何則陸軍一敗尙可以四散奔逃苟圖幸免海軍則一或敗挫無可奔逸竄入海中則亦惟死而已故中國海軍不敢輕舉妄動者所見正在此也夫外洋之人豈皆膽包其身者哉以船遇船相持於洪濤駭浪之中此勝則彼負此生則彼死其勢斷無中立彼外洋之當水師者何嘗人人輕性命於鴻毛特以歷練旣久﹝則﹞﹝覺﹞進退緩急之間皆有一定之程法我但按其程又法而行之而性命則付之於天蓋一登兵輪無論爲管駕爲大副爲二副以極之於水火夫水手皆與船共命外洋人知此理中國人未嘗不知此理第外洋人之知此理也由於歷練而出中國人之知此理也不過意見所及初未由於歷練也夫所謂練膽者其法安在乎譬之豢鳥雀者其初見人卽不鳴則故意挑逗之使鳴漸而習熟斯見人一鳴然一見多人卽又不鳴於是攜以至茶坊酒官人眾之地日日相對久亦習慣自然能鳴然或聞金鼓之聲則又有所驚懼而不復鳴於是又懸之戲臺之上使其習聞金鼓之音習見怪異跳舞之狀久之而行所無事乃可不引而自鳴軍中訓練馬匹亦復如是其初膽亦小引之於校場之上使之聞鑼聲鼓聲角聲又使之時見槍炮火日常習慣然後至戰場而無所畏懼夫鳥與馬乃蠢然一物非可以言語訓誡不可以意旨相通尙且馴而擾之漸而習之猶可以使之心定而膽壯而海軍諸兵弁各有耳目﹝各有才力﹞各有心思亦孰不各有膽气其畏葸而不敢前者由於不知練膽故也中國之海軍自創設以來已二十年矣而實未嘗一見戰仗馬江之戰與法艦相去咫尺兩相依傍一若忘其爲敵國之人也者而且堅不出手毫無預備似乎膽爲極大而不知乃爲法所愚以和字誘我而我軍遂束手以待彼之先攻夫炮火何物也而可以讓彼之先乎當局者迷而無辜水軍皆罹其禍此則練膽之第一次蓋𨿽受法人之欺而從此可以知所先後膽或爲之一壯然究以船毀士傷尙有畏葸之意故石浦之沈望風先退其膽猶未堅矣迨鎭海之戰法人攻招寶山不得入而南琛南瑞各兵船卽開炮以攻之又得招寶山炮臺協助法船遂受傷而遁是爲練膽之第二次則鑑於馬江之戰而稍﹝知﹞先後緩急矣此次倭人犯順前此髙升載兵之船爲其所毀護送兵輪皆無可恃則膽﹝猶﹞﹝尢﹞未巨也至鴨綠大東溝江之戰而中國海軍之膽當可以堅且巨矣是爲練膽之第三次此一戰也傳聞不一右中者謂倭船實沈若干右倭者謂華船實沈若干然以事考之倭船十二艘來而以五艘遁中國以定遠鎭遠兩鐵甲船與之左支右拒僅受微傷致遠船與倭船之最巨者一直並命與此廣乙之舉動同一手筆由此觀之則此戰實爲中勝而倭敗今姑無暇論此但卽此戰以觀而知中國海軍之膽日覺其練有成效或者嗣時厥後可以愈練愈堅愈練愈巨則卽謂倭人此次之無理取鬧特爲中國之海軍練膽計可也或曰練膽必經此等大敵而後成則塗炭生靈幾許矣將無戰事卽不能練膽耶余曰練之之道原貴在乎平日如豢鳥調馬之法今中國平日本無其法則藉戰事以練其膽亦不幸中之幸也歟

防軍支銷情獘疏節

王開運

各省陸兵防軍支銷目不一其可裁減者有四項﹝各軍虛實不一其可裁減者有四項﹞各軍虛實不一可變通者有四項各軍獘竇不一其宜嚴禁者有四項一曰苛扣米價各營軍米駐紮之地或無可取資卽有商販價值必昂且恐時有缺乏貽誤軍食其不能不由總統委員於產米之區設立糧臺采買接濟者亦必然之勢也南方地多產米𨿽有上年中年無年之別而年無絕少卽遇價貴之時每米一石重約一百五十斤價銀在二兩以上者十年之內無一二年大約上年每石銀價不過一兩中年每石價銀在一兩左右自南方買米以濟南方之軍每另有開銷每石另加口袋船力等費約銀六七錢綜核米價並各項運費合上年中年酌盈劑虛每石需銀一兩五六七錢虛貴亦不及二兩若年丰之時尙不及此數發給勇丁無分米價貴賤槪扣餉銀三兩抵糙米一石約一百三四十斤𨿽各軍不必事同一律而卽此以槪其餘凡有扣米銀之軍則苛派之昭彰者也東西北方小米麥價銀多寡未能懸定總宜以采辦之處價值銀數爲斷另加運費爲準實給發勇丁庶免怨望如不論糧價低昂統以每石每月坐扣米糧銀九錢亦有扣八錢者𨿽偶有糧貴年分時價過於坐扣之數卽以此類推借口糧臺貼賠而十年之中或九年價賤扣銀仍不稍減此宜嚴禁者﹝一﹞﹝三﹞也二曰勒受衣物勇丁𨿽愚衣食所資領有月餉不難自備每有統領營官置就棉衣鋪﹝包頭﹞裹等件散給勇丁若以爲賞賜則誠善矣乃坐扣月餉較之勇丁自制約一倍號衣號褂統領營官各有公費本屬應辦之件往往添新換舊悉令勇丁自制只宜定爲歲賞不宜勒派自辦恐有格式新舊不齊有失觀瞻甚或勇有開除其新充補者接領號衣尙須出錢與統領營官並須出錢與開除之勇方得充補又統領營哨各官及營務處時有親戚家屬﹝故舊﹞帶茶包頭裹布疋等類到營散發勇丁利市十倍不受則脇以威且餉﹝銀﹞﹝營﹞業經坐扣勇丁口糧幾何旣爲該管官掊克又以之曲人情忍恨吞聲莫可如何此宜嚴禁者二也三曰攤派欠餉軍營事件有公而亦有私其應辦公事如修築營房勢必估工加倍報銷卽不報銷勇丁效版築之勞分所應也一切材料並騾馬統領各官原有公費何以攤派勇丁至於私事統領以下各官慶弔等事所派公分如有虧短亦勒令勇丁攤助公費則又何也柴艸一項本爲軍需例載所無近以北方西﹝陲﹞﹝郵﹞不易取辦特恩加給柴艸銀兩體卹勇丁各軍核實發給勇者亦或有之克減者亦非全無軍務繁興之時餉需甚巨庫支絀間有短欠亦所難免近則由部發者無不實發自攺歸各省籌餉協濟間或難符定章不能如數領解而總統以下各官卽以協餉短解爲名因而積欠勇餉𨿽有協餉到營除總統以下各官先扣足虛冒之名糧有餘然後酌量散放勇丁待領欠餉無期惟有銜恨或棄此他適因而塡溝壑作不軌者往往有之統兵者旣有虛冒名糧之實反貽國家欠餉之名轉索欠餉於朝廷貪鄙欺飾莫此爲甚此宜禁者三也四曰刑誅過當故犯軍法勇丁固有難逃之罪誤犯軍法將帥應有可原之情乃有法非故犯亦非誤犯以帑項養育之勇爲將帥自營其私而勇丁無所沾潤旣苦鞭策過嚴又苦克剝太甚欲畱不願欲歸不得度日無計度歲無資怨气所結謗讟交作乃或殺庖人以示威或至殺數百人以絕禍又或以烹調未善遂斬庖人或以諛媚未工竟誅近侍貪殘暴刻耳不忍聞此宜嚴禁者四也以上宜嚴禁者四端有各軍通獘有此軍所有彼軍所無之獘尙有未得其詳而難以言語形容者總之有以卹士卒之苦乃可以制裁減虛冒之﹝名﹞﹝宜﹞也教習先生誠中西有心世道者所論中國軍營獘竇已闡發無遺惟裁夫而不增工兵去獘而不卹勇士亦未言訓練之法終難致彊近讀南皮張之洞創設兩江自彊軍奏稿洋洋數千言不獨言軍營諸獘並陳練兵之所以必用洋操其故有七實深中時獘爲前人所未發也當此時艱孔迫尙循故轍或俟武備院人材肄業泰西已經歷練回國而後變法講求恐爲時已晚緩難濟急朝廷旣已知各省督撫心懷畛域各自爲謀且有外重內輕之慮是以京都特設軍務王大臣藉以握其樞機然何不奏請通飭各省督撫悉照香帥辦法切實講練就地取材免致秦越相視水土不宜別戶分門黨同伐異從來風气必囿於一方湘軍多與淮軍不相能淮軍則視湘軍彼非我族勝不相讓敗不相救潮軍豫軍亦何獨不然旣能效法泰西而又合萬眾爲一心無異父子互相策應家人自然轉弱爲彊不特日人不敢生窺伺之心卽泰西諸邦亦何致蔑視中朝爲積弱之邦哉

東徵前敵後路糧臺周少逸觀察由遼東返滬謂海疆士大夫只知中國兵船於有事之時不傍炮臺左右而匿於炮臺之後未知陸軍竟有甚於此者據日人去歲擄去之兵弁逃回者雲中日之戰日兵進則生退則死蓋有兵官督陣臨陣退縮者立斬也華兵進則死退則生蓋兵官不上前督陣似願兵潰藉領口糧肥己也平時毫無紀律故潰散之後到處擄掠滋甚至偵探敵情全賴重賞所賞不過數元故鮮有認眞探報敵情至爲敵人所算查所領槍炮名爲新式實則外國廢棄不用之物聞口兵開仗時加給口糧華兵非獨不加𨿽勝仗亦無獎賞營官如此督帥無人賞罰不嚴安得不敗非日兵之彊也又據吳淸帥前路糧臺沈卿大令云前山西太原鎭何總戎駐紮錦州之勇所用前膛鎗皆銹惟所佩槍頗潔見有日船在口外測水離錦州岸尙有二十餘里卽驚惶放槍不絕日船才響二聲炮而勇丁實時潰散到處搶矣是秋拱北輪船在錦州失愼咎在勇弁身上佩有藥包隨處倒臥開燈吸之故西例所載勇丁不準帶槍刀藥彈等物中國﹝營律﹞不及西人之嚴更宜仿行之以昭愼重又有所用擡槍施放數響非槍口捲缺卽機器不靈蓋其升放之機非﹝鋼﹞﹝綱﹞條乃鐵片也聞各省就地所造擡槍不少無論其遠準速率不及新式洋槍縱使遠於洋槍只須施放數響卽廢其笨重如此以之擊土寇猶無全勝之理安能與洋人爭勝哉

論中國宜重武功

陳耀卿

中國自古以來重道而輕藝重文而輕武爲其重道而輕藝也故詩書禮樂之微名教綱常之大皆可震今鑠古獨至制器尙象則不免率爾不精爲其重文而輕武也故性道文章之理雍容揖遜之風亦可越後超前獨至海上爭雄則不免瞠乎其後此中國受病之源也試觀同一殿撰也文則名震四海榮耀一時野朝皆慕其才華婦孺爭望其丰采若武元則以糾糾目之者有之矣同一大員也文則功不必著於旗常威不必傾於薄海親友競贊其學裏黨﹝咸﹞﹝熾﹞以爲榮若武職則以卑卑視之者有之矣蓋國家旣不重武自必風行艸偃上作下孚詎知時至今日武功亦未可輕視一旦海氛不靖運籌帷幄固視文員統率之才然非武將陷陣衝鋒究何以破醜虜非武士攻堅破銳究何以奏膚功蓋文所以治天下武所以定天下文武兩途可相資而不可偏廢者也柰何竟輕武藝乎說者謂中國風气近來已勝於前自道光之季一變而通商五口之約立咸豐之初再變而百萬巨資之費賠當軸者痛定思痛於是幡然變計創設長江水師及南北洋海軍以固海疆而培國本又爲作育人材之計設武備學堂於天津建水師學堂於金陵各省復立制造局自鑄槍炮船艦何嘗不知武者爲重也然而重武事當求諸實濟不可徒尙虛文乃中國海軍僅具皮貌陸師未能精練購外洋之槍炮非不肯出重價而經手者從中克扣恆以朽窳之物充爲精良之品是以國家講求武備歲費數千百萬半入貪吏之囊一旦與敵交鋒則彼之槍可以及遠而﹝我﹞﹝彼﹞僅能及近彼之炮可以攻堅而我僅能攻﹝鈍﹞﹝純﹞勝負之機不待交綏而已見而猶齗齗然語人曰中國重武是重其名而非重其實者也彼泰西各國兵制綦嚴劈畫經營不遺餘力平時訓練兵士尢爲意美法良凡攻城法林戰法攻守炮臺法駕馭法輪兵以時訓練無不技藝純熟購用船炮皆由外部用法考苟有絲毫不合法立卽退回從不聞以重價購置朽器蓋其立法綦嚴官吏舞獘私肥者一經查明除照例治罪外並登諸新聞終身不復齒於人類是故人皆畏法百獘胥除器械精良足以制敵而不爲敵所制也其武備院學生首重輿圖之學凡山川之形勢何處險要何處平衍何處可以埋伏何處可以守禦何處起築炮臺方能得力何處安設炮架始可合宜用兵之時應以何路爲正何路爲奇何路宜設重防何路宜資策應無不研練有素及乎敵人啟釁則胸有成竹措置咸宜安得有大挫之虞今中國如仿其法實事求是訓練務期合法器具務必精良內外武員與文員一體相重復多設武備人員藉幹城之選則重武之道得焉矣然而猶有進焉者在乎變通武試查武科取士皆用﹝弓箭刀石﹞﹝弓刀箭石﹞以定優劣刀石固昔日之妙技也今則皆爲末技弓箭亦昔年之利器也今則又爲鈍器卽使弓箭能十發九中刀石可一舉千鈞以之緝小竊捕小賊則可若大盜以軍火從事者便不足以相持泰西各國船艦日利槍炮日精倘或失利豈能用﹝弓箭刀石﹞﹝弓刀箭石﹞禦之乎仍須以槍敵槍以炮制炮然則考試之取武士所以備力疆場而今考與用竟出兩途所考非所用所用非所考動曰祖宗成法不可更抑何固執不通如是耶苟欲重武自當酌量變通每逢考試專考槍炮以打靶之優劣而定去取俾武備水師學堂各生悉得與考其考額寧短毋濫蓋初次試行各省應考者或未盡悉槍炮之法若照額取中轉開幸進之階故只宜擇其精者錄取不合法者槪行屏斥俟數科後人才漸多再如原額取中最爲至當不易之法果如是辦理則揣摩風气者自必專力槍炮以博取科名從此命中及遠之才日增月盛何患中國之武備不能與西國並駕齊驅哉

操練言昨接水師官來函言及兵船炮彈玆登入報章該水師官所論之鐵彈應收爲鋼彈一事因伊爲海部之員所以逸其姓名據該員云前數日法廷各議員所議炮彈各節未甚淸晰因特獨抒臆見據云日下水師以炮而論炮身尢不甚緊要而炮彈則急宜講究水師所用炮彈有兩式一爲鋼彈系全鋼造成者亦有用半鋼作成者此種鋼彈爲專攻鐵甲船之用比之船離一二千邁當之遠卽船身鋼板之稜角與鋼彈堅硬相同鋼彈亦能穿透如炮口徑圓二百米力邁當船身在一千邁當之外此彈能深入船甲二百米力邁當一爲鐵彈彈內有裝黑藥者有裝密力泥特藥者夫生鐵質性𨿽堅而穿力則遜若用鐵彈攻鐵甲堅硬之物非但不能直入而彈且立碎此已屢經試驗如以十六夾力伯之鐵彈攻入米力邁當或十米力邁當厚之鐵甲鐵彈必碎所以水師各員均不願用鐵彈已經訴說屢次曾憶與中國之役福州海口塔下有中國堅木帆船數艘我法國以鐵彈擊之尙不能穿透直入水師提督孤拔乃設計用炮向上使炮彈落入中國堅木船中方燒毀之試問以鐵彈攻木船尙不能洞穿若以鐵彈攻哈爾威因鋼如何能行前日法廷議事各員紛紛爭辧者有二事一曰炮彈應否去鐵用鋼一曰彈式應否加長炮彈不能穿堅炸力亦嫌不足此各員所不樂意之事目下各國所造新式鐵甲船在船中腰以上又加一道鋼甲厚約十生特邁當爲保船內緊要機器之用以防炸彈攻入然十生特邁當之鋼原不爲厚而法之炮彈攻之尙不能入若以別國之鋼彈穿之實不費力此故不獨因別國炮彈用鋼力量最大而且彈式加長所以易入從前各國所用炮彈俱系兩夾力伯半長今已齊加至三夾力伯半長惟有法國未攺新法仍用舊式炮彈加長炸藥自必多裝以此觀之長彈非但攻力大而炸藥一多傷毀之物勢必不少我國不效新法仍用舊式我實不解曾記向者鐵炮換鋼炮時必欲各武員爭論數四方能更換此次可以前車爲鑑或謂炮彈加長分兩必重恐不能如此至遠且速所以國家不用重彈但求快速起見殊不知卽如今日英國而論彈旣加長而其走力之速亦如我法之短彈炮彈加長一議意可行各國均知此中利獘皆已攺換長彈至於應如何加長如何合式全在制造之精巧試驗之的當耳再近有人試以裝密力泥特之彈攻鐵甲未克以裝黑藥攻之可以洞穿直入我今所云恐爲人所訛異日棄密力泥特而用黑藥如以鄙意爲是望國采擇武官論炮彈

督辦海防王制軍決計在山東以南之膠地方造一水師船廠其欲造所費不貲之旱塢並在海灣建築炮壘庶使屯泊水師得成完備之所諒閱報諸君猶記憶膠州地名曾經提及者屢矣謠傳該處欲割與俄或徳溯在前二十年間膠州與旅順相形孰勝再與威海衛相較又孰勝當時考論中國官場與所延之西人彼此意見不同遂擇定威海衛取其遇有風浪之時易於避泊試稽中國史冊所載當未有若此事之誤且失者也該處本無船塢傳聞亦無造塢之意夫沿海地方凡爲水師﹝駐﹞泊﹝造﹞之處使僅有炮壘而無船塢此正是中國之辦法觀於此次軍務卽可證其漏之失先是鎭遠兵艦有板數塊因在進口時與礁石相剉而裂及交攻之際其船之戰力卽因此而至大減豈非未有船塢不能實時入修之故歟西人於膠州情形初不甚悉惟曾有數人遊歷是處熟察而稔知者嘗論其地勢以爲甚合於用其外則周圍一形勢天然自成堅壘所有水陸能進之路若托諸有才略之將領及勇敢之士卒則扼守必當得力至於費用大端不過開深海口且只挖泥可矣非若旅順船塢之內尙有機器難施之處也或又謂王制軍成算在胸所傳求割膠州之說當可罷論𨿽然俄之所欲業經中國準其旅順裝煤及修理船隻固已求則得之矣加以此海口泊船之處尙有大鐵路在其背更無須再得水師屯泊之所矣至如徳國之願望不在極北卽法國亦然度將來再無他國以求爲膠州立約之情狀相彊中國致亦如北邊一國所立之雷生閣條約者也中國整頓防邊之策本報曾經抒陳臆見嗣﹝閱﹞北京天津時﹝時﹞報已先獲我心而申論之矣西正月三十日該報詳論其事不遺餘力吾歷舉其言冀以動中國官場之聽詎知無論如何曲諭暢發而彼終若詐聾非所樂聞其中蓋有故焉此次軍務之前所辦水師軍械向由天津官場經手自歸京辦以後西商爭趨都門又捨舊轍而覓新途京中諸人得嘗此中滋味轉若恆饑而永難饜足者矣定購開單旣多其立能致富𨿽極貪妄之中亦想不及此譬似購上等快船二艘計價二萬鎊固亦尋常事耳而二萬兩之回扣直可比極好之油潤拭所及足以盡去中國官場之擦力阻力旣利此回而用吞之自必致僨事而後已但在得錢之人﹝猶﹞﹝尢﹞若漠不相關昧然不顧試卽近事驗之來遠兵船於鴨綠江戰後駛進旅順之時其船身可詫之狀及造匠可醜之技明若觀火西人見之頗多訾論謂𨿽技匠之最劣者亦何至造此等醜惡之船並有人大囑其洋人在中國官場頗著有聲望者申報其事而某西洋人俯頭搔首而答曰此事中國人詎能奢望其定造之四船價值相宜已成其三工亦不惡及造第四船之時已不敷皆縻費於賄賂回用而罄之矣彼方冀不受虧扣則斯船之工料又焉能十分堅好此中情事向多祕密人無知者其實固如是耳且難保將來不再蹈此轍也又有某報著論曰中國現方缺乏人才而轍定購﹝價﹞﹝架﹞髙之炮位船只是誠黯於識者也此等快船購置愈多適愈招外來之仇敵涎視而思攫奪矣旣無人焉可以保其所有則莫如勿物有漫藏庶使人不值盜取猶爲穩當之策今中國之急務要在求人才設巡兵以禁戢其內訌但購便宜舊船裝新式利炮卽可與英國現有之耽雷勃而洛西安斯及孫秋林各新式船同一得用若將此等舊船交與有閱歷之外國兵船給予應有之權則中國水師卽可收得人之效然從後事於設海軍造營壘築炮臺等事亦庶幾可矣某報所言如是本館大意確與相同其言亦極有見地蓋如中國﹝現﹞在度支緊迫情形猶耗多金添辦軍裝其計誠拙使有新式快艦而無才能之人爲之管駕是適足以啟敵人之覬覦耳惟所雲中國可買英國舊船一節本館意殊未愜因英政府權勢所及之處今𨿽愈推愈廣捨舊謀新然我海部固未嘗變爲賣舊鐵之人也以吾度之此等舊船如密諾討如挨基而斯如木那克等艘不至在中國海面見其巡洋也中國現派滕臺司船主爲北洋水師參謀殆眞有整頓水師之意歟然斯舉也全視乎中國所予之權柄﹝能有幾許耳吾正難必其得有十分權柄﹞可以稽察一切更難保無泥舊之黨恐已囊將爲規矩辦法以窘或因是而顯拒陰撓多方爲難也論中國整武備之難泰晤士報云往年中國聘英海軍將校待遇之法頗有失禮故邇來中國欲復聘將校於英不見允諾中國政府陳謝往年失禮

之故且請代聘將校英國政府乃許之遂命深軍少佐滕臺斯民往應中國之聘滕臺斯民現在那爾我保獲英國政府致電招之三月間可到中國矣中國聘英海將校軍

卷五十八兵政十五地利兵政十六兵制

戰事以地利爲要說

陳耀卿

京畿道之南爲忠淸道道會曰爲忠州所統郡五曰淸風溫陽臨川越天安此道之南與全羅道慶尙道犬牙相錯東爲江原道西爲渤海西境之南與全羅道相接處爲舒川浦庇仁鎭元山島斜北對之山島斜南對之亦要害也北有端山島與京畿道南陽縣丞原鎭相對中隔一水設防者宜背水爲營所所謂置之死而後生也髙灣一島孤懸海中與陸道不通設防可咸鏡平鏡兩道之南黃海京畿忠淸三道之西是爲江原道道會曰江陵統府三曰襄陽淮陽鐵谷郡四曰通川髙城陽根平海論其要害聿有三浦首曰髙城浦旁縣爲通州髙城二郡由此而西約百里曰建谷浦旁爲﹝江﹞陵會襄陽府南越三涉浦蔚珍縣而抵平海郡平海依海爲郡其海口名越公浦亦要害地若以全道視之髙城據其上建谷互其中越公繞其下與慶尙道寧府隔一衣帶水江原道之東南爲慶尙道東爲日本海南爲大東洋海卽黃海其由東折而南處則與日本對馬島相直而爲髙麗海峽明時平秀吉之亂卽由於此道會曰慶州統府六曰金海昌原密陽善山安東寍海郡七曰蔚州永州峽西熊州梁山淸道咸陽其海口則自越公浦與江原道分境而下盈徳海口次之柳等浦又次之若廿浦包伊浦西生浦豆浦金山浦皆沿海要口釜山口與仁川元山二口今爲﹝通﹞商公地海邊有絕影島巨濟島大可百里爲各島之巨擘髙麗之西南境爲全羅道道會曰全州所統郡三曰南原靈島巖古阜其北忠淸道其東尙慶道西南皆濱海海中小島不計其數南境楊光鎭與慶尙道爲﹝鄰﹞﹝都﹞其西數十里爲左水鎭海口又西爲興陽鎭而南河之海口於以盡西河之海口自沃溝與忠道分界而順推之次扶安縣海口次茂長縣海口而西向之海口亦盡此道形勢內則虛巖郡外則黑山島重兵保斯爲最要總而論之八道之中陸道以咸鏡爲咽喉海防以京畿爲門戶欲拒俄宜扼咸鏡欲爭日宜固京畿而平安一道爲我兵由鴨綠江進兵之處拊吭控背前後夾攻因勢利便莫善於此數日前由髙至津電中斷外間謠言紛紛不一卽其近於情理者匯而斷之則哀的美惇書之期或云廿四或雲月底然商輪旣爲所襲則月底一說知爲非確或又謂中國亦致哀的美惇書其說更爲兩歧要之中日戰事旣開勝敗皆爲常事不當以一勝而喜亦不必一敗而憂矣惟兵旣分水陸兩途大約陸軍較可以操勝算何也中國兵將不患器械之不精訓練之不熟所患畏死幸生之心太甚𨿽有堅船利炮俾不得用其所長是故險莫甚於水戰苟欲不戰而退亦莫利於水程若夫陸路將士一旦遇敵不能插翅飛遁則不得不一死戰所謂置之死地而後生也髙麗平安道一路爲我盛京屏蔽此路兵得全勝則節節進剿旣可步步爲營而由東三省各路添兵運餉亦甚穩妥我中國與其以水師兵械臨於危地孰若並力運兵至鴨綠江一路由平安道進剿勢如破竹我兵有建翎之形而日人乏仰攻之策地利旣得順天應人於以成克敵致果之功焉庶其可乎

吳淞形勢論自日本犯順以來狼戾鴟張大肆荼毒致旅順海州金州復州相繼失守東三省形勢已去大半兵船槍炮旣非其敵管帶勇丁又不發奮國家千百萬兵餉徒擲諸無何有之鄕可慨也夫近因天時寒冷北地尢雪交加日人不耐苦寒漸覺斂迹倘明春冰泮難保不猖狂如故若此洋能防守戒嚴無懈可擊無隙可乘則彼必別圖變計邇來又聞露布遙傳捷書屢至克城復地轉戰爭先日人計無復之難保不覬覦南洋天下事不必幸彼之不來當先嚴乎我之守守軍志有之曰不備不虞不可以師又曰備於不虞古之善教也吳淞一口外連大海上達長江爲江浙之門戶𨿽西人之貿易於此者允爲保護將吳淞及上海言明爲戰外公地議於大匕山口截以鐵甲戰艦俾日本兵輪毋得過雷池一步是則陜守似可稍寬然而事難逆料勿稍也設有不測悔之已晚爲今之計不如扼守險要多築炮臺無事則藉資守禦有事則疊起環攻未始非思患預防之一法也按吳淞口在大七山洋面之東南隅外有口門二曰長江南口長江北口由銅沙而北經崇寶沙吳木峯而進者爲長江之路由北而南過木房灘幹沙而往者爲杭州海所經之地由銅沙而西南直抵談家濱江東沙而東者爲黃浦之門此口以崇明爲屏蔽以銅沙爲保障𨿽談家濱亦有炮臺而已扼南北兩路之要然海濱廣闊縱橫二十餘里且波濤洶湧沙綫明滅僅恃一座炮臺恐有鞭長莫及之虞卽有艨艟巨艦扼守是處聲气稍可聯絡倘敵船乘潮而北越過炮臺則駐防輪船亦惟僅敵一面無濟於事考江東沙地在吳淞口外孤峙海中直對長江門戶俯視銅山諸與談家濱得犄角之勢前時英人犯境籌議防守吳淞口者曾築三炮臺一曰江東沙炮臺二曰衣周塘炮臺三曰大炮臺卽今吳淞口炮臺是也衣周塘炮臺旣爲水所湮沒獨江東沙炮臺獨存亟宜使勇丁趕緊修理其上安置克虜伯三佰三十五墩大炮數尊庶與談家濱炮臺吳淞口炮臺鼎足並峙以扼銅沙尾入口之路以杜敵船直逼長江之漸且與長江口門互相牽連援引其勢方雄其備始周然長江不可不築炮臺也一宜築在吳木峯一宜築在崇寶沙吳木峯距談家濱三里許同在海塘之上直射外海所以吳木峯之水勢最爲湍急較他處爲險崇寶沙在銅沙石之後與吳木峯相對其形尢爲險固直伺敵人之背昔陳忠湣公祗作三炮臺𨿽衣周塘炮臺尙居其後猶得於浹晨之間連毀敵船數艘惜爾時僅防其左未防其右形勢似失於偏誠屬捍禦之稍若吳木峯崇寶沙兩處均有炮臺使彼左右受敵前後夾攻則使敵人動輒掣肘不敢正視勢必曳尾而遁矣然三處炮臺計其工程價值約需百餘萬兩當此軍需孔亟之秋何處籌此巨不如堅築土壘蓋土壘之用較之石炮臺鐵炮臺尢爲鞏固其法宜多築碉堡堡十五丈髙十丈一堡一炮或兩炮如此卽爲土壘矣土壘之旁穴地爲壙深闊約四尺許內可伏二三人上用竹排作人字形以兩層爲度中夾舊絮務須濕透庶可避敵人炮彈每壘之旁至少開掘三四壙其中可藏藥彈可伏守炮之勇士壘上面旣立巨炮人字形之竹排亦不可省庶炮可蓋藏每土壘旁列木架一座髙十餘丈以爲瞭臺以便伺察敵船臺以下宜造浮水炮臺以擊下路南洋鐵甲旣少勢不能遊弋海面互相邀擊以爭勝於洪濤巨浸之間僅爲守口計宜用大船二十餘艘較之長路龍各船略爲長大前後各置一炮其上用人形竹排兩層中夾濕絮下與船齊如敵犯彼口卽可由海邊赴援隨潮上下加以人力一日夜亦可行二三百里凡巨炮礙難加輪推行者可置之於船之首尾以資轟擊因其進退活動可濟炮臺之窮且與土炮臺皆價廉工省倉猝可以置備誠水軍防務之一得也蓋今時兩國旣已開戰船艦鎗炮一時難以購不得不出便宜之策至於各口險要所在宜用堅固小輪船攺爲雷艇昔意大利曾於兵艦內設有船塢專藏雷艇俄土之戰俄人議造雷艇置於康士但丁艦中旁用曲架加以艇簧不用波浪可以收放起落絕不損壞又有樹膠管連用之鍋大汽入於懸雷艇之鍋中立可行駛神速與土國戰大得其利可見雷艇尢爲水軍中制勝之方我軍何不仿而行之此上海鐵廠中不難制造者也此時吳淞口炮臺營鎗隊營以及上海滬軍防營各兵丁雲集雨萃若趁此無事之日可使彼等扼險築壘深掘土壙卽以掘壙之土而爲築臺之用一舉兩得計莫有便於此者惟督率之員當令其認眞工作愼勿艸率了事必須堅固鞏實庶幾有用而臨事得收其效卽使敵人不至而我亦可有恃以無恐當軸曷審處而熟籌之乎

臺

鄭觀應

嘗聞泰西水師戰法以兵船爲用以炮臺爲體有兵船而無炮臺則能戰而不能守外彊有餘者而內固恆患不足𨿽有守口巨臺而無前後之炮臺爲屏蔽爲救應則亦必爲敵乘此兵家之至言也邇來歐洲各國炮臺營構日精往往不惜工費前刊火器篇中所論英國姆斯脫郎廠武員孟格理符新制暗臺藏炮地中俗名地阱炮敵人無從窺炮彈不能及其炮以水機升降見敵至則升炮擊之可以圓轉自如四面環擊燃放之後炮身卽籍彈房藥坐力退壓水汽徐徐而降復還阱中其法先掘一阱藏炮於中上施鋼蓋適與地平所用炮手兩人亦伏地中以防敵彈飛墮距阱稍遠多築土堆阱東土西使敵疑惑開炮之頃焰迷天不能辧炮在何所又備﹝小望﹞﹝卜至﹞臺一座出臺面探視敵情測量準的平時操演如不用藥無力可藉則炮身不能縮退復有水機﹝一具內貯﹞﹝以兵內貼﹞水力激而行之升降盤旋機極靈便厥制新異足資海防英學習仿造木質臺樣一座埋藏海濱命鐵船燃炮擊之臺內亦升炮燃放如對敵狀兼示以臺之所在而鐵艦之炮始終無一彈命中船炮𨿽輕快其如此暗臺何竊謂此臺之法最宜於中國惟濱海地多松浮堅築非易耳該炮六寸口徑炮身重四噸彈重四磅用黃六角藥多至五十四磅可洞穿尺五寸厚之鐵甲彈子每秒僅行一千八百八十尺耳如須再遠亦可將炮身酌加長大曲折縱橫悉盡其妙此最精之新法也凡戰艦炮臺用炮排列須長短相間敵遠則用長炮敵近則用短炮隨機應變操縱無方然戰守之道亦有常變西人用炮臺不僅爲可勝計亦必爲可敗計其所築炮臺異常鞏固四周設伏暗溝地雷距臺少許更築一臺純用短炮以便擊近使敵人不能岸登不得據臺如勢力不支則避伏臺俟敵旣登猝出轟擊或用暗機藥綫引燃火藥房旣入彀中忽然轟發二者皆可轉敗爲勝也至其造炮擊之制考丁雨生中丞疏云造臺之法極內一層必用灰墻外墻用三合土厚在二丈以外髙低則視地﹝勢之低昂﹞﹝之勢一以﹞與水路之中綫護墻必須成交角而不可成正角斜至五分之一敵炮若來自可斜拂而過其炮位及火藥倉上必設太平蓋以禦自上而下之炮子下必設髙隔堆以禦橫埽之炮子其最下層之地﹝隧﹞﹝隊﹞加築堅固四面俱通溝外之小炮臺大沙堆亦必迆邐照應敵用陸兵闖入尙可側轟橫截然使專用炮臺而無木樁水雷浮塡等物阻於前則炮臺亦斷不能得力也張薌濤制軍疏云西式之臺不一或尖或圓或蓋或露或作聯堡子堡或陸路當衝作浮炮臺可以啟閉往來或水路當衝作浮炮臺可以迎頭截擊此兩式最爲得力而費太重最難仿造薛叔耘星使雲臺式究竟明不如暗髙聳不如低平鐵石不如三合土西人云炮臺之要約有數端一山坳嶺曲隱蔽擊敵不宜孤露一臺外須作坦坡不宜壁立一扼要處復須有數臺犄角不宜聚炮於一臺一連臺多作犬牙形以便兩臺炮力相接夾擊一臺後不宜背山以免敵彈反擊一臺上不宜多人以免多傷將士一臺上炮膛不宜寬以防炸彈墮落一臺後宜有回擊小炮以防敵襲一臺旁登岸處宜作濠堤伏連響快槍快炮以防敵人舢板登岸一臺成後以炮轟試壞則更造合以上三疏觀之而西人造炮臺之祕要大旨已可槪見今我國各口炮臺屢聞爲敵人所占未聞有一能用此轉敗爲勝之法者且究其所失皆因各分畛域臺後臺旁皆無炮位致爲所襲耳旣知其獘而防守之要端在炮臺各省督撫提鎭亟宜詳加察勘舊臺不如法者易之太稀者補之講求造炮臺之制遴選守炮臺之人毋許縻費重餉以旅順威海爲前車﹝炯鑑﹞庶可得炮臺之實效而海防鞏固矣

附錄鄒君炮臺論

炮臺之法有見系越擊二端華人所用者皆見擊越擊惟西人用之見擊之炮臺露出臺有炮門望定來船對準而發彈平出必爲旁中越擊置炮山後或築堡障炮前使敵不見炮測定來船近左右之點升降炮度轉移向炮彈綫越山與堡而出飛墜傷敵越擊難而見擊易以越擊須測量見擊一望而發遲速之有別耳旁中遜而墜中勝以旁中傷在船身甲厚者彈未必透卽透亦不難補墜中傷在船面人物機器必有所損且見擊之臺敵能準擊炮門若敵炮遠速過於我炮是坐受敵炮而無回擊之權越擊之臺在山與堡之後敵炮無由望擊又不置炮房無藥蔽目之患惟越擊必須平日測量有素築臺有法若測算精確平常操演熟習則臨用可以速發可以命中其法先安炮軸定點髙於海平若干尺使炮軸垂綫與海平成直角次用炮髙四十五度之遠界及平度近﹝界﹞﹝﹞確在海面何處次審炮向度數其偏左偏右之極界確在海面何處於是括其遠近左右之界分經緯綫自四十五度最遠界漸減至平度最近界當每度所中之界定爲緯綫自偏左極界漸移至偏右極界當每度所中之界定爲經乃用分率將海面經緯綫繪爲成圖凡經緯綫相交之點率編字號列之於圖是則海面受炮之處可以披圖而知於是置測量之器於山岡或他髙處其處於海面受炮之界必須一覽無餘測器爲象限弧或半周弧其弧須大開廣須廣俾易於審視上安管以便窺測須備兩器制兩處以相距遠近爲底邊兩管同窺一點卽成三角平時預測海面經緯綫各交點兩管同窺何交點視兩弧之角度幾何將各交點逐﹝一﹞﹝日﹞測定編爲成表臨時兩管同見來船各視角度檢表卽知來船已到何點速電知掌炮之人按圖升降轉移炮度發彈無不中者但炮軸定點及兩測器均須安置極穩不可稍有移動此等炮彈均禁人窺覽防泄其祕或爲敵所制耳玆據所聞揆之以理當不外是若再有精奧在身親其事者神而明之以收熟則生巧之益又聞崔星使云意大利國家創成一海防妙器使炮臺炮守可免敵船中人望見放炮又可極準蓋其器通於電气附於遠鏡又能於海道圖中指示敵船方向另有自行鍼盤指明敵船若干遠近故能有此妙用炮臺又暗藏不露敵船之炮甚難還擊誠利器也建炮臺與守炮者均宜知之

妥籌保護浙東新築炮臺說

薛福成

奏爲浙東新築炮臺關系緊要礙請旨敕下浙東撫臣妥籌經久保護之法恭折仰祈聖鑑事竊臣前在浙江寧紹臺道任內適值海氛不靖前撫臣劉秉璋調集淮楚諸軍扼要險守禦復委前參將吳傑管理南北岸炮臺系中敵船兩次浙防幸獲保全當時猶以舊炮臺力較小不能遠擊眾論惜之敵船旣退劉秉璋采用臣之條議爲綢繆未雨之計檄飭浙省支應局訂購徳國克鹿卜二十四生的後膛鋼炮二尊二十一生的後膛鋼炮五尊派候補知府杜冠英總理築臺事宜候補參將吳傑幫同辦理仍檄臣督率稽查臣疊次馳赴鎭海口門與杜冠英等相度地勢擇於南岸小港口之笠山築大炮臺一座安置新炮三尊金雞山前面置炮臺一座置炮一尊北岸招寶山舊炮臺之下層添一炮洞置炮一尊又於甬江中流之兩石磯各築臺一座置炮二尊前敵從後路節節設險經始於光緒十一年由撫臣檄派駐北岸之總兵黃錦文等所部淮軍三營駐南岸之提臣歐陽利見所部達字等營分任工役劃定地段各專責成數年之間淮勇趨事勤奮克期蕆功惟南岸各營稍形疲玩往往期限已迫工程尙無端緒臣以該營歸提臣統轄不便催趕太過常令吳傑以所領炮兵三百餘名代竣其役吳傑熟諳西法操練﹝精﹞﹝靜﹞勤非特毫無虛額抑且力顧大局故每以數百人當數營之用至光緒十四年十月各臺次第告成撫臣衛榮光派員驗收並議以新式利器必得熟手善爲照料磨擦光亮方免銹壞誤事因定給按年擦油之費專委吳傑管理惟提標各營自稱淸苦頗思分得擦費以冀沾潤密聳提臣執南北岸分派之說爭委炮臺一差撫臣始允照繼以所定炮臺經費本不甚寬裕惟吳傑廉朴耐勞尙能撙節敷用標營習气最深彼旣但思自潤恐致貽誤遂仍專委吳傑管帶提臣以所求不遂頗貽文牘於撫臣負气忿爭衛榮光本擬將始終辦法奏明定案適因調任交卸新任撫臣崧駿提篆之初提臣親赴杭垣商懇撒去吳傑崧駿審知吳傑素有功績爲浙東不可多得之將弁又不欲顯拒提臣致失同寅和衷之體因酌用臣條議檄派提標候補副將陳勝文會同吳傑管帶炮﹝臺﹞﹝帶﹞仍以演炮責成一人吳傑議者以爲提臣如稍諭撫臣苦衷亦以已矣無如標營將弁仍未滿意旣憚吳傑之遇事認眞因復造不根之說以聳動提臣此臣在寧紹臺道任內辦理炮臺目擊情形之始末也今春臣由寧紹交卸起程風聞提臣復致密函於閩浙督卞寶第懇其劾去吳傑是時臣疑信參半甫入都門伏讀邸抄知吳傑果被參革職人言嘖嘖頗疑督臣之輕聽大抵﹝任伊﹞﹝作之﹞始未及詢訪輿論所致竊惟賞罰勛陟朝廷自有權衡非臣下所敢參末議第念海防以炮臺爲關鍵而珍護炮位操習炮兵專恃將弁之得人臣未知吳傑參革之後現派管理何員誠慮標營﹝但﹞﹝旣﹞圖自潤罔知輕重提臣調濟本標一意求勝則不獨國家數﹝十﹞﹝日﹞萬金之巨帑付之一擲卽臣與杜冠英吳傑及各營將士數年之心力亦覺徒勞殊爲可惜臣在浙數年與提臣向稱和衷與吳傑並無私交特以是非宜有公論利害亦關大局若因身已去浙緘默不言臣心實有所難安擬請旨敕下浙江撫臣崧駿妥愼遴員管守鎭海炮臺並知照提臣勿再惑標營將士之言排擠得力員弁似於浙省海防有裨至四川督臣劉秉璋山西衛榮光前在浙江巡撫任內皆於守護炮臺一事籌之已熟可否敕下劉秉璋衛榮光詢以守臺經久之策及吳傑平日功罪待其覆奏到日則臣言之虛實立見端倪閩浙卞寶第離浙稍遠甫經到任恐有不及詳察之處然督臣素公著忠正得藉異同之論以資考證當亦諒臣心之無他不以臣言爲忤也所有浙東炮臺關系緊要緣由謹具折披瀝直陳伏乞皇上聖鑑訓示謹奏

美利加水師阻道說

﹝傅﹞﹝何﹞雲龍

炮臺而可專恃則船道不必阻水雷而可密致鐵甲船而可無萬有不敵之虞則船道不必別籌其阻知其不然而阻船之法何者爲沈何者爲定何者爲浮顧可忽諸美利加拓新畔舊水戰猶黨兵起兵艦南遜而阻道之策遂出而愈奇就聞絜要未始非水師鏡也述水師阻道說凡水師進港過堡未有不通其狹流而克攻其要害者北船徑查克森非巴裏二堡爲魚貫兩行法徑磨爾幹堡兵船炮船兩兩依附爲魚麗一行法然磨爾幹堡有淺有阻遂弗克前非克斯波嘎堡有炮臺扼密士昔比河而北船過其第十號海島炮臺三百碼耳而北船再過北岸於氐波散比拉以下築炮臺五南船夜輒一過如是者三十一日它如波特黑徳森炮臺𨿽損北船而無阻其阻者若磨比耳若查爾士頓若撒法那若爲明屯非藉炮臺力亦非資﹝衛﹞﹝衝﹞艦力此其策可深長思也凡阻船路先測水面之寬狹泥之堅潮勢之髙低風力之向背其次問水性鹹淡咸則審其蝕物虫否水流變否火燒受否敵船入水若干衝之礙否南軍牙素河阻路物壅流自失其前車乎然非炮臺克護之處未見其克禁敵推之壓之曳之斷之也禁之而如無禁受炮必重其工視地其費有差一層未固勿貪多其法有十曰築埧非流淺沙硬不可也畱口以通已艤作轉動炮臺二對置如門藉基浮埧開闔之而其獘有三已船出難一也事後去難二也欲水流久且不變亦難三也南軍惟﹝於﹞同治四年﹝於﹞千八百六十五築之撒法那木架雙行橫障河流以八寸或十二寸方木連固每層架作臺面狀磚石鋪之與潮漲平而南髙三丈至三丈五尺厥後兵定去之入水之兵十日乃除一架南面之工倍北此阻船埧也有爲行船計者如同治三年千八百六十四北船退紅河徑阿里克珊裏耶而水落淺不得下工長倍裏議造數重橫埧蓄水長三里有奇英一里餘十日爲期於是班給斯以兵三千馬車三百拆近地機器伐木於每訥作平底船運之築自河左巨樹爲架中實細柯亂石以老幹聯絡之近三百尺用煤艦四載煤雜石乘於其間右築如在承接無縫𨿽流速半時卽二十七里英九里而工如議第八日已浮三兵船至埧明日煤船自開船逐流下倍裏復於上流築埧六百尺畱口五丈五尺以縱埧數道輔之越三日船皆行此非爲阻船設然築埧之法可對觀也曰沈船非陸路接濟不可非杜敵潛開尢不可西千八百五十四年俄羅斯曾將黑海船盡﹝沈﹞車那以牙彎口南軍未敢輕置以此然北船過磨爾幹堡後南軍曾以一未成鐵甲船沈之磨比耳灣東北先是沈戰船漁船於此水沖自開一路深丈三尺故以船塞北軍乘夜納火藥數桶於沈船電綫引轟之而開此法而外尙有大索曳者是以沈船宜重厥載或石或鐵以巨鏈連之勿露曰沈石工較省然非其地無以施也如同治元年千八百六十二南軍於那始非勒以下用石斷金拔倫河路因厥兩岸巨石懸崖遂鑿數孔入火藥炸之﹝石﹞﹝召﹞墜塞流它加波多麥河華盛頓而下有堪如法處

曰植樁河下泥沙互疊則宜南軍之樁植以新法於輪船鍋鑪上連二寸徑之皮管有通塞門彼端嘴長且堅用活結繩縛於樁之下端通樁入水通气吹泥可深四尺樁定而塞管气抽繩結管出泥合與椎入無異用工四足矣一司機一職管二扶樁小風亦無大礙樁用帶皮黃松長尺二寸或尺五寸上端潮平乃見列樁之法三一兩行法此行之樁當彼行二樁間去四五尺排如前式漸排漸進寬二十五尺行間聽埧何物小船亦可二密行法後行之樁緊靠前行二樁間鐵鏈縛之以連行三樁爲一束以半寸銅冒護之此二者缺口可備方箱盛石臨斷用之或用浮樁水雷以守每二丈間置二可也三方簇法每百樁成方束形方角正向水流簇距三丈自成一行次行如之距約丈許此行樁束亦值每行兩束行間其樁束空處之浮埧以長且重之木兩端鐵鏈連於樁隨潮漲落南軍於磨比耳下灣起給尼斯堡訖東淺間皆用三法立之厥船自欲過口誤撞輒傷色勒麻炮船其一也北將法拉嘎徳云不除此磨比耳無以拔曰衝拒其法有三兩防磨爾幹堡與東淺間其沙活其浪緊其船道寬不得不從東淺置衝拒數行用堅木二大一長四五丈鐵冒加其上端以六尺許三橫木於長木首尾四尺處各逗其一餘一橫中是爲半具以兩半具相連於第一橫木用螺絲釘貫之令活可動是爲一﹝具﹞﹝距﹞五具則爲一幅巨鏈貫之用菌形重錨系鏈以木之下端支沙中而上端張如翦水面下八尺或十尺爲率相去二丈如以水雷代其鐵冒比於木樁銳實過之一也南軍以車鐵條二長丈二尺或丈五尺作十字形於十字交用四本夾之連以螺釘長本一丈八尺方八寸每三尺許置鐵十字如前另用小鐵附橫木間略似中國鹿角柵然架與架續善入水者置之敵船不以巨錨斜鉤曳而開之則徑衝可阻二也南軍堡或孤懸同治二年北軍駛小舟五潛至第十號海島將以六大炮火門釘閉堡兵覺而舟已旋繇是作衝拒小船法短樁連貫四面如一或衡或從或斜壓之不能轟之輒覺三也曰浮樁師曳鋸木意也美利加水岸虛處風浪如觸如掘樹根墜生沙底稍輒隨流低昂或以伏若鋸木因呼曳鋸木輪艦動之輒損魯西阿納邦歲遣數軻除厥木而浮樁﹝木﹞﹝本﹞之以造在多麻比格河磨比革以上三百六十三里英一百十近倭委那布勒佛處置之用堅木四長四五丈相距二尺其橫木上下各二連爲一架下端一箱實以磚石沈之水中近上端一桶空而浮每間四木端加鐵冒諸架聯絡每間八木以水雷代其鐵冒下面水五尺許南北之戰效𨿽未聞法難可沒但不能置之潮水長落際曰浮鏈南軍用之密士昔比河起查克森堡訖對岸以巨鏈鐵附木塊使浮北將法勒嘎徳令以水雷麗鏈一轟而開又於紐阿連以上三十三里英里十一近丐羅惇處用巨木三徑三尺或四尺長三四尺以徑寸鏈木於上下中縛三四以二寸徑鏈貫三木間之孔是爲一節各節距二丈五尺又於得基近未戈倫比斯處鐵鏈橫攔密士昔比河中北船未逮已遂流去而南軍未厭厥法曰浮埧與浮鏈大一用同治元年南軍置之色末搭特裏二堡間木九並方一尺長二丈排爲三層以釘固之鐵箍兩端下層居之一木離兩三端尺有鐵箍於鐵鏈其鏈三一下二上而下者巨有一橫鐵管以車軌鐵條貫之鏈連各節是爲浮埧連十二雙兩埧曰一雙爲一幅橫水道第一幅起畢倚炮臺大錨定其一端而連第二幅則拋一傘形錨以次錨仿此然單雙間用第三幅雙則第四幅單又置之查爾士頓港中何革海島而變厥法鐵鏈較﹝輕﹞﹝經﹞以四分寸之三鐵條爲之用木四方一尺長丈五尺兩端鐵箍以鐵條懸木下鐵鏈如前然不耐久同治二年千八百六十三密士昔比河浮埧巨斷之出口四流北軍攘自末里斯島數日得三十有三云羅斯活沽河浮塡北將固性以艦壓之而擊其獘有三一上面窄則船可壓行非重重編鏈無裨也一兩端不系之樁與錨船卽不壓亦必推之前行非鏈斷卽埧開矣一橫受流抵力必大曷若上重下輕順流而浮同水雷用之乎

曰浮牌較勝浮埧長短靡定排爲四層每層用一寸半徑之橡木以釘連之上層當下層夾縫或上下斜交面各二丈至二丈五尺連以曲鐵板貫以螺絲釘悉加螺其對敵一面如巨鐵桿是爲一牌牌與牌遂連長六十丈或八十丈兩端鐵鏈系樁隨水長落然南軍用之輒被波逐或亂木日壅抵力弗支而潰如阿拉巴麻河造牌木九萬立方尺工二千五百驢車二千五百起同治元年千八百六十二明年西三月成而未連水卷一空如又羊蘇河罕六斯近克斯波嘎之浮牌四連雜物積之毀於北船未至時矣論者曰非畱空奚以免壅非排寬十丈聯無算小牌又奚以免壓且推也有希理哈者遂設一緊法用尺方木長一丈五尺排作方形兩層縱橫交加成一方排用二寸許之鐵絲繩排爲一行排間相去一丈二尺排行五六每排定以一錨每行首尾定以一巨錨方角相首面積十六丈爲率牌側裹鐵以鐵浮標助其浮力曰浮繩亦南軍之也初波嘎那水牌於南北未戰以前船行印度水中巨繩被螺輪捲之愈轉愈緊除之匪易滯航數日於是南軍遇水深不克﹝﹞﹝堅﹞樁輒藉繩以阻其在查爾士頓以巴米都木浮巨繩木之兩端尖圓遠卽難見繩端七寸用二鐵環連於浮標相去二丈大錨定之復綴小繩於巨繩其一種浮標黃松徑二丈五寸長三丈九寸勻排連之巨繩十五爲一節繩兩端及中大一用大錨定之節節相續是爲一行行距百尺凡兩三行次第而欄北軍多本徳帶用船第一次攻色末搭堡遇繩卽怯於進而南船時誤觸之埃氐瓦明輪船飄流下繩結而停哲斯徳非徳明輪船溯流距此十碼捲繩入輪巴米多斯對徳鐵甲螺輪船至此繩纏下錨除之又有螺輪船避敵出港突觸浮繩﹝絞﹞﹝較﹞塞軸孔進退兩難藉它船力引回查爾士頓此其效也欲省而易莫此法若﹝然﹞獘亦易滋系之非固則漂防之不周則割敵可以艇潛割以鐵絲繩以重錨拋遠其亦可乎或疑潮有低昂流有緩急如浮標易移繩輒互絞何是賴守者理之以時使無叢雜小繩兩兩相比一段一縛作篆形自松緊旋繞之病而莫善於合牌繩水雷用之法以木牌爲等邊三角形匡用尺方木十有三每邊木四各長八寸以半寸徑螺釘連固之三角裹鐵厚寸許寬長大一二尺四寸鑲入木中面與木平上下兩面鐵皮蒙之中空而不入水取其浮力大也下近三角有鐵環一其節活以鐵鏈貫環各節之相連在此排爲弓形背向敵船兩面倚樁四行爲率每排墜菌錨一外內兩行資巨錨定之遠流錨煉與水面齊勿過四十五度水寬可距四百碼宜資鐵樁或石基築一炮臺牌背倚之否則泥克固錨形其如巨箱而方浮之水上系一鐵鏈定以巨錨其間相去四百碼根以作鐵甲轉動炮臺置一二炮其外一行牌各出桿一長四尺桿端加配一磨發水雷敵舟初衝浮牌可以稍讓漸進漸深弓背抵力漸大船之率速漸減有四益焉已船易辟易入其益一流物自出牌罅罔有或積其益二洪濤超越潮落與低其益三有事置易無事除亦易其益四或曰法猶有進其繩以菌錨定之以空心水雷浮之無論明輪螺輪遇繩輒絞水雷入輪而轟其畱已船之路以四五十丈率宜用電引水雷臨時置之無難也綜而論之可兩詞蔽也曰沈不如定定不如浮

美利加炮臺經驗說

傅雲龍

開之初土人不知炮爲何物安問臺耶畔英吉利炮術未精壁壘輒藉木石黨兵起南臺舊式難禁北擊乃易沙泥護鐵甲髙於水面曰陸炮臺低於水面曰水炮臺又活炮座曰鐵甲轉臺以汽機行之曰鐵甲浮炮臺然使船多十五倍則必蹙臺炮至無以回此非臆說也比之求野庶免向壁歟述炮臺經驗說咸豐十一年後南北兵起之年船與炮之術益精北將波爾特立軍四載深知其國舊壘與臺無一能當末尼妥耳及牛艾恩帥子炮之擊者磚石居多故也泥沙築之少勝不第耐擊卽不勝不止敵費時且費彈然則無獘已乎曰有受彈揚沙炮口易塞如故北刷堡時彈未裂炮而炮與毀等是在防之者炮臺可恃而不可恃也如是欲恃以阻敵船則波爾特斷之矣曰無論何種臺不能阻之矣此非妄語假如炮臺可擊鐵甲船一千七百六十碼以圓之半爲界敵船必行圓徑爲三千五百二十碼速率約半時西一點鐘行三十三里海裏十則過三千五百碼之路費時十二分此十二時約發炮四第一爲一千七百六十二碼第三爲五百八十六碼三分碼之一第三已過炮臺五百八十六碼三分炮之二第四相去一千七百六十二碼第三爲五百八十六碼三分碼之一第三已過炮臺五百八十六碼三分炮之二第四相去一千七百六十二碼若過三十船十二分時中發炮三十次則臺須五十炮方能敵也露炮尢忌或曰同治元年南軍徳羅里斯布勒佛炮臺擊末尼土耳鐵甲船二年色末搭堡擊退北鐵甲九船之一撤邊山峽炮臺擊失北船二謂非炮臺奏功歟𨿽得瓦嘎那古累嘎炮臺非刷堡固闌徳堡各落佛堡非克斯嘎波炮臺磨爾幹堡水炮臺皆爲北軍所擊不克回炮何也列炮百尺不嫌其遠舊法露炮相去二丈十五爲一行南臺類然厥後悟列炮太近輒爲末尼妥耳牛艾恩帥子等鐵甲船十一寸口徑及百磅螺絲炮彈擊毀倘通行打則一彈輒擊數炮舊說陸炮一抵船炮十非也露臺𨿽立隔堆船炮猛發開花子卷筒子則守臺難南軍用鐵軌條疊二三層作炮房善矣然十寸徑彈炮之猶易不如沙壘露一小面鐵甲厚二寸許可經百擊船炮左右可自移而臺否於是有鐵甲轉炮之架船炮遠近可自主而臺又否於是有鐵甲浮炮臺之汽機魯西阿納一臺浮自紐阿林而火已當查克森非裏巴二里降時非臺咎也先是炮臺南多踞之後浸淪北有足徵者曰色末搭布在查士頓港與色裏凡島末里斯島相持作五邊形壁石堅炮眼三層上一層露炮也無護對末里斯島其間水深船不克進巨艦得達厥北寬一千七百碼咸豐十一年千八百六十一南軍拔之獲炮七十有九其中二十四磅彈者四十有一四十二磅彈者十八寸徑口輕炮八八寸徑口果倫比耶炮十有一十寸徑口果倫比耶炮二藉沙袋起髙隔堆其南與後如前增太平蓋護藥倉也除可火物增七寸徑口布魯克斯炮阻查爾士頓水路而復擇要增臺同治二年千八百六十三堡炮擊沈北軍一北軍築三路炮臺助鐵甲船以擊炮所列炮免毀一耳更炮復毀僅餘大車輪數炮藏之倉而堡未設北臺之三路甲路在攻瓦嘎那第一次平行壘後距色末搭堡三千九百八十碼有八寸徑巴洛徳炮二三十磅彈回得臥得炮二十路在攻瓦嘎那第二平行壘後臺三一爲布老那距色末搭堡三千五百十六碼有八寸徑巴洛徳炮二二爲羅斯克闌距色末搭堡三千四百四十碼有六寸四分徑巴洛徳炮二三爲米徳距色末搭堡三千四百二十八碼有六寸四分徑巴洛徳炮二丙路在攻瓦嘎那第一平行壘西南臺五一爲黑斯距色末搭堡四千二百七十二碼有八寸徑巴洛徳炮二二爲黑努距色末搭堡四千二百七十二碼有八寸徑巴洛徳炮有六寸四分徑巴洛徳炮二三爲斯低分斯拒色末搭堡四千二百七十八碼有六寸四分徑巴洛徳炮二四爲斯忒瑯距色末搭堡四千二百六十碼有十寸徑巴洛徳炮一三路而外又炮臺一名克比耳舊名俄魯耳刻有十寸徑田雞炮二

曰磨爾幹堡在磨比耳角是角爲磨比耳灣東拖西向之沙長數里與壁雜磚石築自道光十年千八百三十扼磨比耳灣使黑西哥海灣來艦不得徑進此灣也巨艦過磨比耳角與東淺間東有淺故云距磨幹堡近者四百尺初築形勢未審後於咸豐七年千八百五十七在比嘎多非尼島東磨比耳角西相去十里有奇英三里餘築設尼斯堡然距較遠磨爾幹堡之壘爲六等邊形溝深且寬六面凸出炮臺可護溝露臺上有屋遮炮惟墻內炮露有八面形之磚炮臺相去二十碼守者有屋堡門面北南軍見非裏巴查克森色末搭三堡難守之病本欲於此更張倉猝僅於四圍間用沙作斜面於溝路築二臺於西壁外增一臺以沙袋立大隔堆一護藥倉也然磨比耳角風積沙成堆北軍亦倚沙築炮臺於堡側每堡有九寸徑之炮同治三年千八百六十四北炮擊堡其炮一百三十有六無一完者曰非裏巴堡曰查克森堡大一在密士昔比河岸扼墨加哥灣那紐阿林船路壁皆縛也有炮房南守查克森有三十二磅彈炮二十二果倫比耶炮二螺絲炮一第二層臺果倫比耶炮二第三層臺八寸徑田雞炮二西北炮房有三十二磅彈八東北炮房有三十二磅彈炮六此外輕炮十大車輪銅炮七水炮臺有螺絲炮尺徑果倫比耶炮一九寸徑果倫比耶炮一側墻有三十二磅彈炮三凡七十有五然露炮多而炮房又近水面守難以此𨿽水急且淺而北船過大臺炮末如之何曰第十號海島在密士昔比河灣科侖斯堡之下與新馬徳里堡相望臺四其炮或二或四河左臺十有一長四里許英一里有四分裏之一第一臺名勒克爾以次至十有一皆列第十號海島對面然工拙甚連臺一壁髙五尺厚二丈二尺無隔堆無分藏火藥室藥桶置之臺基蒙油布聊避濕曝而已總火藥倉難可耐擊工廠在舊民房外敵炮及之儲糧輪舟二懸黃旗爲息處如遇巨炮非避林後不可然北軍炮轟二十三日而臺無重損泥沙勝磚石也曰非克斯堡嘎堡在密士昔比河左者亦露炮也地勢旣得壁壘皆泥沙其後足當鐵甲船炮然低甚南軍葺之增抵開花彈兵房北軍不能拔陸軍合擊乃勝先是北船過堡開花彈注臺上炮兵四壁臺炮三十有奇未能敵船炮四十藉非露炮當不至此曰波特累得森炮臺亦臨密士昔比河比非克斯波嘎壁壘爲巨臺麓河寬里許曰密蘇釐五炮臺當第十號海島未拔時北密士昔比河右岸氐波惇比拉以下數里倚密蘇釐築此陸路橫至第十號海島不過六里水路三十三日北軍旣得新徳馬裏則第十號海島下游陸行可至氐波惇比拉過此以往水道可航北軍之築第五臺斷水道也然南船夜行凡三十一日無恙曰布拉斯給堡在撒法那河岸磚石爲壁南失北得曰瓦嘎那堡在末里斯島南軍沙泥爲之所以援色末搭也比築平行壘逼之而拔曰非刷堡在岡非徳裏徳海角以防格布非鴉河口之以阻爲明屯之路沙子築壁有隔堆堅且厚火藥倉有太平蓋炮𨿽露列相去十丈北船擊之不克其以此乎陸軍夾擊乃拔是堡非不得地病坐造堡人韋丁未知外灘形勢臨海太逼易受船炮若向後三里有奇英一里餘𨿽難禁陸軍築平平壘逼之而攻然船炮難逮厥前復以臺之行列起淺訖阻則敵兵難可撲岸非入水淺之末尼妥耳船增引水人不能入給巴非耳河之淺水路是以築臺微獨審地當大一測水曰西立登黑徳炮臺南軍依舊法築之北擊而炮手輒避近之故也曰乞斯韋拉堅堡南軍依新法築之炮位旣遠隔堆復髙以舊石爲基以沙袋土髙爲護曰牙素河炮臺曰梅尼斯波羅河炮臺大一以堅稱炮之巨者十有七禦前密甚然後可陸攻曰門羅堡其固遜非刷堡遠甚難耐末尼土妥耳與牛帥恩子子鐵甲船之炮𨿽然彼易夾攻此非漸逼漸攻無它策也費時較久曰阿爾刊索炮臺南軍用車軌鐵條雙層爲炮房頂厥孔頂容炮口炮口凡十內有九寸至十寸口徑者三然北船列炮十餘毀其炮殆盡論者遂謂與露炮同一難恃耶不然耶抑戰之罪耶曰固欄果夫炮臺一十有三散列千五百炮內其中爲五門髙五丈三尺餘寬一百有九尺然皆露置尋失曰多羅惜堡南軍築之紅河岸有一方離城水側三里許英里一中有炮臺鋪軌鐵雙炮孔堅鐵爲之裁露炮門孔內作尋常反面形炮有轉動之架北軍旣得於五百五十碼外試開花彈擊炮成孔長一尺二寸寬八寸著若二十彈毀矣

曰包額勒堡在昔打甫與小多非那島之間以護戈闌徳峽以阻磨比耳灣進密士昔比河之路堡築河中蛤蚌殼堆潮大時壘基低於水面炮臺基髙於潮面臺基之內埧以蛤蚌髙至潮之老平面而止基之外置木箱長十丈寬五尺髙六尺用一尺二寸方松木爲之中實以沙外護以石西面受敵先築之髙八尺厚二丈五尺內外皆斜面也堡炮面各列三炮房之底徑一丈八尺上徑二丈四尺隔堆髙於炮房三尺引至壘頂髙九尺至十二尺又引至太平蓋其炮基相去六尺堡外有壘髙四尺六寸一防敵艇潛襲一護守者出入也堡中髙臺有隔堆有槍眼臺上有回徳臥徳炮二有護守兵垣一其藥倉彈房工與兵與醫室皆有太平蓋每炮有分藏火藥房隔堆障之炮房容炮轉動一百十度至一百七十度逾此可隔割堆讓之欲減則增沙袋補之初第十號海島炮基地松列炮五十有一發而震損三十有八此基鑑之先用方尺二寸長丈二尺之四木平列相距三尺再駕四木尺寸如初兩層從衡各割厥半相入而平成棋枰方格形是爲第一層比墻頂低八尺泥沙築方格中繇是而兩層用木十四而三層用木十二而四層用木十皆一尺方木作八等邊形鐵螺絲層層連固層遞收狹三尺成臺級形炮兵之蔽身以此炮架磨心植於半寸厚鐵板中其根貫下二層水盤有十字木扶之使直其木長五尺寬一尺厚五寸鐵螺絲連之臺面臺上之屋四斜澑內松香彌隙此水炮臺法初意用化形石其十字架以鐵而臨戰以木亦急就法堡西水路用水雷鐵衝鋸阻之北攻十有一日無恙然南軍懼東無壁自棄之自毀之惜哉曰查安見布勒佛炮臺在阿勒巴麻河右岸距潭北比河左岸之額文布額佛若二十四里英里八在二河會流上游一百五十里英里五十磨比耳之上三百三十三里英里一百十一南恐磨比耳﹝淪﹞﹝倫﹞於北乃築臺以遏北船入二河也臺距﹝阿﹞﹝河﹞拉巴磨河幹凡九丈一尺地踞灣內斜臨沙堤陡甚阻船便於擊卽過亦便於後擊也有兩濱與河略成角形於濱置炮二髙於潮面五尺餘置炮堂低於地面數尺其平面所向各異後有壘於炮臺齊炮旣非露下又暗道通其總路寬四尺深六尺路一而分四通八達其總火藥倉就無水濱爲之距堂相距中有厚壘護守兵也從此放槍可以敵船之炮門非隔堆也而有其益儲器與醫工諸房皆有太蓋及巨隔堆能斷通行貫後之彈南人查爾士頓船撒非那爲明屯非克斯波嘎諸處所學之技復增知慧於艱險者已盡於此然以六七十門大炮攢擊猶恐不支此外日沛克堡在裏固來貲河班徳查徳吝湖波那湖之間曰紐阿林壘獨長取護也諸爲明屯之給巴非耳河紐本之紐斯河大一有壘曰給泥斯堡壘近磨比耳城曰克吝止堡壘曰麻迦裏他堡壘大一近佛難低那曰特裏堡壘曰占斯惇堡壘曰丙克尼堡壘曰丹阿勒森堡壘曰那使非勒堡壘大一在岡比闌河曰步拉希爾城壘曰撤邊山峽城壘曰嘎佛斯登城壘曰音阿奴拉城壘曰恆裏炮臺有二一在哲末斯河岸一在田捏西河岸曰科侖斯炮臺曰新馬徳里炮壘曰比羅美末斯非炮臺曰波徳給布森炮臺大一在密士昔比河岸曰若日登炮臺在散氏河岸曰邊撒果拉炮臺曰撒法那炮臺曰波度落油炮臺曰奴羅徳炮臺曰色裏凡島炮臺曰末羅斯島炮臺曰哲末斯島炮臺曰塔河炮臺曰巴末裏苟海峽炮臺曰波佛克島曰阿布麻勒海峽曰隈納基河岸炮臺曰那爾佛克炮臺曰休韋勒角炮臺凡此皆臨水者也其內地諸壘如根得基之包令固令勿爾治尼亞之阿克登裏知門徳彼特波革先忒推拉田捏西之岡比闌加拍大率南據之而北拔之炮臺棄取固未可以成敗論然綜厥大要炮不宜露也列炮相去不宜近也臺不宜磚石也臺後不宜空也鐵甲炮房露面沙壘不宜大也沙子隔堆不宜薄也炮房應敵彈之路宜成交角使彈來遇斜偏行不宜成正角也而炮臺之炮則視臺髙水面若干而異南北軍滑膛炮十寸十五寸十一寸口徑者於低臺得力尢多嘗聞末泥妥耳鐵甲船之活鐵炮座被十五寸徑之彈損螺絲冒蓋擊力散著平面也再擊卽通髙臺則宜用巨螺絲炮議者曰田雞炮如作螺絲其擊鐵甲船當復何如此南北軍未見及者也

鐵路侵地說

李提摩太

自來攻城地首在兵精挫銳摧堅端資利器苟非教習於平日安能敵愾於臨時考昔成周講武之法其春夏也有振旅拔捨之制其秋冬也有治兵大閱之制是四時皆教也其辧名號也有縣鄙家鄕官野之異其辧旗物也有諸侯鄙軍吏鄙野之異是內外皆教也四時皆教其味之也精內外皆教其訓之也廣其後子孫之教吳宮穰苴之斬莊賈田單之燕軍勾﹝踐﹞﹝賤﹞之破夫差類皆運以精心貞以定力選其精彊深其教養故能壯我軍之聲威而制敵軍之死命彼甘寧百騎能曹營背嵬五百可摧金虜胥是道也今日西人構用戰專用火攻彼此擊往往稍挫前鋒難資後勁尢宜參以兵法陣圖窮研嫻習一經臨敵乃能策應自如是以縱橫上下俯仰古今用兵之道戰必勝攻必取有恃而不恐無往而不利者捨練兵選將演陣制器之外更何從別神其用耶而抑知近日西瀛各國有不戰之戰妙於戰無兵之兵神於兵以此制敵何敵不摧以此攻城何城不克得最操勝算之一物焉其物維何蓋卽造火車建鐵路是夫火車之行於陸猶火輪之行於海說者不過謂其轉運迅速﹝價﹞輕減利於商賈便於民生而已又何關戰爭之局兵刃之端其利害竟於此極哉然西瀛各國有鐵路者甚多今姑置他國無論但就最近中國之俄羅斯言之俄之彊大冠於歐洲其虎狼無厭之心亦爲萬國所共知觀其通市於回部西北皆由鐵路造成始逐漸肆其並吞之志如西曆一千八百零二年俄羅斯與波斯人交戰一千八百二十四年俄羅斯有一大幫商人至波斯貿易一千八百二十八年俄羅斯與波斯立約俄得地兩處一名愛裏灣一名納其灣一千八百四十八年俄羅斯在阿拉海立炮臺此俄在亞西亞之東第一次建炮臺也一千八百六十年與中國立和約得吉林東邊地名海參是年又在伊一帶用兵一千八百六十五年俄占圖其斯丹地方現建爲省一千八百六十八年俄占撒馬立水納法撒省一千八百六十九年占裏海東地名克那羅波一千八百七十年在裏海東得密加羅與姆那加裏兩處一千八百七十一年占伊一千八百七十三年占波奇窪立亞姆大耶省一千八百七十六年又占可卡裏立非加拏省在茶突地方設立炮﹝臺﹞﹝擊﹞一千八百八十年在裏海東試造鐵路一千八百八十一年又占亞斯卡巴地方一千八百八十二年退伊與中國一千八百八十三年裏海至黑海鐵路造成一千八百八十四年連占美爾窪沙那克並普裏克尊等三處地方一千八百八十五年又占蘇飛卡亞可巴兩處地方一千八百八十六年又占巴圖穩地方一千八百八十七年又占克爾奇地方一千八百八十八年由火車到撒馬其鐵路業已全行造成此裏海東西有六千里左右地方已爲俄侵占殆盡總計俄羅斯一千六百八十二年卽康熙十二年全境有五百六十萬方裏至一千七百二十五年卽有六百八十萬方裏從前祇十一兆人近日水陸路途俱通全境有八百五十萬方裏有一百二十兆人足見俄國開通一處鐵路卽侵占一處地方是鐵路之置於商貿易費貨物往來猶其餘事而獨軍旅之際關系尢重大凡有鐵路之處一有兵端非特郵傳信息不慮稽遲卽有遇警報倉猝徵調刻期立至左宜右有俄頃雲集使敵營偵探者幾疑飛將軍之從天而下也夫地方之有鐵路譬如人身血脈流通手足靈捷猝遇意外呼吸之頃臂指相使四肢並舉自無掣肘之患其未建鐵路者則如癃發之人半體不遂舉動不靈橫逆之乘無可相助亦惟仍其侮辱而莫之禦也詎不大可哀哉可知兩國交戰總視何國能日集兵速而且多者卽操勝算若敵人壓境而無鐵路非但兵糧不易調集卽部署有方亦倉皇莫濟矣今俄國殫心竭力在亞西亞制造鐵路約五六年卽可告竣彼時由俄國至中國新疆伊犁得吉林東三省等處不過數日兵可馳集興言及此曷勝悚懼總之車路之設在中國今日有難緩圖者矣用將俄國歷年開路占地情形逐細譯論不憚再三之有心人其深諒此苦衷也夫

兵政十六兵制

密陳標營積習難攺將才宜保護片

薛福成

再查定例提督專轄通省標營及各汛所有舊式炮臺近來武備日精講求西法如北洋之大沽北塘旅順威海衛等處南洋之吳淞口及長江一帶曁福州臺灣廣東各要隘均已建築新式炮臺莫不挑選勇營或另募炮兵遴派得力將弁管帶駐守未有專用標營者誠以標營積習太深無從整頓昔胡林翼曾國藩等已詳言之若輩圖得一差卽視爲利藪偸減侵蝕必誤大局浙東招寶山之建炮臺始於升任撫臣楊昌駿遴派杜冠英吳傑經理其事歷任撫臣相繼其委任所需經費皆由撫臣設法籌給故一切用人立法亦由撫臣主持與標營絕不相干當升任撫臣劉秉璋在浙時提臣歐陽利見聽鎭海參將鄭鴻章之言屢求撤去吳傑劉秉璋堅拒不從未及數月敵艦犯口吳傑兩次開炮獲勝是時吳傑聲望實出歐陽利見之上至今浙東士民皆能道之鄭鴻章旋經劉秉璋劾罷有案迨劉秉璋升任以去標營每思乘間攬管臺務臣嘗以吳傑之當畱爲新任撫臣詳晰言之撫臣衛榮光崧駿皆告臣以在江蘇時卽聞吳傑之名去年衛榮光以將才保薦吳傑而標營嫉之滋甚此次標營乘新舊督撫臣交替之際設計播弄而吳傑竟被參劾臣竊維多事之秋人材難得方今創辦海軍整理防務苟稍有可用之才必當延攬而激勵之培養而護持之如吳傑臨廉任事勇操練勤威望素著一省之中實不多得乃竟終於顚蹶從此志士寒心宵人增气爲營將者知守法奉公不能自全將競以侵克餉項爲獻媚之計恐於風气大有妨礙臣是以不憚煩瑣敢再據實密陳伏乞聖鑑謹奏

論近年營勇之獘

陳耀卿

自來爲邦之道足兵與足食並重然而兵之不可不足也明矣洎營制壞而兵如虛設食向者皆老弱不堪之人以致發賊遽興無人抵禦任其縱橫十有餘省生民有塗炭之嗟朝野乏挽回之策不得已招勇立營以資戰伐謀臣則六韜皆裕將士則百戰不撓至今傳爲湘軍淮軍之制夫固能攻城略地所向無前較之往日營兵何啻天壤之別乃自發撚旣平之後忽忽者垂卅年矣謀國者知營兵萬無規復之理而又念自昔有言兵可百年不用不可一日無備不得已仍將各路營勇酌量畱存以資防範或屯於扼要之區或置諸嚴城之內或分巡乎水次或保衛夫釐金凡此皆稱爲防營其餉項一切則依樣支銷照常領給而所謂營官者擁坐厚薪髙擡身價問其勇數則八折者有之七折者有之甚至於不過二三折亦有之者旣已大減乎人數矣而其所發之餉項尙須按名例扣每一關餉各扣若干其所扣爲何事則名目煩多姑﹝不﹞﹝於﹞顯述各勇隱於心不敢聲張一字否則開除便﹝使﹞﹝便﹞無啖飯之區非無大帥檄委點名以期核實無如信息旣已傳通早自募人充數號衣在體誰辧其爲半屬急就招來者耶委員之餞席旣終新募之勇丁便散一轉瞬間不過費些須仍屬安然無事其所賺之多金𨿽曰籌防局不免應酬支應所不無小費然一月數百金一年數千金十年數萬金猶其餘事耳此等情形一營如是營營亦如是一省如是省省亦未必不如是國家無事四海晏安不啟兵端毋庸徵戰似可不必計及故諸營亦安之若素視同固然其未膺閫寄者只須自尋門路行賄要津所枉者尺所直者尋斷不敢啟吝惜之心致讓人以先鞭之及已授將領尢當饋獻頻仍歲時分潤不合因小而失大何堪畸重而畸輕核其交納之需亦頗駭開消之巨用項之繁然究之所出者巨而所納者仍不支乎相沿成習相習成風我何人斯而敢獨不如是乎此之謂上下相蒙內外同濟欲恢營制難乎不難故當日患營兵之不足者今又患營勇之不足矣營兵不足則招勇以變其法營勇不足更將以何法變之乎不觀近日開差之各營乎補足人數頗不容易或手無縛雞之力不堪任使者有之或目未睹火槍之器不敢施放者有之加以口糧不足途路綿長非乘間以脫逃卽隨處而潛遁將領逗畱不進退縮不前職是之故卽勉彊成營到彼敷衍試問此等勇丁能期以奮勇以赴敵乎一敗途地固所宜然臨陣潰逃勢所必至主將𨿽勇能隻身以嘗試乎此亦斷斷乎無是理矣乎目前之營官新授者則未經戰伐殊覺頭緒之全無卽幾輩宿將老成歷數十年來養尊處優驕蹇已極食前方丈侍妾數十人華屋千間良田萬畝久已視此﹝身﹞如九鼎之重非復當年起自田間身無長物一心任事徑情直遂時可比故將戰則逃旣戰必敗此亦一定之理而不必訝其前後異轍也何也昔則瓦注今則金注也夫以此等將官管帶此等勇丁而欲其於槍林炮雨中爭城奪地不亦戛戛乎其難之哉不亦枉費國家之軍餉朝廷之帑項哉說者謂此等營官固不能期其戰勝攻取矣而此等勇兵則怯於公戰者偏能勇於私鬥其初開差也則沿滋擾途作踐百般及抵防次也則彊買彊賣無所不至甚至搶掠者有之奸淫者有之誅之則不可勝誅不誅則爲惡逾甚跋前疐後末無可如何安得更有曾胡彭左諸公應運而生其抱負運籌於帷幄之中更將營勇之獘一一鏟除而更張之庶乎軍務可期一變而有起色否則因循玩忽依樣葫蘆貽誤國家伊於胡底耶彼倭奴者誠不難以一鼓平之滅此朝食特誤於我之營勇非復三十年前之身手耳謀國者其知之否乎

卷五十九刑政一治獄刑政二教匪

獄囚

鄭觀應

曾子曰上失其道民散久矣如得其情則哀矜而勿喜哀痛惻怛誠仁人之用心也蓋人生不幸父母失教旣無恆產以資事蓄復無技藝以給饔飧貧困無聊流入匪類致罹法网橫被官刑土室棘垣暗無天日赭衣黑索慘受拘攣禁卒毒若虎狼穢气積成癘疫自斬絞以下諸罪人本無死法而久系瘐斃者往往有之其慘可勝言哉近聞各直省州縣多設有自新所以處輕犯法誠善矣倘更能參用西法以推廣之使軍流以下皆得自新自贖則保全必多辦理亦易全政體而廣積陰功當亦仁人所深許也以西例較之中國𨿽法有輕重律有寬嚴而充工一端實可補今日刑書之闕考西國罪犯工作亦有數等有獄中之工有獄外之工獄外之工男則制造百貨女則紡織刺繡等事凡一犯入獄皆須習學一業素有業者卽於獄中執其本業所獲工資半給犯人私用半歸獄中公用其有禁拘暗室獨作無用之苦工者則罪情重大務以勞苦之而已獄外之工如建臺築監獄開荒地皆可由獄官監督而爲之如漢時城旦鬼薪之類古意之未盡亡也實則本於周禮而推究其原周禮以圜土聚教罷民圜土獄城也有罪者入之令其工作俟其能攺而捨之夫莠民犯法半迫饑寒拘禁而生理益窮釋放而依然赤手欲須臾緩死必故態復萌若不預爲代籌罪滿仍無生路故西人之治獄也謀殺叛逆則縊殺之餘多罰鍰無力發繳則系於獄與凡已定軍流等犯依律所限年分稽其工作如捆履織席等事有其素習工藝者使各理舊業頑蠢罪重者則充一切卑賤勞苦之役如除穢砌路修橋築壘之類皆酌給辛工派董經理所食每日足敷餬口畱其所餘於罰滿發放日按名計數發給俾得謀生始治以應得之罪終予以遷善之資誰無天良能不激勸至於牢獄拘禁之所葺其房屋勤其掃除不使濕蒸破漏以免受病而更作工更設有浴堂病館使醫士掌之地方淸潔飲食適口其曲體人情若此或謂中國罪犯險詐監獄遼闊嚴爲防範尙慮脫逃安能仿行西法乎不知泰西犯人在內執業仍髙其墉垣嚴其約束卽在外爲工者亦伍耦有數出入有節稽查督責健役相隨但於法外施仁原不因仁廢法正無庸鰓鰓過慮也更有一法可以上下交益者如令罪犯修治道途是已今中國道途崎嶇破碎多未興修就近者言之則一邑有一邑應修之路一郡有一郡應修之路就遠者言之則津京一帶爲南北孔道通衢官宦紳商士庶必由之路乃或凸或凹或窄或斜平日兩馬一車已極遲緩一遇霪雨則道途濘滑時有傾覆之虞誠諭令地方官各按所轄地遣令流徒各犯興修酌給微貲代爲收存俟罪滿之時發給俾日後得以作本謀生則必不致恣意妄爲復罹法网而從此周道坦坦履險如夷矣惟修路宜仿西法西人修路下皆平鋪石塊爲基或立或側或闊或狹再以碎石及泥土平敷其上用人馬機器拽鐵碌碡往來旋轉壓之愈重則路愈堅平其路中髙旁低可免積水廣闊以五尺爲率而城市繁庶之處則有闊至二三丈四五丈者要皆平整堅固所用之石以紋理細密質剛性韌者爲佳中國可用砂石花剛石靑石質𨿽不硬而性黏其屑末著水與灰同功用以鋪路亦爲合用所鋪之石厚至六寸或一尺極重之車悉可通行無阻今果仿其法而行之不惟無反無側正直蕩平並使各處獄囚練其筋力調其气血勵其精神不致常處覆盆易生疾病豈非一舉而兩得者耶

查西律錢債之案甚寬凡被人控告無錢淸還者𨿽貴如總統亦可將其存欠帳目呈官報窮攤數了結如其所報帳目不符查確有錢銀寄頓別處實據者卽治以棍諞人財之罪若不報窮論欠數之多寡定監期之短長大抵至多監禁一年而已其夥食銀由原告按月送交司獄倘逾期一日不送獄官卽將監禁者釋放或有不願食監中之夥食者準其在外自辦早晚送入凡犯錢債案者皆同居一處與犯別罪之人不得同處其屋宇寬敞樓窗髙朗每人鐵牀一張褥被單棉枕無不潔淨齊整按七日一換任人互相過談看書寫字作文惟不許髙聲大耳正副司獄必每日到處一巡如有地方不潔等物當飭洗刷若有病卽飭送官醫調理病人各居一室按月官紳士數人隨同正副司獄及醫生巡查一周如有巡丁勒索等情準其告訴紳士交獄官審辦也我國如重商務錢債與別案似宜分別監禁懲辦焉

犯人

杞憂生

曾子曰如得其情則哀矜而勿喜此誠仁人之用心也人生不幸父師失教旣無恆產以資事蓄復無恆產以給饔飧貧困無聊惑於匪類及攖法网橫被官刑土室髙垣暗無天日赫衣黑索慘受拘攣禁卒則毒於虎狼穢气漸蒸爲癘疫奄奄一息困苦難堪卽幸而有痊瘐死者已不乏人矣彼姦拐命盜及怙惡不逞之徒死何足惜惟偶因一念之愆一事之未經審結久被拘囚昭雪無由株連莫釋者爲足憫耳夫天之生人原期用世一旦愆尢偶蹈才藝胥捐處積穢之區受潮濕之气有不因困而病病而且死者乎今夫國法固嚴人命亦重爲上者果能平心聽訟毋輕刑訓毋任羈畱如隨園先生所云獄豈得情結早判防多每刑輕斯眞仁人之言其利溥也無如人心不古法网難逃一切押候幽囚囹圄爲滿𨿽獄官日給錢米獄卒不減分毫而犯系各囚曾無一飽且國家錢歲入百開銷爲若輩又復虛糜似非節用之道小民則無知犯法有司則循例鞫困或無意橫或有心羅織厚集怨尢之气大乾天地之和竊以爲此等犯人當開一綫之恩予以自新之路善爲處置俾得自食其力無促其生查泰西例錄囚𨿽法有輕重律有寬嚴而充工一端實可補中國刑書之闕莠民犯法半迫饑寒被拘益窘𨿽期滿釋放仍復空空妙手謀生無術故態復萌若不預爲代籌將畢生不克自振故犯人凡已定軍流徒罪者依律所限年分充工作抵如捆屨織席等事本所素習則使之復理舊業其頑蠢罪重者則著其掃除垢穢修砌道路旣用其力酌給辛工將來釋放之月稍有微積尙可營生是旣治以應得之罪又予以遷善之資也至於牢獄拘羈所須寬其房屋鋪以地板時常掃滌不使潮穢庶可免其染病便其作工或謂中國人心險詐地方遼闊𨿽嚴爲防範尙有脫逃安能仿行西法乎不知髙其垣墻嚴其約束資其衣食諜其事功斯仁義交孚咸生愧厲矣至於重犯派當苦工出外則伍耦相編鐵索相貫健役相隨總之寬嚴互用臨事制宜正無庸鰓鰓過慮也此法頗有合於曾子之言故臆論及之司民牧者幸垂覽焉

棲流夫國以民爲本而民以食爲天故饑困流離之眾有時而起盜心實由無術以謀生計必不得已挺而走險耳惟仁者利濟爲懷痌瘝在抱慮一夫之失所思百族之咸安無如生齒日繁生機日蹙或平民失業或散勇逗𨖻或惡丐行凶或流氓滋事近𨿽設有養老院育嬰堂等處然皆限有定制難以兼收以致貧無所歸者小則偸竊捉騙大則結黨橫行攖市土之金錢途中之商旅事𨿽凶暴實迫饑寒每因湣彼無知輒至釀成大禍欲弭隱微之禍須籌安置之方曷若募集巨資庶可撫畱若輩每省設局取名棲流揀舉能員派爲總辦多置田產藉給饘粥之資廣葺茅廬俾免風霜之苦容畱無賴拘束流民教以耕耘課之織造各稱其力俾習其工則病有所養貧有所資懦良者固無庸乞食市廛彊畏者亦不至身罹法网非徒革面直欲洗心至於馴良之輩少壯之人督令開墾荒田給以耕資農器自食其力俾立室家庶邊地不至荒蕪而國家亦增賦稅豈非一舉而備數善哉嗚呼廣千間誰踐杜陵心願長裘萬丈疊欽白傅襟懷聊志俚言謹告同志

禁販奴

彭玉麟

國家戶口日廣生齒日繁謀食之徒往往不擇地而蹈以單孑一身涉重洋萬里致使天朝百姓受奴辱於洋人誠可憫矣其尢爲慘酷者粵東澳門汕頭等處西人設招工館應其招者名其人爲豬仔人也而畜名之卽以獸蓄之命名之意已乖天常然此猶明明招之也更有寓粵洋人串通奸商誘賣鄕愚於祕魯古巴亞攣拏等處其始或炫之以財或誘之以賭又或指爲負欠彊曳入船有口難伸無地可逃每年被拐者動以萬計及抵彼埠充以極勞極苦之役少憩卽刑告假不許生入地獄之門死作海島之鬼且其中不無良家之子貴冑之兒不能勞苦駭死風濤望斷家鄕斬絕宗祧誰無良心而忍聽其如此哉後𨿽此風稍熄近又故智復萌刑者不可復贖往者不能復返不亟思所以禁之則中國之良民不盡入異域之畜道乎近賴兩廣總督張樹聲關心民瘼疊次出示嚴禁沿海地方拐販又與招工局嚴立條約凡應招之人先取親族甘結次取街鄰保結然後報明華官華官親加詰問果屬情願毫無逼勒然後令該局造具淸冊正副兩分詳載年貌籍貫並中保姓名送華官印至出洋時聽華官登舟按名查點後方準駛行卽以副冊咨行當地領事官領事官於船到時亦按名查驗如有冊上無名或姓名貌不符者卽以拐販論船主加等懲辦船沒入官其無領事之處永遠不準招工如是則拐販之風可以絕卽情願應招者某處若干人某年若干人皆有成案可考中外均便稽查洋人見中國之鄭重民數如此其至也亦不敢肆意淩虐此誠萬不可緩之急務也卽已出洋爲奴之人亦不可徒作旁觀之太息宜令各國公使領事認眞淸查密爲保護昔有販阿洲黑人爲奴者英國集商禁止出資贖釋堂堂天朝果能自庇其民仿英人贖黑人之例是誠出水火而席之也然而言之匪艱行之維艱積習難返巨何籌視﹝溺﹞﹝弱﹞而不援天下無此忍者從井以相救天下又無此仁人是不過徒托空言而不能見諸實事也可慨也夫可慨也夫

論泰西治獄

沈粹生

泰西讞獄甚合古法不令下跪欲悉其聰明致其忠愛也反是則刑格勢禁嚅囁顚倒矣不用刑訊欲意論輕重愼測淺深也反是則箠楚之下抑實多矣處以陪審則記與眾共之道也而肆威奪貨之獘袪列以見證則無簡不聽之意也而妄指誣陷之獘除然有未盡善者律師代陳無理者皆得矯飾中國訟棍亦然𨿽是非難免亦竟有律師善辯脫漏法网者中國訟棍書吏之巧飾得漏网者更多審案有費無力者怯於控訴𨿽曲者代納亦有曲者赤貧仍責諸理直且所定刑章失之太寬易啟作亂犯上之漸法國亂首爾朗之罪盡人皆知以身充議員遷延不問敗將伯沁之獄歷審日久議論紛紜仍從輕減布國輪路受賄之案以牽涉議員不與追究尢可異者美國訟師奇篤手弒其總統獲系獄中不加瑯璫挾刃逞凶傷及獄卒英國匪徒墨格林槍擊其君主𨿽未成傷竟以巧言解脫置之不問豈因有別故抑其君無道咸欲弒之乎然水懦民玩致生亂階泰西一鄕官轄境獄中之犯常及千人少亦數百人𨿽云細故皆予禁錮亦法律寬縱有以致之歟或謂中國不宜盡行西律西律亦有未盡善者當請外國上等有名大律師中國老成有聲望之申韓募友再延深通律例之華人翻繹將彼此中西刑律會同參訂至公至當爲中西通商各口律例分華洋文刊布各埠凡在通商口岸所有交涉案件皆準此編判斷無事刑求以歸一律庶我民不至獨受其虧西人不得獨蒙其利並可徐圖西旅歸我有司管轄以漸復我中國自有之權此𨿽看似緩著而實關系要害宜急急圖維也國朝初起東方制刑寬簡大辟之外惟有鞭笞及世祖撫有中原命大臣定律當時議纂諸臣學識淺陋未能仰體皇仁因仍故明慘法遂至斬決之上有淩遲斬之次有絞淩遲極刑非唐虞三代所有豈宜行於盛世絞之苦聞甚於斬則名輕而實加重矣聞西國犯有擊腦閉气諸法擊腦者用槍正對其腦彈擊可以立斃閉气者閉之小室令新養气不得入可以漸斃皆遠異斬絞之慘今宜除淩遲律犯此者攺爲斬除絞律犯此者攺用西國擊腦閉气法之並除父母兄弟妻子連坐律以仰體列聖仁慈之隱﹝繼﹞﹝斷﹞其未及攺定之志則三代後未有之仁政自我朝開億萬年不拔之基在是矣至今法審犯必取其招供爲憑致問官動用非刑逼招痛昏之下何求不得若已確知其情又焉用招宜除取招供例無論輕重案件但令問官詳查細密求情定罪除笞杖枷及責掌責嘴之件外其餘一切刑具及各衙門自制私刑著悉行燒毀示永不復用內外掌刑官及非掌刑官敢有私藏舊刑具或私制新刑具者斬立此亦除慘之一大端也

罰贖

鄭觀應

呂刑一篇論者以爲穆王巡遊無度財匱民勞爲此權宜之術以斂民財今讀其書千載下猶見其哀矜惻怛之意孔子刪書斷自唐虞所以示萬世之法治也存呂刑於訓誥典謨之後獨非詔後王哉蒙竊謂𨿽行之百世而無害也秦漢以還議刑名者或增或減代有更革金作贖刑其廢也已久矣太史公當被宮刑以家貧不能自贖是漢世猶有此風後此斯少見矣聖淸因明律而損益之實不外唐律十二篇之準則五刑有贖仁至義盡之規也而罰鍰之法此未聞敷諸奏議見諸施行者或恐縱富人之惡長賄賂之姦而屈抑小民貧乏者之獄故也今西人雜處中華刑法此重彼輕罰鍰此無彼有寬刻相形輕重懸絕未免易生下民咨怨之心而交涉案件亦每失其平準老子曰爲人之所爲者人亦無疵焉旴衡中外似不得不攺弦而更張也踵其法而行之有淸訟源之道焉進一解以參之又得澄官方之道焉夫天生蒸民資財以生故相依若性命詞訟之興發端於財者十有八九若詳定罰鍰一章於五刑準贖而外訟而虛者議罰若干其半入官帑半歸訟直之人則始也以財肇訟終反以訟傷財稍知顧忌者有敢輕蹈法网健訟不休者乎卽梗頑之輩旣知有議罰之條或亦重命惜財而弗敢輕肆其刁詐且越禮藐法欺壓良善者多在巨室富豪今罰鍰曲者之富以濟直者之貧則均平之道得也矧人之愛貨財往往重於惜名命刑辱之不恥笞撻之不畏而獨至令其解貪囊捨阿堵則較之剜肉斷脰彌深痛惜追悔是罰之嚴尢甚於桁楊刀鋸之猛也而顧必謂其有抑長惡之患蒙殊不信其然也或者難日吏治之壞於今斯極罰鍰之法誠妙恐適以飽貪黷之私囊富者更易邀幸免不知朝廷立法百官奉行枉法貪賄亦自有三尺法在是又貴能察吏耳若吏不奉法卽無罰鍰明條富厚者亦何嘗不屢以賄免也今請更進一解焉訟曲罰鍰訟直分鍰固矣若官吏上下其手以直爲曲枉實爲虛者則準令含受罰者得以赴控上官遣良吏能員詳查覆審詢諸公論斷以輿評若審明原審官貪賄枉法卽用其屈罰人者而什百其倍以罰之除給還屈罰外余盡入官其富戶行賄者則亦照其賕賄之數而什百倍罰之悉數入官有司之愛錢重於惜名命亦何莫非富人類也斥逐之不羞除名之不懼者至一旦迫發其私囊將欲遺子孫購姬妾起園亭爲娛老資者俄頃化爲烏有其痛恨悔惜之情將有不可勝言或因而有溝瀆自裁者是大計參劾之嚴斷不敵破吝懲貪之妙術也摘錄鏡存子治標庸言曰際此國用窘迫豈無輸忱報者如光緒三年前署兩廣總督劉坤一於兼署粵海關監督後自陳居官歲久請以廉俸所餘捐交銀十五萬奉旨劉坤一捐輸巨爲儲養人才之用定能公而忘私力顧大局殊甚嘉尙光緒九年前大學士文煜明白回奏由道員升至督撫屢管稅務所得廉俸歷年積至三十六萬兩奉旨爲數較多著責令捐銀十萬兩又曾帶勇之記名提督劉維禎於三數年間報海防軍餉及鄂省購設機器制造槍局廠等經費銀四十萬兩近年順直水災亦有司道府縣捐銀萬兩者不一其人以各直省現任曁優遊在籍者咸如劉坤一劉維禎則眾擎易舉千百萬巨不待呼助爭相報理固宜然夫孰敢輕罣此网哉故曰進一解焉又默寓澄官方之微意也然則罰鍰是矣罰鍰之條目將何如則擬請飭下廷官大理三法司會同妥議參以周官束矢鈞金之例除人命必抵外刊布定章示罰於無訟之始諭罰以於方訟之初讞定之後曲者虛者戶婚之罰幾何田土之罰幾何歐之罰幾何一切不應爲而爲雜犯之罰又幾何無貲可罰者卽照篇中前論充當苦工準事犯之輕重制罰之等差毋或偏毋或貸上控覆審仍虛曲者倍罰之州縣之罰按月造報冊上之藩臬兩司臬司專主勘核按情藩司則每季按冊徵提罰存庫另存儲以爲教養民生興舉各善堂經費取之於民者仍還於吾民國家與官吏莫之或私且教養諸善政具舉後受罰者亦與蒙其利美焉斯補偏救獘之方卽大公無我之治也何病之有至於敗軍失律之將領貪墨被劾之大僚與尋常罪犯有別是又宜斟酌輕重分則懲辦者我國家自有權衡非艸茅所敢妄擬也

書楊侍禦奏請裁撤待質公所折後

天下事最足苦人者訟獄也服官者最宜講求者聽斷也民不免爭訟卽官不能免聽斷訟事之興非皆直也非皆曲也苟聽之不明斷之不速則曲直何以分民情何由得耶卽或曲直分民情得矣而或因人證未齊或因案情反復一人好事拖累數家累月經年案懸不結幸而水落石出不特原被告之家產蕩然及牽涉之人亦賠錢受苦失業廢時不幸而胥吏舞獘問官胡塗案情不得今日審一堂禁押如故明日審一堂禁押如故致令人之欲訟不能欲息訟而亦不得𨿽人民好訟予以羈押之苦亦屬咎有應得然問官不能早爲斷結亦不能辭膜視民瘼之罪玆讀夫已氏所記禦史楊福臻奏請裁撤各省添設待質公所之折深佩侍禦之滿腔仁慈洞悉情獘使問官之任意胥吏之勒索差役之淩虐幾如魑魅見形莫逃犀照所謂監禁以待罪人而無罪之拘畱苦更加於監禁刑具自有定式而無形之淩虐酷彌深於施刑歷指近日各省待質公所之獘拘押之苦有令人聞不忍聞見不忍見者饑寒交迫疫癘頻生尙爲拘押人應受之苦家人不許通問則在官言官本該破除情面免生枝節亦爲題中應有之義至於差役之需索本幹禁例而現在各省州縣之差役𨿽各領飯食之費猶若非需索不足以養贍相習成風牢不可破官未必能知其獘卽知其獘亦不能除革淨盡一若不忍絕其生路也者相沿如此若出一轍故不能不作減等之想乃如﹝奏﹞﹝秦﹞所云竟有橫加需索稍不遂意卽私肆淩虐或將辮髮系於穢桶之上引其兩手環抱使穢气入口鼻或置盆木而系之梁上另以繩索牽簸令其眩暈嘔吐或系兩手大指懸於髙處令其兩足離地經數時之久手指長出數寸或以燻鼻使之刻難忍受其它淩虐尙多皆屬不可思議被押者至多瘐死云云夫重大之案緊要之犯自有內監禁押此特不過田土銀錢細故暫時管押以備時時質審耳非內監要犯可比也內監要犯或盜或命非斬監卽徒流尙不忍其饑寒染病故日給米以養之冬日施棉襖以衣之有病則由官醫診治服藥以療之命有一息之可延爲上者斷不能一刻弛仁慈之念不特體天地好生之徳亦以普朝廷浩蕩之恩偶有自然監斃尙須請鄰封蒞驗備文通詳恐有賄縱監斃淩虐之獘國家鄭重民命不爽分毫乃曰公所較禁於內監爲寬卽家人送飯送衣亦所不禁而必不許家人通問是被押者之饑寒皆由差役胥吏饑之寒之非押者應得之饑寒也時疫之染卽廣居大者亦所難免湫隘之地良莠雜居者乎而乃使不能舉動日聞穢气髙懸箕簸使之嘔吐難受是被押者之染病皆吏胥差役日日癘之疫之非自然之癘疫也謂問官而知之耳則當隨時查究懲儆斷不致使吏胥差役如是之狼狽爲姦被押者負莫訴謂問官而不知耶則方將謂公所之便禁押之妥恐其獘愈滋愈深而積之愈重返之愈難也然各省豈無廉明幹練之員何未聞據情上稟歷陳其獘者大抵因循不振者中國之習也黑守舊章不思攺革者中國之獘也所以朝廷非不欲振作而究不能周知是疆吏蔽之也疆吏亦非不欲振作而苦於不能詳悉是州縣蔽之也而州縣又爲吏胥差役之所蔽卽有愛民如子之心恐亦難見諸施行矣今閱侍禦此奏將通行章程內添設待質公所之事逐一明辧且恭引道光十六年七月上諭以動宸聽𨿽不敢必其能邀兪允與否而卽此疏以觀已足爲民請命而體天地好生之徳也故欣喜而書其後

刑政二教匪

附陳處置哥老會匪片

薛福成

再此次焚毀教堂毆斃教士傳聞系哥老會匪散布揭帖激發眾怒事起則率黨縱火事畢則潛四散此輩皆系遣撤勇丁所以气勢較盛蔓延較廣竊查哥老會名目始起於四川而流衍於湖廣厥後湖南營勇立功最多旋募旋撤不下數十萬人而哥老會之風亦遂於湖南爲獨熾其初立會之意祇在互相救援互濟貧乏而已迨入會者眾不免恃勢滋事今者教堂之則又爲從前所未有匪黨逞一時之意國家受無窮之累其情甚爲可惡其案較爲難辦惟有廣購眼綫平心訪察將在場倡率之正凶多獲數名毋稍枉縱亦足振法紀而全鄰好臣竊謂自今以來凡各省防營於湖南勇丁不宜輕募亦不宜輕撤大抵入會之習在營中者爲多卽或散歸鄕裏往往因掛籍會中不能遽出然自楚軍極盛迄今幾二三十年其風當漸歇矣乃因鄰省添營或仍在湖南募勇則舊者已逝而新者復起似暫宜停募楚勇俾哥老會之淵源不至循環相嬗亦可杜鄰省各營傳染之患至現有之營果系楚勇倘察其萬難得力或值經費支絀亦宜妥愼籌劃分年設法斷不可倉猝遣撤至彼眾爲饑寒所迫驟生事端其有身經百戰保擢提鎭撤歸田間不必問其入會不入會但查其曾著功績而處境貧困者似應由各省大吏酌給位置俾藉一差以濟衣食需費無幾而保全實多斯皆銷患無形之術也抑臣又聞曾國藩嘗籌處置哥老會匪專主內嚴外寬之說但問其有罪無罪不問其是會非會禁供攀以孤匪黨免株連以定人心告許之從槪不批準以絕仇怨誣陷之風訪獲之頭目必置重典以杜煽誘猖獗之漸俾善類不致自危惡黨不能惑眾洵可謂拔本塞源之論矣然此系地方有司之事要在爲大吏者督同司道府縣從容撫綏恩威並濟月計不足歲計有餘殆非急切所能爲役也理合附片具陳伏乞聖鑑謹奏

致各國大臣書並章程八條

總理衙門

自中外互市以來所訂條約原期有利無獘彼此相安垂諸悠久而不變也乃查看近年𨿽有條約非但不能行之於將來卽目前亦有難安之勢矣其通商一事尙稱平順可免爭端惟傳教之流獘有不可勝言者按傳教之本意原謂勸人爲善而天主教之與中國民心大爲枘鑿何哉殆辦法未能合宜有以致之耳所當急求妥法挽回而補救之庶於各國和好之大局與各國通商之大局無也傳天主教士所至地方往往與民不合故歷年來各種案件頗有不能兼容之處貴大臣亦當知之有素矣夫天主教之初來中國也名曰西儒其始入教者不無安分之人而自換約後大爲不然遂將勸人爲善之教華人皆輕視之而存不服之心加以入教者倚勢欺人於是不服之心固結而不可解迨民教相爭釀成案件地方官理當查辦而教士又出而庇護之教士藉此藐視官長民心更爲不服且當中國有事之秋凡一切罪人訟棍俱以教中爲逋逃藪從中生亂百姓始而抱怨繼將成恨終且爲仇各處民人不問天主耶穌有無區別而皆指爲天主教也不知西洋各國疆界有分而槪視爲外國人也禍端一啟凡駐居中國之西人所在皆爲危境卽安居無恐之省百姓亦聞而生疑疑心甚而忌心生焉據此情形安有不激而生變者耶而究其實教非一教國非一國縱使告者諄諄難必聽者不藐藐也本王大臣任事十年旦夕焦勞不料今年天津之案果變生倉猝不防及矣該處地方官查獲正凶駢首受戮以及賠償撫各件𨿽云辦理尙妥而中心尙未釋然皆因民教不安必致滋事成案以後僅照此案爲成例恐辦法愈辦而愈難亦禍端愈多而愈烈也豈得相安無事乎總之各省教案𨿽因百姓積怨而成實由教民相逼處此耳各省一切案件地方官辦理果未盡善未嘗不由中西各國辦事大員明知民教意見未能融洽不早爲立法挽回一旦事出不測外國只求滿其所欲而人心服與不服不暇顧問全局以力爲彊而中國地方官無法可施只圖敷衍了事暫顧目前不思久遠之計卽或與外國熟計深思籌商善後之策非不肯平心論事而皆以萬不可行者彊爲勸勉反爲沮滯此豈代兩國成心辧事之人哉今本王大臣統觀全局甚欲中外永遠和好先必妥籌善法因思泰西各國彼此均有教士互居其地其所以能久遠相安者非處置得宜曷克臻此故傳教與習教者行所無事也以本王大臣所聞不論何國教士住居某國卽以某國之法律風俗是遵從無自立門戶者若抗違國法官令僭越權柄以及損人名節有害人民使人疑而生怒種種不法之事皆有嚴禁以治之卽如在中國立堂傳教先必令本地士民悅而不怨信而無疑方可辦理自然彼此久安何得拆堂毀教乎而傳教人再將分內所行之事一一宣示於眾人之前實無有與教相反者更不爲習教所指使擅預地方公事以勢壓人招紳民之怨到處教士皆能如此則百姓亦可與之久安官員亦易於保護矣近觀在中國傳教者所行所爲實與本王大臣所聞各節大不相同猶之一國中之有無數敵國而自專自主者似此而欲久安官民不同心怨恨豈易能乎本王大臣思患預防惟恐津案已結各處教民聞之必以津案爲口實而反气焰淩人平民不怨毒更甚乎一旦發泄而成巨案地方官辦理不下督撫亦無可如何卽總理衙門有力難施倘將中國百姓同心變亂我大皇帝遣將命師萬不用胥中國之民而悉誅之眾怒已成誰肯束手待斃及至事難挽救再欲中外和好保全大局彼此均無能爲役得不歸咎於中外各國辦事之大員乎且無論中外何國必以得民心爲要民心未得以勢迫之定必生變國家政令𨿽嚴亦難望其遵行不怠也中外辦事大員身當其任補救無方忍置中國與各國商民同溺患難之中不思以善法維持後來一切公事萬難措辦矣本王大臣欲顧全各國和好大局力求補救之法特擬章程八條一並繕送貴大臣查閱除致各國大臣外專此縷布惟貴大臣諒之察之

一教中所立育嬰堂向未報官立案而收養孩幼其中事難共白因此釀疑起者有之何不將外國育嬰堂槪行裁撤以免物議如必欲設堂只收奉教者無人撫養之孩然亦必報官立案注明何日收養何人準於何日領回並準無嗣者具結取保抱養爲子似此方昭核實至於教外幼孩當由中國督撫飭令各屬地方官選派紳董自行收養中外各行其善自免疑端查中國育嬰堂之例幼孩出入必將來歷報明地方官到堂後其家準來看視待長成後或無子者準其具保抱養爲嗣或仍準其家來堂領回無論何教仍歸本教堂中亦善於撫育足爲善事之一端也聞各國在本國設立育嬰堂其辦理與中國同惟於中國所立外國育嬰堂收養幼孩不問來歷不肯報官到堂後他人不得抱養其﹝家﹞﹝一﹞不準領回且不許親人來看如此何能不使百姓生疑卽如津案妄傳挖眼剖心曾經奏明並無此事而民心至今疑懷莫釋故能箝其口萬不能服其心而欲將來不再因疑生事耶果能將外國育嬰堂槪行撤回仍歸本國設立凡中國幼孩無論在教與否皆歸收養中國各省辦此善事不可枚舉何必西人攙越致以善舉而起疑團故此事不如各行其善實爲兩便

一各教堂中凡中國婦女槪不準入堂卽外國女修士亦不準在中國傳教所以嚴規矩而免人疑議也查中國素以名節廉恥爲重男女異居不相授受禮至肅也天主教開禁以來婦女入堂男女不分各處教堂相習成風無怪百姓輕視傳教且疑有穢亂之事

一傳教士居住中國當從中國法津風俗不得自立門戶尢不可有違國法官令僣越權能以及壞人名節淩辱民人令人多疑而犯眾怒若毀及中國聖教公憤難容各教士悉歸地方官約束至中國教民一切所事與平民無異凡演戲賽會自當照章免派錢文而應有差徭與地方官公事不得藉端推諉至於應繳在官錢應納業主租項更不準持彊掛欠外國教士不可包攬抗違遇有民教交涉訟事聽憑地方官從公審斷傳教士不得描身幫訟如原被告有教民在內不準隱匿不到致案中之人拖累無休倘教士干預訟事地方官將請托原函稟呈督撫咨報本衙門將教士撤回本國而教民若有戶婚田畝詞訟擅敢央求教士出面說情者地方官從嚴究辦查中國崇重儒教以釋道兩教推之喇嘛原非中國人而無不敬守中國法令凡是非曲直聽官辦理聞外國傳教士居住各國者國律風俗在在遵行從不自立門戶違國法背官令僣權攬權或污人名節虐待平民致人懷疑而犯眾怒教士旣來中國傳教自應歸地方官約束乃竟有驕矜自大藐視官長殊非自愛而習教者本系中國黎民更﹝宜﹞守分與平民一律教民鄕城皆有鄰里鄕黨更宜彼此親睦乃遇有地方公事與公舉各輒敢恃教免攤自待已薄何怪人皆輕之更有抗拒捕辱官﹝虐﹞﹝虛﹞民等事教士不知底細反爲刁惡教民所惑包庇不肯送官究辦於是有犯重罪投入教中而求保護者且各省教民結訟竟有外國教士出頭漧訟如四川教民婦女騙賴平民租項反戮傷平民身死法國主教者居然行文說情教民婦女竟不抵罪川民無不切齒貴州入教者遇有訟事自稱教民以爲護符惡迹可知各省民間互相結婚入教者必令不入教者退婚或父兄入教必指不入教之子弟出忤呈控到官教士袒護各種情事何能免人怨恨

一中國人外國人相居密邇用法兩無所偏若遇命案當抵償者中國人照中例外國人照西例以服民心無論中外辦案當就本案定罪不得於辦罪之外另議賠償且不得於本犯之外任意牽連無辜紳商受累而地方官遇有民教交涉之按或民人欺入教者照所犯之事擬罪或入教者欺民人亦照所犯之事擬罪均當平允如習教者行爲不法爲地方官訪聞或被人告發自當照例拏辦教士皆不得包庇隱匿如有庇匿不到案者先將犯法者照例究辦仍將庇匿抗傳之教士與犯人一律辦理或將教士撤回本國查同治六年四川毆斃教士馮弼樂一案業已拏獲冉老五正法有梅教士硬指紳士主使逼勒賠銀八萬兩本系無知貧民滋事及至激成巨案反逼守分紳富賠銀此等情形怨恨最深又查同治八年四川毆斃教士李國一案實由教民逼人退婚肇禍經崇將軍李中堂會辦已將正凶何彩正法劉幅擬絞而教民殺死平民及歷年姦擄焚殺首惡教民王學鼎張添等𨿽已議罪終不到案其司鐸覃輔臣糾眾殺斃團民趙永林等二百餘命梅教士聲稱已赴外洋不能查辦川民愈加忿怒

一法國傳教士所往何省傳教於所領執照內必將某省某府詳注照內指定在某省傳教不得暗赴他省並注明某人收執不準轉給他人該教士所過關卡一切應納稅貨不得私自攜帶希圖偸漏至抵某省某府應將所領執照卽呈地方官衙門驗看如驗得人地不符或私受中國教民頂冒除將原照注銷外如查出有私買私受與不法等事定將頂替教民嚴究仍將教士驅之回國凡照內教士姓名以華字爲憑各處易於認別若教士或回國或病故或攺業理將執照繳銷至各省有叛逆之處領照之人不準前往將來有縣有冉石保等先曾從賊嗣入教民袁玉相夏正興團中藉教中勢聲糾眾殺害王江保左寅壽二人重傷三人將其家財什物牛馬擄搶一空又查同治八年貴州巡撫案報遵義縣八稟內有宋玉山唐神仙譚元帥蹇元淵等先曾從賊受僞職嗣入教中擾害鄕城教士請照前往之省查系軍務之省卽將執照一槪停給所以明保護之意也查貴州教案內趙教士一名所領執照並未明注於花名冊內嗣徳翻譯來函據稱查得洋文冊內有被傷身死之趙司鐸實系同治四年六月二十五日領照之瑞勒思卽其人也誤爲趙姓雲云又查同治四年六月二十五日三百二十五號之瑞勒思乃往四川者而貴州護照簿內實無趙姓亦無瑞勒思似此傳教省分與教士姓名先後互異何堪取信而能保護又教士林輔臣殺死俄人案內林輔臣先充教士又服役於布館中而原照竟不繳還或私相轉給或遺落他人非但冒充之獘難免且恐落於逆賊之手則國家受害甚大亦大失教中體面

一傳教士本系勸人爲善當於收人入教之先細訪其人有無作惡犯罪之事當收者收之不當收者去之應照中國所有廟宇知會地方保甲登記冊內便於查核之例如收一人必分別立限呈報地方官於何年月日進教者系何處人向來作何事業實無犯罪更名以便查考或其人出外或病故皆當報明其人進教時本無罪惡進教後所爲不法旋卽逐出教外一體呈報按月按季匯登總冊呈送地方官備查地方官如查庵廟寺院之例按月按季前往稽查則教民無玷而民教俱各相安查同治五年貴州巡撫案報貴定人民不可勝計又有楊希伯劉開文鄭小明霍聞九趙文庵等皆系遵勝素不安分之人同入教中在堂執事鄕愚被其訛索孤弱受其淩欺出入衙門干預訟事若教民涉訟審虛楊希伯等率領教民多人入縣衙彊逼縣官另斷教民被官管押卽用外國教士名帖硬請釋放他如彊占人之妻女財產人命重案不可枚舉

一洋教士在中國當照中國規矩不可干名犯義擅用關防印信於大小衙門送遞照會如有本身應訴之件而於他項詞訟無關者準照中國儒教士子之例繕呈明地方官核辦如欲晉見中國大憲亦與中國士人見大憲之例同其見地方各官亦同此例但必相見以禮毋許擾亂公堂有失體統查同治六年成都將軍咨報法國有洪主教者移行四川省官局員擅用關防同治七年本衙門收到貴州主教胡縛理照會一件擅由提塘官驛提送且保舉前任道員多文等請予優獎山東傳教有擅稱巡撫之事四川貴州教士因教案而有請撤地方官之說是侵官吏之權事已難恕甚至侵國家之權情實難容似此無理已極安得不犯眾人之怒一嗣後教士不得任憑私意指請索還教堂以免啟所有教中買地建堂或租賃公所當與公正原業主在該管地方官呈報查明於風水有無妨卽使地方官核準亦必本地民人眾口同聲無怨無惡始可照同治四年定章注明契上系中國教民公共之產不可僞托他人買產成交更不得聽信姦民蒙蔽私自買賣成交查傳教士久居中國本欲彼此相合中國人無所忿恨自然攸往咸宜邇來教中一切行爲多致中國民心不服卽如查還教堂一節近年各省地方抵還教堂不問民情有無窒礙彊令給還甚至紳民有髙華巨富硬指爲當年教當勒逼民間讓還且於體制有關之地以及公館公所庵堂爲闔境紳民所最尊最重者皆任情需索抵作堂教各省房屋卽實屬當年教堂而多歷年所或被教民賣出民間輾轉互賣已歷多人其從新修理之項所費不貲而教士分文不出逼令讓遂此等情事如何不令百姓怒目眈眈視同仇讎而激生事變以上所開各節不過舉其大而言足見傳教士行爲非是民教不安之證譬之有病延醫審病發藥急求有益無害不致因傳教一事而傷中外和好大局也推之各省案件甚多不及縷述總之人有善惡懲惡卽所以勸善猶之姦商舞獘不嚴辦姦商而公正商人必受其累教士傳教不問善惡招之使來一入教則不善者必藉教勢欺害良民甚而抗拒官長眾怒已成將合中國百姓如津民之恨洋人當其時國家政令𨿽嚴亦難挽救豈非危險之至乎玆擬各條中國自必竭力保護不失寬和之道而教士如能實力奉行自可相安無事倘以此爲不便於教士不合於教規惟有請回本國傳教可耳可中國教民中國定與不入教者一視同仁無所厚簿此非不準教士傳教於中國也實因教士未能自安本分爲不肖教民所惑勢必激成眾怒而至裂之地矣然與其臨時無可挽回不如及早籌防之爲愈也

覆總理衙門書

鏤斐迪

去年十二月二十四日準貴衙門來函謂傳教一事多有不合且與中外和好大局有教士教民結怨平民因此肇特與各國駐京大臣熟籌挽救之法以期相安無事並擬章程八條與有約各國相商欲息民教之爭必當照此辦理各條之外指出數省案件爲證謂教士教民諸多不法遂使平民動怒半由教士自取怨尢欲於傳教一條彌補缺陷急應設法防禦永保後來安於無事等語前來本大臣查單內屢言天主教士行爲無一語道及耶穌教士有非是之處天主教乃法國管理本大臣不便預聞此節無庸置議也又云辦傳教一事於各國和好大局頗有關系且通商大局語意沈摯顯然若揭並期閱後見覆各情查此八條當稟公相覆以貴王大臣甚欲中外永惇和好彼此相安當必妥籌善法辦理各語於本大臣之意有深契焉商議各項章程深察爭端之故防患未然此眞仁智兼盡不肯膜視互相發明有益無害之舉又稱主教者一切不合本大臣未盡信以爲實因思地方官被教士掣肘始慚終忿無事不歸罪於教士偶有過失卽指爲亂階或因一二教士行爲不合卽將所有教士統以僣權越權指之亦未可知且指明教案乃四川貴州兩省更爲本大臣意想不及者因該二省本無領事且去各洋商甚遙何能兩面訪查而起之前又不能預爲防範故屢次聲明貴州欲傳教而泯爭端須於無領事之省準各國領事分駐早絕禍機若謂教士將教犯隱匿不令歸案各情事實華官有自主之權不必另議新章至於刁劣教民而教士不肯交官究辦美國當照國例究辦美人之罪中國罪人不能置議倘或教民被地官欺虐教士出頭與官分訴只因教民信教地方官當從公斷於和約二十九條大意不能違背如地方官不聽教士分訴盡可伸陳駐京大臣轉知總署商辦屈斷無辜之民本大臣亦不願有此地方官也故教士爲教民代白不平究與干預僣越不同想貴國政令斷不準地方官有屈無辜之教民所云教士謁見中國大憲與中國士人同例因思各國教士果能面見大憲必肯自顧體面單內八條逐一查核第一條謂育嬰堂美教士無在中國設育嬰堂者此節置之不議但本國各省不少天主教之育嬰堂各教人簽名助銀收養孤兒例不報官官亦不理懷疑生忿者絕無其人本大臣以爲洋人在中國開育嬰堂不問民間孤子聽其收養堂內設有不法何妨設法查辦此小事耳無須過慮國中有當辦之大事宜講求也第二條謂婦女不準入堂女修士不準傳教此論甚偏究何所見而爲是言也按西國男女俱準入堂拜神父母兄弟妻子相率入堂無暗昧不明之事何爲駭人何有穢褻女修士尢爲中國所最尊者自教子女教人婦女總以倫常爲重西國有益無獘之大要也細譯此條於和約中二十九條顯背其意本大臣不料八條中列此一條各國見之以爲顯背和約矣各處婦女入堂女修士傳教從無傷敗風俗而生變亂者如中國能知女徳亦同西國之女獲益無窮第三四兩條查和約中無準其自立門戶包庇人命重案玆欲添設新章是何意見中國教民犯罪地方官自當拏辦何所拖累擅行干預因思議政崇神世間最大之事美國例準平民議論此二端是非眾著官民以法原情貴國三教與西國各教可以參辦無庸沮滯按外國法律風俗可知矣孰爲急遵國法順官令而能中西一體耶

單內又云演戲賽會不彊教民派錢此論甚公至於差徭以及地方公事交納田主租項皆分所當爲無得推諉之事而所云教士包庇抗違是誠不可然地方官審案時教士於聞聽時代辦是非代伸其理地方官亦當樂從何能以干預斥之必謂教士當歸地方官約束按此一層和約第十一條載如犯非禮不合情事或由地方官拏交領事核辦此不由地方官約束之明徵矣所稱四川教民擅賴平民租項慘殺平民未曾抵罪此該地方官有曠厥職咎不容辭教士何肯隱匿罪犯又何敢放走罪犯乎地方官何難將教民婦女與何彩劉幅等一律正法第五條凡軍務省分教士不可領照前往一節按教士豈不知自惜身命故蹈危機是自罹禍患死何怨也查十年內從無各國人持照從逆者第六條教士收人入教當於地方官報明何年月日所收何人按月按季匯冊報官存案此等不憚煩之事何益之有貴國三教之人有犯罪者照法治罪豈名旣登冊而卽無罪卽於是教民入教又何能有法而逃國法乎又謂貴州二案有冉若保宋玉山等相率入賊該處地方官未能查拏治罪咨報總署其意無非以教士教民皆爲惡黨而本官縱犯遠遁之罪藉此可從末減也其欺弱孤辱平民擄搶平民財物之犯該處官置若罔聞是罪在地方官而徒於教士教民泄其忿則何益矣果有弱民被欺愚民被詐且復出入公門干預訟事無論何人均應問罪地方官姑息養姦卽當革職第七條謂教士擅用關防照會諸多不合之事該管領事何難約束又謂教士見中國大憲當如中國士人見大憲之禮按教士進見華官倘不循禮節輕人尊己本大臣定能抑制惟傳教一事租屋建堂講書傳道將立何法而能令華人不怨憎也美國教士在各省租賃屋房始而允繼而阻非止一次究何故耶卽本大臣從未將租房阻擋之事逐一照會貴衙門原望各處士民知教士以謙讓爲懷實非霸占後來無阻滯之患耳第八條謂教士任憑己見索還教堂難辦理此系百餘年之抄忽一日逼業主讓還其中是非法國必無據他年華法兩國辦此案件當思公允之法如果系逼抄之屋天理循環報應不爽貴國豈不知之如欲免懸念必使教民知事本至公並無偏袒若云各國教士有僣妄干預之事該國自有駐京大臣貴國移知請其從公辦理然不得謂一教士有過卽指各教士而疑爲同黨欲防後患惟期中國大員剴切曉諭士民將外國通商與傳教兩端並行不悖之理愈遠愈利愈廣愈善成使聞知彼此均當獲益貴國不使民知無怪因疑生變而於貴國之政令有關也單內又云將合中國之民恨洋人一如天津之案豈不危險本大臣急宜設法辦理總與和約相宜美國教士傳教於中國定系謹遵聖經勸人爲善查聖經有云倫常事重於陽世賞罰事重於陰間而且靈魂永在死可復生又云悔罪救人西國信此確據之經者無不興旺單內云目下危險已極如病者之求藥也實因百姓不知國各一國教各一教而皆視如仇人必得中外各大憲妥籌善法惇和好而遵和約耳其有未經辧明者容把晤時面可也

分別教案治本治標之計疏

薛福成

奏爲英法兩國教案牽涉旣廣關系較巨謹就見聞所及分別治本治標之計恭折密陳仰祈聖鑑事竊臣承準總理各國事務衙門電信知五六月間長江上下游教案出蕪湖丹陽無錫江陰南昌等處天主教堂多被焚毀武穴被殺教士及洋關扡手各一人皆系英籍疊經各省查拏匪犯或立予駢誅或訊明定罪而英法徳三國使臣尙忿爭不已來相促迫臣屢以中國辦法詳告英法外部外部知我辦理認眞尙無異辭迨接其駐京使臣函電則又往往變計各使久居中國洞悉情勢初因訛言四起風警頻仍迫爲自衛之謀寖萌要挾之意句串一气協以謀我遷延數月此案不知何時議結臣竊維匪黨之得肆焚掠者挾簧鼓愚民之術也愚民之莫釋疑忿者信迷拐幼孩之說也按舊說謂天主教徒迷拐幼孩挖眼剖心用以制藥此論不知始於何時前儒顧炎武所著郡國利病書亦已有烹食小兒之說彼時中外懸隔偶得傳聞並非事實然是說之流傳也久則人心之篤信者眾猶憶同治九年天津案起前大學士曾國藩初聞挖眼盈之說亦欲悉心查辧比入津境攔輿遞稟者紛訴此事詢以有無實據則辭多惝恍迨嚴加訊究而其事益虛所以專特辧此說之誣臣於當日列在幕僚頗知梗槪出洋以後畱心訪察大抵天主教徒所崇奉者惟耶穌耶穌之說亦以仁慈爲宗旨近者禁黑奴有會禁鴉片有會彼於虐人之事害人之物尙欲禁之豈有殘酷至挖眼剖心而歐洲各國習不爲怪者卽彼之精於化學醫學者亦謂無心眼入藥之理斯必灼知舊說之訛傳然後此案乃可下手否則在事大小官員先懷疑慮葛藤不斬轇轕滋多將何以禁彼匪黨曉彼愚民而諸教士自恃不能久居中國其力足以煽動各國釀成端西洋風气重視教務一遇有事鮮不上下同心非若爭一事占一地者其民猶有從有不從昔年俄羅斯之侵土耳其法蘭西之割越南皆以護教爲名此中機括不可不愼之於微也臣非謂洋教之無損於中國也彼天主教𨿽稱爲善自歷代教王增竄私說並漸失耶穌本意濫於招納不擇良莠教士卽不自爲迷拐難保無迷拐者之托其門恃爲護符且男女無別西洋習俗如此教士偭規錯矩亦猶中國僧道之不能盡守戒律而入教之民無惡不作平民受其欺壓積憤日深一發難遏地方日以多事猶幸周孔程朱之教彌綸寰宇深入人心凡列衣冠之中鮮慕異端之學然彼此齟齬不能相安臣愚以爲不與妥議章程終非善策近來歐洲徳義等國限制教民立法綦嚴大權始不旁落無復從前挾制紛擾之患中國許洋人傳教旣在約章勢難驟攺惟妥籌約束之法本系內治之要政非各國所得預幹而彼不能不干預者積漸使然也當津案初結之時總理衙門嘗照會各國使臣修攺傳教章程俱經該使駁回由今思之其中各條有暫難遽行者如限定各堂華民入教之數撤去女教士女塾孤局及非教民子弟不得入男塾之類是也有可以辦到者如禁教士詆毀儒教凡有教堂聽華官隨時查看堂中所收嬰孩悉報明地方官教民有訟教士不得徇庇之類是也與其未必能行而悉爲所阻不如擇其可行而先爲商辦中外合力徐與磋磨彼旣就我範圍卽可循序漸進將來於彼所難允者相機伺便與之理論抑或俟武備日精邦交日固竟仿西洋限制之法要在統籌全局因勢導利𨿽效之遲速不可知但盡一分心力必有一分補救臣所擬治本之計籌經久之道者如此

自各國立約以來英重通商法重傳教所操之術不同此次被毀教堂多屬法國而英國祇有武穴一案徳國則並無受損惟有兗州舊案未銷乃三國使臣旣互相邀結法之外部復奮其全力密聯英徳外部意在廣樹聲援乘此事機收意外之權利英徳恐法之得權利而不甘居人後遂與爲合從之謀俄美義諸國又從而附之彼之相約以顧全西國大局爲辭而意則在各便其私圖以責我保護將來爲說而意則在觀變於臨事臣愚以爲方今要著宜令各省格外嚴防勿再滋事杜彼借口而防變之法宜注力查禁匿名揭帖則風不起而瀾自平薪不添而火自熄至辦理此案當先有一成不變之規模如彼責緝凶多誅一匪徒在我不爲無益可允也而罪必求其當彼索賠多認一償費在我尙無大損可允也而數必求其核卽彼欲以不肯保護之咎株連印官苟察其平日玩視民事政聲較劣亦可允也但須乘彼未甚催促予以撤調處分自足折服遠人之心而泯吹求之見矣惟彼倘藉護教爲名迫我以不能行之事或欲別訂章程隱收權利且使彼教日益恣橫自當堅定以拒之鎭靜以應之昔曾國藩辦理津案𨿽一時謗議紛起閱世以後人鹹諒其心之公忠並知其事之妥協者旣保全和局而原案外並無所讓也今諸國旣受法人籠絡驟不可離英人於武穴一案亦欲畱爲觀望之資未肯遽結彼勢盛則所望愈奢時久則所謀愈狡爲今之計似以設法速結爲妥欲求速結似以堅持其大者酌讓其小者爲妥卽臣所論約束教士之法恐彼知之而先肆要求也似不如暫隱勿宣俟結案後再與議善後章程爲妥又聞英徳義俄美等國多駛兵艦往來中國海面江面皆以保護教務爲名外洋各報謠諑紛紜或稱所費不貲或稱相機行事臣竊謂南北洋兵艦亦宜悉數調派分布各處隱備非常旣示以勢力之不孤且以保護彼教爲名彼知我之所費亦不少也如是則彼之气平而我之理直我之气亦愈壯矣臣所擬治標之計弭目前之者如此以上二說不過就臣見聞所及妄爲揣度未知近日情形是否相符各省教案是否已結耿耿寸衷抒愚悃倘蒙聖明俯察末議敕下總理衙門曁南北洋大臣湖廣督臣用備萬一之采擇大局幸甚除前已具函電陸續詳達總理衙門外所有英法兩國教案分別治本治標緣由理合恭折密陳伏乞皇上聖鑑訓示謹奏

卷六十刑政三禁刑政四律例

禁煙上

鄭觀應

煙之爲害深矣禁煙之議亦夥矣始也操之過急繼又失之過寬遂使痼疾綿充塞宇宙敗壞收拾以至於今日也當議和定約之時若能堅持前議商埠可開兵費可增而鴉片必不許入境當亦惟命是從何則彼時出產無多運售中國者歲不過二千餘石彼固易於攺圖也吸食尙少各省仿種者未致蔓延我亦易於查禁也此機一失吸食日眾販運日多遂爲進口大宗之臣查洋煙先到香港轉達各口歲計約大土五萬箱小土四萬箱其金花土及在新加坡等處華人所銷者不在數內歲約十萬箱以爲常每箱價值約五百餘兩除關稅捐外洋商約得四百兩左右統計每歲出口銀四千餘萬兩今直省相率仿種甚至川黔全境皆是歲約十二萬箱箱重百二十斤合計煙土約二千六百四十萬斤以每人歲食六斤計之以土十灰六熬膏土約五成灰約七成層層折算寔每人日食四錢七分零當得四千四百萬人而傭工小販之依此爲生者約十之一其餘自種自吸者或相倍蓰年年坐困於此犯法傷生廢時失業者不下千百萬人於是中國之智士莫不痛悔從前之失計而思有以禁絕之嘗考日本與英國立約鴉片土不得入境例止三斤以配藥之需如違約關口拏獲全數充公或竟拋棄於海有關闖者每斤鴉片罰洋十五元我國亦宜設法嚴禁吸食並仿日本條約請各國勸英國一律行之英國好美之士亦深以流毒中國違背公法爲恥立會議禁英國禁煙會董事亞力山打自倫頓來遊印度中國查探洋煙是否有害華人曾偕廣學會董李提摩太仁濟醫院總理慕維廉到招商局與餘一談問有無良策余卽將所擬禁煙論告之謁我使臣陳說利害而英之政府終遊疑不者蓋數十年來恃此以致富彊而本國煤鐵礦產之饒漸非昔比印度兵餉賴此支持苟我能借箸代籌更無大損則彼亦何樂而不爲也然卽禁洋土之來而不能禁內地之種亦非正本淸源之法也夫每歲四千餘萬斤之漏千萬餘口之鴆毒洵非一朝一夕之故其所由來者漸矣迄今痼疾日深療救猝難奏效癥候多變換方亦少成功聞印度歲出鴉片煙英國官爲之經理召商販運以時消息之我中國不禁則已苟欲禁矣卽宜破除成見不分內外一體嚴禁欲內禁必先外禁不妨招商集股創設公司吳瀚濤大令曾偕馬觀察奉檄赴印度與英督商辦此事再三辯論始允將印度所出之鴉片盡歸我華商公司承辦逐年遞減以五十載爲期卽行截止惜總署批駁謂招商承辦明設公司殊於國體有而此議遂停天下有心人均爲嘆息獨不思廣東籌防捐臺捐闈姓賭捐皆系招商承辦者乎果能與英督商辦並可責其擔保如有偸捐從重罰賠省內地無數緝私經費五十年後煙不禁而自絕矣便孰便於此者至民間吸食亦宜逐漸嚴禁以絕萌芽內禁之法有二一曰定限期由各處地方官出示曉諭吸煙之人卽四个月內一律報明報後以一年爲限一體戒絕如逾限未戒官則削職士則褫衿吏則革役商則罰鍰兵則除名一切下等之人則治其罪旣經嚴辦仍予半年展限攺過自新倘再屆期不攺立發邊遠充軍以儆效尢而除積獘風行雷厲孰復甘蹈刑章哉然而立法𨿽善奉行尢在得人否則適啟官府之苛求吏役之需索捕快地棍之訛詐魚肉鄕愚欺壓良懦而於禁煙之事仍無實效可觀耳此急以馭之之法也二曰編籍貫通飭天下將食煙人戶逐一查明無論官商軍民編成煙籍謂之煙民照差役例不準應試不準當兵不準捐納職銜不準充當紳士平民不準與婚其有秀才舉人進士詞林及現任官已吸煙者限三年戒淸由族長或同鄕官具稟地方官注銷煙籍之民如逾限尙未戒淸立卽革職不稍寬假如此明示區別嚴定科條一掛煙籍卽不得儕伍平民庶父勉其子兄勉其弟妻勉其夫旣吸者將痛攺前非未吸者亦不敢再沾陋習是乃攻心之法王道之功較之勢迫刑驅徒滋紛擾者大不同矣此緩以治之之法也然而艸偃必風行上行則下效要必政府無右無吸食之人然後可禁部寺京朝左右無吸食之人然後可禁外省疆臣左右無吸食之人然後可禁僚屬將帥左右無吸食之人然後可禁弁兵現任無吸食之人然後可禁候補幕府無吸食之人然後可禁師儒職官無吸食之人然後可禁士庶胥役無吸食之人然後可禁平民故欲禁煙必自上始若爲上者吸煙而欲禁羣下之不吸𨿽朝申一令焉曰禁煙館暮申一令焉曰禁土棧而民將嗤嗤然笑之以鼻也嗚呼如是而曰禁何惑乎終不能禁

禁煙下易曰履霜堅冰至戒其漸也當事機初萌挽回原易及乎積重難返則𨿽有聖哲亦將痛心疾首而無可如何天下事大抵然矣禁煙之策固今日所宜行然而立法尢貴得人無人不得行法言之似易而行之寔𨿽欲籌簡易之方則不必議禁於今玆而徐圖禁之於日後且使漏不使外溢西賈不能居奇莫如廣種罌粟之一法也顧或猶不能無疑者謂種者旣多吸者必廣舉世皆入陷阱他日安有禁絕之時其害一中國人口繁庶若準種罌粟小民必相率效尢棄嘉禾而植毒艸不特糧食日貴一遇荒歉何以堪之其害二洋藥流毒幾天下然猶曰來自外洋也今弛禁自種其價漸低人人喜吸使聲名文物之國轉爲煙燻霧塞之區大傷國體其害三印度之煙土其味厚中國自造質味旣薄攙雜尢多以僞亂眞何能與洋藥相敵其害四今人喜吸洋土然內地少而海疆多自種旣多反使洋藥不能到之地土藥起而乘之是不啻添薪而助焰也其害五印度種煙有種植法有刮漿法有制法中國旣不諳其法必不及其佳徒增一害人之物何能塞洋藥之源乎其害六洋藥稅釐並徵日有起色每歲收數至八百餘萬土藥盛行洋藥稅減收數必疲於國課不無窒其害七此數害者驟而聽之似皆可虞切而按之則皆不明時勢者也夫洋藥之所由不能禁者半以英人阻撓耳今自種罌粟以杜來源英人豈能責問且洋藥味厚土藥味薄厚則癮重薄則癮輕重則難禁輕則易戒此自然之理也他日土藥日多洋藥日少英人自顧獲利無幾徒招與國譏評必將與中國會商禁煙以博髙名而洗前恥日前禁販黑奴英人不憚費千萬金錢以成義舉何獨於禁煙之事而疑之其不必慮者一也種田糞墾多費人工一夫之力不踰二畝而一畝嬰粟可抵十畝稻粱農民可以余貲轉購糧食如西貢暹羅一歲三熟今閩粵等處多販運其米苟鐵路已成輪舶火車水陸飛挽乞糴鄰境速於置郵但使小民有買米之錢何慮地球無買米之處其不必慮者二也土藥價值𨿽廉較他物猶昂十倍吸不吸自關天性豈以貴賤而分吸之與種其有傷國體均也何如姑縱之而他日尙有可禁之望也其不必慮者三也天下有用之物恐其攙雜以致害人若煙固害人之物也惟恐其不攙僞愈僞則其毒愈輕愈輕則其癮愈薄其價愈賤人貪省費積獘漸以挽回其不必慮者四也自云土川土西土關東土及鄂皖江浙之土盛行藉分洋藥之利而淸江漢口以上更賴土漿禦諸門外否則洋藥毒如水銀無孔不入內地元气剝削盡矣所憾者未得印度祕制之法耳將來大弛禁令廣種而精制之不出十年利權可以盡復其不必慮者五矣印度種煙制漿之書栽花結實取膠拔木莫不有法本年所收之漿必待來年出售气味乃厚如派人學制復儲一年則物美價廉爭先樂購疇復辦洋土哉欲塞洋土之源莫善於此其不必慮者六矣至如第七害固非害也洋藥之稅釐入於中國者日旺卽中國之金銀流於外洋者日多若戀區區稅釐而忍聽斯民之朘削是猶鬻產於人而扣其中貲小費詡詡然自鳴得意有不貽識者訕笑乎乎洋藥照約徵稅土漿亦可加徵何必膠柱刻舟鰓鰓過計其不必慮者七矣總而論之以爲罌粟不當種者皆務袒英人者也皆欲貧中國者也各關稅務司或謂陽爲中國陰助西人故稅釐並徵之第一年入口洋藥之數短至四千箱左右赫徳皇皇然條呈總署請加抽土藥釐金數年以來土藥加增洋藥復有起色其孳孳爲利並無竭誠中國之心亦可見矣於此有三策焉無論洋藥土藥嚴定限期一律申禁中外之吸食者繩以重法一體戒除策之上也廣種土藥以杜洋藥之來源目前旣塞漏日後徐申厲禁策之中也旣不能禁洋藥之來又加徵土藥以自塞銷路吸者種者洋藥土藥一任其自生自滅自去自來惟圖多收稅釐稍濟然眉之急用是爲下策所謂止沸揚湯抱薪救火者耳公忠體國之君子其將何去侕何從乎

戒煙方藥頗多惟不費錢而又簡捷者乃李雲山所傳之方據云假如煙癮三錢分三次而食者則未食煙之前先食鹽湯一茶盅約食鹽二錢不宜太多每日減鹽二分以三錢煙癮計之四十五天可戒絕矣

論鴉片

彭玉麟

考李時珍本艸綱目阿芙蓉俗名鴉片性澀有微毒並未言能殺人之事今則生食者急以殺之吸食者徐而殺之而不解人之何以甘受其殺而不辭也當西人鴉片入境之初禁煙之議持之甚堅柰始則操之過急繼則縱之過寬流毒至今幾無術可以挽回計鴉片進口之數每年約七萬餘箱售銀五百兩總計值三千五六百萬中國每箱收稅三十兩計銀不過二百二十萬中國漏出之銀每歲寔三千數百萬兩之多果孰得而孰失乎中國利源之涸可立而待也於是薦紳先生目擊時艱羣起而議之有謂宜禁內地之仿種者有謂宜禁洋藥之入口者有謂宜加洋藥之稅者更有謂不必禁內地之種方可分洋人之利權者然其中皆有獘焉方今各直省除江西湖南外余省之種罌粟者日多無論不能驟禁也卽能禁此而吸食者爭取購於洋人是又種爲洋人之毆而予以壠斷之權也外洋入口之貨以鴉片爲大宗利源所在誰肯遏之且旣不能禁之於前何能禁之於後相持太甚適啟釁端至若加收釐稅則價愈昂價愈昂則吸者可以漸稀似亦補救之一法然則每見吸食之人𨿽饔不給猶必多方設法以謀煙貲幾見有因價貴而不食乎所加之稅洋人卽隱增入售價之中於洋人無所損而吸食之貧民益促之貧也若謂聽內地之種冀以所出日多藉分洋人之利不盡利者也上年盛道宣懷在天津創設戒煙局已著成效各直省似可踵而行之總之鴉片本屬毒人之物泰西各國準播種而不準吸食卽日本越南亦禁之甚嚴惟中國之人習焉不察受其毒蠱者已百餘年其吸食之人荒時廢業毀體傷財是誠可憐可痛若能永遠禁止獘絕風淸則國以培元气以復利源以裕是則蒙之所深幸也夫

記泰西煙酒稅

泰西煙酒之稅最重至有值百抽六十者夫以中國人民四百兆論卽有不嗜煙酒者牽扯合算每人日費煙酒三文一日需錢三百二十萬緡以一年三百六十日計卽需錢四萬三千二百萬緡倘援古人什一之法以徵其稅通盤籌算一歲可得四千餘萬緡且所加之數合則見多分則見少以每斤每兩節節攤勻漸漸加貴在吸食者不覺而國家得此餉源當亦不無裨益然此猶不過就中國之煙酒言也若外洋進口之煙酒亦宜加重其稅如紙煙雪茄煙麥酒葡萄酒之類當通商立約時以爲西人食物例不徵稅嗣因西人之寓華者眾而洋酒之進口日多於是稍加捐稅查今通商則內載進口洋酒裝玻璃瓶大者每百瓶輸稅銀一兩小者每百瓶輸銀五錢其裝桶則每百斤輸銀五錢至外國煙則並無進口稅然查洋酒之貴者每百瓶價值洋三四百元不等而收稅止銀一兩於值百抽五之例未免相去太遠若煙則非特西人嗜吸卽華人與彼族往來亦不免沾染習气以外國煙攜帶輕便而吸者漸多今中國政府若遇修約之期據理直爭使二物亦照值百抽五完納一歲稅項當亦頗巨顧或謂加中國之稅其權在我加外國之稅其權在彼洋人以錢財爲性命此說恐不能行則尙有一妙法在如鴉片爲進口大宗今已釐稅並徵每箱收銀一百十兩刻與英國常稅值百抽二十之數相等似無可再加然可照香港西貢新嘉坡例俟其熬膏後再議抽釐設官膏局於通商口岸招商承充認定繳數準其將生土熬成熟膏分運各處銷售凡嗜鴉片者祇準買熟膏吸食不許購生土自煎違者律以私鑄之罪如是則洋土可全數歸公私土並無處可買而中國各省所出之土藥亦照此法辦理則歲贏銀錢何止數百萬聞官膏之例西貢最嚴𨿽爲數一二錢亦必給以憑印紙據每日按戶稽查必使所吸煙數與憑印紙據相符方得無事否則有罰凡入境商賈有私帶煙膏者不但充公並議罰鍰聞近日新舊金山香港南洋各埠亦有是例每歲輸餉多者百餘萬少者亦數十萬今中國欲行此法以生土熬成熟膏猶以洋貨變成華貨權自我操利不外散𨿽英廷不得撓我自主鴉片系害民之物𨿽橫徵暴斂亦不爲苛與治亂民用重典之意相同又誰得議其後哉

刑政四律例

治法在嚴刑賞議

陳

法果可恃乎何以周公官禮之精未千祀而壞法果不可恃乎何以管仲鞅之才不數載而興然則法者治之具而尙有所以濟法者道何在在法天之刑徳以嚴賞罰而已春气至則艸木產秋气至則艸木落或使之也古之人審其所以使故物莫不爲用棄灰徙木之信僞矣而秦可霸烹阿封卽墨之舉晚矣而齊亦治其霸也其治也皆以能行其法也舟行而致吳越車行而適燕秦人有所利而吾乃可裹足而至藏鏹在不敢攫遺糧棲畝不敢拾人有所懾而吾乃可髙枕而臥賞罰者馭世之大權國勢盛衰系焉市集之墟貿易無方裏塾之師功課不立猶不能以有成國乎國不必其彊弱法存則張人不必其聖否法行則理考之古今參之中外固有歷歷其不爽者國家忠厚開基失在有賞而無罰宜大申禁令一持以法有不次之賞然後可以奔走天下之豪傑有不測之誅然後可以駕馭天下英雄漢宣帝之詔膠東相曰有功不賞有罪不誅𨿽堯舜猶不能以化天下夫宣帝非眞能求治者而言則是臯陶之謨曰天命有徳五服五章哉天討有罪五刑五用哉命討皆稱天而行明人主之不得而私也息息爲天地贊化育事事爲民生謀利病廓然大公奉三無私故主者一喜而天下春一怒而天下秋亦法天下之刑徳嚴賞罰而已其於治也幾矣

遵議武營扣餉缺額罪名折

松溎

經筵講官降一級畱任刑尙部書臣松溎等謹奏爲遵旨議奏事內閣鈔出浙江道監察禦史彭述奏武營扣餉缺額積獘已深請嚴定罪名一折光緒二十二年四月初一日奉上諭禦史彭述奏武營扣餉缺額積獘已深請嚴定罪名一折著刑部議奏欽此鈔出到部據該禦史原奏內稱竊惟自彊之計寔以講求武備爲先風聞各營扣餉缺額所在恆有雲南江南安徽奉天廣西等省經該將軍督撫先將奏參在案或請革職永不用或請革職或請降調在該將軍督撫體念時艱極力整頓固已破除情面其有原請降調奉旨攺爲革職者皇上權衡至當尢爲欽佩莫名抑更有請者近來將領提鎭居多無可再升遂絕上進之志缺分較少除授頗難𨿽官職已至一二品而未經除授彼若不以爲榮卽令除授有期而祿俸所入不如統領之多故有補缺多年並非得力統將而仍畱帶防營如衛汝貴者無非意在戀棧求滿欲壑縱有發覺之日革職永不用亦若不自顧惜且一有警旣短兵勇之餉又屬短額之營驅之赴敵兵勇必懷怨望不願竭力以衛其主卽臨時補足未經訓練見敵必逃統將勢孤將恐不能自保平日扣餉缺額罪止革職永不用猶恐坐擁厚資在忠勇廉潔之統將固明致身之意其貪黷而扣餉缺額者趨避極熟飽則思揚反以永不用爲得計以致提鎭以下與夫文職之爲統將而不知自愛者亦復不免所以上年𨿽有雲南奏參之案而江南安徽奉天等省繼之今年廣西又繼之雲南𨿽參曾兆梅等而張以仁繼之江南𨿽參馮士元而沈茂勝等繼之劉祖遺等又繼之安徽𨿽參周云田而徐思忠等繼之皆由懲治從寬不足儆一戒百當此時勢萬難之際外而彊敵環視要狹甚多內而回匪未平偏災時見皇上宵衣旰食一息難安統將帥師徒飽私橐匪惟度支奇絀麋餉可惜設遇緩急尢爲大局所關所有武營扣餉缺額等獘相應請旨飭令刑部嚴定罪名嗣後如敢再犯按律懲治以肅軍政而儆效尢等因奏奉諭旨著臣部議奏臣等查律載管軍官吏冒支軍糧入己者計贓準竊盜論注云取之於軍非取之於官也若軍已逃散不行扣除而入己者以常人盜官糧論若承委放支而冒支者以監守自盜論又例載盜竊漕糧數至一百石以上者擬絞監候又監守盜倉庫錢糧入己者在一千兩以上者擬斬監候各等語是管軍官吏冒支軍糧及承委放支而冒支與軍已逃散不行扣除而入己分別取之於官取之於軍照例以常人盜監守盜計贓擬以斬絞監候律例各有治罪專條文職身爲統將及武職將領有犯扣餉缺額等獘一經審寔卽按照律例分別科斷無虞輕重今據該禦史彭述奏武營扣餉缺額罪止革職永不用懲治從寬不足儆一戒百請嚴定罪名以儆效尢等因查近年以來各路統帶管帶兵勇員弁扣餉缺額等獘試屬不少該禦史奏請嚴定罪名以因時勢多艱此獘不除一旦有警驅之赴敵勢必各懷怨望不肯竭力自系爲大局攸關力加整頓起見惟定例管軍官吏冒支軍糧及承委放支而冒支與軍已逃散不行扣除而入己分別取之於官取之於軍照例以常人盜監守盜計贓擬以斬絞監候立法已屬詳盡全在各省督撫及各路統兵大員認眞稽查有獘必究有犯必懲自足以儆貪婪而懲玩法若徒事瞻徇不肯切寔究辦卽冒充軍糧各律例亦成虛設復行嚴立科條亦恐有名無實溯查此等案件自光緒十一年以來僅止已革臺灣道劉璈一案系監司大員兼統營務因冒支公夫月餉虛開招勇船價經欽派大臣審明計贓照監守盜倉庫錢糧例擬斬監候在案此外並不多見卽或偶爾參劾不以爲擬請降調卽以爲革職永不用從無按照律例定擬之件誠有如該禦史所奏者於軍﹝榮﹞﹝營﹞殊有關系臣等公同酌議與其另立新章何如申明舊例相應請旨飭下各省督撫及各路統兵大員嗣後遇有武營扣餉缺額等獘一經審士卽行查照律例計贓分別治罪不得以革職畱營及永不用等詞含糊完結以除積獘而肅軍政再此折於四月初三日鈔出到部合並聲明所有臣等議奏緣由謹恭折具奏請旨

中外各國刑律輕重寬嚴異同得失考

李經邦

自有虞氏命臯陶爲士師而五刑以定曰墨曰劓曰腓曰宮曰大辟五刑之外復有二曰流曰鞭此爲中國定刑律之始後世商鞅韓非之徒出不知爲治之道專尙刑名法術之學酷烈深刻殘忍不仁元元罹其荼毒不可勝計式健嚴酷之吏承其餘獘變本加厲而刑滋濫故中國死罪前代有車裂者有要斬者有夷三族者有夷九族者有魚鱗剮者有剝皮揎艸者聖淸以忠厚開基深仁厚澤敷於四海前代一切非法之刑革除淨盡其所定刑律死罪則淩遲斬絞活罪惟軍徒流笞杖而已泰西各國先時刑法亦尙殘酷瀛寰誌略云俄羅斯用刑最酷萬國史記謂俄主宜萬第四性嚴刻以峻法治下晚年益酷戳臣民數萬羣下畏而從之亦有離畔者經邦昔年遊俄都比得堡之蠟人館中見有一室塑其先世肉刑如舌刳腹劓鼻刖足及以鈲挶乳以鐵皮寸許上排密錐內向而環其項鑄生鐵模其內銳鋒如蝟毛將人納入而合之種種慘毒不忍逼視由此而推則英法等各國其前世要不能免此等酷刑今則除苛解嬈不復如前﹝此﹞﹝次﹞之慘酷矣蒙嘗考泰西各國今時所用之刑律死罪則有用洋鎗擊斃者有繯首者總之﹝皆﹞全屍無割肢體分身首之慘死罪而外其所謂刑者惟監禁而已監禁之期有久有暫而罪之輕重卽以是判輕者則以日計以月計重者則以年計有監禁一年以外者有十餘年者皆罰作工𨿽各國未必一律而其大則同今欲知其輕重寬嚴異同得失必先舉各國之刑律與我中國比較而後何國之刑輕何國之刑重何國之刑寬何國之刑嚴以及異同得失無不立見蒙作是考故自英而徳而美而俄而日本各舉數則以與中國刑律比倫並據管見所及者各考其輕重寬嚴異同得失條列於左以呈鈞覽

英國刑律凡唆人毆執瀆犯外邦出使駐札本國之大臣及隨員僕役等人下常獄監禁九月罰作苦工又口講筆書辱罵皇族人等罪同前私帶炸藥者監禁十四年偸漏稅項者監禁三月毆傷人者監禁一月發假誓者每次監禁七年並罰苦工

考曰此英國刑律也與中國之刑律異按中國刑律云流外官及軍民吏卒毆非本管三品以上官者杖八十徒二年傷者杖一百徒三三年折傷者杖一百流二千里五品上下者減等又凶惡之徒不知國家事務造悖謬言詞投貼匿名揭貼者投貼之人絞立若造尋常謬妄言詞無關國家事務者依律絞候至私帶軍火中律更有明條查光緒十三年刑部通行如有私販私藏洋鎗者照私造鳥鎗例枷號兩月杖一百每件加一等罪止杖一百流三千里見兵律又客商匿稅不納課者笞五十物貨一半入官見戶律若以手足毆人不成傷者笞二十成傷及以他物毆人不成傷者笞三十成傷者笞四十考中國刑律其毆官一則與英律大同小異監禁之罪與中國徒流相去不遠彼則監禁九月而作苦工我則杖徒𨿽中國有無傷有傷折傷之別而罪止徒流英則不判傷否而槪加以監禁是中律與英律無甚輕重寬嚴亦無其異同得失也至匿名揭帖之罪中律輕則絞候重則絞而英律亦止監禁九月夫中律之所以重其罪者因此等人大之辯言亂政搖惑人心小之亦足以傷人害命故其定罪也重而嚴以示民之不可犯英人未明其意僅監禁九月未免失之輕與寬過輕則犯者多不啻誘之入罪是中律重於英律而得者也若夫私攜軍火之罪中律則罪止杖流英律則監禁十四年是中輕而英重中寬而英嚴矣洋鎗炸藥爲禍甚烈苟重其罪則軍民各相警戒不敢顯蹈刑章今罪杖流似嫌輕縱此中律輕於英律而失者也𨿽然英律於私帶炸藥之罪𨿽覺甚重而辦案時則未能一律遵守卽如昔年美生私帶炸藥洋鎗來華被我查獲審明供辭解回英國英廷謹擬以監禁九月如此辦法與英律顯相違背而英大臣竟毅然行之不顧人之議其後中國則不然凡罪人一經審定卽不能移易非若英律之可以故爲出入也是英律𨿽重而辦者不能執法如山反不若中國之爲得矣至毆傷人者中律罪止於笞英律亦僅監禁一月法𨿽異而意則同並無輕重寬嚴得失之可分由是以觀中英刑律固有彼輕此重者亦有此寬彼嚴者其異同得失無不可考惟英律有發假誓者每次監禁七年之罪中國刑律中並無此條斯則英與中絕然有異而不同者也

徳國刑律凡傷人緣由系用刀或他種軍器或𨿽非軍器而塙用凶器之險或系陰伺突發或系數人同犯或其舉動有致命之危當科以輕罪獄監禁三年故意毆人者罪同上或罰鍰至徳銀一千馬克若因傷致命情凶殘者科以重罪獄監禁十五年所有在場助毆者均監禁三年

考曰此徳國刑律也與中國刑律亦不盡同按中律金刀傷人與鎗銃傷人者其罪顯判輕重律載故殺人者斬監候例載因爭擅將鳥鎗竹銃施放殺人者以故殺論傷人者發雲貴兩廣煙瘴充軍是火器殺人者科死罪傷人者科軍罪徳律云軍器則鎗銃等物皆包括在內鎗銃傷人及故意毆傷人者僅止監禁三年則中律重而嚴徳律輕而寬輕而寬則易犯重而嚴則知戒是中律徳而徳律失也毆傷人若僅成傷或折傷或成廢者中律惟笞杖徒流而已與徳律之監禁三年似覺中輕而徳重中寬而徳嚴𨿽判異同無大得失若毆殺人者中律則不問手足他物金刀並絞監候情凶殘者人情寔否則緩徳律則或監十年或五年惟中律絞監候系死罪徳律之監禁乃生罪外似同而寔則異中律情凶殘者決無生理較徳律重而嚴徳律不分凶殘與否罪止監禁視中律輕且寬此則中徳刑律異而不同之顯然者至中律之共毆則有下手者原謀者之分查律載同謀共毆人因而致死者以致命傷爲重下手者絞監候原謀者杖一百流三千里餘人各杖一百徳律則凶犯監禁十五年不問原謀餘人凡在助毆者均監禁三年以中與徳之刑律相較覺中國下手致死者絞徳國則止監禁十五年是中重而徳輕其異而不同也明甚中律於共毆必分原謀餘人者以律貴誅心原謀者𨿽未殺人而其起釁皆由於是故特嚴其罰科以杖流餘人旣不下手致命又非原加謀以杖罪情法兩得此中律之重輕得宜寬嚴得當徳律則槪以監禁三年是罪重者反失之寬罪輕者又失之嚴矣中律得而徳律失不於此而益見乎

美國刑律凡軍民及大小官員用鎗擊斃總統者科以繯首之罪又俄國刑律凡凶橫人犯或於初入監時不服管束者日飲以冷水三碗不給飲食俟其削瘦無力再行調治日本刑律凡毆臨時起意殺人科以重罪役九年

考曰此美俄日三國之刑律也與中國皆大相懸殊美爲民主之國其所稱總統者卽該國之君用鎗擊斃總統是其叛逆已著查中國刑律載凡謀反及大逆但共謀者不分首從皆淩遲處死其祖父子孫及同姓之族異姓之親凡男者年﹝十六﹞﹝六十﹞已上皆斬此等不利於國不利於君之人其惡已極其罪至大法不容寬故不分造意爲首隨惡爲從皆處以極刑且緣及所親所密槪予斬所以示民之不可犯此卽刑期無刑之意乃美律於謀逆重犯罪止繯首且逆犯之祖父子孫親族並無作何治罪明文其輕縱一至於斯故歐西各國用鎗轟擊君主之事時有所聞推求其故皆由定律未嚴以啟凶惡覬覦之心是美律之輕而寬與中律之重而嚴其孰得孰失不待智者知之矣至監犯凶橫中律亦有專條例載凡犯死罪監候人犯在監復行凶致死人命者照前後所犯斬絞罪名從重擬以立而俄律凶橫之犯日飲以冷水不給飲食俟其垂斃始加調治卽中俄刑律以相較定罪則中重而俄輕立意則中寬而俄嚴何言之中國必俟其已犯罪之後始加以斬絞倘未犯以前則斷不加重其罪俄則不待其已犯先飲以冷水使之不能犯然則以刑論似覺中律重而以意言豈非俄律嚴乎且日飲以冷水使之消削究失國家政刑之體不若中律之俟其罪已著而治之也此中律得而俄律失可知若毆臨時起意殺人在中律則爲故殺故殺者斬監候而日律僅監禁九年未免法輕情重凡若此者並與中國刑律異而不同也以上諸條皆中外各國之刑律其輕重寬嚴異同得失有如此經邦旣詳考而備言之矣然以中外各國之刑律總而論之覺死罪則中國重於泰西活罪則泰西嚴於中國何以言之中律死罪𨿽止淩遲斬絞然淩遲則肢體割裂斬則身首異處皆極刑泰西則止有繯首鎗斃二刑此外並無死罪是歐西死罪輕於中國也若活罪中國有軍流徒笞杖之別笞杖一經發落卽如無事徒則或一年或二年或二年半至三年滿徒而止流則不能復返或二千里或三千里軍則足四千里極矣倘遇恩赦仍得生旋其生旋也宗族戚黨之自好者自不與爲伍而他人未之知也未之知則彼𨿽犯事於前仍可晚於後開其自新之路猶足以自求口寔外洋則異是𨿽罪不過監禁而一經定讞卽登明於新聞紙使國內外莫不周知﹝咸﹞﹝或﹞置之不齒之列由是言之﹝西﹞﹝而﹞國之活罪不且嚴於中國哉至於法國之刑律近人已翻譯成書不難取之以與中律相比例蒙作是考故特置而不舉耳

中西律例繁簡考

孫兆熊

刑法者所以佐教化之所不逮此中外所同也老聃有言黃帝始攖人而天下大駭於是斤鋸制焉繩墨設焉而猶有不勝也甚至以聖知爲桁楊之接槢仁義爲桎梏之鑿柄過矣夫治後世之天下固不能不用刑法刑法而至嚴峻則民反無所措手足是故刑法者不得已而用之可也抱朴子曰仁者養物之器刑者懲非之具我欲利之而彼欲害之加仁無悛非刑不止刑爲仁佐於是可知也準南子曰至貴不費至刑不濫文子曰道狹任智徳薄任刑其義曉然矣上古帝王無以法陷民者粵自蚩尢作論苗民效之作五虐之行商紂無道罪及於族焚炙刳剔炮烙酺醢罔惡不造商鞅入泰攺行苛政始皇信李斯以暴虐爲天下先降至漢唐酷吏之風大熾張湯杜欽周興來俊臣之徒任意弄法制造非刑以逞淫威非曰水懦民易溺火烈民知畏卽曰治亂用重典以自文其說此中國之宿獘也而泰西豈不如是乎且嘗考風俗通云臯陶謨虞始造律蕭何成九章關諸百王不易之道後漢張敏議云臯陶造法律原其本意皆欲禁民爲非者也至漢髙祖初入咸陽與父老約法三章除秦苛法後以三章之法不足以禦姦遂令蕭何摭秦制除參夷連坐之法增部主見知之條於李俚所造六篇益事律擅興庫三篇合爲九章然律之之名昉於虞書度量衡愛法於律積黍以盈無錙銖之爽凡度之長短衡之輕重量之多寡莫不於此取正律以著法所以裁制情斷定諸罪亦猶六律正度量衡也古者樂律曰律法律亦曰律其義一也律差累黍則聲音卽變故立法者取之言一定而不可移易也後世法网益密律不足以盡之問增條例夫例者不得已而佐律之窮者也律有一定依以繼案無可異同也例則用比比則可重可輕事有近似者必察其所當附之罪則引而合之以成其獄卽王制所謂察小大之比以成之者是也大者律法之大綱小者問刑之條目審矣大而無遊移之獘察其小而察細微之別兩者兼合庶足以定其罪案也夫擬罪全憑律例律者萬世之法也例者一時之事也故律乃一代之典章例爲因時之斷制凡獄有律須照律行無律方照例行律例俱無則用比照法凡有比照須懸擬上請不得徑行斷是以讀律者有八字十六字之分焉八字者曰以曰準曰皆曰各曰其曰及曰卽曰若是也十六字者加減計通坐聽依從並余遞重但亦稱同是也至於五刑之內論死罪則有立監候眞犯雜犯之不同論笞杖流徒則有贖之不同論贖鍰又有有力稍力收贖贖罪之不同皆毫釐千里者全在細心體認詳加剖析毋得畸輕畸重爲要至於例則朝例未刊暮例又下千條萬端時有增減必時時查訪方無違錯亦維在爲政者之善於讀律也何則律文至細律義至深有一句一意者有一句數意者有一字一意者有一字數意者總是一片哀矜惻怛之心不欲輕致民於死之意也嗚呼定律者何其詳且愼也今人引律動曰律文如是苟如是是亦當矣而律文中小字不察也又曰條例如是苟如是是亦詳矣而條例中虛字不察也甚而引斷不塙者有之援引過刻者有之故去年陳禦史懋侯有奏各省州縣濫用非刑請飭嚴禁一折舉各省非刑之積獘而痛陳之亦用以副朝廷明愼用刑之至意耳古者愼徳緩刑意惟主於明允而重期之以刑不畱獄其有遲至四五年不結者困斃株連皆批駁不愼之所致也故上多塵牘因而下有民理則然耳從來盜賊人命重大事情院道不得不批府廳府廳不得不批州縣者也府廳三四駁而後詳之司道司道三四駁而後詳之督撫者例也此例年不可破卽層累而上曠日稽時亦非年餘可了故監獄之中禁者不無擁擠終難見淸獄之日矣乎批駁爲害更有不可言者或事多猶豫則脫卸以俟後人情有異同則模稜以需定論或暮夜之金可入憑賄賂爲展辦之資情面之緣可假借駁審示公道之大或意主先入之言而不顧情理之當或欲翻窮凶之案而不參輿論之同甚至刻擊爲威假酷吏以泄其忿羅織爲明授意旨以濟其貪令無辜赤子飲恨吞聲莫可控訴此批駁之爲害可勝言哉

今維下督撫將原問刑官確查名姓嚴詰重究以戒溺職仍通行申飭以速淸積案爲急務凡各省重大獄情在外問刑衙門初詳批縣親審次擇屬縣之廉明者二三會審次府廳公審定例無復可議矣第每審招詞一一通詳府道司院令其各出意見細心查駁毋襲仰候詳行舊例獄成全招達部如有瞻徇任意拖延時日者聽科道摘參如是卽有有力之家能得之有司斷不能盡得之司道且府州縣惟恐聽斷不明關其殿最自有其難其愼之思而各司道以理度情原情比律亦無憑月慮率行之理三招成而上之督撫憑以入告直期月事耳不獨積案可少結民命可少蘇其於蘇理沈獄之道庶幾得之如史記言匈奴獄久者不過十月一國之囚不過數人者皆因隨到隨辦一無積案是未有轉轘批駁之故耳宜宋鄧肅以外國之速悉由文書之簡爲然也然則中國之遲非由文書之繁寔由批駁之繁也每見督撫之惕於功令者凡遇疑案大獄靡不詳愼參勘層層者曾未見原問之輕也因部駁而加爲重原問之重者因部駁而減爲輕使一經部駁而進將遊移於輕重之間亦何賴此承問各衙之讞法哉是多一番駁查徒增一番部覆而於本犯之輕重未嘗加減也各省遠近不等有限四五月者有限六七月者案內人犯眾多往返拘提稍遲時日牽連拖累無辜置獄者有之及至題覆到部之日官更吏易案牘塵積殊非淸理之道也請自今以後督撫之審讞旣詳部臣止核其有無舛錯如果有故出故入徇私作獘者卽指名參處引擬稍有未合具題攺正停其駁查庶牘爲之一淸而人犯亦免拖累矣近今中外通商垂四十餘年和好愈久交涉愈繁雀角鼠牙旣不免因之而起西例兩造爭訟必延律師爲之申辦情由辦至澈底澄淸官始據理準情以斷亦謂訐訟者未必皆明律例使官而遽裁判兩造或有不肯降心相從故必令其理屈詞窮然後爰書可定也我中國素無此例凡有人涉訟者目之爲訟棍官必嚴禁之重懲之使之戢影潛不敢舞弄刀筆而後已顧一旦欲與西人互控則亦必延西律師代爲申訴否則西人方援引例意淸辧滔滔而我但默爾無言不能置喙官𨿽明察其能援筆而定讞詞乎在身充律師者幼在塾中學習旣長經國家考錄給與文憑始準坐公堂爲人剖辧其人必屏除私曲至正至公旣由華人所禮延則必保護華人斷不令西人長其气焰故邇來因貿易而致訐告者罔不以重金延至代訴緣由特是律師身價甚昂無力者萬難幣聘偶遇紛爭之事能無左右爲難乎愚以爲我中國不乏穎秀之才現在通西文西語者旣多宜令往西國律例學堂用心研究學之旣久盡可從西人考試充作律師他日航海回華卽可主持訟事而律例精通案情熟悉以辧駁不致受虧豈不一舉而兩得耶且今上官判事每每曲徇西人人或不遵則曰西例固如是也否則曰此爲懷柔遠人之道凡我黎庶不必與較短絜長今更有華人以作律師必凡事皆奉西律爲依歸可置我大淸律例而不用是難免有出主入奴之才而不知不必慮也如日本自明治維新而後事事效西人曾在帝國大學中設立文科使諸生研求律例一經考錄可充作律師牓其門曰代言事務人人或倩其與西人互訐亦皆援照東西兩國律例齗齗然爭辧是非以故日人之控西人者不必延西律師伸訴但倩代言事務人到堂評論卽不致受其欺淩若中國誠仿其法而行之務選聰子弟年逾舞象文理已通者送之出洋分往各律塾中肄習考錄之後遄回土中仍令兼習大淸律例免爲西例所束縛一味袒護西人且言語更可相通無須如西律師之必用舌人轉達也當今急務其在斯乎其法宜由總署添立新章凡遇出洋大臣啟行時愼選讀律學生與翻譯學生同往分﹝赴﹞﹝附﹞各處大書院內篤志研求每逢休沐之期則傳入節轅課其所學之淺深如是旣有所約束﹝鈐﹞﹝鈴﹞制可免放浪之虞否則畱住署中延請律師爲教授如遇其師經人延聘則挈學生而往聽其聲辧是非如習醫然旣已讀書又令臨診有不學術日進聲望交馳者未之有也

至於各國律例汗牛充棟我中國旣設律師更宜翻譯華文使人易於披閱俾不至權盡爲律師所握使外人仍不能了澈於心矣嘗按英法徳各國之律皆本羅馬而羅馬古律極嚴凡謗人者死私刈田禾者死燒人物產者投諸火犯竊者鞭責後充奴婢奴婢犯竊加等投諸崖遇竊盜格殺弗論辱人者罰驢三十五匹折人齒者罰至三百匹尢奇者本夫不得擅殺奸夫惟奴僕姦主母則殺弗論逆倫之犯取雞犬蛇各一同寘一囊而沈諸水蠱毒殺人者罪同嗣後旋攺旋輕除大逆不孝師巫邪術奴僕作姦數等外槪從寬恕當時羅馬人入英遂用其法羅﹝馬﹞人旣去更用嚴刑鉗腎剝膚挖肉劓鼻水溺火灼鎗斃石壓種種凶殘民不堪命西曆一千七百五十年時法益苛而民益頑湣不畏死厥後議院有鑑於此遂盡攺舊獘減省刑罰罰鍰監禁作苦以外至重者不過繯首電﹝刑﹞﹝行﹞而已其折獄時𨿽可延律師申辧無威嚇逼勒之虞無榜掠銀鐺之苦然其用刑比中國爲尢慘也然西律亦間有與中律相合者如官吏受財僞造印信犯姦發冢賭博屏去人服食嫁娶違制錢債彊盜竊盜得遺失物彊搶奪毆恐嚇取財詐﹝欺﹞﹝斯﹞取財諸條是也有相類者如積累罪名類二罪俱發以重﹝論﹞﹝諭﹞罪嘗從販鬻掠賈奴婢類掠人賣買人袒護唆訟控類教唆詞訟故殺誤殺謀殺類人命故殺謀殺戲殺令人服毒危人性命類造畜蠱毒殺人拋棄遺失各物類得遺失物白晝攻進人家取財類白晝搶奪入室圖宿類夜無故入人家殺盜馬牛畜產類盜馬牛畜產巫卜欺詐類術士妄言禍福錢﹝幣﹞﹝獘﹞諸條類私鑄銅錢放火諸條類放火故燒人屋是也其似而非者又不勝枚舉由是觀之𨿽異同互見而原其意大都不甚懸殊其出入在西人袒護西人耳所以扞格者非法異也刑異也要之法生於義中律尙理西律原情尙理則恐失理故不免用刑然理可通飭情難彌縱故中律似嚴而寔寬西律似寬而寔嚴亦各行其是而已矣又如中西之例不同中國之重罪有斬而西無之中國之輕罪有杖笞而西無之中國之訟必跪而西人領事之署聽訟不但不跪不但立言且有坐而言者矣西例於犯罪有罰作苦工者此中例所無也又西例於聽訟有公堂費如錢債案按數定費每審有費案定則曲者繳費刊以爲例與正項同﹝追﹞此中例所無也中國命案卽誤傷第從輕罪不能無罪乃西人於租界馬車斃人竟習以爲常不加罪焉是艸菅人命也彼執西以爲馬車行中道行人走旁道人行中道𨿽斃不償然旣見人行將撞獨不可將馬急勒乎不勒則彼爲誤行此爲故殺而毫不加罪殊不得平且馬車傷官第送醫院醫傷而竟逍遙無事彼固執西例謂人不當行中道也夫例者可以此例彼者也西可以此行之中者卽可以此行之西矣然則宜定一例倘日後中國人馳馬車斃西人傷西官亦可不問不得又索償多金又加滇事索償巨萬車路索償巨萬何以圓明園又僅償數萬葉明琛未償一金也夫中國自與泰西立約通商以來濱海之區悉開口岸上自官商教士下自兵役匠工紛至沓來履幾而傳教則許入內地遊覽則給與護符無論微員商賈與有司接見悉禮若嘉賓無或慢簡竊謂中國之待西人已如是其誠且敬矣𨿽有時變生意外釁起無端半由於教堂恃勢欺人小民積忿旣深思報復然一經訴查辦維嚴則中國之於西人誠無所負也若西人能返己自思謙以持躬恕以接物中外一體開誠布公不存欺藐之心悉泯彼此之見我華人有不休戚相關憂患與共哉乃近日目見耳聞凡西人之到華每以言語不通律法不同尊己抑人任情蔑理藉端滋事恫喝要求以致交涉之案層見出而中國顧全大局戒開邊釁遇事則官長過於遷就士民不敢抗衡西人習以爲常愈無顧忌如輪船於河道港口駛行無忌恆與華船相撞小則船具毀壞大則人貨俱沈被控到官仍復彊詞申辧或咎華人不知趨避或誣華船桅燈不明攺重從輕茍且結案而華人之身家性命盡付東流負屈含冤無可控訴又如洋行所雇華人每月工金多寡固有定約給發亦有常期而往往借釁生端多方扣減少不稱意卽行毆逐甚至持鎗恐嚇偶一失檢釀成命案及事經官府又復委曲調停僅援誤傷之條予以薄罰而尢慘酷者則莫如粵省姦匪與西人串通散布四方拐誘鄕愚販賣出洋永爲奴僕聞古巴祕魯亞灣拿等處歲中所陷華人以千萬計其殘忍刻薄旣大傷天地之和其暗騙明欺復顯背中西之約惜路隔重洋無人查辦莫爲發其覆而斥姦耳

至於貿易一途華人欠西人之賬則必控官追索家產封塡甚至擾及鄕鄰押其同族而西人若有折閱𨿽饒私蓄亦不過循例報窮將家具拍賣攤派而已且泰西於中國進口之貨稅從其重而洋貨之進口稅欲其輕又華人到其國貿易須照例納按名報繳歲有常規而西人在中國經商並無此費試將中外接待情形兩相比較直有天淵之隔豈徒厚薄之分是西人先自薄待乎華人又何怪華人之歧視西人也夫街道中禁馬車馳驟河港中禁輪船飛駛無事則禁軍器用人則禁扣工資而販人出洋尢幹例禁泰西諸國各有律法按籍可稽倘華人理直气壯援萬國公法及各國律例反復爭辧堅持不撓彼𨿽狡獪亦當無可措詞惟查中西立約之時以中國法重西國法輕判然各異故議交涉之案如華人犯罪歸華官以華法治之西人犯罪以歸西官以西法治之顧有時中西互犯命案華人則必議抵償並施撫無能免者至西人則從無論抵僅議罰鍰若過持公論爭執條約律例而西官反暗中護縱﹝遣﹞﹝遺﹞回國無從究詰非特輕法未加抑且無法以治此尢事之不平者故中國好言勢者專事羈縻而於國計民生未暇兼顧𨿽不至於開釁然習於疲薾不知振作如患瘵疾妄用補劑而此身漸弱矣好言理者激於忠義專主攘外而於彼此情形未能統籌措置失宜每至決裂如患瘍毒常施攻伐而元气日衰矣方今辦理洋務𨿽不越理勢二端然當權其輕重度其緩急如勢足固不能以違理卽勢不及尢當折之以理彼有所請可許者則應之勿事因循不可許者則拒之更宜直捷倘依違莫決聚訟紛紜致西人引爲口寔多方恫喝反復要求而結案或議罰賠或開商埠使後之辦理者更靡所適從矣竊謂中國此時急須參仿辦理倘有嫻中例通西律其人品學問爲中西所欽服者大吏得保奏於朝給以崇銜優其俸祿派往總理衙門及南北洋大臣處差遣其律法參用中西與西官互商務臻妥善如猶以爲不合卽專用西法以治之以西法治西人使之無可規避以西法治華人罪亦同就於輕庶幾一律持平無分畛域遇有交涉事務秉公審斷按律施行每年終將各案如何起如何訊問定讞刪繁就簡勒爲成書以備各國公覽兼資華人考證則是非枉直開卷了然詭詐欺淩姦謀莫逞旣不失講信修睦之誼亦可見準情酌理之施海隅倉生並蒙其福然而不祇此也古今來良臣謀國必深悉天下之全勢各國之人材敵情之險詐知己知彼乃能安內攘外遠交近攻今中國時事日艱彊鄰日逼隨則病國激則興戎而敵勢外情尙多未諳大小臣工意見又往往不同以致辦理交涉事宜動多窒礙猶豫彷徨莫衷一是苟能盡西例而譯之參中例而定之彼如執西例當以二者折之一則西例居何國卽遵何國之例居中國卽當遵中國之例一則西國以此例行之中國中國卽可以此例行之西人卽以其人之法還治其人之身庶足以關其口而奪其气如尾本美生二案何至不依西例盡逃法网哉然而徒法不能自行也所貴有人執其法然而有人執其法使當路爲其恫喝中餒焉而掣其肘則任事者良不易惟旣定其法終勝於無法而已如各國西例華人倘能盡譯其條是不患無執法之人矣卽以西法制西人則天下事尙可爲也

查視祕魯華工記

吳劍華

余昔隨美日祕出使大臣鄭公玉軒往南亞墨利加洲開辦祕魯使署事宜部署旣觕定遂派員查視祕境各田寮華工所到之處接仔稟詞輒數百紙據其所述苦情及寮主苛虐之狀受者喪聞者酸鼻聞各工每日晨起以鐵練鎖牽就役餉食不過包一塊香蕉二枚日晚牽歸監以黑奴稍怠則鞭棒交下擊死勿論夜則嚴閉一室用鐵環桎其手於木榻邊柱之上轉側皆難恐其逃也又有惡犬數十頭聞有逃工則放犬四出嗅气尋覓十無一免覓得咬噬拖回用手鎗擊死不回則終亦咋死或用火燒死或置於水牢之中炮爛而死有一寮主尢凶狠異常殺華工以千百計積其顱骨壘砌花臺儼示京觀之意噫何其酷也查畢回祕京利馬曾請公使與祕廷再三辯論大聲疾呼責其非禮祕廷亦深抱愧歉乃各寮主皆諸邦流寓仍各藉其本國之兵威以自固擁厚貲聚兵眾儼類﹝分﹞﹝紛﹞藩割據政府空文詰責竟視若弁髦若用兵聲罪致討則祕京兵額止有三千夫何以濟只得謹謝不敏余奮然請諸公使欲練華民團兵槍械由紳商捐備時值祕亂各國皆創練兵非獨我國祕廷必見允也余願爲練總於禮拜日督操教之坐作進退開闔奇正但得精卒三千人足可自往討其首罪卽指築華工頭爲京觀者滅其地歸之彼國而卽按道理安插華民以流寓變爲土著首罪旣伏其辜別寮亦當畏懾攺苛爲寬否則借一成一旅之勢卽可蠶食各寮以爲中國屬土海外扶余非快事公使小心持重聞言驚訝謝不能余惟撫膺三嘆息而出後𨿽告之總署責問祕廷亦終無如何於是華工之受苦者如故約計年來物故者已有十餘萬人再逾十稔祕境華工無類矣悲夫

卷六十一工政一制造

請造小輪船片

彭玉麟

再昔之所謂海戰者多系剿辦中土水寇前明之倭患棘矣未聞用兵輪也彼族衽席風濤船堅炮利我捨海口可扼之險而角逐於茫茫巨浸中臣愚未敢信其確有把握前兩江督臣沈保楨所以於鐵甲船再三致意者其大指恐彼族以鐵甲船橫截海口則內外之气脈立斷他船非鐵甲之對不得不以勢均力敵者拚與一衝兵家所謂救急之兵非謂有鐵甲船而諸船可廢也若用以爭勝洋面則我少彼多不妨置破甑於不顧我不能爲孤注之一擲孰嬴孰絀得失判然臣博訪周諮講求數四似宜多造十七八丈長之小兵輪以期利用閩局所造各船分撥各省外存者無多且尺寸亦未能恰好非通力合作不足以濟急需此項船至少須有十號方可自成一軍每號工料約須七八萬金稍充其數有且萬萬足以集事其船重在頭梢兩炮亦酌配邊炮以輔之由長江選派久經戰陣之員爲管帶官再選通習洋語西學之學生以爲幫辦管駕募沿海各島漁戶爲勇旣可收熟習風水沙性之人材爲將來推廣之用又可免敵人招此漁戶作姦細爲害內地該船不爭大洋衝突無事則時緝洋面有事時則防堵海口若敵船竟﹝衝﹞﹝不﹞入江則以之四面環攻跟追擊或誘致淺處彼已如陷泥淖我則游泳自如尢爲勝著臣與長江江南兩提臣及狼山福山蘇松三鎭熟商至再詢謀僉同不敢不將一得之見上乞

宸裁如蒙兪允應請旨飭下兩江兩廣督撫臣﹝福建將軍督撫臣﹞及船政大臣分飭廠局趕造此項小兵輪十隻以爲江陰以下海防之用仍交江南提臣李朝斌合操以資熟手而壯軍容是否有當謹縷陳伏乞聖鑑采擇施行

請籌費趕造小輪船片光緒七年七月十六日

彭玉麟

再臣愚見凡炮臺必須另有水陸二師互相輔助不成孤注始有把握如長江內各炮臺有長江水師舢板臣已商定長江提督李成謀豫爲派定若爲前隊若爲後隊若爲接應臨事卽由李成謀會同各鎭將分派到臺相機相輔不致有誤至敵或捨舟登﹝陸﹞﹝一﹞則非長江水師所能兼顧必有炮臺後路遊擊之陸師方免僨事此最要著萬不可不預爲籌及至於吳淞炮臺懸在海濱長江舢板戰船勢不能往助於洪濤巨浪之上此時𨿽有李朝斌所調操之江浙皖省各輪船臣愚以爲無事時虛壯海上聲威則有餘有事時輔助炮臺實用則難恃何也海疆無事各省輪船不難前來會操一日有警則各省自有門戶俱需輪船保守方且應各本省差遣探報之不暇何能捨己從人悉來吳淞以保長江門戶此情理所不能彊卽軍令亦不能施故臣去冬奏請須自行修造十八丈小輪船十隻專爲防吳淞海口一軍已蒙恩準飭修造第慮經費不足難應急需尙祈我皇上飭催南洋大臣籌費解閩局滬局趕造若能迅成操練精熟與沿江炮臺相輔而行江海防務始敢言有把握夫事在人爲隨機應變彼以智來我當謀以愚法制之彼以巧攻我當謀以拙法禦之因地制宜用物制輪人力未始不可勝天惟經費餉糈爲第一緊要萬不可不先爲籌劃臣前次奏明請諭飭各省籌海防者節有用無益之費以濟有益無費之用實事求是憂深慮遠意在於此應再請旨飭南洋大臣廣籌軍餉經費認眞未雨綢繆以免倉皇臨事幸甚臣年近七十心血虧盡病骨支離一弟無子今春病亡尙未入土臣孫孩提不能理事臣撫念時艱不敢以私廢公稍耽安逸惟此時江海承平似不必臣復行擇要駐惶惑人心致起謠傳臣拜折後卽循舊章上駛湘鄂俟江事竣仍懇天恩賞準臣如往年定章回籍稍養病軀藉以卜葬臣弟設或有緊要事件當卽星夜下駛扼要駐紮臣一息尙存報國之志不敢少懈滯延時刻致誤事宜合並申明伏乞聖鑑訓示謹奏

技藝

鄭觀應

自大學亡格致一篇周禮闕冬官一職秦漢以後佛老盛行中國才智之人皆馳騖於淸淨虛無之學其於工藝一事簡陋因循習焉不講也久矣夫制器尙象古聖王之所由利用而厚民也日省月試旣稱事勸百工之典並列九經乃後世槪以工匠輕之以輿隸槪之以片長薄技鄙數之若輩亦自等庸奴自安愚拙無一聰明秀之士肯降心而相從者無惑乎器用朽窳物業凋敝一見泰西之工藝而瞠目咋舌疑若鬼神也上年恭讀上諭國子監司業潘衍桐奏請特開藝學一科方汝紹奏請特開實學一科著大學士六部九卿會同總理各國事務衙門妥議具奏仰見聖朝勵精圖治綜貫中西與古聖王制作之精心隱相符合無如當軸諸公安常習故以藝學爲末務遂使良法美意仍托空言而天下多能博學之人亦絕無自幼至長孜孜焉專精一藝以期用世而成名者工藝之非一朝一夕之故其所由來者漸矣夫泰西諸國富彊之基根於工藝而工藝之學不能不賴於讀書否則終身習之而莫能盡其巧不先通西法卽格致諸學亦苦其深遠而難窮所以入工藝書院肄業生徒皆須已通書算未通者不收何則欲精工作必先繪圖則勾股三角弧之學不可不講也精於此而後繪圖測算成竹在胸及其成物不失累黍否則方隅不準難工英國倫惇設有工匠學堂以爲工技之成弟子每不能及師不免每愈下故令學工藝者先讀工程專書研究機器之理然後各就所業日新月異不獨與師異曲同工且變化神明進而益上此工藝所由人巧極而天工錯也苟專設藝學一科延聘名師廣開藝院先選已通西文算法者學習讀書學藝一科兩而化亦一而神則小可開工商之源大可濟國家之用夫工藝非細事也西人之神明規矩亦斷非一蹴所可幾也今各省各局機器師匠略曉機器測算等學彼此絕少匠心故廿餘年來所造炮船槍彈皆式老價昂惟聞江南制造局采各槍之長新造一後膛槍名快利較毛瑟輕而且遠不知其堅與速均能勝人否堅輕遠準速須一一精細考方知孰優執劣況聞英國又新出利蔑佛槍較快利更遠我國須宜懸不次之賞鼓勵人材使其精益求精庶免有事之秋爲他人挾制否則亦器劣價昂喫虧不可勝言英國訪事人享利那門云日本皆用新式苗也理地槍其制造廠每日可出一百桿我國能如是乎查京都無工藝書院同文館祗教外國語言文字算學各制造局洋匠縱有精通然貪戀厚貲未免居寄而靳巧至者未必巧巧者不能致能致之巧匠又或不肯傳洋師之難得如此且華人之心力未必遠遜西人也多有華人習學日久技藝日精而當道以其華人也而薄之薪水不優反爲洋人招去教習無法考察無具獎勸無方一旦有事制迼無人則歸咎於華人不可用豈華人果不可用哉是主者之過也是非專設藝院則人才無由作格致無由精而技藝優劣之間亦無由眞知而灼見西國之技藝以﹝英﹞﹝兵﹞美爲最精制造各物價值多於土產各物乾隆十三年卽一千七百四十八年美國將士弗蘭克令箸成格致書院二全部呈於國家欲設格致學堂教習國中子弟並開一公會每期聚集通人各抒所見相與討論發明國家許其所請因而美國化學日有進境可與歐人並駕齊驅乾隆十八年英國特開藝術大會無論巨商小賈薄技片長苟有能出乎其類拔乎其萃者則會主給予文憑以爲積學之券其有能造靈妙機器有利於人則當奏準朝廷獎其才藝此會一設各人樂從皆自出才力心思以博榮名於足各國起爭相仿效無不有工藝之設若一新法呈有益於世者準者獨享其利若干年英國更另籌巨專爲藝術商人獎賞度支之用如心思靈巧能制新物或累於家貧未能竟業者並資以經費助其成功斯時有美人雷瑙耳慧質靈思勝人數倍於格致制造各事均能細研其理明道其法國人重其才公舉爲藝術會中總董遠近奇特之士均來造訪或議論終日或執贄門墻雷君不炫己長虛衷博訪倘其才有可用者則潛記其名以俟他日网羅之用英人之厚待人材如此民風國運其有不隆然興起者乎

近時美國百工居肆心思日辟智巧日精每歲所出新樣之物多於英國其工藝列科十二別類分門吾粵鄺容階司馬使美而旋述美技藝院二十餘所每所約二百餘人教習各十餘人地基由朝廷給發建院經費或撥國帑或抽房捐年費由善士﹝輸﹞﹝諭﹞助助如不敷用一學生收回修金百元二百元不等稍有盈積槪免修金所收學生無論何國必文法算學均堪造者方能入選院中有工藝書無制造廠學成而後另進工廠閱歷數年光緒二年美設百年大會見俄國藝學院新制機器甚精因師其法在藝院兼設制造廠俾得同時學習故學生俱能運巧思新器學將滿期聘請有人藝院日多書物日備制造日廣國勢日彊凡有新出奇巧之物繪圖貼說進之當事其確有實用卽詳咨執政予以專利之權準給執照並將名姓圖說刊入日報俾遐邇周知所以有美必彰無求不得殫精竭慮巧爭奇莫能測其止境也美國發牌衙門發牌衙門西名拍吞卽考各所呈新出機器技藝準給有權獨造執照之處各國規﹝例﹞﹝列﹞亦大同小異查西報記一千八百四十六年至七十六年此三十年中各國出有若干新法工藝並比較何國多何國少以見民間之工藝盛衰如四十六年英國發出獨造執照四百九十三種七十六年發出三千四百三十五種英地在北亞美利加喀訥四十六年發出三十八種七十六年發出一千二百五十二種奧國五十三年發出四百六十種七十六年發出一千二百九十四種比利士四十六年發出四百五十七種七十六年發出二千五百七十種法國四十六年發出二千七百五十七種七十六年發出五千七百三十四種意大利五十五年發出二百二十四種七十六年發出二百三十八種布魯士四十六年發出五十五種七十六年發出四百七十六種美國四十六年發出六百九十種七十六年發出一萬七千二百十六種俄國新法初興發給無多不過百數十種惟年來各國技藝精益求精無不日新月盛所發執照已年多一年其進之多勝於土產顧各國準給獨造執照之數不盡是其本國新出技藝有上等巧法不獨本國給發卽他國亦給令其獨造發售也設總理一人考驗機器及畫師書吏各二十餘人每一禮拜呈器物者不下七十餘種酌收牌費足敷用公如此專門名家寔事求是制造所由日廣工藝所以振興耳夫周禮考工居六官之一虞書利用列三事之中華人心思素多靈敏自造新器古不乏人如江愼修先生制木牛耕田以木驢代步法𨿽不著聞取脬寔黃豆吹以气而縛其口豆浮中正可知木制牛驢必用機關納气令滿卽能運動自如似亦通西法蒸气撥輪之理也先生又制畱聲筩其筩﹝以﹞﹝似﹞玻璃爲有鑰司啟閉向筒發聲閉之以鑰傳諸千里開筒側耳宛如晤對一堂卽西國畱聲筒之法也觀此則知華人之聰明智慧寔過西人特在上者無以鼓舞之振興之教習而獎勸之故甘讓西人獨步且上年所遣出洋學生肄業又未得其法如當時考取已通中外言語文字三十歲以內者赴外國大書院肄業各專一藝不過數年可以成材又省初學之資無慮其年少變性沾染西人風气何致中途而廢制造各局尙用西人今日本所需西人之物無不自行制造其價較西來之貨更廉又與西人時出新樣較華人所制無不價廉而工美小民生計盡爲所奪我國亟宜籌廣開藝院教育人材以格致爲基以制造爲用庶制造日精器物日備以之通商則四海之利權運之掌上也以之用兵則三軍之器械取諸宮中也此國富民彊之左券也

紡織

鄭觀應

黎召民方伯曰富彊之道不外二端彼需於我者自行販運我需於彼者自行制造誠哉是言也進口之貨除煙土外以紗布爲大宗向時每歲進口值銀一二千萬光緒十八年增至五千二百七千三萬七千四百餘兩內印度英國棉紗值銀二千二百三十餘兩萬邇來更有增無減以致銀錢外流華民失業洋布洋紗洋花邊洋巾入中國而女紅失業煤油洋燭洋電燈入中國而東南數省之柏樹皆棄而不材洋鐵洋鍼洋釘入中國而業冶者多無事投閒此其大者尙有小者不勝枚舉所以然者外國用機制故工致而價廉且成功亦易中國用人工故工笨而價費且成功亦難華人生計皆爲所奪矣如棉花一項產自沿海各區用以織布紡紗供本地服用外運往西北各省者絡繹不絕自洋紗洋布進口華人貪其價廉質美相率購用而南省紗布之利半爲所奪迄今通商大埠及內地市鎭城鄕衣大布者十之二三衣洋布者十之七八嗚呼洋貨銷流日廣土產運售日艱有心人能不惄然憂哉方今之時坐視土布失業固有所不可欲禁洋布不至亦有所不能於無可如何之中籌一暗收利權之策則莫如加洋布稅設洋布廠西貢進口布稅漂布每匹值洋三元半者須納稅一元三角是值百抽三十七矣扣布每匹值洋三元一角五者須納稅一元三角是值百抽四十矣今中國洋布稅值百者僅抽其五甚有不及五者如扣布每匹止納稅四分洋布之寬三十因制長四十碼者每匹僅納稅錢余或八戶四分輕微尢甚此不啻授以利權暢其銷路所由進口日眾獲利日丰也今若攺章加稅使價值漸貴運售漸艱則土布之銷場漸旺失之東隅收之桑楡未爲晚也況換約之限期以十年屆期毅然行之必有成效然旣杜洋布之來尢須自織洋布以與之抗﹝衡﹞﹝衝﹞通商大埠及內地各省皆宜設紡織局並購機織造以塞來源查紡織工作共分三層首曰軋花西國軋花向亦人力自英人懷徳尼出始創機器而利便百倍於人工西人綜計每畝棉花歲收六十六斤人工軋花每日可得淨棉三斤許必須歷二十二日始軋成一畝之花自機器行則日半已足敏捷可知棉中雜寔又可提淸松勻潔白華人皆喜用之次曰紡紗工分十二層曰打花去土曰彈花成片曰梳棉成帶曰引棉成條曰初成松紗曰引長曰捲緊曰紡經紗曰制緯紗曰絡紗成絖曰合絖成包曰提檢廢棉皆有機器紡成倍精倍速所亟宜仿行者也三曰織布工分六層曰絡經曰漿縷曰織縷曰折布曰印花其機器有大有小不但程工捷速而織成布縷亦精細圓勻勝於人工倍蓰也論紗布之利各國莫不講求尢以英爲巨擘當西曆一千八百六十八年棉花廠有二千四百七十處織機有四十萬座紡紗挺子有三千二百萬根以後逐年添設局廠日多紗布運往各邦以億萬計其棉花皆采自美國印度織成紗布運售於美印中華技藝旣精心思尢巧所由獨擅利權也年來日本機器織廠日增所織各種棉布運入中國銷售者亦日見其夥今中國已於上海漢口設局紡織果辦理得法以自種之花織自用之布工賤價廉無須運寔可收回利權惟華人用洋布者過多兩局紡織不能敷用倘再推廣設局及於內地各區除銷本國外並可自派輪船運售於元山釜山仁川及南洋各島則紗布之大利何難於泰西日本諸國抗衡哉

紡織三要

殷之輅

粵自生民以來日用所需爲物𨿽繁而最切要者布帛粟菽而已故民事自耕稼而外惟紡織爲當務之急中外各國無不於此關心焉中國紡織布之器向亦稱機但恃一人手足之力以運之未免遲鈍且紗之粗細布之厚薄不能一律均勻在創始者亦本苦心孤詣而繼作者乃竟不更求精遂使數千年之舊法一成而未之變此固小民之過於拘守抑亦上之人別具好尙未視工商未能鼓勵其心有以致之者也自泰西汽機法創工藝振興紡織之器遂益漸臻美備通商而後洋紗洋布之運銷東方各國者日益盛中國銷數尢多故歐美各國頻年所增之廠動以千計所增之機動以萬計挺子之多幾不可以數計而紗布依然暢銷於是民賴以富商賴以興而國更賴以彊𨿽其富彊日興不盡關乎紡織而紡織之利寔幾居半焉𨿽其利不盡得之於中國而中國寔亦居半焉外國多一分之利卽中國加一分之漏𨿽其漏不一端而紗與布其大宗也夫同一紗與布加以曲折運費尙能與中國本出之土布爭衡則以其工省而價廉也工價之所以省且廉者則以汽機之器制神而用廣也若以中法向用之手機與西法美備之汽機較短長是不啻跬步維艱而與飛行絕迹者相徵逐豈僅瞠乎其後直將顚躓而蹶矣然則欲保利權非仿行西法振興紡織不可中國諸當道固早有見及此者十餘年前上海織布局已開其端𨿽因辦理未得其法暫爲中止而有志竟成復於三年前毅然重興規模宏展辦理亦漸得法二三年間所出之布已日得萬餘碼自紡之紗亦日得七八千斤且布質合用人多預爲訂講成效旣睹推廣何難於是漢陽布局亦仿而興起已說者謂紗布一大宗之利中國當可於一二十年次第收回其餘西法亦必見利思遷是誠中國亦大轉機國家商民與有幸焉乃不料上海布局災生俄頃一炬成灰百餘萬貲本竟悉擲於虛牝在諸當道及﹝與﹞﹝諸﹞股諸君遭此禍變固抱痛切膚卽旁觀者亦孰不扼腕咨嗟太息而不能自已乎一局之成敗所關猶小大局或因之而生疑阻則甚可惜矣然而有識者斷不因噎而廢食且不待瞻顧徘徊而復興之舉當必立見施行今果不旋踵而盛觀察已承傅相之命由任奉調來滬專辦布局先後事宜將見舊規重整或且較前擴充以中國之博大合上下之財力復此盛業宜可從容布置舉重若輕至於如何籌辦當局者自必悉心審度益致精詳又何待艸野獻策爲哉惟是務大者或遺其細規遠者或略於邇從來辦大事者所以貴集思廣益也因承明問謹抒管見條陳如左以備采擇

一貲本宜先措墊也上海布局前此股東喪貲過巨其舊股旣補出於前復喪失於後尢爲創巨痛深在富厚而知體要者原不難如數再出而其中當亦有盡力上股專賴此蠅頭以爲恆產者則萬難復措卽另招新股而疑畏方生難期踴躍或且妄謂天意不欲西法流行中國故特降災以警若再勉彊從事是逆天也此等見解中國最多不獨小民如是卽大老亦所難免殊不知天不阻人之成而藉災警以堅人之志或亦有之試觀泰西一器之成甚艱苦往往竭幾人心力費幾許貲財經幾多歲月千磨不退百折不回而後乃能克竟全功坐享大利今我仿其已成之法指顧間卽可獲利何等便宜𨿽此次災警出自意外而寔亦意中所當刻刻防備之事苟因此而益堅其志益擴其規則人事盡而天心自順先難後獲乃爲無愧豈可妄生疑阻餒惰志气乎惟此乃可與上智言彼小民習气不化難以語此是必上之人有以先之勞之除招股集資外無論公私閒有可撥借者盡先借墊購機造屋立卽興工俾局面煥然一新庶足以資觀感釋疑慮而股份自必源源而集將來局廠之興方且如艸木逢春日盛一日豈僅復舊觀而已哉二用人宜加愼選也凡設一局自總辦以下各執事及工役人等動以千計固皆當寔事求是各稱其職而其責重任巨厥惟總辦總辦得人則各執事自無溺職工役亦無犯規局務未有不蒸蒸日上者故愼選總辦爲開局第一義凡局皆然而織布局尢宜加愼以其爲振興工藝之初基擴充商務之根本將來收回利柄馴致富彊國計民生胥賴乎此誠中國轉剝爲復一大關楗不僅系成敗於區區一局已也爲之總辦者所貴能見其大而仍不遺其細又必公而不黨中而無偏略官場之體統擴商務之宏規夫然後勝任愉快悅服眾心如是而猶不興者吾不信也然則總辦得人則一局固無餘事矣但總辦之權不嫌太重歟曰總辦之權不可不重而授總辦以權之權則不可獨專聞泰西集股之公司其總辦必以股大者爲之而局務除常行外凡章舉措等事則總辦不得自專必合眾股東﹝公﹞﹝議﹞議而後定設其事可者半否者半或否多於可則置勿復論若可多於否乃卽舉行此𨿽西例亦實中國古法卽謀於庶人三占從二之義愼之至也惟不宜因此而過侵總辦之權致多紛掣至於必以股大爲總辦似覺太拘夫總辦非才大心細且能任勞怨者不足以勝任彼出大股者或才具平常或有才而不願勞心則又何必定執此例設使相彊難免有誤事機虛糜奉餉中國辦公各局總辦類選道府大員前布局𨿽亦以股大領之而其職則出於上游所專命有股者均不能置可否是亦不免千慮一失難昭公允﹝今﹞﹝令﹞擬參酌中西古今成法而稍變通之凡總辦以下之各執事𨿽可由中等股東自當﹝或保薦所知之人當﹞之而日後升降黜陟則必歸總辦節制局中事務𨿽可許股東與聞或條陳所知利獘以便興除而一切事權則必歸總辦操縱各股東均不得擅侵重其權卽所以重其責也惟總辦一席則當分其權於眾股東公舉則舉公措則措庶免偏私而服眾心卽或以爲官商合辦之局總辦當仍由官放亦必許眾商互相糾察設不勝任可由眾商陳請當道另選賢能如是則總辦一席正矣總辦正而各執事自無不正局務之興可翹足而待也若夫約束工匠另有詳細規條旣有總辦自不難隨時審訂玆不復贅

三廠房宜更精造也棉花工藝可分可合目下初設公局自宜合辦卽更以總名曰棉藝局一局之中約分三廠一去子廠二紡紗廠三織布廠每廠又分若干房如去子廠則有子花房收買子花堆儲於內去子房排列去子機器工作之所淨花房已去子之花裝﹝存﹞﹝成﹞於內紡紗廠則有開松彈松抽帶引長初二三次轉緊及成經紗緯紗並約匡打包等十餘工作每皆有機器皆須房間排列如紡織相連可省約匡打包二事若出紗多於織布此二事亦必少畱地步織布廠則有繞紗作經漿紗織布折匹等五工作每皆有機器皆須房間排列餘如汽機房鍋鑪房吹風房修理機器房賬房客房總辦及各執事住房則又各廠所公需或分或合而皆不可少者也凡設一局必先將各種房屋配合若干機器核算廣長丈尺應需地面若干平方又必須工作之次第列爲前後左右中間各有天井旣便蓄水儲煤又可隨墻開窗便於通光通風之用此大也查廠式在泰西初亦無一定公法惟數十年來至於今日愈造愈精早有圖說著爲成書可以參觀取法而其最要者略有數端一要便益設廠之地須近於江河則取水便而足用不竭近於出產則購料便而運費可省近於都市則銷場便而貨不停滯得此諸益廠乃可設若更近於鐵路近於煤礦及易雇工匠之處則獲益更多矣一要合利同一開廠而小廠每不如大廠合利之多誠以廠大則工可分任而事益專精費可廣攤而成本輕減且能審其材料易於管理故廠愈大而利愈丰也一要防患泰西無論何等公司莫不勤防火患除立救火會備有各種機運水龍及滅火器具時加操演外造廠之初必預畱隔火路四面多裝水管通於各房偶有失愼不難立時撲滅況造屋材料各用鐵質卽使有人故意縱火亦難延燒若棉花𨿽易引火苟加意於此亦何患之有哉一要後步照前說﹝開﹞﹝合﹞廠固宜大不宜小然或資本一時難以遽集則不妨先從中等廠式辦起惟廠基左右必須多備空地則將來增設機座可以添造廠房而前後工作層次仍不紊亂法至善也或有少購機器而愈造大廠以備後增者甚非計空房多則擱本重而無利可生空地多則擱本輕且可種植以生利其得失相懸遠矣如地價太貴亦可兼造樓房安機作工亦簡便至於後面而亦宜多畱空地離廠約一二丈可造浴房及工匠住房而薄收其租其房亦必淸潔俾免生病則不致曠工此皆有益而非空費也造廠理法𨿽繁大要不外乎此是在經始其事者變通盡善而已四機器宜購新式也泰西自興棉花工藝以來所有去子紡紗織布各種機器屢經變易已精矣而益求其精已靈矣而愈致其靈迄於今則新之又新仍無止境無非欲其出貨速而且美則成本減而利自厚故能常操勝券我中國甫經開廠勢必向泰西購辦機器卽使所購極新可以盡彼之長而往返重洋已不免多所縻費設誤購舊式或非極新者則更難與爭衡所幸中國棉價工價均較外洋便宜果能購得新式之機𨿽出重價亦且合算故購機一事必須愼簡諳練老成眞實可恃之人庶不致誤至於三廠機座之多寡固宜相配然去子之機所出之淨花可多於紡機所需之數一倍或半倍紡織所出之紗可多於織機所需之數一倍或半倍淨花與紗均有別銷若將來添設織機本廠之淨花與紗亦可敷用不外購此亦當於造廠時預爲酌定者若能更設漂染印花之廠購用新法機器或另辦或歸局辦亦棉藝一貫之事且利較紡織尢厚所當一槪仿行者也按各廠本以分辦未善合辦未免太繁難以周到然開辦之始別無交互欲竟全功非合不可𨿽合以總其成仍當分以專其任若去子漂染兩廠亦不必連於紡織因地制宜可也以上所訂棉藝四宜𨿽不足以盡局務之詳而局務之梗槪已具特謹就一局之成而言之耳若夫中國大局攸關尢以棉藝爲重試更推廣論之庶國家商民等均占利益其要領亦有三事焉謹將大意申次於左

一曰不禁仿效以溥公利側聞前此上海布局開辦之初有禁止仿效準其獨行之說豈狃於泰西有保護創法者獨行若干年之例而誤會之耶夫泰西此例本爲鼓勵人才兼酬其創始之勞不聞因人之法而復禁仿效者況中國此舉系欲收回洋利以拒敵洋紗洋布來源之盛非與本國人爭利也設若誤行此例是何異臨大敵而反自縛其眾將士之手足僅以一身當關拒守不亦傎乎且卽以自家爭利而言他業或防分奪紗布則無庸慮此以中國人民約四百兆計之每年應需紗布之數必須如前局增至千處所出之貨庶可敷用試問千局豈一二十年所可增設卽使果能增至千局而紗布亦不慮有餘此固尋常商人所能計算者也何當道轉昧於此遽行仿效之禁乎是或傳聞之誤未必有此事也爲今之計不但不禁且必多方勸導使知振興工藝之益而棉藝爲尢足可恃則凡富有之家及小有貲本者皆可糾集股份廣設棉藝局廠不復慮銀錢閒擱無處生利矣中國工藝悉聽小民自爲故也恆守舊法無所進益有閒財者無非開典當錢莊及販鬻百貨而此各業又因趨之者眾無大利益或且虧本故常慮有錢無生意可做今若先開西法棉藝一門使之耳聞目見灼知其中利益未有不奮然興起者始𨿽用其勸導繼則如水赴淵不獨棉藝可必大興各項工藝亦將繼起也商旣得利向業紡織之小民卽可攺爲局廠之工匠出布旣多價必從廉用布者亦得便宜是商與民均﹝沾﹞﹝專﹞利益也在國家卽可更訂棉貨稅則並可計機徵捐以資辦公之費所謂辦公者卽下文學機器考究種植等事始𨿽不足久必多餘其利益於國不更大而遠乎是直上下交相益之事所以爲公利也二曰遣學造機以規久遠夫仿人之法而不能探本窮源終不免受制於人則所謂仿行者仍皮毛耳烏能持久乎西法之本源機器而已機器之日新月異務極其精而已今中國棉藝初辦勢不得不出洋訂購得能購得材美工良極新之機不受欺蒙則𨿽價昂費重尙屬便宜原不必吝惜區區若竟因此以爲永遠可恃則將來終有失其所恃之一日非自立之道也設僅開辦一二局不欲推廣亦可不必深求不推廣決不可與西商敵且器不能久而無壞除隨時修理外必有添補更換之時亦非可永恃也設機器爲天所獨授於西人惟西人能造之華人斷不能學則亦何必枉勞心力中國本多智巧之士聰明有特過諸洲者惟因好尙不同用心異遂致古法失傳自西法入華華人頗有深思自得能自造機器者就鄙人目見耳聞固已指不勝屈無待縷陳也又設西人素矜獨得之祕不肯傳授外人則亦無可如何西人創法除保護獨行期內不吝惜無論本國外國皆肯指示而此三者固皆非也然則資遣巧匠並已有心得之士出洋學造機器非甚難事惟當厚其貲斧俾可展布得以寔事求是庶不蹈前此遣派學徒有名無實之獘學成回華卽可轉相授受利賴無窮矣欲規久遠者此事卽當亟行爲要三曰講求種植以擴貨源考產棉最古之國首推印度因天時土質均屬相宜中國棉種卽自彼傳來及今約四百年而宜棉之地則更多於印度若美國產棉之盛不過四五十年耳而棉種則反最佳絲紋極長故印度早已攺用美種所出之花價昂一倍以畝計利亦倍於本種者緣英國設有衛棉公會爲印度采選美種並新創馬加第去子之機器及新法種棉之農器送與印度又將種棉得利之法印成多書以教印人專望印度多產上等棉花同於美國誠以英之本國近於寒帶素不宜棉故經營地若斯之切也今中國初仿西法固無一事不落後塵所幸地博土饒差勝一籌苟能於種植一節加意講求非他國所可與爭況旣興紡織而棉花爲紡織之源尢宜先籌良法傳出花多而且美方爲至計乃至今仍聽小民拘守舊法未見有起而導之者豈以其利在於民故膜然置之與實則此事小半利民大半利商與國明者自知無庸剖贅所願謀國是者早爲籌及毋再觀望斯誠善矣此事旣不能責之於無力小民又不能使一局獨籌故上之人責無旁貸也若論辦法無事他求卽以英之所以籌印度者而益加切焉斯可已取則不遠折枝非難知必有采及芻蕘者行將拭目俟之

紡織篇

張駿聲

紡織爲富彊之本其益甚大其利甚宏其裕餉源上足以有裨於國其擴生計下可以藏富於民所以天下五大洲瀛環百餘國莫不研求講習視爲切要之圖也查邇來洋紗洋布出貨日盛進口日增花樣則愈染愈新質縷則愈織愈細良由西人講求紡織不遺餘力運以精心遂致中國利權半爲西人所奪當光緒元年棉布及棉紗棉綫進口值二十零六萬一千一百四十三兩絨毛布進口值四百五十六萬一千四百二十一兩斜紋及各項雜布進口值十七萬七千八百四十八兩及光緒十七年棉布紗綫進口增至五千三百二十九另零二百兩絨毛布進口增至四百六十九萬五千二百五十六兩惟各項雜布光緒八年最盛計長二十八萬六千八百八十五兩及十七年減至十萬一千二百另四兩此其故何哉因上海漢口兩局織成斜紋等布爾日見其多是以雜布進口日形其少也由此觀之則知中國仿西法以紡織不但可以謀富足抑且可以杜漏今日漢局漸有起色漢局亦將恢復其章程固燦然大備矣然而統觀中國全局尢須妥籌善法以期利天下功普蒼生也且夫籌辦之法有六曰推廣生業曰保護利權曰愼重人才曰研求漂染曰培植根本曰擴充貿易請詳其說如左何言乎推廣生業也中國幅員之廣古未有人民之眾約四百兆有奇需用紗布之繁不可言諭乃除上海漢口外余無一省設局者紗局亦僅三四處而與與洋紗洋布爭勝不亦難乎爲今之計陰恢復上海布局並宜擇通商各埠及產棉之區多設紗布等局以期愈推愈廣查外洋之興紡織皆招股份設立公司其法良而意美然而中國欲設公司集股亦頗不易何則自礦務公司連番耗折人皆視股分爲畏途紡織較開礦爲穩而人情難於圖始樂於觀成當開創之初或且慮其不成或更恐爲中飽勢不能踴躍樂從欲籌妥便之法莫如由官集創辦以導其先並無庸招股俟辦有成效眾目昭彰然後定集股章程招商承辦卽將官提還再向別處設局興辦辦有成效仍歸商辦如此輪流創導可興無窮之大利而風气旣開推行必廣國家商民有不利益均沾哉所謂推廣生業也此也何言乎保護利權也泰西各國紗布進口皆隨時抽以重稅值百者或抽十或抽二十或抽三十甚至有抽四十者如西貢等處是也進口之稅重其成本必昂銷路必滯而本國之貨乃可暢行保護利權固當如是乃中國抽收釐稅竟反其道而行如進口之稅棉花每百斤僅納三錢五分棉紗每百斤僅納七錢洋紗寬三十六英寸長七十二英尺者每疋僅納七分五釐白色斜文等布寬三十四英寸長一百四十英尺者每十碼僅納二分色布寬二十四英寸長一百二十四英尺者每疋僅納一錢五分各色毛布寬二十八英寸長九十英尺者每疋僅納三分五釐花布白提布白點布寬三十六英寸長一百二十英尺者每疋僅納一錢如是輕微則中國紗布勢難暢行無阻此𨿽有條約在然立約之始並無不準更攺明文宜俟換約之期酌量加重而於本國紗布略宜減輕卽或不能減輕亦須照洋稅一例旣完正稅後經過關卡一槪免抽則不至爲淵驅魚矣所謂保護利權者此也

何言乎愼選人才也天下之事皆以得人爲要圖固不獨紡織一端也然而紡織之廢興亦視人才之得否故用人宜愼焉查用人之道莫善於外洋外洋各項公司有司事有董事又由眾董中推選一人以爲首領凡局中公事悉聽其指揮遇有變動情事則邀齊商董會議必俟詢謀僉同方能照辦又有司賬人將出入之數按日稽查故總其事者𨿽大權在手而分毫不能作獘其立法可謂周矣今中國各項局務皆以官爲總辦﹝司賬者又有總辦﹞延聘祇有隨聲附和誰敢發伏摘姦故總辦任非其人百獘卽因之而起今欲妥籌紡織辦法莫如仿公司章程總辦不由公派而由眾董公舉總以熟悉商務可以勝任愉快者爲度不必論其官階大小也至於司事人等尢須嚴行甄陶浮躁者不用虛矯者不用吸鴉片者不用嗜嫖賭者不用不達時務者不用不悉商情者不用其有才識兼優者則宜厚之以禮與其養什百庸眾不如收一二賢豪也此爲振興局務絕大關鍵所謂愼重人材者此也何言乎研求漂染也凡紗旣成布其色澀而無光其面毛而不滑此其故由於紗中已加膠質機內不免油污是以漂染之功爲要焉按西國漂布之法厥有數端一用機器烙炙絲毛以令光滑一烙炙時將布數疋連成一疋以使循環不已一鑞鍋置放石灰將布漿沸七時一用淨水洗後浸於鹽彊水之酸水中一﹝浸﹞﹝淨﹞於松香水令沸八時復洗之以水一用漂白水浸一時許再以水洗刷一用納養炭養二水浸沸二時許再以水洗刷一浸過漂白粉水復用鹽彊水酸水浸之一於棚面擡上曬置三時再洗之以水一用軋輪軋幹一用大錫桶進气加熱令布烘過桶外以便全幹此漂布要法也至於印染花色亦有數法或以顏料及濇料印於布面成花再蒸汽令變各色花式或先浸以顏料水再上藥料令其花樣一新或將鹽彊水置錫若干再和以顏料印染或用阻色料漿將白布先印成花再以顏料染之則有漿處仍爲白色極爲分明或將濇料先印於白布後以顏料水染之凡此諸法紡織家苟能研求則布質必精布色必美銷路不期其增而自增矣所謂研求漂染者此也何言乎培植根本也紗何以紡非棉不能紡也布何以織非棉不能織也是棉花者紡織之根本也中國之棉潔白有餘綿長不足僅可織﹝斜﹞﹝料﹞紋平紋等項粗布今欲妥籌辦法多織細布棉布非培埴洋棉不爲功培植之法宜擇天時和暖之區相度機宜試行布種最要者種時當令成行行數以稀爲貴美國種棉每科皆相距一尺五寸至二尺五尺不等故能多得脂膏多吸生气無墮落之病無歉薄之虞計其收成之數每英地一畝卽中國六畝若山邊瘠地能收棉一百磅平原肥地能收五百磅中國誠照此法多植洋棉則出棉日不但可供紡織之需並可以其有餘販運日本印度及英國各埠推廣銷售一則可以擴生計一則可以擅利權而中國富盛之基有不從此而立哉所謂培植根本者也何言乎擴充貿易也紡織紗布全賴流通之遠銷路之多方可恢之愈宏則持之愈久此其法當先疏通內地貿易凡通商各埠以及西北各省與夫城鄕市鎭皆當多設分肆或寄售於布莊尢能省費迨至紡織日盛並備輪船運往東南洋各埠如橫濱長崎神戶箱館築地釜山仁川西貢仰光濱角瓜亞新加坡小呂宋新金山檀香山皆爲華人旅居之處銷售自不難爲力隨後再逐漸推廣運至外洋則獲利之丰可操左券矣或謂外洋紗布充斥闤闠誰復購諸中國一旦運往勢必折耗此說也吾不以爲然信如其說則棉花亦外洋所有而何以取諸中國者仍絡繹如梭也磁器亦西國所精而何以購於中華者仍循環不已也況乎大布夏布出口每年尙爲數不少豈紡成細布織成細布反無人過問乎吾知其不然也所謂擴充貿易者此也以上數端皆籌辦紡紗織布之要法也大抵天下事拘而守之則易擴而興之則難然以知其易而遂安其易則成規自守故步徒封不但無益於民而亦無益於國知其難而不畏其難則竭力圖維悉心整頓不但有利於國抑且有利於民此在有識者自能辧之也尢有說者大學言生財之道一則曰生之者眾再則曰食之者寡三則曰爲之者疾四則曰用之者舒吾願司理紡織者三復斯言身體而力行之局務庶有豸乎

制造十所

楊史彬

嗚乎技藝不振非百日矣其愚魯者旣限以天資而不能標新領異其靈敏者或視爲西法而不屑竭慮殫心殊不知技藝機器之功今𨿽莫精於泰西而淵源實創於中國不得槪以西法輕之也昔者神農刳木爲舟剡木爲楫是造船之技中國實開其先斲木爲耜揉木爲耒是制器之藝中國肇其始黃帝造指南車以克尢則火車所由昉也武侯造木牛流馬公輸般削燕而飛則機器所由創也唐有刻漏之制用以報時此爲鐘錶之鼻祖宋楊麼當造一船機括輪軸畢具此爲輪船之肇端然則技藝一道古之人所不廢西人竊其餘緒益事精求遂致靑出於藍而勝於藍凝於水而寒於水近更講求技藝日異月新其制造何以多多以此也其商務何以盛盛以此也其國何以富民何以養無非富以此養以此也柰何不達時務者猶以末技輕之哉並以西法薄之哉且西國所以奇巧日出器物日精而亦非一朝一夕之故設技院藝院有以妙其裁成也其院規制分十二門者爲多每門亦類別分有條不紊如制造門則有攻木攻金攻皮之異營造門則有造房造橋造路之殊要皆延聘名師殷勤教導按季一小試年終則大考一次分別優劣厚給獎賞學至五六年則藝成聰明者類能獨出心裁造成奇器此皆設院之功也今中國從未立技藝院栽培之法旣未殷斯巧技之人不多覯然自設西學館制造局而後風气爲之大開以中國幅員之廣豈猶﹝無﹞探新奇之理者乎以華人心智之精豈猶無造精巧之物者乎試觀袁君祖禮之事則知中國固大有人在焉袁君楚北人深精藝術曩嘗上書於海軍衙門並呈制敵器用圖說當蒙收錄撥令造水雷懸雷飛雷獨雷陰陽雷指南儀水管雷皆系自出心裁並不同乎西法造成後卽在南苑試莫不快利異常並聞有避炮火一法系從圖書生得來惜其爲小人所傾卒不獲竟其功效然亦可見華人之靈巧實不遜於西人苟能振興其事勢必日有起色矣且夫振興之法當握要以圖而迂遠難行者弗爲也當惟本是務虛浮無實者宜除也然則其要安在其本安在曰精學技藝而已爲今之計宜仿武備學堂之例設立技藝學堂一設於北洋之天津一設於南洋之上海有成效後再行逐漸推廣由一縣而至數縣由一省而至數省開辦之初延西國技藝名師專司教習凡聰子弟及有志之工匠一槪準其入堂學習每月一試年終則舉行大考擇其尢者厚給花紅以資鼓勵振興技藝培植人才不外乎是也然而培植之道雜則不能有功隘則必無成效是宜大加陶鑄廣爲栽培務使無一技不精一藝不巧方可與西爭衡也是故堂中宜分爲十所以宏教育焉試請詳言立所之法以備采擇施行

一曰奇珍所宜購各國珍奇物件陳設所中舉凡奇材異物東箭南金照乘之珠連城之璧及一切有用者下至於吉光片羽薄技微長無一不備並購各國商務技藝書籍譯成華文存於所中此非炫耳目之觀欲資人之揣摩增人之識見也每當功課餘閒令生徒入此所中撫玩摩挲互相討論審察物之優劣辧別器之精粗並由教習親爲指點俾得易於明曉其不在堂者無論士農工商如欲入所覽觀亦惟先期報名由監院帶同玩索庶幾技藝之道愈考愈精焉一曰格致所首先學代數八綫切錐曲綫勾股等法所以立技藝之基也次則分別軸桿法重心法錘擊擺動之理平速變速之理汽機運動之理汽機化分之理並考核各項阻力藉知建造之安穩如齒輪汽車輪軸起重之阻力金木各料之扯力壓力受力汽機之馬力熱之化力力之何以能彎曲能任重與夫傳聲回聲生電取電光學一切理法各就性之所近極力研求比及精通然後再擇技藝一門專心學習行見奇才異能之士日見其多斯可不借材異域矣一曰圖畫所制造機器必一門先繪圖是圖畫者技藝之本也假如欲造一器具建一橋梁無圖以導其先則不啻夜行無燭暗中摸索形式之方圓安能悉合尺寸之大小未必無差而欲矩折規旋得心應手不亦難乎顧畫圖之法當先畫幾何次畫機器房屋山梁而其功又甚細舉凡板移法軸旋法圓柱立錐旋羃曲羃展羃格羃交羃圓體立錐內容圓柱內容直曲界體等法當令學生精心習練學之有素然後欲造一器皆能先繪圖形則不致差以毫釐繆以千里矣一曰化煉所西國技藝書院皆視化煉之法爲切要之圖凡百工皆有關化煉者甚多如造棉花藥銅帽藥古魯飭迷藥磺彊水硝彊水鹽彊水取气以制輕綠阿馬尼阿以制硝及糖酒等物皆非化煉不能精而其致力亦分淺深初學之功當化水以分輕養藉明微塵之質點而後蒸水濾水煉銅鐵分金銀骨炭用以點糖金類實有信質燈煤筆鉛金鋼鉆何以爲炭气輕气球何以能升其它一切技藝有關於化煉者悉當研求則物質之本源物體之精澀無不洞曉矣一曰開采所專習采取五金及開石挖煤之法此工藝最要之端也學之法當分數類首爲金﹝質﹞﹝銀﹞如金銀銅鐵鉛等類次爲土質如水晶等三十四種次爲燒質如硫磺等五種次爲玉質如寶石金剛鉆各項而一切采法勘法分優劣法尢宜輔以格致之功如辧別礦質必以彊水吹筒此化學事也水土結成晶類之理石質之顏色气味必須考求此格物是也他如苗之衰旺何以能詳采之淺深何以得法當令學者一一研究迨至學有把握則中國礦務俱可任用華人工價旣廉辦理尢易合法復何須雇用洋礦師哉一曰制作所專習大小工藝木藝則先究彎木合木刨木鋸木而造木模制木器等法畢貫焉金藝則先講煆煉之法而淬五金鑄鋼模造鐵軌等法漸及焉石藝則先習制磚合泥刻石而造磚制玻璃鑄磁气瓦气等法悉究焉余若造繩纜制鐘錶印書畫以及鍼鈕擺式等物聽憑學生擇習一藝精益求精不得有泛騖之心不得存淺嘗之見數年後凡各種日用之物皆能設局創辦推廣銷售之路擴小民之生計卽塞國家之漏也

一曰工程所工程所包者甚廣上則可富國彊兵鐵路之工程是也下則可厚生利用營造之工程是也故泰西各國莫不重工程之法然而習工程之初又與制作互相表裏如造石造瓦造灰造管造火泥造鐵料木料等法皆所當求否則不明其奧竅不知其精粗一旦起建工程勢必不能鞏固也且工程之中以築鐵路爲最要地之凹凸者務須塡平先鋪以石子架以木條後再以鐵軌橫其上其法極爲細密當令學生首以此爲務而營屋舍築橋梁造水閘浚河港開井塘亦必一一畢貫則遇有興作斯可參酌西法揆度時宜而並無煩洋人之指點矣一曰機器所西人之於技藝𨿽一絲一忽之細無不賴機器之功所由物美價廉商務日旺也今欲推廣機器使工人盡造其精莫如設機器所以課生徒先學造模之法如鑄銅鐵造螺輪等模悉關緊要機器則以小而翦銅搓鐵大而織布紡紗以及打鐵鑪鎔銅鑪倒焰鑪與凡制造所必需者皆購備若干種安置所中備學生隨時揣摩並由掌教親爲提撕明其制作之功習其運動之法學有成效不特司機之職無須借異域之才兼可造成大小汽機運往各處銷售將見利權獨擅國勢日新何難駕泰西之上乎一曰種植所種植亦技藝之一也西國莫不講求故其新法日出如枯瘠之地轉爲肥饒髙亢之田轉爲濕潤近來更得用電新法凡各種植物設法施之以靈芽旣易於生發苗更速於長成此誠大有益於農務也今誠設種植所專格農桑凡土性之榮枯地質之美惡何種稻宜施潤下之區何種麥宜於亢燥之地如何壅田始不致苗而不秀如何培植始可以丰而多收水旱災荒宜如何綢繆於事先並如何補救於事後桑則用何法培護萎落方可無虞蠶則用何法養烘疫病方能盡免凡此諸法苟格以精心究以實力則種植之道自興焉一曰測量所西國格物致用半由於測量之功如測風雨燥濕寒暑則有表測遠近大小髙低平斜則有鏡然苟非習之有素安能用之得宜況制槍鑄炮造船非明測量不能準安機器置燈塔爲營造非曉測量不能行是測量之宜講明矣而且定重心法量物熱法光力力法量鏡中原光點法量气之多寡法量水晶角度法量電之彊弱法量電有阻力法量聲遲速法量力輕重法皆測量之學也凡廠中之總監工俱應深明其法方能勝任愉快否則不知利獘詎能動協機宜故欲培植監工之才則測量之學爲要焉以上十所皆振興技藝之學者也誠如是之分門別類運以精心則栽培旣得其宜技藝日見其巧其有能心角造成精奇對像者果屬有俾於國計有利於民生更賞以榮耀頭銜給以專利執照則風聲所樹遐邇狄聽其有不爭自濯磨以期爭名爭利者乎夫而後制造可以多夫而後商務無不盛矣

中國振興制造論

許象樞

形而上者謂之道形而下者謂之器上古之中國道與器並重故器用日備秦漢以後之中國重道而輕器故藝事不能加精皇古之世飛篷而作帆觀蛛絲而作网取火以鉆燧克敵以弓矢其創制之精蒙不具論卽以唐虞時考之棄作后稷精於植物學者也益作朕虞精於動物學者也臯陶作士精於律學者也後夔典樂精於聲學者也垂作共工精於重學者也授時之羲和精於天算者也治水之伯禹精於地理而兼測量者也觀州之篚以織文揚州之篚以織貝知紡織之利溥觀荊州之貢金銀銅梁州之貢鐵銀縷知開礦之利饒降及成周𨿽酰醢之細醫卜之雜莫不設有專家周禮一書可考已後世聖賢如孔孟之徒知天下之器用已備也於是專務道徳謂人人親其親長其長而天下平一切技藝之事不復詳載六籍啟天下奇技淫巧之風又經七國之亂嬴秦之火古人之遺言往訓遂蕩然無存其傳萬一於灰燼之餘者惟周髀一經及墨子均經上下經說上下四篇而已此技藝之所以日失其傳而不能與西人爭衡也泰西風气之開較中國爲後紀元前二千四百餘年希臘有士曰大利司摩擦琥珀能引輕物知琥珀有气吸之曰琥珀气此爲格致之鼻祖至於今日言天文者精奪羲和言制造者巧掩倕般輪船火車瞬息千里火炮水雷無堅不破醫則剖腹斷足較華佗而尢奇畫則以鏡攝影比虎頭而更肖商務之盛冠於五大洲而莫之奪此豈泰西之士用心獨密致力獨專哉上之人有以導之然也泰西各國書院極多查徳人花之安所著西國學校𨿽農政船政通商丹靑樂律格物罔不設有書院技藝特其一耳分爲十二門一課金類謂舉礦中所產金類數十種詳其冶煉之法二課陶煉謂制石灰制各石膏器制磚瓦制玻璃器三課石作謂取各種石坯治理各石雕刻各石及斲磨玉石四課營造謂污作木作油漆裝裱五課配合歸當之法課謂制鐘鏢並各小機輪制各種樂器制各種醫具制各磨輪六課煉各種引火物謂以木制彊酸制紫炭制巴麻油制松香煤烰制各气燈提硫磺制鎗口急造火藥七課制元明粉朴硝白礬靑礬各種顏料八課制造謂制各種絨絲綫洋布綿花並紡法織法漂法染法配色法裁縫法各種衣鈕法九課屠解謂論宰生物論剝脫硝艸制革條皮履鞍墊制毛刷骨器脂燭膠料番咸十課紙作謂壓印及一切活板桐板石板陰陽紋圖像下至紙偶要具十一課糧科謂制各種酵造大麥箄葉葡萄汁釀果彀酸醋十二課論制糖法謂何者宜蔗漿何者宜蘿卜每年春秋二季考課學者須畱院三載方得與考三考而不見錄則出之考取者由院給憑任職行事泰西各書院例皆如此不獨技藝然也中國自咸同以來各省添設西學館制造局不可謂不多不可謂不久而卒鮮精通技藝之人能自出心裁創造一物者非華人之心思才力不逮西人亦上之誘掖獎勸有所未至也

中國而欲設立技藝書院宜廣其門至類舉凡天算輿地化學光學聲學電學醫學气學水學火學重學植物學動物學胥在乎內而不囿乎花之安所述十二門至振興之道亦在乎上之誘掖獎勸而已天下惟上智之人爲能立志不搖自中材以下必利之所在方爭趨之如使下習技藝而上不重焉是名誘之而實沮之也安見其能振興哉故欲振興之必竭力誘掖盡情獎勸而後可請言其法曰精選藝師學藝之不可無師也猶水之不可無源無源則水立涸猶木之不可無根無根則木立枯中國欲興藝事宜令出使各國大臣延聘名望素優屢考上選之洋人來華教習又令經商外洋之華人選聰俊子弟入外國學校肄業年滿則由該國家考校選列上等卽令來華充各書院教習凡公侯大臣之子弟亦必入院肄業各習一藝以爲之倡則人皆知西學之重而風气開矣曰開設藝科泰西風俗大而刑律軍政小而測量圖繪皆得考選入官是以講求日精中國取士文則以經藝試帖武則以弓馬刀石不嫻此者𨿽有異能奇技無由進身士所以不肯用心於藝事也今宜特開一科習各國之語言識縱橫之大勢者入總理衙門當差備出洋大臣之選習律例者入刑部習武備者入兵部習營造者入工部習地學入戶部習商務習制造卽以用其所長派爲中外各局總辦餘如習醫學習植物動物等學𨿽不必特設多官亦宜賜冠帶以尊榮之則天下之士皆歆羨愛樂無不用心於藝事矣曰厚賞藝士泰西重藝由來已久英人哈力遜以度時表泛大洋海能察經度英王酬以金錢二萬歐玲能以鹽水變淡水英議院爵紳以金錢二萬畀之法人佛爾陀作大電池法王賜以金牌又金錢六萬戴開創照相法法王賜以金錢每年一千二百以終其身此技藝所由精也中國宜仿照此法如能獨創一器便民利國由國家撥大賚之並給以文憑俾獨享其利或五年或十年或數十年近有立以化學法煉銀朱呈請者合肥李相國給予憑據準他人不得就近仿造得之矣曰歲開藝會泰西各國之設博覽會也非以是炫異矜奇誇多靡也藉以知各處之出產何如日本自仿效西法以來屢設賽會故出產漸精中國十八省所出之貨十八省所制之器不爲不多宜於京師開設一會評定其優劣優者立予獎賞劣者宜直抉其獘使再詳求至無獘而後已則技藝精矣此振興之法也誠如是則中國技藝不難駕泰西而上之安用借材異域哉

中國不能制造新奇之物有二獘

陳翼爲

自古帝王立政曷嘗不重技藝之事哉三古以上官無淸濁之分精而論道經邦粗而飭材辧器其位皆公卿也其人皆聖賢也豈有自詭淸髙薄技藝而不屑意乎書曰咨垂汝作共工是以技藝致卿士位也傳曰昔虞閼父爲周陶正先王賴其利器用也而封諸陳是以技藝受公侯之賞也孔子系易歷敍古先帝王制器之功且曰備物制用立成器爲天下用者莫大乎聖人上古之重技藝爲何如哉管子理齊亦重百工之事其書曰今夫工相語以事相示以功相陳以巧相髙以智事是以齊國富彊歷數百年爲天下雄古者百工之事官主其事智能之士竭其才巧故器用愈備後世官旣薄其事不以爲意而天下之人皆以工爲末技相率而不肯爲其爲之者皆椎魯愚蠢之人也以椎魯愚蠢之人安望其能創制器用以便吾民哉故三代之後不聞有新制之器間或有之亦鮮矣泰西諸國以技藝雄於一時日新月異而歲不同豈其民之智巧有過於我亦有教以督之有學以守之故能極其盛耳泰西技藝之學皆有學堂如中土書院之設以聚羣士使相觀摩以成其學也其書院之設有由官建者有由民建者有由教建者又分爲二院童子之院專課淺近文字之學六歲以上者入之卽古之小學也有成人之院分門別戶十三歲以上者入之猶古之大學也成藝之期多者五六少者三年皆視所學之深淺以爲之程大學所教者眾各執一藝不能相兼如文學則有格致算學書史文字各院凡國家及民間之擇師者於是乎取之吏治則有國政律例各院凡國家各部之員刑名之吏出使領事及律師稿房之職於是乎取之言語則有希臘羅馬歐洲西洲言語文字各院凡隨使翻繹之員於是乎取之武備則兵法營制及水師陸師槍炮營壘步隊馬隊各院凡水陸將弁於是乎取之其它礦務則有礦學醫生則有醫學分人醫獸醫二學天文則有臺地輿則有館音樂則有府樹藝則有圃分耕稼山林二學至於婦女亦有女紅之所以及瞽聾喑啞手足不仁之人莫不各授以相宜之事教以可行之術必一國之人無不得其用而後可此泰西之良法而中國之所無也抑嘗論之泰西所有之法皆古人之所常行特失其傳而人不之知因目爲西法耳按周官之制有學校以教其文有士師以明其刑有行人以致二國之命有象胥以通四夷之語有考工以飭器用有人以開礦務有醫師獸醫以治疾病有馮相氏保章氏以察天文有大司徒小司徒以講地輿有太師少師以掌音樂有稻人虞衡以講種樹有典婦工以課女事有瞽蒙以處廢疾凡泰西所有前古莫不備具誠本周官之意行泰西之法誰曰不宜通商以來識時務者皆以技藝爲重於是京師有同文館各省有制造局方言館船政局以養人才又令學生出洋學習以資遊歷以廣見聞才智之士始致力於技藝矣然尙不能自造一新奇之物者其獘有二試請言之一曰過分畛域各省之講西學所費百數十萬金方其始駸駸爲之不可謂無效及其人去位後來者以功非己出不甚爲意甚者省其經費裁其員數有並其局而撤之者爲之數十年棄之一旦功敗垂成良可惜也今宜於西學之事特設一官以統之當其任者必精通西學顧惜大體然得駕馭之方又宜久於其職以期實效一曰過事推遷出洋學生藝成回華則各省徵召不可不謂不愛材然業於甲授以乙工於木者予以金能者無以見長不能﹝者易﹞﹝此乎﹞以藏拙所學非所用所用非所學八股之獘又流於洋務矣今宜嚴定其令守炮船者不參局務主機器者不預度支勿以一人兼二事勿以專職遷他途果有不測之功與以不測之賞則人得盡其振興之道捨此二端別無良策此獘誠去推而廣之器用利則封疆固出產多則商務興制造盛則窮民亦得其利國利民胥在是矣

精藝術

彭玉麟

西人之所長者技藝耳中國爲人才數豈無智能之士與之並駕而馳者執業不精故讓他人之我先耳西人每制一器專心致志而爲之稍有苦窳必從而攺造之甚至守愚公移山之法父而子子而孫至再至三務期底於精而後已𨿽費巨金不惜也中國偶有舉動旁觀必從而擬議之阻撓之未睹其成先慮其敗故懷才之士亦不敢輕於一試技之所以不良也方今海防喫緊南北洋機器局務一體舉行循循乎有蒸而日上之勢然中國𨿽設其局仍倩西人以握其樞機彼爲我用而我寔爲彼用也竊以爲機器一項最宜講求爲類甚多而水雷火器尢關切要電報次之水雷有三日伏雷埋伏以待敵利於守也曰行雷曰送雷直趨敵舟利於戰也設伏雷之處又宜多設浮表疑雷以誤敵人令彼防不勝防而猶不足以破之也故行雷送雷濟之行雷之類不一大約以奧國所創之魚雷美國所制之箭雷爲最良送雷亦有桿雷索雷之分魚雷者形長而兩端銳或用銅前藏棉藥尾有螺輪中腹蓄气撥輪自行箭雷曾在天津造試其行較遲此皆遊行水中稍露形所謂多方以誤之也索雷者以長繩系曳於小艇之後或左或右直趨敵舟相擦而過則雷相觸而發桿雷者縛雷於桿端其桿連於梃首斜插敵舟之下發雷以轟之若募敢死之士平日操練精熟手眼敏捷何患不勝哉且今之對壘者先用槍炮其器以銅炮爲良又以徳人所制之克鹿卜炮爲最精而陸路行山之炮不若用十二磅彈炮其體輕其質堅炮手合膛且命中而及遠所配開花彈計藥一磅可及數十里之遙其彈可炸百餘片殺敵多而取攜便誠利器也至若水陸近攻宜用气球小炮彈配開花其功與十二磅彈炮同又魯國所造之墨疊兒魯士炮其形不甚大其用極爲迅速制如六門槍四周有八輪皆以螺釘綰之不用之時卽可卸置倘有失利分委而棄之不至爲敵人之資此尢可以戰可以守也洋槍亦有前膛後膛之分論運用亦前膛不若後膛之靈論修整後膛不若前膛之便然當殺敵致果之時總取其靈巧者爲宜若徳之馬地尼英之乃大法之查治布美之七響至三十四響後膛槍又徳之新制後膛茅塞槍皆屬可用其槍之機器不必過多亦可便於修理而後門火管須用銅托又須多備一副以備不虞但一炮有一炮之性質各槍有各槍之規模彈固分夫大小藥必權在錙銖務須自行制造庶幾操縱自如若一一仰給於人購諸各外國一旦有事起而閉糶之謀徒手何能禦敵又我能擊人亦必防人之擊我倘或以劣爲優以舊爲新不徒受其紿而寔受其害矣是宜選出洋學習之返國者或仿其式而造之或更心裁獨出以巧而爭奇精益求精日就月將彊盛之圖端在於斯邇來機器局制造槍炮業有成效而議者猶謂可以省費則將成之功敗於一旦獨何心哉電報一節本屬末事然有益於商民兼有利於軍國兵貴神速先發方能制人昔普法構兵普人於行軍處設電報而盡毀法人之所設卒以敗法電報之效彰彰如斯我國家版圖日廓各省距京都或萬里或數千里一旦疆場告急而飛章入奏廟算遙頒動經數十日恐有鞭長莫及之患查津沽爲近畿水道門戶宜先設一電綫由是而吳浙而閩而粵凡屬海疆及西北近邊諸要隘次第舉行無事以便商賈其利猶少至事關緊急乃見奇功近又有徳律風者如傳聲器亦藉電气以行數百里間直可通語斯有便之至便者也總之制器尙象利用本出於前民幾何作於冉子而中國失其至便之書西人習之遂精算術自鳴鐘創於僧人而中國失其傳西人習之遂精機器火車本唐一行水激銅輪自轉之法加以火蒸气運名曰汽車火炮本虞允文采石之戰以火器敗敵名爲霹靂凡西人之絕技皆古人之緒餘西人豈眞巧於華人哉吾深恐華人之大巧而仍自安於拙也

槍炮說上

薛福成

自槍炮興而弓矢戈矛之術廢戰陣勝負之數與前殊卽所以論將才者亦異古之將才傑出者如項羽之拔山扛鼎其气一世矣至若漢之黥彭蜀之關張唐之褒鄂明之常遇春傅友徳等皆以武勇顯名於時奪建奇績卽嶽武穆將才天挺百戰百勝而其武藝絕倫亦寔非一時諸將所及夫戰勇气也故自古恃勇而勝者十常八九今之戰則不然設以虓猛絕倫之將而遇快槍精炮不能不殞於飛鉛之下𨿽拔山扛鼎之雄亦奚益哉往者粵寇之亂將才輩出塔羅楊彭多鮑諸公出百死入一生撤去捍蔽立羣子最密之處而不避用能累戰累捷語人曰炮固有眼不吾傷也此亦倡勇敢之一法然究當聽天由命不盡以人事爲勝負且當時粵寇之用不過中國舊式槍炮耳否則西人所廢棄之槍炮耳若有今日至精之槍炮恐應之之法又稍不同居今日而論將才不外籌之裕鳩工之良取法之精操練之勤四者備矣善用之則勝不善用之則敗智勇固不可闕所以用厥勇者不同矣若夫恩威兼濟賞罰必信法令簡肅寔用兵機要所最先此又古今不變中外不變者也

槍炮說下泰西諸國槍炮之精不越四端曰力之猛也發之速也擊之準也至之遠也諸國竭其才力物力苦心經營者數十年遂於猛速準遠四大端各有極至之處今其雋士巧工覃精研思者當未已也或謂果若此則西國四端之精進將終無已時恐復閱數十年今日所謂精槍利炮又成廢物矣余謂不然凡物生長各有止境人之長七八尺而止象犀馬駝之巨逾丈而止千年謂古木髙數百尋而止西國槍炮殆已止於極至之境末由再精之時也何以言之今日至精至利之槍炮如欲再加其猛必有轉移重滯之病有不能多開之病如欲再加其速必有子藥驟竭之病有不暇命中之病如欲再加其準必有運掉不靈之病有應機遲鈍之病如欲再加其遠必有目力不及之病有子力墜下之病是故欲加一端之勝或反爲三端之累且過求一端之勝亦必勢有所窮利不勝害此余所以今日之猛速準遠爲不能不止之境也若夫隨宜而變通之相幾而損益之造者用者無時可已之事乃其範圍固莫能軼矣或問百世以下事久而述遷機熟而智生倘能別創新法以制槍炮則槍炮可終廢乎答之曰理固有之然此究在百世下非余所能懸揣也

利器

李提摩太

嘗觀於壯士之赴斗以有器與無器校則有器勝以利器與不利之器校則利器勝匹夫杖劍𨿽被褐懷寶而暴客不敢睨者气奪於所畏備豫於先事也中國比年以來講求制敵之利器各省所購新式前膛後膛大小洋炮不下數百尊所購所制之新式後門洋槍不下數萬桿其餘水雷及師丹石炮船均已逐漸購備禦西人𨿽不足禦東人則有餘矣然西人所以誇詡日本日本所以挾傲中國者則彼有鐵甲船而我無之也聞日本定購鐵甲船三號原質本系木船其上面蒙鐵不過厚三四寸其馬力不過二百八十匹其價不過每船三十萬金非眞鐵甲船也又聞外洋鐵甲船最大者其機器有一千五百匹馬力食水太深中國口岸恐難購用船價之髙下視船之精粗大小厚薄新舊爲準的其式固各有不同其價亦難以懸斷非由駐洋明練之人員精心考校無從得其要領姑就一時濟急之用約計之夫日本三船之價不滿百萬今中國誠能籌銀三百萬兩則視日本已三倍有餘矣就中國口岸相需之船大小參用少則可購四號多或至五六號非必用之以摧敵也但使得此利器坐建無形之威則假托者自然而气餒旁觀者亦竦然而神驚不待兩陣交鋒可以潛消鄰釁已省無窮之費否則欲彼騁所長其勢必迫我以交鋒否則彼所購之鐵甲船三號其究亦必取償於我此中之得失利病不待智者而矣欲𨿽然當此經費支絀之際卽尋常用度已日不暇給何能復籌額外巨憂時者知難設法不得已而爲籌借洋債之一說夫使中國果萬無可籌暫借外資以展大計固無不可惟外洋諸國如土耳其之顚危西班牙之貧弱日本之困匱皆爲國債所累甚者罄歲入之不足以供息銀於是苛斂橫徵而內變疊作中國債項僅逾千萬近年各省關銀額爲洋所分已覺異常耗竭況西徵之餉銀借息加重至一分二釐西人遂視爲成例不肯少讓設因累於輸息而展轉加借十年之後積累益巨利不勝害不可不愼也然則洋之難借如此經費之難籌如彼利器終不可致乎謹查光緒二年部撥西徵餉銀二百萬兩由庫存四成洋稅提出批解仍劃各省應解海防經費之半分年歸此誠轉移之妙術也計此三四年中所省之息銀已近百萬矣夫庫儲重原所以備緩急非常之用今鄰國之侮甚於回寇海防之棘重於邊疆可否援照成案撥發部庫存銀二百萬兩以爲創制利器之用仍以滬關二成洋稅及粵潮閩浙江海五關四成洋稅之半分年補劃如此一轉移間則以海防之費用之海防不待籌撥於各省而帑項無虧缺之虞不受盤剝於外人而器械有克期之舉再援照同治十三年籌辦江防成案截畱長江三關四成洋稅一歲所入幾可敷三百萬之數其養船之費則各處所解南北洋之如無缺額尙可勉供其駕船之才則江海水師宿將與出洋學生武弁藝成而還皆可以備遴選且中國所造之木輪兵船如無鐵甲船以相依護亦不能以成軍木輪得鐵甲而气始壯鐵甲得木輪而勢益張也古人有言器械不利以其將卒予敵也將卒不練以其器械予敵也是故有是船卽不能不利兵不能不選將而欲駕馭將領日起有功則推擇統帥尢其至急者矣或曰以區區琉球之故而勞玆費可乎不知日本所圖並不在琉球也我之所重亦不在琉球也設今日本復封琉球而利器之購遽爾中止則彼愈有以窺我之因循或且伺間思逞將我以不得因循之勢誠及此時毅然振奮特發重資入西廠訪﹝善﹞﹝期﹞式訂期定造彼西人必先動色相告傳播遐邇固可稍戢其揚日本抑中國之心日本聞中國之有備也亦必知難而退或者器未至而彼先服也此古人先聲後寔之妙用也

气球考

李提摩太

气球一物古無所紀惟山海經載周饒奇肱等國有飛車之制空中遊行日可萬里而其制未詳亦並無气球之名自歐西各國起意制造以備寄信探敵之用而其始造之人亦未能精卽今气球之濫觴也迨後愈制愈精遂爲西國之獨步玆僅考其始制之法愈進愈上者以備大雅觀覽焉按古時希臘羅馬諸國曾有空中行走之物而無寔在之確據只傳聞口語而已自唐時至時代數百年間西國人生有妙法欲於空中飛行者造成圖畫至今猶存而殊無气球之名气球之制寔始於法國人士在乾隆四十八年時制造也是人孟姓兄弟二人始造紙以爲一國之用者後乃思得一法作一布球髙三丈餘下有口於地上燒柴艸使其焰之气自球下口入滿自然上升甚髙然逾十分鐘卽落去原處四五里許名之曰火球緣气裝滿球腹則球熱熱則漲而輕故气上升俟時久气涼而縮與他分量同故落後孟某又訪格物家詢問有何法可使球之不落有古之者曰球下綴人仍以火生長使球熱或可不落格物家曰否否不如用輕气裝入球內自難落也乃以紬制一丈三尺之球又恐其泄乃於紬外抹漆一層又用礦鏹水鐵末子生輕气裝入球內法京中人聞是气球爭先焉乃以放炮爲號示人來看球升三百丈逾三刻許又落於鄕村間去京師五十里村人見從空而下皆不知何奇物爭以刀斫之尋卽破壞時正夏令也自此始有气球之制焉至秋又制一球下綴以簍置雞鴨羊於內球上升百五十丈未幾又落雞鴨羊無恙至十月又放球人乃敢坐其中上升亦無恙至臘月又造球二丈七尺髙內有舌通於外仍綴以簍簍中置土袋焉若上升過輕則搦舌使輕气由上放出卽微落倘落甚速則撤去土袋中土球卽輕而復上矣至是孟姓兄弟及格物者一人共升覺悠悠揚揚甚穩適髙二百丈許逾兩點鐘始落於鄕間去京師九十里方其下落之速也孟某急將土袋撒去時見日已將沒矣乃球下去土袋旋輕而又遽上升恍日光仍懸於空尙未落焉以此可知地形亦如球之圓云自此歐洲各國皆講气球競欲上升矣去年有已故之美國人計其乘球上升曾二百三十八次云初升之時勢甚危因之跌斃者亦不少惟英人乘球上升受傷至今止一人而已當年美國有人制一球甚別致制一簍於中坐人周圍系以小气球四十七圓亦裝以輕气乃分量過輕不能落大懼始以刀刺球放輕气出乃落後英國人請格物家考究空中髙下之气分濃淡下方之气濃上升十五里以上過淡而且寒手足俱冷如冰至咸豐年間英又有人考究此气乃知過十五里以上气太淡不足用人在上如屏气而不能出又過寒故甚髙人不能堪也西國此球爲軍中用者多如欲知敵在何方無慮甚遠升髙已可觀見如俄美法等國每於交兵時常用之昔同治年間法都被徳人圍困內外不通乃將各處信件百餘函並列墻上以照像法照成一小紙封寄鴿項然後乘气球上升出圍於球中放鴿各投所之皆能達由此觀之气球之有關於探敵通信之用大矣再气球之外又有空中下落之利器形同傘𨿽去地五百丈落時亦悠揚飄蕩不至撞損此去年事也又從前气球在空中遊行皆順風力而不能自主今各國又生別法制一球在空中由人爲主欲東則東欲西則西且不懼風之逆焉然式樣甚多皆各借其气之力以爲遊行近十年中電學中已生出若干妙法格物家欲借電力行球在空中亦有小效將來後之學者精愈求精其大效必有可觀者焉

制造危言白人照函登名來函論進口制造機器之獘領事派扣君意見最遠所言殊爲可信近在太毋士報中所著中國度支論末節所言尢足見其慮之遠思之深忠心之誠也商務公所派之特特君如能細辧派君所論不顧一己之私心而爲一國之公利則余有厚望於特君矣其論末節曰英商初聞總加進口稅之法必以利少獘多視之寔則除疋頭進口應另擬妥章免被中國本地紡織之布所困外其餘不必過慮云云此卽保護英國工業之要領也中國現擬將所有紡織局制成之貨槪按價值百抽十一層特君奉有不能允從之命殊爲可嘆若能允從不特無害並有大益於英所織疋頭惜上海西商愛國之心已爲金價昂貴而滅盡其所爭之進口機器無非因中國工價較廉利己而損英國之工人耳此等股東但求私囊充飽至中國之稅則整頓與否尢非所計也昔上海西商爭請中國務須準將機器進口余通盤合算每以此請爲淺見歐格納公使卸任回國時道出申江亦謂機器進口恐非西國之福也英國所養水陸各軍專爲擴充及保護工業起見所費不貲今若以我英向來制造之物而令人皆能﹝以﹞制造以奪我利是自作孽也機器固準進口矣其如無人工進口何中國工價之廉其爲害於亞美利加及奧大利亞各處非盡人知之乎噫私心利己之輩或未知其所行將有大害於英國工業及其知也再欲補救恐已晚矣自中國開設廠局以來意國各廠所有工人歇業者以百計西商在中國設廠章程尙未妥定及其旣定恐中國官辦﹝各廠﹞已著先難而奪進口各貨之利此尢不可不預爲籌及者也西商現欲在中國自行制造所有從前辯論中國官局所織之布有害於英國疋頭之處玆則絕不提及抑知中國多織一疋卽我國少銷一疋銷路旣阻出貨必減將來船行受虧姑置不論我國所有各廠不久已將停閉致工人無處營生也今爲保護工業起見宜於中國擬加稅則值百抽十之議先行允從我願議院工業委員從速計議不然則徳國制作貨物奪英人之利者英人深以爲患豈華人所制貨物獨不足爲英患乎玆有一事請申說之足徵餘言之不誣此次機器準進口至中國者寔日本代各國所得之利器而日人並未在中開設廠局推原其意以日人與其在他國設廠爲他國所控制不若在本國開廠自行制作之爲愈也其意甚善其忠君愛國之心尢可嘉也

按西人之忌妒我興機器以奪彼利其言如此而中國人猶有以機器爲不當興者豈欲保護西商之利與權耶噫英人論機器不宜進中國

英人某君來函駁某白人所論機器進口之獘玆特照錄於左

上月二十九日貴報所登某白人請特特羣君及各英商於紡織局一事務須不顧私心而爲公利一函觀其前後所論大旨以中國多織布一疋卽英國少銷布一疋是以英人若能不求利己而損本國之工人未始非英國工業之幸也所論如是其不寔處已可槪見今試申辧明白以開該白人茅塞之心也凡述一事無論白人黑人必先知此事之情寔方可論說而信中述及中國現擬將所有紡織局制成之貨槪按價值百抽十一層特君奉有不能允從之命等語該白人若再加稍加訪必自知其言之謬矣特君此次北上專爲約條應得之釐金利益並請中國於開設之廠局應抽之稅務須中西一律不得厚此薄彼有礙廠局盛行之勢特君此行僅爲斯耳此層該白人所訪不確姑置不論其所論東方英人若不與蘭甘斯夏工人爭利則工業保矣英人卽不與之爭利其能保他國之人亦如是乎日本紡紗工業共設廠七十處豈能爲英人而停工乎印度一國他屬之印度姑置不論卽英屬之印度亦豈能不與我工人爭利乎至我向制之貨物﹝今令﹞﹝令今﹞人皆能制造以奪我利等語尢爲不解當今之時非機器非爭利不行矣

無論制造何物必以人地兩宜之國獲利最多此定論也𨿽至白之人不得易我言矣再爲保護英國工業計宜於中國擬加稅則值百抽十之議先行允從等語中國所制貨物固已重稅保我之工業矣其如日本及東方他國所制之貨物何暇使英人果不在中國開設廠局人人不敢急於求富惟此事有利可圖詎能阻止華人設局開廠乎

英人於將定棉花章程若不從中取利他國人未必能不爭先取勝英人所以致富者爭貿易場中應得之利耳白人豈猶未之知耶且蘭甘斯夏工人旣系英民𨿽情形稍攺必有所以營生者也日本在上海設廠之意業已中止一層白人誤之又誤矣日本未嘗不知上海設廠獲利之厚卽思舉辦但因俄國動靜究竟如何尙未深悉通商條約亦未議定目前受官長約束暫不開設﹝今﹞﹝令﹞特君所供之其有關系於我者卽有關系於日人果能辦妥如願以償日人仿行意中事也駁英人論機器﹝不﹞宜進中國

新出水師測炮綫鏡爲某兩書院之山長一名白亞一名斯曲勞特者所造此鏡業經英國海部納用徳意土瑞及﹝智利日本﹞巴西阿琴打立伯勃力等國水師或已配用或在試英國阿姆斯曲朗公司專代各國購辦測炮綫鏡已將此鏡在公司所造之名吉野名白蘭哥愛開來達名飄愛諾司愛立司三快﹝船﹞﹝報﹞配用其測法系將遠物用回光鏡二面照出兩形復使兩形透過水晶二塊照在另有之回光鏡二面以便測炮綫人察看一形露上半節一形露下半節故測炮綫人僅見兩半角欲將此兩半角並爲一全角但須用三角晶代某半角則炮綫遠近卽可由三角晶查出矣測炮綫鏡

美國少將馬理司在本國搜費司報揚言牢忒照相新法爲益甚大其子官居少佐由印度請假返國一日乘馬不備傷及於腦兼及其臂並因腦病莫測其臂傷之所在而臂腫愈甚少將萬分焦慮欲查傷原時病人不受苦楚之法惟有牢忒照相機探之始知臂骨脫節非骨碎也後腦病旣愈遂用麻木藥爲其接臂骨柰臂腫過甚又莫測其究愈與否因復用照相法以探之始知平復如初少將因言自今而後無論何處醫院皆宜備用牢忒照相機器云照相新法

俄國造船技藝日有進益𨿽造巨大戰艦不復假外國造船所購造惟制鋼板之法未能悉知故賴美國代造俄國海軍省每以爲憾焉近有奇說據美國必之馬回報云伻是兒巴爾亞州卡釐爾公司本以造鋼板頗有盛名前二三年欲謀銷路於地球遂簡派精熟技藝者分赴各國俄國政府佯謂試用該公司所造鋼板若確有效精美可用然後更多仰給之先囑造鋼板艦載重千百七噸欲以充洋艦用乃簡派海軍大臣駐該公司爲監督工事該大臣旣抵美公司有駐美俄使署官時來相訪而該大臣善視諸工場考察造鋼板祕法甚爲精密遂使公司起懷疑之念如是約八个月所造鋼板艦可已成矣本年五月駛往俄該大臣亦言歸故國矣公司始悟俄購鋼板艦欲探其祕法寔同欺騙手段然悔之已遲矣聞該大臣淹畱美國派專使往俄日夜兼行具報所探知之法夫美制鋼板冠絕五洲各國所稱意俄能探知祕法則精巧旣得矣設機密之事一旦暴露於江湖必驚動美國彼海軍人士能不惶然也哉俄人探悉制艦法

法國水師兵官新創一光謂之爾辣脫曲辣伯西語捉鼠籠也光其用處經某報錄登如下某日傍晚五點鐘時法國派駐地中海水師由馬賽開行僅畱滅魚雷船名福松者在口內飭令於水師出口後三點鐘再鼓輪往尋福松遵於是晚八點鐘起錨追尋將船上各燈一槪吹滅但用此新創之光初水師駛行方向船上無一人知之者而於半夜一點鐘時福松已尋到水師並同行焉所謂爾辣脫曲辣伯光爲物不大放在船之後稍輪船上面用此光時船中不可另點他燈其發出之電光船之左右外人均不能見惟有對船頭在於一定情形但尋船者知之能見此光耳藉此新法夜間並可放號而尋常放流星及放閃光之法遂不足用因轉能使敵船知我水師所在之處也船上有此新光卽使他燈均滅亦能指引各兵船排列一行𨿽在海面最危阻之緯度亦可無患其光僅法國水師中有之歸福松船主又一發誓之於其船某兵官經理一切其光貯在船中格外一房內房上鎖匙船主執之觀其防範之嚴密恐爲外人所知亦足見法國海部之鄭重此新光也尋船新光

法國新造一器可破水中所埋炸藥及魚雷等物惟此器如何造法外人莫從知之頗覺詫異屠瑯地方試此器果合式如法人所自道者則魚雷船但須裝配此器駛入埋設炸藥之處可保安平無事以炸藥皆先炸燃不能爲患若是則攻守海口之法必須另行更張矣法國海部用此新器否各國莫不急於聽候消息也破水雷新器

泅水人中𨿽最有歷練者亦不能入水之極深處何也曰水愈深水之壓力亦愈重也有瑞典機匠名活漏者承招包撈某沈船因新創一機使工人在水深處作工其身之周圍情形如人露天地窟然所謂新機系一鐵管數節接成共長一百八十四英尺管之一頭放大封固此放大之一頭內能容數人在此作工管內有軟梯工人入管扶梯而進管中工房有窗若干面俱以厚玻璃磚爲之緊合至不漏水鐵管之外懸有電燈明燭幽微使工房中人得見窗外各物管內配有機桿各具藉此可拉住或砍斷或鉤起或綁縛練條繩索等件皆得自管內任便轉動是故管內之機桿各具其轉動與海底奇獸之手足無以異也機底附有壓船重物使機沈入海底及至底後復可藉此停住不移也泅水新機

徳國克虜伯廠有機器工師造一種炮以紙爲之可以捲舒分量極輕可爲軍士包裹之用炮口徑大五个生特邁當據聞五个生特之鋼炮尙不及此炮之耐用水陸險阻之區林木叢雜之境用此炮最爲合宜徳國新聞紙言此炮於步隊學堂試演甚爲適用皮炮之後又有紙炮是眞匪夷所思矣紙炮新制

電學家叨克士近以電气煉鋼堅硬故恆以所制之鉆鉆鐵板較以常法所煉極堅之鋼鉆迅速倍之後用大顯微鏡細加審諦若新發於硎無少損其鋸截鐵若泥沙其鑿能鏨開寬英尺一寸厚半寸之鋼條六次又厚二分之鋼板一次而鋒刃不刓用制刀七割一分徑之鐵絲直如棉綫此皆眾工程師所歷試而無爽者聞其鍛法以燒紅之鋼淬於通電之水令電气透過如電鍍者然其法有益於匠作不可勝計電制堅鋼

徳國機匠名威聚餒者新得一法如法泡之鍋鑪所用之煤可省五分之一不用鑪墊鑪門而無气其法二年前曾經試頗稱合式現今久驗愈覺其精矣凡煤非屑屑與養气相並所發熱气必不能足威聚餒之法以煤研末將煤末盛在布袋內由袋倒入篩中篩用水輪轉動另用風將煤末陸續吹入鑪內屑屑均燃是以火力足而气消照此法一人可管數鑪所最要者布袋須常裝滿如欲另添火力但加風及輪轉加速耳省煤法

少佐愛爾勃革黎無司先於福托格蘭飛克照相時報述新究水底攝影之法嗣巴西國水師船長名卜易鐸者亦著論說載諸某水師報中玆將革黎無司所述錄下水底攝影固非新法然昔所試驗者悉未合式一經成功無論何等海底工程水務機匠卽有一定不易之法以核算之旣可看船底卽船不能入塢亦可看又可查察暗礁其於水師海商均有大益也且用此法不特可察看海底卽海洋深處之活物艸花復能攝其影而考究之水戰之時藉此可定位按設雨雷炸藥以及堵塞海口所需之鐵練木料等物惟此海底照相器具欲其使用合宜有二要事須知要事維何曰光力必足照相之匣必密縫絕不透水耳按卜易鐸所用之光系得諸勃恩司頂造法之電燈其法五十縛爾得電力及五愛母配阻力燈置箱內配在泅水人之髙帽頂上光發出時系三角尖形照在箱後面之回光鏡上復經過前面之玻璃電燈所需之光可由小輪船上制電气之器具得之其攝影機器系一包探所用之照相匣封在五金匣內匣有玻璃窗裝在箱內附諸泅水各器具所用之晶有一螺絲經過不透水之匣使之轉動所有用此等器具試各效頗稱合式凡物隔三米突遠者照之如白晝日光之下無異攝影亦頗迅速也海底照相

中日交戰時船上所用木器炸彈擊中每易著火現有意國某號新得一不著火之物名安帖伯立克者宜作兵船上板壁器具及一切裝飾用業經該號將所用安帖伯立克仿制之磁器獸皮及各種木料呈請水師兵官及水師機匠次試頗稱合式由兵官將試情形具報海軍大臣飭令在司貝齊機器廠預備一切候派員復詳報再行酌核水師應否納用避火物

哈果近著一書名曰河務其書所論最有味者爲開挖江河所述各種挖泥機器內有勃開得蘭豆梯桶笛伯勃開脫杓桶搿蘭勃勃開脫鉗桶山特奔母伯抽沙具及袋杓各名目太乙恩及客拉特及替司各江遇大工程每用勃開得蘭豆客拉特江上有常川挖河船四艘其價自六千六百五十鎊至一萬七千六百五十鎊不等自設船以來已挖深二十六尺半至三十四尺不等其中有一副自一千八百九十年至九十一年每點鐘約挖八百立方碼合二百五十噸其在替司江上所用之四挖泥船值價一萬一百三十鎊至一萬八千一百鎊不等所有斯紅西挖河船值價二萬七千五百鎊用兩梯桶每點鐘就中能挖三百二十噸挖河船中之最有力者爲勃立司得爾之好卜挖河船值價三萬鎊每點鐘至多挖八百噸以上各江所用挖河船以山特奔母伯最爲得力立佛波爾海灣中所有之貿賽攔江沙用山特奔母伯挖河船兩艘一年之內有三个月祇用一艘共挖起七十五萬噸挖河船所奏之奇效以客拉特江最險惟所挖之﹝時﹞﹝晚﹞日亦最久遠一千七百七十三年前客拉特江水甚淺距格蘭斯髙城以下十二英里之處不難涉水而過但自遷去沙灘及挖河以來喫水二十五尺半之船只能在江上直駛至格蘭司髙城其往來船隻噸數之多能過之者惟惇倫立佛波爾及客第夫與太乙恩各海口耳加之河道挖深之後造船事務愈加推廣其江邊船廠現在能造甘班尼及呂開尼一類之船長六百二十尺六十五尺喫水二十六尺查客拉特江與水深而無風浪之支河相通是以挖泥功效尢顯惟此江如太乙恩及如常須開挖之江亦無定性其江水之深淺非江浪所得使之終守不移也其疏浚之道全恃陸續開挖不止惟此需甚巨幸江中商務加多尙能相抵無虧也開河利器

徳國伯林京城賽藝場近出新式气球西八月二十八二十九疊試兩次其球升髙至六十五英尺可旋轉行駛惟觀者之命是聽創制之人名胡爾佛自言曰無論風力之大風向之變莫不從禦故名爲從禦气球然未歷試尙難驟信球狀如橄橄其尖向風可減所受風力下系長方竹筐緊結不能移動其法甚移球身長三十碼球腹對徑十碼筐長五碼中置八匹馬力之小機器﹝推﹞轉風扇兩葉狀如汽船之暗輪葉或名鴨對徑三碼橫置於筐前以主球之進退筐底又有方式之舵大與筐等以左右之胡氏又造較小之气球數个已騰空五十三次西五月二十日曾於皇家气球操場演試一次其形狀與西班牙購以治古巴亂黨者無異從禦气球

歐雷拉在某報所載不以水而以火酒凝滯爲雨繼之以風法甚簡便夫雨之法故非創自歐君而其所載亦頗足觀其法以玻璃圓管髙八尺寸徑大四英寸管之半節滿裝九二成之火酒以尋常磁盆覆管用開水燉熱火酒未滚取管置桌上气卽凝結於盆成云而下小水點直條滴入火酒其水點大小不同就中徑大米立米突米立米突卽米突中之千分之一一米突合三十九英寸三分七釐中之四十兆或五十兆分之一逾時近盆處雲散水流凝處離盆稍遠此與海洋雲霄之理固無異也再火酒管及磁盆燉熱後若以暖盆忽易冷管中水气卽亂動若風然管中熱度四面無異故管中兩邊之气一升一降若以一邊凝冷將見管中之气運動攺向也試風雨

磁石何以必指北是爲千古難解之理至今尙無人通曉也夫地球之北極與磁鍼所指之北極自有不同何則地球之北極能永久不變磁鍼所指之北極則無日無時不變其位置而其位置之變亦隨地有定度現日本九州島四國之間得磁鍼所指之北極其差約三四度而北海道則自四五度至七八度故航海圖亦必登載此變異之差也苟置磁石仔細之必見指北鍼逐分逐秒有變動也英國天文臺夙究此變異之故遂知地中電气之與磁鍼必有關系之理至磁石之性質及其原理則今日猶不能明也又地中電气何由而起電气何由能感磁石亦尙無精確之說於是磁石學所論之北極果爲何物而磁石之與地震必有關系疑亦臆說耳日本近日精究此等學術而知磁石之變化寔與地震有關其說曰磁石之動搖於分秒之間有緩有急苟急之極則約六時至十二時間地必有震動如美濃之震及其餘地之震無一不然此由寔而得之事日後益究其蘊奧則庶幾於地震之災得以預備矣磁石變動與地震相關

駐紮雷伯息格之美國領事奉政府之命飭令查報徳國新造用電气耕田之法旋據稟稱新造電犁旣甚合用又較節省等語查耕田用水气之力已三十年於玆而近得電气耕田之法較之用水气又勝一籌以其旣便宜又輕巧又易動加之機器發出之力又能行之較遠故也玆將電犁約略言之電系耕田頭各配一使所耙之槽耙至盡頭管人但換坐對面之位以免轉之難沿耙之槽安一煉條用三地錨在田之兩頭拉緊起錨時但轉錨之機桿錨卽從地內取出再一運動卽遷至第二槽錨已安置如前再到煉之端頭卽擡起向他邊再將電气倒轉卽向對面矣此時煉已通在黎之下面用能轉動之柄將煉軋住拉及煉條使復運動及回來已將煉橫放備耙第三槽也輪來回運動由管車人經理甚易毋庸離座其全副機器需用之人僅一管鑪人一管車人一副手耳所有電箱另裝一車其運動電箱內電气所需之力無論何種帶輪之汽機或用水力亦可自八匹至十二匹馬力復有電气二根將電箱之電气運至上之電機其綫分段用輪閣起免致與地磨擦也上之機受電而動使拉住煉環之輪隨之轉動也凡耕田不多用小兩頭各配二耒每耒之前有一鋤以備掘土之用無論地如何結寔卽有土塊亦能掘槽至十寸或十一寸深亦配有松土機器此器配在鋤後能松土自十四寸至十五寸深但並不將土翻起若所種之田廣大則須用之二頭各配四鋤十點鐘之久能結寔田地八畝至九寸二分四深價每畝一元二角九分若用牛每畝須費二元七角四分云電新法

卷六十三工政三工程

請修鐵路疏

準良

爲富彊之策鐵路爲先敬陳管見請飭廷臣會議舉辦恭折仰祈聖鑑事竊查光緒六年前撫臣劉銘傳請開鐵路以圖自彊嗣後總理海軍衙門王大臣議於天津一帶試辦鐵路其於鐵路利益均能臚陳確實包舉無遺比以眾議紛紜莫衷一是加之巨款無迄未興修奴才愚以爲鐵路在今日實致富之良規自彊之首務利權所系約益於國者六便於民者四敬爲我皇上縷晰陳之鐵路先榦而後枝由天津至鎭江至漢口過江西而達廣東爲一路由蘆溝橋下保定推及太原以達陜甘爲一路地多平坦成本必輕道出通衢得利必旺不惟收養路之經費實可裕無窮之餉源此國之利一通商以來門戶洞開藩籬盡撤彊鄰環伺隱患方長鐵路一開則聲气聯絡呼吸相通百萬之師一呼可集徵調無慮倉皇轉輸無虞艱阻赴敵應援以靜制動用兵之速孰便於是此國之利二北地毗連俄界海口公諸各國畫疆而守則防不勝防分段策應則費不勝費鐵路開則裁兵節餉並成勁旅劉銘傳原奏所稱合十八省爲一气一兵可抵十數兵之用將來兵權將權俱在朝廷內重外輕不爲疆臣所牽制者此也此國之利三內地礦產未經剝削苗旺源長煤鐵尢甚鐵路開則運機器以興辦采西法之煎鎔開未盡之地卽所以杜已出之漏此國之利四海上用兵慮梗漕務幹路旣成則南漕百餘萬石由鎭江輪船溯江而上不五日可達京地辟飛挽之坦途兼可省挑運之浮費此國之利五和局旣成勢須裁撤兵勇一旦多出十數萬無業遊民最易滋事若興辦鐵路則攺勇作工可杜隱患此國之利六中國物產之﹝盛﹞﹝甚﹞甲於五洲徒以工艱運貴其生不蕃其流不廣鐵路一開則機器可入重貨可出山鄕邊郡之產悉可致諸江岸海壖而流通於九洲四瀛之外銷路暢旺商務繁興其便於民者一土貨暢行用工斯眾工作旣盛養人斯多且幹路人物輻輳沿途支流必旺列肆之賈執鞭之徒生計甚寬無慮失所其便於民者二幹路所需除機器車頭勢不能不購諸外洋其鋪路之鐵架鐵之木以至客車貨車所用木質鐵料均由各幹路就近釆辦設局鼓鐵是此項巨資銷諸外洋者十之二二散諸內地者十之六七也其便於民者三比年水患頻仍賬務接踵祗以路遠運費𨿽有丰獲之區莫收補偏之效鐵路通則千里雜糧日夕可至官賑義賑舉易措手其便於民者四夫事固有利興於此而害隱消於彼者鐵路興則國勢振而自彊之事可徐圖查劉銘傳原奏有云俄人所以挾我日本所以輕我者皆以中國守一隅之見耳若一下造鐵路之詔顯露自彊之機則气勢立振不獨俄約易成卽日本窺伺之心亦可從此潛消斯言也以今日之事局權之蓋亦不幸其言之億中矣自來非常之舉難於圖始而易於樂成西國鐵路初興拘成見者何嘗不極力阻抑迨利獘大明始恍然於前此浮詞信非確論故在今日稱不便者非坐井觀天之見卽瞽人捫鑰之談二者舉無與於國計民生之大也擬請飭下軍機大臣總理各國事務衙門大臣會商開辦惟庫支絀勢不能不借資商力創修伊始勢不能不招集公司應請簡派大員董司全局詳定條約章程期於利歸中國而杜積獘總之鐵路開則洋易集洋集則邦交自固邦交固則和局斯堅以此爲致富始基以此爲自彊進步誠安危大局之樞紐也奴才愚昧之見是否有當伏乞皇上聖鑑謹奏

上條呈時事疏

張百熙

一內地鐵路宜急招商興修也海洋長江之險外洋與我共之一旦有事夷艘縱橫海面進據長江勢所必至我之徵調轉運在在梗塞所恃者但腹地陸路耳然陸路不過車馬迂遲笨滯曠日持久勞師費財戰守兩無可恃查自湖北漢口經由河南以抵京師號曰中道計程一千三百餘里路皆平衍又距江海甚遠就此處修造鐵路極爲要著前湖廣督臣張之洞已遵旨陳奏因巨寢議此次徵倭之役徵調兵餉以南北修阻轉運遲論者皆嘆息於中道鐵路之不果行今擬請查照張之洞原奏攺由招募富商集股興修如商股不敷由戶部於償倭兵費借項下挪以足之有事之秋運兵運餉期可至旣無長遣戍役之苦更無千里饋糧之憂且中土幅員遼闊各省防兵不下數十萬皆分處屯紮稍爲移置卽形空虛故偏隅偶有蠢動臨時必加招募而新招之勇亦未必遽能制勝今造修鐵路於幹路之外又多修支路此處有警卽馳調各處防勇屯集一處他處有警亦然正如常山之蛇首尾相應是不煩招募而兵力自足更不必另籌增兵之餉而所用皆熟練之兵不特此也平時內地貨物行旅由江達海在商民𨿽時懼洋面風觸礁之險而貪其迅速無不由輪船裝載計每年水及保險銀兩無慮數千百萬均爲外洋人獨擅其利中國財源日耗實由於此卽以海運漕米而論倘遇海氛不靖洋商包運必加保兵險費不僅虛縻帑項更兼挾制多端上年因倭人倡亂海運不便卽將江浙漕米攺歸折色此近事之可證者今造修鐵路人情就安避危貨物行旅誰不爭趨可以收回江海輪船水之利而官運漕米更無論已現在外洋又創造新式極快火車其不憚精益求精者彼蓋深悉富彊之策首基於此也惟此次張之洞原奏估值中道鐵路須費三千萬金議者猶謂其興修之時將不止此數蓋以中道經由黃河每道鐵橋大者動以數百萬計所費不貲而黃河遷徙靡常更恐舊橋旣歸無用新橋又籌維艱極爲可慮而無庸慮也查俄羅斯所修鐵路中隔黑龍江卽由輪船接運其外洋各國多有如此辦理之者擬請旨飭下湖廣湖南督撫臣相度地勢可否仿照外洋用小輪船或快船接渡以省橋費而占利涉繪圖陳奏恭候聖裁如議者以中道里數較長需多而集資不易卽可攺於東道興修計東道自江南淸江浦經由山東直抵京師不過一千六百餘里所過黃河水面亦不如中道黃河水面之寬較易集事其興辦一切事宜應令張之洞及江蘇山東撫妥議奏

聞

一鐵甲兵輪宜勸華商之在外洋者捐貲購辦也外洋之鐵甲兵輪駛來中國保護口岸不必盡屬官輪多有洋商自行購辦者擬旨飭令出使各國大臣勸諭外洋各口岸華商醵貲購辦鐵甲兵輪視其捐資之多寡優加獎勵予以實在文武職官其兵輪管帶各缺並由出使大臣就各華商中擇人奏補或由華商公舉以資得力無事則保護各口岸華商有事則調赴中國以爲南北洋防衛之用不獨可以節省官且平日購備臨時調用外洋各國不得執局外之例多方挾制洵一舉而兩得也

一軍械子藥宜設局添造也上海天津各處𨿽有機器局制造軍械而有事之秋每每星夜加趕造尙不敷用擬請於京師保定兩處添設機器局制造火器軍械如上海機器局所造之火箭快鎗及連珠快利槍與夫中國素有之槍劈山炮攺造後膛火門之類取其命中及遠利於戰陣者多方制造精益求精卽用長於制造之中國人如前大學士左宗棠所用之賴長前四川總督丁寶楨所用之曾照吉等以爲總辦別派大員領之或聘用洋匠或調取江南天津四川制造局工匠以資熟手中國本能自造軍械而侈談洋務者輒以必向洋商購辦爲言其獘甚多其害尢大無論經手擡價報所購未必精良而每槍配子無多用罄之時其鎗卽成虛設現在所購之洋槍洋炮計所費不下二千萬金內外各營領得者皆以得鎗子少不敢打靶操演平日練靶未熟臨陣安有準頭今添設機器局用機器仿造現有洋鎗應用合腔之子藥分結各營更不必取給外洋自可用之不竭查機器惟造炮者其價較昂若僅造子藥者每副需銀四五千金造鎗械者每副需銀四十萬金尙不難籌此及今舉辦實備不虞之急務也

一請於四川雲南等省聽民開礦以廣利源也外洋地產與金礦皆少故利於取他國之地產以爲工料謀他國之金礦以資圜府中國地產於金礦皆饒不假於外但仿行其法大開礦禁令民自采用牙行納帖例由部刊發礦帖頒之藩司由藩司分發各府釐局以便商民就近報明該管地方官轉報釐局認地具領以免藩司衙門書吏需索重費致商賈裹足不前光緒十一年各省給發牙帖章程卽系如此辦理頗著成效今定每礦帖一張納銀若干兩或集資夥充或獨力開辦悉聽其便每礦務一廠由督撫臣揀廉幹之道府州縣或一員或二員以監之每金一兩收課若干酌定監廠官薪水銀卽由金課內按月支給開辦無效須另開他廠者準其以舊帖抵納銀之半將舊帖繳銷商民自任開鑿之勞國家坐收稅課之利籌餉大端莫善於此恭讀康熙五十二年諭旨天地有自然之利與民共之不當以無用棄之乾隆五年上諭兩廣總督馬爾泰奏銀礦所以便民無庸封禁聖人開物成務之至意萬世惟昭願皇上仰憲前謨俯時局非開礦無以爲籌費之地非籌費無以爲償之資俾廣利源天下幸甚

一請制造銀錢以收利權也夫外國銀錢通行中國卽上海一隅每年銷售何止億萬萬計每銀錢一員攙銅數分行使愈廣利益愈大外洋推廣此法並多鑄金錢其致富之道多由於此現在中國銅錢被姦民銷毀過半甚至偸運外洋故近來錢價白昂小民生計日蹙現署兩江督臣張之洞前在兩廣時興鑄銀錢頗資流轉著有成效擬請旨飭直隸兩江及湖廣各督撫臣照張之洞前在廣東開鑄銀錢章程在於漢口上海天津等處迅速開辦凡海關徵收稅銀分成搭收並責令各海關非中國銀錢不許收稅此卽仿照外洋禁用他國錢幣之例庶外洋銀錢不致獨專其利而中國可稍收已去之利權矣惟內地銀兩錢文多參用票券今所鑄造之銀錢宜特嚴新例永禁用票以免外洋用空紙票據換取中國實在銀錢之獘此層關系甚巨不可不防至於銅錢亦當變通官鑄虧本私鑄得利甚非利國利民之道曾見河南貴州地方多用私鑄沙錢香港地方皆用洋人小錢可見錢無輕重取便而已廣東近設鑄錢局以機器鑄造民不能假錢式略輕民皆便用且不虧官本似宜仿照稍加變通以鑄輕錢而免私鑄亦裕國足民之事也

一綠營兵丁宜陶汰更換轉弱爲彊也竊查各直省綠營額兵不下五十餘萬大率父死子繼兄歿弟承或書吏鬻賣而領糧或親友引援而充額或一人數名而冒領或數人一名而瓜分其它截曠扣平獘難盡罄而衰老孱弱之承乏行間者無論已疲玩廢弛如此焉能禦敵各督撫亦知綠營兵之緩急難恃虛縻餉項徒以成法所在未敢遽議裁減也臣愚以爲綠營兵𨿽不可驟裁未始不可漸換是宜淸釐空濫汰除老弱每一行省先減兵一千大省一千五百卽以此所減兵餉之半招募丁壯以爲抵換歷年遞減六七年之減並募換一大省可得新兵逾萬小省可得新兵數千再除城防塘汛之外每一府籍兵五百爲一營更以前項所減兵餉之半酌加口糧如防軍章程擇地方扼要之處列營駐紮勤加操練定限以一年換防循環更替以均勞逸所減兵餉一二年間不敷各府籍兵加糧之費宜先從一兩府酌辦然後逐年推廣如此則營伍可資實用餉項亦不致虛縻而綠營兵疲玩廢弛之習可漸革矣

振百工說癸巳

薛福成

古者聖人操制作之權以禦天下包犧神農黃帝堯舜禹周公皆神明於工政者也故曰備物致用立成器以爲天下利莫大乎聖人聖人之制四民並重而工居士商農之中未嘗有軒輊之意存乎其間虞廷揚拜垂殳斨伯與禹夔稷契同爲名臣周禮冬官𨿽闕而考工一記精密周詳足見三代盛時工藝之不苟周公制指南鍼迄今海內外咸師其法東漢張衡文學冠絕一時所制儀器非後人思力所能及諸葛亮在伊尹伯仲之間所制有木牛流馬有諸葛燈有諸葛銅鼓無不精巧絕倫宋明以來專尙時文帖括之學捨此無進身之塗於是輕農工商而專重士又惟以攻時文帖括者爲已盡士之能事而其它學業瞢然罔省下至工匠皆斥爲麤賤之流寖假風俗漸成竟若非性粗品賤不爲工匠者於是中古以前智創巧述之事寂然無聞矣泰西風俗以工商立國大較恃工爲體恃商爲用則工實尙居商之先士研其理工致其功則工又兼士之事吾嘗審泰西諸國勃興之故數十年來何其良工之多也鐵路火車之工則創其說者曰羅哲爾曰諾爾徳而後之研求致遠者不名一家火輪舟之工則引其端者曰迷路耳曰代路爾曰塞明惇而後之變通盡利者不專一式電報之工最闡精微者則有若嘎剌法尼若佛爾塔若倭斯得若阿拉格若安貝爾煉鋼之工最擅聲譽者則有西門子若馬丁若別色麻若陪爾那若回特活徳制槍之工則有若林明惇若囈者士得若毛瑟若亨利馬梯尼制之工則有若魯克伯若阿模士莊若荷乞開司若那登飛其它造船造鋼甲之工則有徳之伏爾鏗英之雅羅法之科魯蘇造魚雷造火藥之工則有奧之懷臺脫徳之刷次考甫徳之杜屯考甫泰西以人姓爲人名自煉鋼以下大抵以人名爲廠名卽以廠名爲物名者居多當其創一法興一廠無不學參造化思通鬼神往往有讀書數萬卷試練數十年然後能爲古開一絕藝者往往有祖孫父子積數世之財力精力然後能爲斯民創一美利者由是國家給予憑單俾獨享其利則千萬之巨富可立致焉又或獎其勛勞錫以封爵卽位至將相者莫不與分庭抗禮有欿然自視弗如之意則宇宙之大名可兼得焉夫泰西百工之開物成務所以可富可彊可大可久者以朝野上下敬之慕之扶之翼之有以激厲之之故也若是者人見謂與今日之中國相反吾謂與古之中國適相符也中國果欲發憤自彊則振百工以前民用其要端矣欲勸百工必先破去千年以來科舉之學之畦畛朝野上下皆漸化其賤工貴士之心是在默窺三代上聖人之用意復稍參西法而酌用之庶幾風气自變人才日出乎

中國鐵路如何取道爲便論

鍾天緯

聖淸撫有寰宇二百四十六年恭逢我皇上親裁大政百度維新兪兩廣督臣所請開辧輪車幹路自漢口至京分爲四段按八年造成復命海軍衙門議奏經王大臣等奏請北自蘆溝橋至正定南自漢口至信陽州分頭舉辦一切勘路估工買地購料籌招股建橋開礦等事擘畫周詳思慮精密可謂毫無遺蘊中外聞之歡聲雷動以爲此路一成中國十八省呼應靈通國勢爲之一振如久痿之人忽然起立手足筋骨舒展自如素加狎侮之人爲之駭愕立此眞當今自彊之要圖起國之藥石也謹效一得之愚妄上便宜之說分爲十二條仰酬明問如有可采幸乞轉陳幸甚

一請先定辦法以立基址也中國之患在乎事無定論往往以一人以爲是而事已舉行一人以爲非而事又中變甚至一官有一官之政令𨿽前任之良法美意苦心經營一經後任更張不難全功盡棄西人所以笑我辦事之遊移無定也今鐵路工程重大若不先定辦法垂爲經制將來一有浮言不難中止𨿽有富彊之策苦於每廢半途伏查外洋國有大政一經議院議定國王允從則事終要於必成官𨿽易而事終不易此所以每辦必成也愚謂應請奏明此項鐵路永爲中國自彊之圖不容再有異議貽笑外人目前仍用官督商辦之法設立公司招商集股聽該公司獨行若干年不準別家添設萬一國家欲停止或收回亦須照原本償還並給官利凡鐵路經行地方不準民人阻撓地方官須加保護聽該公司任便購地招股購料倘遇用兵運餉亦須加以津貼如此明白宣示大信則天下商民始克踴躍入股而不致觀望不前矣此蓋鐵路開宗明義第一章

也

一請繞道上游以渡黃河也竊計造鐵路非難而渡河爲難若中國之鐵路則以渡黃河爲尢難蓋黃河時有變遷甚或潰決千里攺道他行且水澑沙浮建橋尢難立柱若造掛橋則河岸易崩計非數百萬金不辦且亦難保其經久故必擇上游岸堅河窄之處建橋爲一勞永逸之計此系一成不易之辦法惟在滎陽渡河𨿽河流不患遷移但查由信陽至滎陽必須過鄭州之境該處爲前年決口地形之低不待測量而知竊料黃河下流之口門愈塞則上游之潰決愈西如由淸江而蘭儀而銅瓦箱而開封而鄭州皆漸決漸西故宜早相地勢以避將來之險愚謂應在新鄭分路直達密縣徑抵滎陽繞出鄭州之境則旁山麓而行地勢尢髙永無淹沒之患以道里許並省滎澤一程說者謂鐵路建於山地比平地尢宜蓋山路地堅取石尢易祗須削髙塡低則路基立成若在平地低區而欲築髙鐵路不爲水淹計非數百萬石料土方不可則工程大費矣

一請勘明道裏先設電綫也凡鐵路必與電綫相輔而行沿途傳電通問方免意外之虞如上年天津鐵路兩車相擊致斃多人卽是無電之獘今漢口至京尙未一律設綫而沿途履勘道裏形勢本須插標作記不如隨勘隨卽立桿掛電每隔若干裏卽立一報房爲電學生司報之處將來委員督工匠役鋪路營勇駐札均有所依傍借電路爲鐵路之先驅則方向定而指歸一矣議者謂由漢口至信陽山路崎嶇工程倍費若取道襄樊路勢較平若循漢江而上貿易尢盛轉運機器鐵軌木石等料運費大廉此亦可備一說但愚謂開路總宜取徑若繞道襄樊支河紛歧必須建造鐵橋多座工程太費每日迂途數百里卽費煤不貲若在襄樊以東地勢若漢江下游亦恐有堤之虞由南陽新野入豫盡是山路比信陽尢爲崎嶇不如仍循驛路正站爲穩也

一請保定官利以資招股也中國自礦股一敗以來上海傾倒銀號多家十室九空喪資百萬天下視爲厲階再有言及集股者無不匿笑掩耳而走近來如漠河金礦貴州鐵礦上海織布天津鐵路皆在上海招股百無一應者何也則以中國凡百公司無一不招股無一曾得法招股時官則代爲張皇股散時官則付之不問是以視爲畏途而不敢再蹈覆轍耳愚謂西洋各國凡辧重大工程爲官力民力所不能辦者聽民糾集股分國家讓以各種利益且爲保利若干分虧則官爲賠補多則官取盈餘故𨿽數百萬金咄嗟可辦若中國能仿照此法奏定國家保利一分每年由官給發則人人倚信而集股自易矣如此方能不動國帑不借洋債而鐵路辦成若欲專倚官本辦成官路則將來流獘無窮𨿽聖人亦無以善其後也

一請暫借商以當國債也查西洋各國凡遇大工大役無不借國債以經營負債愈多亦國勢愈穩遇有外侮兆民無不解囊輸餉特不可借外國之債受其盤剝而授以太阿耳惜中國未開此例是以遇有兵荒河患輒以開捐例爲得計徒令名器愈濫而吏治愈淆其取償於侵上削下者更百倍於國債之利近日顧中國𨿽無國債且樂借洋債矣聞公私貸洋人之銀不下二千餘萬每年輸利不下二百萬殊爲漏令欲大開鐵路如不借洋債則不能集事如借洋債則貽累無窮愚謂中國究未嘗無財何必仰人鼻息受其挾制不如先借商爲漸開國債地步由藩運兩司糧道關道等各認借若干萬加以印票定以限期指明何項公爲抵由各州縣向鹽商紳富匯號典商分頭勸借每年認利若干作正開銷卽由地方官按期給利晷刻不逾其勸借多者經勸之州縣及鹽商紳富優予獎勵則不崇朝而國債辦成矣且此例一開預畱國家異日緩急之途倉卒用兵之費當亦未雨綢繆之計也

一請印發鈔票以代現銀也元明以鈔票爲虐政者則以一紙空券欲抵巨萬現銀情同誑騙也西國以鈔票爲便民者則以有一萬之銀始發一萬之票無絲毫折扣也鈔票之行不行其關鍵全在於此如民情不信則𨿽臨以君上之威而無濟如民情倚信則𨿽商賈之票而亦通行今中國鈔票之法𨿽廢而西號之匯兌商民之期票反能彼此流通近且沿海各口反用美國匯丰等銀行鈔票以代現銀更覺相形國家﹝見﹞﹝兌﹞絀此無他外國現銀均存諸銀行爲根柢而出鈔票以爲憑券省匯兌之煩則其利皆歸國中國則官項皆存諸庫徒爲吏胥挪盜之資甚可惜也似宜集西商票號數十家聽其每省公開一銀行準其造鈔票鑄銀幣一切章程聽商人自議國家不過竭力維持將藩運道關各庫現銀均發出營運以取利如京餉解賦稅錢糧不分鈔票銀幣一律可以上兌部吏藩庫不準絲毫扣折爲難則鈔票有根可取處處通行矣其制造鈔票之法須用西國機器則花紋精致而紙張異樣姦徒不能仿造矣又有暗碼花押𨿽洋人代造僞票亦一望而知不難立刻破案有百萬之銀復有百萬鈔票則財力騰出一倍而辦理鐵路從容矣

一請開辦煤鐵以資造軌也伏查鐵路非煤不行而車軌非鐵不可中國礦產𨿽多但用土法開采鎔煉終不及西人機器之精然使本地無礦而采諸遠方仍不合算兩湖素稱煤鐵之區從前寶慶衡州之鐵廣銷江浙等省就湖北言之如武昌大冶興國荊門當陽等處在在產煤產鐵光緒二年曾有英國礦郭師惇徧歷楚疆勘尋礦脈據稱湖北之鐵推武昌興國爲最湖北之煤以荊門州當陽爲最其大冶鐵質曾化分得六十三分興國鐵並含錳養可以鎔煉成鋼化分有六十一分其當陽之煤火气升騰適合化鐵鎔鑪之用荊門之煤則並可以造白煤與英煤無異該數處距漢口非遙水路本通有鐵路則轉運更易運價更廉大足濟本省開辦鐵路之用愚謂湖北煤鐵土產旣饒且比淸平化定孟縣之產取材近而運費省似宜就近開采以資鐵軌供鐵路之用則工本省而成效速矣

一請預買旁地以收原租也竊聞外洋建造鐵路地價甚昂故其經費以購地爲大宗然地價旣昂則路旁之餘地亦因之而貴聽人建棧取租大可獲利故西人之善賈者一聞新開鐵路卽相擇形勢爭買路旁之地以圖收取厚租然使此鐵路不開則田價不能驟昂造屋亦無人顧問故平心論之此項利益應歸鐵路公司所得方爲持平愚謂應另立租地公司名目卽從鐵路公提出數十萬金專爲買地之用擇城市碼頭貿易熱鬧之區相度形勢擇便購買建造棧房開設店鋪以供百工居肆之需凡鐵路初造之際公司往往分利甚微如以地租之厚利以挹注分司之不足則公司有恃無恐立於不敗之地矣西人近在上海卽用此法買地造屋取租以收厚利似亦當仿其意也

一請調勇築路以助大工也古今蠹國耗財之事不一端而尢以養兵爲最大之費無窮之壑論者謂兵可百年不用不可一日不備然使養之者百年而用之者僅一旦已不合算若養之百年而並不得一日之用亦安用此耗國之物哉乃本朝養綠營額兵六十餘萬而粵撚回匪之亂竟未收一卒一騎之用此亦可以變計已今縱不敢如晉武之銷兵亦當如府兵之攺制與其養一不能戰陣之兵不如養一猶能工作之勇與其飽暖而使之驕不如工作以勞其力愚謂宜仿古人屯田之法設爲屯工照湖北擬開鐵路之地每百里設立一屯派定地段責令其采取木石開築路基髙者卑之卑者平之俾成一律坦途則鐵路之基址已成六七然後安設鐵軌直一轉移間耳凡某營某哨承築之路如果堅平合式則分別獎賞保舉功名且核其工價割股分以酬之作爲該營之犒賞其中有從前湘淮舊部立功將士身經數百戰者卽畱在該公司充哨巡管車之役俾得優膳終身免得流入匪類萬一有警立可招募成營矣昔徳人破法凡將弁曾在行間立功者皆派在公司充司巡之任似亦可仿其意而爲之也

一請試行小輪以利轉運也凡轉運貨物陸路運更貴於水路不止倍蓰水路而有輪船轉運則貨物之成本可輕於土貨之銷場尢利中國外海長江之利旣爲洋人所奪莫可挽回惟有廣造淺水小輪推行內地則洋船不能追而入而利可獨操矣乃兩湖輿情深惡洋人不容洋船闌入一步然而我中國所自設之小輪無也特恐積習相沿莫可驟挽莫如陰用轉移愚謂不如先造中國式之小輪船但用其汽機鍋鑪螺輪等件藏於艙底上則仍用滿江紅江船之式或卽用長龍杉板等式則楚人習見不驚矣且近日有某營官創造火輪船其通卽藏在艙底噴出無聲敵人又不能瞭望樊人以爲獨得之祕不若卽仿其式以造淺水小輪試行於襄楚荊宜長沙衡湘一帶先運文報由洞庭湖以抵常徳則貴州之文報通矣由宜昌以抵夔重則四川之驛遞通矣由襄陽以拘商州之龍駒寨則陜西之文報通矣苟人人稱便處處可通然後推廣其例準搭客搭貨鐵路恃支路爲來源有小輪以濟支路之窮則鐵路之客貨常盈而轉運貨物源源不絕矣

一請多開支路以攬利權也凡樹木僅有正幹而無旁支則其樹必漸萎凡水道僅有經流而無支河則其河亦易淤鐵路之理亦亦然若但有幹路而無支路則貿易必不旺商旅必不多其勢卽難以持久今自漢口至京都迆長二三千里途中貨客行短站者較多而行長站者少若有支路客有上下貨有起落彼此相勻愚謂每段幹路至少須添支路二條如由漢口至信陽州爲第一段則應分支路二條一由光山固始出六安以載茶葉繞廬郡以達浦口爲下游運漕之路一由應城京山安陸出荊門當陽以運煤鐵如有餘力再由宜昌開至夔州重慶爲入川之路若第二段左支應由洛陽入關直達西安其右支應由開封歸徳以抵淸江此路沿黃河南岸與幹路一經一緯綰轂中原亦可名爲幹路第三段右支應由邯鄲廣平以達東昌爲山東入京之鐵路左支應由澤潞以抵太原兼運平定孟縣之鐵再由太原至忻代繁昌折而東以達涿州與幹路相接歸並入京之大道卽爲第四段之右支第四段之左支則應由遵化欒州通至山海關以接東三省之驛路如此天下大局若网在綱四通八達商務工務漕務無不呼應靈通則气局振而收回中國利權不少矣

一請津助鄰礦以資協濟也中國自議開礦以來𨿽各省紛紛舉辦而迄無一成惟開平一礦稍有成效近則徐州之利國﹝貴﹞﹝靑﹞州之靑溪皆議用西洋之機器采煤煉鐵然因貲本不敷時停時作但聞其所購機器實系西洋最精之品價值亦昂大半轉運來華其總辦貴州礦務爲潘道露素精化學兼諳英國別色麻鐵鋼之法擬由粗鐵鏈成精鋼一切煉鋼機器亦皆完備其徐州礦𨿽機器未來而鐵質甚精曾由徐守建寅亦用西國木炭煉鋼之法煉成鋼一尊解往北洋試驗該兩礦所產之鐵可以煉鋼確有明驗若聽其中止未免可惜愚謂該兩礦𨿽在隔省而同爲中國自彊之圖誠能奏撥公協助其成每礦借以貲本若干責成其造成鐵軌若干彼此立存合同定以期限一如向洋廠訂買之法如逾限不交而責承辦之人補賠如此一經激勵則不買洋鐵而自能造成鐵軌不難矣

查戡龍州鐵路事宜稟

康際淸

敬稟者光緒二十一年十月二十七日奉撫憲札開光緒二十一年十月十九日承準總理衙門電開法使催辦龍州鐵路甚急本署與定中國自辦希卽飭查龍州至同登百五十里內河山橋道及官地民地各若干應造橋設棧各幾處卽繪圖貼說限一个月寄署以便請旨撥訂辦等因到本部院承準此自應派大員前往查勘以期周妥查該守堪以派委除札行布按兩司曁洋務總局知照外合就札飭札到該守卽便遵照卽行馳赴龍州會同太平思順蔡道就近會商蘇軍門酌派員弁將龍州至同登計一百五十里內官民地若干有山幾座約髙若干有河幾道約寬幾丈夏冬漲落幾丈中途有無分通州縣歧路應否造設停棧迅卽逐細查勘明確繪圖貼說馳覆以便轉覆此事關系重大限期極迫務宜從速辦理惟不得稍事艸率疏漏致誤將來要工切速切速等因奉此卑府時在南寧釐卡竊以事關緊要未敢稍延立卽商請水師左軍統領派撥扒船乘之上駛以期迅速卽於二十八日由邕開行十一月初一日遇太平思順蔡道於楊美墟河面過舟請謁面稱因公晉省日行事件已委龍州同知吳丞徵鰲代柝代行此事囑與吳丞會查商辦隨於初十日午刻馳抵龍州會晤吳丞據稱曾奉蔡道途中函諭飭由龍州彬橋海村一路查看赴關吳丞一面飛督辦邊防提憲蘇宮保一面約同卑府於十一日起程隨奉蘇提憲電囑先從海村一路查勘來連卑府與吳丞帶同測繪委員補用知縣周文鏞盡先拔補把總梁映珠補用遊擊陸玉堂等卽日啟行沿途測勘晚宿彬橋次日測勘晚宿海村十三晡後方抵連城邊防大營稟謁蘇提憲詢查過一路情形卑府等逐一回明當承面諭自龍州彬橋海村憑祥州以迄南關本爲昔年中外往來之路計程一百四十里南關距憑祥三十九里憑祥距海村四十一里海村距龍州六十里如在憑祥海村龍州三處各設一棧程途遠近計算旣不能均勻且海村一路疊嶂層巒不易開鑿抑且河廣漲盛難架橋梁水之長落殆不可以丈尺計縱使不靳巨費亦難經久所有海村一路自應毋庸置議蘇提憲前準咨撫憲會業將籌計大略擬自南關起至龍州對岸止分設四棧捨海村而取鴨水灘先行函達撫憲在案復經卑府等請示機宜許爲同往查勘隨卽飭派行營中軍兼親兵左營管帶盡先參將張得貴幫帶守備補用盡先千總段有才親兵右營管帶都司銜盡先守備張文松酌帶勇丁先行馳往前途薙艸割藤插標作記以備履勘次日十四淸晨卽由連城起程添派熟悉測繪之委員都司補用盡先守備梁錫榮不論雙單月盡先遠用州吏目彭垚帶同曾經鑿石開山之工匠相隨前去自憑祥板山慕府塘關前隘勘至鎭南關由關口出至中途交界處所量長四十餘丈擬在中界內設一棧客貨往來便於停歇若開至同登地屬越南未便踰境應由法自修路從諒山過同登直至界邊卽就界邊設棧停歇似此各歸各辦可期彼此相安卑府等隨同蘇提憲沿途查看所有近年邊防修成之大路系爲轉運糧餉而設一路新築臺皆系安放洋裝大小位居髙擊遠切中要害卑府等親歷最髙之臺俯覽內外全境據險憑危實爲籌邊固圉之要且此路緣山因勢經過墟場鄕村營壘等處不少若就此安置鐵路邊防要隘全歸無用而往來出入兵民必難相安且亦非綏靖邊氓之道會商通計卽就邊營所修大路之外審勢取直另開新路當經蘇提憲派弁插標作記卑府等復由南關至憑祥至鴨水灘由鴨水灘至龍州對岸之﹝伏﹞﹝大﹞波廟碼頭逐一履勘丈量其關口邊界所設之棧應由關門右首一路遶進內地另建石柵以分內外由憑祥州至鴨水灘由鴨水灘至龍州對岸之伏波廟碼頭分設三棧按程計裏路亦均勻查鴨水灘上游通平而關及越之芃封下游通龍州三河憑祥墟左連城大營右通寧明州約隔﹝百﹞﹝西﹞裏此外並無分通州縣歧路所定之鐵路以灣取直內官地玖千肆百陸拾丈合伍拾貳裏伍分民地民田壹萬壹百壹拾柒丈合陸拾柒裏參分水溝肆百陸拾玖丈合貳裏陸分共計壹百貳拾貳裏有零官地內石山六座肆百伍拾柒丈最堅實者長壹百餘丈髙壹百餘丈開路須用炸藥其參百伍拾余丈須開寬壹百伍尺水溝大者參拾伍丈壹道三拾丈壹道貳拾丈參道拾五丈一道拾丈拾參道共拾玖道小者寬壹丈至陸柒丈不等共參拾壹道通共合大小水溝伍拾道土嶺則自南關至鴨水灘一路或斷或連髙低不一丈數俱詳圖說將來鐵路修至河邊只可緣河不必過河因建造鐵路橋用費太巨如遇山水漲發一經壞歸烏有聞法修諒山之路曾受此累所費不資惟緣河行去中有壁立石山壹座髙寬俱百餘丈修路時擬用炸藥轟開修與路合𨿽費工力而得尺則尺較之建造鐵橋究有把握開路設棧需用民田不少細察龍州民情估買尙不至十分爲難凡經過土嶺悉從嶺畔開行逐段去髙培低其間水溝甚多大者累石架橋小者用鐵筒過水均須鋪平與路一律惟鴨水灘伏波廟碼頭春夏之交間有水淹至數尺或丈餘不等應俟修路時再行設法辦理卑府等自十一日起至二十日止閱一旬履勘丈量測繪甫畢於二十一日回至龍州將每日所繪之艸圖細加考察使無訛漏然後開方計裏合繪總圖分晰貼說列爲三紙除將圖說徑呈撫憲外所有奉委查明龍州至南關擬開鐵路勘丈完畢繪具圖說緣由理合稟請大人俯賜察核批示飭遵

鐵路上

鄭觀應

夫水行資舟陸行資車古之制也民生自然之利也至今日而地球九萬里風气大開以日行百里計之環球一周累年不能達文軌何由一聲問何由通乎天乃假手西人以大顯利用宜民之神力於是而輪船火車出焉以利往來而捷轉運風馳電掣迅速無倫誠古未之奇制也中國版圖廣大輪船之利亦旣小試其端矣獨火車鐵路屢議無成聚訟盈庭莫衷一是竊未見其可也美國西北之畬山郡濱海曠遠自設鐵路近通東部遙接金山於是百貨流通商賈輻輳戶口陡增百萬有奇此鐵路之便於通商也徳法構兵時徳提督謂法使曰如戰則我國可於十四日中在邊境集軍十萬糧械具備後果踐其言克獲全﹝勝﹞﹝盛﹞此鐵路之便於用兵也俄國所築西卑裏亞之鐵路不日可成其道裏所經與俄之聖彼得羅堡京及墨斯科城一气銜接所屬大西洋之地與琿春扼要之境亦節節相通考歐洲至上海若取道蘇彜士河歷程四十四日若取道美洲幹拿打歷程三十四日有鐵路不過二十日可到就通商而論其地貫歐亞兩洲之北境將來各國行旅多出其途俄人卽可坐收其利若偶有邊釁則由俄京至中國邊境僅半月程而我調餉徵兵動需歲月急遞甫行敵已壓境矣今英法俄三國爭造鐵路以通中國包中國之三面合之海疆已成四面受敵之勢矣英由印度造一路逾克什彌爾北抵郭爾喀分支至西藏之大吉嶺與藏地爲鄰一路由緬甸之仰江以達阿瓦徑距滇邊一擬自英屬緬甸瑯玕埠頭以達江泓一自緬甸路江口摹爾曼埠頭以達雲南之江泓一由巴漠直接滇疆西人目爲天生商路法由越南造鐵路以通雲南廣西俄自東北彼得羅堡至西北西伯裏亞一帶之地凡造鐵路一萬餘里循黑龍江而南告成而後商賈往來便捷愚民無知惟利是從我能保護之則百姓我之百姓也我不能保護而人能保護之則百姓卽爲人之百姓緬甸之屬英越南之屬法琉球之屬日本吉林東北各部之屬俄其明證矣且口外荒地更多開墾甚便一有鐵地內地無業之民相率而至膏腴日辟邊備日充商旅日集大利所在人爭趨之荒遠遼之區一變而爲商賈輻輳之地而我之境內未有鐵路則荒涼者如故貧瘠者如故彼此相較貧富相形而欲邊境之民自甘槁餓而不爲敵人用也其可得哉若彼以一旅之師長驅直入則邊陲千里闃其無人蹙地喪師可以立待故敵無鐵路我固不必喜新好異爲天下先若人皆有鐵路而我獨無則必敗之道必不能支之勢也外國有行軍鐵路寬徑尺餘或二尺地面不必鋪平下置木樁架以鐵用則搭不用則卸仿而行之運兵載糧尢爲簡易火車以美國之式爲最美工價則中國較廉故舊金山車路皆雇中國人興造至鐵軌需費尢巨必須自造若購之西國則失利多矣自河運攺行海運以來輪舶往還費省而效捷議者或虞海道不靖敵兵邀截欲復河運舊制而勞費不惶卹焉何如以議復河運之費移開鐵路之爲愈也嘗訪諸西人其利有十所得運費除支消各項及酌提造費外餘皆可助國用其利一偶有邊警徵兵籌餉朝發夕至則糧臺可省兵額亦可酌裁其利二各處礦產均可開采運費者而銷路速其利三商賈便於販運貿易日旺稅餉日增其利四文報便捷驛站經費亦可量裁其利五中國幅員遼控較難鐵路速則巡察易周官吏不敢踰法其利六三十六行省可以聯成一气信息便捷脈絡貫通而國勢爲之一振其利七中國以淸議維持大局拘攣束縛頗難挽回有鐵路則風气大開士習民風頓然丕變而士大夫之鄙夷洋務者亦可漸有轉機其利八歲漕數百萬石河運海運皆縻費無算一有鐵路則分期裝載瞬抵倉場巨可以撙節其利九各省所解京餉道路迢遠鞘段累重中途每致疏虞鐵路旣通則斷無失事之患其利十有十利而無一害復何憚而不行哉而泥之者則曰造路之後奪鋪驛夫役之利一害也修路之時廬舍墳墓當其衝者必遭拆毀二害也他日猝爲敵乘禍發倍速三害也不知鐵路之旁其左右歧路人馬皆能行走火車所運貨物應於某處卸載者仍須車馬接運且物產之流通益廣則人夫之生計益增何害之有遇山巓水曲均須繞越架空鑿洞亦可駛行廬舍墳墓亦猶是也何害之有中國所購兵輪商舶苟有器無人皆可資敵何獨於鐵路而疑之獨不可宿兵以守之乎且地當敵衝臨時折斷鐵軌截數十丈或百丈彼卽無能爲力而我腹地仍得往來自如何害之有往往議造輪船電報疑眾謗幾廢半途旣而毅然舉行至今日而天下之人異口同聲共知其利矧鐵路之利倍於輪船而中國陸路之多倍於沿海何可遲疑顧慮坐誤機宜致他日受制敵人悔之已晚耶查西商承辦鐵路如有軍務先爲國家運兵運餉繳費力照算不使商人喫虧有餘暇方準裝運客貨往昔年省洊饑費數十金不能運米一石一石之米須分小半以餉運夫得達內地濟饑民者寥寥無幾餓殍之慘言之痛心設有火車斷不至是況當日運費數百萬金苟移造火車亦可成鐵軌八九百里今𨿽事後之言而得失之數必有能辧之者夫中國大勢西北土滿而東南人滿若有鐵路以流通之則東南之閒民可以謀生於西北西北之棄地可以開墾如東南政在養民之謂何而忍聽其貧瘠流離竟不一爲之所哉

鐵路下中國西北陸地居多行動輒需車馬挽運頗見艱難丰年苦於穀賤凶年苦於谷貴如有鐵路則農民無甚賤甚貴之苦姦商亦無所施其居奇之技李提摩太云西國自興鐵路以來從無儲糧備荒之議以儲舊不如糴新之爲愈俄國又借鐵路之速以侵占人地觀其通市於回部西北皆由鐵路造成始逐漸肆其兼並之志查我國嘉慶七年卽西曆一千八百有二年俄羅斯與波斯人交戰道光四年俄羅斯有一大幫商人至波斯貿易十八年俄羅斯與波斯立約俄得地兩處一名愛裏灣一名納其灣二十八年俄羅斯在阿拉海立臺此俄在亞西亞之東部第一次建臺也咸豐十年與中國立約得吉林東邊地名海參威是年又在伊一帶用兵同治四年俄占圖其斯丹地方現建爲省七年俄占撒馬立水約法撒省八年占裏海東地名克那波羅九年在裏海東得密加羅與姆那加裏兩處十年占伊十三年占波奇窪立亞姆大耶省光緒二年又占可卡裏立非加拏省在茶突地方設立臺六年在裏海東試造鐵路七年又占亞斯卡巴地方八年歸伊與中國九年裏海至黑海鐵路造成十年連占美爾窪沙那克並普裏克尊等三處地方十一年又占蘇飛卡亞可巴兩處地方十二年又占巴圖穩地方十三年又占克爾奇地方十四年由火車到撒馬羌其鐵路業已全行造成裏海東西有六千里左右地方已爲俄侵占殆盡總計俄羅斯康熙二十一年全境有五百六十萬方裏至雍正三年已有六百八十萬方裏從前止十一兆人近日水陸路途俱通全境有八百五十萬方裏有一百二十兆人足見俄國開通一處鐵路卽侵占一處地方可見鐵路之制於商賈交易貨物往來猶其餘事而獨至軍旅之事關系尢非淺鮮凡有鐵路之處一有兵端非特郵傳信息不慮稽遲卽意外警報倉卒徵調克期立至使敵營偵探者幾疑飛將軍之從天而下也夫地方之有鐵路譬如人身血脈流通手足靈捷猝遇意外呼吸之頃臂指相使四肢並舉自無掣肘之患其未建鐵路者則如風痺之人半體不遂舉動不靈橫逆之來無可相助亦惟任其侮辱而莫之禦也豈不大可惜哉所以兩國交戰總視何國能克日集兵速而且多者卽操勝算若無鐵路者一旦敵人厭境非但兵糧不易調集卽部署有方亦倉皇莫濟矣今俄國殫心竭慮在亞西亞東部制造鐵路約五六年後卽可告竣西卑裏亞鐵路現已加工限於西曆一千八百九十八年一律造成彼時由俄國至中國新疆伊吉林東三省等處亦不過數日重兵可分馳並集興言及此可勝悚懼總之鐵路之造在中國今日實有萬難緩圖之勢惟創辦之初務宜考較以何國立法最善何國經費最省何國機器最新何國火車最穩最速而又價廉據美國鐵道藝學士夾阜雲英國本境有地一億二萬一千方裏西程有鐵路二萬一千里法國有地二億零四千零九十二方裏有鐵路二萬八千里美國有地二兆九億三萬九千方裏有鐵路十九萬二千里英徳法三國地方較美國小而所造鐵路且有一定之路程較美國地方廣大從東方省會到西方省會有大鐵路數條其取徑均不相同遂有比較之法若此路車費昂有別路較彼便宜者可由國會聚議另辟以利商民所以美國運貨搭客之價廉於各國英國米地郎地中鐵路行一西裏之遠每噸貨需錢二十文美國只需錢十二文如系美國裴脈特之鐵路更廉每噸不過費錢六文英法徳鐵路火車至今尙多舊式美國鐵路最多生意極廣承辦鐵路巨商又互相爭利故新式之車日出日精價廉而工省也特錄其言以告籌辦鐵路者詳細考之

王爵堂星使曰蘆漢鐵路之議迄未舉辦津遼鐵路之興亦未展拓大抵以經費難籌且防外人專利耳不知外洋軌路皆集商股而成或限數十年或十餘年歸入公家一遇軍事賑務卽限內亦盡公家運用𨿽以公司承辦匠師董役而集股招工購料無不取資內地嘗訪詢公司數目𨿽各國章程微有增損大抵商人所取償者祇運價一端而地方之因以振興者所益甚大且旣歸商承辦承運則防守之費養路之費皆其所出又較勝官爲經理也該公司等又謂中華工人物料食用皆倍賤於外洋則造價自較省於外洋是在臨時估核耳按王星使之言與滬上西商之言相同惟中國各省土地遼闊若非分段承辦猶恐緩不濟急近聞中西商人鉆謀承辦者頗多若由國家籌開辦糜費必多專歸華商接辦而無西人相助恐巨難集成功不易似宜歸中國殷商合力招股分段承辦較易竣事西報論中國創造鐵路所有章程允宜取法於美國以得自然之利傳聞有一美人姓極弗司者向來經理鐵路事宜其人已與某大憲晤商願由吳淞至金陵仿美國法承辦一至堅至廉之路每一點鐘能行六十英里限一年告成十一年內由其人包辦一切所裝之貨每一英里僅收運費洋銀一分每一座客收洋銀二分十年之後將此路歸還中國某大憲以此事不欲歸外邦人經理之然極弗司如以此事向他國承攬他國政府自必從速允諾而極弗司復語以願爲代築是路每一英里需洋銀四萬五千元鐵路火車及各項器具皆全亦未允許本館之意中國宜讓外邦人試辦俟數年後諸事皆已熟習然後收回先將此費移修水道以佐鐵路而握利權查泰西鐵路有爲商務設者有爲軍務設者有兼爲軍務商務而設者今二十三省所造幹路誠如美徳所造之路於軍務商務均有裨益各國鐵路公司進國家歲抽稅銀甚巨日本國家抽鐵路與泰西抽入息稅相仿三百元至一千元一分一千元至一萬元一分半一萬元至二萬元二分二萬至三萬元二分半三萬元以上三分可知其利國利民矣而柰何不卽舉行也哉

鐵路新章省價法﹡或作鐵路價

李提摩太

按周官道路有斥堠館人委積等事均以備侯國朝聘及商旅往來者後世攺驛遞車站車行此以備官司差役而不及商旅商旅則自雇車價均按裏計或按站計不等近自創鐵路以來各國亦皆按裏計價此古今世運𨿽不同而事則無不同乃竟有事同而法異者查歐洲前一二年﹝奧﹞﹝粵﹞國𨿽有鐵路而坐車客則無多英國鐵路每年每人約坐車十五次奧國亨加利省每年每人坐車一次於是奧國朝廷共議攺立新章將坐車價錢落幾一半庶車客集也緣是價旣落客卽多前則每年只二百八十九萬坐車客今因價落八閱月之久卽漲至七百七十九萬坐車客然價𨿽低而核計之鐵路車價賺錢轉較前增盛百姓亦甚大覺便宜其故何也蓋其新章之法由省城立爲總地由此而至偏國分爲十四圈由總地計當中第一圈向外走周圍五十里路由第二圈至十二圈每圈廿里路十二圈十三圈仍五十里無論遠近價均一例上等二百五十文大錢中等二百文大錢下等七十五文大錢至十三圈之外無論遠近皆爲十四圈倘由第一圈行至第四圈處車價卽多四倍若行至十二圈處卽多十二倍以下遞加仿此惟有坐一站者上等計費百五十文大錢中等七十五文下等五十文坐兩站路者上等二百文中等一百文下等五十文除此以外均按圈計價其極大關系卽在極遠處之人價極省如由亨加利省至墾司達站千五百里此在﹝十﹞﹝中﹞四圈之內又如四百六十六里亦在十四圈之內而行千五百里車價外與行四百六十六里同此特爲去省遠而人稀者計也旣設此章則人稀之處必有多人移去開墾往返不慮艱滯而人稀處不久亦卽稠密矣以上車價共核按每一里只費一文余此歐洲第一行便宜鐵路之法也匪直此也卽工人亦均大有益焉如有十人共行則車價卽減半豈不更便貧民乎然𨿽如此價低而鐵路中每年所進直前反覺增盛多多焉且其買車票亦與他國不同他國均於車站上買票奧國則各街市肆均爲分賣倘若多買且仍讓價惟行李不爲之載現又新立章程凡發貨及載行李亦按此法辦理且又不第此今按各國碼頭所有一切貨物惟近處售賣便易至遠處不但難得且買之亦甚昂貴若亦遵此圈法行之但凡在一圈之內者無論遠近價均一例遠在僻壤向來難買之物以及行客往來維艱今且均覺易易焉推而至於各國各省將有利益均沾之處矣故現在各國辦鐵路之人有專往奧國問視者若他國視之有益將來不免均遵此法辦理此攺裏爲圈以省價之妙法大略也有國家而具利民之心者盍畱意於是乎

卷六十四工政四工程

中國創行路利獘若何論

張涵中

竊嘗論之方今中國之時勢一大轉圜之時勢也夫地球之半徑九萬里而遙海洋環於外亞西亞處於東歐羅巴處於西阿非利加處於西南美利堅則別處半球使非有火輪涉海則泰西通商之盛必無能如今日者惟火輪行而天若縮東西之地而近之今日者中國成見暫泯風气亦開西人所擅利器凡可以有益於我者亦旣效之法之矣獨路尙未舉行誠以事大工巨不能不審愼以將之也自古邦交之道𨿽玉帛金繪周旋壇坫其間必以兵事相終始今日泰西各國之通商又非前代交鄰之可比彼所恃者船堅炮利狎侮波濤中國近創海軍訓練精銳培養將才豈不足與之駕驅以目前論之猶非其候焉惟陸戰則較海戰稍有把握是則中國之制勝在陸軍而陸軍制勝之具惟路是故知時務識達變者莫不以中國此時創造路爲第一要義函中忘其弇陋以火輪路於兵事最爲切近謹就行軍立說以經緯表裏印證它事分爲四論以互相發明利與獘之所在用臚其篇如左一論曰路初興當以海軍爲經陸軍爲緯以淸利獘之源也路之始必先由通衢要道建一總路以爲之主其旁通曲達由總路接出則爲支路今之議者曰以沿海爲一路沿江爲一路沿河爲一路此說是也然亦思中國之地若何其廣路之費若何其巨言之匪難行之維艱當玆創議伊始萬無全境畢舉之理必期實有把握乃克逐漸推行西人以商務立國輪車四達自以貿遷貨物爲大宗中國旣興路固不能不藉營運以收利源而顧成本特事有輕重何妨如電報之先官而後商此項路應將主路次第建於近海省分專爲行軍起見接聯陸軍海軍爲聲援故曰以海軍爲經陸軍爲緯也由是言之主路所建之處應視海軍駐泊所向一縱一橫聯絡海陸爲一气欽惟上年諭旨飭海軍衙門先於北洋訓練一軍各處海疆日後次第舉行﹝蓋﹞﹝益﹞將收其效於漸也惟海軍旣始於北洋則路自以天津一道爲最先京師至大沽口計裏不及五百地勢近則工力較省易於奏效且畿輔門戶重地行臺之坐鎭信使之往來悉聚於其間斯地路一建勛衛勁旅有事頃刻可達是不啻頓添數十萬雄師也允宜首建以樹範式將來海軍添設則路隨亦加廣若次設海軍而在南洋則路由京南下歷山東官道至於﹝王家營復西出至江浦縣﹞﹝以抵江蘇省城推而廣﹞之浦口由小火輪船渡江以達江南省城再接路至上海之吳淞口而止更於﹝王家營復西出至江浦縣﹞上海江陰兩處接建支路以抵江蘇省城推而廣之若浙若閩若粵海疆要區海軍之輪船在前必陸軍之輪車在後隨處聯結聲息相通此卽經緯之說也然則何故而言曰淸利獘之源夫外人望中國興辦路久矣其意非喜中國能自富彊也不過挾其自利之計或辦物料或任工作或司駕駛彼知中國初次開辦必藉其力而能成彼乃得以從中漁利然其關乎利獘猶淺焉者也獨至包攬之與借貸其獘有不可勝言者無論太阿倒持授柄於人而加債於國亦非政體矧輪船通商久行腹地一旦中國路告成安保其不別建一路援輪船進出之例來爭利權此於利獘所關甚大不能不先淸其源以絕其覬覦之念愚意欲推其本於兵事者正其名所以收其實也我旣爲治軍而設彼無所用其覬覦以撓我之軍政日後海軍逐漸推廣路亦逐漸推廣歷時旣久成效益臻然後於西屬密邇邊境之處建路以扼其衝要爲安內攘外之計者無逾於此矣

一論曰路旣行當以兵政爲表商﹝務﹞﹝政﹞爲裏以節利獘之流也路旣行之後其爲軍事者偶也而非常也其爲商務者恆也而非暫也而萬億兆之巨本幾經籌劃審愼以出之事旣創見功未前聞計非數年以後大著成效使天下咸曉然於路之大利庶不致因噎廢食羣起而議其後然所謂大利者捨商務豈有它哉今考外洋各國莫不建路於其域中卽莫不擅路之利權以英吉利一國計之所有路回環曲折四境相遇綜衡其長短約有五萬餘里建造之費核計金錢七百十八兆磅除一切經費外歲餘其利二十五兆有奇此數祗就往來客資計之已有若是盈餘其每歲轉運貨物所收運費何止倍蓗由是而言工本𨿽重商務但能起色不需十稔卽可將成本收歸中國生齒浩繁較諸歐洲所稱戶口最盛之倫惇伯靈兩京城僅足抵我尋常一郡之數而已民多則用之者宏地厚則生之者眾物力旣饒則流通之路自必趨之而若壑此可決路暢行其往來之客轉運之資當必超乎歐美各邦現行路而上並且行之愈久則民間愈信信之愈深則商務愈暢是則言路利益全在商務而顧以利益之所在猶曰表兵而裏商毋乃畸重畸輕昧厥本圖歟區區之意欲維持大欲於靡旣矣夫利之所興獘亦隨之矧利愈大則獘亦愈深路之成動輒千萬或數百萬每歲進出之資多逾數百萬少亦數十萬以如是之重任則將責成於官乎抑將責成於商乎將責成於或官或商之人乎將責成於不官不商之人乎之數者必居一於此而皆不能無獘何也凡治大事首重得人今爲官商之局者綜理督辦必有大員以專其任是商而以官蒞之也官祗能總其成官必不能持籌握算於市肆之流鞅掌於風塵之際是必有大腹之賈善於勾稽者與官代治其事又使其子弟招其朋類某司文簿某治賓客事無巨細罔不預聞而所謂官者非融成一气卽聽其牽鼻是則名爲官辦而實皆商辦也彼商之勢力旣盛局面自寬功名可以貲取聲气可以財聯一切起居動遵憲體僭妄矯誣毅然安之而不自覺此又名爲商局實無一而非官場也時習如斯可勝浩嘆然其取盡錙銖用等泥沙卽擁銅山有不倒之理一旦私財旣罄勢必蝕侵官項如胡光墉輩往事可爲寒心因此而深長思之路出入最巨所關於用人者尢匪淺鮮惟有於始事之際防患於未形故曰以兵爲表以商爲裏也何以言之任官而官之耳目難周任商而商之腹心莫寄然捨此兩途又別無用人之法擬請以兵政約束之使在事官商有所鈐制法重情輕則自顧功名而獘誰肯作約束之道將若何火車經行之處或數千里或數萬里沿路必令汛兵節節照料愚以爲此項兵丁不必由當地營汛抽調以免兼顧不遑徑設路護兵揀募精壯以實缺員弁管轄以專責成令其常川駐各路分局兼管文報塘務每旬將所轄境內經過火車幾次客貨若干申報憲司衙門以憑稽查此項弁缺應在實任官支食廉俸如衛所之例並一體入軍政辦理彼旣自顧考成必不艸率了事其路總局應特簡監督以一事權或遵圍定例以大員爲總管其下各分局及經管文案稅務銀錢等事各設專員如筆帖式之例官皆實缺責有攸歸庶不致假手市井之徒積久生獘不可收拾若暫爲小試無需多人徑照行營統領營哨遞相節制亦屬簡便至路開行所獲余利若干其中稅釐尢爲巨應一並按季解交海軍衙門以充海軍餉項如是則所用之人皆專員也所入之資皆正餉也與建造路大旨原爲行軍起見乃爲名實相符而利與獘亦不致流而彌旣矣

一論曰路用人當以軍功行賞軍法示罰以嚴利獘之界也此承上所論而求之者也主其事者功名旣正則有顧惜而不肯自輕責任旣專則遇艱巨而何庸它諉自將可官可商之輩大有區別然路究爲商務勢不能盡市人遠之而屏弗與通斯則闤囂不走之材亦不可不用其人以招攬商旅流通貨物但在用之有道駛之得宜耳此輩貿遷有無熟習市廛未嘗絕無正人獨其心計之工自幼學業便知富厚自圖身家爲利而欲責以國計民生尊經大義何怪乎格不相入在上者不察其胸襟有限一朝見信倚之爲股肱心膂彼則巍然自大趾髙气揚其一種浮囂之气實足以自陷而陷人所謂器小而易盈也小器則小受之小材則小用之論世者不責此輩之難處而誚當局之易蒙也可勝言哉推原其故中國向無官商合局卽如政商務之最大者也設運使以下諸官然﹝祗﹞﹝抵﹞監其掣運收其稅課其它銷路之暢滯綱引之利鈍一皆聽商之自爲而官不顧問也中國官尊而商賤兩情隔絕不能如西人合官商爲一畛域不分此其情形攸異仿西法者不可不知其原委焉近來歐美通商日盛一日謀國是者念利權之外流亟爲補苴之策乃設輪船招商局是爲中國官商合局之始繼而開礦織布等務請辦紛紛悉仿泰西公司官商合股至今成事寥寥甚有機器未購股本無著市間傳爲笑柄此示人以弗信而官商之所以難合也惟輪船商局甚爲鼎盛究竟有利與否外人無從深悉但覺其規模之可圖久遠而已然亦有發爲不足之論者謂商局成本已至六百萬𨿽周轉有餘而漏未塞它不具論卽以用人一端言之公中食祿之人月支百金數十金遞減至數金而止名分有尊卑薪俸有厚薄局面旣廣需才自不能不多獨此閒冗之員全憑情面如州縣幹脯之例名列局中身居局外此等無功食祿空耗利源在一人所得原屬有限聚玆可省不貲之數每歲亦需巨資一端若是它可類推外間藉藉以爲商局未有起色者以經商之事業多參當官之體統酬應太煩自不免多所花費誠以理財之道不節其流則其源不旺錙銖至微積累可以成萬千固不必顯有侵蝕而始爲之獘也此𨿽道途之言萬不能據以論事而顧罔言無忌冒昧以陳者今日輪船商局之情形卽異時火車路之權輿無論其言之果否而聞者足以警戒預設善法以杜後患愚以爲興造路旣與軍爲標本則惟以軍功行其賞以軍法示其罰斯承乏其間者知所勸懲矣路爲中國創行之事耳但聞其利而究未見利之若何始事之際道在得人苟上得綜核之才而下焉者未能齊其心力又安能奏馳驅之效故宜明定功罪豫爲宣示凡食力之輩分爲數等各路經營客貨招攬營運爲夥伴沿途照料接送文報爲巡兵收拾器具扛擡貨物爲丁役以上於雇役之時擇其朴實耐勞毫無習气者核其材料堪勝何項配定執司按月照常支食薪俸執事之員隨時課其勤惰嚴爲淘汰於年終匯成一冊上諸督辦待滿三年賞其有功如系有職官弁照軍營勞績保舉官階其或咨部以外委拔補余或獎以功牌頂戴以昭激勸有不願頂戴榮身者聽其聲明酌賞銀錢至罰其有過者有職員弁注銷功名或畱用效力或隨時黜退其它丁役或杖責畱用或責革遞籍均視所犯輕重以定去取此就尋常之過犯而言也若有貽誤公事蠹食銀錢曁犯姦盜諸凶惡不應爲而爲之事所司核明情節證佐確鑿照行營定制就地正法以軍法從事其或從而非首稍有可原降死罪一等者傳箭插耳示眾仍交地方官永遠監禁夫以立法之始不得不槪從其嚴則後來者知所警畏不致忘性命而圖其私便此卽辟以止辟之意也遊食之徒亦將自審材力知立法之意不容輕易嘗試聞風自遠何敢挾尺一而遂彈鋏之願乎自玆耗折之途不禁自絕涓滴歸公絲毫不漏利獘之界限旣淸得治人而能成治法上下一气綱舉目張而路之功奏矣

一論曰路暢行當以陸路通商邊防設軍以泯利獘之也鄕曲鄙儒習爲妄言謂中國以路直跨歐洲以兵輪徑入蘇士河兩路會師泰西大小數十國皆震動而懾伏似此不經之談無足與辧徒爲通人之所笑稍有知識者固不爲紙上之空言然亦不容不思擴我之規模所謂儒生論事當求大者與遠者因遊其心於儻來路盛行之一日且夫路之利中國固未之見耳果能事事核實獘去利存則此時爲之嚆矢將見風行宇內漸推漸遠由東南以至於西北由海疆以至於大陸周回互四達八通至於斯時中國富彊景象想見器局之一新然亦至於斯時從前之偏重在海者玆將平分於陸路當以地球之勢形考之亞細亞與歐羅巴壤地相接昔年西商航海東來舍近就遠因海有船艦可通陸無輪車可達迨法人經營蘇士河輪船始不繞亞非利加南境捨好望角大浪山之途遠而行地中海之坦途且可省水路數萬里若當時早有路一法泰西各國如今日之直接俄羅斯早已乘伊犁全境未還以前通道至嘉峪關外矣此天意畱以有待亦以見中國之振興有機也而其所以然者路附行於地越國過都究不若輪船遊行海洋爲便且俄羅斯𨿽跨兩洲其生聚悉在歐境東境榛蕪未辟於中國毗連之處尙有經營所未逮然其東顧之志固未嘗一日忘之也因又以中國之形勢言之海疆固爲嚴重至邊境則陸路尢關緊要東自寧古塔西至新疆各卡倫與俄羅斯接境者也兩藏以外與印度接境印屬英吉利是與英吉利接境者也近日緬甸亦歸於英雲南邊界亦與英吉利接境廣西滇南之外與越南接境越困於法蘭西是於法蘭西接境者也今諸與國和好無間各守疆界無侵無越然門戶之側居此彊鄰豈容不思其患而防其意外向以力有未逮姑從緩圖苟力足以及之路暢行以後以一路至古塔一路至新疆與俄羅斯通商卽駐重軍以防俄羅斯以一路出前後藏一路抵滇邊之銅壁關與英吉利通商卽駐重軍以防英吉利以一路出廣西至諒山分界一路出雲南踞紅河上流與法蘭西通商卽駐重軍以防法蘭西我自開港通商垂五十年於今矣然泰西各國之利非中國之利也中國徒受其剝削而未有所裨益澈計通商之大局此事實中國之大獘我一旦奮發爲雄卽以其道以治之彼之取利於我者我以自利昔之受人之獘者今以獘人縱不盡取而償我亦庶幾先發以治人故中國路旣以盛行必於陸路通商以分海疆之勢尢必﹝於﹞邊境駐軍以息彊鄰之釁夫與我逼處足以爲肘腋之患者不在英與法也而在俄羅斯故又以四境之形勢策之俄羅斯者必防之國英法者必交之國朝鮮者必存之國日本者必討之國俄羅斯若欲肆其東封必首謀髙麗以辟海東之門戶英人以商務而必爭日本以伺隙而必動我旣修好於英而以兵力示倭人使箕子遺封長爲我之藩籬朝鮮無事則俄海軍無所用其力是以防俄之策其重在陸而不在海俄之勢駸駸彊盛邇來新疆已開陸路通商之漸似於建路駐防軍原屬意中之事卽英人新攘緬甸法國新困越南畫疆分界擇地通商恐於防務亦不能緩惟印度較遠彼於香港聲息相通海道最便故通商藏中之議尙無影向要亦異日必有之事也以數者之邊防較之防英不如防法防法不如防俄是以路數處當以寧古塔新疆爲首要駐軍亦以寧古塔新疆爲重鎭懇私忱惟願路告成大著功效中國自彊之基由此而立外人審我意旨之所在益矢恭順相安無事而其桀驁不馴抵隙蹈瑕一切已隱消於言外此不必更計利獘而利獘已泯然而無豈不懿歟右論𨿽分四旨則爲一實有欣幸於其成而不覺暢發乎其辭亦實有見中國制勝在陸軍而佐陸軍爲制勝之具者非路不爲功是可不亟望其成哉中國仿行西法亦旣有年至今日而不遺餘力逐漸推行如船政路商局電報等路一開泰西所建利器莫不爲中國所用以收長駕遠馭之效豈非中國一大轉圜之機也然旣有其器當思享其利於無窮宜如何隨時增益但有利而無獘是在職其事者艸野愚生一知半解謹就平日所見聞略陳大端以寓志向又恐所懷之莫罄因推本於兵事分晰言之惟論體稍有未符竊援古人論事之義以自解焉

修路乃能足食論

李提摩太

原夫經世之道治國莫先於保民保民莫要於足食誠以民爲邦本食爲民天固不可須臾離也孔子曰足食足兵民信之矣﹝食﹞﹝民﹞之於﹝民﹞﹝食﹞大矣哉曠觀西瀛各國數百年前洪荒甫辟陋朴相沿政教𨿽興見聞尙囿以致各守一隅並無通商之約此疆彼界不克通行本地所產米止準在本地銷售毋許出境禁令森嚴不得越雷池一步故或歲遇丰稔則倉庾壅積不免有紅朽之虞或遇旱潦則饑饉頻仍不免有流離之苦甚至姦民壠斷以囤聚爲能而爲上者先旣未能修好一旦有事乞糴無從告無處坐視民之顚連困苦而莫救此𨿽立法未善邦交未通然其故總由於道途不治西國百年前山海險阻道路崎嶇凡有輪舟火車均未興辦米不能速運祗有雇用力背負運送工價昂貴十倍今日運行未及百里而費之需已逾正價由是民生日困民食不充禍亂間作死亡相繼嗚呼傷已迨至近百年來英美普法俄奧各邦人材崛起奮發有爲廣益集思力籌養民設立通商之約互相往來共安輯睦彼此聯絡向之阻於水者今則輪船駛於重洋矣向之阻於山者今則火車馳於陸路矣而且設電以通消息裒多益寡酌盈劑虛故比來西國水路千里運米之費每百斤大錢三十文路千里每百斤大錢六百文騾馬車路千里之費每百斤大錢一千八百文牲畜運千里之費每百斤大錢三千文夫以輪船火車之費與騾馬車路牲畜運相較相去百倍六十倍二十倍不等運費旣省養民自多方今中國關東之地沃壤千里倘及時播種不令荒廢則收獲當不止數千百萬再能以有無相易轉運他埠則利更倍蓰獨是中國北省陸路居多行動輒需車馬挽運頗覺艱難故一遇偏往往民食不給爲今之計惟有廣開路令其四通八達南北米谷彼此通融旣不致有囤積居奇之患自不致有民生困苦之嗟是以道路修而祲弭亦道路修而食用充將見王道蕩蕩王道平平而黃童白叟含脯果腹歌吟於堯天禹甸之中豈不懿歟豈不懿歟

建倉儲米不如推廣路輪舟說國家設倉儲米以備凶荒依古已然非自今始特其倉有常平社倉等名目今各州縣置之以爲糴糶之本而社倉之法尢便於民或謂倉儲收米恐年久朽壞不如儲錢之爲便也嘻是亦未之思矣昔宋太祖以契丹未平積每日羨余投於庫謂之盈樁庫曰俟錢積滿以爲召募平契丹之用迨後王安石行新法出其錢散於州縣以貸民而收其息謂之靑苗錢此儲錢之說也然未﹝嘗救﹞﹝之以﹞一民而徒以擾﹝民凶﹞﹝於一﹞荒更無論也矣今曰儲米不如儲錢以備於﹝糴﹞﹝以﹞乎儲錢固無耗消之獘倘凶荒地而丰年處所甚遠難達饑民待哺甚急餓殍將何以免乎是儲錢猶不如儲米之爲愈也然而處今之時當今之世建倉之意最良而其法已舊且笨重而不靈捷欲求靈捷無獘之政固莫如輪船火車之爲萬全也今四民之中惟農最苦丰年苦於穀賤凶年苦於谷貴聶夷中田家詩所謂言之痛切焉若有輪舟火車以糴糶之則無慮最遠之路火車一運旬日可達農民旣無甚貴甚賤之苦姦商亦無所施其居奇之技饑民待賑旣免號呼本地谷昂亦應低首輪舟火車交相爲用便何如也且其法西國皆知遵而行之惟恐其後惟能深悉其利故行之果耳查西國自興路以後從無儲米備荒之議以儲舊不如糴新之爲愈也且以輪舟火車運之遲速貴賤與車載牲相較有差之倍蓰者試言之丰年穀賤牲不過百里車載不過三百里而路輪舟一相爲運則數千里且不止且直又不啻賤數十倍焉前恃車載牲可養百人及數百人者今則以火車輪舟之運可養數千人不等故西國專用輪舟火車也今法人自安南建路以達雲南界首中國西南印度國中早有路矣今又由緬甸修建以達於滇之西北波斯借外建路以爲保國衛民之計俄人先自新疆以西建路以達歐洲今又自蒙古北修路東西約萬里日本全境興修路民皆鼓舞無一阻撓此近數十年情事也苟稍有害此數國者豈皆大愚而惟中華知之者少亦惟中華之被之者重豈天有以默警之與抑將藉此以默啟之與要之路一成則利益自見而說者動謂中朝比歲國帑甚絀路之修費又甚巨似覺難爲抑知費用之巨猶有甚於海防者乎海防之設所以衛國衛民也然徒見其坐費而未見其生財路之修費𨿽甚巨而路成之進亦巨居常處變無一不得其力衛國養民與輪舟相濟以較海防爲更有益而無害焉何紳庶之猶不悟若是乎因論建倉儲米之說而哆及之柰無河漢斯言也可

創造路宜先使民人咸知利益說從來非常之事固賴非常之人而又須以尋常之道處之使人人咸知利賴悉泯猜疑然後功可成而事可竟夫非常之事智者可喜而愚者是懼若不明白以倡導之婉轉以引誘之取近譬遠化其懵懂之見解其膠執之私鮮不阻撓良圖貽誤大局深可惜也中國自與泰西通商凡泰西利國利民之事如輪船電綫鎗炮甲艦固已逐漸仿行之疆吏朝臣心志相合卽山陬海澨之民亦無異議獨火車路擅利尢普爲用更饒至今日而屢議屢阻其故何哉惑於觀聽之淆囿於心目之隘局中謀畫幾費艱辛局外分囂眾情如一若不及時設法開導坐使富彊之利甘讓他人可勝嘆哉請畢其說以備其心時局者之采擇焉從前議修京津路事已垂成爲近畿鄕民紛紛呈訴其田廬誤其貿易陸之車水之舟行將廢棄無食者將及三十萬家言官據以入告因而中止此鄕愚無知之甚者也溯倫惇之初創路也其始亦相與疑阻其後竟渙然釋卽以蘇士阿摩登海口言之往來車運用馬三萬匹迨車路開通馬乃增至一倍有餘以道塗便利﹝商賈日繁貿易者多出其途﹞﹝貿易日繁火車止出一途﹞相距數十里數百里搭坐火車者日見其增故用馬亦愈見其多也且不必遠證於英也以天津論津門固一大都會而輪船未通之先其繁盛不及今日十分之一業車船者不及今日五分之一此輪船之效也藉此以例火車當必無異且夫唐山一僻壤耳所開路初祇供運煤觔並未計及貨物行旅乃自開辦至今載各貨者獲利若干搭行旅者獲利若干而歧途港汊車船亦因之增益僻壤且能如此若京津開行凡乘車載船者更不知若何煩劇也已彼旣謂失業者眾果何所見而云然哉張香濤制府奏創漢口達京一路誠謀國之忠識時之彥也自移節湖廣日究心於洋務以期安上全下易俗移風用心亦良苦矣詎小民不獨不能體卹其意轉囂然以爲捨本逐末羣起而攻竟敢匿名揭帖肆無忌憚噫辦洋務卽所以衛民生而顧謂捨本逐末者何哉此亦鄕愚無知之甚者也湖廣居中華之中有髙屋建瓴之勢幹路一條南可以通湘粵江閩北可以控豫晉陜甘爲國爲民苦心孤詣若果辦成凡輪車經行數省之地其貿遷者必更流通執事者必更繁夥所謂失業者眾豈其然乎至於田廬墳墓尢可毋慮蓋路迥異常路必須加髙築厚且車行自能回轉遇有窒之處盡可擇地繞越泥路寬僅二大所占之地有限更不足慮凡此數端固已有利無害昭然在人耳目惜風气未開未能家諭戶曉爲可慮耳若能剖其利害使小民毫無疑難無扞格必能徑行直達﹝一往﹞﹝不一﹞無前至所以使民無疑難無扞格之道則當於未勘路之先或髙懸示諭詳細開導或遴派官紳周曆各鄕村將路利國利民之處不憚面命耳提剴切曉諭再以外洋獲益成效及有輪船碼頭若何隆盛詳述而印証之紳縉旣恍然攺悟細民自翻然樂從夫然後購車造軌築路疊橋陸續工作自無掣肘之慮此路﹝告﹞成行之數年其利必溥由榦達枝勢如破竹謂非常之事固賴非常之人而尢須以尋常之事處之者此也當道果能俯采芻蕘取長捨短試辦目前行見中國富彊之利甲於泰西是則區區之厚望也夫

火車

杞憂生

夫水則資舟陸則資車此民生自然之利也西人本此意而精求之水則制火輪船陸則制火車路以便來往以利轉輸誠古未有之奇制也中國版圖廣大苟非仿造火車路則相距萬里之遙安能信息遽通不違咫尺大則轉餉調軍有裨於國計小則商賈貿易有便於民生而且郵傳信息不慮稽遲警報調徵無虞舛錯中土沃壤倍於歐洲祇爲山險路遙轉運不便而農民亦不知制器因地之利以謀嬴余僅樹藝五穀供日用所需而已使載物之器良便而運物之價又廉一切貨物立能以此之有餘濟彼之不足而獲利恆得倍蓰數年之後民間蓄積自饒富不僅如古人所云餘三餘一已卽或旱漧水溢偶有偏亦能接濟運藉蘇民困昔美國西北之﹝畬﹞﹝余﹞山郡地多瀕海曠邈無垠當道於數年前開設火車路近通東郡遙接金山由是百貨流通商賈輻輳戶口增至十有八萬有冊可稽此富庶之明效大驗也嘗聞徳法﹝構﹞﹝購﹞兵時徳所以勝法者非徳兵果精於法兵祇﹝藉﹞﹝期﹞電信與火車之行軍迅速耳當兩國未戰之先徳提督向法使言曰如果欲戰我國可於十四日中在邊境集軍十萬械俱備後果克踐其言大獲全勝從前英俄交戰俄軍輒敗彼時俄若路先成則勝敗尙難逆料可知兩國交戰總視何國能期集兵速而且多者卽操勝算若敵人壓境而無路非但兵不易集不易徵卽使部署有方倉皇無濟矣今俄國精於制造如自彼國至中華地界築成路一旦用兵不過半月可達中國如無此路則徵兵調餉動需歲月必未有如是之神且速者英國若於印度築路至雲南邊界則行兵不過五日可到矣興言及此曷勝悚懼總之車路之設有備無患有益無損在中國今日斷不能置爲緩圖者矣然路當以京師爲總匯分支路以達各省務使首尾相應遠近相通或有於廬墓者當迂回以避之庶免滋生事端阻撓大計而於各州縣偏傍之地亦築車路多備車馬以資運轉往來如輪船之駁船費𨿽多而利甚普苟能舉辦則水路有輪船內地有路有事則便於策應無事則便於商民利何如也夫天下之事守常不變則難與圖功因時制宜則無往不利查西洋路其始或數十里數百里接續而成如慮經費不敷先擇要道小試其端俾民習於見聞知其利益然後招商承辦逐次推廣今漕攺行海運較前已捷而當事者虞海道不靖欲復河運舊制與其費巨以復河運何如移此以開路之爲愈也西洋近有新式路寬徑一尺其地面不必鋪平下用木樁爲架承以浮梁用則搭不用則卸西國凡有兵事用以濟急惟是修治路固非倉卒可辦並且經費不貲中國如能措仿行亦可以備不虞也或詰余曰路造成設鄰邦有覬覦之心忽可至猝不及防其害可勝言哉不知路在我境中操縱由己何慮爲敵所據試思歐洲各國欲到內地必由海道若有齟齬則海禁必先嚴密所建路何難調重兵以守之倘慮俄人而所設路惟在山右陜甘內地不至邊城彼終不能長驅直入余聞之西人無路之設其利有五所得運費除支銷各項及酌提造費外餘皆可助國用其利一倘有邊警徵兵籌餉朝發夕至平時各省惟練精兵備調額可酌減其利二旣有路各處礦產均可開采運費省而銷路速其利三商賈便於販運貿易日旺稅餉日增其利四文遞快捷凡有路之處驛站均可裁省其利五而當事之所以遲疑顧慮不敢舉行者一則以經費難籌再則恐奪小民之利如操舟駕車遞文傳信等事路旣便捷則若輩失業必多殊不知路難成舟仍不減且路旁有馬路推車者亦可營生至於傳遞文信不過時日較速仍須畱用此輩何損於民無如官之與民聲气不通每畏官之無信如民間有認造火車路者特免其捐輸並保其五釐出息如官利不足每年由該省地丁項下撥補以昭大信而廣招徠憶中國初議造輪船時聚訟紛如幾於中止幸當軸者毅然舉辦故今商船炮舶月盛日新凡漕之轉運兵糈之徵解商旅之往來貨物之流通無不輪船是賴且海盜因以斂戢洋面藉以晏安矧路之利倍於輪船者乎倘亦力持其議任謗任勞事不難集然需費甚巨須仿西法自造乃爲善計若購之西國則失利於先能自造而自用之斯可利益之權自我而操工費之需不流於外省之又省精益求精庶中國富彊之機轉在此一舉矣

招工書曰民爲邦本本固邦寧故先王行仁政以濟貧乏嚴法令以禁遊惰所以保我黎庶不致流離異域者意良深也頻年粵東澳門有拐誘華人販出外洋爲人奴僕名其館曰招工核其實爲圖利粵人稱之爲買豬仔夫曰豬則等人於畜類仔者微賤之稱豢其身而貨之惟利是視予取予復聞豬仔一名載至西洋稅銀一圓澳門議事亭番官收費銀二圓而又恐華官燭發其姦於是上下賄蒙詭計百出且粵省拐黨先與洋人串通散諸四方投人所好或炫以資財或誘以闞睹一吞其餌卽入牢籠遂被拘出外洋不能自主又或於海濱埔頭通衢歧路突出不意指爲負欠牽扯落船官旣置若罔聞紳亦不敢申訴每年被拐累萬盈千其中途病亡及自尋短見者不知凡幾卽使抵埠悉充極勞極苦之工少惰則鞭撻立加偶病亦告假不許置諸死地難望生還或謂豬仔落船皆經番官訓問不願者立遣回籍其飄然長往絕無顧慮者皆屬情甘似非勢迫不知拐匪姦計百出賄通上下卽使番官審訓悉屬拐黨替冒並非本人一一過堂釋遣回籍之人適以欺世心狼手辣蹤祕術工且其中不乏富貴之家單傳之子誤罹陷望斷家鄕一宗祧於焉中絕言之酸鼻聞者傷心夫販人出洋本幹例禁亦爲西律所不容昔年有販阿洲黑人爲奴者經英國上下議院集商禁止出貲數千萬悉贖之還盡行遣釋而嚴申禁約獘絕風淸諸國無不稱頌其徳政美國南北之戰其始以禁止販奴而起後卒設法禁絕一視同仁今汕頭等處詭祕難知而澳門一隅彰明較著夫澳門本香山縣屬卽歸洋人管轄我朝宜申明條約遣一介往責西人曰販人出洋爲奴寔幹例禁合國共知公法具在查歷年運往外洋之人皆我赤子不少富家宦族墨客寒儒據生還之華氓述其苦幾同地獄然細核其由半皆受騙於匪人非眞立有合同甘心遠謫試爲平心而論易地以觀倘以此待貴國之人其果能受否乎貴國嗣後當飭地方官畱心查察並禁船主不得私行運往如敢故違一經訪察或被告發船卽公充人卽定罪勿謂言之不預也如此則理直气壯義正詞嚴洋人𨿽崛彊成性勢必折服否則是故違和約顯悖公法正可暴其罪狀絕其往來嚴律海禁於澳門附近之處設關稽查不使一人一船得涉其地卽各國怵於大義亦且抒其公憤相與深惡而痛絕之西洋人自知爲公論所不容勢必曲從永停販運是一舉而除歷年之積獘片言而拯萬姓之流離造福良非淺鮮矣當軸者尙念旃哉

腹地應置木路議

陳

嗚呼鐵路之在今日其眞不可以已乎近之爲富彊計者動曰築臺更練營設商局精制造然無鐵路以爲之緯則呼應不靈終歸無用鐵路其終不可以已乎顧或者謂腹地之設鐵路籌費不易養路須資宜先就通商口岸舉行蒙獨以謂鐵路者軍國之大計非工商之末務當視輪舟不及之處宜先由西北而後及於東南鐵路之費誠巨矣無已則請先以木路進考木路之始有新金山之人馬斯孟於其地初開鐵路之時勸用木路以引火輪車作書一卷極言木路之便利普剌薩又試之於倫惇嘗以杉木爲條長約九尺方六寸其火輪車重十三噸所牽五座客車各重二噸每日行十點鐘平常之速每點鐘行七十五里可行八千次而並無損傷至木路火輪車之價與一切修費約省鐵路一半有奇且成路所費之時又約爲鐵路三分之一譯其舊說參之時局其利有十能速成利一成費大省利二銷磨甚少利三能易行灣曲之路與斜路利四如正輪忽斷則輔輪能受車體之重行甚穩當利五車行時並不搖動且不發響利六因各項之費用少則運客之價可便而主人易於得利利七木條內地各足無須洋鐵財不外滲利八木作土工易仿民無失業利九木廠視鐵廠簡易天淵便利速成利十有此十利胡不仿而行之其取道之法請由宛平良鄕涿州正定計六百六十里出井陘計一百五十里壽陽楡次至山西太原計四百里循汾河南下而至潼關計一千另七十里達西安計二百二十里過商州商南鄖陽而迄襄陽計一十一百另十四里之江陵計五百五十里以爲幹地計長四千一百六十四里再由西安至咸陽西北由興平幹州達甘肅蘭西南由興平武功沔縣達成都此備之於西北也復由潼關循黃河東行至鄭州歸徳以及宿州而以宿州爲一匯由宿州滁州北上歷滕縣濟寧徳州景州保定達通州以衛神京再由宿州鳳陽曆滁州江浦達江寧由江寧北達﹝揚﹞﹝陽﹞州南達江蘇而止於浙江如此而東南之聲勢壯矣復由鄭州至郾城歷遂平應山下達武昌再由鄭州許州陳州太和壽州廬江而至安慶由安慶至九江達南昌再由九江東行至鉛山廣信王山左達浙江右達福建復由九江南下至臨江由新淦達廣東由新諭袁州達廣西星羅碁布節節可通而全路成矣夫泰西各國皆各有鐵路數萬里其成皆近在數十年之內有開必先寧可畏難而自畫哉蒙之爲是說也取道似紆用費似繁然實有深思存乎其間焉歐邦之鐵路也其始祗取便商而後乃假之行軍中國則當以軍務爲急而輔以載運東南沿海臨江之區旣設有海軍長江水師矣輪舟四達形勢利便似不慮其單弱所可慮者獨西北之策應不靈耳萬一江海道梗輪舟之利與敵共之則倚爲臂指之助者非秦晉川楚之兵而誰耶古來兵衝四要之區得之則足以制人失之皆足爲吾患

中國從來未有之舉朝廷不憚持其全力乃僅斤斤於目前養路之費不顧將來之全局非計之得也且養路亦不患其無資也西北膏腴之地素稱天府特無鐵路以開其風气耳利豈眞薄於東南哉全路猝不易辦當先舉幹路計長不過四千餘里若徑攺鳥斜更可縮省木路旣視鐵路省費過半當不過一千餘萬期以三年每年僅需三百餘萬似不患費無所出曰然則費果將安出乎曰國家度支有常近歲出不可復計當另籌裕財之法若俟臨時而始議費未有不切急從事者使由吾前各說先爲之地則以天下之財辦天下之事尙何有支絀之日哉夫泰西各國其歲計可考而知也開辦之初可先就幹地次第舉行而後及支路山徑過峻水道較猝難施功者不必穴山架橋視平地告峻始行從事目前尙可省費十分之七而人已大得其便利利源稍裕再易鐵路當易爲力全路若成輔以輪舟十八行省之兵徵調往返不旬日而至闕下靖內寇禦外夷節餉需裕利源進可以戰退可以守豈非萬世不拔之基哉夫秦皇之備胡也特築萬里長城近俄人亦新漆鐵路計長七千餘里合之中國亦不下萬餘里豈有以堂堂中國四千餘年聲名文物之邦甘自局於一隅而不思急爲變計哉有非常之人而始有非常之功在變通行之而已

論中國新興三大事

李提摩太

常思易之爲理否極泰來困極亨至承平日久泄沓相安必至事變之乘實逼處此然後人心漸動天心乃轉法不窮不變獘不極不易全史所載往往然也中國自道咸以來寰海旣同重譯四至締構交錯日引月長不得不因變達權亟思控制說者謂兵力宜厚也不厚則彼眾而我寡疆域何以資保護財源宜阜也不阜則彼盈而我絀閭閻何以資養贍國計宜裕也不裕則彼﹝亨﹞﹝享﹞而我困經費何以資富足如是而路礦務制造三大政爲目前當務之急所關實非淺鮮今中國乃竟翻然攺計慨然興辦誠民生之大利矣請申論之曷言乎能資保護也夫水有火輪船陸有火車路以便來往以利轉輸誠古未有之奇制也中國版圖廣大苟非仿造火車路則相距千里萬瑞安能信息遽通不違咫尺中國東三省沿邊沿海袤延數千里地極窵遠設或倉卒報警徵兵調餉實非易易若開通路則路之所至卽兵之所至不啻逼處設有臺隨敵所向指顧皆有精兵屯聚守備之嚴莫過於此查歐洲各國犬牙相錯彊鄰逼處不得不各嚴戒備彼此爭勝日日如臨大敵練兵籌餉往往借國債而爲之亦累甚矣若美國自處一洲與他國情形不同故養兵之費較輕中國遠在亞洲𨿽與各國通商而重洋隔阻勢與美國相等但須設有路平時各省冗兵槪可裁減惟練精兵以備調遣卽能獨操勝算再中國礦產極多其巖穴深藏未經透露者不知凡幾且煤之礦𨿽較他礦稍遜而不得不開者實以非煤火不能化汽而動機非精不能制器而利用故泰西自煤礦開而後以之制造槍炮則日益新奇以之制造舟車則日益利便以之制造機器則一人可兼十人之藝外如織洋布洋呢等貨莫不恃煤以制造者故各邦漸稱彊盛中國如能廣爲開采大興制造其煤卽爲鼓鑄機器之用其卽爲路船炮之需一切取之本國自可不假外求近來中國津沽臺粵各處皆已先後舉辦路成效昭然現又聞每年撥銀數百萬兩爲辦路之費誠極大善政此外開平湖北煤各礦機器制造等局南北洋各省皆有將來由漸擴充兵備足而保護之道自得矣曷言乎能資養贍也中國養民之道首重農事祗爲山險路遙轉運不便費昂貴故民樹藝五穀丰年坐致紅朽歉年動受饑饉不能以此之有餘濟彼之不足且商賈阻滯貿易難通故地方因之雕敝戶口因之轉徙困苦情形皆路未興之害今中國不拘舊制奮然興辦使火車盛行則載物之器旣便運物之價又廉一切貨物自能有無相濟數年之後獲益倍蓰蓄積饒裕卽偶有水旱偏不獨如古所云耕三餘九民有所賴亦轉運米往來便捷從此定可大蘇民困至五金礦產實爲利國益民之本考英國版圖不及中國數省之地顧能雄視六合富甲天下者格致之士能知礦苗所產隨處畱心按法采辦不畏艱難卽如煤礦一項每年每人勻計有煤四兩按中國各省人數合計約有四百兆卽以四分之一核算每年每人勻計一兩合計尙有四百兆銀之譜推之礦大約每年亦可得銀一百兆兩今中國大吏莫不實力講求仿照開采向藏土中者今皆供諸世上化無用爲有用實爲民生利賴他如洋布羽呢每年進口值銀二三千萬向系中國漏試觀西人在滬采辦棉花羊毛越數萬里重洋運回本國迨成布疋羽呢又歷數萬里售於中華其價猶減於土布者謂非機器省工之明驗乎今中國廣東上海等處均已開設織布局招商集購辦機器自行制造從此精思專力又何難媲美於泰西收回他人之利權仍爲我所獨擅哉嗚呼以中國之大向特苦於不知耳今何幸知此三大事之裨益奮然興辦則保民養民之道卽可措之裕如然猶不僅此也更可因此使民益加富足也查中國津沽路開辦已有數年日新月盛所獲之利甚丰如再推廣通行其增添之利奚止百倍至礦產目前𨿽未過多但顯然可知者如齊魯荊襄臺灣各省莫不富有煤倘全行用心采辦無荒無怠自必利藪宏開日後各省各處五金煤等礦隨時開采因地之利取無盡而用不竭非獨供本國之用並可以有餘者分運各國以銷售若所織洋布羽呢彼旣能來我亦可往論者每謂中國金銀流至外洋皆明外洋來貨較多之故今中國出產旣盛亦使出洋貿易數年間百貨流通安見流出之銀不可復行流入耶此又富足之機可爲預者矣總之路礦務制造三端上爲國致富彊下爲民生資利賴誠救時之先策治世之良圖方今皇上睿哲天生勵精圖治宮府內外一體同心凡屬自彊之事無不實力講求權衡悉當李傅相老成卓識毅然倡辦張香帥制軍近在鄂省開礦務織布局等項又辦大廠專爲考究化等事卽預備興辦道開礦制造之用他如劉省三爵帥在臺灣舉辦以上三事可謂不遺餘力張朗齋中丞於開河工程現用機器諸公誠識時務之俊傑哉從此皇猷克贊駿烈獲成國家乂安中外禔福熙熙喁喁然直與唐虞三代同隆豈不懿歟豈不懿哉

卷六十五工政五工程

古今工程異同說

楊﹝毓輝﹞﹝輝﹞

今夫制造之工以算學爲體以化學爲用非點綫面體以相求無以深明底蘊非形色气質之分合無以剖析毫芒此皆制造家所宜講者也我中國古時制造莫詳於考工記一書其攻木之工曰輪人輿人弓人廬人匠人車人梓人而木之利乃普攻金之工曰築氏冶氏鳧氏氏氏桃氏而金之用以興政皮則函人鮑人韗人韋氏裘氏所以飭犀革之材設色則畫繢染人筐人人所以昭彰施之美而且刮摩則玉人楖人雕人磬氏矢人乃見切磋琢磨之效至於磚埴則陶人瓬人並戒髻墾薜暴之爲是考工記固開制造之先聲矣顧古今風气不同古之工作不求其速但求其精故多以人力今之工作旣欲其精又欲其速於是求以算學之法核以化學之功所由機器風行制造日盛也且機器制造尢莫要於鋼船鋼斯二者固非參算學化學不能精也請先言船有宜於古而不宜於今宜於海而不宜於江宜於外洋而不宜於內港者核以算法則制造鋼船行於海洋者大宜七千二百八十墩宜五十九英尺長宜三百零八英尺喫水深宜二十英尺鋼甲厚宜二十英寸始能出奇制勝遠涉風波行於江及內港者則大宜二千二百墩宜二十八英尺長宜二百四十英尺喫水深宜十英尺鋼甲厚宜十八英寸始能進退裕如不虞膠滯然衡中國形勢造船小而無大爲思啟封疆計則鋼船欲其大大則陷陣摧鋒聲威自覺百倍而爲保守海口計則鋼船欲其小小則左衝右突操縱可以自如今中國幅甚大原無兼並之心但使保護城池令敵人不越雷池一步則已足矣又何賴乎船大且造小鋼船其利有六鋼甲大船動需巨小者可省數倍是以一大船之費能分還小船制數艘船隻旣多布置自密其利一船小則入水淺凡大船不能到處小船皆攸往咸宜其利二勝可乘勢進攻敗可退守內港敵船喫水深者不能追而入是我可進可退而敵不能也其利三小船旣多分防設伏一與敵遇則夾擊夾攻更番進戰敵計猝無所施足爲聲東擊西之計其利四大船之炮能擊遠不能擊多以數小船圍攻則可百發百中敵船必受大創其利五中國海港紛歧節節設防需費甚巨若稍忽又恐意外之虞此海防所以難也如造小鋼船耗費無幾造成後分遣各處攻擊已捷駕駛復靈足以保山河鞏固其利六有此六利則鋼船宜小不宜大可知其船須置活鋼炮臺臺以少爲貴多則所置之炮小力不足以及遠勢不足以攻堅少則可置大炮猛烈異常足以一當十以十當百故首尾各置一臺可矣略大之鋼船尢宜配以雷艇昔意大利條裏由兵艦內有船塢專藏雷艇俄土之戰俄人議造置於康士旦丁艦中旁用曲架加以挺簧不論波浪如何可以收起放落決不損傷又有樹膠管運大鍋之汽入於懸雷艇之鍋中﹝立﹞可行駛神速與土戰大得其益可見配用雷艇尢爲制勝之方也至於材料何以精純剛鐵何以堅固行駛何以神速而無獘形式何以粗細而合宜則又賴化學之功是宜制造時悉心講究矣鋼船之宜參酌盡善也如此次言制造炮之術全在煉鋼須以算學之理核藥彈大小而定鋼質厚薄其藥膛炮管之大小長短分寸之間悉賴勾股核算方能配合得宜要皆以膛口空徑爲則假令一炮約定膛口空徑爲一寸則口邊應厚五分炮墻近耳處應厚七分五釐近尾處應厚一寸耳之長及耳之圓徑俱應一寸比例相生作爲定率推步是以無炸裂等獘至於鋼料又非化煉極純不能得其要也且造炮之要有二一曰命中之遠一曰擊力之大而尢要在擊力倘擊力不大則不能致遠不能透堅𨿽命中亦屬無濟故各國近造鋼炮務求其大務極其堅其炮之最佳者有二如英阿姆斯脫郎所造巨炮重八十墩長二十七尺口徑六尺炮膛十六尺炮彈一千六百磅每次施放火藥須三百磅其質用純鋼𨿽鋼甲厚者亦可擊穿前歲徳國克鹿卜又造新式鋼炮重三百三十五墩長四十尺炮腰徑最大處長六尺半圓圍十九尺四寸炮彈長四尺容火藥七百磅遠可及十一英里約中國三十三里誠可謂愈出愈精矣惟此難用於船以其過重也爲防守海口計則多置此炮於炮臺實足寒敵人之膽故中國欲造鋼炮於船中用者宜多造阿母斯脫郎之八十墩炮於口岸用者宜多造克鹿卜之三百五十墩鋼之宜捨短取長也又如此方今各省船局制造局所造船日精去歲上海制造局又設煉鋼廠用希門慈之法提煉純鋼較洋產有勝而無不及誠使擇船之精者推廣仿制杜彊鄰之窺伺卽保海宇於澄淸豈非自彊切要圖哉

修路

鄭觀應

王道平平古帝王致治之一端也昔者司空平道視途修閭氏爲之禁馳驅以防踐踏銜枚氏爲之禁歌泣以示端嚴誠以道路之修否可覘國政之興廢可徵人事之勤弛商務之衰旺系之行旅之苦樂因之市面之興衰系之然則王者重修路之政具有架心非若告朔虛文在可有可無之列也今泰西各國皆設工部局司理道路橋梁以時修葺化艱險爲平易變欹側爲整齊以水車灑塵埃以木車收垃圾街道潔淨迥異尋常非若中國各府州縣道路則任其傾圮污穢則任其堆積官𨿽目見耳聞不啻司空見慣置諸不理修路之政久廢矣今一縣有應修之路一府有應修之路推而至於一省以及二十二行省無不有應修之路京津爲往來大道官商士工皆薈萃於一途固應隨時興修俾安行旅乃參差不齊凹凸不一平時兩馬一車已難行駛﹝偶﹞﹝隅﹞逢霪雨則平地頓成澤國車馬運於水中貿貿然如瞽者夜行無路徑之可辧因而傾覆傷損時有所聞而且通州至齊化門四十里石路久壞傾側顚覆不一而足而部中報銷修路之費爲數頗巨大都入官吏私囊問凹者曾塡之使平乎未嘗塡也問松者曾砌之使固乎未嘗砌也徒侵吞經費供揮霍之貲而已吾不知司空所司何職意置國計民生於不顧抑獨何哉大抵修路之法辧理得宜其費輕微其效遠大其經久不變則利於通商惠工其化險爲夷則利於徵兵運餉曩者山西興修四天門路程西起晉省楡次縣什貼鎭東迄直隸獲鹿縣土門口綿三百八十餘里其間險阻居多四天門踞太行之脊古稱井陘天險上而蹬道盤曲下而河灘紆回行旅往來無不動色相戒商民交困無可如何因而民力雕殘商務敗壞後經按興修大路則塡平缺陷其土石相間之處或設以欄柵或鑲以石砌成專用石工徑狹者培土累石以增其厚山峻者塹巖璧以益其寬道旁開渠以免積潦停滯隨架橋梁以便車馬行駛由是艱險之區悉變康莊孔道民咸賴之可見修路之效遠且大矣不特是也如中國往來大道一律整齊則運費必輕物價必賤用物與造物之人兩得其益譬如開煤礦運道不便價值昂貴一旦修整舊路或建造鐵路則運費減半而煤價卽減四之一是修路於運煤有益也制造工藝之事悉賴轉運靈通方能銷暢旺一旦運道旣便則進貨之費較省成本較輕造成販往四方獲利必重是修路於制造有益也他如商務農務及凡百商旅無不均沾其益此修路之政所以宜亟行也英國自一千七百六十年起境內通商各口凡水陸橋梁山川險阻莫不一律修整平坦可行由是旅客之往來貨物之運載康莊大道隨意馳驅而商務因之起色凡有土產易販運不致滯於一隅云今宜飭令天下各省就目前所有官站一切擴充狹窄者開而之崎嶇者塡而平之興辦之法若首至尾逐漸開築不特費用浩大抑且難速奏功不如飭各省州縣各按所轄地采辦物料督率營勇同時起工如此則事有責成不致互相推諉而分籌經費亦不至於拮據抑有說者凡造鐵路皆須平治道途今將尖站興修卽照鐵路之寬爲率則將來欲造鐵路時無須另行修路但加以橫木擱以鐵條而事已畢是修馬路者卽異日造鐵路之始基也惟當先訂章程以資激勸凡辦理得法速徵成效者立行保舉不次升遷怠玩無效者酌予薄其修法當仿泰西各國有石路土路碎石路黑膏路鐵末子路皆便轉輪之力較中國沙土坎陷相去不啻天淵凡今租界所修馬路大都下鋪石塊寬側立窄不一其形石塊之上則用泥土碎石鋪勻然後以人馬機器拽鐵碌碡往來旋轉壓愈重則路愈堅固軌愈多則路愈砥平以五尺爲度亦有一二丈四五丈者繁盛之地必宜較寬冷落之區不妨稍窄皆視地勢爲之其路心宜髙以免窪潦存積所用之石必質剛性文理細密者方能耐久中國可用靑石沙石花剛石鋪以爲基須厚一尺𨿽極重車馬行過亦無軋碎之虞然而有興修之法尢當除興修之獘歷來內外大小衙門承辦修路工程假如估銀八萬四千五百六十七兩分爲十成每成八千四百五十六兩七錢名爲八成到工餘二成爲節省費承修官分其一司事人等分其一其寔到工尙無八分至多不過四成積習相沿牢不可破卽有廉潔之員奉公守法不敢公然侵挪然其能核算工程者百無一二而司事吏役遂串通工匠人等舞獘營私互相蒙蔽故地方興一事開一工𨿽有誠正人員總理其事但能保己之廉潔不能禁人之浮冒此獘相沿久矣今爲修路計與其暗蠹以保私囊不如明給以彰公義凡承辦官員酌給公費吏役有隨同照料之責營勇有分段開築之勞均宜酌定新章貼給費用以養其廉自後所辦工程不準絲毫浮冒如敢復萌故態扶同徇隱但查出工料與修費稍有不符之處卽從重治罪如此一儆百庶上下不敢相蒙矣更有一法可以不動公當令城鄕紳富量力輸捐專修本邑道路其有捐輸巨者奏請優獎修成後選派委員及本地紳董合辦工程事宜隨時修理不準堆﹝積﹞垃圾不準傾棄污穢違則必罰夫然後各省城鄕市鎭無不煥然一新斯天下行旅皆悅而願出於其途矣

余見上海租界街道寬平整而潔淨一入中國地界則污穢不堪非牛溲馬勃卽垃圾臭泥甚至老幼隨處可以便溺瘡毒惡疾之人無處不有𨿽呻吟僕地皆置不理惟掩鼻過之而已可見有司之失政富室之無良何怪乎外人輕侮也通商各埠江邊海邊之地當道理宜塡築馬路如洋人之租界一式以便往來仿照租界章程設局日夜輪派捕按段查月收車費各家燈捐垃圾捐各船碼頭捐以備費用余昔年在粵東創設開平煤礦局塡築輪船碼頭之時曾與同志集貲具稟當道擬承築城外河邊一帶漲坍以免占築者日塡日廣致河道日狹日淺一﹝切﹞﹝承﹞經費歸承辦者出不領公費惟築成之餘攤歸承辦者拍賣開銷有餘則提二成分酬辦事者之勞此外盡歸地方公用後以謀利者紛紛遞稟爭辦許以重賄因此不敢涉手事終無成可見凡事創辦之不易非當道者知人善任不能成也今上海租界地價極昂上海英法美租界地價每畝三四千兩至八千兩之多浦東地價每畝二三百兩多至千餘兩何不效英法開通海底地道以便往來城南由十六鋪以上髙昌司廟北界虹口以下至吳淞一帶河邊漲灘均宜塡築馬路仿照香港塡路公司章程出示曉諭先準子母相生之地卽繳塡築各費給予印照管業如逾限不繳則將其地拍賣以充公費捕費垃圾捐及燈捐及大小車捐各船碼頭﹝捐﹞悉照租界章程辦理不獨於有司無損亦可大壯觀瞻且宵小輩容畱無所於地方不無裨益也

盜工

鄭觀應

三代而下刑措之風一見於漢孝文之朝再見於唐太宗之世除肉刑縱死囚仁政近古猶有下車泣罪之遺乃後世或訾議之不知仁民愛物皆自神武不殺之一念中非盡屬好名之舉也又何必沾沾焉遵亡秦苛暴之律令方可大畏民志哉歷覽古今罹大辟者惟盜爲多周秦以還盜之爲患不可勝數小則胠篋掘藏大且亂民竊國張角黃巢其尢顯著者也大盜而至於肇亂則不能不芟夷之殲戮之以昭一世炯戒獨是此作姦﹝犯科之徒﹞﹝犯罪之科﹞本皆吾蒼生赤子也有饑寒之盜有驅之盜有黠驁之盜有脇從之盜妻號兒啼誰則甘之刑驅勢誰則安之黠驁之徒失所則梗教化因才可效馳驅脇從之類受匪誘則爲匪經徳化則復爲良傳曰不賞而民勸不怒而民威於鈇鉞良非無術以處此也考尙書有金作贖刑此旣詳於罰鍰篇矣又曰省災肆赦怙終賊刑民遷善亦未嘗不可宥之三也秦時有以徒役罰罪人者九江王英布故驪山之鯨徒也漢時有城旦鬼薪之類皆以處夫有罪不可赦而又無金自贖者則罰作苦工以代之各國獄囚或驅以修橋整路或令各執一藝俄則將罪犯載於邊境開疆辟土以實邊防有益於公而不戕其命兩益之善政也今日海禁大開華民赴南洋及出洋工作者不可勝數𨿽英美近有禁止華工之例然如南亞墨利加一大洲則有墨西哥巴拉馬祕魯﹝古﹞巴巴西各民主之國在在需人墾荒辟土招工之舉有加無已粵東及南陽各埠業販賣豬仔者仍復市利其間驅誘善良遠適異域前者物故後者繼往官禁𨿽厲誘販自如爲害良民誠非淺鮮與其禁之不絕何如轉移而變通之官爲經理捨良民而謫匪徒則善者可保生全而惡者可加懲創也今擬請舉同治五年所立英法招工二十四光緒三年所立日斯巴尼亞招工十六由總理衙門與各國公使申議明定妥細章程自後凡各國不問有約無約之邦但有招工之役可先由公使咨會總署其無約之國亦可請有約之大國公使代達總署分咨各省各該省行下各道府廳州縣將所有讞定各盜案之犯除下手刃殺事主之一人必須抵償外餘皆解赴各海口交外洋招工總理之人而點驗裝赴外洋酌定做工年限每名取回工價銀若干兩交還該盜犯家屬以爲贍養是則法外施仁該盜當無不感激甘心者也夫以中國不勝誅之盜充外洋欲招之工盜得生中國去其害而販賣良善懦弱之風亦不禁而自戢斯一舉而三善備焉此古聖王分背三苗誅除四凶投諸四夷以禦魑魅之成法也傳曰惟仁人放流之不與同中國亦卽此義也歟

附劍華道人論曰吾讀鄭公盜工篇不禁憮然而興嘆也夫中國之多盜一由於教化不行止知齊之以刑免而無恥一由於民生未遂無恆產斯無恆心放辟邪侈無所不爲故盜案日破盜犯日誅而盜風迄無休止殺者如故犯者如故而被盜害者亦復如故也若得良有司孳孳汲汲講求教養先謀遂其生次圖化其蒙則今日之赭衣桎梏安見非他日之忠臣孝子也然此效非可急致必十年生養十年教訓而後可漸躋無刑止辟之風側聞我國家奮發圖彊已計開辦南北通衢及各省鐵路工程浩大丁役所需甚夥曷不卽先移此等盜賊未傷人命但取貲財情節較輕可以网開一面者悉下地方官使按名造冊解送所立工頭以監力作夫開其死罪則必感再生之恩授以工作又可得資生之計稍有人心者斷無不痛深怨艾攺莠爲良也﹝爰﹞﹝疑﹞進一解與前篇招工之議相附而行惟當道者擇焉

卷六十六工政六治河

治河

鄭觀應

河水發源昆侖之墟伏流數千里湧出地上匯爲星宿海至積石流入中國由積石而東北而南三千里至龍門今山西河津山石崇竦河流湍急禹鑿之以分其勢其在河南省河陰縣以西兩岸夾山勢不能攺道旁泄故河流至今如舊自滎澤縣廣武山而東旣無兩岸之山以束之而又土松地曠乃得逞其浩瀚奔騰之勢橫流兗徐冀豫之區不可復制我朝定鼎於幽燕正河道敝壞之後潰決頻仍然河性避逆就順避堅就疏避遠就近避髙趨下挽之卽忽左忽右扼之又乍進乍退皆失其本性使然善乎歐陽公之言曰水河泥沙下流淤髙水流不快上流乃故河流已棄之道自古難復彊復之則每於上流惟有曲體其性爲分爲合爲寬爲束順其勢以驅之忽容其下流有淤且下淤之故在於積沙沙去而不停則河流自暢昔李公義制鐵龍爪揭泥竿車繩曳舟尾而沈之水篙工急棹乘流相繼而下水深數尺黃懷信制浚川笆以石壓之取大繩兩船之端相距八十步各用滑車絞動去來撓蕩中沙已又移船以浚水淺則反齒曳之凡此皆去沙之具也卽或施用之法今昔偶殊而神明變化在得其人不使河積沙水落而沙已刷不與河爭地水漲而有所容則河歸山東入海可也從淮徐入海亦可也但袪其患而已何論南北我中國防河之員古有能者防河之策世有成書國家不惜費數千萬金爲億萬生靈謀安樂柰流沙至下流愈壅而堤防至下流愈多且堤工之需土也勢難掘河中泥沙則必掘就近之田土迨堤上之土漸坍入河又再掘田土以修之年復一年堤身旣髙河身與之俱髙河身愈髙田地因之愈低河髙田低水性就下必至河變爲田田變爲河滄桑疊變職是故耳伊古以來河自開封而下東北逆流入海禹貢所謂北播爲九河同爲逆河入於海者是也迨九河旣塞沙石日增堤岸日傾河底漸髙乃東南趨淸江浦入海積久而沙石之埋也如故堤防之傾也如故河底之漸髙也亦如故故咸豐四年又自大淸河而東北趨入海數十年間河流屢變爲患滋甚此所以近年復大也一決於鄭口而徐豫被災再決於濼口而齊魯受害仰邀廟社之神靈上朝廷之籌劃僅得順瀾順軌大澑歸漕費數千萬金錢大工於焉告竣甚矣河之不治正不得委之天數而無預於人事也惟是口𨿽塞而不求善後之策則猶未可恃也今就管見所及略舉四端以資采擇

一曰緩上游河之上游諸山峙立當於山下塘谷裏通渠引水停蓄如水河不得宣泄則開溝引歸別河若不能另築別路可在本河兩邊開溝受水皆用堰閘隨時蓄放庶河流迂緩不致橫流所謂順路通渠順渠通溝順溝通河是也且設閘穿渠則兩岸村莊可收水田之利或地勢稍髙去河較遠可用桔橰吸筒取水多掘深井順溝兼用轆轤河道潦則溢旱則涸西法治河務防旱潦防旱在設閘蓄水防潦在啟閘泄水建立雙閘得力尢多開浚尙其次也一曰開支河河水當春夏之交積雨平添一瀉千里海口淤淺支河沙淤勢必泛濫宜遴選幹員悉心勘察淺者深之狹者寬之曲者直之水得歸墟自無倒激且河流之分莫便於鄭州此處直抵淮河自洪澤湖淸江浦老河入海州府去河數里四周瞭望一片汪洋廣袤二百餘里豫南水匯於此復有自洪南六安州來諸河之水正陽關宛在中央可藉勢合國湖由務通皖多有西南順向東北之深溝髙堤昔人所造取大河泛濫之水分入小黃河有此堤爲溝卽爲東北十數州縣之保障支河開河流分水勢殺矣取泥之法可參用泰西挖泥機器船卽以水中之泥爲築水邊之岸兼而行之事半功倍庶免築堤反以塡河之害也一曰宣積潦積水不宣行潦暴發橫衝直決平陸頓成澤國淸口云梯關通海河道今俱漧涸如導黃水行此道而以洪澤等湖蓄來路之水水性就下頗堪逐漸歸江黃流經行率皆髙地今決而行東南路屬低窪如順勢築堤束水可開淺水船往來鎭江之大路荷蘭治水之路岸設大風車逐水歸海凡近河海之處皆築堤防有髙至四五丈者或於堤上開路達水以備宣泄而資灌漑酌量參用可免壅塞之虞一曰開大河以蓄水黃河之開湖莫便於口外蒙古之地上古不之未成之湖𨿽大小不等而綜計大槪周圍約千里有奇歷年久遠沙石充塞遂成荒野卽所稱沙漠之區也黃河自陜之寧夏出關北經其地倘於此處開成大湖自湖之西面或開一口或開二口以納水湖之東面開口泄水亦如之湖之兩面各口建閘以限水之多寡各閘設員以主閘之啟閉河水不大兩閘皆閉則河自河湖自湖各不相謀也萬一奔流倒峽自天而來則開其西面之口以納之水勢𨿽猛而有此千餘里之大湖以分其勢當亦殺其大半矣河水至此一停沙石沈於湖底上流旣畱沙石下流自免淤塡卽有時河水滿盈而大流旣通何至泛濫洋溢此非無據而云然也亞美利加之北鄙有大河名聖桑羅流長水急與黃河相埒幸其間有天成三大湖水入其中爲停蓄泥土沙石悉沈湖底故河流淸漣直至於海而舟之行乎其間者往來不絕又埃及之泥勒河昔日爲患尢甚於聖桑羅夏季約瑟執政於其國之東南掘一大湖湖名美利自此歷數千年不爲患則甚矣開湖之爲益大也然河之開湖於蒙古也其益正不僅此一不侵占土田蓋沙漠之地半皆死水未及耕耘卽有艸木蕃蕪不足供芻牧開湖於此土不妨國課下亦不害民生其便一二可以時蓄泄河水盛則放其西閘約之於湖而不致太盛河水衰則開其東閘引之入河而不致過衰河水以人爲消長是不啻在馭之馬馳驅由我而範者其便二三可以資灌漑無湖之先沿河之民亦間賴灌漑之利然水之消長無定水漲則千頃汪洋水消則兩岸遼遠是水大不便小亦不便也有湖以至其出入水之消長出入皆由人定斯灌漑之賴利無窮矣其便三湖水之出入有定河水之盛衰亦有定數凡河水所經之地如陜西東界山西西界河南中界山東西界安徽北界直隸南界五六省皆可資其餘潤卽天災流行國家代有而人力勝天旱潦皆無患矣泰西埃及一國暘多雨少一歲之中甘霖絕少其所以潤養稼穡者則全恃乎泥勒一河而黃河從可知矣蓋黃河水中之土肥美宜田使疏而通之如泥勒河之利便則稷嶷黍與千萬之倉箱可慶前被其害者今且享其利矣其便四魚性喜淸而不喜濁黃河之魚無多者水濁耳今旣開湖以淸以遊則自蒙古而下直至東海河水淸漣𨿽非魚知魚之樂矣河流旣淸而舟舶之往來於其中者毫無艱阻則舟楫之利達於北方而水磨之設更無論矣其便五

說者曰河身年年淤塞兩岸築堤河身愈淤愈髙建瓴之勢一決則胥爲澤國是可以河身爲堤另於河外挖闊數里所挖之土另築一堤由河南山東以下節節相機攺築俟築成之後則決水入所挖之河身而兩堤夾之以入海此可保數百年無患但事關重大勞民傷財成功非易恐貽天下笑曰天下事因仍者易爲功創始者難爲力又曰小民難與圖始可與樂成夫黃河自開封而東數經潰決河臣隨時修築決於此者修於此決於彼者築於彼補偏救獘易於見功而無如今日築者明日潰矣明日築者後日又潰矣十日之築不敵一日之潰而一朝之潰足﹝廢﹞﹝費﹞經年之築則始逸而終勞名易而實難功之成者安在故治河之事尢貴得人然而責之河官不如責之疆吏責之疆吏不如責之鄕紳蓋生長聚族於斯則痛癢相關不敢自貽伊戚也夫中國之人動曰黃河有神決口合龍皆一歸之天意而不然也南亞美利加之亞馬孫北亞美利加之米西比其河源之髙河流之急亦與黃河等治法夾河築土堤厚近水使河身寬窄相均水澑疾徐相均先用本石於海口修壩五年工畢溯流而上築土堤長五千里有奇經二年而工亦畢於是沿堤種樹年年修補至今屹然無恙端在堤近水深則澑急力大始能帶沙泥下行上游河底刷深則海口之底亦刷深此一利也河身上下游寬窄相均則堤不能決此二利也入海之處旣深則商賈大船可進此三利也一成之後功堅料實水患永除其它意大利之治官河埃及之治尼勒河英人之治印度河大致不外此法至今永無河患彼亦人耳所盡者亦人事耳何竟一勞永逸若是美人李佳白之言曰河之決口其故有二﹝一由水盛﹞一由淤塞無論何國之河當制其水勢之盛而去其淤方爲妙法首在理河源或於近源處遞修層壩以節其流或廓開一湖以停蓄之卽上游眾水來歸亦於此爲總匯且多作旁池使水入池中旋而復進泥沙因以沈落兼多植艸木以潛吸其水气不至汛濫爲災此理河源制水去淤之說也次開海口須兼用機器挖其底令深又於海口左右用木石作壩直入海中一二里許以速其勢則入海之處泥沙不停前土耳其國開多腦河海口未開以前水深七尺開口水深二十尺荷蘭國有止水名馬河塹不通海嗣鑿通之海口深至二十尺徳國一河入海處水深七尺開後十八尺俄國有河入海處水深三尺開後十二尺他國開海口之處亦有由六七尺增至一二十尺不等者此浚海口之說也再河身兩堤多植艸木竹葦之屬能吸河水能開河堤此治堤之說也連歲俄人於西北諸境經畫河渠泄暴漲殺怒流意以中國爲壑建瓴髙屋坌湧來源水勢將自此益大苟不盡法以疏瀹之爲患將何極哉且西北兩江兩湖水患之外廣東之東西北三江於古未嘗患者今亦爲患年盛一年安得當道如大禹復生相度形勢爲之疏鑿使水患盡平化有害爲有利哉

雍正間李敏達疏雲天地之有江河猶人身之有血脈宜流通不宜壅阻而黃河西北之水由髙就下悍激湍流尢非人力所能奪故神禹治水止言疏引順其性而利道之尙書所載無庸瑣贅然洪流浩瀚洶湧奔溢急則沖刷無底漫則沙泥淤塞治河之法或導或防惟於此處作用耳臣聞黃河入海之口原設有船夫不時疏浚使不致沙淤壅積下流之脈絡宣通則土源之橫決自少此必然之理也後經河臣爲節省裁革不於此處畱心以致沙塡海口黃河下流之處聽其散漫沙日益壅而水日益淺所以年年上流決口前次北岸之衝奪運道猶可急爲補救惟去年決開南岸水無所容直趨洪澤湖仍由淸口會合黃水方入東海但洪澤一湖上自陜西商南以東等處山水並河南五府以及江北一帶諸流總匯卽此一湖水每年伏秋二汛髙堰已屬危險再加黃河歸並其中更當何如黃水渾沙一見淸水必然澄落湖底勢將墊髙若再遇水發則湖愈淺而受水愈少髙堰之保固愈難倘有漫溢則淮浦髙寶以東數千萬生靈皆有慮久在聖明洞鑑而未聞何臣言及於此深爲惶惑臣幼齡時卽聞從前三十餘載黃河不爲大患者實賴原任河臣靳輔之力迄今小民猶食其福且彼時沿河官地盡種柳蓄艸壩掃之需不累百姓嗣後諸臣莫能攺其成規不過托天家之洪福循途守轍仍無大患及漸次崇尙節儉遂多用不知河務之腐儒因而漸至廢弛耳

論修河

李提摩太

昔先王之治天下也候人在疆司空視塗又有遂人匠人曁稻人之屬各盡厥職誠以地利所在陸與水並收其用故舟車之需其有關系於國計民生者大矣遞至今日五洲相通陸路則宜有火車水路則有輪船所有轉運費較之往年專恃騾馬帆檣者其有速遲巧拙省費情形固不待智者而矣𨿽然自分觀之陸運與水運固各有其用若合計之則水運之費減於陸運者實多是以五洲各國除有輪船之地外莫不欲廣開河道以收通行之益但河道日久有利必有病或水行湍急有泛濫之虞或沙梗淤淺有膠擱之患大則宣泄無從每當春夏之交積雨伏汛其勢滔滔一瀉千里堤防人嘆其魚小則舟楫不通商賈裹足貿易日少地方凋敝因此歐美兩洲均皆極力講求修河之法其在平地所開之河水流太緩往往泥沙停聚淤漲如埃及國之尼勒河英國之太士河前屬土耳其之丹流河法國之羅恩河美國之米西屑皮河曾皆因地制宜各盡其妙或將河岸修窄以成就下之功或將河身攺寬以免沖刷之慮此外挖挑修浚均有成法可考𨿽海口素稱難治然觀埃及之泥勒法之羅恩皆系另開之河英之太士河兩岸修理髙埧使前有水之處皆爲幹地則有時將海口逼窄使水流奔急所有停沙卽順勢下如英之太士河與美之米西屑彼河皆已大有效驗至水中修河從前最爲難事近年來得有新法卽覺甚便如﹝塞﹞﹝寒﹞門徳土挖泥機器入水衣服不畏水炸石火藥等物其獲益實非尋常可比昔時用大石修河旣費人力又不見功現用塞門徳土可以自做石塊或重十五噸或三十噸甚至三百噸倘再需大不必再爲先做卽在水中亦可自行制成故當年海浪可以壞石塊自有塞門徳後卽不畏海浪矣英國蘇格蘭柏爾蘭省有用大石塊者又英屬耶百的海口石塊全系在水中制成若歐洲日前造橋均用空心鐵柱子現用塞門徳亦可放做如太密士河克來的河皆曾用過以上各項皆確有明證固不可不及早購備也至挖河機器近日中國亦經購用如導海導河各船亦已成效彰彰在人耳目間矣今者天津海河頻年淤淺進口輪船每停泊於大沽白塘口等處起卸貨物雇船駁運不獨價增多商民交困且津沽爲京畿門戶各省海運漕船皆須經過此河天庾正供關系匪輕自宜趕緊挑挖切勿因循坐誤歐美兩洲治河良法甚多要在審時通變擇善而從運以精心持以毅力𨿽浩費在一時實利賴在萬世也是否有當敢以質之髙明

治河上

陳

黃河發源西域邐迆五十餘里而至內地水利所在實開九功之先昔者神禹隨山浚川任土作貢遂轉洪荒而爲平成法具於禹貢而道則原於洪範漢魏以後師汨之智昧畎澮之制於是全河之利盡失而濱河居民薀昏墊之災者數千年而靡有定然殷憂啟聖而貞下起元去害興利此其時乎故愚請以三策進

導源嶺橫繞北徼率順水性循山入江扼中朝內外之防開塞外富彊之源以治河爲防邊此策之上也何則山以水爲用水以山爲體故水以界山山以攝水欲明水道先考山脈天下之山以西藏極西之岡底斯山爲祖康熙五十九年遣理藩院主事勝住偕剌麻楚爾沁等國得之三周一百四十餘里髙出眾山百餘丈頂上百泉流注在阿里達克之剌城東北三百十里直陜西西寧府西南五千五百九十餘里西三十六度四分極出地三十度五分實諸山之祖居天下之脊眾山皆其分脈分幹有四西北向者爲僧格喀布巴山蜿蜒起伏以趨西域抵吉布察克山而結嶺魏源海國圖誌謂昆侖卽嶺﹝眾山之祖乃嶺﹞﹝眾山之大龍池嶺﹞而非岡底斯山所謂河源出阿耨達者乃嶺脊上之大龍池證引甚辧惟疑後藏之水多南流入海不知岡底斯山相近亦有四大山其北自僧格喀巴本山而西北爲岡裏木孫諸山繞阿里而北二千五百餘里入喀濟國山行必有水特不入中國故未之考耳自嶺而東又分爲三大幹北幹由嶺分趨東北循烏什之貢古魯克阿克蘇之穆蘇爾達巴罕庫車之丁谷山諸地之北至於伊格登山在伊西南百餘里東北行踰鄂爾和綽爾山循察爾古爾依特山東行起阿爾泰山卽古金山一作阿勒坦鄂拉直趨肯特山而結於外大興安嶺阿爾泰山綿二千餘﹝裏髙﹞入霄漢外興安嶺長幾萬里二山山陰水皆東北流山陽水皆西南流故斷爲北大幹其中幹則由騰格裏山之空格斯山東南行過喀喇沙爾起博爾圖達巴罕循吐魯蕃羅卜淖爾東行起祁連山遶套外爲賀蘭陰山經歸化城宣府至獨石口外之多倫泊而起內興安嶺東入遼左起長白山回龍穿海陸行而結泰山

聖祖仁皇帝謂長白山二幹一干東至鴨綠而結髙麗一干北折至盛京復西行而南至金州旅順口之鐵山穿海而結泰山故泰山面西南而背東北案汶泗水皆西流亦其一證又唐一行創山河兩戒之說謂北界自三危積石東循塞垣至濊貊朝鮮者誤不知積石爲北戒之南幹朝鮮爲北戒之中幹而北幹實當以外興安嶺爲紀口魏源以祁連爲上起於闐與天山之不相屬者誤山脈以界水爲斷祁連來自喀喇沙爾所循之羅卜淖爾小包爾騰海達布遜池大通河皆其大界水之歷歷不爽者和闐北距葉爾七百里南行二十日卽後藏東皆戈壁沮洳之場邐迆而至河源其由天山直趨哈密者余支也中幹龍脈腰落而起祁連故天山盡於玉關而哈密余支盡於布隆吉河松筠以祁連山之陽爲吐蕃哈密蓋誤以天山當祁連山也其南榦則由葉爾經和闐尼莽依山東南行而起巴顏喀喇山一云卽古昆侖山今河源之所出也在星宿海西三百里東北至河州界積石關計二千七百餘里齊召南謂其脈西自金沙江南石山東來疑誤河爲北條源出藏北江爲南條源出藏南巴顏喀喇北江爲山後有那木齊圖烏蘭木倫河托克托乃烏蘭木倫河二大河以爲之界故確定其來自和闐循阿拉克沙爾山過大積石山入終南逾河並雷首底柱王屋太行而結恆山南幹之實結於此蓋正龍盡落未落則沙少水多恆山三面界水桑幹滹沱二大河以及寇河沙河滋河諸小河層層鎖龍又焉往魏源但知北幹有二故誤以中幹之原於三危積石一行誤以北幹之南幹爲北戒故誤以太行之脈東循塞而至朝鮮口所稱中南二幹均就北大幹而分非今堪輿家所言三大幹龍之說也此其槪也然則北幹水道可得而言矣議由天山北路伊河西北圖爾根河起逾博羅拉達河庫爾喀喇烏蘇河安集海河和爾廓斯河葦河烏隴古河布爾幹河徳倫時河錫拉河墨特河推河塔楚河翁金河循達爾罕山北麓入喀嚕倫河搭爾河穿戈壁百數十里通科勒蘇河達敖嫩河入黑龍江其由天山南路者則由嶺循烏什城河沿開都河博斯騰泊入阿爾輝河托克遜河蒲昌海哈密河布隆吉河過花海子入居延澤穿陰山達搭楚河曲曲入江𨿽開鑿河道匯巨川堵支流費固不貲然河成實子孫萬世之利也

曰其扼中朝內外之防柰何曰近者俄人逼處吾後踰興安嶺而南與吾爭東省三江之利又西北新疆之地膏腴盡爲所占東西橫萬餘里防不勝防若能特開新河挖土築堤以置鐵路徵兵運餉一水上下俄𨿽彊不足慮也蓋山險旣失則當退而守河夫宋太祖之經營河朔也雄縣界皆令多植楡柳以防敵騎之衝突秦始皇亦特築萬里長城以遏彊胡此皆嚴中外之防明利害之機以治河爲防邊實一舉兩得之計乎其開西北富彊之源柰何曰西北爲秦隴之屏障燕晉之藩籬自新疆開設行省以來布置亦當矣然省不過十數縣城不過數十莊地曠人稀難驟望其生聚蓋沮洳戈壁之人畜俱困故皆裹足不前耳若大開河道使舟車直達則地大物博懋遷自眾將來練兵籌餉不患無措且由此大修屯政而吾圉固矣顧或者難之曰北路如葦河烏隴古河推河搭楚河之間皆隔有古金山杭愛山等麓布隆吉居延澤東行有陰山以爲之阻又瀚海之沙磧天山之戈壁又豈可借巨靈五丁之力哉曰地利未轉萬人不能浚一湖風气旣開匹夫可以達五洲往者葡萄牙於印度西南界之孟買開鑿海港建立城邑通行市舶近法人海理色朴以蘇爾士湖橫連亞細亞阿非利和二洲以一人之力鑿而開之聞其子又將鑿巴拏馬分南北美利堅爲二蓋泰西機器百出穴山而啟鐵路入海而穿電綫今昔異時又豈可以一隅之見自局哉然則今日非常之舉亦患其無資耳不患其無具也或又曰今國帑告匱費將安出曰招內地流民以實邊準其自占地利托泰西豪商招以包工許其酌操利權經之營之十年之內河道大開沙漠之地水艸沃饒富庶可坐而致也或又謂漢武帝時齊人延年﹝已有徙河塞外之議或謂陰山大脊必不可﹞﹝之言也可按圖書觀地形準髙下開大河東﹞踰瀚海沙磧必不可疏今吾子所陳得毋摭齊人之剩說而爲通人所見呵歟曰延年﹝之言也可按圖書觀地形準髙下開大河東﹞﹝已有徙河塞外之議或謂陰山大脊必不可﹞注之海則關東長無水災是僅知徙河關外內地卽可無憂實不明當日水土之性北中支幹之界誠不免或人之譏然或所說亦一貉之見也瀚海者洪荒以前大河之舊大界水也自神禹舍陰山而鑿龍門截中幹之界水東入內地於是漠北之地始盡成沙磧龍門可鑿陰山獨不可踰乎有以知其不然矣或又曰如吾子所議良然豈神禹當日亦見不及此歟曰非也唐虞之時地僅九州島荊揚邊地視同甌脫故禹僅就中幹之水鑿龍門使歸內地而又於冀兗下流播爲九河所以漠北水利不甚計慮蓋秦漢以前地气鍾於西北內地魏晉以下東南始盛沿及金元漸趨塞垣東北此天時地利人事之自然而然者非眞聖人之知有不足也或又曰今者回匪初平哥老會黨又所在而有民情浮動當持之以靜猝有非常之舉其不爲元氏賈魯河之續者幾希曰元氏之亡亡於國政之不綱非在人之謠所能動也文築靈臺而庶民子來秦築阿房而戍卒揭竿固別有所以致之也全河外徙則內河可墾之田當以億萬計仿軍屯之例使人得占田自力拔尢使衛邊以招撫爲解散卽以解散爲召募利益豈有涯哉或又曰河大禹之所道也聖人作事爲萬世功通於神明恐難更攺英明如漢武亦爲是言將吾子之說終不可行乎曰是又不然河自周定王五年南徙砱礫遂漸移而東已非復禹之故道矣自是以來三千年中屢修屢害靡有止夫河自鄭州以下南流東徙皆其故道何歷考遷徙大抵而北者十之八而南者十之二蓋行北地者三千六百一十餘年其南行僅五百一十九年據光緒十三年翁同龢等疏故蘭儀銅瓦廂後乃攺道北趨蓋山不離祖水必歸壑亦可曉然於北幹之水終不能以人力挽之使南也天地之气以漸而開河源之說始自張騫唐宋以來談者如夢元世祖遷都實窮四閱月始僅至阿喇腦兒至本朝康熙五十九年遣理藩院勝住等直窮至阿里以西三百里而眞源始得蓋天算輿地皆歷久愈明近者英人之治印度河一日之內水可陡漲五尺徳人之治蘭因河源流二千四百里水濁多泥亦借機器埃及之治柰而河建閘蓄放他如意大利奧國等國水患皆突過黃河今皆一例順執或者五徳之說水運將興以古三元法推得同治三年交上元水運詳所著三元運統表四海自此遂永慶安瀾乎是在有志澄淸者次第舉而措之其可也

治河中天地有不涸之倉國家有莫大之利則內地之礦務塞外之河防是矣礦務之利近稍稍有知之者而河防則從未之及夫內外蒙古起自元初已六百年矣以文武之聖東遷以後國勢孱弱尙不能自立亡國遺裔其爲再實之木乎比聞其俗趨便易少機警習喇嘛教吸鴉片煙奄奄無气息其不肖者至狗偸鼠竊無所不爲朝廷𨿽設有辦事大臣增添卡倫然戍兵無幾僅足供更番﹝候﹞﹝侯﹞望之用而已其甚者亦且相從而靡蓋俗之不振甚矣蒙古之衰敵之所喜而吾之所甚憂也臥疲羊於餓虎之旁籠幹鵲於饑鷹之側欲求其不噬其可得乎故欲收其唇齒之益當重以腹心之寄非大興水利而實邊防不可擬堵黃河南行故道使由套河北路圖爾根河東北行達徳布色黑河繞墨灰驛路踰納林河循察罕鄂博入昭哈河堵東洋河達七七哈那河踰哈那臺河沿哈拉馬蘇河攺穿內務府鑲黃旗牛牧循察漢托羅海嶺北麓疏烏蘭克勒大馬庫朝古者五河爲數不及百里堵五可兒河而匯五河之水入烏蘭城上都河北流轉東復折而南浮於庫兒奇勒河於郭家屯北堵灤水截使東北行循郭裏嶺東行穿蝦蟆嶺入英金河沿西剌木倫河達大遼水入海疏鑿水道攺寬河身厥利有八而形家之說亦寓焉矣萬里來源環衛神京外固長城以作金湯其利一區內外蒙古爲水陸二防以外蒙古爲江北之濡須淮南之合肥舟車四達接應利便其利二黃河自鄭州合龍以後時有口隨其北行之性則畿輔有漸車之慮挽就東行故道則東南無安堵之期若攺道使出河套則河身盡占爲田堤悉令種植五年之後富可敵國其利三水艸沃饒荒漠之地頓致富彊備邊之道莫大乎是其利四地辟人眾貨物充牣關外鐵路由此大開其利五全河外徙則秦晉衮豫四省水利不能不攺渠置閘人自爲力四省之地可期富庶其利六河工歲修之費往時定五百萬近經裁節猶六十萬而意外之費不與焉乾隆四十六年靑龍岡之役費帑二千萬嘉慶十六年上諭河南近年以來年年漫口前此已費三千餘萬今鄭州之役奏銷亦一千二百萬度支有常而漏無底病國厲民曷其有極若全河北徙百獘盡蠲其利七俄國近於西比利亞新造鐵路橫新疆蒙古東三省上策或難猝行得此河亦可稍折其鋒昔粵撚諸逆竄擾曹濟幾無虛日然未能過黃河一步以河爲防不無少補其利八若夫形家之言𨿽爲體國者所不道然澗東西周公亦嘗借之以營洛而朱子亦云冀州正是天地間好風水但仍誤以山自雲中發來故取前面黃河爲案若夫河北通上都則萬里來源後而爲蔭龍之水大小遼河爲領龍之順水津門七十二沽爲倒局之逆水旅順登萊對插海中爲固局之水護聚會永壯皇圖此豈復漢晉中興後之人祚所可擬其萬一哉夫古稱博求能浚川疏河及徵能治河者皆謂其熟悉形勢而參以時局之人不然修堤築壩之工鑲掃戥水之法此河上老卒之事耳尙有待於求而徵之哉循此幹大界水之舊順地而循天紀竟神禹四千年來未竟之功故謂之上策若夫據中外之形勢固國家之基業利及萬里功在當時故曰中策也試言下策

治河下河自神禹奠定以後六百餘年至商始有水患然不過遷都以避之非有潰決漂沒之痛也周秦以來河患史不絕書至本朝尢夥順治間河南爲甚康熙六十年決詹家口漧隆十八年決銅山四十六年決蘭陽嘉慶朝河南屢決靡費至三千餘萬道光二十六年開封次年又決中牟咸豐三年決河南蘭儀銅瓦廂徑入大淸河遂復北行故同治七年滎澤四月十二月堵合十年決﹝侯家﹞﹝石莊戶﹞林漫南旺湖始分入南運壬申二月合堵十二年石莊戶張支門漫牛頭河始由南陽河徑入運河十四年三月堵合賈莊普建南堤北流斯定而大淸乃全受黃河矣光緒四年大淸河兩岸旁決小口不一至丁亥十三年八月十三日鄭州上南廳之決口寬三百餘丈尢爲百餘年來所僅見而近之爲河防之說者其書汗牛充棟其說膏潤液美究其治法不外鑲掃築壩創水圈重堤放淤包灘下掃與修九河之遺迹復南行之故道而已而大旨不出乎漢賈讓增髙陪薄勞費無已之下策潘季馴束水歸槽借水掃沙之成規然其法固具在也何患仍未已乎嗚呼治河其果無善策乎何昏墊之災終不能免也夫善解者批亢而搗虛善滅火者曲突而徙薪河𨿽決於東南然其源固自西北來也聞之黃河入境至﹝楡﹞林府府谷縣北水深不過八九尺至楡林府西納入無定各河則水添至一丈一二尺至孟﹝楡﹞門壺口納入汾丹各河則水添至一丈三四尺至西安府三河口納入渭涇滻灞灃各河又至華陰納入北洛河則水添至一丈八九尺出潼關至河南鞏縣納入伊洛二河則水添至二丈三四尺至武陟縣納入沁丹各河則水添至二丈六七尺至鄭州則已受大支河十六道小支河一百六十餘道除五十里小河不計故三汛之期黃河頓漲數丈而橫不免矣斯言也蓋得之陳君繼本云君字華亭本浙山陰人幕遊陜西二十年矣刻意考求河道庚寅來東條陳河務遇於濟南其言治法亦言請於山西陜西河南等處歸入黃河大小之支流添建水閘以時啟閉殺水上流之勢此亦不刊之論也夫昔禹之治河也下流旣播爲九河而又浚畎距川乃孔子稱其盡力孟子贊其無事意豈相妨哉誠以水出髙深而實以海爲尾閭若能於上下流分殺其勢則水自順軌此道本易明也後世昧溝洫之制萬川歸爲一派下流不分支河不得不爲增庫陪薄束水歸槽借水刷沙之策水由地中行已謂之害今河身日淤齊河等縣水皆髙於城上水地也張僨興人事當有隱釀其害而不覺者豈僅潰決放濫之失哉考古西北水利之書鄭白二渠無論矣他如召信臣造鉗廬陂在穰縣增田至二萬頃後魏裴延之修督亢渠範陽郡漑田百餘萬頃魏刁雍之鑿艾山河在富平漑官私田四萬頃唐云得臣開渠自龍首引黃河漑田六千餘頃唐武徳中宋程師孟引河水淤京東西沿下田九千餘頃至明徐貞明萬曆時禦史陳西北治水十三利汪應蛟萬曆時撫皆劇言西北水利此皆載在史策班班可考今盍一仿其法乎曰請問上流蓄水放淤之法曰當於內地上流多浚大渠相地形之髙下定渠底之淺深下流設石閘以時節宣離閘數里先築小埧一二處不必過髙底視閘口深畱淤不使外﹝放﹞﹝於﹞蓋水﹝性﹞﹝情﹞潤下盛漲之來所挾泥沙皆從地底而下非從水面而過有小壩以爲之瀦其漫出壩上由閘入河者水當漸淸矣內地旣開設多渠水勢自殺不必以小壩壅水爲疑沿渠居民歲使淘沙挖泥各一次若多窪下之地更可仿重堤放淤之法漸成髙阜法具治河各書可考而知也

曰下流多開支河是固然矣近有請分黃入馬頰河者僅六百三里耳樞臣勘議約挑河築堤之費已三百餘萬兩而遷徙村戶五百七十六村三萬九千餘戶墳墓三萬一千七百餘冢估買民田一切六萬餘畝之費皆不與焉支河之開談何容易曰上流旣廣穿大渠瀦水則水勢自滅而所謂支河者口不必其過寬原議口寬四十丈堤不必其過髙地價夫工均可從省又安可以難自阻哉近前河北趨所恃爲尾閭之泄者僅東省利津縣之牡蠣嘴而已愚擬請仍張曜舊議於齊河以下李家岸趙莊之間引河使入徒駭計地不過十里使由流鍾口入海更於章邱縣東山頭店東通獺河匯滸山泊入小淸河此其槪也水以北行爲性南省不必再開支河曰黃潮衝擊久自成瘀瘀髙則倒灌橫決故往者云梯關積瘀髙至六七丈故河攺而北趨近聞牡蠣嘴又漸瘀矣然亦他日之云梯關也禦之之法將柰何曰出口之瘀由中澑挾泥沙而出潮水性咸而力勁頂衝而入剛柔相搏陰陽相蕩故積瘀必堅鐵門關以下之鐵板沙亦卽此理故鹹水淡水相錯之處所生魚蝦味厚而性剛今擬於出口之外唇束竹爲樁扞作三角形斜入海中挑水移澑則害自除試中其說聞之大海捕魚之法扞竹爲扈相間數尺蓋潮水值竹則逼流入网視澑勢之大小爲扈竹之遠近此卽河工減水壩之遺意若能量口之寬狹作角形之長短則大澑由中直趨入海而潮水之迎澑而來者自分趨於兩邊所有沙泥皆直出而積於出口之外海風潮鼓蕩橫衝斜嚙海中流瘀安從凝積此計之上也有逼澑分潮之功無閘瘀束沙之患費省而功大有利而無害一得之愚或亦有可取者乎或疑河流過大竹不能禦此皆不悟以柔制剛以輕運重之法瓠子之犍竹卽近日之掃力皆勝於磚石不出裏門之儒眞有萬思不得其故者此策得行上流旣殺其勢支河又多分其流各口所出之水視今日當減十之七八又何不能禦之有西北之廣渠旣開東省之支河盛啟誠於此時於汾水發源處使繞管涔山東麓通入滹沱河淸北幹南條之興畿輔大利之源雍正四年設營田水利府命怡親王董其事設京東京西京南天津四局數年之間得水田六千頃成規具在盍推而廣之乎窮其原於未入關之上竟其委於旣出口之下實事求是水利或自此大興乎或曰鯀洪水五行何以汨陳箕子言彜倫攸敍道備於洪範九疇願聞其說曰剖判以來一气生人而水爲之祖地球之上地得一分水得三分故王者不修祭祀時則有水災據後漢書五行志說郊天用元酒亦取報本之義也禮本於大一其降曰命故元酒之尙不敢用褻味而貴多品所以交於旦明之義也蓋水爲天一之气所生故卽取其气以交於天實非此則不能交其義甚精非僅貴質而已故曰郊之祭也大報本反始也漢唐以來解經家皆未見及此嗚呼此禮樂之所以不復興也水於卦屬坎於人屬腎坎爲律而腎爲命水不順軌則天紀亂而地紊人生其中則性情隱爲攺變而其常度失律姦而命無以立六極備而三徳微矣然則布五事立五紀修八政豈能外水而治哉故洪範九疇獨詳治水道原於洪範而治具於禹貢一經一緯皇極之所以建也蓋禹之明徳遠矣民免其魚猶其小焉者耳嗚呼安得神禹復出使得陳說大義從童律庚辰後一探陰之原乎𨿽然維皇錫福富壽可期拭目以俟其淸可也

禦水賑饑莫如推廣鐵路說

李提摩太

水有不測之威而防衛之力有限民有垂斃之慘而賑卹之惠難周何則二段阻於綿長道不免遼也當事者欲無綿長之阻而免遼闊之憂將何說以處此或曰費長房有縮地法當世豈有神仙其術可得而昉乎明湖子曰縮地無方速行有術地之縮何如行之速行之速又何異地之縮也且縮地術僅擅一人之奇築路功成洵普萬方之利夫便一人者謂之技善泅善走是也便盡人者謂之利駕舟駕車是也舟自易帆而輪以波爲軌海客計程以今視昔昔也百今也十矣昔也千今也百矣昔也萬今也千矣其爲期也以時易日以日易旬以輪車之以火爲馬馳騁往復絕迹飛行其便捷尙不止此論者謂鐵路之便便於禦敵用兵之道合則見多分則見少備此攻彼此應彼走往返頻仍疲於奔命矣今苟有鐵路以速其程傳電赴援捷於影響則分仍見合合不異分敵眾云屯我軍風掃有不風流雲散所至披靡者哉不知水猶敵也河流盛漲在在堪虞隨處可卽隨處宜備勢必無處不備無歲不決多備必至力分力分則如未備終至備於此而決於彼何也防備之力有限二段綿長策應有所不及也一旦鐵路縱橫以緩急爲挹注備無不備決無可決吾得而斷之曰禦水之方與築路之役不相涉而相資論者又謂築路之便便於通商古昔負戴謀生牽車服賈越國過都艱於運販殢賤鬻貴得以居奇往往利市三倍自海禁開輪舟駛電傳市價北低南昂不難朝發而夕至車復同軌以濟火舶之窮物值平而民用便矣不知便於通商者言其常便於賑濟者言其變通其變斯不狃其常近數年來歲比不登堯水湯旱饑饉薦臻赤地白水燕晉齊秦無年之告屢矣今秋復河決畿輔東省之黃流泛濫武定濟南受禍尢烈他如邸報所載見諸章奏者吳之風災越之蛟水閩之侯宮粵之番禺南胥爲海若馮淩河伯肆虐嗷鴻碩鼠民何以堪幸疆臣上流民之圖朝廷下罪己之詔議蠲頒賑撥帑截漕旰食宵衣問民疾苦深仁厚澤慈惠旁流可謂無遠弗屆矣封疆大吏亦能承上意旨審愼周詳再三籌劃下諸郡縣復下諸紳耆口按丁稽村趨堡步莫不奉行惟謹復移賑就民不移民就賑家給戶與直叩窮餓之門而哺翼之以視紫陽賑法擇適中之地來四方之民其法尢加縝密民志其勞焉然而過其效老羸尢多菜色者殆吾所謂賑卹之患難周道裏遼闊輸挽有所不遑也設輪路旁通任重致遠殘喘一息保全實多縱使窮鄕僻壤在水中央背山之麓馬艇載就近致之不啻一舉手之勞耳古諺云多不如少少不如早又有云饑來一口飽來一斗蓋多而遲不如少而速一米之微可度三關之命也吾得而斷之曰賑饑普惠築路利行不相侔而相倚於乎嘗謂禮司空視塗邦國之政何可忽諸

中國擇地建造船塢論

李龍光

間嘗考西國船塢厥有三種有修船之塢則築塢水濱而建活門以通水船入其中卽閉閘而戽竭其水以便修船底此塢之建於岸者也有泊船之塢則於海濱築堤以禦風浪船入其中無潮水漲落之髙低以便起落貨物此塢之建於水者也有藏船之塢則專爲海軍養船之澳蓋兵艦常年行海易爲海水銹蝕而壞故收藏於塢上建大柵以終蔽風日復吸水令幹而置船於架上時加油漆有事則放船出洋無事則收船入澳則兵船能耐久常多得一半之用此塢之水陸並用者也各國海軍無不以船塢爲重務而中國則知其制度者鮮矣然使有船無塢則修理旣難而藏船亦復不易彼鐵甲等船費逾百萬何可無一修藏儲之地譬如千金之馬而吝惜造之費則良馬易生瘯蠡之疾此經費所不當惜者也顧造塢非難而擇地最難非將沿海沿江島嶼港汊徧爲履勘殊難得其實在情形卽以大沽旅順之船塢言之大沽河道不深鐵甲兵船易於擱淺只能容小輪旅順與臺威海衛遙遙相對爲北洋緊要門戶形勢天然規模頗大近年由法人徳威尼包承計價銀三十五萬兩船塢大小各一其大塢已經華人開鑿過半小塢亦借山勢鑿成故工價大省旅順海口水深二十八尺船塢深亦如之其定遠鎭遠等各大兵船喫水在二十四尺以內均能出入裕如潮滿時塢內存水五十尺足以停治兵船若膠州爲前明海舶聚市之處𨿽昔人建議欲開膠萊河以通漕運免繞榮城山角之險但近來海舶皆以此爲迂途鮮有至者商市亦遂寥落自上海而往羅盤直指東北至將近成山始敢捩舵誠以﹝傍﹞﹝防﹞山而行礁石林立而膠州口外沙易膠舟故洋人不甚垂涎未嘗請開爲通商口岸規畫此處似非要此則北洋船塢之情形也廣州之黃埔有船塢兩處均以石砌本系洋人所造張振軒宮保督粵時以鷹銀十八萬圓購得之連洋棧洋房汽機吸水筒等在內至今設水雷廠輪船局於此然規模尙小而彼號稱能修鐵甲船者乃香港之船塢卽西人所稱阿白丁船塢也其塢原建於黃埔該公司後又得九龍新地號稱小香港者形勢愈佳遂賣去黃埔之舊塢而新建此塢系一千八百七十七年開工實爲東方各船塢之冠凡泰西兵﹝輪﹞﹝爭﹞鐵甲巡歷來華無不入此塢修理至福建船局則僅有浮船塢上海機器局則僅有木船塢皆不足以修最大之兵輪此則南洋船塢之情形也長崎形勢峯巒環抱兩岸炮臺林立有一夫當關之勢遇有兵爭足以保護是以航海者翕然稱之其船塢上長四百三十八尺下長四百尺上八十九尺下七十七尺大汛潮滿時塢中水深二十七尺六寸小汛時水深二十三尺共享鷹銀三十萬圓工程頗爲堅致﹝顧﹞﹝願﹞自日本人言之則彼國船塢本有三處小緩野地方之塢長三百尺祗能修八百噸之船而推橫須駕船塢爲巨擘凡海軍各艦皆隸於此又有斜板修船處計軌道長五百五十尺臺車長二十尺滿潮時前部水深十一尺後部水深十九尺而軌道之設於石上者足架一千六百噸之船體此卽西人所謂坦坡修船之法與船塢稍有不同此則日本船塢之情形也中國沿海沿江之地豈無合式之地勢堪造船塢者以海外言之則莫如浙之定海英人初思占爲兵船之埠乃初屯一旅疫死大半遂疑爲水土惡劣而棄之遂占我香港然猶恐他國據以屯兵故立約許以保護不容他人覬覦此其形勢之險西人共知之矣以內港言之莫如九江之湖口據長江之上游爲吳楚之關鍵有石鐘山爲之屏蔽有鄱陽湖爲之轉輸卽於湖內練習水師效漢武昆明湖故事攺長江之楚勇爲橫海之水師最得居中馭外之勢惟慮自狼山口至九江迆長二千餘里豈能處處深通鐵艦喫水甚深保無中途險阻不知中國現辦海軍不過保我和局原無長駕遠馭爭雄海外之規現造兵艦本不需大無需喫水甚深保穩渡重洋之計近來各國之鐵甲船新式百出亦祗爭速率而不爭長大我中國初創海軍宜爲可進可退之謀勝則可以駛出大洋敗則可以收入內港方爲勝算若定海孤懸海外萬一不利恐蹈馬江之覆轍故此刻經營定海尙可置爲緩圖不如多用機器船隻開浚長江使我鐵甲船暢行無阻而止彼敵船之喫水深者不能追蹤而入也此則中興諸大老且有言之者矣顧或者謂湖口造塢未免太遠一旦海疆有警出海需時殊慮鞭長不及不知修船之塢猶病兵之醫院也地宜僻靜方可調養若逼近軍前倘有風鶴之警人情易擾殊非計出萬全也或謂船塢可鑿山而成沿江處處均可開挖本無藉天然之湖泊倘於圌山關以內擇藏風避浪山石稍松之地似亦可以鑿山爲之如燕子磯夾江一帶借江防以兼護船局設炮臺而守以重兵較湖口無其遠較定海無其險此說當並存之總之長江水師以武漢爲基海外水師卽當以長江爲基此爲一定不易之理如以一旅孤軍孤懸海外而無收港泊船之地則反主爲客倀倀無歸萬一敵艦環攻毫無退步遠則蹈元徵日本之師近則如石浦沈舟之役故論今日海軍擇地設塢當先長江而後定海願與當世賢豪借箸籌之謹對

卷六十七工政七船政

修船政

彭玉麟

自閩扈設立船廠以來華人漸通西法以機器造機器成效彰彰而議者謂機器可廢船廠可停彼非不知輪船之利也誠以華廠造船之價半倍於華廠購船之價同一利也與其多糜帑金不如節省繁費意非不佳惜狃於近見而未總全局以籌之也洋人之所以悍然與我爲難者非不知我民心之甚固也非不知我兵力之尙彊也而敢於得寸思尺要求無已者恃有兵船謂彼能來而我不能往耳今欲防洋而仍購洋人之船且倩洋人以爲船之主是發之者洋人收之者洋洋人中國𨿽有船謂無船可也卽謂此船仍謂洋人之船亦可也則何如自造之爲得也方今要務全在戰守兵船爲急商船爲輔其事須並行而不悖往年中國特設招商輪船奪洋人之所恃收中國之利權殺費苦心洵爲良策然自議定華商﹝賈﹞﹝買﹞雇輪船章程而後除招商局外無一人入廠購船更無一人入廠租船者何也良以船價太昂成本重大恐有折閱兼之風濤可畏是以裹足不前今欲暢通商務使之日新而月盛不如於圖利之中更加鼓舞之權凡有富商招集股分造一船出洋者船價與洋廠等而又照軍功例酌賞職銜駕駛三年獲利甚厚者優更賞之名利兼收誰不踴躍而從事華商出洋販運與洋人歲時相接則聲气可通利獘情形見聞眞切遇有交涉事件亦可調停折服利於商未必非利於國也至外洋各埠華民有願得兵船保護者當自籌養費報明領事請公使轉咨船局派船遊弋或一年或半年更調他船藉資歷練其一埠不能養一船者則合數埠共養之如是則船局不必更籌養船之費兵船並無坐耗國帑之名海道之沙綫可以熟中外之聲气可以聯商民資其捍衛公使可壯聲援誠一舉而數善備焉者也若夫兵船之制其名不一利於水戰者曰鐵衡船利於攻堅者曰鐵甲船利於肆擊者曰轉輪船利於環攻者曰蛟子船而總以鐵甲船爲最精近日美國更造碰船其前鋒利如椎遇鐵甲船直前撞之轟然破裂其價亦甚廉計鐵甲船一號費在百萬餘金碰船一號約二十餘萬金省一鐵甲船可造碰船五六號將來出洋徵剿必須鐵甲十數號以備戰攻目前用費不充不如先造碰船分駐海口防禦可期得力然後續造鐵甲船卽以成全盛之規正所謂由漸而入者也但海口甚多節節設防恐防船不能如是之眾是宜將近海各省分爲四鎭擇地立營各設水師多築臺旣防之於洋面復防之於海口務使聲气相通指臂相連方爲萬全之策查津沽爲京都咽喉而奉天之牛莊山東之臺皆爲要害若僅設防於津門而東奉二口全無牽制之兵防猶未固也若以直東奉爲一鎭以鐵甲船或碰船數號以蛟子船轉輪船十餘號立營於旅順口並威海衛之中添築臺相爲表裏又設分防於大連灣據奉直之要隘則北可以聯津郡東可接牛莊而北洋之防以固江浙僅設內防長江只有臺守則有餘戰則不足旣不能戰又何以爲守若以江浙長江爲一鎭如北洋例立營於長江口外旣可以固我天塹復可以照應寍波舟山一帶而中洋之防以固臺灣爲七省門戶地頗丰饒窺伺者多宜立營於澎湖以爲閩省重蔽是福建臺灣宜爲一鎭者粵省華洋雜處洋船蟻集較之他省尢爲緊要宜自爲一鎭一體立營以防之而分防於瓊州北海等處則南洋之防以固至東西各洋亦宜每洋派一鐵兵甲船巡遊各埠名衛商務實諳敵情庶處處收海防之實效不徒博海防之虛名也已𨿽然船政宜修矣而造船駛船尢不可不得其人也華匠𨿽有巧思而堂粵初窺聞見未廣總不如洋人之精是宜選上等華匠及出洋學徒之聰者親赴外洋各廠參互考訂務得其實他日藝成返國果能神明變化可廣其傳酌賞官職使之綜理廠務則工匠之賢否經費之多寡了如指掌不至受欺於匠人則造船得人矣船主柁工大副二副等色人目中國每每闕乏卽有可爲大副二副者類皆幼童出洋之學徒性根未定嗜好易染於量星探石測風防等件尙未講求事關緊急恐未可靠查泰西船政本有專門之學其法須先通數國言語文字並嫻天算地輿諸術然後官爲考校如能測度數諸風潮以及各國海口礁石之有無水勢之淺深測驗表度措置機器一一合法方能充副柁工閱歷三年不致誤事方升爲正柁工如果心靈手敏可操一船之權然後升爲船主鄭重周詳有如此者中國欲收船政之益宜仿其法選十餘歲之世襲聰慧子弟成童則習不能染世職則人不能輕或聘教習或出洋學習務使精益求精益有把握則中國多一船卽有一船之利𨿽糜費於目前必程功於異日自彊之機自固之術胥於此矣前兩江督臣沈葆楨嘗以未辦鐵甲船爲憾事其遺折有雲天下之獘在於因循目下若節省浮費專注鐵甲船未始不可集事若復徘徊瞻顧執咎無人事機呼吸遲則噬臍老成之慮深且遠矣

請整頓船政折

陳璧

奏爲船政整頓伊始敬陳管見以備采擇恭折仰祈聖鑑事竊臣前奏請另簡專員規復船政仰蒙聖明洞鑑近日敬聞命福州將軍裕祿兼充船政大臣朝廷知人善任以榷稅之官兼將作之選工程項並責諸裕祿觀成可指日待矣然臣有不能已於言者泰西以水師爲命源水師以船政爲根本外國幅員不及中國二三行省制造之廠林立養廠養船之費君臣上下並力任之中國沿海萬餘里所占海面最廣左宗棠沈葆楨議創福建船政實海防第一要著自由徳國購鎭遠定遠數船歸後侵蝕虛冒無有發其覆者且照例有異常勞績保案將校無搴旗斬將之功坐致專閫委員無經商服賈之勞立成巨富蠅營狗苟傾軋成風勢不詆設船政使師船盡出於購買不止也豈知船政所制之寰泰鏡淸開濟較南洋之南琛南瑞爲優已見諸劉坤一之奏船政新制之平遠鋼甲較北洋定購之致靖經來式不甚遠費且大減大東溝之役並駕齊驅屢受巨彈船身並未損制謂自制之船不足以任戰豈平情之論哉今朝廷以船政委裕祿若以裕祿爲國勛休舊戚相關必能任怨任勞力顧大局然使以籌專責將軍而戶部總理衙門便可不問則海關一出一入各有指撥卽使按月五萬舊案掃解於制造鐵甲一年一船之用猶恐不敷其力顧京餉及新派洋考成解數斷不能足則船政屬之將軍與屬之總督何以異乎沈葆楨在船政前後十年廉以持己嚴以率屬取廠中一艸一木者立案軍法令行禁止其取材多用士人成效必獲信賞人無異念鹹有競心臣居同裏閈寔親見之亦中外所備聞而無異詞者也蓋以船政關系甚大非他省機器等局可比不以軍法從事則整齊畫一之規模不立不多用士人則官場習气刪除不盡老成規畫用意至爲深遠自英將瑯威理回國北洋海軍之操演虛自出洋局之監督撒船政學生之肄業廢工用濩落消息阻絕解日蹙成船日稀良可惜也夫上海制造局以道員管理每年造炮數尊江海關二成洋稅按月劃濟歲約百萬船政以專派大員責成制造師船解又不及十之二三無米爲炊在事𨿽銳意翻新其可得耶應請飭戶部及總理衙門於三五﹝年﹞之間每年籌的二百萬兩交船政大臣爲制船開礦之用並由總理衙門照會徳國外部由該國國家代中國精選洋總監工一員洋匠數員礦師兩三員立定合同來華交裕祿委用限定每年成船若干得礦若干卽以此爲船政大臣之考成數年之後成﹝船﹞﹝數﹞可敷海軍之用礦產可濟船工之窮縱使一時無可籌劃多借洋一气呵成未爲失算裕祿任安徽巡撫湖廣總督甚有政聲將軍衙門旗務極簡且有副都統同城足以助理所管海關各口多在沿海一帶船政離省水程五十里往返不便前此督臣兼管每月工僅一二次駐工之員奔走稟承尢多曠職則此次裕祿之兼辦船政非移駐署中親督率不可甲申之役穆圖善出駐長門敵船恐塞出路不敢登陸以迫船廠是其明證閩省海口重山嶂波流紆折若兩岸炮臺得力水陸控制得地敵船斷難飛越﹝船﹞﹝敵﹞廠旣屬深藏新成之羅星塔船塢尢占形便一切新式鐵甲出入俱屬相宜盡可自制是爲船政計將軍應專駐船政爲控制海防稽稅務計將軍亦應移駐船政也抑臣更有請者船政員紳薪水本不甚優𨿽屬在官無異寒士而海關處脂膏之地在事員役積習相沿由來已久𨿽將軍正己率屬一時亦驟難轉移應請飭下該大臣查照舊案遴選官紳士人以分執其事勿得參用海關員役致壞風气所有督催工程收料物支撥項稽查工課皆按開廠初年成法而加密焉在事官紳人等濫竽者革逐舞獘者治罪弁役盜竊官物者立時以軍法從事俾人心知儆耳目一新將軍任滿之日應如何特加委任使奏全功則朝廷自有權衡非微臣所敢妄擬總之以船政責成裕祿者爲朝廷破格用人之異數不得視爲將軍照例應得之兼差籌船政項爲中外臣工之公職非裕祿一人之私責則船政幸甚大局幸甚臣爲海防根本起見理合具折瀝陳伏乞聖鑑訓示施行謹

奏

遵旨議覆福建船政折並恭錄諭旨

總署﹡或作總理衙門

奏爲遵旨議覆事光緒二十二年四月二十一日準軍機處鈔交閩浙總督邊寶泉奏查明船政情形一折奉朱批該衙門議奏欽此欽遵到臣衙門據原奏內稱船政之設經營垂三十年糜帑至千百萬若不及時整頓設法擴充則墮棄前功殊屬可惜等語臣等查船政始於前大學士臣左宗棠成於前兩江督臣沈葆楨朴實耐勞實事求是其所用又多本地寒士布衣艸笠親執朴以巡功故獘絕風淸爲各省官廠所僅見近十餘年來泰西制造日精日新閩省出洋回華學生𨿽不無悟之資能自出圖制樣而財力短絀旣不能添機﹝拓﹞﹝摭﹞廠又不能制料儲材自光緒八九年以來購買現成機器就廠合櫳制就寰秦鏡淸開濟平遠各快船後卽得有更新之法亦因無機無廠不能如法更制而木質輪船如同治年間所制之琛航靖遠等船經費較輕馬力較微者又不合於時用於是制造日稀人多閒曠不得已而裁汰歸並苟爲省費儲貨之謀至於急迫用船則勢須勉捐重貲種種喫虧展轉而購諸外國旣傷財力復誤事機誠可惜也所請造船宜求寔際添置機器募精於工作之洋員督率在事員匠認眞講求所造新式巨艦各節應請旨飭行以期有裨實用原奏又稱物料宜由內地采辦閩省礦務現已遵旨委查一經興辦當辦就地取資其煉鋼鎔鐵機器必須依法仿造自成機杼等語查一船價值料居七工居三各料之中如煤鐵土木之類爲生料有產自中國者有不產自中國者如鋼甲鐵甲帆纜之類爲熟料有中國現能自制者有必待雇匠添機拓廠而後能自制者應由船政大臣督同洋員學生隨時考究奏明辦理至煤鐵各礦𨿽經該督委查將來興辦能否速效應用尙無把握應請飭下該督不準猾吏蠹役土豪劣紳阻撓擾亂以期刻日課功原奏又稱學生認眞造就從前出洋學生期限太蹙初無心得經費又太巨財力未逮不如延致教習在廠督課等語查船政本有前後兩學堂前學堂習法文學制造後學堂習英文學駕駛學成擇其尢爲聰者派令出洋在中國旣學有根底再令遊學泰西各大學堂及各國炮臺兵輪以資練習廣見聞此必非在廠一師教授之所能及前據船政大臣會同南北洋奏請設立肄業局委派監督帶同出洋﹝已﹞歷三屆所謂置之莊嶽之間也日本現在執政大臣多與我第一屆之出洋學生同堂肄業豈中國學生資質盡出人下哉蓋用之則奮發有爲人人有自靖自獻之思不用則日就頹落人人有自暴自棄之境聞船政學生學成回華皆散處無事饑寒所迫甘爲人役上焉者或被外國聘往辦事其次亦多在各國領事署及各洋行充當譯譒我才棄爲彼用我用轉需彼才揆諸養才用才之初心似相剌謬若以此而並廢出洋之舉是因咽廢食從此更難儲上品之才矣應如該督所請延致教習數人在廠督課其尢爲異等者仍照成案絡繹出洋俾後出更新之法不至絕無聞見至學成回華之學生如所造尙淺仍令再行出洋其業有心得者應令分別有差無差咨報臣衙門聽候調取考咨送各督撫酌量位置以昭激勸原奏又稱經費宜籌的船政經費向由閩海關洋稅每年撥解六十萬按月分解數年前不過解至二三十萬近則並不及二十萬請沿江沿海各省通力合作卽以購船之費分年撥解又請如戶部原奏簡派廉幹精核大員來閩接辦等語臣等查船政用初由閩海關六成項下月三萬兩四成項下月二萬兩其養船經費則隨時由善後局撥解本無定數光緒二三年以前前兩江督臣沈葆楨前福建撫臣丁日昌任內位望較崇隨時將需爲難情形據實奏明每奉特旨催解各將軍督撫亦气誼交孚力籌應付故經費裕而成船多此後船政大臣黎兆棠張夢元裴蔭森皆以兩司調管船政不能不事事稟承督撫將軍名爲專管實與司道兼權無異所謂權重較輕不足振全局擴前功者也所以光緒四五年以後閩海關積欠幾至三百萬兩善後局積欠亦不下百萬兩從前但制木質輪船每年六十萬兩尙可敷用現旣責令攺造鐵甲鐵鋼雇募洋匠一船之費動直百十萬金洋匠薪水費亦不貲斷非月數萬金所能敷用此數者又皆不能應手至各省通力合作一層非有一定章程恐亦徒成畫餅可否仰懇天恩俯念船政爲海防根本較邊防尢爲喫緊飭下閩海關該督將每月應解五萬兩並養船各經費仍照光緒二三年以前按月淸解倘解不足額請照甘餉邊餉之例由臣衙門嚴定功過奏明請旨辦理並飭下南北洋大臣及沿海沿江各督撫應定何項快船甲船繪成圖式估價若干奏明由臣衙門會同戶部指分期派撥其造不如式以及愆期告成者應請將該大臣及在事人員分別議處果有限內告竣及堅固速率如法者亦準擇尢優獎該督所稱總督事繁勢難兼顧自屬實在情形應請援照舊案欽派大臣馳往督辦隨時與該省將軍總督南北洋大臣會銜具奏一切兵輪各船統歸節制以重事權所有遵議整頓船政擬請援案特派大臣督辦緣由是否有當謹具折覆陳伏乞皇上聖鑑請旨遵行謹奏

光緒二十二年六月十八日奉上諭總理各國事務衙門奏遵議閩浙總督邊寶泉奏查明船政情形請派大員督辦一折福州將軍裕祿著兼統船政大臣船政一事爲海防根本經前大學士左宗棠等經營締造實事求是卓著成效後因經費支絀日漸廢弛現在泰西各國制造日新鐵甲愈堅快船愈速非大加整頓不足以建威銷萌該衙門所議各節均極周妥其添置機器招募精於工作之人洋督造新式巨艦卽著照邊寶泉所請行造船物料名目不一著裕祿督率在事員匠隨時講究奏明辦理內地煤鐵各礦業經該督委員查勘卽著從速興辦不準滑吏劣紳等阻撓以收實效船政學生延請教習數人在廠督課仍照成案出洋其業有心得者咨送總理衙門考酌量位置經費一項從前積欠過多亟應源源撥解以濟要工著裕祿邊寶泉將閩海關等處每月應解五萬兩並養船各經費均照光緒二三年以前按月淸解儻解不足額卽照甘餉邊餉例由該衙門嚴定功過奏明辦理並著咨行南北洋大臣及沿海沿江各督撫將應定甲船快船繪圖估價奏明撥興辦現在從新整頓船政寔於時局大有關系該將軍務當破除積習實力實心認眞辦理方爲不負委任直隸候補道徐建寅熟悉機器情形已由總理衙門電飭該員前赴船政局聽候差遣著裕祿察看能否派充提調酌量辦理原折著鈔給閱看欽此

船政卮言英人勃來西所著水師歲紀每年一冊詳論各國兵力實爲兵家要書今一千八百九十六年歲紀新成中多至論爲英人所當畱意其體例亦有更新從前每歲所載船數惟列英與法俄二國之比較今則徳美之舉動﹝及﹞其餘某某等國皆有與英爲敵國之勢故表上所列比較不得不加詳試綜論之英有鐵甲船四十四艘法二十三艘俄十艘意大利十五艘徳十四艘並俄意徳三國之船與英較英尙多二艘並法俄二國與英較英多十一艘並法俄徳三國與英較則英少三艘至於邊防之船則英尙覺瞠乎其後因英只十三艘而法有十六俄有十意有十五徳有十四也若論快船則英多矣計包甲快船英有十六法俄各九意有十六徳無之頭等快船英有十一法俄各二意無徳有一二三等快船英有五十一法有十俄有三意有十六徳有三巡探之船英有十九法有十二而他國皆無之比例以觀彊弱可惟俄國有一種民間輪船帶有軍器可作爲二等快船之用而勃來西之書竟漏不提因此故所較在中國海面各國之兵力亦不盡合又彼亦多懸揣之語如謂英在東方之水師足敵法俄二國亦僅據數目言之若果使開仗則勝負之數未可盡操也至以今年英國水師與九年前比較則極有進境蓋一千八百八十七年英只有鐵甲船二十艘今已增多二十四艘且式樣亦遠勝於前又彼年有失事之惟多利亞船號稱最有力量當時論者多謂船身太大不適於用彼時又造有勞亦耳瘦勃倫一類之船派令備調其船均喫水一萬四千一百五十噸又有邁者斯鐵克一類之船近年造法亦標新領異此等船較之勞亦耳瘦勃倫大八百噸至交戰時力量則申秋冷之船比之惟多利亞船𨿽噸數相同而實有長進然進境最多者尢在不包甲之船一千八百八十七年淸單共僅一百二十二號其所列之船今多無之今年淸單又有新名一百三十艘非但數目大加卽爲交戰起見則本年單上所列之快船與從前鐵甲相敵尙覺過之彼時最大快船有二一名夏二名應康時夏船之得名因與湖安斯恰交戰當時最利用者爲西負倫一種之船今所造船則遠過西負倫矣今之快船除欒波一類二十一艘外尙有一船名怕復耳一名太爾卜爾一名勃雷克一名勃來痕及安得加一類之著名快船皆推陳出新將來日變日上未知所止今年英廷定造新式鐵甲船五艘又頭等快船四艘二等三艘三等六艘﹝滅﹞﹝減﹞魚雷之船二十八艘合前此定造未成之船計之凡在船廠現造之船統計頭等鐵甲船十三艘內八艘去年定造未成今年又擬造五艘餘仿此頭等快船十艘二等快船十六艘三等快船七艘滅魚雷船四十八艘共九十四艘新增兵力如此無論何時有軍務皆可有備無患矣然英國旣如此經營各國亦不敢袖手也論海軍

昔英法水師嘗造潛水兵輪聞之稔矣比美國又刱新式鐵艦頃已竣工聞該船身縱率八十尺橫率十一尺重數百三十八噸機關四層潛水底有七十馬力浮行速率有十六洛駝沈降速力有八洛駝且能深入七十尺海底云美國造潛水戰船

鮑爾鐵漠美國地名船廠新造一船可在水中行駛正在工作尙未告竣此船在水中深六十尺處每點鐘能駛八海里或九海里在水面時運動之力用燒煤油之鍋鑪發熱气至三倍漲力機器其器可有馬力一千八百疋船上並配有貯電之具並電池等器船進水中筒縮小緊封至不漏气遂運動使用電力船上人所需養气另有气櫃供給櫃中之气用气盤更換气盤與浮在水面之樹膠管相接雲海底行船新法

英國名士不雷爾作中國再興海軍得失論一篇登諸某日報中曰中國於中日戰後猶未脫舊時之妄想猶欲恣弄海上之權乃購買鐵甲戰艦又欲托英徳造船公司造堅艦今我以公平無偏之心爲中國謀以爲不必作此下策也如此不過浪費國帑授敵人利以器耳何則東方今日之和局必不足以支十年也而此十年內中國所練之海軍猶不足以敵歐洲諸國中之最弱者也然則練此何爲乎且中國他日之危不在海而在陸故爲中國者無庸以擲國帑於防禦海岸之事爲得計也若夫費巨萬之資以造戰艦不過再成威海黃海之覆轍耳抑何取焉香港日報論之曰不雷爾之論固當凡天下無論何等之國苟其地勢已沿海則陸軍水師必不可偏廢中國亦安能外此常理哉不雷爾之意蓋謂殃國中者必爲俄人俟其西伯利亞鐵路竣工之日俄人戎馬之足將風馳雨驟而蹂躪中國也然俄國陸軍之勇固足懾也其海上之勢力亦不可不懼也俄國太平洋艦隊旣已如火如荼又得法國爲之羽翼法以水師稱雄於支那海上出沒跋扈必如東京往日之事無可疑也抑歐洲之形勢姑置勿論今日中國所疾首切齒者日本也若不再興水師則一旦相遇勝敗之數未戰而矣若曰恐爲黃海威海之續而廢水師則中國陸軍亦何嘗不爲日兵所敗乎要之中國之不振全在根本之地政治頹廢上下隔絕苟非振肅其官箴振起其人心則戰艦何用兵圖何益𨿽日日言兵適足爲寇兵盜糧耳世有通識之士乎其必能窮本知變以大造於中國矣論中國再興海軍之得失

英國現代美國造一入水船系攺籍美國之英國阿爾蘭省民人名荷蘭者所創船形如呂宋所有三輪但須船上煙筒浮升水面可用三倍漲力機器使之運動若全船入水則筒須封蓋而輪用水气壓力轉動如水气不足另有電气使之行動船身能浮亦能沈如僅船身入水而尖頂塔天气管及筒等件仍出水面之上船行速率每點鐘計十二半海里若全船入水筒气管亦已封蓋所有筩气管透出之處尢須密封若是則船可入水至四十五尺𨿽入水如此之深而其船身堅固足禦水之壓力仍可浮在水中每點鐘能行六里半海里再入水船無論停走行駛之際均可隨時全船入水深淺隨便更可使之浮升水面遲速又隨便全船在水中時更有巧法用鏡一方俾在水面回光入气管庶船上管駕可觀敵人動靜得以尾隨駕駛惜船上鋼鐵太多不能備用向盤耳入水船

各國兵船試用煤油久矣一千八百九十三年意國兵船有裝煤與煤油二項互相參用者亦有魚雷船其造法專燒煤油者此道英國最有進境俄國次之而其於俄國尢爲緊要以其產油頗多也兵船燒油利便無窮油比煤輕輕則機器馬力亦省是以同一馬力載煤行駛遲易﹝油﹞則速矣加之油能藏在水綫以下船身浮水面者謂之水綫以上在水中者謂之水綫以下非敵船彈所能及煤每有忽焉然自燃之患油則可無此慮且油中無硫磺不致損壞鍋管燒煤生火甚難油則一引便燃又無火冒出筒用煤開門加料每有冷气沖至鍋上用油則鑪門常閉可免此患裝油上船無論大洋洪鑄之中均能湊手其利便如此兵船燒油代煤

俄國巫﹝剌﹞﹝利﹞夷縛斯脫科港面每值隆冬沍寒海水咸結爲致船舶不能出入於是欲造碎船撞破塊以通船隻使冬日航海者無所阻礙前年該國海軍省已托丹麥國薄爾敏斯剌兒尾斯造船公所制造碎船一隻其排水量一千五百噸馬力自二千五百至三千船側所包之鋼厚一因制速率計十一海里造價計三萬四千六百磅本年冬季應竣工明年春當可駛至巫剌夷縛斯脫科也俄國造碎船

英國水師今秋大操之後擬將滅魚雷船及魚雷快船分駐各處卜克叟及波路叟又魚船雷三艘派駐地中海赫臺及赫徳派注中國其餘滅魚雷船派駐外洋各處所派之船將來放洋時聯隊離英由恩突米翁船名及快船二艘護送至地中海之毛爾塔誠盛事也查兵船水手派駐東方各船當差甚爲艱苦以滅魚雷船船身本小房間尢窄故也最善之法準其擇請派駐何處政府不彊調派則願駐東方之人亦必不少所可喜者海部知魚雷船之益重用之故其於各處派駐魚雷船之意尢屬盡善盡美矣英重魚雷快船

法國某醫生新得海中救生之法遇有不測船上之人用此可各救各命此法不用尋常救生帶及各種浮水器具但灌天气入胸前皮膚以成天生气帶如法泡之不獨本身無滅頂之虞並可助他人之力凡人身重一百六十鎊者須放二十立方寸天气入膚首卽浮在水面其灌气之法用不易黴爛之抽气皮管灌入又其法之最爲簡便者用一空心鍼嵌入十八寸長之薄象皮條內皮條﹝開口一端﹞﹝問口中端﹞用棉花堵塞將鍼刺入皮內自灌口中之气進皮條又一端內無論人身如何沈重灌气兩口足浮其人於水面矣救生新法

卷六十八工政八礦務

論開煤礦之益

李提摩太

傳曰天不愛地道不愛寶不愛之者不吝惜以與人也夫天旣不吝道以傳人地卽不吝寶以養人此固自然之理亦卽自然之利然伊古以來所謂地中之產寶者惟稼穡耳材木耳惟周禮有人一職似於山內各產略有所出然亦未見大行秦漢而後更鮮有言及者夫國家寶稼穡農人重菽粟則農人終歲勤苦者大抵皆地面之所生耳而地之所以不愛寶以與人人竟捨而棄置之終千百年而不用良可惜也鄙人嘗著論說言商務諸事必須輪船火車以濟之自有此制而往來運省費不啻倍蓰而中土人士竟漠置焉甘於運之耗費而不悔良用詫異今地中有寶以供人用又甘棄置而不出豈果不知此利耶亦以出之無良法而且又未曾核計其數姑捨是耳今試爲始終核計必當恍然思幡然悟而知所變計矣按英國之民亦未嘗不力田一自礦務攺興而合一國所出之煤勻計每年每人可得工銀四兩考五洲各國煤礦惟中國最多以此推之中國每省民人勻計可增銀八千萬兩煤礦之開所關不綦大哉按地學家考煤之原質系開辟之初有無數樹木覆於地中地中有火燒之一如狀迨將濕气逼出惟餘黑炭在土而已然煤又有三類一有不十分黑之煤二其煤有甚軟而有油者故入鑪時有又名曰煤三有煤甚堅硬而光亮無者按化學家言不十分黑之煤每百分中只有七十分之炭炭卽煤也下余惟輕養二气俗名卽曰濕气煤有八十餘分炭余亦濕气惟堅硬無之煤每百分中有九十餘分之炭幾若無濕气者然此但論煤塊而已若煤渣滓亦有法制之將此渣滓入燒煉去仍成炭塊名曰焦炭凡用火輪者最喜用此緣無而力大也早年西國居家者每年每口勻計用煤十斤至今每年每口均拉用煤七十餘斤蓋緣有輪車輪舟鐵廠煤气廠及各類制造廠用煤故也又查西國一千八百八十五年所出之煤四百餘兆噸每噸一千六百八十斤內有歐洲出煤三百兆美洲出煤一百兆其餘之國所出不過廿兆惟英一國出一百六十兆可見歐洲所出之煤多半皆在英國而五洲列國所出之煤數查本年三月初三日報可知由是觀之中國地中所產之煤已駕乎五洲而上之惜均在地中尙未經發泄耳今聞國家已準各省產煤之區任人開采鄂省臺灣已皆行之有效卽開平所開煤井每日可出數百噸甚見興盛將來各省所出愈多銷售愈廣行見利民利國指顧間耳不第此也而且又可遠售各國則財又不可以倍蓰計矣不禁跂予望之

請通飭開辦礦務鼓鑄銀圓折

王鵬運

奏爲制錢日少產銅日稀民用大絀請明諭天下開辦礦務鼓鑄銀圓以塞漏而維大局恭折仰祈聖鑑事竊近日以來京師錢價日貴銀價日賤咸歸咎於私鑄之充斥銀號之把持而不知皆非也邇來東南各省紋銀每兩僅易制錢千二百文洋錢每圓僅換制錢八百餘文銀賤錢貴有甚於京師者蓋其間有大漏卮焉不可不亟思補救也當光緒十一二年間越事初定卽有倭人串同內地姦商以銀易錢裝運出口以致各省錢價陡長銀價愈低於時乃有鼓鑄制錢之議滇南產銅日少遂不得不購買洋銅倭商購去中國制錢將其中金銀提去已敷購錢資本及購銅議起復以淨銅售諸中國本一而息三倍之天下之利孰有大於是者此皆由中國商人不通化學當閉關絕市之時尙可無虞外泄通商以來若固守成規不思變計則旁有大盜其覬覦而盤剝之也亦固其宜此次倭索償多至二萬三千餘萬彼以一萬萬兩購錢出口可買盡中國制錢以我之矛陷我之盾則制錢立竭銅產不多官力無可挽回民間不能不用其必至於潰敗決裂窮而思亂明矣各省禁錢出口獨未查禁輪船外洋不用中國銅錢其運錢出口何爲者應請旨飭下總署通行各口稅務司嚴查充公不得絲毫徇縱此節流之法也然稅司習气恆刻待華商而寬待洋商利之所在人所必趨𨿽法禁綦嚴仍將百計偸漏非籌變通之法決不足以支危局而開利源其策有二請爲皇上縷悉陳之一曰鑄銀圓九州島作貢三品兼權周初九府泉刀始專以銅錢濟用迄今民用繁而銅礦少加以外人盤剝流獘已深乾隆時美洲銀礦大開皆運至中國現銀日多而不自鑄銀錢以利民用此何說也比年來中國黃金出口由三百萬增至二千餘萬兩如不自鑄金錢則國寶全空終受外人挾制應請旨飭下戶部購買極大機器鼓鑄金銀銅三品之錢金錢輕重略仿英鎊大小銀錢用鄂粵鑄成之式鑄成後頒發各省諭天下一體通行各省亦一律鼓鑄以資利用仍特派大臣總理其事惟救急之法則宜先鑄銀錢明春錢價必大漲度購機運京建廠設局約需一年廣東鑄銀局機器甚大每日可鑄銀錢七萬餘圓銅錢九萬餘串應請飭下戶部先撥銀三百萬兩專鑄大小銀錢運京備用通行各省籌運粵鑄錢俟機器到京廠屋齊備卽由京局辦理此變通之法一也二曰開礦政中國五金各礦藏地下者不可勝數徒以封禁大利不開比年西士考察及中國土人所知者如川藏之金礦銅礦江西湖南之銅礦金礦煤礦雲南兩廣之五金各礦奉吉之金礦山西河南之煤鐵礦皆以官吏貪圖省事不願開采小民本小力微無由上達藏金銀於地下而懷寶啼饑甚無謂也應請諭天下凡有礦之地一律準民招商集股呈請開采地方官吏認眞保護再不得阻撓俟礦利旣丰然後按十分取一酌抽稅課一切贏絀官不與聞如礦產微卽行裁撤認眞辦理則把持壅遏諸獘一掃而空期以十年礦產全開民生自富而國用猶有不足國勢猶有不彊者未之有也此變通之法二也夫窮則變變則通通則久苟非時勢所迫人誰不欲習故安常坐享無事之福無如民窘國匱財用不足尙有日本及西洋各國虎視耽耽倒持太阿之柄不籌一救獘之法何以安我蒸黎保固疆宇惟希宸斷采納迅賜施行天下幸甚謹繕折上陳伏乞皇上聖鑑謹奏

議覆王鵬運請開辦礦務鼓鑄銀圓折

戶部

奏爲遵旨會議具奏恭折仰祈聖鑑事光緒二十一年十二月十五日準軍機處片交本日禦史王鵬運奏制錢日少產銅日稀請禁止輪船運錢出口並開辦礦務鼓鑄銀圓以維大局一折欽奉諭旨著戶部總理各國事務衙門議奏欽此欽遵並抄錄原奏知照前來查原奏內稱近來京師錢價日貴銀價日賤咸歸咎於私鑄之充斥銀號之把持而不知皆非也其間有漏卮不可不亟思補救當光緒十一二年間越事初定卽有倭人串同內地姦商以銀易錢裝運出口以致各省錢價陡長銀價愈低於是乃有鼓﹝鑄﹞﹝銷﹞制錢之議滇南產銅日少遂不得不購買洋銅倭商購去中國制錢將其中金銀提出已敷購錢資本及購銅議起以淨銅售諸中國本一而息三倍之天下之利孰大於是此次倭索償多至二萬三千餘萬彼以一萬萬兩購錢出口可買盡中國制錢各省禁錢出口獨未查禁輪船外洋不用中國銅錢其運錢何爲者應請旨飭下總署通行各口稅務司嚴查充公不得徇縱此節流之法也然利之所在人所必趨𨿽﹝法﹞禁綦嚴仍將百計偸漏非籌變通之法不足以支危局而開利源其策有二一曰鑄銀圓九州島作貢三品兼權周初九府泉刀始專以銅錢濟用迄今民用繁而銅礦少加以外人盤剝流獘已深乾隆時美洲銀礦大開皆運至中國現銀日多而不自鑄銀錢此何說也比年來中國黃金出口由三百萬增至二千餘萬如不自鑄金錢則國寶全空終受外人挾制應請旨飭下戶部購買極大機器鼓鑄金銀銅三品之錢金錢略仿英鎊大小銀錢用鄂粵鑄成之﹝式﹞﹝飾﹞鑄成後頒發各省諭天下一體通行各省亦一律鼓鑄以資利用仍特派大臣總理其事惟救急之法則宜先鑄銀錢明春錢價必大漲度購機運京建廠設局約需一年廣東鑄銀局機器甚大每日可鑄銀錢七萬餘﹝圓﹞﹝元﹞銅錢九萬餘串應請飭下戶部先撥銀三百萬兩專鑄大小銀錢運京備用通行各省籌運粵鑄錢俟機器到京廠屋齊備卽由京局辦理一曰開礦政中國五金各礦藏地下者不可勝數徒以封禁大利不開比年西士考察及中國土人所知者如川藏之金礦銅礦江西湖南之金礦銅礦煤礦雲南兩廣之五金各礦山西河南之煤鐵礦奉吉之金礦皆以官吏貪圖省事不願開采小民本少力微無由上達應請特諭天下凡有礦之地一律準民招商集股呈請開采地方官吏認眞保護不得阻擾俟礦利旣丰然後按十分取一酌抽稅課一切贏絀官不與聞期以十年礦產全開民生自富各等語臣等竊維理財之要興利與除獘不外因時以制宜自通商互市以來中國金銀流出外洋者歲以數千萬固不徒制錢一端爲然也卽以制錢論洋商輸運出口原難保其必無而礦務未興鼓鑄應需銅鉛仍從外洋購取是其流不勝節源不勝開國計民生所由日以蹙也當此時局艱難度支告匱自宜取天地自然之利收國家自有之權設法變通誠爲當務之急

該禦史原奏內稱各省禁錢出口獨未查禁輪船應請通行各海口稅務司嚴查充公不得徇縱一節總理各國事務衙門查咸豐八年議定通商章程善後條約第五內載銅錢不準運出外國惟通商中國各口準其以此口運至彼口照現定章程遵行該商赴關報明數目若干運往河口或令本商及同商二人聯名具呈保單抑或聽監督飭令另交結實信據方準給照別口監督於執照上注明收到字樣﹝加﹞﹝如﹞蓋印信從給照之日起限六个月繳銷若過期不繳銷執照卽將其錢貨原本照數罰繳入官其進出口均免納稅至載船無論淺滿均納船鈔等語是查進輪船載運銅錢本有成約該禦史所奏姦商偸運如此之多究由何關出口輾轉出洋未據聲應由臣衙門轉飭各關道監督會同稅司申明約章切實辦理各該關出口銅錢歲約幾何是否槪有保單執照其無單照之錢各該關曾否查出罰辦應令各該關監督稅司詳查申復以後務當照約辦理毋或疏虞倘扡手人等徇情容隱被別口查出卽治以應得之咎該禦史所請禁錢出口並行各海口嚴查不得徇縱自系嚴杜銅源外溢爲維持圜法要計核與約章相符自應照準又據奏稱非籌變通之法不足以支危局而開利源其策有二曰鑄銀圓曰開礦政各節戶部查銀圓之鑄創自外洋近則督臣張之洞購置機器設局開辦於粵東現復試辦於湖北江浙粵閩流通甚便嗣後奏請仿照成法推行各省則有禦史易俊陳其璋兩折均經臣部議準奏請咨令沿海沿江各省用意經營並聲明務須考核成色流通行使尢以選派局員爲第一要義已通行遵照各在案今該禦史王鵬運請諭天下一體通行各省一律鼓鑄與臣部先後議覆各折奏意見相同惟原奏內稱先鑄銀圓豫防錢價大漲請飭下臣部先撥銀三百萬兩由粵局專鑄大小銀錢運京備用俟購買機器到京廠屋齊備卽由京局辦理等語查臣部上年議覆禦史陳其璋折內亦有以京城開鑄工匠生疏不如仍就廣東湖北兩省已成之局加增成本竭力擴充此外沿海沿江各省亦自可行設局如購器設廠一時未能應手則酌撥成本附粵鄂兩局分鑄現在各省尙未奏咨聲覆如粵局成本果能集加增各省畛域不分又復力籌附鑄則成本較前倍巨自無庸再撥庫儲應俟粵省及沿海沿江各省奏咨到日再由臣部妥議辦理至開辦礦政識時務者莫不以此爲言惟必統利害以兼籌聯商民爲一气始能興辦上年九月臣部議覆漕運總督松椿折內業已按照原奏聞到省分咨行各督撫將軍都統大臣詳細查明如境內有可開采之處確有把握準其奏明開辦現在亦未奏咨到部今該禦史王鵬運請準民招商集股開采地方官吏認眞保護不得阻擾礦務旣丰酌抽稅課一切贏絀官不與聞等語旣於公帑無虧尢與國課有益自應照準惟股分能否集有無獘混應由臣部再行咨令各產礦省分釐定章程切實奏明報部如有姦商侵蝕股及藉眾滋生事端仍責令地方有司從嚴懲辦地方官吏亦不得藉端勒索致幹嚴參以上各條臣等祗知其利之可興而不能必其獘之悉去應請特頒諭旨飭下各省將軍督撫﹝及海關監督﹞轉飭稅務司一體遵照實力奉行不能視爲故常仍前空言搪塞所有臣等遵旨會議具奏各緣由理合恭折具陳伏乞皇上聖鑑再此﹝折﹞系戶部會同總理各國事務衙門辦理合並聲明謹奏

遵旨議奏興辦礦務設法擴充開采疏

崧蕃

奏爲遵旨興辦礦務擬卽委令舊有各廠設法擴充開采恭折仰祈聖鑑事光緒二十二年二月二十六日承準軍機大臣字寄本年正月三十日奉上諭雲南向產五金貴州出鉛素旺山西所出之鐵夙稱精良現𨿽未據覆奏均宜及時攻采以﹝期﹞﹝及﹞逐漸推廣著卽將籌辦情形據實迅速覆奏總之開辦礦務以金銀礦務爲最先各該省如能實力訪查確有金銀礦地設法興辦自較煤礦等項得爲巨等因欽此仰見聖主深宮焦勞推廣利源之至意下懷欽悚莫可名言查雲南五金各廠承平時計有六十餘處兵燹以後除銅務一項已蒙特派唐炯督辦外其餘金銀錫鐵各廠計尙有三十處之譜或洞老山空久經停歇或從前極旺之地現在積水過深無從著手或現𨿽開辦而所出無多僅敷成本或官𨿽封禁而附近無業貧民不時私自采取種種情形不一而足當此時需孔亟尢宜收此天地自然之利以裨國用而裕度支奴才身受厚恩天良具在敢不竭力圖維冀紓宸當飭藩臬會同善後局司道妥議詳辦現擬遴委熟悉礦務之員分赴各屬先將舊有金銀各廠會同各該地方官一律查勘明確分別何處可辦何處不能辦再設法籌備官本在於礦苗最旺之處認眞開采以期得較巨一面廣集商股加委妥員逐漸擴充辦理並將錫鐵各廠亦次第興辦緣雲南地處邊瘠兵燹後實鮮富商大賈若不先發官本商民仍多觀望必致日久無濟徒誤事機且查雲南礦務從前承平之時均系用本地工匠開采煎煉歷著成效此次亦擬不設機器廠不用外洋礦師以節麋費而杜後患務使開一分利源中國卽得一分利益惟是天財地寶半皆應運而生消長盈虛非可先機而決應懇天恩俯準敕部將一切例章略爲變通並寬予限期俾奴才得以督飭承辦各員招集紳商廣爲開采斷不敢畏難苟安一奏塞責自幹咎戾除俟委員查勘明確並將辦理情形詳細具奏曁咨明戶部查照外理合先行恭折覆奏伏乞皇上聖鑑訓示再雲貴總督系奴才本任毋庸會銜合並陳明謹奏奉朱批戶部知道欽此

山西開礦議﹡或作山西礦產

李提摩太

煤鐵之用幾與菽粟同功故地不愛寶俾供制造之需民生之利所以歐洲各國計開五金之礦尢以煤鐵爲先販貴鬻賤取多用宏其百年內國人之富均經數十倍曁三五倍不等𨿽致富未必悉由煤鐵而煤鐵要爲致富之一大宗夫富彊系兩字相因而富庶貴並行不悖我國生齒日繁生計日蹙因循坐誤以致野多餓殍邑有流亡使但節財之流而不開財之源仍非扼要以圖當務之急也山西地土饒沃礦產棋布星羅二十年前曾經著名熟悉地脈之徳人遊歷至此聲稱該省煤鐵之礦不特爲上上之品甲於地球五大洲且多至十三萬餘英方裏如果開采卽合五洲之大用至二千餘年亦復有餘而無不足且礦苗平衍不必鉤深索隱鑿險縋幽倘開鐵路火車以轉運更無層遞之虞轉折之累鐵旣得煤煉煤復得鐵成材而中國工價又廉將來設廠制造除成鋼鐵以供鐵路之需外並創織布等局當令十八省用之不窮所有布疋不必購自外洋而蒸蒸日上山右將成一小英吉利矣所惜者棄置而不開采耳今試舉美國一地而借鑑之查該國於五年內新辟海口一區名曰士加拏巴向系樹林蓊翳人迹不到之區美廷以其當國之中且近大湖遂立城市俾通貿易詎五年間而成都成邑居民多至八萬人且華貴異常民房鋪戶悉用電光燈並自來水燈光之數姑從闕略而水則日溢三千萬斤貨物云屯市肆櫛比並有書院一所書塾三所報館三家禮拜堂六座其書院之肄業生多者至二三百人每日經由火車二百一十六輛仍以不敷運用擬開電車路以利遄行祗就鐵炭木三項而計每年運售約值二千五百萬元雜貨又值三百萬元西曆一千八百九十年出口鐵重三百七十萬噸木料一百二十兆尺船運各貨共計八百萬噸查歐洲海口首推英國倫惇每年運貨一千九百萬噸其次利物浦每年一千四百萬噸又其次美之鈕約每年一千一百萬噸余卽數及士加拿巴創興之速洵有令人不可思議者考其炭值每斤不過制大錢一文而煤值每斤不過二文現以鐵礦旣開煤炭值賤又擬設廠制造銅鐵以廣利源是皆足取而效法者也山右紳富繁多何不仿行旣可利國利民而並以自利也耶按山西商賈向在恰克圖販茶貿易現在紅海旣開俄人茶運多不遵陸無利可圖是亦當思變計者也愚者千慮必有一得願與西賈借箸籌之

礦政

薛福成

今天下日趨於貧之故大端有二一則商務不盛利輪於外猶水之漸泄而人不知也一則礦政未修貨棄於地猶水之漸涸而人不知也蓋天地生人養人之具火化之用莫大乎煤轉移之用器械之用莫大乎五金此中外不易之勢也中國於取煤之法𨿽研之未精而民間猶或務之其取五金之法則廢而不講久矣周禮人一官掌金玉錫石之地若以時取之則物其地圖而援之知古聖人經緯天下所以爲斯民利用厚生者籌之蓋詳漢書地理誌州郡有銅官鐵官者凡數十處迄於唐宋未嘗不采取五金其事時見於史傳自明之晚季以礦稅爲厚斂之端宦﹝豎﹞﹝堅﹞四出徵求無厭有司因之苛派百姓海內騷然當時旣受其獘後世遂相戒不敢復議此礦政所以不修也近數百年來天地菁英之气郁而不發鄕曲土豪與無業遊民遂敢糾眾開礦作姦犯科抗拒官吏幸而逐之當事者慮其易聚難散不得不封閉礦銅垂爲厲禁而礦政益以不修矣由前之說獘在所任非人藉其名以漁利而並無其實固不當因噎而廢食也由後之說獘在委棄寶藏故玩法者欲起而攘之將防玩法之民先收自然之利苟上有治之之法而民自難遁於法之外也然而猶有狃於故見而或疑爲多事者亦可謂不審於時與勢之宜者矣夫民於五金之用一日不可缺一人不可無今以天下之大而所用銅鐵皆仰給外洋至於金銀如英美所屬之新舊金山每歲出於礦者數千萬矣啻取之如泥沙中國無生之之道僅以古昔所有互相轉輸又已用之盡錙銖通商以來僅三十年而外國日富中國日貧復數十年則益不可支矣是可不籌所以振之一且中國礦產之饒甲於地球諸國苟善取而善用之固大可爲之資也而論采取之道則官商分辦之外惟礦屯一法爲最善何以言之今天下額設綠營之外每省各有防營無事坐食旣麋巨餉去之又不足以建威銷萌益示弱於鄰敵是以新疆之豫軍畿輔之淮軍莫不經理屯田以裨軍食其它如河防水利臺城垣諸工亦往往借助於各營此誠撙節財用酌盈劑虛之要道也竊聞西南滇黔楚粵隴蜀諸省五金並產寶气充積誠擇礦苗最旺之山每省先撥一二營試行采煉於以創開風气逐漸推廣有六利焉向聞傭工開礦一人所獲每敷一人之食如得佳礦卽有贏餘營勇開礦計每丁終歲所獲卽不能抵所支之餉如或僅抵十之五六亦可省營餉之半也若礦屯漸多卽所節甚巨其利一勇丁遊閒無事浸至習成驕惰騷動閭閻今於操練之餘課以礦務使之勤動於山谷之間猶得葆其朴勇之气其利二礦產皆在窮巖絕嶠遼國之區於此分屯各營則苗蠻有懾服之心客匪絕占踞之望其利三官商開礦籌本最難本之難籌尢以工費爲大宗營勇有額支之餉經始之初祗須購機器訂礦師成本旣輕事乃易集其利四礦務旣興則運送必有舟車淘煉必有工匠未始非小民謀食之資其利五無論金銀銅鐵中國之所出漸多則外洋之來者漸少一年計之而不足數十年計之而有餘其利六有此六利則礦屯之舉尢勝於官商之經營也審矣若夫選將領擇官吏聯民情定規制則恃乎各省大吏之體察形勢訪求人才視其意之輕重而效之大小判焉昔宋蘇軾治徐州以利國監爲鐵官商賈所聚凡三十六治冶各百餘人采礦代炭多彊力鷙忍之民欲使冶戶各出十人籍其民於官授以刀槊教之擊刺每月庭集而閱試之以待大盜此寓彊於富之術也而礦屯之說則足以寓富於彊推而行之富一方可富天下亦可譬猶導水者之引其泉將滚滚而不竭者而豈有泄涸之患也哉

興礦利

彭玉麟

地不愛寶久而必宣此自然之理也泰西之所以稱富彊者精於礦務耳但外洋國𨿽日富而山澤之利已窮中華國儲不充而山澤之利實富其故何也西人以采礦之故窮山僻壤搜羅無遺不徒金礦將盡卽煤鐵之礦亦盡矣以爲西人利者恆謂數十年後𨿽有船而船不行其說實大有所見中國爲財賦奧區雲南出銅山西出鐵湖南湖北江西出錫齊魯荊襄出鉛臺灣出硝以及伊淘金和闐采玉礦產之富誠爲五大洲所未有所可惜者產於地而仍棄於地耳非不知礦利之大有益也一則因前明殷鑑之不遠一則因機器巨之難籌查明萬曆二十四年開礦徧天下命中官爲礦使編富民爲礦頭礦無所得勒民墊賠甚至誣爲盜﹝礦﹞從而傾陷之所以國脈民命交受其困流毒者廿餘年嘉靖三十五年開礦費三萬餘金而得銀二萬八千五百不足償失成化間采金於湖廣等郡役五十五萬人用費無算僅得金三千餘兩前事如此宜後之開辦者之掣肘也不知明之所采者金銀礦也意在聚斂且任用非人事之所以易敗也今之宜開者煤鐵礦也意在便民且當務爲急事之所以必成也方今海防孔亟不得不用輪船用輪船不得不需熾鐵倘必取給於洋人添一利藪中國又多一漏卮機器款本甚巨措辦爲難但試辦之初何必賴此各省防營頗多若某省開礦先倩西人之精於礦學者或用滇黔川邊老民之諳習者測量衰旺確有把握然後以防營開采果得巨礦再以機器濟之豈遂爲晚乎又或謂開礦於地脈有聚集多人恐生事端此又一孔之儒之目論也伏讀乾隆五十二年十月諭曰京城外西山北山一帶開采煤及鑿取石塊自元明以來迄今百有餘年取之無盡用之不竭從未聞以關系風水設有禁例豈開采硫磺遂至於地脈有卽雲開采硫磺恐集聚多人滋擾地方則每歲采取煤斤石片所用人夫不知凡幾豈皆善良安分之徒何以並未有滋生事端之處聖諭詳明最足破時俗疑惑之見又或謂山澤地塹無非民業祖父所遺子孫世守卽給價而買之此應彼否柰何曰此尢易爲謀也地不必歸於官而利轉得分於民未有窒礙而不行者或又問曰開礦之利其利安在曰開礦有礦稅利於國帑也鐵可以造船煤可以行船利於海防也開礦用營兵藉其力兼習其勞利於兵也兵之口糧出於礦稅利於餉也開礦之處多在叢巖旣有營兵客匪不敢占踞利於防盜也冶鐵需匠運煤需夫養活不知多人利於窮民也火化之宜人人賴之煤價旣廉貧民受惠利於日用也其利如此可勝言哉又銅鐵煤礦之類中國之所出者多則外洋之所入者少日計不足月計有餘富彊之基捨此無他術矣倘若掘土而得金破石而得玉此尢國家之福而爲天下臣民所額首也抑又思之開礦卽可開鑄𨿽屬緒餘正可相輔而行近來洋人收取中國大錢出洋鎔銷卽中國商民亦多蹈此獘者故錢價日昂大錢日少亦宜一體設法禁止並於開礦處開局鼓鑄亦流通國脈之一道也

開礦上

鄭觀應

五金之產天地自然之利居今日而策富彊開礦誠爲急務矣夫金銀所以利財用鉛鐵所以造軍械銅錫所以備器用硫磺所以制火藥石炭所以運輪軸皆宇宙間不可一日以或少之物初不能雨之於天必采之於地則礦務之興有益於公私上下者非淺鮮也管子曰上有丹砂者下有黃金上有慈石者下有銅銀上有鉛者下有銀上有赭者下有鐵此山之見榮者也彼時化學未有專門而礦學已﹝精﹞﹝靖﹞深若﹝此﹞﹝批﹞歷考泰西各國所由致富彊者得開礦之利耳國家之督率也嚴官商之集辦也易士民之期望也切礦師之辧別也眞有機器以代人工有鐵路以資轉運故能鉤深索隱興美利於無窮我中土地大物丰萬匯之菁華所萃五金之盤薄郁積於深山窮谷者更僕數之未易終也如雲南出銅錫山西貴州出煤鐵湖廣江西出銅鐵鉛錫煤齊魯荊襄出鉛臺灣出硝川蜀出銅鉛煤鐵人皆知之矣特以地產之多寡體質之純雜礦脈之厚薄礦洞之淺深人不得而盡知大半封禁未開良爲可惜推原其故由於明時礦稅內監恣橫借開采之名爲搜括之實海內流毒天下騷然故天下人談虎色變因噎而廢食非一日矣國朝鑑明覆轍乃一切封禁以安民心此一說也又或任用非人辦理不善激成變故以致查封此一說也又以風水之說深入人心動以傷殘龍脈爲辭環請封禁不知地形之吉凶本無關於地寶之蘊藏而庸師俗人輒生疑阻此又一說也今者漠河之金開平之煤臺灣之五金各礦已有成效而滇南一省專設礦務大臣朝野上下間風气漸開拘牽漸化矣然利害各半贏絀無憑終未有能把握者由於承辦之未盡得人開采之不皆得法也約而言之其事有六一曰選礦師中國舊法辧薤蔥識器物𨿽或偶中未可爲常西國礦師辧山色辧石紋辧艸木辧礦脈辧礦苗鉆礦穴取礦子化礦石成色其言精實較有可憑泰西各國中尢以比國爲最野世城所設學堂規模宏敞歐美各國多遣學生往學今誠延比國頭等礦師勘查礦苗審愼開采勿使西人之遊手無賴妄相羼雜虛糜俸糈則利興獘去矣二曰購精器中國開礦用人工力費而效遲西國開礦用機器事半而功倍今之言開礦者皆知之矣或曰用人工則貧民自食其力以工代賑莫便於斯用機器則奪小民之利矣可柰何此其間有權衡焉西人工貴而中國工賤當以人力爲主人力所不及者以機器之力濟之則一舉兩得然其中有不得不用機器者開礦機器亦以比國所造爲良大要有三一爲注生气之器一爲戽水之器一爲拉重舉重之器更有力猛極大之器尢比國所擅長苟畱心購訂擇善而從則運用在心程功自倍耳三曰官督商辦全恃官力則巨費難籌兼集商貲則眾擎易舉然全歸商辦則土棍或至阻撓兼恃官威則吏役又多需索必官督商辦各有責成商招股以興工不得有心隱漏官稽查以徵稅亦不得分外誅求則上下相維二獘俱去與會典有司治之召商開采之言亦正相符合也

四曰購地給價中國每欲開礦民間動至齟齬者以辦事者倚勢彊占不得盡順民心耳欲絕其獘莫如購地時按畝查明秉公估價不使山民失業致起紛爭其不願領價者卽將地段估價幾何作爲股本付給股票息折準其按年支取利息如此持平辦理則民間有礦地者無不欲獻之於官尙何阻撓之慮哉查西例凡地面產業其地下不能擅自開采如知其地下有礦可準其先鑿一井探之俟探明可采卽具稟礦政大臣派員往驗準其在地下開挖若干界限可挖至他人產業之地下不準他人再於自己地面開井以與之爭因其未有官準也如二家同在近處各開一井試探則先見礦而先報者準給以若干界限可開至他人地下而其第二家不準再開矣蓋地面𨿽有業主而地下之礦系公物不屬地面之業主故國家可任意給與何人準其開挖也五曰勿定稅數泰西各礦章程不同然大致視其出產若干按二十分而取一或此礦已竭勘得實卽罷采停徵會典言礦法視出產之多少歲無常數則稅之多寡應視礦之衰旺以爲衡此理勢必然無中外古今一也乃有地方官吏不習情形率請攺爲定額是稅減卽累官礦竭更累商官商均畏累不敢議開矣查日本煤礦大小已開六十餘處其中用機器者十餘處中國用機器開者惟有開平臺灣兩處所以出數不多推其故非但集股難亦因所抽稅釐過重洋煤出口無稅進中國口岸每噸止完稅五分三年之內復運出口不問自用出售槪準給還存票中國土法所挖之煤每噸稅三錢機器所挖之煤每噸稅一錢所過釐卡仍須照納開平局煤較洋人多納一半稅如出口外國在一年期內可以取回存票洋煤只納一正稅如出口別處及輪船用者三年之內可取還存票開平局煤如輪船用者不準給回存票何異爲叢驅爵爲淵驅魚諸如此類商務何能振興不準給還存票較外國抽稅二十分之一奚止多至數倍所以繳費多而價值貴不敵洋產之廉也竊思以土法所挖者必是股本不敷皆賴手足之力異獲蠅頭微利窮民亦藉此謀生以及重其稅扶植外人以自遏斯民之生計允宜斟酌變通以衛吾民而塞漏卮夫有治人斯有治法督辦之人必能耐勞習苦身親目擊因地制宜審其山川察其井硐核其成本計其銷毋濫用私人毋苛待工役無鋪張局面毋浪費薪貲綜計每年出礦若干銷售若干提出官息稅銀及支銷各項此外贏餘以若干存廠以若干均分以若干酬贈執事以若干犒賞礦丁按結報明張貼工廠使內外咸知庶幾在廠諸人皆歡欣踴躍聯爲一气力贊其成矣西人謂一國盛衰可以所產各礦定之此言豈欺我哉方今各口通商垂六十載西人之遊歷者徧於內地內地之礦產彼族無不周知交通市中外一家當軸諸公更事旣多成心漸化凡有益於國計民生者莫不參仿西法次第舉行而但師其制造之精不知其富彊之本則度支有限日久何以應之近聞泰西各處礦苗開采殆盡惟我中國如川藏如滇黔如臺灣如東三省礦產饒富莫不欣羨而垂涎故英之入緬通藏法之吞越逼暹俄不惜千萬帑金以開西伯利亞之鐵道陰謀祕計行道皆知與其拘泥因循慢藏誨盜如何變通辦理取之宮中以濟軍之要需卽以絕外人之窺伺哉

附錄開平礦事略中國風气未開積重難返創辦一事非大力者不能有成年來請開礦者頗不乏人獨數開平煤礦辦有成效而銷路猶未暢行或云價比東洋煤貴或云經手無利不願竭力招徠人言藉藉非無因也余以庚寅春養羊城唐景星觀察稟請札委辦理開平煤礦粵局及建造碼頭事宜觀察稟請升科及所購碼頭在粵省城南珠光裏至東角三水碼頭左側久爲老龍船占踞而所購林文叔之地亦以被占於居固知塡築開辦時不免周折粵中官局兵船所用煤斤俱系紳士承辦設將官煤廠裁歸商辦省費頗多若結怨招尢更所不免故先稟請當道勘升科及所購之地有無阻礙河道復稟請督憲委員住局彈壓余惟潔己奉公罪我者聽之謗我者亦聽之而已幸蒙傳相及兩廣督憲明鑑各當道維持卒至碼頭築成官廠亦撤所有官局兵船應用之煤均歸局中承辦各官紳見余不辭勞瘁疑餘有大股份大好處不知受人之托忠人之事安得以勞怨交集遂卸其肩乎世風澆薄良可慨矣粵局旣妥旋應當道之召覆到開平細勘林西塘山兩礦並采訪人言將其中漏如洋匠難靠井內石剝木內外監工稽核收支采辦材料尙須認眞以節糜費及查所存各埠進出余煤有無盜賣等情現在承平永平富平淺水輪船所載不過千噸運煤到滬到粵均不合算宜造二千餘噸能入塘沽之船庶可得利詳告唐景星觀察觀察虛懷納善深以爲然欲稟請傅相畱余幫辦自思才力綿薄當卽婉辭並力勸速舉賢能赴日本考究其所開之煤礦如何節省內外得人局務必有起色所最要者須延老手鐵礦師細勘開平附近各處如有鐵礦一律開采則無慮煤末難消成本日貴聞金達礦師雲開平煤已有成效最好就近開一鐵礦與煤礦相輔而行煤鐵兩礦亟宜開采免有事時爲人掣肘計可日出生鐵二百噸每噸價二十六七兩誠使籌開辦不但鐵器之漏卮可塞而開平每年進可多三四萬金鐵路公司每年進項可增二十餘萬兩若添購焦炭鑪機器𨿽需費銀三十餘萬而生財之道亦有數端不獨煉成焦炭供用鐵廠可以獲利無窮卽煤及油提畱亦能點火其利一黑油用以結膠使成煤磚其利二提出薄油可浸鐵板其利三又可提出各種顏色如靑紅藍綠等色莫不相宜其利四又可提出彊水其利五其油提出用以油船可壯觀瞻而使堅久其利六以上六種約而計之每年可得銀五六十萬兩此亦畱心時事者不可不知也爰附錄於此

開礦下各國之富全賴礦產英國礦產最饒其國亦最富昔有西人嘗謂山西煤礦共有一萬四千方裏約可得煤七十三萬萬兆噸以天下各國歲用三百兆噸計之可供二千四百三十三年之用且白煤居多較美國白煤更堅至於鐵則光緒二年曾有英國礦師郭斯惇徧歷楚江勘尋礦脈十七年又有名謝髙禮者赴靑齊查驗諸礦皆云礦產甚多五金地皆是可知中國之礦不亞於泰西特開采未能得法耳試觀漠河金礦自李秋亭太守捐館後經理乏人所得甚爲有限靑溪鐵礦潘鏡如觀察督辦時初用小鑪試辦頗獲利益及用大鑪諸多窒礙雲南銅礦𨿽由唐鄂生中丞悉心開采而近亦未見起色開平試辦之細棉土俗名紅毛泥所聘洋匠𨿽大書院出身因尙無歷練以致所燒之土成數甚少不敵洋產價廉虧耗停工朱翼甫觀察所開之三山銀礦陳昆山司馬所開之潭州銀礦均爲礦師所愚虧折頗多至於直隸平泉石門安徽池州利國山東濰泉諸礦則等諸自檜以下矣其有把握者以開平煤礦大冶鐵礦爲最查開平煤礦有九層可開其煤質之佳甲於他處南北洋兵輪招商局船所用大半取給於此惜糜費頗多不及日本煤獲利之厚大冶之鐵由比國化學師白乃富得其苗甚旺每百分中可得純鐵六十三分與英之紅色法之棕色等礦不相上下惜未能於相近之地尋有練焦炭之煤礦而後開辦且鎔鐵廠不設於產鐵之處而設於漢陽故亦縻費多而成本重以上各礦督辦總辦者𨿽然精明柰非其所長未能深知礦師之優劣遂致爲人欺朦可見辦一事非素精其事而又專心籌慮周密者必多中蹶也可不愼歟夫中國之礦旣如此之多且佳則致富之道莫善於此惟是礦產地中采之非易而識之更難礦有層次淺深之別必先明夫地學而後可以辧其苗礦有體質純雜之殊必先諳夫化學而後可以區其類近來泰西地學較前益精謂地球土石皆由層累而成一爲新時石層二爲白石粉層三爲魚子石層四爲得來斯層五爲比爾米安層六爲煤炭層七爲舊紅沙層八爲昔盧瑞安層九爲幹比瑞安層十爲老林低安層十一爲化形石層十二爲花剛石層土脈髙下各有其位考訂旣確能知其礦在某層不至貿貿然開采枉費經營若夫鎔煉之法則非化學不爲功蓋各礦皆含雜質如養硫炭燐之類是也未諳化煉則不能得其純質且火候或致不齊堅脆必難如度中國開礦往往不明乎此任意髙談動人聽聞及至興工開采每由擇地不善以致徒勞無功卽或偶有所得又苦於鎔煉不精全不合用惟有聘請外洋礦師來華指示然前此中國開礦未嘗不請礦師惜來者皆南郭先生一流人物名曰礦師實則毫無本領蓋西國上等礦師在彼本國各有職司安肯速涉重洋爲之作嫁其有甘於小就者非上等礦師然則如之何而可曰當由總署咨行出使大臣訪明彼國著名礦師曾經開采有實效者不惜重聘延訂來華則西人亦未嘗不爲我用如將來中國礦師多而且精不必求諸外人自然更無以上等獘矣有教士由山東致書西字報館云邇來中倭和局已成中國急應興利除獘力冀自彊庶爲上策東省地方六千五百英里人民三十萬可謂地廣人稠甲於他處無如利之所在不知振作卽如開礦一節獲利最多乃竟置諸不顧不知者以爲因民間惑於風水之故然我則謂大半皆爲官長所誤蓋華官性最畏葸而心又貪婪若令礦務一興工匠必多工匠旣多頗易滋事官甚畏之如開辦後礦苗旣旺官又思欲分肥多方剝蝕設法侵漁以致半途而廢者甚多數年前離金州三十里之某處銀礦離本處一百四十里之銅礦又一年前有友在省所開之鉛礦類皆旋開旋止徒費經營僅存某煤礦未停亦以捐稅太重挑費太巨勢漸不支他如州有土人私開銀礦各礦非不得手柰屢爲官長所阻而止故以目前礦務而論東地富商甚夥固不必官長集貲開辦無如動輒必爲官長掣肘遂至有利難圖有心人甚爲惋惜且鐵路未建車價甚昂每日需洋一角五分僅能行英路二里之遙合華路六里當中倭未用兵以前有廣甲輪船一艘往來臺羊角浦一帶專運蘆席等﹝物﹞銷售駁力旣省獲利稍丰近自此輪停駛貿遷者不便殊多我西人旅華有年甚欲使華民同沾利益柰中國積習已深苦於愛莫能助言之不勝扼腕云吁彼教士亦世之有心人哉中國之官視同秦越而外國之人代爲惜之不亦深可慨哉

中國礦務不興利源未辟其故有二一由於官吏之需索苟苞苴未至必先托辭以拒或謂輿情未洽或謂勢多窒礙恐致擾民由是事卒難行每多中止一由謬談風水者妄言休咎指爲不便於民以聳眾聽於是因循推諉動多掣肘而有志於開礦者不禁廢然返矣夫開礦爲中國一大利源柰何任其蘊而不宣坐致窮困此猶富者積粟滿倉而反嗟無食也今各省理財之人明知中國煤鐵五金諸礦爲至旺至美而竟不能立時開掘者皆爲風水所格謬悠之說信之甚堅積習相沿牢不可破以形家者言遵守奉行同於聖賢經傳一孔之人憑其目論若以爲吉凶之來其應如響侵其說而誠何以郭景純爲千古葬師之祖而不能保其身後世之擅靑烏術者何以其子孫未聞有富貴者其虛誕僞妄不待明者而知之矣試觀法人在越南開煤礦築鐵路以裕富國之煤而其國益彊日人近擬赴臺灣開五金各礦將來其國必益富皆不聞爲風水所阻故欲圖富彊必先開礦柰何徇流俗之見而甘於自域也哉中國旣不能自開徒增外人之垂涎於以嘆信風水而阻止開礦者乃外人之功拘而中國之蟊賊也至於西人之所講風水則大異於是西人所至通商開埠但擇四山環繞風靜水深以備停泊舟艦可冀安穩而無虞其所居之屋宇只求其髙燥軒爽敞朗通達街衢潔淨而已若擇葬地止卜髙原遠於民居多植樹木以泄穢气且多數十家同葬俟葬滿再擇別處從未聞開礦辟路而專講風水以致多所窒礙者也日本不講風水國祚永久一姓相承至數千年歐洲不講風水富彊甲於五洲其商民有坐擁多貲富至二三百兆者由是言之風水安足憑哉是宜有以革之秉國鈞者盍加以剴切諭導用辟其謬藉以轉移風气哉

卷六十九洋務一外洋沿革

俄國考略

陳耀卿

俄羅斯爲當今雄國其地橫跨歐亞二洲北至冰洋南訖地中海東曁太平洋西亦幾及大西洋直占地球平陸七分之二人民約得一百四兆額兵七十五萬名增之可得二百二十五萬又有馬兵名可殺克者十四萬名加以艦械足備洵彊大無倫矣顧上溯百餘年前一切因陋就簡初不料其奮發有爲至今日而儼列盤惇之間也考俄之肇興於一千六百八十九年卽康熙二十八年彼得王以齡踐阼采訪歐洲政事自愧弗如首先攺其軍制成效未睹而瑞典國率師一萬來攻俄以八萬眾禦之敗績然訓練益勤久之遂成勁旅時尙無兵艦王親詣英和兩國著名船廠學習旣成回國雇匠督造兼以教導國人未幾卜勒梯海面桅檣林立海軍已成初俄京在木司寇王以卜勒梯形勢近控歐洲乃徙都焉卽今聖彼得羅堡時徭役大興而水患適至王不爲動新都旣定始稱皇帝於是建築臺以扼險要修道路設巡捕郵政頒新律攺用筆算之法又設礦局醫院並令民通方言廣工藝是時俄俗男女婚媾與中國同皇亦攺之令男女少須相處六禮拜然後訂姻父母不得彊主又令民薙須攺裝悉如西式並更用西曆各務具舉而皇心未厭也念四多遏其衝非開邊不可乃北取瑞典之麗芬芽等三省西滅波蘭與普奧剖分其地土耳基者適阻其通黑海之路深自危懼亦旣盡獻濱海之地矣而俄猶忌之中國伊之西廣漢無垠𨿽肥磽不等俄亦東略而得之又得波斯兩省遂盡有裏海黑海中間之地及至一千八百四十七年卽道光二十七年俄以兵艦泊阿那河駸駸而南旋進師開迷啞侵土耳基於是英法助二拒俄俄師敗績及一千八百六十四年卽同治三年俄之占地益多役機窪爲藩屬有吞布喀喇之志統計先後版圖所增約三千英里若就彼得卽位時計之俄疆裁得五萬英里今則拓至九百萬英里其勤於遠略如此按彼得享年五十三歲以上之丰功偉烈𨿽非一手締造要之如古胯擦等皇皆擴而充之耳當土耳基之役俄皇爲尼古喇其時國權隆重皇又善怒不好學不納諫嚴禁誹議道路側目報主筆輒遭懲罰洎師徒撓敗而民心大變國權淩替怨謗興不復可制直至一千八百五十五年卽咸豐五年尼古喇薨愛烈珊徳第二嗣位然後順輿情蠲忌諱一時新舊京報館驟增七十家閭閻疾苦剴切指陳與夫講求西法漸辟新機論者謂若果廣立學校造就人才則國勢之彊正未有及也維時有一大害起自三百年前至爲酷烈俄國之佃戶名曰隨夫旣耕業主之田則執役如奴永遠不能辭退其田易主亦卽隨之子子孫孫無以自拔故此歷代俄皇鑑於其獘頗欲除之而通國富家交相梗阻且甫經議及輒遇災祲而止迨新皇卽位隨夫四千八百萬人望恩待澤如盼云霓皇心憫惻又念先皇遺命遂力排議毅然宣旨於超豁田畯之中寓顧全業主之意乃得克成盛舉於一千八百六十一年卽咸豐十一年所有隨夫悉予釋放俾得自主從此俄之佃戶與各國無異

皇旣行仁政踰年正值開國千載之期有人求攺君主之國爲君民共主者又有乞許報館暢論國事者並有不願奉希臘舊教懇準隨意奉教者而皇之心實欲整頓刑律以惠小民乃立新章禁止營私舞獘聽斷不公又仿西法派員陪審以期無枉無縱由是典憲持平民咸感悅斯時也新法大行固已漸易舊觀矣各府州縣多設公議局推舉賢能以議地方之事應徵國課亦由局匯繳賢能尢著者則送入省局以充總董籌商庶務不妨暢所欲言但各董才猷有限大都緘默取容較西國之員之侃侃而談者猶遜一間耳至是皇又下令任民隨意奉教並廣開鐵路核減領照之費俾民出外遊歷以長見聞凡所措置有益民生殊非淺鮮無何國中又啟求新之黨與已滅之波蘭國人朋比謀叛迨大憝削平而求新者流大爲俄廷所惡勵精圖治之機緣是而遏此則深爲可惜然以愛烈皇之繼體守成興利除獘亦可謂賢矣至其國政有大數端所宜詳悉焉考厥兵制今已仿照徳國凡男子年二十一至二十七皆當入伍六年期滿再充預備兵九年然後脫名軍籍所謂可殺克者耕田免賦無須另給餉銀而應給餉需者每年至費至英金四千萬磅約合華銀一百六十兆兩縻此巨宜其兵力之獨厚哉惟所縻於學校者不及十分之一故農夫幾不知字爲何物兵丁識字者百中一人而已大抵富室子弟始令讀書前曾推行書塾未久卽已示禁而教會之神甫只誦道經本多淺陋又荒於酒𨿽亦設有書塾撥有項實則毫無裨益且俄民務農者多居處支木爲棚夜間舉家蜷臥其中而迆北地寒出產皆窳日食諸多不便職是安有閒情以耽誦讀兼之遊牧之人𨿽然向化而啟迪未深焉知勸學所以下愚不移已成習慣斯固風气使然顧亦國家過於壓制務令其至愚而極拙不識不知而後可以大權獨攬具此一片私心有以致之然民之奉上若神明故勇於公戰而怯於私鬥亦大可取也若其出則歲共英金一百四十五兆磅入數適堪敷衍皇之私財常年亦可得二十五萬磅文官歲俸約三百萬磅計其國債先後已逾四百兆磅而糧賦繁重土地荒廢甚多加以官吏私肥故上下貧而中則飽耳尢可惜者礦產多未動用以其采取未善卽耕種亦不得法出煤之處𨿽廣而每年所掘不過英權三百八十萬墩其出口貨以麥葛麻及木植爲大宗歲值八千五百萬磅入口之貨略多類皆西國織造諸物商務之細固難與歐洲他國並駕齊驅也第其鐵路則竭力經營已長至華程四萬八千里共值英金二百兆磅𨿽論者猶嫌其未足以爲是區區者何濟於事然西伯裏亞一路銳意建造近又經中國允準可以直達黑龍江將來一旦告成俄之興基更將肇端於是矣

美國考略美利堅系合眾之國當一千七百七十六年卽乾隆四十一年有素隸英國之三百萬人以英例太苛推華盛頓爲主遂自成一國矯然特立於美洲旁無彊武備非其所急故一意休養生聚力除他國戰爭之獘坐保太平者三十六年而與英國重啟釁端是役也不過因於細故英法交戰而英輒拘美船查致美人不服此固釁由英起然英旋卽攺章辦理已臻平允而美人不悛計與英開戰兩次發兵冀占英地顧美非英敵如此舉動適觸其怒竟以三千餘眾入踞華盛頓都城至是美之南省新凹爾連人皆奮然而起圖復國仇提督姐克孫設計戰敗英提督怕肯喊姆得勝之師聲勢稍振始終相持兩年有半而和議乃成嗣是仍復安謐直至一千八百六十年卽咸豐十年間南省離畔兵革之禍又作推原禍始由釋奴案美爲英屬之際英以南省地荒常往斐州購買黑奴教之耕種英人𨿽以爲非甚至藉詞以畔英然畜奴之利可以致富此輩又蠢如鹿豕不妨任情淩虐之所產棉米黃煙本賴黑奴種植及創機器軋花之法用力少而程功多苟畜數奴馴致巨富所以相沿成習竟有販奴以爲恆業者南省幾無一家不畜奴北省隨之而獲利初𨿽鄙薄漸亦不以爲非英人之僑寓者溥治田產亦復尢而效之教士有化導地方之貴乃亦與民爭利南省人或贈奴與北省教士卽謝而受之教士如此則余槪可知矣夫黑白同爲人類而白之待黑不啻犬馬揆諸天理人情豈不大相背戾無如積重難返𨿽有賢君欲革此獘柰違梗者多急切無從措手平常之人有議及此事者則起而攻身命爲之不保故通國黑奴約四百萬懸懸迄無釋放之期孰知爲日旣久北人天良發現必欲去此惡俗而後始快於是嘖有煩言並有加利生者開一報專論其事眾皆感動又立釋奴會糾合同志多至二千餘所而南人視之則儼如仇敵焉每當聚會時輒突入喧斗甚且遷奴黑奴又大肆焚殺自是南北互爭垂三十年之久而成效未睹所以然者歷任總統南人居多卽非南人聲气亦相聯絡事不果行職是故耳及北人舉林肯爲君林肯志在釋奴者也而南人大震遂不願與美合爲一國嘉祿利拿省人首先發難爵爾嘉等五省同時響應未幾斐節尼亞等五省亦相繼解體此十一省約有中國十二省之地白人六百萬黑人三百萬大勢洶洶別欲自成一國是時北人初不爲意及實已渙散乃命將出師直抵斐節尼亞大戰於抹拿殺北兵潰至是始知危險然誓必平之令民間投不旬日得勝兵百萬共議罔卹耗費務使南人不復反而後已南人𨿽勝然糧械不足轉運維艱林肯君隨發封口之旨斷其接濟而南人大困有長江一道曰蜜雪雪皮者南省之天塹也江口有埠曰紐屋梁旋爲北人奪去江防喫緊而東西隔絕賴斐克斯婆一臺以竭力守禦總統格蘭脫君時爲提督攻克此臺駐以重兵而南人益困其時南都在烈七門北提督馬克賴蘭率師進逼南提督李拒之馬別運機謀不戰自退南軍遂趨間道擬攻北都然卒未能得志旣而北軍易帥轉戰而前所難得者李以孤軍力保危都猶能出奇制勝乘間深入北境吉帝思波之役連戰三日終於覆敗格蘭脫躡其後可謂一戰成擒矣乃李收拾殘兵掘濠設伏苦戰浹旬互有傷損論其將才實當世所罕有也北軍𨿽漸逼南都然垂十日之久仍未能下格蘭脫於是傾營而出四面環攻李軍不支乃降南都之主聞警先遁是役也用兵幾及五年至是全境肅淸黑奴盡釋且著永禁買奴之令

大亂敉平林肯君毫無喜色亦不咎其旣往之非詎料事定數日入場觀劇突遭南省匪徒行刺遂薨於位嗚呼惜哉美例凡舉君必有副以防不虞副林肯者爲仲生故仲生代位三年惟時兵燹之餘元气未復安撫事宜最關緊要乃仲生置之度外每與議院齟齬及格蘭脫受舉南北始和而白人與黑人平等相視矣繼格蘭脫者曰海師頗欲澄官方然未及施行也迨嘉飛爲君銳意整頓仕途之獘而惜焉亦復慘遭弒禍先是官民分爲兩班官則爲官民則爲民勢同冰炭至此民班舉克禮孛闌爲君四年位滿又由官班舉哈利生此以前治亂推戴情形也至其生產興盛之速尢覺超越尋常歐西人嘗以爲咄咄怪事查初立國時人丁僅三百萬今則增至十倍有餘故前止十三省玆已增至三十四省轄地共有英程三百十萬方裏合中國三十一兆方裏牲畜繁孳幾不可以數計土產又旺每年出棉約一百萬墩黃煙五百兆磅以十年計其數必增一倍糧食歲出西量一千二百兆斗以上猶據三十年前舊冊至目下則日增月盛人民已逾六千二百萬其它必且大非昔比其如此暴興者良由地廣人稀各國之人知爲沃壤皆聞風集相與負耒受廛故八年前已有客民四百五十萬之多然開墾之地猶祗居其半耳至如制造之事亦已無所不精各國進口之貨所值寥寥其出口貨二十年前歲值一百七十兆磅此十年中諒又可增一倍通國有織布廠一千所織羊毛貨廠三千所共享工匠六十萬人鐵廠則用十四萬人每年出粗鐵三兆七億五萬墩出煤七十兆墩舟行水道有華程一萬五千里許鐵路接長得九萬里商船計二萬四千艘其中五千四百號俊輪舶余則夾板而已所負國債不過三百三十五兆磅較昔之逋欠累累輕重大相懸殊矣最可取者養兵不過二萬五千名常年縻費僅需英金十兆磅此外國用𨿽日漸增多年然未逾六十二兆磅除付國債之息實用不過四十餘兆磅而學校之費則歲撥二十三兆磅國中書院書塾共十一萬三千所山長塾師共十五萬人大小學生約五百五十萬人又有講堂五萬又四千座可坐一千九百萬人報館約四千家每歲出報一千兆捲且教會經費皆由民捐無煩公家給帑而有會堂九萬一千所可坐三十兆人教會產業統計約值七十兆磅其樂育人才如此𨿽不識字者尙有四五百萬人然半系南省黑人子弟由是觀之洵聲名文物之邦哉

記拿坡侖第一事略

陳耀卿

拿破侖系法東南境科西嘉島人某律師之子幼而好武頗有權術年十一入武備學堂肄業越數年值法國民變私心竊喜聚眾於土龍城朝夕訓練迨後臨陣每戰輒勝眾咸服其智勇旣而巴黎城兵變眾舉拿坡侖率師往討克日蕩平眾心益附一千七百九十六年卽嘉慶元年法國與意大利國積不相能國會公舉拿坡侖爲帥師率兵四萬向意境進攻時又有奧斯馬加所屬之薩諦尼亞國共與之爲難拿坡侖師行所至連戰皆捷不匝月大破薩兵又於二年之內與戍意之奧兵大戰十八次皆勝之獲地無算又至奧境大敗奧兵奧王請和乃免羅馬教皇統兵禦之未幾全軍覆沒意大利北平部之諸小國胥爲拿坡侖所有奏凱而回時年方二十九歲回巴黎後自恃功髙益形驕傲國人陰忌之說其往徵英國拿坡侖大喜率師先徵埃及於一千七百九十八年卽嘉慶三年盡據有埃及北境英人命水師提督鼐利孫爲帥候於亞布其海口大破法人水師法人前奪據之地乃爲他人所有拿坡侖招集燼余潛由陸路過利亞直向紮發海口攻破其城殺人四千徑奔亞克海口與英人相持兩月未能得志遂於一千七百九十九年八月二十二號卽嘉慶四年駕小舟潛回法國先是俄奧英三國嫉法甚深欲得之而甘心而法人外有彊之覬覦內有王黨世家之苛虐人心皇皇不可終日比見拿坡侖回國人心始安拿坡侖旋領數健兒直造國會曰法國遭逢兵亂危在旦夕我當暫權國政眾乃唯唯拿坡侖旣專國政首謀與英國修好英人惡其反復無常不許拿坡侖又以甘言往說俄羅斯國王保羅羅許之與之立約永結盟好拿坡侖又統兵三萬攻戍意之奧兵卒大破之盡奪前此所失之地時俄與法連和甘爲法人之助奧人疊遭挫敗英國孤立無援普魯士國乃乘機﹝蠶﹞﹝贊﹞食英在日耳曼之屬地意大利荷蘭西班牙皆懼法兵之彊拱手聽命丹墨瑞契亦因與俄同盟而附於法拿坡侖之威名日振大權獨攬無殊君上法國人民敬之如神明畏之如師保凡其遇頒立新政宣布條教無不踴躍聽受其時法兵共一百餘萬名雄視五洲幾有不可一世之槪各國旦夕戒嚴而英人尢防之維謹一千八百三年卽嘉慶八年拿坡侖又啟兵端乃先在法之北岸密調精兵十五萬潛藏軍械載以大船二千艘謀取道於英法交界之海灣渡登彼岸以攻英之陸師而徵西班牙國兵船六十艘護之佯說欲攻英之西印度鼐利孫將中其計轉舵而西旋見法船東駛乃卽飛調各兵船與法師戰於海中大破之法兵狼狽遁歸一千八百五年十月廿一號卽嘉慶十年鼐利孫率大隊兵艦迫拿坡侖所徵之各國兵船於日斯巴尾亞國之他發加海面血戰八十餘日各國水師皆遭覆沒英人奏凱而去拿坡侖聞之不勝忿恨遂遷怒於奧移師攻奧破奧兵八萬降其提督馬克直趨奧之維巴納京城糧糗器械搜括靡遺俄皇愛烈珊徳親統雄師糾合普兵以救奧拿坡侖偵知駐兵澳特利司與俄人見陣破斬馘三萬俄奧之兵旣敗無柰求和法勢益張拿坡侖知普國亦興師助奧乃更虐待之普人不能堪皆欲起兵以攻法普王從之乃於一千八百六年十月冒昧進兵法皇引兵禦之大破其眾普兵一萬人無一生還所有臺軍械盡爲法有拿坡侖乘勝直逼普京取其倉庫珍玩一切搜括無遺又蹂躪著先王之墓而後返明年拿坡侖又統兵十萬取道東北境往攻俄國法兵至哀略與俄兵遇血戰一日兩軍互有死傷旣而俄軍又大敗請成而退拿坡侖當志盈意滿之時封其親戚兄弟爲各小國之王意謂從此有指臂之助法可安如盤石矣一千八百八年八月廿一日卽嘉慶十三年英人從西班牙之請命惠靈吞爲將軍與法人戰於非彌拉法人大敗退出葡萄牙境俄而英廷攺用穆爾爲將翻爲法兵所敗穆爾陣亡是時奧兵乘虛攻法之北境拿坡侖回軍破之直逼奧王爲城下之盟是年四月英將惠靈吞率兵二萬驅法兵之在萄境者連戰皆捷旋又據險以待法人不得逞其志相持至一千八百十年十月卽嘉慶十五年全軍退去惠靈吞旣得志出奇兵以擾法人歷一年之久連克法之臺要隘一千八百十二年六月廿四日卽嘉慶十七年拿坡侖調集各國之兵共七十萬以伐俄國俄人乃爲堅壁淸野之計法兵入俄地無一人拒之者惟赤地千里絲毫無所得轉運輜重不利遄行沿途病餓而死者已過其半比至木司寇都城祗存法兵三十萬人迨入城則空無所有頃之四處火起全城房屋焚毀一空軍士被火燒死無數法人至此始知中俄之計遂計退兵俄人聞知法兵皆退乃四路追襲於後法人久無鬥志斷後之兵屢爲所敗不死於冰雪卽死於兵刃比至離門河檢點殘軍僅餘數萬俄人恐法人復仇遂爲先發制人之計糾約普瑞等國合兵攻法拿坡侖又選得兵士廿萬人與俄人對壘連戰皆北無柰退出日耳曼境時英國命惠靈吞爲將進攻法之西南境列國之兵不下百萬環攻法之東北境遂圍拿坡侖於法京連破其軍法之大臣迫於各國之命彊逼拿坡侖讓位於魯意王第十八諸仇國遂執拿坡侖而歸安置於意大利國迆西之愛來島每年給以英金十萬磅待之甚優此一千八百十四年卽嘉慶十九年事也詎拿坡侖被放後仍逃至法國法之新君讓位而走法之大臣亦多有逃遁者拿坡侖重掌國鈞仍調各處之兵冀湔前恥各國之主仍合兵攻法拿坡侖將兵十三萬先破普兵又與英對敵惠靈吞堅守一山屹不爲動相持半月普兵又至將法兵擊敗拿坡侖旋單騎走脫勢窮力竭乃自投英兵船求英地一方以避難英人送其至希利納島居住於一千八百二十一年五月初五日卽道光元年尋病胃癰而卒

法蘭西近代興亡記略法皇拿坡侖族人補拿破脫名自被英奧普意諸國戰敗之後拘囚海島尋因病卒法國𨿽重立新君力求整頓柰元气大傷國幾不振法國舊君之氏族曰布爾奔曾於一千七百九十年卽乾隆五十五年法軍民逼令遜位伏處二十五年嗣爲歐洲各國彊令攝政是爲魯意第十八王心地聰明待人寬厚苦心孤詣以致太平民人皆不甚悅服不旋踵而巴黎民變會匪蠢動𨿽經以次剿平而王之世子竟爲亂黨刺死王享國八年疾作薨於位僅一子已先被刺遂由諸臣奉王弟罅禮第十承大統罅禮貌𨿽靈明心殊昏憒性好道教竟倒持太阿以授天主教中之神甫容其干預朝政寵禮有加一任淆亂是非顚倒國政兵民焉不服相率罷市民不聊生一日王宮午方竟起以石投經制兵弁各兵以鎗還擊之死亡枕籍於是紛紛奔至造鎗廠搶取洋鎗火藥與兵抗拒相持數日互有死傷未幾各兵潰散王乃匿迹深宮不敢出面民黨又猝圍王宮聲勢頗甚王知大事已去急其眷屬遁至英國旋又徙至波醢密矮國於一千八百三十六年卽道光十六年卒於鼓裏雌國人逐去罅禮之後立藕連絲卽法王位易其名曰魯意斐禮命政府安民頒立新政柰是時之民皆有輕視君上之意且謂苟無吾等王何以立今若不許干預朝事當以罅禮爲前車之鑑遂各有陰謀另易朝廷者法人拉發拽透卽前助美利堅國立民﹝主﹞﹝立﹞之政也亦號召徒侶商議易主之事又有瘋人飛鼠知王與宮眷將於某日出遊道經其家門之外遂在窗間先置廿五門之機器一尊王車甫至彈絡繹而出傷王之宮眷侍衛等四十餘人王急命拘獲﹝以﹞治其罪亂黨始漸知斂迹矣當一千八百廿九年卽道光九年罅禮王在位時曾命將出師至阿非利加洲北境徵剿雅理磧海賊連戰不勝嗣以大兵平之更戍以重兵保護地中海一帶之行旅戍兵旣多又霸及阿非利加洲北岸務使盡隸於法而後已查北非洲土地甚廣法兵所至勢如破竹旋有呼蘭省總管雅布得堪敵率兵拒之歷十有三年法兵卒不能下嗣又陸續增兵至十餘萬之多雅布得堪敵知不能敵願以全境僅望保全妻孥法將許之檻送法都下之於獄直至法國新﹝一千八百五十九年卽咸豐九年正月初一日朝會之際失言於奧國使臣人人皆謂此失和之兆甫閱數月果有法奧用兵之禍然竟能兩敗奧師救意大利國出於苦難法人奏凱而歸英主見法王奮發有爲遂備兵防之法廷𨿽致書詰問英亦不顧也法奧立約之後數月適土耳其所屬之利亞地方法領事署爲土人拆毀法王聞報大喜領兵向利亞進發欲據爲己有旋爲英相怕茂思登所阻無柰班師一千八百六十一年卽咸豐十一年法王約日斯巴尼亞英吉利二國發兵平南美洲墨西哥之亂日人﹞王魯意拿坡侖踐位始命省釋然亦險矣魯意斐禮王在位稍久危機已過法民享太平無事之福亦覺家給人足君民相安漸有劍拔弩張之勢一千八百四十年卽道光二十年梯耳大臣致書英國迎前皇拿坡侖靈柩歸葬法國時有拿坡侖第一之侄魯意拿坡侖因見法人猶追念前皇民心未去事機可爲遂挈其黨由英京倫惇來法舟抵簸蘭海口乃對守將曰我先叔王之遺骸不合葬於未能變化气質之法國我今特爲變化法人而來願爾等助之乃盡出私囊大犒將士守將嚴拒之魯意拿坡侖知事不諧急欲回英而邏卒已至徒手受縛法廷下之於獄先是西班牙君主處子願與其未嫁之妹雙嫁與法王之兩世子法王亦允之直至一千八百四十六年卽道光廿六年始成婚姻是年法國大饑百物昂貴法民欲迫王速攺舊章因循不果明年求新班中人咸怨法王政令不修辦理不善馳請四方知名之士大會於法都政府聞而止之然遠方之人皆束裝前來不約而會者約數萬人殊形紛擾法王知其事急命於各處屯駐重兵以自衛又令禦林軍往來策應以防不測百姓騷亂異常立卽閉門罷市此一千八百四十八年卽道光廿八年二月廿一日事也廿三日淸晨亂兵直逼太連理宮時王與諸大臣同坐便殿忽見某報館主筆紀蘭亭乃趨至語王曰王若貪戀大位法事萬不能安王無柰立書退位之詔傳位於其太孫時亂民已紛集於宮門之外諸大臣急保王與宮眷遁至英國法王旣遁政府議立新章名曰暫朝廷而舉拉馬汀爲主整頓一切頗難著手求新班中各官正欲籌措良法不料亂民又起大肆猖獗暫朝廷無柰命賈翻牙爲大將軍命將軍分道出師彈壓亂黨亂民聞之亦持械來敵凡歷三晝夜之久死傷無算亂民始各潰敗斯時巴黎臣民多有迎立魯意拿坡侖爲君之心不期而合者共有五百五十萬人法之政府於一千八百四十八年卽道光廿八年十二月初十日共迎魯意拿坡侖踐民主位辦理庶務頗分條理祛除暴虐安撫良懦機變百出才智有餘廷臣奉命維謹不敢遭忤亂民銷聲匿迹不敢思逞國乃大治

魯意拿坡侖又與心腹諸臣潛定削奪議院大權之計凡久著名望之議員均爲其縛之獄中前此作亂之會匪頭目亦各被擒定罪又髙揭黃榜於通衢略謂議院已散議員皆下諸囹圄今備兵五十萬專捉違背旨意者而立治其罪於是人心皇皇四關不服之人各出器械築壘市廛相約爲亂魯意拿坡侖急命弁兵大肆殺戮又生擒數千發遣南美洲之嵌鹽地方亂黨旣平復位法度百姓罔敢不遵以自速其死者是時俄羅斯欲執猶太國教務之權致與土耳基國嘖有違言法王乃趁此機會挑唆於其中遂可借口而重與俄戰以報其伯父之仇計旣定又與英國別訂一約約成遂與王妃尢姐同至英國與英王爲和好之會然後同舉兵救土卒之竟破俄之斯巴斯土撥堅壘而後已勝俄之後享太平之福數年﹝一千八百五十九年卽咸豐九年正月初一日朝會之際失言於奧國使臣人人皆謂此失和之兆甫閱數月果有法奧用兵之禍然竟能兩敗奧師救意大利國出於苦難法人奏凱而歸英主見法王奮發有爲遂備兵防之法廷𨿽致書詰問英亦不顧也法奧立約之後數月適土耳其所屬之利亞地方法領事署爲土人拆毀法王聞報大喜領兵向利亞進發欲據爲己有旋爲英相怕茂思登所阻無柰班師一千八百六十一年卽咸豐十一年法王約日斯巴尼亞英吉利二國發兵平南美洲墨西哥之亂日人﹞發兵六千英人僅以兵艦兩艘從之俄而將各全軍調回法王乃益發兵直入墨境民主聞信先逃國無人焉誰與爲主一千八百百六十三年卽咸豐十三年法王函召奧王之弟麥客思迷憐爲墨國之主麥客思迷憐聞信大喜星夜前往踐位之第四年爲墨民所弒日耳曼全部皆零星小國受虐於法者要數百年考日耳曼全部中歷代主一帝名爲共主統屬諸國法蘭西王第一卽位竟欲奪日耳曼之皇權以歸於己迨至魯意第十四王亦欲兼日主之尊遂割其雅灑司府及羅來因府隸入版圖法王第十五又欲分日爲四部普魯士至一國久已視爲藩服見普王稍有自主之意則嚴加懲罰幾傾其國拿坡侖旣敗法人不擾普國者歷五十年普王乘此太平之時君臣同心國乃大治一千八百六十六年卽同治五年普奧失和普師大勝之後乃遂合日耳曼之北部而爲一法人見之愈生嫉忌必欲痛創之而後快一千八百六十八年卽同治七年法廷攺定新律增募額兵趕造新鎗朝夕訓練旣成勁旅卽欲調兵四十萬踏平日境時日斯巴尼亞國無人繼共主之位旋擇定全部中之利欲普﹝侯﹞﹝候﹞欲立之爲主法王聞之不許利欲普侯從其言法於此以無隙可乘然旣立志與普戰不得不堅求一致戰之遂又致書故觸普王之怒計又不成然是時內外臣工全國士民皆慫恿法王必出於戰

一千八百七十年卽同治九年七月二十五日法王親統禦林軍至沒齒安立禦營以俟大軍齊集將親率之而渡蘭因河不數日集兵廿二萬法王始意欲乘普師之未出直入普界使之如迅雷不及掩耳詎普師早有準備法王屯兵於沙爾山口山下有河名沙爾布普兵有一小隊駐紮河幹以拒法軍八月初二日法之大軍徑渡彼岸安營二日仍退回沒齒以待後應曁輜重日耳曼國之兵合四十五萬皆奔至法營之外普魯士太子爲前鋒統領率兵從澇忒河大進至壝碎法將馬媽啍率兵禦之鎗林彈雨各不退讓鏖戰數時兩軍死傷山積卒因眾寡不敵法兵皆掩旗掩甲而遁普兵勢如潮湧追奔逐北斬將搴旗華忒大營爲普人所占法王在禦營中聞馬媽哼敗耗憂心如搗正欲驅兵策應又聞佛提督敗績於是益難收拾矣先是法之將佛紗提督統率大軍至賜杯啍相度形勢駐軍山頂據險以守八月初六日普兵大至竭力猛攻前隊甫郤後勁又繼愈斗愈力再接再厲法兵勢窮力盡普軍振臂一呼全軍衝突佛紗急率敗軍突圍而去法王仍駐兵於沒齒連聞損兵折將驚駭失措又見普兵如濤翻浪捲軍容甚盛又旌旗蔽日金鼓震天士飽馬騰气吞彊虜因之魂魄皆飛方寸無主旋因驚悸成疾不能治事委巴善以經略之任八月二十日法王與馬將軍同駐於差龍忽得新政府趣令馬將軍救援巴善之檄文馬媽啍遂奉法王率部兵十四萬料理起程前往初普兵於十六日圍巴善於沒齒巴善無力拒守率師退至龍聲飛普兵之迫血戰數次且戰且退旋退至家非樂又與普兵遇鏖戰良久法人救死扶傷不疊巴善身經大創血透重鎧仍不能突圍而出普兵驅而納諸城堡之中圍之數匝嗣探悉馬媽啍來援巴軍卽命分全部爲四大枝以第一第二﹝兩﹞﹝之﹞枝計﹝兵﹞十六萬眾圍巴善未及數日法軍中糧盡萬不能戰遂盡降於普其第三第四兩枝計兵二十五萬迎擊馬軍馬媽啍於八月二十六日甫行抵死得來地方欲度謀死河而南普大軍已至謀死河南岸樹深林密箐陰蔽天與日普兵潛伏林中法兵仍如醉生夢死彼昏不知比普兵渡河法方團坐而食忽聞鼓角悲鳴聲振天地急棄食起偵普兵已風馳云捲壓陣而下直向法軍衝突法人全未設備安能抵禦轉瞬間死傷無數馬媽啍無策抵擋傳令北退於是爭先恐後自相踐踏行列已亂軍械盡失普兵尾追於後恣情截殺較之五十年前法人欺侮普人情形尢爲勇猛剛彊殺戮淋漓興會天道好還報施不爽此法人自取之孽而於人何尢廿七日上午九點鐘法人敗殘之燼余行抵綏丹馬媽啍急馳書報法王內云來時之路已爲普兵所截望取別徑速逃生命法王大驚失色急命拔隊齊起於廿七日夜半與馬軍合爲一處翌日普兵又漫山徧野而至第三第四兩大隊畢集於綏丹城外分四方周圍環繞法兵欲逃不能哭聲震野較之戰勝之日拍手絕時別有趣味九月朔日天尙未明普兵猛力進攻法人手足無措進退維谷馬媽啍身先士卒亡命前竄忽普軍中飛出一彈至馬媽啍馬前炸裂馬媽哼中傷墜馬軍士舁之而退馬媽啍旣受重傷命克落初代其職任未幾提督魂分奉兵部檄文至略整隊伍普兵又至法人節節退後普人得寸進寸又安置大五百尊向法營轟擊法兵除死傷被擄外其餘退至綏丹普兵又移掇門彈如雨向城中飛入殺人不計其數法兵爲避彈紛紛亂竄法王心俱碎見此情形度必不免急命髙懸白旗降於日耳曼又命魂分提督親入普軍中商請息兵一千八百七十年卽同治九年九月朔日薄暮時日耳曼全部貴戚大臣普魯士王及王太子宰相畢士麥將軍毛奇兵部尙書芳瓏均至綏丹城咸各喜形於色釃酒椎牛交相慶賀法提督魂分求普王允法王於距綏丹二十里外繳納軍械以全顏面普王不許未幾普王與太子往視法王頗有哀矜之意旋興諸臣商議安置法王於日耳曼故侯廢邸乃拔隊北向直抵巴黎城外沿途無阻之者

巴黎人聞法王兵敗之信政府卽下公檄革其王位攺爲民主之國星速籌禦敵之策乃守具尙未修治普兵已於九月十九日齊集城外法人登陴一望無一處無普兵之迹普王不忍生靈塗炭故不使轟發大僅築長圍以困之法人無路可竄困守孤城勢窮糧盡餓殍載道平常欲與城外人通音問惟有乘气球於空中相問答如欲修函致簡不能也如是者十二有旬直至一千八百七十一年卽同治十年正月十三日法政府度不能固守不能不開門迎降普兵整旅入城不許妄殺一人急與法廷臣議定和約日班師法人於此時如釋重負不謂又有意外之變初法政府請成於普一切約不得不悉遵普人之命乃普兵旣退之後法民中有一種亂黨借口法大臣辦理不善從此受累無窮於是結成死黨名爲通用黨揭竿而起踞城池占臺攺民主之國爲通用之國擄掠搶無惡不作法舊臣無柰急調外省之兵以攻巴黎不一月城破通用黨自知必無生理遂大肆殺戮時倉廩府庫及富室之居皆縱火焚之盡成焦土法兵恨之刺骨聚而殲之法亂旣平重頒政令然國事至此疊經蹂躪法政府如理亂絲煞費籌劃矣查日耳曼全部本如中土戰國時諸侯之類各君其國各子其民各懷疑忌積不相能法前王又陰行其離間數百年來中法之毒殊深今諸侯皆覷破法之狡謀其多年之離披散處者實惟法故今天幸旣獲大勝若仍散而無紀後患實非淺鮮由是各邦之君若臣公同集議從玆以後各邦合而爲一而定新國之名曰徳意志一千八百七十一年十二月徳意志人共立日耳曼王斐疊禮威爲徳國第一之主當法王被俘之後國中無主舊日各王族各於國中結黨樹援覬覦大位爭奪不已一千八百七十三年卽同治十二年梯耳自解民主之位法人公舉馬媽啍爲民主歷八年馬媽啍退位格雷飛繼之至一千八百八十七年卽光緒十三年格雷飛又退位法人又舉薩低喀拿爲民主至一千八百九十四年卽光緒二十年薩低喀拿爲亂黨刺斃掐雪密兒沛年繼之次年自辭其位以福兒代之法國目下制度萬事皆由民爲主爲之王者不啻如木偶土像毫無權勢然近來興學校布教化整頓武備添制兵艦講求商務農政增造鐵路電綫幾於百廢俱興較之數十年前君主擅權殺戮由己民不聊生者實有天壤之別矣

英國近代戰事記略英國百年以前不甚富彊且戰伐頻仍烽告警幾無晷一千七百年卽康熙三十九年至一千八百年卽嘉慶五年屢遭兵燹爭鬥之苦疲於奔命至一千八百十五年卽嘉慶二十年干戈之禍無日無之溯一千七百二年卽康熙四十一年英國糾約奧和二國之師以攻西班牙法蘭西二國其時歐洲俄國以西各國非助英奧和卽助西法兵連禍結殺人如艸英人始意無非欲阻撓法之王孫不令王於西班牙邦耳及歷十二年之後法王孫仍爲西王歐洲大局亦無干礙在英人不亦追悔前此之失計乎又如一千七百十五年卽康熙五十四年至一千七百四十五年卽乾隆十年其禍則由前爲英人逐去之王仍欲歸英復辟遂致自相殘賊也又一千七百四十一年卽乾隆六年英連奧斯馬加之師與普魯士法蘭西大戰則緣普法二國以奧國新定繼位之人於心有所不洽故致於此迨一千七百四十六年卽乾隆一十一年奧國情甘退讓別迎一君始克罷兵然膏肉原野又歷五年矣一千七百五十六年卽乾隆廿一年英人糾合普兵以攻法俄瑞奧之師計閱七稔勞師費餉莫此爲甚一千七百二年卽康熙四十一年一千七百十八年卽康熙五十七年一千七百廿七年卽雍正五年一千七百三十九年卽乾隆四年一千七百六十二年卽乾隆廿七年共與西班牙大戰七次一千七百七十五年卽乾隆四十五年英在亞美利加洲開墾之新地卽今美國英以兵力脇之前後交戰八年卒不能勝始任華盛頓立國而去此八年中又分兵與法和西戰所需兵費別立一冊僅以美洲之戰而論實耗英金一百兆磅一千七百九十三年卽乾隆五十八年英法之釁啟至一千八百十五年卽嘉慶十二年曆二十二年之久始克言歸於好其差彊人意者以雄視五洲窮兵黷武之拿坡侖竟爲其所破而拯各國人民於水火兵刃之中以﹝自﹞恃彊盛常思吞並之俄羅斯竟爲其所制不敢狡然思逞跨黑海一步使土耳其瑞典等國賴英以存其擘畫之精見識之眞武功之隆有非他國所可同日而語也一千八百五十一年卽咸豐元年十二月法前皇拿坡侖之侄魯意拿坡侖繼主法國而難作當其初得權時曾許臣民共保升平同沾利益及至大權在握則擅作威福殺戮無辜旋又輕挑邊釁先嘗試於土耳其國詭云欲親往猶太舊地觀耶穌降生之處之聖迹及伯利恆天上之禮拜堂先索取此堂大小門之鎖匙土王猶豫不嗣因其索之益力不得已以鎖匙畀之法皇大喜精鑄銀神盛設儀仗送至猶太之耶路撒冷地方法人無不興髙采烈法皇尢爲志得意滿俄皇尼古喇士聞之以土人抑希臘教而崇耶穌教也赫然震怒星夜發兵十五萬人直趨土境旋又自悔孟浪乃查和約內土王允俄人保護希臘教人一佯引作希臘教人已讓俄皇爲主之語遣使責問土人聞言旣驚且駭各友邦聞之亦言俄之無理取鬧英國君主維多利亞致書直斥其非且命土人嚴拒之俄皇大怒發兵入土邊境於一千八百五十三年卽咸豐三年七月初二日奪丹牛渡江畔一省曾而踞之於是英法普奧四國皆謂俄皇逼人太甚遂各遣大臣公致一函上於俄皇勸其退還侵地俄皇行將允從四國大臣又函致土王令其放心而土王不感謝四國排解之徳翻嫌書中有不妥之處俄皇聞言不悅不肯退師土王乃意與俄人相見戎行恃有英法兩國之助己也

一千八百五十四年卽咸豐八年三月英法二國知土事裂已發兵船載兵而東自春䢐夏兵卒與糧食相輔而行皆屯於黑海邊之發腦海口英廷命公爵喇格蘭爲大將軍法廷命勝雅瑙持爲帥二國部署旣定遣使至俄軍中明示戰期時俄有兵四萬人駐斯巴斯土撥地方扼守險要又有兵艦多艘於該處海面遊弋聲勢頗壯而英兵之陸續運往者截至是年九月十四日已有五萬人之多屯斯巴土斯撥迆西北七十里之開迷啞地方喇格蘭卽於是日會同法土二軍疾馳至亞喇瑪小河﹝幹遙見俄兵屯營於小河﹞南岸之山巓三國之師亂流競渡俄兵燃擊之彈飛如雨三國前隊死者無算英法之兵驍勇異常爭先陷陣如怒潮之湧俄軍竟遭蹂躪死傷相繼亡命奔竄三國之師大獲全勝喇格蘭旣奪俄壘照會法兵整旅迅追俄軍以期一鼓蕩平法帥以兵力已乏爲辭遷延不進喇格蘭無柰亦暫休息旣而法帥勝雅瑙特因病卒於軍中繼其任者始會英軍進逼斯巴斯土撥城斯時俄兵已布置周密英法土知難猝攻乃築長圍斷餉道以困之並陸續安設大於南首山上卽以此山鑿作臺兼有兵艦多艘停於臺旁共計巨一千四百尊軍令旣下紛紛開向城中轟擊自朝至於日昃聲不絕於耳如是者七日俄軍被圍日迫乃思一蹈暇抵隙之法以馬兵一大隊往攻土營土軍猝不及防大駭而潰俄兵直越土營而過與英兵第九十三旗軍相遇英兵官嵌伯驍勇善戰率部兵列方陣以待任俄馬兵衝突堅陣不爲之動及見相距有四五十丈方舉號旗鳴畫角鎗﹝幹遙見俄兵屯營於小河﹞齊施俄前隊紛紛墜馬火速收兵而退又遇英帥大營伏兵攔頭痛剿以致死傷殆盡英總兵羅嵌隨營以來未親鋒鏑喇格蘭命都司努懶至其營促臨前敵以便立功羅嵌誤會其意急整頓兵甲直俄營俄軍遂嚴陣待之羅嵌所部不滿七百人𨿽斬馘甚多卒以眾寡不敵敗挫而回十一月初五日俄皇命其親王爲統帥率五萬人拔隊齊出直逼英法土馬三軍而陣時正大霧迷漫覿面不見人影三國之軍或駐髙山或營平地皆未知俄師驟至彈紛飛始各驚覺喇格蘭急號令於眾命人自爲戰彼此不相牽制於是英兵有藥者燃鎗奮鬥無藥者持刃捍禦歷半點鐘之久一步未曾退讓而法營中已聞警報派法兵九千名前來接應俄﹝親﹞﹝國﹞王度不能勝急命退師然已傷亡不少矣俄兵退後俄皇煩悶殊甚嗣有人獻開掘隧道數計俄皇從之命人從速開掘旣而英法土各營皆知此計乃各就本營之外亦開地道數處又間數月兩軍皆從事於此故各停爭戰英法土三軍中有大六百尊曾於一日夜間放出彈子一萬二千枚之多傷人之眾已槪可想見查俄人所掘地道隧中層層土石相間作工兵丁甚爲勞苦晝夜不停出土非易英法土三營之各式大指定隧口較準施放擔土兵丁屍亡如山積於是俄皇伐樹排架有數里之遠擔土兵丁行於排下以避之後地道三處緊逼英法土三軍三軍之隧道亦各與俄隧緊對開掘爲日愈久相向愈近甚至兩軍於隧道中可以接談其與法營相對之俄隧名曰瑪辣克夫與英營相對之隧名曰立延虫法英二國會議於某日率兵各向己之隧道進發狂衝怒突勇气百﹝倍﹞﹝陪﹞俄兵血肉橫飛大敗而遁兩隧同時爲英法所據俄國駐守南城臺之兵亦盡行退去此一千八百五十五年卽咸豐五年九月初八日事也俄皇尼古喇士釐見軍事日敗愁病交攻竟於初九日薨於斯巴斯土撥行營其世子愛烈珊徳卽位正欲遣人議和時英法二帥已會同土帥拔隊齊起立破斯巴斯土撥城所有城內之民房兵壘悉行掃蕩無遺卽至堅之大臺至精之船塢亦用地雷轟毀愛烈珊徳皇恐聚泊之兵船未免爲敵所乘悉命鑿而沈之當是時也英法土屯兵於開米啞一帶計眾二十萬俄新皇知不能敵意命使求和英法二帥察度其情非僞遂亦各願罷兵命俄國從此不許威逼土耳其俄國在黑海之兵艦不得過額別有加增黑海之濱不許再造大臺俄皇唯唯如命於是四國公訂和約相率班師英國之威名由是益振國皆尊而畏之以其有五伯之風也他如希臘國遭土耳其欺淩英欲助希爲自主之國則掃蕩土之海軍然又殘破利亞之鴉克海口使歸土國管轄以持其平又如亞細亞洲與印度接壤之各國曰幹二卡曰平大離曰阿富汗曰星特曰緬甸曰雪克英皆徵服之使印度益形鞏固又與日本大戰一次破日本之城某又用大兵於南非洲四用兵波斯再用於太平洋中鼎錫藍海島並埃及國迆南之亞別新尼亞等處所向無與敵惟於一千八百八十二年卽光緒八年爲埃及定亂系爲己之印度大局起見並因英國富室多有貲金於埃王者深恐埃亂本利拋失故不惜勞師麋餉並不顧遭法人之忌爲己而非爲公也又明年埃南之蘇丹省人叛其王英恐埃軍不足恃命大將戈登至二通與叛黨馬地議和旣命戈登身蹈危地而不預護之以重兵以致各將因是被害是無智謀也無故而襲我中國香港據爲己有又一再稱兵犯順騷擾粵東鎭江並乘人之危機窺犯京師是師出無名無理取鬧存心姦險也以此三者觀之五霸所不屑道也

卷七十洋務二外洋軍政

英吉利軍政

鄒

光緒十五年卽西曆一千八百八十九年英國議院議定軍制通國大小兵官七千四百二十一員兵目二萬﹝五千﹞五百二十﹝四員﹞兵丁十二萬四千三百三十七名馬一萬三千二百三十八匹戰二百八十二尊此指本國陸軍言之也其水軍及屬地之軍不在內屬地兵丁駐埃及者三千三百八十名駐印度者七萬二千八百九十五名除兩處外駐各屬地之兵約計三萬名其在本屬所募及澳大利亞洲新錫蘭開納臺卽加那大數處之兵猶在此額之外

英國除以上額兵之外尙有一等寓兵弢案太西軍制民盡爲兵幼男初生卽行注冊俟屆年期卽出而爲兵若干年然後歸家各事其事未經當兵不能不出者曰一等寓兵已經當兵數年者曰二等寓兵已當兵二次須徵調而出者曰三等寓兵五萬八千三百名二等寓兵二千三百名義勇百姓業已當兵期滿可以不由國家徵調然至急之時變起倉卒亦必自相保衛甘心禦侮謂之義勇不由國家管理者也十四萬名義勇之勁練充爲步兵者二十六萬各充爲馬兵者一萬四千名總計承平時本國屬地約得兵卒七十萬名

以上皆陸地之軍也惟英國之地合阿爾蘭蘇格蘭三處而成島嶼紛岐水軍尢爲緊要遠方屬地保護須周若非簡練水師豈能安堵無慮故論水軍者當以英國爲第一考水軍制勝當以船艦爲要與槍炮相輔而行而船制不一有活臺卽大鐵艦船上有堅固臺可以任人轟擊無甚大害者有鐵甲船船身以堅厚鋼鐵包之旣可擊人亦可受擊有戰船或有甲或無甲有軍火船專載軍用器械槍火藥糧餉有運兵船專運兵弁有水雷船有魚雷船有快船有夾板兵船有小戰船有衝船所用之炮﹝遠擊近攻﹞﹝遠近相攻﹞各適於用不能相混矣兵士亦各有專門辦理軍中醫務者曰醫兵制造築鑿修理者曰工兵常在前列四出遊行試探者曰﹝諜﹞﹝謀﹞兵卽槍炮馬步散整之間無不各司其事故疆場之間各有專責焉

是年英國活臺第一等大鐵艦一艘名因弗而克立西婆船身中段鐵甲最厚第二等鐵﹝艦﹞﹝甲﹞三艘一名特力脫諾痕忒一名兌司堆升一名生奪埒第三等鐵艦二艘一名軋洛賽司一名愛丁白客第四等鐵艦二艘一名瑟司勃理爾一名維多利亞第五等鐵艦二艘一名直弗爾軋海灣名一名柰兒埃及大河名第六等鐵艦二艘一名愛格米拿﹝一名愛﹞直刻絲希臘國古將名第七等鐵艦二艘一名公格勒一名希勒其餘尙有八等者九艘九等者三艘名皆未詳

又有船旁斜位鋼甲巨艦甲有船身全包者有僅包兩旁或中段要處者船旁之甲則僅在一處也其第一等者一艘名林韋代二等者五艘一名陸納一名卡勃倒一名貧婆一名好一名愛松三等皆十九艘其外兩旁排鐵甲艦六艘鋼鐵快艦七艘並新制鋼甲艦五艘鐵甲快船十六艘平常兵船十一艘魚雷船十艘其兵船總數計一等鐵甲十七艘二等鐵甲十五艘三等鐵甲六艘護口鐵甲僅包船口其餘艙面水中無甲十二艘一等鐵甲快船十二艘二等鋼面快船十八艘衝船一艘平常二等快兵船八十八艘魚雷快船十艘魚雷船﹝四艘一等魚雷船﹞八十艘二等魚雷船五十一艘魚雷總船一艘提督郵報船二﹝艘﹞﹝船﹞雜項船三十六艘統計以上各火輪船三百七十艘

本年英吉利通國水師兵官水手兵卒共六萬五千四百名其中提督十三員提督以下兵官共二千五百八十四員

英國兵艦駐地中海者二十四艘駐開納臺與西印度及印度者各十三艘駐中國者二十二艘駐阿洲兩岸者十艘駐太平洋者六艘駐英法交界中間窄海者五艘駐澳大利亞者八艘駐南美洲者四艘海洋中來往梭巡兵船十三艘測量繪圖雜用兵船十三艘

英國海軍衙門大臣七員以一員爲首六員爲輔所有水軍事宜統歸管理自光緒十六年起海軍衙門議定三年須廣造兵艦將已成之船合計須兵船五百一艘造船經費所撥者共計金錢二千二百六十六萬九千磅合前用造船經費共得四千一百三十七萬九千磅海軍衙門執事甚多除總大臣之外又有部員各司其職如船則有船部軍械則有軍械部發遣兵士則有徵調部賞則有賞部衣甲軍糧等則有支應部部員之首以二三等提督或二三等文員當之每年食俸各一千餘磅

英國陸兵官約分十級第一級總理兵馬大元帥名曰飛爾馬沙第二級兵馬將軍名曰執納羅第三級頭等提督名曰力孚徳能脫執納羅第四級提督名曰美查執納羅以上四級皆爲統兵大員可以領兵執閫外權者西人統呼爲執納羅第五級副將名曰克第六級參將名曰力孚徳能克諾第七級遊擊名曰美查以上三級爲飛爾兵官第八級都司名曰恰畢惇第九級守備名曰力孚徳能脫第十級千把總名曰勃力孚徳能脫以上三等爲協官營官隊官其制營大於隊協大於營亦有一營祇有一隊者有一隊之兵勝於一營之數者惟一協則可統數營故協官品級或較營官爲大而要以資格深者當之

光緒七年一千八百八十一年英國共有義勇十三萬九千五百一名其中兵八千六百十八名工兵一千三百十七名步兵十一萬九千五百六十六名皆由本處額兵官所統其每師操練例有常俸義勇中副將每日俸金一磅二先令六瓣士參將每日十七先令都司每日十一先令七瓣士已任三年外之守備每日六先令六瓣士三年內之守備並千總每日各五先令不在營亦不操演者皆無俸也

協中一等小弁每日食俸六先令二等者五先令六瓣士三等者四先令六瓣士禦林馬軍協遊擊外委每日俸金五先令十瓣士禦林步軍協遊擊守備把總每日俸金五先令二瓣士兵協遊擊都司守備把總樂隊班長每日俸金六先令馬步兵目在馬隊則四先令二瓣士在步隊則四先令馬兵遊擊把總三先令十瓣士旗步兵把總三先令馬隊刀教習三先令三瓣士馬隊掌號把總二先令八瓣士馬兵外委二先令額外外委一先令三瓣士馬兵一先令二瓣士步兵一先令各得麥司脫總管一事之官名把總四先令四瓣士凡從兵卒考升馬兵官馬炮兵官者例賞金錢一百五十磅或一百磅

頭等軍醫每日俸金一磅二等軍醫十三先令八瓣士兵工兵中頭等把總三先令五瓣士步兵頭等把總五先令十一瓣士兵工兵把總二先令七瓣士步兵把總一先令九瓣士兵工兵外委一先令五瓣士步兵外委一先令三瓣士兵一先令二瓣士工兵一先令一瓣士步兵一先令其油火餉食居處各費另給

兵俸餉食兩者各爲一項俸所以贍家餉所以食本人也其有居處租屋者當於俸餉之外隨時加增兵官統兵行軍時路費第一日十先令第二日以後每多一日加四先令六瓣士此指大軍在路言之也若僅參遊等官自領小隊獨赴他處辦公則日給十五先令協中兵隊馬步軍中皆有樂兵隊每隊歲給紙筆費金錢八十磅禦林軍中樂隊所支紙筆費更多

英國無彊民爲兵之政而民皆急公好義自願爲兵至戍所後卽執殳從戎練習戰鬥凡當兵以十二年爲限前七年爲營兵後五年爲寓兵旣爲營兵期滿後散歸復業有戰事仍當徵調而出十二年滿期後仍願爲營兵者可再當九年共二十二年不願者聽

凡出當兵自十八歲至二十五歲以後𨿽爲﹝寓﹞﹝義﹞兵每一年須赴協營操演八日當兵期滿有功國家或因公成廢者國家有贈養老之費死而後已

國中各縣每處有徵兵局一處無論營兵寓兵皆歸此局按冊徵調旣出本處另有額兵官卽先將此兵率領部署以待上司命下前赴何處其所謂郭得麥司脫者總則總理各事余則分司各事也

英國多屬海道屬地分居各處長駕遠馭獨以水師見長自與西班牙爭勝以來整頓水師更屬不遺餘力故談水戰者首推英國爲雄英國之得樹一幟於列邦者亦以此也

法蘭西軍政

鄒

法國之民自二十一歲起卽須編入軍籍荷戟從戎至四十五歲止有事徵調無事家居初爲營兵三年再充頭等寓兵六年二等寓兵六年三等寓兵十年各處徵兵局章程同英國但英國不彊民爲兵法國則自太子以至庶民皆須當兵習戰耳

國中之兵大者曰協分協爲營分營爲隊通國步兵一百四十協協各三營營各四隊每協大小兵官六十二員兵一千五百九十一人此指出戰步兵非臺步兵也若計臺步兵則共得十八協協各三營營﹝各﹞﹝每﹞四隊每協大小兵官五十一員兵一千五百六十名又有所謂輕隊步兵者專爲抄襲追侵之用在出戰臺兩項步兵之外輕疾善走可日行百餘里此項輕隊步兵共得三十營每營四隊或六隊不等每隊兵官十九員兵五百五十二名又有司華夫阿剌伯人土語言勇敢之意也阿剌法屬愛耳基力歐初阿剌伯人所守呼兵兵爲司華夫兵步兵四協駐阿洲愛耳基力歐每協四營營各四隊每協兵官大小七十三員二千五百五十一名又有先鋒步兵四協亦愛耳基力歐人充之每戰必先忘身敢死每協四營營各四隊每協大小兵官一百三員兵二千六百三十二名其守安南阿洲各處又有本國驍勇步兵三協在先鋒步兵之外又有安南步兵四營阿洲步兵三營卽在屬地招募此外有罪兵五隊犯法之人罰令當兵以冀將功贖罪者

國中馬兵八十三協每協五馬兵不能列營故稱曰每﹝﹞﹝營﹞大小兵官三十七員兵七百九十二名馬七百七十二匹外有司拜喜阿洲人土語馬兵五協乃阿洲人充之協各六每兵官三十三員兵八百三十名馬八百十二匹其外更有雜項馬兵八兵士兵官馬匹未詳其數

國中練習兵法人戰場軍三十八協帶兵十隊專帶位奔走軍中槍習藝工兵三隊阿洲有臺兵三隊馬隊兵三隊山林兵專爲埋伏髙攻之用六隊造橋兵二協此兵於臨陣時一面攻敵一面專司造橋每協七營每營十四隊統各種練習戰場軍共四百四十六營一千八百五十六尊臺兵九十九隊外有工兵四協協各五營營各四隊雜項工兵三十三隊隊隨行馬二十

光緒十六年卽一千八百九十年法國兵部核計承平時所用陸兵定額凡五十五萬五千三百三十名其中大小兵官二萬六千六百二十九員馬十三萬八千三百有一匹此就承平時兵額言之也若有戰事則可知照各處徵兵局徵調陸兵可增至二百五十萬名皆練習善戰者此外國中尙有壯丁倘一並編入軍籍可得三百七十五萬餘名

同治九年卽一千八百七十年普法交戰法國戰兵初時約徵三十萬名戰後五十日或傷或死或逃﹝或﹞降竟無整隊固當時武備廢弛民不習戰故不能得其死力也執政者鑑於前車之失爰復位新例壯丁二十歲卽須當兵自此以後兵士又多一輩每年二十歲男子約三十萬其中四分之一令其入營習練爲正兵二分之一爲寓兵在家又四分之一爲營兵一年或半年何時期滿何時回家皆兵部所定

法國一軍曰一郭達米通國大軍凡十九部卽十九郭達米此常額也其中大軍一部駐屬地其十八部則在國中大軍一部有將軍或大元帥一員統之所轄地方軍務皆歸主持每大軍一部中步兵二鎭馬兵一鎭兵一鎭工兵一營轉運兵一營共約四萬餘名一百八尊此全軍也其四萬人中三萬人可以出戰該軍所轄之地凡制造火藥軍裝鐵路等局均歸統制

陸兵之外更有水軍通國水軍中一等正提督十五員無二等者三等副提督三十員總兵一百員參將二百員遊擊守備都司七百員千總把總四百二十員學生二百九十名在水師學堂考取肄業兵船以資習練日後爲武官者兵目水手水手卽系水兵二萬七千六百八十五名水軍船隻分爲數等有巡行者則在海面遊弋有駐守者則在口岸防護皆可禦敵摧鋒者也計通國巡察遊弋鐵艦三十二艘防護鐵艦十八艘其外鋼面快船七隻魚雷快船十二艘行海魚雷快船十七艘上等魚雷船五十一艘中等魚雷船六十艘三等魚雷船七艘伏行水底魚雷新船一艘其各種無甲之輪船帆船充作兵船者二百二十七艘國中所用大與英徳兩國略同其最大者口徑十四寸半身重七十四噸半水軍亦分枝部每枝每部之軍歸水師提督管理若有陸路軍政則水師提督當與陸軍元帥將軍和衷商榷惟進攻之法則水陸軍各自主持而軍費錢糧均由兵部專員支撥

徳意志軍政

鄒

徳國定例凡爲男子皆須從軍故太子亦編入軍籍當兵三年其下自二十一歲起至三十七歲止初三年畱營爲正兵後四年充頭等寓兵又自二十八歲起至三十八歲充二等寓兵三十九歲起至四十五歲充三等寓兵正兵隨意徵調頭等寓兵補入正兵俟正兵死傷卽補其額二等寓兵俟頭等寓兵補入正兵之額卽補爲頭等寓兵蓋頭等寓兵必須隨營﹝二﹞﹝三﹞等寓兵則在家待命聞檄始出三等寓兵不能遠出境外須敵人至境方出從戎誠以昔時旣充正兵有功於國家以後不能過令其勞力也

光緒十五年卽一千八百八十九年徳國通計男子年在二十一歲者約得四十萬名其中不能合用者十萬餘名平常者二十萬名精練者七萬名

兵制分全軍大軍一鎭一協一營一哨一隊隊隸於哨哨隸於營營隸於協協隸於鎭鎭隸於軍全軍者鎭協營哨隊俱全者也大軍者不必俱全者每軍軍鎭守一方如中國之提督將軍然一方軍政均歸統制每全軍分爲二鎭每鎭二協間有一鎭但隸一協者然通國祇有一缺其餘每軍二鎭每鎭二協承平時每協三營每營二哨每哨二隊每隊兵士一百三十六名臨戰則每協四營每營亦二哨每哨亦二隊每隊兵士二百五十名此就一軍步兵言之也其外又有馬兵四隊兵四隊馬兵每隊馬二百餘匹兵每隊六尊更有工兵一營與步兵相合是謂全軍一部

承平時通國步兵不過二十餘協全軍之上曰總軍名郭達米郭達米總理軍總理軍務節制通國文武大臣總統曰兵馬大元帥此系徳王自爲他人不能當此全軍大軍曰副郭達米統領曰兵馬副元帥或大將軍或頭等提督其權亦能專辦軍務大臣節制而均受制於兵馬大元帥所隸軍中計步兵一軍馬兵一軍軍各兩協共成四協又馬兵三隊步兵六隊工兵一隊轉運火器械糧食兵一營此副郭達米部所管者也

兵之制每協三營或四營每營三隊或四隊通國兵共得六十四隊其中馬兵四十七隊車兵十七隊平時每隊四尊戰則再加二尊隊亦必增添共得四百五十五隊

徳國各項陸兵共十九副郭達米皆以各處地名名之如中國督撫稱爲某省總督某省巡撫也光緒十五年又議增添二軍凡二十一副郭達米計其常川兵額連頭等寓兵可得步軍一百六十六協兵官一萬有三百六十四員兵三十四萬一百四十四名來復槍練兵得二十一營兵官四百四十六員兵一萬一千一百七十三名其外二等寓兵二百七十七營兵官三百八十五員兵四千八百六十二名醫士教習二千一百七十五員馬兵得九十三協兵官三千三百五十九員兵六萬四千一百六十三名馬六萬二千四百五十匹雜項馬兵八百四十八名兵得三十八協兵官一千九百八十四員兵四萬一千六百三十五名馬二萬二千四百五十七匹一千五百三十八尊隊步兵得十四協三營兵官七百三十八員兵一萬七千三百四十三名馬十六匹工兵得一協二十營鐵路气球兵得一隊兩項兵官五百六十二員兵一萬四千三百四十四名轉運兵得十八營兵官二百五十六員兵六千一百十六名馬三千三百六十匹雜項兵數營兵官二千三百六十三員兵一千一百九十五名

光緒十五年統核平常通國馬步三項陸兵兵額得兵官一萬九千四百五十七員兵四十七萬二千四百九十八名馬八萬八千二百八十三匹一千五百三十八尊臺之在外兵部定例每年守營額兵最少須得四十六萬八千四百有九名兵官醫士最少須得二萬三千五百四十六員

或謂徳國開戰時陸隊步兵可得大軍十九部卽十九副郭達米馬兵九鎭二等寓兵十八鎭各項兵官合得二萬二千三百七十七員醫士四千二百四十七員司事七千九百二十八名兵九十四萬二千四百八名馬二十八萬四百七十二匹二千二十八尊各種車四萬有八十一輛又戰場寓兵官九千五百三十六員醫士一千三百員司事一千九百三十三名兵目兵丁三十五萬四千九百十五名馬七萬二千九百六十三匹六百四十八尊各種車九千八百七十二輛臺兵官一萬九千二百九員醫士二千有五十五員司事三千有九十六名兵目兵丁八十六萬八千六百二十七名馬八萬六千三百二十四匹八百八十二尊各種車八千七百六十三輛此外尙有三等寓兵七十餘萬名與以上各兵相合約得三百餘萬當同治九年徳法大戰時徳國陸兵祇一百二十萬二千四十六尊馬二十五萬匹乃曾不數年軍政如此可見講求之切迥出尋常也

據法人所記徳國分正兵寓兵兩種正兵中得步兵一百十五協來復槍兵四營馬兵七十六協兵十四協工兵十四營轉運輜重軍火兵十四營步兵中得親兵九協最爲精練所向無敵號爲常勝軍平時兵丁每協除正兵之外有頭等寓兵一營每營兵官兵丁計一千二百四十八名俟正兵傷亡十分之一卽補其數其正兵每營兵官兵丁合得五百五十二人戰則增至一千有二十二人

每大軍一部中有工兵一營凡四隊兵三協開戰時三協兵中二協齊出分爲四營一協在後爲頭等寓兵頭等寓兵一協分爲三營一營爲馬兵第二營爲步兵其每營之中又分爲三隊

馬兵每協五每兵官四員兵一百三十五名開戰時每得一百五十七名四齊出一在後爲頭等寓兵以補正兵之缺且馬兵又有輕馬兵重馬兵之別輕馬兵爲輕騎卽奇兵重馬兵則攻戰正兵也此外又有披堅馬兵皆穿鐵甲共得十協按披甲兵最爲驍勇耐戰

步兵所後膛槍短刀每兵一名懷彈八十顆戎服尙元靑尙灰色兩腿自上而下貼紅縷一條帽用黑皮白鋼爲飾極堅固皮袋紫紅黃雜色其來復槍兵皆於步兵中精選戎服﹝尙﹞深綠腰帶尙黑

軍中後膛鋼重用開花彈重十五磅者每配彈一百三十四顆輕用開花彈重九磅者每配彈一百五十七顆力均擊遠一萬尺然在五千尺之界可以命中得力過此則力弱矣槍制亦用來復槍依法裝彈九枚可擊三千三百尺

國中大小兵官皆曾肄業武備學堂學成考試出身若爲中軍官者學問更優故國中有中軍官學堂旣從武備學堂考試然後入中軍學堂中軍爲軍中之主凡主帥所有不盡事宜須由中軍參贊調度非尋常武弁可比也

通國駐防戍兵地界約占四千六百英方裏北至海岸二百九十五英里與丹馬國交界祗離四十六英里每英里約中國三里至保耳鐵克海九百三十英里南界奧國一千四百十英里界賽士蘭三百六十五英里交界處皆崇山峻嶺河港分歧極爲險阻一人守之萬夫莫入東界俄國八百五十英里西界法國二百四十五英里界辣葛生勃七十五英里比國七十英里界荷國三百八十英里此地平陽曠野四圍受敵未易固守故各處皆築臺棋布星羅毫無遺漏

通國陸地臺計大營臺十六處海岸壘十二處護路壘九處尋常備敵壘八處若有戰事更當添築然因時制宜不能預定也

國中兵船有甲無甲者光緒十五年共七十七艘大小魚雷船一百三十四艘惟無極大兵船最大者水面全身所裹鐵甲亦祗十二寸三四年來歲添一艘因通國陸地廣遠水道無多故兵船不須多備通國水師提督九員提督以下兵官八百八十三員兵目水兵共一萬五千二百三十五員海口戍防之所共二處一曰九合兒在保耳鐵海一曰活耳赫哈文在北海

國中克虜伯廠自制之最爲馳名式細而長膛中不平轉折灣曲藥發彈出經轉折數處出口時其力愈大而愈遠當時與法國交戰專賴此法不能及徳營而徳已至法營故大能獲勝云

俄羅斯軍政

鄒

俄羅斯開國本後其軍制在一千八百四十七年始行大定時在道光二十七年取徳咸海中之察倫島又先侵占黑龍江上游之地而恐軍力不足馭遠也爰定兵制歐境俄國之民二十一歲後卽須當兵其時每年約可徵及歲合用之兵八十五萬名以二十五萬畱營爲正兵餘皆作爲寓兵其爲正兵者均宜在營學習五年以後或爲正兵或爲寓兵一任國家所定惟爲寓兵須十八年其亞洲俄民初時作正兵七年後爲寓兵六年考格昔民則初時充正兵三年後爲寓兵七年

光緒十四年卽一千八百八十八年國中之民可以當兵者八十六萬二千二百五十四名此經各處生死局冊報又經徵兵局核對無訛乃一經徵調忽有一萬九千八百七人招查不得又有十四萬八千七百三十七人身軀過弱又有二十萬餘名家無兼丁不能遠出故將無兼丁者攺爲二等寓兵其可充正兵者祗得二十四萬九千有八十七名其餘大半爲頭等寓兵定例醫士牧師學堂教習三等之人免充兵役故國中兵額無多此亦限於人數也

光緒十五年國中正兵得二十五萬五千名倘開戰後有死傷逃降等情卽以頭等寓兵補之頭等寓兵十三年期滿退爲二等寓兵倘家無兼丁或身有小疾者自二十一歲至四十三歲一律爲二等寓兵頭等寓兵每年入營操演二次每次四十二日二等寓兵操演無常例國家有檄卽須前往稽其通國兵制共分六種一爲正兵二爲臺守兵三爲汛地防兵四爲頭等寓兵五爲二等寓兵六爲義兵卽三等寓兵

光緒十五年國中步兵一百九十二協每協四營工兵一哨共計正兵三十四萬八千八百六十四名工兵七百六十名而兵官兵目樂兵均不在內又來復槍精兵二十協每協二營共得精兵一萬七千九百二十名其中禦林軍四營芬蘭軍八營克哈新兵四營得格司登兵四營特蘭司比恩兵八營西比利亞東比利亞兵八營

常馬兵外又有馬兵隊名克薩喀萃歐亞兩洲精壯而挑選之最爲勁練登山履險無畏懼其兵共分三等一正馬兵一平常馬兵散歸各務恆業者一添防馬兵有人無馬其所屬之芬蘭兵尙不在內國中陸地甚多髙山廣野一望數千里故兵馬兵極眾猶多設臺以資戍守其馬兵之戍國中者五十六協協各三營營各二隊得兵五萬七千四百十六名又芬蘭馬兵一協八百七十名克薩喀馬兵三十二協最爲精練每鎭必有一協共分一百八十五隊得兵二萬六千四百四十名兵制無郭達米之說但分爲鎭國中馬兵二十一鎭其中禦林軍二鎭正兵十四鎭寓兵五鎭若遇戰事每協必畱正兵一隊在後與寓兵馬兵合成一協以補死傷之缺

通國兵計五十一鎭半其中四十八鎭每鎭座軍六隊其得格司登一鎭則座軍七隊山嶺練軍三隊西比利亞兵一鎭則座軍四隊計五十一鎭半中得座軍三百有六隊其座軍有重卽大輕卽小之分計其中重軍得九十八隊輕軍得一百八十五隊山嶺練軍得二十三隊此略言之也詳言之則內有三十隊一聞警報立可出戰每隊八尊其餘二百七十六隊每隊四尊共計五十一鎭半兵中得一半三百四十四尊兵五萬五千七百五十三名此外又有馬兵三十一隊一百八十二尊兵五千三百三十二名又有衝城攻敵兵五隊每隊十尊兵二百三十三名又有雜戰兵二隊共十二尊兵七百九十五名以上兵之外更有馬塔短也馬塔名也兵二協協各六隊共四十八尊兵六千九十六名統計以上兵三百五十二隊一千五百四十二尊短四十八尊兵六萬九千餘名

考國中工兵之制計西比利亞工兵二隊得格司登工兵二隊特蘭司比恩工兵一隊造橋梁工兵八營營各二隊各種車一百二輛電工兵十七隊電報兵一隊鐵路兵六營司路兵四隊魚雷兵四隊司理步軍輜重及掘築兵六營共分六十隊以上各兵合得一萬八千九百七十七名此各項工兵之數也

兵士徵戰行路自己祇本人行李其外各物別有兵士運名曰轉運兵其隨隊運送軍火之兵得五營凡十八隊兵一萬八千六萬八千六百三十名此常隨行走者又有隨隊飛運之兵四十八哨一聞咨照立卽運往晝夜兼程極爲神速每哨分爲四隊共一百九十二隊又有隨隊緩運之兵十五哨照平常之例按站運送每哨亦分四隊共六十隊又有攻奪臺運送器具軍械之兵三哨二哨在歐俄一哨在亞俄又有攻奪臺運送器具軍械平常運兵二哨醫士兵一隊專司醫生各事者以上各兵共得三萬五千一百三十名

考俄國平常兵額有立時可以出戰者有稍需時日然後入營者其立時可戰之兵得五十八萬六千四百六十一名其中兵官約二萬員兵目及克薩喀兵均在外其待徵入營寓兵得七萬二千六百三十四名平時常聚常散去畱無恆又有汛地防守雜兵十萬五千名合以上各數約得八十餘萬

開戰時步兵一協有兵官七十九員兵三千八百六十七名長夫卽兵役並各物者一百五十六名馬一百六十六匹來復槍兵一營有兵官二十一員兵九百六十名長夫五十四名馬五十四匹馬兵一協有兵官三十六員兵九百二十名長夫七十名馬一千二十五匹克薩喀兵一協有兵官二十八員兵八百八十九名長夫八十二名馬一千一百三匹重兵一隊有兵官六員兵二百三十七名長夫二十三名四尊馬四十四匹輕兵一隊有兵官六員兵二百五名長夫二十四名八尊馬四十四匹馬兵一隊有兵官五員兵一百八十名長夫二十八名六尊馬一百三十一匹造築臺壘工兵一營有兵官二十三員兵九百五十九名長夫八十一名馬一百八匹以上之馬皆供騎乘之用若運各物則別有運馬不在此數中也

國中武員最大者爲兵馬都元帥其次爲將軍爲兵馬元帥每員領兵一鎭統屬文武便宜行事倘有戰事各員部下共有中軍官三千五百員中軍官所用之馬一千五百匹來復槍步兵八百四十八營兵七十八萬五千六百十四名兵士所用之馬四萬匹另有步兵三十三營兵一萬九千七百九十二名馬五萬一千三百四十四匹兵三百八十五隊兵七萬五千七百六十名馬五萬七千五十六匹二千八百六十四尊工兵三十營半飛運之兵三十一隊兩共得兵三萬二百四十四名馬九千五百匹又攻臺兵五萬名馬八萬匹一千一百六十六尊克薩喀馬步兵十三萬七千七百三十名馬三萬七千二百十匹二百四十尊以上皆正兵也又頭等寓兵中得馬步兵一百二十八協步兵每協二營兵二十五萬六千名馬一萬五千三百六十匹六百四十尊工兵三十四隊兵六千五百名馬六百五十匹二等寓兵中得馬步兵一百九十九協兵十六萬一千二百十八名其中馬兵一百十二隊兵一萬六千名馬一萬六千匹兵四十八隊兵一萬五千名馬七千五百匹三百八十四尊工兵五營兵三千名馬八十匹雜項兵共十萬一千三十九名馬一萬五千五百匹統計歐俄之兵堪戰者共得一百五十二萬二千八百五十八名馬三十三萬二千二百匹五千二百九十四尊義兵鄕勇俱在外曾竊計歐俄之兵遇戰用命者據各西書所載可得兵官三萬六千七百餘員醫士牧師司事四千三百餘名馬三十四萬三千餘匹三千三百餘尊此指光緒十五年事近日兵制又有更變然地廣人少所增亦不甚多定制通國每處徵兵若干以供軍前用光緒十五年歐亞交界克哈心徵兵之額計兵官五千三百十八員醫生牧師司事共七百二十八員兵二十四萬八千三百四十二名長夫一萬五千一百九十六名馬六萬八千四百十一匹三百尊亞洲敞史恰司比恩得兵官四百四十一員醫士牧師司事等六十六員兵二千二百五十七名長夫一千有五十四名馬四千五百七十三匹三十尊亞洲得格司登與中國甘肅西藏昆侖山相去不遠得兵官一千三百六十七員醫士牧師司事共一百八十員兵六萬九千四百四十四名長夫四千五百四十五名馬一萬九千七百十二匹一百有八尊哈默河在黑龍江之北得兵官八百四十九員醫士牧師司事等一百二十七員兵四萬一千四百十五名長夫二千二百二十名馬七千七百十八匹五十尊統計歐亞二洲俄境共得兵官四萬四千七百五十三員醫士牧師司事五千四百八十八員兵二百十四萬九千六百六十四名長夫十萬八千四百九十一名馬四十四萬三千八百二十二匹三千八百七十六尊此皆額定應徵之兵若有戰事尙可加增然不能逾十分之三也

俄國陸地居多無論險峻平夷非臺不足以堅守光緒六年卽一千八百九十年西鄙波蘭地方有堅固臺四處一曰諾符基雅格孚司克在佛斯兜拉河之右一曰愛文果拉特在佛斯兜拉河之岸一曰活沙在活沙省一曰勃雷司徳立土司久在拔軋河此臺基勢蔓延如帶以護波蘭蓋波蘭北鄙爲普魯士東鄙波蘭西鄙爲佛斯兜拉河西濱也四臺之外又建新臺數座爲犄角其來塞各勒山角適當普墺兩國之衝亦有臺以護波蘭西南境佛斯兜拉河拔軋河各處均有小臺新者如常舊者已頹毀不堪矣

波蘭與多惱河在波蘭之北之間有大臺佛爾納其多惱河出海之口裏軋地方有裏軋臺稍進多惱河內地有城名杜那勃克城外亦建臺一座卽以城名名之又佛弼司刻地方有佛弼司刻臺以上各臺皆杜那河之屏蔽守之極固防之極嚴者也至波蘭之北多惱河之南泥門河發源於俄流入於普地方亦有新式臺爲七年前所建俄國之設防如此其計不深且遠哉

離波蘭東南爲俄國南境有舊臺數座至尼斯脫河有大臺兩座一座在阿格孟卽尼司脫河之口一座在平奪裏由此再進又有兩臺一在抱白立司格一在樊雅弗以上各臺亦均以地名名之拔軋河﹝與尼﹞勒河相去甚近中間要處有臺二座一名金盆一名屋葛執考甫亦以地名名之

黑海之畔有大臺焉一名得薩一名納辣愛夫一名司拔史脫巴一名丕立克共四座其克癡一處亦尼葛裏一處恰放一處愛力沙一處他根大克一處皆有小臺以資護衛

黑海之東各凱尖海畔有極大臺最要者在波底貳禮翁河口其南首排多地方亦有大臺又考格昔及恰司平海兩處亦有大臺最爲鞏固其考司一處以考得耳諸大一處愛徳根一處排更一處愛力葛孫實巴一處當土耳其波斯之境皆建大臺形勢綿延互相屏蔽又保耳鐵克海畔瑞典國對岸築有堅固臺數座最要者爲克盧姆司達脫臺系護彼得羅堡京城屏衛王都金湯永固又有地方曰飛巴客曰佛力得立失姆曰惹癡登山海島曰阿蘭得海島曰阿勃曰亨葛得曰頭那門得而裏伐曰那伐均在俄境西鄙海畔以上數處各建雄壯臺地旣濱海所以防歐洲水軍以護京都者

以上皆歐俄臺至亞洲俄境亦有臺如恰司平海之東那伐克來司斯脫及格蘭司兩處均有臺互爲犄角其大臺之外有土臺護之如與波斯交界地方曰勺忒曰雞昔而污曰伐脫曰阿司格曰拔得曰薩拉格司曰阿富汗之北雞司曰牛克司曰避脫羅埃曰立克山姆杜司克又布哈爾境恰跌曰甘根曰山麥更得曰由辣斗彼曰固執恩脫曰客什介曰客辣果曰那林又得格司登之考薩林曰客思客曰客辣墨吉曰塔司根脫各處均有土臺與鐵石等臺相輔而行其東鄙哈默河一帶及哈墨海口之臺次第林立哈默海口之臺名尼果夫來司克圖們江臺名來低罰思他客蓋俄國壤地遼闊各處須防故臺不啻林立也俄國歐洲水師共有二枝一枝在保耳鐵克海一枝在黑海亞俄𨿽有兵船但不如歐俄之多耳惟俄國以陸兵見長故水師不甚講究近來𨿽簡練水軍然不如英國精利光緒十五年俄兵船在保耳鐵克海者計鐵甲船二十六艘快船七艘無甲大小平常兵船二百有二艘在黑海者鐵甲船五艘無甲大小平常兵船六十七艘在亞洲波斯得格司登相近恰司皮恩海者有輪兵船十一艘內祗九艘有帆檣兵船大小十二艘在西比利亞者有輪兵船二十一艘在亞洲阿爾海者有輪兵船六艘在太平洋者鐵甲兵船五艘其餘各處尙有駐守巡行兵船或一二艘或三四艘不及備載

俄國鐵甲船共四十四艘最堅利者三艘一名恰弗倫第二國王名一名取四美一名新奴比造於一千八百八十六年卽光緒十五年船上皆建活臺能自旋動名臺船各長三百二十尺寬六十九尺甲厚十六寸至十八寸﹝上﹞﹝止﹞置大重五十頓口徑十二寸其次堅固鐵甲船一名彼得格蘭脫古王名亦有活臺無檣桅一名阿力山打第二國王名一名納格力司第一國王名以上共六艘皆最大之船極爲堅利者也其餘活臺兵船一亦名彼得格蘭脫甲厚十寸容九千餘頓一下鐘行十四海里按海裏較英國陸裏更遠每一海里計英度六千八十六尺又十分之七一陸裏英度五千二百八十尺一亦名亞力山打一亦名納格力司第一國王名一亦名恰弗倫第二國王名一亦名取四美亦一名新奴比一名愛得墨盧卽照蚧夫一名愛得莫盧司比裏獨夫一名愛得墨盧來殺烈夫以上九艘爲中等鐵甲船其外又有半鐵甲快船排鐵甲兵船雙臺摸納毒鐵甲兵船單臺摸納毒兵船活臺圖形船鋼面快船以及魚雷水雷各船不及備載總之俄國水師皆在保耳鐵克海黑海不得越雷池一步也

墺斯亦名墺地利亞軍政

鄒

墺斯國與普魯士爲聯邦國中軍制亦徵民爲兵男子自二十一歲起充作正兵二十九歲後充作寓兵其等級規制與徳法二國同與英國稍異承平時駐營陸隊正兵得二十七萬三千二百九十七名頭等陸隊駐營寓兵得二十萬八千七百二十九名有戰事時駐營陸隊正兵得八十二萬八千三百六十名頭等駐營陸隊寓兵得三十四萬九千二百八十四名二等寓兵得四十五萬三千四百九十二名總計國內凡年在四十二歲以上應當寓兵者約有四百萬名

步兵每協五營營各四隊每協又各有寓兵一營營分五隊平時散之民間每營中祇畱寓兵弁目二十一名其五營中有三營營各三百八十六名二營營各三百名戰時每營或增五百六十六名或增六百五十二名最多可得九百五十二名此定制也

來復槍兵每營六隊其中四隊爲正兵出戰二隊爲頭等寓兵預備補缺承平時四隊正兵共四百六十名二隊頭等寓兵共約一百名交戰時四隊正兵並領兵官計得九百八十九名二隊頭等寓兵計得二百四十名

馬兵以協爲主協各八隊其中六隊爲正兵二隊爲頭等寓兵正兵中兵官三十員兵九百九十六名馬九百匹寓兵則僅數十名惟遇戰再可加增兩三﹝倍﹞﹝堵﹞國中有戰場兵十三協每協十五隊其中步正兵三隊馬正兵九隊寓兵三隊外有轉運兵五隊此戰兵也若夫臺守兵則另有兵十二營以上戰場兵平時每隊百餘名不等開戰則可得一百七十名至二百名八尊餉較他項之兵爲優臺兵每營六隊承平時六隊中五隊每隊各一百十三名一隊則祗有兵官兵目而無兵丁開戰時五隊中隊各二百三十四名一隊亦祇有兵官兵目備眾兵率領指揮以爲耳目也

通國有工兵三協協各五營營各四隊共十五營六十隊每協又各有寓工兵八隊承平時運軍火兵卽轉運兵祗二千五百名各種五百輛馬一千二百五十匹交戰時﹝兵﹞可得三萬一千名車可得一萬二千輛馬可得六萬三千匹以上總分七十二隊以三十六隊爲正兵三十六隊爲寓兵每馬步兵一協必有工兵一隊以資工作

國中每大軍爲一鎭每一鎭三四五協平時聲勢聯合所設大軍惟步兵三十二鎭其中十八鎭常與馬兵十八鎭相合可充步兵亦可兼充馬兵其餘四十鎭專爲步兵不作馬兵之用交戰時步兵三鎭兵一協馬兵一鎭合爲一軍卽一郭達米也承平之際每鎭兵數無多戰則每鎭兵官三百七十九員以提督統之而隸於元帥將軍部下每鎭步兵一協凡一萬一千八百八十二人來復槍兵二營每營九百八十四人工兵一隊凡二百三十四人隨運兵一隊凡七十人醫兵一隊卽醫士及護衛醫生充當醫務者凡一百三十三人管糧食兵一隊凡二百四十二人統計一鎭之兵一萬五千六百二十二人馬一千七百七十一匹二十四尊車三百六十四輛

墺國海岸約共一千五十英里故水軍亦不可以不講光緒十五年卽一千八百八十九年共有大小兵船一百八十艘其中鐵甲船十一艘最巨者名剔葛霍孚甲厚十四寸上置二十七噸重大六尊又有魚雷船四十八艘水師兵官水兵﹝官﹞共八千五百四十九人其轄下最要海口名梯斯忒在阿得利亞的克海所有兵船多駐彼處

意大利軍政意大利自占羅馬之後持盈保泰不復多求然軍政畱心仍是不遺餘力其徵兵之制國中男子亦於二十一歲卽須出而當步兵以五年爲期馬兵以四年爲期兵工兵皆以三年爲期此皆營中正兵也正兵期滿始退爲一二等寓兵從二十一歲起正兵寓兵先後共當十九年國中戰事𨿽少然可得壯丁二十萬名除家無兼丁乃可徵極精之兵八萬名之外有初時卽爲寓兵者然須聽命國﹝中﹞不能自主也

承平時正兵約得二十五萬五千四百餘名頭等寓兵約得五十八萬八千六百餘名二等寓兵得二十九萬八千九百餘名﹝三﹞﹝二﹞等寓兵得一百六十二萬二千四百餘名

國之北境與法蘭西墺斯賽士蘭三國爲界崇山峻嶺削如屏頗得險要二國相通之路與奧國相界七百五十基洛活忒兌每基洛活忒計一千九十四雅特每雅特合英度三尺其與法國相界得四百九十五基洛活忒與賽國相界得六百五十五基洛活忒此與鄰國相界之境也其餘各境皆界海守之者專恃水師焉

全境分十六處故駐防之軍亦分十六處每一處有全軍駐防者有分軍駐防者此處卽隸於彼處者皆謂之總軍每處有駐防大臣一員如中國之提鎭然更有駐防分營卽隸於本處總軍之下總軍如省會分營如副遊都守而聽命於本處駐防大臣者也國中分營駐防共六十二處每處副將遊擊一員專司本處寓兵事宜

承平時通國步兵八十協來復槍兵十協馬兵二十協兵十協以上除槍兵外每協不編爲營祗分十隊兵每隊用八尊工兵二協每協三營每營四隊總計步兵槍兵馬兵兵每協一千五百人開戰時再議加增每協可至三千人其中惟來復槍兵獨選精壯簡練純熟都爲四營與他項兵稍異

兵部定制軍務緊急可派大軍十部卽十郭達米每軍步兵二十四營來復槍兵四營馬兵兩協兵十隊統計步兵來復槍兵得二萬八千名馬兵得二千名兵一千一百六十名八十尊而工兵醫士牧師轉運之兵均在其外

陸軍之外更有水師綜考一西書記載歐羅巴洲水師除英法兩國之外以意國爲最精其兵船之大直與英法頡頑且有過之無不及也有活臺堅固鐵甲船二艘碩大無朋一名意大利亞一名旅杜上設臺外護鋼甲厚可十九至二十四英寸各載巨重百噸者四尊重四噸者八尊二船之價共值英金一百餘萬磅近來又造新鐵甲船三艘制法極精其大與以上二船相埒其外又有鋼甲船二艘一名杜意科一名丹得羅髙大堅固兼而有之更有鐵甲戰船三艘與以上七艘大略相等總考國中上等鋼甲兵船十艘次等鋼鐵甲兵船十一艘三等鋼鐵甲兵船十五艘此皆表表著名者也又魚雷鋼甲快船五十七艘上等小魚雷船三十八艘次等小魚雷船二十一艘共得鐵甲及鐵身船五十三艘鋼甲及鋼身船一百四十三艘木兵船四十三艘各項兵船凡爲軍中所用者二百三十八艘兵官水兵或在船或不在船共得五萬五千七百十五名其常川在船者六千七百八十六名此皆光緒十六年事也其屬地軍制與本國小有異同玆不復考

西班牙軍政班國軍政亦尙民兵男子二十一歲卽當兵先充正兵三年後充頭等寓兵三年二等寓兵六年此皆必不可免者欲免須納皮也斯徳班國錢名一千枚其屬地兵制先充正兵四年後充寓兵四年共計八年但有寓兵之名無一二三等之別是與他國不同者

平時步兵常額八萬四千五百三十九名馬兵常額一萬四千三百六十四名兵常額一萬一千三百四十名工兵常額四千二百七十九名雜項兵役長夫數萬名若遇戰事再議加增步兵可得三十四萬七千三百七十八名馬兵可得二萬一千四百五十二名兵可得三萬有五十五名工兵可得七千一百六十三名並各項雜兵長夫共得九十萬名有奇此最多之額合正兵寓兵言之者也

國中水師素雄海上自爲英國所敗幾至聲名裂近來日事講求各有成效計水師大員駐船者頭等提督一員二三等提督二十六員兵官六百四十五員兵二萬一千名

國中兵船不多近惟新式大鐵甲兵船一艘名必辣固甲厚可二十英寸又鋼面快船三艘一艘甲厚五寸二艘稱是而形制小光緒十六年又新造﹝兵船﹞十餘艘﹝其﹞中六艘﹝爲﹞﹝其﹞鐵甲快船三艘爲戰船戰船祗供攻擊不爲守禦之用余爲平常兵船此外有大魚雷船十六艘小魚雷船九十六艘魚雷兵船六艘魚雷兵船兼載兵士可放魚雷若僅爲魚雷船則將船駛至敵軍令其炸裂非兼坐兵士者小兵船六艘按班國軍威𨿽遜英法然與他國有軍務之名而無軍務之實者已勝一籌也

土耳其軍政土耳其兵政當回教盛行時極爲精利今則爲牛後不爲雞口矣其制國中男子自二十歲起卽須當兵初三年爲正兵次三年爲頭等寓兵後八年爲二等寓兵最後六年爲三等寓兵一人先後當兵共二十年不如西班牙之可蠲免也

承平時陸兵定額得兵官九千八百十員兵目兵丁十四萬九千名其中步兵二百六十四營每四營合成一協每協三百人或四五百人開戰時每協添兵可得三百八十人馬兵共一百八十九隊戰場簡練軍共一百有四隊山嶺簡練軍共三十六隊臺守禦兵二十九營隨運火器軍械共兵四營制造修理工兵十四營掘築軍二十二隊電務軍一隊此皆無事時兵額也倘有戰事數項陸兵可得八十萬名二千餘尊馬二萬餘匹此光緒十六年卽一千八百九十年所定之制也

國中水師往往效法英國今有大鐵甲船十五艘魚雷船二十七艘魚雷船二十七艘匿行水中船二艘其船四面皆包鋅鐵之皮入水不漏祗有一管微露水面以挹空气養气潛行水底敵人不覺此外尙有大小兵船數十艘其水師兵官承平時可得一千員水軍約四萬餘名

荷蘭軍政荷蘭國男子至十九歲卽須當兵𨿽定制初充正兵五年實則在營一年其餘惟有戰事始足正兵五年之數軍制𨿽有寓兵之說然終不如他國之講求此外尙有團兵有鄕勇承平時陸兵正額祗數萬名水師兵官兵丁祗八千餘人兵船大小共六十餘艘無極大者國中祗事通商無爭勝於人之意故所有兵士祗供禦侮而已

美利堅軍政美國卽美洲合眾國軍制異於歐洲之徳法同於英其所用之兵旣在疆場皆由國家發餉出資雇用𨿽眾民自願爲兵而國家從不輕待也定例通國陸兵常額祗二萬五千名或謂國家四十二省版輿廣漠恐二萬五千之額或慮不敷守禦不知國中鐵路甚多輔以電綫通之八達何處有警軍士瞬息可通故二萬餘人不啻數十萬眾也至光緒十五年卽一千八百八十九年又攺新制定例陸兵總數計馬兵十協兵官四百三十二員兵七千九百七十名兵五協兵官二百八十員兵二千六百五十名步兵二十五協兵官八百七十七員兵一萬二千二十五名雜項兵官五百七十六員兵二萬六千二百四十三名除額兵外間有數省凡男子十八歲卽須充當鄕勇有時入營練習至四十五歲而止鄕勇之中皆選精壯勤加訓練曉暢戰務樂死忘身此等鄕勇共得兵官八千三百九十七員勇兵九萬八千一百有九名尙有尋常寓勇卽寓兵八九萬名倘有戰事盡可從公國中水師亦極講求堅固鐵甲兵船計二十三艘無甲兵船五十五艘光緒十五年自造雙臺鐵甲船五艘其中四艘可載重三千八百十五噸船旁鋼甲厚七寸臺鋼甲厚十一寸至十二寸半上置十寸口徑後膛四尊密希米快八尊其一艘最大可載重六千噸船旁甲厚十四寸臺甲厚均十二寸半上置十二寸口徑大四尊快十二尊每一下鐘行十三海里又有一艘更大可載重六千三百噸上十二寸口徑二尊六寸口徑二尊快二十二尊燃放魚雷機器六座本船馬力八千六百匹每一下鐘可行十七海里更有載重六千六百噸之快船水面甲厚十七寸又有防口鋼甲船二艘快船三艘尖嘴衝船一艘此水軍之略也

葡萄牙軍政

鄒

葡萄軍制國中男子二十一歲卽出當兵先爲正兵三年次爲一等寓兵五年後爲二等寓兵四年其三等寓兵卽民間義勇此定制也

通國兵額計陸兵三萬三千二百九十四名馬騾四千有三十四匹此承平時定例﹝也﹞﹝色﹞若有戰事陸兵可徵至十五萬名馬騾可增至一萬二千六百九十匹二百六十四尊其駐屬地之兵又得九千餘名國中水軍共得兵船三十七艘鐵甲船之最大者甲厚九寸水師兵官弁勇﹝約﹞﹝納﹞有三千餘名

日本軍政亞細亞洲軍務以日本爲第一男子二十歲起卽須入營當兵初充正兵三年而三年之後充頭等寓兵四年二等寓兵五年或十七歲起卽出當兵者均須充二等寓兵

國中軍制有禦林軍保國軍之別平時禦林軍兵官三百十三員兵目兵丁五千五百十一名十六尊馬六百九十一匹保國軍通共步兵六鎭每鎭四協共二十四協兵官二千二十八員兵三萬九千一百二十名馬二百七十六匹又馬兵六協兵官一百三十八員兵二千八百四十四名馬二千七百五十四匹又兵六協兵官二百六十八員兵三千七百有八名山嶺戰場各二十七尊馬一千五百四十八匹又工兵六營兵官一百二十六員兵二千二百五十名馬三十六匹隨運兵卽轉運兵六營兵官一百有二員兵三千五百五十六名馬一千八百三十六匹考平日各項陸營兵額共計兵官三千一百六十四員兵五萬七千二百九十七名一百六十尊馬七千一百九十匹此指正兵而言也其外有頭等寓兵十萬一千二百七十三名二等寓兵十四萬六千一百三十二名步兵所用大槍皆自造者此光緒十六年軍政也當光緒十四年國中頭等寓官四百五十員自副參以下至千把總三千三百六十員學作武官者武備最關緊要故別有﹝當﹞武﹝將﹞專學堂學習以便將來充當武官之用一萬三百九十一員兵十九萬三千八百四名其中步兵十萬二千三百八十二名馬兵一萬四千四百五十九名兵七千八百八十一名工兵三千五百二十二名隨運兵五萬五千有六名巡兵一千四百三十六名考其軍政要皆仿效太西故與各國略同惟馬兵之數較少每年兵費一千三百萬元其後增至二千餘萬元然工作等項軍費尙不止此數也其時國中水師得一萬五千五百八十五名國中經費文武兩途每經費百兩文官用七十四兩一切辦公之費在內軍費用二十六兩武員兵丁辛幸在內至光緒十六年兵數更多水師精利得鐵甲兵船十餘艘惟制不甚巨最大者祗載重四千噸又鋼面快船四艘上等魚雷小船二十艘無甲快船十艘小兵船十艘水師兵官五百八十三員水兵四千七百七十二名皆駐軍中若不駐軍中者謂之寓兵以寓兵正兵合計水師中可得二三萬人近與中國交戰武備益切講求矣

印度軍政印度自歸英吉利除英兵駐守之外又有印度本國兵內分﹝列﹞﹝別﹞各邦各有各王各有各兵計開施妙邦得兵二萬七千名烏得卜邦得﹝兵﹞二萬名梅杜趙排徳邦得兵四萬四千名尼剝爾邦得兵十萬名勃羅火邦得兵一萬五千名熱卜邦得兵一萬五千名統計各邦兵約二十餘萬名四千二百三十七尊此各邦親兵自爲保護者也

英國又於各邦議定徵兵額數何邦應徵若干聚守一處以爲公兵一任英國駐印大臣檄調接應以保屬藩光緒十五年兵四營兵官三十三員兵三千七百十四名馬兵三協每協三營兵官三百六十一員兵二萬三千有二十四名工兵四營兵官二百有九員兵三千六百五十九名步兵十協每協二營兵官一千一百十九員兵十一萬二千八百五十八名以外親兵官六員兵一百九十四名每項兵中有統領大員一名職在副遊之列

卷七十一洋務三外洋鄰交

各國形勢類考

孫家谷

西貢海口有九十九灣河道甚窄新嘉坡市廛稠密仿西洋制度髙敞壯麗新嘉坡約二十萬人西洋人二千番人及印度人盈萬餘皆閩粵人漾貢一曰冷宮或作印昆本祕古國緬人割隸於英現建鐵路由漾貢至別牟千餘里再由別牟溯伊拉瓦底江而上經阿瓦都城至蠻慕新街不過二千餘里則印度至雲南邊境水陸程不逾一旬較之迂道南洋至粵東者僅三之一而已新嘉坡山環抱岡阜連綿或起或伏長八十里廣五十二里檳榔嶼洋人名之碧蘭山明水秀迆南皆髙山樹木叢雜北岸爲威諾斯裏其地袤長而狹沿海約九百餘里蘇門答拉逶長二萬里起息力之南橫出檳榔嶼西千餘里中間小島不可數計大山綿如畫卽所謂萬古魯山也錫蘭島長千餘里大石森列潮激其上如雪花髙數丈噴薄四散較浙江龕赭兩山束潮之勢更覺澎湃錫蘭縱七百九十八里橫四百二十里亞丁山數十里若口門然山形突兀怪石嶙峋數十里皆不毛日用各物皆自他處運來英吉利駐以兵屯儲謀水以供困乏亞丁多山不生艸木徧地紅黃迎面一片枯山並無馬頭鄙陋殊甚英人所居之處就山開路層層盤繞闌干非鐵卽石甚平潔亞丁爲孟買總督所轄民居阿剌伯八千印度六千餘人西洋各國百餘人粵民二千設兵二千其地與阿剌伯地勢相連瀛寰誌略誤爲一島瀕海一山皆石英人建炮臺盡處東西各爲一山橫出海面中廣十餘里可以泊舟英人據此以爲紅海口外一形勝地洋人環東山爲居山後海水泛入成一小蕩亦建炮臺凡炮臺三座亞丁童山濯濯髙百餘丈東南兩面各立炮臺西北莽蕩平原乃阿剌伯國土山後有小道與阿剌伯似斷而實連如果蒂與枝之相綴計中國十八里統轄於孟買總督爲小西洋往來衝要英人屯煤於此其地古稱火山罕有雲气兩三年始逢雨澤孟加拉國部大吉嶺幅員百餘里三垂髙山西界廓爾喀北界哲孟雄東界布魯克巴爲入藏孔道土酋降附於英居民數百家英人修築碉堡駐洋兵設領事一員曰夕格裏得拉其孟加拉國副帥每夏秋移駐於此英人新造鐵路又令閩廣人居其地無非垂涎藏地通商耳達格卡呢爲西南洋第一大馬頭建於扈枝黎河之右南北袤八邁東西廣四邁余街衢交錯不可數計富商豪賈侈靡相尙歐洲各國之人悉萃於此華人千餘英國設大帥一員統轄五印度全權大臣便宜行事緬甸漾貢及南洋各島俱歸節制副帥一員駐獨吉嶺紅海入口處僅闊一百二十里且多礁石船行之道隘甚小島曰碧鱗者實塞其衝英人立炮臺其上爲扼吭計入紅海後兩岸峯巒時隱時見東岸爲阿剌伯西岸爲阿非利加入埃及境則童山髙下蜿蜒水濱數百里不絕蘇爾士灣口地爲亞細亞阿非利加兩洲一綫相連處廣約三百里介紅海地中海之間同治三年法人賴賽以機器開河通舟楫廣六丈深不逾三丈七年而成費至八萬萬各國商人醵金爲之以地屬埃及蠲與三分之一往來徵船稅分收其利同治十三年埃及以千二百萬金鬻諸英人於是英人合官民所出公費約得全股之半兩岸皆紅土夕陽返照如胭脂畫圖蘇爾士新開河僅容一船中有湖素所來往船於此交互取道相避風來沙聚時須開浚中間江路愈窄兩岸沙山髙十餘丈舟行距岸不過數丈又多作彎回之勢蘇爾士建河於咸豐六年法人裏意勃斯創議開鑿商之埃及總督阿斯巴尼拉意見相同遂集股貲每股五百法狼始用大機器六七十具事畚挶日常二三萬人至同治七年十月告成費十萬萬兩之巨成河長二百八十七里寬一百九十二尺深二十六尺往來之船每客貨一墩取鈔十法狼船客每人亦十法狼光緒元年英太子東臨印度埃督欲結英以股分四百壽太子太子酬以金自是運河英得而預焉埃及途中皆荒山曠野沙厚二尺餘暴風頻起埃及途中房舍粗陋有小於舟者又有居沙土之中如穴居然

地中海境內有突尼斯爲土耳其屬國地勢突出海中一山橫列下有伏洲僅中路可通巨艦洋船過此亦稱險境自突尼斯以西地勢北出連山相屬或遠或近海中亦時見島嶼地中海爲亞細亞歐羅巴阿非利加三洲交界處自此盡地中海之境北﹝界﹞﹝海﹞歐羅巴南界阿非利加而土耳其中東二土迆西北二千里遙與亞西境相望此海析分三洲之地亦天地之一大區限矣地中海盡處爲星子文生屬葡萄牙過此卽大西洋此處山石嵯峨橫截海面水流激蕩浪溢洶湧意大利屬墨西拿至法蘭西馬塞裏有火山數處舟行峽中兩面俱崇山峻嶺廣狹不一岡嶺四合怪石嶙峋間有人家屋宇背山臨流其石島重疊如鳥獸人物形者不一而足有名熊下山者有名老人鵠立者又數峯髙出山奇峭插天迨出峽漸近大西洋則波濤及天矣意大利途中山錯列紫翠凝輝舟行峽中如迎如送有峭然挺拔者有壁立如削者有荷葉皺者有出水芙蓉者望之皆成畫本意大利拿波利島爲意陪都居人約四十萬國王有行宮時時駐焉是以宮室車馬皆極華麗有大教堂大園囿數處沿海炮臺硉矹燈塔輝煌南有火山意大利之柰波裏城倚山臨海屋連延居人四十五萬沿海炮臺雄峙爲意國大海口第一建城已二十餘年東南有火山二名非所弗秀土地气候溫和西人頗稱勝地惟山多盜賊捕則逸入深山不可獲按意大利盜賊爲天下之最查一千八百七十二年民死於盜者二千八十人受傷者一千五百四十人呈報掠受傷者三萬七千三百五十五案白畫搶者四千六百零五案被竊者五萬九千五百二十四案意都西南崩背地方在威蘇威火山西南聞一千七百九十一年前火山頂窟中噴出灰漿土石將其城邑掩埋附近居民遠避者數百年失其舊址嗣於二百七十八年前有欲引水建橋掘去古物逐漸開掘建有城市之基始知爲崩背舊邑至其處所存僅其下半猶可考當時建置之式城有闉闍居有庭院繪事多畫於壁巷口壁畫蟠蛇者勾欄之招也壁碎磚刊雙陽者爲市廛之記也石磨上下丰而腰殺牢獄自上墜下窨窖在下環而通門公署柱石林立民居戶壁條分藏宮之如深阱關隘曲折尙有如墨之磨久槁之屍也法蘭西馬塞裏海口居民五十萬街市繁盛樓宇皆六七層雕闌畫檻俱髙列雲霄夜燃煤气燈光如晝客寓樓七層梯形如旋螺登降勞苦則別有小屋可坐數人用機輪旋轉頃刻至頂樓屋有暗消息手一按之櫃房卽知其屋喚人傳語亦然鋪陳華美按泰西客寓各國皆然此爲入大西洋之始故錄之後不復重馬塞裏至法都途中山岡長七十餘里沙地中多紅白石子大如輪車過山洞四有長四十餘里者長橋六七或石或鐵有長數里者過羅馬教王行宮外有城墻墻頭出廊下作密孔爲水溝兼以防敵法國馬塞有新老二海口老口狹小二十年漸拓至北首爲新口甚寬闊能泊船三千爲地中海第一大埠老口舊有炮臺對峙自拓新後無所用今於口外數小島建炮臺深得形勢西南有山山頂聳立教堂法蘭西里昂時居民六萬市肆繁盛倍於馬塞裏法都人民百餘萬气局闊天又倍於里昂時法國里昂城居人四十萬有大河二一名瑣恩一名羅訥由東北分流至城下合而南至馬塞出地中海水陸通衢貿易甚大周築城垣列炮臺十七法都街市火輪車道遙望如蛛网街道正中以小方正石墁平專走車馬寬約四丈兩旁石砌髙半尺寬二尺皆漆黑或白沙石磨平數武植一樹或桐或楊兩樹之中間一路燈兩三樹後置綠漆長凳一條每數十武有自來水銅管辰午間取水以滌街道每數十樹有小屋爲行人便溺途中無肩挑貿易間有賣新聞紙有攜小匣爲行人洗刷鞋上泥土者皆小兒也每半里一捕如遇車多難行彼卽爲之指撥先後禦者不敢不從不平之事亦爲之剖斷曲直無人不服樓房十里共一檐皆十一層墻壁簾幔皆一色樓下鋪戶亦然鋪主俱男子而店夥皆婦人法國京城巴黎英美等國凡人聚處多曰城其實無城也法國則固是有城在國之西北跨塞納﹣馬恩省河而城縱約三十里橫約四十里繚以石垣而無雉堞爲門四十城外擇形勝處環列炮臺十八城內區爲二十邑設官分治總轄於府尹每門設官徵貨稅塞納﹣馬恩省河由東南西入城形若弓背流至西南而出深廣淸澈可行輪舟居人約二百萬街衢寬大潔淨兩旁多植樹木列肆若蜂房屋皆六七層每層戶洞護以鏤花鐵闌塗以金彩異常美觀英美皆不及無晝夜車馬不絕以英京並論之倫惇爲爲天下財貨薈萃之區巴黎爲泰西第一名勝之地四年前曾遭兵燹毀壞實甚今已宛然承平景象可見其富庶焉法國立墉城距馬塞七百六十里居民約四十萬都察院駐焉有蘇安龍納江由東北來匯於城下經馬塞而入地中海此城爲水陸通衢商賈輻輳爲法國第二大城

英吉利北名罕人民三十五萬街市繁盛爲英國第二埠頭中華及印度棉花皆集於此所織之布各路售賣英吉利屬馬耳他島北界意大利之西治裏島其南與黎波裏城正相值地形如臼中出一山四周環抱拱之長四十五里縱三十里橫出枝泊船灣曲四五炮臺十一所英國地中海第一重鎭也英吉利屬馬耳他島街市整齊潔淨樓房髙五六層櫛比相望總督署气象雄闊英吉利屬馬爾島他長五十里廣二十七里周一百六十餘里居民十五萬據地中海之腹爲歐洲往來要道建炮臺十一座設總督駐兵五千守之英吉利屬奇巴答答有石山崛起髙一千四百餘丈長七百丈有奇英人名之曰諾譯言大石也環山內一面建城居民萬九千人與西班牙之詭美阿非斯卑陰山相望咫尺中隔一洲海水泛則別爲一島瓜達爾幾河繞其右南與阿非利加之珥布斯赦徳並橫出海中對峙成海峽爲地中海之門戶珥布斯赦徳譯言猴子頭也遠望西艾獵山橫如垣綿延數百里所見山勢之雄闊無及此者官兵非爾丁指山缺處曰囗陀有古營壘爲加非達額踞西班牙時與羅馬大將奔標力戰於此當西漢之初距今二千餘年矣英吉利屬直市羅陀使西記程作奇巴答答城內街道稍狹每街鑄鐵爲柵守兵佩其鑰城內兵丁千人兵房亦覺寬敞英吉利都夫爾海口至法蘭西嘎力司海口六十里爲兩國交界山根不斷正值狹處束急澑之海水波浪激湧英屬騷士阿母墩海口水靜波平澄明一碧與兩岸畫樓相掩映風景有若湖蕩英都倫惇居民三百萬城廣四五十里人稠密樓宇整齊街道潔淨轂擊肩摩爲泰西一大都會兵黑衣紅邏察無間英都地狹人密城內無曠土故於地中造車道通於各街巷口上車處由屋內拾級而下也英都街道兩旁白石平墊通男女往來中則沙土碎石築成車馬所經也道之廣者可七八車並馳狹者亦可四五車皆潔淨無垢穢民居官署規模不甚懸異結構類皆四層並入地計之則五各屋皆有入地一層爲下房廚竈屯煤之所白石爲墻柱鐵爲護柵爲闌干環於門外其地內糊壁以花錦鋪地以氈毯嵌窗以玻璃數尺亦以鐵柵護之估肆則臨街大玻璃貨物鑑澈於外惟銀行教堂客店信局電報局醫院制度獨閎觀其房舍華潔數百街如一式詢其房價動值數十萬金錢使者所售房舍三層月租英金一百十二磅英都無城其鞏若城闕者火車所經之橋梁也民車稠密不可以行火車爰以巨石爲飛橋於房屋之巓架以鐵板墊以沙土當以不立城郭之故問英人據云百餘年前固有之自火炮盛行城不足衛閉關以守傷人愈多故毀去而增固海口炮臺較可得力卽不幸被敵闖進猶可出兵各路以驅逐之外洋之無城郭不獨英也英都戴晤土江底火車路由平地而下凡石階八十七級以至巨之石爲左右垣墉厚鐵板爲上蓋以隔江水如一城然火車馳其下以煤气燈相照引英都倫惇在英倫之東南密得爾錫克司府之南撒利府之北跨二府交界處距顚迷士河口約一百六十里河水由西曲折經貫城內東出於海古有城垣其址在今城之中正舊迹都無而仍以中正爲城內者乃沿舊之稱其實統謂之城無分內外也以今之屋宇叢聚處計之縱二十二里橫三十里連四周增建之屋合而計之縱橫各七十里有奇居人約四百萬同治十二年計算房屋已多至五十二萬所以後每年增建尙約二三千所街道中狹而四隅廣計算得二萬一千七百八十里街燈共三十六萬餘盞每夜用煤气一千三百萬蹺碧每蹺碧爲一正方尺冬季多霧室皆鑪火煤云合而爲一都作黃色𨿽新建屋不數月已黝然道路多砌小石車輪相擊聲若雷鳴屋爲震動車中人並坐語不聞英阿爾蘭島徳布羅都會民房一萬五千四十所宮室之崇麗貿易之大街道之潔視倫惇略遜英阿爾蘭之徳稜格蘭地方多結艸爲廬短垣陋室塵垢坌集惟山水特勝一望彌漫無非綠障籠天綺霧撲地長溪激水竟日潺湲酒店花塢臨流掩映阿蘇兩島比比皆然不僅此處也英吉利三島之外以利文浦爲第一市鎭瓊樓壁交聳云端登髙望之通气之管直若千萬箭攢集空中與夕陽采有麥西河船隻首尾相接十八里絕無空隙美利堅商賈多聚集也按彼處房屋皆有气管自數筒至十數筒以通煤气染以紅色英國苗爾細河左爲雷弗普城右爲甲爾沙地方在岸停泊之船約二十里銜尾不斷往來西半球各國及愛爾蘭等埠居多東行者不過十之一二雷城縱橫各二十里在稜格府西南居人六十萬爲英國第二繁盛之區英吉利博通明格城周三十餘里內外皆制造銅鐵等器販運各國燒煤甚多天多陰雨英阿爾蘭徳布靈都會男丁十一萬五千餘婦女十三萬英倫民數二千二百七十一萬二千二百六十六名口女多於男約五十九萬蘇葛蘭民數三百三十五萬十八名口女多於男約十五萬阿爾蘭民數五百四十一萬一千四百十六名口女多於男約十四萬其民數並各國旅居者計之

荷都街衢潔淨樓宇髙者四五層頗修整河道甚多皆直而長樹林繁密民居質朴市中以兩犬駕小車售物荷蘭北都安特垣周三十里有河百餘道大小舟船處處皆通通都橋梁七百六十座河之闊處舸艦迷津商賈輻輳爲歐洲大都會荷蘭河渠縱橫田疇沃潤平原艸肥便於牧養而柴門臨水屋後系舟頗似淮揚風景漢博爾歐州民政小國客寓樓捨臨湖宏敞無比湖寬廣數百畝東西橋梁相望樓閣圍繞如環畫船數十往來其中有西湖風景瑞典云居平地有左右皆湖長一百七十里人民稀少路多石塊林木欹斜﹝地﹞濕多坎坑十里不見一人天時頻雨瑞典都城周三十里居民十八萬街市房屋與英法同俄羅斯阿剖卽芬蘭國舊都地方居民一萬五千餘板屋相望樓捨不過兩層亨心佛耳思卽芬蘭都會其居民二萬五千樓屋稍多園亭亦佳俄羅斯阿剖地方水少山多船行灣曲河口有大橋甚整齊俄羅斯屬威不爾克屋宇不多居民不過六千而山水幽深園林雅致俄羅斯克龍斯大炮臺三座鼎峙海中有虎踞龍蟠之勢聞咸豐四年英法兵船至此不能進攻始回俄都人輻輳街衢寬大周五十餘里居民五十三萬六千樓閣髙峻宮殿輝煌足稱各國都城之冠俄羅斯北京周五十五里居民五十三萬六千南北一街長二十餘里街心鋪石寬三丈以走大車兩旁鋪以厚木寬二丈以走小車又兩旁以細石砌路四道寬各一丈餘以通行人店鋪髙峻街巷繁盛俄都至布國中過山洞二處一約十里一約二十里又過一鐵橋長二十丈髙三丈闌干髙丈許作花幛形中走輪車闌外小道二以通人馬布魯斯馬林博爾鐵橋長三里許髙四丈兩旁作花幛形費金錢一百五十萬布魯斯都城周三十六里居民二十餘萬街市整齊樓宇髙峻徳意志伯靈都城在士普裏溪上通愛爾泊河以達波羅的海居民一百萬附郭二十五萬爲歐洲第四城池髙於海面九十八尺舊城在士普裏河右卽今王宮迆東一隅道光十年後貿易興寖爲要城地皆沙磧全賴引水供栽種汲飲又無山石造屋以磚陶埴頗勝城中衙道縱七橫十餘橫街之溫徳爾得令登街宏麗喧闐甲於全城是街東抵大王宮以旭落士橋通之橋列古仙石像入西抵白命丁裒之得勝門房屋整齊希臘羅馬各式俱備綠陰夾道中爲禦道旁馬道又旁爲馬車道又旁爲步行道市肆羅列士女如雲新舊王宮及儲君宮博物院軍器院肆大學書樓畫院戲園蠟像館咸在焉得勝門砌石爲門五道建於乾隆五十四年計費金錢七萬五千上有神女禦四馬鐵車其南半里有來伯吸士街房屋市肆稍遜於溫徳爾得令登其縱街則以福爾得利街爲最長貫城中一千一百四十丈有鐵道馬車房屋較遜其東平行數街如沙路屯馬格分則較短惟其西之維耳令街自得勝門內折南斜東工整宏敞爲縱街之最親王府府大衙署咸在出得勝門迆西爲氏爾噶屯之囿徳意志阿欣地方爲古城本羅馬人所建後削爾蠻王居之西曆八百十四年王殂爲自主之城其禮拜堂乃羅馬規制爲徳國營造所宗式城北有髙山其迆西繞至城內地多硫泉鐵道自北繞出東南車場在其城南居民七萬五千燈火萬家居然都會也徳意志谷卽地方沿來因河西岸爲徳國第六通商大城西曆五十年行比阿民所築後爲下日耳曼城都一千二百十二年爲自主之城一千七百四十九年地屬於法及拿破侖敗地屬布國居民十三萬河東爲徳次城有民萬餘鐵道自西北隅渡河而過大鐵橋長四百十二邁當上層過汽車下層過馬車兩旁可步行俱麂眼鐵楞隔之兩端各有國王銅像爲維令一維令四徳意志漢奴之地方本爲日耳曼大邦之都因一千八百六十六年布親奧布人旣勝遂收其地爲一省舊城跨來納河開拓東北峻宇通衢整齊雄厚有一千七百五十年之古王宮今爲布王離宮大戲園博物院禮拜堂無不壯觀並臨頓鄕計之有民九萬鐵道過城東北屯﹝﹞﹝傷﹞寬廣徳意志東北境卜美阿里省城距柏靈七十六英里曾屬瑞典一千七百二十年屬布爲通商要邑以炮臺爲城在奧徳阿江左岸江口爲水師泊船之所

比利時都城街市整齊周三十餘里戶口三十二萬有奇比利時地沃田多南髙北低山岡道途平坦西班牙蓋潑非尼士特海中波濤洶湧蓋西班牙向北盡處地勢深入匯成一大蕩與法蘭西壤地相接至羅亞爾江口又袤伸而出中廣千餘里海水奔騰而下驅入蕩中回薄奔激乃始折出南趨故此海洑千餘里稍一見風則洶濤激浪相助飛騰尢以蓋潑非尼斯特爲最險蓋潑譯言尖處非尼士盡也特者地也西班牙屬帕那馬之地介南北美裏駕之間北自落機大山迆裏之帕那馬萬餘里又自此而南接連而爲安底斯大山至於南洋盡處又將萬里是一大山綿延南北縱二萬里而北境橫九千餘里南境亦橫六千餘里而中間折腰處僅百數十里然地土𨿽狹實居東西兩大洋南北兩大山之要其間山勢髙下參差當赤道不及一度美國富庶之區皆萃於東北各省中又以紐約費裏費波士登三大城稱最費城建於特爾窪河西岸計地四百二十六正方裏屬噴夕爾費呢阿省外通海港商船可直達城下街道縱橫其直如矢寬自六七丈至十丈中一街名伯羅思譯卽寬街南北長三十餘里適中處新建梅爾署梅爾若中國知府閎巨華贍云費一百五十萬金各街中砌鵝卵石並仿輪車鐵路法平鋪鐵條專行馬車左右稍低夾雜樹木行人皆由兩旁路往來屋牙或砌紅或砌美石自二三層至五六層橋梁多以精鐵爲之有長至百餘丈寬至七八丈者輪車鐵路約十餘條或穿城而過電綫木桿舉目皆是有一木懸五六十條者地皆沙土無濕气民房十五萬一千餘工廠店鋪城內居多扯司裏汪納二街貿易尢盛自來水火皆由地底機管曲折髙下而至通長計之約二千餘里美國紐約省在美之東北隅南界噴夕爾費尼阿紐折爾西兩省北界英屬堪納答部東界甘那的格馬沙色士爾窪滿得三省西臨大湖東南一隅大西洋在三十九省中最稱繁富會城名紐約在省之東南隅臨哈遜河縱四十里橫十三里地候甚寒居人百萬屋由三層至七八層壯麗無比車馬塡塞徹夜不絕河內帆檣林立一望無際電如絡輪車須由城內經過者則空際建長橋或於街底穴道卽以行街道之制同費城最大者一爲第五街紳富所萃一爲百羅街多著名鋪戶貿易之大美士爲第一統地球言之與英京法京鼎足而三而屋宇齊整英法尙弗逮蓋此城居要道西由志克奇城直達三藩謝司戈城過太平洋通日本中華東出哈遜河渡大西洋以通歐洲水陸商賈無不萃焉河中地名海而給多暗礁水流甚急商船不能由此直達城下須繞出南首而進美國之東有地名柯倫比爾者美之京畿也在馬利藍之東南勿賽尼阿之東北居二省交匯處最得形勢計地二千三百二十正方裏京城名華盛頓建於遮次碧海灣西汊之尾東臨袍特密河縱橫各十里距費城四百五十里屋宇整潔風景幽淸天气似江蘇道路寬展多用油拌土而築平坦堅車馬不甚多行人和藹謙遜迥與費城異宮殿官署民居而外園林樹木若店鋪尋常日用之品皆由費紐兩城運來無工廠行棧𨿽有河通輪船而大商巨賈罕至其處惟電綫則合宇宙各都會罔弗通輪路則各省交貫迆西北別一城曰查特湯對河迆南又一城曰阿力克三答蓋畿輔二邑也美國哈佛城在美土東北爲甘那的格省之會城縱橫各十里東臨甘那的格河气候與中國塞外仿佛地土極佳人少疾病街道潔淨貿易不大書甚多制造廠亦夥風俗純正無巨富亦無極貧美國富庶之區皆在東土密司失畢河迆西直至三藩城約七千里從前白人西人稱土蕃爲紅人阿非利加人爲黑人已爲白人俱罕至其地皆土蕃所居赤土黃沙牛鹿逐隊自創車路後始有白人往居漸成村落如三藩城惡惇阿馬哈等處三十年前皆荒地也美國都城居民約十一萬人費裏地費裏城八十一萬七千有奇

六大州說

傅雲龍

古無六大州目而有九州島目譯西書者以洲爲州而說文有州無洲說文水中可居曰州周繞其旁重川昔堯遭洪水民居水中髙土故曰九州島一曰州疇也各疇其土而生之經籍州訓不一或訓殊或訓浮廣雅釋言或訓聚國語齊語此無專指或訓二百里周禮載師司農注引司馬法或訓裏十管子裏十爲州或訓五黨或訓二千五百家周禮大司徒又州長又載師禮內則或訓黨鄕之屬禮鄕飲酒注此非大州或訓九州島冀兗靑徐揚荊豫梁雍公羊莊十年傳注素問注或有幽並無徐梁周禮大司徒注或訓四十三萬二千家書大傳注或訓國廣雅釋詁此非統中外言也然則有無謂天下九州島乎曰有河圖括地象禦覽三十六引地有九州島史記孟子傳騶衍以爲儒者所謂中國者於天下乃八十一分居其一分耳中國名曰赤縣神州赤縣神州內自有九州島禹之序九州島是也不得爲州數中國外如赤縣神州者九乃所謂九州島也於是有海環之人民禽獸莫能相通如一區中者乃謂一州如此者九乃有大瀛洲環其外天地之際焉桓寬鹽鐵論亦本厥說鐵論中國者天下八十分之一名曰赤縣神州而分爲九川谷阻絕陵陸不通乃爲一州有八瀛海周其外此所謂八極而天下際焉淮南子行有九州島又云北方州之圜天后漢張衡傳注地有九州島又有不顯言九州島而實可參證者列子湯問曰四海之外奚有華曰猶齊州也知四海四荒四極之不異鶡冠子天有九鴻異今說矣而今說大州繇二而四而五而六亦異二大州孰謂亞細亞歐羅巴亞非利加最近澳大利亞少遠爲東一州亦謂之東半球而亞非利加與亞細之不聯以紅海南二段爲界紅海北段初陸一綫限二州今通矣而亞非利加與歐羅巴之不聯以日斯巴尼亞南之日百拉達海峽及西之西利島西南之極峽海面爲界謂南北二阿美利加巴拉馬亦天之所以限東西也議掘無效爲西一州亦謂之西半球四大州孰謂一亞細亞也中國在其中一歐羅巴也在中國之西北一亞非利加也在中國西南一阿美利加也在中國東詳雲龍別國名歸一表五大州孰謂或分南洋島謂之阿塞亞尼瀛寰誌略辟之矣今於四大州中分阿美利加爲南北美利加合眾國墨西哥國屬北余屬南六大州孰謂澳大利亞自爲一州也陸居全地四之一而水居三中國居陸五十之二是居水陸二百之二也陸少水多與水中可居之訓符然則作洲乎曰州洲古通用字詩在河之洲說文作州說文水中可居曰州漢地理誌州同爾雅釋水書舜典﹝左傳﹞﹝傳左﹞文十年哀二十二年釋文騷注國語方言詩鼓鐘疏漢賈捐之傳注後漢馮衍傳注淮南地形注文選注釋名一切經音義十七引爾雅孫注皆作洲然則洲亦未爲非而州勝

歐洲各國開辟非洲考

李提摩太

按三百年前歐洲船隻初不甚大故出遊外地者亦不甚遠然講輿地家常言地是一球若向西行將來必東至印度於是常思至印度限於路遠殊覺悵惘嗣又得一快捷方式欲至印度方住乃直向西行久之忽至一地方以爲印度也乃不意竟爲亞美利加洲較歐洲地大五倍土膏而腴地廣而人亦無多歐洲人乃漸有遷於是者後爲各國開辟幾盡而在洲之野人亦漸皆向化二百年前歐洲人總欲采盡地球乃又至一地名奧大利亞洲較歐洲地有三分之二其地亦有野人而不甚多歐洲人又有遷於此者據地開﹝墾﹞﹝懇﹞後歐洲以此爲發遣罪人之區其地出金礦開此礦時歐洲人來此作工者亦不少其地盡爲英人所有外又有亞非利加一洲數千年前𨿽爲歐人所共知然因其地近赤道瘴癘甚虐非壯實之人不敢往是以未能深入此地較歐洲有三四倍之大人數大約有歐洲三分之二近數十年始深入盡探其地中黑人多向未受化以殺人放火擄人爲奴爲業良善者常受其虐殘暴不可言狀百年前有荷蘭及英人命將出師先往亞非利加南隅辟地漸成小國野人亦漸知教化近十餘年來比國憫非洲內地之受暴擄掠也乃於非洲中地辟而立國名曰孔戈設塾以化導之又近七年內有英法徳葡意西諸國幾將非洲膏腴辟之殆盡所餘者多半沙漠火山不生艸木之地耳然諸國各據地於此苟無和約以爲限制亦亂階也今按英法以前據地爲限至今有更攺之處乃各派官員前往勘界又立一約凡教師至此﹝宣﹞﹝彼﹞化彼此不相禁止而且宜保護焉英徳又立和約兩國所據之界東西南北勘定甚細中有一河道系兩國公用前比國立孔戈國時有不納稅之地若干今英徳所定和約仍照此章定爲制凡兩國埠口商人以前在此爲商者照常爲商毋得禁止又傳教人在其地傳教亦不可妄禁又有一地本回王所轄後其地多半歸徳少半歸英至是回王獻地於徳徳則估其地而償以銀屬英者仍歸英緣早年英有一海島名海利戈蘭近徳之口岸徳人欲之而未能至是徳以非洲之回地屬英者業償回人以銀而仍送還英英人遂以此島贈之他國立和約亦仿此由是亞非利加一洲盡爲諸國所據其地所產之粗貨如牛羊毛之類盡發歐洲制成精細之物又發回非洲售與其人所謂兩有益者非與又其人向受獷悍殘暴之酷自諸國據地宣教漸化其凶悍之气由是人沾教澤無復有殘害之風是諸國之大有益於非洲也今將各國所據之地數人數列於左按英所轄各屬之地大小十九處共二百四十四萬餘英方裏每英方裏合華裏十方里人數大約有三十九兆之譜每兆卽一百萬法人所轄大小九處共二百七十八萬英方里人數大約廿二兆之譜徳人所轄大小四處共一百萬英方里人數大約﹝有﹞五兆葡萄牙所轄大小六處共九十萬英方里人數約有五兆余西班牙所轄大小四處共二十四萬餘英方里人數約有四十四萬之譜共計非洲地爲諸國所辟卽此數十年內已有十之七八矣然以上地數人數但卽西國冊籍所載不過言其大槪各遣官勘定界限實數方爲的確至去年各國立約不許越境相侵各守各境相安而已由是觀之伊古以來辟地如此之多而且速實屬得未曾有苟非非洲內地之人愚魯粗悍無大知識何至如此一大洲盡爲他人所辟哉𨿽然其地之獷悍凶暴向未沾化自諸國據地以後設塾宣教使之漸知禮義又復教之制造使之共有衣食之益將來能養十人者皆可以養百人而無難焉是諸國教民養民之新法不但有益於己而且有造於非洲者亦非淺鮮矣

非洲不能養民致失廣地說古之善治國者亦惟求其養民而已書曰民爲邦本傳曰有人此有土有土此有財歷觀中國三代以降大都開國之君以得人而昌失國之君以不得人而亡史冊昭然班班可考彊鄰漸逼害已滋深利源不開地將安保有心人緬懷時勢目有所觸耳有所聞誠有萬難安於緘默者請卽非洲失地之事約害之考亞非利加洲爲地球五大洲之一共有一千一百九十萬英方裏方諸中國十八省大可六倍而埃及與洲北岸數處之外皆黑人所居天下五大洲惟此一洲政教未開人皆蠻蠢統計全洲人數實難確切查考約計有一百八十八兆之多其人暴戾恣雎率皆不遵教化以殺爭奪爲能事又有土耳其亞那北等國時買其黑人爲奴當虜掠之際屠戮生靈焚毀廬舍極爲可慘可憫惟以僻在遐陬前數十年道路不通聲教未達尙無人知嗣有歐洲人遊歷至彼始悉底蘊回報各國君若臣各惄焉傷之會議各國申明約章禁止擄掠黑人爲奴詎意屢禁不遵因於十四年前復設新章分兵駐守非洲各口岸嚴加查察從此葡萄牙西班牙法徳意英等皆相約不準帶人出境而擄掠之風始絕𨿽然堵於外終未靖於內其內地各酋長仍彼此爭奪擄掠無復人理歐洲各國亟欲拯民於水火之中不得不率兵至境爲救人捄澈之計所有十四年內歐洲各國新得非洲地土𨿽未能得聞其詳然考究之餘亦可略見大槪統計法國得地二百餘萬英方裏英國得地一百六十二萬英方裏徳國得地一百餘萬英方裏意大利國得地三十六萬英方裏西班牙得地二十餘萬英方裏葡萄牙得地十六萬英方裏共合六百餘萬英方裏較之中國十八省之地約多三倍此乃歐洲各國十四年內所得非洲地土數目也但非洲前已有地爲他人所管現除他人所管之地非洲本管地土僅存二百五十萬英方裏以上各節皆英國太晤士報所錄噫由大而小由彊而弱皆由非洲人之不知利害自促覆滅而已故俄國前以鐵路侵地僕嘗因其能以鐵路養民故推廣得地曾著爲論說以當遒人之木鐸俾舉世聞聲警覺顧或者曰泰西各大國互相嫉忌彼時俄國得人之地何﹝以﹞不慮他國躡其後耶而他國亦何以甘心相讓耶抑知俄國得亞洲之地與各國得非洲之地皆彼此議明各行各事耳或又曰亞非各國之地何以不能自守爲人所得是無他蓋因不善養民之故耳試觀水旱之災民以餓死擄掠之患民以殺死而泰西則能盡除其害兼有養民保民之功是𨿽欲不令各國之民心悅誠服勢必有所不能𨿽間以天主耶穌神道設教然開辟不得不然所以泰西大國得地之事關系匪淺卽此十四年中已可槪見故不得不縷述其故俾今之官商士庶畱心時事不致終身於睡夢之中庶幾中國及早講求新學收保國養民之益籌彊兵足食之謀勿狃舊章勿拘古制變通盡利成效自徵夫如是則自彊有基卽兵害亦可少紓矣余睠懷大局目擊時艱旣有一得之愚敢畏再三之用竭獻曝微忱所願身膺重寄者不以鄙野而忽之是則蒙之厚幸也夫

日本疆域考

沈三

日本在中國東南去臺灣二千里據四大島及諸小島以爲國地勢自西而東首南島次中島西島又次北島當緯綫赤道北三十度至三十五六度之間經綫京師偏東十一度至二十七度北接俄羅斯之細比利亞東南枕太平洋西與朝鮮滿洲隔海相望綿三千餘里寬僅百里或二三百里統計面積得二萬二千九百二十方裏其形如巨鯨矯首橫臥海中掉尾而曝腮所分八道山陰山陽其首也南海爲其領附近之隱岐別出則鬣也周防海口介乎其間猶若口然而紀伊淡路附在中南兩島之旁恰似魚之曝腮畿內東海北陸三道乃其身也熊登佐渡聳出脊間又似鼓翅他若安房側峙伊豆橫伸是非足而何全國舊分一畿七道明治之初攘滅蝦夷乃更爲八其間最大者曰中島一畿五道在焉居中者爲畿內畿內西北臨北海者爲山陰與山陽相表裏而依內海者爲山陽又北海上當畿內北者爲東山爲北陸其與畿內並而濱東海者卽爲東海是六道者相爲聯屬無間隔者也南島之地突出海中舊名四國今曰南海其地在畿內之西南西島地並中島古號九州島現爲西海西海之北是名北海爲蝦夷故地卽北島也此外小島若小笠原隱岐對馬千島四者尙可郡縣其餘密若繁星小於拳石無關輕重可弗載紀焉傳言倭在東海其國百餘乃閱彼史王居之外畿內一道僅分五國南海道分六國北陸道分七國山陰山陽兩道皆分八國西海道分九國北海分十一國東山道分十三國東海最多亦祇十五國益以壹岐對馬二島國小笠原樺太琉球三附國總計蓋八十七國云若夫府縣郡之制則府以王居巖邑通都大城而立縣因政事便宜而劃郡以地理田畝利便而分大小統轄無定在也如東京府轄武藏五國而三國屬於鄰縣大府轄攝津七國京都府轄山城八國而丹波三國乃跨兩道縣之分𨿽多一國爲一縣然亦有一國分二縣數縣者一縣合二三國者郡之境視縣爲小每國必有十數若二三郡者不多見也郡之屬有所謂村者每郡數亦不等以境地甚小隨意區劃無容心焉故三府六十縣六百三十一郡之下至有村七萬一千二百一十六之多也注按日本經緯而度𨿽如上所云然洲外諸島有遠出其限者如小笠原之北已逾緯綫二十六度其東經綫亦過三度至樺太千島則更在緯綫北五十四度經綫東十一度之外矣近夷琉球彊入版圖其地在緯綫北二十四度經綫西一十七度贏縮懸殊萬難折中蓋日本之爲國實大小島嶼之攸賴其間或遠或近或有可憑恃或無足輕重不一其地記者祇就其大者要者測之餘可無煩表志故其度數之不勻有如此云

大洋海大西洋海印度海北冰海南冰海考

楊毓輝

天下五大洲陸居四分之一水居四分之三五大洋又海水之至闊者也按大洋海在亞細亞南北亞美利加之間寬廣爲各海冠大西洋海環繞三洲東盡歐羅巴阿非利加西盡南北亞美利加印度海南望南冰海北盡亞細亞之南西至亞非利加東抵澳大利亞北冰海橫三大洲之北卽歐洲亞洲及亞美利加洲南冰海在南極下其北有數島此其大略也請考其詳考其廣狹則大洋海爲最廣計南北二萬二千里東西三萬里絕長補短總計四億二千萬方裏蓋幾繞地球之半矣其次則南冰海總計四周共得二億五千萬方裏再次則大西洋海東西狹處五千里闊處一萬六千里南北二萬五千里總計二億二千萬方裏再次則印度海東西一萬三千里南北略同總計一億五千萬方裏最小爲北冰海面積甚少不過二萬五千里而已考其淺深則同一海也而此處與彼處迥異今時與昔時或殊蓋海底有髙有低有增有減故其淺深靡定也淺莫淺於大西洋北境僅英度二千餘尺其在鳥否頓蘭之南則深計英度二萬三千四百八十尺最深爲南大西洋如梯釐士丹亞子夏島與釐澳呢布拉打海口皆深英度四萬零二百三十六尺大洋海於日本舊金山一帶深英度一萬尺有奇於檀香山智利一帶深英度一萬二千五百尺於新金山紐斯蘭一帶深英度七千五百尺若印度海及南北冰海自二千尺至萬餘尺不等是其淺深至不一也考其气候大洋海正居熱帶風靜波平怒濤罕見故西人稱爲太平洋而又多恆風恆風者由寒帶吹向熱帶方向恆偏於西航海遇之異常利便所謂貿易風者是也大西洋海自赤道流至歐西水气恆熱故緯度𨿽與東同而气候之熱則過之印度東北海則多颶風其風旋轉圈徑大至數百里能吸起水气成空管之形用炮轟之則散北冰海去赤道已遠陰凝沍結春夏亦寒未秋而冰已結至冬則星不隱日月不曜人畜蟄伏海冰悉若邱陵南冰海亦然其冰常不消化時或裂斷倒海中浮出水面約數十尺寒冷可知矣考其源流大西洋海居四海之中北越冰島及代裴斯水峽與北冰海會南與南冰海會東越好望角與印度海會西越巴他峨拿與大洋海會是五大洋之源實合也且其分流甚多如黃海東海揚子江珊瑚海新西蘭海俄何特斯克海令白海斐次洛異河卑良河弗鄰打士河叨勒斯峽卡噴塔利灣不力斯禿灣皆由大洋海貫注地中海黑海黃海喀立皮安海賽因河盧爾河加倫河斗羅河爪達幾微河徳克河尼日河賽勒河賽內加河岡比河蘭日河他尼咢河拉不拉河亞馬孫河勒諸河多幹定河聖螺楞斯河瓜底亞那河哈得孫峽扶洛必沙峽維斯開亞灣墨西哥灣拖度斯灣聖馬提亞斯灣聖若爾日灣皆由大西洋海貫注其通印度海者則有阿勒富海紅海板大海弗羅力斯海瓜哇海瀾滄江廣南海灣馬大拉隆灣孟加拉國灣徳拉哥灣比發拉灣三比西河魯非日河莫三鼻克峽麻剌甲海峽巽他峽其近北冰海者則有比灣加拉灣勒那河加拉河日尼塞河北酌拉河若南冰海則一片汪洋惟連各大海而已

考其島嶼不可勝計就其大者言之則大洋海四周如東洋島喀剌中斯克島白令島銅島遏吐島幌筵島恩稱古丹島千島擇捉島國後島小笠原島裏克徳俄羅島莫勒耳島吧特洛西尼俄島拉達克諸島麻紹耳諸島拉裏克諸島馬利亞納諸島瓜漢島喀羅利納斯島雅魄島丕畱諸島馬中島塔剌威諸島厄利斯諸島斐濟諸島呢腆底諸島撒羅蒙諸島統巴拉島遏得密拉提諸島比剌剌島斐利批那斯島阿盧諸島板大諸島摩鹿加島素拉諸島蘇祿島呂宋島盧依昔亞得諸島俄耳白尼島新希不力兌斯諸島新喀裏多呢亞島那方﹝專﹞克島厚島南島北島悉特喀島魄鄰斯威爾士島苦引釵洛特﹣加龍省諸島萬庫哇島可抵亞克島舒馬巾島烏尼抹克島烏那剌施喀島烏母那克島亞律森島壓特喀島白路克島克拉克諸島力昔安斯啟島加得拿島搦卡島瓦呼島何諾魯路島散得維齒諸島哈歪依島斯密貼島罷伯島倍嘉島帊賣拉島翻寧島克力斯特抹斯島窩耳嘉島查維斯島馬耳惇島邊鄰諸島科克諸島會島他希提島費匿克斯諸島由尼恩諸島薩麼阿諸島薩歪依島吧果吧島友島馬爾啟士諸島奴喀希法島低島董噶塔布島馬考禮島怯爾馬徳克諸島察他穆諸島曼荃亞島吐布愛島俄吧羅島感別島辟特硜島丟西島東島撒剌斯依各默貼島克立珀頓島勒維雅希赫多諸島屑洛斯島瓜達盧珀島噶剌巴各斯諸島洛泊斯諸島趁察諸島聖唵白羅士諸島呼安匪難特貼諸島蚩洛挨島韋令頓島漢諾瓦島徳索來甲島何斯特島大都水土和平大西洋海四周則有匪爾難多坡島仳鄰昔魄島聖托默島安諾崩島西白力兌士諸島冰洲島發祿島舌特蘭諸島英倫三島克尼諸島瓦稜沙島馬兌辣島喀那力亞斯諸島特尼力夫島鐵島特爾賽拉島扶洛勒斯島阿索勒斯諸島新著大島安惕恪斯提島以得瓦島聖辟挨爾島岌朴比裏惇島百慕大諸島巴哈馬諸島西印度島聖托抹斯島喀立伯士諸島坡拖裏可島特立尼達島桑維森特島岌朴威徳島捨爾不羅島聖徳羅島匪爾難多諾侖牙島阿森筍島聖厄勒那拉島特立尼達島特力斯答坤雅島各夫島其南與南冰海相近處更有南若爾治亞島奧羅拉諸島僕克蘭諸島散得維齒諸島南與克尼諸島布委諸島印度海中島嶼亦不爲少如錫蘭島蘇門答臘島索可特拉島辣客代父島麻代父島察各斯島賽舌耳諸島馬黑島亞密蘭諸島可麼洛諸島聖馬利島噶勒噶島阿友特洛斯島毛裏削斯島不爾奔島洛得黎格島由尼恩匪耳森島魄鄰斯以得瓦諸島克洛屑諸島怯給郎島抹克多拿得諸島聖保羅島新唵斯特耽島呢可罷島安答拉島可可斯諸島克力斯特抹斯島巽他島友克尼爾島俄爾必恩島皆附近印度海他如愛翁島熊島力亞可夫島新悉比利諸島發的伊夫斯可乙島別耳可夫島廓特耳諾乙島聖安得畱諸島厄日島和魄島釵耳斯島喀理諸島可堡島維克拖利島友塌斯特島墨耳微爾島拍特力克太子島力又得島新森拉島皆近於北冰海者也拔裏你島怯母魄島斐力魄蘭島南舌特蘭島斯可厄諸島皆近於南冰海者也可見五大洋之島嶼甚繁也考其物產大洋海水族如魴鯉黿鼉不可枚數又多珊瑚有無數小虫能積成珊瑚島或正圓或橢圓其形不一甚爲奇異大西洋海多鱷魚並有生電膳魚及海犬近英倫島一帶則多靑魚來時成隊又魚可取肝作油以療虛弱等癥與地中海相連處有撒爾丁魚長二三寸歐人捕之每盒裝十二尾運售各國另一種魚長丈許重八九百斤其大如此印度海中除魚類外並多蚌蛤近錫蘭島一帶其蛤悉有珠印人設官總其事每年獲珠值銀六七十萬其利可謂普矣北冰海鯨魚最繁海犬海豕次之其土人捕魚爲食海狗皮爲衣魚油爲燭英法等國有鯨船百餘艘在彼捕鯨得魚骨及油獲價甚巨鯨大者能覆舟故捕鯨甚險南冰海除鯨魚外並多木勺鯆蛤蚧等物種類甚多捕之者亦絡繹不絕也且夫大洋海大西洋海印度海北冰海固盡人所知也獨至南冰海淺見者猶或疑之謂南方主離不當有此冰海不知寒暖以赤道爲主由赤道而北四十三度四分爲黑道去日道漸遠故北冰海之象成由赤道而南四十三度四分爲黑道去日道亦遠故南冰海之象著試以火鏡取太陽之火午時則速而易申後則緩而難以此推之可見當赤道則熱近兩極則寒夫何疑冰海之不宜有於南哉

外洋疆域言英屬加拿大在北美洲殆居其半與日本隔一衣帶水耳海上四千三百四十三海里東西四千英里鐵路一萬六千餘英里然其人民極寡𨿽在城府不過一二萬之間商務殷盛人文最盛之都會亦不出於十萬也然此等都會互相隔距自晚古巴至尼克約千五百英里其中惟有一都會曰卡利伯兜克人約二萬四望皆曠野茫漠連天其气候亦南北不同如麥尼得巴當嚴冬之際寒暑表零度之下六十度當盛夏則或至百十四五度恩大利我州在加拿大之中人文最盛商務最殷其地與美國相接故居住其地半爲美國人民互相貿易蓋加拿大之與美國貿易情形當於此地知其大要也英國疆域之廣誠古莫與京矣英屬加拿大記

卷七十二洋務四外洋鄰交

察看英法兩國交涉事宜疏

薛福成

奏爲微臣分駐英法數月察看交涉事宜謹陳梗槪恭折仰祈聖鑑事竊臣在法國英國比國呈遞國書已將各國互惇和好之意陸續據實奏報在案惟聞義國羅馬都城一交夏令瘴气甚重該國王及其外部大臣等皆避暑在外必俟八九月後回都辦事臣是以暫緩馳赴羅馬稍以其暇詳閱接管案卷聯絡議院官紳謹將見聞所及爲聖主縷陳之竊惟數十年來西洋諸國惟英法與我中國素多齟齬一二彊邦疊起乘之事變愈從前英使如威妥瑪巴夏禮等法使如巴徳諾脫等尢窺知中國情事狃於積習動輒要挾句結他國協以謀我與之以利而不知感商之以情而不卽應繩之以約而不盡遵其所由來非一日矣臣嘗觀光緒三四年間舊牘前使臣郭嵩燾初到之時枝節不少口舌滋繁有明系中國自主之權而妄思侵礙者有明系彼國訂行之款而不卽照辦者蓋彼之商人惟利是視不顧大體而公使領事向恃中國無駐洋使臣與彼外部辯論往往逞其一面之辭要求迫脇惟所欲爲今則事勢旣異於前威巴諸使或退或死狡謀斯戢積案稍淸臣嘗與英法官紳往來酬酢察其言論多有聯絡中國之意不復如昔日之壹意輕藐推原其故厥有數端一則越南一役法人欲索賠償竟不可得至今法人議論咸咎斐禮之開釁恨其得不償失各國始知中國之不受恫喝也一則十餘年中冠蓋聯翩出駐各國漸能諳其風俗審其利獘情意旣浹邦交益固也一則中國於海防海軍諸要政逐漸整頓風聲所播收效無形且近年出洋學生試於書院常列髙等彼亦知華人之才力不後西人也凡此數端皆系聖明措注因時及內外大臣盡力經營之效臣愚以爲乘此振興之際遇有交涉事件可以相機度勢默轉潛移稍裨大局大抵外交之道與內治消息相通如商稅受損則財用不足矣教民橫恣則吏治不飭矣海外之華民保護不及則國勢不張矣內地之土貨營銷不遠則民生不厚矣此在任使事者設法維持隨宜籌措𨿽舊約驟難更攺而情勢或可變通臣擬於玆數者審度情形俟有機會大則具奏請諭旨遵辦小則函咨總理衙門裁酌總期捷聲息而通隔閡收權利而銷外侮仰副朝廷委任之意抑臣又聞外洋各國使臣互相駐皆以得見君主爲榮君王亦必接見以示優異皇上親政以來各使以未覲天顏疑有薄待之意不無私議屢見英法新聞紙中將來恐不免合力固請似亦當籌所以應之也所有察看交涉事宜理合恭折密陳伏乞皇上聖鑑訓示謹奏

徳奧義合縱俄法連衡論

許克勤

嘗謂歐西諸國大小相維疊爲雄長一春秋列國之勢也而邇年以來徳奧義合縱俄法連衡則又將有大戰國之機何則徳本普魯士日耳曼兩國也普東日西境壤相接處歐洲之中至同治間始合爲一曰徳意志光緒紀元徳大破法由是其名大著奧地利在徳之南初亦爲富彊之大國自爲法撒所合攻到削其地所以普𨿽亦敗奧而奧終向徳焉意大利又處奧國之南都於羅馬卽漢所謂大秦也自明以來法屢取其地故今之奧義非法敵也法蘭西居徳之西其俗尙豪俠好勇而喜斗而又深憾徳之俘其兵入其國罰其銀而虜其君也無一日不思整軍經武以湔雪其前恥法之仇徳也愈深徳之備法也亦愈嚴昔徳大將毛奇之言曰歐洲各國令皆整軍容搜軍實法國更養精蓄銳深防有鏖戰之意斯言也可見徳之備法者嚴也夫徳以備法之不得不嚴而爲未雨綢繆之計以與奧義爲合縱是勢所必至﹝理所﹞固然其無足怪乃俄又與法爲連衡者何哉曰法非俄不足以拒徳俄非法亦不得以遂其欲俄之爲國跨乎歐亞袤長二萬餘里土地之廣環地球無其匹法有見於此以爲有俄之援而奧義不足齒也由是制徳俄助之而徳無不可制卽不欲制徳而徳東忌於俄終不敢連兵西向而以一矢相加也所謂法非俄不足以拒徳者此也且俄與徳有姻婭之親爲甥舅之國法若發難於徳俄宜從而捄之而俄不之顧者與法聯盟俄亦有三利俄嘗攻土耳其矣英法捄之卒不能滅法旣助俄則英亦不能捄土是俄得以蠶食於歐也其利一俄嘗欲窺伺印度以奪英人之利法旣連俄必不助英則可以得志於印度其利二更或俄窺西藏法窺滇疆我中國將有應接不暇之勢否則二國連兵可以水陸夾擊以謀取髙麗其利三觀於西伯利亞之鐵路俄汲汲於營造而法人旣占越南又有屯兵之所此固未可知之數而不可不思患豫防者也是俄法之連衡不惟一徳之患抑將捨西而趨東置歐而圖亞而重我中國之憂矣所謂俄非法而不得逞其欲者此之謂矣試思徳皇之立兩朝於俄以求援於俄而卒不可得以彼婚姻之國而猶漠然置之其爲中國也哉故將來干戈之作不在於歐卽在於亞而其爲大戰國之機固已於徳奧義合縱俄法連衡見之矣𨿽然俄而有事於東方人皆畏其爲虎狼之秦而吾以爲不足畏也中國地大物博非彼土多不毛之比也且人材輩出忠義勃發非彼桀驁不馴之侶也今𨿽有哥老會匪與洋教爲難易以啟釁而非若彼之結黨橫行目無君上之徒也誠及是時勵精圖治內省無益之費外成必勝之軍則他日天下有事觀釁而動也可已熟於天下形勢異乎七雄策士挾縱橫長短之術徒駭流俗

五國論

葉瀚

嗚乎今之中國誠不可無自彊之日亦並不可失此自彊之機也向之持遠交近攻之說者不合英以拒俄卽合俄以惎英二策𨿽善然今日西國之局大變又不足恃矣合英以拒俄則今日英方自保之不暇何能爲中計也欲合俄以拒英則中之利卽俄之損俄人早計之周勢必不能合也爲今中國計非自彊不可亦捨今而不圖欲再遇其機不可其機何在在於徳奧意合縱俄法連衡徳奧意之合縱也於中國光緒丁亥年始徳相俾司麥主其謀意辛里斯奧安得蘭息二相輔其成共約三條立限六年其目因密約外鮮知者惟聞其大意三國憑此約互相保護一使俄不得逞志於歐洲一使法不能修怨於徳其約之限期至一千八百九十一年止先是徳相去位意相繼之奧相以病終各國慮其約解嗣又展限六年庚寅年各西報已言之雲約由奧相主稿而徳意二相﹝酌﹞﹝約﹞之辛卯年西七月新報云徳奧意三約展限之說各已允洽簽押施行其中條約不無增損而此舉實關歐洲太平之局其中條目仍未周知亦密約之刻然也此徳奧意合縱之情形也惟然三約之國遂大爲法人所忌欲連俄爲報怨計俄則乘機與法合意欲﹝窺﹞﹝規﹞取土耳其然後傾奧以覆徳也而衡局以成庚寅五月法大報刊有一論云俄若與法連盟歐洲益可無事辛卯七月西報明言其互立輔助之約又八月三日英倫惇有電致各西報云俄法所立之約由法專主其稿由水師提督面呈此事也詢之法人明言其有詢之俄人力白其無他西報或言有或言無甚或言其條目若何密約無外泄理此不足信而其有約則明甚不然法何以屢允俄貸債也俄何以屢購軍火於法也兩國兵輪來往何以君主親致敬也此俄法連衡之情形也繼此與徳奧意合者有瑞與丹國與俄法合者有西班牙希臘收費牙荷蘭漫徳泥牙惟英不與三約亦不與俄法之約意欲自保其不與三約也以徳奧意僅能拒俄西北不能杜之於東南英苟與徳奧意合俄必圖其印度以爲報復英適自危矣縱約不解則共享太平之福一旦有事則力守東南一隅此英不與三約之心事也法之與俄合不過爲修徳怨計然俄借法助以傾土耳其則西局全危吾恐法適自獘未見其益也至三約之國意最貧弱修盟以來儼列大邦增兵助餉頗斂民怨意之相臣部臣以此避位新相僅以三約自保不欲爭衡將來縱約之解必自意始意旣離徳奧必轉與法合此時俄乘隙而進傾覆土耳其占踞黑海得君士但丁海峽然後入紅海地中海先取奧次侵徳故徳知其然也近頗與法相親然法懷夙怨貌合神離故衡約必不能解而縱約久不可恃此又各國牽制防維深切危慮之情形也夫歐洲各大國今尙彊盛已慮不足抗俄誠以俄地形利便如戰國之秦爲俄統計一全球約有三策一以師船出黑海得君士但丁海峽就黑海地中海紅海西北取奧東南窺英印度令徳孤立以僵斃此上策也徳奧意約一解俄必行之爲路於東北以圖髙麗東三省從混同江口布船於太平洋以奪髙麗日本中國英國之利權以漸圖印度印度去而英亦不支此中策也俄若不得志於西北東北路成俄卽行之一據伊以觀兵靑海通波斯以取印度此下策也中能自彊英能自保徳奧意縱約不解俄不得已始行之然而合縱不解西人之利大非中國之福也俄人志在吞並固不待言不得志於西必逞志於東亦不待言吾所慮者徳﹝奧﹞意共保於西北英自保於東南揆其情勢皆無助中之理蕞爾髙麗朝不保暮東北數千里一無防禦不足敵一俄俄法相合如虎傅翼不獨俄亟欲圖中法亦挾俄之勢力不得志於徳轉而取利於中兩國並力一援不至中其岌岌可危哉若西國多事誠免東顧之憂矣然俄欲無厭旣得志於西東略之念將益熾盛中𨿽暫能免禍而卒不能免知時者不可不澈底計之也吾故曰中國非自彊不可也

歐洲時局如戰國說

錢文霈

古之戰國居亞洲之一隅亞洲而約縱連衡者七國今之戰國居歐羅巴洲之全境而約縱連衡者五國嘗考歐羅巴洲之形勢以徳意志之日耳曼爲中原而徳意志之普魯士東西兩部環其東北西北夾日耳曼北面之左右至日耳曼之東南爲奧地利亞日耳曼之南曰瑞士瑞士之南斗入地中海者曰意大利亞此歐羅巴洲各國合縱之大勢也至日耳曼之西最彊之國曰法蘭西日耳曼之東最彊之國曰俄羅斯法蘭西之西境直界大西洋俄羅斯之東境直跨亞細亞洲此歐羅巴洲各國連衡之大勢也嘗卽此數國論之無數國者要以俄法爲最彊日普奧義均非其敵而至今日普奧義獨能約縱自立者何哉以能謀自彊者可使弱者轉彊彊者轉弱也夫俄國之素稱彊悍雄視四方者無論矣卽如法蘭西以方二千餘里之地分建八十六郡其民皆精於算術機巧凡火輪車自來火鎗炮大半皆其所創風俗勁悍兵法謹嚴號令如山萬足一步嘉慶時其國王拏破侖第一百戰無前威振西土嘗滅荷蘭廢西班牙取葡萄牙兼並意大利亞瑞士日耳曼割普魯士之半奪奧地利亞藩國圍連都燒俄羅斯舊都其一時之橫絕四海蓋乎鯨吞之勢也乃不數十年至同治中其國王拏破侖第三與普魯士國連兵構釁血戰七月竟至爲普所虜遂一蹶而不起卒以議和而罷此其故何哉非普之地本大於法普之兵本彊於法也蓋普之君臣能勵精圖治轉弱爲彊是以卒破法蘭西之兵割其愛勒塞斯洛七城之地於是徳意志三十六列國遂奉普國爲主而土奧英俄亦皆憚其彊盛修好無間且近國如荷蘭比利時遠國如波斯日本越南亦皆慕而納交者焉此徳奧義合縱之勢所由成也不特此也嘗考意大利亞歐羅巴古大一統之國漢時謂之大秦其後衰微嘗爲土奧法所並屢滅屢復自嘉慶二十年各國大會於維也納各反侵地修好息民始定其國爲九至道光二十八年薩爾尼的亞王威克妥耳斯馬努嗣位能中興其國於是至咸豐十一年遂合眾國復故號結好四鄰稱彊國焉又考奧地利亞當彊盛之時日耳曼及義大裏亞皆其藩屬今者徳義崛起遂與奧義國儕爲與國然奧國至今猶時爲盟長疆域三千餘里亦大國也故今日歐羅巴洲之形勢徳奧義實足與俄法相抗俄法𨿽有鯨吞蠶食之心而以徳義奧三國直界其中互相猜忌互相脇制遂成合縱連衡之局而不敢輕動故歐羅巴洲各國之兵革於今亦得稍息焉𨿽然竊以今日戰國之勢觀諸昔日戰國之勢則今日之彊俄猶古之彊秦也古之並六國者惟彊秦竊恐今之並四國者卽在彊俄也何今之奧地利亞逼近俄疆而衰弱特甚竊恐俄人之欲肆其心者必將自奧地利亞始也居今之勢爲今之計欲堅其合縱之局斷其連衡之勢是在奧地利亞之能勵精圖治轉弱爲彊則庶足以抑彊俄云然僅足以抑彊俄猶未足以去天下之大患也欲去天下之大患其必以中國爲奧地利亞之助乎夫俄國之盤踞於亞細亞歐羅巴兩洲也猶之一長蛇也其西界之至奧地利亞者其首也其中間南界哈薩克北界白海一二面最狹其咽喉也其東界黑龍江者其尾也今使以奧地利亞當其首而角之而中國爲之連其吭而扼之截其尾而擊之俾之節折而體解焉則其連衡之大勢可散而天下之大患亦庶幾可去矣

破歐洲五國合縱連橫策

項藻馨

蓋嘗從事史學曠觀古今其國家興亡成敗之機久安則危久亂則治其中發端起伏必早有朕兆之萌消息盈虧循環往復有莫之然而然莫之致而致者然天下之大局大勢必數十年而一變非智識髙卓者莫能識其端倪而其盛衰倚伏之機升降污隆之運自可於先時推測故子張之問三代因革損益百世可知此非以讖緯術數之學流入異端而據至理以爲衡近閱夫今遠綜夫古卽可知其大勢故孔子垂暮刪書終之以秦誓顯謂風會由秦而攺與三王五帝迥不相同所謂至誠之道可以前知將興將亡善不善皆有預兆也大抵國家之運隨人心爲轉移而世運之隆莫如唐虞君明臣良上下一徳後世朝綱不振姦邪用事禍足喪邦竊國攬權漢有操莽而國祚移唐有盧楊而社稷震宋有秦賈而人心失主徳不張權臣怙惡此亦無可如何之勢也太阿倒持則彊藩誤國梁有侯景而君戢其勢唐有朱溫而國罹其災積薪厝火畏戰求和半壁江山他族逼處符秦起而晉遂偏安金人寇而宋因南渡一籌未勝全局皆危其餘如陳涉之起於蓬茅獻闖之起於彊寇其亂生於一旦其禍伏於平時苟非老成勝算防之於先未有不猝發決裂者也方今中外同盟星軺絡繹五洲萬國合作一家舟車往來已徧地球之上繁華紛擾嗜好不同於是各處通商數萬里冒暑衝寒𨿽窮荒極遠之區皆欲行險徼幸泰西諸國亦惟知專務財用保護商人其制造格致精益求精心思靈敏遂致東吞西並弱者益弱彊者益彊創千古未有之奇局開千古未有之奇境故就天下大勢而論爲春秋時一大戰國徳比之於燕奧比之於楚義比之於晉法比之於齊俄比之於秦五方並峙約縱連衡其堂堂上國居正朔而大一統者其惟我中華乎縱觀大局𨿽壇坫會盟各守萬國公法而禍機之伏固結愈深咸萌乘機竊發之心然而目前尙無事者非力或有所不足而勢實有所不能也奚以知其然也蓋俄英法諸國地醜徳齊外睦內猜互相箝制而莫敢先發也俄與英法講和未久咸豐三年俄伐土耳其欲滅之英法及薩丁邪救之至六年三月始議和凡連四年大小數十戰陣亡及黑海遭颶風冬凍夏疫死者俄數十萬人英法十萬人爲近今泰西一大事米嘗大困於英米本英屬部英與法構兵久斂餉苛急米人不能堪眾推華盛頓爲帥拒英英不支乃議和嘉慶十七年英人又入米都英法亦世構兵嘉慶二十年法主拿破侖死之後始和其它國亦在無歲無戰爭要其終講和多而兼並少故諸國多數千百年舊國間嘗考海外諸國惟米新造外若俄祿利哥之開國也當唐懿宗時英威廉之開國也當宋英宗時法路易之開國也當宋理宗時諸小國亦多久長至日本自周惠王時至今不易姓與諸國無涉不特兼並難卽臣屬亦不易何則諸國意中各有一彼國獨彊我國將弱之心故一國有急難無論遠近輒助之英嘗助俄伐土耳其埃及後悔之英志云坐令土弱俄彊至今爲梗其意可見蓋不僅輔車唇齒之說識見遠出乎秦時六國之上土耳其欲並希臘俄英法救之俄欲並土耳其西班牙欲並摩洛哥皆英法救之訖歸於和彼於小國猶爾敢覬覦一大國哉津門戊午之事發端於英輒牽率三國而來者無他不敢專其利也懼三國之議其後也庚申之事得當卽已者亦懼俄米之議其後也可取而忽捨可進而忽退夫安有興師動眾閒關跋涉八萬里之遠無端而丟無端而復來哉不待知者而知其不然矣吾故曰目前尙無事矣然就今日而論各大國講信修睦禮尙往來然皆非出以眞誠不過虛與委蛇不肯輕爲戎首而深謀遠慮虎視鷹瞵俟有可乘之時必不肯袖手旁觀自甘覆滅英法富彊素著列國徵逐獨執牛耳然滿而必溢忌者甚多卽令保泰持盈常恐不能久固徳法本爲世讎近來嘗臥薪各自振作干戈之禍指日可期獨俄則垂涎印度新疆各處已非一朝水則駐意北海陸則欲謀朝鮮國人又好大喜功其心叵測是故俄尢爲我腹心之患我之所宜注意者當先在於俄俄境毗連亞細亞素與我中國接壤我朝定鼎之初專簡使臣與之修好勒石爲限永定疆界其後俄乘我無備潛將界石屢次遷移據我疆地幾至千里矣於是重簡使臣前往查勘曠野沙漠之地荒涼寂寞之鄕居人絕少無有知其事者而朝廷以失地爲輕以睦鄰爲重置之不問便以其間數百里地盡與之俄遂與我實偪處此比來俄之迹已及琿春一帶與吉林相毗連而所恃以爲鴻溝之隔者祇黑龍江一省耳然江水淺溢之處無事則可對立而遙語有事則一葦可杭而捧土可塞其足恃以爲天塹之險哉省中亦無有崇山峻嶺深谷絕壁一夫荷戈萬人莫當之阻隘一望皆黃沙滿目或數百里無居民其足恃以爲湯池金城之固哉去歲西伯利亞建築鐵路自彼待斯堡直至於琿春計程僅旬有餘日不尢可爲之寒心哉近年來朝廷於東三省特簡辦理防務大臣不知者以爲斟酌損益固已盡善盡美而有心時務者猶竊竊然憂之一似當今之時處今之世歐洲大局幾於固給莫解大有一國動諸國皆動互相牽涉之勢其整頓變易有不可終日者其必非無故而然矣然則柰何曰設网而引其綱則千目皆張振裘而挈其領則萬毛自整事豈有難易哉所務先耳車無三寸之轄則不可馳門無五寸之捷則不可閉材豈巨細哉論所居要耳爲治者亦審乎今日之所至要者而已矣然則其要果何在哉曰以言天守莫要於東三省而旅順大沽臺各海口次之以言夫所以守莫要於足民足民莫要於開墾興稻田勸蠶桑以深謀遠慮而言莫要於保朝鮮以彊兵富國而言莫要於創鐵路以自彊自固而言莫要於練民團以峻防弭變而言莫要於聯與國就北邊之所同而言莫要於練兵就東三省功效徵速而言莫要於屯田而論其終莫要於任賢

曷言乎東三省之爲重也孟子曰天時不如地利地利不如人和吳起曰在徳不在險人多韙其言三代上尙徳故薄地利而不講三代下尙力往往有因地利以爲勝敗者是地利又不可不講矣考東三省固無險阻要隘之區可以據爲地利然欲防俄則東三省國家之門戶也今有富人於斯藏貲巨萬珠玉寶器充積滿堂固大盜所覬覦而窺伺者也我乃髙峻墻垣嚴備守衛使知無﹝懈﹞﹝解﹞可擊無隙可乘而覬覦窺伺之心不覺其自息此策之上者也其或我所以備之者不足以戢其邪心盜乃狡焉思逞而守備者猶能奮力抵拒使之不得越雷池一步此策之中者也其或守備者未必足以拒盜而猶可以虛張聲勢此策之下者也若曰門戶去我遠無足慮我守我堂奧足矣大盜至長驅直入於是𨿽有賁育之勇亦難保其無失然後嘆前此之過計而繼之以悔則失策孰甚焉從可知東三省之爲門戶其說固無疑議矣然以東三省而論則黑龍江又其門戶矣試問果有髙墻垣嚴守衛有以息敵人覬覦窺伺之心乎曰無有也又試問守衛者果能奮力抵拒使敵人不敢越雷池一步乎曰不能也又試問擐甲執兵之輩果能虛張聲勢乎曰不能也然則𨿽有北洋水師與旅順大沽各海口之守備又何異於捨門戶而守堂奧者哉吾懼其有後悔也吾故曰莫要於東三省曷言乎足民也書曰民惟邦本又曰政在養民記曰民以君爲心君以民爲體春秋傳曰民者君之本也夫古之君臣其視民若斯之重者其故何哉蓋人主之於民也譬如木之有根水之有源燈之有膏也根深則枝茂源遠則流廣膏滿則光明而人主之於民也亦然民足則國彊是故古人於居人鮮少土地荒涼之處必徙民以實之彼豈不知安土重遷爲生民所不願哉第以久要之圖不得不如此耳向使勒石分界之際卽營經其間使無曠土則俄亦安敢潛移界石而千里之地又何至拱手而授之他人也哉今北地地廣人稀在上者不思未雨綢繆有以使之人稠密戶口繁多徒坐視其衰敗雕敝不以前車爲鑑往事爲戒此有心者所爲深憂而長嘆息者也吾故曰莫要於足民曷言乎開墾興稻田勸蠶桑也記曰無曠土無遊民以明土地不可使有餘利人民不可使有逸豫也今中國患財力之不足𨿽非以山澤之利未盡墾而遊惰之民未盡歸農哉自來講富彊之術者必富列於先而彊次之誠以國旣富斯能彊國旣不富彊於何有居今日而言﹝富﹞國捨開墾其何由乎國家休養生息二百餘年生齒數倍幹嘉時而生谷之土不加辟於是乎有受其饑之人弱者溝壑彊者林莽矣小焉探囊胠篋大焉斬木揭竿矣或謂英吉利縱橫千數百里國耳惟能涉重洋不遠萬里墾田拓土生息愈繁國用愈足中國無是故貧其言韙矣𨿽然近將棄之遑論乎遠夫一畝之稻可以活一人直省田凡七百四十餘萬頃種稻之田半焉其餘豈盡不宜稻哉職方氏宜稻之州七今僅存荊揚亦後世百度廢弛之確證也西北地脈深厚勝於東南塗泥之土而所種止粱麥所用止髙壤其低平宜稻之地雨至水匯一片汪洋不宜粱麥夫宜稻而種粱麥已折十人之食爲一人之食且並不能種粱麥乎然則地之棄也多矣吾民之夭閼也亦多矣求富之道莫若推廣稻田林文忠輯西北水利說備采宋元明以來何承矩等數十家言大指言西北可種稻卽東南可減漕當自直隸東境多水之區始又嘗考明洪武三年徙蘇松嘉湖杭民無業者田臨濠凡四千餘戶給牛種車糧資遣之三年不徵稅續徙者亦如是當是時徙民最多今可如其法斟酌而行之更宜以西人耕具濟之或用馬或用火輪機一人可耕百畝或又謂我中國向來地窄民稠一用此器傭趁者無所得食未免利少而害多以今日論之頗非地窄民稠之舊則此器不可常用而可暫用也勸之董之務有以變之俾北邊無曠土而後已顧治田先治水人每諉之於重大而不易行宜以東洋柱開井之法行之則足以灌漑矣數年前總署曾向東洋定購未知何故封藏不用殊可惜也而尢有至簡至易之事行之可以收後效者蠶桑是也西北諸省千百里彌望平楚欲收利權莫不宜桑一切棄之其可惜有倍甚於田者夫天下事本難於創始蚩蚩者尢甚十年樹木利在日後而費在目前勸種之法宜官爲倡導民間有能仿行者呈明給照永不許他人爭奪並永不加賦使安其業十年之後桑陰滿邦畿矣此不僅近京不甚寒之省當如此卽他處不甚寒之省亦可仿而行之七月之詩曰爰求柔桑則豳可蠶將仲子之詩曰無折我樹桑則鄭可蠶氓之詩曰桑之未落其葉沃若則衛可蠶十畝之詩曰桑者閒閒兮則晉可蠶皇矣之詩曰其其柘桑柔之詩曰菀彼柔桑則周可蠶兗州厥貢漆絲厥篚織文桑土旣蠶靑州厥篚絲徐州厥篚元縞揚州厥篚織貝則齊魯揚徐可蠶荊州厥篚元纁璣組豫州厥貢漆枲絺纊厥篚纊則楚豫可蠶孟子樹墻下以桑則齊梁可蠶蠶叢都蜀教民蠶桑則蜀可蠶夫北邊苟有蠶桑之利稻田之制數年之後稍有成效四方人民必不召而自來地益加人益加眾夙昔僻冷荒蕪之地一變而爲商賈雲集冠蓋薈萃之區中國之富固可立致而中國之彊又可翹足而待也吾故曰足民莫要於開墾興稻田勸蠶桑

曷言乎保朝鮮也嘗考朝鮮一名髙句驪僻處東隅南北相距約八百里東西最寬處祇千餘里腰狹而首尾皆寬東西南三面瀕海西北至盛京以鴨綠江爲界南接吉林東北毗連俄羅斯島嶼紛羅頗擅形勝自箕子受封以後至秦始皇時爲遼東外徼漢末公孫度據之尋滅於魏五代攺號髙麗其後子若孫世世朝貢於宋歷四百餘年未嘗易姓明洪武二年以其君顓表賀卽位賜以金印誥命封髙麗國王在位二十五年傳至子瑤昏庸不徳眾推門下侍郎李成桂爲主更名旦詔許自立聲教又詔復號朝鮮遷都漢城旦衰子芳遠嗣永樂元年冬詔賜金印誥命冕服厥後世世承襲相傳弗替萬曆間國中有難中朝遣兵平之至我聖淸定鼎燕京髙麗望气而首先歸順因頒定歲貢章程內於黃金百兩紋銀千兩米糧一萬斛絹綢二千匹羅綾三百匹布一千匹公麻布四百匹純麻布四百匹楮貨大小各千張利刃二千柄虎皮百張獺皮四百張國王或遣使臣親自賚納泥首稱臣中朝亦厚遇其主飭頒時憲書歸國此其臣服中朝之意歷久不變中朝亦每遣使臣前往封王感格懷柔彼此維系固非自主之國所可同日語也惟其國家貧弱向祗閉關自守與他國不相通政事之權國主一人操之非臣下所得而妄干中朝自頒正朔遣封使而外其它絕不預聞蓋我朝待藩屬之禮向崇寬大苟非涉於大故一切皆任其自爲不似泰西各邦一爲藩屬卽難自主國有大事必稟命而後行也惟髙麗逼近東瀛又與俄羅斯接壤彊鄰竊伺易肇事端而朝鮮之預爲籌備尢不可須臾之或緩耳其全境分八道咸鏡平安爲北二道忠淸全羅廣尙爲南三道京畿黃海江原爲中三道風气勁剛北勝於南選將練兵素循古法近日泰西治兵以徳國爲最善其民兵三百八十萬設爲班替之法在營訓練三年在籍聽調三年朝鮮宜變通行之截分南北中三各領以將佐而以專閫大員統之江華通津等岸𨿽設有炮臺平時不加演習一遇寇警始籌備禦則炮臺之可恃者十無二三昔英將戈登曾籌陸兵之法云購制槍炮祇求泰西通行平等者輔以短刀長矛已足濟用但當訓練得法統帥得人俟敵登岸多路出截無不可以制勝此誠深知我之情勢以立言者也朝鮮如行民兵之法尢當加之於意然陸戰固足以殺敵而尢未足以窮敵苟於口門廣置水雷謀密而敵不知機靈而我可用但使敵遠駛於外而不敢近泊以老其師此蘇秦謀六國以戰勝於不兵爲上策也統籌朝鮮海岸西如平安黃海京畿全羅忠淸五道本我海軍閱之所旌義爲外海要地時以兵輪泊之北衛黃海南顧東海東距釜山口四百里以扼日本海之衛沿疆四十餘島相機策應尢易惟東岸咸鏡江原慶尙綿延二十里扼要駐防朝鮮宜出以全力設海疆有事萬一難支如壬午六月之役我可出師東渡屯彼漢城分路接應北至咸鏡之元山六百里南至慶尙之蔚山七百里東至江原之江陵三百里三涉四百里北境之慶興鏡城明川近遣圖們北岸之吉軍抽隊南渡以援之北靑咸興諸口岸遣奉省練軍由渭原達奉天臺東北走連徳山至北靑東南出劍山至咸興兩山雄鎭南北巘疊岡重最宜設伏或如安法之役朝廷庇護劉軍給軍火濟軍餉使之一心將事而又慮其兵力單弱以我之勁旅犄角之總之保朝以防俄爲先防俄以東岸爲急東岸以北境爲要其法備海宜陸戰堵口宜水雷守土宜民兵決之兩言兵法云用我所長攻彼所短而已朝鮮土宜五穀礦產五金近北邊民素習射獵苟能富教兼施新猷丕煥則朝鮮可得自全之術朝廷庶無東顧之憂也吾故曰莫要於保朝鮮

曷言乎創路也中國東南濱海西極二藏西北抵嶺而天山北跨黑龍江固亞洲一極大國自與泰西各國通商以來事事仿行西法精益求精輪船電日增月盛至於今日輪泊飛駛於海外電交布於國中獨於火車一事眾議不同遲疑莫決𨿽臺灣已行大沽已行開平唐山山海關已行然皆系小試不足盡火車之利方令風气大聞士大夫畱心洋務者類能指陳其利獘然其中尙有前人所未發當世所未知者事關大局利賴無窮試舉其綱一曰吏治可淸二曰國是可定三曰屬邦可保四曰利權可收再請借箸籌之從來天下之治亂系於吏治之得失各省距京愈遠則吏治之壞愈難已君門萬里呼吁不聞而大亂作矣有路則消息所傳俄頃萬里苟貪官污吏病國害民詛怨之詞不難采登新報物議勝於白簡輿論速於置郵𨿽不必據爲定評援之爲罪案而貪墨之利究有所顧忌而不敢明目張膽放手害民則閭閻不致困於虐政矣此則淸吏治之效也中國之大獘全在迂拘不化錮蔽日深淸議所趨足以維持國是而大局遂成錮疾而不可救藥矣有路則十八省不啻戶庭士大夫如夢初覺多一明白洋務之人卽少一異議阻撓之人風气轉移則淸議必幡然一變斯中國轉弱爲彊之機思過半矣此則挽國是之效也至於控馭邊疆拊循屬國尢莫急於路今日安南滅矣緬甸並矣琉球縣矣朝鮮則我與俄日共之黑龍江則爲俄蠶食其半西藏靑海又有岌岌可危之勢推原其故皆緣不早設路以資控馭遂致邊疆日蹙莫保藩封使早有路直達諒山則東京何致爲法據早有路以臨阿瓦則緬甸未必爲英並有路以達伊則可杜俄人之窺伺有路以通衛藏則可以拒英國之垂涎有路以聯絡遼藩則東三省何致割隸他人事前不早圖維事後𨿽喋血爭之而不得痛定思痛不得不爲亡羊補牢之謀此則控藩部之說也若夫洋貨值百抽五載入約章固難絲毫加增而於路之運價則固公司操其權彼不執約章以相彊也誠能令公司加重洋貨之運價以保護中國之貨倘洋商不服則永不攬載洋貨以拒之彼亦無如我何也如此則洋貨必因加價而滯銷華貨卽因運輕而售速似於條約外收回所失利權默寓無形之操縱此則收利權之說也至若速行軍而捷轉運通百貨而便商旅文報可免夫稽遲盜賊可絕夫覬覦信局可收夫貼費礦產可助夫運價固人人所共知不待明言而自諭果能推廣行之則通國筋搖脈動而國勢自爲之一振吾故曰莫重於創路曷言乎練民團也三代以上寓兵於農無事則躬耕有事則敵愾誠良法也降及後世此制不講久矣惟民團則差近之而論者謂民團無濟於事軍興以來未聞有民團爲國家出力者而實非通論也民團設自民間不供調遣旣不調遣又何能殺賊而立功不過自相保護有備無患而已𨿽然以此而謂民團之無益於國也是又不然湖州之趙忠節紹興之包義士自備軍餉訓練民團卒能捍禦一方非其功與廣東之民團當英人入境時一敗之於三元裏再敗之於三山村且焚其雙桅船一艘非其功歟又如澧州之五福團嶽州之平江團安徽之廬州團四川之中江團江蘇之漂陽金壇團等類皆實事求是不務虛名勝於召募者多矣考徳國兵制民除殘疾外悉充伍籍法國章程部民能效力者卽籍爲兵普國君臣臥薪嘗國人莫不知兵遂以敗法英俄諸國近皆效之蓋泰西各國寓兵於士農工商之中有警則人皆可將士盡知兵猝爾徵調可集數十萬不縻兵費實足兵額至愜至當正未可因其夷而夷之也我國家設立武科州縣取士爲數最多而自身列庠序之後往往無所事事爲農則可恥爲商則無資名𨿽爲武而實無用武之地若一體舉行民團先擇武生中之可爲什長者百人設局訓練教以刀矛槍炮等法學成則各教其所轄之十人十人學成又各教營中之人昔吳起對魏武侯曰用兵之道教戒爲先一人學戰教成十人十人學戰教成百人百人學戰教成千人千人學戰教成萬人萬人學戰教成三軍以近待遠以逸待勞以飽待饑以主待客正此謂也𨿽然團旣設自民間權宜操之長上使不歸地方官管轄恐其桀而不馴宜按名造冊繳之官府官府按時簡閱果有深知武略者酌保官職以示鼓勵其有不知陣法者又必延師教之兼教以禦敵立身諸大務以作其忠義之气則鋤耰亦可敵愾婦亦喜談兵國不費餉人盡知兵以之滅敵可也以之禦敵亦可也以之自守可也卽以之報國亦無不可也自彊之基與自固之術孰有愈於斯而且古來名將多出田間衛靑牧樊噲屠狗陶桓公燕居而運甓祖豫州中夜而枕戈練兵之地安卽不可爲選將之地哉而或有粉飾承平之說者曰我國家政事修明紀綱整飭潢池旣無盜弄之變遠邦安有窺伺之心若處處練團兵日日修守備不獨遠人相視而竊笑卽民情亦侵擾而不安無戎而城不幾流於士蒍之所爲乎不知居安不可以忘危久備乃可以無患若各直省舉行民團且或視爲具文而沿海各處之民團不得不爲之講求蓋洋人所畏者不在中國之官而在中國之民則何弗因其所畏而爲未雨綢繆之耶

曷言乎聯與國也秦之所以兼並者遠交而近攻蜀之所以抗魏者聯吳而釋怨多助者彊寡助者弱其大較也

聖朝撫有函夏韋韝毳幕之邦問至古莫京猶復

簡命重臣軺車相屬於道重之以盟誓申之以條約一視同仁言歸於好撫馭之道至矣然而各國之情僞不同彊弱互異有可爲我用者有不能爲我用者試得而約言之如俄人狡詐彊悍歐洲之地蠶食殆盡其邊疆直接中國東西北三面幾至二萬里其近邊如浩罕諸國哈薩克耶魯特諸部落皆脇之以兵威實欲盡撤我藩籬若東三省近邊之地不獨庫頁島歸於俄卽黑龍江所屬之穹廬亦多爲所割據而且經營回疆侵占伊久視我爲弱肉而不能爲我用者也日人短小精悍性情堅僻其主亦好大而喜功入臺灣議朝鮮廢琉球依西人妄生覬覦駸駸乎有得步進步之勢此亦不能爲我用者也然日之不敢逞志於我者恐俄之乘其虛也俄之不敢逞志於我者恐徳之躡其後也徳人以兼並坐大爲利其前敗丹敗奧敗法猶且增兵協餉如臨大敵者惟欲一挫俄人然後與民休息耳其與我通商之處爲數無多而情意尙屬密洽是徳可爲我用者也美國昔年曾與日主爭及琉球曉之以順逆之理聳之以彊弱之勢大意直我而曲日旋有瓜分琉球之議日主含糊其詞遂爲力斥其非是美亦爲我用矣法人自數十年前拿破侖兼並各國有囊括四海之勢厥後一就擒於英十餘年前其侄復就擒於徳俄人常欲聯之法人因畏徳不敢結俄而其心未嘗不嫉俄也𨿽前以安南之故見隙於我而欲牽制俄人不得不與之縻英人向以水師之彊器械之精稱雄長於亞西亞徳與法皆不及其於俄人則鄙其武備之不精復忌其疆宇之日擴前旣不許泊兵船於黑海後復不聽攘土地於天山是固俄人之所畏者也日人之於英尢敬而信之數年以來變制度更服色攺正朔一一惟英法是崇是固以英爲護符而不敢出其範圍者也若英人之於中國前𨿽敵今則友邦其急急於通商者不過惟利是圖非欲擾我民人貪我土地也而且略知信義頗尙豪俠自立約來以於公法研之最熟其曰中國有事各國調停言𨿽不可恃而亦非全不可信也今日泯泯棼棼縱橫爲患首宜交徳次宜交美以及瑞丹普日和比義奧諸小國皆宜聯絡輸誠結以信義非必藉以外援而荷戈執殳供我驅策第使之不爲人助卽不啻爲我助以彼制彼所謂以毒攻毒也𨿽然各國宜交而俄與英法遂不必交乎而非也彼以和來我以往戰不可也孤立無援與生同亦不可也是宜防患於未然弭變於無形可以信孚﹝者﹞以信孚之可以術馭者以術馭之內峻其防外弭其隙𨿽有敵國外患自無慮矣吾故曰莫要於聯與國曷言乎練兵也從古國家巨獘莫巨乎武備廢弛卒聞有警招募而卽使之戰也孔子曰以不教民戰是爲棄之夫不教之民盡市民也卽韓淮陰之出奇制勝豈驅市人而戰乎余謂﹝操練﹞﹝摻練﹞之不可不講也然觀今時﹝操練﹞﹝摻練﹞𨿽窮年無益於事𨿽有旗幟而不諳指揮𨿽有金鼓而不曉進退𨿽有器械而不堪攻擊𨿽有部陣而不識奇正𨿽有士卒而不汰老弱𨿽有手足而不習技藝𨿽有將帥而不精兵機惟竊操練之名摹仿故事而分立而奔走而喊噪有同兒戲將帥據髙案而視之亦不知何以趨蹌如此殊可嘆也夫﹝操練﹞﹝摻練﹞之法選器械嚴號令三令三甲驅而用之必能臨陣殺賊爲國報第操之云者非止操步陣而已也操其技藝使之精熟操其耳目使之不驚操其心志使之不亂操其气使外不畏敵而內不愛身必使弱士可爲﹝孟﹞﹝諸﹞賁百人可當萬眾此操之最上也夫善操之將卽善戰之將三軍平素愛如父母畏如神明上下之情相通兵將之法相習故可與蹈湯火赴深溪然而國有此臣善將將者便當諒其心責其後效假令操之一人用之又一人兵不識將將未必賢臨事易將兵家之忌也久任成功乃昔人之所貴顧操之法操器械習攻擊尙矣而所謂操其膽气心志者古之人嘗試之昔者句踐試其民於寢處民爭入水火死者千餘遽擊金而退此豈好生而惡死哉鼓舞振作之效也鼓舞之道固難悉數而貴勇賤怯尢屬先圖誠於勇鼓絕倫之士貴而愛之禮而重之恩出異常事經破格當者思奮聞者景楚王式怒蛙而勇士至莊公引車避螳螂以其似勇士而禮之夫其似者猶且禮待明有所遇乎今世募兵多冗濫者﹝爰﹞﹝受﹞爲揭之冀得精銳庶幾有用且將帥或有以兵卒彊悍爲憂者此尢不識兵情之甚者也自古名將非拔自行陣則皆出身微賤不矜細行兵卒尢多無賴健兒故能彊悍勇敢捐軀致敵若皆循循規矩則其气不揚不揚則情中怯𨿽眾將焉用之壯士如虎懦夫如羊牽羊十頭不足以當一虎之日虎何必費國家億萬金錢哉明季邊事之敗正由書生不知兵撓軍情而失事機𨿽有勁卒猛將而不能用一切以法繩之未見敵人其气先沮此壯士所以灰心而精銳所以銷折也近時武人大都習爲文貌棄干戈而講應酬以馴順溫柔取悅上官文人學士尢喜之以爲有雅歌投壺之風嗟乎行陣之不及技藝之不講一聞炮聲驚惶無措𨿽有壺矢百萬其能以投敵人哉馴弱如此無寧粗猛粗猛之甚不過彊梁彊梁卽勇敢之資馴之猶可得力一經馴弱則鞭之不動矣且將卒者國家之爪牙苟無威豈設兵之意昔李廣以私憾殺霸陵尉謝罪漢武報書曰報忿除害捐殘去殺朕之所圖於將軍者也若乃免冠徒跣稽顙謝罪豈朕之指哉武帝此言可謂知兵略哉科條繁細武人粗疏最易觸犯𨿽以郭汶陽嶽忠武之賢猶且不免乎下此者哉是故馭眾之道不外乎簡嚴簡者不爲苛細責大端而已嚴者非爲刻爲酷信賞罰而已今將帥不求所以訓練之方而惟悍不守法是慮非不識兵情之甚哉刃不素持必至血指舟不素操必至傾溺戰陣不素習而可以操勝算者伊古以來未之前聞今欲一振兵力宜擇材能夙著兵機素精者以重仕使之整頓調度拔眞才而黜浮冒汰老弱而選精壯持戟之士悉成勁旅有以懾服戎心而後已夫黷武窮兵非聖人之道原不必尢而效之但使吾有隱然之憂戰可以必勝也不戰亦可屈人也而中國始有以自固吾故曰莫要於練兵

曷言乎屯田也法曰軍無糧食則亡信乎三軍之事莫急於食矣士必有含哺鼓腹之樂而後有折衝禦侮之勇而不然者不戰而自潰矣夫人情一日不再食則饑不以時而食則亦饑以數十萬之眾所費旣奢千里饋糧又非旦夕可至嗷嗷待哺安能俟西江之水而蘇涸轍之魚乎是故久守則須屯田進擊則謹糧道深入則必因糧於敵此古今之定理也屯田之置始於漢開西域道遠餉難乃置屯田吏士夫漢以前非可無屯也三代之法寓兵於農故不必屯自兵農分而兵出力以衛民民出粟以養兵轉輸千里絡繹不已所運旣遠勞費過半如秦之起負海之粟以餉北河率三十鍾而致一鍾軍得食者能幾何民貧士餒公私俱困敵乘其外變起於內如此而安者國未之有也欲無遠輸之害不得不議屯以萬人論分三爲守分一爲屯給種給牛人數十畝計除眾費一人之獲可食數人無事之時分半爲屯所獲益多則一年耕而得三年之食古人於臨敵之境有設險開塹置堡立城遏敵之衛以蔽耕者矣烽告警之際伺敵觀變且耕且守使敵不能擾我耕獲者矣是故可以息百姓負擔之苦可以免三軍枵腹之憂計莫善於屯田昔武侯伐魏每遇糧運之難不克伸志乃令諸軍屯田於渭夫深入敵境耕人之土猶不慮敵之侵擾屬我之境又何所畏而不行屯田也哉漢趙充國擊先零﹝上﹞﹝工﹞屯田奏曰臣所將吏牛馬食月用糧谷十九萬九千六百三十斛茭二十五萬二百八十六石難久不解搖役不息又恐他夷卒有不虞之變相應而起爲明主憂且虜易以計破難以力碎也故臣愚以爲擊之不便計度臨東至浩亹虜故田及公田民所未墾者可二千頃願罷騎兵分屯要害人二十畝充入金城益蓄積省大費帝從之而平普羊祜之鎭襄陽也與士卒墾田八百餘頃其始出也軍無百日之糧及其季也乃有十年之積唐郭子儀之鎭河中也患軍中乏糧乃自耕百畝將校以是爲差於是士卒皆不勸而耕野無曠土軍有餘糧宋將如嶽武穆吳玠等皆兼屯田大使由是觀之無代不屯無屯不富趙充國所謂內有無費之利外有守禦之備豈不信哉今八旗生齒日繁世復一世尢難億計孳生無窮兵額有定其何以支恐養之適以窘之也周之丰鎬亦畫井田漢之丰沛無過賜復矣不聞龍興舊區世世子孫仰食縣官之理應請仿照幹嘉間伊錫伯營之法推廣駐防膂力及格者爲兵不及者爲農分地興屯成熟之後永爲世業勿惑於止能荷戈不能荷鋤欺罔之說其願別置田產者聽其餘駐防之兵可以分半爲守分半爲屯相度地勢給﹝種給﹞牛人數十畝別以一人統其眾遇簡閱操練之期則執械入伍仍不荒其攻擊戰鬥之技是有事則兵力依然不薄無事則增此數十萬人之食其利益豈可勝言哉吾故曰莫要於屯田曷言乎任賢也四臣在齊而鄰封不敢侵慕容垂在燕而秦王堅不敢謀是故一賢可退千里之敵一士彊於十萬之師誰謂任賢而非當今之要務也天生賢才自足供一代之用不患世無人而患不知人不患不知人而患知之而不能用用之而不盡善夫知之而不能用用之而不盡善與無人等知人者先詢其言次任以事若以爲能言者未必能行而遂棄之則不能言者亦未必能行道在聽其言而觀其行耳夫磊落奇偉之英得試其才其作用自別凡流大試則大效小試則小效非碌碌無足見長者也第碔砆亂玉﹝令﹞﹝今﹞人易眩倘輕信其浮誇之詞而遽試之此房管之所以誤唐而劉秩之所以誤管故大任未投先授之事其號令果明肅也其治事馭眾果嚴整得法也其三軍之心果愛且畏也若是者賢矣萬一謗言入耳未可遂以爲非蓋認眞立事之人必不便於人之私而爲人所憎必默而聽之徐而索之其眞與僞自昭也眞則不妨屏棄浮言而自行酌量僞則顯罪言者以謝過則賢士益勵宵人結舌夫匹夫事出非常欲拔擢之不可以常情窺不可以常例拘凡其情之所欲事之所爲苟無傷於道理者吾且受之若谷應之若響彼旣不掣其肘其作爲必有可見者矣甄別賢豪法無踰此而謙恭下士之禮尢不可少軍以士爲輕重士以禮爲法畱得其人而折節禮之推誠待之厚以破格之恩隆以望外之典而士有不鼓舞激勸爲樂致死者從古未有也今以我中國天時地利物產無不甲於地球顧不能伸於諸國之上者則非天時地利物產之不如也人實不如也然彼人非重瞳之奇我人非三尺之弱人奚不如則非天賦人不如以也所用不如耳天賦人以不如耳恥也可恥而無可爲也所用不如可恥也可恥而有可爲也夫所謂不如實不如也忌嫉之無益文飾之不能勉彊之無庸道在實知其不如之所在彼何以彊我何以弱必求所以如之仍亦存乎用人而已矣且創法難守法尢難吾所言若足民若開墾若興稻田若勸蠶桑若保朝鮮若創路若練民團若聯與國若練兵若屯田法良矣意美矣苟得其人而用之行之以漸持之以恆𨿽曰縱橫爲患數年之後亦且盡弭於無形苟不能得其人則所謂足民也開墾也興稻田也勸蠶桑也保朝鮮也創路也練民團也聯與國也練兵也屯田也皆僅有其名耳又其甚則害或隨之尙何實效之可收哉吾故曰莫要於任賢嗚呼爲今日天下之大局論此數者足以盡之矣要之歐洲多事則中國之福也而我國家可一切先爲之備矣古人有言曰有備無患備於不虞𨿽有縱橫備之在我於睦鄰修好固無傷也故曰俄尢爲我心腹患也

外洋鄰交卮言美國今總統麥見尼氏與前總統苦列務蘭得氏其於政治之上所見各異今總統之於內政以保護內政貿易及幣制爲要於外政則有布哇古巴等事然保護貿易之議旣能行之而幣制與布哇之事未有所定故猶斤斤致力於此也頃又欲經營古巴以扶其獨立豈非合並古巴之先機乎按此等情形美國將欲棄前人之志以侵略爲務其初欲合並布哇之時俄報卽疾呼云美國視眈眈卽是欲合並古巴之漸也須與歐洲諸國商議竭力以掣美國之肘爾來閱數月俄報遂獲先見之譽前日本能以布哇事挫折美國特未知西班牙政府於古巴之事果能似日本之於布哇焉否也

卷七十三洋務五外洋國勢

西洋諸國導民生財說

薛福成

西洋富而中國貧以中國患人滿也然余考歐洲諸國通計合算每十方裏每英方裏合中國十方裏居九十四人每十方裏居四十八人是歐洲大滿實倍於中國矣而其地之膏腴又多不逮中國以遜於中國之地養倍於中國之人非但不至如中國之民窮財盡而英法諸國多有饒富景象者何也爲能浚其生財之源也西人於藝植之法畜牧之方農田水利之益講求至精厥產已頗勝於膏腴之地其人多研礦學審礦苗興礦利金銀銅鐵錫鉛煤之類日出不窮是不但孳之地上又鏟之地下矣工藝之興新奇日著又能切於民生日用質良價廉爲遐邇所必需是不但不遺地力又善用人力矣商務爲上下所注意風气旣開經營盡善五洲萬國無貲不流各挾巨貨以逐什一之利是不但鳩之境內又輦自境外矣凡諸要端國家皆設法以經理之又立法以鼓舞之夫然則以歐洲之人用歐洲之地而其導民生財之道殆不啻有三四歐洲也且其人又善尋新地天涯海角無阻不通無荒不墾其民遠適異域視爲樂土者無歲無之噫彼以此法治民𨿽人滿何嘗不富也而況其能使不滿也若中國之礦務商務工商無一振興坐視民之困窮而不爲之所𨿽人不滿奚能不貧也而況乎日形其滿也

西洋諸國爲民理財說

薛福成

英吉利三島及法徳等國皆不過中國兩行省地耳然其歲出歲入之大都在白金四五萬萬兩以外不啻六七倍於中國蓋諸國之取諸民也百餘倍於中國矣其在民家畜一狗馬也有稅置一器具也有稅佩一環釧也有稅而田產房屋更無論焉於商則旣稅之於貨物又稅之於市廛又稅之於契票而舟車之過關津者無論焉關稅有值百取四十取六十者甚有值百取百取二百者徵斂若此民必不堪命矣而民不甚以爲病者何也以其取之於民而仍用之於民古者中國制用之經每量出以爲入其入焉者無不旋出焉者也其出焉者無不旋入焉者也余觀諸國出以水陸兵費爲最巨實皆有養本國之民他如養老濟貧之費貧民入學入學堂之費歲支不下一二千萬兩水陸兵丁贍老傷之費文武官致仕半俸之費歲支亦不下一二千萬兩用意可謂至厚其或造一炮臺也制一鐵甲船也動費千百萬金而金工木工石工開礦之工鎔煉之工無不獲利矣築一鐵路也通一電也動費千百萬金而巧者朴者貧者富者學通格致者無不仰食矣至如造一橋梁辟一園林而日收眾人之費無不有所取償焉起一師旅興一水利而責敵以酬兵費勸民以增田賦無不有所取償焉且彼取諸貧民者較富民爲輕所以養護貧民者則甚備平時謀國精神專在藏富於商其愛之也若子其汲之也若水其綢繆商政所以體而扶植之者無不至宜其厚輸而無怨也大抵天地生財欲其川流不息苟有壅之而勿流者造物惡之如隋文帝之積粟於倉明神宗之積金於庫將有從而思攘之者矣若西洋諸國之爲民財理𨿽有重斂之實而無厲民之者無他以其能聚亦能散也

俄國出入度支總數考

鄭觀應

或謂君主之國無度支出入數目頒示國中俄君主之國也昔時於國用不甚講求預算之事卽算亦不印給淸單頒示國中自一千八百六十六年以來每年正月十三預行通盤籌算量入爲出旣有成數刊印成書頒示天下亦有非先期計核者俟年年用用畢將當年已用各詳細算成後亦刷印成書頒示天下然須歷二年之久方能成書查俄國出入兩按一年所收諸項如地丁賦稅錢局郵局電報房屋等各雜共羅卜五萬萬萬七千十三萬八千三百餘至所出各如文武官員祿俸水陸兵馬船炮錢以及制造槍炮艦修建廨捨炮臺與各雜項共計五萬萬五千六百十萬五千四百餘所入僅敷所出然已經理財之官設法各處搜括始得如是二年前有事於土耳機一年所入祗羅卜五萬萬而所出羅卜至六萬萬之多庫藏短絀度支匱乏當軸者爲之棘手國家原負民債積累已多近年又借貸外國銀錢公私交困其債積至羅卜十九萬萬六千七百萬故於俄歷一千八百七十六年攺用紙鈔先出羅卜七萬萬九千七百三十二萬張次年又出羅卜二萬萬八千萬張前二十數年俄主克色林第二曾出羅卜紙幣二萬萬張至與法國鏖兵時鈔值頓落至銀卜一枚可易紙羅卜四張有奇戰爭旣息值𨿽稍長仍以三紙羅卜易一銀羅卜國家知其無益設法抽回乃設銀肆銀紙二種互相兌換紙羅卜二張或紙羅卜一張有半易一銀羅卜令民間所藏紙鈔仍有六萬萬之多遂因之而取利焉夫國家紙鈔之設原所以便商民可藏行篋攜至遠方必有以取信於民歷久行之乃可以無獘苟出之間偶有輕重多寡之殊俾舞獘營私者上下其手事遂不可爲矣按泰西各國每歲出入度支皆有一定不得有逾限明年出若干戶部卽於今歲預爲之備計明年應得入若干以有餘補不足斟酌損益以調劑其間量入爲出必以出入之數﹝爲﹞﹝維﹞均若有軍國大事則聚集上下議院紳士另行籌餉不在歲用之例有友自俄法反國據述俄君有土地一百萬英方裏另有金礦在西比裏亞等處每年共收巨約得英金錢二百四十五萬鎊其中抽提英金錢四十五萬鎊分助各書院學校善局戲園各經費俄王每歲約用金錢一百六十八萬鎊過此則爲糜費統計國用恆出浮於入若歲入有餘則以償國債之存本而輕其息有事時或更增貸論者以爲國債之舉不至於公私坐因而上下交相益旣可損有餘以補上之不足王令朝頒軍需夕至閭閻之富無殊國帑之充足民卽以足國其便一也每歲所徵之稅卽以所盈爲每歲所償之息而仍復歸輸不匱易所謂損上益下其道大光未可以爲厲國也如是則利不出一方而財不資乎異地就其成例觀之亦可謂法之至善者矣惟俄國立法𨿽嚴而紙鈔尙有流獘理財者宜知之我國亟宜將各國每年出入度支之數譯出庶知盈絀情形非但以廣見聞知己知彼或隨時酌量仿辦於大局不無裨益也

歐亞气運轉機論

張壽波

歐亞之局關系於地球盛衰者歷百年以來凡三大變昔葡日興航海之利繞非洲沿好望角東通印度洋此初變之機也自法通紅海之道開蘇彜士河取捷於亞丁灣由是而遠東之商務盛而波斯意大利之口岸衰息此一變也自英謀海上之權括五洲內衝衢要津名埠雄關凡可以屯水師保屬地控屬地接調煤水者皆注意侵奪經營而轄治之此又一變也今俄據北陸之勝徙其部族辟其地利出其振興商務富彊庶兆之心力不惜巨帑重息籌辦西伯利亞鐵路以奪海運之利弱英國之焰控制各國之舉動此又今日將變之大勢也中國百年以來亦三變自立約開通商之局稅課則自主失權交涉則抵制失權口岸租界則轄地治民均失權黃白之種雜處要挾之事日出此一變也越南緬甸琉球朝鮮中國之藩屬中國之屏蔽也自失保護之道委於彊敵而不甚受惜於是西南淪於英法東南縣於日本朝鮮處於東北𨿽爲各國牽掣而不能滅然感恩之門毀矣朝貢之期絕矣自主之號各國已承認矣月尾絕影諸島俄已取爲東出之路矣駸乎將括八道於囊中矣唇齒之缺寒已甚臥榻之鼾聲四起此又一變也今者遼東一役聞中國以黑龍江吉林奉天等處許俄以築路之利益又以大連灣膠州口等處許俄以舶船之利益夫俄積﹝數﹞數十年之志力西謀柏士桴羅海峽或譯作莫士勃兒士卽地中海與黑海相連處而不可得乃一旦扼太平洋之門戶搏亞西亞之內地自今以後俄將淡西顧之志以圖東矣此又今日之一變也中夏之屢變日弱狄之屢變日彊君子觀之竊爲杞嘆然以四千三百萬方裏之土地二十二省之疆域生聚之眾四百兆礦產之富累萬兆不自振作斯孤立可懼若知所奮勵飭取國家積獘本源受病之處堅志篤念認眞整頓維持而通變之吾知二洲屢變之局至於今日不特不爲我中國慮其受益獨多之兆且將爲我中國喜焉試博辧而申所論

俄之築西伯利亞鐵路也或曰將以暴師亞洲也昔俄先世比得皇遺囑曰亞細亞全洲宜歸俄屬世世子孫其善繼朕志哉今相去比得不過百七十年俄之肆志鯨吞沿邊蠶食者東盡琿春烏蘇裏以至於海南盡哈薩克霍罕怕密爾以至新疆印度西盡機窪布魯特厄魯特厄魯特以至波斯特厥今又屢派員弁分探甘肅靑海蒙古西藏新疆伊天山南路一帶測繪我地圖考察我物力移易我疆界窺俄之志將爲長驅遠騖運兵轉餉計者似也

然考俄之方略觀俄之布置探俄之心意核計俄所欲得亞洲之權力比較俄與各國環伺亞洲之威力知俄之能以權力勝者必不願以威力勝今日之威力俄𨿽足以震各國各國未嘗不互增威力以求勝之如增兵添餉聯合縱之約是俄不足以敵各國也中國弱𨿽不足當俄然各國挾其威力互相角立互相顧忌而不敢動俄未必敢蔑視各國之威力以敗其權力將來希冀之地步也則俄未敢先各國而施威於亞洲者勢也此文於地球全局情形及籌劃中國自彊之法無不了如指掌因特印行以公同好惟篇中言俄築路及泊船等節系誤采西報訛言並爲訂正於此

然則俄所最畱意者其以弱天下爲首務乎威力何在在富彊富彊何在在商務海上之商務英之老謀勝算扼其權者六十年矣俄之形勢海道不足與英敵然大陸橫二萬里幅員毗連二大洲固俄所獨得而天下莫能與爭者也得此地勢而不用則俄國之彊之基不立而天下之威力終不能以爭勝英之所以雄長海內者商務爲之也不奪英之商務斷不能弱英之威力英之威力不弱是終不能申俄之權力以爭勝於天下也故西伯利亞之鐵路爲奪英之商務計者本志也

商務何以奪曰以捷奪之以廉奪之以安穩之考輪船航海日期日本至倫惇取道新加坡繞蘇彜士河須三十八日若附西伯利亞鐵路橫過美洲經大西洋須二十八日若附西伯利亞鐵路由旅順口至俄舊京墨斯科計程不過十三日則鐵路速而海運失其捷矣公司船價自中國至法國馬塞海口海道至此以後當附火車上等艙須洋九十五鎊二等艙須洋七十一鎊三等四等艙須洋四十鎊二十八鎊若火車由旅順口經西伯利亞至倫惇頭等車價不過二十一鎊則車價賤而船價失其廉矣地球各處來往船隻每年擱淺失愼碰壞沈沒遭風報失事者時有所聞火車意外之變𨿽間亦有之然傾碰之險較易保衛辦理之法較有把握則安穩又輪船所不如也捷且廉而又安穩之之道其爲大礙於海上商務者何如也

今日地球商務之盛凡在我中國海面及內地者百分之中英居八十分西伯利亞之鐵路成不特英所居八十分之商務將由此衰敗卽各國之商務亦將由此而更加減色是故各國知俄之用意皆起而向我中國爭取利益以求補救龍州之鐵路將以救越南商務也思茅廳之商埠將以救緬甸商務也沙市重慶蘇州杭州之新口岸將以救日本商務也今聞法國據甲申和約又欲包攬中國幹路是更欲奪中國運載之利而總握中國商務之權也各國深明亞洲變局甚有關於地球商務之衰旺與國勢彊弱之本基故亟亟謀此不遺餘力特夷然未之知者中國耳

我中國處此危局而夷然未之知故夫各國之爭起攘奪凡我一切本有之利益皆得漸次朘削其有求之不得得矣而未盡如其志者且將設偵探布黨勢聯聲勢市義俠甚或肆奪逞怵赫必待濟其貪志飽其欲壑而後已中國步步退讓節節失算以爲極酬報之義盡友邦之誼彼族或將感我親我助我以保我太平之局不知我之權漸替﹝我之權漸替﹞我之利益漸盡則我之命脈漸絕斯時他族起而捽掎扼掣如英之於印度如義之於羅馬𨿽欲救藥不可得已是故我國之獘莫有甚於今日我國之險亦莫有急於今日

然則我國受益之處何在乎曰危險之所伏卽利益之所在也我國今日勢憊矣然未失也權弱矣然未替也利益分矣然未盡也使自今日取國中本有之利益蘊於地者采取而鎔煉之滯於路者接連而貫通之失於土宜者詳究而栽培之絀於人力者補助而興起之其或助於向章格於成例者革除而斟酌之新我百度展我智力勵我臣庶整我綱紀則西伯利亞之鐵路將以助我轉運通我商務益我富彊而復我威力在此舉也

或辯曰中國之窮蹙極矣東三省之形勢殆矣亞細亞之大事去矣俄之軍艦紛調於太平洋矣俄之兵力厚集於海參崴矣𨿽欲奮發柰彊敵之交逼何釋之曰俄調軍艦厚兵力非黷武計也各國之威力未弱也西伯利亞之路未竣也與東方抵牾之未顯也然則何爲乎曰將以營布中國所許之密約也今日之密約招各國疑忌俄之所自知也不先發以震懾各國羣或起而撓之又俄之所深慮也孫武子曰無恃其不來恃吾有以待之無恃其不攻恃吾有所不可攻俄之智師此耳

或又難曰俄忌刻之國也中國彊於俄爲大不利不利於俄俄必抑之勃爾加廛亞之事龜鑑也勃爾加釐亞國在俄土之間一千八百八十九年勃君哈吞腦欲貸款六百萬以修武備興鐵路俄政府阻之尋廢其君曰中國非勃比也勃小國與俄有約準干預其內政中國與俄無政權且盡吾地力興吾工藝流通吾商貨於俄駁載之利稅﹝課工之百﹞﹝可好之無﹞未嘗無補益焉獨是維新以後我國勃然興起漸次收回權利俄人吞並之志無所得未嘗不隱生嫉忌或者溢譽以惰我虛尊以驕我乘隙以抵我攖取要津以制我是則俄之伎倆也已

由此觀之外權削弱不足惜藩服撤不足慮彊鄰營伺不足栗惟此驕惰之病不藥抑制之謀不覺斯大可懼夫錮聰蔽明上下諱飾事事敷衍動曰循例此惰气也枵然自大朝野隔絕庶政弛敗以爲過人此驕志也故𨿽有土地疆域生聚礦產一任彊敵之愚我弄我抵我而晏然粉飾懵然酣嬉猶曰公法可信公法無滅人國之例惟今之時﹝勢﹞﹝事﹞兩彊相遇乃有公法一彊一弱則公法不足恃矣西人不以平等之國視中國今不得入萬國公法會者波斯突厥與中國已和約可信弭兵會有請局外人剖斷之例英美各國多有行之然中日立約我國欲增入此日廷阻之是亦能以勢力交者乃有濟耳嗚乎此波蘭之所以滅也此回部之所以盡也此斯拉夫族所以得蔓延於歐亞也世之君子其思之否乎

論印度興衰並英人治理之始

陳耀卿

印度又名溫都斯坦系亞細亞洲南境之半島有恆河一道與印度中國分隔自北緯七度二十七分至四十一度四十分京師西經二十四度六分至四十九度六分其地爲三角形銳角在南底綫在北其西海邊浸於印度洋中其東海邊爲孟加拉國海灣北以雪山爲界卽希瑪納雅山也自北至南長五千二百餘里自東至西其最寬處四千三百餘里其居民二百兆有奇其地可分爲四截一爲北印度一爲南印度其中之人大半系昔時蒙古人所居一爲北徳千一爲南徳千是爲南界盡頭處直至哥麼林角而錫蘭一島亦屬於南徳千之內此半島之西南海邊俗稱名馬拉巴東南海邊俗稱科羅滿秩耳江河之最大者一爲恆河二爲信河此二河爲其旁之支河匯合而成又有勃拉馬布特拉河其大幾與恆河相埒天時之寒暑與地形之髙下而有分別但一離髙山無處不熱終年惟有二種气候漧燥與雨水雨水之勢如瀑布布江中之水泛濫淹溢風之狂猛能拔老樹天气大率淸淑惟常有疫病最害人者莫如霍亂吐瀉地土之膏沃出產之蕃富非他處所可及礦產五金之類甚多金鋼鉆之美麗甲於天下凶惡之獸及有毒之虫亦聚於此間居民種類甚雜除印度人爲土著外又有巫來由人蒙古人中華人該白爾人阿喇伯人土爾其人而近百年以內又增歐洲人其中以英人爲最多各種人每各奉其教不相問聞言語之分別有二十種都城名加爾各搭居民四十五萬人其中英人僅有四千如連城外民數總計之有八十三萬人此城系一極佳之海口土地低窪系淤泥所積大炮臺一座名福爾脫威廉耶穌教士駐此城統轄印度教務獄訟有平反衙門又有英人喬口五斯所創亞洲博學會以刊布博議著名官私學塾亦皆有之﹝孟加﹞﹝子和﹞拉省之總督駐此城內其衙門頗壯觀瞻並有無數髙堂大故俗稱之曰宮殿城貿易極大制造蕃服此印度都城之情形也印度初有之史記全系臆造印人鋪張其來歷言過其實細推其第一朝約在中華伏羲以前首創律例者名瑪奴其婆羅門教之始源亦古其佛教之始在周定王時當阿力山特王時希臘人始知印度之名自彼時起卽有多人往印度遊歷阿力山特王收服本若部一分之地命彼羅司管理之後又有人名賽亂古司進攻印度直至恆河立通商之事隋文帝時有教士遊歷印度帶蠶種回國唐中宗時有回教王之提督名瓜載倍收服信地河兩岸之地唐徳宗時回教人得印度之地於是西人更知印度之情形矣當時印度內有無數土酋分踞其地其中最彊者系雷嗄爾之土酋彼等爲自主之國歷百餘年古裏特朝統轄印度以回教攝政嗣古裏特朝以其位讓於阿富汗人西裏裴斯此家初爲蒙古王之附庸後又作帖木兒之附庸此朝至明永樂十一年滅絕印度一國竟爲帖木兒子孫所得有名勃勃者擊敗阿富汗人立一蒙古之國幾全踞印度而有之但其國政暴虐國王懦弱各省督撫有大權又有僭號稱王者與之爲敵所以其國漸衰我朝乾隆四年波斯人內弟爾屠戮得列部遂令蒙古一朝敗衰至不可救當明末至國初時有葡萄牙人及荷蘭人考察印度海濱而未嘗至其內地嘉慶初年法國總督蒲爾同餒及其弟潑累乘蒙古人之衰敗而分裂欲爲法國開拓疆土但法政府令其辦事而不爲之保護於是有英人聽候印度公司調度而有克裏佛與浮倫罕司丁兩人掌執兵權取法王路易第十五所棄之地之事英人始在孟加拉國作爲立足之地收烏徳之土酋作爲附庸後設計取緊要之各城與法人戰﹝伐﹞賣索爾之王而克之至嘉慶二十二年英人幾統轄全印度或作爲英國徑治之省或作爲英國之附庸咸豐六年印度總督陶爾西肆其詐謀吞並烏徳國加以他項欺壓令人憤怒之事至七年五月遂有印度土兵之變激成大亂占踞徳列羅克拿二城爲叛黨之根本重地八年英人裁撤印度公司而以治理之權歸於英君主攻戰二年英人尊其君主曰五印度開拓疆土其管轄之權格外堅固得未曾有光緒三年春英人尊其君主曰五印度大後帝當是時英人在印度中國已得極大之利益卽恆河沙上流今之緬甸等處是也嗚乎觀此可知英人之志矣其初通商其繼經營其終蠶食而並吞之以致數千年之古國卒爲英人所有此前車之鑑也可不懼哉

俄人國勢酷類彊秦論

瑤林館主

天道善變者也地道不變者也人道應變者也乃有地隔數萬里時閱數千年人分數十種而運會所值形勢所成一東一西若合符節者何也豈天道亦窮於變乎始而終終而復始者天運也盛而衰衰而復盛者地運也合而分分而復合者國運也然則天也地也人也亦運而已矣中國之與歐洲各國交涉也自俄羅斯始而先有南懷仁利瑪竇等挾儀器東來以天算見重中國道光之季五口通商各國出利炮堅船以兵威相脇當日之智士卽知泰西各國不足爲患爲害中國者獨俄羅斯至以俄比戰國之秦中外明哲無異辭者通商六十年與中國爲難者英法日本而已徳美俄奧無聞焉幾疑昔日之言不矣然英法爲難者因越緬壤土毘連也日本則同洲鄰敵之國也徳美奧義無相連之屬地自商務教案外他無所爭惟俄人接壤比鄰自黑龍江以迄西藏長至三萬餘里而惇盤玉帛從未以細故失利豈俄人之情惇信義篤邦交果異於歐洲諸國哉黑海之戰英法諸國助土攻俄後乃限禁俄船不許出君土丁海峽銳气旣挫蓄養需時西顧方勞東封遂緩猶之五國擯秦之舉秦兵不敢出函谷關者十五﹝年﹞﹝千﹞也此其類秦者一也西向不得志始決計攺道而東然中亞細亞諸部落皆土耳其之屬國勁悍好鬥騎隊尢所擅長後顧增憂豈遑遠略土倚英援不能滅土惟有漸剪其羽翼以自固其藩籬得寸則俄之寸也得尺則俄之尺也得其地不足以富得其人則足以彊此俄所以西扼波斯南侵阿富汗東抵中國新疆盡收敖睪基發諸回部以掃除東道猶之秦人閉關謝謝客遂霸西戎且取蜀以爲外府也此其類秦者二也秦並六國之時大勢旣成滅國五十惟利是視無理可言故各國斥以虎狼詈以無道而當其始固卑禮厚幣甘言以事人者也以東帝奉齊以兄弟約楚交歡趙魏結好韓燕俄人歐亞連交措詞各極其微妙使歐洲各國之君相陰入玄中此其類秦者三也秦地北鄰胡貉西界戎南連庸蜀皆有沙漠山谷之阻東面以爭中原如虎負嵎莫敢攖其鋒者俄地背負北海雄據兩洲南向以臨天下攻人則易人之攻之也則難此其類秦者四也秦自孝公以繼體之君皆陰狠沈鷙祖孫父子一徳一心休兵息民坐致彊大不與山東諸國爭王爭霸以自竭其力自獘其財俄自大彼得至今家法相傳堅忍如一兼弱攻昧取亂侮亡見利則趨見害則避外如遲緩內實堅完此其類秦者五也秦民好武小戎駟鐵女子知兵怯於私鬥而勇於公戰俄人地處極北本古時用武之區舉國皆兵盡人樂戰此其類秦者六也戰國時天下諸侯奢靡相尙子女玉帛士气久衰惟秦僻處西陲舉國惟知耕戰俄人無多商務國饒米麥販運歐洲有事之時不必仰求於外此其類秦者七也秦自商君著令表彰信義法制嚴明俄王彼得遊歷歐洲仿而行新法齊整畫一無復拘攣𨿽國人意气飛揚亦有私黨而奉公守法上下無二心此其類秦者八也韓最近秦爲各國之屏蔽韓不滅不能窺中原韓旣滅卽各國俱非秦敵矣今亞洲之髙麗歐洲之土耳其卽東西兩韓也此其類秦者九也秦所畏者各國之合從耳使各國不相猜忌合力保韓秦人𨿽彊安能越境而攻他國乃各國棄韓不保轉以獻媚於秦自因小嫌互相攻擊致韓地盡爲秦割六國先後滅亡夫英法助土保大局也今日本貪目前之利不知聯中以保髙已縱令俄人虎兕出柙矣法人結俄以仇英徳猶秦欲滅魏先與趙和秦將破燕先止齊援而齊趙信之唇亡齒寒行將自及矣此其類秦者十也夫俄之與秦遙遙曠世而君臣上下定謀設策其相類至於如此豈戰國一書亦如雞林賈人流傳海外哉非也地勢使然而人事不得不然卽天運亦若有不期然而然者而幸也禍機𨿽萌禍端尙伏泰西各國君相不乏雄才大略之人使均如當日助土拒俄同心禦侮則東海西海自當永保太平耳無如法蹶普興全局一變奧義聯合尙可支持然大勢已將岌岌矣自中敗於日髙麗附俄英人袖手旁觀甘讓俄人已先著大東洋情勢危險異常遂與當日六國棄韓如出一轍夫前事之不忘後事之師也前車之已覆後車之鑑也歐洲各國前無所師其不知鑑焉宜矣獨怪中國通人智士知哀六國而不知情事之相同知畏彊秦而轉引虎狼以自衛甚矣哉其愚不可及也彼日本者亦當日同文之國也國策一書豈其﹝未﹞﹝本﹞見而甘爲戎首招彼彊鄰衽席未安屏藩已失正恐他日禍機所發患气所乘與中國祗有後先並無彼此沈迷不返覆轍相尋今與古如一邱之貉耳嗚呼豈非天哉

外洋國勢卮言俄之侵鄰國也有進無退而發於不覺其在太平洋求出路也非以其所產之貨阻滯不銷而因在海參崴覓門徑乎此殆有深意存焉中國若波斯若土耳其以俄國爲莫逆求其保護而京都政事日壞使俄之密探項密探各國皆有惟俄最重其事專探本國亂黨舉動及外國政事政府派員辦理所需之謂之密探行於土國者亦得行之於中國也其禍可勝言哉昔者文化盛行商務最旺之處首推地中海之國旋易而至大西洋今將至太平洋歟奧大利亞鈕西蘭日漸興旺北花旗西邊濱海各處自接通全洲之鐵路後利源大開日本之崛起於東方中國及東印度又有此奇異之變故皆使太平洋頓加緊要也抑知西北利亞之鐵路及中﹝國﹞米利加之運河告成後而太平洋長進之勢尢有速焉者也噫俄之勇往無前受其害者果何人哉曰英之百姓也然則將柰何曰惟有另擬治東方之新法而與俄京所定者無異耳中國我已棄之如敝屣可與同舟者要惟日本乎於是有以日本爲我友邦者甚至有以之爲我同盟者而友誼盟約固何在其可以昭我友邦者或以其退還戰勝應得之利權指還遼東事我未干預相逼其求治外法權之利益指管轄外人事我則首先允從因此厚英而薄俄未可知也𨿽然我亦有何功於日本哉其國事喫緊之時國體攸關我則束手旁觀而懦弱之勢畢現豈不足以使日人視我之友誼爲不足貴也耶旣往不咎若我必與之同盟則有難共當𨿽出師助戰不辭也以水戰而言日本不數年內將有之水師知之我駐在中國海面之兵輪掃太平洋猶乎反掌也以陸戰而言則日本又可以調五十萬之兵我若欲借此精兵之力以助我則我應痛攺前非斷不可載蹈前之覆轍矣總之無論盟與不盟我必先有成竹在胸若何𨿽兵爭不允從若何𨿽允準不後悔俄惟有主意所以能不折一矢不傷一兵而獲全勝也我故曰凡有阻我爲所欲爲者必先以言辯繼之以力爭不然則主持中國及印度者皆開門而揖俄皇矣論太平洋大勢

徳國某新報素稱精通該國政府事情頃者登報曰徳國政府有司盛倡議簡派視察員於中國徳國欲與俄法鼎立雄視東洋其於貿易久苦無策矣於是遂謂自政策上與貿易上起見苟欲成根本必應獲一新屬地也先是李中堂抵徳京伯林道路喧傳謂徳借中國某地爲貯煤所久之此說寂無聞今方有說雲中國東海岸必不可不得一屬地也苟如此而施以徳政日後中國商務隆盛徳民亦必享其利益若委諸民人私自經營則安能期其萬一哉意徳國政府勇往直前故其欲得一新屬地之意已牢不可破矣要之如此手段英法俄諸國所嘗施焉徳國欲成其志亦必當效諸國之例也徳國懷雄志東亞

據爹爾古倫古報雲英國富彊雄十大地握自主之權操合從之柄環球諸國莫與京也昔革雷得島以殺戮基督教徒俄恐英議其後遂以兵力保護亞美尼亞人矣是殆英俄合從於東亞之實事也果爾則歐洲情形自錫當一戰大局變遷矣昔本館論英俄同盟實久安長治之策竊冀博識達觀如沙爾士勃雷侯者必能芻蕘下采矣今則計果出此豈沙侯亦謂合從之策爲可行乎不然何以棄土國而不顧背輿論而弗卹也當俄國占土京之時英甘袖手啞忍而恣俄人之欲以沙侯之明察豈不知之𨿽俄政府佯謂無占領土京之意然窺其豕食鄰國未嘗一日忘也英人持論謂當縱俄國窺占麥士弗郎士海峽以塡其欲壑必使彼有認踞尼羅河畔之實而後已是英國人民不欲保存土京以拒俄之侵略矣然與士耳其之大悉委諸俄人掌中卽愚者亦知其計之拙矧沙侯之才略豈有不洞悉哉第捨小節而論大端侯爲英俄爲合從計誠足嘉矣夫兩國同盟關中國及印度者原非淺鮮苟英俄聯約合謀中國俄必通西伯利亞鐵路踞不凍港於太平洋其於我英何願不償何求不得自今以往亡羊補牢仍屬未晚將見始則英俄合縱繼則英俄法聯盟矣昔英意連衡孛奧輯睦遺軌未墜其或有躡者乎然爲英計者烏可與俄齟齬而緩其和局哉士必的持兒報所論如此英俄合從策

日本而不取回遼東也日本猶是在喪服中之日本也俄國而存南下之志也日本猶是暫時休戰之日本也在喪服中之日本當國民同心臥薪嘗膽以大養實力耳在休戰中之日本當上下一致盛足軍備以應數年後將發之事端耳有此責任有此志願豈容區區爲蝸角鬥哉爲今之計當破除黨人之私一致同心以講在喪服中日本宜處之道定在休戰中日本宜畫之策是爲要耳決非可以粉飾太平從容坐鎭之時也時勢如此則執政者宜度其時勢而善應之今日之大患政府凝滯萎縮無任大事之志然則今日欲保全國本宜更易識時務之政府而彊固有實力者也欲易彊固之政府則必以國民爲基礎以國民爲基礎者議院有權之謂也欲立有實力之政府則在舉實才實力之人以任政而欲得此等﹝人﹞必非限年限資格可以成事也在服服中之日本

近日忽得飛電云俄國總理大臣兼外務大臣兒那巴拿弗公逝世吾人爲俄悲悲其失一良相又爲日本憾憾其於絕東彊國失一勁敵也夫兒那巴拿公何人也曰弱冠爲無依之人暫置身於人事之外再出爲外交官歷駐倫惇維也納等處無赫赫之功日月催人殆將與艸木同朽矣豈期一朝襲斯以爾之後升首相之位又兼外務也至是公乃大展其外交之政略以現出古勞遮爾弗以來未有之盛業計公自入政府以後摧日本全國之興會破耳馬尼亞人之奢望使俄國得握實權於土耳其及中國之上者實此人也不肯爲歐洲和局所宥而寧爲宇內龍戰之先兆公亦人傑哉士的唔都士嘗於俄帝加冕後論公之政有言曰此老今年七十有二精力𨿽健而頗有危身奉上之槪餘年無幾而壯猷如海不知死之將至也不幸而其言遂中世遂不復見此人惜哉俄國首相逝世

法國新聞紙云法國駐土耳其使臣剛邦君近謁土王謂土亂復起歐洲瞵視定以兵刃相加列邦有同心焉稍涉因循則懷湣蒙塵徽欽見虜矣嗟夫土國之危岌岌若此不識與土同病者尙醉醒否也土如累卵

歐洲諸大國日以開疆拓土爲事史丹來近考各國在阿非利加洲所得方裏著爲淸冊此十年中法國並吞非洲適當赤道之地共得三十萬英方裏歐人三百散居於此徳國得四十萬方英里意大利得五十四萬七千方英里葡萄牙得七十一萬方英里但介乎各國屬地之間法國又在非洲之北薩哈拉曁非洲之西割據一百六十萬方英里徳國在非洲之西南與濱大西洋之開美龍山占踞五十四萬方英里英來最後而所得最多然自柏林會盟數年來各守爾宇暫泯紛爭徳法意三國之虎視非洲者至是亦稍爲之斂盟約中有云凡巡狩非洲海濱已有五十年者並在該洲東土有遊歷之員傳教之士者始得干涉﹝他國﹞﹝地方﹞侵占非洲之事據此英人所以奪非洲之東而名其北湖曰維克刀利亞英女主名名其南湖曰尼亞薩譯言探獲之鷹雛一千八百八十六年至一千八百九十年英人始艷羨非洲創立南阿非利加公司公司皆民人醵資所爲英人之得印度也以此阿非利加湖公司與東阿非利加公司一千八百八十六年皇家尼河名在非洲之西公司奏準在非洲辟土一千年八百八十九年西十月南阿非利加公司亦蒙恩準七十五萬方英里歸其掌握一千八百九十一年中阿非利加公司兼並阿非利湖公司共得五十萬方英里而東阿非利加公司據有七十萬方英里英人共占一百九十五萬方英里非洲瓜分

英國前總理大臣羅伯去秋於且的馬拉演說曰英國於十二年間增擴版圖二百六十萬方英里歐洲各國聞而驚之聳動一時耳目矣拓殖務大臣寢把令民上年十一月於馬綿任有所演說略曰英國邇來擴大版圖其勢甚速列國疾視之僉謂其形殆似篡奪者矣然反觀列國所爲亦岌岌侵略殆有甚﹝焉﹞﹝鳥﹞若英國逡巡猶豫無所決斷則非洲大半忽爲人所占有也明甚然我貿易之途必爲杜絕矣抑英國增新版圖力移歐洲文化以促其興盛地球貿易最爲利便苟英國旗章所標插之處不問何國人民任其往住與英人同其便宜以從貿易通商之業是英國殖民政策所獨有之本色矣如他列國皆設各種章程獨保護己國貿易以占取利益爲我英國者豈得不先占版圖哉一旦得有版圖則爲該地之利益以興其便是英國所獨耳徳法諸國每增新版圖必加多民稅之額數而爲人民者無所利益於其間是以徳國殖民地𨿽廣袤一百萬英里其國民移住者不過七百餘人何其數之寡也然其移住於英國殖民地者實繁有徒我英國殖民地自一占有後不出數年施行自治制度招致樂業者甚眾又善於節減本國人口增多移徙新地以開繁盛是我英殖民政策之所在也英國版圖擴大

俄羅斯立國跨歐亞之間國俗不齊未盡被歐洲風化又不全染亞洲習气巧取人長以補己短其居好地位固無論矣然利害並存其所短亦在此也西歐諷刺家評俄國曰俄不得作一國家祇是然一大陸耳其言𨿽奇然亦頗似矣俄國之地別爲大俄小俄西俄南俄馬羅支古州芬蘭卡省亞士多亞梗等數州尙有西伯利亞荒漠而其人則有士那卜人韃靼人蒙古人土耳其人芬蘭人波蘭人徳人猶太人髙加索亞兒米尼亞夫多休兒士等而地理風土物產亦多異種了羅嘗論俄云似歐亞混生的半老半少之人俄國已據有廣地而交通轉﹝輸﹞﹝輪﹞之運未開其先皇彼得以來所以爲國是在欲以君士坦丁爲關門以出入地中海然往昔歐洲列國會議於伯林作封鎖達爾路士海峽之盟於是俄人素蓄之志已被蹂躪其一半矣於是起意築鐵路於西伯利亞將以烏港爲東門迨中日之役俄人益思該鐵路之宜急設極力任之將近竣工其致意東方者密矣俄國形勢

歐洲盛名之政治家某君寄書於徳國新報論法俄同盟之前程曰此同盟也二國本異其宗教異其政體而訂約者矣法所以能從俄命者矣復仇於徳一旦俄若援法得遂其宿志則法必棄盟而去俄固知之豈故爲貸助一臂於法以遂其志哉現今俄國之地位足以牽制二國之利害俄利用此智希冀不使人如志而有益於其間也論俄法同盟

昔俄皇巡遊在法京巴黎之日法國總統婆裏兒氏備席饗宴筵上演說俄皇答之辭中有不可少同盟之語謂俄法交情不止尋常一樣結納兩國有最不可少之盟約存焉徳皇聞之心甚憤恚徳國新報云若俾斯麥公復登相位則不使霸權移於巴黎也必矣徳皇憤俄法同盟

法國駐中公使作東海之遊其武官巡歷滿洲其書記官討尋蒙古南部以俄公使去北京次日束裝就道經歷張家口多倫諾爾熱河等處夫張家口俄國租界所在之地而爲蒙古一市場也多倫諾爾爲喇嘛廟地乃蒙古畜牲之市場也熱河當東南山之衝爲中國皇帝之獵場也此地山頗夥不勝枚舉其最著者曰承徳府之徧山窒溝等皆爲銀平泉洲之錫蠟銀銀子園之銅丰寧縣半圈子溝之銀及鉛喀拉沁王旗士檀子羅園溝之銀同中旗之金建縣之金廠溝灤平縣之寬溝丰縣之大營子等金翁牛特王旗之紅花溝水泉子溝拐棒溝等之金建昌縣之各裏各寧建之雙山子朝陽縣之五家子等之金皆其大者也華人未知開掘以供國家之用而棄在荒野然則法國書記官之往蒙古豈與尋常遊歷等哉法國書記官窺探蒙古

近閱倫惇泰晤士報雲海軍大佐美韓方作故且兒聳列傳論英國海軍之彊有二大原由曰英國水兵在海上服其職事閱歷甚久故熟練技術善習職務一朝有急優於任事以一當百綽有餘裕矣如法國之制水兵服役於海上爲日頗少稍通其技則年期亦滿便已解職故無熟嫻技術之時也此法國海軍所以不如英國而英海軍之所以彊在是矣又其艦長亦多年壯法則有齡至耳順者故多老气且英國士官年壯气銳故其供職亦活潑敏捷善致意於開新智識期學問與世運並進故年齒已達四十而猶未作艦長則恐終年不能爲將官是以妙年士夫汲汲勉學孜孜研藝以期不落人後是英國海軍彊勢之所由來也英國海軍

俄國在太平洋之舉動也殫精竭慮有心人能無憂哉英日其將與之爭衡耶抑將聽其自然乎俄國運船一禮拜內所載往海參崴之兵道經新加坡者以四千計其駐防東西伯利亞各營兵數向以十萬名度之昔無此數今不遠矣惟其所以加增之故必有所注意者在非求並吞卽事恫嚇以逞其心之所欲耳其駐東方之水師已極雄壯而復有加添之說玆請列其兵船卽駐東方之兵船之堅利者於左

一頭等鐵甲尼苦辣喫水八千四百四十噸甲厚十四寸架五十二噸之炮二尊十九噸者四尊六寸徑者八尊又快炮十二尊機器炮八尊二著名最巨之快船盧立格喫水一萬九百噸架八寸徑之快炮四尊六寸者十六尊四寸七分者六尊又較小之快炮十八尊護衛之帶甲厚十寸每點鐘能行十八海里水師英官之論其戰力也言人人殊或以英之快船名華蘭夫登者盡足抵之或以非船之堅利如申秋令駐東方英提督坐船者不足以勝之其相殊也若此三愛特密爾那基毛甫喫水七千七百八十二噸造於一千八百八十五年甲厚十寸炮頗重大八寸徑者八尊六寸徑者十尊余炮較小四巴米阿得阿屬乏造於一千八百八十五年喫水六千噸與英之恩配歐司船相若惟船身較小耳其軍火之最利者爲八寸徑炮二尊六寸者十三尊此外尙有鐵甲及快船數艘又三等兵船九艘魚雷船及捉魚雷艘數艘今據太晤士報所登路透電稱俄國今秋將派鐵甲一艘頭二等快船六艘魚雷快船二艘三等兵船六船又魚雷船七艘歸提督阿雷格袖甫統帶駐太平洋等語是俄尙須添船也有謂俄國將派之水師或換防現駐太平洋之兵船以俄國在東邊修理大鐵甲素稱不便此一說也有謂該電若作添派頭等快船二艘二等一艘解加現駐之水師則阿﹝雷﹞﹝電﹞格袖甫所統兵船亦合電報所載之數此一說也有謂另派之水師必盡添防此又一說也若計一說是恐非是因兵船換防向無全換之理則將來之水師必比今尢彊若第二說是該電之意亦可作此解則俄亦將厚其兵力太平洋不久必戒嚴也若第三說是則俄國將大舉動矣俄國兵船果添如此之多則日本水師卽八島富士二艦亦算在內不足拒禦卽英國現駐東方之水師亦難抵敵然則英國非速添兵船太平洋將歸俄國矣香港印度將震動矣所有在中國海面之商務將亦因此而停止矣幸俄國所增兵力過厚英國海部當不致忽略之其設法添船相抵必無遲延意中事也太平洋將來或爲日本所管轄目前英決意主持之明年開春後將見太平洋水師雲集其兵船之多除地中海外無其匹也俄國添兵論

東部亞弗利加洲善齊拔國僭王開立爲英國海兵所攻擊戰敗投身於徳國領事館英領事請交人而徳領事不允匿藏於軍艦英人聞之憤懣焦灼謂曩者都能士罷兒之役侮辱我英今又有此事其情狀豈堪言哉斯伯克突兒報論云我所以被侮辱者由善齊拔國所屬之地不甚分明也則宜於此際斷爲我屬地以杜絕徳人窺伺之念矣虞羅伯報亦云徳報詈罵我國不可殫述是何居心我決不容其罪若彼國咎我此言則惟有與決裂寓﹝開戰﹞﹝聞開﹞之意云觀英報所論正摹寫英人志气英之政府將懲徳之無禮其意可知矣英人憤徳

某國駐徳京伯林領事豫言俄國籠絡政策不可永續曰俄皇遊歷歐洲𨿽所至何國未嘗明言俄法專約然其到法京巴黎交情濃厚兩國交歡事最昭昭也俄國政策欲操縱徳法維東洋和局而暗中收攬權勢以握歐洲之牛耳也然各國已窺破其禍心不肯屈節任其指使徳奧義三國同盟日密而尙欲與彊鄰聯合故俄之陰謀亦將漸破矣徳國新報云俄者虎狼之國欲聯絡他邦而自恣其利不可親近焉然英憤徳報嘗謗英太甚若徳不謝罪則恐英人不援三國同盟矣俄國陰謀將露

意國海軍闃寂無聞已多歷年所矣值今歲國家大會之期二流維拉將軍髙談雄辧口若懸河痛論意國海軍不振之原且云云欲振興海軍宜亟辦者厥有三事一曰朽敗輪艦除其船籍二曰大興公司民人相謀立公司者創造船所三曰髙等海軍宜設議會嚴定章程確乎不拔凡此均宜措辦者也今意國海軍不增餉費百度廢弛罔思擴張與無海軍等耳然羣雄競長時事多艱偃武櫜弓勢有不可則何如努力更張爭彊海﹝軍﹞﹝國﹞哉徳國新報所記如此意國振興海軍

卷七十四洋務六外洋商務

歐洲商務盈絀變通商務論

鄭觀應

商賈者專爲侔利之計者也苟利可圖不憚千里之跋涉終歲之勤勞所制之物除本國自用外皆思罔利以售人何處肯出善價則向何﹝處﹞﹝國﹞銷售甚至善價不得反多折閱以今比昔昔之價昂今之價賤昔之捐輕今之捐重夫以至賤之價當至重之捐而各國仍勇往直前不肯作退步想者勢處於自然有不如此而不得者也夫今之行商固眾矣今之貨物亦多矣理財者遠慮深謀寸心千里無論何物制成皆思駕他人之上但願他人無貨而我獨有之他人無利而我獨收之無如公法具存心力有限我欲商不得禁他人之不商我欲利不能使他人之失利然其設心處慮苛刻異常於是徳意志西班牙法蘭西比利時意大利各國皆欲略遠方之地以爲己屬屬地之權已爲政我欲如何可以隨意措置他人不能阻撓其間也俄羅斯雄跨亞歐洲地大物博常欲自逞其雄𨿽不專主於商務而振作有心目無餘子其國中捐項亦幾至增無可增者非獨爲理財之謀實欲使各國之物販至者無利可圖然後本國之人獨用本國之貨而銀錢不至外溢國本得以栽培也當一千八百六十年各國皆立通商公約無論何項貨物入口出口捐稅不得私相增減乃未幾而奧國寒盟矣又未幾而徳亦寒盟矣口血未幹前言遽食良因國中貨物日益增多銷運匪易遂竟違前約重徵入口之稅使他國貨物運至本國獲利難丰而出口之稅則輕而又輕以廣遠方交易此亦自便私圖各爲己見致各國聞風競效背棄誓言其加稅之始曾不慮他國之亦能加稅者小人之見往往然也其後徳國不準比國麻布入口意大利國土貨客貨出入口岸向無收稅之例論世者曠觀時局以爲器量獨宏嗣見美國糧食入境其價極廉較本國可減十分之二致耕種無利棄田不耕隴畝荒蕪流亡四散國家遂特禁食入口然散而之四方者數十萬人矣南亞美利加各國見意國禁入口之糧亦卽效法禁止於是境中五穀頓貴窮民無所得食其困在下而不在上殊非公平之政也美國旣見法國絲酒入口益多於是重徵口稅法廷怒知美國牲畜魚肉歲入法境者可值數百萬佛郎因亦以重稅報之在法商固不能沾美利而美商亦不能沾法利此相報之巧國家畸重畸輕之政適貽商人之累而無可如何也一千八百八十七年瑞典瑙威亦重徵米麥入口之稅項商人嘩然以爲我國重徵人稅則他國亦將重徵我國之稅朝廷安取重捐坐令在下商人爲之賠累此斷不可者兩國聞之遂罷其議一千八百八十一年法意兩國設立商約兩國口岸出入貨物如爲局內之物一律輕稅此約至八十八年爲止當在約期之內兢兢恪守固未嘗輕違定章洎約滿之時不能續訂各國亦料其必然於是又肆意增稅意酒入法十倍其捐意國亦增燒尸之稅按意大利國因人死埋葬將來地無可容且遺骼殘胔臭气四達生人感受易於得病故定爲火葬之法用化學之理將屍在架焚化能使全身骨肉變爲純白僅餘一掬旣省葬地又無感疾之人法良意美一舉兩得其化尸之法在滅倫地方者尢爲講求竟有恃此以爲恆業者法人見其所爲皆以爲是於是人死之後多有送至意國請付茶毘者此當日之俗意人見法人加稅亦加其焚尸之稅每屍一具運至意國須捐銀十五鎊其運屍灰回國又須捐銀三磅此所以報法國之重稅也捐稅各重彼此大爲折損商人遂私帶貨物入境銷售冀免捐稅相較之下法國貨物值價稍占便宜又徳國需用馬匹初皆取資於法法人忌故意爲難禁止牲畜入口其內河之稅向本苛重今欲本國之物易於銷售故將稅項一例除免豈知此禁一開外國貨之運入內地者亦不能收稅喧賓奪主久漸不支由是復捐內河貨物失之東隅收之桑楡然亡羊補牢已覺悔之無及矣安南一國向隸中國版圖自法人彊奪之後經營整頓與英人之治印度大不相同同英之於印也予民以自主之權無論何國貨物但須價值能廉卽可購辦法國則槪行嚴禁安南境中所銷售者惟法國之貨𨿽有他國之貨攙雜其間出入口捐倍加其數如中國土布入彼口岸每疋須捐十五佛郎較向日增加五十倍於是安南市面頓致蕭條百姓皆多怨色矣羅馬國所用之鞋皆從奧國運至羅馬欲令百姓自制故奧鞋運入境內每箱須捐六百佛郎奧商大驚乃將鞋運至荷蘭充爲荷蘭之貨再行裝至羅馬多一次出入口岸之捐尙不及羅馬加稅之數羅馬知之乃減捐五十佛郎於是奧商之鞋又徑運羅馬不復遶至荷蘭焉英與法國通商向日羊牛糧食爲多法國入口羊每頭捐銀八分牛每頭捐佛郎三枚糧食每噸杜會脫捐佛郎十枚今羊每頭捐佛郎五枚牛每頭捐佛郎三十八枚糧食每噸杜會脫捐佛郎三十枚若他洲糧食又須加倍捐之此又法國苛政之一端也一千八百八十七年七月各國又欲議平稅項事未果行時徳國之俄國收其重捐每噸加捐一百羅卜徳國亦將俄美等國入口之麥重捐每噸杜會脫加捐一百二十大勒彼此相報靡有已時民俗日用艱難咸有薪桂米珠之慮夫朝廷欲禁他國之物入口故百倍其徵上則裕其財下則罹其苦揆之寬大公平之政當不出此俄國向多舊黨不喜新法故所開煤礦出數不多𨿽厥品稱良而價值極爲昂貴以本國之物供本國之用來日大難未能爲繼國家又重稅入口之煤致他國商人望風裹足但火車火船不能不需乎是因有以巨價而購之他國者矣賠累殊多於國用之間大有關系畱心時事者曠觀各國加捐之政所以深切杞憂也

古者四民商居其末古以農爲本謂國無民不足以爲治民無農不足以爲養也厥後貿易漸興然肇牽車牛遠服賈亦不過日中爲市易事通功而止求一挾千百萬之貲與世推移而足以畸輕畸重者管子以外不數覯焉於以知古人輕商非輕商也古人所謂商商其所商非今所謂商也元明以前未有通商捨本趨末之議未攺居今世而慨念商務其情勢有不可同日語者至考西人之商於中國也自明季始中國之與彼族立約通商也自道光朝始洎乎海禁大開中外互市創千古未有之局集萬國來同之盛輪舶云屯貨賄山積商之勢力大者往往足以把持市價震動同業下至淫巧奇技亦領異標新錐刀兢逐窮天地之精華竭閭閻之脂膏熙熙而來者不皆禹甸九州島之人也攘攘而往者無復震旦三教之士也彼方以國護商羣恃中華爲外府吾猶以今況古不知商務之匪輕天下滔滔誰爲補救哉夫人之相與也苟制於人未有不思所以禦人者以兵禦兵其勢均也以炮禦炮其力敵也與外人通商無形之侵伐也喫虧之處比割地歲幣爲尢甚謀國者而不思所以禦之之法如之何其可也查中國足與洋人爭利之貨絲茶糖外寥寥無幾而洋人以鴉片一宗敵之便有盈無絀其它若疋頭玻璃若制造若油棉錫皆涸吾利源者也絲茶糖之見奪於法意日美各國幾有不可復振之勢矣而彼之來貨凡有便於吾民日用飲食者又充塞於山陬海澨間歷查海關冊報金錢溢出之數歲以四五千萬以有盡之寶藏供無窮之朘削勢不至胥所有而輸之不止若之何不急思所以挽回之法也今西北各省大有不可終日之勢東南數省尙可支持者則以巨賈豪商足與洋人爭利者踵相接耳由是觀之商固不綦重哉或曰商之宜重固如是矣其重商之道果何如哉曰非國家重視焉不可也稽古之世民以農爲本越今之時國以商爲本何則古之轉運維艱一方不稔則有告糴之勞比歲不登則有大饑之患至於今則輪舟火車飛挽無難電報郵傳捷如影商務所趨給民之食者十之一給民之用者十之九也邇來謀國諸公知金錢流出之爲患亦亟思所以補救之法而無如歸咎於國之未富或歸咎於兵之未精或歸咎於條約之未公徒致慨於﹝稅權﹞﹝食之﹞之不能自攬是以議練兵議購械議開礦議籌餉議辦理交涉作育人才懃懃懇懇無一非力求抵禦之方而無如皆圖其大而未察其微言乎遠而未及乎邇也觀西人之商於中國也立公司立商會設博物會皆聽商民之自爲籌劃而所以保護者不過因商之所利而利之所欲與聚所惡勿施言則聽計則從而已非必事事賴國家爲之經理遙制也中國官辦商局其規矩非不甚宏貲財非不甚厚生理之旺入息之優非不卓然具有成效而於通商大勢無多裨益者則以一局之勢力有限商未見重則闤闠間之有貲本者不敢與洋人相爭有才智者不屑與市人爲伍也不知商賈𨿽爲四民之殿實握四民之綱士有商則行其所學而學益精農有商則通其所植而植益盛工有商則售其所作而作益勤商足以富國豈可視爲末務哉能一變隆古之習視商如士由國家明定科條凡有能講求商務獨出心裁者準其領照自做官爲保護他人不得撓奪有能與外人智角力期杜外來之貨者官爲曉諭或輕其稅以助之若代國家購辦軍械制造等物實系克己奉公者禮以待之信以任之其它如出口之貨有作僞者準商舉發立予查究進口之貨外國人可得半稅者一律施行勿爲叢驅爵商籍準就近應試殷商準就見官長商品旣重商人自多商戶愈多商力愈盛商力盛則气勢轉气勢轉則商務旺同一貨也從外國來者有運之費有周轉之勞而與外國人賈者且復有翻繹之艱守候之苦其物同其價同其美惡同而中國之人猶有捨華商而就洋商者無是理也夫至洋商不能得利數年之後有不知難而退者乎重商之權操之自我重商之效更僕難終視夫議練兵購械開礦籌餉辦理交涉作育人才以圖抵制者其難易爲何如也無辯爭無撓阻無紛更無縻費無需時日一轉移間而金錢流出之獘可立挽焉豈不懿哉

英商公司據印度及亞美利加考

鄭觀應

英國商務皆設立公司其首創者爲印度公司當康熙年間徳葡兩國在印度通商生意極盛英人羨之設立印度公司集數百萬制造商船七十餘艘在英印兩處載運土產徳人忌之每將英船行英商之被累者實繁有徒公司無可如何遂設立商民兵船亦可載運貨物在海面往來保護嗣國家正有戰事欲向該公司借銀公司弗許於是壠斷者請當道復設立新印度公司願以巨借給報效英廷許之舊公司恐其奪利之權反勝於己願與新公司合並再三議論始並一家此印度公司之所由仿也公司中船舶專往來新加坡印度檳榔嶼越裳南洋諸島然其商務仍以印度爲最盛故英國駐印度公司總辧亦有英議院之權可以與聞國事嗣公司歸於國家始將駐印度公司總辦攺爲印度總督常則爲商業之紳董變則爲疆場之將帥當是時印度國土瓦裂瓜分各處要津爲各國商人所占據鯨吞蠶食各自爭雄客主之形皆不相洽印度土匪之流又乘間起事爲鷸蚌之持內釁作而外患偪土人弱而客商悍英公司知其機會可圖乘間窺伺率商募之兵攻擊所至輒靡一戰成功割三省之地全歸英國商人英國聞之幸甚英商聲勢彊大地廣利多遂於議院公議令印度公司每年納銀四十萬磅歸之國家作爲貢稅而由印入英之茶葉槪免徵稅如印度有兵戈之事亦由英廷助之不勞商人募兵籌劃此印度公司歸屬英廷之來歷也從此英國之於印度設官頒政不啻附庸習久相安視爲外府力彊則勝天下事尙可以正理評耶英國又有一公司專與西印度通商考西印度在亞美利加洲海中一島其地水深土厚物產富饒地宜種蔗出糖尢夥英人自恃彊力擇其美境一二處割爲己有旣占其地盡力經營開設商埠見本處居民之困苦與商業有關也遂別設禁例各國之糖不準進英國口岸及英國他處屬地惟許用西印度本公司之糖此例一頒西印度糖商大爲起色卽西印度制糖種蔗之民亦能獲利商業以此日隆又有英人名鵲克明者貪覓地之功請國家自備舟船數艘乘長風破巨浪直抵南太平洋查得兩地知土壤丰美可作附庸卽回奏英廷樹英幟於該處以爲屬地自是而後英之人民多有遷徙其處者通教化事農商興百工務畜牧漸摩旣久風俗一新商務推行又增兩處當是時英國經營蒸蒸日上而立法未盡美善猶多未便於商人因欲易轍攺弦變更新法而議院每多成見扞格不通眾商無可如何重請英廷特設商務一部倘人民中有精於貿易者朝廷可破除資格拔充商部差員俾舊獘革除新猷展布自商部一立經商之道精益求精矣

泰西徵稅論略考泰西稅項共分二大綱一明徵之稅一暗徵之稅西書謂明稅爲直徵稅謂暗稅爲﹝曲﹞﹝幽﹞徵稅理亦可通明稅如一人應有產業幾何束脩幾何而徵稅幾何暗稅如茶商受重稅而茶價遂貴布商納重稅而布價遂昂使國家榷稅稍輕其價亦可稍廉是則納稅𨿽在商人而受虧則在所購貨之人矣所購貨物不已暗中徵稅若干哉若明向各人徵稅則各人又恐不願此法徵稅人旣不覺而收納亦簡易嘗有人謂徵稅之法皆宜用明徵之法卽暗徵之稅亦可向購物之人徵收然各國皆二法兼用當一千八百六十年美國明徵之稅共得百分之十六暗徵之稅共得百分之八十一普國於是年收明稅得百分之四十六暗稅得百分之四十奧國於是年收明稅得百分之三十二暗稅得百分之五十二俄國於是年收明稅得百分之二十九暗稅得百分之三十二法國於是年收明稅得百分之十七暗稅得百分之六十三西班牙於是年收明稅得百分之二十五暗稅得百分之六十二荷蘭國於是年收明稅得百分之二十五暗稅得分之五十十一葡萄牙於是年收明稅得百分之二十三暗稅得百分之五十觀以上各國所徵𨿽皆有明稅暗稅之分而暗稅恆多於明稅其稅𨿽分明暗然有時爲明爲暗頗難區別有謂此稅爲明忽有人謂之暗有謂此稅忽暗忽有人謂之明故另有區別之法法以家產薪水束脩等爲明稅而又以食用各物及一切需用錢文買賣交易皆爲暗稅旣分明暗二大綱於是可詳核其細目矣又聞徵稅納項之要有五一徵納稅須在國家總理稅務之人不能任人徵納勒索中國有勒捐富戶二徵納須有定章如輕重貴賤及收納之法三辦理宜公正凡所收之稅皆宜作爲眾人有益之用不可有私飽侵蝕之獘四徵收宜均平不可稍令偏多偏少使貧者輸重稅富者輸輕稅五徵收稅不可見利忘義如國內一切姦惡有害世道人心之事國家非獨不禁且又從而利之徵其捐稅是卽見利忘義也要之勢不可禁乃從而徵其稅猶可言也如鴉片是也可禁而不禁從而徵其稅乃爲見利忘義如闈姓博賭西國榷酒酤是也若論徵稅之法應何如爲最公最精則甚難乎其言之欲徵稅之法輕重多寡至極公極當之處非詳核國內各項人民每年費國家之錢物工役多寡而後定其徵稅之法不可如農工貧乏之流遠行跋涉率多徒步則街道不易損壞而省修葺之廢有耗於國家者卽少若有乘馬而行於途者則其損壞街道較諸徒步者爲多若更有乘車而馳驅往來於途者則更甚矣然如此核等必不能之事也又如商船行於海國家須設兵艦藉資保護歲中所費不貲此皆不能詳算而定也故各國之徵稅因此甚難皆不用詳核之法祗視其人之貧富而定其徵稅之輕重若視其家產貧富而徵之其大要之法亦有二一平徵法如一人有家產一千金徵五十金又有一人或有二千金徵一百之金類二增減比例徵法如一人有家產一千金者徵百分之五卽五十金也又有一人有家產二千金者徵百分之六卽一百二十金也其第二法近日尙未通行然有多人皆願從第二法者以其貧富輕重之得當也瑞士蘭國有一城名拔蘇其處用第二法徵稅已五十年矣其徵稅之法又分二等一家產租利之稅英國收賦稅隨地價而定多寡地賦共有五等一曰印子錢地土出入國家例得轉手徵利曰印子錢二曰傳產錢人死遺產傳於何人國家例得余利二百分中之一分三曰地捐四曰房捐五曰房租捐稍重因其取之易也二俸祿束脩之稅稍輕因其得之不易也是處家產租利之稅定爲每年二百元美銀徵納百分之二若每年得租﹝利﹞有四百元美銀則徵納百分之三若每年得租利有六百元則徵納百分之四若每年得利八百元則徵納百分之四分半得利一千二百元則徵納百分之五如是加增至一萬二千元則徵納百分之十自此以上其徵納之比例加增漸遲至如辛俸之稅得產利之半耳徵稅之法各處旣不能爲一則徵稅之人亦各不相謀因之意見亦不合其均平徵法之家謂比例徵法之家其法不善因其中有數故一用比例之法視其人之貧富而增損之則愈富愈重不知將何所底止卒至徵百分之百分而後止也故必須有一定停止之限又謂富有者擁貲甚巨不能久居是處勢必遷移輕稅之處又云富有者居是處宜將家產分藏家屬宗族各人以輕其稅設一人擁貲一百萬徵稅百分之五十分若將一百萬分置宗族內五十人處則每處祗有家產二萬其徵稅之比例必甚輕矣以上徵稅凡二法無論何法均須遵其章程不得向民人亂徵使民無適從又不可稽查時故意欺肆妄行恫喝與民爲難所言徵稅皆其產利之稅也如家產之租利及辛俸束脩是也至其本錢則不能徵若用此法則久之必至罄其家產歸之之徵納而後已也凡徵納不可擾害民人事業恆產亦不可擾亂國內之貿易又徵稅不可過重但令敷國用而止如國用忽然加增則稅項亦將加重然亦不可任意將各項加增故須預定其徵納之事物何者易於加增而後爲常徵之物以便國用忽增之時而加重之也不然則任意加增米稅糖稅則米與糖必貴天下貧者多富者少小民食力何以聊生而閭閻因之不便矣查嘉慶年間英法常有戰事國用糜費無常度支短絀故英人於國內無論何物槪行徵稅課法重而又重然百姓𨿽苦而不敢抗捐者以國家出入公而官無私獘凡酌抽之數皆由下議院公議批允而後飭行也

英吉利用商務辟荒地說

薛福成

香港新嘉坡五十六年前皆棄壤也西人經營商務每辟荒地爲巨埠而英吉利尢擅能事以英人於商務最精也當締造之初必審其地爲水陸要衝又有泊船避風之澳有險要可以扼守有平地可以建屋於是招致商民創辟市廛未幾而街衢橋梁闤闠園林無不畢具未幾而學堂教堂醫院博物院無不畢具又未幾而電路炮臺船塢無不畢具寖至商貨流貤民物殷阜輒與中國之上海漢口相頡頏夫商爲中國四民之殿而西人則恃商爲創國造家開物成務之命脈疊著神奇之效者何也有商則士可行其所學而學益精農可通其所植而植益甚工可售其所作而作益勤是握四民之綱者商也此其理爲從前九州島之內所未知六經之內所未講西洋創此規模實有可操之券不能執崇本抑末之舊說以難之因思神農氏日中爲市交易而退各得其所以王天下齊太公勸女紅管子正筴而諸侯斂袂朝齊是商政之足以奔走天下古之聖賢有用之者矣在太古民物未繁原可閉關獨治老老死不相往來若居今日萬國相通之世𨿽聖人復生必不置商務爲緩圖儻以其爲西人所尙而忽之則以中國生財之極富不數十年而漸﹝輸﹞﹝輪﹞海外中國日貧且弱西人日富且彊斯固西人所大願也

南洋諸島致富彊說南洋諸大島星列置固有千餘年前入貢中國自齒外藩迄今轉式微者亦有古荒穢廣莫無垠人不到者自西人相繼南來占踞諸島僅閱一二百年而疆理恢辟民物蕃昌無不有蒸蒸日上之勢將謂恃西人之經理乎則𨿽其本國數萬里究竟來者不甚多也謂藉土人奮興乎之則狉獉之俗囿於方隅風气未大開智慧未盡牖也然則其所以漸樹富彊之基者不外招致華民以爲之質幹而已矣大抵古今謀國之經彊由於富富生於庶所以昔人有生聚教訓之說然謀富庶而欲自生之自教之已覺其迂矣今彼乘中國之患人滿而鳩我閒民辟彼曠土數十萬人無難驟集也不特﹝此﹞﹝生﹞也中國之人秀者良者精敏者勤苦耐勞者無不有之稍以西法部勤之而成效自著矣非若土人之顓蒙難教也西人所畱意經營者惟聚之之法而已矣泰西諸國用此術者獨英人惟最精自香港新加坡以及北般島澳大利亞皆能驟變荒島爲巨埠荷蘭西班牙亦知華民之可用始則勉招之繼則虐待之甚有禁之使爲奴誘脇之使入籍者而其功效乃終遜於英遠甚然所以能自立於南洋者莫非藉華民力也余嘗考越南暹羅柬埔寨等國𨿽往往多受西人約束而貿易開礦諸利權華人操之者六七西人操之者二土人則闃然無與焉至若呂宋噶羅巴婆羅洲蘇門答臘澳大利亞等處商礦種植之利華人約占其大半惜乎受人統轄中國又無領事官以保護之以致失勢被侮若使中國仿西人之法早爲設官保護則南洋諸島之利權未嘗不隱分之惜乎失機者數十年一旦覺悟已多牽制惟英之屬島已允我設領事官而當事者猶以費絀爲辭不願多設是中國有可富可彊之機而不知用也亦終貧弱而已矣謂之何哉

外洋商務言英國業公所冊報本年前半年英國出生四兆三十二萬八千四百四十四噸比之以前不論何年上半年出數均多上年前六个月計出三兆七十二萬一千噸卽本年多加六十萬七千噸著名產各處如克黎無倫如蘇髙倫亦在其內本年所出均有加增玆將諸大縣分出噸數比較如左

九十六年前六个月克黎無倫

一兆六十萬九百六十噸

九十五年前六个月

一兆四十五萬九千六百七十二噸

同

蘇髙倫

六十二萬噸

四十八萬九百八十噸

同

墾勃倫

三十五萬二千五十九噸

三十萬七千九百九十六噸

同

蘭喀司夏

三十六萬九千四十四噸

二十六萬五百六十噸

同

沙河士惠爾司三十九萬八千九百八十五噸

三十三萬一千三百六十八噸

觀前表克黎無倫及蘇克倫二處加添最多其所加之數不獨因所用煉之鑪較多亦因煉之法及煉器具較精於昔本年前六个月各處所用煉鑪三百五十九个若上年止有三百三十九鑪以上兩年內均有備而未用之鑪上年計三百四十八个本年亦三百七个現在不合用之鑪漸覺減少或全拆毀或另裝配攺成新式惟攺裝所費實屬不貲

本年六月底英國產各處存貨除蘇髙倫廠存貨未結算不計外共計一兆二十一萬六千七百五十七噸比之上年十二月結算之數多存十二萬二千一百四十五噸其中亦以克黎無倫及蘇克倫兩處存貲居多所有各處加添之數比較如左

九十六年六月三十日克黎無倫

三十四萬五千五百二十五噸

九十五年六月三十日

三十萬三百四十四噸

同

蘇髙倫

三十六萬五千一百八十九噸

二十八萬二千一百七十二噸

九十六年六月三十日墾勃倫

蘭喀司夏

共三十四萬四千五百噸

九十五年六月三十日墾勃倫

二十萬三千五百七噸

蘭喀司夏

七萬八千三噸

照出情形旣速且廣以上各處存貨噸數亦不爲多況並有數處存貨頗少其餘各處比之上年無甚上下查生銷路加廣實由鼓勵工業興旺所致也

本年前六个月所出生𨿽比往年較多而以全年所出合算有四年如一千八百八十一八十二八十三及八十九等年𨿽過八兆噸之數此四年中以八十二年所出最多計八兆五十八萬六千噸此數向無過之者照本年下半年所用練鑪數月合算本年一年出總數當不至在八兆二十五萬噸以下或過八十二年最大之數亦未可知但此僅指英國一國而言也若美國本年所出𨿽不過八兆五十萬噸而其出數過九兆噸者已數年於玆矣

英國所銷生大半爲制﹝鋼﹞﹝綱﹞之用本年一年照前半年算計制﹝鋼﹞﹝綱﹞所用生可四兆噸是所出八兆余噸僅此項已銷四兆余噸尙存四兆余噸一兆噸運至外洋銷售其餘三兆噸爲各廠及鑄廠所銷鑄廠年年出熟一兆噸又查業所以興旺者緣鋼業銷加多其中以制開鑪鋼銷最多此項開鑪鋼每年出二兆噸英國鋼業最盛之處本在蘇髙倫及英國北邊各處現漸擴充至司丹福夏南北各處及林誇爾思夏又遙格夏東西各處開鑪鋼現旣盛行裝屑末鋼不久必落後也現在英國開鑪鋼廠裝配機器一切據熟悉鋼務者云卽不能勝各國所有鋼廠無弗如也

英國生各國頗有與之爭利者英人憂之而近來英國出加增數目比之地球不論何國所加尢多照本年前六个月所加數目今年一年可加十二萬噸各國所加尙無冊報𨿽未得其確數大約各國所加之數拼抵英國尙嫌不敷英國生一項長進之處無論與我爭利之國如何比較當可自問無愧凡我英商因各國鋼業進境頗多膽怯退後者今而後當可復行振作矣英國業

英國煤利爲日本所分本館已屢言之矣今拋爾毛爾報所登𨿽未細論其分利之由已可見其分利之實故照錄左

東方洋面所用之煤向取諸英國者今皆購自日本印度矣英國煤商聞之能無黯然日本近二三年內在東方所銷之煤比前爲數尢多貨色𨿽比英商之喀疊夫及他處之煤相去較遠而用日本煤則百分之中可省價四十分以日本開礦工費較省加之所開之礦雜海又近易於載運現在郵船會社推廣分局之後日本所產之煤運往香港上海小呂宋新加坡澳大利亞及舊金山等處所需水之廉尢非英商輪船公司所得同日而語矣孟買棉紗廠所用之煤亦由日本運來加爾吉塔印度京城與班考爾煤礦相離甚近印度路所需取諸本地又多於往昔此印度煤礦所以開挖愈廣歲出愈多亦卽英國之煤所以銷路漸少也論英國煤利漸失

英國駐華使臣領事曾於數年前具報本國言英商短於心裁將爲他人所制國中報館又屢論之而未能動人聽聞近時指摘其短者加眾政府漸顧念焉玆請舉其情形略論如左

英國百年以來貿易極盛不獨總攬握海上之權其及棉花之制造輸出之盛悉甲於天下至近時美徳比等國競起往往出英人之右推原其故由英人旣握天下之商權積漸之餘遂成數種气習其一曰不顧他國人嗜好何物須用何物一以己國之風爲準也其二曰向來商務無人抗衡故不知所守之舊法宜變更也其三曰當貿易之盛時不復思到衰敗之日也世界之大勢已非昔比而英人猶守其向日之習气不肯少變此漸衰之由也﹝惟﹞英人通商他國必欲彊行自國之模型衡量尺度錢法及言語文字於他國是其習气之最壞者故其通商書函記英字其通商旅行者操英語其度量皆用英尺英寸其權衡皆用英噸英鎊而他國競衡者傾注全力以求通行方便故所至之地其方言衡量尺度錢法一準其本國以爲定又不論彼我之嗜好習俗之異同務捨己從彼以順商情皆英人所不能也且英人習於奢侈貪於遊樂勢不得不髙其貨價而求貨利以視徳法意諸國商民稍事勤儉以輕減貨值者相去霄壤矣他國人又每自貶抑以招攬生意英人則每傲然待彼之來請而後應之其偏執以爲吾英貨物越於他國之上也且英人於淸賬之期亦太緊迫而他國之人以擴張商業爲第一義而不介意於永期之貸借也又英商多無學術其從學校出者極少他國多出新式而英商猶排斥之株守其舊式古例頑然不動皆由於商界之中未遇勁敵也而不知今日非復疇昔也然此等情形於英人貿易家有害而制造家則未見減色英人制造之貨物仍爲華人所喜用其價亦不髙特在外轉販者染習气貪髙價以至此耳故英國輸出貨物總額猶未見減少轉移賣買之際則已不經由英商之手而移於外商之手此現今之情形也然其轉販之人旣年下一年爲外商所壓倒則其貨物亦必至爲他國貨物所奪亦自然之勢也然則英國在今日𨿽未見有大損後日之計豈可知哉要之英人所以如此者由其人剛而不柔也英人之殖民於四方也排百難用兵力以成功可謂豪也然因人之風俗而投其所好以收其利權則英所不能也至於英人能因此情形而攺此習气與否則可爲商學會中之一題目也論英之商務漸衰

路一事與商務最有關系一千八百九十五年英領事具報白都油業貿易情形可以印證今譯於左

上年曲蘭司考開興路次阻滯白都油業因之大壞查前年十一月以前裴哥至白都一帶路每月所運油斤約八萬五百噸自十一十二兩个月該路停止之後貨卽繞道由曲錄佛芝克分往瑙服勞雪司克地方其由佛闌笛開無開赤一路轉運之貨十一十二兩月共只不過五萬一千五百噸較之失事以前運至白都數目僅得三分之一也俄國油業因路遭損受虧良多以東方進口煤油箱數而計尢足證此一千八百九十四年俄油進口至東方各國者計四兆七十萬八千九百八十六箱九十五年正月至十月十个月內計八兆十三萬二千九百二十七箱卽倍於九十四年進口之數也此項進口俄油有害美國油業之利自無疑義因上年美國煤油出口至東方數目大減九十四年十三兆四十二萬九千四百廿九箱九十五年十兆七萬九百五十九箱卽此一端已可見俄國火油近在印度中國日本等處業經日有起色以爲可坐收其利矣上年正月事忽變遷所有進口箱數止十三萬三千五百九十六箱比之九十四年是月進口一兆六千八百八十四箱之數百分中尙不及十四分也上年正月東方市上俄國來貨甚少美國彼時𨿽不及備辦暢運前去以供缺乏近則足以補俄之不足矣俄國煤油在東方暢銷爲時不久且從前因互爭利所虧不貲頗費周折乃不逾時又落在人後皆由爲路所牽動也又查曲蘭司考開興路所經之處道路崎嶇素稱艱難不測之事殊難周防若用該路運貨至白都旣難望其期盡數全到並不足以應該油業轉運之用凡業此者咸知其獘稟蒙政府準其修設兩小管道業由裴哥煉油會及會外之人在於路遭險最重之處麻立他及皮洛閣立兩﹝車﹞站﹝軍﹞之間各設一管道惟此法僅能減獘並無大益緣運至白都之油自有管道以來仍未能期而到故也路阻滯或因地道沈塌或因地裂或因雪堆皆在路未設管道各處然則運油至白都欲其期準而速惟有將裴哥至白都一帶路全設管道一法此法已經熟思審處不久當可定奪或俟裴哥大油會開議再商未可知也俄國煤油利源

法人愛密爾屠卜曾在本國水師充當少佐引退後新著一書論英法水戰勝負如何曰法與英不幸而從事於海上欲求勢均力敵惟有用民船助戰以制英國商輪第民船助戰一例廢而不行之約法曾允從此我所撫髀而長太息者也英有甲七十二艘除魚雷船不計外尙有較次之兵船二百二艘卽使立盟三國徳意奧均守局外之例法得與俄之水師並力圖之亦不過甲七十九艘快船九十七艘耳況徳意奧三國協助英國意中之事果爾則俄法水師與之相敵猶一抵十加之所有天下地勢相宜之處如芝伯裏搭毛爾塔蘇彜士及新加坡各口皆英主之法俄水師若與英國未宣戰以前不及合謀協助旣戰之後必不能彼此接應𨿽然無事則已有事法國水師必與之交綏決不蹈俄國一千八百五十四年及徳國五十年之覆轍避不敢出使敵人盤踞海面坐失機宜耳以上固英之所長玆請以其所短者言之英國致富之法將所需料件寄自外國制成貨物然後再載出口銷售國中養身食物亦由他國進口查百年前英國土地所產盡足以供本國之用近則無以自給其故有二一一千八百五十四年英國戶口統計僅十六兆人九十四年則加至三十九兆英國海口如被敵人封禁將與城池圍困無異民數愈加受累愈重殆有甚焉二向之重農務者今則棄農而業紡織工藝矣俄土交戰之時英之田地種麥者計一兆六十萬漢克臺二英畝半爲一漢克臺玆則不過五十六萬漢克臺前後比較卽其國中所銷百分中之五分也因此一千八百八十七年進口食物至有三千三百兆佛郎克之巨九十五年又加至三千九百兆佛郎克之多由是觀之若裝運糧食英船被敵截住不得進口英人不將盡爲餓俘乎英法水戰論

美國錢財共計七萬六千兆美金所有巨富家資過兆金者凡四千人其產業共值四萬兆金尙餘三萬兆金按照美國戶口算計每名各一百鎊四十五年前每名僅各六十六鎊是以巨富多平民不獨不爲之而貧反因之而富於此可見矣玆請將各巨富列左萬豆白爾家產至少不下四百兆金生於百年前幼時赤貧自六歲至十六歲勤動十年積百金購一小船用之載運靑菜往來鈕約年二十而娶婦亦善謀生夫撐駕貨艇婦則開設客寓三年擁資萬金此後家產頓加及至南北花旗交戰向駕百金之小船者竟以八十萬金之兵船報國家而其錢財流通如舊其所開之船行亦無窒礙年至七十所有家產值七十兆金矣阿斯透之致富也購鈕約產業也斯固由其億則屢中之明亦由鈕約興旺所致是以八百年時之薄產至今九百年轉成巨本初阿斯透隨父在活爾道甫作肉莊生意嫌利微薄出外經商船上遇一皮貨客客令其經理皮貨積有餘貲娶屠特爲妻婦亦善於經營十五年內積貲二十五萬金其時美國股票甚賤阿悉購之股票倍漲阿復以家資售產業遂居然成富家翁矣斯丹福及郭老革及好卜金司及何丁登四人於一千八百四十九年赴舊金山挖金其時正議修築太平洋路四人知有利可圖包攬承辦一千八百五十年腰無半文者今共得二百兆金矣初斯丹福娶妻生子十年前病故斯痛子情深爰設大學校以示不忘學校地基廣八萬六千畝盛產葡萄地價值六兆金另加工料存十四兆金臨終又損貲二兆五十萬金夫獨創學校捐至二十二兆金者亦僅見也其婦尙存十兆金百年後亦若以此助學校云美國巨富中其致富最異者爲陸格反婁公司三十年前有少年五人大半居屋嚇屋省之格裏無倫城內家僅中資見油業可圖集股一萬鎊經營至今五人擁貲六百兆金矣公司各事由陸君主之面紅色眼柔善觀其貌決不知其壠斷若此今陸所好者學問也其所好之深觀其捐助雪加哥之大學校至七兆金之多可槪見矣毛根生於曼山秋塞芝省一耕童也先爲幹貨鋪書手繼充銀號鈔寫年三十八歲積貲在鮑司登城設一商店開設不久而美國商店中已推爲巨擘四十三歲接辦倫惇之喬芝披拔臺號店名於九十年病故積貲十兆金惠司耕田度日制一新因此獲利嗣專心於路首整駝背汽機使之合用裝貨八輪火車亦爲其所創俄國修築毛聖毛司考至聖彼得堡路時俄皇聘之積貲三十五兆金再遊格司人咸呼之曰曲來唔客馬路路王言其產業之多二十年前白手成家今亦十五兆金矣美國巨富

駐華盛頓英國參贊名卞歐恩具報美國牛業及牛與牛肉出口至英國情形業經英國外部刊發務使咸知英國市上牛價及牛肉價上落其權向操自英國一千八百九十四年英國進口之牛來自美國者居四分之三牛肉又居七分之六無怪美國能上下其手也本年前五个月內由美國進口牛與牛肉比昔尢多英國需牛數目日增而美國前四年內所出之牛大減將來正不知足供英國食用否也卞君先論丹格賽斯省畜牛各處繼述西省與西北各省及前數年出牛漸少情形旣長且暢一千八百八十五年美國牛業極盛之時西省出牛共計十六兆頭卽通國所出總數三分之一也嗣因居民漸眾占地亦多畜牛工本昂貴牛業漸衰向來畜牛最多之夢垣那及槐屋鳴兩處今所出不過二兆頭矣查一千八百七十年至八十五年美國出牛數目除乳牛不計外共計三十五兆頭一千八百八十五年至九十二年畜牛地方𨿽已減半而九十二年出牛數目實有三十七兆五十萬頭之多續後四年至本年正月止則僅出三十二兆頭卽每年就中減少一兆三十餘萬頭兩年前所減約在二兆頭左右卽每百分中減五分有奇矣近來牛業均聚在西數省緣宰牛處及包紮處俱在希客哥西省城邑甘塞斯及其它各西省城邑一千八百八十五年前五年內牛價騰貴後五年內出牛太多貨多價賤其價每百分中竟減至三十五分之多此後利息漸薄畜牛自少各省所銷亦減而出口牛肉仍有加無減其前十年內出口牛與牛肉數目玆照卞君所立之表開列於左

一千八百九十五年牛三十萬五千八十八頭

牛肉一百九十兆七十三萬六千磅

九十四年牛三十四萬五千七百三十四頭

牛肉一百九十三兆三十三萬一千磅

九十三年牛二十八萬九百九十六頭

牛肉二十五兆九十一萬一千磅

九十二年牛三十七萬八千一百六十七頭

牛肉二百十九兆十萬三千磅

九十一年牛三十四萬五千七百九十七頭

牛肉一百九十二兆四十五萬六千磅

九十年

牛三十六萬五千八十九頭

牛肉一百七十一兆三萬二千磅

八十九年牛十九萬三千一百六十七頭

牛肉一百三十七兆二十八萬六千磅

八十八年牛十二萬四千五百六十二頭

牛肉九十三兆四十六萬六千磅

八十七年牛九萬六千九百六十頭

牛肉八十一兆九十一萬七千磅

八十六年牛十一萬四千一百九十三頭

牛肉九十七兆十四萬九千磅

美國出口牛與牛肉兩項何項獲利較厚殊難查考美國農部書記官謂生牛利多未知確否美國牛業英人夙著眼於歐洲東部乃以亞兒米尼亞爲口實欲以成其志萬眾所能知也𨿽然亞兒米尼亞之事本非旦暮所能斷故專心討究以悉其策之之所出者頗乏人矣一爲事情使然而又一因列國形勢也夫英果湣亞兒米尼亞人苦土耳其虐政而無所告愬欲使速脫羈絆乎頗覺可疑也何則英駐土耳其大使言曰亞兒米尼亞富人本不喜狂妄唱獨立之說誠恐剛暴無謀奮激土人迷信宗教之心遂以紊世局之靜謐也且夫所謂獨立自治者亦不過靑衿子弟所夢想耳試案其管政地理則可以知焉亞兒米尼亞之稱乃昔時地名而亞兒米尼亞享國二千餘年𨿽文學歷史乃其所固有而彼古國之民不能占居此古版圖亞人之在歐洲而雜處於土耳其希獵兒加利亞等無慮數萬人在亞細亞者亦二三百萬人亦與土人雜處焉獨割據日丹山中一部族爲本來亞兒米尼亞人此民𨿽在土之版圖中守彈丸黑子之地而未曾奉土國之政治制度其實一獨立自治之民矣若許亞人以獨立自治之制則與亞人鄰接者亦將出與亞人所爲而仿效焉故土國應不堪其獘也抑行自治之制必當同一其根本沙漠斯島行自治之制並同其種族又同奉希獵教克拉得島行自治之制𨿽異其宗教而同其人種且同操希獵語又孤島環海境域劃然如彼亞兒米尼亞則漠然襲古地名而人民在疆內者已不同其種族又不同其宗教言語紛然雜然固不可言也極論亞兒米尼亞之事則其所謂自治獨立者決難期望況亞人有恆產恆心者所必不喜也英國大使非烈不加利氏所具報亦頗言此意孰謂亞兒米尼亞之事可一刀兩斷得其要領乎英人處之亦可謂頗難矣爲英人者果逼土庭置奉基督教太守於亞兒米尼亞乎又或使土廷無干涉亞兒米尼亞教會之事乎事出於此則𨿽土廷不喜亦必許諾焉然土廷不守信英人所熟知也英人旣鳴土廷之非則其出於千難萬苦之途亦不得已也何者一鳴其非而不及其所究極則柰英之國威何於是有欲廢土皇而列國監視其政務之論出焉然旣如此則究論其終極不分割此國不厭也夫土皇君臨基回兩教人民之上而獨取兵於奉回教民以爲幹城奉基教民時或有叛則回兵制之其國制旣如是𨿽連廢數帝亦恐無益也土廷今日之情非亞未知那家未多卽土皇性質所能使然而其國制實致然也所謂國制者何曰國教也指回教彼廢帝迂遠之說土皇亦知之故聞其說而恬然不顧以爲出於脇嚇也於是列國合同欲攺革其獘政而各邦每異其利害日延一日不見成效固其宜矣至如分割土國之論列國利害攸系彼俄國龐然有自彊之意非一日之故今將有爲於東亞𨿽未嘗顧東亞之餘地然拮據經營匠心慘淡多歷年所一旦變起東歐則所以應之之道旣豫定也久矣倘將彼君士垣丁堡付與他國俄不能忍視也俄人本抱雄心惟緩急有先後故姑靜以觀之耳俄之長策如是而已奧國利害有關切於歐洲東部亦猶俄國之於歐洲東部也彼見三國同盟將解孜孜於買歐洲東部之歡心與羅馬尼重訂盟約退讓於維爾塞而了結事局且調停希臘羅馬尼兩反目又履伯林會議之約開通門大巨舶可以上下多惱河直到黑海豈非不許他國垂涎於馬兒莫拉海沿岸而何也夫君士坦丁堡之地一方有藹連禿抑士卑士路一方有門之固奧國東出必以此爲門戶況該路可以經由也爾梗海而直出地中海若付諸他人固奧國所不能忍也然而俄懷雄志於歐洲東部亦有欲排奧之意隱約可見焉俄之意欲聯合塞勃及門﹝的﹞﹝約﹞愚魯以爲同盟也往時塞勃有隔絕之觀今也將訂結通商條約又塞王歷山將聯婚於門的愚魯第五公子苦尼亞意太子妃之妹按此等事情則知俄國政策伏在於其間何難之有哉然則如欲將彼沙羅爾革付與奧國而俄國自獲君土坦丁堡惡能成其志哉況有英國在臥榻之下而關切利害於印度埃及乎則這般政策甚難調理無容多辧忖奧國亦以守現時情形爲利也則昭昭明矣論歐洲現情

卷七十五洋務七外洋通論一

風俗考

鄒

土耳其人性气剛彊悍勇犯難視生死於度外而然諾必踐未肯失信於人遇貧乏者必哀矜之周助銀物無吝色舉國奉回回教每日沐浴跪禱五次歲有長齋期一月而開晚食極早日未墮崦﹝嵫﹞﹝磁﹞則相戒不敢求口實間有天主耶穌教人回人深惡之國中服制首多不冠以布之衣長袍可五尺席地跌坐臥無牀以藤榻代之入室必脫履於戶外室內幾人視履數可悉飲食以手撈取不用箸刀匙亦嗜阿芙容形容憔悴婚事一男可娶數女政體君主自專治無定律民不從者罪之或刎其首或籍其家民多嬉遊制造行商者不可多得國庫歲入五千一百六十六達列爾歲出五千二百六十達列爾國債二億三萬九千一百五十七達列爾蘇爾且所居宮殿極宏麗民尊之稱曰神影又稱日月爲兄弟次等蘇爾且管理教事再次則爲宰相統兼文武國中刑賞諸大政皆聽之遇戰宰官親自交﹝鋒﹞﹝綏﹞不肯畏避宰官以下官員祗以三等其品故以執馬尾條數分以次而殺馬尾一條者爲極卑之官蘇爾且妃嬪五六百人而寵者不得逾七人之數然𨿽獲寵仍不得伉儷自居尊卑相懸無匹敵之理也

法蘭人聰明桀敖爲歐洲難治之國自髙盧卽加祿敵抗羅馬哥魯義開展版圖沙立曼卽蘇爾曼推測全歐國人爭化其風天性好鬥且豪爽自喜終日歌舞無戚容京城不及倫惇而富麗直駕其上王窮極奢侈國人文教在歐洲上中之間而思慮精明工於制造每人受田不過數畝而專事耕耘衣食常足出葡萄佳釀大呢綢各宗不必往涉重洋可得巨利惟國多私黨仇殺相尋無所顧忌其君民禮制大略與英國相同所殊無幾

英吉利人心計精密作事堅忍國中男女兄弟均分父母之產男不得娶妾犯者流七年賓主相見以脫帽爲恭各伸右手相握跪禮最重惟拜耶穌天神行之其餘𨿽見君王亦不叩首尊卑雜坐無別每年自爵員相臣以至人民之妻皆入王宮遊賞或筵晏次君主必以一一接見或抱其腰或執其手宴時合座先起立祝君王壽頌以諛詞然後舉杯一飲而盡國中又有舞戲會獵之禮舞戲者跳舞之戲也先數日折柬約定各人至斯集以鳴琴跳舞抱腰爲樂遇婦人在座不能吸煙當另赴吸煙客座吸之會獵者亦約友人同出赴獵深山窮谷必自親歷往往攜帶其妻不嫌贅俗以男女並重父母之財子女皆得瓜分之夫不能養妻或妻攜去之財爲夫自用可以控之官府定夫罪凡坐馬車火車宴會已嫁之女坐上位未嫁之女坐下位且有未嫁者其發垂下往往不編有喪父母爲輕妻妾爲重孝服之制祇在帽上或領上縫元色狹綢布一條吉服以白色爲最國中設婚姻局凡有嫁娶須入局捐得教師及國家執照然後赴教堂行合巹禮男女各易戒指一枚彼此親自替戴夏日攜其妻或至山林或乘舟赴海乘涼婦女在𨿽熟客不得過謔坐席時夫婦每對坐婦之左爲第一座右爲第二座夫之左爲第三座右爲第四座罪人刑罰由巴力門大議院議定君位男女皆得嗣立惟卽位時以手按教書自誓政治必循國例巴門上議院曰勞爾徳士下議院曰髙門士皆用本國人他邦及屬地人不得與議上院議員曰比爾士均皆貴爵教長或王親拔下議院人員爲之年幼者皆不得與下院皆百姓公舉之人充之凡欲選議須有身家之人否則不得置喙國政必待王與兩院皆合意然後施行巴力門會議王不與聞惟聚散時親臨之法制財賦出入用人行政王與兩院主之並登報章宣示所議之法必上於王王不允亦不能行再行妥議髙門士之權過於上議院政治不善髙門士可以抗違並不納稅上下院首員曰斯比格聽眾議而裁定之以白於王凡有一議院先書一紙呈斯比格再集議視可否多寡必三議乃定朝廷用人不得任私意宜擇巴力門所推重之人用﹝首輔亦然﹞首輔以下卽上議院首院名樞機協辦大臣其外更有五人一治本國之政一治列邦之政一治藩屬之政一治軍旅一治阿爾蘭祿俸惟執臣大臣及倫惇牧守有之地方官出於民選者無俸刑犯因時制宜共衙門六所凡定一罪難乎其難也

俄羅斯政由君主執政者四部一曰國會會長一人屬員四十二人各局宰相及王族與之職掌關白萬幾監督諸政兼增損國律二曰司律院卽上等刑罰衙門掌法律兼一歲出入三曰教化院管理國中教務四曰宰相院院分內廷外國陸軍海軍國內教育會計刑罰王室私邑制造監督十一司各有宰相長官每事奉化內閣政院旨意不能如他邦之可以專權也國中教務不甚專重其餘風俗與歐洲大略相同惟回教甚多

五洲之中有名澳削尼亞洲者俗多新金山大半爲英吉利屬地其本處風俗有可笑者謂我人有一父居於雲中卽爲萬物之父能助萬物生長此父生有三子又謂萬物系極大之蛇其後分爲萬物太陽太陰皆前古世上之人與別種有靈之物變化而成有猝斃者則舉家大駭謂仇人用符術所致須將仇人查出致之死地否則當一家盡斃連累無休其查之之法將死者安葬髙隴拍擊冢上之土使之極平倘有小虫各物行經其上卽視其足迹所向卜仇人所止之方如足迹向南則謂仇人亦在南方凡居南方之人與死者有仇爲生人所知者卽捕而殺之設求之不得則令戚友家人爲物色風聲鶴唳艸木皆兵有求至數千里外者至於遠近覓仇久仍不獲則別用求仇之法以食物潛布於地人默伺於旁如設有食其物而﹝咯﹞﹝略﹞者卽爲仇人乃伺隙殺之或以他法捕治務令其死而後已故遠近各處無不寒心又謂人死之後其魂在本處者能附人身往來地上每日居天上若干時復降臨於地上若干時不知僕僕往來何所事也

澳洲昆斯蘭土人皮色黝黑性凶鷙殺人以食不足爲奇惟遇歐洲白人太西人容色多白皆以爲此變攺變之貌必其死而後生殊非容易且謂人死之後髙居於星宿之間吾之祖若宗𨿽相去千百年皆未死也特遠居他處海島多變白人耳及所行喪事夫死婦以木炭搗屑和樹油察己體又以利石自割其膚血溢而止毀傷之後方行舉哀又或令人圍屍而守徹夜誦經其圍屍也必使人數極多擁擠無隙恐敵人之魂並入屍內也其喪事必用巫覡其欲極奢倘所欲不遂巫者將死人屍骨嚙囓作聲或置之輪下推轉則土人大懼矣

澳洲牛齊蘭土人敬神之禮以背陰處艸根置之筐中懸之室內然後歡呼其族中首領由族中公選極爲鄭重以爲首領爲天寵所鍾其生也手秉神權死後必在神靈之列所敬首祖名曰毛依相傳本處土人所居之地乃毛依從海中釣出其初時則渾茫天水空無所有耳又謂人死之後必變飛鳥蜘蛛虺蜴等物天地間萬物奇異之事如潮如雷如電如陰如晴風雨地震皆名鴉拖耶又名天曰郎弟地曰巴巴昔天地生有六子一司武勇一司野生食物一司魚虫一司風雨一司植物一司林中梟鳥有此六子天地始各奏事其後六子意見紛歧互相傾軋天地遂不可合又謂世上之人除變各物之外又有一種之人死後可居天上或海中隨意遊行其餘各處皆不能至

新金山薩摩亞島土人謂古初洪水之時世人皆寄居天上洪水旣退人與神同降世間故人心之中每有敬畏神明之意其居家也每將凶猛獰惡各象置之物上如耕獵所獲累累繁多亦必置像其上以防竊盜以爲人見此像則畏而不敢偸竊苟有犯之則犯者必爲惡像所食或染病而死故土人之﹝物﹞﹝性﹞往往置之屋外置像守之無敢私行偸盜者亦習俗使然也

澳洲浸迦雅土人謂天地萬物之形如大椰之殼內有一隙發生明光本處之人居之上有一處其形凹下凹處居一最大之神名曰長壽其下底根粗而且厚作尖式有神名萬生根者居之尖底之下須莖叢叢有神名成明者居之以上三神皆生長萬物司理人民者也殼內一女其大無外名曰太初一日忽有人道之感遂將左右脇肉各去若干因生許多人鬼管理山海風雨雷電等事當其初鬼神與人每托小鳥通達言語推鳥語啁口庶不能達語鬼神思得一勞永逸之計遂派教師降生與人通接又謂本處土人所居之地當初本有裂縫縫中鬼影童童常出爲世人之禍人死多從裂縫中經過方至陰中皆被縫中鬼擾爲害不堪先王﹝每﹞﹝集﹞見而憫之思捨身救人遂躍入縫中其縫頓閉至今日已無迹又古時風俗往往殺人以祭凡欲祭某神主祭輔祭者預爲商酌擇定誅殺某人旣擇定卽不能攺今此風已除革矣

澳洲打細的地方土人謂人死之後必被厲鬼攫至陰間徐徐嚼食其有一等之人不可食者反令與眾神爲伍相習旣熟亦漸變爲神其俗所尊貴曰阿羅阿羅爲萬民萬物之司非殺人以祭則不能得其神歡心也

澳洲三徳桅枝地方有火山焉土人以火神目之奉之惟謹每有定有賽會日期至期男女紛來各停工業盡竟日之歡祭品以豬雞龜果實爲之凡獻祭之物人不敢食其餕余祭祀之節禁忌甚多燈不火食不飽船不水人不浴除辦廟中神事外足不出門雞無令啼犬無令吙雞犬之吠每以細繩系之或以布束縛於內𨿽如貴土王亦不敢以手摩弄生物違者必殺土人又謂人有兩魂死後赴冥間者爲﹝睹﹞魂見於鏡中水中者曰明魂

澳洲內地土人性殘忍凶鷙無倫理每喜殺人以食尢喜食敵人及親人之肉食之者共有兩意食敵人之肉者泄忿也食親人之肉者恩愛也人視親族鄕鄰次第來集環立室內家人割死者之肉分飼眾人畢然後自食凡死者生平大有徳望者則死後食其肉者愈多總之人之賢否視食肉者之多少以爲定食肉盡者則咸謂道髙徳重尊貴無倫故子若孫往往有彊致不相干涉之人以食乃祖乃父之肉者倘死者之肉尙畱有餘則家人必憂形於色以爲其不能博他人之愛也所事之神名曰睡妖相傳睡妖最爲凶悍其首大逾山嶽其身之長大可兼數洲充塞天地惟因軀體過巨故不能轉動自如終年惟昏睡不醒不饑亦不食俟世間運將終睡妖自醒乃將地球之人大嚼盡食無遺以供一飽迨食人旣盡則睡起欠伸鼓腹長嘯巨躍而世界亦卽混沌矣其俗男女未經婚嫁可以任意居處荒淫媟褻父母亦不能禁若一經嫁娶則謂官屬凡官屬之人男女有分他人亦不相犯矣

阿非利加洲帶痕火迷地方土人奉祀最要之神六尊一曰大神一曰陰神一曰陽神一曰蛇神皆操人禍福賞罰之權別有雌蛇神一千以爲之配有踐踏者爲大不敬司蛇教師可將其人立致死地他人不得私議一曰髙而雅觀神司理樹木及世人疾病一曰海洋神另有教師護之教師極有重權倘河海中風浪大作則教師預備米麥豆布油五物擲河海中且祝之曰凡爾怪物咸聽予言饗此美物速退勿前殊足令人絕倒本處亦有土王風俗相傳慘酷殘忍王死必報男女五百名以爲妻妾臣工侍役自後無論何事與已死之王相關者必先殺數人至少一人以爲通報先王之用卽先王賓客入宮弔奠從此宮將至彼宮亦必先殺一人爲之前導殘忍如此誠不解其何心也

阿非利加洲埃卑亞果他地方土人所奉之神一名阿羅一名善哥阿羅一神常居樹林深處千章緣木隨意安居往往出而驚人婦女行道至荒僻無人之處苟有呼其名者卽爲阿羅神所戲弄婦女聞之須遄奔而歸避於內室否則必死善哥神爲此族創世之祖功成升天遊行無其善神獵鳥獸﹝捕﹞﹝補﹞釣魚蝦又嫻戰陣之事遇善人必設法護之若好獵者更能得其保護其外又有一神名污魯倫譯卽天主之意亦間有人信奉之者

阿非利加洲西境代霍買國地方版圖狹小風气彊悍有男兵有女兵各自成隊女子初生卽報名注入軍籍至十七八歲按籍徵入軍中教習戰陣各技臨戰時勇勝於男所獲敵人皆監禁囹圄俟良辰佳節而後殲之各家聞有殺人無不慶賀王宮之中骷髏累累如懸燈然寢宮徧鋪敵人骨殖多者爲貴若無此物則居之者局蹐不安矣

格淩蘭得亦名靑地島名也與拉白拉島相連皆在阿非利加及亞細亞兩洲相連極北極寒之境格淩蘭得在北寒道緯綫六十度至六十七度地方遼共數萬里人類甚稀此處士人曰衣司雞母族北境凡有人類之地以此地爲止過此則雪地冰天絕無人至矣然依司雞母已極嚴寒雪山數千丈終年不消拉白拉在寒道緯綫六十度至六十三度此兩處歐亞熱道之人不能前往惟身軀壯彊者方可一遊土人以漁獵爲生鑿冰山爲竇其中蒙以魚獸各皮以爲居室嚴寒皆藏室中其室半露地面半藏地中如深洞然土人性情坦直心气和平所得大魚大獸必分給同族不肯自私𨿽其人未與捕捉之役亦得分其所餘惟小魚小獸以爲私物不必分給其族無尊長亦無君王然彼此相安從無爭執之事無懷葛天之民不啻相類誠近世之桃源也

婆羅洲人胸前必鉆細孔如蜂房以爲插花之用亦不知火器祗有弓矢刀鎗每殺一人必將首級攜歸家中男子未經殺人則眾人皆以爲弱鄙夷唾棄弗與聯姻故生子至十三四歲父母卽教以操刀殺人所犯命案愈多則謂有勇然所殺者多系敵人故見家室內骷髏如貫珠者方謂榮顯之家咸嘖嘖稱道不置其土人最重夢兆卽罷工特召巫者卜之名曰的押其的押有二一曰海的押一曰陸的押所奉敬之神其名不一總神之名曰吐情皆謂和平慈善故人喜近之

蘇門答臘巴丁族中人多愚昧謂世上有上等大神三一皇天一后土一空气其下等之神最繁亦最惡下等神中有四神各占一山人間禍患皆此四神主之

阿非利加東自桑西巴爾起至赤道止民無鬼神不知天堂地獄爲何解又無靈魂之說但奉一神名曰姆倫古專司雷電空穹疾病等事倘患頭痛則以爲先父冥中示罰乃以食物置樹葉之上向空祭之疑人有罪則令自服毒藥以試之服之而吐則謂無罪服之而死則謂有罪服之不吐亦不死則謂其惡更甚而罪更大𨿽鞫訊訟獄胥用此法阿洲西境亦然又阿洲溝港河與加木河阿的生族中之人每逢兵戰先獲敵人數名最少一名殺於軍中取其心血和野艸數種煎湯飲從未經戰之人以壯其膽而堅其體若不飲此則謂殺人之後被殺之魂必來滋擾加禍至加本河地方教師更有分身之術在此處言語他人聞之如在他處作聲也

阿非利加洲合丁突地方土人最爲愚蠢人病將死祗畱一息家人則將病者任意搖撼簸弄或以足蹴踏翻騰死而後已死後向其耳畔髙呼其名數其罪而詈之又有一種之人聞雷則以爲惡物所發之聲必向空中﹝申﹞詛詈苟見電光則拋擲舊靴以爲抵禦行經墓旁則將石塊或指甲少許置之冢巓以邀福佑遇鹿行曠野或途中見小虫一簇亦皆爲神叩拜惟謹本處又有一等專究天時之士天气陰晴雨雪必預先告示倘所告不應則必爲人逐出境外又阿洲打嗎那族中首領亦間有作教師者女則爲女教師以保護民物者爲主其言曰民物之生當初有大樹一株令人忽而爲人令物出而爲物以後孳生蕃息充塞世間其實肇基於一樹也云云故此處至今常有大樹數株蔽日參天不敢伐祀之甚虔樹中有一神曰阿馬苦羅專司降雨心愛下民則降雨否久旱矣祭祀所用之火曰明火最爲敬重明火周年不息人苟不愼滅之則謂天將降禍下民須宰牛數十頭祭之其火始可復然也人病垂危𨿽家人戚友無人肯入病者之室必令人將死者拽之室外使之速死臨死以牛皮衣之不知何故

亞美利加洲祕魯墨西哥內地土人風俗娶妻無定有數十妻者有百餘妻者其全洲內地之人分爲四種土人曰鴨不辣經族曰巴西族曰不打哥尼亞族曰非利哲刑族俗尙文身殺人多者則胸前之文五色斑駁殺人少者文身亦少不文者則人皆鄙棄開納臺美國本土人本無教化名曰紅人性忍鷙善射能殪飛鳥於百步之外所用連環棍用鐵索牽之百發百中西人亦不能學誠絕技也

非旗島卽非幾島在大西洋中間錯出分羅合大小一百五十餘處成爲一境其有人類者約八十島其類人與人相食漫無倫理失事之船飄至彼處必爲土人所食故他處之人無敢往者族中夫死妻必爲親族所殺以爲殺之所以愛之俾其同赴冥間偕老也家主死則殺奴婢以殉其婚嫁造船建屋兩族聚會皆爲大事每遇大事必殺奴僕以爲恭敬先容之禮非此不﹝能﹞伸其敬致其誠人亦必非笑而責備之也彼處人處貴賤分爲六等一總酋長及本族酋二祭司三酋長處司事之人四兵卒五平民六奴與僕全境分爲各村村又分社社又分戶數戶爲一社數社爲一村數村爲一族每社每村各有酋長一名每族有本族酋長一名而隸於總酋長之下凡爲酋長者須聰明博學方可充之凡遇喪事或絕粒一二日或減食一二月且必薙發一周以伸哀慕喪之最重者去小指一枚然須夫婦之間方有指之喪父母間亦有行之尋常之人無此禮也酋長皆由村社各戶公舉不能世於其位奴僕極賤稍拂主人之意卽治以極刑或煮以爲食苟得仇敵之人則在軍中爭食以示勇敢其凶暴殘忍如此今天主耶穌教人已入彼處日加勸化風气爲之一新矣

印度適中之地有比烈山焉山下居民曰比烈族所事之神甚多如瘟神龍神痘神各有其名其祭祀也大半在最髙之山用石磊築爲臺旁設泥馬石馬各一泥馬特空其身糞門極大以爲人死之後魂必行入糞門然後上升天堂讕語無稽殊堪絕倒近處另有一種之人曰衣族祭神之禮必懸小錢一枚於深林之中卽向錢膜拜又木打拉地方之南每有極大神像以巨木刊之巨像之旁又有小男像五小女像一男像爲巨神之弟女像爲巨神之姊俱能致人疾病使之速死又有女神名加利者司人間痘癥土人設像建大廟祀之祭必殺人將祭之前一夕祭司攜其人入廟禁錮夜深殺之以爲痘神之性最喜生人之血道光初年英人禁之無效亦習俗使然也

緬甸卡倫地方土人謂人生各有一護衛之神厥名曰護拉中國謂神彼處以爲拉也其外又有七拉護衛者爲善拉其七皆爲惡拉能致人疾病死亡若善拉已去則七拉爲災矣土人以爲善拉於人盡心保護若坐於病者元首之上七拉𨿽惡邪不勝正卒亦無如之何推之禽獸艸木虫魚亦有所司之拉撲燈蛾水獺野鶩苟爲人所网皆謂之拉樵者伐木其斧不中墜地因拉不管理所致又有惡鬼一種名曰那凡爲巫覡者皆有之間有以彼之那食人之拉者土人懼那最甚因能食拉故也

俄羅斯屬西比利亞可比河之濱鳥師的爺地方所奉竈神土人名曰賽旦能護人產業致人巨富又有一神其名曰朗專司人間祕密之事及藥材質料人死則設像祭之三年而畢其教師兼爲醫士可與神交接通語言時作種種狂態亦奉熊爲神宰熊而取其皮以爲聖品教師問神時巨躍大言隨卽倒地旁有司事者卽取聖品蒙之族人四圍周裹卽以麻繩拴系其頸別有二人各取繩之一端在旁抽縊使端漸緊教師在內極力掌拒吭塞气促急汗盈身窘不可狀逾時釋之教師疲甚少選一躍而起妄謂已得神示信口向人言之

印度內地古有敬牛之俗以爲牛系天神寵愛特降人間每族必公選神﹝牛﹞﹝十﹞一頭建廟祀之居住廟中司理香火者謂之香頭神牛所出糞溺寶若仙丹香頭用器受之分派各民戶良辰令節各人將牛糞染其額上敬謹入廟叩拜家中祭祀亦必供設牛糞以表其誠凡遇喜慶等事人必用之一若萬不可無者誠異俗也

婆羅洲內地尙聞足之禮貴客相見各出其足彼此以鼻嗅之如是數四方爲恭敬如西人之握手中國之拜揖也其男女最重修道修道者謂之潔人如中國之節烈然尊長等人皆敬重之惟修道之禮極爲殘忍男女修道則閹割之女子修道則幽閉之每逢閹閉之期親友畢至酋長亦遣人前來監視男子閹後每將其勢傳示族中或以雕漆盛之置鎭市中俾人見之以資取法此等風俗誠聞所未聞者矣

阿剌伯本土風族凡遇喪事將死者殯殮舁赴墓上墓前十餘步預鑿一河上駕飛橋死者至橋卽行停歇橋之前建設喪棚有律師三十二人預宿棚中棺柩卽停棚中其時眾戚友均來送喪如死者生前有曖昧欺心之行可任人向律師控愬如三日內無控訴者則謂徳望已孚方可舁至墓中安葬倘有控告則律師憑公審斷果其素行有虧則停葬若干日任人向死者棺前辱罵方可安葬葬時不許眾人弔送其人倘無控告者則安葬之時均來祭奠卽葬後亦有祭奠之人且祭奠之法取連根花艸樹木植於墓前久而漸活故凡有徳者死後其墓上花艸極多送艷飛香甚美觀也

波斯國古時奉素火教其教之由來見於教化一門玆不贅

埃及國境向多水患因海水流入內地有害民居其流入之處有大河曰柰兒河每年潮汛之期合境咸以爲苦初時有貞女某矢願築壩禦此水災惟流水湍急成功匪易竭數年之力尙未合龍貞女乃鼓勵眾人而觀望徘徊不克奉效貞女恐其功敗垂成乃躍入水中殉之眾人急救已是不及於是念貞女苦衷竭力經營始得築成一壩卽範貞女之像建設壩中名曰柰兒娘娘每逢身殉節期則舉國停工綠女紅男紛集祭奠必殺一人投入水中如河伯迎娶故事如是者凡三日始各回家今殺人之事𨿽已禁止然殉水節期依然熱鬧也

海國圖誌敍

左宗棠

邵陽魏子默深源海國圖誌六十卷成於道光二十二年續增四十卷成於咸豐二年通爲一百卷越二十有三年光緒紀元其族孫甘肅平慶涇固道光燾孤本久而失傳督匠重寫開雕乞余敍之維國家建中立極土宇閎廓東南盡海島嶼星錯海彳﹝目﹞亍道攸分內外有截西北窮山水之根以聲教所曁爲索荒服而外大踰無垠距海遼遠以地形言左倚東南矣然地體𨿽方與天爲圓固無適非中也以天气言分至協中寒暑適均則扶輿淸淑所萃帝王都焉歷代聖哲賢豪之所產也海上用兵泰西諸國互市者紛至西通於中戰事日亟魏子憂之於是搜輯海談旁摘西人著錄以己意所欲見諸施行俟之異日嗚呼其發憤而有作也人之生也君治之師教之上古君師一也後則君以世及而教分撮其大凡中儒西釋其最先矣儒以道立宗受天地之中以生者學之釋氏以慈悲虛寂式西土由居國而化及北方行國此外爲天主爲耶穌則肇於隋唐之間各以所習爲是然含形負气鈞是人也此孟子所謂君子異於人者也其無教者如生番如野人不可同此孟子所謂人異於禽獸者也釋道微而天方起天方微而天主耶穌之說盛俄英法美諸國奉天主耶穌爲教又或析而二之因其習尙以明統紀遂成國俗法蘭西𨿽以羅馬爲教皇其人稱教士資遣外行出教故示尊崇然國人頗覺其妄聊以國俗奉之而已今法爲布所敗教皇遂微更無宗之者是太西之奉天主耶穌固不如蒙與番之信黃教紅教也佛言戒殺絕紛足化頑獷時露靈異足懾殊俗其經典之入中國經華士潤飾旨趣渺足以滌除煩苦解釋束縛是分儒之緒以爲說者非天方所可並也天主耶穌非儒非釋其宗旨莫可闡揚其徒亦鮮﹝述﹞﹝術﹞焉泰西棄虛崇實藝重於道官師均由藝進性慧聰好深思制作精妙日新而月異象緯輿地之學尢徵專詣得儒之數而萃其聰明左智以致之者其藝事獨擅乃顯於其教矣百餘年中國承平水陸戰備少弛適泰西火輪舟車有盛英吉利遂蹈我之瑕構兵思逞並聯與國競互市之利海上遂以多故魏子數以其說於當事不應退而箸是書其要旨以西人談西事言必有稽因其教以明統紀徵其俗尙而得其情實言必有倫所擬方非盡可行而大端不能加也書成魏子歿廿余載事局如故然同光間福建設局造輪船隴中用華匠制鎗炮其長亦差與西人等藝事末也有迹可尋有數可推因者易於創也器之精光淬厲愈出人之心思專壹則靈久者進於漸也此魏子所謂師其長技以制之也鴉片之蠱癱養必潰酒過益酲先事圖維罌粟之禁不可長也此魏子所謂人心之寐患人材之虛患也宗棠老矣忝竊髙位無補於淸時書此彌覺顏之厚而心之負疚滋多竊有俟於後之讀是書者

萬國總說

日本岡本監餔

地形如球周圍三百六十五度三分之水居其二陸居其一泰西人分水爲五洋曰太平洋曰大西洋曰印度洋曰南洋曰北洋土爲六洲曰亞細亞曰歐羅巴曰亞非理駕在地球之東半曰南亞美裏駕曰北亞美理駕在地球之西半其外大洋島嶼甚多總之卽一洲名阿塞亞尼亞

地球以南北兩極爲軸而赤道橫繞其中日輪正照地气炎熱赤道南北各二十三度二十八分爲黃道限寒溫漸得其平又再北再南各四十三度四分爲黑道去日漸遠凝陰沍結凡天下富彊諸國率在黃道限內其沿革事迹歷歷可徵赤道限內次之漸近黑道風气曚昧生气稀少風俗獷狉無復史載可稽萬國古今沿革不可勝記其說天地開辟互有異同如我國古傳三神成造化之始二靈爲萬品之祖天祖天孫統理八大洲理實灼然不可誣也中華上古有盤古氏以至伏羲氏神農年代渺不可考核迨唐虞有文物足徵至於西人所傳詳諸亞細亞記或曰人類大別五種曰黃色曰白色曰黑色曰紫色曰銅色原其始祖各自不同

萬國開辟之初其民茹毛寢皮顓蒙無知有聖人起開物成務使之漸進禮義者初各國槪皆君主專治其人亡則其政息徳行文章與君主存滅百年以來學古唱自主說曰獨立不倚遊於法中爲生人之通誼天下公器人身至重不可委大權於一人而受其制縳以死刑爲涼徳以交戰爲野蠻思神聖當國遵守永遠息兵之約則自今以往又化之開未可以自今以前例之也

歐羅巴幅員不過亞細亞四分之一亞非理駕三分之一大西洋海水由西北灣環注入曰波羅的海又由西南東注曰地中海再分小汊注東北合巨浸曰黑海環注波羅的海南盡地中海北至黑海之北岸爲歐羅巴全土曠野居其二山嶺居其一海隅灣泊甚多田土肥瘠不等

全洲分南北二部北部寒冷有俄羅斯瑞典普魯土奧土斯地亞日耳曼丁抹荷國瑞西法蘭西英吉利諸國南部溫暖有西班牙葡萄牙意大利西臘土耳其諸﹝國﹞﹝蘭﹞都邑壯麗道路修潔人生必需之物遊戲之具盡備物植尢爲繇庶惡毒之物絕少

洲內戶口三億髙加索族最眾芬士剌伯薩謨厄匈牙利韃靼該馬克土耳其諸族不過髙加索族三分之一髙加索族技藝精微冠絕五洲理學政治彜倫靡不講習商賈爲本關有稅而田無賦航海貿遷不辭險遠宗教大率奉耶穌所在設禮拜堂惟土王其全土俄羅斯數部崇回回教間有奉猶太教者

上古歐羅巴人遊獵爲生食寢皮希臘各國首被東方之化耕田造器百務乃興繼希臘者爲羅馬創業垂統疆土四辟始成混一歐土之勢後衰亂爲戰國四分五裂無所統一而文運智識大進中國人嘗創火炮西曆紀元一千三百年代末日耳曼人蘇爾的斯始模造之未得運用之法及帖木兒郎王撒馬兒罕有歐人來投爲兵攜火藥炮位以歸諸國講究練習盡得其妙更變通其法創爲鳥銃用以攻敵百戰百勝以巨艦涉海西辟亞美理駕全土曾得印度南洋諸島聲勢縱橫四海

亞美理駕洲分南北中央一相連形如蜂腰北距北洋南近南洋長約三千七百里東隔大西洋與歐羅巴亞非理駕洲相望西界太平洋直對亞細亞東境無別土廣狹不等極西北一隅與亞細亞之極東北隅隔一海港全洲延袤等亞細亞大半荒蕪气候南北沍寒中央溽暑如蒸寶藏甲於天下動植諸物繇衍充斥舊無牛馬羊豕犬貓自歐羅巴傳之今則蹄角徧地

北亞美理駕洲有英屬亞美理駕美國墨西哥諸國南亞美理駕洲有委內瑞拉新加拉那太厄瓜多巴西祕魯玻理非智利諸國二洲中間有島羅列曰西印度

洲內戶口約八千五百萬分四種曰印度人卽土人先哥倫波創見散居大陸種類殊多風俗語言各異曰白人卽哥倫波以後歐土各國流寓之裔曰黑人系亞非理駕人裔曰雜人分三族或土母白父或黔母白父或黑母土父三種膚色不同其教法土人崇奉異教﹝歐人﹞遷至後傳耶穌教徧於各地學藝與歐洲巴同亦由歐人燻陶推美國爲首

西曆八百年間歐羅﹝巴﹞北方海盜成出沒忽得一島曰法祿據而有之遂爲藪穴八百六十一年盜魁航海回島爲風所驅至一地泊舟登岸四無人聲亦無室廬叢林茂樹染映山谷會天大雪名之曰雪洲後人呼爲洲卽愛撒蘭又有一島滿地綠艸名曰綠土尋那威人遷居九百八十年新建裏邑四方遷居者日繇一千三百四十八年瘟疫流行死傷大半其不死者爲鴨斯基毛人所殲迄今遺趾依然洲傳記稱一千年間有數舟揚帆抵一地艸本不生磬石嶙峋呼之曰石地今新著大島之東南也又行海濱有山嶄然壁立白沙地林木叢雜呼之曰木地今新蘇格蘭再行海濱土壤丰腴因止以過嚴地產葡萄甚甘美今合眾部新英蘭

八百年代那威人創見愛撒蘭九百年間構室屋於哥裏蘭其事歷歷足徵當時歐人未有巨艦瞢於航海之術而能航此地可謂奇矣如印度人居在此地其說殊不可解自墨西哥迄南諸部尙存城堡寺院市街故墟屋瓦煙突鍍金諸器類皆數千年前墨西哥石二千許其大者髙十二丈人物形狀大與印度人異意古時有數百萬開明之民立國會有天變人物一切蕩滅印度人自亞細亞遷徙也或疑住昔韃靼人經﹝白﹞﹝自﹞令峽抵亞美利駕見最北所存之物最古迆南漸新則其說亦非無理倭海阿密蘇裏亦有大巨建築及畫圖雕像諸物足以想象數十年前開化之狀

愛撒蘭哥裏蘭及北極地方爲北亞美利駕土人鴨斯基毛及印度人種所棲息鴨斯基毛人種以巴蘭人恐數千年前歐人移住也相傳往昔迦太基人發見南亞美理駕徙其民然至哥侖波時二三千年間無人筆其說者要之道亞美理駕事者以哥侖波爲嚆矢

一千四百年間歐羅巴諸國航海術大開人民智識漸進當時人未知地體圓轉之理皆謂航海至地盡處則類墜鬼界或謂大洋盡處有怪物充斥意大利人有哥侖波一千四百三十六年生於熱那亞父爲船師哥侖波幼從父於船族人有艤船巡哨海上以抗回教威尼斯人者哥侖波助之與﹝助之與﹞敵人戰於海上敵放火一船焚死哥侖波投海僅免而猶不懲艾專事航海聞葡萄牙人方講航海術乃抵立士本娶海客伯勒斯列羅女見其家所藏海圖及測量器忽憬悟謂地體渾圓航西不止抵印度否則西方必有一大陸蒲人嘗見巨蔗於海濱又有奇形艸木及雕刻木浮於洋面或異人屍漂至哥侖波聞之益信其說不錯將航海其實歷熱那亞訴諸政府以爲狂不可可侖波再至蒲說王約翰第二約翰以爲然欲收奇功甘言慰諭陰發數隻舶西航數日終無所得而還哥侖波怒使其弟巴爾索摩羅見英王顯理第七說之身負一子赴西班牙途上資竭乞食遂達都城見王匪地難多及後依薩伯拉說之王與後初弗信居八年遂納其言有人讒哥侖波攬淚將辭去依薩伯拉深信哥侖波止之賣所愛寶玉妝具爲貲許行其志曰成功爲新地牧伯一千四百九十八年八月三日哥侖波率一百七十人駕三隻船自巴路港發西南進達加拿理島更正西行二月餘望見水涯現雲峯以爲陸地者數層羅盤鍼不指北斗舟師膽落忽見海面如鋪綠艸潮水堅凝也船不能進舟人極口罵哥侖波溫言撫慰約三日西進旣而見水漸淺葭葦樹枝浮於波上有鳥飛翔檣上及夕陽西沒茫乎不見一物命卸帆以避嵒礁至夜半遙望火光閃閃映波檣上人忽大呼曰陸地陸地眾喜極而泣拜哥侖波不睡待天明認一島嶼在前窺以遠鏡有堤磯艸色蒙茸乍人煙舟人奏樂鼓棹傍岸哥侖波左手提劍右手執旗踴躍上岸土人成來觀駭愕甚以爲神﹝一聲﹞人乘大鳥自天降至以船爲鳥帆爲羽翼也土人皆裸膚如銅以金環穿耳鼻問地名答曰爪亞那哈尼哥侖波以爲天助更名曰三薩瓦多猶言神聖救護是爲十月十一日事實後小松天皇應永十九年九月某日也哥侖波以玻璃爿珊瑚鐵釘諸物交易黃金更南得古巴島與聖多明哥島聖多名哥本名海地有土人數族各有頭目曰加什及從童僕乘車輿而至見船內諸器具驚訝久之哥侖波將復命會一船膠淺破壞一船漂亡不知所往乃以破船作小寨畱三十人居之欲示威土人將手銃操練忽火煙噴起飛丸迸發土人有絕叫而倒者更放大炮鐵丸轟擊摧船一面土人益震怖一千四百九十三年四月一日哥侖波發海地東馳數日遇颶﹝風﹞殆覆心期必死書是行必見之狀於羔皮紙藏諸木桶以瀝靑密封投之海中以冀其漂至陸地旣而風稍穩獲免三月十七日船入巴路港西人發炮鳴鐘祝之岸上人出觀者如堵哥侖波登陸赴都城巴塞羅內車載珍異物品整列鹵簿朝王宮王特禮延見大賞其功明年九月又十七隻船拉一千五百人轉鍼路稍南得加裏比諸島居民頑野殺人啖之人骨頭顱成堆遂復抵聖多明哥不見小寨亦無一人存者西人虐土夷土夷羣起殺之也哥侖波愕然更設一砦其地名曰依薩伯拉贊後徳也土夷又起爲仇哥侖波率步騎兵二百餘獒犬二十與土夷萬餘戰盡驅逐之土夷窮迫從命獻貨會波行人厭新地荒涼心懷不平相率歸本國譖哥侖波哥侖波不之知也西王遂使人來監使者素相哥侖波相惡命之歸待王命哥侖波歸見王辧析其誣事得解一千四百九十八年哥侖波又裝八隻船載罪囚若干而行將開礦山益轉南而行得特尼答島遂達南大陸一島卽今加他日那邑會疾疫流行糧食匱缺不得已還三薩瓦多西人多欲奪哥侖波功有羅爾者與其黨至亞美理駕屢讒哥侖波於王王遣其臣勃哈日拉總裁事務勃哈日拉亦惡哥侖波納讒言縛以鐵鎖押送本國船長重哥侖波爲人欲解械杻哥侖波不肯曰欲見西班牙人所以報余王諒其無他待之如故惟貶官位一等哥侖波毫無所屈一千五百二年又發胞薄船四隻欲過巴拿馬峽出南洋探印度洋遂抵牙賣架三船皆壞有二士刳大木爲舟乘之出大洋十日達海地裝船閱八月至牙賣架迎之哥侖波憂思罹病還西班牙會依薩伯拉卒匪地難多不錄其功仇人又多其功皆曰如哥侖波發見新地人皆可能也一﹝日﹞﹝富﹞勝會有一貴紳亦言之哥侖波取一卵謂眾曰誰能置之頭上者眾相顧愕然哥侖波直壓潰之置頭上帖然不墜眾曰吾亦能之哥侖波曰諸君惟口能之耳余身能之矣是余之所以異於諸君也一千五百六年卒於西國哈拉多里年五十九遺言葬屍於海地以其嘗系己之鎖墓哥侖波所得諸地初稱新世界未及發見大陸一千四百九十九年英國船將加波的奉王命探其地達大陸今拉不拉多也後佛羅稜斯人亞美理孤屢至其地記錄風土綦詳其書盛行於世因號其地曰亞美理駕哥侖波之始開亞美理駕也羅馬教皇亞歷山徳第六謂新地宜歸己有歐羅巴諸國君長奉舊教者亦皆以爲非得教皇允準不得移民教皇爲人寬宏平分其地授西班牙葡萄牙兩國兩國人遣徵服諸地役使土夷西人取西印度島設厚罕拿府於巴島置鎭帥他國仿之其意在欲得金銀時人稱新地謂鍍金國謂其王以金粉塗身形似金像宮殿皆以大理石營之白光燦然奪目宮門二獅子以金鏈系之前有噴水井金管四條迸出銀水宮中祭壇用純銀築之安太陽巨像以金造之其所以訪稱往往如此而當時歐人皆信之不疑

西班牙人用兵取墨西哥祕魯諸大國漸蠶食西南各部流徙雜居鑿山開礦以此致富葡萄牙海舶至巴西見其土曠徙國人墾辟法英二國亦相繼至法據南北英據中土荷蘭丁日諸國亦來往後多爲英所並英得其東北法得其西南一千七百七十五年美國叛英僅餘北境一千八百十年墨西哥諸部皆叛西班牙葡萄牙王子畱王巴西曆傳之久別爲一國不屬於葡是以南北二洲之域惟英人據其北部餘皆擁地自擅不受歐羅巴約束

亞非理駕爲四大洲之一與歐羅巴隔地中海與亞細亞隔紅海而蘇葉一地與亞細亞接連狀類人頸洲內艸木紛繁果谷極夥有一種大樹名巴兀婆又一種名龍血樹據木理推之率五六千年物奇種飛潛異形獸虫繁衍充可驚可怖由其地炎熇難歷不能周知下幾內亞東境山川十餘萬方裏未通人迹

腓尼基人一周亞非理駕在紀元前六百八年後一百五十年有希臘文士曰希羅多達斯記商舶環行此地之事云四圍皆水惟東北隅僅有片土名蘇葉接屬大陸初放舟自紅海駛印度洋秋時登岸耕植收其所產乃去如是者三載繞日巴拉太峽達埃及國當環行時日在其右道路遠近不能熟悉後二千九十二年葡萄牙人始得審其地理

亞非理駕人出於挪亞子罕罕以巴伯塔營築後至埃及國定居於此其子美內士創建王國實紀元前二千一百八十八年也子孫繁衍於各邦或曰洪水初平罕之裔密四來率其族徙於亞非理駕之北境先美內士一百六十年

洲之北境古多名邦今皆回部系自亞細亞轉徙自埃及國王亞皮西尼多爲土耳其亞剌伯二國人與沙蘭生人混者撒哈拉大沙漠及其傍近地方則亞剌伯人往焉以牧畜爲業轉徙無常其東西南皆土番洲內諸國今尙推埃及國爲之第一摩落哥桑給巴次之馬達斯加架始攺政體漸通歐洲

太平印度之二洋羣島羅列或斷或續統名阿塞亞尼亞爲六大洲之一地气各異溫和居多其酷熱則有海風能解寶物繁衍難以殫述艸木各地不同動物紛繁有異於他洲者

洲有戶口約二十萬率多生番漁獵爲業裸體文身性粗獷慣往往善啖人肉技藝陋拙無所事事惟馬來細亞人稍辛勤工藝略精其教門或尊回教或奉釋教或拜諸神間有奉耶穌教者至於歐人遷居其學藝教門與本國人無異洲內島嶼分爲三域一曰東印度島又名馬來細亞一曰澳大利亞巴不亞羣島一曰南海島南海島又名不裏尼西

緬甸之西雪山之南有廣土突出南海形如箕舌所謂印度也印度有五形入海之處謂中南兩印度與緬甸接連爲東印度雪山拱抱爲北印度跨印度洋爲阿富汗爲西印度縱橫數千里裏髙原綿邈气候﹝炎﹞﹝火﹞熇其民種類不一相傳上古有二族一曰日朝一曰月朝並出於天神日朝後王拉瑪爲父所逐與其妻西達遁住山間十四年眾推爲王錫蘭島王拉巴拿一身十頭軀幹偉大恃其勇力奪西達去拉瑪攻錫蘭殺拉巴拿立其弟爲王威振四鄰遠人歸心拉瑪死子孫世襲月朝繁衍於南西印度耶耶提王尢著訓人民辟疆土二朝時文學禮義彬彬四方屬望一說西曆紀元前二千一百八十年髙加索族人西境居印度河旁二十年始拜婆婆羅門教造梵字著肥大司此士書一千六百十四年髙加索族與土人戰一千三百年二族媾和通婚一千年始與猶太通七百七十年始立四司尼加朝傳十世三百六十年六百年佛教大興五百四十年釋迦卒然其事迹之詳不可得而聞也五百二十年間印度西境俱爲波斯屬地波斯王大流士收其稅得波斯稅額三分之一實爲神武天皇卽位前二十五六年事後馬基頓人西裏亞人拔克徳里人相繼來伐印度大半常歸其轄一百二十六年韃靼人爲本國所逐至中國境不能入轉攻拔克徳裏滅之爾後諸國互有沿革紀元一千年間土耳其人馬毛多興於波斯建伽寺尼國稱王屢伐印度克之叛圖甚大一千二十八年卒費色拉據上印度自立爲王越二年復馬毛多所侵略之地一千五十年米山徳第三爲王都於勒和旣而國中分裂相爭

一千一百九十四年阿富汗君長髙黎侵掠印度陷其﹝都﹞﹝諸﹞城一千二百六年髙黎爲其下所害土耳其人甲丟伯創建特裏國爲王是爲土耳其第一朝會成吉思汗起於蒙古失其屬地十傳終一千二百八十八年丟伯裔伯魯士爲特裏王是爲土耳其第二朝許蒙古人移住明年爲其侄阿老丁所弒阿老丁自立破蒙古兵三傳爲烏罷一千三百三十七年烏罷帥師逾雪山寇中國卒於途國勢寖衰一千三百五十三年伯羅士第三爲特裏王是爲土耳其第三朝伯羅士勸農工阜貿易在位三十七年國內無事稱爲賢明五傳至馬毛多大亂分裂爲二一千三百九十九年帖木兒郎自西韃靼來侵大肆搶掠屠殺十萬人徵服五印度爲蒙古別部未幾而去一千四百十四年奢一精爲特裏王立捨徳朝是爲土耳其第四朝三傳終四百五十年阿拉丁爲特裏王立魯日朝是爲土耳其第五朝一千四百八十八年昔剛徳爲王卽位之十年歐人始至十五年力克王與哥陳王戰滅之明年葡萄牙人助哥陳復國尋開可陳錫蘭諸埠頭一千五百十七年愛布拉罕嗣立與蒙古戰敗死國亡

一千五百二十四年帖木兒郎五世孫巴卑爾大舉入印度取特裏並其地印度諸國屬土耳其三百年至是巴卑爾立國於特裏勢甚張卒子武米恩立爲西爾汗所撥西爾汗死復位在位僅一年卒子亞格芭爾立爲人豪爽卓犖卽位之明年之叛民喜馬篡立攝政白蘭攻之喜馬敗死王復位居五年白蘭叛王親討之遂徵服四鄰一千六百六十五年築阿格拉城爲都一千五百八十年遷都於勒和勝兵六十萬國力日彊一千五百九十四年分國爲十二省爲教法駁雜思別設一教以齊民志未果一千六百五十年病在位五十一年鄰國無伺隙者王時英荷二國始來設東印度公司英國水師駐防子西令立國號奇汗久譯言平治天下也一千六百二十八年西令子沙日罕立盡殺大臣復都特裏一千六百五十七年王子四人相攻三子敗死一子名阿倫格弒王自立焚滅國中寺社使國人彊奉回教不從者處極刑大廓疆域施仁政殆有統一全國之勢一千七百七年卒步哈徳立卒子哈達立伯羅士弒之自立阿布達又殺之步哈徳孫馬罕未徳嗣立一千七百三十八年以事殺波斯使臣波斯來伐大肆掠取贖金十六億六千六百萬元而去一千七百四十九年阿富汗來侵拒之不克是歲王卒亞美立乞援麻剌多麻剌多逐阿富汗自居其地居五年亞美被廢亞倫格第二立亞美起兵攻之兵多疫死遂退一千六百六十年王被害西令第二立與英人戰敗績割地請和一千七百八十五年麻剌多來伐請援於英英未至王爲麻剌多所擄麻剌多人抉王目取特裏一千八百三年英人與麻剌多戰克之遂得特裏一千八百六年亞格巴爾第二爲王仰英俸自給一千八百五十七年印度各邦合兵擊英不克英人獲特裏王流之緬甸自是濱海各境皆屬英矣

一千年以來歐羅巴諸國頤印度者甚多一千五百年代葡人始至孟買建城通市致富荷蘭人之遣兵船攻奪其地設立埠頭經數十年六百年代末英人甲便日士抵東印度設公司擅商權凡十五年英船將蘭加斯徳﹝之﹞功甚多遂取諸島築炮臺移植其民英人復之與英人戰極凶暴云

一千七百年代初莫臥爾漸衰土豪割據各部不奉政令莫臥爾人假英人力滅土豪是時法人亦來設埠頭一千七百五十六年英人逐法人就其址造築家屋極壯麗明年英人與孟加拉國首長索拉約朵刺戰大破之盡取其地一千七百六十五年英公司與莫臥爾和孟加拉國遂爲商會首

一千七百六十七年賣索王之子非徳爾阿釐起兵抗英阿釐有大志陰養兵卒一千七百六十年攻賣索取之乘勢並吞四鄰英人忌阿釐與麻剌多人合兵擊之一千七百六十九年與阿釐和一千七百七十四年英商會遣瓦倫哈斯丁士攻印度盡降之一千七百七十九年阿釐煽動麻剌多及其它土豪叛英起兵法人資之兵器糧食哈斯丁士以計解散其謀又與麻剌多人和明年阿釐死一千七百八十六年阿釐子帖布薩普畢起兵與英人戰一千七百九十九年帖布薩軍敗死之英人與麻剌多分其地一千八百十七年英人擊麻剌多破之會大疫英兵死者一萬人明年印度全境大疫

一千八百二十四年英人掠新嘉坡及傍近﹝羣﹞﹝郡﹞島一千八百二十六年占據麻剌甲一隅一千八百二十九年英人下令禁殉葬一千八百三十三年始用土著人爲官以分商會之權一千八百三十九年築炮臺於亞丁及百林島是時英人更掠波斯灣要害造鐵路於幼發拉的河畔

一千八百四十三年英人出兵掠取信地遂討塞哥塞哥人初據本若建國其酋長林日星爲人雄武雇歐人練兵旅四鄰畏服旣而林日星死歐人皆歸其國兵士橫暴不奉命侵入英屬地一千八百四十五年英將率兵攻本若奮戰破之塞哥人懼償兵費請和英人駐兵一萬備之一千八百四十八年本若民叛作亂全國應之英將髙弗邀擊破之明年本若全歸英管英人解塞哥兵執首謀者幽酋長於是印度全地無復抗兵者

一千八百五十七年五月孟加拉國民起作亂安日河旁近諸部悉應之眾凡十一萬皆帶新式兵器進至特裏據要害見英人不問男女皆屠殺之放火搶掠立莫臥兒帝裔彪色茵爲印度皇帝年八十餘派將卒捕隱匿英人者襲各處銀行搶掠無所不至英公司發印度西北屯營兵攻特裏亂兵悉聚於岡坡爾屢襲英人英人糧盡約降亂兵誘英人至河心自兩岸狙擊之英人男女死者大半餘皆爲虜不屈大將﹝巴布洛以兵二千四百攻岡坡爾三戰拔之會烏徳大軍來侵英將勞稜索尹吉利相繼據盧各腦防之﹞巴布洛擊烏徳兵不克卒於陣軍中無不悼惜明年三月哥林幹布伯將兵一萬來援一萬二千繼之每戰皆勝自是亂民气焰漸衰至六月始平公司奉土地歸政府轄於是巴力門建議以印度爲英政府所管廢藩屬之名置印度事務宰相專任總鎭及各鎭臺諸務置參議官十五名總民政八民政府所任七名使同僚撰之必取其嘗任印度職務者施仁政以懷土人造鐵路架電阜棉花諸產物歲內漸增會計有餘人心日進髙明

印度東南有錫蘭島土人謂髙山爲錫蘭島有髙山因名古時人民頗畱心文詞藝技至近時荒陋殊甚傳爲釋迦實生於此嘗從迦藍嶼來登錫蘭山山上至今尙存足迹山下一寺貯釋迦涅盤眞身及舍利子居民尢崇佛教佛教自古行於此土如大陸內地皆奉婆羅門教云一千七百九十六年英人驅逐荷蘭人盡有濱海之地會錫蘭酋殘虐失民心乃進攻其都城可倫破之取全島遂歸英近有奉耶穌教者印度人容貌壯偉气象溫和好文學學者往往傳梵字書議論髙妙尊信婆羅門教愚民或轢死靈車下或以子女爲犧牲人死則棄諸水以飽魚有伉儷惇篤者積薪焚夫屍跳入火中人民分四族貴族不得與平人婚犯者處刑貧者平居裸體以寸布圍腰下居屋塗以牛糞畱子胸烙小印額上剌紋女子穿鼻帶環中國人以爲五印度並奉佛教是大誤然佛書稱恆河爲靈水卽今安額河諸佛菩薩羅漢繪塑之像多裸上體或帶耳環脛束釧卽印度本俗僧服袈裟及合掌膜拜亦皆印度土俗也則以其地爲佛教所從出不足深怪也自達摩航海入中國佛教大行於東洋諸國紅衣喇麻教起於烏斯藏後宗喀巴別倡黃教蒙古諸國靡然從之可謂盛矣然自回教起其教漸傳東北而錫蘭亦多捨佛教而拜馬哈麥者至今五印度爲歐羅巴之東藩參以西教而佛教漸微矣

卷七十六洋務八外洋通論二

外洋學校宋育仁

英國英格倫及維而司分五十二部名曰康退或曰射爾其下所屬邑鎭名曰爬雷司凡一萬一千九十九爬雷司皆有學堂大爬雷司學堂多者七八所小爬雷司至少必有一二所除富家世爵自建學堂不計凡官學教平民自五歲至十七歲入小學每一小學分爲五等每等一師分屋而教初入教以學字音書字母習歌聲記數目教者立學者坐木幾木橙皆箸於地前後次比教者諷廿六字母幼者同聲和誦音必齊教歌如之粉書字母於版幼子摹寫如式分教習課之業嫻進一等學拚字法辧音律八韻如中國樂律工尺是爲孺課三歲皆通年十歲外進一等肄書習筆算審地圖知五洲各國山川方域大略識地球日月各行星軌道是爲蒙總教習考察皆通年十四五進一等學羅馬希臘文各國今文史記練習函荊繪地圖作論其尢穎者間及算格諸學是爲經五等皆小學次第或並於一院一總教習督之視學捨生徒多寡定分教習人數下捨課嫻轉於上捨或孺蒙經各爲一院或孺於蒙十歲以下教習皆女師院有廣庭後園爲之秋千蹴鞠舞幹彈每日課竟教習率而以戲十歲以外每日入學出學皆按步伍課竟教習拳技坐作進退凡蒙館別捨聚竹頭木箭舊廢銅鐵器皿斧斤刀錯畢齊有工師爲之指授令生徒能以廢材攺制成器者材出於公器歸於己閭閻子弟志爲工商者入蒙而畢志爲士者始入經法國語稱康繆恩學堂女學十歲以內與男同十歲以外以吹彈歌曲繪畫爲主爲士者由小學而入大學總者爲太學分者爲書院課程相等分學而治太學之分名爲院有道學院法學院醫學院學院書院之分名爲有營造治礦機器精或並於書院畫捨而居或別爲一所與經並立初時一國一太學後推廣有數太學又推廣一部有一太學國之太學統一國之書院一部之太學統一部之書院或書院數所至一二十所聚於一處而統於一太學生徒年二十經課業皆通拔入書院太學舊式入大學者率以經爲階重古學近日增實學重格算等學皆有成效一體拔入太學書院課程以四年爲期一羅馬希臘古文本國今文英法徳文字二列國史乘輿地圖說三測算天文地理論地中層次體質爲礦務博古之用四格物化質兼及物性種植五性理公法富國策此條專爲太學課程書院與太學相經緯故學於書院業嫻者亦先治此爲大學之基書院課程期滿由太學考試入選給以文憑如諸生入太學深造其課各國古今文字史乘輿圖測算天文地理格物化質如書院之故此外分道法醫爲四大科習四科者恆以書院所素學者爲本學成課最獎給文憑如舉貢道科者爲道師卽牧師亦有不從太學出身者則由教會以勞賢推升不在此途法科者爲律師卽律師亦譯爲訟師狀師醫科者爲醫師科者爲制造師此科亦多不由太學者出於太學各歸其社會同社互相切磋至學業大成名望卓著復與文憑進秩如進士洋語稱鐸徳譯之可爲師也道科者爲道師醫科者爲醫師或終其身法科者多由此以仕

法學分四項曰則法曰通商曰紀綱曰公法自爬雷司審事官等而上之月審季審旬審上議院審事等官刑部大臣皆由刑名以進未得仕者爲律師或佐官聽斷或助民執訟皆公言之自巡捕之官敵司退克審事官譯以爲知縣實不相似等而上之至各康退射爾長官譯以爲督撫其實亦非此不治兵稅以及民部內部總管府若協理總辦參贊至大臣皆取於明紀綱法律學者自出使總領事公使稅務郵政藩部外部總辦至大臣多由明公法通商律士以進故此科爲由士出身之專途其科之選則爲工院諸之師若營造治礦機器精船政農政亦設分課於工院或爲工作廠礦廠之董富者自爲廠主公會官興官間由此以選其士科之最貴者有阿佳底密此興自法徳美皆仿而行之其實如中國翰林院初時專以文爲重職司文及修補字典近年格化學興因設四科一理法爲人之理與治國紀綱合道科性理法律爲一法國太學舊分科曰文學曰理學曰道學曰律學曰醫學二百年前法國創始仿中國翰林院設阿佳底密初以文學爲主後增科並道理法爲一科其太學五科者課業如故二博古考訂各國古今文字識古物辧古器譯古文及別國書三格化譯其科目名義亦曰學問統光電汽熱音重算諸學合天文地理爲一科太學科之選尢異者與此選四雅意譯義又爲精主繪畫協律音樂制曲雕鏤石像與文學工詩文編史乘修字典爲五科仍以文學爲重選凡優於五業者由太學三考名成以後教習於各學院有著述聲名由平時本院眾博士詳稽品目期會選舉會選者人一櫝各以所業試題眾博士納丸櫝中以定所試優絀優者納白丸絀者納黑丸畢納啟櫝得白丸多者爲中選則爲此院博士類皆髙年宿學以此爲不朽之榮其學而未與太學之選或與選太學生員不中舉貢之選則爲蒙之師別有師道爲之教授其程序一英法徳三國今文二代代數幾何勾股算法三金石動植格物化學四地球圖說各國史記五律呂六敬神修身之道除溫理諸學每日須練習教授之方學爲女師者但減所業程亦如之課程旣滿給與文憑始就聘蒙鄕學教習皆取於此經書院教習取於太學舉貢太學教習取於進士或博士經以下由民舉書院以上由官舉各國小有同異而大較皆然英國英格倫太學三蘇格蘭太學四阿爾蘭太學二共太學九區法京巴黎太學二區徳國太學二十有四區美國書院率兼稱太學初各國太學皆國家所設後每有富室捐建書院數所在一處者國賜以太學之名惟考試取士仍歸國建之太學官建者入度支學部主之民建者民捐經費舉監督董之有成效者發公帑助之此太學與書院之大較也經經費統於書院蒙以下爲鄕學英國五十年前尙無官設鄕學於民所設者發帑獎助繼而攺爲官設並入度支美國凡新之地除出售與民開墾給修建鐵路開掘河渠各公司更以給本處備學校經費計給學校之田已五百四十萬頃給地入不敷出則按民私產徵收法敗於普後始廣設鄕學建學之費二千四百萬磅歲用率六百九十萬磅教習束脩皆公費生徒入學率自備資斧惟常貧不能給者公贍之不入塾者罪其父母學校之興徳國最先亦以徳國爲最盛嘉慶十年布爲法破滅有深思之士進言布君欲振興軍事必以鄕學爲始令民間子弟無不誦讀而及兵法迨入營之時率皆英年稍通文字者昔西士培根云智則彊愚則弱卽是此理因於通國設鄕學不入學者罪之如是五六年乃南敗奧而兼徳意志小邦旋又西破法而稱帝今計通國小學二萬九千四百八十二所實學曁經大者八十四所計歲費九百六十七萬五千磅

武學專以教習將弁與船政館相表裏武學堂爲武備院專由官設船政則兼有民設者武備專主軍旅船政兼主通商也凡武備院皆厚給廩糈課程與各書院相出入如測算火器繪圖建造營壘橋梁考究古今史記歷代兵法文字則稍涉羅馬古文而以鄰邦今文爲要尢以本國軍例與公法爲急務分門教授以六年爲期生徒入經課業皆通願習武者入而受學課所業有餘力始操演騎步戰事爲廣庭後園置蹴鞠舞幹緣橦擊彈諸擊刺以備遊演期滿課最然後入營器使自武弁至兵督皆明此以進其士卒則於軍營設學課以書算繪圖徳法則民間子弟旣出鄕學皆入於卒伍三年爲期惟船政由官設者主練習水師將弁課程與陸軍武學相等惟增天文汽機格物因航海測算須明天時駕駛兵輪須諳機器故格致之學宜視陸軍武備加詳期滿課最授以文憑始入海軍器使由管駕至水師提督皆由此以進

英格林尼址水師學堂自都司以下皆許入學肄業先考進門試課以算術汽器水火重熱天文海諸學入格者與住院或就院居或日再至皆所試及某等者有獎課膏廩循序進業試若干題通若干條以上記若干功記功若干以上拔補一次

泰西文字推法國法文本於羅馬羅馬本於希拉希拉本於埃及埃及卽麥西分爲猶太實西方文教祖國過波賽買埃及古文石刻審其文以形相合體甚繁重西文主音埃及文主形西文旁行埃及文直行至倫惇聞有麻翁者爲博古學士能識埃及文訪之出所石刻相示渠亦不能讀其文但言埃及字凡三類有模繪法如畫虎示虎有定實法如畫妃別於王有音法賢異於權之類此三體三者古人混用焉今惟用音令人易曉因詢以西土文字凡幾變麻舉二字相示一畫蛇形三變而成字又三變而成希臘文又一變而成羅馬文又一變而成今字卽二十六字母中之F埃及石刻據麻稱爲開辟四千年前古文以時按之則夏末商初時也其文三體於古先所傳六書爲象形象意象聲而無指事轉注假借指事原與象形一類而義更隱微疑埃及古文亦有此體而西人說字不能通其意遂入混模繪一類轉注假借以體兼用卽在四體之中亦所應有特西士未及知耳在巴黎觀演劇演猶太故事歌者登場調爲三字句者二七字句者一如此相間凡十二句西國制曲者皆博士或言學士其雅意一科專主繪畫制曲協律凡爲士者初入經皆習臘丁文字卒業考成始各就其性之所近分科肄業故凡爲博士者皆識臘丁文制曲演古時事則以古時音協律今演猶太爲一字一音三言七言一句則知猶太古音同於中土後識英議士戈登嫻於掌故叩以英文所祖答云來自索遜索遜者英主之先爲日耳曼之族千年前入主英國故其文字行於英倫三島索遜文又來自印度故從梵典旁行以音爲主乃悟麻所云古文八變而至今文者緣埃及文有從音一類參以梵典拚音之法以字母就方音有一種語言卽別成一種文字文凡八變據二十六字母而言聲音則遷地而變故各國自爲字典而字母皆同習其語卽通其文西士博學者皆通十數國文字而能識埃及字者甚稀其習中文者僅能譯公牘而已據埃及文猶太音與中文同例則知埃及猶太時文字與語言爲二知書者少變而從音語言與文字爲一令人易曉故舉國知書其端甚微而變動甚大其教之徧傳國土深中人心實由於此不可不察

語言卽文字簡易易知顧其爲書便於直陳器數難於曲達義理舉國聰明才智注於器數故日進富彊無深至之文言則性情不感而日趨詐力其國有善著論工爲詩之士國人甚重然不數有其教惟以永生永罰制人不講自然之情義其害在蔑倫背理而不知不解中國父子夫婦之倫爲何物反詆中國父權過重女性見屈以爲承艸昧之餘習勢彊者擅權急欲起而革之以彼之文譯中國經傳決不能通其意譬如孝字卽西文所無譯者以順從字當之不知孝兼報效教之意爲名教根原此義支離說無從入又如天之經地之義西教言天地有造化之主西學言地不於天此義難譯況譯者並不通經則支離愈遠道光末英人黎雅各布來中國傳教同治中曾譯孝經論語周易詩禮記歸國今黎尙存年七十餘在英叩以傳中學生徒答言西國無所用習中文者甚稀一日招赴其東方學會列坐十餘人無識中文者惟黎以西語譯屈原傳與眾演說義多燕郢聞者問難不解其宗旨以爲行徑太奇恐無其人乃告以中國名教重君權以治民卽以護教忠君所以保民卽是敷教譬如耶蘇門徒殉教而死者十餘人屈原之死卽殉教也知彼卽知此矣聞者稱善相如用明經術精訓詁者以治譯官博采各國古今文合罕譬引申以曲達經傳之意貽彼教會學會學院議院乃可以漸引彼教之人心而固吾名教之壁壘實正人心息邪說之大關也

西文起於印度傳及波斯波斯字右行分爲阿剌伯希臘羅馬再分爲今西洋各國以音傳意音相近者言卽同借義多而正義少如天字借諭气則中文言天之義不能通道字取譬於言則經傳詮道之義不能達弟兄長幼一名諸母與諸姑同稱不能別嫌明微中文主形形中見義所謂聖人見分理可相別異故制文字西文無分別之理先不能立綱常之名故不知有名教文明未啟但畏禍福耶穌稱天之教足以涵鬼神泰西從之而化由其文同故教同法律同政俗同好惡同故黨同法異而合以謀我中國與彼文異教異而無所不異所賴以通中外言意者惟古人顧爲譯者多不通義理訓詁由洋譯華則比擬多不倫由華譯洋則訓義多失旨必學明訓詁嘗考求中外政教掌故者始能訓比悉當英法皆有東方學習印度日本中國語言文字爲教習者皆非通人故彼生徒僅能通粗淺公牘備其使署翻譯兩國政教本源無由通參得失名教之義彼所未聞以其教嘗我而信從頗眾及觀我政不能安人兵不能自衛遂扺隙蹈瑕以我今日之積衰並毀中教爲妄作教會乃直謂中國無教而亟思以其教易之國勢衰微不能不興功利以自救急治其標然而士學已卑經術不明官方已邪市流競進商勢已重本業日微益以崇西學尙工藝保商權工商日益貴士農日益賤環球大勢以某國商業盛卽通行某國文爲便用而易謀利中文難而無功洋文易而有利試士之文旣膚廓而無實不足取重於時儒官僅存已成寒乞二十年之後無人習漢文而周孔之書廢彜倫之教裂傳教者乘機煽誘以稱天平等如發蒙振落士不能自存必且附其教以助揚其波故廣興功利誠可轉貧弱爲富彊然不力護本源勢必淪中夏爲夷狄然人情不甚相遠其國之世爵太學之秀良頗知慕中國禮教教會亦間仿華風修攺教規而諱其所自宜固以廣同文之治命儒臣取六經所有之字參合大小篆分部摹成字典用洋文譯古訓引申別義詳爲詮釋卽用其文寫六經定本以貽其議院學院教會學會彼國太學有博古一科重埃及古文其文主形篆而直行字形如鐘鼎虫鳥篆今制通行字典須用篆文令有形意可見始能有所悟入識中文自必讀中書讀中書自然知名教知名教自然貴仁義服名教貴仁義則夷進於夏可以仁義之道治之矣周禮外史掌達書名於四方名教之興自近而遠其時距王畿三千里外爲要荒之服故王者不治夷狄而以同文治之書同文則行同倫其事相因必然之勢洋書則羅馬律例萬國公法通使指明根於其教發於其政行於交涉亟宜譯訂舊糾繩得失公法始於荷蘭人虎哥本閉戶私書其後講者接踵遂成公律近荷蘭學會復取各國律例與羅馬古律參會訂爲泰西通律致書各國政院議院許以通行今本經術仁義之精爲之折衷駁正轉譯其文貽之各國政府議院學會則公法之權歸我交涉之棘手漸除漸因折衷法律而講以名教人倫彼卽不肯遽遵行而已先搖其教本彼教新舊約書推本生民稱天立約言非而似是法簡而易從傳教者𨿽無煽亂之心而實有變夏之志非明辯正距彼推本於天專破名教害將中於人心宜詳辧其非轉譯以貽諸教堂教會學會學院縱不能遽變而歸化而其說不勝傳教之心自阻從教之民日稀其效𨿽緩而機甚捷誕敷文徳而戰勝朝廷不可易而忽之也

西國小學卽課天文地輿算術物理學塾備儀器爲日月五星運行軌道壁懸五洲輿圖置算籌三角光鏡及動物植物圖形分年進業若天文則以二至二分日食星犯令學者指撥運轉覘其所曉若輿圖則舉某國某洲界令學者摹繪其性近業優者以爲專門始基其次皆粗知大教習考成以爲知及於學始入經館中學肄業故凡爲士及上等人無不知日月五星地球運行經緯與五洲南北極赤黑道部位大山川形勢及幾何勾股割圖算術水火汽气重熱光電諸學途徑童而習之先入爲主就其性近者深造爲專門名家故舉國除下等椎魯不計皆主一家之言絕無異議其實談天三家各尊所聞不必宣夜長於兩家地如子黃卽地球之說天家言地如覆盂以海行極處爲南極其理至顯不必圓合如珠道書言地形如肺葉沱滂下垂卽以今泰西所制地圖按之除海水不計九州島地形實肖人肺淮南子楚詞言天傾西北地陷東南以今英俄日晷南東洋水深測之亦適吻合本不能據一家爲獨是傲中國以不知特彼國知者多而中國知者少非專門者無術與之辯難方驚爲所未聞盲相嘩以爲談天地必宗西學且若捨西學無天文地輿不知中國今日之衰正由中學不講耳士習帖括不知七政五緯不辧四方九州島髙引聖賢輒持臧否士夫習爲虛矯試之以事而立窮此亦學術衰微之故也記言小學教之數與方名視智慮規矩數卽算術方卽地輿爾雅所載四荒四遠九州島鎭浸於地域大勢已明釋天星名歲陽星次月陽於天文大綱備鳥獸艸木足資見聞此宜舊皆有圖而時久散佚不傳於世爾雅古小學之書今則非通人不能讀考工記言石何以泐水何以凝卽明指考工須知格化特此等別有專書與算術樂律同例於經但舉提要數言如學校不廢工官尙存知此者多何至震服於西學故人才衰由學術陋今不咎己之不學而反爲古所未聞不亦厚誣乎外域限年考學合乎禮制得教不躐等之意故髙者進博學次者就專門下者亦有執業故民無遊惰士鮮空疏今中國學校廢弛家自爲教﹝家自爲教﹞則欲子弟速成未知六甲先制五言未辧四方先求一貫其要歸以資試帖八比而已以言文章已至陋以之致用不更遠乎上者空談性道舉一廢百次者獵取科宦浮沈以取世資下者無成欲攺習他業而時已過則遊惰終身其獘原於違躐等之戒故其極至於人才乏而學術衰遊惰多而中國困履霜堅冰由來者漸也外國選士皆於學博士教習爲主試教官卽考官平日課優屆期取進故不患不明但恐不公設官以監之而其獘自去其實主試聲名所系平日眾論所推卽有不公不過有抑揚不敢顚倒黑白周禮地官爲教職而興賢能卽典於此官經制甚明而後世不用學校廢而投牒赴考糊名易書獘未能除徒令學者迷惑競一日之長懷詭勝幸獲之心屈抑濫者多無所觀摩而業荒於惰業惰者志昏於事理思不能入何怪人才之日下乎

英國報泰晤士最著法國報覃排最著主筆者皆必有品望學望由學會所推卽其國之淸議所在報無不實論必持平余家不及凡立報館必請於國家國必允行但由官考察章程禁其詐索人財有犯者本館察知立去其人議院設報館聽議處有筆札令其記聞傳播但無造言惡詈余俱不諱政𨿽不以此決從違民得因此知國事論悉民心一時國中百姓或卽聯名獻議兩院議允卽得施行故國政報館亦自重聲望不妄發言兼及外國政事故歐人於別國兵災新政異聞皆知不似中國士民茫然膈膜事歸學會主持淸議有鄕校之意誕告多方民讀法其規模故遠不及先王然亦有可觀者此外銀錢貿易之掌故小說之分門爲報皆各業各會人理之

鄭樵氏亟稱圖譜惜爲古法湮滅歐人無書不有圖譜故辧於測算分數甚明而考於方域物質甚審太學工院凡制造儀器畢齊水師學堂有兵輪器械小式博物院於各國各都緊要海口皆有笵形以資學者遊人考鏡學業日興圖譜之力爲多而儀器笵形以相輔如仿其水師學堂之制考察庶官候補人員無所能業者爲設官學院畢陳圖譜諸器如工院水師學堂博物院之式令就性所近分門治業其在膏廩爲學次第則兼仿格林書院政治學章程以課業殿最爲需次先後不數年而人才出矣

外洋公法

宋育仁

萬國公法所稱引有虎哥賓客捨霍畢士布番多萊本尼子格不蘭俄拉費發耳得海付達得哩等十餘人稱爲公師皆西國講學之士名望最髙者其學分性法公法兩端性法者揆之於心之是非公法者揆之於往來交接之公義其書始於虎哥虎哥主公法從性法而出分性法爲第一種公法爲第二種意在抑公法之主利而不合性法者虎哥原書名平戰條規主於抑彊扶弱推本於良知謂出於上帝之禁令此西士之學最醇正者惟其無禁戰息爭之權故不免依違其說謂各國治法以利國爲尙諸國同議以公好爲趨此乃萬國之公法與人心之性法有別後來諸家或推本一源或截然分性法公法爲二事而皆失其本旨遂流爲法律之學所謂銖銖而稱寸寸而度故近來西士爲公師者少爲律師者多西學之源皆出於其教摩西之教本自東來尙爲醇正無有詭說自耶穌之徒叛摩西舊教而自立遂造天主降生之說以攬教權然猶分傳教者與授教者爲二傳教者爲教士出家不娶路徳之徒叛天主舊教而自立則不出家傳教教士與受教眾人無異其品不分其學愈歧愈遠主平戰者轉而言戰主均利者轉而謀利主抑彊扶弱者轉而助彊並弱則耶穌之徒入室操戈路徳之徒假糧借寇也在英識一上議員公爵吳畱頓語及西國言修身治國以何爲主吳畱頓言皆本摩西十訓其四訓以治身其六訓爲治國一切法度之原本可證彼國之言理皆以教爲依歸近百餘年富彊之策驟興由於路得之徒變寬戒條廣譯教書於是不爲教士不守戒條者皆得以析言破律仍依摩西十訓以塗民耳目其守教篤者亦震於功利而依違其詞其守教不篤服教不深者反於功利以張其焰故公法出入語持兩端其教究艸創未得精微所謂擇焉不精語焉不詳而意主於平戰息爭抑彊扶弱今各國交涉𨿽不盡遵從然不敢顯然不顧由於歐洲皆同教之國公法皆敷教之言創公法諸家本意不過望同教諸國不相侵害不敢望異教諸國奉爲指歸然彼教推行益廣賴國之兵力相輔而行教皇失權無力自制歐洲大國歐洲大國反持此柄以制異教各邦土耳其印度等國爲所脇服且其本教亦與同源遵從公法猶有可言至中國與之交涉亦援引支節兩歧理義不精之公法束身歸獄是誠不揣本而齊末矣但旣與交馳自當同稟公律以爲議事之制彼教之流𨿽異其源不甚相遠至於是非曲直人心大同特彼方所聞無有進於摩西十訓者故竭其人之心思不能折衷一是春秋經世先王之志實萬國之公法卽萬世之公法如會盟朝聘侵伐平亂行成存亡繼絕國等使臣爵等會盟班次無事不備無義不精此類皆西書公法所斤斤聚訟訖無定論者丁韙良作古時公法考亦引左傳數條春秋三傳各有義例合之乃成完備如自治境內義在谷梁交際禮儀例在左傳駕馭進退權在公羊修明此經以爲公法是至當不易然內其國而外諸夏內諸夏而外夷狄須先自治始能治人必以爲迂遠則宜取彼公法之書爲之駁正一稟春秋之律判其疑義斥其違反譯而行之彼國公師旣明其理必相附和教勢積重人情所向卽彼武臣富商交持國政亦不能奪也聖教陰行而夷患自免遇有交涉亦不難爲非迂談也

外國之並力以圖中國固由於彼教之尙同而我國之獨異亦由一名一實有以招之實者中國之地產富饒棄而未用西人所亟垂涎名者華夷之界限中國擁其尊名而事或廢弛民多流徙宜爲外夷所不服春秋最嚴夷夏而自來注解皆失其旨此解一差漢以後夷禍相尋至於今日經言夷夏之辧以禮義爲限不以地界而分傳言降於夷則夷之進乎中國則中國之倘如舊說分以地域則降於夷者必徙而之夷旣無是事進乎中國者必進而據地進而據地滅人之國方討之不暇反視同中國又無是理且杞降爲夷未聞遷地狄入成周不聞進之執此以談不通明矣又公會戎於唐傳爲晉獻戎執凡伯於楚邱實乃衛人貶絕之義於此可見又若楚之先爲帝師初見春秋乃稱荊以州名之夷狄進退七等最賤之稱吳爲泰伯之亂初見春秋僅稱人其後俱進而稱子許以爲霸論其初則族類未攺論其後則國未遷而進退殊夷夏相反明是因其政教不由禮義則謂之降於夷政教攺從禮義則謂之進乎中國公羊傳云斯世愈亂春秋愈治又云春秋貴義不貴事意謂以春秋治世則夷化爲中國明乎此理則內其國而外諸夏內諸夏而外夷狄之義一以貫之法國議和條約一云以後凡中國自行一切公牘自不得以夷相稱約𨿽施行而其意終疑忌此卽各國與中隔閡之情可見人之好善誰不如我爭名之習人情大同但彼知夷爲賤稱而不知所以賤中國知夏爲大稱而不知所以大徒擁虛名以招攻射其幾甚微始於經訓不明而貽害至於中外交亂今於修訂公法書中講明此理俾知聖人之書一無偏倚夷夏之名非可力爭聽命於道自察於己旣釋猜嫌漸慕名教旣慕名教則中國實爲名教宗國未有不推服欽崇今之外域實同春秋之局非復狉榛之時觀於羅馬日耳曼爲泰西文教祖國當時往朝覲戴爲共主久而後滅而其帝位猶空而存之及教皇奉冕立奧主爲皇帝繼羅馬古皇之位以獎其護教之功奧旣不振日耳曼聯邦始推戴徳意志君爲皇帝以繼日耳曼古皇之統法以力徵欲爲南帝而旋黜尊號所謂地醜徳齊莫能相下也被之以教化講之以仁義及其合同而化推原宗國捨中國安歸乎又不徒泯夷夏之猜嫌而已

歐洲大勢如戰國而公法欲反之於春秋耶穌欲以教廢國故但言天命不論治理自埃及羅馬希臘皆立國數千年教力所不能廢其餘諸國並起爭殺相仍教皇旣立因以教輔政而仍不能禁殺勝殘教士虎哥乃創爲公法初名平戰條規旣無禁戰之權又無禮教以爲持論之本惟推原於性法與上帝示命善惡之別是矣惟蔽於功利之恆習囿於權勢之俗見不敢直斷爭城據地之非故說多依違持兩端霍畢士布番多以降言公法者十餘家其說愈紛歧正如書吏舞文出入失律欲以止爭而適以啟爭不知中國聖人制禮卽以性法爲本春秋進退卽以禮教爲衡禮與春秋乃眞萬世之公法也西教未聞無所依據故後學之徒支節而爲之丁韙良讀中國書知公法起於春秋刺取左傳爲中國古時公法一卷但引傳而未嘗知經窺見一斑而已竊觀今日之西戎有制度文章聘盟朝會俘人之君必加禮滅人之國必復封與水艸遊牧蠻夷無道者殊但可視爲春秋之吳楚不能待以春秋之潞狄國富兵彊人和政理正宜進之以禮不能威之以兵因其公法引經爲之正定明其所疑譯而布之各國西人好勝亦好精微之思必能由攻生悟不令自行所謂不戰而屈人之兵經術之用也謹引經義駁正公法如左

第一條萊本尼子與根不蘭言公法之出於利者則歸實際若徒以人人相待之理範圍諸國之公事則不可夫國卽一家之義故兩國邦交卽兩人相待之理所謂利者通商也占地也譬如兩家比鄰有無相易彼家有曠土余材棄而不治此家善治生無曠土棄材欲得鄰之曠土棄材以利於己則必出財佃其曠土收買棄材然後合義不可巧取豪奪以詐力謀之今西國於商利地利每挾兵力以要必行甚或因脇之不行竟用兵以滅人國此與盜何異皆公法出於利者歸實際之言有以助之春秋貴義不言利者以國者分土而居分民而治以此土養此民但當自利其利不當更求他國之利人之欲利誰不如我兩起相爭則兵彊者勝疊相仇復效尢反復推刃無已時也春秋侯使韓穿來言汶陽之田歸之於齊左傳云汶陽之田魯之舊也公羊傳云脇魯使歸之曷爲使魯歸之之戰齊師大敗齊侯歸弔死視疾七年不飲酒食肉侯聞之曰柰何使人之君不飲酒食肉請皆反其侵地谷梁傳曰於齊緩詞也不使盡我也汶陽本魯地故其前經書取汶陽田無貶詞而爲盟主不應取人之地以與人悔而返齊侵地汶陽𨿽魯之舊而亦之戰敗齊師時所取故脇魯使歸之春秋嘉之返齊侵地以明不奪人地之義而以汶陽本魯舊田齊不應先奪魯田故加於爲緩詞谷梁所謂不使盡我猶言當返齊侵地魯不當歸齊汶陽明列國有疆不得以彊淩奪又邾庶其以漆閭邱來奔左傳云邾庶其以漆閭邱來奔季武子以公姑姊妻之皆有賜於其從者於是魯多盜季孫謂臧武仲盍詰盜武仲曰子召外盜而大禮焉何以止吾盜谷梁傳曰來奔者不言出舉其接我者也明春秋譏魯不應接盜明乎此然後可與議公法矣霍畢士曰論理敵人可殺原下分其殺之之方但公議條規或許此方而禁彼方戰者殺敵如非共許之方則不得用以此爲公法非盡據理之證不知其理先不明故言皆支葉兩國相爭理直者欲伸其理理屈者恃彊不服於是以兵戎相見各欲人服非志在殺人其臨戰殺敵者以敵將殺我卽以其道治之如臨之以兵敵人望威而服原可不戮一人不得已而殺乃推刃而殺之譬如其自殺故王者之師有爭無戰春秋王師敗績於貿容不言戰伐以自敗爲詞周官軍禮救無辜伐有罪九伐之法必內外亂鳥獸行然後滅之禮不重傷不禽二毛春秋之義師勝不追入國不殺結日者爲偏戰不結日者爲詐戰偏戰者書及許之如侯及楚子鄭伯戰於鄢陵宋師及齊師戰於獻侯齊師等及楚子戰於城濮之類皆無貶詞詐戰者書敗如公敗宋師於乘邱公敗齊師於長勺皆不書日以危之意在由兵而返禮並非專志於殺人知此然後可以議公法論平戰今泰西火器未及交刃已先殺人至凶殘不仁之器其初意不過欲以此逞彊其卒也各國皆有則不足以制敵徒足相殘耳

虎哥以國使權利出於公議布番多雲敬其君以及其臣固本於性法至其利益或本性法或本默許許與不許原無彊制二說皆非周官五禮其三曰賓春秋書朝聘最多皆有褒貶良以通使所以治邦交昭文治明禮讓息爭端臣不貳君自不能受所使之國管轄旣不受治於所使國則所謂利益者皆其本國職分所應有何待默許更何能不許如或不許則不成賓禮當絕邦交故有別邦之使來卽有一定之賓禮彼未聞禮教與君臣之義故以一原而歧爲二本但知權利遂從權利推勘出入支離無有是處賓客捨云公法之原有二理與例也論戰時局外之權不可助此害彼理也各國君長平時立約戰時申法律定局外之往來例也此尢生亂不足爲公法謹案春秋之義惟助義以討有罪不能私以伐無罪約非信則無約假有約之國理屈而亦助之是助亂也又如一國與兩國俱有約而兩國兵事則當誰助其說立窮正當用公法以禁私約何得引私約以爲公法今各國之私立約正如春秋之盟盟者末世之事春秋所惡故於公會一二國特盟皆書日以譏不信於公會諸侯合盟始書時以示信而特衷胥命於蒲爲近正明眾盟始可爲信私盟不可爲信也左傳曰信不由衷質無益也論語曰信近於義言可復也明昭大信者不必盟約信而不近於義者其言不可復也如其扶弱抑彊助義誅亂則不必立約而可以相助如惟利是圖而公法乃遷就立說是公法乃助豪彊兼並之書去君子之道遠矣

海付達謂公法局於歐洲崇耶穌服化之國或行於奉教人遷居之處此外不能通行孟斯徳云各國自有公法卽夷狄虜人而食者亦有公法互相遣使接使並有和戰條規並無徧世通行之法天下共信謂之公至當不易謂之法今稱公法而言僅行於崇耶穌之邦又自比於食人夷狄之法陋矣人萃處無一不立條規艸昧愚頑則其條規背謬非其族類斷不遵行文明漸啟則條教日新推行亦必漸廣以此較彼卽知治分夷夏由此推例卽知義有精粗西人未嘗不自知惜乎文不同中國經義淵深又無人爲之傳習至於交涉反援引彼之公法自入其网齟齬不合無所適從則勢彊者勝由辧之不早辧也第二條新立之國自主之權行於外者必須他國認之舊國內變他國或旁觀不與其事仍以國主視舊君或視其叛民爲儼然一國或擇理直者助之諸國之公法不審曲直助之之國攻敵卽可享交戰之權利但叛民與國攻其本國其得用此權利與否必視其本國與外國所立盟約而定西班牙在美之部叛而自立西班牙固辭不認而美英及他國皆認之則一國省部叛而自立他國認其自立與否惟視與己國有益而定西俗尙同君臣無等易君甚易所謂新國一則武將功髙權重逼其君避位令眾推立爲民主一則國教與民牧自生歧異其民不服擁眾自立一則遠處地異種之民自別爲國一則國省部或因君有失政叛而自立新主不外四端春秋之義人臣無將將而必誅逼君自立當目爲賊臣鄰國義當致討地之民本非其有然旣被徵服而復叛春秋惡之齊人殲於是遂也不言戰使若齊人自殲不許遂爲成國但歐洲吞並成習本以詐力取人地尙無名義可言省部叛君𨿽或由君有失政然非舉國皆叛則非民不聊生揭竿亡秦之比特亦梟桀之才乘機煽亂耳春秋之義亦誅亂民責於其首書三叛人以地來奔是也西域未被名教不明義理惟視與己國有益卽認爲新國夫所謂有益者通商耳賂地耳殺彊鄰之勢聯己國之援耳通商春秋無文賂地及賄納皆春秋所貶賂地卽三叛人以地來奔納賄者桓公二年二月公會齊侯陳侯鄭伯於稷以成宋亂夏四月取郜大鼎於宋公羊傳以爲遂亂受賄桓之大惡作者亦知於義不安不斷語但引故事爲證而以或擇理直者助之一言了此公案此亦遁詞所窮矣夫果君虐民不堪命則鄰國可起兵滅之豈一二省部一二權臣獨聲其失政足爲信讞捨虐民亂政則無曲直可言諸國公法並不審曲直甚至其亂未定竟視叛民爲一國或助叛民以攻其君惟斤斤計較交戰之權利與外國所立之盟約其詞甚鄙何堪稱法此所以未能進乎中夏而均貧富廢國法之黨起於其後也

又云邦國易君變法其於公法可論有四盟約一也國債二也國土民產三也他國被害四也公師論盟約有二種曰君約曰國約君約者指君之身家如保其身家在位並私親等情若君亡家滅其約自廢國約者專指所議之事在其事不在其人𨿽易君變法其約仍存本於發得耳近來公師多有評其於理不合者約之行不在約之具文而在兩國所以立約之故變法易君已失其所以立約之故如定界何以立約因兩國不持論無本故錙銖於盟約與所以立約之故而不知推本於何以立約之故如定界何以立約因兩國不共一主各治其民非立界約不能正兩國疆域此約爲國所應有𨿽易君攺法不可廢如通商何以立約或兩國相交欲得利互埠通商已是由一時之議而定可有而非必應有或一國之恃彊爭彼國之埠通商以爲己利尢不應有而有此等盟約原依勢而存易君變法其約自廢其餘若於商埠置官設兵在他國建堂傳教以此例推左傳云盟可尋也亦可寒也君存尙可寒君亡何不可廢之有論民產云國法旣攺國土歸新君管轄叛民之敗事者新君可將其產入公倘變後又變而復舊政民產憑國權而入公者則夫該地之新主能堅守與否未易斷也此由無禮義以決是非但憑權力爲予奪故其詞依違夫新君之所謂叛民者必舊君之義民也新君將其產入公是誅其異己乃國主之私權非天下之公義至又變而復舊政則所謂其地之新主者卽與攺國法之新君爲敵者也旣不承其國卽不奉其權將旣不奉其權卽不能守其所奪於人以爲己有之地如因利於己而欲守之是與彼同爲盜也至奪人地之君至此國已非其有權將何所麗公法謂憑國權而入公其詞自枝又焉能斷春秋晉侯使韓穿來言汶陽之田歸之於齊左傳汶陽之田魯之舊也谷梁傳於齊緩詞也不使盡我也春秋嘉之返齊侵地明不奪人之義而汶陽本魯舊田齊不應先奪魯田故加於爲緩詞以例正比反比則公法此條所謂新君所奪者不當奪其地之新主𨿽能守亦不當守也此獄易斷而公法如此依違故曰夫禮者所以決嫌疑定猶豫明是非也

二十年十月方著公法駁正未成倭警日甚遂輟業明年還自歐洲十月檢行篋記載付印惟此類未完舉所已成附入見例育仁記

鈕約巨富鈕約之富稱爲冠絕宇內試以富勻核諸該府人民之數當約一人有三千五百萬元故奢靡亦甚居恆競出驕奢之途𨿽在歐洲大都目所慣見以爲綺羅錦繡之美者及抵此地則未嘗不一驚異該府每年爲訟訴銷二千四十萬元爲卹疾病銷千二百三十萬元爲傳教徒銷三百萬元又爲慈善施捨者銷二千萬云

卷七十七洋務九外洋通論三

禮俗宋育仁

西國之上下通情得力於協會亦稱社會而輔之以報協會者國中同等及同業之人相約聯爲一會各有會所一區書籍筆硯畢齊在會者日至焉各習其業以時宴集或有所討論或有所謀議同在一社會人平日則往還親厚慶弔相聞上等社會皆世爵之家與律﹝師﹞博士以學名家者次等則富商大賈其上議院皆世爵下議院多富商政府必有世爵數人律師一人世爵卽取上議院中才識優能發議者律師者專治律例亦稱爲法律士刑官皆由此以選仕爲刑部尙書則封爵入政府爵止其身無世襲報不一其大報類有博士主之其博士律師等又各以所操專門學業集同業者聯爲社會皆有會所如中國會館故國中凡有舉作議論著作屬次等社會者下議院皆周知屬上等協會者上議院政府無不周知輔以新聞報則四通八達如在一堂上等協會達於君主商會之大者亦告於君主卽爲公會然皆行之而告於君主非特君王允之而始行也

社會與公司相表裏聯交結黨者爲社會醵財謀利者爲公司一社會每兼有公司數家爲聯比其家產剖爲股分虧則益本貸則公攤爲無限公司數人醵股不關家產程本虧盡而止爲有限公司國中除工匠佃農負販小業傭役車夫食於教者教師教士食於官者巡兵之屬此外類有公司股分如大營包小營互相聯結故工商之業爲舉國身家所系凡得與於議者皆仰食其利通商爲其國根本故於爭海口占埠頭不惜全力商之所請公家必行商之所至兵卽隨往其一國卽是一大公司一大社會推之則英國聯邦諸島印度澳大利亞阿非利加北亞美利加諸屬地合爲一大社會徳國日耳曼列邦合爲一大社會荷蘭瑞士列邦合爲一大社會美利堅聯邦合爲一大社會羅馬教皇與法國奧國合爲一大社會又推之則泰西各國與南北亞美利加澳大利亞合爲一大社會也美之開國本爲英之商會後乃拒英自主爲國英之有印度始亦由於商會初時英之印度商會得專制其地通使出師英主鑑於美事急收其權否亦化而爲國矣公司主利社會主名周禮九兩系民八曰友以賢得名九曰藪以富得民最爲難解今至西國推求其所謂社會公司始悟系民之義旣裕才力又通聲气本國之勢自然完固聖人用之爲富教所關末世用之爲縱橫所本故戰國遊士諸侯倚爲輕重漢初遊俠尙有遺風所謂劇孟之來隱若一敵國譬如敵國之眾入居腹心之地則其本國自然受制矣西國之君權日輕民權日重其原在此而其據人地滅人國奪外邦之利得力亦在此西人行之得計已視爲輕車熟路俄日起而效尢實彼本國之大利而國之大害其於中國情形則並通商諸國爲一大公司並同教諸國爲一大社會天主耶穌希臘同源而小異其流教旨仍同故易相合中國政教已弛而孤立無助不可不亟爲謀矣

西人書富國策言理財之術貴在分業以琢鍼爲諭自鎔鐵抽絲以至磨尖穿鼻如一人兼爲之則一人不能成數十鍼以十人分業爲之則一日約可成萬鍼故西人每事皆分業而治工業如此推之國政皆然一事有專司則無所牽制二熟極生巧則變通不窮三用志不紛則精神少耗中間無有曠時凡人初操此事必躊躇審顧此卽曠時工業與官事皆是一理其始分在幾微而因而積之其得失所關甚大史言騶子之學先驗小物推而廣之至於無垠西學正與之合此亦富彊之根源不可不察也故周禮曰設官分職以爲民極古之設官者重在於分職又曰以世事教民則民不失職此世事指三十工而言其餘稱事稱人者皆世官世職知分職之義則無冗濫之員而以奔走期會簿廢務之獘益寡

富國策言理財分三種一種耗財於無用譬如以千金制一衣此人耗千金無論矣卽買衣之家得千金又必用八百金以爲制千金衣之資本𨿽此八百金仍分於眾工眾工仍以易食用然其財已分散由此八百金分散之資本所滋生之物不多其買衣之家則賣十領衣始能滋生一領衣此爲有利有損如積金銀不用則此永不滋息此爲無利有損如積眾財以爲資本若公司作廠舟車運轉貿遷等業則旣以日用程本分養眾工眾工以所分財易食用日有滋生之貨物又以不動程本儲作料成百器日進程本增致遠之力益生財之器一轉輸挹注間程本日增滋息日廣源源不竭此爲有利無損故西人理財之策專重在積厚資以爲本速轉運以滋息學者愼思而明辧之商賈信服而篤行之所以作廠輪船諸公司有加無已爭趨若鶩其得力在商業學堂切究講明通盤籌算証之於協會登之於新聞則舉國上下皆知毫無疑義一舉而眾集公家又助其力爲之護持不似中國之人自爲謀家自爲計此尙同之效也

西人凡事分業而治故其業精然亦有辧工作是其富彊根本且百餘年來出各國人之才力以角勝其精於業理所必然此外別業不必勝於中國而皆推行盡利各奏爾能不似中國一事出而眾說紛紜者其中機緘由於文字分科發源於始其文字各爲一典又日出而不窮譬如天文地輿算學醫學法律兵政格學化學之等各有字書不相通易知天文者不識地名之字通化學者不識法律之文故以彼學名者不能論列此學之是非惟其學術同者自相爲優劣卽成定論事屬彼科所學卽聽彼人而行故議論不亂於朝野而無築室道謀之獘由外觀之有似於所業無不專精者矣亦因此學成而名立而權利卽在其中故人得專其心思不致中途易轍其文二十六字母以音相合如中國之一語而爲一字一字凡數音孩而學語其音皆二十六字母之音所合而成童而習書知二十六母之本音記二十六母之點畫卽知某語卽某之數元音所合而成依音之次第畫而記之卽爲字矣其井市道路所通行文字卽是語言故孩提奚豎乞丐皆能識字至於專門學業則其字非通行其屬語文法亦異且深於此學者隨時命名意造爲新字與非學人不能識卽別學之博士且不能知同學之淺者亦不能驟曉也如天文家新測出一星地輿家新采得一地化學家新分出一質醫學家新合得一藥皆自命名其屬詞有難達之新意亦可自制一字由外觀之以爲西國盡人知學且盛稱其教化之美凡學業之精是猶瞽者捫鑰以爲盤也三十年前定制令男女十二以上皆入學堂貧者公家出財不送入學有罰是其整齊之善政然其所重乃工藝謀生之事至專門學業則在小學考成以後與此爲二事其就此選亦國之秀良非盡人能爲之也

外國以工商立國工之制器待商而行商之牟利宜於遠適故其工作服用凡以備行客所需無不周備精良沿爲風气舉國好遊無七日不出戶庭者甚至𦇤褓小兒生數日雇嫗領之居於別宅每歲再歸視而已就傳入學堂學堂皆在遠郊爲多貧者食息卽在學堂時然後一返富貴者則竟於學堂近處別築一室以居之婦人信教尢篤卽閒靜不好遊者七日必詣教禮拜禮拜堂𨿽隨處皆有而其俗瞻禮教堂以多爲貴故富人禮拜過三五安息日輒易其處富人必有別墅數處以時轉徙而居英倫九月後多霧富人世爵常以春仲居城秋仲居鄕貧人轉移傭工視此國到彼國不過如異縣孩而離母幼而去家婦而健走則壯者之遠遊已成必然之勢此與中國不同之源常謂中國爲居國外洋爲行國西人議論亦有西人主動華人主靜之說實按情形則西域一埠如一家一國如一縣通泰西如一國中國人情渙散各自爲謀則一家各自爲一國矣

外洋𨿽盛興機器而修堤治道築室仍須人工以英國計通國食於工者一萬萬人其工價木工爲上次之泥工石工爲下上工每日三先令次工日二先令下工日一先令其日食工三先令者已爲都匠藝不及此者木工每七日十先令爲常價在汽機作廠經理機器者或倍之其餘肆廛傭工者稱是近年工匠漸覺富人役貧人以取厚利其事不平立工匠會議增工價富人固持其權汽不能增良以工價增則商業不能不漸減此亦工業由盛而衰之萌芽矣

西曆以整十二月爲一歲而二至二分因有晝夜平長至短至自然之驗不能立異無可推移而無閏以消納歲差余分故創爲閏日有月卅一者歲當其半蓋仿中歷之月有小盡布盈於虛其日辰無甲乙而仍以日月五星爲紀以逢日值辰爲禮拜日無二十四節气而有二至二分此歷法拾中土之遺而諱所從來稍稍立異以爭勝之明驗英國倫惇晝短至四時夜長倍之夜短至二時半晝長三倍半有奇幾至四倍明屬地偏西日在南陸距光遠瞬息而過故日短過於中土尢偏北故日在北陸天西行日沒時中土已不見日光西方尙爲日所照故日長倍於中土以日夜至長至短時自乘日長多於夜長二十分之三又立異以爭勝竊取古談天家宣夜地圓之說參合佛經大地隨風輪旋轉一義原本推度補截勘合遷就乾象七政運行軌道闡爲地球自轉本軸旋繞日輪一家之言廣制儀器球圖演說以張其學各國設天文臺其中儀器精良遠鏡輪機動值數千萬非平人學者所能仿造卽無人能窺其破綻究之各國公家天文臺所測傲人以所不知者惟見月中山澗隆窊日面气色變動五星地球各有兩月四月八月繞之而行五星外測出天王海王二星亦爲地球數端而已究舉其大槪地球自轉本軸每日一周不過爲變日每日一周天舊說設法以合於晝夜地球旋繞日輪每歲一周不過變日行在南北陸舊說設法以合於寒暑冬夏月繞地球仍屬渾天家言不足爭奇立異故又創爲五星皆地球各有數月旋繞以矜創獲五星仍談天古候不能自辟蹊徑又乞靈於遠鏡創天王海王二星之名以實其行星無數之言因以破日月五星爲七政之說至日之光气變動月之積冰仍本火之精爲日水之精爲月古義而小變其辭其規合脫卸可謂工於掩襲而迹終屬可尋泰西講天文者推法徳爲最法初立國稱佛郎哥本由日耳曼之族遷居拓土立國稱王至沙爾曼王稱帝廣興學校遂稱文物之國徳本日耳曼列邦之一日耳曼族本自小亞細亞洲遷居因河小亞細亞卽埃及猶太阿剌伯之地境接波斯彼教由此而興其學亦從此而出英之先日耳曼族撒遜人王其地其教與文學皆興於此時是泰西之學以日耳曼爲宗師日耳曼又以小亞細亞爲鼻祖小亞細亞由波斯通印度實流傳中土之餘緒故回教興於阿剌伯推麻罕默徳爲宗師其教相承亦講天文之學中國天官爲史所掌其後失官不屬史職專用雜流承習故法無所研究發明其學寖衰守在四夷失而求野自有明司天監設回回西洋科沿爲故事湯若望南懷仁等相繼起益得考求中籍得聞談天三家同異南懷仁書已有海潮爲日所吸之說卽西人談天新學之萌芽文教漸啟才智日出益推波助瀾影取宣夜家言以圓其說輔之以遠鏡合之於測算參以光重電化汽音諸術所以矜奇獲攻者甚至旣於都會設天文臺爲張學術根本國學大書院皆設博士爲主教以考學者之成小學及童學皆置球圖令朝夕常見童而知之又廣置球圖鬻於四方故舉國之學無歧趨覃徧歐洲數十國無異議獨中國自失其元珠不求諸赤水亦耳食影驚爲希有自謂弗如不知西人背本爭勝矯同立異是其性然其用心尢在破中國守先之言以爲彼教易名教之助天爲無物地與五星同爲地球俱由吸力相引則天尊地卑之說爲誣肇造天地之主可信乾坤不成兩大陰陽無分貴賤日月星不爲三光五星不配五行七曜擬於不倫上祀誣而無理六經皆虛言聖人爲妄作據此爲本則人身無上下推之則家無上下國無上下從發源處決去天尊地卑則一切平等男女均有自主之權婦不統於夫子不制於父族姓無別人倫無處立根舉憲天法地順陰陽陳五行諸大義一掃而空而日食星孛陰陽五行相沴垂象修省見微知著緒義槪從刪滅自不待言矣夫人受中天地秉秀五行其降曰命人與天息息相通天垂象見吉凶儆人攺過遷善故談天之學以推天象知人事爲考驗以畏天命修人事爲根本以陰陽消長五行生勝建皇極敬五事爲作用如彼學所云則一部周易全無是處洪範五行春秋災異皆成瞽說中國所謂聖人者亦無知妄男子耳學術日微爲異端所學者以耳爲心視爲無關要義從而雷同和人欲塞其源而我爲操畚可不重思之乎

聞之端木國瑚經之言天者皆主蓋天求之於經皆合如論語北辰居其所而眾星拱之易天行健天垂象見吉凶日月麗乎天懸象著明莫大乎日月禮譬如天地之無不持載無不覆幬天之所覆地之所載日月星辰系焉皆與渾天家異天之說主天如覆盤地如覆盂天右旋地左轉天行健一日周天而過一度至期三百六十六日而移所向故有日南日北浮出凸處爲地低陷凹處爲水故海周地之四遊天如倚與地斜對故人見日有出沒其理本精卽以今西洋所制地球爲驗近南極一面亦皆爲水但其形斂哆不同自周失其官漢代經師不得傳而史家談天皆宗周髀渾天獨名於世經生乃影渾天家以說經天之說遂無聞古言天者三家天周髀宣夜宣者晝也宣夜猶言晝夜其說言天地形體日月五星軌道與天周髀異惟以準測爲主推積分以合晝夜則與兩家候驗相同亦古天之一術自帝星辰帝堯制歷象命羲和爲天地官四仲分主四時則屬六官之長所職徵廢羲和世官周禮則屬之春官爲史職史官與樂官同屬宗伯爲聯事故王出則太師抱天時與太史同車司馬子長述史記猶知天文律曆掌在史官故有天官書律曆書然其時已主渾天之學此後別立司天司曆之官漸用雜流士夫遂廢其學承職者因循故法而已所守惟渾天一家未悉源流又不深推本末成法之外一無所知歲差遷移推度漸以不密宣夜之說散見於諸子傳記者更未嘗過問意其學古流傳於埃及利艾湯南以後始譯傳其學持以與中學爭勝而祕所從來西人學皆出於埃及其﹝先﹞惟教書用古文讀之教﹝先﹞士神副始通其讀自路得出譯教書廣傳於人於是好古者始由羅馬以溯埃及漸譯教外之書傳於世去今方三百年故髙一志寰有詮泛溥際空致際格致猶襲渾天之舊說西人自誕以爲獨得蒙聞聲相嘩以爲希有甘自鄙棄舊聞而爭譽之市耳談幾成定論淺人持論以爲擇取其長不知天無物日月不麗天則日月五星運行不能不揣一軌道以爲準則行星旣有說以處無以解於恆星之移則不得不說地球自轉本軸以合晝夜地球自轉無以解日南日北則不得不以太陽居中不動地球環繞太陽以合寒暑地球繞日非渾圜無自轉之理不得不說地球爲一行星無上下四旁則水非就下火非炎上則創爲天空壓力地心吸力以汨陳五行而重力生熱熱力生火火力生動動力化質諸說輾轉引申以自圓其說浸淫曼衍益張其幟以爲彼學古今獨絕其實不過察驗小物推而廣之至於無垠史記鄒稱千言其說皆先小物云云𨿽未必爲西人學所從出然皆不出此範圍不知天右旋地左轉七曜運行而麗天北辰居所而不動理至簡易地球與各行星繞日月繞地球皆爲日熱力所攝理頗迂回火從重力而生試問重力又何從而有義嫌倒置卽以徵驗而言彼以三十一日爲大盡三十日爲小盡有時晦日月見西方則與合朔之理相悖有二分二至而無二十四節气率每歲以中國之臘當彼之正按其气候則六月熟含桃十一月見鞠十二月始冰較中國遲一二月候而四序反先一月其歷法之疏舛已見一斑世人不思從而助張其焰可謂無識之尢矣要之談天則三家不妨並存論理則五行不可汨亂彼執知天爲眾說之橐摻眾說爲伐異之柄可以假寇兵而賫糧乎

中外之爲譯者皆淺涉以給公牘質劑之用中國譯官間有深於洋文者其於中國書理必淺學術必未聞就其深者亦不過洋文一端緣洋文各專門之學別具字典若格化若地輿若天文若機器若醫科若動植其字各不相通博學者有不能盡識其專屬文科者亦有古文今文分途專屬今文者除審音作詩與譯事不相涉其在譯所宜知者亦分作論史爲兩宗或僅嫻一宗遂以稱長能嫻兩宗者蓋傑出矣洋譯則以中國語言爲大宗通公牘者亦寡進於公牘者無論故兩國之深際彼此不相聞則皆道聽塗說臆揣目論而已彼國自六歲入小學十七以後考成入大學其秀良在小學十二年必已操穎於眾必不肯捨所已悟求所不知且爲東方學師者其於中國學尢淺何足使之說從故學爲譯者皆中材以下但習語言我國爲洋學生者未始無美材皆是童年未嘗學問粗知文理旣通洋文則有先入爲主於中學格不相入又卽此可希利祿則一意以習洋學譽洋法爲宗旨胸中本無理求其考究彼國事理得失固如戴盆望天卽譯言亦多比擬不倫抑揚失旨至譯其書與論尢多郢書燕說夫翻繹與訓詁是之一事故絕代語釋卽別國方言必通訓詁始能譯書必譯其書始能知其政俗本末藝術淺深猶中國通俗文而不知訓詁者於筆札尙不差謬於說經則徒見支離也言意支離則事理隔膜故講洋務三十年去其精華襲其匡廓徒有人心風俗之害而不得富國彊兵之利其端甚微而其關甚巨不可忽也

梵字旁行主音與西文爲一派中文直行主形與埃及文爲一派埃及爲文字之祖其興在夏商間中國開辟最先有結繩傳音結繩之治當如外國字母以數形轉移相結傳音易之以書契外國開辟晚先由中國流傳書契後易以點畫傳音周禮外史掌達書名於四方卽同文敷教之事故名教之興自近而遠西國博士多考求埃及古文在英識一博士密臘與議制通行各國字典以中國古文爲主間合采埃及古文曾擬條例遺之密是其言

西教廢人倫而教士亦喜言孝友蓋人性自然亦由教士多遊中國耳目濡染良知不昧則恥不若人且旣以勸人相愛爲宗卽不能自忘所愛故以其教論宜若爲教士者視其親較平人薄而反視平人厚常有父子兄弟叔侄相依同居歲時謹視所親墳墓以影於重人倫而獨辟祭祀拜跪之節以合耶蘇宗旨此外則世爵傳長自古相沿父子之間有親厚意又貧人作苦父子相依者略半但異財耳其次則由書院出身以學名家者亦往往子紹父業有箕裘之意如律法醫工藝皆以學名者惟商與粗工匠及充衙署公人若司計若工兵爲各色經手若租房若雇傭西俗凡一事皆有一項經手人諸等則各不相顧爲多其仕宦則視其出身與其境地大要由書院出身者气節與名教近由商賈公人出身者气習與名教遠其境遇富厚則有夏風其偃蹇則各不相謀矣西俗重夫婦以爲人之本而其說謂男女同權女子成人自結男友於友中自擇配先通而後娶中間如相棄以女爲主婦惟食夫之食餘皆不同財各有其所有生子女幼時則父食之母衣之至成人則例當異居富人亦多分財與子女且出財送而之學如夏風中人之家則父母責子女月出財若干爲炊之資不問所從來也

談洋務不在論今只在考古西國之富彊首推英而其勃興祗在百年內道光二年英迦爲相羅賓森掌度支墨斯基遜掌商務謀除苛政令四方食貨流通建輪船公司往來各國道光十八年輪船始渡大西洋而商務益暢由此極力推廣專用意於貨物流通聚他國之財以爲財美國覓得舊金山金礦英國又於澳大利亞覓得新金山金礦用之以招商勸工而舉國鼓動逐爲諸國之開先蒸蒸日富遂不可遏則在道光二十八年距今六十年耳推究其前則彼書云一千八百年卽中國嘉慶五年各式機器始具規模乾隆十五年始制毛康熙五年始販中國茶葉順治八年始定市舶賦稅明萬曆二十二年始設銀行明洪武十七年始設商船律法元武宗至大元年始鑄銀錢興匯票由其初艸創至今六百年間耳泰西之富彊其要領在興工無論街衢橋梁宮室車輦器用服物悉出於工卽鐵路電信火車輪船鐵船海堤炮臺鎗魚雷魚艇快船凡諸守戰之備無非恃工鑄精良其事本非甚難其效原不待久故五十年間徧行泰西諸國其用以鐵爲大宗輔之以銅無論鐵路鐵船鐵橋機器鎗炮戰具皆取用於鐵卽園林宮室舟船之欄楯水火之筒管馬車火車之輪輈炊爨糞除提汲之具至於椅一以鐵爲之其次則土木石木之用於宮室樓楯爲多餘略與中國相等土石之工則勝中國十倍無論海堤炮臺鐵路基址不憚財力歲歲經營卽街衢宮室處處皆求整齊堅固華美日新月異繼長增髙時時修治無有朽壞故貧民食業於土工石工者最多次則皮毛與絲綿麻機廠之皮帶馬車之容墊與坐具箱籠大小夾袋鞮鞻皆取用於皮室中重簾冬衣之褐皆取織於毛絲棉之用與中國相等麻取於中國用機繅績致者如絲以織地衣棹毯簾家消戶用麻產中國值賤而用不廣毛在中國爲棄物而彼取用廣於絲棉又次則玻璃與陶器無窗不用玻璃車棧園林多以玻璃爲屋平人之居每室必有大鏡杯盂盤盎之屬玻璃二之陶器一之溺志牏皆用細磁陶之用亦廣於中國無粗陶瓦器其楛者則以馬口鐵爲之惟食物最寡遠不如中國以非工所出農無厚利蔬材不出俗不食海味海錯棄而不取其富皆出於工勸工之樞紐在錢幣假如錢之數少無論公家無力興一切大工卽持錢易物民間亦周轉不及錢幣之數少則楛窳之物應之此自然之勢故用金爲常幣銀爲次幣以歆動其民令工自勸而器不楛窳旣鑄金錢以輕禦重私采而官鑄其來益廣而事不紛錢皆機器鑄其工煩重安置汽機須廣場程須極大故私鑄不興禁用他國錢幣他國金銀入境權其輕重與采諸礦場者同價鑄場收買煎劑而更鑄之金磅銀錢皆七成有奇以一成當工用成本輔以鈔票虛票常當實幣十之二三公財食力旣饒始能興舉大工鼓動民力顧工利不厚亦不能勸故設特許一例令工有能新制一器利於公家便於民用者保其專鬻酌定年限至暫以十年爲準由此以工致富者多心思才力畢萃於此新益求新自來水火之便鐵路火車電車電信之速鑵鋼栗藥塞門土之堅猛各種汽機成器之速巧各種師船槍炮之振奇皆出於勸工之事良工之精神技藝實啟於十年專利之心談西學者謂士大夫須講求化學乃掇拾彼族文飾之談實猶隔膜之論也今爲中國策富彊但須開礦禁聽民自采金而官收買更鑄錢幣亦以金爲上幣銀爲次幣收舊銅錢攺鑄新錢令其式精良而貴其價大約金三品以次而差無過十五換以鼓鑄所入爲興工官本除用汽機之禁舉行特許之例但仿此二事將不出二十年而西人之長技皆爲我有矣

中國言理財主開源節流外國言理財主開源暢流假如工作精良而賈用不售則百物壅滯工之利日漸衰而器亦楛窳故其俗尙奢其用有三術一先修治街衢道路令整潔飾車馬使華美耳目一新使人樂於行遊其地相距或遠往返費時行者亦倦轉貨維艱器多滯鬻故爲之鐵路電輪使人樂其便速數數往返不以爲難一修園林設博物油畫蠟人諸院彩戲踏歌馬戲蹴踘秋千等場茶會講會樂會舞會等局局局翻新隨人所好使人轉相酬酢輸錢之數皆有平準一修治宮室整齊華美由市最盛之區起度以次周圍漸遠而差屋皆精舍樓皆五層繁會之區非富人不便居此室旣華筦室中陳設地衣窗簾帷幕幾榻屏櫥梯毯棹之屬與屋相稱而用物宏耳目相形豪奢相競久而去市會遠鄕亦染習成風故器物之陳愈多而消用亦愈廣街稅鐵路稅車馬稅房稅市稅皆取之極重而一切皆用之於修街治鐵道車棧車廠建會場浚陰溝等土木鐵石之工歲無虛日公財公用國家一無所取故法行而俗與之化所謂開源暢流其注意收效者一言以蔽興工勸工而已

外國誇富尙奢先從整頓地面起度街面皆中爲車路兩旁爲行路車路磩以碎石行路磩以平石行路下爲陰溝夾道屋宇皆令平齊遇有隙地則爲之木欄或鐵楯圍作園林中植艸樹遇九達之逵中余弧角度其地𨿽可造屋而難取平齊亦隨其地形詰屈圍作園林旣取地面整齊又便路行休近居人遊衍沿街周列路燈徧置灑埽點燈諸工役而巡捕董之比屋糞除塵穢則有工役驅棧車每日淸晨周巡比戶爲之接運皆分地段董於巡捕凡造宮室必安自來水火筦牏皆安磁盆有自來水管牽機以供滌濯浴室亦然公財公用則鋪張地面者不厭其奢私財私用則布置宮中者事爲之制兩端旣立𨿽民間之貧富不齊自若而行其途視其宇則殷富之象燦溢目前先有整潔之質地光輝之燈火以引民耳目自然踵事增華不期然而然矣

外國之民分業而居農居於鄕無論矣工作廠亦多在鄕工環而處其工之居在都市者亦別分一地段工廠主與大商同爲富人則所居在市盛處皆有別墅在鄕其世爵皆有莊園大者方廣數里有宅在國都如周禮廛裏之制率半歲居鄕半歲居廛莊園有數區者必數易居歲偏其處惟貧賤者始常其居生業饒者必以冬時徙宅在鄕休息人自爲等居分地段故屋租物價易地不同富者就饒地貧者就儉地入財倍蓰者出財亦倍蓰市業亦然同業者並居一地段因其業之衰旺以定市租不能並居一地者如茶寮面鋪之屬則聯爲一公司取稅均平而貧人得以食賤故人各安其業

議士爲彼國之賢能文士律士藝士醫士爲彼國之俊秀教士則彼國之善良也議士主國政興替文士主文史律士主訟獄藝士主制造醫士主衛民生教士主風俗教化國內之治舉備於此政府百官但主參議監察施行以時整齊法度而已貴士使能如何不治持其教無本源無以決嫌疑明是非舉國所尙歸於權柄利益兩途不免鄙陋因而舉國懷利相接無恩義可言詐而無情爭而不讓其俗亦號稱尙信但因謀事治生利害所系而然非眞尙也同類共事利害相關則引爲朋黨利害不相及則去之其黨分合無常傾軋甚力彼亦自知其然則一切整齊之規條法律特密凡造言毀謗惡語怒詈其人得控於有司按治謗詈之罪故其人多心競而少謗言有爭論而無怒詈

歐人於事涉權利者毫末不讓而有服善之公由其法密剖析毫芒兩人交涉各有律師相持以爭止爭𨿽欲矯而不服而無所遁視型仁講讓之風固卑無髙論然今中國教弛俗敝以爭爲己而以讓責人反不如彼之毫末必爭是非必辧也

歐洲錢幣浮於物其金錢一枚實僅敵中國銀一兩之用國重商而俗平等故多兼並而﹝無﹞豪彊敵國之富所在常有其獘也通倫惇加非並一公司通英國糖廠歸一家之業國中上戶下戶多而中戶少重稅酒名爲取有餘禁無益而嗜好所在貧人不因價重減食戶租水火稅重平人爲人司書算經紀貿易者若月得錢八磅左右房租當費四磅酒當費二磅以二磅供一家三四口實爲艱食再貧者率無室家數人共租一室有窮民院禁遊惰行乞誠良法然院中飲啄亦薄故行乞者恆有必操風琴吹笛牽犬幼子則持引光婦人則持花以求售爲行乞俗豪奢貧富相形太懸絕常有賈人小販生業虧折傭工失其執事輒自戕投海並殺其幼子若女於是廢國法均貧富之黨激於不平而起而貧不樂生者相約有自盡之會矣

西俗男女均權女自擇配皆有男友婚姻無論年多取長妻尢喜寡婦平等人多娉合卽上等婦人亦不禁外私新聞報乃有五男爭娼共殺一婦烹而分食之異事由彼教毋奪人權一語啟之名教之精微乃不可議矣

兼並甚而貧民日多此外域重商保利權之獘不可不察英行新法才數十年而民部遂有貧民部之號以除工商外皆貧民也凡舉振卹官長養貧乏分社而治之英語謂之由吝爬理司大者自爲一社小者合數域爲一社

美國南北花旗交戰紀略

鄒弢

美國自華盛頓創成民主之基制治保邦金湯永固南北共十三省定例每省設監司大員一名位如巡撫副者一名位如司道惟南界人民多以行奴起家行奴云者姦商自阿非利加洲販賣黑人至美國美國人卽購以爲奴或令耕或令漁或令獵食不能美衣不能文稍有惰懶鞭笞立至名爲傭作實如牛馬爲主者坐收其利習以爲常沿成風俗北界紐約曼歲去塞各上省人文薈萃意見大方每見南界行奴心滋不喜往往形之口實京都議院多各省所選之員𨿽同事從公要仍各自爲計每聞北省議員論及行奴一事南省議員以爲國系民主須由民自便我省行奴爲生財之計他人豈得與聞於是歸述省中而省中大爲忿怒在北省之說謂美國之民旣欲自主他處之人豈不欲自主今待傭奴如此不良推己及人大傷恕道上天生人一律相視而百端酷虐亦乾天地之仁此兩界意見之所由分而冰炭之所由起也積不相愛累月窮年尙不敢遽行發難其後議論者愈多巷語街談其勢日亟咸豐二年卽一千八百五十二年南鉛路冷省本省議院會議謂北界人民如此輕藐殊失同國之和吾等皆有自主之權不能令其干預當思所以禦之以箝其口以奪其權此論一傳行奴之省同聲響應時總統步鉛能在位遊移兩可主見模稜京師在梅來冷省又屬南界故行奴之禁終屬空言時北界有名人林肯者雄才大略徳望兼優平時亦惡行奴特不敢輕爲禍首適總統滿期議院遂公保肯林登位林肯旣立執意禁奴卽將本意宣告議院眾人聞之大嘩其行奴之省所保議員次第告退而南鉛路冷議員爲戶部大臣者名孟明葛首先發議與北界決裂巡撫劈格印司從而和之於是兵部大臣福勞愛樞機大臣妥姆司均告歸至回本省潛議叛逆時副總統喊姆林全權將軍兼理兵部總大臣史加忒樞機大臣兼理戶部籌餉事務兩華代均望有時手握重權與總統持禁奴之說事在必行而南界南鉛路冷叫及也浮及尼花勞力大脫克賽司密司雪彼愛來白買英的愛納各省見勢已難回遂傳檄會議於浮及尼省城立區門自立一國曰合盟國卽保逮爲司爲合盟國總統司梯文斯副之籌餉治兵至咸豐十一年卽一千八百六十一年五月始先發難於南路鉛冷之卡而司登卽欲據彼處之桑姆太與麻出來及拼克乃三處臺守臺將俺特生奉有密諭謹敬固守而逆將巴禮加與俺特生公牘往來時通國告警各口皆封而福蘭勃將領曼歲去塞第六營兵首先勤王來保梅來冷省華盛頓京城朝廷卽派大將軍蔑克勒倫統英的愛納浮及尼烏海烏之兵二萬五千與烹碎而浮尼將官同時合兵保守撲妥麥江一帶而將軍美都愛爾則保守浮及尼內地沿江要處自是而後各處開戰彼此相持而以撲妥麥江俺梯登澗批塔思堡三次之戰爲最大撲妥麥江之戰蔑克勒倫之兵祇剩百餘騎蔑遂罷職以美都愛爾代之俺梯吞一戰元帥白銜克四全軍盡墨逆將之名曰理曰潑雷死曰及俺克生曰姜師登曰司多合最善用兵理尢詭計多謀忍鷙善戰時英國挾美國自立之嫌潛以軍器濟逆欲令分國並爲主盟講和林肯不允直至格蘭脫奮起困理於立區門東逐西區疲於奔命各處勤王之師又雲集響應統兵大將如喧門如老存克蘭如非甿脫如葩泊如京如茅更如米如及爾馬如嗅立等如拉鐵皆用兵如神節節固守逆兵不能竄突格蘭脫專與理戰始將大憝削平銷合盟逆國之名仍合爲一僞將軍僞總統被擒治罪行奴之事永禁不行所有傭奴盡行釋去各令自主格蘭脫戰勝後捷報至京歡聲雷動適林肯觀劇園中妻子俱在姦民竟將林肯剌死乃以副總統正位是役也浮及尼析爲兩省蓋此省西境皆忠於國家故不願與本省姦民共事也按美國額兵本少今南北之戰北界之兵共二百有六萬六千三百九十一名自開戰以至平定陣亡者得三十五萬九千四百九十六名傷者二十六萬八千八百有七名被擒者六萬五千餘名南國被擒之人稱是死傷者約多五分之一交戰英法皆有助逆之心而不敢公然爲難英外務大臣勞肅爾則一秉至公自守局外之例而議員搿勒敖雷爵臣派麥司登駐美欽差拉仰士大員格雷斯通急迫生生白拉鐵等皆竊喜南界將分俾孤其勢而英國名人刻伯惇特發議論謂北界必勝南界終不能分以後果應其言可謂超然卓識矣

卷七十八洋務十外洋通論四

西法爲公共之理說

薛福成

歐美兩洲諸國勃焉興起之機在學問曰新工商奮績而其絕大關鍵皆在近百年中至其所以橫絕寰宇而莫與抗者不過恃火輪舟車及電諸務實皆創行於六七十年之內其它槪可知矣今之議者或驚駭他人之彊盛而推之過當或以堂堂中國何至效法西人意在擯絕而貶之過嚴殆皆所見之不廣也夫西人之商政兵法造船制器及農漁收礦諸務實無不精而皆導其源於汽學光學電學化學以得禦水禦火禦電之法斯殆造化之靈機無久而不泄之理特假西人之專門名家以闡之乃天地間公共之理非西人所得而私也中國綴學之士聰明才力豈遜西人特無如少年精力多縻於時文試帖小楷之中非若西洋億兆人之奮其智慧專攻有用之學遂能直造精微斯固無庸自諱亦何必自畫也上古之世制作萃於中華自神聖疊興造卦畫造市易迨耒耜造舟車造弧矢造网罟造衣裳造書契當鴻荒艸昧而忽有此文明豈不較今日西人制作尢爲神奇特人皆習慣而不察耳卽如堯典之定四時周髀之傳算術西人星算之學未始不權輿於此其它有益國事民事者安知其非取法於中華也昔者宇宙尙無制作中國聖人仰觀俯察而西人漸效之今者西人踵中國聖人之制作而研精不輟中國又何嘗不可因之若怵他人我先而不欲自形其短是諱疾忌醫也若謂追隨不易而慮始終不能勝人是因噎廢食也夫靑出於藍而勝於藍冰凝於水而寒於水巫臣教吳而弱楚武靈變服以滅胡蓋相師者未必無相勝之機吾又安知千百年後華人不因西人之學再辟造化之靈機俾西人色然以驚睪然而企也

澳大利亞可自彊說

薛福成

往嘗論南洋諸島終古不生人傑至今爲西人所鈐制亦必終古無自立之時以其地在赤道下有發泄而無收斂生人皆頹散昏懦才智不生也若數百年後可以興人才可以張國勢者其惟澳大利亞乎澳大利亞一洲職方外紀謂之第五大洲海國聞見錄所繪之圖署曰人不到處瀛寰誌略稱其地古窮荒不通別土明代西班牙始尋傳之荷蘭法蘭西旋據旋棄最後英吉利得之謂其地廣漠無垠百餘年後當成大國南洋諸島當聽役屬如附庸於是極意經營墾辟迄今气象振興其言果大驗矣大抵地在溫帶非極寒極熱之區如亞洲之中國日本及歐洲美洲諸大國气運循環周流往復無不可以盛可以衰而復盛惟寒帶熱帶之下則無望焉澳大利亞實與南洋諸島不同地處極南其北境𨿽稍近赤道其中路及南境已在南黃道之下實與中國之吳越楚蜀相等惟五六月則爲彼之嚴寒十一二月則爲彼之盛暑不過互易其序耳而天气和平土脈膏腴固大可有爲之地也此𨿽爲英吉利所開辟然西人居此者尙不甚多土人則昏蒙朴陋風气究未大聞是以種植商礦之權半爲華人所操西人與土人𨿽皆忌之而終不能盡驅之也澳洲如有自彊之一日其必華人之種也

論歐洲形勢

俾斯麥

徳故相俾斯麥曰今日英國大勢必有一旦決裂邦交而與俄法干戈相見蓋今日法欲必得蘇丹俄欲必獲印度故英之於兩國本敵國也則俄法之當同盟是自然之理固不須區區訂約成否而定也英國此時欲守蘇丹及印度必不可不先守埃及埃及之地兵略所關系也是以英國政府視爲政策之中堅且觀俄國在埃及之實情益有可懼然英國自知與俄法交戰其力不敵欲得一友邦而假其力顧隱忍至今如徳奧兩國皆未能副其願想將來亦必如是也英國所懼實在此也且更有可慮者英之立國在海中向稱天險然近數十年間國內形勢大變非復前日之可比而其防禦之方依然守舊較白林吞當時毫無所攺英國亦自悟其不可恃其懷懼亦宜矣由此觀之此後若有戰爭其能制勝必在英國海峽及北海之間而擁彊兵者歟英國海峽一部法之海峽艦隊恢恢然足以敵之若輔之以俄國巴爾結克海艦隊則英之必敗可知事苟至此則糧道必絕軍門受降亦意中事耳英國知之已久是以盛興海軍以爲維持海上之大權英國宗旨旣在是則爲之敵國者務避海戰而出陸戰直衝其倫惇都城以決勝敗於一舉是亦英之敵國所不可不知之策也

通籌南洋各島請設領事官保護華民疏

薛福成

奏爲英國屬埠擬添設領事官保護華民並通籌南洋各島派員先後次第恭折仰祈

聖鑑事竊臣查光緒十二年兩廣督臣張之洞派遣委員副將王榮和知府余瓗訪查南洋各島華民商務奏稱該委員等周曆二十餘埠約計英荷日三國屬島應設總領事者三處設正副領事者各數處經總理衙門議復在案臣於光緒十六年七月準總理衙門咨稱據海軍提督丁汝昌文稱此次巡洋如附近新嘉坡各島曰檳榔嶼曰馬六甲曰柔佛曰芙曰石蘭莪曰白蠟皆未設領事華商因受欺陵剝削之苦無不環訴哀求擬請各設副領事一員卽以隨地公正殷商攝之統轄於新嘉坡領事因先與該外部商定核給憑照如能辦到實於華民有等因到臣當經辦文照會英國外部援照公法及各國常例聲明中國可派領事官分駐英國屬境俟商有端倪擬再咨明總理衙門詳籌妥辦臣竊思領事一官關系緊要而南洋各島華民繁庶若不統論全局則一事之利獘無以明若不兼籌各國則一隅之情勢無由顯臣謹綜其始終本末爲聖主敬陳之大抵外洋各國莫不以商務爲富彊之本凡在他國通商之口必設領事以保護商人遇有苛例隨時駁阻所以旅居樂業商務日旺卽遊歷之員工藝之人亦皆所至如歸而西洋各國領事之在中國權力尢大良由立約之初中國未諳洋情允令管轄本國寓華商民與地方官無異洋人每有人命債訟等案均由領事官自理往往掣我地方官之肘從前中國各口之枝節橫生亦實由於此然卽在他國不理政務之領事僅以保護商務爲名者各國亦視之甚重稍有交涉卽籌建設蓋枝葉繁則根本固耳目廣則聲息靈民气樂則國勢張自然之理也中國領事之駐外洋者在英則有新嘉坡領事在美則有舊金山總領事有紐約領事在西班牙則有古巴總領事有馬丹薩領事在祕魯則有嘉裏約領事在日本則有長崎橫濱神戶三處領事有箱館副理事蓋南北美洲與日本各口疊經總理衙門與出使大臣籌劃經營建置較密惟南洋各島星羅棋布形勢尢爲切近華民往來居住或通商或傭工或種植或開礦不下三百餘萬人卽委員王榮和等所到之處亦已報有百餘萬人臣竊據平日所見聞參以張之洞原奏計華民萃居之地荷蘭西班牙兩國所屬應專設領事者約四處曰蘇門答臘之日裏埠曰噶羅巴曰三寶隴等埠曰小呂宋英法兩國所屬應專設領事者約五處曰香港曰新金山曰緬甸之仰江曰越南之北圻與西貢他如檳榔嶼等處已可相機設法或以就近領事兼攝或選殷商爲紳董畀以副領事之名略給經費而以就近領事轄之斟酌盈虛隨宜措注要亦所費無多就南洋各島而論祇須設領事十數員大勢已覺周妥加以略有添派綜計歲費當不過十萬金竊查各關洋稅項下每歲提撥一成半作爲出使經費約銀一百數十萬兩而近年出使各館所需曁遊歷人員所用統計當不過六十萬兩總理衙門原議以其嬴數豫備添設各國使臣之用臣愚以爲西洋頭等彊國均已派有使臣卽二三等之國亦由各使就近兼攝似暫無須多派惟逐漸添此十數領事者則商政日興民財日阜息息有與內政相通之故且慰輿情於絕遠不啟華人觖望之端收權利於無形不開外人姍笑之漸所獲益較之所費奚啻十倍

臣嘗閱各國貿易總冊以洋貨土貨出入相準每歲中國之銀流入外洋者約一二千萬兩又考數年前美國舊金山銀行匯票總數每歲華民匯入中國之銀約合八百萬兩內外𨿽該處工資較丰而人數尙非最多則推之古巴祕魯可知推之南洋各島又可知矣夫中國貿易與各國相衡虧短甚巨然尙有可周轉者以華民出洋所獲之利足資補苴也倘此源再塞則內地之銀必更立形匱乏民窮已甚竊恐事變叢生卽就新嘉坡一埠而論設立領事已十三年支銷經費未滿十萬金然各省賑捐海防捐所獲之實已倍之而商傭十四五萬人其前後寄回華者當亦不下一二千萬蓋領事一官在彼外洋𨿽無管轄華民之權實有保護華民之責縱令妥訂條約章程必得領事隨所見聞與彼地方官商辦則洋官亦得藉以稽查而土人不敢任意苛虐卽駐洋使臣欲與外部辯論亦必以領事所報爲憑方能使洋官有所顧忌此領事一官所以不能不設之由而已設領事之處未嘗無顯著之效也今華民出洋之利已稍不如前矣誠能於南洋各島酌添領事尙可挽回補救而收固有之利源然所以議之稍久迄少就緒者蓋亦因立約之初中國未悉洋情並不知華民出洋之眾於是但給彼在中國設領事之柄而無我在外洋設領事之文又各國開荒島爲巨埠專賴招致華民而洋人實屬寥寥一經我設立領事彼不免喧賓奪主之嫌又礙其暴斂橫徵之舉所以始必堅拒繼則宕延外部以咨商藩部爲辭藩部以官民不便爲說𨿽管禿唇焦而終無如彼何此惟在局中者深知其難而局外之視事太易者又或稱就地可集巨資無需另籌經費或狃於洋官駐華之例幾謂一殺領事華民卽爲所轄竟無異管理地方者此皆閱歷未深實多隔閱當局者知其斷難辦到不無矯枉過正之議幾謂徒多耗費無甚裨益斯殆有激而然臣竊以爲望之過奢轉滋流獘領事所收之身格費船照費原可略資津貼正不必斂巨資以招物議今已設領事之處民船稽民數原可稍分彼權正不必攬政柄以啟猜疑但如臣以上所陳則不求近效而其效最大惟須認定主見中外一意合力堅持得寸得尺相機籌辦必可循序就範卽如新嘉坡初設領事英之外部亦盡力阻撓當時頗費周折至今乃無異議竊查英法荷日四國屬境其苛待華民不願我設領事者以荷日二國爲最而法次之英又次之荷日國勢皆昔盛今衰其立國命脈乃在南洋諸島島中墾田開礦招商徵稅各事又恃華民爲根柢惟其政令不甚明肅呼應不甚靈通洋官往住徵取無﹝厭﹞﹝藝﹞僑寓之西人又侵侮華民或迫之﹝入﹞﹝人﹞籍或拘之爲奴或禁其往來或朘其生計若有華官在旁理論究可補救一二𨿽商設領事之始彼必枝梧推宕然我苟據理執言因勢利導始終堅持諒彼亦無辭以難我及早圖之則難者或漸化爲易失今不圖則易者亦漸覺其難想總理衙門必仍知照出使美日祕臣崔國因催商日國外部先在小呂宋設立領事俾便次第推廣以符原議至英國待我華民較爲公允臣觀各國在英屬地設一領事視爲泛常之舉向無攔阻又知英國君臣用意頗欲與中國互惇睦誼或不於此等事件稍露歧視中國之形近與該外部商議請照各國之例在英地隨宜派設領事卽彼未肯速允臣擬堅持初議至再至三與之磋磨先就香港仰江新金山等埠酌設一二員而檳榔嶼等六處亦當審其地勢人數從長籌劃由此推之法荷各屬亦或較易爲力臣非不知洋人性情堅韌每商一事必多波折然苟不憚筆舌之繁不參遊移之見不紊緩急之序或稍有效可圖蓋庇蔭周則民生厚而不獨開商務財用裕則近憂紆而非以勤遠略布置廣則眾志聯而兼可詗敵情呼吁少則

國體尊而卽以銷外侮臣爲海外數百萬生靈起見不敢稍安緘默所有英國屬埠擬設領事並通籌南洋各島派員次第緣由恭折具陳伏乞

皇上聖鑑訓示謹

奏

借箸籌華

徳人益哥

中朝往日餉源因措理不善漸而支絀貪婪官吏各圖中飽上下相欺民力日竭國庫日空由來漸矣向日中國之能出入相抵者不盡藉其內地之餉實由洋關之稅蓋以內地每年徵稅六十餘兆兩地方官扣除三分之二爲治理地方之費繳歸戶部者不過二十兆兩而洋關一處每年所繳不止二十二兆兩矣且各省解餉時幾盡爲舊例所用蒙滿兵丁坐耗虛糧伊犁新疆徒供糜費而朝廷所得用者僅爲洋關稅項職是之故中國乃有今日之勢迫以海關而質洋款焉然猶有人應之者何也因其地大物博向來假貸無不歸還故一聞中國以洋關爲質而歐洲富人無不爭先恐後猶以中國仍如往日不知其貧窶如此非目下勢力所能支持也彼歐人奉承中國大官欲壠斷借貸之利實未審中國之勢危蹙困阨如此試略言之今者中國仍復縻巨費修武備徒有其名更忘其實各大臣營私罔利不顧大局天怒民怨瓦解土崩令我西人旁觀未嘗不爲之危懼也曩者中國有事有某大臣欲以洋關爲質與外國借一千兆兩爲償兵餉攺新法之用使其策若行又得洞識時務淸廉剛正之人以任之我西人豈敢謂中國之不能富彊耶計不出此乞憐友邦加增稅項中國素稱尊大何其愚哉蓋中國之賦稅有數項但官吏不求中飽則每年所入之餉不假外求自能有餘某大員服官有年更事最熟且遊歷歐洲目擊西國情形自宜知中國利獘豈可隱忍坐視令此輩害國病民乎自一千八百六十四年洋關之稅不過八兆兩交英人理今則增至二十三兆兩洋關費用不過十分之一別項抽釐三十年來未嘗稍多釐局用費三分之二衮衮諸公當國家籌款艱難亟宜設法整頓胡乃委重任於洋商而加重稅焉其計亦左矣

書俄皇告洪大臣之言

薛福成

光緒十七年春正月出使俄徳荷奧四國兵部侍郎洪大臣鈞任滿將歸詣俄皇宮辭別俄皇免冠握手爲禮畢深語密談不知晷之移也其言曰外人謂予欲與中國爲難又有齮齕朝鮮意此等議論如風不可執影不可捕𨿽明者能燭其隱而者易飫其欺或有西邊大國造爲此說以聳聽聞若過信之洵足捐邦交誤國是中俄和好餘二百年交誼在諸國之先予固不肯一且廢棄且俄國前得波蘭之地及割瑞典芬蘭之地並所定圖爾齊斯坦諸部壤博人眾未能心服常思乘俄有事逐風塵而得逞彼時西方諸彊國且睨隙而議其後俄地懸隔過遠气不貫呼應不靈能無顧慮予是以日夜兢兢不欲生事境外必先綏輯新得之地俾其人志趣與俄爲一此非用數十年心力不爲功至東境築鐵路蓋爲輸寫琿春海參崴商貨之故且苟無鐵路則琿春海參崴終覺孤懸勢難兼顧以天下大勢言之俄境𨿽甚長自西趨東處處皆側面也中國由南向北處處皆正面也我𨿽建造鐵路亦必聯絡中國始能縝密無間議者每雲英人助土耳其扼守君士但丁海峽俾俄之水師不得出地中海故俄常欲營一屯泊水師之海口而思有事於朝鮮斯又不然近數年來我已於黑海之濱得停泊兵輪之善澳北邊又得煤礦苗旺質良又於庫頁島得海口兩處皆風靜水暖可泊輪船亦有煤礦且俄與丹馬婚姻之國俄若欲濟水師丹馬海峽亦可假道奚必注意朝鮮哉貴大臣歸中國可勸政府務崇睦誼切勿爲讒言所惎傳聞俄皇之說如此數千里外輾轉演述或恐稍汨其眞然其大旨無歧也竊謂俄皇所論未必非由衷之言顧自古交鄰之道往往約爲兄弟齊以盟誓不數年而時移勢攺有難副其初志者矣今必謂俄皇之言不可信固非事實然所系於時局者至重聞此說者能槪然於心總之修內政鼓人才飭邊防整海軍審洋情聯與國數者缺一不可孫子曰毋恃人之不來恃吾有以待之此數者無論諸國有事與否一皆我日不可緩之事竊玩俄皇之語似發於至誠則我亦當以至誠之意待之夫使俄皇之愛中國而出於至誠也試以六事質之亦必謂當務之急也

論俄國助中

陳

昨初八日倫惇傳來電報謂各國相約照會中日兩國請撤去駐朝鮮兵士中國業已允諾又俄羅斯日報言俄國應襄助朝鮮俾得有權自主倘日本欲彊爲干預則俄國須會同中國爲之保護云至十一日倫惇又來電報則雲英國外部大臣行文中國日本謂英國可爲兩國調停俾之言歸於好日本業已應允矣以是觀之中日之爭端可以弭中日之和局可以成此事而果由英國出爲調停其事不難敉定惟外紛紛傳謂俄亦願助中國以拒日本使之不預朝鮮之事亦一面止中國之兵一面止日本之兵初聞亦有似已允從之說此則不免動人以疑何則俄人固處乎嫌疑之間者也俄國不得志於土耳其爲英法諸大國所遏不能踰黑海之口因輟西封之謀而爲東封之計前此曾一覬覦朝鮮而適爲英國覷破預防先占巨文一島以扼其吭俄人遂知難而退於是英人仍以巨文島還之朝鮮而與中國訂約此地不得使他國屯兵此不過數年前之事耳故英國而出爲中日兩國調停俾仍言歸於好此固在人意計之中其說可信蓋歐洲諸國推英執牛耳英之遏俄於土耳其則原爲歐洲大局起見其志實在顧全商務今若遏之於西而不能遏之於東則大局僅顧其半英人所不爲也顧欲遏於東則恆慮鞭長莫及故深願中國爲之襄助當其交還巨文島時余早經論及謂此地並非還之朝鮮實乃還之中國因此而與中國訂約不使他國之兵得以屯於此則保護朝鮮之權明明獨責之中國而英國亦願爲之助自是而俄人有所顧忌而不復肆東封之志然而其志則仍在也觀於西伯利牙廣興鐵路以直達於琿春黑龍江大有窺視我東三省之意東三省因此而設練軍修武備所以防之者甚至顧又烏知俄人之心見中國之備之者密而以聲東擊西之法又陰謀夫朝鮮無隙則亦忍而不發今乃忽有東學黨之亂而日本又不顧同洲唇齒之大局起而與中國爭保護之權說者謂朝鮮之爲中國藩屬薄海皆知日本豈獨昧昧若此彼蓋故作癡聾以欺中國耳其所以敢於欺中國者以恃俄國爲助日本之所恃者實惟俄與法法人之於越南暹羅等國步步欺淩日人羨之慕之競起而則效之無處則效則借朝鮮以一試之而俄國聞此正中下懷遂與日本合謀以逞俄人爲其暗日本爲其明此英國之所懼也故亟出而弭中日兩國之兵所以保全朝鮮實所以止遏俄人亦仍助土耳其以扼黑海口之一法也而俄人乃亦出效英人之所爲大有與英爭霸之意而不知人之視彼如見其肺肝然彼以爲俄人當襄助朝鮮有權自主則仍是日本之意欲使朝鮮爲自主之國也其曰日本如欲彊爲干預則俄國須會同中國爲之保護則猶是日本之意欲與中國同保朝鮮同保之則同屬﹝之﹞矣日後乃以此借口而與中國爭保護之權則是爲朝鮮拒一日本人反爲朝鮮招一俄人所謂以暴易暴者殆尢甚焉是豈朝鮮之利亦豈中國之利哉日本而果潛謀於俄國以圖朝鮮不得志則日受其禍卽使得志日人亦不過爲俄人之功狗將來必且爲俄國所並夫俄旣有東封之志一朝鮮所能滿其欲壑者由朝鮮取日本途至捷也事至便也俄國較之致力於中國之東三省難易判而勞逸殊矣日本特未之悟耳故傳言謂俄人亦與中日排解請兩國撤兵云云又安知其不以密計授日本俾明撤而暗不撤以給中國而朝鮮乎然則爲調停之說者惟英國果爲出場則其事可成其說可信若易英而法卽有不可信者矧其爲俄國也哉或者曰俄人見英國已爲出場調停亦願附和其間以與英人同執牛耳以爲異日之後圖未可知也然則俄之助中國也其眞俄之助中國也歟

外洋通論言俄人某論﹝英﹞﹝中﹞國外交殖民之政策其略曰古來抱雄圖欲一統宇內者不乏其人或有一豪傑欲成其志者若亞力山大成吉思汗帖木兒郎拿破侖之倫是也有一國人民欲統一他國而不遂者昔羅馬國民是也蓋旣平定遠方之國版圖愈大統治愈難勢不得不分封親族舊故於所新得之地而治其民然距本國旣遠鞭長莫及爲其所封者亦竟至脫其羈絆而自立如亞剌比人土耳其人韃靼人西班牙人等嘗學羅馬人故智而亦不遂者蓋由邦域隔絕不便交通也如此等國民知識亦遠在羅馬人之下數等且其文明之度時有不及所徵服之國民者也則一統之不遂固宜然耳英人欲混一地球其政策則異是其意蓋欲播行自國言語實施政法興貿易制造業而握其全權也而於所得屬地之人民則予以自由之權而收其利益也故一言以蔽之則曰在欲舉世界之利益囊括於一己而已此英人之志也英人極蔑視他國人謂爲野蠻必待己轄治之然後開化故以殄滅他人爲不背道徳爲教門所不責環球水居三之二彼等以爲欲稱霸於全球必當先制海上今日海面威權無有出其右者矣故英人立混一世界之志比諸羅馬人亞剌比亞人土耳其人之時頗易易也𨿽其地散在四方不能集中一大兵力如羅馬諸國而其人懷抱混一世界之志而爲國民之先覺者甚不殆非羅馬以下諸國之可以比也英國之在地球扼要害之地嚴設防備巧通气脈猶之撒開蜘蛛网而包全球者然其細心銳思實爲可懼今以全球陸地爲一億二千五百萬乃至一億三千萬方爾斯得其間可居之地爲九千萬爾斯得而在其四千萬爾斯得內屬英國之臣民者實有三億八千萬人又舉全球鐵路電輪船之利四分之而英人實有其三其在歐洲者不待言在歐洲以外之地營此等之業之公司實有二十九所而英人所立者二十有二美人所立者三然英人猶不以爲足現欲架電通太平洋之底經由加拿大至澳大利亞又通海底直至印度木爾劉等之地方英人蓄混一世界之奢願在距今百五十年以前而所策必中所欲必得徵印度略北美握海上之權力恣意監禁外國船舶矣一千六百五十一年所發布之航海條例欺吾俄實甚故吾俄皇於一千一百七十年發一宣言書危機一發𨿽幸未干戈相見英之視俄隱然一勁敵蓋始於此迨及北美諸洲之獨立又法國戰事起英人姑就斂抑漸悟獨恃兵力之不能得志始思雜以權術矣維也納之會各國使臣徒見於歐洲目前之利害而未顧將來更甚之利害有在歐洲外者獨英國早相機而多占要害之地而其利收諸今日也當一千八百八十年間俄國有版圖二十萬方爾斯得然多是荒磧無人之地法圖略有印度支那之小部及突泥斯拿古米馬達加斯加徳國亞非利加四屬地及小島三四耳而英國所占有者實倍彼三國所得之地試指數之日本爾弩島之北部曰紐桂尼島曰斐日諸島曰緬甸有四百萬人口曰馬來隅島之半部曰暹羅曰克什米爾曰喀米爾之南部曰喀斐理士登之一部是等皆英人之所占有其它尙有柏林島傍邊及亞剌比亞沿岸一帶之地英人之染指者極爲不焉英人之於亞非﹝利加﹞﹝加利﹞也形勝之地無不占有屢以此觸犯法徳兩國而曾不介意如彼欲彊奪達郎士伯郎之事尙在人耳目矣英人又見亞美利加之地以尼加拉虞運河開通之期在卽欲得一要衝之地於其旁邊情焰如燃前年注目於尼加拉虞東岸藉名布教簡派宣教師矣於晃達拉士無故而以兵力拓境矣於威尼結兒借口於境界不明派探﹝險﹞﹝檢﹞隊以將占有金礦及呵米那河口矣然皆爲美國執門綠律旨以抗之故不能奏功然猶有將奪土爾耳島於伯拉士爾國之意亦無故而加兵矣

英人近十六年間所占踞之地固已不少而其民則心懷忿怨時思乘隙而動特逼於威焰不敢遽發耳夫英國之外務大臣及其理外事之官較諸他國未見殊異而收效顧倍焉者蓋亦有由也試詳陳如左一由欲擴張己國之版圖者甚眾也他國舉外交殖民之二事一任諸外務省及殖民省英則自殖民地之各官並各公司以及海軍將校各艦船長下至民人無不同心並力不待人之指使日以辟屬地廣商埠爲己任𨿽外務大臣顧全邦交或申明他人之權利不可侵犯與國之條約不可僣越而相距旣遠在外諸人旣已奪取人土地卽不難造作虛言所謂欲加之罪何患無辭固英人之長技矣又當軸之意亦未嘗不以巧取豪奪爲事特其措施略有緩急之不同耳試舉一事以証之曩沙爾士勃雷侯曾宣言於眾曰今日之治象進於大同宇內各國宜偃武修文弛兵甲藏干戈示天下以不復用然無幾時而英兵一隊已越眉公河侵入印度中國之北部而占門性府矣是地固法國版圖英所嘗承認者也又英之騎兵一隊挾鎗八百及大四門推溫都肯都爾門士爲將進擊脫郎士佛爾之地時脫民方娛樂太平沙爾士勃雷侯𨿽檄回在門性英兵送交都爾門士於法院而侯亦遂爲眾所排擠不安於位而舉奢吾巴靈以代之矣奢吾巴靈固好大喜功與諸人意气相投者也英國多有此等人喜自任外交之事蓋彼種之人之特性也苟有可進取之機或爲將來有益之事則必有人焉出而任其責而無待當軸之指揮試證以近事當阿富汗斯坦謝絕英之駐使也英政府猶欲駐使臣於喀不爾者再而卒無成一千八百四十年英國之駐使梭爾諸那苦那及今士官並守護兵爲阿富汗人所殺越千八百七十九年駐使梭爾雷斯喀爾雷又爲所殺由是英漸疑亞富汗之背英又疑其背英而向俄適彼時亞富汗王欲興機器制造局購機械於英英機器師披吾者督機器自英來漸爲亞富汗王所信任出入宮中遂陰爲英政府通消息久之益親任得男爵遂至辦理英公事儼如政府所派駐使矣又如中國海關總稅務司非中人而實爲英人赫徳也亦甚爲中國所信任而始終謀不利於俄當中日交戰公使屢經交疊而赫徳未曾離其位地也在交戰前曾遙管朝鮮海關今朝鮮𨿽不屬中國而於彼猶若有所關涉苟於中於鮮可爲俄不利者彼必竭力爲之甚至如近日虛傳俄國包藏禍心將有大欲於中國想必彼之所爲也又如李鴻章爲賀俄皇加冕而來是英人所不喜也其來俄爲何事又英人所亟欲知也迨聞李侍醫英人耶爾榮爾同行之信於是乎英新報私相慶幸謂有傳遞消息之人矣又如維尼日月兒方有違言在該地之火車遂忽然停止蓋該鐵路本屬英公司故英政府商議特爲此舉以制其地人民之死命也英之占人土地踞人要地其所藉爲口實者曰欲保護英與印度之商路也曰擴張英國之版圖實出於保全大局之心也曰爲同彼都爾門士保護英國之婦人女子也甚或曰是出於人之酬謝也乃至他人費盡心力方得一地英初未干預其事而亦必分潤而後已假使英於他國奪有新地固未見其分潤於人也又如基督教徒爲土耳其虐特英從未措意近日驟聞其虐遇亞爾密年人之狀遂忽起惻隱之心藉意大利之援越那那呢爾士海峽而占踞君士但丁意果何居耶尢可笑者法人於烏加唔大地方頗有權力英人惎之乃彊彼地之黑奴受洗禮以爲新教徒而目不受洗禮者爲相敵舊教徒逐將親附法人之黑奴槪加驅逐其計慮尢出人意表也英之所以橫行四表所向無敵者恃其鐵路輪船電之多也鐵路輪船姑置不論至其播弄敵國巧﹝構﹞﹝購﹞機械則全恃電矣其電報或自上海或倫惇以及各地無不張皇其辭悚人聞聽否則全系子虛烏有之談以中傷敵國或加以侮奪千篇一律不勝屈指其各日報所登俄事約二十則中有十八則亦率類是不獨俄國陰受其損卽他國亦爲所誤不細加察互相傳播不知冥冥之中已爲英所熒惑矣卽如俄與中國締約欲藉西伯利亞綫以通歐洲之消息英卽大播謠諑彼其意特欲保護彼所特有之那爾子爾耶電綫耳夫俄於中國及日本設立己所特有之電綫固今日之急務也實不欲再蹈我兵進入倉唔士的福和奴時之覆轍也英於五洲各地增長勢力有一祕訣焉蓋當同盟之際所奉爲準繩者卽離間策也凡戰務將起不問其於歐洲於印度於埃及又不問其於中部阿非利加於本爾尼昔亞諸島英必竭其全力離間敵之黨與以爲己之同盟𨿽擲巨萬金而無悔及當交戰之日則埃及之他昔亞也亞剌比亞之將校也印度之王族也無非英之爪牙也若夫在賂賄難行之歐洲則又巧爲播弄藉電音以施其詭計近日俄法交密英所深忌又逆知俄不易搖動遂向法全力讒謗俄國又作虛構之辭以嘲法曰法與俄相交結是自列爲第二等國又曰舊教與希臘教有相齟齬之意英國駐巴黎使臣及在聖彼得訪事之人爲最甚其傾陷之法已無所不用矣

英國素來不喜與他國同盟苟與他國同盟則早已將可得之利益預爲計及而斷不肯將己之利益讓與他人蓋當其同盟時早知他國之無遠慮卓識特籠絡之使爲我用而已證以近事如與意大利同盟蓋欲藉意之援以鞏固其在地中海之勢力俾得獨享其利也英𨿽於地中海占踞蘇士奇爾勃爾埃及米爾得及衣土不爾得等意尙未足也猶欲得打得爾斯猶欲放逐土耳其人於恢爾得島外猶欲拒希臘人上陸以占踞全島猶欲得在衣土不爾得對岸衣爾弗之地車不爾耶布得山辟地雄心未知所底顧念法國警戒微懈遂欲樹意之援以厚集其力意信英之甘言先得亞比斯尼亞遂爲之效死力所得不償所費今旣助英跋扈於地中海吾知彼地中海不久將化爲英之沼池意國必悔爲所紿然而晚矣英此時同盟之友除意而外更有猶太人焉如恪得斯爾得蘇爾士門的非爾等之富豪皆願爲英之心膂此等人在倫惇所發之命令足以驅使宇內之猶太人而助成英之志願其勢力實可謂偉且大矣猶太之史家以謂昔時人民離猶太息實經過今之俄國及瑞典之地與士千亞尼比亞人相混而入英籍爲英國史乘以前之民又英首相尼斯爾尼者猶太種人也其所著羅斯爾書名有云若英之俊傑娶猶太人之女爲妻則英國將來其彊殆將不可測猶太之神學家謂世界將來必以大並小分爲二國俄在一方英在一方而其後英必滅俄卽可再興猶太國蓋此基於亞斯啟爾之豫言第三十八章

第三十九章

及默示錄第二十章

者也

英與他國交戰全不見有義俠之舉動是爲可駭異之一特質也不問何等陋劣之手與殘酷之方法苟足以挫敵勢然悉用之不遺餘力近二十年來百方教唆徳國生事於俄故僞稱徳兵之彊天下無敵然徳俄之交際固日加親密也遂又教唆日本使與俄爲敵蓋彼以爲日本人未解英之深意必信其忠告也其陋劣如此若夫英國新報之詬罵煞得郎斯不亞爾人民驅使黑奴馬得彼爾亞人如犬彘殲滅殆盡其殘酷亦豈忍言哉要之英國占踞之方略日進一日昨得寸土今增尺地美與俄旣窺破英人包藏禍心近徳國亦實驗諸南部亞非利加之地矣蓋英人確知他國不能合力圖己故敢於出此也𨿽然物極必反理有必然他日必有襲英人之故智施諸英國者靜以待之可耳

以上皆俄人所論也其闡發英人之心事幾無遺蘊然試問俄人數百年來果無蠶食鯨吞之事乎果未曾得寸地增尺土乎古語有之曰知人則明自知則闇俄人有焉若使作此論之人與英人互相駁辧舉二國之心術傾倒出之亦千古之大痛快事俄人論英國海外政策

美國之富上下今古莫之與京事可考證非虛言也英素以富彊自居今若能將美國致富之法反復思之未始非我國之良藥也美之富成於百年之內初開辟時人皆農夫佃戶乃不逾時頓成地球一大國矣近七十年之內設學校興工藝收效之速尢爲僅見而我與之相關者不在此而在致富之速也查一千八百二十年美國民財計一千九百六十兆美金每人合二百五金七十年後統國計六萬五千三十七兆金每人合一千九十九金合二百七磅而其所添數目不同先二十年內美國之財倍於往昔後二十年計加四倍再後所加較少實出人意料之外一千八百二十一年至四十年每年所加就中二十兆三十一萬二千磅每人合三十先零嗣後二十年約一百二十七兆六十萬五千磅每人約合六磅一千八百六十一年至八十年每年加二百七十六兆磅合一萬三千七十四兆金每人合七磅此數已極可觀而近十年內所加尢巨每年就中加四百四十五兆磅每人合八磅英國素稱富足度支大臣撥發巨習以爲常而與美國所有之一萬三千八百二十兆磅相比則又不及矣此數比之英國所有之財百分之中多三十五分𨿽然美國亦不甚富足蓋財𨿽大而人數太多耳如以各國戶口與財比較英爲首法次之美居第三再次則荷蘭比利士日耳曼瑞典及意奧各國也以美國之財與其國之戶口比較固不足奇而其財之百分之中九十四分於近五十年內所貯積亦不多見自一千八百六十年至九十年國民所貯不下四萬九千兆金﹝卽﹞﹝所﹞比英國多一千兆金其前十年內至一千八百九十年爲止每民每天加美金一角一分本期十年之內九十年至九百年所加亦必不少若照每天總加七千兆元算計美國民財本期可加至九萬兆金卽比八十年之數加倍耳美國致富之道如購田地養牛馬修鐵路建廠局造房屋是也前二十年內至一千八百九十年爲止其中房產加添尢多鐵路次之美國房產存本每年每人合五十先零英國每年不及二十三先零房產致富最準美國所加房產比英國實倍之英國每人所貯合五磅美國每人就中合八磅或謂美國發此巨財地利使然也又謂國僅富足不足以爲榮美國所有皆天地自然之利乎此論非不無見特美國不僅以富見長也其國人有知議者最多其工藝技術亦最精二者並進並未缺一美國人十歲以上能讀書寫字者百分中居九十分其學校經費約倍於英查郵政冊報美國每人每年寫信一百封瑞士每人寫七十四封英人六十封徳人五十三封比利士四十九封法人三十九封奧人二十四封意人十六封觀以上數目則美國人之知識與各國人相比有過之無不及也論美國之富

余嘗遊歷英京見夫政教文物備哉燦爛卽欲紀雪泥談名勝殊覺筆端之難罄也任勃來忒有言曰吾每歲流連倫惇約六閱月已四十年於玆矣然未盡悉此中情形意無人深知雄都之全局者也夫以一萬二千里外之旅客棲異域銷日者僅數禮拜輒敢嘵舌縱談可謂有識矣然觀物之法亦有道焉譬如眺一顆林禽於枝上美也取而盛盆美也弄諸掌中美也割且喫之美也以砂糖烹之亦美也余之觀倫惇亦不過枝上林禽之觀而已蓋此地爲近今文明之都府然其歷世之久二千餘年矣且倫惇之勝境甚夥或於一方設地下鐵路誇文明之奇觀或於一方見羅馬時代之墻壁屹聳於其上或於一方造數萬噸巨艦而爲近世工業之冠或於一方可考該撒羅馬之勇將徵伐英國時之遺俯仰感愴不能自已殊令人望古遙集耳玆擇錄都會實情俾閱者悉其略焉考倫惇東西十四里英一里當日裏之十四町余南北八里其面積百二十二方裏街衢之數約七千八百若通作一條路應爲三千里照路瓦斯燈有百萬基日銷瓦斯三千八百萬立方尺戶數約五十五萬四千教會堂千四百餘所酒樓七千五百珈琲字號千七百客棧五百人口四百三十九萬二千三百四十六試統計列國大都人口數如法國巴黎二百五十萬人美國紐約二百九十六萬七百人徳國伯林一百七十三萬四千四百六十二人奧國維也納一百四十九萬五千七百六十二人按列邦人數可想見倫惇之大矣且斯土繁盛年有加增自京都中間雀令庫碌斯至十四五里稱內倫惇以外稱外倫惇而內倫惇人口繁庶將漸多於外倫惇外倫惇戶數約二十五萬租房貲一年約三千六百萬磅自千八百八十二年至千八百九十二年新築廬舍數十三萬八千五百十七自千八百八十一年至千八百九十一年人口增八十六萬六千六百七十一卽一日增多約百八也以此勢推行於百年後應爲七百二十五萬於三百年後應逾一千萬之多回溯旣往四十年增多一倍則此後之興盛殆未可測倫惇人口如此夥多以雜各種人故也查英有蘇格蘭人眾源於阿倍爾情有愛爾蘭人眾源於貝爾法斯陀有加特力教徒眾源於羅馬有猶太人眾源於怕力斯臺此等人民食量一年食麥約二百萬哥打一哥打當日本二貫三百八十目牛八十萬頭合羊犢及豚約四百萬頭鳥及野獸約九百萬頭魚肉十四萬噸而於飲料合諸種酒約二億三千萬嘎倫一嘎倫當日本六合三勺淸水食量一億五千萬遏隆一遏隆當日本二升五合煤炭用於暖鑪及割庖者一年約百萬噸是倫惇府民所依以生活者也交通之具有蒸汽車有雜乘馬車有鐵路馬車以資利便府中鐵路長七百五十餘里雜乘馬車公司大者有二其一有馬車八百五十其一有馬車二百鐵路馬車數千六十五爾余雇用馬車數應及二萬利用此等交通之具而出入倫惇中間者日八十萬人七萬車自蒸汽車之便者一億一千萬人亦可考其繁華矣爲保護府民之身體及貲產故設警捕一萬五千九百餘人經費約二百二十六萬磅據警視總監所報告千八百九十二年於該府失蹤者二萬五千四百二十七人除壯丁百三十五人小孩十七人外皆爲捕廳所尋發矣又於同年負傷者五千六百六十四人內死亡者四十三人又賴萬家扶助生活貧民十六萬六千餘人犯罪者通國內其三分之一實出於此府云行樂之所劇場卽大茶園也五十合音樂館小茶園約四百有餘而每夜遊客約三十萬有餘倫惇府會議員數百三十七人選諸府民以任一般府政之責而爲自治之政又有學校委員五十五人計小學教育之廣被歲費二百萬磅設學校四百四十倫惇小學生校數七十萬人而其四十三萬三千人實由委員管轄也統觀右所列數目庶幾能窺倫惇之一班歟倫惇論

英國士大地斯多報歐洲列國現情云昔法爲徳破作城下之盟割奧而賽斯鹿林二洲以結其局法國欲雪舊恥臥薪嘗亦已久矣然徳防之甚密於是二國互增軍備反目疾視俄乘其機而操縱二國欲收漁人之利徳法恐失歡彼心惟命是聽則俄國之勢似爲歐洲盟主矣𨿽外觀如此至察其國內實情則有大異夫俄之國力其兵備非充實也則惡足以應萬一之變哉比之英國有更甚焉爾來形勢反復無常昨日友邦不計利害忽則旋興兵刃矣則今日徳法仰俄鼻息惡如明日非反目之仇敵哉由是觀之我英政治家不過髙視俄國而勇往猛斷以處置事宜爲可貴耳英國歐洲大勢

按東洋現時形勢得日本同盟者必能樹立其威力故欲保持權勢於東洋莫善於同盟焉倘英日同盟則英國威勢不動固如盤石足以維東洋之和局英日俄相合則俄勢莫大南至新嘉坡北至日本北邊亞細亞一帶之地惟任其所欲爲耳竊思日俄同盟𨿽似頗難然今日之事朝不知夕未必俄日不能聯合也然則注日東洋之利害安危者亦當關心矣論東洋大局

本邦林制不備者久矣在昔幕府諸侯設法禁伐林木及行王政府諸侯山林之制亦有敗壞而新制未備爾來二十有餘年矣其在民林則有濫伐不堪之獘其在官林不免盜伐放火之害而森林日卽荒廢將屆其極夫山林者雨水所源山林荒廢卽興霖雨洪水相爲關系宜夫近年以來水害薦臻春雨秋霖洪水泛濫殞民生縻國帑爲極大矣是𨿽由河政之不修而河政也者必與林制相待始完治水之功則焉得歸罪於河政之不備哉嗚呼山林荒廢如彼而招此洪水慘禍則其咎果誰執乎夫拘目前之利害而忘永遠之志是常人之恆情也濫伐之獘有誰不明植樹造林之益亦有誰不知明知焉而不能爲之是爲常情所制也苟設可由之法立可則之度不使民趨一時之利欲而保護永遠之利益以立國家之長計豈非治國者當務之急乎意我政府亦非不解當務之急也試觀明治十年一三月內務省令十五年二月又十七年二月太政官令則可知其意矣然是徒發令耳至其實情則果有何等功效乎濫伐山林之多顯然不可掩焉竊思頻年水害實由於此則足信我國政府於山林之政視若等閒矣然則森林之荒廢與治水之頹隳其罪不歸於政府又將誰屬乎今第十次議會近將開院聞政府欲提森林法案於議會也余𨿽未知該案何所制度聊欲先述所見而問諸艸野也曰凡林制所宜究其歸極厥有二者曰保安國土也曰增殖林產也是爲握要耳抑森林荒廢山野禿裸樹木材用供給缺乏則建築房屋修整鐵路架設電構造船舶以至百般工藝何由取材哉苟其材不足則不得不仰給於外國也可無論已然交易有無本爲理財之要義卽至仰﹝材﹞﹝財﹞木於外國亦未足爲憂也惟本邦情形暢茂山林殆半國中山林形狀傾斜迆逶頗爲營林之佳地且又四面環海河道貫流於搬運材木便捷且利妙不可言豈非天錫我邦之富源乎然不務保護增殖徒任其荒廢以暴殄天惠非智者之事是當以林制爲重也然專以此爲重而至忘保安國土之所以爲重蓋亦誤事其本末輕重爲政者亦宜三致意焉何謂保安國土曰森林能扞止土沙流出日能涵養水源曰能防衛風潮曰能防衛洪水曰能除避水害曰能防遏大風飛沙曰能防止頹雪墜石之災難森林之能利物如斯保安國土莫要於此

然則保護森林以講至當之道爲最要也若保護之道未備林政不備則一朝風雨忽致洪水泛濫殞沒無限民生國帑私財銷耗巨萬馴至臻靡農事阻工業之興盛遏抑商業之暢銷蓋有不可殫述焉山林之政關系於國運之銷長如此其於衛生也於國郡境界也於行船之記號船在海上見山林便知行船方位於名勝古迹之風致也又於沿岸林藪能使淵魚類聚也亦不可不設法保護固無論已於保安國土不可少之山林宜保護周到禁其采伐也固然矣若其山林屬民管者民亦宜減殺一己之私利以殉天下之公益是國民之公義也卽宜禁私自濫伐其樹木𨿽然民人本顧自家之利益何如故山林屬民所有者卽使國家免其租而禁其濫伐樹木則民人之利益或有減色焉則其頓生嫌惡亦未可知是則不如國家廣出貲財購此種民管山林以謀保護營林之事庶幾無損民人之利益而成保安國土之實也保安國土購爲國專管則於其可少之山林宜移國家所專管者爲民人之所管以任其采樵抑政府專管之森林眾多則產物眾多亦足以增國庫之入也若政府購得民人專管森林而私其利最爲可惡是假美名而奪民之利矣豈可不知警哉今稱爲國家專管山林者多是往昔社寺所管之山林也其在然者多系或稱官有與私無無確證可徵者也故如盜彼伐官林又或放火官林𨿽出於不滿意官林之心又未必不由於往昔習慣準許探樵之故也然則於保安國土無關系之山林宜賤價賣於民人以任其意庶山林之吏與地方民人可略解其不平且得以增殖一町一村之財產並能自治制度之興盛也誠如此則國家宜以所得之銀購民管山林且一舉而兩得也夫收利之業與其政府爲之不如使民人自爲之也何則民人本明於見其利不如政府官吏多近姑息也民人旣得殖樹管林之利權其繁者伐焉者殖焉按時期計以入山林是亦林政之舉也或曰苟如此則民財告乏之時恣伐林木以爲後患如何曰不須憂此也國家已有法制謂森林法嚴定此等事情蓋亦備矣𨿽然民林宜購者若干官林宜賣者若干是此府所宜稽查焉山林論

近時所刊英國不拉古都雜誌載俄國南侵論以謂俄欲得港口於太平洋不僅就商業起見蓋中國現求援於俄有如土耳其及波耳西亞故俄利中之無能爲以爲奇貨可居乃巧擲其金錢以爲釣餌將有所大欲也又曰昔時貿易之中權在地中海漸而移至大西洋今也又將移向太平洋矣如澳洲及新西蘭島及北美西岸之辟地日本之拓境及中國東印度等之近事皆足聳動人耳目如異日西伯利亞鐵路竣工巴那馬運河開通宇內情事必有大變易而首被其害者卽在英人昭昭然矣然則宜何以處之曰惟有握一堅彊之外交政策如俄之例而已矣地球大勢

卷七十九洋務十一外洋通論

外洋通論卮言當中古時回教隆盛麻哈麥徳之弟左手抱經右手握劍侵非北歐南所向摧陷其文物典章亦足風化歐洲蠻民矣如化學代數推其原始亦現時歐洲得諸古阿剌比亞者是固土耳其人所分其餘流也抑土人本非文明之民唐時呼爲突厥詩人所謂紫髯綠眼胡人吹卽是民也其猛勇驃悍衽金革死而不厭數百年後侵入亞洲極西適遇回教被其感化愈激發直前邁往之气喑嗚山嶽叱風雲遂亡東羅馬帝邦席捲東歐諸國而震撼歐洲於一時矣然彼獨知戰而不解政治長於武斷而於文事故能徵服各國同玆宗教然古國民族不知統禦之道祗賴同種族同宗教爲倚信且所奉教旨峻猛嚴厲絕少變通不畱餘地故西歐文物之進不能容焉然其所治諸民族已爲西歐文物感化而不受其縻近今世紀間西人以百年爲一世紀倡自主之論不勝枚舉而國民亦欲助成之乃土人懵焉無如拘泥故轍於是乎有希臘國獨立焉有羅馬尼塞爾維爲自主之邦焉如埃及也牙利也三茅氏島也𨿽名藩屬而其實則自主焉又有齊布羅是島歸英人管轄摩先爾耶耶律嗟哥彼那入奧版圖而裏海黑海沿岸一帶之地則爲俄國吞並矣當千四百五十三年哈麻麥徳二世定都於康士但丁睥睨四方意气縱橫何其盛也回顧才四百餘年又何其衰也俄皇爾哥拉士第一世於苦裏未亞戰役前嘗呼此國爲病夫焉四十餘年間病遂不愈今也疾入膏盲而殘喘僅延一死期甚迫矣

土耳其帝國所治民族一曰土耳其人二曰阿剌比亞人三曰希臘人四曰亞兒米尼亞人五曰是拉母人六曰亞兒把尼亞人此六民族其最要也尙有羅馬尼人猶太人耶不了人爾不是人等合居亞非歐三大陸其數約二千三百餘萬人

其在亞細亞之土耳其人阿剌比亞人共一千百餘萬在歐洲之土耳其人奉回回教者二百餘萬至希臘人亞兒米尼亞人士拉母人亞兒巴爾亞人羅馬尼人等共三百六十萬餘則皆奉基督教土人篤信回教欲以己所崇奉臨異教之人故不免有抵牾也夫回教之偏除本教徒外一切呼爲異端余所知之希臘人有姓曰異端氏者嘗問其姓所由來異端氏曰希臘興獨立之師余父實爲魁首土政府惡之呼以異端吾父榮焉遂棄本姓而襲用土人稱呼且回教之徒崇尙經典奉持尊信苟違背宗旨𨿽君父不卹故篡弒廢立得所借口甚至殘虐異教且謂爲事神之道其流獘如此若兵士受苦則以爲盡心力於神務疆場戰死則以爲獻魂魄於神靈其昕朝所論說未嘗曰爲國家也爲君父也必曰爲回教也土人從教則戒不飲酒除喫黑麵包與水外甚少嗜好然視死如歸頗足懾俄人矣邇來采用歐洲兵制陸軍雄彊爲歐洲屈指之一土皇所恃者在此也惜不用諸外戰止銷磨兵力以靖內訌且殘虐異教幾無遺類往往延累土皇招外國之干涉不可殫述徵兵之制特取自回回教徒然於異教則抽稅以代兵役如士官學校𨿽許異教子弟入學第卒業之後不賜以實職惟附與少尉中尉等之名稱耳要之土國軍隊其精神所注惟有回教不許異教並立也若采用軍醫或時有基督教徒焉

土人不獨斥基督教徒於武官外卽文官亦禁髙位焉近爲彊國所逼或有擢爲太守或任以簿書會計文案翻譯等務然槪皆供使役耳蓋各國雜處俗尙各殊彼教徒或失敬意土政府由是疏之亦勢所致也視土廷爲彼所徵服者則復仇之念一息難忘且土廷之惡政有以速其暴發也列國基督教民聲援匪竟無一人表白於土廷亦可爲太息矣

土皇君臨此兩種民而兩種民互相疾視不能容忍故欲滿甲意則乙抗慰乙則甲怨倘激怒回民必致國政紛擾廢立弒逆旋踵卽至如前皇亞不自兒亞爾是則遭弒矣前皇母鄰多五世則見廢矣廢皇愁郁猶在世間今皇所爲不忍坐視也若抵排基督教無柰其心之不平何然究其極也至有執干戈而起者於是出陸軍以回教徒編成焉以鎭壓之欲平定其亂反變爲攻滅異教指基督教徒之機會而基督教民號哭呼吁疾痛而慘怛其聲最大歐人聞之警爲絕響如客歲亞兒美尼亞與今年革雷得島之事是已觀本月十一日英國日報所錄曰於廑的地方在革雷得島中埠頭回教徒暴舉燒希臘教寺院而死喪其教徒矣然至今未得實證也意此等日報能使人激怒其聲甚大矣土廷屢施善政於基督教民又謀國民之日漸興盛如今皇亞不得兒哈米多汲汲以國家爲憂前十五年朝廷欲攺美善之法采制度於佛蘭西以更正法律又設法科大學或作刑法或編商法行歐洲善政又興學制設小學於鄕邑以法語爲可學遂增入科目之中又前皇母鄰多制定憲法開設議會土廷施政可謂急先務矣然收效不甚捷其政治能中事物之機宜者亦與舊法抵牾窒礙難行積衰積弱更加甚矣內之回教離心外之列國干涉而其實勢已他移土皇𨿽能管轄回回教民至基督教徒則有希臘勃牙利塞爾維等保護之蕞爾小邦且視爲己國之民以觀其利害矧英俄兩國亦似有監督之狀焉夫基督教民有疾苦之事土廷𨿽告列國誓欲攺善知其不能誓攺也蓋回教徒嫉惡之遂捍格不行設致謝列國以免違約之責也柰殷斯教之幹城何干城指回教徒也嗚呼處土廷之地位亦難矣哉夫幹城不可毀毀焉則有憂匪特無有可代回教徒者若去教徒則皇位危矣倘依賴教徒以爲砥柱亦指回教徒也排斥列國所要求而獨行特立柰財力之困乏何彼干涉政務者槪爲土國之債主土國已質於他邦一任其處置而已其國債局實列國委員所監視也除海關稅外一切餉源悉爲典當彼關稅亦爲土耳其銀行典當矣該銀行乃土國措辦金庫爲股分主者多是外人英人居多又有亞兒美尼亞人希臘人而土耳其人股分甚少去年土國政府延誤淸還本息之期而該銀行停止業務政府恐惶狼狽發令彌縫今年稅關所入頗寡故該銀行亦有戒心焉總理尾吾善多氏英國人也上書土廷云自非整頓內政對外政言卽國內政也則不復借金以周土國之急事旣至此則當更思基督教民矣夫土國商務一道多是亞兒美尼亞人及希臘人所經紀現君士坦丁堡土京也商業會議所有議員二十四人籍土耳其者僅六人耳亞兒美利亞人最達商情又能興業若土廷將耶穌教民驅逐國外誰復出貲而養兵士乎土廷處此國步艱難恐誓攺行養政慰撫兵士惟日不足矣然其政多姑息故不見有成效也亞兒美尼人日求其行善政而百不舉一革雷得烏民搴革命之旗勃牙利人希臘人欲收衰殘之山河而復興其國又阿剌比亞人在阿剌比亞爾勞子人在敍利亞並謀作叛矣推現在情形其所以爲幹城之兵士亦至逼於饑渴不得喫麵包飲水亦未可知焉嗚呼亂機已伏惟待發泄耳歐洲之禍其不遠乎若夫問鼎之輕重須期之於日後也土耳其論

倫惇來電云近時俄皇至奧都蓋議分割土耳其也苟當是之時以君士但丁爲自由貿易港則俄國管有小亞細亞英國管有埃及嗚呼土國之命危在旦夕似風前之燈矣割土耳其議

俄必不允列邦自命爲土國債主分割其土地何則俄國旣使土耳其展期百年以淸辦其償款且又與以特典而準一年折辦三千萬畱然則如彼法國亦斷不能棄俄國交情而其私也俄國不欲分割土耳其俄國某君以廷臣舞獘蠹國賊民遂上書俄皇其大云竊今朝右公孤肉食尸位百僚積獘絕陳奏萬姓憂隱壅於上聞天威咫尺恐幹重誅報館碁布莫肯論說故艸莽微賤不避斧鉞披肝膽露腹心敬爲我皇縷陳之伏念眾庶兆民一舉一動斷自宸衷敢有腹誹法律口談國事者指爲犯上國有常刑於是懷才之士皆鉗口結舌不肯竭歡盡忠而權姦得售蒙蔽之術故衮衮諸卿專營一己之私利不顧瘡痍之疾苦若﹝王﹞親犯法怙惡恃勢莫敢問罪昔者萬民有自主之權今則我皇攬專主之權此等姦吏﹝王﹞固以民稍有權爲非宜亦以君獨有權爲不便竊窺其自私之隱務在長官有權則殃民鉆利爲所欲爲置田宅長子孫深謀遠慮此其至死尢必力爭者也我皇加冕普天同慶熙熙攘攘顧而樂之而不知爲廷臣所欺也各省委員來京祝嘏阻其條陳索獻貢物京師張燈結彩非關百姓本心實由巡捕勒捐也赤子見君歡呼砌歐歡喜之詞巡捕吏先今文童演習之地方官傳諭邑人附和之復有包采臨時彈壓百族之鼓舞頌祝出於不得已耳加冕縻費至億兆金取自黎元皆從鞭撻恐嚇監禁勒索而得者也皇上驟聞亂作中心憂憤而黔首大半未嘗有助逆之意蚩蚩愚氓咸望主上審愼設法保護聖躬乃政府徒騷擾蒼生不加罪逆首由是一國震動激成禍變而京都遂有派捕防亂之舉鑾衛所經各街廬舍凡有樓閣經官封鎖欲求入者非有準單不許擅進各廠工人嚴行搜查驅逐出城不可殫述此外安分良民巡捕疑其形押令離京者以四千計婦女閨閣官役出入莫敢誰何卽今年屆耄老無能爲者亦且令密探一日三查惇迫出境苛政若此民何以堪亂黨蠢動惟此之故願我皇隨意加察幸甚幸甚錄諫俄皇書

法俄專約者果訂結於兩國間乎頗覺可疑焉法國外務大臣亞諾多氏𨿽似謂有於兩國間協議訂約而不復言其它也先是哥魯紐捷報曰法俄訂成文專約然歐洲各報猶多未信如彼漢堡玄報爲稗斯麥克公耳目極言其無確據其論曰如是之說實爲必無之事也何則法國以俄爲倚賴焉則俄必不訂成文專約何故自出危道使法易得其所欲也抑條約也者兩國必有所欲相得益利而後始訂約也然觀法俄之情形未見其有所因也俄本知法之現情法國若開事端於我則於未發一彈丸之前法也自爲土崩瓦解耳俄國洞見夫此亦何苦而故出就危途以致異日煩累於萬一哉俄國已於法之財務政治及陸軍有足能操縱之者也法俄專約可疑

俄人賦性深沈遲鈍不似法人敏慧罹一種文明气習其吝嗇鄙陋亦徳人所不能企及焉且多猜忌權詐又深刻執拗𨿽與徳性有虧至其猛勇玃取利益則未嘗不由此也世人每以歐洲時局比諭戰國而目俄爲秦餘𨿽不知俄能爲秦否然亦甚相似也夫秦所以彊大在能利用外國人才俄所以能致有今日亦因先皇彼得廣求智識於歐洲列國也現如得兒斯得意伯爵先祖本是徳人俄皇彼得舉爲宰相封以伯爵其於今日亦似之矣前外相義兒斯亦外國人也能取資於外人以助其英明是其所以似秦也𨿽則如此然俄人最嚴內外之別至己國本領不曾撒放於他人凡政體宗教及國家之紀綱社會之秩序𨿽毛髮之微亦不許人搖動也俄人尢長於機變至於神出鬼沒不可捉摸彼英人等意料不及也其於波蘭也行武斷之政於芬蘭也行自治之制於中部亞細亞也務在馴致蠻民而不干涉其內事於西伯利亞也彊行壓抑之政其政治紛紜不出劃一如是蓋俄長於機變之才其天性使然也論彼將帥亦有似東洋將士之風而不類歐人如彼斯哥伯利將軍是矣俄人酷愛豪飲雅善健啖𨿽婦女佳人猶﹝能﹞飲啖云俄以農爲生業約一萬萬人以漁爲生業五千萬人要之俄人不知文明爲何物者亦甚夥也論俄人性情狡詐

歐洲列國逼土耳其更攺獘政而土耳其政府頑冥不動列國合議未出一途蓋各邦利害不同遂致此也聞歐洲六彊國公使約一个禮拜二次或三次開會集議援以爲例然其所議極爲祕密𨿽書記官不準預列場中故外間不知其合議何事也今驟有所聞持論頗確云此乃使臣會議之要意謂土皇若不從列國公使所呈土皇更攺之案而懈怠行事則列國宜別有處置之法也然列國利害互異故合約未能出於一途卽英法俄三國於罷斯福爾黑海水經此入地中海土京君士但丁卽在峽口西南蓋扼俄國黑海兵船入地中海之要口也漢時大秦飛橋卽在於此海峽要區亦各存意見矣罷斯福爾海峽實爲土國之關門也列國合約未全立妥而列國以爲已成乃欲逼土國使納其更攺之案是爲列邦會議土事之現在情形也各國使臣欲得土皇回音待之頗久乃土皇又另起別種更攺案稿諮之於列國公使公使等卽斥之且逼以實行更攺之事其爲更攺故所需縻費列國將假與之意者土皇能從此議則土國面目且將一變而財政亦漸收其效也土國內知此議之善者亦不爲寡然土皇左右之臣爲其不便於己故每阻止焉列國公使等亦頗費苦心欲革退此等細人今則旣得其方且將見諸實事也論土耳其情形

土耳其銀行總辦尾五善多氏奏陳該國財政情形曰自千八百九十年土國歲入金幣約千七百萬磅而歲計不足者約不下百萬磅且陸軍縻用頗多在諸衙門耗費之上比之各般行政費則實當百之六十七蓋萬國未見之例也然則如此冗費最宜節約又文武官營私之獘尢當力矯𨿽國庫空匱實由官吏過多而陰計私利也𨿽然是未可遽歸咎於彼輩也何則土國政府給俸之不循定章亦爲官吏營私之原夫土廷之不給俸祿已歷七八月而猶欲其持節淸廉非酷而何也自今以後宜一律給俸淸白省汰冗官是爲要務他如專廢賣煙之制增抽關稅之道卽應爲之一端土國財政不舉蓋與其政制相爲關系亦可以觀其槪矣論土國財政獘端

俄國將簡派鄔甘奢是基於滿洲此人嘗官領事駐在中俄之國境以慧敏俊邁聞將待其使命告竣然後超升將軍云或素識此人性質曰其所謂使命者蓋在吞噬滿洲於俄國使西伯利亞鐵路得接至旅順也英國新報所報如此俄國陰謀

俄國舊皇素以無事爲主今新君周遊列國果能亦以弭兵爲事歐洲其無干戈之患乎有謂土國作亂或致各國啟非也俄皇若有鯨吞之意必不出境遠遊耳俄若割並土國他國安能坐視勢必以兵力拒之此固俄皇及其廷臣所洞悉者也加之國中並無整備得與各國共決雌雄荊棘旋繞動輒得咎稍不謹愼禍將立至形勢如此俄國政府豈未之知耶天下無事於俄最利有可考證試觀俄國國勢今昔相去爲何如哉而今之國勢所以盛者一由與法國聯盟再由於心安耐守乘無事時竊其大權勢然則俄國應以弭兵爲主也明矣俄願無事其它必不爲患矣若是則俄皇遊歷歐洲出之無意中乎謂之無故出遊固難憑信蓋俄皇意在探聽各國意見以瓜分土國爲然否此固人人臆度如此而所臆度者亦不爲無見或如此事已經開議又謂至法將與法立約同謀均屬子虛而俄皇此遊關系甚巨固不待言各國用意俄尙未明晰者藉此可采訪其底蘊俄國深謀各國有未之知者乘此可透達其機宜但願各國將計就計凡與俄皇接談者先以言辭感之也五十年前俄皇曾祖聶苦辣第一遊英懷有深意盡人知之𨿽未開議彼此無約而俄皇於言語中曾露俄國終願與英平分土國之說彼時英應否與之開誠布公立約定議玆姑勿論總之俄皇彼時不及啟齒事未定見及至後來將意明告英廷臣賽漠亞立拒不從致啟兵端此次聶苦辣第二𨿽未必效法曾祖將滅土國之意明以示英而其用意實與其曾祖相若聯絡歐洲國君預立根基以備將來求益於己國而不必以干戈相見有淺見而自以爲智者爭相告予曰國君相見何足深慮天下大事非彼得而定之此說誠然惟國君有主治之權者其聯絡善否未始無關系於將來假使聶苦辣第一遊英時英廷果應答合宜土京之役弭患無形未可知也再聶苦辣第一當時與今徳皇之祖若不意味相投奧未必與徳決裂阿爾賽西勞蘭亦未必由法奪得也此次俄皇之遊果有於土否及與歐洲將來有何關系固難逆料惟俄皇至維也納及至白雷司勞奧徳均未滿意已可顯見何以見之奧國新報忽報怨責英寓意何在𨿽難懸揣大約該報以此遊無益於奧或俄之意不合奧國廷臣耳至各國聯盟敵英之說愚不可及絕無足信惟英地廣財足水陸各軍亟宜整備若不早圖其爲國彊民貧者所垂涎意中事也歐洲勢甚岌岌禍不遠矣英宜預備不虞本𨿽屢言之而各國將如何聯盟敵英還請質請奧國新報各國兵力未必勝英以陸軍而論徳防最嚴至法國水陸兩軍百姓𨿽竭力報所費固亦不貲果足恃否請待將來奧國未備若不自量與英爲難亡可立待俄亦無備爲俄計惟有力保無事開墾利源聽徳法互爭享漁翁之利可耳聯盟敵英近日必無其事然英之四面受敵似宜整水師添陸軍至能抵禦各國而後止不然則拱手讓人也可俄王出遊論

嗚呼五洲亦廣矣哉中日兵气旣消爲日月之光𨿽未見驚天動地之大戲劇乎然環球到處小啟紛爭其在歐洲則有革雷得島叛亂有馬且多爾亞蜂起土京君士坦丁則有虐殺亞兒米尼亞人事其在亞洲則有馬尼拉樹獨立旗而反抗西班牙政府而於美洲則有古巴獨立戰爭已歷二載而未見和局其它若非洲則有英國始終垂涎不已者如忍爾把兒篤能事把兒馬得俾兒等之事𨿽多未成功亦地球上一劇場矣若參觀中日一役震動歐洲人士之耳目則固非其倫也𨿽曰客歲安靖無事列國形勢𨿽似平穩然爭戰交構非惟地球大戲劇也何則環宇大事非獨爭戰交構一事也抑列國萬起萬滅之變接乎日夜而興衰成敗之故所系焉然有二大動機推移於冥默之間而最爲關鍵觀於去年最彰明較著矣何謂二大動機之顯著曰俄稱霸權於東半球美樹彊勢於西半球也抑亞美利加已無一王國在焉其立國於此者皆共和國耳美欲囊括此等小共和國而盡總統之虎視眈眈苦心亦有年矣如前國務大臣母領氏嘗欲糾南北美洲合諸小共和國爲附庸又欲縱斷中部美洲敷設南北大鐵路其意可見矣然未嘗顯言其意所在也其明言此者現總統若爾若倫篤氏氏於毀裏尼爾拉之事宣言曰美洲之大陸地不許歐洲列國染一指矣其意气太盛而專橫則極矣昔羅馬法王專權於歐洲置喙於歐洲政治自居太髙自謂君主中之第一而欲行其權於君主之上矣意者美國之舉動甚酷似焉美國總統以爲未足饜心乃欲居西半球諸共和國上而爲之總統也是其志欲兩分乾坤而稱雄於其一者矣雄心如此故以排斥歐洲之勢力爲美洲握要手段而英國實爲所擯𨿽歐人亦知美國有專橫之意而彼毀尼爾拉之事以美人義挾扶弱挫彊且默過之也𨿽然美一旦欲稱無上主權於西半球中則誰許其僣越乎哉

俄欲雄霸歐亞天下獨具隻眼之士所齊視也蓋俄如昔日之秦彼英法徳奧其猶齊楚燕趙乎列國本非無謀士策者而未見有一人能搤俄國之吭拊其背以制其死活者皆俛首低頭喘喘焉欲力得彼之歡心故俄人拱手窺占利益如土耳其之事𨿽英人焦心苦處嗷嗷鳴噪而俄國視若淡然矣何者俄人實知半死之帝國指土國日間必爲墟而能拾其遺貲者除己別無他人也故敢不﹝設﹞﹝說﹞黑海之鎖鑰又敢不勞心於亞兒米尼亞惟徐待機會之至耳土人愚戇不能預燭俄國之雄圖一賴俄人爲援盡將珍寶名器饋獻俄皇竟不覺悟爲俄人外交之巧術所瞞蔽也嗚呼俄人不足惡土人實可哀也蓋俄國不惟以侵爲國是其於外交之策亦實居五洲列國之上也其操縱極巧折衝尊俎又作坦懷廣量之觀以能容小弱諸國稱庇護而馴服焉如朝鮮與中國旣入其樊籠中矣抑俄人得寸守寸得尺收尺故其掌握方土不肯開放而棄郤焉如朝鮮與中國欲挽回之於掌中蓋實難也印度之地俄所垂涎去歲旱魃洊至五穀不登十有六萬之蒼生瀕厄饑餓英國不設救濟之方而俄盛捐銀施贈麥米賑卹窮民瘡痍感泣是欲得彼歡心以爲異日之計也若它日哥薩騎兵下盼美兒原長驅卡兒割得則印度蒼生必簞食壺漿以迎俄皇之師也又意國與亞稗西尼亞結構不解俄人以爲奇貨密干涉其間賣私恩於亞竟得襲貯煤地於阿摩積括海沿岸一旦有事於東方之日長航萬里便得煤炭於中途又銳意敷設西伯利亞原野其意蓋在異日攻突印度雄飛太平洋面期無主阻礙也俄去歲所措畫一一可見𨿽英國切齒不平於俄所爲而霸權已移於俄人之手亦無可如何嗚呼環球列國隆替興亡何常之有星移物換循環無端寰宇之大勢又將大變也乃以上年寰宇之大局全爲俄人獨擅勝場其舉加冠之典也星羅萬國不問文野五洲國民不論黃白齊詣朝賀有列國賀彼霸權之觀是俄人銷貲八百萬畱以買其霸之實也如法國以廢國帑一千五百法郎以歡迎俄皇來遊是何意也徳美法俄之相善亦欲得﹝俄﹞﹝者﹞人之歡心以備法人英國亦媚俄意國傾心俛首奧國亦逡巡不安是歐洲諸國舉窺其鼻息也嗚呼俄前皇嘗懷壯圖以訓後世子孫至今其志將遂也然俄人猶以爲未足或展力於波斯朝廷或求歡心於中部一帶地方亞細亞諸部落酋長或簡派探討隊伍於西藏又或掠中國西部土壤籠絡中朝大員爲爪牙又或名稱庇護韓王而其實虜之於公使署一隅挾以號令雞林八道也俄人所爲旣已如此則欲使元山仁川爲西伯利亞鐵路東端亦償其志耳欲使旅順大連灣爲泊戰艦之場亦惟其意耳嗚呼若朝鮮與中國猶懵不知警哉

俄人崛起稱霸如此之速然英前內閣之招失於外交亦猶日相伊藤當局之時此一失不可復回英國赫赫之威名殆墜地矣蓋往年中日之事方將結局俄法徳三國相聯干涉中日和局而英國袖手旁觀不能進而破三國之盟又不能退而入其間於是乎英國之威望卒然空去遂置東亞之事不能置喙爾來逡巡至今未能收拾其頹勢故土耳其半死垂老之帝國見英無能作爲𨿽有亞兒米尼亞革雷得等之事爲英人所督過猶且夷然焉意奧兩邦亦懲英人以利於己故則輒訂而同盟不甚信英國徳憎惡英人最甚閱其新報極口痛罵英國最甚之運殆將盡矣然英人猶揚言曰孤立無援方自以爲榮矣嗚呼吾𨿽未知其爲榮爲辱而英人失意於外交則嘗知之矣近時土耳其之事起英人以爲不忍坐視然此事使英國權威轉失墜挫折矣初土人虐殺亞兒米尼亞人報至英國道路喧傳咸極慷慨皆謂英國此保守黨政府必干涉之以遏其暴虐而出於人類博愛之旨然保守黨政府視之夷然不聞焉於是在野攺進黨人等奮然攘袂而起大聲疾呼曰土國宜懲土皇宜廢焉老政治家虞翁亦不忍閒居坐視遂出波華天莊所居別野名臨列花布兒集會宣言曰英當以獨立干涉土國之事卽拚與歐洲同盟之師互相家構爭亦不敢辭焉其言壯則壯矣然柰其少思慮何﹝蓋﹞﹝益﹞一時熱情所發竟至此也當是之時沙侯優遊持重以爲英國孤立無援豈得出此策哉乃欲與俄相結以調理土國之事徐待俄皇巡遊詣英駐蹕於巴兒莫拉兒官造謁二次於是道路爲說謂英俄訂議英國新報異口同音齊相慶頌頌未幾論鋒一變或曰英宜拋棄在地中海西噎布拉士島而買俄歡心或曰縱俄人占得土京君士坦丁堡或曰俄人駐屯軍隊於亞兒米尼亞夫英以助土耳其防阻俄人南侵爲國是蓋必多藿骨士兩大政治家以來其所以爲外交宗旨也然今也不然視此遺法如棄敝屣步俄國之後塵拜彊霸之下風舉國恬不爲怪豈非天下大奇事乎回首前四五年沙侯之政策以與俄國爭彊勢不相下爲志然今也國勢陵夷使俄遂成霸名爲英人者豈能無今昔之感乎

夫西半球之地西班牙國所嘗握霸權者也讀史者必知南美洲諸共和國多爲其統治及英得加拿大與東海岸十三洲殖民地西國霸權忽歸英人之手未幾有美國崛起而自立遂脫英國之羈絆矣然英猶未全失雄勢於西半球也至昨年有委納瑞拉事英美之間聲气齟齬而不能相平蓋英之與委本自相爭競乃美在外間忽起而干涉自屬僣越美人揚言曰凡事無大小系西半球者則美有宜干涉之權國務大臣阿利移公文於英國政府申明此意英相沙兒士勃雷郤之於是事漸紛紜文書往復數次後見美國堅執不動將以干戈相見遂不得已降心相下從美之調停其爲一大屈辱也可無論矣於是英國見威信蕩然掃於西半球矣𨿽然英國猶有未全衰者卽赫赫之名亦仍奮也何也海上之師固猶以英爲冠其艦隊之精銳無與比倫依然雄視天下睥睨八荒𨿽以法國之堅甲利兵不能涉英一葦帶水之海峽不特此也𨿽歐洲至彊之國猶難與之爭勝乾坤而以兵戎相構何則其海軍之制以能匹敵歐洲二彊國聯合艦隊爲標準培養磨煉以至今日比較俄法同盟之艦隊未見其劣也母他斯者嘗於海軍閱歷頗深據其昨年底所算計英國有一等戰艦二十四艘而合俄法有一等戰艦十七艘英國二等戰艦十二艘而合俄法十六艘英國三等戰艦十二艘而合俄法則止有二艘耳由是觀之𨿽各有優劣長短英艦數之過於二國則昭然矣巡航艦海防艦等之艘數亦淩駕二國之上也若夫徳國實其次也豈能與較水師之雄哉英國已有此海軍之彊據其天險則可以髙枕而臥矣然喬木多悲風天下無一友邦爲之與國故戰戰兢兢益思增廣海軍以爲保護客歲募得會千八百七十萬鎊本年擬造一等戰艦三艘然英人猶以爲未足如仙得也母士捷報論曰宜制作艦隊可匹敵歐洲列國聯合海軍者吾𨿽未知英人縻莫大國帑造此破滅之具將欲用於何地惟列國怨惡之所集余爲英國悲焉然而英擬造至彊之海軍以敵歐洲列國亦不得已也嗚呼孰謂未必因其外交之失哉

今夫英國外交之失姑置勿論請言去年其海軍之所爲不昭然可見乎彼海軍彊威懾伏徳國而抑壓其窺伺之念者前後二次一爲脫蘭士罰爾一爲善齊拔兩事並在於非洲夫徳國擬染指於非洲大陸非一日之故而英亦方銳意吞噬兩國利害不能相容亦所難免也博士哲美森襲脫蘭士罰爾一敗於馬而把邱徳皇倉皇致電於脫之總統稱贊頌揚遂擬假道於萄國屬地以爲外援英國赫怒亞徳之舉措有破國交之義欲與宣戰急命其彊勇無雙之海峽艦隊更加戰艦數艘編制飛航艦隊將待號令一下則電擊徳兵徳國畏懼而止萄國亦峻拒假途而徳愧無顏色是豈非堂堂之國一大恥辱乎惟徳國先動而蒙污辱英國艦隊未放一彈而名聲一揚矣是英國所以懾伏徳國之一也善齊拔國有開立者弒其王而自立徳國庇護且隱匿之於領事館遂藏諸戰艦將敵英國英地中海好望角二艦隊展輪拔浪而來徳卽潛聲無復能爲而事乃定矣意者微英國戰艦先制其機則危矣哉勢岌岌乎未知其何所底止也是英國所以懾伏徳之二也英𨿽老矣然一號令海軍移調戰艦則列國側目環視嗚呼英國艦隊雄視天下今猶昔日未可謂其威去也英國海軍之彊已如此而其逞雄威於陸上之心則猶有所遏抑博士哲美森提輕兵襲脫蘭士罰爾惜事不成耳如其成功必不遜印度當年克雷飛希士定等之倫也至如遠徵蘇丹則成功赫赫在人耳目沙兒士勃雷贊其總督揭者拿將軍云比古英雄亦無遜色初揭將軍以英兵及埃及兵編制遠徵軍旣向稽路府而南下或入荒磧萬里絕人煙之境或涉急流奔湍之溪谷遂破敵兵而占領東阿勒亦是近時之壯圖矣俄法猜視聯合爲阻礙之策而不能遂其意也則英國能成志於那爾路之上流亦可以知焉英國屬土之多北起於地中海之濱南至好望角之頭豈非天下之偉觀乎嗚呼天下前古所無之大事人當未嘗深思之時已暗中大有轉動矣徳旣以干涉非洲之事兩爲英所辱法又汲汲訂盟於俄蓋法人性質輕窕本好狂噪故𨿽稱自主共和之國一旦有拿破侖出則尊崇之拿破侖第三世能繼其後則謳歌之而遂不覺有綏丹之大敗也如彼無難也將軍亦名聲漸起輕舉妄動擬雪舊怨於鄰邦今國內未見有偉人足附驥尾者於是以俄皇爲可尊崇訂法俄之盟俄皇之抵法京國內士女傾城集於巴黎其所過之地觀者如山路傍人家樓閣悉爲長價一窗之租價至須一千法郎合計汽車乘輿觀兵護衛宴會觀劇等及各種費用則多至千五百萬法郎而法國究何所得惟有與俄皇握手西人相親之禮耳惟此握手法人稱爲俄法攻守同盟所存也如路透電音報曰其發之於事實必將不遠也然吾窺俄法同盟恐不似外間所稱之彊盛往年法國艦隊航至俄軍港克鑾石達得在柯特林島中地當森波得堡之西芬蘭海灣中爲屯軍通商要地俄國船隊亦抵法軍港都隆亦作土侖在巴黎東南屬瓦爾省瀕地中海亦屯船艦處按俄國地中海海軍初創時曾泊都隆口且法允有事時以此口借用故俄地中海聲漸雄則法爲之也所謂俄法之盟實在此時也以有此同盟在故遂顯獲其實效如前年勸徳干涉遼東之事是矣𨿽移牒於英國彊議埃及之事而頗不能奏功蓋俄本與此無關痛癢故不致全力於此也且夫法與俄同盟其意在假俄搜以復於徳俄若從其意則與之南北夾擊而徳國爲墟是法人所志願也然俄豈不顧其休戚乎苟不顧己國之利害而爲法所用豈俄肯如此之愚哉抑俄以爲有利於己則或援助法國視其無利則任意所之獨行其志耳是俄人之實情耳法人不悟急欲得俄之歡心未暇熟慮得失卽一徇俄人之意最爲可湣焉由是觀之所謂俄法同盟者不過法人爲爪牙而俄善嘗其滋味耳然則縱令法人歡天喜地亦適足見其愚耳外務大臣亞耐多在議院公言俄法訂約亦豈足爲多哉𨿽今春法國總統親詣俄京有擬與俄皇結交之說其所歸極亦可知耳

俄法同盟之本色實在如此然則徳國如何處此同盟又如何處徳奧意三國同盟乎蓋往年徳與法俄兩國同干涉遼東之事實爲變例徳決非蔑視徳奧意之三國同盟者故其加盟於遼東之事蓋爲一時權宜之策而非欲永久株守也然則今徳與奧意保存舊約無疑耳英國新報云該盟已解徳國反駁之曰舊盟猶儼然存也吾𨿽未知烏之雌雄而能斷言該盟將漸無信而不必畏憚焉𨿽然其猶存於今亦爲實事也且徵諸實際該盟蓋以千八百八十二年訂結五年爲期滿至八十七年更續期五年故九十二年爲期滿前未滿期一年更訂約爲十二年期然則其存在乎今昭昭然矣𨿽然久盟易壞昨年十月俾斯麥暴露其執政時之祕事於漢勃那希立希丹報及奴弗雷伯雷賽報頗傷奧國和好之意而該約爲之瓦解將在旦夕矣所謂漢勃那希立希丹報者徳前相俾斯麥所據以宣其政論者也主筆爲呵父盟博士約每禮拜一次必訪俾侯於其家云奴弗雷伯雷賽報者奧國私淑俾侯新報也俾侯暴露外交祕事於漢勃那希立希丹報言自千八百八十四年至九十年徳俄之間有守中立之約其款曰二國聯盟若有外國攻擊其一國則他一國必守中立之義而不敢動兵夫徳已訂徳奧意三國之同盟而又竊訂此約於俄國則其於奧意豈非賣與國而何也祕事一旦暴於地球列邦遂多疑徳國無復信之者蓋可謂當然矣又奴弗雷伯雷賽報登錄千八百七十五年俄先皇與俾斯麥書曰敝﹝國﹞﹝事﹞苦無事者二十年於玆秋髙馬肥人有髀肉之嘆今方擬率兵臨奧之亞尼斯亞貴國其堅守中立乎俾候不答竊宣之於奧奧有所備俄遂不能構事於奧國然雄心未已於是乎有土耳其之事當此之時俄國奧以割讓莫疏裏亞希了者覺惟拿故奧不告變於土國而坐觀其蒙難奧旣賣其友邦土耳其徳亦賣其友邦俄國然徳之所以賣俄抑有故焉先是法國欲雪綏丹之恥嘗膽臥薪志气酷銳徳國憂之宰相俾斯麥欲抑制之而謀諸俄俄國不從俾斯麥遂宣俄皇所遺之書於奧國蓋爲此也嗚呼詭譎百端列國擠陷至此極矣抑外交之難反復無常朝友暮歡笑裏藏劍宴席有而欲翺翔於此間豈可不警哉

西班牙者故國也當前百年紀有屬土於印度非洲又奄有墨斯哥南美洲等赫赫之威髙於一世然其政治不善暴吏收斂竭蒼生之膏血於是今歲一屬地離叛明歲一屬地抗命而今也止有弗律賓於東古巴於西耳自少皇在位太后攝政治功未著國勢陵夷漸向末路故古巴義兵樹獨立之旗章其志士仁人塗鮮血於艸野而不顧者已二年於玆西班牙政府倉皇逡巡不能鎭服又弗律賓人民憤其虐政執干戈而起者十萬餘人東西呼應將脫其羈勒西班牙政府處之未得其法以韋尼耳將軍爲古巴總督以代康破斯將軍將軍破解文明人不似舊總督之暴戾故古巴人士聞現任總督將至歡聲滿野不謂到古巴後爲所捕虜死者甚眾其獨立軍總總麥西屋聞亦陷彼姦計而死訃音一傳環球哀嘆美人尢切其狂躁者至入駐美之西班牙公使署奪其旗章而分裂蹂躪於淤泥之中連呼曰宜準古巴獨主旣而美國代議院議定古巴爲獨立交戰國元老院亦斷當與自主權於古巴然總統克黎旡倫及國務卿阿羅爾所以不敢遽允此等議者蓋慮美西兩國構爭也然古巴之事久結不解而其政府實無能爲役則在美國豈得不干涉乎總統嘗遺書於議院曰我美豈忍默視古巴之苦情哉宜臨時協力於西班牙或獨﹝力﹞﹝立﹞勘定其禍亂也誠以西班牙政府𨿽各稱握其主權而勢力式微不能鎭定其亂徒事爭戰而殘民命我美今日豈可不出於萬不得已之途而爲之謀哉若夫論其方法如何則今未可明言惟顧事情如何耳是美總統所訟言而不敢憚也於是美國諸洲守土官或爲此而講募集義勇之計矣此信傳至西班牙舉國震恐士人稍有气槪者亦憤慨焉總理大臣卡拉把士呼曰我寧與彊國開戰必不能任古巴獨立也西班牙之居苦境可以槪見矣今美國議院自舊臘休會至今意復開會將有何等見地乎至弗律賓之事亦似古巴該島人士希冀獨立之徒號召十萬以卡美地洲爾馬士那委且豁二地爲據守本根勢頗猖獗已席捲馬當末士他兒他也馬士亞女瞇等諸洲馬尼拉府亦陷於四面重圍之中西班牙政府新募兵於本國而前後數次調至者將及一萬然驅寒乞無賴之徒編烏合之眾出臨戰場一聽炮聲則掩耳遁逃至暗中或倒戈而相擊規律之不嚴可知豈能得其用哉列國去年情形

昨聞俄皇患病有將置攝政之議然據宮內大臣拿燒歌福所言殆異謂皇未嘗有病日日親裁政務又善徜徉以養其身矣乎國新報載俄京來信云俄京邇來稍憔悴蓋爲實事其登極之後宮中排擠之風依然不攺企圖非望者接踵而出俄皇瞬息意不甚安且近時財務大臣委多擬更攺幣制而有所爭於守舊進步兩黨之間將以爲奪政權之具往日開樞密會議俄皇親臨見兩黨論議不相下遂不可底止俄皇難裁斷其是非自不堪惱恨以手掩面曰事皆一任卿等之意朕不復與聞也俄皇不悅

法國哥魯亞費哥羅二新報論俄法同盟無利於法國惟足資助俄之雄心而已宜速解此盟約俄國諾保斯報駁之曰法國威名所以漸見重於歐洲列國之間者蓋藉同盟之力也法收獲大利於中國亦由於此埃及土耳其等之事能主張其利權亦賴乎此此等之利未嘗不由有俄國爲奧援也法國近說俄法同盟之非者漸眾而兩國政府頗有憂色往日俄國外務大臣摩拉合肥夫抵法京蓋亦爲與法內閣員會見以鞏固其盟約也俄法交誼漸疏

卷八十洋務十二外洋通論六

外洋通論言俄國那麼是的報云邇來歐洲外交情形猶是昔俄相兒那巴拿弗之故智耳泰西列國外交政策咄咄怪事日益夥或角逐利害或互相傾軋大地全球蠻觸競長滄海橫流時事日艱矣蓋歐人所最重者在審國家之利害凡與國聯盟外交政事靡不量其同異權其得失決無太阿倒持受人以柄之患也比中日之役俄徳法締盟如出一轍矣亞美尼亞之事英俄法訂約矣又革雷得島之事奧與俄法互相聯合矣何則歐洲列國甚慮東方變動延累西歐觀於朝鮮及馬達加斯加之事可爲明證歐人閱風腥雨血之慘故出而梗阻俾各守和局而後已列國政外府交之道其競巧一至於此彼亞美尼亞及革雷得島一役關歐洲大局爲不少焉至能排解亞美尼之紛難斬截革雷得之葛藤尢歐州和局之所系也

比東歐之事岌岌不可終日就土耳其之勢而論謂土能足以獨立乎抑將自亡乎值土崩瓦解之危列國皆耽視焉若一二國首倡發難則危如累卵矣然一國舉事則列服環伺咸欲窺占摩斯波拿氏沿岸而席捲其地焉則爲俄國者豈肯袖手旁觀一任他人占踞君士但丁堡哉度俄人必不許也如謂此地爲列國所必爭則歐洲之野伏屍百萬流血漂櫓恐將不免矣惟列國知之迫得多方盡瘁以求遠禍之途夫豈無故哉蓋處亞美尼亞與革雷得者均是戴天履地圓顱方趾之儔耳一旦橫被慘厄凡有血气疇不矜憐乎各國惟哀憐庶兆之無辜故出而議和也苟輕舉妄動滋生事端使歐洲之繁盛掃地以盡衰艸荒煙屍骸枕藉仁人所不忍言也故亞美尼亞與革雷得一節列國政府議於平和之間而冀得一當其所兢兢者如此至革雷得之事列邦政府斡旋盡力亦不焉彼土國及革人當發深省耳然則革與土盍訂平和之約土待革宜表懷柔之忱庶歐洲和局或有賴也歐洲外交政策國民報主筆徳富遊歷法國往訪名士克列曼叟叩其政治之宗旨克氏曰余自往昔帝政之時以至今日率以民主爲宗者𨿽今日爲共和政治猶力守舊說而不敢變何則以共和政治之實仍未全舉也請語之其節目有四一曰欲分政與教爲二夫我國宗教者有力於政治之上動輒助帝政爲虐是余所以分爲二也二曰保護勞工蓋地球本非先有國家而後有人民實先有人民而後有國家則人民爲貴也我國保護勞工之法殆無有焉是所宜設法也三曰更正稅法我國自來以重稅冠於天下𨿽現今亦猶冠於宇內當革命之際一除苛稅及拿破侖出興舊稅而另更新名矣是稅法宜更正也四曰更正憲法我國憲法乃千八百七十五年帝政黨所編制枘鑿孔多如元老院議員本不足代表國民之意有如數年以前代議院制保護勞工負傷法送交於元老院者十餘次然每爲其所廢棄是貲本家爲該院議員者多也余嘗執此條目辯難於議場者已多歷年所矣然未實行其一此余所以今仍固執舊時之條目而大聲疾呼不能自禁也法人辯論國政

徳開國會時宰相必招宴議員爲俾斯麥爲相時之例現任宰相亦依例以客歲十二月招宴國會議員等於官邸徳皇亦臨幸焉記往時俾斯麥爲相時有議員溫多呵羅士多者爲具埃兒地名所選舉其人﹝論﹞﹝倫﹞政治實與俾斯麥異趣不啻敵而宴會時則和气藹然談笑於尊俎之間世人至今猶嘆稱兩人雅量今次宴席頗少與列者然𨿽盛觀不及前時而徳皇與客語漢堡同盟罷工一事頗有可觀抑漢堡同盟罷工者謂客秋徳國勞工等同訂盟約而罷工也當是之時在英﹝及﹞﹝裏﹞及外國勞工等咸爲張其聲援或送給金錢於是勞工勢力逐日有加徳國工業將有減色有欲調停之者與貲本家商議貲本家有所顧戀決意斥之不肯退讓一步更募集勞工於遠方於是同盟等勢力不敵不能如其初願事遂中止徳皇於宴會席上語當時之事云彼貲本家不爲同盟罷工之勞工所熒惑悍然不顧以相抵抗實與我意相合如此則足以制勞工之輕躁罷業把持市面而勞工之幸福亦在其中矣據徳皇之言觀前六年徳國政策亦足以窺懷抱社會主意者之政策千八百九十年二月四日徳皇當時宰相曰列國方擬稽查勞工等欲爲聯合萬國訂同盟之情形朕所確信也故朕將使我國代理人卽公使也先諮英法比瑞諸國政府以處此等勞工以與諸國一律其憂念勞工也如此今觀其宴會時所言則似以貲本家時彊而抑勞工之同盟罷工視爲好手然則前六年徳皇爲勞工憂念豈非僞乎抑一片好意今已煙散霧消乎忖徳皇之意應不如此也竊思徳皇爲勞工憂念欲長進其地步仍如昔日也惟恐無智之勞工等爲社會黨所誘惑煽動故寧袒貲本家而抑勞工等耳然此政策果能得其至當乎似當稽諸異日焉徳皇政策

日本名士田口論經濟學中國所謂富國養民策也曰世人講經濟學有兩種謬見一爲交易說一爲社會論交易說有何謬見曰交易之道能利己亦能利人今夫漁人多獲則交易之農夫亦必有利焉富人貨幣丰饒則借貸者亦藉得薄利沾被其惠卽如俳優樂師雕刻匠技巧各造其妙則觀聽者亦得享受其樂卽利益也交易之互有利益固無論已然則謂之眞理格言可也𨿽然揆之於國家事情則不能無所疑惑曰我國寡矣若與富國交易則必有損失也曰我國拙於技術若與巧妙技術之國交易則必招虧折也曰我國機器未周若與多用機器之國交易則必見壓倒也曰輸進每超過輸出而金銀向出溢外則國產終歸凋敝也是豈非一大謬見乎何以言之曰譬之屬地與本國交易而互有利益人所不疑也城府之與四境交易而互相利益亦人所不疑也𨿽然至貧國之與富國拙於技術國之與巧妙國饒於機器國之與少機器國互相交易豈有不利益兩國而徒利益其優國以損失劣國哉彼世人疑以爲眞也如主金商制保護關稅等政策蓋坐此謬見矣意世人未究極交易利益兩者之深理致有此謬論故初習經濟學者當先排斥交易利益優者而損失劣者之謬說不畱芥蒂於胸中也何以謂社會說爲謬曰夫人旣立社會又必有社會之公事卽如道路橋梁堤防水路訟事防備等亦必不可無之事若爲之又不可無徵收費貲之法也意太古之人蕭然獨棲自造門前之道路橋梁水路等又自防盜賊不須出租稅爲此等事蓋亦足矣迨人口蕃殖家家相屬都鄙交通隨有增益於是與其自修道路橋梁自防盜賊不如出公租公稅以支辦之更爲方便利益也自今以後社會日益興盛遂至人人同住髙樓大之中如蜂窩然至取寒溫於房內點火於房內等亦公同一致爲之辦理亦未可知也是社會之振興必不可免耳世人妄言人人有自主之權矣然行此等事固不觸犯人人自主之權也如以彼社會之公權爲殺人之私權蓋亦謬見耳近時講經濟學有稱歷代史學派者觀其宗旨蓋欲廣收實事以闡明眞理也故其論交易說社會亦不出此方法夫廣收事實以資旁參則善矣然人事紛雜本非純一欲說保護關稅之爲利則收拾事實蓋亦不難惟初學子弟徒務多讀疲耗精神於知事實之上成爲無定見之人最爲可病耳此輩動輒曰顧國情與時﹝勢﹞﹝事﹞耳又曰其論理則善矣柰其不符事實何若問其何故則曰國情異也時勢異也嗚呼是何等之言也夫有原因必有結果理論之不符於實際是理論未精也然則盡務其精可已若徒爲此漠然之語以曖昧其說是殆不解於學者也日人論經濟學

英國名士維兒金遜氏作俄國勢力論登載國民報論及日英俄之關系駁英國政府失策於中日講和之際雲英國若假一臂於日本使日本得樹勢力於朝鮮又永有海軍根據之地於渤海中則俄失南下之道而欲跋扈跳踉於北方太平洋上如今日豈可得哉何則俄國陸軍本不能橫行東方亞洲之大陸使其攻襲日本則日本陸軍之彊固足擊退俄軍也英國海軍若假一臂於日本則俄必不能由海路運援兵也使英國政府早知此中之關系則一面調停中日和議又一面保護日本之地位其所著績豈淺鮮哉英國政府若一執至彊之方以臨俄法俄法同盟豈足爲懼苟如是則外交之上可乘之機會不一而足定能排斥俄國勢力於東方亞細亞之表也昭昭明矣英國所策不出此途於是俄更得援助於徳國以增多其勢力而至卓然崛起於東洋嗚呼我英國失墜昔日之威勢原非鮮遂至使日本知英國無能作爲又並不能確保己國民之利益焉不誠可嘆哉英儒譏政府籌東洋策

撙節日日報中首論謂外國交涉關系甚重年內恐難減輕讀今晨本報所登路透電音卽指本報所譯西十一月二十八日電音而言足證此言之非虛也各國在非洲爭權竊勢事甚岌岌徳法有奧而賽斯鹿林昔屬法今爲徳有之爭中歐有俄侵侮之患此外尙有患病四人病勢頗危旦夕可慮時勢若此能無憂乎今請試言四人所患之病一爲土國內有數省厥土肥饒地球中首屈一指二爲波斯所產甚富平原無不能栽植之地山中藏各種金石之寶而地勢所在其能自保主與否與俄印關系良非淺鮮三爲中國其病情固與土國波斯皆不相同地廣戶繁甲於天下牽聯之勢驟難分裂立法亦未嘗不善惟官無韜之智民少勇敢之气一旦彊敵驟至未有不棄甲而走矣昔中日之役若無人干預聽其自然中國不爲其所滅者幾希今俄英法徳不論何國果爾出師不入中國之境則已旣入其境則長驅直進隨意要求無有不如願以償者𨿽然中國弱則弱矣而其自主之權目前猶可無患何也以民情凶悍專恃殺戮謀反所有三百兆之民人各國均不願勞心而治之而中國海口各國則欲求泊水師中國鐵路各國則爭求地相接工藝必求在本地制造銷貨必求其格外利益而中國非以威逼非以利誘不允所求於是各國欽差投其所好在於北京互相爭論彼此恫嚇所用權術比之在土京有過之無不及也各國欲與中國互市並不欲分其地但欲乘其勢力衰弱之時冀得極大利益而現在爭分不均欲俟各國約定各分若干彼此滿意駐京欽差尙須力下功夫爲時尙遠也中國之病情如此四爲非洲之摩洛哥王有知者咸謂王之病勢其有害於歐洲升平比之土國之王尢爲危殆總之彼四病人之遺產歐洲必爭欲得之卒至決裂分肥於疆場而後止不信餘言請觀異日天下四病人

何日地球大局之動力曰英俄兩國民事爭奪是也夫天下雄長無定自中日構爭之後而地球大局爲之一變矣以吾觀之英人與斯拉務人種族稱俄人之消長似關寰宇之大勢恃自今以後地球大勢以此二國之民爲中樞而列邦環視將爲國計則鑑兩邦現情察將來之國運最不可少也試觀二國現時趨勢兩邦之間相異者不一而足例之英國猶學業旣成地位有得富饒貲產之紳士而俄國則似方在學堂刻意勉業壯志未酬之學生故爲英國者於出處動作之際愼重警戒不肯撒放旣成之名利而俄則門第未顯衣食不足機智卓勵變幻出沒惟恐聞達不得遂亦豈足怪哉於是乎英國近時之外交專在充實國力而俄在擴大國勢也請更申其說蓋英國則欲整頓旣得屬地旣經營之政迹而俄國則欲得新土而未得欲成宏圖而未成是二者所異也世人漫言英國耄老矣孰知其國運境遇有不得已者哉若夫俄人輕躁方奏奇功以異其地故也則日後二國之消長盛衰洵宜畱意焉地球大局之動力

法國名士苦禮曼素氏去年作文登爾也是梯士新報論歐洲諸國權力云凡一國外交政策有前人所作過失而後人受其報應者報應之種類𨿽不一而其來也必有一定秩序例之現時歐洲列國有風雲慘淡之情者前時之政治家稗斯麥所作也故徳國最沈淪苦心之地其餘列國亦猶是矣法豈能須臾忘千八百七十一年之事哉其欲恢復旣割土壤之心𨿽夢寐中猶往來於懷也俄國注目於亞洲非一朝夕之故而今也得行積年之大計且恐他人猜視己之所爲亦不能遂志於摩和蘭士海峽及波斯灣邊等地𨿽則如是俄國亦易提若英國則難矣哉蓋英之外交政策在乘他國構釁之際而己欲獨占其利如美講非女多訂西噎布拉士條約是也列國政家皆知其所爲則不復能瞞蔽天下也然猶欲襲其故智非至愚而何近時英不快徳𨿽稱保護意國意固無所利於英英於歐洲大陸因無一友邦與同盟焉英若與三國同盟則是舉歐洲付與徳國也若與俄法同盟則被屈辱損害亦未可知也嗚呼英本孤島稱雄海上而欲得各國歡心亦且未能洵大可哀也法儒論英

格致家新有所搜羅必以其本國文字記之自以爲不忘本而不知適足以自也近時文字人向以爲用英法徳三國語言當無往而不通曉而不知此猶不足備用也意希荷俄奧等國文字中頗有可講究之學問包藏於其間而此種學問惟通曉方言者能得之惠爾斯英國西省扶持其應廢而不用之本國土語爲有識者屏諸教化之外愛爾蘭人有勉彊西南各省地方官用該島土語者諸如此類不一而足各國方言遂互有異而以一人之知識習各國之語言未有不徒費工夫而毫無實際者也欲除此病惟有於本國土語之外加習通行之語言所謂通行之語言如昔之希臘文如後之拉丁文又如較爲近時辦交涉所用之法文而天下通行之語言尢爲當今之急數年之前馥蘭迫一千八百七十九年有名希雷憂者造一地球通行之文謂之馥蘭迪文其法最簡希君於十年之內著馥蘭迫文法書所用語言凡二十種新聞紙用馥蘭迨文者亦二十種並有以此文書商務信札及發電報之用此文嗣經禁止於是乎興夫一國之語言卽一國之權勢所倚賴英國官場無可無不可𨿽未能有鑑於此而英國商務事業遠大頗有擠出他國語言使不得通行於地球之勢考西半球之美國不獨通行英語卽日至美國各口之洋人無論籍隸何國非先通曉英語不可若於美國外再就英國各處新疆所用之英語言之習說英語之處其廣可知乃天下通商之語言及各國交接之語言何未早以英文爲主興念及此洵可異也𨿽然國中之商務及國勢之富足其加添遲速將來若仍能如當今情形則英文終必爲天下通行之語言意中事也

按英文之所以不行者英國官場及腐儒自阻之也凡遇可用英語之處任其自然坐失機宜譬如在埃及不用英文而以法文阿剌伯文代之查埃及先有美國人教讀之學校加以英國商務之暢旺埃及本已通行英文嗣後攺習法文實英之辦交涉人使然也而五十年內法在埃及之勢就衰將見以法文行於埃及實非計之得者也又按英文之窒礙不得通行於地球者其病在拼法而腐儒於考試之時尢必嚴行講究其無音字及不合理之拼法使無漏字之誤不亦甚乎然則其必效阿賽克祕得門祕得門於一千八百九十年時前後著編字法書一百五十種英美各國訪事人用祕得門縮字法記事者十有九五其法與法徳意荷日本及西班牙各國語言最宜現在地球各國用祕得門縮字法者不下五十萬人之縮字法歟曰殊不必也若文人學士但能於拼法稍加變易刪減拚法中無音之字其幾乎之不然則平民中有語言文字不合拼法者縱之使然而不以爲俗則英文拼法卽不能字字有音而於拼法之理庶幾近乎再拼法果準疏寬則東西兩半球已通曉英語之人樂從疏寬之法者其數必能過半考古時希臘於尋常文字復加以字音輕重之撇畫記號英文曷不仿照此法而更張之嘗聞有英吉利人遊於愛爾蘭省因不諳人名字音之輕重以致言語不通病在無字音輕重之記號也然則曷不於屈勞基達人名於愛沈雷人名各字加以一撇以別字音之輕重亦曷不於尋常脫夫西語韌也及伯雷克西語瘟疫也各字加以重音之記號不然則照最簡最便之法仿而行之在於文法書前篇注講一節使易解說亦無不可所慮者言者諄諄聽者藐藐官場及文人仍置若罔聞耳而美國國中無論何國之人均用英文英國若不以簡便之法更張而攺弦之恐美將自爲之也英文宜通行地球說

俄相兒那巴拿弗以去月逝世遂使歐洲形勢大爲變動設非斯人作相則歐洲全局不至波起瀾翻也抑斯人之在天下不獨歐洲爲之變遷卽環球大地亦遭蹂躪焉芻狗萬物斯人實階之厲矣其爲人也才調軼倫志气激昂運籌決勝此其所長也溯魯相登朝才數載耳行夫國政未爲久也勛業如此其隆也威懾英徳雄稱歐亞橫覽五洲罕其儔匹頃騎箕長逝恐此後外交政策不能遂其志矣如亞耳米尼亞虐殺之慘天下所側目也兒相若懵然無聞焉非無聞也彼其意汲汲於富彊故殘民以逞卽肝腦塗原膏液潤野亦所弗卹也後以虐殺之慘事聞政府俄皇惻然哀憫矜此黔黎傷土國之殘暴怒兒相之不法綸音疊下詰責嚴峻兒𨿽不欲亟思攺圖不可得已自是以後怏怏不樂憤郁無聊遽歸道山職是故也其外交權術與拿破侖等至雄心之盛酷似伊官拿次呼將軍而寬容稍遜惟手裁峻整度量酷隘故不能允協輿情此其獘也然窺其宗旨甘作民賊毒痛四海囊括宙合方遂厥志殆魏武帝張獻忠李自成之流亞歟夫武健嚴酷仁者羞言然安內攘外掠地取邑當今之世罕有倫比揆諸申韓未遑多讓如兒那巴拿弗者可謂才土也夫其志在轉﹝旋﹞﹝於﹞赤軸恢擴黃圖爲拿破侖之續故苟與俄敵者擯斥排擠不遺餘力何怪其執政數載遂雄據八方乎如亞耳米尼亞之事待其勢力竭盡然後圖之此其所以制勝於尊俎之間耳拿破侖之治兵兒那巴拿弗之謀國𨿽君臣殊位古今異轍至恣神出鬼沒之奇策建爭城侵地之丰功則前後同塗未嘗異軌昊夫不弔梁木斯壞今也則亡矣不識繼其遺忘成斯偉業者果何人也顧十步之內非無芳艸𨿽無老成必有嗣音焉如駐法全權大臣磨寧希末亦能勝任愉快也其志非常深謀遠慮揆諸兒相伯仲伊呂俄之雄疆未有艾也方俄相之亡也英人聞之相舞忭方謂無敵國外患之慮矣詎意孫吳頗牧涓涓不絕滄浪驚波曾不少息也悲夫

前月初一日徳國新造戰艦告成徳皇親自臨視舉行下水之禮國內諸新報咸論其事其要旨云徳國昔時本以陸兵著名故不必備第一等艦隊良以人與貲財並乏也然欲保護徳國之通商及屬地則此等船艦亦宜議及特當斟酌其間不可專務武備忘國用之支絀耳論徳武備

英國名士達拉胡令氏云世人矢口輒曰西教以博愛爲宗足以開人之明蓋其於各種藝學𨿽有顯著之進益然近古以來世事大有可鑑者而今日天下情形最爲人事之寶者蓋非權力而在彊力則立國於坤輿苟無只手撐持之力則其獨立也難矣抑邇來世有啟釁固非欲決正邪於爭戰而多胚胎於政策懷蓄於意气者或由於利害漠然或由其根源不明故當今情形各國汲汲於兵備亦不足爲怪也如歐洲列國陸軍省蓋豫期逞干戈於我英而經營畫策矣撒打地報評曰今天下勢力所趨實如達氏之所見是豈偸安惰夢之時哉如英徳之間最當警戒也英儒論列國權謀

電音自歐洲來者皆報危機方迫曰英國耀武裝造商船日法駐英京公使不能調停英法紛議故辭其職此等報至日甚一日而其形勢則依然矣夫歐洲今日形勢方在接續之時也何則舊約將解而新約將成當此之時文士說客之雄談外交政策家之諷語紛然雜出於其間洵亦不得已也

千八百七十九年俾斯麥公與安得拉士伯訂徳奧同盟方在徳國霸威全盛之時嗣後意國亦如此合約於是始有三國同盟徳國實執牛耳而歐洲列國向背在焉足以制馭歐洲之死命矣法國不能堪三國之環視遂與俄國訂結將以反抗三國同盟歐洲和局漸有戒心當時意國貲財不給徵眇眇亞比西尼亞而爲土蠻所敗三國之盟漸以不振俄法相信益密及千八百九十一年法國艦隊詣古郎士得多俄法之盟漸露形迹蓋俄之彊在陸軍而法則以海軍稱雄今二國短長相補歐洲列國豈不驚駭哉由是歐洲之霸權將移於俄國徳之少皇早已洞燭欲汲汲結俄及去年中日之役遂從俄國訂徳俄法三國之盟以臨日本是俄國以利而己自遂結俄之志也抑徳國旣結奧意以備俄法今又結俄法識者知徳奧意三國同盟將解蓋甚近矣當中日之役徳謀不利於日本而意國則爲日本計其利夫意徳豈非三國所謂同盟之國乎然其所計不相同如此則中日一役實使三國同盟解體於天下者矣蓋考近三四年來事情惟見歐洲霸權自徳而移於俄耳當此之時有土國回人殺亞兒米尼亞耶教之事英本有保護土國防俄侵條約遂責土國虐殺亞兒米尼亞人乃責之而不聽焉則惟有炮擊其國都之一手段耳苟欲執此手段則其艦隊當經遠打尾羅士海峽然列國有約不能自由苟英國艦隊經此海峽列國亦仿效焉則列國艦隊遂可進航黑海而窺俄國邊境是俄人所不喜也於是俄必助英商議以調理土國之事而法徳亦欲合同以攺革土國政治英遂爲列國制其進退是爲歐洲合約之論由來也先是徳奧意三國之訂同盟也英國𨿽不與焉亦以爲善矣然一旦英人哲美森率隊侵襲南部非洲脫蘭士罰爾英半保護之國其總統革羅擊捕之徳皇發電賀其英武以暗辱英國且有派調徳兵於英屬地之意先命戰艦頻整武裝英相沙力勃雷侯乃大戒其戰艦若徳國戰艦有所窺伺以過英地界則擊成粉碎以示其威徳皇𨿽懼而止自是英徳不睦交相詈罵一若宿英旣知三國同盟有名無實又見徳不快於英其政治家聲言於公堂曰英名譽孤立昔意本善英邇來稍有親俄法之色何則意國現時鄔爾子尼內閣本爲共和黨所樹立而該黨以親法國爲外交標準則可以窺見一斑矣且意國王子耶布路士親王娶望得裏我路之希令公主爲妃妃出於俄人之血裔本以秀美聞以其貧寒故少娶者俄皇助其裝貲以嫁意國亦可以覘意俄之情好矣俄國鄔裏美亞新報賀此事曰是以俄人之種族血液而殖於意國也嗚呼英國已孤立矣然俄善致歐洲爲奧國如磁石引鐵正俄國霸權全盛之時彼歐洲以徳國爲中樞迨舊時之一夢矣論歐洲中原之形勢

昔講究電學之人初不料電气果能有實用於農家也但由近來查驗之中究得其此幾乎無所不能奧國耕犁使用電气業經派吞脫凡新制一物稟請政府存案準其專利若干年英語謂之派吞脫在案至耘艸耙收禾車及割禾打禾機器之使用電气者均得見於美國賽會場中其器之用法經驗頗稱合意現有田地專備試驗之用其耕耙肥潤各法以及散種後復蓋以土又去蔓及打禾收禾所需工程幾無不借用電气之力而收用電力尢以在上設一水輪使浪轉輪生電爲最省需費亦較少精益求精將來耕田必以電气爲本而後止又耕地用電气其最足觀者爲滋補艸木之法此法𨿽尙無實效可收而據試用電气耕地之處具報各情其所費苦工當亦不致虛耗夫田園謂之電气田園﹝固﹞﹝因﹞屬新奇而其新奇將來必因其有實用而益彰數年前有歐洲格致家以電滋補艸木而試其效雷母司曲勒母在沸蘭司班乃夫在南俄羅斯又塞黎在法國分別講究此道用電通於所散之種子及所栽艸木之土地並及艸木土上之天气司班乃夫先以電滋補散種之子後及散種之土所產紅蘿卜長十七英寸徑大五英寸半美國考納爾大書院於五年前仿照雷母司曲勒母之法首先研究其理夫天气中所含之電與菜蔬生長之道本大有益早爲農學家所知但從未有造電气試之者考納爾書院試驗時除用電气灌入艸木之種子及栽植艸木之土地又復於晚間試用電光照驗得艸木晚間受電光日間受日光者比之未用電光照者生長較速生菜莧菜及紅蘿卜又同類之蔬菜受電光之感者僅須尋常一半時候卽已成熟凡艸木經用電光照竟有未出葉而先結子者其生長之力大如此又凡艸木用電燈隔五尺遠照後由土中取出不久卽枯凡花艸用電光照者其效甚顯發芽早莖髙瘦而軟弱開花亦較速至若班丟尼煤花則開花比用舊法較多而否皮那五色小球艸花若逼近電燈往往損傷葉與花生發𨿽速每小而不足觀而近根之花每有未開足而已先枯焦者電光之有感於艸木之色比之有感於生長之道讀之尢覺有味其於茨菇花色甚濃而鮮明其於淡紅深紅粉紅及藍色各花則色往往變爲白灰惟花艸用電光感之者其色不久卽衰且退色亦比天生之花較速試驗電力其中最要者爲電感五穀所有五穀未經電光損傷者其收成比之未用電力加倍雷母司曲勒母於察電感牟麥及蔬菜之力查得土地一小方安有電綫者所種五穀比之同一土地未用電力收成百分之中能多收五十分考納爾書院自將以上所述試之後現仍隨時研究所有農學家久望之效得之異日意中事也艸木中有數種最喜電光受光後不特生長較速且花頭必向電燈其喜電如此惟有數種不獨無益並且有損其所有有用之質用電光照數夜後盡化爲烏有而講究減小電光之力使與各種艸木合用於是乎始查減小電力惟不透光之玻璃罩頗稱相宜而考納爾書院中每用琥珀色罩以電光中之橘色與艸木生長之道最有益也電光中之各色光綫其感艸木之效各不相同而用電光感艸木能否使之如用電綫通電入土同一有效尙難預言雷母司曲勒母用通電入土之法曾得其效所感艸木比之用電光照損傷較少四年前美國漫山秋塞芝省之阿林登鎭有老圃名勞蓀者曾以電光用之園圃獲利丰厚電光之能感艸木彼於一千八百八十六年始知之緣彼時阿林登鎭各街均設電燈內有一燈設近其園光照於花池池中艸木受光後立卽生發其長成過於園中各花池嗣經老圃查悉此因電光之故遂於艸木屋內設一電燈試一二季後知同一土地冬季種生菜紅蘿卜若感以電光所產較速菜亦較佳老圃艸木屋內自用電燈以來所獲之利百分中加二十五分至四十分不等法國所制之器由天气中收吸電气其費尢覺減省農家人人得而用之其法以綫在園中栽植艸木之處縱橫安設再與一銅綫相接銅綫裝在木桿頭上髙四五十尺桿頂設有收電具配置磁球使不通電木桿旣髙則收電具收吸空中電气場面廣闊含電自多均由綫通入園內查此法所得電气其能益艸木之生比之由電池所得電气收效尢佳蓋空中電力不及電池中所發電气之多而能滋潤不損傷艸木也電气利於園圃

紐約報﹝載﹞美國富豪好行善事爾毓爾披卜此氏行善事費八百萬元裏垠篤是耽科篤氏捐某大學校金千二百萬元或云捐其貲產之半也銀都路咖爾耳氏捐書籍館金五百萬元飛臘撥亞毛氏捐亦加我府學校金二百萬元不粒度氏捐百萬元建築書籍館不收貲財供人縱覽飛兒的氏爲各種善事所損金實五百萬元委呢喑沙多女史建一大食堂如中國施粥廠之類以與食物周卹無告貧民披打古伯氏爲慈善之事銷費家貲一半尾兒氏捐建築一大客棧如中國棲流所之類以棲宿行路窮民現方大興土木矣其餘如披亞崇哥爾地亞是氓得尾兒多氏等均捐捨朱提樂善好施不勝枚舉焉美國富家好善

日本陸軍大佐福島氏性好遊歷足迹徧於印歐亞之地頃已倦遊而返嘗語人云余以前年十月自神戶徧遊南部亞細亞埃及土耳其而還計算行程約四萬千三百英里而搭輪船者二萬六千七十四英里泛大河者三千二百三十英里搭小艇者三十二英里經鐵路者八千七百八十英里乘馬車千二百九十英里騎馬千八百二十英里若加以自香港至東京之程輪船千七百九十二英里鐵路三百七十九英里總計行程約四萬三千餘英里餘自外國漫遊至今十有八年矣𨿽足迹徧印歐亞之間未嘗周行中國及西伯利亞內地是爲遺憾耳今次之行本期遊中國內地而偶值甘肅匪亂志遂不果昔曾遊北方寒地今遊南方熱帶行炎熱之境頗多辛苦不﹝如﹞﹝知﹞寒地之易行也計所經熱帶之地察寒暑表未嘗降下八十度昨年三月在緬甸患熱疫乃居山中靜養數旬六月駐波斯﹝罹﹞﹝羅﹞日射病卽中國暑癥之類又屢獲胃疾幸不至劇甚平安返國今始知身體之彊健而自善能作寒北炎南之遊也昔遊歷寒帶時惟有體軀困苦而未遭別種奇事今行至印度則見饑饉之慘在亞兒米尼亞則有土人紛擾之慮於波斯國則有弒虐之事邦內鼎沸盜賊橫行如英國電信技師現爲其所棒殺某國外商被奪騾馬三十匹余亦嘗遭盜突來卽操日語大聲叱賊等畏避不敢逼近維得獲免矣客途之中苦無水飲余行印度時不堪其渴以手掬水見赤白色微虫多游泳水中乃以手巾漉其水而飲之焉抑列國視日本與昔日迥異在昔愛日本之文明者今則多嫉妒之卽如波斯昔之視日本也如秦越之人瘼不相關而今則驚嘆日本之彊反生畏懼故凡百事務祕而不宣蓋波斯以臺灣爲銷鴉片之最好市場及臺灣割與日本禁運鴉片入口之說大行故波斯商民相與警戒而祕密不言也遊歷記

嗚呼波蘭今日大局已去方其盛時版圖恢廣實出現時法國之右矣傳云昔陀紐務河邊有兄弟三人在焉伯曰魯西仲曰查克叔曰禮克有靈鷲導兄弟各移其居魯西往俄查克之伯很美亞而禮克到波蘭遂爲該國之始祖歷數代至九世紀禮克之王統絕矣其後或國民相議立王或貴族交立互爭權柄各不相下獘風漸熾至十六世紀戴法五很利第三世卽王位自是國本漸動且日士篤宗教大行國中而希臘教徒爲其所虐逼害太甚訴於俄國請其保護俄國遂開干涉波蘭之端自是之後與波民開端啟釁幾無止時俄國雄志利用此術矣而波蘭內以爭宗派之異同爭貴族之勢權外以俄人土耳其人韃靼人國勢陵夷衰頹莫挽當俄皇亞歷山米波威地之時奪波國太紐務河以東各地然波猶一獨立之國也方十八世紀中葉波蘭亂機紛擾無能統治俄皇伽挫林二世常蓄雄心竊有所謀值波蘭宗派之爭以千七百七十二年與普魯士共謀分割波蘭越九十三年又相與割奪波蘭之地當是之時波蘭義士哥斯秋士哥率志士與抗而勢力不敵至九十五年爲諸彊國所分割而波遂全亡矣俄奪國土最廣奧國得人口稠密之地而普魯士得商業最盛之要府嗚呼邦家之亡每始於請援外國波國之亡慘不忍說俄人素蓄此等機智今之引外彊爲援者可知所寒心也普魯士旣得波蘭舊都而欲移攺其風俗拮據苦心未能酬志及法皇拿破侖侵歐洲之時大變境界然不久而復其舊矣當一千八百三十年波人欲脫俄國之軛而思背叛焉俄人嚴鎭壓伏禁波人用土語廢其大學波人怨泣深恨徹骨越千八百六十二年波蘭又亂最爲劇大蓋俄欲﹝徵﹞﹝撤﹞兵丁於波波人惡之故有斯亂也舉國皆爲亂徒而西歐諸國亦爲波人悲焉然無援之者波人明知難操勝算而猶抗我人以爲殺俄一人猶是所以忠國也越至六十四年春爲俄人所亡置守土官治此墟國而於其法衙官衙學校等處禁用波語而悉習俄音波國舊日語言不得復用俄人蓋欲移其風俗也波蘭之人性質慧敏黑瞳短軀似東洋各國人物長於音樂語言及機器等婦女最爲秀麗然亡國餘民累累如失路之人婦女之徒目見俄軍肥馬輕裘雙肩生風則以得作其室家爲一生之志願矣夫涵養生民志气在𦇤褓之中者實爲婦女之天職也然其志想旣已如此何怪其亡國覆社爲人奴隸而牛奔馬驅於行路哉吁此亡國疆域昔時廣大居法國之上今入俄屬者猶有八百二十五萬生民而其國語且不得用於應酬談論嗟嗟豈無有一二志士生於此間而發奮慷慨者乎何爲其靦然也噫波蘭今爲俄國捕吏之役耳昔日王宮今爲捕吏所屯舊時政廳今爲總捕之署滿目荒涼波人無暇自悲而使行客躑躅長途涕淚滿臆波國何以一至於此乎曰波蘭貴族大官嘗虐抑農民農民不堪寧謳歌俄國新政而不悔也悲夫新政之苛如此則舊時之猛政亦可想見矣抑農民者國之本也爲國者可不思哉余過波蘭之舊都而見俄所施設始知捕吏之尊彼五洲列國苟欲弄威福於蒼生之上者曷弗去之波蘭爲其捕吏也

