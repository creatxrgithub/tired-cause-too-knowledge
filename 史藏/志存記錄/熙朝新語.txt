

《熙朝新語》

﹝淸﹞徐錫齡﹑錢泳著

卷一卷二卷三卷四卷五卷六卷七卷八卷九卷十卷十一卷十二卷十三卷十四卷十五卷十六

●卷一

盛京長白山爲我朝發祥之地﹐髙二百餘里﹐綿亙千里。山上有潭﹐曰闥門﹐周八十里﹐鴨綠﹑混同﹑愛滹三江出焉。明中葉﹐有望气者言其地將生聖人﹐統一諸國。山之東有布庫裏山﹐山下有池曰布爾湖裏。相傳有天女名佛庫倫浴於池﹐浴竟﹐有神鵲銜朱果置衣上。長吞之﹐遂有身。尋產一男。生而能言﹐體貌奇異。及長﹐母告之故﹐且命之曰「天生汝以定亂國﹐其以愛新覺羅爲姓。」語畢﹐母淩空去。子乘小舠順流至河﹐步登岸﹐折柳及野蒿爲坐具﹐端趺其上。適其地有三姓構兵不解。有取水者奇其貌﹐歸告眾。走問所來﹐具以實告。眾驚曰「天生聖人也。」舁歸奉爲主。居長白山東俄漠惠之野俄朵裏城﹐國號滿洲。十數傳至太祖髙皇帝﹐英明神武﹐滅哈達﹑輝發﹑烏喇﹑葉赫諸國﹐開拓疆土﹐建元天命。再傳至世祖章皇帝﹐拯民水火﹐統一天下。我國家億萬年無疆之福﹐肇基於此。考諸往古﹐元鳥降祥﹐姜嫄履武﹐後先同揆﹐信有眞也。

範文肅公文程爲本朝開國元勛文臣第一人。天命二年﹐文程見太祖髙皇帝於撫順。偉其貌﹐詢知家世﹐謂諸貝勒曰「此名臣後也。」天聰三年﹐從徵有功﹐時官文館﹐尙未有大學士職銜﹐而文肅所領皆樞密事。崇徳元年﹐攺六館爲內三院﹐授祕書院大學士。每議大政﹐必資籌畫。八年﹐撥隸正黃旗。

是歲﹐世祖章皇帝卽位。明年爲順治元年。四月﹐闖賊陷明北熙朝新語。京。明山海關總兵吳三桂來乞師。遂召文肅於湯泉﹐決策進兵。

時抱病﹐力疾趨朝建議曰「自闖寇猖狂﹐中原塗炭﹐近且傾覆京師﹐戕厥君後。此必討之賊也。𨿽擁眾百萬﹐橫行無憚﹐揆其敗道有三﹕逼殞其主﹐天怒矣﹔刑辱縉紳﹐拷劫財貨﹐士忿矣﹔掠民貲﹐淫人婦﹐火人廬舍﹐民恨矣。備此三敗﹐行之以驕。可以一戰破也。我國家上下同心﹐兵甲選練﹐誠聲罪以臨之﹐卹其士夫﹐拯厥黎庶﹐兵以義動﹐何功不成﹖」復言「好生者﹐天之徳也。兵者﹐聖人不得已而用之。自古未有嗜殺而得天下者。國家欲統一區夏﹐非乂安百姓不可。」於是大軍遂發。扶病隨徵﹐申嚴紀律﹐妄殺者有罪。二十二日﹐敗流賊兵二十萬於山海關。我兵長驅而西﹐民多逃匿。爲艸檄宣諭﹐言「義兵之來﹐爲爾等復君父仇﹐非殺百姓也。今所誅者惟闖賊﹐官來歸者復其官﹐民來歸者復其業﹐必不汝害。」民心遂安。師入燕京﹐文肅建議﹐首先爲明帝發喪﹐易梓宮﹐備儀衛。文肅親紀其事。

國初有內三院﹕一國史院﹐二祕書院﹐三宏文院。各設大學士一員﹐學士一員。順治十五年九月﹐攺內三院爲殿閣﹕一中和殿﹐二保和殿﹐三文華殿﹐四武英殿﹐五文淵閣﹐六內閣。

十六年初﹐以覺羅巴納哈爲中和殿大學士﹐額色赫爲保和殿大學士﹐蔣赫徳爲文華殿大學士﹐洪承疇爲武英殿大學士﹐文淵﹑內閣未補人。裁三院學士官﹐另設翰林院﹐掌院學士一員﹐以折庫納爲之。十八年七月﹐復攺殿閣爲內三院。康熙九年﹐復攺內三院爲殿閣﹐復設翰林院。

天聰八年四月﹐太宗文皇帝命禮部考取通滿洲﹑蒙古﹑漢書文義者爲舉人。取中滿洲習滿書者剛林﹑惇多惠﹐滿洲習漢書者察不害恩﹑國泰﹐漢人習滿書者宜成格﹐漢人習漢書者齊國儒﹑朱燦然﹑羅繡錦﹑梁正大﹑雷興﹑馬國柱﹑金柱﹑王來熙朝新語。用﹐蒙古習蒙古書者俄博特﹑石岱﹑蘇魯木﹐共十六人。俱賜爲舉人﹐並賜衣一襲﹐免四丁﹐宴於禮部。崇徳三年八月﹐賜新中式舉人羅碩﹑常鼐﹑胡邱﹑阿濟格﹑畢禮克圖﹑王文奎﹑蘇宏祖﹑楊方興﹑曹京﹑張大任﹑於變龍等十名朝衣各一領﹐授半个牛錄章京品級﹐免四丁。六年七月﹐賜新中式舉人滿洲鄂貌圖﹑赫徳﹐蒙古杜當﹐漢人崔光前﹑卞三元﹑章於天﹑卞爲鳳緞朝衣各一領。是時取土之額𨿽少﹐名臣多出其中。

太宗文皇帝用範文程議﹐特選士於盛京。沈文奎登第一名﹐字淸遠﹐浙江會稽人﹐世居曹娥村。客遊遵化﹐大兵破城﹐挈之行。受知登第﹐充祕書院纂修官。順治元年護從入關﹐累官至兵部尙書。人皆知本朝開科進士第一人爲傅以漸﹐不知實自沈文奎始也。

順治三年丙戍科狀元傅以漸﹐山東聊城人﹐授修撰﹐官至大學士。榜眼呂纘祖﹐直隸滄州人﹐授編修﹐官至侍講學士。

探花李奭棠﹐順天大興人﹐授編修﹐官至侍郎。是科會試﹐首題﹕百姓足君孰與不足﹐百姓不足君孰與足。次題﹕見而民莫不敬﹐言而民莫不信﹐行而民莫不說。三題﹕王道之始也。會元卽李奭棠﹐三藝渾穆﹐蔚然開國气象。二甲七十七人﹐三甲二百九十三人。國初諸大老皆出此科。大學士四人﹕傅以漸﹑李霨﹑魏裔介﹑馮溥。尙書八人﹕沙澄﹑髙景﹑傅維鱗﹑冀如錫﹑朱之弼﹑艾元徵﹑魏象樞﹑劉楗。督撫三人﹕袁懋功﹑朱之錫﹑林起龍。左都禦史一人﹕劉鴻儒。侍郎十五人﹕李奭棠﹑石厥﹑張爾素﹑陳協﹑王天眷﹑胡兆龍﹑梁淸寬﹐梁淸遠﹑田六善﹑楊時薦﹑於嗣登﹑朱裴﹑季棠馥﹑楊運昌﹑王度。左副都禦史一人﹕董篤行。右副都禦史一人﹕張汧通政使二人﹕晉淑軾﹑劉士蘭。大理卿一人﹕王景祚。內院學士一人﹕夏敷九。

宛平王文靖公熙﹐順治四年進士﹐時年甫二十。攺庶吉士﹐習滿書﹐拔前列。世祖召見宏文院﹐命以滿語奏對。大加褒賞。

尋升國子監司業﹐累官至大學士。

先時﹐廷對策俱用四六。順治己丑科﹐世祖臨軒策士﹐命不用四六舊套。劉子壯對策稱旨﹐親定一甲一名。與榜眼熊伯龍齊名。熊典試浙江﹐一榜得三狀元﹕乙未史大成﹑甲辰嚴我斯﹑庚戍蔡啟僔士林榮之。

山陰孟月心永光﹐工寫眞﹐明季薄遊遼東﹐後歸本朝﹐以畫祗候內廷。爲世祖所知﹐命內侍張篤行受其筆法。

合肥龔尙書鼎孳歸本朝後﹐頗與涿州相國齟齬﹐當時兩非之。後顧黃公《弔尙書》有云「天壽還陵寢﹐龍輀葬大行。

義聲歸禦史﹐疏稿出先生。浮議千秋白﹐餘生七尺輕。當年溝瀆死﹐苦志竟誰明。「文人之筆能爲人文過如此。

順治己丑探花張次修天植﹐由編修至太常﹐轉通政。端午﹐世祖召人龍舟賜宴。人稱異數。

順治七年﹐織造龍衣機上有異光﹐三日不止。欽天監占﹐以爲一統天下﹑政治文明之瑞。

順治壬辰會試﹐分滿漢爲二榜。蒙古入滿洲榜﹐漢軍入漢人榜。是科滿榜中式五十人﹐殿試一甲一名麻勒吉﹑二名折庫納﹑三名巴海。乙未科滿榜亦取五十人﹐殿試一甲一名圖爾宸﹑二名賈勤﹑三名索泰。自此兩科以後﹐仍停滿榜﹐與蒙古漢榜合而爲一。

無錫鄒忠倚字子度﹐幼遊錢塘﹐祈夢於忠肅祠。見忠肅倚其身﹐授以瓜子一握﹐數之得五十四粒﹐因名忠倚。後閒居﹐其夫人戲以瓜子排作狀元二字。壬辰會試﹐中式五十四名﹐殿試果一甲一名﹐與夢俱合。

順治乙未冬﹐召日講官五人進講。王熙講《尙書。堯典》熙朝新語。稱旨﹐並命嗣後講官不必立講﹐遂侍坐。其後講官因得侍坐﹐自王熙始。

徐元粲字道力﹐順治乙未進士。廷試時爲文敏捷﹐上顧見起艸﹐奇之。及召對便殿﹐例舉少年習淸書者中選﹐元粲列最後。上問其年﹐對曰「臣年五十二。」上曰「不欺。翰林居淸要﹐須用不欺之臣。」遂用爲庶吉士。

陳澤州相國初名敬﹐殿試榜有通州同姓名者﹐上命加廷字以別之。官學士時﹐奉命進所作詩。上覽其《詠石橊子》云「風霜歷後含苞實﹐只有丹心老不迷。」誦之至再。官至大學士﹐仍兼經筵。故事﹐大臣入閣不復侍經筵。兼之者桐城﹑澤州二相。蓋曠典也。

涿州馮文敏公銓歸本朝﹐官中和殿大學士。順治十年﹐銓母範太夫人壽八十有七。世祖特命畫中繪銓母像﹐加寶璽以寵之。

馮文敏公次子源濟﹐年十九成進士。攺庶吉士﹐授編修﹐遷至祕書院侍讀學士。緣事降東城兵馬司指揮﹐遷淮安府山淸同知。丁憂﹐起復授翰林院侍講官﹐至國子監祭酒。宦迹亦奇。

無錫秦松齡﹐順治乙未進士。攺庶吉士﹐授檢討。召試《詠鶴詩》有「髙鳴常向月﹐善舞不迎人」之句。上大加稱賞﹐以爲有品。

蔚州魏敏果公象樞﹐順治丙戍進士。由庶吉士攺刑科給事中。時世祖初親政﹐象樞上言「宜愼起居﹐盡啟沃。責備時宰﹐人皆危之。」上深嘉納。在諫垣時﹐疏凡三十餘上。尋因事牽涉﹐左遷。康熙初﹐召授貴州道禦史。具疏﹐言科臣余司仁欺罔不法﹑湖南布政使劉顯貴侵公帑﹐不當內升。數年間﹐官至左都禦史。劾最貪知州曹廷兪﹐薦舉淸廉知縣陸隴其﹐又舉學道公明者二人﹐去貪墨者二人。吏治肅然。遷刑部尙書﹐熙朝新語。上言「臣忝司風紀﹐職多未盡。敢援漢臣汲黯自請爲郎故事﹐乞辭新命﹐而領現職。」上鑑其無欺﹐從之﹐仍加刑部尙書銜。

嘗曰「法自天子﹐寬之則爲施仁。自刑官﹐寬之則爲骫法。」

以病乞歸。禦書寒松堂額賜之﹐以寵其行。

順治己亥會元朱錦﹐上海人。由庶吉士授編修。先是﹐同邑潘尙書有家人朱錦。其子遊庠﹐入謝潘。潘曰「汝子系朝廷士子。可以門生禮見﹐勿再論主僕也。」因還其券。朱感泣矢報。潘曰「我富且貴﹐安賴汝報﹖」朱吁請不已。乃曰「現今文廟圮壞﹐汝能修葺﹐賢於報我遠矣。」朱欣然營繕﹐棟宇一新。此百餘年前事。至康熙壬子﹐會元公歿。同日﹐文廟正梁朽壞下折﹐刻有建造人姓名與會元同。始知卽其後身也。

順治己亥狀元徐元文﹑康熙庚戍探花徐乾學﹑癸丑探花徐秉義﹐同胞三及第。前明三百年來所未有。

馬章民世俊性朴素﹐釋褐時﹐貧不能具軒﹐策蹇驢﹐老蒼頭攜宮袍隨之。傳爲士林佳話。

張文貞公玉書文春容典雅﹐沨々乎盛世之音。其《拖諾仙》《狼居胥山》二碑﹐敍述聖武神功﹐尢爲詳贍﹐足以昭示萬世。紀平定江南事﹐紀滅闖獻二賊事﹐紀三路進師下雲南事﹐皆端緒詳明﹐足以彰開國之鴻烈。紀順治間樂章及錢糧戶口三篇﹐皆資掌故。紀陜西殉難官事一篇﹐足與史傳相參。他若《遊玉泉山記》《遊化育溝苑後苑記》《遊喀喇河屯後苑記》《遊熱河後苑記》﹐皆足揄揚太平愷樂之象。其餘碑志亦多國初將相事迹﹐可備考。

益都馮相國溥二十一歲﹐鄕舉報到﹐酣眠不醒。太夫人大驚﹐以水噀面。乃張目曰「夢登泰山﹐雲气擁身﹐而行至一殿上﹐碧霞元君迎之。置錦幔張樂飲酒未終﹐見海日如車輪。

大驚而醒。「醒時猶帶酒气。

順治癸巳正月十八日﹐夜大風。山東恩縣祁村陂中冰卓立成山﹐廣四丈﹐髙二丈許。峯巒秀拔﹐溪壑回環﹐一磴委蛇相通。觀者雲集。造物之巧有不可思議如此者。

卽墨藍見渚潤﹐順治丙戍進士。官翰林。性廉介﹐不異儒素。故事﹐直隸﹑江南皆以臺員視學。世祖特簡詞臣﹐以潤爲安徽學使。盡剔積獘。上謂廷臣曰「居官如藍潤﹐可法也。」

會直省監司多不稱。上以翰林官習法度﹐以潤品行端方﹐出爲福建參政。此詞臣爲監司之始。

嘉善曹子顧爾堪﹐順治壬辰進士。攺庶吉士﹐授職編修。

召試瀛臺南院﹐上霽顏顧問久之。嘗與吳學士偉業等同注唐詩﹐書成稱旨﹐特被褒嘉。儒林以爲佳話。

順治十四年二月﹐給事中張文光言「魯哀公誄孔子曰尼父﹐漢平帝元始元年加謚曰宣尼父﹐後魏太和十六年攺益文聖尼父﹐唐太宗貞觀十二年尊爲宣聖尼父﹐明皇開元二十一年始進謚文宣王﹐元武宗至大元年加謚大成至聖文宣王﹐明嘉靖九年攺爲至聖先師孔子神位。前祭酒李若琳不加考訂﹐請易爲大成至聖文宣先師孔子。不過仍元武宗舊謚﹐而不稱王耳。臣謂大成文宣四字豈足以盡孔子﹖請仍攺至聖先師孔子神位。」上從之。

徐立齋元文爲諸生時﹐赴試金陵。船家一啞子見之﹐忽迎笑曰「狀元來矣。」後果如其言。造一船與之﹐俾溫飽終身。

立齋官修撰時﹐嘗從幸南苑﹐賜乘禦馬﹐命學士折庫納執鞚。

乃元文館師也。遜謝不敢﹐乃攺命侍衛。又嘗晚對便殿﹐夜分賜饌。世祖又問﹕「從者得毋饑乎﹖」命侍衛與之食。嘗被命進《孚齋說》一篇﹐孚齋﹐世祖讀書所也。上賜覽稱善﹐爲刊行之。

順治戊子順天鄕試﹐第四名張永祺壬辰榜眼﹐第五名戴王熙朝新語。綸乙未榜眼﹐第八名熊伯龍己丑榜眼﹐同榜三榜眼﹐亦奇。

鎭國公敬一主人﹐世祖章皇帝之庶兄也。居沈陽。性淡泊﹐如枯禪老衲。好讀書﹐善彈琴﹐工詩畫﹐精曲理﹐樂與文士遊。

以康熙九年七月薨。著有《恭壽堂詩》。

法黃石若眞﹐母夢應眞入室而生﹐故名若眞。學問淹博﹐順治乙酉以五經中式﹐丙戍成進士。由編修再遷祕書院侍讀﹐與時相不合﹐外用浙江道。調福建﹐禦鄭寇有功﹐遷浙江按察使。平反王式誣告案﹐浙人詫爲神明。

新城傅麗農扆﹐修軀偉貌﹐須眉如戟﹐博學彊記。嘗過一友家﹐其女爲狐所崇。聞傅至﹐曰「傅公正人﹐將來必貴﹐吾去矣。」果不復來。傅中順治乙未進士﹐官至江西道禦史。

國初時﹐山東有李神仙者﹐遊行京邸。庚子北闈鄕試前﹐有兩生密詢試題。曰「公等皆道徳仁藝中人也﹐無庸卜題﹐出乃志於道全章。」辛丑會試﹐又有以場題問者﹐李曰「五後四可。」場中首題乃知止而後有定一節﹐次題乃夫子之文章一章﹐三題乃易其田疇二節。果五後字四可字。

吳縣黃端木向堅﹐父孔昭作宰滇中﹐姚江道梗不得歸。向堅於順治八年十二月徒步出門﹐涉歷艱險﹐周徧於猺獞之地﹐趼足黧面﹐至白鹽井始遇二親。以十年六月歸裏﹐承歡二十年。

父母歿﹐負土營葬。不再期得疾以殉。世稱完孝。好事者爲譜《三溪記傳奇》。至今世多演之。

趙恆夫吉士讀書靈隱﹐偶憩冷泉亭﹐見文宗屏去騶從﹐攜一小童入寺。良久﹐步行去寺。僧告趙雲﹐黃公以尊名問僧﹐遞與文宗。云寺中有一士子﹐未識其面﹐夜過午書聲不輟﹐當培植之。文宗唯唯而去﹐僧來報喜也。趙詢之﹐方知所僦居之旁有黃中丞鳴俊者﹐系文宗房師﹐避靜寺中﹐絕無人知。前輩之斂迹韜光而不憚提獎後進如此。

句容笪重光未第時﹐夢其父曰「汝功名在朝天宮某道士身上。」覺而異之﹐訪其人與訂交焉。旣而辛卯金陵塡榜﹐卽某道士也。折捲到笪﹐官欲易之﹐道士已聞唱直書。官呵曰「爾知笪字如何寫。」道士曰「竹下加旦字。」官曰「數也。」

國初時﹐浙江用兵。諸曁陳氏女年十六﹐被地匪所掠﹐逼之不從。杭人郭宗臣﹑朱瞻生﹑尙禦公者方創義醵金贖難民﹐聞女之貞﹐亟贖之。方至家﹐忽友人贖一童子至﹐問之﹐卽其夫也。翌日贖兩嫗﹐卽其母與姑也。正驚喜問訊間﹐有兩翁踉蹌至﹐覓其妻﹐蓋卽女之父與翁也。兩家骨肉一時完聚。人皆以爲貞節所感。三人爲之治酒肴﹐具衣帨﹐合巹而歸之。髙義亦足多也。

五嶽皆祭於山﹐獨恆嶽祭於曲陽。自漢宣帝神爵元年始。

而恆山實在渾源州。相傳舜望於山川﹐北至大茂山﹐大雪不能前﹐有石飛墮﹐遂祀焉。卽今曲陽廟。石長不滿丈﹐闊僅四尺餘。濮陽蘇侍郎谷疑石晉後燕云陷遼﹐宋遂遙祀於此。然《史》《嘆》《唐書》之文甚明。不始宋也。沈存中《筆談》云﹕北嶽謂之大茂山﹐半屬契丹﹐以大茂脊爲界。嶽祠舊在山下﹐石晉之後稍遷近內﹐今祠乃在曲陽。蘇說本此也。明宏治中﹐馬端肅公曾請攺祠於山﹐事下禮部﹐竟格於倪文毅公。按《南園漫錄》云﹕倪公父謙奉命祀曲陽﹐禱於神。神指旁侍一人與之﹐生公﹐因名嶽。以是固執不肯攺祀云。順治十七年﹐上允刑科給事中粘本盛之請﹐罷曲陽廟祀﹐攺祀渾源。千年因循之誤﹐至是始釐正焉。

順治甲午﹐四明金良於鄕試前夢見天榜﹐解元乃金良也。

寤而喜甚。及揭曉﹐解元乃鐘朗﹐夢中僅見其半耳。又己亥八月再行會試﹐朱若臣士綬夢看榜﹐會元朱姓﹐單名金字﹐偏傍熙朝新語。左邊不甚了了。因具呈禮部﹐更名鎔榜發﹐會元則朱錦也。

二事相類﹐豈神或戲之與﹐不然何其巧也。

賽圖字麟閣﹐滿洲科目解元。幼貧﹐嘗爇馬通讀書﹐尢好爲詩。滿洲文學之開﹐實自賽公始。而滿洲文字則創於達海公﹐故謚曰文成。

金壇蔣虎臣超﹐順治丁亥探花。以編修督學順天﹐事竣卽告歸﹐不過裏門﹐溯巴峽至峨眉﹐寓伏虎寺。至癸丑正月﹐端坐說偈而逝。初生時﹐其祖母夢峨眉老僧至其家﹐故幼不茹葷。

至是果驗。

劉克猷子壯﹐少穎慧﹐讀書一目數行﹐屬文奇肆。中崇禎庚午舉人。領薦後﹐夢神告之曰「爾須朱之弼作房考﹐方中春榜。」及至京﹐偶出寓散步﹐見數童子攜書包經其門。一童特秀﹐出執手與談﹐見其書上寫學名朱之弼也。大驚﹐隨至其家。見其父﹐乃開柴廠者﹐贈筆硯數事﹐珍重而別。後遭流寇之亂﹐屢次不赴春官。及本朝順治己丑會試﹐之弼已爲分校﹐得首卷﹐卽劉也。

本朝最重易名之典﹐京朝官惟閣臣﹑尙書﹑總憲得賜謚﹐侍郎以下不得與。如葉文敏文靄﹑沈文恪荃以久在侍從﹐宋端愨文運以廉介受知﹐加太子太保﹐皆予謚。蓋異數也。

順治乙未進士李贊元﹐原名立。由翰林遷禦史﹐奉命按湖北。收漢陽大猾段世昌﹐杖斃之。世昌謂家人曰「少時遇道士﹐叩以終身。言他日遇非桃非杏﹑非坐非行﹐卽祿盡時也。」

長洲宋維新懋禧﹐順治癸已補博士弟子員﹐秋闈報罷﹐卽絕意進取。多智略﹐三遇暴客﹐俱以計脫。晚耽禪悅﹐受戒退翁和尙。常作八悔警言﹐曰﹕幼不習學老時悔﹐富不惜福貧時悔﹐酒不節飲醒時悔﹐賭不戒貪輸時悔﹐建不養生臥病悔﹐貧不顧身傾家悔﹐善事因循臨回悔﹐惡念纏綿墮落悔。眞見道之熙朝新語。言也。

昆山王聖開室畢氏﹐名著﹐書韜文﹐歙縣人。國初時﹐著父剿流賊陣亡﹐屍爲賊所得。眾議請兵復仇﹐著謂請兵則曠日﹐賊知備﹐卽於是夜率精銳入賊營。賊方飲酒﹐驚駭間﹐著手刃其渠。眾潰﹐以兵追之﹐多自相踐踏死者。輿父屍還﹐葬於金陵。於歸後﹐裙布釵荊﹐無往時義勇气矣。其詩集序中有云「梨花槍萬人無敵﹐鐵胎弓五石能關。」又云「入軍營而殺賊﹐虎穴深探﹐奪父屍以還山﹐龍潭妥葬。」又云「室中椎髻﹐何殊孺仲之妻。隴上攜鋤﹐可並龐公之耦。」其自紀殺賊奪屍事有云「相期智勇士﹐慨焉賦同仇。蛾賊一時淨﹐萬年固金甌。」忠孝義勇兼而有之﹐可謂奇女子矣。

●卷二

康熙初﹐孫芑瞻在丰爲侍講學士時﹐嘗言﹕聖祖勤學﹐前古所無。坐處環列皆書籍﹐尢好性理五經四書。所坐室中﹐顏曰「敬天」﹐左曰「以愛己之心愛人」﹐右曰「以責人之心責己。」皆禦筆自書。書法直逼歐顏。見章奏有徳邁二帝﹑功過三王等語﹐謂﹕「二帝三王豈朕所能過﹖」戒羣臣以後不許如此。陸淸獻公隴其嘗謹述其事。

靜海宮夢仁初名宏宗﹐久困場屋。一夕夢鄕前輩林會元春以一冊予之﹐春字子仁﹐因更名夢仁。康熙庚戍果中會元。

昆山徐司寇乾學爲禮部侍郎時﹐朝鮮使者鄭載嵩訴其國王受枉﹐語頗悖妄。乾學上疏劾其不敬。上喜曰「此文有關國體。」遂升左都禦史。已而王果上表請罪。

吳人張姓﹐以星卜遊公卿間﹐嘗許繆念齋彤狀元﹐康熙丁未果第一人及第。吳中驚以爲神﹐門外車馬不絕。張亦自髙聲價﹐累致千金。韓宗伯菼時教授陋巷﹐托友代問。張厲聲曰「此人來歲當死﹐還問功名乎﹖」及韓中會狀﹐張遁去。

盧陵張貞生﹐少人塾受經﹐卽有志聖賢之學。官侍講學士時﹐言事激切﹐命下考功議革職。上愛其才﹐止鐫二級。出都時﹐王阮亭司寇等賊詩餞行。張《畱別詩》云「秋風送客復乘船﹐江遠帆孤一夢懸。焚艸燈前期報國﹐披肝殿上願回天。

聖明豈是誠難格﹐臣戇還慚術未全。賴有宗工交勸勉﹐臨岐申熙朝新語。贈繞朝鞭。「歸二年﹐詔以原官起用﹐至京卒。嘗書」至危是人禽之界﹐喫緊在義利之關「二語於座右﹐以自警。

湖州沈閣學涵﹐於康熙辛未閏端午禦試《紫禁朱櫻出上闌》詩。上閱至末句云「結根幸荷滋培久﹐長抱丹心對紫微。」

嘉嘆久之。曰「沈涵故自不凡。」

康熙四年十二月﹐兩江總督郎廷佐奏報溧陽縣民獲玉璽﹐篆文「人心惟危﹐道心惟微﹐惟精惟一﹐允執厥中」十六字。

命貯寶庫﹐賞獲璽人顧起龍等各銀五十兩。

山東邱縣孝子王祚昌﹐刲肝療父﹐父病立起。奉特旨給旌﹐後不爲例。

本朝髙文良公其倬﹐詩爲勛業所掩﹐實一代作手也。嘗賦《恩賞花瓴黃馬褂詩》云「冠飄孔翠天風細﹐衣染鵝黃禦气濃。」莊雅獨絕。

湯文正公旣官參議﹐康熙己未舉鴻博﹐召試授侍講﹐命錄平日詩文進覽。首篇系《親耕耤田頌》。上肅然攺容曰「此世祖章皇帝時事。」又閱詩至末首﹐有「年老才將盡﹐憂多道轉親」之句﹐上佇思久之﹐曰「何謂憂多道轉親。」對曰「臣幼遭亂離﹐半生在憂患中﹐常隨事體認﹐於道轉覺親切。

詩辭朴拙﹐不勝惶恐。「天顏和霽﹐從容顧問甚詳﹐一時咸嘆﹐優禮儒臣﹐爲國家盛事。

範忠貞公承謨﹐大學士文程子。初充侍衛﹐復舉壬辰進士﹐攺庶吉士﹐授寵文院編修﹐官至浙閩總督。死耿逆之難。有畫壁詩傳於世。槜李董漢策﹐尙書份元孫﹐博聞宏覽﹐忠貞特薦以科道用。旋被臺參放歸。忠貞殉難後﹐浙人建祠於孤山。董《往謁詩》云「淚灑西臺夢欲迷﹐怒濤風急拍長堤。天涯渺渺無知己﹐埋劍金庭伴鶴棲。握機密啟意躊躕﹐篋有陰符返五湖。卻悔囊錐猶未試﹐女墻望見夜啼烏。」

康熙庚戍﹐一甲一名徳淸蔡宮贊啟僔﹐二名徳淸孫司空在丰﹐三名長洲徐司寇乾學。卽於是年十二月召對宏徳殿賦詩﹐卽日被命同直南書房﹐又同主順天鄕試﹐爲鼎甲盛事。孫司空在丰充講官時﹐護駕南苑。圍內有獐突出﹐上以禦用弓矢授在丰﹐射得之。上大喜﹐顧大臣曰「孫在丰文武材也。」

丹稜人楊鼎﹐幼失怙﹐母子煢煢相守。茅屋一椽﹐僅蔽風雨。鼎力耕養母﹐暇則釣於溪﹐得魚以爲母日用﹐言笑起居不敢有違。偶與人爭﹐母呼之立解﹐𨿽曲直勿論也。年近三十卒。

其母悲痛﹐目爲之昏。所居荒棘﹐中心多怖。一夕﹐夢鼎語曰「母勿怖﹐兒爲母伴。」驚覺﹐足底有物。晨起視之﹐則大蛇蟠屈其上。母駭甚﹐恍悟夢中語。曰「得非兒所化耶﹖果爾當首肯。」蛇昂首若頷之者。母牀以大竹爲之﹐竹節皆通﹐可藏物。蛇自牀下入竹中﹐夕則復來。鄰里聞之﹐嘆爲奇事。

後數年﹐母去依舅氏﹐臨行啟視﹐竹中蛇已不知所往。

康熙十七年﹐禦史成其範題爲星占之理可憑﹑捷音之來伊邇﹐請敕令軍士應期徵剿以奏蕩平事﹕「臣竊惟﹐天道至微而難窺﹐非淺學所可輕議。臣以愚陋書生﹐何敢妄談﹖但事關軍國大計﹐不敢不據實爲我皇上陳之。臣謹按﹐五星之占驗往往不爽﹐惟熒惑一星﹐其應尢速。此司馬遷所謂天子必視熒惑所在也。《天文志》曰﹕」熒惑行無常﹐出則有兵﹐入則兵敗。

各以其捨命國爲亂爲賊﹐爲疾爲喪﹐爲饑爲民﹐所居國受殃。

《天官書》曰﹕熒惑反道二捨以上﹐居上三月有殃。殃速至﹐𨿽大當小。久而至﹐當小反大。今年十一月十五﹐火星退度﹐其在柳土者無可占驗也。惟自十二月十八﹐火星退鬼金之宿﹐二十二﹐火星退並木之宿。自三十一度起﹐直至十八年正月初九退至二十五度而畱。畱至正月十七而止。夫鬼金之分野﹐貴州平越府是也。井木三十一度至二十五度之分野﹐雲南﹑大理﹑熙朝新語。武定﹑姚安等府是也。據星占而論。論其時﹐則自十二月十八至正月十七止。論其地﹐則自貴州平越府起至雲南八府止。此內當主賊兵自相殘害。一月之內﹐端倪必見。五月之內﹐消滅無餘。此必至之應也。說者曰﹕火星退度﹐亦有未必盡應者。

臣以爲火星退在四水宿則不應﹐蓋水能克火﹐火故不能爲厲也。

火星退在四土宿則亦不應﹐蓋火土相生﹐火亦不能爲厲也。至於火退鬼金﹐則火能爍金。火退井木﹐則火逢木而愈熾。況火旺南方﹐鬼井皆南方之宿也。雲貴皆南方之地也﹐反道正居其野﹐則逆寇之滅亡所必然耳。臣不知彼地之情形﹐亦不知兵家之進退﹐但以星气之占驗﹐其理如此。請敕軍士速應星象﹐以圖翦滅﹐則蕩平指日可期矣。如果臣言不謬﹐伏乞睿鑑施行。「

奉旨﹕「知道了。該都知道。欽此。」是年吳三桂病死﹐次年世璠伏誅﹐雲南平。

歸安嚴侍郎我斯嘗夢至一山僧捨中﹐見座師及房師諸同年俱僧服﹐訝之。諸公曰「寧忘卻此地耶﹖」因問山何名﹐僧云崧山。忽悟曾曬鞋於階﹐視之﹐尙未燥。尋寤﹐數日卒。口占偈云「誤落人間七十年﹐今朝重返舊林泉。崧山道侶來相訪﹐笑指黃花白鶴前。」

山西衛旣齊官檢討﹐以言事忤旨﹐謫霸州州判。翰林建言﹐旣齊其一也。歷官至順天府尹。禦史陸淸獻公隴其亦以言事當謫﹐旣齊面奏﹕「陸爲縣令時深得民心﹐今皆恐其遠謫。」遂得邀免。衛與陸初不相識。自後亦不相往來。正如祁奚不見叔向之事﹐人兩賢之。

丹徒張九裁字禮存﹐九歲通五經﹐壬午未冠領鄕薦。丁未對策﹐直刺部院督撫陋獘。讀卷者嘆曰「此長沙痛哭書也。」

旣奏﹐擢一甲二名﹐授編修。

平原董訥字玆重﹐康熙丁未探花﹐由編修歷官至江南總督。

以閱河事鐫級﹐補侍讀學士。民爲立生祠。次年上南巡﹐民數千執香祠前﹐求仍放訥爲江南官。上回鑾﹐召訥至舟前曰「汝做官好﹐江南人爲汝蓋一小廟矣。」因大笑。旋升漕運總督。

徳淸蔡石公啟僔﹐領順治甲午鄕薦時﹐尙未舉子。夫人私蓄三十金﹐爲置一妾。妾至垂泣﹐蔡怪而問之。曰「吾夫以負營債﹐故至此。」蔡乃夜往其夫家﹐語之曰「吾爲爾消釋此事。然我不可歸﹐歸則心迹不明。」卽補被臥其家。天明召營卒至﹐謂曰「汝輩違法﹐今不汝較﹐卽繳券付金。」卒亦感動﹐不取息。命轎舁婦還夫﹐然後歸。夫人逾年卽舉子。是科公車北上﹐有妓欲從蔡。蔡賦《羅江怨詞》云「功名念﹐風月情。兩般事﹐日營營。幾番攪擾心難定。欲待要倚翠偎紅﹐捨不得黃卷靑燈。玉堂金馬人欽敬。欲待要附鳳攀龍﹐捨不得玉貌花容。芙蓉帳裏恩情重﹐怎能兩事都成﹖遂功名﹐又遂恩情。三杯禦酒嫦娥共。」竟去﹐不復顧。康熙庚戍﹐果以第一人及第。

徳淸蔡翁築室落成﹐夢人授以四紅箋﹐各書大一字。後孫奕琛官至一品﹐曾孫啟僔庚戍狀元﹐元孫升元壬戍狀元﹐彬辛酉解元﹐方悟四一字之兆。翁壽至百八歲。

吳逆叛兵逼建城﹐鎭帥怯而耄﹐欲卽降。其屬張遊擊者請戰﹐數卻賊。張好著羊絨絳袍﹐單馬入陣﹐戰酣輒袒露半袖﹐驍勇絕倫。軍中號曰「半邊紅」。鎭帥忌之﹐誣陷以死。一軍皆哭。後人弔以詩曰「漢將一身當敵騎﹐楚歌千古怨蘭叢。

何事茅檐諸故老﹐負暄閒說半邊紅。「

平湖陸閣學葇九歲時﹐值鼎革。其父爲馬將軍所獲﹐葇伏艸中躍出﹐求代父死。將軍愛其文秀﹐以扇示之曰「兒能讀扇上詩﹐卽赦汝父。」葇朗誦曰「收兵四解降王縛﹐教子三登上將臺。此宋人贈曹武惠王詩也。將軍不殺人﹐卽今之武惠熙朝新語。王矣。」將軍大喜﹐釋其父。乞爲己子﹐葇哭別其父而去。已而將軍物故﹐得脫歸。康熙己未舉鴻博﹐入詞林。聖祖愛其才﹐一日七遷﹐官至內閣學士。

打箭鑪﹐故旄牛徼外地也。雅州西去大渡河五日程﹐羌蠻混雜﹐連山接野﹐鳥路沿空。漢永平中﹐白狼﹑槃木﹑唐菆等百餘國舉踵奉貢﹐越山阪負𦇤而至﹐皆此種類。蜀漢時﹐武侯徵孟獲﹐於此造箭﹐因名打箭鑪。唐韋臯拒吐蕃﹐李徳裕拒南詔﹐皆扼大渡河爲險要。宋建隆三年﹐王全斌平蜀﹐議欲因兵威復越雋。藝祖以玉斧畫所繪圖﹐曰「外此吾不有也。」於是爲黎雅之極也。曩時河道平廣﹐可通漕舟。自玉斧畫河之後﹐河之中流急陷五六十丈﹐河流至此澎湃如瀑﹐從空而落。春撞號怒﹐船筏不通﹐名曰噎口。殆天設險以限羌蠻也。元明時﹐番人俱於此地互易茶馬。自明末流寇之變﹐商民避兵討河﹐攜茶貿易。而烏斯藏亦適有喇嘛到鑪﹐彼此交易。漢番雜處﹐於是有坐鑪之營官﹐管束往來貿易諸番。我朝定鼎﹐徳威所被﹐直通西域﹐打箭鑪一區盡入幅員矣。

聖祖禦乾淸宮﹐講官張玉書進講畢。上問﹕「理學之名始於宋否﹖」對曰「道理具在人心﹐宋儒講辧加詳耳。」上曰「日用常行﹐無非此理。自有理學名目﹐彼此辧論﹐言行不符者甚多。終日講理學﹐而所行全與所言背謬﹐豈可謂之理學﹖若口𨿽不講﹐而行事吻合﹐此卽眞理學也。大哉聖人之言﹐僞學聞之汗浹襟矣。」

康熙癸丑春﹐天子禦講筵﹐從容謂學士﹕「欲得文學之臣﹐朝夕置左右。惟職經史講誦﹐給內廬以居之﹐不令與外事。其愼擇醇謹通達者以聞。」時舉編修桐城張英名入對﹐上心識之。

自是再四咨詢﹐對者無異詞﹐遂有內廷供奉之命。賜邸捨於瀛臺之西﹐辰而入﹐終戍而退。上舊所禦讀書處曰南書房﹐在乾熙朝新語。淸宮之西南隅。命處其中﹐飲膳給於大官﹐執書使中涓﹐紙筆之屬出自禦府。珍果之屬撤自禦饌者日數至焉。上禦乾淸門聽政後﹐則召至懋勤殿。辰已前講經書﹐午後講史﹐率以爲常。

此南書房供奉之殆。

髙文端公之父都統嵩瞻《贈弟斌詩》云「與君一世爲兄弟﹐今日相逢第二場。」想見勛戚大臣國爾忘家之義。

顧八代字文起﹐鑲黃旗人。以軍功授戶部筆帖式﹐擢使部文選司郎中。康熙十四年﹐聖祖禦試旗員﹐擢八代第一。遷翰林院侍講學士。自他職攺入翰林官﹐實自八代始。

康熙二十一年六月﹐上諭部院諸臣﹕朕因天气炎熱﹐移駐瀛臺。今幸天下少安﹐四方無事。然每日侵晨禦門聽政﹐未嘗暫輟。卿等各勤職掌﹐時來啟奏。曾記《宋史》所載﹐賜諸臣於後苑賞花釣魚﹐傳爲美談。今於橋畔懸設罾网﹐以待卿等遊釣。可於奏事之暇﹐各就水次舉网。得魚隨其大小多寡攜歸邸捨﹐以見朕一體燕適之意。誰謂東方曼倩割肉之事﹐不可見於今日也。特諭。「仰見聖朝喜起明良一心一徳之盛。

桐城張相國英長子廷瓚﹐康熙己未進士。由編修兩歲中遷至侍讀學士。乙亥六月﹐上召翰詹八人至暢春園﹐賜宴賜扇。

英父子皆與焉。

長洲彭定求﹐康熙丙辰會狀。弟寧求﹐康熙壬戍探花。孫啟丰﹐雍正丁未會狀。弟兄鼎甲並祖孫會狀﹐爲吳中盛事。

康熙己未狀元常熟歸允肅﹐授修撰兼日講官﹐進講《周易》《毛詩》。舉止端詳﹐敷奏明暢。湯文正公斌嘆曰「講筵是正人﹐天下有賴矣。」

康熙十七年﹐詔舉博學鴻詞。十一月初一日﹐奉旨﹕「各大臣官員題舉才學諸人﹐俟全到之日考試。其中恐有貧寒難支者﹐交與戶部酌給量給與衣食。用副朕求賢重文之意。欽此」。

戶部議酌俸廩並柴炭銀兩﹐眞曠典也。次年三月初一日平明﹐薦舉人員齊集太和門﹐以魚貫入。上禦太和殿。鴻臚唱行三跪九叩首禮畢﹐命赴體仁閣下。大學士捧題出﹐題二道﹕璇璣玉衡賦﹑省耕詩。俱坐地作文。巳刻﹐大學士傳旨賜宴。凡會試﹑殿試﹑館試狀元﹑庶吉士﹐俱不賜宴。此乃皇上十分隆重之意。

宣訖﹐命赴體仁閣。設髙桌五十張﹐每張設四髙椅。光祿寺設饌十二色﹐皆大碗髙攢。賜茶二通﹐時果四色。後用饅首﹑卷子﹑紅綾餅﹑粉湯各二套﹐白米各一大盂。又賜茶訖。復就試。

陪宴者大學士﹑掌院學士滿漢各二員﹐皆南北向坐﹐謂之主席。

以賓席皆東西向也。余官皆不與。欽取彭孫遹等二十人爲一等﹐李來泰等三十人爲二等。已仕者照品級授講讀﹑宮坊編修等官﹐未仕者槪授檢討﹐總充明史館纂修。

長洲吳廷楨﹐字山掄﹐少試有司﹐二十三次皆第一﹐顧不得中。嘗夢泥金報至﹐已名第八。丙子入陜西籍獲雋﹐又以冒籍黜。己卯召試第一﹐欽賜舉人。癸未殿試二甲五名﹐合一甲數之﹐適符夢兆。

髙文良公攺庶吉士後﹐卽乞假歸﹐閉戶讀書數年﹐然後就職。前輩之虛心好學如此。

徐州李蟠爲舉子時﹐嘗夢神入﹐衣冠甚偉﹐手一榼付之﹐中有黃金絲糾結成狀元二字﹐果以康熙丁丑第一人及第。

姜西溟宸英﹐工古文﹐布衣時聖祖卽知其名。屢試不售﹐薦人史館纂修《明史》﹐分撰《一統志》。月給俸錢﹐衣儒生衣﹐雜坐公卿之次。丁卯順天鄕試﹐已擬第二。因二場有點竄《堯典》《舜典》一語﹐爲監場禦史所貼。後以丁丑會試中試﹐殿試進呈捲在二甲第四。上問﹕「有浙江姜宸英乎﹖」內閣學士韓菼對曰「宸英在史館﹐識其字迹﹐第七卷

當是。」

上曰「老名士也﹐積學能文﹐至老猶篤。可拔置一甲三名﹐熙朝新語。爲天下讀書人勸。」

本朝進士出身最奇者三人。一杞縣任暄猷﹐明末團練鄕勇以禦流冠﹐後歸南京爲後軍都督。王師下江南﹐投誠隸旗下。

順治壬辰進士﹐以磨勘被黜。又中乙未進士。一邵陽吳芳﹐崇禎己卯舉人﹐官至左都禦史。投誠後願以科第進﹐中康熙甲辰進士。一五河錢世熹﹐鼎革後棄官爲浮屠﹐久之還俗。應試爲諸生﹐康熙庚戍成進士﹐年已七十餘矣。

葉文敏公方靄官翰林學士時﹐修《四書講義》﹐至羔裘元冠不以弔爲聖諱﹐商於同僚﹐俱不能對。翰林典簿穆維乾對曰「大字當仍原字以尊經﹐小注攺元字以避諱。」方靄問何所本﹐維乾曰「中庸愼獨乃原字﹐小注攺謹字。」方靄大悟﹐曰﹕余自幼疑此﹐始知朱子爲避諱也。「深加敬禮﹐人服其虛中。

王司寇士正《謁武侯祠詩》云「武興城郭亂山靑﹐肅肅丹靑古殿陰。三代僅存魚水契﹐千年猶聽臥龍吟。世家瞻尙成忠孝﹐祖徳髙光式鑑臨。禮樂可興身未死﹐中原人識老臣心。」

全集不載﹐想系初稿﹐後刪之也。

康熙四十年﹐聖駕駐蹕郭哈密圖七立﹐有索和諾蛇哈密獻麟艸一方﹐奏云「此艸產於鳴鹿山雷風嶺﹐必俟千月乃成。

非遇聖朝﹐未易呈瑞。「

鄞縣屠純甫粹忠﹐垂髫時讀書裏中董氏﹐大書戊戍成名四字於壁間。後果中順治戊戍進士﹐累官至兵部尙書。先是﹐聖祖以粹忠老年矍鑠﹐禦書修齡堂扁額賜之。又賜禦臨趙孟頫行書曰「白鹿城頭百萬兵﹐碧油幢下一書生。如今始識爲儒貴﹐臥聽元戎報五更。」乃大司馬之預兆也。

宜興任葵尊宏嘉﹐官禦史﹐上疏請定服色﹐三品以上始許衣貂裘猞猁猻。王阮亭先生口占戲贈云「京堂詹翰兩衙門﹐熙朝新語。齊奪貂裘猞猁猻。昨夜五更寒徹骨﹐滿朝誰不怨葵尊。」

康熙壬午順天鄕試﹐五經監生二人。江南武進莊令輿﹑浙江桐鄕兪長策初以五經違例貼出﹐仍具題請旨﹐賜爲舉人﹐一體會試。嗣後願做五經者聽。

合肥李相國天馥﹐服闋入都﹐其壬戍諸門生已多通顯﹐置酒新第。史侍讀夔卽席賊詩﹐有「卽君館閣稱前輩﹐弟子門墻半列卿」之句。時人比諸唐人彎掖鯉庭之盛。

陸淸獻公令嘉定時被參﹐魏果敏公象樞上疏力爭。其略曰「陸隴其淸操飲冰﹐愛民如子﹐賢聲播於都下。臣心竊重之﹐謂異日可步於成龍之後塵者此人也。今被議革職﹐例之所在﹐臣不敢問。但有此淸介之官﹐正當爲羣僚作榜樣﹐爲百姓作慈母。今之有司守與徳爲難耳﹐旣知其守與徳矣﹐何不畱以長養百姓﹐云云。有旨報聞﹐一時傳誦。後累官至順天巡撫。辛酉歲入覲﹐上賚予甚厚﹐並賜詩。有」郊圻王化始﹐鎖鑰重臣膺「

之句。尋擢兩江總督﹐如陸公之遭際。聖君可謂不負所守矣。

宣城孫榜眼卓之父勷﹐故給事中也。父孫翁艱於嗣﹐一日﹐見市中一僧以火然指。問之﹐曰「願得一茅庵﹐足供大士像﹐旁可坐臥誦經。足迹不出門﹐而免持缽之苦。久之無一檀越辦此者﹐故然指耳。」翁曰「吾爲師了此願。」僧卽罷爇延至其家﹐爲結茅如僧言。居三年﹐一日送客﹐忽見僧入後堂。

問之﹐則夫人臨蓐得一子矣。方駭異間﹐庵中人來云﹐僧已坐化。子一指然痕怨然。

劉吏部體仁客鳳陽﹐一日﹐同友人蘇茂遊銘過龍興寺訪老衲﹐流連竟日始別。蘇歸邸中﹐夢劉來﹐笑吟詩云「六十年來一夢醒﹐飄然四大禦風輕。與君昨日龍興寺﹐猶是拖泥帶水行。」覺而異之。忽聞剝啄聲﹐則劉僕至﹐云已坐脫矣。

●卷三

本朝大典禮﹐例由翰林編檢以上撰文。壬寅冬﹐掌院靜海勵文恭公詢於靑陽吳文簡公曰「記得庶常中有一人善四六文者﹐爲誰﹖」吳曰「華亭黃之雋。」文恭立授數題令作。奏上﹐多稱旨。庶吉士撰文自此始。

康熙庚辰﹐溧陽史文靖公貽直年十九﹐釋褐後﹐請假歸娶於揚州許氏。繪《玉堂歸娶圖》﹐題詠甚夥。郭元釪一絕云「采鐙十道簇香輪﹐花滿遊纓踏路塵。似有行人傳盛事﹐公然許史是天親。」

洪洞李檢討因篤﹐康熙初膺薦舉﹐以母老家貧力辭不赴。

旣被惇促入都﹐召試入翰林﹐卽上疏乞養。情詞懇切﹐昔人比李令伯之陳情﹐殆又過之。鈕玉樵以爲國初兩大文字之一。部議以纂《明史》﹐不允其請。奉旨特準終養。出都之日﹐士大夫詩文贈送者數百人﹐海內髙之。其疏云「臣某奏爲微臣母老多病﹐獨子萬難遠離﹐泣血陳情﹐吁恩歸養事。臣竊惟﹐幼學而壯行者﹐人臣之盛節。辭榮而乞養者﹐人子之苦心。故求賢𨿽有國之經﹐而教孝實人倫之本。伏蒙皇上敕諭內外諸臣﹐保舉學行兼優之人。比有內閣學士臣某等﹐旁采虛聲﹐先後以臣因篤姓名聯塵薦牘。獲奉兪旨﹐吏部遵行﹐陜西撫臣促臣應詔赴京。臣自念臣母年逾七十﹐屬歲多病﹐又緣避寇墜馬﹐左股受傷。晝夜呻吟﹐久成廢疾﹐困頓牀褥﹐轉側需人。臣止一熙朝新語。弟因材﹐從幼過繼於臣叔曾祖家﹐分奉小宗之祀。臣年四十有九﹐兒女並無﹐母子煢煢﹐相依爲命﹐躬親扶持﹐跬步難離。

隨經具呈哀辭﹐次第移咨﹐吏部謂咨中三人﹐其中稱親援病﹐恐有推諉﹐一槪駁回。竊思己病或可僞言﹐親老豈容假借﹖臣𨿽極愚不肖﹐詎忍藉口所生﹐指爲推卸之端﹖痛思臣母垂暮之年﹐不幸身嬰殘疾。臣若貪承恩詔﹐背母遠行﹐必致倚門倚閭﹐夙病增劇。況衰齡七十﹐久困扶牀﹐輦路三千﹐難通嚙指。一旦禱北辰而已遠﹐回西景以無期﹐萬一有爲子所不忍言者﹐則是毛義之捧檄不逮其親﹐溫嶠之絕裾自忘其母。風木之悲何及﹖瓶罍之恥奚償﹖卽臣永爲名教罪人﹐虧子職而負聖朝﹐非臣愚之所敢出也。皇上方敬事兩宮﹐聿隆孝治﹐細如艸木﹐咸被矜容。自能推錫類之仁﹐推於士庶。寧忍孑然母子﹐飲泣向隅﹐奪其烏鳥私情﹐置之仕路﹖蓋閣臣去臣最遠﹐故以虛譽采臣﹐而不知臣之有老親也。臣云翼與臣皆秦人﹐𨿽所居裏閈非遠﹐知臣有老母而不知其旣病且衰﹐委頓支離至於此極也。卽部臣推諉之語﹐槪指三人而言﹐非謂臣當必捨其親而不之顧也。且臣譾陋﹐而同時薦臣者皆朝廷大臣﹐其於君親出處之義﹐聞之熟矣。如臣獵名違母﹐則其始進已乖。不惟瀆斁天倫﹐無顏以對皇上。而循陔負疚﹐躁進貽譏﹐則於薦臣亦爲有靦面目。去歲臺司郡邑絡繹遣臣長行﹐急若風火。臣趨朝之限𨿽迫於戴星﹐而問寢之私倍懸於愛日。然呼天莫應﹐號泣就途。志緒荒迷﹐如墮雲霧。低頭轉瞬﹐輒見臣母在前。寢食俱忘﹐肝腸迸裂﹐其不可瀆官常而幹祿位也明矣。況皇上至孝至仁﹐以堯舜之道治天下﹐郭倫厚俗﹐遠邁前朝。而臣甘違離老親﹐致傷風化﹐有臣如此﹐安所用之。乃臣自抵都以來﹐屢次具吳具疏﹐九重嚴邃﹐情壅上聞。隨於三月初一日扶病考試﹐蒙皇上拔之前列。

奉旨授臣翰林院檢討﹐與臣同官纂修《明史》。聞命悚惶﹐忝熙朝新語。竊非分﹐念臣衡茅下士﹐受皇上特達之知。天恩深重﹐何忍言歸﹖但臣於去秋入京﹐奄更十月﹐數接家信﹐云臣母自臣遠離膝下﹐哀痛彌侵﹐晝夜思臣﹐流涕無已﹐雙目昏眊﹐垂至失明。

臣仰圖報君﹐俯迫諗母﹐欲畱不可﹐欲去不能﹐瞻望闕廷﹐進退維谷。乃於五月二十一日具呈吏部﹐未蒙代題。臣孺切下情﹐惟有哀祈君父。查見行事例﹐凡在京官員﹐門無以次人丁﹐聽其終養。臣身爲獨子﹐與例相符﹐伏願皇上特沛恩慈﹐許臣遄歸﹐扶養其母﹐叨沐聖澤﹐以終天年。臣母殘病餘生﹐統由再造。不惟臣母子銜環鏤骨﹐誓竭畢生。而報國方長﹐策名有日﹐益圖力酬知遇﹐務展涓埃矣。臣無任激切待命之至﹐緣系陳情﹐事理字都逾格﹐貼黃難盡。統祈鑑宥施行。「

秀水徐嘉炎旣舉詞科後﹐從益都相國修稧於萬柳堂。會者十六人﹐酒半﹐相國問﹕「包咸注浴乎沂﹐是祓濯仰是澡洗﹖」

宣城施愚山云「沂水之上﹐則非澡洗矣」。嘉炎謂﹕「古無裸體入水者﹐惟齊懿被弒時﹐有邴歜閻職入申池浴。池與沂水不同。且是賤者之事﹐非士大夫所行。又時屬夏月﹐非暮春也。

暮春入水﹐恐無是理。「眾以爲然。康熙辛酉﹐王師收滇黔。

羣臣默頌甚夥﹐惟嘉炎獨仿《饒歌鼓吹曲》﹐自聖人出至文徳舞止﹐凡二十四章。因事立名﹐與繆襲﹑韋昭﹑何承天輩相表裏。乙丑元夕﹐上於南海子大放燈火﹐使臣民縱觀﹐都盧尋橦魚龍曼衍之屬畢進。羣臣從觀者皆有詩﹐獨嘉炎作《紅門花火記》﹐文筆奇麗﹐稱於一時。

聖祖南巡﹐江南民王來熊獻《煉金養身祕書》一冊。上曰「此等事朕素不信﹐其擲還之。」聖訓煌煌﹐足破漢唐宋明諸主輕信方士之謬。

康熙三十二年﹐鄂羅斯察漢汗遣使進貢。上曰「鄂羅斯人材頗健﹐從古未通中國﹐距京師甚遠。自嘉峪關行十一二日熙朝新語。至哈密﹐自哈密行十二三日至吐魯番﹐吐魯番有五種部落﹐過吐魯番卽鄂羅斯之境。聞其國有二萬餘里﹐漢張騫出使西域﹐或卽彼處。史載霍去病曾出塞五千里﹐想或有之﹐今塞外尙有碑記可考。至外藩朝貢﹐𨿽屬盛事﹐恐傳至後世﹐未必不因此反生事端。總之中國安寧﹐則外釁不作。故當以培養元气爲根本要務耳。」

江都汪舟次楫。由贛楡縣訓導薦舉﹐授檢討。二十一年春﹐琉球國王請封爵。舊典用給事中﹑行人各一員往。上重其選﹐特命廷臣會推可使者以聞。入朝人多俯首畏縮。楫獨鶴立班中﹐大臣遂以楫對。充正使﹐賜一品服至琉球國。王宴楫﹐手自彈琴以悅賓。楫故善音樂﹐縱談琴理﹐王大悅。乞楫書殿榜﹐縱筆爲擘窠書。王大驚﹐以爲神。累官至布政使﹐引疾歸。上南巡﹐楫彊起迎謁伏道左。上熟視曰「汝老耶﹐朕幾不識矣。」

賜禦書以榮之。

朱竹垞彜尊年五十﹐由布衣薦舉鴻博召試一等﹐授檢討﹐旋充日講起居注官。出典江南省試。拜命之日﹐卽不見客﹐將渡江誓於神。試畢入京﹐無所攜﹐惟載書兩麓而已。盜劫其居﹐得錢二千﹐白金不及一鎰﹐已靡覆不發矣。後以吏議當落職﹐上特宥之﹐僅左遷焉。相傳竹垞性嗜酒﹐嘗與髙念祖同入都﹐日暮泊舟。輒失朱所在﹐迹之已闌入酒肆﹐玉山頹矣。其跌蕩如此﹐而淸操如彼﹐所謂大徳不逾﹐小徳出入者耶「

宿遷徐侍講用錫充康熙乙未房考﹐嚴絕請托﹐或銜之﹐聳禦史劾其把持科場。聖祖謙得其情﹐將本擲還。

金壇王虛舟澍﹐精金石考訂之學。錢香樹先生見於京邸﹐左圖右史﹐積帖充棟﹐昕夕丹鉛﹐辧析不少置。戲曰「子欲爲張仲楊柯丹邱其人耶﹖」澍曰「人各有癖﹐樂此不疲也。」

嘗道經秦郵﹐泛舟珠湖。仰見天際白雲如竹數百枝﹐枝葉皆具﹐熙朝新語。下有云片若怪石﹐儼然圖畫。因作《竹雲題跋》。

嘉定孫松坪致彌工詩。康熙初﹐上命禦前大臣采訪朝鮮文獻﹐致彌膺薦。賜一品服策遣。《奉使詩》有「甘茂漫數從博望﹐馬周只恐負常何」之句。後登戊戍進士﹐官至侍讀學士。

以布衣先假一品服﹐而後登第服官﹐事亦奇矣。

嘉興馬維翰﹐貌僅中人﹐而抱負甚大。中康熙辛丑進士﹐內大臣驗看﹐諸人皆跪﹐馬不可。九門提督隆科多訶之﹐馬夷然不動。隆轉笑曰「不料渺小丈夫﹐風骨乃爾。」馬曰「區區一跪﹐未足見維翰風骨也。」

湯文正公斌﹐順治己丑進士﹐歷官至工部尙書﹐以理學自任。撫吳時﹐以上方山五通廟惑民﹐士女燒香祭賽﹐大爲風俗累﹐上疏請廢其廟。得旨允行﹐於是海內五通廟悉行撤毀﹐神像投之水火﹐一時快之。公由江蘇巡撫內升尙書﹐至京陛見。

上曰「天下官有才者不少﹐操守淸謹者不多見﹐爾前陛辭時﹐自信平日不敢自欺﹐今在江蘇潔已率屬﹐實心任事﹐克踐前言。

朕用嘉悅﹐故行超擢﹐爾其勉之。「仰見聖主知人之明﹐而公之簡在帝心﹐從可想見矣。

長洲馮勉曾勗﹐由布衣薦舉鴻博﹐召試一等十三名﹐授檢討。性至孝﹐父嘗館閩中﹐己與祖及母家居。歲凶乏食﹐爲村塾師﹐得升斗奉養﹐與妻采荇以食。後父客死﹐阻兵弗獲歸櫬。

徒步入京﹐遊公卿間﹐膺薦得官。乞假歸﹐入閩尋父櫬不得﹐伏地哀慟。有老人指視其處﹐遂扶以歸。人謂孝思所格﹐神示之也。

華亭黃之雋﹐康熙辛丑進士﹐在翰林日﹐聚同巷八人爲八仙會﹐以杜少陵飲中姓氏爲上八仙﹐人取其一以自署。又以世俗所傳鐘離洞賓輩分署之﹐爲下八仙。彼以上八仙呼﹐此以下八仙應﹐故爲參錯﹐不得呼姓字稱謂。錯者罰飲﹐時號酒仙。

著《香屑集》十八卷﹐皆集唐八句﹐爲古今體詩九百三十餘首。

對偶工整﹐渾若天成﹐可謂前無古人﹐後無來者。

長洲尢西堂侗﹐明季諸生﹐我朝以選拔授永平府推官﹐以事免。少時有聲庠序﹐所作駢儷各種﹐膾炙人口。嘗以西廂詞句題作文﹐流聞禁中。世祖知爲徐立齋元文師﹐因取觀之﹐嘆曰「眞才子。」及召試官翰林﹐偕諸儒進平蜀詩文。上見其名﹐曰「此老名士。」西堂以此六字刻堂柱﹐左曰章皇天語﹐右曰今上玉音﹐極文人之榮。

施愚山閏章少孤﹐事叔譽至孝。一日值叔誕辰﹐大集親戚上壽﹐而叔以小故忤意﹐堅臥不起﹐愚山跪榻前移晷。辛亥客都門﹐每憶叔輒涕泗。事叔如此﹐世所希有。

蔡文勤公世遠﹐康熙己丑進士﹐出安溪李文貞公之門。是時﹐文貞以程朱之學教後進﹐公故習宋儒書﹐旣見文貞﹐毅然以聖賢自勵。顏其所居室曰二希。言學問不敢望朱文公﹐庶幾眞希元﹔事業不敢望諸葛武侯﹐庶幾範希文。可見其志矣。

王樓村式丹少知名﹐年六十﹐始領康熙壬午鄕薦﹐癸未捷會狀。當鄕試時﹐已定解矣。及得吳楚琦捲﹐攺王爲第六。其實吳遠不逮王﹐知三元亦前定數也。

海寧查愼行初名嗣璉﹐康熙癸未庶吉士。胞弟嗣瑮﹐官編修。族侄升﹐官諭徳。時稱三查。上賜鮮魚﹐愼行《紀恩詩》云「笠檐蓑袂平生夢﹐臣本煙波一釣徒。」頗稱旨。一日﹐忽奉內傳煙波釣徒查翰林﹐蓋以別二查也。愼行又有「煙蓑雨笠尋常事﹐慚愧猶蒙記憶中」之句﹐一時以爲佳話。

康熙癸末會試﹐十八名進士宮懋言之祖名偉璆﹐系崇禎癸未中式十八名﹐且俱系詩﹐四房房考俱翰林李姓。初﹐懋言公車北上﹐夢祖與之履﹐覺而喜曰「此繩祖武之兆也。」

常熟蔣文肅公廷錫﹐康熙癸未進士﹐官至文華殿大學士。

少時工寫生﹐名與惲南田埒。及貴﹐都中極重之。大抵以逸筆寫生﹐而風神生動﹐非識超膽大筆有仙韻者莫能爲之。性愛士﹐一藝可觀者皆羅致門下﹐指授之。故其客潘馬所作﹐皆能亂眞﹐而文肅眞本不可多得。

髙郵賈國維以工書侍內廷食俸﹐聖祖常以內翰林呼之。舉順天鄕試﹐以冒籍被劾﹐蒙恩賜復會議。落第﹐又特賜進士﹐一體殿試﹐遂以第三人及第。異數也。

松江錢少司寇艱於嗣﹐偕夫人祈子於天童。大師爲集眾僧﹐問誰願隨錢居士往。眾未應﹐一飯頭老矣﹐自言願往。已而司寇果生子。初名鼎瑞﹐易名芳標﹐中丙午順天鄕試﹐官中書舍人﹐旣而假歸。一日與客坐齋中﹐有僧持一緘至門﹐云自天童來。舍人拆視﹐殊不駭訝﹐但云倉卒柰何。明日晨起﹐索筆書一偈云「來從白雲來﹐去從白雲去。笑指天童山﹐是我舊遊處。」擲筆而逝。

武進趙太史熊詔﹐恭毅公申喬長子也。生前一夕﹐祖夢神授一軸﹐雲彩蟠結熊詔二字﹐因名之。果中康熙己丑狀元。

熊相國賜履官侍郎時﹐上萬言疏﹐有名臣風度。其略曰「臣荊楚鄙儒﹐猥蒙先帝簡拔﹐授以淸班。繼荷皇上殊恩﹐累遷今職。聖恩髙厚﹐中夜汗流。伏念臣𨿽至愚﹐自幼讀書辧志﹐竊以聖賢爲師。數年以來﹐恭遇皇上髙拱深居﹐經筵未舉﹐區區獻納微忱﹐無由上達。且以出位陳辭﹐典制有禁﹐因循緘默﹐屍素至今﹐臣之罪也。玆者伏遇皇上恪謹天戒﹐軫念民依﹐虛己下詢﹐采及葑菲﹐正微賤小臣圖報涓埃之日也。臣備員侍從﹐謹仰遵明詔﹐殫竭愚衷﹐庶幾髙深之一助﹐惟皇上畱神省覽﹐則天下幸甚。伏讀詔書有曰﹕」今聞直隸各省人民多有失所﹐疾苦窮困﹐深可軫念。或因官吏貪酷﹐朘削民生﹐或因法制未便﹐致失民業。『嗚呼﹗皇上此心乃二帝三王之心﹐此言乃二熙朝新語。帝三王之言也。夫民生至今日﹐某困苦亦孔亟矣。國家日言生聚﹐而凋敝愈甚。日言軫卹﹐而瘡痍不起。日言招集﹑言蠲免﹐而流亡滿目逋欠浸多。近而畿甸﹐遠而直省﹐流離瑣尾之狀﹐所在皆是。惟官吏之朘削﹐徭賦之科徵有以致之﹐誠有如聖諭所云者。蓋小民終歲勤勞﹐耕耨僅能自給﹐而復稅秋糧﹐朝催暮督﹐賣絲糶谷﹐十室九空﹐私派倍於官徵﹐雜項浮於正額。

況乎分外之誅求﹐無名之賠補。種種朘刻﹐剝膚及髓。一有不應﹐而老弱疾病俱已顚頓呼號於捶撻敲撲之下。閭閻之膏液有盡﹐而猾吏之貪囊無底。愚蒙之皮骨僅存﹐而有司之欲壑無厭。

就使年丰歲稔﹐尙難保須臾不絕之命。一旦水旱﹐其不至轉徙流亡﹑塡溝渠而委道路者幾何哉﹗蠲徵則吏收其實﹐而民受其名。賑濟則官增其肥﹐而民重其瘠。此固民情之大可憫﹐而國計之重可憂者也。𨿽然﹐此不獨守令之過﹐上之有監司﹐又上之有督撫﹐朝廷方責之以廉﹐而上官實教之以貪。皇上固授以養民之職﹐而上官日課以厲民之行﹐今日之守令誠有難言者。

督撫廉則監司廉﹐守令亦不得不廉。督撫貪則監司貪﹐守令亦不敢不貪。表直影端﹐源污流濁﹐此又理勢之所必然者也。今之爲督撫者﹐求所謂精白一心﹑爲國家安輯地方愛養黎庶者﹐臣亦不敢謂遂無其人。獨是國家以全省付畀﹐有察吏安民之權﹑興利除害之任﹐其待之不爲不隆﹐而任之不爲不重矣。乃日望其察吏﹐而吏治日壞﹐日望其安民﹐而民生日蹙﹐日望其興利除害﹐而一利未之興﹑一害未之除也。大抵有司之職業在地方﹐上官之激勸憑舉劾。年來督撫之所薦稱循卓者﹐果小民之戴爲父母而尊若神君者乎﹖其所劾爲貪庸者﹐果百姓之畏若豺虎而疾如蛇蠍者乎﹖是未可知也。以督責爲能﹐而不問其慈惠。以催科爲政﹐而不問其撫綏。以夤緣之巧拙爲優劣﹐而不問其才幹之短長。以禮節之厚薄爲殿最﹐而不論其品誼之髙下。此風熙朝新語。一倡﹐爭相效尢﹐交蟠互結﹐牢不可破。如是而欲其激濁揚淸﹑興利袪獘也﹐是何異適越而北其轅﹑炊沙而望成飯耶﹖所以比年來旱澇頻聞﹐死亡載道﹐而此輩竟若越人視秦人之肥瘠﹐漠然不加喜戚於其心﹐不知其爲國斂怨已不可解。在廷諸臣習爲瞻徇﹐務相容隱﹐不肯舉發其貪污之迹以告皇上。間有一二指名糾參者﹐亦不過微示其意﹐曾未嘗直暴其污穢殘酷之所在﹐而皇上亦遂莫得洞悉其蠹國殃民之實狀。故此輩得以久竊威權﹐貪戀祿位﹐方恃此以爲壠斷之長計。而無辜赤子之顚連而無告者﹐正未知何日而有再蘇之望也。伏乞皇上將現任督撫大加甄別﹐其賢而能者加銜久任﹐其貪污不肖者立卽罷斥﹐無令久居人上﹐荼毒生民。嗣後遇督撫缺出﹐不拘內外大小臣工﹐果有端方淸正能事﹐才優如古大臣其人者﹐敕部院大臣從公保舉﹐授以玆任。其考課也﹐以民生之苦樂爲守令之賢否﹐以守令之貪廉爲督撫之優劣。則督撫得其人﹐監司自得其人。監司得其人﹐守令亦必得其人。廉者勸﹐貪者懲﹐有利必興﹐有害必除﹐而民之不獲其所者寡矣。蓋任之非其人﹐行之失其意﹐𨿽周官周禮祇足爲厲民禍世之具。《傳》曰「有治人無治法。」又曰「人存政舉。」此不易之論也。此聖諭之所已及﹐而臣詳切言之者也。𨿽然﹐內臣者外臣之表也﹐京師者四方之倡也﹐本原之地亦在朝廷而已。朝廷一舉一動﹐萬方之則效。九土之觀瞻於是乎出﹐而其大者﹐則在於立綱陳紀﹑用人行政之間。

此其鼓舞化導之權﹐轉移感動之機﹐固有不問之艸野而問之廊廟者。今朝政之可議者不止一端﹐臣請擇其至大者言之。一曰政事極其紛更﹐而國體因之日傷也。從來聖君賢相開國承家﹐必取一代之典章法制﹐爲之斟酌損益﹐釐爲百世不易之令模。

以善建於不拔。遠之子孫率由無愆﹐忘變亂之患。近之臣民遵守﹐無紛擾叢脞之虞。三代聖王所以保世滋大﹑無疆惟休者﹐熙朝新語。此也。我國家章程法度﹐一踵先朝之舊。𨿽其勢之極重而難返﹑事之極敝而難行者﹐類無不承訛襲陋﹐苟且因仍﹐曾不聞略加整頓﹐去其所爲太甚之獘。而急公喜事之輩﹐又從而意爲更變於其間。但知趨目前尺寸之利以便其私﹐而就中莫大之憂﹑無窮之患潛倚暗伏於冥冥之內﹐而皆不知所以爲之計。朝舉夕罷﹐倏弛倏張﹐王言屢褻﹐朝政滋繁﹐議論日多﹐成功絕少。此時之最當講究者也。伏乞皇上敕下議政王﹑貝勒﹑大臣﹑九卿科道﹐將國家制度文爲詳愼會議﹐何者當沿﹐何者當革﹐何者宜益﹐何者宜損﹐參以古制﹐酌以時宜﹐務期振衣挈領﹐綱舉目張﹐勒爲會典﹐著爲成憲。則上有道揆﹐下有法守﹐貽謀垂裕﹐作述於昭﹐而億萬年無疆之業在此矣。「奏上﹐上深嘉納﹐飭部議行之。

康熙三年﹐以八比多剿襲﹐鄕會試攺用策論。甲辰會試﹐海寧沈昭子珩以二場擬《上太祖太宗尊號表》最工中會元。

錢唐髙澹人士奇﹐以詩受知於聖祖﹐不由科甲﹐欽賜翰林﹐官至詹事。陪宴唱和﹐扈從不離左右﹐恩寵無比。異數也。

無錫社云川詔﹐攺諸生迎聖祖駕於惠山﹐進《迎鑾詞》及《梁溪望幸詞》﹐蒙召見禦舟﹐賜綾書詩一幅。已而被召至京。

一日﹐特召待詔者八人入南書房﹐命寫禦制《金蓮花賦》﹐各賦《紀恩詩》一首。詔又獨進一詞﹐蒙恩發置第一。旋命纂修《歷代詩餘》﹐又命修《詞譜》。辛卯舉京兆試﹐壬辰會試﹐欽賜進士﹐攺庶吉士。爲諸生時﹐每鄕試前輒夢試題是子之燕居一節﹐卒不驗。及辛卯領薦﹐主司爲趙公申喬﹐乃悟前夢之巧。

康熙二十六年四月﹐浙江巡撫金鋐疏稱海寧縣民陳雲生母林氏年一百八歲﹐尙勤紡織﹐請旨旌表。敕部給銀建坊﹐賜名貞壽。

康熙庚戍﹐六合縣民王振家庭樹產白烏二﹐總督麻勒吉表進於朝。

聊城丁姓女﹐幼孤﹐無兄弟﹐依母以居。及笄﹐母欲議婚。

女曰「母老矣﹐又鮮兄弟﹐兒不願適人﹐願終身養母。」母不能彊﹐及母卒﹐從兄某爲議婚﹐又不許。獨處三十餘年﹐閨範嚴肅﹐裏中人咸稱曰貞女。堂邑黃中丞圖安七十喪偶﹐聞貞女名﹐遣聘焉。先一日﹐貞女召其從兄語曰「明日當有議婚者﹐吾將許之。」兄及娣侄輩漫應之﹐弗信也。詰旦﹐黃氏蹇修至﹐先是﹐貞女縞衣數十年﹐至是乃易吉服。旣許字﹐卜葬其母﹐然後於歸﹐年五十餘猶處子也。中外子孫多人﹐待之皆有恩禮﹐東昌人至今稱之。

余姚勞麟書中世爲農﹐躬耕養母。年十七﹐讀朱子《大學中庸序》﹐慨然發憤﹐以道學自任﹐舉動纖悉必依於禮﹐終身弗懈。引進後學﹐委曲盡誠﹐𨿽傭工下隸﹐皆引之向學﹐聞者莫不爽然。裏中販賣者﹐近麟書居﹐不忍貨僞物。芻兒牧童戲爲矰繳機阱者﹐聞麟書講學﹐悉毀之。年五十九﹐無疾卒。門人桑伊佐調元爲刻《余山遺書》﹐行於世。

吳江金文通公之俊生時﹐母夢人告曰「與汝子龍睛﹐將來位極人臣。」公入閣後﹐蕭山瞽者陳生善相人﹐試令相之。

曰「乞兒相也。」眾大笑﹐已而摩挲至目﹐大驚曰「此龍睛也﹐當貴極人臣。」眾乃服。

文登賽從儉卜葬其親﹐有裏鄰與之爭地﹐神示夢云「是宜爲賽氏兆﹐當世科第﹐爾不能葬此也。」乃罷爭。康熙丙午元旦五更時﹐近村人見賽塋前有二炬繞行﹐是秋從儉曾孫玉紘舉鄕試﹐明年登第。己酉元旦復然﹐玉紘子璋亦於是科聯捷。

以後每發一科甲﹐輒見火炬﹐率以爲常﹐然而風水之說未盡子虛矣。

葉石林每令諸子女兒婦列坐說《春秋》。武林黃夫人顧氏名若璞﹐著有《臥月軒文集》﹐多經濟大篇﹐有西京气格。常與婦女宴坐﹐則講究河漕﹑屯田﹑馬政﹑邊備諸大計。巾幗中有此等人﹐亦奇事也。

●卷四

康熙三十九年十月﹐皇太后六秩聖壽﹐上恭進佛三尊﹑禦制萬壽無疆賦圍屏一架﹑禦制萬壽如意太平花一枝﹑禦制龜鶴遐齡花一對﹑珊瑚進貢一千四百四十分﹑自鳴鐘一架﹑壽山石羣仙拱壽一堂﹑千秋洋鏡一架﹑百花洋鏡一架﹑東珠珊瑚金珀禦風石等念珠一九﹑皮裘一九﹑羽緞一九﹑哆囉呢一九﹑嗶嘰緞一九﹑沈香一九﹑白檀一九﹑降香一九﹑云香一九﹑通天犀珍珠漢玉瑪瑙雕漆官窯等古玩九九﹑宋元明書冊卷九九﹑攢香九九﹑大號手帖九九﹑小號手帖九九﹑金九九﹑銀九九﹑緞九九﹑連鞍馬六疋﹐並令膳房粒米一萬粒作萬國玉粒飯及肴饌等物進獻。四十九年﹐皇太后七旬大慶﹐先期諭禮部﹕「蟒式舞者﹐乃滿洲筵宴大禮﹐至隆重歡慶之盛典。向來皆諸王大臣行之﹐今朕欲親舞稱觴。」壬午進宴﹐上近前起舞進爵。聖天子大孝尊親﹐誠曠古未有也。

聖祖諭大學士等曰「書冊所載﹐有不可盡信者。如風不鳴條﹐雨不破塊。風不鳴條﹐何以散天地抑鬱之气﹐鼓蕩萬物﹖雨不破塊﹐何以播種﹖又云囊螢讀書﹐朕曾取百枚﹐盛以大囊照書﹐字畫竟不能辧。此書之不可盡信者。亦有似乎荒謬而竟實有其事者。東方朔記北方有層冰千尺﹐冬夏不消。今年鄂羅斯來朝云﹐其地去北極二十度以上﹐名爲冰海﹐堅冰凝結﹐人不能至。始知東方朔所云不謬。又從前有書吏三人﹐徧傳西熙朝新語。邊異獸形圖﹐部議重罪具奏﹐朕從寬免死﹐令其往覓是獸。後將軍祁裏徳等來自軍前﹐奏云﹐果有是獸﹐目在乳傍﹐口在臍傍﹐巡哨侍衛等曾親見之。蒙古名其獸曰鄂布。又有飛者名曰積布﹐蒙古名惡人爲鄂布泰積布泰﹐是卽《山海經》所謂刑天無首﹐以乳爲目﹐以臍爲口也。故將發遣書吏放還。又《神異經》云﹕北方層冰之下有大鼠﹐肉重千斤﹐名爲鼢鼠﹐穿地而行﹐見日月光卽死。今鄂羅斯近海北地﹐有鼠如象﹐穴地以行﹐見風日卽斃﹐其骨類象牙﹐土人以制碗碟梳篦﹐朕親見其器﹐方信爲實。又古人以天市垣爲中國分野﹐朕始疑其說﹐細玩天球﹐合以地圖﹐中國去赤道二十度至四十度﹐在谷雨﹑立夏﹑小滿三節气﹐上天市垣亦去赤道二十度﹐恰與中國對照。始知古人分野之說確有所據﹐此又書之不可信而可信者也。」

康熙五十四年﹐諭大學士等曰「朕常立小旗占風﹐並令直省﹐凡起風下雨之時一一奏報。見有京師是日西北風﹐而山東是日東南風者﹐古人云隔裏不同風﹐此言最確。又嘗考驗雷聲﹐不出百里之外﹐《易》云震驚百里﹐若霹靂則不過七八里也。至於炮聲竟可聞於二三百里﹐從前盧溝橋演炮﹐天津皆聞之﹐此其驗也。書中云北方苦寒之地﹐冰結十丈﹐春夏不消。

今果有其地。又《淵鑑類函》有云﹐鼢鼠有重至萬斤者。今亦有之﹐其身如象﹐牙亦似象牙﹐但稍黃耳。此皆與古書相符者也。又地理上應天文﹐中國山脈皆由昆侖而來﹐彼地四面有江﹐土人呼昆侖爲枯隴。推算天象﹐中國與瀚海俱在赤道四十五度之西﹐四十五度之南﹐水皆向南而東流﹐四十五度之北﹐俱向北流。此皆天文地理之相合者也。「聖學淵深﹐非管窺蠡測者所能擬議矣。

杭州柴南屏謙作中書時﹐恭和聖祖禦制《冬至詩》有「雪花欲共梅花落﹐春意還同臘意舒」之句。上嘉賞﹐謂有翰苑才﹐熙朝新語。尋升禦史。

杜云川送友之官天長﹐僕馬已戒﹐口占一絕贈行雲﹕招尋有約竟何嘗﹐判袂匆匆語未遑。半晌花前嫌日短﹐至第四句屬思未就﹐少頃﹐疾書曰﹕一帆江上到天長。眞巧對也。

明季﹐士大夫爭立門戶﹐互相傾軋﹐不特賢姦如水火之不相入﹐卽賢與賢﹑姦與姦﹐又復齗齗不已。本朝定鼎後﹐屢奉諭旨﹐痛攺明季陋習﹐此風漸息。郭瑞卿琇爲禦史﹐參明珠﹑余國柱等﹐可謂不避權貴﹐錚錚有聲者矣。然如靳文襄公輔治河﹐功業昭然﹐言官多有指摘﹐郭亦不免訾議。康熙二十七年﹐聖祖諭大學士曰「近來議論靳輔者甚多﹐靳輔爲總河有年﹐挑河築堤﹐漕運並未遲誤﹐謂之毫無效力不可。但屯田下河之事﹐亦難逃罪﹐卽欲置之重典﹐亦須畱七八年。朕曾閱《河防一覽》﹐於治河洞悉﹐凡事皆慮永久」等諭。於是浮議始息。

仰見聖明在上﹐幹濟之臣得以保全祿位﹐長享榮名﹐不可謂非厚幸也。

靳文襄公過邯鄲呂祖祠﹐見壁有題詩云「富貴榮華五十秋﹐縱然一夢也風流。而今落拓邯鄲道﹐要與先生借枕頭。」

墨迹未漧。蹤迹其人﹐乃秀水陳天裔也。一見遂爲知己。天裔名潢﹐明鉤戈之法﹐復精奇門步算﹐凡河防得失變態﹐並有先見。一時治河諸員﹐以師事之。康熙二十三年五月﹐上南巡﹐問靳曰「爾必有通今博古之人輔爾。」靳以陳潢對﹐卽蒙召見﹐特賜參議銜。以幕友邀恩﹐遽膺四品冠服﹐可謂奇人有奇遇也。

仁和姚少宰三辰之祖善醫﹐嘗采藥入山迷徑﹐失足墮溪中﹐以手摸石﹐有涎蠕蠕而動﹐負姚而上。意是巨蛇﹐回視兩目如燈﹐照見須角﹐委姚地上﹐騰空而去。始知爲龍也。兩手觸涎處﹐香數月不散。以手撮藥﹐病輒愈。愈後不受人謝﹐由是皆熙朝新語。呼之爲摸龍阿太。及其孫貴﹐人謂陰徳之報。

康熙戊辰狀元秀水沈原衡廷文﹐年二十時﹐父仲霖於大兵入粵時被執監禁。廷文哭訴軍府﹐得釋﹐年已七十矣。及廷文官修撰﹐爲介壽徵詩﹐同裏陶越作《引言》﹐有「孝子身經百險﹐幸覯止於鯨波鱷沫之餘。孤臣迹越千鄕﹐正徬徨於電閃沙驚之候」之句﹐都下盛傳。

聖祖南巡﹐山東巡撫王國昌進海物並生鹿。侍衛傳旨﹐不用海物﹐又不食特殺﹐將鹿發還。蔣陳錫《恭紀詩》云「鹿脯何曾減鳳麟﹐須知特殺不沾唇。諸花作膳逾珍饌﹐翹首天廚近玉宸。」聖祖駐蹕徳州﹐有不用煙酒之諭。蔣陳錫《恭紀詩》云「碧碗冰漿筵灩開﹐肆筵先已戒深杯。瑤池宴罷云屏敞﹐不許人間煙火來。」

康熙四十八年﹐上諭大學士等曰「明季事迹卿等所知﹐往往紙上陳言。萬曆以後所用內監﹐曾有在禦前服役者﹐故朕知之獨詳。明朝費用甚奢﹐興作亦廣﹐其宮中脂粉錢四十萬兩﹐供應銀數百萬兩﹐至世祖皇帝登極﹐始悉除之。紫禁城內砌地磚橫豎七層﹐一切工作俱派民間。宮女九千人﹐內監至下萬人﹐飯食不能徧及﹐日有餓死者。今則宮中不過四五百人而已。明季宮中用馬口柴﹑紅螺炭以數千萬斤計﹐俱取諸昌平等州縣﹐今此柴僅天壇焚燎用之。」馬口柴約長三四尺﹐淨白無點黑﹐兩端刻兩口﹐故謂之馬口柴。

李西池華國﹐康熙初武探花﹐及第後卽引疾歸。工山水﹐名於時﹐殆所謂將軍不好武者耶﹖

耿逆叛時﹐浙閩間土寇出沒﹐道路梗阻。新選閩中邑令王公挈眷之任﹐塗遇寇掠﹐夫人走避相失﹐比曉不知夫所在﹐恐辱於賊﹐以垢塗面乞食於野。訪至西安﹐仍杳然﹐乃嚙指血題《絕命詩》於襟﹐欲投井死﹐村人救而免。達之邑宰﹐詢悉顚熙朝新語。末﹐嘉其節﹐款畱內署爲女公子師。出示訪王下落﹐未幾﹐王公適來投刺見宰﹐延入詳詢歷難狀﹐獨不以夫人告﹐而使夫人親治饌以進。酒半﹐王泣下。宰故詢之﹐曰「此味絕類亡荊所治﹐且斷蔥亦以寸爲度﹐見之不覺感觸耳。」宰佯爲嘆息﹐旣而請以妹娶之﹐王不允﹐彊而後可。乃別設館捨﹐治奩具﹐而以王夫人婦之﹐屬僕婢輩勿泄。王猶不樂﹐交拜入﹐掩面泣﹐目不一及﹐夫人固知之﹐至是則悲喜交集﹐不及待卽泣而語曰「王郎猶念及糟糠乎﹖」王視之﹐乃妻也。相抱而哭﹐各述流離狀﹐知宰之盛徳﹐而詭詞以合之也。時王公文憑已失﹐宰爲詳咨補給﹐得之官﹐自是兩家誼同至戚﹐使問不絕。宰尋以行取﹐擢禦史﹐人謂盛徳之報。

錢唐朱臯亭雍模﹐年九十六猶工畫山水。秀水王聲偉侃﹐年九十餘猶能畫大幀雲龍。皆熙朝人瑞也。

康熙二十二年十月﹐陸淸獻公隴其述雲間王慶孫之言﹕崇明有吳老人﹐年九十有九﹐婦九十有七﹐老人生四子。壯年家貧﹐鬻子以自給﹐四子盡爲富家奴。及四子長﹐咸能自立﹐各自贖身娶婦﹐遂同居而共養父母焉。卜居於縣治之西﹐列肆五間﹐伯開花米店﹐仲開布莊﹐叔開腌臘鋪﹐季開南北雜貨鋪﹐中一間爲出人之所。四子奉養父母﹐曲盡孝道﹐始擬膳﹐每月輪一家﹐周而復始。其媳曰「翁姑老矣﹐若一月一輪﹐則歷三月後方得侍奉顏色﹐太疏。」復擬每日一家﹐周而復始。媳又曰「翁姑老矣﹐若一日一輪﹐歷三日後方得侍奉顏色﹐亦疏。」乃以一餐爲率﹐加早餐伯﹐則午餐仲﹐晚餐叔﹐明日早餐季﹐周而復始。逢五及十﹐則四子共設於中堂﹐父母南向坐﹐東則四子及諸孫輩﹐西則四媳及諸孫媳輩﹐分昭穆坐定﹐以次稱觴獻壽﹐率以爲常。老人飲食之所後置一櫥﹐櫥中每家各置錢一串﹐每串五十文﹐老人每食畢﹐反手於櫥中隨意取錢一串﹐熙朝新語。往市中作童子嬉。櫥中錢缺﹐其子潛補之﹐不令老人知也。老人間往所知家博﹐四子輒遣人密持錢二三百文安置其家﹐並囑佯輸於老人。老人勝﹐踴躍持錢歸﹐老人亦不知也。率以爲常﹐數十年無異﹐老人夫婦至今無恙。長子年七十有七﹔餘子皆班白﹐孫曾二十餘人。崇明劉總鎭兆表其門曰﹕百齡夫婦齊眉﹐五世兒孫繞膝。洵不誣也。淸獻公爲作《崇明老人說》。

吳楞香苑﹐康熙壬戍進士﹐由編修歷官祭酒。故事﹐凡國子生初謁者﹐有贄見禮﹐歲滿咨部者﹐有咨部費﹐俱禁之。時稱賢祭酒。

上元胡狀元任輿﹐康熙辛酉解元﹐嘗夢登髙山﹐手摘香櫞二顆﹐神贈以詩﹐有「手弄雙丸天下小」之句。甲戍大魁﹐會試題乃「孔子登東山而小魯﹐登太山而小天下也。」

任宗伯蘭枝未遇時﹐偶經田野間﹐見一人口銜一刀﹐手執兩刀﹐趑趄不進﹐尋繞越而過。遙望半里許﹐入喪者之家。訝之以告人﹐知者以爲煞神﹐卜其必貴﹐後果然。

徐太史用錫未遇時﹐偶如廁﹐見大肉塊﹐徧身有眼﹐知爲太歲。因記書載﹐鞭太歲者轉禍爲福﹐遂擊之。每擊一眼﹐則徧身眼愈加閃爍。是歲領薦連捷。己丑進士﹐官至侍講。

長洲文與也點﹐衡山裔孫。明季棄舉子業﹐依墓田以居。

肆力於詩古文辭﹐兼善書畫﹐嘗捨於城中僧寺﹐賣書畫自給。

人或以多金迫促之﹐則不可得也。巡撫湯文正公屏騶從﹐入寺訪治吳之要。所論皆采行﹐而未嘗有私瀆﹐湯公益重之。後族人有引見者﹐聖祖問曰「文點是你何人﹖」則知點之名早達九重矣。

任待庵辰旦﹐康熙丁未進士﹐官上海縣令。有布客魏丙貿布市中﹐失橐金三百兩﹐訟於官。待庵素善讞﹐至是獄不能定﹐乃禱於城隍廟。夢有人右手抱細女﹐左手挈衣與之﹐及接視則熙朝新語。裙襕也。寤而思之曰「夫賜衣而得裙襕﹐則非衣也﹐豈有裴姓其人耶﹖」以問捕﹐捕曰「似也。閭左有裴愛者﹐素無賴﹐不事家人產﹐其人僦居旅捨傍﹐與布客居相近。或見財起意耶﹖」待庵曰「然則其抱細女者﹐抑可知矣。夫細女﹐愛女耳。

吾聞納音之數﹐陽姓從左。今左非衣而右愛女﹐其爲裴愛無可疑者。「遂收裴﹐拷之得實﹐獄具。邑中稱神明焉。

海寧張仲張英﹐康熙癸丑進士﹐出桐城張文端公之門﹐師生同一姓名﹐當時以爲奇。及戊午分校北闈﹐文端公子廷瓚復出仲張門﹐更奇。

陳迦陵維崧少有文名﹐數奇落魄﹐年四十餘尙困諸生。一日過京口﹐有相士熟視良久﹐曰「君五十後當入翰林﹐然不由科甲。」人皆嗤以爲妄。宣城梅杓司贈詩云﹕朝來日者橋邊過﹐見說功名似馬周。「後果以薦舉鴻博授檢討。

洪昉思升問詩法於施愚山閏章。施曰「余師言詩如華嚴樓閣﹐彈指卽現。又如五城十二樓﹐縹緲俱在天際。余則譬作室者﹐瓴甓木石一一俱就﹐平地築起。」洪曰「此禪宗頓漸義也。」

仁和沈開平筠﹑上海錢越江金甫同膺薦廷試﹐授檢討﹐又同中戊午己未鄕會試﹐攺庶吉士﹐兩入翰林。儒者榮之。沈尢惇內行﹐嘗刲股肉和藥以療父病﹐旣而母病亦如之。其至性如此﹐不僅以文學傳也。

睢州徐幹妻孫氏﹐侍姑疾﹐脫簪珥求醫﹐不解帶﹐不交睫﹐匍匐於牀褥之間者近三旬。姑病且殆﹐孫氏倉皇吁禱不應﹐不得已潛入其室﹐拒戶﹐左持刃﹐置右臂於機欲割之。手弱﹐刀屢下始斷一臠﹐血濡縷而已。其夫身外至見之﹐驚僕。孫氏投刀掖之起﹐戒勿出聲﹐然後裂帛裹創﹐卒爲羹以進姑。旣食﹐病良已。家人初無知者。田蕢山蘭芳之女﹐孫氏娣也﹐察其異﹐熙朝新語。詰之﹐不肯言。久而得其詳﹐以白父蕢山。嘆曰「此可以愧天下之爲人婦而漠視其舅姑者。」

錢學士金甫甚貧﹐敝裘羸馬﹐處之泰然﹐足不履權貴門。

時與鄕黨故人爲文酒之會﹐坐有語及官資遷擢者﹐輒恚之。後會其人不速至﹐竟引避。其崖岸髙峻如此。然能急人之憂﹐有師卒於官﹐竭奉錢爲治喪。俄而鄰人不戒於火﹐延及師捨﹐亟率力士負棺出﹐火燎其須不顧也。又有被遣者﹐三日當出關。

爲稱貸拮據﹐兩晝夜追及其車﹐慟哭而返。客有暴卒於都亭外﹐時己亦有疾﹐彊起至盧溝橋﹐經紀其喪。或陷於獄禍不測﹐力援之得解。其篤於師友如是。故其爲詩纏綿悱惻﹐不失溫柔惇厚之遺。秀水朱竹垞爲論而序之。

仁和淩紹雯﹐康熙戊辰進士﹐對策用淸書﹑漢書兩體﹐違式﹐例不得與上第。讀卷官奏請上裁﹐置二甲之末﹐攺庶吉士。

土魯番於順治十三年入貢。康熙十二年﹐國王瑪墨忒塞伊忒韓復遣其臣兀魯和隥等獻馬。其表略云「土魯番國某上言於乃聖乃仁天下治平皇帝陛下﹕恭惟皇上一統攸同﹐何異於古之占什特﹖惠澤羣生﹐相同乎昔之達剌汗。法紀軍威﹐比隆於楷黑塞勞。聰明格物﹐媲美乎伊思謙達爾。皇上睿知天錫。如日升之無不照。皇上撥亂爲治﹐如月恆之無不臨。旌旗閃爍﹐超越乎墨烏戚爾。皇恩浩蕩﹐實出於度量寬仁。國祚無疆﹐而萬國咸寧。洪福靡際﹐而皇圖應運。」後稱一千八十三年二月十八日。

康熙己酉﹐大西洋傅而都嘉利亞國貢使瑪訥撒爾達聶入貢。

奉旨﹕「該國從來未通中國﹐凡賜賚皆如一等。」

康熙二十一年﹐土魯番上言「伏以我皇上猶昔者斯堪達爾之君﹐一統金甌。紥穆西特之君﹐藻鑑五行。亦若化日普臨率土﹐景星光照萬靈。抑猶哈他穆之君﹐廣施恩惠。汝思他穆熙朝新語。之君﹐勇力絕倫。譬之矛鋒之銳﹐龍爪之威﹐莫敢正向而視。

玆者恭候聖安。切照前經遣發進烏盧火者﹐曾奉上諭﹕「五年一次進貢。欽此。『所以誤此進貢者﹐原因臣國遭逢荒亂﹐今幸太平。亟遣亦思喇木火者前往進貢﹐至於以後應進貢物﹐合當照密爾焦地音阿克剌覃進貢舊例。但天朝建都極東﹐臣國地居極西﹐應否照舊進貢﹐表請裁奪。」

康熙二十一年﹐蒙古爲請旨事﹕「外藩蒙古王貝勒貝子公臺吉等諸臣﹐誠惶誠恐謹奏者﹕向因逆賊吳三桂相率叛亂﹐軍民極其荼毒。幸我皇上不憚身心之勞﹐孜孜圖治﹐仰見天朝早臻太平﹐是以祭告太祖皇帝﹑太宗皇帝﹑世祖皇帝﹐復上皇太后徽號﹐渙頒恩詔﹐大赦天下﹐爰加賜賚﹐率土俱歡。恭上我皇帝尊號爲至神大徳治平天下聖皇帝﹐伏祈皇上俯準臣等所奏。

臣等不勝欣躍。「奉旨﹕」朕自禦極以來﹐夙夜孜孜﹐勤求化理﹐期於中外乂安﹐生民樂業。今逆寇𨿽已蕩平﹐治化尙未孚洽。前諸王大臣等請上尊號﹐已經有旨。這藩王等所請﹐亦不必行。該部知道。「

荷蘭國自康熙六年入貢﹐至二十五年﹐臺灣平﹐設郡縣。

荷蘭國王耀漢連氏甘勃氏遣陪臣賓先吧芝復奉表進貢。其略云﹕外邦之丸泥尺土﹐乃是中國飛埃。異域之勺水蹄涔﹐原屬天家滴露云云。貢物大珊瑚珠一串﹑照身大鏡二面﹐奇秀琥珀二十四塊﹑大哆囉絨十五疋﹑中哆囉絨十疋﹑織金大絨毯四領﹑烏羽緞四疋﹑綠倭緞一疋﹑新機嘩嘰緞八疋﹑中嗶嘰緞十二疋﹑織金花緞五疋﹑白色雜樣細軟布二百十九疋﹑文采細織布十五疋﹑大細布三十疋﹑白毛裏布三十疋﹑大自鳴鐘一座﹑大琉璃燈一圓﹑聚耀燭臺一懸﹑琉璃盞異式五百八十一塊﹑丁香三十擔﹑冰片三十二斤﹑甜肉豆蔻四甕﹑廂金小箱一隻﹑內丁香油薔薇花油檀香油桂花油各一罐﹑葡萄酒二桶﹑大象牙五支﹑廂熙朝新語。金鳥銃二十把﹑廂金馬銃二十把﹑精細馬銃十把﹑彩色皮帶二十佩﹑廂金馬銃中用繡彩皮帶十佩﹑精細馬銃中用精細小馬銃二十把﹑短小馬銃二十把﹑精細鳥銃十把﹑廂金佩刀十把﹑起花佩刀二十把﹑廂金雙利劍十把﹑雙利闊劍十把﹑起花金單利劍六把﹑照星月水鏡一執﹑江河照水鏡二執﹑雕制夾板三隻。

康熙二十三年﹐暹羅國進表云「啟奏大淸國皇帝陛下﹕伏以聖明垂統﹐繼天立極﹐無爲而治。徳教孚施萬國﹐不動而化。風雅澤及諸彜﹐巍巍莫則﹐蕩蕩難名。卑國世荷皇恩﹐久沾徳化。微臣繼襲踐祚﹐身屬遐方﹐莫能仰瞻天顏。幸遇貢期﹐敢效輸款﹐顓遣正貢使臣坤孛述列瓦提﹑二貢使臣坤巴實提瓦扌子﹑三貢使臣坤司吝塔瓦喳﹐正通事坤思吝塔披彩﹑辧事文披述嗒新禮�等﹐梯航渡海﹐賫捧金葉表文﹑方物譯書前至廣省﹐差官伴送京師﹐朝貢進獻。代伸拜舞之誠﹐恪盡臣子之職。

恭祝皇圖鞏固﹐帝壽遐昌。伏冀俯垂鑑納﹐庶存懷遠之義。微臣瞻天仰聖﹐不勝屏營之至。「

康熙二十三年﹐冊封琉球。翰林院檢討汪楫﹐中書舍人林麟焻等疏言﹕中山王尙貞親詣館捨云﹕下國僻處彈丸﹐常慚鄙陋﹐執經無路﹐向學有心。稽明洪武永樂年間﹐常遣本國生徒入國子臨讀書﹐今願令陪臣子弟四人赴京受業云云。敕下禮部議﹐覆奏蒙恩準。二十七年﹐琉球國王遣耳目官魏應伯等恭進朝貢方物﹐又遣陪臣子弟梁成楫﹑鄭秉均﹑阮維新﹑蔡文溥等四人同貢使赴京﹐入監讀書。於正貢方物處﹐敬加屏風紙三千張﹑嫩蕉布五十疋。我朝開國以來﹐文徳武功﹐遐荒普被﹐海隅出日﹐罔不率俾。其梯山航海﹑重譯來庭者﹐指不勝屈。集隘不能備載﹐敬錄數則﹐以見聲教四訖之盛云。

仁和吳托園任臣﹐學問淹通﹐兼精音律。嘗於市上見編鐘一枚﹐曰「此大呂鐘也。」滌視款識﹐果然。又有人書鄦醫熙朝新語。殳二字問之﹐吳曰「鄦同許﹐本《說文長箋》。醫殳同也﹐本《秦權古文》。」聞者嘆服。

上虞徐仲山咸淸﹐明兵部尙書人龍子﹐母兪夫人。自以識字稍魯﹐發願惜字。每見棄紙輒檢閱。有字則畱之﹐並募人收買﹐聚而焚之﹐久則沈其灰於江。仲山生一歲卽能識字﹐五歲通一經﹐甫束髮卽有文名。嘗博取《訓纂》《說文》《玉篇》《篇海》諸書﹐以正字形。取《切韻》《唐韻》《廣韻》《集韻》諸書﹐以正字聲。而縱考經史子集曁唐宋元諸大小篇帖﹐凡有系於說文者﹐悉搜采以正字義﹐名曰《資治文字》﹐凡一百卷。己未召試拆捲時﹐上卷中斥去一卷。上命擇一有名者補之﹐益都相國以仲山薦。上問﹕「有著作乎﹖」

曰「有《資治文字》若干捲。」旁一學士曰「字書﹐小學也。」遂置不問。諸臣各有所薦﹐上不允﹐特取嚴繩孫捲補之。

惠硯溪周惕﹐康熙辛未進士﹐由翰林攺官知縣。嘗《送友出門詩》云「饑寒逼腐儒﹐顚倒作奇想。」二語不言出門﹐而神理已到﹐可謂體會入微。

硯溪之子士奇﹐亦成進士入翰林﹐督學粵東。每封門後﹐危坐大堂﹐溫理《史》《漢》等書。朗誦一過﹐卽起繞座循環背誦﹐一字不遺。諸生大驚曰「吾輩非人矣。」一淬於學﹐粵東人至今以爲師法。

翰林最重前輩﹐凡隔七科或官至掌坊庶子﹐其初入院庶吉士﹐終身稱晚生不攺﹐𨿽至入閣後亦然。故事﹐六部尙書途遇內閣亦落轎﹐惟冢宰則落半轎。門生師長相遇﹐則彼此落轎﹐候師長先行。故往往相避而行。

徳州趙進士其星嘗月夜露坐﹐仰見一女子﹐妝飾甚都﹐如乘鸞鶴﹐一人持宮扇衛之﹐逡巡入月而沒。仙邪非邪﹖不可得而知矣。

趙恭毅公申喬爲浙江巡撫時﹐因錢唐江岸日圯﹐請易土爲石﹐貫以鐵。事聞於朝﹐報可。將施工﹐齋戒三日﹐率僚屬赴江幹﹐爲文以祭。忽風狂﹐潮大至﹐浪搏人若弩激矢﹐觀者奔辟﹐公朝服屹立不少動。距祭所百丈餘﹐潮遽止。公跪禱﹐願假數旬以畢事。嗣是潮不至者七旬﹐而工竣。誠之所格如此。

康熙二十三年﹐聖祖東巡﹐周公後裔七十三代孫世襲奉祀生員東野沛然上疏吁恩。奉旨交禮部議﹐部臣議駁奏上﹕「奉旨﹕周公承接道統﹐繼往開來﹐功徳昭著。其裔孫應給職銜﹐著九卿詹事科道會同確議。會議得周公後裔應授官職﹑撥給祀田﹑修葺廟宇﹐行文該撫查明。以沛然世襲五經博士﹐如孔顏會孟仲氏例。」先是﹐沛然上疏行在﹐上問﹕「周公姬姓﹐爾疏稱東野何故﹖」沛然對曰「昔魯公伯禽季子魚﹐賜東野田一成﹐因以爲氏。」上曰「周公廟何在﹖」對曰「在曲阜城東北二里。」上悅﹐隨禦制祭文﹐命恭親王致祭﹐禮部尙書介山﹑禦前侍衛觀保﹑鴻臚寺卿穆成格﹑閻興邦﹑太常寺寺丞張量馨﹑山東提學副使唐賡堯陪祭。此東野氏世襲博士之始。

總河梅麓朱公之錫有《遣婢帖》﹐見《池北偶談》。其略云﹕此女原無大過﹐只是娃子气﹐好言教導﹐不甚知省。誠恐聲色相加﹐流入婢子一類﹐所以量給衣飾﹐還其父母。初時原是待年﹐五六日後便有遣歸之意。故自後並無半語諧謔﹐猶然處子也。可將此段緣由﹐向其父母中媒昌言之。以便此女將來易於擇婿。云云。眞盛徳事也﹐相傳朱公今爲河神﹐宜哉。

於淸端公成龍用兵如神﹐尢善治盜。官兩江總督時﹐江寧有巨盜曰魚殼﹐凶悍莫敢近。公蒞任時﹐單車入署﹐一切供張俱屏不受。屬吏不知所出﹐或從容向公言之﹐請以一餐爲公壽。

公曰「以飲食壽我﹐不如以魚殼壽我。」屬吏諭公意﹐乃以千金募名捕雷翠亭往。雷偵知魚殼方會羣盜飲﹐佯爲乞者伺左熙朝新語。右。魚殼望見疑之﹐以刀貴肉飼雷﹐雷仰而吞﹐神色不動。魚殼矍然曰「好男子﹐非丐也﹐爲於靑天來禽我耳。」遂俯首就縛﹐雷擁之赴獄。是夕﹐公秉燭治官書﹐梁上有物墮。燭之﹐一男子持匕首﹐叱問何人﹐則魚殼也。云本欲乘間刺公﹐如有物擊而墮地。公﹐神人也。公部有司執付市曹。自是境內肅然。

●卷五

康熙五十二年三月萬壽節﹐宴直隸各省八旗滿洲蒙古漢軍大臣官員士庶年九十以下六十以上者於暢春園。六十一年正月﹐宴滿漢文武大臣及斥退人員年六十五以上者三百四十人於乾淸宮前。禦制七言律詩一首﹐命與宴者各作詩紀盛﹐名曰《千叟宴詩》。宴畢﹐各頒賚有差。

聖祖天縱聰明﹐畱心格物﹐嘗諭廷臣曰「如雷擊木﹐必於略無瑕疵﹑枝葉整齊者方擊之﹐如擊馬﹐已割耳鼻之馬亦不擊。再書冊所載﹐雷斧雷楔大約得自深林者皆石﹐得自卑原者皆銅。朕所得最多。將小石一塊置於泉水攪之﹐卽可祈雨﹐蒙古謂之查達齊﹐書冊則曰查達也。」謹按﹕陶南村《輟耕錄》載﹕蒙古人祈雨以水浸石子弄之﹐卽可致雨。名曰鮮答﹐卽查達也。

康熙三十一年﹐上禦乾淸門﹐取《性理》展閱﹐謂諸臣曰「律呂新書所言算數﹐專用徑一圍三之法。朕觀此法必不能合。蓋徑一尺則圍當三尺一寸四分一釐有奇﹐若積累至於百丈﹐所差至十四丈有奇。等而上之﹐舛錯可勝言耶﹖」因取諸圖指示諸臣曰「所言徑一圍三﹐止可算六角之數﹐若圍圓則必有奇零﹐理甚明顯。朕觀八綫表中半徑勾股之法﹐極其精微。凡圓者可以方算﹐開方法卽從此出。至隔八相生之說﹐聲音髙下循環相生﹐復還本音﹐必須隔八。此一定之理。」隨命樂人取熙朝新語。笛和瑟﹐次第審音﹐至八聲仍還本音。又曰「算數精密﹐卽河道閘口流水﹐亦可算晝夜所流分數。其法先量閘口闊狹﹐計一秒所流幾何﹐積至一晝夜﹐則所流多寡可以計矣。」

康熙四十三年﹐諭大學士等﹕「戶部呈樣之斛﹑斗﹑升﹐朕俱注水詳加測量。其樣升上下四角寬窄不勻﹐算積數見方得三萬一千三百八十二分有零。其樣斗上下四角寬窄亦不勻﹐算積數得見方三十一萬六千七百六十四分零。其樣鐵斛算積數見方得一百六十萬分﹐其數不相符。查《性理大全。嘉量篇第十二》內﹐每斛積一百六十二萬分﹐與今之鐵斛較﹐多二萬分。

因鐵斛用之已久﹐不可輕攺﹐是以依今之鐵斛五斗爲準。造新樣斗一具﹐方徑八寸﹐深五寸﹐積數見方得三十二萬分。又造新樣升一具﹐方徑四寸﹐深二寸﹐積數見方得三萬二千分。若依此樣十升一斗﹐五斗一斛﹐毫釐不差。「因出新樣銅斗﹑升付部﹐以鐵照式爲之。

康熙四十四年十一月﹐大學士等以鄂羅斯貿易來使賫至原文翻譯進呈﹐上閱之曰「此乃喇提諾托多烏祖克鄂羅斯三種文也。外國文亦有三十六字母者﹐亦有三十字﹑五十字母者。

朕交喇嘛詳考視之﹐其來源與中國同﹐但不分平上去聲﹐而尙有入聲﹐其兩字合音甚明。中國平上去入四韻極精﹐兩字合音不甚緊要﹐是以學者少﹐漸至棄之。問翰林院四聲無不知者﹐問兩字合音則不能知。中國所有之字外國亦知之﹐特不全耳。「

聖祖諭廷臣曰「中國與西洋地方﹐俱在赤道北四十度內。

海洋行船﹐中國人多論更次﹐西洋人多論度數。自彼國南行八十度至大狼山﹐始復北行入廣東界。嘗六閱月在海中﹐不見一山。又自西洋至中國有陸路可通﹐因隔鄂羅斯諸國﹐行人不便﹐故皆從水路而行。郭羅斯距京師約萬二千里﹐西洋及土兒虎特地方皆與鄂羅斯接界。鄂羅斯倚土兒虎特馬匹﹐土兒虎特用鄂熙朝新語。羅斯皮張。往年鄂羅斯與雪西洋戰﹐土兒虎特助之﹐大敗雪西洋。又回子溫都斯坦布海兒夜兒根等處產綿﹐制甲四十層﹐可敵浙江綿八十層。曾以鳥槍試驗﹐知之。又過哈密六百里﹐有吐魯番﹐去雪山百餘里。其人晝伏﹐至夜始出耕種。其地甚熱而多石﹐若日出時耕種﹐輒然死。又哈薩克郎﹐古陽關地。其人心好鬥﹐常結隊以殺擄爲事。人心亦齊﹐若婦女被人擄去﹐其婦女必乘間手刃其人而回。此地亦熱﹐艸極肥盛﹐馬皆汗血﹐所產蘋果﹑葡萄﹑梨等物皆大而美。又西北回子種類極多﹐皆元太祖後裔﹐又有一支在小西洋﹐約十萬人﹐皆住帳房。惟北極下爲最寒﹐往時有人築室而居﹐明年人往視之﹐其人已無復存者﹐但見林間雪深數丈而已。昔人云﹐北海有積冰數百丈。

向以爲荒誕﹐以此觀之﹐信不誣也。總之西北地方極大﹐其風土亦各不相同。朕曾詳悉訪問﹐是以一一周知耳。「

康熙五十八年﹐上諭﹕「朕於地理﹐從幼畱心。故遣使臣至昆侖西番諸處﹐凡大江﹑黃河﹑黑水﹑金沙﹑瀾滄諸水發源之地﹐皆目擊詳悉﹐載入輿圖。大槪中國大水皆發源於東南諾莫渾烏巴西大幹內外﹐其源委可得縷晰也。黃河之源出西寧外枯爾坤山之東﹐眾泉渙散﹐不可勝數﹐望之燦如列星。蒙古謂之敖郭他拉﹐西番謂之梭羅木﹐中華謂之星宿海﹐是爲河源。

匯爲薩陵﹑鄂陵二澤﹐東南行折北復東行﹐由歸徳堡積石關入蘭州。岷江之源出於黃河之西巴顏哈拉嶺士七喇哈納﹐番名岷尼雅克撮。《漢書》所謂岷山﹐在西徼外﹐江水所出是也。而《禹貢》導江之處在今四川黃勝關外之乃褚山。古人謂江源與河源相近﹐《禹貢》岷山導江﹐乃引其流﹐非源也。斯言實有可據﹐其水自黃勝關流至灌縣分數十支﹐至新津縣復合而爲一﹐東流至敍州府與金沙江合流。金沙江之源自達賴喇嘛東北烏厄尹烏蘇峯流出﹐烏厄尹烏蘇峯中華謂之乳牛山﹐其水名移魯斯熙朝新語。烏蘇。東南流入喀木地﹐又經中甸入雲南塔城關名金沙江﹐至麗江府又名麗江﹐至永北府會打衝河﹐東流經武定府入四川界﹐至敍州府流入岷江﹐經夔州府入湖廣界﹐由荊州府至武昌府與漢江合。漢水源出陜西寧羌州北蟠冢山﹐名漾水。東流至南鄭縣﹐爲漢水。入湖廣界東南流至漢陽縣漢口合岷江。此諸水在東南諾莫渾烏巴西大幹之內﹐源發於西番﹐入於中國也。瀾滄江有二源。一源於喀木之格爾機礻集噶爾山﹐名雜褚河。一源於濟魯肯他拉﹐名敖母綽河。二水會木察木多廟之南﹐名拉克褚河。流入雲南境爲瀾滄江﹐南流至車裏宣撫司﹐合九龍江流入緬國。瀾滄之西爲喀喇烏蘇﹐卽《禹貢》之黑水﹐今雲南所謂潞江也。其水自達賴喇嘛東北哈拉腦兒流出﹐東南流入喀木界﹐又東南流入怒彜界爲怒江﹐入雲南大塘隘更名潞江﹐南流經永昌府潞江安撫司境入緬國。潞江之西爲龍川江﹐龍川江之源從喀木所屬春多嶺流出﹐南流入雲南大塘隘﹐西流爲龍川江﹐至漢龍關入緬國。此諸水在東南諾木渾烏巴西大幹之外﹐皆流入南海。又雲南邊境有檳榔江者﹐其源發自阿里之岡底斯東達木朱喀巴卜山﹐譯言馬口也﹐有泉流出爲雅魯藏布江。從南折東流經藏危地﹐過日噶云噶兒城旁合噶爾詔母倫江﹐又南流經公布部落地﹐入雲南古勇州爲檳榔江﹐出鐵壁關入緬國。而岡底斯之南有山名郎千喀布卜﹐譯言象口也﹐有泉流出入馬皮木達賴﹐又流入郎噶腦兒﹐兩河之水西流至桑南地。岡底斯之北有山名僧格喀巴卜﹐譯言獅子口也﹐有泉行出西行﹐亦至桑南地。二水合而南行﹐又折東行至那克拉蘇母多地﹐與岡底斯西馬卜家喀巴卜山所出之水會焉。卜家喀巴卜者譯言孔雀口也。

其水南行至那克拉蘇母多地﹐會東行之水﹐東南流至厄納忒可克國﹐爲岡噶母倫江﹐卽佛法所謂恆河也。《佛國記》載﹕魏法顯順恆河入南海﹐至山東之渤海入口。應卽此水矣。《梵書熙朝新語。》言四大水出阿耨達山﹐下有阿耨達池。以今考之﹐意卽岡底斯﹐是唐古時稱。岡底斯者﹐猶云眾山水之根﹐與釋典之言相合。岡底斯之前有二湖連接﹐土人相傳爲西王母瑤池﹐意卽阿耨達池。又《梵書》言普陀山有三﹕一在厄納忒可克之正南海中﹐山上有石天宮觀自在菩薩遊捨﹐是云眞普陀﹐一在浙江之定海縣海中﹐爲善才第二十八參觀音菩薩說法處。一在土伯特﹐今番名布塔拉山也﹐亦謂觀音現身之地。釋氏之書本自西域﹐故於彼地山川亦可引以爲據也。《禹貢》導黑水至於三危。舊注以三危爲山名﹐而不能知其所在。朕今試考其實。三危者﹐猶中國之三省也。打箭鑪西南﹐達賴喇嘛所屬﹐爲危地拉裏城。

東南爲喀木地。班禪額爾徳尼所屬爲藏地。合三地爲三危耳。

哈拉烏蘇由其地入海﹐故曰導黑水至於三危﹐入於南海也。至於諸番名號﹐𨿽與史傳不同﹐而亦有可據者。今之土伯特卽唐之突厥。唐太宗時以公主下降﹐公主供佛像於廟。今番人名招招者﹐譯言如來也。其地猶有唐時中國載去佛像。明成化中﹐烏斯藏大寶法王來朝﹐歸時以半駕鹵簿送之﹐遣內監護行。內監至四川邊境﹐卽不能前進而返﹐畱其儀仗於佛廟。至今往來之人多有見之﹐此載於《明實錄》者。

王阮亭司寇云﹐京官舊例﹐各衙門稱謂俱有一定儀注﹐不可那移。如翰詹稱老先生﹐吏部稱選君印君﹐員外以下稱長官﹐科稱長科﹐道稱道長是也。自丙子祭告回京﹐見聞頓異﹐各部司及中行評博無不稱老先生矣。

翰林吏部官揖尙右﹐謂之南禮。科道官揖尙左﹐謂之北禮。

郭瑞卿琇先官禦史﹐及爲學士﹐遇翰林官只行北禮。

宋牧仲犖撫吳時﹐爲唐六如修墓。韓文懿公題云「在昔唐衢常慟哭﹐祗今宋玉與招魂。」眼前語信手拈來﹐便成絕對。

洪昉思升爲王貞女作《金環曲》云「王家有女字秀文﹐熙朝新語。少小綽約蘭惠芬。項郎名族學詩禮﹐金鐶爲聘結婚姻。十餘年來人事變﹐富兒那必婦貧賤﹐一朝別字豪貴家﹐三日悲啼淚如霰。手摘金鐶自吞食﹐將死未死救不得。柔腸九曲斷還續﹐臥地祗存微气息。詎料國工賜靈藥﹐吐出金鐶定魂魄。至性由來動彼蒼﹐一夜銀河駕烏鵲。嗟哉此女貞且賢﹐項郎對之悲復憐。

朝來籠倚鏡臺立﹐代系金鐶雲鬢邊。「此種詩足以維持風化﹐何必藉《長生殿》以傳耶﹖

曹練亭尙衣每出﹐肩輿中必攜書一本﹐觀之不置。人問公何好學﹖曰「非也﹐我非地方官﹐而百姓見我必起立﹐我心不安。故藉此遮目耳。」素與陳太守鵬年不相中﹐及陳獲罪﹐乃密疏薦陳。人以此重之。

李文貞公光地以耆碩特備顧問﹐嘗承旨纂修《朱子全書》《周易折中》《性理精義》《律呂韻學》諸書。自言晚年學問始進﹐得力於聖訓居多。

朱竹垞遊揚州康山﹐有「有約江春到」之句。後六十餘年﹐康山主人江穎長春修葺其地﹐恭迓翠華臨幸﹐極一時之盛。其姓名恰與竹垞詩句合﹐亦奇。

任邱龐雪崖塏守福建建寧府﹐甫到任﹐浦城令以嚴苛激變﹐邑人乘夜焚冊局﹐殺冊書。塏聞信馳往﹐傳學典諸員﹐集紳士於明倫堂﹐數令罪而諭士民毋生亂。查倉庫及冊局﹐收未焚余冊﹐變遂定。時制府惡民俗刁悍﹐欲重懲之﹐而浦令與紳士爲仇﹐有羅織意。塏大言曰「令實已甚﹐吾可殺人以媚人乎。」

僅坐重辟一人﹐流二人而已。浦人屍祝之﹐或書於九仙山壁云「龐公判事﹐皎日當空。慈心彌勒﹐白麵包公。」

王阮亭選士子詩﹐商邱宋犖﹑郃陽王又旦﹑安邱曹貞吉﹑黃岡葉封﹑江都汪懋麟﹑曲阜顏光敏﹑晉江丁煒﹑徳州田雯﹑謝重輝﹑江陰曹禾也。

髙阮懷詠少時﹐夢行市上﹐見大幅字鋪滿街心﹐不敢踐﹐尋側徑迆邐入。不覺輕舉淩雲﹐忽至一聽﹐樓閣壯麗。逾橋入門﹐有黑而髯者﹐目光如電﹐擁皂纛自內出﹐避之。神睇而顧問纛卒﹐有所言者再﹐乃去。遂及門﹐門左冕而執笏者甚眾﹐心知爲天庭。竊訝何緣至此﹐俄有導者引至右旁﹐殿額曰三官堂。有公坐三﹐黃絪畫臯比。私念﹕「何可據三官坐﹖」遂出。

復引至文昌宮﹐以第三座命之曰「可坐此。」驚而寤。壬子貢入成均應廷試。至五鳳樓金水河﹐仿佛夢中﹐以爲兆應矣。

及召試授檢討﹐入史館﹐復夢前境﹐心惡之﹐遂引疾歸裏。每語人曰「當以二十八日辭世。」究不言其故。果以次年二月二十八日卒。其生有自來﹐而終反其位耶﹖不可得而知矣。

仁和王桂山嗣槐﹐少工駢體﹐晚乃專爲大家之文。二體並傳於世﹐己未薦舉不中﹐授中書舍人。戊辰太皇太后升祔禮成﹐恭進《孝徳廣運頌》。上南巡﹐奉獻於靈隱寺。後羣臣送聖駕至河幹﹐特召嗣槐﹐諭以所進文字已看過。天顏溫霽﹐尙有數語﹐以禦舟迅發聽未眞。觀者莫不榮之。

王麓臺原祁﹐康熙庚戍進士。聖祖知其善畫﹐命供奉內遷﹐鑑定古今名書畫﹐充書畫館總裁。嘗在南書房被命畫山水﹐聖祖憑幾而觀﹐不覺移晷。並賜以詩﹐其隆重如此。人乞其畫者踵相接﹐然應詔不遑﹐大抵賓客弟子輩代筆者十之七八﹐其眞迹不可多得也。

康熙壬辰有三庶吉士﹕一爲長洲顧俠君嗣立﹐散館後卽告歸。居秀野艸堂﹐有《元詩選初二三四集》。注韓昌黎﹑溫飛卿兩家詩。一爲無錫社云川詔﹐以養親歸。與道士榮連﹑僧天鈞結三逸社﹐選《唐詩叩彈集》。一爲江都程伍喬夢星﹐不就職歸。注李義山詩。三人者可謂不慕爵祿﹐超然榮利之外矣。

王阮亭在京師與同人爲銷夏會﹐以「五月賣松風﹐人間本熙朝新語。無價」爲題﹐一時名作如林。龐雪崖塏云「閒傍蒼松置短牀﹐南風瀟灑透衣裳。人間第一淸涼散﹐休把千金比禁方。嘒嘒鳴蜩毒熱新﹐松枝輕颭午風習。此間好似淸涼國﹐遮莫鋪金肯售人。」龍雷岸燮雲「岸幘被襟意爽然﹐憑誰索價且髙懸。東坡只欲時人買﹐剛道淸風直萬錢。滿袖攜歸且嘯歌﹐紛紛觸熱客何多。涼風爭似涼州好﹐此價惟須問孟佗。」

常熟汪玉輪繹﹐康熙丁丑會試第三﹐未與殿試。至庚辰以一甲一名及第﹐臚唱後歸第。馬上口占詩﹐有「歸計詎謀千頃竹﹐浮生只辦十年官」之句。乙酉年奉命校《全唐詩》於揚州﹐事竣而卒。計自通籍至其時僅九年耳﹐前詩已爲之讖矣。

順治間﹐徽州汪曰衡夢見天榜﹕會元汪士鋐因攺名應之﹐竟不第。至康熙丁丑﹐汪退谷士鋐中會元﹐相隔四十餘年。曰衡已物故﹐其孫記乃祖之言﹐以告人。相與嘆造物弄人﹐亦覺無謂。此事與朱士綬攺名朱鎔相似﹐而事更奇。

錢唐顧侍禦豹文﹐彈劾不避權貴﹐然卒無妄言。嘗曰「言而當﹐足以裨國是﹐言之不當﹐𨿽天子不以爲罪﹐使異日輕諫官﹐非計也。」旨哉斯言﹐可爲臺諫法。

於淸端公成龍總督兩江﹐其族弟襄勤公亦名成龍﹐知江寧府。同姓﹑同名﹑同時﹑同官一城﹐且同以淸節著﹐聞位又同至一品﹐古所未有。

人家科第在績學種徳﹐風水之說不足道也。然亦有灼然可信者。全椒吳榜眼昺之曾祖爲父卜吉壤﹐延閩人簡堯坡擇兆﹐三年不得。辭歸﹐吳翁固畱之。一日﹐同往梅花山中﹐遇大雪﹐同飲陳家酒樓。簡倚檻遠眺﹐久之﹐罷酒起曰「異哉﹗吾遠近求之三年不得﹐乃在此乎。」卽同往三里許﹐審視良久﹐曰「是矣。」雪晴更往觀之﹐喜曰「天賜也。然葬後君之子未卽發﹐至孫乃大發。發必兄弟同之。兩面文峯秀絕﹐發必鼎熙朝新語。甲。然稍偏﹐未必鼎元﹐或第二三人未可知。亦不僅一世而止。」翁如言卜葬。其後孫國鼎中崇禎癸未進士﹐國縉中順治己丑進士﹐國對﹑國龍攣生﹐國對中探花﹐國龍成進士。至昺兄弟亦先後成進士﹐而昺則中榜眼。簡之術亦神矣哉。

辛未名臣如陳恪勤公鵬年﹐文章事業爲一代偉人。詩更瀟灑﹐有句云「隔簾幽韻上焦桐﹐一曲湘靈奏未終。略記年時春雨後﹐海棠初試小燻籠。」

關中李天生因篤﹑仁和吳志伊任臣俱寓益都相國邸中。一日﹐會飲李閣學天馥家。天寒﹑天生衣短貉裘而來﹐毛色粗惡。

李曰「是當內其毛而衣之。」天生怫然曰「是反衣也。獨不聞反裘而負薪者乎﹖傳曰﹕皮之不存﹐毛將焉附﹖是內毛者反裏也。」李曰「然則羊裘如何﹖」曰「羊裘賤服﹐恐負薪者所衣卽此。但毛色所尙﹐古無明文﹐然定無從內向者。」

時毛大可奇齡在座﹐李以問之。大可曰「毛色不內向極是﹐但羊裘用純黑。《論語》羔裘元冠﹐緇衣羔裘。以冠衣黑色表毛色也。《詩》曰﹕羔羊之皮﹐素絲五紽惟黑毛向外﹐當用白絲五條嵌之﹐使黑白分明以爲飾。此非外向乎﹖至狐羊貴賤﹐不可考。然《禮記》黼裘誓省﹐大裘非古。解者謂以黑羊雜狐白相間而成文者謂之黼裘﹐純黑羊裘謂之大裘。是天子用純黑羊裘﹐諸侯用之卽謂之非。古是非尊黑羊而賤狐白乎﹖」李以問志伊﹐志伊曰「觀黼裘誓省﹐狐裘祭臘。《論語》狐貉之厚以居﹐則狐用卑褻﹐自不如羊裘祀天之尊也。用《檜詩》曰﹕羔裘逍遙﹐狐裘以朝。則羊裘狐白𨿽皆可用爲朝服﹐然狐多羊少﹐則詩人譏之。此亦羊貴狐賤之一驗也。」天生乃笑曰「田文以一狐白脫秦患﹐而五羊之皮﹐則秦人薄之。《國策》曰﹕千羊之皮﹐不如一狐之腋。若此﹐果何貴何賤也﹖」志伊曰「羊之價焉得如狐﹖然歷觀羣書﹐似乎羊裘價賤而用貴﹐熙朝新語。狐裘價貴而用反賤也。」坐客皆是其言。

康熙二十六年四月﹐副教禦史徐元珙疏請釐正祀典。其略云「臣按歷代祀典﹐唐望祀北海於洛州﹐卽今河南府也。宋望祀北海於孟州﹐卽今懷慶府也。明亦望祭天懷慶府。我朝典制﹐東海祀於萊州﹐南海祀於廣州﹐二祀近海﹐誠爲允當。西海則於蒲州望祭﹐蓋西海遙遠﹐循宋明之舊﹐而望祭之宜也。

至北海則仍祭於懷慶。夫宋都於汴而懷慶在其北﹐彼時幽燕皆非宋土﹐卽出國門而望北一祭﹐亦權宜之計。有明定鼎燕京﹐仍往南而祭北海。我朝因之﹐殆非宅中以蒞四海之義。伏查北鎭醫無閭山在奉天府屬﹐今爲北鎭。山海關迆北之海非北海乎﹖況盛京發祥重地﹐土厚水深﹐源流綿邈﹐皇上聲教四訖﹐幅員之大從古未有。長白山水並烏龍鴨綠諸江﹐亦盡朝宗於海。

則北海之祭﹐不應仍在懷慶。此祀典之急宜釐正者。伏查順治十七年科臣粘本盛題請攺祭北嶽於渾源州﹐祈下部議﹐嗣後告祭更定於迆北近海地界云云。奉旨九卿詹事科道會議上言﹐明臣邱濬言﹕京師東北乃古碣石淪海之地﹐於此立祠﹐就海而祭爲宜。濬所云碣石﹐今在永平府。但我朝幅員廣大﹐混同江水發源長白﹐流入北海。今北海之祭應攺混同江邊望祭可也。「

奉旨準行。

康熙二十二年二月﹐駕幸五臺﹐駐蹕完縣﹐召父老慰問賜金。有蔡丹桂者﹐自陳縣學生員﹐家貧無以爲養。上命講「飛龍在天﹐利見大人」及「徳輶如毛﹐毛猶有倫」句﹐稱旨。賜白金五兩﹑金盤蘋婆果六枚。諭曰「爾當努力讀書﹐開卷有益也。」

陳鐵山常夏家貧力學﹐嘗爲人傭書。順治辛丑會元﹐授米脂令。孫子未襄幼孤貧﹐鬻某家爲伴讀﹐代主人子作文。師廉知之﹐以告主人﹐遂加禮焉。後中康熙乙丑進士﹐官至通政司熙朝新語。參議。人顧可不自立耶﹖

尢西堂嘗戲作浴乎沂﹑風乎舞雩二句題詩云「洗耳自同髙士潔﹐披襟不讓大王雄。」後山左李少詹呈祥謫塞外﹐有人以此二語贈之。及到遼東﹐解官爲髙姓名士潔者﹐抵戍所卽有王侍郎名舜踵至﹐舜原名雄。二語適與相符﹐亦奇。

孫子未襄﹐嘗於其師徐華隱坐中見一貧客﹐乃徐年家子也。

仰體師意﹐招致家中﹐遇之甚厚。一日﹐忽謂孫曰「受恩未報﹐明年當生公家。」未幾卒。孫生一女﹐六歲時﹐戲抱之語家人曰「此華隱師客也﹐云來報恩﹐乃是女兒﹐安所望報耶﹖」女勃然曰「爺憎我女耶﹖當再生爲男。」逾十日以痘殤。

明年果舉一子﹐頂有痘瘢﹐名於簠﹐字莊夫﹐後中雍正乙卯舉人。

濰縣姜云一國霖﹐少有至性。父遊京師遘疾﹐云一往省﹐則已歿。貧不能市棺﹐乞於市以斂之。復以其喪乞食而還﹐族黨憐之﹐爲醵金以葬。母善怒﹐怒則致疾﹐云一百計解之。一日怒甚﹐云一跪膝前﹐作小兒嬉戲狀﹐持母手撻其面﹐母笑而罷﹐自是不復怒。時云一年五十矣。昌樂閻懷庭循觀與之善﹐問喜讀何書﹐曰「《論語》﹐終身味之不盡也。」嘗自述生平學力﹐年四十始能不以貧富攖其心﹐五十始能不以死生動其心。懷庭爲作《姜先生言行記》。

施愚山閏章官湖西道時﹐新淦有虎患。愚山爲文禱於山神﹐翌日有虎曳尾入村中。一婦人以舂杵擲而殺之﹐虎患遂絕。

濰縣劉衍泗繼聖﹐由教職升湖南慈利縣﹐時滇寇甫平﹐人民凋敝。劉以寬爲政﹐不忍輕用刑杖﹐與民語常呼爲兒。有人被罪法當笞﹐劉便戚然曰「兒何苦忍痛耶﹖」慈利人感之。

尋引疾去﹐民吁畱不得﹐羣醵金送之。劉不受﹐民固請。始人受一錢﹐凡數萬。時謂今之劉寵云。

諸城劉弢子棨﹐文正公之父也。年十一補諸生﹐康熙乙丑登進士第﹐出知長沙縣。三十七年﹐遷寧羌州。是歲關中大饑﹐劉請於監司﹐假廳倉粟以活州民。寧羌民故貧﹐多逋稅。遂聽民便﹐密栗筍蕨悉充稅﹐而自賣家中田代之輸。下車之日﹐城中居民僅七家﹐期年而輻湊矣。一日出郭﹐見出多槲樹﹐宜蠶。

乃募裏中善蠶者載繭種數萬至﹐教民蠶繭成﹐復教之織﹐州人利之﹐名曰劉公綢。

吳江計甫艸東﹐順治丁酉舉人﹐少負奇气。過順徳府﹐知歸震川先生嘗佐是郡﹐有《廳記》二篇﹐訪求遺碑不得﹐入置旁廢圃中瓣香再拜。又嘗至吳中﹐知黃向堅之孝﹐投刺稱門生焉。眞奇人奇事也。

長洲褚蒼書篆﹐學問淹博﹐天爵自尊。韓文懿公以父執敬禮之。康熙己巳。聖祖南巡。召見於行在所﹐命書箋二幅﹐禦書「海鶴風姿」四字賜之。時年已九十六矣。人瑞也。

●卷六

康熙四十年七月﹐聖祖駕幸索爾哈濟。有喇裏達番頭人進彩鷂一架﹐靑翅蝴蝶一雙。上問﹕「此二物產於何地﹖」頭人回奏云「生於穹谷山中﹐鷂能擒虎﹐蝶能捕鳥。」上賜以金而遣之。

長洲惠硯溪周惕﹑子士奇﹑孫棟﹐三世以經學傳家﹐二百年來東南第一家也。著作甚多﹐欽定四庫全書中多有采入者。

康熙十七年﹐命一等侍衛狼瞫頒孝昭皇后尊謚於朝鮮﹐吳人孫致彌爲副﹐奉命采東國詩歸奏。致彌撰朝鮮采風錄詩甚多﹐不及備載﹐錄其《送詔使還京詩序》云「皇土紀元之十七年戊午﹐上駟武備二大人頒大行皇后謚於下國。時則不佞謬膺寡君儐命之托﹐馳迓龍灣﹐因護其行抵王京。二大人傳宣帝命﹐以寡君有疾﹐停郊迎儀﹐前度使臣之回奏也。小邦君臣且感且悸﹐惟是飲冰之行莫肯虛徐﹐請少畱而不可得。時值大歉﹐公私未立﹐殆不能備供億之禮。二大人大加�傷﹐一革浮費﹐所索惟詩文與書法而已。寡君命朝紳或制或寫以應﹐橐中所賫﹐蕭然若寒士。前此所未有也。武備公仍將兩朝宸翰示不佞曁都監諸官﹐其書曰正大光明者﹐卽先皇帝筆﹐今皇帝手書跋尾者也。其曰淸愼勤者﹐今皇帝筆也。生龍活蛟之蜿蜒﹐銀鉤鐵畫之勁健﹐眞可以參造化﹐驚風雨。跋語珠光玉潔﹐自有不可掩之華。蓋公世懋酬庸﹐錫予蕃庶﹐最以此珍玩﹐不以出疆而捨熙朝新語。之云。海外鯫生﹐非蒙天使眷顧﹐則亦何途之從而獲此大觀也哉。自臨境至回旆﹐首尾四十有二日﹐不佞又伴至鴨綠江上。

大人徵詩若序﹐要作他日不忘之資。顧不佞素短於章句﹐重以筮仕數十載﹐勞攘簿書﹐拋棄翰墨﹐自慚不足以副大人之勤教也。辭之益固﹐命之益懇。因略敍其槪﹐兼呈篇什﹐以供一粲云爾。「詩五言十韻﹐其警句云﹕」紙上風雷隱﹐毫端造化奇﹐城路風旌掣﹐滄江鼓角悲。「末署伴送使資憲大夫﹑行司憲府大司憲兼成均館大司成廣州後人歸巖李元楨。

康熙丁末夏。荷蘭國甲婁吧王油煩嗎綏極遣陪臣卑獨攀呵閏等入貢。內有刀劍八枚﹐其柔繞指﹐�檀樹四株﹐各長二丈許。西洋小白牛四﹐髙一尺七寸﹐長二尺有奇﹐白質斑文﹐項有肉峯。荷蘭馬四﹐銳頭卓耳﹐形態殊異。又玻璃箱﹑牡丁香﹑哆囉尼絨之屬。是歲﹐暹羅國王森烈拍臘照古龍拍臘馬嘑陸坤遣貢使握坤司答喇耶邁低禮貢六足龜﹑孔雀﹑馴象等物﹐回回國貢牛三角三目。

南昌騰王閣毀於金聲桓之亂。順治中﹐蔡尙書士英開府江右﹐重新之。海內名流賦詩甚多﹐惟海鹽彭羨門孫遹詩爲最。

其警句云「依然極浦生秋水﹐終古寒潮送夕陽。」

康熙己酉科﹐浙士有祈夢於忠肅祠者﹐神告之曰「爾功名在署中。」醒而不解所謂。是科領薦﹐首題乃知之者一節﹐始悟署爲四者字。中者中式也。神固已明示之矣。

周司空淸原肄業太學時﹐詩名籍甚。有詠白丁香句云「月明有水皆爲影﹐風靜無塵別遞香。」一時傳誦﹐上徹宸聰。

比官翰林﹐召見時猶誦其詩句獎之。

潘次耕耒由布衣薦舉﹐召試授翰林院檢討。幼時聰穎異常﹐過目成誦﹐試以憲書與之﹐讀一過卽能背誦﹐首尾不遺一字。

兄檉章有史才﹐頗承受其學。又從顧亭林﹑徐昭法﹑戴耘埜遊﹐熙朝新語。故其學貫穿淹給﹐無所不通﹐旁及歷算﹐悉有神會。昭法歿後無尺寸之產﹐舉孀婦孤孫以托﹐潘卹之終其身。其古誼有如此者﹐蓋不僅以博雅稱也。

米紫來漢雯﹐王文貞公崇簡之婿也。性放浪不羈﹐嘗以翰林典雲南鄕試。故事﹐試差復命不得過年。米以六月朔赴雲南﹐事竣浪迹江楚﹐至十二月猶未還。婦兄王瞿庵遣人惇迫﹐乃就道。及至都﹐自言「我爲相公押解來京。」都人士笑之。

靳文襄公治河﹐功績彪炳人寰。其《河防奏議》﹐至今行水者奉爲圭臬﹐而其他建白尙多﹐知者蓋鮮。玆錄其《請減專差疏》﹐以爲嘗鼎一臠。其詞曰「臣惟皇上因在外諸臣﹐於民生疾苦不以上聞。朝廷詔旨不行下達﹐廢弛驛站﹐侵冒錢糧﹐民隱莫申﹐民冤無訴﹐於是屢遣在內諸臣訪查察究﹐此皇上軫念民瘼﹐惟恐一夫不獲其所﹐是以不得不然也。但天使之車塵馬迹一經絡繹於道途﹐則閭閻之蒼首黔黎未免嗟咨於艸野。在奉差之臣﹐未嘗不以皇上之心爲心﹐未嘗俱有示威勒掯之事﹐並未嘗盡縱家人跟役等需索地方官也。然往來供應﹐𨿽盞酒﹑粒粟﹑片肉﹑只雞﹐盡皆小民膏血。況地方官員賢能廉介者少﹐平庸畏事者多﹐一聞欽差將至﹐惟恐有所駁詰﹐莫不力圖要結以悅之。行賄與否﹐姑置弗論﹐而飲食之費已屬不少。上司𨿽戒之曰﹕」爾無科民。「有司亦隨答之曰﹕」斷不妄派。「究竟無神輸之術也。更值不肖官員借端多斂﹐則又不堪言矣。此等事務﹐臣𨿽未得確情﹐並無指實﹐然揆之情勢﹐在所不免。

臣愚以爲除軍機重務﹐必須口授廟謨於兵主﹐確酌商行者﹐自當專差馳驛。又在外貪官污吏﹐督撫不行題參﹐被科道糾參或旁人告發﹐並督撫扶同犯法。肆行貪婪之事﹐亦必須遴選部院能員﹐秉公確審者﹐無庸置議外。他如整頓驛站﹑料理軍需﹑查勘海疆﹑卹刑督賑諸務﹐似應責成督撫。蓋督撫爲封疆大吏﹐熙朝新語。皇上將數千里地方﹑數千萬百姓托之﹐綏懷撫治。乃不夙夜黽勉﹐力報君恩﹐將此等分內之事闒茸貽誤﹐甚至捏冒侵漁﹐致煩皇上左顧右慮﹐另差近臣代理。似此不職之督撫﹐𨿽立置重典﹐亦不足惜。然天下督撫賢愚不同﹐未必盡皆不肖也。臣請嗣今以後﹐凡督撫司道不能料理﹐必須差員之事﹐自當照舊遴差。其督撫司道能行之事﹐俱責成督撫司道料理﹐停其另差。

如有貽誤生獘等情﹐卽將該督撫司道立行從重處分﹐以爲大吏溺職之戒。如此﹐庶地方不至因供應而擾民矣。「

康熙辛丑科得人最盛﹐名臣名儒多出其中。官尙書者一﹐嘉興錢陳羣。官侍朗者二﹐靜海勵宗萬﹑鄞縣邵基。官總督者二﹐上蔡陳元章﹑平越王士俊。官巡撫者四﹐新諭晏斯盛﹑滋陽喬世臣﹑安居王恕﹑漢軍孫國璽。名儒則徳州盧見曾﹑孝感夏力恕﹑會稽魯曾煜﹑宜興儲大文﹑歸安陸奎勛﹑金溪馮詠﹑閩縣謝道承﹐皆是科庶吉士也。

海鹽彭羨門孫遹﹐順治己亥進士﹐康熙中官至吏部侍郎﹐兼充講官。上特命進講《大學。樂只君子》一節﹐音吐宏亮。

極加稱獎。時《明史》久纂未成﹐命爲總裁﹐賜專敕。異數也。

松江濱海一日兩潮﹐歷久不易。康熙戊戌重九日﹐華亭王相國頊齡拜入閣之命。是日潮忽三至﹐咸以爲異。

朱竹垞以檢討被命纂修《明史》。有《上總裁七書》﹐最爲詳贍。玆錄其一﹐曰「彜尊來自田間﹐學無師法﹐一旦入著作之庭﹐備員纂史。受命以來﹐憢々惴惴﹐伏念史尙三長﹐而不有其一﹐何以克副厥任﹖猶幸有閣下總率之﹐可以無恐。

今開局逾月矣﹐顧未見體例頒示﹐竊有所陳。造門者再﹐未值歸沐之暇﹐敢奏記於左右。歷代之史﹐時事不齊﹐體制因之有異。班固書無世家﹐而有《後戚傳》﹐已不同於司馬氏矣。範蔚宗書無表﹑志﹐後人因取司馬彪《續漢書志》以爲志﹐又不熙朝新語。同於班氏矣。蓋體例本乎時宜﹐不相沿襲。故漢之光武﹑唐之孝明﹑宋之眞宗皆行封禪之禮﹐作史者不必效《史記》而述封禪之書也。徳星慶雲﹐醴泉甘露﹐不絕於世﹐作史者不必效《北魏》《南齊》而述符瑞之志也。此志之不相沿襲也。班史第《古今人表》上及於皇初﹐歐陽子紀《宰相世系》下逮於子姓﹐遼之《遊幸》﹑金之《《交聘》﹐他史無同焉者﹐此表之不相沿襲也。《史記》列傳有《滑稽》《日者》《五代史》有《家人》《義兒》《伶官》《宋史》有《道學》﹐他史無之﹐此傳之不相沿襲也。至若《皇后》一也﹐尊之則附於帝紀﹐卑之則冠於臣傳。《公主》一也﹐或爲之傳﹐或爲之表。《釋老》一也﹐或爲之志﹐或爲之傳。餘如《天文》《五行》﹐或分爲二﹐《《職官》《氏族》﹐或合爲一。然則史蓋因時而變其例矣。明三百年事有創見者﹐建文之遜國革除﹐長陵之靖難﹐裕陵之奪門﹐宜何以書﹖躋興獻王於廟﹐存之則爲無統﹐去之則沒其實﹐宜何以書﹖志河渠者﹐前史第載通塞利害而已﹐明則必兼漕運言之﹐而又有江防﹑海防﹑禦倭之術﹐宜何以書﹖志刑法者﹐前史第陳律令格式而已﹐明則必兼廠衛﹑詔獄﹑廷杖﹐宜何以書﹖若夫志地理﹐則安南之郡縣﹑朵顏之三衛﹐曾入版圖﹐旋復棄之﹐又藩封又建置﹑衛所之參差﹐宜何以書﹖至於土司之承襲﹐恭順有勤王之舉﹐反側者興徵討之師﹐入之《地誌》則不能詳其事﹐入之《官志》則不能著其人﹐宜何以書﹖凡此皆體例之當先定者也。又魏定黔成英監淮諸國﹐衍聖一公﹐咸與明相終始﹐則世家不可不立。惟是張道陵之後受世祿﹐奉朝請﹐於義何居﹖若竟置不錄﹐難免闕漏﹐宜何以書﹖此亦體例之宜審量者也。又承閣下委撰《明文皇帝紀》﹐本之《實錄》﹐參之野紀﹐削繁證謬﹐屏誣善之辭。擬槁三卷﹐已上之史館矣。昨睹同館所纂《建文帝紀》﹐具書燕王來朝一熙朝新語。事。合之鄙槁﹐書法相違。匪敢揚己之長﹐暴人之短﹐但史當取信百世﹐詎可以無爲有﹖明太祖之崩﹐在洪武三十一年五月﹐遺詔諸王各於本國哭臨﹐不必赴京。兪月而訃至燕﹐燕王抵準安﹐敕令歸國。斯《太祖實錄》史臣曲筆﹐謂用事者矯詔卻還﹐當在是年之秋也。時方執周﹑王橚廢爲庶人﹐東齊王摶有罪﹐召人京畱之。燕王方慮禍及﹐歸國後恐﹐因簡壯士爲護衛。

迨齊王之入燕﹐且益懼﹐焉肯以次年來朝﹐身犯危地﹖而且傲慢無禮﹐由皇道入﹐登陛不拜﹐致監察禦史曾鳳韻﹑戶部侍郎卓敬一劾王大不敬﹐請徙封南昌﹐建文帝不報。而燕世子及弟髙煦適以三月至京師﹐譬諸虎離其穴﹐盡將虎子入於陷阱之中﹐縛之一二獵夫力耳。𨿽至愚者弗爲﹐而謂智慮過人之燕王爲之乎﹖且燕世子之來在三月﹐則是時燕王猶未反國。野史稱文皇遣之來﹐誰實遣之﹖姜淸《祕史》據南京錦衣衛百戶潘暄貼黃冊內載校尉潘安二十三日欽撥隨侍燕王還北平﹐以爲來朝之驗﹐似若可徵。然稽之《實錄》﹐靖難師駐龍潭﹐帝顧望鐘山﹐愴然下淚。諸將請曰「禍難垂定﹐何以悲爲﹖」帝曰「吾異日渡江﹐卽見吾親﹐此爲姦惡所禍﹐不渡此江數年。今至此﹐吾親安在﹖瞻仰孝陵﹐是以悲耳。」然則太祖崩後﹐燕王未嘗入朝可知。蓋革除年事﹐多不足信。卽燕王來朝﹐不足信者一也。金川門之變﹐《實錄》稱建文帝闔宮自焚﹐中使出其屍於火。越七日﹐備禮葬之﹐遣官致祭﹐輟朝三日。野記則云﹐松陽王景請以天子之禮葬﹐文皇從之。夫旣葬以天子之禮﹐未有不爲之置陵守冢者﹐而鐘山左右無之。則備禮云者﹐亦史臣欺人耳目焉耳。況孝陵旣葬﹐文皇責建文以庶人之禮葬其祖﹐又豈肯以天子之禮葬建文乎﹖不足信二也。北京金山口景陵之北﹐相傳有天下大師之塔﹐謂是建文皇帝墳﹐此尢無據。常登房山﹐山隅有亂塔﹐寺瘞僧骨不可數計。繞山村落田中亦多僧塔﹐或熙朝新語。題司空﹐或題司徒﹐或題帝師國師。蓋遼﹑金﹑元舊制則然。

所稱天下大師不足爲異﹐乃誣爲建文帝墓。旣云不封不樹矣﹐其誰爲之立石爲表﹖不足信三也。《從亡隨筆》稱太祖預貯紅篋於奉先殿側﹐四圍以鐵錮之﹐鎖二﹐亦灌以鐵汁。程濟破之﹐得三度牒。濟爲帝祝發﹐旣扶帝出聚寶門矣﹐不應復折而至神樂觀。不足信四也。致《身錄》載帝至鬼門﹐從者八人﹐牛景先用鐵棒啟之而出。考是日乙丑﹐文皇一入金川門﹐卽命分諸將守京城及皇城。鬼門非無人之境﹐爲景先者持鐵棒啟門﹐守城將士豈無一人見者﹖不足信五也。方孝孺衰杖哭闕下﹐語文皇曰「成王安在﹖」此事之所有也。至文皇謂曰「獨不顧九族耶﹖」答曰「便十族如何﹖」因並其弟子友朋爲一族戮之。此則三家村夫子之說矣。歐陽夏侯《尙書》𨿽云九族者父族四﹑母族三﹑妻族二﹐而馬鄭俱云九族上自髙祖﹑下至元孫﹐九峯蔡氏從之。故世之言九族者﹐名爲九族﹐其實本宗一族耳。

迨秦漢誅及三族爲最酷﹐而造爲是說。使文皇果用是刑﹐無遽捨母妻之族﹐而遽誅及於弟子友朋者。且正學之友最莫逆者如宋仲珩﹑王孟﹑溫仲縉﹑鄭叔度﹑林公輔諸人﹐故叔度之弟叔美﹑叔端﹐仲縉之子叔丰﹐皆爲及門髙弟。諸君惟仲縉早卒﹐其餘當日咸不及於難﹐輯其遺文以傳﹐足以破野史之謬。不足信六也。《實錄》載文皇入都﹐卽收齊泰﹑黃子澄至闕﹐同磔於市。所榜姦黨二十五人﹐鄭賜﹑黃福﹑尹昌隆在其列﹐不聞伏法。又靖難師起北平﹐所司州縣棄職遠避﹐朱寧等二百一十九人﹐亦未嘗悉誅。獨大理寺少卿胡閏《野史》謂抄提男女二百一十七人俱死﹐外遣戍者又一百一十四人。而《奉天刑賞錄》載茅大芳妻死﹐上命飼狗﹐不應若是之酷。不足信七也。萬曆初﹐以建文帝所遺三詩宣付史館﹐竊疑是點竄元之故臣憶庚申君之作。若「天命潛移四海心」之句﹐豈出之帝口乎﹖不足熙朝新語。信八也。鐵鉉二女沒人教坊﹐世傳七言二詩﹐乃吳人範寬題老妓捲而作﹐載《皇明珠玉集》中﹐好事者巧爲附會。不足信九也。河西傭川中補鍋匠﹑東湖樵夫﹑雪庵僧潔其身﹐隱其名姓﹐據傳以書﹐奚而不可﹖乃憑轉輪殿鼠嚙余冊﹐一一實之。不足信十也。《實錄》載壬午歲七月﹐命前工部尙書嚴震直﹑戶部尙書王鈍﹑應天府尹薛正言分往山西﹑山東﹑陜西巡視﹐俾奏利獘。震直受詔至山西﹐九月卒於澤州公廨。初不聞震直督餉山東﹐爲北兵縛置布囊﹐夾以兩馬舁至京﹐後使安南回滇﹐有吞金之事。不足信十一也。至若因楊行詳事而移之楊應熊﹐因史仲彬之名而造爲致身錄﹐久而附益之。不足信十二也。論者以革除靖難之事﹐載諸《實錄》者皆曲筆﹐無寧取之野史。然《實錄》之失﹐患在是非之不公﹐然人物可稽﹐歲月無舛﹐後人不難論定。至遜國諸書﹐往往以黎邱之鬼﹐眩人觀聽﹐以虛爲實﹐以僞亂眞﹐其不滋惑焉者寡矣。閣下宜辧去其惑﹐曉然開諭同館﹐毋相矛盾。作史之貴乎有識者﹐此也。故因燕王來朝一事兼及之。惟閣下垂鑑焉。

建徳宋白山維藩所善方尙節者﹐善卜易﹐以白山爲東道主﹐或經歲不歸。方春始和﹐白山必令占一卦以卜歲祥。戊午春占卦畢﹐忽呼奇奇﹐語白山曰「今歲必有人自天子所來召君者﹐謹識之。」白山笑曰「所以煩君卜者﹐姑以問安石何如耳。

窮閭隘巷﹐於外間隔﹐孰爲翰音登於天者﹐而有命自天乎﹖「

方曰「書言之固然﹐謂余不信﹐請徐俟之可也。」及開制科﹐辟書至。乃信方之術神也。

朱秋崖克生云﹕寶應西北七十里曰張公鋪﹐屬天長縣。康熙四年二月二日﹐張公鋪人見平地忽擁官艦數十﹐帆檣樓櫓畢具﹐船首列羽旗大纛之屬﹐儀衛森然。所過之地迅如鳥迹﹐艸木皆靡﹐竟不知是何祥也﹖

益都泠孝子名升﹐邑諸生。父植元﹐好遠遊。崇禎己卯適嶺表﹐鼎革後兵戈阻絕三十年。孝子發憤﹐依肇慶道趙韞退進美往端州﹐冀便咨訪。一日﹐有喬某者亦山東人﹐往西粵﹐孝子跪請訪求。閱歲喬返﹐微聞其父歿於龍州土司。孝子遂辭去﹐溯牂牁而上﹐歷三百七十餘灘﹐自橫州達南寧﹐又經遷隆思明﹐行五千里﹐遇那利人蔡﹑鄭二叟。詢知與其父舊爲龍州土司客﹐乃與偕往。復與葬師譚姓者遇﹐竟得父櫬於龍州北門交帶橋側。

負骸骨歸﹐孝午自余其事爲《龍州扶櫬記》。夫以一寒士﹐父歿三十年﹐竟能覓遺骸於萬里之外﹐𨿽欲不謂之孝﹐其可得乎﹖亟書之以愧世之蔑視其親者。

康熙間﹐泰安知州某行泰山下﹐忽見片雲自山巓下﹐雲中一人端立。初以爲仙﹐及墜地乃一童子也。驚問之﹐曰「曲阜孔姓﹐方十歲。母病﹐私禱泰山府君﹐願殞身續母命。母病尋愈﹐私來舍身巖欲踐夙約﹐不知何以至此。」知州大嗟異﹐命輿載之以歸。

葉丙霞映橊﹐順治辛丑進士﹐由庶常累官湖北督糧道。戊辰夏包子之亂﹐從容拜疏﹐公服自剄死。奉旨褒嘉﹐特贈工部侍郎。己巳聖祖南巡﹐其子葉敷迎駕。上諭禮部等衙門﹕「當楚省兵嘩之際﹐葉映橊盡節捐軀。朕心深切憫悼﹐特詔所司優贈亞卿﹐兼子蔭卹。今巡行江南﹐見其子葉敷迎伏道旁﹐彌增軫惻。忠節之臣﹐應特予謚﹐以彰異數。爾等會議具奏。欽此。

「部議上﹐奉旨賜謚忠節。聖朝褒忠曠典﹐迥出令甲之外。葉公死不朽矣。

米侍講漢雯令建昌時﹐有水夫文三郎者﹐頗文雅﹐不類俗人。米謝事居南昌﹐三郎亦隨役。一日見家僮輩兩素扇﹐一畫梅﹐一畫蘭竹﹐﹐又書唐人絕句二首。問之﹐卽文三郎妻徐蓉所作。年才二十三。

睢州湯文正公族人﹐家有傭工夫婦。每聞主人與客談詩文﹐輒竊聽﹐如是者數年。一旦扃門去﹐畱書千言﹐文詞博奧﹐援據古今﹐多出意表。竟不知誰何也﹖此事與文三郎相類﹐而蹤迹尢奇。

孫文定公廷銓爲童子時﹐嘗五鼓入塾﹐道遇一長人如方相狀﹐目睢盱可畏﹐直前欲搏之。公方錯愕間﹐頓覺己身驟長﹐與之等﹐且搏且卻﹐至半里許﹐其物忽不見。又書齋常有狐爲祟﹐公讀書其中﹐久之無所睹。邪不勝正﹐從玆可想。

余姚黃梨洲宗羲﹐明禦史忠端公尊素子﹐少補仁和諸生。

忠端公死魏閹之難。崇禎初﹐梨州年十九﹐刺血繕疏﹐袖長錐入京訟冤。至國門而忠賢伏誅﹐卹典已下。刑部鞫閹黨許顯純等﹐召梨州對簿﹐卽出錐錐許﹐血被體﹐又毆崔應元﹐拔其須﹐歸而祭忠端神主前。已又擊殺獄卒顏咨﹑葉仲文。蓋顯純爲大理時﹐鍛煉忠端公罪﹐而絕命於二獄卒手。梨州冒死報仇﹐時以忠義孤兒宥之。後以攻訐阮大鋮被逮﹐值大兵南下﹐事得解。

康熙戊午己未﹐學士葉子吉﹑都禦史徐立齋先後薦於朝﹐以老病辭。後聖祖復以海內遺獻問徐司寇乾學﹐仍舉以對﹐且言其衰老﹐乃止。

盩厔李中孚容﹐父信吾死流寇之難﹐容母子相依﹐𨿽貧不受人饋遺。母卒﹐三年後徒步之襄城﹐求父骨不得。知縣張允中聞之﹐爲立信吾祠﹐且造冢於古戰場﹐以慰其心。乃取其冢土歸告於母墓﹐更持服如初喪﹐累薦不就。聖祖西巡﹐欲見之。

陜督傳旨﹐容驚泣以廢疾辭﹐特賜關中大儒四字寵之。

閩中有鬼孝子者﹐七歲喪父﹐家赤貧。孝子𨿽幼﹐卽能以力養母。數年孝子死﹐鄰人將奪母志﹐孝子爲祟於其家以止之。

且托夢於母曰「兒𨿽死﹐猶能以力養母。」母泣曰「兒已鬼矣。安所用力爲﹖」曰「母第適市﹐語負擔者﹐令加重焉。

兒陰佐之力﹐使能勝。則其傭可倍獲。母取其贏以給贍也。「

母如其言﹐果賴以存活﹐守節至老。宋射陵曹爲作《鬼孝子傳》﹐見《虞初新志》。世之生而忘親者﹐愧比鬼。

康熙甲申四月﹐命侍衛拉錫等探視河源。初四自京起程﹐五月十三至靑海﹐十四至呼呼布拉克﹐六月初七至星宿海之東。

有澤名鄂陵﹐周二百餘里。鄂陵至有澤名札陵﹐周三百餘里。

二澤相隔三十里。初九至星宿海﹐蒙古名鄂郭塔拉。登南山視星宿海之源﹐小泉萬億﹐不可勝數。周圍羣山﹐蒙古名庫爾衮﹐卽昆侖也。南有山名古爾班吐爾哈﹐西南有山名布胡珠爾黑﹐西有山名巴爾布哈﹐北有山名阿克塔因七奇﹐東北有山名烏闌柱石。古爾班吐爾哈山下諸泉﹐西藩國名爲噶爾馬塘。巴爾布哈山下諸泉﹐名爲噶爾馬春穆朗。阿克塔因七奇山下諸泉﹐名爲噶爾馬沁尼。三山之泉﹐流出三支河﹐卽古爾班索羅謨也。

三河東流入札陵羅﹐自札陵一支流入鄂陵澤﹐自鄂陵流出乃黃河也。除此﹐他山之泉與平地之泉流爲小河者不可勝數﹐盡歸黃河東下。使者自星宿海於六月十一日回程。向東南行二日﹐登哈爾吉山﹐見黃河東流至呼呼托羅海山﹐又南流繞撤除克山之南﹐又北流至巴爾托羅海山之南。次日至冰山之西﹐其山最髙﹐雲霧蔽之。蒙古言此山長三百餘里﹐有九髙峯﹐自古至今未見冰消﹐終日雲霧蔽之﹐常雨雪﹐一月中三四日晴而已。自此回行十六日﹐至席拉庫特爾之地。又向南行﹐過僧庫裏髙嶺﹐行百餘里至黃河岸。見黃河自巴爾托羅海山向東北流於歸徳堡之北﹑達喀山之南﹐從爾山峽中流入蘭州。自京至星宿海共七千六百餘里﹐寧夏之西有松山。至星宿海天勢漸低﹐地勢漸髙﹐人气閉塞﹐故多喘息。

靖逆侯張勇字飛熊﹐國初定鼎﹐卽仗劍出關﹐求見英王﹐王大奇之。提督甘肅﹐知吳三桂將反﹐命子云翼間道入都﹐首熙朝新語。發其姦。聖祖親解禦袍賜之﹐功成後謚襄壯。相傳其封公夢夏侯惇而生侯﹐薨後葬墳掘地﹐得夏侯碑碣。亦奇事也。

金會公徳嘉﹐順治庚子舉人﹐就安陸府教授﹐不赴會試。

一日夢有人投刺來拜﹐視之﹐乃「門弟劉子壯」五字﹐奇之。

因北上。康熙壬戌會試﹐總裁掌院學士朱之弼﹐乃劉子壯會試房師也。果中第一。夢兆之異如此。

張淸恪公伯行﹐康熙乙丑進士﹐歷官至江蘇巡撫﹐素以淸節理學著名。四十八年大計﹐盡除吏之貪婪不職者﹐萬民鼓舞。

而總督噶禮貪黷怙勢﹐素與齟齬。辛卯科場事發﹐上命刑部尙書張鵬翮往鞫﹐亦畏其勢。伯行抗疏上言噶禮營私壞法﹐有曰「仰祈皇上大奮乾綱﹐除兩江之民害﹐快四海之人心﹐振萬古之綱常﹐培一時之士气。」人皆傳誦。噶禮亦誣伯行不肯出洋數事。上命並解任﹐命工部尙書張廷樞來鞫﹐並擬革職。上責諸臣顚倒是非﹐革噶禮職﹐畱伯行巡撫任。諭諸大臣曰「伯行乃天下第一淸官。噶禮辦事歷練﹐操守聯未能信。若非張伯行在彼﹐江南地方受其侵削一半矣。」中外無不頌聖祖知人之明。

海寧查嗣韓以五經鄕薦﹐不第畱京。住西華廠劉廷璣宅之無倦軒攻書﹐身素弱﹐劉勸慰之。曰「吾非不知﹐曾夢神贈書﹐有『五色雲中第二人』句。是以戀戀冀其一驗耳。」至康熙戊辰。果以榜眼及第。

孫松坪致彌﹐康熙戊辰進士﹐官編修。髫齡卽以詩供奉禁中﹐四十餘年。有《歸舟口號》云「有淚何曾灑路窮﹐小船欹側逆流中。科頭白眼傾尊酒﹐飽看人家使順風。」其襟懷磊落可想。

余姚汪鑑少任俠﹐及從勞麟書遊﹐研心朱子之學﹐粹然儒者矣。其父歿雲南﹐鑑扶櫬歸。至漢江遇大風﹐舟將覆。鑑憑熙朝新語。棺號哭﹐誓以身殉﹐風忽止﹐得泊沙岸以免。人咸謂孝思所感。

●卷七

正白旗漢軍陳夢球﹐康熙甲戌進士﹐未與館選。上特召試《聖人之本論》一篇﹐稱旨﹐補選庶吉士。異數也。

髙安朱文端公軾﹐少好學﹐用志不紛。塾師嘗會飲﹐公不與﹐讀書不輟。師命餉以酒內﹐置座間若無睹也。每於古大儒﹑名臣﹑循吏之行﹐輒筆記之。康熙癸酉領鄕薦第一﹐甲戌進士﹐攺庶吉士﹐累官文華殿大學士。有《可亭十三種》行於世。

康熙甲戌﹐丹徒裴之仙偕數人入都會試﹐有善扶乩者同往。

問中否﹐乩判一貴字﹐眾不解。後裴中會元﹐裴故眇一目﹐始悟向所判貴字﹐乃中一目人也。

吳文簡公襄之父與一僧善﹐後僧患足疾坐山中。一日忽見僧自外至﹐徑趨入內。迹之﹐則夫人方坐蓐。誕一子﹐卽文簡公也。由癸巳翰林歷官禮部尙書。康熙壬寅二月﹐恭與千叟宴。

《紀恩詩》云「六旬今列千官宴﹐兩榜原登萬壽科。」

宋牧仲犖﹐先撫湖北﹐後撫江蘇﹐振拔名流﹐提挈後進﹐士林徳之。性嗜古﹐精鑑賞﹐名人書畫一見卽別眞贗。嘗寫水墨蘭竹小幅﹐湯西崖題詩云「竹箭美必采﹐澤蘭香宜紉。公乎鎭東南﹐空谷無幽人。偶然托墨妙﹐寫此平生心。咨嗟魏公儔﹐小筆乃爾神。」借圖頌徳﹐洵非諛語。

康熙間梁溪陸生者﹐忘其名﹐少好學﹐弱冠遊庠。家小康﹐以好施故中落。妻父故富翁也﹐頗輕薄之﹐翁婿往還蹤迹日稀。

後值鄕試﹐陸以無力納捲﹐且妻已有妊八月餘﹐慮無人周顧﹐意不欲往。同人固彊之﹐捐資以助﹐陸不能卻﹐陰屬人聞於妻父母﹐冀免內顧憂﹐而翁夫婦若不聞也者。陸爲同伴所迫﹐怏怏而去﹐倉卒終場。歸則妻患痢甚劇﹐醫決不起﹐陸徬徨無措。

夜半﹐妻渴甚索飲﹐欲溫之﹐苦無薪﹐足下有破板﹐將取以燎火。板甫揭﹐見白蟻蠕動。撥視之﹐下有巨甕盛白鏹焉。喜欲告妻﹐聞扣扉甚急。啟關未及詢﹐眾擁而入﹐乃報錄人也。正錯愕間﹐又聞妻大聲作喘﹐視之﹐已生一子﹐呱呱在牀矣。一息之間﹐三喜畢集。信所謂困極而享者耶。

康熙四十一年九月十五日﹐兵部尙書兼都察院右都禦史﹑總督河道軍務臣張鵬翮《河工告成疏》曰「河工一事﹐每廑睿慮﹐親臨閱視﹐洞悉原委。宸衷獨斷﹐區畫精詳。拆攔黃壩以通海口﹐築挑水壩。開陶莊引河﹐以導河北行。培髙堰﹐築六壩﹐以束淮敵黃。挑張福口﹑裴家場﹑張家莊等引河﹐以暢淮流。修歸仁堤﹐以節宣睢水。塞時家馬頭﹐以杜黃水旁溢。

開王家營減水壩﹐挑鹽河﹐以泄黃淮漲水。鑿戚字堡諸引河﹐逢灣取直﹐以分水勢。杜邵伯更樓諸口﹐修運河兩岸排樁。浚深運河﹐攺修中河﹐以利漕運。疏人字芒稻河﹐涇澗諸河﹐以泄運河漲水。挑海溝﹑蝦須等河﹐以泄下河積水。建髙郵﹑南關﹑車邏諸滚水壩﹐以資蓄泄。工程次第完畢。今歲伏汛﹐黃淮並漲﹐逾月不消﹐水勢大過三十五年﹐而堤防保固﹐海口通暢﹐運道深通﹐民獲耕獲﹐黃童白叟﹐感戴聖恩﹐歡聲如雷﹐洋溢原野。此皆我皇上神謨睿慮﹐上與天通。燭照於事前﹐符驗於事後。用能臻地平天成﹐萬世永賴之鴻休偉績「等語。有旨﹐明歲閱視河工。四十二年﹐聖駕南巡。三月﹐以淮黃告成﹐頒詔天下。

賴塔拉巴圖魯從徵耿逆﹐一日浴於溪﹐覺水底有物﹐槎枒熙朝新語。如古木﹐因縛以繩引出之。乃一龍首﹐須鬣宛然﹐所縛者乃其角也。見者驚走﹐賴神色不變﹐徐解其縛。少頃﹐雷雨晦冥﹐龍騰空而上。自是人呼賴爲縛龍巴圖魯。

錢香樹陳羣爲翰林時﹐舟行失足入水﹐家人救以篙得免。

謂人曰「吾聞墜水者必有鬼物憑之﹐倘遇李太白﹐便把臂去矣。」次日過李白樓﹐題云「昨夜未曾逢李白﹐今朝乘興一登樓。樓中人已騎鯨去﹐樓影當空占上游。」

海鹽徐个臣容﹐鄕試前祈夢於忠肅祠﹐神告之曰「歸語汝祖﹐以吳三桂一事報汝也。」容心惡之﹐旣而榜發﹐竟入彀﹐而終不悟所謂吳三桂者。歸語其祖﹐年已及耄﹐亦茫然不知﹐久之乃曰「是矣。三十餘年前﹐有僕吳姓﹐與婢女名三桂者有私。汝曾祖母掠治之﹐吾力諫得免﹐卽以三桂配吳。不謂爲神明所鑑﹐貽福於汝。汝其勉之。」

武進周淸原﹐祈夢於忠肅祠﹐忠肅迎揖之﹐有童子立戶側﹐吟「一片冰心在玉壺」句。讀壺爲衡﹐竊訝之﹐不敢問。頃辭出﹐忠肅送及階﹐握手言曰「餘事在爾﹐爾事在余。」覺後不解所謂。入都謁侍講董公訥﹐公一見如故﹐畱館其家。先是﹐董公夢忠肅拜訪﹐若有所囑﹐未及咨而寤。質明周至﹐故異而優禮之。己未應試鴻博﹐賦題《璿璣玉衡》。恍悟前夢﹐文思沛然﹐一如夙構。遂取一等第九名﹐授檢討﹐纂修《明史》。

周適分得《於忠肅傳》﹐同官有以易儲事議之者﹐周立辯其誣﹐論始定。初﹐周赴試後﹐有平韓卿者精於數﹐董公使爲周占之﹐當得祭酒。董云太尊﹐曰「否則助教。」及命下謝恩﹐章服未具﹐假之平原張良哉官助教者。始信平言有驗也。

西藏達卜喇巖前有前朝《紀功碑》﹐漫漶剝蝕﹐僅存十六字云「雲山爲劍﹐風樹爲旗。用彰我武﹐永靖邊夷。」不知建於何時。

本朝康熙六十年﹐蒙古王貝勒貝子公臺吉及土伯特酋長以西藏平定﹐請於彼地建碑紀績﹐奉旨準行。以禦制碑文頌發泐石﹐仰見皇威廣播﹐聲教遐敷﹐千古爲昭矣。

康熙辛丑狀元聊城鄧悔廬鐘嶽﹐工書法﹐友愛諸弟﹐或暮歸過時﹐必俟於門﹐諸弟不敢夜出。鄕黨重之。

李文襄公之芳﹐由順治丁亥進士官至文華殿大學士﹐剛正沈毅。總督浙江時﹐平定耿逆不動聲色﹐以身系天下之重﹐使數千里危而復安。眞社稷臣也。

黃陂王宗伯澤宏未第時﹐自黃岡赴京﹐過廬山宿蓮花宮。

未晚而睡﹐夢坐大殿﹐見眾僧誦經﹐取案上棗數枚啖之﹐遂醒﹐口中尙有餘味。正訝間﹐忽見眾僧掌燈列席。問之﹐是日乃此庵主淨月上人忌辰﹐眾方祭祀。宗伯大異﹐起視所供棗﹐頂上微缺如少數枚者﹐乃悟前身卽淨月也。

士未遇時﹐遭人白眼﹐得志後猶憶及之﹐甚或見諸語言文字間﹐要非盛徳事也﹐然亦有足快人意者。徳淸蔡狀元啟僔赴公車時﹐有同年爲山陽令﹐投刺往謁。令批其刺﹐令閽人查明回復﹐蔡怫然而去。及第後﹐令以厚帑謝過。卻之﹐寄詩云「一肩行李上長安﹐風雪誰憐範叔寒。寄語山陽賢令尹﹐查明須向榜頭看。」

孫侍郎在丰官侍講時﹐上命講「性相近也」。對曰「性本聖愚一樣﹐但此論義理之性。若气質之性﹐便不能一樣。」

上曰「義理﹑气質有兩个性乎﹖」對曰「義理卽在气質之中﹐二者一也。」上嘉賞之。

康熙二十二年正月十四日﹐上禦乾淸門﹐宴內閣大學士﹑學士﹑各部院等堂官﹑翰林院學士﹑講讀﹑日講﹑編檢﹑詹事坊局﹑科道掌印官九十三員。敕諸臣歡忻暢飲﹐笑語無禁。宴畢﹐復命近禦座前觀燈﹐更賜卮酒﹐霑醉者令內官扶掖而行。

明日禦制《升平嘉宴詩序》﹐首唱「麗日和風被萬方」句。羣臣集太和殿下﹐仿柏梁體以次賦詩九十三韻。宣上徳而通下情﹐𨿽卿云糺縵之辭不是過也。

安溪李文貞公光地﹐未達時祈夢於神﹐贈以一聯云「富貴無心想﹐功名總不成。」覺而惡之。後中康熙庚戌科進士﹐官至相國。方知戌字似成而非成字﹐想字去心恰是相字。

蔡宗伯升元《紀恩集》載其《傳臚詩》云「入對彤廷策萬言﹐句臚髙唱帝臨軒。君恩獨被臣家渥﹐十二年間兩狀元。」

一時傳誦﹐以爲科名盛事。

範忠貞公承謨撫浙時﹐杭之西溪有虎攫人﹐遣卒往捕不得﹐公患之。一日﹐自詣水月和尙卜之﹐告以故。和尙答云「山頭大虫任打﹐門內大虫莫惹。」公不悟﹐未幾遷閩督﹐殉逆藩之難﹐乃悟門內大虫閩字也。事由前定﹐信然。

易州範良鼒女﹐許字未婚而夫死﹐女聞之自縊。庭前海棠一株方花﹐甚穠艷﹐烈女死﹐花忽盡變爲白。一時文士歌詠甚多。

江南尢生將赴鄕試﹐而苦無貲。夜夢人告曰「市橋下有白金二錠﹐重二十兩﹐五更可往取之。」如言而往﹐無所見。

再夢﹐再往﹐亦如之。橋側有銀工某﹐怪其數早行﹐邀詢之﹐以實告﹐且嘆鬼神之弄人也。至晚又夢﹐且促其早往﹐至則果有白金如數。銀工覘得之﹐又邀而問焉﹐對以故﹐且示之金。

銀工曰「誤矣。吾昨聞君述夢以爲癡﹐聊熔鉛錫以戲君耳﹐不意誤取篋中金以往。然神先告君﹐特假手於我。此定數也。」

卽舉以相贈。是科尢領薦﹐乃倍酬銀工。

順天萬維嶽嵩﹐順治丁酉解元﹐康熙庚戌進士。其入學題乃「夫子循循然善誘人。食餼﹐則博我以文﹐約我以禮。」丁酉領解﹐首題卽「顏淵喟然章。」明年世祖禦試﹐題「克己復熙朝新語。禮爲仁。」自謂平生與復聖有因緣。比庚戌會試﹐題無顏子語﹐意頗不懌。及榜發中式﹐房師乃曲阜顏主事光敏也。

宣城自本朝來﹐科甲最少。康熙己未﹐施愚山閏章﹑髙阮懷詠﹑孫予立卓以辟薦﹐茆楚畹薦馨以鼎甲﹐同時入翰林。時施園有梅﹐三月復開四花﹐恰應四人所居方位。咸以爲異﹐繪圖題詠焉。

康熙十六年四月十五日﹐內大臣覺羅武﹑一等侍衛兼親隨侍衛首領耀色﹑一等侍衛臣塞護禮﹑三等侍衛臣索奉上諭﹕「長白山系本朝發祥之地﹐今乃無確知之人。爾等四人前赴鎭守兀喇地方將軍處﹐選取識路之人往看明白。以便酌量行禮。欽此。」欽遵於五月初四日起行﹐八月二十一日回京復命。疏稱﹕「臣等於五月十四日至盛京﹐十六日由盛京起行﹐二十三日至兀喇地方。轉宣上諭於將軍等﹐隨查兀喇寧古塔及兀喇獵戶所居村莊等處﹐俱無確知長白山之人。僉云曾遠望見。惟都統尼雅漢之宗族戴穆布魯原系采獵之人﹐今已老退閒﹐自稱﹕我輩原在額赫訥陰地方居住﹐我𨿽不曾躋長白山之巓﹐曾聞我父云﹕如往獵於長白山腳下﹐獲鹿肩負以歸﹐途中三宿﹐第四日可至家。以此度之﹐長白山離額赫訥陰地方不甚遙遠﹐我不知其他等語。因訪問﹐𨿽不曾至長白山﹐如赴額赫訥陰地方﹐水路幾日可至﹖陸路幾日可至﹖亦有知往額赫訥陰地方陸路之人否﹖據管獵戶噶喇大額黑等口稱﹕如乘馬由陸路前赴額赫訥陰地方﹐十日可至。如乘小舟由水路而往﹐途中全無阻滯﹐二十日可至﹐倘遇水漲阻滯﹐難計日期。有獵戶喀喇者知赴額赫訥陰地方陸路等語。臣等隨議每人攜三月糧而往﹐又思或三月糧盡﹐或馬匹倒斃﹐不能歸家亦不可定﹐隨語鎭守寧古塔將軍巴海﹐可載一船米於額赫訥陰地方豫備﹐我輩糧盡﹐以便於彼處取用。將軍巴海云﹕大船不能過松阿里河大險處﹐當卽載米十熙朝新語。七小船﹐至額赫訥陰豫備。臣等卽擬於六月初二日起行﹐又思由水路而往﹐倘遇水漲阻滯﹐稽遲時日﹐不能卽至。因與噶剌大額黑約﹕我輩乘此馬匹肥壯﹐速由陸路往看﹐俟看過長白山回時﹐再由水路逆流而上﹐前赴額赫訥陰地方。約定。臣等帶領固山大薩布素於六月初二日起行﹐經過文徳痕河﹑阿虎山﹑庫勒訥林祁爾薩河﹑滹沱河﹑沙布爾堪河﹑納丹佛勒地方﹑輝發江法河﹑木惇林巴克塔河﹑納爾渾河﹑惇惇山﹑卓龍窩河等處﹐至訥陰地方江幹。不意噶喇大額黑乘小舟而行﹐半月程途﹐七日齊至。因語固山大薩布素﹐我輩乘小舟由江中逆流前赴額赫訥陰地方﹐汝帶領官兵馬匹﹐由瓦努湖河逆流而上﹐由佛多和河順流而下﹐前來額赫訥陰相會。約定遣發去後﹐臣等於十一日至額赫訥陰地方﹐固山大薩布素等於初十日巳至。因前進無路﹐一望林木﹐臣等與固山大薩布素商議﹐令薩布素閒散章京喀達與識路徑之喀喇﹐帶領每旗甲士二十名前行﹐伐木開路。

並諭﹕如望見長白山﹐可將行幾日方得望見﹖有幾許路程﹖相度明確來報。我輩住二日亦卽起行矣。隨於十二日遣發前行去後﹐本日據固山大薩布素差人顧素前來報稱﹕我等別大人們行三十里至一山頂上。望見長白山不甚遙遠﹐似止有一百七八十里等語。又續差艾喀來報﹐稱﹕先差人來後﹐又至一髙山頂上﹐望見長白山甚明﹐約有百餘里﹐山上見有片片白光等語。臣等趁未有雨水之時﹐急往看驗長白山。因畱噶喇大額黑督捕珠蚌。

於十三日起行。十四日與固山大薩布素等會於樹林中﹐揣摩開路前進。十六日黎明﹐聞鶴鳴六七聲。十七日﹐雲霧迷漫﹐不知山在何處﹐因向鶴鳴處尋路而行。知遇路蹊﹐由此前進直至長白山腳下。見一處周圍林密﹐中央平坦而圓﹐有艸無木﹐前面有水﹐其林離住紥處半里方盡。自林盡處有白樺木宛如栽植﹐香木叢生﹐黃花燦爛。臣等隨移於彼處住紥。步出林外﹐遠望熙朝新語。雲霧迷山﹐毫無所見。臣等近前跪誦綸音﹐禮拜甫畢﹐雲霧開散﹐長白山歷歷分明。臣等不勝駭異。又正值一路﹐可以躋攀﹐中間有平坦勝地﹐如築成臺基。遙望山形長闊﹐近觀地勢頗圓﹐所見片片白光﹐皆冰雪也。山髙約有百里﹐山頂有池﹐有五峯圍繞。臨水而立﹐碧水澄淸﹐波紋蕩漾﹐殊爲可觀。池畔無艸木。臣等所立山峯﹐去池水約有五十餘丈地。周圍寬闊﹐約有三四十里。池北岸有立熊一﹐望之甚小。其繞池諸峯﹐勢若傾頹﹐頗駭瞻視。正南一峯﹐較諸峯稍低﹐宛然如門﹐池水不流﹐山間處處有水﹐由左流者則爲扣阿里兀喇河﹐右流者則爲大訥陰河﹑小訥陰河。繞山皆平林﹐遠望諸山皆低。相視畢﹐禮拜下山之際﹐峯頭有鹿一羣﹐他鹿皆奔﹐獨有七鹿如人推狀﹐自山峯陸續滚至山下閒散章京畢楊武裏等駐立之處。臣等不勝駭異﹐因思正在乏食﹐此殆山靈所賜﹐隨望山叩謝﹐收其七鹿。

臣等上山之時原有七人也。自得鹿之處退至二三十步﹐回首瞻望﹐又忽然雲霧迷山。臣等因淸淨勝地﹐不宜久畱﹐於十八日言旋。回視先望見長白山之處﹐因雲霧蒙籠﹐遂不得復見山光矣。二十一日回至二訥陰河合流之處﹐二十五日回至恰庫河﹐此河乃訥陰東流會合之所。二十八日正行之際﹐適遇頒到敕旨。

臣等不勝歡忭﹐捧讀敕旨﹐感激靡盡﹐當經叩頭謝恩訖。二十九日﹐因馬瘦不堪馳驅﹐自恰庫河水路乘小舟而歸。經過色克騰險處﹑圖白黑險處﹑噶爾漢險處﹑噶大渾險處﹑薩滿險處﹑薩克錫險處﹑法克錫險處﹑松阿里大險處﹑多渾險處﹐乘一葉小舟﹐歷此大江九險﹐得以無恙而渡者﹐皆仰賴皇上洪福之所致也。七月初二日﹐回至兀喇地方﹐又往看寧古塔等處地方。

於十二日至寧古塔﹐徧看會寧府等處地方畢﹐於七月十七日自寧古塔起行回京。臣等奉命於人迹罕到之處創辟路徑﹐行於不見日色深林之內﹐無一日阻滯﹐得見長白山﹐皆我皇上敬念祖熙朝新語。宗﹐誠心感格神明之效也。謹疏奏聞。「奉旨﹕長白山祖宗發祥重地﹐奇迹甚多。山靈宜加封號﹐永著祀典﹐以昭國家茂膺神貺之意。著禮部議奏。禮部議覆﹐應將長白山封爲長白山之神﹐相擇吉地建祠。照五嶽例﹐每年春秋二季致祭﹐祭祀所行禮儀應用等物﹐亦照五嶽。今未建祠之前﹐應特遣大臣往封致祭。其封神祭文及每年春秋二次祭文﹐交與翰林院撰擬﹐工部酌量題請建造祠宇成日﹐始行春秋二祭可也。

侯官陳解庵學夔﹐康熙己酉舉人。耿逆之變﹐抗節匿橘園洲三年﹐不受僞職。尋丁父憂﹐廬墓側﹐任司寇克溥首薦之。

略曰「昔長安賣賦﹐洛陽之紙頓貴。今全節罵賊﹐睢陽之舌猶存。」時服未闋﹐郡縣迫之赴京﹐吁乞終喪﹐得請歸。後授寧陽令﹐興利除獘。撫臣錢公玨疏薦﹐升兵部。

朱竹垞檢討研經博學﹐上徹九重。其所著述﹐固巳風行海內矣。卽一二緒餘﹐亦有穎異獨絕者。幼時塾師舉「王瓜」使屬對﹐卽應聲曰「后稷」。師怒之﹐而心服其對之工。在京師時與人會飲﹐各舉古人男女成對者爲酒令﹐得太白小靑﹑無咎莫愁﹑灌夫漂母﹑武子文君﹑東野西施等字。又嘗舉《四書》一句合四聲﹐得「康子饋藥﹐兵刃旣接」二語。又除夕集唐作對聯云「且將酩酊酬佳節﹐未有涓埃答聖朝。」罷官後集聯云「聖朝無棄物﹐餘事作詩人。」

湯文正公爲庶子時﹐夜夢登髙山﹐已陟其半﹐忽一人自後越之﹐湯鼓勇至山巓﹐有室懸《麻姑仙壇記》。旣覺不知所謂。

癸亥冬閣學缺出﹐特用左春坊王鴻緒。甲子閣學又出缺﹐湯遂繼擢。是年六月﹐特簡江蘇巡撫。蓋麻姑壇在撫州﹐而蔡經家在吳縣洞庭山也。事之前定如此。

康熙二十四年十月丙午﹐五色慶雲見。時方克復雅克薩城﹐命薩布素等撤兵﹐鄂羅斯遣使乞和。

康熙二十五年﹐諭禮部翰林院﹕「自古帝王致治隆文﹐典籍具備﹐猶必博采遺書﹐用充祕府﹐益以廣見聞而資掌故﹐甚盛事也。朕畱心藝文﹐晨夕披覽﹐𨿽內府書籍篇目粗陳﹐而裒集未備。因思通都大邑應有藏編﹐野乘名山豈無善本﹐今宜廣爲訪輯。凡經史子集﹐除尋常刻本外﹐其有藏書祕錄﹐作何給值采集及借本鈔寫事宜﹐爾部院會同詳議具奏。務令搜羅罔軼﹐以副朕稽古崇文之至意。」閏四月﹐禮部等遵旨議覆﹕「購求遺書﹐應令直隸各省督撫出示曉諭﹐如得遺書﹐令各有司會同儒學教官﹐轉詳督學及該督撫酌定價值﹐匯送禮部。其無刻板者﹐亦令各有司雇募繕寫﹐交翰林院進呈。有願自行呈送者﹐交禮部匯繳。」得旨﹕「自古經史書籍﹐所重發明心性﹐裨益政治﹐必精覽詳求﹐始成內聖外王之學。朕披閱載籍﹐研究義理﹐凡厥指歸﹐務期於正。諸子百家﹐泛濫奇詭﹐有乖經術。

今搜訪藏書善本﹐惟以經學史乘實有關系修齊治平﹑助成徳化者方爲有用﹐其他異端稗說﹐槪不準收錄。該部院卽遵諭行。「

汪苕文琬﹐以鴻詞科攺翰林院編修﹐入史館僅六十日﹐講史傳一百七十餘篇﹐遽以疾請歸﹐終不復出。甲子冬﹐聖祖南巡至蘇州﹐在籍諸臣恭迎聖駕於河幹。上召撫臣湯斌諭曰「汪琬久在翰林院﹐文名甚著。近又聞其居鄕﹐不與聞外事。可嘉。」賜禦書一軸以榮之。

凡翰林賜宴瀛臺﹐定在暑節。每趁早涼入西苑門﹐大柳星稀﹐髙槐露下﹐宮墻緣岸間安步徐行。菇蒲四面﹐水禽啁哳﹐與江南水鄕無異。曁渡板橋﹐則荷香襲衣﹐閘流滴耳﹐宛在夢中聽箏築聲。然後復從內苑墻入小紅門﹐剨然大湖。有紅板長橋橫跨水面﹐橋夾朱欄﹐欄外維列魚罾﹐凡朝官渡橋者﹐俱許抽罾捉魚﹐得卽攜歸。於是迆邐達瀛臺門。惟賜宴時則詔從閘口北上﹐直西浮道通梁﹐中有層亭﹐兩面帳房如號捨排列。上熙朝新語。命登舟﹐泛太液池。卽從過船亭登舟﹐芰荷十里﹐望如蕃錦。

北面望金色搖曳﹐則別一境地矣。李石臺來泰《應制詩》云「紅橋循蟻渡﹐綠樹貫魚歸。」蓋紀實也。

臺州洪虞鄰若臯﹐敬事呂祖。順治戊子領鄕薦﹐壬辰會試前﹐與鄰生何陳二姓同禱於呂祖﹐問南宮捷否。拜起﹐見鑪灰書「中阿」二字﹐是科僅中陳何﹐始悟析二姓之半而成阿字也。

乙未會試前﹐洪夢神贈以詩云「大固崔巍正展旗﹐春光逗發遠爲期。君家福分非輕淺﹐先報瓊林第一枝。」是科果捷。

萬柳堂爲益都馮相國溥別業。每逢不巳﹐輒與朝士修稧其中﹐飲酒賦詩。壬戌上巳﹐益都將有致政之意﹐《首倡詩》第六句雲「水萍風約故沿畱。」徐健庵春坊和云「盡日行吟步屟畱。」施尙白侍講和云「回溪時有斷雲畱。」陸義山編修和云「落花香倩蝶須畱。」方渭仁編修和云「煙宿含山翠欲畱。」徐華隱檢討和云「小雨泥看履印畱。」髙阮懷檢討和云「羽觴泛泛去還畱。」汪蛟門主事和云「輕陰時爲落花畱。」林玉巖中書和云「檻拂垂楊叫栗畱。」騁妍角勝﹐佳句如雲。相國嘆賞不絕﹐而意似未屬。後至潘稼堂檢計和云「東山身爲艸堂畱。」相國拍案而起﹐稱爲第一。

米紫來漢雯﹐順治辛丑進士﹐授長葛令。到任後淸靜無事﹐民皆安之。米故善度曲。時有剃頭待詔羅漢者。業旣猥而貌又甚寢﹐人咸侮之。一日﹐方爲米剃髮﹐家童有吹笛者﹐羅漢忽曰「誤矣。」命作一弄﹐甚妙。又令吹笙﹐曰「必胡琴和之乃可。」翌日﹐自制胡琴﹐和而吹之﹐果異凡調﹐𨿽吳中曲師不能過也。米由是異之﹐常與究極音律。康熙癸丑﹐米在長葛見邸報中會試題﹐其孟子題乃「盡其心者」一節﹐米嘆其難。

適羅漢在側﹐爲闡發傳注﹐名理燦然。又曰「此章與宗門某公案相發明。」因引《諸尊宿語錄》如翻水﹐米益奇之﹐叩其熙朝新語。所學﹐頗記唐人詩數百首﹐兼曉篆隸﹐米以賓禮館之。一日忽辭去﹐自言有母在河北﹐當來一別﹐卽往五臺不歸矣。後竟不來。

吳江徐電發釚幼穎敏﹐年十三賦詩﹐卽有驚人句。由翰林外用﹐乞歸﹐著書自娛。有《菊莊樂府》﹐早行於世。朝鮮貢使仇元吉見之﹐以金餅購去。有詩云「中朝攜得《菊莊詞》﹐讀罷煙霞照海湄。北宋風流何處是﹐一聲鐵笛起相思。」其爲遠人所慕如此。

山陽張毅文鴻烈﹐康熙己未薦舉授檢討。二十三年十月﹐黃河漲發﹐淮水下注。山陽﹑鹽城﹑髙郵﹑寶應﹑興化﹑泰州﹑江都七邑受害。禦史李時謙奏請疏浚淮揚下河﹐以拯七邑之民。

恭值聖祖南巡﹐相度地勢﹐發帑救民﹐遣官督理。張上疏言「淮揚水患﹐關系運道民生。淮安以南則山陽﹑鹽城﹑髙郵﹑寶應﹑興化﹑泰州﹑江都七邑受害﹐淮安以北則淸河﹑桃源﹑宿遷﹑邳州﹑雎寧﹑沭陽﹑安東﹑海州八邑受害。今皇上準臺臣李時謙條議﹐疏浚淮揚下河﹐以救七邑之民。適值聖駕省方親過淮揚﹐洞察情形。特命大臣查勘後復經會議﹐發帑經理。

大哉帝徳﹐如天好生﹐七邑之黎何幸至此。但臺臣祇知淮安以南七邑之害﹐而不知淮安以北八邑之害﹐其苦一也。祇知七邑民田昔受決口之水﹐今受滚壩之水﹐而不知八邑民田﹐在黃河岸以內者其苦尢甚也。臣籍隸淮安﹐何忍不爲八邑生靈再請命於聖主之前乎﹖伏气皇上命總河確勘﹐具題到日再議。「上從之。

京城觀象臺上﹐舊有元郭守敬所制渾天儀﹑簡儀﹑銅球﹑量天尺諸器。本朝康熙二年﹐以舊儀年久﹐多不可用﹐禦制新儀凡六﹕曰天體儀﹐曰赤道儀﹑曰黃道儀﹑曰地平經儀﹑曰地平緯儀﹑曰紀限儀。陳於臺上﹐至今遵用。其舊儀移藏臺下。

龍中允燮作《瓊華夢傳奇》﹐盛行於時。一日﹐置酒招王阮亭輩觀之。阮亭酒酣﹐賦詩﹐有「自掐檀痕親顧曲﹐江東誰似阿龍超」之句。蔣靜山仁錫和云「玉昆侖碎爲檀超。」阮亭嘆絕。

宋漫堂中丞選江左十五子詩﹐厥後其中大魁一人﹐官大宗伯者一人﹑大學士者一人﹐其餘任宮坊﹑人翰林者指不勝屈。

髙郵李百藥必恆獨以諸生終﹐然其詩格之髙﹑才力之大﹐實爲十五人之冠。

●卷八

康熙二十三年﹐駕幸金陵。上親謁明太祖孝陵﹐由甬道旁行﹐諭扈從諸臣皆於門外下馬。上行三跪九叩頭禮﹐詣寶城前行三獻禮﹐出復由甬道旁行。賞賚守陵內監及陵戶人等有差﹐諭禁樵采﹐命地方宮嚴加巡察。父老從觀者數萬人皆感泣﹐總督王新命刻石紀事。古今未有之盛舉也。

杜文端公立徳﹐徳器厚重﹐人不見其喜慍之色。京師有無賴子﹐偶與公騶卒哄﹐乘醉隨公輿後辱署﹐公若不聞。無賴子隨至邸第﹐署不止。久之﹐公遣問曰「署可已乎﹖」無賴子歸﹐酒醒。或告以昨辱相公﹐倉皇詣第謝罪。公慰遣之﹐予二金﹐令攺行生理。無賴子感泣而去﹐卒爲善人。此眞休休有容之度﹐凡爲士大夫者當以此爲法。

太倉王相國掞未入閣前﹐大病幾危﹐或薦方士李姓禳之﹐獨閉一室﹐禮拜七日啟戶曰「尙書無恙﹐昨斗府已送扁﹐署云熙朝元老﹐康熙某年月日爲王掞立。」未幾病瘳﹐後果如期宣麻。至雍正初罷相﹐始悟熙朝二字之驗。

韓文懿公菼癸丑會狀﹐撤闈後上取墨卷覽之﹐稱主司得人。

是年冬﹐召至起居館作《太極圖說》。命將平日窗稿進呈﹐遂以刻本五十篇進。上召至宏徳殿﹐講《大學》畢﹐上問﹕「平日所作必尙多。」時館師學士熊賜履代奏曰「尙有三十三篇﹐以題目小不敢進呈。」上曰「不妨﹐都進來。」其三篇卽鄕熙朝新語。試墨卷﹐上悉畱覽﹐其以時文受主知如此。前代所未有也。明隆慶中﹐長洲韓侍郎世能居陸墓。家故貧﹐祖永椿喜放生﹐每早持帚掃河灘螺螄盡放水中﹐久而不倦。侍朗鄕試時﹐夢神告之曰「汝祖放生功徳大﹐當合累代貴顯。」後官至少宗伯﹐使朝鮮﹐賜一品服。文懿公卽其後人也。

南宮張太史光豸﹐康熙戊午赴鄕試﹐時父病﹐不欲往﹐彊之行。至旅店﹐夢一人以白帽與之﹐寤而恚甚﹐欲歸。而父書至﹐病良已﹐遂終場。歸家未幾報至﹐則光豸中解元矣。賀客麇至﹐內有一客云「邑中自前明大司馬白圭領解後﹐久無繼者﹐君能繼之﹐殊足賀矣。」光豸始恍然。

太原傅靑主山﹐母夢老比邱而生﹐生復不啼。一瞽僧至門云「旣來何必不啼。」乃啼。六歲食黃精﹐不樂谷食﹐彊之乃食。讀十三經﹑諸子史如宿通者。崇禎中﹐袁臨侯繼咸被誣逮問。傅橐饘左右伏闕上書﹐白其冤。馬君常世奇作《義士傳》﹐比之裴瑜﹑魏邵。鼎革後隱於黃冠﹐己未薦舉鴻博﹐固辭不可。特旨免試放歸﹐授中書舍人以寵之。

鄂西林相同﹐作侍衛時《詠懷詩》云「看來四十猶如此﹐便到百年已可知。」若不料後此之出將入相者。及爲七省經略﹐登甲秀樓絕句云「炊煙卓午散輕絲﹐十萬人家飯熟時。問訊何年招濟火﹐斜陽滿樹武鄕祠。」居然以武侯自命﹐與未得志時气象迥異。

康熙壬寅﹐京口檄造戰艦。江都劉氏園中有銀杏一株﹐百餘年物也﹐亦被伐及。工人施刀鋸﹐則木之文理有觀音大士像二﹐妙鬘天然。眾共駭異﹐乃施之城南福緣庵中。

孔太守興訓渡鄱陽湖﹐見有物甚長﹐黑質黃文﹐自空飛入湖﹐掉尾行數里﹐風恬浪靜。竟不知何物也。

錢塘沈方舟用濟爲紅蘭主人客﹐其配朱道珠繪《故鄕山水熙朝新語。圖》﹐題詩其上﹐以寄方舟。主人爲作詩云「應憐夫婿無歸信﹐翻畫家山遠寄來。」方舟感動﹐未幾言旋。當時傳爲佳話。

江陰王韓起景琦﹐以名節自負。康熙中﹐學使者某以母壽祈福於古寺﹐寺僧懸孔子拜釋迦像。韓起見之怒﹐卷畫歸。學使知之﹐拘韓起至﹐訊之。韓起曰「生恐累公得罪名教﹐故奉聖像歸耳。」卽學使前裂去佛像﹐拜而焚之。學使者詘於理﹐婉言謝之而已。

長洲繆洗馬曰藻﹐十歲時能作擘窠大字﹐閶門西禪寺扁額﹐是其手筆。今寺宇屢經更葺﹐仍就舊額鉤勒新之﹐無有能更書者。

潘荊山兆吾爲浙閩總督滿保幕友。康熙五十四年﹐臺灣姦民朱一貴滋事﹐事聞省城。時方二鼓﹐潘謂滿公曰「兵貴神速﹐須盡此夜了之。」卽燈下書牒﹐頃刻數十言﹐未三鼓而部署定。黎明發兵﹐兩日至廈門﹐五日至鹿耳門。賊大怖﹐以爲神兵自天而下﹐駭散無敢斗者。凡七日而臺灣平。滿公欲奏請恩獎﹐潘固辭不受。奇人也。

陳恪勤公被逮入都時﹐遣人市米潞河。主人問﹕「客何來﹖」曰「陳太守所。」曰「是湘潭陳公耶。」曰「然。」

曰「廉吏也。」不受直﹐饋米十石﹐且遺以書云﹕天子必再用公。公宜以一節終始﹐毋失天下望。「書末不署姓名。問擔米夫曰﹕」主人姓魏。「迹之﹐已閉戶他出﹐不知所之。殆塵隱也。

納蘭容若性徳﹐大學士明珠子﹐康熙癸丑進士。少聰敏﹐過目成誦。年十七爲諸生﹐十八舉鄕試﹐十九成進士﹐二十二授侍衛。擁書數萬卷﹐蕭然若寒素﹐彈琴歌曲﹐評書畫以自誤﹐人不知爲宰相子也。

副都統朱涵齋倫瀚﹐康熙壬辰武進士。年四歲時以煤塗壁﹐熙朝新語。肖人鬼鳥獸狀﹐見者驚詫。一日﹐攀煤車取煤﹐壓傷右手中指﹐治痊則此指甲獨厚而銳﹐有微凹﹐能容墨﹐遂以指代筆。聖祖嘗書其所畫扇賜髙麗國王﹐王復請於朝﹐具幣帛乞畫。一時傳爲美談。

長白畱少宰保﹐幼年气盛善怒﹐太夫人屢戒之。及長﹐使於四方﹐跪太夫人前乞一杖﹐授老僕曰「爾後見我怒﹐卽以杖示我。」每怒﹐必悚然曰「母在。」怒輒平。其純篤如此。

康熙五十一年五月﹐圖理琛奉使士爾扈特﹐由喀爾喀俄羅斯至其他。五十四年三月還京﹐述其道路所經﹐爲《異域錄》一卷進呈禦覽。首冠以輿圖﹐次爲行記﹐以所歷之地爲綱﹐而按日紀載以爲目。乾隆間﹐奉旨采入四庫全書。

康熙間﹐西域貢獅子二﹐形如圖畫。後口外打圍遇兩羆﹐人不能勝﹐召獅子搏﹐得之。老獅力盡而斃﹐小獅繼亦逸去。

其羆皮實之以艸﹐置雍和宮殿庭﹐懸牌於腰間﹐一重一千三百餘斤﹐一重八百餘斤。

鄭芝龍初據臺灣時﹐廈門人有掘地得石者﹐文曰「生女滅雞﹐十億相倚」。人初不解。康熙二十三年﹐會稽姚熙止啟聖爲福建總督﹐臺灣平。或曰「十億兆也﹐加女姚也。鄭字酉旁雞也﹐滅雞滅鄭也。」鄭逆竊據四十餘年﹐而其讖已先定﹐蓋天早厭之矣。

徳淸徐方虎倬﹐康熙癸丑進士﹐官翰林院侍讀。歸田十餘年﹐恭遇聖祖南巡﹐進呈《全唐詩錄》百卷。特加禮部侍郎銜﹐年登大耋﹐子列六卿﹐眞盛世偉人也。

禹州十一齡童子朱姓﹐打虎救父。州牧史君廷桂獎以粟帛﹐蕭山毛大可奇齡作《打虎兒行》。

秀水周靑士篔嗜學工詩﹐吟誦不輟。有郡丞行署與周爲鄰﹐聞其聲達旦不寐﹐恚甚﹐遣吏勾捉﹐將加撲抶鄕先生聞之﹐熙朝新語。固請始得免。肉食之鄙﹐一至於此﹐眞堪絕倒。

歙人某娶婦甫一月﹐卽行賈。婦刺繡易食﹐以其餘積﹐歲置一珠﹐以彩絲系之。比夫婦﹐婦歿已三載﹐啟篋得珠﹐已積二十餘顆。汪千鼎洪度爲作《紀歲珠詩》云「珠累累﹐天涯歸未歸。」較白香山「商人重利輕別離」之句﹐尢覺婉約可悲。

康熙戊申年﹐京師正陽門外挑浚禦河﹐得玉印如升﹐篆文人不能識。禮部出榜訪問﹐並印原印於後﹐數十日無辧之者。

少宰孫北海家居聞之﹐曰「此元順帝祈雨時所刻龍神印也﹐各門俱有之。蓋雨後卽埋地下耳。」因取一書送禮部﹐上刻印文注釋甚詳。一時嘆爲博物。

雍正元年﹐江南山東所產麥谷皆兩枝雙穗﹐蜀黍一干四穗﹐內池蓮房同莖分蒂﹐諸瑞疊呈。大學士等上言「此皆皇上盛徳之所感召﹐請宣付史館。」

雍正癸卯狀元金壇於振﹐榜眼上元戴瀚﹐探花鐘祥楊炳﹐上以登極首科﹐恩施格外﹐俱著在南書房行走。曠典也。

聖祖時﹐鄕會試二場以《孝經》爲論題﹐後攺用《太極圖說》《通書》《西銘正蒙》。雍正元年﹐上以宋儒𨿽足羽翼經傳﹐不若聖言之廣大悉備﹐仍攺用《孝經》。

湖南向無貢院﹐士子俱赴湖北鄕試。雍正元年七月﹐奉上諭﹕「湖南赴湖北﹐必由洞庭湖。六七月間風浪尢險﹐間有覆溺之患。著分湖南﹑湖北兩闈﹐卽於明年豫備場屋。」從此湖南多士﹐永無秋風涉險之虞﹐感頌皇仁於無旣矣。

向例﹐殿試進士在太和殿丹墀。癸卯年十月二十七日殿試時﹐天寒硯凍。上命移至殿內兩傍﹐並令太監多置火鑪﹐俾殿內和暖﹐使諸貢士得盡心作文寫卷。世宗之優卹士子如此。

雍正元年十一月二十九日﹐奉上諭﹕「新科進士於引見前﹐朕欲先行考試﹐再引見。一應仍照殿試預備。朕將詩文四六各熙朝新語。體出題﹐視其所能﹐或一篇﹐或二三篇﹐或各體俱作﹐悉聽其便。」此進士朝考之始。

雍正二年﹐禮部遵旨﹕應從祀孔廟宜復者六人﹐林放﹑蘧瑗﹑秦冉﹑顏何﹑鄭康成﹑範寧。宜增祀者二十人﹐縣亶﹑牧皮﹑樂正子﹑公都子﹑萬章﹑公孫丑﹑諸葛亮﹑尹焞﹑魏了翁﹑黃幹﹑陳淳﹑何基﹑王柏﹑趙復﹑金履祥﹑許謙﹑陳澔﹑羅欽順﹑蔡淸﹑陸隴其。入崇聖祠者一人﹐張迪。宜增置博士者四人﹐冉雍﹑冉伯牛﹑子張﹑有若。

雍正三年上諭﹕「各省學政與正副主考﹐朕皆就其爲人謹愼者派往﹐並未考試文藝﹐其中恐有荒疏年久﹑不能衡文者。

著將應差翰林並進士出身各部院官查奏﹐俟朕試以文藝﹐再行派差。「此考差之始。

安州陳狀元徳華﹐少時讀書靜室﹐有東鄰之女竊窺﹐正色拒之。事與明朝曹鼐相似﹐每於座右書「曹鼐不可」四字。雍正甲辰﹐果以第一人及第。

郃陽張大有爲漕運總督﹐奏言寫字手顫﹐請奏摺代書。上諭云「忙時令人代書亦可﹐若密摺仍須親寫。卽字畫粗大﹐略帶行艸﹐亦屬無妨。辭達而已﹐敬不在此。」仁和孫士毅爲兩廣總督時﹐亦有是旨。我朝待大臣之寬容脫略如此。

雍正癸卯江西鄕試﹐題「學而優則仕」一節。有周學健者﹐名士也。文思幽奧﹐房考張不能句讀﹐怒而批抹之。歸寢忽囈語﹐自批其頰曰「如此佳文而汝不知﹐尙靦然作房考乎﹖」

家人以爲中風﹐急呼各房考視之﹐見所抹捲﹐曰「試薦之何如﹖」時正主考任宗伯蘭枝閱之﹐驚曰「此奇文通場所無﹐可以冠多士也。」副主考徳公方假寐幾上﹐伺其醒告之。徳問何字號﹐曰「男字第三號。」徳曰「不必閱文﹐竟定壓捲可也。」任問故﹐曰「我寢方酣﹐忽見神賀我曰﹕」汝第三熙朝新語。兒子中解元矣。『今果男三號﹐豈非驗乎﹖「榜定後﹐眾問張房考囈語故﹐茫然不知﹐若或使之也。

雍正五年﹐浙江巡撫李衛進瑞谷。羣臣上言「皇上至徳光昭﹐太和翔洽。是以宇內徧產嘉禾﹐浙江又呈瑞谷。」奉旨﹕「此非朕涼徳所能致﹐想浙省澆漓之習必然丕變﹐是以感召上蒼。如此瑞應﹐朕深爲浙省臣民慶幸。」命曉諭浙江通省。

先是因查嗣庭悖逆﹐停浙江人鄕會試故也。

雍正六年三月﹐安徽巡撫魏廷珍言鄕民違例演戲﹐應嚴禁。

奉旨﹕「州縣村堡之間﹐借演戲爲名﹐斂錢耗費﹐招呼朋類﹐開設賭場﹐種種不法。眼則地方有司所當嚴禁者。至於有力之家﹐祀神酬願﹐歡慶之會﹐歌詠太平﹐在民間有必不容已之情在。國法無一槪禁止之理。今但稱違例﹐而未分晰原由﹐則是凡屬演戲皆爲犯法﹐國家無此科條也。朕立法皆準情理至當﹐其有不便而難行者﹐則奉行之不善也。」

河南孟津縣居民翟世有﹐拾獲陜西人秦泰買花銀一百七十兩﹐尋主給還﹐並不受謝。大吏入告。奉旨給與七品頂戴﹐仍賞銀一百兩。又商邱貧人陳懷金拾獲遺金二十四兩﹐全數付主﹐力辭酬謝。奉旨嘉獎﹐給九品頂戴﹐賞銀五十兩。又兗州車兵李中倫拾銀二封﹐歸還原主。奉旨賞銀六十兩。仰見我國家久道化成﹐民惇古處。而聖主之懋賞殊恩﹐與人爲善﹐亦曠古罕有也。

鄕試房考﹐向例選州縣中科甲出身者﹐只許入闈一次。雍正元年五月﹐奉上諭﹕「考官以鑑拔爲主﹐不論曾否入闈﹐臨場時監臨試以時藝一篇﹐其文理優長者爲內簾房考﹐荒疏者俱外場執事。」

雍正癸卯九月會試﹐禮部請定取中進士名數。上定一百八十名﹐仍令總裁朱軾﹑張廷玉﹐此外不拘省分﹐不限額數﹐有熙朝新語。可取佳捲﹐選出另行具奏。

康熙時﹐編檢多至二百人﹐庶吉士五六十人。雍正元年﹐上諭﹕「內閣大學士會同掌院學士﹐秉公擇其學優工書﹑善翻譯者﹐畱館辦事修書外﹐其或才具練達﹐可當科道吏部之選﹐或長於吏治﹐編檢可爲府道﹐庶吉士可爲州縣者﹐一一分別具奏。」

雍正丙午﹐江南鄕試房考有張壘者﹐科分最久﹐自居前輩。

每晚焚香拜祝神佑﹐如有積徳之士﹐求暗中指示。各房笑其癡﹐咸揶揄之﹐伺其燈下閱卷時﹐以一細竿穿牖入﹐挑其冠﹐張驚以爲神﹐拜祝如前。眾伺其坐定﹐又挑之。張遂捧卷上堂﹐主考已寢。張叩門告以神明指示之故﹐主考閱之﹐笑曰「此文甚佳﹐取中有餘。君何必神道設教乎﹖」眾噤不敢言。及榜發﹐此卷已中式。各嘩然告張曰「我輩弄君耳。」張正色曰「此非我爲君等所弄﹐乃君等爲鬼神所弄耳。」此論甚正。

雍正六年﹐上命諸臣各保舉一人。衡永郴道汪榯保舉其父原任刑部司官汪沄學問優裕﹑政事練達忠愛之性出於至誠﹐奉旨補授四川敍州府知府。此可見聖世用人勿疑之意﹐而汪榯亦可謂內舉不避親者矣。

徐公士林巡撫江蘇﹐凡讞獄先摘定案大略﹐牌示於外﹐而後發繕文冊﹐所以杜胥吏之撞騙也。世宗嘗謂曰「爾風格凝重﹐當爲名臣。」

武陵楊太史緒權奇倜黨﹐抱負不凡。雍正間苗民蠢動﹐王師徵之。太史學酈生單身入洞說之﹐羣苗羅拜乞降﹐亦奇事也。

建昌李司空鳳翥﹐康熙丁丑翰林。雍正七年五月﹐奏賀瑞芝本內﹐自稱蓬蓽陋儒。賀慶雲本﹐又稱擲地才疏﹐敢含毫而賦五色。上諭﹕「李鳳翥旣以儒者自居﹐則陳奏本章自應加意愼重﹐不當作遊戲之詞。若未曾作賦而云作賦﹐則所奏盡屬虛熙朝新語。文。若實曾作賦﹐便當進呈朕覽。若自知不能﹐而作浮詞﹐湊成謙語﹐陳於君父之前﹐豈儒者之道乎﹖李鳳翥受朕深恩﹐由翰林擢至工部侍郎。似此輕慢疏忽﹐尙得謂之儒者乎﹖」此可爲陳奏不明體制者戒。

康熙庚辰科二名相。一爲桐城張文和公廷玉。雍正四年﹐進所著《性理全書》。上諭﹕「此書發明聖賢之義蘊﹐爲後學之津梁。有益於身心﹐有關於品誼。凡屬士大夫皆當身體力行﹐服膺弗失。」又奉敕纂修《明史》三百三十二卷﹐積十有五年而成。義例爲唐宋以來諸史所不及。一爲溧陽史文靖公貽直。

官侍郎時﹐奉命赴閩審案。上命教導督臣髙其倬﹑撫臣劉世明﹑貽直遵旨至閩﹐宣述聖意。其語有﹕「大凡人臣事君﹐不但當以身事﹐更當以心事。此心惟知有君﹐而不知有人。此心惟知有君﹐而並不知有己。」甚合上意。朱批云「髙其倬﹑劉世明能從與否﹐尙須觀其後效﹐朕先慶得一堪爲股肱之史貽直矣。」

嵇文敏公曾筠總督河道時﹐中牟將築堤。夢有兜牟而短須者﹐直入一揖﹐遂上坐曰「某堤須築﹐某所才保無虞。」公頷之。已而思其人狀貌乃一武夫﹐言復椎魯﹐何遽公然抗禮﹐意頗不懌。次日赴工次﹐過張桓侯廟小住啜茶﹐見神像宛然夢中所見﹐乃親禱於神﹐一如所指。

錢唐沈暗齋近思幼孤貧﹐依靈隱寺諦輝和尙﹐延師課讀﹐遂成通儒。有項姓者識其非常﹐以女妻之。後登庚辰進士﹐由知縣行取爲吏曹﹐官至侍郎﹐以淸介稱。項姓之爲女相攸﹐物色寒畯﹐猶是恆情﹐若諦輝之獨具慧眼﹐可謂大善知識矣。

松江顧小崖成天﹐康熙丁酉舉人。公車至京﹐寓宗人府丞蔡嵩宅中。雍正七年閏七月﹐嵩緣事逮問﹐簿錄其家﹐得顧詩稿。有《聖祖輓詞》六章﹐辭意悲切。上覽之﹐淒然墮淚﹐謂熙朝新語。大臣曰「彼未登仕籍之人。而感恩戴徳之誠若此。其秉性善良﹐居心忠厚可知。」命江南督撫送部引見。八年至京時﹐庚戌科會試已過﹐欽賜爲編修﹐列名入於是科庶吉士之列。人皆以爲奇遇﹐後官至侍講。

蔣文恪公溥﹐雍正庚戌進士﹐官至大學士。少時讀書平臺﹐每喚人﹐輒有應聲而無人至。一夜欲溲﹐窗外月不甚明﹐呼所隨僕﹐但應而不入。啟戶﹐見一人方枕墻門而臥﹐其頭向內而應。初以爲家僮﹐訶之如故。諦視之﹐人長三尺﹐方巾皂服白須﹐如世所塑土地像然。喝之﹐冉冉入地而沒﹐人以爲土地伺班﹐後必大貴。已而果驗。

雍正七年三月初七日﹐滇粵二省同時慶雲見﹐自午至酉。

八年正月﹐景陵寶成山上產瑞芝三本﹐命宣付史館。

雍正癸丑殿試﹐大學士尹泰等將策十卷進呈。上閱至第五本﹐字畫端楷﹐策內有云「僚采之際﹐善則相勸﹐過則相規﹐無詐無虞﹐必誠必信。則同官一體也﹐內外亦一體也﹐文武亦一體也。廣而至於百司庶司﹐何莫非臂指手足之相關﹖此則純臣之居心﹐庶不負千載一時之遭逢﹐贊襄太和之上理。」數語極爲懇摯﹐頗有古大臣之風。因拔置一甲三名。及拆號﹐乃大學士張文和公廷玉之子若靄。上意深悅﹐因遣人往諭廷玉。廷玉再三懇辭﹐云「天下人材眾多﹐莫不想望鼎甲。臣蒙恩現居政府﹐而子若靄登一甲三名﹐占寒士之先﹐於心實有不安。

倘蒙皇上天恩﹐名列二甲已爲榮幸之極。「上云﹕」汝家忠藎積徳﹐有此佳子弟中一鼎甲﹐亦人所共服。何必遜讓﹖「廷玉跪奏云﹕」皇上至公﹐諸臣亦無私曲。只算臣情願讓與天下寒士﹐求皇上憐臣愚衷。若君恩祖徳佑庇臣子﹐畱其福分﹐以爲將來上進之階﹐更爲美事。「上乃從其請﹐以張若靄攺爲二甲一名﹐卽將原擬二甲一名沈文鎬攺爲一甲三名。文鎬﹐崇明人。

潯州謝梅莊濟世爲禦史時﹐奏劾河東總督田文鏡。朝廷疑有指使﹐逮問。命刑部嚴訊﹐曰「指使者有人﹐孔子孟子。」

問何謂指使﹐曰「讀孔孟書﹐便當盡忠直言。」上憐其直﹐謫軍前效力。時雍正丙午十二月也。有《次東坡獄中寄子由韻二首》寄其從弟云「嚴霜初隕陡回春﹐畱得衝寒冒雪身。綸綍乍傳渾似夢﹐親朋相慶更爲人。敢愁弓劍趨戎幕﹐已免鋃鐺禮獄神。早晚扶歸君莫慟﹐﹛般女﹜姍勃窣亦前因。尙方借劍心何壯﹐牘背書詞气漸低。已分黃泉埋碧血﹐忽聞丹闕放金雞。

花看上苑期吾弟﹐護樹髙堂仗老妻。且脫南冠北庭去﹐大宛東畔賀蘭西。「髙宗登極放歸。乞外用﹐授湖南糧道﹐長沙人士至今稱之。

方恪敏公觀承本名家子﹐祖父皆以詩文名於時﹐以族人累徙居塞外。公弱冠歸金陵﹐家無一椽﹐借居淸涼山僧寺。有中州僧知爲非常人﹐厚遇之。公與兄觀永往來南北﹐營塞久菽水之資﹐重趼徒步﹐並日而食﹐怡然安之。雍正壬子﹐平郡王爲定邊將軍﹐徵準噶爾﹐夙知公才﹐奏爲記室。世宗命以布衣召見﹐賜中書銜偕往。凱旋﹐以軍功實授內閣中書﹐累官至直隸總督。年六十有一﹐以八月十四日生子﹐公賦詩云「與翁同甲子﹐添汝作中秋。」髙宗聞之喜甚﹐抱至禦前﹐解所佩金絲荷囊賜之。

雍正癸犯殿試﹐二甲一名張廷珩奉旨卽授檢討﹐並命同三鼎甲在南書房行走。傳臚榜下授職﹐前此未有也。

諸城劉文正公統勛﹐雍正二年進士﹐以檢討入直內廷。官左都禦史時﹐人多憚其剛直。時桐城張姚二姓官最多﹐文正上疏曰「大學士張廷玉與伊戚姚文然本系巨族﹐科第漸多﹐仕宦實盛﹐至今名登仕籍者有張廷璐﹑姚孔鈵等數十員。臣聞聖祖仁皇帝時﹐曾命廷臣中因升遷太速﹐特諭停止升轉。原任大熙朝新語。學士王熙之孫王景曾亦在其內。臣以爲宜仿此意﹐將張姚兩姓部冊有名者﹐親房近支﹐累世密戚﹐現在之員開列奏聞。三年以內﹐除奉旨特升外﹐其餘一槪停升。」奏上﹐飭交部議。吏部覆稱﹕「臣部官冊所載張姚兩姓出仕各員﹐與所奏詳加核對﹐張姓出仕者十三員﹐姚姓出仕者十員。惟姚孔鈵系大學士張廷玉之甥﹐姚孔鋐系張廷玉之婿﹐臣等核其升轉在京侍郎﹐在外司道知府﹐多由特旨簡用。亦有督撫保題升用之員﹐或因大學士張廷玉爲皇上簡用大臣﹐該管上司或存瞻顧之情亦未可知。

臣等酌議將張姚現任之員開列名單﹐行文在京各部院﹑在外各該督撫﹐令其察看。嗣後除臣部論俸仍應照例升轉外﹐如有才具優長應行保題者﹐應於摺內將該員系大學士張廷玉親戚之處聲明﹐與臣等確查該員歷傣深淺是否合例之處﹐核覆具奏。如不能稱職﹐亦卽據實糾參﹐務期一秉至公﹐不得稍存瞻徇。庶舉措咸得其平矣。「奉旨依議。一時朝議翕然。夫以張姚世祿之家﹐簪纓相望﹐循資升轉﹐原無偏私。而文正之不避嫌怨﹐蹇諤立朝﹐亦從可想見矣。

雍正六年七月﹐上諭內務府總管常明於盧溝橋蓋造官房﹐令赴京應試舉子無盤查行李之擾﹐並令崇文門查稅官員嚴飭巡役﹐毋得借端稽畱﹐額外苛索。至今著爲功令。聖朝作養人才﹐體卹周至﹐古未有也。

●卷九

雍正六年十月二十九日﹐恭遇萬壽令節。滇南省城五色慶雲捧日﹐經辰巳午三時﹐至十一月朔﹐絢爛倍常﹐呈現兩日﹐實從古未有之祥。總督鄂爾泰奏報﹐奉旨﹕「朕每遇此嘉祥﹐不敢絲毫慶幸。惟倍加敬畏﹐況此實卿忠義所感﹐而獻於朕壽日者。正表卿愛戴之忱也。」命宣付史館。

海寧陳文勤公世倌官山東巡撫時﹐雍正二年六月﹐闕裏孔廟災。上命世倌修廟﹐遵旨﹕正殿用黃琉璃瓦﹐兩廡用綠琉璃瓦﹐以黃瓦鑲砌屋脊。聖像選內務府匠人到東﹐用脫胎之法﹐敬謹裝塑。欽定大門曰聖時﹐二門曰宏道。八月﹐聖像成。九年﹐命監修孔林﹐去墓四十餘步﹐陷出一穴﹐廣尺餘。內有石榻﹐上朱棺已朽﹐有白骨一具﹐甚偉﹐旁置銅劍長丈餘﹐瑩綠色﹐有竹簡數十頁﹐皆蝌蚪文﹐取視成灰。意此尙在孔子之先﹐因加石封之﹐爲設少牢之禮焉。

世宗嘗諭朱綱曰「昔聖祖賜朕眼鏡﹐朕眼目原不似今精明﹐因聖祖升遐之時﹐痛哭出涕﹐較少時反覺倍好。似此﹐人言哭多傷目之論未確。彼時朕在養心殿辦理政事﹐坐臥不離此處者三年。面三年內﹐每遇暑天﹐未有如此殿之涼者。朕曾蒙聖祖慈訓﹕戒急用忍。故殿中匾額卽用此四字﹐仍敬書上諭二字於上。東暖閣匾額取惟仁二字﹐對聯云﹕諸惡不忍作﹐眾善必樂爲。西暖閣匾額取爲君難三字﹐對聯云﹕原以一人治天下﹐熙朝新語。不以天下奉一人。」可見我朝聖聖相承﹐心傳有自。

魯亮儕之裕﹐雍正間作令河南﹐與田總督文鏡不洽。每被劾一次﹐世宗召見必升一官﹐眞奇遇也。乾隆初﹐官至直隸淸河道。

奉新甘莊恪公汝來旣貴﹐其父萬達﹑弟汝蓬﹑子禾始﹐以雍正丙午科同領鄕薦。三世同榜﹐古今罕覯錢塘王介眉延年﹐雍正丙午舉人。著有《通鑑編年紀事本末》。少時嘗夢至一室﹐榻上坐一叟﹐短身白髮﹐見客不起﹐亦不言。又有一人頎而黑﹐揖介眉而言曰「余漢之陳壽也。

作《三國誌》﹐黜劉帝魏﹐實出無心﹐不料後人以爲口實。「

指榻上人曰「賴彥威先生以《漢晉春秋》正之﹐汝乃先生之後身﹐聞方撰《歷代編年紀事》﹐夙根在此﹐須勉而成之。」

言訖﹐手授一卷書﹐俾題六絕句而寤。寤後僅記二句﹐曰「慚無漢晉春秋筆﹐敢道前身是彥威。」至髙宗朝﹐年八十餘﹐成書進呈﹐賜翰林院侍講。

襄城劉芳艸靑芝﹐雍正丁未翰林。與兄靑藜甚友愛﹐築江村七一軒同居。所謂七一者﹐仿歐陽公六一居士之義﹐而多一弟﹐故名七一先生。

孫文定公嘉淦﹐康熙癸巳翰林﹐以直言敢諫受知。世宗洊升都察院左副都禦史﹐乾隆間﹐歷官至大學士。立朝剛直﹐多面折廷諍﹐不避權貴﹐天下想望丰采。乙丑秋審冊內有福建蔣邦齡致死族匪一案﹐公上疏曰「查舊例﹐同族之中果有凶悍不法﹑偸竊姦宄之人﹐倘事起一時﹐合族公憤﹐不及鳴官﹐以家法致死﹐報官審明﹐死者所犯應死與不應死者﹐將爲首者分別擬杖﹐減等免抵。嗣於乾隆二年五月﹐據廣督鄂奏稱﹐舊例𨿽屬體順人情﹐但恐朋比串害﹐地方官豈能洞燭無遺﹖倘民間恃有減等免抵條例﹐相習成風﹐其中難免冤抑。奏請酌刪。經熙朝新語。刑部律例館議稱﹕族大人眾﹐賢愚莫分。或以富貴而招眾怨﹐或以剛直而致同仇。一人煽誘﹐羣相附和﹐共挾微嫌﹐輒圖報復。因而駕捏串害﹐難免冤抑之處。況生殺乃朝廷之大權﹐如有不法﹐自應明正刑章﹐不宜假手族人﹐以開其隙。奏請刪除在案。臣等伏思舊例乃一時懲創凶悍權宜之法﹐行之久遠﹐必滋流獘。夫族眾之中﹐愛憎多端﹐或以侮慢招釁﹐或以戇直生嫌﹐或假義忿以樹己威﹐或借公義以報私怨。一豪彊倡論於先﹐眾朋黨附和於後﹐倉猝致死﹐情罪難明。如一家之中﹐莫尊於祖父母﹑父母﹐其子孫若違犯教令﹐歐之殺之﹐宜無不可。然毆殺則律應滿杖﹐故殺則律應杖六十﹐徒一年。是祖父母﹑父母之於子孫﹐尙且不得擅殺﹐何況其他﹖再捉姦例內﹐卑幼不得犯尊長﹐犯則依故殺伯叔母﹑姑兄姊律科罪。尊長殺卑幼﹐亦按服律擬。誠以倫紀攸關﹐防微杜漸也。夫以朝廷之尊﹐明罰敕法﹐於凡應死罪人﹐猶令法司詳加核議。至於法無可逭﹐必令三次覆奏。聖天子用刑愼重如此﹐柰何任匹夫之好惡﹐操生殺之大權﹐橫行於一族乎﹖是舊有之例必不可存﹐族匪之條不須另設﹐於比擬定罪﹐則當臨時參酌﹐虛衷援引﹐務使輕重得宜﹐方爲允協」等語。奉旨﹕飭部議行。其他嘉謨讜論甚多﹐不及備載﹐錄此以見一班。

雍正十年七月﹐山東巨野縣民李恩家牛產瑞麟。麕身牛首﹐徧身皆甲﹐甲縫有紫毫﹐玉定文頂﹐光彩爛生。撫臣嶽濬奏請詔付史館﹐宣示中外。奉旨﹕「山東前歲被水﹐今聞產瑞麟﹐實深愧悚。該撫所請皆屬虛文。將朕朝乾夕惕﹐對越上天之悃忱﹐曉諭天下知之。欽此。」仰見聖天子持盈保泰﹐敬天勤民之至意。

仁和吳太常隆元奏天壇摺﹐內有蜈蚣八字墻字樣。世宗命交部嚴議﹐以其不敬也。十三年﹐諭廷臣曰「凡奏章遇有壇熙朝新語。廟等字﹐懷中囊中俱可攜行﹐不可夾帶鞋襪之間。」世宗之誠敬如此。

博野尹會一元孚﹐雍正甲辰進士﹐累官工部侍郎。文章經濟兼而有之﹐嘗有《敬陳末議疏》﹐條奏豫省農桑事宜﹐言之親切有味。其詞曰「臣竊惟衣食爲生民之至計﹐農桑實務本之良圖。我皇上軫念民依﹐重農貴粟﹐特頒諭旨﹐明示勸課之方。復命廷臣詳籌教稼之法。臣伏讀綸音﹐遵照部議﹐業已飭令各屬﹐隨地制宜﹐因民利導﹐設立老農﹐興修水利﹐實力奉行。惟是臣生長田間﹐頗知農務。謹就豫省情形﹐悉心籌畫﹐謬抒管見﹐敬爲我皇上陳之。一﹐天時之宜乘也。凡物之生長﹐必有其候。故農時以不違爲先﹐而力田以早種爲主。蓋早種則先得土气﹐根株深固﹐發生必盛﹐收成必倍。今豫省百姓罔知節候﹐往往有時宜播種而水舉耜者﹐有時宜耘耔而始播種者。

旣失天時﹐遂違物性。臣查播麥之期﹐務在白露。如天气尙暖﹐當於白露十日後種之。種髙粱當臨淸明節﹐種早谷當臨谷雨節﹐種棉花當在春末夏初﹐豆子﹑晚谷則於五月刈麥之後在麥地播種﹐蕎麥於中伏以內﹐芝麻多種於棉花地旁。卽有气候不同﹐寒暄各異之處﹐要必按時下種﹐不可遲緩。應令地方官刊刻告示﹐徧戶曉諭﹐並責令老農督率勸勉。仍欽遵聖諭。州縣官不拘時日﹐輕騎減從﹐親往各鄕查勘。如逾時而未種者﹐卽詢明緣由﹐面加訓飭。倘有工本不足者﹐許老農開具名結﹐借以倉谷﹐秋後照例還倉。則天時無失﹐而耕種得宜﹐庶百谷繁昌﹐收獲自丰矣。一﹐人力之宜盡也。南方種田﹐一畝所獲以石計。

北方種地﹐一畝所獲以斗計。非盡南智而北拙﹐南勤而北惰﹐南沃而北瘠也。蓋南方地窄人稠﹐一夫所耕不過十畝﹐多則二十畝﹐力聚而功專﹐故所獲甚厚。北方地土遼闊﹐農民惟圖廣種﹐一夫所耕自七八十畝以至百畝不等﹐意以多種則多收﹐不熙朝新語。知地多則糞土不能厚壅﹐而地力薄矣。工作不能徧及﹐而人事疏矣。是以小戶自耕己地﹐種少而常得丰收﹐佃戶受地承耕﹐種多而收成較薄。應令地方官勸諭田主﹐多招佃戶﹐量力授田﹐每佃所種不得過三十畝。至耘耔之法﹐又須去艸務盡﹐培壅甚厚﹐犁則以三覆爲率﹐糞則以加倍爲準﹐鋤則以四次爲常﹐棉花又不厭多鋤﹐則地少力專。佃戶旣獲丰收﹐田主自享其利。

且分多種之田﹐以給無田之人﹐則遊民亦少。仍飭地方官善於奉行﹐不得彊抑勒派﹐以滋擾累。一﹐樹藝之宜廣也。夫木之佳者以桑爲尙﹐其餘如棗﹑梨﹑桃﹑杏﹑楡﹑柳﹑椿﹑杜等均堪利用。臣查豫省地方每多碱飛沙之地﹐小民因難以墾種﹐大半荒棄。不知碱之地挖去三尺﹐必無鹹味﹐飛沙之地挖去三尺﹐必有濕气。而村尾﹑溝頭﹑籬邊﹑屋角﹐隙地頗多﹐𨿽不可播種五穀﹐未始不可栽植樹木。似應令地方官責成鄕耆保長﹐廣爲勸諭﹐就所宜之木﹐隨處種植﹐加意培養。如鄕耆保長有能於一年之內﹐勸民種桑五百株﹐梨﹑棗等樹一千株者﹐據實冊報﹐印官給以花紅。三年內能每年添種如前數者﹐給匾獎勵。

則地無曠土﹐而利賴更溥矣。一﹐女工之宜勤也。竊以蠶桑之利固屬無窮﹐而布疋之需爲用尢廣。查江南蘇松兩郡最爲繁庶﹐而貧乏之民得以俯仰有資者﹐不在絲而在布。女子七八歲以上卽能紡絮﹐十二三歲卽能織布。一日之經營﹐盡足以供一人之用度而有餘。今棉花產自豫省﹐而商賈販於江南﹐則以豫省之民曠費女工故也。臣愚以爲寸絲之直可買尺布﹐衣布之人百倍衣絲。且織布易而織絲難﹐教以難者或未必其率從﹐教以易者庶可冀其就業。但豫省未嘗不織布﹐而家有機杼者百不得一﹐應令地方官曉諭有力之家﹐或多造機杼貸於織布之戶﹐量取賃直﹐或將無礙公項﹐可以動支打造者﹐令其報名給領。俟一年之後﹐繳還原項。並廣諭婦女﹐凡牌甲之內有一家織布者﹐卽熙朝新語。令同甲仿效行之﹐久而比戶連村無不各勤紡織﹐似亦推廣蠶桑之一道也。以上四條﹐臣仰體我皇上重農務本﹑富民足食之至意﹐竊就豫省地方﹐董率官民措施辦理。但臣知識淺陋﹐是否有當。伏乞訓示遵行。「

雍正十二年元旦立春﹐恰遇甲寅年﹑丙寅月﹑戊寅日﹑甲寅時﹐瑞雪繽紛﹐竟日盈尺。考之占書﹐最爲祥瑞。諸臣上表稱賀﹐上卻之。

世宗登極﹐恩科有因回避考官﹐未曾應試者。欽派大臣擬題﹐奏請欽定於內閣考試﹐尋取四卷。又命大學士王頊齡﹑尙書勵廷儀﹑吏部侍郎史貽直﹑戶部侍郎張伯行﹑李周望﹑兵部侍郎阿克惇﹑副都禦史李紱同南書房翰林﹐檢閱落卷﹐取前二名﹐俱賜爲舉人。特恩也。

華亭黃石牧之雋﹐於雍正元年七月奏《呈中元祭聖祖文》﹐稱旨。次日召見養心殿﹐時之雋尙在庶常﹐特蒙賜貂﹐授職編修。他日﹐上命檢查檔案﹐凡撰文稱「很好」﹑稱「好者」列名給賞﹐時陳編修萬策﹑鄧修撰鐘嶽﹑陸庶常奎勛﹑錢庶常陳羣皆賜內府緞一匹﹐之雋得二匹。聖祖祔主太廟。乾淸宮早朝﹐兩大禮侍班﹐躬覯其盛﹐人咸羨其遭際云。

雍正十二年四月﹐直隸總督顧琮奏﹕永定一河全賴下口深通﹐庶上流暢注入澱﹐乃陶河以南漸積塡淤。正議挑浚﹐仰賴皇上至誠感格﹐天賜引河。開刷二十餘里﹐有四千餘丈之遠﹐不勞民力﹐悉出天工云云。奉旨展祀﹐以答神貺。

雍正三年四月﹐吏部議﹕原任檢討董玘乞終養﹐應準所請﹐俟親終來京候補云云。奉旨﹕「爲人子無不欲父母常存﹐今云親終候補﹐人子聞之何以爲情﹖似此不仁之語﹐朕不忍閱。著刪去具奏。」聖主孝治天下之意如此。

雍正七年八月﹐浙江署督性桂﹑署撫蔡仕舢奏進湖州民王熙朝新語。文隆家萬蠶同織一幅﹐長五尺八寸﹐寬二尺三寸﹐自然成就﹐不由人工。王大臣上表稱慶。上諭﹕「朕每遇休徵﹐必加乾惕。

倘蒙上天錫福﹐黎庶衣食充盈。乃朕心所謂祥瑞也。「

雍正十一年﹐大學士管掌院事張廷玉遵旨議奏﹐新科庶吉士恩給廩餼﹐每月給銀四兩五錢﹐器用什物工部支取﹐並撥給官房一所爲教習館﹐令肄業其中。

桐城張寶臣廷璐﹐康熙戊戌榜眼﹐文端公之三子也。督學河南﹐除夫馬取給地方外﹐其幕友束脩﹐家口養贍﹐俱無所出。

上聞之﹐問其兄戶部尙書廷玉﹐遂以實對。上命撫臣田文鏡酌議﹐每歲夫馬銀一千六百兩﹐幕修銀一千兩﹐養贍家口銀一千兩﹐供給雜用銀三千兩﹐每歲銀六千六百兩﹐三年共需銀二萬兩。河南學臣養廉之優自此始。

雍正十八年八月﹐賜湖北巡撫王士俊花屯絹蜜荔枝。其謝恩摺有云「縫衣有耀﹐頂踵皆被龍光。懷核親嘗﹐肺腑長含玉液。」上覽之﹐批云「衣只被身﹐何及頂踵﹖核豈足嘗﹖

難入肺腑。凡司章奏者當知之。「

新安汪謹堂由惇寄籍杭州﹐入錢塘學時﹐巡撫徐元夢聞其名﹐延致幕中。迨徐升工部尙書﹐汪援例入成均﹐偕至都。雍正元年﹐徐疏薦之。奉旨充明史館纂修官。故事﹐史局編纂例用詞臣。汪以諸生被命﹐時人榮之。

無錫鄒小山一桂﹐雍正丁未傳臚﹐官至內閣學士﹐兼禮部侍郎。工寫生﹐設色明秀﹐布置自如﹐南沙相國不是過也。

祁陽陳文肅公大受﹐雍正癸丑翰林﹐官至大學士。卒後﹐其子營葬於祖塋。卜有日矣﹐夢有持帖來拜者﹐曰﹕河神王淸本十二人也。驚而寤。次日到墳伐其樹之礙路者﹐樹文有王淸本三字﹐數之十二枝也。遂命停伐。

翰林學習國書﹐蓋以備翻譯編纂之任。故須專心熟習﹐辧熙朝新語。析精微﹐積學深功﹐與年俱進﹐始爲不負所選。康熙年間館選之例﹐庶吉士年四十五歲以下者﹐悉皆分讀淸書。世宗禦極以來﹐祇擇年少資敏者﹐每科不過十餘人﹐蓋取其年富力彊﹐可收記誦翻譯之功也。而翰林甫經散館﹐遂謂無從考驗﹐束置髙閣﹐以致教習三年轉爲虛設。雍正十一年四月﹐上諭﹕「嗣後庶吉士等𨿽經授職﹐或數年以後﹐或十年﹐朕當再加考驗能否。

若仍然精熟﹐必從優錄用﹐以示鼓勵。其或遺忘錯誤﹐亦必加以處分。「此翻譯翰林大考之始。

雍正十一年十月初三日﹐大學士張廷玉請假回裏。奉旨﹕「給與驛遞夫馬﹐其所過地方﹐派撥弁兵並文武官員迎接。悉照上年鄂爾泰進京之例。至明年回京。亦照此例。」

向例館選不分省﹐以致邊省多缺。通江李雪原鐘峨﹐官太常寺少卿﹐雍正四年疏言「康熙四十五年至六十年﹐七科不分﹐大小省俱有庶吉士。至元年癸犯﹐漢軍及河南﹑四川進士無館選者。二年甲辰﹐蒙古及山西﹑河南﹑陜西﹑湖南﹑四川﹑廣東﹑廣西﹑雲南﹑貴州諸省進士俱無館選之人。請廣儲才之路。」上交部議準行。今各省皆有館選﹐自鐘峨疏奏始。

景州魏君璧廷珍以李文貞公薦﹐由舉人入直內廷。同王蘭生﹑梅玨成在館充校對官﹐編《樂歷淵源》諸書。嘗被命與文貞參酌樂律韻學﹐士林以爲榮。後中康熙癸巳探花﹐世宗時官至工部尙書。

愼郡王﹐世宗憲皇帝庶弟也﹐工詩﹐善畫山水﹐筆致超逸。

有《山靜日長小景》﹐髙宗純皇帝禦題云「卽景繪爲圖﹐筆法特髙老。一峯插天靑﹐波面池亭小。峯腰瀑布飛﹐亭畔淸流繞。更無別裝點﹐寫意殊了了。我聞詩兼畫﹐妙品古來少。摩詰眞迹無﹐元鎭淸風渺。吾叔乃升堂﹐況值靑年早。從知天授奇﹐不憑人力巧。」恭讀一過﹐想見王之畫筆世所罕及也。

雍正十一年六月﹐廣西巡撫金鉷疏稱﹕郁林所屬之富民鄕藤釐坡忽湧瑞泉二穴﹐味甘色淸﹐足灌田三千餘畝。奉旨建祠﹐奉祀泉神。

桂林朱蘊叔龍耀爲蒲令﹐邑處萬山中﹐髙峻陡阪﹐非雨澤不能有秋。乃刊《區田圖說》﹐勸民爲之。區田者始於伊尹﹐古法不可考已。元王楨農推本汜勝之之法﹐以爲每田一畝﹐廣十五步﹐每步五尺﹐計七十五尺。每行占地一尺五寸﹐計分五十行。其長十六步﹐每步五尺﹐計八十尺。每行占地一尺五寸﹐計分五十三行。長廣相乘得二千六百五十區。空一行種一行﹐隔一區種一區﹐畱空以便澆灌﹐且可疏風﹐不致熟壞。而以余土壅根也。除隔空外﹐可種六百六十二區。區深一尺﹐用熟糞二升。驟用生糞﹐恐峻熱害苗也。與區土相和﹐布種勻覆﹐以手按實﹐令土與種相著。苗出時﹐每一寸畱一株﹐每行十株﹐每區十行﹐畱百株。別制廣一寸長柄小鋤﹐鋤多則糠薄﹐若鋤至八徧﹐每谷一鬥得米八升。如雨澤時降﹐則可坐享其成。旱則澆灌不過五六次﹐卽可收成。結實時﹐鋤四旁土﹐深壅其根﹐不致被風吹折。其爲區當於閒時旋旋掘下。春種大麥﹑宛豆﹐夏種粟米﹑黑豆﹑髙粱﹑糜黍﹐秋種小麥。隨天時早晚﹐地气寒暖﹐物土之宜節次爲之﹐不必貪多。毋論平地山莊﹐歲可常熟。近家瀕水爲上﹐其種不必牛犁﹐惟用鍬墾屬刂﹐更便貧家。大率區田一畝﹐足食五口。丁男兼作﹐婦人童子量力分工﹐定爲課業。若糞治得法﹐灌漑以時﹐𨿽遇災旱﹐不能損耗。作衢州詹文煥監督大通於官舍隙地爲之﹐計一畝之收五倍常田。

又聊城鄧鐘音於雍正末亦嘗行之﹐一畝之收多常田二十斛。勸農治生者﹐當考鏡焉。

漳浦藍任庵鼎元﹐少孤力學﹐讀書山中。貧不能具蔬﹐月攜白鹽一罐﹐點以侑餐。同學咸揶揄之﹐藍怡然作《白鹽賦》熙朝新語。以自勵。雍正初﹐以恩貢入成均。校書內廷﹐分修《大淸一統志》。獻《靑海平定雅》三篇﹐《臨雍頌》《日月合璧五星連珠頌》《河淸頌》各一篇﹐一時聲噪都下。髙安朱相國薦舉﹐授廣東普寧縣。引見時﹐上顧廷臣曰「此人用做道府﹐亦綽然有餘。」之官三載﹐與觀察使不合﹐劾免。總督鄂專摺奏復﹐奉特旨赴京。十一年三月引見﹐奏對良久﹐命署廣州府﹐賜禦書貂皮等物。遭際聖明﹐眞異數也。

●卷十

雍正十一年四月﹐奉上諭﹕「國家聲教覃敷﹐人文蔚起﹐加恩科目﹐樂育羣材﹐彬彬乎盛矣。惟博學宏詞之科﹐所以待卓越淹通之士﹐俾之黼黻皇猷﹐潤色鴻業﹐膺著作之任﹐備顧問之選。聖祖仁皇帝康熙十七年﹐特詔內外大臣薦舉博學宏儒﹐召試授職。一時名儒碩彥﹐多與其選﹐得人號爲極盛。迄今數十年﹐館閣詞林﹐儲材𨿽廣﹐而宏通博雅﹑淹貫古今者﹐未嘗廣爲搜羅﹐以示鼓勵。自古文教休明之日﹐必有瑰奇大雅之材。

況蒙聖祖仁皇帝六十餘年壽考作人之盛﹐涵濡教澤﹐薄海從風。

朕延覽維殷﹐辟門吁俊﹐端崇實學﹐諭旨屢頒。宜有品行端醇﹑文材優贍﹑枕經葄史﹑殫見洽聞﹐足稱博學宏詞之選﹐所當特修曠典﹐嘉與旁求。除現在翰詹官員無庸再膺薦舉外﹐其他已仕未仕之人﹐在京著滿漢三品以上﹐各舉所知﹐匯送內閣。在外著督撫會同該學政﹐悉心體訪﹐遴選考驗﹐保題送部﹐轉交內閣。務斯虛公詳愼﹐搜拔眞才。朕將臨軒親試﹐優加錄用。

廣示興賢之典﹐茂昭稽古之榮。應行事宜﹐著會議具奏。欽此。「

雍正十三年二月﹐奉上諭﹕「朕令薦舉博學宏詞﹐以廣育才之典。爲督撫者自應秉公采訪﹐加意搜羅﹐以副朕愛惜人才之至意。乃降旨已及兩年﹐而外省之奏存者寥寥無幾。以江浙兩省人材眾多之地﹐至今未見題達。此非人才之不足應選﹐乃熙朝新語。督撫等奉行不力之故也。大凡薦舉之典﹐臣工得以行其私者﹐往往踴躍從事﹐爭先恐後。若不能行其私﹐則觀望遲回﹐任意延緩。其迹似乎愼重周詳﹐其實視公事如膜外也。凡督撫學臣之所考取者﹐不過就耳目見聞之所及﹐彼伏處巖隅﹑學問淹雅﹑素有抱負之士﹐未必肯以文章筆墨求售於有司﹐以幸邀一日之遇合。是在督撫學臣畱心訪察﹐加意旁求﹐屏虛名而崇實學﹐以佐國家右文之治。如李衛﹑吳應棻合舉二人﹐吳應棻又獨舉二人﹐就中則有宣化府進士。夫以宣化北邊一郡﹐尙有可舉之人﹐何況各省內地之大﹖可見李衛﹑吳應棻乃實心爲國家畱意人材者。著再通行宣諭﹕無論已奏未奏之省﹐俱著再行遴選。

倘因朕此旨﹐而遂冒濫以行其私﹐亦難逃朕之鑑察。若果有才華出眾﹐而與例不符者﹐著具摺陳奏﹐候朕降旨。其在京三品以上之大臣﹐均有薦舉之責。將此一並曉諭知之。欽此。「

雍正十三年十一月﹐奉上諭﹕「國家久道化成﹐人文蔚起﹐皇考樂育人材。特降諭旨﹐令直省督撫及在朝大臣﹐各保舉博學宏詞以備著作之選。乃直省奉詔已及二年﹐而所舉人數寥寥。

朕思天下之大﹐人材之眾﹐豈無足膺是舉者﹖一則各懷愼重觀望之心﹐一則鑑衡之明﹐視乎在已之學問。或己實空疏﹐難以物色流品﹐此所以遲回而不能決也。然際此盛典﹐安可久稽﹖

朕用再爲申諭﹕凡在內大臣及各省督撫﹐務宜悉心延訪﹐速行保薦。定於一年之內齊集京師﹐候旨廷試。倘直省中實無可舉﹐亦卽具本題覆。欽此。「

本朝自康熙己未至乾隆丙辰﹐兩開制科﹐得人之盛﹐曠古罕聞。伏讀兩朝諭旨﹐可想見聖主思賢若渴之至意焉。

乾隆元年九月﹐召試薦舉博學鴻詞二百十人於保和殿後。

欽命試題﹕策問二道﹐五六天地之中合賦﹐山雞舞鏡七言排律﹐黃鐘爲萬事根本論。上臨軒親試﹐取一等五名﹐二等十名。次熙朝新語。年﹐補試臨場未到並續薦二十六人。欽命試題﹕策問二道﹐指佞艸賦﹐良玉比君子七言排律﹐復見天心論。欽取一等一名﹐二等三名。是科較康熙己未取數較隘﹐然榜首劉文定公綸起家詞賦﹐洊歷政樞﹐明良契合﹐千載一時﹐實與王文恭公後先媲美云。

嘉定張南華鵬翀性穎異﹐讀書如夙習﹐詩畫無不敏捷。雍正丁未﹐入詞林館課雁字詩﹐日未晡﹐成七律三十章﹐眾皆嘆服。乾隆二年禦試眾詞臣﹐日未午有交卷者﹐皆曰﹕必南華也。「果受知於髙宗﹐擢髙等﹐官至正詹。

張文敏公照同南華人朝﹐值春雪初霽﹐南華見午門外檐下冰柱﹐賦七律一章。文敏疑爲宿構﹐南華請面試。文敏出所佩小玉羊爲題﹐南華應聲云「宛爾成形質﹐居然或寢訛。」方欲續下﹐有旨命和湯圓詩。南華立成二十四韻以進﹐其警句云「甘白俱能受﹐升沈總不驚。」文敏嘆服﹐曰「不料倉卒間猶能自見身份也。」

錢文端公陳羣﹐早歲詩名與沈宗伯徳潛相埒﹐天下稱詩者以二公爲宗。髙宗南巡﹐禦制詩俱寄沈與錢賡和﹐相傳爲二臣遭際之異數也。

髙宗純皇帝天縱多能﹐文不加點﹐詞臣中罕能賡和者。錢文端公嘗侍上於乾淸宮﹐元宵聯句﹐上思若湧泉﹐言言珠玉。

文端得一聯云「風團謝家絮﹐霜點洞庭橙。」一時王公大臣推爲五字長城。

嶽大將軍鐘琪狀貌奇偉﹐食飲兼人﹐而工於吟詩。遇赦後﹐種菜於四川之百花洲。旣而有詔起用﹐督師徵金川﹐過邯鄲題壁云「只因未了塵寰事﹐又作封侯夢一場。」

乾隆丙辰﹐張文和公夢見其父文端公。文和請問今科狀元﹐文端書「鈺」字示之。問何姓﹐曰「姓徐。」及臚唱﹐一甲熙朝新語。一名乃金徳瑛也。始悟鈺字中已藏其姓名。繼雲姓徐﹐又以徳字偏旁合姓告之﹐眞不可思議。

涪州周大司馬煌﹐其祖峨眉山樵也。年九十九未娶。一日忽於溪中得金銀若干﹐與所善貧人吳翁謀遷居城中﹐且屬爲媒﹐願以萬金爲聘﹐但非處子不可。吳笑諾之。歸告嫗﹐謂九十九老翁誰肯與爲婚者﹖時吳女年十九﹐忽跪而請曰「父母貧且老﹐生女不生男﹐何恃﹖今周叟髙年驟獲多金﹐天將福之。未必遽終於此﹐女願嫁之。父母得萬金之聘﹐可以娛老矣。人各有命﹐女如薄相﹐嫁年少者未必不孀也。」吳夫婦奇其言﹐以告叟。喜甚﹐卽日委禽成婚。後年餘生一子﹐時叟年百歲矣。

及見其子遊庠食餼﹐抱孫後乃卒﹐壽一百四十歲矣。女先一歲卒﹐已五十九矣。信人瑞也。

無錫顧祭酒棟髙﹐康熙辛丑進士。以中書謝職歸田﹐乾隆辛未以經學徵。召見之日﹐上問以治道。對曰「以儉徳示天下。」賜官國子監司業。丁丑迎鑾﹐晉祭酒銜。著有《春秋大事表》﹐萃公谷之微言﹐正杜孔之義疏。宋元以後諸儒﹐鮮及其精確也。

曹洛禋麟書晚年受知髙宗﹐官至侍讀學士﹑上書房行走。

予告歸裏﹐自述生平﹐曾入黃山遇老人傳道。人問納交當從子夏乎﹖從子張乎﹖曰「朝廷之上從子夏﹐鄕黨之間從子張。」

張南華宮詹侍直乾淸門。有旨宣召﹐而南華已歸。上以詩責之云「傳宣學士爲吟詩﹐勤政臨軒未退時。試問羔羊三首內﹐可曾此際許委蛇。」命依韻和呈﹐聊當自訟。南華遵旨和進﹐上喜﹐賜以克食。南華又進《謝恩詩》﹐有「溫語更欣天一笑﹐翻教賜汝得便宜」之句。

古來君臣唱和﹐如虞廷賡歌﹑周室巷阿尙已。三代後如漢武帝﹑唐太宗﹑元宗﹑宋仁宗﹐皆有賡揚之辭。然皆君唱臣和﹐熙朝新語。從未有臣作詩而君和者。乾隆七年﹐庶子張南華鵬翀奏進經史﹐蒙召對﹐賜禦書。鵬翀以所畫《春林淡靄圖》進呈﹐並題六詩於上﹐末用頭字韻云「珍祕瑯函特許求﹐他年擬結賜書樓。

天公定遣雲霞護﹐長有龍光在上頭。「上用韻賜和六首。以君而俯和臣詩﹐從古帝王未有此衝然若谷者也。是日﹐賜松花石硯﹐上有禦制銘」以靜爲用﹐是以永年「八字。上天縱多能﹐鵬翀詩才敏捷﹐每日宣召至再至三﹐詞館諸臣艷稱奇遇。一日﹐又以所畫《日長山靜便面》進呈。上題云﹕」仿佛前生是葛三﹐畫禪瀟灑擅江南。大癡更擅坡仙筆﹐勍敵江山兩不慚。「蓋以東坡許之。其寵異如此。

乾隆十九年﹐琉球國中山王尙穆遣陪臣毛元翼﹑蔡宏謀等上表請封。二十一年五月初七日﹐上遣侍讀全魁﹑中允周煌往封。六月二十二日渡海﹐舟泊姑米山候風。忽颶風大作﹐經三晝夜﹐接封大夫鄭秉和請易小舟登岸暫避﹐使者以詔敕在舟不從。二十四日風愈暴﹐四股椗索十餘一齊皆斷﹐柁走﹐龍骨觸礁而折﹐底穿入水。是旣昏黑兼大雷雨﹐帆葉廚棚吹落殆盡。

倏見神火飛向桅木﹐焚招風旗而墜﹐又海面一燈浮來﹐若煙霧籠罩狀。於是眾悉呼曰「天后遣救至矣。」須臾﹐船身直趨向岸﹐一礁石透入船腹﹐不動亦不沈。因令解杉板小舟下水﹐捧詔節陸續登岸﹐同舟二百餘人舉慶更生﹐皆云皇上洪福所庇。

舟到姑米港﹐謁廟行香﹐獻「願大能成」四字扁額。其對聯云「神爲徳其盛乎。呼吸回天登彼岸。臣何力之有也。忠誠若水證平生。」以答神貺。方顚播時﹐使者虔告天后﹐若默佑平安﹐當爲神乞請封號﹐並於冊封之年﹐明頒諭祭。至是具奏﹐請加封諭祭。上命部議。部查天后亦稱海神﹐康熙十九年﹐敕封海神天妃爲「孚國庇民妙靈昭應宏仁普濟天妃。」二十年﹐福建提臣萬正色以天后著靈具奏﹐詔封「妙靈昭應仁慈天后。」

五十九年﹐檢討海寶冊封﹐奏請春秋致祭。乾隆二年﹐閩督奏稱﹕守備陳元美在洋遇風﹐禱天后獲安。奉旨加封「福佑羣生」

四字。今應如所奏。奉旨﹕「加『誠感咸護』四字。並書明封號﹐卽於怡山院天后宮舉行祭事。」

乾隆丙辰爲髙宗登極首科﹐館選多至六十七人。名臣如蔡相國新﹑曹尙書秀先﹑秦尙書蕙田﹑金總憲徳瑛﹑仲總憲永檀﹑鶴總督年﹑鐘總督音皆出其中﹐可謂盛矣。

會稽傅玉笥王露﹐康熙乙未翰林。歸田四十年﹐以著述自娛﹐年逾八旬﹐尙能揮翰。乾隆初年﹐上眷注舊臣﹐恩加宮允。

儒林榮之。

江寧燕子磯宏濟寺僧默默﹐於乾隆辛未年恭迎聖駕。上問其年﹐奏云一百二歲。上笑曰「和尙還有二十年壽。」隨賜紫衣。默默謝恩而出。乾隆二十年乙亥竟圓寂矣﹐方信天語之成讖。

謝侍郎道承嘗引疾乞休以養母﹐人問何不奏終養而奏病耶。

曰「爲人子養可也﹐聞終字便傷心耳。」其《憶母詩》云「兒來前﹐自堯經今凡幾年。兒可記﹐自堯經今凡幾帝。兒時應對稍逡巡﹐母怒變色旋喝嗔。陳篋遜志學人責﹐稽古胡不如婦人。吁嗟﹗母言在耳﹐兒顏猶泚。安得我母常嗔﹖兒常泚﹖

於今勸學無聞矣。「讀此詩而不勸於孝勵於學者﹐非人情矣。

陳句山兆侖﹐雍正庚戌進士。乾隆初薦舉入翰林﹐官至順天府尹。生平和易近人﹐人有才美﹐愛不去口。有以詩文請質者﹐備極獎借﹐故人樂親之。書法蘭亭﹐取意簡遠。梁侍講同書云「本朝不以書名而書必傳者﹐陳文簡公元龍及句山先生兩人而已。」

齊次風召南﹐雍正己酉副貢。乾隆初薦舉入翰林﹐官至禮部侍郎。少穎敏﹐讀書十行俱下。目光炯炯﹐能矚一二十里。

嘗登杭州鳳凰山﹐視隔江西興渡﹐人皆歷歷可辧。應徵北上﹐謁某邑宰﹐畱宿署中。見架上有異書八冊﹐借觀竟夕﹐天明還之。主人訝其閱之速﹐詢之則一一成誦矣。爲閣學時﹐髙宗得古鏡於寧古塔﹐未詳款式﹐問朝臣﹐莫有對者。齊引證書史﹐羅列具奏﹐天顏大悅﹐謂左右曰「是不愧博學鴻詞矣。」沈文愨公徳潛嘗因奏言天臺石梁之奇﹐髙宗詢及齊。對曰「荒山磽確﹐不足以勞聖駕。」人訝其率易﹐然可見其伉直也。後因上書房退直歸﹐馬驚墜地破腦﹐目睛眩轉﹐神魂飛越。蒙古醫生以牛腦實之﹐卽用生牛皮冒首﹐使眞气聚而不泄﹐且徧體椎撲﹐使十二經脈復具本初﹐三百六十五骨節各還部位。三日而知痛﹐五日而知饑﹐不三月而能起立。然生平所讀書不能記憶隻字﹐前後如兩人云。

回文詩﹐詩家以爲小道﹐罕有爲之者。如張月槎漢《秋夜》一首云「煙深臥閣艸凝愁﹐冷夢驚回幾樹秋。懸壁四山云上下﹐隔簾一水月沈浮。翩翩影落飛鴻雁﹐皎皎光寒靜鬥牛。

前路客歸螢點點﹐邊城夜火似星流。「字字熨貼﹐巧合自然﹐豈復庸手所能爲。

仁和錢相人琦應丁巳會試﹐公車將發﹐友人吳某治酒餞行。

至則不見酒肴﹐而主人有愧色。怪而詰之﹐曰「寒家素有狐仙﹐今日已治具﹐忽被攝去。柰何﹖」錢戲曰「主人惜費而托故於狐耶﹖」吳窘甚﹐邀客往廚下驗之。爨火未熄﹐毛血之屬尙存﹐而肴核全失。錢大呼曰「我有一言奉問﹐此去若能登第﹐狐仙還我酒肴。否則竟請全啖之﹐我亦無顏相擾矣。」

言畢出。未久﹐吳笑而至曰「恭喜今科必中﹐酒肴已還在案矣。」歡飲而罷。是科吳果成進士。

陳學士大侖初入學時﹐年十九﹐偶病劇﹐夢紫衣僧自稱元圭大師﹐握其手曰「汝背我到人間﹐盍歸來乎﹖」陳未及熙朝新語。答﹐僧笑曰「且住﹐且住。汝尙有瓊林一杯酒﹐瀛臺一碗羹﹐喫了再來未遲。」屈其指曰「此別又須十七年也。」言畢而去。陳驚醒﹐病遂瘥。己未成進士﹐入翰林﹐官至侍讀學士。

三十六歲﹐秋痢不休﹐因憶前夢十七年之期﹐笑謂家人曰「大師未來﹐或又攺期亦未可知。」一日早起焚香沐浴﹐索朝衣冠著之。曰「吾師已來﹐吾去矣。」跏趺而逝。

新建裘文達公曰修爲編修時﹐兩典江南鄕試﹐兩典浙江鄕試﹐一典湖北鄕試。旋奉命視巴裏坤軍務﹐賜禦用冠服﹐以寵其行。歸朝奏對稱旨﹐遂命在軍機處行走。洊歷六卿﹐兼司撰所述﹐作文以歐陽文忠公爲宗。常遊滁州﹐得文忠畫像﹐乞上題之。文達書仿張卽之﹐上以內藏卽之書《華嚴經》殘本命補書﹐人莫能辧。嘗奉命往河南﹑山東﹑江南經理河渠﹐當是時﹐河南水溢數郡﹐所被災州縣甚多。文達疏水之達於淮者四﹐枝流六十有三﹐民得永遠寧居﹐所治克副聖慮。而直隸如永定﹑大通等處﹐孰宜提堰﹐孰宜疏浚以達諸海﹐凡上指授方略﹐悉以屬之﹐無不允協。嘗治某水時﹐有田夫突至輿前﹐如欲有言者﹐左右呵止之。文達呼與語﹐竟得地勢髙下之宜﹐久而無患。

其虛衷博采類如此。年六十二卒。前一日語家人曰「我本江寧燕子磯河神﹐今將復位。汝等扶櫬還江西﹐必過彼﹐可求簽於關帝廟﹐如系上上第三簽﹐則知我仍爲水神。否則或有譴謫﹐不能復位矣。」家人聞之﹐疑信參半。有老僕獨信之曰「公爲王太夫人所生﹐太夫人本籍江寧﹐渡江時曾求子於燕子磯水神。夜夢袍笏者來曰﹕」與汝佳兒。『逾年生公。「後以公之喪歸至燕子磯﹐如其言卜於關帝廟﹐果得第三簽﹐遂立木主於旁。兩江總督尹文端公繼善﹐爲立石作詩紀其事。

尹文端公愛才如命﹐總督兩江時﹐有王主簿發桂﹐派令管理省城行宮。王有句云「愧我衙官無一事﹐宮門持帚掃閒花。

「公大器重之。又解秀才中發謁見﹐鮑雅堂在座。適十四公子慶寶至前﹐鮑問年幾何﹐曰﹕」十四歲。「鮑戲出對云﹕」十四世兄年十四。「解應聲曰﹕」三千弟子路三千。「公卽聘解爲西席。

長洲沈宗伯徳潛﹐以名諸生久困場屋。乾隆元年薦舉鴻博﹐召試不售。歸。戊午己未聯捷入詞垣﹐年已六十餘矣。壬戌散館﹐試殿上。日未昳﹐黃門捲簾﹐上出賜諸臣。問﹕「誰是沈徳潛。」沈跪奏﹕「臣是也。」上曰「文成乎﹖」對曰「未也。」上曰「汝江南老名士﹐而亦遲遲耶。」翌日﹐授編修。六月﹐引見奏對畢。上曰「沈徳潛系老名士﹐命和消夏十詠﹐余願和者亦和。」於內閣分給筆札﹐賜飲及餅餌瓜果。

自午至未﹐成詩六章。有旨嘉獎﹐賜文紗越葛。旋升中允少詹事﹐典湖北鄕試歸﹐召入上書房﹐再遷禮部侍郎。乞假省墓﹐詔贈其先人如其宮﹐並贈詩褒之云「淸朝舊名士﹐吳下老詩翁。向每誦新句﹐猶然見古風。」同官皆謹依此二十字爲韻﹐仿賀知章還四明例贈行。假滿還京﹐典戊辰會試。次年﹐請告歸裏﹐上命恭校《禦制詩集》畢﹐乃行。上賦詩以賜﹐復命加尙書銜﹐在籍食俸﹐時嘉興錢司寇陳羣亦予告在籍食俸﹐上稱兩詩翁。文臣之榮﹐無出其右。

錢文端公典庚午江西鄕試﹐寫榜吏陳巨儒須鬢如雪﹐求公手書以爲榮。自陳年七十﹐手寫文武三十二榜矣。公贈詩云「桂籍憑伊腕力傳﹐白頭從事地行仙。自言作吏中書省﹐曾侍朱衣四十年。」十月復寫武榜﹐解首則其孫騰蛟也﹐名初唱。

掀髯一笑﹐筆墮於地。中丞喜極﹐索彭方伯家屏贈詩。時蔣苕生士銓在幕府﹐代作一絕云「榜頭題處笑開眉﹐七十年來鬢若絲。官燭兩行人第一﹐夜闌回憶抱孫時。」

●卷十一

乾隆九年﹐重修翰林院落成。十月二十七日﹐聖駕臨幸﹐送兩掌院大學士入署。禦書匾額二﹐曰稽古論思﹐曰集賢淸祕。

賜宴賦詩﹐以唐張說麗正書院詩東壁圖書府五律四十字爲韻。

禦制東字音字韻﹐敕諸臣各分一字。是日﹐與宴者一百六十餘人。燕次﹐中和淸樂奏玉署延英之曲﹐令伶人演唐沈佺期﹑宋之問昆明賦詩故事﹐更仿柏梁體聯句。召至禦前賜酒者﹐大學士而下十三人。上諭大學士﹑掌院諸大臣曰「政治當崇實政﹐爲學當務躬行﹐勿專尙文詞。我君臣所宜共勉。」燕畢﹐復拜禦集文綺彩箋之賜﹐並賜《古今圖書集成》一部貯院中。是日﹐上禦淸祕堂小憩﹐復得七律一章﹐亦宣示諸臣。翰林院宴畢﹐駕幸貢院﹐周覽號捨﹐軫勞士子辛勤﹐禦制七律四章﹐勒石至公堂。自古帝王未有之盛舉也。

乾隆十四年十一月初二日﹐奉上諭﹕「聖賢之學﹐行本也﹐文末也。而文之中﹐經術其根柢也﹐詞章枝葉也。翰林以文學侍從﹐近年來因朕每試詩賦﹐頗致力於文章。而求沈酣六籍﹐含英咀華﹐究經術之閫奧者﹐不少槪見。豈篤志正學者鮮歟﹖

抑有其人而未之聞歟﹖夫窮經不如惇行﹐然知務本則於躬行爲近。崇尙經術﹐良有關於世道人心。有若故侍郎蔡聞之﹑宗人府府丞任啟運﹐研窮經術﹐惇僕可嘉。近者侍郎沈徳潛﹐學有本源﹐𨿽未可遽目爲通儒﹐收明經致用之效﹐而視獺祭爲工﹐熙朝新語。翦彩爲麗者﹐迥不侔矣。今海宇升平﹐學士大夫舉得精研本業﹐窮年矻矻﹐宗仰儒先者﹐當不乏人。柰何令終老牖下﹐而詞苑中寡經術士也。大學士﹑九卿﹑外督撫其公舉所知﹐不拘進士﹑舉人﹑諸生以及退休閒廢人員﹐能潛心經學者﹐愼重遴訪。務擇老成惇厚﹑純朴淹通之士﹐以應精選。「嗣內外所保舉四十九人。十六年﹐諭大學士﹑九卿再行虛公核實﹐確舉以聞。如果眾所共信﹐卽不必考試。於是公同會核﹐得陳祖範﹑吳鼎﹑梁錫玙﹑顧棟髙等四人。上諭﹕」旣眾論僉同﹐其平日研窮經義﹐必見之著述。朕將親覽之﹐以觀實學。在京送內閣進呈﹐在外行督撫取。不必另行繕錄﹐致需時日﹐啟剿襲贗鼎之獘。「

於是吳鼎進《象數集說》一部﹑《集說附錄》一部﹑《易問》一部﹑《春秋傳選義》一部﹑《易堂問目》一部﹑《考律緒言》一部﹐梁錫玙進《易經揆一》一部。吏部帶領引見。奉旨﹕俱以國子監司業用﹐各賞紗一匹。召對勤政殿。上曰「你們以經學保舉﹐朕所以用你們去教人。但窮經不在口耳﹐須要躬行實踐﹐方能教人。」尋將進士陳祖範﹑顧棟髙俱授司業職銜。

鶴山梁兆榜﹐乾隆庚午辛未聯捷。場前夢神人告曰「汝三甲二十八名也。」及殿試榜發﹐竟得三甲第八名。上以二甲人數過多﹐命將二十卷分置三甲﹐於是仍爲三甲二十八名。始信數由前定也。

秦澗泉大士﹐乾隆壬申狀元﹐散館前求簽於正陽門關帝廟﹐有「靜來常把此心捫」之句﹐疑己有隱慝而神儆之云。然時自訟﹐終不解也。及試﹐欽定賦題「松柏有心」﹐以題爲韻。第四段忘卻心字本韻﹐閱卷大臣俱未檢及﹐上指出笑曰「狀元有無心之賦﹐主司無有眼之人。」始悟神已先示之矣。

盧學士文弨有張遷碑﹐拓手甚工。澗泉愛而乞之﹐盧不與。

一日乘盧外出﹐入其書捨攫取而去。盧歸知之﹐追至其室﹐仍熙朝新語。奪還。未半月﹐秦暴亡。盧往奠畢﹐袖中出此碑﹐哭曰「早知君將永訣﹐我當時何苦如許吝耶﹖今耿耿於心﹐特來補過。」

取帖向靈前焚之。頗有延陵掛劍之風。

乾隆己未﹐新進士朝考題﹕「賦得因風想玉珂。」袁簡齋枚有句云「聲疑來禁苑﹐人似隔天河。」諸總裁以語涉不莊﹐將擯之。尹文端公力爭曰「此人肯用心思﹐必年少有才者﹐特未解應制體裁耳。此庶吉士之所以必需教習也。倘進呈時上有駁問﹐我當獨奏。」於是羣議始息。簡齋館選後乞假歸娶﹐朝士贈詩甚多。毗陵程文恭公景伊一絕云「金燈花下沸笙歌﹐寶帳流香散綺羅。此日黃姑逢織女﹐漫言人似隔天河。」蓋戲之也。

費云軒元龍﹐乾隆丙辰進士。知四川綿州時﹐有惡棍爲地方害﹐費廉得其罪狀﹐杖斃之。閱三日﹐復活。後毆其母﹐母持一壇來控曰「此逆子藏魂壇也。先將生魂煉藏此壇內﹐官用刑乃血肉之軀﹐以久煉魂治新傷體﹐三日卽平復如故。求先毀其壇散其魂﹐庶逆子可除。」如其言﹐果斃杖下。傳言晉殺秦諜﹐七日而蘇。此種事自古有之。然邪不勝正﹐況又逆倫﹐天壤間豈容梟獍漏网哉。

陽湖蔣太史麟昌﹐乾隆己未進士﹐館選時年甫十九。生時﹐其祖夢異僧擔《十三經》至其門﹐俄而長孫生﹐故小名僧壽。

及長﹐自夢一僧畫麒麟一幅與之﹐故名麟昌。二十五歲卒。卒後三日﹐其孤甫三歲﹐牽帷見其父僧衣冠端坐其中。人以爲戒律僧托輪回者﹐然生平又痛詆佛法﹐不可解也。

連江胡給諫鵬南巡視中城﹐一日聞姊病﹐往視之。姊已昏迷﹐聞胡至﹐聳然起曰「弟來省我﹐甚善。然弟宜速歸。」

胡不肯﹐姊起用手推之﹐家人不解其故。胡旣去﹐姊語家人曰「我方死去﹐押差將我送至城隍廟。路遇一役曰﹕」舊城隍熙朝新語。升去﹐新城隍將到任﹐汝且暫候『。問新城隍何人﹐卽鵬南也。

我驚醒﹐不意鵬南恰坐我牀上﹐故勸令回家。汝等可往探之。「

如其言覘胡﹐則已沐浴朝服而逝矣。

史文靖公館課庶常﹐出春日卽事題。管水初一淸詩中有一聯雲「雨三點雨逢寒食﹐廿四番風到杏花。」文靖嘆賞﹐拔置第一。時人以管杏花呼之。

杭州有負販者﹐目不識丁﹐而酷好度曲﹐與人言往往五七言連屬若歌謠然﹐人笑之而已。其母死﹐哭曰「叫一聲﹐哭一聲。兒的聲音娘慣聽﹐如何娘不應。」一字一淚﹐出於至誠。

眞天籟也。

儲宗丞麟趾﹐庚辰奉命祭告嶽瀆﹐宿郵亭。一夕燈花散采﹐倏忽變現﹐噴煙髙二三尺﹐有風霧回旋。呼家人聚觀﹐共相詫異﹐戒勿動。比寢﹐夢仙人五六輩﹐招至一所﹐上書赤云岡三字。呼儲爲云麾使者。諸仙列坐聯句﹐有稱海上神翁者首唱曰「蓮炬今宵散瑞芝。」次至五松丈人續曰「羣仙佳會飄吟髭。」又次至東方靑童曰「春風欲換揚柳枝。」旁一女仙曰「此云麾過淩河句也﹐柰何竊之﹖」相與一笑。忽燈花如爆竹聲﹐儲驚醒﹐亦無他異。

尹文端公總督江南時﹐年才三十﹐人呼爲小尹。海寧楊次也守知﹐康熙庚辰進士﹐以道員候補南河﹐年七十矣。文端知爲老名士﹐所以獎慰之者甚厚。楊喜﹐自指其鬢曰「蒙公盛意﹐惜守知老矣。夕陽無限好﹐只是近黃昏。」文端應聲曰「不然﹐豈不聞天意憐幽艸﹐人間重晚晴乎﹖」楊駭然﹐出語人曰「不謂小尹少年科甲﹐竟能吐屬淸新若此。」

乾隆八年十月十六日﹐上自盛京還﹐道入楡關﹐登澄海樓望海。雪霽千峯﹐波明萬頃﹐天容海色﹐洵屬奇觀。時張文敏公照﹑梁文莊公詩正侍從﹐因奉命聯句﹐凡字畫涉水部者槪不熙朝新語。用﹐仿歐陽詠雪禁體也。十九年秋﹐上自吉林至盛京﹐恭謁三陵。禮成旋蹕﹐以十月二日入關﹐再登澄海樓。距癸亥前遊周一紀矣。星霜亟易﹐風景猶新﹐爰舉成例﹐命汪由惇﹑劉綸用禁體疊前韻﹐旣暢登臨﹐並志歲月。洵升平佳話也。

莊滋圃有恭﹐乾隆己未第一甲第一名進士﹐歷官至吏部尙書﹑協辦大學士。官浙江巡撫時﹐乾隆二十七年﹐聖駕三次南巡﹐過嘉興。侍上游鴛鴦湖﹐登煙雨樓。樓中舊有錢陳羣書趙孟頫《耕織圖詩》屏﹐並敬書禦制鎛鐘特磬二銘於壁。上指陳羣所書以問有恭﹐奏言「臣目近視﹐實不能見。」上大笑﹐隨召有恭聯句﹐用石鼎體。自來上聯句皆召扈從諸臣﹐未有獨命大吏者﹐眞異數也。

羅江李石亭化楠﹐乾隆壬戌進士。爲浙江余姚令﹐民有犯竊者﹐訊系初次﹐卽喟然曰「此良民也﹐爲饑寒所迫﹐坐無業故蹈此耳。」捐俸錢構屋三十椽﹐令居其中。募城中技能之師﹐假官錢爲資本﹐授以所業。業成﹐其師具保狀領出﹐習其業以糊口﹐終身不再犯。化莠爲良之法﹐莫妙於此。人性本善﹐諒哉。

錢稼軒維城﹐乾隆乙丑四月夢見天榜﹐狀元爲金溪李建中﹐己爲探花。及榜發﹐錢竟爲狀元﹐李乃在二甲三十名。謂夢爲無據耶﹖何以姓名巧合。謂夢爲有眞耶﹖不應前後顚倒。豈臨期亦有更換耶﹖

王司農際華﹐年十七入錢唐學﹐偶遊湖鳴寺夢影堂﹐老僧以綫香五十四枝與之﹐曰「汝乃我弟子也﹐官刑名後當來歸。」後中乾隆乙丑探花﹐由編修累官至戶部尙書﹐兼署刑部。壽五十四而終。

長洲蔣時庵元益﹐雍正己酉科鄕試。人頭場之日﹐其祖母顧太夫人夢天門開﹐一星冠羽衣人自日中出﹐手持黃紙一卷﹐熙朝新語。冉冉而下﹐自言「我斗府眞人也。」太夫人篤信二氏﹐亟拜之。因問﹕「我孫鄕試有名否﹖」眞人不答﹐展手中黃紙示之﹐乃「第一名蔣元益」六字。及榜發報至﹐乃中九十五名。方訝名次之不符所夢﹐至乾隆乃醜﹐竟中會元。始知前所夢見者會試榜也﹐相去十六年﹐早經注定耶。與稼軒事又適相反矣。

李尙書宏總督南河﹐嘗有句云「過顙應知因搏致﹐徹桑須及未陰時。」二語隱括治河要指。凡從事河工者﹐當有味斯言。

漳浦蔡相國新﹐乾隆丙辰傳臚﹐攺庶吉士﹐累官至禮部尙書大學士。年八十﹐予告。上優崇故舊﹐禦書「盛世耆英」四字以賜之。初﹐公以康熙己丑年十二月初五日生﹐有日者推之曰「福星也﹐位極人臣﹐壽享大耋。」已而果驗。

乾隆九年﹐舒少司馬赫徳上廢科目疏。其略云「科舉憑文而取﹐案格而官﹐已非良法。況積獘已深﹐僥幸日眾。古人詢事考言﹐其所言者卽其居官所當爲之職事也。今之時文﹐徒空言而不適於用。此其不足以得人者一。墨卷房行﹐輾轉抄襲﹐膚辭詭說﹐蔓衍支離﹐以爲苟可以取科第而止。此其不足以得人者二。士子各占一經﹐每經擬題多者不過百餘﹐少者僅止數十﹐古人畢生活之而不足﹐今則數月爲之而有餘。此其不足以得人者三。表判可以預擬而得﹐答策就題敷衍﹐無所發明。此其不足以得人者四。且人材之盛衰﹐必於心術之邪正。今之僥幸求售者﹐獘端百出。探本淸源﹐應將考試條款攺移而更張之﹐別思所以遴拔眞才實學之道」云云。奉旨飭議。時鄂文端公爲首相﹐力持議駁云「謹按取士之法﹐三代以上出於學﹐漢以後出於郡縣吏﹐魏晉以來出於九品中正﹐隋唐至今出於科舉。

科舉之法﹐每代不同。而自明至今﹐則皆出於時文。三代尙矣﹐漢法近古而終不能復古﹐自漢以後累代變法不一﹐而及其旣也﹐熙朝新語。莫不有獘。九品中正之獘﹐毀譽出於一人之口。至於賢愚不辧﹐閥閱相髙﹐劉毅所云『下品無髙門﹐上品無寒士』者是也。科舉之獘﹐詩賦則只尙浮華而全無實用﹐明經則專事記誦而文義不通。唐趙匡舉所謖習非所用﹐用非所習﹐當官少稱職吏者是也。時文之獘﹐則今舒赫徳所陳奏是也。聖人不能使立法之無獘﹐在乎因時而補救之。蘇軾有言﹐觀人之道在於知人﹐知人之道在於責實。蓋能責實﹐則𨿽由今之道而振作鼓舞﹐人才自可奮興。若專務循名﹐則𨿽髙言復古﹐而法立獘生﹐於造士終無所益。今舒赫徳所謂時文經義以及表判策論皆爲空言﹐剿襲而無所用者﹐此正不責實之過耳。夫凡宣之於口﹐筆之於書者﹐皆空言也。何獨今之時文爲然。且夫時文取士﹐自明至今﹐殆四百年﹐人在其獘而守之不變者﹐非不欲變﹐誠以變之而未有良法美意以善其後。且就此而責其實﹐則亦未嘗不適於實用﹐而未可一槪訾毀也。蓋時文所論皆孔孟之緒餘﹐精微之奧旨﹐未有不深明書理﹐而得稱爲佳文者。今徒見世之腐爛抄襲﹐以爲無用﹐不知明之大家如王鏊﹑唐順之﹑瞿景淳﹑薛應旂等﹐以及國初諸名人﹐皆寢食經書﹐冥搜幽討﹐殫智畢精﹐殆於聖賢之義理心領神會﹑融洽貫通﹐然後參之經史子集﹐以發其光華﹐範之規矩準繩﹐以密其法律﹐而後乃稱爲文。𨿽曰小技﹐而文武幹濟英偉特達之才﹐未嘗不出於其中。至於姦邪之人﹑迂懦之士﹐本於性成﹐𨿽不工文﹐亦不能免﹐未可以爲時藝咎。

若今之抄襲腐爛﹐乃是積久生獘﹐不思力挽末流之失﹐而轉咎作法之涼﹐不已過乎﹖卽經義表判策論等﹐苟求其實﹐亦豈易副﹖經文𨿽與《四書》並重﹐而積習相沿﹐慢忽旣久﹐士子不肯專心肄習﹐誠有如舒赫徳所云數月爲之而有餘者。今若著令爲甲﹐非工不錄﹐則服習講求﹐爲益匪淺。表判策論皆加核實﹐則必淹洽乎詞章﹐而後可以爲表。通曉乎律令﹐而後可以爲判。

必有論古之識﹐斷古之才﹐而後可以爲論。必通達古今﹐明習時務﹐而後可以爲策。凡此諸科﹐內可以見其本原之學﹐外可以驗其經濟之才﹐何一不切於土人之實用﹖何一不見之於施爲乎﹖必變今之法﹐行古之制﹐則將治宮室﹐養遊士﹐百里之內﹐置官立師﹐獄訟聽於是﹐軍旅謀於是﹐又將簡不率教者屏之遠方﹐終身不齒。毋乃徒爲紛擾﹐而不可行。又況人心不古﹐上以實求﹐下以名應。興孝﹐則必有割股廬墓以邀名者矣。興廉﹐則必有惡衣菲食﹑獘車羸馬以飾節者矣。相率爲僞﹐其獘尢繁。

甚至借此虛名﹐以干進取﹐及乎蒞官之後﹐盡反所爲﹐至庸人之不若。此尢近日所舉孝廉方正中所可指數﹐又何益乎﹖若乃無大更攺﹐而仍不過求之語言文字之間﹐則論策今所見行﹐表者賦頌之流﹐是詩賦亦未嘗盡廢。至於口問經義﹐背誦疏文﹐如古所爲帖括者﹐則又僅可以資誦習﹐而於文義多致面墻。其餘若三傳科﹑史科﹑名法﹑書學算﹑崇文﹑宏文生等﹐或駁雜蕪紛﹐或偏長曲枝﹐尢不足以崇聖學而勵眞才矣。則莫若懲循名之失﹐求責實之效﹐由今之道振作補救之爲得也。我皇上洞見取士源流﹐所降諭旨﹐纖悉畢照。司文衡職課士者﹐果能實心仰體﹐力除積習﹐杜絕僥幸﹐將見數年之後﹐士皆束身詩禮之中﹐潛心體用之學﹐文風日盛﹐眞才日出矣。然此亦特就文學而言耳。至於人之賢愚能否﹐有非文字所能決定者﹐故立法取士﹐不過如是。而治亂盛衰﹐初不由此。無俟更張定制爲也﹐舒赫徳所奏應毋庸議。「奏上﹐奉旨依議。科目之不廢者﹐文端之力也。

齊次風少宗伯目力過人﹐嘗消夏萬松山中﹐見雲起處必牽一縷如絲﹐系於峯顚。蹤迹之﹐獲石數枚﹐有文印之成書畫形。

後積聚漸多﹐因以作譜。用東坡石鼓韻題長歌紀之﹐一時名流咸屬和焉。

乾隆甲戌科﹐首題﹕「唐棣之華﹐至未之思」也﹐場中文有用「腸一日而九回」句者。上以言孔孟言﹐不應襲用《漢書》語。先是﹐命方苞選錄《四書》文頒行。至是﹐命再頒禮部﹐順天府外簾存貯﹐俾試官知衡文正鵠。並嚴重磨勘﹐以下科爲始。磨勘試卷俱於捲面塡寫銜名﹐以向來磨勘俱視爲具文﹐是以特派大臣詳加校閱。除試帖初添可稍寬﹐至制藝旣經人彀﹐不應復有疵謬也。二十四年﹐秦司寇蕙田進呈磨勘順天等省試卷。上閱順天第四名邊向禧文﹐有「飲君心於江海」之語。上云「揆其命意﹐不過如飲和食徳常言。而蕪鄙雜湊﹐遂至不成文義。此豈字句小疵﹖𨿽不宜以一語擯棄﹐亦何至濫廁前茅﹖著將該士子及主考官交部隨義。」邊向禧罰停會試五科﹐主考官奪俸。並諭嗣後定議敍議處例有原勘京堂等官全未磨出﹐經覆勘大臣指出者﹐交部嚴議。有原勘出一二﹐經大臣覆勘尙多掛漏者﹐亦交部議。有能悉心檢閱﹑秉公舉出﹐覆勘無遺者﹐交部議敍。於是乎磨勘始嚴﹐而場層之文斤斤繩墨矣。

蔣編修士銓修南昌府誌﹐夜夢一偉丈夫來見﹐兜牟戎服﹐叉手不揖﹐自批其頸曰「吾頭豈白斫者。」蔣驚醒﹐知有冤抑。查舊志有段將軍﹐乃史閣部麾下副將﹐死於揚州者。新志並無其人﹐亟爲載入《忠義傳》中。

南康謝蘊山啟昆知揚州府時﹐修葺明史閣部祠墓畢。夢閣部來見﹐因問爲公修葺祠墓﹐公知之否﹖曰「知之。此守士者之責也。然要非俗吏所能爲。」問己官階﹐曰「不患無位﹐患所以立。」問「將來有子否﹖」曰「與其有子而名滅﹐不如無子而名存。」因問公祠中尙少一聯﹐應作何語。曰「一代興亡歸气數﹐千秋廟貌傍江山。」謝爲書丹泐石﹐今存祠內。

嘉定秦簪園大成﹐乾隆己卯舉於鄕。斷弦續娶﹐婚夕﹐新婦悲啼不止。問之﹐曰「妾幼許鄰村李氏子﹐父母嫌貧﹐逼熙朝新語。休攺嫁。竊念身更二姓﹐名節有乖﹐是以痛耳。」秦聞之悚然曰「何不早言﹐幾成吾過。」乃趨避外舍。命僕召李﹐李至﹐語之故。且曰「今夕良辰﹐可於敝廬合巹﹐所有奩資舉以相贈。」李感激涕零﹐莫知所對。三朝後﹐夫婦叩謝而去。癸未會試﹐秦中第三名。殿試前﹐夢至文昌宮﹐適關帝至﹐問今歲狀元何人﹐文昌以某對﹐忽見一婦人跪帝前云「某爲我夫弟﹐夫死後某淩虐備至﹐憂鬱致死。」文昌曰「此人短行﹐安可大魁﹖爲期已近﹐誰可易者。」命吏查後科狀元何人。吏捧冊呈閱﹐文昌曰「秦大成本以孝行﹐該中丙茂狀元。查伊又有還妻一事﹐擢早三年亦爲允協。」帝曰「然」。秦遂寤。是科竟大魁天下。

《歷代帝後圖像》向貯內庫。乾隆十四年﹐命工重加裝潢﹐移藏於南薰殿。自太皞伏羲氏而下﹐爲軸者六十有八﹐爲冊者七﹐爲捲者三。《先聖先賢圖》冊五﹐詳定位置﹐次第甲乙。

歲以盛夏曝而庋之。扃鑰惟謹。又《明諸帝玉冊》向貯工部外庫﹐今附藏殿之西室。仰見我國家優禮先朝﹐隨在盡其誠敬如此。

乾隆癸酉科﹐江西分宜縣知縣天門陳大經分校鄕闈。入簾前一夕﹐夢迎天榜。鼓樂甚盛﹐送一匾額至其家﹐書曰三元及第。己而本房取中工人﹐內三人爲樂平胡羽堯翹元﹑大庾戴筤圃第元﹑南昌彭蕓楣元瑞。後皆登進士第﹐所謂三元及第也。

胡官至光祿寺卿﹐戴官至太僕寺卿﹐彭官至協辦大學士。

乾隆壬申會試﹐榜發後﹐恩命落第舉子年逾耄耋者給與職銜。當塗徐位山文靖年逾九十﹐欽賜翰林院檢討﹐著有《山河兩戒考》《禹貢會箋》《皇極經世考》《管城碩記》﹐又嘗以「之乎者也矣焉哉」七字冠首﹐爲七言長句十章。奇才贍思﹐爲前人所未有。其仲子應樞博求故實﹐逐句爲訓﹐亦佳熙朝新語。士也。

向例禮部會試﹐榜發後呈進《會試登科錄》﹐內俱有恭進皇太后及皇后各一本等語。乾隆二十八年﹐奉上諭﹕「此系沿襲具文﹐非事關典禮者可比。況我朝官闈肅穆﹐不惟一切政務從不與聞。卽尋常細事﹐亦無絲毫干預。似此相沿相套﹐徒費抄寫﹐自應停止。以後著爲令。」

梁階平國治﹐父官刑部司獄。向詣獄者﹐司獄官輒有所索﹐梁獨屏不受﹐督獄卒潔蠲惟謹﹐一切可以方便者多方調護之。

二十年如一日﹐擢刑部主事。卒後階平大魁天下﹐官至大學士。

人謂陰徳所致。

●卷十二

康熙間﹐特恩開千叟宴。自王大臣以及士庶﹐年六十以上者皆預。乾隆間﹐髙宗復舉行曠典。與宴人數視昔加倍﹐年九十以上者﹐召至禦前侍食。天顏和煦﹐恩賚優隆﹐一時杖朝而出﹐感頌皇仁﹐歡騰閭巷。又乾隆四十八年﹐普宴宗室於乾淸宮。自王貝勒至四品頂戴者一千三百八人﹐有事不與宴者五百六十九人﹐各賜如意﹑朝珠﹑文玩﹑綺帛﹑銀兩有差。國家養老親親至意﹐實爲曠古所未有。

乾隆三十八年二月﹐命開四庫館﹐校定永樂大典。訪購天下奇書﹐著各省督撫探訪匯集上於朝。仍命翰林注明月日﹐俟呈乙覽。辦竣後乃給還本家領回。書進時﹐派總裁總纂等官辦理。書成﹐欽定爲《四庫全書》。此漢唐以來未有之盛舉也。

於時在朝諸臣及各省紳士紛紛奏進﹐惟鮑士恭﹑馬裕﹑範懋柱﹑汪啟淑四家多至六七百種﹐上嘉之﹐賜內府《古今圖書集成》一部。其朝臣黃叔賢﹑勵守謙﹑紀昀﹐紳士周厚堉﹑蔣曾瑩﹑吳玉墀﹑孫仰曾﹑汪汝瑮等﹐各進呈一百種以上﹐賜內府初印《佩文韻府》各一部。

昌樂閻懷庭循觀少穎敏﹐讀書過目不忘﹐年十八舉於鄕。

其學一以程朱爲宗﹐而孝行尢篤。少而孤﹐及長﹐每承祭﹐哀慕累日。其父母墓卑濕﹐值霪雨﹐眾水交匯。每夏秋之交天將雨﹐輒不食﹐繞墓哭﹐以是致羸疾。後行營乞假﹐卜吉兆而遷熙朝新語。焉。後登乾隆己丑進士﹐官吏部主事。

滋陽半眞谷運震﹐雍正癸丑進士。乾隆初薦舉博學鴻詞﹐廷試未取。後官陜西秦安﹑平番等縣﹐有政聲。嘗與人書云「僕爲縣官有三字﹐曰『儉簡檢』而己。儉者﹐薄於自奉﹐量入爲出。所謂以約失之者鮮﹐此不虧空不婪贓之本也。簡者﹐令繁則民難遵﹐體亢則下難近﹐一切反之。母苛碎﹐母拘執﹐母聽陋例﹐母信俗諱。儀從可減則減之﹐案牘可省則省之。檢者﹐天有理﹐人有情﹐吏部有處分﹐上司有考課﹐豪彊將吾伺﹐姦吏將吾欺。入一錢乙諸簡﹐將毋納賄。施一杖榜諸冊﹐將毋濫刑。此撿字訣也。」後年五十三﹐無疾而歿。歿之前數日﹐屢夢遊金碧樓臺﹐醒語家人曰「吾將尋吾好夢﹐設不醒﹐愼勿驚。」果唾去。豈慧業文人赴玉樓之召耶﹖抑醇儒循吏歿而爲神耶﹖未可知也。

納蘭愼齋峻徳詩格幽秀。嘗寓盤山天城寺﹐與水月庵僧然西以詩往還﹐系於小犬之項﹐云「相望一峯隔。相呼恐不聞。

寄詩憑小犬﹐好去度深云。「僧答詩有」昔有鴻傳信﹐今憑犬寄書「之句﹐蓋不知陸機黃耳﹑千歲寶掌白犬故事也。但犬寄詩則古所未有﹐可爲廖融添一詩奴。

金匱梅裏黃氏女﹐年十九歸同裏吳希言。三年生一子﹐甫三月﹐希言與其子相繼歿﹐姑以哭子及孫亦歿。翁名徳星﹐故疏曠﹐不善治生。黃哭慰之﹐盡賣嫁時衣以供甘旨﹐且買妾進焉﹐翁憐其誠許之。妾入門五月﹐甫有身而翁又死。黃仰天呼曰「吳氏之祀斬矣﹐天若閔子志﹐奪子算而畀吳氏以男也可。」旣而妾果舉子﹐不三月妾復去帷。黃自抱翁子於懷﹐哺以糜﹐啼則以乳就之。時黃已喪兒兩載﹐乳絕潼矣﹐無何乳忽至﹐遂終乳之。人謂黃氏一女子﹐於翁爲忠爲孝﹐丁夫爲節﹐於翁子爲慈﹐其行卓有可傳者。觀於絕乳復生﹐不可謂非誠之所感也。

昆山曹孝子起鳳﹐父子文﹐賈於蜀﹐歲寄金銀歸﹐俄而耗絕。孝子年十六﹐遇蜀客云其父已死﹐然弗知死所。孝子大慟﹐將往求父骨﹐貧不能行。長洲潘君爲縉贈以百金﹐遂就道陸行﹐由豫入秦至蜀﹐南抵滇界﹐西達金川。書牒於背﹐逢人輒哭﹐訴所由﹐久之無知者。金盡反成都﹐乞於鄕人之爲客者﹐合助之﹐又得數十金。孝子大哭曰「此行不得父骨﹐金無由再致﹐吾亦不復生還矣。」乃禱於諸葛武侯祠﹐神示令東向行。失道﹐七日無人蹤﹐及酉陽﹐積雪盈尺﹐足趼不能前﹐踣土穴中兩日。

有士人項生﹑許生過之﹐郡鴉繞穴而嗚﹐異之﹐見僵屍气微屬﹐視背牒詫曰「孝子﹐孝子。」掖以歸。灌之蘇﹐問故止宿﹐進酒肉。孝子弗食﹐曰「不見父棺﹐不食此矣。」其夕夢經荒原﹐一老父與數人坐林中﹐見孝子至﹐撫掌大笑﹐語曰「月邊古﹐蕉中鹿。兩壬申﹐可食肉。」覺而志之﹐遂辭去。兩人畱之﹐不可﹐偕送之行數里﹐不忍別。忽經荒原如夢所見﹐白楊下有棺累然。孝子心動﹐泣不止。兩人問故﹐語之夢。兩人曰「有微人胡姓者居此日久﹐相距不遠﹐盍往詢之﹖」從之。見胡生﹐良久曰「噫﹗信﹐頗記十年前﹐鄕人曹姓客死﹐殯於是﹐以所遺牙牌納棺中﹐其殆是乎﹖然非自諸官莫驗也。」

遂引訴之酉陽巡檢﹐白州牧﹐飭里長﹐察諸棺多有主名﹐而一棺獨無。啟棺見骨﹐孝子漬血驗之﹐沒骨﹐棺有牙牌﹐文曰「蕉鹿。」孝子曰「是矣。月邊古胡也﹐蕉下鹿牌也。何疑乎﹖」遂撫棺大哭。收骨行﹐項生﹐許生爲設祭﹐祭畢以餕肉食孝子﹐曰「向子之不食肉者﹐以未見父棺耳﹐今則旣見矣。

憶與子遇十穴中日在壬申﹐今六十有一日﹐又值壬申。夢盡驗矣。豈非天哉﹖「孝子再拜﹐謝兩人交饋之贐﹐遂負骨歸。過洞庭湖﹐風作﹐兩日不得渡。同舟者疑之﹐且大索。孝子恐﹐禱於洞庭君﹐風立止。旣歸葬其父﹐廬墓以終。乾隆四十九年熙朝新語。卒﹐壽七十二。長洲莊太守學和作《曹孝子紀略》。

李眉山鍇﹐正黃旗漢軍人﹐官筆帖式﹐少司寇輝祖之子﹐祖國索額圖之婿也。家世貴顯而性耽淸寂﹐偕其配隱居盤山鹿靑峯下﹐號「鹿靑山人」﹐又號「焦明子。」喜行無人徑﹐嘗歷溪谷中﹐犯雨雪遇蛇虎不顧也。歲一至教郡﹐畱一二日輒歸﹐人罕見其面。時謂有靜癖。詩文古奧峭削﹐自辟門徑﹐視世之以篤花爲國妝﹐以紅粟爲法物者。超然遠矣。

丙辰詞科之徵﹐有祖父以己未鴻博起家﹐而其後人復膺薦辟者三人﹕秀水朱竹垞檢討孫稻孫﹐華亭王文恭公孫祖庚﹐宣城施愚山侍讀孫念曾。兩世俱應大科之召﹐亦盛事也。

西人測算之法本於《周髀》自中士失其傳﹐西人攺易名目以衍其術﹐世遂奉爲絕學。余姚邵子政昂霄通中西之術﹐推測布算﹐細析豪芒﹐手制儀象﹐西人見者咸服其精巧。著有《萬靑樓圖編》十六卷﹐專論天文算數之術﹐分十有四目﹐皆援引漢晉以來天官家言﹐及歐邏巴之說﹐頗爲精密。

歸安沈東甫炳震世居竹墩﹐爲東南望族。東甫少時卽淬厲於學﹐爲諸生有聲﹐屢困場屋。遂謝舉子業﹐專攻古學﹐於經史子集多丹黃鉤纂﹐考訂博辧﹐而《新舊唐書合鈔》二百六十卷﹐尢生平注力﹐積十數年而成。丙辰應召試不遇﹐歸。後錢香樹司寇以《唐書合鈔》奏聞﹐奉旨付詞館采取刊刻﹐頒布天下。時東甫已歿﹐可謂郁於生前﹐榮於身後者矣。

綿州李雨村調元﹐乾隆癸未進士﹐攺庶吉士。至丙戌春﹐同年崇慶何希顏明禮計偕入都。抵寓甫一日﹐卽夢見李端坐堂上﹐然燭翻書﹐書中所載隱約皆官爵姓氏﹐煌煌大書﹐旁若有神護持之者。意此中祕書非人間有也。已而李散館﹐攺吏部主事﹐始悟何夢中所見乃銓部官冊耳。

儀徵張孝女巧姑﹐父曰天相﹐病痺不能起立﹐兩兄傭他所﹐熙朝新語。孝女獨與父居。乾隆九年正月十八夜﹐比鄰不戒於火﹐火延及門。孝女狂號負父出﹐未及門而僕﹐與父俱死﹐年甫十四。明日﹐出其屍灰燼中﹐猶肩承父屍﹐握父手弗釋。邑人建石幢﹐書孝女死父狀﹐志其處。謹錄之以俟采風者﹝按﹕孝女事﹐於嘉慶三年﹐縣丞申淑泮浚渠得石幢﹐聞於邑令﹐申大吏入奏﹐得旌曲。都轉曾公燠爲文記之﹐並系以詩。後邑令屠琴嗚倬亦書其事﹐並作歌焉﹞。

長淸曾孝女衍綸﹐宗聖裔也。父尙增以庶吉士出爲知縣﹐累遷知郴州。衍綸年十一﹐從父於官。母病痿不能起﹐衍綸侍湯藥﹐凡四載不少休﹐衍綸憊甚。一夕﹐母謂衍綸暫假寐﹐命老嫗秉燭侍幃側。火然及幃﹐老嫗突出呼救﹐衍綸突火入抱母號。父自外聞之﹐趨至﹐亟呼救者挾衍綸出。衍綸嚙其手至骨﹐挾者痛釋手﹐衍綸大呼曰「速救夫人﹐夫人出我乃出。」已復突火入。而煙幕牀﹐救者不得入﹐遂與母俱燼。旣滅火﹐衍綸身覆母﹐攣結不可解。此乾隆二十三年十二月乙亥事也。巡撫聞於朝﹐得旌如制。郴人爲祠祀焉。

乾隆二十九年﹐蘇州樂橋有李氏子﹐每晨鬻菜於道﹐得錢以養母。一日﹐拾遺金一封﹐歸而遺其母。發之﹐內題四十五兩。母駭而卻之曰「汝一窶人﹐計力所得﹐日不過百錢﹐分也。今什伯之不祥﹐且彼遺金者或別有主﹐遭鞭責死矣。」促持至其所。遺金者適至﹐語以故﹐還之。其人得金立馳去﹐市人怪其弗謝也﹐聒之﹐令分金酬賣菜者。其人不肯﹐詭曰「矛金固五十兩﹐彼已匿其五﹐又何酬焉﹖」市人大嘩。有司過而訊之﹐佯怒賣菜者﹐鞭之五而發金。指其題謂遺金者曰「汝金故五十兩﹐今題四十五兩﹐非汝金矣。」以授賣菜者曰「汝妄得吾鞭﹐以是償汝。且而母所謂不祥者驗矣。」促持去。

一市稱快。

宣城湯鵬千偉﹐康熙二十九年領鄕薦﹐至乾隆初始得選江寧教諭。年已七旬﹐天眞爛漫﹐若童子然。夏月葛衣搖扇﹐與羣兒嬉﹐或上樹撲棗﹐童子環啖之。湯曰「盍畱苦敗者償老子勞耶﹖」其風趣如此。時學捨穿漏﹐每大雨﹐湯輒持傘坐承澑下﹐白髮淋漓。客駭問之﹐則蹙然曰「大成殿未修﹐先聖露居﹐某敢卽安乎﹖」紳士聞之肅然﹐未幾﹐爭相營構﹐宮墻煥然。

乾隆四十三年夏﹐劉文正公爲東閣大學士﹐早朝至東華門﹐在肩輿中端坐而逝﹐鼻垂五箸長尺餘。戶部尙書額駙福公隆安奏聞﹐髙宗震悼輟朝。卽日﹐聖駕親至東直門陽邸臨其喪。時文正子墉官江西按察使﹐未歸﹐上撫其孫慰之。諸大臣勸上回蹕﹐上哭至乾淸門﹐流涕謂軍機大臣曰「朕失一股肱矣。」

可想見聖主賢臣﹐明良契合之盛。

乾隆三十一年﹐吳縣張酉峯書勛以舉人就挑得知縣﹐行捧檄出都矣。及會榜發獲雋﹐廷對竟得大魁。以知縣中狀元﹐奇遇也。相傳是年酉峯公車未發時﹐資斧無措﹐商於至戚某翁。

翁故盛徳﹐然力無以應。吳中有所謂七賢會者﹐每人各出金若干﹐以六赤置盎中﹐覆而三搖之﹐彩勝者先收金﹐而後稱息以償。數月一舉﹐徧七人而止。翁有會已兩舉﹐尙未得彩。是月值會期﹐私念若得之可百金﹐足以濟張用矣﹐然得失未能逆料也。屆期﹐因僞爲疾﹐而約同會五人飲於其家﹐酒半將卜彩﹐令老嫗傳語曰「主人畏風臥幃中﹐可延客至臥榻前奪彩乎」

客曰「諾。」傳籌至翁名﹐遽呼持盎入幃中﹐客靜聽三響畢﹐持盎出幃外揭視之﹐六子皆赤。皆大笑曰「得彩﹐得彩﹐勿藥﹐有喜矣。」客旣散﹐翁蹙然曰「余生平不作欺人事﹐今爲張孝廉計﹐不得已出此。可愧耳。」蓋翁預置瓊畟與盎各兩﹐先列上彩色樣﹐易以示客﹐計在必得也。已而笑謂﹕「所卜之熙朝新語。彩究竟何色﹖」揭盎試觀﹐亦六子皆赤。是年張捷南宮﹐人謂文星所照﹐神或助之。若某翁之不憚自污﹐以濟人急﹐其髙誼不可及也。

錢塘王文莊公際華﹐乾隆乙丑一甲第三人及第﹐通籍。三十一年﹐蒙恩賞福字二十四幅﹐乙未冬重加裝潢﹐懸賜第之東﹐顏曰二十四福堂。

太常寺署中﹐有蝴蝶黃色﹐大如茶碗。吏人欲見之﹐呼曰「老道。」則飛至掌中。有欲害之心則飛去﹐相傳自明嘉靖至今三百年物也。乾隆戊申冬﹐髙宗齋宿郊壇﹐詢太常寺卿﹐乃以盒盛進﹐有《禦制太常仙蝶詩》﹐命仍送歸寺內。

米萬鐘得異石於大房﹐束牲載書以告甬東薛岡。見之﹐復《代石報米書》。二書當時傳誦﹐以爲韻事。此石棄置良鄕縣多年﹐乾隆間命運至昆明湖之樂壽堂﹐賜名靑芝岫﹐有禦制詩。

當日委諸榛莽﹐一旦托足蓬瀛。士之願致靑雲者﹐觀此可以興矣。

贛州鄧慕濂元昌﹐爲諸生有聲。年二十五﹐得宋五子書讀之﹐遂屏棄舉子業﹐一以理學爲歸。慕濂有長兄瞽而頑﹐大小事必稟而後行﹐後母性瑣刻﹐每怒﹐慕濂必長跪請罪﹐得解乃已。後母弟早夭﹐弟婦有子﹐請於慕濂曰「感伯之徳﹐願畱守待兒之有立也。」慕濂泣拜之。自是遂不入處室﹐挾其子與弟之子寢於堂﹐課督之。慕濂有田在城南﹐秋熟視獲﹐挾小學書坐城隅﹐見貧人子拾秉穗者﹐招之曰「來﹐汝母然﹐近吾。

吾教汝讀書。能背誦者量谷與汝。「羣兒爭暱就之。慕濂始則使識字﹐旣使諷章句﹐旣以俚語譬曉之。羣兒踴躍受教﹐旣卒獲﹐羣兒嗥曰﹕」獲卒﹐先生且歸柰何﹖「有泣者。自是每秋獲﹐羣兒輒就學焉。城南人無少長智愚﹐皆曰﹕」我鄧先生。

見有衣冠問鄧先生者﹐則曰「是我先生客耶﹖」渴則進飲﹐熙朝新語。饑則進食。市井人見慕濂過﹐必起立如弟子之敬師長然。十室之邑必有忠信﹐此其驗矣。

長洲沈立方執中﹐邑諸生﹐屢試不售。年五十餘﹐棄舉子業﹐循覽儒先傳注﹐旁通內典。久之有省﹐題其室曰「心太平居。」作《太平吟》四首﹐以恬淡虛無分屬焉。其一曰「國太平﹐境無虎。家太平﹐人安堵。身太平﹐揚蹈舞。心太平﹐去城府。藝硯田﹐逃稅戶。抱遺經﹐唾塵腐。山水緣﹐月三五。

胡蝶夢﹐日卓午。四海大﹐胥樂土。三萬場﹐畢吏部。子孫魯﹐篤斯祜。天甚普﹐人何苦。「其二曰﹕」國太平﹐煙無堠。家太平﹐蔬滿囿。身太平﹐隨左右。心太平﹐泯聲臭。一瓢飲﹐安且富。五柳風﹐入寬袖。繁華夢﹐牛馬走。錦繡林﹐嚴霜帚。

醉山水﹐不在酒。澹蕩友﹐對淸晝。疏松奏﹐長眉壽。石可漱﹐居何陋。「其三曰﹕」國太平﹐聖神代。家太平﹐髙曾在。身太平﹐退藏會。心太平﹐絕瑕類。一炷香﹐無晨晦。半輪月﹐空罣礙。幾點煙﹐渺泰岱。想非非﹐夢環珮。耳到順﹐通天載。

原出峽﹐放宇內。云可栽﹐鏡相對。紛藻繪﹐休滓穢。其四曰「國太平﹐巍蕩天。家太平﹐寧謐邊。身太平﹐無事仙。心太平﹐不二禪。仰碧落﹐識太元。俯混茫﹐忘魚筌。浮雲去﹐何處牽。淸虛來﹐自在眠。繪聲手﹐不在川。忘言詩﹐不著篇。

浮漚幻﹐月輪圓。看轉旋﹐識幾先。「頗有康節行窩﹑伊川擊壤之樂。

吳縣周景曾聖與﹐每以盡倫爲窮理之實﹐嘗榜其室曰「學喫虧﹐尋快活。」

長洲何漚山灴﹐邑諸生﹐常佩一囊一筴﹐途中見字紙粒米必拾取之。家貧﹐課徒自給﹐而性好放生。有餘輒濟親友﹐人以窮孟嘗目之。晚耽禪悅﹐八旬外猶健飯﹐日行五六十里不知疲。時髙宗詔錫老榜官﹐漚山年例應得檢討。人勸之試﹐曰﹕熙朝新語。「吾福相薄﹐驟邀恩賜﹐恐生災患耳。」嘉慶初﹐奉詔舉孝廉方正﹐當道將以漚山名應徵﹐辭曰「捫心自問﹐字字負疚﹐何敢冒爲﹖且不就老科﹐而就制科﹐更折福矣。」年九十有七﹐無疾而終。

長洲余仲林蕭客﹐與汪竹香元亮﹑周定生琳以道義文章相切劘。所著《五經鉤沈》﹐彭大司馬采以進呈﹐奉旨入四庫全書﹐儒林重之。

昆山張潛文予焯﹐早歲有至行。父疾﹐刲臂肉和藥以進。

父歿﹐終身孺慕弗衰。性好施﹐出私財爲族人親戚營葬不計數。

漆工祁天章者﹐年四十﹐貧不能娶。張與金勸令娶﹐祁諾受金去。明日過祁﹐察其容甚戚﹐詰之﹐不肯告。詢其鄰﹐曰「是以金歸而道遺。」張反其金如前﹐往語之曰「爾有遺乎﹖」

曰「否。」如是者三。張曰「爾欺我。」出金袖中曰「此非爾遺乎﹖」祁大喜﹐以爲誠然。張又嘗遇賣菜傭失百錢﹐忿欲死。張呼至家﹐令家人平菜而陰納錢菜甲中。錢墮地﹐張佯驚曰「爾錢乃在。」用是家中落﹐而施不衰。人呼之曰張善人。

江州崔進士念陵需次京師﹐聘某姓女鸞媖爲妾。崔故貧士﹐歸家省親不能俱載﹐寄媖於其母家。母彊售之於千戶某﹐媖求死不得﹐入門展拜﹐卽呼千戶爲父﹐而訴以故。千戶義之﹐不奪其志﹐仍以歸崔。人頌千戶之髙義﹐而媖之急智亦不可及也。

靖逆侯張仁宗之配髙夫人﹐詩才淸絕。張侯家財數百萬﹐以好客喜施﹐不二十年而罄。薨逝後﹐其子謙襲職﹐貧不能支門戶。太夫人示以藏鏹處所﹐發之得三十萬﹐賴以資用。蓋侯在時﹐太夫人已逆料之﹐而預爲地也。其識力有過於丈夫者﹐豈復尋常閨閣中所能知﹖

六安夏秀才寶傳﹐少任俠﹐出雅雨盧公之門。盧謫戌﹐僮熙朝新語。僕無肯從者﹐夏奮然往。居三年﹐盧蒙賜鐶﹐始與俱歸﹐厚贈以報之﹐不受。人以此髙之。乾隆庚子科﹐以年過八十﹐欽賜舉人。

杭州吳修撰鴻視學湖南﹐壬午科典試者爲嘉定錢竹汀大昕﹑韓城王偉人傑﹐三公皆衡文巨眼也。諸生出闈後﹐各以闈捲呈吳。吳所最賞者丁甡﹑丁正心﹑張徳安﹑石鴻翥﹑陳聖淸五人﹐曰「此五卷失一﹐吾此後不復論文矣。」榜發之日﹐吳使人走探。俄而鈔榜來﹐自第六名至末﹐僅有陳聖淸一人﹐吳旁皇莫釋。未幾五魁報至﹐則四生已各冠其經矣。吳大喜。一時省下傳爲佳話。

乾隆五十二年﹐貴築李尙書世傑督蜀﹐令民沿城皆植芙蓉垂柳。今皆合抱﹐花時爛若云錦﹐人比之召伯甘棠云。

往在成都見三異人。其一曰賣回子﹐系西域回鶻人。童顏鶴髮﹐類有道之士。住禮拜寺﹐冬夏不設茵席﹐以小石子堆一炕。夜則兀坐﹐日則閒遊街市。出言玄奧﹐人莫能曉。饋以食﹐有受有不受。其一曰徐瘋子﹐語音類秦人。疥癬滿身﹐行乞於市﹐夜則棲身東洞子門。途見所棄死貓鼠﹐則攜回燒之供飧。

病者向索藥﹐徐隨手拾土石與之服﹐無不立愈。其一曰笑和尙。

終日不言﹐見人惟一味憨笑。喜吸煙﹐向人索之﹐其人必多吉利事。故人爭與之﹐轉有固卻者。居寶光寺﹐寺僧惡其懶﹐故遲其飯﹐或未明卽食﹐及舉箸﹐笑和尙輒在。鄰有張裁縫者﹐訝其非常人﹐俟其出遊﹐必瞷之。一日﹐笑和尙忽謂張曰「爾寒暑無間﹐俟吾六載﹐必有所欲。但吾性懶﹐不耐爲人師。

有徐瞷瘋者﹐道行髙﹐堪爲爾師。我當送爾至彼。「卽偕往。

適徐爇火炙死鼠﹐飲白醅﹐遙見之﹐責笑和尙曰「爾不耐爲人師﹐又何苦拉別人乎﹖」言訖大笑。時朔風正勁﹐城門外寒气更甚﹐笑和尙與徐皆赤足露頂﹐將及三鼓﹐徐脫身上破衲與熙朝新語。張曰「服之可禦寒。」張披之﹐奇暖而香。後徐張與笑和尙同日不見﹐惟賣回子至今尙存。

長白那蘭長海﹐父爲鎭安將軍﹐以恩蔭宜得官﹐引疾不赴補。愛易水之雷溪﹐築室居之﹐自號雷溪居士﹐吟諷不輟。嘗襲裘弔所親喪﹐見其貧不能辦﹐卽解裘與之歸。中途見異書﹐亟欲買之﹐又解其衷衣以質焉。由是得寒疾﹐伏枕夷然。李眉山嘗贈詩云「二月輕寒擁鹿皮﹐人間獨有馬卿癡。夜來竈底無煙火﹐自詠梅花絕調詩。」可想見其人矣。

奉天於紫亭宗瑛爲襄勤公之孫﹐乾隆甲戌進士﹐攺庶吉士﹐歷官至禦史。性簡淡﹐不趨榮利﹐所在掃地焚香﹐似韋左司之爲人。詩筆沖淡﹐亦酷似左司。著有《來鶴堂集》。

胡恪靖公寶臬世居徽州﹐父官松江府教授﹐遂家焉。生公之夕﹐教授公寓居王文成公祠﹐夢文成手一金軸曰「五十年後煩送吾鄕。」乾隆十六年﹐恭扈聖駕南巡。至會稽﹐禦祭王文成﹐命公賫金軕讀祝堂下﹐方知前夢之徵也。

恪靖公未遇時﹐赴禮部試。有友人托其代賫文書投部者﹐爲奴子誤事﹐致愆期。其人不得與試﹐公知之曰「吾累吾友不得入闈﹐吾安忍獨試﹖」遂不入闈。尋考授中書﹐歷官巡撫。

●卷十三

乾隆三十六年﹐皇太后八旬萬壽﹐賜三班九老﹕宴遊香山。

次日﹐命畫工艾啟蒙繪圖。文職九老顯親王衍璜﹑恆親王崇志﹑大學士劉統勛﹑協辦大學士官保﹑吏部尙書托庸﹑戶部尙書素爾訥﹑刑部尙書楊廷璋﹑刑部侍郎吳紹詩﹑工部侍郎三和。武職九老﹕都統四格﹑曹瑞﹐散秩大臣國多歡﹑甘都﹐副都統伊崧阿﹑薩哈岱﹑李生輝﹑富僧阿﹑色瑞察。致仕九老﹕刑部尙書銜錢陳羣﹑內大臣福祿﹑禮部尙書陳徳華﹑兵部侍郎彭啟丰﹑禮部侍郎銜鄒一桂﹑副都禦史呂熾﹑內閣學士陸宗楷﹑詹事府詹事陳浩﹑國子監司業銜王世芳。此國家崇禧之曠典﹐亦山靈未有之奇遭也。

乾隆十三年九月﹐上禦集鳳軒﹐集侍衛於大西門樓校射。

上親發二十矢﹐中十九矢。有《集鳳軒紀事詩》勒石。《齊召南大西門觀禦射恭紀詩》云﹕瞳曨初日照西山﹐百尺樓開紫翠間。禦苑經寒欣艸淺﹐秋風講武值農閒。虎熊的畫君臣鵠﹐鴻鷺墀分左右班。何幸此時叨侍從﹐大弓親睹至尊彎。侍臣如堵並呼嵩﹐巧力分明不可同。容節中和天子射﹐弛張髙下聖人弓。

曾聞作賦誇雙免﹐更說題詞數六熊。何似我皇能百中﹐閒臨矍相教羣工。「

禦園十種蒲桃﹕一伏地公領孫﹐二伏地黑蒲桃﹐三伏地瑪瑙蒲桃﹐四哈密公領孫﹐五瑣瑣蒲桃﹐六哈密綠蒲桃﹐七哈密熙朝新語。紅蒲桃﹐八哈密黑蒲桃﹐九哈密白蒲桃﹐十馬乳蒲桃。翰苑諸臣時蒙恩賜﹐恭紀詩甚多﹐不及備錄。

康熙中﹐欽定《古今圖書集成》一萬卷。凡三十二典﹐曰乾象典﹑歲功典﹑歷法典﹑庶徵典﹑坤輿典﹑職方典﹑山川典﹑邊裔典﹑皇極典﹑宮闈典﹑官常典﹑家範典﹑交誼典﹑氏族典﹑人事典﹑閨媛典﹑藝術典﹑神異典﹑禽虫典﹑艸木典﹑經籍典﹑學行典﹑文學典﹑字學典﹑選舉典﹑銓衡典﹑食貨典﹑禮儀典﹑樂律典﹑戎政典﹑祥刑典﹑考工典﹐每典復分門類﹐共六千一百九部。計書五百二十函﹐又目錄二函。年久﹐銅字殘缺過半。

乾隆三十八年易以木字﹐印四庫書應刊樣本﹐賜名聚珍板。有禦制詩。

乾隆三十八年﹐奉旨特開四庫全書館﹐翰林院爲辦理處﹐武英殿爲繕寫處。自殿板館書外﹐詔徵天下遺書﹐共一萬三千七百二十五種。舊存明代《永樂大典》殘缺幾半﹐命詞臣分類纂出整書八十五種﹐散片二百八十四種﹐分存書﹑存目二項。

纂輯提要﹐以該一書大旨。按期輪進書之佳者﹐皆蒙禦制題詞以冠簡首。其四部條目與前代稍異。經部十類﹐曰易﹑曰書﹑曰詩﹑曰禮﹑曰春秋﹑曰樂﹑曰孝經﹑曰四書﹑曰總經解﹑曰小學。易類別卜筮入子部術數﹐禮類別歷代儀注入史部故事﹐樂類別宮調絲竹譜﹑小學類別八法﹐俱入子部藝術。史部十五類﹐曰正史﹑曰編年﹑曰詔令奏議﹑曰別史﹑曰雜史﹑曰傳記﹑曰史鈔﹑曰載記﹑曰故事﹑曰時令﹑曰地理﹑曰職官﹑曰政書﹑曰目錄﹑曰史評。雜史類別瑣碎記錄﹐入子部小說雜家。子部十四類﹐曰儒家﹑曰兵家﹑曰法家﹑曰農家﹑曰醫家﹑曰天文算法﹑曰術數﹑曰藝術﹑曰譜錄﹑曰雜家﹑曰類書﹑曰小說﹑曰釋家﹑曰道家。集部五類﹐曰楚詞﹑曰別集﹑曰總集﹑曰詩文評﹑曰詞曲。其編錄敍次遵奉諭旨﹐經首《易注》﹐史首《熙朝新語。史記》﹐子首《老子》﹐集依時代。而聖祖世宗皇上《禦制集》冠於本朝集首。每庫繕寫四分﹐仿浙江範氏天一閣式﹐建文淵﹑文源﹑文津﹑文溯四閣貯之。並有禦制記。又擇其精醇爲《薈要》﹐計全書三之一﹐繕寫二分﹐一藏大內﹐一藏圓明園。

凡編錄十三年竣事﹐四庫共存書三千四百六十種﹐計七萬五千八百五十四卷。輯簡明目錄以便稽覽﹐底本仍貯翰林院內。此古今來未有之大觀也。

乾隆甲子《禦制貢院詩》有「從今不薄讀書人﹐言孔孟言大是難」之句﹐一時士林傳誦﹐爲之感泣。張南華鵬翀和詩云「添得靑袍多少淚﹐百年雨露萬年心。」蓋紀實也。

乾隆二年﹐命易蓋國子監大成殿﹐屋瓦攺用黃瓦。乾隆三十年﹐欽頒禮器犧尊一﹑雷紋壺一﹑子爵一﹑內言卣一﹑康侯鼎一﹑明簋一﹑雷紋觚一﹑召仲簠一﹑素洗一﹑犧首罍一﹐皆周時法物﹐命陳設殿庭。

乾隆五十年﹐建辟雍宮於國子監集賢門內。宮四面出向﹐周以環池﹐有橋四﹐前有碑亭二。是年二月上丁﹐髙宗親行釋奠﹐臨雍講學﹐舉行盛典﹐有《禦制國學新建辟雍圜水工成碑記》《禦制上丁釋奠後臨新建辟雍講學詩》四首﹑《禦制三老五更說》﹐皆勒石。諸臣皆有《聖主臨雍禮成恭紀詩》。

乾隆九年﹐詔編內廷祕笈爲《天祿琳瑯》。乾隆四十年﹐重爲補緝﹐以經史子集爲綱﹐以宋金元明刊版朝代爲次。其一書而載數本﹐用《遂初堂書目》例﹐詳其題跋﹑姓名﹑收藏印記﹔兼用《鐵网珊瑚》例﹐至各冠禦題﹐品評甲乙。則自來冊府儲藏﹐未聞斯盛矣。

襲封簡親王徳沛﹐貝子福存之子。應襲封鎭國將軍﹐讓與從子﹐而己托疾入山讀書。世宗朝召見﹐問所欲。曰「願得側身孔廟﹐分特豚之饋。」世宗重之﹐授兵部侍郎。髙宗登極﹐熙朝新語。遷湖廣總督。調任江南﹐尋內擢尙書﹐襲封簡親王。常詣成均講《大學》﹐橋門俯聽者千餘人﹐皆悅服。助教河間王仲穎之銳前曰「猶未盡。」王請益﹐曰「自天子以至於庶人一節﹐聖經畢矣。其本亂以下數語﹐乃重申之。以見吾儒所以異於二氏之義。」王欣然揖謝。賢王之虛己好學﹐從可想見矣。

昆山朱以載厚章天資超絕﹐五官並用。嘗於座間手錄《孝子傳》﹐而令二人左右隅坐﹐各操紙筆﹐口授令書﹐一成駢體序文﹐一成長律。已而各書竟﹐合座傳觀﹐詩文俱工﹐所錄《孝子傳》精楷﹐無一訛字﹐眞奇才也。著有《多師集》。

丹徒余文圻京﹐工詩植品﹐沈歸愚宗伯與訂車笠交。伯鄕魏念廷觀察愛其詩﹐欲令往見。文圻曰「往役義也﹐以詩爲羔雁﹐非禮也。」卒不往﹐以布衣終。著有《江幹詩鈔》。

元和蔣震牧曾犖有至性﹐父子宣病肢體卷曲﹐中夜含淚拊摩﹐跪中庭吁天求代﹐風露所侵﹐得濕气病。又迎醫至數百里外﹐觸炎暑﹐犯霜雪﹐如是者數載﹐竟以瘵疾卒。士林以其少年死孝﹐咸惋惜焉。

錢唐諸生徐爾熾之配汪氏﹐年二十二歸於徐﹐事舅姑以孝聞。甫七月而夫卒﹐汪誓欲殉﹐雉經者再﹐繩輒中斷。將自剄﹐小婢瞷知之﹐以告舅姑﹐亟救之。時汪已孕四五月矣﹐舅姑諭以宗祀爲重﹐乃泣受命。閱五月﹐遺嗣維康生。及長﹐躬親課讀。維康有聲庠序﹐娶婦藍氏。七年甫有娠﹐而維康遘疾。藍禱於神﹐請以身代﹐剜臂肉以和藥﹐卒罔效﹐藍絕粒欲死。姑從容諭之曰「余延未亡之命以至於今﹐爲遺嗣故也。汝歸我家七年未生子﹐今復有娠﹐若男也﹐則徐氏血食又綿延矣。」

語未竟﹐婦姑皆哭失聲。逾三月而生子承恩。家益落﹐藍養姑訓子﹐衣食膏火之資﹐盡給於十指間﹐因積勞成疾。汪六十六歲卒﹐守節四十四年。藍五十八歲卒﹐守節三十年。承恩旣成熙朝新語。立﹐白於有司﹐請旌如例。杭人至今稱﹐徐氏兩世遺腹﹐不絕如綫﹐實有天幸。傳曰「明徳之後﹐必有達人。」吾知其嗣之必昌矣。

會稽吳鑑南璜﹐徵士朴存之子也﹐少負詩名﹐力學不倦。

乾隆庚辰成進士﹐榜下授主事。攺官四川重慶府通判﹐殉木果木之難。篋中有《黃琢山房集》﹐令家人懷之脫出﹐曰「我死﹐弗令此詩失。」其同年友畢制府沅爲序而刻之。

汜水縣東南四十里﹐有山名曰五云﹐髙絕千尋﹐形勢嶕峣﹐與三峯蘭若東西相峙﹐中忽聳起﹐關一邑旺气。上有古淸涼觀﹐汜水人士或讀書其中﹐每見白雲入戶﹐因名五云觀。有浮屠九級﹐不知建自何代。明宣徳中﹐有雷姓者利其磚﹐毀之以爲觀中階基。其中得石徑尺﹐泐曰「逢雷必破。」土人神之。至今以塔山名。絕頂有泉曰野狐竇﹐水從石罅出﹐不溢不涸﹐宛轉層崖怪石間﹐亦水之奇者。乾隆癸未﹐挑賈魯河﹐查探水源得之﹐始纂入縣誌。

打箭鑪﹐在成都西南九百二十里。相傳蜀漢諸葛武侯南徵﹐遣偏將郭達造箭於此。山脊有郭達廟﹐極著靈應﹐土人敬奉維虔。天文分野並鬼之域﹐爲中華之極西﹐西域之極東。天時多寒少暑﹐層巒峻嶺﹐峭壁懸崖﹐中隔魚通河﹐形勢險峻。本朝添設軍糧廳﹐分駐鑪城﹐專司夷務﹐兼理五臺糧運。明正土司甲克木參同駐於此﹐轄十二鍋莊﹐約束新附土司。乾隆丙午﹐敕建惠遠廟於城西山麓﹐金碧輝映﹐光照山谷。番民所居碉樓﹐亦極宏壯。鑪定橋在飛越嶺西南﹐六詔孔道﹐橋跨兩山間﹐滬水經其下。不施梁柱﹐熔鐵煉爲橋﹐每煉重二千四百斤﹐長二十四丈有奇﹐闊六丈﹐以九煉爲橋身﹐四煉爲護欄﹐欄穿小煉如�字形。略鋪薄板﹐以濟行人。每板離尺許﹐滿則恐爲狂風鼓蕩。兩岸埋鐵柱四﹐橫木以綰鐵煉﹐每柱鐫煉柱斤重﹐每熙朝新語。柱重四萬八千斤。天全州有王姓者﹐世業鍛﹐能懸鑪於煉﹐鼓鞲施錘﹐名曰飛火。遇有損壞﹐輒召令興修﹐他姓不能辦也。

巴塘沃野千里﹐水泉環繞﹐日麗風和﹐豁人心目﹐物產類中土。西行十里﹐有河曰竹巴龍﹐卽金沙江之上游﹐北通孔宣土司﹐南與滇之麗江接壤。有土司二以轄番眾﹐前明授以宣撫司﹐敕秩二品。長曰阿什錯﹐副曰阿什滚﹐曾隨嘉勇公福渡臺徵林爽文﹐屢立戰功。乾隆丙午﹐臺灣平﹐論功入奏﹐賜「奇勇巴圖魯」名號以寵榮之。臨陣用鳥槍﹐能及遠﹐二百步內擊人無不中者。捷如猿猱﹐所向披靡﹐夷民懾服。暇則邀漢官大賈至寨宴飲度曲﹐恂恂儒雅﹐不類夷產。

西藏古曰烏斯藏﹐卽唐古忒。前藏名曰布達拉﹐距京師萬里﹐乃坤維極遠之地。天文入井三十度﹐四時觀北斗祇見其半﹐南極出地十六度。唐髙宗以宗女文成公主妻其國王﹐始封爲海西郡王。康熙五十九年﹐平定西藏﹐敕封康濟鼐爲貝勒﹐阿爾布爲貝子﹐隆布鼐爲公頗羅。鼐以軍功疊邀恩命﹐封至郡王﹐領藏事﹐子孫世襲焉。乾隆十五年﹐謀逆伏誅﹐藏王之爵遂除。

髙宗以其地賜達賴喇嗎管轄﹐以後藏屬班禪額爾徳尼佛管轄。

國人酷信佛法﹐自攺封後頗稱寧謐。班禪住紥什倫布﹐距前藏一千餘里。乾隆四十五年入覲﹐髙宗純皇帝賜四體字玉冊玉印。

五十九年﹐仍還紥什倫布駐錫。其地與廓爾喀接壤﹐故貿易多西洋貨物。行使銀錢﹐每枚重一錢五分﹐面鑄乾隆藏寶四字。

五十八年﹐奏準在藏議局鼓鑄﹐賜名寶藏局﹐由四川總督派員往董其事。

乾隆四十一年﹐奉敕撰《勝朝殉節諸臣錄》十二卷﹐凡三千六百餘人﹐分專謚﹑通謚﹑祠祀三等﹐人各錄其事迹爲傳。

仰見聖人之心大公至正﹐視天下之善如一﹐不以異代而岐視也。

乾隆四十三年﹐奉敕撰《西淸研譜》二十四卷。凡陶之屬熙朝新語。六卷﹐石之屬十五卷﹐共研二百﹐爲圖四百六十有四。附錄三卷﹐則今松花﹑紫金﹑駝基﹑紅絲﹑仿制澄泥諸品﹐共研四十有一﹐爲圖百有八。每研皆正背二圖﹐亦間及側面﹐凡禦題及諸家銘識﹐一一鉤摹精好。自有研譜以來﹐無如此之全備。

乾隆丁未﹐庶常散館。欽定賦題太液池人字柳賦﹐以題爲韻。謹按﹕人字柳在太液池。乾隆間風吹一枝著地﹐本株傾欹欲倒﹐命以折枝撐拄﹐旣而成活﹐與本株作人字形。因以名之。

有禦制賦並詩。伏讀禦制句云「借問人稱誰氏﹐依稀彭澤先生。」可想見此柳之風致矣。

陶南村《輟耕錄》載﹕黑玉酒甕﹐玉有白章﹐隨其形刻爲魚獸出沒波濤之狀。其大可貯酒三十餘石﹐徑四尺五寸﹐髙二尺﹐圍圓一丈五尺。至元二年告成﹐敕置廣寒殿。由元迄明至本明﹐垂四百年﹐此甕委棄人間久矣。乾隆十年﹐重進於朝。

奉敕建石亭於承光殿之南以貯之﹐禦制《玉甕歌》鐫於甕內。

內廷翰林恭和詩甚多﹐秀水鄭吞松虎文詩云「天啟聖瑞玉甕出﹐惟聖克受昭聲歌。臣愚未睹法宮寶﹐伏讀睿藻心爲摹。甕文三尺容五石﹐隨形凹凸浮圓荷。刻畫類鑄鼎象物﹐長風蹴踏萬里波。腥涎怪霧走蛟蜃﹐呀呷睒瞲騰黿鼉。陽冰不冶陰火間﹐怪變滅沒吞江河。伊誰鏟削運鬼斧﹐或巨靈掌吳剛柯。吾思此玉當在璞﹐塊然萬古藏嵯峨。百靈孕合胚太極﹐潤及艸木輝巖阿。原爲聖役剖鑿出﹐宛轉人世襲臼窠。那知徳薄不能有﹐供玩耳目羞媕婀。如延津劍泗水鼎﹐神物終化理不訛。於時恭承陛下聖﹐萬方獻瑞聲猗那。八無遺賢物鮮棄﹐希世寶肯終煙蘿。

熊熊龍气光燭夜﹐乃迹而得歸搜羅。轉敕內府輸朽貫﹐千金易致駟馬馱。陳之廣殿重圖訓﹐奠如金甌無傾頗。龍翔鳳翥發天唱﹐四十八人鳴相和。嗚呼隱見會有遇﹐委棄道院歲已多。冬菹實腹泥沒足﹐學士憑弔資吟哦。拂拭偶及光萬國﹐經天不掩熙朝新語。同羲娥。甄幽拔隱寄深慨﹐誰其會者空摩挲。異物且貴況奇士﹐努力盛世無蹉跎。「此詩奉敕鐫勒石亭楹柱。

長白祥藥圃鼐﹐乾隆丙戌進士﹐由工部主事累官至布政使。

嘗作《酒簾詩》云「送客船停楓葉岸﹐尋春人指杏花樓。」

都下盛傳﹐戲呼之曰祥酒簾。

滿洲烈婦希光﹐吏部尙書協辦大學士永貴之媳。員外郎伊嵩阿之寶也。夫病﹐割股以療不驗﹐矢以死從。因女弱無依﹐恐詒舅姑累﹐苦守十年。女嫁之次日﹐賦七言律詩二章見志﹐自縊死。翁錄其詩奏上憫之﹐特予旌。遺稿多有可采。鐵尙書保選入《熙朝雅頌集》中凡二十首。其《烈婦嘆》二首﹐爲大學士舒文襄子婦棟鄂樂作。蓋自傷同志也。

長洲黃協周林事親至孝﹐母病禱於北斗﹐願以身代。積四十九日﹐方假寐﹐忽聞異香﹐幡幢蔽空下﹐中擁神人如世所肖斗母狀﹐呼其名曰「爾誠孝﹐柰爾母數盡何﹖」黃搏顙哀求﹐神曰「憐爾孝心﹐當延爾母數旬壽爾。」已而果然。

長洲林煜奇蕃鐘少孤﹐嗜學﹐年十八補諸生﹐乾隆戊子舉於鄕。性愷悌﹐族人有親死不能斂者﹐與之錢爲具棺木。同年生死﹐遺寡妻貧且病﹐貸金周之。交友以急告者﹐傾囊與之﹐不足則出所藏卷軸﹐使質錢爲用。久而不歸﹐亦未嘗往索也。

與人同行﹐人指所識妓門曰「吾故人家也。」牽之入﹐見粉黛者﹐覺其紿﹐輒引去。或招飲於舟﹐酒半呼妓至﹐則辭以溲﹐登岸脫歸。其任卹狷潔如此。後謁選得教諭﹐年三十九卒。長子衍潮﹐惇行力學如其父。甫得一衿﹐遽嬰瘵疾以卒﹐年僅二十六。天之所以待端人者顧若是耶﹖

吳縣顧童子﹐年九歲﹐遘母病且殆﹐藥不效。童子窘﹐從鄰家賃剃髮刀歸﹐止戶外﹐爇火煮湯﹐持刀割肱肉投鐺中。會母呼湯﹐傾盞中以進。母飲之﹐病良已。童上袖間血漉漉出﹐熙朝新語。恬然無所苦。母病起﹐童子創亦合。上海曹禦史鴻書爲之記。

趙雲松翼未第時﹐其戚張某爲女鬼所祟﹐醫禱罔效。趙往省之﹐坐其榻上﹐張恍惚聞小語曰「趙探花至矣。姑避之。」

及趙出﹐祟如故。張家苦求趙補被宿其處。旬日﹐頗安。趙歸家﹐祟大作﹐而張竟不起。趙登乾隆辛巳一甲三名﹐官至迆西道。

吳縣諸生陳和叔黃中﹐少通敏﹐長於史學。深究前代治亂往復所由﹐以達於當世之務﹐發爲文﹐磊落不可控制。乾隆丙辰應博學鴻詞科﹐廷試未取﹐客遊燕﹑齊﹑豫﹑楚﹑閩﹑浙間。

時髙宗純皇帝登極之初﹐中外大臣仰承聖意﹐延致天下豪俊﹐虛衷諮訪。和叔故善海寧陳相國﹐因上書論用人﹑理財﹑治兵三大事。其條用人之目有十﹐曰分科取人﹑曰愼擇舉主﹑曰重名節﹑曰辧邪正﹑曰加俸﹑曰汰冗員﹑曰寬法网﹑曰核名實﹑曰懲貪﹑曰酌道裏以銓選。條理財之目有六﹐曰定旂制﹑曰權錢幣﹑曰興西北水利﹑曰輕徵榷﹑曰減漕粟﹑曰定鹽政。條治兵之目有六﹐曰謹邊防﹑曰嚴海禁﹑曰練士兵﹑曰修軍器﹑曰簡帥臣﹑曰加月餉。相國韙其言。會詔求骨鯁質朴之士﹐相國欲舉之﹐和叔辭。已而倦遊歸裏﹐下帷著書﹐成《宋史槁》一百七十卷。又著《新唐書刊誤》《國朝謚法考》《殿閣部院年表》《督撫年表》十餘卷﹐《詩文集》四卷﹐貧不能付梓。年五十九卒﹐不能治喪具。親友以金賻者﹐妻張固卻之曰「柰何以貧故﹐傷夫子義﹖」遂粥居以葬﹐其展氏之風歟﹖

●卷十四

乾隆十六年三月初十日﹐奉上諭﹕「朕時巡至杭州﹐禹陵在望﹐緬惟平成之徳﹐萬世永賴。皇祖聖祖仁皇帝曾親祀焉。

爰東渡浙江﹐涉會稽﹐式遵皇祖舊典﹐躬薦馨於宇下。厥有姒氏子姓世居陵側﹐應世予八品官奉祀。該督撫擇其有品行者一人充之﹐以昭崇徳報功之至意。欽此。「欽遵﹐由閣部移咨督撫﹐行據司府縣結報詳題﹐請將姒恆甸世襲八品官奉祀等因到部具題。奉旨準行。

乾隆二十二年二月二十八日﹐奉上諭﹕「朕昨至浙江省城﹐禮部未奏請遣祭已故大學士徐本。詢其故﹐則以未入賢良祠例不致祭爲對。徐本歷事兩朝﹐宣力多年﹐勤愼懋著。卽如前者過常州時﹐已故巡撫潘思榘﹐禮部尙猶奏請。徐本視潘思榘爲何如耶﹖朕巡幸所經郡縣﹐名臣舊輔皆卽致祭﹐乃國家念舊酬功之典。該部自當愼重辦理﹐何得膠柱鼓瑟乃爾。徐本著入本省賢良祠﹐並著該部奏請遺官致祭。欽此。」仰見國家眷念舊臣﹐有加無已之至意﹐凡在臣工﹐宜如何感激奮興耶﹖

乾隆十六年聖駕南巡﹐進治河方略之生員兪堉﹐賞緞一匹﹑貂皮二張﹑大荷包一對。進詩賦之吳楷﹑顧於觀﹑姜掄元﹑王世球﹑於堯臣﹐各賞緞一匹﹑大荷包一對。其餘王新銘等十五人﹐各賞大荷包一對。原任太僕寺卿張映辰﹑編修梁啟心﹐各賞緞一匹﹑貂皮二張。續進詩賦之魏近思等二十名﹐各賞緞一熙朝新語。匹﹑荷包一對。嚴長明等五十二名﹐各賞荷包一對。二十二年聖駕南巡﹐進獻詩賦書畫人員﹐進一冊者賞緞一匹﹐進二冊者賞緞二匹。其進《萬壽生生圖》之羅學旦﹑進《蘇詩補注》之查開﹐各賞緞四匹。二十七年聖駕南巡﹐進獻詩冊之胡紹鼎﹑李宗袁﹑王誠﹑吳燦英﹐各賞大荷包一對﹑小荷包二个。進獻《黃山圖》之員外郎許蔭材﹑進獻《龍井見聞錄》之舉人汪孟鋗﹐各賞緞二區。進獻畫冊之臨生朱方藹﹑童生呂師說﹑言世永﹐各賞緞一匹。進獻《唐詩》之李淸馥﹐賞緞二匹。三十年聖駕南巡﹐進獻詩賦之湯世昌等三十人﹐各賞緞一匹。承辦《金山墨刻》之程堂﹑姚思康﹐各賞緞二匹。江廣達﹐賞貂皮四張﹐大小荷包各一對。以上俱見《南巡盛典》。後自庚子至甲辰﹐鑾輅經臨﹐行慶施惠﹐不勝殫述。

乾隆二十七年﹐李鶴峯因培督學江蘇﹐按試淮郡。方唱名時﹐地忽震﹐西風大作﹐轅門外旗竿被風刮入雲中﹐不知所往。

時河湖盛漲﹐水與髙家堰平﹐西風加勁﹐淮揚危在頃刻。河督以下各官面色如土﹐方恐怖間﹐忽轉東風﹐天低若蓋﹐見有黑龍在雲中﹐修尾下垂﹐湖水上吸。一炊許﹐邏兵來報﹐消水三尺﹐眾心大安﹐與試諸生歡聲雷動。石埭縣教諭沈公目擊其事。

紀文達公昀﹐中乾隆丁卯順天解元。二場表題﹐擬「乾隆十一年﹐上特召宗室廷臣﹐分日賜宴瀛臺﹐賦詩聯句﹐賞花釣魚﹐賜賚有差﹐羣臣謝表。」紀作髙華典貴﹐進呈禦覽。其詞曰「伏以皇慈霧洽﹐雅葉夫酒醴笙簧。聖渥天浮﹐道契夫賡歌揚拜。秋深桂苑﹐蓼蕭沾濃露之華。日麗繒峯﹐葵藿依太陽之照﹐集公姓公族以式燕。玉牒生光﹐合大臣小臣以分榮。冰銜動色﹐靈槎八月﹐眞同海客之遊。廣樂九成﹐似返鈞天之夢。

屏藩有慶﹐簪組騰歡﹐臣等誠惶誠恐﹐稽首頓首上言﹕竊惟世道升平﹐著太和於有象。朝廷淸暇﹐敷愷樂以無疆。鼓吹休明﹐熙朝新語。必有詠歌之作。潤色鴻業﹐爰申燕樂之文。故象協鳳梧﹐志捲阿之雅會。興傳魚藻﹐畱鎬邑之遺風。《鹿鳴》以下共六詩﹐君歌臣答。《白華》而後爲一什﹐誼美恩明。天王燕則諸侯毛﹐司儀夙傳其職掌。正歌備而太師告﹐禮經亦著爲典章。在先王皆具有明徵﹐及後世乃別名曲宴。柏梁臺上﹐藩封以迨於郎官。

葡萄宮中﹐宰執兼隨以學士。五王共宴﹐花萼樓頭。三等分評﹐曲江亭畔。咸亨之會﹐二王同太子俱從。麗正之筵﹐兩相曁禮官咸在。情契荊枝之句﹐興慶移鑾。詩吟花柳之天﹐樂遊置酒。

莫不燕衎於暇豫﹐用以祝頌夫太平。然而大陵享神﹐歸藏旣誕。

洞庭張樂﹐莊叟尢誇。汾水新詞﹐不入西山之錄﹐瑤池舊事﹐浪傳汲冢之書。𨿽有其文﹐蓋無足道。至於寧哥噴帝﹐黃幡綽於以解嘲。婉兒評詩﹐宋之問斗其警句。牙光帽小﹐汝陽旋舞以簪花。飛白書成﹐常侍登牀而乞字。每嫌輕薄﹐豈曰風流﹖未有沐浴深仁﹐醉以酒而飽以徳。昭宣盛典﹐禮同節而樂同和。如今日者也。玆蓋伏遇皇帝陛下﹐虹璧當陽﹐龍圖啟運。

澤洽四表﹐薰風入舜帝之琴。徳訖八荒﹐瑞露浮髙辛之甕。云生牖﹐松生棟﹐無爲宰萬化之原。樂爲禦﹐徳爲車﹐有道識一人之慶。固已民康物阜﹐不殊華胥之遊。遠乂邇安﹐宛似春臺之樂。九年耕而三年食﹐世登含哺鼓腹之天。十日雨而五日風﹐人識位育中和之化。史官載筆於玉署﹐頻登大有之書。天顏有喜於瑤階﹐爰下推恩之典。用相交於上下﹐務兼備夫情文。乃移法駕之淸塵﹐焚香灑酒。聿舉趯陂之髙會﹐鼓瑟吹笙。乘泰運者百三年﹐再行曠禮。過中秋者十二日﹐先及懿親。或慶衍於螽斯﹐或派分於麟趾。文昭武穆﹐盡周家子姓之班。東平河間﹐皆漢室宗盟之望。昔年故事﹐曾裁桐葉以分圭。此際遭逢﹐更葉棣化以待宴。未央二十萬之賜﹐方此未多。唐皇十六字之榮﹐覺其尙陋。迢乎翼日﹐遂及羣臣。落望後之仙蓂﹐尙餘兩熙朝新語。葉。問重陽之瑞菊﹐尙隔十朝。則有輔弼依垣﹐列三臺以拱極。

卿士惟月﹐分九道以從星。鵷鸞集藜閣之英﹐鰲峯日曉。犭解鹿映柏臺之繡﹐烏署霜寒。官司鹽梅﹐俱陪嘉會。班聯槐棘﹐咸預淸行。職盡淸華﹐鄭鮮之未容啟事。人兼風憲﹐李棲筠亦得從遊。儀肅冠裳﹐列分左右。時乃仙車九九﹐降來五色雲中。

玉佩雙雙﹐隨過百花橋上。參差貝殿﹐疑浮弱水之三千。隱見珠樓﹐似見昆侖之十二。滄洲曉气﹐化爲宮闕之形。閶闔秋風﹐吹入金銀之樹。舟浮太液﹐驚黃鵠以翻飛。帳啟昆明﹐淩石鯨而問渡。指天河之牛女﹐路接銀潢。搴秋水之芙蓉﹐域開香國。

尋芳曲徑﹐惹花气於露中。垂釣淸波﹐起潛鱗於荷下。檀林瑤艸﹐似開金穀之郁芬。桂餌翠綸﹐喜看銀盤之撥剌。大官賜膳﹐圖云刻雷之尊。光祿傳餐﹐漬桂釀花之酒。靑龍布席﹐白虎執壺。四溟作杯﹐五嶽爲豆。琳瑯法曲﹐舜韶奏而鳳凰儀。渾穆元音﹐軒樂張而鳥獸駭。紅牙碧管﹐飛逸韻以干云。羽衣霓裳﹐驚仙遊之入月。莫不神飛色舞﹐共酌太和。鹹覺心曠神怡﹐同餐元气。遂乃集枚馬﹐呼應劉。歌詠淸平﹐揄揚盛美。天章首煥﹐落一串之驪珠。禦筆髙標﹐扛百斛之龍鼎。葛天浩唱﹐不推羲繩以前。叢云奧詞﹐漫道媧簧而後。因之句成七字﹐仿漢事以聯吟。人賦五言﹐分唐詩而探韻。宮鳴商應﹐俱協和聲。

璧合璋分﹐細裁麗制。歌葉八伯﹐盈廷依糺縵之華。頌出九如﹐聯袂上岡陵之祝。當此揚言以拜手﹐彌增嘉慰於宸衷。鴛綺七襄﹐抽仙絲於香艸。鸞箋十色﹐分妙制於桃花。織天女之金梭﹐名髙蜀郡。砑吳都之銀粉﹐價壓膠東。玉井波寒﹐濯瓜桃於懸圃。鐵舡渡遠﹐分蓮藕於華山。帶去歸鞍﹐香拂靑絲之籠。傳來中使﹐光搖赤玉之盤。皆得攜出人間﹐爭識來從天上。西苑賜遊之佳話﹐曾何足云﹖北門侍宴之恩榮﹐無能過此。笑貞觀丰年之慶﹐筵啟丙辰。陋開元麥秋之登﹐樽移端午。千秋曠禮﹐熙朝新語。萬古奇逢。洵哉遊豫之風﹐允矣泰交之象。臣等才同樗櫟﹐器謝棟梁。藻有愧於掞天﹐賦未堪以擲地。濫列金章之寵﹐叨分玉局之班。簪白筆而莫效涓埃﹐侍黃門而多慚獻替。六鰲雙鳳﹐知點竄之難工。九幾五筵﹐屬遭逢之有幸。得與鹿蘋之會﹐彌增鳧藻之思。伏願化洽郅隆﹐治超皇古。無逸而乃可以逸﹐常軫夫康功田功。已安而益求其安﹐每惕夫一日二日。撫池臺之勝槪﹐則思靈囿之子來。對魚鳥之親人﹐則思姒王之咸若。觀九族之燕笑﹐則思自親睦以至平章。顧千官之肅雍﹐則思正朝廷以及邦國。賞花而念貢花之非禮。勿信其小忠。垂餌而知食餌之不情﹐務察其大僞。供來芳饌﹐莫忘東作之耕人。捧出霜綃﹐當廑西江之浣女。樂諧韶灌﹐致戒夫琴瑟之專。詩被管弦﹐務親夫風雅之正。則宮爲君﹑商爲臣﹑角爲民﹑徵爲事﹑羽爲物﹐音有五而協气長調。肅時雨﹑乂時暘﹑哲時燠﹑謀時寒﹑聖時風﹐疇次八而休徵咸應。銀繩玉檢﹐不數夫七十二君。玉燭金甌﹐永固於百千萬世矣。臣等無任瞻天仰聖﹐激切屏營之至。謹奉表稱謝以聞。「按文達公其時年甫弱冠﹐場屋中乃有此贍麗之文﹐洵不愧一代作手。

蔡葛山相國奉敕校四庫全書時﹐其幼孫誤吞鐵釘﹐醫家以朴硝等藥攻之不下﹐奄奄就斃。適校至《蘇沈良方》﹐見有《誤吞鐵物方》云「剝新炭皮爲末﹐調粥三碗與食﹐其鐵自下。」依方試之﹐果炭屑裹鐵釘而出。乃知方技雜書俱有用處。蘇沈者﹐蘇東坡﹑沈存中也。宋人集其所論爲此書云。

曹來殷仁虎由召試中書﹐登乾隆辛巳進士。在京師時﹐晝寢﹐夢一偉丈夫來拜﹐自稱黃昆圃。偕至一處﹐宮殿巍然﹐中有尊神﹐面正方﹐著本朝衣冠。請曹入見﹐曰「吾三人皆翰林衙門官﹐只行後輩禮﹐不行僚屬禮。」坐定﹐目曹曰「卿十一歲時行一大好事﹐上帝知之。故特召卿到此受職。卿可卽熙朝新語。來。」曹茫然不記幼所行何事﹐惟力陳家寒子幼﹐不願來。尊神意不懌﹐向黃曰「再勸掖之。」語畢而入。黃笑謂曹曰「翰林衙門甚苦﹐何戀戀不肯來耶﹖」曹又哀求至再。黃曰「我姑爲卿說情﹐或者可免。但卿以後逢火日不可出門﹐愼無忘也。」曹唯唯。因問尊神何人﹐曰「張京江相國。」問此間何地﹐曰「天曹都察院。」曹驚醒。後每出門必避火日﹐𨿽慶弔亦不往。數年後﹐漸不記憶。乾隆三十三年臘月二十三日﹐嚴舍人長明邀曹至程太史晉芳家作詩會。俗以此日禮竈﹐遂以爲題。席間酒數巡﹐曹伏案睡去﹐搖之不醒。客大驚﹐疑詩中有侮竈神語﹐故神示之譴﹐乃羣向竈神禮拜祈請。至三鼓﹐曹始蘇。自言恍惚出門﹐如行泥沙中﹐身不知所泊﹐亦了無恐怖。忽見黑袍神迎面攔阻去路﹐因送之歸。次日﹐取時憲書閱之﹐二十三日乃火日也。曹后官至侍讀學士﹐卒無他異。

乾隆甲寅﹐四川解元黃多益﹐場前夢人示以題﹐爲益者三友章﹐因攺名應之。榜發﹐果得榜首。

乾隆三十年﹐髙宗純皇帝巡幸江浙。訓導王世芳接駕﹐時年一百七歲﹐奉旨賞給匾額並賞緞二匹。三十六年﹐入都恭祝皇太后萬壽。時世芳年一百十三歲﹐賜翰林院侍講銜。還鄕與第三子同行﹐白髮飄蕭﹐背轉傴僂﹐不似乃翁之矍鑠。問其年﹐曰「八十五歲。」又乾隆辛未﹐聖駕南巡。有湖南湯老人來接駕﹐年一百四十歲。上賜扁額云﹕古稀再度。皆熙朝人瑞也。

無錫王晉川會汾﹐乾隆丁巳翰林﹐官至吏部侍郎。家故貧﹐刻厲讀書﹐館選後猶鍵戶下帷﹐勤讀無間。人以爲難。癸亥禦試翰詹第一﹐一歲三遷。洊陟卿貳﹐立朝蹇蹇﹐有古大臣風。

上方倚重﹐將畀中樞﹐會京察自陳﹐舉侍講學士齊召南自代。

推賢讓能﹐朝野重之。

南丰李恭毅公湖﹐乾隆己未進士﹐由知縣累官至廣東巡撫。

時番禺茭塘灣爲盜藪﹐出沒數百人﹐劫掠官民無數﹐大吏不敢問。恭毅下車﹐卽硒訪得實﹐商之巴總督延三﹐委汪臬使新﹑廣州李知府天培率兵千餘人捕之。四面設伏﹐夜半鼓噪而入﹐直搗直巢。巢名老鼠山﹐三面臨海﹐其賊首梁亞香﹐聞風卽率其醜類拒捕。官兵踴躍爭先﹐擒其賊百餘人﹐亞香見勢不敵﹐卽遁至海邊﹐扳倒枯樹擲之海中﹐騰身抱樹而逃。汪命善泅者駕小舟﹐追至海中擒之。奏聞﹐上嘉之﹐命嚴鞫其黨。匝月獄成﹐共審得首從一百八十人﹐所劫數百案﹐磔於市。令鑄大鐵貓於老鼠山以鎭之﹐盜風始息。粵人爲之歌曰「廣東眞樂土﹐來了李巡撫。」聖眷正隆﹐而積勞成疾﹐遂卒於官。斂時見其面目手足作黃金色﹐光耀照人﹐亦一奇也。

劉文定公爲相時﹐王司寇述庵以公事詣邸第商酌。時夜半﹐天寒甚﹐公呼三公子具酒脯﹐而廚傳已空﹐僅得白棗數枚以侑酒﹐公自愧其陋。然儉徳如此﹐不可及也。

丙辰徵士武林桑■甫之父文侯﹐家貧﹐性至孝。父病膈﹐醫者云須羊脂和粥以爲餌﹐文侯每日侵晨市脂煮粥以供父。父歿﹐文侯抱鐺以哭﹐若孺子然。里人爲繪《抱鐺圖》﹐作詩紀其事。萬光泰一首最悲切﹐云「羊脂數合米一掬﹐病父在牀惟啖粥。父能啖粥子亦甘﹐粒米勝於五鼎肉。升屋臯某無歸魂﹐束薪斷火鐺寡恩。牀前呼父鐺畔哭﹐抱鐺三日鐺猶溫。嗚呼﹗

恨身不作鐺中米﹐臨歿猶能進一匕。謂鐺不聞鐺有耳。「

髙郵夏醴谷之蓉﹐雍正癸丑進士﹐由教諭膺薦舉入翰林﹐典試閩中﹐督學粵東。於治經外示以古文之學﹐兩省文風因此蒸蒸日上。星軺所至﹐綜所見聞﹐系諸篇什﹐著有《駪徵集》。

歸田後﹐仍日事丹鉛﹐手不釋卷。耆徳盛名﹐學者以爲矜式。

會稽周學士長髮﹐雍正甲辰進士﹐攺庶吉士﹐散館以知縣用﹐尋攺教職。乾隆初﹐由薦舉重入祠館。奉命祭告嵩華﹑江熙朝新語。淮﹑吳山等處。乞假省母﹐恩賜內緞丰貂﹐令歸爲母壽﹐極儒臣之榮。

華亭王厲齋祖庚﹐爲相國文恭公長孫。幼穎異﹐公愛其類己﹐且生同甲﹐故名曰祖庚﹐字曰生同。雍正丙午丁未聯捷﹐榜下選山西聞喜縣﹐調興縣。歲旱﹐申請開倉平糶﹐不待報﹐卽令民赴倉買谷﹐民賴以安。乾隆丙辰薦舉﹐應召試不售﹐尋奉旨纂修經史。出知隰州﹐卓薦升順徳府﹐調保定府。恭逢聖駕巡幸及秋狝木蘭諸大典﹐屢荷召見﹐奏對悉稱。在任八年﹐卓薦者再﹐然終以未得入詞館爲歉。兩子紹曾﹑顯曾皆膺館選﹐而意終不樂﹐亦見文人結習未忘也。

山陰胡雉威天遊﹐兩中副榜。乾隆丙辰薦舉召試﹐因持服未與。次年補試﹐又以污捲見遺。居京師﹐館任宗伯蘭枝第﹐晨夕商榷讀書﹐未嘗挾一刺以干公卿。公卿慕其名者﹐欲一見而不可得。每廣座作文﹐落紙輒數千言﹐見者嗟服。駢體文得唐燕許二公之遺。會《一統志》成﹐當進禦﹐鄂文端﹑張文和兩相國屬齊檢討召南作表﹐齊推稚威。文端欲招之﹐卒不至。

其任气不肯下人如是。

桐城張文和公七十壽辰﹐髙宗賜對聯云「潞國晚年猶矍鑠﹐呂端大事不糊塗。」

常州陳文恭公薨﹐賜對聯云「執笏無慚眞宰相﹐蓋棺還是老書生。」

錢唐梁文莊公乞假養親﹐賜詩云「翻祝還朝晚﹐卿家慶更深。」天語之肫摯如此﹐知明良之契合深矣。

吳縣陶部郎筱之妾李氏﹐年二十四而寡。撫所生子望潛甫彌月﹐教養成人﹐爲之授室。媳陳氏有娠六月﹐而望潛又歿。

時陳氏年甫十七﹐痛不欲生﹐勉從姑命﹐以待生男延宗祀也。

已而舉一女﹐孀姑恐傷寡媳心﹐亟請於族黨﹐公議以猶子緒澧熙朝新語。爲嗣。又十年而李氏卒﹐計守節二十九年。陳氏命緒澧循例請旌﹐建坊墓道﹐綽楔巍然。工費不貲﹐典質簪珥殆盡﹐親族賢之。乾隆壬子﹐陳氏年四十一歲﹐西鄰不戒於火﹐延爇將及臥室。舉家徙避﹐陳氏守伯姬之戒﹐端坐不出。時西風大作﹐火勢忽迎風返轉﹐闔門得免於厄。天之厚待苦節﹐此其顯而易見者也。聞緒澧之子亮采﹐已有聲庠序﹐陳氏猶及見其孫之成名﹐食報正未有艾耳。

長洲蔣重光女﹐有至性。父病瘓日久﹐女隨生母晨夕侍。

會天暑﹐蚊集嘬徧體﹐婢媼輩欲揮之﹐女不可﹐曰「蚊得一飽﹐便絕他噬﹐寧使噬吾膚﹐毋令再噬吾親也。」婢媼爲之泣下。其感人如此。女年十四﹐字同裏陳玨﹐未娶而夭﹐女誓不再字。父母不忍奪其志﹐遂歸於陳。持服如制﹐立嗣娶媳。而嗣子又歿﹐乃與孀媳撫遺腹孫廷椒﹐以養以教﹐守節三十餘年而卒。廷椒呈請詳題﹐得旌典焉。

程香巖蔭貴中乾隆己卯舉人﹐授四川大竹令。有政聲﹐公餘以詩畫自娛﹐翩翩一書生﹐絕不料其有幹濟才也。金川用兵﹐上官察其能﹐委辦南路科多站﹐程以其子烈隨行。西軍失守﹐賊勢方張﹐漸及科多。程下令籍隸役兵夫﹐盡力死守﹐數月賊不得逞。黠者教以火攻﹐賊乃積薪縱火。旣熾﹐程身先出戰﹐手刃二賊﹐遂遇害。其子亦不屈死。事聞﹐贈道銜﹐祭葬蔭賚如例。若程君父子﹐可謂忠孝萃於一門矣。

●卷十五

髙宗純皇帝禦極六十年﹐壽寓宏開﹐篤生人瑞。各直省奏報耆民五世同堂﹑親見七代八代者﹐屢見邸抄﹐然未有如長洲蔣氏之盛者。乾隆丙寅春﹐內閣中書應焻之祖文源年九十﹐配張氏年八十九。翰林院編修元益之祖文涵年八十九﹐配顧氏年八十八。俱五世同堂﹐親見八代。應焻﹑元益同日給假﹐回籍祝壽﹐海內榮之。時徐雨峯士林爲巡撫﹐制聯稱祝云「登甲登科﹐五代兒孫繞膝。難兄難弟﹐九旬夫婦齊眉。」洵爲熙朝盛事。

乾隆庚戌﹐恭逢髙宗純皇帝八旬萬壽。先期有詔﹐以戊申鄕試己酉會試爲正科﹐己酉鄕試庚戌會試爲恩科。己酉典江南試者胡閣學髙望﹑賀考功賢志選士公明。闈中向例﹐於萬壽節將各房考首先呈薦之捲﹐取中一名﹐名曰恩捲。然間有二三場疵累或事故不到﹐不能入彀者。是科金山令奉天於滄來鰲圖房中首薦一卷﹐主司亟加稱賞﹐卽時批中。及塡榜﹐拆閱彌封姓名﹐乃知是捲爲元和王壽祺。主司監臨及監試簾官輩﹐無不額手稱慶。聖天子壽考作入﹐髦士嘉名適符瑞應也。

長洲錢宮聲中諧﹐康熙己未博學鴻詞科﹐官翰林院編修。

時湯文正公爲江蘇巡撫﹐贈以題額曰「奎壁凝暉」。乾隆己亥﹐宮聲元孫棨以第一人舉於鄕。辛丑公車北上時﹐夢五色云自空飛下﹐中有蒼龍直前蟠舞﹐因以左手持龍角﹐右手取筆﹐大書熙朝新語。「奎壁凝暉」四字於龍頭上﹐龍卽騰空去。尋中會狀。自前明正統商文毅公輅後﹐三百三十六年來一人﹐自唐元和張公又新至是﹐九百七十六年中第八人也。髙宗純皇帝禦制三元詩賜之﹐有「王曾如可繼﹐違弼我心存」之句。艸茅新進﹐而簡在帝心如此﹐豈非厚幸與﹖

乾隆甲辰﹐余在四川成都府城隍廟見一道士﹐淸臒如鶴﹐發半白﹐問其年﹐曰「不知也。」因言今歲聖駕南巡﹐惜未得瞻仰天顏。余異其言﹐因問﹕「吾師曾至江浙否﹖」道士備述聖祖六幸江浙諸慶典﹐並沿途景亭名勝所在﹐歷歷如繪。非躬逢其盛者不能道﹐殆二百歲人也。

崇化屯屬之刮耳巖﹐爲大金川要道﹐蜿蜒綫棧﹐約長三里。

山巖如削﹐石壁崚。﹐俯聳作欲墮狀。下視大江﹐蒼茫無際﹐濤聲雷動﹐往來者捫壁附石﹐轉側傴僂﹐勢與俱傾﹐苟一瞑眩﹐顚蹶無底。王師平定噶拉依﹐循巖築石爲欄。行人過此﹐咸誦阿文成公之偉烈。北行七十里﹐名龍登碉﹐卽福貝子駐兵處。

福貝子康安﹐後追封郡王﹐大學士傅忠勇公次子。年十九﹐以頭等侍衛統兵﹐隨定西溫將軍福徵大金川叛酋莎羅奔﹐進駐龍登碉。木果木兵潰﹐貝子以眾寡不敵﹐且戰且退。行至刮耳巖﹐痧脹墜馬﹐家人恐懼﹐委之而遁。重慶營戰兵王貴見貝子呻吟艸中﹐奇其狀貌﹐負而疾馳七十里﹐抵沃什站。適阿文成公自西路撤兵至沃﹐一面飭令隨營太醫診視﹐立遣將備以安輿﹐送入關。五十年﹐貝子節制全蜀﹐閱兵至渝﹐憶及王貴刮耳巖之功﹐立諭鎭將查訪。時王貴辭糧已久﹐孑然一身﹐補履爲業以自給。貝子旣憫其邁﹐又感其勞﹐欲官千夫長以酬之。王因年老力辭﹐貝子知其性耽麹蘗﹐爲置千金之產﹐俾得醉飽終其身。蜀人咸稱王之淳朴﹐而多貝子之勇於報徳也。

乾隆辛未四月﹐聖駕南巡至山東﹐撫臣準泰奏稱﹕「山東熙朝新語。之沂州府﹐舊爲瑯琊郡地﹐嗣號臨沂﹐本朝因之曰沂州﹐尋升爲郡。考之《通誌》﹐該地爲漢臣諸葛亮及晉臣王祥﹑王覽﹐唐臣顏杲卿﹑顏眞卿故里﹐是以城內舊有景賢祠﹐爲合祀亮與祥﹑覽及杲卿﹑眞卿等五臣之所。及忠孝祠專祀亮﹑祥於內。

今各祠宇𨿽皆年久堙圮﹐而志乘載之﹐裏民思之﹐並有諸葛城﹑孝感河諸遺迹存焉。此五臣者﹐如諸葛亮之鞠躬盡瘁﹐殫忠漢室﹐偉業丰功﹐史冊炳然。至如王祥之純孝格天﹐王覽之友於感母﹐洵皆至性出於醇篤﹐非僅爲一代名臣已也。若夫顏杲卿﹑顏眞卿之節烈萃於一門﹐孤忠標於千古﹐尢爲正气凜然。是亮等不獨學術事功﹐彪炳載籍﹐且其忠孝友悌﹐實爲千古人倫坊表。今事遠年湮﹐各迹𨿽沈榛莽﹐然裏民之懷想芳徽﹐猶昭昭可考。玆當我皇上翠華巡狩﹐聿修慶典。可否仰懇天恩﹐將此五臣﹐或賜匾額﹐或賜詩章。一經聖主褒嘉﹐則五臣之忠孝亮節﹐旣得上隨奎藻天章﹐永垂不朽﹐而聖主表忠教孝之化﹐益覺光昭萬祀矣。「奏上﹐蒙賜七言詩一首﹐曠典也。

浙江蕭山張氏觀五﹑采五昆仲﹐俱以資入爲郎﹐出宦山東﹑福建。乾隆丁未歲﹐其家後園荒地上忽出大竹兩竿﹐枝葉淩霄﹐詫爲奇事。是年秋﹐觀五擢東昌府知府﹐采五擢汀州府知府。

乾隆辛丑十月﹐蕭山陸敬軒爲永城尉。署中舊有柳樹一株﹐年久半槁﹐命工伐之。鋸板﹐見天然畫一幅﹐如淡墨寫成。左右峯石峻削﹐懸崖上有松一株﹑老樹一株﹐枝葉倒垂﹐松上纏藤累累。下有一叟扶杖立﹐髙冠長袖﹐須眉宛然﹐左手納袖中著胸前﹐右腳前行﹐露其舄﹐左腳隱衣下﹐回顧若聽泉狀。𨿽妙手寫生不是過也。造物之巧﹐眞有不可思議者。

畢秋帆沅爲陜西巡撫時﹐曾上華山頂宿僧捨﹐夢有人長身玉立﹐著古衣冠﹐拜之曰「某居此山中已及千年。近有僧人以大銅鐘掛吾左臂﹐吾甚苦之。乞爲解釋。」明日入寺﹐果見熙朝新語。有鐘一口掛大銀杏樹上﹐因命山僧移鐘別置他所。

秋帆先生﹐生平於古人中最服膺蘇文忠公﹐每於十二月十九日﹐輒爲文忠作生日會。懸明人陳老蓮所畫文忠小像於堂上﹐命伶人吹玉簫鐵笛﹐自制迎神送神之曲﹐率幕士及屬吏門生衣冠趨拜。拜罷張晏設樂﹐卽席賦詩。秋帆首唱﹐和者積至千餘家﹐當時傳爲盛事。

浙江金華吳紫廷鳳來﹐乾隆庚辰進士﹐任廣西象州知州。

境內有山﹐山上有龍潭﹐旱時祈雨甚靈。吳不信﹐嘗帶從役數十人入山禱雨﹐初見潭水甚淸﹐一無鱗介﹐俄頃忽見有紅白魚數頭出沒其間。從者羅拜曰「龍神見矣。」吳不信﹐引弓射之﹐一魚血淋漓帶箭去。眾惶懼不知所爲﹐吳大言曰「果系龍神﹐當現眞相﹐吾始信耳。」言未畢﹐四山昏黑作雲霧﹐對面不辧人﹐潭水決起數丈﹐龍頭仰浮水面﹐其狀如牛﹐雙角有須﹐兩眼若漆﹐而所射之魚仍帶箭游泳於龍之左右﹐若侍從然。

吳始信服﹐再拜謝過。未幾﹐大雨如注。

琵琶亭在江西九江府潯陽江畔﹐題詠甚多。乾隆間﹐唐蝸寄英司榷九江﹐置紙筆於亭上﹐賈客能詩者輒令賦詩﹐開列姓名﹐交關吏投進。唐讀其詩﹐分髙下以酬之。投贈無虛日﹐坐是虧累﹐變產以償﹐怡然絕不介意。去官後﹐過客思之﹐爲建白太傅祠﹐肖唐公像於旁﹐至今尙存。

江陰李芥軒崧﹐隱居不仕﹐與其配薛素儀更唱疊和﹐有前明趙凡夫﹑陸卿子之風。一日夫婦對酌﹐偶以瓜子仁排作數行﹐芥軒云「細剝瓜仁排雁陣。」素儀應聲云「輕移杯底印連環。」一時傳爲佳話。

歙縣程道平坦﹐少習制舉業﹐不售﹐去而學賈。生平敬惜字紙﹐每行街市﹐輒注目四顧﹐恐有字紙棄地也。人以爲癡。

程樂此不疲﹐倡惜字會﹐雇人拾剟﹐砌鑪焚之﹐灰則附客舟載熙朝新語。至江而沈之。如是者五十年。年八十餘﹐無疾而終。歿後旬日﹐示夢於其子曰「我前身乃文帝坐下白騾也。夙根不昧﹐惜字一生。今往浙江托生爲士人﹐早掇科第﹐食其報矣。」此乾隆五十九年事。

常州孫氏祖塋﹐在府城西門外十里。乾隆間﹐塋上忽生連理木二本﹐上合爲一﹐枝榦拳曲﹐人所罕見。至丁未科﹐裔孫星衍中進士第二人﹐由翰林累官至山東督糧道﹐曾作記刻石墓間。

乾隆己丑殿試﹐進呈十卷中﹐吳縣潘榕臯弈雋名列第七﹐以得信遲誤﹐保和殿禦試不到﹐攺爲內閣中書。一日﹐劉文正公指潘笑謂同列曰「此天子呼來不上船者。」

吳縣潘芝軒世恩﹐生於乾隆己丑十二月。誕生前一夕﹐其祖貢湖贈公夢一玉麒麟自空降於庭﹐贈公取置掌中﹐宛轉化爲嬰兒。比長﹐天姿聰穎﹐器宇端凝。中癸丑進士第一人﹐歷踐淸華﹐年四十官至尙書。

乾隆癸酉﹐太倉王生赴省試﹐有同鄕友三人托預定寓定﹐恐臨期倉猝也。王因爲之稅屋三椽﹐而己下榻於其房屋內。越數日﹐王臥病﹐恍惚見呂祖入門﹐手持香圓三枚。王起迎之﹐呂祖搖首微笑曰「到口乃可吞耳。」王不解所謂。翌日﹐三人來﹐王亦病瘥。場事畢﹐三人皆捷﹐一解元吳溶﹐一第八名吳一桂﹐一十一名吳鍔也。

長洲蔣氏族最繁衍﹐其先世光祿公可竹墓在婁門外壩基橋。

五年合族會祭﹐於舟次肆筵宴劇﹐觀者如堵。乾隆壬辰二月﹐屆會祭之期﹐黎明有一白鶴舞於墓前﹐旋繞者再﹐四圍喜鵲結隊相隨﹐逾時始散。是年﹐少司馬元益膺覃恩一品封誥﹐四世俱仙鶴補服。閱二年﹐奉命典浙江鄕試﹐撤闈後﹐得旨給假回籍省墓﹐里人榮之。

蔣參議祠在虎邱﹐祀明天津兵備參議燦﹐孫贈兵部右侍郎之逵配焉。乾隆乙酉﹐髙宗南巡至虎邱﹐見參議祠前斗標林立﹐上曰「這是那一家﹖」時扈蹕大臣以山東學政蔣元益家祠對。

上曰「原來是念書人家。」勝國名臣重邀溫諭﹐尢爲異數。

迄今里人尙呼爲旗桿場云。

蔣佚圃贈公舊第﹐在郡城福濟觀西﹐門首貞節坊﹐爲贈公嗣母盛太夫人建。自康熙初至今﹐綽楔巍然﹐左右屢遭回祿﹐坊獨保全。乾隆五十年間﹐鄰近大火。太夫人元孫媳陳氏﹐亦節婦也﹐居第內後樓﹐望見火勢方熾﹐一星冠羽衣人淩空指揮﹐若保護此坊也者。因得無恙。陳氏夜夢太夫人語曰「上帝嘉我生前貞節﹐故臨災之際﹐神明庇佑。」今吳縣節孝祠中﹐木主首列者卽太夫人也。後裔成進士者十二人﹐登賢書者三十餘人﹐其食報如此。

髙郵州廨東有狀元墩﹐祀文昌神。神前有一騎﹐裕呼曰白特﹐甚著靈顯。王文肅安國﹑夏筠莊之芳﹑夏醴谷之蓉三公爲諸生時﹐會文於此。文肅嘗夜入文昌祠﹐祠前故有一小橋﹐履橋上軟如綿﹐初不覺也。旣至﹐祠僧驚曰「橋圮矣﹐君何從來﹖」文肅茫然。次早見神前白特﹐四足泥淖﹐尙津津然﹐疑夜所履者卽此也。後三人皆成進士入翰林﹐惟文肅官至尙書。

兪貞女名杏貞﹐金匱人﹐翰林肯堂女弟也。許字髙郵明經金蘭﹐未嫁而蘭卒﹐女聞﹐絕食死。女能詩﹐嘗過露筋祠作詩曰「遺烈傳千古。聞名似讀銘。噬膚空幻相﹐屹石護貞靈。

未見野蓮白﹐惟傷沙艸靑。崇祠畱砥柱﹐多少女郎經。「時人以爲詩讖﹐所著有《杏軒集》。

蘇州周勗齋明徳﹐官蜀中最久。嘗隨福郡王入西藏﹐見唐古忒風俗﹐人死卽臠割以餵鷹犬﹐謂之天葬地葬。又割天靈蓋作盂﹐貯酥油供佛。明徳乃稟駐藏大臣﹐出示禁止。其略云﹕熙朝新語。「欽差駐藏大臣示﹐爲禁止臠割死屍﹐以重人倫﹐以厚風俗事﹕照得天地至大﹐凡一切知覺運動之類﹐惟人最靈﹐惟人最貴。

無論山陬海澨﹐但系人類﹐莫不有父母焉。但有人性﹐莫不有不忍之心焉。旣有此心﹐則君臣﹑父子﹑夫婦﹑兄弟﹑朋友﹐俱至親至愛之人﹐生時團聚歡樂﹐死後哀戚悲慟。人有同心﹐理固然也。乃唐古忒欲崇佛教﹐賦性愚頑﹐積習相沿﹐無情無理之事不可枚舉。卽如人死殘割﹐與鷹犬掠食﹐謂爲天葬地葬﹐竟與禽獸無異。本部堂奉命駐藏﹐治理斯民﹐蒿目疚心﹐不忍不廣爲訓誨﹐俾佛地番民﹐共曉聖教而遵王法。從此養生送死﹐倫紀無乖﹐乃至願焉。查律載笞杖徒流斬五等﹐所以治罪人也。

至於剉屍梟首﹐尢爲極重之刑。其謀反﹑叛逆﹑弒父﹑殺兄﹑妻殺夫﹐乖亂倫常之人﹐方予淩遲處死。今唐古忒民人﹐各有父母﹑兄弟﹑妻子﹐在生極其憐愛。迨其死後﹐卽將屍碎割以餵鷹犬﹐其子其弟其婦在旁觀矚﹐不以爲慘﹐反謂得受好處﹐有是理乎﹖試思爾之父母﹐生而獲罪﹐爲王法所加﹐或斬或剮﹐其子尙爲哀痛。或爾之父兄﹐爲仇人殘害﹐其子弟尙欲報復。

焉有一生無罪﹐幸得善終﹐反被自己妻子淩遲﹐殘忍凶惡﹐一至於此。𨿽日夜誦經懺悔﹐何能消罪於萬一耶﹖爾將父母屍身殘毀﹐餵鷹餵犬﹐故爾之子孫﹐亦將爾屍照樣割裂﹐此卽明示報應﹐可不猛然省悟乎﹖嗣後人死﹐槪不許殘毀以餵鷹犬。自己有莊田者﹐於莊田內埋葬。如無莊田之貧民﹐現由達賴喇嘛撥出荒山﹐立爲義冢公地﹐報官卽與掩埋。倘有無知番民﹐仍不遵奉﹐卽治以不孝之罪﹐淩遲處死。母貽後悔﹐特示。「自示之後﹐唐古忒民人感化凜遵﹐頓攺惡俗。仁人之言﹐其利溥哉﹗

山東庠生張大美﹐素奉關帝甚虔。乾隆乙亥﹐張患病甚劇﹐恍惚間夢至關帝廟﹐見帝方升殿理事。著本朝衣冠﹐威儀嚴肅﹐熙朝新語。張怵息不敢仰視﹐有頃聞呼張名﹐張匍匐至階下。帝在殿上語之曰「吾廟中楹柱對聯﹐膚泛俚俗﹐甚不愜意。爾與吾有香火緣﹐其爲吾攺之。」張跪誦一聯云「數定三分﹐扶漢室削魏伐吳﹐辛苦備嘗﹐未了平生事業。志存一統﹐佐熙朝伏寇降魔﹐威靈丕振﹐只完當日精忠。」帝深加嘆賞。曰「此四十二字﹐爾來歲當知好處也。」張叩謝出﹐遂寤﹐不解來歲何云。

次年鄕試﹐首場﹐張坐矮屋中構思未就﹐倦而假寐。夢帝肘之曰「起﹐起﹐爾忘對聯字數乎。」張驚醒﹐文思沛然﹐援筆立成三藝﹐如宿構然。是科中式第四十二名。

蘇州府城圓妙觀之東﹐爲臨頓裏。有錢某者以賣藥爲業﹐謹願性成﹐市價不二﹐里人重之。一日﹐錢方據櫃板修治藥料。

忽有一癩道士﹐抱一臃腫幼童置櫃上﹐撫弄之間﹐三遺其矢。

店夥大恚﹐將加詬誶﹐錢諭止之。道士曰「居士善人﹐吾令吾徒自己收拾可耳。」卽呼童俯拾所遺矢納口中﹐錢察其異﹐亟奪之。道士已肩此童去﹐步如飛﹐遙望之﹐所負非幼童﹐乃一葫蘆耳。因悟此道士必呂祖也。櫃上遺矢之處﹐異香經月不散。人有異疾不能瘳者﹐試刮板屑少許﹐和藥以進﹐病良已。

不逾月﹐櫃板洞焉。時人咸以錢家藥店呂祖曾到﹐利市三倍云。

梁溪兪蓉汀大鴻幼警悟﹐嗜學工詩畫﹐得唐宋人意。及長﹐循例入太學肄業。歲需膏火﹐自顧弗遑也。有吉水某﹐與兪素相善﹐遊學至都﹐遘疾不起。兪經紀其喪﹐盡罄己資﹐且撫育其十歲孤兒。延師課讀數年﹐學大就。適兪以考職發河工﹐將出都﹐以某尙未歸葬﹐其子不能獨畱都下﹐急托其鄕人﹐給資令扶櫬同歸。其子旋遊庠食餼﹐感兪髙義﹐至今屍祝之。兪年四十九﹐無疾卒。著有《蓉湖吟艸》。

定州唐河近村﹐爲西山眾水所歸﹐驟長丈計﹐依阜而居者時遭水厄。有王某者耕於田﹐見水忽至﹐急趨至家﹐遇妻在戶﹐熙朝新語。卽負之走。妻大聲呼止之曰「母在內﹐何先顧我也。」某捨而負母﹐置之阜。歸救妻﹐則水已及丈﹐居毀而妻無迹矣。奔告母﹐母痛甚﹐望水泣不已。尋見一屍浮近阜﹐某力挽出之﹐卽妻也。母痛益﹐撫屍大慟﹐某亦視而泣﹐妻忽蘇﹐張目如夢醒然﹐形气無恙。母子告以故﹐始覺再生。未幾水落﹐仍安居如故。蓋造物嘉其孝﹐特活之數外也。

容城張進士南川﹐父某以歲貢銓恆山學博﹐食俸十二年﹐積金八十。孺人以公年屆六旬﹐己年亦五十有七﹐子嗣無望﹐力勸歸田。公從之﹐乞休返﹐行裝蕭索﹐不及一肩。次保陽旅邸﹐聞鄰婦老少相泣﹐異而詢之。知老婦有子﹐爲催科役﹐虧官糧三十餘金﹐限甚追。其妻計無所出﹐將自鬻以償﹐是以悲耳。公惻然欲解囊以濟﹐慮孺人中沮﹐太息不止。孺人先亦詢知始末﹐亦以力薄﹐斂容不敢請。公會其意﹐以告孺人﹐慨然如數代償﹐全其骨肉焉。次早﹐車過西城舊石坊下﹐聞空中云「該死者至矣。」又有人云「昨以積善免﹐且有一子登第。」語甫畢﹐石坊崩﹐去車尾僅尺許。旣歸﹐孺人以車中所聞語告公﹐曰「一念感天﹐君或者其有後乎﹖」勸之置妾﹐不可。

未幾﹐孺人信水復至﹐居然生子﹐卽南川也﹐遠近聞而異之。

南川幼聰穎﹐年十七成進士﹐出宰百里。二老人就養任所﹐俱享大年﹐積善之報也。

江北張某爲人經紀﹐收債於江寧。歲暮將歸﹐黎明肩行李出城﹐門未啟﹐立市檐以待。倦甚﹐以置金之布搭坐身下﹐方閉目﹐城遽啟﹐忘攜身上布搭﹐僅肩行李趨出。行里許﹐始覺﹐急返覓舊所﹐已各肆俱張﹐人如雲集﹐而布搭不知去向矣。於此愁眉觀望﹐徘徊不已。一老者詢故﹐以實告。邀張入曰「今早啟門﹐得有遣物﹐未識相符否。」張曰「爲東人歸者兩大封﹐其小封則己物也﹐錠數分量各若干。」老者驗系原物﹐熙朝新語。卽還之。張感泣﹐願以己金奉。老者笑曰「吾果愛財﹐頃則不言矣。君何不諒也﹖」張不敢彊﹐因拜謝﹐各道姓名而別。

張紙江待渡﹐而風大作﹐渡舟多覆﹐溺人無算。張惻然曰「吾所攜之金失而復得﹐吾命亦屬再生矣。」悉出己金﹐買救生者操舟往救﹐立拯數十人。皆感謝﹐彼此通姓氏。中有一少年﹐江寧人﹐往江北貿易﹐回家度歲﹐卽還金老者之子也。張異而告以故﹐聞者莫不嘆息。後二氏結婚姻焉。可見濟人卽自濟也。

元和施季子漋﹐性至孝。父病目翳﹐以舌餂之﹐二十日盡去﹐目復明。母病痢﹐五月不止﹐割臂肉和藥以進﹐病立起。

母思食梨﹐時尙未有﹐忽來一老嫗遺之。漋上有三兄﹐伯早卒﹐仲叔常客遊﹐漋奉父母。索逋於東昌﹐一夕夢黃衣老人曰「爾父病亟。」漋驚起﹐卽刻束裝歸。至江口﹐陰雲四合﹐將有大風﹐舟人相戒無渡。漋涕泣叩頭﹐一老篙工哀其誠﹐渡之。

中流舡幾覆﹐忽聞空中語云「謹護施孝子。」厥後其孫文燽舉於鄕﹐請旌如制。

●卷十六

歙縣洪桐生梧﹐乾隆庚子﹐恭應南巡召試﹐欽賜舉人。後中庚戌科進士﹐散館授職編修。嘉慶元年正月﹐太上皇帝授寶禮成﹐羣臣上表稱賀﹐翰苑諸臣各進持賦詞章﹐俱蒙睿賞﹐頒賚有差。桐生獨出機杼﹐敬撰《萬全全韻頌》進呈﹐洋洋萬餘言﹐導揚盛軌﹐無一膚泛語。聖心嘉悅﹐拜蟒袍文綺之賜。是年冬﹐簡授山東沂州府知府。先是﹐桐生之兄名朴﹑名榜者﹐俱以召試邀恩﹐歷官至知府。後先接踵﹐若合符節﹐亦見文人遭際之隆也。

嘉慶九年八月﹐奉上諭﹕「朕兄成親王﹐自幼精專書法﹐深得古人用筆之意﹐博涉諸家﹐兼工各體﹐數十年來﹐臨池無間。近日朝臣文士之工書者﹐罕出其右。早應摹勒貞瑉﹐俾廣流傳﹐而王捴謙自矢﹐不肯遽付鉤鐫。昨特命軍機大臣傳旨﹐諭令將平日所書各種﹐自行選擇刻石。始據王具摺陳謝﹐遵旨於回京後覓工摹刻。著照所請﹐以詒晉齋名顏其卷帙。王卽繕朕此旨﹐勒冠簡端﹐以當制序。本日王所奏之摺﹐亦著另書一通﹐附刊於後。以志一時翰墨欣賞之盛。欽此。」王遵旨泐石壽世﹐藝林寶貴﹐珍若球琳。洵熙朝盛事也。

錢唐錢聲谷槐﹐弱冠遊庠﹐屢困場屋。嘗祈夢於忠肅祠﹐夢忠肅示一紙﹐大書十六字曰「尙早尙早﹐來不湊巧。若問功名﹐綠衣人小。」醒而不樂﹐謂中期尙遠也。然綠衣句不解熙朝新語。所謂。嘉慶甲子﹐潘芝軒司農典浙江試﹐聲谷始領薦﹐年已六旬。謁見座主﹐詢及入學年歲﹐具以實對。潘拱手致敬曰「前輩前輩﹐是年家大人入學﹐某尙未生也。」因悟夢兆之巧。

此事與劉子壯夢出朱之弼房中相似。

嘉慶辛酉﹐郫縣天后宮紫橦花盛開﹐花類牽牛。有小鳥翔鳴其間﹐丹喙金距﹐文彩徧體﹐形似鳳而小﹐羣鳥隨之不可勝數。居人以得見爲祥﹐不能比歲然也。石門顧輯五述。嘉慶乙丑三月﹐簡州徐刺史鼎奉檄赴嘉定催銅。夜夢五人從東來﹐自稱行疫使者﹐將赴成都。問何時回去﹐曰過年看龍燈方回。後徐回省﹐適見瘟疫流行﹐憶及所夢﹐告之總督。令府縣曉諭民間﹐以五月朔大張燈火﹐如元宵故事。自錦江門以達鹽市口﹐金鼓震地﹐燈火燭天﹐花炮煙火徹夜不絕。各官復捐俸﹐延僧道設壇誦經。如是者五日﹐時疫遂平。豈厲鬼亦可以術紿之耶﹖或曰﹐是良有司恫■在抱﹐足以感嘉祥而消沴气也。

播州老瀛山之白瀛觀﹐志稱老君修煉於此山。門前石梯百餘級﹐水經石竇中﹐淙淙可聽。崖上鐫「梯步鳴琴」四大字﹐筆力蒼勁。山門之左﹐瀑布千尺從崖瀉下﹐仿佛廬山面目。觀之南﹐兩峯夾峙處跨以石橋﹐勢若飛虹﹐下臨絕壑﹐名曰飛仙橋。橋南石筍一株﹐峻削直上。石下一洞﹐內供大士像﹐題曰「臥云枕月。」石筍稍南有玉井焉﹐甃以白石﹐覆以松檜﹐相傳飲此者多壽。棋盤崖石幾石椅﹐狀皆極肖﹐遠望之如懸峭壁間﹐崖路一綫﹐猱援而上﹐山上異景頗多﹐不能殫述。其最奇者莫如香碑﹐削壁萬仞﹐崖際忽吐一石如舌形﹐大似三間屋﹐圍以石楠。香碑嵌石壁上﹐字類古篆文﹐模糊不甚可辧﹐遊人以絹拭之攜歸﹐其香經月不散。從玉井左轉﹐以鐵鏈承木架浮梁﹐以達香碑。余於甲子春過播州﹐遊白瀛觀。見一老道士﹐類百餘歲人﹐操秦音﹐喜著髙腳木屐﹐其行甚捷。問其年﹐笑熙朝新語。而不答。或曰明季避流冠時卽居此﹐國初時尙與鄕先生賦詩贈答﹐年來益與世俗相遠。觀中住持卽其徒孫﹐年亦九旬矣。蓋道士皆飲玉井泉者﹐故多壽云。

邛州火井﹐槽產鹽而乏柴艸﹐竈戶全賴井火以煎熬。色類螢火﹐以豬尿胞吸其气﹐能攜之遠方。用大鍼刺一孔﹐以火爇之卽然﹐光大如豆﹐終夜不滅。余過邛州時曾親試之。

余幼時讀《莊子》「北溟有魚﹐其名爲鯤。化而爲鵬﹐其翼若垂天之云。」以爲莊叟寓言﹐未必實有是物也。後閱《南匯縣誌》載﹐國初時有大魚過海口﹐其髙如山﹐蠕蠕而行﹐過七晝夜始盡﹐終未見其首尾。嘉慶甲子﹐山東登州府蓬萊縣濱海處﹐一日忽有大鳥從空飛過﹐兩翼垂天﹐晝爲之暝。城內外人觀者億萬﹐咸恐懼羅拜。逾時始不見。豈卽《莊子》所謂鯤鵬耶﹖

嘉慶丙子十月﹐江蘇海州據報沿海有大魚一頭﹐兩目已剜去﹐計長三十六丈﹐目背脊至腹﹐髙七丈有餘。居民咸臠食之﹐其肪甚厚﹐腥不可聞。較諸《南匯縣誌》所載﹐渺乎小矣。

嘉慶丁巳﹐南康謝蘊山啟昆爲浙江布政使。辟署中園屋﹐得永平磚八塊。大喜﹐以爲晉惠帝時物﹐遂名此室曰「八磚書舫。」賦詩紀之﹐一時和者百餘人。或以爲明永平廠所造﹐非晉磚也。方伯曰「區區瓦礫﹐何足深究﹖」嘗見鑑古家每得一物﹐齗齗聚訟﹐甚至穿鑿附會。何不如方伯之見超也﹖

無錫唐孝女素﹐少有至性。慕北宮女之爲人﹐居惠山之麓﹐賣書畫以養父母﹐至老不字。士大夫重其人﹐往往函金購尺幀﹐視若奇珍。嘉慶初﹐邑紳請於有司﹐詳題得旌典。聞今尙健在﹐年近七十矣。

長洲張孝女壽姑﹐居滸墅關﹐有殊色﹐尢精女工。髫年喪母﹐其父爲之擇婿某﹐喜狹邪遊﹐染惡瘡﹐潰爛無人理。舅姑熙朝新語。不得已﹐央原媒退婚。女父本窶人﹐心竊喜﹐蓋關部丁胥艷女久﹐爭欲聘之﹐千金可立致也。女持不可﹐曰「兒一人寧字兩姓耶﹖」父曰「吾小家﹐何所忌﹖」女曰「家有大小﹐禮無大小也。兒願終身事父﹐十指足以供甘旨矣。」父憫而從之。後父病﹐奉侍四十餘日﹐目盡腫。夜禱天﹐願以身代﹐刲臂肉以進﹐病良已。閱三年﹐父又病﹐奉侍吁禱如昔﹐仍刲肉以進﹐愈匝月而歿。女出衣飾﹐盡鬻之以治喪具。旣葬歸﹐自沈於宅後尢家浜。時六月盛暑﹐殮之日面色如生﹐異香噴溢﹐閭裏咸爲嘆息。嘉慶甲戌﹐得旌如制。

嘉慶甲戌春﹐潞河白洗馬鎔督學安徽。幕士吳秋舫潮訪知靑陽徐孝子事﹐聞於使者。使者曰「表微勵俗﹐余之責也。」

按試日﹐詢諸生﹐皆曰信。遂表其廬曰「至性感人。」並爲之傳﹐其略曰﹕孝子姓徐氏﹐名守仁﹐世業農。孝子四歲而孤﹐未嘗讀書。事母孝﹐晨昏視問悉如禮。爲人傭﹐得值則市酒肉歸奉母。母呼孝子共食﹐輒以持齋謝﹐蓋不忍分其甘也。母年七十六而終﹐孝子哀慕若孺子。旣葬﹐孝子露處墓側﹐號泣十餘日﹐蛇虺附體不顧也。鄕人憐而爲之廬﹐且飲食之。孝子乃並奉其父木主以居。有弔問者﹐鏹楮外悉不受。旣免喪﹐或勸之歸。孝子曰「必俟母過八十壽而後歸。」於是守墓凡四十有二月﹐歸時則鬢髮垂一尺許矣。使者聞而嘆曰「吾人自束髮受書﹐少而負笈﹐長而服官。大抵奉親之日少﹐而違親之日多。及抱恨終天﹐又或牽於塵累﹐求如孝子之盡禮者終不可得。

乃致父母有富貴子不如有貧賤子。可勝痛哉。「

昆山徐孝子者﹐軼其名﹐大司寇乾學之玄孫也。父某爲邑諸生﹐放誕不善治生﹐家貲蕩然﹐生徒亦散盡。孝子年十三﹐學未竟﹐卽爲縣胥鈔寫﹐得值以奉父母。父故嗜酒﹐每飯無三爵不能舉箸﹐孝子力不給﹐貰於肆。久之不能償﹐恐市儈之怒熙朝新語。之也﹐日過肆中﹐學柳敬亭﹐抵掌談《三國》《隨唐演義》﹐聲色俱肖。市人悅之﹐竟不問酒值。已而遂佯狂歌唱﹐藉此易酒肉﹐甘旨幸無闕。父歿母病﹐孝子又苦目眚﹐不能作書﹐居然抱弦索彈盲詞﹐以爲故業矣。昆邑於雍正十年分設新縣曰新陽﹐另建城隍廟於城東之羅漢橋﹐卽葉文敏家半繭園故址也。

孝子每日歌於斯﹐聽者雲集﹐日將午輒告歸﹐彊畱之則泣下。

眾異之﹐或尾之去。則以所得金錢市飲膳歸﹐母食已餕而後復來﹐率以爲常。或詢其家世﹐則僞爲聾狀﹐憨笑而已。蓋以操術旣卑﹐不欲污先人門閥也。其母死﹐孝子遂不見。或曰自沈於河矣。眾呼之曰「徐癡。」嗚呼﹗是眞癡也耶﹖是孝子也。

亟書之以寤世之不癡而癡者。

嘉慶庚申恩科﹐浙江解元崔懋駰﹐嘉興人﹐江南解元崔錫華﹐荊溪人﹐系近族分居﹐占籍兩省﹐同時領解首。次年辛酉正科﹐江南解元崔暄﹐卽錫華一家。同族兩科三解元﹐古所未有。

山東諸城劉沁芳尙書祖母顏太夫人﹐前相國文正公之繼配﹐文淸公之母也。嘉慶辛未﹐尙書督學江南﹐迎養太夫人於江陰使署。值太夫人九十誕辰﹐文淸公恭奉恩命﹐前赴江南爲母介壽。天章炳耀﹐錫予便蕃﹐朝野榮之。公卿大夫各有嘏辭聯句贈行﹐記其一聯云「帝祝期頤﹐舉朝祝期頤﹐合三代之門生﹐亦共祝期頤﹐八座恩榮昭海內。夫爲宰相﹐哲嗣爲宰相﹐備六官之文孫﹐又將爲宰相﹐九旬福曜蔭江南。」一時傳誦﹐洵古今所罕有也。

嘉慶丁巳﹐忻州崔酉山映辰令山東蘭山時﹐署中有老民池姓者﹐擔水夫也。相傳自康熙間受雇供役﹐其時年已四旬﹐生平無所嗜好﹐亦未有室家。所得傭值輒分給其曹偶﹐人咸暱之。

歷任縣令亦知其願自勤﹐令督率諸夫﹐儼然頤指气使﹐不徒恃熙朝新語。力作矣。乾隆三十年﹐年逾九十﹐循例宜邀粟帛之賜。令欲爲之請﹐池堅辭曰「小人薄福相﹐天特予之壽﹐幸矣。一旦廖膺恩錫﹐恐折將來壽算。盍少畱之﹐以綿未盡之年乎﹖」令韙其言﹐事遂寢。至是﹐酉山爲之詳請題咨﹐蒙賞六品頂帶﹐時年一百二十六歲。余在蘭山親見其人﹐體臒而神淸﹐聲啾啾如嬰兒﹐隆冬常科首﹐汗气蒸蒸上騰。庶幾其能葆眞者。

四川松茂河﹐水湍急﹐力如勁弩﹐不宜舟楫。乃施石柱於兩岸﹐繩亙其水﹐上系木莆﹐其名曰橦欲渡者以繩自縛於橦﹐兩手緣索而進﹐卽至彼岸﹐復自解之。嘉慶甲子﹐蜀人張遠峯言﹐其曾祖某弱冠時過此河﹐縛甫竟輒解﹐身已離橦﹐瞑眩欲墮﹐恍惚中似有人爲之維系﹐又從而推挽之者﹐因得渡。後生八子二十孫﹐及見曾孫十一人而歿﹐壽八十有九。諺云「大難不死﹐必有大福。」不其然乎﹖

嘉慶庚午四月﹐髙郵州西門外監湖石堤傾圮﹐河帥委員修築。有州署幕友夏友香者﹐督工役往來於堤上。曰將暮矣﹐忽見湖中城市顯然﹐林木繁茂﹐斷岸一帶小橋亙之。橋旁有斥堠﹐列柵﹑拒馬咸備﹐橋上有人持破傘﹐作迎風急走勢。而柳陰之下﹐二驢齕噬於其間。其時落日沈山﹐暮霞四起﹐適當湖中城門隙處。金碧萬道﹐沿堤水紋如縠﹐與夕陽相激蕩﹐光怪陸離﹐不可名狀。城中炊煙縷縷﹐人影幢幢﹐傑閣嵯峨﹐浮圖髙聳﹐鐘聲如在耳也。晚風乍起﹐而所謂城市﹑林木﹑橋亭斥堠者﹐漸淡漸遠﹐然已數刻矣。嘗聞山東登州萊州有海市﹐四川靑城錦城有山市﹐今髙郵更有湖市﹐亦奇觀也。

長洲蔣竹浦封翁﹐以厚徳推重鄕裏﹐督課子侄﹐期望甚殷。

嘉慶戊午八月初八日﹐封翁長子云﹛甚﹜名泰階赴秋闈。封翁詣關旁廟祈簽﹐得四句云「萬人叢裏逞英豪﹐便欲飛騰霄漢髙。爭柰承流風未便﹐靑燈黃卷且勤勞。﹖筆彊圃汽﹛甚﹜中熙朝新語。式第四名﹐首句之驗。己巳捷南朕筆。己巳捷南宮入薇省﹐次句之驗。中間三薦春闈﹐一取謄錄﹐一挑教職﹐三四句之驗。

云﹛甚﹜座師爲萬和圃侍郎﹐名承風﹐姓名悉見於簽。尢奇。

嘉慶戊辰七月望日﹐蔣竹浦封翁詣關帝廟祈簽﹐首句「羨君兄弟好名聲。」末句「巍巍科甲兩同登。」是科鄕試﹐封翁仲子琴史名慶均與堂弟蒓汀名庭芝同榜。閱六年﹐甲戌會試﹐琴史又與堂兄建堂名元封同榜。甲戌殿試前﹐封翁詣呂祖廟祈簽﹐有「衣冠身惹禦鑪香」之句﹐琴史果館選。又琴史公車至都﹐在正陽門關帝廟求簽。有「彼此懷疑不相信」之句﹐果以提塘報條錯誤﹐家中遲報十日。又琴史祈簽﹐有「萱堂快樂未渠央」之句﹐時封翁母陳太恭人尙在堂﹐親見兩孫聯登館閣。

一時稱爲盛事。

封翁宅在郡城西花橋巷之東﹐巷西有張氏旗桿﹐年久潰爛倒地。嘉慶癸酉秋大雨﹐積潦盈尺﹐旗桿順流浮抵蔣氏門首而止。明年﹐琴史入翰林。蓋已爲之兆矣。

嶺西藍祥善繪事﹐年一百四十四歲﹐猶能畫大幅人物。嘉慶初﹐恩賜六品頂帶。壬申年﹐錢唐梁侍講同書得其所畫壽星一幅﹐爲之題識泐石。時梁亦年至九十矣。國琛人瑞﹐此之謂與﹗

吳縣城西北有桃花塢﹐方誌稱爲宋樞密章楶別業。唐解元寅築居於此﹐有夢墨亭。有祠祀六如居士及祝京兆允明﹑文待詔徵明。天啟時﹐楊端孝大溁攺爲準提庵。國初﹐宋中丞犖重加修葺﹐增建才子亭。百數十年來﹐行就隤廢。嘉慶六年﹐善化唐觀察仲冕和吳縣事﹐因拓庵東別室﹐移祀唐祝文三君像﹐顏其室曰「桃花仙館。」且訪得六如居士墓在胥門外橫塘王家村﹐封植而題識焉。並賦七律八首﹐一時和者如雲﹐不可勝記。記其原唱云「綺羅弦管總成塵﹐一種才華閱世新。縱酒熙朝新語。地爲澆酒地﹐看花人是種花人。可憐謝客無遺宅﹐何必逋仙有後身。燕麥兔葵芟剔盡﹐絳桃依舊占芳春。第一風流自愛名﹐佯狂獨得聖之淸。奏書不逐嚴夫子﹐撾鼓眞同禰正平。半偈悟憚空電逝﹐小樓讀畫尙花明。饒他文灑求餘韻﹐三百年來識此生。吾宗衢後數尢奇﹐牢落悲深曠代知。司馬靑衫同灑淚﹐尙書紅杏舊題詞﹝謂宋商邱中丞﹞。銜碑土近要離冢﹐拾翠人歸短簿祠。

千古英豪齊下馬﹐況傳華冑備官司。荒煙蔓艸剩寒燈﹐仙館重開問寺僧。五十步分樵采路﹐三千界埽辟支乘。乞花好句畱楹帖﹝近得居士眞迹一聯﹐刻之祠楹﹞。夢墨遺編付剡藤。

表墓式閭吾豈敢﹐名流好事寫韓陵。白玉樓成隔兩塵﹐水村山郭幾番新。未知若个眠云處﹐想見當年荷鍤人。蘭若舊藏題後碣﹐菇蘆雅稱夢中身。橫塘十里秋聲館﹐合與芳園一例春。荒邱冥漠不書名﹐訪到山橋澗水淸。指點靑燐孤月出﹐侵尋黃壤亂雲平。一抔馬鬣新封大﹐三尺雞碑小記明。過客莫歌蒿裏曲﹐早歸兜率悟無生。菱芡重重鼎俎奇﹐橫阡設祭暮雅知。唐風剩有毛萇傳﹐楚些曾無宋玉詞﹝崇禎甲申﹐毛子晉嘗封表之﹐置墓田丙舍﹐紀以碑。今蕩然無存﹐惜商邱中丞未曾議及﹞。地以滄桑沈斷礎﹐人於伏臘走叢祠。秋來雁稅從新占﹐憑仗村翁社媼司。文人慧業照元燈﹐﹝墓前碑仍題明唐解元﹞。煙穗前生記老僧。花塢吟樽延客賞﹐石湖釣艇沛吾乘。城開更注十年漆﹐松茂長搴百尺藤。疑冢卻嗤銅雀伎﹐空教賣履望西陵。

新進士釋褐後謁國子師﹐大司成例得坐受﹐無少遜﹐且當新貴展拜時﹐戒不得動。若頭動﹐則於一甲第一名不利。左右手動﹐則於一甲二三名不利。俗說如此﹐然輒有奇驗。嘉慶辛未﹐天門蔣丹林祥墀爲祭酒﹐一甲一名蔣修撰立鏞卽祭酒子也﹐父子行此大典﹐莫不羨其遭際。有朝士贈詩云「回憶趨庭學熙朝新語。禮時﹐國恩家慶喜難支。阿翁不敢掀髯笑﹐怪底郎君拜起遲。」

詩近諧﹐亦佳話也。

蘇州府城東史家巷蔣氏有二第﹐門首俱豎旗桿。一爲庸徳堂﹐乾隆癸巳夏﹐雷震旗桿木。明年甲午﹐肯庵明府基順天中式﹐乙未聯捷會魁。一爲亦政堂﹐嘉慶丁巳除夕﹐鄰家祀神﹐爆竹火爇旗桿上﹐光燭通衢。明年戊午﹐云﹛甚﹜主事泰階中鄕魁﹐己巳恩科成進士。識者以爲雷震﹑火炎﹐皆文光騰上之徵也。

蘇州府城閶門外南濠之黃家巷﹐古名雁宕裏﹐相傳都少卿讀書燈﹐卽其地也。明時尙系近城曠地﹐煙戶甚稀。至國朝生齒日繁﹐人物殷富﹐閭閻且千﹐鱗次櫛比矣。巷內何姓﹐素稱積善﹐數十年來耆瑞屢徵﹐天之所以待之者亦厚也。乾隆壬午﹐何厚齋名麟之妻周氏﹐年八十八﹐以五世同堂﹐有司上其事於朝﹐得旌如制。乾隆壬寅﹐厚齋之子何墨耕永鉅﹐年八十二﹐又以五世同堂得旌典。至嘉慶丙寅﹐墨耕之子何勉耘漣﹐年八十四﹐又以五世同堂請旌。邀恩賜「八葉衍祥」匾額﹐閭裏榮之。祖孫相繼三次以五世同堂得旌﹐世所罕有。

淮安太守趙公名璠﹐因公赴徐州。途次見推小車者﹐將客人行李拋擲路旁﹐怒形於色﹐不願推送﹐客錯愕無所措。趙停車問之﹐車夫乃言曰「小人自徐州受雇﹐推送此客﹐行三日矣﹐尙不知其姓。今日偶問及﹐知伊姓秦。小人姓嶽﹐安能爲仇家作僕禦耶﹖」趙大笑﹐因諭之曰「秦嶽之仇﹐乃六百年前事爾。何憾於客耶﹖」車夫乃悟。趙與之錢二千文﹐命仍送客往。此與皮匠殺秦檜事相類﹐眞赤子之心也。

乾隆甲辰歲﹐潘樹庭世榮與其弟芝軒世恩同遊於庠。有梅溪居士者﹐爲作《棣萼聯芳圖》以賀之。三十年來﹐芝軒官至尙書﹐樹庭以中書引疾歸裏。嘉慶丁丑﹐樹庭兩子曾彥﹑曾錡熙朝新語。亦同遊泮宮。居士又作《紫薇雙照圖》爲贈﹐系以詩云「棣萼才名本出羣﹐一枝先發上蒼雯。惟君獨享山林福﹐不作人間出岫云。三十年前事偶同﹐秀才原是舊家風。春來第一開心事﹐又見雙雙入泮宮。」可添入《玉堂佳話》。

元和兪冠三濂於乾隆戊寅年入學時﹐有白鶴翔於庭﹐咸以爲瑞。至嘉慶丁丑﹐冠三年巳八十﹐矍鑠異常﹐又見白鶴來翔。

擬於戊寅秋應恩科鄕試﹐是冬﹐循例應得重遊泮宮。亦熙朝人瑞也。

