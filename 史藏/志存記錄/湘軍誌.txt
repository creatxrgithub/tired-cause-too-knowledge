湘軍誌

湖南防守篇第一

曾軍篇第二

湖北篇第三

江西篇第四

曾軍後篇第五

水師篇第六

浙江篇第七

江西後篇第八

臨淮篇第九

援江西篇第十

援廣西篇第十一

援貴州篇第十二

川陜篇第十三

平撚篇第十四

營制篇第十五

籌餉篇第十六

湖南防守篇第一自古言軍勢者﹐多侈言形勝要害積彊弱之故﹐然其實非也。項羽繆言郴爲天下上游﹔湖南自郡縣以來﹐曾未嘗先天下。國朝移行省於長沙﹐復漢國制﹐控扼十六大城。以苗防故﹐鎭筸頗有精兵出徵四方。至其材賦﹐全盛時才敵蘇﹑松一大縣。院司之選在直省下等。咸豐初元﹐巨寇洪秀全自全州出永﹑郴﹑圍省城﹐掠舟洞庭﹐遂連破名省﹐天下莫能當。文宗憂之﹐詔湖南治團練善後﹐以鄕人副巡撫﹐湘軍始萌芽矣。方圍城時﹐官吏倉皇﹐治軍劣愈於武昌﹑安慶。其後湘軍日彊﹐巡撫亦日發舒﹐體日益尊﹐至庭見提鎭易置兩司﹐兵餉皆自專。湘軍則南至交趾﹐北及承徳﹐東循潮﹑汀﹐乃渡海開臺灣﹐西極天山﹑玉門﹑大理﹑永昌﹐遂度烏孫﹐水屬長江五千里﹐擊柝聞於海。自書契以來﹐湖南兵威之盛未有過此者也。無他故﹐專滅洪寇之功耳。然而洪寇之盛﹐則亦由湖南始。始合圍而縱之﹐後起偏師追而殲之﹐豈天數耶﹖一二人謀力之所致也。

道光三十年五月庚戌﹐廣西亂始上聞。其時﹐慶遠﹑平樂﹑潯州在在劫掠﹐而名者陳亞貴。廣東英徳盜掠興浛洸﹐戕守備﹐走懷集﹐湖南始戒嚴。駱秉章爲巡撫。九月﹐詔徵鎭筸兵二千詣梧州﹐從兩廣總督進徵﹔起李星沅於長沙﹐授欽差大臣﹐專赴廣西﹔又命秉章出境防剿。秉章奏﹕「省城居中﹐宜鎭定﹐且飭邊吏屯戍。」十二月﹐陳亞貴平﹐乃討金田。

金田村者﹐潯州倚郭桂平縣地﹐前史所稱大藤峽也﹐其西則武宣﹑貴縣。土﹑客民自來雜居相仇。姦民楊秀淸利客豪資﹐說令求土民女爲妾﹐又自至土家激撓之﹐因勸豪劫女﹐使相攻燒。眾無所歸﹐秀淸則悉劫之以叛﹐有眾數千﹐惡自倡亂﹐乃投金田﹐合於洪秀全。自明末西夷人以數算新法詫中國﹐因得布其襖教﹐愚民傳奉﹐世代祕守﹐婦女尢惑之。秀全亦假以招誘﹐懼官吏訛索﹐遂拒險屯結。秀淸至﹐自言通天語﹐秀全當爲天兄。

咸豐元年﹐僭號「天王」﹐出掠旁縣。廣西巡撫周天爵﹑提督向榮將萬人﹐並前發諸軍四千餘人﹐圍之大黃江。星沅﹑天爵不相下﹐奏請統帥。大學士塞尙阿帥二都統﹐將四千五百人駐湖南爲聲援。四月﹐詔塞尙阿代星沅。星沅薨﹐寇自武宣潰圍﹐東北走象州。秉章奏言「湖南防兵四千餘﹐前詔提督餘萬淸出境會攻﹐力不足。」命總督程矞采行邊。六月﹐寇還武宣。八月﹐潰圍﹐大破巴淸徳軍﹐東走藤﹐北犯永安﹐陷之。餘萬淸母喪﹐解官畱營。九月﹐鮑起豹爲提督﹐屯江華。

二年二月﹐永安寇潰圍﹐直北趨陽朔﹐四總兵敗死﹐遂圍廣西省城。餘萬淸將千人往援﹐屯北門。三月﹐郴盜劫餉銀﹐殺知州胡禮箴。四月﹐寇解廣西省城圍﹐東北陷興安﹑全州。撤七千人追之﹐以和春將。壬寅﹐寇入湖南境﹐將趨永州﹐阻水﹐退走道州。餘萬淸先還守道州城。總督駐衡州﹐聞寇﹐遽乘舟北走﹐萬淸亦棄城不守。乙巳﹐道州陷。巡撫委事總督﹐總督聞永州寇退﹐復還衡州。六月庚辰朔﹐塞尙阿移駐永州﹐合兵二萬餘人﹐圍寇道州﹐檄鮑起豹還長沙。丁亥﹐寇分陷江華﹐殺知縣劉興桓。壬辰﹐陷永明。丁未﹐陷嘉禾。戊申﹐陷藍山。七月己酉朔﹐陷桂陽州﹐知州李啟詔走死。庚戌﹐陷郴州﹐殺知州孫恩保。詔罷駱秉章﹐逮治餘萬淸﹐以羅繞典治軍﹐長沙料兵惟二千餘人﹐練勇三千餘人。巡撫張亮基未至﹐總督程矞采托衡防不來﹐秉章﹑繞典方議築土城﹐禁訛言﹐未能謀兵事也。寇旣陷郴﹐疑所往。己未﹐走永興﹐殺知縣溫徳宣﹐分黨踞之﹐大軍悉移永興。蕭朝貴者以膽譎自奮﹐謂羣寇遲忄耎﹐獨率千餘黨謀襲長沙﹐繞山道東北行百九十里﹐掠安仁。丙寅﹐陷之﹐北犯攸。丁卯﹐陷之﹐遂討醴陵。丙子﹐至省城南十里止。

城中料寇當從耒﹑衡正道來﹐民走報寇至﹐怒其無公文﹐執將斬之。石馬鋪屯將尹培立﹐以潼關副將率陜西軍千人倉卒拒戰。陜軍不慣稻食﹐所屯地無面﹐皆買之城中。軍未朝食﹐相持一時許﹐皆潰散﹐培立死之﹐於是潰軍或走城中。巡撫方巡城﹐乃遽還塞南門﹐然猶不知何軍潰敗﹐城外居民亦不知寇已至。蕭朝貴設幕城南﹐有楊生者誤以爲達官﹐上謁獻策﹐朝貴頷之。俄而寇將至﹐怪問﹕「何人﹖」朝貴曰「此楊先生﹐條程事者。」生覺﹐蒲伏幕後﹐逾山走。而寇望城東南隅髙樓以爲城樓﹐趨之則非門﹐返而南門塞﹐城中乘城分守矣。寇據郭外民居﹐不知所以攻﹐但發炮擊城﹐炮丸及城中﹐街有賣漿者方食而碎其碗﹐城中大震。或議發城上大炮擊之﹐或曰無炮臺﹐必驚崩城垣﹐不可輕也。寇至之日﹐城中兵勇八千餘﹐統將數百名﹐隸巡撫﹐巡撫不敢言節度。諸生及舉貢各自請領百人或二十人﹐佐巡垛口﹐多詣羅繞典言事。布政使恆福內召﹐潘鐸代之﹐未至署﹐司道周顎﹑張其仁等莫敢與兵餉大議﹐惟善化知縣王葆生頗好言兵﹐諸大吏﹑將帥亦莫之問也。鮑起豹居城南樓﹐迎城隍神大像與對坐。張亮基已至寧鄕界﹐聞警﹐還屯常徳集兵。八月壬午﹐鄧紹良將楚雄兵九百入屯南城﹐始發炮擊外寇。潘鐸至﹐步巡城中﹐令居民﹑商賈各安業無恐﹐城中被圍七日﹐亦稍自定﹐詔奪塞尙阿﹑程矞采官﹐以徐廣縉並代之﹐促向榮赴援。向榮自四月初稱疾居桂林﹐塞尙阿深劾之﹐罪至遣戍﹐榮終不起﹐聞塞尙阿罷﹐乃疾行﹐癸巳至。丁酉﹐張亮基至。己亥﹐駱秉章解任﹐畱居城中。庚子﹐郴寇悉趣長沙﹐益募礦夫穴城根。九月丙辰﹐塞尙阿至。諸援師大集﹐近五萬矣。向榮不樂居城中﹐以寇渡湘﹐亦率所部渡湘爲屯﹐時獨搏戰﹐不利﹐諸軍相視莫往。城南戰事主於和春﹐屯白沙井﹐自以扞遏爲功﹐而江忠源以偏師與合屯﹐或以爲忠源之謀。然寇與官軍均跧伏屯內﹐屯外一里﹐行人來往自如。入城者惟避南門﹐其餘六門皆可縋以出入。衢巷間婦女娭遊﹐酒食過從盛於平時﹐忘其爲圍城焉。丙子﹐南城地雷轟發﹐城崩四丈。鄧紹良部軍方集天妃祠攤錢博戲﹐紹良獨拔刀當城缺﹐斫先登一人者顚﹐部軍聞之﹐皆棄錢奔城缺﹐寇不敢上。練丁輦木石塞缺口﹐城守復定。十月己卯﹐地雷再發﹐不及城垣。甲午﹐地雷發﹐城崩八丈。瞿騰龍拒缺口﹐寇復退走。於是﹐徐廣縉方止湘潭﹐議者以爲合兵腹背擊寇可殲也﹐而巡撫羣官以爲塞尙阿在城中﹐廣縉不宜來逼之。其前軍將福興寔來。乙未夜半﹐寇渡湘西走。丙申﹐城上詗寇屯﹐疑空虛。有呼者曰「賊去矣。」將帥聞報﹐皆愕且懼﹐無敢言賀﹐而僚吏﹑士民相慶論功﹐不復問寇所往。張亮基奏請防湘潭﹐徐廣縉以爲寇走寧鄕﹐遣兵南防湘鄕﹐故寇收罷眾從容以去。或曰「和春軍士賣縱之」﹐或曰「非也。寇不畏官軍﹐安肯賄之﹖」

戊戌﹐寇破益陽﹐掠船出資口。十一月己酉﹐破嶽州。嶽州之防﹐以土人領漁船五百柵土星港﹐遏諸商賈民船萬數。寇至﹐漁船散走﹐悉掠兩岸人﹑船﹐寇勢自此盛矣。諸將惟向榮遣兵尾追﹐陣亡副將紀冠軍。湖北提督博勒恭﹑武道員王東槐將八百人防嶽州﹐寇至﹐與府縣官俱走。文宗悔用徐廣縉﹐嚴詔切責。廣縉知事必敗﹐遂益逗畱﹐與人書﹐自言「屏息以待雷霆」。湖北巡撫常大淳奏畱江南提督雙福助守﹐悉斂兵入城﹐寇以故水陸長驅。十二月己卯﹐湖北省城陷。辛丑﹐逮治徐廣縉﹐以張亮基署總督﹐潘鐸署巡撫﹐羅繞典以雲貴總督防荊襄﹐曾國藩以在籍侍郎幫辦團練。

丁亥﹐遣江忠源討瀏陽土寇。方省城之被圍也﹐瀏陽廩生王應蘋得周國虞通寇書﹐國虞懼﹐殺應蘋。言官發其事﹐事下巡撫﹐張亮基猶豫未敢發。周國虞者﹐忠義堂盜魁也。忠義堂自承平時有之﹐劫掠私鬥﹐陰署徒黨﹐歷年不能治。亮基畏其眾﹐初作奏以爲不足煩兵﹐已而跂足臥且思﹐躍起曰「決矣﹗」乃遣忠源。忠源初至﹐國虞以爲兵少易與﹐遽襲其營。官軍出﹐眾駭退﹐遂逼其巢下﹐令良民投營領牌者貸死﹐其夜解散數千﹐國虞走江西﹐斬其黨眾十餘人。湖南討土寇自此起。

三年正月丁未﹐寇棄武昌東下。壬戌﹐陷安慶。張亮基至湖北治軍﹐奏以江忠源自隨。是時﹐曾國藩始至省城議練軍。城中守兵四千﹐將領多者統五百人﹐少或百人﹐以遊擊色欽額總營務。練勇成軍者﹐有南勇﹑瀏勇﹑楚勇﹑寶勇﹑湘勇﹐率以文員領之﹐而同知王葆生官最大﹐余悉用生監。新田張榮組以知州在籍﹐頗被擢用﹐有事輒令將以往。道員張其仁爲總巡﹐而夏廷�越﹑裕麟爲委員﹐號幹練﹐得與謀議。二月﹐寇連陷江寧﹑揚州﹐益趨東北。潘鐸奏撤兵二千餘人﹐畱沅州兵千七百防省。四月﹐鐸病免﹐駱秉章自湖北移撫湖南。江西上猶土寇犯桂東﹐廣東陽山土寇犯宜章﹑臨武﹑永興土寇起﹐掠安仁﹐並遣夏廷�越率張榮組往討之﹐軍至﹐寇解散。國藩奏重懲內姦﹐因以便宜捕斬姦民﹑胥隸甚眾。以劉長佑﹑王珍將練勇﹐州縣上言積盜拒捕者﹐輒以兵往。衡山﹑新田劫盜起﹐皆討禽之。又令在城官兵月六會操﹐以署參將塔齊布訓練勤特﹐奏遷一階﹐令兼領練軍。五月﹐廣西興安﹑恭城寇起﹐犯永明﹑江華﹑藍山﹑監武﹑零陵﹑永﹑桂﹐官兵拒討之。酃縣﹑衡山姦民復相扇動﹐張榮組﹑羅澤南往捕之。江寧寇分黨掠江西﹐圍省城﹐別遣寇黨溯江陷安慶。江忠源自湖北率所部軍入南昌助守﹐請援於湖南。秉章﹑國藩以楚勇最有名﹐檄寶慶知府魁聯募二千人﹐益以湘勇千人﹐鎭筸﹑辰沅兵六百人﹐遣夏廷�越﹑朱孫詒各統之﹐而羅澤南實主其軍﹐純用其弟子領營哨。別用忠源弟忠淑率楚勇先進﹐期會於瑞州。忠淑軍於道潰散﹐廷�越等至南昌﹐一戰不利﹐諸生死者七人﹐收眾入城。忠源以新軍不可用﹐令往吉安擊土寇。七月﹐廣東樂昌寇犯興寧﹐王珍拒走之。八月﹐南昌圍解﹐援軍還。江西太和寇陷茶陵﹐王葆生﹑塔齊布﹑王珍合討之。寇進陷安仁﹐殺訓導吳棠﹐尋退走。鮑起豹以南昌圍故﹐入城治防﹐惡塔齊布之爲曾國藩用也﹐長沙協淸徳因而間之﹐縱提標兵圍國藩行轅。國藩走免﹐遂移駐衡州﹐語在《曾軍篇》。九月﹐湖北防江軍潰於田鎭﹐張亮基免﹐吳文鎔爲總督。廣東英徳寇犯宜章﹐周鳳山﹑儲玟躬拒走之。十月﹐常寧土寇闌入治城﹐殺典史吳世昌﹑把總許得祿﹐遂走嘉禾﹐殺把總邵定太﹐圍攻藍山﹐團總孫紀良﹑鐘良欽等拒戰死﹐儲玟躬﹑張榮組破走之。十二月﹐江忠源死於廬州。始議大集兵援湖北。

四年正月乙卯﹐總督吳文鎔敗死黃州﹐以臺湧爲總督。寇自武昌犯嶽州﹐巴陵知縣朱元燮死之。二月乙亥﹐寇陷湘陰﹐西從陸道犯寧鄕。曾國藩自衡州率水陸大軍浮湘東下﹐聞寇至﹐遣儲玟躬往援寧鄕。壬午﹐寧鄕陷﹐玟躬聞警馳赴之。眾議以寇盛﹐宜止屯﹐玟躬曰「賊不取正道而旁出﹐必人少也。自吾領軍﹐皆擊土賊﹐今遇大賊不進﹐何以率眾﹖」及至﹐寇方縱掠﹐玟躬軍見寇少﹐遂驅之。寇驚走出﹐遇掠者還﹐相擠。玟躬軍屯城外﹐獨率十餘人卒與寇遇﹐戰死南門。羣寇傳相告官軍當來﹐卽夜引去。湘陰﹑嶽州寇聞官軍大至﹐亦俱北還。駱秉章遣朱孫治﹑王珍率三千人出通城﹐攻蒲圻﹐聞寇復至﹐收眾保嶽州。三月丁未﹐寇大上﹐圍嶽州。國藩軍亦至﹐屯南津。戊申﹐嶽州軍潰退﹐寇從而上﹐軍還省城﹐寇踞靖港﹐再陷寧鄕﹐敗湘軍三營。甲子﹐陷湘潭﹐省城上下皆寇屯﹐巡撫﹑提督委戰事於曾軍。四月庚午﹐國藩自攻靖港寇﹐不利。布政使徐有壬﹑按察使陶恩培會詳巡撫﹐請奏劾侍郎曾國藩﹐且先罷遣其軍。巡撫不可﹐城中亦不復設備。辛未﹐塔齊布大破寇於湘潭。丙子﹐湘潭﹑靖港寇俱退走﹐踞嶽州。巡撫﹑提督上功﹐而曾國藩請罪。有詔詰責提督鮑起豹﹐以專閫大員不聞出戰﹐惟會銜奏報﹐卽日免官﹐以塔齊布署提督。塔齊布以都司署守備﹐僅二年﹐超擢大帥。新從湘潭立功歸﹐受印之日﹐文武﹑民士聚觀相嘆詫﹐𨿽起豹傔從亦驚喜﹐以爲皇上知人能任﹐使軍气始振焉。是時﹐依故事提督列銜在巡撫前﹐曾國藩以事降黜﹐銜名又在巡撫後﹐而塔齊布謹事國藩﹐自比於列將。徐有壬等皆詣國藩賀﹐且謝罪。詔令國藩擇司道大員﹐隨營主餉。有壬等惴惴恐在選中﹐國藩笑謝之﹐謂所親曰「此輩怯忄耎﹐徒敗吾事。𨿽請同行﹐吾固當止之﹐況不欲乎﹖」乃修船﹑選士﹐合謀渡湖。五月﹐嶽州寇陷常徳﹐分陷龍陽﹐澧州援軍將周鳳山﹑胡林翼﹑李輔朝等自龍陽退保益陽。水軍方艌船﹐不能救。常徳知府景星﹑副將富勒惇﹑同知李春暄﹑武陵知縣朱元增死之。寇畱十五日﹐六月戊辰朔﹐棄城北走時武昌圍久﹐湖北巡撫靑麟以請援﹑就餉爲名﹐南走長沙。己巳﹐武昌陷。湖南聞饑民避寇從靑麟來者萬數﹐人心皇怖。秉章運米往迎之﹐則潰兵數百饑悴無人色。靑麟至長沙﹐畱數日﹐西保荊州﹐詔斬以徇。臺湧免﹐楊霈爲總督。庚辰﹐提督塔齊布從曾國藩出師﹐進攻嶽州。署寶慶知府魁聯以習兵事﹐特補嶽州知府﹐與胡林翼各將兵勇繼進。署提督多順還屯常徳。遣江忠淑﹑趙啟玉等自平江出攻通城。七月乙卯﹐塔齊布大破寇於嶽州﹐禽寇將曾天養梟之﹐目三日猶視﹐武昌羣寇聞之﹐爲齋醮三日。閏七月戊辰朔﹐克嶽州。甲戌﹐江忠淑等收通城。廣西土寇侵郴﹑桂﹑永州邊﹐以王珍﹑周云耀防江華﹐王葆生﹑李輔朝防郴﹑桂。恭城寇犯全州﹐增遣陳立紀﹑江忠濟防零陵﹑東安。八月己未﹐曾國藩水陸軍克武昌﹑漢陽﹐湘軍自此名顯。連州寇犯臨武﹐參將趙永年拒走之。仁化寇犯桂陽﹐乳源寇犯宜章﹐灌陽寇犯道州﹑江華﹑寧遠﹑嘉禾﹐王珍﹑周云耀及遊擊駱元泰等先後合擊﹐寇散走出境。十一月﹐駱秉章奏劾署提督多順庸劣湛酒﹐罷之。自此軍事奏報專於巡撫。

五年正月﹐總督楊霈黃州師潰﹐曾國藩分水軍還援武昌﹐餉道阻絕﹐水陸軍將胡林翼﹑李孟羣﹑彭玉麟等皆仰資湖南﹐大發船﹑炮﹑火藥﹑銀錢拯之。仁化寇陷桂陽﹐趙啟玉拒戰﹐寇棄城還遁。富川寇屯聚縣城﹐王珍﹑周云耀出境攻討﹐不利。二月庚戌﹐王葆生等攻廣東連州寇﹐破之﹐收其城。湖北省城復陷。三月﹐富川寇入犯永明﹐王珍等自江華馳擊﹐破之。貴州寇起鎭遠﹐沅﹑晃戒嚴。是時﹐諸軍專備廣東邊﹐廣西防以委永州知府黃文琛﹐嶽州防以委魁聯﹐辰沅防以委永順知府翟誥﹐惟以不請兵餉者爲能事。魁聯戇直﹐好爭議﹐秉章弗善也。會詔補魁聯按察使﹐不令還省受印。魁聯自以奉特簡﹐徑還省城。秉章因劾以委軍﹐仍降知府。幕客左宗棠﹐雅善衡永道文格﹐文格時擢廣西按察﹐不欲往﹐因奏以文格署按察使。翟誥權辰沅道﹐但張戰功﹔且募資助軍不以煩﹐院司故尢重翟誥﹐奏補實授﹐論薦甚力。長沙知府倉景恬以失察盜鑄﹐爲巡撫所持﹐奉令最謹。巡撫專聽左宗棠﹐宗棠以此權重﹐司﹑道﹑州﹑縣承風如不及矣。守令能者朱孫詒知寶慶﹐陸傳應知衡州﹐及東安賴史直﹑湘潭孫坦﹑澧州胡鏞﹑湘鄕唐逢辰﹑邵陽邵綬﹐名𨿽淸濁有別﹐皆敢於爲政。省城大政﹐則鹽道裕麟﹑委員王加敏得與操縱之柄﹐自余司﹑道拱手而已。於後論軍政吏治者推湖南﹐而謗議亦自此起。四月﹐總督楊霈免﹐以官文爲總督。趙啟玉出境攻樂昌﹐至平石南遇寇﹐敗死。寇犯宜章﹐王葆生軍潰。富川寇犯零陵﹐陷東安﹐執知縣賴史直。五月﹐宜章寇掠臨武﹑嘉禾﹐增黨襲郴州﹐陷據之。王葆生等軍保永興。衡陽土寇起﹐文格遣軍合湘鄕團丁捕討﹐寇黨破散。六月﹐通城寇入嶽州邊﹐殺臨湘知縣姚榮卿﹐湘陰長樂團丁出新墻遏之﹐寇退通城。郴寇分陷桂陽州﹐州民結團自衛。湖南民團﹐平江﹑湘陰﹑桂陽州﹐列縣無與爲比。魁聯旣罷﹐以知府張丞實領其軍。丞實辭﹐復劾免之﹐悉以軍隸江忠濟。

七月﹐攻寇蒲圻之羊樓﹐敗退嶽州。以劉長佑募千人﹐助王珍攻東安。東安陷寇已三月﹐王珍初以八百人至﹐寇空城出走﹐珍屯城北﹐江忠淑屯其東。軍中無故自驚﹐寇更還攻圍珍營﹐戰不利﹐俱東退四十里﹐屯井頭墟。寇復入城踞守。長佑至﹐與珍合進。八月辛卯朔﹐寇分走新寧﹑全州。長佑援新寧﹐珍追餘寇。寇復東北走祁陽﹐於道破散。癸巳﹐郴寇分掠興寧﹑安仁邊。癸卯﹐陷永興。甲辰﹐陷茶陵。永興寇分黨旁掠﹐官軍悉屯茶陵﹐省城戒嚴。九月﹐羅澤南自江西還軍援武昌﹐江忠濟出軍會之﹐收通城。茶陵寇走江西永新﹐分掠酃縣。王葆生等收茶陵。王珍攻桂陽州﹐陳士傑率團丁助之﹐收州城﹐移軍攻郴。十月﹐灌陽寇犯永明﹐周云耀入城城守。十一月癸亥﹐城陷﹐云耀自剄死。甲子﹐桂陽餘寇犯寧遠﹐趙永年拒之下灌墟﹐力戰死之。永年﹑云耀皆起行伍﹐領營兵﹐號有智略﹐至是俱死。營將中無復知名者﹐始專用練勇矣。乙酉﹐郴寇西走永明﹐王珍﹑劉長佑等分軍追破之﹐珍收永明。寇陷江華。長佑還師衡州。十二月壬辰﹐貴州苗寇陷晃州﹐圍沅州﹐遂陷麻陽。官軍躡之﹐俱退走。

六年正月戊辰﹐江華寇棄城走﹐王珍要擊破之。茶陵寇陷吉安﹐江西列城盡爲寇踞。曾國藩居南昌﹐軍報阻絕。詔湖南出軍援應﹐以劉長佑﹑蕭啟江出醴陵﹑瀏陽。己亥﹐克萍鄕。四月﹐江忠濟攻寇通城﹐遇伏軍潰﹐忠濟敗死。湖北巡撫胡林翼遣軍援江西﹐道崇陽﹐聞敗﹐進屯蒲圻﹐要寇﹐破之。軍進至瑞州﹐寇復入﹐掠平江﹑湘陰﹐前隊及長沙北界﹐掠醴陵﹑攸縣﹑茶陵﹐走江西。遣王珍屯嶽州。丙子﹐援江西軍克萬載。九月﹐辰沅軍出境援銅仁。十月丁酉﹐王珍軍出境收通城。乙亥﹐援江西軍克分宜。十一月壬午朔﹐克袁州。癸卯﹐胡林翼帥湘軍克武昌﹑漢陽。王珍軍還屯嶽州。十二月己未﹐援江西軍克新諭﹐遣趙煥聯等自茶陵收江西永寧﹐畬星元等自酃收江西永新﹑蓮花廳﹑劉拔元等自桂東收江西崇義﹑上猶。

七年正月﹐廣西寇起興安﹑靈川。二月﹐陷柳州。遣永州防軍二千二百人隸蔣益澧﹐別募千五百人援廣西。曾國藩以父喪還湘鄕。增遣王珍軍助劉長佑攻臨江。四月﹐援貴州軍收錦屏。五月﹐劉拔元等軍收龍泉。六月﹐王珍軍收樂安。援貴州軍收永從。七月﹐湖北湘軍將劉騰鴻攻瑞州﹐中炮死﹐復瑞州。蔣益澧克興安。八月壬子﹐王珍卒於樂安。十一月乙酉﹐援廣西軍將黃輔鼎﹑彭玉山攻平樂﹐中炮死。蔣益澧克平樂。十二月乙卯﹐劉長佑﹑蕭啟江克臨江。

是年援軍四出﹐境內無警。秉章以軍餉不給﹐始淸釐漕糧浮折﹐減納價﹐核官吏中炮﹐裁監司例取﹐省費億計。計漕折最重者湘潭恆廿五千而納一石﹐今仍三千八百而納一石。若市價米石二千﹐則以一千充軍餉﹐以八百供縣用﹐民減賦﹐而國用增。其後湖北﹑江西皆仿而行焉。知縣黃淳熙方在告﹐秉章躬造其館起之﹐下檄令知湘鄕﹐不由藩司。文格大驚慍﹐然無可柰何。賴史直失城﹐當議罪﹐而更奏薦﹐後竟補嶽州知府﹐於是文法拘格悉破矣。又案揚州例﹐搉商賈貨釐﹐設釐金局﹐自爲收支﹐以裕麟總之﹐藩司列銜畫行﹐莫能問其數。局庫之儲倍於藩庫﹐秉章亦自以廉儉率下﹐文格亦無所求取﹐故威行於府縣﹐貪靡之風幾革。

八年正月丙午﹐援江西軍克新淦。劉長佑以疾歸。三月庚辰﹐援江西軍收宜黃﹑崇仁。四月壬子﹐湖北湘軍將李續賓克九江。乙丑﹐援江西軍克撫州。己巳﹐克建昌。蕭啟江以疾歸。五月戊子﹐援廣西軍克柳州。時江西寇悉走浙江﹐寇帥石大開號能合眾。六年﹐與韋昌輝謀殺楊秀淸﹐未發﹐秀淸遣之出江西。昌輝敗﹐獨還江寧﹐殺秀淸及其黨二萬。大開聞變還﹐昌輝並欲殺大開﹐大開走﹐因殺其母﹑妻。洪秀全又殺昌輝﹐而召大開。大開不敢還﹐遂爲流寇﹐貪連大眾﹐不能剽疾﹐避官軍而行﹐黨眾恆數十萬﹐故不能久屯踞。援軍旣進江西﹐無寇﹐秉章念兵合不易﹐當遂入浙﹐以滅寇爲期。長佑﹑啟江先後歸﹐恐遂不樂軍事﹐因奏請起復曾國藩。奏下﹐而詔至﹐促國藩援浙﹐兩湖供餉。秉章議以劉﹑蕭軍屬之﹐及王珍舊部張運蘭軍﹐俱畱在江西。吳國佐者﹐左宗棠所拔用﹐方屯省城外﹐爲中營。六月丙辰﹐遣從國藩發長沙。八月﹐胡林翼以母喪還益陽。戊午﹐援江西軍將趙煥聯等與曾國荃克吉安。石寇復自福建犯江西﹐陷瀘溪﹑金溪﹑安仁﹑崇仁﹑宜黃。劉長佑至撫州拒防。九月﹐破之。新城寇還走福建。長佑軍以疾疫還。十月壬戌﹐李續賓敗死三河。援貴州軍解黎平圍﹐進攻古州。詔起復胡林翼仍爲湖北巡撫﹐曾國藩攺援安徽。石寇復出江西﹐蕭啟江至軍﹐遣拒之。贛州吳國佐罷還﹐以曾國荃吉安軍及張運蘭軍從國藩﹐屯宿松。

九年正月﹐石寇自南安陷桂陽縣﹐蕭啟江躡之。二月﹐寇陷宜章﹑興寧﹑郴州﹑桂陽州﹐所過人馬連行六日夜﹐湖南震恐。寇將窺衡州﹐自桂陽州取間道出花園堡。陳士傑軍數百扼七孔橋﹐殊不知其大至﹐卒相遇﹐遂憑橋發炮。寇亦不知有軍於此﹐愕而止﹐未退。而魏諭義將一軍﹐本屯驛道﹐當寇衝﹐懼孤屯﹐將移善地﹐自山後建旗吹角而出。寇見大驚﹐遂反奔﹐趣新田﹑寧遠﹐圍永州﹐別陷嘉禾﹑臨武。悉徵諸軍將劉長佑﹑江忠義﹑田興恕﹑畬裏元﹑楊恆升﹑李輔朝﹑張榮組﹑吳國佐﹑李金暘﹑段瑩器﹑何紹彩﹑王勛﹑黃三淸﹑劉吉三赴急﹐而令劉培元﹑彭定太﹑崔大光﹑曹榮快集潰卒﹐蕭啟江還湖南﹐劉坤一﹑趙煥聯﹑周寬世等領舊部﹐王明山﹑蕭翰慶﹑陳金鰲﹑鄒漢章自湖北來領水師﹐黃淳熙新領軍﹐屯省城﹐亦出助攻。長佑至永州﹐寇解圍走祁陽﹐掠道州﹐攻東安﹐圍七日﹐城陷﹐知縣李右文死之﹐犯新寧。四月乙巳﹐長佑自東安要寇。新寧軍潰木山﹐輜重盡喪﹐收眾保新寧。寇犯寶慶﹐分圍武岡。江忠義援武岡﹐先寇五日至﹐寇圍攻五日﹐解去。田興恕﹑劉吉三自沅州援寶慶。辛亥﹐寇至﹐止屯黃塘。道州寇復趨新寧﹐長佑合劉坤一﹑江忠浚﹑李明惠軍拒之。石大開自攻祁陽﹐防軍將王勛﹑畬星元等不能禦﹐增遣周寬世﹑朱品文﹑陳湜往祁陽。趙煥聯﹑魏諭義﹑陳士傑防衡陽驛道﹐屯熊羆領。寇前隊至領﹐煥聯等退走﹐寇不復進﹐煥聯等還據領。於是寇聚﹐圍寶慶﹐官軍亦皆聚屯寶慶。復增遣劉嶽昭﹑楊安臣助軍。英徳寇勢北趨﹐遣蕭啟江大軍及李輔朝﹑陳士傑﹑魏諭義等防郴。五月﹐陽山寇犯臨武﹐圍藍山﹐攻寧遠﹐陷永明。賀縣寇敗江華營兵﹐陷城﹐縱掠而還。

胡林翼遣李續宜將五千餘人渡湖﹐自安化援寶慶。寇大合圍﹐並圍田興恕﹑趙煥聯諸軍。興恕等倚城東﹐煥聯倚城西﹐夾資爲屯。寇築壘塞其間﹐兩軍不相聞。劉長佑方從武岡西南來﹐不敢循驛道﹐更繞而北。畬星元等屯洪橋﹐在興恕東﹐有眾七千﹐畱二千人守洪橋﹐進屯柳橋﹐以援興恕。寇攻洪橋屯﹐破之﹐眾軍恇懼。長佑從麻溪渡資﹐亦西屯。李續宜自藍田來﹐移書問進兵路﹐黃淳熙﹑席寶田報書﹐言當直南援洪橋。趙煥聯知續宜欲西﹐自圍中與書﹐言當自北攻﹐續宜乃西渡浪溪。當是時﹐圍內外水陸軍四萬﹐悉統於續宜﹐然湖南名宿將皆在﹐非續宜所能統。寇連營百餘里﹐號三十萬﹐日食米數千石。圍及兩月﹐野無所掠﹐城中倚外軍悉出谷舂﹐資興恕等軍深壕相持。寇聞新軍至﹐欲急破之﹐以潰諸軍﹐反舍東而攻西。六月丁卯﹐續宜至長佑軍中﹐寇方先攻長佑營﹐續宜悉軍助守﹐寇敗走。續宜軍乘之﹐破寇壘七﹐以通煥聯屯﹐官軍大歡。其夜﹐寇吹角滿山野﹐集眾西渡。明日﹐前隊出攻官軍﹐其後隊引而南走。田興恕開壁出戰﹐亦渡資合大軍﹐城中呼噪相慶。寇旣引去﹐諸軍各相讓﹐莫有言追截者。

七月﹐餘寇復陷東安﹐續宜﹑長佑分道赴援。大開已踞廣西興安﹐續宜還湖北﹐長佑軍疲﹐亦罷。田興恕趣靖州防黔邊﹐黃淳熙攻賀縣寇於江華﹐惟蕭啟江追寇出境﹐增調張運蘭軍防郴﹑永。八月﹐連州寇入宜章﹐胡國安拒走之。黃淳熙襲江華寇於領東﹐破走之。以寇圍桂林﹐復遣劉長佑募新軍﹐與蕭啟江繼進。乙丑﹐啟江至桂林﹐長佑至全州。石寇自義寧欲合柳州土寇﹐土寇閉城拒之﹐遂走慶遠﹐趨南丹。啟江還湖南﹐長佑遂畱廣西﹐授按察使。九月﹐張運蘭出境攻寇連州﹐黃淳熙﹑陳士傑等拒寇藍山﹐皆平之。援貴州軍將兆琛﹑周洪印等收鎭遠。十二月﹐石寇黨奔潰四出﹐以黃淳熙﹑劉嶽昭屯防永﹑桂﹐張運蘭屯道州。

十年正月﹐田興恕授貴州提督﹐將二萬軍出銅仁﹐以江忠義募二千人屯綏靖。蕭啟江自常徳赴援四川。四月﹐永州總兵樊燮以驕倨爲巡撫所劾罷﹐因構於總督﹐指目左宗棠。布政使文格亦忌宗棠﹐陰助燮。總督疏聞﹐召宗棠對簿武昌﹐秉章再疏爭之。奉嚴旨﹐命考官錢寶靑卽訊事﹐連黃文琛﹑王葆生等。文琛固以抗直爲宗棠所抑﹐至是保明宗棠﹐胡林翼復力解之﹐得不逮坐。文琛等微罪奪官。宗棠遊軍中﹐謁林翼及曾國藩﹐請以偏將自效。國藩等慰遣之﹐令還湖南。石寇走貴州。蕭啟江卒於成都。雲南寇犯四川﹐啟江部將何勝必破之井研。江寧大營潰退﹐蘇州陷。授曾國藩兩江總督。乃徵張運蘭軍赴祁門﹐固徽﹑寧﹐保江西。五月己未﹐劉嶽昭﹑陳品南等出境﹐克賀縣。石寇復走武緣。以四川寇亟﹐詔駱秉章往督軍﹐而文格署巡撫。時裕麟授廣東運使已一年﹐奏畱治餉﹐至是授湖北按察使﹐畱湖南按察使翟誥署布政使。左宗棠將六千人﹐從曾國藩赴江南。前吉安知府黃冕議供支曾軍軍餉﹐與裕麟合請國藩加搉商貨釐﹐語在《籌餉篇》。八月﹐石寇還出義寧﹑靈川﹑恭城。戊辰﹐犯永明。詔授翟誥爲巡撫﹐九月己酉受印。以劉嶽昭﹑黃淳熙兩軍從秉章行。未發﹐石寇陷綏寧﹐殺知縣吳熊。陷城步﹐殺知縣安和。攻武岡﹐以江忠義爲大將拒之﹐城守三日。寇走新寧﹐奏畱援蜀軍助攻守。十月丙子﹐寇陷東安﹐殺知縣趙榮祺﹐掠道州﹑永明﹑江華而東﹐自藍山趨桂陽縣。宜章屯將胡國安戰死﹐寇遂仍犯南安。

十一年二月庚申﹐駱秉章軍行於道﹐奏翟誥浮侈﹐罷之﹐仍以文格署巡撫。石寇後隊復自藍山走桂陽縣。三月﹐貴州寇入靖州。五月﹐詔文格還本官﹐以毛鴻賓爲巡撫。九月﹐石寇部黨復犯綏寧﹐其前在貴州者復自來鳳入龍山。四川軍將易佩紳募兵長沙﹐道永順﹐馳擊之﹐敗績。劉嶽昭軍前畱湖北﹐攻隨州﹐聞警﹐遣援來鳳。詔以江忠義爲貴州巡撫﹐鴻賓以西南防急﹐奏畱領軍﹐其詞言貴州巡撫需員云云﹐湖南巡撫始自尊矣。是秋﹐胡林翼薨﹐病革時﹐密奏劾裕麟。鴻賓聞之﹐陽奏遣裕麟赴湖北﹐因解其任。裕麟久專利權﹐兼攝兩司﹐開敏無過狀﹐官吏民士用捨在其指顧﹐一旦罷去﹐鴻賓意益得。慶遠知府陸增祥憚之官﹐從鴻賓來﹐用黔捐例﹐攺道員以代裕麟。文格以喪歸﹐召嶽常澧道惲世臨署布政使﹐超用李逢春﹐解長沙縣印﹐卽知本府﹐又專以趙煥聯居省城鄰防軍﹐總營務﹑兵餉。吏治皆有私寄﹐異於駱秉章時云。十月甲戌﹐石寇黨陷會同。十一月﹐鴻賓奏劾周鳳山募軍冗濫﹐因頗短湘勇不可盡用﹐欲他省命將﹐權悉歸湖南。奏入﹐報聞石寇攻黔陽﹐陷瀘溪﹐劾江忠義委軍歸葬﹐罷其貴州巡撫﹐詔攺提督。石寇至永明﹐與來鳳寇合走四川。

同治元年正月﹐席寶田等軍攻來鳳寇﹐破之﹐復其城。劉嶽昭屯施南﹐聞捷﹐先上功於湖北﹐以合擊論功。布政使惲世臨始稽鉤軍需收支﹐計足陌錢百萬﹐當贏萬四千千﹐扣水錢百萬﹐當贏萬六千千﹐悉拘制造工匠﹐欲坐局員侵牟。先奏﹐奪王加敏官﹐核訊無所得。貴州苗﹑教寇起﹐援軍出銅仁。詔授田興恕欽差大臣﹐專治貴州軍。興恕督餉湖南﹐鴻賓怒﹐奏停其協餉。未幾﹐興恕罷。是時﹐湖南無寇﹐惟月報廣西﹑貴州邊防以爲戰功。

西洋通商﹐法郎西請天主教堂故地衡州﹑湘潭﹐皆令官淸丈還之﹐聽自修建。於是士民引聖諭﹐黜異端﹐焚毀教堂﹐兼攻從教人。法郎西公使訴之﹐詔官修復。衡永道黃文琛上言「事已定彼教主自建﹐官修失體。」而湘潭已興工﹐巡撫恐生事﹐募肯償修者﹐乃罷文琛﹐以知府張士寬攝兵備﹐主其事。

以釐稅收數不符﹐奏劾辰沅道陸傳應。傳應至﹐復漫謝之。通判椿齡怨鴻賓劾罷己官﹐因摭事訴總督﹐且及其大喪取妾事。文格時還湖南本官﹐道武昌﹐爲解於總督。湖南軍需局以三千金償椿齡﹐寢其事。十二月﹐奏以長沙知府丁寶楨率湘將至山東討撚寇﹐寶楨時擢陜西按察使﹐詔攺山東。

二年三月﹐以席寶田﹑江忠義軍出江西﹐援安徽。文格移廣東﹐惲世臨爲布政使。五月﹐毛鴻賓遷兩廣總督﹐世臨代爲巡撫。鴻賓以文格挾前事﹐因劾罷之﹐率湘軍將張運蘭﹑楊安臣﹑劉徳謙以行。世臨旣得位﹐當奏署布政使﹐越次用糧儲道李明墀。按察使倉景恬不能堪﹐請病去。八月﹐石寇部黨李復猷犯永綏。時大開已於四川破散被禽斬﹐餘黨依復猷欲還廣東﹐出酉陽﹐窺辰﹑沅﹐大儲諸軍防之。湖南名將已盡﹐世臨不習軍﹐張文報而已。復猷遂入會同﹐殺知縣鄧爾昌﹐陷綏寧﹐分走道州。陳士傑拒戰﹐寇潰散﹐走江華﹐出廣西﹔別部掠通道﹐敗靖州防軍。十月﹐廣東軍禽斬復猷於連州﹐湖南以捷聞。世臨本依鴻賓以起﹐至是鴻賓大怒。世臨又追前事﹐奏徵陸傳應自貴州至長沙會計釐稅收數﹐鉤考其事﹐不能竟也。稍修小怨﹐以飲博事羅致道府十餘人﹐又好以訪聞案事﹐皆示意令自引退。石贊淸爲布政使﹐守例奉行。吏治不能廉﹐物議讙嘩矣。然世臨謹事巨室﹐陽示同好惡﹐士大夫喜事者翕然稱之。

三年五月﹐江﹑浙逸寇犯江西。大增防軍逾二萬﹐分屯諸府。自釐貨鹽茶稅興﹐公私饒裕﹐冗軍益多﹐皆坐營無戰事﹐比於額兵而滑惰﹐諂巧之將亦由此進。咸豐以前﹐諱言寇入﹐自毛鴻賓以後﹐每奏事必言「東﹑西同警﹐羣寇疊至」﹐以希大舉惡。六月﹐江寧克﹐洪寇平﹐防軍仍屯戍備寇。

四年二月﹐惲世臨罷﹐以李瀚章爲巡撫。世臨爲政多饘門﹐髙下任意﹐又刻核﹐自以習例案﹐明銓格﹐於補官屢詰難吏部﹐而時議追咎毛鴻賓專擅威福﹐皆自世臨發之﹐欲並去此兩人。然其牽引多﹐重發難﹐乃假例事付吏議。鴻賓﹑世臨皆自以爲無恐﹐及奏上﹐竟降調世臨﹐出不意。湘軍將以其治軍疏﹐又力主搉稅濟東徵﹐乃率醵銀五萬以資其歸。瀚章本起湖南州縣﹐久從曾軍﹐無所不諳練﹐特喜靜鎭﹐抑英銳﹐頗收權歸之官﹐舉錯又異矣。

三月﹐洪寇餘黨汪海洋等屯踞福建﹑廣東邊。議四省合擊﹐復增軍。遣陳士傑自桂陽出仁化﹐王永章自宜章出樂昌﹐張義貴屯郴州。四月﹐鮑超軍自江西援陜。超假歸四川﹐遣總兵馮標等將前軍出漢陽﹐待餉湖北。餉不時發﹐又不令其軍至省城﹐久屯金口﹐軍士怨望﹐馮標等短於撫馭。超軍號「霆營」﹐多收降寇﹐不樂西徵﹐乃噪而叛﹐直掠而南﹐欲合福建餘寇。霆營剽悍有名﹐諸軍畏之過於大寇﹐遂自袁﹑吉入攸﹐殘安仁而南。湖南屯軍至眾﹐當突而過﹐先敗趙煥聯所部軍﹐劉徳謙要之﹐不及﹐委所掠東走﹐徳謙軍收趙部軍械無算。叛軍至桂陽縣﹐乃遇陳士傑拒戰﹐大破之﹐餘千餘人逸去。八月﹐復遣羅萱﹑彭炳武等助郴防﹐悉汰並援貴州軍爲二十營﹐以周洪印領之。十二月﹐汪海洋及叛軍皆平﹐東南休息﹐乃議援黔。

五年﹐以李元度爲大將﹐出沅州﹐攻銅仁﹑石阡寇﹐以周洪印等出靖州﹐攻天柱﹑淸江苗。六年夏﹐李瀚章遷總督﹐劉昆爲巡撫。奏罷洪印及貴州布政使兆琛軍﹐以席寶田募新軍討苗﹐始大用兵矣。朝議令四川﹑湖南俱出軍﹐兼供其餉﹐以平黔爲期。湖南鹽茶貨釐稅﹐自海口通﹐江浙定﹐絀於前十之六﹐所加東師餉稅復停﹐因議捐輸。李榕爲布政使﹐倡言當先令巨室助資﹐以率齊民。實不能行﹐而士民怨恨﹐摭他事令言官劾榕所委用者﹐而張自牧久領黔捐局﹐故指攻自牧。劉昆奏辧﹐悉直之。其冬﹐增遣黃潤昌率軍出晃州﹐克鎭遠。

八年春﹐潤昌自施秉謀取黃平﹐中伏死﹐軍覆。言者以陰事復劾李榕。總督李鴻章雪其事﹐而微言榕不卹名﹐罷之。王文韶爲布政使。

九年秋﹐湘潭姦民以縣丞於朱亭捕人賕贖﹐夜集百餘人劫之﹐縣丞跳走傷死﹐以變聞﹐因訛言哥老會。哥老會者﹐本起四川﹐遊民相結爲兄弟﹐約緩急必相助。軍興﹐而鮑超營中多四川人﹐相效爲之﹐湘軍亦多有。初不爲姦利﹐及寇平﹐軍罷散歸﹐無業者假以報復劫掠﹐因又招誘﹐所在有之﹐各不相屬﹐又人猥雜﹐並不能助緩急。而官吏諱劫盜﹑憚緝捕﹐儒生喜防未然﹐往往推之哥老﹐以張大其勢。奏報頻頻上聞﹐廷議以爲固有之﹐𨿽詔防察﹐終以爲不能絕。寇起旣久﹐督﹑撫亦不復議疏防罪。一聞哥會﹐輒上變發兵。於是巡撫以湘潭至近﹐大發省城屯軍及旁近軍合擊﹐軍至六千﹐以柳萬春﹑於髙勝爲將﹐往來潭﹑醴間﹐莫測寇勢﹐稍取民間衣物﹐所至民亦恫喝之。用兵數月﹐卒無所得﹐虛張首虜而還。

十年春﹐龍陽姦民復仇﹐殺在籍同知陳景滄父子﹐益陽姦民亦劫縣獄。荊州聞之﹐以爲寇大起﹐總督郭柏蔭以聞。朝廷未得湖南奏﹐詰問巡撫﹐而亂民已散去。言哥老會者不已﹐因命總督李瀚章渡湖案之﹐罷劉昆﹐以王文韶代之﹐奏設保甲局而還。

十一年春﹐席寶田盡平貴州苗﹐軍事告畢。四境無所防﹐而水陸軍如故。省城城守﹐縣火擊柝﹐若備寇至。哥老會時有聞者﹐軍往輒散。文韶亦頗知諸軍無事坐食﹐然不能罷。貨稅捐輸益厭不復效﹐湖南蓋貧弱矣。

曾軍篇第二軍興﹐而養兵之利害盡著。諸帥臣則稍稍召募﹐而江忠源以楚勇顯。然兵妒勇益甚﹐所屯則私鬥﹐戰敗固不救﹐反陷之。

咸豐二年冬﹐湖北大營患潮勇橫恣﹐罷遣之歸﹐乃益道掠﹐公姦良民婦衢市﹐所至焚殺。愚民以爲官兵不如寇﹐則姦人倡僞議﹐謀通賊﹐及結盟拜會相挻起矣。

曾國藩旣奉命幫辦巡撫團練﹐是時湘鄕先立練局﹐請主其事﹐辭母憂不出﹐且自信行軍用兵不素習。已而武昌陷﹐湖南大震﹐始至長沙與巡撫張亮基治守禦。且上奏曰「團練之難﹐難於捐資。湖南行伍空虛﹐以練兵爲要務。自軍興以來﹐二年有餘﹐糜餉不爲不多﹐調集大兵不爲不眾﹐而往往見賊逃潰﹐未聞有戰者﹐所用兵器皆大炮﹑鳥槍﹐遠遠轟擊﹐未聞有短兵交鋒者﹐其故何哉﹖由兵未練習﹐無膽無藝故也。今欲攺弦更張﹐於省城立一大團﹐擇鄕民壯健朴實者招募來省﹐練一人收一人之益﹐練一月有一月之效。」又曰「湖南會匪自粵逆入楚﹐大半附之而去﹐然猶有串子﹑紅黑﹑邊錢﹑香會成羣嘯聚﹐如東南衡﹑永﹑郴﹑桂﹐西南寶慶﹑靖州﹐萬山叢薄﹐爲卵育之區。有司亦深知其不可遏﹐特不欲其禍自我而發﹐相與掩飾彌縫﹐苟且一日之安﹐積數十年應殺不殺之人﹐而任其橫行。今鄕裏無賴之民﹐囂然而不靖﹐彼見夫命盜首犯常消搖於法外也﹐見夫粵匪倡獗而莫制也﹐遂以爲法律不足馮﹐官長不足畏﹐若非嚴刑峻法﹐無以折其不逞之志。臣欲純用重典以鋤彊暴﹐卽良民有安生之日﹐臣身𨿽得殘忍嚴酷之名﹐所不敢辭。今之急務﹐在使通省無不破之案﹐而盡除大小各會匪﹐則滌瑕蕩穢可期也。有曾經搶掠﹑拜會﹑結盟者﹐請卽用巡撫令旗﹐恭請王命﹐立行正法。內姦旣淸﹐外寇𨿽至無能爲已。」於是立三等之法﹐重者斬﹐次杖斃﹐小鞭責釋之而已﹐不以煩府﹑縣獄。又手書告勸鄕人士耆老﹐𨿽幼賤﹐身自下之﹐必與鉤禮﹐有所布告﹐皆通啟自名﹐每牒府﹑縣招致賢俊﹐牧令𨿽怙舊習﹐然親見大人尊官與鄕民諸生爲等夷﹐亦稍稍悟悔官民否隔﹐頗詢地方利病。山野材智之士感其誠﹐𨿽或不往見﹐人人皆以曾公可與言事﹐湖南欣欣鄕治矣。國藩以十二月壬辰治軍事。

三年正月丙午朔。丁未﹐寇棄武昌﹐下犯安徽﹑江寧﹐湖南不受兵﹐乃益招募教練﹐兼令營兵防城者月六日合操。撫標中軍參將塔齊布﹐日閱所部軍﹐訓練有法。諸州縣亦時稟承國藩﹐言所興除。有上言胥隸貪恣﹐輒捕治斬之﹐其行館卽訊者。經三月﹐殺五十餘人﹐文法吏大嘩。張亮基移督湖廣﹐未幾﹐移撫山東。署湖南巡撫潘鐸引疾去﹐駱秉章復來。以國藩所行異於羅繞典及諸團練大臣﹐心誹之﹐然見其所奏輒得褒答﹐受主知﹐未有以難也。二月﹐常寧土寇起﹐以劉長佑將楚勇五百人﹑湘勇三百人往﹐未至﹐其縣團丁討定之。陽山寇窺宜章。大庾寇入桂東﹐殺汛官﹐以張榮組將七百人往。衡山土寇起﹐三月﹐劉長佑破平之。永興﹑安仁﹑茶陵時有寇發﹐輒聞而兵隨至﹐姦軌破散。

五月﹐洪寇分黨圍南昌﹐江忠源往援﹐因乞師湖南﹐以羅澤南將湘勇千二百﹐六月辛卯起行﹐道醴陵﹔忠源弟忠淑將楚勇千﹐壬辰起行﹐道瀏陽﹔署鹽道夏廷樾將營兵六百人﹑湘勇七百﹐丁酉起行﹐道醴陵。援軍之行也﹐國藩念營將積敝不可用﹐純用書生爲營官﹐率皆生員﹑文童﹐以忠誠相期獎﹐然未經行陳﹐故以楚勇百戰者偕。楚勇尙剽銳﹐營制疏略﹐乃命千總張登科領湘勇二十人爲前哨。戒忠淑﹑登科曰「哨探必百里﹐至瑞州待湘軍而行。」忠淑狃其家軍稱勁旅﹐心笑曾公怯﹐驅而前﹐中途訛言寇至﹐嘩而潰走﹐姦民噪驚之﹐棄軍械﹑餉銀﹐退保義寧﹐畱十餘日乃進。七月壬申﹐湘軍至南昌﹐則戰城下﹐書生爭奮搏寇。寇陽退抄其後﹐軍敗。營官附生謝邦翰﹑童生羅鎭南﹑易良幹﹑羅信東戰死﹐澤南收眾入城。於是國藩聞之﹐以爲湘勇果可用﹐𨿽敗敢深入﹐官兵不如也。江忠源初至九江﹐奏請增兵。國藩與書曰「今日之極可傷恨者﹐在兵敗不相救而已。蓋調發之初﹐徵兵一千﹐而抽選數營或數十營﹐卒與卒已不相習﹐統領之將又非平日本管之官﹐遂乖然不能以相入。至於兵與勇遇﹐尢相嫌恨。桂東之役﹐三廳兵尋殺湘勇於市﹔江西之行﹐鎭筸兵殺湘勇於三江口﹐傷重者十餘人。以今日營伍之習气與調遣之成法﹐𨿽聖者不能使之一心。足下前奏調云﹑貴﹑湖﹑廣兵六千﹐募勇三千﹐合爲一萬﹐自成一軍。夫六千之兵﹐必有一二鎭將統之﹐其勢不能相下﹐而將弁中又多卑庸﹐無足與語者。鄙意欲練鄕勇萬人﹐槪求吾黨質直曉軍事之君子﹐將之以忠義之气﹐而輔之以訓練之勤﹐相激相劘﹐而後可以言戰也。」忠源未及用﹐而江西楚勇以索賞復潰﹐健銳者皆棄去﹐江軍遂弱。九月﹐敗於田家鎭。

是時﹐湘營制﹐營三百六十人。中營羅澤南將之﹐左營王珍將之﹐右營鄒壽璋將之﹐塔齊布將兵勇成二營﹐周鳳山﹑儲玟躬各將二營﹐曾國葆將一營。國藩仍欲充廣至六千人﹐合忠源所將成一萬爲義師。而己居湖南﹐有寇乃佐巡撫治兵﹐故多與軍民政事。長沙協副將淸徳﹐自以爲將官不統於文吏﹐𨿽巡撫例不問營操﹐而塔齊布諂曾國藩﹐壞營制。提督鮑起豹者昏庸自喜﹐聞淸徳言﹐則揚言盛夏操兵虐軍士﹐且提督見駐省城﹐我不傳操﹐敢再妄爲者軍棍從事。塔齊布沮懼不敢出﹐司道羣官皆竊喜﹐以謂可懲多事矣。提標兵固輕侮練勇﹐倚提督益驕。適湘勇試火槍傷營兵長夫﹐因發怒﹐吹角執旗列隊攻湘勇。城上軍皆逾堞出﹐城中驚嘩。國藩爲鞭試槍者以謝﹐乃已。俄而辰勇與永順兵私鬥。辰勇者﹐塔齊布所教練也。提標兵益傲怒﹐復吹角列隊討辰勇。於是國藩念內鬥無已時﹐且不治軍﹐卽吏民益輕朝使﹐無以治姦軌﹐移牒提督﹐名捕主者。提督亦怒﹐謾曰「今如命﹐縛詣轅門。」標兵洶洶滿街。國藩欲斬所縛者以徇﹐慮變﹐猶豫未有所決。營兵旣日夜遊聚城中﹐文武官閉門不肯誰何﹐乃昌狂公圍國藩公館門。公館者﹐巡撫射圃也﹐巡撫以爲不與己公事。國藩度營兵不敢決入﹐方治事﹐刀矛竟入﹐刺欽差隨丁﹐幾傷國藩﹐乃叩巡撫垣門﹐巡撫陽驚﹐反謝﹐遣所縛者﹐縱諸亂兵不問。司﹑道以下公言曾公過操切﹐以有此亦。國藩客皆憤怒﹐以爲當上聞。國藩嘆曰「時事方亟﹐臣子旣不能弭大亂﹐何敢以己事瀆君父﹖吾寧避之耳。」卽日移屯衡州。

已而湖北事亟。總督吳文鎔﹐故國藩坐主﹐專倚援湖南﹐奏調湘軍。有詔令曾國藩赴援﹐駱秉章供支其軍。巡撫亦以寇棘﹐故手書謝國藩﹐且召之同守省城。王珍時將湘勇﹐聞援鄂﹐自請增募﹐合三千人先往。十月﹐武昌寇去。江忠源擢安徽巡撫﹐兵少不能進﹐侍郎宋晉請發湘軍援安徽。時新募壯勇分擊土寇﹐未嘗休息﹐合會軍餉乏絀﹐器械旗服朴陋﹐又方議水軍﹐造戰筏守湘﹐初無意勤遠﹐而鄂﹑皖羽檄日至﹐月三四奉詔促出師﹐乃議遣王珍。珍旣得請餉省城﹐不復啟國藩﹐後又罷行。國藩議合並湘勇爲十營﹐汰珍軍﹐珍大怨望。國藩初本倚珍爲大將﹐旣以軍新集﹐技器粗脆﹐遠出遇寇憂必敗﹐而珍頗易言兵﹐度其才气終不能爲下﹐乃聽珍別將。十二月﹐江忠源死廬州。

四年正月﹐總督吳文鎔敗死黃州。國藩知時事愈危﹐勢不得出十全﹐於是攺營制﹐以五百人爲一營﹐其非湘鄕人各領鄕軍者﹐隨所統爲小營。凡陸軍五千餘人﹐爲十三營﹐水師五千人﹐爲十營﹐戰船二百四十﹐坐船二百三十﹐器用工匠米炭雜具及員弁丁夫﹐水陸萬七千人﹐建旗東下﹐畱羅澤南屯衡州鎭土寇。文宗以國藩一人兼統水陸軍﹐心憂之﹐特詔貴州提督布克愼自黃州還﹐赴其水營﹐詔總督臺湧會其師。時寇已圍武昌﹐臺湧方居徳安﹐而寇黨分犯通城﹑崇陽﹐入湘陰﹐趣寧鄕。巡撫先遣王珍會曾軍俱下﹐寇沿洞庭者皆退走﹐陸路遊奕自如。

二月庚辰﹐遣儲玟躬拒寇寧鄕﹐雨雪步進﹐欲與寇爭城。壬午﹐未至縣十許裏﹐縣故無城垣﹐寇已據治所﹐官走免。眾議止待後軍﹐玟躬奮曰「自軍興﹐寇破城百數﹐皆待其休息或飽掠棄去耳﹐今捨營兵﹐起義勇﹐柰何聞警咨趄。」卽部分其五百人﹐分三道鄕寧鄕。寇方散掠﹐遂乘攻之市中﹐寇各求門出走。玟躬止營郊外﹐休士會食﹐而躬率十餘人行衢巷﹐撫難民。寇先出者不知官軍至﹐方還縣﹐見街中橫屍﹐大驚﹐復出東門﹐乃反遇玟躬﹐相擠塞門。玟躬遽前搏寇﹐寇前後刺之﹐玟躬及十八人盡死。寇不知主將死﹐奔相告﹕「此來者以數百人敗數千眾﹐今止營待後軍﹐不可當也。」卽夜引去﹐合蒲圻寇眾俱去。湖南境內解嚴。省城﹑湘潭初聞寇破寧鄕﹐大懼﹐及聞寇去﹐知由玟躬一戰﹐道路交頌儲石友云。寧鄕人見其戰者尢感念﹐卽日爲立祠。蓋自此湘軍重赴援﹐人人稍知榮戰死矣。

國藩前軍至嶽州﹐王珍先屯嶽州城﹐見寇退﹐議進兵。崇﹑通寇大上。三月﹐寇先由蒲圻犯嶽州。乙巳﹐敗王珍於羊樓。丙午﹐塔齊布復通城。其日﹐王珍退守嶽州﹐鄒壽璋屯城中﹐謂珍曰「城空無食﹐不可守也。」珍不聽。戊申﹐寇至﹐壽璋率所部退保南津﹐會水師﹐而別將還保城。城空﹐軍士一日不得食﹐王珍縋城走﹐眾亂。國藩遣炮船迎師﹐免者千餘人﹐潰死大半﹐俱走保長沙。寇眾乘之﹐遂據靖港﹐距省城六十里。再犯寧鄕﹐敗湘勇三營﹐營官伍宏釒監戰死。塔齊布自崇陽還﹐奉檄援寧鄕﹐會寒雨﹐行三日未至。

甲子﹐寇陷湘潭。是日﹐國藩下檄塔齊布﹐攺援湘潭。使者以爲軍在寧鄕﹐行半日遇之﹐乃在中途﹐距湘潭反近。塔齊布亦未知湘潭已破﹐喜於憑城保大縣以自固。四月己巳朔﹐軍長驅趨湘潭﹐將入城﹐乃知寇先在﹐勢不得退。寇聞有官軍至﹐亦卽發兵拒戰﹐迫相遇。塔齊布不得退﹐則馳陷陳﹐軍士皆出薄戰。寇自起﹐與官軍未嘗短兵接﹐相顧愕欲退。其後隊望四山多負仗者﹐以爲官軍大至﹐則先走﹐因相蹂。官軍噪呼﹐觀者皆噪呼﹐遂大破之﹐追至城乃還立營。其日﹐長沙惴惴居賊中﹐人自以爲必敗。國藩集謀攻守﹐皆曰入城坐困﹐宜親督戰。或議先靖港奪寇屯﹔或曰靖港敗﹐還城下﹐死地矣﹐宜悉兵攻湘潭﹐不利﹐保衡州﹐卽省城陷﹐可再振也。水師十營官皆至﹐推彭玉麟決所鄕﹐定鄕湘潭。五營先發﹐約明日國藩帥五營繼之。夜半﹐長沙鄕團來請師曰「靖港寇屯中數百人﹐不虞我﹐可驅而走也。團丁特欲借旗鼓以威賊﹐已作浮橋濟師﹐機不可失。」聞者皆踴躍。國藩亦憂湘潭久踞﹐思牽之﹐攺令攻靖港。庚午﹐平旦至﹐水急風利﹐炮船徑逼寇屯﹐寇炮發﹐船退不得上﹐纜而行。寇出小隊斫纜者﹐水師遂大亂。陸軍至者合團丁攻寇。寇出﹐團丁遽反奔﹐官軍亦退﹐爭浮橋﹐橋以門扉﹑牀版﹐人多橋壞﹐死者百餘人。國藩親仗劍督退者﹐立令旗岸上曰「過旗者斬。」士皆繞從旗旁過﹐遂大奔。國藩憤﹐自投水中﹐章壽麟負之還船。日午﹐還至城下﹐而湘潭大捷報至。先所遣水師距湘潭十里﹐聞陸軍戰勝﹐鳴角發炮直上。塔齊布軍三日三勝。壬申﹐寇散走﹐水師盡燒所掠船﹐寇大敗﹐走靖港﹐遂俱走還嶽州。湘潭旣復﹐國藩以軍不精練﹐悉汰所部﹐畱五千餘人﹐因畱長沙造船﹐增調羅澤南﹑李孟羣﹑陳輝龍將水陸軍﹐圖再舉。上奏自劾﹐而駱秉章及提督鮑起豹自上其功。文宗詰責提督﹐卽日奪官﹐詔塔齊布以副將署湖南提督。方事之急也﹐布政使徐有壬繞室走達旦﹐明日﹐與按察使會詳巡撫﹐請罷遣曾軍﹐語倨妄甚。巡撫語有壬﹕「且待之。」及克湘潭﹐國藩猶待罪﹐俄而得溫詔﹐且超用塔齊布﹐文武官大漸沮﹐有壬詣國藩頓首謝。城中防兵聞代大將﹐皆驚服﹐以爲天子明見萬里。塔齊布受提督印﹐則徧賞提標兵﹐得軍功六品牌者三千人﹐使人人知新提督無修怨之心。標兵大歡﹐平寇功由此起。

五月甲寅﹐嶽州屯寇陷常徳。六月己巳﹐寇陷湖北省城。時方治水軍﹐未能救也。塔齊布屯湘陰新墻﹐待水軍。庚辰﹐俱進﹐攻嶽州。甲申﹐水軍渡湖。丙戌﹐焚寇舟。七月戊戌朔﹐寇空嶽州城﹐東北屯城陵磯﹐倚江水陸相掎角。癸卯﹐國藩舟發長沙。壬子﹐至嶽州。癸丑﹐水師三營敗績﹐語在《水師篇》。乙卯﹐塔齊布挑戰﹐禽斬寇帥曾天養。戊午﹐寇攻羅澤南營﹐出戰﹐大破之。澤南初合軍﹐未嘗出攻寇﹐寇以爲怯。塔齊布數激挑澤南﹐澤南愈益閉壘。至是開壁大戰﹐遂以勇略著聞﹐名亞塔齊布﹐及今並稱焉。閏月戊辰朔﹐城陵磯寇遁走。荊州將軍官文等遣軍將會水師於螺山。塔齊布﹑羅澤南東攻崇陽。己丑﹐陸軍破寇屯於羊樓洞。八月己亥﹐復崇陽。己酉﹐國藩進屯金口。辛亥﹐澤南等進屯紙坊。癸丑﹐會於金口。澤南請沿江東岸攻花園寇屯﹐至﹐大破之。塔齊布伏兵洪山﹐要寇路。水師順流燒寇舟於鹽關﹑漢關﹑鮎魚套。丁巳﹐皆破之。戊午﹐燒寇舟於漢口﹐盡破之。己未﹐寇棄武昌﹑漢陽遁走。署總督楊霈方屯徳安﹐一日而聞捷﹐六日捷上聞。九月辛未﹐國藩奏至京師﹐文宗大說﹐詔國藩署湖北巡撫。戊寅﹐又詔國藩督軍﹐解署任以前已奪官﹐加賞兵部侍郎銜﹐且以下長江﹑克金陵爲褒勉。當是時﹐湘軍銳甚﹐而武漢空虛﹐楊霈度不可居﹐又貪因人功﹐自請合兵分三道﹕「己當北岸攻蘄﹑廣濟﹔塔齊布等率湘﹑鄂陸軍趣南岸﹐攻大治﹔羅澤南率湘軍攻興國。所至寇破散。國藩督水軍捨蘄不攻﹐順流直進﹐期會於田家鎭。詔戒以孤軍深入﹐南北軍彊弱不相當﹐寇將並於江北。又詔江西巡撫﹐以黃州寇必據九江﹑湖口相蛾聚﹐當先設防。楊霈﹑陳啟邁不能奉行﹐國藩急於破寇﹐帥軍自進。

田鎭者﹐張亮基﹑江忠源敗地也。鎭當江北﹐諸山峻峙江南﹐大山曰半壁﹐三面斗絕﹐山下富池口。江水南趨﹐繞山折而東﹐故舟行依田鎭以避湍。三年﹐官軍失半壁山而敗。至是﹐寇踞山作五屯﹐引湖溝之﹐北自田鎭至蘄四十里﹐沿岸築城﹐鐵索纜江﹐自半壁山屬之田鎭﹐以謁舟師﹐眾號十萬。十月己亥﹐塔齊布東攻富池口﹐羅澤南西攻半壁山﹐方作浮橋通兩軍﹐寇出千餘阻溪﹐我不得橋。寇以舟渡數千人列南岸山左﹐舟中寇數千人登陸列南岸山右﹐山上五屯盡出﹐眾可二萬。我軍懼﹐有逃者三人﹐李續賓馳追﹐斬以徇。澤南戒眾分四隊﹐令曰「待令而後戰﹐先動者斬﹗」寇三進三退﹐澤南鼓之﹐突將斬寇大旗將二人﹐眾奔﹐乘之﹐寇反走﹐阨於山﹐自顚死者無算。北岸來寇奔舟﹐舟亂相推排﹐覆溺十餘秒。我軍登舟﹐寇輒自投江﹐操舟者股栗﹐不知有維楫﹐於是擲火盡燔之﹐遂奪半壁山﹐縋崖斷鐵纜六。寇旣失山﹐因作大筏傍岸﹐以固鐵纜。江中橫大筏三﹐盡鉤小船﹐節節相牢連﹐斷其一節﹐明日復合。用彭玉麟計﹐分四隊椎燒其大瑣﹐寇遂崩潰﹐語在《水師篇》。田鎭旣破﹐蘄城寇亦退走廣濟﹐塔齊布等渡江。辛酉﹐寇逆戰﹐破之﹐復東攻黃梅﹐寇連敗﹐大懼﹐悉驍悍謀死拒﹐分屯小池口﹑大河埔﹑孔壠驛及黃梅城北相首尾﹐每屯分四五營。十一月丙寅朔﹐攻大河埔及城北屯﹐皆破之﹐復黃梅。癸未﹐寇自孔壠來逆戰﹐破走之於濯港。己丑﹐進攻孔壠﹐燒其屯。

水師乘勝薄九江﹐軍城下﹐與寇聲相聞。寇並力踞湖口城﹐與九江相掎角。我軍屢勝﹐貪戰﹐冒炮丸犯鋒刃以相誇。塔齊布以大將頻獨身陷陳﹐受石傷。水軍恆度寇壘間﹐炮丸墮倉中可掃﹐莫有退志。塔齊布旣屯九江南門﹐日仰攻﹐士死傷相繼。羅澤南攻湖口﹐苦戰不能克﹐夜夜自戒備﹐至不能寐﹐聞者爲之寒心。文宗尢以爲憂﹐屢詔楊霈﹑陳啟邁﹐飭臬司﹑都統﹑副將領軍者及安徽諸軍﹐並歸調遣。湖北﹑江西兵旣不足用﹐安徽軍亦無由會合﹐湘軍已深入﹐方日謀所以勝。十二月丙午﹐水軍三營越湖口﹐攻姑塘。寇出小舟燒其坐營﹐遂陷鄱湖不能還。湖口寇反渡江復踞小池口﹐周鳳山往爭﹐敗績。己未﹐寇出小舟燒國藩坐船﹐水師遂潰。

五年正月丙寅朔。己巳﹐楊霈軍退漢口﹐於是安徽﹑九江沿邊寇盡上﹐分三道﹕東陷黃梅﹑廣濟﹐追楊霈至漢口﹔中道自小池口沿江陷黃﹑蘄﹐復分黨從富池渡江﹔西陷興國﹑通城﹑崇陽﹑咸寧﹑通山﹐且掠江西武寧﹐率遣數百人或千人﹐所至脇眾。至漢口者﹐後楊霈二日﹐至黃州者﹐後霈四日﹐故霈不敢入省城﹐走保徳安。湖北巡撫陶恩培﹐故湖南按察使﹐嘗閉衡州城拒程矞采﹐又請奪曾國藩軍者也。至是﹐恃總督在外﹐不議守備。城中兵才二千人﹐徵兵半途聞警﹐皆潰去﹐相驚以寇至。湖北﹑江西方千里﹐旬日騷然矣。始寇之起﹐所行無畱難﹐其踞省府﹐脇取民財谷而已﹐行道掠人夫﹐不用則遣還﹐未嘗增眾。乃屢敗﹐乃結土寇屯城鎭﹐頗收拔捍摯者﹐而石大開﹑陳玉成用事﹐寇乃盛於此時矣。湘軍萬餘人﹐水陸分爲四﹕李孟羣等水師回援武昌﹐塔齊布畱攻九江﹐羅澤南入江西﹐國藩收蕭捷三等水師三營屯南康。澤南奔命往來﹐復弋陽﹐克廣信﹐收景徳﹐攻義寧﹐𨿽戰勝攻取﹐非東南所以安危之大﹐故不具載。塔齊布以五千人畱屯﹐議者以爲頓兵無所用武﹐而廷議多言不可解圍﹐光祿卿王茂蔭奏尢切﹐詔亦命畱攻。相持半年﹐九江﹑湖口兩城寇懾伏﹐終不敢犯大營。七月乙酉﹐塔齊布薨於軍﹐周鳳山代將。十一月﹐寇陷臨江﹑瑞州﹐移師去﹐未幾而敗﹐語在《江西篇》。塔齊布之爲將﹐雜用兵﹑勇﹐皆得其死力﹐𨿽號姦猾者﹐隸其部下﹐勇毅恆先人。每出戰﹐部曲從者度非驍勁敵十人已上﹐輒鞭之使還。嘗獨拒追寇﹐全軍還營﹐而己一騎陷寇地﹐投宿民捨﹐老嫗涕泣上食﹐爲匿馬稻稭中。明日按轡徐還﹐軍中服其神勇。老師堅城﹐卒以憤死。鳳山以資級領眾﹐自是所部弱矣。湖北三陷﹐死三巡撫﹐故胡林翼傾身以結士﹐倡勇敢﹐務權略﹐而鄂軍興。

湖北篇第三寇興四年﹐而湖北軍五潰。楊霈之敗也﹐實未見寇﹐亂民一呼﹐而萬眾瓦解。省城初才二千兵﹐及城陷時﹐城內外防守軍萬二千﹐見黃旗則爭縋城走﹐外兵亦走。水師固不任城守事﹐省城潰﹐自保而已。寇至城下﹐用縋城繩引而上。城中惟巡撫陶恩培﹑署按察使武昌知府多山及僕從五六人﹐恩培先赴水死﹐多山燃城上大炮擊來寇﹐炮不發﹐拜祝之﹐再燃﹐火煙出而無聲﹐發憤自剄死。布政使胡林翼﹑按察使李孟羣皆將兵赴援﹐屯城外。副將王國才馳入城﹐城閉﹐亦用縋城繩以上。至藩署﹐羣盜方會飲﹐重門開﹐列火以爲燎﹐國才乃悟。業已入﹐因率親兵入﹐暴斫之﹐羣寇驚走且呼﹐街巷間有出者﹐輒爲官軍所斫﹐俄傾而定。城中居民固未復業﹐至是早盡逃。國才忄网忄网不知所爲﹐則登城招水陸軍﹐不見一人。明日﹐出城合林翼屯﹐語激昂﹐林冀心怍焉。俄而寇大至。知其事者交訟國才奇功﹐遂傳言國才於道獲寇諜﹐得口號﹐呼門而入﹐爲讒嫉者所蔽﹐惟及見國才者知其實焉。

咸豐五年三月乙丑﹐詔胡林翼署湖北巡撫。林翼前知鎭遠﹑黎平﹐治盜嚴。三年冬﹐以禦史王發桂薦﹐奉詔赴湖北。未至﹐總督吳文釒容敗死﹐畱湖南﹐將黔勇三百人﹐碌碌未有以自見。曾國藩徵寇﹐奏以自隨。湖南巡撫駱秉章方倚幕客左宗棠以決事﹐宗棠故善林翼﹐奏畱防嶽州﹐捕誅崇﹑通奸民﹐斬刈過當。已而﹐曾軍克田鎭﹐合兵圍九江﹐林翼以湖北按察使領千人從攻湖口﹐比於湘軍爲最弱。及寇上陷漢陽。率千八百人還援﹐守便宜﹐不入省城。於時﹐布政使夏廷樾爲總督所劾免﹐詔補林翼布政使。及巡撫殉城死﹐而林翼遂署巡撫。當是時﹐江﹑漢上下兩岸寇充斥﹐巡撫號令不出三十里﹐屯金口倚水師自保﹐增募二千六百人﹐合王國才等軍號六千。而國才屯沌口﹐皆恃荊﹑湘餉給軍﹐軍無見糧。寇亦易之﹐不攻也。楊霈者﹐以結交得朝貴歡﹐假防北犯名屯徳安﹐號萬人﹐糜餉自如。四月﹐楊霈退走徳安﹐西安將軍紮拉芬來援﹐戰死平林市西。詔奪霈官﹐以荊州將軍官文爲總督。五月壬戌朔﹐授都統西淩阿欽差大臣﹐攻徳安。官文溯漢至襄陽﹐復乘炮船下漢﹐居潛江﹑天門間﹐號北岸軍。西淩阿久從僧格林沁軍﹐無統禦材﹐力不能援武漢﹐惟水師屢克蔡店﹑漢口﹐及漢陽寇屯﹐軍去旋陷。林翼念相持無已時﹐八月壬辰﹐自將四千人渡江﹐思合水師取漢陽﹐不能進﹐屯奓山。戊戌﹐寇至﹐林翼督軍出。士卒要餉出怨言﹐彊之戰﹐未交綏。噪而大奔。林翼憤甚﹐索馬欲赴敵死。圉人見巡撫意色惡﹐反旋馬四五轉﹐向空野乃鞭之﹐馬馳不能止﹐臨江﹐乃遇鮑超船。諸營官聞巡撫在﹐集潰卒﹐調王國才合屯大軍山。辛丑﹐荊州運餉銀三萬至﹐乃嚴汰疲羸﹐奏調羅澤南軍﹐令更增二千人還攻武漢。於時水軍大將彭玉麟赴江西﹐李孟羣攺陸軍﹐置副將楊載福爲水軍總統﹐屯嘉魚﹑蒲圻間﹐益選精銳﹐倡勇敢﹐其所用皆以艒金衤金當炮石爲樂。巡撫禮下﹐走卒偵事早還﹐開營門自迎之。

羅澤南之在江西也﹐日轉戰。其巡撫恭倨不恆﹐急則倚之﹐緩則厭之。曾國藩亦自以客寄﹐莫能爲之主。塔齊布薨﹐江西事益疲。澤南建議曰「武漢者﹐東南之樞紐也﹐形勢百倍於潯陽。今兩城久爲賊踞﹐而崇﹑通羣盜出沒江西﹑湖南﹐緣邊驛騷﹐欲制九江之命﹐必由武漢而下﹐欲解武昌之圍﹐必由崇﹐通而入。」乃率所部及塔齊布部將彭三元等﹐道義寧﹐取通城。義寧﹑崇﹑通間﹐寇𨿽號數萬眾﹐皆烏合脇附﹐見湘軍輒敗走。九月乙丑﹐復通城。甲戌﹐復崇陽。林翼聞援軍深入﹐躬往迎導。眾議兵少不宜先進﹐林翼曰「以難事諉客兵非也﹐且廉恥安在﹖勝當戰﹐敗亦當戰。」己卯﹐遣六營三千人鄕蒲圻﹐而援寇自武昌鄕義寧﹐眾數萬﹐適遇官軍﹐軍敗。寇復進﹐敗湖南防軍於羊樓。澤南分兵爭羊樓﹐而躬屯崇陽。崇陽敗寇恃援﹐復還屯壕頭﹐欲襲澤南軍。澤南遣彭三元﹑李杏春往攻之。癸未﹐援寇自咸寧大至﹐三元等軍少﹐營陷。乙酉﹐徳安寇棄城南趨。詔奪西淩阿官﹐官文兼代之。官文先聞奓山敗﹐自沔陽還鐘祥﹐至是移屯徳安。詔詰責官文遷延﹐澤南失利﹐令籌援兵﹐會林翼等三面攻寇。丙戌﹐澤南合軍拒寇於羊樓﹐大破之。十月癸巳﹐蒲圻寇至﹐又破之。癸卯﹐林翼自嘉魚來勞師﹐合澤南七營軍﹐共十三營﹐西攻蒲圻。寇聚三萬眾﹐分五屯四柵﹐作浮橋據白羊水﹐以通咸寧。林翼用蒲圻舉人賀若計﹐出間道﹐由公安畈據城西北鐵山﹐寇出不意﹐盡失其險。辛亥﹐澤南精兵攻城東﹐林翼軍攻城西北﹐且循水防遏﹐以牽寇援﹐寇踞城壘堅不出﹐士卒仰攻﹐多傷。澤南令軍士積芻薪﹐將燒其柵﹐寇反以火器禦之﹐火發﹐寇驚奔﹐破其五壘。其夜﹐官軍馮山鳴鼓角以驚城寇。城寇遁走﹐蒲圻復。十一月庚申朔﹐林翼﹑澤南合兵東攻咸寧。庚午﹐咸寧復。辛未﹐水師克金口。甲戌﹐林翼等會水師於金口。其日﹐王國才進屯沌口。乙酉﹐澤南五營進屯洪山﹐林翼將四營屯省城南五里墩。城寇從髙冠山望澤南築壘﹐不出戰。城外寇大壘八﹑小壘二﹐環四門﹐見林翼軍至﹐出拒戰。澤南襲之﹐破大壘一﹑小壘二。李孟羣軍亦薄攻漢陽﹐水師往來江漢南北﹐每戰必捷。而官文前軍攻漢陽者﹐與南岸軍相聲援。都興阿將馬隊護水師﹐水師夜燒寇船未還﹐都興阿露立達旦。羣帥和輯﹐戰士始奮矣﹗

六年春正月﹐江西寇患愈亟﹐陷七府城。議者交章請調羅軍﹐浙江﹑湖南巡撫皆以爲言。文宗以武漢功可期﹐持不許﹐言者益眾﹐詔官文等通籌利害。澤南念曾國藩艱危﹐義與同死生﹐而垂成功不可棄﹐日夜憂憤﹐督戰益急﹐自正月至二月﹐大勝數十﹐小戰百數。寇嬰城待援﹐士卒多傷﹐官軍每戰輒薄城下﹐寇陰穴城爲突門。三月己未﹐寇開城迎九江援黨﹐澤南率師要之﹐寇奔城﹐追之﹐突門開﹐直衝澤南軍﹐軍不能退﹐澤南躬拒之﹐三退三進﹐軍幾潰﹐火槍鐵子中澤南左額﹐血沾衣﹐猶踞坐指揮﹐乃得收軍還。乙丑﹐創發﹐卒於軍。軍中哀泣﹐江西﹑湖南聞之皆嘆息失气。詔以巡撫例贈卹﹐而李續賓領其眾。續賓初建議分屯窯彎﹐絕寇糧﹐壘成自守之﹐與洪山屯相掎角。旣代澤南﹐仍屯洪山﹐以遊兵巡窯彎﹑塘角間。寇守益固﹐而江西請師日數至。義寧寇復犯崇﹑通﹐九江寇合興國﹑大治土寇﹐自武昌縣進至葛店﹐謀襲巡撫大營。林翼以江西待援﹐分軍四千一百人﹐以劉騰鴻﹑劉連捷等將之﹐曾國華總其事。國華﹐國藩弟也。四月丁酉﹐援軍遇寇蒲圻。乙卯﹐戰於羊樓。丙寅﹐再戰﹐皆破之。劉騰鴻功最﹐騰鴻自此名顯。

五月﹐詔責官文﹑林翼遷延老師。林翼上奏言「臣頓兵城下﹐五月有餘﹐日驅血肉之軀與炮石爲敵﹐傷亡水陸軍三千餘人﹐羅澤南及都司周得魁等將弁百餘人﹐李續賓乘馬中炮墮地者數矣。夫兵易募而將難求。四月以後乃禁約仰攻﹐分兵咸﹑蒲以取義寧﹐四戰皆捷﹐分水師以淸下游﹐直達九江。臣自率五千人扼武昌南路﹐李續賓領六千三百人扼城東路﹐分剿北路﹐水師六營下駐沙口。水陸之賊援絕路窮﹐下游九江﹐興國陸賊萬餘﹐分道來援﹐冀可夾擊。臣卽豫拔三千餘人﹐戰於百里之外。且臣歷觀前史﹐李左車之告韓信﹐尙以頓兵城下情見勢絀爲戒﹐戰易攻難﹐自昔已然矣。臣之才力﹐何足言兵﹐惟材有限而志無窮﹐萬一變生他路﹐禍出意外﹐臣亦不敢退怯苟且﹐自取羞辱。」詔報曰「歷述艱辛﹐於事何益﹖國體具在﹐亦應寓愼重於其中。」蓋自是文宗知林翼之爲帥﹐果有異於廬﹑揚﹑江寧諸將﹐而林翼亦益感激發舒﹐始有志於天下﹐非僅規營湖北而已。

五月﹐唐訓方等敗九江援寇於葛店。六月﹐寇自樊口增召戰船﹐復犯葛店。以蔣益澧總六營往逆戰﹐破之﹐追奔至樊口﹐合水師燒其船﹐入武昌縣城﹐遂渡江攻黃州﹐十日不能克。益澧聞援寇踵至﹐議回軍。丁銳義爭之曰「夫兵勢宜遠﹐料敵有方﹐援賊之能已可見矣。我屯黃州﹐則百里義民有所歸心﹐賊之上犯有所牽制﹐後路大營相爲聲援。且能戰不在近﹐能守不在遠﹐今若旋師﹐賊必踵我﹐踵我必戰﹐戰此可乎﹖」諸將皆以縣軍爲憂﹐銳義乃獨上書陳兵勢﹐巡撫壯其議﹐終以眾論檄軍還﹐詔果以撤軍爲非云。益澧與續賓皆澤南弟子﹐續賓名望日重﹐嘗論事澤南前﹐字益澧曰「香泉欲何從﹖」益澧慍﹐亦字續賓曰「迪安乃欲相統耶﹖」及續賓代將﹐益澧屯魯港﹐寇大攻之﹐請援中軍﹐續賓報曰「力不能相救﹐守﹑走惟公意。」益澧大沮﹐卽升尞樓﹐撤其梯﹐惟置旗鼓﹐下令軍中曰「賊勢盛﹐吾死此矣﹐諸軍欲走者自去。」眾驚愕相顧﹐馮壘死守。寇攻一日引去﹐益澧於是告歸﹐不待報而行。七月﹐官文遣舒興阿﹑舒保等將馬隊四百人渡江。援寇卽上於靑山﹑魯港間﹐增十三壘﹐相持十六日﹐水陸合擊﹐破之﹐馬隊追奔至葛店。寇懾於馬﹐乃大奔。自是水陸馬步相輔﹐軍勢日盛。十月﹐襄陽土寇起﹐鎭道發兵討捕﹐敗績﹐以唐訓方﹑舒保等往。隨州士寇起﹐以鮑超﹑文明往﹐軍至﹐寇遁。湖北湘軍鋒銳甚﹐乃益募陸軍五千﹑水師十營﹐增長圍困武昌。十一月丙子﹐寇開城遁走。其日﹐漢陽寇亦東走。丁丑﹐李續賓等分三道追寇武昌縣﹐水師﹑馬隊追寇黃州﹐江夏鄕民亦爭起要寇。戊寅﹐復武昌。己卯﹐復黃州﹐庚辰﹐復興國﹐水師復蘄州﹐民兵復蘄水。十二月乙酉﹐復廣濟。壬辰﹐李續賓率湘軍及巡撫軍九千五百人﹐陳師九江城下。都興阿﹑楊載福合鮑超陸軍六千人﹐屯北岸小池口。自塔齊布﹑羅澤南去後﹐正二年而圍復合。

胡林翼知平寇之要不在攻戰﹐旣克省城。則奏蠲江夏等四十六州縣田糧﹐以蘇民困﹔復牙帖﹐開鹽釐﹐以裕軍儲。又上奏曰「自古用武之地﹐荊﹑襄爲南北關鍵﹐而武漢其咽喉也。武漢有警﹐則鄰疆震驚﹐南服均阻﹐控制無術。昔周室徵淮﹐師出江﹑漢﹔晉武平吳﹐久謀荊﹑襄。據扼長江﹐惟鄂爲要。四年之中﹐武昌三陷﹐漢陽四陷。夫善斗者必扼其吭﹐善兵者必審其勢。今於武漢設立重鎭﹐則水陸東徵之師﹐恃武漢爲根本﹐大營有據險之勢﹐軍士無反顧之虞﹐軍火米糧委輸不絕﹐傷夷疾病休養得所﹐是則平吳之策﹐必先在保鄂明矣。湖北之失﹐在漢陽無備﹐下游小挫﹐賊遂長驅。且東徵之師﹐孤軍下剿﹐善戰者必傷﹐久役者必疲。傷病之人畱於軍中﹐不但誤戰﹐亦且誤餉。若以武漢之防兵更番疊代﹐彌縫其闕﹐則士气常新﹐軍行必利。請於省城設陸師八千人﹑水師二千人﹐日夜訓練﹐本境亂民隨時徵討﹐則我常處其安﹐而不處其危矣。湖北牧令多不得人﹐其已被擾者卅余州縣﹐元气傷殘﹐而良莠不分﹔其未被擾者卅余州縣﹐官仇民而民且仇官。夫吏治之不修﹐兵禍之所由起也﹔士气之不振﹐民心之所由變也。凡下與上交接之事﹐諉之幕友﹔官與民交接之事﹐誘之門丁。夫州縣之所謂小事﹐卽百姓之大事也﹔今日之所謂小賊﹐卽異日之大賊也。五年大熟﹐州縣乃或報災﹐經臣駁斥在案﹔六年大饑﹐州縣轉不報災﹐經臣駁斥在案。以丰爲歉﹐是病國計﹔以歉爲丰﹐是害民生。臣恐湖北之民揭竿而起者﹐不必粵寇之再至﹐而將盜弄於潢池也。地方吏治﹐撫臣專責。今欲嚴禁陋習﹐與羣吏更始﹐請皇上敕下部臣﹐暫勿拘臣以文法﹑資格﹐行之數年或可攺觀。今或疑武漢兩城公私凋敝﹐城周廿里﹐設守爲難。臣以爲蚡冒藍縷﹐以啟山林﹔衛文作都﹐訓農通商﹐是在行之以儉﹐而訓之以勤耳。苟此而不能守﹐去之他而何益﹖或又以爲武漢收復﹐軍行貴速﹐督﹑撫將兵﹐攻取爲急。則前者收復已二次矣﹐況今江西七府俱淪於賊﹐四年之冬﹐僅失九江﹐旁軼橫出﹐可憂方大。都興阿﹑楊載福﹑李續賓均已東下﹐臣宜畱鎭省城﹐與督臣通籌全局﹐整飭吏治。」文宗嘉納焉。方南北岸之分軍也﹐督﹑撫未相見﹐將吏各有所統﹐頗構同異。官文以將軍受任﹐拘於滿﹑漢。論者復爲林翼陳楊霈﹑崇綸故事﹐林翼嘆曰「師克在和。此何時哉﹗」旣渡江﹐見總督﹐下令僚屬曰「督﹑撫相見﹐前事冰釋﹐敢再言北岸將吏長短者﹐以造言論罪﹗」官文聞之﹐大歡。林翼又以鹽釐月三千金充督府公費﹐兩人約爲兄弟﹐故軍﹑政吏治皆林翼主稿﹐官文畫行。有言巡撫權重者﹐一無所聽﹐而巡撫亦謹事總督﹐推美受過。湖北富彊基於此。

七年春正月﹐襄陽土寇陷房﹑竹山﹑保康﹑興山﹐遂陷宜昌。奏奪統兵鎭道及四縣文武官﹐增遣巴揚阿合唐訓方軍討捕。二月﹐曾國藩以父喪歸﹐委軍事於福興﹑文俊等。詔遣按察使李孟羣援廬州。安徽羣寇窺羅田﹑蘄州﹑黃梅﹑廣濟﹑蘄水﹐謀絕九江。官軍孟羣將二千五百人道羅田﹐擊英﹑六﹑霍山寇﹐敗之﹐遂克英山。王國才屯黃梅﹐進攻宿松﹐移鮑超防黃梅。四月﹐李景湖等敗於羅田﹐景湖戰死﹐餘眾退保蘄﹑小池口。寇眾出攻官軍屯﹐多隆阿大破之﹐燒寇壘二十一。五月﹐襄陽寇平。李續賓作長壕三十里﹐塹九江城東南﹐寇爭壕﹐擊走之。增募親軍千四百人。閏五月﹐羅田寇深入﹐犯廣濟十里鋪﹐南及武穴。鮑超﹑多隆阿等於十里鋪作大壘﹐羣寇於蘄東北望天畈作屯﹐各相持伺隙。蘄東北官軍將領邢髙魁等凡十營﹐堅勇不及超等﹐林翼自出督師。未至﹐寇出蘄水﹐官軍敗﹐退屯巴河。林冀至黃州﹐汰衰羸﹐選精銳﹐圖再舉。六月﹐李孟羣之師潰於霍山。廣濟寇出太白湖﹐背攻官軍。王國才移營失火被燒死。李續賓渡江﹐合攻湖寇屯﹐破之。多隆阿﹑鮑超等攻寇於黃梅西﹐破其壘四十八。七月庚寅﹐舒保等攻寇黃岡東﹐敗之。丁酉﹐再戰於上巴河。何紹彩﹑李續宜﹑唐訓方等分三隊﹐寇先攻左軍﹐紹彩力戰﹐續宜萆山捲旗﹐鈔寇中。紹彩軍不利﹐將退﹐顧見林冀立馬陳后﹐軍士皆驚喜﹐踴躍赴戰﹐訓方等亦鼓噪乘寇﹐大破之﹐平壘四十四。進軍蘄水﹐遂追寇及廣濟西﹐寇走宿松﹑太湖。八月癸亥﹐遂克小池口。林冀進至九江。九月己卯朔。還武昌。丙戌﹐李續賓北渡江﹐揚言攻宿松﹐其夜﹐更南渡伏兵湖口北山。是時﹐外江﹑內湖水師阻於一江﹐楊載福﹑彭玉麟密期會攻梅家洲。寇方依岸發炮拒水師﹐聞山後鼓角﹑旌旗蔽山下﹐則大潰。續賓夜半射火城中﹐寇大亂﹐空城走﹐洲上寇亦走﹐要擊﹐盡斬之。丙申﹐進攻彭澤。庚子﹐寇遁走﹐復其城。水師克小孤寇屯。於是林冀以統帥難其人﹐懼軍出境﹐而爲福濟﹑和春﹑勝保所牽絓﹐奏起復曾國藩。詔林冀出境﹐林冀奏以淸釐﹑漕糧爲湖北大政﹐請畱整理﹐語在《籌餉篇》。

八年三月﹐六安寇陷麻城。舒保等將防兵屯商城﹐聞麻城防兵敗﹐退還﹐增調鮑超﹑何忠駿﹑唐訓方等。四月壬子﹐李續賓地道攻九江城﹐克之。城寇被圍久﹐以數千人嬰城﹐種麥以爲食﹐其守愈暇﹐頻傷攻城軍。林冀駐武昌﹐增募新軍﹐更疊代歸﹐將士千里如家庭。援寇別道內犯﹐其屯防皆良將﹐能自立﹐不牽綴圍軍﹐圍軍反時往旁近助攻。凡圍九江十五月﹐寇壞散﹐出城者水師扼之﹐俘斬無遺。論功李續賓第一﹐續賓遂以能軍名天下。戊午﹐寇從光山犯陷黃安﹑麻城﹐官軍分應之。丁卯﹐續賓自將援黃安。五月丙子﹐黃安復。戊寅夜﹐麻城寇遁走。壬戌﹐蘄防將唐訓方﹑丁銳義等破走太湖寇於界牌。詔以安徽寇事亟﹐將合撚寇﹐袁甲三﹑勝保均號大帥﹐兵力不足﹐命續賓助勝保﹐唐訓方助甲三。俄而閩﹑浙寇並起﹐議者至請移和春往督師﹐以續賓前授浙江布政使﹐欲令赴本任﹐倚以平寇。七月﹐廬州陷﹐李孟羣敗潰。乃定議以續賓全軍援廬州﹐都興阿攻安慶﹐起復曾國藩率江西湘軍援閩。八月﹐林翼以母喪歸。都興阿﹑李續賓合攻太湖。丁巳﹐克之。進攻潛山﹐癸酉﹐克之。乃分軍﹐都興阿圍安慶﹐續賓攻桐城﹐九月己卯﹐克之。戊子﹐進攻舒城﹐寇遁走。續賓進兵三十二日﹐深入四﹑五百里﹐寇城壘望風潰破﹐軍無畱行﹐而都興阿率鮑超等軍礙安慶不能進。羣寇又新破江北大將徳興阿﹐陷六合﹐殺翼長溫紹原。渡江﹐陷溧水﹐張國梁奔命。勝保屯定遠﹐日夕待援。朝廷憂皇﹐專恃續賓軍。或議曰「今久行軍疲﹐屢勝則驕。克城畱屯﹐不足以爲聲援﹔不畱軍﹐則後路空虛﹐且阻塞﹐必敗之道也。宜還桐城﹐合都軍攻安慶﹐則水陸馬步相輔﹐名將精卒咸萃於百里之內﹐功必可成。」續賓以受恩深﹐名重恥退﹐且念攻城非旬日期﹐欲出奇﹐壁廬州﹐蹈寇瑕﹐遂不用其計﹐而發書湖北請益師。續賓弟續宜將四千餘人屯黃岡﹐唐訓方將三千人道英山﹐援淮北。未行﹐林冀已持喪還葬。官文得書笑曰「李九所鄕無前﹐今軍威已振﹐何攻之不克﹐豈少我哉﹖」徧示司﹑道﹐皆以續賓用兵如神﹐無所用援。續賓𨿽請援﹐亦不肯畱軍示怯忄耎﹐則進三河。

三河距廬州五十里﹐寇築大城﹐環以九壘。十月甲辰﹐續賓悉兵十三營先攻九壘﹐大戰﹐皆破平之﹐俘斬七千﹐官軍傷亡過千人。眾懼﹐乃增調後軍。未至﹐寇帥陳玉成連江浦﹑六合﹑廬江眾﹐又乞援撚寇﹐招潁壽﹑光州羣盜﹐合十餘萬人﹐日夜奔赴﹐聲勢匈匈。續賓遣輕兵迎擊於樊渡﹐不利﹐寇益進﹐軍半潰。辛亥﹐合圍﹐圍官軍三十重﹐連營數十里﹐將士狃勝﹐聞敗﹐先自亂。續賓自搏戰﹐不能進﹐還營﹐閉壘門。七營已先陷﹐寇來如墻﹐續賓嘆曰「今敗矣﹗」今軍中曰「見月照地而走。」軍皆束載而待月出。續賓終恥於潰圍﹐謀復固守﹐軍已動﹐遂大奔。續賓馳督戰﹐軍不復成列﹐遂陷陳死。曾國華﹑何忠駿從之﹐皆死。國華從瑞州軍罷﹐將赴部選官﹐聞續賓能﹐畱學戰﹐未半載而及於難。續賓旣死﹐餘眾猶堅守。丁銳義初領義中營﹐營潰﹐銳義突陳入續賓大營﹐集餘眾誓同死。寇環攻三日夜﹐水火俱盡﹐營破﹐銳義死﹐軍士死者數百人﹐自余營官皆走免﹐五千人盡潰。潰者衝寇出﹐與寇相擠﹐行數里﹐寇殊不覺﹐連大眾易亂而難整如此云。潰軍至桐城﹐桐城防軍俱奔。寇乘之﹐前畱防四城軍皆潰﹐不旬日四城復陷。都興阿等撤圍退屯宿松﹐起復胡林翼仍巡撫湖北。十一月﹐鮑超﹑多隆阿拒寇宿松東北﹐大破之﹐軍始振。十二月壬寅朔﹐林冀受印武昌。己酉﹐出駐黃州。壬子﹐奏卹三河﹑桐城死事道員孫守信等及副將李存漢以下三百二十人﹔劾營官敗軍者總兵以下八人﹐其失律戴罪者﹐懲責以差﹔以糧臺餉軍遲﹐深自責﹐請戶部主事閻敬銘來主之。戊申﹐鮑超拒寇太湖北二郎河﹐寇自此沮。

九年二月﹐都興阿請疾﹐以多隆阿當前敵﹐將馬步軍五千﹐立蔣凝學爲大將﹐合鮑超﹑唐訓方軍萬五千。李續宜屯黃州﹐軍六千﹐依林冀大營。寇帥陳玉成還江浦。撚寇散掠河南﹐畱太湖寇數萬﹐相持不進。是月﹐李孟羣師潰廬州西﹐孟羣陷寇中自盡死。孟羣初起有名略﹐旣獨將﹐頗貪多兵﹐不問餉所出﹐𨿽將萬人﹐勢益孤弱。軍中喜用方術士﹐有族女號仙姑﹐辟五兵﹐後戰死湖北﹐人頗神之。及陷寇悲歌誓死﹐龍爲江淮所哀思。三月﹐寇帥石大開自江西犯湖南南界﹐眾三十餘萬。五月﹐大發水陸軍援湖南﹐凡萬二千人﹐賫糧千里﹐不煩湘餉。六月﹐援湘大將李續宜破寇寶慶﹐解其城圍﹐寇遂南走﹐援軍還。八月﹐多隆阿破寇石牌。石牌當安慶西南﹐寇作大城與太湖相掎。官軍攻城﹐潛山﹑安慶寇分道來援﹐馬隊要擊﹐敗之。冬十月﹐大舉攻寇太湖﹐增余際昌等九營助戰守﹐奪潛山之天堂。奏移曾國藩屯宿松﹐林冀移駐蘄南﹐視師太湖。十二月﹐移駐英山。

安徽寇知官軍名將銳意東下﹐則大懼﹐安慶寇帥自出城乞援。陳玉成合撚寇號十餘萬﹐勢張甚。都興阿養疾荊州。多隆阿新貴重﹐諸將不樂出其下。李續宜稱母疾畱湘鄕﹐曾國藩弟國荃新克景徳﹐至黃州﹐畱之領軍﹐不可﹐亦南歸﹐鮑超復求去﹐而多隆阿稱疾﹐唐訓方等陳說軍事各殊異。林冀憂之﹐廢寢食﹐內計諸將獨多隆阿沈毅﹐權宜出於一﹐欲下檄﹐令圍攻軍悉受其節制。曾國藩懼軍事遂決裂﹐力言其不可。或又言天堂軍孤縣﹐宜移屯。林冀﹑國藩一日一書相謀議﹐久之不決。與書多隆阿﹐多隆阿輒不報。林冀曰「兵事喜一而惡二三﹐屈我以申人﹐今日是也。天堂拊潛﹑太背﹐天險不可棄﹐今地利已得﹐破賊必矣。」徑上奉﹐以所統軍悉統於多隆阿。李續宜未至﹐亦名隸之﹐以風示鮑超﹐諸軍大驚。曾國藩得其咨文﹐憂疑屢日。多隆阿旣爲統帥﹐遂撤太湖圍﹐檄鮑超屯小池﹐當前敵﹐移蔣凝學軍爲超後援﹐己屯新倉﹐更在南。國藩﹑林冀危之﹐業已聽多隆阿﹐乃遂增兵。寇循潛山西﹑太湖東﹐傍山三十里﹐連營百數。丙辰﹐遂攻鮑超營。丁巳﹐多隆阿率凝學攻寇營以救超﹐大戰﹐傷亡七百餘人﹐破寇壘十三。己未﹐寇分番攻超。裨將蘇文彪﹑段福壁守營﹐炮丸中牀幾﹐至傍壁食以避炮丸六日夜。國藩盡發宿松屯兵九千人以圍太湖﹐撤太湖圍軍唐訓方三千人援小池。林翼益調麻城防兵﹐以千人益新倉﹐以二千五百人合圍太湖。國藩﹑林翼又合兵二千人防羅溪﹐埤官軍後。甲子﹐多隆阿自督軍﹐護鮑超運道。乙丑晦﹐多隆阿以己軍入鮑超左軍屯﹐令蘇廷彪軍出休﹐諸軍裹創扶傷﹐勇气百倍。

十年春正月辛未﹐多隆阿令唐訓方移屯鮑﹑蔣兩軍間﹐以己右軍屯鮑超左軍營旁﹐而令蘇廷彪還屯﹐列隊拒寇﹐且曰「急作壘﹗」右軍壘立成。訓方軍築壘甫四尺﹐寇已至﹐訓方苦戰﹐多隆阿堅壁不救。半日﹐訓方軍敗﹐退屯新倉。林翼先遣金國琛將五千五百人﹐合余際昌軍爲九千人﹐出天堂謀夾擊﹐所謂山內之軍也。自除夕入山險﹐冒冰雪行十日。乙亥﹐至髙橫領﹐望官軍﹑寇屯皆在目中﹐寇來攻﹐敗去。丁丑﹐多隆阿益千人屯小池。己卯﹐復益五百人。國藩益三千五百人屯新倉。雨三日﹐山內軍鳴角發炮﹐山外軍亦鳴角發炮應之﹐寇乘霧移屯近太湖。辛卯﹐多隆阿將五千人﹑鮑超三千人﹑唐訓方三千五百人﹑蔣凝學四千人﹑朱品隆三千五百人﹐列陳攻寇﹐小勝。壬辰平旦﹐分三道﹕東攻小池﹐西攻羅山﹐中攻東堰。東堰者﹐寇屯也﹐而陳玉成精兵據羅山。旣合戰﹐多隆阿並西﹑中軍﹐自將攻山間﹐寇亦大出眾當之﹐馬軍突而前﹐寇少卻。小池寇分四道鈔官軍﹐鮑超﹑唐訓方合擊﹐先敗之﹐遂合軍燒寇營﹐東南風大急﹐燎及山腰﹐寇棄屯走二十里﹐軍械委積﹐燒屯館柵壘數百﹐俘寇三百人﹐斬馘以萬數。其夜﹐太湖寇遁走。甲午﹐潛山寇遁走。於是論功休士。林翼曰「潛山知縣葉兆蘭結民兵立五營﹐爲官軍轉運﹐使天堂屯軍得自固﹐功第一。」免論失守罪﹐並超擢兩階。奏獎安徽宿松等四縣民團。

二月﹐公蕭翰慶等六千人援浙江﹐未至﹐杭州陷。閏三月﹐江南大軍潰退。四月﹐蘇州陷。詔曾國藩署兩江總督﹐分鮑超等兵萬人屯祁門﹐起都興阿將江北軍﹐分兵千人。李續宜﹑曾國荃旣至罕﹐乃復進﹐國荃領萬人圍安慶﹐多隆阿領萬人攻桐城﹐續宜領萬人屯靑艸塥﹐遊擊應援。七月戊申﹐多隆阿攻桐城西北﹐不克。寇倚桐城牽安慶﹐又知官軍精銳在桐城﹐設守甚固。城西北求雨領勢臨城﹐寇作石壘﹐環以二丈石壕﹐與磚壘﹑水堡相輔。己酉﹐多隆阿躬率三千人出領後﹐陽列騎兵攻城﹐夜半領後軍暗登。寇馮壘﹐自以官軍不能近﹐𨿽據領上無益﹐未之備也。多隆阿令二千人合築炮臺三﹐比曉臺成﹐瞰寇城壘在目中﹐寇驚以爲神功。辛亥﹐列隊移炮置三臺﹐於是古壘及城寇俱伏匿知困矣。十月甲戌﹐寇援桐城﹐號十萬。多隆阿先屯掛車待之﹐寇帥陳玉成增壘不戰。多隆阿曰「賊始至而閉壁﹐此欲老我師也。然以援城爲名而不能戰﹐寇眾心不能知其機﹐而形勢已餒矣。宜悉眾合擊之﹐破其一屯﹐餘眾自走。」癸未﹐建旗鼓﹐率十八營分三隊﹐薄攻之。寇出戰﹐敗還屯。多隆阿喜曰「賊將走矣。」飛書告李續宜﹐約夾擊。時寇勢猶盛﹐癸未之戰斬八十人耳。續宜軍屯新安渡﹐寇又不出。丙戌﹐突攻續宜。多隆阿親往援之﹐寇復自退。丁亥﹐多隆阿謂續宜曰「賊易與﹐昨戰可知也﹐請與共殲之。」戊子﹐分軍自掛車掠寇屯而北﹐續宜自新安渡掠屯而南﹐寇不能守﹐則出戰﹐兩軍奮擊之﹐俘千三百人﹐拔出難民萬四千﹐平壘館百四十﹐追奔二十餘里﹐玉成走廬江。李續宜回援﹐未至。

乙丑﹐寇陷蘄水。丙寅﹐陷黃州﹐分圍麻城﹐掠黃安﹑孝感﹑黃陂﹐武昌大震﹐李續宜﹑舒保等渡江拒之。寇上掠云夢﹑徳安﹑隨。三月﹐寇分踞漢南﹐悉精銳趣蘄﹑廣濟﹐還宿松。辛丑﹐寇至太湖﹐多隆阿遣軍嘗之﹐戰不利﹐眾曰「急發大軍拒之。」多隆阿曰「賊新勝气銳﹐其來不攻我﹐而亟戰以怒之﹐敗矣。」令皆還保大營﹐寇亦疾趨入安慶。丙午﹐多隆阿移軍集賢關。壬子﹐諜言援寇復至掛車﹐還屯髙河。甲寅﹐寇自掛車列隊耀兵而退。多隆阿曰「此示假道不欲戰也﹐然彼畏我甚﹐宜示弱以誘之。」設伏兩山隘﹐戒之曰「賊敗必過東﹐東起大呼﹐西起應之﹔過西﹐東亦如之。勿遮道﹐勿畱行。」令突騎數百躡賊﹐曰「聞呼聲而進﹐追不得過十里。」乙卯﹐親率羸軍誘寇﹐寇進則走。寇分二隊﹐以大眾攻大營﹐以少半追敗者﹐至新安渡﹐伏發﹐斷寇後﹐退者還擊之。寇潰而東﹐東山伏鼓而呼﹐西山應之﹐東西呼聲動天地﹐追騎馳至﹐寇大敗爭走﹐攻大營者亦收眾退﹐皆走廬江。胡林翼以李續宜軍弱﹐奏增調駱秉章援蜀軍自安陸屯隨。續宜屯灄口﹐進攻徳安。四月﹐陳玉成窺靑艸塥空虛﹐以爲桐城軍不能遠戰﹐復分三道來侵﹐多隆阿分五隊拒破之。詔多隆阿以副都統幫辦官文軍務。曾國藩自徽州移屯東流。五月﹐江西寇犯崇﹑通西南邊﹐屯軍潰﹐遂陷興國。林翼時疾病歐血﹐彊起還省城﹐李續宜亦移屯城外。於是﹐江南咸寧﹑蒲圻﹑崇陽﹑通城﹑大冶﹑武昌皆陷。湖南軍北援﹐寇還江西。六月丙戌晦﹐寇自蘄出太湖。七月庚寅﹐東犯潛山﹐連屯五十里以逼桐城。多隆阿曰「安慶寇危急﹐今不急救而致死於我﹐此所謂聲東擊西者也。我能勝之﹐則安慶自破﹐何爲而使賊必戰﹖」卽稱疾﹐三日不出。寇來攻﹐出擊者輒敗還。丁酉﹐寇乃引眾攻大營﹐多隆阿自起擊之﹐寇頻與多隆阿戰﹐識其旗﹐及戰﹐鋒銳甚。後者悔其輕進﹐稍稍引退﹐眾乃大奔﹐猶屯髙河相持。

安慶之圍也﹐林翼計曰「用兵之道﹐全軍爲上﹐得地次之。今日戰功﹐破賊爲大﹐復城鎭爲下。古之圍者必四面無敵﹐又兵法十則圍之。若我兵困於一隅﹐賊必以弱者居守﹐而旁軼橫擾﹐乘我於不及之地﹐此危道也。然不圍城﹐則無以致賊而求戰。」故分三軍﹐一軍圍﹐兩軍戰。寇知不可敗﹐則間道上犯。李續宜信用失人﹐偵候不明﹐反張虛詞以惑續宜﹐南北馳驅不見一寇。寇旣得徳安﹐則以爲圍攻二軍搖﹐乃南還﹐哨馬繞太湖城。以撼大營。林翼居城中不動﹐或諫曰「湖北巡撫何爲而入鄰縣﹖」林翼曰「帥府所在卽官守也。此潛山﹑太湖二城﹐百戰得之﹐吾居守一﹑二年猶不患寇﹐寇亦竟不至。」林翼旣還鎭﹐陳玉成復自英山繞宿松攻太湖﹐屯軍登城設守﹐三日而寇退。丁酉﹐舒保等克徳安。八月丁巳朔﹐曾國荃克安慶﹐語在《曾軍後篇》。胡林翼病益甚﹐奏以李續宜自代。戊辰﹐詔報可。辛巳﹐詔曰「安慶陷九載﹐楚軍合圍﹐胡林翼畫策督剿﹐攻克堅城﹐厥功甚偉﹐加太子太保銜﹐給騎都尉世職。」其日﹐林翼薨。多隆阿聞安慶克﹐策桐城寇必走﹐畱軍收城﹐自要寇宿松﹐先一日至﹐寇方從潛山西趨﹐遇官軍驚走黃梅﹐馬步追奔四百餘里﹐廣濟﹑蘄﹑黃次第盡復。聞林翼之薨﹐回屯掛車﹐湖北平。

湖北篇第三寇興四年﹐而湖北軍五潰。楊霈之敗也﹐實未見寇﹐亂民一呼﹐而萬眾瓦解。省城初才二千兵﹐及城陷時﹐城內外防守軍萬二千﹐見黃旗則爭縋城走﹐外兵亦走。水師固不任城守事﹐省城潰﹐自保而已。寇至城下﹐用縋城繩引而上。城中惟巡撫陶恩培﹑署按察使武昌知府多山及僕從五六人﹐恩培先赴水死﹐多山燃城上大炮擊來寇﹐炮不發﹐拜祝之﹐再燃﹐火煙出而無聲﹐發憤自剄死。布政使胡林翼﹑按察使李孟羣皆將兵赴援﹐屯城外。副將王國才馳入城﹐城閉﹐亦用縋城繩以上。至藩署﹐羣盜方會飲﹐重門開﹐列火以爲燎﹐國才乃悟。業已入﹐因率親兵入﹐暴斫之﹐羣寇驚走且呼﹐街巷間有出者﹐輒爲官軍所斫﹐俄傾而定。城中居民固未復業﹐至是早盡逃。國才忄网忄网不知所爲﹐則登城招水陸軍﹐不見一人。明日﹐出城合林翼屯﹐語激昂﹐林冀心怍焉。俄而寇大至。知其事者交訟國才奇功﹐遂傳言國才於道獲寇諜﹐得口號﹐呼門而入﹐爲讒嫉者所蔽﹐惟及見國才者知其實焉。

咸豐五年三月乙丑﹐詔胡林翼署湖北巡撫。林翼前知鎭遠﹑黎平﹐治盜嚴。三年冬﹐以禦史王發桂薦﹐奉詔赴湖北。未至﹐總督吳文釒容敗死﹐畱湖南﹐將黔勇三百人﹐碌碌未有以自見。曾國藩徵寇﹐奏以自隨。湖南巡撫駱秉章方倚幕客左宗棠以決事﹐宗棠故善林翼﹐奏畱防嶽州﹐捕誅崇﹑通奸民﹐斬刈過當。已而﹐曾軍克田鎭﹐合兵圍九江﹐林翼以湖北按察使領千人從攻湖口﹐比於湘軍爲最弱。及寇上陷漢陽。率千八百人還援﹐守便宜﹐不入省城。於時﹐布政使夏廷樾爲總督所劾免﹐詔補林翼布政使。及巡撫殉城死﹐而林翼遂署巡撫。當是時﹐江﹑漢上下兩岸寇充斥﹐巡撫號令不出三十里﹐屯金口倚水師自保﹐增募二千六百人﹐合王國才等軍號六千。而國才屯沌口﹐皆恃荊﹑湘餉給軍﹐軍無見糧。寇亦易之﹐不攻也。楊霈者﹐以結交得朝貴歡﹐假防北犯名屯徳安﹐號萬人﹐糜餉自如。四月﹐楊霈退走徳安﹐西安將軍紮拉芬來援﹐戰死平林市西。詔奪霈官﹐以荊州將軍官文爲總督。五月壬戌朔﹐授都統西淩阿欽差大臣﹐攻徳安。官文溯漢至襄陽﹐復乘炮船下漢﹐居潛江﹑天門間﹐號北岸軍。西淩阿久從僧格林沁軍﹐無統禦材﹐力不能援武漢﹐惟水師屢克蔡店﹑漢口﹐及漢陽寇屯﹐軍去旋陷。林翼念相持無已時﹐八月壬辰﹐自將四千人渡江﹐思合水師取漢陽﹐不能進﹐屯奓山。戊戌﹐寇至﹐林翼督軍出。士卒要餉出怨言﹐彊之戰﹐未交綏。噪而大奔。林翼憤甚﹐索馬欲赴敵死。圉人見巡撫意色惡﹐反旋馬四五轉﹐向空野乃鞭之﹐馬馳不能止﹐臨江﹐乃遇鮑超船。諸營官聞巡撫在﹐集潰卒﹐調王國才合屯大軍山。辛丑﹐荊州運餉銀三萬至﹐乃嚴汰疲羸﹐奏調羅澤南軍﹐令更增二千人還攻武漢。於時水軍大將彭玉麟赴江西﹐李孟羣攺陸軍﹐置副將楊載福爲水軍總統﹐屯嘉魚﹑蒲圻間﹐益選精銳﹐倡勇敢﹐其所用皆以艒金衤金當炮石爲樂。巡撫禮下﹐走卒偵事早還﹐開營門自迎之。

羅澤南之在江西也﹐日轉戰。其巡撫恭倨不恆﹐急則倚之﹐緩則厭之。曾國藩亦自以客寄﹐莫能爲之主。塔齊布薨﹐江西事益疲。澤南建議曰「武漢者﹐東南之樞紐也﹐形勢百倍於潯陽。今兩城久爲賊踞﹐而崇﹑通羣盜出沒江西﹑湖南﹐緣邊驛騷﹐欲制九江之命﹐必由武漢而下﹐欲解武昌之圍﹐必由崇﹐通而入。」乃率所部及塔齊布部將彭三元等﹐道義寧﹐取通城。義寧﹑崇﹑通間﹐寇𨿽號數萬眾﹐皆烏合脇附﹐見湘軍輒敗走。九月乙丑﹐復通城。甲戌﹐復崇陽。林翼聞援軍深入﹐躬往迎導。眾議兵少不宜先進﹐林翼曰「以難事諉客兵非也﹐且廉恥安在﹖勝當戰﹐敗亦當戰。」己卯﹐遣六營三千人鄕蒲圻﹐而援寇自武昌鄕義寧﹐眾數萬﹐適遇官軍﹐軍敗。寇復進﹐敗湖南防軍於羊樓。澤南分兵爭羊樓﹐而躬屯崇陽。崇陽敗寇恃援﹐復還屯壕頭﹐欲襲澤南軍。澤南遣彭三元﹑李杏春往攻之。癸未﹐援寇自咸寧大至﹐三元等軍少﹐營陷。乙酉﹐徳安寇棄城南趨。詔奪西淩阿官﹐官文兼代之。官文先聞奓山敗﹐自沔陽還鐘祥﹐至是移屯徳安。詔詰責官文遷延﹐澤南失利﹐令籌援兵﹐會林翼等三面攻寇。丙戌﹐澤南合軍拒寇於羊樓﹐大破之。十月癸巳﹐蒲圻寇至﹐又破之。癸卯﹐林翼自嘉魚來勞師﹐合澤南七營軍﹐共十三營﹐西攻蒲圻。寇聚三萬眾﹐分五屯四柵﹐作浮橋據白羊水﹐以通咸寧。林翼用蒲圻舉人賀若計﹐出間道﹐由公安畈據城西北鐵山﹐寇出不意﹐盡失其險。辛亥﹐澤南精兵攻城東﹐林翼軍攻城西北﹐且循水防遏﹐以牽寇援﹐寇踞城壘堅不出﹐士卒仰攻﹐多傷。澤南令軍士積芻薪﹐將燒其柵﹐寇反以火器禦之﹐火發﹐寇驚奔﹐破其五壘。其夜﹐官軍馮山鳴鼓角以驚城寇。城寇遁走﹐蒲圻復。十一月庚申朔﹐林翼﹑澤南合兵東攻咸寧。庚午﹐咸寧復。辛未﹐水師克金口。甲戌﹐林翼等會水師於金口。其日﹐王國才進屯沌口。乙酉﹐澤南五營進屯洪山﹐林翼將四營屯省城南五里墩。城寇從髙冠山望澤南築壘﹐不出戰。城外寇大壘八﹑小壘二﹐環四門﹐見林翼軍至﹐出拒戰。澤南襲之﹐破大壘一﹑小壘二。李孟羣軍亦薄攻漢陽﹐水師往來江漢南北﹐每戰必捷。而官文前軍攻漢陽者﹐與南岸軍相聲援。都興阿將馬隊護水師﹐水師夜燒寇船未還﹐都興阿露立達旦。羣帥和輯﹐戰士始奮矣﹗

六年春正月﹐江西寇患愈亟﹐陷七府城。議者交章請調羅軍﹐浙江﹑湖南巡撫皆以爲言。文宗以武漢功可期﹐持不許﹐言者益眾﹐詔官文等通籌利害。澤南念曾國藩艱危﹐義與同死生﹐而垂成功不可棄﹐日夜憂憤﹐督戰益急﹐自正月至二月﹐大勝數十﹐小戰百數。寇嬰城待援﹐士卒多傷﹐官軍每戰輒薄城下﹐寇陰穴城爲突門。三月己未﹐寇開城迎九江援黨﹐澤南率師要之﹐寇奔城﹐追之﹐突門開﹐直衝澤南軍﹐軍不能退﹐澤南躬拒之﹐三退三進﹐軍幾潰﹐火槍鐵子中澤南左額﹐血沾衣﹐猶踞坐指揮﹐乃得收軍還。乙丑﹐創發﹐卒於軍。軍中哀泣﹐江西﹑湖南聞之皆嘆息失气。詔以巡撫例贈卹﹐而李續賓領其眾。續賓初建議分屯窯彎﹐絕寇糧﹐壘成自守之﹐與洪山屯相掎角。旣代澤南﹐仍屯洪山﹐以遊兵巡窯彎﹑塘角間。寇守益固﹐而江西請師日數至。義寧寇復犯崇﹑通﹐九江寇合興國﹑大治土寇﹐自武昌縣進至葛店﹐謀襲巡撫大營。林翼以江西待援﹐分軍四千一百人﹐以劉騰鴻﹑劉連捷等將之﹐曾國華總其事。國華﹐國藩弟也。四月丁酉﹐援軍遇寇蒲圻。乙卯﹐戰於羊樓。丙寅﹐再戰﹐皆破之。劉騰鴻功最﹐騰鴻自此名顯。

五月﹐詔責官文﹑林翼遷延老師。林翼上奏言「臣頓兵城下﹐五月有餘﹐日驅血肉之軀與炮石爲敵﹐傷亡水陸軍三千餘人﹐羅澤南及都司周得魁等將弁百餘人﹐李續賓乘馬中炮墮地者數矣。夫兵易募而將難求。四月以後乃禁約仰攻﹐分兵咸﹑蒲以取義寧﹐四戰皆捷﹐分水師以淸下游﹐直達九江。臣自率五千人扼武昌南路﹐李續賓領六千三百人扼城東路﹐分剿北路﹐水師六營下駐沙口。水陸之賊援絕路窮﹐下游九江﹐興國陸賊萬餘﹐分道來援﹐冀可夾擊。臣卽豫拔三千餘人﹐戰於百里之外。且臣歷觀前史﹐李左車之告韓信﹐尙以頓兵城下情見勢絀爲戒﹐戰易攻難﹐自昔已然矣。臣之才力﹐何足言兵﹐惟材有限而志無窮﹐萬一變生他路﹐禍出意外﹐臣亦不敢退怯苟且﹐自取羞辱。」詔報曰「歷述艱辛﹐於事何益﹖國體具在﹐亦應寓愼重於其中。」蓋自是文宗知林翼之爲帥﹐果有異於廬﹑揚﹑江寧諸將﹐而林翼亦益感激發舒﹐始有志於天下﹐非僅規營湖北而已。

五月﹐唐訓方等敗九江援寇於葛店。六月﹐寇自樊口增召戰船﹐復犯葛店。以蔣益澧總六營往逆戰﹐破之﹐追奔至樊口﹐合水師燒其船﹐入武昌縣城﹐遂渡江攻黃州﹐十日不能克。益澧聞援寇踵至﹐議回軍。丁銳義爭之曰「夫兵勢宜遠﹐料敵有方﹐援賊之能已可見矣。我屯黃州﹐則百里義民有所歸心﹐賊之上犯有所牽制﹐後路大營相爲聲援。且能戰不在近﹐能守不在遠﹐今若旋師﹐賊必踵我﹐踵我必戰﹐戰此可乎﹖」諸將皆以縣軍爲憂﹐銳義乃獨上書陳兵勢﹐巡撫壯其議﹐終以眾論檄軍還﹐詔果以撤軍爲非云。益澧與續賓皆澤南弟子﹐續賓名望日重﹐嘗論事澤南前﹐字益澧曰「香泉欲何從﹖」益澧慍﹐亦字續賓曰「迪安乃欲相統耶﹖」及續賓代將﹐益澧屯魯港﹐寇大攻之﹐請援中軍﹐續賓報曰「力不能相救﹐守﹑走惟公意。」益澧大沮﹐卽升尞樓﹐撤其梯﹐惟置旗鼓﹐下令軍中曰「賊勢盛﹐吾死此矣﹐諸軍欲走者自去。」眾驚愕相顧﹐馮壘死守。寇攻一日引去﹐益澧於是告歸﹐不待報而行。七月﹐官文遣舒興阿﹑舒保等將馬隊四百人渡江。援寇卽上於靑山﹑魯港間﹐增十三壘﹐相持十六日﹐水陸合擊﹐破之﹐馬隊追奔至葛店。寇懾於馬﹐乃大奔。自是水陸馬步相輔﹐軍勢日盛。十月﹐襄陽土寇起﹐鎭道發兵討捕﹐敗績﹐以唐訓方﹑舒保等往。隨州士寇起﹐以鮑超﹑文明往﹐軍至﹐寇遁。湖北湘軍鋒銳甚﹐乃益募陸軍五千﹑水師十營﹐增長圍困武昌。十一月丙子﹐寇開城遁走。其日﹐漢陽寇亦東走。丁丑﹐李續賓等分三道追寇武昌縣﹐水師﹑馬隊追寇黃州﹐江夏鄕民亦爭起要寇。戊寅﹐復武昌。己卯﹐復黃州﹐庚辰﹐復興國﹐水師復蘄州﹐民兵復蘄水。十二月乙酉﹐復廣濟。壬辰﹐李續賓率湘軍及巡撫軍九千五百人﹐陳師九江城下。都興阿﹑楊載福合鮑超陸軍六千人﹐屯北岸小池口。自塔齊布﹑羅澤南去後﹐正二年而圍復合。

胡林翼知平寇之要不在攻戰﹐旣克省城。則奏蠲江夏等四十六州縣田糧﹐以蘇民困﹔復牙帖﹐開鹽釐﹐以裕軍儲。又上奏曰「自古用武之地﹐荊﹑襄爲南北關鍵﹐而武漢其咽喉也。武漢有警﹐則鄰疆震驚﹐南服均阻﹐控制無術。昔周室徵淮﹐師出江﹑漢﹔晉武平吳﹐久謀荊﹑襄。據扼長江﹐惟鄂爲要。四年之中﹐武昌三陷﹐漢陽四陷。夫善斗者必扼其吭﹐善兵者必審其勢。今於武漢設立重鎭﹐則水陸東徵之師﹐恃武漢爲根本﹐大營有據險之勢﹐軍士無反顧之虞﹐軍火米糧委輸不絕﹐傷夷疾病休養得所﹐是則平吳之策﹐必先在保鄂明矣。湖北之失﹐在漢陽無備﹐下游小挫﹐賊遂長驅。且東徵之師﹐孤軍下剿﹐善戰者必傷﹐久役者必疲。傷病之人畱於軍中﹐不但誤戰﹐亦且誤餉。若以武漢之防兵更番疊代﹐彌縫其闕﹐則士气常新﹐軍行必利。請於省城設陸師八千人﹑水師二千人﹐日夜訓練﹐本境亂民隨時徵討﹐則我常處其安﹐而不處其危矣。湖北牧令多不得人﹐其已被擾者卅余州縣﹐元气傷殘﹐而良莠不分﹔其未被擾者卅余州縣﹐官仇民而民且仇官。夫吏治之不修﹐兵禍之所由起也﹔士气之不振﹐民心之所由變也。凡下與上交接之事﹐諉之幕友﹔官與民交接之事﹐誘之門丁。夫州縣之所謂小事﹐卽百姓之大事也﹔今日之所謂小賊﹐卽異日之大賊也。五年大熟﹐州縣乃或報災﹐經臣駁斥在案﹔六年大饑﹐州縣轉不報災﹐經臣駁斥在案。以丰爲歉﹐是病國計﹔以歉爲丰﹐是害民生。臣恐湖北之民揭竿而起者﹐不必粵寇之再至﹐而將盜弄於潢池也。地方吏治﹐撫臣專責。今欲嚴禁陋習﹐與羣吏更始﹐請皇上敕下部臣﹐暫勿拘臣以文法﹑資格﹐行之數年或可攺觀。今或疑武漢兩城公私凋敝﹐城周廿里﹐設守爲難。臣以爲蚡冒藍縷﹐以啟山林﹔衛文作都﹐訓農通商﹐是在行之以儉﹐而訓之以勤耳。苟此而不能守﹐去之他而何益﹖或又以爲武漢收復﹐軍行貴速﹐督﹑撫將兵﹐攻取爲急。則前者收復已二次矣﹐況今江西七府俱淪於賊﹐四年之冬﹐僅失九江﹐旁軼橫出﹐可憂方大。都興阿﹑楊載福﹑李續賓均已東下﹐臣宜畱鎭省城﹐與督臣通籌全局﹐整飭吏治。」文宗嘉納焉。方南北岸之分軍也﹐督﹑撫未相見﹐將吏各有所統﹐頗構同異。官文以將軍受任﹐拘於滿﹑漢。論者復爲林翼陳楊霈﹑崇綸故事﹐林翼嘆曰「師克在和。此何時哉﹗」旣渡江﹐見總督﹐下令僚屬曰「督﹑撫相見﹐前事冰釋﹐敢再言北岸將吏長短者﹐以造言論罪﹗」官文聞之﹐大歡。林翼又以鹽釐月三千金充督府公費﹐兩人約爲兄弟﹐故軍﹑政吏治皆林翼主稿﹐官文畫行。有言巡撫權重者﹐一無所聽﹐而巡撫亦謹事總督﹐推美受過。湖北富彊基於此。

七年春正月﹐襄陽土寇陷房﹑竹山﹑保康﹑興山﹐遂陷宜昌。奏奪統兵鎭道及四縣文武官﹐增遣巴揚阿合唐訓方軍討捕。二月﹐曾國藩以父喪歸﹐委軍事於福興﹑文俊等。詔遣按察使李孟羣援廬州。安徽羣寇窺羅田﹑蘄州﹑黃梅﹑廣濟﹑蘄水﹐謀絕九江。官軍孟羣將二千五百人道羅田﹐擊英﹑六﹑霍山寇﹐敗之﹐遂克英山。王國才屯黃梅﹐進攻宿松﹐移鮑超防黃梅。四月﹐李景湖等敗於羅田﹐景湖戰死﹐餘眾退保蘄﹑小池口。寇眾出攻官軍屯﹐多隆阿大破之﹐燒寇壘二十一。五月﹐襄陽寇平。李續賓作長壕三十里﹐塹九江城東南﹐寇爭壕﹐擊走之。增募親軍千四百人。閏五月﹐羅田寇深入﹐犯廣濟十里鋪﹐南及武穴。鮑超﹑多隆阿等於十里鋪作大壘﹐羣寇於蘄東北望天畈作屯﹐各相持伺隙。蘄東北官軍將領邢髙魁等凡十營﹐堅勇不及超等﹐林翼自出督師。未至﹐寇出蘄水﹐官軍敗﹐退屯巴河。林冀至黃州﹐汰衰羸﹐選精銳﹐圖再舉。六月﹐李孟羣之師潰於霍山。廣濟寇出太白湖﹐背攻官軍。王國才移營失火被燒死。李續賓渡江﹐合攻湖寇屯﹐破之。多隆阿﹑鮑超等攻寇於黃梅西﹐破其壘四十八。七月庚寅﹐舒保等攻寇黃岡東﹐敗之。丁酉﹐再戰於上巴河。何紹彩﹑李續宜﹑唐訓方等分三隊﹐寇先攻左軍﹐紹彩力戰﹐續宜萆山捲旗﹐鈔寇中。紹彩軍不利﹐將退﹐顧見林冀立馬陳后﹐軍士皆驚喜﹐踴躍赴戰﹐訓方等亦鼓噪乘寇﹐大破之﹐平壘四十四。進軍蘄水﹐遂追寇及廣濟西﹐寇走宿松﹑太湖。八月癸亥﹐遂克小池口。林冀進至九江。九月己卯朔。還武昌。丙戌﹐李續賓北渡江﹐揚言攻宿松﹐其夜﹐更南渡伏兵湖口北山。是時﹐外江﹑內湖水師阻於一江﹐楊載福﹑彭玉麟密期會攻梅家洲。寇方依岸發炮拒水師﹐聞山後鼓角﹑旌旗蔽山下﹐則大潰。續賓夜半射火城中﹐寇大亂﹐空城走﹐洲上寇亦走﹐要擊﹐盡斬之。丙申﹐進攻彭澤。庚子﹐寇遁走﹐復其城。水師克小孤寇屯。於是林冀以統帥難其人﹐懼軍出境﹐而爲福濟﹑和春﹑勝保所牽絓﹐奏起復曾國藩。詔林冀出境﹐林冀奏以淸釐﹑漕糧爲湖北大政﹐請畱整理﹐語在《籌餉篇》。

八年三月﹐六安寇陷麻城。舒保等將防兵屯商城﹐聞麻城防兵敗﹐退還﹐增調鮑超﹑何忠駿﹑唐訓方等。四月壬子﹐李續賓地道攻九江城﹐克之。城寇被圍久﹐以數千人嬰城﹐種麥以爲食﹐其守愈暇﹐頻傷攻城軍。林冀駐武昌﹐增募新軍﹐更疊代歸﹐將士千里如家庭。援寇別道內犯﹐其屯防皆良將﹐能自立﹐不牽綴圍軍﹐圍軍反時往旁近助攻。凡圍九江十五月﹐寇壞散﹐出城者水師扼之﹐俘斬無遺。論功李續賓第一﹐續賓遂以能軍名天下。戊午﹐寇從光山犯陷黃安﹑麻城﹐官軍分應之。丁卯﹐續賓自將援黃安。五月丙子﹐黃安復。戊寅夜﹐麻城寇遁走。壬戌﹐蘄防將唐訓方﹑丁銳義等破走太湖寇於界牌。詔以安徽寇事亟﹐將合撚寇﹐袁甲三﹑勝保均號大帥﹐兵力不足﹐命續賓助勝保﹐唐訓方助甲三。俄而閩﹑浙寇並起﹐議者至請移和春往督師﹐以續賓前授浙江布政使﹐欲令赴本任﹐倚以平寇。七月﹐廬州陷﹐李孟羣敗潰。乃定議以續賓全軍援廬州﹐都興阿攻安慶﹐起復曾國藩率江西湘軍援閩。八月﹐林翼以母喪歸。都興阿﹑李續賓合攻太湖。丁巳﹐克之。進攻潛山﹐癸酉﹐克之。乃分軍﹐都興阿圍安慶﹐續賓攻桐城﹐九月己卯﹐克之。戊子﹐進攻舒城﹐寇遁走。續賓進兵三十二日﹐深入四﹑五百里﹐寇城壘望風潰破﹐軍無畱行﹐而都興阿率鮑超等軍礙安慶不能進。羣寇又新破江北大將徳興阿﹐陷六合﹐殺翼長溫紹原。渡江﹐陷溧水﹐張國梁奔命。勝保屯定遠﹐日夕待援。朝廷憂皇﹐專恃續賓軍。或議曰「今久行軍疲﹐屢勝則驕。克城畱屯﹐不足以爲聲援﹔不畱軍﹐則後路空虛﹐且阻塞﹐必敗之道也。宜還桐城﹐合都軍攻安慶﹐則水陸馬步相輔﹐名將精卒咸萃於百里之內﹐功必可成。」續賓以受恩深﹐名重恥退﹐且念攻城非旬日期﹐欲出奇﹐壁廬州﹐蹈寇瑕﹐遂不用其計﹐而發書湖北請益師。續賓弟續宜將四千餘人屯黃岡﹐唐訓方將三千人道英山﹐援淮北。未行﹐林冀已持喪還葬。官文得書笑曰「李九所鄕無前﹐今軍威已振﹐何攻之不克﹐豈少我哉﹖」徧示司﹑道﹐皆以續賓用兵如神﹐無所用援。續賓𨿽請援﹐亦不肯畱軍示怯忄耎﹐則進三河。

三河距廬州五十里﹐寇築大城﹐環以九壘。十月甲辰﹐續賓悉兵十三營先攻九壘﹐大戰﹐皆破平之﹐俘斬七千﹐官軍傷亡過千人。眾懼﹐乃增調後軍。未至﹐寇帥陳玉成連江浦﹑六合﹑廬江眾﹐又乞援撚寇﹐招潁壽﹑光州羣盜﹐合十餘萬人﹐日夜奔赴﹐聲勢匈匈。續賓遣輕兵迎擊於樊渡﹐不利﹐寇益進﹐軍半潰。辛亥﹐合圍﹐圍官軍三十重﹐連營數十里﹐將士狃勝﹐聞敗﹐先自亂。續賓自搏戰﹐不能進﹐還營﹐閉壘門。七營已先陷﹐寇來如墻﹐續賓嘆曰「今敗矣﹗」今軍中曰「見月照地而走。」軍皆束載而待月出。續賓終恥於潰圍﹐謀復固守﹐軍已動﹐遂大奔。續賓馳督戰﹐軍不復成列﹐遂陷陳死。曾國華﹑何忠駿從之﹐皆死。國華從瑞州軍罷﹐將赴部選官﹐聞續賓能﹐畱學戰﹐未半載而及於難。續賓旣死﹐餘眾猶堅守。丁銳義初領義中營﹐營潰﹐銳義突陳入續賓大營﹐集餘眾誓同死。寇環攻三日夜﹐水火俱盡﹐營破﹐銳義死﹐軍士死者數百人﹐自余營官皆走免﹐五千人盡潰。潰者衝寇出﹐與寇相擠﹐行數里﹐寇殊不覺﹐連大眾易亂而難整如此云。潰軍至桐城﹐桐城防軍俱奔。寇乘之﹐前畱防四城軍皆潰﹐不旬日四城復陷。都興阿等撤圍退屯宿松﹐起復胡林翼仍巡撫湖北。十一月﹐鮑超﹑多隆阿拒寇宿松東北﹐大破之﹐軍始振。十二月壬寅朔﹐林冀受印武昌。己酉﹐出駐黃州。壬子﹐奏卹三河﹑桐城死事道員孫守信等及副將李存漢以下三百二十人﹔劾營官敗軍者總兵以下八人﹐其失律戴罪者﹐懲責以差﹔以糧臺餉軍遲﹐深自責﹐請戶部主事閻敬銘來主之。戊申﹐鮑超拒寇太湖北二郎河﹐寇自此沮。

九年二月﹐都興阿請疾﹐以多隆阿當前敵﹐將馬步軍五千﹐立蔣凝學爲大將﹐合鮑超﹑唐訓方軍萬五千。李續宜屯黃州﹐軍六千﹐依林冀大營。寇帥陳玉成還江浦。撚寇散掠河南﹐畱太湖寇數萬﹐相持不進。是月﹐李孟羣師潰廬州西﹐孟羣陷寇中自盡死。孟羣初起有名略﹐旣獨將﹐頗貪多兵﹐不問餉所出﹐𨿽將萬人﹐勢益孤弱。軍中喜用方術士﹐有族女號仙姑﹐辟五兵﹐後戰死湖北﹐人頗神之。及陷寇悲歌誓死﹐龍爲江淮所哀思。三月﹐寇帥石大開自江西犯湖南南界﹐眾三十餘萬。五月﹐大發水陸軍援湖南﹐凡萬二千人﹐賫糧千里﹐不煩湘餉。六月﹐援湘大將李續宜破寇寶慶﹐解其城圍﹐寇遂南走﹐援軍還。八月﹐多隆阿破寇石牌。石牌當安慶西南﹐寇作大城與太湖相掎。官軍攻城﹐潛山﹑安慶寇分道來援﹐馬隊要擊﹐敗之。冬十月﹐大舉攻寇太湖﹐增余際昌等九營助戰守﹐奪潛山之天堂。奏移曾國藩屯宿松﹐林冀移駐蘄南﹐視師太湖。十二月﹐移駐英山。

安徽寇知官軍名將銳意東下﹐則大懼﹐安慶寇帥自出城乞援。陳玉成合撚寇號十餘萬﹐勢張甚。都興阿養疾荊州。多隆阿新貴重﹐諸將不樂出其下。李續宜稱母疾畱湘鄕﹐曾國藩弟國荃新克景徳﹐至黃州﹐畱之領軍﹐不可﹐亦南歸﹐鮑超復求去﹐而多隆阿稱疾﹐唐訓方等陳說軍事各殊異。林冀憂之﹐廢寢食﹐內計諸將獨多隆阿沈毅﹐權宜出於一﹐欲下檄﹐令圍攻軍悉受其節制。曾國藩懼軍事遂決裂﹐力言其不可。或又言天堂軍孤縣﹐宜移屯。林冀﹑國藩一日一書相謀議﹐久之不決。與書多隆阿﹐多隆阿輒不報。林冀曰「兵事喜一而惡二三﹐屈我以申人﹐今日是也。天堂拊潛﹑太背﹐天險不可棄﹐今地利已得﹐破賊必矣。」徑上奉﹐以所統軍悉統於多隆阿。李續宜未至﹐亦名隸之﹐以風示鮑超﹐諸軍大驚。曾國藩得其咨文﹐憂疑屢日。多隆阿旣爲統帥﹐遂撤太湖圍﹐檄鮑超屯小池﹐當前敵﹐移蔣凝學軍爲超後援﹐己屯新倉﹐更在南。國藩﹑林冀危之﹐業已聽多隆阿﹐乃遂增兵。寇循潛山西﹑太湖東﹐傍山三十里﹐連營百數。丙辰﹐遂攻鮑超營。丁巳﹐多隆阿率凝學攻寇營以救超﹐大戰﹐傷亡七百餘人﹐破寇壘十三。己未﹐寇分番攻超。裨將蘇文彪﹑段福壁守營﹐炮丸中牀幾﹐至傍壁食以避炮丸六日夜。國藩盡發宿松屯兵九千人以圍太湖﹐撤太湖圍軍唐訓方三千人援小池。林翼益調麻城防兵﹐以千人益新倉﹐以二千五百人合圍太湖。國藩﹑林翼又合兵二千人防羅溪﹐埤官軍後。甲子﹐多隆阿自督軍﹐護鮑超運道。乙丑晦﹐多隆阿以己軍入鮑超左軍屯﹐令蘇廷彪軍出休﹐諸軍裹創扶傷﹐勇气百倍。

十年春正月辛未﹐多隆阿令唐訓方移屯鮑﹑蔣兩軍間﹐以己右軍屯鮑超左軍營旁﹐而令蘇廷彪還屯﹐列隊拒寇﹐且曰「急作壘﹗」右軍壘立成。訓方軍築壘甫四尺﹐寇已至﹐訓方苦戰﹐多隆阿堅壁不救。半日﹐訓方軍敗﹐退屯新倉。林翼先遣金國琛將五千五百人﹐合余際昌軍爲九千人﹐出天堂謀夾擊﹐所謂山內之軍也。自除夕入山險﹐冒冰雪行十日。乙亥﹐至髙橫領﹐望官軍﹑寇屯皆在目中﹐寇來攻﹐敗去。丁丑﹐多隆阿益千人屯小池。己卯﹐復益五百人。國藩益三千五百人屯新倉。雨三日﹐山內軍鳴角發炮﹐山外軍亦鳴角發炮應之﹐寇乘霧移屯近太湖。辛卯﹐多隆阿將五千人﹑鮑超三千人﹑唐訓方三千五百人﹑蔣凝學四千人﹑朱品隆三千五百人﹐列陳攻寇﹐小勝。壬辰平旦﹐分三道﹕東攻小池﹐西攻羅山﹐中攻東堰。東堰者﹐寇屯也﹐而陳玉成精兵據羅山。旣合戰﹐多隆阿並西﹑中軍﹐自將攻山間﹐寇亦大出眾當之﹐馬軍突而前﹐寇少卻。小池寇分四道鈔官軍﹐鮑超﹑唐訓方合擊﹐先敗之﹐遂合軍燒寇營﹐東南風大急﹐燎及山腰﹐寇棄屯走二十里﹐軍械委積﹐燒屯館柵壘數百﹐俘寇三百人﹐斬馘以萬數。其夜﹐太湖寇遁走。甲午﹐潛山寇遁走。於是論功休士。林翼曰「潛山知縣葉兆蘭結民兵立五營﹐爲官軍轉運﹐使天堂屯軍得自固﹐功第一。」免論失守罪﹐並超擢兩階。奏獎安徽宿松等四縣民團。

二月﹐公蕭翰慶等六千人援浙江﹐未至﹐杭州陷。閏三月﹐江南大軍潰退。四月﹐蘇州陷。詔曾國藩署兩江總督﹐分鮑超等兵萬人屯祁門﹐起都興阿將江北軍﹐分兵千人。李續宜﹑曾國荃旣至罕﹐乃復進﹐國荃領萬人圍安慶﹐多隆阿領萬人攻桐城﹐續宜領萬人屯靑艸塥﹐遊擊應援。七月戊申﹐多隆阿攻桐城西北﹐不克。寇倚桐城牽安慶﹐又知官軍精銳在桐城﹐設守甚固。城西北求雨領勢臨城﹐寇作石壘﹐環以二丈石壕﹐與磚壘﹑水堡相輔。己酉﹐多隆阿躬率三千人出領後﹐陽列騎兵攻城﹐夜半領後軍暗登。寇馮壘﹐自以官軍不能近﹐𨿽據領上無益﹐未之備也。多隆阿令二千人合築炮臺三﹐比曉臺成﹐瞰寇城壘在目中﹐寇驚以爲神功。辛亥﹐列隊移炮置三臺﹐於是古壘及城寇俱伏匿知困矣。十月甲戌﹐寇援桐城﹐號十萬。多隆阿先屯掛車待之﹐寇帥陳玉成增壘不戰。多隆阿曰「賊始至而閉壁﹐此欲老我師也。然以援城爲名而不能戰﹐寇眾心不能知其機﹐而形勢已餒矣。宜悉眾合擊之﹐破其一屯﹐餘眾自走。」癸未﹐建旗鼓﹐率十八營分三隊﹐薄攻之。寇出戰﹐敗還屯。多隆阿喜曰「賊將走矣。」飛書告李續宜﹐約夾擊。時寇勢猶盛﹐癸未之戰斬八十人耳。續宜軍屯新安渡﹐寇又不出。丙戌﹐突攻續宜。多隆阿親往援之﹐寇復自退。丁亥﹐多隆阿謂續宜曰「賊易與﹐昨戰可知也﹐請與共殲之。」戊子﹐分軍自掛車掠寇屯而北﹐續宜自新安渡掠屯而南﹐寇不能守﹐則出戰﹐兩軍奮擊之﹐俘千三百人﹐拔出難民萬四千﹐平壘館百四十﹐追奔二十餘里﹐玉成走廬江。李續宜回援﹐未至。

乙丑﹐寇陷蘄水。丙寅﹐陷黃州﹐分圍麻城﹐掠黃安﹑孝感﹑黃陂﹐武昌大震﹐李續宜﹑舒保等渡江拒之。寇上掠云夢﹑徳安﹑隨。三月﹐寇分踞漢南﹐悉精銳趣蘄﹑廣濟﹐還宿松。辛丑﹐寇至太湖﹐多隆阿遣軍嘗之﹐戰不利﹐眾曰「急發大軍拒之。」多隆阿曰「賊新勝气銳﹐其來不攻我﹐而亟戰以怒之﹐敗矣。」令皆還保大營﹐寇亦疾趨入安慶。丙午﹐多隆阿移軍集賢關。壬子﹐諜言援寇復至掛車﹐還屯髙河。甲寅﹐寇自掛車列隊耀兵而退。多隆阿曰「此示假道不欲戰也﹐然彼畏我甚﹐宜示弱以誘之。」設伏兩山隘﹐戒之曰「賊敗必過東﹐東起大呼﹐西起應之﹔過西﹐東亦如之。勿遮道﹐勿畱行。」令突騎數百躡賊﹐曰「聞呼聲而進﹐追不得過十里。」乙卯﹐親率羸軍誘寇﹐寇進則走。寇分二隊﹐以大眾攻大營﹐以少半追敗者﹐至新安渡﹐伏發﹐斷寇後﹐退者還擊之。寇潰而東﹐東山伏鼓而呼﹐西山應之﹐東西呼聲動天地﹐追騎馳至﹐寇大敗爭走﹐攻大營者亦收眾退﹐皆走廬江。胡林翼以李續宜軍弱﹐奏增調駱秉章援蜀軍自安陸屯隨。續宜屯灄口﹐進攻徳安。四月﹐陳玉成窺靑艸塥空虛﹐以爲桐城軍不能遠戰﹐復分三道來侵﹐多隆阿分五隊拒破之。詔多隆阿以副都統幫辦官文軍務。曾國藩自徽州移屯東流。五月﹐江西寇犯崇﹑通西南邊﹐屯軍潰﹐遂陷興國。林翼時疾病歐血﹐彊起還省城﹐李續宜亦移屯城外。於是﹐江南咸寧﹑蒲圻﹑崇陽﹑通城﹑大冶﹑武昌皆陷。湖南軍北援﹐寇還江西。六月丙戌晦﹐寇自蘄出太湖。七月庚寅﹐東犯潛山﹐連屯五十里以逼桐城。多隆阿曰「安慶寇危急﹐今不急救而致死於我﹐此所謂聲東擊西者也。我能勝之﹐則安慶自破﹐何爲而使賊必戰﹖」卽稱疾﹐三日不出。寇來攻﹐出擊者輒敗還。丁酉﹐寇乃引眾攻大營﹐多隆阿自起擊之﹐寇頻與多隆阿戰﹐識其旗﹐及戰﹐鋒銳甚。後者悔其輕進﹐稍稍引退﹐眾乃大奔﹐猶屯髙河相持。

安慶之圍也﹐林翼計曰「用兵之道﹐全軍爲上﹐得地次之。今日戰功﹐破賊爲大﹐復城鎭爲下。古之圍者必四面無敵﹐又兵法十則圍之。若我兵困於一隅﹐賊必以弱者居守﹐而旁軼橫擾﹐乘我於不及之地﹐此危道也。然不圍城﹐則無以致賊而求戰。」故分三軍﹐一軍圍﹐兩軍戰。寇知不可敗﹐則間道上犯。李續宜信用失人﹐偵候不明﹐反張虛詞以惑續宜﹐南北馳驅不見一寇。寇旣得徳安﹐則以爲圍攻二軍搖﹐乃南還﹐哨馬繞太湖城。以撼大營。林翼居城中不動﹐或諫曰「湖北巡撫何爲而入鄰縣﹖」林翼曰「帥府所在卽官守也。此潛山﹑太湖二城﹐百戰得之﹐吾居守一﹑二年猶不患寇﹐寇亦竟不至。」林翼旣還鎭﹐陳玉成復自英山繞宿松攻太湖﹐屯軍登城設守﹐三日而寇退。丁酉﹐舒保等克徳安。八月丁巳朔﹐曾國荃克安慶﹐語在《曾軍後篇》。胡林翼病益甚﹐奏以李續宜自代。戊辰﹐詔報可。辛巳﹐詔曰「安慶陷九載﹐楚軍合圍﹐胡林翼畫策督剿﹐攻克堅城﹐厥功甚偉﹐加太子太保銜﹐給騎都尉世職。」其日﹐林翼薨。多隆阿聞安慶克﹐策桐城寇必走﹐畱軍收城﹐自要寇宿松﹐先一日至﹐寇方從潛山西趨﹐遇官軍驚走黃梅﹐馬步追奔四百餘里﹐廣濟﹑蘄﹑黃次第盡復。聞林翼之薨﹐回屯掛車﹐湖北平。

曾軍後篇第五咸豐九年秋﹐江西﹑湖南寇漸平。湖北巡撫胡林翼方治軍儲餉﹐以平寇爲己任﹐而寇帥石大開由貴州窺四川﹐湖北餉倚川鹽﹐四川又饒富﹐獨未被兵﹐議者皆以防蜀爲言﹔且以曾國藩久治軍﹐無疆寄﹐爲未竟其用﹐林翼頻說官文合奏﹐請詔國藩援蜀﹐冀朝命授以總督。詔惟令督軍﹐無後命。林翼又議﹕「客軍孤懸﹐愈非計。」安徽寇合撚寇蔓廬﹑壽﹐將爲楚患﹐乃攺議畱國藩合謀皖。分三道﹐各萬人﹕都興阿﹑楊載福循江攻安慶﹐國藩出太湖取桐城﹐林翼自英山鄕舒﹑六。袁甲三時屯臨淮﹐聞之﹐以爲今楚軍大舉﹐而安徽兵弱﹐將驅寇北犯﹐宜由光山北繞蒙城。具奏以聞﹐詔官文﹑國藩﹑林翼計萬全﹐謀定而後動。國藩上議曰「竊號之賊與流賊異。今之洪秀全踞金陵﹐陳玉成踞安慶﹐私立正朔﹐僞稱侯王﹐竊號之賊也﹔石大開由浙而閩﹑而江西﹑湖南﹑廣西﹑貴州﹐流賊類也﹐龔﹑張諸撚分合無定﹐亦流賊也。流賊當豫防以待其至﹐堅守以挫其銳﹔竊號者當剪除枝葉﹐攻所必救。自洪﹑楊內亂﹐凶焰久衰﹐徒以陳玉成往來江北﹐勾結羣撚﹐故皖北糜爛日廣﹐江南賊糧不絕。臣等以爲廓淸諸路﹐必先攻金陵﹔攻金陵必先屯滁﹑和﹔取滁﹐和必先圍安慶。誠能圍安慶﹐攻廬州﹐略取旁縣﹐使其備多力分﹐何敢北竄哉﹖且不特不敢北而已﹐並不敢東顧江浦﹑六合﹐蓋竊號之賊未有不竭死力以護其本根者也。中原腹地莫要於皖﹐固不敢謂石大開必無入蜀之虞﹐而就大局論緩急﹐臣自宜回軍援皖﹐以速蘇民困。」十一月﹐國藩移屯宿松。是時﹐蕭啟江援四川﹐張運蘭還湖南﹐獨朱品隆﹑唐義訓﹑易開俊﹑張嶽齡等從。而湖北大將都興阿養疾﹐荊州李續宜告歸湘鄕﹐多隆阿﹑鮑超新貴重﹐皆樂爲林翼用﹐憚國藩嚴﹐國藩亦不樂二將﹐皆推林翼節度﹐悉湖北軍圍攻太湖。十二月﹐多隆阿又撤太湖圍﹐屯小池﹐拒援寇。援寇號十萬﹐潛山﹑太湖寇踞城者號數萬﹐軍事危險。多隆阿意气自如﹐國藩憂之﹐乃悉發己親軍圍太湖﹐語在《湖北篇》。

十年正月壬辰﹐湖北軍大破寇﹐遂克太湖﹑潛山。二月﹐寇陷杭州。三月﹐杭州寇退。李續宜至宿松﹐定議分三道圖安慶﹐乃遣朱品隆等進屯集賢關﹐多隆阿進規桐城﹐而續宜爲後援以助二軍。閏三月﹐曾國荃來領安慶軍﹐江南大營軍潰。四月﹐蘇州陷。詔加國藩兵部尙書銜﹐署兩江總督。

胡林翼喜國藩得大用﹐與書曰「兵事當布遠勢﹐忌近謀。公言南岸分兵﹐一由池州取蕪湖﹐一由祁門出徽﹑寧﹐一專守廣信﹐防江西﹐此皆內軍也。取餉江西﹐而惟議釐捐﹐以錢漕歸巡撫﹐愚又以爲隘矣。以湖南﹑北爲兵之本﹐以江西爲籌餉之本﹐待三省協防而後謀吳﹐非一年不能。夫吳﹑越人之毀譽怨望𨿽不必問﹐而吾等悲悶之懷﹐與吳﹑越人仰望之苦﹐最難爲情也。吳督之任﹐以包攬把持﹑恢廓宏遠爲用﹐鹽漕得人﹐何事濟﹖不患貧也。蘇﹑常失守以後﹐督﹑撫﹑監﹑司或死或未死﹐或己補或未補﹐進賢退不肖﹐此其時矣。今宜起兩軍﹐一出杭州﹐一出揚﹑淮﹐先調屯守之平江軍五千馳入杭州﹐拯其急而取其財﹐而令次靑募五千人繼進﹐拘守廣信無當也。杭州失﹐駐衢州﹔杭州存﹐進湖州﹐此平吳之先著已。霞仙﹑季髙當各募六千人﹐爲皖南﹑揚州之用﹐或爲江西之用﹐爲隨徵之用。少泉可治淮上之師﹐合水陸萬五﹑六千人﹐而以多都將馬隊﹐幼丹宜奏爲西藩﹐二李或寧藩﹐或蘇藩﹐則兵餉一家矣。大局安危﹐視公放膽否耳。近者﹐葉督兩廣﹐而不知廣西爲何人所轄﹔何督兩江﹐而割皖南﹑割皖北﹐並割江北矣﹔福爲皖撫﹐而割南岸棄以予浙江﹐又割淮北棄以予袁公﹐其日蹙百里宜也。徽﹑寧猶完﹐布置粗定﹐當鼓行而前﹐與懷﹑桐之師會於當塗﹐然後湖州軍出於蘇﹑常﹐揚州之馬飲於江浦。林翼𨿽孱弱﹐不覺其言之汗漫也。急脈緩受﹐大題小作﹐則恐或不濟。」

國藩得書﹐壯之。然其再出也﹐行兵持重﹐必無後顧而後動﹐謹官守﹐和眾心﹐以懲補前失﹐不能用其議。將進寧國﹐猶惡其險﹐乃移駐祁門﹐乞鮑超全軍以行﹐而自將朱品隆﹑張運蘭合萬一千人。五月戊申﹐渡江。六月癸酉﹐至祁門﹐檄李元度募軍三千。左宗棠已奉詔襄辦﹐則令領五千人。鮑超方還夔﹐而張運蘭在郴﹐俱期八月會兵。丙戌﹐詔國藩補兩江總督﹐授爲欽差大臣。時曾國荃畱圍安慶﹐與多隆阿﹑李續宜皆爲湖北軍﹔袁甲三屯淮上﹐自爲一軍﹔巴棟阿爲鎭江軍﹔李若珠爲揚州水軍﹔王夢齡署漕督﹐爲淸淮軍﹔薛煥署總督﹐爲上海軍﹔張玉良收潰軍退杭州﹐猶稱江南大營軍﹔周天受屯寧國﹐張芾屯徽州﹐爲二軍﹔江長貴將杭州軍﹔米興朝防廣徳﹐皆王有齡主之﹐爲浙江軍。皆各專奏﹐不相咨稟。寇踞蘇州﹐則東犯松江﹐西陷金壇﹐南破嘉興﹐杭軍退敗﹐而髙淳寇復南出廣徳﹐池州寇東掠旌徳涇。蘇﹑杭人皆謂國藩宜援杭﹑湖。論者或以爲輕騎至淮﹑揚﹐則不制於寇﹐而業已至祁門﹐則又以爲宜急據寧國﹐當前敵。遣左宗棠等攻廣徳﹐指南陵﹐合陳大富軍﹐與楊載福水軍相連﹐待安慶克而合師。國藩嘆曰「夫言之甚易﹐行之甚難。今進無所往﹐勝無所益﹐何爲而輕舉乎﹖」八月﹐召張芾還﹐以國藩兼督皖南軍﹐令周天受聽調遣。戊辰﹐寧國陷﹐天受死。壬申﹐以李元度爲皖南道﹐將三千人屯徽州﹐張芾軍萬人分防諸隘﹐實不任戰守﹐軍餉久乏﹐倉卒遣散﹐以索餉雜居城中﹐國藩先議守徽﹐使朱品隆覘地形。品隆言非精兵二萬不能守﹐而元度前守貴溪有功﹐自許能守之。國藩又以元度新軍不能野戰﹐故浙江請援不赴﹐俾馮城以自固。元度至三日﹐土寇散軍結連寧國寇﹐而旌徳寇繞績溪﹐闌入叢山關﹐元度急請援大營。時鮑超假歸﹐無統將﹐張運蘭方攻旌徳﹐前後爲寇所絓﹐乃以散軍四營往。至則寇已大至﹐四營潰﹐還走休寧。徽州城中軍皆大奔﹐元度遂南走開化。癸未﹐徽州陷﹐前皖南道福咸死之。國藩急檄運蘭還﹐而促鮑超赴軍﹐自太平南還屯漁亭。寇益西趨﹐陷休寧﹐將攻祁門大營。軍中大震﹐凡前言祁門可屯者﹐皆更請國藩亟去。國藩度寇必東南窺空虛﹐乃咨左宗棠率新軍屯樂平。寇果分陷淳安﹑嚴州。九月庚申﹐鮑超﹑張運蘭合攻休寧寇﹐敗之。十月己卯﹐南陵寇破黟嶺防軍﹐陷黟縣城。庚辰﹐運蘭分軍拒戰﹐不利。鮑超遣宋國永往攻寇﹐寇棄城屯盧村。辛巳﹐增軍大戰﹐破走之。十月﹐廣東﹑西新寇俱出江西﹐前後趨建昌﹑河口﹐陷徳興﹑婺源。池州寇攻建徳﹐敗屯將普承堯。十一月﹐連陷彭澤﹑都昌﹑鄱陽﹑浮梁。以左軍屯景徳﹐唐義訓自祁門救建徳﹐水軍守湖口﹐鮑超還助左軍。寇復敗徽防嶺內軍﹐入黟﹐分黨掠玉山。休寧寇出攻漁亭。環祁門無安土﹐屯軍皆斂兵自守。

十一年正月﹐左﹑鮑軍合拒寇於鄱﹑建界﹐敗之﹐遂收建徳。左軍獨攻寇婺源﹐前軍陷伏中﹐戰不利﹐乘夜引還。鮑超渡江﹐援安慶圍軍。二月﹐移建徳屯將陳大富軍合左軍屯景徳。寇從鄱陽東侵﹐左宗棠禦之金魚橋﹐未戰。寇襲景徳﹐破之﹐大富赴水死。大富前孤屯南陵﹐有重名﹐自拔出﹐頻移屯﹐未嘗令當敵﹐至景徳十日而死。皖﹑浙諸軍將如大富者﹐已號能戰﹐然其戰守猶不及張運蘭等﹐故寇恆避湘軍。祁門介寇中﹐寇去大營二十里輒引去﹐豈盡虛聲哉﹖習戰不習戰之異也。國藩之駐軍祁門﹐本倚江西糧臺景徳鎭轉運﹐水軍炮船護餉﹐以爲萬全﹐至是前計盡虛。左軍退樂平。國藩親屯軍合三萬人﹐糧運三十日不至﹐眾乃爭言取徽州可自立﹐又言可取餉浙江。先是﹐休寧寇無故而宵遁﹐張運蘭久屯休寧城﹐寇亦不復來﹐故疑徽州寇弱易攻。三月庚寅﹐國藩自將祁門軍進至休寧﹐徵黟防軍會師。癸巳﹐進攻徽州﹐大雨﹐軍械多散失。甲午﹐還休寧。戊戌﹐復進。庚子﹐寇夜出驚我軍﹐軍八營潰。辛丑﹐遣軍各還所屯﹐國藩畱休寧﹐誓死守。

時左軍破寇樂平﹐寇益遣黟﹑歙黨往尋戰。癸卯﹐寇悉眾攻樂平城﹐左宗棠亦悉眾出城擊之﹐無部分﹐惟視來寇隊分軍。短兵接﹐寇大敗﹐遂走廣信﹐趨浙江去。甲申﹐國藩畱軍屯祁門﹐自將親軍五百人出駐東流。於是婁云慶﹑唐義訓防漁亭﹐張運蘭守休寧﹐朱品隆在祁門﹐左軍往爲廣﹑饒﹐鮑超軍專赴急禦巨寇﹐裁自救﹐不復論進取。而寇每縱橫馳突﹐動行千里﹐北則自英山出﹐破蘄﹑黃﹐遂北踞徳安﹔南則攻建昌﹑撫州﹐陷吉安﹑瑞州﹔西出義寧﹐擾崇﹑通﹔東則越衢州﹐陷龍遊﹑湯溪﹐踞金華﹐掠遂昌﹐至義烏﹐破處州﹐卒莫知其所爲。議者以爲謀解安慶圍﹐或又以寇無略﹐特乘虛縱掠以爲戲﹐要宜急破安慶﹐攻金陵﹐如國藩初議。五月戊子﹐鮑超至安慶﹐攻赤岡寇屯﹐力戰破之﹐禽寇將劉瑲林﹐磔城下﹐以示城寇。瑲林陷蘇﹑常爲前鋒﹐自恃其勇﹐欲以孤壘遏官軍﹐旣伏誅﹐曾國荃軍勢自倍。鮑超移攻宿松﹐因援瑞州。是日﹐徽州寇襲陷黟縣﹐梗漁亭﹑休寧軍。壬辰﹐朱品隆等合攻黟﹐寇退走。丁酉﹐追寇嶺外。庚子﹐徽州寇棄城走﹐得寇聚米﹐供二月軍食。左宗棠移屯婺源﹐甫至汀州﹐寇出徳興﹐迎戰﹐敗之。

七月丙申﹐多隆阿桐城圍軍大破援寇於掛車。多隆阿與鮑超皆湘軍大將﹐寇與戰必悍黨。多隆阿亦自持威重﹐不喜人節度﹐不求人自助﹐亦不輕助人﹐故寇大上江西﹑湖北﹐一月陷二十餘城。鮑超疲奔命﹐則以李續宜軍遊擊。李續宜者﹐名尢重於多隆阿﹑鮑超﹐及行軍﹐忽南忽北﹐殊不遇寇。更奏調援蜀將劉嶽昭自助﹐而浙江亦奏起李元度將軍援浙﹐由平江出崇﹑通﹐寇乃東南走。於是寇帥陳玉成合羣寇屯掛車﹐謀覆多隆阿軍﹐多隆阿擊走之﹐寇退屯石牌﹐絕其運道。議者復請徵鮑軍﹐多隆阿笑曰「吾運道不易絕﹐比吾軍糧未盡﹐賊已走矣。」庚戌﹐鮑超追瑞州寇至丰城。壬子﹐寇走撫州。八月丁巳朔﹐曾國荃克安慶。當石牌之被寇也﹐寇分黨襲國荃屯後﹐攻戰六晝夜﹐屯堅不可入。程學啟復攻城外寇﹐破三石壘。國荃弟貞幹作屯菱湖﹐合水軍絕寇糧。陳玉成屢敗﹐不得進﹐乃相率遁走。安慶旣復﹐文宗崩﹐胡林翼薨﹐穆宗立﹐以彭玉麟爲安徽巡撫﹐移前﹐巡撫李續宜撫湖北﹐皆辭﹐詔還續宜安徽。己未﹐多隆阿克桐城。庚申﹐鮑超至撫州﹐寇走貴溪。辛酉﹐超奉檄救江北﹐遂還軍。是日﹐水軍克池州。丙寅﹐鮑超至南昌﹐聞安慶復﹐復還撫州。寇復得廣東新寇﹐合大眾將西。丙子﹐鮑軍至貴溪﹐寇東走﹐追奔六十里﹐平寇壘七十﹐進復鉛山。多隆阿移桐城軍驅寇宿松﹑黃海﹑廣濟﹑蘄。李續宜收黃州﹐劉嶽昭收隨﹐嶽昭軍遂西。九月﹐曾國荃進攻無爲﹐克之。戊申﹐克運漕鎭。甲寅﹐爭東關﹐克之。國藩移駐安慶。多隆阿將二萬人收舒城﹑廬江﹐進攻廬州。李續宜部將蔣凝學等將萬人屯六安﹑霍山。左軍屯婺源。張運蘭等屯徽州。李元度新軍出廣信。寇悉赴浙江﹐而皖北寇聚保廬州。國藩軍分守安慶﹑樅陽﹑廬江﹑無爲及運漕鎭﹑東關﹐不足﹐乃令曾國荃益募軍六千﹐謀進取。而左宗棠議大舉援浙﹐鮑超﹑朱品隆等合軍進攻寧國﹐凡五道並進﹐軍勢沛然矣。

天子新卽位﹐羣臣爭上書言事﹐多推湘﹑楚軍功﹐以爲偏裨皆可督﹑撫﹐因益重國藩﹐頗訾論江西﹑浙江﹑江蘇巡撫。詔國藩兼制浙江巡撫﹑提督以下﹐統江﹑浙四省﹐惟都興阿﹑袁甲三不隸部中。國藩皇恐﹐三奏辭﹐不聽﹐始議援浙。以江西湘軍將屈蟠﹑王徳榜﹑段起及水軍孫昌國﹑徽防將張運蘭﹐悉統於左宗棠﹐而以廣信漕糧奏令宗棠徵收餉軍﹐又分河口﹑景徳﹑婺源三局釐稅益之。於是﹐苗沛霖攻破壽州﹐脇巡撫以要權﹐遂踞霍邱﹑懷遠﹐以窺鳳﹑潁。十一月﹐杭州陷﹐寇分犯徽州。張運蘭先以疾歸﹐其弟運桂領軍城守﹐朱品隆﹑唐義訓還軍赴援。品隆﹑義訓常合屯﹐不相能﹐及俱出軍﹐隙益甚。品隆至城下﹐寇來戰﹐軍將不支﹐義訓案兵不相救。國藩聞之﹐大怒﹐遣讓義訓曰「湘軍之所以無敵者﹐彼此相顧也。湘軍將𨿽有仇﹐臨陳未嘗不相援﹐故有晨參商而夕赴救者。私怨﹐情也﹔公事﹐義也﹐爾獨不聞知乎﹖朱鎭危急﹐三促出軍而不肯應﹐是亂湘軍之制﹐而湘軍由此敗壞也。不急攺者﹐將誰容汝﹖吾行軍十年﹐視將士如子弟﹐至於執軍法以誅敗類﹐必有餘矣。」又下檄品隆問狀。義訓﹑品隆慚懼相悔謝﹐同上書謝﹐請自今輯睦。於是一月七捷﹐徽州圍解。國藩以軍勢已振﹐朝廷鄕用專﹐而浙江全省地被寇﹐江蘇士大夫朝夕請師﹐乃奏薦左宗棠﹑李鴻章﹑蔣益澧﹑李桓各授巡撫﹑布政使﹐又請命大臣督己軍餉。朝命副都禦史晏端書專開稅局於廣州。沈葆楨前屢召不出﹐至是超擢江西巡撫﹐乃起視事。而湖南巡撫毛鴻賓﹐亦國藩舊交故吏﹐及湖北嚴樹森﹑貴州韓超﹐皆胡林翼所薦用﹐駱秉章督四川﹐劉蓉以諸生徑用布政使﹐李續宜﹑劉長佑則本起湘軍﹐於是西至四川﹐東至海﹐皆用湘軍將帥﹐則皆倚國藩爲重﹐略如胡林翼書所言「包攬把持」者﹐東南爭騖於功名矣。

同治元年二月﹐曾國荃新軍至安慶。左宗棠軍入浙﹐收開化。三月﹐上海具輪船至安慶來迎師﹐以李鴻章率湘軍將及新募舒﹑桐軍往應之。鮑超克靑陽。國荃克巢縣﹑含山﹑和州。鮑超克石埭﹑太平﹐寇眾反正者萬人﹐攻涇縣﹐克之。曾貞幹克繁昌﹑南陵。張運蘭克旌徳。國荃合水軍進攻沿江諸寇屯。丁卯﹐多隆阿前軍將雷正綰等攻廬州城東南門﹐石淸吉等攻西門。寇將陳玉成將援寇屯城東﹐多隆阿攻其旁壘以致師。玉成恃勇悍﹐率眾三千來鈔官軍﹐正綰迎擊﹐交綏﹐寇退據城北浮橋。城寇先聞多隆阿至﹐皆凶懼﹐惟倚援寇自壯。及戰﹐開北門出大眾﹐謀合擊東門軍﹐方出城﹑玉成退﹐則驚以爲敗﹐亦北走。玉成遽斷浮橋遏城寇﹐使阻水反拒﹐城寇愈驚﹐相蹂﹐繞城散走。石淸吉等梯西南以登﹐城內外寇爭走﹐於是合蹙之﹐斬馘數千計﹐俘八百四十七﹐拔民男女七千餘人﹐廬州復。陳玉成走壽州﹐將乞援苗沛霖。沛霖聞玉成敗﹐恐襲奪己眾﹐又畏多隆阿之乘己也﹐反欲取陳玉成自效。玉成至﹐屯軍肥水南。苗沛霖陽稱疾﹐遣其黨伏謁﹐迎入城﹐具牛酒犒三千人者。玉成入﹐導至館﹐而閉城阻其從者。玉成初不疑﹐旣登堂﹐見幾上陳梏釒巢﹐乃司﹐怒罵曰「苗生反復。我死﹐行及爾﹐乃自速誅邪﹗」沛霖遂囚玉成及從者二十人﹐獻於潁州勝保營﹐而招誘餘寇﹐寇或降或散去。

當是時﹐多隆阿之名懾憚羣寇﹐壽﹑潁弭伏﹐江南聞風相驚動。國藩飛書約會兵﹐多隆阿素以文官不可親﹐且己不識漢文﹐而亦惡儒吏﹐卽報國藩﹐言軍事權宜專一﹐以微示不與曾國荃同處。國藩具言如先約﹐一聽公指捴。官文揣多隆阿終不欲東﹐而四川徳安諸餘寇俱入陜西﹐先已奏遣雷正綰赴援﹐遂再奏令多隆阿自往。陜撫及京朝官亦日言﹐關中帝王都﹐天下最要。朝命屬多隆阿。命下﹐官文益自喜當上意﹐決意遣之﹐合軍江寧之謀﹐不復聽矣。國藩獨嘆曰「多公威名太盛﹐寇知不敵﹐則必入南山老林﹐此所謂騏驥捕鼠者也。」與書官文﹐言「江南財賦比秦中何止十倍﹐賊數眾多何止百倍。曩者楚軍有大謀﹐惟以書問往復﹐不先恃奏取朝旨以相壓。故國藩不奏爭﹐而上議於左右﹐宜且止西行﹐以圖江南。」官文業建議﹐不肯止多隆阿。畱五千人屯廬州﹐而身將萬五千人入陜西﹐詔授爲欽差大臣﹐後頻破寇﹐竟死盩厔焉。

壬申﹐曾國荃克宣城。癸酉﹐合水軍克金柱關。甲戌﹐收蕪湖。五月甲申﹐進屯雨花臺。自向榮﹑和春以兵七萬﹐屯守八年﹐卒潰退﹐國荃軍合水軍不滿二萬﹐國藩以爲孤縣無益﹐未可進。國荃議曰「諸軍士自應募起義﹐人人以攻金陵爲志﹐今不乘勢薄城下﹐而還軍待寇﹐則曠日持久﹐非利也。若捨金陵﹐別攻寧國﹑廣徳﹐或取潁﹑壽﹐則將士見謂置於閒地﹐浪戰而意怠﹐𨿽鮑﹑張亦益厭攻戰﹐將去公而歸耳。逼城而屯﹐亦足以致寇﹐軍勢𨿽危﹐顧不可求萬全。」國藩許之。會左宗棠亦言宜薄城﹐圍攻之勢乃定。

乙酉﹐上海軍禦寇新橋﹐大破之。李鴻章之赴上海也﹐其大將曰程學啟。學啟先陷寇中﹐安慶圍合﹐歸誠曾貞幹﹐約以內應爲效。未及期﹐夜率千餘眾叩貞幹壁門﹐呼曰「今事發﹐與寇戰﹐突圍至此﹐追者卽至矣。吾所將皆精兵﹐當入營助守﹐不以釋兵。公相信者開門納我﹐不信急發炮擊我﹐無兩敗也。」軍中大驚疑﹐報貞幹。貞幹屣履出視﹐下令開門納其眾。追寇俄而至﹐亦遂還去。學啟由此願效死﹐貞幹卒﹐則從鴻章。是時﹐上海結英﹑法二國軍﹐復靑浦﹑嘉定﹐攻松江﹐號南路軍﹔學啟﹑劉銘傳﹑潘鼎新﹑郭松林將湘﹑淮入攻南匯﹐號北路軍。寇悉眾攻敗外國軍﹐再陷嘉定﹐則並南路﹐窺上海。學啟將千五百人屯新橋﹐寇夜圍之數十重﹐炮擊寇屍平壕。踐而登﹐學啟乃開壁突擊﹐寇駭卻。鴻章自將來救﹐前後合勢﹐寇大奔。外國軍見其戰。自以爲不如﹐自此上海湘﹑淮軍始辰。

六月﹐寧國援寇分三屯﹐與城寇各踞一門。鮑超先攻城西。城西者﹐城寇屯也。城寇倚援輕進﹐超設伏鈔其後﹐寇誤以爲援至﹐則反斗﹐官軍合擊﹐大敗之﹐追至城下。寇退死守。乙丑﹐援寇發南北屯眾攻官軍﹐城寇出﹐結陳與相應。超分四軍擊之﹐宋國永攻南屯﹐陷陳深入﹐燒二壘﹐寇退﹐而北屯寇棄壘遽奔﹐城外寇盡奔﹐城寇收眾人。丙寅﹐城寇復出東門犯官軍﹐未戰﹐引退。鮑超自追之﹐寇不入﹐遂東走。超亦東追數十里﹐寇乃返斗。超引軍作圓陳包寇﹐寇將單馬突圍走﹐餘下馬﹐步從遁去﹐得馬千匹﹐俘寇裨將三百﹐死者千計。乃還軍攻城﹐城寇皆長跪﹐莫敢拒戰﹐遂復寧國。而寧國縣寇將獻城贖其死﹐遂先驅克廣徳。旣復三城﹐或諫超曰「寧國城未破﹐而公自追賊至六十里﹐城寇若攻公營﹐進有彊寇﹐退失所據﹐此危道也。」超笑曰「吾但知兵勢﹐不知兵書。」蓋超之戰專剽銳﹐其持重堅忍不如多隆阿﹐而終未嘗敗沒﹐其軍在湘軍爲無紀律﹐然亦能相維系﹐乃竟以功名終云。

七月﹐袁甲三請疾﹐詔李續宜代其事﹐時續宜方以母喪歸﹐語具《臨淮篇》。徽﹑寧大疫﹐雨花臺圍軍亦多疾病﹐鮑超等不能軍﹐國藩憂懼﹐以爲軍行攻取方利﹐而天災咎重﹐由己徳薄任過﹐恐致傾覆﹐請出朝臣督軍﹐以分己責。詔慰勉﹐且以疾疫流行寇不能獨彊爲寬譬。而彊將賢吏相繼物故﹐軍中至無炊煙。乙未﹐程學啟克靑浦﹐李鴻章遣軍浮海克余姚。八月丙子﹐克慈溪。自上海軍出浙江﹐江﹑浙兵气皆振。閏八月﹐蘇﹑常寇來攻曾國荃軍﹐多發西夷火器相燒擊﹐復穴地襲屯壘﹐連十晝夜不休。九月﹐浙江寇復來助攻﹐國藩急徵援兵﹐皆牽制不得赴。國荃以三萬人居圍中﹐城寇與援寇相環伺﹐士卒傷死勞敝﹐然罕搏戰﹐率恃炮聲相震駭。蓋寇將驕佚﹐亦自重其死﹐又烏合大眾﹐不知選將﹐比於初起時衰矣。十月﹐寇解去﹐由九洑洲北渡﹐敗李世忠防軍﹐陷和﹑含山﹑巢。其南走者﹐合廣徳寇﹐西南掠績溪﹑祁門﹐徽﹑寧﹑安﹑廬俱阻絕﹐惟江上下恃水軍得相聯絡。乃謀增陸軍﹐徵貴州提督江忠義自廣西出江西﹐視寇勢爲戰守﹔以鮑超部將鄭陽和等隸李榕﹐立爲新軍﹔畱李鴻章軍將張樹聲三千人﹐助廬﹑桐戰守﹔召還李續宜﹔遣軍將成大吉﹑蕭慶衍等攻巢﹑和﹔又益募五千人﹐埤曾國荃圍屯。自此統眾過十萬﹐而左﹑李各將數萬﹐合湖北﹑江西湘軍幾三十萬﹐自余援軍分布黔﹑桂﹑秦﹑齊者又數萬﹐連兵不得罷﹐國藩日夜憂危﹐以進攻江寧爲非計﹐乃自行圍案視焉。

二年正月﹐國藩自安慶出巡諸軍屯。是時﹐曾國荃屯江寧城西南﹐江北則楊嶽斌將水軍屯烏江﹐皆當前敵。其南則羅逢元守太平﹐屯金柱﹐周萬倬﹑吳紳修守蕪湖﹐而彭玉麟將水軍屯濡須﹐在江北。溧水﹑髙淳寇時來窺太平﹑蕪湖﹑運漕﹑東關寇反出濡須﹐上與和﹑含山﹑巢寇相響應。劉連捷﹑毛有銘等屯石澗埠﹐遏寇西南。韋志俊守無爲城﹐以通水軍。其西﹐廬江梁美材屯焉。廬江北廬州﹐石淸吉守之。舒城在廬州西南﹐廬江西北﹐蔣凝學守之。舒城南桐城﹐周寬世守之。以南通﹑安慶﹑舒城西北六安﹐凝學分軍守之﹐北防苗沛霖﹐南通霍山﹐爲湖北邊防。蕪湖南則鮑超守寧國﹐屯髙阻山﹐而劉松山屯城中。易開俊守涇﹐在超軍西南。吳廷華守南陵﹐在超軍西稍北﹐在涇西北。朱品隆先守旌徳﹐以救靑陽故移守靑陽﹐在南陵西南。又西則池州﹐以瀕江近安慶﹐無屯軍。寇踞建平﹑廣徳﹑寧國縣者﹐西出陷旌徳﹑太平﹑石埭﹐南破績溪﹐斷徽﹑寧官軍。徽州守將唐義訓﹐恃左宗棠大軍爲聲援。戊申朔﹐寇圍涇。壬子﹐鮑超救涇﹐入城屯軍。癸丑﹐出擊寇﹐大破之﹐追奔二十里。甲寅﹐超還屯。二月﹐國藩還安慶﹐以曾國荃圍軍堅定﹐水陸輯睦﹐始罷退軍之議。丁丑朔﹐王可升攻寧國寇﹐燒其小淮窯屯﹐鮑超分攻梅領﹑廟埠屯﹐皆破之。寇犯休寧﹐分掠建徳﹐西侵彭澤﹑鄱陽﹐東繞池州﹐圍靑陽。和﹑巢寇攻石澗官軍﹐自己卯至癸未﹐圍益急。撚寇復南犯蘄水。辛卯﹐寇攻太平屯將朱洪章﹐洪章戰敗。南北岸同告急﹐均檄鮑超赴援。超疑所住﹐乃先石澗。未至﹐寇解去﹐掠無爲﹑舒﹑桐﹑廬江﹑六安而還。上海軍浮海攻福山寇屯﹐破之﹐遂解常熟圍。三月﹐進克太倉。左軍將劉典﹑江西軍將王沐攻寇黟﹐復其城。四月﹐劉連捷﹑蕭慶衍等合鮑超軍﹐收巢﹑含山﹑和。曾國荃攻破江寧城南﹑西寇壘九﹐程學啟克昆山。五月﹐鮑超等進攻浦口﹐寇棄屯遁走﹐遂收江浦﹐合水軍攻九洑洲﹐四日破三隘﹐奪洲屯﹐語在《水師篇》。蕭慶衍畱屯江浦。上海軍攻江陰﹐劉鉻傳破寇屯二十七﹐郭松林破寇屯三十五﹐滕嗣武寇屯十三。

六月﹐程學啟克吳江。苗沛霖陷壽州。奏劾軍將蔣凝學及逗畱成大吉等﹐降責有差。國藩以餉乏﹐辭總督﹐詔慰勉。國藩﹑李鴻章合奏﹐請減蘇﹑松﹑太倉浮糧﹐詔酌中定額﹐除故明積敝。李鴻章分軍三道﹕程學啟由昆山進攻蘇州﹔李鶴章等由江陰進無錫﹐淮揚水軍輔之﹔太湖水軍將李朝斌由吳江進太湖。潘鼎新等分屯松江﹑上海﹐常勝軍屯昆山﹐爲前軍援。徽﹑池寇自二月出江西﹐中踞建徳﹑鄱陽間﹐左窺景徳﹐右出東流﹑湖口。江忠義未至﹐席寶田先出撫州﹐趨饒州。劉典自徽州來總諸軍﹐諸軍將段起﹑王徳榜﹑王沐﹑韓進春及寶田攻陶渡寇屯﹐大破之。丙子﹐進春輕出﹐遇伏敗退。寇復張﹐趨攻湖口。國藩先遣李榕屯湖口﹐及江忠義至﹐壁堅山。李榕新軍拒寇不利﹐寇攻堅山﹐忠義出擊之﹐傷寇帥。壬辰﹐浙軍將王文瑞復黟縣。庚子﹐遣寧國防軍將何紹彩及水軍炮船援臨淮﹐蔣凝學等防潁川﹑霍邱。七月丁未﹐湖口寇退走﹐都昌﹑建徳﹑彭澤﹑鄱陽寇俱東北走﹐圍靑陽﹐銅陵﹑寧國﹑涇皆被寇﹐屯將拒戰﹐各相持。八月乙亥朔﹐劉銘傳攻江陰﹐寇內應﹐官軍夜登城﹐燒門樓﹐餘寇突門走﹐復其城。丙戌﹐李榕援靑陽﹐敗潰。江寧圍軍攻城南﹑東﹑西寇屯﹐頻破之﹐乃遣鮑超還援。而水軍將諭俊明及國藩護軍將諭吉三﹐合江忠義﹑席寶田軍先後至靑陽﹐刻期攻寇。寇解圍走石埭。超軍至南陵﹐遂東攻建平。庚寅﹐程學啟攻蘇州﹐破東南寇屯四。無錫寇貨輪船自助﹐周壽昌燒其輪船。石埭﹑大平寇頻犯寧國﹑涇﹐敗去﹐乃詣朱品隆﹐請獻二城及旌徳以自贖。九月壬子﹐收三城﹐散遣歸誠人四萬。彭玉麟督水陸軍攻太平沿江諸寇屯﹐進髙淳﹐髙淳寇將請歸誠。十月乙亥﹐收髙淳。鮑超﹑楊嶽斌俱會師東壩﹐寇震恐。丙子﹐易開俊自涇﹑劉松山自寧國合軍收寧國縣。東壩寇開屯迎官軍。辛巳﹐收東壩。壬午﹐連下建平﹑溧水﹑東壩。旣克皖南﹐金陵蘇﹑浙軍勢相連﹐鮑超全軍屯守之。王可升守溧水﹐李榕守建平﹐歸誠人洪容海守髙淳。靑陽﹑石埭﹑太平﹑旌徳﹑涇及寧國府﹐皆分軍屯守。

戊戌﹐李鴻章復蘇州。蘇州之合圍也﹐程學啟軍所至輒破寇壘。城寇諸將權不相下﹐相猜貳﹐因謀反正﹐斬導議者﹐開門納軍﹐然不交兵﹐猶擁眾號十萬。己亥﹐出城者八寇將竭鴻章﹐受二品冠服。乃謁學啟﹐學啟先已置人於坐﹐數其罪﹐悉引出斬之。報鴻章﹐鴻章大驚懼。學啟入城諭眾﹐眾皆聽命﹐或頗散走。而先與寇將誓約者曰副將鄭國魁﹐恨負約﹐涕泣不食﹐臥三日。鴻章亦頗咎學啟輕發﹐且曰「爲已甚﹐君亦降人也。」學啟大怒﹐還營﹐將引軍去。其營員奔告鴻章﹐鴻章復過學啟﹐陽論他事﹐笑語甚歡﹐事乃解。

庚子﹐安徽巡撫唐訓方收懷遠。辛丑﹐苗沛霖突蒙城圍﹐被斫死。十一月﹐李鶴章等復無錫﹐進攻常州﹐以應江寧圍軍。程學啟出太湖﹐圖嘉興﹐以應浙軍。潘鼎新等軍先入浙﹐收平湖﹑海鹽。寇爭應官軍﹐所至輒下﹐遂收嘉善。曾國荃益募新軍﹐增圍師﹐圍城官軍遂至五萬人﹐援寇還江寧城者皆不敢出。左宗棠議以爲當分軍攻廣徳﹐國藩以寇勢猶盛﹐而江忠義新亡﹐懼軼蹂江西﹐持不許。李鴻章諸軍銳進深入。宗棠復奏言「嘉興﹑常州可緩攻。」朝廷俱下其議﹐三帥卒各主己說﹐守其便宜焉。

三年正月戊申﹐寧國寇西南掠績溪﹐遣江北將毛有銘將六千人援徽州﹐浙軍將王開琳先還赴急。寇疾走﹐捨徽州不攻﹐北犯湖口﹐南趨景徳﹐別黨由浙入玉山﹐由閩入建昌﹐均期會撫州。徽州守將唐義訓不能禦﹐毛有銘未至﹐以戰事委江西﹐語在《江西後篇》。

戊午﹐曾國荃攻鐘山寇屯﹐克之。時東壩屯重兵﹐太平防輕﹐移金柱屯軍助圍師﹐及江浦﹐廬江守將皆先率軍會城下﹐新募軍亦俱集﹐乃謀合圍。寇之設守也﹐環城多爲石壘﹐尢重於北﹐旣於鐘山作大城﹐號曰「天保」﹐又於山脊入城處作大城﹐號「地保」。官軍攻城西南﹐不甚懼﹐至進屯明陵﹐則出眾力爭之﹐向榮﹑和春皆以此敗。二年夏﹐鮑超已作壘明陵前﹐會當移軍﹐自平壘而退。國荃圍攻幾二年﹐破寇壘以百數﹐終未及城北。及破鐘山壘﹐移軍屯守﹐更增築壘﹐屯軍五六千遏北道﹐余玄武湖阻水爲圍﹐城寇糧運絕矣。

丙寅﹐郭松林等克宜興。二月癸酉﹐溧陽反正。寇走江陰﹐圍常熟﹐攻無錫。李鶴章還守無錫﹐郭松林援常熟﹐寇皆敗散。程學啟急攻嘉興﹐寇請降。學啟瞰城中﹐知其詐﹐攻益力﹐陳亡勇將何安泰。學啟親搏戰﹐薄城先登﹐槍子傷額﹐遂克之。學啟養傷蘇州﹐創已合﹐一日獨坐深念﹐有所忿﹐誤發創口﹐血溢﹐竟死。自學啟之歸誠﹐經百戰﹐每戰料勝敗無所失。或知當敗則戒諸將曰「公等皆不善敗﹐吾當自餌賊﹐某時敗﹐某時期某所來援﹐賊可退矣。」諸將素憚服其能﹐謹如約﹐則如所言。至其突陳陷圍﹐見者以爲神兵﹐夷將戈登尢敬之﹐及其死﹐以所建旗歸詫海國﹐推爲名將焉。江蘇之戰始上海﹐終嘉興﹐功成而學啟死﹐其名位亞於多隆阿矣。

辛巳﹐廣徳州寇棄城走湖州。自蘇﹑杭﹑江寧軍並進﹐論者皆以廣徳爲要害﹐以官軍力不足不敢攻﹐惴惴恆恐寇迸出。及寇棄去﹐乃知其無能爲。始議鮑超進攻句容。其時﹐李世忠已獻還五河﹑天長﹑全椒﹑來安﹑六合﹑滁州﹐而鎭江軍將馮子材等﹐亦頗出兵助攻句容﹑丹陽。江寧寇頻驅老弱女口出城以節食﹐更於城中種麥刈艸爲糧。庚寅﹐左宗棠克杭州。三月壬寅﹐鮑超克句容。甲辰﹐進攻金壇﹐馮子材飛書請先攻丹陽。乙卯﹐解金壇圍﹐伏兵茅山待追寇。寇果出﹐中伏返走﹐追奔五十里﹐寇不入城﹐城寇反出走。丙辰﹐克金壇﹐乃還軍援江西。是時﹐浙江寇走徽州﹐號二十萬。徽防將毛有銘出戰﹐輒敗。寇深入江西﹐前隊至宜黃﹑崇仁﹐南昌戒嚴。四月庚午﹐李鴻章克常州。壬申﹐馮子材復丹陽。特詔楊嶽斌督軍江西﹐尋援陜甘總督﹔又詔李鴻章移師合攻江寧。撚寇自河南犯麻城﹐議遣王可升屯王爲。李榕屯桐城。未行﹐寇復踞廣徳﹐趨徽州者日夜相繼。楊嶽斌﹑鮑超皆西援﹐乃以江蘇軍將劉銘傳屯句容﹐鄭魁武屯東壩。

五月壬戌﹐郭松林克長興。於是﹐江寧圍軍以城破可計日﹐而李鴻章當來會師﹐恥借力鴻章﹔鴻章亦讓功﹐托言盛暑不利火器﹐延不至。朝命促會師數急﹐曾國荃憂憤﹐日約將士穴地隧城﹐期必破﹐而龍膊寇屯所謂地保城者不得﹐則形勢終不便﹐乃日夜發炮攻之。己巳﹐奪其壘﹐遂作炮臺其上﹐穴其下﹐又環城列隊十餘道並攻﹐積濕蘆﹑沙艸髙等城﹐以疑寇﹐使多備。六月甲申﹐地道成。乙酉﹐曾國荃令圍軍百營皆嚴備﹐別縣賞募敢死將士﹐待城破先入﹐於是李臣典等誓先登者九將。日午﹐地道火發﹐城崩二十餘丈。寇反然火藥下燒我軍。朱洪章等乘城缺登﹐張詩日等循城據北門﹐彭毓橘據東門﹐朱南桂﹑羅逢元等皆梯而登。寇散走﹐或出城﹐或還保子城。夜半﹐縱火燒城中﹐因突圍出走。黃潤昌等露立龍廣山﹐袁大升等循城南﹐遇逃寇要擊﹐誅斬數百。張定魁等追寇﹐及之湖熟﹐復俘斬數百人。城寇多自焚﹐或投池井。洪秀全已前一月死﹐其子洪福年十八九﹐餘寇挾之走廣徳。洪福刻印﹐姓名下列「眞王」二文﹐軍吏誤合二文爲「瑱」﹐奏詔言「洪福瑱」者以此。江寧旣復﹐羣寇出掠者皆瓦解。國藩奏上諸將功﹐以所俘寇將李秀成言﹐洪福已死﹔於是浙江﹑江西諸軍方欲張寇勢﹐洪福又實不死。李秀成者﹐寇所倚渠首。初議生致闕﹐及後見俘寇皆跪拜秀成﹐慮生變﹐輒斬之。羣言益讙﹐爭指目曾國荃。國荃自悲艱苦負時謗﹐諸宿將如多隆阿﹑楊嶽斌﹑彭玉麟﹑鮑超等欲告去﹐人輒疑與國荃不和﹐且言江寧鎡貨盡入軍中﹐左宗棠﹑沈葆楨每上奏﹐多鐫譏江南軍﹐會病疥﹐因請疾歸鄕裏﹐散遣所部軍二萬五千人。而克城功最受封爵者﹐李臣典病卒﹐蕭孚泗以喪歸﹐大功𨿽成﹐然軍气憤郁慘沮矣。

國藩本以憂懼治軍﹐自幸平洪寇﹐克江寧﹐如初起兵時所望﹐力言湘軍暮气不可復用﹐主用淮軍﹐後以平撚寇。然席寶田﹑左宗棠仍募湘軍徵苗﹑回﹐竟定塞外﹐稜威天山﹐烏睹所謂暮气者邪﹖自國藩始創用鄕農代額軍﹐招之則來﹐麾之則去﹐見湘軍者乃知軍利敝。胡林翼﹑左宗棠﹑李鴻章皆由此起﹐故各系其用兵之地﹐而獨以國藩本指﹐爲《曾軍前﹑後篇》。

水師篇第六咸豐二年冬﹐湖北巡撫常大淳奏言「寇水陸攻武昌﹐船炮充斥。聞湖南大軍有廣西炮船﹐江南水師有廣艇炮船及中小號炮船﹐請調集江上下游﹐乃可制遏賊勢﹐斷其糧運。」詔徐廣縉等飭行。時武備弛﹐徒存水師名﹐無船也。徐廣縉奏﹐有盧應翔以炮船戰於長沙﹐長沙人未之聞﹐及詔問乃知云。陸建瀛防江﹐有大小三版八槳船。向榮奏遣張國梁率湖南炮船。所謂湖南炮船者﹐以民船載炮。詔徵登州水師船﹐亦募商舟。及寇破武昌東下﹐連舟數千﹐皆商舟也。祥厚奏言﹐江寧畱船十﹐以分防蕪湖﹑梁山已足矣﹐其不知水戰如此。

三年春﹐九江陷。向榮奏調外海戰船快蟹﹑大巴百餘﹐取海道至江南﹐又調上海道吳健彰領拖罟戰船﹑溫州總兵領頭莽等船備水戰。而麟桂以練習船炮名﹐及李徳麟﹑吳全美之徒稍有聞矣。五月﹐寇旣北渡淮河﹐南圍南昌﹐禦史黃經上書言兵勢﹐始請吳﹑楚﹑蜀疆臣各造船練士﹐乘流攻寇﹐乃指名及湖南。其時道路阻塞﹐朝報不時至﹐詔飭駱秉章﹐秉章以力所不及﹐又凡言官論列﹐例不行﹐未甚省也。曾國藩聞湖北戰船敗於田鎭﹐謀守湘﹐乃試連木筏載炮橫湘水。十月﹐詔國藩督練勇援武昌﹑漢陽﹐始命率船炮赴下游。而國藩亦先於衡州治水軍﹐訪船制﹐皆不知其狀﹐筏成﹐不可用。羽檄徵軍日數至﹐人人以逗畱爲疑﹐乃嘆曰「今寇往來陽邏﹐湖南﹑北所費殆二十萬﹐彼縱橫江湖﹐非舟檝無與爭利害。且成師以出﹐當爲東徵不歸之計﹐九江以上﹐千里如洗﹐柰何以倉卒召募之眾﹐執蠱脆之器﹐徒步三千里﹐以當虎狼百萬之彊寇乎﹖」水師守備成名標者﹐頗能言船炮事。國藩亦自以意﹐用商船攺造爲長唇寬舷﹐試發炮﹐果不震。而資費無所出﹐乃奏截畱大營粵餉銀八萬﹐興水軍四千﹐船二百。其大自五百石及千餘石﹐炮自二百斤至三千斤﹐又推五日競渡船意﹐爲短橈長槳如蛇足﹐以人力勝風水。奏徵右江道張敬修率戰船﹐不果來。而同知褚汝航奉檄代敬修﹐造長龍戰船於湘潭。先成名標於衡州造者﹐曰快蟹﹑三版﹑閩﹑越船制略備矣。然非有法﹐直以意消息﹐屢攺乃成。其軍亦募操舟人爲之﹐增設炮手﹔其統將﹐國藩自主之﹔其裨將﹐亦號營哨官﹐純用儒生﹑農氓﹐或陸營弁丁﹔其經營尺寸輕重之度數﹐皆自慮度之。而總督吳文鎔﹐頗與同心﹐時相商定焉。

四年二月﹐船成﹐凡大小二百四十﹐輜重炮船百二十﹐輜重民船百﹐水軍五千﹐分十營﹐設糧臺舟中﹐器物食用工匠畢備﹐合陸軍五千﹐發衡州﹐浮湘東下﹐軍容甚壯。當是時﹐吳文鎔以促戰先出﹐敗死﹐湖北水軍盡散。而寇入洞庭﹐步上犯寧鄕﹐及遇水軍下﹐寇遽退﹐湘陰﹑嶽州皆復。三月﹐寇復上﹐嶽州防軍潰﹐賴炮船以免。丙午﹐大風壞船﹐漂損大半。

戊申﹐以陸軍敗還長沙整軍﹐寇遂上犯﹐屯靖港﹐及湘潭城﹐腹我軍。當是時﹐寇若從湘潭上游﹐乘春水攻省城﹐及從靖港乘北風來攻﹐皆不過行二十刻﹐勢危急。我軍聞吹角及火光﹐皆自驚﹐寇竟不來。四月己巳朔﹐塔齊布援湘潭﹐戰勝。報未至﹐軍中議曰「陸軍敗﹐皆潰﹐死矣。宜及軍士心未散﹐率水軍進攻﹐水陸交爭﹐冀一當。」於是議所鄕﹐用水師營官彭玉麟定計﹐全軍上攻湘潭﹐四營夜發﹐約明日國藩帥四營繼之。比至湘潭十里止﹐偵者還言﹐塔齊布已大勝﹐乃約水陸循城進攻﹐盡收所掠商船﹐百貨闐委。彭玉麟計軍士貪虜獲﹐必懈﹐乃悉縱火燒船貨。火延岸上﹐光燭數十里。寇先本在舟中者﹐倉卒不得走﹐𨿽亦發炮相拒﹐不能水戰﹐傷溺者千計。城寇失計﹐棄城走。燒寇船之日﹐國藩帥四營下攻寇靖港﹐敗還﹐城中大震﹐得湘潭水陸捷書﹐乃大定。五月﹐寇陷常徳﹐水軍船方艌﹐巡哨小船莫能救﹐然寇益不敢入湘。

六月﹐山東登州總兵陳輝龍﹐自廣州來會師﹐廣東遊擊沙鎭邦﹐從廣西道員李孟羣自桂林來﹐亦將水軍﹐水軍益盛。庚辰﹐發長沙。甲午﹐渡湖。前隊營官褚汝航﹑夏鑾﹑彭玉麟﹑楊載福﹑鄕導官何南靑將二千人﹐遇寇湖中﹐遂屯萬石湖。丙申﹐分五隊﹕蘇勝將先鋒船趨南津﹐夏鑾繼之﹐彭玉麟伏船君山﹐楊載福伏船雷公湖﹐何南靑建旗吹角列陳於後。寇掠商舟載炮陳南津﹐持不進。三版小船趨港中﹐寇爭出﹐三版陽卻誘之﹐寇舟連檣上﹐玉麟等鈔之。商舟旋轉不利戰﹐退則相撞礙﹐燒沈百餘舟﹐奪舟三十四﹑炮十三。其夜﹐南津及城寇潛遁。七月己亥﹐屯南津。庚子﹐寇復上﹐巨め乘北風以壓三版。三版斜進﹐擲火燒寇﹐火藥煙蔽江。寇斫其舟工﹐舟工愈亂﹐遂敗去﹐追奔七十五里﹐奪寇大舟七十六﹐自是寇不復上。壬寅﹐攻之雷鼓臺﹐寇依岸自保﹐進攻多傷。會暮﹐軍懼。楊載福曰「今退﹐我船不滿百﹐寇十倍我﹐敗矣﹐非冒死出奇不得免。」躬乘三版﹐衝寇屯直下。彭玉麟中炮傷﹐竟燒寇後舟﹐寇爭還救﹐乃大亂。載福自此以勇略名﹐與玉麟皆爲水軍名將﹐而陸軍有塔齊布﹑羅澤南。塔﹑羅﹑彭﹑楊﹐軍中無與爲比。壬子﹐陳輝龍將後隊至南津﹐聞彭﹑楊等戰勝﹐則以爲寇不足破。癸丑﹐自將攻城陵磯。湘軍頗疑南風下水難退﹐輝龍曰「吾習水戰三十年﹐諸軍無以爲憂。」平旦﹐發炮遂行。廣東軍旌旗鮮明﹐刀矛如霜雪﹐洋裝銅炮震山浦﹐諸軍皆自失﹐以爲不及。褚汝航﹑夏鑾請同行﹐楊載福亦乘小船往觀戰。沙鎭邦先進﹐寇舟拒戰﹐敗退。輝龍乘拖罟大船至中流﹐舟膠﹐寇伏舟齊出。鎭邦船已逼寇屯﹐不得還。諸小船來救輝龍﹐水急風利﹐返吹俱下。寇依岸遏我軍﹐欲登陸則逼寇﹐發炮恐傷前船。寇爭來奪船﹐汝航﹑鑾﹑鎭邦赴水死。輝龍陷寵﹐軍覆﹐船炮盡喪。寇乘拖罟還城陵磯。拖罟者﹐閩﹑廣水師大艦也。國藩初造船無之﹐輝龍至﹐乃造二拖罟﹐其一以獻國藩﹐其一自乘之。旣敗﹐水軍損失大半﹐然自此益知水戰利害。

閏七月戊辰朔﹐李孟羣再攻城陵磯﹐小利﹐而陸軍大捷。己巳﹐楊載福等知寇將遁﹐出要其舟。寇皆乘小舟下走﹐而鑿所得拖罟船﹐沈之江中。辛未﹐悉平寇兩岸炮臺﹐搜螺山﹑倒口﹑六溪口﹐入黃蓋湖﹐還收嘉魚﹐復蒲圻﹐遂會湖北軍。甲午﹐進屯金口。八月巳亥﹐王明山下窺鹽關﹐寇水陸圍之﹐三版六﹐拒寇舟數十﹐突圍出﹐傷兩人耳。甲辰﹐楊載福巡沌口。丙午﹐湖北陸軍攻漢陽關﹐未戰﹐軍潰。李孟羣艤岸擊寇﹐陸軍得不敗。己酉﹐國藩來視師﹐遂登小軍山﹐望武昌﹑漢陽寇屯﹐寇來襲﹐敗去。丁巳﹐燒鹽關寇船二百﹐沿江寇壘九。戊午﹐楊載福等衝寇屯﹐攻塘角﹐遂至靑山。寇炮擊之﹐三版人皆露立﹐棹船徐進﹐有俯首避鉛丸者﹐眾目笑之﹐以爲大恥。水軍之初立也﹐謀避炮﹐百方皆弗良。至是﹐諸言避炮者盡絀。寇從城上望見﹐相顧失色﹐縋而逃者日殺百數不能止。明日﹐武昌寇棄城走﹐漢口﹑漢陽寇皆乘夜具舟遁。武漢之復不勞力﹐由創水軍﹐使寇震怖無策﹐故千里無畱行焉。下江屯寇聞之﹐凶懼﹐以水軍不可與爭鋒﹐則據江險﹐悉眾屯田鎭。九月丙子﹐前軍攻蘄州﹐寇馮城不敢出﹐陸軍後﹐屯湋源。

十月丙申朔﹐會陸軍於田鎭。寇壘連四十里﹐夾江爲五屯﹐據半壁山﹐鐵索纜江﹐連舟承其下﹐上作大筏﹐列炮橫中流﹐守以炮艦。其下游寇舟五六千﹐率掠遏商民船﹐以供運載。自江寧陷後﹐通江諸城鎭無寧日﹐以此也。己亥﹐羅澤南等攻山﹐大破之﹐縋崖下斫江瑣。明日﹐瑣復續。國藩令曰「水軍牽於蘄城﹐蘄寇舟﹑城相掎角﹐形勢不便。宜分船衝下游﹐得至半壁山﹐合陸軍而屯﹐破賊必矣。」癸卯﹐彭玉麟﹑楊載福順流移屯蘄﹐寇戰艦不能追﹐惟發炮與岸上炮疊擊。哨官蕭世祥中炮死﹐軍士多傷﹐竟下﹐下十五里止。乙巳﹐蘄舟寇乘西風走保田鎭。丁未﹐進屯見峯﹐距癸卯屯十六里﹑田鎭九里。玉麟﹑載福間行入塔齊布軍﹐謀合攻﹐還﹐分船爲四隊﹐戒曰「各有司﹐誤者斬﹗待令而後動。」備鑪韝椎斧炭剪於頭隊船﹐劉國斌﹑孫昌凱領之。昌凱﹐故鐵工﹐習冶鍛﹐令專斷鐵瑣。戊申﹐水﹑陸軍大出﹐玉麟戒昌凱曰「毋發炮﹐毋仰視﹐直趨鐵纜下﹐彼筏上炮一發﹐船乘流已下矣﹐吾親爲公拒寇舟。」遂將二隊出戰﹐楊載福將三隊待瑣開﹐畱四隊守屯﹐以防寇鈔。寇恃炮﹐以爲船不能近纜。及國斌等直下﹐玉麟繼進﹐寇舟未及移﹐環擊之。燒二舟。國斌椎瑣下鉗﹐鉗落筏空﹔昌凱鼓韝冶瑣﹐瑣斷纜開。筏上寇潰走﹐溺水﹑被斫死者無算。楊載福候纜開衝下﹐下游舟中寇愕﹐不知何軍﹐乃從篷上望之﹐或有覺走者。舟連數十里﹐走輒絓而止。載福直進至武穴﹐乃回船擲火燒而上﹐玉麟燒而下﹐於是東風起﹐載福乘風﹐玉麟乘流﹐天明合軍俱還。寇舟燼﹐岸上寇已夜走﹐蘄寇亦由陸遁走廣濟。甲寅﹐前軍至九江。田鎭已破﹐湘軍水師名天下。文宗采其戰法﹐手詔宣示江南北諸水軍。江南北水軍師艇船不諳戰﹐續徵紅單拖罟船﹐皆待風乃行﹐所至淹畱。而江西亦造戰船﹐頗用湖南船制﹐以無將領﹐輒敗退。湖南在籍官丁善慶﹑陳本欽﹑唐際盛﹑李槪等﹐始捐貲設船局﹐而黃冕專制炮﹐以應徵軍。言船炮者﹐莫能及湖南焉。然太鋒銳﹐深入要利﹐卒以至敗。

寇距九江城﹐於湖口梅家洲作堅屯二﹐與城相鼎峙﹐北屯小池拒陸軍。辛酉﹐李孟羣等攻城。城北洲壘大設炮﹐旁維大舟﹐小艇環衛之。孟羣先攻其大舟﹐戰不利﹐蘇勝﹑鄭沐中炮死﹐李金梁船沈溺於江。寇旣見官軍水戰法。亦並力於水戰﹐多造小艇﹐依大舟以出。方冬風壯﹐江水湧起﹐戰船苦震簸﹐寇又循岸射火燒船﹐軍日夜危苦﹐思番休﹐而陸軍以克城在旦暮﹐方日日言戰。十一月戊寅﹐塔齊布破孔龍寇屯﹐己卯﹐小池寇遁。北岸旣得﹐遂圍九江﹐寇悉眾保湖口﹐彭玉麟等扼江與相持。丁亥﹐寇載火夜燒江外船﹐李孟羣列隊待之﹐火舟至﹐鉤放澑中﹐終不得近。十二月辛丑﹐彭玉麟等攻湖口寇筏﹐破之﹐士死傷相積。寇亦殊死鬥﹐其筏上作木樓﹐馮樓發炮﹐樓傾﹐或飛投江中﹐泅而走﹐其堅悍若此。丙午﹐蕭捷三等以寇屯湖口﹐梅洲堅實﹐慮其掠鄱湖內犯﹐通資糧﹐率輕船闖姑塘﹐諸勇銳爭從之。旣入﹐乃不見一寇﹐會暮﹐止屯。寇瞰大船勢孤﹐出小舟二十攻坐營﹐都司史久立戰死。寇小舟循官軍大船間﹐拋火焚快蟹九﹑長龍七。諸軍三版大半入姑塘﹐無鬥志﹐乃夜還九江大營。時楊載福養病武穴﹐聞敗﹐還爭湖口﹐不利。寇復北渡﹐踞小池。己未﹐湖口陸軍亦退保九江﹐其夜﹐小池﹑九江寇負小舟數十﹐直犯國藩拖罟大船﹐國藩慬而免﹐水軍遂大亂。入姑塘者方益進至南康﹐聞坐營潰﹐退還﹐望湖口寇已作兩浮橋﹐通岸往來。捷三等乃遂取食吳城﹐因襲都昌寇舟﹐破之。然無統將﹐且輜重阻絕﹐漂泊章﹑鄱間﹐有船百二十﹐人三千﹐爲客兵﹐而外江﹑內湖水師分﹐實始於此。外江自己未夜潰﹐俄而寇從廣濟追楊霈至漢口。

五年正月丙寅﹐李孟羣以船五十還救武漢。戊辰﹐大風損船四十餘﹐船不能軍﹐乃令彭玉麟等溯江﹐名援武昌﹐而修船新堤。國藩自是入陸軍。未幾﹐移屯南康﹐就蕭捷三等取船江西﹐立內湖水營﹐而江西糧道鄧仁堃主制造。二月﹐寇陷武昌。自是寇專力陸道﹐故城陷不能救。三月﹐湖南益發新船百餘至金口﹐彭玉麟募軍實之﹐合舊水軍爲三千人﹐與湖北巡撫胡林翼陸軍相輔。四月﹐王國才進攻漢陽﹐將築屯﹐寇前後鈔之。玉麟望陸軍已被圍﹐捨船登岸反鈔寇﹐多斬獲﹐寇乃散走。六月﹐楊載福自嶽州增募船軍﹐合先屯爲十營。內湖蕭捷三等增軍屯南康﹐爲八營。楊載福旣至金口﹐則議攻寇武昌﹐以李孟羣所部弱﹐畱孟羣將陸軍守金口﹐而林翼及玉麟先入漢﹐攻蔡店。玉麟以小船入沌﹐掠赤野湖東﹐而北絕漢至涢口﹐順流東還﹐北破宗關石壘﹐南攻漢陽寇舟﹐岸發炮不得近﹐遂北攻漢口。寇舟乃出﹐溯流上﹐欲鈔我﹐夾擊之﹐奪其舟九﹐出漢口﹐攻寇浮橋﹐燒寇舟三百。凡三日﹐寇不出。楊載福自外江來會師﹐同出江屯沙口。沙口者﹐武昌下游三十里﹐至沌口六十里﹐還沌口當從武昌﹑漢陽城下過。載福之出也﹐寇無備﹐而玉麟從漢口渡江﹐距兩城遠﹐故寇炮不甚相及。旣空屯沙口﹐不能助攻戰﹐乃議還。眾議由漢人沌﹐𨿽迂遠﹐其避炮宜易。載福忄耎之曰「丈夫行何所避﹐浮江下﹑溯江上乃爲快耳。」玉麟恥後之﹐張帆先行。寇先已密備﹐覘我還路﹐艤舟傍中流。及城上縣炮並發﹐諸軍但冒進﹐不知誰生死。炮丸飛鳴﹐船倉羣子以斗計﹐擊沈四船﹐中炮死者三百人。炮擊玉麟桅折﹐不能進﹐望見載福﹐自呼之﹐載福船瞬息已去。成發翔三版過﹐玉麟躍入得免。知其事者皆不直載福﹐而玉麟曰「風急水澑﹐呼固宜不聞。」載福先已不樂玉麟﹐林翼親拜兩人﹐和解之。

內湖水師旣成﹐而寇亦於九江造戰船﹐悉仿官軍制。四月﹐自姑塘上犯﹐敗官軍。五月﹐復戰﹐敗之﹐奪拖罟以歸。拖罟者﹐卽陳輝龍所造﹐九江所失者也。六月﹐進攻湖口﹐不利。七月﹐合陸軍攻湖口﹐寇馮岸發炮﹐蕭捷三中炮死。八月﹐乘流攻湖口﹐南風急﹐船駛陷寇壘下﹐喪船二十一。奏奪五營營官秦國祿等官﹐而急召玉麟。於是陸軍大將羅澤南援武昌﹐而玉麟還領內湖軍﹐李孟羣攺統陸軍﹐而楊載福領外江軍。載福議以孟羣舊部多不可用﹐汰羸怯十之五。十一月﹐外江軍合陸軍逼圍武昌。時玉麟當之南昌﹐江路絕﹐則道湖南趣陸行﹐阻袁﹑瑞寇四五百里﹐行旅相戒﹐惟通寇者乃得達。玉麟敝衣徒步往﹐從者數人﹐行二三日﹐皆懼不進。欲上取贛﹐則吉安亦陷﹐非從廣東﹑閩﹑浙不可至南昌。玉麟謝去從者﹐僞爲遊學乞食﹐經寇關卜數十﹐寇無覺者。至南昌﹐城門訶禁之﹐問其實﹐報院司﹐皆大驚怪﹐軍中聞其至﹐气自倍。

自十二月至六年二月﹐外江軍數苦戰﹐寇舟亦日益。四月﹐移屯沙口。楊載福念寇舟來則依岸﹐而其上下皆乘風﹐船炮制法同官軍﹐與我共長江﹐恆避戰﹐終不可勝﹐宜深入襲燒之。則募軍士尢勇者﹐駕千石大船﹐實消黃﹑蘆荻﹐施火綫﹐約曰「待近賊而發﹐發則登三版以自救﹐且急歸。」應募者三百人。其夜﹐載福設酒﹐具五俎之食﹐饗三百人﹐躬自行酒﹐勉之曰「成功歸者﹐人犒百金﹐有官者超兩階﹐白丁拔六品實職﹐無負我。」旣出﹐人相語曰「觀此往﹐必死也。」有悔者﹐或潛去。或又自奮曰「壯士死一言耳。」棹帆遂行﹐逼寇舟南岸嘴屯﹐火發﹐皆自躍登三版﹐或遲﹐傷火及墮水者﹐死哨官一﹐傷勇丁四十﹐餘皆鼓棹還﹐載福親迎勞頒賞。自是寇舟能戰者二百餘皆燼﹐火藥衝寇空中﹐墮江水及岸相積。而前軍遊擊﹐乃直至黃州﹐寇不復上。旬日﹐巡哨船掠巴河﹑蘄州﹐揚兵九江城下。寇震駭﹐援絕﹐武昌﹑漢陽坐困矣。

十一月﹐林翼復大治戰船﹐增軍至七千人﹐合二十四營﹐立船局沌口﹐以時修艌。其月﹐武昌﹑漢陽同日復﹐乃移船局漢口。載福遂同復武昌縣﹐及黃﹑蘄﹐燒武穴﹑龍坪﹑小池諸寇舟﹐奪大小戰船五十八。十二月﹐水陸軍圍九江﹐內湖軍往來吉﹑袁﹑臨﹑瑞﹑建昌﹑南康﹑饒﹑廣間﹐日有戰事﹐以陸軍屢敗不得志﹐然所在扼寇﹐寇亦不能長驅。江西亦自立水軍﹐以劉於淳領之﹐常屯樟樹﹐爲省城西防。

七年二月﹐國藩遭父喪﹐奏言「臣軍事以水師爲大﹐楊載福所統十營﹑彭玉麟所統八營﹐合大小戰船五百﹐炮二千﹐請以署湖北提督楊載福爲總統﹐惠潮嘉道彭玉麟爲協理。」詔從所請。五月﹐湖口寇舟上犯﹐外江軍出擊之﹐乘風追過百里。及還﹐寇尾之﹐別從扁擔夾出小舟要之﹐軍敗﹐哨官易景照等死者二十一人﹐勇丁死者百四十八人﹐喪船十八。蓋水戰﹐風水俱順﹐則行急炮無準﹔俱逆﹐則膠滯不得進﹐數以此敗﹐非善戰者莫能操其機﹐則順水取逆風﹐逆水取順風﹐將勇者勝焉。閏五月﹐寇從陸道上窺蘄﹑黃﹐分船守蘭溪﹑巴河﹑樊口﹑陽邏﹑沙口﹐而大營屯官牌夾﹐以攻小池。八月﹐小池拔。

九月﹐始復攻湖口。先是﹐玉麟軍在江西歲餘﹐無所得餉﹐借領火藥亦靳之。時內湖軍屢攻石鐘﹑梅洲寇屯﹐不下﹐聞外江軍至﹐克期遣諜告九江圍軍合攻。丁亥平旦﹐玉麟率全軍分三隊出湖﹐載福臨江口發炮應之。寇並力拒湖內軍﹐城洲兩岸炮丸如雨。玉麟令三版先出﹐大船繼之。寇度船所經﹐直石鐘山下﹐有石崖髙下與三版相當﹐卽輦巨炮崖口﹐一發中前船﹐都司羅勝發斃﹐玉麟令回船。後者進有死者﹐復回船。後者疊進﹐傷死相繼﹐莫敢退。或諫曰「今驅士卒與飛火爭命﹐非兵法也。」玉麟曰「自水陸用兵﹐於此五年﹐精銳忠勇之士斃命於此千數矣﹐湖北﹑江西以此被屠戮者數十萬﹐每一念之煎心。且久困﹐若不破此險﹐無生理。今日固死日也﹐義不令士卒獨死﹐亦不令怯者獨生矣。」鼓而進之。寇崖下炮發火多﹐銅焦﹐炮者震死。船銜尾直下﹐出江與外江合軍﹐歡聲動江水﹐於是沿江寇舟失勢﹐所在擲火燒之﹐舟盡燔。而官軍船爲鐵网牽絓﹐篙楫不利﹐岸上寇復聚火槍擊水軍﹐適會李續賓伏陸軍﹐潛上湖口城背山﹐揚旗鳴角下﹐岸寇驚愕﹐大潰。三軍合屯﹐其夜城寇破走﹐洲上寇亦遁﹐獲軍火子藥數十萬﹐炮船八十餘﹐悉解江西。

辛卯﹐乘勝奪據小孤山。乙未﹐載福攻彭澤﹐庚子﹐克之。前軍至望江﹐望江寇遁。壬寅﹐復東流。癸卯﹐過安慶﹐捨城不攻﹐攻樅陽壘﹐破之。甲辰﹐破大通壘。丙午﹐復銅陵。下至峽口﹐見官船旌旗。偵者言﹐此紅單船﹐定海總兵李徳麟所將也。丁未﹐載福往見李徳麟﹐紅單船人皆聚觀﹐以爲此軍將從賊中來﹐疑不可信。李徳麟因言方攻泥汊﹐縣賞萬六千金﹐攻七月﹐堅不下。明日﹐載福令李成謀攻之。棹而進﹐逼屯擲火﹐屯中寇久懈﹐殊不意有軍至﹐皆長跪乞命﹐獲炮百﹑舟五﹑米六屋﹐及所俘寇盡以與紅單船﹐回船而還。是月初﹐和春方奏言泥汊戰勝狀﹐至是湘軍攻克﹐而江南大營不復言泥汊﹐蓋諱之云。十月戊寅朔﹐載福還師。丙戌﹐至湖口。內湖軍先增二營爲十營﹐分八營屯章﹑贛﹐畱二營湖口。丙申﹐江西寇自鄱陽窺湖口﹐援九江﹐爲陸軍所敗﹐還走池州。前所復望江﹑東流﹑銅陵三城復陷。

八年四月壬子﹐水陸軍攻克九江。外江內湖軍要逃寇﹐盡殲之。詔楊載福專徵。外江軍移屯華陽鎭﹐分防三營屯黃州﹐彭玉麟駐湖口。五月乙末﹐起國藩督陸師援浙。載福復克東流﹐進屯黃石磯。六月﹐撫定建徳寇﹐復其城。八月戊辰﹐國藩﹑載福奏祀陣亡將士三千餘人於石鐘山。內湖軍合陸師克吉安﹐江西始平。九月辛巳﹐合陸軍攻安慶。十月辛亥﹐三河軍潰﹐寇大上。我軍分屯﹐自九江至武昌十二﹐黃石屯軍如故。

九年﹐寇別部犯湖南﹐圍寶慶﹐湖南﹑北大震。分遣蕭翰慶﹑王明山等四營入資水﹐曾紹霖等二營防沅水﹐左光培一營防澧水。五月﹐師行。七月﹐還江防。九月﹐寇將韋志俊以池州反正。玉麟躬率內湖軍移駐黃石﹐與楊載福合屯。十月﹐李成謀往撫池州寇﹐眾叛﹐攻韋志俊﹐力戰擊走之﹐收其眾萬人。十一月﹐徽﹑寧寇來攻﹐由際登城﹐池州陷﹐拔餘眾還張溪。

十年三月﹐浙江請援。遣蕭翰慶攺將陸師三千﹐合領歸誠人三千援杭州﹐道寧國。副都禦史張芾奏止韋志俊軍。杭州已陷﹐新任巡撫王有齡以寇退﹐復奏止翰慶等﹐仍隨張芾收旌徳﹑石埭﹑太平﹑廣徳。已而浙事亟﹐飛檄召翰慶﹐而韋志俊遂率所部依水軍。四月﹐外江營官陳金鏊﹐合江南水軍攻梟磯寇屯﹐破之。五月﹐蕭翰慶遇寇湖州﹐道戰﹐死之﹐餘眾入城助守。江南大營潰﹐蘇州陷。以國藩署兩江總督。國藩自宿松移駐祁門﹐議立三路水師﹕一淮揚﹐一寧國﹐一太湖。林翼則議立衢﹑杭水軍﹐而無寧國。然皆不果行。其後﹐乃立淮陽﹑太湖軍﹐遂復江蘇列縣云。韋志俊從水軍復攻池州﹐不克﹐還攻樅陽﹐收之。六月﹐載福奏遣江南水軍將李徳麟﹑吳全美還守鎭江﹐分軍屯大通。於時徽﹑寧繼陷﹐陸軍自顧不暇﹐安慶𨿽合圍﹐而寇窺蘄﹑黃。國藩受命節制皖南軍﹐而總兵周天受死寧國﹐寧國餘民保南陵。總兵陳大富血書求援﹐不能救﹐乃令水軍赴其急﹐謀拔出城中軍民﹐棄城不守。載福念孤軍深入﹐必具危。九月﹐秋雨江漲﹐躬率四營揚言攻蕪湖。時寇方於南陵作壘﹐斷北港以困城中﹐蕪湖久無備﹐偵水軍出﹐度南陵不通舟﹐卽夜俱下赴蕪湖。載福宿魯港﹐半夜令曰「視吾船所鄕而進﹐先者斬﹗「旦令兩營屯港口﹐已登三版﹐令柁師曰「往救南陵。」諸軍皆驚疑﹐以統將先則繼進。港左右寇小屯三四處﹐愕出不意﹐走保城下大壘。壘寇大半赴蕪湖﹐我擲火﹐則皆出走。載福叩城門呼大富曰「今奉令拔城中居民﹐可急裝入船。」令戰船軍皆步﹐循堤退出﹐民老弱先﹐壯者後﹐戰船軍後﹐載福殿﹐半日悉發。逃寇走報蕪湖﹐蕪湖眾還已暮矣。寇呼噪來追﹐載福獨持矛立堤上﹐眾不敢逼。比出港﹐而蕪湖寇將舟至﹐方與畱防軍楊占鰲等相持﹐見大隊船浮港下﹐亦退走。軍民萬餘人﹐分載諸船還黃石大營﹐給棚帳﹐畱二十五日。十一月﹐寇陷東流﹑建徳﹑彭澤﹐圍湖口﹐分陷鄱陽﹑都昌﹐載福﹑玉麟躬出戰守。玉麟入湖口﹐登陴雨立數日夜﹐寇去﹐遂分復五縣﹐遷南陵軍民於東流。浙江議立水軍﹐奏調營官劉培元﹐培元先歸湖南領水軍﹐在衡﹑永防寇﹐不果往。自是東南七省皆自有水師戰船﹐多用湘軍將﹐及制造皆仿湘軍焉。

十一年春﹐寇復犯蘄﹑黃﹐遂及徳安﹐頗窺彭澤﹑大通間瀕江地﹐以防密﹐輒退走。玉麟又自率軍至武漢﹐因巡江防﹐會陸軍克孝感。三月﹐國藩移駐東流。安慶圍已三年﹐曾國荃將萬人﹐浚前後壕﹐引江水浮戰船﹐互相倚。寇帥陳玉成尢患之﹐乃於菱湖北作屯﹐以通集賢關﹐且作浮橋通城。載福率師攻擾之。陸軍將曾貞幹築壘湖口以遏寇﹐寇來爭﹐戰且築。寇亦更築阻遏水軍﹐船從兩壘間出﹐士多傷。四月﹐王明山等入石門湖﹐合陸軍攻赤岡。下游屯軍李朝斌等頻攻魯港﹐以牽寇援﹐陳代友等入練潭﹐與桐城陸軍相應。五月﹐蔡國祥破菱湖寇屯。李成謀攻無爲﹑靑陽﹐寇皆馮城不出。七月﹐玉麟會陸軍克孝感﹑天門﹑應城﹑黃州﹑徳安。載福假歸。八月丁巳朔﹐安慶復。寇先越湖遁走﹐胡水師先登。辛酉﹐趙三元克池州。上游蘄﹑黃次第平。林翼薨。詔玉麟爲安徽巡撫。九月丁巳﹐王明山克銅陵﹑無爲。黃翼升新立淮揚軍﹐輔李鴻章陸軍援蘇﹑常﹐道絕﹐未得進﹐仍合諸軍防江。十一月丁未﹐攻運漕鎭。癸丑﹐攻東關﹐皆破之﹐以陸軍少﹐畱屯不進﹐玉麟奏言「臣起自諸生﹐居戰艦十年﹐與水勇﹑柁工馳逐風浪。封疆大吏﹐進退百僚﹐深懼弗克勝任。」詔惇促赴官。再辭﹐攺水師提督。明日﹐又詔曰「彭玉麟有節制之任﹐武職不足資統率﹐著候補兵部侍郎。」載福避禦名﹐攺名嶽斌﹐以母病再請假﹐詔促令到防。

同治元年三月﹐李成謀等合陸軍攻巢﹐戰於銅城閘﹑雍家鎭﹐皆捷﹐遂復巢城。陸軍乘勝攻含山﹑和﹐克之。蔡東祥別攻濡須﹐克之。李成謀﹑成發翔﹑蔡東祥等三軍遂合陸軍攻西梁山﹐燒其鐵瑣﹐寇不戰而走﹐渡江攻魯港﹐克之。陸軍復南陵﹐玉麟進駐銅陵。四月壬申﹐玉麟將外江﹑內湖﹑淮揚三軍十八營﹐盛兵攻金柱關﹐陸軍因襲太平﹐復其城﹐夜攻金柱﹐克之。癸酉﹐分遣王明山攻烏江﹐李成謀﹑成發翔取蕪湖﹐黃翼升襲東梁山﹐皆克之。玉麟悉調上游水軍集濡須。

五月癸未﹐玉麟督彭楚漢﹑王吉﹑諭俊明﹑成發翔﹑王明山從溧州會陸軍﹐攻江寧城西頭關﹐破之。寇倚洲作二壘﹐玉麟分遣八營逼壘﹐寇炮落船中﹐乃遣軍持火登岸﹐伏葦下。入夜﹐火起﹐宿葦枯根延燒新莖﹐燎一洲﹐寇走出﹐因襲燒其壘﹐奪炮數百﹐斬冠無算。玉麟自乘三版至下關﹐諸軍方收隊﹐見小船紅旗直上﹐訝之。時昧旦初辧色﹐王明山未起﹐哨官廖徳茂迎候﹐言明山連夜戰﹐初還坐船﹐玉麟頷之。已而﹐陸軍將來問克壘破關狀﹐見玉麟在﹐則怖懼不知所言。廖徳茂往報王明山﹐明山聞捷喜﹐又謾罵曰「諸蠢奴﹐欲急滅長毛﹐歸餓死耶﹖」徳茂言「統帥夜已至下關。」乃驚起﹐往謁玉麟﹐紅旗小船已去久矣。故凡戰﹐載福﹑玉麟在﹐或前或後﹐水陸將士皆惴惴﹐莫不盡其力。初﹐陸軍之進雨花臺也﹐寇鈔後﹐斷運道﹑梗軍報不通﹐軍中嘩擾。至是頭關破﹐以水軍護糧由江路進﹐陸軍心始定。自和春潰後﹐至此官軍始再至城下﹐卒以合圍﹐其先無水師故也。

癸巳﹐黃翼升領淮揚軍越寇屯赴上海﹐因奏翼升署江南提督。長江五千餘里﹐外江﹑內湖軍分戍。孫昌國等長屯江西﹐猶隸於玉麟。七月﹐李鴻章奏言「紅單船不足用﹐淮揚軍皆長龍﹑三版﹐分船四十防三江口﹐其餘入松江﹑泖﹑澱諸湖。」然於海面風沙性不諳﹐蓋始有意於輪船矣。八月﹐淮揚軍拒吳淞寇﹐敗之﹐平七壘﹐又攻澱湖北岸石壘﹐破之﹐奪舟二十。徽﹑寧寇負舟越東壩﹐謀爭金柱﹐舟蛾集固城南漪湖﹐玉麟躬入湖拒之。寇燒出花津﹐嶽斌往拒之。九月乙卯﹐戰關下﹐郭明鰲中炮死。戊辰﹐七營合陸軍攻花山﹐彭楚漢等先據上駟渡﹐絕浮橋。玉麟令曾泗美捨船助陸軍﹐俱進。金柱守將羅逢元自後乘寇﹐大戰﹐破之。寇敗趨橋﹐遇楚漢列船﹐則大潰。辛未﹐破花津寇屯。戊寅﹐成發翔等戰石臼湖﹐奪寇舟四十﹐旋克灣■■。下游寇乃乘間自浦口北渡﹐陷含山﹑巢﹑和。是時廬州新復﹐多隆阿不欲隸曾軍﹐因詔書援陜﹐則北去﹐故廬﹑桐空虛。玉麟屯濡須﹐而寇復踞運漕鎭﹐在其上游嶽斌防蕪湖﹐日奪東壩寇來一舟。十月﹐淮揚軍出靑浦﹐破寇舟於白鶴江。更立太湖軍十營﹐李朝斌爲統將。黃翼升攻寇福山﹐大破之。初﹐寇將駱國忠以常熟反正﹐寇起大眾圍常熟﹐官軍往援﹐隔太倉不得進﹐故合陸軍從福山入﹐與寇相持。十二月﹐玉麟克運漕鎭﹐旋收含山﹑巢﹑和。

二年二月﹐淮揚軍進攻福山﹐七十餘日﹐擊破來寇﹐解常熟城圍。三月﹐分遣歐陽利見﹑王東華合陸軍﹐克太倉﹑昆山﹑吳江。五月﹐玉麟﹑嶽斌合陸軍﹐大陳兵攻九洑洲過江浦﹐寇望風奔潰﹐收其城﹐遂破浦口屯。屯寇奔洲﹐洲寇閉不納﹐多投江及餓死者。九洑洲爲江寧對岸重鎭﹐寇築堅城以遏長江﹐集戰艦﹐環巨炮數十護之。自寇據城﹐向榮﹑和春師至﹐洲寇必全力走江北及寧國以誤我。及曾國荃欲合圍﹐而都興阿﹑馮子才日言九洑危險﹐朝議憂疑。含山之再陷也﹐降人李世忠負敢戰名﹐以三萬眾扼九洑﹐不勝。故洲上寇壘愈髙堅﹐旁列數十屯﹐列舟緣洲﹐亦自以爲牢固。於是玉麟陳船上流﹐分二隊﹐南從秦淮向下關﹐北繞永安洲向艸鞋夾﹐更列軍爲南北後應。而嶽斌自督戰﹐以枯荻灌油燒屯舟﹐因燒旁壘入﹐襲燕子磯﹐破之﹐胡俊友中炮死﹐洲寇不出。明日﹐嶽斌遣陸軍伏叢莽中﹐掘洲埂﹐分船夾洲上下﹐更列軍鄕城中關拒援寇﹐乃散遣三版繞洲﹐伺隙則登。寇分三隊﹐發火槍﹐傷死者數百人。至夜﹐玉麟令曰「洲破乃還師﹐不者﹐傳餐而戰。」諭俊明﹑成發翔﹑王吉﹑任星元更番夜攻﹐或有乘暗得登洲者﹐眾噪而登﹐皆冒炮爭上﹐踐屍而進﹐人忘其死﹐九洑洲竟破﹐萬餘寇無一脫死者﹐獲馬三百餘匹﹐悉送陸軍中。捷未上﹐江北爭飛書相慶。詔問狀﹐且訝其速克焉。

七月﹐安徽巡撫唐訓方有事苗練﹐以臨淮無水軍﹐譴丁泗濱將船八十護糧運﹐奏調淮揚軍。詔令嶽斌自往。國藩以長江事重大﹐畱嶽斌。李鴻章言「蘇﹑松之戰﹐水師功爲多。」亦不能遣淮揚軍。八月﹐福建寇入江西﹐窺湖口﹑彭澤﹐旋敗走﹐遂掠池州﹐圍靑陽。諭俊明往援﹐又急檄江忠義陸軍出江西來援﹐玉麟來視師﹐圍解。寧﹑太寇連屯髙淳﹑溧水﹐謀襲蕪湖陸軍﹐並攻新河莊。玉麟躬攻水陽﹐嶽斌來會師﹐克滄溪鎭﹐逼髙淳﹐降寇守將﹐遂收固城鎭﹐克東壩﹐降建平﹑溧水寇將﹐解散萬計。

三年春﹐詔頻問國藩﹐以楊嶽斌﹑彭玉麟宜分上﹑下游或內﹑外江﹐以鎭撫湖北﹑江西。四月﹐奏遣玉麟駐九江以上﹐控湖北。浙江巡撫左宗棠以嶽斌爲未盡其用﹐且密陳其才堪督﹑撫。癸巳﹐詔嶽斌督師江西﹐兼防皖南﹐未幾﹐授陜甘總督。嶽斌之貴先玉麟﹐及玉麟攺提督﹐詔有統率文。嶽斌自恨非文官﹐常見於詞色﹐還江一奏事﹐被詔﹐令由國藩轉上。當時論者皆以嶽斌功髙﹐勝玉麟遠甚﹐嘆息於文武積習﹐諸文人又自恥持常談﹐亦交訟嶽斌﹐稱其才徳。至是被顯命﹐督師專徵﹐眾皆欣欣焉。五月﹐黃翼升還統外江軍。內湖軍將孫昌國克貴溪。嶽斌至南昌﹐陸軍大將鮑超已破江西寇﹐無所爲﹐則奏劾江西統將席寶田以違節度﹐奪三階。六月乙酉﹐江寧平。戊戌﹐詔論國藩功﹐以創立舟師爲首。八月﹐進長江圖。嶽斌督陸軍赴陜西﹐黃翼升爲水師提督。詔玉麟駐安慶。國藩奏﹕「今議立長江水師﹐當周曆區畫。」

五年正月甲子﹐國藩﹑玉麟奏言「瀕江五省﹐戰事大定。前募水勇﹐請攺爲經制水兵。我朝綠營兵丁五十餘萬﹐乾隆四十六年議增缺額﹐大學士阿桂上疏力爭之﹐臣國藩丁咸豐元年﹐亦疏請裁兵五萬。自洪﹑楊倡亂﹐撚﹑回繼變﹐皆倚勇於以集事﹐國家養兵歲費二千萬。今直省勇丁﹐合計三十萬以外﹐而經制之兵﹐仍未能減﹐非長策也。大江水師﹐船至一千餘號﹐炮位二三千﹐利器不宜浪拋﹐勁旅不宜裁徹。俸薪口糧修補船炮經費﹐於長江酌畱釐稅﹐量入爲出﹐計提督一員﹐總兵五員﹐營官﹑副﹑參﹑遊二十四﹐哨官﹑都守﹑千﹑把﹑外委七百七十四﹐兵數萬二千﹐兵餉﹑雜費月五萬有奇。自荊﹑嶽二州至崇明五千餘里﹐立六標分汛﹐計船七百七十四﹐營二十四﹐副將營戰船四十三﹐參將營三十三﹐遊擊營二十三。自提督至外委各給坐船。長龍設大炮六﹐三版大小炮各二﹐設火藥局於安徽﹑湖北二省城﹐設子彈局湖南省城﹐設船局漢陽﹑吳城﹑艸鞋夾。」因奏事宜三十﹐營制二十四。六月﹐軍機大臣會奏依行﹐編《章程》六卷入《方略》﹐垂示後世﹐頒之天下。水師卽立﹐而國藩移督直隸﹐玉麟告歸﹐黃翼升爲提督。

七年﹐長江盜劫多﹐有軍士不習篙楫。時議疑本奏裁兵﹐而更增兵。兵歲不用則罷惰﹐與舊時水師營等﹐兵不可久﹐長江水師亦宜罷。其年﹐國藩薨。詔徵玉麟﹐召見﹐補兵部左侍郎﹐詢長江事宜﹐復具疏三辭侍郎﹐詔每歲一巡長江。於是黃翼升請病去﹐而李成謀爲提督。玉麟所至則江湖肅然攺觀﹐作《長江水師剔獘百條》上之﹐著於令。嶽斌先已罷陜督﹐亦被徵命巡江﹐恆多引疾﹐事專於玉麟﹐歲有劾罰。然舊部宿將皆衰老﹐新補兵稀復知戰﹐言輪船炮利者益多矣。

浙江篇第七自寇踞江寧﹐江南大營恆爲浙輕重﹐傾浙財賦供餉﹐歲銀幾百萬。湘軍乏於資﹐則羨覬之。然浙江故無事於湘軍﹐湘帥﹑浙撫每不相能。咸豐十年﹐羅遵殿自湖北來撫浙﹐寇犯安吉﹑長興﹐始徵湘軍將蕭翰慶等。未至﹐省城陷。駐防將軍瑞昌保子城﹐江南軍赴救者自外乘之﹐寇棄城走。頃之﹐大營潰散﹐蘇﹑常破。援浙將張玉良﹐自以新有功於浙﹐收潰軍屯杭﹑嘉間。巡撫王有齡綜核善理財﹐由丞判爲何桂淸所舉﹐不十年﹐至大位﹐故習江南諸將﹐初至杭州﹐則奏止湘軍。事亟﹐更奏調李元度﹑劉培元等。胡林翼與書元度﹐戒以擇所事﹐培元亦不至。而寧防將周天受敗死﹐督皖南軍張芾罷﹐皆浙所供支倚以屏蔽衢﹑嚴者也。有齡知當受兵﹐則通使祁門﹐請援曾國藩﹐語不及軍餉。國藩以軍未集辭。

十一年﹐杭州被圍。穆宗新立﹐銳意定天下。詔國藩兼制浙江﹐超用左宗棠督軍杭州。時浙江屯援軍猶過四萬﹐有齡復奏﹐用李元度募八千人入浙﹐免論徽州罪﹐且擢爲按察使。至龍遊﹐阻遏不得進杭州城。獨張玉良屯外﹐未敢戰。寇稍逼之﹐玉良中飛炮死。諸軍不任戰﹐反剽竊﹐而坐索餉。詔左宗棠代有齡﹐命下﹐城陷﹐有齡死之。李元度謀退屯﹐前安吉令陳釒重英上書言「今議者欲還軍常山﹐或走衢州﹐衢州自有防軍﹐而江西不供餉﹐無事保常山也。閩爲浙餉源﹐江山一城爲入閩咽喉﹐固不如屯江山﹐顧餉道﹐與衢城相應。賊必不敢略江山而攻衢﹐亦不敢略衢城攻江山﹐卽常山不守自全﹐策之上者也。」元度從之。時宗棠未入浙境﹐未能節度也。浙江全省地惟湖州﹑衢州城爲國有﹐而湖州孤居羣寇中﹐旦夕不自保。州人趙景賢以功節見重﹐朝廷惜其死﹐卽授福建糧道﹐促令赴官﹐冀其脫免。故論者以湖州已不可保﹐惟固衢防。曾國藩與宗棠義﹐以保徽州固饒﹑廣爲根本。奏以三府屬縣丁糧銀米供軍﹐設婺源﹑景徳﹑河口三稅局裨之。三府防軍悉隸宗棠﹐通吳越爲一家﹐以保江西。宗棠佐湖南軍事十年﹐勇將健卒多歸心。其名者黃少春﹑崔大光﹑張聲恆﹐又雅善王珍﹐諸王多從之。以初領軍﹐亦益謹事國藩。當補太常卿﹐有陳謝﹐猶不敢自上奏。凡有軍謀﹐咨而後行﹐自比於列將。及授巡撫﹐竟因以起。

同治元年正月癸卯﹐宗棠領見軍九千人自婺源攻開化﹐破寇馬金﹐自駐之﹐遣王開來屯開化城。是時﹐王開化已前病死﹐將士皆偏裨﹐戰守差自保。蔣益澧者﹐嘗爲羅澤南偏將﹐不見重於曾﹑胡。歸﹐將偏師入廣西﹐連有功﹐以軍疲弱缺額降官﹐俄復爲大將。浙江事亟﹐國藩復奏薦之﹐卽授浙江布政使﹐令將所部﹐增募新軍。未至﹐惟劉典﹑王文瑞號有戰略﹐頗令率諸將當一路。諸軍援浙者﹐總督慶端遣將防龍泉﹑松陽﹑政和﹐別將秦如虎屯溫州﹐江蘇軍渡海﹐收定海﹑寧波﹑仙居﹐民團起義復臺州列縣。寧波寇走紹興﹐臺州寇走處州。溫州寇入金華﹐與嚴州寇合﹐窺衢州﹐守將李定太﹑江山屯將李元度不能相救。宗棠恐朝旨促入衢﹐則自陷﹐因上奏曰「行軍之法﹐必避長圍﹐防後路﹐先爲自全之計。臣軍入衢﹐則徽﹑婺疏虞﹐又成糧盡援絕之勢。今由婺攻開化﹐分軍扼華埠﹐收遂安﹐使饒﹑廣相芘以安﹐然後可以制賊﹐而不爲賊制。然欲依徽郡取道嚴州﹐食米轉運殊多勞費。又衢州李定太一軍八千餘人﹐江山李元度一軍八千餘人﹐人數皆與臣軍相等﹐而常迫切呼援﹐惴惴不能自保。臣軍力固不能及﹐亦不願其浪戰求勝﹐致損軍威﹐此兵事﹑餉事之難﹐未可聚期恢復之效者也。」

二月﹐遂昌﹑松陽﹑黃巖羣寇驚云和﹑景寧﹑樂淸﹐靑田寇陷瑞安﹐溫州南北被寇。總督進駐浦城。壬戌﹐王開來﹑劉典﹑劉璈﹑李耀南攻遂安﹐破寇城下。其夜﹐寇棄城走﹐以王文瑞守遂安。寇再來﹐攻卻之。金﹑嚴寇圍衢州急﹐宗棠自往救﹐至常山﹐江山復請師﹐未定所鄕。三月丁亥﹐寇破峽口福建軍。宗棠度勢注江山﹐乃西援﹐與李元度合攻寇花園﹐不克。衢州寇亦西﹐宗棠還常山。溫州羣寇還處州﹐悉屯松陽﹑遂昌。江山寇亦東南攻遂昌援軍﹐福建將林文察破之石練。四月﹐寧紹臺道張景渠自定海招海盜商船西渡﹐克鎭海﹐進寧波﹐合英﹑法軍攻城﹐民團至者過十萬﹐遂克寧波列縣﹐進余姚。徽州寇窺遂安﹐走昌化。遂昌寇復東還樂淸﹑瑞安﹐攻溫州﹐福建軍將張啟煊戰敗。慶端益增兵﹐寇再圍溫州﹐攻瑞安。縉雲﹑靑田﹑樂淸三城空虛﹐民團因收集入保﹐並攻松陽。五月﹐寇復還景寧﹑云和﹐福建軍屯龍泉拒之。湯溪寇南援松陽﹐瑞安寇犯平陽﹐民團因收泰順﹑云和。甲辰﹐張啟煊蹙寇平陽﹐殲之﹐遂合白瑛﹑秦如虎進攻處州。宗棠軍進衢州。寇復攻遂安﹐分軍破走之。魏諭義﹑劉培元各募新軍至衢州﹐乃分部防守。六月﹐衢州屯將廖士彥進遂昌﹐助林文察攻松陽﹐民團因收宣平。辛未﹐克松陽。七月己亥﹐復處州。宗棠始進軍攻龍遊﹐蘭溪寇來援﹐連屯數十相持。蔣益澧至衢州﹐以髙連升﹑熊建益爲左﹑右軍將。李元度坐徽州前事免﹐散其軍。寧波軍復余姚。八月﹐以史致諤代張景渠爲寧紹臺道。寇復陷慈溪﹑奉化。總督慶端攺將軍﹐耆齡代爲總督。丁丑﹐上海軍克慈溪﹐英人華爾中炮死。

閏八月丙戌﹐髙連升進軍收壽昌﹐遂會熊建益攻湯溪。戊辰﹐寧波軍克奉化。宗棠自攻龍遊﹐去城五里止屯。魏諭義移屯淳安﹐與遂安王文瑞軍相倚。九月﹐徽州急。文瑞移攻績溪﹐淳安軍孤危。寇以龍遊﹑湯溪官軍盛﹐輕諭義﹐不來攻屯。旣久﹐覺寇無能爲﹐稍稍移軍﹐十里﹑二十里輒止。月餘﹐至銅關﹐去嚴州六十里。

嚴州城隔水﹐西山奇險﹐臨浙江。山中饒良田民居﹐寇至﹐結屯相保。其魁曰林三﹐頻拒戰﹐寇仇之﹐因自結於官軍﹐諜報相望。王女者﹐江山船船總也。江山船例以婦人應官役﹐𨿽嫁生子猶自名爲女。王女主嚴州水繇﹐寇至亦役之﹐其船往來無譏禁﹐苦寇徵求﹐又知其虛枵﹐欲引官軍﹐因至銅關求見諭義。諭義令他將見之。旣久﹐具知城中寇動靜﹐亦頗因以通林三。是月﹐處州寇悉北趨東陽。福建軍分屯不復進。十月﹐有詔聽法國人領兵攻寧波﹐用內地軍制。十一月﹐嚴州寇攻西山。庚申﹐王女遣報銅關軍﹐言寇怒林三﹐奪其米舟﹐期明夜襲西山﹐城空可破﹐請具舟濟師。林三亦請援。官軍士爭奮願往﹐乃報如約。辛巳﹐日晡﹐迎官軍船至者數十﹐諭義選千人﹐自將以往。午夜﹐薄嚴州城。城上柝聲斷續﹐不設燎火﹐殊無戰備。軍士勇者梯西門以登﹐殺柝者而代之﹐遂斬門鑰納軍。軍入而讙﹐寇驚出搏戰﹐余守城者皆下﹐短兵相斫。然倉皇無鬥志﹐頃之潰走。其攻西山者﹐以有備不能克﹐將還城﹐望城中火光有異﹐疾趨城下﹐聞報官軍已入﹐哄然大奔。壬年﹐復嚴州。捷書聞﹐諸將皆驚愕焉。方與寇相持﹐求勝之極難﹐乃無意收一大城﹐以此頗得寇虛實﹐蓋其戰守亦無以大異官軍云。

寧波軍克上虞﹐臺州民團收新昌﹑嵊。劉典解蘭溪圍﹐援祁門﹐未至﹐王文瑞已復收祁門﹑績溪﹐典屯羅埠。寧波軍進攻紹興。寇自金華援湯溪﹐自蘭溪援龍遊﹐熊建益﹑劉培元等拒戰﹐屢敗之。

二年正月戊午﹐湯溪寇有歸誠者誘寇將出城﹐副將劉樹元伏壕中﹐突起禽四人﹐湯溪西門開﹐復其城。髙連升進攻金華﹐己未﹐寇遁﹐收其城。江西援軍將王徳榜逼龍遊城南﹐作三壘。寇出西門攻官軍﹐敗之﹐載所掠走湯溪﹐湯溪已反正﹐遂皆北走。蘭溪寇亦棄城走。福建軍收武義﹑永康﹐於是東陽﹑義烏﹑浦江寇皆遁。蔣益澧自義烏﹑劉典自浦江合攻諸曁﹐民團起應官軍﹐寇懼﹐獻其城。己巳﹐復諸曁。寧波軍攻紹興﹐破城外寇屯。城中民謀反正﹐約官軍。甲戌﹐夜舉火爲內應。火發﹐軍至﹐寇遁走。乙亥﹐復紹興。乙亥﹐龍遊官軍水陸並進﹐收桐﹑廬。杭州寇震懼﹐悉力拒富陽。宗棠懼江南寇鈔衢﹑嚴﹐乃分軍遣劉典西防徽。蔣益澧進攻富陽。二月戊寅﹐寧波軍躡寇蕭山﹐復之。壬午﹐富陽水軍燒寇舟﹐因屯南岸﹐蔣益澧渡江屯新橋。庚子﹐寇列陣拒戰﹐熊建益陷陣先入。寇分黨攻中軍﹐髙連升出追被鈔﹐張志公﹑王宗元等馳救之。宗元中槍死﹐志公被數創﹐連升乃得收眾還。辛丑﹐援徽軍將劉典合徽防將唐義訓﹐拒寇徽州城東。遣黃少春奪巖寺寇屯﹐追破之於潛口﹐進屯漁亭。寇以故西犯江西﹐王徳榜還軍浮梁。三月﹐寧國池寇合黟寇逼祁門﹐阻浙﹑徽軍﹐黃少春合王沐擊散之﹐復黟﹐遂躡寇浮梁。四月﹐杭嘉寇出余杭﹑臨安﹐圍攻新城﹐守將魏諭義不能拒。宗棠發嚴州軍﹐合蔣益澧﹑髙連升軍援新城﹐畱熊建益屯新橋。寇乘軍少來攻﹐建益擊走之﹐乘勝追寇﹐薄其壘﹐中槍死。益澧﹑連升俱還屯﹐益徵寧波艇船助水軍﹐燒錢塘寇舟﹐因平杭州西門外寇屯﹐富陽援寇退走。

五月﹐劉典軍合江西大軍攻寇鄱陽﹑陶溪﹐破之。寇北走彭澤﹑湖口。詔以總督耆齡所將軍浮冗﹐移耆齡福州將軍﹐令還閩﹐授宗棠總督﹐仍兼浙江巡撫。軍中疾疫﹐宗棠病瘧困殆。富陽久圍不下﹐增募外國軍助攻。六月﹐江忠義將新軍出江西﹐攻湖口。江南江西軍勢盛﹐寇東北走﹐圍靑陽。劉典還屯徽州。江蘇軍自松江進攻嘉善﹐嘉興寇皆北救﹐相持於張涇。八月庚辰﹐水陸大舉攻富陽﹐奪城北雞籠山﹐發炮攻城﹐寇棄城走。壬午﹐髙連升破新橋寇壘二十﹐分兵屯富陽﹑新橋﹐始合軍攻杭州。蔣益澧在城北﹐屯畱下﹐髙連升在城南﹐屯六和塔。康國器﹑魏諭義等攻余杭。杭州寇築壘連四十里﹐西通余杭。九月庚戌﹐城寇來攻六和﹐屯破﹐走之。壬子﹐進屯天馬﹑南屏諸山。十月﹐增四壘﹐自天水橋以西﹐爲余杭聲援。江南寇多歸誠﹐連復髙淳﹑寧國﹑建平﹑溧水﹐屯軍東壩。江蘇軍克蘇州。十一月丁未﹐江蘇軍破寇張涇匯。平湖寇迎官軍﹐庚戌﹐復其城。癸丑﹐作浦反正。乙卯﹐復海鹽。澉浦反正。江蘇軍分攻嘉善﹑嘉興。宗棠進駐富陽﹐移富陽屯軍助攻余杭﹐調援皖軍將黃少春自分水出新城﹐扼余坑西南。丁卯﹐蔣益澧﹑楊昌浚﹑黃少春合兵萬三千﹐攻余杭城西北﹐戰一日﹐所殺傷相當。其夜﹐寇益作長壕﹐增壘﹐依城以抗官軍。益澧還畱下。庚午﹐江蘇軍復嘉善。十二月癸酉朔﹐髙連升攻杭州城﹐破寇壘十﹐甲戌﹐遂逼城西北﹐圍其四門。江蘇軍合四道攻嘉興。黃少春等懼無功﹐又恐寇避蘇軍﹐悉西南走﹐潰圍﹐乃急攻余杭﹐與援寇戰林淸堰﹐敗而還。湖州寇皆東援嘉興。江蘇軍將何安泰戰死。程學啟等急攻城﹐城屢破復完﹐士卒多傷。

海寧寇將蔡元隆懼嘉﹑杭軍逼﹐而患杭寇之徵其眾﹐歸誠官軍。蔣益澧請以廖安之知海寧﹐往撫之。丙申﹐安之至海寧﹐蔡元隆逡巡﹐未卽出。元隆前踞太倉﹐亦以詐降欺官軍﹐陷我軍四百人﹐至是從者皆懼。安之入州堂﹐徐遣告元隆曰「頭目畢集﹐乃來見。」元隆從兵眾往見之。安之大言曰「若等皆朝廷赤子﹐今居大軍中﹐且旦夕俱死﹐故吾知若等歸誠非僞也。如欲用太倉故智者﹐可斷吾首。」元隆情得﹐頓首曰「方以太倉事自疑﹐今以死從公。」卽從渡江﹐還﹐除兵攺服迎官軍。己亥﹐收海寧。易元隆名曰元吉﹐汰其眾﹐畱精卒四千﹐以元吉將之﹐隨大軍自效。以劉樹元﹑張景渠等屯守海寧。

三年正月﹐遣蔡元吉襲桐鄕。甲辰﹐元吉突至桐鄕城下﹐梯而登﹐守寇覺﹐拒堞﹐傷我軍百餘人﹐乃屯城西南。增遣李邦達合張景渠軍屯城東北。戊申﹐寇歸誠。庚戌﹐收桐鄕。以歸誠人何培章將其眾三千屯烏鎭﹐斷杭﹑嘉道﹐絕寇運。蔡元吉屯桐鄕﹐劉樹元進攻嘉興﹐蘇﹑浙軍始合矣。嘉興寇將乞援﹐湖州悉眾東援﹐礙烏鎭﹐且憾何培章﹐築屯圍攻之。培章請援杭州﹐蔣益澧不能往﹐遺書劉樹元激厲之。戊辰﹐樹元還軍烏鎭﹐視地形渡水﹐增二壘。庚午﹐寇大合眾攻新壘﹐歸誠人凶懼﹐反先潰。樹元日暮突圍出﹐前渡舟已失所往﹐半夜潛行還﹐復入空壘﹐堅壁相持。培章﹑元吉益資之糧﹐寇不得進。二月戊寅﹐寇略雙橋﹐攻桐鄕。元吉出戰﹐敗之。丙戌﹐追寇鑪頭﹐元吉突陳﹐被槍斷掌﹐麾眾直進﹐平寇壘十。丁亥﹐寇來攻﹐復敗之。己丑﹐進烏鎭。江蘇軍攻嘉興城﹐薄四門﹐水軍入南湖。程學啟炮壞城三面﹐凡百丈﹐麾軍乘之。寇死拒﹐學啟中槍子顚。諸軍繼登﹐擲火燒城中﹐寇大亂蹙﹐斬數千﹐計誅其兩帥﹐克嘉興。庚寅﹐烏鎭寇奔湖州。甲午﹐蔣益澧攻杭州﹐陳兵五門﹐別遣軍攻城北長街。城寇出援﹐大戰﹐自日中至暮﹐多所殺傷﹐各還屯。其夜﹐寇啟北門走。乙未﹐省城復。余杭寇亦東走﹐與杭寇合奔徳淸。宗棠發親軍﹐遣楊昌浚將之攻武康﹐髙連升攻徳淸﹐蔡元吉攻石門。三月壬寅﹐宗棠移駐省城﹐申虜獲之禁﹐婦女財物各從其主﹐有敢言取自賊中者﹐罪之。禁軍士無入民居﹐招商開市。奏停杭關稅﹐立淸賦局﹐減杭﹑嘉﹑湖稅則三之一。蔣益澧爲布政使﹐亦輕財致士。杭州善後事﹐一時翕然稱之。初盛時﹐城內外居民男女口八十一萬﹐及夏城﹐才七八萬。宗棠長於治簿書﹐故州縣盡心焉。

甲辰﹐武康反正。乙巳﹐收徳淸。石門反正。寇奔孝丰﹐西南走昌化﹐諸軍進圖湖州。江蘇軍二萬人攻長興﹐廣徳寇皆東援﹐湖州寇逆拒官軍於石門。徳淸復。分拒江蘇軍於太湖。五月﹐江蘇軍水陸屯夾浦。湖州寇東窺南潯﹐水軍東援。寇復西赴長興﹐與廣徳寇合勢﹐分軍擊敗之。師進﹐寇復還拒﹐又敗之門﹐於西北門作浮橋渡軍。癸亥﹐合圍。寇馮城擲火燒攻具﹐士皆冒火攀堞上﹐死者數百人﹐將領畢登﹐寇突西門走﹐遂克長興。湖州寇知必死﹐則分黨綴江蘇﹐別軍於南潯﹐而悉眾拒蔡元吉於荻港。廣徳援寇屯四安。楊昌浚自武康西攻孝丰。六月壬申﹐軍薄城。其夜﹐寇遁。癸酉﹐收孝丰﹐北攻安吉。蔣益澧合諸軍進屯菱湖。江蘇軍南進四安﹐西攻晟捨﹐南潯屯軍亦西進織裏。乙酉﹐曾軍克江寧。寇悉由廣徳奔湖州﹐作屯尹隆橋﹐通道往來。江蘇軍先攻橋屯﹐多傷。戊子﹐合軍攻晟捨﹐不利。自辛卯至乙未﹐蔣益澧頻進戰﹐寇增壘思溪與相持。丙申﹐英國將發炮攻寇屯﹐不能克。寇圍蔡元吉東埠屯﹐益澧進軍作壘﹐增調炮船輪舟﹐又結浮橋渡思溪援東埠﹐不能達。英國將遇寇﹐戰輒敗退。七月﹐蔣益澧議先攻荻港。甲辰﹐進軍。丙午﹐破寇三屯﹐寇水軍將率其戰船歸誠。水軍乃出太湖﹐鈔寇背。而蔡元吉乘隙潰圍出﹐喪其軍四之三﹐皆饑羸無人色﹐其被圍二十餘日矣﹐煮桑皮爲糧且六七日﹐以大軍赴救﹐力戰﹐𨿽不能達﹐感義忍死﹐終無逃叛。丁未﹐江蘇軍及寧波將合攻晟捨﹐克之。寇初以全力圍東埠﹐而蔡元吉突走﹐晟捨又破﹐己酉﹐乃西遁。江蘇軍進屯大錢口﹐劉樹元進屯升山。癸丑﹑甲寅﹐湖州城寇來歸誠者相繼。髙連升復攻袁匯﹐寇奔城﹐城寇開西門﹐分走廣徳﹑孝丰。乙卯﹐收湖州。丙辰﹐楊昌浚克安吉﹐追寇孝丰﹐遇湖州來寇﹐與孝丰守將合擊之﹐寇合走寧國﹐與廣徳寇俱走昌化﹐分黨出淳安﹐余悉西趨績溪。黃少春等復自嚴州拒淳安寇﹐寇亦北走徽州。婺源屯軍東還﹐扼開化。寇散走﹐或逸出﹐掠江山﹑常山﹐皆遇官軍﹐不復能喙息﹐奔江西廣丰﹐語在《江西後篇》。浙江旣定﹐十月﹐完棠奏以蔣益澧護巡撫。己之總督任。而寇先自江西犯福建﹐按察使張運蘭﹑署提督林文察皆名將﹐連敗死﹐乃以全軍入閩﹐追寇至廣東﹐竟收成功焉。

寇之自杭﹑湖﹑廣徳西走﹐浙軍將報言眾數千﹐江西軍將言精悍者過十萬﹐督﹑撫各據以告。左宗棠前以洪福未死﹐譏切江南大軍﹐及自浙逸出﹐諸帥皆言洪福由浙縱之。江西諸將旣不悅於曾國荃﹑左宗棠﹐故戰最力。寇旣連敗﹐因走廣東。同治三年九月﹐張運蘭自江西瑞金入汀州。廣昌諸寇復直南趨大埔﹐拆西北略武平﹐欲攻運蘭軍﹐以合贛寇。運蘭屯軍下壩﹐未戰﹐大埔寇還﹐北襲永定﹐陷之﹐自西北間鈔運蘭軍。運蘭方食﹐寇已入屯後﹐起索馬﹐遇寇營門﹐擁至永定城﹐與裨將﹑總兵賀國琛以下二十人皆死。龍巖﹑南靖﹑漳州俱陷﹐閩中大震。運蘭﹐王珍舊部也﹐獨將十餘年﹐爲曾國藩所倚重﹐倉卒敗虜﹐江西軍亦奪气。宗棠急檄黃少春等四千五百人自衢州趣延平﹐劉典將新軍八千人自建昌趣汀州﹐髙連升將四千五百人自寧波泛海至福州﹐期會泉州﹐𨿽張遠勢﹐距寇遼闊。福建提督林文察攻漳州﹐又敗死。宗棠躬駐延平﹐增調王徳榜軍二千五百人﹐自贛入汀繼劉典﹐因奏以徳榜署按察使。十二月﹐寇北圍漳平﹐劉典自連城東援﹐新軍輕進﹐大敗棄屯﹐還走保連城。當是時﹐寇屯漳州﹐北踞龍巖﹐南取雲霄﹐西略上杭﹐以北窺汀州﹐眾號二十餘萬﹐官軍遙與相持。

四年二月﹐寇西還永定。江蘇軍將郭松林來會師﹐圍漳州。鮑超前軍將婁云慶自瑞金入武平。四月﹐寇棄漳州﹐出大埔。劉典等收南靖。江蘇軍南收漳浦﹐以西及雲霄﹑詔安。五月﹐劉典進攻永定﹐髙連升等進武平。寇南破粵軍於鎭平。八月﹐西犯平遠﹐遂走龍南。宗棠以爲湖南邊無備﹐寇且日西﹐未可聚滅也﹐而江浙軍勢盛﹐宜無戰事﹐因遂進駐大埔。髙連升等逐寇六日﹐夜中伏﹐大敗﹐寇反南趨連平﹐東掠和平﹑興寧。十月﹐陷嘉應。連升等還軍救之﹐後不相及。劉典屯丙村﹐在寇道北偏﹐宗棠親軍少弱﹐勢危甚﹐急召王徳榜扼三河壩。三河者﹐大﹑小靖溪及雁石溪所匯也﹐按地圖爲潮州要衝。徳榜往察地形﹐皆山道絕澗﹐度寇必不往﹐且大埔帥屯孤縣﹐寇直犯﹐軍必不能支﹐乃自請當中路﹐陳兵步步設守而後進。劉典屯旣偏遠﹐聞徳榜軍進﹐懼以避寇爲罪﹐則分軍疾出其前﹐猝與寇遇﹐寇行疾勢銳﹐典軍未陳而敗﹐掠徳榜屯﹐東潰﹐寇長驅追典軍。徳榜軍眾皆懼﹐或曰「兵法﹕趣利者蹶。此成禽也。寇不西走贛﹑桂﹐而欺侮閩﹑廣諸軍﹐必汪海洋之謀。宜選火槍視寇帥龍旗擊之﹐餘皆馮壘自固﹐可以不敗﹐乃徐視其所爲。」及戰﹐寇前隊直進﹐火槍環擊之﹐寇不得前﹐引而反走。諸軍喜曰「賊易與耳﹐今敗矣。」乘之﹐果大奔。其夜﹐歸誠人逾四萬﹐言寇帥中炮死矣。軍皆大喜﹐推鋒西進﹐鮑超軍亦至﹐嘉應寇出拒﹐又大敗之﹐於是閩﹑浙﹑江﹑粵軍合圍嘉應。諸將夜升山岡﹐望官軍火如龍蛇﹐城寇勢在掌中﹐皆度寇必乘夜潰圍﹐扼城南黃沙嶂以待之。十二月癸丑﹐夜﹐寇潰走﹐礙諸屯不得遁。官軍登山呼曰「棄械者免死。」羣寇跪道旁求免者六萬餘人。俘寇將七百三十四﹐皆斬之﹐拔良民男女萬餘人﹐陳斬羣寇可計數者萬六千。自寇起至破滅﹐未嘗見斬刈如此之易。諸將知必勝﹐智勇亦益發舒。於是洪寇餘黨悉平。

五年正月甲申﹐宗棠師還﹐諸軍皆凱還﹐而廣東軍將猶不知兵﹐適會寇平﹐亦全師而還。

江西後篇第八江﹑浙淪陷﹐寇聚於東。及曾﹑左用師﹐皖南多隆阿﹑曾國荃揚兵安﹑廬﹐寇無所聘﹐則泛溢西出﹔而領外羣寇﹐陰受號召﹐聚黨千數百人﹐出掠旁縣﹐旬日數萬﹐亦皆由江西達皖﹑浙﹐故江西爲羣寇孔道。自咸豐十年至同治三年﹐江寧復之先﹐寇凡三大至﹐至﹐輒蹂千里﹐皆賴鮑超軍奮擊以免﹐而士民被害深巨矣。

軍興以來﹐直省督﹑撫能將將者存﹐不知兵者亡﹐存亡之由﹐入其境可知也。江西之無兵﹐與蘇﹑杭同﹐然卒不亡﹐且與湖北比功﹐何哉﹖四戰之地﹐良將勁卒往來輻湊﹐或赴援力戰﹐或假道自達﹐因而用之﹐畱而使之﹐將不必自選﹐軍不必素練﹐客軍遊擊亦足以奏功﹐蓋代人受禍者﹐亦因人以收績﹐天道地利使然也。江西巡撫自陳啟邁﹑文俊﹑耆齡﹑惲光宸﹑毓科皆守承平制﹐委權司﹑道。穆宗卽位﹐則超用沈葆楨。葆楨習於湘人﹐始自養軍﹐重用湘將﹐湘將名者不可致﹐惟王徳榜﹑段起以偏師積閥閱爲大將。

同治二年﹐江寧事亟。曾國藩奏徵江忠義軍﹐自江西出湖口﹐轉戰靑陽。忠義病死﹐葆楨悉畱所部﹐始有悍勢猛銳之軍﹐與王﹑段相輔矣。左宗棠奏以劉典屯防江﹑皖﹐及蘇﹑杭並復﹐朝廷銳意平寇﹐尢憂江西﹐頻詔問曾國藩﹐以彭玉麟﹑楊嶽斌宜分一人鎭撫。國藩以江西寇數來去﹐遣師輒破走之﹐未重注意也。宗棠獨重嶽斌﹐以爲不展其材﹐乃特奏言「湖﹑常﹑廣徳寇趨江西﹐江西安危系東南﹐請專詔嶽斌當一面。」與廷議相符。

三年四月﹐特命嶽斌督江西軍﹐且曰「曾國藩頻奏請大臣分任軍事﹐今得其人矣。」是時﹐浙寇逸出﹐浙軍將報言殘眾數千人﹐而席寶田上言彊寇過十萬。國藩﹑葆楨據以上聞﹐且飛檄湖南﹑廣東防大敵。寇入江西者﹐曰李世賢﹑汪海洋。海洋踞貴溪﹑金溪﹑滬溪﹐南及新城界﹐而廣昌寇北陷南丰與相應。世賢屯崇仁﹐北踞東鄕﹐東並宜黃。諸軍分部攻守﹕江忠朝﹑席寶田攻崇仁﹐劉典﹑王文瑞自樂安北進﹐鮑超自丰城南下﹐期會兵崇仁城下。王沐自撫州攻金溪﹐至許彎遇伏﹐敗績﹐寇圍撫州。王徳榜﹑王開琳等屯安仁﹐東遏貴溪﹐西圖東鄕。周寬世屯進賢﹐衛省城。水軍將孫昌國屯弋陽。劉於潯屯盱水。自江西用兵以來﹐設備之盛﹐未嘗有也。嶽斌至﹐則議增兵八千﹐以餉乏未果行。六月﹐周寬世合王徳榜等軍圍東鄕。南丰寇援崇仁﹐劉典﹑席寶田合擊﹐敗之。寇勢西趨﹐移王沐撫州軍屯丰城東界﹐檄王文瑞退西屯永丰。丙戌﹐鮑超進軍﹐遇南丰援寇於丰城東﹐敗之。庚寅﹐東鄕圍軍進﹐距城十里遂止屯。七月﹐鮑超議攻許彎﹐或曰「寇麕聚撫﹑建﹐蓄勢思逞﹐未有所決。兵法﹕窮寇勿蹙﹐歸師勿遏。不可輕戰也。」或曰「汪﹑李二寇當敗亡之際猶不相下﹐有地而棄之﹐又不能捲甲蹈利﹑逃死巖險﹐而貪連大眾﹑久屯腹地﹐此其愚不可瘳。吾軍遙與相持﹐示之以怯﹐一路潰解﹐則諸軍瓦裂﹐諸公但知貪賊自重﹐不知敗死之可憂耳。公行兵﹐利速戰﹐請一鼓而破之。」壬寅﹐鳴角直進﹐屯後羣寇方�尞望﹐前鋒已逼壘門。寇四散迎斗﹐斫擊之﹐因燒其屯﹐羣寇大奔。旣克許彎﹐遂進攻金溪。捷聞﹐曾國藩與書沈葆楨曰「鮑公以偏師破賊數萬﹐出人意外﹐然超不知文字﹐其戰狀眾莫之知也。」己酉﹐東鄕寇走金溪﹐金溪寇走滬溪﹐崇仁寇走宜黃﹐超進兵追之。東鄕寇將率眾六萬詣軍門歸誠﹐超悉納之﹐收洋槍精兵七千人以隸己軍﹐復瀘溪﹐餘寇走新城。壬子﹐宜黃寇走南丰﹐超進屯建昌。乙卯﹐裨將唐仁廉進兵收新城﹐寇望風東走。丁巳﹐南丰寇走廣昌﹐南圍寧都﹐知州郭毓龍城守。寇走雩都﹐王文瑞軍乘之。寇西南走信丰﹐犯南安﹐不得入﹐悉黨踞瑞金。超休兵南昌。

嶽斌進駐寧都﹐悉徵水陸軍會師。席寶田以浙防空虛﹐疑不進﹐曰「今浙寇未盡殄﹐而聚兵一隅如何哉﹖」嶽斌本以寶田首訾浙縱寇﹐侵左宗棠﹐心銜之。至是﹐因奏以違節制﹐奪按察使﹐降補知府。奏甫上﹐浙寇大至﹐巡撫急召寶田﹐而嶽斌亦奏詔補陜甘總督﹐促赴鎭。於是王開琳先還屯開化﹐王徳榜﹑劉典還婺源﹐江忠朝追寇在南贛。八月﹐寇出開化﹐犯玉山﹐擁洪福西行。浙軍將黃少春先扼廣信﹐劉典出屯貴溪。寇走鉛山﹐將循建﹑邵邊﹐合瑞金寇。屯將張嶽霖﹐合王徳榜軍邀之。寇疾走瀘溪﹐斜趣山谷間﹐晝夜行。諸軍將皆甘心洪福﹐爭百里而趨利。鮑超自出南丰﹐席寶田出瀘溪﹐王開琳及劉明珍﹑魏諭義等皆至江西追寇。瑞金寇亦東北趨石城道﹐謀迎洪福。九月﹐席寶田邀寇新城﹐不及﹐遂率輕兵裹糧行三日夜﹐及之﹐廣昌寇馮領殊死鬥﹐官軍踴躍赴擊﹐大破之。寇三千人﹐殘千餘脫南走。軍疲欲休﹐寶田曰「洪福在此﹐今縱之﹐與瑞金來寇合﹐不可得矣。」度寇一日未食﹐必止餐﹐令軍士傳餐夜進。己酉平旦﹐及石城﹐見炊煙﹐令繞旁山先設伏乃陳。寇見官軍﹐遽走入伏中﹐俘斬過半﹐於是生得諸洪及洪福未婚妻﹐而洪福走免。寇悉潰散無可追迹﹐乃止屯。癸丑﹐鮑超兵至瑞金﹐瑞金寇南奔武平。辛酉﹐寶田軍所俘小兒牧馬者語其曹曰「小天王過此矣。」卽訊之。洪福乃反從數小兒北走﹐就禽之﹐諸俘者皆曰「是也。」洪之福未獲﹐羣帥爭以爲重﹐至是以聞。詔曰「幺﹛麻骨﹜漏网﹐不直檻送京師﹐磔之南昌市。」而汪海洋等入福建﹐復連陷汀州列縣。李世賢踞漳州。詔鮑超分軍﹐遣婁云慶與劉典﹑王徳榜軍俱入閩﹐王文瑞先授贛南道﹐蒞本任﹐王開琳兼將其軍屯贛州﹐周寬世自信丰東進長寧﹐張嶽霖自龍泉屯會昌﹐固南贛﹐韓進春屯瑞金﹐劉勝祥屯廣昌﹐與席寶田石城軍俱防撫﹑建。寇往來福建﹑廣東界﹐頻破張運蘭﹑林文察﹑髙連升﹑劉典及廣東李福泰軍。左宗棠至浦城督師﹐復徵江蘇軍助戰。鮑超假還奉節。前軍當援甘肅者憚西徵﹐且多新降寇﹐樂攻剽﹐至金口以餉乏爲名﹐叛而南走。

四年四月庚寅﹐叛軍掠袁州﹐袁州城守不得入﹐江西西界復震。王開琳屯永定防汪海洋者﹐亦爲海洋眾所圍﹐屯破。沈葆楨旣以母疾假歸﹐遭母喪﹐署巡撫孫長紱亟奏起復葆楨。葆楨辭﹐劉坤一代爲巡撫。坤一前將湘軍久在江西﹐諸軍將無不相習﹐聞其至﹐皆喜。五月﹐叛卒走廣東﹐合汪﹑李羣寇﹐江西諸軍並防南安。曾國藩以坤一猶未上﹐遣江南軍將劉連捷等屯臨﹑瑞﹐兼捍湖南邊。叛軍趨信丰東南﹐犯興寧﹐與寇會龍川﹐不相容﹐復分犯平遠﹑鎭平。八月﹐席寶田自平遠進攻﹐寇逆戰。寶田先令精兵繞攻其後﹐乃列陳大戰。汪海洋之戰也﹐務猛進﹐其所將皆羣寇養子﹐年二十以下﹐居兵間十餘年﹐懵不知畏死﹐故寶田堅陳不戰。俄而﹐我軍斫寇屯﹐直出其壘門。裨將榮維善望見海洋大旗﹐急前搏之﹐刃其背。於是寇大敗走﹐自拔來歸者七千餘人﹐浙軍遂收鎭平。寇西掠長寧﹑定南﹑龍南。寶田﹑周寬世移屯信丰﹐婁云慶﹑王開琳進自定南。左宗棠以爲寇終不復東犯﹐則遣王徳榜還汀州﹐而躬率親兵八百人駐漳州。丙午﹐髙連升之師敗於長寧。己未﹐席寶田大破寇於信丰。寇復南走和平﹐圍連平。鮑超復至江西招叛軍﹐婁云慶仍以軍屬超。劉典自南康縣進南雄。寇陷嘉應。坤一授巡撫事﹐將出行邊﹐江西南界復定。鮑超進軍會昌﹐因奏請左宗棠入粵督師﹐語在《浙江篇》。十二月﹐嘉應復﹐羣寇悉平。仍詔超軍入關﹐寶田軍援黔。諸軍將當赴官者多乞歸﹐壯丁還農﹐東南休息。

臨淮篇第九當安慶﹑江寧之陷﹐民士流亡﹐棲集無所﹐而皖﹑豫﹑楚邊地曠俗悍﹐不甘於坐斃。梟鷙姦滑者﹐皆得扇誘徒眾﹐挾以自彊﹐則李兆受﹑苗沛霖恣其傾危﹐復倚官勢﹐介於江﹑淮肘腋之間﹐亦若足以爲患。言兵者深憂之﹐故朝廷恆特命一重臣﹐專治淮北軍。官軍皆苦乏餉﹐而李兆受擁軍以致巨富。言團練者苦不相聯結﹐而苗練以橫彊見重於寇﹐因以抗官軍。二人之見羈縻﹐皆由勝保。

咸豐八年五月﹐勝保﹑袁甲三奏言「年來南軍屢捷﹐逆焰就衰﹐而金陵未卽克﹑皖北未肅淸者﹐皆由李兆受糾黨二三萬﹐橫截官軍﹐以助賊勢﹐勾結北撚﹐以樹賊援。今臣軍適當下蔡寇﹑撚之交﹐李兆受請進兵舒城﹐願爲內應﹐宿州以南羣盜經苗沛霖剿﹑撫有效﹐臣袁甲三卽可南下扼淮﹐合力攻賊。」於是勝保躬至淸流關﹐兆受率其弟及頭目十餘人迎見﹐更兆受名世忠。詔授勝保欽差大臣﹐專督安徽軍﹐袁甲三專討三省撚寇。沛霖亦受節度﹐平懷遠諸圩。是時﹐李續賓方克九江﹐進兵舒﹑桐﹑廬州﹐羣寇震懼。九月﹐世忠以天長歸誠畱其眾﹐號稱萬七千人﹐列爲豫勝營﹐不請餉﹐令捆鹽自賣以給軍。沛霖連營澮水﹐十二月﹐撚寇圍攻之﹐旋解去。

九年正月﹐撚寇薛之元以江浦反正﹐與世忠共攻浦口寇城﹐克之。勝保劾罷甲三﹐咎以專防徐﹑宿。詔總兵傅振邦代領甲三軍。振邦因與沛霖共攻撚寇於鳳陽北﹐多所禽斬。四月﹐張元龍以鳳陽府縣城歸誠﹐因收臨淮關。沛霖復從振邦攻下肥水南叛圩﹐積功記名道員﹐加運使銜。其時﹐自江至淮號爲王土﹐世忠亦以保滁州﹑守來安﹑收全椒功﹐授參將。六月﹐勝保悉兵拒寇盱眙。安徽巡撫翁同書居定遠。危懼﹐出走壽州﹐撚寇遂陷定遠。八月﹐詔起袁甲三以漕督﹐屯防蔣壩。勝保移營五河。其時﹐江浦﹑六合﹑天長﹑盱眙復爲寇陷﹐而撚寇復踞鳳陽﹑臨淮。勝保以母喪歸﹐袁甲三代之。十二月﹐沛霖從官軍復臨淮。

十年正月﹐世忠復進兵滁西﹐以應定遠。官軍收鳳陽。沛霖以功補川北道﹐然不冠服﹐令其下稱之「先生。」所平圩輒置長﹐收其田入之半﹐緣道設關隘﹐籠斷公私﹐渦﹑澮﹑潁之間苗練爲豪矣。世忠則授江南提督﹐自滁以西﹐北屬五河﹐皆其關鎭﹐然勢弱﹐沛霖視之蔑如也。勝保攺督河南軍。而甲三屯懷遠﹐患翁同書之懦﹐奏以湘軍將李續宜用按察使補安徽巡撫﹐復奏用習沛霖者賈臻﹑張學醇爲藩﹑臬﹐以爲假湘軍威﹑臻等遊說﹐可駕馭沛霖。文宗悉從之。續宜不能來﹐臻至﹐遂署巡撫。八月﹐英吉利兵船犯大沽﹑天津﹐師潰。詔勝保總勤王師﹐徵及苗練。於是沛霖大喜﹐設髙臺﹐聚大眾﹐號哭言夷變事﹐陰欲其下推戴﹐眾相視默然而罷。俄而﹐和議成﹐安徽寇復蹂淮北地﹐苗﹑李軍頻敗﹐說稍通寇相首尾。十月﹐沛霖遣徵壽州練總集下蔡領旗﹐後者斬。壽州練局因搜城中苗練總七人﹐殺之。翁同書居城中﹐爲孫家泰﹑徐立壯所劫﹐因奏沛霖跋扈狀﹐會蒙城﹑宿州亦告官誅苗黨。沛霖忿﹐聚眾誓﹐先取壽州。甲三兵弱不能問﹐懼大亂之不可弭也﹐頗咎同書﹐因訾立壯及家泰。

十一年正月﹐沛霖攻壽州﹐立壯等亦自聚眾禦之。欽撫臣言苗事者前後百疏﹐卒持兩端﹐不敢公言討﹐日夜促湘軍赴援。湘軍實無意及之﹐因奏言勝保可制沛霖。而勝保在山東﹐陽引沛霖自重﹐實亦不敢至也。淮南﹑北亂已十年﹐是時洪寇盛﹐夷事亟﹐行在宵旰憂勤﹐而同書等日張苗勢﹐議論交訌﹐沛霖益恣。同書知援絕糧且盡﹐又惡徐立壯招寇自助﹐因案誅之﹐執孫家泰系獄中。沛霖遣練總從張學醇至正陽關﹐因奪關絕糧道。學醇走壽州﹐將檻送家泰﹐家泰自殺。城中人凶懼﹐復議死守。守百日﹐食絕﹐斗米至十萬錢。九月﹐城中姦人開門迎沛霖。沛霖入謁同書﹐請同書奏己不叛狀。穆宗卽位﹐尢注意倚湘軍。安慶旣克﹐命彭玉麟爲巡撫。玉麟固辭﹐復授李續宜。而沛霖以其間略地脇眾徒﹐淫肆無遠志也。

同治元年正月﹐湘軍將成大吉等出固始援潁州﹐多隆阿進攻廬州。二月﹐曾國荃前鋒至無爲﹐巢﹐水軍下濡須。朝議以金陵可乘﹐詔世忠會師。世忠乃訴己軍乏﹐請月給萬二千人餉﹐且請增調戰船。江寧寇攻世忠﹐沿江三屯陷之﹐遂陷江浦﹐分黨攻六合﹐世忠部將城守。三月﹐成大吉等軍進潁州﹐寇解潁州圍南走。沛霖見官軍勢盛﹐請命於勝保﹐以討撚自贖。勝保以聞﹐且奏止湘軍。四月﹐多隆阿大破陳玉成﹐遂克廬州。玉成前結沛霖﹐通撚寇﹐以合據潁﹑壽﹐因走壽州。沛霖恐多隆阿兵遂進﹐因誘禽玉成﹐送勝保潁州軍中﹐語具《曾軍後篇》。勝保旣妒湘軍功﹐且欲養沛霖固兵柄﹐陰右之沛霖﹐又收潁上城以爲功。李續宜旣惡賈臻﹐勝保復奏臻功﹐語侵袁甲三。續宜因以和衷爲詞﹐置潁州度外﹐甲三亦請疾去。李續宜代爲欽差大臣﹐雅不欲居臨淮﹐而安徽事大定﹐所部萬餘人當戍淮南﹑北﹐又先大言必討苗練﹐慮發難以不勝爲笑﹐假母喪固辭。多隆阿亦奉詔赴陜西﹐江北空虛。詔從續宜請﹐以唐訓方爲巡撫。當是時﹐中外達官相詛誓者﹐皆以撫安徽爲靳。甲三聞續宜去﹐遂亦稱病篤﹐待唐訓方至而行。閏八月﹐沛霖空壽州及正陽關﹐蔣凝學分軍屯守﹔蕭慶衍屯霍邱﹔成大吉﹑毛有銘屯潁州營於三河尖﹐又分軍屯固始﹔王載駟屯六安﹐皆續宜部將也。袁甲三部軍水陸馬步二萬餘人﹐分屯五河﹑靈璧﹑鳳陽﹑定遠﹑懷遠﹑蒙城﹐以張徳勝﹑王才秀﹑朱淮森﹑徐鷷﹑宋慶等爲大將﹐又頗雜用練丁﹐率不任戰守﹐仍倚李世忠爲助。訓方𨿽起﹐軍中舊部已散﹐倉卒召募﹐復遣防廬州。安徽四戰地﹐農﹑商逃亡﹐租稅無所出﹐故至臨淮者輒貧弱﹐爲沛霖﹑世忠所輕。世忠所據地瀕江﹐猶時與寇爭。沛霖自依勝保﹐益收潁南﹑北丁糧﹐陰結撚寇﹐無外患。勝保移陜西﹐騰章詆楚師﹐爲沛霖請隸於僧格林沁。僧格林沁駐軍山東﹐初亦惡沛霖。沛霖偵知外藩王子驕貴﹐寄耳目於左右﹐又自負忠勇﹐以湘軍爲邀功﹐因間之﹐果奏調苗沛霖﹐倚以平撚。沛霖復憚行﹐陽言當赴陜助勝保﹐道路藉藉﹐以爲苗練反。苗練實不能反﹐而勝保遂以此得罪逮問﹐沛霖乃自結於僧王矣。十月﹐潁﹑壽圩丁並殺湘軍樵采者以挑釁﹐沛霖因訴請撤楚師。僧格林沁犒苗練軍萬金﹐徵之從徵。曾國藩知湘軍力未足自固﹐因托以和﹑巢﹑含﹑舒空虛﹐撤壽州﹑正陽屯軍﹐退守霍邱﹑舒城。廷議大駭﹐僧格林沁慚沮﹐更奏辯﹐然沛霖猶未敢起。是月﹐江寧寇北渡者十數萬﹐掠江浦﹑浦口﹐西陷含山﹑和﹑巢﹐言者疑李世忠與勾通。世忠自陳戰功﹐且請餉﹐曾國藩與銀二萬五千﹑米二千石。

二年正月﹐世忠﹑沛霖爭鹽﹐戰於洪澤湖。世忠遂盡錮西壩棧鹽﹐塞髙良澗﹐以遏運舟。湘﹑淮軍衝澗以通運。唐訓方恐生變﹐因奏其狀。世忠旣結怨沛霖﹐亦防官軍﹐率所部北屯五河。二月﹐寇悉陷世忠沿江屯﹐世忠畱五河不能歸﹐奏納己官以贖勝保罪。詔奪官﹐畱軍。又以江浦不守﹐請罷﹐奏以朱元興統其軍。詔仍畱任﹐令堅守滁州﹑六合。其時﹐撚首張洛行已就俘斬﹐沛霖率眾至蒙城失所恃﹐因謁巡撫﹐請散練歸農。訓方示諭諸團圩﹐沛霖因潛斷渦水﹐絕臨淮﹑蒙城糧道﹐訓方自宿馳還營。僧格林沁已移山東﹐猶以恐生變爲言﹐請示羈縻。沛霖揚言僧王殺已降﹐不足爲盡力﹐卽襲懷遠﹐距之﹐攻壽州﹐掠潁上﹐陷鳳臺﹐圍按察使馬新貽於蒙城。練黨號百萬﹐然皆烏合﹐屯聚相持無他技。壽州知州毛維翼者﹐李續宜所委用﹐將五百人自衛﹐本起奔走小使﹐無文武材﹐沛霖故輕之。四月﹐蔣疑學援壽州﹐輕敵深入﹐致敗。凝學意阻﹐止屯九里溝﹐不敢進﹐毛有銘繼之﹐亦遂合屯﹐潁州知府英翰遙爲聲援而已。撚寇自六安合犯定遠﹐歐陽勝美自廬州來援﹐寇退南走。周寬世移屯六安﹐成大吉進潁州﹐巢﹑和﹑含山﹑冠南渡﹐天長﹑六合﹑來安皆解嚴。五月﹐江南水陸軍克九洑洲。蕭慶衍屯江浦。臨淮餉匱絕﹐訓方自食半菽﹐與士卒均糧。詔袁甲三於陳州募米。甲三遣募之﹐亳州﹑大和民團得千石以濟軍。徵淮揚水軍﹐自洪澤湖入淮。李鴻章以太和戰事亟﹐奏畱水軍。僧格林沁攻淄川寇久不下﹐朝旨以討沛霖責之﹐乃先遣馬隊至宿州。六月戊寅﹐下蔡盜夜開壽州城﹐毛維翼死之﹐將帥自曾國藩以下﹐罰降有差。沛霖西窺霍邱。七月﹐水軍將丁泗濱﹑王吉率三版船百入淮﹐淸江軍將黃開榜率百船繼至。李世忠亦遣千人出鳳陽西南﹐訓方檄馬新貽還臨淮﹐移英翰守蒙城。沛霖增壘夾淮﹐以斷淮水﹐戰船不得行﹐運道復斷。於是水陸軍皆焚船燒屯﹐退保臨淮﹐沛霖以爲官軍破亡可翹足而待。八月﹐江北大將都興阿自揚州遣軍二千﹐以王萬淸等將之﹐又遣富明阿將馬步二千爲統將﹐以援臨淮。僧格林沁遣陳國瑞將三千人援蒙城。國瑞驍銳自喜﹐至則頻戰﹐破蒙城北五圩。沛霖先爲外壕自固﹐憑壘發炮﹐多傷官軍。九月乙卯﹐國瑞乘雨越壕﹐身督戰﹐斬退者﹐軍冒炮石﹐死傷相積﹐卒不能入城﹐凡傷死八百餘人﹐乃止不進。富明阿將所部循淮北岸﹐李世忠增遣萬人循南岸同進。時蒙城守軍五千人﹐援軍三倍之﹐余防戍軍近二萬﹐諸民圩見官勢盛﹐爭反正。壽州鄕民田端書等燒沛霖糧臺﹐圍其下蔡屯﹐眾至二萬。十月﹐李世忠平壽州東二十六圩﹐克夏寨。乙未﹐僧格林沁前軍至蒙城﹐富明阿﹑陳國瑞﹑英翰軍始合。富明阿言英翰前屯小澗﹐而蒙城外無軍屯﹐以此劾巡撫唐訓方。丙申﹐訓方遣軍窺懷遠﹐先攻蚌埠﹐諸圩皆斂眾以過軍。蚌埠寇知勢孤﹐遂歸誠﹐請獻懷遠贖死。庚子﹐夜﹐官軍薄懷遠﹐城東門開﹐遂收懷遠。其夜﹐官軍圍蒙城者方攻外壕﹐沛霖自巡壕﹐跳而顚﹐從沛霖者斫殺之﹐斬其頭﹐送王萬淸屯外。萬淸祕之﹐以巡壕斫死上功。或曰「殺沛霖者﹐陳玉成舊黨也﹐萬淸殺之以滅口」云。沛霖死﹐餘眾聞之瓦解。富明阿等遂入蒙城。壬寅﹐收下蔡﹐悉捕諸苗及沛霖妻﹑子。

十一月甲辰朔﹐陳國瑞裨將宋慶挾苗景開至壽州﹐壽州反正﹐李世忠亦遣將入壽州﹐爭門相殺﹐殺朱元興﹑杜宜魁。乙巳﹐蔣凝學收潁上。丁未﹐毛有銘收正陽關。己酉﹐凝學軍至﹐不相聞﹐各隔水發炮相擊﹐其後有銘知之﹐乃解。僧格林沁奏以爲湘軍爭功﹐及詔﹐訊得其實。世忠亦自領眾還滁州﹐諸客軍皆罷。訓方循撫諸圩﹐收其兵械﹐奏移鳳臺﹐治下蔡﹐於雉河集增立渦陽縣城﹐將大有所治。未幾﹐用富明阿前奏﹐降官去﹐喬松年代爲巡撫。淮甸無事﹐無所用湘軍矣。

三年正月癸卯朔﹐李世忠移文總督﹐以所守六城請官軍接防﹐遣散水軍﹐以船炮入官﹐其豫勝營宜罷﹐或調令隨徵﹐惟命。先是﹐僧格林沁奏請以世忠軍攻寇江南﹐事下曾國藩。國藩言「提督李世忠爲眾惡所歸﹐咎有二端﹕一則心迹難測﹐一則專利擾民。臣於元年接統其軍﹐猶慮其反復叵測﹑倒行逆施。厥後搜獲寇中文書﹐中言力攻二浦﹐始知李世忠實無通賊之事。及其身擐甲冑﹐馳檄討苗﹐若自知不爲斯世所容﹐借此以求表白者。壽州﹑下蔡其部將被執殺者三人﹐李世忠詞气遜順﹐無往年倔彊之態﹐亦若自知禍謫將至﹐委婉以求苟全者。今旣新有助順之功﹐誠不宜追究旣往之事﹐至於調剿以資其力﹐臣愚竊以爲不可。夫降將驕兵﹐力有餘﹐則必跋扈而不可制﹐力不足﹐則徒壞法紀而反爲我累﹐故借助於人者﹐行軍之大忌也。淮上之往事﹐惟以官軍見輕﹐而權勢下移﹐今李世忠之部曲﹐實弱於臣軍﹐柰何欲倚之乎﹖且僧格林沁嘗調苗練矣﹐迄不應命﹐反激其變﹐非計之得也。臣當遵旨﹐諭令李世忠遣散部眾﹐交還城池﹐退出釐卡﹐停給餉鹽﹐將其放還田裏﹐保全末路﹐以宣朝廷之威徳。」奏上﹐而世忠已有此請。三月﹐世忠悉發己資及餘鹽給其軍三萬餘人﹐人各數萬錢﹐多者數十萬﹐又官欠餉鹽五十萬包﹐及修渦陽新城助錢萬萬﹐修滁州學助錢五千萬﹐滁州屯田牛種資本銀七萬﹐助總督軍餉銀二十五萬九千﹐呈請回籍葬親。有詔褒許﹐江北悉定。六月﹐江寧復﹐羣撚皆北趨﹐不復至淮南矣。自苗沛霖之未平﹐潁﹑■有盜輒以苗黨爲名﹐及其死﹐諸城指顧而定﹐所謂一夫作亂者耶。世忠爲撚巨魁﹐手殺何桂珍﹐比於狼子。及其後﹐度勢善變﹐終享富貴﹐一門至一品者五人﹐資產號百萬。曾國藩﹐桂珍執友也﹐力足以報仇而不能罪﹐反引公義保全之﹐世忠其可謂知悔者。

江寧平後八年﹐世忠遊揚州﹐遇陳國瑞﹐追銜壽州爭門事﹐誘執國瑞置舟中。國瑞從子呼救﹐兩湖商船以鄕情應之者萬數。世忠大懼﹐捨舟走免。曾國藩案其事﹐以國瑞彊梁﹑世忠陰很﹐奏奪世忠官﹐國瑞故總兵降爲都司。江淮之間﹐復流言世忠謀叛﹐詔國藩訪察。乃遣人至固始﹐探世忠所居﹐則堂上設義塾﹐竹籬堇垣﹐與鄕農雜居﹐羣疑乃釋焉。

援江西篇第十直省分疆﹐同於一統﹐而其私財力也甚於列國﹐利害不相及故也。自張芾﹑蔣文慶委禍江南﹐而寇難踵至﹐或死或困。智者鑑之﹐則曾國藩治水陸軍﹐以應江忠源﹐胡林翼竭湖北以事九江﹑安慶﹐肫肫乎其忠乎﹐燀々乎其威也﹐不求功名﹐功名固成。然自是以外無聞焉者﹐何哉﹖故曰﹕非常者﹐非常人之所爲也。所貴乎豪傑者﹐爲其能開拓心志﹐轉移俗人之風尙也。然而陳不占習勇而蹈義﹐曹參畫一而作歌﹐前事之師﹐成功一也。湖南壤地褊小﹐無爭衡上國之志﹐咸﹑同以來﹐天下莫彊焉﹐朝夕應人之求﹐而己日富彊。巡撫﹑布政使𨿽自他省至者素有成見﹐見湖南省例不如彼﹐則亦治兵籌餉﹐以待四方之急﹐豈非駱秉章倡之耶﹖秉章前撫湖南﹐境內之不能防﹐其後縱橫四出﹐無功之不立﹐鑑覆轍﹑知攺弦故也。江西與湖南唇齒﹐自曾軍出時﹐謀者已言當出軍瀏﹑醴乃能自立。秉章委事左宗棠﹐宗棠韙其言﹐以力不足故罷。未一歲﹐湖北﹑江西並淪陷﹐湖南力愈不足﹐乃始汲汲治援軍﹐尢傾國以事江西﹐殆所謂收之桑楡者耶。鄕使秉章不聽宗棠﹐宗棠久持力不足之說﹐則湖南之亡可待也。湖南亡﹐而曾﹑胡湘軍亦終困躓漂散﹐無以自固。然則洪寇之滅﹐湖南之盛﹐援江西之力也。而論者曰「此非願所及﹐會有天幸﹐乘國運﹐稟廟算耳。」則江﹑浙何以傾覆﹐閩﹑廣何以不振﹐秉章之功焉可誣哉﹖

咸豐三年﹐江忠源守南昌﹐羅澤南往援﹐將兵勇幾四千﹐𨿽無大功﹐而湘軍習戰自此起。

五年﹐臨江﹑瑞﹑袁﹑吉安陷沒﹐湖南東界盡鄰寇。廣東土寇復出郴﹑贛間﹐欲合大眾。劉長佑﹑王珍等軍轉戰酃﹑郴﹐江西巡撫頻奏調劉長佑。十一月﹐郴寇平﹐長佑回軍屯醴陵。十二月﹐詔秉章募二千人﹐具器械餉糧助江西。秉章奏言「湖南自桂東北至平江千餘里﹐壤地毗連江西臨江﹑瑞﹑袁﹐民气積弱﹐遇賊輒靡﹐多迎導﹑納貢﹐民﹑賊合爲一﹐官驛不通。然袁州地居總要﹐距臨﹑瑞﹑吉安道裏適均﹐郵旅通行之路也。楚軍赴援﹐當先規袁州﹐然後東北可以援瑞﹑臨﹐東南可以援吉安。劉長佑所部千五百人﹐增五百﹐則爲二千人﹐二千人易辦﹐然未足以戰守也。臣今悉徵南﹑北勁軍﹐分隸劉長佑﹐期會醴陵﹑瀏陽﹐兩道並出﹐以厚其力﹐則江西得援兵之效﹐而於湖南窘蹙之局勢亦翩然舒展﹐進退自如。」乃增調蕭啟江軍﹐與長佑合五千人﹐長佑進萍鄕﹐啟江進萬載。未發﹐而袁州寇輕騎略萍鄕。醴陵屯將毛英勃躬率所部三百人﹐約田興恕軍四百人﹐往爭城。興恕後﹐英勃赴急先往﹐遇寇城下﹐直奔之﹐寇退﹐遂入城助守。寇屯蘆溪不進﹐英勃計曰「我兵少﹐待其至而合圍﹐勢必不利﹐不如先攻之﹐破其前鋒﹐則寇不敢輕來﹐待大軍至而進﹐彼气奪矣。」萍鄕民見援軍三百人敢前攻﹐皆以爲神兵。寇散居民村﹐蜂出禦之。英勃搏戰猛銳﹐當者輒靡。然見其軍少﹐又輕進﹐相與笑之﹐乃設伏山坡。英勃三百人分四隊﹐以百二十人結陳居後﹐左﹑右各六十人鈔旁山﹐自率六十人前。將逾坡﹐其弟英俊諫曰「前數百里皆寇屯也﹐吾深入﹐勝無所往﹐宜收兵﹐且退。」英勃怒曰「誤軍事者﹐此等言也。夫勝敗在一決﹐以數十人敗萬眾者多矣。若敗賊﹐因收撫難民﹐土地﹑人眾皆吾有﹐何爲而無所往﹖今以持重爲名﹐實怯忄耎﹐豈兵法乎﹖」遂進。英俊馳從之﹐果遇伏。四鄕圍前鋒﹐旁山寇皆乘髙壓之﹐左﹑右﹑後軍因退走。英勃身搏寇﹐被二十八創﹐英俊被三十創﹐所將六十人者死二十六人。英勃兄弟旣力戰死﹐觀者皆感激曰「彼援軍忠勇如此﹐吾等何爲不自謀﹐而任賊至此﹖且鄕者之戰﹐使後有繼﹐未渠敗也。」前笑英勃者﹐更敬服英勃﹐至今道旁民猶喜言毛軍戰事。而田興恕軍始進屯醴陵界上﹐寇遂陷踞萍鄕。

六年正月﹐吉安陷﹐江西西界州縣望風瓦解。愚民多獻糧冊﹐輸財物。寇設僞吏﹐置津﹐邏而守。曾國藩大軍孤居南昌﹑南康間﹐爲羣寇所絓﹐人人寒心。謀者皆注意通湖南﹐廷諭指地圖﹐欲鑿漉牽以通水軍﹐其憂危如此。二月壬辰﹐長佑進攻萍鄕。甲午﹐遊騎至城下﹐寇隨出千餘人來攻屯﹐逆擊﹐敗之﹐復追寇至城下。寇告急袁州﹐袁州寇曰「來軍𨿽弱﹐然嘗經陳﹐未可輕也。」以勁黨千人夜赴之﹐甲辰平旦﹐分三隊來攻。寇將黃衣騎馬扼峽口﹐以督退者。長佑躬將百人繞其後﹐背攻之。左右方進戰﹐寇陽退﹐長佑突從後衝峽口﹐寇將反棄馬旁走﹐於是失勢。官軍爭追寇將﹐寇將保村屋﹐則擲火燒之。寇亦擲火拒外軍﹐火盛﹐反自燒左右。寇隊來救﹐寇將已自投火死﹐遂大奔。其夜﹐城寇自遁﹐萍鄕復。是日﹐蕭啟江亦進攻萬載﹐破寇珠樹潭。袁州寇始懼。秉章聞萬寇彊﹐移田興恕軍往助之。興恕突將敢戰﹐自負其勇﹐以長佑文儒﹐𨿽隸之不肯下也。遇長佑營官﹐怒其不下馬﹐徑鞭之﹐且自往責長佑﹐長佑笑謝。旣至萬載﹐啟江折節下之﹐興恕喜爲盡力。萬載僻小﹐寇援不繼﹐土寇頻迎拒﹐皆破潰。裨將楊恆升稍誘城寇﹐得虛實。乙卯﹐寇將南走袁州。楊恆升入城﹐盡收所遺財物﹐乃告啟江﹐屯軍城中。恆升祖父嘗爲萬載令﹐謹朴爲士民所安﹐坐受前任虧空免官﹐縣人醵以償﹐謝弗取﹐客居縣中﹐以困累死。至是﹐恆升竟收萬載貲﹐縣人異之。瑞﹑臨寇聞之﹐忿怒﹐糾黨分三道﹐各數千人﹐期必取萬載。五月甲子﹐攻興恕屯﹐復分鈔官軍迎戰者。啟江率眾擊之﹐皆敗去。辛未﹐長佑軍進袁州。甲戌﹐寇合崇﹑通新來眾﹐謀襲瀏陽﹑醴陵﹐斷兩軍後。長佑遣要擊﹐破之。乙亥﹐萬載寇攻官軍屯﹐興怒力戰﹐反燒寇屯。六月﹐援寇增黨拒啟江。湖北援軍將劉騰鴻等亦自瀏陽進萬載﹐援寇聞之止瑞州。騰鴻進新昌﹐啟江趣合長佑軍攻袁州城﹐畱興恕屯萬載。癸卯﹐騰鴻收新昌。甲辰﹐啟江攻袁州城西橋﹐不克。乙巳﹐長佑﹑啟江合攻南門﹐寇不出。庚戌﹐騰鴻攻上髙。甲寅﹐進至瑞州。於是﹐自長沙東至南昌﹐南昌北至九江﹐千里通道如綫。八月﹐分宜寇侵上髙﹐遂攻萬載﹐田興恕拒走之。吉安寇水運饋餉袁州﹐啟江等伏燒其舟十一。九月﹐臨江﹑吉安寇合六千﹐自分宜運鹽袁州﹐長佑分三軍要之﹐沈其鹽﹐奪余貨數百車﹐城寇出救﹐敗之。十月﹐分宜寇復來攻﹐益調田興恕及醴陵屯將余星元進擊之﹐遂襲分宜﹐戊申﹐取之。袁州城寇疑廣東新至寇戰不力﹐新寇怒﹐謀殺冠將反正。辛亥﹐軍攻西門﹐有李能通者陳前歸誠﹐寇益相疑。十一月丙辰朔﹐棄城走。李能通部黨啟西門納軍﹐遂復袁州﹐俘斬二千﹐拔脇從者二千六百人。是時﹐周鳳山﹑曾國荃將六千人攻吉安﹐劉拔元等二千七百人攻取上猶五縣﹐復分遣啟江部將劉培元等將千二百人助攻吉安﹐冀通贛水以西。啟江患上髙礙軍﹐與田興恕往攻之。長佑進新諭﹐期會臨江﹐畱黃三淸將五百人守袁州。十二月壬辰﹐收新諭﹐移袁州屯軍戍之。丙申﹐啟江收上髙。臨江寇屯羅坊﹐聯新淦﹑峽江土寇﹐南通吉水。長佑進軍太平墟﹐欲先攻臨江城﹐以走羅坊之援。啟江屯嬰哥領﹐與瑞州軍相援應。

二月己亥﹐吉安寇浮贛氵斥牽﹐合陸寇鈔太平墟﹐列陣二十餘里。長佑前後被攻﹐屯潰﹐營員左右倉卒不及走﹐多死者﹐軍奔不可止。長佑下馬坐﹐因臥以誓死。寇前後至者皆在數十步內﹐親軍數騎還﹐擁之潰圍出﹐卓旗收軍﹐士皆感愧﹐自相呼止。新諭軍亦出列陣水旁﹐寇以故不追﹐得保新諭。軍存者十之一﹐輜重軍實盡喪。分宜三縣民士聞敗﹐以爲楚將仗公義﹐深入誓死﹐吾等當赴其急﹐傳集丁壯﹐輦運兵米﹐不期而至者七八千人。潰軍還走者見民團奮義﹐皆各恥咎﹐俱從長佑於新諭﹐三日軍復振﹐羅坊寇來攻者不陳而引去。劉騰鴻聞敗﹐恐寇並力﹐啟江抽圍軍二千﹐自將救嬰哥嶺。乙巳﹐合屯。丙午﹐寇至﹐分四隊渡水﹐大戰。田興恕恃勇﹐突陳深入﹐遇伏﹐所乘馬中槍死﹐左手被創。騰鴻馳救﹐與俱還﹐亦多所殺傷。長佑軍將劉坤一亦攻寇羅坊﹐斬馘二百。寇悉移屯太平墟。丁未﹐啟江進攻援寇﹐寇逆拒﹐力戰破之。騰鴻還瑞州﹐畱千七百人助啟江戰守。長佑亦資田興恕衣糧。三軍和輯﹐士气自倍。秉章增遣江忠義將千人往助長佑﹐檄王珍將二千人自嶽州出義寧﹐南覘寇勢﹐爲遊擊之師。江西亦遣水軍將劉於潯帥戰船至臨江會湘軍。湘軍援江西者﹐吉安﹑瑞﹑臨軍三萬有餘﹐供億繁費﹐皆取之湖南﹑北。

王珍旣至臨江﹐蕭﹑劉與合軍攻城﹐不利。珍以久畱師老﹐又得吉安請援書﹐卽引師南渡贛﹐進吉水﹐攻寇水東﹐一戰破之﹐燒其五屯。萬安援寇繞西攻樂安﹐珍移軍往南唐。寧都土寇援吉安﹐閏五月庚寅﹐與珍軍遇沙溪。寇恃眾攻珍營﹐分伏山林間﹐待軍出而夾擊我。珍閉壘逾四時﹐寇終不敢近。所伏眾饑﹐皆出﹐將退﹐珍出六百人列橫陳﹐令精兵三百人先馳衝寇。寇爭擊之﹐眾亂﹐珍鳴鼓督軍俱進。寇已失次﹐則還走山隘﹐相擠﹐珍麾而前﹐江西民新脇附者怯戰﹐不耐敗﹐往往伏地待刃﹐或自刎﹐寇奪气狂走﹐追奔四十里。壬辰﹐寇約萬安寇合攻珍。萬安寇失期﹐不敢進﹐先至者亦退走﹐珍追之﹐拔民口六百餘眾﹐走樂安﹑崇仁﹑宜黃。啟江移屯太平墟﹐拒破峽江援寇。長佑作長壕自圍﹐與臨江城寇相持。寧都寇猶眾﹐王珍進軍釣峯。寇屯溪洲及兩岸﹐連十餘里﹐然莫敢戰。逼攻之﹐則爭走﹐礙於水﹐多自投擠﹐屍相藉。官軍踐之以渡﹐斬寇大將﹐鹵獲不可勝計。於是江西南邊土寇頗復解散﹐其驅民餌官軍者不戰先敗﹐反自蹂害﹐殺之不能止。土民脇於軍威﹐亦多避匿﹐不復以從寇爲樂。而王珍名遂大振﹐號爲虎云。

六月﹐珍進軍廣昌。秉章益增新軍千人及胡兼善軍五百﹐助平撫﹑建。丙寅﹐吉安圍軍潰退。珍攺趣永丰﹐屯藤田。七月庚辰朔﹐劉騰鴻攻瑞州城﹐力戰克之﹐騰鴻被創死。餘寇奔臨江﹐遏於劉長佑軍。己丑﹐崇仁﹑宜黃寇分三道趣樂安﹐撫州寇繼進﹐屯林頭﹐相首尾。王珍分軍屯樂安城﹐敗其前鋒﹐躬率輕兵要寇太平市。辛卯﹐道戰﹐破之。寇保林頭﹐日夜築壘自固。珍休兵一日。癸巳﹐進攻林頭﹐寇棄壘南走。珍還屯崇仁﹑宜黃間﹐以觸暑﹑轉戰﹑病瘧﹐未進吉水。寇乘虛疾東行﹐陷樂安﹐殺知縣靳丹書。珍還救﹐寇遁去。珍病益甚﹐八月壬戌﹐卒於樂安城。吉水寇遂北掠峽江﹐謀西趨袁州﹐斷臨江圍軍後﹐且撓湖南邊﹐以致湘軍時連喪名將﹐劉騰鴻及珍軍皆無主者﹐撫﹑建﹑吉寇勢復張。瑞州軍奉檄助攻臨江﹐普承堯爲大將。承堯故從塔齊布﹐及後從騰鴻﹐皆有功﹐然性矜粗﹐不能獨將。前軍至峽江﹐遇寇而潰退羅坊。承堯繼至﹐壘未成﹐寇奄至﹐軍遽北走﹐長佑所遣應普軍者三營從而皆潰。承堯北走﹐屯嬰哥領﹐三營還臨江圍。是時﹐王珍舊部分爲二軍﹐畱六百人屯安福﹐張運蘭﹑王開化等北出分宜。湖南防將楊虎臣東進至新諭﹐以保袁州。蕭軍在劉軍西﹐以通新諭屯防軍﹐而遣裨將劉嶽昭助楊虎臣拒羅坊。臨江城寇見三營敗歸﹐則大喜﹐日夜塡壕﹐待援至而夾擊官軍。蕭軍屯秧田﹐當前敵﹐長佑餘二千五百人守圍壕﹐朝夕不自保﹐寇勢五倍﹐將士危懼。張運蘭等新拔用﹐固不肯救人以自累﹐且未能自立﹐要視劉﹑蕭爲進退。癸亥﹐長佑獲寇諜﹐言援寇數萬屯太平墟﹐刻期約城寇同攻圍軍﹐城寇皆拔鹿角﹐束兵以待。長佑念己軍且腹背受敵﹐諸團丁居民見寇勢盛﹐皆■懼﹐不復相保﹐其勢坐困。其夜雞鳴﹐令圍軍率十人畱三人守壕﹐餘皆裹糧持槍﹐分三隊﹐躬率以進。而先約啟江﹑興恕﹐盡發秧田軍來會。甲子平旦﹐合軍。寇負眾遽出迎戰﹐旌旗連十里﹐軍有懼色。長佑約眾嚴陳植立﹐度寇火槍及我而後鼓之。李明惠﹑江忠義並馳斫寇﹐寇遽走。或曰「此僞也。宜止勿追。」明惠等已先陷陳﹐眾遂逐之至寇屯。寇將立旗吹角收眾拒戰。盧秀峯繞屯後攻寇﹐寇大潰﹐燒其屯四十七﹐俘三百二十人﹐收營帳八百九十。張運蘭聞戰﹐亦自新諭進攻羅坊﹐寇退保富田。運蘭扼之峽江西﹐長佑﹑啟江還圍臨江。九月丙戌﹐湖北援軍克湖口﹐軍勢益振。十一月﹐富田寇圍吉水﹐張運蘭赴之﹐解去﹐援臨江寇屢不得志﹐城寇乃議歸誠﹐結約未定﹐土寇懼誅﹐持不下﹐食盡﹐掘艸根爲糧﹐乃謀突走。十二月乙卯﹐夜﹐西門開﹐眾議斷長圍蹙之。長佑曰「吾從軍有年﹐凡潰圍出走﹐未有能遏者也﹐任之必自潰﹐若力拒之﹐彼致死以敗我。則勢復張矣。且多傷士卒﹐以要無益之功﹐非仁者所爲。」乃缺圍﹐分兩翼﹐自後驚之。寇西走瑞州﹐於道果逃散﹐十不得三四。

八年正月﹐長佑以勞疾歸﹐劉坤一代領其軍。啟江自領所部爲特將﹐合攻撫州。張運蘭﹑王開化等繼進﹐俱不相屬﹐自是援軍分爲四矣。復增軍助攻吉安﹐柵江﹑作壕﹐期必克。蕭啟江旣專將﹐則率田興恕等以銳疾深入爲能﹐江忠義等效之﹐精捷軍諸將自此起。撫州寇謀出章樹﹐復取臨江﹐興恕馳輕騎破之﹐傷亡三百七十餘人。二月﹐渡贛﹐收崇仁。王開化進樂安。辛酉﹐收樂安。三月庚辰﹐收宜黃。壬午﹐崇仁寇遁。啟江等進軍撫州。甲午﹐止屯上頓渡。乙未﹐城寇逆戰﹐敗之。建昌寇見援軍益東﹐遂西出官軍南﹐謀襲宗仁﹐劉坤一要擊破之﹐王開化亦拒之瓷圭﹐寇不得西。崇仁團長汪波率鄕軍助遏寇﹐羣寇屯四鄕者皆疑懼。新寇貪守撫﹑建﹐而石大開憚敗﹐召令入浙﹐以此相猜﹐啟江因進薄撫州城。四月辛亥﹐王開化等南攻南丰。癸丑﹐寇遁。丁卯﹐撫州寇棄城東走﹐諸寇皆走。己巳﹐建昌寇南走新城﹐王開化等入屯建昌。援軍深入﹐江西自東境至西境﹐橫軍千里﹐克四名城﹐李續賓克九江﹐李元度守廣饒﹐水軍防南昌﹐往來彭﹑蠡﹐曾國荃圍吉安﹐所在皆湘將﹐畢半資湖南﹑北餉。當是時﹐胡林翼﹑駱秉章名爲知兵﹐督﹑撫莫能與爲此﹐亦益以平寇自任。合奏起復曾國藩﹐以啟江﹑張運蘭﹑王開化三軍屬之﹐以援浙﹑閩﹐兩湖分供其軍餉。會文宗已詔國藩入浙。八月﹐吉安克。江西巡撫奏畱劉長佑軍爲江西軍﹐屯撫州。未幾﹐軍疾疫﹐死者大半﹐仍歸湖南。蕭啟江未及行﹐而閩﹑浙寇已掠江西﹑廣東邊﹐窺永州﹐陷郴﹑桂﹐圍寶慶。秉章悉畱軍屯防﹐啟江追寇入廣西。國藩獨率運蘭至景徳﹐待吉安軍同出九江﹐攺治安徽軍﹐語各在其篇。自五年十月迄八年八月﹐湖南援江西者陸水勇丁萬九千﹐軍餉二百九十三萬﹐前後攻克府縣城﹐曰萍鄕﹑萬載﹑分宜﹑袁州﹑新諭﹑臨江﹑撫州﹑新昌﹑上髙﹑瑞州﹑樂安﹑崇仁﹑宜黃﹑南丰﹑建昌府﹑峽江﹑吉水﹑上猶﹑龍泉﹑崇義﹑永新﹑蓮花廳﹑吉安﹐其非湖南供餉者﹐猶不在此數。

援廣西篇第十一寇起廣西﹐連十五年乃平。廣西財力固乏﹐又仍被兵寇﹐公私如洗﹐民無所安居。聞江南羣寇彊盛﹐多受誘惑﹐及見脇虜﹐所在成聚﹐伺隙而出﹐則必闖湖南。湖南之援廣西﹐非遠略也﹐與其出而拒之﹐不若入而蹙之之易也。援鄰省者入竟或有所取糧﹐至廣西﹐行軍﹑坐營悉資湖南﹐不則軍立潰。故其爲累也﹐曠遠無已時﹐而其收功也﹐不足以表■於天下﹐非至忠者莫能爲此謀也。然其後卒賴援將東下攻浙﹐合勢以平巨寇﹐糜餉於廣西﹐取償於廣東﹐若有天道﹐不蘄而報。烏乎﹗成敗之數有可察也﹐必有可勸也。

咸豐三年五月﹐興安﹑恭城寇復陷其縣城﹐犯永明﹑零陵﹑江華﹑藍山﹑臨武。其時湘軍初興﹐軍政猶因仍舊例。奏遣衡永鎭道防邊﹐會所遣援江西上猶軍張榮組等攻寇桂東﹐破之。廣西寇不復出﹐而永明等縣亦頗治守備﹐要禽逸寇。

四年﹐曾軍東下﹐王珍以軍畱湖南﹐專屯防南界﹐而周云耀﹑趙永年爲永﹑桂營將﹐最爲知兵。灌﹑賀土寇滋蔓如故﹐然終不北掠。廣東紅巾寇自韶連通廣州﹐勢張甚﹐固不謀度領矣。

五年﹐廣東官軍稍集。紅巾益北趨郴﹑桂﹐旁及永州﹐掠地至耒陽。而桂陽鄕軍起﹐及永州知府黃文琛明偵候﹐據險要﹐有以待寇﹐王珍軍往來遊擊﹐寇卒破散﹐語在《防守篇》。

七年﹐王珍援江西。庚申﹐餘寇復結。廣西叛將黃金亮合興安﹑靈川土寇﹐分五營攻陷柳州。桂林土寇蜂起﹐省城戒嚴。餘寇且北掠全州﹐知州蘇鳳文告急湖南。湖南宿將盡出徵﹐則以蔣益澧將千五百八十人南援。益澧初從王珍﹐後隨曾國藩﹐皆見謂粗獷不得意﹐以廣西遠且貧﹐無願往者﹐因自請行。五月﹐至全州。寇易湘軍﹐遽迎戰。益澧所部有從徵湖北者亦易土寇﹐以爲不耐戰﹐直前薄之﹐三戰三捷。寇奔走﹐還聚保興安﹐遂圍之。秉章先遣段瑩器將祁勇千人從益澧﹐遣江忠浚將千餘人自新寧來會師。寇增召靈川寇﹐合拒官軍。七月﹐益澧等合攻援寇﹐大破之。城寇懼﹐棄城南走。丙申﹐復興安。興安﹑靈川餘寇合平樂寇﹐據府城死守。秉章增遣黃輔鼎﹑蕭榮芳將八百人出恭城﹐九月﹐會師自恭城進。平樂寇用戰艇依水通糧﹐築屯平樂北二塘墟﹑沙子街﹐阻險自固。益澧盛兵攻沙子﹐而躬率精兵逾山出楓林﹑石峽﹐衷寇二屯間﹐背擊之﹐因燒寇艇﹐遂破沙子屯。與忠浚等分軍﹐己繞二塘攻城南﹐忠浚緣水進屯城北。寇旣失險﹐皆還保城。桂林東﹑南﹑北寇連敗勢衰﹐羣盜分屯柳﹑潯﹑梧﹑慶遠﹐各自爲部﹐不相援應。益澧等軍薄平樂城爲屯﹐寇馮城惟恃炮以守。黃輔鼎﹑彭玉山率眾攻之﹐手大旗先登﹐中炮死﹐軍乘之。十一月壬戌﹐克平樂。當是時﹐湘軍鋒銳甚﹐蔣益澧遂爲名將。巡撫勞崇光奏畱督軍﹐而秉章奏幫助澧軍餉銀月二萬﹐於是議增造戰船﹑募水師﹐自長沙造船六十餘﹐火藥七萬餘斤﹐以益其軍。

八年﹐益澧軍入屯桂林﹐勞崇光因奏益澧署按察使。時寇起已十年﹐東南軍事日棘﹐竭兵餉於吳﹑楚﹐未遑問廣西事﹐提鎭備員而已﹐權歸巡撫。無所得兵食﹐率假招撫以愚羣盜。羣盜亦利﹐假官令以脇愚懦。故官軍﹑士寇相糅﹐橫行省地﹐吏不能詰﹐院司寄坐城中﹐守城將皆盜魁﹐人人寒心。益澧至﹐乘湘軍威﹐悉案誅諸桀黠者﹐易置守軍﹐然後巡撫以下坦然安枕﹐故甘委權於益澧。益澧自五品階官躋兩司﹐不滿歲﹐年未三十﹐志气輕傲﹐以英毅自喜。旣專兵柄﹐以次討定潯﹑梧﹑慶遠盜。府縣官始治民事﹐徵租稅如平時。而柳州盜屯踞蟠固﹐自以水師不能至﹐四出遊弈﹐連結洞寨。益澧計戰船當由漓浮郁﹐溯潭水﹐回復千餘里﹐象﹑柳間岸陜湍急﹐不利水戰﹔然不絕水斷渡﹐則城不可取也。乃具舟修仁﹐令軍士舁負三版﹑小船﹐陸行九十里﹐置洛靑水中﹐載炮﹑建旗﹑鳴鼓下薄州城南門﹐扼其津渡﹐城寇﹑山盜不復相應﹐遂克柳州。黃金亮走古州。八月﹐連州寇復起﹐據賀縣。益澧遣裨將潘家馥﹑蔣榮華往攻之。寇攻家馥屯﹐軍潰﹐退平樂榮華屯﹐阻寇﹐不敢還﹐遂北走永明﹐因至永州。時論大怪之。益澧自將攻賀﹐軍疲﹐復敗﹐寇遂圍益澧。鄕民劉鴻生等集團丁﹐力戰拔官軍﹐益澧因得潰圍﹐賀縣陷。未幾﹐寇出湖南﹐而黃金亮復走懷﹑融﹐益澧仍還柳州。

九年春﹐石大開入湖南﹐所過緣邊姦民皆相扇動。益澧猶屯柳州﹐捕討旁縣盜。大開前隊掠全州﹐崇光檄令回援﹐因分軍畱柳﹐猶將二千餘人防北界。大開徘徊永﹑寶間﹐遂圍寶慶。益澧還省城。勞崇光遷督兩廣﹐曹澍鍾爲巡撫﹐益澧代爲布政使。七月﹐石大開自東安掠全州﹐而永明土寇出恭城。益澧出扼平樂﹐寇已大至﹐偵城守設備﹐北走灌陽﹐合全州來寇掠興安﹐直攻省城。初至者三千餘人﹐三日眾至數萬。省城久不虞寇﹐至是大駭﹐急召益澧全軍。益澧𨿽號五千﹐以餉闕頗知其數﹐又畱防柳﹐及敗潰﹐失伍者過半﹐才將千餘人﹐皆疲乏﹐無軍容。學政李載熙居城中﹐亟詣益澧問方略﹐益澧大言無所詘。載熙因上奏劾益澧侵餉玩寇。曹澍鍾亦請援湖南。文宗詔促湖南赴援﹐降益澧道員﹐而劉長佑﹑蕭啟江復有事於援桂林矣。寇之南犯也﹐諸軍將皆策其必窺黔﹑蜀﹐不注意廣西。及澍鍾﹑載熙等爲危詞請援﹐且侵湖南﹐而劉長佑軍至東安﹐土卒病不能進﹐故以蕭啟江先行。八月﹐至興安。石大開已西過義寧﹐灌陽寇亦連屯靈川﹐欲俱西走﹐聞援軍至﹐列陳大榕江東﹑西﹐以遏追師。啟江進擊之﹐寇交綏﹐因退走。益澧裨將蕭榮芳亦自柳州赴援﹐與啟江軍會省城下。寇解圍﹐俱趣義寧。於是﹐曹澍鍾母喪解官﹐祥奎爲巡撫﹐未上﹐澍鍾因奏畱蕭啟江防西北﹐而令益澧南出荔浦﹐以防柳州。時援皖軍亟奏調啟江。詔授劉長佑爲廣西按察使﹐督湘軍。長佑將八千人自永福西進。寇柵柳城﹐西連羅城﹑天河﹐南引慶遠﹐分趨柳州﹐復東犯藤﹑昭平。蕭啟江已北還長沙﹐長佑乃南攻柳州。

十年正月﹐克柳州﹐民團因收柳城。詔擢長佑布政使﹐增蔣益澧軍至五千﹐屯陽朔﹐以東規平樂。廣東援軍進﹐梧州寇悉西趨。而賀縣寇踞經二歲﹐官軍不遑問﹐復奏調湘軍將劉嶽昭自江華進攻之。三月﹐湘軍將陳品南進富川﹐戊子﹐復其城。嶽昭自富川西禦昭平援寇於春頭源﹐寇悉保賀縣。四月﹐蔣益澧自平樂來會師。寇多詣湘軍歸誠。五月﹐軍至賀﹐夾水爲屯。賀城東隔水﹐有大市曰東街﹐居廛盛於縣城﹐寇據爲柵。戊午﹐王月亮﹑李金暘分攻東街﹐破二卡﹐因燒其壘。寇爭走水西﹐謀保城。益澧軍先梯而上﹐己末﹐克之﹐援軍還。曹澍鍾奪情已逾年﹐復奉命督四川軍﹐胡林翼論罷之。詔授劉長佑廣西巡撫﹐仍擢用蔣益澧爲布政使。駱秉章將湖南軍援四川﹐未幾﹐補四川總督。於是﹐湖南方謀東徵﹐增稅﹑募軍以應皖﹑鄂。石大開餘黨𨿽往來融﹑灌間﹐率疾過﹐無攻戰之事﹐廣西姦民亦頗盡靜。長佑稍以文治能自固﹐不假鄰援矣。及浙江事急﹐左宗棠亟奏請蔣益澧自助﹐詔攺補浙江布政使﹐將所部八千人以往。益澧自至廣東請餉於總督﹐勞崇光念其舊功﹐資給數十萬。其度領軍勢甚盛﹐亦懲前事﹐更折節惜名譽﹐遂平杭﹑湖﹐竟躋節鎭焉。然廣西民尢感益澧首功﹐所至爲祠祀之﹐山谷間往往而有﹐故夫湘軍推鋒之功效矣。

援廣西篇第十一寇起廣西﹐連十五年乃平。廣西財力固乏﹐又仍被兵寇﹐公私如洗﹐民無所安居。聞江南羣寇彊盛﹐多受誘惑﹐及見脇虜﹐所在成聚﹐伺隙而出﹐則必闖湖南。湖南之援廣西﹐非遠略也﹐與其出而拒之﹐不若入而蹙之之易也。援鄰省者入竟或有所取糧﹐至廣西﹐行軍﹑坐營悉資湖南﹐不則軍立潰。故其爲累也﹐曠遠無已時﹐而其收功也﹐不足以表■於天下﹐非至忠者莫能爲此謀也。然其後卒賴援將東下攻浙﹐合勢以平巨寇﹐糜餉於廣西﹐取償於廣東﹐若有天道﹐不蘄而報。烏乎﹗成敗之數有可察也﹐必有可勸也。

咸豐三年五月﹐興安﹑恭城寇復陷其縣城﹐犯永明﹑零陵﹑江華﹑藍山﹑臨武。其時湘軍初興﹐軍政猶因仍舊例。奏遣衡永鎭道防邊﹐會所遣援江西上猶軍張榮組等攻寇桂東﹐破之。廣西寇不復出﹐而永明等縣亦頗治守備﹐要禽逸寇。

四年﹐曾軍東下﹐王珍以軍畱湖南﹐專屯防南界﹐而周云耀﹑趙永年爲永﹑桂營將﹐最爲知兵。灌﹑賀土寇滋蔓如故﹐然終不北掠。廣東紅巾寇自韶連通廣州﹐勢張甚﹐固不謀度領矣。

五年﹐廣東官軍稍集。紅巾益北趨郴﹑桂﹐旁及永州﹐掠地至耒陽。而桂陽鄕軍起﹐及永州知府黃文琛明偵候﹐據險要﹐有以待寇﹐王珍軍往來遊擊﹐寇卒破散﹐語在《防守篇》。

七年﹐王珍援江西。庚申﹐餘寇復結。廣西叛將黃金亮合興安﹑靈川土寇﹐分五營攻陷柳州。桂林土寇蜂起﹐省城戒嚴。餘寇且北掠全州﹐知州蘇鳳文告急湖南。湖南宿將盡出徵﹐則以蔣益澧將千五百八十人南援。益澧初從王珍﹐後隨曾國藩﹐皆見謂粗獷不得意﹐以廣西遠且貧﹐無願往者﹐因自請行。五月﹐至全州。寇易湘軍﹐遽迎戰。益澧所部有從徵湖北者亦易土寇﹐以爲不耐戰﹐直前薄之﹐三戰三捷。寇奔走﹐還聚保興安﹐遂圍之。秉章先遣段瑩器將祁勇千人從益澧﹐遣江忠浚將千餘人自新寧來會師。寇增召靈川寇﹐合拒官軍。七月﹐益澧等合攻援寇﹐大破之。城寇懼﹐棄城南走。丙申﹐復興安。興安﹑靈川餘寇合平樂寇﹐據府城死守。秉章增遣黃輔鼎﹑蕭榮芳將八百人出恭城﹐九月﹐會師自恭城進。平樂寇用戰艇依水通糧﹐築屯平樂北二塘墟﹑沙子街﹐阻險自固。益澧盛兵攻沙子﹐而躬率精兵逾山出楓林﹑石峽﹐衷寇二屯間﹐背擊之﹐因燒寇艇﹐遂破沙子屯。與忠浚等分軍﹐己繞二塘攻城南﹐忠浚緣水進屯城北。寇旣失險﹐皆還保城。桂林東﹑南﹑北寇連敗勢衰﹐羣盜分屯柳﹑潯﹑梧﹑慶遠﹐各自爲部﹐不相援應。益澧等軍薄平樂城爲屯﹐寇馮城惟恃炮以守。黃輔鼎﹑彭玉山率眾攻之﹐手大旗先登﹐中炮死﹐軍乘之。十一月壬戌﹐克平樂。當是時﹐湘軍鋒銳甚﹐蔣益澧遂爲名將。巡撫勞崇光奏畱督軍﹐而秉章奏幫助澧軍餉銀月二萬﹐於是議增造戰船﹑募水師﹐自長沙造船六十餘﹐火藥七萬餘斤﹐以益其軍。

八年﹐益澧軍入屯桂林﹐勞崇光因奏益澧署按察使。時寇起已十年﹐東南軍事日棘﹐竭兵餉於吳﹑楚﹐未遑問廣西事﹐提鎭備員而已﹐權歸巡撫。無所得兵食﹐率假招撫以愚羣盜。羣盜亦利﹐假官令以脇愚懦。故官軍﹑士寇相糅﹐橫行省地﹐吏不能詰﹐院司寄坐城中﹐守城將皆盜魁﹐人人寒心。益澧至﹐乘湘軍威﹐悉案誅諸桀黠者﹐易置守軍﹐然後巡撫以下坦然安枕﹐故甘委權於益澧。益澧自五品階官躋兩司﹐不滿歲﹐年未三十﹐志气輕傲﹐以英毅自喜。旣專兵柄﹐以次討定潯﹑梧﹑慶遠盜。府縣官始治民事﹐徵租稅如平時。而柳州盜屯踞蟠固﹐自以水師不能至﹐四出遊弈﹐連結洞寨。益澧計戰船當由漓浮郁﹐溯潭水﹐回復千餘里﹐象﹑柳間岸陜湍急﹐不利水戰﹔然不絕水斷渡﹐則城不可取也。乃具舟修仁﹐令軍士舁負三版﹑小船﹐陸行九十里﹐置洛靑水中﹐載炮﹑建旗﹑鳴鼓下薄州城南門﹐扼其津渡﹐城寇﹑山盜不復相應﹐遂克柳州。黃金亮走古州。八月﹐連州寇復起﹐據賀縣。益澧遣裨將潘家馥﹑蔣榮華往攻之。寇攻家馥屯﹐軍潰﹐退平樂榮華屯﹐阻寇﹐不敢還﹐遂北走永明﹐因至永州。時論大怪之。益澧自將攻賀﹐軍疲﹐復敗﹐寇遂圍益澧。鄕民劉鴻生等集團丁﹐力戰拔官軍﹐益澧因得潰圍﹐賀縣陷。未幾﹐寇出湖南﹐而黃金亮復走懷﹑融﹐益澧仍還柳州。

九年春﹐石大開入湖南﹐所過緣邊姦民皆相扇動。益澧猶屯柳州﹐捕討旁縣盜。大開前隊掠全州﹐崇光檄令回援﹐因分軍畱柳﹐猶將二千餘人防北界。大開徘徊永﹑寶間﹐遂圍寶慶。益澧還省城。勞崇光遷督兩廣﹐曹澍鍾爲巡撫﹐益澧代爲布政使。七月﹐石大開自東安掠全州﹐而永明土寇出恭城。益澧出扼平樂﹐寇已大至﹐偵城守設備﹐北走灌陽﹐合全州來寇掠興安﹐直攻省城。初至者三千餘人﹐三日眾至數萬。省城久不虞寇﹐至是大駭﹐急召益澧全軍。益澧𨿽號五千﹐以餉闕頗知其數﹐又畱防柳﹐及敗潰﹐失伍者過半﹐才將千餘人﹐皆疲乏﹐無軍容。學政李載熙居城中﹐亟詣益澧問方略﹐益澧大言無所詘。載熙因上奏劾益澧侵餉玩寇。曹澍鍾亦請援湖南。文宗詔促湖南赴援﹐降益澧道員﹐而劉長佑﹑蕭啟江復有事於援桂林矣。寇之南犯也﹐諸軍將皆策其必窺黔﹑蜀﹐不注意廣西。及澍鍾﹑載熙等爲危詞請援﹐且侵湖南﹐而劉長佑軍至東安﹐土卒病不能進﹐故以蕭啟江先行。八月﹐至興安。石大開已西過義寧﹐灌陽寇亦連屯靈川﹐欲俱西走﹐聞援軍至﹐列陳大榕江東﹑西﹐以遏追師。啟江進擊之﹐寇交綏﹐因退走。益澧裨將蕭榮芳亦自柳州赴援﹐與啟江軍會省城下。寇解圍﹐俱趣義寧。於是﹐曹澍鍾母喪解官﹐祥奎爲巡撫﹐未上﹐澍鍾因奏畱蕭啟江防西北﹐而令益澧南出荔浦﹐以防柳州。時援皖軍亟奏調啟江。詔授劉長佑爲廣西按察使﹐督湘軍。長佑將八千人自永福西進。寇柵柳城﹐西連羅城﹑天河﹐南引慶遠﹐分趨柳州﹐復東犯藤﹑昭平。蕭啟江已北還長沙﹐長佑乃南攻柳州。

十年正月﹐克柳州﹐民團因收柳城。詔擢長佑布政使﹐增蔣益澧軍至五千﹐屯陽朔﹐以東規平樂。廣東援軍進﹐梧州寇悉西趨。而賀縣寇踞經二歲﹐官軍不遑問﹐復奏調湘軍將劉嶽昭自江華進攻之。三月﹐湘軍將陳品南進富川﹐戊子﹐復其城。嶽昭自富川西禦昭平援寇於春頭源﹐寇悉保賀縣。四月﹐蔣益澧自平樂來會師。寇多詣湘軍歸誠。五月﹐軍至賀﹐夾水爲屯。賀城東隔水﹐有大市曰東街﹐居廛盛於縣城﹐寇據爲柵。戊午﹐王月亮﹑李金暘分攻東街﹐破二卡﹐因燒其壘。寇爭走水西﹐謀保城。益澧軍先梯而上﹐己末﹐克之﹐援軍還。曹澍鍾奪情已逾年﹐復奉命督四川軍﹐胡林翼論罷之。詔授劉長佑廣西巡撫﹐仍擢用蔣益澧爲布政使。駱秉章將湖南軍援四川﹐未幾﹐補四川總督。於是﹐湖南方謀東徵﹐增稅﹑募軍以應皖﹑鄂。石大開餘黨𨿽往來融﹑灌間﹐率疾過﹐無攻戰之事﹐廣西姦民亦頗盡靜。長佑稍以文治能自固﹐不假鄰援矣。及浙江事急﹐左宗棠亟奏請蔣益澧自助﹐詔攺補浙江布政使﹐將所部八千人以往。益澧自至廣東請餉於總督﹐勞崇光念其舊功﹐資給數十萬。其度領軍勢甚盛﹐亦懲前事﹐更折節惜名譽﹐遂平杭﹑湖﹐竟躋節鎭焉。然廣西民尢感益澧首功﹐所至爲祠祀之﹐山谷間往往而有﹐故夫湘軍推鋒之功效矣。

川陜篇第十三湘軍興﹐而其餉最絀﹐恆仰羨於越﹑蜀。咸豐中﹐蜀尢完富﹐𨿽頗設防﹐不至大調發。自承平以來﹐賦輕民懦﹐官吏大小求取輒厭其望﹐西北故寒瘠﹐東南兵興﹐言仕宦者至四川則聽然。自湘軍起﹐文武名者頗或遙授蜀監司﹐以歆勸之。胡林翼治軍江﹑漢﹐仰鎡貨於上流﹐恆欲通川督以自裨助﹔同時資望﹑材徳獨曾國藩可重任﹐而又久屈無尺寸之地﹐故林翼私策﹐冀國藩督四川﹐特未有間﹑未有以發也。

九年﹐藍﹑李寇寢聞。藍﹑李者﹐藍大順﹑李短搭﹐居雲南昭通大關邊﹐以運護鴉片爲私販魁。其徒黨無慮數十部﹐率三五人或數十人爲一隊﹐往來敍州﹐射利作姦﹐然自托商販﹐頗重身家﹐無反心。會老鴉灘私販有訟事﹐訊官詐賕之﹐不滿意﹐因宜賓典史別陷以事﹐捕二人置獄﹐竟請府縣殺之。販黨憤懼﹐初謀劫獄﹐旣聚眾百許人﹐道路凶凶﹐邊縣震恐。輔國公有鳳署總督﹐遣提督﹑按察使將千人往討﹐不敢進。筠連姦民導寇闌入縣城﹐知縣先以病去﹐府檄州判署令事﹐聞變﹐輒走敍州。始聞寇﹐俄報寇至﹐髙縣亦潰亂﹐慶符令武來雨朝服縊堂上﹐寇實未至﹐姦民縱掠。藍大順等約徒黨分三道長驅﹐官軍遙屯府城西鄕﹐民頗相約聚﹐遇寇左﹑右部﹐部各百餘人﹐見軍至﹐皆散走﹐其千餘人自橫江渡金沙﹐遂攻敍州。城中民聞寇至﹐皆閉門﹐多欲自殺者。及夜﹐寇不入城。明旦登陴﹐會有鳳別遣營將明耀光先馳入城守﹐後寇二日至﹐城中人亦大定。寇屯城外﹐亦稍益附脇至數千人。事聞﹐詔陜撫曾望顏爲四川總督﹐徵兵湖廣。於時﹐湖南巡撫方奏與曾國藩進軍安徽﹐以蕭啟江諸軍屬之。未發﹐被命遣啟江率所部援蜀。胡林翼乃奏薦國藩﹐因言蜀財賦﹑險固﹐宜以時鎭撫﹐系天下根本。十一月﹐寇自敍州分犯﹐一沿江西走犍爲﹐一北走自流。官軍屯防者望見寇四五里外﹐輒跪呼乞命。寇頗先收軍實而驅殺之﹐又假義舉禁淫掠﹐附者益眾。旣至自流﹐虜鹽井丁夫數萬。

十年春﹐合走嘉定﹐不攻城﹐屯五通橋﹐號十餘萬。於是榮﹑眉﹑井研﹑靑神﹑資陽皆騷動。成都知府結有鳳以傾望顏﹐朝命駐藏大臣崇實代有鳳爲將軍﹐案其事﹐趣國藩入蜀﹐而別授東純爲總督。國藩﹑林翼皆禪以空名將客軍﹐復疏言「江南寇勢盛﹐宜先所急。」啟江帥八營四千人徑至成都。於道啟江病﹐不能軍﹐比至﹐望顏議授以按察使﹐啟江不肯。未幾﹐遂死﹐軍無統帥。一戰井研﹐大破寇﹐解其城圍。蜀南西沸亂﹐寇散布不勝其討捕。啟江部將分三統﹐則亦觀望﹐或縱掠﹐無復湘軍規制。望顏聞被劾﹐則屏鹵簿﹐單轎出入﹐其中軍副將及布政使交侮之。總督出﹐逢副將傳呵辟人鞭其舁夫﹐望顏不能堪。東純至襄陽道卒。詔廣西巡撫曹澍鐘代國藩援蜀。澍鐘不以知兵聞﹐特習四川﹐以有此命。大喜將行﹐遭母喪﹐自奮奪情。林翼劾罷之﹐奏薦劉長佑。文宗意重廣西﹐而念蜀寇無能爲。七月﹐詔曰「湖南巡撫駱秉章素習湘軍將士﹐可督辦四川軍﹐更增率湘軍以行。」九月﹐駱秉章治軍將行﹐幕客左宗棠奉詔別募軍援浙。秉章初不自治事﹐乃請湘鄕劉蓉佐其軍。湘軍將士名者多附胡﹑曾﹑左﹐惟黃淳熙善劉蓉﹐劉嶽昭故久在湖南﹐從秉章行。未發﹐石大開自廣西還﹐出沅﹑靖邊﹐將入蜀﹐兩湖相驚﹐以巨寇各治邊防﹐奏畱秉章新軍。於時﹐崇實代望顏﹐增募軍至三萬﹐遊弁驕將坐食而行掠。寇所略圍邛州﹑雅州﹑峨眉﹑潼川﹐所破靑神﹑丹稜﹑名山﹑天全﹑榮經﹑洪雅﹑隆昌﹑榮昌﹑江油﹑長寧﹑興文﹐一魁一部﹐分掠四出﹐各有所結﹐虜無慮百萬。而雲南邊寇出筠連者凡三四十至﹐所過無畱難﹐浸及川東。湘軍將蕭慶髙﹑何勝必﹑胡中和﹑蜀將唐友耕﹐奔命往來﹐莫能大創之。而石大開復自廣西還﹐沿湖南﹑貴州﹑四川﹑湖北界上崎嶇闖行﹐五省屯軍憚其名﹐蜀尢震動。湖廣督﹑撫復奏畱秉章防施南。

秉章自爲巡撫時﹐稔知軍餉不肯應客軍﹐故觀望未敢直進。黃淳熙議以本指援蜀﹐今逾年﹐逗畱非法﹐又雅輕劉嶽昭﹐不欲與並將﹐因說秉章分軍﹐畱嶽昭軍助湖南﹑北防剿。秉章率淳熙軍分水陸溯峽上﹐期會夔﹑涪。崇實見蜀事日棘﹐度己材不足濟﹐虛心待秉章﹐頻上奏﹐欲假朝命促之﹐且自言旦夕竭蹶﹐恐誤國事。當是時﹐封疆大臣𨿽見危敗知死﹐莫肯言己短。曾國藩所至見齮齕﹐秉章親遘之﹐至欲資餉﹐地主則撓詘百方。惟獨崇實懇懇推賢能﹐常若不及。秉章在道﹐頻奏訴餉匱。初不意四川能供其軍﹐比至﹐未入境﹐總督公文手書殷勤通誠﹐遣官候問﹐冠蓋相望﹐悉發夔關稅銀資軍﹐湘軍喜過所望。時黃淳熙將所部先發。淳熙將兵務推鋒﹐尢恥言持重﹐聞寇方圍攻順慶﹐則從萬縣出山道赴之。五月戊子朔﹐至府城。寇先南走定遠。乙未﹐淳熙率軍趨定遠。己亥﹐遇寇姚店。寇聚屯城西南連十餘里﹐官軍逼壘﹐前寇遽奔。湘軍新從郴﹑桂追石大開﹐習寇勢﹐見寇若摧枯朽﹐士气奮踔﹐推鋒直前。寇無敢迎拒﹐或憑壘持刀矛﹐稍髮小槍。官軍益笑之﹐拋之寇屯。寇大亂﹐爭奔走﹐數萬眾一戰而潰﹐蹂死者千數。捷聞﹐鄕民及羣寇轉相告語以爲神兵。庚子﹐寇北走潼川﹐至二郎場遇援寇﹐合屯。將渡涪﹐涪漲未渡。

辛丑﹐淳熙軍至。自軍事之起也﹐將帥每至一城輒畱止﹐號爲休息﹐審勢而後進。湘軍行𨿽速﹐未嘗肯連日行戰。淳熙新從大將李續宜援寶慶﹐見其行﹐恆憤恥﹐故其行軍晝夜赴利。同時惟僧格林沁﹑多隆阿恆數百里馳逐﹐然僧格林沁多尾追﹐而多隆阿應變無方﹐非他將所能測﹐皆與淳熙不同。而三人者後皆暴屍被創死﹐以快持重者之意。語曰「千鈞之駑﹐不爲鼷鼠發。」淳熙其尢可悲者已。淳熙遣卒三輩偵寇所鄕﹐土人喜勝張軍勢﹐皆報曰「去遠矣﹐不可及矣。」最後始知尙屯場中﹐還報已甲夜﹐淳熙先恐失寇﹐令軍中蓐食五鼓行﹐後令遲明﹐持矛﹑扣槍戒備以待寇。傳令後者先至﹐先者反後﹐軍士失指﹐前隊輕行突前﹐淳熙領親兵三哨繼之。寇前隊聞軍至﹐亦夜出﹐各行七八里﹐遇於燕子窩﹐交綏﹐寇退。淳熙比至場﹐見寇分從兩旁登山以待官軍﹐知中伏﹐業已相見﹐卽分所部爲三﹐左﹑右搜寇伏﹐中軍直進。於是四山寇盡出﹐而前軍驚潰。淳熙所分三部失勢﹐亦驚。淳熙驟馬率退者﹐馬陷田泥﹐棄馬步進﹐眾潰不可止。淳熙坐地上﹐拔佩刀﹐瞋目直視寇﹐或刺之﹐或斫之﹐解其頭臂。後軍聞敗引退。其後隊遂不發﹐結屯自固﹐惴惴終夜﹐所俘馬多夜嘶﹐恐寇聞﹐悉屠之。而寇懾湘軍威﹐乘勝急渡涪北去。淳熙猝至而猝亡﹐勝非勝﹐敗非敗。然四川寇自此破散﹐其後湘軍滿百營﹐終無覆亡者﹐知蜀寇無能故也。

駱秉章自萬縣之順慶﹐寇悉趨綿州。其時湘軍無統將﹐拔用曾傳理﹐以附生領軍。先湘軍將蕭﹑胡﹑何號三統﹐川軍將唐友耕﹑秉章護軍營將劉徳謙﹑綿州知州唐炯所募黔勇將顏佐才﹐合兵萬九千人﹐會師綿州城下。藍大順圍綿州﹐其黨分屯綿竹﹑什邡﹑羅江﹑安﹑彭。李短搭圍眉州﹐其黨分屯彭山﹑丹稜﹑靑神﹐夾省城南北﹐百里內皆寇地。八月﹐秉章授總督﹐移屯潼川。崇實還將軍任﹐仍署印﹐居省城。秉章初至夔﹐逢曾望顏訴布政使副將狀而泣﹐亦頗言將軍短。楊重雅以署成都府事致累望顏﹐身亦被謗忌﹐出知順慶﹐罷官﹐傾心奉秉章。秉章初不知崇實公忠推賢﹐但知其吏治軍事叢睉。旣受命﹐則劾布政使及督標中軍副將﹐罷之﹐何勝必等故劉蓉鄕裏﹐又聞新軍敢戰﹐頗亦自奮。四川文武聞秉章嚴靜﹐灑然易心矣。是月丁巳朔﹐曾傳理等攻寇綿州西北門﹐戰小利。以違節制劾唐友耕﹐奪官﹐仍領軍自效。寇收屯相保。官軍作五浮橋於涪。庚午﹐蕭慶髙率軍循左山﹐趨寇後﹐約傳理﹑徳謙等分中﹑右進而夾擊。黔軍先進﹐未及﹐寇遽發槍炮驚之﹐寇乘之﹐佐才退﹐徳謙﹑傳理繼進相持。慶髙等自山後破寇二屯﹐傳理復分軍鈔寇旁﹐寇乃大奔﹐解圍南走。羣寇蟻附無固志﹐則皆南走﹐繞省城西南﹐掠郫﹑邛﹐遁丹稜。

川北號爲肅淸﹐乃休軍論功﹐而湘﹑黔軍斗綿州州堂﹐秉章復奏劾唐炯﹐罷之﹐炯之守城﹐借財募軍﹐有拒寇之勞。四川州縣論知兵﹐以炯爲首﹐旣超擢夔州知府﹐復負其能﹐又其父雅善秉章﹐慷慨自喜﹐無所推讓。湘軍制﹕營各有長夫運糧械﹐𨿽過郡縣﹐不煩官中一芻粟。方其初起﹐所過官吏亦困撓之﹐至不得入城﹐無所謂供支。四川獨守盛時軍興法﹐州縣具食米供軍﹐按人給舁馬擔夫﹐諸軍因以爲利﹐折取夫錢。湘軍初至﹐得錢大喜﹐已習爲例﹐則稍稍苛索脇取。旣解綿州圍﹐尢負其功﹐所索夥奢。唐炯以綿州圍半年﹐資力困乏﹐所應不滿其意﹐又先與營官言﹐營官漫應之﹐自謂已辦﹐則置酒宴他客﹐諉其事家丁。湘軍人來索夫﹐語不遜﹐家丁怙黔軍勢﹐亦不遜﹐相爭而哄。黔軍無紀律﹐炯自謂有紀律﹐詆訶湘軍﹐先已不相能。傳理年少輕慢﹐初統軍﹐不能束其眾。黔軍將銜之﹐伏百人州宅內待斗。湘軍哨官去復來﹐闖州堂﹐益囂。炯親將告曰「湘軍持刀登公堂﹐請禽治之。」炯諾﹐未已﹐其親將遽出﹐斫先入者一人。來者皆怒噪﹐於是伏兵起﹐欲盡縛湘軍來者﹐奔逃殺傷﹐各自戒嚴。湘軍將皆大怒﹐訴秉章﹐且案軍不行﹐以要必勝。秉章特劾罷炯﹐炯亦訴狀秉章﹐謾罵之﹐湘軍自此多與蜀軍分行﹐蜀軍益絀。而唐友耕以謹畏能戰﹐更見賞愛﹐奏復其官。

九月﹐秉章受印成都。十月丙辰朔﹐胡中和等自崇慶﹑曾傳理等自彭山進攻眉州。寇聚兵州西松江口﹐諸將合兵深入攻之。丙寅﹐寇奔靑神。超擢劉蓉署四川布政使。蓉以附生敍五品銜從入蜀﹐秉章以知府奏薦﹐特有此命﹐自軍興以來﹐無有與比。湘軍移攻丹稜﹐以唐友耕屯眉州﹐南綴靑神。李寇部黨掠銅梁﹑璧山﹑永川﹑大足﹑定遠﹑南充﹑嶽池﹑廣安。增募川軍以張由庚將之﹐合黔勇分討川東北。更募湘軍以易佩紳將之﹐道永順﹐期入酉陽。徵劉嶽昭軍會師夔州。十一月﹐增軍丹稜﹐作長壕木城蹙圍之。乙未﹐寇焚城走浦江﹐略崇慶﹑雙流界﹐入彭縣。壬寅﹐分兩部﹐一東北直趨綿州﹐走江油﹑平武﹐折北走石泉﹑彰明﹔一東略什邡﹑漢州﹑中江﹑遂寧﹐折南走安嶽﹑內江﹑隆昌﹑富順。所過逃散﹐民團營兵往往狙擊斬虜。藍大順遁去﹐所部遂微。蕭慶髙等圍李寇黨於靑神﹐胡中和等圍李寇於犍爲之鐵山。川東寇堂自廣安分略營山﹑渠縣﹑東鄕﹑新寧。

同治元年正月癸巳﹐殺新寧知縣國澍﹑典史耿鳳翔﹐把總何玉春。是時﹐石大開方屯來鳳﹐窺涪﹑夔。川東寇別部踞涪州南鶴遊坪。二月戊午﹐新寧寇南走﹐合墊江寇東南走酆都。石寇陷石柱。三寇相去各百里﹐然不能相響應。乙丑﹐劉嶽昭軍四千五百人自夔溯江﹐會唐炯等於涪。石寇遊騎西至涪﹑巴南岸﹐不得渡﹐鶴遊坪寇伏不出﹐酆都寇復東北略忠﹑萬﹐走云陽。聚軍重慶﹐專防石寇。三月甲申﹐鐵山寇走宜賓﹐遣別黨北援靑神。己丑﹐蕭慶髙擊走之。庚寅﹐城寇循江南﹐東走宜賓﹐分兩部﹕一走天洋﹐一屯八角寨。官軍收靑神。四月﹐石寇掠南川出境﹐趣貴州桐梓﹐過綦江﹐畱攻城一日﹐西走貴州仁懷﹐南入敍永﹐西北走興文﹑珙﹑慶符﹑髙﹐東還陷長寧﹐知縣周於堃死之。天洋寇西走﹐合於八角寨﹐云陽寇直西北走。戊申﹐陷太平﹐出境走陜西定遠﹐易佩紳尾之﹐與俱入陜。劉嶽昭﹑唐炯﹑曾傳理﹑唐友耕皆持寇長寧。鶴遊坪寇分略梁山﹑墊江﹑大竹﹑鄰水﹐七月﹐復分黨出梁山﹑墊江﹐掠達﹐陷開﹐從城口出陜境﹐陷平利。漢南羣盜相挺起。八月癸巳﹐李寇棄八角寨﹐走犍爲﹐屯龍孔場﹐胡中和等移軍圍守。閏月丙寅﹐劉蓉出督軍。丙子﹐寇突走﹐禽李永和及其黨魁卯得興。永和﹐短搭正名也。藍﹑李亂四年而平。鶴遊坪寇亦棄屯走太平﹐分遣周達武﹑曾傳理等追討之。九月﹐禽周紹勇於大竹東。鶴遊屯寇惟前後入陜二部﹐合陜﹑豫羣盜掠洋﹑鳳﹑文﹑階邊﹐還入廣元﹐遣周達武拒之。石寇復陷筠連﹐至宜賓。胡中和等屯橫江。十月庚辰朔﹐寇入髙縣﹐知縣丁良俊走免。丁未﹐寇復至﹐良俊死之。十一月庚申﹐胡中和﹑何勝必等捷於橫江﹐寇分黨出寧遠。辛酉﹐周達武遇寇儀隴﹐破之。辛巳﹐禽寇帥郭刀刀。曾傳理等以內寇盡平﹐請罷軍﹐及劉徳謙等先後歸﹐惟胡中和﹑劉嶽昭﹑周達武分部屯防。石寇亦出境走雲南東川。陳玉成餘黨自湖北走漢南﹐合川﹑陜盜縱橫興安﹑漢中。陜西布政使毛震壽師久無功﹐詔秉章舉大將分軍往討﹐奏薦李云麟﹑嚴樹森。

二年三月﹐石寇復分犯建昌﹑綦江。以劉嶽昭屯綦南﹐何勝必﹑蕭慶髙屯敍南﹐胡中和屯嘉定﹐朱桂秋﹑張由庚合五千人援漢中﹐增周達武軍至四千人﹐遊擊往來。石大開擁眾間行﹐經七年﹐崎嶇山界﹐饑乏崩散﹐不復能令眾。三月﹐將出寧遠﹐行間道﹐誤入土司界中。土司所部以劫掠爲生計﹐無論官﹑賊﹐見眾至則聚掠﹐與鬥則散走。寇絕食﹐又牽綴不得行﹐於是潰散﹐與所分部兩黨相阻絕。癸酉﹐大開獨至紫打地﹐欲渡大渡﹐會秉章先遣唐友耕防江未至﹐寇前隊結筏已濟﹐大開恐日暮眾不整﹐復令還西岸﹐期翌日畢渡。是夜大雨﹐水長四五丈。明日﹐防軍至﹐大開遂窮困山谷﹐殺馬煮桑葉爲糧。至四月壬寅﹐土司嶺承恩等生縛獻大開及其黨魁五人﹐劉蓉復親往受俘。其餘寇先由貴州界北走酉陽﹐後還湖南﹐於桂陽破滅﹐語在《湖南防守篇》。秉章督四川三年﹐平羣寇﹐禽大酋﹐遂以知兵聞於天下。

穆宗初立﹐朝廷銳意求治﹐廷寄咨問或日三四至。是時﹐欽差大臣將軍多隆阿討陜叛回﹐以病畱河南未進﹐李云麟以母喪歸﹐官文奏薦劉蓉。六月癸卯﹐詔秉章遣軍從蓉援漢南。七月丙午﹐復授蓉陜西巡撫﹐並將前後援陜軍朱桂秋﹑何勝必﹑蕭慶髙等萬三千人﹐先解漢中圍。漢中繁富大郡﹐自川寇合陳玉成黨部連結土寇﹐環城作屯﹐城中守備完具。毛震壽憚事﹐惟以軍餉難繼辭。援軍皆武人﹐不知機宜﹐觀望養寇。川寇初據洋縣﹐旣引湖北來寇數十萬﹐徑進漢中。震壽屯城固﹐漢中府﹑道先後病死﹐城中惟都司﹐護總兵及南鄭令﹐又不相能。令收召遊軍至萬人﹐日食米百石﹐諸避寇者相繼入保﹐城食益絀﹐疾疫起﹐死者日或至千人。川﹑湖寇中悔相猜忌﹐洋縣寇疑來寇欲並之﹐故不肯合勢。城中頗出戰﹐援軍不能進攻﹐惟待統帥。八月丙戌﹐劉蓉發成都。戊子﹐何勝必等議曰「漢中寇𨿽多﹐心志參差﹐可一戰走也。劉公度吾等功將成﹐輒先至收其名﹐宜及其未來﹐破賊立功。」約朱桂秋﹑張由庚等俱進。甫至油房﹐桂秋等失期先退﹐勝必等亦收軍還屯。己丑﹑庚寅﹐雨連日﹐圍寇懼援軍乘之﹐具馬馱將遁。城中糧竭﹐見援軍自退﹐益匈懼﹐開北門出走。寇疑不入﹐久之﹐乃縱掠。援漢中八軍聞風潰走﹐寇擠之﹐皆走﹐背水溺斬無數﹐城民走者亦皆虜死。敗書聞﹐劉蓉止巴州﹐增調劉嶽昭軍。洋縣寇見漢中寇盛﹐益恐﹐則分黨北收佛平﹑盩厔﹐設僞吏﹐禁淫掠﹐欲以自固。漢中寇亦東取城固﹐連西鄕﹑石泉﹐通於興安。多隆阿自河南入﹐解同州之圍﹐克臨潼﹑髙陵﹑三原﹑涇陽。李云麟進軍山陽﹐取鎭安﹐西攻石泉。十月﹐劉蓉移屯廣元﹐久之﹐蜀軍不出。朝議重西安﹐促多隆阿先攻盩厔。藍大順之遁也﹐其黨先後入陜﹐或屯或流。其流者又合石寇中旗﹐馳突褒﹑沔隴﹑秦界中﹔其屯者則踞洋縣﹐招湖北來寇陷漢中﹐已而猜斗﹐常以千餘眾拒漢中。寇數萬因略盩厔﹐各自爲戰守。故寇得漢中﹐不能自安﹐又會江南寇急來徵援。

同治三年正月﹐畱壩﹑褒城﹑沔縣寇俱入漢中府城。城寇先循漢水東下﹐又分黨陸趣鎭安﹑山陽﹑商南﹐步騎駱驛連十許日。漢中﹑興安諸屬縣寇皆退去。洋縣寇亦悉北保盩厔﹐增柵壕堅守﹐其餘黨或從佛坪東窺寧﹑陜。劉蓉至漢中則入府城﹐見屍骨縱橫﹐輒慟哭﹐命悉棺斂﹐官瘞之﹐奏免丁糧﹐卹忠烈﹐借給牛﹑種﹐以收人心。畱何勝必等分屯漢中﹑興安﹐罷歸劉嶽昭所部四千五百人仍還防綦江﹐且言遣軍助攻盩厔。多隆阿大慍﹐以盩厔功在指顧﹐檄還其軍。盩厔城小寇少﹐無所用武﹐論者皆言不足煩大將﹐且宜徹圍﹐待其走而殲之。廷議不知多隆阿之戰狀﹐依常法督責。多隆阿憤懣﹐作望樓躬視城中﹐中槍子傷目﹐督攻益急﹐寇作地道出走。二月丙申﹐遂克盩厔。而多隆阿目創甚﹐不能興﹐養創西安。三月﹐劉蓉至省城往問疾。多隆阿方臥向外﹐聞巡撫至﹐彊扶起回面向內﹐目不視﹐亦不言。月餘傷發﹐薨。聞者莫不傷痛﹐陜西處處祠之﹐𨿽所未至﹐皆嘆息謳思焉。盩厔敗寇走興安﹐餘十許人爲民團擊殺之﹐猶自稱藍大順。自三順至九順﹐皆傳首漢中﹑西安。寧﹑陜寇捕斬略盡﹐惟泰州寇復東趨畱壩﹑佛平﹐畱防軍不能禦。商南殘寇西與合黨。貴州寇侵南川。增募湘軍二千人﹐以曾志友﹑成耀星等領之﹐埤秀山﹑綦江防。劉嶽昭授雲南按察使﹐唐友耕授雲南提督﹐均畱四川屯守。四月﹐廷議多言劉蓉無實﹐不可用。詔詢秉章﹐秉章言隨器授任﹐無可棄之士。五月﹐佛平寇卒至杜曲﹐陜西省城大震。是時﹐叛回悉遁甘肅﹐多隆阿部軍分散﹐金順﹑彭基品將馬﹑步軍擊之於灃﹐寇還攻盩厔。己未﹐蓉出城督軍﹐大徵諸軍將鐘玉勝﹐曹克忠﹑孟宗福﹑何勝必﹑蕭慶髙﹑黃鼎等﹐新舊雜置。七月甲辰﹐蓉會西安將軍穆圖善﹐攻寇於郿。壬子﹐寇逾秦領﹐西走略陽﹐入甘肅﹐陷階州。陜軍罷﹐四川軍將周達武等九千人出屯防。蕭慶髙等防漢中。詔以洪寇平﹐論功﹐加駱秉章世爵一等輕車都尉。十月﹐周達武進攻階州。十一月﹐徵蕭慶髙等會師。何勝必疾病﹐畱廣元。胡中和以四川提督自敍南屯所出廣元﹐領何軍攻階州。

四年正月﹐劉蓉言宜令中和總統諸將﹐專奏報﹐以一事權。秉章言達武﹑慶髙皆中和等夷﹐𨿽主簿以下﹐但爲營官﹐卽與司道﹑提鎭頡頏﹐勢不相統。中和亦固辭﹐事乃不行。自胡林翼驟拔多隆阿﹐節制李續宜﹑鮑超等﹐大捷潛山﹐諸帥無能效之者。湘軍制﹐以意气相救﹐恥言爵位﹐多不肯屬人。故李續宜統援寶慶軍幾奔潰﹐而劉蓉後以蕭徳揚名統陜軍﹐覆師霸橋﹐置將不愼故也。蕭﹑何等部久轉戰﹐喪亡更代﹐士气益弱。而崇慶人黃鼎新出寇中﹐號敢戰﹐有名﹐𨿽亦將湘軍﹐然雜用滇﹑蜀﹐別爲一隊﹐亦奉蓉檄﹐會攻階州。劉嶽昭擢雲南布政使。四月﹐出境攻貴州正安﹐以援遵義。五月丁酉﹐收正安。丁未﹐胡中和等克階州﹐李寇餘黨盡平﹐蕭慶髙還鎭漢中。周達武進軍松潘討叛番﹐番據險鈔掠﹐所部八千人驚﹐幾潰。九月﹐略地置臺站如承平時。授達武貴州提督﹐始議援黔。劉蓉罷﹐以四川按察使趙長齡巡撫陜西。

蓉之驟進也﹐中外指目﹐前年順天府尹蔣琦齡陳時事﹐反復議蓉。蓉請罷﹐而秉章請畱蓉。是年三月﹐編修蔡壽祺言事﹐復訾蓉夤緣。詔蓉自陳﹐蓉言薦舉本末﹐且論奏曰「凡夤緣者﹐必其平日縈情於寵利﹐不勝其歆羨戀慕﹐思一得之以快其意﹐然後喪其本心﹐捐棄廉恥﹐爲乞憐昏夜﹑驕人白晝之行。故凡小廉曲謹之士﹐粗知自愛﹐卽有所不屑爲﹐不必過人之識量而後能之也。臣𨿽愚陋﹐其於希榮慕祿﹑降志辱身之事﹐往往不待禁戒而自絕於心。蓋其自治尙有精於此者﹐而此特其粗節。乃蔡壽祺以其不肖之心﹐肆情造謗﹐惟所欲言﹐直欲厚誣天下﹐謂無復有稍知廉恥之人之事﹐則何其情之悖也。」又訐奏壽祺挾嫌構陷。疏上﹐朝論益讙。禦史陳廷經復疏攻之﹐事下秉章﹐案蓉及壽祺所陳他事﹐皆不讎。部議奪蓉一級。而趙長齡亦爲秉章先所薦﹐故令代蓉。庚辰﹐長齡至西安。十月辛丑﹐蓉被詔復任。十一月壬戌朔﹐受印治軍。蓉爲政﹐察吏愛民﹐然恆訴餉匱﹐欲取資四川﹐時雲南﹑貴州巡撫亦交章取朝旨索餉﹐秉章一切奏罷之﹐因請疾。崇實兼總督﹐惟軍事仍倚辦秉章。

五年二月﹐劉嶽昭克綏陽﹐擢雲南巡撫﹐將所部轉戰以往。四川﹑陜西內寇略定﹐猶養軍如故。凡四川出境軍二萬六千人﹐畱防萬七千五百人﹐屯省城二千五百人﹐胡中和猶將五千人﹐唐友耕三千五百人﹐陜西湘軍七千人﹐於是蜀財竭矣。十一月壬申﹐秉章薨。省城士民如喪私親﹐爲巷哭罷市。其喪歸﹐號泣瞻慕者所在千萬數﹐自胡林翼﹑曾國藩莫能及也。其年﹐劉蓉罷免。以撚寇奔馳陜境﹐復詔蓉領軍﹐助巡撫喬松年禦之。十一月甲戌﹐蓉軍方屯霸橋﹐撚寇卒至。湘軍無統將﹐又聞其帥與新撫齟齬﹐固無戰心。寇分兩隊鈔之﹐其日大雪﹐軍士凍僵﹐莫肯拒斗﹐於是盡潰﹐而蕭﹑何舊部遂盡﹐惟川軍黃鼎潰圍出。寇旣勝﹐亦遂西走。蓉遂告歸﹐終於家。其後﹐左宗棠督陜﹑甘﹐出塞討叛回﹐大募湘軍至五六萬。川﹑陜湘軍名存者多隨地募補﹐蓋無復眞湘人矣。

平撚篇第十四撚之爲寇﹐蓋始於山東。遊民相聚﹐有拜幅﹐有拜撚﹐蓋始於康熙時。其後﹐撚日益多﹐淮﹑徐之間因以一聚爲一撚。或曰其黨明火劫人﹐撚紙然脂﹐因謂之撚。莫知其本所由也。

咸豐元年﹐廣西寇旣聞﹐朝廷尢重除盜。夏邑民士訴撚劫禦史張灃翰﹐因發南陽盜劫事﹐有詔詰責河南巡撫﹐因並飭兩江﹑湖廣督﹑撫搜緝﹐而壽州盜亦上聞。

二年﹐李僡巡撫山東。蘭山幅盜拒殺把總﹐其魁黨在徐﹑邳﹑嶧﹑費間。其時﹐山東撚掠海州﹐安徽撚犯鹿邑﹑寧陵﹐而丰﹑沛﹑曹﹑單亦騷然矣。

三年﹐安徽﹐江南省城陷﹐宿﹑蒙﹑亳﹑壽撚滋甚﹐始命提督善祿屯永城備盜﹐周天爵駐徐﹑宿鎭羣撚﹐工部左侍郎呂賢基出治安徽團練。桐城盜有馬逾千匹﹐開歸撚分二十餘部。汝寧﹑信陽撚攻正陽﹐復掠永城﹐殺桐柏知縣潘樹霖﹐圍攻夏邑﹑沈邱。河南巡撫陸應谷自汝寧走保省城。周天爵薨﹐袁甲三代之治軍潁﹑亳。復命舒興阿以陜甘總督領軍駐陳州。舒興阿移皖北﹐牛鑑代之﹐統於河南巡撫英桂。

五年﹐袁甲三以違例委調宿州牧﹐得罪去。提督武隆額將兵屯亳州﹐總江蘇﹑河南﹑安徽三省戰守事﹐而撚首張樂行﹑李兆受之名亦稍有聞﹐淸﹑淮防復急矣。張樂行起蒙﹑亳﹐犯歸徳﹐以英桂代統武隆額軍。自是撚眾分五旗﹐率馳突徐﹑宿﹑曹﹑歸﹐防軍不能制。

六年﹐增調江南軍將鄭魁士援宿州﹐仍以袁甲三助英桂﹐大徵西北兵。八月﹐甲三自永城進軍亳州﹐攻樂行於雉河集﹐撚趨潁州。皖﹑豫官軍夾屯﹐莫之禦也。十一月﹐撚復東走徐州﹐皆大掠而還。

七年春﹐命勝保助英桂。撚圍固始﹐邳﹑郯盜復起﹐亳撚與袁甲三相持﹐南廷霍邱﹑壽州﹐西北掠舞陽﹑葉﹐內鄕撚復犯宜陽﹑嵩﹐英桂赴禹﹑密﹐河南烽火相望。洪寇部黨亦結撚合勢﹐分掠廬﹑巢。勝保﹑袁甲三會師正陽關﹐始議招撫李兆受﹑苗沛霖﹐以減撚患。而勝保北屯潁州﹐遏歸徳﹐陜西軍防武關。撚入商南﹐殺知縣施作霖﹐安徽撚陷霍山﹐犯和﹑滁﹐東西幾二千里﹐皆蹂於撚。其冬﹐直隸開州﹑東明亦有撚遊騎﹐滑﹑林﹑浚﹑淇被其患。

八年春﹐寇﹑撚合攻固始。六安撚久踞城﹐分黨出掠﹐佹出佹入﹐軍疲於應。其夏﹐收六安。撚皆東趨﹐南攻全椒﹑來安﹑滁﹐北及徐﹑宿。英桂病還﹐瑛棨代爲巡撫。勝保授臨淮﹐苗沛霖始用事。袁甲三進宿州。李兆受歸誠﹐迎勝保於淸流關﹐淮南﹑北事解嚴。於是仍援勝保欽差大臣﹐整軍廬州。秋﹐撚入山東﹐圍單﹐攻金鄕。以總兵田在田﹑提督史榮椿防曹﹑兗﹐增設歸徳鎭總兵官﹐又遣總兵邱聯恩屯鹿邑﹑朱連泰出屯亳州﹐蓋河南尢獘於徵戍云。商水北周家口者﹐瀕小氵隱﹑潁口商驛通道﹐撚大掠而去﹐其勢益張。

九年春﹐勝保奏劾袁甲三持重失機﹐詔以總兵傅振邦代之﹐統於勝保﹐副以都統伊興額。二月﹐撚自西華趨舞陽﹐破官軍於北舞﹐邱聯恩戰死。伊興額悉軍西援﹐振邦等劾以齟齬罷之﹐以協領關保督河南軍。抽天津海防軍﹐遣協領徳楞額將屯曹州。夏﹐勝保移防盱眙。撚攻定遠﹐安徽巡撫翁同書退走壽州。冬﹐勝保以母喪歸﹐復命袁甲三代之。撚出歸徳﹐自蘭儀渡河犯定陶﹑東明﹐還潁州。於時﹐諸將帥皆以回巢爲幸﹐騰幸告捷。以內地爲盜賊巢自此始﹐其後直省皆引例焉。甲三至軍﹐克臨淮。

十年春﹐攺命勝保以都統督軍河南﹐關保副之﹔傅振邦督軍徐﹑宿﹐田在田副之﹔徳楞額督軍山東﹐侍衛哈勒洪阿副之﹔袁甲三以欽差大臣專安徽﹐翁同書及副都統穆騰阿副之。正月﹐撚陷淸江﹐殺淮海道吳葆晉﹑副將舒祥﹐漕督﹑河督等方置酒奏伎﹐倉卒走保淮安。言江蘇形便者以裏下河爲膏腴﹐以王家營爲亢咽﹐至是人情大駭。詔奪聯英﹑庚長官。撚復還走﹐而河南撚趣鞏﹑洛﹐山西﹑陜西均備邊。罷勝保﹐以府丞毛昶熙還河南爲團練大臣﹐南汝光道員鄭元善副之﹐兵事總於巡撫﹐屬於關保﹐各省團練始重。秋﹐海防罷。畿南盜賊蜂起。撚犯濟寧﹐乃命科爾沁郡王僧格林沁督軍捕討。撚縱橫菏﹑濟間﹐山東大亂﹐徳楞額軍敗於嶧。冬﹐專遣道員聯捷防河﹐得專奏事。僧格林沁至濟寧﹐奏言「撚眾繁多﹐其出掠﹐伺空虛﹐避官兵﹐以焚掠脇俘良民﹐黨眾日增﹐馬步數萬﹐列隊百里。兵少賊多﹐眾寡懸殊﹐如欲攻其巢﹐則相距一二百里外﹐井堙地赤﹐裹糧攜水不能持久﹐退爲所躡﹐往往失利﹐十年以來﹐未有能進軍接仗者也。臣軍萬二千人﹐請合傅振邦﹑徳楞額二軍﹐直攻老巢﹐蕩平醜類。」文宗手詔﹐以無後勁爲戒。十一月﹐撚屯巨野﹐乘雪進攻之﹐大敗還。關保以昏庸罷﹐河南軍事專於毛昶熙。徐州民士三奏﹐請用伊興額﹐詔從所請。僧格林沁令諸州縣各築長圍以扡撚馬步。傅振邦病免﹐田在田代之。

十一年正月﹐僧格林沁遣軍援菏澤﹐復敗還﹐詔責以勇往輕進。穆騰阿病免﹐總兵成明代之。撚自曹州趨鄆城﹐渡汶﹐掠泰安南北﹐伊興額及總兵滕家勝俱戰死。僧格林沁移屯汶上﹐撚遂圍靑州。其時﹐河南撚縱掠連二十餘縣﹐西自南陽﹐南自汝寧﹐東界淮南界河﹐莫能定所鄕。巡撫嚴樹森以豫軍冗弱﹐思以湘軍法齊之﹐與毛昶熙不相中。山東民團亦相聚﹐距殺官軍。撚西及淅川。張芾領陜西團練。勝保復出屯景州﹐將兵萬人。莘﹑範羣盜北侵大名。滕﹑嶧撚西掠﹐僧格林沁斂兵保鄒。山東巡撫譚廷襄出屯茌平。撚陷曲周﹐掠威東﹐陷淸河﹐殺知縣陳大烈。苗沛霖陷壽州﹑宿州﹐撚勢盛﹐徐﹑宿阻絕。僧格林沁遣詹啟綸募軍防淸淮。秋﹐撚分黨北趨山東﹑河南﹐省城皆乘城守望。徳楞額免。袁甲三極論撚事﹐頗咎僧格林沁驕愎懈軍。撚掠登﹑萊諸縣﹐山東最富庶地也。僧格林沁方南下沂﹑邳﹐奏功進爵親王。悉奏罷諸團練及防河大臣﹐委權督﹑撫﹐以副都統遮克惇布代聯捷巡河﹐大順廣道王榕吉副之。勝保屯防京師。其冬﹐河北及鄒縣教黨次第撫定﹐命勝保移軍援潁。僧格林沁屯單。湘軍揚言進攻潁﹑亳﹐於是羣撚頗多合洪寇部黨﹐遊弈襄﹑洛﹐不復專剽劫﹐僧格林沁遂連破亳北諸莊圩。

同治元年春﹐潁州解圍。夏﹐撚陷宜陽﹐殺知縣謝仁溥﹐西陷永寧﹐別自內鄕入商州﹐陷鎭安﹑孝義﹑固原﹐提督孔廣順禦之。藍田寇﹑撚合陷渭南﹐殺知縣曹士鶴﹐東陷華州﹐直走澠池﹐還敗河南軍。時廬州克﹐安徽事定﹐將軍多隆阿將廬州軍﹐勝保將潁州軍﹐俱入關。僧格林沁督山東﹑河南軍﹐防直隸﹑山西﹐四省督﹑撫﹑提﹑鎭將兵大員均受節制。湖北出軍助河南攻撚屯﹐多隆阿進兵荊子關﹐羣盜迸散﹐進滅商南撚。撚還奔﹐北走盧氏﹐南趨棗陽﹐陷隨州﹑京山﹑應山。湖北大震﹐復奏請多隆阿還軍。袁甲三請病﹐李續宜代之。續宜母喪臨淮﹐欽差大臣遂罷。冬﹐逮治勝保﹐多隆阿兼統其軍。降撚宋景詩懼誅﹐請隸雷正綰﹐至合陽叛﹐渡河走山西﹑直隸。而張錫珠亦先以降撚叛於莘﹑冠﹐渡漳﹐犯大名﹐大順廣道秦聚奎戰死。宋景詩者﹐故堂邑劇盜﹐欲還與張錫珠合﹐以八百人行腹地幾二千里﹐所過無畱行。山東巡撫譚廷襄﹑直隸總督文煜免﹐以閻敬銘﹑劉長佑代之。遮克惇布免﹐副都統成保代之。山東教﹑幅﹑棍諸姦民連結﹐起於兗東。

二年正月﹐僧格林沁攻撚雉河集﹐克之﹐禽斬張樂行﹑姜臺淩等。二月﹐冠﹑莘撚復渡漳﹐犯大名。署提督寶山﹑成保皆以畏葸免。僧格林沁移軍攻撚淄川﹐分馬隊遣恆齡助防大名。漕督吳棠遣軍攻撚﹐沂﹑兗﹑亳﹑汝撚並南趣麻城﹑蘄﹑黃。三月﹐苗沛霖復叛﹐羣撚益張。夏﹐淄川克﹐移攻鄒教黨於白蓮池﹐七月﹐破平之。奏劾劉長佑誤軍機﹐致宋景詩不獲。景詩﹑張錫珠自去年冬陷武邑還﹐南自臨漳﹐北走邯鄲﹐東掠廣平﹑曲周﹐北趣平鄕﹑巨鹿﹑隆平﹑新河﹐斜東至武邑﹑東光﹐乃直南奔﹐從張秋渡河﹐官軍追者皆若狂。長佑以總督重臣將兵﹐躬追之﹐曾不能相及﹐或卒相遇﹐輒爲所衝突。穆宗初卽位﹐朝議但嚴責諸軍捕討﹐以一窮寇疲敝畿輔﹐馬隊自此羸困焉。僧格林沁移軍蒙城﹐討苗沛霖。十月﹐沛霖死﹐臨淮平。撚首張總愚等西掠南陽﹑襄陽。

三年﹐僧格林沁自歸徳西追撚南至隨州﹑應山﹐湖廣總督官文出督軍﹐會於京山。以護軍統領舒保爲前鋒﹐遇撚徳安西﹐搏戰﹐大破之﹐追奔入山谷間﹐騎步不續﹐撚回擊之﹐力戰死。舒保與多隆阿皆湖北名將﹐多隆阿堅毅﹐舒保純實﹐湖北有事則驅之出﹐無事奪其軍。舒保口未嘗言功﹐及其死﹐諸軍奪气﹐戰事倚於僧軍。而僧王左右橫恣﹐求見者先納百金至四百金﹐視領軍多少以爲差。民有訴軍淫掠者﹐王蹙額曰「若等離家來久﹐且宜徙民避之。」湖北民大失望。六月﹐江寧克﹐洪寇平﹐其餘黨合於撚。九月﹐攻黃安﹑麻城﹐至蘄水﹐陳亡大將石淸吉﹐圍成大吉於蘄北﹐僧格林沁軍麻城﹐官文出黃州。詔兩江總督曾國藩援湖北。國藩奏言「大帥三人﹐屯駐四百里內﹐恐羣盜輕朝廷。」請發軍從官文﹐自駐安慶。撚掠廣濟而還。馬隊將常星阿再敗。僧格林沁退光山﹐再退鄧州﹐僧軍名望頓盡。蓋其初﹐轉戰追逐皆未嘗與洪寇合戰﹐故恆以爲撚畏我﹐至是﹐撚勢異矣。湘軍將劉連捷﹑淮軍將劉銘傳﹐名將也﹐詔令徵其軍。僧格林沁以爲皆不能戰﹐奏止之﹐又曰「皖軍爲上﹐豫軍次之﹐楚軍以下。」毛昶熙聞之大喜﹐所謂皖軍者﹐蓋臨淮諸軍也。撚犯南召﹑魯山﹐恆齡戰死。撚西北走尉氏。

四年春﹐僧格林沁追撚至尉氏。撚西南走臨潁﹐東掠郾城﹐南走西平﹐西南走遂平﹐東南走汝寧﹐南走正陽﹑信陽﹐折北直還扶溝﹐東走睢﹐渡故黃河﹐北走曹﹐東北走城武﹑金鄕﹑濟寧﹑汶上﹑東平﹐東走寧陽﹐南掠兗州﹐東走曲阜﹐南走鄒﹑滕﹑嶧﹐東走郯城﹑贛楡﹐阻海還﹐南走海州﹑沭陽﹐西走邳﹑嶧﹐北趣滕﹑鄒﹐還濟寧﹐西北走鄆城﹐渡河走濮北﹐至範南﹐屯曹州。凡撚所至數日﹐而僧格林沁至﹐或一日再接戰﹐輒有斬殺﹐然莫能大創之。朝議亦憂危﹐命曾國藩北徵。四月丁亥﹐詔下。戊子﹐僧格林沁親攻撚屯﹐軍士疲怨﹐以王用法嚴﹐益懼且恨。撚拒戰﹐諸軍潰退﹐中軍被圍保荒莊﹐至夜﹐無所得食。僧格林沁率百餘騎潰圍﹐撚依林外設伏待之﹐短兵接﹐馬被矛傷﹐驚逸﹐僧格林沁墮﹐被八創死之。朝廷震悼﹐輟朝三日。京師驚疑﹐以爲撚且北犯﹐急召曾國藩赴難﹐羽書追督相望。山東﹑河南巡撫以陷王皆獲嚴譴。五月﹐國藩奏言「流寇剽忽﹐宜以有定制無定。僧格林沁能以數月歷五省﹐臣則不能也﹐非獨不能速援﹐且不能顧畿輔。故直隸宜有專防之軍﹐而臣軍以徐州爲老營﹐以經營淮﹑徐﹑海﹑兗﹑沂﹑曹﹑濟﹑歸﹑陳﹑廬﹑鳳﹑潁﹑泗十三府州。此十三府州者﹐縱橫千里﹐撚匪出沒之區也。金陵楚軍裁撤殆盡﹐李鴻章所部稍習北方﹐今惟劉銘傳﹑周盛波兩軍﹐尙須增募徐方之士﹐采買戰馬﹐加之訓練﹔扼賊黃河又宜水師。爲謀迂緩﹐駭人聞聽。且臣之行軍﹐略師古法﹐逐日築壘﹐行必裹糧﹐日行率三四十里﹐此其萬難迅速者也。」李鴻章聞之﹐以爲人心惶駭﹐宜先安定﹐乃奏遣潘鼎新軍由海道至天津。比至﹐撚已休息南還。

張總愚自城武趨永城﹑宿州﹐西攻新渦陽﹐圍英翰大營。渦陽者﹐故雉河集張樂行舊屯也。總愚﹐樂行族子﹐自羣撚破滅遂爲盜魁﹐合陳玉成餘黨賴文光謀復踞淮北。英翰輕騎出走﹐大徵諸軍﹐劉銘傳﹑周盛波及河南將宋慶﹑安徽將張得勝等赴援﹐史念祖自圍中應之。十月﹐撚解圍分走﹐西犯陳州﹑扶溝。其一北自通許﹑睢﹑考城﹑定陶﹑曹州﹐至東明。山東軍十六營夾定陶南北而屯。國藩增調楊鼎勛軍﹐且檄潘鼎新軍移濟寧﹐其一南還新蔡﹐西踞唐﹑鄧間﹐攻南陽。九月﹐東明撚復自曹州東走城武﹑單﹑丰。國藩奏以劉銘傳屯周口﹐張樹聲屯徐州﹐劉松山屯臨淮﹐潘鼎新屯濟寧﹐兼飭河南軍屯鞏﹑洛﹐湖北屯隨﹑棗﹐以靜制動。唐﹑鄧撚掠寶丰﹑魯山﹐還長葛。丰撚還﹐自虞城圍睢﹑扶溝﹐官軍至﹐解去。國藩以攻撚皆尾追﹐今始得迎擊﹐更以張樹珊屯周口﹐使劉銘傳遊擊﹐罷遣吉林馬隊﹐以休其勞。撚自扶溝分犯襄城﹑臨潁。十一月﹐東西背馳﹐東黨南趨汝寧﹐西黨南走唐﹑新野。十二月﹐汝寧撚犯光州﹐東掠固始﹐西掠信陽。成大吉屯麻城西南﹐部卒餉乏﹐燒營北應羣撚﹐大吉跳而免。撚遂入黃安﹐南至黃陂﹑黃州﹐西至孝感﹐所屯踞五百餘里﹐武昌戒嚴。劉銘傳赴援。

五年正月﹐湖北軍將提督梁洪勝攻撚黃州﹐戰敗死﹐劉銘傳至黃陂﹐撚遁走﹐收其城。山東﹐河南民士習見僧王戰者﹐皆怪曾國藩以督師大臣安居徐州﹐謗議盈路。二月﹐國藩移濟寧。新野撚復自舞陽﹑禹州至中牟﹐北犯曹州﹐東掠巨野。黃陂撚自光州北至沈邱﹐周口屯軍出擊之﹐撚東鄕潁州。巨野撚北侵鄆城。三月﹐劉銘傳大破潁州撚﹐移軍赴定陶。起曾國荃爲湖北巡撫﹐汰湖北冗軍﹐增湘軍六千。巨野撚南還城武﹐至睢寧﹑潁﹐北侵亳。以侍講學士劉秉璋將軍助屯徐州﹐劉銘傳休軍濟寧﹐攺秉璋及潘鼎新﹑楊鼎勛軍爲遊兵﹐與直隸﹑山東畫地分防。四月﹐睢寧撚仍屯曹﹑徐界﹐亳州撚屯淮﹑泗間。五月﹐撚聚於徐西﹐分前﹑後部﹐自虞城﹑太和俱掠陳州﹐攻周口屯軍﹐北至太康﹐皆西南走裕州﹐後部自上蔡﹑西平南走汝寧。七月﹐裕州撚攻南陽﹑新野﹐北掠南召﹑魯山﹐至汝州。增調鮑超軍趣淅川﹐防陜邊。郭松林自隨州出桐柏﹐屯唐。曾國藩自濟寧舟行泗﹑淮中﹐溯渦至亳﹐案淮南北民圩﹐曉以順逆﹐凡閉寨拒撚者奏獎有差﹐建議自開封至潁州依汴渠﹑氵隱水挑浚爲守。河南巡撫迂之﹐未措意也。八月﹐撚合趨中牟﹐破河南防壕屯軍﹐復犯曹州。劉銘傳﹑潘鼎新軍要之巨野北﹐大破之。九月﹐撚南走杞﹐東犯曹縣﹐西犯許州。自此有東撚﹑西撚。東撚名者賴文光﹐西撚名者張總愚。國藩請疾﹐命李鴻章出駐徐州。十月﹐西撚自汝走宜陽﹑永寧﹐入陜西商州﹐犯華陰﹔東撚走丰﹑沛﹐西還太康。十一月﹐詔曾國藩還本任﹐李鴻章代之督軍。國藩慚懼﹐三辭。東撚窺湖北邊﹐往來光﹑固﹐入麻城﹐趨孝感﹐陷應城﹑云夢﹐遂攻徳安﹐郭松林拒走之。劉銘傳至麻城﹐周盛波等至隨﹐鮑超還軍棗陽。十二月﹐郭松林追撚臼口﹐深入中伏﹐撚生得之﹐以傷足委於道﹐逢舊部俘者負逃以免﹐其弟芳鉁戰死。撚進攻安陸。西撚敗陜西湘軍於霸橋﹐蕭徳揚死之﹐諸軍皆潰﹐遂圍省城。張樹柵援徳安﹐敗績死之。

六年正月﹐命陜甘總督左宗棠督軍討西撚。是時﹐湖廣總督官文坐事罷﹐其欽差大臣關防存武昌﹐宗棠自福建道漢口﹐因以授之。李鴻章奏言「漕督總淸淮防軍﹐號令歧出﹐請悉聽欽臣調度。」劉銘傳﹑鮑超合擊東撚於京山北﹐超失期﹐銘傳戰而敗﹐超背攻撚﹐銘傳收軍還應﹐撚退走﹐超追奔﹐大破之。超久爲名將﹐而銘傳新貴﹐與之儕﹐超固不樂。至是﹐銘傳咎超﹐李鴻章頗右銘傳。超旣大捷﹐遂請疾解兵﹐朝旨五六慰勉﹐曾國藩﹑李鴻章函牘相繼﹐超稱病篤﹐所部三十營分別畱﹑散﹐自此無霆軍焉。

二月﹐劉松山破西撚於西安﹐撚走渭北。東撚犯麻城﹑廣濟﹑黃梅。劉秉璋等自英山至太湖﹐撚西走蘄水。湖北新軍將彭毓橘者﹐方平江寧有大功﹐聞撚至﹐自黃州進擊﹐輕騎覘寇﹐裨將﹑提督羅朝云﹑鄧泰福﹑王仕益﹑陳致祥﹑總兵彭光友﹑羅興祥皆從。或有諫毓橘宜持重﹐不聽﹐至溪潭度前岡﹐撚大至﹐遂前搏戰﹐撚鈔攻之﹐大軍初不知其遇撚﹐又營官半出﹐無繼﹐陷圍中﹐與別將道員葛承霖均戰死。曾國荃所用大將惟毓橘與郭松林﹐松林前敗﹐創發告歸﹐及毓橘死﹐新軍盡熸。國荃初奏言﹐宜引撚入腹地蹴而殲之﹐其言不讎﹐鬱鬱復病。

三月﹐劉松山攻西撚於熸﹐破之。左宗棠以湖北事亟﹐畱屯徳安。東撚復屯臼口﹐東北出應山。周盛波等自北攻之﹐撚返走。總兵劉啟福見一騎被黃鞍﹐越澗追之﹐撚步從者矛中啟福額﹐負創馳逐益急﹐逾山七重﹐中槍死。俘者言﹐黃鞍者賴文光也。撚南走孝感﹐劉秉璋﹑楊鼎勛連戰不利。劉銘傳出黃安﹑黃陂﹐撚還臼口﹐北走棗陽﹑新野。五月癸丑朔﹐犯唐縣。壬戌﹐遂及巨野。李鴻章諸軍皆在南﹐山東屯軍倉卒潰走。撚自戴廟渡河﹐殺東阿知縣周毓南﹐蹋運堤﹐燒防軍屯﹐收其軍實。自曾國藩督師以來﹐運防未嘗潰﹐時議大喧。西撚西犯興平﹐東自富平合回黨﹐北犯蒲城。東撚分掠寧陽﹑萊蕪。劉銘傳議蹙撚海隅﹐悉徵諸軍會靑﹑萊﹑莒﹐驅撚入登﹑萊。撚避山東軍﹐直東趨平度﹑萊陽﹑招遠﹐鴻章乃議守膠萊河。膠萊河者﹐元末海運時所開海渠也﹐首尾通海﹐幾三百里﹐用守兵五萬人﹑戰兵四萬人﹐徵直隸軍五千﹑浙江軍五千﹑湖北軍萬二千﹐替運防。鴻章以膠萊渠北口沙善崩﹐謀築墻屬之濰水﹐欲盡發山東軍萬六千人分屯。巡撫丁寶楨不可﹐重違鴻章意﹐以七千人與之。六月﹐堤成﹐撚方掠福山﹑寧海。西撚趣三原﹑涇陽﹐官軍至﹐返走蒲城。七月﹐東撚返平度﹐循膠﹑萊而北突濰口﹐防軍潰。撚掠濰﹐至昌樂﹐乃東南走安邱。鴻章之防渠也﹐排羣議﹐方朝命﹐尢與寶楨意異。山東軍本防南頭﹐潘鼎新彊移之北﹐及敗﹐鼎新委罪王心安﹐詔斬以徇。寶楨爭之﹐騰章相詆。詔和解之﹐而切責鴻章。撚分犯沂水﹑莒州﹐鴻章復議運河防。八月﹐撚自莒犯日照﹑贛楡﹑沐陽﹐西北走郯城﹐劉銘傳﹑潘鼎新要破之﹐返走海州﹐又破之﹐撚東走宿遷﹐北侵邳。漕督張之萬訟言皖軍將牛師韓﹑姚廣武郯城﹑宿遷戰功﹐請增募馬﹑步五千人。西撚渡涇﹐攻咸陽﹐遊騎及醴泉﹑幹州。左宗棠駐西安督軍。李鴻章合見軍萬人﹐以郭松林爲統將。劉銘傳休軍於邳。九月﹐東撚犯鄒﹐丁寶楨自沂州繞曲阜進擊之。撚東北走新泰﹐遇潘鼎新軍﹐南走蒙陰。西撚東趣富平﹑蒲城﹑白水﹐北犯中部﹑洛川﹐迆及鄜州西。增遣提督髙連升屯三水﹐劉厚基屯延安﹐劉松山﹑郭寶昌躡撚北進。十月﹐撚圍甘泉﹐劉厚基戰不利。別部撚回攻耀州﹐劉典自宜君進同官﹐敗退。東撚自蒙陰北犯章邱﹑齊東﹐阻河﹐東南趨靑州﹐東掠濰及安邱﹐劉銘傳襲之﹐撚走髙密﹑諸城﹑日照﹑贛楡。銘傳購撚黨狙擊其魁首任柱﹐殺之﹐撚遂大奔。西撚出延安﹐陷安塞﹑延川﹑綏徳。十一月﹐東撚返走諸城﹐北至壽光。郭松林方自莒鄕濰﹐卒相遇﹐撚出不意﹐大敗走膠州﹐遂自髙密直西走臨淄﹑新城﹐避官軍﹐返走壽光。郭松林自安邱出靑州﹐復遇之。撚自起亂﹐未嘗頻戰﹐又新喪任柱﹐黨眾潰解﹐束手歸命者近萬人﹐餘千餘騎南奔沐陽﹐悉爲安徽防運軍所俘。西撚南返宜川﹐逾山至壺口﹐乘冰渡河。山西巡撫趙長齡委河防於按察使陳湜﹐湜聞撚在綏徳﹐注意防葭州﹐又自以爲無患﹐乃東至省城﹐離防所數百里﹐聞報愕眙﹐撚已陷吉州及鄕寧﹐湜馳至趙城﹐墮馬不能進。陜西巡撫喬知松年劾湜專河防三年﹐糜餉巨萬﹐敢於要挾及所部淫掠狀﹐山西士民亦訴長齡﹐俱得罪免。十二月﹐東撚首賴文光率殘黨突渡六塘﹐循淮安﹑寶應﹑髙郵南走﹐諸軍至者如風雨。文光知死﹐下檄揚州防將吳毓蘭﹐歷詆官軍將﹐而以毓蘭爲愈﹐使得己以爲功﹐乘夜投毓蘭營。軍中傳誦其僞檄言至深痛﹐羣帥嚴禁﹐祕其事﹐使毓蘭謬上捷﹐言雨中陳俘之云。於是李鴻章自以大功成﹐請散軍韜兵﹐示將士不復行陣。而西撚已南走絳州﹑曲沃﹑垣曲﹐殺垣曲知縣王國寶﹐東趣濟源﹐循河至原武。

七年正月﹐撚直北犯﹐自新鄕趨順徳﹐至定州﹐京畿大駭。河南軍將張曜等方至湯陰﹐陜西軍將劉松山等先至淸苑﹐李鴻章軍猶在徐﹐詔切責鴻章﹑李鶴年﹑左宗棠及直隸總督官文﹐均奪職。丁寶楨率軍先至河間﹐有詔嘉獎。京師五城團防神機營發兵屯涿﹑易﹐命恭親王巡防。撚至保定﹐知有備﹐西掠滿城﹑易州。禁軍誤以官軍爲撚騎﹐始議設偵探焉。安徽巡撫英翰請率師入援﹐撚已南陷祁州﹐殺知州胡源﹐東陷饒陽。山東軍將王心安軍至﹐撚走安平﹐以捷聞﹐李鴻章軍將潘鼎新言於獻縣見山東敗軍。詔以左宗棠總前敵戰事﹐遣陳國瑞別募一軍爲特將﹐命恭親王節制左﹑李及諸督﹑撫。二月﹐李鴻章至徳州。撚遊弈獻﹑深﹐官軍遙圍之﹐撚突﹐郭寶昌軍敗之﹐因西走正定﹐未至﹐復掠深澤﹑安平﹑饒陽﹐東至獻﹐又西至晉東﹐北至肅寧﹐均礙於官軍﹐乃自趙趨巨鹿。官軍旣集﹐頗多掠商民居市。直隸民患之﹐相約格殺﹐日有很斗﹐戎服乘馬者十餘人猶不敢經行﹐枉殺者不可勝計。於是李鴻章復議驅寇太行﹑黃河間﹐而李鶴年自奮請專任攻戰。三月﹐撚至浚﹑滑﹐西犯新鄕﹐循河至延津﹐破陜西軍於封邱﹐郭寶昌被兩創﹐提督周盈瑞戰死。撚北趨滑﹐敗李鴻章軍﹐提督陳振邦中矛死。撚自內黃走莘﹐趣東昌﹑茌平﹑徳州﹑吳橋﹑東光。四月﹐至天津。詔英翰急赴東昌。恭親王奏飭諸帥﹐限一月平撚。撚東走鹽山﹑慶雲﹑海丰。潘鼎新復議守運。時漳﹑衛盛漲﹐引之減河﹐使撚不北窺。乃循運屬之河﹐通水師戰船至徳州﹐與諸軍畫地而守。鴻臚少卿朱學勤奏召劉銘傳。銘傳平東撚後假歸﹐坐逗畱奪官﹐因稱疾﹐鴻章招之不至﹐故假朝命彊起之。撚南西走樂陵﹑徳平﹑臨邑﹑禹城﹐還走滄州﹐復南掠平原﹑齊河。左宗棠至鹽山﹐以屯軍防可恃﹐西還吳橋。閏四月﹐增命都興阿爲欽差大臣﹐列名在左﹑李上﹐侍郎崇厚副之﹐統張曜等軍。陳國瑞奉詔防陜西﹐不俟命﹐徑領軍東行﹐請討撚自效﹐有兵萬二千﹐亦隸於都興阿。撚犯陵縣﹑吳橋﹐復南走恩遂﹐至茌平。英翰奏皖軍不必合湘軍。左宗棠令劉松山休軍東光。撚還海丰﹐復西走樂陵﹑徳平﹐率一人挾數馬﹐避兵疾行﹐折東至武定﹑陽信。李鴻章復建議自臨邑築墻屬之馬頰河。六月﹐撚走商河﹑濟陽﹐西犯臨邑﹑淸平﹑博平﹐值大雨﹐徒駭河盛漲﹐官軍圍蹙之。撚不得復渡﹐部黨解散歸﹐死者數千人﹐張總愚赴水死﹐西撚平。七月辛酉﹐捷聞﹐賞諸將帥。而劉銘傳新至﹐收成功﹐封一等男。以龍神見於水師船中﹐增水助順﹐加封號焉。

營制篇第十五軍興調發﹐而將帥莫知營制。被調者﹐輒令綠營將官營出數十人﹐多者二百人﹐共成千人﹑三千人之軍﹐將士各不相習。依例領軍械﹐鍋帳鍬斧槍矛皆窳鈍不足用。州縣發夫馱運載﹐軍將拱手乘車馬﹐入於公館﹐其士卒或步擔一矛﹐倚民家及旅店門﹐居人惶怖﹐惟恨其不去。及遇寇作屯﹐壘壁不及肩。負販往來營門﹐隘雜嘩囂﹐十軍而九。有能者因宜約束﹐自爲風气﹐諸將𨿽欲畫一﹐率非所統﹐無所行其禁令。惟滿﹑蒙軍稍整齊﹐而驕橫貴倨﹐言語不相曉﹐其死亡輒當奏報﹐又各有貴將﹐督﹑撫莫能統﹐尢不輕調發﹐所發者多綠營額軍。其獘如此﹐民間徒知其擾累﹐莫肯憐其送死。故徵役者益怨恨﹐仇掠於寇所不至之地﹐而愚民避官迎賊之議起矣。

楚軍起於江忠源﹐其時以三百人從烏蘭泰﹐不能成營制。後忠源官尊師眾﹐第從先廓之﹐而法制不攺。曾國藩旣請練軍長沙﹐奮然以召募易行伍﹐盡廢官兵﹐使儒生領農民﹐各自成營。搜考規則﹐今古章式無可放效﹐獨戚繼光書號爲切時用﹐多因所言變通行之。未幾﹐湘軍大效﹐而王珍﹑羅澤南﹑胡林翼各撰其軍營制爲書。珍自序甚矜詡所作﹐謂不可使賊得﹐然所言﹐世俗之所知也。琦善者﹐不以能軍名﹐與雷以諴俱屯揚州城下。雷營終夜擊柝燎火﹐治守備﹔琦善營寂然暗靜﹐無火光人聲。他日﹐以諴過營﹐琦善微諷之﹐曰「公營中甚旺盛。」以諴不語。徐曰「凡夜守設火﹐賊得窺我﹐吾擊刁鬥﹐則不聞外聲﹐此危道也。」李元度之戰﹐士呼噪甚勇。席寶田誦孟子書譏之曰「先生之號則不可。」軍中以呼殺爲號子﹐故寶田云云。由此觀之﹐良史﹑兵書所言﹐雷﹑李行之﹐而不免訾於琦善﹑席寶田﹐軍事變化焉可言乎﹖

自湘軍眾盛﹐人人知兵。新募軍﹐規制一日立就﹐領軍者不必頒條教。所謂楚鄂湘軍章程﹐至今將帥皆無其書。而淮軍本放湘軍以興﹐未一年﹐盡攺舊制﹐更放夷軍。後之湘軍﹐又更效之。水軍之立﹐尢困於思慮﹐船一槳一版﹐位置失宜﹐輒絓礙不可行﹐及後成功﹐率取木輕料薄爲先。寇平後﹐無行陣之事﹐乃更攺大船制﹐務於閎厚。是故今之湘軍非昔也﹐況其將帥昔愚而今驕﹐昔懼而今侈﹐昔戇拙而今諞柔﹐𨿽復用儒生將農人﹐則所謂儒者不儒﹐而農者不農﹐曾國藩之所爲咨嗟於暮气者耶﹗軍興﹐名將推塔齊布﹑劉騰鴻﹑李續賓﹑多隆阿。而郭嵩燾服羅澤南﹐左宗棠推王珍。珍﹐澤南弟子也。澤南亡﹐有續賓及珍。珍死﹐則張運蘭冗闒沈默﹐卒以敗死。然則澤南殆可謂名帥﹐非但名將﹐要其言戰﹐在續賓下遠甚。而續賓諸人﹐存則勃焉﹐死則忽焉﹔舊部名將﹐無豪發之效﹐又況讀其書﹐觀其迹者乎。本湘軍所以起﹐爲救額兵之敝也。曾國藩首建義旗﹐終成大功﹐未嘗自以爲知兵﹐其所自負獨在教練。至今湘軍尊上而知禮﹐畏法而愛民﹐猶可用也。觀將能否﹐但於列隊時﹐號三吹﹐軍士肅肅﹐蟻綴而出﹐則勝負可見矣。是故兵法不可言﹐而營制不可誣也。

凡立營﹐十人爲隊﹐八隊爲哨﹐隊﹑哨有長﹐隊有斯養﹐隊十二人﹐其正制也。八隊之械﹕一﹑五擡槍﹐二﹑四﹑六﹑八刀矛﹐三﹑七小槍。擡槍遲重則增二人。故百六人而成八隊﹐統以哨長﹐哨百七人﹐置哨官領之。四哨爲營﹐親兵六隊﹐隊長﹑斯養如哨之制﹐隊十二人。六隊之械﹕一﹑三主炮﹐二﹑四﹑六皆刀矛﹐五爲小槍﹐凡七十二人﹐不置哨長﹐合四哨四百二十八人﹐皆統於營官﹐故曰營五百人﹐而哨﹑營官不數。其書記﹑醫匠或有或無﹐營官主之﹐其費於公費取之。營之用器﹐哨隊備之﹐其軍器立營時給之﹐壞敝營官修之﹐於公費取之。惟鉛彈藥繩帳棚得以時領﹐營官給十帳﹐八夾二單﹔哨官三帳﹐一夾二單﹔親兵隊二帳﹐一夾一單﹔哨隊隊二帳﹐皆單。凡營帳單者八十﹐夾者十八。輜重軍裝行糧﹐長夫運之﹐率百人而卅六夫﹐營夫無過百八十﹐亦無得闕不足。行而索夫﹐軍有司誅之。

其當行﹐令三百五十人各備戰器﹐百五十人督長夫﹑護用器﹐前有探馬﹐後有押幫﹐各從其營﹐無有或錯。其行﹐率日三四十里﹐黎明而發﹐未哺而息。行所至爲壘﹐營官相其地﹐準之以繩﹐從面爲壕。壕丈五尺﹐復壕土爲墻﹐厚一丈﹐其崇八尺﹐墻壕容二丈﹐遠其餘土。隊爲一棚﹐棚有竈廁﹐廁有外﹑內﹐外廁四之﹐內廁一之。火藥有窖﹐以堇塗之﹐塗皆孔之。其軍市設於繩墻壘外﹐其壘近市﹐則嚴其門禁﹐午夜籍之﹐出入無驗﹐譏而誅之。夜號之字﹐營官授之。守夜之卒﹐營五十人﹐寇近則百人﹐以更爲班﹐班十人若二十人﹐哨長察之。五更咸興﹐朝暮練操﹐以聲警之。故行不可速﹐止不可懈﹐行速則病﹐止懈則散。軍𨿽彊﹐久頓必荒﹐寧驅市人﹐勿將舊軍﹐屯兵待戰﹐是謂自亂。作壕之法﹐外內重設﹐外壕廣六尺﹐深八尺﹐內壕半之。環而溝之﹐必有橫塗﹐相距二丈﹐壘墻旣成﹐去其外塗﹐畱其內塗。作墻如城﹐其髙七尺﹐子墻半之﹐墻厚六尺﹐左右二門出入謹之。其作築之﹐見敵則並力﹐無事則長夫之役也。步行率八刻而行十五里﹐寒日短而行易﹐暑日長其行難﹐以晝四十六刻率之﹐行十六刻而三十里﹐其十六刻以築營壘﹐餘十二刻而後昏暮﹐則神暇形壯﹐可以待敵。故百里而趣利者蹶﹐此軍家之大忌也。

初欲立水師﹐湘中不知戰船形制﹐依古法作筏載炮﹐將以截流﹐又欲爲艨艟大艦﹐皆不能旋運。曾國藩令放競渡舟﹐設短橈﹑長槳﹐如蛇之足﹔又得廣東船式﹐作快蟹﹑長龍﹑三版三等船。未幾﹐水師總兵自登州至﹐主作柁罟大船﹐一戰而敗﹐語在《水師篇》。其後水軍益利﹐所至克捷﹐𨿽被炮傷﹑死﹐船餘一二人﹐猶足勝寇﹐然後知水軍萬全過陸軍﹐而用法益得嚴。初議避炮﹐依近代兵書法﹐張魚网濕絮牛皮藤牌﹐鉛丸輒洞中之﹔又編竹如細鱗﹐施絮革人發密覆之﹐鉛丸來勢益猛。及戰﹐而楊載福﹑彭玉麟等倡勇敢﹐悉屏盾蓋﹐當炮衝而進﹐於是炮失勢﹐而士气益勇。故凡言畏炮者﹐怯將也﹐不待接戰﹐敗軍而廢之矣。曾國藩以俱教士﹐以愼行軍﹐用將則勝﹐自將則敗。楊嶽斌﹑鮑超以無懼爲勇﹐以戒愼爲怯﹐自將則勝﹐用將則敗。《論語》曰「臨事而懼。」帥之言也。《記》曰「我戰則克。」將之言也。爲將者功名成﹐富貴得﹐則知俱矣。知懼必敗﹐水師爲甚。彼不勝﹐其懼故也。接流爭先﹐小舟爲彊﹐船有三等﹐無三版不行。船置一哨官﹐制其進退﹐百船𨿽退﹐一船可進。其輜重則有公船。暴風掀波﹐三版必摧﹐則保於大舟﹐大舟不可戰也﹐快蟹﹑長龍以備指揮﹐敗則棄之﹐而以三版歸﹐此江湖水師之恆也。戰於海中﹐島夷之利耳﹐中國無故而與爭於海﹐非所聞也。

水軍𨿽亦有刀盾槍矛﹐無所用﹐精槳柁炮手﹐指臂相使。凡三版﹐槳十人﹐柁一人﹐頭篙一人﹐炮手二人。炮置船首尾﹐旋而發之。炮一發﹐舟一頓﹐則進愈疾矣。亦或置腰炮爲觀美﹐臨敵無所用之。長龍﹐槳十六人﹐櫓四人﹐餘如三版之數。快蟹﹐槳二十八人﹐櫓八人﹐艙長一人﹐頭﹑柁各一人﹐炮手六人。凡快蟹﹑長龍船各一﹐三版船八而爲一營﹐營官領之。蓋三百八十八人而成營﹐其船人或稍增。要本玆制﹐作營之法相距欲疏﹐小船依洲﹐大舟橫流﹐要避暴風﹐無令相撞。軍皆守船﹐尢禁登岸。其後長江水師章程編於《方略》﹐大略準此。其帆桅篙櫓槳炮隨時修制﹐不可一限。三版露載無篷版﹐各施夾帳覆船。軍士又私造長龍﹐編爲公船﹐以食以居。故軍容惟水師爲壯﹐而應對便辟﹑多逸少勞﹐亦始於水師云。

湘軍成馬隊﹐至湖北乃有之。恆用北將﹐束以湘營制﹐而多隆阿以此顯。初以三百七十八人爲營﹐四人爲棚﹐六棚爲哨。後討撚寇﹐更攺以三百二十二人爲營﹐營五哨﹐人各給一馬﹐惟馬夫火棚夫無之。又有步隊十人﹐立什長﹐別爲一棚﹐以供雜役。營官長夫八﹐公長夫四十。營官一員﹑幫辦一員﹑先鋒官五員﹑哨官十員﹐給藍夾帳十四﹑白單帳三。每棚白單帳一﹐馬棚帳一。凡白單帳六十六﹐藍夾帳十三﹐馬棚帳七十二。長夫八棚﹐白單帳八。其馬﹐初從口外買之﹐官價匹銀八兩﹐多病道斃﹐後或隨所至而買補焉。歲百馬病斃更易無過卅六﹐餘各令乘者補之。又別儲朋馬銀﹐月可百餘兩﹐以備買價﹐其銀出於雜費﹐營官掌之。

凡營官一員﹐月給銀二百兩﹐不計官位。異軍特起﹐亦不相統﹐或令受他將節制﹐輒不相能﹐非其所置﹐莫能屬也。一營則哨官四員﹐日給銀三錢﹐月支銀卅六兩﹔哨長四員﹐日給銀二錢﹐月支二十四兩﹔什長卅二人﹐日給銀一錢六分﹐月支百五十三兩六錢﹔親兵七十二人﹐護勇二十人﹐日給銀一錢五分﹐月支四百十四兩﹔正勇三百卅六人﹐日給銀一錢四分﹐月支千四百十一兩二錢﹔火勇卅二人﹐日給銀一錢一分﹐月支百卅八兩六錢﹔長夫百八十人﹐日給銀一錢﹐月支五百兩。凡一營﹐月支口糧公費銀二千九百十七兩四錢。小盡之月﹐日給扣﹔建月﹐給不扣。水師之制依此爲準﹐頭篙﹑柁工依哨長﹐艙長依什長﹐惟無長夫﹐而哨官倍之﹐故水軍一營﹐月支千九百十一兩二錢。

馬隊依前制﹐營官一員﹐月給銀八十兩﹐哨官月給銀十兩八錢﹐先鋒官月給銀六兩﹐親兵馬兵月給銀四兩八錢﹐步兵什長如親兵之餉﹐步兵月給銀四兩五錢﹐火棚長夫如步軍之制。凡馬﹐月支麩豆銀二兩﹐每營馬二百六十八匹﹐凡一營月共支銀二千六百六十三兩八錢。

凡統將﹐得專置營官﹐營各獻助公費﹐月或百金﹐或二百金﹐至二千人﹐又公加公費銀百兩﹐夫價銀卅兩。統五千者倍之﹐統萬人者三之。萬人則廿營﹐營助百金﹐並之則月三千金﹐此湘將之廉者也。楚軍之制﹐於所統營各置司籍一人﹐則軍闕未補者﹑或竟闕者﹑或除名者﹐餉皆入於其將﹐軍械修補之費不與焉。故將五百人﹐則歲入三千﹐統萬人﹐歲入六萬金﹐猶廉將也。惟多隆阿統萬人﹐而身無珍裘﹑靡葛之奉﹐家無屋﹐子無衣履。其天人乎﹖勤所事﹐誠有所不暇也。劉長佑軍士輒取足額﹐席寶田爭之﹐以爲徒自弱﹐必不能戰﹐所謂廉將者﹐非�於用之足貴也。然從湘軍之制﹐則上下相維﹐將卒親睦﹐各護其長。其將死﹐其軍散﹔其將存﹐其軍完﹐豈所謂以利爲義者耶﹖而昧者徒取戰勝﹐不用文儒﹐則冒死之將汩廉捐恥﹐日趨於亂。

籌餉篇第十六馮唐有言﹕趙將李牧之居邊也﹐軍市之租皆自用饗士。選車千三百乘﹐彀騎萬三千﹐百金之士十萬。古之用兵其費至巨也﹐然以趙國區區﹐李牧偏郡﹐仰給市租﹐不聞匱乏﹐未有行軍而乏興﹐護眾而憂饢者也。明代則不然﹐平時徵賦半以養兵。四海之富歲入裁二千餘萬﹐十年之通余﹐不過一年之入﹐郡縣府庫例不存儲﹐大農春秋二撥﹐或往往告匱。至於軍興﹐田谷不播獲﹐關稅無登﹐而振卹供給﹐繁費相踵。勸捐輸﹐議假貸﹐欲以一二貴戚大臣之私財澹天下之用﹐計絀情絀﹐始議加賦。史威不行﹐漏卮不塞﹐俗儒迂生紛咎其上。

聖淸鑑其敝﹐二百餘載堅持不加賦之義﹐兆民曉然﹐湛恩汪濊﹐利原沮閉﹐咸懷仁義。然值有兵革非常之災﹐連年累歲之繇﹐傾帑不足以供費﹐則計臣束手矣。洪寇之興﹐始由部籌餉撥軍者六百餘萬﹐其後困竭﹐則以空文指撥﹐久之空無可指。諸將帥亦知其無益﹐乃各自爲計。其計有二﹕捐輸﹑釐金是也。二者皆起於戰國﹑秦漢之時。而捐輸爲最拙﹐又流敝滋大﹐害於風俗。胡林翼之言曰「今之言兵者喜團練﹐言餉者急捐輸﹐及大錢鈔票﹐樂其不費而取利也。上苟持一無本取利之心﹐則政事�敗﹐令甫下﹐而民窺之矣。」捐輸之所行﹐必避富貴權勢之家。曾國藩初治湘軍﹐慨然欲抑豪彊﹑摧並兼﹐令故總督陶澍家倡輸萬金﹐以率先鄕人﹐澍子訴於巡撫﹐籍其田產文券送藩司﹐官士大嘩﹐遂以得免。其後﹐湖南布政使李榕倡言米捐當先大戶﹐是時曾國荃號有百頃田﹐於法當上戶﹐榕不能問也﹐而京朝流言卒以敗榕。故凡捐輸﹐徒以虐良善﹑肥不肖﹐行之愈久愈不效﹐乃通計天下歲得不出二十萬金。朝廷毅然知其害政﹐於是遂罷。然自咸豐元年以來﹐盛衰相參﹐所輸銀亦以千萬數。捐輸得官者猶少於軍功保薦十分之三﹐而其材智﹑吏事或愈於正途牧令太守。故夫以捐輸爲害政是也﹐或以爲淆雜吏治亦未必然也。

刑部侍郎雷以諴治軍揚州﹐用錢江謀﹐奏榷商稅關稅正則﹐本千而取三十﹐榷之廛肆則入千而取十﹐謂之釐金﹐言金取一釐也。釐金𨿽始於揚州﹐然無所得。曾國藩克武昌﹐下九江﹐乃令胡大任﹑何玉棻﹑孫謀於漢口行之。姦民訴之總督﹐下檄名捕大任等。大任者﹐禮部主事﹐故國藩亦移咨楊霈爭之。霈不得已﹐委過藩司。未幾﹐武昌﹐漢口復陷﹐而湖南釐局興矣。郭嵩燾尢喜言釐金﹐始倡用士人﹐使其弟佐總局﹐而府縣釐局皆舉﹑貢﹑生﹑童﹐商民便之。院司𨿽或委員﹐總成列銜而已。其後羣官稍資以給食﹐又其後而陸增祥總省局﹐始委權官員﹐諸舉﹑貢﹑生﹑童亦皆以保薦得官﹐彬彬乎衣冠簿書﹐有上下等威﹐而釐稅益絀。布政使吳元柄﹑塗宗瀛盡革浮費﹐燈油茶葉各令自辦﹐歲亦省千餘金。然湖南釐稅初年歲百卅萬﹐至增祥﹑元炳時歲載萬。江西貨饒地廣﹐初倚以供軍﹐而數當兵衝﹐不能遠逾。湖南軍實之所由充﹐始自湖北﹐開於上海﹐皆取給於釐稅﹐所謂軍市之租者耶。湖北釐稅川鹽爲大。始承平時﹐淮引正課不逾三十萬﹐猶日訴引滯﹐逋稅歲積。寇據江南﹐鹽運阻塞﹐川鹽方舟並下﹐乃設局沙市﹐試榷其稅﹐因資羨余以充官用﹐歲益銀至百餘萬。時湖南亦食粵私﹐院司欲準湖北例籠之﹐不能效也﹐然亦歲榷銀三四十萬。

咸豐七年﹐駱秉章用左宗棠議﹐首減湘潭浮折漕糧﹐定軍需公費﹐先私取十五者﹐率攺爲公取一﹐藩司以下大歡。時湖南阻亂﹐事專於巡撫﹐秉章決行之﹐遂通攺漕章﹐歲增銀二十餘萬﹐民乃得減賦數百萬。武昌旣復﹐林翼復效行之。及曾國藩在江西﹐亦效行之。湖北﹑江西賦倍蓰﹐湖南故增銀亦多﹐然民未甚得其惠。其後﹐秉章督四川﹐設夫馬局﹐津貼捐輸乃更爲敝治﹐非獨務本難也。逐末競利猶待人而興﹐然以此益知軍興不乏財﹐而將士愈饒樂﹐爭求從軍﹐每破寇﹐所鹵獲金幣﹑珍貨不可勝計。復蘇州時﹐主將所斥賣廢錫器至二十萬斤﹐他率以萬萬數﹐能戰之軍未有待餉者也。湘軍初起時﹐水師大將從南海新來﹐當設宴﹐議用錢二萬﹐猶咨嗟以爲巨費。其時﹐江南糧臺委員自蘇至寧公館八所﹐帷帳姬妾不徙而具﹐徒以坐潰。而湘軍起貧苦﹐同饑餓﹐轉戰五千里﹐餉皆自釐金給之。𨿽復頻奏徵餉四川﹑廣東﹐率爲其督﹑撫所持﹐所望十不償一二。獨劉蓉﹑蔣益澧本起蜀﹑桂監司﹐得總督協濟。及其後﹐蓉在陜西﹐蜀餉不復應。益澧入浙頻勝﹐餉源自旺。至平撚時﹐京朝官至湘﹑淮軍中﹐各以私情饋遺﹐動醵萬金。孔子曰「國不患貧寡。」富哉言乎﹗觀帥能否﹐於籌餉知之矣。

五口通商﹐中國歲入銀七百萬﹐加以貨釐鹽稅﹐又率千萬﹐而軍籍官用﹑度支省減﹑藩庫扣停者亦千萬﹐故國富莫若今日。計者不綜大端﹐徇胥吏之虛詞﹐輒曰﹕財支絀﹐用浩繁﹐利孔弗一﹐漏卮弗塞﹐無事而屯軍﹐捨本而逐末﹐船炮無益之費盡糜所入﹐未爲知籌也。湘軍於餉艱難﹐其後人人足於財﹐十萬以上貲殆百數﹐當領未發之餉輒公輸縣官﹐計銀動數十萬。念前玆過計拙謀﹐故述其略爲《籌餉篇》﹐而其所取發奏咨之文皆不論載。

方釐金之興也﹐𨿽津邏訶索﹐固不敢問達官朝使舟﹐然諸貴宦家人姻戚僕從多被譏畱﹐不能公漏私。言事者輒以病商﹑害民爲詞﹐交章請罷徵。曾國藩初授江督﹐軍餉無出﹐黃冕始建議增湖南釐稅十之三﹐號爲東餉﹐專供曾軍。議初上﹐駱秉章援蜀去﹐文格代爲巡撫﹐雅不善曾﹑胡。國藩恐己力不足令之﹐手書冕牘後曰「徒結怨於新撫﹐事定不行。」而黃冕﹑裕麟等業建議﹐卽不待報﹐設局增稅。會文格﹑翟誥相繼罷免﹐毛鴻賓爲巡撫﹐惲世臨繼之﹐皆新進﹐倚國藩自重﹐而冕等所用榷稅者﹐亦堅悍無所顧畏。或姦人聚眾毀局毆主者﹐輒以炮船及營兵往助復設之﹐牧令爭佐捕治。商賈納稅恐後﹐竟以濟師。同治二年﹐國藩徵餉江西九江關道﹐蔡錦靑分稅課以應。乃報巡撫﹐沈葆楨大怒﹐謾詞詆錦靑。國藩不能堪﹐二人騰章相詆﹐俱自劾求罷。朝廷爲發上海稅銀三十萬供曾軍﹐以和解之。明年﹐克江寧﹐首疏奏免湖南東餉﹐諸釐局亦頻奉詔裁減﹐然論者不已。於後﹐左宗棠治西師﹐有意加稅放東餉﹐巡撫置不應﹐其事亦罷。然各省釐稅贍軍﹐坐甲不用﹐稅亦日絀﹐而相承莫肯罷﹐與初榷時意異矣。

