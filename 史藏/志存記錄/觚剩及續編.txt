

《觚剩》《觚剩續編》淸鈕琇

●自序原夫天爲石補﹐光乃麗乎三辰﹔地以鰲勝﹐力且維乎四極。蓮生嶽上﹐巨靈運掌而山開﹔烏走雲中﹐后羿彎弓而日落。若其遊神六合﹐抗想千秋﹐都非易測之情﹐實有難窮之理。然則莊生《齊物》﹐何得置北溟而不談﹔屈子《離騷》﹐能無仰東皇而欲問乎﹖況夫鬼盈睽載﹐《易》畱語怪之文﹔神降莘言﹐史發興妖之論。杏壇書垂筆削﹐辧六之晝飛﹔龍門事著興亡﹐志一蛇之夜哭。是知虞初小說﹐非盡出於荒唐﹐郭氏遺經﹐固無傷於典則也。余也生𨿽已晚﹐世不逮夫郎﹐思則靡涯﹐心常傾夫薈蕞。幼而就傅﹐延吳札於楓江﹔長且服官﹐謁徐陵於柏府。初垂縞帶﹐便學長吟。繼傍玉臺﹐每聆《新語》。入燕都而懷故國﹐記覽《夢華》﹔登梁苑而晤名賢﹐書攜行祕。迨夫哀纏素к﹐貧典黑貂﹐旅食三年﹐不斷臯魚之淚﹔宦歸千里﹐無餘劉寵之錢。遊迹則雁池鳧渚﹐閱歷徧賒﹔行裝則玉格貝編﹐討搜獨富。旣而聽雞函谷﹐策馬蘆關。嘆密法於秦灰﹐欲辧怪哉之气﹔懷和聲於周鳳﹐還題吉了之名。碑洞文章﹐收諸綠笈﹔橋山陵寢﹐繪以黃圖。今則仍綰銀章﹐更臨珠海。鷓鴣啼處﹐朱旗錦石之鄕﹔蝴蝶飛時﹐丹竈羽衣之洞。官逢斗孛殳﹐得虎說於荒江﹔語習И隅﹐成魚吟於蠻府。粲花賓至﹐快雄辯之當筵﹔話雨人歸﹐喜華箋之在篋。於是傾觚授簡﹐抄以小胥﹐因而別地稽時﹐匯爲全帙。言其大略﹐蓋有三焉。爾其簫斷吳門﹐曲畱小海﹔築摧易水﹐歌起悲風。嵇散揮弦﹐《廣陵》之音欲絕﹔潘閣筆﹐重陽之句無多。苟非闡此嘉名﹐誰復求之幽壤﹖至乃江頭孝女﹐黃絹無傳﹔塞外文姬﹐靑蛾莫贖。簾窺燕子﹐新愁鎖夜月之樓﹔門倚桃花﹐舊笑憶春風之徑。維美昭於繡管﹐斯艷發乎得簇。更若大夫觀止﹐雅擅多能﹔君子至斯﹐夙推博物。疏不遺乎艸木﹐學逆葩經﹔注兼及乎虫魚﹐功期翼雅。爰以資其考索﹐非止襲夫傳聞。然而宇宙茫茫﹐人如粟渺﹔江河滚滚﹐世亦萍浮。目不越於方隅﹐每以常而爲怪﹔心苟通乎大造﹐將何幻而非眞﹖念玆得失之林﹐總歸陳迹﹔悟彼逝來之境﹐庶得遐觀。姑存此日瑣言﹐豈曰珠能記事﹔倘附他年野史﹐亦云稗以備官焉爾。

康熙庚辰三月旣望﹐吳江鈕誘玉樵甫書於髙明官署之根靑閣。

●卷一。吳觚上○歲寒集余幼從吳南村先生於家塾﹐受《尙書》《左氏傳》及時制義﹐所見著述甚富﹐惜在髫齔﹐不及抄綴成編。未幾夫子下世﹐遺稿零落﹐越今三十餘載﹔偶於故簏中﹐搜得數章﹐敬錄於此。《擬道路憶山中》云「微陽澹遙薄﹐羈客困塵鞅。帛策今志﹐煙霞厲曩想。遲遲楚粵郊﹐一步一回仰。靈境隔紫霄﹐夙昔憑誕放。墜萼薦春屐﹐歸云麗秋氅。軒開納曙景﹐襟豁眷初爽。自生性情悅﹐願領丘壑長。浩浩九門津﹐恢恢千目网。野犢被文錦﹐𨿽貴非所賞。銅斗瞻漸碧﹐禹穴顧已莽。新遊非故鄕﹐登頓益慨慷。空抱嵇生琴﹐戚戚發哀響。」《追和孟東野審交》云「枳棘初生時﹐靑靑似柑柚。滋養待成林﹐芒刺傷我手。結交非其人﹐不但初心負。名義如日星﹐斯人等埃垢。君子田中禾﹐小人田中莠。同畝而異根﹐安得秋實茂。寧爲管華薄﹐莫效蘇李厚。厥初或依違﹐鮮終誰執咎。」《詠梅花》云「百卉千妍竟艷陽﹐有人籬角問孤芳。寒交近與蒼松絕﹐濫籍秦官亦可傷。」《賦得城春艸木深二首》云「名區屯宿莽﹐春向幾人家。衙晚聽啼鳥﹐碑殘臥落花。堂巢無主燕﹐池唱在官蛙。何必曾侯印﹐東門徧種瓜。」「百戰餘荒壘﹐陽和尙艸萊。靑簾花外肆﹐烏鵲雨中臺。怨气流爲火﹐腥痕繡作苔。登髙如可賦﹐愧乏鮑生才。」《田家秋興》云「九月築場後﹐田家事事幽。斷橋霜下阪﹐修竹水邊樓。雞犬無心晝﹐菇蒲有望秋。蒔蔬攜插短﹐栽枳結籬稠。燈火鄰舂共﹐魚書社飲修。落桑亢人甕﹐覆艸秉成丘。簾曝貪朝坐﹐溪云動晚謳。牽蘿閒補漏﹐策杖徧尋儔。夢以無因永﹐行緣得句畱。所須無凍餒﹐城市有何求。」《寡女行》云「明月夜照井上霜﹐如花寡女開中堂。當軒軋軋朝復暮﹐機中之錦他人裳。夜闌月轉燈燼滅﹐獨向空牀抱冰鐵。君不見東家鶴髮娘﹐垂老嫁人爲媵妾。」《西門行》云「西門有髙冢﹐乃是城中富家兒﹐當年不樂﹐爲後人嗤。後人嗤﹐後人仍效之。日復一日﹐坐令靑鬢絲。疏布裘﹐屈木卮﹐此物我所制﹐柰何坐令他人嬉﹗城中車馬客﹐不向西門冢上馳。卽向西門冢上馳﹐冢中之人不能復起相追隨。請盡今日歡﹐明日非我知。」《東門行》云「出東門﹐意欲前﹐欲前未及得前﹐遠聞兒啼女泣﹐使我僕馬爲流連。君但行﹐勿畱連。堂上有兩親﹐機中有絲日一縑﹐賤妾糟糠﹐終不令君親饑且寒。道傍之水泥濁濁。長安馬﹐多食粟。一車覆﹐一車續。願君爲臣忠﹐爲吏廉﹐吹風到茅屋。結駟歸來非我欲。」《西山爽气》雲「雨歇池館涼﹐開軒睇原隰。遙峯如盥櫛﹐蒼翠淨可吸。竹樹延淸暉﹐苔階響余滴。羣鳥次第起﹐遠背晨光沒。我意亦悅之﹐曳杖遙與卽。曠然融心魂﹐神領興自給。松風塞雙耳﹐米鹽詎容入。出門無可營﹐坦坦任所適。」《寄題周蟄庵新居二首》云「周子幽棲處﹐浮名信可逃。竹才埋瓦屋﹐水足受魚ザ。近渚饒菇蔣﹐低簾見桔橰。從知予去後﹐雙板沒新蒿。」「薴通小徑﹐雞犬自成村。亂水繞三面﹐數家同一門。塾童來問字﹐鄰叟共攜尊。縱遣桃花出﹐無人解覓源。」《寄故鄕諸友》云「白雲紅樹隱溪塘﹐何處登髙可望鄕﹖百里畏途天外夢﹐兩年愁鬢客中霜。刺秦慚負千金諾﹐歸蜀空回九曲腸。倘有貧交問流落﹐尙懸雙眼看蒼蒼。」夫子爲王昆侖山人之甥﹐明末食餼歸安﹐名馳三吳﹑兩浙間。鼎革後攺名宗漢﹐號南村﹐與兄東裏﹑弟西山偕隱﹐日以文酒相娛﹐並手輯同志之詩﹐曰《歲寒集》。先生爲人溫厚而嚴正﹐終其身絕迹城府。吳興莊氏子聘修《明史》﹐堅拒之﹐卒免於禍。

○貞白樓詩餘族兄易庵先生﹐名﹐與先君同受知於黎博庵副使。鼎革後﹐築樓溪濱﹐繞以修竹﹐而種菊其下﹐賦詩飲酒﹐絕意人世。自南村師歿﹐先君卽命余從易庵遊。今易庵年已八十有二﹐無子以繼其傳﹐手抄《貞白樓詩》寄余﹐若冀余之傳之者。存其一二﹐亦可以見興象之恬﹐襟懷之峻矣。《閏上巳》序云「上巳不詩﹐閏而詩﹐紀異也。蘭亭已矣﹐禊事猶存﹐𨿽迹類嬉遊﹐而志存蠲祓﹐懷潔之士﹐實欣尙焉。於斯時也﹐澄澤流鮮﹐朗區披秀﹐洛川名閥﹐撫令節以舒光﹔洧水麗姝﹐激景風而吐艷。斯誠騷邁之歡辰﹐詠喁之良遘矣。乃者節序乖疏﹐賓朋散逸﹐黃龍夢杳﹐白水吟空。言念曩今﹐能無涕悼﹗當右軍作記﹐年冠永和﹐乃其臨流感慨﹐猶至嘆於世殊事異﹐揆厥所悲﹐一何遐也。至元嘉祖道之篇﹐永明禊飲之什﹐金石畢陳﹐鈞天雜奏﹐眇寂寥﹐風斯邁矣。南樓倦倚﹐髑緒興哀﹐漫賦五言﹐忘其拙率。」詩云「入春饒勝事﹐我復愛花辰。曲水門闌舊﹐燻風節序新。祓除如有待﹐觴詠豈辭頻。寂寞尋芳侶﹐重來訪隱淪。」《上巳日種菊》云「未肯忘秋興﹐霜花手自栽。力鋤非種去﹐懸想故人來。宿土承新露﹐疏籬傍老梅。相依成密友﹐日夕共徘徊。」又《秋懷》十首﹐殊有靖節風致﹐今錄其二﹕「風霜頗威厲﹐敗葉走階幾。我庭日寥廓﹐一望盡披靡。人事苦衰謝﹐天道有傾否。古桂發幽馨﹐吾無隱乎爾。俯仰觀幻化﹐斯理本如此。」又云「西風頓涼冷﹐衣被應裝綿。妻兒負單夾﹐欷當我前。問我我不應﹐四顧空茫然。南鄰貧徹骨﹐北裏富薰天。造物本不齊﹐豈復關愚賢﹗」

○西山五七言吳西山重暉﹐行十﹐南村先生之弟。少年詩名甚著﹐惜早卒。其詩長於寫景﹐如《野眺》云「花明背郭寺﹐柳暗入村橋。」《醉歸》云「荇亂牽搖櫓﹐鷗驚觸過船。」《村居》云「木脫云辭徑﹐禾登鳥集門。」《吳興旅次》云「老藤隨樹倒﹐危石帶沙崩。」《村橋遠眺》云「天長眾鳥去﹐林遠細煙升。」《春窗對雨》雲﹕「窗雨沈花影﹐檐風落鳥聲。」《遊硤石東山》云「柳深鶯坐穩﹐柏老鶴巢危。」《曉寒》云「霜花驕古木﹐水骨壓狂流。」《春夜步月》云「暗香花隱月﹐迷路樹鉤衣。」七言如《題畫》云「遠水日斜漁倚棹﹐空山雲起客登樓。」《入山》云「江寒雁落蘆花國﹐山冷人歸楓葉村。」《秋霽》云「檻外雨過羣壑響﹐檐前風定一蟬聞。」《春怨》云「驚殘好夢憎啼鳥﹐催理新妝惱侍兒。」《新遷》云「竹孫脫籜看過屋﹐鷗母攜雛並浴川。」《雨望》云「廢苑亭臺新牧隴﹐孤村煙水舊漁家。」《秋夜》云「幽砌露寒蛩近榻﹐荒園槿落犬穿籬。」皆可傳也。

○布囊焚余張玄著先生起自海中﹐部落解散﹐竄身僧寺。杭守臣覘得之﹐與愛僕楊貫玉﹑幕友羅自牧同被執。就逮之日﹐公烏巾葛衣﹐不言不食者數日﹐惟啜水而已。臨刑﹐二卒以竹輿舁至江口。先生從輿中出﹐見江上靑山夾岸﹐始一言曰「好山色。」因索筆研﹐作絕命詞﹐付行刑者。自牧與貫玉俱從死焉。所著詩詞﹐貯一布囊﹐悉爲邏卒所焚。其遺在僧寺及民家者僅數篇。近體三首云「義幟縱橫二十年﹐豈知閏位在於闐。桐江空系嚴光釣﹐震澤難回範蠡船。生比鴻毛猶負國﹐死將碧血欲支天。忠貞自是孤臣事﹐敢望千秋靑史傳。」又﹕「國亡家破欲何之﹖西子湖頭有我師。日月雙懸於氏墓﹐乾坤半壁嶽家祠。慚將赤手分三席﹐特爲丹心借一枝。他日素車東浙路﹐怒濤豈必盡鴟夷。」又﹕「何事孤臣竟息機﹐魯戈不復挽斜暉。到來晚節慚松柏﹐此去淸風笑蕨薇。雙鬢難容五嶽往﹐一帆仍向十洲歸。疊山遲死文山蚤﹐靑史他年任是非。」《古風一首》云「蘇卿仗漢節﹐十九歲華遷。管寧客遼陽﹐亦閱十九年。還朝千古事﹐歸國一身全。餘生獨不辰﹐家國兩荒煙。飄零近廿載﹐仰止愧前賢。豈意避秦人﹐反作楚囚憐。蒙頭來故里﹐城郭尙依然。仿佛丁令威﹐魂遊華表巓。有此面目﹐難爲父老言。智者以爲辱﹐愚者笑我頑。或有賢達士﹐謂此勝錦旋。人生七尺軀﹐百歲豈復延。所貴一寸丹﹐可逾金石堅。求仁而得仁﹐抑又何難焉﹗」

○虎林軍營唱和吳愧庵名炎﹐潘力田名檉章﹐才望相埒。康熙癸卯二月﹐同以史事株連﹐逮系虎林軍營。吳有《營中送春》詩云「一半春光縲拽過﹐唾壺敲缺待如何。鶯聲啼老聽難到﹐柳絮飛殘撲轉多。δ晚斜陽連雉堞﹐朦朧短夢繞巖阿。不堪往事成回首﹐總付錢塘東逝波。」潘《漫成四首》﹐其一﹕「抱膝年來學避名﹐無端世网忽相嬰。望門不敢同張儉﹐割席應知愧管寧。兩世先疇悲欲絕﹐一家累卵杳難明。自憐腐艸同湮沒﹐漫說雕虫誤此生。」其二﹕「吳關一路作羈累﹐棘木庭前聽五詞。已分殘形輕似葉﹐卻憐衛足不如葵。下堂眞愧先賢訓﹐抱璧幾同楚客悲。從使平反能苟活﹐他年應廢《蓼莪》詩。」其三﹕「圜土初經二月春﹐薰風又到縶維身。流螢夜度綈袍冷﹐采蕨朝供麥飯新。敢望左驂歸越石﹐還期長擬靈均。多情最是他鄕侶﹐閒譜龜玆慰苦辛。」其四﹕「閱歷風霜只自疑﹐難將身世問時宜。窮愁只合吾儕事﹐姓氏羞爲獄吏知。見說成書刑鑄鼎﹐不聞有夢召胥靡。南山此去躬耕好﹐未可重題酒後詩。」吳《懷古》四首﹐《詠嶽忠武》云「將軍野戰最知名﹐半壁河山一力撐。義在《春秋》臣節殫﹐法過韜略陣云明。運移宋歷終江海﹐功就蘄王敢弟兄。痛飲黃龍千載恨﹐錢塘夜夜有潮聲。」《詠伍相國》云「閶闔行歌未死身﹐一言投契作宗臣。報仇暮日忘荊國﹐抉眼衰年看越人。羅剎江頭潮最怒﹐姑蘇臺畔艸長新。虫沙猿鶴無窮化﹐願向波濤問大神。」《詠蘇文忠》云「杭州刺史最風流﹐簫鼓樓船春復秋。譏誚每攖丞相怒﹐判書常應老翁求。六橋花柳蒙遺澤﹐兩岸湖山紀勝遊。當日憐才豈無意﹐峨嵋夜月照髙丘。」《詠於忠肅》云「開元城外黑雲屯﹐土木營邊日月昏。手挾六龍羣喙定﹐身擔一綫國威尊。戰爭有幾禁南牧﹐繒幣無多返北轅。兩字獄成明主惜﹐髙名贏得並乾坤。」《與美生對酌絕句》云「平生恨不學屠沽﹐輸與髙陽一酒徒。」此日尊前須盡醉﹐黃泉還有賣漿無﹖「是歲五月﹐吳與潘俱磔於杭之弼教坊﹐同死者二百餘人。先一日吳語其弟曰﹕」我輩必罹極刑﹐血肉狼籍﹐豈能辧識﹖汝但視兩股上各有一火字者﹐卽我屍也。「聞者無不流涕。

○力田遺詩潘檉章著述甚富﹐悉於被系時遺亡﹐間有畱之故人家者﹐因其罹法甚酷﹐輒廢匿之。如《杜詩博議》一書﹐引據考證﹐糾訛辟舛﹐可謂少陵功臣。朱長孺箋注﹐多所采取﹐竟諱而不著其姓氏矣。余幼從學吳南村夫子時﹐曾錄其古近體詩數篇﹐畱敝篋中﹐今檢而存之﹐並著《博議》所自﹐以俟能表章者。其《讀五代史》云「唐室亂天紀﹐鷙猛化侯王。健者夜一呼﹐萬乘起傍徨。取守旣同道﹐貽謀安得良。遂令燕云地﹐化爲狼與羊。倒受太阿柄﹐失勢還自戕。有宋鑑其獘﹐居重禦四方。矯枉失之過﹐國威遂不彊。善哉府兵制﹐作法貴於涼。」《卜居二首》云「每愛西山好﹐煙霞無蚤昏。茶香晴送鶴﹐果熟曉爭猿。得意花顏色﹐會心鳥語言。幽尋偏得性﹐獨往志空存。」「極望艸萋萋﹐春原肥乳羝。靑桐誰見實﹐朱鳳爾何棲﹖短褐晨霜重﹐徵塵夕照低。浣花溪有約﹐杖履不應違。」《關山月》云「繡衣金を匝﹐寶馬鐵連蜷。出身誓向邊場死﹐那能宛轉妻兒前﹗離家復見故鄕月﹐見月思鄕情不歇。天山飛鳥卻向南﹐隴頭流水分嗚咽。幕前健兒歌且悲﹐霜寒風勁胡馬肥。閨中遠不聞吹笛﹐塞上愁誰聽搗衣﹖可憐夜夜關山月﹐只照從軍不照歸。」《丁亥春與文心兄理平川舊業﹐歸途有感》云「艸堂幸巳賦歸來﹐別業藍田且共裁。廢驛舊經徵戰盡﹐野花初向別離開。數通畫角連笳起﹐一樹斜陽帶鳥回。照水獨憐華發攺﹐詩棋兩事老餘才。」《憶戊子秋過外家東衡裏﹐因寄表弟章伯升》云「數載烽煙隔渚隈﹐淸溪野色望中開。山將落日排云去﹐水抱孤帆拂岸來。巷口燕巢春繞樹﹐門前虎迹曉衝苔。援琴四壁貧何恨﹐孫叔當年不治財。」《奕隱贈雲間謝繹之用枰字》云「扁舟問我溪行﹐坐覺九峯秀色生。當局盡從疑處失﹐先機誰向敗中爭。白雲侵戶明書幾﹐紅葉當階覆石枰。身世漁樵何處穩﹐獨能蟬蛻任浮名。」《酬王云頑夕坐有感見寄》云「虛無映捲簾﹐林壑尙餘炎。露咽蟬髙樹﹐風吹月短檐。雄談曾壓膽﹐怪事幾張髯。鄭重瑤華贈﹐聊從紫气占。」《靈嚴懷古》云「半空塔影迥參差﹐入眼興衰欲問誰﹖麋鹿有情傷地僻﹐艸花無主恨年移。溪山尙倚吳王劍﹐江月空彎西子眉。薄暮老僧爲指點﹐白雲封處六朝碑。」《和陶乞食詩﹐贈乞食諸公並序》云「辛卯秋﹐村民十百爲輩﹐望門投食。予謂救災卹鄰﹐誼也。況上無所呼號﹐下不爲剽克﹐而俯首一飯﹐猶良民也。淵明舊谷旣沒﹐新谷未登﹐日月尙悠﹐爲患未已。乞食賢者之事﹐乃眾人優爲之。慨然有作﹕溝壑勢所迫﹐貿貿行安之。促步望煙火﹐低頭好言辭。善悉主人意﹐髙義無嗟來。升斗竭所餘﹐滿腹輒廢卮。感激話疇昔﹐內熱羊詩。同裏無賑卹﹐曷云濟世材。愧客供給薄﹐彊飯以相貽。」《移居詩贈人》云「近知卜築到江濱﹐遁迹聊依水岸分。波底白鷗漁有國﹐天邊蒼雁爲羣。故鄕回首桑麻接﹐曲徑通人雞犬聞。吾亦經營滄海計﹐乘槎浩蕩一從君。」

○序賦創格陳鶴客三島﹐長洲人。崇禎末爲博士弟子﹐有聲。國初晦迹授徒﹐然故國《黍離》之感﹐不去於懷﹐終以憂憤成疾﹐年三十有四而卒。曾爲余內兄畢西臨作《當泣艸序》曰「畢子西臨﹐以終生上策之年﹐懷太傅度湘之志。被明月於江臯﹐爰歌《九辧》﹔悲雨雪於阪道﹐兼作《四愁》。乃示予以詩﹐其自命曰《當泣艸》。噫嘻﹐悲夫﹗仙人羽蓋﹐望姑射以何歸﹔帝子霓旌﹐仰橋山而莫及。玉泉河畔﹐水漲桃花﹔銅馬門前﹐風吹秀麥。故府久爲拜月之庭﹐行宮竟作祭天之宅。朝圍獵騎﹐萬里揚沙﹕暮起夷歌﹔九門落日﹐西山艸綠﹐誰傳社飯於諸陵﹖北殿貂黃﹐徒思臘酒於故闕。逢荊卿之故友﹐相對生悲﹔登樂毅之空臺﹐自然飲泣。若夫道指金陵﹐客歸江表﹐風景蕭條﹐河山綿邈。金鳧銀雁﹐盡出人間﹔細柳新蒲﹐悲從父老。鳳凰臺上﹐朝來麋鹿之遊﹔鵲觀前﹐夕作牛羊之道。劉琨旣逝﹐嘯未舉而樓空﹔祖逖云亡﹐雞旣鳴而天曉。山中公子﹐誰共攀夫桂樹﹖道上王孫﹐獨自尋夫芳艸。遂乃下云陽﹐登石屋﹐望遠則目屬靑龍﹐臨空則悲生黃鵠。彈箏拊築﹐傭工歌變徵之聲﹔短笛橫簫﹐乞食吹《小海》之曲。華屋增羊子之悲﹐窮途起阮公之哭。於是駕雲螭﹐乘白霓﹐王良爲禦﹐造父前馳﹐巫咸申命﹐詹尹陳辭。遠遊誰去﹖焱舉何之﹐橫四海其焉極﹐望夫君而太息﹔弔玉米於江陵﹐奠椒漿於太乙。鳳吹寂寞﹐空存雲母之山﹔鸞蓋飄零﹐徒憶辛君之邑。仙城飛鶴﹐懷往日以悲鳴﹔蜀道啼鵑﹐見故家而飲血。浮雲白帝之鄕﹐羽旗何處﹖細艸黃陵之廟﹐聲俱沒。斯則懷古思今﹐悲從中起。表松柏於林間﹐不獨齊君﹔歌烏鳶於江上﹐寧惟越子。乘犢過翟義之臺﹐咸歌《薤露》﹔執紼拜田橫之墓﹐盡唱《蒿裏》。聞者無不心傷﹐見者爲之發指。然則人壽幾何﹐河淸難俟。問道則路無朱燭﹐寄書則江無赤鯉。候旭日於成山﹐文鳥不來﹔望飛雲於海曲﹐靑羊莫止。錦江彩石﹐信窮河漢之槎﹔金馬碧雞﹐日斷岣嶁之使。所以仲連絕迹於海濱﹐伯鸞息影於吳市。莊舄之思越國﹐哀感旁人。鐘儀之操南音﹐情惟故主。萱艸非可忘憂﹐荼苦其如甘旨。嗟乎﹗世修曼以多艱﹐心悱惻而永嘆。往路憂多﹐焉得化於嬰弗﹔來日苦少﹐不逢斟雉於鼓﹛錢﹜。悠悠蒼天﹐其已焉哉﹗乃爲之歌曰﹕上有漢兮云漫漫﹐望北鬥兮不能攀。舒長嘯兮心未安﹐感皇穹兮獨無言。歌旣闋﹐畢子泣數行下而去。」詩序以賦體用韻﹐此爲創見。又有賦而全不用韻﹐別創一格﹐如南屯阝先生《病賦》﹐皆極文心之奇變﹐不斤斤摹古求工者也。賦曰「人之生也﹐如天之風﹐如水之漪﹐如耳之鳴﹐如駟之驟﹐如巫之祝﹐如帝ぐ之齊﹐如燈之葩﹐如蜃﹐如沸﹐如冰﹐如煙﹐如鐵之出於火﹑入於水﹐如露﹐如花﹐如富家兒﹐如仕﹐如觀史﹐如樂﹐如禦宮女﹐如月之魄﹐如夜之旦﹐如旦之晝﹐如晝之夜﹐如交﹐如問途﹐如咒﹐如鄒魯哄﹐如財﹐如戰﹐如聚﹐如笑﹐如男女合﹐如魘﹐如兒言﹐如婚﹐如君臣﹐如繭﹐如白雲﹐如黃雲﹐如黑雲﹐如靑雲﹐如電﹐如爆﹐如仙﹐如佛﹐如霰﹐如醉﹐如老生之講學﹐如弟子之從師﹐如佞﹐如蒂﹐如盜﹐如雲之出於山﹑歸於山﹐如水之泄於山﹑蓄於山﹐如優﹐如博。而其死也﹐幽幽爾﹐荒荒爾﹐蘧蘧爾﹐沈沈爾﹐衝衝爾﹐墨墨爾﹐而水然﹐而夜然﹐而石然﹐而槁然﹐而客之歸然﹐而艸之秋然﹐而冰之澌然﹐而偶然﹐而塊然﹐而角然﹐而銅錫金璧種種然﹐而瓦礫罌缶種種然﹐而楹稅柱牖種種然﹐而矛殳鉦戟種種然﹐而脛然﹐而背然﹐而愚然﹐而然。而其生未極﹑死未及也﹐而鬼爲之祟﹐而人爲之祟﹐而寒爲之祟﹐而暑爲之祟﹐而風爲之祟﹐而日爲之祟﹐而飲食爲之祟﹐而仁爲之祟﹐而義爲之祟﹐而醫爲之祟﹐而巫爲之祟。而其耳也與天通﹐不然胡雷﹖而其目也與林通﹐不然胡花﹖而其鼻也與魚鱉通﹐不然胡腥﹖而其舌也與遒人通﹐不然胡鐸﹖而其發也與狐通﹐不然胡氈﹖而其髯也與秋通﹐不然胡凋﹖而其腹也與軍通﹐不然胡戰﹖而其膽也與大將通﹐不然胡怖﹖而其心也與繅通﹐不然胡繁﹖而其背也與山通﹐不然胡石﹖而其尻也與朝士之口通﹐不然胡結﹖而其溺也與斧通﹐不然胡割﹖而其膝也與弩通﹐不然胡勁﹖而其股與足也與金通﹐不然胡沈堅而不能舉﹖而生也﹐而死也﹔而非生也﹐而非死也﹔而或生也﹐而或死也﹔而未生也﹐而未死也﹔而生忘其爲生也﹐死忘其爲死也﹔而病也。」

○紉蘭詞三吳詞家﹐稱朱﹑陳兩檢討。陳以蒼雄擅奇﹐朱以生新標雋﹐俱已譽髙黃絹﹐價重烏絲。若黃子鴻所著《紉蘭別集》﹐風流俊邁﹐非不可追響東堂﹐齊蹤西麓也。摘錄數闋﹐以見其槪。《昭君怨。詠落花》云「每愛春來偏蚤﹐縱是雨過也好。小徑不生塵﹐簇香ブ。幾點苔綠襯﹐一撚繡鞋紅印。生怪燕喃喃﹐帶泥卸。」《踏莎行》云「宿雨隨收﹐春寒頓軟﹐博山銷盡沈煙篆。越羅裁得稱身無﹖黃昏蚤是停刀剪。燭影偏明﹐花陰又淺。井桐休放月痕來﹐玉階剛臥金鈴犬。」《風流子。題城西某氏園亭》云「柳岸試維舟﹐蒼苔路﹐彷佛認層樓。想曉燕催妝﹐春鶯教伎﹐云翻舞掌﹐雪噴歌喉。誰曾管﹑疏簾難隱笑﹐小扇不障羞﹖紫陌塵香﹐重停五馬﹔紅墻月冷﹐悄候千牛。風流渾未厭﹐柰珠沈翠殞﹐是事休休。忍看雕甍畫棟﹐冷落山丘。但云去云來﹐有時有夢。花開花謝﹐無地無愁。題取斷腸詞句﹐當我纏頭。」《一剪梅》云「迆邐山根帶浦沙﹐也有樵家﹐也有漁家。酒旗挑出竹籬笆﹐映朵桃花﹐映朵梨花。宿雨初收日向斜﹐幾點飛鴉﹐幾點棲鴉。碧江偏是渺天涯﹐半被山遮﹐半被雲遮。」《水龍吟》云「霜容莫笑龍鐘﹐少年曾是推豪興。髙陽伴侶﹐三春逐日﹐聯鑣飛登。山北山南﹐芳菲賞徧﹐別尋幽勝。記披襟直上﹑雲峯絕頂﹐渾欲喚﹑靑天應。誰道多生蹭蹬。舊情懷﹑都來難稱。十年回首﹐交遊嚼蠟﹐功名墜甑。除卻枯吟﹐酒腸棋膽﹐消磨無剩。但秋來猶愛﹐斷鴻聲苦﹐把危樓憑。」《浪淘沙。江上晚眺》云「萬里瀉長洪﹐雪捲秋空。自憑天塹界江東。北向投鞭南擊楫﹐多少英雄。閒擬話從戎﹐夕照沈紅。布帆蕭索掛西風。無限滄波量不得﹐付與漁翁。」子鴻名儀﹐常熟之鶯沙人。

○芷崖詩句蕭詩字中素﹐號芷崖﹐居華亭之壯行鎭。以攻木爲業﹐博學能文﹐尢長於詩。斤削之暇﹐間以吟詠。蓋呂徽之﹑朱百年之流﹐而以藝隱者也。所著有《南浦集》。適於沈子竹西齋頭﹐得其詩若干首。其五言若《聞雁》云「稻梁謀自遠﹐霜月韻偏哀。」《過達堰庵訪澄初上人》雲「水淸魚入定﹐林靜鳥忘機。」七言若《春夜同友集南陔齋》云「雄心每爲風流折﹐逸興能教禮法疏。」《過澄懷艸堂憶王子井廬》云「庭前孤直看槐樹﹐池上丰神望柳絲。」《挽桐月較書》云「空階蕙艸遺香佩﹐小院橊花憶舞裙。」《贈別諸遠之》云「山寺落梅傷別易﹐天涯芳艸寄愁難。」可稱佳句。其《度關》一律﹐最爲時所傳誦。詩曰「獨身遊萬里﹐深雪度重關。遼海吞邊月﹐長城鎖亂山。馬隨雞唱發﹐心逐雁飛還。東道多賢主﹐葡萄壯客顏。」

○秋燈元宵張燈﹐是處皆然。而我邑獨盛於中秋﹐且作龍艦數十﹐俱籠燈爲鱗甲﹐蛇蜒垂虹﹑釣雪間﹐波光月色﹐上下輝映。香輿夾路﹐畫舫盈湖﹐簫鼓管弦之聲﹐達曙不輟。顧英白有《江城秋燈》篇云「吳中燈市元宵盛﹐萬戶千門共輝映。土風又見賽秋燈﹐龍舟采相誇競。昔日天家正太平﹐秋宵燈火徹江城。爭連冶袂探花飲﹐共踏長橋玩月行。家家賭勝經營徧﹐插竹懸球光彩現。制成采勝出文鴛﹐剪就銀花回舞燕。還將百寶結流蘇﹐繡戶珠簾擬畫圖。燦燦遊人齊祛服﹐盈盈艷女特當壚。豪門得賞鰲山景﹐深夜寧愁涼露冷。釣雪灘邊火樹新﹐垂虹亭下星橋整。別有殊方獻鬼功﹐機關走馬實玲瓏。雕鎪雲母矜滇巧﹐錯落珍珠羨閩工。最是龍舟喧夜棹﹐滿湖絲管爭歡笑。楓岸遙聞蘭气香﹐蘆洲震聽鼉聲鬧。誰知な鼓揭天來﹐人去城空事可哀。女墻弔月啼寒蟪﹐露井臨風墜綠槐。淒涼亦止十年餘﹐江上繁華轉勝初。何人不慶升平樂﹐每事還嫌舊日疏。土谷靈祠髙樹幟﹐建作勾欄呈百戲。歌時畫棟遏云流﹐舞罷朱欄叢綺綴。淸秋明月勝元宵﹐寶鏡懸空駕彩橋。仙樂霓裳云外聽﹐天香丹桂月中飄。秋燈更比春燈好﹐是處樓臺似瑤島。步月爭看響さ來﹐踏燈又聽淸歌繞。借問觀燈孰可誇﹐千行寶炬擁香車。競梳髙髻稱浮渲﹐並曳新裾號月霞。先時甲第多更主﹐宴樂燈筵靡舊侶。遊俠歡邀饌玉珍﹐屠沽意滿尊金縷。窄袖輕衫樣最時﹐邊關曲調有情癡。止知勝賞年年是﹐豈料滄桑事事非。蕭條獨有楊雄宅﹐不藉餘光來照壁。閒吟聊備采風篇﹐獨看江秋蘆月白。」顧英白名偉﹐以字行﹐吳江之同里人。篤志好學﹐所輯有《唐詩﹑明詩匯選》《古文粹選》。惜其後嗣不振﹐而卷帙浩繁﹐無有能行之者。英白論詩﹐專以格律深細﹑對屬精切爲工﹐故微傷於气。然《秋燈》一篇﹐婉麗悲宕﹐而奢儉盛衰之感寓焉。洵無愧爲風人也。

○虎丘題詩虞山錢宗伯以譴歸﹐有題詩虎丘刺之者曰「入洛紛紜意太濃﹐蒓鱸此日又相逢。黑頭蚤已羞江總﹐靑史何曾借蔡邕。昔去尙寬沈白馬﹐今來應悔賣盧龍。可憐折盡章臺柳﹐日暮東風怨阿儂。」或云雲間陳臥子作。

○逸老堂對苕中吳磐﹐家饒於貲﹐工書博學。鼎革後﹐絕意進取﹐學使者張安茂題其居爲「人才節士之廬」。然負气自髙﹐未甚韜晦。順治中﹐官方山備兵吳興﹐與之友善﹐因重修逸老堂﹐乞其長句一聯﹐鐫懸堂柱。吳走筆書曰「山川無恙﹐嘆前輩風流何處﹗見冷煙衰碣﹐古道斜陽。盡悲涼人物﹐止剩寒鴉。臺閣重新﹐問蒼穹英雄誰是﹖有補天巨手﹐回日周戈。待整頓乾坤﹐再來杯酒。」詞旣悲壯﹐書復蔚。有怨家潛錄其語﹐以吳陰蓄異謀﹐首之帥府﹐禍幾不測。方山知之﹐乘夜撤去。力爲回斡﹐費千餘金﹐事乃已。

○秀門三絕寒山趙均室人文淑﹐工寫形畫﹐並無粉本﹐但詠玩山中花艸蜂蝶﹐遇物成圖﹐自得天趣。其姑陸卿子妙有文筆﹔均蚤善篆書﹐淑精能繪事﹐一家三絕﹐吳中以爲秀門。

○酒芝江右李太虛爲諸生時﹐嗜酒落拓﹐而家甚貧。太倉王司馬岵云備兵九江﹐校士列郡﹐拔太虛第一﹐引見之﹐謂曰「吾固多子﹐擇師無若子者。顧遠在婁東﹐子能一往乎﹖」李許諾。次日卽遣使送至家。時王氏二長子已受業同裏吳蘊玉先生。蘊玉者﹐梅村先生父也。而太虛教其第四﹑五諸郎。兩人共晨夕甚歡。梅村甫髫齡﹐亦隨課王氏塾中。李奇其文﹐卜爲異日偉器。歲將闌﹐主家設具宴兩師﹐酒半﹐出所藏玉卮侑酒。李醉揮而碎之﹐王氏子面加誚讓﹐李亦盛气不相下。席罷後﹐謂吳曰「我安可復畱此﹗」遂拂衣去。吳知其不能行也﹐翼日蚤起﹐追於城﹐出館俸十金爲贈。乃附賈舶歸。然所贈貲﹐大半耗於酒﹐及抵家﹐垂橐蕭然﹐亟呼婦治具。婦曰「吾絕糧已久﹐安所得粟﹖憶君去後﹐猶存故人酒一罌。請佐君軟飽可乎﹖」婦往鄰家覓薪﹐李卽發罌。罌內產一芝如盤﹐紫光煜煜。喜且愕曰「此瑞徵也﹐顧酒敗不可飲柰何﹖」挹之﹐則淸冽異常。乃泛白獨斟。婦負薪歸﹐則罌已罄矣。是秋登鄕薦﹐明年成進士﹐入詞館。數載後﹐以典試復命過吳門。王氏子謁於舟次﹐李亟詢吳先生近狀﹐是時梅村亦登賢書﹐因購吳行捲﹐攜以北上﹐爲延譽京師。辛未﹐梅村遂爲太虛所薦﹐登南宮第一﹐及第第二人﹐年僅弱冠。蘊玉先生享榮養者三十年﹐可爲疏財惇友之報。而岵云諸子﹐自司馬沒後﹐家漸替矣。

○陶庵剛正黃陶庵先生少有盛名﹐館於同裏侯氏﹐以道義相切靡刂。虞山錢宗伯有一子名孫愛﹐甫成童﹐欲延師教之﹐而難其人﹐商之程孟陽。孟陽曰「我有故人子嘉定黃蘊生﹐奇士也。與同裏侯氏交三世矣。未可輕致。公雅與侯善﹐以情告侯﹐公可得也。」宗伯乃具厚幣﹐遣門下客李生﹐至嘉定延之。李先是侯﹐道宗伯指。侯力爲勸駕﹐黃意不悅﹐彊而後可。遂與李偕至宗伯家﹐宗伯待以殊禮。居浹月﹐孟陽出海棠小箋示黃。黃詢唱者爲誰。孟陽曰「宗伯如君柳夫人作也。子於帖括之暇﹐試點筆焉。」陶庵變色曰「忝居師席﹐可與小君酬和乎﹖」孟陽曰「此何傷﹖我亦偕諸君子和之矣。」陶庵曰「先生耆年碩徳﹐與主人爲老友﹐固可無嫌﹐諸君亦非下帷於此者﹐若淳耀則斷不可。」孟陽慚退。先是﹐曾館某撫軍幕府﹐有邑令聞先生在署﹐橐數百金﹐賂先生父﹐令致書﹐俾爲之左右。先生復父書曰「父生男之身﹐尢望生男之心。若行一不義﹐取一非有﹐男心先死矣﹐尙何以養父乎﹖」其自命剛正如此。忠孝大節﹐豈臨時激於意气者所能爲乎﹗

○釋氏親送吳易字日生﹐其母夫人善繡觀音﹐技同鍼絕﹐乞繡者一金始得一幅。生易之夕﹐遙見雙燈前導﹐有帕首少婦引朱衣童入室﹐倏然不見﹐而易墮地。蓋釋氏親送也。長而文譽日著﹐膂力過人。以癸未進士﹐授兵部職方司。時南都已陷﹐歸舉義旗﹐聚舟師數千﹐結營長白蕩。吳提督兵下吳江﹐眾遂解散﹐全家俱溺於水。易乘小舴艋遁去﹐匿嘉善錢氏園中﹐日夜酣飲﹐痛哭不發一言。爲邏者執送武林﹐軍門諭降﹐不從﹐竟磔於市。

○奏毀淫祠舊傳明祖旣定天下﹐大封功臣﹐夢兵卒千萬﹐羅拜殿前﹐曰「我輩從陛下四方徵討﹐𨿽沒於行陣﹐夫豈無功﹐請加恩卹。」髙皇曰「汝固多人﹐無從稽考姓氏﹐但五人爲伍﹐處處血食足矣。」因命江南家立尺五小廟祀之﹐俗稱「五聖祠」。是後日漸蕃衍﹐甚至樹頭花前﹐雞塒豕圈﹐小有萎夭﹐輒曰「五聖爲禍」。吾吳上方山﹐尢極淫侈﹐娶婦貸錢﹐夭詭百出。吳人驚信若狂﹐簫鼓畫船﹐報賽者相屬於道﹐巫覡牲牢﹐闐委雜陳。計一日之費﹐不下數百金﹐歲無虛日也。睢州湯公巡撫江南﹐深痛惡俗﹐康熙乙丑奏於朝而毀之﹐奉有兪旨。並檄各省如江南土木之俑﹐或畀炎火﹐或投濁流﹐五聖祠遂斬無孑遺。

○扁舟訪隱徐俟齋不出山者幾四十年﹐巡撫湯公慕其品望﹐悉屏騶導﹐止從一小僮﹐駕扁舟訪焉。鶴迹滿徑﹐松影在門。候之良久﹐竟不獲見﹐嘆息而返。吳人兩髙之。

○公歸集平湖陸稼書龍其﹐攺名隴其。初爲嘉定令﹐以小舟載紡具抵任﹐內子躬自辟壚﹐易日用蔬菜。而慈惠字民﹐彊毅任事﹐一時有神君之頌。忽有瞽者詣案自陳曰「聰明正直謂之神﹐公卽神也。我不幸兩目無見﹐特乞公一字﹐批斷來生作有目人。地下冥王﹐必不違公言耳。」稼書笑而允之。不二載﹐被劾去。嘉定士民數千﹐泣畱不得﹐因刻《公歸集》爲贈。山右魏總憲上疏﹐稱以天下第一淸官﹐復其職﹐仍補靈壽縣﹐內擢監察禦史。罷官歸朱涇﹐著書自娛。康熙乙亥年歿時﹐並無疾苦。午倦臥牀﹐口喃喃若與人談者﹐有頃﹐呼其家人曰「忠湣公在此交代﹐我其去矣。」遂閉目而逝。空中簫鼓喧闐﹐合村無不共聞﹐歿後寂然矣。

○怨鶴行客有南州生者﹐錢塘人﹐少年出遊﹐久不得意﹐流館西吳。其閨人鬱鬱以沒﹐一日托形野鶴﹐飛集生館。生方沈醉﹐對鶴訴其愁苦。鶴忽墮淚﹐生遂悶絕﹐欹僕書牀。旣而嗚咽爲閨人語曰「君不如歸去﹐妾死矣﹐然依戀不已﹐魂魄渡江尋君至此。」言絕而蘇﹐鶴亦飛去。董若雨爲之賦《怨鶴行》云「白鶴復白鶴﹐獨立兀如醉。驅汝汝不飛﹐那作仙人驥。」﹝一解﹞「不鳴亦不舞﹐斜陽傍行子。低頭語白鶴﹐惆悵儂如許。」﹝二解﹞「白鶴長鳴﹐行客沾裳。白鶴淚垂﹐一何瑯瑯。鶴鳴尙自可﹐鶴淚愁殺我。」﹝三解﹞「呼郎來前﹐念郎愁苦。儂不願封侯﹐願君還故宇。欲知腸斷絕﹐衣上錢塘雨。」﹝四解﹞

○鬼誤驥村嚴氏爲苕中舊族﹐其亭館皆蕪穢不葺。有客宿其外樓﹐敗檻斷欞﹐積塵滿幾。客殊膽弱﹐人靜後蒙被而臥﹐忽聞樓上橐橐聲﹐心忄栗焉﹐以爲鬼來矣。俄而聲漸繞榻﹐心益怖﹐以手啟被﹐出兩目視﹐於黑影中見渺小鬼褰幃直入。客大駭躍起﹐持被撲鬼﹐而裸踞其上。堅坐達曙﹐主人出﹐呼客下榻共視之﹐則其家捕鼠貍也。

○術者言順治元年夏五月﹐嘉興角裏街徐圃臣﹐偕同人三五中堂暑話。聞堂柱中膈膊三響﹐柱忽開裂﹐跳出一緇衣雛僧﹐長二寸許﹐背負黃袱包繞地疾走。眾皆駭愕﹐環而逐之﹐隨手攫得﹐然有聲。以漆盒緘覆﹐移時闃寂。啟視﹐則化爲燕窩﹐殘泥零落﹐他無所有。是時天下初定﹐王師南下﹐所至歸命﹐禾郡已攺服發矣。而人情搖搖﹐潛蓄異謀。適遇柱僧之怪﹐亟召術者黃姓占之。黃顰蹙良久曰「此大不祥。夫僧者﹐發之象也。負包而走者﹐無家可歸也。燕泥零落者﹐破巢之下無完卵也。吾郡其有大厄乎﹗」未幾徽人入禾﹐倡亂舉兵。王師聞變﹐自閩返旅攻城。城陷﹐焚戮之慘﹐竟符前兆。

○僧虎會稽宋廿一者﹐家貧少孤﹐居日鑄山下﹐其業樵。事母至孝﹐每早起爲母汲爨﹐候母飯罷﹐乃負擔入山薪樵﹐歸易甘旨供母。一日客至﹐畱共早餐﹐比去﹐日亭午矣。入山行里許﹐一老僧坐道傍﹐語廿一日﹕「我待若久矣﹐若來何晏也﹖子𨿽果腹﹐如老僧之餒何﹖」廿一不解所謂﹐曰「我素不與師期﹐曷我責爲﹖」僧曰「我期卽若期﹐若豈忘之耶﹖餘憊甚﹐請藉子爲拄杖﹐子可乎﹖」竟起撲廿一背。廿一不得已﹐負之行。行覺體漸重﹐戲之日﹕「黃面瞿曇﹐何食而肥若是﹖」僧曰「四大本空﹐老僧與居士﹐俱以未能解脫爲恨。毋獨哂老僧也。」且行且語﹐其山中人刳竹爲器者﹐自髙岡望見之﹐曰「此非宋廿一耶﹖曷爲乎負虎而走﹖」共擊竹大叫﹐虎乃自背躍下﹐跨澗而去。廿一驚僕澗水。刳竹者趨至問故﹐廿一曰「向者我視爲僧﹐不意其爲虎也。微爾輩﹐幾不免虎口。」眾視宋所著絮襖左肩黃土五點﹐掌迹宛然﹐右肩則爪透三分矣。廿一由是奉其母徙居近市﹐攺業負販。姚竹友曰「人獸之機﹐轉於孝子。孝徳所感﹐不大且速歟﹗」

○今樂府李西涯《擬古樂府》﹐久傳於世。我邑潘﹑吳二子分類作《明史記》成﹐各撰今樂府﹐詠有明一代之事﹐復輯《解題》三卷﹐俱於被難時散軼。余家易庵夫子﹐亦潘﹑吳同志也﹐《貞白樓詩稿》中有《今樂府》﹐其辭曰「權門犬﹐吠權門。好官自我爲﹐笑罵誰復論。嗥以南﹐嗥以北﹐權門有竇恣出入。鹵簿都城天地黑﹐徒令志士空嘆息。一朝權門冷落車馬稀﹐羣犬狺狺失所依。犬兮犬兮良可悲﹐搖尾權門空爾爲。」﹝右《權門犬》﹞「椒山膽﹐何壯哉﹗一月官四遷﹐遠自狄道萬里來。君恩一何渥﹐臣心安敢灰﹗一腔熱血不敢冷﹐九死百折終不回。寧與夏曾同日死﹐不顧權姦怒若雷。捐此七尺軀﹐上報明天子。忠臣之心聊復爾﹐刀鋸鼎鑊甘如旨。十罪五姦義不移﹐疏艸一入人人危。椒山自有膽﹐何用蚺蛇爲﹗」﹝右《椒山膽》﹞錄存遺響﹐以著題所自始焉。

○內外蛾述順治十六年海上之變﹐金壇薦紳﹐罹禍最酷。王公明新﹐名在逆藉﹐身戮家徙﹐有妾方孕﹐行至山東紅花浦﹐產兒旅捨。楊老僕密啟曰「覆巢之下﹐已無完卵。一綫之系﹐在玆客嬰。此去馮益都家不遠﹐我主爲其門下士﹐受知極深﹐馳告求匿﹐必能納也。」妾是其言。楊乃𦇤兒於懷﹐痛哭夜走叩益都之門。時馮公在告﹐旣然曰「此我事也。」疾揮楊去。遂命侍姬乳之﹐名曰「協一」﹐示與己出無二。協一年至弱冠﹐昆山徐司寇髙益都之義﹐女內侄以字協一﹐內外蛾述﹐聞者傳爲美談。今協一以益都蔭﹐歷仕至廣州太守。而金壇王氏之孥﹐復以輸金歸自塞外﹐完聚骨肉﹐仍享旣仕﹐皆益都存孤之徳也。

○憤僧投池孫亻英字商聲﹐張西廬先生髙弟也。詩古文簡潔有法度﹐性孤冷不喜諧俗。自康熙癸卯西廬遭變後﹐嘗謂﹕「斯文旣喪﹐世無可交者。乃與此齷齪輩同其食息﹐不如無生。」故有「一生不得文章力﹐百里曾無臭味人」之句。每就硯席﹐輒怒其館主﹐不合而去。所著《海棠緣傳奇》﹐痛詆傖父﹐蓋以此也。蘇州承天寺僧慕商聲名﹐厚聘學詩。初至﹐見其曲房密室﹐酒气薰蒸﹐心已憤憤。閱三月﹐有貴人攜妓而來﹐設宴招提﹐是僧隅坐酗飲。商聲窺視大怒﹐亟欲辭﹐又不能卽出。適見書齋前池水甚淸﹐奮投而死。是年元旦﹐商聲家祭﹐懸其故婦之像於堂。童孫侍立其側﹐指謂商聲曰「祖母泣而來下矣。」未及半載﹐果獲此禍。

●卷二。吳觚中○仙根李子靜學士﹐少隨其父如石先生官於吳﹐遇國變﹐不能歸蜀﹐僦居錦帆涇側﹐館於鄕間柴氏。柴氏子世俊﹐夢入玉京﹐試得狀頭﹐師得榜眼。以告子靜。子靜心喜自負﹐因拆「榜眼」二字之半﹐合爲「根」字﹐攺名仙根﹐仍回原籍應舉。辛丑傳臚﹐果一甲第二﹐狀元則馬世俊也。柴本姓馬﹐名偶符耳。如石先生名實﹐癸未進士﹐明末爲吳縣令﹐著有賢聲。鼎革後﹐杜門著書﹐不以子貴易操﹐方巾布袍終其身。

○樵隱黃九煙名周星﹐性極簡傲﹐或以詩文就見者﹐非面加姍侮﹐則哂而置之。其寓武水也﹐遇隱士崔金友於市﹐蚩蚩然肩負擔而口吟哦。黃遽揖之入室﹐並索觀所著。崔出《樵隱近詠》相示。其五律《書懷》云「花落無人徑﹐雲飛到處山。」《訪友》云「野曠天垂遠﹐花深月出遲。」《詠螢》云「撲扇憐兒女﹐窺書見聖賢。」七律《憶舊》云「因風去住憐黃蝶﹐與世浮沈笑白鷗。」《贈友》云「吟思白社傾佳釀﹐坐對靑山看異書。」黃不覺驚賞曰「此眞鏗金霏玉之音也﹗我向所厭薄者﹐大率皆蛙鳴狗吠耳」

○事類翁子孫天閒名胤驥﹐泉州人﹐家甚貧﹐屢赴童試不售。其妻已生一子一女﹐力欲離異﹐孫不得已聽之。未幾孔文在自洙督學閩中﹐拔置榜首﹐旋令食餼。甲午乙未聯捷﹐妻乃偕後夫至﹐願鬻身爲奴。孫堅不許﹐妻愧恨而死。此與朱翁子事絕類。孫貴後﹐謀再娶。有宦室女已受聘而夫病痿﹐攺適於孫﹐不半載而病痿者愈。孫督學江南﹐不甚惜名節﹐以漁色沒於任。其不善後﹐亦類翁子焉。

○鶴癖長山王進士斗生﹐素有鶴癖。謁選得令如臯﹐臯故產鶴﹐乃大喜。抵任後﹐卽於署內購畜十餘雙﹐庭空夜靜﹐唳聲徹云。俟其蹁躚競舞﹐則輟案牘而玩之。忽見一鶴吞蛇﹐以爲鶴固甘帶也﹐乃諭諸丐戶每人日納一蛇﹐有罪應罰鍰者﹐亦許以蛇贖。由是一境之內﹐捕蛇殆盡。後移癖奴﹐見其面空撲蝶﹐俯仰可觀﹐遂令百姓捉蝶﹐因此吏議﹐罷去。

○沈香街嘉興項墨林﹐名元汴﹐遊金陵﹐暱院中一妓﹐久而欲別﹐妓執手雪涕﹐意殊戀戀。項歸﹐乃廣購沈水香﹐斬爲臥牀﹐玲瓏工巧。復以名紈美錦制衣數篋﹐裝巨艦訪之。入門值有客在﹐妓顧項若不復識。項前通姓名﹐且言有所持贈﹐妓始婉容加禮焉。項命潔前堂﹐舁牀置其中。闔院爭來致賀﹐羣艷紛集。項乃大張綺筵﹐釵細絲管﹐分行接響。酒半﹐忽抗聲指妓云「我以世上有情種多在章臺﹐故不惜千金以買一笑。詎期月之別﹐便已相忘。絮薄花浮﹐於今乃信。」呼僕出篋中衣﹐悉裂之。奮大槌碎牀﹐焚於庭。煙焰裊空﹐徧城聞異香﹐經四五日不散﹐因名此街爲沈香街。

○借臥魚缸烏程唐宜之﹐名時﹐才而狂﹐同人以爲絕類桑民懌。其就試京師也﹐攜一彌猴爲伴。家貧患病﹐寄身枯寺﹐向僧借魚缸﹐晝夜坐臥其中。後爲鳳陽通判﹐倪鴻寶先生贈以詩曰「帝陵秀復添龍臥﹐客路淸惟有鶴隨。」

○泥無身吾邑盛澤卜孟碩﹐名舜﹐年少負雋才﹐工書畫﹐雲間陳仲醇﹑董玄宰俱愛重之。其自榜所居綠曉齋曰「濯足須加漢光腹﹐抵掌欲捋梁武須。」又曰「鬥歌喉﹐鳥眾人寡﹔賭笑面﹐花輸我贏。」常於暑月﹐首挽髙髻﹐身衣大紅薴布袍﹐跣足行歌市中。所用障面﹐長三四尺﹐而袖小﹐蓋僅方廣數寸。見者皆指爲狂。性喜視鬼﹐每於陰雲晦月之夕﹐獨至荒冢中露宿﹐冀得一遇。年三十二而歿。臨沒之歲﹐人有乞其書畫者﹐捲後但題曰「泥無身。」近日越中有符致乩仙者﹐亦稱「泥無身」﹐蓋巳仙去矣。所著有《綠曉齋集》。其自爲墓志銘甚佳。詩歌誕率﹐不拘繩律。如「鶯坐一身柳﹐蜂歸兩股花」﹐何減唐音﹗

○史癡嘉興東門外有史癡者﹐娶婦甚美﹐遣之別嫁。佯狂行乞於市﹐所乞之家﹐貨必倍售。以是遇其來﹐輒施以錢。或有過門不入者﹐𨿽招與之﹐掉頭不顧也。蓬首﹐發如亂絲。Ё寒時身衣艸衫﹐以破絮纏兩足﹐日至河中濯之﹐曳冰而走﹐琮有聲﹐以爲樂。乞錢沽酒﹐飲輒醉﹐餘錢置道旁墻隙中﹐云「有緣者任得之。」間與人言禍福﹐多奇驗。有老嫗素相識﹐忽詣之曰「詰朝當有少錢助汝。」是夜卽於嫗門﹐端坐而逝。人聞其死﹐爭致賻錢﹐嫗果大獲。旣舉棺﹐輕若無人﹐蓋尸解矣。

○小楊枝如臯冒辟疆﹐家有園亭聲伎之勝。歌者楊枝﹐態極妍媚﹐知名之士﹐題贈盈捲﹐惟陳其年擅長。閱二十年而楊枝老矣﹐其子亦玉人也。因呼小楊枝。一日宴集﹐辟疆出前卷相示﹐虞山邵靑門題其後曰「唱出陳髯絕妙詞﹐燈前認取小楊枝。天工不斷消魂種﹐又值春風二月時。」

○白月楚中杜於皇﹐名﹐以詩文往來淮揚間﹐復善諧謔。適中秋於廣陵豪家宴集﹐同席十餘輩舉令﹐須各誦唐律﹐月在第二字。坐間有紈子﹐初不解詩﹐口撰一語曰「白月照詩人。」眾哄問﹕「此系誰作﹖能頌其上句否﹖」逡巡未對﹐杜遽曰「是『黑風吹酒鬼』也。」合坐大笑。

○佞佛魏裏丁淸惠公之後﹐有伯仲二人﹐續學工文﹐而酷嗜佛法。仲於內室供準提畫像﹐淩晨必焚香誦咒﹐跪而禮之。一日偶觸婦怒﹐手裂像擲地。仲不能堪﹐潛詣伯曰「弟獲大罪過﹐無復生理。當捐此穢臭﹐以圖懺悔。何如﹖伯曰﹕」弟言是也。「於是仲徑出門﹐伯送於後。仲至岸﹐正衣冠﹐一勇投河。伯合掌曰﹕」善哉﹗「遂髙唱往生咒而還。適其家人見之﹐援救得免。

○去年此日戴耘野名笠﹐我邑之同里人﹐髙隱工詩﹐妙達禪理。康熙庚戌﹐寓爛溪周氏﹐王寅旭﹐潘次耕邀餘同訪﹐是歲之八月二十一日也。周畱宿小飲﹐戴舉一令﹐以几案食物爲問。能辧對明晰者﹐免飲﹐否則罰。隨手拈豆一顆﹐問予曰「或云豆形似蠶﹐或云豆熟蠶時。二說孰是﹖」予曰「豆熟於蠶時者不一。《酉陽雜俎》載﹕刀豆莢﹐形似劍﹐脊三稜﹐謂之挾劍豆。則此豆亦以似蠶得名耳。」戴然之﹐又指盤中雞卵﹐問寅旭日﹕「先有雞而後有卵乎﹖先有卵而後有雞乎﹖」王以形化﹑气化之說應之。復問次耕曰「去年此日﹐是何物耶﹖」潘曰「酉二十一日﹐乃醋也。」眾共服其超雋。

○邵邑侯前生邵士梅﹐濟寧人﹐自記前生爲棲霞處士﹐生四子。年六旬餘乃卒﹐值四子皆出﹐獨孫女垂涕送訣。一靑衣卒引見冥王﹐語之曰「汝後身當復爲男﹐登乙榜﹐官至邑宰。」遂生邵家﹐歷歷皆能憶之。旣領鄕薦﹐秉鐸靑州。適棲霞廣文缺﹐往攝篆﹐乃尋其故居。巷陌門庭﹐無不認識。四子並已物故﹐惟孫女孀居﹐發且白矣。邵具道其故﹐敍前生及沒時景狀悉符。女甚貧悴﹐因解俸金之。令吳江不三月﹐卽解組歸﹐自言冥數如此﹐不可久於官也。

○桃花魚吳公慈受﹐名晉錫﹐司理永州。崇禎壬午人闈校士﹐夜夢一婦人素妝麗質﹐攜饌餉吳﹐指魚羹曰「此桃花魚也。」因出詩相貽。中一聯云「桃花魚漾桃花水﹐濯錦大吟濯錦詩。」次夕夢復如前。尋獲一卷﹐其二場表聯﹐乃有此二語。心甚驚異﹐因薦之人彀。及榜發﹐則江陵姚士升也。偶與同年友眉山朱公拙修話其事﹐朱曰「此我姨某氏詩也。氏少而慧﹐嫻於篇詠。夫蚤夭﹐苦節十餘載﹐以某歲卒。第不知何緣入夢。」未幾姚入謁﹐詢其生辰﹐正氏卒之歲。

○蛟橋幻遇宜興許郎行二﹐農家子也。康熙二十年間偶入城﹐至蚊橋﹐遇一女絕艷。許將與目成﹐已失所在。是日薄暮抵捨﹐則所遇女先在室內﹐迎謂許曰「來從絳闕﹐暫寄紅塵﹐三生夙契﹐今當與君償之。幸無疑懼。」問其姓名﹐曰「何淑貞。」從婢年可十三四﹐曰秋鴻。是時許婦適歸寧﹐許因詭言「我婦美不遜汝。」何曰「邑中金閨之艷﹐幽谷之姝﹐徧數止某三人﹐差不慚巾幗﹐我猶勝之。若君婦﹐則歷齒蓬頭﹐旣疥且痔﹐直登徒所愛者耳。又何足言﹗」婦聞甚恚﹐率其諸姑姊坌集哄觀﹐僅聞語聲出戶﹐並不見形。乃共指而詈之。何曰「我與許君締未斷之緣﹐命自眞宰。汝輩某與某私﹐某爲某事﹐此豈貞靜者﹐而亦毀我乎﹖」所刺幽隱皆實﹐眾遂嘿然散去。何善談論﹐其言皆古宮闈事﹐於漢時尢詳。遠近好異之士﹐履滿其門﹐或與稽往牘﹐或輿晰奧理。酬答泉流﹐𨿽贍博者莫能難之。如是月餘﹐頗厭囂煩﹐挈婢辭許﹐不知所往逾旬﹐瞥見前婢持衣履來貽﹐且招許。許叩以所在﹐婢言但閉目行﹐少頃可達。許如言﹐覺兩足冉冉若乘煙霧﹐經丘穿壑﹐恍入仙源﹐曲欄重閣﹐花木幽深。何薄鬟約袖﹐躬自紡績。許至﹐潔卮而進﹐山肴芳腆。酒闌﹐起曰「我姊妹五人﹐各有所適。北堂老母﹐往河南訪我第二姊矣﹐君畱信宿﹐無害也。」因相與繾綣。逾夕惝恍出門﹐遙見曉村舊徑﹐忽然抵家。

○藏金券昆陵周文山﹐名起岐﹐順治末督學於楚。試未及半﹐適故鄕有奏銷之信﹐例應左遷﹐郁居省院。院有一室﹐凡入臥於內者﹐輒見金甲神叱起﹐人皆畏避﹐指爲凶室。文山不之信﹐設臥具於土牀﹐寢焉。夢一金甲神前來曰「吾待君二十餘年矣。牀下白金萬兩﹐可速取以歸﹐釋我典守之責也。」詰朝發其藏﹐獲一小匱﹐匱中有券﹐其文云「視學事竣﹐積有萬金。家無子女﹐適逢喪亂﹐瘞金於此﹐俟福厚者取之。願秉公遴士﹐勿負我意。」券無姓字﹐大約爲明季學使者。燦然白鏹﹐悉如券數。橐之南返﹐家用以饒。

○吳充墓桃墩舊有宋大臣吳充墓。充之後﹐貧不自存﹐鬻其墓之土於里人顧姓者。顧遣人平其封﹐發石榔。充赭袍碧帶﹐偉焉如生﹐見風忽化﹔兩夫人朱氏﹑戴氏﹐金釵及纏臂之屬﹐光焰猶新。其墓志則賈平章筆也。按賈與吳不同時﹐蓋吳之後人乞賈爲銘耳。桃墩亦吾邑地﹐去吳興之南潯﹐可四五里許。

○瘡言金陵神樂觀陸道士﹐十七歲時毆死一僕﹐卽火其骨﹐人無知者。十餘年﹐足外臁發毒成瘡﹐瘡口似唇而有舌﹐能言﹐曰「我卽僕也。」日索飲食﹐飼以脂膏﹐自能吞化。飲以酒﹐四周皆紅。但開口言﹐必大痛垂絕。如是載余﹐忽曰「我欲他往﹐冤亦解也。明日下山﹐遇樵者可求治之。」陸如其言﹐果遇樵者﹐懇焉。樵厲聲曰「孽畜敢言我乎﹖夜半療汝。」忽不見。是夜夢金甲神詣陸臥室﹐指謂之曰「有藥在幾﹐煎服。取渣﹐以左手持向水西門外﹐見婦人潑水﹐急棄於道而返。」陸旦起﹐視案有物﹐如亂髮而無端。因依所戒﹐至門外第十二家﹐果見一婦﹐隨棄藥而歸。瘡遂愈。後探此婦﹐竟亦無他。

○鑪中造化常州銀工居甘棠橋畔。一日有以銀二兩就者﹐出冶﹐忽化異狀﹕中爲小錠﹐如拇指甲﹐四圍細如梧子﹐珠貫其間﹐數之得九十七錠﹐窩絲悉具﹐稜角宛然。咸謂之鑪中造化。

○木偶出號王司理繩河公﹐寄籍李﹐實居吳江之茅塔村。其未遇時﹐借村中仲氏小樓三楹﹐爲授徒地。仲辭以此樓多怪﹐不可居。王不之信﹐遂於其內置榻設幾。夜分燃燭而坐﹐見東壁有四五寸小人﹐各執旌蓋數事﹐列隊前行﹐末後一人冠帶肩輿﹐如州府官之出號者。王熟視良久﹐擊案叱之。朴落一聲﹐皆木偶也。聚而焚焉﹐怪遂絕。

○吳介繁秀水吳介繁﹐年三十許。康熙庚午之秋﹐臥病經月﹐垂絕者屢矣。家人左右環視﹐更番不輟。一夕介繁昏然似稍安者﹐眾皆垂頭而睡。少頃﹐其婦先覺﹐移燈就牀﹐將進湯藥。忽不見介繁﹐衾翻枕橫﹐狀如蟬蛻﹐深幕重門﹐並未啟也。舉家驚愕﹐達旦﹐四出訪覓﹐聞村農相告﹕「離此半里﹐有一男子﹐沾首濡足﹐宛轉泥中﹐絕似吳介繁。然久知其病﹐何得露宿於田也﹖」亟至其處﹐舁以歸。盥濯而詰其由﹐懵不能對。越數日﹐其神小復﹐乃曰「我方病劇時﹐每日向暮﹐輒有三靑衣伺我於牀。是夜汝輩守視偶懈﹐靑衣者扶項牽臂﹐負我從窗旁板隙而出。倏至田間﹐遇白衣老人怒叱之﹐遂委我遁去。」今介繁尙存﹐常口道其異。

○笠澤古柏笠澤三賢祠前古柏﹐鱗枝黛膚﹐蓋千年物也。前人歷有題詠。崇禎甲申之次﹐漸就枯萎﹐今止存根株而已。先是祠後竹圃中﹐忽於地出一花﹐如木芍藥﹐並無枝葉。里人施姓者見之﹐以爲下必有異﹐持鍤坎之﹐盡花之莖﹐則有細絲緣絡土中。絲斷鍤止﹐亦無所見。又閱月﹐復生一花。施坎之如前﹐其絲蜒蜿丈餘﹐得物圓大如土茯苓﹔碎之﹐中脫而出﹐則宛然一鹿也﹐頭角尾足皆具。於是好事者爭穴土而入﹐見柏根回環無端﹐大可二十圍。中徑之﹐木色光潤而淸芬。觸手皆有細絲分懸其間﹐迹絲求取﹐若茯苓者﹐盈畚累局。或爲人形﹐或爲禽形﹐或爲獸形。士人以鬻於吳門﹐多得善值。是歲有客從吳興來﹐道遇寄舟者﹐服制朴古﹐而形神憔悴。問其姓﹐曰「姓柏。」問其家若何﹐曰「曩頗饒﹐今衰矣。」問所往﹐曰「將之杭州。今日已晡﹐欲宿於震澤之普濟寺。」旣至﹐艤舟寺前﹐趨而入﹐顧榜人曰「少待卽歸汝值。」久之不出。徧索寺內無若人﹐從古柏下瓦礫間拾碎鏹少許﹐則所償寄舟之值也。俗傳此柏能爲神﹐達觀禪師其化身也。觀此﹐信有之乎﹗抑柏旣能神﹐而何以槁死﹖豈神以樹爲形﹐其萎也﹐亦如仙家之遺蛻而去耶﹖

○白鴿紅豆吳門東禪寺白鴿禪師﹐偶拾紅豆﹐種之寺內﹐指而囑曰「汝宜速長﹐但他日不許無故開花。世變有大小﹐則花開有疏密。」今其樹已數圍。人所見者﹔崇禎九年小開﹐十七年大開﹐隨遘國變﹔順治十六年小開﹐有鎭江之擾﹔康熙十二年復開﹐是冬滇黔寇作。花色如梓﹐莢小於槐角﹐霜後莢落﹐其子深紅可愛。

○羊珠陸佃曰「龍珠在頷﹐蛇珠在口﹐魚珠在眼﹐鮫珠在皮﹐鱉珠在足﹐蛛珠在腹。」是知物類皆能孕珠﹐非獨蚌也。近日嘉興九里匯農人徐心橋﹐畜一﹐已五六歲。因爲子娶婦﹐宰以饗客。屠者覺羊肚中累累然﹐剖而濯之﹐得珠盈掬﹐圓大如豌豆。有老人云「羊食仙艸﹐或雷雨時與龍交則生珠。」然博物之書所未載也。

○疥虫曹溪金孟常短視﹐離物寸許﹐卽模糊不辧﹐近則能察毫末。年逾七十餘猶然。見人有疥者﹐輒爲搜取其疥內虫。云「疥虫有雌雄。雄者頷下有須﹐種種然可數。亦有老少﹐少者色白﹐但其口稍黑耳。」

○浮桶明甲申六月大旱﹐吾邑十九都沅蕩浮木桶七﹐土人爭取之﹐卽沈水中。捷足者得其一﹐內盛牛頭﹑馬頭瓦瓶各二﹐瓶質甚粗﹐碎之表裏瑩澈如鏡。是後吳日生易舉義旗﹐敗於此﹐殺人無算。桶浮處﹐每年生艸七叢﹐菁蔥倍常。

○栗杜工部《南鄰》詩「園收栗未全貧」﹐或作「芋栗」或作「芋粟」。芋粟不必植之園中﹐而芋與栗不當類舉﹐朱愚庵注杜﹐定作「栗」爲是。余往湖口﹐路經南陵﹐訪王進士五淸於山居。畱宿具餐﹐雜陳野蔌﹐中有粉葉子﹐和醯醢以進者﹐王謂余曰「此卽錦裏之栗也。」似栗而小﹐山家率於冬月取實去皺﹐磨而溲之以水﹐然後用之。是知﹑栗皆屬園果。況《莊子。徐無鬼》篇所載甚明﹐益信杜詩無字不有來歷。

○水災風變康熙庚戌六月十二日﹐大水猝至﹐間以狂飈。村落之家﹐漂牀沈竈﹐人皆露處﹐繞郭諸所﹐罹禍尢烈﹐枕屍大小以數百計。先一夕有漁舟宿太湖濱﹐夜半見水神列坐煙波間﹐絳服雕冠﹐如廷議國事者﹐爭論久之而散。忽於湖中起一長堤如虹﹐橫界水面﹐風濤大作﹐明旦遂有此異。「吳江縣」三大字額﹐向懸邑門譙樓﹐萬曆三十六年水至﹐邑令上樓﹐向額再拜﹐取以投水﹐勢遂定。是日趙令促騎出署﹐水沒馬腹﹐不能行﹐耆老言邑有故事可行。如其言﹐果驗。時熒惑入箕﹐與南鬥只差一度﹐箕主風﹐故風力焱疾。康熙丙子七月廿三日午後﹐北風陡發﹐雨如懸瀑﹐平地湧水﹐驟至數尺。夜半返風而南﹐勢益狂猛﹐篝燈密室中無不盡滅﹐屋瓦交飛﹐頹墻覆屋者十家而九﹐所在喬木﹐倒折殆盡。城隍廟有四古楡﹐大皆合抱﹐連根盡拔﹐眞異變也。先一日﹐句容縣水發時﹐士子錄科者﹐多寓城外﹐水驟至不及避﹐淹死數十人。吾邑仲姓亦與焉。

○科名異數常州巢儀部震林﹐號兼三。辛卯舉於鄕﹐壬辰成進士一百六十二名﹐以磨勘被落。乙未再成進士﹐名次仍在一百六十二﹐前後相符﹐一時驚羨。韓中丞贈額有「科名異數」之題。

○賦梅釋云余所交海內三髯﹐一爲慈姜西溟﹐一爲陽康孟謀﹐其一則陽羨生陳其年也。其年未遇時﹐遊於廣陵﹐冒巢民愛其才﹐延致梅花別墅。有童名紫雲者﹐儇麗善歌﹐令其執役書堂。生一見神移﹐贈以佳句﹐並圖其像﹐裝爲卷帙﹐題曰「云郎小照」。適墅梅盛開﹐生偕紫雲徘徊於暗香疏影間。巢民偶登內閣﹐遙望見之。忽佯怒﹐呼二健僕縛紫雲去﹐將加以杖。生營救無策﹐意極旁徨﹐計惟得冒母片言﹐方解此厄。時已薄暮﹐乃趨赴老宅前長跪門外﹐啟門者曰「陳某有急﹐求太夫人發一玉音。非蒙許諾﹐某不起也。」因備言紫雲事。頃之﹐靑衣媼出曰「先生休矣﹐巢民遵奉母命﹐已不罪云郎。然必得先生詠梅絕句百首﹐成於今夕﹐仍送云郎侍左右也。」生大喜﹐攝衣而回﹐篝燈濡墨﹐苦吟達曙。百詠旣就﹐亟書送巢民。巢民讀之擊節﹐笑遣云郎。其後紫雲配婦﹐合巹有期矣﹐生惘惘如失﹐賦《賀新郎》贈之云「小酌荼蘼釀。喜今朝﹑釵光鈿影﹐燈前漾。隔著屏風喧笑語﹐報道雀翹初上。又悄把﹑檀奴偸相。撲朔雌雄渾不辧﹐但臨風﹑私取春弓量。送爾去﹐揭鴛帳。六年孤館相依傍。最難忘﹑紅蕤枕畔﹐淚花輕飈。了爾一生花燭事﹐宛轉婦隨夫唱。努力做﹑槁砧模樣。只我羅衾渾似鐵﹐擁桃笙﹑難得紗窗亮。休爲我﹐再惆悵。」此詞競傳人口﹐聞者爲之絕倒。

○酒兵唐人有「酒衝愁陣出奇兵」之句﹐余常賞其豪雋。然余飲不能一蕉葉﹐故遇酒兵時絕少。近得姚竹友《庚辰中秋夕醉後放歌》﹐可謂善用酒兵者矣。其詩曰「丁丑之年仲秋節﹐珠江放舟看明月。酒徒多挾少年狂﹐痛飲髙歌曉未輟。淩空擬駕黿鼉遊﹐波底乖龍魂欲忄。星移物換秋復秋﹐此樂至今思忽忽。人生鹿豕豈長聚﹐客散天涯我歸浙。秋涇橋東初把茅﹐婚嫁因之罄囊篋。舉觴對月月無光﹐一夜煩憂頭蓋雪。昨年飄轉瀛州城﹐閉置官衙類羈紲。主人獨酌羅浮春﹐髙腔小隊喧私宅。令我有酒不敢飲﹐霜娥夜怨無情客。長揖飄然信所之﹐西歸復理羊城楫。一椽初賃伯通廡﹐二三好友重接席。佳時恰遇蟾魄圓﹐觸著狂懷興蓬勃。畫篋搜衣質庫還﹐瓶之罄矣那復惜。陳村豆酒買十甕﹐綠柚黃蕉隨意設。廣寒宮妃試新妝﹐雨洗鉛華倍瑩潔。微云薄綴霓裳輕﹐涼颼細曳淩波襪。如此好景若不醉﹐天公笑我眞癡絕。四筵狂客鼓掌起﹐君言適與同調協。會須較戶陳酒兵﹐立監視師分撻伐。旗標兩翼各張軍﹐射覆藏鉤隨弄劇。濟陽驍騎稱蔡髯﹐一鼓而下气先竭。亞夫之師天上來﹐轉戰中原傷一蹶。大樹將軍气最雄﹐露布敵逢袁彥伯。昆侖關破酒尙溫﹐大笑三軍盡投幘。贅翁老興復不淺﹐制勝出奇伺敵隙。居如處女行脫兔﹐量而後會戰必捷。彊吳勁楚埽籜空﹐何有江黃與滕薛。冬冬鼓絕喧未休﹐驚起鄰翁罵唐突。鄰翁勸汝一杯酒﹐爾何不樂此今夕。百年幾遇月中秋﹐宛其死矣空悲咽。今年今夜共此月﹐明日明年遂陳迹。感我此言促引觴﹐請爲贅翁歌一闋。歌殘月落杯影空﹐不知東方之旣白。」竹友名東明﹐嘉興之秀水人﹐年四十後﹐頷下生小癅如盎﹐因更號贅翁。夙負經世之略﹐兼工書繪﹐而時無知者。其落拓江河也﹐必載酒以行。其揮豪染翰淋漓子墨也﹐得酒乃益入神。嘗自題《醉畫》絕句云「醉中畫樹醒添石﹐醒筆不如醉筆佳。安得靑州六從事﹐百年同伴作生涯。」余觀贅翁﹐豪於酒而不沈湎於酒﹐蓋意不在酒也。所著詩文若干捲﹐曰《弄酒餘閒集》。

○黑漆漆天同一生王錫闡﹐別號余不。精究歷理﹐兼通中西之學。遇天色晴霽﹐輒登屋臥鴟吻間﹐仰察星象﹐竟夕不寐。作書與人﹐俱用古文奇字﹐人多不識﹐王亦不欲人識也。裏中有詢以水旱之占者﹐答曰「若將此事問先生﹐先生肚裏黑漆漆。」王隱居笠澤﹐有自著《天同一生傳》。

○釣叟慨言雪灘釣叟曰「昔蘇季子云﹕」貧窮則父母不子﹐富貴則親戚畏懼。『今世異是﹕富貴則父母不子﹐貧窮則親戚畏懼。「此言殊有感慨。

●卷三。吳觚下○姜楚蘭劉東平澤淸﹐建閫淮陰﹐興屯置榷﹐兼課魚鹽﹐不貲之富﹐幾亞塢。淮浦名倡姜楚蘭者﹐色藝冠時﹐尢善琵琶。素與某生交歡﹐生金盡﹐則每出纏頭錦爲生取酒。一日聞劉巡視浦上﹐蘭特凝妝登臨街小樓﹐鼓數曲﹐繁音徹外。劉從肩輿中諦聽良久﹐意玆麗曲﹐必成纖手。亟遣從騎索之﹐得蘭﹐大喜。卽攜至幕府﹐寵之專房﹐時以弦歌自娛。居逾月﹐蘭啟劉曰「君侯牙樹名邦﹐紱膺髙爵。帷幄之謀﹐金鼓之役﹐皆非賤妾所敢預聞。至於披較琴書﹐品置服玩﹐竊有微長。妾固不惜纖軀﹐晨夕於君侯之側也。」劉掀髯大笑曰「解語花﹐亦欲窺我淸祕耶﹖」因命以鑰之任﹐金玉錦繡﹐悉以委焉。未幾天旅南下﹐劉惶懼出閱黃河。蘭折簡致生曰「資虯髯之帑﹐濟裘之困﹐未爲過也。願假昆奴﹐速完邛遇。」生遂泛畫舫於城下﹐糸困載宵行。劉歸視蘭室﹐麼弦在壁﹐黼帳闃如﹐撫膺太息而已。鼎革後﹐東平遠竄﹐蘭自越返淮﹐與生偕老。

○云娘密雲汪參將﹐廣陵人也。有僕王忠﹐常往來酒肆李家﹐久之相善﹐李以女云娘歸焉﹐年十八矣。汪解任﹐將還維揚﹐呼忠謀備輿具﹐並所以載云者。云曰「主之行李甚壯﹐取道河北﹐徵途不靖。請效軍人裝﹐執弓矢以戒不虞。可乎﹖」汪聞而異之﹐召云娘至﹐授五石弓﹐折之如斷梗。凡易數弓﹐悉不稱意。顧謂忠曰「須取我家弓來」遂腰ゅ插矢﹐乘駿馬以從。時歲在己卯﹐羣盜塞路。行至一荒原﹐云縱馬而前﹐遙見十餘騎﹐擁塵突至。飛矢拂云袖﹐云揮袖矢落。又一矢到﹐云隨以手承之﹐卽彀而發﹐騎駭反奔﹐中項僕地。又於ゅ中出矢斃一騎﹐餘皆散遁。由是參將抵家無寸箸之失。云貌殊艷﹐參將子一見心動﹐欲狎之。云曰「妾下走陋質﹐不意爲公子憐。然有忠在﹐何忍及此。無若遣忠而納以禮﹐我乃從。」公子喜過望﹐遂厚給忠﹐云指示令去。公子治吉席﹐將爲小星催妝﹐云忽易戎服﹐掣所佩刀﹐出立堂上﹐責公子曰「爾家忝建髙牙﹐不能出奇報國。偶遇萑苻﹐﹛艸爾﹜焉膽栗。妾以一婦人﹐奮衛長途﹐迄於安吉﹐所以報公子者至矣。乃恣行不義﹐玷我貞素耶﹖」遽以刀擬公子﹐且前且卻﹐曰「有追我者﹐我卽斷其頭﹐如河北盜矣。」公子驚悚喪魄。云娘行及門﹐門外已有碧衫奴控馬以待﹐遂馳去﹐永不復返。

○沈香瘞貍合肥宗伯所寵顧夫人﹐名媚﹐性愛貍奴。有字烏員者﹐日於花欄繡榻間﹐徘徊撫玩﹐珍重之意﹐逾於掌珠。飼以精粲嘉魚﹐過饜而斃。夫人惋惜累日﹐至爲輟膳。宗伯特以沈香斬棺瘞之﹐延十二女僧﹐建道場三晝夜。

○河東君河東君柳如是﹐名是﹐一字蘼蕪﹐本名愛﹐柳其寓姓也。丰姿逸麗﹐翩若驚鴻。性狷慧﹐賦詩輒工﹐尢長近體七言﹐作書得虞﹑褚法。年二十餘﹐歸虞山蒙叟錢宗伯﹐而河東君始著。

先是我邑盛澤歸家院﹐有名妓徐佛者﹐能琴﹐善畫蘭艸。𨿽僻居湖市﹐而四方才流﹐履滿其室。丙子春﹐婁東張西銘以庶常在假﹐過吳江﹐泊垂虹亭下﹐易小舟訪之。佛他適﹐其弟子曰楊愛﹐色美於徐﹐綺談雅什﹐亦復過之。西銘一見傾意﹐攜至垂虹﹐繾綣而別。愛於是心喜自負﹐謂﹕「我生不辰﹐墮玆埃盍。然非良耦﹐不以委身。今三吳之間﹐簪纓雲集。膏粱紈﹐形同木偶。而帖括咿唔﹐幸竊科第者﹐皆傖父耳。惟博學好古﹐曠代逸才﹐我乃從之。所謂天下有一人知己﹐死且無憾。矧盛澤固駔儈之藪也﹐能鬱鬱久此土乎﹗」遂易「楊」以「柳」﹐而「是」其名。聞茸城陳臥子爲雲間繡虎﹐移家結鄰﹐覬有所遇。維時海內鼎沸﹐嚴關重鎭﹐半化丘墟﹐虎旅熊師﹐日聞撓敗﹐黃巾交於伊雒﹐赤羽迫於淮徐。而江左士大夫﹐曾無延林之恐﹐益事宴遊。其於徵色選聲﹐極意精討。以此狹邪紅粉﹐各以容伎相尙﹐而一時喧譽﹐獨推章臺。居松久之﹐屢以刺謁陳﹐陳嚴正不易近﹐且觀其名紙﹐自稱女弟﹐意滋不悅。而虞山宗伯與陳齊望﹐巍科贍學﹐又於陳爲先輩﹐因昌言於人曰「天下惟虞山錢學士始可言才﹐我非才如學士者不嫁。」適宗伯喪偶﹐聞之大喜﹐曰「天下有憐才如此女子者耶﹖我亦非才如柳者不娶。」錢之門多狎客﹐往來傳致﹐迄於庚辰冬月﹐柳始遇宗伯。爲築「我聞室」﹐十日落成﹐促席圍壚﹐相與餞歲。柳有《春日我聞室》之作﹐詩曰「裁紅暈碧淚漫漫﹐南國春來已薄寒。此去柳花如夢裏﹐向來煙月是愁端。畫堂消息何人曉﹐翠幕容顏獨自看。珍重君家蘭桂室﹐東風取次一憑闌。」蓋就新去故﹐喜極而悲﹐驗裙之恨方殷﹐解之情逾切矣。辛巳初夏﹐結衤離於芙蓉舫中。簫鼓遏云﹐麝蘭襲岸﹐齊牢合巹﹐九十其儀。於是三泖薦紳﹐喧焉騰議﹐至有輕薄之子﹐擲磚彩﹐投礫香車者。宗伯吮毫濡墨﹐笑對鏡臺﹐賦催妝詩自若。

柳歸虞山宗伯﹐目爲絳雲仙姥下降。仙好樓居﹐乃枕峯依堞﹐於半野堂後構樓五楹﹐窮丹碧之麗﹐扁曰「絳雲」。大江以南﹐藏書之家無富於錢。至是﹐益購善本﹐加以汲古雕鐫﹐輿致其上。牙簽寶軸﹐參差充韌。其下黼幃瓊寢﹐與柳日夕晤對。所云「爭先石鼎搜聯句﹐薄怒銀燈算劫棋」﹐蓋紀實也。宗伯吟披之好﹐晚齡益篤﹐圖史較讎﹐惟柳是問。每於畫眉餘暇﹐臨文有所討論﹐柳輒上樓翻閱﹐𨿽縹緗浮棟﹐而某書某卷﹐拈示尖纖﹐百不失一。或用事微有舛訛﹐隨亦辧正。宗伯悅其慧解﹐益加憐重。國初錄用前朝耆舊﹐宗伯赴召。旋史議放還﹐由此專事述作。柳侍左右﹐好讀書以資放誕。登龍之客﹐沓至髙閭。有時貂冠錦靴﹐或羽衣霞帔﹐出與酬應。否則肩筠輿訪於逆旅。淸辯泉流﹐雄談鋒起﹐卽英賢宿彥﹐莫能屈之。宗伯殊不薊﹛帶心﹜﹐曰「此我髙弟﹐亦良記室也。」常戲稱爲柳儒士。越十載庚寅﹐絳雲樓災。時移居紅豆村莊﹐良辰勝節﹐必放舟湖山佳處﹐畱連唱和﹐望者疑以爲仙。其《中秋日攜內出遊》詩曰「綠浪紅蘭不愁﹐參差髙柳蔽城樓。鶯花無恙三春侶﹐蝦菜居然萬里舟。照水蜻蜓依鬢影﹐窺簾蛺蝶上釵頭。相看可似嫦娥好﹐白月分明浸碧流。」柳依韻和曰「秋水春衫澹暮愁﹐船窗笑語近紅樓。多情落日依蘭棹﹐無藉輕雲傍彩舟。月幌歌闌尋塵尾﹐風牀書亂覓搔頭。五湖煙水長如此﹐願逐鴟夷泛急流」其他篇什﹐多附見《有學集》﹐不盡載。生一女﹐嫁毗陵趙編修玉森之子。康熙初﹐嗣子孝廉君迎宗伯入城同居﹐而柳與女及婿仍在紅豆村。逾二年而宗伯病﹐柳聞之﹐自村奔候。未幾﹐宗伯捐館﹐柳畱城守喪﹐不及歸也。初宗伯與其族素不相睦﹐乃托言宗伯舊有所負﹐梟悍之徒﹐聚百人交訌於堂。柳泫然曰「家有長嫡﹐義不坐受淩削。未亡人奩有薄貲﹐畱固無用﹐當捐此以賂凶而紓難。」立出帑千金授之。詰朝喧集如故。柳遣問曰「今將奚爲﹖」宗人曰「昨所頒者﹐夫人之長物耳﹐未足以贍族。長君華館連云﹐腴田錯綺﹐獨不可割其半以給貧窶耶﹖」嗣子懼不敢出。柳自念欲厭其求﹐則如宋之割地﹐地不盡﹐兵不止﹐非計也。乃密召宗伯懿親及門人素厚者﹐復糾紀綱之僕數輩﹐部畫已定﹐與之誓曰「苟念舊徳﹐毋渝此言。」咸應曰「諾。」柳出廳事﹐婉以致辭曰「妾之貲盡矣﹐誠不足爲贈。期以明日﹐置酒合宴﹐其有所須﹐多寡惟命。府君之業故在﹐不我惜也。」眾始解散。是夕執豕い羔﹐肆筵設席。申旦而羣宗至﹐柳諭使列坐喪次﹐潛令健者闔其前扉﹐乃入室登榮木樓﹐若將持物以出者。逡巡久之﹐家人心訝﹐入視﹐則已投繯畢命﹐而大書於壁曰「並力縛飲者而後報官。」嗣君見之﹐與家人相向號慟。紼糸率之屬﹐先一日預聚於室﹐隨出以盡縛凶黨﹐門閉無得脫者﹐須臾﹐邑令至﹐窮治得實﹐系凶於獄。以其事上聞﹐置之法。夫河東君以泥中弱絮﹐識所依歸﹐一旦遭家不造﹐殉義從容﹐於以禦侮﹐於以亢宗﹐詎不偉歟﹗

方宗伯初遇柳時﹐黝顏鮐背﹐發已斑白﹐而柳則盛堆鴉﹐凝脂竟體。燕婉之宵﹐錢曰「我甚愛卿如雲之黑﹐如玉之白也。」柳曰「我亦甚愛君發如妾之膚﹐膚如妾之發也。」因相與大笑。故當年酬贈﹐有「風前柳欲窺靑眼﹐雪裏山應想白頭」之句﹐競傳人口。而不知一與之醮﹐終身以之﹐卽奉雁牽絲﹐有所不逮也如此。◎湯素畹湯氏素畹﹐字雅卿﹐大都吳嘯雯中饋也。僑寓吳中﹐以避風鶴之警。畫軫文楸﹐藉以永日﹐偶爾點筆﹐輒亦悲艷。《丙戌除夕》詩云「病餘弱質困烽煙﹐鬢入今宵怕說年。臘盡不知秦歲月﹐春來猶見漢山川。何勞茂艸牽鄕夢﹐自有梅花作客緣。眉案未輸鴻與耀﹐只愁時事正紛然。」

○墨池李研齋之繼室﹐曰「鐘山秀才」﹐浮渲梳頭﹐凝妝特妙。每一出遊﹐則秦淮麗人﹐急相窺仿。其婢墨池﹐性亦明慧。秀才常畫蘭竹﹐池輒侍側﹐宜墨之淡﹐令以口受筆退其墨。李詩云「別有香在口﹐莫畏胭脂黑。」此墨池所由名矣。

○睞娘睞娘者﹐姓易氏﹐居松陵之舜水鎭。祖某以閥閱世宦﹐累貲億萬。其父某盡散其貲﹐畜古名畫。環室爲香木城﹐城有十架﹐架藏百卷爲率﹐各以鏤金牌記之﹐其錦韜玉軸者爲最品。睞方四五歲﹐性聰良﹐善記誦。父嘗戲舉古人姓名﹐叩以所作某畫﹐睞卽指第幾卷中﹐靡不悉符。父以是愛之﹐令其掌鏤金牌而司畫城﹐呼曰「畫奴」。長及齒齔﹐作花鳥小圖﹐工刀札﹐善吟詠。姿體絕麗﹐未嘗假粉脂﹐而浮香發艷﹐盈盈欲仙。星眸流離﹐遠黛明媚﹐復嫣然善睞﹐故其母氏更「畫奴」名爲「睞娘」。

明甲申歲﹐海內鼎沸﹐兵燹所被﹐諸郡縣皆陸沈。秋八月﹐睞與父母夜飯罷﹐畫楹間列繡燈﹐圍以紫絲步帳﹐月光掩映簾幕﹐睞方研墨濡穎﹐手摹吳道子畫觀音像﹐將賽於鄰側醉香庵﹐施其庵之女冠。未舉筆﹐忽聞號呶成雷﹐燎火四張﹐外宅大呼曰「兵至矣﹗兵至矣﹗」睞倉卒入內閣﹐取畫城之錦韜玉軸者﹐持以出﹐從父母走僻巷中﹐潛達金牛村。居金牛村三載﹐賣珠以綴衣﹐傭繡以佐饌﹐備旅食之困。時舜水廬室悉爲灰燼﹐亂稍定﹐睞父將理故業﹐而無資可繕。睞泫然曰「吾家世業隆大﹐不幸蹈於離亂﹐煢煢飄寄﹐非長策也。聞女之姑在午溪東新巷﹐姑以艾孀守貞﹐女可就訪合居﹐共爲晨昏。女裝中有古畫十餘卷﹐售之當得千金。父以其值稍葺故廬而新之﹐女時可從父母從容完聚耳。」父然之﹐爲買小舫﹐從一女奴曰問香﹐賦詩淚別。詩曰「漂泊何由返故園﹐桃花春雨照離魂。憑將別後雙紅袖﹐記取東風舊淚痕。」遂至東新巷﹐次於姑家。

姑字倩娘﹐夫家姓言氏﹐於新巷亦豪族。倩夫以癇﹤疒術﹥之病﹐走死亂軍﹐無子。倩故甚愛睞娘﹐視睞娘若子也。倩有表之自出潘生﹐緒其親與倩乃異姓之叔嫂。生故世冑﹐其父母以行穢見黜於族﹐僦倩之側捨以居。生能詩文﹐然無士君子行﹐窺倩寡處闃寂﹐日以事請見。瞇目哆口﹐欹肩攝足﹐以意挑倩娘。倩娘意惑焉﹐久而相悅。睞之臥室﹐去倩之臥室可百武﹐在東廂小紅樓﹐鎖簾閉幃﹐旦晚不下樓級。倩之事﹐問香稍知之﹐以告睞﹐睞嘿不應。倩之家有一園﹐名隔夢﹐景頗幽勝。時暮春初旬﹐倩娘辟諸女從﹐邀睞娘往遊﹐睞辭以午繡方倦﹐倩頻促之﹐乃啟隔夢門﹐轉曲池上小山左側﹐憩半峯亭。綠柳數樹﹐紅欄三折﹐茶以竹壚﹐棋以石磴。復轉而左﹐隔太湖石累丈﹐海棠盛開﹐爛如繡屏。緣海棠行數十武﹐一徑皆櫻桃花﹐一徑皆薔薇花。倩曰「櫻桃未子而花容少媚﹐不若薔薇紅香足愛也。」挈睞左腕﹐低扇微笑﹐乃至薔薇架下﹐瞥然一聲﹐片花亂舞﹐落紅落鬟鬢間﹐垂垂拂衫袖﹐有細彩流蘇貫相思子﹐綴以同心鳳凰結﹐雜花而墜﹐中睞之右肩。睞驚愕﹐隔花望見一生﹐烏巾倩容﹐凝睇於睞。問香遽呼之曰「潘秀才從誰來耶﹖」倩娘曰「潘郎從櫻桃徑來耶﹖郎素不識睞娘﹐何敢唐突西子﹖」生視而笑﹐倩亦視生而笑。遂散去。睞知倩之賣己也﹐顏不懌者累日。蓋倩娘素悅於生﹐恥睞之獨爲君子也﹐故潛生於園以俟睞之至﹐將市穢於睞。倩知事不可諧﹐於是始不慊於睞﹐而爲生計益深。

一日睞娘曉妝方竟﹐綺窗無事﹐偶疊紅箋作細字﹐集唐句成一絕云「蚤是傷春夢雨天﹐鶯啼燕語報新年。東風不道珠簾隔﹐引出幽香落外邊。」蓋隱刺倩事也。書畢﹐以玉篆獅鎭紙。忽聞樓級有點屐聲﹐乃倩娘至。睞拾礻圭連さ趨迎倩﹐紅箋詩猶在鎭獅下。睞急取置鏡臺鎖桶內﹐而尾紙半露。倩出讀之﹐納於杏衫左袖﹐遽下樓級。睞止之不能﹐惋悒而已。倩出中堂﹐適遇生於梧桐軒下。倩出箋於袖﹐望生而投曰「櫻桃徑上﹐有援琴之挑。梧桐軒下﹐乃無擲車之果耶﹖」生舒箋展視﹐乃絕句云云﹐後有「畫奴戲艸」四楷書。倩曰「畫奴﹐是睞娘小字。紅箋﹐是潘郎良媒也。」生攜箋而去。

後累日新霽始涼﹐金風初扇﹐沼荷零香﹐庭艸淒綠﹐睞孤坐凝眸﹐惘惘有思歸之意。見問香攜斑竹鎖絲籃﹐籃置畫金小方奩﹐進曰「倩娘以爲娘午茶﹐少潤詩脾。」開奩視之﹐乃石橊子二盒﹐金柑四蒂。果盡覆奩﹐奩衣下文錦尺幅﹐繡帶雙結﹐密緘重重。發緘而觀﹐則薄赫也﹐得五十六字云「球樓十二夜初長﹐秋恨應知怯晚妝。巫水有云通楚佩﹐賈墻無夢問韓香。錦弦舊瑟調鸚鵡﹐蘭酒新﹤缶盧﹥憶。落月斜廊無限意﹐可能流影到西廂。」篇末著云「米在田而可實﹐水非米而何炊﹖」睞以指畫者久之﹐作「潘」字狀﹐懣焉起立﹐碎紙而擲於地。墮鬟拂衣﹐遂往見倩。時倩方坐繡ブ﹐裁鳳花細襪。忽見睞﹐以睞至﹐意必有合﹐移席駢坐﹐爲睞整髻上墜釵。睞暈臉潮紅﹐嚴容噎气。良久乃言曰「侄以犀年﹐背慈就外﹐孤迹單心﹐托命於姑。以姑之惠﹐被以綺繡﹐餌以珍錯﹐良厚矣。乃不訓之以徳﹐而假道於不令之生﹐傳以褻詞。姑縱不愛侄﹐獨不自愛乎﹖曩者以楮墨閒情﹐染成小句﹐姑掠而取之﹐致以穢意見誘。修筠有節﹐髙柏有心﹐豈相浼也﹖陌上之金﹐尙不能亂桑中之婦﹐而謂紅閨流葉﹐乃自媒於東墻宋玉哉﹖侄非敢斷絕雅恩﹐然久安於此﹐實敗令名﹐請從此辭。」欷再拜而起。倩以好言固畱﹐不許。時舜水已成小築﹐睞之父母將欲迎睞﹐睞適歸﹐驚喜道故﹐睞所不悅於倩娘者﹐匿不以告也。

先是生父母爲生婚於王氏﹐自溺志於倩﹐遂背婚於王﹐王亦以生狂蕩無檢﹐字女他姓。至是﹐生欲因倩娘求合於睞﹐而不愜其願﹐故揚紅箋之詩以誣睞﹐使聞於睞之父母﹐因而求娶。閱歲餘﹐倩以他事至睞父母家﹐起居外﹐並爲睞議姻。口籌心語﹐未白其人﹐而數目睞父。睞父無忤色﹐因極口潘生之才﹐而諱其貧。又附睞母耳密語。睞父母嘿然﹐相顧微嘆﹐遂首肯之。倩歸﹐卽爲生致六禮。睞父母擇吉﹐將贅生於家﹐而絕不以聞於睞。至宴爾之夕﹐銀缸斜照﹐黼帳髙張。夜闌撤妝流盼﹐見此良人﹐則卽隔夢園櫻桃花下生也。睞大號慟﹐絕而後蘇。問香馳走﹐驚呼睞父母至﹐睞悲極不能言。良久惟曰「倩娘誤我。」父母再四救解。然伉儷之際﹐非其本情﹐𨿽勉爲笑語﹐而眉嫵間鎖愁駐恨﹐如不勝致。

居又二年﹐生亦構數椽別墅﹐挈睞以歸。生之父母窮悍極虐﹐素知睞之不禮生也﹐爲盛怒以待睞。睞拜告方畢﹐含啼入室﹐意不聊生。歲辛丑﹐生以不給家食﹐爲硯耕之謀﹐復隙窺館之鄰女﹐見黜其主。睞愈不禮生。生大慍睞﹐叱詈之聲﹐達於庭戶。睞支頤語生曰「薄命之薄﹐卸冤可知。狂童之狂﹐負心若此。何須何眉﹐無恥無禮﹗我死爲鬼﹐爾生尙能爲人乎﹖」語未竟﹐鞭楚亂下﹐散發蒙面﹐流血被肩。維時明月入戶﹐靑燈熒熒﹐睞蒙目嗚咽而嘆曰「命盡此矣。」令問香於故篋中取《愁鹽》一卷﹐詩詞若干首﹐及綠窗小寫百葉﹐皆幼時所畫花鳥粉本﹐悉焚之火。乃裂帛盈尺﹐和淚爲書﹐授之問香﹐曰「遲明﹐汝爲吾送易氏爹娘。」書略云「女不幸少逢離亂﹐骨肉飄依﹐兩地異處。況復長年羸病﹐自知弱蕙易殤﹐薄雲難壽。然從垂髫以來﹐溺情蕓藝﹐散志簽圖﹐將謂結衤離名族﹐執爨良家﹐俾慈幃二人﹐得慰心於白髮﹐竊所願也。不意媒妁之欺﹐近在至戚。涅我素名﹐織彼萋計。致匹合於瑣類﹐終身之仰﹐失在一朝。怨魄不舒﹐愁魂欲斷﹐豈知有生之樂哉﹗女自春首分袂而後﹐郁爲沈疾﹐嘗累日一粥﹐而見粒則嘔﹐薄飲不及蠡勺﹐悲苦之狀﹐不可殫陳。當夫蘭門暮掩﹐薄寒中人﹐檐雨淅瀝﹐燈花頻落﹐砧聲遠飄﹐譙鼓斷續。女於斯時﹐淒其淚零﹐倚枕竟夕﹐不知憂之何從也。及夫畫窗曉開﹐麗花笑暖﹐慧鳥爭啼﹐憑欄數回﹐因思犀年西園隨伴﹐踏靑始歸﹐泛錦瑟於芳樓﹐馳紅衫於細馬﹐匏絲稠雜﹐諧笑爲歡。方之今時﹐遂若隔世。同是一身﹐而苦樂頓異﹐命之不猶﹐夫復何言﹗今秋負心人以窺逾失意﹐遷怒於女﹐笞楚千態﹐垂垂待斃﹐無復生理。爰令丫鬟問香告情父母﹐卽夜是命盡之日。父母一來垂視﹐永以遐隔。綠香帳裏﹐豈有冷翠零膏﹔紅葉窗前﹐莫問韶顏犀齒。將見柳眼露凝﹐埋春化淚﹐蓮心風折﹐劈恨成絲。明月三更﹐天涯艸碧﹐還家之期﹐當在曉風新夢間耳。父母春秋已髙﹐彊飯自愛﹐無以女爲念。幸收女余骨﹐覆以懷土﹐得以脫迹人間﹐銷形天上﹐粱黃槐綠﹐煙冷云荒﹐遂畢此生矣。孟光同隱﹐未得是人﹔弄玉俱仙﹐徒爲虛語。獨念父母畜我不卒﹐繞膝之歡﹐邈矣難再。梅花猶在額乎﹖蓮花猶在足乎﹖鏡臺舊影﹐翠帷餘香﹐姍姍其來遲者﹐知是亭亭倩女魂也。」及晨﹐睞父母得書﹐憤駭長慟而至﹐則睞已縊於前軒左麗間矣。生與父母俱逃﹐莫曉所在。睞父母及易氏諸戚﹐乃棺睞於兩楹﹐而以問香歸。

蓋睞之爲人﹐風神散朗﹐亦珊珊流雅﹐而幽情如緘﹐慧心長結﹐藝能窮巧﹐而貌若不知。咳唾生珠玉﹐而寡於辯給﹐援管成牘﹐而揮染必本於性﹐故寫愉則墨以歡露﹐道哀則字與淚並。蓋孝穆所謂妙解文章者也。惜紫紈無托﹐紅顏非耦﹐才丰命嗇﹐生短恨長。悲哉﹗睞生才二十四歲。殮後數日﹐忽有豪士﹐戟髯拳髮﹐紅巾綠縵﹐跨劍躍馬而馳﹐後從碧眼奴背負血囊﹐至睞之門﹐排門直入。豪立馬柩前﹐掀髯大呼曰「負心人已殺之矣。」從者下囊前傾﹐血糊模一髑髏著地疾走﹐乃生之首也。其明年﹐午溪盜亂﹐倩娘虜去﹐不知所終。人咸以爲睞冤之所雪云。

○顏吳才媛顏芳在﹐字柔仙﹐桐鄕工部雪瞿公女也。歸我邑爛溪周氏﹐所著有《偶葉艸》﹐其《送春詩》﹐佳﹐詩曰「豈是春歸候﹐憑欄意忽離。綠酣鶯語澀﹐紅瘦蝶魂癡。澹泊無羣好﹐幽閒與古期。欠伸方欲起﹐風雨到窗時。」工部第五子祁之婦吳﹐亦能詩﹐《月夜夢歸有感》云「假寐承顏到膝前﹐花枝明月話歡然。正當絮語牽衣際﹐白鶴一聲悲遠天。」工部示祁書日﹕「閨閣之詠﹐不嫌婉弱。唐詩所選﹐亦無髙老之什。看其用筆靈活﹐若『白鶴一聲悲遠天』﹐直可與諸姑相伯仲。」芳在妹宛在﹐綺才蘭質﹐不遜柔仙﹐以所適非耦﹐抑鬱而夭。吳名徽﹐字似音。

○李婦金氏距余居里許﹐有民家女金氏﹐幼無以自育﹐年十二﹐歸里人李乙。乙之父以治皮爲業﹐人呼之曰「皮」。皮性茂而愚﹐受人值﹐爲其驅使﹐卽利害無所避。康熙戊申﹐裏中大姓有事﹐臧獲無可使者﹐以命皮﹐皮慨然任之。及事發﹐詞株及皮。已就縛﹐乙奮身走郡﹐告郡守曰「此皆乙所爲﹐無與吾父事。」於是郡守釋皮拘乙﹐論法當流於秦。金氏計且偕往﹐間關數千里﹐不免多露之虞﹐泣曰「我從我夫﹐而不獲終事我夫﹐不若完節以報我夫之爲民愈也。𨿽然﹐我夫未行﹐吾不可以先死。𨿽貧家無簪珥可鬻﹐而竭手指勞﹐猶足供飠粥﹐俾累人無患饑渴。」乙在禁數月﹐金氏拮據紡織﹐因得制衣置食﹐往來餉乙﹐見者爲之泣下。己酉夏﹐郡遣流人﹐乙之裏同累者二﹐其二人之婦﹐皆促裝爲從行計。氏獨托其三歲女於姻﹐乃往見乙於獄曰「勉之自愛﹗新婦將爲君養姑地下耳。」歸未至家﹐恐有覺其將死者﹐遂自裁於他氏室。時年二十二。金氏死閱月﹐同裏諸君子爲位於崇義寺﹐設醮三日﹐各以詩文弔祭﹐嘉其得死所也。

○棲梧閣桐城吳氏﹐年二十五而寡﹐以其所居有棲梧閣﹐世遂稱爲棲梧閣吳氏。秉性髙沽﹐好讀歷代羣史﹐而艷詞小說﹐屏絕弗觀。今聞其年六旬有奇﹐乙屆梳雪之辰﹐尙勤操觚之業。著有吟詠﹐蒼古悲涼﹐無脂粉气﹐若置之《朱鳥集》中﹐又爲閨閣另開一生面矣。余於番禺宰姚公官署﹐得《金陵懷古》詩八章﹐錄其四而存之。《詠南齊》云「六貴同朝激虎彪﹐橫江勒馬下雍州。銀槍酒市春雙靨﹐玉さ蓮臺月半鉤。趙鬼西京諳漢賦﹐阿兄東閣壓通侯。誰知講武旄頭人﹐芳樂茄吹碧麝秋。」《詠南梁》云「同泰齋中拜佛羅﹐壽陽千騎渡江波。金甌突向中原缺﹐寶劍空嗔萬卷多。五月誰勤君父難﹐七官先反弟兄戈。江淮廢後襄陽促﹐秋艸臺城放橐駝。」《詠南陳》云「臨春閣上萬花妍﹐寶帳朱簾裊蕙煙。鼙鼓飛衝朱雀路﹐軍書壓損繡牀邊。嫦娥入月昏銀鏡﹐狎客還家碎錦箋。剩有景陽宮畔井﹐胭脂春水咽殘弦。」《詠南唐》云「江南一劍捲秋霜﹐半壁山河入雒陽。百尺樓空蓮葉碎﹐翠微亭冷鳥聲荒。臨城淒愴塡宮曲﹐辭廟倉皇聽教坊。日夕淚痕誰洗面﹐錦書封恨報紅妝。」

○小鸞我邑葉工部與其夫人沈宛君﹐才華絕艷。子女數人﹐無不具有彩筆。而小鸞字瓊章者﹐其幼女也。鸞方十齡﹐與母氏初寒夜坐﹐於時銀蟾漾影﹐金粟凝香﹐旣零﹐漸成涓滴。宛君口占一語曰「桂寒淸露濕。」鸞卽應聲封曰「楓冷亂紅凋。」宛君驚其敏慧﹐尢心憐之。措未笄而卒。其詩詞附《午夢堂集》行世。

○宛在顏芳在之妹宛在﹐適吳興貴公子。其性蠢愚﹐偏多忿忌﹐每出則鍵宛在於深閨。庭涼月皓﹐徑爰花芳﹐不許一至吟玩。宛在以苕中人呼之。結衤離而後﹐意不聊生﹐憔悴經年﹐遂至奄逝。余見其遺稿二絕句云「秋入重門夜似年﹐麝蘭香燼不成眠。梧窗坐聽瀟瀟雨﹐挑盡殘燈獨黯然。」「黛痕消減兩眉峯﹐彊起臨妝意已慵。對鏡自疑非似我﹐可能描取舊時容。」似此愁言﹐讀者尙堪屬斷﹐況拈管之人乎﹗

○張麗人麗人姓張氏﹐其母吳倡也﹐以善歌轉籍入粵﹐生麗人。體貌瑩潔﹐性質明慧﹐幼卽能記歌曲﹐尢好詩詞。每吟唐人「銅雀春深」之句﹐自名二喬。客或語﹕「二喬﹐雙稱也﹐不如呼爲小喬。」麗人應聲曰「兼金雙璧﹐名有相當。」因笑指鏡中影曰「此亦一喬也。」於是「二喬」之名﹐艷稱於時。麗人稍長﹐其母將擇伶之美者贅焉。仙城豪貴﹐謀爲落籍﹐有以三斛珠挑之者。麗人堅不爲動﹐長嘆辭曰「我母愛我﹐不可暫離﹐且已委身字人。蝶粉可污﹐燕巢終在﹐不聊勝於入他人手﹐吼獅換馬﹐又隨風漂泊哉﹗年甫及笄﹐麗人隨諸伶於村墟﹐賽神作劇﹐夜宿水二王廟﹐夢王刻期聘之爲妃。醒以語其母﹐泫然淚下。拍板而歌羅郎《比紅》諸絕﹐宛轉悲愴。及期﹐無疾而逝。粵人黎美周志其墓曰﹕」嗟乎﹗予知麗人故不屈於勢者﹐王何由致之﹖豈洛水淩波﹐乃符銅雀之讖耶﹖若夫粉黛何假﹐美人何眞﹐艷色等空﹐春花易謝。後之過者﹐知爲麗人埋香處﹐明月爲鏡﹐淸風引簫﹐好鳥和歌﹐蛺蝶自舞﹐徘徊其間﹐倘有霧鬢風鬟一唱三嘆者出焉﹐能不爲傳書之柳毅乎﹖「

●卷四。燕觚○朱圈墓表燕市旅捨﹐有廬陵貢士﹐述其土故事云﹕歐陽文忠公爲其考崇公及太夫人撰《瀧岡阡表》成﹐勒諸石﹐遣吏賫之歸﹐並檄郡守董墓事。渡江風濤大作﹐有龍蜿蜒夾舟﹐舟欲覆。篙師呼曰「客有懷寶者乎﹖請投之以禳此厄。」客曰「無之。惟碑在焉。」因共擠之江﹐龍乃冉冉去﹐波亦平﹐遂得竟渡。吏持檄以實告郡守﹐守訝之﹐令吏祭墓﹐且以告。則碑已巋然植於其側矣。守墓者曰「昨之夜震電發土﹐碑於是出也。」薄視之﹐見表文中﹐獨以朱圈「祭而丰﹐不如養之薄」八字﹐滴水淋漓﹐自額及趺不絕。朱迹炳然﹐閱數百載如新。嗟乎﹗椎牛而祭﹐不如雞豚之逮存﹐昔賢著之矣﹐而發之自公﹐有甚痛於中者﹐故言之足以動鬼神﹑致靈異若此。夫非盡人之子歟﹖讀是文者﹐其尙有感於斯﹗

○誚鄭潘稼堂未遇時﹐常遊京華﹐與餘同主於柯都諫家。柯同鄕鄭文溪﹐少年善謔﹐以潘夙有髙尙名﹐口占一絕嘲之﹐起曰「夷齊陸續到皇畿﹐日向朱門乞蕨薇」云云。潘卽和韻答曰「蒲東回首思依依﹐欲向關西心事違。輸卻櫻桃紅一點﹐春風重著繡襦歸。」每句隱一事誚鄭。予笑謂﹕「其詞絕妙﹐而意極虐。」

○西園蘭石山右旅店舊有彭西園姬人所畫蘭石﹐雨昏紅壁﹐芳墨摧殘。王阮亭士稹題其後云「無復湘中見汜人﹐西園蘭石愴猶新。回思十五年前事﹐空有蛛絲絡暗塵。」

○延平女子郵亭旅捨﹐好事者往往贗爲巾幗之語﹐書以媚筆﹐以資過客傳誦﹐多不足信。沈公子二聞夜宿垛莊﹐所見延平女子題壁詩﹐騎塵未遠﹐墨痕猶新﹐小記短章﹐淒惋可誦。惜其依違寡斷﹐閱者不無夫人少商量之嘆也。序云「妾閩嶠名家﹐延平著姓。十三織素﹐在家賦嬌女之詩﹔二八結衤離﹐新婦獲參軍之配。何異莫愁南國﹐得嫁阿侯﹔庶幾弄玉秦樓﹐相逢蕭史。方調琴瑟﹐頓起干戈。夫死於兵﹐妾乃被掠。含羞辭故里﹐魂銷劍浦之津﹔掩面彊登輿﹐腸斷西陵之路。玆當北上﹐永隔南天﹐爰題驛舍數言﹐聊破愁城百疊。嗟乎﹗昔年薰香染翰﹐粉印靑編﹔今日滴血濡毫﹐綃封紅淚。秋墳鬼唱﹐哀似峽猿三兩聲﹔靑冢魂歸﹐恨擬《胡笳十八拍》。」詩云「野燒獵獵北風哀﹐細馬氈車去不回。紫玉靑陵悵已矣﹐泉臺當有望鄕臺。」「那堪驛舍又黃昏﹐樺燭三條照淚痕。想象延津沈故劍﹐相期靑冢一歸魂。」「昨夜嚴親入夢來﹐教兒忍死暫徘徊。曹瞞死後交情薄﹐誰把文姬贖得回﹖」「不道臨時死亦難﹐彊爲歡笑淚偸彈。同行女伴新梳裹﹐皂帕蒙頭壓繡鞍。」後書「庚申季秋﹐延平張氏﹐題於沂水縣垛莊驛舍」。

○杜亭徳州盧世淮營杜亭﹐設子美像﹐自稱杜亭亭長。著《杜詩胥鈔》。役竣﹐祭告詩曰「十年曾有約﹐三歲始能成。」

○劉將軍劉將軍糸廷﹐勇敢善戰﹐每奏功﹐以負气難下人﹐故旋起旋廢。畜健兒戰馬﹐𨿽家居﹐豢養如平日。黃貞父令進賢﹐將軍款之。偶及技勇﹐命取板扉﹐以墨筆錯落亂點﹐袖箭擲之﹐皆中墨處。又出戰馬數十匹﹐一呼俱前﹐麾之皆卻。噴鳴跳躍﹐作臨陣勢。見者稱嘆。將軍曰「某投閒何足惜﹖獨令羣馬伏櫪﹑思戰場﹐爲可惜耳。」言已欷。貞父亦攺顏良久。

○李侍禦山左李侍禦望石﹐初名立。其選庶常也﹐世祖舉禦筆攺名「贊元」。後以監察禦史出按楚。時鄂渚有大猾段世昌﹐稔惡萬端﹐而神謀四達﹐前臺使莫能誰何。李至﹐佯置不問。一日餞客江幹﹐乙微醉﹐從一尉一僮夜往叩門。世昌倉皇趨出﹐徑前手縶之﹐命尉牽其頸﹐踏月還署﹐卽置之獄。遠近顯要爲之求解者﹐書牘盈案﹐李槪不發﹐立杖殺之。當世昌入獄時﹐語其家人曰「我少時見一道人﹐能知未來事。詢以終身﹐道人曰﹕」他日所遇﹐非桃非杏﹐非坐非行﹐卽祿盡時也。『今按君姓名適符﹐尙欲覬生乎﹖「

○癸未榜崇禎癸未一榜﹐結有明全代之局。然是科殊多盛事。子先登第﹐則南丰湯紹中子來賀庚辰進士﹐乏午紹中鄕薦﹐來賀以揚州司理分校南闈﹐所取徐徵麟﹐與紹中同登會榜﹐而門生乃爲年伯。父子同科﹐則常熟王曰兪﹐丁卯孝廉﹐六上春官﹐至是與子澧偕捷。而榜中復有一王曰兪﹐陽城人。兄弟同科﹐則全椒吳國鼎﹑國龍﹐並爲詩魁。四代進士﹐則武進吳剛思﹐而剛思母丁氏乃觀察亮之媵﹐三子並貴﹐柔思壬戌進士﹐簡思辛未進士。五經中式﹐則嘉興譚貞良﹐慈溪馮元﹤風﹥。仕於本朝者有五相﹕陳名夏﹑張端﹑成克鞏﹑杜立徳﹑梁淸標﹔六尙書﹕王崇簡﹑張玄錫﹑胡統虞﹑白胤謙﹑姚文然﹑朱鼎延。後人繼起者﹐有狀元歸允肅﹐榜眼李仙根﹑吳﹐探花張豫章﹐會元宮夢仁﹐解元何龍文。其外甲乙榜百餘人﹐皆前科所未及。

○鬼徒宣城髙檢討遺山言﹕其族兄某﹐於崇禎中訓蒙村廟。暑夕散徒﹐納涼庭間﹐忽見廟殿靑燈影影﹐因從窗楞窺之。內有一人﹐危冠方袍﹐南面而坐。兩傍童子﹐以次侍立﹐約十餘人﹐深目巨鼻﹐貌極猙獰。髙拍窗驚呼。殿內人從容徐步出揖曰「吾亦師也。所訓諸徒﹐皆三十年後公侯將相。上帝憫其目不識丁﹐欲使稍習文字﹐略知仁義。天下將亂﹐孑遺之民﹐不至被其鹵莽啖噬也。吾身隱少微﹐適奉帝命來此﹐分方授業﹐暫假廟席﹐月餘事畢矣。」語後入殿息燈﹐寂無所見。

○半仙李道人言未來事多奇中﹐甲午從山東入京﹐皆稱爲半仙。朱少宰鼎延﹐有子應順天試﹐詢得雋否。李大書云「有田皆種玉﹐無馬不成龍。」朱以爲嘉兆。及榜發﹐解首乃田種玉﹐而末名馬成龍也。梁司馬淸標嘗邀之飲﹐同會六七人﹐請預道今夕事。李卽書片紙﹐置燭檠下。頃之﹐座中共話關壯繆出處。俄有致書與梁者﹐發示無一字﹐翻柬背則字在焉。李因取紙出視云「客所談者﹐皆關公事。有送柬者﹐至顚之倒之﹐大可笑也。」眾爲拊掌久之。

○驢孕石京師有宋姓者﹐武定相公鄴園之僕也。自其家來至京邸﹐去彰義門尙數里﹐忽黃霧四起﹐擁驢不得行。少頃霧散﹐驢踉蹌抵門﹐腹陡脹而斃。剖視其腸﹐有卵一枚﹐大可容升許物﹐其色白紫相間﹐而堅如石。回人云「乘熱取置麥膚﹐經宿尙可復大一圍。」試之果然。

○粵藩豫定顏方伯敏裁缺家居﹐久不得調。康熙十六年江南藩司缺出﹐客有以經營之說進者。顏曰「吾向在西秦﹐元旦假寐﹐夢乘官舫。舫中白榜靑書﹐有『月臨波作案﹐云倚樹爲屏』之聯。出觀兩岸﹐紳士稠雜﹐皆云迎方伯公者﹐行已至廣西界矣。十年前曾有此兆﹐異時當補粵藩﹐他非所望也。」閱二載﹐顏以舊例引見﹐忽欽點粵西﹐竟歿於任。

○再世婚京城東偏有民家生一女﹐能言之歲﹐忽曰「我工部郎中鄭濂婦也﹐何以在此﹖我欲歸我家矣。」迹鄭之居﹐與女家相去二里許﹐某祕之不以告。女甫能行﹐卽出戶覓鄭居。或時趨出巷外﹐其家輒抱持之﹐防其逸﹐而女之求歸益堅。不得已﹐以聞於鄭﹐鄭乃迎之﹐蓋八齡矣。重堂邃室﹐皆若素遊﹐直入踞牀﹐南面而爲婦言曰「我之子與媳安在﹖不速出見﹖」眾方匿笑旁睨﹐濂適自外來﹐起而曰「我別夫子日久﹐豈遂不相識耶﹖」籠篋之庋﹐香履之存﹐靡不一一指點其處。鄭郎中以事近怪﹐不逾宿而遣之。然聞者驚相傳告﹐旋徹內庭。今上召詢濂﹐濂不敢隱﹐因命續再世之婚。濂辭以「年齒甚懸﹐且臣之子已生孫矣﹐居室名言﹐恐有未順。」上曰「天命之也﹐待十三歲而婚﹐誰曰不宜﹖」濂奉旨屆期成禮﹐伉儷如初。

○圓圓延陵將軍美丰姿﹐善騎射﹐軀幹不甚偉碩﹐而勇力絕人﹐沈鷙多謀。弱冠中翹關髙選﹐裘馬淸狂﹐頗以風流自賞。一遇佳麗﹐輒爲神畱﹐然未有可其意者。常讀《漢紀》至「仕宦當作執金吾﹐娶妻當得陰麗華」﹐旣然嘆曰「我亦遂此願足矣。」𨿽一時寄情之語﹐而妄覬非分﹐意肇於此。

明崇禎末﹐流氛日熾﹐秦豫之間﹐關城失守﹐燕都震動﹐而大江以南﹐阻於天塹﹐民物晏如﹐方極聲色之娛﹐吳門尢盛。有名妓陳圓圓者﹐容辭閒雅﹐額秀頤丰﹐有林下風致。年十八﹐隸籍梨園。每一登場﹐花明雪艷﹐獨出冠時﹐觀者魂斷。維時田妃擅寵﹐兩宮不協﹐烽火羽書﹐相望於道﹐宸居爲之憔悴。外戚周嘉定伯以營葬歸蘇﹐將求色藝兼絕之女﹐由母後進之﹐以紓宵旰憂且分西宮之寵。因出重貲購圓圓﹐載之以北﹐納於椒庭。一日侍後側﹐上見之﹐問所從來。後對﹕「左右供禦鮮同裏順意者﹐玆女吳人﹐且嫻昆伎﹐令侍櫛盥耳。」上制於田妃﹐復念國事﹐不甚顧﹐遂命遣還。故圓圓仍入周邸。

延陵方爲上倚重﹐奉詔出鎭山海﹐祖道者綿亙靑門以外。嘉定伯首置綺筵﹐餞之甲第﹐出女樂佐觴。圓圓亦在擁紈之列﹐輕鬟纖屐﹐綽約淩雲﹐每至遲聲﹐則歌珠累累﹐與蘭馨並發。延陵停卮流ツ﹐深屬意焉。詰朝使人道情於周﹐有紫雲見惠之請。周將拒之﹐甚暱者說周曰「方今四方多事﹐寄命幹城﹐嚴關鎖鑰﹐尢稱重任。天子尙隆推轂之儀﹐將軍獨端受賑之柄。他日功成奏凱﹐則二八之賜﹐降自上方﹐猶非所吝。君侯以田﹑竇之親﹐坐膺紱冕﹐北地芳脂﹐南都媚黛﹐皆得致之下陳﹐何惜一女子以結其歡耶﹖」周然其說﹐乃許諾。延陵陛辭﹐上賜三千金﹐分千金爲聘。限迫卽行﹐未及娶也。嘉定伯盛具奩媵﹐擇吉送其父襄家。

未幾闖賊攻陷京師﹐宮闈殲蕩﹐貴臣巨室﹐悉加系累﹐初索金帛﹐次錄人產﹐襄亦與焉。闖擁重兵﹐挾襄以招其子﹐許以通侯之賞。家人潛至帳前約降﹐忽問﹕「陳娘何在﹖」使不能隱﹐以籍入告。延陵遂大怒﹐按劍曰「嗟乎﹐大丈夫不能自保其室﹐何以生爲﹗」卽作書與襄訣﹐勒軍入關﹐縞素髮喪﹐隨天旅西下﹐殄賊過半。賊憤襄﹐殺之﹐懸其首於竿。襄家三十八口﹐俱遭慘屠。蓋延陵已有正室﹐亦遇害﹐而圓圓翻以籍入無恙。闖棄京出走﹐十八營解散﹐各委其輜重婦女於途。延陵追度故關至山西﹐晝夜不息﹐尙未知圓圓之存亡也﹐其部將已於都城搜訪得之﹐飛騎傳送。延陵方駐師絳州﹐將渡河﹐聞之大喜。遂於玉帳結五彩樓﹐備翟之服﹐從以香輿﹐列旌簫鼓三十里﹐親往迎迓。𨿽霧鬢風鬟﹐不勝掩抑﹐而翠消紅泫﹐嬌態逾增。自此由秦入蜀﹐迄於秉鉞滇云﹐垂旒洱海﹐人臣之位﹐於斯已極。圓圓皈依上將﹐匹合大藩﹐回憶當年牽蘿幽谷﹐挾瑟勾闌時﹐豈復思有玆日﹗是以鶴市蓮塘﹐采香舊侶﹐艷此奇逢﹐咸有咳吐九天之羨。

梅村太史有《圓圓曲》曰「鼎湖當日棄人間﹐破敵收京天玉關。慟哭六軍皆縞素﹐衝冠一怒爲紅顏。紅顏流落非吾戀﹐逆賊天亡自荒宴。電掃黃巾定黑山﹐哭罷君親再相見。相見初經田﹑竇家﹐侯門歌舞出如花。許將戚裏箜篌伎﹐等取將軍油壁車。家本姑蘇浣花裏﹐圓圓小字嬌羅綺。夢向夫差苑裏遊﹐宮娥擁入君王起。前身合是采蓮人﹐門前一片橫塘水。橫塘雙槳去如飛﹐何處豪家彊載歸﹖此際豈知非薄命﹐此時只有淚沾衣。薰天意气連宮掖﹐明眸皓齒無人惜。奪歸永巷閉良家﹐教就新聲傾坐客。坐客飛觴紅日暮﹐一曲哀弦向誰訴﹖白皙通侯最少年﹐揀取花枝屢回顧。早攜嬌鳥出樊籠﹐待得銀河幾時渡﹖恨殺軍書抵死催﹐苦畱後約將人誤。相約恩深相見難﹐一朝蟻賊滿長安。可憐思婦樓頭柳﹐認作天邊粉絮看。徧索綠珠圍內第﹐獨呼絳雪出雕闌。若非壯士全師勝﹐爭得蛾眉匹馬還﹗蛾眉馬上傳呼進﹐雲鬟不整驚魂定。蠟炬迎來在戰場﹐啼妝滿面殘紅印。專徵簫鼓向秦川﹐金牛道上車千乘。斜谷云深起畫樓﹐散關月落開妝鏡。傳來消息滿江鄕﹐烏桕紅經十度霜。教曲伎師憐尙在﹐浣紗女伴憶同行。舊巢共是卸泥燕﹐飛上枝頭變鳳凰。長向尊前悲老大﹐有人夫婿擅侯王。當時只受聲名累﹐貴戚名豪競延致。一斛明珠萬斛愁﹐關山漂泊腰肢細。錯怨狂風落花﹐無邊春色來天地。嘗聞傾國與傾城﹐翻使周郎受重名。妻子豈應關大計﹐英雄無柰是多情。全家白骨成灰土﹐一代紅妝照汗靑。君不見館娃初起鴛鴦宿﹐越女如花看不足。香逕塵生鳥自啼﹐さ廊人去苔空綠。換羽移宮萬里愁﹔珠歌翠舞古梁州。爲君別唱吳宮曲﹐漢水東南日夜流。」此詩史微詞也。

皇朝順治中﹐延陵進爵爲王。五華山向有永曆故宮﹐乃據有之。紅亭碧沼﹐曲折依泉﹔傑閣丰堂﹐參差因岫。冠以巍闕﹐繚以雕墻﹐袤廣數十里。卉木之奇﹐運自兩粵﹔器玩之麗﹐購自八閩。而管弦錦綺以及書畫之屬﹐則必取之三吳﹐糸困載不絕﹐以從圓圓之好。延陵旣封王﹐圓圓將正妃位。辭曰「妾以章臺陋質﹐謬污瓊寢。始於一顧一恩﹐繼以千金之聘。流離契闊﹐幸保殘軀﹐獲與奉之役﹐珠服玉饌﹐依享珠榮﹐分已過矣。今我王析胙土﹐威鎭南天﹐正宜續鸞戚裏﹐諧鳳侯門﹐上則立體朝廷﹐下則垂型裨屬﹐稽之大典﹐斯曰徳齊。若欲蒂弱絮於繡ブ﹐培輕塵於玉几﹐旣蹈非耦之嫌﹐必貽無儀之刺。是重妾之罪也﹐其何敢承命﹖」延陵不得已﹐乃別娶中閫。而後婦悍妒絕倫﹐羣姬之艷而進幸者﹐輒殺之。惟圓圓能順適其意﹐屏謝鉛華﹐獨居別院﹐𨿽貴寵相等而不相排軋﹐親若姒娣。圓圓之養姥曰陳﹐故幼從陳姓﹐本出於邢﹐至是府中皆稱邢太太。居久之﹐延陵潛蓄異謀﹐邢窺其微﹐以齒暮請爲女道士﹐霞帔星冠﹐日以藥﹤缶盧﹥經卷自隨。延陵訓練之暇﹐每至其處﹐淸談竟晷而還。府中或事有疑難﹐遇延陵怒不可解者﹐邢致一二婉語﹐立時冰釋。常曰「我晨夕焚修﹐爲善是樂﹐他非所計耳。」內外益敬禮焉。

今上之癸丑歲﹐延陵造逆﹐丁巳病歿。戊午滇南平﹐籍其家﹐舞衫歌扇﹐犀蕙嬌鶯﹐聯艫接軫﹐俱入禁掖。邢之名氏獨不見於籍。其玄機之禪化耶﹖其紅綫之仙隱耶﹖其盼盼之終於燕子樓耶﹖已不可知。然遇亂能全﹐捐榮不禦﹐皈心淨域﹐晚節克終﹐使延陵遇於九原﹐其負愧何如矣﹗

○李六嘉善李六﹐寓京師胭脂巷﹐有微疾。鄰之兄弟二人居肆者也﹐傍晚闔戶﹐纖月流照窗間﹐其弟方寢﹐見窗外有人然而過﹐驚以爲賊﹐呼兄出﹐共攫之。無所獲﹐因攜燈扃室。其弟忽僕地爲鬼語曰「吾欲至某家攝人﹐誤入汝室﹐汝何閉我而不出耶﹖速出我﹐毋失我期。」遂洞開其門﹐僕者寤而起。是夕﹐李六卒。

○水樹喇麻國僧至京師﹐其所經塞外地﹐累月無泉。道旁有樹極髙大﹐僧渴則以佩刀之﹐輒水出如注。飲之淸甘﹐駝馬亦給。抽刃水止﹐樹膚復合。不知其何名也。

○姜郎玉峯姜郎繡者﹐性柔姿媚﹐宛然金閨質也。踏靑之暇﹐雅憩山亭﹐偶歌《步芳塵》一闋﹐珠聲圓於鶯囀﹐吳生適至﹐悅其佳唱﹐橫笛和之。繡凝睇良久﹐意愜神投﹐吳攜歸締盟﹐密於伉儷。時有十八公﹐風流榮達﹐心傾於繡。婉轉致之門下﹐分桃斷袖﹐莫逾其寵﹐視人間麗姝﹐皆爲贅物。然繡情終屬吳生﹐𨿽餉以重寶﹐配以名姬﹐非所好也。十八公晉秩北上﹐偕繡以行﹐吳生追送湖幹﹐僅於簫鼓官船﹐黯焉目別﹐長慟而返﹐幾不欲生。於是日責其婦揣稱玉趾﹐制云蘭之履十雙﹐復於鶴市孫家買乾巽十瓶﹐緶攜𦇤負﹐徒步入都。露餐風寐者三十餘日﹐始達十八公之第。而朱閣海深﹐難成良覿﹐遂手提臥具﹐夜宿其門。繡聞之﹐輒爲向隅飲泣。十八公廉知其狀﹐憤憐交至﹐乃褫繡之服﹐裸而坐之於石﹐責其忘尊憶賤﹐恝貴懷貧。繡嘿無一言﹐嬌啼而已。維時紅日垂檐﹐纖肌雪耀﹐轉側低徊﹐益增妍艷。十八公翻然心動﹐隨以繡襦覆體﹐許其與吳生一見。乃有都下婉孌之徒﹐欽玆情種﹐蓬池月鹿以靑狐之裘至﹐柏府云鷗以紫貂之冠至﹐韋曲燭奴以雙鴛之被至﹐杜陵琴客以五花之ブ至。或輸錢而僦華屋﹐或秩俎而進丰肴。韶顏環坐﹐玉映四筵。旣而銀蟾入戶﹐角枕燦陳﹐羣髫畢退﹐二美相攜﹐迨於春明鐘動﹐十八公亟遣健者促繡還第﹐且將收吳而置之法。忽失所在﹐徧索九衢﹐莫知所之矣。

○琥珀案元輔巴公籍沒時﹐寶貨不可勝紀。有一書案﹐純以琥珀琢成﹐面嵌水晶﹐方廣二尺﹐下承以替﹐髙可三寸﹐亦以水晶爲之﹐貯水蓄金魚數頭﹐朱鱗碧藻﹐恍若麗空﹐見者嘆爲奇器。

○竹詞竹朱十中年以後﹐出其詩古文之餘力﹐專攻於詞﹐故指事肖物﹐有從革之工﹐無雕繪之迹。卽其裘馬淸狂﹐暱暱兒女﹐亦偶然遙情所托﹐非若淺斟低唱﹐滴粉搓酥﹐專引紅妝爲知己者也。其《自題江湖載酒集》云「不師秦七﹐不師黃九﹐倚新聲玉田差近」﹐《題竹壁》云「賦新詞竹山竹屋」﹐言所宗也。以余觀之﹐殆又過焉。己未奉詔入都﹐時余亦在靑門﹐相約和宋人《樂府補題》﹐有《桂枝香》《齊天樂》等調﹐其詠蟹一闋云「緯蕭截水﹐見半漾湖波﹐半撐湖嘴。此際菱歌漸少﹐滿塍香穗。魚師菇飯新炊後﹐任欹斜﹑撅頭船艤。爬沙響處﹐連江露白﹐一燈紅細。便八跪雙螯都利。被筠筐掩就﹐仄行無計。試放閒塘蓼岸﹐描成秋意。須愁解甲隨潮去﹐添瘦葦一枝扶起。履霜聽徧﹐聲聲宛似﹐玉琴絲裏。」再詠蟬云「蛻余不作遊仙夢﹐炎天愛浮涼吹。抱柳眠慵﹐棲槐影合﹐隨分小園堪寄。綠陰滿地﹐慣獨自悠﹐一絲風裏。咽住殘聲﹐哀吟又聽別枝起。柴門亂喧雨後﹐濕云斜照落﹐霞斷魚尾。南陌離亭﹐西風故國﹐多少愁人盈耳。兒童此際﹐蛛网檐牙﹐筠竿樹底。爲恁驚飛﹐弦桐移素指。」玩兩詞意﹐豈縈懷簪紱者﹖迨其人蕓局﹐典棘闈﹐珥筆禁近﹐受眷最隆﹐非常之遇﹐不且過於扶醉尋鈿﹑一朝釋褐哉﹗

○碧血城黃陶庵先生爲諸生時﹐卽深究性命之學﹐晚年始達﹐以國事日非﹐不肯出就官。乙酉城破﹐投筆慷慨﹐扼吭而死。弟偉恭﹐與其徒侯幾道云﹐同日並命焉。後二十餘年﹐幼弟洪耀出應郡邑試﹐是夜家廟神主震動作聲﹐微聞愀然若嘆息者。己未歲﹐余於都門遇陸翼王元輔﹐卽先生門人也﹐以博學鴻儒召試。試時﹐忽有風掣其捲﹐恍惚間先生入夢﹐大書「碧血」二字示之。陸爲悚悟﹐投筆而出﹐遂不與薦。

○三別號嘉善柯光祿岸初先生常言「昆山徐氏三昆季﹐皆世間偉人﹐其別號健庵﹑果亭﹑立齋﹐各道性情﹐無不極似。」余從遊日久﹐信其知言。相國面方口大﹐雙眸有光﹐寡於言笑。與客飲﹐至酒深﹐或述往事﹐或發諧語﹐乃始微哂。莊坐移晷無倦容。盛暑必肅衣冠﹐𨿽門生故吏﹐不以褻見。少時嗜奕及葉子戲﹐自晉秩大司成﹐遂絕不爲。昔李九我爲南祭酒亦然﹐蓋先後賢有同揆也。司寇溫厚凝重﹐短視﹐而善鑑人﹐凡受其賞識者﹐次第盡掇巍科。吐握之勤﹐晨夕靡暇﹐常至口酬辧問﹐手繕簡箋﹐耳受陳稟﹐兼施並給﹐曾不闕誤。賓退而後﹐輒事鉛槧﹐卽飲闌寢倦﹐從無釋卷之時。宮詹性恬榮進﹐稱疾家居。築室山南曰「耘圃」﹐榱桷朴素﹐列貯縹緗﹐竹塢蕭森﹐蓮池澹蕩﹐遊其門者倏然有遺世之思。年五十有二﹐始舉一子﹐遂命地師相地。客有問者曰「相地何用﹖」宮詹自指曰「將以藏此軀耳。」時司寇與相國尙無恙﹐而宮詹方在盛年﹐遽爲此語﹐亦足以見達天之致矣。不數載而司寇與相國相繼謝世﹐果亭先生特膺寵命﹐氵存陟宮詹。嗟乎﹐達天者﹐其得天獨厚哉﹗

○程公引程汲字公引﹐其先本徽人﹐以行鹽寓居揚州。明末全家罹難﹐汲方十二歲﹐兵劈其首﹐僕久復蘇。迨於旣壯﹐身長八尺﹐狀貌魁梧﹐惟自頂及頤﹐創痕尙在。顧生產已盡﹐漂泊江湖間。適大賈方姓者﹐自楚反吳﹐汲附其舟。方呼與奕﹐奕甚善。飲之酒﹐酒盡數斗﹐神猶卓然。方心異之﹐因相約爲兄弟﹐假以萬金﹐仍使行鹽以繼前業。汲悉散其金﹐結交當途貴客﹐康熙成午﹐以太學生入貲﹐得杭州府同知。蒞任之明日﹐自持帚筆大書署門曰「官居佐貳﹐不受民詞。」往時頗以暮酒自豪﹐至是楸枰杯勺﹐悉皆屏絕。凡讞上之獄﹐必孚而輸﹐臨以權勢不爲屈﹐誘以賄賂不能通﹐訟庭之肅﹐等於憲府。未幾方姓者至﹐將理舊逋﹐嘉其室冷如冰﹐太息而去。閱三載﹐以卓異聞﹐遷河間府太守。旋升直隸巡道。己巳皇上南巡﹐命於中丞扈從﹐汲以巡道護理巡撫事。鑾回之日迎候﹐舟車倉卒不備﹐因削秩歸。乃還揚州故居﹐逾歲而歿。其沒也﹐門無賓客﹐室無媵婢﹐懷無子女﹐積無帑藏﹐孤燈糸惠幃﹐老婦啜泣而已。觀其列騶樹戟﹐距布衣北行時﹐僅十有一載耳。勃然而興﹐奄然以逝﹐當是槐下淳於﹐重成一夢也。

○福壽難兼人生之幻﹐原無常境﹐然以俗情而觀﹐必俟結局乃定。河陽趙玉峯士麟﹐爲江浙巡撫﹐內升少宰。康熙丁丑﹐子宸黼弱冠成進士﹐入詞林﹐太夫人適當百歲﹐禦題「百歲壽母」以賜。是夏﹐太夫人忽患脾泄﹐一夜數十起。旋卽安善﹐彊飯如初﹐舉朝共相羨慶﹐稱爲「萱瑞」。不逾年而宸黼卒﹐少宰以哭子過痛﹐亦歿於己卯五月。觀其臨終疏語云「上有百歲老母﹐下無三尺遺孤﹐忠孝兩違﹐抱憾奚極﹗」言念及此﹐壽母𨿽有奇齡﹐固不若先少宰而以脾泄之疾終也。常熟歸孝儀允肅﹐中年登鼎甲﹐其夫人相從京邸二十餘載。孝儀卒於官﹐無子﹐止生一女﹐遠嫁維揚﹐夫人孤身扶柩而歸。未幾﹐婿家以女病告﹐倉皇買舟抵揚﹐肩輿入視﹐女瞑目矣。遂長慟而出﹐亟命輿還舟。從婢揭簾請行﹐夫人拔笄自刺﹐已死輿中。夫幼育儒閨﹐長稱命婦﹐豈不謂榮﹖而﹤辶屯﹥並遘﹐至不欲生﹐何如綦縞者流﹐反得悠悠卒歲乎﹗是知目前之境﹐其幸獲之富貴﹐固無足欣﹐卽現享之壽考﹐亦未足慶也。

○服禁宜興任葵尊弘嘉﹐性儉朴而貌恭謹﹐玉峯相國最器愛之。丙辰成進士﹐館選有期矣﹐葵尊猶然藍縷。相國謂曰「廷見天子﹖衣冠不在華侈﹐然亦須楚楚。」葵尊曰「敬依夫子命﹐當借之同捨生。」相國哂焉。嗣以考比爲監察禦史﹐多所建白﹐獨《請定服制》一疏﹐滿漢大臣意頗不愜。京師爲之謠曰「九卿六部兩衙門﹐盡脫貂狐猞猁孫。待漏五更寒徹骨﹐人人致怨任葵尊。」

○晚遇髙詠字阮懷﹐別號遺山﹐宣城人。姜宸英﹐字西溟﹐慈溪人。俱以詩古文見重於時﹐其斥弛不羈﹐性亦相似。阮懷十五省試不售﹐年近六旬﹐始歲貢入太學。昆山徐相國爲大司成﹐奇其才﹐延之家塾。常謂曰「先生弱冠蚤致盛名﹐余甫就傅﹐願一見顏色不可得。今乃屈至門下﹐實慚且幸。」阮懷唯唯﹐絕無遜讓意。又數年﹐召試博學鴻儒﹐授翰林院檢討。未幾﹐以老病去官而卒。西溟長身多髯﹐尢工書法。相國監修《明史》﹐疏其名以聞﹐因得借秩史館﹐屢試京兆﹐乃得雋﹐康熙丁丑成進士。時聖駕親徵葛爾旦﹐奏凱旋京﹐舉朝獻頌﹐諸體畢備﹐惟西溟文最古雅﹐適遇傳臚﹐皇上特拔置一甲第三名﹐已七十有餘歲矣。西溟書素以行艸擅長﹐登第後乃喜作小楷。以三指撮管端懸腕疾揮﹐分行結體﹐疏密合度﹐其紙尾圖記曰「丁丑後書」。

○燕京元夜詞京城元夜﹐婦女連而出﹐踏月天街﹐必至正陽門下摸釘乃回﹐舊俗傳爲走百病。海寧陳相國夫人有詞以紀其事﹐詞云「華燈看罷移香さ。正禦陌遊塵絕。素裳粉袂玉爲容﹐人月都無分別。丹樓雲淡﹐金門霜冷﹐纖手摩挲怯。三橋婉轉淩波躡。斂翠黛﹐低回說。年年長向鳳城遊﹐曾望蕊珠宮闕。星橋云爛﹐火城日近﹐踏徧天街月。」相國夫人姓徐名燦﹐字湘﹐才華敏贍﹐此其從宦京邸所作。

○五經中式康熙丁卯順天鄕試﹐海寧查嗣韓﹑侯官林文英﹐皆全作五經題文。監察禦史以違例不準謄錄。榜發後﹐知貢舉者疏二人名以聞﹐上許其一體會試。戊辰俱成進士﹐登詞苑﹐蓋特典也。比來占嗶之家﹐以帖括竊取科第﹐自本經而外﹐一無通曉﹐仕路之登進日繁﹐學殖之荒落日甚。查﹑林二公乃能於風檐刻燭時﹐立就二十三藝﹐洵未易才。若非幸遇聖明﹐則格於成例﹐終至淹沈矣。考之有明三百年來﹐五經中式者僅二三人﹐崇禎甲戌會試則福建顏茂猷﹐癸未則浙江譚貞良﹑馮元﹤風﹥。今一科之內﹐兩獲奇雋﹐又仍出於閩浙﹐於以徵化成天下﹐爲尢盛焉。

●卷五。豫觚○訓吏名言余筮仕陳之項城時﹐昆山徐立齋夫子掌憲南臺﹐以手書來云「嘉政設施﹐遂有次第﹐足徵蘊養有素。昔賢爲政﹐三年而後頌聲作﹐然其始未免怨謗。民譽不失﹐亦何容易﹖程子有云﹕」節用愛人﹐常愧此四字。『足下今爲民父母﹐庶幾時存此心。無論更弦而張﹐仍貫爲治﹐要實有與民屙癢相關之意。情隱旣孚﹐久而共信﹐卓然之績﹐何施不宜﹖豈特百里無負已哉﹗「此眞訓吏名言﹐凡爲守令者﹐皆當敬書一通﹐置之座右。

○鳴鉦薦試梅長公之煥自巡撫甘肅歸裏﹐暮年以乏嗣漁色﹐頗爲鄕評所輕。然好獎掖後進﹐亦以此望重於時。崇禎末﹐麻城之就童子試者﹐不下三千人﹐而府錄甚狹。有周水心等四十五人﹐皆府錄所遺﹐懷刺謁梅﹐因閽者言求見。梅故緩步而出﹐佯呵之曰「若輩皆博徒豪飲者耳﹐業荒於嬉﹐而乃混我爲﹖」諸子不敢致辭﹐逡巡下階。遽止之曰「若輩飯乎﹖且少休﹐我爲若輩具一餐。」須臾﹐出酒脯極腆。食畢﹐諸子告退。又止之曰「若去乎﹖若來云何也﹖我且試若矣。」因面課而甲乙之﹐曰「可售者僅二十人耳﹐周水心其首也。」遂許其致剡牘於學使者。時堵學使蒞黃已久﹐試麻城限止隔一日﹐自懸至州﹐且百有六十里﹐度事不濟。乃令兩健僕騎而馳﹐各與一小鉦﹐結束爲驛使狀﹐諸子隨其後﹐夜分抵州﹐急鳴鉦如警報者﹐隨辟門而進。學使者方啟轅燃燭﹐見二騎直入投檄﹐驚怖發觀﹐則梅中丞之薦童子試者也。卽魚貫收之﹐四十五名內取十七名﹐周水心果冠一榜。

○除夜覘士陳楚產號五不﹐讀書甚苦﹐寄食硯田三十餘載﹐齒逾知非﹐始補弟子員。隨捷兩闈﹐筮仕萊陽令。時值除夕﹐欲覘萊俗與楚風同異若何﹐徒步出郭。所見烘﹤缶盧﹥戲鼓﹐爆竹粘符﹐比戶皆是。行至郊墟﹐忽聞茅屋有書聲出﹐潛窺之﹐見一士子與其婦坐擁敗絮﹐一吟一紡﹐靑燈熒然﹐色甚淒瘁。夜向午矣﹐陳殊嘆異。卽還署﹐呼役舁酒面肉米相餉﹐並贈以詩曰「破竈無煙火﹐寒門蛛結絲。斯人今日事﹐似我少年時。」元旦士子來謝﹐則童生觀光也。時楚產尙艱嗣﹐立遷其家於署內﹐飲食教誨如子者數年﹐亦成進士﹐官至粵東司臬。楚產累官知府﹐適爲其屬﹐觀光執弟子禮﹐不攺在萊之日。麻城接壤豫省﹐其里人言先輩好文愛士﹐必舉前二事爲稱首。

○呼名批頰佟中丞鳳彩巡撫河南﹐年已老﹐每日五鼓﹐燃燭治文書。或坐倦假寐﹐少頃﹐輒矍然起﹐自呼其名曰「佟某﹐汝爲朝廷大臣﹐封疆之重﹐皆汝肩之﹐柰何老不任事若此﹗」輒以手批頰數四﹐侍者爲之悚栗。中丞在豫﹐如論罷修河夫役﹑協濟柳梢及調劑西徵大兵﹐秋毫無犯﹐豫人感其徳者﹐猶繪像祀之。

○潛竄衿錄永城有張生者﹐屢就童子試不遇﹐讀書芒碭山天齊寺。攻苦之暇﹐散步殿廡﹐見東帝座下判官﹐像貌偉麗﹐戲拊其背曰「人間安得如公者﹗吾與論心訂交乎﹖」是夕﹐生篝燈禪堂﹐披簡孤坐﹐忽聞扣門聲﹐且曰「君所願交者來矣。」啟扃而迎﹐則晝所見判官也。始頗疑懼﹐繼稍款洽。坐談之頃﹐溫語莊言﹐糸麗糸麗動聽。生且喜得佳友。由是定更輒來﹐夜分乃去﹐率以爲常。生久之與習﹐因自陳軻有年﹐莫測榮枯所詣﹐乞其搜示冥冊。神顰蹙曰「君無顯秩﹐卽一芹猶難擷也。柰何﹗」生不覺憤慟﹐堅請爲之回斡。神徐曰「當爲君圖之。」閱數夕至﹐曰「已得之矣。山東某邑有與君同姓者﹐應於明年入泮。吾互易其籍﹐可暫得志。然事久必露﹐君其愼之。」嗣後神不復見﹐生亦歸裏。試果獲售﹐悉如神言。浮沈黌宮十餘載﹐忽夢神倉皇前訴曰「吾因與君一日之契﹐潛竄衿錄﹐已蒙帝譴﹐法當遠戍。玆行與君永別耳。」生覺而惘然﹐未幾亦以試劣被黜。

○李通判李通判者﹐山西汾州人。其前世爲鄕學究﹐年逾五旬﹐閒居晝臥﹐夢二卒持帖到門云「吾府延君教授﹐請速往。」挾之上馬﹐不移時﹐至一府第﹐如達官家。靑衣者引之入﹐重闥煥麗﹐曲檻紆回﹐最後書室三楹。坐頃﹐兩公子出拜﹐錦衣玉貌﹐皆執弟子禮﹐日夕講課不輟。書室外院地逼廳事﹐時聞傳呼鞭笞之聲﹐特不見主人爲怪﹐且不曉是何官秩﹐請於二子。二子曰「家君卽出見先生矣。」未幾﹐主人果出﹐冠帶殊偉﹐晤語間禮意款洽。學究因言「晚輩承乏幕下﹐久且閱歲﹐不無故園之思。」主人微曬曰「君至此﹐已不可歸。然自後當有佳處﹐幸勿復多言。」學究淒然不樂﹐竟忘其身在冥府也。一日主人開宴﹐邀學究共席。辭以寒素﹐不宜與先輩抗禮。彊之乃行。廳事設有四筵﹐掃徑良久﹐一僧肩輿而至﹐極騶從之盛﹐曰「大和尙。又一僧至如前﹐曰」二和尙「。直據南面兩筵。學究﹑主人依次列坐。主人與二僧語﹐學究皆不解。肴果亦並非人間物。酒半﹐忽見一梯懸於堂檐﹐二僧出躡之﹐冉冉而去。主人促學究從而上﹐攀援甚苦﹐倏然墮地﹐則已托生本州李氏矣。𦇤褓中能語如成人﹐但冥府有勿言之約﹐不敢道前世事。生四歲握筆爲制義﹐評騭其父文﹐可否悉當。後登崇禎一榜﹐順治初通判揚州。天兵南下﹐出迎裕王﹐王手掖之﹐如舊相識﹐曰﹕」當時事猶能記憶耶﹖「一笑馳去。潛窺裕王狀貌﹐卽所見二和尙也。而大和尙未知出世爲何如人。

○淡如祥符﹑中牟之間﹐水月庵髙衲﹐姓平﹐號淡如﹐年八十五而示寂。先一日囑其徒曰「吾死當歸骨於龕。俟三歲後發之﹐如體已腐﹐焚之可也。倘此身不壞﹐必有更吾衣者至。汝其志之。」其孫寂鳳﹐亦浮屠之有行者。奉其遺教﹐如期發龕﹐則淡如端坐於內﹐衣化塵飛。撫其體﹐堅過鐵石﹐扣之鏗鏗有聲。遠近觀者雲集。中牟韓令亦適至﹐愕然曰「是師昨入吾夢﹐乞吾銀五兩有奇爲一衲。其將欲飾金以示不壞之身乎﹖」隨召匠而問其所需﹐果符所乞之數。今金像尙在庵中﹐士女焚禮不絕。有一營卒心疑其僞﹐潛以刃刺臂﹐血縷縷隨刃湧出。營卒大懼﹐投地懺服﹐急以金塗所刺處﹐刃口終不可合。庵僧因加扃鍵﹐遇誠者始啟觀焉。

○古古詩律詩全首用事﹐而髙渾絕倫﹐不嫌繁重者﹐近時惟白耷山人擅長。由其熟於羣史﹐故遇一題﹐援筆立就﹐而對屬精切﹐有天成之妙。太康軒姓者﹐夢劉將軍糸廷入其室而子生﹐因名曰糸廷﹐字以公劉。修髯偉幹﹐膂力過人﹐有聲介冑間﹐然數奇不甚顯於世。山人贈詩云「江湖萬里破徵云﹐秋水微茫白鷺羣。旅捨自稱前進士﹐夜亭誰識故將軍﹖錕捂動星辰气﹐涵沈虎豹文。泗上重來歌舞地﹐空樓涼月落紛紛。」篇內所謂「前進士」﹑「故將軍」﹐正指其再生之事﹐點染極工。其他如《題古函谷關》一聯「範叔入來人不識﹐田文歸去吏猶眠」﹐可與胡宿「望气竟能知老子﹐棄何不識終童」語相伯仲。《詠史》一聯「大夏遠求筇竹杖﹐長秋私典羽林兵」﹐「大夏」﹑「長秋」﹐巧於「白頭」﹑「蒼耳」﹐而典雅過之矣。偶過黃子載公近鷗居﹐出古古詩相示﹐因略舉其佳句而筆之。

○息壤《淮南子》﹕「鯀堙洪水﹐盜帝之息壤。帝使祝融殺之羽淵。」據《續博物志》﹕「息壤在荊州南門外﹐狀若屋宇﹐陷土中﹐而猶見其脊。旁有石記云﹕」不可犯。『犯之頗致雷雨。有妄意掘發﹐水坌上不可制。「考東坡詩序亦然。康熙乙丑春﹐余晤太康王司訓鈿於汝上﹐言壬寅歲從其先大人官荊南﹐時值大旱﹐土人請掘息壤。初不之信﹐閱三月不雨﹐不得已從其請。出荊州南門外堤上﹐掘不數尺﹐有狀若屋而露其脊。復下尺許﹐啟屋而入﹐見一物正方﹐上銳下廣﹐迫視非木非土非石非金﹐其紋如篆。土人云﹕」此卽息壤也。「急掩之﹐其夜暴雨不止。歷四十餘日﹐大江泛溢﹐遂決萬城堤﹐幾陷荊州。可爲前志之證。石記今亦不存。

○牡丹述歐陽公《牡丹譜》云「牡丹出洛陽者﹐天下第一。唐則天以後始盛﹐然不進禦。自李迪爲畱守﹐歲遣校乘驛一日夜至京師﹐所進不過姚黃﹑魏花數朵。」又賈耽《花譜》云「牡丹﹐唐人謂之木芍藥。天寶中﹐得紅﹑紫﹑淺紅﹑通白四本﹐移植於興慶池東沈香亭﹐會花開﹐明皇引太眞玩賞﹐李白進《淸平調》三章﹐而牡丹之名﹐於是乎著。」然考之雜誌﹐煬帝開西苑﹐易州進牡丹二十種﹐有飛來紅﹑袁家紅﹑天外紅﹑一拂黃﹑軟條黃﹑延安黃等名。則花之得名﹐不始自天寶年也。明皇時有進牡丹者﹐貴妃面脂在手﹐印於花上﹐詔栽於先春館﹐來歲花上有指印迹﹐名爲一撚紅。則花之繁植﹐不僅在沈香亭也。錢維演進洛下牡丹﹐東坡有詩云「洛陽相公忠孝家﹐可憐亦進姚黃花。」則花之入貢﹐不止於李畱守也。余官陳之項城﹐去洛陽不五百里而遙﹐訪所謂姚魏者﹐寂焉無聞。鄢陵﹑通許及山左曹縣﹐間有異種﹐惟亳州所產最稱爛熳。亳之地爲揚﹑豫水陸之衝﹐豪商富賈﹐比屋而居﹐髙舸大め﹐連檣而集。花時則錦幄如雲﹐銀燈不夜﹐遊人之至者﹐相與接席攜觴﹐徵歌啜茗﹐一椽之僦﹐一箸之需﹐無不價踴百倍﹐浹旬喧訁燕﹐歲以爲常。土人以是殫其灌之工﹐用資賞客。每歲仲秋多植平頭紫﹐剪截佳本﹐移於其幹﹐故花易繁。又於秋末收子布地﹐越六七年乃花。花能變化初本﹐往往更得異觀﹐至一百四十餘種﹐可謂盛矣。然賞非勝地﹐蒔不名園﹐上林無移植之榮﹐過客無畱題之美。周子有言「牡丹之好宜乎眾」﹐嗟乎﹐豈牡丹之幸也哉﹗項與亳接壤﹐餘日躓於簿書﹐不能一往。閱三載復以憂歸﹐遊覽之懷﹐竟未獲遂。余之不幸﹐甚於花也﹐而終不忘於余心。友人劉子石友﹑王子鶴洲艷稱之﹐因其所言﹐以類述於左﹕花之以氏名者十有八﹕支家大紅支家新大紅支家新紫甄家橊紅宋紅蔡家銀紅孟白石家大紅支家銀紅武家遺愛紅董紅魏紅雅白雅二白大焦白王二紅二焦白馬家黃次品一﹕王家紅花之以色名者十有六﹕花紅平頭花紅無對銀紅大觀禦衣黃中黃瓜瓤黃鰲頭紅水獺銀紅拖地白大黃小黃鸚羽綠佛頭靑花紅勝妝斗口銀紅花紅疊翠次品二﹕花紅樓子宮袍紅花之以人名者十有七﹕太眞晚妝郭興紅老郭興紅健紅洛妃妝綠珠瓊樓楊妃沈醉健白貂蟬輕醉飛燕妝醉玉環楊妃初浴軟枝醉楊妃楊妃一撚紅蘊秀妝孟烈紅碧玉紅妝花之以地名者八﹕瑤池春漢宮春明堂紅閬苑仙姿陜西大白太和紅生白堂繡谷春魁次品三﹕玉樓春蕊宮仙顏沈香亭花之以物名者二十有七﹕金玉變花紅縐紗藕絲霓裳醉仙桃金輪綠衣含珠出鑪金金玉交輝紫羅斕界破玉斗金金不換斗珠無瑕玉琉瓶貫珠黃絨鋪錦白舞靑猊白雪錦繡磚色藍出水芙蓉栗玉香一匹馬千張灰五色奇玉海市神珠錦帳芙蓉銀紅球次品十有一﹕霞天鳳蕊珠軟玉丹鳳羽笑雪烏屑綺蜀錦胭脂樓子花紅剪絨雪魄蟾精菱花晚翠花之以數名者三﹕第一紅十七號十九號花之以境名者十有二﹕金烏出海湖山映日扶桑曉日萬疊雲山碧天秋月秋水妝白水月妝瓊樓玉宇冰輪乍湧金精雪浪寒潭月一朵紅雲次品一﹕雪塔花之以事名者六﹕奪錦泥金捷報十二連城綠水紅連朱顏傅粉祥光罩玉次品三﹕奪元墨魁縞素妝花之以品名者八﹕花聖萬花一品天香一品奪萃奪萃變羞花伍獨勝天葩奇艷次品七﹕花王花祖奪艷姿貌絕倫羣芳羞嬌容三變勝嬌容以上皆異種。其尢異者支家大紅﹐太學生支薇甫手植﹐千葉明霞﹐鮮艷奪目﹐殊非深紫可比﹔新大紅色亦如之﹐綻蕊結繡﹐蜷曲下垂﹐二紅並妍﹐難第甲乙。一匹馬﹐色紅﹐有以匹馬易之者﹐名遂著。健紅之名﹐始於土人健宇所嗜﹐向無支紅﹐則健紅固一時之冠也。禦衣黃﹐俗名老黃﹐曉視甚白﹐午候轉爲淺黃﹐鶯然可愛。綠珠瓊樓﹐色白﹐每瓣綠點如珠﹐𨿽丹靑葉葉爲之﹐無其巧幻。出鑪金﹐娟娟嫵媚﹐艷並海棠﹐枝榦亦小。金輪爲黃中第一﹐古之姚黃﹐恐亦遜此。魏紅如傅粉美人﹐錢思公常曰「人謂牡丹花王﹐今姚黃眞可謂王。而魏花乃後也。」《譜》云「姚黃出於姚氏。魏花肉紅色﹐出於魏相仁溥家。」今之魏紅﹐其遺種歟﹖焦白﹐明秀爲白中上品﹐與健﹑雅伯仲。界破玉﹐嫩白色﹐每花片上紅絲一縷印之。磚色藍﹐藍間帶紅﹐望若紅衫女子貯碧紗籠中。十二連城﹐白次雅﹑健。五色奇玉﹐白又次於連城﹐而花瓣各有紅紫碧綠諸色絲絡其間﹐洵云奇矣。金玉交輝﹐白花錯以黃須﹔綠衣含珠﹐紅花綴以翠縷﹐亦奇玉之亞。古以左紫稱最﹐近惟紅白擅場﹐然支家新紫﹐嬌膩無俗韻﹐固宜與大紅﹑新紅名甲海內云。其次者𨿽非本州所貴﹐歲以售之花賈﹐好事之家購而得﹐猶不止吉光寸羽﹐昆山片玉﹐況其尢者乎。𨿽然﹐盛衰無時﹐代謝有數﹐後日之譙﹐安知不爲今日之雒﹖則繁英佳卉﹐泯滅無傳﹐是花之不幸﹐又甚於余﹐余烏能以無述也﹖時康熙癸亥七月望日。

○人蝟祥符縣三教庵﹐距城十餘里﹐僻在荒野﹐鄰近並無居民。適有武衿王生者﹐康熙壬戌七月﹐自遠道訪舊而回﹐孑身無伴﹐暑渴且甚﹐暫憩斯庵。庵僧以茶飲之。生遂懵然不能言﹐但兩目瞪視﹐形同木偶。隨有一僧﹐以二寸許鍼從左手腕刺入﹐初覺微痛﹐漸乃不省。遂解去生衣﹐髡其頂。復將百鍼自腰以上﹐凡肩背胸膊﹐悉用密釘﹐竟成人蝟。乃以柳輿舁之出庵﹐周行村鎭﹐口稱佛號﹐且曰「有能施銀錢者﹐爲拔一鍼。」檀施頗集。旋至城市﹐觀者如堵。眾中一人迫視久之﹐亟呼曰「此我表弟王生也。何以至是﹖」僧卽駭走。市人擒僧鳴縣﹐押取解藥﹐爲生去計盡乃蘇。時蒲圻黃岵云令祥符﹐鞫治得實﹐置僧於法。

○孫家莊扶溝有孫家莊﹐惟孫姓者居之﹐性黠而鷙﹐多行不義﹔頗贍於財﹐危樓髙臺﹐構至百楹﹐周以繚垣﹐甓甚固﹔佃戶之依以居者﹐茅舍三十餘家。康熙十三年七月初八日雨中﹐忽見莊東北有巨人﹐長十丈許﹐去莊前半里地﹐拔一大柳樹﹐望空旋舞。狂風刮地﹐其聲若雷﹐孫姓之屋﹐蕩掃無遺﹐摧壓而斃者九人﹐傍居佃戶﹐完然如故。是日孫氏有一甥﹐爲巨人掣置別村樓脊﹐見其兩掌如箕。風定後﹐居人量所履之迹﹐長五尺八寸。吾邑官溪吳聖揆家﹐白晝晦冥﹐有龍自中門入﹐天矯倏忽﹐破屋而逝。榱桷甍棟﹐挾以俱飛﹐耕牛三頭﹐攝至雲中而墮。聞聖揆爲人頗與孫相似﹐故亦致此異。時康熙三十二年七月間事也。

○讎驢闖賊之黨袁鷹兒屯眾河北﹐亦時時渡河焚劫。去陳州二十里﹐州民黃鳴梧之父爲其所殺。梧年方少﹐日夜思報父仇﹐念眾寡不敵﹐遂單身投賊。梧能騎射﹐善琵琶﹐賊愛而容之。居賊營七閱月﹐陰求殺父者﹐則鷹兒之弟袁三也。鷹兒遣三入陳偵候官兵﹐梧從之﹐因潛至其家﹐約其族黨敢死者八十人﹐乘夜劫賊營﹐縛袁三歸。時官兵適至﹐餘賊各散去。梧見三佯爲不知者﹐曰「何驚吾主也﹖」急解其縛﹐以好酒食啖之。直遇其父死日﹐梧怒目持刃前曰「袁三﹐爾非去年此日之殺吾父者乎﹖殺人者死﹐請就縛﹗」剝其上下衣﹐捆束如祭豕狀﹐貯柳筐中﹐陳於父墓前﹐釃酒灌袁耳。痛哭祭告畢﹐刳其腹﹐握心肝﹐焚瘞之。去梧家三里許﹐有一柳樹﹐其下卽殺梧父處。梧乃挈袁首掛柳樹﹐乃歸。半載後﹐家產一驢﹐其色純黑﹐甚健且良。有以十五金易之者﹐梧愛不與。一日跨是驢自州還家﹐行至前柳樹下﹐驢忽作人語曰「我袁三也。我殺爾父﹐我死宜矣。何刳腹屠腸之酷也﹖」隨嚙梧左股墮地﹐自肩至背﹐嚙無完膚﹐復折其臂。偶欹帽掩項﹐未至斷喉﹐得不死。適旁有枯井﹐急轉身入之。然驢猶望井跳躍不已﹐旋舐其井旁血至盡。里人過其地﹐見梧﹐遂舁以歸。療治數月﹐乃愈。梧復欲殺驢﹐有識者謂曰「冤冤相報﹐何時了也﹖不如捨之。」梧是其言﹐命奴牽去鬻於市﹐獲銀六兩。今梧見存﹐猶折一肱。

○云虫中州山嶺間有物如蜥蜴﹐俟天將雨﹐則羣虫從石罅緣沿而上﹐仰口噓气如珠﹐靑白不一﹐直上數丈﹐漸大如甕﹐須臾合並散漫﹐氵翁然彌空﹐遂成密雲。山中人稱爲云虫。

○屍行潁上舒子將言﹕其鄕人死而未斂﹐其子出備棺衾之屬﹐囑所親守之。夜室闃然﹐枕肱注目。忽於燈次見屍踽踽有動意。因大懼起坐﹐屍亦起。急奔戶外﹐戶已扃﹐屍尾其後﹐繞階逐之。遂逾墻走﹐屍抱其足不得出。迨曉其子返﹐猶僵立墻下﹐持所親足愈堅﹐百計救治﹐乃脫。所親已迷昧無人色﹐久之始蘇。舒曰「是必天地不正之气﹐憑之爲妖。如豕立於齊﹐石言於晉﹐當非豕與石能然耳。」

○判官薦才項城王爾固允貞﹐好學能詩﹐以副車貢入太學﹐與余友善。自言康熙癸丑之冬﹐遘疾幾殆。至明年上元日午﹐僵臥榻上﹐忽見一隸戴白宣帽﹐衣藍布半臂﹐露肘及足﹐乘小赤馬﹐於艸堂西北隅﹐冉冉自壁間下﹐揖王而前日﹕「請若官裏去。」王笑應之曰「世豈有秀才仕宦者乎﹖隸曰﹕」第去則官可立至。「當時室中之人﹐不聞其應對何語﹐卽王亦不知隸爲鬼也。適其母夫人以茶來﹐呼之乃悟﹐因話其事。闔室悲啼請命。王復見隸﹐似憫之者﹐曰﹕」若辭以母老子幼﹐多焚楮帛﹐可免此行。薄暮盍少飯我湖邊。幸勿於家﹐於井﹑於路﹐恐爲他神所攫。「因索紙商定辭職之狀﹐揚鞭破壁而返。是夜二更﹐忽前隸見於燈下﹐津津有喜色曰﹕」得所請矣。「手探夾袋中﹐取稟帖一幅示王﹐並無人名﹐其詞則曰﹕」稟爲薦才事。役自掌文案以來﹐已經九十餘載﹐未蒙更換﹐情實可矜。今有項城縣生員王允貞﹐年少老成﹐堪掌文察。懇乞俯準更換﹐庶寒儒不致淹滯﹐而下役得以超升矣。「帖尾作行艸大字批曰﹕『據稟王允貞近方立志從善﹐前此之心﹐豈可問乎﹖文案之掌﹐夫豈細故﹖所稟不準。」王始自信無恙。因問﹕「稟我者爲誰﹖」隸初不答﹐三問之﹐乃曰「蓮池東嶽廟東廊第一殿判官衣靑者是。」又問﹕「汝爲誰﹖」曰「我則土地祠隸也。」遂去。蓮池集在沈﹑項之交﹐廟中果有靑衣殿判﹐如隸所言。

○產龍竇四者﹐沈丘槐店竇生之佃也。康熙庚午夏日﹐四婦將逼娩期﹐夢黑丈夫頎而髯﹐謂之曰「我欲暫托汝家﹐幸勿加害﹐當有以報。」次日之晡﹐產一龍﹐蜿蜒逾尺﹐鱗角俱備﹐項間有黃鬃如馬鬣﹐拂拂而動。婦極驚怖﹐意欲斫除。忽飛蟠屋梁﹐因憶前夢﹐姑置豢焉。不三日驟長數丈﹐天矯遊行﹐就乳則體仍縮小如初生時。熟習日久﹐飼以雞卵﹐亦能啖也。沈丘範令﹐親往其家視之○劉船康熙初﹐沈丘程家村有劉船者﹐字小舟﹐充縣捕役﹐其年已老。夏月雷雨暴至﹐倚門南望﹐遙見雲霧中﹐一人乘馬而至﹐兩腋各挾石榿﹐將舉皚擊船。又一人大呼曰「非此劉船也。」遂去。是時沈丘王邦澑南岸﹐別有劉船﹐亦字小舟﹐方於河濱鋤地﹐雷至擊死。程村之劉船﹐一足及﹐腫如盎﹐旬餘而愈。

○秦大漢沈丘枳店民秦大漢﹐名光甫﹐狀如金狄﹐絕有力。陽之門﹐傴而行﹐乃得入。鬻所獲秫稈於市﹐每擔四十捆。適積雨後﹐市有大車陷淖泥中﹐三牛不能出。光甫脫牛而以手出之。康熙十三年﹐時方用兵﹐親王出鎭荊州﹐有薦於軍前者。王賜袍一領﹐制布十二疋﹐尙不掩脛。其足尺有四寸﹐植其靴﹐髙與食案等。健驢肥馬﹐莫能勝載。刀矛之屬﹐不足供其展用。乃騎以橐駝﹐而鑄三十斤鐵槍與之﹐始得稱意。然不宜於亻票疾之戰﹐廢歸﹐以病死。

○木介語云「木生介﹐達官怕。」余於康熙乙丑冬杪﹐將從項城扶親柩南歸﹐士民故舊﹐相送郊外。時雨雪已霽﹐地無積素﹐而樹枝多有淩澤對凝﹐厚至二三寸﹐𨿽晴旭耀射﹐經旬不化。餘指示項人曰「此木介也﹐必有受其咎者。」未幾﹐睢州湯公﹐鄢陵王公相繼䢐謝﹐內而閣學以及卿貳﹐外而各省督撫﹐亦屏黜殆盡。

○筍根稚子西華縣黃灣寨李泰眞家堂前﹐有竹一叢﹐不甚茂密。童戲其間﹐喧言竹根見三寸小人﹐往來跳躍。泰眞怪而覘之﹐已沒土內。隨掘土﹐果得一人。眉目口鼻皆具﹐兩手各分指形﹐足指拳如鳥爪﹐色極嫩白。康熙乙丑秋日醫士陳子俊言。

○自怡編序康熙十六年﹐余筮仕陳之項城﹐迎養兩大人於官舍。先贈君芥﹛艸﹜公﹐春秋六十有八﹐性喜讀書。適有昆山徐大司寇所贈《資治通鑑》在署﹐每日端坐糸番閱﹐常至夜午乃就寢。暇則飲酒賦詩﹐與幕中諸子相唱和﹐匯成一帙﹐題爲《芥斧自怡編》﹐而引其端曰「憶餘七齡﹐先大人教以誦詩﹐時尙未諳聲律。旣而攻舉子業﹐無庸也﹐年十七﹐外父黃羽衝先生攜余就浙試﹐偶得『煙樹隨船走﹐漁榔雜浪聞』句於湖中﹐外父頗頷之。中歲以來﹐累遭外訌﹐倦於翰墨。事旣已﹐輒欲研露注《離騷經》﹐焚膏檢較涑水《通鑑》﹐爲之標舉建儲﹑綏遠﹑用賢﹑黜佞﹑重農田﹑定賦役﹑正禮律﹑興學校諸大典﹐編輯成書﹐付兒誦習。詎意天不假我父母年﹐相繼見背﹐益悲不自勝﹐未暇卒業。會皇朝定鼎﹐南北未靖﹐乃悉所有葬我先人﹐志決鹿門偕隱。爰命我子從吳南村遊。南村雅擅詩古文名﹐與相唱和﹐得《秋日雜感》若干首。復和其伯氏《東裏絕粒吟》十律。方愧未工﹐而我子亦竊竊然習壯夫弗爲之所爲。余投筆誡曰﹕」爾尙以典常作之師﹐其毋采華隳厥實。『誠欲進我子以經緯之策﹐弗徒繪風鏤月﹐與庾﹑鮑角勝也。又二十餘載﹐餘詩學益落﹐而吾子則受知於玉峯徐大司成﹐三雍追琢﹐徳業稍進﹐捧檄來令古項。辛酉孟夏以籃輿迎養﹐入其邑﹐觀吾子於治賦﹑興學﹑寬徭﹑平獄之政﹐次第修舉﹐足副余編輯曩志﹐而見之施行﹐余心大慰。爰喟然曰「吾向謂作詩者﹐惟閒衲子與宦遊人爾。汝今於蒞任之暇﹐撫弦調鶴之餘﹐始可與言詩也已。余且優遊官閣﹐復理前業﹐庶效閒衲之所爲﹐以畢我先人始教之意。』因命諸孫日錄署中所詠題﹐曰《芥﹛艸﹜自怡編》。康熙辛酉夏五﹐書於古項子國之聽松軒。」其明年九月﹐先贈君抱疾﹐十一月棄世。又明年我母黃孺人亦終於項寓。嗚呼﹐痛哉﹗余家酷貧﹐至無以爲菽水歡。勉就祿仕﹐以幾古人致親之義﹐乃天不假年﹐相繼見背﹐余復痛先贈君之所痛也。哀哀父母﹐生我劬勞﹐而逮存之難如此。爲人子者﹐其可不惕心於愛日哉﹗

○臘月雷康熙辛酉十二月十七日﹐項城大雨雪﹐積素盈尺﹐入夜益甚。二鼓霹靂陡發﹐電光照射室內﹐纖物畢見﹐轟雷之聲達旦。東城王孝廉海曙家﹐龍入其堂﹐爪破窗而去。《詩》稱十月震電﹐尙曰「不寧不令」。今乃臘月而雷﹐豈瑞雷乎﹗

○屋梁三花陜州慈鐘集何貢士家築堂初成﹐堂東偏置貢土臥榻。每聞堂有膈膊聲﹐如是數夕。晨起視之﹐忽堂梁中坼縫生花﹐其色純赤﹐大如紅牡丹﹐鮮艷奪目。閱夕﹐其左右復生二花而差小﹐一碧一黃﹐相去各二尺許。觀者雲集。三花累月乃萎。

○廷式再見項城韓雲門﹐名眉﹐聘戚氏女﹐未幾兩目失明。戚謂韓郎年少能文﹐必成遠器﹐而配以盲女﹐非偶也﹐欲毀婚而終女於家。韓之父母將許之﹐雲門毅然不可﹐如禮迎娶以歸。戚不得已﹐媵以美婢。雲門曰「人情見欲則動﹐不若無見﹐以全我居室之好。」遂遣婢還戚。後以壬子拔貢舉於鄕﹐出爲教諭﹐挈婦偕行﹐伉儷無間。豫人稱其篤行﹐以爲宋之劉廷式再見於今。

●卷六。秦觚○兩大文章人生大節﹐首在忠孝。若夫縻之爵祿不爲榮﹐臨之斧鉞不爲屈﹐以全其致親之義﹐以成其不負國之貞﹐非性分定而學力優者﹐蓋難言之。皇朝ゼ華之彥﹐疊迹蘭臺﹐捍圉之才﹐蜚英鱗甸。如近日李徵君陳情辭職﹐葉方伯見危致命﹐忠孝之誠﹐洋溢楮墨﹐洵天地間兩大文章也。

李徵君因篤﹐字天生﹐一字子徳﹐西安富平人。康熙己未﹐詔海內博學鴻儒至京師﹐因篤試授翰林院檢討﹐以母老上疏辭歸﹐得允。其詞﹕「奏爲微臣母老多病﹐獨子萬難遠離﹐泣血陳情﹐吁恩歸養事﹔竊惟幼學而壯行者﹐人臣之盛節﹐辭榮而乞養者﹐人子之苦心。故求賢𨿽有國之經﹐而教孝實人倫之本。伏蒙皇上敕諭內外諸臣﹐保舉學行兼優之人﹐比有內閣學士項景襄﹑李天馥﹐大理寺少卿張云翼等﹐旁采虛聲﹐先後以臣因篤姓名﹐聯塵薦牘﹐獲奉兪旨﹐吏部遵行陜西督撫﹐促臣應詔赴京。臣自念﹐臣母年逾七旬﹐屬歲多病﹐又緣避寇墜馬﹐左股撞傷﹐晝夜呻吟﹐久成廢疾﹐困頓牀褥﹐轉側需人。臣止一弟因材﹐從幼過繼於臣叔曾祖家﹐分奉小宗之祀。臣年四十有九﹐兒女並無。母子煢煢﹐相依爲命﹐躬親扶持﹐跬步難離﹐隨經具呈哀辭﹐次第移咨吏部。吏部謂咨內三人﹐其中稱親﹑援病﹐恐有推諉﹐一槪駁回。竊思己病或可僞言﹐親老豈容假借。臣𨿽極愚不肖﹐詎忍藉口所生﹐指爲諉卸之端﹖痛思臣母遲暮之年﹐不幸身嬰殘疾﹐臣若貪承恩詔﹐背母遠行﹐必至倚門倚閭﹐夙病增劇。況衰齡七十﹐久困扶牀﹐輦路三千﹐難通嚙指。一旦禱北辰而已遠﹐回西景以無期﹐萬一有爲子所不忍言者﹐則毛義之捧檄﹐不逮其親﹔溫嶠之絕裾﹐自忘其母﹐風木之悲何及﹐﹤缶並﹥之恥奚償﹖卽臣永爲名教罪人。虧子職而負朝廷﹐非臣愚之所敢出也。皇上方敬事兩宮﹐聿隆孝治﹐細如艸木﹐咸被矜容﹐自能弘錫類之仁﹐推之士庶。寧忍孑然母子﹐飲泣向隅﹐奪其烏鳥私情﹐置之仕路﹖蓋閣臣去臣最遠﹐故以虛譽采臣﹐而不知臣之有老母也。臣云翼與臣皆秦人﹐𨿽所居裏非遠﹐知臣有老母﹐而不知其旣病且衰﹐委頓支離至於此極也。卽部臣推諉之語﹐槪指三人而言﹐非謂臣當必捨其親而不之顧也。且臣𨿽譾陋﹐而同時薦臣者﹐皆朝廷大臣﹐其於君親出處之義﹐聞之熟矣。如臣獵名違母﹐則其始進已乖﹐不惟瀆ル天倫﹐無顏以對皇上﹐而循陔負疚﹐躁進貽譏﹐則於薦臣諸臣﹐亦爲有ル面目。去歲臺司郡邑﹐絡繹遣人催臣長行﹐急若風火。臣趨朝之限﹐𨿽迫於戴星﹐而問寢之私﹐倍懸於愛日。然呼天莫應﹐號泣就途﹐志緒荒迷﹐如墮雲霧﹐低頭轉瞬﹐輒見臣母在前﹐寢食俱忘﹐肝腸進裂﹐其不可瀆官常而幹祿位也明矣。況皇上至聖至仁﹐以堯舜之道治天下﹐惇倫厚俗﹐遠邁前朝。而臣甘違離老親﹐致傷風化﹐有臣如此﹐安所用之﹖乃臣自抵都以來﹐屢次具呈具疏﹐九重嚴邃﹐情壅上聞。隨於三月初一日扶病考試﹐蒙皇上拔之前列﹐奉旨授臣翰林院檢討﹐與臣同官纂修《明史》。聞命悚惶﹐忝竊非分。念臣衡茅下士﹐受皇上特達之知﹐天恩深重﹐何忍言歸﹗但臣於去秋入京﹐奄更十月﹐數接家信﹐云臣母自臣遠離膝下﹐哀痛彌侵﹐晝夜思臣﹐流涕無已﹐雙目昏毛﹐垂至失明。臣仰圖報君﹐俯迫諗母﹐欲畱不可﹐欲去未能﹐瞻望闕庭﹐進退維谷。乃於五月二十一日具呈吏部﹐未蒙代題。臣孺切下情﹐惟哀祈君父。查見行事例﹕凡在京官員﹐門無以次人丁﹐聽其終養。臣身爲獨子﹐與例正符。伏願皇上特沛恩慈﹐許臣遄歸﹐扶養其母﹐叨沐聖澤﹐以終天年。臣母殘病餘生﹐統由再造。不惟臣母子卸環鏤骨﹐誓竭畢生﹐而報國方長﹐策名有日﹐益圖力酬知遇﹐務展涓埃矣。」

葉方伯映橊﹐號蒼巖﹐松江上海縣人。康熙戊辰﹐映橊以湖廣糧儲道攝布政司事﹐適夏逆作亂﹐先遣僕奉其母出城﹐由水道還家。乃刺血書表﹐潛達禦前﹐於藩署大堂朝服正坐自刎。其詞﹕「奏爲臨難瀝血陳情﹐恭謝天恩事﹕切臣一介豎儒﹐幸中辛丑進士﹐選擢庶常。叨沐皇上髙厚深恩﹐歷任今職。常以潔己奉公砥礪夙夜﹐但愧才具庸虛﹐寸長莫效。玆於康熙二十七年五月初九日署理布政司印務﹐忽於本月二十二日督標裁兵﹐陳夏包子倡亂﹐閉城造反﹐去刂奪撫臣敕印﹐分兵圍臣衙署﹐百計脇從。臣幼續詩書﹐粗知禮義﹐𨿽曰刃在前﹐豈肯喪恥苟生﹖此時卽欲率同妻女﹐闔門殉節。第念臣母年已七十六矣﹐隨臣任所﹐長子監生葉敷又遠在原籍﹐其餘二子年未成童。煢煢孤嫠﹐死將安歸﹖臣心不忍﹐因遣妻女﹐奉臣母於水溝遁出潛逃。臣此時微服匿影﹐或可幸免﹐以圖後效。伏念臣守土之官也﹐城存與存﹐城亡與亡﹐義所當然。謹將糧道衙門及布政司道號印五顆﹐封付家人葉善林﹐囑向所過衙門呈繳具題。復謹繕謝恩一疏。囑付家人葉升等﹐俟臣盡節之後﹐奔赴京師﹐詣通政司衙門賫投。臣謹於本月二十六日﹐朝服向厥九叩謝恩畢﹐隨升臣衙門罵賊﹐以佩刀自刎。勉盡一死﹐以報國恩。但恨事起倉卒﹐旣不能先事綢繆﹐默消反側﹔復不能臨期捍圉﹐獨守孤城。上辜三十載之皇恩﹐下負七旬餘之老母。君親兩負﹐死有餘愧。伏惟我皇上廟算如神﹐兵威丕振﹐麼麼小醜﹐指日掃滅。但臣不能忍死須臾﹐以睹蕩定﹐惟有生生世世﹐卸結無盡而已。」上覽奏惻然﹐褒卹有加。

嗚呼﹐世有視終南爲捷徑﹐而絕裾不顧﹐藉檻車爲福堂﹐而系頸自甘者。彼何人哉﹖讀二公之文﹐亦可以少愧矣﹗

○蔣山傭顧亭林先生炎武﹐行奇學博﹐負海內重名。玉峯三徐先生﹐皆其宅相也。有《答監修徐學士書》﹐以龍門雄健之筆﹐間作麗詞﹐以商山沈隱之年﹐深言時事﹐覽其遺編﹐別爲一格。豈誼切渭陽﹐不覺語之工而思之迫歟﹖書曰「幼時侍先祖﹐自十三四歲讀完《資治通鑑》後﹐卽示之以邸報﹐泰昌以來﹐頗窺崖略。然憂患之餘﹐重以老髦﹐不談此事﹐已二十年﹐都不記憶。而所藏史錄奏狀一二千本﹐悉爲亡友借觀。中郎被收﹐琴書俱盡。承吾甥來紮﹐勉以一代文獻﹐豈非生平至願﹖恐衰朽未足副此。然旣遇周情﹐兼叨下問﹐觀書柱史﹐不爲無緣﹐正未知絳人甲子﹐郯子云師﹐可備趙孟叔孫之對否耳。夫史書之作﹐鑑往所以訓今。憶昔庚辰﹑辛巳之間﹐國步阽危﹐方州瓦解﹐而老臣碩彥﹐品節矯然。下多折檻之陳﹐上有轉圜之聽。思賈誼之言﹐每聞於諭旨﹔烹弘羊之論﹐屢見於封章。遺風善政﹐迄今可想。而昊天不弔﹐大命忽焉﹐山嶽崩頹﹐江河日下﹔三風不警﹐六逆彌臻。以今所睹﹐國維人表﹐視崇禎之代﹐十不得其二三﹐而民窮財盡﹐又倍蓰而無算矣。身當史局﹐因事納規﹐造膝之謀﹐沃心之告﹐有急於編摩﹐固不待汗簡奏功﹐然後爲《千秋金鑑》之獻也。關輔荒涼﹐非復十年以前風景。而雞肋蠶叢﹐尙煩武略﹐飛芻免粟﹐豈顧民生﹖至有六旬老婦﹐七歲孤兒﹐挈米八升﹐赴營千里。於是彊者鹿鋌﹐弱者雉經﹐闔門而聚哭投河﹐並村則張旗抗令。此一方之隱憂﹐而廟堂之上﹐或未之深悉也。吾以望七之齡﹐客居斯土﹐飲瀣飡霞﹐足怡貞性﹐登巖俯澗﹐將卜幽棲﹐恐鶴唳之重驚﹐卽魚潛之匪樂。是以忘其出位﹐貢此狂言﹐請賦《祈招》之詩﹐以代《麥丘》之祝。不忘百姓﹐敢自托於魯儒﹐維此哲人﹐庶興哀於周《雅》。當事君子﹐倘亦有聞而太息者乎﹖東土饑荒﹐頗傳行旅﹐江南水旱﹐亦察輿謠。涉靑雲以遠遊﹐駕四牡而靡騁﹐所望隨示以音問。不悉。」先生在南時﹐號蔣山傭﹐中年以後﹐迹絕故鄕﹐徧遊燕﹑齊﹑秦﹑晉間以終。常言「生平最憎者舟輿﹐而炊粱跨衛﹐乃此身安處也。」其持論畸僻﹐往往類此。

○秦將禮客張靖逆侯﹑趙勇略將軍皆秦人﹐勛望相埒﹐而气度各殊。靖逆駐軍甘州﹐客有往謁者﹐所次旅捨﹐必細詢姓名﹐注簿送驛﹐每日飛騎入報。比至州城﹐候吏前迎曰「某非從某地來者乎﹖」隨導入館捨﹐飲饌供帳﹐莫不腆備。客入見﹐多在宅內書堂﹐麗僮八人﹐肩輿載靖逆而出﹐辭以足疾不拜﹐捧手延坐﹐寡於詞對﹐然宴幣稠疊﹐𨿽疏交必飫意而返。勇略功懋性剛。其入成都時﹐浙人王某棄僞職來歸。勇略知其夙負文望﹐置幕下掌書記。凡削稿進覽。必候其升坐﹐面無忤色﹐始從屏後轉出﹐逡巡捧紙置案﹐肅然退立。勇略小不當意﹐遽拂紙於地﹐亦不言應有點竄處。王蒲伏取藏袖中﹐仍從屏後嘿嘿歸館﹐易稿更呈﹐率以爲常。故士人每憚從之。平滇後家居﹐身被寬袖直領之衣﹐首冠黑絨帽﹐以帕圍額﹐𨿽王公至﹐不爲攺服。惟故舊寒素款門求謁﹐則禮接有加。是知風塵延攬﹐卽功蓋天下者﹐未常不畱意也。

○槲葉集李雪木名柏﹐武功人。關中三李﹐中南山人李子徳因篤﹑二曲山人李中孚與雪木也。雪木所著《槲葉集》﹐冷艷峭刻﹐如其爲人。《閱耕者》云「農無谷﹐不農則肉。農無服﹐不農則。農蔽惡木﹐不農則渠渠夏屋。」有古謠遺響。《雁字絕句》云「紙有長空硯有山﹐毫端蘸雨拂雲間。年年絕筆衡峯上﹐剩得南天萬里閒。」詠雁字多矣﹐無似其落想空妙者。《鳳泉別墅》云「斗室無塵小徑幽﹐柴扉晝夜掩寒流。日沈澗底魚窺鏡﹐月上松梢鶴踏鉤。才弱羞陳《三禮賦》﹐家貧難買五湖舟。惟將碧眼酬黃卷﹐莫待靑山嘆白頭。」亦皮﹑陸佳篇。

○杜曲精舍李雪木本武功人﹐後遷縣。餘同年友宋澄溪﹐以商南令調住省城﹐聞雪木名﹐禮致之﹐不可得。因捐二百金﹐買田一區﹑屋數楹於杜曲﹐迎而居之。雪木旣移家杜曲﹐以書復宋曰「自到杜曲﹐神隱壺天者數晨夕矣。五陵固多勝槪﹐而杜曲爲最。所買精舍﹐又在山水會聚處。昔司馬溫公﹑富鄭公與康節營安樂窩﹐一二宰相協力爲之﹐乃在雒陽繁華之地﹐或少閒曠幽靜之致。此則林壑環廬有閒致﹐郊散步有曠致﹐老輔老農衣冠古穆有靜致﹐鷗鷺飛於水田﹐麋鹿遊於苔徑有幽致。春則紅桃萬樹﹐冬則白雪千峯﹐夏則月絲曳柳﹐半入靑天﹐冬則霜葉醉楓﹐忽成丹嶂﹐加以魚鳥之會心﹐煙霞之娛目﹐取之不盡﹐用之不竭﹐鸚谷鳳原﹐豈足方比﹗老李生坐臥於中﹐可以讀書﹐可以樂道﹐可以養老﹐可以足衣食而長子孫﹐惟有偕耘鋤之婦﹑梨棗之兒﹐共戴髙誼耳。」雪木孤介絕俗﹐非澄溪誠於禮賢﹐未易卽致。存此書﹐以見緇衣之好﹐盤澗之安﹐兩得之也。

○一康陽康乃心﹐字孟謀﹐爲邑諸生。有文譽﹐尢工於詩。康熙乙丑﹐王少司農士礻眞奉使祭告西嶽﹐徧訪名勝﹐偶遊薦福寺﹐見乃心題壁數絕句﹐嘉嘆久之﹐曰「關中三李﹐不如一康。」錄其《弔秦莊襄王墓》二首而去﹐康譽大播。其明年﹐學使者貢其名於太學﹐蜚英馳藻﹐望重三雍。己卯歸試秦省﹐以第五獲雋。觀乎晏元獻之於王琪﹐楊鐵崖之於袁凱﹐以今準昔﹐事有同符﹐蓋具天下才者﹐未有不愛天下之才者也。

○石經余旣購西安石經全本﹐而未詳書者姓名及刊立始末﹐走書頻陽﹐詢李子徳內翰。李遣其嗣子叔靑往﹐從趙子函家抄示云「漢靈帝光和六年﹐刻石五經於太學講堂﹐此初刻也。蔡邕以熹平四年﹐與五官中郎將堂溪典﹐議郎張訓﹑韓說﹐太史令單﹐求正定六經文字﹐帝許之。邕乃書丹刻石﹐立於太學門外﹐此再刻也。魏正始中﹐又立古﹑篆﹑隸三體石經﹐古文用蝌蚪鳥迹體﹐篆用史籀﹑李斯﹑胡母敬體﹐隸用程邈體﹐此三刻也。魏世家神龜元年﹐以王彌﹑劉耀入洛﹐石經殘毀﹐�崔光之請補之﹐此四刻也。唐天寶中刻九經於長安﹐《禮記》以《月令》爲首﹐從李林甫之請﹐此五刻也。文宗時鄭覃以經籍元刂繆﹐建石仇刊﹐準漢故事﹐太和七年敕唐玄度復定石經字體﹐於國子監立石﹐九經並《論語》《孝經》《爾雅》﹐共一百五十九卷﹐字樣四十卷﹐開成二年告成﹐此六刻也。按六朝以前用分隸﹐今石經皆正書﹐且多仿歐﹑虞法﹐知其唐人書無疑。《禮記》首《月令》以尊明皇﹐諱『純』字以尊憲宗﹐又知其非天寶以前人書矣。則今西安府學石經﹐乃唐文宗敕定﹐而成於開成時者﹐舊在務本坊﹐韓建築新城﹐棄之於野。朱梁時劉用尹玉翁請﹐遷故唐尙書省之西隅。宋元中﹐汲郡呂公始遷今學。明嘉靖乙卯地震﹐石經倒損﹐西安府學生員王堯惠等﹐按舊文集其缺字﹐別刻小石立於碑旁﹐以便摹補。《唐書》謂文宗朝石經違棄師法﹐不足觀。然其用筆𨿽出眾人﹐而法猶不離歐﹑虞﹐恐非晚近所及。惟王堯惠等補字﹐大爲紕繆。今華下東生文豸家﹐有乙卯以前拓本﹐庶幾稱善焉。」趙子函名函﹐啟﹑禎間孝廉﹐人。所著有《石墨鐫華》。按「光和」在「熹平」後。錢牧齋注杜亦云「刻立石經﹐受詔在熹平﹐而碑成則光和也。」今分初﹑再刻﹐似誤。

○景龍觀鐘銘西安府學宮﹐唐宋之碑林立﹐俗稱碑洞。長安縣有景龍觀鐘銘﹐爲唐睿宗書﹐因去洞遠﹐而拓者必塞其內空﹐緣梯而上﹐乃可椎刷﹐故罕傳於世。然文體簡雅﹐書法遒媚﹐極可愛也。文曰「原夫一气凝眞﹐含紫虛而構極﹔三淸韞祕﹐控碧落而崇因。𨿽大道無爲﹐濟物歸於善貸﹐而妙門有教﹐滅咎在於希聲。景龍觀者﹐中宗孝和皇帝之所造也。曾城寫質﹐閬苑圖形。但名在騫林﹐而韻停霜ね。朕翹情八素﹐締想九玄﹐命彼鼓延﹐鑄斯無射。考虞亻垂之懿法﹐得晉曠之宏規。廣召鯨工﹐遠徵鳧匠。耶溪集寶﹐麗壑收珍。警風雨之辰﹐節昏明之候。飛廉扇炭﹐屏翳營﹤缶盧﹥。翥鶴呈姿﹐蹲熊發狀。角而不振﹐侈而克揚。庶其曉散靈音﹐鎭入鸞之殿﹔夕騰仙韻﹐恆流鵲之闈。聾俗聽而咸痊﹐迷方聞而永悟。洪鈞式啟﹐寶字攸鐫。」其銘曰「紫宸禦歷﹐靑元樹因。傾巖集寶﹐竭府收珍。杜夔律應﹐張永規陣。形包九乳﹐儀超萬鈞。上資九廟﹐旁延兆人。風嚴韻急﹐霜重音新。自玆千歲﹐從今億春﹐懸玉京而薦福﹐侶銅史而司辰。」其後款爲﹕「景云二年太歲辛亥金﹐九月癸酉金朔﹐一十五日丁亥土鑄成。」

○曹全碑漢曹全碑﹐出於陽之莘裏村﹐明萬曆中得之。其石完好﹐止缺一因字。無書撰人姓名﹐俗謂蔡中郎者﹐以其文格似漢﹐又爲八分體也。碑陰有市掾﹑曹史﹑督郵﹑嗇夫﹑三老﹑將軍﹑令史﹑門下﹑祭酒諸人﹐醵錢豎石。蓋亦去思遺制。

○兔《曲禮》﹕「兔曰明視。」陸佃曰「兔﹐吐也。明月之精﹐視月而生﹐故曰明視。」王充《論衡》﹕「兔﹐舐雄毫而孕﹐及生子﹐從口中出。」余見蒲城原子《兔說》﹐以爲﹕「兔之雌雄﹐其孳尾無異他獸。每月一孕。子生則以土培之而壅其穴﹐出入必然。或竊啟其戶﹐子輒不成。」蓋古所謂「視月」者﹐視月之候而孕﹐又謂「吐生」者﹐得土而生﹐「土」訛爲「吐」也。

○七月天淮上金道洲人望﹐初任粵西馬平﹐余初任河南項城﹐丁艱服闋﹐皆補秩關中。余至白水一載﹐道洲乃令長武。夙好旣諧﹐偏隅相望﹐因走役候之。其復書云﹕才到鶉觚﹐剛剛一月﹐欣傳鯉素﹐耿耿生平。感舊雨之彌新﹐捧新詩而溯舊。鴻賓雁旅﹐曾經十換星霜﹔虫臂鼠肝﹐不啻重逢笑語。沾靑衫而欲濕﹐是誠何心﹖指白水以爲盟﹐恭惟執事。粵自君袍方綠﹐予服猶緇。佯羨馬上之鞭﹐中多﹤毛冒﹥﹤毛﹥﹔私挾懷中之錦﹐會有逢迎。詎料僅不下秦﹐總由旁竇﹔瑜何生亮﹐都付荒唐。懼我之有人﹐遂易名而去國。斯時也﹐江邊舴艋﹐尙插徵旗﹐嶺上烽煙﹐渾如毒霧。艱虞萬里﹐旣地老而天荒﹔荏苒三年﹐徒風悲而日慘。兼之攜來僮僕﹐半葬於懊惱澤邊﹔賣去琴書﹐行吟於汨羅江畔。辱藩侯之招簡﹝今楚南方伯﹞﹐問生涯原是之無﹐竊駢語以飛翰﹐操丹鉛何工四六。節傭書之辛苦﹐一歲累有千金﹔塡在任之逋亡﹐百劫幸畱殘喘。謂斯人之不死﹐絕意希榮﹔念垂白之髙堂﹐奉甘惟祿。爰束帶而重瞻三殿﹐又極巍峨閶閹之觀﹔下除書而分列五方﹝補止五人﹐分五省﹞﹐偏處蕭瑟間關之地。潘輿未遂﹐毛檄遄徵﹐一至於斯﹐亡五日矣。顧長武者﹐割國之一隅﹐當邊陲之三面。驛騷而罷於奔命。歲儉而苦於頻仍。地大如丸﹐封函者此物﹔居凹惟穴﹐營窟者何嫌﹖更且賦逋萬千﹐萬皆鳩鵠。授受類玄黃之戰﹐前者已傷﹔飈電若神鬼之驚﹐後來尢酷。不受則明明民欠﹐難逃扌勒之條﹔受之則累累帑資﹐立蹈考成之罰。昔僅憂生於瘴癘﹐今則坐敗於催科。望之未解者一也。憶彼炎疆十二城﹐裒然居首﹔俯玆馮翊三十長﹐瞻之在前。豈雞口之福難消﹐畢竟因差果錯﹔乃牛後之羞旋至﹐大似谷震鐘鳴。望之未解者二也。願有請焉﹐大可怪者。羅池樹聳﹐柑閱臘而仍丹﹔南服陽生﹔花未春而盡紫。蠻女擎荷包飯﹐冰無迨泮之時﹔峒害擷篛裹鹽﹐地有不死之章。夫何三冬衣葛﹐未聞範叔啼寒﹔頓易五月披裘﹐應被嚴陵叫屈。天心如此﹐生意薄知。望之未解者三也。若就服食居處而言﹐以及風土人情之變﹐眞堪發人一噱﹐笑我長貧者矣。偕兄入雒﹐老米三餐﹐迨弟居夷﹐豆芽兩頓﹝記與君京邸﹐有「老未三餐兩豆芽」之謔﹐比官柳下﹐猶然舊家風也﹞。庭前朱荔﹐偏間歲而方苞﹔江上秋風﹝鳥名﹐立秋十日﹐小魚出水能飛。予有句云「狀類原殊少肉﹐試同乳燕未全衣。」其味頗佳﹐逾時則不出﹞﹐甫逾時而不見。今者一望周原﹐百年豳地。市無兼味﹐官廚以剪韭爲丰﹔圃乏嘉蔬﹐土人以烹葵爲誕。將使公劉囊底﹐飠侯卽稱珍﹔蕪令釜中﹐塵仍是寶。嗟乎﹐噫嘻﹗來日大長﹐居者不易。沈沈夜柝﹐如送鐵撥淸淒﹔種種顚毛﹐怕聽銅琵劈裂。謂鮑明遠擅蒼涼之調﹐我則何人﹖奉張燕公富制誥之才﹐卿其雅匹。胡爲淹滯﹐尙爾卑棲﹖謬荷長懷﹐仰叨髙誼。走七百里之使者﹐慰十八年之故人。翻笑成悲﹐情所必至。銘感入骨﹐口總難宣。本同學之少年﹐竟一官而老大。聖明在上﹐望吾兄於掖梧臺柏之間﹔局難容﹐當諗我於塞柳關楡之下。「道洲才調風流﹐卽此書已見一班。其抵長武也﹐題一聯於堂柱曰﹕」家臨漂母千金地﹐人到風七月天。「未幾﹐以受代詿誤去﹐計其時止七閱月耳﹐蓋亦有預兆焉。

○米畫蒲城米侍禦襄﹐家藏南宮眞迹﹐許魯齋﹑方正學兩先生各有題詠﹐非易見之寶也。許云「樹色模糊蘚逕平﹐人家只隔水泠泠。白雲不解寵眾出﹐繞卻峯嵐一半靑。」方云「海嶽庵前覓舊蹤﹐蒼茫雲樹隱南宮。別來幾點靑山影﹐付與寒鷗一笛風。」

○慈淨山左邢子願之妹﹐名慈淨﹐嫁於馬氏﹐善畫觀音像﹐其書法亦有子願風格。《來禽館帖》所稱「比日賢妹將佳兒佳婦抵捨中﹐後樓一帶﹐嚴密深靚可居﹐馳裝欣鬯」者﹐卽謂慈淨也。陽康子孟謀爲餘言之。

○筠湄幽婚宜君楊筠湄素蘊﹐締婚中部劉氏﹐未娶而劉夭。筠湄年方弱冠﹐書齋夜讀﹐有垂髫女子碧襦紅裳﹐含笑款戶曰「妾卽君之婦劉氏也。良耦未諧﹐早歸泉壤。然誼托絲蘿﹐理無幽顯﹐故不憚遠叩書幃﹐以成委身之願。」筠湄性本淸狂﹐遽近擁之。衾稠繾綣﹐貞體宛然。自此及夕卽來﹐逾歲乃絕。將離之辰﹐掩泣流連日﹕「君福位遠大﹐尙期勗之。」筠湄因詢以科名爵祿之事﹐遂口占四語云「中舉中進士﹐做官做禦史﹐督學在山西﹐巡撫江南止。」其後一一皆驗﹐果由安慶中丞遷楚而卒。

○粟兒磬玉之山﹐有麗人焉﹐姓宋﹐小字粟兒。生而淸眸纖指﹐竟體柔艷。同閭絕愛憐之﹐皆曰「宋家粟﹐其宋家玉乎﹗」隴西刺史典其州﹐心閒政裕﹐工於子墨。州之鄕老以粟名上刺史﹐署爲侍硯靑衣。刺史雅善鼓琴﹐退食之暇﹐每於月亭松閣﹐興至揮弦。粟輒攜小狻猊以從﹐拂石幾﹐熱名香﹐終奏氤氳﹐肅立無倦容。以是辟扉而入﹐放衙而歸﹐粟唇恆沾墨沈﹐麝蘭餘芬﹐拂拂出袖間﹐見者無不嘆刺史風流﹐亦羨侍者之若仙矣。歲在甲戌﹐粟年二八而贏﹐奉刺史教令日久﹐詞解彌雋﹐從刺史至長安﹐館於蕭寺。適有淸河公子﹐號天下才﹐亦客秦﹐與刺史之居相望。刺史熟公子名﹐肩輿往謁。公子丰軀嶽峙﹐雄辧泉流﹐豪邁英悍之色﹐驚照四座。粟立刺史後﹐數目公子﹐公子亦竊見粟﹐忽若神移者。刺史微覘之﹐歸問粟曰「汝有所眷於公子乎﹖公子年少而才﹐負天下重望。汝能從之遊﹐則棲托之佳﹐無逾於此。」粟再拜﹐嘿無一言。乃遣粟至公子所。時維夏五之杪﹐雨霽涼生﹐新月半窗﹐淸簟如水。公子孤坐引酌﹐惘焉有思。粟適至﹐遽起歡迎﹐輟所飲酒飲之而曰「仙乎﹐仙乎﹗其羽衣之墜空霄乎﹗其蓮花之湧淨土乎﹗今夕何夕﹖我無以諭我懷也﹗」粟性不勝勺﹕捧卮徐進﹐三以後﹐雙靨潮紅﹐前啟公子曰「兒家刺史﹐賢聲溢於關中﹐貂轂珠履﹐日集其門。以兒視之﹐率麟楦耳。繡虎英雄﹐今乃得公。辭彼嚴霜﹐就爾薰風﹐兒不自知﹐魄化心融。」言未已﹐悄乎變容﹐淚繩繩下﹐哽咽不能成音。公子亟以文帶承其媚睫﹐浴以沈水﹐以輕綃﹐吹芳語綢﹐擁之忘曙。居久之﹐漸及暱狎﹐因戲謂粟曰「嚴霜之云﹐汝固畏刺史者耶﹖」曰「刺史有父母之尊﹐云何不畏﹖」公子曰「我異日建綏入境﹐面城南臨﹐儼然刺史也。能勿畏耶﹖」粟笑攘皓腕﹐微拂公子頤曰「尋春較晚﹐惆悵芳時﹐怨且不免﹐遑言畏乎﹖」公子感其意﹐隨命丹靑善手﹐爲圖小像﹐以志弗諼﹐粟曰「兒對鏡自看﹐差亦無恨。惟寫眉時﹐小損其黛﹐則芙蓉遠山﹐千秋於馬卿之側﹐竊所願耳。」公子長揖向粟曰「某所不如教而抱影南歸﹐珍爲夜光﹐以終此生者﹐有如日﹗」當刺史過公子時﹐公子方袒跣灑翰﹐煙雲歷落﹐頃刻盡數紙﹐付乞書者去﹐然後孥踞榻﹐拱客就坐﹐相對啜茗﹐劇談上下今古﹐衮衮不少休﹐意气閒放﹐旁若無人﹐而一遇婉孌﹐其傾倒繾綣如此。然刺史益心重公子﹐曰「此情賢也﹐我當終成之。」旣而曰「嗟乎﹐物莫不各有遇也﹗龍潛於獄﹐掘之則云雷之气升﹔鵲蘊於石﹐剖之則忠孝之章出。非皆淸河已事哉﹗窮巷幽姿﹐奚獨不然﹖世有詘於知﹐屯於合﹐思友白鳥而客靑蠅者﹐觀於粟可以慰矣。」刺史嗣奉府符﹐倉卒治裝還州『﹐瀕行回顧粟曰「善事公子。」太息登輿而去。

○牧化山東平原縣離城三十里有楊姓者﹐年二十許﹐牧羊山陂﹐偶瞑坐石上﹐久而不起﹐羣牧呼之亦不應﹐迫視之﹐但見其口煙出如縷﹐俄有靑焰從喉間吞吐不已。閱二時焰乃熄﹐而體殼挺然﹐蓋已逝矣。村民遠近奔駭﹐以爲是子得道﹐焚香羅拜。白水方尉元貞曾目睹其事。

○空中黃糸散餘內兄畢西臨自滇南歸﹐偶來粟署﹐爲餘言﹕康熙二十七年春夏之交﹐去南省城四十里﹐西南有山﹐每遇天晴之午﹐輒有黃色寶蓋﹐從山頂漸起漸髙﹐聳入天半﹐爛曜飛揚﹐徐徐而下﹐仍復軒舉。薄暮黃色始淡﹐至暝乃沒。如是者兩月餘。山麓舊有龍王廟﹐方伯遣府佐致祭﹐究不知其何異也。

○對羊羅次縣山素無野豎登牧﹐忽見羣羊數百﹐徧散嶺谷。齒者﹑奔者﹑臥者﹑奮者﹐各自成對﹐不紊匹耦。縣人異之﹐上山競觀﹐萋艸蒼然﹐一無所睹。未幾遂有吳逆之亂。

○崆峒鶴天下崆峒山五﹐其在秦地者﹐慶陽平涼之間﹐相傳爲黃帝問道處。山之絕頂有洞﹐每天日晴霽﹐則玄鶴一雙﹐從洞中盤旋而下﹐翅大如車輪。石壁古文刻云「此鶴爲堯時甲申載始見。」順治四年﹐復見二雛。今是山遂有四鶴。

○樹蜜《爾雅翼》﹕「北方地燥﹐蜂多在土中。南方地濕﹐蜂多在木中﹐故多木蜜。」杜工部《入喬口》詩云「樹蜜蚤蜂亂﹐江泥輕燕斜。」錢箋引《古今注》「枳貝子﹐一名樹蜜」証之。按﹕積貝子﹐秦中呼爲拐棗。其實拳曲﹐如老人杖﹐核在肉外﹐味甘與棗同。余官白水﹐曾有以此果相餉者。初無關於早蜂也。況蜂以釀蜜繞樹而喧﹐則見其亂﹔燕以臨江銜泥而舞﹐則見其斜﹐正寫水國春華之景。又何必彊援以爲奧博耶﹗

○水鴉兒關內呼黃鶯爲「水鴉兒」﹐旱干累月﹐气如焚柴﹐忽樹頭見宛數聲﹐則滂沱立至﹐故獲此名。夫一鶯也﹐春囀上林﹐則巧同歌鳳﹔雨占下裏﹐則拙並啼鳩。可知物無定名﹐亦在所遇之時﹐與所值之地耳。

○乳彜扶風縣田者﹐偶見河岸土崩﹐之﹐得一銅器。狀如盂﹐髙八寸﹐圍徑六寸﹐乳周其體﹐朱翠斑斕﹐中有古文﹐莫能辧識。田者橐以入城﹐醫師席姓出千錢易之。徧詢博古家﹐曰「此殷之乳彜也。古文爲『租丁』二字。」席乃珍焉。合肥許四山孫荃視學西秦﹐席以彜獻﹐因錄其子於邑黌。

○旱艸歲欲丰﹐甘艸先生。甘艸謂「薺」﹐劉伯溫《早春詞》「喜見兒童相報﹐墻邊薺菜先生」是也。歲欲旱﹐旱艸先生。旱艸謂「蒺藜」。康熙壬申西安大饑﹐余自彭衙攝事奉先﹐散賑東鄕。有以蒺藜子獻者﹐余卻之曰「豈有斗米千錢之時﹐而受人饋遺者乎﹖」獻者曰「野無靑艸﹐惟此則不濡而繁﹐敢以代芹。」余因黯然﹐得句云「野獻蒺藜爲旱艸﹐澤鳴鴻雁是哀禽。」

○天雨虫害稼之虫﹐螽彖螟特﹐生必以漸﹐故可禳可捕也。庚午八月七日﹐忽有小黑虫﹐長寸許﹐從空而墜。轉瞬間蔽地盈林﹐穿窗登幾﹐幾欲無隙。蠕蠕之狀﹐惡不可耐。如是兩日﹐倏然不見。西延近邑﹐河東蒲﹑汾皆然﹐頗秋谷。此異亦史傳所未聞者。

○神僧蒲城羅秀才﹐家貧授徒﹐館於邑之東偏。暇日緩步池上﹐天正晴朗﹐聞樹杪颯颯聲﹐風雷驟作﹐羅生闔戶少息。出遇一僧﹐みま披髮﹐覆被肩面﹐布衲芒鞋﹐貌甚奇古﹐生揖之曰「師從何來耶﹖」僧笑而不答。因邀至書館﹐授以一餐。僧曰「明日幸俟我於東嶽神祠﹐當設筵相酬也。」如期而赴﹐良久僧至。祠內空無一物。時已昏黃﹐僧乃於袖出圓紙﹐吹上屋梁﹐忽成皎月﹐光彩煜煜四照。向祠東壁﹐以手指畫門雙扇﹐門豁然開。長須平頭者數人﹐從壁門出﹐布席設坐﹐錦屏繡褥﹐海錯山珍﹐靡不備具。酒旣再行﹐僧曰「寂寂無以娛賓﹐可命妓之能歌舞者來。」俄見十六麗姝﹐亦出自壁門﹐纖謳乍發﹐雅樂雜鳴﹐旣而咸呈妙技﹐或淩屐緣屏﹐或反腰貼地﹐或雪飛雙劍﹐或星走三丸。羅本寒素士﹐觀之目眩神駭﹐逡巡求退。僧舉袖一揮﹐妓僕器物﹐俱隱入壁。梁月隨人﹐移照嶽祠外。聽譙樓鼓聲﹐已三嚴矣。羅向僧拜曰「我師固天上人也﹐不謂塵途﹐遘玆神異。我將從師爲汗漫遊﹐師許之乎﹖」僧曰「子有窮相而無仙骨﹐未易言此。」羅哀祈再四﹐仍於袖出一小木龍﹐令羅乘之。鱗角飛動﹐倏長數丈﹐千林萬壑﹐瞬息而過﹐狂濤怪浪﹐氵朋湃盈耳﹐羅震悚欲墜。僧已在前途呼曰「可下矣。」下則一海島茅庵也。翠峯插漢﹐孤燈熒然。僧曰「君且止此﹐我往覓懷茗﹐爲君解酲。」庵外白額虎跳躍而來﹐張口向羅﹐僧至叱去。羅生淒怖欲絕﹐涕泣求歸。僧曰「我固知君之不能從我遊也。然君常飯我﹐有薄物奉君﹐爲壺餐之報。」因傾小瓶藥丸如豆﹐斷庭前細竹數寸贈羅。謂曰「君歸後﹐殷邦十五﹐鬼井奇﹐用此乃免耳。」羅祗受。假寐少頃﹐開目﹐依然身在嶽祠門外。殘漏未終﹐天甫向曉﹐悵惘步回書館﹐竹枝丸藥﹐猶在掌中﹐投置敝篋﹐不復省視。閱三載﹐果遇奇旱﹐羅益貧困﹐取僧所贈藥﹐偶向門屈戌磨之﹐藥化火發﹐屈戌爲黃金﹐重二兩許。又以細竹枝劃地成圈﹐輒得胡餅一枚﹐啖至三枚﹐再劃則不成矣。日以爲常﹐以此不致困乏﹐次年谷稔﹐遂失竹枝所在。「殷邦」蓋謂嘉靖﹐「十五」﹐卽七八兩年﹐而「鬼井」﹐乃秦之分野也。

○屈曼崇禎末﹐蒲城人屈曼者﹐爲縣隸﹐性嗜酒。一日持檄下鄕﹐中途醉臥。夜半乃醒。時朗月如畫﹐見古槐樹間有年少書生﹐烏巾絨袍﹐仰月呼吸。俄而口吐一珠﹐色赤於火﹐以手承弄。曼踉蹌而前﹐遽向生手奪取吞咽。生怒爭不已﹐旣而曰「假汝經年﹐仍當歸我耳。」隨失所在。曼吞珠後﹐覺體甚飄忽﹐舉念卽至其所。旋有黠者雇曼入省會投文﹐距西安二百餘里﹐食頃已到﹐並不見其跋涉之迹。試之他事皆然。眾咸謂其得隱形術。適禦史巡蒲﹐錄諸訟牒﹐怨家重賂曼﹐徑入堂掣牒﹐左右無見者﹐禦史微覺階前有半體人﹐案牒翻翻自動﹐心甚駭異。急以所佩印重按之﹐忽得人手﹐其全體亦遂現。立命箠斃。曼埋逾夕﹐其地墳起成一小穴﹐若有物出入狀。蓋書生取珠爲之。

○白巾葉石林《避暑錄話》謂﹕「李思訓畫《明皇幸蜀圖》﹐嘗見其摹本。方廣不滿二尺﹐而山川云物﹐車馬人畜﹐艸木禽鳥﹐無一不具。嶺谷間民﹐皆冠白巾。以蜀人爲諸葛孔明服﹐山居深遠者﹐後遂不除。」余在關中時﹐其民人依制宜戴纓笠﹐而皆冠白巾﹐𨿽遇吉筵亦不易。大抵雍梁之俗﹐自古然也。

○金蝦蟆杜工部《靈湫》詩曰「坡陀金蝦蟆﹐出見蓋有由。」按《瀟湘錄》﹕「唐髙宗患頭風﹐宮人穿地置藥﹤缶盧﹥。忽有蝦蟆躍出﹐色如黃金﹐背有朱書『武」字。宮人奏之﹐帝頗驚異﹐命放苑池。「拾遺所詠﹐是當年實事。乃錢虞山箋注﹐援《酉陽雜俎》所載月光屬林﹐尋化金背蝦蟆事﹐以爲月者陰精﹐后妃之象﹐托諭貴妃之暱祿山。似近附會。

○飛浮石飛服山在黃河中﹐出沒不時﹐峯巒下垂﹐上平如幾﹐山勢可三四里許。近河好事者﹐或棹舟敲取其石爲玩。石竅皆空﹐能吸水倒升。順治丁酉歲﹐出浮河面﹐不久而沒﹐非常見也。史又作「飛服山」。

○乩書陜西糧鹽道祖公允圖﹐事乩仙甚謹。康熙丙子科﹐祖襄典試出闈﹐偶詢他事﹐乩忽書云「我乃延安府淸澗縣受冤人李奉河也。」問何以至此﹐又書﹕「我隨仇生入場﹐污其捲而出。」祖公潛訪其實﹐爲之雪冤﹐適被召入京﹐未果。夫一鄕舉何關榮辱﹖而行一不義﹐至爲怨鬼所阻﹐旣奪其名﹐復暴其過﹐不大可畏乎﹖

○髙宮詹中南山人常言﹕髙宮詹生有異質﹐身禦盛服﹐𨿽時當酷暑﹐曾無點汗。便遺之事﹐終日不行。以是出入禁闥﹐從容中禮。凡侍從諸臣﹐俱莫能及。

●卷七。粵觚上○五瘴宋景初﹐龍圖梅公摯以殿中丞出知昭州﹐著有《瘴說》﹐鐫之崖石﹐曰「仕有五瘴﹕急徵暴斂﹐剝下奉上﹐此租賦之瘴也﹔深文以逞﹐良惡不白﹐此刑獄之瘴也﹔昏晨醉宴﹐馳廢王事﹐此飲食之瘴也﹔侵牟民利﹐以實私儲﹐此貨財之瘴也﹔盛揀姬妾﹐以娛聲色﹐此帷簿之瘴也。有一於此﹐民怨神怒﹐安者必病﹐病者必殞﹐𨿽在轂下﹐亦不可免﹐何但遠方而已。仕者或不自知﹐乃歸咎於土瘴﹐不亦謬乎。」夫梅公所指五瘴﹐切中仕者膏盲﹐苟其知而反之﹐非止卻疾﹐亦以延生。則眞療瘴之良方也。余仕粵載余﹐五者幸無一犯﹐身泰心間﹐極於平善。然是說也﹐中土之人。旣遠不獲聞﹐而仕玆土者﹐又或非所樂聞﹐誰復捫石剝苔以傳於世﹖己卯秋﹐潘太史稼堂從西粵來﹐以拓本見示﹐予亟錄之﹐不敢自祕﹐用以公諸仕於瘴土者。

○僕木自起髙明縣治東南六七里﹐有村曰禾倉頭﹐陂塘屈曲﹐叢灌陰翳。海王廟側鶴木一株﹐大可合抱﹐俯蔭潭水。康熙丙子五月﹐爲颶風所拔﹐村人剪截其枝而薪之。其本則枯僕水中已三年矣﹐已卯五月初十日﹐忽自起立﹐於本上復生新枝﹐其葉排比尖長﹐蒼翠偏反﹐殆如鶴羽衤離﹐勢將飛翥也。合邑驚相傳告﹐以爲余蒞玆土﹐致有此瑞﹐欲以上聞。余曰「此天地國家之禎祥﹐余何有焉。」眾議乃息。是村又有龍眼樹而荔枝實者﹐已二十年﹐皆可異也。

○六貞女墓順徳縣陳村﹐土沃人稠﹐李氏之族尢盛﹐皆夾水而居。丙辰春﹐僞馬雄從廣州竊據新會﹐有武進土伍皇多者﹐村中大猾也﹐首先納款﹐爲雄徵餉於鄕﹐倚勢作威﹐惟意所欲。李氏六女﹐以伍彊暴日甚﹐懼必不免﹐潛以酒相酹﹐期於子夜潮生盡命﹐一夕俱赴水死﹐了無知者。詰旦失女﹐傳告驚愕﹐迨於潮落﹐女屍見焉﹐紅羅連臂﹐明妝儼然。其家合葬於龜山之陰﹐當事者立石表之曰「六貞女墓」。過客多有題詠﹐而陳元孝「乘鸞合上三珠樹﹐化雪應爲六出花」之句﹐最稱工妙。

○啖石丐廣州市上有丐者﹐年二十餘﹐貌極羸﹐而腹大如瓠﹐每晨出﹐則行且呼曰「收買瓦石磁器。」羣豎聞聲卽走隨其後﹐好事者與以銀錢少許﹐拾塊石片瓦命之食﹐卽納口咀嚼﹐無異藕蔗﹐東莞紅米石﹐其所最甘也。惟與以磁器﹐必索重賞而後食﹐瞪目伸頸﹐微有哽咽難下之狀。暮棲三界神廟﹐天暑必浴於廟前之江﹐如瓠之腹﹐浮水不溺﹐羣豎噪而聚觀焉。

○焚旗兩廣總督轅門兩旗竿﹐東西省各主其一。康熙甲寅二月﹐白晝飛火﹐忽焚其右﹐焦灼過半。晉卜史曰「火焚其旗﹐不利行師。」是年遜延齡叛﹐竊據桂林﹐攻之屢挫﹐蓋亦凶兆之先見者歟。

○天涯亭番禺黎方潞﹐字臺引﹐甲午省試﹐謁文昌於桂香宮而占焉﹐得「蕭然流落在天涯」之句﹐意甚怏悒。及榜發有名﹐竊謂神語無驗。比下第歸﹐道經山東﹐行李悉爲賊掠﹐蕭然一身。又十餘年﹐得廉州府欽州學正﹐入境仰首﹐忽見天涯亭﹐暗憶前占﹐始信數皆預定﹐而中心益懷隱憂。未幾﹐尙藩謀叛﹐以從逆失職﹐流落而終。

○雪遘浙江海寧縣查孝廉﹐字伊璜﹐才華丰艷﹐而風情瀟灑﹐常謂滿眼悠悠﹐不堪酬對﹐海內奇傑﹐非從塵埃中物色未可得也。家居歲暮﹐命酒獨酌﹐頃之愁雲四合﹐雪大如掌﹐因緩步至門﹐冀有乘興佳客﹐相與賞玩。見一丐者避雪廡下﹐彊直而立﹐孝廉熟視良久﹐心竊異之﹐因呼之入坐﹐而問曰「我聞街市聞﹐有手不曳杖﹐口若銜枚﹐敝衣枵腹﹐而無餓寒之色﹐人皆稱爲鐵丐者﹐是汝耶﹖」曰「是也。」問﹕「能飲乎﹖」曰「能。」因令侍童以壺中余酒傾甌與飲﹐丐者舉甌立盡。孝廉大喜﹐復熾炭發醅﹐與之約曰「汝以甌飲﹐我以卮酬﹐竭此醅乃止。」丐盡三十餘甌無醉容﹐而孝廉頹臥胡牀矣﹐侍童扶掖入內﹐丐逡巡出﹐仍宿廡下。達旦雪霽﹐孝廉酒醒﹐謂其家人曰「我昨與鐵丐對飲甚歡﹐觀其衣極藍樓﹐何以禦此嚴寒﹖亟以我絮袍與之。」丐披袍而去﹐亦不求見致謝。明年﹐孝廉寄寓杭之長明寺﹐暮春之初﹐偕侶攜觴﹐薄遊湖上﹐忽遇前丐於放鶴亭側﹐露肘跣足﹐昂首獨行。復挈之歸寺﹐詢以舊袍何在﹐曰「時當春杪﹐安用此爲﹐已質錢付酒家矣。」孝廉奇其言﹐因問曾讀書識字否﹐丐曰「不讀書識字不至爲丐也。」孝廉悚然心動﹐薰沐而衣履之﹐徐諗其姓氏裏居。丐曰「僕系出延陵﹐心儀曲逆﹐家居粵海﹐名曰六奇﹐只以早失父兄﹐性好博進﹐遂致落拓江湖﹐流轉至此。因念叩門乞食﹐昔賢不免﹐僕何人斯﹐敢以爲污。不謂獲遘明公﹐賞於風塵之外﹐加以推解之恩﹐僕𨿽非淮陰少年﹐然一飯之惠﹐其敢忘乎﹗」孝廉亟起而捉其臂曰「吳生固海內奇傑也﹐我以酒友目吳生﹐失吳生矣。」仍命寺僧沽梨花春一石﹐相與日夕痛飲﹐盤桓累月﹐贈以扉屨之資﹐遣歸粵東。

六奇世居潮州﹐爲吳觀察道夫之後﹐略涉詩書﹐軀遊盧雉﹐失業蕩產﹐寄身郵卒﹐故於關河孔道﹐險阻形勝﹐無不諳熟。維時天下初定﹐王師由浙人廣﹐舳艫相銜﹐旌旗鉦鼓﹐喧耀數百里不絕﹐凡所過都邑﹐人民避匿村谷間﹐路無行者﹐六奇獨貿貿然來﹐邏兵執送麾下﹐因請見主帥﹐備陳粵中形勢﹐傳檄可定﹕「奇有義結兄弟三十人﹐素號雄武﹐只以四海無主﹐擁眾據土﹐弄兵潢池。方今九五當陽﹐天旅南下﹐正蒸庶蘇之會﹐豪傑效用之秋﹐苟假奇以遊紮三十道﹐先往馳諭﹐散給羣豪﹐近者迎降﹐遠者響應﹐不逾月而破竹之形成矣。」如其言行之﹐粵地悉平。由是六奇運箸之謀﹐所投必合﹐扛鼎之勇﹐無堅不破﹐徵閩討蜀﹐屢立奇功﹐數年之間﹐位至通省水陸提督。

當六奇流落不偶時﹐自分以污賤終﹐一遇查孝廉解袍衡門﹐贈金蕭寺﹐且有海內奇傑之譽﹐遂心喜自負﹐獲以奮迹行伍﹐進秩元戎。嘗言「天下有一人知己無若查孝廉者」。康熙初開府循州﹐卽遣牙將持三千金存其家﹐另奉書幣邀致孝廉來粵﹐供帳舟輿﹐俱極腆備。將度梅嶺﹐吳公子已迎候道左﹐執禮甚恭﹐樓船簫鼓﹐由胥江順流而南﹐凡轄下文武僚屬﹐無不願見查先生﹐爭先饋貽﹐篋綺囊珠﹐不可勝紀。去州城二十里﹐吳躬自出迎﹐八騶前馳﹐千兵後擁﹐導從儀衛﹐上擬侯王。旣迎孝廉至府﹐則蒲伏泥首﹐自稱「昔年賤丐﹐非遇先生﹐何有今日﹗幸先生辱臨﹐糜丐之身﹐未足酬徳」。居一載﹐軍事旁午﹐凡得查先生一言﹐無不立應﹐義取之貲﹐幾至鉅萬。其歸也﹐復以三千金贈行﹐曰「非敢云報﹐聊以志淮陰少年之感耳。」先是苕中有富人莊廷鉞者﹐購得朱相國《史槪》﹐博求三吳名士﹐增益修飾﹐刊行於世﹐前列參閱姓氏十餘人﹐以孝廉夙負重名﹐亦偕列焉。未幾私史禍發﹐凡有事於是書者﹐論置極典﹐吳力爲孝廉奏辯得免。孝廉嗣後益放情詩酒﹐盡出其橐中裝﹐買美鬟十二﹐教之歌舞﹐每於長宵開宴﹐垂簾張燈﹐珠聲花貌﹐艷徹簾外﹐觀者醉心。孝廉夫人亦妙解音律﹐親爲家伎拍板﹐正其曲誤﹐以此查氏女樂遂爲浙中名部。昔孝廉之在幕府也﹐園林極勝﹐中有英石峯一座﹐髙可二丈許﹐嵌空玲瓏﹐若出鬼制﹐孝廉極所心賞﹐題曰「縐云」。閱旬往視﹐忽失此石﹐則已命載巨艦送至孝廉家矣。涉江逾嶺﹐費亦千緡。今孝廉旣沒﹐靑蛾老去﹐林荒池涸﹐而英石峯巋然尙存。

○百歲觀場順徳人黃章﹐年近四旬﹐寄籍新寧﹐爲博士弟子﹔六十餘歲﹐試優補廩﹔八十三歲﹐貢名太學。康熙己卯﹐入闈秋試﹐大書「百歲觀場」四字於燈﹐令其曾孫前導。同學之士﹐有異而問之者﹐曰「我今年九十九﹐非得意時也﹐俟一百二歲乃獲雋耳。」督撫兩臺召見授餐﹐其飲啖俱過常人﹐各贈金幣遣之。

○逍遙居士番禺隱士蒲衣子王隼生而善病﹐臒體鶴立﹐結氵彖盧於西山之麓者二十年。夫人潘氏﹐通《史》《漢》諸書﹐樂貧偕隱﹐字之曰「孟齊」。有女瑤湘能詩﹐擇婿得故人子李孝先﹐遂妻之。蒲衣子性嗜音﹐常自度曲﹐孝先倚而和之﹐瑤湘吹洞簫以赴節﹐雨闌更靜﹐則聲發氵彖廬中﹐聽者有月笙云敖之想。未幾孝先卒﹐瑤湘怡然矢節﹐自稱「逍遙居士」。蒲衣爲刻《逍遙樓詩》。梁太史藥亭寄示瑤湘書云「聞瑤湘讀書﹐余甚喜。余與汝祖若翁交﹐凡兩世矣﹐視汝一如己出子﹐故甚望於汝之成也。余有女龍端﹐少汝一歲﹐頗聰慧﹐余授以詩﹐上口卽能背誦﹐而余性懶不能常授﹐以此龍端之學不及汝。聞汝近讀漆園《南華》《南華》之文章善幻﹐而其言道也﹐必溯乎未始有道。其言物也﹐必主乎齊﹐齊而列以不齊之狀﹐總歸於化。善讀《南華》者當知之。又讀《禮經》《禮經》﹐漢白虎諸儒之所著也﹐二戴﹑大小夏侯﹐各師其傳﹐然不越天下國家朝會燕饗嘉勞贈答儀文縟節﹐至言閨門﹐則禮之節蓋謹矣。更讀《離騷》﹐楚臣屈原不得於君﹐發爲奇文﹐香艸美人﹐芳蘭君子﹐三湘九疑之間﹐左倚桂旗﹐右攬揭車﹐汝誦之倘亦有恍焉如見者乎﹖乎何時得來汝父西山﹐見汝於氵彖盧﹐使汝將所讀書各誦一徧﹐俾我泠然稱善也。」觀太史書﹐精深雅麗﹐其寄示當在瑤湘未字孝先時。瑤湘非奇女子﹐何以得此於藥亭哉﹗

○花乳糖食物生於樹﹐亦有成於樹者。桄面﹑椰酒而外﹐又有律糖。占城國柬蒲寨及東洋諸處﹐樹名丹律﹐其本在艸木之間﹐微有疏節﹐幹似檳榔﹐葉似蒲葵。三四月間白花生於葉底﹐異穗同莖﹐香朵累累。揉其莖﹐則白乳淋漓而出﹐系筒盛之﹐取熬成糖﹐較蔗霜更爲甘瑩。然必成於花時﹐猶婦人之育而始乳焉。

○不昧堂長壽寺僧寄生﹐童眞入道﹐精純一職。中歲忽示微疾﹐白其師石濂曰﹕某二十年後﹐再來助和尙﹐重興飛來舊剎﹐乞塔全身於此。「石濂許諾﹐泊然而逝。閱辛酉到甲戌之閏五﹐洪潦侵龕﹐意將荼毗﹐見夢於和尙﹐以法體不壞爲言。合山禪眾﹐夢亦如是。啟龕而觀﹐莊容儼若。乃於長壽西偏建不昧堂﹐迎供肉身。余於戊寅八月至堂瞻禮﹐猶見其修髯皓齒﹐結趺冥坐﹐無異定中僧也。

○粵社以榕學者目覽羣籍﹐而足未履方州﹐不特見聞之隘﹐卽四子書亦未得其解也。如《伯牛有疾》章紫陽小注﹐曲爲之說。殊不知鄒魯之家﹐土牀俱在南牖下﹐伯牛臥牀﹐夫子從牖外執其手而嘆耳。南方橋梁之以木成者﹐數十歲而一易﹐北方則一歲一易。孟子曰「歲十一月徒杠成﹐十二月輿梁成。」蓋冬月潦盡﹐然後徒杠﹑輿梁可成﹐春水大至﹐則撤其材而藏之﹐策馬褰裳﹐各因深淺而涉。苟非逾晉越秦﹐豈識「厲揭」之章哉﹗余補官東粵﹐其土之宜木﹐惟榕最髙大而壽。郊廛鄕遂﹐無不有社﹐社皆依榕而立。始知夏氏殷人之以松以柏﹐亦猶粵之以榕也。朱竹曰「北方之人﹐四體不勤。南方之人﹐五穀不分。」顧亭林曰「北方之人﹐飽食終日﹐無所用心﹐難矣哉。南方之人﹐羣居終日﹐好行小慧﹐難矣哉。」此皆周行南北﹐熟悉其人情土風﹐乃有是語。

○巡檢附魂河源縣藍口司巡檢王學貢﹐浙江山陰人﹐康熙戊寅十一月卒於司署。有女長而未字﹐以哭父成疾﹐逾且亦夭。就木之頃﹐忽蹶然起坐﹐俯視其體曰「我固王巡司也﹐何以作婦人裝。」遂亟解其足紈﹐投於地。復命左右剃髮畱辮﹐索戴纓笠﹐披袍曳履﹐若患狂譫者﹐內外胥僕﹐無不愕駭。良久漸已豁悟﹐乃呼其子宗昌來前﹐言「我陽曆未終﹐幸邀冥王慈命﹐復來人間。惜汝姊心傷失怙﹐悲慟而亡﹐今假其宅舍以托餘年﹐然莊行之志﹐尙熱於衷﹐未知可聞之上官﹐還我微秩否﹖」因欲往謁縣宰﹐宗昌止之不能﹐竟持版入見﹐肅行曲跽﹐不愆曩儀﹐縷指輪詞﹐猶志陳牘。宰爲順天劉肇琨﹐已心訝其事﹐座次酬答﹐形貌妍媚﹐戲語之曰「貴司行年幾何﹖」則拱而對曰「卑職犬馬齒五十七矣﹐職旣返生﹐尙祈還秩﹐惟堂公實主之。」劉微笑而已。維時隴幹殷公建牙惠州﹐宗昌冠帶其姊﹐侍叩軍府﹐殷公極爲嘆異﹐贈以多金﹐己卯二月二十二日也。

○荔根屏粵土疏而沃﹐名花珍果﹐是處繁無。而老樹之產於幽邃谷者﹐歷年旣久﹐蟠根屈曲﹐變幻象形﹐好事之家﹐搜剔遐險﹐置爲几案淸玩。然工巧天成﹐無若髙明謝氏之荔根屏者﹐色純紫﹐髙五尺許﹐橫斜二尺﹐鐵乾離奇﹐新枝挺出﹐宛如畫梅滿幅﹐其疏花散布枝間﹐包苞拆蕊﹐細大不一。復有寒雀三四﹐或翥或棲﹐各具生態。最上一枝倒垂﹐尢極夭矯。夫天之生物神矣﹐而以物肖物﹐天奪人工﹐抑又神也﹐楓叟梓牛﹐曷足異乎﹖

○相思子紅豆名相思子﹐其樹之葉如槐﹐盛夏子熟﹐破莢而出﹐色勝珊瑚﹐粵中閨閣﹐多雜珠翠以飾首﹐經年不壞。相傳有怨婦望夫樹下﹐血淚染枝﹐旋結爲子﹐斯名所由防也。維揚吳轅次爲吳興太守﹐有詞云「把酒祝東風﹐種出雙紅豆」。梁溪顧氏女見而悅之﹐日夕諷詠﹐四壁皆書二語﹐時因目轅次爲紅豆詞人。

○花田花冢珠江南岸行六七里﹐爲莊頭村﹐家以藝素馨爲業﹐多至一二百畝。昔南漢劉釒長有美人小字素馨者居此﹐故其植獨繁﹐而芬芳酷烈﹐亦勝他所。花時珠懸玉照﹐數里一白﹐是曰「花田」。南海布衣岑霍山詩﹕「珠江南岸晚云晴﹐處處桑麻間素馨。燈事尙傳遊子艇﹐墓田曾志美人銘。迎風暗入秋衫膩﹐籠月微聞夜夢醒。腸斷賣花聲去後﹐當年朱戶已長扃。」明崇禎中﹐名姬張喬歿後﹐風流之士﹐醵錢捧土﹐葬之白雲山梅坳﹐人致一花﹐種其葬處﹐得數百本﹐五色相間﹐爛然如錦﹐是曰「花冢」﹐遙與「花田」相望。

○語字之異粵中語少正音﹐書多俗字﹐如謂平人曰「犭老」﹐謂新婦曰「心抱」﹐謂父曰「爸」﹐謂母曰「你」﹐謂子曰「崽」﹐子女末生曰「﹝A17Q﹞」﹐衣一襲曰「一沓」﹐稻一熟曰「一造」﹐禽之窠曰「斗」﹐禽之卵曰「春」﹐此粵語之異也。其字之隨俗撰出者﹐如﹕穩坐之爲「﹛大坐﹜」﹐音穩。人物之短者爲「﹛不髙﹜」﹐音矮。人物之瘦者爲「﹛不大﹜廈」﹐音芒。山之巖洞爲「﹛石山﹜」﹐音勘。水之磯激爲「泵」﹐音聘。蓄水之地爲「﹤乙水﹥」﹐音泔。通水之道爲「圳」﹐音浸。水之曲折爲「﹤乙田﹥」﹐音囊。路之險隘爲「卡」音氵義。隱身忽出爲「﹤門人﹥」﹐音或。截木作墊爲「不」﹐音墩。橫木上關爲「閂」﹐音拴。此粵字之異也。至於士子行文﹐亦多變體﹐以華作華﹐以玆作﹝1234﹞﹐以悵作犭長﹐以閱作﹤門免﹥﹐以貺作兄﹐以曷作﹝1234﹞﹐以聞作﹛人耳﹜﹐以鄰作伶之類﹐率皆仍訛襲陋﹐有乖六書之旨。然而師以訓弟﹐父以訓子﹐授受相沿﹐遂成錮疾﹐司文柄者﹐尙宜出而正之。

○鴛鴦壙長洲倪士義與其婦楊氏伉儷甚篤﹐有同穴之誓。明崇禎末﹐士義年未三十而卒﹐楊親詣虎丘﹐相地葬之。復營一穴於旁﹐命工鑿「鴛鴦」兩字壙上﹐歸卽自剄﹐遂合葬焉﹐吳人稱爲「鴛鴦壙」。番禺屈大均過此﹐感其事而題曰「血濺良人墓﹐嬋娟事可傷﹐闔廬無此劍﹐紫玉不成香。俠烈光吳嶽﹐流傳自野王。千秋蓮沼上﹐人見紫鴛鴦。」

○南海神廟南海之神﹐唐天寶問封爲廣利王﹐其廟遙對虎門。韓昌黎碑文首序神秩之貴﹐次序海濤之惡。今廟前止成小湧以通官舫﹐南望水田千頃﹐溝塍相錯﹐與韓碑絕不符矣。余昔在關中﹐遊慈恩寺﹐訪所謂曲江池者﹐只見髙隴平疇﹐往來耕牧﹐當年則宮殿繞其外﹐菇蒲積其中﹐而風浪之興﹐或至覆舟者也。是知山川之形𨿽亙古常存﹐而滄桑之幻亦何時不見哉﹗

○兩海賊周玉﹑李榮皆番禺蛋民﹐以捕魚爲業﹐所轄繒船數百﹐其上可以設樓虜﹐列兵械﹐三帆八棹﹐衝濤若飛。平藩尙可喜以其能習水戰﹐委以遊擊之任﹐遇警輒調遣防護﹐水鄕賴以安輯。自康熙壬寅﹐奉有海禁之旨﹐於是盡掣其船﹐分泊港氵義﹐遷其孥屬於城內﹐玉等鵲獺之性﹐不堪籠縶﹐詐稱歸葬﹐請於平藩﹐可喜許之﹐卽日攜家出海﹐糾合亡命﹐聲勢大張。癸卯十一月﹐連檣集艦﹐直抵州前﹐盡焚汛哨廬舍﹐火光燭天﹐獨於民居一無騷擾﹐復破順徳縣﹐執縣令王胤而去。可喜聞變﹐亟發舟師剿捕﹐獲賊首周玉﹐餘黨解散﹐出王令於賊舟﹐釋其縛﹐令得不死。是時尙藩與督﹑撫兩院俱諱其事﹐王僅罷職而已。

○徙民甲寅春月﹐續遷番禺﹑順徳﹑新會﹑東莞﹑香山五縣沿海之民﹐先畫一界而以繩直之﹐其間多有一宅而半棄者﹐有一室而中斷者﹐浚以深溝﹐別爲內外﹐稍逾跬步﹐死卽隨之。遷者委居捐產﹐流離失所。而周﹑李餘黨﹐乘機剽掠。巡撫王公來任﹐安插賑濟﹐存活甚眾。公以病卒於粵﹐遺疏極言其狀﹐始得復界﹐流民乃有寧宇。

○產卵番禺縣市橋村民家女謝氏﹐康熙丁丑歸於王﹐閱歲而孕。及分娩之期﹐腹痛經旬﹐委頓欲絕。其姑亟投以催生丸﹐產一物﹐形如鵝卵﹐連下六枚。闔室驚異﹐裹而埋之﹐婦竟無恙。

○浚濠得碑吳逆之亂﹐潮州鎭劉進忠首叛﹐遙爲聲援。平藩尙可喜發兵討之﹐此次子尙之孝督師﹐屢出無功﹐鳳凰山一戰﹐挫衄尢甚。乙卯﹐可喜於粵秀山後浚濠﹑築壘﹐爲固守計﹐於土中得一石碑﹐其上有文云「挖破老龍傷粵秀﹐八風吹箭入佗城。種柳昔年曾有恨﹐看花今日豈無情。殘花已自知零落﹐折柳何須問廢興。可憐野鬼黃沙磧﹐直待劉終班馬鳴。」其文似詩似讖﹐未有能解其意者。

○西園瘞燼康熙丁巳五月﹐朝廷寬尙之信從逆之罪﹐仍命襲父爵爲平南親王﹐率師討孫延齡﹐駐宣武縣。有藩下人張伯全﹐素不悅於之信。而張士選者﹐之信弟之孝之私人也﹐亦與之信有隙。至是之信忽召伯全至軍﹐伯全懼禍﹐密約士選入京告變﹐謂其心懷怨憝﹐放言訕上。有旨遣宜大人同伯全至粵勘問。是時藩下之兵﹐悉隸於固山王國棟﹐國棟方與巡撫金俊交歡﹐俊授意國棟﹐偕尙之璋賫詔至廣西。之信聞命﹐卽解王印還廣州﹐待罪羈畱五仙門提督行臺﹐設兵嚴衛。適李天植憤殺王國棟﹐俊遂以反狀聞。庚申八月十七日﹐賜死於府學名宦祠﹐焚屍揚灰。沈上達家人鐘姓者﹐收其骸骼餘燼﹐瘞之西園報資寺。

○舒氏義烈尙之信之羈於五仙門也﹐內外音信不能相通﹐時之信母萬福金與其弟若子尙在舊府﹐旁徨涕泣﹐不知所爲。藩下總兵李天植密與府中人謀曰「王國棟與吾輩同起廝養﹐沐恩日久﹐氵存加拔擢﹐位至固山﹐兵樞歸其掌握﹐寶貨充其帑藏﹐王之所以待國棟者﹐不可謂不厚矣。俺達公納款僞周﹐曾無一言諫阻﹐亦受輔翼將軍之秩。今公已棄邪歸正﹐承襲王封﹐因二三宵小讒構﹐致見羈執。爲國棟者﹐自宜剖肝瀝膽﹐力白其誣﹐否則繼之以死﹐此正竭忠效命之秋也。乃陰陽其間﹐冀賣主以易富貴﹐忘覆翼之洪慈﹐肆反噬之慘毒﹐王之А土未乾﹐而使全家骨肉﹐危如累卵﹐國棟之罪﹐其可逭乎﹖不若誘而殺之﹐庶足慰在天之靈﹐而紓合門之憤。」因傳福金命﹐召國棟入﹐商移家還京之計。先伏武士於兩廊﹐及國棟至﹐共出擒之﹐之信之子剜去兩目睛﹐天植與尙之節等寸割其肉﹐投與羣犬啖之。國棟家人奔告金巡撫﹐捕同謀者﹐皆慷慨就縛﹐天植對獄無諱詞﹐詞气甚壯。巡撫以其狀聞﹐坐反伏誅﹐同死者一百八人﹐卽俺達賜劍之日也。當天植受戮時﹐其妻舒氏盡出家財﹐散與親舊﹐及其部卒﹐復撿取篋內券約﹐聚而焚之。手執白刃﹐呼二女至前﹐告之曰「汝不幸生我家﹐命不得長﹐與其污而生﹐不若潔而死。」揮刃各劈其首而殞。又顧謂諸侍妾曰「我夫以死報我主﹐我輩可不以死報我夫乎。」閨中之姬十人﹐皆令自裁﹐乃立刎於堂上﹐其凜凜義烈﹐粵人嘗艷稱焉。

○廣東月令正月﹕蜃气成樓水仙來賓荷錢浮於水二麥黃木葉微脫二月﹕蔗初芽蕨拳輸粉魚苗生蜆降於霧木綿吐英三月﹕杜若芳石劫揚葩江鷗避風孔雀之尾開金檳榔包坼四月﹕佛桑紅綻髙榕蔭日仙掌立鯊入山麓化爲虎樹蘭綴珠五月﹕荔支丹菩提舒葉椰含漿羣蟻朝其祖鉤割鳴年六月﹕白雨足西潦至芭蕉子垂苦瓜入饌早禾乃登七月﹕秧鍼重碧龍眼熟蝴蝶營繭素馨結爲燈蕹田浮八月﹕颶母息影茶徙蠅子樹紙鳶翻風黃柑分指河﹫﹫乘潮而上九月﹕紅薯登白欖落嘉魚出於峽南燭迎社香門開十月﹕耕牛放閒八蠶之功畢嶺梅芳橘柚錫貢銀河夜見十一月﹕桃李花鷓鴣蔽葉黃雀復爲魚巖蜂聚糧瑞香霏雪十二月﹕蚊不絕吟池塘竭稚筍出風蘭賀春舊雷有聲天之節候﹐見於地之物產﹐故《月令》一篇﹐載自《禮經》﹐後人遂著於授時之歷。余宦遊所至﹐其風土大略相同﹐惟粵中則不特與朔方絕異﹐卽較之江淮﹐亦甚懸殊。爰采屈翁山《新語》﹐參以耳目見聞﹐戲爲《廣東月令》乃知炎陬譎詭﹐固不止於再稻八蠶已也。

○惠士陳言康熙四十一年﹐莆田彭公古愚巡撫粵東﹐時逢春旱﹐有惠州拔貢生盧毓華者﹐借蘊隆之隱憂﹐指謬悠而婉諷﹐揣斯眾感﹐伏吁嚴鈴。其詞曰「陳爲密雲錮雨向日問天事。竊惟憲臺﹐遇隆聖天子之知﹐得君何厚﹔官拜大中丞之職﹐受任匪輕。耳目寄自九重﹐視聽必無壅蔽﹔撫綏加諸百粵﹐恫應未懸殊。夫蒞玆土者﹐宋有包孝肅﹐正獨勝邪﹔生是鄕者﹐明有海忠介﹐剛能無欲。緬二賢之淸範﹐實我公之前規。況艸木知名﹐久企祥雲過嶺﹔而父老觀化﹐彌殷甘雨隨車。何意三春出作之時﹐尙違十郡來蘇之願﹐始覺說癡說夢﹐無非附影附聲。空傳活佛者千家﹐楊枝不滴水﹔漫道福星兮一路﹐屋無餘光。詎仁澤之已枯﹐乃和風之未動﹐惟有搖搖佞艸﹐環生戟之間﹔止余汩汩貪泉﹐曲注庭闈之內。於是憑社之狐﹐媚思競獻﹔吠籬之犬﹐諂欲爭行。蜮射潛飛﹐中含沙而誰卹﹔鯨吞疊告﹐置漏网於弗聞。以致魚泣釜中﹐未見揚湯止沸﹔猿啼樹裏﹐更逢縱火燒林。非止同室操戈﹐亦等鄕鄰緩視﹔盍思孺子入井﹐奚堪秦越殊觀。甚則剝膚之吁靡申﹐慘捐生而刎頸﹔戴盆之冤莫雪﹐甘就死而投淵。負十四載之名﹐僅凝香於臥閣﹔委三千人之訟牒﹐同落絮於空庭。如謂采訪宜眞﹐何處無潰川之口﹔如謂譖言多妄﹐徧省非載鬼之車。不然干謁阻於故人﹐豈熱語遂冷鐵﹔不然投金溺於暮客﹐豈外鑠立化堅冰。或者恐逆鱗之禍烈﹐而公則魚水之契方深﹔或者疑晚歲之气衰﹐而公則姜桂之性未泯。倏矣歲將攺﹐持弩猶是藏機﹔胡然期已及瓜﹐解懸不辭袖手。倘一日者﹐元龜協卜﹐召對楓宸﹐丹鳳銜綸﹐敕還荔浦。何武去後之思﹐嗟靡及矣﹔寇恂請借之舉﹐將何補耶﹖某也蛙沈井底﹐仍擬窺天﹔蠡測海隅﹐輒思就日。昔者涑水作相﹐直言曾恕坡公﹔今而陽城曠官﹐持論或容韓子。𨿽勺水無多﹐未可代驅旱魃﹔而靈源猶在﹐何妨仰冫賣神龍。敢削牘以陳辭﹐謹伏轅而待命。」

○木中少女維楊汪舟次奉使硫球﹐甫出海﹐見浮木丈許﹐鐵兩頭。取而剖視﹐中有一女裸臥﹐縝發冰肌﹐以右手掩面﹐左手蔽其醜﹐爾微笑﹐隨淩波以去﹐而狂風旋作。蓋風之有少女者﹐殆謂是乎﹖

○八分書獨漉子陳恭尹﹐爲領南三家之一﹐盛有詩名﹐兼工八分書法。而晚年好道﹐結願放生。人有乞其書者﹐籠禽而至﹐輒欣然灑翰﹐視禽之多寡﹐則嬴縮其書以應之。閣筆開籠﹐淋漓滿志。其四方碑版之酬﹐亦卽遇物買放﹐貲盡乃已。蓋珊鉤麟﹐未免以多藏取議﹐而追仿曇襄之換者﹐其致遠矣。

●卷八。粵觚下○張將子張孝起﹐字將子﹐吳江人。崇禎十三年特賜進士﹐任廉州府推官﹐城陷被執﹐永曆元年始得出獄。從幸梧州﹐遷兵科給事﹐兼掌吏科。四年﹐會十三營自楚戰敗﹐入行在﹐跋扈不法﹐孝起疏劾其罪﹐直聲大震。有鄖國公髙必正者﹐闖賊李自成之妻弟也﹐驕蹇尢甚﹐孝起責以大義﹐卒懾服焉。五年﹐從幸南寧﹐孝起出爲髙﹑雷﹑廉﹑瓊四府巡撫。未至﹐四府已陷﹐乃入廉州山中﹐依靖氛將軍登阝耀於龍門島﹐後依漳平伯周金湯。金湯敗走﹐孝起倉卒被執﹐不食七日死之。

○共冢順治庚寅正月﹐耿繼茂﹑尙可喜兵入廣州﹐屠戮甚慘﹐城內居民幾無噍類﹐其奔出者﹐急不得渡﹐擠弱以死﹐復不可勝計。浮屠氏眞修曾受紫衣之賜﹐號「紫衣僧」者﹐乃募役購薪﹐聚鑿於東門隙地焚之。累骸成阜﹐行人於二三里外﹐望如積雪﹐卽於其旁築爲大坎瘞焉﹐名曰「共冢」。亂定後﹐延侶結壇﹐設伊蒲之祭﹐番禺王孝廉有《祭共冢文》﹐頗行於世。

○白石獅粵東旣定﹐建平南﹑靖南二王府﹐東西相望﹐備極雄麗。而靖藩性尢汰侈﹐謂門前兩獅﹐必用白石琢成﹐而石以星巖者爲良。乃飛檄肇慶﹐行髙要縣取之。時浙中楊自西雍建爲邑令﹐承命開鑿﹐督促頻繁﹐斧斤丁丁﹐晝夜不得暫息﹐僅獲胚石二具﹐駕以艨艟﹐行至峽口﹐舟不勝載﹐與石俱沈。復命更取﹐其督愈亟﹐藩官日喧訁句於堂﹐令惟俯首隱忍而已。未幾﹐雍建內擢兵垣﹐疏言粵東不堪兩王﹐條其累民之獘二十餘事﹐因遷耿於閩。今其府已攺將軍第﹐而猙獰列峙於門者﹐猶是楊公經營之石也。

○洪廟神夢嚴學思﹐髙明縣平步村人。弱冠補博士弟子﹐意气傲岸﹐謂掇科第如拾芥﹐而久困棘闈﹐年將四十﹐始舉於鄕。又復自負﹐謂南宮之捷﹐轉瞬可俟﹐仍下第歸。由此惘惘若失﹐卜筮之詢﹐殆無虛晷。或言「我村洪聖廟﹐其神甚靈﹐盍往祈焉﹖」學思卽攜濮被夜宿殿廡﹐恍惚夢神告曰「汝欲成名﹐須俟麥而炫﹐乃同榜耳。」驚喜而寤。及徧訪知名之士﹐並無其人。偶一日自村入城﹐東門外亦有洪聖廟﹐見塾師訓課其中﹐相與談論﹐忽一童子呈書於前﹐視其姓名則麥而炫也。因細問年歲裏居﹐嘿志而去﹐不以告人。是時炫方髫齡﹐越十有餘載﹐炫一舉獲雋﹐學思欣然資以行李﹐偕入京師。崇禎辛未科俱成進士﹐聯舫旋鄕﹐乃話前夢。

○五華山故宮南五華山﹐永曆故宮在其上。順治丁亥﹐洪承疇督師由貴竹大路取滇﹐李定國拒戰曲靖﹐吳三桂由廣西﹑四川旁搗其虛﹐至黃艸壩﹐入省城。永曆遁至阿瓦﹐三桂重購得之﹐縊於貴陽府。三桂以功封平西王﹐遂據山上故宮﹐增修二十餘載﹐備極崇麗。康熙癸丑三桂反﹐出攻長沙抗命﹐乙卯僭尊號﹐丁巳病死。僞周洪化其孫也。戊午﹐諸王貝勒討賊﹐駐軍曲靖。賴將軍平耿精忠﹐由福建進徵西粵﹐亦由四川黃艸壩直薄省城﹐俘僞洪化斬之﹐滇南大定。康熙癸亥﹐金陵邵子爲章赴幕楚雄﹐訪其父老得實﹐題四截句於壁﹐一時爭相傳和。詩曰「百萬雄師睥睨間﹐先朝一脈絕南蠻。擒人卽是人擒路﹐誰道天公不好還﹗」「軍威南朔敢稱雄﹐轉眼興亡一瞬中。他日龍門成紀傳﹐君臣父子總無公。」「行營歷歷艸萋萋﹐銅柱摩崖手自題。虎豹無睛威尙在﹐老軍猶說舊平西。」「天半起觚稜﹐不盡亭臺取次登。心力剛枯人事去﹐秋風誰與哭西陵。」邵子詩筆敏妙﹐惜有濡頭之癖﹐落魄寡儔﹐故不甚顯於時。

○琉球使康熙二年﹐科臣張立庵學禮﹑王巢云垓﹐奉使琉球﹐冊封國王尙質。其所紀入海之舟﹐爲梭子形﹐上下三層﹐廣二丈二尺﹐髙如之﹐長十八丈﹐桅之髙如之。桅頭有斗﹐可容數人。舟設水井二口﹐官司啟閉。柁用廣西鐵力木。入洋有白水一綫﹐橫亙南北﹐謂之分水洋。過此祥﹐水綠白紅藍﹐歷歷如繪﹐汲而視之﹐其淸則一。行三日後﹐見一山橫於舟前﹐首尾約長千丈﹐以鏡照之﹐乃巨魚也。緇黃贊唄﹐其魚漸沈﹐然鱗鬣矗峙﹐猶沙嶼蘆葦然﹐至晚潛消﹐舟始得進。又數日﹐將近伊藍埠﹐忄吳泊龍潭﹐二龍垂天而下﹐風雲四起﹐恍惚晦冥﹐舟師大怖。風稍定﹐急移帆而南﹐次溫鎭﹐抵那壩港﹐入琉球界矣。凡宴使臣﹐擊鼓而歌者大夫以下等官﹐舞則十齡幼童﹐皆貴官子弟爲之。考之舊冊﹐大約渡海以夏至前後兩三日﹐歸以冬至前後兩三日﹐故使臣之在其國也﹐有迎風宴﹐中秋宴﹐重陽宴﹐冬至宴﹐餞別宴。是役於五月啟行﹐十一月始回舟復命。

○獻花寺僧武昌小南門外獻花寺僧自究病噎﹐百藥不效﹐臨歿謂其徒曰「我毒罹此患﹐胸臆必有物爲祟﹐逝後剖去殮我﹐我感之入地矣。」其徒如教﹐得一骨如簪﹐收置經案﹐久相傳示。閱歲適有戎帥寓寺﹐從者殺鵝﹐未斷其喉﹐偶見此骨﹐取以挑刺﹐鵝血噴發﹐而骨遂消減。自究之徒亦病噎﹐因悟鵝血可治﹐數飲遂愈。徧以此方授人﹐無不驗者。明太祖破陳友諒詩﹐兵環其城﹐寺中忽開異花﹐兵去而萎﹐寺名「獻花」以此。

○俺達縱暴俺達公之信﹐尙王可喜之長子也﹐酗酒嗜殺﹐壺樽杯與弓刀矛戟之屬﹐隨其所至﹐必兼攜以行﹐坐則輒飲﹐飲醉則必殺人。深宮靜室﹐無以解酲﹐卽引佩刀刺其侍者﹐𨿽寵僕艷姬﹐瘢滿體。性喜蓄狗﹐築狗房﹐設狗監監之﹐下隸以健兒數十人﹐閱旬必縱之出府﹐所過屠肆﹐例應各給豕肉飼之﹐街中人狗塞途﹐行者辟易。一夕聞有哄聲﹐亟呼監往視﹐監遇狗而奔﹐不敢復往。之信大怒﹐命左右割監肉啖狗﹐肉盡而止。又取民間子十五以下爲把竿之戲﹐二竿長丈﹐以爲之﹐礱節瑩皮﹐其光可鑑﹐教之攀緣上下﹐盤舞竿頭﹐之信把盞觀笑爲樂。其習技未熟者﹐多至顚殞﹐或穿腹折肢﹐恬不介意。

○跛金金光字公絢﹐浙江義烏人﹐知書﹐有權略。尙可喜從遼陽入關﹐得光甚喜﹐置之幕下﹐凡有計議﹐必咨於光而後行。然光頗自負﹐意不欲屈人下﹐乘間潛逃。可喜遣健卒追還﹐抉其足筋﹐令不可走﹐而禮愛益加﹐於是跛金之名遂著。順治中﹐可喜入粵﹐進爵平南王。其長子俺達公之信﹐酗酒暴逆。王之宮監﹐適有事於公所﹐偶值其醉﹐忽指監曰「汝腹何大也﹐此中必有奇寶﹐我欲開視之。」以匕首刺監腹﹐應刃而斃。王之堂官王化者﹐年已六十餘﹐盛夏苦暑﹐袒而立於庭﹐之信憎其年老﹐笑謂化曰「汝須眉太白﹐我當黑之。」遂縛化曝烈日中﹐自巳至酉﹐百計求免﹐始得脫。王大忿恚﹐呼之信杖之三十﹐而專恣益甚。光因乘間言「俺達公剛而多虐﹐勇而寡仁﹐若以嗣位﹐必不利於社稷﹐請廢而立次子固山。」王深然其說﹐因循猶豫﹐終未卽行。光窺王無廢立意﹐恐謀泄見疑﹐遂曲順之信所爲﹐凡鑿山開礦﹐煮海鬻鹽﹐遣列郡之稅使﹐通外洋之賈舶﹐無不從光擘畫。以是藩府之富﹐幾甲天下﹐而光之富亦擬於王。丙辰二月﹐鄭錦下東莞﹐馬雄入南海﹐趙天元﹑謝厥扶俱以舟師迎降。之信計無所出﹐乃殺光以辭於敵﹐謂向之抗衡上國﹐久持弗下者﹐皆此人之爲也﹐遂納款僞周。時可喜屏居舊府﹐聞之﹐深悔不用光言﹐以速光之死﹐流涕太息者累月﹐不久亦歿。

○禍兆斬頭康熙丙辰二月﹐尙之信約眾謀逆﹐送印僞周﹐自稱暫管輔徳將軍。次年丁巳五月﹐反正歸朝﹐自稱暫管平南親王。識者謂其前後兩銜﹐俱以「暫」字冠首﹐於義爲「斬頭」﹐禍形已兆﹐宜天誅之難逭也。

○僞牘諭降泉州人江幾﹐少年無賴﹐逾墻竊人婦﹐墮地傷足而跛﹐共呼「拐子」﹐海中鄭氏之黨也﹔受僞命爲將軍﹐聚眾邵武山間﹐蔓延衢﹑信。其所領卒﹐皆裹頭露足﹐輕捷善走﹐峭壁百丈﹐攀緣如飛﹐頻出В掠﹐官兵莫能誰何。時吳畱村公開府八閩﹐計欲諭降﹐而以未得通使爲憂。江右有翁韜﹑郭國祚﹐因相與謀作吳公僞牘﹐旣成﹐步行三百餘里﹐越壑逾巖﹐抵其賬下。江發書怒﹐將殺之。僞總兵髙茂方諫曰「將軍雄據險要﹐勒兵數萬﹐水戰鳧輕﹐山斗猿捷﹐而馳驟平原﹐非其長也。況地無千里之饒﹐糧無一年之積﹐出則勢不能遠﹐守則師無所資﹐其能久乎﹖許之猶不失我富貴。」江是其言﹐遂釋二人歸﹐然納款之期﹐猶豫未決。韜與國祚徑造吳公轅門﹐請見言機密事。公命延入﹐因抵掌陳江幾可撫狀﹐且權宜擅假公書﹐罪應死。公聞之大喜曰「壯士﹐可用也。」立作手札﹐擇標下之有幹略者﹐偕以行。先是茂方力勸幾﹐幾已心動﹐至是遂率其所部僞官百員眾七萬餘人出降。吳公奏聞於朝﹐各與爵賞有差。康熙辛未﹐吳山瞿修齡在吳撫軍幕﹐親見國祚﹐年止二十餘﹐美如冠玉﹐乃能深探賊巢﹐直登憲府﹐負荊﹑飛之勇﹐成連﹑賈之功﹐可謂奇矣。男蕙卜識曰﹕庚寅夏五﹐蕙寓羊城﹐有持副帥郭公刺以《觚剩》爲請﹐惠攜謁焉﹐羽扇流風﹐令人欽挹。揖蕙而言曰「予卽《粵觚》中所載《僞牘諭降》之郭某也﹐片紙功名﹐謬辱先公采拾﹐幸矣。惜乎予不及見公﹐而未得盡爲公所知者。予自江賊旣撫﹐成功不居﹐負勇莫試﹐攺名世耀﹐應選翹關﹐拔任千夫長。值臺灣未靖﹐師駐泉州﹐距彭湖三十六島﹐勢阻險要﹐師不克進。金門總制陳公龍謂予善習流簡﹐率甲士結陳揚帆﹐指揮首﹐不數日而盡搗其穴﹐臺灣以平。靖海將軍施公瑯﹐題敍載功﹐加銜都督﹐推授古北口鎭標遊府。恭遇鑾輿北幸﹐得邀顧問。時上禦日本貢刀﹐令予跨赤以試﹐深蒙嘉嘆﹐隨手授曰﹕」資爾武備﹐戮力王家。『越日載錫龍章﹐昭示獎勸。尋轉參戎﹐量移副帥﹐此粵之幹城所由寄也。塞雁北徵﹐嶺鴻南集﹐風塵戎馬﹐老我歲華﹐而英齡銳志﹐猶若從觚余勃勃欲發﹐請續志之﹐無負表微之遺意。「蕙竊念先嚴秉筆時﹐頗以公不見用爲惜﹐詎公建牙東來﹐而墨莊久閉﹐已不復有揚其偉烈耶﹖用錄其言於後﹐庶不虛此乞書之一遇云。

○投江詩長沙朱氏女﹐遇吳逆之亂﹐盡室星散﹐弱質無依﹐遂爲營卒所掠﹐氏志堅意決﹐眾莫敢犯。舟行至小孤山下﹐奮身投江。其屍逆流三晝夜﹐浮於故居水濱﹐夢訴於其父母。父母驚起迹之﹐果獲女屍﹐慟哭收殯﹐玉顏如生﹐解其襦﹐得懷間絕句十章﹐重械密紉﹐字不沾濡。今存其最警痛者二首﹕一曰「少小伶娉畫閣時﹐詩書曾奉母爲師。濤聲向夜悲何急﹐猶記燈前讀《楚詞》。」一曰「狂帆慘說過雙孤﹐掩袖潸潸淚忽枯。葬入江魚浮海去﹐不畱羞冢在姑蘇。」

○金首廈門遠在海中﹐鄭氏平後﹐始拓有其地﹐置一府三縣。通州王孝廉兆升令臺灣﹐其家人歸言﹕縣南百餘里﹐山林蓊翳﹐僚民居之﹐蓋亦一蠻地也。其俗男女皆裸﹐各以方幅布蔽其醜處。並無屋宇﹐卽於深樹間屈枝結葉爲居。中國人誤入其地者﹐縛而殺之﹐以金塗首懸於家﹐有此者眾號彊宗。祭則拜而祝曰「願汝來世再生爲人﹐仍入吾國﹐復爲吾殺﹐受吾享祀。」其愚誕如此。

○肉球廣西鎭安府止設通判一官﹐衙署荒涼﹐半鄰鬼域。通判每蒞廳事﹐輒有兩大肉腳下垂檐間﹐肉球如五斗盎﹐滚至案前﹐迫而捉之﹐闃無所見。其地瘴癘時作﹐至此遂無生還之望﹐故選人甚憚之。

○阿魏《諾臯》載﹕波斯國阿虞長八九丈﹐皮色靑黃﹐三月生葉似鼠耳﹐斷其枝﹐汗出如飴﹐久而堅凝﹐名阿魏。《本艸》亦從之。近有客自滇中來者﹐乃言「彼處蜂形甚巨﹐結窩多在絕壁﹐垂如雨蓋﹐滇人於其下掘一深坎﹐置肥羊於內﹐令善射者飛騎發矢落其窩﹐急以物覆坎﹐則蜂與羊共相刺撲﹐二者合並而化﹐久之取出杵用﹐是名阿魏。所聞特異﹐因並志於此。

○月中仙樂明萬曆末﹐順徳縣有吳章者﹐儒家子也﹐素好神仙之術﹐復耽音律﹐學業遂廢﹐生計亦疏﹐鄕人以其善書能解事﹐推爲裏老。夏五月﹐吳自鄕輸糧於縣。逆旅主人國荔初熟﹐簇盤供客﹐吳以啖剩數枚﹐納之衣囊﹐將歸貽其婦。薄暮步出郭外﹐行十餘里﹐涼月皎然﹐隱隱聞笙簫聲。往前迹之﹐仰見祥雲一隊﹐前列旌幢﹐中擁彩輿﹐從者十人﹐或駕靑牛﹐或乘白鹿﹐鶴氅繽紛﹐霞裙縹緲﹐手中各執樂器﹐所奏之樂﹐絕不與人間相類。吳奔追諦聽﹐足若離地﹐而趨走甚速。未幾天色向曉﹐從者顧謂吳曰「子來已遠﹐得無迷於歸路乎﹖」吳因詢坐彩輿者爲誰。從者曰「我泰山主碧霞元君﹐巡遊南極﹐炎海天妃設凝冰果會﹐畱宴三日﹐今始回宮耳。」轉瞬間祥雲四散﹐吳從空墜地﹐乃山東布政司署內。適閽人啟扉﹐驚以爲盜﹐執送藩伯。藩伯坐廳事鞫之﹐吳曰「章本順徳民人﹐途遇仙樂﹐隨之而行﹐不知何以至此。」藩伯詫其妖妄﹐搜檢衣囊﹐一無所有﹐惟鮮荔數枚尙存﹐剖之甘芳﹐如新摘於樹者﹐始信其言﹐遂檄還粵東。吳自後頗厭烹飪之物﹐舉體輕逸﹐壽至九十八歲。

○綠瓢滇中倮亻羅有黑白二種﹐皆多壽﹐一百八九十歲乃死。至二百歲者﹐子孫不敢同居﹐舁之深谷大箐中﹐畱四五年糧。此倮漸不省人事﹐但知炊臥而已。徧體生綠毛如苔﹐尻突成尾﹐久之長於身﹐朱發金睛﹐鉤牙爪。其攀陟巖壁﹐往來如飛﹐攫虎豹獐鹿爲食﹐象亦畏之﹐土人呼曰「綠瓢」。

○石言端溪硯石﹐古今所貴。余官端州之髙明﹐嗜硯而不蓄者﹐無辯硯之識﹐無購硯之力﹐而又無筆精墨妙以發其英華﹐恐負玆石也。然嗜硯之意﹐終未釋然﹐因取客遊於端而文之善言硯石者著之。

侯官髙兆固齋記曰「端州分野直星紀。僧一行曰﹕天地兩戒山河與天之云漢始末﹐謂星紀得云漢降气爲百川下流云。羚羊峽距郡東三十里﹐束三江之水﹐其山產石類力﹐唐﹑宋以來﹐才人文士﹐采作硯材﹐蘇文忠稱爲寶石﹐蓋東西粵扶輿之脈蘊也。未至峽十里﹐爲大蟯山﹐皆牛毛細皴﹐宛如畫境。峽山靑蒼對峙﹐江流泓淨﹐頗似巖瀨。峽石釒廣凡十一﹐北岸坑曰阿婆﹐曰白婆墳﹐其石質黯黝﹐不鮮佳者﹔亦有火捺紋﹑蕉葉白﹐可亂水巖﹑朝天巖﹐惟靑花中黃星密灑如塵﹐眼大於螺﹐若人張目﹐湛湛無神﹐眞賞家以此辧定。碧點長斜﹐似眼無瞳﹐每石一片可得十二三點十數點者梅花坑﹐在峽外三水境中。峽將盡﹐岸南山坳有洞﹐書『宋治平四年差太監魏某重開』﹐土人名曰巖仔坑。其石叩之聲泠泠﹐久磨能滑。旁有冢﹐相傳其時開鑿中虛﹐崩閉數百十人﹐太監死焉﹐守土者葬其冠服於此坑下。度小山曰新坑﹐其石細潤微靑﹐蕉葉白亦靑。西上越水澗﹐隔裏曰朝天巖﹝土人名山坑爲隔裏﹞﹐其石堅實﹐不能滑膩﹔火捺紋成結不運﹐若蠟炬著堊壁斜焰﹐及燒損几案處﹔蕉葉白色晦气黃﹐純潔無痕者﹐亦可貴。古塔巖﹐其石比朝天巖無火捺紋﹑蕉葉白。古塔巖後爲屏風背﹐其石木如﹐譬豬肝曝於風日。宣徳巖﹐在屏風背下﹐去水巖二里許﹐其石仿佛水巖﹐今不可得。巖仔坑東有洞﹐廣如屋﹐曰棲安洞﹐舊時開坑石工所棲之所。又東有小山圓阜﹐下爲水坑﹐折上數十武﹐有萬曆二十八年差督理珠池市舶內官監太監李鳳開坑封坑月日立石。洞臨江口﹐小於圭竇﹐石工裸身﹐盤盛膏然火﹐腰錘螺旋而進﹔入洞西轉﹐有淵不測﹐先投以石﹐聞水聲急轉西折﹐不則墮深淵矣。正洞容工一二十人。由正洞入西洞﹐西洞漸寬。東洞舊納四人﹐二人運鑿﹐二人仰臥﹐膝前置磁盤燈於胸以燭之﹐不能坐立捧﹐今容七錘﹐且十四人矣﹝取石﹐一人秉錘﹐一人捧燈﹞。三洞﹐正洞石上上﹐次東洞﹐西洞又次之。土人皆名曰老坑。石三層﹐上層近山﹐沙透漏如蠹蝕﹐曰虫蛀﹐其質微遜。中層常有翡翠雜拉。中層火捺紋﹑蕉葉白﹐其絕品東瓜穰靑花﹐及眼生蕉葉白。下石﹐工所名下層石也。又下麻鵲斑﹐紋成魚凍﹐或如唾涎﹐亦有眼﹐眼中瞳含沙多脫去。此中石時有蔚藍者﹐秀色可餐﹐不一見。下此底阪石云。中層﹑下層火捺紋﹐如朝霞蔚起﹐散若馬尾﹐若刷絲縈繞﹐絢采熊熊﹐大當錢﹐有芒﹐曰金錢火捺﹐品上上。﹤黑﹥然黑色﹐曰鐵捺﹔如蚓﹐曰鳳涎﹐皆石疵。蕉葉白上下四旁必有火捺紋掩映﹐舊坑皎潔比紈素﹐近坑白中雜出靑花也。靑花上品﹐若澗址細藻﹐朱碧瑩然﹐縷隱隱﹐又如魚兒隊行。靑花明顯﹐如石花菜者﹐石工稱爲芋紋﹐品中中。三洞眼各異﹕正洞眼赤﹐圜如珊瑚﹔鳥目石嫩眼侵土气者﹐若象牙﹐其瞳分明﹐亦足賞。東洞眼碧﹐色數暈﹐對之奕奕射人﹐曰鴝鵒眼﹐圓正明媚者不易得﹐他洞偶一有之。西洞眼黑﹐圜瞳一黍如豉。三洞石﹐正洞下層第一﹐入手溫潤柔膩有生气﹐鮮潔麗﹐磨之與墨相親﹐摩挲心動。東洞西側深處曰飛鼠巖﹐其石有紋曰黃龍﹐斜亙石面﹐工指爲瑕。正洞亦有黃龍紋﹐遊揚如雲气﹐如薄羅﹐亦移人情。三洞俱水中﹐冬日引水盡﹐乃可取。正洞北﹐潭底水深不可引﹐時有鬼神。東洞徑傾仄﹐石工列小童長跪﹐舉杯勺揚水﹐水乃涸﹐以故開坑先引水閱月﹐費金錢至累千金。舊制把總一員﹐專轄守坑﹐律令盜坑石比竊盜論﹐其厲禁如此。永樂﹑宣徳間開坑﹐未幾俱罷去。崇禎末﹐蜀人熊文燦總督兩廣日﹐指揮蘇萬邦致石工於江西﹐火中夜開坑﹐不敢自日中也。丁亥後守禁罷﹐至今凡六開。坑工受官役﹐日有程﹐不擇膚理﹐鑿伐拆裂﹐宋﹑元﹑明五百餘年未間也。大抵石理日剝﹐精華日盡﹐气韻顏色﹐不能壹執成說﹐要以老坑具妍姿者爲定。予至端州﹐值開坑﹐所見三十年前石﹐與今異﹐訪之石工﹐其言殊別﹐徵其說﹐各護所偏。予旣喜身親古人未言之見聞﹐復重慨夫文明之璞﹐一旦割裂而出﹐天地眞蘊﹐山川元气﹐漸至竭耗﹐不數十年﹐此山便成陵谷﹐無有問津之處﹐爰述於編﹐庶幾後之君子﹐觀覽寶藏﹐知此石實云漢之鐘萃﹐三江五州之榮衛﹐或可以少慰於眞宰也。」

我邑潘耒《稼堂賦》曰「潘子久客端州﹐自秋䢐春。蓬門晝掩﹐蠟屐生塵。有客過訪﹐寂若無人。披帷何有﹐硯石錯陳。疊架磊﹐堆牀輪。主人方盤礡其間﹐窮日達晨。摩挲品題﹐樂以忘貧。客顧而笑曰﹕」是奚爲者也﹗嶺表珍奇﹐是不一類﹔珊瑚硨磲﹐明珠文貝﹐沈檀通犀﹐象齒翡翠﹐卻塵之紈﹐辟雨之毳。子曾不是求而航情於片石﹐甚無謂也。且是塊然者﹐非有聲色香味之可娛。購之兼金﹐載之專車。贈遺不名珍寶﹐藏┑不如圖書。兩手三硯爲已多﹐而累累者將焉用是﹐無乃近於愚乎﹖『主人聽然而笑曰「客但未知石之美耳﹐誠知﹐將嗜之不已﹐而奚暇笑余﹖』客曰﹕」試嘗言之。『主人曰「二儀之英﹐五材之精﹐在地爲石﹐在天爲星。石之爲質﹐頑然粗醜﹐迨其神奇﹐萬象無偶。所以怪石作貢﹐文石呈樣。甲乙品於衛公﹐袍笏拜於元章。要其程功而致用﹐無若硯石之最良。武夫寶劍﹐文人寶硯。晦明與居﹐寒暑無間。淬筆鋒之﹐發墨華之蔥。貴利用而不窮﹐故宜取於盡善。硯材上品﹐厥惟端溪。萬里滄江﹐一峽束之。秀气回薄﹐靈液潛滋。是生石寶﹐美勝懸黎。爾其巖分三層﹐下層在水。石歧三洞﹐中洞最美。造化所祕﹐邃古莫啟。誰鑿鴻﹐創割端紫。唐斫其膚﹐宋入肌理﹔轉鑿轉深﹐今得其髓。三冬水落﹐良工是謀。傳瓢涸水﹐燃膏燭幽。斧之登登﹐削粗鏟浮。菁華乃出﹐如琳如謬。其質則膩若摶粉﹐縝若刷絲﹐潤若含凍﹐柔若凝脂。其色則淵然而光﹐黝然而﹔望之有形﹐撫之無迹。南離炳暉﹐蒸爲紫雲。馬肝純色﹐火痣間紋。芙蓉出水以照灼﹐初陽升天以鮮新。美人薄醉而酡顏﹐天孫七襄而錦文。水月淸華﹐凝爲蕉白。平鋪鮫綃﹐橫截昆璧。云霏霏其冪林﹐河耿耿以湛碧。削春蔥之始萌﹐雪秋藕之乍擘。靑花最貴﹐隱起石膚。乍沈乍浮﹐如有如無。雁行過於遙天﹐魚兒戲於淸渠。綺之理蹙沓﹐藻之影扶疏。惟人至靈﹐乃有雙瞳﹐石亦有眼﹐巧出天工。黑睛朗朗﹐碧暈重重﹐如珠剖蚌﹐如月麗空。紅爲丹砂﹐黃爲象牙﹐圓爲鴝鵒﹐長者爲鴉。或孤標而雙映﹐或三五而橫斜。象臺斗而可貴﹐惟明潤而最佳。至若點號翡翠﹐輪名金錢。玉帶橫亙﹐黃龍斜纏。鷓鴣之班﹐蟺血之邊。各絢采以發色﹐咸爭奇而鬥妍。天質美矣﹐復貴裁制。追之琢之﹐乃成佳器﹔爾乃選良工﹐考舊譜﹔量厚薄﹐程細鉅﹔審背面﹐定顏武﹔畱精純﹐去苦窳。因圓成規﹐遇方爲矩。妙隨材而適用﹐任師心而法古。爰有唐模宋範﹐貢式藏型。端方是尙﹐朴雅爲經。間標新而樹異﹐有象物以賦形。或尊肩而壺腹﹐或璧沼而珠庭﹔或瓢身而瓦脊﹐或鳳味而鶴翎﹔風田之文惟肖﹐琴笏之徳可銘。於是釒慮以散粟之砂﹐砥以切玉之石。文以瑩而愈明﹐理以細而彌澤。溫潤之色可餐﹐鮮秀之采欲滴。口噓呵而成津﹐手捧握而成液。其受墨也﹐差差鱗鱗﹐融洽停勻。石與墨得﹐墨與石親。沛然膏流﹐油然酎醇。磨之無聲﹐浣之無痕。其宜筆也﹐沾濡不畱﹐運轉無滯。墨飽固恬﹐墨竭亦利。中山柔毫﹐迅掃不敝。使心忘手﹐使手忘器。故當妾視龍尾﹐媵蓄金星。澄泥斂色﹐雀瓦銷英。彼洮河與鼉磯﹐迥莫敢與抗衡者也。夫其盛夏不燥﹐隆冬不凍﹐君子之節也。涅不藏淄﹐滌不畱垢﹐幽人之潔也。廉芒內含﹐溫文外著﹐貞臣之烈也。瑕不掩瑜﹐贗不亂眞﹐介士之別也。端凝靜默﹐有勵俗之守焉。厚重不毀﹐有閱世之壽焉。無色之色﹐是爲眞色﹔無味之味﹐是爲至味﹐吾是以中心好之﹐拊之抱之﹐浴之澡之﹐心賞神怡而不可以告客者也。今夫珠璣象犀珍怪難得之物﹐美則美矣﹐固權門豪家之所宜蓄﹐而於我乎何有﹖其求之也傷廉﹐其藏之也招咎。豈若山川之美﹐文翰之需﹐廣坐可以共賞﹐一室可以自娛。石戶之封可守﹐石田之獲不虛。傳子孫而無累﹐貽朋友而欣愉。且人之歸自斯土者﹐莫不連載兼乘﹐轟隱道塗。而吾舟小於葉﹐身輕於鳧。惟此硌硌﹐與吾爲徒。連箱累篋﹐負挈以趨﹐猶足詫奇珍於鄕裏﹐而壓風濤於江湖也。』客乃惝恍自失﹐逡巡而去。主人遂婆娑硯林﹐不知日之旣暮。」

夫不持一硯﹐包孝肅之淸風﹐豈能復繼﹖我得二公之文﹐𨿽不持一硯﹐而端州之石﹐盡爲我有矣﹐所取不已奢乎﹗

○著書三家著書之家﹐海內寥寥﹐近惟《日知錄》《正字通》《廣東新語》三書可以垂世。《日知錄》爲吾鄕顧亭林先生所著﹐而廖昆湖﹑屈翁山皆東粵人。夫著書必兼才學識﹐而又有窮愁之遇﹐斯立言乃以不朽。《正字通》出衡山張爾公之筆﹐昆湖爲南康太守﹐以重貲購刻﹐弁以己名﹐實非廖筆。顧與張與屈﹐皆隱君子﹐所謂有窮愁之遇者也。稱粵山者必曰羅浮﹐稱粵石者必曰端硯﹐稱粵果者必曰荔枝﹐故翁山語焉獨詳。

○孟謀絕句關中詩派﹐多尙沈鬱。陽康孝廉孟謀﹐淸新豪蕩﹐自成一家﹐而七言絕句﹐尢所擅長。漁洋先生見其《題秦莊襄王墓》二首﹐以爲用古甚奇﹐遂有一康之目。詩曰「莊襄冢並白雲齊﹐ぽ視長安萬井低。誰使韓生傳古墓﹐教人錯認灞陵西。」「園廟衣冠此內藏﹐野花歲歲上陵香。邯鄲鼓瑟應如舊﹐贏得佳兒畢六王。」庚辰孟秋﹐鐫《觚剩》將成﹐門人惠宏從八千里外以此詩見寄﹐因補錄於末。

《觚剩續編》淸。鈕琇

●自序斯人誰與﹐世已滔滔﹔此日不回﹐年何冉冉。悲虞翻之骨相﹐孤負明時﹔老潘嶽之鬢毛﹐棲遲拙宦。心如鶴靜﹐自忘沖舉之勞﹔政與弦淸﹐亦鮮更張之擾。翠飛斷靄﹐常迎城上羣峯﹔紅點疏林﹐最惜簾前永晝。倚牀偃息﹐神惝恍而若移﹔憑幾沈吟﹐思紛綸而乍起。則有故人萬里﹐文傳海國之奇﹔往事十年﹐書墜云車之祕。春風說劍﹐每期絲繡平原﹔秋雨挑燈﹐輒憶珠霏彥國。百花綃﹐水中宮闕﹐出龍女之新謠﹔三生石﹐月裏關山﹐得牛童之舊夢。匯非一族﹐集有百端。拈脈望之衣﹐驚逢創獲﹔啟兜玄之郭﹐欣拾遺聞。此皆曩牘之所未登﹐而餘音之所欲奏者矣。若夫捲樹小園﹐曲載寵桃之謗﹔簸錢弱歲﹐猥加賦柳之誣。《碧雲》實敗友聲﹐《黑心符》奚關世教。揮毫成錦﹐慘卽類於鑠金﹔濡墨畱蠅﹐疵遂生於玷玉。事可鑑也﹐義無取焉。近者讀伏波訓子之篇﹐始悔向人談過﹔觀徳操處時之術﹐允宜卽可稱佳。因抒會粹之衷﹐用補消搖之錄。徳由潛發﹐故懲寡而勸多﹔道以邇存﹐詎洪詳而纖略。偶仿西齋之記﹐藉耳爲通﹔寧希東觀之藏﹐寫心則止。遙憐松菊﹐從此抽簪﹔漫卷詩書﹐並當焚硯。冠裳委之蠻府﹐聞見黜乎愚溪。倘遇蘇公﹐復有姑且妄言之請﹔願隨嚴子﹐應以毋庸求益之辭。

壬午閏六月立秋日﹐鈕書

●卷一。言觚○字訓先贈君曰﹕刻之爲義﹐刀豎其側﹐將自戕也﹔薄之爲言﹐冰承其下﹐將自陷也。有一於此﹐災必及身﹐可不戒哉﹗

○文章有本傳奇演義﹐卽詩歌紀傳之變而爲通俗者﹐哀艷奇恣﹐各有專家。其文章近於遊戲﹐大約空中結撰﹐寄姓氏於有無之間﹐以徵其詭幻﹐然博考之﹐皆有所本。如《水滸傳》三十六天罡﹐本於龔聖與之《三十六贊》﹐其贊首呼保義宋江﹐終撲天雕李應﹐《水滸》名號﹐悉與相符。惟易尺八腿劉唐爲赤髮鬼﹐易鐵天王晁蓋爲托塔天王﹐則與龔《贊》稍異耳。《琵琶記》所稱牛丞相卽僧孺。僧孺子牛蔚﹐與同年友鄧敞相善﹐彊以女弟妻之。而牛氏甚賢﹐鄧元配李氏﹐亦婉順有謙徳。鄧攜牛氏歸﹐牛﹑李二人各以門第年齒相讓﹐結爲姊妹。其事本《玉泉子》﹐作者以歸伯喈﹐蓋憾其有愧於忠而以不盡孝譏之也。古以孝稱者﹐莫著於王氏﹐裒祥其首也。若夫萬里尋親﹐則《滇南慟哭記》﹐亦系王紳之事﹐故近時傳奇行世者﹐兩孝子皆姓王﹐豈無所本而命意乎。

○晝《坦園通編》云﹕孟子去齊宿於晝。「晝」當作「畫」﹐音獲。按《史記。田單傳》﹕聞畫邑人王賢。劉熙注﹕畫﹐齊西南近邑。後漢耿討張步﹐進軍畫中﹐遂攻臨淄拔之。卽此可證。近聞顧氏格軒曰﹕宰予晝寢﹐「晝」亦當作「畫」﹐音話﹐謂施畫於寢也。禮﹐諸侯畫寢。今以士人而用諸侯之制﹐是欲雕朽木而圬土墻也﹐侈而且僭矣﹐故夫子責之。不然﹐宰予爲四科之賢﹐豈有志气昏惰當晝而寢之事乎﹖

○格軒雜詠潘稼堂敍《格軒遺書》曰﹕其書約有三種﹐一撰述﹐二編纂﹐三評選﹐皆細書密注﹐計三十餘帙﹐可謂富矣﹐獨其遺詩少傳。蓋格軒於詩不苟作﹐亦不多作。余已錄其《秋燈篇》於《吳觚》﹐今復得《村居雜詠》﹐猶可想見其人於架阿空谷之間也。其一﹕「小築聊成隱﹐衡門繞徑斜。每多驚枕鳥﹐不斷英窗花。秋月橫漁艇﹐春風響緯車。苦吟時有得﹐把酒玩年華。」其二﹕「震澤東回渚﹐鱸魚是舊鄕。池菇鮮入饌﹐畦韭剪初香。綠樹遮低屋﹐靑苔繡短墻。更多堪畫處﹐漁网掛斜陽。」其三﹕「綠滿平蕪處﹐輕風媚柳條。蝶衣原自舞﹐燕語故相招。竹裏斜通徑﹐門前半枕橋。喧塵終不染﹐隔市亦非遙。」其四﹕「地僻人來罕﹐機忘鳥自羣。魚苗能種水﹐雁字得書云。香靜憑風度﹐琴幽帶月聞。溪邊帆影出﹐一望已紛紛。」其五﹕「籬下黃花徑﹐凝眸直遠天。竹深畱雉宿﹐艸暖藉牛眠。艷倚過墻杏﹐酣垂出水蓮。情惟希種秫﹐難買傍湖田。」其六﹕「流水桃花路﹐來遊可問津。指梅酸沁齒﹐摘芰冷侵唇。客見將迎少﹐書成借貸頻。乾坤容嘯傲﹐我敢任天眞。」

○總戎佳論項城於大海﹐永曆時予鐵券封伯。皇朝質其母而招之﹐乃始歸命﹐攺授總兵。順治中﹐由滇南還項﹐椎牛設宴﹐大會故鄕父老﹐曰「向者捐親戚﹐背井閭﹐藐是一身﹐遠遊萬里﹔一旦躬擐甲冑﹐出入戎馬間﹐兵刃雪飛於前﹐炮石雷鬥於側﹐當是時﹐余豈復有生之心哉﹗戰必受傷﹐傷必重創﹐甚則洞胸穿腹﹐自期必死﹐而卒未嘗死也。懦夫弱卒﹐鋒鏑未交﹐心懷退縮﹐而枕屍於疆場者不少矣。避死者顧反得死﹐忘生者顧反得生﹐是有天焉﹐無容逆計也。」因袒其體徧示坐客﹐瘢之痕如繡﹐見者無不驚嘆。彜陵總兵張忠孝﹐賢而好文。康熙三十一年﹐余親家楊允文驚一以中軍守備爲其屬﹐謁張﹐張必降階握手﹐備致謙抑﹐曰「君以文章魁天下﹐致身戎軒﹐顧僕何人﹐而屈君於麾下乎。僕固武昌一守城卒耳。猶憶少時與亡婦棲止茅舍﹐歲暮絕糧﹐丐恩主帥之閽﹐賜錢二百﹐易面一斗。將藉爲夕餐﹐而腹枵心棘﹐趨蹶僕地﹐斗面遂失其半。歸而告婦﹐相對垂涕﹐以爲無復伸眉之日也。惝恍出門﹐負暄東墻﹐偶以柳枝畫土﹐晃然若有物耀於目者﹐手坎之﹐得白金三兩。是年進百夫長﹐家亦小阜。今幸聖明拔擢﹐建牙於玆﹐而糟糠之侶﹐久遊泉下﹐念之未能輒忘。僕舉此以告君者﹐要知困極則亨﹐理有必然。凡人遇小不如意﹐動生怨尢﹐此自絕於天耳。彼蒼仁而愛人﹐俟命者乃知天之君子也。」二公𨿽武人﹐然其言皆當於理﹐筆之以爲偸生疾貧之鑑。

○故友箴言余有故友王師石﹐嘗言「嘉善丁淸惠公爲南畿操江時﹐巡視郭外﹐偶過刻字店﹐頤指左右﹐呼其人來﹐而肩輿已行。閱三日﹐中軍押一人投之階下﹐曰『刻字店主到。』公已忘之﹐熟視良久﹐乃曰﹕」汝店前所刻扁字﹐筆畫有訛﹐呼汝命攺耳﹐無他也。『其人自公呼後﹐隨有夜役鎖至軍府﹐鋃鐺周其身﹐叱吒盈於耳﹐晝夜不能食息。逮其還家也﹐中人之產﹐已費其半矣。是知愼爾出話﹐爲民上者﹐尢所宜亟。子他日學成而仕﹐尙其念之。「余時甫十一歲﹐已有味乎其言。旣壯而後﹐幸叨一命﹐奉之益恭。故余宰白水﹐題一聯於後堂云﹕」丹毫一點﹐乃吾民利害攸關。須念悖出必將悖入﹔白日三竿﹐卽爾室公私畢照﹐莫謂知顯不在知微。「念故友之箴言也。

○玉劍訛《中山狼傳》爲宋謝良所著﹐𨿽遊戲之筆﹐當時必有所指而不欲明言﹐托此以抒憤耳。《玉劍尊聞》曰﹕李獻吉下獄時﹐劉瑾欲殺之﹐急﹐乃書片紙出﹐謂對山救我。家人往告康﹐康卽上馬﹐馳至瑾門白之﹐明日卽赦出。其後獻吉反嫉害對山。馬中錫撰《中山狼傳》以刺獻吉。夫對山之救獻吉﹐原非望報於獻吉也﹐獻吉卽有忮忌﹐何至若中山狼之甚乎﹖況其文體丰茂﹐非宋人不辦﹐馬東田或有憾於獻吉﹐書此相誚﹐遂以爲撰自東田﹐《明文英華》仍之﹐蓋亦未深考矣。

○京師竹枝詞指揮陳鐸舊有《京師月令》﹐其二月云「是月也﹐壁虱出﹐溝中臭气上騰﹐妓靴化爲鞋。」都下傳之以資け噱。近日桐城方爾止有《京師竹枝詞》云「淸晨旅捨降嬋娟﹐便脫紅裙上炕眠﹐傍晚起來五个事﹐一回小曲一筒煙。」亦可笑也。

○藝林名句石門呂晚村﹐初名畱良﹐字冀野﹐中年以後﹐屏黜風騷﹐精研理學﹐然其少時每一點筆﹐輒成佳詠。五言一聯云「病嫌賓客滿﹐貧覺子孫多。」吳轅次爲吳興郡守﹐地接常﹑蘇﹐賓朋至﹐才名交累﹐不久罷官。吳梅村贈詩云「官如春夢短﹐客比亂山多。」兩押多字﹐藝林並稱名句。

○醉隱記區大相﹐字用孺﹐髙明人﹐前朝萬曆間居詞垣十五年﹐所著多館閣之作。其孫崇手抄全集來贄﹐中有《醉隱記》﹐蕭疏醇雅﹐其事可記﹐其文亦可傳也。記曰「去余鄕三十里﹐瀕江而居﹐有隱君子者﹐號曰醉隱公。醉隱公於他物無所嗜好﹐而獨寄其情於酒。方其寄情於酒也﹐沈冥酩酊﹐嘗累日月﹐凡家之有無﹐親戚之往來慶弔﹐世之理亂否泰﹐身之窮通榮辱﹐一切弗問也﹐以是數者爲妨於醉也。年十二三卽好讀古書﹐有志著述﹐尋以爲妨於醉而去之。舉於有司﹐票彡纓系組﹐謂可券取﹐以爲妨於醉又去之﹐終身不仕。或勸之仕。閉目搖頭﹐急呼家人取酒滌其耳然後快。其才可以仕竟不仕﹐其不仕直以酒﹐故曰醉隱也。醉隱公旣浮沈於酒﹐於是鄕之好事者﹐多載酒從之遊﹐耕夫牧子﹐有招輒往﹐往輒盡醉﹐而人亦樂公之易與。於是風日之朝﹐月露之夕﹐或藉花蹊﹐或蔭竹嶼﹐或杖山煙﹐或棹水郭﹐皆無不醉之時﹐無不醉之地﹐遺形骸﹐忘物我﹐以自適於天地間﹐乃自號其鄕曰『醉鄕』。鄕之前大江曰『酒池』﹐江之對岸大雁山曰『糟丘』。嘗命家人曰﹕」我死﹐魂气往來於是﹐祭我多具酒﹐親戚或見憶﹐以杯酒相酹足矣。『醉隱公旣歿﹐其子中書君仕鑑﹐卽所構樓貌像思焉﹐曰』醉隱樓『﹐歲時陳設漿醑肴核如存日。親友過者必酹以杯酒。屬余爲記。余維古之以酒爲隱者多矣﹐未必其眞好也。彼生不遇時﹐或才不遇世﹐竄匿瓶﹐浮泊糟檗以避名而遠害﹐所謂有托而逃焉者。醉隱公生遇明時﹐懷才不仕﹐無所托而逃於酒﹐殆眞隱者耶﹖昔屈到嗜芰﹐以子薦不以芰﹐君子譏之﹐其以飲食之故而違親之命﹔中書君是舉﹐可謂善思其所嗜者乎﹗余惟不能酒﹐然喜酒﹐又喜人飲酒。常遲客不至﹐或客至不能具觴﹐終日談無趣味。嘗恨不與醉隱公同時﹐觀其沈冥酩酊之態﹐以發我趣﹔又束縛紳弁﹐無所逃於名義﹐不能如醉隱公之脫然無累﹐以適其酣暢之懷。謀於歸日後括所積俸余﹐盡付酒家﹐日與酒氏酣暢其間﹐以庶幾所謂醉隱者也。然且未遑也﹐故樂道其事而記之。「

○禪諷畱村吳公總制兩粵時﹐揚州吳轅次以同譜舊好﹐來遊羊城﹐寓長壽寺。寺僧大汕者﹐法筵甚侈﹐而道力未眞﹐知轅次爲總制重客﹐晨夕請見。常攢眉而言兩臺延召之頻﹐三司應酬之密﹐六時並無暇逸。轅次曰「汝於此間受諸苦惱﹐何不出了家﹖」大汕赧焉慚悚。此𨿽文人雅諷﹐實可作禪門棒喝。

○牡丹狀元崇禎戊辰﹐揚州鄭元勛集四方才士於影園﹐賦黃牡丹詩﹐推虞山錢宗伯爲騷壇盟主﹐品題羣詠﹐最者賫以金。番禺孝廉黎遂球下第南還﹐亦與斯會﹐卽席成七律十章﹐宗伯評置第一﹐時號「牡丹狀元」。其詩有「月華蘸露扶仙掌﹐粉汗更衣染禦香」﹔又曰「燕銜落蕊成金屋﹐鳳蝕殘釵化寶胎」﹐皆麗句也。而讀其全篇﹐尙未盡體物之妙﹐兼與揚州少切。余因點筆題四韻於後﹕「聞道姚家種絕倫﹐雕欄重見一枝新。色分鶯羽迎風艷﹐香染蜂須泡露勻。小艸豈能齊富貴﹐羣花從此辧君臣。碧簫聲裏紅橋畔﹐金帶徒誇往日春。」

○淸客天太倉王太常子孫眾多而賢﹐顓庵﹑麓臺﹐尢所鐘愛。康熙庚戌﹐俱以弱冠試捷南宮﹐泥金之報疊至。適吳梅村在坐﹐戲曰「彼蒼者天﹐當是君家門下淸客耶﹖」太常駭問云何﹐梅村曰「善探主人所欲而巧於趨承﹑事事如意者﹐門客也。今日之天無乃近是。」太常不覺莞爾。

○三通書賈錢桂林嘗見雲間陳臥子言「人而不讀『三通』﹐安得謂之通。」「三通」者﹐杜佑《通典》﹑鄭樵《通誌》﹑馬端臨《通考》也。按揚子《法言》﹕「通天地人曰儒﹐通天地而不通人謂之伎。」讀「三通」庶幾通乎人矣。富哉斯言﹗

○書名著書必先命名。所命之名﹐與所著之書﹐明簡確切﹐然後可傳。若意尙新奇﹐字謀替代﹐一有謬誤﹐遂生訾議﹐不可不愼也。太倉吳梅村與客坐語﹐適有送《姑蘇志》者﹐梅村斜睨標題﹐呼童置幾﹐略不展覽﹐客頗疑訝。梅村曰「睹其書名﹐其書可知。考之於古﹐吾郡或稱會稽﹐或稱吳郡﹐或稱平江﹐國朝則踵唐制而曰蘇州﹐則志蘇州者﹐自應名《蘇州誌》。今稱姑蘇﹐將志姑蘇山乎﹖抑志姑蘇臺乎﹖於理未達﹐何寓目爲﹗」番禺屈翁山曰「吾粵有《嶺南文獻》一書﹐常病其文不足﹐獻亦因之﹐而嶺南之稱尢未當。按唐分天下爲十道﹐其曰嶺南道者﹐合廣東西漳浦及安南國境而言也。宋則分廣東曰廣南東路﹐廣西曰廣南西路。今徒曰嶺南﹐則未知爲東乎﹖爲西乎﹖故爲書者生乎唐﹐則書嶺南﹔生乎宋﹐則書廣南東路﹔生乎昭代﹐則必書曰廣東﹔以尊王朝﹐以合國史。其道端在乎是。」合觀二公所論﹐可以知著書之體矣。

○聖武成功詩康熙丁丑﹐今上親徵葛爾丹﹐殲魁系孥﹐大定漠北。閏三月十三日﹐奏凱而旋﹐萬騎。六師烈烈﹐天子橐戎服﹐從徳勝門入﹐諸王羣臣蒲伏郊迎﹐組充溢﹐髦倪舞﹐誠所謂敷天之鴻休﹐無前之偉績也。還宮而後﹐在朝者藻彰勛﹐諸體咸備。京江張公﹑新城王公﹐各有凱歌數十首﹐皇肅穆﹐盛世元音。其他以蒼健稱者﹐有慈溪姜西溟之頌。以雄麗稱者﹐有海寧查聲山之賦。而昆山徐公果亭仿唐楊巨源體﹐獻《聖武成功詩》五言十章﹐章十二句﹐尢爲典雅。其第一章

云「玉帛朝宗會﹐車書定保年。顯承揚往烈﹐欽若契眞傳。協律姚風奏﹐恢姒日懸。時巡龍馭出﹐淸問鳳綸宣。紫禁桐頻錫﹐黃壤賦屢捐。巍巍惟帝徳﹐丕冒本如天。」二章云「敷文凝定命﹐奮武訖方隅。跋扈殲三孽﹐披猖蹶一夫。才當收﹐卽已靖萑苻。海國云沈艦﹐天山月掛弧。式圍眞有截﹐咨牧正無虞。共仰垂衣治﹐淳風葉瑞圖。」三章云「正朔通魚海﹐輿圖拓象胥。豈期遺小醜﹐尙敢極恣睢。負險營區脫﹐憑遐樹拂廬。詔曾馳博望﹐名每竊扶余。蠶食侵藩部﹐鴟張震裏閭。安民行一怒﹐中外有寧居。」四章云「帳殿神居迥﹐戎衣睿慮長。韋珠作服﹐な奉玉爲裝。蓄眾仁無敵﹐勝殘武獨揚。旌旃林蔽影﹐組練日流光。魚麗成前列﹐龍韜運上方。軍容分左右﹐黃鉞在中央。」五章云「貞卜師行吉﹐狂知賊勢微。自違雞犬詛﹐遂失虎狼威。乍遇朱旗合﹐何當赤羽飛。倒戈膏染鍔﹐積甲蘚生衣。路有千輜委﹐人無六騎歸。渠魁亡可待﹐蚤已決神機。」六章云「嘉歲逢柔兆﹐仁聲浹狄。載驅勤展輅﹐眾望慰揚霓。亻禁亻未陳歌合﹐蒲萄飲齊。系嬰收乳﹝b206﹞﹐納贐上文犀。驛絡投靑海﹐欹斜舞白題。垂恩行大賫﹐天外醒羣迷。」七章云「金釒享諧雅奏﹐玉帳啟髙雯。兩屆芳春節﹐三占絕塞云。長徵輕險阻﹐勝略重憂勤。駭浪平浮馬﹐危峯遠縋軍。枯源泉自湧﹐凍澤艸能薰。瑞應由誠感﹐羣神仰大君。」八章云「大武張皇地﹐洪勛赫濯時。山形規聚米﹐士气鼓行糜。寇自歸連尹﹐威猶斬郅支。傾心輸﹐流唱息胭脂。溢路聯冠﹐充閭擁旄倪。天街迎萬乘﹐歌舞著班師。」九章云「鑾發秦川永﹐龍回晉水淸。睿情周隱﹐朗鑑肅票彡纓。兵白天河洗﹐功因月成。三農安礻發衤﹐一宿落槍。大漠煙何峻﹐周行砥似平。無窮宵旰意﹐浩蕩及蒼生。」十章云「三靈環黼座﹐萬壽進簫韶。廷集瞻云頌﹐衢盈擊壤謠。祖功分櫛沐﹐天徳共鈞陶。銀漢奎章麗﹐金甌甸宇遙。池開非舞駿﹐門辟更詢蕘。自昔聞恭己﹐尊光獨聖朝。」韓學士見而嘆曰「我輩當焚硯矣。」是時上在暢春苑﹐奏進稱旨者加秩有差。其文書以葉金之箋﹐韜以文錦之帶﹐而各鐫姓名銜職於牙簽以束之。一帙之備﹐所費多金﹐裝潢善手﹐獲利頗厚。

○曹娥碑辧華州王山史著有《山誌》一書﹐其《曹娥碑辧》曰「《世說新語》載魏武與楊修解曹娥碑事﹐注云﹕曹娥墓在上虞。魏武未嘗至上虞﹐是矣﹔卽蔡中郎避難在吳﹐亦並未嘗至越也。今按《典略》云﹕魏文爲世子﹐經陳太丘墓﹐見碑題曰『黃絹幼婦﹐外孫齋臼』﹐思之不解。楊徳祖答曰﹕」陳實之墓﹐蔡邕之辭﹐鐘繇之書﹐絕妙好辭也。『與《世說新語》大異。余嘗謂此皆後人傳會之說﹐必無之事也。或又謂當時有兩蔡邕﹐皆字伯喈﹐一陳畱人﹐卽中郎﹔一上虞人﹐以孝行舉﹐終隱不仕﹐乃辧柯亭之竹﹐撰孝娥之碑者也。事固有巧合者﹐遂致傳訛耳。「

○家國同慨元僧雪庵《題三山萬歲峯》詩云「一沼曾教役萬民﹐一峯曾使九州貧。江山假設方成就﹐眞个江山已屬人。」近有縉紳周姓者﹐致政家居﹐見其子日事營造﹐口占四語示之云「塊塊黃砂石﹐錠錠雪花銀。老夫歸天后﹐依舊與他人。」家國之理﹐𨿽大小各殊﹐而無徳以居之﹐勞民傷財﹐轉瞬易主﹐同一可慨也。

○西溟書姜西溟臨王е帖貽余﹐題其後云「王е字仲將﹐其書眞學元常﹐艸法伯英。е乃右軍之叔﹐而傳書法於右軍者也。然右軍𨿽云出藍﹐不如仲將多矣。」又題余《述哀》詩後云「嘗怪子美有東郡趨庭之句﹐而不聞蓼莪之悲﹐豈逸之耶﹖得此補之。」二意皆前人所未發。西溟逝矣﹐覽其遺墨﹐不勝淒然。存此以志故人之感。

○棉村麗句尙櫟山之子玉藻﹐號棉村﹐康熙辛巳以事暫假出京﹐題其《遊七星巖》詩於素Ψ﹐晤余髙明官舍﹐詩曰「誰鑿云根一罅開﹐靑排古木翠鋪苔。倒籠日月疑無地﹐深貯煙霞忽有臺。星斗象從巖畔掛﹐鼓鐘聲向窟中來。浮生如寄幾回到﹐又被猿啼聒耳哀。」余見其年姿韶令﹐辭筆超警﹐延之根靑閣﹐索觀舊篇。次日﹐以所作來示﹐片紙零書﹐琳瑯觸目。《詠燕》雲「雨昏南浦飛偏急﹐簾捲東風晝正長。」《茉莉》云「枕畔夢回羅帳月﹐鬢邊香綻玉釵風。」《紙鳶》云「毛骨已輕歸不去﹐雲霄𨿽近到無因。」《梅花紙帳》云「風煙縱少何曾隔﹐雨露𨿽多總未沾。」《美人病》云「竊去始憐靈藥誤﹐瘦來終愛舞腰纖。」《夢》云「五更酒醒人歸後﹐三月鶯啼花落時。」《醒》云「重門夜靜梨花雨﹐孤館春寒柳絮風。」《白鸚鵡》云「掛當玉樹春難辧﹐棲向瓊樓夜不知。」非神擬西昆者﹐無此麗以則也。

○詩聖古來詩材之富﹐無若老杜﹐詩律之細﹐亦無若老杜。而律細於屬對之工見之﹕「風蝶勤依槳﹐江鷗懶避船」﹐「煙花山際重﹐舟楫浪前輕」﹐對以板爲工也﹕「沈牛答雲雨﹐如馬戒舟航」﹐「竹葉於人旣無分﹐菊花從此不須開」﹐對以活爲工也﹕「側塞被徑花﹐飄委墀柳」﹐「卑枝低結子﹐接葉暗巢鶯」﹐以疊韻相對爲工也﹕「羈棲愁裏見﹐二十四回明」﹐「白狗黃牛峽﹐朝雲暮雨祠」﹐以沓字自對爲工也﹕「西嶺紆村北﹐南江繞捨東」﹐以四方合兩句對爲工也﹕「遙拱北辰纏寇盜﹐欲傾東海洗乾坤。邊塞西番最充斥﹐衣冠南渡多崩奔」﹐以四方分四句對爲工也﹕「媛客貂鼠裘﹐悲管逐淸瑟。勸客駝蹄羹﹐霜橙壓香橘」﹐以隔句對爲工也﹕「神女峯娟妙﹐昭君宅有無﹐曲畱明怨惜﹐夢盡失歡娛」﹐以下句對申上句對爲工也。老耽詩律細﹐非卽孔子之「從心所欲不逾矩」乎﹖此之謂「詩聖」。

○脫換法「樂行不如苦住﹐富客不如貧主」﹐本佛經語﹐而髙季迪《悲歌》則曰「貧少不如富老﹐美遊不如惡歸。」「寄愁天上﹐埋憂地下」﹐本仲長統語﹐而陳臥子《秋懷》則曰「不信有天常自醉﹐最憐無地可埋憂。」是知不論何語﹐一經脫換﹐便成佳句。格軒嘗稱﹕吳門女子《秋風》一聯云「淸同月色歸深院﹐冷帶天香入畫樓」﹐其爲《落葉》詩則曰「黃隨寒影埋荒寺﹐紅帶芳心出禦溝」﹐亦善於脫換者也。

○樾巢近體近時有選嶺南五朝詩者﹐意在臚列時賢﹐而不在表章前哲﹐故四朝之詩止三之一﹐而國朝之詩反居其二。然求其律細詞淸﹐則自梁﹑屈﹑陳三家而外﹐惟何子鞏道五七律爲可誦也。鞏道字皇圖﹐香山相國之仲子﹐著有《樾巢集》﹐余就其家購得藏稿﹐選而錄之。其《過澹園憶歐子建》云「斯人不可作﹐懷古向殘園。末路獨相念﹐髙風誰與言。壁虫乾有字﹐籬竹老無孫。莫問三千客﹐年年燕在門。」《寄匡山石西堂》云「武夷回短棹﹐廬嶽住髙秋。舊路皆紅葉﹐孤僧想白頭。嶺遙鄕夢入﹐江逼道心流。三十浮家客﹐無因學水鷗。」《坐雨得月》云「秋風江上城﹐殘月雨中明。愧我靑尊盡﹐教人白髮生。濕燈搖艸露﹐涼葉動虫聲。共作天涯客﹐登樓正有情。」《雨中作》云「髙棟燒銀燭﹐層檐送雨聲。壁空孤影見﹐簾靜薄寒生。鐵笛催三弄﹐銅龍報五更。庭花將盡落﹐莫遣夜啼鶯。」《重過西園》云「幾囀初鶯語﹐西園春盡宜。每於好花處﹐轉憶少年時。紫玉紉蘭葉﹐紅牙按竹枝。徘徊行酒地﹐空見粉墻詩。」《甘灘口占》云「步月出灘上﹐夜歸人語稀。竹風喧一巷﹐螢火候雙扉。獨賞興逾遠﹐冷吟聲漸微。幾時臥空谷﹐終日抱金徽。」《過武侯祠》云「天涯爭奉武侯祠﹐千古精靈想在玆。魚水亦知能遇主﹐江山終恨不逢時。南陽大勢言曾蚤﹐西蜀偏安計已遲。徒使老臣頻拜表﹐出師心事至今悲。」《春夕》云「黃蝶飛飛又夕陰﹐數重簾幕隔平林。水邊對月難尋影﹐樓上看花盡見心。漸老忽驚潘嶽鬢﹐多愁空抱馬卿琴。靑春只道時時在﹐不謂柔桑已有椹。」《日日》云「日日悲笳海上來﹐蕭條風景暗相催。怒潮打鶴猶閒立﹐深雨迷花尙斗開。曉出不知心所往﹐夜吟惟有影相陪。天涯縱得投間地﹐庾信江南未免哀。」《歸至鐵岡》云「舟路蒼茫數里煙﹐風吹秋思晚淒然。十年故國人空老﹐一夜他鄕月可憐。下瀨船從波底起﹐臨崖燈向樹頭懸。菇蘆自古容鷗鷺﹐怪得閒身到水邊。」《懷李東苑》云「樹裏陰濃晝寂然﹐濕云蒸作一溪煙。愁中生計沈杯底﹐夢裏功名到枕邊。野水流來初落蕊﹐江風吹起欲吟蟬。蓬門若肯停車從﹐經授侯芭或敢傳。」《寄虞山嚴伯玉》云「零落蒼梧老一村﹐鄕心空倚夕陽門。路遙盡怨王孫艸﹐地古能淹帝子魂。新藥店中多病債﹐舊朝衣上有啼痕。憑君莫問平原石﹐共化寒灰總負恩。」《登平湖閣》云「人煙亂後半窮荒﹐湖上登樓見一方。路合燒痕溪艸黑﹐窗分斜照縣山黃。葉當秋落心先覺﹐水自天來夢更長。四海茫茫身未老﹐勝遊多感在他鄕。」《宿準提閣寄陳元孝》云「秋深髙閣靜中登﹐一榻山光宿上層。別夢暗迷紅葉寺﹐病身閒對白頭僧。流螢入雨能爲火﹐凍瀑臨風不化冰。莫怨離憂隔江水﹐此時吟盡佛前燈。」《登中峯塔》云「憑髙竟日對斜曛﹐一片鄕心在白雲。繞寺磬從天際入﹐向城帆到水中分。窗開山色層層見﹐地抱江聲處處聞。便欲忘憂共杯酒﹐不堪明發更離羣。」《暮冬歸訪西山呈艸堂主人》云「艸堂西望女墻遮﹐一片松窗晚送霞。學道漸知歸有路﹐看山休嘆老無家。斜陽靜對吟邊鶴﹐淺水間開飲處花。心戀石樓食獨宿﹐滿房寒瀑月初華。」《贈家博士任生》云「買得寒云一片山﹐朝簪抽罷住人間。憂時亦爲偏安出﹐避世誰能未老閒。雨凍圍棋敲半夜﹐竹深孤鶴款重關。舊遊記得西湖月﹐滿匣詩題不忍刪。」《和贈云美》云「上淸秋夜降眞仙﹐月裏霓裳曲盡傳。電影射簾知一笑﹐柳痕遮殿惜三眠。書成招手呼靑鳥﹐歌罷翻身上紫煙。不是人間能買笑﹐後園辜負落金錢。」《贈老人》云「望見雙瞳碧幾層﹐冬殘畱得滿須冰。一家金鎖皆持鑰﹐十畝嘉禾半飯僧。日午看棋眠社樹﹐夜深扶婢點河燈。洞中知有能騎鶴﹐不敢投君七尺藤。」《夜舟》云「江燈忽向老漁分﹐照見潮生遠處聞。獨鳥半天啼到水﹐餘霞終夜散爲云。樓邊海气昏鐘亂﹐樹裏秋聲落葉紛。西舫有人歌白薴﹐寄將紅淚贈羅裙。」《寄梁藥亭》云「幾欲披緇念有親﹐閉門依舊水邊人。菖蒲作劍難消恨﹐荷葉爲衣易洗塵。月色此時看濯濯﹐車聲何日聽轔轔﹖爲誰紅蕊參差落﹐吟斷空園一片春。」《晝坐》云「晝坐髙齋新放晴﹐當門山色背南城。花飛苔徑日千點﹐蠅打紙窗時一聲。病後客懷多寂寞﹐夢中人事最分明。十年買酒醒還醉﹐醒學靈均醉步兵。」《秋吟》云「隔竹西風送暮蟬﹐蕭蕭疏雨意茫然。數莖白髮添詩債﹐七尺靑藤掛酒錢。地靜野鷗長占水﹐日斜村樹自生煙。交遊十載凋零盡﹐猶有遺民似葛天。」《詠簾》云「一幅湘煙半掩門﹐幾雙春燕繞黃昏。每當月到通花气﹐不待風來作水痕﹐私語傳多斜見影﹐秋波遮斷兩消魂。爲誰返掛珊瑚冷﹐愁坐空宮憶舊恩。」《元夕坐西山艸堂感舊》雲「雨晴荒縣有春燈﹐照入西山路幾層。屋暖漸低雞樹月﹐石寒猶響馬蹄冰。新愁綠酒酣千日﹐往事紅灰化五陵。不用更歌金管曲﹐十年王謝半爲僧。」《同王方之遊大小石樓》云「數里輕陰到石樓﹐遠天斜照一時收。村煙未出松門冷﹐人影欲空潭水秋。蝙蝠晝藏諸洞濕﹐薜蘿深鎖一泉浮。無端更聽山陽笛﹐淚落西風憶舊遊。」皇圖以貴公子而遭逢離亂﹐刻意抒懷﹐音多哀颯。方在盛年﹐爲怨家夜殺於道﹐其業未竟﹐識者惜焉。

○律例自捐納之門辟﹐𨿽貧如顏子﹐無不市簞鬻瓢﹐爭求一命之服。自風雅之道衰﹐卽愚若胡生﹐亦必捉風捕月﹐自詡五言之城。計攺亭曰「捐納者遵例而行﹐宜然已。大淸律無『一人不作詩則九家連坐』之條﹐何以效蘇﹑陸者比戶﹐談王﹑李者塞途也﹖」可謂善謔矣。

○園竹詩湖州白雀寺﹐綠竹盈園﹐枝修節巨﹐有女子刻詩於上云「閒拔金釵撥翠筠﹐尋春人自惜殘春。幽情無限誰能見﹐疏雨東風總未眞。」後書「吳門蘇氏碧虯題」。

○首尾限字體余與頻陽李太史天生相晤於薜蘿莊﹐剪燭論詩﹐旁及雜體。太史言「往居雁門﹐盧制府出限韻春閨題﹐屬諸賢賦﹐傅徵君靑主以蓋頭『雨絲風片煙波畫船』八字﹐爲《牡丹亭》曲中語﹐一笑而罷。然搦管則實難綺靡而妥貼也。」余曰「幼年曾有此作。」隨命小胥抄示。太史曰「辧加哉﹗詩審博﹐惟博故冥搜廣引﹐妙趣紛披﹐𨿽未免割雞牛刀之惜﹐而成千花塔﹐造五鳳樓﹐亦何不可﹖其勿以少作姑捨。」因遂存之﹕雨脂紅染女兒溪﹐絲幌朱甍舊姓西。風剪巧裁釵作燕﹐片雲閒織錦成雞。煙銷香篆金猊冷﹐波動簾紋彩鳳齊。畫閣時攜諸女伴﹐船浮綠蟻聽鶯啼。

雨馬聲過柳外溪﹐絲幃沈醉玉東西。風簾上押垂銀蒜﹐片錦安籠斗木雞。煙冪銅溝紅杏發﹐波縈瓊澀碧苔齊。畫眉的是金閨鳥﹐船外樓頭伴妾啼。

雨屐尋芳傍晚溪﹐絲幡簪髻過鄰西。風姨月姊春時酒﹐片石孤花午後雞。煙薄綃衣珠腕弱﹐波淩羅襪玉趺齊。畫橋一自劉郎別﹐船去天臺空鳥啼。

雨腳初收瑟瑟溪﹐絲欄寄恨宋墻西。風塵久隔占晨鵲﹐片夢難成惱夜雞。煙鎖梨花魂欲斷﹐波搖葉影初齊。畫欄十二凝眸處﹐船望江頭掩淚啼。

雨墜添瓶水注溪﹐絲絲艸綠小樓西。風濤幾誤緘書鯉﹐片羽空憐舞鏡雞。煙拖蠟銷珠淚合﹐波箋香膩墨痕齊。畫堂欲寫琵琶怨﹐船裏靑衫莫浪啼。

雨珠盈掬撒寒溪﹐絲綫春量日影西。風柳半垂藏水鴨﹐片花時落打山雞。煙凝瑟戶燻蘭罷﹐波峭回欄倚袖齊。畫出江南三月景﹐船行芳渚鷓鵲啼。

雨潤如酥冪曉溪﹐絲絨刺繡碧窗西。風流解舞銜珠鶴﹐片段成文吐綬雞。煙裏賭釵香艸集﹐波間傳札錦鱗齊。畫衣漬盡芳閨恨﹐船載車量玉箸啼。

雨燕飛飛下夕溪﹐絲籠繡帳憶徵西。風綃霧飄荀麝﹐片紙單書寫庾雞。煙點殘梅妝額就﹐波涵纖月影蛾齊。畫屏掩燭春寒淺﹐船子聲過烏夜啼。

雨檻星窗倚碧溪﹐絲繩彩柱杏園西。風幡暖護探花鳳﹐片枕寒驚候日雞。煙繞遠山眉黛蹙﹐波橫秋水額黃齊。畫樓春曉東風劣﹐船系垂楊百舌啼。

雨淋鈴閣唱南溪﹐絲鬢難玄日易西。風淡花疏愁裏月﹐片山孤水夢中雞。煙飄弱絮才如謝﹐波織輕紈服似齊。畫戟朱門夫婿在﹐船歸封寄數行啼。

○桃花園宋侍郎楊紹云﹐吳江人﹐去官歸裏﹐於震澤鎭之中﹐築桃源洞﹐至今猶存。去鎭西三里許﹐地名馬甫﹐明萬曆時諸生錢泊庵自鳧湖徙居焉﹐有桃園十二畝﹐中坎小池﹐外環幽竹﹐春時花光燦照兩岸﹐日與諸名人觴詠其中﹐風流勝地﹐足繼名賢。百年來宅廢園空﹐子孫俱盡﹐無有過而問者。余表弟錢云﹐字宛朱﹐其族孫也﹐好古工文﹐愴然懷舊﹐徧索追題詩句﹐匯而成集﹐自冠以序云「千株夾岸﹐記寫幽源﹔百畝盈庭﹐句吟紫陌。醉歸杜老﹐賦韋曲之家家﹐棹去白仙﹐歌武夷之處處。乃至揣劉郎之路﹐滿澗連溪﹔憶曼卿之山﹐倚天照海。桃花勝地﹐作者名篇﹐自昔爲然﹐於今亦有。如我泊庵公少愛園居﹐老多花癖。營成別業﹐槎浮笠澤之家﹔選徧名葩﹐核裹龍門之種。激流植援﹐佇雨露之三年﹔漬酒塗箋﹐候風光於二月。流脂點點﹐曉放千嬌﹔粉重重﹐午分一笑。犬吠紅階之影﹐人驚客到門中﹔魚吞碧水之香﹐風送春流村外。幾度詩成金穀﹐曾自解花貪結子之嘲﹔一時賓集蘭亭﹐亦共有觴泛流霞之樂。境殊不隔﹐爭看棹入漁郎﹔心旣常閒﹐盡謂巖棲雲客。地止逾乎十畝﹐原對衡門﹔時忽閱夫百年﹐已成古路。池欹衰柳﹐黯縈數樹荒煙﹔徑沒平蕪﹐冷墮半輪殘月。蒼涼之後﹐難言香迹成蹊﹔零落之餘﹐孰睹紫絲若障。渺矣話傳送果﹐玉井常分﹔慨焉意識逃名﹐柳橋共訪。園中事往﹐緬小亭覆綺之年﹔江上村多﹐溯蜜樹烘云之處。李吟錦浪﹐近體生新﹔韓賦紅霞﹐古風絕麗。敍賓朋之觴詠﹐述士女之遊觀。竹裏芳華﹐恍見有一家占住﹐林間春色﹐儼如從當日看來。故或只語生香﹐江花獨燦﹔亦有數章疊綺﹐蜀錦紛披。一問棲山﹐永懷傍井。將比諸人面東風之憶﹐句可流傳﹔抑視爲兔葵燕麥之嗟﹐序堪並錄。云也居𨿽分乎北阮﹐同在吳鄕﹔路亦出乎南塘﹐常過甫裏。斜陽燕子﹐無地尋芳﹐流水鱖魚﹐有時懷舊。子孫何處﹐洞中幾世人家﹔書卷誰傳﹐《陌上》一篇風月﹝公詩失傳﹐止畱《陌上吟》一幅﹞。正賴詩題西滚﹐識杜氏之花潭﹔已多韻用東坡﹐品我家之錦樹。遂使人歌一曲﹐興紫雲紅雨之思﹔因令客唱數聲﹐動白艸黃桑之感。不必過讀書之塢﹐始知樹接溪橋﹔無須訪載酒之堤﹐已見煙迷村路。縱多諸體﹐皆比瓊瑤﹔爰勒一編﹐共登梨棗。冀永垂藝圃﹐爭看好句如花﹔且共識桃園﹐續賦佳篇似畫。」

○天粘「離離山抹云﹐天粘浪」﹐此少遊《松江》詩也。「山抹微云﹐天粘衰艸」﹐此少遊《滿庭芳》詞也。其用意在「抹」字「粘」字﹐蓋屢見矣。況庾闡賦「浪勢粘天」﹐張詩「艸色粘天恨」﹐俱有來歷。俗本以「粘」作「連」﹐益信其謬。

○東裏奇句吳東裏先生﹐名宗潛﹐崇禎末以諸生負重名於時。鼎革後隱於醫﹐有《中秋家宴》詩云「大烹豆腐瓜茄菜﹐髙會荊妻兒女孫。」句法極爲奇創。康熙丙寅﹐年已八十餘﹐其將易簀也﹐忽起坐曰「尙有詩債未了。」亟呼孫口授《挽沈介軒長歌》﹐令書之﹐爛熳數十韻﹐詩成﹐瞑目而逝。

○支干支幹以紀天時而無關地理。然長安有子午谷﹐杜少陵云「故人今居子午谷」是也。潤州有丁卯橋﹐許渾別業在橋畔﹐因名其詩曰《丁卯集》。吳興有癸辛裏﹐周密寄家裏中﹐因名其書曰《癸辛雜識》。我邑亦有庚申亭﹐今𨿽其址已廢﹐而其名絕雅﹐可與「問鶯」「垂虹」並傳。

●卷二。人觚○淄川小聖人淄川孫先生﹐名若羣﹐學贍品端﹐言動有則﹐鄕裏咸稱爲「小聖人」。蚤歲成進士﹐謁選京師﹐任少司寇克溥延之官邸﹐訓其子彥方。處以廣廈﹐坐不易牀﹐供以丰肴﹐食不兼豆﹐𨿽隆冬盛暑﹐衣冠衤詹如。司寇知孫有二子﹐已就童試﹐適是時山左學使者與司寇有舊﹐將爲之地﹐而未詳二子名﹐屢欲請之﹐憚其嚴正﹐終不敢發。先生端居緘默﹐遇有問難﹐輒指畫談議﹐滚滚滔滔﹐竟晷不倦。凡及門與輦下諸子以制藝就正者﹐一一評騭﹐務愜其隱﹐而運之菀枯﹐年之修短﹐皆能於文預決之。康熙癸丑出爲交城令﹐攜家以行。旣而遣其長子歸淄就婚﹐課以書藝﹐忽驚嘆曰「嗟乎﹐吾子其不返乎﹗」泫然而別。歸未匝月﹐忽無故自縊死。治交多異政﹐秩滿﹐遷蜀中州牧﹐卒於官。迄今過其故里﹐詢孫姓名﹐或不盡識﹐詢「小聖人」﹐無不識也。

○嚴拒夜飲亭林先生﹐貌極丑怪﹐性復嚴峻。鼎革後獨身北走﹐凡所至之地﹐輒買媵婢﹐置莊產﹐不一二年卽棄去﹐終已不顧。而善於治財﹐故一生羈旅﹐曾無困乏。東海兩學士﹐宦未顯時﹐常從假貸﹐累數千金﹐亦不取償也。康熙丙辰﹐余在都下﹐而先生適至﹐兩學士設宴﹐必延之上座﹐三旣畢﹐卽起還寓。學士曰「甥尙有薄蔬未薦﹐舅氏幸少需﹐暢飲夜闌﹐張燈送回何如﹖」先生怒色而作曰「世間惟淫奔納賄二者皆於夜行之﹐豈有正人君子而夜行者乎﹖」學士屏息肅容﹐不敢更置一詞。陸舒城常言「人眼俱白外黑中﹐惟我舅祖兩眼俱白中黑外。」非習見不知其形容之確。

○芙蓉閣昆侖山人﹐少時家貧﹐出贅於秋澤錢氏。錢以鬻腐爲業﹐每夜五鼓起﹐篝燈磨豆﹐山人輒攜書就燈讀之﹐婦翁弗善也﹐旣然出門﹐從所善商生至銅雀臺﹐無所遇﹐遂抵都下。山人以詩酒豪推重當時﹐所歷交遊之盛﹐山川之奇﹐不盡述。其口之所啖﹕如雪蛆遠饋於蜀山﹔荔漿徧嘗於閩海﹔紫蟹一夕五百螯﹐擘膏於瓜步﹔黃魚一頭六百斤﹐割脆於江陵。其目之所睹﹕如華家玉樹髙至四五丈﹐玲瓏月地﹔魏園名菊多至四千本﹐爛熳霜籬﹔婁江老梅一株﹐虯枝遠覆﹐穹如樓閣﹐其中置酒可十四筵﹔滇江山茶五色﹐彩瓣重樓﹐大於盤盂﹐其下積花常二三寸。此皆古今所罕覯者。晚年倦遊歸嚴墓﹐築堂村中﹐曰螟寄。東偏芙蓉閣﹐爲太倉王文肅公題﹐今其閣已易主矣。余訪購遺稿﹐僅得雜文墨迹一本﹐艸法皆祖二王。山人不以書名而書復絕佳﹐才大者何所不可哉﹗山人之初入都也﹐客淮南李公春芳所。時世宗齋居西宮﹐建設醮壇﹐敕大臣制靑詞一聯﹐懸於壇門。春芳使山人爲之﹐山人走筆題曰「洛水靈龜單獻瑞﹐陽數九﹐陰數九﹐九九八十一數﹐數通乎道﹐道合元始天尊﹐一誠有感﹔岐山威鳳兩呈祥﹐雄聲六﹐雌聲六﹐六六三十六聲﹐聲聞乎天﹐天生嘉靖皇帝﹐萬壽無疆。」李以進呈﹐深加獎賞。由是公卿互相延譽﹐其本傳謂大臣應制靑詞多假手山人者﹐以此。乃他書移之別氏﹐則以雕虫爲山人諱也。

○食徳祠瓊士之赴省試者﹐越海逆川﹐途經三千里﹐往往困於裹糧﹐多至中阻。順徳梁廷佐爲定安教諭﹐迎養其母馮氏﹐馮目擊其艱﹐呼廷佐而語之曰「汝忝爲人師﹐教與育皆汝事也。今定安之士﹐貧不能應試﹐而汝能漠然乎﹖我手治絲葛﹐得絹布若干匹﹐並鬻我簪珥﹐買田於是邑﹐取其入以供往來行李﹐俾單寒士子﹐俱踴躍於功名﹐則我之畱此方者﹐較之貽爾子若孫爲久且大矣。」廷佐遵命﹐置腴田三百畝於居丁莊﹐諸生羣感其徳﹐卽於莊之左爲馮建立生祠。康熙辛未落成﹐設位於內﹐至者千有餘人﹐屬屈翁山題其額曰「食徳」﹐志弗諼也。馮年二十﹐娠廷佐﹐七月而寡﹐撫廷佐﹐慈而嚴。皇朝制應剃髮﹐剃則令廷佐藏之﹐積盈數缶﹐廷佐亦於祠側築藏發隴焉。考之婦人生祠﹐前所未聞﹐今適與洗夫人廟相鄰。洗受祿保民﹐馮置田育士﹔洗以功顯﹐馮以節成﹐巋然海南﹐允堪並峙。

○英雄舉動熊公廷弼當督學江南時﹐試卷皆親自批閱。閱則連長幾於中堂﹐鱗攤諸捲於上﹐左右置酒一壇﹐劍一口﹐手操不律﹐一目數行。每得佳篇﹐輒浮大白﹐用志賞心之快﹐遇荒謬者﹐則舞劍一回﹐以抒其郁。凡有雋才宿學﹐甄拔無遺。吾吳馮夢龍﹐亦其門下士也。夢龍文多遊戲﹐《掛枝兒》小曲﹐與《葉子新斗譜》﹐皆其所撰。浮薄子弟﹐靡然傾動﹐至有覆家破產者。其父兄羣起訐之﹐事不可解。適熊公在告﹐夢龍泛舟西江﹐求解於熊。相見之頃﹐熊忽問曰「海內盛傳馮生《掛枝兒》曲﹐曾攜一二冊以惠老夫乎﹖」馮不敢置對﹐唯唯引咎﹐因致千里求援之意。熊曰「此易事﹐毋足慮也。我且飯子﹐徐爲子籌之。」須臾﹐供枯魚焦腐二簋﹐粟飯一盂。馮下箸有難色。熊曰「晨選嘉肴﹐夕謀精粲﹐吳下書生大抵皆然﹐似此艸具﹐當非所以待子。然丈夫處世﹐不應於飲食求工﹐能飽餐粗糲者﹐眞英雄耳。」熊遂大恣咀啖﹐馮啜飯匕余而已。熊起入內﹐良久始出曰「我有書一緘﹐便道可致我故人﹐毋忘也。」求援之事並無所答﹐而手挾一冬瓜爲贈。瓜重數十斤﹐馮傴僂祗受﹐然意甚怏怏﹐且力不能勝﹐未及舟﹐卽委瓜於地﹐鼓棹而去。行數日﹐泊一巨鎭﹐熊故人之居在焉。書投未幾﹐主人卽躬謁馮﹐延至其家﹐華筵奇哉﹐妙妓淸歌﹐咄嗟而辦。席罷﹐主人揖馮曰「先生文章霞煥。才辯珠流﹐天下之士﹐莫不延頸企踵﹐願言覯止。今幸親降玉趾﹐是天假鄙人以納履之緣也。但念吳頭楚尾﹐雲樹爲遙﹐荊柴陋宇﹐豈足羈長者車轍哉。敬備不腆﹐以犒從者﹐先生其毋辭。」馮不解其故﹐婉謝以別﹐則白金三百﹐蚤舁致舟中矣。抵家後﹐熊飛書當路﹐而被訐之事已釋。蓋熊公固心愛猶龍子﹐惜其露才炫名﹐故示菲薄﹐而行李之窮﹐則假途以厚濟之﹔怨謗之集﹐則移書以潛消之。英豪舉動﹐其不令人易測如此。

○妙霓貞姑妙霓﹐字靜韶﹐我邑江髯翁之仲女也﹔情忘衿衤會﹐道悅萏﹐堅守不字之貞﹐妙解無生之諦。以是口誦靑蓮﹐虔皈摩﹔手裁紫鳳﹐巧邁因祗。售鍼絕之文章﹐廣施貧子﹔假貝多之歲月﹐永侍髙堂。迨乎塵勞欲息﹐禪悟已深﹐預示冥期﹐遂遊淨域。若非玉卮之偶謫﹐豈到人間﹔此蓋金粟之再來﹐應還天上。爰吟長句﹐用志奇蹤。詩曰「天香飄處雁來時﹐太息人間失女師。文熟五千通妙覺﹐儀蠲九十見貞持。組糸川功爲慈云積﹐氵氵隨心惟孝筍知。慧業淨因誰得似﹐千秋空說寧馨兒。」

○王價人秀水布衣王價人﹐髙隱工詩﹐與王言遠同裏相友善。順治中﹐言遠爲廣州太守﹐約價人攜稿入粵﹐將梓行之。價人欣然命棹﹐至瑞洪鎭﹐鎭有張睢陽公廟﹐卽鄱陽湖神也﹐渡湖者必割牲祀廟﹐然後敢發﹐以是帆檣所集﹐香火紛稠﹐血池殷﹐羽毛阜積。價人以睢陽公義炳千秋﹐功撐半壁﹐陰主楚粵之靈封﹐默相風濤之巨險﹐自應軫民財而紓物力﹐乃明之侈﹐同於暴殄﹐神意當不其然﹐因爲文祭告焚於鼎。解維渡湖﹐行不數里﹐忽逢羣盜劫舟﹐同舟之貲已罄﹐搜及價人篋衍﹐惟詩稿四五帙﹐怒投於湖。迨至羊城官署﹐言遠欲理前約﹐一無以應﹐乞其副墨﹐竟不能記錄隻字。郁居歲餘﹐復得詩餘百闋﹐緘之藤笥而歸。到家發視﹐諸物不攺﹐而詞稿碎如刀劃﹐迎風片飛﹐無完紙矣。故價人著作甚富而侍者絕少﹐其《金陵懷古》十絕句﹐極爲時所傳誦。猶志二章云「鐘山王气繞飛龍﹐云外參差紫閣重。遙想當年明月下﹐宮人初聽景陽鐘。」「水滿秦淮長綠﹐千秋王謝已灰塵。春風燕子家家入﹐無復當時舊主人。」

○李生孝友李生中徳之父﹐京師東城驍騎校也。康熙十二年﹐從徵入閩。十三年﹐中徳參軍陜西﹐攜家入秦。秩滿偕母而歸﹐其父已自閩回﹐娶妾生子﹐恐嫡至﹐非妾所樂﹐遂不許相見而休之。中徳涕泣蒲伏啟父曰「我母少時從大人入關﹐盥櫛於鞍馬之間﹐炊紉於鋒鏑之下﹐艱難險阻﹐備嘗之矣。今頭且半白﹐男幸獲升斗祿﹐承菽水歡﹐方以團﹤囗樂﹥爲慶。母之賢﹐大人所知也﹐於七出之條無歷犯﹐何忍中道棄之﹗煢煢邁年﹐旁徨何倚﹖我母止生一男﹐而勿使男終母之養乎。」言未旣﹐以頭搶地﹐流血沾衣﹐父終不聽。再請別室而居﹐亦不可。中徳念畱母違父﹐非人子自靖之誼﹐乃於東直門外﹐營密室居母﹐復買一媼一僮﹐供其汲爨之役。每日下直後﹐蚤晚侍父側﹐視膳問寢﹐無幾微憾容﹐與庶弟燕笑如常﹐伺有間則潛住母所定省﹐而父不知也。如是者六年﹐迨父病棘﹐始告其父迎母還。父深自悔咎﹐垂淚而瞑﹐未幾妾亦隨歿。遺有四子﹐其母不以前事芥蒂﹐視如己出﹐而中徳亦撫若同生﹐歲延師訓之。其後食指漸繁﹐不能設西席﹐乃自爲師位於堂﹐列坐諸弟﹐講誦無輟。余嘗過其家﹐書聲瑯瑯﹐從戶牖間出。長幼之服﹐裘葛以時﹐寒燠必備。其子六齡﹐亦在塾﹐短襦敝而已。余因嘆其處人倫之變﹐而孝友不失其常﹐可謂賢矣。中徳字子峻﹐受業於余﹐通滿漢文﹐能詩。

○獻詩保寨戎馬盈郊﹐干戈塞路﹐當斯時也﹐守土之臣﹐建牙之將﹐或系組而款迎﹐或匿章而潛竄﹐貽辱含污﹐踵相接於世矣。若夫智足保人﹐辭能卻敵﹐魯仲連系矢一書﹐郭子儀立馬數語﹐自古逮今﹐未易數見﹐而況問之巾幗者流乎﹗前朝兪指揮良輔南徵入粵﹐誅諸寨之未附者。潮陽郭氏貞順從其夫周伯玉依溪頭寨﹐兪兵將臨﹐遠不數里﹐貞順手制長歌﹐題爲《兪將軍引》﹐獻投麾下。其詩曰「將軍開國之勛臣﹐蚤附鳳翼攀龍鱗。煙雲慘淡蔽九野﹐半夜捧出扶桑輪。前年領兵下南粵﹐眼底羣雄盡流血。馬蹄帶得淮河冰﹐灑向江南作晴雪。潮陽僻在南海濱﹐十載不斷干戈塵。客星移處萬里外﹐天子亦念遐方民。將軍髙名邁千古﹐五千健兒猛如虎。輕裘緩轡踏地來﹐不減襄陽晉羊祜。此時特奉明主恩﹐金印斗大龜龍紋。大開藩衛制方面﹐期以忠義酬髙。宣威布徳民大悅﹐把菜一笠誰敢奪。黃犢春耕萬隴云﹐黧龍夜臥千溪月。去歲壺陽戍守時﹐下車愛民如愛兒。壺山蒼蒼壺水碧﹐父老至今歌詠之。欲爲將軍紀勛績﹐天家自有麒麟筆。願屬壺民頌太平﹐摩崖勒盡韓山石。」良輔覽詩大喜﹐斂兵而回﹐一寨得全。貞順後與伯玉卜築偕隱。壽至一百二十五歲。洵乎閨幃奇傑﹐亦詞翰雄才也。

○趙公裕後趙僉憲公之符﹐字爾合﹐武淸人﹐慷慨謙和﹐甚著聲望﹐而延師訓子﹐尢極畱意。予同年友項松心﹐以文品見重於公﹐適館三年而病﹐公令其子晝奉湯藥﹐夕視寢興。迨其歿也﹐棺衾之屬﹐無不腆備﹐復爲送柩歸鄕。庇子入監。承項之後者﹐爲宣城髙阮懷。是時適有博學鴻儒之選﹐公以阮懷應詔﹐得入詞苑﹐仍割京寓之半居之﹐歲供米炭如故。武淸縣學宮圮壞﹐公捐二百金首倡修整。康熙戊午﹐地震復傾﹐公獨力重建﹐廟貌聿新。其隆文愛賢﹐非尋常紳可及。以是公子四人﹐三舉孝廉﹐一成進士。世之欲裕後者﹐當以趙公爲法。

○預艸典禮康熙二十六年十二月﹐文皇后賓天﹐上詢儀制於宗伯﹐倉猝無以應。蕭公永藻爲儀制司主事﹐已預艸典禮﹐精詳周備﹐由是深加器重﹐不次拔擢﹐遂至廣東巡撫。其爲巡撫也﹐一介不取。紀网之僕張二﹐潔如其主﹐以賂進者﹐亦正色峻拒﹐立品於臧獲中﹐此在近世尢難。

○月涵吳興董說﹐字若雨﹐華閥懿孫﹐才情恬曠。淑配稱閨閣之賢﹐佳兒獲芝蘭之秀﹐中年以後﹐一旦捐棄﹐獨皈淨域﹐自號月涵。所至之地﹐緇素宗仰。於是海內無不推月涵爲禪門尊宿矣。月涵於傳缽開堂﹑飛錫住山之輩﹐視若蔑如﹐而身心融悟﹐得之典籍﹐每一出遊﹐則有書五十擔隨之﹐𨿽僻谷之深﹐洪濤之險﹐不暫離也。余幼時曾見其《西遊補》一書﹐俱言孫悟空夢遊事﹐鑿天驅山﹐出入莊老﹐而未來世界歷日﹐先晦後朔尢奇。

○得樹昆山徐相國仲子樹本﹐字道積﹐常與餘言﹕人要於安樂中求生﹐須以堅忍爲性﹐容忍爲度﹐因自號「忍齋」。康熙丁丑成進士﹐與宮詹先生同寓京邸。每日蚤膳罷﹐輒閉門謝客﹐置幾於堂﹐恭跪幾前﹐習寫禦試策一通。其書端勻遒媚﹐小有錯誤﹐則易捲重寫。如是者一月而後廷對﹐心以象賢爲期﹐二甲第二入翰苑﹐非其志也。先是相國於宅後度土築園﹐偶得鄰家老樹﹐聳臨池上﹐顧而樂之﹐乃經始焉。迨乎園成﹐取子美「老樹空庭得」之句﹐名曰「得樹」。忍齋韶歲巍科﹐繼美前哲﹐追念嘉名﹐洵非誣矣。

○簡公雪冤蜀中簡公謙居﹐天姿絕人﹐凡有記覽﹐過目不忘。康熙辛亥﹐視學江南。江南財賄所都﹐前學使者無不藉營金窟﹐公至力反其獘﹐勢挾利誘﹐屹不爲動。每發榜後﹐進諸生而面誨之﹐某某解題中款﹐某某用古入化﹐並不攤捲於案﹐皆能背誦其文。余亦在列﹐所目睹也。試蘇州﹐題中有「上」字﹐一生因公名「上」﹐遂寫「上」爲「尙」。公呼是生問故。生曰「憲名未敢正書耳。」公怒曰「汝將以此求媚耶﹖士人行己﹐貴乎立品。卽小可以見大﹐卽窮可以徵達﹐推此意也﹐他日徼幸立朝﹐則婢膝奴顏﹐汝必安爲之矣。」跪生於庭﹐立令攺正。又數年﹐公補粵西右江道。北地崔維雅者﹐傾險人也﹐向與公同官﹐屢有干請﹐公薄其爲人﹐不甚應之。是時升任粵藩﹐護理院事﹐遂以故巡撫郝公與公有交﹐借事誣奏﹐系公於獄。公無以自明﹐吞金而歿。其明日之午﹐維雅方啟門視事﹐忽狂呼曰「簡公來矣。」倉皇亟趨下階﹐伏地叩顙不已﹐復起立﹐投帽脫衣﹐反手面縛。左右扶入內室﹐乃絕。維雅疏下部議﹐白公無罪﹐而公已歿﹐天下莫不冤之。

○湯司空睢州湯潛庵先生﹐以江南巡撫內遷大司空。其歿於京邸也﹐同官唁之﹐身臥板牀﹐上衣敝藍絲襖﹐下著褐色布褲﹐檢其所遺﹐惟竹笥內俸銀八兩。昆山徐大司寇賻以二十金﹐乃能成殯。其淸介若此﹐而生前猶有以僞學劾之者。獨爲君子﹐不其難乎﹗

○傅徵君傅徵君山﹐字靑主﹐山西人﹐擅皇甫玄晏之重名﹐秉司馬子微之髙節﹐兼以筆精墨妙﹐爲世所珍。康熙己未﹐詔求博學鴻儒﹐當事競爲推薦﹐靑主以老病辭。彊之再三﹐乃令其子執鞭﹐乘一驢車﹐至崇文門外﹐稱疾荒寺。八旗自王侯以下﹐及漢大臣之在朝者﹐履滿其門﹐堅臥不起。朝廷遂聽其還鄕。是年應試中選者﹐俱授翰林院檢討﹐然其人各以文學自負﹐又復落拓不羈﹐與科第進者前後相軋﹐疑謗旋生﹐多不能久於其位﹐數年以後﹐鴻儒掃迹於木天矣。天下莫不嘆徵君貞志邁俗﹐而有先見之明也。

○西臺篤行李伯熙名化龍﹐自號木洲居士。生時跏趺從母胎出。幼常夜見光明無際﹐有大士於光中現﹐提命伯熙甚殷﹐頃之乃失﹐自是可以不然燈燭﹐能昏坐讀書。其家在波羅南海神廟之西﹐名曰西臺。年十三﹐偕諸小兒往來廟前﹐題二絕句﹐人爭傳誦﹐遂儼然有詩名矣﹐後以明經入成均﹐歸教子於家塾﹐分人禽二門﹐稍不率﹐則令之從禽門出入。至人家﹐多命子執雨蓋隨侍﹐或其子不在﹐遇雨假蓋與屐﹐晴輒委棄途間﹐不瑣瑣以小信爲意。日以一驢負薪而炊﹐家人父子﹐相與折葵煨芋食﹐𨿽耕夫漁父﹐卽畱共餐﹐執手語﹐終日無倦容。偶以苦吟﹐行入一少婦家﹐思不屬﹐遽入其幃臥﹐鼾聲如雷﹐少婦爲具以待。比其夫及翁媼還﹐伯熙尙撫枕推敲﹐成篇乃起﹐索筆題之﹐相笑語﹐各無嫌猜也。朋友有過﹐則直言切諫﹔見通家故人子弟﹐則坐而詔之﹐不肖者誨之﹐相與流涕﹐甚至杖撻交下﹐無不跪而受命。晚年臥病西臺﹐有劉生者﹐見其盛衣冠入學宮﹐問之﹐笑語如常﹐而伯熙已於此日逝矣。其篤行遺風﹐至今不衰﹐過西臺者﹐哦其壁間詩﹐如見木洲先生焉。

○阿顚端州白雲山﹐其頂有湖﹐俗訛爲鼎湖。湖與山相吞郁﹐故其云時時蒸動而出﹐人入其中﹐如虱行破絮﹐恆對面不可相見。山宜蒔茶﹐山僧恃此而給﹐聚居其上﹐不待行乞也。有阿顚者﹐不知其所從來﹐投寄僧寺﹐爲之采茶﹐常竟日不食。𨿽值甚寒﹐不肯衣布﹐自編艸作衫軍﹐織爲履﹐較其足倍長闊﹐曳之行﹔或掛杖頭﹐置墻隙﹐輒跣足出入白雲深處﹐呼之多不應﹐與人語多不能解﹐因共呼爲「阿顚」。其腰間懷如黑石者二﹐無事則出而就火燒之﹐見人來卽從火取出﹐收還故處﹐曰「燒尙未熟﹐熟則與爾共啖之。」其臥席中間﹐有雙手掌痕﹐夜分喃喃似語﹐亦無有解其語者。山故多虎﹐一日二牛去﹐寺僧戲謂顚曰「爾能擒此虎否﹖」顚曰「諾。」遂編艸爲索﹐請系之來。至日暮﹐返照射入峻阪﹐遙於云破處﹐忽見顚以艸索系一白額虎﹐自阪叱叱而下﹐約二里許﹐直至寺前﹐指謂僧曰「經盜食吾牛者。」隨引虎頸索﹐鞭虎腹背數百。眾畏索斷不可測﹐咸請放之﹐乃聽去。虎垂尾疾走﹐若犬畏人擊狀。人以此識顚之異﹐而顚固如常也。蓋至今猶在白雲中。

○二潘潘力田嘗戲謂吳愧庵曰「世有潘﹑吳之目﹐豈不以潘勝吳耶﹖」吳曰「世皆言蛟龍﹐未見龍遜蛟也。」近日博學鴻儒﹐復稱南潘北李﹐李謂天生﹐潘謂稼堂也。稼堂與力田爲異母昆弟﹐𨿽隱顯殊途﹐而才名接武﹐可方二俊。

○亞﹝A17Q﹞成神明萬曆戊午歲﹐增城縣獄卒名亞﹝A17Q﹞者﹐素稱朴健。是年十二月逼除﹐獄有重囚五十餘人﹐號哭不止﹐聲聞於外﹐亞﹝A17Q﹞亟止之﹐兼問其故。眾曰「歲朝將臨﹐合邑之人﹐無不完聚﹐我等各有父母妻子﹐不能相見﹐且系重犯﹐勢不可出﹐是以悲耳。」亞﹝A17Q﹞俯首良久﹐忽曰「無難也。我與爾等約﹐今夕各還爾家﹐俟正月二日齊來赴獄。我釋爾罪應死﹐爾俱不來﹐我亦死﹔爾來而或失一人﹐我亦死﹔爾人人來﹐我至壽盡亦死。等死耳﹐何如行此善事而死也﹗」是時法网少疏﹐且值攺歲﹐不甚嚴稽﹐悉放回家。明年初二日﹐前囚陸續至﹐而按名呼入﹐不少一人。亞﹝A17Q﹞鼓掌大笑曰「善哉﹗」遂趺坐而逝。獄眾威徳﹐浣濯其體而加漆焉。以其事言於縣﹐縣上巡按禦史﹐請爲縣獄之神。今肉身尙在獄中﹐凡有疾病瘟疫﹐禱無不應﹐尊之曰「亞﹝A17Q﹞爺」。﹝A17Q﹞字不見於書﹐惟閩粵之俗有之﹐謂末子爲﹝A17Q﹞。亞讀如阿﹐﹝A17Q﹞讀如來。

○張羽軍張﹐字羽軍﹐一字采舒﹐吳縣人﹐工詩善琴而豪於飲﹐性喜交遊﹐重然諾﹐卽利害無所避。年十八﹐從其父於京師﹐聞旗人有法寶者﹐才而好士﹐以詩謁之﹐一見傾倒﹐賓於家﹐禮意優渥。往來酬唱者半載﹐父促歸﹐寶以五百金爲贈。固辭曰「大丈夫一日定交﹐則終身生死以之﹐彼須金而結者﹐悠悠世上人耳﹐非所望於公也。」揮手而別。寶倚國戚﹐且數以吟詠傲其儕輩﹐行事不甚循理。上聞之不悅。寶懼禍﹐挈妻子奴婢十數人出走﹐買舟直抵湖廣﹐訪其舊友總兵某﹐而某已歿﹐惘惘無可依。因念吳中有故人張﹐俠者也﹐家在虎阜﹐猶憶曩年分歧之語﹐投之必能納我。初泛長江﹐由毗陵潛達姑蘇。一日山塘晚市初罷﹐侍其父夜酌﹐忽有叩門者﹐出見﹐乃寶也。延之坐﹐入告其父曰「法公爲我知己﹐被罪出亡﹐於國法無赦﹐畱者罪與之均。今窮而歸我﹐畏法則執而首於官﹐死法公矣﹐昔孔融藏匿張儉﹐義聲炳於千秋。敢告嚴君﹐將背友而保家乎﹐抑捨生而取義乎﹖」父張目奮髯曰「北海之母何人﹐我豈不及一巾幗哉﹖其畱之。」因致諸窟室居焉。先是寶出奔時﹐九重震怒﹐命大索天下。寶寄日久﹐恐事露累﹐乃與故所善鄒生謀﹐更移無錫之惠山。康熙二十四年﹐翠華南巡﹐寶之僕告寶謀逆﹐且歷指所匿處﹐捕寶並逮與父。力辯父脫罪﹐竟論斬﹐減等流秦。凡官於秦者﹐髙其義﹐皆願與交﹐不以流人目之﹐爲之營居長安市中。造其廬﹐蕭然環堵﹐花術幽疏。客至攜入小樓﹐輒具尊酒﹐酒闌﹐鼓琴一曲﹐或賦詩四韻﹐若忘其身在異鄕矣。余惟慷慨自命﹐知難不避﹐意必有英悍之色﹐見於眉宇﹐如朱亥﹑郭解之流。今觀其貌﹐恂恂雅﹐弦歌終日﹐則儒生也而烈士哉﹗乃其父亦非常人也。

○義娘泉州府同安之廈門前朝中左所地也﹐順治初爲海寇鄭錦所據。壬辰﹐我師進剿鄭寇﹐大掠子女而還。有騎士挾一婦人於馬上﹐過同安東關﹐婦見道旁有井﹐紿騎士下馬小遺﹐卽躍入井。騎士窺井大怒﹐連發三矢﹐中婦肩而去。越十日﹐有村民薛姓者﹐由村入城﹐行至半途﹐天甫向曉﹐忽於煙霧中見一婦人﹐韶年麗容﹐身衣碧色短襦﹐腰擊淡黃裙﹐雙趾纖細﹐文履髙屐﹐迎前泣告曰「妾乃廈門難婦王氏也。夫死於兵﹐而妾被掠﹐矢志不辱﹐投身東關道傍之井。聞君夙有髙義﹐幸出我於井﹐拔箭僉屍﹐埋棺井側。妾當隨事默﹐以報君徳。」薛應曰「諾。」婦忽不見。是日﹐薛適有事於縣﹐如意而出﹐因於東關往求井﹐婦宛然在焉。偶遇博場﹐薛欲驗婦語﹐遂入場下采﹐復獲大勝。囊錢還家﹐與子弟語其事﹐卽以錢買棺﹐約子弟同至井所﹐出婦屍﹐顏貌如生﹐爲之拔箭整衣履﹐殯而埋之。其地去井丈餘﹐前臨大道。又月餘﹐薛夢婦拜謝而言曰「妾荷君之義﹐幸獲安葬﹐妾身𨿽朽﹐而妾心之感君者不朽也。陰府憫妾之節﹐命妾香火於此。君若爲妾立尺五之廟﹐則妾之報君﹐當不止曩昔矣。惟君終始之。」薛覺而驚異﹐次日﹐舁運磚土﹐築成小廟﹐並以瓣香酬賽。自後舉家安順﹐事事獲濟。遠近競相傳說﹐不數年﹐紳士商民各致錢鏹﹐大啟神宇﹐丹碧輪煥﹐而肖像於中﹐題其額曰「王義娘廟」。入廟莊誠﹐有禱輒應﹔遇衣冠不潔﹐或出穢褻語者﹐立致譴責。以是土人及往來之客益加敬畏﹐焚叩駢集﹐至今不衰。

○觀人之法孔子曰「居處恭﹐執事敬。」不特持已之道宜然﹐卽此亦可得觀人之法。康熙初﹐先贈君挈餘同表弟徐元灝就童子試於江陰﹐僦一樓爲寓。旁有小樓﹐一人設幾榻其中﹐終日兀坐﹐不聞有步履謦之聲。先贈君異而詢之主人﹐則武進趙申喬松伍也。先贈君因引余與元灝謁之﹐兼以課藝就質。時趙年止二旬﹐容顏肅穆﹐言語安詳﹐手評所質之文﹐亦甚簡雅。先贈君退謂余輩曰「此眞讀書人﹐必不以諸生終者。汝其志之。」後二十年﹐余筮仕項城﹐趙已成進士﹐宰商丘﹐與余爲同官﹐而先贈君見背。今又二十年﹐趙以刑部主政家居﹐特起爲浙江藩伯﹐未幾進秩巡撫。昆山徐相國﹐神貌莊重﹐作書尢極端楷﹐卽便紙小札﹐從無一筆潦艸。猶憶戊辰之春﹐相國方以閣學解職在京﹐余將之任白水﹐相國謂余曰「我有鬥酒詩三十章﹐姜西溟已序於前﹐汝駢體文甚佳﹐爲我題一跋於後﹐兼可畱別也。」余以稿呈﹐中有「滁」字﹐訛寫作「滌」﹐相國粉塗其上﹐然後用細楷攺正﹐而命登於捲。其於一字之微﹐敬愼若此﹐他可知矣。蓋人未有意气傲慢﹐舉動疏忽﹐而能成大器享大名者也。

○歸癡昆山歸莊字玄恭﹐依隱作達﹐結廬於墟墓之間﹐蕭然數椽﹐與孺人相酬對。嘗自題其艸堂曰「兩口寄安樂之窩﹐妻太聰明夫太怪﹐四鄰接幽冥之宅﹐人何寥落鬼何多。」吳俗每逢攺歲﹐必更易紅箋﹐以吉語書門。忽一元旦見其門有「北平都督僉事﹔南臺禦史大夫」一聯﹐賀歲之客﹐訝而未解其意。玄恭曰「我亦欲集福壽﹐求平安耳。」玄恭於行艸法甚工﹐乞書者﹐每作極不羈之語應之﹐以是寶其墨妙﹐多藏庋於家﹐不敢輕以示人。一時遂有「歸癡」之目﹐然玄恭實不癡也。

●卷三。事觚○新城家法新城王氏自參議公而後﹐累世顯秩。家法甚嚴﹐凡遇吉凶之事﹐與歲時伏臘祀廟祭墓﹐各服其應得之服﹐然後行禮。子弟各入泮宮﹐其婦始易銀笄練裙﹐否則終身荊布而已。膺爵者纓紱輝華﹐伏牖者衤詹衤兪偃蹇﹐貴賤相形﹐慚惶交至。以是父誡其子﹐妻勉其夫﹐人人勤學以自奮於功名。故新城之文藻貽芳﹐衣冠接武﹐號爲宇內名家。

○喉簧腹鼓《酉陽雜俎》云「許州有一老僧﹐自四十年以後﹐每寐熟﹐喉間有聲如鼓簧。許州伶人伺其寢﹐卽譜其聲﹐按之絲竹﹐皆合古奏﹐僧覺亦不自知。《稗史匯編》云﹕陳子直主薄之妻有異疾﹐每腹脹﹐則中有聲如擊鼓﹐遠聞於外﹐腹消則聲亦止。一月一作﹐經數十醫莫能治。腹鼓可對喉簧﹐竹革之音﹐由肉而得﹐此乃古今所創聞者。

○啞樵會稽東南有山曰平水。康熙初﹐樵人經其下﹐見一大蛇如蟒﹐蜿蜒澗泥內﹐久之﹐塗附其身。樵人釋擔而觀﹐澗旁有洞﹐蛇曳泥而入﹐隨以泥封洞口。樵歸遂不能言﹐與人酬對﹐惟張手作狀而已。如是者三年﹐復過前遇蛇處﹐陰雲乍合﹐雷雨驟至﹐霹靂一聲﹐有龍從洞中出﹐騰空而出。樵人不禁大呼曰「向我捲舌不能出聲者﹐正此物爲之也。」於是能言如初。

○海天行海忠介公之孫述祖﹐倜儻負奇气﹐適逢中原多故﹐遂不屑事舉子業﹐旣焉有乘桴之想。斥其千金家產﹐治一大舶﹐其舶首尾長二十八丈以象宿﹐房分六十四口以象卦﹐篷張二十四葉以象气﹐桅髙二十五丈曰擎天柱。上爲二斗以象日月﹐治之三年乃成﹐自謂獨出奇制﹐以此乘長風﹐破萬里浪﹐無難也。瀕海賈客三十八人﹐賃其舟載貨﹐互市海外諸國﹐以述祖主之。崇禎壬午二月﹐揚帆出洋﹐行至薄暮﹐颶風陡作﹐雪浪粘天﹐蛟螭之屬﹐騰繞左右﹐舵師失色﹐隨風飄至一處﹐昏霾莫辧何地。須臾雲開風定﹐遙見六七官人髙冠大帶﹐拱立水次﹐侍從百輩﹐狀貌醜怪﹐皆魚鱗銀甲﹐擁巨螯之劍﹐荷長須之戟﹐秉炬張燈﹐若有所伺。不覺舟忽抵岸﹐官人各喜躍上舟﹐環視曰「是可用已。」卽問船主爲誰。述祖不解其意﹐匆遽聲諾。詰朝呼述祖同入見王。約行三里許﹐夾道皎如玉山﹐無纖毫塵土﹐至一闕門﹐門有二黃龍守之﹐周遭垣墻﹐悉以水晶疊成﹐光明映徹﹐可鑑毛髮。述祖私念曰「此殆龍宮也。」又逾門三重﹐方及大殿。其制與人間帝王之居相似﹐而輝煌﹛山截﹜で﹐廣設千人之饌﹐髙容十丈之旗﹐不足言矣﹐王甫升殿﹐首以紅巾圍兩肉角﹐衣黃繡袍﹐髯長垂腹。眾官進奏曰「前文下所司取二舟﹐久不見至﹐今有自來一舟﹐敢以聞。」王曰「舊例二舟陳設貢物﹐今少一柰何﹖眾曰﹕」貢期已迫﹐臣等細閱此舟﹐制度暗合渾儀﹐以達天衢﹐允宜利涉。且復寬大新潔﹐若將貢物摒擋﹐俟到王宮﹐以次陳設﹐似無不可。「王允奏曰﹕」徙其凡貨凡人﹐滌以符水﹐速行勿遲。「眾唯唯下殿﹐仍回至舟﹐將人貨盡押上岸﹐置之宮西瑯池內。惟述祖不肯前﹐私問曰﹕」貢將焉往﹖「眾曰﹕」貢上天耳。「述祖曰﹕」述祖𨿽炎陬賤民﹐而志切雲霄﹐常恨羽翼未生﹐九閽難叩﹐幸遘奇緣﹐亦願隨往。「眾曰﹕」汝濁世凡人也﹐去則恐犯天令﹐不可。「中有一官曰﹕」汝可具所生年月日時來。「述祖亟書以進。官與眾言﹕」此人命有天祿﹐且系忠直之裔。姑許之。「俄頃舁貢物者數百人﹐絡繹而至。賫貢官先以符水徧灑舟中﹐然後奉金葉表文供之中樓。次有押貢官二員﹐將諸寶物安頓。述祖私窺貢單﹐內開﹕亦珊瑚林一座﹐大小共五十株。黃珊瑚林一座﹐大小共七十株﹐髙者俱一丈四五尺。夜光珠一百顆﹐火齊珠二百顆﹐圓大一寸五分。鮫綃五百匹。靈梭錦五百匹。碧瑟瑟二十斛。紅二十斛。玻璃鏡一百具﹐圓廣三尺﹐各重四十斤。玉屑一千斗﹐金漿一百器。五色石一萬方。其他殊名異品﹐不能悉記。安頓已畢﹐大伐鼉鼓三通﹐乃始啟行。逆風而上﹐兩巨魚夾舟若飛﹐白波搖漾﹐練靜鏡平﹐路無坦險﹐時無晝夜。中途石壁千仞﹐截流而立﹐其上金書」天人河海分界「六大字。眾指示述祖曰﹕」昔張騫乘槎﹐未能過此﹐今汝得遠泛銀潢﹐豈非盛事。「述祖俯首稱謝。食頃之間﹐咸南天關在望矣。旣而及關﹐賫貢官﹑押貢官各整朝服﹐舁寶諸役俱易赭色長衣﹐亦令述祖衣之﹐登岸陳設。足之所履﹐皆軟金地﹐間以瑤石﹐嵌成異彩。仰視瓊闕堂﹐絳樓碧閣﹐俱在飄渺之中﹐若近若遠﹐不可測量。門下天卿四員﹐冕笏傳旨﹐令賫貢官入昊天門﹐於神霄殿前進表行禮。述祖及眾役叩首門外﹐惟聞樂音繚繞﹐香气氤氳﹐飄忽不斷而已。隨有星冠嶽帔者二人爲接貢官﹐察收貢物﹐引押貢官亦入行禮畢。玉音宣問南方民事﹐北方兵象﹐語甚繁﹐不盡述。各賜宴於恬波館﹐謝恩而出。於是集眾登舟﹐述祖假寐片時﹐恍忽不知幾千萬里﹐已還故處﹐因啟領所押貨物與同行諸人。王下令曰﹕」述祖之舟﹐曾入天界﹐不可復歸人寰﹐眾伴在池﹐宜令一見。「則三十八人俱化爲魚﹐惟首未變﹐述祖大慟。前取舟官引至一室﹐慰諭之曰﹕」汝同行人﹐命應皆葬魚腹﹐其得身爲魚﹐幸也。汝以假舟之故﹐貸汝一死。尙何悲哉﹖候有閩船過此﹐當俾汝歸。「日給飲食如常。居久之﹐忽有報者曰﹕」閩船已到。「王召見﹐賜白黑珠一囊曰﹕」以此償造舟之價。命小艇送附閩船﹐抵瓊山還家。壬午之十二月也。家人蚤聞覆溺之信﹐設主發喪﹐乍見述祖﹐驚喜逾望。述祖亦不言所以﹐但云狂風敗舟﹐幸憑擎天柱。遇救得免。次年﹐入廣州﹐出囊中珠﹐鬻於番賈﹐獲貲無算﹐買田終老。康熙丙子﹐粵僧方趾麟親訪述祖﹐具得其詳。時述祖年已九十六﹐貌如五十歲人。元時陳孚出使安南﹐其國宴享之際﹐以朱盤進炙魚﹐人面魚身﹐置之席上﹐孚舉箸取雙目啖之﹐魚味在目﹐彼國服其多識。三十八人之首未變者﹐蓋亦將爲人面魚也。

○丙辰會狀吳門彭修撰定求﹐爲云客先生之子﹐幼奉乩仙甚謹﹐云客嚴禁之﹐終莫能奪。練旣久﹐遂能通神﹐廢乩運腕﹐不假思索﹐始爲詩文﹐繼爲制藝﹐隨筆疾書﹐悉成佳構。棘闈獲雋﹐用此技也。康熙丙辰歲﹐計偕入都﹐余友吳大馮與彭有舊﹐得其經義祕本示余﹐內有朱書「元君許我必中丙辰會狀」十字﹐余竊異之。及禮闈榜發﹐與殿試傳臚﹐果皆第一。蓋功名之事﹐原有定數﹐而元君獨能預告之。所謂元君者﹐豈卽所奉之乩仙耶﹖或云乩仙是前朝進士松江杜麟徵。

○糸京蒲城王孝齊名糸京﹐謁選縣令﹐唱名讀如梁﹐王不應﹐唱至再三﹐王趨進曰「知縣名讀如京而呼作梁﹐未敢應耳。」吏部哄然曰「汝進士出身﹐卽己名尙未識耶﹖糸京爲擊冠之繩﹐古謂之幘梁﹐故字書止有梁音。汝乃以偏傍讀之﹐謬矣。」又吳江有廩生沈龕﹐順治中江南督學禦史歲試點名﹐不解龕字﹐乃破龕爲兩﹐呼云「合龍」。識字之難如此。王糸京以知縣內升禮部﹐康熙三十二年出爲江西督學道。今之司文柄者﹐其學問大抵然歟﹗

○魚頭陳州環城皆水﹐水產佳鯽。康熙初﹐旗人張自用巡撫河南﹐陳州牧以鯽饋之﹐揭書「鮮鯽百頭」。張甚駭愕﹐促召中軍﹐以手折示之曰「送魚者皆稱『尾』﹐此獨稱『頭』﹐陳州牧由進士得官﹐當必有說。」中軍曰「職有知書之胥白謙﹐可令入對。」須臾謙至﹐跪而答曰「小人常讀《詩經》﹐有《在藻》之篇﹐其首章云﹕」魚在在藻﹐有頒其首。『其次章云「魚在在藻﹐有莘其尾。』故魚有稱尾﹐亦有稱首者。今州牧之稱頭面不稱尾﹐正見其尊上之意。」張大驚喜﹐手扶謙起曰「汝有此大學識﹐豈可屈居下役﹗汝卽入我幕府﹐專掌書記可也。」自後事必諮謙﹐謙行則行﹐謙止則止﹐不逾年﹐拔爲本省提塘﹐復攺文職﹐以同知解秩歸﹐儼然據開封紳之座矣。昔人有一字師﹐今之白謙其一字官乎﹗唐賈島騎驢遊東都﹐得「鳥宿池邊樹﹐僧推月下門」之句﹐又欲用「敲」字攺「推」字﹐沈思未定﹐不覺墮驢。適昌黎韓公輿從而出﹐遇於塗﹐島以質公﹐公曰「敲字佳矣」﹐島起而卞拜。宋範文正公撰《嚴子陵祠堂記》成﹐末句爲「先生之徳﹐山髙水長」。李太伯在座曰「公此文一出名世﹐只一字未安。」公曰「何字﹖」李曰「『先生之徳』不如以『風』字代『徳』字。」公欣然從之。元薩天錫有詩《送笑隱住龍翔寺》﹐頸聯云「地濕厭聞天竺雨﹐月明來聽景陽鐘。」虞學士見之曰「詩固好﹐但『聽』『聞』字意重﹐唐人詩有『林下老僧來看雨』﹐攺作『地濕厭看天竺雨』﹐音調更勝。」薩大服而去。皆所謂一字師也。

○季氏之富江南泰興季氏﹐與山西平陽亢氏俱以富聞於天下。季自滄葦以禦史回籍後﹐尢稱豪侈﹐其居繞墻數里﹐中有復道周巡﹐健兒執鈴柝者﹐共六十人﹐月糧以外﹐每夕犒髙郵酒十饔﹐燒肉三十盤。康熙九年﹐霖雨連旬﹐恐黴气侵洗﹐命典衣者曝裘於庭﹐張而擊之﹐紫貂﹑靑狐﹑銀鼠﹑金豹﹑舍利猻之屬﹐脫毛積地﹐厚三寸許。家有女樂三部﹐悉稱音姿妙選﹐閣晏賓筵﹐更番佐酒﹐珠冠象笏﹐繡袍錦靴﹐一妓之飾﹐千金具焉。及笄而後﹐散配僮僕與民家子﹐而嬌憨之態﹐未能盡除。日至髙舂﹐晨睡方起﹐卽索飲人參﹑龍眼等湯﹐梳盥甫畢﹐已向午矣。制食必依精庖爲之﹐乃始下箸。食後輒按牙歌曲或吹洞簫一闋﹐又復理晚妝﹐尋夜宴。故凡娶季家姬者﹐絕無聲色之娛﹐但有伺候之煩﹐經營之瘁也。

○溺妾入夢山東單務孜﹐號秋﹐仲弟務嘉﹐皆舉進士﹐同官於京師。秋有妾少而艾﹐甚見珍寵。居久之﹐請假歸省﹐慮妾隨輿而東﹐不免風塵之困﹐因買舟潞河﹐俾其母偕以行。甫出津門﹐狂飈驟發﹐舟覆而歿。秋抵家後﹐妾訃至矣﹐聞之不勝震悼。閱二載﹐復之京就補﹐道由徳水﹐去州城尙數里而遙﹐西日已落﹐投宿村店。店主辭曰「茅舍土牀﹐固不足以肅尊客﹐且小有不靖﹐恐驚從者耳。」維時道路昏黑﹐僕馬饑倦﹐遂彊而入宿焉。秋疑於店主之言﹐展轉不能成寐﹐殘燈在幾﹐乍滅乍明﹐忽於東壁影出紅綃一縷。頃之﹐又於紅綃上疊現靑綃一縷﹐宛似婦人衣帶。未幾湘裙垂地﹐玉顏半露﹐擁髻低徊﹐移步而前﹐則昔年沈水之妾也。欷而言曰「妾荷君厚愛﹐不幸罹玆水厄﹐與君永絕。久俟於此﹐以求一見。行當再生君家﹐爲君猶子。君亟入京﹐延僧於長壽寺﹐設水醮一晝夜。幸藉祈禳﹐庶免殤妖。」言訖﹐仍隱壁而去。秋如夢始寤﹐大呼有鬼。羣僕燃炬四照﹐闃無所見。曉起蓐食。兼程入都。是時務嘉果於五日前舉雄﹐與妾語適符。方妾之溺於津門也﹐求其屍﹐再宿乃得﹐錦靴未脫﹐金環在指﹐但兩手堅握不展﹐展之則掌中各有黍米在焉。秋季弟孝廉務劭﹐嘗與客道其握黍之異。

○象聲都下有爲象聲之戲者﹐其人以尺木來﹐隔屏聽之﹐一音乍發﹐眾響漸臻。或爲開市﹐則廛主啟門﹐估人評物﹐街巷談議﹐牙儈喧呶﹐至墟散而息。或爲行圍﹐則軍帥號召﹐校卒傳呼﹐弓鳴馬嘶﹐鳥啼獸嘯﹐至獵罷而止。自一聲兩聲以及百千聲﹐喧呶雜沓﹐四座神搖。忽聞尺木拍案﹐空堂寂如﹐展屏視之﹐一人一幾而已。吳南屯阝先生嘗言﹕古法之不傳於今者有三﹐嘯其一也。象聲之戲﹐蓋得嘯之遺意而極於變者。今其人已沒﹐而法亦不傳。

○白蕈散明萬曆間﹐龍溪林茂廢學溺賭﹐家產蕩盡。適有表兄李姓者﹐經商廣州﹐將往依焉﹐至羊城太平門訪之。李去香山縣貿易﹐不得遇。急欲覓香山渡﹐而心緒忙迫﹐閩粵語音不相通﹐遂誤上肇慶渡。渡法﹕人給一牌﹐將抵埠﹐計牌收錢。同載六十五人﹐俱交牌與錢畢﹐及林則實無一錢﹐乃解衫爲質﹐渡主憐而免之。迨於登岸﹐則肇慶府而非香山縣也﹐益旁徨無措﹐仍以衫質食於店。閒遊街市﹐仰見督院榜示﹕「府中公子患病﹐有能治者與百金。」是時吳公元夫總制兩粵﹐亦龍人﹐中年止生一子﹐甫弱冠而身染黃病﹐吐嘔膨脹﹐不能飲食。兩粵名醫﹐延致殆徧﹐百治不效﹐故有此示。茂自度窮困已極﹐姑妄應之﹐以博一飽﹐不則誼屬同鄕﹐當無大咎﹐遂揭榜紙納於懷。爲守役所見﹐執茂赴轅﹐傳鼓言其故﹐卽命延入。吳坐中堂﹐茂憔悴藍褸﹐蒲伏階下。吳問﹕「知醫乎﹖」曰「知。」問其姓﹐曰「林。」問其居﹐曰「龍溪。」吳曰「同鄕大姓也。」命起而與之坐。少頃左右扶公子出﹐面黃如金﹐而腹大於瓠﹐奄奄僅存一息。茂略作按脈狀﹐漫曰「不難治也。」左右皆掩口笑。吳問﹕「應用何藥﹖」林復漫曰「此癥非君臣佐使之劑所能愈﹐進一艸方﹐當獲神效。」吳賜以酒食﹐遣中軍官與同騎而出﹐茂枵然已久﹐忽饜珍味﹐腹作痛幾欲墮馬﹐行至城外曠地﹐請停騎於此間覓艸﹐實遺矢也。而於糞土中見鮮蕈一枝﹐色白肥大﹐采取入袖﹐告中軍曰「仙艸已得。」聯轡還府﹐而日向夕矣。茂固不知白蕈之能療疾也﹐聊藉以塞責﹐兼可晚餐耳。亟命煮湯進公子。是夜宿府中﹐展轉不能成寐。明日天尙未曉﹐內傳林先生甚急。茂驚懼不知所爲﹐曳履而入。見公子坐牀啜粥﹐魂魄始定。公子曰「昨飲湯更餘﹐大吐濃痰一器﹐中有三紅筋。析而細視﹐則血裹人發﹐糾纏成團。今自吐後﹐胸膈空洞思食﹐與無疾同。非先生其孰奏此再生之功﹗」未幾﹐總制公亦至﹐再三稱謝。茂意甚惝恍﹐唯唯惟遜讓而已。畱閱數日﹐設宴召茂﹐贈以冬夏之服一篋﹐黃金十笏﹐白金三百兩﹐樓船甲士﹐送歸龍溪。方茂之出制府也﹐潛往遺矢處﹐發白蕈之根﹐乃從敗梳而生。蓋梳能治發﹐梳髮爲蕈﹐以驅發瘕﹐宜得速效。茂因悟藥理﹐還家後﹐遂習岐黃之術﹐而家日以饒。嗟乎﹐天下之人﹐中鮮實學﹐而盜虛聲。享厚利者﹐獨一林茂乎哉﹗

○嗣姑化男荊州馬洋潭有黃姓者﹐朴老而鰥獨﹐爲鄕塾師。一女名嗣姑﹐生有慧質﹐幼在塾隨父讀書﹐年十四﹐自繡白衣大士﹐懸之室中﹐禮供甚虔。一夕﹐忽夢大士呼而語之曰「汝父固鄕裏善人﹐數宜有子﹐其柰年老何﹗我欲以汝子之。」因徧撫其體﹐啖以紅丸。甫下咽﹐覺有熱气如火﹐從胸臆下達兩股間。迷眩者七日﹐欺然而起﹐則已化爲男子矣。先是翁以嗣姑許字同裏譚姓﹐因往告以此異。譚怒詫其妄﹐鳴於官﹐質驗果眞﹐乃解婚。四方觀者雲集。康熙丙辰初夏﹐渭川孫靜庵適過其地﹐亦造門請見﹐嗣姑冠履出迎﹐黛粉之痕未消﹐猶在耳也。孫有句云「夢中變化眞奇創﹐紅顏忽作男兒相。卸卻羅衫蝴蝶裙﹐博帶寬衣相揖讓。見人低首尙含羞﹐珠環小髻烏蠻樣。」

○名字前定金文通公之俊﹐世居吳江之曹村。村分南北﹐如南北阮﹐南居者貧而勤學﹐北居者富而寡文。方公在娠肘﹐其翁姥宿南村小樓﹐一夕忽有炮聲﹐夢驚偕寤﹐聞空中語曰「今夕吉時﹐爲汝家徳兒上梁。」詰朝訪之﹐則北村興築新宇﹐鼓樂升炮也。地極閎敞﹐制尢壯麗﹐廣庭夾道﹐環以流泉﹐庶民之家﹐所未曾有。公生而彌月﹐太姥𦇤攜外氏﹐舅問甥有乳名否﹐曰「未也﹐舅命之。」舅曰「觀其形貌端純﹐似有徳者﹐可名徳兒。」太姥憶空中語﹐心頗喜訝﹐然祕不告人。閱三十餘載﹐公已貴﹐而北業漸替﹐以其居出鬻﹐太翁受之﹐今之端淸堂是已。嘆息數有前定﹐始與賀者言其事。公少時遇運乩者﹐詢終身祿命﹐乩曰「汝豈凡人也耶﹗」故字「豈凡」。

○飠波飠波丁丑狀元李蟠﹐字根大﹐書法不甚精楷﹐文思亦復遲澀。當廷試日﹐諸進士薄暮皆出﹐而蟠獨畱殿前﹐護軍催督甚急。蟠泣告曰「畢生之業﹐在此一朝﹐幸毋相促﹐以成鄙人功名。」護軍哂諾﹐直至四鼓﹐始獲呈捲。上廉知之﹐以爲苦心之士﹐拔置一甲一名。同榜探花﹐則慈溪姜宸英也。姜作五言戲贈云「望重彭城郡﹐名髙進士科。儀容如絳勃﹐刀筆似蕭何。木下還生子﹐虫邊更著番。一般難學處﹐三十六飠波飠波。」蟠偉幹虯須﹐狀似武人﹐其爲諸生時﹐以刀筆聞﹐廷試懷麵餅三十六枚﹐餐之至盡。飠波飠波﹐都下方言也。

○雙雙吳門有名妓蔣四娘者﹐小字雙雙﹐媚姿艷冶﹐儇態輕盈﹐琴精奕妙﹐復善談謔。花月之筵﹐坐無雙雙﹐不足以罄客歡也。毗陵呂狀元蒼臣遇於席﹐一見傾悅﹐以千金買之﹐攜至京師﹐扃置花市畫樓﹐窮極珍綺﹐以資服饌﹐自謂玉堂金屋﹐稱人間佳配。而雙雙以爲瓊盎芙蓉﹐雕籠鸚鵡﹐動而觸隅﹐非意所適。順治甲午除夕﹐共相餞歲﹐出兩玉卮行酒。呂斟其舊者奉蔣曰「此我家藏重器﹐爲卿浮白。」蔣以新者自與﹐仍以舊者還呂曰「君𨿽念舊﹐妾自懷新。」呂意怫然。明年放歸吳門﹐雙雙構室南園﹐頗有卉木之勝。昆山徐生﹐其舊識也﹐泛扁舟訪之﹐蔣畱茗話。徐生曰「四娘已作狀元婦﹐何不令生狀元兒﹐而重尋舊遊耶﹖」雙雙曰「人言嫁逐雞犬﹐不若得富貴婿。我謂不然。譬如置銅山寶林於前﹐與之齊眉舉案﹐懸玉帶金魚於側﹐與之比肩偕老﹐旣乏風流之趣﹐又鮮宴笑之歡﹐則富貴婿猶雞犬也﹐又奚戀乎﹗嘗憶從蒼臣於都下時﹐泉石莫由怡目﹐絲竹無以娛心。每當深閨晝掩﹐長日如年﹐玉宇無塵﹐涼蟾照夜﹐徙倚曲欄之間﹐悵望廣庭之內﹐寂寂跫音﹐忽焉腸斷。此時若有一二才鬼﹐從空而墜﹐亦擁之爲無價寶矣。人壽幾何﹐難逢仙偶﹐非脫此苦海﹐今日安得與君坐對也﹖」徐生大笑而別。

○澤民實事《書》曰「民惟邦本﹐本固邦寧。」爲邦本計者﹐莫先於興利除害﹐害不除﹐則利亦不能興也。故出而在外﹐入而在內﹐凡有地方之責﹐其於民間疾苦﹐或因時陳告﹐或卽事吁聞﹐其始相其可行而後爲﹐其旣期於必行而後止。議定一朝﹐澤流萬姓﹐則言與人俱不朽矣。河南自闖賊蹂躪之後﹐田野半化污萊﹐天朝底定﹐荒者減其額稅。惟靈寶一縣﹐以許姓族大糧多﹐當事避嫌﹐未經豁免﹐虛糧二萬﹐貽累日久。康熙十七年﹐江采白甫至其邑﹐夙夜籌畫﹐三請於院司﹐竟得奏蠲﹐合境歡騰﹐江亦因之內擢。舊例順天獄之罪犯軍流者﹐必俟咨行各省僉妻到日﹐然後發遣。康熙四十年﹐錢再亭爲京尹﹐請先掣定地方﹐押赴本省﹐領妻同解﹐則擊者不致淹滯於囹圄﹐行者不致欺辱於道路﹐三便之奏﹐奉詔允行。又琉璃亮瓦二廠﹐舊例除官房富戶外﹐小民計屋輸租﹐而貧苦之氓﹐倒壞之舍﹐糊口未能﹐算緡何出﹐請悉貸之﹐於是歲免租四千三百有奇。當再亭在垣中時﹐建白俱切政要﹐而其尹京兆也﹐猶不忘民瘼﹐天下稱之。江采白名蘩﹐漢陽人。錢再亭﹐名晉錫﹐太倉人。

○於家琵琶蒲州於孝廉有愛姬曰紅桃﹐美容止﹐善談謔﹐尢擅名琵琶。北地閨闈﹐多嫻此技﹐而紅桃纖指嬌喉﹐攏弦葉曲﹐其調與眾絕異﹐故才一發聲﹐聞者卽知爲於琵琶也。崇禎末﹐闖寇所至蹂躪﹐河汾間罹禍尢酷。孝廉被執﹐闖帥將殺之。牛金星見其年韶質秀﹐且已登科﹐丐爲子師而免。紅桃亦於此散失﹐不知所往。孝廉從金星於軍﹐數月後﹐館之晉王府中﹐晉府初經兵燹﹐𨿽重樓疊閣﹐而棟折垣頹﹐金粉凋落﹐沼荒林敗﹐竹柏傾欹。孝廉於最後之宮﹐置一榻焉﹐妖狐晝嘯於庭﹐奇鬼宵窺於牖﹐詭形怪響﹐百態千聲。孝廉斯時﹐𨿽偸息人間﹐實同冥域﹐而心念紅桃﹐如醉如癡﹐一切可憎可怖之境﹐翻置度外矣。又逾一載﹐闖兵進逼京師﹐列營保定城北。序屆殘冬﹐云問霰集。孝廉與牛子共一行帳﹐薄暮雪下愈密。二鼓初報。孝廉啟帳小遺﹐四望皎然﹐隱隱聞琵琶聲﹐觸其夙好﹐遂跣足踏雪潛行求之。越數十行帳﹐獨一帳有燈﹐聲從帳出﹐俯而諦聽﹐是耳所素熟者﹐大慟一聲﹐身僕深雪不能起。帳中人疑其姦細﹐捆縛入帳﹐識爲金星西席﹐乃釋而詢其故。孝廉曰「家有小姬﹐素善琵琶﹐兵間散去﹐巳逾二載﹐願見之私﹐𨿽寐不忘。今宵萬籟俱寂﹐淸調遠聞﹐恍出吾姬之手﹐不勝悲痛﹐干觸麾下﹐疏狂之咎﹐尙期宥之。」帳中人亦豪者﹐慨焉出姬相見﹐果紅桃也。乃復行酒列炙﹐俾孝廉與姬歡飲達旦。明日言於金星﹐以紅桃歸孝廉﹐仍遣二騎送回浦州。孝廉入本朝﹐以揚州通判終。

○夜光藍田幕客瞿修齡言﹕於康熙三十年四月陰晦之夕﹐從其主人勘地至一山間﹐時方二更﹐豁然天曙﹐紅光浮嶺﹐朗照林谷﹐行三四里許﹐仍復昏黑。昔於ν在海南時﹐三更忽曉﹐如日初出﹐移時復暗﹐是夜海中大金鰲浮出有光﹐照耀天地﹐徧嶺南悉見﹐乃知是鰲所爲。秦地去海萬里﹐何由得光﹖蓋深山大澤﹐俱有龍蛇之屬﹐不第金鰲有光也。

○豹仙徐州李蟠以文望雄於鄕﹐跌宕自喜。其家去州城一二里﹐有趙翁者﹐所居之村與李村相望﹐晨夕往來無間也。趙翁頗饒於貲﹐小築數十楹﹐外周以垣﹐中分兩院而空其半﹐欄檻曲折﹐花木幽深。忽一日﹐有美髯老人從空屋中曳杖而出﹐自號「豹仙」﹐顏如童孺﹐衣冠甚古﹐長揖趙翁﹐偕入其室﹐則屏幃之麗﹐几案之精﹐皆非素有。翁顧視駭愕﹐豹仙曰「老夫生無氏族﹐居無井裏﹐所至之地﹐安卽爲鄕。昨從天目﹑天臺渡江而北﹐徧訪幽棲﹐曾無愜意。適見君有間館﹐絕遠囂塵﹐暫頓妾婢於此﹐當圖畱珠之報﹐用酬割宅之恩﹐幸無訝也。」言未旣﹐美姬漸次出見﹐焚香於鑪﹐瀹茗於碗﹐更侍遞進﹐光艷照座。豹仙笑指諸姬曰「此皆老夫養生之具矣。」趙翁告退﹐念其禮意旣殷﹐談論復雅﹐頓忘怪異﹐轉與親暱﹐暇則輒相過從。豹仙自言得道漢時﹐市朝屢變﹐轉瞬間不覺千有餘歲。賴有狐氏八仙﹐從侍巾櫛。紅粉四班﹐命曰「陰獵」﹐逾月則遣一班於三百里外媚人取精﹐挹彼注玆﹐合同而化﹐運之以气﹐葆之以神﹐延生之術﹐實由於此。趙翁度其必能前知﹐因叩以吉凶禍福﹐無不奇中。驚傳鄕曲﹐咸以眞仙奉之。蟠獨不信﹐一夕痛飲極醉﹐直造豹所﹐大呼「妖獸」數其惑眾之罪。豹則蚤已避去﹐其室闃如﹐而蟠仍毒詈不止也。趙翁隔院聞其聲﹐亟往諄勸﹐令僕夫乘月扶歸。明日豹仙復見﹐趙翁曰「吾友無狀﹐深獲罪於老仙。醉人當恕﹐幸無較焉。」豹仙曰「此君天祿甚髙﹐老夫輩法當退避。計其年滿三十﹐當魁天下﹐四十六歲﹐位至三公。但其生平有二隱事﹐實傷陰徳﹐致乾天罰。且性近鬼躁﹐功名𨿽顯﹐不免淹阻﹐或至遷謫。若老夫則迹本萍浮﹐呼當馬應﹐旣被譴驅﹐無庸畱滯矣。」辭別出門。有頃過覘其居﹐鳥語在檐﹐落紅滿地﹐依然一空院也。他日趙以二隱事詢李﹐李嘿而不悅﹐似有悔咎之色。康熙丁丑﹐蟠果狀元及第﹐尋以事去官。

○猿風鷹火天津徐緯眞素嗜方技﹐縱酒落魄。康熙初﹐偶有江淮之行﹐道經山東古廟﹐忽聞廟中大呼﹕「徐緯眞救我﹗」乃解鞍小憩﹐又聞呼之如前。入廟徧視﹐並無一人﹐惟有一大鐵鐘覆地﹐語出鐘內。徐問曰「汝是何怪﹐而作人語﹐且呼我望救耶﹖」鐘內語曰「上古猿公﹐黃石老曾從學劍﹐我卽其裔也。以劍術之疏﹐誤傷良善﹐蒙上市譴責﹐囚此鐘已百有餘年。今限滿當出﹐幸君開之。」徐曰「我無千鈞之力﹐豈能獨發此鐘﹖」鐘內語曰「不勞君手發也﹐君但去鐘上十二字﹐我卽出矣。」鐘體泥封﹐篆文苔繡﹐取石敲磨﹐有頃立盡。鐘內語曰「可矣。然須速走﹐稍遲半刻﹐不無於君有害。」徐遂跨驢疾行二三里﹐回望來處﹐云霾風暴﹐響若山崩﹐遙見大白猿從空飛墮﹐叩首驢前﹐倏忽不見。徐生南遊半載﹐仍還都下﹐天街夜靜﹐明月滿戶﹐聞剝啄聲甚急。啟戶納之﹐則年少書生﹐儀容妍雅﹐再拜稱謝﹐而曰「余濟南之鐘囚也﹐賴君拯拔之恩﹐得超沈淪之厄。上帝赦其夙愆﹐仍還仙秩。感君厚徳﹐沒齒弗諼。念君志切鼎﹤缶盧﹥﹐學求圖緯﹐今於天府瓊笈﹐竊得道書三卷授君﹐以申環珠之報。必於一夕篝燈畢抄﹐愼毋緩也。」出書置幾﹐匆匆辭別。徐生展閱第一卷

﹐其文如《論語》《孝經》﹐曰「平平無奇耳。」展閱第二卷

﹐其文如《陰符》《鴻烈》﹐曰「此亦不足習也。」展閱第三卷

﹐其皆文言吐火吞刀之祕﹐徵風召雨之奇﹐乃大喜曰「我所求者﹐正在於是。」遂亟錄之。天甫向曉﹐而少年已至﹐窺徐意在末帙﹐色若不懌者。嘆曰「我所以報公者﹐豈謂是乎﹖第一卷

具帝王之略﹐第二卷

成將相之才﹐第三卷

術數之書耳﹐用之而善﹐僅以修業﹐用而不善﹐適以戕生。然緣止於此﹐當可柰何﹗」言未旣﹐人與書俱失矣。徐原籍山陰﹐自獲書後﹐嘗以其術試於故鄕。或捉月於懷﹐懸之暗室﹔或捏雷於掌﹐放之晴霄﹐以法爲戲﹐取薄酬而資旅食。一日飲酒大醉﹐時值炎暑﹐袒而坐於門﹐適涼飈驟起﹐向空書符﹐招之入袖﹐良久不放。怒觸風伯﹐於袖中大吼﹐破袖而出﹐雷火繼之﹐膚髮焦枯﹐隨以致斃。又康熙庚申﹐髙州大旱﹐有瓊山諸生黃賓臣者﹐自言得奇門眞傳。有司往請之﹐賓臣結壇觀山寺﹐披髮仗劍﹐以目視日﹐竟晷不下一睫﹐天果微雨。詰朝烈日如故﹐有司誚其左道無驗﹐賓臣於是由觀山遷壇於發祥寺﹐登浮圖第四層﹐上下左右﹐悉封以符﹐謂觀者曰「明午必雨﹐但從東南來﹐則吉﹐否則當有性命之憂。」因作書與家人訣。明日未時﹐烈日中狂風大作﹐賓臣謂其僕曰「雨從西北來﹐不祥。爾當速去﹗」其僕甫下塔﹐霹靂一聲﹐雨如注﹐有老人見一麻鷹口含火丸﹐從塔頂飛入﹐霹靂再震﹐賓臣顚僕塔外﹐右臂一孔如鍼﹐血涔涔流不已而死。此皆素無修道之眞﹐妄習褻天之術﹐宜其幹神怒﹐遭冥誅也。

○東坡亭昔蘇公子瞻在惠州時﹐結亭白鶴峯上﹐今名東坡亭﹐面臨東江﹐而附州之歸善縣城﹐適當其前。自有亭以來﹐城墻頹墜﹐廣四五尺許﹐屢築屢圮﹐久不修治。康熙三十四年﹐縣令林宸書決計完之。土人以爲東坡勝迹﹐應仍其舊﹐林不以爲然。卜吉鳩工﹐以豪灰累石﹐備加堅鞏﹐月餘又復崩陷如故。蓋蘇公之神棲遊於此﹐不欲障其眺望也。亭之左右﹐有水二泓﹐一曰「朱池」﹐一曰「墨沼」﹐燃燭亭內﹐𨿽風狂雨暴﹐其焰不熄不搖。

○奇嗜南海孝廉李耘﹐字倩爲﹐性嗜腌鴨尾﹐每膳必需。家人以全鴨進者﹐則割尾而棄其餘。親友設宴﹐以爲褻而不供﹐則怫然謝去﹐𨿽珍錯盈前﹐不肯下箸。佛山鎭有一豪家﹐筵宴不時﹐烹飪狼籍﹐其用腌鴨﹐日以數十計﹐惡其尾﹐未下釜時﹐卽命家人投墻處。倩爲聞而嘆曰「委明珠於糞壤﹐抵尺璧於污泥﹐天下有拂人之性如此傖父哉﹗世不實寶﹐我不忍其棄於地也。遂徙居與豪家結鄰﹐日享其腌尾焉。粵中荔枝﹐必俟五六月紅熟﹐方以甘鮮擅名﹐非其候則攢眉螫口﹐不可下咽。倩爲獨嗜純靑者﹐蘸以香山鹽醫﹐一啖百枚。嘗曰﹕」人間至味﹐無逾於是﹐惜不能與腌鴨尾日夕慰我饞耳。「蔗霜米飴﹐皆所深嫉。其令河內時﹐見民有姓唐者﹐以其音之似糖也﹐輒怒目曰﹕」萬姓譜中何一不可姓﹐而必姓此乎﹗「遇有罪者必倍其笞。

○兩夢尙櫟山名崇乾﹐其先番禺人﹐本姓蔡﹐鼎革後﹐尙藩立爲嗣﹐因冒姓尙﹐自言「藩生之有文名者﹐惟餘與盛某相埒。」壬子秋闈試後﹐盛某之弟﹐夢一貴人烏帽絳袍﹐鼓吹登堂﹐指揮胥役﹐上文魁匾額。詰旦﹐告其母與嫂﹐同是夢也。後二日﹐復夢前貴人到門﹐除去匾額﹐付年少頭陀﹐投匾於水﹐頭陀坐其上﹐蕩漾而去。旦又告其母與嫂﹐夢亦如一。及榜發﹐櫟山獲薦﹐而盛某被斥。訪之房考官﹐乃知盛某七藝已入彀﹐因二場表語不合﹐以櫟山捲易之。櫟山又言「徹棘之晨﹐夢過荒寺﹐恍若舊遊﹐因於佛前嘿禱﹐心期獲雋。展拜間﹐聞有『自然爾』之語﹐出金剛口中。再登後殿﹐見一人手敲桐魚﹐坐而誦經﹐余側窺之﹐亦頭陀也﹐貌與余酷似。未幾﹐喧呶聒耳﹐忄雙然驚寤﹐則報捷者在門矣。」嘗觀人世之事﹐變態萬端﹐悉如夢幻﹐科名特其一耳。有夢而失之者﹐有夢而得之者﹐是又夢中之夢也。盛子失意後﹐不久䢐謝。櫟山由縣令起家﹐生有象賢﹐文譽顯著﹐此亦頭陀之善夢者哉。

○紅衣土偶京師劉光廷﹐有棗園在東直門外﹐其實長白甘脆﹐稱爲佳果。熟時園丁晨起看視﹐逾夕輒減﹐而莫測其故﹐走告光廷。光廷曰「此必有竊者﹐汝特守之不密耳。」遂自往詣園﹐恰值月夜﹐持桃伺於樹隱。至四更後﹐見有紅衣女子從墻外飛入﹐不假攀援﹐不懼鉤刺﹐往來輕捷﹐甚於猿鳥﹐摘其肥而熟者﹐卽納口中。光廷植大喝﹐紅衣者飄瞥去。光廷開門迹之﹐經三四里﹐天色已明﹐紅衣者至一土地祠而隱。光廷入祠追索﹐諸土偶積埃盈寸﹐惟右側紅衫侍女﹐露首如沐。光廷怒視曰「汝是竊我棗者。」舉奮擊﹐破其像﹐獲腹棗斗許而歸。

○相墓四大惑人之生也﹐有耳目可以視聽﹐有手足可以持行﹐尙不能精攻文以取貴﹐善治產以致富﹐信堪與家言﹐求諸冥冥之朽骨﹐茫茫之頑土﹐謂富貴當安坐而致﹐一大惑也。相墓之書曰「前有ㄜ池﹐後有丘陵﹐東有流水﹐西有長道﹐謂之正穴。」然巖居者絕少圍﹤涿者﹥﹐澤居者難求崇阜﹐居在山水之間﹐又安能恰兼四者有之﹖而必曰「此爲正穴」﹐一大惑也。陳魏公俊卿父墓在莆田南寺之側﹐本一富民葬處也﹐葬後二十年間﹐其子若孫無不病目﹐多至失明。有術人語之曰「此害由墓而起﹐當急徙之。」富民子大懼﹐卽別卜攺窆﹐而故穴爲俊卿所得。富民病者愈﹐而俊卿官至右僕射﹐封魏國公。柯四者﹐甫田之小民也。有一山人善相地﹐爲富家卜葬﹐夜臥於穴﹐土神呵之曰「此柯狀元祖穴﹐柰何犯之﹐可速遷免禍。」明旦以告主人﹐其家遂別葬。然郡中大族﹐並無柯氏。他日山人假坐米肆﹐肆主姓柯﹐問家有葬者否﹐曰「我父枯骨﹐尙在淺土。」遂以地言於柯﹐移父骨瘞於其中。生子曰潛﹐景泰辛未及第﹐仕至翰林侍讀。然則宅兆之吉﹐若有所待﹐苟非其人﹐不容妄冀。乃祖父之歿﹐輒延地師﹐徧求善地﹐一大惑也。古今稱地師之神者﹐晉有郭景純﹐宋有張鬼靈。然景純自知命盡﹐而不能逃於刑誅﹔鬼靈自知數促﹐而不能免於夭折。況其術萬不如景純﹑鬼靈﹐而欲爲他人祛禍就福﹐避凶趨吉﹐有是理乎﹖一大惑也。

○樹怪石濤和尙以前朝宗室﹐遁迹桑門﹐結茅於徽之黃山。歲暮雨雪﹐與一二禪侶圍火庵內。更定以後﹐突見一人排戶直入﹐其形甚鉅﹐藍發紫面﹐張口若箕﹐亦於﹤缶盧﹥旁踞坐。諸禪侶驚愕散匿﹐石濤凝然不動﹐徐舉鐵火箸夾一紅炭置其口中﹐其人銜炭箸負痛疾趨而去。閱三日﹐雪霽﹐石濤攜筇出遊﹐離庵里許﹐見路側核桃樹﹐槎牙如人﹐樹本上有橫坎﹐廣七八寸﹐鐵箸與炭在焉。乃知前宵之排戶者﹐卽此怪也﹐遂命僮斫而薪之。石濤道行超峻﹐妙繪絕倫﹐太倉王麓臺謂﹕「海內丹靑家﹐不能盡識﹐而大江以南﹐當推石濤第一﹐余與石谷﹐皆所未逮。」

○還金順治十年三月﹐龍溪老農黃中與其子小三操一小船﹐往漳州東門買糞﹐泊船浦頭﹐浦傍廁糞﹐黃所買也。父子飯畢﹐入廁擔糞﹐見遺有腰袱一具﹐攜以回船﹐解袱而觀﹐內有白金六封。黃謂其子曰「此必上廁人所失者。富貴之人﹐必不親自腰纏﹔若貧困之人﹐則此銀卽性命所系﹐安可妄取﹖我當待其人而還之。」小三大以爲迂﹐爭之不聽﹐幸幸徑回龍溪。黃以袱藏船尾﹐約篙坐待。良久﹐遙見一人狂奔而走﹐入廁周視﹐旁徨號慟﹐情狀慘迫。黃呼問故﹐其人曰「我父爲山賊妄指﹐現系州獄。昨造謁貴紳達情﹐州守許以百二十金爲酬。今鬻田宅﹐丐親友﹐止得其半。待州守許父保釋﹐然後拮據全饋﹐事乃得解﹐故以銀袱纏腰入州。因急欲如廁﹐解袱置板﹐心焦意亂﹐結衣而出﹐竟失此銀。我死不足惜﹐何以救我父之死乎﹗言訖﹐淚如雨下。黃細詢銀數與袱色俱符﹐慰之曰﹕」銀固在也﹐我待子久矣。「挈而授之﹐封完如故。其人驚喜過望﹐畱一封謝黃。黃曰﹕」使我有貪心﹐寧肯辭六受一﹖「揮手使去。是時船糞將滿﹐而子久不至﹐遂獨自刺船歸。行至中途﹐風雨驟作﹐艤棹荒村之側。村岸爲雨所沖洗﹐轟然而崩﹐露見一饔﹐錫灌其口。黃亦不知中有何物﹐但念取此可爲儲米器﹐然重不能勝﹐力舉乃得至船。須臾雨霽風和﹐月懸柳外﹐數聲欺乃﹐夜半抵家。小三以前事告母﹐兩相怨詈﹐黃歸扣戶﹐皆不肯應。黃因誑云﹕」我有寶饔在船﹐汝可出共舉之。「子母驚起趨船﹐月光射饔頭如雪﹐手舁而上﹐鑿錫傾饔﹐果皆白鏹﹐約有千金﹐黃愕然悟蕉鹿之非夢矣。黃之鄰止隔葦墻﹐臥聽黃夫婦切切私語甚悉﹐明日以擅發私藏首於官。龍溪宰執黃庭訊﹐黃一無所諱﹐直陳還銀獲銀之由﹐宰曰﹕」爲善者食其報﹐此天賜也﹐豈他人所得而問乎﹖「笞鄰釋黃﹐由是遷家入城﹐遂終享焉。

○紅娘子陸云士之宰江陰也﹐湯西崖以孝廉來遊﹐有情必達﹐他則不然﹐羣客交妒西崖。云士曰「公等無多言也﹐公試觀天下有幾西崖乎﹖」是時西崖甫逾弱冠﹐顏美如玉﹐而詞筆媚秀﹐所至傾坐。邑有妓號紅娘子者﹐已在杜秋之年矣﹐西崖悅其妍媚﹐比於啖蔗之甘﹐客裝所蓄﹐盡散﹤缶盧﹥頭而去。閱歲西崖登第入翰院﹐遣人致書云士﹐云士大喜﹐以爲湯君心念舊交﹐不以云泥有間也。發其緘﹐寒暄外﹐惟問紅娘子無恙﹐且言「紅有假子﹐頗能文﹐已令采芹於泮否﹖」絕不及疇昔禮遇之雅。云士大怒﹐裂書投地﹐作長牘謾語復之。余聞云士盛有男寵﹐老而艱嗣﹐畜愛童字鶴書者爲子﹐委以邑政﹐因致奪秩。云士家於杭﹐杭人稱云士爲「子梅妻鶴」。則云士亦不得專以暱紅咎西崖也。

○少陵骨至元十年﹐喬中山以東漕掾出使延安﹐道經州﹐土人傳有少陵枯骨在石中者﹐因往觀之。石樹州市道傍﹐色靑質堅﹐人骨一具﹐跌坐於內﹐與石俱化而狀若生成。按《唐書。文苑傳》﹕甫攜家避亂荊楚﹐寓居耒陽﹐永泰二年﹐啖牛肉白酒﹐一夕而卒﹐年五十九。其子宗武流落江湘﹐不久亦歿。元和中﹐宗武子嗣業自耒陽遷甫之柩﹐歸葬於偃師縣西北首陽山之前。則少陵枯骨。應在首陽﹐何由而見於地乎﹖「今夜州月﹐閨中只獨看」﹐此少陵寄家州﹐在長安憶其兒女之詩﹐亦不久居於也。乃後之好事者﹐因拾遺官號﹐而訛攺婦人之妝﹔因偶寓州﹐而妄指石函之骨。少陵身已逝矣﹐而猶不免爲名累也如此哉﹗

○十力前知十力禪師者﹐空隱和尙之上座也。十公能詩﹐工八分書﹐爲人慷慨有才略。少時久遊西北邊關及滇黔秦蜀﹐多識天下豪傑﹐與曹文詔﹑虎大威兩總戎交厚。年五十﹐始皈依空隱﹐出家匡廬。崇禎辛巳﹐從空隱說法於廣州光孝寺﹐與二樵薛起蛟同鄕舊識﹐梵修之暇﹐輒抵掌談四方兵將彊弱與險要塞厄處﹐娓娓不倦。密語二樵曰「汝輩經生﹐不知興廢大勢﹐尙搦管咿唔何爲者﹖」二樵因叩其興廢之由。曰「朋黨亂於朝﹐盜賊亂於野﹐大事去矣﹐不久且將革命。」二樵問﹕「闖李連營十八﹐大者十萬﹐小者不下四五萬﹐已破豫楚﹐復據秦晉﹐意欲窺伺神京﹐朝中貴臣﹐多有爲其心腹者﹐艸野之民﹐憂之久矣。代興者豈卽此寇耶﹖」曰「非也。天降禍亂﹐以致闖賊披猖。然中國之民﹐不過與中國之君相終始。日月旣沒﹐𨿽有爝火﹐尙不能以微光自存﹐矧玆腐艸之螢哉﹗」二樵曰「然則誰得之﹖」曰「有天命者得之﹐老僧不及見矣﹐汝等行當自知﹐毋多言。」癸未八月﹐十公坐化於羅浮。次年甲申﹐懷宗殉國﹐弘光偏安江左﹐不久亦亡﹐而本朝太祖以天命建元﹐其言悉驗。

○小座師潘稼堂素與南州交好。康熙乙卯﹐徐太史果亭典試浙江﹐偕潘入闈。潘得許汝龍捲﹐極賞其後場五策﹐亟稱於太史﹐因此入彀。撤棘後﹐許謁徐﹐並見潘於武林行館﹐尊爲小座師。己未﹐潘以布衣應詔﹐授翰林院檢討。康熙壬戌﹐分校禮闈﹐許捲仍以潘薦成進士﹐遂爲眞座師矣。汝龍攺名汝霖﹐今官至禮部侍郎。

○嶽家神兵余家吳江之北麻村﹐居瀕麻湖。康熙四十一年四月晦夕﹐遙見燎火徧野﹐列如繁星﹐穿林登隴﹐其行甚速﹐鉦炮喧震﹐而絕無人聲。湖內之舟﹐舳艫相接﹐桅燈髙入天際﹐其燈皆書「嶽府」二字。村人舉家出走﹐驚以爲盜。久之乃滅。及曉訪之﹐遠地百里內﹐無不有此﹐咸以爲忠武神兵﹐道經吾邑也。

●卷四。物觚○行在貢獻歲當夏秋之交﹐上嘗巡幸口外。康熙四十年七月﹐駕至索爾哈濟﹐有喇裏達番頭人﹐進彩鷂一架﹐靑翅蝴蝶一雙。上問﹕「此二物產於何地﹖」頭人回奏﹕「生穹谷山中﹐鷂能擒虎﹐蝶能捕鳥。」天顏大喜﹐賜以金而遣之。又駐蹕郭哈密圖七立﹐有索和諾蛇哈密獻麟艸一方﹐奏云「此艸產於鳴鹿山雷風嶺﹐自利用元年至今止結數枚﹐必俟千月乃成﹐非遇聖朝﹐不易呈瑞。」

○畫水我邑盛澤鎭﹐牙儈所集﹐然往往有畸人才士挺生其間。自卜舜年﹑湯三俊後﹐三俊之孫豹處﹐號雨七﹐沈思好古﹐散其素封之業﹐徧購法書名畫﹐日夕摩玩﹐故所作行艸﹐得枝山筆意﹐而畫尢入神。嘗以爲古今繪事﹐惟於林巖樓閣花鳥求工﹐至若寫無形而爲有形﹐寫無聲而似有聲﹐則未能也。乃獨創意繪水﹐余家藏有百幅﹐靈幻恢奇﹐殆難名狀。其題爲「嚴灘急瀨」﹑「盤谷回泉」﹑「習池影月」﹑「桃源落英」﹐則往哲棲隱之水也。其題爲「雁蕩飛泉」﹑「匡廬瀑布」﹑「三峽驚湍」﹑「五湖夕照」﹐則勝地垂名之水也。其題爲「曉月乘潮」﹑「晚虹收雨」﹑「風捲寒漪」﹑「煙含秋浸」﹐則晴雨朝昏之水也。其題爲「炎浦蒸霞」﹑「寒溪飛雪」﹑「秋水駕浦」﹑「夏淙盈谷」﹐則水之寓景於四時也。其題爲「暖沙臥鴛」﹑「芳洲飛蝶」﹑「萍渚繁英」﹑「海濱羣介」﹐而水之假形於百物也。若夫曲渚平川﹐長波郁浪﹐觸其氵朋拜﹐忽若撼城﹐引其淪漣﹐輒欲放艇﹐臨其瀲灩﹐花月迷江﹐逆其瀠洄﹐雲煙湧壑﹐而水之變態極矣。余族兄素庵雅擅丹靑﹐見而驚嘆曰「此曠世仙筆也﹐人間畫師皆凡品耳。」雨七體貌淸瘦﹐揮毫餘暇﹐復耽長生之學﹐餌石茹丹﹐年未五旬﹐嘔血而卒。

○白蜆廣州海中有白蜆塘﹐長三百餘里﹐皆產白蜆。二三月南風起﹐霧气蔽空﹐輒有白蜆﹐微細如塵﹐飛落海水﹐秋長冬肥﹐貧者買以代蔬。前朝何公經以副都禦史罷官家居﹐偶思食蜆﹐適蜆過其門﹐探囊無錢。夫人曰「何不書淸字售之﹖」公笑而止。

○吐火獸上虞顧族聚居西華村﹐去海不遠。康熙二十九年八月﹐顧氏子偶與客登樓南望﹐遙見晴空有靑色龍飛逐怪獸。其獸徧體純赤﹐狀如巨狗。靑龍撲舞而前﹐此獸吐火迎斗﹐龍噴雪花拒之﹐奮爪張鱗﹐火騰雪繞﹐盤旋久之﹐俱入於海。

○物尢命鹽官朱子薄遊西山﹐見五色蝴蝶斃於崖間﹐А土覆之﹐曰「蝴蝶冢」﹐弔之以辭﹐憫其文而不永於年也。苕中吳太守﹐有餉水禽者﹐見鴛鴦一雙﹐義不忍食﹐命童子瘞於峴山之陰﹐自爲文祭之﹐立碑明霞亭側﹐曰「鴛鴦碑」﹐憐其文而偕罹於禍也。嗚呼﹐文章尢命﹐獨人乎哉﹖物亦有之。

○狨狨生東粵山中﹐柔毛﹐善緣木﹐陸佃曰尾作金色﹐俗謂金綫狨。楊億《談苑》曰「大小類猿﹐長尾絕自愛﹐尾中毒矢﹐卽自嚙斷。未聞其以彌猴爲食也。余閱南海陳恭尹《狨賦》而甚怪之﹐因錄以補《博物》所未備。賦曰﹕」猛虎之搏﹐健走可避﹔鷹之擊﹐伏者不摯。狡兔畏虞﹐三窟入地﹔維猴與狨﹐若見大吏。唇戰爪縮﹐相泣而跪﹔狨呼猴前﹐膝行蒲伏。伸手探囊﹐捫胸抵脊﹐驗其腰腹﹐孰肥孰瘠。瘠者遣去﹐肥者戴石。使其湔洗﹐使自拔毛﹐須臾之間﹐飫彼貪饕。瘠猴得免﹐各歸其所﹐聚族相戒﹐敫髙爾汝。有介葛盧﹐頗聞其語。猴之言曰﹕榛栗之林﹐植梨橘棗﹐上干層雲﹐危柯天矯。棘蓬未剖﹐靑付未老﹐彼肥輕捷﹐獨得先飽。空山斷蹊﹐無鄕之社﹐鬼嘯兒嗥﹐以恐行者﹐連臂上屋﹐搴門擲瓦。彼肥便巧﹐欺童虐寡。白晝大都﹐聚人索錢﹐操刀學割﹐屢舞躚躚。彼肥顏厚﹐沐而衣冠。吾聞福始﹐是曰禍先﹐果爲狨飽﹐更被惡言。謂汝不臧﹐飲水刮腸﹔謂汝不潔﹐倮濯於江。故曰足可躍﹐陷於機﹐翮可奮﹐弋於絲﹐坐客辧肴﹐大先之﹐方今之時﹐愼哉勿肥。此之謂也。「恭尹此賦﹐豈目擊狨之爲狀而著之於詞歟﹖抑有見於同類者之擇肥而食﹐故假狨以況之﹖而多方以致肥之猴﹐亦其所自取歟﹗或曰﹕宋文武二品以上用狨坐﹐惟其有之﹐是以似之﹐大吏之諭﹐寄旣深矣。

○孝牛江西徳安縣有王甲李乙同至南郭門外﹐是日牛集﹐李謂王曰「集有母牛而孕者﹐買之﹐是費一牛價而獲二牛也。」王然之﹐遂買以歸﹐不數月果產一犢。又逾年﹐而犢且角矣。李復謂王曰「母牛有子﹐則母之價已償。今其母老﹐無能於田事﹐不如殺而鬻其肉﹐旣增一健牛之用﹐復省一疲牛之食﹐不兩得乎﹖」王又然之﹐烹而置之衢﹐收其值與初市之價等。犢自失母后﹐垂淚不止﹐每出耕﹐遇李輒怒目視。一日﹐鄕人散牧於野﹐犢亦在焉﹐李偶經其地﹐犢從山蹊間突出觸李仰僕﹐更以角刺其腹﹐腹潰而死。乙子訟甲於官﹐王之耕業盡廢﹐而孝牛之名於是乎著。康熙二十三年﹐玉樵子適在湖口﹐聞而嘆曰「五常之理﹐賦於人而不及於物﹐是以萬物之生﹐惟人爲貴。然觀於往籍﹐有義犬矣﹐能禦害也﹔有義虎矣﹐能酬恩也﹔有義兪矣﹐能助勇也。若夫牛則龐然蠢然﹐尢物之頑鈍無知者﹐而乃以孝稱。嗚呼﹐彼人也﹐而背親忘讎﹐其尙得顏而襟裾於世耶﹗」

○白蟻粵處天下之南﹐地以陽勝﹐而爲害於粵者三﹐皆陰類也。一﹑山水多盜﹐一﹑墻屋多鼠﹐一﹑果木多蟻。蟻之屬﹐惟白蟻無所不蝕﹐其害尢甚。康熙辛巳﹐粵東藩庫交盤﹐每箱貯銀以千計﹐獨一箱少十二兩﹐或洞其腹﹐或陷其邊﹐則白蟻據爲銀窩矣。

○粵之貓鼠之橫﹐無過於粵﹐而貓之昏庸猥惰﹐亦無過於粵﹐蓋其地使然﹐非盡物之咎也。嘗讀髙太史啟《乞貓》詩云「鼠類固甚繁﹐家有偏狡獪。厥質亦陋微﹐朋聚工造怪。舞庭欲呈妖﹐憑社期免敗。饞同善飯頗﹐暴比橫行噲。倉偸自詫肥﹐穴竄寧辭隘。惟思淮南舉﹐不悟河東戒。嗟余守窮僻﹐有屋如敝廨。公然肆相欺﹐遠告來別界。嗚橐頻﹐緣幕快。伺暗忌燈然﹐聞腥喜餐飠曷。空牀印凝塵﹐髙壁ㄨ墮塊。核遺果亡﹐汁覆罌齊壞。轟霆駭怒斗﹐急雨疑流嘬。書殘費補裝﹐ブネ煩烘曬。入廁客驚吁﹐守舍奴憂誡。豈無老烏圓﹐昔壯今何憊。不修司捕職﹐垂頭象。難求許邁符﹐莫具張湯械。尋蹊謾設機﹐薰隧徒吹。遂令不眠人﹐中夜長抑噫。君家產銜蟬﹐許贈不以賣。願得縱驅擒﹐淨若刈菅蒯。盡殺豈匪仁﹐去害容少懈﹗髙枕幸無苦﹐君惠當再拜。」薛文淸碹《貓說》云「余家苦鼠暴﹐乞得一貓﹐形魁然大﹐爪牙鋸且利﹐私計鼠暴當不復患矣。以未馴﹐維縶之﹐羣鼠聞其聲﹐窺其形﹐類有能者﹐屏不敢出穴者月餘日。旣而以其馴也﹐解其維縶﹐適睹出殼雞雛﹐鳴啾啾焉﹐遽起捕之﹐比逐得﹐已下咽矣。家人欲執而擊之。余曰﹕」毋庸﹐物之有能者必有病﹐噬雞是其病也﹐獨無捕鼠之能乎﹖「遂釋之。已而亻心亻心泯泯﹐饑哺飽嬉﹐一無所爲。羣鼠復潛視﹐以爲彼將匿形致己也﹐猶屏伏不敢出。旣而鼠窺之益熟﹐覺其無他異﹐遂歷穴相告云﹕」彼無爲也。「遂偕其類﹐復出爲暴如故。余方怪甚﹐然復有雞雛過堂下者﹐又亟往捕之而走﹐追則嚙者過半矣。余之家人執而至前﹐數之曰﹕」天之生材不齊﹐有能者必有病﹐捨其病﹐猶可用其能也。今汝無捕鼠之能﹐而有噬雞之病﹐眞天下之棄材也哉﹗『遂笞而放之。「觀於髙與薛之詞﹐則貓之衣缽相授﹐固以此擅能於天下﹐又不僅在粵矣。

○蜂君臣汝南張生善養蜂﹐生之言曰「養蜂必先治室﹐治室必於爽塏向陽之地﹐上而林木不得翳﹐下而虫蟻不得侵。室以板爲之﹐背穹而旁殺﹐四周加以茨﹐前後多穿小隙﹐爲出入之門。蜂王大如人指﹐首黑腰長﹐其集有常處曰蜂臺。王以下有蜂相﹑蜂將﹐將相各率其屬以朝於王曰蜂衙。侍王之側爲蜂博士﹐其數十八﹐寒則擁翅以燠之﹐熱則鼓翅以涼之。博士與將相皆享蜜俸﹐不采花。采花之蜂﹐得梅與桂者倍其糧﹐惰則刺而舁投室外矣。蜂王之子歲一生﹐兩王不得並立﹐老王居室﹐則稚王分封而出﹔稚王居室﹐則老王遜位而出。其出也有從﹐其送也有使﹐從者一去不返﹐使者送至其所﹐則仍歸也。王之出﹐或棲屋瓦﹐或棲樹枝﹐羣蜂列隊伍以爲環衛。若其所從之王﹐須翼有缺﹐飛息無常﹐則羣蜂散而他往。故累日不散者﹐良蜂也﹐養蜂之家﹐遂收而別爲室以居之。」余因嘆蜂有君臣之禮﹐信然。嘉靖初﹐楊公一淸致政歸﹐遊北固山﹐見羣蜂擁蜂王而出﹐遇鷙鳥攫蜂王殺之﹐羣蜂環守不去﹐數日俱斃﹐楊公命家僮瘞焉﹐而爲文以祭﹐謂之「義蜂」。此與海島五百人從死田橫何異﹖又豈得以尋常之君臣同類而並視哉﹗

○石長揚州江郢上家中庭有石﹐苔蘚乍開﹐繭栗徐湧﹐察而視之﹐日有加焉﹐郢上名爲瑞石。有賦之者曰「如人累善﹐惟不覺而常增﹔似物迎年﹐非有培而自益。」雉城錢霏玉未顯時﹐其父墓在吳興﹐地極褊小﹐棺後有石如筍﹐止髙尺許。霏玉官日尊﹐石亦漸長。至山東巡撫罷歸﹐是石髙已八尺﹐亦可謂瑞石矣。

○﹛鞏手﹜畫王秋山工爲﹛鞏手﹜畫﹐凡人物﹑樓臺﹑山水﹑花木﹐俱於紙上用指甲及細鍼﹛鞏手﹜出﹐較紙髙止分許﹐大劈小襯﹐吮粉研朱﹐設色濃淡﹐布境淺深﹐無不一一法古名繪﹐其技絕神﹐無有能傳之者。紅豆詞人賦《沁園春》贈之曰「天壤王郎﹐具天下才﹐而巧若斯。向邊生腕裏﹐撇開彩筆﹔薛娘鍼下﹐碎襞靈絲。綴就成春﹐呼來欲活﹐展捲同驚未有奇。眞奇也﹐比千秋圖畫﹐髙一分兒。相逢別具襟期﹐看湖海風流一笑時。愛談兵席上﹐公髯如戟﹔銜觴燭底﹐人醉如泥。技至此乎﹐誰爲是者﹖長嘯翻疑不是伊。何疑爾﹐疑紅窗金剪﹐另有蛾眉。」

○奇觚長興朱羲人﹐好古之士也﹐築一精室﹐名「鳩柴」﹐列於室者﹐酒籌﹑韻葉﹑茗碗﹑食箸﹐多取諸竹木自然之質。其最異爲癭觚。觚之屬凡十具﹕一日西母觴﹐合之則一巨桃﹐分之二桃而殊形也﹔一曰醉綠天﹐形肖蕉﹔一曰髙士觚﹐形肖梧﹔其次曰古錦囊﹐曰洞庭波﹐曰鑑湖冠﹐曰鯨濤﹐曰露珠明﹐曰一卷書。參差輪﹐名肖其形﹐用以觴客﹐洵稱奇器。其室名亦質而新。

○塔影松江城內舊有四塔﹕曰普照﹐曰延恩﹐曰超果﹐曰興聖。夏監運家在四塔之東﹐而小室內有一塔影﹐長五尺許﹐倒懸於西壁上﹐不知何來。昆山徐大司寇宅亦在城內﹐宅後新築忄詹園﹐園中樓榭參差﹐桂竹蓊薈﹐屏蔽重重。又去山尙五六里﹐而山上塔影﹐乃於園西偏小池見之﹐藻波峯石間﹐宛然小浮圖在焉﹐因卽池上構軒曰塔影軒。其園中之他池與他園之池則無此﹐皆理之不可曉者。

○諂虎山東萊州戈二者﹐村野人也﹐依山而居。一日采薪荒岡﹐腥風乍起﹐轉盼間遇一斑斕猛虎﹐懼而伏地。虎以唇含其頸﹐竟不嚙噬﹐銜二衣領﹐逾嶺兩重﹐置於山溝。溝中落葉積四五尺﹐虎以足開葉﹐藏二於內﹐仍以葉覆﹐眈視良久而逝。二度虎去已遠﹐從葉出﹐四望溝旁﹐適有大樹﹐亟援以上﹐隱身髙枝。縛薪之繩﹐猶在腰也﹐更解繩自縛於樹﹐使不易墮。遙見前虎背負一獸。徧體斑文﹐狀亦類虎﹐而馬頭獨角﹐負之矩步緩行﹐若輿卒之舁貴人者。漸近葉溝下而坐之﹐將獻二以供其飽。忽失二所在﹐驚惶戰栗﹐屈足前跪﹐獸怒以角觸虎額去﹐虎腦潰而死。二乃下樹脫歸。按獸屬有名六者﹐如馬﹐黑尾﹐一角﹐鋸齒﹐能食虎豹﹐戈二所見﹐殆所謂六者歟﹖夫戈二之爲虎攫也﹐虎欲以二享也﹐全其膚骨而不敢傷﹐密其庋藏而不使出﹐於是俯身爲輿﹐畫溝爲俎﹐以饜其欲﹐虎之諂﹐可謂至矣。而莫賞其勞﹐反責其詐﹐卒之凶名揚而膻體裂﹐行諂不效﹐乃以致敗。天下之得失﹐固有出於意外者乎。

○桃核舫姑蘇金老﹐貌甚朴而有刻棘鏤塵之巧﹐其最異者﹐用桃核一枚﹐雕爲東坡遊舫。舫之形上穹下坦﹐前舒後奮﹐中則方倉﹐四圍左右﹐各有花紋。短窗二﹐可能開闔。啟窗而觀﹕一幾﹐三椅﹐巾袍而多髯者爲東坡﹔坐而倚窗外望﹐禪衣冠坐對東坡而俯於幾者爲佛印師﹔幾上縱橫列三十二牌﹐若欲搜抹者然﹔少年隅坐﹐橫洞簫而吹者﹐則相從之客也。舫首童子一﹐旁置茶鐺﹐童子平頭短襦﹐右手執扇﹐傴而火。舫尾老翁﹐椎髻芒鞋﹐邪立搖櫓。外而柁篙篷纜之屬﹐無不具也。舷檻檐幕之形﹐無不周也。細測其體﹐大不過兩指甲耳。康熙三十七年春﹐江南巡撫宋公家藏一器﹐左側窗敗﹐無有能修治者﹐聞金老名﹐贈銀十餅﹐使完之。金老曰「此亦我手制也。世間同我目力﹐同我心思﹐然思巧而气不靜﹐气靜而神不完﹐與無巧同。我有四子﹐惟行三者稍傳我法﹐而未得其精﹐況他人乎﹗」

○大甑灣東安﹑西寧與羅定州三接壤之間﹐羣山盤郁﹐瑤僮屯聚。前朝陳倫進兵開復﹐卽於其地設立墟場。墟上建一社壇﹐壇前小河﹐匯而爲潭﹐潭廣畝許﹐水深不可測﹐名大甑灣。環墟二十餘村﹐每歲二八月丁後一日﹐各村長幼咸集﹐約二百餘人赴社。其將祭也﹐潭內必有大鍋浮出水面﹐取以炊米烹肉﹐不溢不漏。祭畢合飲﹐則人人足給。仍以其鍋還潭﹐鍋自沈潭底。及屆祭期﹐鍋復浮出﹐歲歲皆然﹐大甑之名所由矣。墟有碑記之。

○味聖味之聖者﹐有水族之河﹐有林族之荔枝﹐有山族之玉面貍。比諸佳人﹐西子以浣紗始﹐以泛扁舟終﹐蓋其性樂水﹐而一入吳宮﹐便能亡國﹔河於桃花春漲時﹐盛鬻於吳市﹐偶中其毒﹐或至殺人﹐似之。趙合徳纖肌玉瑩﹐珠汗生香﹐蘭湯晚浴﹐出水不濡﹔荔枝初擘絳囊﹐狀若晶丸﹐液不染指﹐啖之甘芳溢口﹐似之。楊太眞舉體丰艷﹐名在仙籍﹐一騎紅塵﹐嗜其所獨﹔玉面貍以果爲糧﹐至秋乃肥﹐面裹蒸食﹐脂凝無滲﹐似之。不得已而思其次﹐則寧波江瑤柱﹐洞庭楊梅﹐宜興柿狐﹐亦其流亞﹐然總非宮闈絕色也。

○蘇州土產長洲汪鈍翁在詞館日﹐玉署之友﹐各誇鄕土所產﹐南粵象犀﹐西秦裘廚﹐齊魯有絲海錯﹐楚豫有精粲良材﹐侈舉備陳﹐以爲歡笑﹐惟鈍翁嘿無一言。眾共揶揄之﹐曰「蘇州自號名邦﹐公是蘇人﹐寧不知蘇產乎﹖」鈍翁曰「蘇產絕少﹐惟有二物耳。」眾問﹕「二者謂何﹖」鈍翁曰「一爲梨園子弟。」眾皆撫掌稱是﹐鈍翁遂止不語。眾復堅問其一﹐鈍翁徐曰「狀元也。」眾因結舌而散。

○天井處州南明山山隙間﹐不施人力﹐形圓如井﹐萊州天井山亦然。《孫子兵法》曰地陷﹑天井﹐皆言天成之井也。江南人家建造堂室﹐必於其前空方丈之地爲庭﹐亦曰天井﹐蓋取象於此。

○萃仙丸康熙癸酉十月三日﹐戶部尙書山東王騭奏事上前﹐上問﹕「卿年幾何矣﹖」騭對曰「臣不敢隱﹐臣今實年八十。」上問﹕「居常用何藥餌﹖」對曰「向者科臣陳調元貽臣一方﹐名萃仙丸﹐非有奇艸異味﹐而甚能益人。調元服之﹐八十尙生一子﹐存年九十六歲。臣亦用之日久﹐以是幸享餘齡﹐效犬馬之報於陛下耳。」上命以方進﹐次日恭進繕呈﹐上見騭跪起輕捷﹐顧左右曰「八旬之人﹐矍鑠如此﹐眞福徳老翁也。」騭出﹐卽敕太醫院依方修合﹐其方用白蓮蕊﹝陰漧﹐四兩﹞﹑川續斷﹝酒炒﹐三兩﹞﹑韭子﹝微炒﹐二兩﹞﹑枸杞子﹝四兩﹞﹑茨實﹝四兩﹐乳汁拌蒸﹞﹑沙苑蒺藜﹝微炒﹐四兩﹞﹑兔絲餅﹝二兩﹞﹑覆盆子﹝酒炒﹐二兩﹞﹑蓮肉﹝乳汁拌蒸﹐三兩﹞﹑懷山藥﹝二兩﹐乳汁拌蒸﹞﹑赤何首烏﹝四兩﹐九蒸九曬﹞﹑破故紙﹝三兩﹐酒炒﹞﹑核桃肉﹝二兩﹞﹑龍骨﹝三兩﹐水飛﹞﹑金櫻子﹝三兩﹐去毛﹞﹑白茯苓﹝二兩﹐乳汁拌蒸﹞﹑黃花魚鰾﹝三兩﹐炒成珠﹞﹑人參﹝二錢﹞。煉蜜丸如梧子﹐淡鹽湯下。武進鄒言倫常遊其門﹐聞之王曰「吾自中年以後﹐所禦孌童奼女﹐共六十有八人﹐而體未嘗疲﹐萃仙丸之力也。」此語入邪﹐不足爲訓。

○雪姑上海王元翰在都下﹐見揭小榜者﹐曰「虞太博失去貓兒﹐色白﹐小名雪姑。」名物以人﹐不減瓊花公主之銜蟬奴﹐昆侖妲己也。

○玉籠蕪湖朱人瞻﹐爲髙陵令時﹐攜有家藏白玉籠﹐髙廣二寸有奇﹐四面皆作連瑣格眼﹐上下┇文﹐較旁稍疏﹐外有一童﹐伏而俯窺﹐中有一猿﹐坐而仰視﹐意態俱極生動。其雕鏤精巧﹐疑鬼工所成。

○鼠魂嶽松禪師﹐姓畢氏﹐余室之族弟也﹐習靜於新城之地藏庵。忽得異疾﹐遇有微響﹐如蠅翼之動﹐輒驚怖欲絕。因鍵錮其戶﹐潛臥邃室﹐饋以食者﹐於暗中嘿然進之﹐師亦不能語﹐首點指畫而已。晝夜不合眼﹐二年有餘﹐百藥不效。康熙辛巳秋月﹐平湖醫土崔維巖初設肆於市﹐羣醫卽以嶽師之疾告。崔曰「聞之方書云﹕凡貓逐鼠急﹐鼠則先失其魂﹐遂伏不動﹐貓乃擒噬﹐病者偶感其气﹐以鼠魂易人魂﹐故獲此疾﹐然易療也。」嶽師延崔診視﹐投以解毒安神之劑﹐不旬日而愈。

○雁翎刀山東文登縣﹐僻在海隅﹐其瀕海之地﹐於康熙二十二年秋﹐有怪物出入其間﹐居民互相驚告﹐以爲鬼至﹐每日向夕﹐輒閉門堇戶。如是兩月﹐不得已而聞於縣。縣宰之僕髙忠勇敢有大力﹐告其主曰「海怪擾民﹐家不貼席﹐此我主之事﹐而亦卽忠之事也﹐願賜良馬一匹﹐槍一枝﹐忠能除之。」宰如所請﹐忠卽跨馬挾槍﹐獨至海濱。新月初上﹐平沙如雪﹐比至二鼓﹐見一藍面鬼﹐身長一丈有餘﹐聳角枝牙﹐毛肱鱗背﹐坐於沙上﹐列置熟雞五隻﹐濁酒十瓶﹐舉觥獨酌﹐運掌若扇。忠馳馬直前﹐以槍擬其肉角﹐鬼驚竄入海﹐忠遂據其坐﹐裂雞釃酒﹐神气益壯。少頃海水湧立﹐前鬼騎一怪獸﹐隨波而出﹐舞刀迎斗﹐相持久之﹐忠乘間槍刺其腹﹐鬼遺刀而遁。忠拾刀還縣﹐其上有「雁翎刀」三宇﹐宰命收貯縣庫﹐於是瀕海之怪遂絕。

○頃刻酒臺灣所蜀之澎湖﹐其對岸皆瑤僮部落也。中國有賈於其地者﹐必設席於家﹐延之環坐﹐置盆水席中﹐主人之婦﹐出采樹葉﹐裹糯米少許﹐納口細嚼﹐吐於盆。主人與客共酌﹐初飲淡泊無味﹐頃之面頰發﹐皆酩酊而散﹐謂之頃刻酒。

○豕蛻康熙辛巳二月﹐肇慶府北門王道士家畜一牡豕﹐約五十餘斤﹐晚臥墻下﹐飼之不食﹐捶之不起﹐視其頸有紅痕如綫。道士以其病也﹐將到而鬻之﹐而日已暮。次日侵晨﹐召屠未至﹐忽見是豕徧體作粉紅色﹐委皮於地﹐若蠶之蛻殼者﹐然口有聲﹐起而疾走。道士心嫌其怪﹐驅豕並攜所褪之皮送於福田禪阮。阮僧以酥油塗之﹐新肉日漸光堅﹐而舊皮連蜷﹐尙掛於壁。

○瓦溺器東粵省城甜水巷旗人丁姓者﹐入市買一溺器﹐命童攜歸﹐置於臥牀之側。夜起小遺﹐而壺口閉壅﹐且舉之頗重﹐就月視之﹐口內外皆黃蠟封固。丁以石碎之﹐忽見三寸小黑人跳躍而出﹐頃刻間長八九尺﹐身衣墨色布袍﹐手持利刃﹐入室登牀﹐將殺丁婦。丁隨於牀頭拔劍格鬥﹐至雞鳴時﹐黑人倏然而隱。次夕更餘﹐復見燈下﹐丁仍揮劍逐去。越十餘日﹐其鄰余秀士之妻告丁婦曰「我聞五仙廟法師善治妖﹐盍往求焉﹖」是夜﹐黑人竟奔秀士家﹐大聲詈曰「我與丁婦有三世夙仇﹐訴之冥界﹔其父母兄弟死亡無遺﹐惟此女在耳﹐將盡殺以雪我冤。何與汝事而令遣妖道驅我爲﹖」悉碎其日用器物﹐憤憤出門﹐遂不復見。丁婦自是無恙。

○助雷殪蛇英徳縣含司有獵人負弓弩射於山﹐適雷雨驟至﹐隱身蓊翳。遙見數武外老樹上盤繞巨蛇長十餘丈﹐首大於甕﹐迅雷轟轟﹐將迫蛇﹐蛇仰首吐火上衝﹐紅光如彗﹐雷漸引去。少頃雷聲甚怒﹐復迫蛇﹐蛇復吐火敵雷。獵人惡其猛毒﹐彀弓發弩﹐中其尾﹐蛇首頓縮﹐霹靂大震﹐蛇遂擊死﹐而獵人亦驚僕矣。聞空中有語之者曰「無恐﹐當卽蘇也。」良久淸醒還家。家人見其背有朱書「代天除暴﹐延壽二紀」八字﹐浣之不去。此康熙辛酉四月間事﹐今距射蛇時已二十餘載﹐英徳人言其雄健猶昔﹐蓋天錫之齡固未艾也。

○噬逆康熙壬申﹑癸酉兩歲﹐西安氵存饑﹐斗米千錢﹐道堇相望。渭南縣民趙午﹐鬻其子女已盡﹐家有一母一妻﹐無所得食﹐擔其釜甑﹐就粟湖廣。趙以其母老而善飯﹐常生厭棄之意﹐其婦王氏事姑至孝﹐隨侍益謹。癸酉四月﹐行至商州山中﹐午謂婦曰「老母步履艱難﹐汝負擔先行﹐俟我挾之徐走。」婦是其言﹐遂於前途息肩以待。午狂奔追及﹐婦問姑何在﹐午曰「少頃卽至矣。」婦怒曰「龍鐘老人﹐何以令其獨走﹗」以擔授午﹐仍回舊路覓姑﹐午掌摑其婦數十﹐攜擔竟去。婦回至一僻所﹐見其姑面縛於樹﹐以土塞口﹐气將絕矣。婦亟解姑縛﹐揠口出土﹐捧泉水灌之乃蘇。傴僂負姑﹐行二里許﹐其夫已爲虎噬﹐投擔委衣﹐殘狼籍。婦視而啼曰「天乎﹗趙午大逆﹐遭此虎暴﹐非死於虎﹐死於神也。」道傍聞者﹐無不嘆息﹐稱婦之賢﹐而快午之斃。是時商州守戴良佐散賬龍駒寨﹐婦負姑行久﹐色狀餒疲﹐適經寨下﹐戴守召詢得其詳﹐厚賜以金﹐令婦還渭南養姑﹐感泣而歸。

○金銀變化餘同學友王仔衡言﹕其親某以紅紙作筒﹐封銀三錢﹐致賀婚家﹔婚家返銀﹐拆筒展視﹐忽變小蝦蟆一頭﹐眼若點朱﹐通體白如水精﹐瑩潔空明﹐骨髒俱見﹐然從紙窩躍出﹔捕而藏之篋﹐閱三日失去。廣州陳弘泰貸錢於人而徵其息﹐其人將鬻蝦蟆萬頭以償﹐弘泰睹而心惻﹐命悉放之江中﹐遂與焚券。數月後騎行夜歸﹐路間有物﹐光焰閃鑠﹐驚馬不前﹐視之乃尺許金蝦蟆也﹐取以還家﹐自此益致饒裕。夫金銀本無定質﹐變易不常﹐故其聚散﹐每因人心以爲去畱。天下之溺於富貴者﹐取之旣非以義﹐守之又無其道﹐而欲據爲子孫百世之業﹐不亦亻眞乎﹖

