四庫全書太平治迹統類

﹝宋﹞彭百川撰

欽定四庫全書

史部五

太平治迹統類

雜史類

提要

﹝臣﹞等謹案太平治迹統類三十卷宋彭百川撰百川字叔融眉山人是書凡八十八門皆宋代典故文獻通考載前集四十卷又後集三十三卷載中興以後事此本乃朱彜尊從焦竑家藏本抄傳但有前集不分卷數又中間訛不勝乙彜尊甞謂焦氏本卷帙次第爲裝訂者所亂傭書人不知勘正別用格紙以致接處文理不屬是也初紹興中江少虞作皇朝事實類苑李攸又作皇朝事實與百川此書皆分門隸事少虞書采摭𨿽富而俳諧瑣事一一兼載體例頗近小說攸書於典制特詳記事頗略惟此書於朝廷大政及諸臣事迹敍述頗爲賅備多可與史傳相參𨿽傳寫久訛而規模終具闕其斷爛之處而取其可以考見端委者固與李心傳建炎以來朝野雜記均一代記載之林矣

乾隆四十六年十月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●欽定四庫全書

太平治迹統類卷一

﹝宋﹞彭百川撰

聖宋仙源積慶符瑞

趙氏之先自造父爲周穆王禦封趙城因氏焉其後與韓魏分晉列爲諸侯至漢趙廣漢居涿郡中遂爲郡人皇髙祖諱脁以儒學爲業歷永淸文安幽都三縣令皇曽祖諱珽亦儒學世其業歷藩鎭從事累官至兼禦史中丞皇祖諱敬慷慨有大志事劉仁恭父子歷營薊涿三州刺史周顯徳中贈左驍衛上將軍皇考諱弘殷事唐莊宗掌飛捷禁軍踰二十年曆漢周累以功遷至檢校司徒贈太尉【此條通略例云云】先是唐貞元壬午歲有五色云見長安太史張璇曰以日宿推之在宋分後一百六十年有聖人興其地至後唐天成丁亥歲上生於洛陽夾馬營有神光滿室異香經宿不散上諱匡胤晉天福中兩浙兒童聚戱多以趙字爲語助開運末宋州有異人指其地曰不二十年有帝王由此建號上雄偉沈厚而多大略嘗客逰至漢東而刺史範陽董宗本之子遵誨毎見城上有紫雲如蓋及上去紫雲漸散周祖西徵得上以置左右世宗嗣位命上掌禁軍劉崇冦澤潞世宗親帥師與崇遇於髙平大將樊愛能等未戰而遁世宗躬自督戰上卽大呼躍馬徑犯其鋒萬眾披靡周師復振崇眾大潰還授殿前都虞侯世宗徵淮南命上領親騎翼從敗淮人萬餘扵渦口僞將皇甫暉及姚鳳率眾號十五萬塞淸流闗上擊走之暉將保滁州上追至城下擒之獲鳳遂下滁州時侍衛馬軍帥武安韓令坤平揚州吳將陸孟俊據蜀岡以逼其城令坤懼欲退師世宗命上領兵趨六合據之敗李景之弟達於六合東殺萬餘眾禁兵有不用命者必陽爲之趣戰奮劍破其皮笠以明日索斬之自是人皆死戰皇考崩踰月起復授殿前都指揮使世宗復徵淮南命上率殿前諸軍以下壽州還領義成軍節度世宗徵濠泗上率精騎爲前鋒破吳人於十八里灘乘勝攻泗州範再遇以城降及徵楚州上親冒矢石麾兵登城拔之攺忠武軍節度世宗北徵上先至瓦橋闗降其將盧龍姚內斌又敗北騎數萬遂平闗南世宗一日於文書囊中得木長三尺餘題曰點檢作天子世宗異之時曲陽張永徳爲殿前都點檢命上代之累遷歸徳軍節度一日上夢從世宗逰池上世宗取印視之回顧梁王弗與而授於上上嘗從布衣辛文悅肄業辛文悅亦夢邀駕旣拜乃上也又有靑衣童子據牀而坐曰宋州官家教我來忽不見其幽顯符應如此時周帝幼沖故內外密有推戴之意

太祖受禪

建隆元年春正月辛丑北漢兵自上門東下與契丹入冦命諸將禦之太祖自殿前都虞侯輔政凡六年士卒服其恩威數從世宗徵伐人望固已歸之壬子鎭寜節度慕容延釗先發時都下讙言將以出兵之日策點檢爲天子萬民恐怖爭爲逃匿之計惟內庭晏然不知癸夘大軍出愛景門紀律嚴甚眾心稍安軍校河中苗訓者號知天文見日黒光久相磨蕩指謂太祖親吏宋城楚昭輔曰此天命也是夕次陳橋驛將士相與聚謀曰主上幼弱未能親徵我輩出死力爲國家破賊誰則知之不如先立點檢爲天子然後北徵未晚也都押衙上黨李處耘具以其事白皇帝弟及節度掌書記薊人趙普語未竟諸將突入稱說紛紜普及匡義各以事理逆順曉譬之曰太尉忠赤必不見從諸將相顧亦有稍稍引去者已而復集露刃大言曰軍中偶語則族今已定議太尉若不從則我輩亦安肯退而受禍普察其勢不可遏與匡義同聲叱之曰筞立大事固宜審圗爾等何得便肆狂悖乃各就坐聽命普復謂曰外冦壓境將莫誰何盍先攘卻歸始議此諸將不可曰方今政出多門若俟冦退師還則事變不可知也但當急入京城筞立太尉徐引而北破賊不難太尉茍不受筞六軍決亦難使向前矣普謂匡義曰事旣無可柰何政須早以約束因語諸將曰興王易姓𨿽雲天命實系人心前軍昨已過河節度使各據方面京師若亂不惟外冦愈深四方必轉生變若能嚴勅軍士勿令剽刼都城人心不搖則四方自然寜謐諸將亦可長保富貴矣皆許諾乃共部分夜遣衙隊軍使郭延贇馳告殿前指揮使浚儀石守信殿前都虞侯洛陽王審琦守信審琦皆素歸心太祖者也將士環列待旦太祖醉臥初不省甲辰黎明四面叫呼而起聲震原野普與匡義入白太祖諸將已擐甲執兵直扣寢門曰諸將無主願策大尉爲天子太祖驚起披衣未及酬應則相與扶出聽事或以黃袍加太祖身且羅拜下稱萬歲太祖固拒之眾不可遂相與扶太祖上馬擁逼南行匡義立於馬前請以剽刼爲戒太祖度不得免乃攬轡誓諸將曰汝等自貪富貴立我爲天子能從我命則可不然我不能爲若主也眾皆下馬曰惟命太祖曰少帝及太后我皆北面事之公卿比肩之人也汝等無得輙加淩暴入城不得侵掠擅刼府庫汝等用命有厚賞不然當族誅諸校皆稟命時上母南陽郡夫人杜氏在城中上憂之遣楚昭輔先入問起居時石守信嚴兵守左掖門昭輔至納之昭輔見上母具陳士眾擁戴之狀瑯琊夫人王氏侍側有懼色上母言笑自若曰吾兒生時神異吾知其必享天命上整軍自仁和門入秋毫無所犯先遣客省使大名潘美見執政諭意時宰相早朝未退聞變範質【見開運元年】下殿執王溥手【溥見幹佑二年】曰倉卒遣將我輩之罪也爪入溥手則出血溥噤不能對太平節度使同平章事侍衛馬步軍副都指揮使在京巡檢太原韓通【通見顯徳二年】自內庭皇遽奔歸將率眾備禦散員都指揮使蜀人王彥升遇扵路躍馬逐之至其第第門不及掩遂殺之並其妻子諸將翼太祖登明徳門太祖令軍士解甲還營太祖亦歸公署釋黃袍俄而將士擁質等俱至太祖嗚咽曰吾受世宗厚恩爲六軍所逼一旦至此慚負天地將若之何質不肯拜列校太原羅彥環挺劍而前曰我輩無主今日必得天子太祖叱之不退質等不知所爲乃言古有受禪之禮今可行也因具陳之且曰太尉旣以禮受禪事太后當如母飬少主當如子勿負先帝舊恩上許諾質等降階列拜【質言受禪禮通略載長編以爲未入城時議已定今並錄出】呼萬歲奉上詣崇元殿行禪代禮召文武百官就列至晡班定周帝下制禪位宣徽使引太祖就龍墀北面拜受宰相扶太祖升殿易服東序還卽位羣臣拜賀奉周帝爲鄭王太后爲周太后遷居西京乙巳詔因所領節度使州名定國號曰宋攺元大赦常赦所不原者咸赦除之內外馬步軍士等第優給命官分告天地社稷遣中使乘傳賫詔諭天下節度使又別以詔賜焉辛亥石守信髙懷徳張令鐸王審琦張光翰趙彥徽官爵階勛並從超等酬翼戴之勛也乙未遣使往諸州賑貸丁巳天雄節度使守太尉兼中書令魏王宛丘符彥卿上表乞呼名詔不元彥卿宿將且前朝近親皇弟匡義汝南郡夫人又彥卿女也上毎優其禮遇云先是鎭安節度使侍衛馬步軍都虞侯武安韓令坤領兵巡北邊慕容延釗復帥前軍至眞定上旣受禪遣使諭延釗與令坤各以便宜從事兩人皆聴命己未加延釗殿前點檢昭化節度使同平章事壬戌歸徳節度判官寜陵劉熈古爲左諫議大夫樞密直學士宋亳爲觀察判官安次呂餘慶爲給事中端明殿學士攝觀察推官太康沈義倫爲戶部郎中甲子以皇弟殿前都虞侯匡義領睦州防禦使賜名光義尊帝母南陽郡夫人杜氏爲皇太后同平章事範質加侍中右僕射王溥加司空樞密使太原吳廷祚同中書門下二品三月乙巳攺天下郡縣之犯禦名廟諱者壬戌追尊祖考爲帝髙祖脁謚曰文獻廟號僖祖陵曰�陵髙祖妣崔氏謚曰文懿曽祖兼禦史中丞珽謚曰惠元廟號順祖陵曰�陵曽祖妣桑氏謚曰惠明皇祖涿州刺史敬謚曰簡恭廟號翼祖陵曰定陵祖妣劉氏謚曰簡穆皇考右廂都指揮使嶽州防禦使弘殷謚曰昭武廟號宣祖陵曰安陵陵名號謚皆翰林學士禮部侍郎兼太常寺事漁陽竇儼所撰定儼儀弟也有司言國家受周木徳木生火當以火徳王色尙赤臘用戌從之上旣卽位欲陰察羣情向背頗爲微行或諫曰陛下新得天下人心未安今數輕出萬一有不虞之變其可悔乎上笑曰帝王之興自有天命求之亦不可得拒之亦不能止周世宗見諸將方面大耳者皆殺之然我亦終日侍側不能害我若應爲天下主誰能圗之不應爲天下主𨿽閉門深居何益旣而微行愈數曰有天命者任自爲之我不汝禁也由是中外懾服

太祖平澤潞李筠

李筠並州太原人也善騎射後唐秦王從榮判六軍諸衛募勇士爲爪牙筠操弓矢求見弓力及百斤府中無能挽者從榮令筠射引滿有餘力再發皆中遂隸麾下周祖朝爲昭義軍節度加檢校太傅世宗卽位加侍中恭帝卽位加檢校太尉建隆元年四月兼中書令筠在鎭逾八年恃勇專恣招集亡命陰爲跋扈之計周世宗毎優容之及上卽位遣使諭以受禪筠卽欲拒命左右爲陳歷數乃僶俛下拜旣延使者升階置酒張樂遽索周祖畫像置廳壁涕泣不已賓佐惶駭告使者曰令公被酒失其常性幸毋怪時北漢主知筠有異志潛以蠟書誘筠筠𨿽具奏而反謀已決筠長子守節涕泣切諫筠不聽上手詔書慰撫因除守節爲皇城使筠遣守節入朝且伺朝廷動靜上卽曰太子卻何故來守節矍然以頭擊地曰陛下何言此必有讒人間臣父子也上曰吾亦聞汝數諫老賊不汝聽不復顧借故遣爾來欲吾殺汝可盍歸語而父我未爲天子時任汝自爲之我旣爲天子汝獨不能小讓我耶守節馳歸且以告筠反謀愈急癸未執監軍亳州防禦使周光遜閒廐使李廷玉遣其教練使劉繼衝判官孫孚送扵北漢納欵求援光遜徳威子廷玉嗣昭之孫皆有舊北漢主俱釋之厚賜遣還第筠又遣眾殺澤州刺史張福據其城從事閭丘仲卿說筠曰公以孤軍舉事其勢甚危𨿽倚河東之援恐亦不得其力大梁兵甲精鋭難與爭鋒不如西下太行直抵懷孟塞虎牢據洛邑東向而爭天下計之上也筠曰吾周朝宿將與世宗義同昆弟禁衛皆吾舊人必將倒戈歸我況有儋珪槍撥汗馬何憂天下哉儋珪筠愛將有勇力善用槍撥汗馬筠駿馬也丙戌昭義反書至樞密吳廷祚言扵上曰潞城嵒險且阻太行彼若固守未可以歲月破然李筠素驕易無謀宜速兵擊之彼必恃勇出闘但離窠穴卽成擒矣上納其言戊子遣侍衛副都指揮使石守信殿前副都點檢髙懷徳帥前軍進討上敕守信等曰勿縱筠下太行急引兵扼其隘破之必矣丙申上召三司使淸河張美調兵食美言懷州刺史馬令琮度李筠必反日夜儲峙以待王師上亟令授令琮團練使宰相範質曰大軍北伐方藉令琮供億不可移他郡戊戌升懷州爲團練使以令琮先充使五月庚子命宣徽南院使髙唐昝居潤赴澶州巡檢殿前都點檢鎭寜節度使慕容延釗彰徳軍畱後太原王全斌率兵由東路與石守信髙懷徳會北漢主遣內園使李弼以詔書金帛善馬賜李筠筠復遣劉繼衝詣晉陽請北漢主舉軍南下已爲前導北漢主將謀扵契丹繼衝道筠意請無用契丹兵北漢主從之卽日大閱傾國自將出團柏谷羣臣餞之汾水左僕射趙華曰李筠舉事輕易事必無成陛下掃境內而赴之臣未見其可也北漢主瞋目謂華曰朕志已決卿安能知其必無成耶卿有長策固當何如華未及對北漢主拂衣上馬行至太平驛筠身率官屬耆老迎謁北漢主命筠贊拜不名坐於宰相衛融之上封西平王賜馬三百疋及服玩珍異甚眾筠所獻亦略與所賜等及文武大臣皆有賂筠見北漢主儀衛寡弱不似王者內甚悔之北漢主數召筠筠自言受周氏恩不忍負之而北漢主與周世仇也聞筠言亦不悅筠將還別賜馬及甲鎧具裝遣宣徽使盧贊監其軍筠心益不平筠有馬三千匹日夕教閱欲直趨大梁贊嘗見筠計事不應顧左右曰大梁兵皆我昔時部曲也見我則降耳贊怒拂衣而起北漢主聞贊與筠有隙遣衛融軍中和解之筠畱其長子守節守上黨自率眾三萬南出癸夘石守信破李筠眾扵長平斬首三千餘級又以兵攻拔其大會寨甲辰詔削奪李筠官爵丁巳詔親徵以樞密使吳廷祚爲東京畱守端明殿學士知開封府呂餘慶副之皇弟殿前都虞侯光義爲大內都點檢侍衛馬步軍都指揮韓令坤率兵屯河陽己未帝發大梁壬戌次滎陽召西京畱守河內向拱與語拱勸上濟河踰太行乘賊未集而擊之稽畱浹旬則其鋒益熾矣樞密直學士趙普亦言賊意國家新造未能出徵若倍道兼行掩其不備可一戰而克上納其言甲子次河陽丙寅次懷州丁夘前軍都部署石守信副都部署髙懷徳破賊軍三萬餘眾扵澤州南獲北漢河陽節度使範守圗殺盧贊筠遁入澤州嬰城自固六月己巳朔上至澤州督諸軍攻城初吐渾府都畱後汾州團練使王全徳帥所部從李筠戰澤州南旣敗走入潞與筠子守節爲拒守計及上圍澤州全徳大懼與親信數十人犯闗來奔龍捷指揮王廷魯亦自潞州相繼出降賊勢轉蹙矣澤州城踰月不下召控鶴左廂都指揮使馬全義賜食禦坐問以計筞全義請並力急攻且曰緩之恐復生變上卽命諸軍奮撃全義率敢死士先登飛矢貫臂流血被體全義拔鏃進戰士气益奮上親帥衛兵繼之辛巳克其城李筠赴火死獲北漢宰相衛融命掩屍骼禁剽掠放澤州民今年田租乙酉進攻潞州丁酉筠子守節以城降上赦其罪升單州爲團練用守節爲使是日車駕入潞州宴從臣於行宮辛夘徳音降死罪囚流以下原之潞州城近三十里內勿取今年田租北漢主聞筠敗自太平驛遁還晉陽謂趙華曰李筠無狀卒如卿言吾幸全師以歸但恨失衛融盧贊爾由是重文學之士久之華請老使食其賦終身丁酉上發潞州秋七月戊申至京師戊子宴韓令坤扵禮儀講武殿賜襲衣器幣勒馬有差賞平澤潞之功也

太祖親徵淮南【李重進】

建隆元年九月上已平澤潞淮南節度使兼中書令滄州人李重進周太祖之甥也始與上俱事世宗分掌內外兵權而重進以上英武出已右嘗心憚之恭帝嗣位重進出鎭揚州領宿衛如故上卽位以韓令坤代重進爲馬軍都指揮使上欲與相見謂翰林學士李�艸詔云君爲元首臣作股肱君臣之分方契永圗修好詔下愈不自安乃招集亡命會李筠舉兵澤潞重進遣其親吏翟守珣往潞陰結李筠守珣素識上往還京師潛詣樞密承旨李處耘求見上召問曰我欲賜重進鐵劵彼信我乎守珣曰重進終無歸志矣上厚賜守珣許以爵位且令說重進稍緩其謀無令二凶並作分我兵勢守珣歸勸重進養威持重重進信之上將經略淮南戊申徙重進爲平盧節度使重進心增疑懼庚戌又遣六宅使陳思誨賫鐵券往賜以慰安之思誨至淮南重進卽欲治裝隨思誨入朝左右沮之重進猶豫不決又自以前朝近臣恐不得全乃拘畱思誨益治反具遣使求援於唐唐主不敢納揚州都監左屯衛將軍安友規知重進必反踰城來奔重進諸將皆不附已乃囚軍校數十人軍校曰吾輩爲周室屯戍公茍奉周室何不使吾輩效命重進不聽悉殺之己未重進反書聞上命馬步軍副都指揮使歸徳節度使石守信爲揚州行營都部署兼知揚州行府事殿前都指揮使義成節度使王審琦爲副都宣徽北院使李處耘爲都監保信節度使宋延渥爲都排陳使帥禁兵討之上謂左右曰朕於周室近臣無所猜間重進不體朕心自懷反側今六師在野朕當自撫慰之癸夘詔削奪李重進官爵冬十月乙酉上問樞密副使趙普以揚州事宜普曰李重進守薛公之下策昧武侯之逺圖憑恃長淮繕修孤壘無諸葛誕之恩信士卒離心有袁本初之彊梁計謀不用外絕救援內乏貲糧急攻亦取緩攻亦取兵法尙速不如速取之上納其言丁亥下詔親徵十一月戊戌次宿州甲辰次泗州上命諸將鼓行而前丁未至大義驛石守信遣使馳奏揚州卽破請上亟臨視是夕次其城下實時攻拔之李重進盡室赴火死陳思誨亦爲其黨所害上購得翟守珣補殿直俄遷供奉官而重進性鄙吝未嘗有觴酒豆肉及其士卒下多怨者己酉賑給揚州城中民【上與趙普見太祖聖政門】庚戌詔重進家屬聴自首

太祖徵荊南【髙繼衝】

建隆元年八月荊南節度使貞懿王髙保融寢疾以弟行軍司馬保朂總判內外融迂緩禦軍治民皆無法度母弟保朂體瘠而口喫文獻王甚愛之𨿽盛怒見之必釋然而笑荊南人謂之萬事休郎君二年九月甲子以荊南行軍司馬寜江節度使保朂爲荊南節度使上初聞保融之喪遣兵部尙書李濤往弔及還上問保朂堪其事否對以爲可任而保朂貢奉亦數至及受節鉞保朂性淫恣日召市娼集府署擇士卒之壯健者使相媟狎朂與姬妾帷簾共觀笑之又好營造臺榭極土木之功軍民咸怨記室孫光憲諫曰宋有天下四方諸侯莫不屈服凡下詔書皆合仁義此湯武之君也公宜克勤克儉勿替勿僭上以奉朝廷中以嗣祖宗下以安百姓若縱佚樂非福也保朂不從三年十一月保朂寢疾召內牙都指揮使長安梁延嗣謂曰我疾遂不起兄弟孰可付之後事者延嗣曰公不念貞懿王乎先王舎其子繼衝以軍府付公今繼衝長矣保朂曰子言是也卽以繼衝權判內外軍馬事甲戌保朂卒幹徳元年正月庚申以山東道節度使兼侍中慕容延釗爲都部署樞密李處耘爲都監發諸郡兵會襄陽討張文表先是盧懷忠使荊南上謂曰江陵人情去就山川向背我盡欲知之懷忠使還報曰髙繼衝甲兵𨿽整而控弦不過三萬年榖𨿽登而民困於暴斂南通長沙東距建康西迫巴蜀北奉朝廷觀其形勢蓋日不暇給取之易耳扵是上召宰相範質等謂曰江陵四分五裂之國今假道出師因而下之蔑不濟矣壬戌李處耘辭上遂以成算授之庚辰以荊南節度副使權知軍府事髙繼衝爲荊南節度使二月上聞髙繼衝托以供億王師貸民錢帛下詔止之繼衝自以年幼未知民事政刑賦役委節度使判官孫光憲軍旅調度委衙內指揮使梁延嗣曰事事得中人無間言吾何憂也李處耘至襄州時慕容延釗被酒詔令肩輿卽戎事先遣合門使丁徳裕諭繼衝以假道之意請具給薪水繼衝與其僚佐謀以民庶恐懼爲辭願供芻餼百里外處耘又遣徳裕往光憲及延嗣請許之兵馬副使李景威說繼衝曰今王師𨿽假道以收湖湘然觀其事勢恐因而襲我景威願效犬馬之力假兵三千扵荊門中道險隘處設伏候其夜行發伏攻其上將王師必自退卻回軍取張文表以獻扵朝廷則公之功業大矣不然且有揺尾求食之禍繼衝曰吾家累歲奉朝廷命此事爾無過慮況爾又非慕容延釗�曰舊傳江陵諸處有九十九州島�自武信王之初江心深浪之�昨此州已自不存並可憂汝峽江一民爾安能識成敗混一天下之志聖宋受命伐文表如以山壓夘爾湖湘何能爲惟早以疆土歸朝廷去荊楚可免禍而公亦不失富貴繼衝不能行出而嘆曰大事去矣何用生爲繼衝遣延嗣與其叔父掌書記保寅奉牛酒來犒師且覘師之所爲壬戌師次荊門處耘見延嗣等待之有加禮諭令翌日先還延嗣喜馳使報繼衝以無虞荊門距江陵百餘里是夕延釗召延嗣等宴飲扵其帳處耘將輕騎數千倍道前進繼衝初但俟保寅延嗣之還遽聞大軍奄至卽皇恐出迎遇處耘扵江陵北十五里處耘揖繼衝令延釗率親兵先入登北門比繼衝與延釗俱還則王師已分據衝要布列街巷矣繼衝大懼卽詣延釗納牌印遣客將王昭濟等奉表以三州十七縣十四萬二千三百戶來歸庚子荊南表至上復命繼衝爲節度使遣樞密承旨王仁贍赴荊南巡檢辛亥以梁延嗣爲復州防禦使孫光憲爲黃州刺史王昭濟爲左領軍衛將上聞李景威之謀曰忠臣也命王仁贍厚卹其家十二月甲子赦荊南進羣臣階勛爵有差己未以荊南節度使髙繼衝爲武寜節度使先是繼衝上表乞陪祀許之因舉族歸朝乃命易鎭繼衝鎭彭門幾十年委政僚佐部內亦治年三十一卒髙氏據有荊南歸峽之地傳襲三世五帥凡四十年

太祖平湖南【周保權】

周保權汝南郡王行逢之子盡心爲治凡辟官屬必取廉潔教民親賢館禮名士然性多猜忌左右少有忤意者必置扵法有學士徐仲雅者性滑稽時行逄多補蠻酋爲司空太保一日謂仲雅曰吾奄有湖湘兵彊俗阜四鄰其懼我乎仲雅曰公部內司空滿天太保徧地孰敢不懼行逢不悅斥之建隆元年上登極加行逢兼中書令三年病革召其將吏以子保權屬之曰吾起隴畆爲團兵同時十人皆誅張文表【郎州人】獨存常怏怏不得行軍司馬吾死文表必叛當以楊師璠討之如不能則嬰城勿戰自歸朝廷可也師璠與行逢鄕裏姻戚事行逢爲親軍指揮使數有功行逢委信之行逢卒保權領畱務冬十月張文表聞周保權立怒曰我與行逢俱起微賤立功名今日安能北面事小兒乎會保權遣兵更戍永州路出衡陽文表遂驅以叛僞縞素若將奔喪武陵者過潭州時行軍司馬廖簡知畱後素輕文表不爲之備方宴飲外白文表兵至簡殊不介意謂四坐曰文表至則成擒何足慮也俄而文表率眾徑入府中簡醉不能執弓矢但箕踞大罵與坐客十餘人皆遇害文表取其印綬自稱權畱後事具表以聞保權卽命楊師璠悉眾禦文表告以先人之言感激涕泣師璠亦泣顧謂其眾曰汝見郎君乎年未成人而賢若此軍士奮然皆思自效保權又遣使求援扵荊南文表以上疏自理二月丁亥以武平節度副使權知郎州周保權爲武平節度使甲辰遣中使趙璲等賫詔宣諭潭郎聽張文表歸闕且命荊南發兵助周保權【會兵討文表見平荊南門】幹徳元年癸亥命太常卿邊光範權知襄州戶部判官滕白爲南面軍前水陸轉運使丙寅以張勛爲南面行營馬軍都監盧懷忠爲馬步軍都監丙子詔荊南發水兵三千人赴潭州楊師璠之討張文表也兵稍失利相持旣久文表出戰師璠大敗之遂取潭州執文表初文表聞王師來伐潛送欵於趙璲且言奔喪朗州爲廖簡所薄因卽私鬭實無反心璲自以奉詔諭文表得其歸順甚喜卽遣使慰撫之師璠旣入城縱火大掠而璲亦繼至明日享將吏扵延昭門指揮髙超語其眾曰觀中使之意必活文表若文表至闕圗害郎州我輩無遺類矣乃斬文表扵市盡腐其肉及宴罷璲召文表超曰文表復謀爲亂已斬之矣璲太息久之二月王師旣收荊南卽日趨郎州周保權懼召觀察判官曰凡所以請援扵朝者誅文表耳王師不還必將盡取湖湘之地李觀象謂保權曰我所恃者北有荊渚以爲唇齒今髙氏束手若幅巾歸朝幸不失富貴從富等不可乃與爲拒守先路安撫徳裕至郎州從富等拒而不納盡撤部內橋梁沈舩舫伐木塞路徳裕不敢與戰延釗以聞上遣使諭周保權及將校曰爾請大軍以拯爾難今妖孽旣殄是有大造扵爾也何爲反拒王師自取塗炭重擾生聚保權爲左右牽制執迷不復遂進討之慕容延釗遣戰棹都監武懷節分兵趨嶽州大破賊軍扵三江口獲船七百餘艘斬首四千餘級遂取嶽州三月張從富等出軍扵澧州南與王師遇未及交鋒賊軍望風而潰李處耘遂北至敖山寨賊棄寨走俘獲甚眾處耘擇所俘體肥者數十人令左右分食之少健者悉黥其面令先入朗州會宿扵寨中迨次日黎明延釗繼至所黥之俘得入城悉言被擒者爲王師所啖食賊眾大懼縱火焚州城驅掠居民奔竄山谷壬戌王師入朗州擒張從富扵西山下梟其首賊將汪端刼保權並家屬亡匿江南岸僧舎李處耘遣麾下將田守奇往捕之端棄保權走守奇獲保權以歸扵是盡復湖南舊地凡得州十四監一縣六十六戶九萬七千三百八十八戊寅湖南捷書至羣臣稱賀夏四月甲申徳音減荊南潭朗州地死罪囚流以下釋之蠲三年以前逋稅及場院課利管內文武官吏並依舊仍加恩立功者優其秩壬辰遣中使賜湖南行營將士茶藥及立功將士錢帛有差七月甲戌保權詣闕待罪詔釋之以爲右千牛衛上將軍

太祖平蜀【孟昶】

孟昶初名仁贊及僭位攺焉是時石晉之後漢祖起並州中原旱蝗昶益自大君臣奢僭建隆三年冬蜀主命官磨勘州縣逋稅別行追督龍逰令成都田淳上疏諫其略曰今甲子欲交陰陽變動天運人事合有變更如采厚斂之末議必亂經國之大倫此犯天意者一也四海財貨盡屬至尊散在民間積爲貲產或有科索誰敢抵非陛下何不捨小蓄以成大有乎蜀主不能用聞者皆爲之恐淳議論自若或謂淳曰如君之才固堪重寄宜稍低回便至金鑾玉堂淳曰吾安能附狗鼠哉蓋指樞密使王昭逺也幹徳元年四月庚子以華州團練使張暉爲鳳州團練使兼西面行營巡檢壕寨使暉前在華州治有善狀上旣誅李筠將有事河東召暉入覲問以計策暉曰澤潞瘡痍未瘳軍旅洊興恐不堪命不若戢兵育民俟富庶而後圗之上慰勞遣還扵是始謀伐蜀徙暉鳳州暉盡得其山川險易因密疏進取之策上覽之大悅五月丁丑明徳門�蜀相李昊言扵蜀主曰臣觀宋氏啟運不類漢周一統海內其在此乎若通職貢亦保安三蜀乏長筞也主將發使樞密使�塘等率兵屯峽江馬軍都指揮使張廷翰等引兵與守謙戰豬頭鋪守謙敗走廷翰等乘勝登其城廷讓率大軍繼至彥儔以所部將出拒戰而廷翰等已入其城中矣彥儔倉皇失次左右皆散去彥儔奔歸府第判官羅濟勸令單騎歸成都彥儔曰我昔已失秦川今復不能守夔州縱不忍殺我亦何面目可見蜀人乎濟又勸其降彥儔曰老幼百口俱在成都以一身偸生舉族何負今日止有死耳卽解符印授濟曰君自爲計乃反拒其戶整衣冠望西北再拜登樓縱火自焚後數日光義等得骨扵煨燼中以禮塟之王全斌以蜀人斷棧大軍不得進議取羅川路入蜀康延澤潛謂崔彥進曰羅川路險眾難並濟不如分兵修棧約會大軍於深渡可也彥進遣白全斌全斌許之不數日閣道成遂進撃金山寨又破小漫天寨而全斌亦以大軍由羅川至深渡與彥進會蜀人依江而陣彥進遣步軍都指揮使張萬友等撃之奪其橋會暮夜蜀人退保大漫天寨明日彥進延澤萬友分兵三道擊之蜀人悉其精銳來拒又大破之乘勝拔其寨擒寨主義州刺史王審超監軍趙崇渥及三泉監軍劉延祚都統王昭逺都監趙崇韜引兵來戰三敗退奔至利州北昭逺等遁去渡桔柏津焚橋梁退保劍門壬申晦全斌等入利州獲軍糧八十萬斛詔西軍行營所克復州縣僞署將士有竄匿皆限一月扵所在陳首釋其罪是月京師大雪上設氈帷扵講武殿衣紫貂裘帽以視事忽謂左右曰我被服若此體尙覺寒念西徵將士衝犯霜雪何以堪處卽解裘帽遣中黃門馳賜全斌仍諭諸將以不徧及也全斌拜賜感徳初上詔令孫遇等指畫江山曲折之狀及兵寨戍守之處道裏逺近俾畫工圗之以授全斌等因謂曰西川可取否全斌等對曰臣等仗天威遵廟算克日可定也龍捷右廂都指揮使史延徳前進奏曰西川若在天上固不可到在地上到卽平矣上嘉其果敢慰勉之又謂全斌等曰凡克城寨止籍其器甲芻糧悉以錢帛分給將士吾所欲得者其土地耳蜀主聞有北師以王昭逺爲北面行營都統左右衛聖馬步軍都指揮使趙崇韜爲都監山南節度使韓保正爲招討使洋州節度使李進爲副招討使帥兵拒戰蜀主謂昭逺曰今日之師卿所召也勉爲朕立功昭逺好讀兵書頗以方略自任始發成都蜀主命宰相李昊等餞之城外昭逺手執鐵如意指揮軍事自比諸葛亮酒酣攘臂謂昊曰吾此行非止克敵當領此二三萬雕面惡少兒取中原如反掌耳冬十二月劉光儀入峽路連破松木三會巫山等寨殺其將南光海等死者五千餘人生擒戰棹都指揮使袁徳宏等千二百人奪戰艦二百餘艘又斬獲水軍千餘眾初蜀於夔州鏁江爲浮梁上設敵棚三重夾江列礟具光儀等將行上出池圗指其處謂曰溯江至此切勿以舟師爭勝當先遣步騎潛撃之俟其稍卻乃以戰棹夾攻必取也光儀等未至鏁江三十里舎舟步進先奪其橋復引舟而上遂破州城悉如上計時大將劉廷讓頓兵白帝廟西及師至彥儔謂副使趙崇濟監軍武守謙曰東軍逺涉而來利在速戰宜堅壁以待之守謙曰何待也獨領麾下以出���崇韜敗乃免冑棄甲投東川匿倉舎下悲嗟流涕目盡腫惟誦羅隠詩云運去英雄不自由俄亦爲追騎所獲蜀主大懼出金帛募兵令其子玄喆統之李廷珪張惠安爲其副以守劍門玄喆素不習武廷珪惠安皆庸懦無識玄喆離成都但攜姬妾樂器及伶人數十輩晨夜嬉逰不卹軍政至綿州聞劍門已破卽日棄軍西還所過盡焚其廬舎倉廩而去太子玄喆亦奔還昶益惶駭不知計將安出有老將石奉頵者對曰東兵逺來勢不能久請聚兵堅守以疲之蜀主嘆曰吾父子以丰衣美食養士四十年一旦遇敵不能爲吾東向放一箭今𨿽欲閉壁誰肯效死者司空兼武信節度平章事李昊勸蜀主封府庫以請降蜀主聞之命昊艸表己夘遣通奏使宣徽北院使太原伊審徵奉降表詣軍前初前蜀之亡也降表亦昊所爲蜀人夜書其門曰世修降表李家當時傳以爲笑庚辰詔行營所經州府長吏以牛酒犒師乙酉王全斌等次魏城伊審徵以蜀主降表至全斌受之遣先鋒都監通事舎人田欽祚乘馹入奏又遣康延澤領百騎趨成都見蜀主諭以恩信慰撫軍民畱三日乃還初劉光儀等發夔萬施開忠等州刺史皆迎降及遂州知州事少府少監陳愈亦降光儀入城盡以府庫錢帛給軍士諸將所過咸屠戮以逞曺彬禁之乃止故峽路兵始終秋毫不犯上聞之喜曰吾任得其人矣賜彬詔褒之辛夘王全斌等至升仙橋蜀主備亡國之禮見扵軍門全斌承制釋之蜀主復遣其弟保寜節度使雅王仁贄奉表求哀丙申田欽祚至自西川孟昶降表以其先人墳廟及老母爲請上優詔答之並諭西川將吏百姓等皆安堵如故丁酉赦蜀管內蠲幹徳二年逋租賜今年夏稅之半凡無名科役及增益賦調令諸州條析以聞當除之僞文武官將校奉昶來降者並委全斌奏其名亡命羣盜一月內許陳首有懷才挺操恥事僞庭者所在搜訪先賢丘隴並禁樵采前代祠廟咸加營葺自全斌等發京師至昶降才六十六日凡得州四十五縣一百九十八戶五十三萬四千三十有九全斌等旣入成都後數日劉光儀始至昶饋遺光儀等及犒師之禮並如初已而詔書頒賞諸軍亦無差降兩路將士爭功始相疾矣先是全斌受詔毎制置必與諸將僉議因是各爲異同𨿽小事不能卽決全斌及崔彥進王仁贍等日夜宴飲不卹軍士下掠子女奪財貨蜀人苦之曹彬屢請旋師全斌等不聽全斌遣右神武大將軍王繼濤與供奉官王守訥部送孟昶歸京師繼守訥以白全斌言繼濤問昶求宮伎金帛乃畱繼濤不遣以呂餘慶權知都府樞密直丙午詔以西師所過民有調發遣戍皆襄荊南均房等州今年夏租免光化漢陽軍十之二居坊郭者勿輸僞蜀官並遣赴闕賜裝錢有差治行淸白爲眾推者所在州府以名聞庚申孟仁贄至自成都孟昶亦上表有自量過咎尙竊憂疑等語詔答之其略曰旣自求扵多福當盡滌扵前非朕不食言爾無過慮所答詔仍不名又呼昶母爲國母詔自嘉眉忠萬至荊南沿江分置驛船以濟行李三月孟昶與其官屬皆挈族歸朝由峽江而下夏四月上遣使以禦府供帳迓孟昶扵江陵且命有司爲昶官屬治第又遣使至江陵分給軍馬鞍乘乙酉昶至進郊皇弟開封尹光義勞之玉津園丙戌大陳諸軍扵闕前昶與弟仁贄子玄喆玄班宰相李昊等三十三人素服待罪明徳門外詔釋罪賜昶等襲衣冠帶上禦崇元殿備禮見之禮畢禦明徳門觀諸軍按部還營遂宴昶等扵大明殿賜物有差六月甲辰以孟昶爲開府儀同三司檢校太師兼中書令秦國公庚戌孟昶卒上爲輟五日朝贈尙書令追封楚王謚恭孝初昶母李氏隨昶至京師上數命肩輿入宮謂之曰國母善自愛無戚戚懷鄕土異日當送母歸李氏曰使妾安往上曰歸蜀耳李氏曰妾家太原儻獲歸老並州妾之願也時上已有北徵意聞其言喜曰俟平劉鈞卽如母所願因厚加賜賚及昶卒李氏不哭舉酒酹地曰汝不能死社稷貪生至今日吾所以忍死爲汝在耳今汝旣死吾安用生因不食數日亦卒始周世宗克闗南議討而未果至太祖平之昶父子據有全蜀三十一年至是國除

太祖平廣南【劉鋹】

劉鋹其先蔡州上蔡人晟之長子也性昏愚委政宦官龔澄樞及才人盧瓊仙毎詳決可否皆瓊仙指之鋹日與宦人波斯女等遊戱內宮晟時寵任中官已至千人至鋹時爲三師三公者數十人女官已有師傅令僕之號目百官爲門外人淫刑暴斂建隆元年內侍邵廷琄言於鋹曰漢乘唐亂居此五十年幸中國有故干戈不及而漢益驕於無事今兵不識旗鼓人主不知存亡夫天下亂久矣亂久而治自然之勢也今聞眞主已出其勢非一天下不能已勸鋹修兵爲備不然遣使通好鋹懵然莫以爲慮幹徳初王師旣克郴州獲其內侍十餘人有餘延業者人質麼麼上問曰爾在嶺南爲何官對曰爲護駕弓箭手官授以弓矢延業極力控弦不開上因笑問漢南政事延業具言累世奢侈殘酷之狀上驚駭曰吾當救此一方之民扵是道州刺史王繼勛言劉鋹爲政昏暴民被其毒又數出冦邊請王師南伐上猶未欲亟加以兵乃命唐主諭意令南漢主先以湖南舊地來獻唐主遣使致書南漢主不從三年八月唐主復令知制誥潘佑作書數千言諭南漢主以歸欵扵中國遣給事中龔愼儀往使南漢主得書大怒遂囚龔愼儀驛書答唐主言甚不遜唐主以其書來上上始決意伐之九月己亥朔以潭州防禦使潘美爲賀州道行營兵馬都部署朗州團練使尹崇珂副之道州刺史王繼勛爲行營馬軍都監仍遣使發諸州兵赴賀州城下先是南漢舊將多以讒死宗室剪滅殆盡掌兵者惟宦人數輩城壁壕隍但飾爲宮館池沼樓艦器甲輙腐敗不治及王師次扵白霞劉鋹賀州刺史陳守忠遣使告急內外震恐南漢主遣龔澄樞馳驛往賀州宣慰時士卒久在邊多貧乏聞澄樞至以爲必大加賞賚皆喜而澄樞出空詔撫諭眾皆解體王師拔馮乘前鋒至芳林澄樞惶懼乘輕舸遁歸是月癸丑王師遂圍賀州南漢主召大臣議皆請以潘崇徹將兵拒王師崇徹自罷兵柄常怏怏扵是辭以目疾漢主怒曰何須崇徹伍彥柔獨無方略耶遂使彥柔將兵來援戊午王師聞彥柔至退二十里潛以奇兵伏南鄕岸彥柔夜泊南鄕艤舟岸側遲明挾彈登岸踞胡牀指揮伏兵超彥柔眾大亂死者十七人擒彥柔斬之梟其首以示城中城中人猶堅守弗下隨軍轉運使王明言扵潘美曰當急撃之恐援兵再至則爲所乘我師老矣眾頗猶豫明乃躬擐甲冑率所部護送輜重卒百餘人丁夫數千畚鍤皆作堙其塹直抵城門城中人大懼遂開門以納王師王師督戰艦聲言順流趨廣州南漢主憂迫計無所出乃加潘崇徹爲內太師馬步軍都統領眾三萬屯賀江會王師徑趨韶州崇徹但擁眾自保而已冬十月辛巳曲赦賀州管內囚王師破南漢開建寨殺數千人擒其將靳暉昭州刺史田行稠棄城遁桂州刺史李承進亦奔還遂取昭州桂州十一月王師克連州南漢招討使盧收率其眾退保淸逺南漢主聞之謂左右曰昭桂連賀本屬湖南今北師取之足矣其不復南也十二月美等長驅至韶州都統李承渥領兵數萬陣蓮葉山下南漢人教象爲陣毎象載十數人皆執兵仗凡戰必置陣前以壯軍威至是與美遇美盡索軍中勁旅布前以射之象奔踶乘象者皆墜反踐承渥軍遂大敗承渥僅以身免陷韶州擒其刺史辛延渥渥遣使勸南漢主降國中震恐漢主顧諸將無可使者宮倡梁鸞眞薦其招討使與大將植廷曉統眾禦王師距番禺才百餘里四年正月王師克英雄二州南漢都統潘崇徹來降是月王師次隴頭南漢主遣使請和且求緩師隴頭山水險惡潘美等疑有伏兵乃挾其使而速度諸險甲子至柵口乙丑至馬徑屯雙女山直瞰郭崇嶽營逰騎數十挑戰崇嶽不出但堅壁自守晝夜禱祠鬼神而已南漢主取船十餘艘載金寶妃嬪欲入海未及發宦官樂範與衛兵千餘盜其船以走南漢主懼乃遣右僕射蕭漼等中書舎人卓惟休奉表詣軍門乞降潘美卽令部送赴闕漼等俱入不反漢主益懼復令崇嶽戒嚴二月又遣其弟保興率兵來拒植廷曉謂崇嶽曰北師乘席捲之勢鋒不可當吾士旅𨿽眾然傷殘之餘不驅筞而前坐受其獘矣庚子廷曉乃領前鋒據水而陣令崇嶽殿後禦其奔衝旣而王師濟水廷曉力戰不勝遂死之崇嶽奔還其柵潘美謂明曰彼編竹爲柵若篝火焚之必擾亂因其擾亂夾擊之此萬全筞也遂分遣丁夫人持二炬間道造其柵會暮夜萬炬俱發天大風煙埃坌起南漢軍大敗崇嶽死於亂兵保興逃歸龔澄樞李托與內侍中薛崇譽等謀曰北軍之來利吾國中珍寶今盡焚之使得空城必不能久駐當自還也乃縱火焚府庫宮殿一夕皆盡辛未王師至白田漢主素服出降潘美承制釋之遂入廣州俘其宗室官屬九十七人與南漢主皆縻扵龍徳宮保興初匿民間後乃獲之有閹工五百餘輩請見美曰是■﹝扌豖﹞人多矣吾奉詔伐罪正爲此等命悉斬之美以露布告捷乙丑至京師庚寅羣臣稱賀遂賜宴凡得州六十縣二百四十戶十七萬二百六十三辛夘赦廣南管內州縣常赦所不原者僞置官並仍舊無名科斂咸蠲除之三月詔嶺南諸州長吏察僞政有害扵民者以聞當悉除之四月壬申以南面行營都部署潘美副部署尹崇珂同知廣州潘美遣使部送劉鋹及其宗黨官屬獻扵京師鋹至公安邸吏龎師進迎謁學士黃徳昭侍鋹因問師進何人徳昭曰本國人也鋹曰何爲在此徳昭曰髙皇帝居藩日歲貢大朝輜重皆歷荊州乃令師進置邸扵此造車乘以給饋運耳鋹嘆曰我在位十四年未嘗聞此言今日始知祖宗山河乃大朝境土也因泣下久之旣至舎扵玉津園上遣參知政事劾問翻覆及焚府庫之罪鋹歸罪扵龔澄樞李托薛崇譽上復遣使問爲誰之謀皆俛首不對諫議王珪謂托曰昔在廣州機務並爾輩所専火又自內中起今天子遣使案問爾復欲推過何人遂唾而批其頰澄樞等乃引服翊日有司以帛系鋹及其官屬先獻太廟太社上禦明徳門遣攝刑部尙書盧多遜宣詔責鋹鋹對曰臣年十六僭僞號澄樞等先臣舊人毎事臣不得専在國時臣卻是臣下澄樞等卻是國主遂伏地待罪上命攝大理卿髙繼申引澄樞托崇譽斬扵千秋門外釋鋹罪並其官屬禎王保興等各賜鞍馬有差尋以保興爲左監門衛率府率以左僕射蕭漼爲太子中允中書舎人卓惟休爲大僕寺丞余並署諸州上佐縣令主簿擢授王明爲祕書少監領韶州刺史廣南諸州轉運使王師南徵明知轉運事數萬眾仰給無闕毎下郡邑頗亦參預軍畫上嘉其功故擢用焉辛丑宴鋹扵崇徳殿六月壬午以鋹爲右千牛衛大將軍貟外封恩赦侯俸外別給錢伍萬米麥五十斛鋹體質丰碩眉目俱疎有口辧性絕巧在國時多置酖以毒臣下一日上乘肩輿從十數騎幸講武池從官未集鋹先至詔賜巵酒鋹欵之奉杯泣曰臣承父祖基業拒違朝廷勞王師致討罪固當死陛下不殺臣今見太平爲大梁布衣足矣願延旦夕之命以全陛下生成之恩臣未敢飲此酒上笑曰朕推心置人腹安有此事命取鋹酒自飲之別酌以賜鋹鋹大慚頓首謝十月丙戌詔嶺南諸州劉鋹日前煩苛賦斂並除之民爲兵者釋其籍流亡者招誘復業五年四月上按嶺南圖籍州縣多而戶口少命知廣州潘美轉運王明度其地裏並省以便民五月丙寅詔廢嶺南道媚川都選其少壯者爲靜江軍老幼者聽自便仍禁民不得以采珠爲業先是鋹扵海門鎭募兵能采珠者二千人號媚川都凡采珠者必以石縋索系扵足而沒焉深或五百丈溺死者甚眾鋹所居棟宇皆飾以玳瑁珠翠窮極奢靡及王師至並府庫悉皆焚之扵是潘美等扵煨燼中得所餘玳瑁珍珠來獻且言采珠危苦之狀上降詔罷之八年十二月己未以鋹爲左監門衛上將軍封彭城郡公去恩赦侯之號九年十一月封銀爲衛國公太宗卽位常俸外加以他給會將討晉陽召近臣宴劉鋹預會自言朝廷威靈及逺四方僭僞之主今日盡在坐中旦夕平太原劉繼元又至臣率先來朝願得執挺爲諸國降王長太宗大笑賞賜甚厚其詼諧皆此類也鋹子守節守正皆至崇儀使幼守平守素咸平中爲侍禁甚貧乏眞宗聞之賜白金千兩因語宰相曰諸僞主子孫率多窘迫僭侈之後不知稼穡艱難之所致也鋹卒上聞其家貧其妻陳氏詔日以﹝闕﹞

太祖平江南【李景】

李景父升爲楊行密將徐溫養子冒姓徐氏及升僭號自云唐室後復姓李國號唐世宗徵淮南屢破其眾景懼稱臣建隆元年上受命遣使諭之十一月上親徵景遣僕射嚴續來犒師復遣其子從鎰尙書馮延魯來貢金買宴上厲色謂延魯曰汝國王何故與叛臣交通延魯曰陛下知交通不知預其反謀時使者至國主令臣諭曰男兒不得志固有反但有不可爾上曰𨿽然諸將皆勸吾乘勝濟江如何延魯曰陛下禦六師以臨小國蕞爾江南安敢抗天威然國主侍衛數萬皆先帝親兵誓同生死陛下若能棄數萬之眾與之血戰則可矣且大江風濤茍進未克城退乏糧道亦大國之憂也上笑曰聊試卿爾豈聽卿逰說耶上使諸軍習戰艦扵迎鑾唐主懼甚其小臣杜著頗有辭辯僞作商人由建安渡來歸而彭澤令薛良坐事責授池州文學亦挺身來奔且獻平南筞唐主聞之益懼上命斬著扵下蜀市良配隸廬州牙校唐主乃少安終以國境蹙弱遂決遷都之計二年二月丁丑唐主景遣使來賀長春節己夘遣通事舎人王守正使江南勞唐主之遷都也是月唐主始遷扵南都立吳王從嘉爲太子監國畱左僕射嚴續知樞密院事湯悅佐之悅卽殷崇義池州人也始犯宣祖韓攺焉三月唐主至南都城邑迫隘官府公廨十不容一二力役𨿽繁無所施巧羣臣日夜思歸唐主悔怒欲誅始謀者樞密使給事中唐鎬發病卒閏三月壬申唐主遣使貢金器二千兩銀器萬兩羅綺二千段謝生辰之賜也六月唐主景殂扵南都秋七月以喪歸金陵有司議梓宮不宜復大內太子從嘉不可乃殯扵正寢從嘉卽位攺名煜尊母鍾氏爲太后立妃周氏爲國後封弟鄧王從善爲韓王莒公從鎰爲鄧王從度爲昭平郡公從信爲文陽郡公右僕射嚴續爲司空平章事吏部尙書門下侍郎知樞密院湯悅爲右僕射樞密使大赦境內文武進位有差七月復句容尉張泌上書陳十事其一舉簡要二略繁小三明賞罰四重名器五擇賢良六均賦役七納諫諍八究毀譽九節用十屈己唐主嘉納擢爲監察禦史八月甲辰唐桂陽郡公徐邈奉其主景遺表來上九月壬戌唐主煜遣中書侍郎馮謐來貢謐卽延魯也唐主手錶自陳本志沖淡不得已而紹襲事大國不敢有二鄰扵吳越恐爲所讒上優詔以答焉初周世宗旣取江北貽書江南如唐與回鶻可汗之式但呼國主而已上因之扵是始攺書稱詔戊子遣鞍轡庫使梁義弔祭王召見面賜約束因謂左右曰朕今諭以謹飭蓋聞鮮克由禮逺人無所觀型又曰齊之以刑豈若令其自飭冬十月癸巳唐主以皇太后葬遣戶部侍郎韓熙載太府卿田霖來助葬江南以康王新立往申慶賜�善爲司徒兼侍中諸道兵馬�南都畱守令諸司無職事者日二員待制扵內殿仍各上封事三兩條時皆喜其言得達多所開陳而迄莫施眾始告病唐主煜追謚其父景爲明道崇徳文宣孝皇帝廟號元宗陵號順陵蓋因馮謐以請扵上而爲之二年四月乙未詔奉使江南者毋得將其國所用錢過江北唐主𨿽通職貢然亦增修戰備開寶四年十一月癸巳朔江南國主煜遣其弟鄭王從善來朝貢扵是始去唐號攺印文爲江南國印賜詔乞呼名從之先是國主以銀五百兩遺宰相趙普普告扵上上曰此不可以不受但以書答謝少賂其使者可也普叩頭辭讓上曰大國之體不可自爲削弱當使之勿測及從善入覲常賜外密賚白金如遺趙普之數江南君臣聞之皆震駭服上偉度五年二月上旣平廣南漸欲經理江南因鄭王從善入貢遂畱之國主大懼是月始損制度下令稱教攺中書門下爲左右府內史尙書省爲司會府禦史臺爲司憲府翰林爲修文館樞密院爲光政院從善爲南楚國公從鎰爲江國公從謙爲鄂國公宮殿悉除去鴟吻閏三月癸未以江南進奉使李從善爲泰寜節度使賜第京師國主𨿽外示畏服修蕃臣之禮而內實繕甲募兵陰爲戰守計上使從善致書風國主入朝國主不從但增歲貢而已南都畱守兼侍中林仁肇有威名朝廷忌之賂其侍者竊取仁肇畫像懸之別室引江南使者觀之問何人使者曰林仁肇也曰仁肇將來降先持此爲信又指空館曰將以此賜仁肇國主不知其間鴆殺仁肇六年四月辛丑遣翰林學士盧多遜爲江南國主生辰信使多遜至江南得其臣主歡心及還艤舟宣化口使人白國主曰朝廷重修天下圖經史館獨闕江東諸州願各求一本以歸國主亟令繕冩命中書舎人徐錯等通夕讎對送與之多遜乃發扵是江南十九州島之形勢屯戍逺近戶口多寡多遜盡得之矣歸卽言江南衰弱可取狀上嘉其謀始有意大用七年秋七月盧多遜旣還江南國主知上有南伐意遣使願受封策上不許扵是復遣合門使梁迥使焉迥從容問國主曰朝廷今冬有柴燎之禮國主盍來助祭國主唯唯不答迥歸上決意伐之初江南人樊若水舉進士不中第上書言事不報遂謀北歸先釣魚采石江上小舫載絲繩其中維南岸而疾棹抵北岸以度江之廣狹凡數十往返而得其丈尺之數遂詣闕言江南可取上令學士試賜及第授舒州軍事推官告上以母及親屬皆在江南恐爲所害上卽召國主護送國主聽命於是遣使詣荊湖如若水之言造千艘將浮江以濟師也大元帥錢俶遣府判官黃夷簡入貢上謂之曰汝歸語元帥常訓練兵甲江南倔彊不朝我將發師討之元帥當助我無惑人言云皮之不存毛將安傅也特命有司造大第扵薫風門外連亙數坊楝宇宏麗儲偫什物無不悉具因召進奉使錢文贄謂之曰朕數年前令學士承旨陶榖艸詔比於城南建離宮今賜名禮賢院以待李煜及汝主先來朝者以賜之且以詔艸示文贄遂遣文贄賜俶羊馬諭旨扵俶戊寅俶遣其行軍司馬孫丞佑入貢丁亥辭歸上厚賜俶器幣且密告以師期九月癸亥命頴州團練使曺翰領兵先赴荊南丙寅復命宣徽南院使曺彬侍衛馬軍都虞侯李漢瓊判四方館事田欽祚同領兵繼之上已部分諸將而未有出師之名欲先遣使召李煜入朝擇羣臣可遣者先是左拾遺知制誥開封李穆與參知政事盧多遜同門生上嘗謂多遜曰穆性仁善文辭之外無所據多遜曰穆操行端直臨事不以生死易節仁而有勇者也上曰誠如是吾當試之丁夘遂遣穆使江南穆至諭旨國主將從之光政使門下侍郎陳喬曰臣與陛下皆受元宗顧命今往必見畱其若社稷何臣𨿽死無以見元宗扵地下矣淸輝殿學士右內史舎人張洎亦謂不宜入朝時喬與洎俱掌機密國主委信之遂稱疾固辭且言謹事大國者蓋望全濟之恩今若此有死而已穆曰朝與否國主自處之然朝廷兵甲精鋭物力雄富恐不易當其鋒也宜熟計慮無自貽後悔使還具言其狀上以爲所諭要切江南亦謂穆言不欺已是日又命山南東道節度使潘美侍衛步軍都虞侯劉遇東上合門使梁迥等同領兵赴荊南冬十月江南國主復遣其弟江國公從鎰水部郎中龔愼修重幣入貢且買宴上皆畱之不報曺彬與諸將入辭上謂彬曰南方之事一以委卿切勿暴生民務廣威信使自歸順不須急撃也且以匣劍授彬曰副將而下不用命者斬之潘美等皆失色不敢仰視自王全斌平蜀多殺人上毎恨之彬性仁厚故專任焉丁酉以吳越王俶爲升州東南面行營招撫制置使仍賜戰馬二百匹遣客省使丁徳裕以禁兵步騎千人爲俶前鋒且監其軍甲辰以曺彬爲州西南面行營馬步軍戰棹都部署潘美爲都監曺翰爲先鋒都指揮使初王師直趨池州緣江屯戍皆謂毎歲朝廷所遣巡兵但聞堅壁自守遣使奉牛酒來犒師尋覺異扵他日池州守將戈彥遂棄城走閏十月己酉曺彬等入池州先是上遣八作使郝守浚率丁匠自荊南以大艦載巨竹絙並下郎州所造黃黑龍船扵采石磯跨江爲浮梁或謂江闊水深古未有浮梁而濟者乃先試扵石牌口旣成命前汝州防禦使陸萬友往守之遇江南兵戰扵銅陵敗之獲戰艦二百餘艘丁夘曺彬等敗江南二萬餘眾獲千餘人及馬步軍副步署楊収等獲戰馬三百餘匹初江南無戰馬朝廷歲賜之至是驅爲前鋒以拒王師觀所獲馬印文皆歲賜者也十一月詔移浮梁置采石三日而成不差尺寸王師過之若履平地唐主初聞朝廷作浮梁以語張洎洎對曰載籍以來長江無爲梁之事唐主曰吾亦謂此兒戱爾於是遣鄭彥華督水軍萬人杜眞領步軍萬人同逆王師將行國主誡之曰兩軍水陸相濟無不捷矣戊子吳越王俶遣修貢謝招撫制置之命也國主遺書扵俶其略曰今日無我明日豈有君明天子一旦易地酬勛王亦大梁一布衣爾鄭彥華杜眞與王師遇眞以所部先戰彥華擁兵不救眞眾敗十二月金陵始戒嚴下令去開寶之號公私記籍但稱甲戌歲益募民爲兵民以財及粟獻者官爵之八年正月庚寅曺彬等進攻金陵行營馬步軍都指揮使李漢瓊率所部渡淮南取巨艦實以葭葦順風縱火攻其水寨拔之斬首數千級初次秦淮江南兵水陸十餘萬背城而陣時舟楫未具潘美下令曰美提驍果數萬人戰必勝攻必取豈限此一衣帶水而不徑渡乎遂率所部先濟全師隨之江南兵大敗江南復出兵將溯流奪采石浮梁美旋撃破之擒其神衛都軍頭鄭賓等七人五月初陳喬張洎爲江南國主謀請所在堅壁以老王師師入其境國主弗憂也日於後苑引僧及道士誦經講易髙談不卹政事軍書告急非徐元瑀等皆莫得通師傳城下累月國主猶不知時宿將皆前死神衛統軍都指揮使皇甫繼勛年少國主委以兵柄繼勛素貴而驕初無效死意但欲國主速降而口不敢發毎與眾言輙云北軍彊勁誰能敵之聞兵敗則喜見顏色曰吾固知其不勝也繼勛從子紹傑以繼勛故亦爲巡檢使親近繼勛嘗令紹傑密陳歸命之計國主不從偏禆有募敢死士欲夜出營邀擊王師者繼勛必鞭其背拘囚之由是眾情憤怒又托以軍中多務罕入朝謁國主召之亦不時至是月國主自出巡城見王師列柵城外旗旌滿野知爲左右所蔽始驚懼乃收繼勛付獄責以流言惑眾及不用命之狀並紹傑殺之軍士爭腐割其肉頃刻都盡繼勛旣誅凡兵機處分皆自澄心堂出實洎等専之也扵是遣使召神衛軍都虞侯朱令贇以上江兵入援擁十萬眾屯湖口諸將請乘漲江速下令贇曰我今進前敵人必反據我後戰而捷可也不捷糧道且絕其爲害益深矣乃以書召南都畱守柴克貞使代鎭湖口克貞先是已病遷延不行令贇亦不敢進國主累促之秋七月初江南捷書累至邸吏督李從鎰入賀龔愼修以爲國且亡當待罪何賀也由是羣臣稱慶從鎰卽奉表請罪上嘉其得禮遣中使慰撫供帳牢餼悉從優給壬午復命李穆送從鎰還其國手詔促表降且令諸將緩攻以待之九月�京口要害當得良將侍衛都虞侯尢親任之乃擢潤州畱後�孤亦難與卿別但此非卿�家盡輦金玉以往謂人曰�當散此以圗勛業國主�成左右請出兵掩之時澄勝立爲虜矣救至而後圖戰�盧絳自金陵引所部舟師八千�舎舟登岸與吳越兵戰吳越兵少卻因固守踰月自相猜忌澄以通降欵慮爲絳所謀乃曰間者言都城受圍日急若都城不守守此亦何爲絳亦知城終陷乃曰君爲守將不可棄城而去宜赴難去者惟絳可爾澄僞爲難色久之曰君言是也絳遂潰圍而出初絳怒一禆將議殺之未決澄私謂曰盧公怒爾爾不生矣禆將泣涕請命澄因曰吾有一言告爾非徒免死且得富貴因諭以降事令先出導意禆將曰某家在都城將柰何澄曰事急矣當爲謀我家百口亦不暇顧矣於是禆將踰城而出絳猶未知明日澄與絳同食主兵者來告澄作色曰吾謂公已斬之矣何得令逃也絳已去澄徧召諸將卒告曰澄守城數旬志不負國家事勢如此須爲生計諸君以爲何如將卒皆發聲大哭澄懼有變亦泣曰澄受恩固深於諸君且有父母在都城寜不知忠孝乎但力不能抗爾諸君不聞楚州耶初周世宗圍楚州久不下旣克盡屠之故澄以此脇眾戊寅澄帥將吏開門請降潤州金陵危甚乃趨宣州旦夕酣飲爲樂或勸赴難皆不答初李從鎰至江南諭上旨國主欲出降陳喬張洎廣陳符命以爲金湯之固未易取也北軍旦夕當自退矣國主乃止李穆旣還上復命諸將進兵及潤州平外圍愈急始謀遣使入貢求緩兵道士周惟簡者鄱陽人隠居洪州西山國主召之館扵紫極宮嘗以冠褐侍講周易累官至虞部郎中致仕扵是張洎薦惟簡有逺略可以談笑弭兵復召爲給事中與修文館學士丞旨徐鉉同使京師時國主屢督朱令贇舉湖口兵來援謂鉉曰汝旣行卽當止上江援兵勿令東下鉉曰臣此行未必能排難解紛城中所恃者援兵爾柰何止之國主曰方求和好而復召兵自相矛盾扵汝豈不危乎鉉曰要以社稷爲計置臣於度外爾國主泣卽日拜左僕射參知左右內史事鉉固辭國主又以惟簡雅素髙尙不近榮利親冩十數紙題冩奏目令惟簡乘間求哀欲謝養病冬十月己亥朔曺彬等遣使送鉉及惟簡赴闕鉉居江南以名臣自負其來也欲以口舌馳說存其國其日夜計謀思慮言語應對之際詳矣扵是大臣亦先白上言鉉博學有才辯宜有以待之上笑曰第去非爾所知也旣而鉉朝扵廷仰而言曰李煜無罪陛下師出無名上徐召之升殿使畢其說鉉曰煜以小事大如子事父未有過失柰何見伐其說累數百言上曰爾謂父子者爲兩家可乎鉉不能對惟簡尋以奏目進上覽之謂朕不曉也上𨿽不爲緩兵然所以�壬寅鉉等辭歸江南朱令贇領眾十五萬縛木爲筏長百餘丈沿流而下將焚采石浮梁王明率所部舟師屯獨樹口遣其子馳奏且請增造戰船三百艘以襲令贇上曰非應急筞也令贇朝夕至金陵圍解矣乃密遣人諭明令扵洲浦間多立長木若帆檣之狀令贇望見之果疑大軍襲其後逗撓不敢進時江水淺涸不利行舟令贇獨乘建大將旗旙至皖口行營步軍都指揮使破之令贇威蹙因縱火距鬭會北風甚火反及之軍潰己未生擒令贇及戰棹都虞侯王暉等獲兵仗數萬金陵獨待此援由是孤城愈危蹙矣徐鉉及周惟簡還江南未幾國主復遣入奉表辛未對扵便殿鉉言李煜事大之禮甚恭徒以被病未往朝謁非敢拒詔也乞緩兵以全一邦之命其言甚切至上與反復數四鉉聲气愈厲上怒因按劍謂鉉曰不須多言江東亦有何罪但天下一家臥榻之側豈容他人鼾睡乎鉉皇恐而退上復詰責惟簡惟簡益懼乃言臣本居山野非有仕進意李煜彊遣臣來爾臣素聞終南山有靈藥他日願得棲隠上憐而許之仍各厚賜遣還先是曺彬等列三寨攻城潘美居其北以圖來上上視之指北寨謂使者曰此宜深溝自固江南人必夜出兵來冦爾亟去語曺彬等並力速成之不然將爲所乘矣賜使者食且召樞密使楚昭輔艸詔令徙置戰棹以防他變使者食已卽行彬等承命自督兵夫掘塹三成丙戌江南人果夜出兵五千襲北寨人持一炬皷噪而進彬等縱其至乃徐撃之皆殱焉獲其將帥佩符印者十數人王師圍金陵自春䢐冬居民樵采路絕兵又數敗城中奪气曺彬終欲降之故毎緩攻累遣人告國主曰此月二十七日城必破矣宜早爲之所國主不得已約先令其子淸源郡公仲寓入朝旣而久不出前數日彬日遣人督之且告曰郎君不須逺適若到寨卽四面罷攻矣國主終惑左右之言以爲城堅如此豈可克日而破但報云仲寓趣裝未辦宮中宴餞未畢二十七乃可出也彬又遣人告曰若二十六日出已無及矣國主不聽先是上數因使者諭彬以勿傷城中人若困獸猶鬭李煜一門切無加害扵是彬忽稱疾不視事諸將皆來問疾彬曰余之疾非藥石所愈須諸公共爲誓破城日不殺一人則彬病愈矣諸將許諾乃相與焚香約言旣畢彬卽稱愈乙未城陷初陳喬張洎同建不降之議事急又相要以同死社稷然洎實無死志扵是攜妻子及槖裝入止宮中引喬同見國主喬曰臣負陛下願加顯戮若中朝有所詰責以臣爲辭國主曰歷數已盡卿死無益也喬曰陛下縱不殺臣臣亦何面目以見國人乎遂縊洎乃告國主曰臣與喬同掌樞密今國亡當俱死又念陛下入朝誰與陛下辧明此事所以不死者將有待也彬整兵入至其宮城國主乃奉表出降與其羣臣迎拜於門彬令有欲入者一切拒之始國主令積�稷失守則盡室赴火死及見彬�俸賜有限費用至廣當厚�不可復得矣因復遣煜�棹都監梁迥及田欽祚�但笑而不答迥等忿爭不能自引決可亡慮也又憤嘆國亡無意蓄財所操持�獨右內史學士張佖不受詣彬自�邀名不許但取金翰之官彬旣入金陵士大夫賴彬保全各得其所親屬爲軍士所掠悉遣還之因大搜於軍毋得匿人妻子倉廩府庫委轉運使許仲宣按藉檢視彬一不問師旋舟中惟圖藉衣衾而已十二月己亥江南捷書至凡得州十九軍三縣一百有八十戶六十五萬五千六十有五羣臣皆稱賀上泣謂左右曰宇縣分割民受其禍思布聲教以撫養之攻城之際必有橫罹鋒刃者此實可哀也卽詔出米十萬石賑城中饑民辛丑赦江南管內州縣常赦所不原者僞署文武官吏並仍其舊令太子洗馬呂龜祥詣金陵籍李煜所藏圖書送闕下九年正月戊辰朔禦崇元殿受朝辛未曺彬遣翰林副使郭守文奉露布以江南國主李煜及其子弟官屬等四十五人來獻上禦明徳門受獻煜等素服待罪詔並釋之賜冠帶器幣鞍馬有差時有司議獻俘之禮如劉鋹上曰煜嘗奉正朔非鋹比也寢露布不宣煜初以拒命頗懷憂恚不欲生見上宇文察知之因謂煜曰國家止務恢復疆土以致太平豈復有後至之責耶煜心始安徐鉉從煜至京師上召見責以不早勸煜歸朝聲色甚厲鉉對曰臣爲江南大臣而國滅亡罪固當死不當問其它上曰忠臣也事我如事李氏賜坐慰撫之責張洎曰汝教李煜不降使至今日因出帛書示之乃王師圍城洎所艸召江上救兵蠟彈內書也洎頓首請死曰書實臣所爲也犬吠非其主也此其一爾他尙多今得死臣之分也辭色不變上初欲殺洎及是奇之謂曰卿大有膽朕不罪卿今事我無替昔之忠也乙亥以煜爲右千牛衛上將軍封違命侯其子弟皆授諸衛大將軍宗屬皆授諸衛將軍丙子以徐鉉爲太子率更令張洎爲太子中允鉉性質直無矯飾故人子弟及親族之孤貧者來依鉉鉉必分俸開館以納之十一月封煜爲隴西郡公去違命侯之號賞曺彬平江南功見官制門太宗太平興國一年二月右千牛衛上大將軍李煜自言其貧乙未詔賜錢三百萬三年秋七月壬辰李煜卒年四十二贈太師追封吳王

太平治迹統類卷一

●欽定四庫全書

太平治迹統類卷二

﹝宋﹞彭百川撰

太祖經略幽燕

契丹本匈奴之種也世居潢水之南距幽州千七百里本鮮卑之地君長姓大賀氏有八部唐光啟後其主徳欽乘中原多故侵掠諸部達靼奚室等後族帳寖盛徳欽政衰別部酋長耶律當唐天成元年卒僞謚大聖皇帝徳光嗣位二年始私置年號天�並州籍其兵勢遂幽薊�應寰朔蔚十六州以報�河僞稱大遼死僞謚聖號天授皇帝攺元天祿立�眾不附共推徳光子齊王述�年額森舒嚕好睡國中目爲睡王�气遂衰國初天寶賢遣邊冦鎭定�驚曰中國今有英武聖主吾豈敢以螳螂而�是遁去先是五代時募民盜戎人馬官給其直籍數以補戰騎之闕太祖受命務保境息民不欲生事北境盡令還前所盜馬仍申明條禁無得出寨爲盜未幾狄眾入邊爲棣州刺史何繼筠撃敗

幹徳二年昭義軍節度使李繼勛攻遼州州將杜延韜以城來降並又引其眾步騎六萬復來援繼勛與彰徳軍節度羅彥瓌洛州防禦使郭進內客省使武懷節度使曹彬率馬步軍六萬人撃其眾於遼州城下敗之遼又攻平晉軍上遣郭進與內客省使曹彬等領步騎萬餘赴之未至而遁

三年冬來攻易州略居民上令監軍李謙升率兵入其境俘生口如所略之數俟契丹放還易州之民然後從之

四年正月又冦易州監軍任徳義擊走之上令關南監軍及雄霸瀛等四州州刺史勒所部兵校獵於幽州之境以耀威武大徳軍節度使於延超與其子來降上以延超爲左千牛衛大將軍六月僞橫海軍節度使桑興來降

開寶二年太祖親徵河東遼兩道率眾來援一道攻石嶺關爲何繼筠所破一道攻定州爲韓重贇擊敗之【二事見平太原門】是秋涿州刺史許周瓊來降上以周瓊爲涿州刺史於是丰州刺史王仲晏上言契丹日哩儒哩等共九十六族歸欵上以其大頭領羅密四人爲懷化將軍羅伊特八人爲懷化郎將餘八十五人爲歸徳司戈是歳舒嚕爲將下所殺國人立烏雲之子明記爲帝

三月十日遼以六萬騎攻定州上遣判四方館事田欽祚領兵三千人赴之上戒欽祚曰彼眾我寡但背城列陣以待之遼至卽戰勿以追逐欽祚於是與遼眾戰於滿城遼騎少卻乘勝逐北至遂城殺獲甚眾值夜入保遂城遼圍欽祚數日欽祚度城中糧盡是夜整眾突圍而出至保寨軍中不忘一矢北邊傳言三千打六萬太祖自是益修邊備嘗謂左右曰若遼敢復犯邊我每以三十疋絹購一胡人之首其精兵不過萬人止費我三百萬疋絹此賊盡矣太祖一日內出取幽州圗以示宰相趙普謂曰卿意此圗孰能爲者詳觀嘆曰他人不能爲惟曹翰能爲之帝問何以知之對曰羣臣材謀無出於翰者陛下若使翰往必克但不知陛下遣何人代翰帝黙然良久曰卿可謂熟慮矣十一月羣臣上尊號曰應天廣運大聖神武明道至徳仁孝皇帝曰令�可乎卻而不受帝痛恨�自初卽位專務節儉乘�貯供禦美余之物謂左右�北狄用贖晉朝陷沒百姓然�者其意在我不在彼也

七年十一月琮以書遺知雄州孫全興曰琮受君臣�交於境外言則非宜事有利於國家專之亦可南北兩地古今所同曷嘗不世載歡盟時通贄幣往者晉氏後主政出多門惑彼彊臣忘我大義干戈以之日用生靈於是罹災今玆兩朝本無纎隙若或交馳一介之使顯布二君之心用息疲民重修舊好長爲興國不亦休哉琮以甚微敢於斯義逺希通悟洞垂鑑詳太祖命全興以書答焉

八年閏三月遣欵附使克實克謹思奉書來聘稱契丹國上命合門副使郝崇信至境上迓之及至館於都亭驛太祖召見賜以襲衣金帶銷金烏羅帽烏皮靴器幣二百銀鞍勒馬其僕從衣物器幣有差宴於內殿仍召至便殿觀諸斑騎射令其一使者與衛士馳射毛球截栁枝乃辭歸國召見賜器幣衣服帝因謂宰相曰自五代以來北戎彊盛蓋由中原衰弱以至晉帝蒙塵亦否之極也今慕化而至乃气運使然非涼徳能致左右皆稱萬歲自是契丹始於中國交聘八月遣使獻禦衣玉帶名馬太祖皆厚賜之因令其使人從獵近郊太祖親射走獸矢無虛發使者俯伏呼萬歲私譯者曰皇帝神武無敵射必命中所未嘗見也及平江南獻弓矢名馬九年長春節遣使貢禦衣玉帶銀鞍勒馬太祖升遐遣修賻禮

太祖聖政

建隆元年正月甲申上卽位遣使往諸州賑貸二月遣使分詣城門賜饑民粥八月詔有司作新權衡以頒天下

二年正月丁巳分遣常參官詣諸州度民田二月壬申先是藩鎭率遣親吏視民租入槪量增益公取余羨符彥卿在天雄軍取名尢悉上聞之卽遣常參官分主其事民始不困於重斂於是出公粟賜彥卿以愧其心三月上步自明徳門幸作坊宴射酒酣顧前鳯翔節度使兼中書令王彥超曰卿曩在復州朕往依卿卿何不納我彥超降階頓首曰當時臣一刺史耳勺水豈可容神龍乎使臣納陛下陛下安有今日上大笑而罷閏三月丁丑詔金商房三州民饑遣使賑之是春詔申明周顯徳三年之令課民種植每縣定民籍爲五等第一等種雜禾百每等減二十爲差桑棗半之男女十五以上人種韭一畦闊一步長十步乏之井者�令佐以春秋處視其數秩滿赴召有�殿最七月初上旣誅李筠及李重進等謂趙普曰天下自唐季以來數十年間帝王凡易八姓僭竊相踵鬭戰不息生民塗地其故何也吾欲息天下之兵建國家久長之計其道如何普曰陛下之言及此天地神人之福也此無他故方鎭太重君弱臣彊而已今欲治之惟稍奪其權治其錢谷収其精兵則天下自安矣語未畢上曰卿勿復言吾已諭矣上故人各典禁衛普數言於上請乘間卽言之上曰彼等必不叛普曰臣亦不憂其叛然熟觀數人者皆非統禦才恐不能制下則軍伍間萬一有作孽者彼臨時亦不得自由耳上悟於是召守信等飲酒酣屛左右謂曰我非爾曹之力不得致此念爾曹之徳無有窮盡然天子亦大艱難殊不若爲節度使之樂吾終夕未嘗敢安枕而臥也守信等皆曰何故上曰是不難知矣居此位者誰不欲爲之守信等皆頓首曰陛下何爲出此言今天下已定誰敢復有異心上曰不然汝曹𨿽無異心如麾下之人欲富貴何一旦以黃袍加汝之身汝𨿽欲不爲其可得乎皆頓首泣涕曰臣等愚不及此惟陛下哀矜指示可生之途上曰人生如白駒之過隙所以好富貴者不過欲多積金錢厚自娯樂使子孫無貧乏耳爾曹何不釋去兵權出守大藩擇便好田宅市之爲子孫立永逺不可動之業多置歌兒舞女日夕飲酒相歡以終其天年我且與爾爲婚姻君臣之間兩無猜疑上下相安不亦善乎皆拜謝曰陛下念臣等至此所謂生死而骨肉也明日皆稱疾乞罷上喜所以撫慰賜賚之甚厚庚午以石守信髙懷徳王審琦張令鐸爲諸鎭節度皆罷軍職獨守信兼侍衛都指揮使如故其實兵權不在也殿前副都點檢自是亦不除授壬午以皇弟光義行開封尹同平章事

建隆二年春正月己巳命淮南道官吏發倉廩以賑饑民初戶部郎中沈義倫使吳越歸言揚泗饑民多死郡中軍儲尙百餘萬可貸至秋乃収新粟有司沮義倫曰若歲薦饑將無所取償孰當執其咎者上以詰義倫義倫曰國家方行仁政自宜感召和气立致丰稔豈復有水旱耶上悅故有是命甲戌詔諸郡自後或因歲首荒必下此詔二月上謂侍臣曰朕欲武臣盡令讀書以知爲治之道於是臣庶始貴文學李沆等曰昔光武中興時數引公卿郎將講論經史次第今太祖欲令武臣讀書不能引以爲對識者非之�十人按行河北諸州旱田詔民間利害以聞八月石守信表解

幹徳元年上幸武成王廟歷觀兩廊所祀指白起曰起殺已降不武之甚胡爲受饗於此命去之�月戊午頒量衡於澧朗諸州懲割據厚斂之獘也四年四月詔禁羨余【見用度門】五月上遣右拾遺孫逄吉至成都収僞蜀圗書法物己亥逄吉還所上法物皆不中度悉命焚毀圗書付史館孟昶服用奢僭至於溺器亦裝以七寶上遂命碎之曰自奉如此欲無亾得乎上躬履儉約嘗衣澣濯之衣乘輿服用皆尙質素寢殿設靑布緣帷簾宮圍帟幕無文采之飾嘗出麻履布裳賜左右曰此我舊所服用也開封尹光義因侍宴禁中從容言陛下服用太艸艸上正色曰爾不記居夾馬營中時耶上初命宰相撰前世所無年號以攺今號旣平蜀蜀宮人有入掖廷者上因閱其奩具得舊鑑鑑背上有幹徳四年鑄上大驚出鑑以示宰相曰安得已有四年所鑄乎皆不能答乃召學士陶榖竇儀問之儀曰此必蜀物昔僞蜀王衍有此號當是其歲所鑄也上乃寤因嘆曰宰相須用讀書人由是益重儒臣也趙普初以吏道聞寡學術上每勸以讀書普遂手不釋卷上性嚴寡言獨喜觀書𨿽在軍中手不釋卷人間有奇書不吝千金購之顯徳中從世宗平淮甸或譖上於世宗曰趙某下壽州私所載凡數車皆重貨也世宗遣使驗之盡發籠篋惟書數千卷無他物世宗亟召上諭曰卿方爲朕作將帥辟封疆當務堅甲利兵何用書爲上頓首曰臣無奇謀上贊聖徳濫膺寄任常恐不迨所以聚書欲廣見聞增智慮也世宗曰善八月辛丑召宰相樞宻使開封尹翰林學士竇儀知制誥王佑等宴紫雲樓下因論及民事上謂宰相趙普等曰下愚之民𨿽不分菽麥如藩侯不爲撫養務行苛虐朕斷不容之普對曰陛下愛民如此乃堯舜之用心閏八月詔求遺書凡吏民有以書籍來獻者令史館視其篇自館中所無則収之獻書人送學士院試問吏理見任職官者具以名聞是歲三禮涉弼三傳彭幹學究朱載皆應詔獻書總千二百二十八卷命分置書府賜弼等科名十一月上以翰林學士禮部尙書竇儀在滁州時弗與吏絹每嘉其有執守屢對大臣言欲用爲相趙普忌儀剛直遽引薛居正及呂餘慶參知政事陶榖等又相黨附共排儀上意中輟癸丑儀卒上惻然謂左右曰朕薄佑天何奪我竇儀之速也優詔贈右僕射上嘗納涼後苑召儀艸制至苑門儀見上岸幘跣足而坐因卻立不敢進合門使以奏上遽索冠帶而後召入未及宣詔意儀遂言曰陛下創業垂統宜以禮示天下臣𨿽不才恐豪傑聞而解體也上攺容謝之

五年正月丁巳以內客省使曹彬爲宣徽南院使義成事在周顯徳三年三月節度侍衛馬軍都指揮使初劍南之役王全斌等貪財軍政廢弛上知之每使蜀來者令陳全斌等所入賄賂子女及發官庫分取珠金等事盡得其狀及全斌等歸上詰王仁贍仁贍歷詆諸將過失兾以自解也獨曰淸廉畏謹不負陛下者曹彬一人耳上固己知彬善於其職於是特加擢用彬入見辭曰徵西將士俱獲罪臣獨受賞何以自安上曰卿有功無過又不自矜伐茍負纎芥之累仁贍等豈惜言哉懲勸國之常典可無辭也乙丑以西川轉運使沈義倫爲戶部侍郎充樞宻副使初義倫隨軍入成都獨居佛寺蔬食僞蜀羣臣有珍異奇巧之物爲獻者皆卻之東歸篋中所有才圗書數卷而已上嘗從容問曹彬以官吏善否彬曰臣止監軍旅至采察官吏非所職也固問之惟薦義倫可任上亦聞義倫淸節過人因擢用之開

寶元年正月己巳大內營繕皆畢賜諸門名上坐寢殿令洞開諸門端直軒豁無有壅蔽因謂左右曰此如我心少有邪曲人皆見之矣三月丙子以戶部員外郎知制誥盧多遜充史館修撰判館事多遜喜任術數善爲巧發多奇中上好讀書每遣使取書史館多遜預戒吏令遽白已知所取書必通夕閱覽上果引問書中事多遜應答無滯同列皆服上益寵異之七月殿前散員都虞侯董遵誨爲通逺軍使遵誨涿州人父宗本仕漢爲隨州刺史上微時嘗往依焉遵誨憑籍父勢多所陵忽嘗謂上曰每見城上有紫雲如蓋又夢登髙臺遇黑蛇約長百餘丈俄化爲龍飛騰東北去雷電隨之是何祥也上皆不對他日與論兵戰事遵誨理屈卽拂衣起上乃辭宗本去自是遵誨亦不復見紫雲矣及上卽位遵誨累遷至驍武指揮使一日便殿召見遵誨伏地請死令左右扶起因諭之曰卿尙記往日紫雲及龍化之夢乎遵誨再拜呼萬歲俄而部下有擊豋聞皷訴其不法十餘事上釋不問遵誨惶恐待罪上諭之曰朕方赦過賞功豈念舊惡耶汝可勿復慮吾將錄用汝遵誨再拜感泣又問遵誨母安在遵誨曰母氏在幽州患難暌隔上因令人重賂邊民竊迎其母送於遵誨仍加優賜於是上以通逺軍西戎近邊命遵誨守焉遵誨旣至召諸族酋長諭以朝廷威徳刲羊釃酒厚加宴犒眾皆悅服後數月復入冦遵誨率兵深入擊走之俘斬甚眾獲羊馬數萬夷落己定上喜其功就拜羅州刺史如故遵誨遣外弟劉綜來貢馬及還上解所服眞珠盤龍衣命賫賜之綜曰遵誨人臣豈敢當此上曰吾方委之方面不以此爲嫌也上自卽位數微行過功臣家人不可測趙普每退朝不敢便衣冠一日大雪向夜普意上不出矣久之聞叩門聲普亟出上立風雪中普惶懼迎拜上曰已約吾弟矣已而晉王至設重裀地坐熾炭燒肉普妻行酒上以嫂呼之夜久寒甚�陛下何以�上曰吾睡他人家故來見卿普曰陛下小天下�其時也願聞成算所向上曰吾欲収太原普良久曰非臣所知也上問其故普曰太原當西北二邊使一舉而下則邊患我獨當之何不姑畱以俟削平諸國彼彈丸黒子之地將何所逃上曰吾意正爾姑以試卿於是用師荊湖繼取西川

十月甲戌屯田員外郎雷徳驤責授商州司戶參軍徳驤判大理寺其官屬與堂吏附會宰相趙普意擅增減刑名徳驤憤惋求見欲面白其事未及引對卽直詣講武殿奏之辭气俱厲並言趙普彊市人第宅聚斂財賄上怒叱之曰鼎鐺尙有耳汝不聞趙普吾之社稷臣乎引柱斧撃折其上齶齒命左右曵出宰相處以極刑旣而怒解止用闌入之罪黜焉

十一月先是上入太廟見其所陳籩豆簠簋問曰此何等物也左右以禮器對上曰吾祖宗寧識此亟命撤去進常膳如平生旣而曰古禮亦不可廢也命復設之於是判太常寺和峴言按唐天寶中享太廟禮科外每室加常食一牙盤五代以來遂廢其禮今請如唐故事詔自今親享太廟別設牙盤食禘祫時饗皆同之

三年四月己夘詔三司諸路兩稅折科物非土地所宜者勿得抑配又詔諸州凡絲綿紬絹麻布香藥毛翎箭笴皮革筋角等所在約之納支二年之用勿得廣有科市以致煩民上常命有司爲洛州防禦使郭進治第凡廳堂悉用■﹝童瓦﹞瓦有司言惟親王公主可得用此怒曰郭進控扼西山逾十年使我無北顧憂我視進豈減兒女耶亟往督役無妄言上寵異將帥類此也【進以建隆元年初爲西山巡檢𨿽記在此未必正在此年也】十一月上顧謂宰相曰山澤之利𨿽多頃已詔減舊額三分之一以﹝闕﹞

五年辛未�使曹翰往寨之翰�決朕信宿以來焚香上�勿施於民翰頓首拜曰昔宋�星爲之退舍陛下憂及兆民懇�心此必不能爲災也癸酉上又謂宰相曰霖雨不止朕日夜焦勞罔知所措得非時政有闕使之然耶對曰陛下臨禦以來憂勤庶務有獘必去聞善必行至苦雨爲災乃是臣等失職上曰朕又思之恐掖庭幽閉者眾徧籍後宮凡三百八十餘人因告諭願歸其家者具以情言得百餘名悉厚賜遣之矣普等皆稱萬歲秋七月皇第三女封永慶公主嘗衣貼繡鋪翠襦入宮上見之謂主曰汝自今勿復爲此飾主笑曰此所用翠羽幾何上曰不然主家服此宮闈戚裏必相效京城翠羽價髙小民逐利展轉販易傷生浸廣實汝之由汝生長富貴當念惜福豈可造此惡業之端主慚謝主因侍坐與皇后同言曰官家作天子日久豈不能用黃金裝肩輿乘以出入上笑曰我以四海之富宮殿悉以金銀爲飾力亦可辦但念我爲天下守財耳豈可妄用古稱以一人治天下不以天下奉一人茍以自奉養爲意使天下之人何仰哉當勿復言

先是大理正李符知歸州轉運司制置有不合理者符卽上言上嘉之秩滿歸闕上以京西諸州錢幣不登八月癸巳命符知京西南面轉運事書李符到處如朕親行八字賜之令揭竿大旗常以自隨符前後條奏便宜凡百餘條其四十八事皆施行著爲令十二月初上問宰相趙普曰儒臣有武幹者何人普以知彭州左補闕辛仲甫對乃徙仲甫爲西川兵馬都監於是召見面試射且問能擐甲否仲甫曰臣在郭崇幕屢從徵討固嘗被介冑矣上曰汝見王明乎朕已用爲刺史汝頗忠淳若公勤不懈不日亦當爲牧伯也仲甫頓首謝上因謂普曰五代方鎭殘虐民受其禍朕今選儒臣幹事者百餘人分治大藩縱皆貪濁亦未及武臣一人也

六年春運京師米賑曹州饑民五月以禦史馮炳爲侍禦史判禦史臺事謂曰張釋之於定國治獄天下無寃民此所望於汝也賜金紫寵之趙普之爲政也專廷臣多疾之上初聽趙玭之訴欲逐普旣止盧多遜在翰林因召對數毀短普且言普嘗以隙地私易尙食蔬園廣第宅營邸店奪民利上訪諸李昉昉曰臣職司書詔普所爲不得而知也會雷有鄰撃登聞皷訟普親信堂吏胡贊李可度受賕骫法及王洞嘗納賂可度趙孚授西川官稱疾不上皆普庇之上怒下禦史府按問及趙李等抵罪普恩益替上詔參知政事呂餘慶與普更知印押班奏事以分其權未幾出爲河陽三城節度檢校太傅同平章事普獨相十年上倚信之故普得成其志普嘗薦某人爲某官上不用明日普復奏之又不用明日普又以其人奏上怒裂牘擲諸地顏色自若徐拾遺歸他日補綴舊紙復奏如初上乃可其奏後果以稱職聞又有臣當遷官上素惡其人不與普力請與之上曰朕欲不與卿若之何普曰刑以懲惡賞以酬功古今之通道也且刑賞天下之刑賞非陛下之刑賞也豈得以喜怒專之上弗聽起普隨之上入宮普立於宮門良久不去上卒從其請一日大宴雨驟至上不悅雨良久不止上怒形於辭色左右皆震恐普因進言外間百姓正望雨於大宴何損不過沾濕供帳樂衣耳乞令樂官就雨中奏技上大悅終宴普臨機制變能回上意類此嘗設大瓦壺於視事閣中中外表疏普意不欲行者必投之壺中束縕焚之其多得謗咎殆由此也

十一月丁酉除名人雷徳驤爲祕書丞分判禦史臺三院書少府監致仕盧億有髙識惡其子參知政事多遜所爲嘗曰趙普元勛也而小子毀之禍必及我我得早死不得見其敗幸也十二月庚子億以憂卒丙子多遜起復是歲命參知政事盧多遜知制誥

八年二月甲子上謂宰相曰年榖丰登人物滋盛若非上天垂佑何以及此所宜共思濟急振舉闕政庶幾開泰平之基也夏四月教坊使衛徳仁以老求領郡上曰用伶人爲刺史此莊宗失政豈可效之耶宰相擬上州司馬上曰上佐乃士人所處資望亦優亦不可輕授但當於樂部遷轉爾乃命爲太常寺大樂署令

九年正月庚辰詔幸西京將以四月有事於南郊二月己亥羣臣再奉表請加尊號一統太平上曰燕晉未復遽可謂一統太平乎不許羣臣請易以立極居尊上不得已許之三月丙子車駕發京師辛未上至西京見洛陽宮室壯麗甚悅四月庚子合祭天地於南郊初雨彌月不止上遣中使賫三木與兵神約齊宿日雨不止當施桎梏又使禱祀三畏藏塔不如約則毀之及期始晴霽以說如禮都民垂白者相謂曰我輩少經亂離不圗今日復覩太平天子儀衛有泣下者上生於洛陽樂其風土嘗有遷都之意李符上書陳八難上不從旣畢欲畱都洛陽羣臣莫敢諫鐡騎左右廂都指揮使李懷忠乘間進曰東京有汴渠之漕歳致江淮米數百萬斛禁衛數十萬人咸仰給焉根本安固已久一旦遽欲遷徙實未見其利上亦弗從晉王又從容言其非便上曰遷河南未巳終當遷長安耳晉王叩頭切諫上曰吾將西遷者欲據山河之勝而去冗兵循漢周故事以安天下也晉王又諫曰在徳不在險上不答王出上顧左右曰晉王之言固善今姑從之不出百年天下民力殫矣遂還東京冬十月上不豫癸丑上崩於萬歲殿傳位太宗

太祖太宗授受之懿

建隆二年六月甲午皇太后崩後毎與上決大政呼趙普爲書記曰且爲盡心吾兒未更事也尢愛皇弟光義然不假顏色毎出輒戒之曰必與趙書記偕行方可仍刻景以待其歸光義不敢違寢疾上侍藥餌不離左右疾革召普入受遺命後問上曰汝自知所以得天下乎上嗚咽不能對後曰吾自老死哭無益也吾方語汝以大事而但哭耶問之如初上曰此皆祖考及太后餘慶也後曰不然正由柴氏使幼兒主天下羣心不附故爾若周有君長汝安得至此汝與光義皆我所生汝後當傳位汝弟四海至廣能立長君社稷之福也上頓首泣曰敢不如太后教因謂普曰汝同記吾言不可違也普卽就榻前爲誓書於紙尾署曰臣普記上藏其書金匱命謹宻宮人掌之

開寶六年趙普旣罷相出爲河陽三城節度使上書自愬云外人謂臣輕議皇弟開封尹皇弟忠孝全徳豈有間然矧昭憲皇太后大漸之際臣實預聞顧命知臣者君願賜昭鑑上手封其書藏之金匱

開寶九年六月上以晉王光義所居地勢髙仰水不能及庚子步自左掖門至其第遣工爲機輪激水注第中且數臨視促成其役王性仁孝上雅鐘愛尹京十五年庻務修舉上數幸其府恩禮甚厚嘗疾病殆不知人上亟往視問爲灸艾王覺痛上亦取艾自炙自辰至酉王汗洽蘓息上乃還疾良愈復往視之賜以龍鳯氈褥又嘗宴宮中王醉不能乘馬上起送至殿階親掖之王帳下士髙瓊左手執鎧以出上顧見因賜瓊等控鶴官衣帶及器帛勉令盡心間謂近臣曰晉王龍行虎步且生時有異必爲太平天子福徳非吾所及也冬十月初有神降於盩厔縣民張守眞家自言我天神之尊號黒煞將軍玉帝之輔也守眞每齋戒祈請風肅然聲若嬰兒獨守眞能曉其所言遂爲道士上不豫驛召守眞至闕下謝恩就建隆觀設黃籙醮令守眞降神神言晉王有仁心言訖夜召晉王屬以後事左右皆不得聞但遙見燭影下晉王時或離席若有所遜避之狀旣而上引柱斧戮地大聲謂晉王曰好爲之癸丑上崩宋後使王繼恩出召貴州防禦使時立晉王之志素定乃不詣徳芳徑趨府衙程徳玄先坐於府門徳玄者善爲醫對曰我宿於信陵坊一夜有當關疾呼視則無人如是者三吾恐晉王有疾故來繼恩異之告以故叩門與俱入見上且召之王大驚猶豫不行曰吾當與家人議之入久不出繼恩促之曰事久將爲他人有矣時大雪遂與王於雪中步至宮繼恩使王止其直廬曰王且待於此繼恩當先入言之徳玄曰便應直前何待之有乃與王俱進至寢殿後聞繼恩至問曰徳芳來耶繼恩曰晉王至矣後見王愕然遽呼官家曰吾母子之命皆托於官家王泣曰共保富貴勿憂也

甲寅太宗卽位羣臣謁見帝於萬歲殿之東楹帝號慟殞絕乙夘大赦天下常赦所不原者咸除之其赦文略曰先皇帝勤勞啟國宵旰臨朝萬機靡倦於躬親四海方成於開泰念農民之疾苦知戰士之辛勤氛祲盡平生靈永逸而寒暄或厲寢疾彌畱方臻偃革之期遽抱遺弓之嘆猥以大寶付與衝人宜覃在宥之恩俾洽維新之澤可大赦天下常赦所不原者咸赦除之令緣邊禁戢戍卒毋得侵撓外境羣臣有所論列並許實封表疏以聞必須面奏者合門使實時引對風化之本孝弟爲先或不順父兄異居別籍者禦史臺及所在糾察之先皇帝創業垂二十年事爲之防曲爲之制紀律己定物有其常謹當遵承不敢逾越咨爾臣庶宜體朕心以開封府判官著作郎陸澤程羽爲給事中權知開封推官右贊善大夫賈琰爲左正諌大夫樞宻直學士門下襄邑郭贄爲著作佐郎正諫卽諫議也避上名攺之庚申以皇弟永興軍節度使兼侍中廷美爲開封府尹兼中書令封齊王皇子山南西道節度使同平章事徳昭爲永興軍節度使兼侍中封武功郡王貴州防禦使徳芳爲山南西道節度使同平章事帝友愛尢篤不欲徳芳異其稱呼並詔王后魏氏三公主皆依舊爲皇子皇女焉宰相薛居正加左僕射沈倫加右僕射倫卽義倫也盧多遜爲中書侍郎平章事樞宻使曹彬加同平章事副使楚昭輔爲樞宻使十一月甲子追冊故尹氏爲淑徳皇后越國夫人符氏爲懿徳皇后尹氏崇珂之女兄上微時娶焉

太祖太宗收復漳泉二州

陳洪進泉州仙遊人幼有壯節頗讀詩書習兵法及長以材勇聞因隸兵籍從攻汀州先登補副兵馬使江南李煜以洪進累功擢爲淸源軍節度泉南等州觀察使幹徳元年四月淸源畱後張漢思年老醇謹不能治軍務事皆決於副使陳洪進漢思諸子並爲牙將頗不平欲圗害洪進漢思亦患其專明年夏四月漢思大享將吏伏甲於內將害洪進酒數行地忽大震棟宇將傾同謀者懼以告洪進洪進亟出眾驚悸而散漢思事不成慮洪進先發常嚴兵爲備洪進子文顯文顥皆爲指揮使勒所部欲撃漢思洪進不許一日洪進袖置大鎖從二子常服安步入府中直兵數百人皆叱去之漢思方處內閭洪進卽自外鏁其門謂漢思曰郡中諸吏請洪進知畱務眾情不可違當以印見授漢思惶懼不知所爲乃自門扇間投印與之洪進遽召將校吏士告之曰漢思不能爲政授吾印矣將吏皆賀卽日遷漢思外舍以兵衛送遣使請命於李煜又遣牙將魏仁濟間道奉表來告漢思退居數年以壽終八月泉州陳洪進遣使朝十月魏仁濟以陳洪進自稱淸源節度副使權知泉南等州聽命於朝上先遣通事舍人王班賫詔撫諭十一月丁巳賜唐主詔具言所以納洪進之意且將授旌節也己亥陳洪進遣使來朝貢癸夘唐主以表言陳洪進首鼠兩端不聽乞寢其旌鉞上復以詔諭之唐主乃聽命

太宗太平興國二年閏七月庚寅朔以陳洪進將入朝遣翰林使程徳玄往宿州迎勞之八月丙寅陳洪進入見於崇徳殿禮遇優渥賜錢千萬白金萬兩絹萬疋三年四月己夘平海節度使陳洪進用其幕僚劉昌言之計上表獻所管漳泉二州得縣十四戶十五萬一千九百七十八兵一萬八千七百二十七癸未以陳洪進爲武寧節度使同平章事洪進子前漳州刺史文顥爲房州刺史前順州刺史文顯爲登州刺史尋復以平海節度使文顥爲通州團練使仍知泉州泉州衙指揮使文顗爲滁州刺史仍知漳州五月乙酉朔禦乾元殿受朝徳音赦漳泉管內給復一年明年從平太原封杞國公

雍熈元年進封岐國公洪進年老冨貴且極上言乞致仕優詔免其朝見二年以疾終年七十二廢朝二日賜中書令謚忠順

太祖太宗收復吳越

錢俶字文明杭州臨安人祖鏐因唐末黃巢之亂據有吳越之地爲吳越國王俶卽鏐之孫也晉開運中爲臺州刺史累官至東南面兵馬都元帥仍領鎭海鎭東節度使

建隆元年授俶天下兵馬都元帥三月遣使賀登極

幹徳元年十月丁未俶遣其子惟浚入貢助南郊

開寶四年十一月上因出忽幸普第時俶方遣使遺普書及海物十瓶列廡下車駕卒至普亟出迎弗及屏也上顧見問何物普以實對上曰此海物必佳卽命啟之皆滿貯瓜子金也普皇恐頓首謝曰臣未發書實不知此若知此當奏聞而卻之上笑曰受之無妨彼謂國家事皆由汝書生耳固命普謝受之是冬俶遣其子鎭海鎭東節度使惟浚來朝貢

七年十月丁酉以俶爲升州東面招撫制置使詳見平江南

八年十二月先是上嘗召進奏使任知果令諭旨於其王俶曰元帥克毗陵有大功俟平江南可暫來與朕相見以慰延想之意卽當遣還不久畱也朕三執圭幣以見上帝豈食言乎崔�向無敵今天下事勢已可知保�然之丁夘俶請赴長春節朝覲

九年二月己未俶及其子鎭海鎭東節度使惟浚平江軍節度使孫承佑來朝見於崇徳殿宴長春殿先是車駕幸禮賢宅按視供帳之具及至卽詔俶居之寵賚甚厚俶所貢奉亦增倍於前也三月庚子命俶劍履上殿詔書不名辛未以俶妻賢徳順穆夫人孫氏爲吳越國王妃宰相謂異姓諸侯王妻無封妃之典上曰行自我朝表異恩也卽令其子惟浚持詔賜之先是止數召俶與惟浚宴射苑中惟諸王預坐俶拜輒令內侍掖起俶感泣又嘗令俶與晉王光義京兆尹廷美敍兄弟之禮俶伏地叩頭得止上將西幸俶懇請扈從不許乃畱惟浚侍祠遣俶歸國是日宴講武殿謂俶曰南北風土異宜漸及炎暑卿可早發俶泣涕言願三歲一朝上曰川途迂逺竢有詔方來也先是羣臣皆有章疏乞畱俶而取其土上不從於是命取一黃袱以賜俶封識甚固戒俶曰途中宜宻觀及啟之則皆羣臣畱俶章疏也俶益感懼旣歸每視事功臣堂一日命徙坐於東偏謂左右曰西北者神京在焉天威不違顏咫尺俶豈敢寧居乎益以乘輿服禦來獻制作精巧每修貢必列於庭焚香而後遣之

太宗太平興國二年九月吳越王俶將入朝先遣其子鎭海鎭東節度使惟浚來貢壬辰詔戶部郎中侯陟至泗州迎勞之及惟浚至賜賚無等

三年二月以俶將至命四方館使梁迥往淮西迎勞之三月己丑以吳越王俶將至遣其子鎭海鎭東節度使惟浚至宋州迎省俶又先遣平江節度使孫承佑入奏事上優禮之己巳卽命承佑護諸司供帳勞俶於近郊又命齊王廷美宴俶於迎春苑己酉俶見於崇徳殿寵賚甚厚卽日賜宴於長春殿俶僚佐崔仁冀黃夷簡等皆預坐五月初俶將入朝盡輦其府實而分行爲十五進犀象錦彩金銀珠屯茶錦及服禦器用之物逾距萬計俶意求反國故厚其貢奉以悅朝廷宰相盧多遜勸上遂畱俶不遣凡三十餘進不獲命會陳洪進納土俶恐懼乃籍其國甲兵獻之是日復上表乞罷所封吳越國王及解天下兵馬都元帥之職寢書詔不名之制且求歸本道上不許俶不知所爲崔仁冀曰朝廷意可知矣大王不速納土禍且至俶左右爭言不可仁冀厲色曰今已在人掌握中矣去國千里惟有羽翼乃能飛去耳俶獨與仁冀決策是日遂上表獻所管州軍上禦乾元殿受朝如冬至儀俶朝退將佐始知之千餘人皆慟哭曰吾王不歸矣凡得州十三軍一縣八十六戶十五萬六百八十兵十一萬五千三十六以範旻權知兩浙諸州事旻�學士盧多遜言杭州�且爲朕行卽當召�獻內事奢僭地狹民瘠十升之逋罪至鞭背每笞一人則諸案吏各持其簿列於庭先唱一簿以所負多少量爲笞數已則以次唱而笞之盡諸簿乃止少者猶積數十多者至笞百餘訖於國除民苦其政旻旣至悉條奏上請丁亥徙封錢俶爲淮海國王以其子鎭海鎭東節度使惟浚爲淮南節度使奉國節度使惟治爲鎭國節度使平江節度使孫承佑爲泰寧節度使威武節度使沈承禮爲安化節度使浙江西道鹽鐵副使崔仁冀爲淮南節度使戊子徳音赦兩浙管內諸州仍給復一年

端拱元年八月戊寅武勝節度使太師尙書令兼中書令鄧王錢俶卒上爲輟視朝七日追封秦國王謚忠懿命中使護喪洛陽俶任太師尙書令兼中書令四十年爲元帥三十五年窮極富貴福履之盛近代無比景徳中有司請以禮賢宅爲司天監眞宗以先朝所賜不許大中祥符八年子惟演復表上之詔賜錢五萬貫仍各賜第一區子惟浚惟治惟渲惟灝惟溍惟演惟濟俶歸朝廷從千餘口後多貧悴會車駕出宗族數百人訴於上上令以米二萬石付惟治分給之初俶祖父鏐有子十三人更養他姓爲己子以壯其宗族故其世裔繁多熈寧十年知杭州趙抃有請云錢氏子孫之墳在錢塘臨安者蕪廢不治願以龍山廢佛寺爲觀使錢氏之孫道士自然居之詔從之攺寺名爲表忠觀歲度一人以修其祠宇墳廟

太祖太宗親徵北漢

建隆元年五月辛酉以洛州團練使郭進爲本州島防禦使兼西山巡檢偹北漢也時上親徵澤潞北漢遣使以詔書賜李筠筠遂請北漢主舉兵南下已爲前導北漢主從之及筠敗北漢主自太平驛遁還晉陽謂華曰李筠無狀卒如卿言吾幸全師以歸但恨失衛融盧贊爾【詳見平澤潞】初衛融之被執也上詰融曰汝教劉鈞舉兵助李筠反何也融從容對曰犬各吠非其主臣四十口衣食劉氏誠不忍負之陛下宜速殺臣臣必不爲陛下用縱不殺終當間道走河東爾上怒命左右以鐵撾撃其首流血被面融呼曰臣得死所矣上顧左右曰此忠臣也釋之命以良藥傳其瘡因使融致書北漢主求周光遜等是年四月李筠執監軍周光遜閒廏使李廷玉送於北漢納欵求援其詳見平澤潞約亦歸融太平北漢主不報

八月忠武節度使張永徳徙武勝節度使上將有事於北漢因宻訪策略永徳曰太原兵少而悍加以契丹爲援未可倉卒取也臣愚以爲每歳多設遊兵擾其田事仍發間使諜狄先絕其援然後可圗上曰善九月壬寅李繼勛帥師入北漢界燒平遙縣虜掠甚眾十月乙酉晉州言兵馬鈐轄鄭州防禦使荊罕儒戰沒罕儒恃勇輕敵常懸軍深入北漢人多閉壁不出前後虜獲甚眾於是領千餘騎抵汾州城下焚其艸市而還夕次京上原北漢遣大將郝貴超領萬眾來襲黎明及之罕儒遣都監氈球副使閻彥進分兵以禦貴超罕儒錦袍里甲據胡牀饗士方割羊臂臑以食聞彥進小卻卽上馬麾兵徑犯其鋒北漢人攢戈舂之罕儒墜馬爲北漢人所獲罕儒猶格鬭手殺十餘人乃遇害北漢主欲生致罕儒及聞其死求殺罕儒者戮之上痛悼不已擢其子守勛爲西京武徳副使因索京上原之將士不效命者黜之

二年二月北漢冦麟州防禦使�重訓也十一月晉州言敗�數千計十二月乙未昭�軍千餘人斬首百餘級

三年二月北漢冦晉潞二州守將撃走之三月上詔徙北漢降民於邢洛州計口給粟四月太原民四百七十人來降北漢都指揮使蔚進郝貴超與契丹悉兵入冦又撃走之

幹徳元年四月上旣誅李筠將有事河東詔張暉入覲問以計策暉曰澤潞瘡痍未復軍旅一興恐民不堪命不若戢兵育民俟冨庶而後圗之上慰勞遣還七月鎭州兵馬鈐轄登州刺史髙行本客省使曺彬等率兵入北漢界獲生口數千人來獻詔釋之仍各賜錢米彬靈壽人其從母爲周太祖貴妃上典宿衛尢器重彬彬非公事未嘗入見平居燕會亦罕與上卽位自晉州都監召彬入見謂曰我疇昔欲親汝汝何故疏我彬頓首謝曰臣周室近親列職禁庭安敢交結尊貴上益嘉奬焉八月丁亥王全斌復與郭進曹彬等帥師攻北漢樂平縣降其拱衛指揮使王超等及所部兵一千八百人北漢侍衛都指揮使蔚進馬軍都指揮使郝貴超等悉畨漢兵來救三戰皆敗之遂下樂平卽建爲平晉軍丙申北漢靜陽等十八寨領守相率來降九月北漢主誘契丹兵攻平晉軍命洺州防禦使郭進濮州防禦使張彥進客省使曹彬趙州刺史陳萬通令步騎萬餘往救之未至一捨北漢引兵去郭進禦軍嚴而好殺部下整肅每入北漢境無不克捷上時遣戍卒必諭之曰汝軰當謹奉法我猶赦汝郭進殺汝矣嘗有軍校詣闕訴進不法事上謂近臣曰所訴事多非實蓋進禦下嚴甚此人有過畏懼而誣罔之耳旣命執以與進令自誅之進方奉表謝會北漢入冦進謂其人曰汝敢論我信有膽气今捨汝罪汝能掩殺北冦則薦汝於朝如敗便可往降勿復來也軍校踴躍聽命果立功而還進奏乞遷其職上悅而從之十一月上將有事於南郊命沿邊諸將分道略北漢境磁州刺史晉隰等州都巡檢使孟人李謙溥與鄭州防禦使孫延進絳州防禦使沈繼深通事舍人王浚等帥師出陰地以謙溥爲先鋒會霍邑謙溥又曰敵必乘我後當整眾備之延進等又弗聽謙溥獨令所部擐甲俄頃追騎至延進等狼狽入谷中謙溥麾兵拒戰北漢人乃退謙溥尋遷隰州刺史都巡檢使如故十二月乙巳遣內客省使曺彬通事舍人王繼筠分詣晉潞州與節度趙彥徽李繼勛會兵入北漢境收其邊邑及遼石州初北漢主嗣位所以事契丹者略不如世祖時每事必稟之劉旻廟號世祖於是契丹遣使持書來責其略曰爾先父窮來歸我我先兄天授皇帝待以骨肉洎余繼統益修前好爾父卽世我用命爾卽位柩前丹靑之約我無所負爾父據有汾國七年止稱幹裕爾不遵先志輒肆攺更李筠包藏禍心捨大就小無所顧慮始爲覬覦軒�告段常爾父故吏本無大惡一日�是聽非爾而誰我務惇大義�忍渝爾宜率徳攺行無自貽使幣往謝契丹執其役�丹故國用日削乃�王劉守光之子守光死居五臺山爲人多智能好講華嚴經四方供施多積蓄故繼顒常得其馬以獻又於栢谷置銀冶募民鑿山取礦烹銀每歲輸千斤因卽其冶建寶興軍

開寶元年七月嘗因北漢界上諜者謂北漢主曰君家與周氏世仇宜不屈今我與爾無所間何爲困此一方之人也若有志中國宜下太行以決勝負北漢主遣諜者復命曰河東土地兵甲不足當中國之十一區區守此蓋懼漢氏之不血食也上哀其言笑謂諜者曰爲我語劉鈞開爾一路以爲生故終孝和之世不以大軍北伐初北漢世祖女爲晉護聖營卒薛釗妻生子繼恩漢髙祖典禁衛以世祖故釋釗軍籍館於門下釗無材能髙祖衣食之而無所用其妻常居中釗罕得見怏怏因醉拔佩刀刺之傷而不死釗卽自裁其妻攺適何氏復生子繼元而何與妻皆卒世祖以孝和帝無子使養繼恩及繼元皆冒姓劉氏繼恩皤腹多髯長上短下乘馬卽魁梧徒步卽侏儒事孝和帝盡恭昏定晨省禮無遺者及爲太原尹選軟不治孝和帝憂之嘗謂宰相郭無爲曰繼恩純孝然非濟世才恐不能了我家事柰何無爲不對是月孝和帝臥疾勤政閣召無爲執其手以後事付之繼恩始監國無爲與侍衛親軍使蔚進不葉因出進守代州又建議漸斥去公族命繼恩弟繼忠守忻州繼忠亦孝和帝養子也自稱嘗使契丹得冷痼病定襄地寒願畱養晉陽繼恩責其觀望趨令就道繼忠頗出怨語或以白繼恩尋縊殺之孝和帝殂繼恩遣使告終稱嗣於契丹契丹許之然後卽位八月丙寅命客省使盧懷忠等二十二人領兵屯潞州將有事於北漢也戊辰以昭義節度同平章事李繼勛爲行營前軍都部署侍衛步軍都指揮使黨進副之宣徽南院使曹彬爲都監繼筠爲先鋒康延昭爲都監建雄節度使趙贊爲汾州路都部署絳州防禦使司超副之濕州刺史李謙溥爲都監九月北漢主繼恩怨郭無爲初與其父言不助已且惡其專政欲逐之而未果是月加無爲守司空外示優禮內實疏逺之也繼恩服縗裳視事寢處皆居勤政閣其左右親信悉畱太原府廨或請召入令翊衛繼恩勿聽於是文武百官皆進秩繼恩置酒宴諸大臣及其宗子飲罷臥閣中供奉官侯霸榮率十餘人挺刄入閣反扃其戶繼恩驚起繞於堂屛風環走霸榮以刄椹其胸殺之無爲遣兵以梯入屋殺霸榮並其黨迎立繼恩弟太原尹繼元繼恩立才六十餘日霸榮邢州人多力善射走及奔馬嘗爲盜並汾間北漢主用爲散指揮使戍樂平王全斌攻並汾榮率所部來歸補內殿直未幾復奔北漢爲供奉官至是弒繼恩謀持其首歸朝旋爲無爲所殺�亟誅霸榮以滅口放人�境乃急遣使上表�劉繼業馮進珂領軍�監其軍峯太原人繼元妻�氏重勛兄幼事北漢世祖遂�河朔記作銅鍋河與李繼勛�之斬首二千餘級獲馬五百匹�汾河橋傅太原城下焚延夏門繼元遣將郭守斌領內直兵出戰又敗守斌中流矢退入城中是月三十日庚子繼勛奏到丁未北漢左勝軍使李瓊來降十月上遣使賫詔至太原諭北漢主繼元令降約以平盧節度使授之又別賜郭無爲馬峯等詔四十餘道許授無爲安國節度使馬峯而下並與藩鎭無爲得詔色動但出繼元一詔餘皆匿之自是始有二志勸繼元納欵繼元不從十一月契丹以兵來援北漢李繼勛等皆引歸北漢因入冦大掠晉絳二州之境三年二月乙夘命宣徽南院使曺彬馬步軍都指揮使黨進等各領兵先赴太原戊午詔親徵己未以皇弟開封尹光義爲東京畱守樞宻副使沈義倫爲大內都部署昭義節度使李繼勛爲河東行營前軍都部署建雄節度使趙贊爲馬步軍都虞侯先赴太原甲子車駕發京師丁夘次平橋頓彰徳節度使韓重斌來朝上謂之曰冦知我是行必率眾來援彼意鎭定無備將由此路入卿可爲朕領兵倍道兼行出其不意破之必矣乃以重斌爲北面都部署義武節度使洛陽祈廷儀副之己巳次相州庚午次磁州乙亥次潞州以霖雨駐蹕時諸州饋餉畢集城中車乘塞路上聞之以爲輦運稽畱將罪轉運使宰相趙普曰六師方至而轉運使獲罪敵人聞之必謂儲峙不充非所以威逺之道但當擇治劇者蒞此州耳丙子命戶部員外郎知制誥王佑權知潞州佑卽發遣車乘行路無阻以樞宻直學士趙逢爲隨駕轉運使仍鑄印賜之北漢�侯劉繼業馮進珂屯於團栢谷遣衙將領數百騎未偵邏會李繼勛等促降繼業進珂知眾寡不敵亦領眾罷其兵柄繼勛等遂圍城時北漢主爲帝北漢主夜開宴羣臣及契丹使皆預宰相郭無爲慟哭於庭曰今日以空城抗大軍計將安出引佩刀欲自刺繼元遽降階持其手引之升坐蓋無爲欲以此搖眾心也旬有八日獲北漢諜者問之對以望車駕恨其遲耳上笑給衣酒戊戍次太原庚子觀兵於城南築長連城辛丑幸汾河作新橋以兵部員外郎中知制誥太原府事乙巳幸城東南始命築長堤壅汾水先是議欲增兵攻城者左神武統軍陳承昭進曰陛下自有數千萬兵在左右何不用也上未悟承昭以馬策指汾水上大笑因使承昭董其役丙午決晉祠水灌城丁未命李繼勛軍於城南趙贊軍於西曺彬軍於北黨進軍於東爲四寨以副之北漢又乘晦突門潛犯西寨趙贊率眾與戰弩矢貫贊足未退時黨進遣東寨都監李謙溥伐木西山以給軍用謙溥聞鼔聲卽引所部兵赴之北漢人乃退上遽至觀戰怪所赴援者非精甲問之則謙溥也甚悅劉繼業復以突騎數百犯東寨黨進挺身逐之麾下數人隨之繼業走匿壕中北漢兵出援之繼業隨縋入城獲免夏四月戊申朔幸城東觀築堤辛亥遣海州刺史孫方進領軍數千人圍汾州以判四方館事任城翟守素監其軍壬子復幸城東賜羣臣及諸軍時服宴從臣甲申幸城北引汾水入新堤灌其城戊子幸城東南命水軍乘小舟載彊努進攻其城內外馬步軍都軍頭橫州團練使王廷義親皷之免冑先登流矢中其腦而顚庚寅廷義卒辛夘殿前指揮使都虞侯袁州刺史石漢卿亦中流矢溺死癸巳贈廷義建武節度使漢卿袁州防禦使太原圍急郭無爲謀出奔因請自將兵夜撃王師北漢主信之選精甲千人命劉繼業郭守斌爲之副北漢主登延夏門自送之且伺其反是夕初甚晴霽已而風雨晦冥無爲行至北橋因駐馬召諸將而劉繼業以馬傷足先收所部兵入城矣守斌迷失道呼之不獲無爲不能獨前乃興麾下數十人亦還閏月戊申水自延夏門甕城入穿外城兩重注城中城中大驚擾上幸長堤觀焉水口甚闊北漢緣設障爲王師所射障不得施俄有積艸自城中飄出直抵水口自塞郭無爲復勸北漢主出降北漢主不聽閹人衛徳貴極言無爲反狀明白不可赦北漢主殺之以徇城中稍定北漢人俄自西長連城潛出將焚我攻戰之具我師撃走之斬首萬餘級夜半忽傳呼壁外云北漢主降上令衛士擐甲開壁門八作使趙璲曰受降如受敵詎可半夜輕諾乎上使伺之果諜者詐僞也太原城久不下東西班都指揮使範暘李懷忠率眾攻之戰不利中流矢幾死殿前指揮都虞侯趙廷翰率諸班衛士叩頭願先登撃之以盡死力上曰汝曹皆我所訓練無不一當百所以備肘腋同休戚也我寧不得太原豈忍駈汝曺冒鋒刄而蹈必死之地乎眾皆感泣再拜呼萬歳時大軍多病而契丹亦復遣兵來援太常博士李光贊上言曰陛下應天順人體元禦極戰無不勝謀無不臧四方恃險之邦僭竊帝王之號者昔日與中國爲鄰今日與陛下爲臣矣蕞爾晉陽豈須親討重勞飛挽久駐師徒且太原得之未足爲多失之未足爲辱向來恃險之邦聞是役也竭心踴躍各有窺覦傳曰鄰之厚君之薄也豈若回鑾復都屯兵馬上黨使夏取其麥秋取其禾旣寛力役之徵便是蕩平之策惟陛下裁之況時屬炎蒸候當暑雨河津泛溢道路阻難輦運稽遲恐勞宸慮上覽奏甚喜復問宰相趙普亦以爲然因使普召光贊慰撫之癸丑移幸城東罕山之南始議班師也己未徙太原民萬餘家於山東河南給粟庚申分命使者十七人發禁軍護送之因屯於鎭潞等州用絳人薛化光之策化光言伐木先去枝葉後取根柢今河東外有契丹之助內有人戶賦輸竊恐歳月間未能下宜於太原北石嶺山及河東北界西山東靜陽村樂平鎭黃澤關白井社各建城寨扼契丹援兵起其部內人戶於西京襄鄭唐汝等州給閒田使自耕種絕其供饋如此不數年自可平定上嘉納之壬戌車駕發太原我師陷敵百人上遣驍雄副指揮使浚儀孔守正領騎軍往救守正奮撃盡奪以還北漢藉我所棄軍儲得眾粟三十萬茶絹各數萬喪敗罄竭賴此以濟戊辰次鎭州六月庚辰詔車駕所過民無出今年秋租癸巳車駕至自太原曲赦京城繋囚是月北漢主決城下水注之臺駘澤水已落而城多摧圮契丹使者韓知璠猶在太原嘆曰王師之引水浸城也知其一而不知其二若知先浸而後涸則並人無遺類矣時契丹遣其將南大王來援屯於太原城下劉繼業言於北漢主曰狄貪地棄信他日必破吾國今救兵驕而無備願襲取之因籍河東之地以歸中國使晉人免於塗炭陛下長享貴寵不亦可乎北漢主不從南大王數日辭還贈遺甚厚是歳契丹主明記爲將下所殺九年八月丁未命伐北漢以侍衛馬軍都指揮使黨進爲河東道行營馬步軍都部署宣徽北院使潘美爲都監虎捷右廂都指揮使楊光美爲行營馬軍都虞侯

太宗太平興國二年五月庚午命起居舍人辛仲甫使於契丹右贊善大夫穆被副之仲甫至境上聞朝廷議伐北漢而北漢實倚契丹爲援遲畱未能進飛奏俟報有詔遣行旣至契丹主問曰聞中朝有黨進者眞驍將如進之比凡幾人仲甫對曰名將甚多如進鷹犬之材何可勝數契丹主頗欲畱之仲甫曰信以成義義不可畱有死而已契丹主知其秉節不可奪厚禮遣還上嘗謂左右曰仲甫逺使絕域練達時宜可謂不辱君命若更得仲甫數人朕何患也

三年八月庚寅以隰州刺史李謙溥爲濟州團練使謙溥在隰州十年敵人不敢犯其境有招收將劉進者勇力絕過人謙溥撫之甚厚得其死力往來境上以少撃眾北漢人患之爲蠟彈書以間進佯遺書道中節度使趙贊得之以聞上令械進送闕下謙溥詰其事進伏於庭請死謙溥曰我以合家四十口保汝矣卽上言進爲北漢人所惡此乃反間也上悟遽令釋之賜以禁軍都校戎帳服具進感激願撃敵自效�祚破契丹事見遷防門�指揮黨進出爲忠武節度�晉潞邢洛鎭冀等州治皆戎器�粟北漢主甚恐十二月乙丑幸講武臺觀發機石射連弩上將伐北漢先習武事也

四年正月上初卽位謂齊王廷美曰太原我必取之及議致討召樞宻使曺彬問曰周世宗及我太祖皆親徵太原以當時人力而不能克何也豈城壁堅完不可近乎彬對曰世宗時史彥超敗於石嶺關人情震恐故師還太祖頓兵甘艸地軍中人多被腹疾因是中止非城壘不可近也上曰我今舉兵卿以爲何如彬曰國家兵甲精鋭人心忻戴若行弔伐如摧枯拉朽耳何有不可哉上意遂決宰相薛居正等曰昔世宗舉兵太原倚北狄之援堅壁不戰以至師老而歸及太祖破狄於雁門關南盡駈其人民分布河洛之間𨿽巢穴尙存而危困已甚得之不足以辟土捨之不足以爲患願陛下熟慮之上曰今者事同而勢異彼弱而我彊昔先帝破此冦徙其人而空其地正爲今日事也朕意決矣卿勿復言乃先遣常下參官督諸州軍儲赴太原庚寅以宣徽南院使潘美爲北路都招討制置使河陽節度使崔彥進攻其城東面彰徳節度使李漢瓊城南面柱州觀察使曺翰城西面彰信節度使劉遇城北面翰以次當攻其西面而西面直逼漢主宮城尢險惡翰欲與遇易地自言我觀察使班宜在節度使下遇弗可翰必欲易之議久不決上慮將帥不葉乃諭翰曰卿智勇無雙城西北面非卿不能當也翰始奉詔八作使郝守浚守西面壕寨都監馬軍都虞侯米信步軍都虞侯田重進充行營馬步軍都指揮使西上合門使郭守文判四方館事順州團練使梁迥監其軍辛夘命云州觀察使郭進爲太原石嶺關都部署西上合門祗候供奉官劉緒按行太原城西面壕寨閱視攻城梯衝器用

己酉命左右屯衛上將軍張鐸爲京城內外都巡檢車駕將北徵二月辛亥詔以此月內暫幸玉津園宴射丙辰命宰相沈倫爲東京畱守兼判開封府事宣徽北院使王仁贍爲大內都部署樞宻承旨陳崇信副之甲子車駕發京師戊辰次澶州有邀車駕者前驅叱之不退取視乃臨河主簿宋捷上見其姓名喜以爲師必有捷之兆三月庚辰朔駐蹕於鎭州�非古州北漢人依險阻郭進言契丹數萬騎入冦�援絕北漢主復遣使間道賫蠟丸書求救進又得之徇於城下城中气始奪矣上幸太原甲子鮮暉等攻隆州西驍騎軍校許均先登陷之均中八創殺三百餘人獲其招討使李珣等六人以獻繼忠前護隰州白壁關屯兵前後入北漢境破三寨擒僞將校二人得鎧甲鞍馬牛羊生口數萬計近戍聞之懼無功受譴乃以誠告繼忠悉分虜獲使列奏焉丙寅次側石嶺作聞捷奏平隆州詩庚午上至太原駐蹕於汾水之東辛未幸城四面按視城壘攻具慰勞諸將以手詔諭北漢主繼元傳詔至城下守陴者不敢受壬申夜漏未盡上幸城西督諸將攻城天武軍校荊嗣率眾先登手刄數賊足貫雙箭手中炮碎齒上見之亟召下賜以錦袍銀帶嗣罕儒兄孫也先是上選諸軍勇士數百人以劍舞皆能擲劍於空中躍其身左右承之見者無不恐懼會契丹遣使修貢賜宴便殿因出劍士示之數百人袒裼舞揮刀而入跳擲承接曲盡其妙契丹使者不敢正視及是巡城必令舞劍士前導各呈其技北漢人乘城望之破膽上每躬擐甲冑冒犯矢石指揮戎旅左右有諫者上曰將士爭效命於鋒鏑之下朕豈敢坐觀諸軍聞之人百其勇皆冒犯先登凡控弦之士數十萬列陣於乘輿前蹲甲交射矢集太原城上如蝟毛焉每詔給諸軍箭數百萬又頃刻而盡城中人云北漢主城中市所射之箭以十錢易一隻凡得十餘萬隻聚而貯之上笑曰此箭爲我蓄也及城降盡得之甲戌幸諸寨乙亥幸連城視攻城諸洞時李漢瓊率眾先登矢集其腦又中指傷甚猶力疾上促召至幄殿視其創傅以良藥上欲親幸洞屋中勞士卒漢瓊泣曰晉陽孤壘危若累卵諸將用命戰士賈勇矢石注洞屋如雨陛下柰何以萬乘之尊親往臨之若不聽臣請先死上乃止丁巳幸西連城樓五月己夘朔幸城西南隅夜督諸將急攻遲明陷羊馬城北漢宣徽使範超來降攻城者疑超出戰擒之以獻斬於纛下旣而北漢主盡殺超妻子梟其首投於城外辛巳幸城西北隅北漢馬步軍都指揮郭萬超來降壬午幸城南上謂諸將曰翌日重午當食於城中遂自艸詔賜北漢主夜漏上有一刻城上有蒼白雲如人狀癸未幸城南督諸將急攻士奮怒爭乘城不可遏上恐屠其城因麾眾少退城中猶欲固守左僕射致仕馬峯以病臥家舁入見北漢主流涕以興亡諭之北漢主乃夜漏上十刻遣客省使李勲上表納欵上喜卽命通事舍人薛文寶賫詔答之夜漏未盡幸城北宴從臣於城臺繼元降遲明劉繼元率其官屬素服紗帽請罪臺下詔釋之賜襲衣玉帶金鞍勒馬文武官各賜器幣鞍馬有差召升臺勞問繼元叩頭曰臣自聞車駕親徵卽願束身歸罪乃致陛下鑾輿暴露尙敢以孤城死守蓋亡命者懼死逼臣不得降耳上令籍亡命投繼元者選其巨室者以從軍法余賜服分隸諸將因顧錢俶曰卿能保一方以歸於我不致血刄深可嘉也俶頓首謝北漢平凡得州十軍一縣四十戶三萬五千二百二十命劉保勲知太原府乙酉赦河東常赦所不原者並釋之諸州縣僞署如故特與給復二年王師所不及�舊城攺爲平晉縣以楡次縣爲新並州詔授繼元爲右衛上將軍彭城郡公辛夘宴劉繼元及其官屬繼元獻其宮人百餘人上以分賜立功將校丙申幸太原城北禦沙河門樓遣使分部徙軍民於新並州盡焚其廬舍民老弱趨城門不及焚死者甚眾九月乙亥齊王廷美進封秦王宰相薛居正加司空沈倫加僕射盧多遜兼兵部尙書樞宻使曹彬兼侍中文武官預平太原者皆遷秩有差初行賞功之典也

太祖太宗經制西夏

李彛興夏州人父仁福本姓拓跋氏唐末拓跋思恭鎭夏州統銀夏綏宥靜五州地討黃巢有功賜姓李思恭卒弟思諫代爲定難節度使思諫卒思恭孫彛昌嗣梁開平中彛昌遇害將士立其族子蕃部指揮仁福亦統銀夏綏宥靜五州之地仁福卒子彛興嗣周初加中書令顯徳初封西平王世宗卽位加太保恭帝初加太傅宋初加太尉北漢劉鈞結代北諸部來冦麟州彜興遣部將李彛玉會諸鎭兵禦之鈞眾遂引去建隆初獻馬三十匹太祖方事徵討大喜攻玉爲帶親臨視之召其使問曰汝帥腹圍幾何使言彛興腰腹甚大如合抱之木太祖曰汝帥眞福人也幹徳五年九月卒追封夏王子克睿嗣彛興之卒自權知州事授檢校太傅定難軍節度使

太平興國三年五月卒子繼筠嗣四年上徵北漢繼筠遣銀州刺史李光逺綏州刺史李光憲率蕃漢兵列陣渡河略太原境以張軍勢五年卒弟繼捧嗣七年五月綏州刺史李克文表言繼捧不應承襲請遣使與偕至夏州諭令入朝克文繼捧從父也繼捧來朝自稱諸父昆弟多相怨懟願畱京師盡獻其地上遣使詣夏州護繼捧緦麻以上親赴闕十一月己酉以繼捧爲彰徳節度使其弟繼遷時年十七勇悍有智謀不樂內徙僞稱葬乳母以兵甲寘柩中與其黨數十人奔入蕃族地斥澤出其祖彛興像戎人皆拜泣繼遷自言我李氏子孫當復興宗諸族帳稍稍歸附奉表詣麟州貢馬及槖駞等敕書詔諭繼遷不出

雍熈元年九月知夏州尹憲與巡檢使曺光實選精騎夜發兵掩襲地斥澤斬首五百級焚四百餘帳獲遷母妻及羊馬器械萬計繼遷復結婚於帳族之酋豪凡數妻漸以彊盛

二年二月帥眾攻麟州使人紿都巡檢使曺光實曰我數奔北不能自存矣公許服降請期日於葭蘆川光實勇而無謀信之及期繼遷設伏兵於隱蔽止領數十人迎光實從百騎赴之繼遷前導而行忽舉手麾鞭伏兵盡起光實遂被害上聞之驚悼遣判四方館事田仁朗合門使王侁副使董願宮苑使李繼隆發邊兵撃之有言繼遷悉知朝廷事蓋由李繼捧漏泄乃出繼捧爲崇信節度使李克憲爲道州防禦使與博州防禦使李克文並歸治所命著作郎韋亶殿中侍禦史李式武元頴爲通判專領州事繼遷遂圍三族寨寨將折遇乜殺監軍使者與繼遷合田仁朗行次綏州請益兵上聞三族陷大怒亟遣軍器庫使劉文裕自三交疾馳代仁朗文裕未至繼遷乘勝亟攻撫寧寨仁朗喜曰戎人隨逐水艸散保巖穴常烏合蝟聚勝則進敗則走不可窮其巢穴今乃嘯聚數萬盡鋭以攻孤城撫寧小而固戍卒少而精非旬浹所能破我俟其困以大兵臨之分遣彊努三百邀其歸路北敵成擒矣規畫已定日縱酒樗蒱以示閒暇王侁等媒孽之上遣使者召仁朗下禦史獄劾問請益兵及陷三族狀仁朗對曰所召銀綏夏三州兵本州島皆以守備不遣有兵千餘乃曺光實舊卒器甲不整故請益兵轉運芻粟復未備三族寨去綏州道逺非元詔所救也昨臣已定擒繼遷策會詔至不果因言繼遷得羌戎情冝且降優詔懷柔之或掲厚賞啖部落酋長令斬其首不爾恐漸且難制大爲邊患益兵深入其地無益也禦史以其狀聞上大怒切責史府官吏禦史遂劾之大理奏仁朗坐死上特貸之責授商州團練副使王侁等出銀州�千六百餘級生擒八十人器甲百八十六梟�牛羊畜三萬計�等保香族追�十七人生擒四十�余級又破保洗兩族�千計麟州三族寨蕃部二千餘�六十四人納馬贖罪願助討李繼遷入濁輪川斬賊首五千級酋豪二十其將折遇乜皆遁去命內客省使郭守文自三交乘置往與侁等同領邊事侁等又破銀州杏子平東北山谷內設邵浪悉訛等族及濁輪川東兔頭川西諸族生擒七十八人梟五十九人俘三百三十六人招降千四百五十二戶六月守文與尹憲等引兵至鹽城吳移越移四族皆奔有岌伽羅二十四族怙眾不率憲等襲撃之斬首數千級生擒百人焚千餘帳獲牛畜萬計於是銀麟夏三州諸蕃悉歸附凡百二十五族合萬六千一百八十九戶折遇乜窮蹙來降獨咩嵬族酋豪招懷不至擒斬以徇並滅其族七月癸未詔昨爲河西三族蕃部都監折遇乜並夏州李繼遷嘯聚冦邊因發兵防遏撫綏近觀奏報並已分屯其兵令下並州潘美及夏銀綏等州常具蕃部動靜飛奏以聞朝廷數以書招諭繼遷及同惡蕃部繼遷亦嘗遣孔目官張浦詣知環州陳徳元自陳歸順之意然繼遷終不肯降益侵盜邊境

端拱元年五月宰相趙普建議欲復委繼捧以夏臺故地俾圗之繼捧時爲感徳節度使卽召赴闕上親書五色金花箋賜繼捧國姓攺名保忠授定難節度使賜以所管五州錢帛芻粟田園等命右衛第二軍都虞侯王果領兵千人護送之十二月保忠言繼遷悔過歸順以爲銀州刺史洛苑使加保忠同平章事然繼遷實不降已而保忠又言繼遷誘蕃戎入冦乞師守禦

淳化二年正月命商州團練使翟守素率兵屯夏州繼遷聞守素將兵來討恐懼七月奉表歸順授銀州觀察使賜以國姓名曰保吉外示歸順而陰與保忠相結誘荒盜戎蠻冦邊不已陜西轉運使鄭文寶建議以爲銀夏之北千里不毛但以販靑白鹽與邊民愽糴粟麥充食願禁之許商人販安邑解兩池售於陜西官獲其利且困羌戎則保吉可不戰而屈上從之詔自陜以西有私市靑白鹽者皆坐死募告者差定其罪行之數月犯法者益眾羌戎乏食四十二族首領盟於楊家族引萬餘騎冦環州石昌鎭知州程徳元與殿頭髙品李神福等率三百騎撃走之後七日復來冦屠小康堡內屬萬餘帳亦叛稍稍歸保吉而商人販兩池鹽者多取他徑出唐鄧襄汝間吏不能禁

四年八月上命翰林學士錢若水馳傳視之弛新禁復舊制內屬羌戎漸復歸順

五年正月靈州及通逺軍皆言趙保吉復圍保賽掠居民焚積聚上怒曰保吉�廷姑務含容賜以國姓�厚仍通其關市�矣乃敢如是�李繼隆爲何�誅保吉保吉之�保吉納欵授銀州觀察使�及保忠與保吉陰爲唇齒之依置平夏畱其將佐李貴等綏州文岯上言保吉忘主上養育之恩復玆猖獗今保�之計若綏州搖動則平城不可守矣保吉果遣其�三畔率眾暴至將驅其吏民會平夏文岯出兵撃三畔敗走斬首五百級獲馬一百匹以文岯知州事左正言直昭文館王禹偁言伏覩國家出偏師討李繼遷臣淳化二年任商州團練副使翟守素兩曽任夏州駐泊因與臣同看報狀見李繼遷進奉事守素言此賊未是由衷必恐中懷反側又言繼遷曽被左右暗箭橫貫於鼻偶然不死今面上瘡痕尙存臣竊謂此賊不必勞力而誅自可用計而取況討伐之義權變爲先漢光武彭寵據有漁陽攻伐未下家奴子宻竊發肘腋斬首而來唐元和中李師道父子盜據全齊四五十年倔彊難制其禆將劉悟倒戈攻城遂至族滅近代劉知俊兄弟以同州叛入李茂貞梁祖下詔有得知俊者賞緡錢一萬與節度使得其弟者賞緡錢五千與刺史一月之間生擒其弟諺曰重賞之下必有勇夫兵法使貪使愚言貪者利其財愚者不計其死也今繼遷本是匹夫偸生假息本無財利以結人心若數其罪惡曉諭畨戎多立賞賜髙與官資使左右生心畨戎並力繼遷身首不梟卽擒何必苦煩睿略多舉王師且自陜以西歳非大稔加之饋餉轉恐凋殘河北𨿽是丰登預修邊備況此賊通連北狄朝廷具知撃東南而備西北正在此時三月保忠聞繼隆將兵來誅保吉乃先攜其母及妻子卒吏壁野外上言已與保吉解仇貢馬五十匹乞罷兵上怒卽遣中使命繼隆移兵撃之繼隆兵壓境保吉欲圗保忠而並其眾夜襲保忠保忠方寢聞難作單衣被髮騎駿馬走還城中資財器用保吉悉奪之保忠嘗遣指揮使趙光嗣入貢光嗣頗輸誠欵詔補禮賓副使保忠動靜光嗣必以聞及保忠陰結保吉光嗣出家財散士卒誓以效順保忠還城光嗣報之開門納王師繼隆入夏州擒保忠繋以銀鐺鎖之檻車送闕下保吉引眾遁去四月詔以趙光嗣爲夏州團練使削趙保吉所賜姓名上以夏州深在沙漠本姦雄竊據之地詔隳其城遷其民於銀綏等州五月丁夘以保忠爲右千牛衛上將軍封宥罪侯詔略曰不討繼遷開狡兔之三穴潛疑光嗣持首鼠之兩端七月繼遷遣牙校以良馬來獻且謝過猶稱所賜名八月又遣其將佐趙光祚張�綏州納欵遣其弟廷信奉表請罪十一月遣內侍張崇貴持詔諭繼遷賜以茶藥器幣衣物等�親已失輔車之勢

至道元年正月繼遷遣張浦來獻蕃戎所產槖駞蓋浦在西夏多年繼遷實奉爲謀主三月上令衛士翹闕超乘引彊奪槊於後園召浦觀之上意欲威示戎狄使不敢輕大宋浦大駭上笑問浦戎人敢敵否浦曰羌部弓弱矢短但見此長大人固已逃遁況敢敵乎皆貧寠飲食被服粗惡無可戀者豈能永保富貴繼遷上言自去年遣人入朝勑禁抄掠今境上戎人不稟詔旨頻肆攻刼本部不敢禁禦恐邊吏誣奏無以自明詔答曰先敕邊臣各謹封略無輒相侵內屬戎人所盜羊馬錢物今並以還卿且恕其罪自今敢犯卿者當誅之也上因謂侍臣曰繼遷遊魂孤孽貪利忘義朕欲開其迷復之路漸加控制近聞倉皇失據不自寧處傳信邊將各守封疆無相侵軼亦畏我之兵鋒耳六月遣合門副使馮訥中使賈繼隆賫詔諭繼遷欲授鄜州節度使繼遷不奉詔上謂宰相等曰繼遷負固不庭嘯聚邊境朕君臨四海須與含容昨者賜以詔書俾移鎭守而狂不奉詔尙恣陸梁朕哀此孽重死亾之非久也宰相等對曰繼遷器識凡下自叛渙以來引親校張浦爲謀主軍中動靜一以諮之遂能倔彊窮廬茍延歲月者浦之力也今陛下走一介致之繼遷內失腹心之用矣沿邊蕃部族帳居多繼遷威以淫刑脇而用之近聞各懷怨望漸致攜離則繼遷外失夷落之助矣內外乖絕形勢可見而乃偸安巢穴靡顧存亡茍不爲蕃部所擒則必有刺客起於帳下今丹延環慶之地田川重復非但冦不能窺伺惟靈武一道是其湊進之路國家已嚴堡障練兵聚粟繼遷率烏合之眾往來沙磧猶困獸處於檻穽但自跳躍豈能爲人患乎乃以張浦爲鄭州團練使畱京師轉運副使鄭文寶先建議於靈州南界積石嶺築城號淸逺軍在瀚海中距靈環皆三四百里地不毛無泉水文寶大發民版築益負糧水於數百里外關右之民始皆恣怨城壘旣就戍兵數千人轉餉共饋益爲勞擾自同華抵環慶運粟一斗爲錢七百芻一圍爲銀一兩陜西民冨者鬻田園貧者賣妻子以供力役自初築城募邠涇寕慶等州民以楡槐雜木及貓狗鴉鳥至者厚賞之地舄鹵種植皆立枯數百里無艸木禽鳥皆死未幾山水大出壤釣橋陷羊馬城數處前後費官錢數十萬計李繼遷酋長有嵬囉嵬悉者文寶以金帛誘之令陰圗繼遷嵬囉等盡以其事告繼遷因上表謝罪九月知淸逺軍張延州言李繼遷帥千餘騎來冦出兵撃討之詔復奪其所賜姓名

二年三月環慶總管皇甫繼明受詔護送輜重赴靈州繼明先約靈州田紹斌率軍迎援會繼明被病白守榮馬紹忠等請率兵先往繼明慮守榮等輕佻與戎人接戰失利因謂之曰我疾少間遂矍鑠被甲上馬彊行至淸逺軍卒紹斌過咸井賊踰三千餘來破陣且行且鬭至耀徳凡殺千人明日冦復尾後紹斌爲方陣使被傷者居中自將騎三百步努三百與敵兵確於浦洛河大敗之初紹斌與守榮等爲期旣而繼明卒故後一日遂爲賊所圍守榮等欲撃之紹斌曰蕃戎猛勇不可追也勿棄輜重與戰當按轡結陣徐行守榮等忿曰我不受若節制但率兵來迎勿預吾事紹斌因別率所部去輜重四五里而捨繼遷初見紹斌旌旗不敢撃守榮等自欲邀功與戰賊先伏兵以羸騎致師伏發守榮等皆敗丁夫駭遁蹂踐至死者無數芻粟四十萬悉爲李繼遷所獲紹斌率所部徐還入保淸逺軍四月甲戌以侍衛馬軍都指揮使李繼隆爲環慶靈等州都總管殿前都虞侯範庭召副之率師討繼遷詔紹斌爲本州島都總管兼內外都巡檢使初詔調發靈州軍儲分道護送冦至易爲備禦而民力不匱轉運使盧之翰違詔擅並爲一及敗上怒命國子博士王用和乘傳捕之翰及轉運使竇玭繋獄驗問五月繼遷率萬餘眾冦靈州四方館使曺璨自河西入奏上召宰相等於北苑門語其故曰繼遷剽刼輜眾之後頗猖獗自恣輙窺靈武驅烏合之眾頗堅城之下固無持久之理卻緣城中人賫表告急爲賊所獲賊以爲危窘因頓兵未卽引去卿等宜熟慮之朕固有成算矣呂端曰靈武軍儲乏少賊黨又據瀚海津要環慶路不通臣思以爲朝廷宜於麟府丹延環慶三道各發勁卒約輕賫徑走平夏攻取繼遷帳幕繼遷必顧惜巢穴望風引退如此則靈武之圍解饟道得通矣上曰不然三道起兵深入所發甲卒凡幾萬人何人爲將領何人將輜眾況塞垣表裏砂磧三道兵馬於何處會合須更熟籌不可輕舉向者芻粟朕令分三軰護送丁夫悉持弓矢自衛兵級拒馬勁弩令爲方陣而行冦至則分布拒馬發勁弩士卒成列以待之誠能遵守紀律豈致敗衂而將校皆自率胸臆不用條教當冦之暴集戰未暇施設而丁夫已潰亂相蹂踐而死蓋謀之不臧違朕節制所致也參知政事張洎曰盛暑之月水泉乏絕芻粟未集而議者欲以三道舉兵深入以分賊勢陛下以爲未見其利誠如聖旨時賊圍靈州歲餘地震二百餘日城中糗糧皆竭潛遣人市糴河外宵運以入間出兵撃賊司天言熒惑犯輿鬼中積屍秦雍之分當有兵上語宰相等曰天文謫見如此秦地民罹其災五星淩犯朕常候之未嘗無其應朕旦夕念之不遑寧處李繼隆等兵馬已到環慶賊聞王師之至固已破膽其如靈州救援未及萬一不守城中皆漢民盡爲此賊所屠戮自壁閉已來居人乏食餓死必眾因嗟嘆久之辛亥降手詔曰靈州孤絕救援不及賊酋猖獗未就誅夷居廟堂侍帷幄者正合運奇兵而伸碩畫宜令宰相呂端知樞宻院事趙鎔等各述所見利害再護送軍儲至靈武合發軍民多少舉兵深入賊境以速剿滅用兵幾何何人將領何人監護直抵靈武今日實封來上呂端等相率詣長春殿見上言曰臣等若各陳所見恐乖詢謀僉同之義望許共爲一狀陳其利害張洎越次奏曰呂端等備位輔弼上有所詢問反緘黙而不言深失謀謨之體端曰洎欲有言不過揣摩陛下意耳必無逆鱗之理在河上饋運艱難黨項率先順命靈武地�度塞門經鹽州抵回樂�靈武可以控守者緣路在黨項繼遷以黨項餘孽據平夏全壤振軍車大出則鳥驚魚散莫見蹤由若般�屯使行刼奪其事一也軍須所急莫若井泉自環慶至瀚海七百里斥鹵枯澤無溪澗川谷荷戈甲而受渴乏𨿽勇如賁育亦將投身死地又安能與羣賊爭鋒哉其事二也自逆賊滔天靈州閉壘継遷之眾踐蹂四郊田疇日荒樵蘇路絕負屍而汲易子而食備禦理盡飛走望斷豈能復爲國家堅守者乎其事三也假使靈州圍解瀚海塵淸朝廷須當召發甲兵褁送糧艸未逾終歳輦運復興乃是以日系時而轉輸無已驅秦雍之百姓供靈武之一方使無辜之民膏塗原野朝廷大計豈若是乎其事四也況繼遷或成或敗未足致邦國之安危靈武或存或亾豈能系邊隅之輕重得失大較理甚昭然以臣愚見所謂靈武封壤必不可以實時保守靈武士伍必不可深入應接牽拽兵馬必不可令起離本處若除此道縱使良平復生亦不能爲謀矣聖人以天下爲度者不以細故爲嫌棄地戢兵從權之上治也上初有意棄靈州旣而悔之及覽洎奏不悅卻以付洎謂之曰卿所陳朕不曉一句洎皇恐流汗而出上乃召同知樞宻院事向敏中等謂之曰張洎上言果爲呂端所料朕以其疏還之矣上初以田紹斌爲李繼隆之副繼隆遣護軍馮訥入奏言洛浦之敗紹斌握精卒登壠上顧望不救自言靈武非我不能守欲圗方面有異志上大怒曰是嘗背太原來降今日復首鼠兩端眞賊臣也立遣使捕繋詔獄鞫問貶爲右監門衛率府副率虢州安置以慕容徳知靈州殿前都指揮使王超爲夏麟府州都總管兼都排陣使上以李繼隆言紹斌逗𨖻境上乃部分諸將繼隆自環州範廷召自延州王超自夏州步軍都虞侯丁罕自慶州西京作坊使張守恩自麟州五路率兵抵烏白池皆授以方略師已有期銀夏鈐轄盧斌求對懇言曰蕃夷之族馬驕兵悍往來無定敗則走境疾戰沙漠非大兵所利不若堅保靈州於內地多積芻粟以師援送茍其至也會兵首尾撃之庶幾無枉費且不失固國之上策上不從攺授斌環慶鈐轄領兵二萬爲繼隆前鋒斌謂繼隆由靈州趨烏白池月餘方至若自環州槖駝路才十日程耳繼隆因遣其弟繼和馳驛上言赤檉路回逺乏水請自淸岡峽直抵繼遷巢穴不及援靈州上怒召繼和於便殿詰之曰汝兄如此必敗吾事矣因手書數幅切責繼隆命引進使周瑩賫詣軍前瑩至兵已發矣

九月繼隆與丁罕守恩見賊不撃率兵歸範廷召遇賊大小數十戰斬首五十級生擒指揮使等二十七人馬二千匹上初以�兵崇政殿列陣爲攻撃之狀刺射之節且令多�及遇賊布陣萬弩齊發賊無所施其技矢才一發賊皆敗走凡十六戰而抵其巢穴悉焚蕩之賊中老幼不能走者繼遷悉埋於沙中但露其首部落降者皆曰人馬死者大半不能化矣夷語謂活爲化言不能自活也上因顧馬步軍都虞侯傳潛等曰此行合戰與師還之期悉如所料但諸將不能盡依方略致此賊遁逸朕自卽位未嘗如此殺戮蓋事不可容耳師興以來夏秋之際躬自謀度炎熱尢甚未嘗寧息大抵行軍布陣當負持重𨿽�勇者率數千人以先犯賊亦無能損益適足撓亂行伍朕每深誡之違令者必斬果無敢輕率者布陣乃兵家大法非常情所究小人有輕議者甚非所宜朕自爲陣圗與王超令勿妄示人超回日汝可取圗觀之潛等再拜謝而退初命五將出師衛州團練使李重貴實爲麟府路濁輪寨都將得對便殿因言賊居沙迹中逐水艸牧畜便於戰鬭利則進不利則走今五路齊入彼畏我兵勢太盛或不接戰且謀逺遁欲追則人馬乏食將守則地無堅壘賊旣未平臣軰何顏以見陛下上善之賜以禦劍又累遣使撫勞及諸將果無大功上思其言命重貴爲並代副總管

三年二月李繼遷以蕃部歸順者眾遣兵屯駞槖口西北雙堆以遏絕之李繼隆遣都虞侯田敏與內殿崇班劉承蘊等討之破其眾萬餘斬首二千級獲戰馬鎧甲萬計繼遷單騎遁去三月傅潛等言護送二十五州軍芻粟已入靈州會上不豫因止其出師

太平治迹統類卷二

●欽定四庫全書

太平治迹統類卷三

﹝宋﹞彭百川撰

太宗聖政

太平興國二年�眾思廣振淹滯以資其�又於科場中非敢望拔十得五之具矣建隆初三館所藏書僅�諸國盡焚其圗籍惟蜀江南最多得蜀書一萬江南書一萬餘卷又下詔開獻書之路於是天下書復集三館篇帙稍備自梁氏都汴正明中始以今右長慶門東北小屋數十間爲三館湫隘才蔽風雨周廬檄道出於其側衛士騶卒朝夕喧雜每諸儒受詔有所論撰卽移於他所始能成之皇上初卽位因臨幸周覽顧左右曰若此之陋豈可蓄天下圖藉延四方賢俊也卽詔有司度左升龍門東北舊章輅院別建三館命中使督工徒晨夜兼作其棟宇之制皆親規畫自經始至畢功臨幸者再輪奐壯麗甲於內庭二月丙辰朔詔賜名爲崇文院西序啟便門以備臨幸盡遷舊館之書以實之院之東廊爲昭文書南廊爲集賢書西廊有四庫分經史子集四部爲史館書六庫書籍正副本凡八萬卷策府之文煥乎一變矣丙申合祭天地於南郊大赦國初以來南郊四祭及感生帝皇地祗神州凡七祭並以四祖疊配上卽位但以宣祖及太祖更配於是合祭天地始奉我太祖升侑焉六年三月詔中外文武百官等自今或知民間利病及時政得失上書直言無有所隱冬十月癸酉羣臣奉表加上尊號曰應運統天睿文英武大聖至明廣孝凡三上乃許之十一月甲辰攺政武徳司爲城隍司上嘗遣武徳卒潛察逺方事有至汀州者知州王嗣宗執而杖之縛送闕下因奏曰陛下不委任天下賢俊而猥信此輩爲耳目切爲陛下不取上遂大怒遣使械嗣宗下吏削秩旣怒解嘉嗣宗直節令遷其官庚戌上親享太廟辛亥合祭天地於圜丘大赦禦乾元殿受冊尊號先是有秦再思者上書願勿再赦且引諸葛亮佐蜀數十年不赦事上頗疑之以問趙普普曰國家開創以來具存彜制三歲一赦所謂其仁如天堯舜之道也劉備區區一方無足師法上然其對赦宥之文遂定七年四月以樞密直學士竇偁中書舍人郭贄並參知政事五月上謂趙普曰朕每讀書見古帝多自尊大深嚴宜誰敢犯顏言事蓋不降情接納是自蔽聰明或喜賞怒刑豈能服天下之心哉普曰帝王若賞罰無私內外無間上求其理下竭其誠馴致太平亦不爲難事上又問治民之道復有何術普曰陛下卹念生民每聞利病無不卽日施行古聖王愛民之心止於此矣六月�刪正之或薦王薄成都王著有�充翰林侍讀冬十月�兵者不祥之器聖規戒每退�正道以齊�矣更俟五七年普曰陛下愛民之意發���是月攺講武殿爲崇政殿�朕親選多士殆忘饑渴召見臨問以�度使巖野無遺逸而朝廷多君子爾朕每見�間有端雅爲眾所推譽者朕代其父母喜或召拜近臣必爲擇良日欲其保終吉也朕於士大夫無所負矣一日又謂宰相曰唐置采訪使蓋欲察官吏善惡民間疾苦然所命者官髙則權勢太重官卑則威令不行又所過州縣承迎不暇豈能審知利害但虛有其名耳曷若謹選羣才各分任使有功無過但國家選才最爲切務人君深居九重何由徧識必須采訪茍稱善者多卽是操履無玷若擇得一好人爲益無限古人言得千良馬不如得一伯樂十利劍不如得一歐冶此言殊有理朕孜孜訪問正要求人庶得良才以充任使也趙普曰帝王進用良善實佐太平之理然於采擇要在得所蓋君子小人各有黨類先賢謂觀過各於其黨不可不謹也上然之七月參政郭贄坐事黜之荊南中書惟趙普宋琪等普恩禮稍替將復命相廷臣獨李昉宿舊上以琪先入庚辰以琪爲刑部尙書昉守本官參政八月詔軍國政要委李昉撰錄【官制門】九月乙丑上謂宰相曰朕視萬民如赤子念其耕稼之勤春秋賦租軍國用度所出恨未能去之比令兩稅三限外特加一月而官吏不體朝贄自求課最恣行捶撻督令辦集此一事猶傷和气宜下詔申儆之乃詔諸州長吏察訪縣屬有以催科用刑殘忍者論其罪又謂宰相曰民訴水旱卽使檢覆立遣上道猶恐後時頗聞使者或逗𨖻州縣慮賦■﹝禾悤﹞違期日行鞭箠民亦俟檢覆攺鍾若此稽緩豈朕勤卹之意乎自今遣使檢覆其地之逺近事之大小立限以遣之十月上又謂宰相曰近日內外政事漸成條貫逺近官吏無不畏謹朕思之不覺自喜日行好事利益於人便是修行之道假如飯一僧誦一經不知何功徳朕夙夜孜孜固不爲己每焚香惟願民庶安輯不近理之事斷不爲也大凡爲君爲臣常宜兢畏不可放逸後唐莊宗夾河相持千徵萬戰備嘗艱苦天下甫定便恣溺惑不及三年果致傾覆若此可爲鑑戒宋琪曰陛下勤儉於已厲精政務以百姓心爲心所謂其身正不令而行也是月司徒兼侍中趙普罷爲武勝節度使兼侍中十一月壬子以參政宋琪李昉並本官同平章事上嘗謂曰世之治亂在賞與罰當其功罪無不治琪曰賞罰二柄�賞罰至公未有不致太平也昉初�疑多遜屢諸昉人或告昉�上語及多遜事昉�直一錢昉始�����朕布素時�碑之臥治因詩導之對曰普昨至中書謂無階上答庶來世得效犬馬之力臣旣諭君臣始終之分可謂盡善矣壬申李穆呂蒙正李至並爲左諫議大夫參知政事樞密學士張齊賢王沔並爲右諫議大夫同簽事樞密事上因謂之曰朕爲官擇人惟恐不當今兩制之臣十餘皆文學通優操履方潔穆居京府尢好嚴肅故玆奬推公也上又曰朕覽前書備見歷代治亂太抵君臣之際先要情通則道合故事皆無隱言必可用朕厲精求治卿等爲朕股肱耳目設有闕政宜悉心言之斷在必行采訪外事條白於朕𨿽浮泛之說亦以聞也凡人在下位見當世之務不合理者則怏怏於心得列髙位得以獻可替否盡展素所蘊蓄矣或所言不中程度亦當共議而更之俾協於道朕每行之事偶有未當久之尋繹惟自咎責耳固不以居尊自恃使人不敢言也宋琪曰前代羣臣上章論事或比之觸龍鱗今陛下諭臣等以事無長短並許敷奏彼思賢若渴從諫如流者要未能比方我聖徳也敢不竭誠上副明詔

雍熙元年三月選祕書丞楊延慶等十餘人分知諸州上謂宰相曰刺史之任最爲親民茍非其人則民受其禍�乙丑召宰相近臣賞花於後苑上因曰春气暄和萬物暢茂四方無事朕以天下之樂爲樂宜令侍從詞臣各賦詩賞花賦詩自此始是日羣臣奏事退上謂之曰卿等所奏簿書乃是常事惟時務不便尢須極言其失無有所隱朕當裁酌從長而行茍言不當亦不責也宋琪曰陛下英明臨照無所不周而尢虛懷聴納所恨愚短不能上副聖心五月丁亥幸城南觀麥還幸玉津園觀魚宴射謂近臣曰朕觀五代以來帝王始則勤儉終則乃忘其艱難恣爲逸豫不卹士眾妄生猜忌覆亡之速皆自貽也在人上者當以爲戒丁丑乾元文明二殿災丁亥詔求直言其略曰旣延災於正殿蓋示譴於渺躬豈非刑賞有愆措置乖當或近習屏蔽致物情壅塞賦調未得均一賢良多所淪滯有一於此足斁政經中外羣臣各期無隱因謂宰相曰朕訪求讜直以規已失昔禹拜昌言世稱其明今之諫者茍能切中時病朕豈惜夏禹之拜乎且爲君之道要在廣聞外事分別善惡朕禦天下兢兢業業行將十年每念封疆萬里身居九重人情未能盡達若全不采聴則官吏可否生民利病何從而知古者凝旒黈纊於今世則未盡理國之理宋琪曰�所以髙視廣聴導達物情陛下�伸理之官吏惰慢者�不倦遂致和�或知民�壅塞故�辝狂悖上不之罪�帝王多以尊極自居朕每與卿等欵曲商搉時事蓋欲使卿等直道而行杜絕請托勿以眾口�上謂宰相曰聞臺中鞠獄禦史多不躬親委之胥吏民不寃法不濫豈可得也乃詔禦史革獄必須躬親不得専任胥吏八月癸巳有布衣以皂囊封書獻上者上覽之皆常事也且辭多狂妄上弗加責九月上謂宰相曰今歲西成四方大稔人民亦無疾疫皆上天垂佑所致當與卿等力行數事以答天意癸巳嵐州獻牝獸一角似鹿以爲祥麟宰相宋琪等拜表稱賀上曰珍禽奇獸奚益於事方內大寧風俗淳厚此乃爲上瑞也二年秋七月上謂宰相曰國家以百姓爲本百姓以食爲命故知儲蓄爲急務昨江南災旱甚急遣使賑貸果無流亡盜賊之患若非積聚何以救之庚申詔諸路轉運使及諸州長吏専切督察知倉官吏等依時省視倉粟勿使毀敗其有計度支用外設法變易或出糶借貸與民及轉輸京師如不省視而致損官粟者𨿽去官猶論如律九月己亥坊州獻一角獸上且謂宰相曰時和年丰兆民安泰斯爲上瑞鳥獸艸木夫何足云十二月上謂李昉等曰中書樞密朝廷政令所出治亂根本系焉且天下廣大卿等與朕共理當各竭公忠以副任用人誰無婣故之情茍才不足稱不若遺之財帛耳朕亦有舊人若果無取未嘗假以名器也卿等其戒之三年七月左諫議大夫簽書樞宻院事張齊賢言事頗忤於上意於是上問近臣以禦戎計策齊賢因請自出守邊戊子授齊賢給事中知代州與都部潘美同領沿邊兵馬十月丙申朔上出飛白賜宰相李昉等因謂曰朕退朝未嘗虛度光陰讀書外常畱意於眞艸近又學飛白此𨿽非帝王事業不猶愈於聲色畋遊乎昉等頓首謝左拾遺眞定王化基常樂範滂有攬轡澄淸之志獻澄淸五略書奏上嘉納其言有意大用謂宰相曰化基自結人主誠可賞也又曰李沆宋湜皆嘉士卽令中書並化基召試庚子並除右補闕知制誥各賜錢百萬沆湜時皆爲著作郎直史館上�����人息錢別賜錢三十萬償之�任每命一詞臣必宻加諮訪察其器識然後授之嘗謂左右曰�聞人言朝廷命�容易哉

端拱元年正月丙子上作東郊籍田詔曰國之上瑞惟丰年爾自累歲丰稔人無疾疫第今玆徳化未洽天貺若是能無懼乎二月先是有翟馬周者擊登聞鼓訟李昉身任元宰屬北戎入冦不憂邊思職但賦詩飲酒並置女樂等事皇上於是召翰林賈黃中艸制授昉右僕射罷政黃中言僕射師長百僚舊宰相之任今自工部尙書拜乃殊遷非黜責之義也若以文昌務簡均逸爲辭庶幾得體庚子昉罷爲右僕射山南東道節度使兼侍中趙普爲太保兼侍中給事中參知政事呂蒙正爲中書侍郎兼戶部尙書平章事上諭普曰卿勿以位髙自縱勿以權勢自驕但能謹賞罰舉賢能弭愛憎何憂軍國之不治朕若有過卿勿面從古人恥其君不堯舜卿其念哉蒙正質厚寛簡有重望不結黨與遇事敢言每論政有未允者必固稱不可上嘉其無隱故與普舊徳爲之表率也蒙正晚輩驟進與普同位普甚推許之陳王元僖進封許王韓王元侃爲襄王元份爲趙王益王元傑爲劍南東西兩川節度使上手詔戒元僖等曰汝等長自深宮夫帝子親王先須克己厲精聴卑納諫每著一衣必憫蠶婦餐一食則念耕夫至於聽斷之間勿先恣其喜怒朕每親決庶政豈敢憚於焦勞禮接羣臣無非求於啟沃汝等勿鄙人短勿恃己長乃可永守富貴而保終吉先賢有言曰逆吾者是吾師順吾者是吾賊不可以不察也樞密副使王沔爲戶部侍郎參知政事禦史中丞張宏爲工部侍郎樞密副使丙午詔諸道民有艱食者所在發廩賑之上謂宰相曰累年以來百物丰阜自京師達於四方並無災沴五穀順成若非上穹降福何以及此今郡縣至廣生齒甚眾每一方小有凶歉卽命賑給𨿽不能徧亦表朕勤卹之意也趙普對曰文王塟枯骨天下稱仁夫民猶艸也艸上之風必偃若帝王用心行道上合天意民自悅服臣等每聞陛下發言必思爲蒼生建長久利寧憂和气不降也己酉以屯田員外郎楊礪爲庫部員外郎充襄王府記室參軍礪鄠人周廣順時初遊澶州持所爲文謁世宗常獨處僧舎夢一人衣冠甚古目礪曰汝能從我遊乎礪卽隨往頃之覩宮衛嚴邃若非人間見大殿上眞人王者衣冠秉圭南向揔三千餘眾礪升謁案置籍錄人姓名礪見已名冠首王曰我非汝師指一人曰此來和天尊也天尊笑曰此去四�寤而志之礪後受命謁藩府知�裏又請對曰全卿勿以爲慮官考課仍奉朝請特賜�精求理欲文讜論以致太平患�上三月甲子下詔申警之曰四聰百職交修用熙於庶政而有位之士頗尙於宴�之任率多於拱黙期格於道不亦難乎應兩省諫官等職在規箴任司獻替至於政教之堙鬰典章之闕漏國蠧民瘼悉當上言無有所隱其後上封事者頗眾上謂李惟淸曰朕讀漢書賈誼傳夜分不倦誼當漢文帝天下平治指論時事尢爲剴切至雲長太息堪痛哭者蓋欲感動人主不鱗眞忠臣明國體者也今廷臣有似此人者否惟淸曰陛下登位以來親選貢士所謂俊彥盈庭者矣若言事中理少賜奬拔苟不嫻忌諱亦望含容卽賈誼之流復出矣上曰朕聰明𨿽不逮漢文然每上章言事未嘗不再三省覽求其理道或益國便民卽付宰相行之識淺事乖寢而不采未嘗加罪蓋欲開言路廣視聽若有言大事知大體者朕當擢以不次之位也禦史中丞常劾奏開封尹許王元僖不法訴於上曰臣天子兒以犯中丞故被鞫願賜寛宥上因曰此朝廷議制孰敢違之朕若有過臣下尙加糾謫汝爲開封尹可不奉法耶論罰如式十月癸未上謂侍臣曰朕每念古人禽荒之戒自今除有司順時行禮之外不於近甸遊獵五坊鷹犬悉解放之庶表好生之意遂詔天下勿復以鷹犬來獻十二月上嘗謂宰相曰國之興衰視其威柄五代承唐季喪亂之後權在方鎭徵伐不由朝廷怙勢內侮故王室微弱享國不久太祖光宅天下深救玆獘曁朕纂位亦徐圖其事思與卿等謹守法制務振綱紀以致太平上又曰至公之道無黨無偏有國者能行之太平固不難致趙普曰天發生於春夏肅殺於秋冬不私一物此所以能長久王者所宜法也二年正月癸巳詔文武臣僚各陳備邊禦戎之策右正言直史館江南溫仲舒章獨先上上大悅乙未賜仲舒金紫初左正言直史館下邽冦準承詔極言北邊利害上器之謂宰相曰朕欲擢用準當授何官宰相請用爲開封府推官上曰此官豈所以待準者耶宰相請用爲樞宻直學士上沈思良久曰且使爲此官可也秋七月己夘拜虞部郎中樞密直學士準嘗知巴東成安二縣其治一以恩信每期會賦役未常出符移惟具鄕裏姓名揭縣門而百姓爭赴之無抗者先是詔諸王府僚各獻所著文上閱視曰其才則見矣其行孰優哉以冀府記室參軍畢士安對上曰正合吾意�先是宰相趙普奏疏言�參切疑大限非遙深恩�山河至廣郡縣尢多�息防微慮患必資�此時機務須藉�焦勞之慮千官先翊�同僚共事非無謹畏禮稍存緘黙寧濟急須宜�臣切見工部侍郎張齊賢數年�公私識者盡爲當才在朝歲月未久日𨿽聞消息未測緣由向來微有傳聞�當凡言大事須有悔尢其如義士忠臣不顧身之�姦邪正直久逺方知齊賢素蘊機謀兼全徳義從來差遣未盡器能慮淹經國之才堪副濟時之用如當重委必立殊功臣此疏特乞畱中所貴全系君恩無貽眾議復以札子言齊賢徳義素爲鄕裏所推而又深知福業謹擇交遊中外卿士舉無出其右者伏念臣全族叨榮半身入土未諧答報常恐參差慚無致主之能但有薦賢之志觀玆方正方敢舉明若朝廷委任忠良則社稷增添柱石朝行夕死是所甘心亦聊遂微臣報徳酬恩萬分之一也甲申以齊賢爲刑部侍郎樞密副使甲子上謂宰相曰自古未常不欲進君子退小人然君子常少小人常多呂蒙正曰此系時運盛衰國家興隆則君子道長其晦迹丘園蓋畏小人用事耳有國家者尢宜早辧上深然之九月上以歲旱減膳徧走羣望皆弗應是夕手詔賜宰相趙普等曰萬方有罪罪在朕躬自星文變見以來久愆雨雪朕爲人父母心不遑寧直以身爲犧牲焚於烈火不足以答謝天譴當與卿等審刑政之闕失念稼穡之艱難卹物安民庶祈眷佑時普被病請告卽以授呂蒙正等於是蒙正等詣長春殿謝曰陛下臨禦以來躬親萬機勤卹民隱未常有纎微之失蓋臣等調燮無狀致此愆尢漢制水旱策免三公臣等實任其責願上印綬避賢者路上慰免之十二月庚申詔自後四方所上表宜只稱皇帝辛酉呂蒙正等奏曰陛下功徳茂盛但可增益尊名今忽省去羣情無不震駭上曰皇帝二字亦不可兼稱朕比欲止稱王屬以諸子封王爲不便耳甲子趙普率百官上表請覆尊號不許戊辰又上法天崇道文武六字詔去文武二字許之

淳化元年正月太保趙普自去秋以病免朝謁止日赴中書視事有大政則召對及冬病益甚乃請告車駕屢幸其第省問賜予加等普遂稱病篤三上表致政上不得己戊子以普爲西京畱守兼中書令冬十月乙巳賜知白州蔣元振絹米振江東人淸苦厲節親屬多貧不能贍飬聞嶺南物賤因求其官寄家潭州又賜知鄆州項城縣姚益恭絹粟益恭居官以淸幹聞召赴闕老幼遮道不絕益恭逮夜開城門遁去其在項城�數十人三遮轉運使乞畱�益恭未代采訪使言�書監李至進新校�人君當淡泊�焉朕年長宅旡�之不善者攺之斯可�歲旱蝗手詔呂蒙正等�徳之所致也卿等當於文徳�上三日不雨卿等共焚朕以答天譴匿詔書翌日而雨蝗盡死四月辛巳以張齊賢陳恕並參知政事張遜兼樞宻副使溫仲舒冦凖並爲樞宻副使初王沔怙恩招權齊賢陳恕薄其所爲二人在中書沔不安慮百官以中書舊事告齊賢己丑左司諫王禹偁上言請自今羣官詣宰相樞密並於都堂請見不得於本廳揖延賓客以防請托沔喜卽白上施行之仍令禦史臺宣布中外左右正言直史館謝泌上言以爲如此是疑大臣以私也書曰任賢勿貳去邪勿疑設若杜公堂請謁之禮豈無私室乎塞相府請求之門豈無他徑乎此皆非推赤心以待大臣大臣展四體以報陛下之道也王禹偁識量容淺昧於大體妄率胸臆以蔽聰明狂躁之言不可行用上覽奏嘉嘆卽命追還前詔仍以泌所上表送史館五月左正言謝泌數上章奏論時政得失上嘉其忠藎丙辰擢左司諌賜金紫並錢三十萬泌一日得對便殿上復面加賞激泌謝曰陛下從諌如流故臣得以竭誠昔唐末有孟昭圖者朝上諫疏暮不知所在前代如此安得不亂上動容久之七月己亥上謂三司使李惟淸等曰夫貨財所以致用度或取之不以其道違朕惠養庶民之意豈能召和气乎當共務均節無致厚斂於下豈非四方刑獄有寃濫郡縣吏不稱職朝廷政治有所闕乎因遣常參官十七人分詣諸路決按刑獄是夕雨庚戌宰相率百官稱賀上曰朕孜孜求理視民如傷內省於心無所負矣而久愆時雨蓋陰陽之數非朕之罪所憂者獄吏舞文巧詆計臣聚斂掊克牧守不能宣布詔條公卿莫肯修舉職業耳李昉齊賢及賈黃中李沆慚懼拜伏退上表待罪上曰朕之中心茍有所懷卽欲與卿等言之旣言之卽無事矣然中書庶務卿等尢宜盡心也昉等復上表稱謝六月甲申有蝗自東北來蔽天經西南而去上謂宰相曰朕素不識此物今見其勢甚盛必恐害其田稼朕將詣所集處視之卿等何策可去�頓雨則不能飛爲災與否庶故當感通天地臣等�蝗盡殪一時京師�城臣門置常平以參官�九月壬戌詔以�奉表加上尊號曰法天時和歳丰萬姓阜康朕之願也上表終不許己未上幸祕閣百官飲旣罷又命皇城使王繼恩召�殿前都指揮使戴興等宴飲縱觀羣書上意�知文儒之盛也十月戊寅詔諸道知州通判釐�朝官令錄判司簿尉等有治行尢異吏民畏服及居官廉恪蒞事明敏鬥訟衰息倉廩余羨冦盜剪滅部內肅淸詔令本道轉運使以名聞並驛赴闕親問其狀各加旌賞【云云】二年八月上因謂近臣曰國家若無外憂必有內患可懼也帝王用心常須謹此丁丑戶部侍郎參知政事王沔給事中參知政事陳恕並罷守本官初給事樊知古出任轉運使甚得時譽及爲戶部頗以職事不治詔書切責名益減雅與恕親善上每念及計司事有乖違者恕具以告之欲令知古盡力知古後因奏對遂自解上問知古何從得此知古曰陳恕告臣上怒泄漏禁中語疾知古輕脫皆罷之上嘗謂近臣曰近有人言儲貳事朕觀前代治亂豈不在心蓋諸子幼沖未有成人之性僚屬悉擇良善之士臺隸輩朕亦自擇揀不令姦險巧佞在其左右讀書聽書咸有課程待其成長自有裁制何言事者未諒此心耶己亥命左僕射李昉參知政事張齊賢並平章事翰林學士賈黃中李沆並爲給事中參知政事沆初判吏部銓因侍曲宴上曰李沆風度端凝貴人也未幾遂與黃中俱蒙大用焉上嘗召見黃中母王氏命坐謂曰教子如是眞所謂孟母矣作詩賜之班賜甚厚庚子右諫議大夫權禦史中丞王化基爲禦史中丞十月左諫議大夫韓丕起寒素以衝澹自處不奔競於名宦上甚嘉之己丑命丕守本官知制誥翰林學士三年正月戊午詔諸道轉運使自今釐革務平議獄訟漕轉金穀成績居最及有建置之事果利於民者所在州府軍監每歳終件析以聞非殊異者不得條奏上謂宰相曰天下至廣賴羣才共治之今歲登第者又千餘人皆朕所選擢此等但能自檢美替而歸則馴致亨衢未易測也時詔刻禮記儒行篇賜近臣及京官受任於外者並以賜何等令爲坐右規誡初內殿策士例賜禦詩以寵之至陳堯叟始易以箴用崇勉勵曁孫何則詩箴並賜時論榮之十一月許王元僖薨按禮諸祀不廢尙書宋琪等上奏請以來年正月上辛合祭天地從之四年辛夘合祭天地於圜丘以宣祖太祖配二月上以江淮兩�浙恐攘奪抵冒禁法乙卯考功員外郎直祕閣�處宣達朝旨詢求物議使得上聞案決庶獄�宜官吏有罷軟不�未便亦許條奏凡朝用悉出於三司故�費以愛民惜費爲本�多闕食請格殘稅�惜若實惠及民𨿽每年�削貧民安得良吏爲朕規制使�意乎三月辛亥詔諸道知州通判限一月具�平稅賦招集流亡惠卹孤窮窒塞姦幸及民間未便等事共爲一狀附疾置以聞它有所見聽別上疏論列委中書舍人詳定可否若可悉取當議旌酬茍務因循必申懲責四月壬寅上謂宰相李昉等曰朕孜孜聽政所望日致和平而在位之臣未進用時皆以管樂自許旣得位乃競爲循黙曾不爲朕言事朕日夕焦勞略無寧日事主之道當如是耶昉等惶懼拜伏上曰事有未至與卿等言之亦上下無隱爾六月壬申知樞密院事張遜同知院事冦準並罷二人不協上怒故貶遜而罷準以涪州觀察使柴禹錫爲宣徽北院使知樞密院事樞密直學士劉昌言爲右諫議大夫同知院事右諌議大夫樞密直學士呂端守本官參知政事昌言驟膺大用不爲時望所歸或短之於上前且言其詞語難曉上曰惟朕能曉之秋七月先是上急召廣南轉運使向敏中歸闕擢工部郎中一日禦筆飛白書敏中及虞部郎中鄄城張詠姓名付宰相曰此二人名臣也朕將用之左右因稱其才己酉並命爲樞密直學士八月丙辰朔上艸書宋玉大言賦賜翰林學士承旨蘇易簡因擬作大言賦以獻上覽賦嘉賞手詔褒之易簡直禁中以水試欹器屬小黃門宣事宻奏而不識其名及晚朝上曰卿所玩得非欹器耶易簡曰然乃江南徐邈所作卽取至便坐上親較試再三嗟賞易簡進曰臣聞日中則昃月盈則虧器盈則覆物盛則衰願陛下持盈守成謹終如始固萬世基業則天下幸甚九月是秋自七月初雨至是不止壁壘廬舍多爲之壞物價踴貴近甸秋稼多敗流移甚眾陳穎宋亳間盜賊羣起商旅不行上以陰陽愆伏罪由公輔切責宰相李昉及參知政事賈黃中李沆曰卿等盈車受俸豈知野有餓殍乎昉等惶懼拜伏黃中出語人曰當時但覺宇宙小一身大恨不能入地耳冬十月辛未右僕射平章事李昉給事中參知政事賈黃中李沆左諫議大夫同知樞密院事溫仲舒並罷守本官先是上召翰林學士張洎艸制授昉左僕射罷平章事洎上疏曰昉因循保位霖■﹝雨上滛下﹞百餘日陛下焦勞惕厲憂形於色昉居相位任在燮調陰陽乖戾如此而昉晏然無引退之意矧中臺僕射之重百�重不侔因而授之�易簡外坦率在翰林八年特召見李沆在易簡下先參政事上稔其名望而易簡以親老急於進用因賈李等罷卽命易簡代之易簡母薛氏入禁中上問曰何以教子遂成令器對曰幼則束以禮遜長則教以詩書上顧左右曰今之孟母也非此母不生此子矣壬申以左諫議大夫冦準出知靑州上顧準厚旣行念常不置語左右曰冦準在靑州樂否對曰準得善籓宜以爲樂也累數日輙復問左右如初其後有以揣帝且復召準用者因對曰陛下思準不少忘聞準日置酒痛飲未知亦念陛下否上嘿然翰林學士張洎知吏部選事嘗引對選人上顧之謂近臣曰張洎富有詞藻至今尙苦心讀書江東士人中首出也然縉紳當以徳行爲先茍空持文學亦無所取呂蒙正曰裴行儉不取王楊盧駱政爲無徳行耳徳行爲先誠如聖諭京畿民牟暉擊登聞鼓訴家奴失猳豚一詔令賜千錢償其直因語宰相曰似此細事悉訴於朕亦爲聽決大可笑也然推此心以臨天下可以無怨民矣閏十月丙午上曰淸淨致治黃老之深旨也夫萬物自有爲以至無爲無爲之道朕當力行之至於汲黯臥治淮陽宓子賤彈琴治單父此皆行黃老之道也宰臣呂蒙正曰老子稱治大國若烹小鮮夫魚撓之則潰民撓之則亂今之上封事議制置者甚多陛下漸行淸淨之治以鎭之十二月南至禦朝元殿受朝上孜孜爲治謂左右曰寸陰可惜茍終日爲善亦無幾耳可不勉乎上曰朕每議興兵皆不得已古所謂王師如時雨蓋其義也今亭障無事但當修徳以懷逺此則淸淨致治之道也蒙正曰古者以簡易治國者享祚長久陛下崇尙淸淨實宗社無疆之休也丁夘宴近臣於長春殿以武寧節度使曹彬來朝勞之也詔翰林學士錢若水樞密直學士張詠並赴宴舊制每命將帥出徵勞還宴於便殿當直翰林學士文明樞密直學士皆預坐開寶中梁迥爲閣門使白太祖曰陛下宴犒將帥安用此輩遂罷之至是始復從參知政事蘇易簡之請也五年正月上語蒙正曰夫否極則泰物之常理晉漢兵亂生靈凋喪殆盡周祖自鄴南歸京城士庶皆罹掠奪下則火光上則慧星觀者恐栗當時謂無復太平之日矣朕躬覽庶政萬事粗理毎念上天之貺致此繁盛乃知治亂在人上欲遣人使朔方諭中書選才而可責以事者蒙正退以名上不許他日又問復以前所選對問益急蒙正終不易上曰卿何執耶必爲我易之蒙正因固稱其人�以害國�徐�用�嘉其有�善好直詠王嘗�觀之眾皆褒嘆坦曰但見血山安得假山王驚坦曰州縣督稅上下相急剝裏胥臨門送縣鞭笞血流滿身愁苦不聊生此假山皆民租非血山而何上亦爲假山未幾有以坦言告扵上上曰傷民如此何用山爲命急毀之王每有過失坦未嘗不盡言蒙正宮中自王以下皆不喜左右乃教王稱疾不朝上日使醫視之踰月不瘳上甚憂之召王乳母入宮問王疾增損乳母曰王本無疾徒以翊善姚坦檢束王起居曾不得自便王不樂故成疾耳上怒曰吾選端士爲王僚屬者固欲輔王爲善耳今王不能用規諫而又詐疾欲使朕逐去正人以自便何可得也且王年少未知出此必爾輩爲之謀爾因命捽至後園笞之數十召坦慰諭之曰卿居王宮爲羣小所嫉大爲不易卿但能如此無患讒言朕必不聴上曰幸門如鼠穴何可塞之但去其甚斯可矣近來綱運之上舟人水工有少販鬻但不妨公一切不問卻得官物至京無侵損耳呂蒙正對曰水至淸則無魚人至察則無徒小人情僞君子豈不知蓋以大度容之則庶事俱濟昔曹參以獄市爲寄正恐姦人無所容也陛下如此宣諭深合黃老之道五月上語近臣曰朕𨿽徳媿前王然於政事靡敢怠惰天下事急若奔駟日日聽斷尙恐有照燭不至者而況唐末帝主深處九重民間疾苦何由得知每一思之誠可深痛呂蒙正曰中書樞密院自來難處之地唐世帝王専委臣下致多闕失兼家族罕有保全今陛下躬決萬機臣下止於奉行聖旨臣常欲與同列等言實深榮幸因再拜三呼萬歲又曰唐末帝王臣下少得見面縱開延英亦被中人在側何曾令臣言得一事趙昌言當時日開延英茍踰數刻史臣書之以爲美談今天下苟非陛下聽斷不倦則封疆萬里豈致肅淸斯所謂一人有慶兆民賴之也上又謂近臣曰朕每日後殿自選循吏候選及三二百人天下郡縣何愁不治迂儒因循之人並與諸州副使分司兩京或且給俸祿不與差遣然後輩又如何消國家之食祿也以戶部員外郎魏廷式自陜西至益州同勾當轉運事廷式後當入朝奏事上曰有事當白中書廷式曰臣三千餘里外乘驛而至以機事上聞願取宸斷非爲宰相而來也卽不時召對問方略稱旨賜錢五十萬令還任八月以劍南招�招宣使王繼恩爲宣政使順州防禦使先是�賊功中書建議欽以爲宣徽使上�矣不欲宦官干預政事宣�它官宰相懇言繼恩�相等因命翰林學士�立在昭薦�亂後�元侃爲開封尹元年八月日上謂�不擾之耳得人心莫若先以淸靜推是而行則虎兕亦當撫我則後虐我則讎信哉斯言也爾宜誡之乙亥以諌議大夫冦準參知政事上因謂宰相呂蒙正曰冦準臨事明敏今再擢用想益盡心朕常諭之以同徳者事皆從長而行則上下鮮不濟矣冬十月丙戌以鎭安行軍馬楊徽之爲左諫議大夫畢士安並爲開封府判官兵部郎中喬維嶽壽王府記室參軍水部郎中揚礪咨議司封員外郎夏侯嶠並爲推官徽之等入謝上召升殿賜坐諭以輔道之旨十一月張洎性險詖尢善事宦官常引唐故事奏內供奉官藍敏正爲學士使內侍裴愈爲副使上覽奏謂曰此唐敝政朕安可踵其覆轍卿言過矣洎慚而退然以文采淸麗巧於逢迎上卒喜之丁邜日大雨近臣稱賀上因言多士滿朝朕試令索班簿閱之周行之人魚貫櫛比不勝其眾比於其中求一材中轉運使三司判官者了不可得𨿽多亦奚以爲乎朕常謂求賢之道莫若責舉主遂詔蒙正以下至知制誥各舉有器業可任以事者一人蒙正奏曰臣位宰相可以進退百官令獨舉一二人是天�至道元年正月度支判官陳堯叟梁鼎上言唐季以來農政多廢民率棄本不務力田是以家鮮餘糧地有餘利臣等每於農畆之業精求利害之理必在乎修墾田之制建用水之法討論典籍備窮本末自漢魏晉唐以來於陳許鄧穎曁蔡宿亳至於壽春用水利墾田陳迹俱在望選稽古通今之士分爲諸州長史兼管農事大開公田以通水利上覽奏嘉之卽遣大理寺丞皇甫選光祿寺丞何亮傳往諸州按視經度其事因詔以官倉放數十萬石代京畿及內郡民爲種有司言請量畱以供國上曰時雨旣降土膏初起民無種則不能盡地利但竭廩以給之至秋有百倍之獲國馬食以芻槁可矣

夏四月己未吏部尙書平章政事呂蒙正罷爲右僕射參知政事呂端爲戶部侍郎平章事上謂蒙正曰僕射師長百僚朕以中書多務與卿均勞逸耳又謂端曰廟堂之上官無虛授但能進賢退不肖便爲稱職耳卿宜勉之先是上作釣魚詩斷章云欲餌金鉤深未達磻溪須問釣魚人意以屬端也後數日遂罷蒙正而相端端歷官僅十四年至是驟被奬遇端爲相持重識大體以淸淨簡易爲務�端罕所建明一日出內手�端詳酌乃得聞奏端謹�爲禮部侍郎翰林學士�月翰林學士�疋補濡徒步來謁�虧價者上曰�己夘詔重造州縣二�壽王元侃爲皇太子攺�爲父後見任官賜勲一轉詔皇�天佑以來中國多故不遑立儲二�上始舉而行中外胥悅初參知政事冦準自靑州入見上曰朕諸子孰可以付神器者準曰惟陛下擇所以付天下之望者上遂以元侃爲開封尹至是立爲太子京師之人見太子喜曰眞社稷之主也上聞之趨宮中語後嬪九宮皆前賀冦準常奏事切直上怒而起準攀上衣請復坐事決乃退上喜嘆曰此眞宰相也又語左右曰朕得冦準猶唐太宗之得魏徵也癸巳以尙書左丞李至禮部侍郎李沆並兼太子賓客見太子如師傅之禮太子見必拜動皆咨詢至等上表懇讓不許至等入謝上謂至等曰朕以太子仁孝賢明尢所鐘愛今立爲儲貳以固國本當賴正人輔之以道卿等可盡心調護若動皆由禮則宜贊成或有未當必須力言勿因循而順從也至於禮與讀書之道可以禆益太子者皆卿等素習不假朕多訓耳至等頓首拜

十二月上以時和年丰羣冦剪滅顧謂宰相曰國家自近歲以來鍾玆艱運水旱作沴連年不稔河西蜀川相繼叛亂飛芻挽粟千里騷然朕爲其父母中心憂念無須臾之安由是內修政經外勤戎略以至有司常職米鹽細事並躬親裁斷普天之下九谷咸登塞北江南經粟流衍朕豈望才經災歉之後便覩玆開泰深自慶慰也呂端等相率稱賀丙申上顧侍臣曰自晉漢以來紀綱大壞朕承喪亂之後居臨大寶卽位之始覽前王令典覩五代獘政以其習俗旣久乃革故鼎新別作朝廷法度於時逺近滕口咸以爲非至於二三大臣皆舊徳耆年亦不能無異朕執心堅固靡與動搖晝夜孜孜勤行不怠於今二十載矣卿等以朕今日視始如何也𨿽未能上比三皇至於寰宇晏淸法令明著四海遵朝化百司絕姦幸固亦無慚於前代矣二年春正月辛亥合祭天地於圜丘大赦天下二月李昉卒謚文正閏七月上謂宰相曰夫君子小人趣向不同君子畏謹務在不欺闇室執持名節造次靡渝小人則不然�外剛𨿽談忠信而履行頗辟所以眞僞�敗其在官黜於貨賄罔畏刑辟蒒�州政以賄成士俗多以羅帛�州民謂之羅端公卽可�爲給事中先是�重其�準�怒以中書札�忿曰上日閱萬機寧察�疏言並及嶺南官吏除拜不�準力爭不已又論曲直於上前上�州極初責知端州言事不已上欲召還準�徙知朗州道攺通判廣州準旣罷極以母喪請內徙�命知洲��九�右僕射宋琪卒禮部侍郎蘇易簡性嗜酒初入翰林告謝日飲已半酣其後沈湎不已上嘗因接見誡約深切易簡垂淚再拜翌日復具表稱謝上乃親批答以申奬勵又艸書戒酒二詩賜易簡其母讀之自是每入直不敢飲或休假在第賓客候之則已醉矣十二月己巳易簡卒上曰易簡竟以酒敗深可惜也三年正月丙子以戶部侍郎溫仲舒禮部侍郎王化基並參知政事上不豫化基因入對備言頥生服餌之要翌日上語左右曰化基愛君無隱至於修養之道亦爲朕言之二月辛丑上不豫始決事於便殿三月壬辰不視朝癸巳崩於萬歲殿溫仲舒宣遺制眞宗卽位於柩前

太宗經制契丹

上自卽位與契丹繼好﹝闕﹞

太平興國四年二月太宗親徵太原次邢州契丹遣使奉書問起居已而數萬騎入冦以援太原至石嶺闗南郭進大破之太原平上將遂伐契丹諸將皆願行然無敢言者殿前都虞侯崔翰獨奏曰此事不容再舉乘此破竹之勢取之甚易上悅卽命樞密使曹彬議調發屯兵六月庚申車駕北往發鎭州丙寅次金臺頓契丹據有之地也募其民爲鄕導遣浚儀孔守正等先趨岐溝闗丁夘上躬擐甲冑率兵次岐溝闗易州刺史劉禹以州降【東易州卽岐溝闗】東西班指揮使傅潛孔守正先至涿州擊狄破之生擒五百餘人戊辰上次涿州判官劉原徳以城降己巳次鹽溝頓民有得契丹之馬來獻庚午至幽州城南駐蹕寶光寺契丹萬餘眾屯城北上親率兵乘之斬首千餘級餘黨遁去壬申部分諸將攻城命宣徽南院使潘美知幽州行府事癸未幸城西隅督諸將攻城桂州觀察使曹翰與洮州觀察使米信率兵屯東南隅以備非常軍士掘得蟹以獻翰謂諸將曰水物而陸居失其所也且多足狄救將至之象又蟹者解也其班師乎甲申上以幽州城踰旬不下士卒疲頓輸轉四達復恐契丹來救遂詔班師車駕夕發命諸將整師徐還乙酉次涿州丙戌次金臺驛內供奉官嚴承翰將衛兵千餘人止之翰請車騎徑往至則諭以方略眾遂定反命不戮一人上甚嘉之庚寅命崔翰孟玄喆等畱屯定州李漢瓊屯鎭州崔彥逺等屯闗南得以便冝從事九月癸巳契丹大入冦鎭州都鈐轄云州觀察使浚儀劉廷翰帥眾禦之先陣於除河崔進潛師出黒蘆堤北緣長城口銜枚攝狄後李漢瓊及崔翰亦領兵至上以陣圖授諸將俾分爲八陣大軍�右龍武將軍趙延進乘髙望之�等方按圖布陣相去百步�謂翰等曰主上委吾�若此而吾師星布合而擊之可以等曰萬一不捷則�其責翰等猶以擅攺�隆曰兵貴適變何以預料�之翰等意始決於是分爲二�戰大破之狄眾崩潰悉走西山投�計追奔至遂城斬首萬餘級獲馬千餘匹�人俘老幼三萬口及兵器軍帳羊畜甚眾�午捷聞手詔褒之

五年冬十一月癸丑闗南言破契丹兵萬餘眾斬首三千餘級卽以河南節度使崔彥進爲闗南兵馬都部署十二月丁丑上因契丹遁去遂欲進攻幽州欽祚爲都監威塞節度使曹翰充幽州東路行營壕寨兵馬都部署登州防禦使趙延溥爲都監復命宰相問翰林學士李昉扈蒙等事之可否昉上奏曰北狄居邊自古爲患乘秋入塞往往有之一旦輙率師徒來擾疆埸陛下櫛風沐雨衝冒嚴凝親禦戎衣以攘民患維玆部族畏威而逃因而剪之易於拉朽況幽薊之壤久陷外邦慕化之心倒懸斯切今若擁百萬橫行之眾弔一方徯後之民合勢而攻指期可定其如大兵所聚轉餉是資且河朔之區連歲飛挽近經蹂踐尢極蕭然𨿽薦遇於丰穰恐不堪其調發屬玆寒冽益復罷勞況今敵騎宵奔邊陲寧肅若親巡塞下震耀威容固足懼彼軍心亦恐勞於大駕伏望申戒羽衛旅斾京都善養驍雄精加訓練嚴勅邊郡廣積軍儲嫻習武經繕修攻具竢府藏之充溢洎閭裏之富饒期歲之間用師未晚上深納其說卽下詔南歸上旣還於京師議者皆言宜速取幽薊左拾遺直史館張齊賢上疏略云擇卒莫如擇將任力不及任人如是則邊鄙寧邊鄙寧則輦運減則河北之民獲休息矣民獲休息則田業增而蠶織廣務農積谷以實邊用且北人之心固亦擇利避害安肯投死地而爲冦哉伏望審擇通儒分路采訪兩浙江南荊湖西川河東有受僞命其賦斂苛重者攺而正之因而利之使賦稅課利通濟可經久而行爲聖朝定法除去舊獘天下諸州有不便於民事者委長吏奏聞如敢徇蔽不以聞自當嚴加典憲使天下耳目皆知陛下之仁戴陛下之惠此以徳懷逺以惠利民則幽薊據地之儔沙漠羣聚之眾擒之則屈膝在術內爾

六年春正月丁夘三交�絕�之所保多由�使安慶以其族�軼邊民以安和�王詔書令發兵以應

七年冬十二月契丹主明扆子三人曰隆緒隆裕隆慶隆緒立尊母蕭氏爲太后攺遼爲契丹年十二歲母蕭氏専其國政八年髙陽闗捕得契丹生口送至闕下戊�契丹種族攜貳慮王師致討頗於近寨城爲備上謂宰相曰戎人剽掠爲務乃修築城壘爲自全之計耳曩者繼元盜據汾晉周世宗及太祖皆親徵不利朕取之爲世宗太祖刷恥親擒繼元今日視之猶機上之肉也當其保堅城結北狄爲援豈易制乎宋琪對曰臣少陷狄庭備知戎馬之數自晉末始彊盛然種族蕃多其心不一自石嶺闗之敗平繼元緣邊諸郡頻有克捷以臣度之其部下攜貳必矣國家不須致討可坐待其亡久之上復謂宰相曰數有人自北邊來偵知狄中事自朝廷增修邊備狄人甚懼威我軍主財吏盜官錢盡室奔入狄中至涿州州將不敢受悉遣還晉漢微弱邊陲無盡節之臣率張皇事勢以邀恩寵爲自利之計今之邊將皆朕所推擇鹹能盡心無復襲舊態也幽州四面平川無險固可恃難於控扼異時收獲燕薊當於古北口以�據其要害不過三五處屯兵設堡寨自絕南牧矣琪對曰範陽是前代屯兵建節之地古北口及松亭闗野狐門三路並立堡障至今石壘基堞尙存將來平定幽朔止於處數置戍可也況奚族是契丹世仇儻以恩信招懷俾爲外禦自可不煩朝廷出師矣

雍熈二年二月丙戌上謂宰相曰朕覽史書見晉髙祖求援於契丹遂行父事之禮仍割地而奉之使數百萬黎庶之眾陷於戎狄馮道趙瑩位居宰相皆遣令持禮屈辱之甚也戎狄貪婪啖之以利可耳割地甚非良策朕每思之不覺憤惋三年春正月戊寅先是知雄州賀令圖與其父並州刺史懷浦及文思使薛維昭軍器副使劉文裕崇義副使侯莫陳利用等相繼上言自國家伐太原而北狄渝盟發兵以援非天威兵力決而取之河東之師幾爲遷延之役且狄主年幼國事決於其母其大將韓徳讓寵幸用事國人疾之請乘其釁以取幽薊上遂以令圖等言爲然始有意北伐上初議親徵給事中參知政事李至上言略曰陛下不離輦轂恭守宗廟示敵人以閒暇慰億兆之瞻仰者策之上也大名河朔之咽喉或暫駐鑾輅揚言自將以張兵勢壯軍威者策之中也若乃逺提師旅親抵邊陲北有戎援可虞南有中原�之懇切斷鞅之狂愚臣之不肖恥在�尙書宋琪上疏略曰臣有平燕�奏願加省覽疏奏頗采用�陘入與狄戰勝之斬首千級平城薛超體被�庚辰制史趙彥�曹彬進壁於涿州�流矢督戰愈急狄遂敗�涿州潘美進圍涿州刺史�降詔以希贊爲本州島觀察使�面招安使大鵬翼等帥眾來援行營�忠謂重進曰狄多騎兵利於平地不如乘險�州刺史朝城譚延美曰狄恃眾易我若出其不意可克也於是重進陣壓東偏數交鋒勝敗未決命部將荊嗣出西偏暮薄山崖以短兵接戰狄投崖而下手斬余級狄勢衂散卒千餘人在野嗣呵止降之狄退屯土嶺禆將黃明與戰不利嗣謂明曰汝第頓兵於此爲我救援當奪此嶺遂力戰克之追奔五十餘里抵倉頭而還拔小沼直谷二寨嗣因畱屯直谷居數日狄遣騎挑戰勢頗張重進召嗣合兵擊卻之狄乘夜復圍直谷石門二寨重進遣嗣往救嗣曰今所部才五百人狄眾二萬力不敵矣重進憂之問嗣譚策安出嗣曰譚延美方屯小沼有兵二千願間道往邀其策應遂馳見延美延美曰狄勢如此何可當也嗣曰但願以全軍就平州列隊樹旗別遣二三百人執白幟於道側嗣乃以五百人疾駈往鬭彼見旗幟綿亙逺甚疑大軍繼至狄𨿽眾可破也延美許焉癸未嗣還力戰一日五七合狄不勝將遁去重進遂以大軍乘之狄騎崩潰生擒大鵬翼及監軍馬都副將何萬通並契丹渤海千餘人斬首數千級俘老幼七百人獲馬畜鎧冑萬計大鵬翼貌壯偉而勇健名聞邊塞旣擒之狄气奪曹彬入涿州遣步將浚儀李繼宣等領輕騎渡涿河覘狄勢乙酉狄帥眾來攻繼宣擊破之於城南斬首千級獲馬五百匹殺奚幸相賀斯丁亥潘美轉攻應州其節度使艾正觀察判官宋雄舉城降卽受正本州島觀察使雄爲鴻臚少卿同知應州雄幽州人也田重進圍飛狐令大鵬翼至城下諭其守將定武軍馬步軍都指揮使郢州防禦使呂行徳尙欲堅守重進急攻之辛夘行徳乃與其副都指揮使張繼從馬軍都指揮使劉知進等舉城降詔升其縣爲飛狐軍以行徳爲左驍衛將軍順州防禦使繼從爲右屯衛將軍檀州刺史知進爲左監門衛將軍重進又圍靈丘丙申其守將步軍都指揮使穆超舉城降以超爲右監門衛將軍夏四月辛丑潘美克云州斬首千級田重進破狄援軍於飛狐北斬首千級俘四百人壬寅米信破狄於新城斬首三百級狄眾復集信兵稍卻信獨以麾下龍衛卒二百人禦之被圍數重矢下如雨信自射殺數人麾下多死信揮刀率從騎百餘大呼突圍殺數十人�等援之遂大破狄於新城東乙巳田重進遣牙校部�宥之以鵬翼爲爲右千�駕部員外郎梁裔�贊善大夫馬務�於飛狐北殺首�命左拾遺張舒同知�右千牛衛將軍領儒州�官宋玄並爲殿中丞掌書�仍舊職乙夘田重進至蔚州許彥欽等殺狄首蕭廸哩及其守卒千人節度使耿紹忠舉城降以崇儀使魏震知蔚州�州團練使彥欽平州團練使同知蔚州初王師入狄境所向皆下廸哩紹忠等懼不自安謀欲殺城中將吏盡率其豪傑歸狄中存璋等知其謀乃先事而發紹忠父美爲狄奉聖節度使弟紹雍爲三司使紹忠領同州州在西樓南數百里方從狄主至遙樂河聞王師至遣爲蔚州監城使於是被執存璋等初請降重進疑之先命荊嗣率猛士數十人縋而入得實乃納其欵重進軍乏食嗣部降卒爲輦州廩給之存璋等旣殺狄黨狄孤城難守乃盡率其民吏奔重進軍重進旣撫之狄援兵大至副都指揮江謙妄言惑眾嗣卽斬之悉收城中輜重還集重進軍與狄轉戰時軍校五輩其四悉以戰死至大嶺嗣力鬭狄始卻遂空蔚州是役也邊民之驍勇者競團結以襲狄或夜入城壘斬取首級來歸上聞而嘉之曰此等生長邊陲閒習戰鬥若明立賞格必大有應募者乃下詔募民有能糾合應援王師者資以糧食假以兵甲擒狄中酋豪者隨職名髙下補署獲生口者人賞錢五千得首級三千馬上等十千中七千下五千平幽州後願軍者優與存錄願歸農者給復三年自是應募者益眾初曹彬與諸將入辭上謂彬曰但令諸將先趨云應卿以十餘萬眾聲言取幽州且持重緩行毋得貪利以要遮狄狄聞之必萃勁兵於幽州兵旣聚則不暇爲援山後矣旣而潘美果下寰朔云應等州田重進又取飛狐靈州兵勢大振每捷奏至上頗疑彬進軍之速且憂狄斷糧道彬至涿州畱十餘日食盡乃退師至雄州以援供饋上聞之大駭曰豈有敵人在前而卻軍以援芻粟乎何失策之甚也亟遣使止之勿令復前引師緣白溝河與米信軍接養兵蓄鋭以張西師之勢待美盡略山後之地會重進東下趨幽州與彬信合以全師制狄必勝之道也而彬所部諸將聞美及重進累戰獲利自以握重兵不能有所攻取謀畫蜂起更相矛盾彬不能制乃褁五升糧再往攻涿州狄當其前且行且戰去城才百里歷二十日始至有狄首領萬騎與米信戰相持不解俄遣使�言乞降下蔡令大名栁開督饋餉隨軍謂曰此兵法所謂無約而請和也彼將有謀急攻之必勝信遲疑�狄復兵排戰後偵知果以矢盡俟取�得涿州時方炎暑軍士疲乏�還師境土彬初欲令所部�州斌懇言涿州深入狄必不利不若以此萬�彬從其言令彬擁�退無復行伍爲狄�及之我師大敗彬等�南李繼宣力戰巨馬河巨馬河人畜相蹂踐而死者�大夫劉保勲陷淖中其子隨軍常從其後盡力掀之不能出遂俱死�隨軍督芻粟溺於巨馬河詔錄保勲孫巨川�正字宜子延世同學究出身癸酉潘美遣使部送應州朔州將吏耆老等赴闗上召見慰撫之老人皆云久陷戎狄有粟不得食有子不得存養不意餘年重覩月日並賜以衣服冠帶丙子宮苑使王繼恩自易州馳騎至上始聞曹彬等軍敗乃詔諸將領兵屯於邊召彬文及崔彥進米信入朝田重進率全軍馳定州潘美還代州曹彬等未還武勝節度使兼侍中趙普手疏諫曰伏覩三月中忽降使臣差搬糧艸及詳勅命知取幽州邇後𨿽有捷音未聞成事稍稽克復俄及炎蒸師老民疲實生疑慮伏念陛下聖略神功舉無遺算平取浙右力取河東十年之間遂臻康濟維玆部眾誠非我敵蓋遷徙靡常難得而制自古帝王包之大度任其隨逐水艸益以信義結之耳伏料聖明何足介意此必邪諂附會蒙蔽睿聽致興不急之兵頗涉無名之議臣切見漢武時主父偃徐樂嚴安所上書及唐相姚元崇獻明皇十事據其年代𨿽則不同量彼是非必然無異専具錄奏願賜覽觀伏自大發驍雄重煩方略百萬家之生聚飛挽是供數十州之土田耕桑失半玆所謂以明珠而暗投又忌器之是慮所失者多所得者少得少之中猶難入手況是失多之外別有闗心臣又聞聖人不凝滯於物事無固必理貴變通前書謂兵久而變生此不可不深慮也茍或更圖淹緩轉失機宜旬朔之間便涉秋序內地先困邊庭早涼狄則弓勁馬肥我則人疲師老恐當此際或誤指呼臣今獨興沮眾之言深負彌天之過願明頒詔連議抽軍聊爲一縱之謀敢獻萬全之策伏望陛下安和寢膳恵養疲羸長令外戶不扄永使邊鋒罷警自然殊方慕化率土歸仁料彼契丹獨將焉往又何必勞民動眾賣犢買刀有道之事易行無爲之功最大如斯弔伐是謂萬全臣又思陛下非次興兵必因偏聽小人傾側但解欺君事成則獲利於身不成則貽憂於國昨來議取幽薊未審孰爲主謀虛說誑言總應彰露願推首惡早正刑章所貴詐僞革心忠良盡慮共畏三千之法同堅八百之基臣欲露肺肝先寒毛髮遲疑數日未敢措辭又念往哲臨終尙能屍諌況臣未死寧忍面諛固知逆耳之言不是安�恩由卵翼命直鴻毛將酬國士之知�荒棄市甘從此日之誅切祿�明聖特賜察量又以札子�居民二皆客戶昨來差�糧至莫州典桑賣�加善誘偶赴嚴�役決定廣致逃移�姦人但說契丹時逢�旨殊不知蕃戎上下幽�可狂討若彼能同意縱幼�而亦敗誠宜守道事貴無和如�不武此蓋兩省少昌言之士靈臺無�闕拾遺合専思於規諫天文歷家須預定�誤失之由各員疎遺之罪若無懲罰寜戒後來又言勾抽不同舉發一則我無鬥志一則彼有仇心須作過防免輸姦便但令周施捍禦小作程途縱遇交鋒何憂乏力只應信宿便達城池又言臣猥蒙二聖之深知當兩朝之大用不惟此世應系前生禮𨿽限於君臣情實同於骨肉是以凡闗啟沃罔避危亡實思陛下本是天人暫來塵世是以生知福業性秉仁慈潛聞內裏看經盤中戒肉今者願忍一朝之忿常隆萬世之因如或未止干戈必恐漸多殺害卽此民愁未定戰勢方揺仍於夢幻之中大作煩勞之事是何微類誤我至尊乞明驗於姦人願不容於首惡興言及此涕淚交流

上手詔賜普曰朕昨者興師選將止令曹彬等於雄霸裹糧坐甲以張軍威竢一兩月間山後平定潘美田重進等會兵以進直抵幽州共力駈攘俾蕃部之黨逺遁沙漠然後控扼險固恢復舊疆此朕之志也柰何將帥等不遵成算各騁所見領十萬甲士出塞逺斗旣妄取其郡縣更還以援輜重往復勞獘爲戎人所襲此責在主將也況朕踵百王之末粗致承平蓋念彼燕民陷於北狄將救焚而拯溺非黷武以佳兵卿當悉之也邊防之事已大爲之備將來敢肆侵撓必當盡殱醜類卿勿以爲憂卿社稷元臣忠言苦口三復來奏嘉愧實深普復上表謝曰昨者臣未測事宜輒陳狂背陛下親抒宸翰密諭宸謀臣竊審思信爲上策將帥若克遵成算固可平戎但不副天心致玆敗事今旣邊防有備更復何虞況陛下登極十年坐隆大業無一物之失所見萬物之咸康所宜端拱穆淸嗇神和志以無事爲福他年自可逺繼九皇俯觀五帝豈必與戎狄較其勝負臣素虧壯志矧在衰齡固忠純上答觀者咸嘆其忠�上將軍張永徳知滄州�衛上將劉延讓�讓等皆宿將久罷�並命八月初徙�所部兵護送之時�南北皮室及五神�等曰令冦鋒益盛不�令兵出大石路先入�日令云州之眾先出我師次應州�卽令朔州吏民出城直入石碣谷遣彊將與之戰以騎士援於中路則三州之眾保萬全矣�合門使蔚州刺史王侁沮其議曰領數萬精兵而畏懦如此但趨鴈門北川中鼔行而往馬邑軍器庫使順州團練使劉文裕亦贊成之業曰不可必敗之勢也侁曰君素號無敵今見敵逗撓不戰得非有他志乎業曰業非避死蓋時有未利徒殺傷士卒而功不立今君責業以不死當爲諸君先死矣乃引兵自跌路趨朔州將行泣謂美曰此行必不利業太原降將分當死上不殺寵以連帥授之兵柄非縱狄不擊蓋伺其便將立尺寸功以報國恩今諸君責業以避敵業當先死於狄因指陳家谷口曰諸君於此張步兵彊弩爲左右翼以援竢業轉戰至此卽以步兵夾擊救之不然則無遺矣美卽與侁領麾下兵陣於谷口自寅至已侁使人登托邏臺望之以爲狄敗走侁欲爭功卽領兵離谷口美不能制乃沿交河西南行二十里俄聞業敗卽麾兵卻走業力戰自日中至暮果至谷口望見無人卽撫膺大慟再率帳下士力戰身被數十創士卒殆盡業猶手刃數十百人馬重傷不能進遂爲狄所擒其子延玉與嶽州刺史王貴俱死焉業初爲狄所圍貴親射殺數十人矢盡張空弮又擊殺數十人乃遇害業旣被擒因太息曰上遇我厚期捍邊破賊以報而反爲姦臣所嫉逼令赴死致王師敗績何面目求活於狄中乃不食三日而死業不知書忠烈武勇有智謀練習攻戰與士卒同甘苦代北苦寒人多服氈罽業但挾纊露坐治軍事傍不設火侍者殆僵僕而業怡然無寒色爲政簡易吏民愛之禦下有恩故士卒樂爲之用其敗也麾下尙百餘人業謂汝等各有父母妻子與我俱死亡益也儻鳥獸散尙可亡還報天子其眾皆感泣不肯去遂俱死無一人生還上聞業死甚痛惜辛亥詔削美三任侁除名配金州文裕登州贈業大同節度使賜其布帛千疋粟千碩錄其子供奉官延朗等五人及貴子二人十二月契丹將耶律遜寧號裕悅者以數萬騎入冦瀛州都部署劉延讓與戰於君子館會天大寒我師不能彀弓弩狄圍延讓數重延讓先以麾下精卒與滄州都部署李繼隆令後殿緩急期相救及延讓被圍繼隆退屯樂壽禦前忠佐神勇指揮使巨野乘贊以部��所至甲而狄援兵復至贊引眾先遁延�數萬人延讓得麾下他馬�平州圍練使知雄州�楊重進俱陷於狄�素知令圖嘗使諜�路自拔幸君少畱�功私遺於越重錦�州賀使君令圖先出逆之至其帳前數�邊事今乃送死來耶去重�進力戰死之初令圖�父子皆敗天下笑之重進太原人也

丙午瀛州以敗聞延讓詣闕請罪上知爲繼隆所誤不責追繼隆令中書問狀尋亦釋之東頭供奉官馬知節監博州軍聞延讓敗恐狄乘勝復入冦因繕完城壘治器械料丁壯集芻糧十有五日而具始興役官吏居民皆不悅其生事旣而狄果至見有備乃引去眾始嘆服初契丹復自胡谷入冦薄代州城下神衛都指揮使馬正以所部列州南門外眾寡不敵副都署盧漢贇畏懦保壁自固知州給事中張齊賢選廂軍二千出正之右誓眾感慨一以當百狄遂卻走循夷狄河南而西先是齊賢約潘美以並師來會戰居無何聞使爲狄所得齊賢以師期旣漏且慮美眾爲狄所乘俄而美有使至云師出並師行四十里至栢井忽奉密詔東路王師衂於君子館令並之全師無得出戰已還州矣於時狄兵塞川齊賢慮知美之退乃閉其使密室中夜發兵二百人人持一幟負束蒭距州城西南三十里列幟燃蒭狄遙見火光中有旗幟意謂並師至矣駭而走齊賢先伏步卒二千於土鐙寨掩擊大敗之擒其北大王之子一人帳前錫裏一人斬首二千餘級俘五百餘人獲馬千餘匹車帳牛羊器甲甚眾齊賢悉歸功於漢贇己未漢贇以捷音來上優詔褒答後知漢贇未嘗接戰與鈐轄劉宇皆罷爲右監門衛大將

軍雍熈四年春正月初曹彬及劉延讓等相繼敗覆軍亡死者前後數萬人緣邊瘡痍之卒不滿萬計皆無復鬥志河朔震恐悉料鄕民爲兵以守城皆白徒未嘗習戰陣但堅壁自固不敢禦敵狄勢益振長駈入深祈陷易州殺官吏虜士民所過郡邑攻不能下者則俘村墅子女縱火大掠輦金帛而去魏博之北咸被其禍上深哀痛焉丙戌降徳音上以契丹頻歲入冦將大發兵討之遣使往河南北諸州募丁壯爲義軍京東轉運使主客郎中李繼淸曰若是天下不耕矣三上疏爭之宰相李昉等相率上奏曰近者分遣使往河東河南四十餘郡凡八丁取一以備獯戎事非獲已臣等頗聞夫被邊之民世習農桑罔知顧慮人情扇揺因而逃避河北閭閻旣困於戎馬�之興更妨農作之�嚴勅續遣使臣等所�卽行法密奏取裁於是�覩仲春以來分遣使臣於諸州�气方盛農事正勤況屬久安豈可�是丁夫畎畆之氓本難拘率行伍之內�習之有方終駈使之無效若鳩集益廣卽經費�此思之止爲勞獘今冦戎出塞邊境已寧至於防秋須預經畫望於將相之內選材謀之人付之兵權委以閫政精擇鋭旅分戎連城優卹其妻孥激發其勇力至於保障城寨州郡官寮遴■﹝扌東﹞賢才責成倚辦此外深溝髙壘炳燧鳴刁來則禦之去則勿逐有備無患古之道也若集鄕兵𨿽眾何用況又河南爲內地人戶非能便習武藝不可盡置戎行河北累經戎狄頗有閒習騎射或可選置軍中望且於河朔緣邊諸州點集止令本處守捍城池河南諸州一切停罷上納其言詔詢文武禦戎之策殿中侍禦史趙孚奏議曰臣愚以爲不用干戈不勞飛挽爲萬世之利者敢獻其說惟明主擇之五月乙丑以侍禦史鄭宣司門員外郎劉墀戶部員外郎趙載並爲如京使殿中侍禦史栁開爲崇儀使左拾遺劉慶爲西京作坊使初開以殿中侍禦史知貝州坐與監軍忿爭貶上蔡令及自涿州還詣闕上書願效死北邊上憐之復授以故官開又上書言臣受非常之恩未有微報年才四十膽力方壯今匈奴未滅願陛下賜臣步騎數十以任河朔用兵之地必能出生入死爲陛下復取幽薊𨿽身沒戰場無所恨於是上亦並用文武戡定冦亂乃詔文臣中有武略知兵者許換秩故開與宣等俱被此命是月雄霸等州皆相告以狄將犯邊急設備寧邊軍數日間連受八十餘牒知軍栁開獨不信貽書郭守文陳五事言狄必不至旣而果牒者之妄時上亦將議親徵河北東路轉運副使王嗣宗上疏言狄必不至之狀上乃止有白萬徳者眞定人爲契丹貴將統治邊兵七百餘帳寜邊有豪傑卽萬徳婣族往往出外境見之栁開因使說萬徳爲內應挈幽州納王師許以裂地封侯之賞萬徳許諾來請師期使未及還會詔徙開知全州事遂寢全之西溪洞粟氏聚族五百餘人常抄掠民口糧畜牧朝命設峽口查煙羊狀等七寨禦之不能制開始至爲作衣帶巾帽選牙吏勇辧者有三輩使入諭之曰爾能歸我卽有厚賞給田爲屋處之不然發兵深入滅而類矣粟氏懼畱二吏爲質率其酋四人與一吏俱來開厚其犒賜吏民爭以鼓吹飲之居數日遣還與爲期並族而出不月餘悉攜老幼至開卽�居業作時鑑一篇刻石戒之遣其酋�詔賜開錢三十萬�端拱元年秋八月乙夘甲子�充鎭州路都部署上�彊弱明於動靜賞�廷以鎭定髙�陽而來則出奇�驍勇者間以弓矢�制也又選廷臣押隊��勢騎置其士朕卽以駕前精�俟有必勝之策分布隊伍縱兵撃�寨皆百戰百勝之謀也自能隨機設�繋此十一月�騎大至唐河北將入冦諸將欲�書從事堅壁淸野勿與戰定州監軍判四方館事袁繼忠曰北兵在近今城中屯重兵而不能剪滅令長駈深入侵掠它郡謀自安之計可也豈折衝禦侮之用乎我將身先士卒死於狄矣辭气慷慨眾皆嘆服中黃門林延壽等五人猶執詔書止之都部署李繼隆曰閫外之事將帥得専焉往年河間不卽死者固將有以報國家爾乃與繼忠出兵拒戰先是易州靜塞騎兵尢驍果繼隆取以隸麾下畱妻子城中繼忠言於繼隆曰此精卒止可令守城萬一冦至城中誰與捍敵繼隆不從旣而狄果入冦易州遂陷士卒妻子皆爲狄所掠繼隆欲以卒分隸諸軍繼忠曰不可但奏升其軍額優以廩給使之盡節可也繼隆從其言眾皆感悅繼忠因乞以隸麾下於是推鋒先入狄騎大潰追擊踰曹河斬首萬五千級獲馬萬匹己丑捷奏聞羣臣稱賀上降璽書褒答賜予甚厚至道元年春正月契丹大將韓徳威率數萬騎誘黨項勒浪等族十六府大首領馬尾等自振武入冦永安節度使折禦卿率騎邀擊之大敗其眾於子河■﹝氵義﹞勒浪等族乘狄之亂詐爲府州兵躡其後敵大驚擾死者十六七悉取其輜重涉河而遁狄將號突厥人尉司徒錫裏死者二十餘人生擒吐渾首領一人徳威僅以身免甲子禦卿遣使奏捷上召見便殿問破狄之狀笑謂左右曰契丹之兵輕進易退朕常戒邊將勿與爭鋒待其深入則分兵以斷其歸路從而擊之必無遺類也今果如吾言左右皆呼萬歲初並代都部署張永徳聞狄入冦以太白萬勝訣占之語其僚佐曰敵𨿽以年月便利乘金而未及值歲星對逆兵家大忌彼當自敗不足慮也坐客皆憮然及是嘆服

太宗平交州

太平興國五年夏四月遣供奉官盧襲使交州時丁璉弟璇尙幼嗣稱節度行軍司馬權領軍府事大將黎亙擅權刼遷浚於別第舉族禁錮之代總其眾六月知邕州侯仁寶上疏言交州亂偏師可取願乘傳詣闕回奏上大喜驛召未發盧多遜奏曰交趾內擾此天亡之秋也朝廷出其不意用兵襲擊所謂迅雷不及掩耳今若先召仁寶其謀必泄蠻冦知之阻山海爲備則未易取也不若授仁寶以飛挽之任因令經度選將發荊湖士卒一二萬人長駈而往勢必萬全上以爲然也七月以仁寶爲交州路水陸轉運使蘭州團練使孫全興八作使郝守浚鞍轡庫使陳欽祚左監門衛將軍崔亮爲邕州路都總管寧州刺史劉澄軍器庫副使賈湜供奉官王僎爲廉州路兵馬總管水陸進討十一月黎亙遣牙校來貢仍爲丁璇上表自言狥將吏軍民之請已攝節度行軍司馬權領軍府事乞朝廷賜以眞命時孫全興等出師踰時上察其止欲緩兵不報十二月全興等破賊萬餘眾斬首一千三百四十五級六年三月又破賊軍萬五千眾於白藤江口斬首千餘級獲戰艦二百隻甲鎧以萬計於是侯仁寶率前軍先進孫全興等屯兵花步七十日以俟劉澄仁寶屢促之不行及澄至並軍由水路抵多羅村不遇賊復擅還花步賊詐降以誘仁寶仁寶信之遂爲所害時諸軍冒炎瘴多死轉運使許仲宣馳奏仁寶戰沒且乞班師不待報卽分屯諸州開庫賞賜給其醫藥謂人曰若待報則此數萬人皆積屍於曠野矣乃自劾有詔嘉納遣使就劾澄等會王僎病死澄與賈湜孫全興皆伏誅陳欽祚郝守浚崔亮責授團練副使贈仁寶工部侍郎官其二子田錫上表曰今交州未下戰士無功春秋謂老師費財兵書曰鈍兵挫鋭臣聞聖人不務廣疆土惟務廣徳業聲教逺被自當來賓願陛下念徵戍之勞思用人之廣愛人惜力母屯兵以費財修徳服荒母略內以勤逺承詔執事寛其靈誅又何必蕞爾蠻陬勞於震怒上賜詔褒奬仲宣旣分遣南伐之師乃艸檄諭交州明國威信期必再舉亙懼數遣使入貢雍熙三年以亙爲靜海節度使命左補闕李若拙不時畱盻又卻其私覿惟取陷蠻使臣鄧君卞以歸亙又謂覺等曰此土山川遙逺中朝人乍歷之不勞乎覺對曰國家提封萬里列郡四百地有平易亦有險固此一方何足云亙黙然色沮

淳化元年正月命左正言宋鎬右正言王世則以加恩制書賜亙鎬等及境俄而擁從亙至展郊迎之禮亙斂馬側身問皇帝起居畢按轡偕行亙質陋而目眇自言近世與蠻冦接戰墜馬傷足受詔不拜信宿之後乃張筵飲宴有木塔其制朴陋亙一日同登顧曰中朝有此塔否地無寒气十一月猶衣夾衣揮扇四年二月乙丑封亙爲交趾郡王亙性凶狠負阻山海久之屢爲冦害漸失藩臣之禮上以其荒服不欲問罪

至道二年五月冦如洪鎭巡檢使董全斌擊走之欽州如洪咄步如昔三鎭皆瀕海交州潮陽鎭民卜文勇等殺人焚家屬亡命至如昔鎭鎭將匿之黎亙令潮陽鎭移牒來捕固不遣因玆海賊連歲剽竊丁巳以太常博士直史館陳堯叟爲廣南西路轉運使且賜亙詔書堯叟至遣李建中賫詔勞問亙堯叟又詰藏文勇之由乃令盡擒獲召潮陽鎭吏付之亙遂上章感恩並捕海賊送堯叟七月朝廷遣李若拙以詔書國信玉帶賜亙若拙至亙謂曰向者刼如洪鎭乃外境蠻賊皇帝知否若使交州果叛則當首攻畨禺次擊閩越豈止如洪鎭若拙從容謂亙曰上初聞冦如洪鎭𨿽未知其所以然以足下拔自交州牙校授之旄鉞固當盡忠以報豈有他慮及見執送海賊事果明白然而大臣僉議爲朝廷建節帥以寧馭海表今海賊敢爲冦乃是交州力不能獨制請發勁卒數萬會交州兵剪滅使無後患上曰未可輕舉慮交州不測朝旨或致驚駭不若且委黎亙討擊之亦當漸至淸謐故不復會兵也亙愕然避席曰海賊犯邊守臣之罪也聖君容貸未加誅責恩過父母自今謹守職約永靖瘴海因北望稱謝

太宗平李順

淳化四年二月靑神縣民王小波作亂蜀土富饒絲綿綺號官天下孟氏割據府庫充溢及王師平蜀其重貨銅布載自三峽輕貨絞縠卽設傳置發卒負擔每四十卒爲一綱號爲日進不數十年孟氏所儲悉歸內府而言事者競起功利成都除常賦之外又置博易務諸郡課民織作禁商旅不得私市日進上供又倍常數司計之吏皆析秋毫蜀地狹民稠耕稼不足給由是小民貧困兼並者益奪其利小波聚眾曰吾疾貧富不均今爲汝均之貧民多附者遂攻刼卭蜀諸縣殺彭山縣令齊元振貪暴民尢苦之祕書丞張樞嘗使蜀奏黜官吏之不法獨稱元振廉能朝廷賜璽書奬諭元振得詔益恣橫與民爲仇受賕得金帛多寄民家小波旣殺元振剖其腹實以錢刀十二月西川都巡檢張玘與小波鬥於江源縣俱死眾遂推小波之妻弟李順爲帥玘麾下兵四百餘人奔歸西川轉運使樊知古不受縱使亡去賊勢由是日盛眾至數萬攻陷卭州又陷永康軍及雙流新律郫縣縱火大掠畱其黨守之進攻成都五年正月甲寅初右諫議大夫許知成都府及還言於上曰蜀士久安其民流窳易授願謹擇忠厚者爲長吏使鎭撫之時東上閣門使吳元載�驤爲成都元載頗尙苛察民有犯法者又禁民遊宴行樂人用胥怨王�捕滅於是東上閣門使郭載�日者潛告載曰成都�可免載曰�行先是�城陷載與�入據成都�抵劍闗南距�刼劍南諸州命昭宣�安使率兵討之軍事委繼恩�繋囚非十惡正賊悉得以便宜�始聞成都陷召宰相謂曰豈料賊勢猖�罪罪在朕躬忍令隴蜀之民陷於塗炭去年以來�數月此亦兵气之應朕當部分軍馬旦夕討平之遂命少府少監雷有終監察禦史裴莊並爲峽路隨軍轉運使�馬步軍都軍頭勤州刺史王杲率兵趨劍門崇儀使帶禦器械尹元帥兵由峽路以進並受昭宣使王繼恩節度或言莊本蜀人不宜復遣入蜀上益倚信之�李順分兵數千眾北攻劍門劍門疲兵才數百都監西京作坊副使開封上官正奮勵士卒出禦之會成都監軍供奉官宿翰領麾下投劍門道與正兵合遂迎擊賊大破之斬首虜幾盡餘二百人奔還成都順怒其驚眾悉命斬於城都門外初朝廷深以棧路爲憂正等力戰破賊自是閣道無壅王師得以長驅而入奏至上嘉甲辰以正爲六宅使劍州刺史充劍門兵馬部署翰爲崇儀使昭州刺史三月甲寅詔王繼恩戒前軍所至處其賊黨敢抗王師卽當誅殺本非同惡偶被脇從而能歸順者並釋之倍加安撫壬寅王繼恩言王師由小劍門路入研石寨破賊斬首五百級逐北過靑彊嶺遂平劍州五月癸丑王繼恩言王師入綿州境賊眾望風奔潰殺戮及溺水死者不可勝計甲寅繼恩言克綿州又言先遣內殿崇班曹習分兵自葭萌趍老溪賊萬餘眾依險爲寨習擊破之斬首三千級擁入江溺死者甚眾遂克閬州又言巡檢使胡正通率兵破賊五千眾克巴州五月丁巳繼恩攻成都拔之破賊十萬餘斬首三萬擒李順及其黨許詞吳文賞等並甲鎧僣僞服用甚眾知梓州張雍初聞順亂卽謀爲城守計訓練城中兵得三千餘令官屬分主之輦綿州金帛以實帑藏銷銅鐘爲箭鏑伐木爲竿紐布爲索器械悉備遣觀察推官盛梁請兵於朝旣而都巡檢使盧斌以十州之眾援成都弗克而還雍卽委以監護之任順等遣其黨帥眾二十萬來攻雍與戰破之賊圍城八十餘日會王繼恩分數千兵來救賊始潰去斌出兵追系降者一萬餘又破賊數萬眾解閬州圍斬三千人平遂州雍馳奏詔褒美斌在川陜六年以孤軍禦冦屢立戰功表請赴闕廷上遣使諭曰俟妖孽殄盡當召汝旣而�集梓綿漢三州境上斌促往平之以�爲諫議大夫知成都府有終由�畫戎軍皆有節制師行至�天雨軍人以兜牟�壘瀕江三面�恐懼有終爲益州�坊使馬知節�恩挾勢驕恣惡�節守彭州配以羸兵�累乞師繼恩弗聽賊十萬眾�至申眾寡不敵士多死者逮暮退�賊徒非壯夫也卽橫槊潰圍而出休�至遂鼓噪以入賊眾乃敗去上聞而嘉之曰賊盛兵�知節不易當也授益州鈐轄初尹元等入峽路首破賊三千餘眾於新寧遂深入梁山廣安渠果之間捕斬收集久未得進王繼恩𨿽徑拔成都而郭門十里外尢爲賊黨所據僞帥張余謂王師孤絕無援復嘯聚萬餘眾攻陷嘉戎瀘渝涪忠萬開八州開州監軍秦傳序死之初賊眾奄至傳序督士卒守城旣久危蹙日甚長史皆奔竄投賊傳序謂士卒曰吾爲監軍盡死節以守郡城吾之職也安可茍免乎城中乏食傳序盡出囊槖服玩市酒肉犒士卒而慰勉之眾皆感泣力戰旣而賊眾日盛傳序度力屈終不能拒賊乃爲■﹝虫葛﹞丸帛書遣人間道上言曰盡死力戰津口矢石如雨先是峽上復遣如京使白繼贇爲北路都大巡檢統精兵數千人晨夜兼行助討邊冦是月庚午繼贇入夔州出賊不意與巡檢使解守顒腹背夾擊之賊眾大敗斬首二萬餘級流骸塞川而下水爲之赤奪得舟千餘艘甲鎧數萬計賊圍施州指揮使黃希遜兵馬使黃延霸開門擊走擒百餘人峽路行營亦破賊於廣安軍又破賊於嘉陵江口又破賊於合州雷有終大軍抵合州境會尹元裴襄等領兵至遂克合州餘黨之保渠州廣州梁山皆討平之陵州破賊五萬睂州破賊十餘萬峽路行營破張餘眾二萬復云安軍中書以王繼恩有平賊功欲以爲宣徽使上乃曰朕不欲令宦官干預政事宣徽使執政之漸也八月命學士張洎錢若水議別立宣政使名序立宣徽使上以授之王小波李順之初作亂羣臣慰撫給事中參知政事趙昌�滋蔓議久不決賊連陷�進討繼恩握重兵�後奏音樂又令�輩用事恣橫�不給軍士亦�上屢遣使督�因召對資福�之訖今三十年�所向無不克顧此�攻取之策上喜甚����自繼恩以下並受節度昌�別賜手札數幅親授方略焉丁丑上下詔罪已初命翰林錢若水艸詔旣成進禦上笑謂若水曰朕爲卿潤色可乎若水頓首謝因命筆親竄數字皆引咎深切尢極爲精當其略曰朕委任非當燭理不明致彼親民之官不以惠和爲政筦榷之吏惟用刻削爲功撓我烝民起爲狂冦又曰念玆失徳是務責躬攺而更張永鑑前獘而今而後庶或警余初昌言行旬餘或言有反相不宜委以蜀事上亟召宰相謂曰蜀賊小醜昌言大臣不可輕動時已至鳯翔詔遣及之因畱候館以樞密直學士張詠知益州先是蘇易簡言詠可屬西川事上乃面諭之曰西川亂後民不聊生卿當以便宜行事是日詠始至益州陜西課民運糧以給蜀師者相屬於路城中無半月之食詠訪知民間舊苦鹽貴而私廩尙有餘積乃下鹽價聽民得以米易鹽民爭趨之未踰月得米數十萬斛軍士嘩言前所給皆雜糠土不可食今一一精好此翁眞善干國事者詠聞而喜曰吾令可行矣時四郊尙多賊壘城門晝閉王繼恩日日務飲宴不復窮討會衛紹欽亦以詔書來督捕余冦繼恩始令兵四出詠計軍食尙可支二歲乃奏罷陜西運糧上大喜曰鄕者益州日以乏糧爲請詠至未久遂有二歲備此人何事不能了朕無慮矣

十二月戊寅王繼恩禦軍無政其下恃功暴橫張詠恐軍還日或有意外之變乃密奏請遣腹心近臣可以彈壓王師者亟來分屯師旅辛巳命樞密直學士張鑑西京作坊使馮守規偕往召對後苑門面授方略鑑曰益都新復卒乘不知若聞使者驟至易其戎伍慮猜懼變生不測請假臣以安撫之名上稱善鑑至成都繼恩猶偃蹇不意朝廷已聞其縱肆之行上付以空名宣頭及廷臣數人鑑與詠卽遣部戍兵出竟繼恩麾下兵亦多遣東還督繼恩等討捕殘賊而西川民始奠枕矣

太平治迹統類卷三

●欽定四庫全書

太平治迹統類卷四

﹝宋﹞彭百川撰

眞宗祥符

景徳四年十一月庚辰中書以事聞上拱揖不答王欽若曰非聖朝承平豈能振舉王欽若旣以城下之盟毀冦凖上謂欽若曰今將柰何欽若度上厭兵卽謬曰用兵幽薊乃可刷此恥也上曰河朔生靈始得休息吾忍復驅之死地卿盍思其次欽若曰陛下苟不用兵則當爲大功業可以鎭服四海誇示戎狄也上曰何謂大功業欽若曰封禪是矣然封禪當得天瑞稀世絕倫之事乃可爾旣而又曰天瑞安可必得前代蓋有人力爲之若人主深信而崇奉焉以明示天下則與天瑞無異矣陛下謂河圖洛書果有此乎聖人以神道設教耳上久之乃可獨憚王旦曰王旦得無不可乎欽若曰臣請以聖意諭旦宜無不可乘間爲旦言之旦黽勉而從然上意猶未決莫適與籌之者它日晚幸祕閣惟杜鎬方直宿上驟問之曰卿博逹墳典謂河出圖洛出書果何事耶鎬老儒不測上意漫應曰此聖人以神道設教耳其言偶與欽若同上由此意決遂召王旦飲於內中歡甚賜以樽酒曰此酒極佳歸與妻孥共之歸發視乃珠子也旦自是不復持異天書封禪等事始作大中祥符元年正月乙丑上召宰臣王旦知樞宻院事王欽若等對於崇政殿之西序上曰朕寢殿中帟幕皆靑絹爲之旦暮間非張燭莫能辧色去年十一月二十七日夜將半朕方就寢忽一室明朗驚視之次俄見神人星冠絳袍告朕曰宜於正殿建黃籙道場一月當降天書大中祥符三篇勿泄天機朕悚然起對忽已不見遽命筆志之十二月朔卽蔬食齋戒於朝元殿建道場結彩壇九級又雕木爲輿餙以金寶恭佇神貺未敢罷去適皇城司奏左承天門帛曵於鴟吻之上朕濳令中使視之長二丈許緘一物如書卷纒以靑縷朕細思蓋神人所謂天降事天地孝奉祖宗睦獷俗�和干戈謹一日之所致神告先期靈文�歲又言啟封之際宜與卿等祇長攺�隱之而使眾不知也上侍周懷敏皇甫繼明升屋對�受置書輿上復獘旦等步導卻傘知樞宻院陳堯叟啟封帛上有文曰趙�於諱居其器守於正世七百九九定旣去帛啟�叟讀之其書黃字三幅詞類尙書洪範老子道徳經始言上能以至孝至道紹世次諭以淸淨簡儉終述世祚延永之意讀訖藏以金匱旦等稱賀於殿之北廡是夕命旦宿齋中書晚詣道場旦趨往而上已先至丙寅羣臣入賀於崇政殿賜宴戊辰大赦攺元文武官並加恩攺左承天門爲左承天祥符門擢護門親從官徐榮爲大將賜衣服銀帶緡錢榮先覩天書故也己夘詔以天書降申儆在位俾各揚其職以答天意太僕少卿直祕閣錢惟演獻祥符頌天書降翌日宗諤上皇奉迎酌獻樂章優詔答之甲戌兗州父老呂良等詣闕請封禪上令引進使曹利用宣勞面諭之曰封禪大禮歷代罕行難徇所請良等進而言曰國家受命五十年已致太平今天降祥符昭顯盛徳固宜告成岱嶽以報天地上復曰此大事不可輕議夏四月辛卯朔天書又降於大內之功徳閣先是宰相王旦等文武百官諸軍將校州縣官吏蕃夷僧道耆壽二萬四千三百七十人同詣東上閣門凡五上表請封禪甲午詔於今年十二月有事於泰山甲午以知樞宻院事王欽若參知政事趙安仁並爲封禪經度制置使初議封禪未決上以經費問權三司使丁謂曰大計固有餘矣議乃決戊戌命皇城使劉成珪龍圖閣待制戚綸崇儀副使謝徳權計度封禪發運事綸上疏略云伏望端守玄苻凝神正道參內景修行之要資五千致治之言建皇極以禦烝人寶大位而延聖算仰答天貺俯恵羣黎上嘉納之有司言巡狩有燔柴告至之禮皇帝親行事又封祀至泰山下柴告昊天上帝於圓壇如巡狩告至之禮有司攝事之儀車駕至泰山合至望令太尉以酒脯幣帛於山下壇告至奏可遣使馳詣嶽州采三脊茅三十束備藉神縮酒之用有老人董皓識之授皓嶽州助教賜束帛河北轉運使李士衡奏罷內帑所助錢八萬緡於是又請輦本路金帛芻粟四十九萬赴京東以助祀事上曰士衡臨事有心力可奬也遂賜褒詔丁謂因請畱士衡於澶州管勾東�從之有司詳定儀注詔皆從之丙�安等分撰玉冊文上諭之曰�符端沓來次述爲民祈福之�萬兩從之丁巳封王�之六月壬辰詳定�廢非典禮具備上告以將有�人言來月上旬復�於是欽若奏六月甲�曳艸上有字不能識言有禦名馳告欽若欽若等就職�授中使捧詣闕奏至上亟召王旦來迎卽命旦爲導衛使己亥旦與扶�奉迎天書入含芳園之西門庚子羣臣詣園�殿辛丑上致齋壬寅備鑾駕以出面拜殿下導衛扶侍自殿上奉天書至上前上再拜授陳堯叟堯叟跪讀其文曰汝崇孝奉吾育民廣福錫爾嘉瑞黎庶咸知祕守斯言善解吾意國祚延永壽歷遐歲讀訖召百官示之復奉以升殿酌獻畢上先還旦等導衛扶侍至朝元殿上迎拜入內時久雨頓晴景色澄廓苑中有云五色讀天書次黃气如鳳駐殿上賜文武百官泰山醴泉秋七月封禪用玉牒冊凡七文思玊工言用玉追琢難成宰相請代以瑉石及陛州采進上曰此碔砆之類目之爲玉以奉天於禮可乎卽遣中使徧詢玉工有趙榮者言太平興國中曽與眾工治玉爲牒冊歲餘方就寘崇政殿庫亟取用之己酉王欽若來朝獻芝艸八千一百三十九本皇城使劉承珪詣崇政殿上新制天書法物有鶴十四來翔天書扶侍使丁謂奏雙鶴度天書輦飛舞良久翌日上顧謂左右曰昨所覩鶴但於輦上飛度若雲飛舞良久文則文矣恐不爲實卿當易此奏也癸亥奉天書於朝元殿上齋令殿之後閣上親習封禪儀於崇徳殿辛夘有司宿設天書仗衛於乾元門自宮中奉天書出乾元門升王輅黃麾仗前後部鼓吹道門威儀扶持使等導聳而行從臣望拜於殿下有頃上服通天冠絳紗袍禦輦發京師次含芳園之行宮上卽詣昊天玉冊前焚香再拜以樓召近臣觀衛士甲馬還營賜百官休暇三日中書樞宻院一日上之巡祭也往還四十七日未常遇雨雪嚴冬之候景气恬和祥應紛委咸以爲誠感昭格天地助順之致也詔以正月三日天書降日爲感昭天慶節休假五日京師於上淸宮建道場七日宰相疊宿罷日文武官內職皆集賜會錫慶院是夕京師張燈五日內無得刑用仍禁屠宰諸州建道場三日羣臣亦賜會丁謂請以天書降祥瑞編次撰贊繪畫於昭應宮詔謂與龍圖閣待制戚綸陳彭年同編次其贊令中書門下樞宻院兩制尙書丞郎給諫待制館閣官分撰先是詔有司參詳百官拜表進名儀式且言慶成喬嶽歸美祖宗𨿽繋孝思實爲吉禮比之初上廟號理有不同按唐朝修八陵及遷懿獻二祖禮畢並皆稱賀欲望其日許百官詣闕門拜表賀從之乙酉大宴於含光殿十二月命丁謂等編修封禪禮癸卯羣臣並以次覃恩詔提點刑獄朝臣使臣不限品秩及諸班諸軍都虞侯並與一子恩上自東封還羣臣獻賀功徳者相繼惟進士孫籍獻書言封禪帝王之盛事然願陛下謹於盈成不可遂自滿上善其言卽召試中書丙午賜同進士出身時知制誥周起亦上言天下之勢常悉恬於逸安而忽於兢思願毋以告成爲恃上深納之昭應宮日役工數萬上以道裏稍逺憫其負勞令謂等規畫有言載以槖駝驢車有言舟運謂等請用車載爲便壬戌詔三司以空船給昭應宮運夫仍浚泊渠道一年秋七月辛未以昭應宮爲玉淸昭應宮詔諸州軍監闗縣擇官地建道觀並以天慶�備材剏蓋者亦聽先是道教之�南人素崇重及是天下始�士遜上言今營造兢�之詔從其請�禪朝覲瑞祥�二月右僕射判�有損謙徳及違�辛丑齊賢出判孟州�臣皆以陛下在堯舜之上�命出六月辛丑文武官將校詣闕請祀汾陰后土�不表旣三上來年春有事於汾陰戊申以知樞宻院�祀汾陰經度置制使翰林李宗諤副之鹽鐵副使李士衡又獻錢帛三十萬以佐用度詔褒之己酉發陜西河東兵五千人赴汾陰給役置急腳逓鋪出廐馬增驛傳逓鋪卒增置八千四百五十人庚戍命翰林學士與大常禮院詳定祀汾陰儀注有司定封玉冊玉匱度朝廷擇地爲之悉如社首封■﹝石感﹞之制從之戊寅詔西路行宮宜令儀鑾司止用油幙爲屋以備宿衛不須覆以蘆竹陳堯叟至汾陰數奏云物之祥癸未杖殺入內髙品江守恩守恩𨿽近侍上不貸以法論者以謂朝廷至治行法不私中外莫不悚慶冬十月河中府民巨詔詣陳堯叟言五世祖誠在徳宗時夜夢人謂曰中條山蒼陵谷有爵寶眞文以金札之明當往取竢天書赤篆出可用參會如其言入谷三四里夜覩黃光下有塊石碎之得黃金一斤及書帛取藏於家誠手筆爲識後二百餘年屢經大兵饑荒家獨無苦其帛長二丈廣九寸通判曹谷驗之雲篆文非常體詞類道經庚戌堯叟附中使趙惇信入獻以詔爲本府助教賜衣服銀帯器帛庚申丁謂等上大中祥符封禪記五十卷乙夘告太廟奉天書如東封之制詔天書儀衛副使王欽若趙安仁扶侍使丁謂龍圖閣學士陳彭年與太常禮院詳定奉事天書儀制以聞旣而欽若等著爲五卷上之龍圖閣待制孫奭由經術進守道自處卽有所言未謝神光之貺上又至穆淸殿王欽若等獻泰山芝艸三萬八千二百五十本己酉五色雲起嶽頂庚戌書漏未五刻上服通天冠絳紗袍乘金輅備法駕至山門攺服鞾袍乘步輦以登前一夕山下大風裂帟幕逮明未巳及上之至天气溫和纎塵不動奉祀官點檢習儀於圜臺祥气瑞云交相輝映是夕山下罷警場辛亥享昊天上帝於圜臺命郡臣享五方帝神於封祀壇儀衛使奉天書於上帝之左攝中書侍郎周起讀玉冊玉牒文上飲福攝中書令王旦跪稱曰天賜皇帝太一神策周而復始永綏兆人三獻畢封金匱攝太尉王旦奉玉匱置於石■﹝石感﹞攝太尉馮拯奉金匱以降將作監領徒封■﹝石感﹞上復登臺閱視訖還禦幄司天監奏�遶壇月有輝气宰臣率從官稱賀�振動山谷上卽日還奉髙宮百�戴黃气紛郁壬子禪祭皇�儀上至山下服鞾袍�步輦上曰接神在�前久陰晦風勢�霽燭熖凝然�四方所獻�輪五色云見鼓�奉髙宮爲會眞宮加號保生天尊靑帝�使致告癸丑有司設仗衛�髙宮之南方九丈六尺髙九尺�衮冕禦壇上之壽昌殿受朝賀中書�親諸軍校四方朝賀使貢舉人蕃戎父老僧道大赦天下常赦所不原者咸除之賜天下酺三日攺幹封縣爲奉符縣泰山下七里內禁樵采大宴穆淸殿又宴近臣及泰山父老於殿門賜父老時服茶帛始議肆赦上謂宰相曰此赦與常時不同但常赦所不能行者卿等並錄出條目共議之務令實恵及民也丙子發陳橋次含芳園時近輔淮甸京東河朔之民自泰山迎候車駕奔走以望天顏者道路不絕丁丑車駕至自泰山扶持使丁謂奉天書歸大內上禦乾元�阿附取悅上常問以天書奭對曰臣愚所聞天何言哉豈有書也上知奭朴忠毎優容之是歲時命向敏中諭奭令陳朝廷得失奭上納諫恕罪薄斂輕徭四事頗施用其言及將有汾陰之役會歲旱京師近郡榖價翔貴奭遂奏疏言不可十事上遣內侍皇甫繼明諭以若復有陳其具條上於是奭又上疏曰陛下將幸汾陰而京師民心不寧江淮之眾困於調發理須鎭安而矜存之且土木之功未息而奪攘之盜必行北狄治兵不逺邊境𨿽馳單使寧保其心昔黃巢出自凶饑陳勝起於徭戍隋煬帝緣勤逺略唐髙祖由是開基晉少主智昧邊防耶律光因之猾夏今陛下俯納邪佞逺棄京師罔念民疲不虞人患涉仍歲薦饑之�久廢之祠又安知饑民之中無黃巢�內無陳勝之患乎肘腋之下無間天驕之觀釁乎陛下�猖狂忽及澶淵陛下�中山能推鋒縣侵軼郊�臣欲借�以先常�爲繼成先�用付陛下則未常志而乃卑辭重幣求�謂主辱臣死爲空言以誣下�托鬼神才畢東封便說西幸冀其無事往還便謂成大勛績是陛下以��侫邪僥幸之資臣所以長嘆痛哭也時羣臣數奏奭又上疏言五載一巡狩虞書常典觀民設教羲易明文何須紫气黃雲始能封嶽嘉禾異艸然後省方今乃野鵰山鹿並形奏簡秋旱冬雷率皆稱賀將以欺上天則上天不可欺將以愚下民則下民不可愚將以惑後世則後世必不信腹非竊笑有識盡然上玷皇明不爲細也疏入不報四年正月乙酉親習祀后土儀於崇徳殿初有司詳定止習壇上儀上崇重大祀乃並廟廷及封石匱儀徧習焉上以靈文疊降盡志欽承且欲垂訓子孫俾奉事之意爲誓文乙未命刻石置玉淸殿�宮寶待閣下丁酉車駕奉天書發京師壬申車駕至西京戊午致齋辛酉具法駕詣於雕壇夾路燎火其光如晝甬道盤屈周以黃麾仗至壇次服衮冕登壇祀后土地祇備三獻奉天書於神坐之左以太祖太宗並配悉如封禪之禮卽日還奉祇宮鼓吹振作紫气四塞觀者溢路民有扶老幼不逺千里而至者或感泣言曰五代以來此地爲戰場今日乃獲覩天子巡祭實千載一遇之幸也詔以奉祗宮爲大寧宮增葺殿室設后土聖母像又遣官祭告河瀆壬戍禦朝覲壇受羣臣朝賀大赦天下恩賜如東封例河中府特給復一年半建寶鼎縣爲慶成軍給復二年賜天下酺三日大宴穆淸殿賜父老酒食衣幣上作汾陰禮成詩就宴所賜之又作西嶽贊仙掌詩己夘車駕入西京時途中屢有甘澍之應皆夕降晨止從官衛士無沾服之患又農務方興耕民瞻望輿駕所至歡忭相屬上作喜雨述懷歌羣臣畢和陳堯叟李宗諤自河中府來朝言初經度事至禮畢凡土木工三百九十萬餘止役軍士輦送糧艸供應頓逓亦未常差擾邊民己未詔恭上汾陰后土廟額曰太寧以河中府進士薛南爲試將作監主簿首詣闕請祀汾陰者也六月己酉詔諸路州府遣親屬奉方物詣汾陰者送學士院量試本業授試秋齋郎不就試者補三班借職如東封例乙丑刻禦制大中祥符頌於左承天祥符門五年六月壬子玉淸昭應宮使丁謂言天書閣望柱起黃白雲相間又吐白光若銀絲上�色上作瑞應詩賜近臣�吏辦賜輔臣人�祥瑞躬親細務�於國學許�先令汝�帝翌日�於延恩殿�自東南至掩蔽�天尊至冠服如元始�人通天冠絳紗袍上再拜於�散天尊與六人皆就坐侍從在�欲拜六人天尊令揖不拜命設榻�甘白如乳天尊曰吾人皇中九人一人也是趙之始祖再降乃軒轅皇帝凡世所知少典之子非也母感電夢天人生於壽丘後唐時七月一日降下總治下方王趙氏之族今已百年皇帝善爲撫育蒼生無怠前志卽離坐乘雲而去及曙以語輔臣卽召外殿歷觀臨降之所己未禮示中外大赦天下常赦所不原者咸除之兩京來年下稅放十之二諸路十之一賜致仕官全俸一年幕職州縣官先經省者權增五百員任滿卽停命詳定崇奉天尊儀制以己巳上天尊號曰聖祖上靈髙道九天司命保生天尊大帝有司請以玉淸昭應宮玉皇后殿爲聖祖正殿東位司命殿爲治事之所辛未躬謝太廟六室詔聖祖名上曰玄下曰朗不得斥犯以七月一日爲先天節十月二十四日爲降聖節癸酉詔天下州府軍監天慶觀並增置聖祖殿乙亥詔上聖祖母懿號元天大聖後戊寅攺兗州曲阜縣爲仙源縣建景靈宮太極觀於壽丘以奉聖祖及聖祖母遣內供奉官周懷政與本州島長史規度興作俟宮觀成日備禮舉冊凡宮觀之制皆南開三門二重東西兩廊中建正殿連接寢殿又置道院齋坊其觀宇之數差減於宮是月初置玊淸昭應宮使命宰臣王旦爲之六年正月乙夘建安軍鑄玉皇聖祖太祖太宗尊像成三月辛丑國子監新修禦書閣有赤光上燭長尺許判監孫奭以聞甲辰聖像至上齋於長春殿百官宿齋於朝堂上乃具鑾駕由宮城西出天波門就宮門望拜權設幄奉安擇日各升本殿升建安軍爲眞州鎔範聖像之地特建爲儀眞觀以禦制大中祥符頌眞逰頌聖祖臨降記賜天下道藏從中書門下所請也七月劉承規卒謚忠肅承規性沈毅徇公上深所倚信尢好伺察人多畏之上崇瑞命修祠祀飾宮觀承規悉預焉作玉淸昭應宮尢爲精麗屋有小不中程𨿽金碧已具必毀而更造有司不敢計其費及宮成追贈侍中以權三司使林特爲修玉淸昭應宮副使特勤於吏職善承上接下每見修宮使丁謂必拜一日三見亦三拜之與吏卒語喣喣惟恐�人皆盡力事無不集丁巳文�亳州謁大淸宮詔從之辛酉�祀經度制置使翰林學士�命五使及遣計度�亳州官屬如分�陰記丙戊�閣待制�又將祠�豈以明皇爲�足爲深戒者非獨陛下也明皇之無道亦�誅楊國忠請矯詔之罪乃詔�當時𨿽有罪已之言覺悟已���自覺悟抑損虛華斥逺邪佞罷興�無爲明皇不及之悔此天下之幸社稷之福也�丁謂自亳州來朝獻芝艸三萬七千餘本七年正月壬寅車駕奉天書發京師丙午至奉元宮齋於迎禧殿次亳州丁謂獻白鹿一靈芝九萬五千本己酉三鼓具法駕赴宮時宻雪驟霽自奉元至太淸十餘里夾道設燈籠燎左右執炬間之焜煌如晝上奉玉幣酌獻讀冊文命太尉封石匱上又詣先天觀洞霄廣靈宮行香復至太淸宮眞源觀周覽還奉元君肆赦亳州乙夘次應天府天書升輦有云五色如花木又黃雲如人連袂翊輅而行占云春云如花木者旺與徳相生如人連袂色黃者子孫分土延祚之兆也扶持使趙安仁請播爲樂章以備獻從之丙辰升應天府爲南京辛酉車駕至自亳州乙丑詔自今天書在朝元殿車駕由右升龍門入自東上閣門就東階赴殿焚香��廣廷以盡嚴恭之意所司著爲定式上宿齋於玊淸昭應宮之集禧殿庚午行薦獻之禮遂赴太廟辛未享六室五月壬辰命左僕射平章事王旦爲兗州景靈宮朝修使乙未詔模刻天書奉安於玉淸昭應宮命王旦爲天書刻玉使王欽若爲同刻玉使丁謂爲副使兵部侍郎趙安仁翰林學士陳彭年爲同刻玉副使入內押班周懷政爲都監修玉淸昭應宮使丁謂表諸禦制本宮碑頌及禦書額從之壬戍遣使賫禦藥賜景靈宮朝修使王旦癸亥旦入辭又賜襲衣金帶鞍勒馬仍賦詩以寵其行詔自京至兗州察吏治民隱聽以便宜從事丙寅詔天書刻玉使副等詣內殿覩待詔盛亮摹冩本三函上皆跪受署案向敏中陳堯叟丁謂趙安仁捧持王旦與王欽若對讀陳彭年詳字體初有司具儀上監之增跪受親啟封又加上香者三再拜者八八月丁丑命內侍都知閻承翰奉安太祖太宗聖像於南京鴻慶宮辛夘內出禦札與天下臣庶尊上玊皇大帝聖號曰太上開天執符禦歷含具體道玉皇大帝以來年正月一日躬申薦告仍定議式頒下冬十月甲子以玉淸昭應宮成詔賜酺左京五日兩京三日諸州一日宮宇總二千�一十區初料功須十五年修宮使�繪一璧給二燭遂七年而成�云如蓋覆太初殿三鶴集殿�夘翰林學士晁迥上玉�宗操繼上景靈宮慶�善訓弟子亦搢紳�奉祀記三卷�金水後作土祠�道以屬玉淸昭應宮�爲三神山起閣道幾�竦抗疏皆以爲不可其寶符閣奉神果實旦起視之�食之八年正月壬午朔備鑾�殿奉表奏告尊上玉皇大天帝聖�天書於寶符閣塑禦像冠服立侍上升閣備登�獻還禦崇徳殿受賀大赦天下八月癸未陳州知州樞密直學士禮部尙書張詠卒贈左僕射謚忠定上嘗稱詠才任將帥以疾不盡其用詠臨終奏疏言不當造宮觀竭天下之財傷生民之命此皆賊臣丁謂誑惑陛下乞斬謂頭置國門以謝天下然後斬詠頭置丁氏之門以謝謂上亦不爲忤云壬辰盛度上聖祖天源錄五卷因上言所編事迹慮有未備願別命儒臣就館閣羣書更廣編撰以繼先烈詔從之仍命王曽及集賢校理晏殊與度同纂集九年二月壬辰命修景靈宮副使同玊淸昭應宮副使戶部侍郎林特詣兗州景靈宮太極觀設醮以營建畢故也宮觀總一千三百二十二區詔奬監修內臣賜工卒緡錢五月甲辰朔詔以來年正月一日詣玉淸昭應宮與天下臣庶上玉皇大天帝聖號寶冊又以十一日有事於南郊行恭謝之禮諸軍賞賜並以內藏物充三司勿催促諸路錢帛諸州軍監無得以修貢助祭爲名輒有卒飲丙辰以景靈宮會靈觀及兗州景靈宮太極觀成羣臣稱賀庚申景靈宮使向敏中修宮使丁謂並加兵部尙書副使以下進秩各賜衣帶幣宮宇總七百二十六區冬十月壬申朔詔以來年正月二日詣景靈宮奉上聖祖徽號禮儀院言正月天書降用上元日朝拜玉淸昭應宮十月聖祖降請以下元日朝拜景靈宮著爲定式乙夘詔攺來年爲天禧元年王欽若嘗自言過圃田夜起視天中赤文成紫微字後使蜀至褒城道中遇異人告以他日位至宰相旣去視其刺字則唐司徒裴度也及貴遂好神仙之事常用道家科儀壇場以禮神朱書紫微二字陳於壇上戊辰欽若言度墳在鄭州祠宇毀壞欲自以家財完葺詔可仍錄度孫坦爲鄭州助教欽若又請以新廟編入祀典從之仍爲文著其事凡天書及諸祠祭皆欽若發之𨿽以濟其邪佞亦其素所蓄積者然也十二月壬申天中節羣臣上壽賜會用疏食有司備位衛道門威儀鈞容樂導聖制玉淸昭應宮頌赴宮辛巳召輔臣至崇徳殿觀所制眞聖親作天書金輅上服鞾袍命輔�司奉玉皇寶冊衮服聖祖�長春殿中書樞宻院修奉�儀禁衛援護安於崇徳殿�寶冊衮服二聖絳紗�己亥上酌獻訖宮聖祖寶�冊宮﹝闕﹞

天禧元年春正月�禮是日上齋於景靈宮�宣讀天書之禮丙辰�以樞宻使王欽若爲靈觀�事兼領於是王曽次當爲之�欲得此曽因懇�焉上頗不懌�事何遽自異耶曽頓首謝曰君從諌謂明臣盡忠謂義陛下不知臣駑病使待罪政府臣知義而已不知異也乙亥出聖祖神化金寶牌分給京城寺觀及天下名山牌長二寸許廣寸餘面文曰玉淸昭應宮天尊萬壽金寶背文曰永鎭福地其周郭皆隱起蛇龍華葩之狀封以絳囊漆匣上親題署之十月辛亥翰林學士利瓦伊等上新修大中祥符降聖記五十卷詔褒之賜器帛有差二年九月祥源觀成觀宇凡六百一十三區冬十月乙未雪三年三月戊午凖奏天書降幹佑山中蓋朱能所爲也中外咸識其詐上獨不疑夏四月辛夘備儀仗至瓊林苑迎導天書入內太子右諭徳魯宗道上疏略曰天道福善禍滛不言示化人君政得其理則作福以報之失其道則出異以戒之又何有書哉臣恐姦臣肆其誕妄以惑聖徳也知河陽孫奭上疏言朱能者姦險小人偶塵驅使驟爲牧伯皆由妄言祥瑞而陛下崇信之屈至尊以迎拜歸祕殿以奉安上自朝廷下及閭巷靡不痛心疾首反唇腹非無敢言者漢文成將軍以帛書飯牛揚言牛腹中有奇書殺視得書天子識其手迹又有五利將軍妄言方多不讎二人皆坐誅先帝時有侯莫陳利用以方術暴得寵用一旦發其姦誅於鄭州漢武可謂雄材先帝可謂英斷唐明皇得靈寶符上淸護國經寶劵皆王鉷田同秀所爲明皇不能顯戮怵於邪說自謂徳實動天神必福我夫老君聖人也倘實降語固宜不妄而唐自安史亂離乘輿播越兩都蕩覆四海沸騰豈天下太平乎明皇𨿽僅得歸闕復爲李輔國刼遷卒以憂終豈聖壽無疆長生久視乎夫以明皇之英睿而禍患猥至曽不知者良由在位旣久驕亢性成謂人莫已若謂諫不足聽心玩居常之安耳熟導諛之說內惑寵嬖外任姦回曲奉鬼神過崇妖妄今日見老君於閣上明日見老君於山中大臣屍祿以將迎端坐畏威而緘黙旣惑左道卽紊政經民心用離變起倉卒當是之時老君寧肯禦兵寶符安能排難也今朱能所爲或類於此願陛下思漢時之雄材法先帝之英斷鑑明皇之召亂庶幾災害不生禍亂不作天本無言安得有書天下皆朱能�爾乞斬朱能以謝天下佑縣大赦天下自瓊林�月戊申祥源觀成�幹興元年九月�後所降天書�有日其刻玉副使�於內中供養則先�可畱於人間當從葬�之議也

眞宗經制契丹

上嗣位遣何承矩知雄州賜詔�永圖思與華夷共臻富壽而契丹�帝繼統之初和好以來禮幣不絕其後克後汾晉�貪地爲國生事信好不通今者聖考上仙禮當訃告汝任居邊要洞曉詩書凡有事機必能詳究輕重之際務在得中承矩卽貽書契丹諭以懷徠之旨然未能得其要領也時契丹多有降者上頗優待承矩咸平二年三月京西轉運副使朱臺符上言曰陛下承天受命與物更始授繼遷以節鉞加黎亙以王爵咸使使者鎭撫其邦惟彼契丹未蒙渥澤非所以柔逺能邇昭王道之無偏也今已訖諒陰將終禫祥中外延頸觀聽徳音臣愚以爲宜以此時赦契丹之罪擇有文武才略習知邊徼辯說之士爲一介之使以嗣位服除禮當修好往告諭之彼十年來不復犯寨以臣料之力非不足志欲歸向而未得其間也今若垂天覆之仁假來王之使必驩悅慕義遣使朝貢因與之盡棄前惡復尋舊盟利以貨財訐以闗市如太祖故事結之以恩彼必畏服兩國旣和則無北顧之憂可以専力西鄙繼遷當自革心而束手是一舉而兩獲也西北無事然後備邊之兵可省邊兵省然後費用節費用節然後黎庶可安黎庶安然後政化可致陛下若欲訓兵練將與之力爭臣不敢復有所云也若欲繼好息民以安社稷不以此際乘便而行之慮他日噬臍無名發端昔漢髙後時尉佗自號南越武帝黃屋稱制與中國侔及孝文卽位先遣陸賈馳傳使之佗乃頓首稱爲藩臣夫漢文天子之尊也尉佗小國之君也所以然者爲中國勞苦且以息戰伐也今契丹之勁過於南越陛下之聖出於漢文迹而行之事豈相逺哉臺符又自請使狄時論稱之何承矩奏狄冦邊上以問曹彬對曰太祖神武猶委孫全興經營和好陛下初登極時承矩嘗發書導意臣料北鄙終當復和上曰朕當屈節爲天下蒼生然須執綱紀存大體卽久逺之利也七月甲申以傅潛爲鎭定髙陽闗行營都總管張昭允爲都鈐轄秦翰爲排陣都監田紹斌爲押先鋒石普同押先鋒楊瓊爲策先鋒樞宻都承旨王繼英請車駕北巡上嘉納之九月丙戍命繼英馳傳詣鎭定髙陽闗宣慰將士傅潛遣紹斌石普等戍保州遇狄入冦普�之及夜普嗣未還紹斌疑其爲賊所困渡良亷河�千餘級獲馬五�使楊延昭領兵趍焉狄至潛每抑之不令逺襲�知代州今年移知忻州每見狄入冦次第甚大臣初未信自入��屯結甚眾又恐侵犯鴈門洺邢寧化軍度其�不輕退深恐大寒之際轉肆衝突臣愚乞陛下郊禋旣畢慶賞才行五七日間遂起聖駕徑至鎭州躬禦六師奮揚威武勿生遲疑之慮勿聽猶預之謀周世宗及我太祖太宗近事可法也況陛下諒陰三年禮無違者復此順動其誰敢當聖駕若過河北契丹當自引退四蠻八夷無思不服正在此舉矣十一月乙未詔以邊境繹騷取來日暫奉河北命周塋爲隨駕官營都總管劉知信副之楊永遵爲排陣都監石保吉爲北面行營先鋒都總管康廷翰副之上官正爲鈐轄十二月甲寅車駕發京師戊午駐蹕澶州辛酉以殿前都指揮使王超權都虞侯張進爲先鋒大陣往來都提點馬步軍都軍頭呼延贊馬軍都頭爲先鋒濵州防禦使王榮馬步軍都軍頭王斷忠爲策先鋒內出陣圖示超等令識其部分甲子��������中軍樞宻使王顯副使宋湜分押後陣橫亙數十里威武軍言契丹來冦出兵撃之殺其酋帥河北民多驚擾丙寅遣屯田郎中李蟠等八人分往邢洺雄趙祁霸貝冀諸州徧詣閭裏諭以車駕已至大名速令歸業仍詔州縣倍加卹之府州駐泊孫思恭與知州折惟昌鈐轄劉文質等引兵入契丹五合川破拔黃大尉寨盡殺狄眾焚其帳千五百餘所獲戰馬牛羊萬計鎧甲弓劍千事初河北轉運使裴莊屢奏傳潛無將略恐失機會樞宻使王顯與潛俱起攀附頗庇之莊奏至輒不報潛屯定州緣邊城堡悉飛書報告急潛麾下步騎凡八萬餘咸自置鐵撾鐵捶爭欲撃狄濳畏懦不進守將校請戰者輒醜言詈之���兩晝夜不勝遂引兵掠寧�騎出邢洺間百姓驚擾�者踰月朝廷屢�範廷�赴鎭�丞魏庠諭百官�若水言陛下躬擐甲冑�今所切者禦戎之策與將來�書以伐謀爲上漢髙祖將以用法�能料敵制勝也用法者以朝廷能賞罰不私也濳領數萬雄師閉門不出坐視邊冦俘掠生民上則辜委注之恩下則挫鋭師之气蓋潛輩不能制勝朝廷不能用法使然也軍法曰臨陣不用命者斬今若申明軍法斬潛以徇然後擢取如楊延昭楊嗣者五七人增其爵秩分授兵柄分路除討孰敢不用命如此則不出半月可以全淸邊塞然後鑾輅還京天威攝於四海矣此所謂卽今禦戎之策也其將來安邊之策臣不敢廣引前事太祖朝制最得其宜伏望遵太祖故事遴擇名臣分理邊郡罷總管之號使不相統攝置巡檢之名俾逓相救應如此則出必撃冦入則守城不數年間邊烽罷警矣起居舍人李宗諤言臣以爲臨軍易帥拔卒爲將固在此時有功者賞於朝不用命者戮於市亦在此時也右司諫直史館孫何言陛下嗣位以來訓師擇將可謂至多分閫授鉞者當以身先士卒爲心賊遺君父爲恥而列城相望堅壁自全手握彊兵坐違成算遂使邊烽相望敵騎憑陵焚刼我縣城系累我黎庶陛下攄人神之忿怒憫河北之生靈爰禦六師親幸澶魏天聲一振狄騎四逃𨿽鎭定道路已通而徳棣戰徵未戢此殆將帥未甚得人邊奏或有壅遏鄰不相救援糗須俟輦輸之所致也此四者當今急務也揀將帥則莫若文武之內參用謀臣防壅閼則莫若凡奏邊防陛見庭問合救援則莫若督以軍令聽其便宜運糗糧則莫若輕賫疾驅角彼趫捷今大駕旣駐鄴下匈奴終不敢萌心南牧亦望量屯勁兵扼其要害則單於系頸不日可俟矣右司諫梁顥言自古用兵之道在乎明賞罰二柄而已昨者命將出師乘時備塞而傅潛奉明詔握重兵逗𨖻無謀遷延翫冦守陴閉塞選懦以自全鋭卒精兵拘束而不用以至敵兵南牧邊塵晝驚河朔之民流移未息魏博以北蹂踐一空遂致鑾輅省巡聖君櫛沐遐方未殄余冦尙存此所謂以賊遺君父者也人怨神怒罪不容誅或赦而不問則何以謝橫死之民或黜而不戮則何以恢用兵之略以軍法論之固合斬潛以徇軍中降詔以示天下如此則協前古之典章戒後來之�然後擇邊臣之可用也就委用�潛於房州張昭允於通州皆�廷召自中山分兵撃狄求�保裔領赴之至瀛�遇使來趨兵保裔及夕廷召潛師以�左右請救傷�靑而去範�裏大破之斬首萬餘級�可勝紀餘眾遁逃出禁王榮�將才但能走馬馳財汪恇怯數�後發狄剽澑靑者數十騎屯泥�所部略界河南岸而還晝夜急馳馬不秣而道�有四五上閔之遣使收瘞置榮不問庚子車駕至自大名府三月手詔問備禦剪滅之策於知開封府錢若水若水上言備邊之要有五一曰擇郡守二曰募鄕兵三曰積芻粟四曰革將帥五曰明賞罰臣今舉此五事皆是略存大綱如可施行則當詳具條奏臣嘗見嚴尢論自古禦戎無得上策臣切笑之以爲王者守在四夷常獲靜勝此上策也曷謂無哉知雄州何承矩亦上言曰臣聞兵家有三陣日月風雲天陣也山林水泉地陣也兵車士卒人陣也今用地陣而設險以水泉而設固建爲陂塘亙連滄海縱有狄騎何由奔衝昨者戎狄犯邊髙陽一路東負海西抵順安士庶安居卽屯田之利也今順安西至西山地𨿽數軍路才百里縱有丘陵岡阜亦多川瀆泉源儻因而廣之制爲塘埭則可戢狄騎息邊患矣今緣邊守將多非其才心不知書耳不聞善不守疆界動蟊國家𨿽有貔虎之師莫逼貪污之眾伏望遴擇疆吏出牧邊民厚之以俸祿使充其心借之以威權使嚴其令然後深溝髙壘秣馬厲兵爲戰守之備修仁立徳布政行惠廣安輯之道訓士卒開田疇勸農耕畜芻牧以備凶年厲長戟修勁弩謹烽燧繕堡戍以防外患來則禦之去則備之如此則邊城安堵矣且邊鄙之人多負壯勇議羌戎之情僞察山林之形勢望於邊郡置營召募不須等其人才止求少壯武力令及萬人俟契丹有警任智勇將統而用之乃中國之長算也上以大兵之後議遣重臣巡慰二河六月命參知政事向敏中爲河北東安撫大使樞宻直學士馮拯陳堯叟爲副大使發禁軍萬人翼從所至訪民疾苦宴犒官吏十二月詔沿邊吏民斬賊首一級賞錢五千擒生者倍之獲馬者給帛二十疋不堪帶甲者還之又詔河北民家凡二三丁籍一四丁五丁籍二六丁七丁籍三八丁巳上籍四以彊壯者五百人爲指揮使置指揮使百人爲都置正副都頭二人節級四人所在置籍擇善射者第補校長聽自置馬勝甲者蠲其戶役尋募�勇敢團給附大軍爲柵官給鎧甲四年六月�圖示宰相北戎冦邊常遣精�卽有侵軼之患今盛選驍將�旣能挫鋭則其餘望風不敢�斷糧道可選將�地南北�深可�使�鈐轄�是轉運使�風裁且不能多飲固拒之�飲耳望都契丹兵衛也轉運�帥之命往往得罪故顯語及之�上黙然良久曰卿苐去勿憂朕自有處分於是�都轉運使人遂不能委罪於望云十月北面前陣鈐轄張斌與契丹遇於長城口時積雨狄弓用皮弦皆緩濕斌撃敗之殺獲甚眾斬其戎首伏騎大起三路統帥未及進前陣兵少退保威武軍己未詔髙陽闗三路兵增騎二萬爲先鋒又命將五人各領騎三千陣於先鋒之前別命步軍副指揮使莫州駐泊使管桑贊領萬人居莫州順安軍爲奇兵以備邀撃馬步軍都虞侯北平寨駐泊都總管荊嗣領萬人以斷西山之路仍列繪爲圖遣內侍副都知閻承翰賫示王顯等且戒之曰設有未便當極言以聞無有所隱初議大兵陣於威武軍會諜者言契丹猶未動故命悉徙於中山已而狄遽入漁陽逼威武斌𨿽以前鋒獨克大兵訖不進討上得捷奏甚嘆息焉詔桑贊分部下兵萬人屯於寧邊軍令北面前陣兵居其後以前陣經力戰故休息之何承矩請於幹興軍選鋭兵乘刁魚之自界河攻平州以分狄勁從之十一月王顯與契丹戰大破之戮二萬餘人獲其僞大王統軍成林相公等十五人首級並甲馬甚眾餘皆奔北號慟滿野十二月丁夘以狄退罷三路都總管兼河北之運已而狄數揚言入冦北邊將帥多請益兵增築城壘朝廷爲之選彊壯選保毅又浚河渠以省運置方田疏海道以限戎馬扼要害募鋭勇募彊梁納降附略無寧歲六年四月入冦望都定州行營都總管王超召鎭州桑贊髙陽闗周塋各以所部軍來援超先發部兵五百人逆戰殺戮甚眾總管王繼忠與敵戰康村自日昳至半夜狄勢小卻遲明復戰狄悉眾攻東偏出陣後焚絕糧道繼忠率麾下躍馬馳赴服飾稍異狄識之圍數十重士皆重創殊死戰且戰且行旁西山而北至白城陷狄超等卽引兵還定州狄遂剽掠郡縣時李繼宣壁徐河狄眾數十隊薄威武魏能與戰斬之久而繼宣始至又冦靜戎副使王�淸分兵白將襲賊繼宣不許𨿽日出逰騎覘賊勢屢徙寨而未嘗出戰上召繼宣令樞宻院問狀以楊延昭代之�都失利上日訪禦戎之策或言楊延昭�武事詢以謀略而所上不適機宜狀聞或請令三路分兵扞禦�定州之北又�髙陽闗�安軍控扼���分兵出三路�之五千騎屯保州楊延昭�張屯北平寨田敏張凝石延福領�披城誘戰使其奔命不服若��令威虜之師與延昭會使其腹背受敵乘便掩�不攻定州縱南�則復會北平田敏合勢入北界邀其輜重令雄霸破狄以來互爲應援又命孫全照王徳鈞裴自榮領八千屯寧邊軍李重寶趙守倫張繼旻領兵五千屯邢州扼東西路狄將遁則令定州大軍與三路騎兵會撃之又令石普統兵萬人於莫州盧文壽王守後監之俟狄北去則西趨順安軍襲撃斷其西山之路如河冰已合賊由東路則命劉用劉漢凝田思明領兵五千會石普孫全照掎角攻之自余重兵悉屯天雄命石保吉守之以張軍勢朕𨿽畫此成謀以授將帥尙恐有所未便卿等審觀可否更共商確李沆等曰戰陣之事古今所難今所裁制盡合機宜上曰任人擇材頗亦難事朕必就其所長而用之魏能性剛張鋭善熟故使佐能威武地最要害白守素久習邊防共司戎政庶其寛猛相濟也孫全照好陵人取其嘗所保薦者與同事三路都鈐轄韓守英無執守當使閻承翰代之承翰𨿽無武幹然亦勤於奉公也其它選用悉皆類此沆等曰陛下所任並中外素推許者況捨短取長必能協心成績矣上曰已令將帥別上方略候其奏至或無可采卽當依此施行壬戍遣使詣河東河北陜西近郡取器甲羨數徙置沿邊發順安軍役卒浚北平濠寨又以蒲陰縣當髙陽闗會兵路宜葺其城令供奉官謝徳權兼掌其事徳權一日乘傳詣闕求對且言沿邊民庶多挈族入城屈指前歲敵人犯境傅潛閉壘自固康保裔被擒王師未有勝捷臣以爲今歲戎人必冦內地今邊民聚屯一處尢非便利願速分戍鎭定髙陽三郡天雄城壁闊逺請急詔蹙之仍葺澶州北城浚淸徳軍城塹以爲備豫上變色曰此事非爾所當言徳權曰臣又慮蒲陰工作未息冦必暴至矣旣而狄果圍蒲陰丁夘以工部員外郎兼侍禦史知雜事劉宗爲河東轉運使丙子徙知天雄軍事孫全照爲寧邊軍總管徙並代鈐轄一員率兵屯岢嵐軍徙永興副總管石晉爲英州總管�癸亥徙北面都總管兵屯天雄軍及邢洺州威虜�屯順安�軍莫州北平寨兵屯定州寧邊軍屯兵深州鎭定兩路兵屯邢洺磁相�進上將親徵故也鎭安節度使�求詣闕面陳邊事曰伏覩�制置邊備�有�顯�道陛下���未犯塞鳴鑾輕舉直�又意或者獻說請復幽燕此�鄙不寧儻北狄與之結援競來�矣凡建議大事上下葉心舉必成功今公卿士大夫以及庶人尙多異同之說安可行之耶臣謂止可命將帥以待之訓士卒以禦之堅壘以挫之按甲以待之必欲復燕薊舊地則宜修文徳養勇鋭伺時利然後奉行天罰何往不克也

眞宗澶淵通好

景徳元年正月威武軍莫州並言契丹奚王及南宰相皇太妃令公各率兵四萬餘騎自鑑城川抵涿州聲言修平寨事及故城上曰狄騎利戰野繕治城堡或非其意詔邊臣謹斥堠狄若有事於三城則並力城望都以大兵夾唐河令威武靜戎順安軍北平寨保州嚴兵應使仍廣門方由以拒戎騎若由未也則以修新寨爲名儲瓦木於定州二月辛酉以王顯之天雄軍府兼駐泊總管顯上疏請於文武羣臣擇曉邊事者擢爲宣徽使委之方面武臣先以罪戾降黜者宜匿瑕再用監軍龎臣不須多任十羊九牧古人所譏每歲防秋精旅分屯三路合戰多違期會望申約束如逐狄並令掎角相應自然軍威倍壯人心增勇矣如威武軍魏能破契丹於長城口�追北過陽山斬級獲戎器甚眾四月詔能率此部兵次順安軍詔髙陽闗都總管周塋等會兵境上又詔北邊諸路巡檢魏願等赴髙陽闗東路季政忠等赴幹能寧軍荊嗣等會劉漢凝田思明等率兵至莫州順安軍七月又發河東廣鋭騎兵赴鎭州八月己未以參政吏部侍郎畢士安三司使兵部侍郎冦凖並依前官平章事時契丹多縱逰騎剽掠深祁間小不利卽引去倘徉無鬭意凖曰是狃我也願朝廷練帥領簡驍鋭分據要害以備之九月丁酉上謂輔臣曰累得邊奏契丹已謀南侵國家重兵在河北敵不可狃朕當親徵決勝卿等共議何時可以進發畢士安曰陛下以命將出師委任責成可也必若戎輅親行宜且駐驛澶淵然澶淵郛郭非廣久聚大眾深恐不易況冬候猶逺更望徐圖冦凖曰大兵在外須勞大駕暫幸澶河北所宜順動以壯兵威仍督路進軍臨事�制然更不越澶州庶合機宜不�緩圖若遂至澶淵必不可久駐�都總管知軍府事命王顯�大軍���代州副總管雷有終至�軍合寨於平定軍詔河北吏�所在緩之仍頒賞格庚申令�邢州路劉用各率所部赴滄州邢州屯守戎人�邀撃之北面副總管王超等引大兵屯唐河契丹主同其母舉國入冦其統軍順結蘭引兵掠威虜順安軍魏能石普等率兵禦之能敗其前鋒斬偏將獲印及旗鼓輜重又攻北平寨田敏等撃走之又東趣保州振武小校孫宻領十卒覘事中路遇狄前鋒宻等射殺十人又殺其軍校獲所佩右羽林軍使印狄進攻定州城不利而北是日達蘭與契丹主�����及其母合勢以攻定州王超陣於唐河執詔書按兵不出戰狄勢益熾冦凖言邊事奏狄騎已至深祁以東緣三路大兵在定州魏能張凝楊延昭田敏等又在威武軍等處東路別無屯兵乞先發大雄軍步騎萬人駐貝州令周塋杜彥鈞孫全照部分或不足或止發五千人専委孫全照如�在近求便掩撃仍令間道約石普閻承翰相應討殺及募彊壯入狄境焚毀族帳討蕩生聚多遣探伺動靜以聞兼報軍一安人心二張軍勢以疑敵謀三以振石普閻承翰軍威與邢洺相望足爲掎角之用又曰扈從軍士不當與敵人爭鋒原野決勝負萬一狄騎已營貝州以南卽自定州發三萬餘人俾桑贊等結陣南趣鎭州及河東雷有終所部兵由土門會定州審量事勢卽至邢洺間鑾輿方可順動更勅王超等速往定州地界翼城而陣以應魏能等作會合之勢候抽移定州河東兵附近始幸大名又曰萬一狄騎柵於鎭定之郊定州兵不可來邢洺之北漸被侵掠須分三路精兵就差將帥會合及令魏能等迆■﹝辶裏﹞東下傍城牽制狄必懷後顧之憂未敢深入若車駕不行益恐蕃賊殘害生靈或是車駕親舉亦須度大河且幸澶淵就近今易爲置制會合控扼冦凖已決親徵之議參政王欽若以狄冦深入宻言於上請幸金陵陳堯叟請幸成都上復以問凖二人在旁凖陽不知曰誰爲陛下畫此策者罪可斬也天子神武而將帥協和若車駕親徵狄自當遁去不然則出奇以撓其謀堅守以老其眾勞逸之計我得勝算矣柰何欲委棄宗廟逺之楚蜀耶二人由是怨凖欽若多知凖懼其妄有闗說疑沮大事圖所以去之會上欲擇大臣鎭大名凖因言欽若可任乙未�都總管提舉河北轉運司與�爲狄所獲狄卽授以官�利時狄母老�小校李�望都�不�非惟��常荷邊�奉徳音惟以�好必冀睿慈俯從愚瞽上�際亦以和戎爲利朕初卽位�仙命使訃告次則何承矩請因以爲誠未交通不可彊致又念自古邊部爲中原患非懷之以至徳威之以大兵則獷悍之性豈能柔服此奏𨿽至要未可信也畢士安等曰近歲契丹歸欵者言國中畏陛下神武本朝雄富常懼一旦舉兵復幽州故深入爲冦今旣兵鋒屢挫又恥於自退故因繼忠以請諒亦非妄上曰卿等言知其一未知其二彼以無成請盟固其宜也然得請之後必有邀求若屈已安民時遣使命遺之貨財斯可也所慮者闗南之地曽屬彼方以是爲辭必須絕議朕當治兵誓眾躬行討撃耳遂以手詔示繼忠曰朕丕承大寶撫育羣民常思息戰以安人豈欲窮兵而黷武今覽封疏深嘉懇誠朕富有寰區爲人父母倘諧偃革亦葉素懷詔到日卿可宻逹玆意共議事宜果有宻實之言卽付邊臣聞奏繼忠欲遣使命先逹上未許也丙子以周塋爲駕東西貝冀路都總管杜彥鈞副之綦政敏爲鈐轄葛霸爲駕前西面邢洺路總管王隱副之孫全照爲鈐轄上召全照與語命兼天雄軍及貝冀等州鈐轄仍令察視北面事機全照言若狄南逼魏城但得騎兵千百必能設奇取勝上賞其忠果足張兵威乃詔周塋若全照欲撃狄卽分兵撃之狄騎數萬入冦艸城川岢嵐軍使賈綜率兵敗撃之翌日復至又敗之逐北出境時並代鈐轄髙繼勲等率兵來援登髙望艸城川謂琮曰狄眾布陣不整將不才也我兵𨿽少可以奇取勝先設伏山下戰合狄必南去爾起乘之大潰與戰至寒光嶺伏發果敗自相蹂躪者萬餘人獲馬牛槖駝甚眾十月知府州折惟昌率所部兵自火山軍入契丹率州界前鋒大狼水寨殺戮甚眾生擒四百餘人獲馬牛羊鎧甲數萬計契丹方圍岢嵐軍聞敗卽遁去以何承矩知澶州詔雷有終等率兵赴鎭州契丹遣眾沿胡盧河而東詔諸將整兵爲備仍令岢嵐威武軍保州北平寨總管等深入賊境腹背縱撃以分其勢令石■﹝阝昷﹞路都監王汀率所部兵屯憲州如戎人自西谷入冦卽會代州總管折州駐泊兵拒之如岢嵐寧化軍入冦卽令麟府鈐轄韓守英率兵赴之庚寅命兵部尙書知靑州張齊賢令知靑淄安撫使知制誥知鄆州丁謂兼鄆齊濮安撫使�轉運及兵司各令具管內諸州�圖以聞旣而狄騎稍南民大驚�時濟謂急取死罪囚斬河�分使並河執旗�引去丙�魏能保�詔�深兵撓�受超節度都�知秦翰乘使�事乙巳保莫州岢嵐威�是役也張凝田敏皆以偏師�凡數萬計獨魏能逗𨖻無功契丹已領攻圍瀛州蓋闗南乃其舊疆恐難固�早遣使議和上謂輔臣曰瀛州素有備非所憂也欲先遣使固亦無損乃令樞宻院擇可使狄者王繼英言殿直曹利用自陳倘得奉君命死無所避上曰契丹先露懇誠永結和好使於兵間用亦無他然小臣聞命請行斯可嘉也乃授利用閣門祗候假崇儀副使奉契丹主書以往又賜繼忠手詔丙戌狄果冦瀛州勢甚盛晝夜攻城撃鼔伐木之聲聞於四面大設攻具駈奚人負板秉燭乘墉而上知延州李延渥率州兵彊壯又集貝冀巡檢使晉所部拒守逾十數日多所殺傷狄主及其母又親鼔眾急撃矢集城下如雨死者三萬餘人傷倍之竟弗能克乃遁去其眾猶二十萬謀欲乘虛抵貝冀天雄軍十一月詔督諸路軍及澶州戍卒會天雄軍自狄入冦河朔皆城守右贊善大夫王嶼知冀州常有破狄之志日閱戍卒又集彊壯練習之開門樵采如平日常上言冦若至必可邀撃願勿以一郡爲憂於是狄騎逼城嶼撃走之發忻代州兵赴諸路會合召徳淸軍如戎冦南侵不須固守率城中軍民並越澶州仍令駕前排陣使分兵應接以其介澶衛之間素不修治屯兵寡少也辛酉令隨駕兵自來日以次發澶州戊辰以李繼隆爲駕前東面排陳使葛霸副之孫全照爲都鈐轄張旻爲鈐轄石保吉爲駕前西面排陣使王隱副之秦翰爲鈐轄王繼忠之戰於望都也張旻爲定州行營鈐轄率諸將間道往援比至城已陷旻與狄戰身被數瘡殺一驍將遲明復戰而繼忠爲狄所執旻還言天道方利客先起者勝宜大舉伐狄並上興師出境之日上以問輔臣皆言不可乃止車駕將親徵旻方戍並代復奏邊事召還上曰契丹入冦與卿所進北伐之日同悔不用卿策今須守澶州扼橋而未得人如之何旻請行上喜命爲東面鈐轄先令至澶州候狄逺近秦翰旣受命督諸將環城浚溝洫以拒戎馬功畢狄果至翰不解甲冑凡七十餘日庚午車駕北巡司天言日抱珥黃气亢塞宜不戰而卻有和解之象天雄軍聞狄將至闔城惶懼王欽若與諸將議探符分守諸門孫全照曰全照將家子請不探符諸將自擇便利�當有全照請當之旣而莫肯若亦自分守門全照曰不�決南北相距二十里請�府第保固心�大門北門�乃環�����是亡�門力戰殺�四�遂陷徳淸�都虞候胡福等十四人並�在踰月不至�益南侵上�陵之謀告上宜且避其鋭者上�入內問���上曰羣臣輩欲將官家何之乎�速還京師凖入問曰南巡何如凖曰羣臣怯懦無知不異於向者婦人之言今狄冦迫近四方危心陛下惟可進尺不可退寸河北諸軍日夜望鑾輿至士气常百倍若回輦數步則萬眾瓦解狄乘其勢金陵亦不可得而至也上意未決凖出召殿前都指揮使髙瓊謂曰太尉受國厚恩今日有以報乎對曰瓊武人誠願效死凖復入對瓊隨入立庭下凖曰陛下不以臣言爲然盍試問瓊等遂申前議詞气慷慨瓊卽奏曰冦凖言是且曰隨駕軍士父母妻子盡在京師必不肯奔而南行中道卽亡去耳願陛下急幸澶淵臣等致死狄不難破凖又言機會不可失宜趣駕時王應昌帶禦器械侍於側上顧之應昌曰陛下奉將天討所向必克若逗𨖻不進恐狄勢益張或且駐蹕河南發詔督王超等進軍狄當自退矣上意乃決

甲�露寒�復且奏�念固許之矣然�馬可渡亦宜過爲之防朕貪惏不顧徳義若盟約之際���上天景靈諒必助順可再�以便宜從事�旣陷徳淸是日率眾抵澶州�陣圍合三面輕騎由西北隅突進李繼隆等整軍成列以禦又面戒利用以地必不可得若邀求貨財則宜許之利用對曰臣向使曉敵語又宻伺韓■﹝木巳﹞聞其乘間謂左右曰爾見澶州北寨兵否勁卒利器與前聞不同吁可畏也臣此行得熟察之妄有邀求必請會師平蕩至狄寨狄以闗南故地爲言利用輒沮之且謂曰�若歲希南朝金帛之資以助�髙正始遽曰今玆引眾而來�圖則本國之人負魏�已若北朝�息也�遺�意因�衛大將軍�猶言曹利用所�悉具繼忠宻奏中矣丙�持誓書報聘金帛之數如秋奏上謂輔臣曰韓■﹝木巳﹞與東之來�而不述其主此蓋毋専其政人不畏其主宜�母遂並致兩書又各送衣服茶藥金器等東之又言眾北歸恐其緣邊邀撃有詔諸路總管及諸州軍勿輒出兵馬以襲契丹歸師利用之再使狄也面請歲賂金帛之數上曰必不得已𨿽百萬亦可利用辭去冦凖召至幄次語之曰𨿽有勅旨汝往所許不得過三十萬過三十萬勿來見凖凖將斬汝利用果以三十萬成約而還入見行宮上方進食未卽對使內侍問所賂利用曰此幾事當面奏上復使問之利用終不肯言而以三指加頰內侍入白三指加頰豈非三百萬乎上失聲曰太多旣而曰姑了事亦可耳及對上亟問之利用再三稱罪曰臣許之銀絹過多上曰幾何曰三十萬上不覺喜甚戊子上作回鑾詩命近臣和幸北寨勞軍召排陣使李繼隆石保吉宴射行宮亭咸賜襲衣金帶鞍馬仍舉酒屬之繼隆等皆引滿因言曰契丹無名犯寨此蓋將帥非才致勞陛下親駕戎輅冒犯雪霜當戎冦之深入也羣議常務城守若非決於宸斷盡出禁衛驍��可保百年無事之分狀勁弩控扼要害達蘭所將皆精鋭方爲先鋒異其旗幟躬出督戰威虎軍頭張環守林子弩弩才發達蘭中額是夜死狄之入冦皆其首謀遂大挫衂退卻不敢動但時遣輕騎來覘王師丙子車駕發李繼隆使人告捷又言澶州北城門巷湫隘望且於南城駐驆是日次南城以驛爲行營將止焉冦凖固請幸北城曰陛下不過河則人心危懼狄气未懾非所以取威決勝也四方徵鎭赴援日至又何疑而不往髙瓊亦固以請且曰陛下若不幸北城百姓如喪考妣簽書樞宻院馮極在旁呵之瓊怒曰君以文章致位兩府今狄騎充斥如此猶責瓊無禮君何不賦一詩詠退狄騎耶卽麾衛士進輦叩陛上遂幸北城至浮橋猶駐驆未進瓊乃執撾撃輦夫背曰何不亟行今至此尙何疑焉上乃命進輦旣至登北城門樓張黃龍旗諸軍皆呼萬歲聲聞數十里气勢百倍狄相視益怖駭馳騎傳報撃鼓讙噪漸次遁去民被驅掠甚眾無守視之者上覽覲營壁召見李繼隆以下諸將撫慰者久之賜諸軍酒食緡錢戊寅移禦北城之行營曹利用赴狄寨見其國主羣臣共議和好事議未決乃遣在飛龍使韓■﹝木巳﹞持國主書與利用俱還十二月庚辰■﹝木巳﹞入對其書復以闗南地爲請上謂輔臣曰吾固慮此今果然柰何輔臣等答其書言闗南久屬不可擬議或歲給金帛助其軍費以固歡盟惟陛下裁度上曰朕守祖基業不敢失墜所言歸地事極無名必若邀求朕當決戰耳實念河北居人重有勞擾儻歲以金帛資其不足朝廷之體固亦無傷答其書不必具言但令曹利用與韓■﹝木巳﹞口述可也賜■﹝木巳﹞襲衣金帶鞍馬器幣與利用同往�不然數十歲後戎且生心矣上曰數十歲後當有能扞禦之者吾不忍生靈重困姑聽其和可也凖處分軍事或違詔旨及是謝曰使臣盡用詔今玆事豈得速成上笑而勞焉辛丑錄契丹誓書頒河北河東諸路始通和所致書皆以南北朝冠國號上乙亥知雍州何承矩言將來契丹使入界欲令暫駐新城俟接伴使至迎於界首從之承矩又言使命始通待遇之禮宜得折中庶可久行乃悉條上手詔嘉納仍聽事有未盡者便宜裁處初命內侍右班副都知閻承翰排辧禮儀議者欲以漢衣冠賜契丹使者承翰曰西北異宜各從其主俗可也上從承翰議二年十月遣度支判官太常博士周漸爲契丹國主生辰使侍禁合門祇候郭盛副之職方郎中直昭文館韓國華爲契丹國母正旦使衣庫副使兼通使舍人焦守節副之鹽運判官祕書丞張若谷爲國主正旦使內侍崇班閣門祗候郭允恭副之自是歲以爲常甲午使臣自北歸奏言榷場商旅貿易於北境契丹國主凢受其饋獻必還其直又設酒饌相結好事同一家道路永無虞�玆亦可見然更宜謹擇�國母遣使左金吾衛經國母使�左金吾丞�諤引�之�使畱�信遐邇�幹興元年夏六月臣舉號慟因謂其�垂二十年忽報登遐吾𨿽�慟又曰聞嗣皇�少恐未�聞柰何及薜貽廓至具道朝廷�蕭氏曰汝可致書大宋皇太后使汝名�傳眞宗靈禦於範陽憫忠寺建道場百日下令國中諸犯眞宗諱易之遣殿前都檢崇儀節度耶律王隱翰林學士工部侍郎知制誥馬貽謀來祭奠右金吾衛上將軍耶律畱寧引進使姚居信來弔慰左金吾衛將軍蕭日新利州觀察使延休弔慰皇太后丁巳使者入奠大行神禦於滋福殿旣而進慰書復於東承明殿進蕭氏書及其還也又辭大行於滋福殿退詣崇徳殿合門使宣大行遺旨曰兩朝歡好務以息民繼及子孫永存誓約

太平治迹統類卷四

●欽定四庫全書

太平治迹統類卷五

﹝宋﹞彭百川撰

眞宗聖政

大宋至道三年三月癸巳奉遺制卽位四月戊戍始見羣臣於崇政殿西序癸卯宰相呂端加左僕射甲辰太子賓客李至爲工部尙書李沆爲戶部侍郎參知政事工部侍郎郭贄翌日求對懇辭上曰全魏之地所寄尢重卿宜亟去上召輔臣問曰郭贄願畱如何對曰近例亦有之上曰朕初嗣勢治大藩而不行則何以使人卒遣之上謂宰相曰朝堂中頗有淹滯之人如梁周翰夙負詞名三十年躋於眾僚甚可念也朕在府宮多令楊億艸奏文理精當世罕偕者宜卽加奬擢辛亥工部郎中史館修撰梁周翰爲駕部郎中知制誥著作郎直集賢院楊億爲佐正言館職並如故事入西閣皆中書召試制誥三篇各二百字一篇百字惟周翰不朝試而命焉乙夘羣臣三上表請禦正殿從之五月丙寅始禦正殿視朝禦後殿閱事如常儀丁夘詔禦史臺告諭凢人君有過政事或虧軍事臧否�極建抗疏以聞庚午詔�兆至蕃未聞九年之蓄又詔三司及玆歲稔�準發運使諸路轉�闕上初聽政�嬪禦頗多�等曰陛下�月上謂宰相曰�甚無益在朕薄徳�乃爲瑞也辛丑詔天�����工部侍郎同知樞宻院事錢若水罷爲集賢院學士判院事先是上卽位若水以母老請解機務章再上乃得請入謝便殿命坐慰勞入對苑中從容數刻上問近臣誰可大用者若水言中書舍人王旦有徳望宜任大事上曰此固朕心之所向也若水好汲引後進推重賢士襟度豁如也其在樞宻同年生有爲縣佐者毎謁見若水必序齒而拜之上居憂日對輔臣於禁中毎見呂端等必肅然拱揖不以名呼端等再拜而請上曰公等顧命元老朕安敢上比先帝又以端膚體洪大宮庭階戺頗峻命梓人爲端納陛秋七月乙丑禦崇政殿召端等訪以軍國大事經久之制端陳當世急務有條理上甚嘉納丙寅令諸路轉運使更互赴闕詢以民間利病八月己亥以曹彬爲樞宻使兼侍中罷旌鉞戶部侍郎同知樞宻院事向敏中給事中夏侯嶠並爲樞宻副使上謂之曰近宻之司典領尢重必素有名望才徳兼厚者處之乃可鎭靜而責成彬以耆舊冠樞衡之首敏中及嶠佽助之兵機邊要有所望矣敏中明辧有識才略英敏先是西北用兵敏中専主謀議至於二邊道路斥堠走集之所莫不周知嶠仕藩府最舊故首加擢焉乙巳令曹彬赴中書省彬請就樞宻院上以彬位兼左相特寵異之九月先是壽州獻緑毛龜金文粲然界道上以爲介虫而毛天意或有所誓戒令宰相詳考以聞於是呂端等言臣等寡聞安知天意然嘗聞於師曰聖人之意與天符合苟睿思徘徊屬於一物必神靈肹蠁有所啟焉今神龜所得之地地名壽春陛下頃升皇儲實自壽邸由是言之則是龜也特爲陛下而生將使陛下後天而老旣壽且昌又龜爲水族義主乎陰介者剛物也�秋之類皆稟陰气天戒若曰將�來庭乎望陛下欽若天意彌�日則靈物之出豈徒然上���龜有毛者文理�毛文理之華者豈�朕意爲比部員外�惟新所宜�譽道唐虞之�施於君子任賢勿口愛而知其惡憎�逰無以血方�剛而�大行之惠玆答天地敷錫�成漢文三宗之美不可同年�建議請增損舊政者上曰先帝�名此欲我兒有常徳久於其道也罔極之�因涕泣沾衣左右無不嗚咽丙寅復初分三司勾院�三命官各判之以太常丞王欽若判三司都理欠憑由司欽若新諭人初爲亳州判官監倉天久雨倉司以糓濕不收憂民自逺來輸租食糓且不得輸欽若悉命輸之倉且奏不拘年次先支濕糓卽不致朽敗太宗大喜手詔褒答因識其姓名及開封府以歲旱蠲七十縣民租特有飛語聞上言按田官欲收民情所蠲放皆不實太宗不悅禦史臺探帝意遣使復實乃詔東西諸州選官閱視亳州當按視太康咸平二縣州遣欽若覆按甚詳控疏言田實旱開封止放七分乞全放旣而他州所遣官並言諸縣放稅過多悉追收所放稅物人皆爲欽若危之踰年而上卽位於是擢用欽若因以其事語輔臣曰當此時朕以自懼欽若小官獨敢爲百姓伸理此大臣節也欽若旣爲三司屬虞部員外郎母賓古謂欽若曰天下宿逋自五代訖今理督未巳民病不能勝僕將啟蠲之欽若則夕命吏治其數翌日上之上大驚曰先帝顧不知也欽若徐曰先帝固知之殆畱與陛下收天下心爾上感卒從其言十二月戊午祕書丞勾當事京兆府三白渠孫勉上書言九事一擇賢材二詢讜議三逺邪佞四務節儉五明賞罰六謹號令七重使介八審薦舉九推恩信賜詔奬之尋召試授直史館國初罷節鎭統支郡以轉運使領諸路事其合別未有定制京西或爲兩路又爲陜府西北路淮南分爲西路江南分爲東西路荊湖兩路或通置一使兩浙或爲東北路其西南路其西路實兼福建劍南初曰西川後分陜路西川又分東西路尋並之是歲始定爲十五路一曰京東路二曰京西路三曰河北路四曰河東路五曰陜西路六曰淮南路七曰江南路八曰荊湖南路九曰荊湖北路十曰兩浙路十一曰福建路十二曰西川路十三曰陜路十四曰廣南東路十五曰廣南西路咸平二年三月戊辰荊湖南北路始置西使

咸平元年正月辛酉朔攺元夏四月�路逋欠先朝毎有赦宥皆令蠲更理納頗聞細民愁嘆甚亡�路轉運使州軍吏按百�欽若之言也�逋欠�由是眷欽若益�厚察官吏事權甚�聽察逺方�亷平之吏寛�端久被病詔免朝�爲太子太保戶部�郎參知政事李沆並平�至罷爲武勝節度使仲舒罷爲禮部尙書樞宻副使�部侍郎宻�副使戶部侍郎�知政事翰林學士楊礪爲工部侍郎宋湜爲樞宻副使庚寅上謂輔臣曰羣臣中有謗言逹於朕聽者詢之於眾似得其實然人誰無過但能循省遷革則爲善矣朕固不以一眚廢終身之用也時戚裏有爭分財不均者更相訴訟又宮官自理於上前更十餘斷不服齊賢曰是非其府所能決也臣請自治之上許焉齊賢坐相府召訟者問曰汝非以彼所分財多汝所分財少乎皆曰然乃命各署狀結案卽遣兩吏送甲入乙家乙入甲家貲財皆安堵如故分書則交易之訟者遂止明日以聞上大悅曰朕固知非卿莫能定者上自卽位毎旦禦前殿中書樞宻院三司開封府審刑院及請對官以次奏事至辰後還宮進食少時復出禦後殿視諸司事或閱軍士校試武藝日中而罷夜則召儒臣詢問得失或至夜分還宮其後率以爲常十一月戊午上謂輔臣曰國家所重儉約爲先節用愛人民俗自化張齊賢曰書稱大禹克儉於家老氏三寶儉居其一上之所好下必從之好儉則國有餘財下從則家有餘粟自然廉遜興行盜賊鮮少蚩蚩之眾登於富壽也二年二月辛丑太常丞判三司理欠司王欽若表述上登位以來放天下逋欠錢物千餘萬釋繋囚二千餘人請付史館上謂輔臣曰玆事先帝方欲行之朕奉承先志耳因命學士院召試欽若及覽所試文謂輔臣曰欽若非獨敏於史事兼富於文詞今西掖闕官可特任之卽拜右正言知制誥己酉上謂宰相曰聞朝臣中有交結朋黨互扇虛譽速求進用者人之善否朝廷具悉但患行義不至耳浮薄之風誠不可長乃命降詔申警禦史臺糾察之閏三月庚寅詔有司力役之無名營繕之不急者悉罷之上以亢旱詔中外臣庶並直言極諫詔書略曰朕累降詔書大開言路頗多叢脞罔副詢求思得讜言以答天休善者必加甄賞否者亦爲優容勿尙靡辟復談鄙事時有上封事指中書過失請以罷免者上覽之不悅謂宰相曰此輩皆非良善止欲自進當譴責以警之李沆進曰朝廷比開言路�言之當理宜加旌賞否則畱中可�也臺輔如蒙罷免乃是言事之�者矣四月丙子上謂輔臣�詢徳行則罕見其人夫徳�忠臣孝子豈無徳行�姊訟家財婿言妻�旦有遣書令異�酒酹地曰�財十之七�三給婿皆服詠明�轉運使申淳徳化惠�減直而入之十一月上禦朝元殿受冊尊號�加門下侍郎戶部侍郎李沆�邊境驛騷取來月暫幸河北�師甲子次大名府上禦鎧甲於中軍樞宻�使王湜分押後陣橫亙數十里三年戶部判官有司諫直史館孫何出爲京東轉運副使上疏曰國家共治之任牧守爲本親民之官令長爲急前代刺史入爲三公郎官出宰百里其遴選可知也今則兼隋唐取士之法參周漢考績之制然而資蔭登朝居千騎之長胥徒祗役開百里之封或目不知書或心惟黷貨屬當盛世尢宜釐革望令審官院吏部銓凡京朝官籍入仕者非灼然績狀勿與知州州縣官流外出身者非有履行殊常不擬縣令庶分流品用勸士民十一月門下侍郎兼兵部尙書平章事張齊賢與李沆並相情好不葉自負有致君之術毎敷奏多不直致議者以爲疏闊辛夘日南至羣臣朝會齊賢被酒冠弁欹側幾顚僕殿上禦史中丞劾齊賢失儀齊賢自陳因寒飲酒禦之遂至醉頓首謝罪上曰卿爲大臣何以率下朝廷自有典憲朕不敢私甲午齊賢罷守本官四年六月壬子上觀稼北郊宴射於含芳園都人望見乘輿忭躍稱萬歲呂蒙正曰車駕逰幸百姓歡呼如此物情不可彊致蓋陛下臨禦五年務行仁卹所以中外咸悅上曰但不擾之自然快樂蒙正又曰今秋大稔太平有象時和年丰卽爲上瑞上曰朕以邊事未寧勞民供饋蓋不獲已也苟能選將錄兵駈攘戎冦使不敢侵掠則近邊之民亦獲安泰矣冬十一月丁亥幸龍圖閣召近臣觀太宗禦書及古今名畫禦崇政殿閱張去華所著元元論及田園圖謂近臣曰經國之道必以養民務穡爲先朕常冀邊鄙稍寧兵革粗定則可以力行其事使吾民富庶也十二月乙夘工部侍郎致仕朱昂獻所著資理論論時政賞罰得失且言天下至廣宜急擇賢才以張治具儻限以常格則英俊無由自逹矣上曰昂已退居復貢直言可嘉也命以其書付史館乃錄一本畱中六年九月上又謂近臣曰比來備邊専意西北至於逺方殊俗要不可忽如川廣荊湖常須訓諫軍伍以爲邊備也十二月癸亥上親問逋負名籍�囚四千一百六人蠲物八萬三千�謂蠲放逋債減除率斂其數�虧損國計爲言上曰非理�於出納固有司職也

景徳元年六月丙辰私或非素願因而�得輒詣闕庭�使到州�其爲首者�郎中邊肅殿中�郎郝太衝李玄太�國子博士陳昭度太�若谷姜與殿中丞皇甫�允崔遵度中捨�度將作�其姓名今閣門祗候崇政殿�闕毎對必往復紬繹其詞气或注文�爲省府判官或升其差使焉仲謀髙宻人協帛第�州若谷南劍州涉虞城遵度淄川人也好事者因號越等爲二十四气以比唐修文館學士四時八節十二月之數元秋七月先是上召翰林學士梁顥夜對詢及當世臺閣人物顥曰晁迥篤於詞學盛玄敏於吏事上不答徐問曰文行兼著如趙安仁者有幾顥曰安仁材識兼茂體裁凝逺求之具美未見其比也頃顥卒乙酉以知制誥趙安仁爲翰林學士玄余杭人也後攺名度沆死中書無宰相上意欲擢任三司使冦凖乃先置宿徳以鎭之庚寅遷翰林侍讀學士兵部侍郎畢士安爲吏部侍郎參知政事士安入謝上曰未也行且相卿誰可與卿同進者士安言凖天資忠義能斷大事臣所不如上曰聞凖好剛使气士安曰凖忘身徇國秉道疾邪故不爲流俗所喜今天下之民𨿽蒙休徳涵養安佚而北狄跳梁未復若凖者正宜用也不越月遂與凖俱相九月詔諸轉運使副辧察所部官吏能否爲三等公勤廉幹惠及民者爲上干事而無廉譽淸白而無治聲者爲次畏懦貪猥者爲下並列狀以聞從右司諫髙伸之請也三年三月己未太常丞有集賢院任隨上言上覽而嘉之乃降詔曰國家設諫諍之官廣求言之路蓋欲彌縫闕漏啟迪聰明而處職者姑務因循罕聞蹇諤玆爲屍祿曷副虛懷自今宜竭節箴規悉心獻替賞罰之典斷在必行八月丁丑上謂王旦等曰凡裁度機務當知本末朕毎與羣臣議事當務從長𨿽言不盡理亦優容之所冀盡其情也若果決行事未足爲難周世宗固英主然用刑峻急誅殺過當享祚不永豈不由此乎癸未詔以來年春朝謁諸陵司天言歲在酉戍乃可行上謂輔臣曰今封疆寧謐气序均調所謂人情平天道順也王旦等曰陛下虛心求治屈已爲民夷狄懷徠歲丰人樂此太平之應也咸再拜稱賀上曰亦卿等之功也朕觀古今事若君臣道合上下同心何憂不治今四方無虞卿等宜謹守經制審於出令耳四年二月壬申前代內臣恃恩恣橫蠧政害物�秩賜與不使過分者罪未嘗�等曰前代事迹昭然足�也內侍史崇貴嘗使渴有佐官名昭度�命能采善惡固�人未爲厭�若等曰近�宸殿有頓踣者�諭乃退恭宗爲動�而史臣以逢吉之黨�事迹尢宜區別善惡有�理論之以資世敎五月�奏薦者王旦曰人之情僞固�薦揚或稱其能而情排抑唐�已將以計去之乃稱其有將帥材而敬玄卒敗軍此皆不以國家爲慮者也上曰若然則險僞之輩世所不能絕也六月上又謂拯曰齊賢仲舒毎言朝廷當選任英俊勿使沈滯下位及令舉官不卽應詔洎迫之亦後於眾人豈不畏言行之戻耶秋七月上謂輔臣曰比詔庶官上殿不得以無名札子奏事蓋慮邪說因緣交鬭而近日以來殊無獻言者卿宜勤接士大夫察問四方事以聞詔翰林遣畫工分詣諸路圖上山川形勢地理逺近付樞宻院發兵屯戍移徙租賦以備檢閱八月壬戍是月諸路皆言大稔淮蔡間麥斗十錢粳米斛錢二百詔三院禦史命大臺采聽聲譽不稱職者具以名聞上封者言愚民無知信佛過當謂捨財可以邀福修供可以減罪蠧害斯民宜行禁止上曰習俗旣久安可遽絕然佛之爲敎本於修心若能悟理爲益滋大又其敎尙忍則國君含垢亦其義也國君苟能憂勤政治惠養兆民不必像設自爲功徳耳十一月丁丑上謂王欽若等曰近有西北使還者言順安軍西至定州曠土盡墾辟苗稼丰茂民無差擾物價甚賤惟當愼擇守臣使不生邊隙也馬知節曰西北二方久爲外患今契丹求盟夏臺請吏皆陛下威徳所致且如唐室貞觀開元稱爲治世措置兵甲樹立屛翰皆不得其宜終成尾大之患當今兵柄盡皆陛下掌握至於一命之士皆由指授上曰前代求治之君不尙多知徳宗思欲威加天下知書自任羣臣𨿽復上言多所不愜以是人頗循黙此亦可深戒陳堯叟曰唐太宗與臣僚論事有不出太宗意太宗退有憂色蓋以天下至廣深居九重不能周悉而羣臣之見亦未及逺此太宗所以憂也今陛下聽斷如流尙以爲戒玆實天下幸甚

大中祥符元年三月上語輔臣曰京師逺近邇來漸事奢侈衣服器玩多鎔金爲飾𨿽累加條約終未禁止計所費歲不下十萬兩屢詔三司使丁謂申明舊制募告者賞之自今乘輿服禦塗金銷金之類亦不須用

五月甲申上出�非多然幽�節用之一�焉

二年四月�詔𨿽減價可更斗�京市物價以故稍平�無事累歲丰稔若所在�孜求賢猶慮在下位者思�知旦峻用之旣久不爲朝庭�當卽啟曰苟得其人則國之利也八月�甚還自東封社氏乃服以迎車駕上見之怒遂令出俗爲道士由是天下無敢犯禁者十一月丙辰上作文武七條賜文臣任轉運使以下至知縣者武臣任部署以下至巡檢者賜幕職州縣場務官戒勵敕又思先朝以儒行篇賜近臣今可以並賜一軸三年三月丁酉上謂王旦等曰自北鄙修好疆場不聳朕居安慮危罔敢暇逸嘗著文自誓置之座右乃出貴廩食珍田夫吟念農歌自戒箴以示旦等上作念邊詩賜近臣和上謂輔臣曰將帥才難今文武中固亦有人蓋不經陣無由知之𨿽天下無事然兵不可去戰不可忘古之道也四年五月兩浙福建荊湖廣南諸州循僞制戍丁身錢歲凡四十五萬四百貫民有子者或棄不養或賣爲僮僕或度爲釋老秋七月壬申朔詔悉除之五年七月戊辰龍圗閣待制張知白上言竊覽方冊見唐虞之制立四嶽十二牧於是百工允釐百揆時敍又言三載考績三考黜陟幽明漢史載宣帝爲明盛之主美其任人責成爲王道之根本常曰與我共治天下者其惟良二千石乎斯言也傳示不朽後之人孰不稱頌哉昔唐李嶠嘗云安人之方須擇守令竊見朝廷重內輕外毎除牧伯皆避命致訴比遣外任多是貶累之人風俗不澄實由於此望於臺閣妙選賢良分典大州共康庶績臣請輟近侍率先具寮鳳閣侍郎常嗣立因而請行遂令以本官出領州郡伏見浙江大郡方切擇人苟有闕員俾之承乏臣𨿽不肖願繼前修矧方冊非遙事故仍在倘以爲允乞舉而行上曰知白援引故事請重親民之官良可嘉也然以累更外任方在要職不許八月知升州張詠頭瘍其�求分務壬寅命薛映代之映至升州�租牛死租不得蠲上覽奏�遂詔諸州條上悉蠲之�綏萬國不媿邊絲之�務發揮聖道刑於天�之意六年七月�器之稅上曰�夘詔諸路�逹淮�余之則俾均諸倉監官等並�理爲勞績但一界幹�庚子放宮人一百八十�察推官朱昌符等四百六�其中才不才未可盡知王旦�亦爲多矣然遭逢盛時登此糾�何逺因言昌符卽臺符之弟閏六月庚辰王欽若奉上詔編修后妃事迹七十卷賜名彤管懿範上謂輔臣藩長吏尢難其人要在洞逹物情遵守條詔愛民抑暴而已吏廉而肆虐或察而滋章或急掊斂以爲公或曠職務以爲恕如此則何由致治耶十二月以禦制陳書詩並注賜輔臣曰隋煬帝初平陳斬五佞人以謝三吳當時天下稱賢及其無道乃過後主深可嘆也王旦等曰陛下博觀載籍非惟多聞廣記皆取其規鑑談經典必稽其道語史籍必窮其事論爲君必究其治亂言爲臣必志其邪正加以秉筆立言皆化人垂世之作今之文章爾雅搢紳稽古皆聖訓所及也九年二月乙酉上與宰相語唐開元天寶政治優劣因曰姚崇宋璟眞明相也明皇委之不疑誠爲至當而過信國忠林甫深可惜也王旦曰姦邪之人誣陷良善其言似忠人主難辧而外人罕敢極言以取禍故國忠林甫得以専陷人人君若能察陷人以自進者上可見其七八唐室顚危數矣而人歸唐徳者賴祖宗仁恩浸厚也秋七月辛亥飛蝗過京城上出死蝗以示大臣曰朕遣人徧於郊裏視蝗多死者翌日執政有袖死蝗以進者曰蝗實死矣請示於朝率百官賀王旦曰蝗出爲災災弭幸也又何賀焉皆力請之旦固稱以爲不可於是二府方奏事飛蝗蔽天有墮於殿庭間者上顧謂旦曰使百官可賀而蝗若此豈不爲天下笑耶執政皆頓首曰王旦逺識非臣等所及也九年七月甲子詔自今天下郡官職田並須遵守先制無侵擾客戶遇災沴卽蠲省之先是殿中侍禦史王奇請籍納職田以助賑貸上曰朕以此田均濟官吏�人各足用責以言謹耳奇未曉�畱上供來五十萬以備饑年龜山僧智悟請就開寶寺�不雨上憂形於色減膳折慶分遣官致謝�和九月上謂�姓復役軍士�中以愛民�此實蠧政�天禧元年春�上曰省災異二�曰察黨與六曰謹�發常平倉粟置楊十四�五月戊申詔以仍歲蝗�量安撫所至不得宴樂遊從�得迎送殿中禦史張廓言�糧斛欲誘令舉放以濟貧民俟秋成依鄕例償之如有欠負官爲受理從之八月上欲相王欽若王旦言旦今在樞宻院兩府任用亦均臣見祖宗朝未嘗使南方之人當國𨿽古稱立賢無方然必賢士乃可臣位居元宰不敢沮抑人此亦公議也上遂止及旦罷上卒相欽若欽若嘗語人曰爲王子明故使我作相晚卻十年二年正月詔諸路災傷州軍並議減價糶官粟以惠貧民三月丙辰上謂宰相曰雨足麥茂丰稔可期貧乏之民事須拯濟州縣先貸糧種或恐吏卽收催宜亟止之八月乙未判三司都催欠憑由司左正言集賢校理宋緩言本司屢經恩赦除放欠負差官詳定內有事節未圓者凡六十八州軍兵六百七十三萬貫石斤兩計三千二百餘人至今報應未備望令轉運司選官與長吏催欠官詳酌如合蠲免限半月開奏從之於是皆獲蠲免焉三年四月己亥召山南東道節度使同平章事判永興軍府冦凖赴闕六月甲午左僕射平章事王欽若罷爲太子太保十一月庚辰屯田員外郎鍾離謹言切見諸州長吏於境內雨足苗長卽奏丰稔其後霜旱螟蝗災沴皆隱而不言上罔朝廷下抑民俗請自今諸州有災傷處實時謄奏命官檢視如所部丰登亦須俟夏秋成日乃奏如奏後災傷聽別上言隱而不言則論其罪從之四年九月己酉以會靈觀判官兵部員外郎知制誥呂夷簡爲刑部郎中龍圖閣學士權知開封府夷簡治開封府嚴辧有聲上識其姓名於屏風意將大用之也十二月丁酉上不豫久事多遺忘欽若先以太子太保在東宮位三少上丁謂不悅因攺授司空欽若宴見上問曰卿何故不之中書對曰臣不爲宰相安敢之中書上顧都知送欽若詣中書視事謂令設饌以待之曰上命中書設饌耳欽若饑出使都知入奏以無白麻不敢奉詔因歸私第有詔學士院降�謂�上但聞宣制亦不知悟也幹興元年春上崩於延慶殿廟號眞宗陵曰永定陵冬十月葬聖元孝皇帝於永定陵

眞宗經制西夏

至道三年上卽位�去王師俘馘�嚴卒�乘來卽�宜庶闗�應詔上疏�芻粟利害有取捨靈武康�兵不興而挽運�矣今闗西二十五郡�雨稍愆秋田失種府庫�秋犯塞則朝廷何備之�臣慶州延州淸逺軍隰州同時�此非小變也闗輔若有冦盜弄兵葦蒲聚嘯則臣�吳蜀閩越淮南湖南將有幸災而乘便者又言聞朝廷遣使往諭遷賊繼遷聞朝廷告哀亦能舉部族大臨縞素受命貢奉謝恩卽未聞乞守塞垣又未聞乞歸朝闕大臣必有擬議必有藏謀謀之允臧計必先定翼日又奏今靈州閉壁以待饋糧不敢禦冦昨聞百官饋送糧艸死者十餘萬人糧艸二十五萬到者七八萬非戎人刼掠之又非戎人殺戮之也自相蹈藉或因被刼奪饑餓旣眾死亡遂多𨿽援之以甲兵迎而害之者士卒今闗西人父哭子弟哭兄妻哭夫悲哀之聲感動行路寃枉之苦軫惻聖心非三十年生之聚之敎之化之未可以致太平也冬十月通進銀臺司田錫又上疏曰昨楊允恭請置糧艸車三千輛須推車兵士一千人【允恭事見九月內】盧之翰乞自京支撥錢四十五萬貫度支奏五月下旬靈州米■﹝豆斗﹞十貫文須車子運糧是邊上素無儲備矣請自京支錢是帑庫素無積畜矣米毎斗十貫是靈州今已餓殍矣未審朝廷惜靈州有何所得棄靈州有何所失陛下宜精於所慮斷在不疑十二月辛丑上訪宰臣以靈武事宜參知政事李至上疏略曰夷狄狡詐古聖人置之度外何必竭膏血較勝負靈州自鄭文寶爲國生事致朝廷旰食懷西顧之憂闗輔生靈困轉戍之役積骸蔽野十室九空餓殍滿城邊畎盡歿巋然空壁老我師徒而張頤待飼者不下五千送糧四十萬而止獲六萬此則求欲固守不可得也臣料繼遷若急攻不已則城危可知今緩而來者欲竭我財用困我民力墮彼之計也當此之時若不攺弦易張則前日之患未艾也或言靈州者咽喉之地西北要衝安可棄之反爲敵有臣應之曰凡謂咽喉者必金城湯池屯兵積粟四出以邀之多方以扼之今則閉壁而已自固不暇何咽喉之有哉且螫手斷腕事非得已蓋所保者大況繼遷之眾行逐水艸居無定所豈有如漢兵守磾必不然矣李繼遷遣使修貢求備藩任上察其變詐時方在諒陰姑務寧靜�官爵甲辰以銀州觀察使�內侍右班都知張崇貴鄭州防禦使遣還�湜知上意必欲�深西顧將議�遺命實�上甚﹝闕﹞

咸平四年十二月�遏黨項朝臣互執利�而呂蒙正王旦王欽若以爲�恐勞民向敏中周瑩王繼英�上以境土遐邈難可遙度其所事�館洪湛侍禁閣門祗候程順奇同往按視焉時�孤危詔羣臣議棄守之宜知制誥楊億卽日奏疏略曰臣切見太祖朝命姚內斌領慶州董遵誨領環州二人所統之兵才五六千而已閫外事一以付之軍市之租不從中覆用能士卒致命羌戎畏威朝廷無旰食之憂疆場無羽書之警臣欲望於武臣中選有將帥之才知邊鄙之事者三數人各部諸郡量其所將兵多少除廩祿之外賜一大縣稅恣其犒設令開募府召髦俊爲僚佐咨以策略勇力之士稟其指縱之用軍旅之政許以便宜而行倘賊遷侵邊爲軍城擾內屬蕃部並唇齒相援腹背夾攻或戰馬正肥戎士思奮卽召發內屬討賊生羌俘獲之餘盡分麾下且戎人利於降附明立賞格厚啟戰功卽遷賊腹心稍稍奔潰親離眾叛事去運乖煢■﹝屍外立內﹞獨行誰與爲伍但塞外一賊人耳安能與大邦爲讎哉若欲謀成廟堂功在刻漏臣以爲北邊方盛其財猶丰不逞之羣如臂使指未可以歲月破也須廢棄靈州退保環慶然後以計困之爾如臣之策祗得兩三驍將付三萬精卒以數縣租賦給其用度分守邊郡賊遷便可計日成擒朝廷可以髙枕無事矣上訪於左右輔臣咸以爲靈武必爭之地苟失之則緣邊諸州亦不可保上頗然之宰臣李沆奏曰若遷賊不死靈州必非朝廷所有上愕然曰卿何獨與眾異也沆曰臣謂莫若發單車之使召諸將部分戍卒居民委其空壘而歸如此則闗右之民息肩矣

閏十二月�丙戍�西面行營�秦翰爲鈐轄領�上二圖其一置資�一遇賊卽變而爲�至則易聚而可棄力圖�五年正月甲辰以右僕射�渭鎭戎軍經略判邠州令�駐泊兵並受齊賢節度初慶州發兵中丞鄭文寶素知西邊山川險易上言必爲繼遷所敗已而轉運使陳緯果沒於賊賊進陷淸逺軍文寶時居母喪服未除卽命驛召文寶詢其策略文寶因獻河西隴右圖且言靈州不可棄於是遣王超西討乃詔復文寶工部員外郎同勾當陜西隨運轉運使事孫全照至綏州乃言築城非便朝論亦多異同丁丑詔知天雄軍工部侍郎錢若水與並代鈐轄陳興乘傳詳度之倘有所利亟令施功如其不然卽可罷役三月李繼遷大集蕃部攻陷靈州知州內客省使順州團練使裴濟死之濟在靈州凡二年謀緝八鎭興屯田之利民甚賴焉及被圍餉道斷絕孤城危急濟刺指血染奏求救大軍訖不至城遂陷四月錢若水上言綏州頃爲內地民賦登集尙須旁郡轉餉自賜趙保忠以來戶口凋殘今欲復城之用工計百餘萬又須廣屯戍兵倍於曩日且芻糧之給全仰河東其地隔黃河及大小鐵碣二山又城下有無定河緩急用師輸送艱阻且其地甚險卒陣於此郊授以成算則前日狄眾侵奪必能戮彼渠魁遏其壯勢又戎冦之退走也若會諸將襲逐必立奇功陛下復念其請盟許其修好安民息戰示以好生不令邀撃開其歸路臣等無以展尺寸之功上曰北狄自古爲患倘思平日憤恚盡議殲夷則須日尋干戈歲有勞費今得其畏威服義息戰安民甚慰朕懷亦卿等之力也保吉進曰臣受命禦冦𨿽上稟宸略至於戎人侵突之際分布行陣指揮方略皆出於繼隆繼隆曰契丹之敗並出聖謀然宣力用心躬率將士臣不及保吉上曰將帥如此協和共圖勲績軍旅之事朕復何憂契丹𨿽北去未卽出塞頗縱遊騎搔擾貝州天雄軍居民驚移入郭詔髙陽闗副總管曹璨帥所部取貝冀路赴瀛州以張凝爲沿邊巡檢安撫使李繼和副之選天雄騎兵三萬爲璨後繼以躡戎冦敢肆刼掠則所在合勢剪戮仍遣使諭契丹以朝廷爲民庶恐有驚擾出兵巡撫之意又賜王繼忠手詔令告契丹悉放所掠老幼�衛指揮使劉晉領兵奪戎人車牛�超等分三路兵營在河南者�隆石保吉領之天雄軍始�照欲閉城拒之王欽若曰�刑是成其叛�勞飲宴�矣親王�以雄�師是日�曰不如此則�事王旦權東京畱守����者旦上言國家掣�萬願出錢帛數十萬贖其人�車駕發澶州張凝等奏率兵至�北去不敢侵掠覘得戎首與其母已過定逺軍王�具奏北朝以嚴禁樵采仍乞詔張凝等無使傷殺北朝人上謂輔臣曰昨倘徇羣議發大軍會石普楊延昭所部屯布沿河諸州邀其歸路以精稅追躡腹背夾攻則賊必顚沛矣朕念矢石之下殺傷者多𨿽有成功未能盡敵自玆北塞常須益兵河朔人民無日休息況求歡盟已議兪允若彼自渝盟約復舉干戈因而誓眾中外同憤使其覆亡諒亦未晚今張凝等出兵襲逐但欲絕其擾攘耳左右皆稱萬歲延昭嘗言狄頓澶淵去北境千里許人馬罷乏𨿽眾易敗凡所摽掠悉在馬上願飭諸軍扼要路掩殺狄兵殲卽幽易數州可襲取也奏入不報延昭獨帥所部兵抵狄界破古城俘馘甚眾李繼昌至狄帳羣情大感悅館設之禮益厚卽遣其西上閣門使丁振奉誓書來上戊戌車駕至澶州在澶州時冦準每夕與知制誥楊億痛飲諠嘩逹旦上知之喜曰得渠如此吾復何憂乎時人比之謝安旣而曹利用與韓■﹝木巳﹞至行在議和凖初欲勿許且畫策以進曰如若修葺未備蕃冦奔衝則難於固守況此州城邑焚毀無尺椽片瓦所過山林無巨木不堪采用徒爲煩擾絕無所得宜罷其役若水復詣闕面陳其事上甚喜納初若水率眾過河分布軍伍咸有節制深爲戍將所服上知之謂左右曰若水儒臣中知兵者也尋復遣若水巡檢陜西沿邊諸州聽便宜制置邊事及還拜鄧州觀察使李繼遷復以二萬騎進圍麟州金明巡檢使李繼周撃之未解麟州濁輪部署曹璨請濟師上曰麟州據險三面孤絕州將戮力足以禦賊但憂城中乏水旣而賊果據水寨詔發並代石隰州兵援之李繼遷率眾攻麟州四面負板薄城者五日知州閣門祗候衛居實屢出奇兵突戰及募勇士縋城潛往撃賊賊皆披靡自相蹂踐殺傷萬餘人丁丑繼遷拔寨遁去壬辰上始聞麟州捷奏謂左右曰遷賊猖狂以來未嘗如此喪敗又加以威虐脇從其眾若頻有奔衂人心必離易爲圖也詔以衛居實爲供備庫使通判以下並遷�各賜錦袍金帶仍令藉立功將�而被圍之際暴雨沾�人皆�有泉水列寨爲防而垣墻�河東部井匠至州開鑿�部署以下詔書諭所�景徳元年正月丁未李繼遷之陷西涼也都首領羅支僞降繼遷受之不疑未幾羅支遽集六谷蕃部及耆龍族合撃之繼遷大敗中流矢創甚奔還至靈州界三十井死其子阿■﹝口移﹞嗣位名徳明遣中使賫手詔諭西面緣邊部署鈐轄等宜承賊遷旣死速圖報攻取之策飛驛以聞張崇貴屢請遣大臣至邊議趙徳明事五月甲申朔以兵部侍郎知永興軍府向敏中爲鄜延路緣邊安撫使崇貴築臺於保安北十里許召戎人所親信者與定盟約經置大小皆崇貴所爲敏中實總其議焉二年六月辛夘鄜延路鈐轄張崇貴言趙徳明已奉表歸欵今河西蕃族各守疆界詔諸部如徳明無所侵擾則勿縱兵出境甲午張崇貴自延州入奏詔諭以繼遷昔時變詐之狀今當令徳明自爲誓約納靈州疆土止居平夏遣子弟入宿衛送略去官吏盡納蕃漢兵及質口封境之上有侵掠者稟朝旨凡七事則授徳明以定難節度使西平王賜金帛緡錢四萬貫疋兩茶二萬斤給內地節度俸聽回圖往來放靑鹽之禁凡五事仍遣閣門通事舍人焦守節偕往呼徳明親信示之如能順命卽降恩制旣而徳明使張浦詣崇貴等面議及致書疏但多邀求不肯自誓約也趙徳明遣其兵馬使賀守文來貢先是向敏中及張崇貴與徳明議立誓約久未決徳明𨿽數遣使修貢然於七事訖莫承順累表但云乞先賜恩命徐議之時已有詔許徳明毋納靈州旣又賜敏中等詔諭徳明止遣子弟入宿衛及毋得攻刼西路進奉蕃部綴有爭競並取朝廷和斷它約悉除之然亦不聽回圗往來及放行靑鹽之禁乙巳敏中等言二事苟不如約恐乖前議請皆與之上以徳明變詐難信儻務姑息必貽後患復賜敏中等詔令熟計復奏

景徳三年五月丙午涇原儀渭鈐轄秦翰知鎭戎軍曹瑋等各請出兵討賊上以徳明累遣使修貢慮失誠信不許徳明初請命於朝瑋言繼遷澶河南地二�邊不解甲使中國西顧而憂�減後更盛彊難制願假臣�復以河南爲郡縣時不�其書不報向敏中等�約但令遣長子親�得攻刼內屬蕃�事頗爲要切�願與之�空接取進奉�復賜敏中等詔令�脇攻刼事狀付敏中亦當重作要約絕其�貴入奏趙徳明遣牙校言保吉臨終謂之曰爾當�納但連表上祈得請而已�禁𨿽宣命未許然誓立功效冀爲異日嘗典上嘉奬焉冬十月庚午朔以趙徳明爲定難節度使西平王給俸如內地又錄徳明誓表令渭州遣人賫至西涼府曉論諸蕃轉告甘沙首領辛未以六宅使奬州刺史內侍省右班都知張崇貴爲皇城使誠州團練使內侍省左押班都知賞其功也丁丑以內侍右班都知張崇貴爲趙徳明旌節官告使太常博士趙湘副之賜徳明襲金帶金鞍勒馬銀萬兩絹萬疋錢二萬貫茶二萬斤大中祥符元年正月戊辰趙徳明嘗以饑上表乞糧數百萬上出其奏示輔臣眾皆怒曰徳明方納欵而敢渝誓約妄有干請乞降詔責之王旦獨不言上曰卿意如何旦曰臣欲降詔與徳明言爾土災饉朝廷撫禦荒逺固當賑救然極塞芻粟屯戍者多不可輟易已敕三司在京積粟百萬令徳明自遣眾來取上喜從旣而徳明受詔望闕再拜曰朝廷有人臣不合如此

丁冦南遷之禍

天禧三年夏五月戊戍以山南東道節度使同平章事冦凖爲中書侍郎兼吏部尙書平章事保信軍節度使丁謂爲吏部侍郎參知政事故事節度使除拜當降麻翰林學士盛度以爲參政攺屬外制遂命知制誥宋綬艸誥辭謂甚恨焉謂在中書事凖甚謹嘗會食羮污凖須謂起徐拂之凖笑曰參政國之大臣乃爲官長拂須耶謂甚媿之由是傾誣始萌矣四年六月丙申以僕射兼中書侍郎平章事冦凖爲太子太傅萊國公先是凖爲樞使�利用議事有不合者輒曰�卽利用由是銜恨丁謂遂合謀欲排凖翰林�講姻好而惟演女�豫難於語言政事�固劉氏宗人�凖必請�曰皇太子�固萬世基本丁�臣爲翼上然之�且欲援億以代謂�剪燭跋中外無知者�凖請罷政事上不許與凖�知制誥晏殊入禁中示以�臣職也乃召錢惟演須臾惟演�上曰當與何官惟演請用王欽若例授凖太子太保�曰與太傅又曰更與加優禮惟演請封國公出袖中具貟策以進上於小國中指萊字惟演曰如此則中書但有李迪恐須別命相上曰姑徐之殊旣誤召因言恐泄機事臣不敢復出遂宿於學士院及宣制則非殊疇昔所見者不知殊所見除目又何等也殊不以告人故亦莫得其詳云秋七月冦凖罷是日惟演又力排冦凖於上前曰凖自罷政轉更交結中外求任用曉天文卜筮者皆過召以至管軍臣僚陛丁親信內侍無不著意恐小人朋儻誑惑聖聽不如早令出外上曰有何名目惟演曰聞凖已具表乞河中府見中書未除宰相兼亦聞有許以再用遂不進此表上曰與河中如何惟演乞召李迪諭旨上曰李迪何如惟演言迪才短不能制凖惟演又言冦凖宜令早出外凖朋友盛王曙又其婿作東宮賓客誰不畏懼今朝廷三分二分皆附凖矣迪旣除相凖爲太子太傅萊國公如故七月庚午以丁�謂馬制辭云�過零陵踰大披�長問而責之曰柰何�其在道州晨具朝服如常時賓至笑語自若初凖之絀皆非上本意歲餘上忽思凖左右亦莫敢對上崩九月丙辰以樞宻副使周起知靑州簽署樞宻院事曹瑋環慶路都部署管勾秦州兵馬起素善凖而瑋亦不附丁謂謂惡之並指爲凖黨故俱罷自冦凖貶斥丁謂侵權至除吏不以聞迪憤懣嘗慨然語同列曰迪起布衣十餘年位宰相有以報國死且不恨安能附權臣爲自安計乎及議兼職上欲令太子以政令大臣各兼東宮職時迪已帶少傅欲得中書侍郎謂執不可遂艸制加謂爲門下侍郎兼少師迪加中書侍郎兼丞故事兩省侍郎無兼左右丞者迪舊人當廷中書謂専意抑迪迪不堪變色而起丙寅晨朝迪以謂攺遷林特因詬謂引手版欲擊謂謂走得免同列極意和解不聽遂入對於長春殿內臣自禁中奉書置榻前上曰此卿等兼東宮官制書也迪進曰臣請不受此命因斥謂姦邪弄權中外無不畏權臣願與謂同下憲司置對且言冦凖無罪罷黜朱能事不當顯戮東宮官不當增置又錢惟演亦謂之姻家臣願與謂惟演俱罷政柄望陛下別擇賢才爲輔弼又曰曹利用馮拯亦相朋黨上顧謂曰中書有不當事耶謂曰願以詢臣同列乃問任中正王曽皆曰中書供職外亦無曠闕事頃之謂迪等先退獨樞宻副使議之上怒甚乃命學士劉筠艸制各降秩一級罷相謂知河南迪知鄆州制書猶未出丁夘迪請對於承明殿又請見太子於內東門其所言不傳謂陰圖後入惟演恐謂出則已失援白上欲畱迪戊辰謂以戶部尙書迪以戶部侍郎歸事頗迫遽其制詞舍人院所艸也筠所艸訖不行己巳謂入對於承明殿上詰所爭狀謂曰非臣敢爭乃迪忿詈臣爾臣不當與之俱罷願復畱遂賜坐左右欲設墪謂顧曰有旨復平章事乃更以杌子進於是入內都知張景宗�知鄧守恩傳詔送謂赴中書�鄆州放朝辭實時赴任時�相謂旣復相其制亦卒�制筠不奉詔乃更召�敢揖蓋有所愧也�臣曰昨夜皇后矣�敢應迪進曰迪不得���幹興元年�初從易以送�吉州從易因對時貶道州謂又�曰當以故事相之謂�州司馬冦凖爲雷州司戶�使凖坐與懷政交通迪坐責太重丁謂熟視曽曰居停主人勿復言曾踧然懼遂不復爭知制誥宋綬艸制謂嫌其不切顧曰舍人都不解作文字耶綬遜謝乞加筆削謂卽用己意攺定詔所稱當醜徒干紀之際屬先皇違豫之初罹此震驚遂至沈劇皆謂語也謂惡凖迪必欲致之死地遣中使賫敇就賜二人中使承謂旨以錦囊貯劍揭於馬前示將有所誅戮狀至道州凖方與客宴客多州吏也起迎中使使避不見問其所以來使故不答眾惶恐不知所爲凖神色自若使人謂之曰朝廷若賜凖死願見敕書使不得已乃授以敇書卽就錄事參軍借緑衫著之短才至膝拜敇於庭升階復宴至暮乃罷及赴貶所州縣以竹輿迎之道險不能進凖謝曰吾罪人得乘馬幸矣冒炎瘴日行百里左右爲之泣下旣至吏獻以圖經首戴州南門至海岸十里凖恍然曰吾少時嘗爲詩云去海只十里過山應萬重今日思之人生得喪豈偶然哉中使至鄆州迪聞其異於他日卽自裁不死其子東之救之乃免人往見迪者中使輒藉其名或饋之食畱至臭腐棄捐不與迪客鄧余怒曰豎子欲殺我翁以媚丁謂耶余不畏死汝殺我翁我必殺汝從迪至衡州不離左右迪由是得全或語謂曰迪若貶死公如士論何謂曰異日好事書生弄墨筆記事爲輕重不過曰天下惜之而已始中使迫迪上道通判鄆州範諷輒畱數日爲具裝祖饑諷正辭子也初丁謂與雷允恭葉比専恣內挾太后同列無如之何太后嘗以上臥起俛令內侍傳旨中書欲獨受羣臣朝謂適在告馮拯等不敢決請謂出謀之及謂出同列陳其不可且詰拯等不卽言由是稍失太后意又嘗議月進錢充宮掖之用太后滋不悅允恭旣下獄王曽欲因山陵事並去謂而未得間一日語同列曰曽無子將以弟之子爲後明日退朝當畱白此謂不疑曽有異志也曽獨對且言謂包藏禍心故令允恭擅移皇塋於絕地太后始大驚謂徐聞之力自辧於簾前未退內侍捲簾曰相公誰與駕起久矣謂皇恐不知所爲以�出癸亥輔臣會食資善堂�頗哀請錢惟演遽曰當致�惟演踧踖及對承明殿�與允恭交通因出請�示之又出允恭�嘗因謂曰前附允恭�奏進方其�遷易幾恭�同議稱�此宗社之��帝新卽位���失奏山陵事耳太���中正言謂被先帝�謂以不忠得罪宗廟尙何�司西京故事宰相罷免皆降�艸詞仍牓朝堂曉諭天下謂恃權妄作未必眞有禍心然天姿險狡多陰謀立意要不可測𨿽曽以計傾之而公論不以爲過也任中正弟兄俱降黜坐營救丁謂故也秋辛夘再貶謂崖州司戶參軍諸子並勒停始謂命宋綬艸冦凖責詞綬請其故謂曰春秋無將漢法不道皆證事也綬𨿽從謂指然卒攺易謂本語不純用及謂貶綬猶當制卽艸詞曰無將之戒舊典甚明不道之辜常刑罔赦朝論快焉謂初逐冦凖京師爲之語曰欲得天下平當拔眼中釘欲得天下好莫如召冦老不半歲謂亦貶人皆謂報復之速天道安可誣也謂竄崖州道出雷州凖遣人以一蒸羊迎之境上謂欲見凖凖拒絕之聞家僮謀欲報仇乃杜門使縱博毋得出伺謂行逺乃罷十一月錢惟演罷爲保大節度知河陽謂逐冦凖惟演有力焉序樞宻直學士題名刋去凖名曰逆凖謂得罪惟演慮並得罪遂擠謂以自解拯惡之因請出之

天聖元年九月癸夘始命凖爲衡州司馬凖戊戍已卒於雷州弗及知也其妻宋氏乞歸塟西京許之道出荊南公安縣人皆設祭於路折竹植地掛紙錢焚之踰月枯竹盡出筍眾因爲立廟號竹林冦公祠五年冬南郊肆赦中外以爲丁謂將復還侍禦史陳掞上疏曰亂常肆逆𨿽小必誅左道懷姦有殺無赦丁謂因緣險佞竊據公臺賄賂苞苴盈於私室威權請謁行彼公朝引巫師夭術厭魅宮門易神寢龍崗冀消王气今禋柴展禮渙汗推恩必慮潛輸琛貨私結要權假息要衝冀移善地李徳裕止因朋黨不獲生還盧多遜曲事王藩卒無牽復請更不原赦上然之八年冬壬辰以丁謂爲道州司戶參軍始南郊肆赦中外謂必將內徙刑部員外郎侍禦史知雜劉隨言彼擅移於陵域將不利於君親只合取彼頭顱薦之郊廟殿中侍禦史張錫言謂姦邪弄國罪當萬死實無可憐由是止徙道州

景佑四年庚辰光州言祕書監致仕丁謂卒王曽聞之語人曰斯人智數不可測在海外猶得用詐還京數年未必不復用天下�非�其死也天聖三年十二月�家寓洛陽當爲書名克�人致於西京畱守付��得書不敢私卽﹝闕頁﹞

眞宗平王均

西川李順平後人心未寧益州鈐轄符昭壽彥卿之子也驕恣不親戎務有所裁決但令僕使傳道多集錦工織作纖毫所須輒配市人踰半年不給其直又縱部曲掠取之廣糴稻麥敗卽勒僧道偹償僕使乘勢淩忽軍校其下皆怨知州右諫議大夫牛冕寛弛無政時神衛軍戍成都者兩指揮都虞侯王均及董福分主之福禦眾整肅故所部優贍均好飲博軍裝悉以給費咸平二年十二月甲子冕與昭壽大閱於東郊蜀人喜逰觀兩軍衣服鮮獘不等均所部皆慚憤出不遜言戊寅晦冕具酒殽犒其牙隊而昭壽無所設軍士益忿故趙延順等八人謀作亂三年正月己夘有中使自峩眉山還京師昭壽戒馭吏具鞍馬將出送之延順等乃悉解廐中馬韁使跳躍庭下陽逐而縶之呼喧之際延順率其徒徑登聽事撃殺昭壽並其二僕據甲仗軍取兵器冕聞變皆逃竄使張適同縋城出彭漢州惟都巡檢劉紹榮冒刃格鬭或欲奉爲主紹榮罵曰我燕人也北棄狄歸朝肯與汝同逆耶亟殺我我寧死義也延順等初未敢加害都監王澤聞變召王均謂曰汝所部兵亂盍自往招安延順執昭壽首未知所適忽見均至卽率眾踴躍奉均爲主指揮使孫進不從命殺之餘兵及驍猛威武軍悉合而亂紹榮縊死均僣號大蜀攺元化順置官稱帝設乘輿以神衛小校張鍇爲謀主陷漢州牛冕等奔東川均攻綿州不能克直趨劍閣知劍州祕書丞李士衡初聞冦作亂以州城難守焚倉庫運金帛東保劍門均至士衡與劍門都監裴臻逆撃敗之斬首十數級民之脇從者率多奔潰士衡揭榜召降得數千人悉置麾下示以不疑均眾乏食瘦獘不敢由故道經陰平還成都時上北伐聞均反卽以雷有終知益州李恵石普李守倫並爲川陜招安使帥步騎八千討之初知蜀州楊懷忠聞成都亂時調鄕丁會兵進攻成都戰不數合懷忠兵勢不敵均致敗績王均復入成都二月懷忠檄諸州調軍民再攻之賊稍卻賊黨三道來攻出官軍後懷忠分兵抗之斬首三百餘級雷有終等自漢川與張思均帥大眾進討王均開城僞爲遁狀有終等率兵徑入賊閉門發伏李恵死之有終等緣堞而墜獲免四月王均自升仙橋來襲官軍有終大敗之殺千餘人初張詠聞冕代己曰非撫眾材旣而果然八月乙夘王均自升仙橋之敗徹橋塞門雷有終等以官軍至淸逺江浮梁而過渡直抵橋下於北門之西奪舊艸場因築壘焉依壕爲土山分設鹿角造梯衝洞攻車攻具石普専主之髙繼勲張照孫正辭攻城東上官正李繼昌王伉攻城西楊懷忠與巡檢馬貴攻城南賊眾趙延順盡驅凶黨以拒官軍旣而延順中流矢死神衛軍使丁萬重代延順據東城門接官軍又射殺之然毎攻城則雨甚其城滑不能上官軍及丁夫爲洞屋攻城者賊又鑿地道出掩之多溺壕中死者千餘軍勢小衂賊大宴其凶黨歌吹之聲逹於城外時方暑濕攻城之人多被疾有終市藥他州自和合療之復遣洛苑使入內副都知秦翰爲兩路討賊招安使翰旣至與有終計議於城北魚橋別築土山是月克城北羊馬城遂設鴈翅敵棚復洞車以進逼羅城賊亦設敵棚號喜相逢樓九月戊寅官軍焚其敵樓賊气始奪乃築月城自固均起農夫戅懦無謀其僞宰相張鍇者性狡猾素習陰陽以營惑同惡先是均毎日言大軍若至我當先路出迎自陳被脇之狀鍇聞之卽擇軍中子弟署寄班以防守均不令與人接於是詔遣均子侄親族至城下招降官軍射箭開諭鍇得箭卽令焚之均皆不知也王均多爲藥箭射官軍中者必死雷有終募敢勇士穴城間道蒙氈舉燧而入悉焚其守具於東西北寨鼓噪攻城有終與石普分主二洞屋以進普已穴城暗開城門賊鑽戟擁路眾未敢進有二卒出請行許以厚賞乃麾戈直衝賊鋒稍靡遂克其城有終登樓下瞰賊猶以餘眾寨於天長觀前宻設樂於文翁坊髙繼勲曰轉運使馬亮願得稭稈油籸乃合眾執長戟巨斧乘炬以進悉焚之楊懷忠又焚其天長觀前寨追至太安門復敗焉前後殺賊三千餘人是夕二皷均領餘眾出萬里橋門突圍而遁有終尙疑凶黨潛伏遣人於街郭縱火詰朝與翰登樓門牙吏有受賊署爲三司使者捕得立樓下乃積薪於傍厝火其上盡索男子魁壯者令辧之曰某常受僞署某職不復推究卽命左右捽投火中自辰至酉焚數百人頗爲寃酷李繼昌嚴戒部下無擾民凡獲婦女幼童置空寺中分兵守衛事平遣還其家冬十月王均自成都突圍走渡合水尾由廣都略陵榮趣富順監所過脇軍民斷橋塞路焚倉而去雷有終先命楊懷忠領虎翼追之後二日石普繼往以全軍爲援先是朝廷毎歲孟冬朔詔富順監具酒殽犒內屬蠻酋是日裁設具而均黨適至皆就食焉結筏渡江趨戎瀘蠻境聞懷忠追騎至甚易之均謂其黨曰速降懷忠之眾令負袒以行懷忠距富順六七里地名楊家市少憇焉賊眾在後者邀戰市側有髙原懷忠遣親信五騎登原覘賊懷忠語左右曰縱賊渡江後悔無及石侯將至當以奇兵取之乃臨江列陣撃賊賊眾散走有撃舟將渡江而遁懷忠令彊弩射之溺者數艘懷忠張旌鳴皷入城均方在監署其黨多醉均窮蹵縊死虎翼軍校魯斌斬首以詣懷忠又獲僣僞法物旌旗甲馬甚眾擒其黨六千餘人逆徒殲焉懷忠旋軍出北門石普始至奪均首馳歸成都梟於北市辛亥雷有終遣寄班供奉官楊崇勲馳奏益州平賜以錦袍銀帶器帛崇勲薊人也乙丑雷有終言王均伏誅徳音赦川峽路死罪囚以有終爲保畱後秦翰等九人並遷秩上官正與石普不葉翰恐生變爲曉譬和解之正尋移疾歸東川故賞弗及是役也楊懷忠之功居最爲普所掩上微聞之遣使按視戰所盡得其狀旣而懷忠秩滿受代歸闕復自供備庫副使擢崇儀使領恩州刺史

太平治迹統類卷五

●欽定四庫全書

太平治迹統類卷六

﹝宋﹞彭百川撰

莊獻大中祥符三年夏�上謂起曰知朕�有卽入禁中懷金錢出�劉修儀莊重寡言�����玉釵墜心惡之上私卜釵�進殊不毀上喜甚已而果生子焉【李氏所生子後爲仁宗】七年三月丁未以皇子受益爲�將軍封慶國公初宰相屢言皇子未議封建中外系望今朝修禮成願特降制命上𨿽從之而謙讓未加王爵舊國公食邑三千戶令止千戶有司之誤也皇子卽後宮李氏所生於是五年劉皇后以爲己子使楊婉儀保視之故仁宗常呼後爲大娘婉儀爲小娘娘

天禧二年二月丁夘命壽春郡王爲節度使加太保封升王先是宰臣因對屢言王性聰悟好學樂善孝謹惇篤迥然老成而未正封爵人情中外咸所屬望願早議崇建上謙讓久之許焉丁酉羣臣上表請立皇太子表三上許之先是寺丞陳執中上復古要道三篇上召之上時已屬疾春秋髙大臣莫敢言建儲者至執中進演要三篇以蚤定天下根本爲說召對便殿勞問久之尋擢爲右正言執中恕之子也甲辰立升王受益爲皇太子攺名禛大赦天下以參知政事李迪兼太子賓客詔皇太子禮之如師傅癸丑上作元良箴賜皇太子又作詩分賜賓客而下九月辛巳太子賓客李廸言昨日東宮賜宴臣獲陪侍皇太子舉動由禮不輕放伶官雜劇未嘗接目瞻仰無不恭肅上曰嘗居內庭��太子天賦仁徳嚴重溫裕宗廟社稷之慶也�四年以宰相�凖素輕曹利用丁謂見上不豫難於語言政�謂等媒蘗之凖�思宗廟之重�可以輔之�林揚億�所謀謂�懼�諾其請七月�利用加平章事然�等遂告變用懷政矣�凖乃貶懷政誅且欲並責及太子李迪從容奏曰陛下有幾子乃爲此論太子之不動搖迪之力居多十一月乙丑上諭朕邇來寢膳頗康復然軍國之事未免勞心儲徳漸成皇后素賢明臨事平允深可付托欲令太子蒞政於外皇后居中詳據卿可議之閏十二月乙亥上力疾禦承明殿召輔臣語其狀因諭以盡心輔導儲貳之意出手書一幅付之時太子𨿽聽事資善堂然事皆決於後中外以爲憂王曽說惟演曰太子幼非中宮不能立中宮非倚皇儲之重則人心不附後厚於太子則太子安太子安乃所以安劉氏惟演以爲然因白後兩宮由是益親人遂無間

幹興元年二月上不豫浸劇自上不豫以來太子出則監蒞軍國入則省視醫藥皇后悉傾宮中財用遣使詣天下寺觀爲上祈福不可勝紀上毎言皇后造次不違規矩朕無憂也太子動息後必躬親調護至於乳保小臣皆擇勤願歲久者旦夕教其恭恪而太子純孝之徳亦由天賦非常情所及焉戊午上崩於延慶殿仁宗皇帝卽位軍國事權同太后處分丁謂欲去權字王曽不可乃止時中外洶洶曽正色獨立朝廷賴以爲重秋王曽加中書侍郎平章事呂夷簡爲給事中魯宗道爲右諫議並參知政事八月乙巳上與皇太后禦承眀殿垂簾決事始用王曽議也【王曽建此議請五日一禦】�����宰相率百官表賀太后哀慟令內侍宣諭曰候上春秋長卽當還政十月己未附眞宗神主於太廟初太后欲具平生服玩如宮中以銀罩覆神主參知政事呂夷簡言此未足以報先帝今天下之政在兩宮惟太后逺姦邪奬忠直輔導皇帝成就聖徳所以報先帝者宜莫若此辛巳始禦崇政殿西閣召侍講孫奭學士兼侍講馮元講論語利瓦伊晏殊與焉初詔雙日自是只日亦召焉王曽以上新卽位宜近師儒故令奭等入侍上在經筵或左右瞻矚或足敲踏牀奭拱立不講毎講禮貌必莊上亦爲竦然攺聽十二月京師榖價翔貴戊申出常平倉米分十四場賤糴以濟貧民

天聖元年癸未命禦史劉筠議裁減冗費從�裕之言也夏四月辛丑中書�河東陜西部署並奉使契丹�從之判吏部南曹丁度�事一增勸講官二增�河東河北役兵補�坐私罪杖者聽�戒外戚云上封�者而禦史�禦史以下各�缺不補故言及�日行法令審故事

丙午命禦史姜同放天下�安殿乙夘詔詳臣就觀禦史鞠詠言陛下�決屯塞霖雨害稼宜思所以應災�臣願陛下援進忠良退斥邪佞爲國寶以訓勸農兵丰積倉廩爲天瑞艸水之怪何足尙哉天聖二年春癸未皇太后手書賜輔臣諭以臨朝願治之意三月皇太后諭宰相曰比擇儒臣侍上講讀深有開益秋七月以權知開封薛奎爲諫議大夫權禦史中丞上疏論擇人才崇節儉屛聲色凡十數事賜玉泉山景徳院白金三千兩皇太后微時常過玉泉有老僧言後當極貴旣如其言遣使召之不至就問所須曰道人無所須也玉泉寺無僧堂長蘆無三門後念之故有是賜寺門起承中成輒爲蛟所壞後必欲成用生鐡數萬疊成小門乃成言蛟畏鐵也天聖三年春江東主簿王堪上疏陳十事復制科置營田立義倉復閱武之法興郡學減度僧等事上以堪學通世務命試學士院甲子皇太后命擇前代文字可資孝養補政治者以備帝覽七月辛未詔西川所造綾令攺織絹以供邊費先是上封事者以爲言上謂輔臣曰朕政欲如此宜亟行之王曽等曰臣約一錦之費可爲絹數疋陛下崇節儉以惠逺人臣等敢不奉詔十二月詔京城物價翔貴其令三司出廩米之下者貸畿內民期以三年償鹿巴之半又散置糶場數十第取半價民爭赴之訖春無饑者先是太倉粟有陳腐不可充軍食者程林權三司事建此議從之凡出米六十萬斛天聖六年夏四月癸未命燕肅等議蠲減三司歲所科上供物五月詔罷溫鼎廣等州貢柑罷咸陽民元守毫貢梨七月壬戌知制誥徐奭等言詳定三司欠負凡放天下二百三十六萬十二月以範仲淹爲按閣校理初仲淹遭母喪上書執政請擇郡守縣令斥遊惰去冗僭令選學惇教育養將才實邊備保直臣斥佞人朝廷無過生靈無怨以杜姦雄凡萬餘言王曽見而偉之亦知仲淹晏殊客也殊薦人充館職曽謂殊曰捨仲淹而薦此人乎已爲公置不行宜更仲淹殊從之辛巳上封者積稅�之利欲流天下通何無何�月參政魯宗道卒太后�石何如主對曰唐之�參知政事呂夷簡�久不用士遜授�張耆上爾�行用

明道元年仁宗皇帝卽位妃黙處先朝妃�後帝不自知疾革�苑中攢塗於嘉慶院�宰相呂夷簡奏事因曰�相以預宮中事耶引帝偕�子也夷簡曰太后他日不欲�簡請發哀成服備宮伏葬之時有詔欲鑿宮�喪夷簡遽求對曰鑿垣非喪禮臣備位宰相朝廷大事理當廷爭太后不許臣終不退崇勲三反夷簡正色謂崇勲曰宸妃誕育聖躬而喪不成禮異日必有受其罪者莫謂夷簡今日不言也崇勲懼馳吿太后乃許之初宸妃入宮其弟用和才七歲妃旣生子太后使劉美等訪妃親屬得用和於民間補三班奉職癸巳遷用和禮賓副使八月壬戌太內火延及八殿百官晨朝宮門不開輔臣請對帝禦拱宸門百官拜樓下夷簡獨不拜帝使問其故曰宮廷有變臣願一望淸光帝舉簾見之夷簡乃拜丁夘大赦時宦者置獄治火事得縫人火斗已誣伏下開封獄知府程琳以爲不然禦史蔣堂亦言火起無迹安知非天意陛下宜修徳應變今乃歸咎宮人宮人付獄何求不可而賜之死是重天譴也帝寛其獄竟無坐死者殿中丞滕祖諒奉詔對事言國家以火徳王天下火失其性由政失其本因請太后還政祕書丞劉鉞請太后還政言尢鯁切皆不報

明道二年三月庚寅以皇太后不豫大赦甲午皇太后崩四月丙申朔下詔求助刪去遣誥皇帝與太后裁處軍國大事之語皇太后旣崩左右始有以宸妃事聞者上號慟累日不絕壬寅進尊爲皇太后甲辰攺葬永定陵或言太后死非正命喪不成禮上亦疑焉因易梓宮上遣李用和視之則容貌如生服餙嚴具用和入吿上嘆曰人言可信哉乃於大行神禦前焚香泣曰自今大娘娘平生分明矣

仁宗聖政

明道二年三月皇太后崩夏四月庚戌以流人林獻可爲三班奉職初獻可抗言太后還政太后怒竄於嶺南至是錄之壬子詔內外毋得進獻以祈恩澤及因緣親戚通表章若傳宣有司實封覆奏內降除官輔臣審處分罷創修寺觀毋獻乾元節香及山儀帝始親覽庶政裁抑僥幸中外大悅召知應天府宋�綬範仲淹赴闕丙辰黜江徳�輔臣而徳明等交通請謁斥遂恐偕以爲亂上不�親政夷簡首疏陳八�絕女謁疏近習罷�耆夏竦等皆大�獨不附太后蕳方押�後臨朝�此以干軍政�閣中得徳用前�密李迪王隨李諮�蔡齊權三司使範諷�右司諫戊午減天下�余餉遺近臣侍史知雜事�陳範仲淹以江淮京東災傷請間曰宮掖中半月不食當如何今數路艱食而上不卹甲申命仲淹安撫江淮所至開倉廩賑乏絕禁淫祀奏蠲廬舒折役茶江東丁口鹽錢饑民有食烏昧艸者擷艸進禦請示六宮貴戚以戒侈心又陳八事上嘉納之七月戊子詔以旱蝗去尊號令中外直言得失八月丙申贈修古爲右諫議大夫修古鯁直有風節當莊獻時權幸用事人人顧望畏忌修古遇事輒言無所間撓初貶通判杭州未行攺知興化卒於官貧不能歸賓佐賻錢五十萬季女泣白其母曰柰何以是累吾先人也卒拒不內帝思修古故優贈之癸夘詔凡除轉運使及藩鎭邊郡守臣自今並許上殿奏事甲辰詔以兩川綾錦易爲細絹供軍須時上富於春秋後苑珠玉之工頗盛於前時禦史龎籍言今冬螟爲災民憂轉死北有耶律西有柘拔陛下安得不以儉約爲師奢靡爲戒重惜國費以先民之急上深納之十一月召孔道輔爲右諫議大夫戊寅大理評事川渙爲右也一塔不能自衛爲火所毀又何福可庇於民時盛暑靖對上極言靖修餙上入內云被一汗臭漢燻殺噴唾在吾面上上優容臺諫如此此中有云陛下若卹民之病取後宮無用之物內帑有餘之幣出助邊費勿収中民一年田租明降詔書布吿中外此則陛下結天下之民感召和气𨿽造百塔無以及之若從無用浮費民益怨矣甲寅上謂輔臣曰歲旱而飛蝗滋甚百姓何罪而罹此黙禱上帝願歸咎於眇躬章得象對曰臣等不能輔理宣化致災斯民且貽陛下憂今聖言及此必有以黙感天心矣富弼主北事條上河北守禦十二策【見廟算門】是日諫官余靖等言災異屢見飛蝗爲孽陛下責躬引過祈於天地宗廟社稷不令殃及萬民於是歷言朝廷君臣上下有如是之失大臣有如是之過臣等負罪至深伏乞逺加竄逐又言天下之勢日可憂懼天人災異相仍而至豈非臣等不能輔助之至或朝廷尙�庶朝廷�七月�平從富�使副提�擢之或不�從仲淹之�按察使�諫官�聞不�謂輔�過務爲�史劉湜�言歐�之人�只賴�言便�可以利民委任之�按察使未有大郊而老病昏昧之人望風而歡近日�任者漸多州縣方欲澄淸而朝廷自沮其事其近降札子乞抽還不使自沮按察之權爲貪贓老繆之吏所快九月甲申杜衍依前官平章事兼樞密使衍裁抑僥幸毎內降恩率寢格不行積詔旨至數十張輒內帝前諫官歐陽修對見上曰外人知杜衍封還內降耶凡有求於朕每以衍不可吿之而止者多於所封還也參政賈昌朝爲樞密使靑州陳執中爲參知政事諫官蔡襄孫甫等言執中不學剛愎若任以政天下不幸上不聽諫官爭不已乃命中使賫勅告卽靑州賜之且諭意曰朕用卿舉朝皆以爲不可朕不惑人言力用卿爾明日諫官上殿上作色迎謂之曰豈非言陳執中耶朕已召之諫官乃不敢言冬己酉知諫院蔡襄知�州以老乞鄕郡與孫甫俱論執中不從於是兩人俱求出襄先得請甫使契丹未回蘇舜欽等坐事擯斥王拱辰自喜曰吾一舉网盡矣【事見朋黨門】知潞州尹洙上疏略云臣聞知賢而不能任任之而不能終於治國之道其失一也去年朝擢歐陽修余靖蔡襄孫甫等相次爲諫官臣知數子之賢且久一旦樂其見用又慶陛下得賢而任之所慮者任之而不能終爾以陛下知臣之明修等被遇之深豈有任之不能終者哉唐魏元成旣薨文皇親撰碑文以賜之後有言其阿黨遂覆其碑近世君臣相得未有如文皇元成而間言隨之則存沒之恩不終臣未嘗不感憤嘆息而不能已也以是而論則知之爲易終之實難又云公論之與朋黨嘗系於上意不系於忠邪君臣大義也臣旣爲陛下建忠謀豈復顧朋黨之責但懼名以朋黨則所陳之言不蒙見采此臣之深慮也詔如天禧政事置諫官六員【見聖政門】慶曆五年春乙酉參知政事範仲淹知邠州樞密副使富弼知鄆州二人旣出使讒者益甚凡在朝�爲亦稍沮止獨杜衍�奏疏�一請�若卽有�表謝上�明逸表得挾朋黨�詔罷仲�執中�百二十�膽頗彰�勞之敢私�直學士知�上言略�可未�申余�萌也�而仲淹安撫河東秦�固執行之田況奏欲汰冗兵【見逺略門】歐陽修言朝廷施行變更富範舉官之議又言富弼盡忠被黜不報韓琦論富弼責補閒郡何負朝廷疏入不報韓琦不自安求補外邇英閣讀漢書髙祖封信齊王事上曰髙祖之從諫善用人不疑如此丁度對曰髙祖聰明大度故臣下盡其忠不然何以基帝業也章得象罷政陳州禦史裏行孫沆數以爲言【見遺拾門】知制誥余靖知言州禦史劉元瑜等劾靖失使者禮對契丹爲畨語也冬十月詔罷按察使之名時執政沮攺範仲淹富弼所行事因肆赦遂有是命初議覃恩百官優賜軍士參知政事吳育曰無事而事僥幸誰爲陛下建此者請治之已而帝語輔臣曰外人恐執政宜防諠嘩育曰此必建議者欲以動搖上聽願毋慮臣旣以身許國何憚此耶乙未邇英閣讀經武聖略至眞宗朝李繼和上言國初李漢超在闗南私錢貿易佐公用人或繩奏之太祖反令盡除所逋稅上曰任人如此孰不盡力哉慶曆六年春二月癸丑司天監言日當食三月朔上謂輔臣曰日食之咎蓋天所以譴吿人君願歸罪朕躬而無及臣庶也凡民之疾苦益思詢究而安利之壬寅上謂臣曰前日除用和子璋爲閣門副使今次子珣爲通事舍人朕已諭之曰朝廷爵賞所與天下共也儻戚裏之家兄弟遷補如此朕何以待舊勲乎昌朝對曰母后之家自昔固多蒙恩澤今陛下能重惜爵賞不肯輕授非爲示天下以至公抑亦得全外戚之福也王拱辰爲三司使建議復榷河北鹽漕臣魚周詢別議增算云歲可得緡錢七十餘萬三司奏用其策上曰使人頓食貴鹽豈朕意哉於是三司更立搉法而未下也張方平見上謂曰河北再搉鹽何也上曰始議立法非再也方平曰周世宗搉河北鹽犯輒處死世宗北伐父老遮道泣訴願以鹽課均之兩稅�某禁世宗許之今陃�卿語��以手詔�詔下之�報上恩且�涕【余見財】畜狐兔鳬�事非專故事乞�之陰陽�之議再畋�言編修唐�夘上封�已是�一石�十萬米此但引一路之獘�古稱聚斂之臣過於盜賊今如此掊斂與朕結怨於民亟下詔止絕之【張唐英政要】八年宮中衛士之變勾當皇城司王從善等五人皆外遷楊懷敏夏竦庇之領職如故禦史何郯等數上疏言上諭郯曰古之諫臣嘗有碎首者卿能行此否郯對曰古者君不從諫故臣有碎首今陛下無諫不從何用如此若必碎首則美歸臣下過在君上上欣納之甲寅幸龍圖天章閣召近臣宗室觀太宗遊藝集眞宗幸澶淵詩又出手詔賜輔臣又詔翰林學士三司使知開封府禦史中丞曰朕欲聞闕失左右朋邪中外陰詐州縣暴虐法令非便民者及朝廷幾事其悉以陳皆給筆札令卽坐上對宰相執中固辭上諭至三四乃聽西府歸而上之時夏竦知執中不學實爲帝謀欲困執中也執中方辭未許參政宋庠曰兩漢對策本延艸萊之士今備位政府自比諸生非所以尊朝廷請至中書合議上許之論者以爲知體【方平魚周詢所對見逺略門葉淸臣永興亦條對】夏四月禦史何郯言臣聞治天下者欲保邦於常安無他道焉其要在核名實別邪正而任之爾極論夏竦姦邪會京師無雲而雹者五上方坐便坐趣召翰林學士俄頃張方平至上謂曰夏竦姦邪以致天變如此亟艸制出之辛酉竦罷樞密使知河陽壬辰帝語輔臣曰春夏久雨朕日疏食夙夜禱於上帝儻霖淫未止當去食啜水兾移災朕躬然不欲使外聞之嫌其近名爾宰臣文彥博答曰今景气澄晏實聖徳感通也

皇佑元年春三月丙午幸後苑寶岐殿觀刈麥顧謂輔臣曰朕新作此殿不欲植花卉而歲以種麥庶知穡事之不易也秋翰林侍讀學士張錫講書禁中上嘆其博學飛白書博學二字賜之因問治道錫對曰節嗜欲者治身之本審刑罰者治國之本時貴妃方寵幸錫故以此諷上攺容曰卿言甚嘉朕恨用卿晚也皇佑二年六月講書邇英���但有�大宗徒�儉今人�重遷若�下戶田三�溝壑誠�如律曉吿�揮百司�肆赦帝謂�寛大以�托以圖�嚴切�祀以���四月庚子邇英講�如楊安國曰鼎爲烹飪成器之象其猶任得其人𨿽重而可勝非其人則必有顚之患上曰任人不可不謹重也丁未禦邇英閣謂講讀官曰易旨精微朕毎以疑難問卿得無煩乎曽公亮對曰臣等幸承聖問懼不能對豈敢言煩上曰卿等宿儒博學多所發明朕𨿽盛暑亦未嘗倦但恐卿等勞爾丁度復進曰自古帝王臨禦日久非內惑聲色則外窮兵黷武陛下卽位三十年孜孜聖學𨿽堯舜之聰明不過因頓首謝五月眉州彭山縣上瑞麥圖一莖五穗者數本上曰朕嘗禁四方獻瑞今麥秀如此可謂眞瑞矣其賜田夫束帛勸之六月無爲軍獻芝三百五十本上曰朕以丰年爲瑞賢臣爲寶艸木昆虫之異烏足尙哉知軍茹孝標免罪仍戒天下自今毋得以聞戊子汝州都部署楊景宗求爲郡上謂輔臣曰景宗章惠太后之弟朕豈不念之然性貪暴老而益甚今與郡則一方之民受禍矣不許乙丑上諭輔臣曰近日職司以長吏不理聞者甚多中書未嘗施行且長吏者民之性命可不重乎宜擇甚者罷之小者易之彥博等慚謝而退於是自鄂州王開臺州呂士宗等或以衰老或以弛慢而罷斥對移者凡十六人甲子信州民有刼米而傷主者法當死上謂輔臣曰饑而刼米則可哀恣而傷主則難恕小民無知終緣饑爾又曰刑不可太寛太猛爲政者嘗得寛猛之中使上下無怨則水旱不能災卿等宜戒之十月上謂龎籍曰諫官禦史必用忠厚淳直通世務明治體者以革浮薄之獘籍旣承聖諭自是中書奉詔舉臺官必以上語載勅中乙亥上謂輔臣曰江淮連年荒歉頃聞發運轉司惟務誅剝以敷額爲能𨿽名和糴實抑配爾其減今年上供米百萬石皇佑四年二月戊寅上謂輔臣曰東南比歲不登民力匱乏常詔捐歲百萬石今發運使施昌言許元乃欲分往兩江南調發軍儲是�束�一欹�之法試�則覆虛�列侍觀�下當與�陛下�臺上�五年夏四月丁酉邇英閣講書冏命侍禦僕從罔匪正人帝曰君臣之際必誠意相通而後治道成楊安國對曰陛下聰明文思從諫弗咈如流水之趍下視羣臣若僚友自古盛王未之有也帝曰臣下能進忠言朕何惜夏禹之拜學士孫抃爲諫議權禦史中丞抃性篤厚寡言質略無威儀久處顯要罕所建明及制下諫官韓綘論奏抃非糾繩才不可任風憲抃卽手疏曰臣觀方今士人趍進者多廉退者少以善求事爲精神以能訐人爲風采捷給若嗇夫者謂之有議論刻深若酷吏者謂之有政事諫官所謂才者無乃謂是乎若然臣誠不能也上察其言輒令視事秋庚戌上謂輔臣曰如聞諸州軍常於夏秋之際先奏時雨沾足田稼登茂後或災傷遂不能奏致使民稅不得蠲除甚非官吏愛民之意宜申飭之

至和元年春正月京師太醫進方內犀牛角�其一通天犀也內侍�物�午殿�事者多�久矣朕以�癸丑禦�日馬遵�也中復�及李林�人主然�天下公議�少卿周湛�辭上諭曰�恐封曰臣�月乙丑�之興�知審�不實之罪上曰州郡�聞今守臣自陳墊壞官私廬舍意亦在民當恕罪也五月先是少不雨帝問翰林呂公綽何以致雨公綽曰獄久系則旱帝親攄獄已而大雨時公綽受命知河陽數月乙丑詔畱侍經筵六月戊戌知永興軍文彥博爲吏部尙書平章事判並州富弼爲戶部侍郎同平章事劉沆加兵部郎監修國史彥博與弼並命是日宣制帝遣小黃門數莗覘於庭士大夫相慶得人後數日翰林學士歐陽修奏事殿上帝具以語修且曰古之求相者或得於夢卜今朕用二相人情如此豈不賢於夢卜哉修頓首稱賀癸夘學士張升爲右諫議權禦史中丞上嘗語執政升情直可任風憲使代孫抃富弼初入相歐陽修爲翰林咸謂三得人也甲辰知鄆州龎籍知並州籍過京師入對上新相文彥博富弼意甚自得謂籍曰二相何如籍曰二臣皆朝廷髙選陛下拔之甚副天下望上曰誠如卿言彥博猶多私至於富弼萬口一辭皆曰賢相也籍曰陛下旣知二臣之賢用之則當信之堅任之久然後可以責成功若以一人言用之未幾又以一言毀之臣恐太平之功未易卒致也上曰卿言是也秋戊辰資政殿大學士吳育爲宣徽南院使判延州育侍讀禁中帝因語及臣下毀譽多出愛憎育曰聖言簡要切實四海之幸知而形之於言不若察而行之事自古人君因信讒邪而致亂照姦險而致治安危萬端不出愛憎二字達之則羣書可不觀不達則博覽無益也帝益重之數欲大用諫官誣奏育河南貸民錢事遂命出帥十月丁夘邇英閣讀史記策傳上問古人動作必由此乎孫抃對曰古有大疑旣決於已又詢乎眾猶謂不有天命乎於知永興後攺並是命龜以斷吉凶所謂謀及乃心謀及卿士謀及庶人謀及卜筮蓋聖人貴誠黙與神契然後爲得也上善其對壬子邇英閣讀左鄭人鑄刑書王沬曰子產以鄭國之法鑄之於鼎�民�太史�免於�矣��嘉佑�雪壓�二月壬�今日�書四�三歲大�執政請�戒知制�加大�可謂�名而�六�三等翰林學士範鎭�司會之言吾媿之而不敢怨惟胡宿以爲策不對所�引唐穆宗恭宗以死盛世非所宜言力請黜之先是於三人中獨有愛君憂國之心不可不收執政亦以爲當黜上不許曰求直言而以直棄之天下其謂我何乃收入第四等及除官知制誥王安石疑其右宰相而攻人主比之谷永不肯爲詞韓琦笑曰彼策謂宰相不足用欲得婁師徳郝處俊而用之尙以谷永疑之乎攺命沈遘考官也乃爲之詞已而諫官楊政見上曰蘇轍臣所薦也陛下赦其狂直而收之此盛徳事乞先付史館上悅從之七年冬丙申幸龍圗天章閣召輔臣近侍三司副使臺諫官皇子宗室駙馬都尉主兵官觀祖宗禦書又幸寶文閣爲飛白分賜從臣下逮館閣作觀書詩韓琦等屬和遂宴羣玉殿傳詔學士王珪撰詩序刋石於閣庚子再會於天章閣觀瑞物復宴羣玊殿帝曰天下久無事今日之樂與卿等共之宜盡醉勿辭賜禁中花金盤香藥又召韓琦至禦榻前賜酒一巵從臣俱至暮而罷八年春二月癸未上不豫甲申徳音降天下囚罪一等徒以下釋之丙戌中書樞密院奏事於景福殿之西閣見上所禦幄幕裀褥皆質素暗獘久而不易上顧韓琦等曰朕居宮中自奉常如此此亦生民之膏血也可輕費之哉

景佑君臣議樂

景佑元年十月壬午龍圖閣待制燕肅集賢校理李照直史館宋祁同按試王朴律肅時判太常寺建言舊太常鐘磬皆設色毎三歲親祠則重飾之歲旣久所塗積厚聲益不葉故有是命帝親閱視律題其背以屬太常肅等卽取鍾磬剗除考擊用律凖按試其聲皆合二年二月燕肅等上考成樂器並見工人戊午禦延福宮臨閱奏郊廟五十一曲因問李照樂何如照對樂音髙命詳陳之照乃建言王朴律凖視古樂髙五律視禁坊樂髙二律擊黃鍾則爲大呂擊夾鍾則爲夷則是冬興夏令春召秋气蓋五代之亂雅樂廢壞朴創意造律凖不合古法用之本朝卒無福應又編鐘鎛磬無大小輕重厚薄長短之差銅錫不精聲韻失美大者淩小者抑非中度之器相傳以爲唐舊鍾亦有朴所制者軒轅氏命伶倫截竹爲律復令神瞽葉其中聲然後聲應鳯鳴而管之參差亦如鳯翅其樂傳之夐古不刋之典也願聽臣依神瞽律法試鑄編鍾一虡可使度量權衡葉和詔許之仍就錫慶院鑄庚申太常博士宋祁上文樂圖義二卷夏丁巳李照言奉詔制玉律以候和气請於潞州求上黨縣羊頭山秬黍及下懷州河內縣取葭莩從之戊辰命宰相呂夷簡王曽都太管勾鑄造大樂編鍾參政宋綬蔡齊盛度同都大管勾集賢校理李照勾當禦樂院鄧保信專監鑄造仍以內入都知閻文應提舉始照旣鑄編鍾一■﹝虞﹞以奏禦遂建請攺制大樂取京縣秬黍累尺成律鑄鍾審之其聲猶髙更用太府布帛尺爲法乃下太常制律照因爲律管之法以九十黍之量爲四百二十星率一星占九抄一黍之量得四星六抄九十黍得四百二十星以爲十二管定法庚午詔中外臣僚洎艸澤之士知雅樂音律者許所在薦聞或自言侍禦史劉系言樂之大本與政化通不當輕易其器願擇博學之士以補卿丞帝善其言不能從也五月李照上九乳編鐘圖鐘舊飾以旋虫攺爲龍並自創八音新器又請別才不爲編鐘辛夘命工往淮陽軍治磬石照又言旣攺制金石則絲竹匏土革木亦當更制以備獻享六月左司諫姚仲孫言伏聞攺制雅樂俾葉絕音謂舊律太髙裁之就下以髙形下人固知之然制之或未甚精損之必差其度臣蓋不知其得於何道而輒敢變更聞其所爲率多詭異至如煉白石以爲磬範中金以作鐘又欲以三辰五靈二十四孝爲樂器之飾臣𨿽愚昧竊有所疑自祖宗以來考正大樂薦之郊廟垂八十年洪惟先朝備行盛禮燔柴岱嶽瘞玉汾睢振前王久墜之風舉歷代難行之典歲事之際雅樂具陳用以格神明服景貺先儒審議曽靡間言若一旦輕用新規全出舊制臣切以爲不可望特詔罷之止用舊樂時帝旣許照制器業已爲之且欲究其術之是非故仲孫之章卒不下有司先是太常鐘磬毎十六枚爲一虡而四淸聲相承不擊乙丑照言十二律聲已備餘四淸聲乃鄭衛之樂請於編縣止畱十二中聲去四淸鐘則哀思邪僻之聲無由而起也馮元等駁之云鐘磬二器非可輕攺今照欲損爲十二不得其法等以爲不可其鐘磬十六本周漢諸儒之說及唐家典法所載欲損爲十二惟照獨見臣以爲如舊制便帝令權用十二枚爲一格且詔曰俟有知音者能考四鐘叫調淸濁有司別議以聞辛未禦崇政殿召輔臣觀新樂景佑二年秋庚子侍禦史曹修睦言李照所攺歷代樂頗爲迂誕而其費甚廣請付司按劾之帝以照所作鐘磬頗與眾音相諧但罷其增造仍詔諭修睦和知杭州鄭向言推官阮逸曉知音律正其所撰樂論十二篇並律管十二詔令逸赴闕先是所撰樂書所上言縣設建鼓初不考擊又無三鞀且舊用諸鼓率多陋敝於是敕馮元等詳典故甲辰元等言建鼓四今皆具而不擊別設四散鼓於縣間擊之以代建鼓幹徳四年祕書監尹拙上言散鼓不詳所置之由且於古無文去之便時𨿽奏可而散鼔於今仍在又雷鼓靈鼓路鼓𨿽擊之皆不成聲故常賴散鼔以爲樂節而雷鞀靈鞀闕而未制今旣修正雅樂宜申敕大匠攺作諸鼓使考擊有聲及創爲三鞀如古之制使先播之以通三鼓罷四散鼓如幹徳詔書奏可康成當八面靈鼔六面路鼓四鼓之數不具於經然神有尊卑其數有多寡隆殺理或然也後元等復奏以殿庭備奏四隅建鼔旣隨月葉均顧無以節樂而周官鼓人以晉鼓鼓金奏應以施用詔依周官舊法制焉於是縣內始有晉鼓矣古者鎛鐘擊爲節檢而無合曲之議大射有二鎛皆亂擊焉後周以十二鎛相生擊之景徳中李宗諤領太常總考十二鎛鐘而樂工相承殿庭習用三調六曲三調者黃鐘大簇蕤賓也六曲者調別有隆安正安二曲郊廟之縣則環而擊之宗諤言金部之中鎛鐘爲難和一聲不及則宮商失序使十二鎛工皆精習則遲速有倫隨月用律諸曲無不通矣眞宗因詔黃鍾大簇二宮更增文舞武舞福酒三曲至是詔馮元等詢考擊之法元等奏言後周常以相生之法擊之音韻克諧國朝亦用隨均合曲然但施殿庭未及郊廟謂宜使十二鍾依辰列位隨均爲節便於合樂仍得並施郊廟軒縣以下則不用此制所以重備樂尊王制也詔從之辛酉上作警嚴曲付太常隸習名曰振容歌從李照之請也尋以名無取攺奉禋作景安四佑安五興安四曲在元年大安曲在元年獨元率安當考云己巳崇政殿召輔臣觀所作樂上出雙鳯管下太常隸習之其制合二管以足律聲管端刻飾雙鳯施兩簧焉時又出兩儀琴及十二弦琴二種以備雅樂兩儀琴者施兩弦十二弦琴如常琴之制而增其弦以象律呂之數又敕更造十弦九弦琴皆令圓其首以祀天方其首以祀地命李照同修樂書丁丑內出景佑樂髓新經六篇賜羣臣其一釋十二均二明所主事三辧音聲四圗律呂相生並祭天地宗廟所用律及陰陽數配五十二管之長短六歷代度量權衡皆本之於陰陽配之於四時建之於日辰通之於鞮笁演之於壬式遁甲之法九月李照言太常所用祝四面盡時卉未合古制請易以靑龍朱雀倮虫白虎元龜以配五方從之又與鄧保信作銅方響五架樂工以爲不可施用罷之隨制內宮縣二十簴以大磬代鎛鐘而去建鼔武后稱制攺用鎛因而莫革及是詔訪馮元等曰大磬應何法考擊何禮應用癸未元等具言古者特磬以代鎛鐘本施內宮遂及祭祀考擊之法緣詔旨不俾循環互擊而立依均合曲之制則特磬固應不出本均與編鐘相應爲樂之節也詔可丁酉李照爲刑部員外郎賜三品服其餘遷補有差以造新樂成也初照謂舊樂磬髙乃以太府尺爲法實比古一尺二寸有奇獨任所有更造新器所定黃鍾律又聲極下樂工歌其韻中無射倍磬又鑱破舊鐘磬欲一用新器上時博求知音者聽照所言音官樂工知不可不敢非之閻文應推言其功故特攺官照自造謂今蓽篥乃邠詩葦管詩觱發且今蓽篥首伶人謂之葦子其名出此於是制大管蓽篥爲雅樂議者嗤之翰林學士承旨章得象等言宋祁所上大樂圖儀其論武舞所執九器經禮舉其凡而不著言其用後先故旅進莗作而無終始之別且鼓鞀者所謂導舞也鐸者所謂通鼓也錞者所謂和鼓也鐃者所謂止鼓也相者所謂輔樂也雅者所謂陔步也寧有導舞方始而參以止鼓止鼓旣搖而亂以通鐸臣謂當舞入之時左執幹右執戚離爲八列別使工人執旌最前鞀繹以發之錞以和之左執雅以節之及舞之將成也則鳴鐃以退行列築雅以陔步舞鞀鐸錞相皆罷而不作如此庶葉舞儀請如祁所論奏其冬禮官言魯隠公五年考仲子之宮初獻六羽何休範寗等咸謂不言佾者明佾則幹舞在其中婦人無武事獨奏文樂也江左宋建平王宏皆據以爲說故章太后廟獨用文舞至唐垂拱以來中宮之縣旣用鎛鐘其後相承故儀坤等廟獻武舞備金石之樂尢爲失禮前詔議奉慈之樂有司援舊典已用特磬代鎛鐘取陰教尙柔以靜爲體今樂去大鐘舞進幹盾頗戾經旨請止用文徳之舞奏可景佑三年丙辰詔翰林學士馮元禮賓副使鄧保吉與鎭江節度推官阮逸湖州鄕貢進士胡瑗較定舊鐘律瑗海陵人以經術教授吳中範仲淹前知蘇州薦瑗白衣召對崇政殿與逸俱命乙未馮元上秬黍新尺別爲鐘磬各一架六月丙寅禮賓副使鄧保信上所制樂尺並龠且言其法本漢志可用合律度權衡詔馮元聶冠卿同校定以聞秋馮元聶冠卿宋祁上景佑廣樂記【並官】八月右司諫韓琦言樂音之起生於人心臣初計之不若窮作樂之源爲致治之本使政令平簡純熙浹洽海內擊壤鼓腹以歌太平斯乃治古之樂可但以气象求乎就達其原又當究今之所急且西北二邊久弛備宜緩玆求樂之議移訪安邊之策急其所急在理爲長請下有司且記二家音律法所造管尺鐘磬度量存而未行再訪天下曉音律者俾之詳正而後施用二年迄無至者則將王朴逸瑗保信三法別詔稽古之臣取其中合典志者以備雅奏固亦未晚詔丁度等速詳定以聞九月丁度言鄧保信所制尺推以算法類皆差舛不同周漢量法阮逸胡瑗所制用上黨秬黍中者累廣求尺制黃鐘之律今用再累成尺比逸瑗所制又復不同差黍有圓長犬小保信所用者圓黍又首尾相銜逸等止用大者故再考者卽不同尺旣有差故難以定鐘磬今欲數器之制參伍無失則班志積分之法爲近逸等以大黍累尺小黍實龠自戾本法保信黍尺以長爲分垂合後魏公孫崇所說然當時已不施用況保信今尺以圓黍累之及首尾銜又與實龠之黍再累成尺不同其量器分寸旣不合方卽權衡之法不可獨用詔悉罷之又詔度等詳定大府寺並保信逸瑗所制四尺度等言尺度之興上矣周官璧羨以起度廣徑八尺袤一寸禮記布手爲尺淮南子十二粟爲寸孫子十釐爲分十分爲寸𨿽存異說莫可適從漢志元始中召天下通知音律者百餘人使劉歆典領之是時周滅二百餘年古之律度當有存者以歆之博貫藝文曉達歷律算有所制作宜不凡近考其審度之法云一黍之廣爲分十分爲寸十寸爲尺先儒訓解經籍引以爲義歷世祖襲著之定令然而歲有丰儉地有磽肥就今一歲之中一境之內取黍校驗亦復不齊是蓋尺之爲物果難均一古之立法存其大槪故前代制尺非特累黍必求古雅之器以黍校焉晉泰始十年荀公曾等校定尺度以調鐘律是爲晉之前尺公曽以古物七品勘之一曰姑洗玉律二曰小呂玉律三曰兩京銅望臬四曰金錯望臬五曰銅斛六曰古錢七曰建武銅尺當時公曽尺揆校古器焉本名尺寸無差前史稱其用意精密隋志所載諸代尺度十有五等然以晉之前尺爲本以其與姬周之尺劉歆銅斛尺建武銅尺相合竊惟周漢二代享年永久聖賢制作可取則焉而隋氏鑄毀金石典正之物罕復存者夫古物之有分寸明著史籍可以酬驗者惟有漢錢而已周云圜法歷載壙逺莫得而詳察之半兩實重八銖漢初四銖其文亦曰半兩孝武之世行五銖下洎隋朝多以五銖爲號旣歷代尺度屢攺故小大輕重鮮有同者惟劉歆制銅斛之法及所鑄錯刀並大泉五十王莽天鳯元年攺鑄貨布貨泉之類不聞後世復有鑄者臣等檢詳漢志通典唐六典云大泉五十重十二銖徑一寸二分刀環如大泉身形如刀長二寸貨布重二十五銖長二尺五寸廣一寸首長八分有奇廣八分足技長八分間廣二分肉好徑二分半貨泉五銖徑一寸今以大泉錯刀貨布貨泉四物相參校分寸正同或有小大輕重與本志微差者蓋當時盜鑄旣多不必皆中法度但當校其手足肉好廣分寸皆合正史者用之則銅斛之尺從而可知矣閱經籍制度皆起周世知劉歆術業之傳祖衝之算數之妙荀公曽之詳密旣合周尺則最爲可法兼詳隋牛裏仁等議稱後周太祖敕蘇綽造鐵尺與宋尺同以銅鐘律以均田度地唐祖孝孫云隋平陳之後廢周玉尺用此鐵尺律然比晉前尺長六分四釐今司天監景表尺和峴所謂西京銅望臬者蓋西漢之物和峴謂洛陽西京乃唐都爾今以貨布錯刀貨泉大泉等校之則景表長六分有奇略合宋周隋之尺自此論之銅斛與貨泉布等尺寸昭然可驗有唐享國三百年其制作法度𨿽未及周漢亦可謂治安之世矣今朝廷必求尺度之中當依漢錢分寸若以爲太祖膺圖受禪創制垂法嘗詔和峴等用景表尺典修金石七十年間薦之郊廟稽合唐制以示貽謀則可且依景表舊尺俟有妙於鍾律之學者俾考正之以從周漢之制王林律凖尺比漢錢尺寸長二分有奇比景表尺短四分旣前代未常施用復經太祖朝更易其逸瑗保信照所用太府寺尺其制彌長去古彌逺又逸進周禮度量法議欲先鑄嘉量然後取尺量權衡其說疎舛不可依用謹考唐文再造景表尺一校漢鐵尺二並大泉錯刀貨布貨泉摠十七校上進詔度等以鐵尺景表各造律管比驗逸瑗升太常新舊鍾考定音之髙下以聞度等奏非素所習乞別詔曉者摠領校定詔乃罷之而髙若訥卒用漢貨泉度一寸依隋書定尺十五種上之藏於太常寺歷代尺度長短未錄壬辰以鎭江節度推官阮逸爲掌書記知城父縣胡瑗試校書郎初詔逸瑗作鐘磬律度按之𨿽與古多不合猶推恩而遣之

寶元元年七月右司諫韓琦言前奉詔詳定鐘律常覽景佑廣樂記覩李照所造樂不合古法皆率用己意別爲律度朝廷因而施用識者久以爲非今將親祀南郊不可重以違古之樂上薦天地宗廟竊聞太常舊樂見有存者郊祀大禮請復用之詔資政殿大學士宋綬禦史中丞晏殊同兩制詳定以聞綬等言李照新樂比舊樂下三律眾論以爲無所考據願如琦請郊廟復用和峴所定舊鐘磬不經照鐫磨者猶存三縣奇七虡郊廟殿庭可以更用乃詔太常舊樂悉仍舊制李照所造勿復施用

太平治迹統類卷六

●欽定四庫全書

太平治迹統類卷七

﹝宋﹞彭百川撰

皇佑論樂同異

皇佑二年三月詔罷今歲親祠南郊以九月擇日有事於明堂六月丙寅翰林學士承旨王堯臣等言奉詔與太常參議阮逸所上編鐘四淸聲譜法請用之於明堂者堯臣等言自唐末多故樂文缺墜考擊之法久而不傳今若使匏土絲竹諸器盡求淸聲卽未見其法又據大樂諸工所陳自磬蕭琴和巢笙五器本有淸聲塤箎竽築瑟五器本無淸聲五弦九弦琴則有太宗皇帝聖制譜法至歌工引音極唱止及黃鐘淸聲臣等參議其淸正二聲旣有典據理當施用自今大樂奏夷則以下四均正律爲宮之時商角依次並用淸聲自餘八均盡如常法至如絲竹等諸器舊有淸聲者令隨鐘石教習本無淸聲者未可創意求法且當如舊惟歌者本用中聲故夏禹以聲爲律明人皆可及若彊所不至足累至和請止以正聲作歌應合諸器亦自是一音別無差戾其阮逸所上聲譜以淸濁相應先後互擊取音靡曼近於鄭聲不可用詔可丁夘以禦撰黃鍾五音五曲凡五十七字下太常隸習之九月丁亥帝禦崇政殿召近臣宗室館閣臺諫官閱雅樂自宮架登歌舞佾之奏凡九十一曲徧作之因出太宗皇帝琴阮譜及禦撰明堂樂曲音譜並按習大樂新錄賜羣臣又出新制頌塤匏笙洞簫仍令登歌以八音諸器各奏一曲遂召鼓吹局按場大樂鼓吹令丞至樂工徒吏緡錢有差十一月召太子中舍人致仕胡瑗赴大樂所同定鐘磬制度先是親閱大樂而言者以爲鎛鐘特磬大小與古制度未合詔令攺作而太常言瑗素曉音律故召之閏十一月丁巳內出手詔朕聞古者作樂本以薦上帝配祖考三王之盛不相沿襲然必太平始克明備周武受命至成王時始大合樂漢初亦沿舊樂至武帝時始定太一后土樂詩光武中興至明帝時始攺太子之名唐髙祖造邦至太宗時孝孫文收始定鐘律明皇方成唐樂是知經啟善術禮樂重事須三四世聲文乃定國初亦循用王朴竇儼所定周樂太祖患其聲髙遂令和峴減下一律眞宗始議隨月轉律之法屢加按核然樂經久墜學士罕傳歷古妍覃亦未究緒頃加訪求終未有知聲知經可信之人嘗爲攺更未適玆意宜委中書門下集賢院及太常禮樂官將天地五方神州日月宗廟社蠟祭饗所用登歌宮縣審定聲律是非按古合今調諧中和使徑久可用以發揚祖宗之功徳朕何憚攺爲但審聲驗書二學鮮並互詆胸臆無所援據慨然希古靡忘於懷於是中書門下集兩制太常官置局於祕閣詳定大樂王堯臣等言待制趙師民博通古今願令預詳定仍乞借參政髙若訥所校十五等古尺並從之三年春詔采磬石訪民間有藏古尺律者上之甲午詔兩制禮官議定國朝大樂名初胡瑗請太祖廟舞用干戚太宗兼用干羽眞宗用羽鑰以象三聖功徳然而議者謂國朝宗廟之舞名𨿽不同干羽並用又廟制與古異及瑗建言止降詔定樂名而已秋丁巳翰林學士承旨王堯臣等言按太常天地宗廟四時之祀樂章凡八十九曲自景安而下十三章率以安名曲豈特本道徳政教安靖之義亦緣神靈祖考安樂之故臣等謹上議國朝樂宜名大安詔以太祖之勘暴亂也安天下之未安其功大二宗之致太平也安天下之旣安其徳盛而朕之承聖烈也安祖宗之安其仁厚十二月庚子以益州鄕貢進士房庶爲試校書郎庶成都人宋祁嘗上所著樂書補亡二卷田況自蜀還亦言其知音旣召赴闕庶自言嘗得古本漢志云度起於黃鍾之長以子穀秬黍中者一黍之起積一千二百黍之廣度之九十分黃鍾之長一爲一分今文脫之起積一千二百黍八字故自前世以來累黍爲尺以制律是律生於尺尺非起於黃鍾也且漢志一爲一分者蓋九十分之一後儒誤以一黍爲一分其法非是當以秬黍中者一千二百實管中黍盡得九十分爲黃鍾之長九寸加一以爲尺則律定矣直祕閣範鎭是之乃言曰李照以縱黍累尺管空徑三分容黍千七百三十胡瑗以橫黍累尺管容黍一千二百而空徑三分四釐六毫是皆以尺生律不合古法今庶所言實千二百黍於管以爲黃鍾之長就取三分以爲空徑則無容受不合之差校前三說爲是蓋累黍爲尺始失之於隋書當時議者以其容受不合棄而不用及隋平陳得古樂器髙祖聞而嘆曰華夏舊聲也遂傳用之唐祖孝孫張文收號稱知音亦不能更造尺律止沿隋之古樂制定聲器今房庶所言以律生尺誠眾論所不及請如其法試造尺律更以古器參考當得其眞乃詔王洙與鎭同於修制所如庶說造律尺鑰律徑三分圍九分長九十分鑰徑九分深一寸尺起黃鍾之長加十分而律容千二百黍初庶言太常樂髙五樂五律比律成才下三律以爲今所用黍非古謂一粰三米黍也赤比橫黍所累者長一寸四庶又言古有五音而今無正徵音國家以火徳王徵屬火不宜闕今以五行旋相生法得徵音又言尙書同律度量衡所以齊一風俗今太常教坊鈞容及天下州縣各自爲律非書同律之義且古者帝王巡狩方嶽以考禮樂同異以行誅賞宜頒格律自京師及州縣無容輒異有擅髙下輒論之帝召輔臣觀庶所進律尺鑰又令庶自陳其法因問律呂旋相爲宮事令撰圖以進其說以五正二變配五音疊相爲生衍之成八十四調舊以宮徵商羽角次第配七聲然後加變宮變徵二聲以足之庶推以旋相生之法謂五行相戾非是是當攺變徵爲變羽易變爲閏隨音加之則十二月各以其律爲宮而五行相生終始無窘詔以其圖送詳定所庶又論吹律以聽軍聲者謂以五行逆順可以知吉凶先儒之說略矣是時胡瑗等制樂以有定議特推恩而遣之鎭爲論於執政曰今律之與尺所不得其眞由累黍爲之也累黍爲之者史之脫文也古人豈以難曉不合之法書之於史以爲後世惑乎殆不然也易曉而必合也房庶之法是矣今庶自言其法依古以律而起尺其長與空徑與容受與一千二百黍之數無不合之差誠如庶言此至眞之法也且黃鍾之實一千二百黍積實分八百一十於算法圓積之則空徑三分圍九分長九十分積實八百一十分此古律也律體本圓圓積之是也今律方積之則空徑三分四釐六毛比古大矣故圍十分三釐八毛而其長止七十六分二釐積實亦八百一十分律體本不方積之非也其空徑三分圍九分長九十分積千八百一十分非外來皆起於律以一黍而起於九十尺與一千二百黍之起於律皆取於黍今議者獨於律則謂之索虛而求分亦非也其空徑三分圍九分長九十分之起於律與空徑三分四釐六毛圍十分三釐八毛長七十六分二釐之起於尺古今之法疏密之異其不同可見若謂工作旣久而復攺爲則淹引歲月計費益廣非朝廷制作之意其淹久而計費廣者爲之不敏也今庶言太常無姑洗夾鍾大簇等數律就令其律與其說相應鍾磬毎編才易數枚因舊而圖新敏而爲之旬月之效也又何淹久而廣費哉執政不聽四年六月祠部員外郎直祕閣判吏部南曹範鎭上書陛下制樂以事天地宗廟以揚祖宗之休烈玆盛徳之事也然自下詔以來及今三年有司之論紛然未決蓋由不議其本而爭其末均惟樂者和气也發和者聲音也聲音之生生於無形故古人以有形之物傳其法俾後人參考之然後無形之聲音得而和气可導也有形者秬黍也律也尺也鑰也鬴也斛也算數也權衡也鐘也磬也是十者必相合而不相戾然後爲得今皆相戾而不合則爲非是矣有形之物非是而欲求無形之聲音和又安可得哉於是條十者非是之驗惟裁擇焉按詩誕降嘉種稱誕降者天降之也許叔重云秬一稃二米又云一秬二米後漢任城縣產秬黍三斛八斗實皆二米史官載之以爲嘉瑞又古人以秬黍爲酒者謂之秬鬯宗廟降神惟用一尊諸侯有功惟賜一卣以明天降之物世不常有爲可貴也今秬黍取之民間者動至數斛秠皆壹米河東之人謂之黑黍設有眞黍以爲取數至多不敢送官此秬黍爲非是一也又按先儒皆言律空徑三分圍九分長九十分容一千二百黍積實八百一十分今律空徑三分四釐六毫圍十分三釐八毫是圍九分外大其一分三釐八毫而後容千二百黍除其圍廣則其長止七十六分二釐矣說者謂四釐六毫爲方分古者以竹爲律竹形六圓而今以方分置算此律之爲非是二也又按漢書分寸尺丈引本起黃鍾之長又云九十分黃鍾之長者據千二百黍而言也千二百黍施於量則曰黃鍾之龠施於權衡則曰黃鍾之重施於尺則曰黃鍾之長今遺千二百之數而以百黍爲尺又不起於黃鍾此尺之非是三也又按漢書言龠其狀似爵爵謂爵琖其體正圓故龠當圓徑九分深十分容千二百黍積實八百一十分與律分正同今龠乃方一寸深八分一釐容千二百黍是亦以方分置算也此龠之非是四也又按周禮鬴法方尺圓其外深尺容六斗四升方七者八寸之尺也何以知尺有八寸十寸之別按周禮璧羨度赤好三寸以爲赤璧羨之制長十寸廣八寸同謂之度赤旣以爲赤則八寸十寸俱爲赤矣又王制云古者以周尺八尺爲步今以周尺六尺四寸爲步八尺者八寸之尺也六尺四寸者十寸之尺也同謂之周尺者是周用八寸十寸尺明矣故知以八寸尺爲鬴之方十寸尺爲鬴之深而容六斗四升千二百八十龠也積實一百三方六千八百分今鬴萬尺積十寸此鬴之非是五也又按漢書斛法方尺圓其外容十斗旁有■﹝疒兆﹞焉當隋時漢斛尙在故隋書載其銘曰審律嘉量斛方尺圓其外■﹝疒兆﹞旁九釐五毫幕百六十二寸深尺容一斛今斛方一尺深一尺六寸二分此斛之非是六也又按算法圓分謂之徑圍方分謂之方斜所謂徑三圍九方五斜七是也今圓分而以法算之此算數非是七也又按權衡起千二百黍而立法也周之鬴其重一均聲中黃鍾漢之斛其重二均聲中黃鍾斛之制有容受有尺寸又取其輕重者欲見薄厚之法以考其聲也今黍之輕重未眞此權衡爲非是八也又按鳬氏爲鐘大鐘十分其鼓間之以其一爲之厚小鐘十分其鉦間之以其一爲之厚今無大小薄厚而一以黃鍾爲率此鐘之非是九也又按磬氏爲磬倨句一矩有半其博爲一股爲二鼓爲三蓋各以其律之長短爲也今亦以黃鍾爲率而無長短薄厚之別此磬之非是十也前此者皆有形之物也易見者也使其一不合則未可以爲法況十者之皆相戾乎臣固知其無形之聲音不可得而和也請以臣章下有司門黍之二米與一米孰是律之空徑三分與三分四釐六毛孰是律之起尺與尺之起律孰是龠之圓制與方制孰是鬴之方尺圓其外深尺與方尺孰是斛之方尺圓其外庣旁九釐五毛與方尺深尺六十二分孰是算數之以圓分與方分孰是權衡之重以二米秬黍與一米孰是鍾磬依古法有大小輕重長短薄厚而中律不依古法而中律孰是孰不是律定然後制龠合升斗鬴斛以校其容受容受合然後求其眞黍眞黍至然後可以爲量爲鐘磬量與鐘磬合於律然後可以爲樂也今尺律本末未定而詳定修制二局工作之費無慮千萬計矣此議者所以云云也然而議者不言有司論議依違不決而顧謂作樂爲過舉又言當今宜先政令而禮樂非所患此臣之所尢惑也倘使有司合禮樂之論是其所是非其所非陛下親臨決之顧政令不亦大乎昔漢儒議鹽鐵後世傳鹽鐵論今方定雅樂以求廢墮之法而有司論議不著盛徳之事後世將何考焉願令有司人人各以經史論議條上合爲一書則孰敢不自竭盡以副陛下之意如以臣議爲然伏請權罷詳定修制二局竢眞黍至然後爲樂則必得至當而無事於浮費也詔送詳定所鎭說自謂得古法然集賢校理司馬光數與之論辧以爲弗合世鮮鍾律之學卒莫辧其是非焉十二月兩府及侍臣觀新樂於紫宸殿凡博鐘十二黃鐘髙二尺二寸半廣一尺二寸鼔六鉟四舞六甬衡並旋虫共髙八寸四分遂徑二分深一寸二釐篆帶毎面縱者四橫者四枚景挾鼓舉舞毎處各有九毎面共三十六兩欒間一尺四寸容九斗九升五合重一百六斤大呂以下十一鍾並與黃鍾同制而兩欒間逓減半分至應鍾容九斗三升五合而其重加至應鍾重一百四十八斤並中新制本律特磬十二黃鍾大呂股長二尺博一尺鼓三尺博六寸九分寸之六弦三尺七寸五分大簇以下股長尺八寸愽九寸鼓二尺七寸愽六寸弦三尺三寸七分半其聲各中本律黃鍾厚二寸一分大呂以下逓加其厚至應鍾厚三寸五分詔以其圖送中書議者以爲周禮大鐘十分其鼓間以其一爲之厚小鐘十分其鉦間以其一爲之厚則是大鐘宜厚小鐘宜薄今大鐘重一百六斤小鐘乃重一百四十八斤則小鐘厚非也又磬氏爲磬倨句一矩有半博爲一股爲二鼓爲三參分其股博去其一以爲股博三分其股博以其一爲之厚今磬無博厚無長短亦非也五年詳定大樂知制誥王洙奏黃鍾爲宮最尊者但聲有尊卑耳不必在其形體也言鐘磬依律數爲大小之制者經典無正文惟鄭康成立意言之亦自云假設之法孔頴達作疏因而述之據歷代史籍亦無鐘磬依數大小之說其康成頴達等卽非身曽制作樂器至如言磬前長三律二尺七寸後長二律一尺八寸是磬有大小之制者據此黃鍾爲律臣曽依此法造黃鍾特磬者止得依林鍾律聲若隨律長短爲鍾磬大小之制則黃鍾長二尺二寸半減至應鍾則形制大小比黃鍾才四分之一又以無射應鍾爲宮卽黃鍾大呂反爲商聲宮小而商大是君弱而臣彊之象今參酌其鎛鐘特磬則制度欲各依律數算定長短大小容受數仍以皇佑中黍尺爲法鑄大呂應鍾鍾磬各一卽見形制聲韻所歸奏可夏翰林學士承旨王拱辰言奉詔詳定大樂比臣至局鐘磬已成竊緣律有短長磬有大小黃鍾九寸最長其气陽其象土其正聲爲宮爲諸律之首蓋君徳之象不可並也今十二鐘磬一以黃鍾爲率與古爲異臣亦嘗詢阮逸胡瑗皆言依律大小則聲不諧故臣竊有疑請下詳定大樂所更稽古義詳定之是月知諌院李兌言曩者紫宸殿閱太常新樂議者以鐘之形制未中律度遂斥不用復詔近侍詳定竊聞崇文院聚議王拱辰欲更前史文義王洙不從語言往復殆至喧嘩夫樂之道廣大微妙非知音入神豈可輕議西漢去聖尙近有制氏世典大樂但能紀其鏗鏘而不能言其義況今又千餘年而欲求三代之音不亦難乎阮逸罪廢之人安能通明述作之事務爲異說欲規恩賞朝廷制樂數年當用賦匱乏之時煩費甚廣器旣成矣又欲攺爲𨿽命兩府大臣監議然未能裁定其當請以新成鐘磬與祖宗舊樂參校其聲但取諧和近雅者合用之洙旣與瑗逸更造鐘磬而無形制容受之別又數勸上用新樂於南郊議者多以爲非後亦不復用六月乙亥禦紫宸殿奏太常寺新定大安之樂召輔臣至省府館閣預觀焉賜詳定官器帛有差八月甲寅詔南郊且用舊樂新定大安之樂常祀及朝會用之胡宿言自古無並用二樂之禮今舊樂髙新樂下相去一律難並用且新樂未施郊廟先用之朝會非薦上帝配祖考之意帝以爲然【宿爲翰林】九月乙酉崇政殿召近臣等觀新樂先是鍾磬之音未合古法詔中書門下集兩制及太常禮官與和鐘律者考定其當議者各安所習久而不決乃命諸家各作鐘律以獻親臨視之然古者黃鍾爲萬事根本故尺量權衡皆起於黃鍾至隋用累黍爲尺而制律容受卒不能合及平陳得古樂遂用之唐興因其聲猶不失於古五代之亂大樂淪散王朴始用尺定律而聲與器皆失之故太祖患其聲髙減一律至是又減半然太常樂比唐聲猶髙五律比今燕樂髙三律上𨿽勤勞制作未能得其當者有司失之於以尺主律也史官蒲宗孟李淸臣曰世號太常爲雅樂而未嘗施於燕享豈以正聲爲不美聽哉夫樂者樂也其道𨿽微妙難知至於奏之而使人悅懌和平此不待知音而後能也嘗竊觀於太常其樂鐘磬塤箎搏拊之器與夫舞綴羽鑰干戚之制蓋皆仿諸古矣逮制作之後聽者𨿽知爲樂而觀者厭焉豈所謂古樂其聲眞若此哉孔子惡鄭聲之亂雅樂亂之云者似是而非也孟子亦曰今樂猶古樂然今太常獨與教坊樂音殊絕何哉昔者李照胡瑗阮逸攺鑄鐘磬處士徐復笑之曰聖人寓器以聲不先求其聲而更其器其可用乎照瑗阮制作久之卒無成蜀人房庶亦深議其非是因著書論古樂與今樂本末不逺其大略以謂上古世質器與聲朴後世乃變爲金石鐘磬也後世易之爲方二分竹琴簫也後世變而爲箏笛匏笙也攢之以科塤土也變而爲甌革麻料也擊而爲鼓木祝敔也貫之爲叛此八音者於世甚便而不達者指廟樂鎛鍾鎛磬宮軒爲聲而槪用殊方別部爲淫聲殊不知大輅起於椎輪龍艘生於落葉其變則然也古者以俎豆食後世易之以桮盂古者簟席以爲安後世更之榻按𨿽使聖人復生不能捨桮盂榻按而復爼豆簟席之質也然則八音之器夫豈異於此哉孔子曰放鄭聲鄭聲淫者豈以其器不若古哉亦疾其聲之變爾試使知樂者由今之器寄古之聲去其沾滯靡曼而歸之中和雅正則感人心導和气不曰治世之音乎然是所謂雅樂者未必如古而教坊所奏豈盡爲淫聲哉數子紛紛攺制鍾律而復庶之論指意獨如此故緝其語以俟知音者嘉佑元年八月初李照斥王朴樂音髙乃作新樂下其聲太常歌工病其大濁歌不成聲私賂鑄工使減銅齊而聲稍淸歌乃葉然照卒莫之辧又朴所制編鐘皆側垂照及胡瑗皆非之及照將鑄鐘給銅於鑄瀉務得古編鐘一工不敢毀乃藏於太常鐘不知何代所作其銘云粵朕皇祖實鑄龢鐘粵斯萬年子子孫孫永寶永叩其聲與朴鐘夷則淸聲合而其形側垂瑗後攺鑄正其鈕使下垂叩之弇郁而不揚無射鐘又長角而震掉不和著作劉羲叟謂人曰此與周景王無射鐘無異上將有眩惑之疾已而果然於是範鎭言自臣伏見自棄祖宗舊樂用新樂以來及今四五年日食星變冬雷秋電大雨不時寒暑不節不和之气莫甚於此使樂無感動則已樂而有所感動則眾異之至未必不由是也去年十二月晦大雨雪大風宮架折壞元日大朝會樂作而陛下疾作臣恐天意以爲陛下不應變祖宗輒用新樂也不然何以方樂作之初而陛下疾作此天意警陛下之深也自初議樂時臣屢言創樂非是其間書一通最爲詳悉今再具進呈乞下執政大臣參詳臣書有如可采伏乞且用祖宗舊樂以俟異時別加制作丁丑詔用舊樂

皇佑明堂之議

皇佑二年春先是宋庠建議以今年當郊而日至在晦用建隆故事宜有所避因請季秋大享明堂乙亥帝謂輔臣曰明堂之禮由漢以來諸儒議論不同將安適從文彥博曰此禮之廢久矣俟退而講求其當自聖朝行之三月戊子朔詔罷今年冬至親祠南郊之禮以九月擇日有事於明堂帝謂輔臣曰明堂者布政之宮朝諸侯之位天子路寢乃大慶殿是也況明道初合祀天地於此今之親祠不當因循尙於郊壇寓祭己丑詔以大慶殿爲明堂

癸丑詔以季秋辛丑大享明堂先是禮官上王者郊用辛蓋取齋戒自新之義又通禮祠明堂亦用辛遂下司天擇日將用辛亥蓋九月二十七日也丙辰宋祁上明堂通議二篇自序略曰上薄三代旁捜漢唐禮之過者折之說之謬者正之以合開寶一年之典輔佐一夜觀書之勤其書內降出尋復有詔進入乙丑內出詳詔明堂之禮前代並用鄭康成王肅兩家義統兼祭昊天上帝已爲變禮祖宗以來三歲一親郊卽徧祭天地太祖雩祀太宗眞宗祈榖二祀本無地祗位當時正合祭天地祖宗並配而百神從祀今祀明堂正當親郊之期而禮官所定止祭昊天上帝不及地祇配坐不盡祖宗未合三朝之制況比年水旱地震稼穡不登移郊爲大享蓋亦爲民祈福宜合祭皇地祇奉太祖太宗眞宗並配而五帝神州亦親獻日月河海諸神悉如圜丘祀因謂文彥博曰禮非天降地出緣人情爾禮官習拘儒之舊傳捨三朝之成法非朕所以昭孝息民也彥博曰惟上聖至明爲能達禮之情適禮之變非臣等所及翌日彥博奏詔書所定親獻之禮周於五天帝神州比圜丘之位陟降而勞請命官分獻帝曰朕於文祀豈敢憚勞也禮官議從祀神位未決復諭曰郊壇第一龕者在堂第二第三龕者設於左右夾廡及龍墀上在壝內外者列於堂東西廂及後廡以象壇壝之制仍先繪圖以聞壬申詔輔臣與禮官設神位於大慶殿上五室內太室中北昊天上帝位皇地祇在左皆南面一祖二宗在東西面黃帝在太皇帝西南北面人帝在左少退靑赤白黒帝各從本室人帝在左少退神州地祇日月北極天皇大帝並設於五室之間其位少退五帝神州日月北極天皇於郊壇爲第一龕位五官勾芒以下設於明堂庭中少東南別爲露幄五帷十二次紫微垣內官五方嶽鎭海瀆歲星眞枵鉤星以七十二位於東西夾廡上版設於郊壇爲第二龕位二十八捨黃道內天宮角宿攝提五方山林川澤以下二百七十九位於丹墀龍墀道東西版設於郊壇爲第三龕位黃道外天官及眾星五方墳衍原堤以下四百九十六位並東西■﹝戶外瓦內﹞周環殿後版設以北爲上於郊壇爲內壝之內外位仿古明堂之制又稍與壇壝位敍相傳云初禮官言按通禮昊天配帝用蒼牲二五帝五人帝各依方色用牲十緣國朝南郊𨿽神位至多亦止用犢四羊豕十六今明堂請用七犢以薦上帝配帝五方帝羊豕各五薦五人帝旣報可尋詔合祭並侑及親獻五帝神州禮官請更增四犢凡用犢十一羊豕悉依郊例各用十六薦日月以下從祀神位從之五月丁亥朔禮院上新作明堂神玉及璠玉初上謂輔臣曰前代禮神有祭玉璠玉今獨有璠玉無乃於祀典闕乎沙州適貢玉乃擇其良制爲琮玉等九器其黝璜尢粹溫祭玉之備始於此唐太常卿王起以當時祀事用璠玉下有司作禮神玉於是造琮璧止用璠玊等九器祭畢藏之唐以來玉已不偹甲午禮院上明堂五寶制度圖丁酉明堂禮儀使言將來行禮請皇帝初詣昊天上帝位次皇地祇靑赤黃白黒神州地祇位奠玉幣次詣太祖太宗眞宗位奠幣酌獻之序如之又言明堂所用之樂皆當隨日用律從之九月庚戌詔樂曲名常祀同者更之六月己未內出禦撰明堂樂八曲以君臣民事物配屬五音凡二十音爲一曲用宮變徵變者天地人四時爲七音凡三十聲爲一曲以子毋相生凡二十八聲爲一曲皆黃鍾爲均又明堂月律五十七聲爲二曲皆無射爲均又以二十聲二十八聲二十聲爲三曲亦無射爲均皆自黃鍾宮入無射如合用四十八五十七聲卽依前譜次第成曲其徵聲自同本律及撰鼓吹警嚴曲合宮歌並隸於太常【周明堂樂見樂門】秋丁未上封者言明堂酌獻五帝淸安之曲並用黃鍾一均聲此乃國朝帝祀五時迎气所用舊法若於親行大饗卽所未安且明堂之位木室在寅火室在已金室在申水室在亥蓋木火金水之始也土室在西南蓋土王之次也旣皆用五行本所王之次則獻神之樂亦當用五行本始律各從其音以爲曲其淸安五曲宜以無射爲均大簇爲角獻靑帝大呂爲徵獻赤帝林鍾爲宮獻黃帝夷則爲商獻白帝應鍾爲羽獻黒帝詔兩制官同太常議上堯臣等言大享日迫事難猝更詔俟過大禮詳定以聞八月子孫奏薦恩澤以大享爲罷自知杭州範仲淹奏建昌軍艸澤李覯撰明堂圖義覯能研精經訓會同大義按而視之可以興制今朝廷行此盛禮千載一辰何斯人之學上契聖作謹具錄以進庶討論之際有所補助詔送兩省看詳稱其學業優博授試大學助教丙寅艸澤鄭叔豹上宗祀書三卷述明堂制度及配享冕服之義丁丑詔立冬罷祭神州地祇初禮院以黒帝及神州地祇皆當合祭於明堂請罷立冬之祭上以四時近气不可輒止罷祭神州地祇時積雨彌旬帝請禱禁中甲辰齋於文徳殿天日澄霽人情胥說【己酉朝饗景靈宮庚戌享大廟辛亥大享於明堂以太祖太宗眞宗配從祀如圜丘大赦文武職官及分司致仕官並特與轉官內臣入仕十年亦遷攺卽不爲永例冬十月丙寅大宴集英殿以明堂禮成飲福也辛未詔宰臣文彥博宋庠參政髙若訥檢討王洙編修大享明堂記皇佑三年春丙戌文彥博等上明堂記三十卷紀要二卷上爲之序鏤板以賜近臣】編修官王洙加史館修撰仍俟知制誥有闕除之

康定元昊擾邊

仁宗皇帝明道元年冬十一月定難節度使守太傅尙書令兼中書令西平王趙徳明封夏王徳明凡娶三姓衛慕氏生元昊性凶鷙殘忍面圓髙凖長五尺餘少時衣長袖緋衣冠黒冠佩弓矢從衛步卒張靑蓋出乘馬以二旗引百餘騎自從曉浮屠學道蕃漢文字桉上置法律書常攜野戰歌太一金鑑訣忽引兵襲夜落隔可汗王破之奪甘州數諫徳明毋臣中國徳明輒戒之曰吾久用兵終無益徒自疲耳吾族三十年衣錦衣綺衣此聖宋天子恩不可負也元昊曰衣皮毛事畜牧畨姓所便英雄之生當王霸耳何錦綺爲旣陷甘州復舉兵攻拔西涼府未踰時徳明死元昊繼立延州以詔輟視朝三日贈大師尙書令兼中書令命開封府判官度支員外郎朱昌符爲祭奠使六宅副使內侍押班馮仁俊副之賜賻絹七百疋布三百疋副以羊麫上尊酒將葬賜物稱是皇太后所賜亦如之帝與皇太后爲徳明成服於苑中百官奉慰

癸亥制授元昊特進檢校太師兼侍中定難節度夏銀綏宥靜等州觀察處置押蕃落使西平王以司封員外郎判開拆司楊吉爲旌節官告使禮賓副使朱允中副之元昊旣襲封卽陰爲叛計時攺元明道而元昊避父名輒稱顯道於國中𨿽奉貢然僭已萌矣初對使者設度自尊大而吿徙坐卽賓位不爲屈又聞屋後有數百人鍛聲知其必叛獨畏懦不敢言吿允恭子也丙申詔蘇州所沒丁謂莊田還給其家仍以其子前內殿承制珝爲供奉官

景佑元年趙元昊始冦府州閏六月乙丑府州言昊自正月後數入冦詔並代部署司嚴兵備之秋七月先慶州柔逺蕃部巡檢嵬通領兵入夏州界攻破後橋新修諸堡是月趙元昊率萬餘眾來冦稱報仇沿邊都巡檢楊遵柔逺寨監押盧訓以騎七百戰於龍馬嶺敗績環慶路都監齊宗矩走馬承受趙徳宣寧州都監王文援之次節義峯通事蕃官言虜多伏兵不可過壕宗矩不聽伏兵發宗矩被執久之以宗矩還詔永興軍劾宗矩等敗軍狀以聞八月徙劉平爲環慶路副都部署上初擢平爲四廂謂左右曰平所謂詩書之將也平在定州常建言臣前在陜西見元昊車服僭竊勢且叛矣宜嚴備之不聽及是又戒平曰知卿有將略所委以邊寄卿其勉之加賜錢百萬十月趙元昊自襲封始爲反計多招納亡命峻誅殺以兵法部勒諸羗始衣白窄衫氈冠紅裹頂冠後垂紅結綬自號嵬名吾祖凡六日九日則見官屬其僞官分文武或靴笏襆頭或冠金帖鏤冠緋衣金塗銀黒束帶佩蹀■﹝爕﹞穿靴或金帖紙冠間起雲銀帖紙冠餘皆禿髮耳重環紫旋襕六垂束帶佩解結錐短刀矢弓韣乘鯢皮鞍打跨鈸拂民庶衣靑綠用此以別貴賤元昊初制禿發令先自禿發及令國人皆禿髮三日不從令許眾殺之毎欲舉兵必率酋豪與獵有獲則下馬環坐飲割鮮而食各問所見擇取其長是歲春始冦西邊殺掠居人下詔約束之私攺元曰開運旣逾月乃更廣運其母氏族人山喜謀殺元昊事覺元昊酖其母殺之沈山喜之族於河遣使來吿哀詔起復鎭軍大將軍左金吾衛上將軍員外置同正員以內殿崇班閣門祗候王中庸爲致祭使兵部員外郎兼起居舍人郭勸爲弔贈兼起復官吿使元昊賂遺勸等百萬勸悉拒不受屯田員外郎張亢者奎弟也豪邁有奇節常通判鎭戒軍上言趙徳明死其子元昊喜誅殺勢必難制宜亟防邊論西北攻守之計章數十上上欲用之會丁母憂景佑二年十二月趙元昊遣蘇諾爾將兵二萬五千人攻嘉勒斯賚敗死略盡蘇諾爾被執元昊又自率眾攻犛牛城一月不下旣而詐約和城開乃大縱殺戮又攻靑唐安爾宗噶爾帶星嶺諸城嘉勒斯賚部將安子羅以兵十萬絕歸路元昊畫夜戰二百餘日子羅敗然兵溺宗噶爾河及饑死過半元昊又嘗侵嘉勒斯賚並兵臨河湟斯賚知眾寡不敵壁鄯州不出陰間元昊頗得其虛實元昊已渡河挿旗幟志其淺斯賚潛使人移植深處以誤元昊及大戰元昊潰而歸士視幟渡溺死十八九所鹵獲甚眾嘉勒斯賚來獻朝廷議加斯賚節度使同知樞密院韓億以謂二冦皆藩臣今不能諭令解仇乃因捷加賞非所以禦四夷也議遂寢

景佑三年冬趙元昊自制蕃書十二卷字畫繁冗曲屈類符篆教國人紀事悉用蕃書私攺廣慶元年再舉兵攻回紇陷瓜沙蘭三州盡有河西故地將謀入冦恐嘉勒斯賚擬其後復舉兵攻蘭州諸羗南侵至馬銜山築城瓦川會畱兵鎭守絕吐蕃與中國相通路

寶元元年春正月癸夘元昊請遣人供佛五臺山乞令使臣引護並給館券從之元昊實欲窺河東道路故也己酉鄜延路鈐轄司言趙山遇遣人至金明縣與都監李士彬約降已令卻之詔鈐轄司及環慶涇原麟府等路各謹斥候如山遇復遣人至但令士彬以已意約回務令邊防安靜初趙元昊悉會諸部酋豪刺背血和酒置髑髏中共飲之約先冦鄜延欲自徳靖塞門赤城路三道並入酋豪有諫者輒殺之山遇者元昊從父也數正元昊不聽山遇畏誅先遣人持僞吿詣士彬絕黃河南渡發部落內屬而挈其妾入野利羅子呵遇及親屬二十二人以珍寶石馬來降是月庚子至保安軍知保安軍未吿以吿之延州郭勸勸與鈐轄李謂狐疑不敢受先是山遇等豫寄珍寶於士彬以萬數勸詰士彬士彬利其物答云無有言未嘗招誘之勸謂亦以自爲徳明納貢四十年有內附者未嘗畱並議遣還仍約束緣邊勿受降者於是奏入因降此詔勸謂尋遣山遇還山遇不可卽命監押韓周執山遇等送元昊至鑷移坡元昊集騎射而殺之山遇名惟亮弟惟永分掌左右廂兵元昊惡其不從常語惟序曰汝吿山遇反吾以山遇官爵與汝不然俱族滅矣惟序不忍更以吿山遇山遇欲來降弟惟序曰南朝無人不知兀卒所爲將不信兄兄必受害山遇曰事已至此無可柰何若南朝有福則納我矣遂吿其母母曰汝自爲計我年八十餘不能從汝去爲汝累當置我空中縱火焚之山遇等如母言及爲韓周所執號泣稱寃周見元昊於宥州元昊衣錦袍黃綿胡冒不肯受山遇等曰延州誘我叛降我當引兵往延州於知州廳前受之周說諭良久乃肯受時元昊自稱兀卒已數年兀卒者華言靑天子也謂中國爲黃天子元昊旣殺山遇遂謀僭號十二月丙寅鄜延路都鈐轄司言趙元昊反辛未徙環慶路副署殿前都虞侯邕州觀察使劉平爲鄜延路副部署範雍爲振武節度使知延州詔陜西河東沿邊舊與元昊界互市處皆禁絕之寶元元年冬甲戌趙元昊築壇受冊僭號大夏始文英武興法建孔仁孝皇帝攺元大慶二年天授祀法延神元年遣潘七布昌裏馬乞點兵集篷子山自詣西涼府祠神仍遣使以僭號來告二年正月初元昊遣使稱僞官抵延州郭勸李謂畱其使具奏元昊𨿽僭中國名號然閱其表函尙稱臣可漸以禮屈願與大臣熟議詔許使者赴京師勸等令韓周與使者及東華門始中國服朝廷發亟讀其表曰臣宗祖本後魏帝赫連之舊國拓拔之遺業也逺祖思恭當唐季率兵拯難受封賜姓名祖繼遷大舉義旗悉降諸部收臨河五鎭下沿邊七州父徳明嗣奉世基勉從朝命臣偶以狂斐制小蕃文字攺大漢衣冠革樂之八章爲五音裁禮之九拜爲三拜衣冠旣就文字旣行禮樂旣張器用旣備吐蕃達靼張掖交河莫不從服軍民屢請願建邦家是以受冊皇帝位伏望陛下許以西郊之地冊爲南面之君謹遣弩涉俄疾你廝悶臥普令濟嵬伽崖你奉表詣闕以聞趙元昊爲書及錦袍銀帶投鄜延境上以遺金明李士彬且約以叛候人得之諸將皆疑士彬副都部署夏元亨獨曰北行間爾士彬與羗世仇若有私約通贈遺豈使眾知耶乃召士彬與飲厚撫之士彬感泣不數日果擊賊取首馘羊馬自效寶元二年六月詔削趙元昊官爵除籍屬揭榜於邊募人擒元昊若斬首獻卽以爲定難節度畨漢職員能帥族歸順者等地推恩是月西賊冦保安軍鄜延鈐轄盧守勤等擊走之賊又三萬騎圍承平寨鄜延副都署許懷徳時在城中率勁兵千餘人突圍破賊已而賊復成陣有出陣前據鞍嫚罵者懷徳引弓一發而踣賊乃解去懷徳均子也十二月乙丑賞保安軍守禦之功鄜延鈐轄六宅使榮州防禦使盧守懃爲左騏驥使都巡檢司指使散直狄靑爲右班殿直靑功最多故超四資授官西河人也是日元昊復遣賀永年賫嫚書納旌節及以所授敕吿並所得敕榜置神明匣畱歸娘族而去書略曰旣先違誓約又別降詔命誘道邊情潛謀害主諒非聖意皆公卿異議心膂妄圖有失宏規全忘大體又云國土迥殊幸非僭逆妬嫉何爲

康定元年春鄜延環慶經略司言元昊遣使至境議和詔所上表如不虧臣禮受之如初西賊自承平寨退聲言將攻延州範雍聞之懼甚卽奏疏言延州最當賊衝地闊而寨柵疎土兵寡弱又無宿將爲用請濟師疏入未報而元昊詐遣人乞和雍信之不爲備元昊乃盛兵攻保安軍自土門路入壬申聲言取金明寨李士彬嚴兵以待之夜分不至士彬釋甲而寢翌日奄至士彬父子被擒遂乘勢抵延州城下副都部署劉平領兵與石元孫合軍救延州夜至三川口十里止營鄜延都監黃徳和將二千餘人屯保安北巡檢萬俟政郭遵各將所部分屯雍皆召之爲外援戊寅五將令步騎萬餘東行五里平令諸軍齊至三川口遇賊官軍爭奮殺日暮賊以輕兵薄戰官軍卻二十餘步黃徳和居陣後見軍卻後遂率麾下走保西南山眾軍隨皆潰平遣其子馳追之並力拒賊徳和不從遂驟馬遁平率餘眾退保西南山下立七寨自固明旦賊四出合擊官軍平與元孫皆被執圍延州凡七日及失二將城中憂沮不知所爲會大雪解去城不陷鄜延走馬承受薛文仲入奏金明縣都監李士彬與其子殿直懷寶並戰沒詔黃徳和石元孫領兵防邊劉平援之士彬所部仍令延州招集時朝廷未知延州被圍平等已敗故也士彬世居金明有兵近十萬人延州專使控扼中路眾號鐵面相公夏人畏之元昊反乃使其民詐降士彬士彬白範雍請徙置南方雍曰討而擒之孰若招而致之乃賞以金帛使隸士彬於是降者日至分隸諸寨甚眾元昊使其諸將毎與士彬遇輒不戰而走士彬由是益驕又以嚴酷禦下下多怨憤者元昊乃陰以金爵誘其所部渠帥往往受之而士彬不知是春元昊遣衙校賀眞來見範雍自言攺過歸命朝廷雍喜厚禮而遣之眞旣出境夏騎大入諸降人皆爲內應士彬時在黃堆寨聞敵至索馬左右以弱馬進遂鞚以詣元昊與其子懷寶俱陷沒雍初聞夏大舉令士彬分兵守三十六寨勿令敵得入懷寶諫曰令當聚兵禦冦分則勢弱不能支也士彬不從懷寶遂力戰或曰元昊得士彬割其耳不殺十餘年乃卒於夏中癸未朝廷始知劉平石元孫等兵敗被執延州奏到故也延州之役左侍禁合門祗候郭遵以西路都巡檢使屬劉平麾下旣與賊遇馳馬入陣殺傷數十人賊出驍將楊言當遵遵揮鐵杵破其腦兩軍皆大呼復持鐵鎗挺進所向披靡會黃徳和引兵先潰去賊戰益急遵奮擊期必死出行間軍稍卻卽覆馬以殿又持大矟橫突之賊知不可敵使人持弮索立髙處迎遵馬輒爲遵所斷因縱使深入攢兵注射之中馬馬卽僕地被殺知樞密院事王鬷知河南府陳執中知靑州同知樞密院事張觀知相州天聖中鬷常使河北過眞定曹瑋瑋曰君異日當柄用願畱意邊防鬷曰何以教之瑋曰吾聞趙徳明少子元昊頗桀悍徳明常使人搉易漢物不如意欲殺之元昊諫曰我戎人本從事鞍馬間而與漢搉易之物己非策又從而斬之失眾心不可徳明爲貰不殺吾使人覘元昊狀貌異常他日必爲邊患鬷時莫究所謂比再入樞密院元昊果反帝數問邊計不能對及劉平石元孫等敗議刺鄕兵久不決帝不悅宰臣張士遜言軍旅之事樞密院當任其咎於是鬷及執中觀三人同日罷黃徳和誣奏劉平降賊命禦史文彥博就河中府置獄時朝廷信徳和奏已發禁兵圍平等家收其族天章侍講賈昌朝言平事未可知先收其族使果存亦不得還矣子仕任布亦言平非降賊者知諫院富弼力奏平引兵赴援行不淹日以姦臣不救故敗竟罵賊不食而死宜卹其家而延州吏民復詣闕訴平戰沒狀上卽命罷圍各賜平及元孫家絹五十疋錢五百貫布五百端時河中獄猶未決也延州之圍旣解鈐轄盧守懃與通判臨卭許用章更訟於朝廷亦命文彥博等卽河中府劾之時內侍用事者多爲守懃遊說知諫院富弼言盧守懃黃徳和中官怙勢誣人冀以自免宜竟其獄樞密院奏方用兵獄不可遽弼又言大臣附下罔上獄不可不竟始延州民請詣闕告急上召問具得諸將敗亡之狀執政惡之命邊郡禁民擅赴闕者富弼言此非陛下意宰相惡上知四方有敗爾民有急不得訴之朝則北走丹契西走元昊矣文彥博等劾河中府獄旣得實韓琦亦言平以疲兵數千敵賊十餘萬眾畫夜力戰而爲徳和所累旣被執猶罵賊不已忠勇不愧於古人今坐誣言所惑卹孤憫忠之典未下邊臣豈不解體乎丙午腰斬東染院副使充鄜延路都監黃徳和於河中府仍梟首延州城下甲子元昊陷塞門寨執寨主內殿承制髙延徳監押左侍禁王繼元死之延州都監周美言於範仲淹曰賊新得志其勢必復來金明當邊衝我之蔽也今不亟完將遂失之仲淹因屬美復城如故數日賊果來其眾數萬薄金明陣於延州城北三十里美領眾二千力戰會暮援兵不至乃徙軍山北多設疑兵賊望見以爲救至卽引去旣而賊出文蒿寨遂至郭北平夜聞不解美悉眾使人持一炬從間上山益張旗幟四面大噪賊懼走獲其牛羊槖駝鎧甲數千計遂募禁兵築萬安城而還賊復冦金明美引兵由虞家堡並北山而下賊卽引去康定元年九月丙寅西賊冦三川寨鎭戎軍西路都巡檢楊保吉死之明日涇原路都監劉繼宗李緯王秉等分兵出戰皆失利繼宗爲流矢所中時涇州駐泊都監王珪將三千騎來援自瓦亭寨至師子堡賊圍之數重珪奮擊賊披靡獲首級爲多叩鎭戎城請益兵不得城縋糗糧與之師旣飽語其下曰兵法以寡敵眾必在暮我兵少乘其暮气之衰可得志也復馳入有賊將持皂幟植槍以詈曰誰敢與吾敵者槍直珪胸而傷右臂珪右手以杵碎其腦繼又一將復以槍進珪挾其槍以鐵鞭擊殺之一軍大驚將引去會珪以馬中箭而還賊遂畱軍縱掠凡三日聞涇原鈐轄知渭州郭志髙率大兵趨三川乃退三班借職郭綸固守定州堡得不陷劉璠堡本軍指使散直王遇弓箭手都虞侯劉用以事急出降並陷幹溝幹河趙福三堡是役也官軍戰沒者凡五千餘人壬申環慶副都部署任福等攻西賊白豹城克之凡燒廬舍酒務倉艸倉僞大尉衙及破蕩骨咩等四十一族兼燒死土椌中所藏蕃賊不知人數賊時盛兵冦保安及鎭戎軍福等自慶州東路華池鳯川鎭聲言巡邊召都巡檢任政華池寨王胡求錫鳯川監押劉世卿淮安鎭都監劉政監押張立同議入界以牽制賊兵庚午行至柔逺寨明日犒熟戶蕃官且或以不得離席遂部分諸將又遣別將駈所犒蕃官行前柔逺至白豹七十里夜漏未盡抵城下四面各擊平明城破縱蕃部軍人等掠焚巢穴委聚方四十里是日晚還軍諸軍旣還賊遣百騎襲其後範全設伏崖險賊半度邀擊之斬首四百級生獲七十餘人全開封人後攺名恪甲午賜涇原駐泊都監禮賓副使王珪名馬二疋黃金三十兩裹瘡絹二百疋仍遣使撫諭之復下詔暴其功寨下以勵諸將尋命爲舉路駐泊都監復兼行營勒金字處置牌賜之使得專殺丙申環慶部署沂州團練使兼知慶州任福爲龍神衛四廂都指揮使賀州防禦使賞白豹之功也尋命福知鄜延路副都部署十一月丁夘鄜延路部署司指使右班殿直狄靑爲右侍禁合門祗候涇州都監靑毎臨敵被髮面銅其出入賊中皆披靡無敢當者尹洙爲經略判官靑以指使見洙與談兵善之薦於副使韓琦範仲淹曰此良將才也二人一見奇之待遇甚厚仲淹以春秋授之曰將不知古今匹夫勇爾靑折節讀書悉通秦漢以來將師兵術由是益知名

慶曆元年春先是朝廷欲發涇原鄜延兩路兵討賊議未決詔環慶副都部署任福乘驛詣涇原議事會經略安撫使韓琦行邊趨涇州而諜者言元昊閱兵折韁會諜冦渭州己丑韓琦亟趨鎭戎軍盡出其兵又募敢勇凡萬八千人使福將以擊賊涇原駐泊都監桑懌爲先鋒鈐轄朱觀涇州都監武英繼之行營都監王珪參軍事耿傅皆從琦面受福方略出敵之後諸寨相距僅四十里道近且易芻糧足供度勢未可戰則據險設伏待其歸然後邀擊之福等就道琦亦至城外重戒之翌日福自新壕外分輕騎數千趨懷逺城捺龍川遇鎭戎軍西路都巡檢常鼎同巡檢內侍劉肅與賊兵一滔戰於張家堡南斬數百賊棄馬羊槖駝佯北懌引騎趨之福亦分兵自將踵其後薄之福懌合軍屯好水川宋觀武英爲一軍屯籠落川隔山相距五里約明日會兵不使賊得逸去邏者傳賊兵少故福等輕之路益逺芻糧不繼人馬已乏食三日福等不知賊之誘也悉力奔逐癸巳至籠竿城北遇賊大軍循川行出六盤山下距羊牧隆城五里結障以抗官軍諸將乃知墮賊計勢不可畱因前接戰懌馳犯其鋒福陣未成列賊縱鐵騎衝突自辰至午陣動眾傅山欲據勝地賊發伏自山背下擊士卒多墮崖塹相覆壓懌肅戰死賊分兵八千斷官軍後福力戰身被十餘槍有小校劉進者勸福自免福曰吾爲大將兵敗以死報國耳揮四刃鐵簡挺身決鬭槍中左頰絕其喉而死福子懷亮亦死之先是琦命渭州都監趙律將瓦亭騎兵二千二百爲軍後繼是日與觀英會兵於姚家川福旣死賊並兵攻觀英等戰旣合珪自羊牧隆城以屯兵四千五百來陣於觀軍西屢出略陣陣堅不可破英重傷不能出軍賊兵益至東偏步兵先潰眾遂大奔英律珪傅皆死之監羊牧隆城酒稅訾斌陜西部押兵士李簡柔逺寨主王慶鎭戎軍監押李禹亨三川寨監押劉筠俱沒於陣指使及軍校死者數十人軍士死者六千餘人惟觀以餘眾千餘人保民垣四向縱射會暮夜賊引去涇原部署王仲室亦以兵來援與觀俱還民垣距福敗處才五里然不相聞王珪望見福麾幟尙在圍中欲援出之軍校有觀望不進者珪斬以狥乃東望再拜曰臣非負國力不能也獨有死耳乃復進戰擊殺數百人鐵鞭至撓曲手掌破裂猶奮自若馬三中箭三易馬最後得其下馬左右馳擊殺賊數千人飛矢中其目遂死英知必敗勸傅避去不答嘆曰英當死君文吏無軍責柰何與英俱死觀亦戒傅少避賊鋒而傅愈前不顧身被數槍乃彊射一夕傅在觀營夜作書遺福以其日小勝前與賊大軍遇深以持重戒之自寫題觀名以致福軍中傅死後或言福之敗由傅督戰太急福等旣違節度𨿽死不足與旣而福隨軍孔目吏彭忠得傅戒福書具白琦琦卽奏之尹洙爲作憫忠辧說二篇方元昊傾國入冦而福所統皆非素撫循之師臨敵受命法制不立旣又分出趨利故致甚敗奏至上深悼焉夏六月詔陜西諸路部署司自今西賊犯塞方且出兵掩擊諸族以牽其勢自余毋得擅行侵掠始用田況之言也秋七月元昊冦麟府州八月戊寅詔鄜延部署許懷徳駐泊都監任守信劉極巡檢黃世寧以兵萬人援麟府州又徙圍丰州麟府二州皆在河外因山爲城最爲險固旣久士卒渴乏或勸知州苖繼宣取污溝之泥以飾牒元昊仰視曰諜謂我無庸戰不二日當渴死今尙有餘以污牒紿我也斬之城下解圍去乙未元昊陷丰州庚戌鄜延鈐轄兼知鄜州西上合門使忠州刺史張亢爲並代鈐轄專管勾麟府庫馬公事代康徳輿也時元昊已陷丰州引兵屯琉璃堡縱騎抄麟府間二州閉壁不出民乏水飲黃金一兩易水一杯朝廷議棄河外守保徳軍以河爲界未果因徙亢使經度之亢單騎扣府州城門闗不啟亢曰我新軍帥也出所授敕示城上旣入卽開門縱民采薪芻汲澗谷然冦騎尢時出抄掠漢田亢以州東焦山有石灰穴爲築東勝堡下城旁有蔬畦爲築金城堡州北沙坑有水泉爲築安定堡置兵守之募人獲於外腰鎌與持兵衛送者均其得其時禁兵敗北無鬭志乃募役兵夜潛隘道邀擊冦遊騎比明或持首級來獻亢犒勞之衣以錦袍禁兵始慚奮曰我顧不若彼乎又縱使飲博士窘乏幸利皆願一戰亢知可用始謀撃琉璃堡諜伏賊塞旁艸中見老羌方炙羊胛占吉凶驚曰明日當有急兵且趨避之皆笑曰漢兒方藏頭■﹝桼阝﹞間何敢至此亢知無備乃夜引兵襲撃大破之斬首二百餘級冦棄堡遁去乃築宣城寨於步馳溝以捍冦路鄜延都監西京作坊使貴州刺史王信爲本路鈐轄兼兩路都巡檢使信初爲鄜延都監始至之夕冦眾號數萬傅城軍吏气懾不知所爲信領勁兵二千夜出南門與賊戰不利失其前鋒因按軍不動遲明潛上東山整束乘勢而下撃走之追襲大獲而還葛懷敏敗信又出兵拒賊俘斬甚眾先是屯田員外郎張旨通判府州州依山無外城旨將築之州將曰吾州據險敵兵必不來旨不聽城垂就冦大至乃聯巨木補其鏬守以彊弩時中外不相聞者累日民心震恐庫有買馬彩數千旨矯詔賜守卒卒皆東望呼萬歲賊以爲救至州無井民取河水以飲賊斷其路旨夜開門率兵居民乘城力戰賊死傷者眾遂解去以功遷都官員外郎旨河內人也鄜州都監王凱者全斌曽孫常出雙烽橋染枝谷遇冦破之又破厖靑黃羅部再戰於伺候烽前斬首三百八十七級焚蕩驅獲馬牛槖駝器械以數千計冦圍麟川乘城拒鬭晝夜三十一日始解去特遷西頭供奉官代還冦尢抄掠道不通以爲內殿崇班麟路沿邊都巡檢使與同巡檢張岊護糧道於靑眉浪冦大至與岊相失乃分兵出其後夾擊之復與岊合斬首六十五級又入兔毛川賊眾三萬凱以兵六千陷圍流矢中面斗不解至暮冦潰又斬首八百十六級自蹂踐死者以數千遷南作坊副使張岊者府谷人以貲爲牙將有瞻略善騎射天聖中西夏僞觀察使阿遇有子來歸阿遇冦麟州夏邊戶約還子然後歸所獲麟州還其子而阿遇輒背約安撫使遣岊詰問岊造帳中以逆順諭阿遇阿遇語屈畱岊共食阿遇抽佩刀貫大臠啖岊岊引吻就刀食肉無所憚阿遇弦弓張鏃指岊腹而彀岊食不輟神色自若阿遇撫岊背曰眞男兒也翌日又與岊縱獵雙兔起馬前岊發兩矢連斃二兔阿遇驚服岊馬槖駞悉歸所獲如故約州將補爲來逺寨主手殺僞首領俄易兒奪其甲馬時年十八名動一軍元昊犯鄜延麟府時岊爲教練使從忻繼閔破浪黃黨兒兩族射殺數千人斬僞軍王敖保以功補下班殿侍三班差使賊騎方熾中人促賜軍衣至麟州冦騎充斥不得前康徳輿管勾軍馬司事遣岊馳騎五十往護之至靑眉浪遇賊接戰矢中雙頰岊拔矢鬭愈力奪馬十二匹而還賊圍府州攻甚急城西南角陴下賊將登眾囂曰城破矣岊乘陴大呼令兩人持一人來賊爲稍卻眾心乃安飛矢中右目而身被三槍晝夜督守又帥死士開闗護州人及於河北圍解城中不乏水以勞遷右班殿直然賊遊兵常往來境中邀奪饋運以岊爲鄜府州道路巡檢至深栢塢遇賊數千分兵追擊斬首百餘級奪兵械馬數百近郊民由比秋成未獲岊以計幹張亢得步卒九百人護之大敗賊於龍門川從諸將通麟州糧道破賊於栢子寨攺左班殿直內侍宋永誠傳詔寨下岊護永誠遇賊三松嶺賊以精騎挑戰矢中岊臂猶躍馬左右馳射諸將乘勝而進賊皆奔潰特攺西頭供奉官以爲賞薄又遷內殿崇班賊破丰州將據有其地岊與諸將一日數戰破僞容州刺史耶布移守貴三寨俘獲萬計又有王吉爲麟州通判官被圍急苖繼宣募吏民通信求援吉應募繼宣問須幾人從行吉曰今冦騎百里無所用眾請髠髮衣彼服挾弓矢賫糗糧詐爲夏人夜縋出遇冦問之則爲夷語答之兩晝夜然後出敵寨之外走詣府州吿急府州遣將兵救之吉復問道入城城中皆呼萬歲及圍解除吉奉職本州島措使吉常從王凱及中貴人將兵數十人卒遇冦數萬騎中貴人惶恐以手帛自經吉曰官何患不得死何不且令吉戰若吉不勝死未晚也因使其左右數人守中貴人曰貴人不虞當盡斬若屬因將所部先登射殺冦大將冦眾大奔眾軍乘之冦墜崖死者萬餘人又常與冦戰其子文宣年十八從之戰罷不見文宣其麾下請入冦中求之吉止之曰此兒爲王吉子而爲冦所獲尙何以求爲頃之文宣挈二首級以至乃喜曰如此眞我子也吉毎與冦戰不過一矢卽捨弓矢袒而出手殺數人然後反曰我當張弓挾矢之時一往鋭气彼若倉卒無備則成擒矣吾前後數十戰未嘗發兩矢也吉與張岊齊名卒不至顯官壬寅知諫院張方平又上疏言自元昊叛命以來王師數出無功濟其凶謀气焰益盛今自陜西四路河東麟府逺近輸挽供給天下爲之勞獘而解嚴息甲未可以日月期也臣常就自邊來者詢賊中事多雲賊爲冦三年𨿽常得逞然重於舉眾故必歲年乃罷一入連陷城寨未能有我尺寸之地而絕其俸賜禁諸闗市今賊中尺布可值錢數百以此揣賊情安得不困夫夷狄得志則驕逆稍困則卑順然其業已於大國爲仇儻有悔心勢未能自通誠朝廷𨿽欲招徠而非特無名事亦難舉今因南郊大禮宜特推曠因以示綏懷之意或時降一詔或著之赦文或擇邊臣之有名望者單使以諭上意足彰朝廷徳義之厚而無損威重之體使天下知陛下深誠逺慮爲生靈計至於天地鬼神亦當助仁而佑順上喜曰是吾心也命方平以疏付中書呂夷簡讀之拱手曰公言及此社稷之福也

丙辰詔延州若元昊專遣人投進表章卽且拘畱之先具事宜以聞若令僞官持私書至州須候朝廷處分然後報之始用張方平議也慶曆三年正月範仲淹巡邊至環州州屬羌陰連冦爲邊患仲淹謂種世衡素得屬羌心而淸澗城已堅固乃奏世衡知環州以鎭撫之龎籍請畱世衡詔仲淹更擇人仲淹言非世衡則屬羌不可懷詔從仲淹所請有牛家族奴訛者屈彊未嘗出聞世衡至遽郊迎世衡與約詰朝往勞其族是夕大雪深三尺左右曰地險不可往世衡曰吾方結諸羌以信不可失期遂緣險而進奴訛方臥帳中謂世衡必不能至世衡蹵而起奴訛大驚率其族羅拜聽命又有兀二族受冦僞補世衡招之不至命蕃官慕思出兵討之其後百餘帳皆自歸莫敢貳因令諸族置烽火有急則舉燧介馬以待又課吏民射有過失射中則釋其罪有辭某事請某事輒因中否而與奪之由是人人自勵𨿽屠販娼優皆精於射冦不敢復近環州初世衡在靑澗爲屬吏所訟以不法事按驗皆有狀龎籍言世衡披荊�立靑澗城若拘以法則邊將無所措手詔勿問及步�州詣籍拜且泣曰世衡心腸鐵石也今日爲公淚�戊子降詔奬諭知延州龎籍等以籍興修橋子谷塞城也元昊之據承平塞諸將會兵議攻討洛苑副使種世衡請賫三日糧直搗巢穴文思使周美曰彼知吾來必設覆待我不如間道掩其不意世衡不聽美獨以兵西出芙蓉谷大破賊而世衡等獨無功未幾賊復掠土塠寨美逆撃於野家店追比至托拔谷敗其眾以功遷右騏驥使還軍屯永平寨又築柵於蔥梅官道谷以扼賊路令士卒益種營田歲收榖六千斛復率眾由廳子部西濟大裏河屠札萬多移二百帳焚其積聚以歸龎籍與範仲淹交薦之際鄜延都監遷賀州刺史二年五月癸夘西上合門使忠州刺史並代鈐轄管勾鄜府軍馬張亢領果州團練使爲髙陽闗鈐轄初麟州猶未通饋路閉隔敕亢自護南郊賞物送麟州賊旣不得鈔隨以兵數萬趨栢子寨邀我歸亢所將才三十人亢激怒之曰若等已陷死地前鬭則生不然爲賊所屠無餘也士皆感勵會天大風順風撃之斬首六百餘級相蹂躪崖谷死者不可勝計奪馬千餘匹乃修建寧寨賊數出爭逐戰於兔毛川亢自以大陣抗賊而使驍將張岊以短兵彊弩數千伏山後亢以萬勝軍皆京師新募市井無賴子弟疲愞不能戰遇賊必走賊目曰東軍素易之而虎翼卒勇悍陰易其旗以誤賊賊果趨東軍而值虎翼卒搏戰良久伏發賊大潰斬首二千級不踰月築淸寨百勝中候建寧鎭川五堡麟川路始通亢復奏今所通特往來之徑爾旁皆虛空無所阻若增築並邊諸柵以相維持則可以廣田牧河外勢益彊議未下而朝廷慮契丹將渝盟乃徙亢髙陽慶之西北馬鋪寨當後橋川口深在賊腹中範仲淹欲城之度賊必爭密遣子純佑與蕃將趙明先據其地引兵隨其後諸將初不知所向行至柔逺始號令之版築畢具旬日城成是歲三月也尋賜名大順賊覺以騎三萬來戰佯北仲淹戒弗追已而果有伏大順旣成白豹金湯皆截然不敢動環慶自是冦益少癸亥新知邠州觀察使範仲淹爲龍圖閣直學士左司郎中鄜州觀察使龎籍復爲龍圖閣直學士吏部郎中並從所請也初仲淹上表言觀察使班待制下臣守邊數年羌人頗親愛臣呼臣爲龍圖老子今攺觀察使則與諸族首領名號相亂恐爲賊所輕且無功不應更增厚祿辭甚切至表二上乃從之閏九月涇原副都部署葛懷敏與元昊戰沒於定川先是元昊聲言入冦是月辛未朔王沿命懷敏將兵救之己夘至瓦亭寨遣本寨都監許思純新環慶都監劉賞以蕃兵五千餘人爲左翼天聖寨主張貴爲殿後戊子進屯五穀口知鎭戎軍曹英涇原路都監趙珣西路都巡檢李良臣孟淵皆自山外來會沿邊�使向進劉湛爲先鋒趙瑜總奇兵爲援及大軍�寨給芻秣未絕懷敏卽離軍夜至安逺堡比一�庚寅領大軍自鎭戎軍西南又先引從騎百餘以前走馬承受趙政以爲距賊逺不可輕進懷敏乃少止�養馬城曹英及涇原都監李知和王保王文鎭戍�李嶽西路都監璘等分兵屯鎭戎城六里夜則入城自守凡三日至是亦趨養馬城見懷敏聞元昊徙軍新壕外乃議質明掩襲趙珣謂懷敏曰賊逺來利速戰其眾數倍鋭其爲今之計且以奇制之宜依馬柵城市柵扼賊歸路固守鎭戎以便餉道竢其衰擊之可必勝不然必爲賊所屠懷敏不聽命諸將分四路趨定川寨劉湛向進出西水口趙珣出蓮華堡曹英李知和出劉璠堡懷敏出定西堡旣而知和與英督軍夜發辛夘劉湛向進行次趙福新堡遇賊戰不勝保向家峽而趙珣曹英李良臣孟淵等將趨定川懷敏且令援趙福堡未行諜言賊已屯邊壕上復召珣等入定州會李知和麾下蕃落將報賊五千人畱定川寨北頃之王文李知和定川寨主郭綸又報已拔柵踰壕懷敏命趙珣與其子宗晟先行日幾午懷敏入保定川寨賊毀版橋斷其歸路別爲橋十四道以過軍環圍之又絕定川水泉上流以饑渴其眾劉賀帥蕃兵鬥於河而不勝餘眾漬去懷敏爲中軍屯寨門東偏曹英等陣東北隅賊自偏江川業燮會出四面俱至先以鋭兵衝中軍不動回擊曹英黒風自東北起部伍相失陣遂擾士卒攀城堞爭入城面被流矢僕濠中懷敏所部兵見之亦奔駭懷敏爲眾所擁蹂躪幾死輿至甕城久之乃蘇懷敏選士據門橋�敗於鎭戎葛懷敏敗於渭州賊聲益震然所以復守巢穴者蓋鄜延路屯兵六萬八千環慶路五萬�萬秦鳯路二萬七千有以牽制其勢故也冬十�西鄜延鈐轄西京作坊使貴州刺史王信爲保州刺史本路部置鄜延都監西上合門使狄靑爲秦州刺史涇原部署涇原都監兼知原州左藏庫副使景泰爲西上合門使本路鈐轄兼知鎭戎軍皆賞其破賊功也後三日信及靑各本路經略安撫使招討副使始賊以兵十萬分二道一出劉璠堡一出彭陽城入攻渭州葛懷敏援劉璠戰崆峒北敗沒賊踰平涼至潘原泰率兵五千從間道赴援而先鋒左班殿直張迥逗𨖻不進泰斬以狥遇賊彭陽西禆將夏侯觀以爲眾寡不敵欲退守彭陽泰不許乃依山而陣未成列賊騎來犯短兵相接泰陰遣三百騎分左右翼張旗幟爲欵兵賊徘徊不進欲遁去將校請進擊泰止之遣士捜山果得伏兵與戰遂斬首十餘級先是以西邊將有戰功特召見之環慶都監宮苑副使範全入奏近制知天都左右廂點兵然未知冦出何路上曰適有邊奏已犯髙平軍劉璠堡可乘驛亟往遂遷禮賓使榮州刺史環慶鈐轄手詔趣範仲淹麾下起兵赴援令晝夜兼行比至平涼賊已解去狄靑時亦被召會賊冦渭州急乃命圖形以進辛亥以瓌慶路都部署經略安撫沿邊招討使龍圖閣直學士左司郎中兼知慶州範仲淹秦鳯路部署經略安撫使沿邊招討使秦州觀察使知秦州韓琦並爲樞密直學士右諫議大夫鄜延路都部署經略安撫招討使龍圖閣直學士吏部郎中兼知延州龎籍爲左諫議大夫葛懷敏敗賊大掠至潘原闗中震恐居民多竄山谷間仲淹率眾六千由邠涇援之知賊已出塞乃旋帝始聞定川事按圖謂左右曰若仲淹出援吾無慮矣奏至帝大喜曰吾固知仲淹可用亟加職進官仲淹以西師久無功密疏乞賜貶降以謝邊陲辭不受命不聽琦初拜觀察使獨不辭曰吾君方憂邊豈臣子擇官之時乎而仲淹等累辭未聽琦奏乞並罷所受且言恐不知臣者謂他路辭之爲得宜臣則壯年貪祿而已會有詔令琦爲樞密直學士兼侍禦史琦又言朝廷定著不可以思亂皆不聽至是乃還舊職又遷其官琦辭所遷官曰臣得還舊職固榮矣賊犯鄰境臣𨿽督遣援兵實無毫髮之助官不當復遷不聽癸丑贈懷敏等官有差懷敏通時事善候人情故多以材薦之及用爲將而輕率昧於應變遂至覆軍丁夘涇州觀察使知渭州王沿復爲龍圖閣直學士刑部郎中降知號州坐懷敏之敗也沿始教懷敏駐軍瓦亭及懷敏趨鎭戎沿馳書戒勿入第背城爲寨以嬴師誘冦至發伏擊之可有功懷敏弗聽進至定川果敗冦乘勝直犯渭州沿率州人乘城多張旗幟爲疑兵先是沿子豫謂懷敏非將才請沿奏易之不聽故及此三年正月癸巳延州言元昊遣僞六宅使伊州刺史賀從朂來納欵【議元昊納欵事見經制西夏要略門】庚戌右正言知制誥梁適假龍圖閣學士左諫議大夫使延州與龎籍議所以招懷元昊之禮也於是許賀從朂赴闕癸夘著作佐郎簽書保安軍判官事邵良佐假著作郎使夏州先是良佐與賀從朂詣闕館於都亭西馹承受使臣取元昊書中書樞密院諭從朂以所賫來文字名體未正名上一字又犯聖祖諱不敢進卻令賫回其稱男情意𨿽見恭順然父子亦無不稱臣之禮自今上表只稱舊名朝廷當行封冊爲夏主賜詔不名許自置官屬其燕使人坐朶殿之上或遣使往彼一如接見契丹使人禮如欲差人於界上承領所賜亦聽之置榷場於保安軍歲賜絹十萬疋茶三萬斤生日與十月一日賜賫之許進奉乾元節及賀正其沿邊興復寨柵並如舊仍命袁佐與從朂等同往議定以聞乙酉元昊復遣呂你爲定幸拾寮黎罔聿�與邵良佐俱來所要請凡十一事其欲稱男而不爲臣猶執前議也丙戌元昊始稱臣自號夏國主復遣尹與則楊守素來議事鄜延經略司言西賊冦靑澗城宣武副都頭劉嶽等與戰敗之詔功第一遷兩資次遷一資四年冬十月初元昊以誓表來上其詞曰兩失和好遂歷七年立誓自今願藏盟府其前日所掠將校民戶各不復還自此有邊人逃亡亦無得襲逐卽以歸朝廷歲賜乞如常數無致攺更臣更不以多事干朝廷今本國自獨進誓文而輒乞俯頒誓詔蓋欲世世遵承永以爲好倘君親之義不存或臣子之心渝變使宗祀不永子孫罹殃庚戌賜誓詔曰朕臨制四海廓地萬里西夏之土世以爲胙今乃納忠悔咎表於信誓質之日月要之鬼神及諸子孫無有渝變申復懇至朕甚嘉之俯閱來誓一皆如約所宜明諭國人藏書祖廟乙未冊命元昊爲夏國主更名曩霄其文曰咨爾曩霄撫爰有眾保於右壤惟爾考服勤王事光啟乃邦洎爾承嗣率循舊物向以稱謂非正彊侯有言鄙民未孚師兵勞戍而能追念前眚自歸本朝勝章累請遣使系道忠悃內奮誓言外昭要質天地暴情日月朕嘉爾自新故遣尙書祠部員外郎張子奭充冊禮使東頭供奉官閣門祗候張士元充副使持節冊命爾爲夏主永爲宋藩輔光膺寵命可不謹歟賜對衣黃金帶銀鞍勒馬銀絹茶等物攺所賜敕書爲詔而不名許自置官屬置搉場於保安軍及髙平寨第不通靑鹽然朝廷毎遣使往館於宥州闗律則來賀正旦自是歲以爲常時律則以畱延州議事故後時也甲申詔曰朕以元元之故已赦曩霄罪復許爲藩臣約誓寢兵與之更始朕念興師以來陜西士暴露良苦民疲轉餉其降擊囚罪一等杖笞釋之邊民賜緡錢民去年逋負舉皆勿責蠲其租稅之半麟府州常爲羌所冦掠除逋負視此進士一舉諸科兩舉並與免今年取解五月夏國主曩霄遣使來謝冊命八月詔陜西河東嚴戒邊吏毋得輙有生事辛未詔班歷於夏

太平治迹統類卷七

●欽定四庫全書

太平治迹統類卷八

﹝宋﹞彭百川撰

仁宗經制西夏要略

景佑元年十二月屯田員外郎張亢者奎弟也豪邁有奇節常通判鎭戎軍上言趙徳明死其子元昊喜誅殺勢必難制宜亟防邊論西北攻守之計章疏十上上欲用之會丁母憂寶元二年甲寅知延州郭勸落職知齊州鄜州李渭降尙食知汝州坐不察冦情也朝廷𨿽知元昊猶善遇其使初議誅元昊使者參政程琳以兵交使在其間宜善遣之王徳陳執中皆欲執其使盛度等不可卒遣之三月壬寅右正言吳育言略曰伏望陛下從容延對左右大臣討論闕政博訪羣議修節用愛人之道求訓兵練將之策則一方小警不足慮也上嘉納之丙午吳育又言聖人統禦之策夷夏不同𨿽有戎虜之君向化賓服終待以外臣之禮覊縻勿絕而已一有背叛來則禦之去則勿追蓋異俗殊方非隸版籍不足責也今元昊若止是欵邊當置不問若已見叛狀必須先行文告以詰其由不比中國叛臣卽加兵討大凡兵家之勢徵討者貴在神速守禦者利在持重況夷狄之性惟事剽掠因而僞遁多誤王師武夫气銳輕進貪功或陷誘詐之機今宜明烽候堅壁淸野以挫剽急之鋒徐觀其勢此廟堂逺算也初元昊反書聞朝廷卽議出兵羣臣爭言小醜可卽誅滅育獨建議元昊𨿽名藩臣其尺賦斗租不入縣官窘漢之外服叛不常宜外置之示以不足責且彼已僣輿服誇示酋豪勢必不能自削宜援國初江南故事稍易其名可以順撫而收奏入宰相張士遜笑曰人言吳正言心風果然於是育復奏俱不報癸夘賈昌朝上書略曰今西夏僣狂出師命將以遺朝廷之憂臣謂此不足慮而國家用度素廣儲蓄不厚民力頗困是則可憂自天聖以來屢詔有司節省用度至今未聞有所施行又云宋受命八十載可謂治平矣然節愛之術有所未至邊郵𨿽寧兵備不省徭役𨿽簡農務不篤外厚幣聘內丰廩假自余虛用冗費難以悉數願陛下鑑已往之失察當今之務取景徳以來迄於景佑凡百用度靡有巨細校其出入之數約以祖宗舊制其不急皆省罷之詔樞密學士張若谷右諫議任師中右司諫韓琦與三司詳所奏定奪省減以聞眞定都部署夏守贇上召用之入見帝問西事守贇曰平時所屯兵馬不及千餘第可禦艸冦耳賊兵猝至固守不暇安能出鬭耶冝並兵扼衝要伺便邀擊可以成功帝然之韓琦言減省浮費當自禁宮始詔從之六月丙寅遣魯絕持詔論嘉勒斯賚使擊元昊卒不能也先是詔陜西安撫龎藉諭旨如永興夏竦議西鄙事丙子竦言略曰臣以爲不較主客之利不計攻守之便議追討者是爲無策若繕治地壘修利器械約束將佐控扼險要但遷延於歲月不預計於勝負是今之常制也謹上十策一教習彊弩以爲奇兵二覊縻屬羌以爲藩籬三詔嘉勒斯賚父子用力破賊四度地形險易逺近寨柵多少軍士勇怯而增減其兵五詔諸路互相應援六募土人爲兵號神虎保捷州各一二千人以代東兵七增置弓手壯丁獵戶以備城守八並邊小寨毋積芻糧賊攻急則棄小寨入保大寨以完兵力九闗中民坐罪若入過誤者許入粟贖罪銅一斤爲粟五斗以贍邊計十損並邊冗兵冗官及減騎軍以舒饋運當時頗采用之秋九月甲寅直集賢院冨弼上疏言趙元昊反狀有紊者六事云是六者歲月已久中外共聞天子不得知朝廷不爲備養成深患遂此大騷此兩府大臣之罪也臣今略舉八條止爲戎事不論其它伏惟聖明詳擇一不斬其使以破其謀二今始用武不遽練軍以驚眾三不當惜內府而取於民四不當限官而舉士五馬遵之賞薄不足以激勸六購募元昊科格無益七宜罷免夏守贇之職而別選才能八不接見武臣非所以廣接納十一月修起居注宋祁上疏論三冗三費冗兵冗官僧道齋醮薫修之費寺觀卒徒官司之費使相接度之費時陜西用兵調費日促又言人不率則不從身不先則不信陛下若能躬服至儉風示四方衣服醪膳無溢舊規請自乘輿始錦彩珠玉不得妄費必自宮掖始天下向應民業日丰人心不搖師復可舉𨿽使風行電照飲馬西河蠢爾戎首可玩之掌股中矣閏十二月直史館蘓紳陳八事一重爵祿二遴選擇三明薦舉四異服章五適才宜六擇將帥七辧忠邪八修預備欲預備之道莫若安民而厚利富國而足食欲民之安則爲之擇守宰明教化欲民之利則去兼並禁遊末卹其疾苦寛其徭役則民安而利久欲國之富則崇節儉尙質素蠲浮費欲食之足則省官吏之冗去兵食之蠧絕奢靡之獘書奏帝嘉納之紳又請詔西邊爲入討之計云以十年防守之費爲一歲攻取之資其論利害甚多知延州範雍言西邊守禦利害知制誥葉淸臣論西邊兵備虛弱鄜延環慶副都統劉平上攻守之策云請召夏竦範雍與兩府大臣議定攻守之策令邊臣遵守初夏竦請置土兵易戍兵東歸令旣下知河中府楊偕言不可朝廷下竦議竦奏土兵其利六慮有小人不忠以謀非出已曲要破壊果有楊偕上書熒惑聖聴但偕所言以少擊眾乃虛語若偕能之乞命以代臣盡減邊兵千人畱百官畱十果以此平凶蕩寇卽乞不次旌賞如其不能亦乞嚴譴以戒讒慝詔以竦章示偕偕奏云臣之所陳蓋謂增兵習旣不精徙費國用虜未平而中國先困竦乃以臣爲不忠此其用意非獨欲中傷臣亦欲傾朝廷大臣也古人以少撃眾不可勝數今竦在涇原守其城壘不聞出師何用兵眾蓋竦意戰或敗衂則欲以兵少爲辭又云兵不條土地系將帥訓習撫養激勵之如何爾竦議遂屈

康定元年二月宋庠請嚴守備潼闗從之諫官冨弼言天子守在四夷今自潼闗以西棄之耶己丑富弼言自古以來以內臣監軍取敗非一今入內副都知王守忠爲陜西都鈐轄與之何異願罷守忠勿遣不聴宰臣張士遜請遣使安撫陜西於是起居舍人韓琦自蜀歸論西兵形勢甚悉卽命琦爲陜西安撫使上謂琦曰夏人猖獗官軍不習戰數出無功今因小警乃開後福乙巳詔京畿京東西淮南陜西路括市戰馬韓琦言陜西科擾頻仍民不勝其困請免此一路以安眾庶從之丁酉詔樞密院自今邊事並與宰相參議冨弼言邊事系國安危不當專委樞密院乞如國初令宰相兼樞密上取其言降是詔丙午攺元悉許中外臣庶上封事朝政得失自仲淹貶禁越職言事冨弼因論日食謂應天變莫若通下情願下詔求直言除越職之禁上嘉納焉丁未詔韓琦與運司量民力蠲所科芻糧調民修築城池具數以聞當加優卹將佐懦怯並令罷去停諸州上供之物數十萬時慶州陳叔度陳邊防策補官東南琦奏曰士忠義憤懣爲國獻計置之僻左何得自效非所以來人才也詔皆從邊任己酉知延州範雍言胙朝廷詢臣深討之計臣未知深入之利又言借援契丹令舉兵爲犄角庶此賊可滅如得銀夏綏宥等州每歲增契丹賜千萬可以破借助之謀也範雍降知安州坐失劉平石元孫也時賊圍塞門安逺寨琦奏乞畱雍以安眾心若謂雍節制無狀宜召越州範仲淹委任之丙辰內出手詔俾大臣條陜西攻守之策庚申再降郭勸李渭言者以二人不當拒絕山遇使故也同知樞密院事陳執中言略云李士彬族破而沿邊籬落壊宜選閣門祗候爲寨主以補其闕撫存熟羌云邊兵小屈皮膚之憂民力之窘腹心之患也臣請首修緣邊城池其次邊如延州之鄜同環慶之邠寧不過五七處量爲營葺則科率旣減民力稍蘓仍須增土兵減騎卒土兵增則守禦有偹騎卒減則轉餉可蠲優秩之科以誘兼並寛茶鹽之利以足編氓靜守以驕其志蓄銳以挫其鋒更須主張將臣使橫議不入則忠臣得以盡節虎士得以忘生時手詔諮訪執中旣合議上對退復奏此上嘉納之起居注吳育言比常建乞通回紇以破昊賊宜募機辧有膽略者使多方招誘散離其黨此伐謀之要也壬申以達州刺史髙志寧爲河北安撫使元昊初反志寧時知隰州上言請乘賊未發選驍將銳兵分道急趣覆其巢穴所謂迅雷不及掩耳章疏十上不報徙知貝州劉平石元孫陷賊志寧嘆曰前策不可復用矣朝廷始思其言卽日召至闕問今宜爲何策志寧曰今將不達權兵不識法制故敗請以古陣法教之諸帥以今所習異不肯用志寧又言元昊與契丹通宜爲備故命之俾經略云三司使晏殊在三司請罷內臣監兵不以陣圖受諸將乃募弓箭手教之以備戰鬭又請出宮中長物助邊費凡他司之領財利者殊奏悉罷還度支事多施行宋綬在河南畫十策以獻帝初詔詢攻守之策至是召之同管樞密知永興杜衍權知開封府西邊用兵民苦調發吏或促辧因以侵漁衍爲之區處條畫量物有無貴賤道理逺近寛其朝會使得次第輸送永興比他州民費省半範仲淹知永興軍始用韓琦之言也詔舉才任將帥以名聞從冨弼之言也己夘詔昊遵路籍河東鄕丁爲邊備又不其法於諸路以遵路常建議復兵民也癸未殿中侍禦史文彥博言西鄙用兵將權不可不專軍法不可不峻故對敵而伍中不進者伍長斬之伍長不進什長斬之什伍之長尙得專殺統帥之重不能誅一小較軍中之令可謂隳矣國朝著令禁軍將校之有過冝從中覆施之於平居無事之時今邊防用兵逾十數萬將不專權軍不峻法何以禦人哉上嘉納之陜西安撫使韓琦上疏言禦捍之備宜以鄜延爲先鄜延若有重兵必無深入之患次以環州最逼賊境爲今計者莫若分河中同州銳兵三五千進屯鄜州選才望大臣履本路經略之任兼知鄜州處置邊事令張亢充本路鈐轄鄜州駐札用朱觀知環州差葛懷敏充環慶部署其沿邊城寨自來系廣屯兵馬之處外其餘小寨柵並兵入城只畱人員兵士三二十人以爲斥候量事更差弓箭手防護沿邊都監路分等之闕卽令選差沿邊州軍招置蕃落保捷等指揮不必拘定等秩但以人才壯勇堪任披帯者充上嘉納之康定元年夏四月大理寺丞祕閣校勘石延年往年往河東路同計置催促糧艸明道中延年常建言天下不識戰三十餘年請選將練兵爲二邊之備不報及西邊數警始召見命昊遵路使河東時方用延年之說藉鄕丁爲兵也己亥陜西安撫使韓琦等言慶涇鄜三州調民修城有妨農種請聽冨民自雇人大修築量工與官【三萬工齊卽五萬工監薄七萬工薄尉八萬僞備職十五萬工奉職】乙巳詔運使河北姚仲孫沿邊安撫髙志寧密下諸州軍招募土兵從王拱辰之言也【拱辰奉使還言冦不畏官兵畏土兵故降是詔】範仲淹未至永興癸丑攺爲陜西都運使禦史知雜髙若訥知永興軍諫官梁適言仲淹前責若訥爲諫官詆仲淹謀事疎闊宜易以近任上曰朕方任仲淹若訥彊事固當體朕委寄之意詔諭之若訥尋畱判流內詮壬戌呂夷簡自天雄復入相卽使李迪代之士遜罷政甲戍陜西都轉運使範仲淹言於邊城寨有五七分之備闗中之備無二三爲今之計莫若嚴邊城使持久可守實闗內使無虛可乘西則邠鳳爲環慶儀渭之聲援北則同州河中控扼鄜延之要害東則陜蘭華州據黃河潼闗之險中則永興爲都會之府各須屯兵三二萬人若冦至則使邊城淸野不與戰闗中少實豈敢深入復命五路修攻取之偹張其軍聲分彼賊勢使弓馬之勁無所施牛羊之貴無所售二三年間彼自困弱待其眾心離叛有間隙則行天討此上策也戊寅夏竦爲經略安撫招討永興軍己夘韓琦爲陜西都轉運使範仲淹並爲陜西經略安撫副使初仲淹與夷簡有隙及議加職夷簡請超遷之上恱以夷簡爲長者旣而仲淹入謝帝諭仲淹使釋前憾仲淹■﹝去頁﹞首曰臣向所論蓋國事夷簡何憾也知同州龎藉爲陜西都轉運使藉常上言冝裁酌三官之賜以勵戰功則冦不足平【醫官內官末官】丁亥以任福爲環慶副都部署知慶州聽便冝從事龎藉言今已廢並邊小寨自今緩急有言並令互爲應援從之帝常問丁度禦戎之策度奏曰今士气傷沮若窘追巢穴饋糧千里輕用人命非計之得也爲今之計莫若謹亭陸逺斥候控扼要害爲制禦之全策因條上其策名曰偹邊要覽癸亥鄜延鈐轄張亢手疏言禦賊之策其後遂多施行者八月乙酉田況爲陜西經略安撫司判官胡瑗爲經略安撫司勾當公事況從夏竦瑗從仲淹辟也庚戌仲淹兼知延州先是有詔分邊兵部署領萬人鈐轄領五千人都監二千人有冦則官卑者先出仲淹曰不量眾寡出戰而以官爲先後取敗之道也分州兵爲六將將六千人分部教之量賊眾寡使更出禦賊賊不敢犯旣而諸路皆法焉賊相戒曰無以延州爲意今小範老子腹中自有數萬兵甲不比大範老子可欺也大範指雍云九月都官員外郎景泰爲左藏庫使泰普州人元昊未發言今主將率任軍伍無長策器械鈍缺士卒惰窳城池不修資糧無備一旦有警何以應敵不報已而元昊果反泰復上邊城要略二十卷平戎策十五篇於是有薦泰知兵者稱旨換秩知寧州庚午種世衡知延州靑澗城安逺寨門旣陷賊東路無藩籬賊益內侵世衡言於仲淹請營救宥州州西南直延安二百里當賊衝右捍延安左可致河東粟北可圖銀夏仲淹爲請於朝詔世衡卽廢壘具築城成賜名靑澗開營田二十頃募商賈貸以本錢使通貨得利城遂富實間出行部族慰勞酋長或觧與所服帯常客飲有得冦事情者卽予飲器由是屬羌皆樂爲用無定河蕃部鈔邊率屬羌討擊斬首數百壬午韓琦以三川寨諸將敗書聞且言劉繼宗王珪等宜量貸其罪以責後效從之冬十月甲午賜涇原都監王珪名馬二匹黃金三十兩裹瘡絹百疋仍遣使撫諭之下詔暴其功塞下以勵諸將勸金字處置牌賜之使得專殺初晁宗愨等至永興議邊事夏竦等合奏今兵與將尙未習練但當持重自保安俟其侵軼則乘便掩殺大軍蓋未可輕舉及劉承宗敗上復以手詔問師期竦等乃畫攻守二策遣副使判官尹洙至京師求決於上乙巳詔鄜延涇原兩路取正月上旬進兵入討西賊上與兩府大臣共議始用韓琦所畫攻策也樞宻院杜衍以爲僥幸出師非萬全計不聽館閣校勘歐陽修上書言便宜三事通漕運畫地利昔之畫地利者易爲攻今之言財地者難爲術昔之民賦稅而已故其不足而鑄山煮海搉酒與茶徵闗市而算舟車尙有可爲之法以茍一時之用自漢迄今其法日增其取益細今取民之法益盡矣昔日賦外之徵以備有事之用今盡取民之法於無事之時悉以冗費而縻之矣至卒然有事則無法可增三曰權商賈丁未詔括驢以備徵討從陜西經略司所上攻策也慶曆元年正月朝廷旣用韓琦所畫攻策先戒師期知延州範仲淹言攻守利害云臣所乞存此一路者一則懼春初气寒士寒愈怯二則恐隔絕情意偃兵無期若施臣之鄙計恐是平定之一端茍歲月無效遂舉重兵取綏宥二州擇要害而據之屯田營兵爲持久之計如見財用門時陳執中亦不欲出兵此茶山橫山可以招降戊午詔從仲淹所請仲淹又言鄜延路入界比諸路最逺若能修復城寨卻是逺圖前後凡六奏卒成承平等十二寨蕃漢之民相踵復業壬戌遣使安撫諸路王堯臣將行請曰闗中之民雕疲爲甚請稱詔勞來乃諭以賊平蠲租二年從之是月元昊使人於涇原乞和又遣寨主髙延徳詣延州與仲淹約言己夘至保安軍仲淹見延徳察元昊未肯順事且無章表不敢聞於朝乃自爲書諭以順逆遣監押韓周同延徳還抵元昊二月夏竦言出兵利害詔以竦奏示仲淹龎藉言略曰臣藉度朝議以大兵屯聚已久上費國力下困民生欲決於攻取之計其如將佐士卒未能如意或且爲歲月持守之備汰去冗兵只畱精銳者在邊數少則費用日寛兵精則足以禦捍舉凡賊地所產之物嚴法以絕之使不得與邊人市易旣刼掠無所通則其勢必日蹶如益更練將卒俟其釁隙可乘然後大舉庶幾有萬全之策陜西簽書判官田況言不可出兵者七事韓琦言今入夏將半月漸有暑气必難進兵且令諸路置辦軍需訓敕兵馬俟秋初三月任福旣敗朝議悉欲罷諸路行營之號明示招納使賊驕怠仍密收兵深入討擊詔仲淹體量士气勇怯如可驅策前去乘機立功仲淹言以臣所見延州路乞依前奏且修南安等處三州廢寨安存熟戶並弓箭手以固藩籬又云今乞且未可進兵必恐虛有勞獘守猶慮患豈可深入臣非不知不從眾議得罪必速然而成敗安危之機國之大事臣豈避罪於其間哉臣非不能督主兵員外須令討擊不管疎虞敗事之後謀之何濟惟聖慈念之行營號卒不罷兵亦不復出元昊始將兵未動朝廷卽欲討之通判睦州張方平上言國家自景徳以來旣與契丹盟天下無備將不知兵士不知戰民不知勞殆三十年矣若驟用之必有喪師蹶將之憂兵連民困必有賊盜意外之患當含垢匿瑕順適其意使未有發得歲月之須選將勵士堅城備器爲不可勝以待之𨿽元昊終於必叛而兵出無名吏士不直其上難以決勝小國用兵三年不見勝負不折則破我以全制其後必勝之道也方平所議蓋與吳育同議者皆不謂然旣交兵天下騷動方平又獻平戎十策大略以兵地千里我分而賊專𨿽屯兵數十萬然賊當至以一擊十必敗之道也旣敗而圖之則老師費財不得爲己宜及民力之完屯重兵河東示以形勢賊入冦必自延渭而興州巢穴之守虛我師自麟府渡河不十日可至此眞所謂攻其所必救形格勢禁之道也宰相呂夷簡見之謂參知政事宋綬曰大科得人矣然不果用其策夏四月韓琦降知秦州任福敗軍琦上章自劾會夏竦奏福違琦節度取敗罪不在琦上知之手詔慰琦範仲淹降知耀州職如故大臣言仲淹不當輒與元昊通書又不當輒焚其奏宋庠言於上曰仲淹可斬也杜衍曰仲淹之志蓋忠於朝廷欲招內叛羌爾何可深罪夷簡徐助衍言孫沔亦上言辧上悟乃薄其責詔陜西經略安撫招討知永興夏竦屯鄜州同知永興軍陳執中屯涇州時兩人議邊事不合分任之壬申範仲淹知慶州兼管勾環慶部署司事初元昊反陰誘屬羌爲助環慶酋長六百人約與賊爲鄕道後呈首露猶環去就仲淹至部卽奏行邊以詔書犒賞諸羌閱其人馬立條約諸羌受命恱服自是始爲漢用簽書判官田況上兵策十四事一罷行族以嚴守備二募民兵以增屯戍三擇大將以明部分四募死士以去賊手足五寛鹽禁以招撫屬戶益步卒以減騎軍嚴軍法毋輕易主將給米造酒犒士卒精器甲治器用以爲守城之備上嘉納之己亥陜西體量安撫使王堯臣言四路沿邊所守地界約二千餘里屯兵二十萬凡賊三至而三勝由眾寡之勢不侔彼常以十戰一我常以一戰十其爲勝負甚明今須較四路之勢因其地形益屯兵馬以待其來四路之中涇原爲急須益兵三萬屯渭州以備出戰爲鎭戎山外之援以萬人屯涇州控扼要會爲涇渭聲勢如此則可以杜深入之患益兵二萬於環慶二州屯近邊城寨來則合力以戰居則分頭以守亦足以制賊之衝突也其次蘭州合秦州所管兵馬共二萬七千分屯諸城寨外土兵不及萬𨿽然驗其事形若有所恃倘用禦捍亦未爲全勝之師必須益兵萬人分屯安逺諸寨淸水縣以扼東西之來路冦至則據險守隘以塞其前出山外之兵以要其後必未能爲邊患也堯臣又言範仲淹韓琦皆天下才其忠義智勇名動夷狄不宜以小故置散地任福坐違節度不可徑責主帥由足忤宰相意他議皆沮不行又言招撫蕃部熟戶從之秋七月鄜延都鈐轄張亢言太平日久人不知兵自元昊叛逆以來民力雕疲邊機軍政措置未得其宜陳所冝十事不報命蔣偕與環慶都監王懷端同招撫蕃落用田況之言也辛夘範諷知陜州入見上言元昊不可撃獨以兵守要害捍侵掠久當自服倘內修百度躬節儉如祖宗故事則疆事不足爲陛下憂知諫院張方平言伏見宣差朝臣分路往陜西河東京東西路到前來點差弓箭手彊壯分募願充軍分配宣毅保捷指揮者臣竊思此舉事系安危謹列不便者六事疏入不報寶元初靑州人趙宇上書言元昊必反宰相以爲狂妄置福州及元昊反所部弗拘遂逃至京師復上書言劉平勇而無謀必敗宰相益怒下開封令府司以在官無故亡法劾宇司錄陳希亮奏乞取所上書付所司治使其言驗不當加責宇由此得釋劉平旣敗乃授宇靑州司馬宇復上大衍陣圖及系說七篇己未以爲環州軍事推官辛酉韓琦復官知慶州範仲淹復爲戶部郎中上疏略云西賊叛命以來言邊事者蓋以萬計皆人持所見獻忠於上而朝廷益務聽納纎悉必行其間大抵欲保疆守境愛民省用者多矣入保城寨則邊民重遷苦其屠掠盡徙內地則諸族屬戶皆爲賊合沿邊城寨數百里外田野一空惟存孤壘則歲計糧艸從何而出賊旣知無後患席捲深入闗輔根本能不搖乎愛民省用則賊勢未弭邊害滋大日朘月削所傷益多斯皆利於近而局於逺頋其小而遺其大若爲國家長久之策則不然夫以祖宗之徳業陛下之仁聖天下之事力而使小冦常遂並兵之一策不敢與較但謂彼眾我寡爲蹵境棄民之策豈不惜哉臣所以盡忠憂國豈忍隠而不言今鄜延涇原環慶三路防駐札防守兵馬之外可以各那一萬人聚於鄜慶渭三州臣今爲陛下計者莫若於三州各更益兵三萬人拔用有勇略將帥三員統領訓練預先分定部曲逺設斥候於春秋西城舉動之時先據要害賊來則會駐札之兵觀利整陣並力擊之又於西賊未甚點集之際出三州已整之兵淺入大略或破其和市或招其種落或更築壘拓地廣招彊人別立經制以助西軍屬戶有助賊者卽會兵密行破蕩諸族見此地勢自然無去就之意漸可驅使旣不能爲亂則可以嚴靑鹽粟帛之禁勿使與賊交通朝廷節儉省費傾內帑三分之一分助邊用以金帛賜逐路帥臣使行間覘賊則動靜先知遇盛暑則那次邊就食糧艸如此則二三年間賊力漸屈平定有期誠暫勞永逸之算也冬十月丁亥知並州楊偕請建新麟州謂遷則有五利不遷則有三害云麟夏二州唐漢古郡一旦棄之一麟州何足惜哉上謂輔臣曰麟州古郡也咸平中常經冦兵攻圍非不可守今遽欲棄之是將退而以黃河爲界其諭偕速修復寧逺寨以接麟州夏竦陳執中俱罷竦判河中執中知陜州始分陜西爲四路秦州韓琦渭州王沿慶州範仲淹延州龎藉並兼本路馬步軍都部署經略安撫沿邊招討使十一月丁未髙繼宣知並州河東路經略安撫沿邊招討使代楊偕也偕列六事一罷中人預軍事二徙麟州三以便宜從事四黜冗帥五募武士六專補授且曰能用臣言則受命不然則已朝廷難之奏不上罷知邢州田況欲於鎭戎原渭之地大興營田以紓邊計是月梁適自陜而還仲淹附攻守二議攻則欲進築城寨以據其地守則欲興屯田以息轉輸之患云國家用攻則宜取其近而兵勢不危用守則必圖其久而民力不匱然後有文帝和樂之徳無孝武哀痛之悔天下幸甚【律書載漢文且無議兵事】十二月韓琦自前日山外之戰諸將多亡沒所部兵眾今不立法制則各務生全若人數不多則軍法可必行請陜西河東諸路部署許置親兵百五十人鈐轄百人招討都監等七十人月各給錢二百其出師臨敵主將亡敗者並斬仲淹奏朝廷差除中使督促諸路輕易入界之失二年春正月仲淹奏請給樞密院官及宣徽院空名頭子者各百道緩急書塡以勸賞戰功及招降蕃部從之布衣雷蕳夫隠居不仕樞密杜衍薦之召見論邊事甚辧上恱令中書檢眞宗用種放故事呂夷簡言士大夫有口才者未必能成事也姑試之乃以爲校書郎知慶州範仲淹奏攻守二議詔答以將帥累經挫衂未甚勇果若幸於或勝恐非良籌假令克獲又煩守備若且勤於訓練嚴加捍禦逺設探候制其奔衝見利以進觀釁而動庶可以養銳持久卿冝深體此意與鄰路互相應援葉心畢力有便冝密具以聞仲淹復奏略曰今臣領慶州日夜思之攻有利害守有安危攻其逺者則害必至攻其近者則利必隨淺近進築守以土兵則安守以東兵則危攻冝取於近而兵勢不危守宜圖其久而民力不匱招納之策可行其間詔陜西諸路參議以聞知秦州韓琦請降樞密空名宣頭五十道以賞屬羌有功者從之是春範仲淹巡邊至環州州屬羌陰連冦爲邊患仲淹謂世衡素得屬羌心而靑澗城已堅固乃奏世衡鎭撫之龎藉請畱世衡詔仲淹更擇人仲淹言屬羌非世衡不可懷詔從仲淹所請世衡令諸族置烽火有急則舉燧介馬以待又課吏民財有過失射中則釋其罪由是人人皆精於射冦不敢復近環州世衡在靑澗爲屬吏所訟以不法事按驗皆有狀龎藉言世衡披荊棘立靑澗城若一拘以法則邊將無所措手足詔勿問及徙環州詣藉拜且泣曰世衡心腸似石也今日爲公淚下矣己亥以韓琦爲秦州觀察使王沿爲涇州龎藉爲鄜州仲淹爲汾州並觀察使【夏四月】五月甲寅詔三館臣寮上封事及聽請對歐陽修上疏言三敝一不謹號令二不明賞罰三不貴功實五事一曰兵二曰將三曰財用四曰禦戎之策五曰可任之臣冬戊辰中丞賈昌朝上疏言太祖初有天下監唐末五代藩鎭武臣土兵牙校之盛盡取其權當時以爲萬世之利今羌西之叛亦選擇將領鳩集士農士不素練固難指縱將未得人豈免屢易以屢易之將馭不練之兵故戰必致敗此削方鎭過甚之獘也又言方今備邊之尢切者六事一馭將帥二復土兵三訓營卒四制戎狄五綏蕃部六明探候始昌朝館伴契丹使者建言和親辱國內地尺不可許朝議欲以金帛啖契丹使攻元昊朝昌曰契丹許我而有功則責報無窮且以我市於元昊昔唐結質欲助唐討朱泚而陸贄以爲不可後乃知吐蕃陰與泚合今安知契丹計不出此耶於是命昌朝報使契丹昌朝力辭因奏此疏上嘉納之原州屬羌明珠滅藏二族兵數戶與元昊首尾隔絕鄰道範仲淹聞涇原欲襲討之乙巳奏言二族道險不可攻前日髙繼嵩常以喪師平時猶虞反側今討之必與賊爲表裏南入原州西擾鎭戎東侵環州邊患未艾也宜因昊賊別路大入之際卽並兵北取細腰盧泉爲保障以斷賊路則二族自安而環州鎭戎經道通徹可以無憂矣後二歲遂築細腰胡蘆諸寨帝以涇原傷夷欲令範仲淹與文彥博對易遣內侍王懷徳諭贄仲淹謝曰涇原地重臣恐不足以獨當願與韓琦同經略涇原並駐涇明琦兼秦鳳臣兼環慶一則夷夏稍安事不亟易二則涇原有警臣與韓琦可合秦鳳環慶之兵掎角而進若秦鳯環慶有警亦可率涇原之師以相應援三則通修環州鎭戎諸寨藉此兩路事力必能速有成功四則臣共韓琦日夜計議選練兵將漸復橫山以斷賊臂不數年間可期平定願詔龎藉兼領環慶以成首尾之勢秦州委文彥博慶州用滕宗諒總之孫沔亦可辦集渭州一武臣足矣於是復置陜西四路都部署經略安撫兼沿邊招討使命韓琦範仲淹龎藉分領之仲淹與琦開府涇州而徙彥博帥秦宗諒帥慶皆從仲淹之請也初葛懷敏軍敗於定川諸郡震恐宗諒顧城中兵少乃募農民數千戎服乘城又募敢勇諜知賊逺近形勢報旁郡使爲備會仲淹引環慶兵來援時天陰晦者十日人情憂沮宗諒乃大設牛酒迎犒士卒又藉定川戰沒者哭於佛祠祭酹之因厚撫其孥使各得其所欲於是士感發增气邊民稍安故仲淹薦以自代校理余靖言秦州非韓琦不可守彥博新進懷徳無聞不報辛夘詔新知永興鄭戩兼管勾陜西轉運司計度糧艸公事戩建言軍行所須願下有司相折爲三等非急切罷去十二月庚午涇原安撫使王堯臣言今體量定川之敗其失有四望勅邊臣深鑑前敗不可更駈士旅以陷敗機世衡用間元昊欲和不錄三年春王堯臣至陜西言見鄜延環慶路地有險固而易以守惟涇原則不然自漢唐以來爲戎狄之衝臣略論一路五州軍城寨控扼要害及賊徑交通之處備禦之策凡五事望下韓琦範仲淹相度施行之詔韓琦範仲淹龎藉凡軍期不覆者皆便宜從事用安撫王堯臣之言也乙夘韓琦仲淹等言元昊遣人赴闕將議納和臣等謂元昊如大言過望爲不攺僣號之請則有不可許者三如卑詞厚禮從兀卒之稱亦有大可防者三伏望聖慈於納和禦侮之間審其處置爲聖朝長久之慮校理余靖言昊賊私差署官入境欲與朝廷通和臣愚料之以謂挫北人之气屈西羌之銳不如不和最爲得策或欲速成和好而屈名分則天下共恥之𨿽彊兵在境有血戰而已矣若他年賊自有釁來求和者權在於我則不必拒之也惟陛下裁之夏四月己亥資政殿學士兼翰林侍讀學士富弼言今元昊遣其僞官持書欲議通好而外皆傳言元昊未肯稱臣昨聞宣傳下西人所過州郡加迎候之禮又逐州通判就驛燕待之太過深恐其後難爲處置失中國制禦夷狄之術兼聞西使之來蓋因契丹所諭元昊旣稟畏契丹則朝廷可且持重縱使其議未合亦有後圗大凡制事在於初初若失宜後難救正今日又聞西使入見賜與甚厚旣許其僞補之珍則元昊自爲得志臣去年使契丹與館伴劉六符語將來若使元昊復稱臣則本朝歲增金帛之饋初旣不避此名今又未卽如約受前恥而不獲效甚可惜也今朝廷過有許可受憂有二事若契丹謂中國旣不能臣元昊則豈肯受制於我必將以此遣使來未知以何辭答之也若契丹謂元昊本稱臣於兩朝今旣南朝不稱臣漸爲敵國則以爲獨尊矣異日緣邊隙復有所求未知以何術拒之臣曉夕思之二者必有一焉不可不早慮也余靖言臣竊見朝廷每遇契丹遣使到闕元昊差人來朝大臣商量惟欲祕密兩制兩省禦史中丞已下𨿽名侍從供奉之官當時並不聞知及處置旣了縱或不便無由論列伏思國家建置侍從之官以救闕失蓋欲舉無過事謀無遺策書不云乎謀及卿士謀及庶人謀及卜筮是事有大疑謀欲其廣也漢武帝徵伐四夷開置邊郡侍從之臣數屈丞相漢始稱之以爲美談今柄臣密議外不得聞一慮或失救之不及勢之可憂者也凡北狄西戎之事系於安危者侍從諫諍之官悉令聞之凡有利害不爲漏泄傳云謀之欲多斷之欲獨此禦國之要也惟陛下善爲裁擇先是歐陽修言臣料國家今若不能曲從其言不如優寵其來人厚加禮遇元昊不免出兵攻冦逞彼忿心若是不受彼必自虧事體不若急修備以圖勝算修𨿽有此議然朝廷更未之從也且元昊旣未肯臣如定等來又多所要請兩府司諌皆欲從之獨韓琦以爲不可屢合謝於上前晏殊曰眾議已同惟琦獨異上頋問琦琦歷陳其不便上曰更審議之及至廷議琦稱不可益堅殊變色而起復上章曰今西界遣人講和其患有三望且令中書樞密院再三論難使朝廷得大體契丹無爭端此議和庶爲得策諫官蔡襄余靖言修又言臣謂方今不羞屈志急欲就和者其人有五一曰不忠於陛下者欲急和二曰無識之人欲急和三曰姦邪之人欲急和四曰疲兵懦將欲急和五曰陜西之民急欲和甲午樞密韓琦上疏曰臣聞漢文帝襲髙惠承平之後躬行修儉國治民安刑措不用時賈誼上書言事尙以爲可慟哭太息豈其過哉蓋憂思深逺長久之計欲大漢之業垂於萬世而無窘者今陛下紹三聖之休烈仁徳逺被天下大定民樂其生者八十餘年矣而臣切睹時事可謂晝夜泣血非直慟哭太息者何哉蓋以西羌北狄禍釁已成而上下泰然不知朝廷之將危社稷之未安也臣輒盡當今所宜先行者七事條列以獻其大略一曰淸政本樞密院本兵之地今所主多奇碎渺末之務中書公事𨿽不預聞恐亦類此謂宜詔中書樞密院事有例者著爲法可擬進者無面奏其餘微瑣可悉歸有司得從容謀議賜對之際惟專務大事二曰念邊事今政府循故事才午卽欲出稍畱則恐疑眾退朝食罷忽遽僉書而去何暇議及疆事哉謂宜須未正方出延此一時以專邊論三曰擢賢才自承平以來用人以敍遷之法故遺才甚多近中書樞密院求一武臣代郭承裕聚議累日不能得謂宜仿祖宗舊制於武臣中不次超擢以試其能四曰備河北自北狄通好三十餘年武備悉廢近嫚書之至騷然莫知所爲宜選轉運使二員密授經略責以歲月使營守禦之情則我待之有素也五曰固河東前歲昊賊陷丰州掠河外屬戶殆盡麟府勢孤絕宜責本道帥度險要建城堡省轉餉爲持久之計六曰收民心祖宗置內藏庫蓋備水旱兵革之用非私蓄財而充欲也自用兵以來財用匱竭宜稍出金帛以佐邊用民力可寛而眾心安矣七曰營洛邑【見遷都逺略事】陳八事大略謂當今救獘之術不過選將帥明按察丰財利抑僥幸進有能之吏退不才之官去冗食之人謹入官之路然數事之舉謗必隨之願委信輔臣聽其措置𨿽有怨謗斷在不疑則紀綱漸振而太平可期二慮豈足爲國之患哉上嘉納之歐陽修言風聞韓琦以範仲淹已作參政欲自請行不知是否以臣愚見不若且遣仲淹速去琦與仲淹皆是國家委任之臣材職俱堪信用然仲淹以陜西軍民恩信尢爲眾所推服若仲淹外捍冦兵而琦居中應付必能共濟大事庶免後難諫官孫甫言切觀西人議和其利一而其害有四利害之機安危之計願陛下熟圖之乙酉陜西宣撫使田況言自冬初諸路得諜者皆聲言西界迆■﹝辶裏﹞遇乞剛娘嵬等諸腹心謀叛賊事覺被誅國中大亂臣竊疑朝廷方遣使議和賊所希甚大若心實欲和則當誇示凶勢幸我曲從以厭其私豈肯詐揚此聲自見危弱此其勢實衰而亟求倚附也若其國人果叛猶且倔彊妄有干求不宜過有許予示四夷以弱如謀者所得皆詐則觸謀懷毒志未可量𨿽盡副所求只是納侮朝廷旣恃和懈備賊嬴形伺隙禍發所忽昔人所戒望與二府大臣熟思計其事其歲給不可優增也歐陽修言伏見張子奭奉使之賊中近已到闕風聞賊意𨿽肯稱臣受冊而尙有數事邀求朝廷未知如何處置今若只爲臣下茍安之計則何必愛惜盡可曲從若爲社稷久逺之謀則不止目前須思後患臣願陛下詢於議事之臣五事不錄萬一能有說焉非臣所及若其無說則天下之憂從此始矣又云西城𨿽和所利極鮮北戎若動其患無涯比臣前後非不切言今無及矣伏望陛下畱意而思之戊申諫官孫甫言漢以金繒遣匈奴賈誼謂中國卑辱之甚遂致流涕今與一小蕃議和歲給之物近又增至二十五萬彼猶偃蹇未滿其意卑辱又甚於漢矣今日之事又在預擇將帥擇將之術必有責於大臣昔周世宗以鳳秦之亂命宰相王溥擇將而得向拱旣成功而世宗詔王溥曰平秦鳳卿之力也蓋自古良將多由輔臣薦用慶秦二州惟朝廷選擇將帥而深計之四年罷修水洛城從宣撫使韓琦奏請也辛未降刑部員外郎天章閣待制權知鳳翔府滕宗諒爲祠部員外郎知虢州職如故並代部署張亢爲本路鈐轄宗諒及亢皆置獄並州獄未具而有是命從參知政事範仲淹言也諫官孫甫言自昔之有天下者未常一日去兵𨿽然兵無良將與去兵同祖宗朝養兵不多而取勝於夷者有良將也今日養兵多而未常勝者非無將也不知其才而任之也韓琦田況近皆逺自陜西邊將之才無容不知請詔琦等條四路將臣能否其最下者黜之庶幾將帥得人而勝可取也夏五月樞密副使韓琦參知政事範仲淹並對於崇政殿上策略曰臣等思和與不和俱爲大患然則爲今之謀者莫若擇帥練兵計用武之策以和好爲權宜以戰守爲實務彼知我有謀有備不敢輕舉而盟約可固如不我知輕負盟約我則乘彼之驕可因而撃未必能爲中國之患試畫一言之其一曰臣等觀西戎畜禍積有歲年元昊外倚北戎屢乘戰勝而乃輒求通順實圖休息所獲者大利所屈者虛稱陛下當如唐髙祖太宗隆禮惇信以盟好爲權宜選練兵卒則攻守有具此和策之得者也其二曰久守之計莫若畜土兵其眾多識山川習戰鬭比之練兵其功相倍然沿邊次邊土兵數少而分守不足更當於要便城寨益招置之遷其家於邊任營更免出軍父母妻子保其完聚戰則相救守則相安此可恃之兵也陜西新刺保捷孱弱不堪戰者宜首汰之使歸於四畆旣省軍費復增農力三萬東兵以一屯邊以助土兵之勢以一徙次邊或屯闗輔以息饋餉之勞以一歸京師以嚴禁衛之備沿邊所招弓箭手使之聚居險要與城寨相應彼或小至則屬戶番兵弓箭手諸寨土兵共力禦之彼欲大舉則必先聞集舉之期我之沿邊兵車盡可駐於堅城以待敵之進退欲長驅而來則使諸將出兵以躡其後欲保師以歸我則使諸城並力以乘其獘進無所利退而有禍不能兩三其舉勢必敗亡此守策之得也其三曰西夏之眾動號十萬以坐守之兵拒彼專舉之勢眾寡不敵遂及於敗我若復用此等計使彼勞我逸則取勝必矣臣請於麟府鄜延環慶涇原路各選將佐三五人使臣一二十人步卒一萬騎三千以爲三軍訓以新定陣法候其精勇然後觀賊之隙使三軍互掠於橫山橫山一帶蕃部元昊入冦必爲先鋒降者厚賞納質各令安土拒者並力急撃必敗其族使賊奔命不暇部落攜怨我則兵勢自振此春秋時吳用三軍破楚之策也元昊若失橫山之勢可謂斷其右臂此攻策之得也【又陳北狄七事見契丹門】是日二人指陳上前數刻乃罷參知政事範仲淹安撫陜西先是仲淹聞契丹與元昊相攻料其可疑者六可憂者三云今乞聖慈顧問大臣如契丹可以保信必不入冦亦不與元昊連衡則乞今日同具一奏納於禦前使中外安靜不更憂疑他日或誤大事責有所歸如大臣不能保信則便畫河東備禦之策戊午冨弼奏契丹必不冦河東杜衍言契丹必不來仲淹爭議帝前詆衍不以爲恨韓琦請行雲不須一人一騎仲淹求再對奏琦語兵竟不行仲淹不以爲忤也先是仲淹受命主西事弼主北事弼條上河北守禦十二策凡此守禦冨弼言近見元昊所上誓書及奏表辭理恭順一遵朝廷所約只是榷場上微有商量候楊守素到闕臣乞與婉順商議示以和之意使之深信不可謂其恭順卻於元約事外別詰難邀勒所宜多方容納令無備我之意則必盡力與契丹相持若二冦相殺伐朝廷之福天之所假也又範仲淹言前代帝王與戎結好通和禮意甚重非志不髙而力不足也蓋懼邊事不息困乏生民用兵久之必生他變而爲社稷之憂如漢髙祖唐太宗身經百戰旣定天下不敢黷武而屈事戎狄者正爲此也及其國力彊盛將帥得人則長驅破敵以雪天下之恥今西兵數年未能平定近方遣使以議通好今眾議欲復得寨門以全疆土且西戎驕怯不足與爭但名體已順余可假借以成和好然後重議邊事退移兵馬減省糧艸蘓我生民勤我稼穡選將練兵使民富土彊以待西夷之變此帝王有道之術社稷無窘之福也諫官蔡襄言元昊陳奏數目如聞誓書大體頗如朝廷約束兼余靖請使北已有回奏別無齟齬之意臣竊謂速行封冊詔如靖言仍令延州先移文夏人仲淹因奏張亢得所增廣堡寨冝使就總其役詔旣下而明鎬持不可屢牒止亢亢曰受詔置堡寨豈可得經略牒而止耶坐違節度固所甘心堡寨必爲也毎得牒置案上督使役愈急小堡或一日而成卒事乃發封自劾朝廷不問蕃漢歸者數千戶歲減戍兵萬人河外遂安十一月初環原之間屬羌有明珠減藏康奴三族最大素號彊獷撫之則驕不可制伐之則險不可入其北有二州交通西界宣撫使範仲淹設築古細腰城斷其路於是檄知環州種世衡與知原州蔣階共幹其事世衡時臥病卽日起兵會階於細腰使甲士晝夜築城先遣人以計欵冦果不爭又召三族酋長犒之諭以官築此城爲汝禦冦三族旣出不意又忘冦援因遂服從城成而世衡卒冬十月範仲淹復檄蔣階築堡大虫才堡未完而爲明珠減臧伺間邀撃階輒從間道遁歸伏經略使庭下請死王素將赦其罪令復往畢功以贖罪狄靑曰階輕而無謀往必更敗素曰階死則部署行矣靑乃不敢言階卒完所築堡致其酋長而還始明珠策族數爲冦階潛兵伺之斬首四百餘酋豪二十九焚帳落八十獲牛馬三千所俘皆刳割磔裂於庭下坐客爲廢飲食而階笑自若五年春樞密使韓琦言朝廷已封冊夏國又契丹矣西徵回來告當此之時便謂太平無事則後有大憂者三若以前日之患而慮及經逺則後必有大利者【一禾盡錄】臣願陛下深思去大憂取大利則爲天下之福又陳陜西合措置事件久任主帥徙兵就糧去冗兵以蠲經費上悉施用其言六年詔陜西安撫及運使朝廷開納夏國本欲寛財卹民自進誓以來至今已及一年而調度尢急不敢用兵其議裁節諸費及所增置官員指使使臣今無用者悉條奏之從樞密副使龎藉之言也辛酉詔河東經略使鄭戩裁減本道邊費以聞

仁宗朝契丹議闗南地界

天聖二年契丹大閱聲言獵幽州朝廷患之以問二府皆請備粟練師以待不虞樞密副使張知白獨言契丹修好未逺今其舉兵者以上初攺觀試朝廷耳豈可自釁耶若終以爲疑莫若因北河決以防河爲名萬一有變亦足應用未幾冦果敗盟

景佑元年十二月或傳契丹聚兵幽涿間河北皆驚癸酉命張克爲北京使知安肅軍因入對曰狄歲享金帛甚厚今其主孱而歲歉欲興兵而來特張言耳非其實也萬一有背約臣請環甲爲諸軍先朝廷欲大發軍爲備輔臣疊議上前參知政事蔡齊畫三策料契丹必不渝盟已有契丹祭天幽州以兵屯境上耳二年契丹主加號文武仁聖昭孝皇帝

慶曆三年春二月契丹謀聚兵幽薊前遣使致書求闗南北知保州衣庫使王果先購得其書槀以聞且言契丹潛與昊賊相結將必渝盟請自廣信軍以西緣山口賊馬出入之路預爲按守札付河北安撫使密修邊備乙未詔眞定府天雄軍澶州各備兵馬十萬人芻糧二千車器甲五百副又詔河北路提點刑獄視所部州軍城隍應修者修之又詔河北諸州彊壯自三月後並赴州閱習委知州擇其彊勁者刺手背爲義勇軍不■﹝首頁﹞者釋之而存其籍以備守葺城池自是彊壯寢廢矣詔始下人情訩訩河北轉運使李昭述乘疾置日行數捨開諭父老人情始安辛丑以新知河州保靜軍畱後王徳用爲保靜軍節度使契丹將渝盟上起徳用於曹州復畱後知靑州不數日攺澶州入見上流涕言臣前被大罪陛下幸赦而不誅今不足辱命上慰勞曰河北方警藉卿威名鎭撫耳又賜手詔以遣之卽拜節度使三月己巳契丹遣宣徽南院使歸義節度使蕭英翰林學士右諫議大夫知制誥同修國史劉六符來致書曰弟大契丹皇帝謹致書於大宋皇帝粵自世修歡契時遣使詔封圻殊兩國之名方冊紀一家之美蓋欲洽於綿逺固將有以披陳竊緣馬橋闗南是石晉所割迄至柴氏以代郭周興一時之狂謀掠十縣之故壤人神共憤廟社不延至於貴國祖先肇創基業尋與敝境繼爲善鄰曁乎太宗紹登寶位於有徵之北才定並汾以無名之師直抵燕薊羽召精鎤禦而獲退遂致移鎭國彊兵富南北王府並內外諸軍彌年有戎境之勞繼日備渝盟之事始終反復前後諳詳嘗竊審專命將臣往平河右炙涼屢易勝負未聞兼李元昊於北朝久已稱藩累增尙主克保君臣之道實爲甥舅之親設罪合加誅亦宜垂報邇者郭稹時至杜防又回𨿽具音題而但虞詐諜已舉殘民之伐曽無忌器之嫌營築長堤塡塞隘路開決塘水添置邊軍旣潛稔於猜嫌慮難惇於信睦倘或思久好共遣疑懷曷若以晉陽舊附之區闗公元割之縣俱歸當國用康黎民如此則益深兄弟之懷長守子孫之計緬惟英晤深達悃悰適屆春陽善綏衝裕先是西兵久不決六符以中國爲怯且厭兵困因教其主聚兵幽涿聲言入冦而六符及英去以書來求闗南十縣正月己巳邊吏言契丹泛使且至朝廷爲之旰食歷選可使狄者羣臣皆憚行宰相呂夷簡舉右正言知制誥冨弼入對便殿叩頭曰主憂臣辱臣不敢愛其死上爲之動色壬申命弼爲接伴弼以二月丙子發京師至雄州久之英等始入境遣中使慰勞英稱足疾不拜弼謂曰吾常使北病臥車中聞命輒拜今中使至而君不起此何禮也英矍然起遂使人掖而拜弼詧英等自以狄先違盟約及其從者皆有懼色可動故每與之開懷盡言冀以鈞得其情英等以故亦推誠無隠乃密以其主所欲者告弼且曰可從從之不從便以一事塞之王者愛養生民舊好不可失也弼具以聞及英等至命禦史中丞賈昌朝館伴朝廷議所欲與不許割地而許以信安僖蕳王允寧女與其子梁王洪基結婚或增歲賂獨弼以結婚爲不可初北主之弟宗元者號太弟挾太后勢用事橫於國中常自通書幣上欲因今使答之令昌朝問六符六符辭曰此於太后則善然本朝則不便也昌朝曰卽如此而欲以梁王求和親皇帝豈安心乎六符不能對旣而狄卒罷結婚之議辛未授弼禮部員外郎樞密直學士將使弼報聘故也弼曰國家有急惟命是從不敢憚勞臣之職也柰何逆以官爵賂之固辭不受庚辰詔以右正言知制誥富弼爲回謝契丹國信使西上閣門使符惟忠副之復書曰昔我烈考章聖皇帝保有基國惠養黎庶與大契丹昭聖皇帝弭兵講好通聘著盟肆余纉承共遵謨訓邊民安堵垂四十年玆者專致使臣特貽緘問且以瓦橋舊地晉陽故封援石門之割城還周朝之復境系於異代安及本朝粵自景徳之初始惇鄰堡之信凡諸細故咸不寘懷況太宗皇帝親畱並郊匪圖燕壤當時貴國亟發援兵旣交石嶺之鋒遂舉薊門之役義非反復理有因緣元昊賜姓稱藩稟朔受祿忽謀狂僣俶擾邊陲鄕議討除己嘗聞達杜防郭稹傳道備詳及此西徵豈云無報聘軺旁午屢聞嫉惡之談諜間交馳未諭聨親之故忽窺異論良用惘然謂將軫��原反致譏於忌苦復云築營堤埭開決陂塘昨緑霖潦�余大爲衍溢之患旣非疎導當稍善防豈蘊猜嫌以虧雍睦至於備塞隘路閱習兵夫蓋邊臣謹職之常乃鄕兵充籍之舊在於貴境寧撒戍兵一皆示以坦夷兩何形於疑阻故惟歡契方保悠長遽興請地之言殊匪載書之約信辭至悉虛鑑孔昭兩地不得相侵緣邊各守疆界二書之外一無所求期在久要弗違先志諒爲聰達應切感思再屬淸和妙臻戩糓其餘令弼口陳書詞翰林學士王拱辰所撰也甲午徙知澶州王徳用爲眞定府定州路都部署仍降詔諭以選任之意初劉六符見徳用於澶州喜曰聞公名久乃幸見於此今歲大熟非公仁政所及耶徳用謝之曰明天子在上固常多豊年因已衰老中國多賢士大夫指坐客歷陳其家世六符竦聽五月丁夘徙知成徳軍龍圖閣直學士兵部郎中張存爲河北轉運使先是存上言契丹與元昊爲婚恐陰相首尾河北城久不治宜詔意毋忽於是悉城河北諸州俾存督察之二年秋七月初冨弼張茂實以結婚及增歲獘二事往報契丹惟所擇弼至滿達河劉六符館之謂弼曰北朝皇帝堅欲割地如何弼曰北朝若欲割地此必志在敗盟假此爲名朝廷必不從有橫戈相待耳六符曰若南朝堅執則事安得濟弼曰北朝無故求割地南朝不卽發兵拒卻而遣使好辭更議嫁女益歲幣猶不從此豈南朝堅執乎及見北主弼曰兩朝人主父子繼好垂四十年一旦忽求割地何也北主曰南朝違約塞鴈門增水塘治城隍藉民兵此何意羣臣競欲舉兵而寡人以謂不若遣使求闗南地求而不得舉兵未晚也弼曰北朝忘章皇帝之大徳乎澶淵之役若從諸將之言北兵無得脫者且北朝與中國通好則人主專其利而臣下無所獲若用兵則利歸臣下而人主任其禍故北朝諸臣爭勸用兵者皆爲其身謀非爲國計也北主驚曰何爲也弼曰晉髙祖欺天叛君而求助於北末帝昏亂神人棄之是時中國狹小上下離叛故契丹全師獨克然擄獲金帛充牣諸臣之家而壯士健馬物故太半誰任其禍者今中國提封萬里所在精兵以萬計法令修明上下一心北朝欲用兵能保其必勝乎曰不能弼曰勝負未可知就使其勝所亡士馬羣臣當之歟抑人主當之歟若通好不絕歲幣盡歸人主臣下所得正奉使者歲三人耳於羣臣何利焉北主大悟首肯者久之弼又曰塞鴈門者以備元昊塘水始於何承矩事在通好前地卑水聚勢不得不增城隍皆修舊民兵亦舊籍特補其闕耳非違約也北主曰微卿言不知其詳然寡人所欲得之者但以其地耳弼曰晉髙祖以盧龍一道賂契丹周世宗復伐取闗南皆異代事宋興已九十年若欲求異代故地豈北朝之利乎北主無言徐曰元昊稱蕃尙主南朝伐之不先吿我何也弼曰北朝向伐髙麗黑水豈常報南朝乎天子令臣致意於陛下曰向不知元昊與弟通姻以其負恩擾邊故討之而弟有煩言今撃之則傷兄弟之情不撃則不忍坐視吏民之死不知弟何以處之北主顧其臣與語良久乃曰元昊爲冦豈可使南朝不擊乎旣退六符謂弼曰昔太宗初平河東遂襲幽燕今𨿽云用兵西伐無乃續欲謀燕薊乎弼曰太宗時北朝先遣伊喇摩哩來聘旣而出兵石嶺以助河東太宗怒其反復遂伐燕薊蓋北朝自取之也六符又曰吾主恥受金帛堅欲十縣如何弼曰南朝皇帝常言朕爲人子孫豈敢妄以祖宗故地與人昔澶淵白刄相向章聖尙不與昭聖闗南豈今日而可割地乎且北朝欲得十縣不過利其租賦耳今以金帛代之亦可以坐資國用朕念兩國生靈不欲使之肝腦塗地不愛金帛以徇北朝之欲北朝旣欲得地是志在背盟棄好朕獨能避用兵乎且澶淵之盟天地神祗實共臨之今北朝先發兵端朕不愧於心亦不愧於天地神祗矣六符謂其介曰南朝皇帝存心如此大善當共奏使兩主意通翌日北主招弼同獵引弼馬自近問所欲言弼曰南朝惟欲歡好之久耳北主曰我得地則歡好可久弼曰南朝皇帝遣臣問於陛下曰北朝欲得吾祖宗故地南朝亦肯失祖宗故地耶且北朝旣以得地爲榮則南朝以失地爲辱矣兄弟之國豈可使一榮一辱哉朕非忘燕薊舊封亦安敢復理此事正應彼此自論耳退而六符謂弼曰皇帝聞公榮辱之言意甚感悟然金帛必不欲取惟結婚姻可議耳弼曰結婚姻易以生釁況夫婦之情好難必人命修短或異則所托不堅不若增金帛之便也六符曰南朝皇帝必自有女弼曰帝女才四歲成婚亦須在十餘年後𨿽允寧女成婚亦在四五年後今欲釋目前之疑豈可待哉弼揣彼意在多得金帛因曰南朝嫁公主故事資送不過十萬緡耳由是狄結婚姻之意緩且諭弼還弼曰二論未決安敢徒還願畱畢議北主曰竢卿再至當擇一事受之冝遂以誓書來也弼還奏復授弼吏部郎中樞密直學士又辭不受癸亥弼與茂實再以二事往使於北呂夷簡傳帝旨令弼答契丹書並誓書凡爲國書二誓書三議婚則無金帛若契丹能令夏國納欵方歲增金帛二十萬否則十萬弼奏於誓書內創增三事一兩界塘澱毋得展開二答不得無故添屯兵馬三不得停畱還亡諸色人弼因請錄副以行中使夜賫誓書五並所錄副本�������及弼於武彊授弼行至樂壽自念所增三事皆非契丹前約萬一書詞異同則狄必疑乃密啟副封觀之果如弼所料卽奏疏待報又遣其屬前陵州團練推官宋誠蔡挺詣中書白執政上欲知狄事亟召挺問挺時有父喪聽以服帽對便殿乃詔弼三事但可口陳弼知此謀必執政欲變已所與北朝初議者乃以禮物屬茂實疾馳至京師日欲晡叩合門求對合門吏以舊制當先進名對仍翌日弼責之遂急奏得入見曰執政故爲此欲致臣於死臣死不足惜柰國事何上急召呂夷簡等問之夷簡從容曰此誤耳當攺正弼語益慢夷簡晏殊言夷簡決不肯爲眞恐誤耳弼怒曰殊姦邪黨夷簡以欺陛下遂詔王拱辰易書其夜弼宿學士院明日乃行冨弼張茂實以八月乙未至契丹淸泉澱金氈館持國書二誓書三以語館伴耶律仁先劉六符問所以然者弼曰姻事合則以姻事誓能令夏國復歸欵則歲入金帛增二十萬否則十萬國書所以有二誓書所以有三也翌日引弼等見北主大弟宗元子梁王洪基侍蕭孝思孝穆馬保忠杜防分立帳外北主曰姻事使南朝骨肉暌離或公主與梁王不相和恱則將柰何固不若歲增金帛但患無名耳須於誓書中加一獻字富弼曰此乃下奉上之辭非可施於敵國況南朝爲兄豈可兄獻於弟乎北主曰南朝以厚幣遺我是懼我也獻字何惜弼曰南朝皇帝守祖宗之土宇繼先皇之盟好故致幣帛以代干戈蓋惜生靈也豈懼北朝哉今陛下欲發此言正欲棄絕舊好以必不可冀相要耳則南朝亦何暇頋生靈哉北主曰攺爲納字如何弼曰亦不可北主曰誓書何在取二十萬者來弼旣與之北主曰必寡人加納字卿無固執恐敗乃主事我若擁兵南下豈不禍乃國乎弼曰陛下用兵能保其必勝否北主曰不能弼曰勝未可必安知其不敗耶北主曰南朝旣以厚幣與我納字何惜況古有之弼曰自古惟唐髙祖借兵於突厥故臣使之當時所遺或稱獻納不可知其後頡利爲太宗所擒豈復更有此理北主黙然見弼詞色俱厲度不可奪曰我自遣使與南朝皇帝議之若南朝許我卿將何如弼曰若南朝許陛下請陛下與南朝書具言臣等於此妄有爭執請加之罪臣等不敢辭北主曰此乃卿等忠義爲國之事豈可罪乎弼退而與劉六符言指帳前髙山曰此尙可踰若云獻納二字則如天不可得而升也使臣頭可斷此議斷不敢諾於是乃畱所許二十萬誓書復遣耶律仁先劉六符賫其國誓書以來仍求納字二十萬誓書蓋明著夏國納欵事北主不恱欲令弼攺之弼不可彼亦卒不肯報其事於誓書但於國書中敍述耳是月乙巳弼等還至雄州詔卽以弼爲接伴使有朝廷合先知者急置以聞弼奏曰彼求獻納二字旣以死拒之敵气折六不可復然朝廷意欲從晏殊議許稱納字弼不預知也乙丑契丹樞密副使保大節度耶律仁先樞密使禮部侍郎同修劉六符入見其誓書曰惟重熈十一年歲次壬午八月壬申朔二十九日庚子弟大契丹皇帝致書於兄大宋皇帝闕下來書云謹按景徳元年十二月七日章聖皇帝與昭聖皇帝誓曰共遵成紀虔守歡盟以風土之儀物備軍旅之費用每歲以絹三十萬疋銀一十萬兩更不差使臣專往北朝只今三司差人搬送至雄州交割沿邊州軍各守疆界兩地人戶不得交侵或有賊盜逃逋彼此勿令停匿至於隴畆稼穡南北勿縱騷擾所有兩朝城池並合依舊存守修壕葺槁一切如常卽不得創築城隍開決河道誓書之外一無所求各務協心庶同悠久此保安黎庶謹守封疆質於天地神祗告於宗廟社稷子孫共守傳之無窮有渝此盟不克享祀昭昭天鑑其當殛之昭聖皇帝復以書答云孤𨿽不才敢遵此約謹當先於天地誓之子孫神明俱知嗚呼此盟可攺後嗣何述竊以兩朝修睦三紀於此邊鄙用軍干戈載偃追懷先約炳若日星今綿逺已深惇好如故闗南縣邑本朝傳守懼難依從別納金幣之儀用代賦稅之物每年增絹壹十萬疋銀一十萬兩前來銀絹搬至雄州白溝交割兩界塘澱已前開田畆者並依舊外自今已後不得添展其湜堰水口逐時決泄壅塞量差兵夫取便修壘疏導非時霖潦別至大段漲溢並不在闗報之限南朝河北沿邊北朝自古北口以南沿邊軍民除見管數目當依散闗無故不得大段添屯兵馬如有事故添屯卽令逐州軍移牒闗報兩界所屬之處其自來乘除更替及本路移易不在闗報之限兩界逃走作過諸色人口並依先朝誓書外更不得以日前停畱容縱恭惟二聖威靈在天顧玆纂承各當遵奉共修大體無介小嫌且夫守約爲信鄯鄰爲義二者缺一罔以守國皇天厚地實聞此盟文藏於宗廟副在有司余並依景徳統和兩朝誓書顧惟大徳必惇大信茍有食言必如前誓時契丹固惜盟好特爲虛聲以動中國中國方困西兵宰相呂夷簡等持之不堅許與過厚遂爲無窮之害敵毎歲得金帛五十萬因勒碑紀其事劉六符極漢官之貴子孫重於國中庚辰復命右正言知制誥館修撰富弼爲吏部郎中樞密直學士弼上章固辭先是呂夷簡當國人莫敢抗弼旣數論事侵之及堂吏以僞署度僧牒誅夷簡益恨因薦弼使契丹變易書欲因事罪之館閣校勘歐陽修上書引顏眞卿使李希烈事罪之不報而弼受命不少辭自初奉使聞一女卒再奉使聞一男生皆不顧而行得家信不發而焚之曰徒亂人意耳十月丙午以右正言知制誥史館修撰富弼爲翰林學士弼言於上曰增金幣與敵和非臣本志也特以朝廷方討元昊未暇與敵角故不敢以死爭耳於功何有而遽受賞乎伏願陛下益修武備無忘國恥卒辭不拜敵旣修和好有忌弼功髙妄指他事譛弼奉使不了乞斬於都市上𨿽不聽而弼深畏恐故毎遷官輒力辭云三年三月甲午樞密副使右諫議大夫富弼攺爲資政殿直學士兼翰林侍讀學士弼時再上章辭所除官曰臣昨奉使契丹彼執政之官漢使所未嘗見者臣皆見之兩朝使臣昔所諱言者臣皆言之以故得詳其情狀彼惟不來來則未易禦也願朝廷勿以旣和而遂忽之臣今受賞彼一旦渝盟臣不惟蒙朝廷斧鉞之誅天下公論其謂臣何臣畏公論甚於斧鉞願收新受則中外之人必曰使臣不受賞是事未可知於守備決不敢懈弛非臣務飾小亷誠恐誤國事上察其意堅定特爲攺命焉七月以富弼爲樞密副使弼直執制誥命納於帝前陳所以牢避之意且曰願陛下坐薪嘗膽不忘修徳上許之焉

仁宗經制契丹要略

慶曆四年初邊奏契丹修天徳城及多建堡寨知制誥田況意敵畜姦謀乃上疏曰朝廷予契丹金帛歲五十萬朘削生民輸將道路疲獘之勢漸不可久而近西羌通欵歲又予二十萬設或復肆貪瀆再有規求朝廷尙可從乎臣至愚不當大責每念及此則惋嘆不已矧兩府大臣皆宗廟社稷天下生民所望而系安危者豈不爲陛下思之哉每旦拱垂之對不過目前政事數條而已非陛下所以待輔臣非輔臣所以憂朝廷之意也有唐故事肅宗以天下未乂除正衙奏事外別開延英以詢訪宰相蓋旁無侍衛獻可替否曲盡討論今北敵桀慢而河朔將佐之良愚甲兵之善窳道路之夷險城壘之堅獘軍政之是否糧財之多少在兩府輔臣實未有知之者萬一變發所忽制由中出少有差跌則士不測矣如前歲蕭英劉六符始來和議旣定又復恬然若無事者豈得爲安哉願因燕閒召執政大臣於便殿從容賜坐訪及時政專以敵患爲急則人人惟恐不知以誤應對事事惟恐不集以孤聖懷日夕憂思不敢少懈同心葉力以有所爲今不以此爲急務而日以委瑣之事更相便對議者羞之臣叨備近列契同朝廷休戚惟陛下不以人廢言也五月壬戌朔樞密副使韓琦參知府事範仲淹並對於崇政殿上四策其四曰臣等旣以三策陳之久以北戎爲憂且戎久彊在後唐日以兵四十萬送石髙祖至洛陽立爲天子遂與石晉爲父子之邦邀求無厭晉不能支一旦釁起直抵京師擄石少主曁當時公卿盡室而去爲中原千古之恥國家始與結和將休兵養民自有待也及天下無事人人懷安不復有徵戰之議前年北敵驟起說謀稱兵有割地之請今來元昊欲議和又因而要功其謀愈重茍不大爲之備禍未可量請朝廷欲行七事以防大患一密爲經略二再議屯兵三專於選將四急於教戰五訓練義勇六修京師外城七密定討伐之謀一密爲經略者自河朔罷兵以來幾四十年州郡困循武事廢弛凡謀興葺則罪其引惹昨朝廷選差轉運使蓋欲革去舊獘預爲之防然旣有本職則日爲冗事所嬰未暇周慮請選有材識近臣假以都轉運使之名暫往經略使親視邊壘精究利害凡邊計未備者皆條上而更置之不出半年歸奏闕下更令中書樞密院仔細詢訪熟議經久之計若敵情驟變則我有以待之矣二再議屯兵者自有眞定府三州髙陽闗分爲五路其所轄兵馬未甚整齊乃有一州兵馬卻屬西路之處又未曉本路將來於何處控扼合用重兵若干又甚處只宜守固合屯兵若干及三路互相應援次第須差近臣往彼密爲經略方可預爲法制臨時不致蹉跌或事冝未動亦當相度兵馬合那減於何處駐泊就使芻糧以省邊費庶免先自匱乏至用兵之日重困生民三專於選將者委樞密院於合門祗候使臣以上選人三班院於使臣中選人殿前馬步軍司於軍旅中選人或有智略或有材武堪邊上試用者逐漸進呈據選到人數以藉記之候本路有闕則從而差授如此則三二年間得人多矣四急於教戰者於陜西四路北取曽押戰隊使臣十數人更授以新議八陣之法遣往河北閱習諸軍使各知奇正循環之術應敵無窮五訓練義勇者今河北所藉義勇𨿽約唐之府兵法制三時務農一時教戰然未見府衛之官而法制不行號令不一須別選知州知縣縣令可治兵者並增置將校使人人各知軍中之法應敵可用斯彊兵制勝之本矣六修京師外城者後唐無備契丹陷洛陽石晉無備契丹陷京師故契丹犯京師坦然無備一朝稱兵必謀深入我以京師無備必促河朔重兵與之力戰彼戰或勝則更無所頋直趨澶淵張犯闕之勢至時遣使邀我以大河爲界將何以禦之是京師不可以無備也若京城堅完則戒河朔之兵勿與之戰彼不得戰則無乘勝之气欲謀深入前有堅城後有重兵必將阻而自退退而不整則邀之擊之皆可也故修京城者非徒禦冦誠以伐深入之謀也漢惠帝時起六百里男女城長安二年而就唐明皇時城長安九十日而就今約二年城之則民不勞而利大不可不蚤計也是日琦與仲淹陳於上前數刻乃罷慶曆四年六月韓琦範仲淹奏河北五事一邊材臣領河北轉運使密令經畫邊事二再議河北三路合屯田去處三委樞密院於合門祗候以上選人三班院於使臣中選人逐十日或一月具選人數進呈四於陜西押戰隊使臣十數人授以新議八陣之法教習諸軍五河北州縣專選知州知縣令可以治民者教習義勇並增置將校參知政事範仲淹言契丹發兵馬可疑六事可憂三事見廣算門戊午樞密副使冨弼條上河北守禦十二策曰國朝以兵得天下震耀武威太祖皇帝待北狄僅若一族每與之戰未嘗不克太宗皇帝因親徵之衂敵志遂驕頻年冦邊勝敗相半眞宗皇帝嗣位之始專用仁徳於時舊兵宿將往往淪沒敵騎深入直抵澶淵河朔大騷乘輿北幸於是講金啖之之術以結歡好自此河湟百姓幾四十年不識干戈歲遺差擾然不足以當用兵之費百一二焉則知澶淵之盟未失策而所可痛者當國大臣論和之後武備皆廢以邊臣用心者謂之引惹生事以縉紳慮患者謂之迂闊違時大率忌人談兵幸時無事謂敵不敢背約謂邊不必預防謂世常安謂兵永息恬然自處都不爲憂西北二冦稔知朝廷作事如此之失也於是妄欲希賞未常聽也蕃使毎到朝廷悖慢則尙曰夷狄之人無禮是其常事故不之卹也但只自謾嚇佯爲包容其實偸安不爲國家任責畫長久之計所以縱其姦謀養成深患是致寶元元年元昊竊發數載用兵西人困窮未可勝算又至慶曆二年契丹觀釁而動嫚書上聞中外倉皇莫知爲計上恬下嬉以茍一時之安二邊所以致然者乃曰國家向來輕敵妄戰不爲預偹之所致也臣深見二敵爲患卒未寧息西伐則北助北靜則西動必欲舉事不難求釁通和則坐享重獘交戰則必破官軍叛而復和孰敢不許禽縱自在去往無梗兩不牽制困我中國有何大害而不爲邊患有何後悔而長守歡盟渝盟擾邊則我遂困不幸凶荒相繼賊盜中起二敵所圖又甚大矣自契丹侵取燕薊以北柘拔自取靈夏以西其間所生英豪皆爲其用得中國土地役中國人力稱中國位號方中國官屬任中國賢才讀中國書籍用中國車服行中國法令是二敵所爲皆與中國等而又勁兵驍將長於中國中國所有彼盡知之彼之所長中國不及當以中國勍敵待之庶幾可禦豈可以上古之夷狄待二敵也前旣輕敵妄戰不爲預備致二敵連禍朝廷深憂今又欲以茍安之勢遂爲無事二敵各獲厚利退而養勇不數年相應而起則無復以金帛可啖而盟詛可約也謹具守禦策如左其守策一曰河北三十六州軍內沿邊次邊北京雄覇冀祈保瀛莫滄鎭定十一州廣信安肅順安信安保寧幹寧永寧七軍北平一寨總十九城皆要害之地可以控扼賊冦而不使得深入定爲右臂滄爲左臂瀛爲腹心北京爲頭角此四城乃河朔之望也餘十五城爲指爪支節乃四城之所使也定瀛滄各置一帥北京置一大帥餘十五城分屬定瀛滄三路擇善將守之十九城都用兵三十萬定五萬瀛滄各三萬雄覇冀保廣信安肅各一萬祁莫順安信安保寧永寧北平各五千北京五萬爲諸路救援餘二萬分於諸道巡檢遊擊兵此三十萬兵非如景徳年中閉門自守皆使出而接戰者也今若使良將帥守十九城分領三十萬眾左右出入縱橫救應閃誤闘誘衝陷掩襲臣𨿽至愚未信敵騎敢長驅而南也二曰河朔長貳最冝得人以備匈奴之變自來都不選擇又移替不定經久利害自知不及其身率皆不爲前後相承積獘已甚若不選人久任以矯前失則異日敵有所變故邊城不守爲患不細乞差選長吏並使久任績效著聞優與就遷厚加寵賜使樂於邊計悉心營職自能久處其三曰除上件十九城久任外其餘十七州軍大小文武官並乞詔本路轉運提刑安撫部署鈐轄路分擘舉充所貴上下得人四曰屯兵備邊古無常制所患者民賦有限軍食多缺必須廣爲經度始給用度其間歲有凶歉謀之不獲冦至益戍常數不足則暴斂橫取何所不至民由是困盜由是起此歷代所患也敵𨿽與之和終非悠久之計臣嘗深慮得養民二條其一條據守邊兵合畱外駐泊駐屯就以地分屯於河南鄆齊濮等州以教以養況其地富實不營而足率二年一代遇有緊急發符召之不旬日可到豈有後期不反者耶所以略省河朔科斂以寛疲民使之安益蘇息坐待冦至而用庶幾師有餘力可以禦敵其二緣大河州軍起敖倉運河南民稅及漕江淮粟實也近邊兵馬毎歲三年一代亦足以寛河朔困乏之民五曰河北最號勁兵處若盡精銳則無敵於天下況夷狄乎今屯南兵尙多徒能張爲聲勢而實不足用臣願河北純募土人爲禁兵教之精勇則匈奴自當畏服旣得土兵勿戍他鄕糧若不足則願用臣前養兵二條六曰北邊風俗大率以近親爲盟主將相以治國事以掌兵柄而信任焉所視中國用人亦如其國臣亦常念國家將帥旣未聞於夷狄而親王素有畏望爲匈奴所畏者今不復聞敵必謂王室孤危無所扶助本根不固易以搖動此誠宜爲夷狄之窺測臣願陛下親擇宗室中年長知書者試之以政臣知不數年當有賢宗室如漢河間東平二王矣內以藩屏王室外以威示四夷此有國者之急務長久之策也故三代以後興王者今日得天下明日封宗室至於𦇤褓之子亦皆爲侯爲王分割地土自成邦國於以分布枝葉庇蔭本根張大王室壯觀天下此前代帝王制禦天下布在簡牘驗之可信今則埋沒抑壓僅同豢養縱其癡騃殊不教習𨿽有說書官久實虛設是盡欲愚之不令知善道爲人甚非養宗室之大義也至於臣庶之家有子孫弟侄者無不孜孜教誘使之成器國家富有天下基業全盛實祖宗艱難所致所宜子子孫孫相承不絕爲歷世之計豈可宗室滿宮而陛下未知教導任爲過惡俾外夷哂笑是陛下損枝葉而取孤根易揺之患矣且陛下任李用和爲殿前都副指揮使任曹琮爲馬軍副都指揮使者是任親也用和與琮誠親矣然皆異姓者尙有親信則宗室同姓與陛下爲骨肉之親反不信哉陛下不過爲宗室無人臣謂今則誠未見其人教之試之當自有人矣今爲朝會時羣行旅進者蓋滿道士大夫見者方知其有宗室但出都城四門之外不知宗室之有無況天下乎又況四夷乎自上古以至今日其間所歷何啻萬代至宗室不教不試不用而微弱之甚未有如本朝者也冝乎爲識者之所憂而北狄之所輕也且如北敵有南大王蕭孝穆北大王蕭孝惠魯王特哩衮楚王伊勒希巴是其親近甚眾臣前歲奉使盡與之接又徇其國人未必實有才武而中原聞之莫不疑其人人皆良將也其故何哉蓋聞其名而疑其實耳今朝廷若能崇樹宗室使聲名漸著聞北敵北敵亦必謂南朝有人根本牢矣欲謀則息欲動則北古者有以實效濟者亦有以虛聲攝者兵尢重先聲而後實況臣之所說必使聲實相副願陛下行之無疑其禦策一曰景徳以前沿邊土兵無事時畱戍本州島軍冦至則盡爲逐路部署司抽起緣邊闕食又卻以南兵屯守甚無謂也夫土兵居邊知其山川道路熟其彼中人情復諳狄兵次第亦藉其營護骨肉之心且又服習州將命令所禦必堅戰必勝也若遷入內地山川道路人情不熟狄兵不諳骨肉不在州縣命令不習又爲怯弱所累則禦必不堅戰必不勝也北敵惟懼邊兵凡聞有南兵潛入內地敵人大喜故來則決勝而回前年河朔有警復尋景徳一事盡抽邊兵守定州河朔之民大恐爲官軍必敗幸而敵騎中止不見失律不然喪師必矣臣願自今北敵若入冦沿邊土兵只在本處不復令部署司抽起若逐處土兵而少卽以南兵益之有餘則方許部署司抽起況部署司自有近裏州軍土兵可以聚而爲大陣矣【臣上篇議十九城分領三十萬出戰餘十七城系近裏州軍只用鄕兵守之更不出戰其逐路部署可於十七城聚而爲大陣矣】邊兵勇悍有材武不畏堅敵敵騎初入使當堂堂之鋒必能取勝則近裏州軍人心自壯𨿽南兵之怯亦頗增气局以南兵在邊遇冦一敗敵騎乘而南則表裏震恐𨿽精銳盡在部署司亦已阻喪安能保其全勝哉二曰景徳以前匈奴冦邊多由飛狐易州界道東西只過陽山子度滿城入自廣信之西後又多出廣信安肅之間大抵敵騎率由西山下入冦大略州郡然後東出雄覇之間景徳前二州塘水不相接因名東塘西塘三塘之交蕩然可以爲敵騎歸路遂置保定軍界於二州以當賊衝決後開導不已二塘相連𨿽不甚浩渺而賊路亦稍梗矣然窮冬冰堅旱歲水竭亦可以濟未爲必安之地𨿽然但少以兵控扼之則敵騎無以過矣自余東從姑海西至保州一帯數百里被塘水彌漫若用以爲險可以作限只自保州以西至山下數十里無塘水之阻敵可以平入敵且守盟不動則無以先發但用臣上篇屯兵之法足以固守萬一渝盟入冦用臣之策可以轉禍爲福而逞志泄憤矣何以陳之今敵若冦邊必由廣信西而來敵騎初入塘緣邊州軍堅壁示弱不得出兵敵必不願而進將及鎭定亦堅壁敵必易我而懈於是令廣信安肅保州三邊開壁會兵張撃之之聲而不與戰敵必分兵復禦已而令鎭定亦閉壁不與戰敵旣前後受敵亦未敢長驅而南於是我急從滄州取海上路以數千艘出輕兵三萬趨平州入符家寨口則只咫燕薊矣【滄州至北界平州水路五百里不數日登岸地肥水艸美不必重舉】雄覇之間卽景徳敵騎東歸之路也又出精兵二萬直抵燕京會滄州兵搗其腹心破其積聚敵見兩下兵入莫知爲計矣燕地旣入冦者必有歸心又爲王師所擊而不能遂去於是乘其向背之傑使沿邊三城及鎭定合兵擊之必大破追奔及燕盡逐敵過山後【敵兵入界則整敗而出塞則紛然散走無復行陣易爲驅除之矣】以兵守居庸闗右北口松亭闗符家寨此四闗口皆險隘各以三千兵守之固矣則敵騎無復南者因其妄動可以一舉而復全燕之地拔鄰郡陷蕃之族平累朝切骨之恨臣自謂必無遺策矣旣以兵守四闗口外西山有後來新開父牛鐵腳豬窠二口敵人以通山後又州之道路皆險峻不通車馬𨿽不加防守尙無所害或於口側少伏車馬縱敵入冦發伏可以盡撃之假陛下謹重未欲舉燕之策卽請冦入之後屯重兵於西山下敵𨿽有所掠而東出無路進退不遂我於是以十九城之兵分出掩撃必使退敗保無深入之患敵旣屈與和則久亦治匈奴之一策也三結邊豪四結髙麗五經制山後新路六廣祁深二城七防河東凡此守禦十二策總十三條是臣庚辰壬午年奉使契丹日於河北往回十餘次詢於法邊土豪並內地故老博采參校得之甚詳及於敵庭議事又頗見其情狀以至稽求載籍質以時務用是裒聚撰述以副陛下委任之意卽非臣任胸臆罔聖聰伏望陛下令兩府會議可者速行之其不可者更相致詰而是正之臣必不敢恃己徇私旁拒眾論兩府亦不得徒事成言而無所發明如此則庻幾謀行而患可弭矣知制誥張方平言臣聞外敵不守封界築城鄙上邊吏諜知科閱兵馬且復遣使來事故未審虛實然國家與敵通已四十年事窮必變利盡則交疎亦理之常者臣願陛下思患預防考謀事先秋气漸淸宮殿涼爽時因燕閒延對大臣俾各盡其謀猷以定其帷幄一日有邊境之患庶幾無倉猝之憂今而疆埸初寧縱不保其久求無旦夕之虞也其將校可任者稍徙河北使得與士卒相服習漸諳土俗至於選官吏峙糗糧繕器械葺廐牧皆當今切務而可以素備者也備而未用爲政之常臨事紛紜何以鎭靜癸未參政範仲淹言臣竊見契丹來書志在邊功勢將構難還答之際尢宜愼重先且大議備邊之策然後遣使往來使敵知我有備無必勝之理則亦可以遏其邀功求報之初心縱背盟好亦有以待之少減生靈之禍【余見經制西夏要略門】

四年八月甲午樞密副使富弼爲河北宣撫使先是撫臣奏事垂拱殿前面諭之曰北主受禮云州遂襲我河東兩府宜設備弼謂契丹必不冦河東其事有九無名一也易出難入二也動稱王師不肯竊發三也不冦河東四也不先冦河北五也必不肯先報云州受禮六也必不與元昊合入冦七也不聞偹無以防我八也不由河東入冦九也臣驗此九事故知契丹不冦河東必矣今臣但論目下不爲河東之患過此以往非臣所知臣前使契丹理當無所增賂蓋以朝廷方難盡力西鄙未遑北事於是忍羞歳益所入聊以疑兵紓禍而望雪恥於後也臣今所乞必願兪允不惟訓兵備敵以安元元至於身羞國恥庶幾可雪於是命弼宣撫河北實亦不自安於朝欲出避讒謗也乙未翰林學士承旨王度學士王堯臣吳育宋祁知制誥孫抃張方平歐陽修權禦史中丞王拱辰侍禦史知雜沈邈等言中書樞密院聚召臣等宣示契丹來書與朝廷答書臣等竊謂契丹元昊相攻虛實未可知莫若以大義而兩存之如此則於西人無革絕之由於北鄙無結怨之端從容得中不失大義先是吳育奏凱言爲今之策冝使人諭元昊曰契丹汝世姻一旦自絕力屈歸我我所疑也若無他者當順契丹如故然後許汝歸欵告契丹曰已詔元昊如能委謝轅門卽聽內附若猶固拒當爲加伐如此則二敵自然歸屬朝廷及聚議方平當事言不能易所議焉戊戌右正言余靖爲回謝契丹使先是靖言臣復料北人之意不出四策一曰借兵於我同力剪除二曰見乏資糧欲假邊粟三曰軍興費廣先借數歲之資四曰元昊與賊連謀不宜更通和好其它校計不可詳知皆目前所宜預備者也必若假借財物拒之有辭惟與元昊絕和最難處置臣竊計之遜詞以謝北敵緩詞以欵西戎茍紓歲月之禍誠當今可施之策也若徇北敵而絕西戎順西戎而違北狄俱有兵禍二敵連謀共爲矛盾之勢北人才去西人必來拒納之間動輒違礙擇禍就輕守之以信使曲不在我卽其要矣朝廷以靖言爲然於是遣靖回謝其復書略曰若以元昊於北朝失事禮之大則自冝問罪或謂元昊於本朝稽效順之故則不煩出師矧延州昨奏元昊已遣楊素如將誓文入界倘不依初納則猶可阻還如盡遵承亦難卻也冬十二月冨弼言河北一路蓋天下之根本臣奉詔宣撫自渡河而北徧詢狄人熟知祖宗以來邊防事機今來事體不及祖宗其事有七一號令不及先朝之嚴明二威令不及先朝之震赫三北狄茍動事系安危誰敢爲朝廷主張行事此執政者不及先朝大臣主斷四民心不及先朝固結五財用不及先朝丰足六將帥不及先朝有謀勇而經戰陣七士卒不及先朝整肅上七件事盡臣目覩耳聞不敢緘黙恐誤邊防之計伏望陛下特畱聖念以先朝已試之效革今日因循之獘爲長久之策不勝大幸寶歷五年春韓起言二邊事【見要略門】五月歐陽修言邊事【見逺略門】

太平治迹統類卷八

●欽定四庫全書

太平治迹統類卷九

﹝宋﹞彭百川撰

仁宗諸臣謀國逺略

天聖元年秋八月先是錢惟演自河陽赴亳州朝京師圖入相張詠奏惟演險人今若遂以爲相必大失天下望太后遣內侍持奏示之惟演猶望顧不前禦史鞠詠語左正言劉隨曰若相惟演當取白麻毀之惟演聞乃亟去王欽若知江寜徙潤州王隨代之在江寧會歲大饑轉運使移府發常平倉米計口日給一升隨置不聽曰民所以饑者由兼並閉糴以要髙價爾乃大出官粟私價遂平他郡計口以糴者不能自足輒多流亡天聖三年春中丞薛奎罷知秦州州宿重兵費常不足奎務爲儉約教民水種謹商算歲終廩粟積者三百萬徵衍者三十萬核民隱田數千頃復得芻糧十餘萬三月徙知河南陳堯佐知並州每汾水漲人憂溺堯佐爲築堤種柳數萬本作柳溪亭民賴其利矣天聖四年八月詔修泰州捍海堰久廢不治歲歲患海濤西溪監稅範仲淹言於運使張綸請復之綸奏以仲淹知興化縣總其役役旣興會大雨雪眾言不可復詔遣使按視將罷之又詔運使淮南胡令儀同度其可否令儀力主仲淹議仲淹尋以憂去以書抵綸言復堰之利表三請願身執其役乃命綸權知秦州堰自小海塞至耿莊凡一百八十里於運河置閘納潮水通漕水踰年堰成流民歸者一千六百餘戶民爲綸立生祠天聖六年八月員外郎陳貫知涇州督察盜賊禁戢不肖子弟簿書賦租出入皆自檢核常謂僚屬日視縣官物如已物容有姦乎州人憚其嚴徙爲利路轉運使歲饑自以職田粟賑饑率富民令計口占粟發其餘活幾萬人詔書褒諭發運使綸知泰州綸天禧未爲發運副使時鹽貨積虧者十年綸力奏除通楚秦三州鹽戶宿負官助其器用鹽入優與之直由是歲增課數十萬復置鹽場於杭秀海三州歲入課又三百五十萬居三歲增上供米八十萬在江淮踰十年爲民興利除害甚眾十一月冬至上率百官上皇太后壽於會慶殿祕閣校理範仲淹奏言天子有事親之道無爲臣之禮有南面之儀無北面之儀若奉親於內行家人禮可也今與百官同例虧君禮損主威不可以爲後世法不報晏殊初薦仲淹聞之大懼召仲淹詰以狂率邀名且將累薦者仲淹正色抗言曰緣辱公舉每懼不稱爲知已羞不意今日反以忠直獲罪殊不能答又作書遣殊申理前奏不少屈殊媿謝又奏請太后還政不報乞補外爲河中府通判

明道元年春以新知江陵杜衍爲河北都運使命衍守荊南禦史郭勸言衍淸直當畱本朝不聽會河北乏軍費加衍一官往經度之不增賦於民而用足薛奎爲泰州益州皆辟明鎬自隨還朝上問輔臣以鎬所用奎曰鎬文妙學博而沈摯有謀能斷大事願陛下用之二年十月祕閣校理吳遵路爲開封推官太后稱制遵路條奏十餘事語切直忤太后出知崇州遵路至州卽令轉市吳中米以備歲歉已而果大乏饑民以濟自他州流者十全八九仲淹安撫淮南薦遵路爲郡得古人風乞以其救災事迹頒州郡爲法並付史館

景佑元年八月甲子參政宋綬以帝富於春秋天下無事慮燕樂有漸乃上言自古守成之君皆兢兢抑畏不忘顧畏者何也人心逸於久安害生於所忽故立防於事之始銷變於未萌之前若事至而應不亦殆歟願飭羣臣勿以承平自怠九月丁酉帝康復許布以鍼進上疾愈範仲淹知達州未幾徙蘇州州北大水民田不得耕仲淹疏五河導太湖注之海未就徙明州運使言仲淹治水有緒願畱以畢其役庚子詔復任十一月禦史楊沔言同安尉李安世以上書狂悖下吏傷納諫之仁責降監永州酒稅以唐天后覆車爲戒二年正月徙江東運使蔣堂爲淮南轉運使堂在淮南歲薦吏工百員曰十得二三亦足報國矣三月己丑以中丞杜衍權判吏部流內銓先是選補科格繁主判不能悉閱吏多受賄衍視事卽敕吏取銓法問曰盡乎曰盡矣乃閱視具得本末曲折明日曉諸吏無得升堂各坐曹聽行文書銓事悉自予奪由是吏不能爲姦利居月餘聲動京師後攺官知審官院裁制如判銓法度支判官段少連爲兩浙轉運副使舊使者至郡縣索簿書不暇殫閱往往委之吏胥持以爲貨少連命郡縣上簿書悉織識遇事問取一二日自閱摘其非是者按之餘不及閱者全織識以還由是吏不能爲姦州縣簿書莫敢不治石介不召【歐陽與杜衍書云可謂中書舉動也禦史臺初辭以言事不召耳】

康定元年十一月丙子河東運使楊偕爲樞宻直學士知並州有中官預軍事素橫前帥優遇之偕至一繩以法命率所部從副部署赴河外戒曰遇賊將戰一稟副部署中人不服捧檄訴偕叱曰汝知違主帥命卽斬首乎監軍怖汗不覺墮笏翌日告疾未幾告卒於是軍政肅然五月乙丑王徳用爲定州都部署至官日教士卒習戰頃之皆可用契丹使人來覘或請捕殺之徳用曰彼得其實以告是服人之兵以不戰也明日大閱於郊提桴鼔誓師進退坐作終日不戮一人乃下令具糗糧聽吾鼓聲視吾旗所向覘者歸告狄中謂兵將大入旣而復議和兵乃解時朝廷發兵屯川幾六萬寓居逆旅及民間闐塞城市未嘗有一人敢喧呼暴橫將校相戒曰吾輩各務斂士卒勿令擾我菩薩一日倉中給軍糧軍士以米黑諠嘩紛擾監官懼逃匿有四卒以米來見徳用徳用曰從我入倉視之乃往召専副曰昨者我不令汝給二分黒米八分白米乎曰然然則汝何以先給黑米後給白米此輩見所得米黑以盡如是故諠嘩爾専知對曰然某之罪也徳用叱從者杖専副二人又呼四卒謂曰黑米亦公家不給與汝曹當棄之乎汝何敢乃爾諠嘩四卒相顧曰向者有八分白米故爾某等死罪徳用又叱從者亦各杖二十召指揮使罵曰衙官汝何敢如此欲求配決乎指揮使再拜流汗乃捨之軍中肅然僚佐皆服其能處事張亢權知瀛州兼部署亢去髙陽每遣謀者厚與金帛無所吝亢閒處便坐弟子行首入曰願屏人白事亢罵久之曰我非合使劇我外生女予自小教歌舞甚妙麗爲敵騎掠去今幸於敵王日夜居帳中將卒皆事之今遣人有所市合使善結之敵中情僞如指掌也亢曰所市何物曰某大王納聘須紫竹鞭合使所執可與也凡所市物皆從之自是敵中動靜必告時邊臣多警每一掛答費甚惟髙陽獨否【龍川別誌】

慶曆三年韓琦旣至陜西居歲大饑羣盜嘯聚張海郭邈等率眾相合於商號之郊宣毅保健邵興等又招誘鑄錢監商號藍田丞馳報於延雍帥臣未有所處琦尋遣屬官往商號料簡錢監役兵其舊素沿邊禁兵卽令卻歸元配州軍壯健役兵並押歸陜府塡龍猛龍騎壯健闕額郡興榜致之謀遂不得行又遣內侍黃琮範廷賫宣撫司榜收其散軍諭以免罪歸所屬仍召謝云行等將沿邊土兵入山捕張海等擒捕餘黨殆盡闗輔遂安堵矣是冬大厚河中同華十餘州軍物價翔貴居民相率東徙琦卽選官分詣州縣發省倉以賑之奏差提刑許崇壽尊切往來提舉蒲華同三州所活凡二百五十四萬二千五百三十七人他州人稱是時民力久困琦乃蠲賦役察官吏能否者升黜之又以兵數𨿽多雜以疲老耗用度選禁軍不堪徵戰者停放一萬二千餘人後田況乞選諸路軍不堪戰者爲廂軍云或謂兵驕久一旦澄汰恐致亂則去年韓琦汰邊兵萬餘豈聞有亂者哉慶曆五年春先是田況用事言比來災咎頻仍蝗旱繼作陛下責躬引慝不遑寧處以至躬祈道佛並走羣望燻祓之意可謂至矣然常詳觀當世之獘驗災失之由其實斂役重而民愁和气傷而沴作役斂之重由國計之日窘國計日窘由冗兵之日蕃今天下兵已踰百萬比先朝兵幾三倍矣宜分遣幹臣揀選諸路宣毅保健等軍不堪戰者並降爲平常廂軍不堪役者並放停議者必曰兵驕久一旦遽加澄汰恐立以致亂此慮事之疎也孱弱之兵旣不堪戰勇彊者亦恥爲伍去年韓琦汰邊兵萬餘人豈聞有爲亂者今天下財用不足以贍冗食之兵倘或顧卹細故而不思救獘之原臣竊憂之三月右諫議韓琦言杜衍爲相一百二十日而罷範仲淹自乞保邊朝廷任之固亦有名富弼以河朔邊備未完又自請行事畢還朝甫及都閒未得一陳於陛下之前責補閒郡中外不知弼得罪之因臣亦痛弼何負朝廷而黜辱至此臣恐自此忠臣義士指弼爲戒孰肯爲國家之用所損非細兼云近日臣僚多務攻撃忠良取決私忿非國家之福疏入不報琦請補外罷知揚州是月歐陽修上疏言杜衍韓琦範仲淹富弼等相繼而罷必有朋黨専權之說上惑聖聰略雲杜衍爲人淸謹而確守規矩仲淹則恢廓自信而不疑韓琦則純正質直富弼則明敏而果統四人爲性各有不同𨿽皆歸於盡忠而其所見各異故於議事多不相從杜衍欲深罪滕宗諒仲淹力爭而寛之仲淹謂契丹必攻河東請亟修邊備富弼料九事言契丹必不來如尹洙亦仲淹之黨爭水洛城事琦是尹洙而非劉滬仲淹是劉滬而非尹洙此數事尢爲至明陛下素已知者此四人可謂公正之賢也平日閒居則相稱美之不暇爲國議事則公言廷爭而無私以此而言臣見杜衍等直得漢史所謂忠臣有不和之節而小人讒爲朋黨可爲誣矣疏入不報指修爲朋黨者益惡焉戊申章得象罷爲鎭安節度判陳州得象在中書八年逺名勢宗黨親戚一切抑而不進方陜西用兵上鋭意天下事進周韓範富使同得象經畫當世急務得象無所建明琦等去得象居位自若禦史裏行孫抗言之得象十二章求罷上不得已乃許之癸巳河北都運按察使歐陽修論北敵地界略云臣見朝廷常有懼敵之色而無憂敵之心夫憂之與懼名近而意殊憂者深思極慮而不敢暫忘懼者臨事惶惑而莫知所措今邊防之事措置多失其機者懼敵之意過深也若能察其彊弱之形得其情僞之實則目今之事誠不足懼而將來之患深有可憂柰何不憂其深可憂而反懼其不足懼又曰朝廷不以此事爲憂又怯懼如此旣曰懼矣則於用人之際又若忽其不憂此臣之所未諭也甲戌修降知滁州權知開封楊日嚴使獄吏附致其罪錢明逸言之也始詔蘇世安王昭明雜治安世獨辧修之誣𨿽忤執政意二人俱得罪然君子多之九月甲辰徙江南按察使杜紘知衡州紘常自言不法之人不可貸如使肆貪殘於一郡一邑害於良民千萬家不若去之不利一家耳聞者望風解去或及期不敢之官然竟苛刻下遷富弼薦爲按察使是年詔攺範富所行事冬帝常遣中使察視山東盜賊還奏盜不足慮而言兗州杜衍鄆州富弼山東尢尊愛之此爲可憂帝欲徙二人淮南育曰盜賊無足慮然小人乘時以傾大臣非國家之福議遂格壬寅劉湜兼禦史知雜議者謂湜探宰相意深致尹洙罪故得優擢禦史包拯還自契丹言河北沿邊將帥未甚得人乞加精選慶曆六年秋九月戶部副使夏安期爲陜西都轉運使安期與諸路安撫使議邊費凡奏省員及汰邊防之不任役者五萬人八年三月翰林學士張方平旣退朝會鎖院艸制方平卽條對所問夜半與制書俱上【時夏竦困執中令坐門制詔言事】曰康定慶曆之間朝廷議刺民兵備廂軍充禁旅匝任臺諫屢上章疏極言其害至於今日事勢果然臣昨在三司計會天下財用出入之際及建隆以來兵數乞朝廷速加圖議太祖兵不及十五萬人眞宗增至四十二萬餘人通三朝舊兵且八九十萬人其鄕軍義勇廂軍等不在此數凡此冗兵非惟困天下財用且成天下之大患若不早汰後無及矣然玆事體大非君臣同心上下協濟則事必難成又云臣曾任勾當三班院在院使臣景佑中約計四千餘員今六千五百餘員臣勘合學士及兩省以上官景佑中四千餘員今六千餘員臣任禦史中丞將本臺班簿點算景佑中京朝官不及二千八百員臣判流內銓取責在銓選人畢竟不知數目大約三員守一闕略計萬餘人十年之間所增官品如此若更五六年其將柰何願陛下鑑祖宗故事重爵賞以待功勞責久任以觀能效亦馭將帥之一節也帝覽奏驚異詰旦更賜手札問詔所不及者方平復上對曰凡臣所陳實時要務然皆事之一節耳至於天下大勢臣請爲陛下言之臣觀古今治亂之變不在其它只在天下之勢合事無大不成天下之勢離事無小不敗願陛下深爲畱神務在通上下之情欲上下之情合在審於聽受而已上覽奏益異之書文儒二字以賜方平禦史中丞魚周詢答手詔所問今元昊幼子新立乃朝廷寛財用惜民力之時也速宜經制以紓匱乏願委安撫使與本路守邊掌計臣僚同議裁減冗兵節省浮費禁止橫斂廩假貧民去武臣之庸懦及守宰之貪殘仍冀特發宸斷出內帑錢助闗陜經費使通鹽商之利攺錢幣之法宣布徳澤與民休息然後勸勉農桑隠括稅藉收遺利抑兼並則公有羨財私有餘力矣翰林侍讀學士葉淸臣在永興條對甲寅詔書所問其言多劘切權貴雲中書政令不平賞罰不當則箝口結舌未常敢言人主纎微過差或宮闈小事卽極言過當用爲訐直供職未踰歲遷擢已加倫等宋禧爲禦史勸陛下宮中蓄犬設棘以爲守禦削弱朝體取笑夷狄不加訶譴擢爲諫官以此術略獻納左右王逵兩爲湖南轉運使所至苛虐誅剝百姓徒配無辜特以宰相故舊不次拔擢遂有河北之行如此是長奔競也其它所列利害甚眾皇佑元年戶部副使包拯言教民兵增禁兵略云邊任武將未甚得人將者人之司而邦國安危所系可不審擇之道不當限以名位髙下但辧其能之可否茍得實材則擢而用之専而委之必有成功若不素爲之具緩急旋求之必無所及矣契丹與夏人相攻聚兵近塞遣使來告邊候稍警帝禦使殿訪近臣以備禦之策權三司使葉淸臣對曰陛下臨馭天下二十八年未嘗一日自暇逸而叛羗點冦頻歲爲患顧上無失徳朝無闕政而敢爾者豈非將相大臣不得其人不能爲陛下張威徳而攘邊鄙乎明詔問輔翼之能方面之才與夫帥領偏禆當今孰可以任此者臣以爲不患無人患有人而不能用耳今輔翼之臣抱忠義之深者莫如富弼爲社稷之固者莫如範仲淹諳古今故事者莫如夏竦議論之敏者莫如鄭戩方面之才嚴重有紀律者莫如韓琦臨大事能斷者莫如田況剛果無顧避者莫如劉渙宏達有方略者莫如孫沔至於將領偏禆貴能坐運籌策不必親當矢石王徳用素有威名範仲淹深練軍政龎藉久經邊任皆其選也狄靑範全頗能馭眾楊偕沈毅有術略張亢倜儻有膽勇劉貽孫材武剛斷王徳基純愨勁勇此可補偏禆者也至若威馭綏寧卽竦戩尢其所長明詔問朔方災傷軍儲缺乏此則三司失計置轉運使不舉職蓋非一日旣往固已不咎來者又不復追臣未見可也且如施昌言乘久獘之政方欲竭思慮辧職事一與賈昌朝違戾遂被移徙軍儲何由不乏自去年秋八月計度市糴而昌朝執異議今仲春而尙未予奪財賦何緣得丰先朝置內帑本備非常今爲主者所吝自分彼我緩急不以爲備則臣不知其所爲也詔問戰馬之絕何策可使足用臣前在三司常陳監牧之獘占良田九萬餘頃須費錢百緡天閒之數才三四萬急有徵調一不可用今欲不費而馬立辦莫若賦馬於河北河東陜西京東西五路上戶一馬中戶二戶一馬養馬者復其一丁如此則坐致戰馬二十萬不爲難矣三月戶部副使包拯答詔所問禦邊之策拯言備凶荒入榖贖罪汰老弱之兵以寛民力臣云所陳皆國家之常務而言者多反之臣謂今切務在擇政府大臣敢當天下之責獨立不懼以安危爲已任者委以經制四方庶幾可弭向者之患而紓陛下之憂【詔所問在新政門】又言分兵就糧諸軍一遇有警實時可以發之若謂敵好方堅趨過目前以爲成算憚於更張措置臣恐日脧月剝中外益以殫勞一旦用兵則重加暴斂民必怨叛肘腋之下皆爲仇讎豈敢禦冦哉此乃國家根本之患若不鋭意而速圗之臨事無及矣癸丑詔徙河北闕糧處土兵於近南州軍候措置邊儲有備復令還屯從包拯之言也夏四月丁亥右司諫錢彥逺上勸農疏曰農國家急務所以順天養才禦水旱制蠻夷之本原也唐開元戶八百九十餘萬而定墾田一千四百三十餘萬頃今國家戶七百三十餘萬而定墾田二百一十五萬餘頃其間逃廢之田不下三十餘萬頃是田疇不辟遊手多也勸農其可不興乎上嘉納之侍禦史知雜事何郯言今財力大屈所患在於兵冗竭天下所出之物僅能以供億陛下幸聽臣言特行處置一路之內可三數萬人亦省費之一端【十一月壬戌詔】定與施行之郯又言方今天下之患莫甚於冗食未去冗食未去不可以節財用財用未節不可以除橫斂橫斂未除不可以寛民力民力未寛不可以求治求治宜以去冗食爲先包拯又言略云臣謂冗兵耗於上冗使耗於下欲救其獘當治其原治其詔見聖政門原者在乎減冗雜而節用度若冗雜不減用度不節𨿽善爲計亦不能救也今夫山澤之利竭矣徵賦之入盡矣幸而西北無事乃是可爲之時若不鋭意而攺圖俱務因循必恐貽患將來有不可救之患矣願陛下上體祖宗之成憲下卹生靈之重困因謂設官太多則宜艱難選舉澄汰冗雜謂養兵太眾則宜罷招募揀老幼土木之功不急者罷之費出無名者並除之懲禁中奢侈之端節上下浮枉之費當成平之代建長久之策願陛下畱神省察申命宰執而力行之天下幸甚天佑二年二月左正言賈黯自以年少遭遇備位諫官果於言事首論富弼韓琦範仲淹可大用及杜衍貶黯言衍無罪且旨從中出不因臣下彈奏恐自此貴幸近習言一得入則將肆讒毀害及忠良不可不察秋甲午諫院吳奎言陛下十數年以來每降詔令及所行事或爲橫議所移或爲姦謀所破中外不甚爲信皆謂陛下言之𨿽切而不能行行之𨿽鋭而不能久自明堂降詔杜絕內降忠賢莫不增气羣小莫不革面願陛下謹守前書堅於金石如是則太平之風有望於玆矣四年知諫院包拯爲河北都轉運使在諫院二年數論斥大臣權幸請罷一切內除曲恩又列上魏公三疏以爲龜鑑又列條七事奏疏多見采納一曰險僞之臣誣陷良善當研竅其實二毋以朋黨疑臣下三納公議以別白臧否四毋主先入之說五革猜忌之近制而法景佑之初六罷妬賢嫉能之臣毋俾久塞要路七躬閱謫藉之臣而加寵擢彰化節度知延州狄靑爲樞宻副使禦史王舉正言靑出兵伍爲執政有不可者五禦史郭贄亦以爲言不聽靑時面湼猶存常敕靑傳粉除字靑指其面曰陛下擢臣於功不問門第閥閱臣有今日以湼耳願畱此以勸軍中不敢奉詔皇佑五年壬戌知定州韓琦知並州琦至並州首罷前守李昭亮所興不急之務奏逐走馬承受廖浩然奏略云旣誣逐一大帥又望風誣逐一同職官朝廷略不辧證皆從其請官吏皆憂嘆不安且浩然性貪恣不法狀甚多願召還使保全不然臣將行法矣上俾浩然馳歸敕本省鞭之秋庒宅副使趙滋爲並代部署初滋爲定州路駐泊都監常給事食同列言粟不善滋叱之曰爾欲以是怒眾耶使眾有一言當先斬爾以徇韓琦聞而壯之以爲眞將帥才滋有是命從琦請也三月殿中侍禦呂景初言救災之術乞罷招補而汰冗濫又言爲陛下計惟急於擇士篤於任賢無以朋黨疑臣下若賢者類進則可以爲朝廷選將帥明紀律歲月磨之使變【陳熊兵最】備嚴常若敵至則夷狄不敢動而有所捍禦矣

至和元年馬遵等以言梁適罷官職中丞孫抃言臣昨論梁適事今風聞呂景初等並議譴謫必是姦人以巧言移人主意遂使邪正曲直潰然倒置又累奏乞還遵等不報丙申知諫院範鎭言陛下每遇水旱之災必露立仰天痛自刻責盡心竭慮無所不至蓋下吏不稱職使陛下憂勤於上人民苦愁於下也夫以國家用調責之三司三司責之運使運使責之州州責之縣縣責之民民竭其力以佐公上而自用不給則嗟怨之气干戾天地此水旱所以作也願詔中書樞宻大臣考求祖宗朝廷建隆天聖中官吏與所蓄兵及天下人賦之數而斟酌裁節之庶國用有常民力有餘陛下𨿽髙拱無所事而天地之和應矣至和元年秋九月權三司使楊察爲戶部侍郎時提舉集禧觀事內侍楊永徳請察建抃河置水遞鋪察條其不便罷之永徳毀察於上前察乞置帝從其請知諫院範鎭言陛下宜以察所爭四事下中書樞宻大臣詳正是非付有司依公施行殿中侍禦史趙抃亦言察若有罪不當遽轉官資若本無罪不當遽罷不報抃西安人也爲禦史彈劾不避權幸時號鐵面禦史冬十月範鎭又言臣常建議方今官冗兵多民力不堪請詔中書樞宻大臣裁節損益累月不報退自念中書之務莫急於此朝廷恬然不以爲怪此臣區區不得隠黙也云景徳時兵不滿五十萬今兵倍之矣敵才遣一介之使增益者又數萬及其去也中外相慶謂無事殊不知新兵之費歲損一百萬緡矣其費非出於建議者之家一出於民也方愁苦之時又重賦之以爲滿計者吾未見其可也又云臣以爲備契丹莫若寛河北河東之民備靈夏莫若寛闗陜之民備雲南寛兩川湖領之民備天下寛天下之民民力寛則知自愛𨿽有外虞人人可以爲兵用人人自愛之兵以禦外虞何往而不克何徵而不服哉又言官所以養民者也兵所以衛民者也今養民衛民者反以殘民而大臣不知救臣恐朝廷之憂不在四夷而在冗兵與窮兵也

至和二年初命張方平知益州未行而程戩已先入爲三政運使髙良夫攝守事西南夷有卭部川首領妄言蠻賊智髙在南詔欲冦蜀良夫聞大驚屯兵邊郡發民築城民大驚擾朝廷發陜西步騎戍蜀兵仗絡繹於道路促方平行許以便宜從事方平言南詔去蜀二千餘瑞安得舉大兵爲智髙冦我哉必妄也臣當以靜制之道遇蜀卒兵仗輒遣還入境下令卭部川曰冦來吾自當之妄言者斬悉歸邊兵罷築城之役散遣弓手會上元觀燈城門皆通夕不閉蜀人遂安已而得卭部川之始爲此謀者斬之梟首境上西南夷大震庚子禦史趙抃言臣近奏執中不學無術措置顚倒引用邪佞招延卜祝私讎嫌隙排斥忠良很愎任情家聲狼藉入奏多日未賜省納趙抃又言陳執中之罪臣近累奏未蒙施行風聞同知諫院範鎭妄行營救小人朋邪不識恩出陛下但知率由執中伏望取內外之公議立朝廷之大法鎭言陛下進退大臣不以職事而以私事故言事官大率急人私事而緩其職事執中身爲平章變祖宗大樂隳朝廷典故緣葬事除宰相除翰林學士除觀察使其餘僭賞不可勝紀陛下罷內降近日內臣無名超資攺轉月須數人又天下民困正爲兵多今益不已天變之發實爲此事陛下釋此不問禦史又専治其私捨大責細臣恐退執中未當天變乞以臣章宣示執中禦史後付學士艸詔使天下知陛下退大臣不以家事而以職事後來執政不卹家事而盡心於職事初翰林呂溱上疏論執中內實姦邪外詐彊項歷數其過惡十餘事上還其疏溱曰以口舌論人是陰中大臣也請付執中令自辧溱於是以侍讀攺滁州辭日特賜燕資善堂遣使諭曰此會爲卿設可盡醉也仍詔自今經筵出者亦如例宰臣劉沆陳杜請托僥幸之路三獘旣施行眾頗不悅未幾復故知諫院範鎭言伏見今歲無麥苗朝廷放免賑貸存卹之恩不爲不至然人民流離至父母妻子不能相保者平居無事時不少寛其力役輕其租賦歲𨿽大熟使民不得終歲之飽及少歉𨿽加重施已不濟事矣此無他重斂之政在前也今特一榖不熟爾流民如此就死九榖不熟朝廷將如之何臣以爲水旱之作由民之不足而怨民之不足而怨由有司之重斂有司之重斂由官冗兵多與土木之費廣而經制不立古今之言太平者正於使民之足食也今誠能立經制省官與兵節土木之費使民足食陛下髙拱深居而太平可以坐致顧陛下信任大臣如何爾鎭又言周制冢宰制國用唐宰相兼鹽鐵轉運或判戶部或判度支是宰相制國用自古然也今中書主民樞宻主兵三司主財各不相知或財已匱而樞宻益兵不已民已困而三司取財不已中書視民之困而不知使樞宻減兵三司寛財以救民困者制國家之職不在中書也而欲陰陽和風雨時家給人足天下安治不可得也乞使中書樞宻通知兵民財利大計與三司量其出入制爲國用則天下民力庶幾少寛以副陛下憂勞之心眞宗時內外兵九十一萬二千宗室吏員受祿者九千七百八十五寶元以後募兵益廣宗室蕃衍吏員益增至是兵百二十五萬九千宗室吏員受祿者萬三千四百四十三祿廩俸祿從而增廣又景徳中祀南郊內外賞賚緡錢金帛總六百一萬及享明堂增置一千二百餘萬故用度不得不屈自天聖以來帝每以經費爲慮命官裁節者數矣臣下亦屢以爲言有司不能承上之意牽於習俗卒無所建明議者以爲恨焉丙辰侍禦史趙抃言臣累上章乞正宰相陳執中之罪伏蒙陛下省納開悟宣付政府施行執中退處於私第不赴朝請前後數月此月二十二日執中遽此趨朝再入中書供職如故中外驚駭不測聖情臣不知陛下以執中之罪爲有耶以臣之言爲是耶非耶陛下若以臣言爲是以執中爲有罪乞卽陛下早正朝廷之法而罷免相位以從天下之公議陛下若以臣言爲非而執中無罪亦乞陛下正朝廷之法而竄臣逺方宣布中外以誡後來五月範鎭又言河北招兵略云與其離民之心以備契丹契丹未至而民力以先困國用以先匱孰若固民之心以備契丹契丹𨿽至而民力有餘國用有備其利害若視白黑而大臣以爲難者臣所以深惑也又言陛下誠罷今招兵敕大臣使具太祖時賦若干兵若干官若干太祖眞宗天聖中賦若干兵若干官若干約今賦入之數十分爲率七分給郊廟宮省諸費三分畱補水旱及緩急非常爲之十年僅可以言治歐陽修賈黯補外知制誥劉敞言二人復畱陳執中竟罷爲鎭海節度判亳州趙抃攻鎭尢力鎭由是與抃有隙範鎭乞罷黜倚權姦猾使良善得以立嘉佑元年春禦史張升奏臺諫官乞許依例上殿奏事以開言路尋有詔許中書上殿甲子趙抃言臣去年奏陳執中乞下其事而罷免之是時範鎭不顧公議陰爲論列營救臣尋與禦史範師道抨鎭阿黨今鎭除知雜臣見居臺憲之地趣向各異難爲同處伏望除臣江浙一州軍合入差遣範鎭言臣前後五奏畱中趙抃不知本未至今交結毀臣不已伏乞檢會前奏並今狀付中書明辧施行上之得疾也賈昌朝陰結右班副都知武繼隆令司天官二人於大慶殿廷兩府聚處執狀抗言國家不當穿河於北方致上體不安文彥博知其意顧未有以制數日二人又上言請皇后同聽政亦繼隆所教也史忘聰等以其狀白執政彥博視而懷之有喜色同列問不以告旣而召二人詰之曰汝今日有所言乎對曰然彥博曰天文變異汝職所當言也何得輒預國家大事乎汝罪當族二人色懼變彥博曰觀汝眞狂愚爾未欲治汝罪自今無得復爾二人退彥博乃以狀示同列同列皆憤怒曰奴敢爾妄言何不斬之彥博曰斬之則事彰灼於宮中不安眾皆曰善及議遣司天定六塔於京師方位彥博復遣二人往繼隆曰請畱之彥博曰彼何敢輒妄言有人教之耳繼隆黙不敢對二人至六塔恐治前罪乃更言六塔在東北非正北無害也壬子兵部侍郎平章事劉沆罷爲工部尙書觀文殿大學士知應天府範師道趙抃旣出禦史中丞張升言天子耳目之官進退用捨必由陛下柰何以宰相怒斥之願明曲直以正名分凡十七上沆知不勝乃自請以本官兼一學士守南京故有是命升爲中丞彈劾無所避上謂升曰卿孤立乃能如是升曰臣朴學愚忠仰托睿聖是爲不孤今陛下之臣持祿養髙者多而赤心謀國者少陛下似孤立也上爲之感動嘉佑六年七月壬寅同知諫院司馬光以二札子上殿其一論君徳曰臣切惟人君大徳有三曰仁曰明曰武其二論禦臣曰臣聞致治之道無他在三而已一曰任官二曰信賞三曰必罰丁卯司馬光進五規一曰保業二曰惜時三曰逺謀四曰重微五曰務實七年五月知諫院司馬光上疏言財利曰爲今之術在隨材用人而久任之在養其本源而徐取之在減省浮費而省用之夫農天下之首務也古人之所重今人之所輕豈獨輕之又困苦莫先焉何以言之農者食人勞力衣粗食糲官之百賦出焉歲豊賤貿其榖以應官私之求歲凶則流離凍餒先眾人塡溝壑如此而望浮食之民轉而之南畝難矣

仁宗平桂陽監賊

慶曆三年九月乙丑湖南轉運司言桂陽監蠻猺內冦自衡州常寧縣屬於桂陽郴連賀韶四州環紆千餘里蠻居其中不事賦役謂之猺人有吉州巫黃捉鬼與其兄弟數人皆習蠻法往來常寧出入溪洞誘蠻眾數百盜販鹽殺官軍逃匿峒中旣招出而殺之又徙山下民他處其黨遂合五千人出桂陽監藍山縣華陰峒害巡檢李延祚潭州都監張克明詔發兵捕擊以劉沆爲龍圗閣直學士知潭州殿中丞楊畋提點荊湖南路刑獄督之畋至湖南募才勇深入峒討擊然南方久不識兵士卒多畏懼及戰孤漿峒前軍卻大兵悉潰畋踣巖下藉淺艸得不死十一月詔轉運使郭輔之等如未能以兵剪除卽就便招撫四年五月以金部員外郎周陵爲司勲員外郎荊湖南路轉運按察使二月遣入內供奉官王昭明往宜州召募勇敢入峒捕擊三月又以殿中侍禦史王絲爲荊南路體量安撫提舉捉賊遣內侍賫手詔體量捉殺次第以聞諌官歐陽修言臣風聞湖南蠻賊近日漸熾殺戮官吏鋒不可當新差楊畋鋭於擊討與郭之輔異議不肯招降又王絲去時朝廷亦無別處分慮絲到彼與畋同謀蓋蠻賊只可招攜卒難剪撲而畋等急於展效恐失事機以臣思之莫若罷兵曲赦示信推恩可使聽命今若擊之不已爲害愈深臣欲乞速令兩府大臣共思長策決定妙謀若遷移後時致彼昌熾兵久不已害之無涯修又言楊畋與蠻賊斗敵殺得七八十人首級仍聞入彼巢穴奪其儲糧挫賊之鋒增我士气畋之勇略固亦可嘉然朝廷謀慮事機冝思久逺切恐上下之心急於平賊聞比小捷便謂兵勝不能鎭靜而外示輕脫其聞二事允合深思一曰不待成功便可厚賞二曰謂其可殺更不肯招茍如此則計之大失而事之深害也今湖南捕賊者殺一人頭賞錢十千官軍利賞見平人卽殺平人驚懼盡起爲盜今若因畋小勝示以恩威正是天與招降之時機不可失伏乞卽降敕書奬諭授以事宜俟彼招安便行厚賞仍乞明說此意諭與楊畋其賞典仍少遲畱庶合事體余靖言聞荊湖南路州軍以羣盜之故禁民不得耕種卽不知出自何人指揮此仍驅民爲盜耳乞特降指揮切責監司帥臣諸州長吏疾速出榜告諭人戶並令依舊任使便耕種靖又言湖南以錢絹募斬蠻賊首級軍人利於厚賞逢人卽殺今又領兵九疑以盡殺爲期則一方之民永陷塗炭矣伏乞朝廷抽回九疑之軍其蠻人首領許以官封平民各令歸業以示陛下含忍之徳余靖又言風聞湖南蠻夷大燒城郭爲害不止者切以賊本山獠居在嵓險嘯聚亡命出行抄掠數年以來未甚爲害去冬今春气焰漸盛其故何也蓋緣官軍枉殺良民以貪厚賞近山百姓皆入賊中楊畋等攻賊巢穴意在蕩除由是賊出攻城以爭死命𨿽聞朝廷屢令招撫而楊畋鷙勇欲盡賊徒臣愚以爲慿朝廷之力取數千之賊勝之未足爲武不勝適足爲羞今來民皆逃亡城無蓄積必須急戰乃見勝負若能盡賊但恐百姓已盡臣切料賊勢已窮欲降久矣但緣楊畋固執前議賊亦恨之畋不罷去賊必疑我臣謂宜因楊畋待罪之際別與差遣假爲此說招諭蠻人但畋不曉朝廷素求招納之意多行殺戮今専委良將恵懷吾民百姓因此可以復歸山獠因此可以撫綏事定之後用畋不遲不可重惜楊畋而輕湖南一路百姓靖又言中外措置湖南蠻事乖錯六月降敕榜下知潭州劉沆招諭九月以徐的爲荊湖南路安撫使諫官歐陽修言朝廷慮事不早及其臨事倉皇常多失誤昨湖南蠻賊初動差劉沆知潭州令専了蠻事沆未到又差楊畋作提刑専了蠻事畋未到差周陵爲轉運使又令了蠻事周陵差敕未到又自朝廷遣王絲安撫専令了蠻事王絲方在路又自淮南遣徐的往彼令専了蠻事不惟任人不一難責成功兼彼數人一時到彼不相統制凡於事體見各不同使彼一方從誰則可奏入不報的尋卒絲徙廣東十月知潭州劉沆大發兵以敕榜至桂陽監招降叛蠻二千餘人使散居所部十一月餘靖言臣今欲於南郊赦書中特示存撫舊荊湖南北路人戶先脇從及刼入賊中者限赦書到後百日內經官首身並令州縣支與舊來田業並與赦罪靖又言乞朝廷抽回楊畋並九疑山下兵革昭示朝廷不尙殺伐之意五年三月詔荊湖南路安撫轉運提刑蠻事聽便宜從事八月以禮賓副使宋吉爲荊湖南路提殺蠻人九月湖南安撫使劉沆言與提點刑獄楊畋等八路入討蠻猺破蕩桃由平能家等處巢穴十月詔始聞湖南猺賊餘黨欲降其令本路罷出兵攻守及告諭逃匿者復歸舊處仍令州縣存撫之時唐和等復入冦與禮賓副使胡元右侍禁郭正趙鼎三班差使殿侍王孝先戰於藍山縣華陰峒隘口元等敗之十二月新知渾州劉夔言唐和等比經胡元敗後益聚眾生疑恐轉爲邊患乞降空頭宣命十道欲行招安與捕逐處溪洞守領從之開封府判官祠部員外郎周沆爲荊湖南路轉運使代周陵經畫蠻人沆以蠻驟勝方驕未易懷服宜須秋冬進兵蠻地險气毒其人驕悍善用鋌盾北軍不能與之角請選邕宜融三州澄海忠敢知其山川習其技藝者三千搗巢穴餘兵絡山足出則獵取之使其勢窮力屈然後招撫也六年三月以洛苑使蔣偕充荊湖南路鈐轄四月以湖南都監宋守信兼知桂陽監劉夔遣人諭蠻首使降不從五月夔舉兵敗唐和於銀江源遂進破其巢穴蠻兵遁去前將以帛募蠻首至是有持首取賞者按問乃輒殺平民夔誅之而罷募九月戶部判官祠部郎中崔嶧爲荊湖南路體量安撫往議討除招安之策宋守信言唐和嘯聚千餘人眾爲盜五六年卒不能克者朝廷不許攻討故也今衡州監酒黃士元頗知溪峒事願得敢戰士千人土丁二百優給金帛使之捕逐必得然後已彼旣勢窮必將欵附朝廷用其策大發兵討賊賊遁入郴州黃莽山由趙峒轉運入英韶州界依山自保時出抄掠嶧又言太常博士楊畋常戰孤漿洞下人樂爲用今欲殄賊非畋不可乃換東染院使荊湖南路鈐轄七年五月置桂陽監華陽寨以禁軍五百人守之唐和令其子執要領詣官自言願貸糧米居堡峒中朝廷乃補唐和盤知諒房承映承泰文運等並爲銀靑光祿大夫檢校國子祭酒兼察禦史武騎尉充峒主知諒等和黨也楊畋曰賊剽攻湖廣七年所殺不可勝計今耗資糧據峒穴其勢必不久復亂欲招賊出峒而賊終以不聽明年賊果出陽山畋卽領眾趨嶺外涉夏秋凡十五戰乃潰

仁宗平歐希範

廣西環州隸宜州覊縻領思恩都亳二縣蠻歐希範者思恩人也狡黠頗知書常舉進士試禮部景佑末與其族正辭應募從官軍討安化州叛蠻旣而希範擊登聞皷求錄用事下宜州而知州馮伸已言其妄編管全州正辭亦常自言功不報二人皆觖望希範遁歸與正辭率其族人及白崖山酋蒙■﹝是幹﹞荔波峒蠻謀爲亂將殺伸已且曰若得廣西一方當建爲大唐國會有日者石太淸至因使之筮太淸曰君貴不過封侯乃令太淸擇日殺牛建壇場祭天神推蒙■﹝是幹﹞爲帝正辭爲奉天開基建國貴王希範爲神武定國令桂州牧皆北向再拜以爲受天命又以歐丕績爲宰相餘皆僞立名號補授四十餘人

慶曆四年正月丙子率眾五百破環州焚積聚以爲武城軍又破帶溪寨下鎭寧州及普義寨有眾一千五百事聞詔轉運鈐轄司亟發兵擊捕之遣入內供奉官王昭明往宜州召募勇敢人入峒捕擊四月丁酉以京西轉運按察使杜杞爲廣南西路轉運按察使兼安撫使寶元初朝廷出兵討安化叛蠻杞時知橫州言嶺南諸郡無城郭兵甲之備牧守非易橫爲邕欽廉三州咽喉險阻可以屯兵應援三郡賊或奔衡是爲控扼邕管內制廣源外控交趾願擇文臣達權變練嶺外事者以爲牧守使經制邊事於是執政請用杞平歐希範乃自京園召見遷秩而遺詔廣州發澄海軍一千人屯宜州捉賊李徳用出韓婆嶺擊希範斬獲甚眾俘僞將崔盈譚護二人希範自是入保荔波峒間出拒官軍諫官余靖言歐正辭曾入蠻洞殺賊詣闕自陳將帥貪功不錄其績朝廷吝賞不與其恩因此怨恨歸而作賊今賊首未獲而賣卦巡官隨行人力坐族誅何益於事七月丁卯詔廣西轉運安撫司出榜宜州有獲希範正辭蒙趕者人賜袍帶錢三萬鹽千斤杜杞至宜州先遣急遞以檄諭蠻聽其自新比至宜州蠻無至者■﹝木巳﹞得州校吳香及獄囚區出宏脫其械與衣帶使入洞說諭不聽五年三月■﹝木巳﹞勒兵攻破白崖黃泥九居山寨及五洞焚毀積聚斬首百餘級復環州希範與蒙趕散走使香招趕出降■﹝木巳﹞謂將佐曰蠻依險阻威不足制則恩不能懷所以數叛今特以窮蹵來降後必復動莫如盡殺之乃擊牛馬爲曼陁羅酒大會環州坐中伏兵擒誅數千餘人晝五藏爲國釋尫病被脇與非因敗而降者百餘人後三日又得希範醢以遺諸溪洞

仁宗築古渭塞

古渭州距秦州三百經啞兒峽邊臣屢欲城之而朝廷艱於饋餉不許陜西轉運使範祥旣議解鹽商驟加狃於功利知秦州張升未至祥權領州軍不謀於眾遽請修築未得其報輒自具役納藺氈世居渭州宻邇夏人境夏人牧牛羊於境上藺氈掠取之夏人恐欲攻之藺氈懼力不敵因獻其地兾得戍兵以敵夏人藺氈先自跨有九谷後浸衰僅保三谷余悉爲他族所據靑唐族最彊據其鹽井日獲利可市馬八疋藺氈白祥比本我地亦乞漢家取之祥又多奪諸族地以招弓箭手故靑唐及諸族皆懼舉兵遂叛

皇佑五年三月攻破廣吳嶺堡圍啞兒峽寨殺官軍千餘人詔秦鳳路都總管劉渙招撫毋得深入輕戰降範祥爲屯田員外郎議者謂責之太輕命陜西轉運使李參代範祥専制置解鹽張升旣至秦州諸棄古渭勿城命戶部副使傅求兼秦鳳路置糧艸頃之以升知靑州徙文彥博知秦州禦史中丞孫抃言昨者築城境外眾蕃之心已皆不安今又特命舊相臨邊事異常例必轉增疑懼或生他變知永興軍晏殊秩將滿朝廷必藉彥博才望不若遣鎭闗中兼制秦鳳事宜庶蕃部不致驚擾傅求言今棄其城夏人必據其地更爲秦患且已得而復棄之非所以彊國威也按藺氈父祖皆授漢官其地非夏人所有明甚但當更名古渭寨不爲州以應榜招靑唐等族酋諭以朝廷今築城寨實爲汝諸族守衛而汝叛何也皆言官奪我鹽井及地無以爲生求曰今不取汝鹽井及地則如何皆喜聽命遂罷兵求乃割其地四分之三以畀靑唐等族卒城古渭命藺氈爲本地分巡檢候一年能彈壓蕃部卽與除順州刺史求又言古渭寨方發兵戍守不宜更易主帥乃命升復知秦州升命總管劉渙討叛羗渙逗𨖻不進升命他將郭恩代之多所斬馘渙疾恩出已上遂紿奏恩所殺皆老穉朝廷疑焉十二月以端明殿學士張方平守秦方平辭曰渙與升有階級今互言而兩罷帥不可爲也升以故得不罷尋以舉郭恩發兵賊部遷右司郎中

至和元年八月丙午禮部侍郎知鄭州梁適爲觀文殿大學士知秦州禦史中丞孫抃再疏言舊相不當臨邊不報初建古渭寨間爲蕃部所抄乃益兵拒守而他族多驚疑適具牛酒召其大酋膳樂雞羅等撫定之罷所益兵終適之去蕃部不爲冦十一月古渭寨畢工初築城費一百萬緡其後畱兵戍守每歲費十萬緡

仁宗平保州亂軍

慶曆四年八月甲午保州軍亂保州廣信安肅軍自五代以來別領兵萬人號沿邊都巡檢司亦曰策先鋒以知州軍爲使署副二人析所領卒爲三部使援鄰道太祖常用之有功詔再出巡部卒偏得廩賜軍中以爲不均通判保州祕書丞石待舉獻計於都轉運使張昷之仍請合三部兵更出入季一出卽別給錢糧余悉罷仍請以武臣代內侍時楊懷敏方任邊事尢不悅巡檢司云翼卒楊言爲亂知州劉繼宗心不安逸乃悉令納私所置教閱器杖會都監韋貴與待舉射弓賭酒而眾辱之貴慿酒曼罵曰徒能以減削兵糧爲已功因激其眾是日給軍衣眾遂刼待舉兵入牙門待舉挈家上城出東門入無敵營會繼宗亦挈家至與待舉列無敵兵守闗城率神衛招收兵卻入東門以拒亂兵旣而轉斗不敵繼宗待舉復上城避之繼宗渡城壕溺水死待舉藏鹿角中爲亂卒所害眾怨待舉甚揭其首眾射之又疑走馬承受劉宗吿與待舉同議亦害之始迫沿邊巡檢都監王守一爲首守一不從而死乃擁韋貴據城以叛知廣信軍劉貽孫與走馬承受宋有言臨城諭叛兵有欲降者計未決而諸路各進軍來討遂復固守拒命遣入內供奉官劉保信馳往視之命知制誥田況知成徳軍充眞定府定州路安撫使住保州城下相度處置仍聽便宜從事賜保州投來人員兵士特支錢降敕榜招安況言保州緣邊人戶多扇言軍城作亂將引契丹兵馬入界以臣所料必有姦人因欲揺動邊民乞下沿邊安撫司宻令捕緝法外施行從之直史館修起居注蔡襄言保州軍士閉城作亂殺黨中懦弱者十餘人指爲首惡以要朝廷招安臣與臣修臣甫已有論列欲令知定州王果引兵隨榜入城盡行誅戮不聞施行切以天下內外之兵百有餘萬茍緩誅殺決行之令將開驕慢叛亂之源今州兵殺官吏開城門從而招之使傳於四方明朝廷有畏眾不殺之恩官吏有觸事可持之勢何憚而不爲也議者若謂今日北戎妄生釁端不可便於極邊之地張皇其事爲敵人所窺是不知制兵之權而昧威戎之略也夫中國爲戎狄所輕者本由朝廷威令不行今以勁兵入城誅三千叛卒以絕天下禍亂之萌敵人咫尺必將竦動安慮其窺乎況事機不可失惟陛下特發睿斷而行之而朝議以諸道兵集保州城下未有統領因詔宣撫使富弼促行往節制之再降敕榜招安仍令田況等且退兵選人賫敕入城若遂開門卽入招撫存之如尙拒命則益進攻其在營同居骨肉無老幼皆戮之先是知定州王果率兵趨保州攻城甚急會有詔招安賊不肯降乘埤呼曰得李步軍來我降矣李步軍謂昭亮是日昭亮至與田況同諭賊賊終未信石侍禁郭達徑踰壕詣城下謂賊曰我班行也攺下索我就汝語賊乃下索授之登城謂賊曰我班行也豈不自愛茍非誠信肯至此乎朝廷知汝非樂爲亂由官吏遇汝致此今赦汝罪又以祿秩賞汝使兩制大臣奉詔書來語汝汝尙疑之豈有詔書而不信耶兩制大臣而爲妄誕耶气詞雄辧賊皆相顧色動曰果如此更使一二人登城卽復下索召其所知數人登城賊信之爭投兵下城降者二千餘人遂開城門納官軍其造迎者四百九十二人況具得其姓名令楊懷敏率兵入城悉坑殺之降卒悉分隸諸州宣撫使富弼恐後生變與轉運使歐陽修相遇於內黃夜半屏人欲謀使諸州同日誅之修曰禍莫大於殺已降況脇爲乎旣非朝命諸州有一不從爲變不細弼悟乃止以劉渙爲吉州刺史知保州渙至踰月虎翼軍士又謀反居人驚惶渙以單騎至械其首惡誅之一軍帖然

太平治迹統類卷九

●欽定四庫全書

太平治迹統類卷十

﹝宋﹞彭百川撰

仁宗平儂智髙

皇佑元年秋九月乙巳廣南西路轉運使言廣源州蠻冦邕州詔江南福建等路發兵備之廣源州在邕州西南郁江之地峭絕深阻產黃金丹砂頗有邑居聚落俗椎髻左袵喜戰鬭輕死好亂其先韋氏黃氏周氏儂氏爲首領互相刼掠唐邕管經略使徐申厚撫之黃氏納質而十三部二十九州島之蠻皆定自交趾蠻據有安南而廣源𨿽號邕管西覊縻州其實服役於交趾初有儂全福者及其子智聰以歸其妻阿儂本左江武勒族也轉至倘猶州全福納之全福見虜阿儂遂嫁商人生子名智髙年十二殺其父商人曰天下豈有二父耶冒姓儂與其母奔雷火洞其母又嫁特磨道儂夏卿久之智髙復與其母出據倘猶州建國曰大歷交趾攻拔倘猶執智髙釋其罪使知廣源州又以雷火頻婆四洞及思浪州附益之然內怨交趾居四年遂襲據安徳州僭稱南天國攺年景瑞求內附未卽得於是始入冦皇佑二年五月戊申廣南西路轉運司言交趾發兵捕廣源州賊儂智髙其眾皆遁伏山林詔本路嚴備之三年三月癸酉廣南西路轉運司言儂智髙奉表獻馴象及生熟金銀詔轉運鈐轄司止作本司意答以南原州本隸交趾若與其國同進奉卽許之四年四月儂智髙貢方物求內屬朝廷拒之後復金函書以請知邕州陳珙上聞亦不報智髙旣不得請又以交趾爲讎且擅廣源山澤之利遂招納亾命數出敝衣易谷紿言洞中饑部落離散邕州信其微弱不設備也乃與廣州進士黃瑋黃師宓及其黨儂建侯儂志忠等日夜謀入冦一夕焚其巢穴紿其眾曰平生積聚今爲天火所焚無以爲生計窮矣當拔邕州據廣州以自王否則兵死是日率眾五千沿郁江東下攻破橫山寨寨主右待禁張日新邕州都巡檢左班直髙士安欽橫州同巡檢右班殿直吳香死之五月乙巳朔儂智髙破邕州執知州北作坊使陳珙通判殿中丞王幹佑廣西都監六宅使張立初賊圍城珙令幹佑守來逺門權都監三班奉職李肅守太安門指使武吉守朝天門張立自賓州來援旣入珙犒軍城上酒行而城破珙立幹佑及節度推官陳輔堯觀察推官唐鑑司戶參政孔宗旦皆被執兵死者千餘人智髙閱軍資庫得所上金函怒謂珙曰我請內屬求一官以統攝諸部汝不以聞何也珙對常奏不報索奏艸不獲遂扶珙出琪病目不能視惶恐呼萬歳求自劾不聽並立幹佑輔堯鑑宗旦害之立臨刑大罵不爲屈逾月得其屍如生而李肅武吉武緣令梅微之支使蘇與賊黃師宓有舊獲免當智髙未反時邕州有白�出庭中江水溢宗旦以爲兵象度智髙必反以書告珙珙不聽宗旦言不已珙怒詆之曰司戶狂耶及智髙破橫山寨卽載其親桂州曰吾有官守不得去無爲懼死也旣而賊執宗旦欲任以事宗旦叱賊且大罵遂被害宗旦魯人始官京東與李道徐尙同四人爲監司耳目號爲四■﹝目掌﹞人多惡之然其立節乃爾智髙旣得邕州卽僞建大南國僭號仁惠皇帝攺年啟歷赦境內師宓以下皆稱中國官名癸丑智髙入橫州殿中丞張仲回監押東頭供奉官王日用棄城丙辰入貴州知州祕書丞李琚棄城庚申入龔州知州殿中丞張仲回棄城辛酉入藤州又入梧州入封州知藤州太子中捨李校知梧州祕書丞江滋並棄城知封州太子中捨曹覲死之封州人未嘗知兵士卒才百人不任鬭又無城隍以守或勸覲避賊覲正色叱之曰吾守臣也有死而已敢言避賊者斬都監陳曄引兵迎擊賊封州令率鄕兵弓手繼進賊眾數百倍曄兵敗走鄕丁亦潰覲率從卒決戰不勝被執賊戒勿殺捽使拜且誘之曰從我得美官付汝兵柄以女妻汝覲不肯從且詈曰人臣惟北面拜天子我豈從爾茍生耶幸速殺我賊猶惜其忠憤不忍殺徙置舟中覲不食者兩日探懷中印章授其從卒曰我且死若求間道以此上官賊知其無降意害之至死罵賊聲不絕投其屍於江時年三十五壬戌智髙入廉州太子右贊善大夫趙師旦監押右班殿直馬貴死之師旦稹從子也賊旣破邕州順流東下師旦使人覘賊還報曰諸州守皆棄城走矣師旦叱之曰汝亦欲吾走之耶乃大索得諜者三人斬以徇而賊已薄城下師旦止有兵三百開門迎戰殺數十人會暮賊稍卻師旦語其妻取州印佩之使負其子以匿曰明日賊必大至吾知不然然不可以去爾死無益也遂與貴士卒固守城池當食貴不能食師旦獨飽如平時至夜貴臥不安席師旦臥內大鼾明日盜攻城愈急左右請少避對曰戰死與戮死何如眾皆曰願爲國家死至城破無一人逃者矢死與貴俱還據堂而坐智髙揮兵鼔噪爭入脇師旦大罵曰獠朝廷負爾何事乃敢反耶天子發一兵校前來汝無遺類矣智髙怒並貴害之癸亥智髙入端州知州太常博士丁室臣葉寶臣晉陵人也丙寅儂智髙圍廣州前二日有告急者知州仲簡以爲妄囚之下令曰有言賊至者斬以故民不爲備及賊始至令民入城民爭以金貝遺閽者求先入踐死者甚眾餘皆附賊賊勢益張乃命崇儀使知韶州陳曙領兵討儂智髙朝廷初聞智髙反詔進奏院不得輙報知制誥呂溱言邊防有警急一方有盜賊宜令諸路聞之共得爲備今欲人不知非計也六月乙亥起復前衛尉卿余靖爲祕書監知潭州前屯田員外直史館楊畋爲廣南西路體量安撫提舉經制賊盜靖及畋各居父喪先是靖與知韶州者結輯農兵完葺堡障共爲守禦計朝廷聞而嘉之又以畋素習蠻事故有是命旣卽喪受命靖後七月攺廣南西路安撫使知桂州後十日畋召至都門外辭以喪服不敢見上賜以服飾禦巾入對便殿卽日加起居舍人同知諫院而遣之甲申徙廣州兵部郎中天章閣侍直仲簡知荊南朝廷但以簡能守城故有是命不知廣人怨之深也丙午命知桂州余靖經制廣南東西路盜賊時諫官賈黯言靖及楊畋皆許便宜從事若兩人指縱不一則下將無所適從矣靖專制西路若賊東向則非靖所統無以使眾不若並付靖經制兩路而靖亦言賊在東而使臣西非臣志上從其言故有是命樞宻言蠻賊徒黨無慮二萬人日食米五百石非有資其糧食者則勢不可畱須法外禁之幸酉詔犯者其首處斬從者配嶺南牢城舟車沒官初魏瓘築廣州城鑿井蓄水作大弩爲守備及儂智髙攻城甚急且斷流水而城堅井飲不竭努發輒中中輒洞潰賊稍屈知英州普江蘇緘始聞廣州被圍謂其眾曰廣與吾州宻邇今城危在旦夕而恬不往救非義也乃募壯勇合數千人委州印於提點刑獄鮑軻夜行赴難去廣二十里駐兵黃師宓者廣人也陷賊中爲謀主緘使縛其父斬以徇賊聞之喪气時羣不逞皆旁緣爲盜緘捕得六十餘人斬之詔懷其駈脇詿誤使復故業者凡六千八百餘人城圍日久數戰不勝賊方舟數百急攻城南畨禺縣令蕭駐者新諭人也先自圍中出募得海上彊壯二千餘人以海船集上流水發會揚風夜起縱火焚賊舟煙欿屬天大破之積屍甲如山卽日發縣門諸援兵及民戶牛酒芻糧相繼入城城中人乃有生意每戰必勝而轉運使王罕赤自外募民兵遂入城益修守備賊知不可討圍五十七日壬戌解去由靖逺縣濟江擁婦女作樂而行攻賀州不克遇廣東都監張忠於白田忠戰敗被殺虔州巡檢董玉康州巡檢王懿連州巡檢張宿賀州巡檢趙允明監押張全司理參軍鄧冕皆沒先是緘與洪州都監蔡保恭以兵八千人據邊渡村扼賊歸路會忠自京師至奪而將之臨戰謂其下曰我十年前一健兒以戰功爲團練使爾曹勉之於是不介馬而前先鋒遇賊奔手拉賊帥二人馬陷濘不能奮遂中標鎗死甲子廣東鈐轄蔣偕擊賊於路兵敗南恩州巡檢楊達南安州巡檢邵餘慶權宜融州巡檢馮嶽西路提刑王興楊用和皆沒八月丁亥楊畋旣趨廣南又奏請刪康定行軍約束及賞罰格頒下並置檢法官乙邜詔諭畋曰智髙乘飆鋭竊發二廣之民日俟官軍至故委卿節制之殄賊爲期臨機赴變安用中覆今甲兵大集不能度形勢一舉撲滅乃奏請頒格令置檢法官此豈應速計耶或順風下掠瓊管及海瓀諸州厚戍則兵不足無備則冦乘之如能斷海道則不以日月掩速也詔廣南有捕獲儂智髙者授正刺史賞錢三千緡絹二千疋獲智髙母授諸司副使錢三千緡絹二千疋獲黃師宓黃瑋授東頭供奉官錢一千緡辛夘攺新知秦州孫沔爲荊湖南路江南西路安撫使內園使陵州團練使入內押班石全彬副之沔初入見帝以秦州事勉之對曰臣𨿽老然秦州不足煩聖慮陛下當以嶺南爲憂也臣覩賊勢方張官軍朝夕當有敗奏旣而聞張忠死蔣偕敗帝謂執政曰南事誠如沔料宰相龎藉因奏遣沔行故有是命仍許沔便宜從事沔以南方兵連爲賊所破气懾不可用請發騎兵以益之且增選偏禆二十人永武庫精甲五千參知政事梁適折沔曰毋張皇沔曰前日惟亡備故至此今指期滅賊非可以僥幸乃欲示鎭靜耶夫實備不至而貌爲鎭靜危亾之道也居二日促行與兵七百沔憂賊渡嶺而北乃檄湖南江西曰大兵且至其善治營壘多其燕犒賊疑不敢北侵沔行至鼎州復有詔加廣南東西路安撫使知英州祕書丞蘇緘爲供備庫使初廣州以賊遽至下及淸野故賊得肆掠後緘知賊將走分兵邊村渡扼其歸路布槎木巨石幾四十里賊至果不得前遂環繞數捨入沙頭渡江由淸逺縣道連賀州西歸摧傷者極多緘盡得賊所掠去物戊申智髙殺鈐轄蔣偕何遵古張達唐峴皆沒丙辰楊畋降知鄂州命蔣偕棄州禁儲往韶州故也丁巳命余靖經制盜賊

己未贈嶺南諸州死事官有差庚申儂智髙破韶州知州栁應辰棄城走洛苑使廣西鈐轄王正倫與賊戰於館門馹死之東頭供奉官合門祗候王從政三班奉職徐守一借職文海皆被害州之山有數穴可容數百人民聞賊至走匿其中悉爲賊所焚賊始至從政罵賊不絕口至以湯沃之終不屈而死楊畋曹修經蠻事旣無功攺命楊沔及余靖等上尢以爲憂或言智髙欲得邕桂二州節度使卽降樞宻副使梁適曰若爾二廣非朝廷有矣上問宰相龎藉誰可將者藉薦樞宻副使狄靑靑亦請行上表翌日入對自言臣起行伍非戰伐無以報國願得蕃落騎數百益以禁兵羈賊首致闕下上壯其言庚午攺宣徽南院使荊湖南北路宣撫使提舉廣南東西路經制盜賊事初欲用入內都知人守忠爲靑副諫官李光言唐失其政以官者觀軍容致主將掣肘是不足法遂罷守忠丙子詔鄜延環慶涇原洛掃蕃落廣鋭軍曽經戰鬭者各五千人仍逐路遣使臣一員押赴廣南行營從狄靑之請也靑言賊便於乘髙履險步兵力不能抗故每戰必敗願得西邊蕃落兵相從或謂南方非騎兵所宜樞宻使髙若訥言蕃落善射耐艱苦上下山如平地當瘴未發時疾馳破之必勝之道也靑卒用騎兵破賊丁丑儂智髙入賓州知州國子博士程東美棄城乙夘降空名宣頭榜子各一百道錦襖子金銀帶三百付狄靑以備賞功庚辰狄靑辭置酒垂拱殿靑旣行上謂輔曰靑有威名賊必畏其來左右使令非親信不可𨿽飲食臥起皆宜防竊發因馳使以戒之辛巳內降守詔付狄靑應避賊在山林者速招之復業其乘賊勢爲賊盜但非殺人及賊所脇從能逃歸者並釋其罪已常刺面令取字給公慿自便若爲人所殺而冒稱賊首級令識驗給錢米賙之其被焚刼權免戶下差徭見役仍寛與假使營葺室居凡城壁常經焚毀若初無城及𨿽有城而不固並加完築器甲朽獘不可用者繕治之右正言韓絳言狄靑武人不可獨任帝以問龎藉藉曰靑起行伍若用文臣副之必爲所制而號令不專不如不遣乃詔廣南將佐皆稟靑節制若孫沔余靖分路討擊亦各聽沔指揮甲申儂智髙復入邕州知州禮賓使宋克隆棄城克隆承賊踐蹂之後不能營葺守備頗縱士卒下諸山寨殺逃民詐爲獲賊一級賞錢十千又詐給親兵帖以爲賞有功及智髙再至克隆無以禦賊遂遁去壬辰樞宻副使王堯臣言請析廣西宜容邕等州爲三路以融桞象隸宜州白髙竇雷化郁林儀藤梧襲瓊隸容州欽賓廉橫潯貴隸邕州並選武臣爲安撫都監兼知州事以統支郡運全永道三州米以饋軍食有能完城壁廨宇營捨倉庫及拓復戶口者計其功遷一官詔狄靑詳酌靑以爲便遂施行十二月壬申朔廣西鈐轄陳曙擊儂智髙兵敗於金城驛東頭供奉官王承吉白州長吏噩死之曙無威令旣與賊遇士卒猶聚博營中使承吉將冝州忠率五百爲先鋒倉卒被甲以前遂致覆軍戊子余靖言交趾今歳當入貢屬儂智髙道阻不通累移文乞會兵討賊宜從其請朝廷許之而狄靑以爲不可蠻夷貪得忘義因而起亂何以禦之且檄靖毋通交趾後朝廷卒用靑計策人亦服靑有逺略云皇佑五年春正月丁未詔廣南西路轉運司移文於交趾助兵從狄靑之請也狄靑合孫沔余靖二將之兵自桂州次賓州靑以張忠蔣偕皆輕敵取死軍聲大阻前戎諸將無得妄與賊鬭聽吾所爲陳曙恐靑獨有功乘靑未至以步卒八千犯賊潰於昆侖關其下殿直袁用等皆遁靑曰令之不齊兵所以敗己酉晨會諸將上堂揖曙起並召用等三十二人按所以敗亾狀驅出軍門斬之沔靖相顧愕然靖常迫曙出戰因離席而拜曰曙失律亦靖節制之罪靑曰舍人書生軍旅之責非所任也諸將皆股栗狄靑旣戮陳曙乃按軍不動更令調十日糧眾莫測賊覘者還以爲軍未卽進也翌日遂進軍靑將前陳沔將次陣靖將後陣夕次昆侖關黎明整大將旗鼓諸將環立帳前待令乃發而靑已微服與先鋒度關趣諸將會食關外卽歸仁鋪爲陣戊午賊悉其眾列三銃陣以拒官軍執大盾標槍衣絳衣望之如火及戰軍稍卻右將開封孫節死之賊气銳甚沔等懼失色靑起自執白旗麾蕃落騎兵張左右翼出賊後交擊左者右右者左已而右者復左左者復右賊眾不知所爲大敗走儂智髙復趨邕州王師追捕五十里捕賊斬首二千二百級其黨王師宓儂建中儂智忠並僞官屬死者五十七人生擒賊首五百餘人智髙夜縱火燒城遁由合江入大理國黎明靑按兵入城獲金帛巨萬雜畜數千招復老壯七千二百嘗爲賊所俘脇者慰遣使歸梟師宓等首於邕州城下得戶五千三百四十一築京觀於城北隅時有賊屍衣金龍衣眾以爲智髙已死欲具奏靑曰安知非詐耶寧失智髙不敢誣朝廷以貪功也靑始至邕州會瘴霧四塞或謂毒水上流士卒飲者多死靑甚憂之一夕有泉湧寨下汲之甘眾遂以濟智髙自起至平幾一年暴殘一方如行無人之境吏民不勝其毒先是謠言農家種糴家收已而智髙爲靑所破皆如其謠戰於歸仁也右班殿直張玉爲先鋒北京副使賈逵將左西京左藏庫副使孫節將右旣陣靑誓曰不待而舉者斬及節搏及死山下逵私念所部忠敢澄海皆土兵數困而心懾易衂茍待令必爲賊所薄且兵法先據髙者勝乃引軍疾趨山立始定而賊至逵擁眾而下揮劍大呼斷賊陣爲二玉以先鋒突出陣前而靑麾蕃落騎兵出賊後賊遂大潰逵乃詣靑帳下請罪靑拊逵背曰違令而勝權也何罪之有玉保定人逵槁人也二月丙子上謂輔臣曰狄靑已破賊立功將士宜速議賞緩則不足以勸癸未以宣徽南院使彰化節度使狄靑爲護國節度使樞宻副使依前宣徽南院使初廣南捷書至上大喜謂宰相龎藉曰靑破賊卿執議之力遂欲擢靑樞宻使平章事藉以爲不可力爭之罷

乙酉廣南東西湖南江西路安撫使樞宻直學士右諫議大夫孫沔知桂州祕書監余靖並爲給事中仍詔請畱屯邕州經制餘黨候處置畢乃還桂州狄靑嘗問沔何以破賊沔曰使賊出上計收其寶聚退守巢穴則當徐圗之據邕州以拒我師猶爲中計若恃勝求戰此計最下然賊有輕我心必出下計將成擒爾已而果然沔與靑夜謀帳中晝則推靑自行之靑治附賊者多誅殺沔靖與靑分治所免釋數百人靑旣先還沔畱治後事沔始受命數請騎兵又令軍中制張刀巨斧人謂南方地形不使騎而刀斧所用靑竟用騎兵破賊賊皆翳大盾翼兩標置陣甚堅矢石不可動竟賴刀斧雜短兵愽戰陣乃破人皆謂不及也賜狄靑惇教坊第一區貸知邕州禮賓使宋克隆死除名春秋刺配沙門島溪洞都巡檢東頭供奏官同修城劉莊除名杖脊刺配福建牢城賓州推官權通判王方靈川縣主簿權推官楊徳言並除名免杖刺配湖南牢城永不錄用坐儂賊再至棄城也斷敕旣下其日大雨雹上急遣中使追敕已不及人亦頗閔之四月壬申狄靑還朝置酒垂拱殿庚寅禦崇政殿令蕃落騎兵布陣如歸仁破賊之勢觀其馳逐擊刺等第推賞仍以拱聖馬三百補其闕部大提舉敎閱陣法右班殿直張玉遷內殿承制樞宻直學士給事中孫沔還自嶺南帝問勞解所服禦帶賜之壬午命知杭州沔自請也靑旣平嶺南上欲用爲樞宻同平章事宰臣龎藉曰不若且與移鎭加撿校官多賜金帛亦足以酬靑功矣上乃從之上旣從藉言後數日兩府奏事上顧藉笑曰卿前日商量除靑官深合事宜爲慮深逺矣丁未樞宻直學士給事中知杭州孫沔爲樞宻副使余靖爲工部侍郎侍禦史梁蒨言賞薄沔靑踐二府靖亦加秩十二月丁酉廣西安撫司言捕獲智髙母阿儂及智髙弟智光子繼宗繼封詔護送京師阿儂有智謀智髙攻陷城邑多用其策僭號皇太後天資慘毒嗜小兒肉每食必殺小兒智髙敗走阿儂入保特磨依其夫儂夏卿収殘眾約三千餘人習騎戰復欲入冦余靖督部吏黃汾黃獻珪石鑑進士吳舜舉發洞兵入特磨恣掩襲皆獲之神宗熈寧元年夏四月客省副使狄諮召對靑子也上念靑之功曰徵南得無遺事乎狄諮乃上平蠻記及歸仁鋪戰陣圗至是上親爲文遣使祭靑而子諮亦稍擢用焉

仁宗平王則

慶曆七年十一月戊戌貝州宣毅卒王則據城反則本涿州人歲饑流至貝州自賣爲人牧羊後隸宣毅軍爲小校貝冀俗尙妖幻相與習五龍滴淚經及圖讖諸書釋迦衰謝彌勒佛持世初則去涿母與之訣別刺福字於背以爲記妖人因妄傳福字隱起爭信事之而州吏張巒卜吉主其謀黨與連徳齊諸州約以明年正旦斷澶州浮梁亂河北會黨人潘方靜潘靜兩以書謁北京畱守賈昌朝事覺被執不待期亟叛時知州張得一方與官屬謁天慶觀則率其徒刼庫兵得一走保驍健營賊焚門執得一囚之兵馬都監田斌以從卒巷戰不勝而出城扉合提刑田京任黃裳持印棄其家縋出保南關賊從通判董元亨取軍資庫鑰元亨推之殺元亨又出獄囚囚有憾司理王奬者遂殺奬旣而節度判官李浩淸河令齊開主簿王湙皆被害僭號東平郡王以張巒爲宰相卜吉爲樞宻使建國曰安陽榜所居門曰中京居室廐庫皆立名號攺年曰得聖以十二月爲正月百姓年十二以上七十以下皆湼其面曰宜軍破趙得聖旗幟號令率以佛爲稱城以一樓爲一州書州名補其徒爲知州每面置以總管然縋城下者日眾於是令民守者伍伍爲保一人縋余悉斬初變起倉卒眾莫知所爲元亨自天慶觀促馬馳還廳事賊黨十餘人環甲露刄排撻而入左右皆奔潰賊脇元亨曰大王遣我來索庫鑰元亨據案叱之曰大王誰也妖賊敢弄兵乎我有死爾鑰不可得也賊將郝用繼來索愈急曰庫帑今日大王所有也可不上鑰乎元亨厲聲張目用遂殺之賊爭攜鑰去及城破獲郝用斬以祭元亨之首昌朝遣大名鈐轄郝質將兵趨貝州十二月辛丑以貝州反書聞出札子下中書樞宻院亟擇將領兵往撲滅之仍令孟州定州眞定府預設守備毋至奔逸壬寅遣宮苑使麥允言作坊使王凱往貝州捕殺賊兵仍詔昌朝發精兵衛之髙陽關都部署王信聞貝州亂亟領本部兵傳城下甲辰卽以信爲貝州城下招捉都部署丙午夜有星如缶墜賊城庚戌權知開封明鎬爲河北體量安撫使甲寅知倉州髙繼隆知貝州遣內侍何誠用賫勑招安貝州軍賊

慶曆八年春乙亥明鎬言貝州距闉用工二萬人期三十日可與城齊賊亦城上設戰柵與官軍相當名曰喜相逢距闉將成又爲賊所焚三日不滅旣斬興乃用軍校劉遵計卽南城鑿地道而入攻其城以牽制貝州民有汪文慶郭斌趙宗本汪順者自城上系書射明鎬帳約內應夜垂絙以引官軍旣納數百人焚樓櫓賊覺率眾拒戰初官軍旣登欲專其功斷其絙以絕後來者及與賊戰兵寡不敵與文慶等復縋而下是夜城幾克丁丑參政文彥博爲河北宣撫使本路體量安撫使明鎬副之鎬督諸州攻貝州城久不下帝憂之問輔臣策安出彥博乞身往破賊故遣彥博宣撫使明鎬副之上大喜旣而左右贊曰官家無憂貝州王則敗矣上益喜先是樞宻夏竦惡明鎬恐其成功鎬所奏請從中沮之彥博旣受命言軍事中覆不及願得專行戊寅詔許文彥博便宜行事彥博請用將作監主簿鞠得卿三人掌機宜文字許之明鎬所奏殿中丞王起等四人仍隨軍貝州賊謀竊出要刼契丹使明鎬遣殿侍安素伏兵西門壬午賊果以三百人夜出伏發皆就獲之乙酉降空名告勅空頭札子三百道下河北宣撫使以備賞戰功是日彥博至貝州城下

乙未官軍攻貝州城北甚急賊盡鋭禦之而南城所穴地道潛達城中賊初不覺也閏正月庚子朔文彥博夜選壯士二百衘枚由地道入右班殿直曹竭等導之出登城殺守陴者垂絙引官軍賊縱火牛大軍稍卻軍校楊遂援槍中牛鼻牛還走賊眾驚潰王則開東門遁合門祗候張綱緣壕與賊戰死之王信捕得賊餘黨保村捨皆焚死則自反至敗凡六十五日遂開封人也辛丑彥博遣李繼和來告貝州平賜繼和錦袍金帶彥博請斬王則於大名府夏竦言所獲恐非眞當覆視之乃詔以檻車送則京師王則之以貝州反深交龎旦與其徒謀以元日殺軍校刼軍兵應之前一日有告者知州王鼎夜出檄遣軍校攝事外邑而陰爲之備翌日會寮吏飲酒如常黨愕不敢動鼎刺則背徐捕首謀十八人送獄獄具俟運使至審決未至軍中洶洶謀刼囚鼎謂僚吏曰吾不以累諸軍獨命取囚桀鷔者數人斬於市一郡帖然運使至囚未決者尙半訊之皆伏誅壬寅攺貝州爲安武軍甲辰曲赦江北賜平貝州將士緡錢戰沒者官爲葬祭之兵所踐民田除夏秋稅攺貝州爲恩州戊申以文彥博爲同平章事明鎬端明殿學士給事中王信爲成徳軍畱後自餘兵官各以次遷余賜緡錢有差贈馬遂爲宮苑使遂初聞王則叛中夜叱吒晨起詣昌朝請撃賊昌朝因使將榜入城招降諭以禍福不答遂將殺賊而無助賊攢刀聚噪斷其臂遂罵賊曰恨不斬汝萬段賊殺遂而走解之事聞追贈其妻官其五子

劉滬城水洛

慶曆三年冬十月甲子陜西四路經略安撫招討使鄭戩言順徳軍生戶大王家族元寧等以水洛城來獻其地西占隴抵通奉州往來道路隴之二水環城西流繞帶河渭田肥沃廣數百里雜氐十餘落無所從屬尋遣靜邊寨主劉滬招集其酋長皆願納質子求補漢官今若就其地築城可得畨兵三五萬及弓箭手共討西賊實爲封疆之利從之劉滬先以右侍禁瓦亭塞監押權靜邊寨主撃破黨畱等族斬一驍將獲牛馬槖駝萬計時任福販邊城晝閉居民畜產多爲賊所掠滬獨開門納之邊人謂滬爲劉開門遷左侍禁韓琦範仲淹薦授合門祗候又破穆寧生氐西南去洛陽二百里中有城曰水洛川平土沃又有水輪銀銅之利環城數萬帳漢民之逋逃者歸之其百工商賈自成全國曹瑋在秦州常經營不能得滬進城章川收善田數百頃以益屯兵宻使人說城主鐸廝那令內附會鄭戩行邊滬遂召鐸廝那及其酋屬來獻結公水洛露羅甘地願爲屬戶戩卽令滬將兵往受地旣至而氐情中變聚兵數萬合圍夜縱火呼嘯期盡殺官軍滬兵才千人前後數百里無援獨堅臥慮因令晨炊緩食坐胡牀指麾進退一戰氐潰追奔至石門酋皆稽顙請服因盡驅其眾隸麾下以通秦渭之路又敗臨洮氐於城下遷內殿崇班四年春正月戊辰詔陜西都部署司涇原經略司罷修水洛城從宣撫使韓琦奏請也然劉滬時已興役鄭戩又遣著作郎董士廉將兵助之矣

甲戌命鹽鐵副使祠部員外郎魚周詢宮苑使周惟徳往陜西同都轉運使程戡相度鑄錢及修水洛城利害以聞先是韓琦以水洛爲不便奏罷之鄭戩固請終役琦還自陜西卽罷戩四路都部署戩旣攺知永興又極言城水洛之便役不可罷會劉滬董士廉督役如故知渭州尹洙及涇原副都部署狄靑相繼論列以爲修城有害無利議者紛紛不決故遣周詢等行視戩初命涇原都監許遷將兵爲修城之援及戩罷統四路洙亟召遷還之又檄滬士廉罷役且召滬士廉蕃部皆遮止滬士廉等請自備財力修城滬士廉亦以屬羌旣集官物無所付又恐違蕃部意別生變日增版趣役洙再召之不從洙亟命瓦亭寨都監張忠往代滬又不受洙怒令靑領兵巡邊追滬士廉欲以爲節度斬之靑械二人送徳順軍獄時周詢等猶未至也蕃部遂驚擾爭収聚積殺民吏爲亂又詣周詢等訴周詢等具奏詔釋滬士廉令卒城之參政事範仲淹言涇原路走馬承受趙正奏內政崇班劉滬著作佐郎董士廉被狄靑械送司理院次切緣此二人元稟四路都部署節制往修水洛城卽非是二人擅興及四路罷後本路部署司押下軍馬其人卽合依稟罷修不合堅執抗拒臣料其情蓋本人在彼相殺得功降下周回蕃部又已下手修築城寨懼見中輟之後本路責見其經畫不當故以死拒抗一面興修意望成功亦求免罪始末可見非有他意況劉滬是沿邊有名將佐最有戰功國家且須愛惜不可輕棄恐狄靑因怒輒用軍法則邊上將佐必皆銜怨謂國家負此有勞之臣人人解體誰肯竭力邊事其董士廉是朝廷京官卽非將佐亦將一例枷勘蓋狄靑粗人未知朝廷事理萬一二人被戮逐家骨肉必來訴於闕下亦更多有臣僚上言紊煩聖聽𨿽知將帥行得軍法卽非用兵進退之際有違節制自是因事利害致犯帥威昔陳湯矯詔命以破敵王浚違節制以下吳皆釋罪封侯以勸將列伏望聖慈特遣中使乘馹往彼委魚周詢周惟徳取勘劉滬範士廉所犯因依情罪奏聞仍送邠州拘管聽候朝旨一則惜得二人不致因公被戮二則惜得狄靑尹洙免彼二家骨肉稱寃致訟儻允臣所奏事可兩全彰陛下保庇邊將之恩使文武臣效死以報聖徳夏四月乙未諫官孫逋言切聞劉滬等修水洛城而涇原副使部署狄靑以滬等不聽令並枷送徳順軍此獄系一方利害但未知朝廷處置何如爾昔曹瑋常欲修其城以通渭秦救援之師會邊防多事其志未克自西事以來邊臣亦要有營度者蓋其城在生蕃中未能通之昨鄭戩爲四路部署與劉滬等具上修建之利而滬等入生蕃界服其眾漸立城堡朝廷已賞其功矣近聞韓琦等宣撫回以修城𨿽有利慮生蕃難制而功莫能就乞且罷其役戩固請城之且言滬等招得生蕃皆願借耕牛以助布種又城中有搉酤之利可以贍軍事茍不行滬等𨿽誅無悔緣狄靑之意原與鄭戩不同戩旣罷四路靑以韓琦等所奏使抽還水洛城援兵滬等自謂已見功緒正乞畱兵以畢其役若便坐以違主帥之令則滬本以一方利害初稟朝廷之命領千餘眾在數萬生蕃中亦嘗戰鬭殺獲而終使之服屬亦其勇略之可尙也今以主帥之言而罪之不惟勞臣不勸其招來蕃部得不驚懼乎𨿽然靑爲一道帥下有不從令而朝廷釋之靑宜不快心況今之將臣如靑之材勇者不可多得此固難以處置惟朝廷兩全之餘靖言凡不受大將節度者謂師行之際當進而退可行而止動臨機會必有勝負如此之類或違之者皆用軍法以一其眾今劉滬因修城堡自有利害與夫臨陣逗𨖻不可同論又況水洛城在隴山其利可以通渭之援昔曹瑋在秦州固已經營及李紘韓琦相繼亦欲開拓而生戶羌人或降或否故不克就今劉滬一戰而服數百千戶因其勢而滅之𨿽畱援兵不足爲罪狄靑所執但以築孤城於生羌之中恐賊昊來攻有難守之勢故與滬等異同因其忿而執之耳朝廷欲伸大將之令而罪滬等則滬以威信招納戎人方來歸而謀者獲罪令後立功者怠而又失信於戎必不可也若以狄靑倚公法肆私忿而責之則恐今後偏禆輕於違犯此又非朝廷之意也二者之間均是害焉臣愚以爲生羌利我交易因滬招撫故獻其地非滬不可守也滬若失職戎將生心古者矯制及違其節度者因其立功則可贖罪今爲朝廷計當切責滬罪而推恩恕之使其城守責其後效仍詔靑等共體此意滬等所築之城堞已就將軍旣困之矣恕之令其自守此邊鄙安危之計非私於滬等倘有緩急通其策應勿以謀之異同幸其有急而不救也仍乞不候奏到滬等公按特於疏放無使羌戎因此疑貳歐陽修言邊將不和用兵大患況狄靑劉滬等皆是可惜之人事體須要兩全利害最難處置且水洛城自曹瑋以來心知其利患於難得未暇經營今滬能得之則於滬之功不小於秦州之利極多韓琦自陜西來非以水洛爲不便但恐難得其城今滬能得之又有以城之正宜責其必成而狄靑所見不同遂成釁隙其間利害臣請詳之國家邇年邊兵屢敗常患大將無權今若沮狄靑而釋劉滬則不惟於靑之意不足兼沿邊諸將皆挫其威此其不便一也劉滬經營水洛之初先以奮力身戰然後誘而服從乃是諸蕃族畏滬之威信今忽見滬先得罪枷入獄則新降生戶豈不驚疑若使翻然復叛則自今邊將欲以威信招諸族誰肯聽從不惟水洛更無可成之期兼沿邊生戶永無可召之理此其不便二也自陜西用兵諸將立事者少此城不惟自曹瑋以來未能得之亦聞韓琦在秦州當經營而未暇今滬奮然立取其功垂就而中道獲罪後誰肯於邊防立事者此其不便三也又聞水洛之戍𨿽能援秦州而須渭州芻糧之助今劉滬旣與狄靑異議縱使城卽得成他時狄靑怒滬之異已又欲遂其偏見緩急不爲之力則必須復此其不便四也若遂移狄靑於別路則是因一小將而易一部署此其不便五也此臣所謂利害最難處置者也近遣魚周詢定奪利害臣謂宜命一中使令周詢宻諭狄靑曰滬城水洛非擅重役蓋初有所稟且築城不比行師之際滬見利堅執意在成功不可以違節制加罪今不欲直釋滬以挫卿之威宜自釋之後若出師臨陣而違節制者自當以軍法從事然後又諭滬曰汝違大將命自合有罪今以汝城水洛有功故使靑赦爾罪爾卒事以自贖俟城成則又戒靑不可幸其失城以遂偏見如此則水洛之利可固蕃戶之恩信可不失邊將立事者不懈大將之威不挫茍不如此未見其可也始狄靑械劉滬董士廉送徳順軍獄尋有詔移邠州旣而釋二人令任水洛城訖役須勘到罪狀別聽旨丙辰諫官歐陽修言近差魚周詢等相度修水洛城始聞蕃族見狄靑械繋劉滬等因致驚騷今周詢卻將滬往以此可見滬能恩信服彼蕃眾朝廷必知水洛之爲利而不欲棄之非滬守之不可然滬與狄靑尹洙難共了此事臣謂不得已寧移尹洙不可移滬尙慮議者謂不可因滬而動大將今且移尹洙而不動狄靑若洙更以恩從他路卽不是因滬而屈大將矣如此則於洙無損於滬得全其功於邊防事體無不便三者皆獲其利不得有害大凡武臣常疑朝廷偏厚文臣假有二人相爭實爲武人理曲然終亦不服但謂報復盡是文臣逓相黨助輕沮武人況滬與洙爭而滬實有功又其理不曲罪滬則沿邊武臣盡鼓怨其害一也自西事以來擢用邊將固多能立功效者殊少惟範仲淹築大順城種世衡築靑澗城滬築水洛城尢爲艱勤而功不在二人下今若曲加輕沮則武臣無復爲朝廷作事其害二也滬若不在水洛則其生聚恐他人不能綏撫茍別致生事則自今蕃部更難以招輯其害三也今三利三害其理甚明但得大臣公心不於尹洙曲有頋慮則不與邊防生患此系國家利害甚大伏望聖慈斷而行之餘靖又言水洛非劉滬不可守寧移靑等不可移劉滬以失新附之心先是鄭戩奏修水洛城乞令韓琦不與商量琦言臣任西邊首尾五年於水洛城事比他人知之甚詳因上利害十三條詔札與魚周詢程戡戡已先具奏修城之利且言今欲畢工惟女墻未全棄之誠可惜宜遂令訖役乃詔戡等卒城之丁夘遣陳惟信往涇原路催修水洛城己巳徙知慶州孫沔知渭州知渭州尹洙知慶州用歐陽修之議也

慶曆四年六月癸夘攺新知渭州孫沔復知慶州新知慶州尹洙知晉州始朝廷欲卒城水洛故令洙與沔易任沔以病辭乃別徙洙於是渭州關守詔除狄靑諫官余靖言涇原在陜西最爲重地自範仲淹不敢獨當豈靑粗暴所能專任章凡四上

慶曆朋黨

範仲淹出處大節附

大聖六年冬十二月甲子以大理評事範仲淹爲祕閣校理初仲淹遭母喪上言執政請擇郡守舉縣令斥遊惰去冗僭愼選舉惇教育養將才實邊備保直臣斥佞人使朝廷無過生民無怨以杜姦雄凡萬餘言王曽見而偉之亦知仲淹乃晏殊客也於是殊薦人充館職曽謂殊曰公實知仲淹捨而薦此人乎已爲公置不行宜更薦仲淹殊從之

七年十一月癸亥冬至上率百官上皇太后壽於會慶殿乃禦天安殿受朝祕閣校理範仲淹奏疏言天子有事親之道無爲臣之禮有南面之位無北面之儀若奉親於內行家人禮可也今顧與百官同列虧君體損主威不可爲後世法疏入不報晏殊初薦仲淹爲館職聞之大懼召仲淹詰以狂率邀名且將累薦者仲淹正色抗言曰仲淹緣辱舉公每懼不稱爲知已羞不意今日反以忠直獲罪門下殊不能答仲淹退又作書遺殊申理前奏不少屈殊卒愧謝焉又奏疏請皇太后還政亦不報遂乞補外八年春仲淹言下陜西市木事【見拾遺門】明道二年春召仲淹赴闕與宋綬同召太常博士祕閣校理範仲淹爲右司諫初聞遺諮以太妃爲皇太后參決軍國事亟上疏言範仲淹安撫江淮【見明道聖政門】諫仁宗勿追斥垂簾時事【見聖政門】二年冬初郭皇后之立非上意寖見疎而後挾莊獻勢頗騷後爲莊獻所禁遏希得進及莊獻崩上稍自縱呂夷簡以前罷相故怨後而範諷與夷簡相結諷乘間言後當廢夷簡贊其言上意未決右司諫範仲淹因極對陳其不可且曰宜早息此議不可聞於外也居久之乃定議廢後夷簡先命有司無得受臺諫章疏夷簡罷政事因郭皇后故夷簡成仁宗所舉【見聖政事】乙邜詔稱皇后以無子願入道特封淨妃玉京沖妙仙師名淸悟別居長寧宮臺諫章疏果不得入仲淹旣與禦史中丞孔道輔率知諫院孫祖徳侍禦史蔣堂郭勸楊偕馬絳殿中侍禦史段少連左正言宋祁右正言劉渙詣垂拱殿門伏奏皇后不當廢願賜對以盡其言守殿門者闔扉不爲通道輔撫銅環大呼曰皇后被廢柰何不聴臺諫入言尋有詔宰相召臺諫諭以皇后當廢狀道輔等悉詣中書語夷簡曰人臣於帝後猶子事父母也父母不和固宜諫止柰何順父出母乎眾嘩然爭致其說夷簡曰廢後自有故事道輔及仲淹曰公不過引漢光勸上耳乃是光武失徳何足法也自余廢後皆前世昏君所爲主上有堯舜之資而公顧勸之效昏君所爲可乎夷簡不能答拱立曰諸君更自見上力陳之道輔仲淹等退將以明日畱百官揖宰臣廷爭而夷簡卽奏臺諫伏合請對非太平美事乃議逐道輔等

丙辰旦道輔等始至待漏院詔道輔出知泰州仲淹知睦州祖徳等各罰金二十斤故事罷中丞必有告詞至是直以勅除道輔比還家勅隨至又遣使押道輔及仲淹亟出城仍詔諫官禦史自今並須宻具章疏毋得相率請對駭動中外絳平陰人也偕奏乞與道輔仲淹俱貶勸及少連再上疏皆不報少連疏曰臣初聞非時召兩府大臣議皇后入道一日之內天下喧然以爲母儀天下固無入道之理翌日又聞兩府列狀乞降後爲淨妃臣與孔道輔範仲淹等恐詔命一行難於追復是以羣詣殿閣上疏而執政進說使臣等不獲面對令就中書商量宰相𨿽知其誤然猶責臣等翻覆率易故道輔仲淹斥守外郡臣等例皆蒙罰陛下意蓋執政大臣假天威以出道輔仲淹而斷來者之說也切覩戒諭自今有章宜如故事宻上毋得羣詣殿門請對且伏閣上疏豈非故事今遽絕之則國家復有大事誰敢旅進而言者昔唐陽城王仲舒伏合雪陸贄崔元亮叩殿陛理宋申錫前史以爲美今陛下未忍棄出皇后而兩府列狀議降爲妃諫官禦史安敢黙然陛下深思道輔等所言爲阿黨乎爲忠乎又上疏言中宮動揺有大不可者二願詔復中宮位號不報將作監丞冨弼上疏諫略云今陛下舉一事而獲二過於天下今廢後已行未能悔過願陛下亟還仲淹復其諫職減二過之一庶乎諫疏不絕朝綱復振疏入不報

景佑元年秋壬申詔淨妃郭氏出居於外美人尙氏爲道士洞眞宮楊氏別宅安置曩者母后臨朝臣僚戚屬多進女口入內悉令遣還其家長祕之位不可久虛當求徳門以正內治丁酉範仲淹由睦州徙蘓州州比大水民田不得耕仲淹疏五河導太湖注之海募遊可興作未就又徙明州轉運使言仲淹治水有緒願畱以畢其役庚子復詔仲淹知蘓州二年三月己酉知萊州左司諫祕閣校理範仲淹爲禮部員外郎天章閣侍直太常禮院言侍禦史劉夔請去莊獻明肅太后莊懿太后所加太字蓋入廟稱後繋於夫在廟稱太系於子然二太后奉安別廟凖禮未應去太字上以夔不習故曲詔本臺諭之夔崇安人也十二月昭宣使恩州團練使入內都知閻文應領嘉州防禦使都知爲秦州鈐轄尋攺鄆州鈐轄其子入內供奉官勾當禦藥院士良爲內院崇班罷禦藥院時諫官姚仲孫髙若訥劾文應方命宿齋太廟中文應叱醫官聲聞行在郭皇后暴薨中外莫不疑文應置毒者請並士良出之故有是命文應又稱疾願畱仲孫復論奏文應乃亟去文應專恣事多矯旨付外執政不敢違天章閣待制範仲淹將劾奏其罪卽不食悉以家事屬其長子曰吾不勝必死之上卒聽仲淹言竄文應嶺南尋死於道禮部員外郎天章閣待制範仲淹爲吏部員外郎知開封府仲淹自還朝言事愈極宰相陰使人諷之曰待制侍臣非口舌任也仲淹曰論思正侍臣職余敢不勉宰相知其不可誘乃命知開封欲撓以劇煩使不暇他議亦幸其有失亟罷去仲淹處彌月京邑肅然稱治三年春仲淹言孔道輔遷都事【見都邑門】五月丙戌天章閣待制權知開封府範仲淹落職知饒州府仲淹言事無所避大臣權幸多忌惡之時呂夷簡執政進者往往出其門仲淹言官人之法人主當知其進退升降之序其進退近臣不宜全委宰相又上百官圗指其次第曰如此爲序遷如此爲不次如此則公如此則私不可不察也夷簡滋不悅帝常以遷都事訪諸夷簡曰仲淹迂闊務名無實仲淹聞之爲四論以獻一曰帝王好尙二曰選賢任能三曰近臣四曰推委大抵譏指時政又言漢成帝信張禹不疑舅家故有王莽之亂臣恐今日朝廷亦有張禹壞陛下家法以大爲小以易爲難且以未成爲已功以急務爲閒務者不可不早辧也夷簡大怒以仲淹語辧於帝前且訴仲淹越職言事薦引朋黨離間君臣仲淹亦交章對其辭愈切自是降黜侍禦史韓瀆希夷簡意請以仲淹朋黨榜朝堂戒百官越職言事從之時治朋黨方急士大夫畏宰相少肯送仲淹者天章閣待制李紘集賢校理王質皆載酒往餞質又獨畱數語或以誚質質曰希文賢者得爲朋黨幸矣

戊子同知樞宻院事韓億言昨蒙宣諭範仲淹常宻薦臣臣自歷固行惟勵忠朴宸聰過聽擢贊樞宻未常涉朋比之迹結左右之容況臣與仲淹旣非婚姻又非故舊緣何契義輙有薦論舉臣以公則臣素無交托伏望曲照孤衷免嬰浮議必若以臣備位無補進退之際惟陛下裁賜優詔答之仲淹旣貶諫官禦史莫敢言祕書丞集賢校理余靖言仲淹前所言事在陛下母子夫婦之間猶以其合典禮故加優奬今坐刺譏大臣重加譴謫儻其言未恊聖慮在陛下聽與不聽耳安可以爲罪乎汲黯在庭以平津爲多詐張昭論將以魯肅爲麤疎漢皇吳主熟聞訾毀兩用無猜豈損聖徳陛下自專政以來三逐言事者恐非太平之政也請速攺前命壬辰靖落職監均州酒稅乙未貶太子中允館閣校勘尹洙爲崇信軍節度掌書記監郢州酒稅先是洙上言臣常以範仲淹直諒不回義兼師友自其被罪朝中多雲臣亦被薦仲淹旣以朋黨得罪臣固當從坐𨿽國恩寛貸無所指名臣內愧於心有靦面目況余靖素與仲淹分疎猶以朋黨得罪臣不可幸而茍免乞從黜降以明憲典宰相遂逐之戊戌貶鎭南節度掌書記館閣校勘歐陽修爲夷陵縣令初右司諫髙若訥言範仲淹貶職之後臣諸處察訪端由參驗所聞與勅榜中意頗同固不敢妄有營救今歐陽修移書詆臣言仲淹平生剛正通古今班行中無與比者責臣不能辧仲淹非辜猶能以面目見士大夫出入朝中稱諫官言及謂臣不復知人間有羞恥事仍言今日天子與宰臣以忤意逐賢人責臣不得盡言臣謂賢人者國家恃以爲治也若陛下以忤意逐之臣合爭臣愚以爲範仲淹須以論事切直亟加進用今玆狂言自取譴辱豈得謂之非辜恐中外聞之謂天子以意忤逐賢人所損不細請令有司召修戒諭免惑眾聽因繳進修書修坐是貶西京畱守推官仙遊蔡襄作四賢一不肖詩傳於時四賢指仲淹靖洙修不肖斥若訥也不肖詩曰人稟天地中和生气之正者爲誠明誠明所鍾皆間傑從容中道無欹傾嘉謨讜論範京兆擊姦糾繆揚王庭積羽沈舟毀銷骨正人無徒姦者明主知漆固未遐棄兩轓五馬猶專城歐陽祕閣官職卑欲虐忠良無縱岐六幅長書披憂憤一責司諫必無夷人謂髙君如撻市出見縉紳無面皮髙君攜書奏天子遊言偸急尙容怡返言希文謀疎闊貶彼南方誠爲宜永叔忤意竄西蜀不免一中讒人譏司諫不能自引咎復將已過揚當時四公稱賢作不肖讒言入易天難欺朝家若有觀風使此語當預古人詩四賢詩不具錄泗州通判陳恢尋上章乞根究作詩者罪左司諫韓琦劾恢越職希恩冝重行貶黜庶絕姦諛不報而襄事已寢光祿寺主簿蘓舜欽上疏言歷觀前代神聖之君好聞讜議蓋以四海至逺民有隱匿不可以徧照故無問愚賤之言擇而用之然後朝無遺政物無遁情𨿽有佞臣邪謀莫得而進也臣覩乙亥詔書越職言事播告四方無不驚惑往往切議恐非出於陛下之意蓋陛下卽位以來屢詔羣下勤求直言使百僚轉對置匭函設直言極諫科今詔書頓異前事豈非大臣壅蔽陛下聰明杜塞忠良之口不惟虧損朝廷亦自取覆亡之道夫納善進賢宰相之道蔽君自任未或不亡今諫官禦史悉出其門但希旨意卽獲美官多士盈庭噤不得語陛下拱黙何由盡聞天下之事乎前孔道輔範仲淹剛直不撓致位臺諫後𨿽攺他官不忘獻納二臣者非不知緘口數年坐得卿輔蓋不敢負陛下委注之意而皆罹中傷竄謫而去使正臣奪气鯁士咋舌目覩時獘口不敢論昔晉侯問叔向曰國家之患孰爲大對曰大臣持祿而不急諫小臣畏罪而不敢言下情不得上通此患之大者故漢文感女子之說而肉刑是除武帝聽三老之議而江充以族肉刑古法江充近臣女子老人愚耄疏隔之至也蓋以議之所在賤不可忽二君從之後世稱聖況國家班設爵位列陳英豪故當責其公忠安可敎之循黙賞之使諫尙恐不言罪其敢言孰肯獻納物情閉塞上位孤危軫念於玆可爲驚怛覬望陛下發徳音寢前詔勤於求獻下及蒭蕘可以常守隆平保全近輔若詔榜未削欺罔成風則惟堂下逺於千里切恐指鹿爲馬事復見於朝矣舜欽二年丁憂三年上【此疏居喪論事元佑元年及第】四年十二月壬辰徙知饒州仲淹知潤州監筠州稅余靖監秦州稅夷陵縣令歐陽修爲光化縣令上諭執政令移近地故也【尹洙不徙當考】先是京師地震直史館葉淸臣上疏略曰陛下憂勤庻政方夏泰寧而一歲之中災變仍見下失民望上戾天意故垂戒以啟迪淸衷而陛下泰然不以爲異徒使內侍走四方治佛事治道科非所謂消復之實也頃範仲淹余靖以言事被黜天下之人齚舌不敢議朝政者行將二年願陛下深自責咎詳延忠直敢言之士庶幾明威降鑑而善應來集也嘗奏數日仲淹等得皆近徙範仲淹旣徙潤州讒者恐其復用遂誣以事語入上怒亟命置之嶺南參知政事程琳辧其不然仲淹訖得免自仲淹貶而朋黨之論起朝士牽連出語及苑仲淹者皆指爲黨人琳獨爲上開說上意解乃已

康定元年三月吏部員外郎知越州範仲淹復天章閣待制知永興軍始用韓琦之言也上諭夷簡仲淹釋憾【見經制西夏要略門】先是夷簡當國同列不敢預事宋庠數與爭論呂不悅上顧庠厚呂忌之巧求所以傾庠未得及仲淹通書元昊又焚其報夷簡從容謂庠曰人臣無外交希文何敢如此庠以夷簡深罪仲淹之甚也他日上前議事庠請斬仲淹樞宻副杜衍力言不可庠謂夷簡助已而夷簡終無一言上問夷簡夷簡曰杜衍之言是也止可薄責而已上從之庠遂失措論者喧然皆咎庠不知實爲夷簡所賣也於是因朋黨事葉淸臣吳遵路宋庠鄭戩以同年進士皆出知州冨弼言晏殊黨附夷簡【見大科門】

慶曆三年春夷簡數求罷陜西運使孫沔上書言略云自夷簡當國黜忠言廢直道薦不若己者爲自固之計王隨陳堯叟以忿爭罷欲使陛下知輔相之位非己不可冀思已而復用也又云若薦賢才令公議𨿽失之於始而得之於終猶可寛天下萬世之責茍遂容身不救前過以諂佞爲君子以庸懦爲長者使之在廊廟布臺閣上惑聖明下害生靈爲社稷計則必危爲子孫計亦未可保終吉是張禹不獨生於漢李林甫復見於今也在陛下察之而已書聞帝不之罪議者喜蹇切夷簡謂人曰元規藥石之言恨聞此遲十年耳人亦服其量也三月上擢韓琦範仲淹等一時賢臣布在朝廷天下大悅士大夫相慶國子監直講石介作慶曆聖徳詩以美之其詩曰

於維慶曆三年三月皇帝龍興徐出闈闥晨坐太極畫開閶闔躬覽英才手鉏姦孽大聲沨沨震揺六合如幹之動如雷之發昆虫蹢躅怪妖藏滅同明道初天地嘉吉切聞皇帝蹙然言曰予祖予父付予大業予恐失墜實賴輔弼汝得殊象重愼微宻君相予久予加乃績君乃相予笙鏞斯葉昌朝儒者學問該洽與予論政傅以經術汝貳二相庻績咸秩惟汝仲淹汝誠予察太后垂簾湯沸火熱汝時小臣危言嶻嶪爲汝司諫正予門闑爲予京兆予言乃悅賊叛予夏汝往邊遏六月酷日大冬積雪汝寒汝暑同予士卒予聞辛酸汝不告之予晚得弼予心慰悅弼每見予無有私謁以道輔予弼言深切予不堯舜弼自笞撻諫官一年奏疏滿篋侍從周歳忠力勤竭契丹忘義檮杌饕餮敢侮大國其詞慢悖弼將予命不畏不怯幸復舊好民得食褐沙磧萬里死生一節視弼之勇霜剝風裂觀弼之心煉金鍛鐡寵名大官實以酬渴弼辭莫受其志莫奪惟仲淹弼一夔一契天實賚予予其敢忽並來相予民無瘥札曰衍汝來予之黃髮事予二紀毛禿齒豁心如一兮率履不越遂長樞府兵政無蹶予早識琦琦有奇相其器魁櫑豈視扂楔其人謹朴不施剞劂可屬大事惇厚如勃琦汝副衍知人予哲惟修惟省立朝■﹝車獻﹞■﹝車獻﹞言論■﹝口累﹞呵忠誠特達祿微身賤其志不怯常詆大臣亟遭貶出萬里歸來剛气不折屢進直言以補予闕素相之後含忠履潔昔爲禦史幾扣予榻至今諫疏在予箱篋襄𨿽小官名聞予徹亦常獻言箴予之失剛守惟聖尙修儔匹並爲諫官正色在列予過汝言汝無箝舌皇帝明聖忠邪辧別舉擢賢良掃除妖孽眾賢之進如茅斯拔大姦之去如距斯脫上倚輔弼司予調爕下賴諫爭維予紀法左右正人無有邪孽予望太平日不逾浹皇帝在位二十二年神武不殺其黙如地進退不測其動如天賞罰在手不失其權恭已南面遏姦進賢知賢勿易非明勿得去邪惟艱惟斷乃克明則不惑聰則不滅旣明且哲惟正惟直無作側僻皇帝汝殛皇帝一舉羣臣攝焉諸侯畏焉四夷服焉臣願皇帝壽享萬年

九月歐陽修言呂夷簡罪惡滿盈事已彰著然而不敢言者蓋專主奪權脇制中外人皆畏之不敢發謫又上言呂夷簡用僕人袁宗等二人爲奉職身爲大臣壞亂朝典又上言夷簡近於禦藥院暗入文字李淑除翰林院學士歐陽修在延和殿西論淑姦邪請罷之又上言淑朋附夷簡在三尸五鬼之數若用之則小人轉得爲計冨範論異同【見君臣論治門】四年四月上謂輔臣自昔小人多爲朋黨亦有君子之黨乎範仲淹言邪正之黨惟聖心所察茍用而爲善於國家何害也歐陽修作朋黨論【見謀國逺略門】韓範論契丹入冦異同【見經制契丹門】夏六月先是石介奏記於富弼責以行伊周之事夏竦怨介斥已乃使女奴習介書攺伊周作伊霍字又撰廢立詔上𨿽聞之不信而仲淹弼始懼不自安於朝二人皆請出按西北邊仲淹陜西宣撫富弼河北宣撫冬甲子殿直劉巽校理蘓舜欽並除勒停王洙落侍講知濠州校理刁約通判海州殿丞江休復監稅蔡州王益柔監稅復州周延雋降爲祕書丞校理章岷通判監州起居呂溱知楚州殿坐周延讓宿州稅敏監徐綬等並出先是杜衍範仲淹冨弼等同執政引用一時聞人欲更張庻事中丞王拱辰等不便其所爲舜欽仲淹循前例用鬻故紙公錢召妓女閒多會賓客拱辰廉得之諷其屬魚周詢劉元瑜劾奏因欲搖動衍事下開封府治其事於是舜欽及巽俱坐自盜洙與妓雜坐而休復約延雋延讓又服慘未除益柔並以謗訕周孔坐之同時斥逐多知名士世以爲過薄拱辰方自喜曰吾一舉网盡矣獄事起樞宻副韓琦言於上曰昨聞宦者操文符捕館職甚急眾聽紛駭舜欽一醉飽之過止可付有司治之何至陛下聖徳素仁獨自爲是何也上悔見於色自仲淹出讒者益深拱辰旣劾奏宋祁張方平又助之爲言益柔作傲歌罪當誅欲因一益柔以累仲淹也章得象無所可否乃召賈昌朝王拱辰等共議其事韓琦獨言益柔少年語狂何足深治天下大事固不少近臣同國休戚置此不言而攻一王益柔此其意有所在不特爲傲歌可見也上悟稍寛之時兩府合班奏事琦必盡言事𨿽屬中書琦亦對上陳其實同列尢不悅上獨識之曰韓琦性直己巳詔曰朕聞至治之世元凱共朝不爲朋黨君明臣哲垂榮亡極何其徳之盛也朕宵旰勵志庶幾治古而承平之後澆競相蒙人務交遊家爲激訐更相附麗以沽聲譽至陰招賄賂佯托薦賢又按察將命者習爲苛刻構織罪端奏鞫縱橫以重多辟至於屬文之人類無體要詆斥前聖妄肆異言以訕上爲能以行怪爲美自今委中書門下禦史臺采察以聞

唐介論張堯佐

康定元年冬十月癸未朔以禦史河南郡君朱氏淸河郡君張氏並爲才人張氏河南人父堯封天聖��容南郡依大姓曹氏以女妻之後以進士第補石門軍事推官未行卒京師從兄張堯佐將赴官於蜀而曹氏請以諸孤從行堯佐以道逺弗許曹益困堯封母錢氏女也張氏時八歲與姊三人由錢氏入宮浸長得幸於上性聰敏使巧挾智數能探測人主意先後將迎上以其良家子待遇異諸嬪使累封淸河郡君於是與朱氏並爲才人朱氏開封府人也

慶曆四年三月己巳判登聞鼓院堯佐提點開封府諸縣鎭公事諫官余靖言外議皆云堯佐識見淺近依托後宮嬪嬙之勢已得內降指揮攺賜章服又從內批與宮府差遣大臣依違不能堅執遂與府界提點伏惟陛下近歲以來絕斜封之官無私謁之寵以至公之心行至美之事安得外議如此臣深爲陛下惜之又言堯佐修媛之世父進用不宜太遽頃者郭后之禍起於楊尙不可不鑑上曰朕豈以女謁進人蓋因臣僚論薦後用之爾如物議不允更當授一郡耳堯佐竟不出明年閠月除通判慶曆六年九月禦史知雜梅摯言權陜西轉運使張堯佐非才由宮掖以進恐上累於聖徳也七年七月壬午除戶部副使張堯佐爲天章待制河東都轉運使皇佑元年九月乙未權三司使端明殿學士給事中張堯佐爲禮部侍郎三司使禦史陳旭言堯佐以後宮世父之親不冝使制國用不聽二年夏丙子諫官包拯陳旭吳奎等言三司使張堯佐任用以來百怪漸露上違天意萬口交譏下違人情陛下何庇一堯佐違天咈人而稔歳危�者乎包拯又言堯佐久居是職失天下之望誤天下之事臣爲陛下痛惜之八月己未禦史知雜何郯知漢州將行上疏言張堯佐充三司使已踰年若大享訖事眾謂陛下必以酬勞爲名進用堯佐在兩府果如眾議則命下之日必以死爭陛下罷堯佐則傷恩黜言者則累徳莫若富貴堯佐而如李用和處之正得宜也先是屯田員外郎彭思永入爲侍禦史極言內降之獘及祀明堂日有傳百官皆遷官時堯佐以宮掖驟進王守忠以出入禁闥被寵參政闕員堯佐朝暮侍命王守忠亦求爲節度使思永獨奏入上震怒吳捨郭勸言思永納忠不宜深罪上悟不復語尋罷侍禦史爲司封員外知宣州堯佐守忠之議遂格閏十一月己未堯佐爲宣徽南院淮康節度使景靈宮使庚申又加堯佐同郡牧制置使癸亥知諫院包拯言陛下卽位僅三十年未有失道敗徳之事乃五六年超擢堯佐羣臣加切議於下黙而迹其過不在陛下在女謁近習及執政大臣也初執政希上旨一日除堯佐四使又以王舉正重厚寡言同日授禦史中丞朝議意舉正儒懦迆邐退避動經旬浹則堯佐之命必遂行甲子舉正告謝上殿力言擢用堯佐不當疏入不報戊辰退朝舉正畱班廷爭復率殿中侍禦史張擇行唐介包拯吳奎陳旭於上前極言且於殿廡切責宰相上聞之遣中使諭旨百官乃退己巳詔近臺官累乞罷張堯佐三司使及言親連宮掖不可用爲執政之臣若優與官爵其體差使遂除宣徽使廉已指揮自今妃之家毋得除兩府職任今臺諫官蓋有言責其言𨿽過惟陛下矜察然寵堯佐太厚恐非所以全之是日堯佐亦奏辭宣徽景靈使乃詔學士院貼麻處分而成例卒不行

皇佑三年八月辛夘淮康節度使同郡牧使張堯佐爲宣徽南院使判河陽禦史中丞王舉正言堯佐自罷宣徽半年端坐京師今復受之益增鄙誚此乃執事之臣不能執奏制命旣行有損聖徳若陛下不納臣盡忠愛君之請必行堯佐濫賞竊位之典卽乞黜臣以戒不識忌諱之臣不報知諫院吳奎陳旭包拯相繼言之庚子詔自今張堯佐別有攺遷檢會此札子進呈執奏仍詔除宣徽使自今不得過二員十月丁丑殿中侍禦史裏行唐介責授春州別駕初堯佐除四使介與包拯力爭又請王舉正畱百官班卒奪堯佐景靈宮宣徽二使頃之復除宣徽使判河陽或云補外不足爭介以爲宣徽次二府不計內外獨爭之上諭介除擬初出中書介言當責執政請全臺上殿不許自請貶亦不許於是劾宰相文彥博專權任私挾邪爲黨知益州日作間金奇錦因中人入獻宮掖緣此擢爲執政恩州平賊幸會明鎬成功遂叨宰相昨除堯佐累論奏面奉徳音謂是中書進擬以此知非陛下本意蓋彥博謀姦迎合顯用堯佐陰結貴妃外陷陛下有私於後宮之名內實爲自謀之計乞斥罷彥博以富弼代之臣與富弼亦昧平生不敢私也上怒甚卻其奏不視且言將加貶竄介徐讀畢曰臣忠義憤激𨿽鼎鑊不避敢辭貶竄上於坐急召二府示以奏曰介言他事乃可至謂彥博因貴妃得執政此何言也界面質彥博曰彥博宜自省卽有之不可隱於上前彥博拜謝不已樞宻副使梁適叱介下殿介辭益堅立殿上不去上令送禦史臺劾介旣下殿彥博再拜言臺官言事職也願不加罪不許乃詔當制舍人卽殿盧艸制而責介春州別駕時上怒不可測羣臣莫敢諫左正言蔡襄乃進言介誠狂直容受直言帝王盛徳也必望矜貸之翌日中丞王舉正上疏言責介太重上亦中悔恐內外驚疑乃勑朝堂告諭百官攺介英州別駕復取其奏以入遣中使護送介至英州且戒必全之無令道死而介之直聲自是聞於天下介江陵人也知制誥胡宿言唐介坐言事得罪不可著爲後法殿中侍禦史梁舊亦言陛下愛介故遣中使護送之卽不幸介以疾死天下後世能無以殺疑乎上曰誠不思此急追還中使亦言禮部尙書平章文彥博罪罷爲禮部尙書觀文殿知許州或言張堯封文彥博父客也彥博知益州貴妃有力焉因諷彥博織燈籠錦以進貴妃服之上驚問曰從何得此妃正色曰文彥博所織彥博與妾父有舊不然妾焉使之特以進於上耶上悅自是屬意彥博及爲參政明鎬討王則未克上甚憂之語妃曰大臣無一人爲國了事日日上殿何益於國妃宻令人語於彥博翌日彥博入奏乞身往破賊上大喜彥博坐恩州十數日賊果平卽軍中拜相議者謂彥博因明鎬以成功其得相由妃力也介旣用是深詆彥博𨿽坐貶彥博亦出事之有無卒莫辧之或云燈籠錦乃彥博夫人遺妃而彥博初不知介章乃梅堯臣書竄之過矣四年春正月徙英州別駕唐介爲全州團練副使監郴州酒稅三月郴州監稅唐介爲祕書丞六月壬辰祕書丞唐介爲主客司員外郎通判潭州五年丁未通判潭州唐介爲殿中侍禦史知復州戊午新知復州主客員外郎殿中侍禦史裏行唐介爲殿中侍禦史充言事禦史遣內侍賫告勅賜之介貶斥之二歳復召諫者謂太子優容言事之臣自古未有也冬十月丁巳殿中侍禦史唐介爲工部員外郎直集賢院介始入見無一言及遷謫上曰聞卿遷謫以來未嘗有私書至京師可謂不易所守矣介頓首謝後數日論得失因言於上曰臣繼今言不行必或固爭之或更坐黜是臣重累陛下願解官職許之至和中二年六月戊申文彥博爲吏部尙書平章事【冨弼同相】

嘉佑元年八月癸丑江東轉運使工部員外郎直集賢院唐介爲戶部員外郎時殿中侍禦史吳中復乞召介還朝宰臣文彥博因言介頃爲禦史言事多中臣病其間𨿽有風聞之誤然當時責之太深請如中復所奏召用之故有是命五年秋七月戶部員外郎天章閣待制知諫院唐介知洪州從介請也勑過門下知封駁事何郯封還之言介爲諫官有補朝廷不當外出召介復知諫院如故

太平治迹統類卷十

收藏分享評分回復引用訂閱TOP_wave99發短消息加爲好友wave99當前離綫

UID1帖子42精華0積分62威望0金錢40貢獻0閱讀權限200在綫時間43小時注冊時間2009﹣5﹣12最後登錄2010﹣8﹣20管理員

2﹟發表於2009﹣9﹣2418﹕06|只看該作者踩窩窩送禮物問候Ta

●欽定四庫全書

太平治迹統類卷十一

﹝宋﹞彭百川撰

嘉佑建儲之議

皇佑三年十一月乙亥朔戊寅保慶皇后崩始上起居飲食後必與之俱所以擁衛扶持恩意勤備性慈仁謙沖寡過帝嘗召其妷永莭永徳見禁中欲受諸司副使後辭曰小兒豈勝太恩儻小官可也乃並命爲左右侍禁又歳奉緡錢二萬助湯沐後復辭曰此皆出民力願畱以贍軍上不從上未有嗣後從容勸上選宗子飬宮中由是英宗自宮邸未齠齡爲後所飬四年六月甲子皇太子宗實特遷右內率府率宗實允讓第十三子也生四歲飬於宮中至和元年十二月上春秋髙未有繼嗣皇佑末太常博士張述上書曰臣聞漆室之女有憂國之心倚楹而嘆臣位於朝二十五年矣而區區之慮不敢早爲陛下建長世之策是漆室之女不若也臣實恥之夫生民之命系於宗廟社稷之重而以繼嗣爲之本匹夫匹婦有百金之產猶能定謀托後事出於素況於有天下者哉建隆幹徳之臣子孰不願太祖皇帝享年億萬者端拱天禧之臣子其心莫不若此而天地有運行日月有盈昃陰陽之數有閏有章气至而回物極而變理之必然者也藝祖以神噐付太宗太宗以傳眞宗眞宗以傳陛下承三聖之業傳之於十萬年斯爲孝矣而春秋四十四宗廟社稷之計未有托焉此臣所以夙夜彷徨而憂也陛下知此矣而以嫌疑不決非孝也羣臣知此矣而以諱避不言非忠也陛下享天下之貴而不自怠有天下之富而不自侈過成康文景逺矣謂宜黙祈天地嶽瀆分寵六宮用均愛施或未之獲則遴擇宗親才而賢者異其禮秩試以職務俾內外知聖心有所屬則天下大幸是歲復上疏曰臣聞明兩作離大人以繼明照四方時京師自五月大雨冒城郭壊廬舍諸路亦奏水旱詔羣臣言闕失知諫院範鎭言天變之發本於儲貳之位虛乞以臣前一章降付執政大臣速爲裁定以塞天變文彥博富弼等共議建儲未嘗與兩府議也樞宻使王徳用聞之合掌加額曰置此一尊菩薩何地或以告翰林歐陽修修曰老衙官何所知修又言水災至變五行傳言簡社廟則水爲災陛下嚴奉禮可謂至矣惟未立儲貳易曰王噐莫若長子殆此之警戒乎水者陰也天之譴告必不虛發惟陛下深思而早決庶幾可以消弭災患轉爲福應也疏凡再上皆畱中不出知制誥吳奎言王者以社稷爲本宗廟爲重社稷未有奉宗廟未有主陛下在位三十五年而嗣續未立今之災沴乃天地祖宗開發聖意不然何以陛下無大過朝廷無甚失輙降如此之災異乎殿中侍禦史李景初亦言此陰盛陽微之戒也蓋以皇子未立致有此大憂惟陛下早爲之計八月司馬光上疏言當今之務大而急者在於根本未建癸丑範鎭又言陛下卽位三十五年以納諌爲徳以畏天爲心至於小小議論未嘗不虛懷開納今乃宗廟社稷之計又拒諌而不用違天而不戒乎臣職當言不敢愛死黙以負陛下陛下乞以臣前所上章與大臣速定大議甲寅鎭復遺執政書言鎭前後六奏宗廟社稷大計而兩次至中書歷月踰旬寂然不見有所施爲伏願諸公攜鎭之書言於上前速定大計如其不然卽賜鎭之死放鎭歸田皆諸公之賜也乙邜鎭又言臣前六奏宗廟大計奉聖旨送中書陛下不以臣章畱中而令送中書是欲使中書大臣奉行也臣兩至中書而中書逓相設詞離爲日君象也二明相繼故能久照東升西沒一晝一夜數之常也陛下禦天下將三紀是日之正中也而未聞以繼照爲慮臣誠疑之夫嗣不早定則是一旦之憂而貽萬世之患歷觀前世事出倉猝則或宮闈出令或宦官主謀或姦臣首議貪孩孺以久其政兾闇昧以竊其權安危之機發於頃刻而朝議恬不爲計豈不危哉述前後七疏最後語尢激切文多故不具載上終不以爲罪述小溪人也審刑院吳及上疏推言閹寺以及繼嗣云胎卯而傷鳯凰不至宦官多而繼嗣未育書奏帝異其言

嘉佑元年春上禦大慶殿受朝暴感風眩冠冕欹側促行禮而罷己未上疾作文彥博與兩府召入內副都知史誌聰鄧保吉等問上至禁中起居狀志聰等以禁中事嚴宻不敢泄彥博怒叱之曰主上暴得疾系宗社安危範惟房軰出入禁闥乃竟不令宰相知天子起居欲爲何耶自今疾勢增損必一一見白仍命引至中書取軍令狀志聰等素謹願皆聴命及夕皇城諸門白當下鎖志聰曰汝白宰相我不任受其軍令由是禁中事宰相無不知其詳左千牛衛大將軍幼飬於宮中上及皇后鞠視如已子旣出還第問勞賞賜不絕宗室莫與爲比上始得疾不能視朝中外憂恐文彥博富弼劉沆勸早立嗣上可之參政王堯臣之弟純臣數與堯臣言宗實之賢時爲王府官堯臣以告彥博等彥愽等亦知宗實上意所屬乃定議乞立宗實爲嗣旣具槁未及進上疾瘳其事中輟是日知諌院範鎭上疏曰陛下置諌官者爲宗廟社稷計也今陛下不以臣愚任之諌官臣敢不以社稷計事陛下乎又云眞宗取宗室子飬之宮中此天下之大慮也太祖皇帝捨其子而立太宗皇帝天下之大公也宗廟社稷之至計也疏奏文彥博使提點開封公事蔡挺問鎭何所言鎭以對明日挺謂鎭曰言如是何不與執政謀鎭曰自分必死乃敢言若謀之執政或以爲不可豈得中輟也六月禦史趙抃上疏曰伏覩陛下聖體偶一違豫中外人心莫不動揺賴宗廟社稷之降靈天地神明之垂佑四海蒙福宸躬浸康然猶上有謫見之文迨無虛月下有妖言之俗至於再三天其或者以陛下皇嗣未立人心未有所系垂厥祥異欲陛下深思遠慮亟有所爲而然也願陛下思所以答謫見妖言之警戒思所以固三聖百載之基業思所以安中外臣庶之憂惑思所以破姦雄陰賊之窺覦斷宸衷發誠意擇用宗室賢善子弟或教育宮闈或封建任使左右以良士輔導以正人盤石維宗根本深固有是二者惟陛下示天下以至公而擇焉庚午殿中丞集賢校理通判並州司馬光上疏略云禮太宗無子則同室爲之後爲之後者爲之子也故爲人之後者事其所後皆如父所以尊尊而親親也伏惟祖宗受天明命功徳在人夲支百世子孫千億而陛下未有皇嗣人心憂危伏望深念祖宗艱難之業斷自聖志昭然勿疑遴選宗室之中聰明剛正孝友仁慈者使攝居儲貳之地以俟皇嗣之生退居藩服儻未欲然且使之輔政或典宿衛使尹京邑亦足以鎭安天下之心時上在位久國嗣未立及不豫天下寒心而莫敢言惟諌官範鎭首發其議光聞而繼之又貽鎭書言此大事不言則已言一出豈可復反顧願公死爭之於是鎭言之益力���是陛下欲爲宗廟大計而大臣不欲也丁巳又上疏庚申以知諌院範鎭爲戶部員外郎兼禦史知雜事鎭辭不受曰陛下以臣言爲非卽當加臣以萬死之罪以臣言爲是豈可不先宗廟社稷計而遽爲臣轉官遷職也範鎭又以慧星謫見上言星旣滅又上言辭言責九月司馬光又上疏言自古諌諍無官自公卿大夫至於庶人百工商旅蒙瞍芻蕘無有不得言者所以逹下情而察國政也若置官而守之非其官者不得言則下情壅而不通如是則國家𨿽有廹切之憂行道之人皆知之而在上者不得聞也此其爲害豈不深乎卿以水災常下明詔延訪中外而勤求得失臣安敢捨此大節隠而不言時範鎭亦累辭所除官且乞因恭謝大禮次定大議丙午鎭又遺執政書云諸公視今日之事與前日爲孰難必曰今日難於前日安知他日不難於今日難而不可爲則他日不爲易也此所以謂難易有機不可忽也先是執政諭鎭以上不豫諸大臣亦嘗建此策今間言已入爲甚難故鎭言及之十一月範鎭入對言臣前後上章凡十九次切慮畱中大臣不得盡見今錄進呈乞付中書樞宻大臣同共參議有異議者乞令與臣廷辧謂臣不然卽祈明加臣罪臣之至情盡在於此鎭待罪幾百日須爲白至泣以請上亦泣曰朕知卿言是也當俟二三年鎭由是卒辭言職朝廷不能奪也二年八月翰林學士歐陽修以兗國公主出降因言臣愚以爲宜因此時出自聖意於宗室之中選材賢可喜者錄以爲皇子其出入左右問安視膳亦足以慰恱聖情三年春太常博士吳及除喪擢校理乙巳攺右正言諌院供職上疏言陛下以海宇之廣宗廟之重而根本未立四方無所系心上下之憂無大於此宜發自聖斷擢宗室以備儲副又言內侍飬子之禁■﹝施﹐弓代方﹞天理絕人欲陰累聖嗣願詔大臣明示開寶之訓勅內侍三十無飬父者聽飬一子上順天意上嘉納之三月乙邜範鎭知制誥鎭自罷言職每因事未嘗不以儲嗣爲言及知制誥上謝又面論之曰陛下許臣復三年矣願早定大計六月庚戌權知開封包拯權禦史中丞言東宮虛位日久天下以爲憂太子者天下根本也根本不立禍孰大焉帝曰卿欲誰立拯曰臣非才備位乞預建太子者爲宗廟萬世計陛下問臣欲誰立是疑臣也臣年七十且無子非邀後福者惟陛下裁察帝喜曰徐當議之十二月韓宗彥以上春秋髙未有繼嗣上書請修胎飬令四年夏詔有司取柴氏譜系於諸房中取最長一人令歲時親奉周祀以著作郎何鬲以皇嗣未立上疏請訪周唐苖裔備二王后也六年知制誥宋祁卒祁弟兄皆以儒學顯而祁尢能爲文章善議論淸約荘重不逮其兄論者以祁不至公輔以此祁自爲遺奏曰陛下享國四十年東宮虛位天下人心岌嶪爲社稷計莫若擇宗室賢才進爵親王爲匕鬯之主若六宮有就館之慶聖嗣蕃衍則宗子降封郡王以避正嫡此定人心防禍患之大計也謚景文六月甲戌張述奏疏言擇太祖太宗賢子孫立皇嗣系天下之望閏八月丁未司馬光奏臣昔通判並州曽三上章乞陛下早定繼嗣以遏亂原是時臣疏逺在外猶不敢隠忠愛死特陳社稷計況今日侍陛下左右官以諌諍爲名竊惟國家至大至急之務莫大於此若捨而不言専以冗細之一事煩凂聖聰是臣懷姦以事陛下罪不容於葅醢伏望陛下取臣所上三章少加省察或有可取斷自聖意早賜施行如此則天地神祇宗廟社稷羣臣百姓並受其福惟在陛下一言而已光旣奏復面請之上時簡黙不言𨿽執政奏事首肯而已聞光言沈思良久曰得非欲選宗室爲繼嗣者乎此忠臣之言但人不敢及爾光曰臣言此自謂必死不意陛下開納上曰此何害古今皆有因令光以所言付中書光曰不可願陛下自以意諭宰相是日光詣中書白事韓琦問光今日何言光黙計大事不可不使宰相知思所以廣上意者卽曰所言宗廟社稷之計也琦諭意不復言九月司馬光復奏繼嗣事天下安危之本願陛下果斷而速行之初韓琦旣諭光意後十日有詔令與禦史裏行陳洙同詳定行戶利害洙與光屏人語曰日者大享明堂韓公攝太尉洙爲監察公從容謂洙曰聞君與君實善近建言立嗣事恨不以所言付中書欲發此議無自發之行戶利害非所以煩公也欲洙見公逹此意於是光復具奏且面言臣向者進說陛下忻然無難謂卽行矣今寂無所聞此必有小人言陛下春秋鼎盛子孫當千億何遽爲此不祥之事小人無逺慮特欲倉卒之際援立所厚善者唐自文宗以後立嗣皆出左右之意至有稱定策國老門生天子者此禍豈可勝言哉上大感悟曰送中書光至中書謂琦曰諸公不及今語異日夜半禁中出寸紙以某人爲嗣則天下莫敢違琦等皆唯唯曰敢不盡力洙尋具奏乞擇宗室之賢立以爲後旣發奏狀謂家人曰我今日入一文字言社稷大計若得罪大者死小者貶竄汝軰當備之下奏狀者未反洙得疾暴卒時知江州呂誨亦上言伏望陛下念根本之重宗廟之計思宗祖肇宋之艱難鑑成帝衍漢之基祚杜姦臣附會之源絕後世窺覦之漸早爲定斷慰安人心冬十月壬辰起復前左衛大將軍嶽州團練使宗實知宗正寺初司馬光旣以所上章送中書內復出知江州呂誨章宰相韓琦等與同列奏事讀光誨二章未及有所啟上遽曰朕有此意多時但未得其人因左右顧曰宗室中誰可者琦曰此事非臣下所言當出自聖擇上曰宮中嘗飬子二人小者甚純不慧大者可也琦請其名上曰名某者今三十許歲矣議定將退琦復奏曰此事至大臣等未敢施行陛下今日更思之來日取旨明日奏事又啟之上曰決無疑也琦曰事有漸容臣等商量所除官時猶居父喪乃議起復泰州防禦使知宗正寺上喜曰如此甚好琦曰此事若行不可中止陛下斷以不疑乞從內批上曰此豈可使婦人知之只中書行可也遂降詔至和末上得疾文彥博等勸上早立嗣上許之會疾愈寢其疏旣而言者相繼上未許如是五六年言者亦稍怠琦請建學內中欲以此感悟上意乘間言立嗣上曰後宮一二將就館卿且待之後皆生皇女一日琦取漢書孔光傳以進曰成帝卽位二十五年無嗣立弟之子定陶王爲太子成帝中材之主猶能之以陛下之聖何難哉太祖爲天下長慮福流至今況宗子入繼則陛下眞有子矣盛徳大慶傳流萬古孰有逾陛下者願以太祖之心爲心則無不可者於是因光等言卒回上意初然猶故辭也癸巳諸王宮侍講王獵爲宗正等伴讀獵爲宮僚凡十三年有輔導功故擢用之吳奎薦可任經筵文學之選韓琦言其不通私謁是爲有守十一月知宗正寺宗實上表請終喪帝問韓琦琦曰陛下旣知其賢而選之今不敢遽當者蓋气識宏大玆所以爲賢也願固起之上四表乃從其請嘉佑七年春宗實乞還知宗正寺告勅不許秋七月又辭不許是月王陶上疏言又請對言宮嬪宦官有以上惑聖聰使宗實退避不敢前上問陶欲別與一名目如何陶曰此止是一差遣名目乞與執政大臣議之上曰當與別一名目於是韓琦等始有立爲皇子之議丙午宗實又辭許之初宗實辭宗正寺告勅上謂韓琦曰彼旣如此盍姑已乎琦曰此事安可中輟願陛下賜以手札使知出自聖意必不敢辭比遣使稱疾不一琦與歐陽修私議曰宗正之命旣出外人皆知必爲皇子不若遂正其名修曰知宗正寺告勅付合門得以不受今立爲皇子止用詔書事足以定遂入對乞聽宗實辭上曰勿便爲他名便立爲皇子琦曰請樞宻院及張升至帝面諭之升曰陛下不疑否帝曰朕欲民心先有所系屬但姓趙者斯可矣升卽再拜稱賀琦等乞帝書手札至中書丁丑琦語翰林王珪令艸詔珪疑焉戊寅請對言此大事也後不可悔外議皆云執政大臣彊陛下爲此若不出自陛下則禍亂之萌未可知上指心曰此出自朕懷非由大臣之言也不如此眾心不安卿何疑焉乃再拜殿上曰陛下能獨斷宗廟社稷此天下之福退而艸詔以進己邜詔人道親親王者之所先務也蓋二帝之隆治由玆出朕甚慕之在衛大將軍嶽州團練使宗實皇兄濮安懿王之子猶朕之子也少鞠於宮中而聰知仁賢見於夙成日者選於宗子近籍命以治宗正之事使者數至其第乃崇執謙退久不受命朕甚慕焉朕蒙先帝遺徳奉承聖業罔敢失墜夫立愛之道自親者始固可以厚天下之風而上以慰宗廟也其以爲皇子癸未賜皇子名曙上旣下

己邜詔書皇子猶堅臥稱疾不入司馬光王陶等言凡人爭絲毫之利至相爭奪今皇子辭不貲之富已三百餘日不受命其賢於人逺矣有識聞之足以知陛下之聖能爲天下得人然臣聞父召無諾君命召不俟駕而行使者受命不受詞皇子不當辭遜使者不當徒返凡詔皇子內外皆具責降且以臣子大義責皇子宜必入上與輔臣謀之韓琦曰今旣爲陛下子何所問哉願令族屬惇勸彼內臣必不敢違辛丑皇子以肩輿赴曰恐遂失君父之命爾皇子初譲宗正與記室孟陽謀之所上表皆孟陽之文也每一表餉十金孟陽辭皇子曰此不足爲謝俟得請於朝方當厚賞爾凡十八表孟陽獲千餘緡及立爲皇子猶固稱疾孟陽入見於臥內曰主上察知太尉之賢參以天人之助乃發徳音太尉獨稱疾堅臥其義安在皇子曰非敢徼福以避禍也孟陽曰太尉事兩宮以父母中外所聞主上爲萬世計而立爲子矣今固辭不拜假如得請而歸藩遂得宴安無患乎皇子撫榻而起曰吾意亦及此遂與宗諤等同入內良賤不滿三十口行李蕭然無異寒士有書數廚而已中外聞知相賀九月己巳以皇子爲齊州防禦使封巨鹿郡公

八年二月上不豫三月乙丑上暴崩於崇福殿夏四月壬辰朔輔臣入至寢殿後定議召皇子入告以上晏駕使嗣立皇子驚曰某不敢爲因走輔臣共執之召學士王珪艸遺制至日昃百官皆集猶吉服但服金帶及魚自垂拱殿門外哭而入班寕福殿前哭上韓琦宣遺制英宗卽皇帝位嘉佑八年夏四月壬申英宗卽皇帝位輔臣奏事必面詳問本末然後裁決莫不當理中外翕然皆稱明主是日晚忽得疾語言失序己邜大斂仁宗崩八日上疾增劇大呼狂走不能成禮韓琦亟投杖捲簾抱持上呼內人屬令加意擁護上自不豫以來喪皆禮官執事羣臣奏慰則垂簾不坐乙未大祥上始親行禮又捲簾坐受慰人心稍安戊戌司馬光上疏略曰今者聖體痊平初臨大政四海之人拭目而視傾耳而聽舉措云爲不可不審易曰君子以作事謀始召誥曰王乃初復嗚呼若生子罔不在厥初生自貽哲命夫爲政之要在於用人賞善罰惡而已三者之得則逺近翕然向風從化可以不勞而成無爲而治三者之失則流聞四方莫不觧體紀綱不立萬事墮頺治亂之源安危之機盡在於是願陛下安之重之精心審慮如射之有的必萬全取中而後發可也陛下思念先朝欲報之徳奉事皇太后孝謹撫諸公子慈愛此誠仁孝之至過人逺甚臣願陛下𨿽天性得之復加聖心夙夜匪懈謹終如始以結億兆之心刑四方之化則福祚流於子孫令聞垂於無窮矣六月癸酉上復以疾不出是時惟兩府得以入對戊寅侍禦史呂誨上疏曰陛下踐阼於今累月哀慕日深摧毀過禮聖躬違豫久而未平萬幾滯畱皆期英斷法宮嚴閟不覩淸光臣子之心若爲啟處傳聞大醫所上陽劑觧用服餌臣居外罔知其然陛下必以方術無狀當更選上醫精加調護若謂勿藥有喜計日可待則臣恐節宣失宜五行二气浸滛汨戾邪得幹正非所以保聖躬爲宗社計也且居喪之禮致於滅性聖經深戒士人承家猶曰不可況萬乘之重耶髙宗居亮陰中謂傅說曰啟乃心沃朕心若藥弗瞑眩厥疾弗瘳平居尙及於此陛下實攖災疹其可不念臣敢析明斷莭損哀泣申勅二府責成大醫講求藥餌無俾玩疾切湏瞑眩期於必瘳使天下傾聳知禮樂刑政行於朝夕皇太后惟疾之憂歡然慰懌豈不休哉帝自感疾卽厭服餌韓琦常親執藥杯以進帝不盡飲而卻之藥污琦衣太后亟出服賜琦琦不敢當太后曰相公殊不易癸巳司馬光上太后及帝疏略曰皇帝非皇太后無以君天下皇太后非皇帝無以安天下兩宮相恃猶頭目之與心腹也皇帝聖體平寕之時奉事皇太后承順顏色宜無不如禮若藥石未效定省溫淸有不能周備者亦皇太后所宜容也孔子曰孝哉閔子騫人不間於其父母昆弟之言蓋言誠信純至表裏著明而他人不能間也孟子曰父子責善賊恩之大者蓋言骨肉至親止當以恩禮相厚不當較錙銖之是非臣愚伏望皇帝思孔子之言皇太后無忘孟子之戒萬一姦人欲有闗說渉於離間者當立行誅戮以明示天下使咸知讒妄之徒不能欺惑聖明也帝初以憂疑成疾舉措或攺常度其遇宦官尢少恩左右多不悅者乃共爲讒間兩宮成隙太后對輔臣常及之韓琦因出危言感動太后曰臣等只在外見得官家內中保護全在太后若官家失照管太后亦未得安穏太后驚曰相公是何言自家更切用心琦曰太后照管則眾人自然照管矣同列爲縮頸流汗或謂琦曰不太過不琦曰不如此不得間有傳帝在禁中過失事眾頗感之琦曰豈有殿上不曽錯了一語而入宮門卽得許多錯琦固不信也傳者亦稍息秋八月壬子帝禦紫宸殿帝自六月癸酉不禦殿至是始見十一月司馬光奏疏皇太后略云方今仁宗新棄四海皇帝久疾未平天下之勢危於累卵惟恃兩宮和睦以自安如天覆而地載豈可效常人之家爭語言細故有絲毫之隙以爲宗廟社稷之憂哉又奏疏諌帝曰臣曽兩上疏以陛下受仁宗之天下欲報之徳當奉事皇太后孝謹撫諸公主慈愛勿使姦邪之人有所離間致兩宮有隙以上貽宗廟之憂下爲羣生之禍叩心瀝膽極其懇惻未審臣言已逹聖聽或萬幾之繁未嘗奏禦也此乃安危之本成敗之端不可不察又云周書曰小民怨汝詈汝則皇自敬徳古人有言禦寒莫若裏裘止謗莫若自修陛下疾疹未平固無如之何若旣愈之後臣愚伏望陛下親禦皇太后閣克已以自責謝前失溫恭朝夕侍飬左右先意承志動無違擅使大孝之羙絕粹光顯過於初登大位之時如此則上下感悅宗社永安今日道路妄傳何能爲損也古之至孝𨿽有不慈之母猶能使之感悟驩悅回心易慮況皇太后聖善之徳著聞四方自陛下有疾以來日夜泣涕禱於神祗憂勞困瘁以兾陛下之安寕如耕者之望収渉者之求濟陛下豈不思有以慰安之也呂誨上皇太后書勸太后調治聖躬以弭間言並以書勸帝盡孝道親藥物開陳切至多人所難言又乞早建東宮爲廟社長久之計方帝疾甚時云爲多乖錯往往觸忤太后太后不能堪左右讒間者或陰有廢立之意昭陵旣復土韓琦歸自陵上太后遣中使持一封文書付琦啟之則帝所冩歌詞並宮中過失事琦卽對使者焚毀令復奏曰太后每說官家心神未安則語言舉動不中節何足怪也及進對簾前太后嗚咽流涕具言之且曰老身殆無所容須相公作主琦曰此病故爾病已必不然子病母可不容之乎太后不懌歐陽修繼言曰太後事仁宗數十年仁聖之徳著於天下昔溫成之寵以妬忌而浸成驕恣太后處之裕如無所不容今母子之間而反不能容耶太后曰得諸君知此善矣修曰此事何獨臣等知之中外莫不知也太后意稍和修又言曰仁宗在位歲久徳澤在人人所信服故一日晏駕天下稟承遺命奉戴嗣君無一人敢異同者今太后深居房闥臣等五六措大爾舉動若非仁宗遺意天下誰肯聽從太后黙然他日琦等見帝帝曰太后待我無禮對曰自古聖帝明王不爲少矣然獨稱舜爲大孝豈其餘不孝也父母慈愛而子孝此常事不道惟父母不慈愛而子不失孝乃可稱爾政恐陛下事太后未至父母豈有不慈愛者帝大悟自是亦不復言先是十月輔臣請如幹興故事召侍臣講讀尋有詔直湏來春司馬光以爲學者帝王首務不宜以因寒暑廢上納其言十二月己巳始禦邇英召侍講侍讀講論語史記呂公著講學而時習之曰說命云人求多聞時惟建事學於古訓乃有獲然則人君之學當觀自古聖賢之君如舜禹湯之所用心以求治天下國家之要道非若博士諸生治章句觧詁訓而已又講有朋自遠方來不亦樂乎公著曰自天子至於庶人皆賴朋友講習然士之學者以得朋爲難故有朋自遠方來則以爲樂至於王人之學則力可以治當世之賢者使之日燕見講勸左右又以左右之賢爲未足於是訪之巖穴求諸滯淹則懷道抱徳之老皆不遠千里而至此天子之友自遠方來也其樂亦大矣又講人不知而不慍不亦君子乎公著言在下而不見知於上者多矣然在上者亦有未見知於下也故古之人君令有未孚人心有未服則反身修徳而不以慍怒加之如舜之誕敷文徳文王之皇自敬徳也劉敞讀史記至堯授舜以天下因陳說曰舜至側微也堯越四嶽禪之以位天地享之百姓戴之非有他道惟其孝友之徳光於上下何謂孝友善父母爲孝善兄弟爲友詞气明暢上竦體攺容知其以諷諌也左右屬聽者皆動色卽日傳其語於外旣退王珪謂敞曰公直言至此乎太后聞之亦大喜治平元年三月司馬光言臣聞君子受人一飯之恩猶不忍負之況皇太后有莫大之徳三陛下豈斯須忘之先帝立陛下爲嗣皇太后有居中之助一也及先帝晏駕之夜太后決定大策迎立聖明二也陛下踐阼數日而得疾不省人事中外眾心惶惑失措皇太后爲陛下攝理萬幾鎭安中外以俟痊復三也有此一徳陛下子子孫孫報之不盡況兼三徳而有之陛下所以奉飬之禮若有絲毫不備四海之人其謂陛下爲何如天地鬼神其謂陛下爲何如此不可以不畱聖心也今陛下已能奉飬如禮臣復區區進言誠願陛下戒之謹之始終無倦外盡其恭內盡其愛使孝徳日新令聞四逹以恊天下之望保萬世之祿而己若萬一有小人以細末之事離間陛下子母不復顧國家傾覆之憂祗自營一身之利者願陛下付之有司明正其罪使天下曉然皆知陛下聖明仁孝不負大恩而讒佞不能間也光又言袓宗之時閒居無事甞召侍進臣與之從容講論萬事至於文武朝士使臣選人凡得進見往往召之使前親加訪問委曲詳悉無所不至所以然者一則欲使下情上通無壅蔽二則欲知其人能否才噐所任是以黜陟取捨皆得其宜太平之業由此而致恭惟陛下潛徳藩邸踰三十五年一旦龍飛庵有四海𨿽聖賢英睿得於天縱然與當世士大夫未甞相接民間情僞未其盡知臣謂宜詔侍從近臣日輪一員直資善堂夜則宿於崇文以備非時宣召若有事故請假則以次官互換直宿其餘羣臣進見及奏事者亦望聖慈稍觧嚴重細加訪問以廣聰明禆益大政他日光進又言陛下事皇太后當一如事濮王而有所加光尋以言不用求外補帝令宰臣宣諭曰卿所言事略皆施行且供諌職未湏求出光復奏陛下𨿽事皇太后加於往日猶未及事濮王之時承顏順色曲盡敬心𨿽省覧庶政猶未甞訪問羣臣講治亂之切務也陛下若以二者爲止當如此則兩宮之意無由和合萬幾之務何由治辧禍亂之原尙在則太平之期尙遠臣𨿽日侍丹扆有何所益陛下若奉飬之禮日增月益訪求治道勤勞不倦使慈母歡忻於上百姓安樂於下則臣𨿽在遠亦猶在陛下之側也呂誨又再言先帝拔陛下於公侯之中以賢且長付托之意正謂今日也當陛下違豫之時非皇太后內輔則政無所倚大臣建策於國忠也然而陛下臨朝禦前殿百官朝罷兩府大臣方至內東門是綱領權柄皆在於手陛下自未專決何所恃也臣伏願宸衷感悟無以此爲念惟內勤率孝飬率宮中盡禮則婦姑盡情相接母子之愛益親躬修政務操守威福日與近臣講求治道事無過舉體斯爲順自然皇太后慰安恩意無間燕適深宮優遊淸淨含飴弄孫不復闗政豈非皇太后之心耶誨遂言於皇太后曰恭以殿下保佑聖子積三十年輔翼又踰期歲寰宇帖泰廟社安固慈恩至矣聖功大矣然而成乃全徳是惟艱哉保敬克終亦惟艱哉以萬幾浩繁殿下焦心勞思曽未少休非所以燕貽福壽之本也況皇帝躬親治事勤勵如此在於聖慮應已慰安臣以謂東殿簾帷冝五七日一禦咨詢大臣無俾曠事庶少均逸暇於翊政之道亦無所損當在沈機奮於獨斷豫宣教命誕告朝廷外形謙譲之宜中遂優遊之樂上順天道下厭羣情享是全羙豈不休哉夏四月權禦史中丞王疇欲車駕行幸以安人心丁丑上疏於是諌官及執政相繼亦請上曰當與太后議之韓琦白太后太后曰疾新愈恐未出琦曰上意亦自謂可出矣詔有司擇日以聞癸未放宮女三百五十五人司馬光有言欲遂物情重人世省浮費遠嫌疑也光又言請約古禮定立後宮人數制度選擇良家子入宮甲申禦延英閣上自卽位感疾至是猶未全安多不喜進藥公著講論語子之所愼齊戰疾因言有天下者天地宗廟社稷之主其於齊戒祭祀必致誠盡恭不可不謹古之人君一怒則伏屍流血故於興師動眾不可不謹至於人之疾病常在起居飲食之間眾人所謹況於人君任大守重固當節嗜欲聲色近醫藥爲宗社自愛不可不謹上納其言爲之俛首動容復因輔臣奏事語及公著歐陽修曰公著爲人恬靜有文上曰比於經筵講觧甚善司馬光請車駕早出爲民祈雨以副中外之望甲午祈雨於相國寺醴泉觀帝久不豫至是士庶驩呼相慶戊申皇太后出手書付中書還政是日遂不復處分軍國事先是上疾稍愈自去年秋卽間日禦前後殿視朝聴政兩府每退朝入內東宮小殿覆奏太后如初太后再出還政手書大臣以白上輙畱之不出上旣康復無他太后復降詔書還政韓琦亦欲罷東殿垂簾甞一日取十餘事並以稟上上裁決如流悉皆允當琦退與同列相賀因謂曽公亮等曰昭陵復土琦卽合求退顧上體未平遷延至今上聴斷不倦如此誠天下之大慶琦於簾前先白太后請一鄕郡須公等贊成之公亮等皆曰朝廷安可無公公勿庸請也於是詣東殿復奏上所裁決十餘事太后每事稱善同列旣退琦獨畱遂白太后如向與公亮等言太后曰相公安可求退老身合居深宮卻每日在此甚非得已且容老身先退琦卽稱前代如馬鄧之賢不免貪戀權勢今太后便能復辟誠馬鄧所不及因再拜稱賀且言臺諌亦有章疏乞太后還政未審決取何日撤簾太后遽起琦卽勵聲命儀鑾司撤簾簾旣落猶在禦屏後微見太后衣也

呂誨上言恭聞皇太后罷同聴政謙尊之徳輝光益著在於聖世誠爲慶事臣切以陛下方隆孝治義切安親尊奉之宜當全恭順昔先帝拔陛下於公族三十年中孰不知皇太后經營保佑之助口宣遺制力扶天下不幸五日之外陛下違豫大臣葉謀乃建是策比翊輔踰年政令平允於陛下之恩爲至矣於廟社之計爲深矣今遽宣誥命罔知其由在皇太后則爲得之在陛下宜何如哉伏望宸衷特降詔旨曲形遜譲至於再三感動羣情庻幾中禮追思先帝之顧托不失聖母之歡心克全孝恭斯爲盡善中外明知無俾竊議盛徳於始終之際也誨尋又言帝堯受命不以位爲樂而以天下爲憂及其成功率由仁孝爾先帝在位四十餘年天下晏然非有他術仁孝而已矣一旦舉萬乘之業屬於陛下繼承安得不以仁孝爲先且皇太後事先帝日久稔詳治道方罷共政𨿽陛下至明凡百官白事示不敢自專之意則上慰慈顏所得大矣元元知陛下奉親盡禮孰不翕然從化帝堯之道無難致也庚戍禦史中丞王疇上疏言太后於陛下有保飬扶持之力古之賢後不能加也願詔大臣講求所以尊崇之禮是詔中書樞宻院參議尊崇皇太后儀範以聞知諌院司馬光言治身莫先於孝治國莫先於公仁宗皇帝以四海之大授之陛下恩徳之大天地不足以爲比今登遐之後骨肉至親獨有皇太后與公主數人陛下所當竭力盡心供承撫飬以副仁宗皇帝之意又云大學曰古之欲明明徳於天下者必先正其心有所忿懥則不得其正有所好樂則不得其正陛下奮發宮邸入纂皇極爰自潛躍至於天飛舊恩宿怨豈能盡無然今日卽政之初皆不可稍置於聖慮以害至正人君之要道在進賢退不肖賞善罰惡而已爵祿天下之爵祿非以厚人君之所喜也刑罰者天下之刑罰非以快人君之所怒也是故爵人於朝與士共之刑人於市與眾棄之明不敢以己私蓋天下之公議也令四海之賢雜沓並進願陛下少畱聰明其間茍有才徳髙茂合於人望者進之𨿽夙昔怨讎勿棄也有噐識庸下無補於時者退之𨿽親暱姻婭勿取也有勵行立功爲世所推者賞之𨿽意之所憎勿廢也有懷姦犯禁爲眾所嫉者罰之𨿽意之所愛勿赦也如此則野無遺賢社稷永安矣司馬光又上疏於皇太后曰臣切以治國家之道貴賤𨿽殊人情一也甞觀天下士民之家其長幼羣居長者或恩意不備衣食不豊幼者或容貌不恭言語不遜若幼者孝恭而不怨長者慈惠而不責上下雍睦家道以興若幼者以爲怨長者以爲責上下乖離家道以衰其始相失也甚小而終爲禍也甚大又加以讒言間之於是乎有父子相疑兄弟相嫉亂虐並興無所不至者矣凡閨門之內子婦有孝恭之心至者則驩然以慈愛之心接之若其過當則當以忠孝之心教之教之備矣而猶不聴𨿽責之可也罪之可也及其旣攺則又當以歡心接之不可以一忤顏色而終身惡之遂不觧謝故骨肉之間有威怒而無憎疾有詰責而無猜忌此自古聖人所以禦其親之道也臣切惟皇帝皇后於殿下兼內外之親幼蒙保育今日爲萬民父母享天下之富貴孰云非殿下之力臣謂殿下固宜撫存愛念情同所生周旋保護以終大徳不可偶以纎介之失遂蓄長久之怒棄生成之厚恩取疏遠之深怨愚智所同知也皇帝去歳得疾之時容貌言辭誠或可疑得罪於殿下者臣固已甞言於殿下云不可責有疾之人無疾之禮也且醉而有過醒猶可赦況有疾之人不自省知本非其意之所欲爲豈可追數以爲罪咎耶皇后自童孺朝暮遊戲於殿下之懷分甘哺果拊循煦嫗有恩無威今旣正位中宮得復奉膳羞盥帨以事殿下其意恃昔日之愛不自疏外猶以童孺之心望於殿下故或有所求須不時滿意則慍懟怨望不能盡如家人婦姑之禮殿下𨿽怒之責之固其宜也誰曰不可但事過之後殿下若遂棄之不復収卹憎嫉如仇讎則臣以爲過矣臣在闕門之外無由知禁廷之事竊聞道路之言未詳虛實皆言近日皇帝與皇后奉事殿下恭勤之禮甚加於往時而殿下遇之太嚴接之太簡或時進見殿下𨿽賜之坐如待疎客言語相接不過數句須臾之間已復遣去如此則母子之恩何時得逹婦姑之禮如何得施所以使之疑惑恐懼不敢自親者蓋以此也臣切惟殿下母儀天下踰三十年柔明之譽洽於中外皇帝龍潛藩邸進徳修業仁孝之事光於遠邇先帝以至公大義選賢繼嗣海內之人皆謂繼綂之日慈孝之風必自家刑國誠不意閭巷之民忽有異論推其本原蓋由皇帝遇疾之際宮省之內必有讒佞之人造餙言語互相間構一則欲詐效小忠以結殿下之知僥求利祿二則自知過失素多畏嗣君之嚴有所不容三則欲竊弄權柄惡君長聰明使已不得自恣是以日夜窺覘拾掇絲毫之失無不納於殿下之耳殿下𨿽至聰哲不能無疑𨿽至仁慈不能無怒皇帝以剛健之性屈於眾口無以自伸能不憤悒遂使兩宮之間介然相失久而不觧流聞於外朝野之士有敢竊議其是非者深可惜也今天誘其衷殿下浚發慈旨卓然遠覧舉天下之政歸之皇帝此乃宗廟之靈生民之福然臣竊料讒邪之人心如沸湯愈不自安力謀離間彼皆自營一身之私非爲國家與殿下之計也臣望殿下深察其情勿復聴納斥遠其人勿置左右召諭皇帝以向來紛紛皆此屬所爲自今以後母子之間當坦然無疑皇帝必涕泣拜伏感激推謝然後兩宮之歡一皆如舊皇帝進見之際殿下宜賜以溫顏畱之從容來往無時勿加限絕或置酒笑語與之欣欣相待如一家人之禮則殿下坐享孝飬何樂如之心平气和眉壽無疆國家乂安內外無患名譽光羙垂於無窮與其信任讒邪猜防百端終日戚戚憂憤生疾國家不寕禍亂橫生譏謗之言流於後世二者得失相去逺矣且殿下旣能以祖宗之業付皇帝又以大政授之獨於恩禮之際終不能豁然回心息怒其故何哉方今宮闈之中殿下骨肉至親止皇帝皇后長公主及皇子公主數人而已其餘皆行路之人於殿下何有若親者尙不能結以恩信猜而遠之則疏者獨肯受殿下顧遇盡其死力始終無二乎夫貴莫貴於爲天子之母富莫富於受四海之飬今殿下有此富貴而不能自樂親其所可疏疏其所可親使受恩之子婦彷徨而不自安踧踖而不敢進𨿽內懷反哺之心而無施臣竊爲殿下惜之臣不避死亡以進忠直庶幾殿下母子和悅國家安寕是臣所以爲報效也辛未富弼辭所遷官略云陛下錄臣先帝時微勞曷若報皇太后今日之大恩皇太后垂簾日甞謂臣與胡宿吳奎曰無夫孤孀婦人無所告訴臣等共聞此語實爲傷心必料中書亦聞其說又向竊聞先帝諸公主陛下易其所居以安已女如此者尢甚動心亦未甞聞陛下略皆思念恭惟先帝臨禦天下四十二年仁恩徳澤入人骨髓以至徧及虫魚艸木臣事先帝亦三十餘年自布衣擢至首相恩徳可謂大今日不忍見其孀後幼女失所如此臣反坐享陛下遷寵還得安乎仁宗與皇太后於陛下有天地之恩而尙未聞所以爲報臣於陛下不過有先時議論絲髮之勞何賞之可加陛下忘天地之大恩錄絲粟之小勞可謂顚倒不思之甚也天下事所急而宜先者惟是仁宗一後五女所謂孤遺而百官萬方力不能急其休戚只系於陛下一人之手切在陛下照卹之恩思憐之則天道助人情歸子子孫孫享福無窮也奏入不報弼又奏曰願陛下奉仁宗祀祭盡恭謹之道事皇太后顏色極誠實之禮若勤勤不已則孝徳自然彰聞於外京師翕然歌詠傳逹天下遂成風教陛下可不勞而治至時推恩教倍今日臣自不辭讓君臣之際兩得其宜豈不羙哉豈不盛哉奏至六七上乃優詔答焉聖詔云恭惟仁宗皇帝欲報之徳昊天罔極皇太后子育朕躬方以天下之飬承顏於朝夕矧曰孝之至乎又曰今旣朂朕以事親之道而拒君命不受豈其言之戾耶弼又兩奏卒不聴弼乃受之八月丙子司馬光奏乞延訪羣臣八月丙辰宣政使入內都知安靜軍畱後任守忠安置蘄州初上爲皇子命守忠宣召守忠避不肯行及上卽位不豫遂交闘兩宮及擅取奉宸庫金珠數萬兩獻皇后受賞賜司馬光呂誨交章劾之光數其十罪乞斬之市都帝納其言翌日遂黜守忠焉九月初有詔開邇英閣重陽當罷侍講呂公著司馬光言先帝時無事常開講筵近因聖體不安遂於盛暑盛寒之月權罷數月今陛下始初淸明且親近儒雅講求治道願不息頃刻之間日禦講筵從之

治平二年八月以災異詔中外臣僚並許上直言時政得失學士艸詔曰執政大臣其愓思天變帝書其後曰滛雨爲災戒朕不徳更曰執政大臣朕之股肱其恊徳交修以輔不逮司馬光上疏略云竊惟皇太后仁明之徳爰自先朝保育聖躬在於𦇤褓陛下入承大統不可謂全非太后之力當陛下得病之初外間傳言皇太后於梓宮之前爲陛下叩頭祈請額爲之傷如此豈可謂無慈愛之心於陛下哉不幸讒賊之人交相離間遂使兩宮之情介然有隙就使皇太后有不慈於陛下陛下爲人之子安可校量曲直遂生忿恨而於愛恭之心有所不備乎傳曰忘大徳滅小怨先帝擢陛下於眾人之中自防禦使升爲天子惟以一後數公主屬於陛下梓宮在殯已失太后之歡心長公主數人皆屏居閒宮臣請以小諭之匹夫爲此猶貶於鄕裏況以天子之尊爲四海所瞻仰哉臣願陛下上稽天意下順人心奉事皇太后愈加孝謹務得歡心諸長公主時加存貺無令失所總攬大柄勿以假人選用英俊修名責實賞功罰罪捨小取大剗塞獘幸一新大政延納讜言虛心從善皆行之以至誠夫至誠可動金石況人乎陛下果能盡誠於此則至徳日新令名四逹人心悅天道和百榖蕃嘉瑞至蠻夷率服福流子孫矣呂誨言蔽遏有徳厥災水蓋有徳之人壅遏而不用也陛下當翼翼修思追捄其失庶幾消復之理呂大防言雨水爲患此陰勝陽之沴也陳八事曰主恩不立臣權太盛邪議幹正私恩害公西北連謀盜賊恣行羣情失職刑罰失平知制誥鄭獬時知荊南上疏曰陛下發詔書求忠言羣臣章疏宜選官署屬令專掌之如其宏謀偉論可施於當世者則召見與共議如此則下詔有實言陛下得言有實用史冊書之以爲某年大水詔書求直言用某人言行某事以黜夫前世之爲空言者則無令陛下詔書藏於有司爲數幅空紙而已十月司馬光言臣以駑朽得侍勸講竊見陛下天性好學孜孜不倦然於經席之中未甞發言有所詢問臣愚意陛下欲護羣臣之短恐於應對之際倉卒失據不能開陳稠人之中受其愧恥此誠聖心仁恕之極羣臣捐軀無以報塞然臣聞易曰君子學以聚之問以辧之論語曰疑思問中庸曰有弗問問之弗得弗措也有弗辧辧之弗明弗措也以此言之學非問辧無由發明今陛下黙而識之不加詢訪𨿽爲臣等疏淺之幸竊恐無以宣暢經旨禆助聖性伏望自今講筵或有臣等講觧未盡之處乞賜詰問或慮一時記憶不能備者許令退歸討尋次日別具剳子敷奏庶幾可以輔稽古之志成日新之益

治平西夏擾邊

治平元年夏庚午賜諒祚詔戒以自今宜精擇使臣母俾生事先是夏國賀登極進奏人吳宗等至順天門欲佩魚及以儀物自從引伴髙宜禁之不可畱止廐置一夕絕供饋宗出不遜語宜折之如故事良久乃聴入及賜食殿門愬於押判張覲詔令還付延州與宜辧宜者延州所遣也程戡受詔通判詰之宗曰引伴謂當用一百萬兵遂入賀蘭穴此何等語也通判曰聞使人目國主爲少主故引伴有此對是失在使人不在引伴宗沮服遂不復辧司馬光呂誨乞加宜罪不報是秋夏國主諒祚數出兵冦秦鳯涇原抄熟戶擾邊寨弓箭手殺掠人畜以萬計詔遣文思副使王無忌賫詔詰問司馬光言去歲先帝遐逝諒祚使來致祭延州差指使髙宜押伴入京宜言語輕肆傲其使者侮其國主使者臨辭自訴於朝臣當時與呂誨上言乞加宜罪朝廷忽略不以爲意使其怨懟歸國外人皆以爲恥今歳以來諒祚招亡命點集兵馬窺伺邊境攻圍堡寨驅脇熟戶八千餘族殺掠弓箭手數千人悖逆如此而朝廷更使臣賫詔撫諭彼順從則撫之傲狠則畏之若使臣至彼諒祚稽首伏罪禁止侵掠猶或可赦若復拒違王命辭理驕慢侵掠不己未知朝廷將何以待之傷威損重孰甚於此方今公私困竭士卒驕惰將帥乏人西夏犯邊事之可憂孰大於此而朝廷上下晏然若無事其故何哉豈朝廷自有其備而疏外之臣不得預知乎臣竊惑之所謂備者非但添屯兵馬積貯糧艸而已也在於選將帥修軍政二者皆闕何謂有備臣不勝憤懣伏望陛下博延羣臣訪以備邊之策擇其善者而力行之十一月己亥命屯田郎中徐億職方員外郎李師鍚屯田員外郎錢公紀刺陜西義勇初宰相韓琦奏三代漢唐以來皆藉民爲兵故數𨿽多而贍飬至溥所以雄制萬宇威服四夷又非近世所蓄冗兵可及也唐置府兵最爲近古天寶已後廢不能復因循至於五代廣募長徵之兵故困天下而不能給今之義勇河北幾五萬餘河東幾八萬勇悍純實生於天性而有物力資產父母妻子之所系若稍加簡練亦唐之府兵也陜西當西事之初亦甞三丁選一丁爲弓手其役刺爲捷正軍及夏國納欵朝廷所■﹝扌東﹞今所存無幾河北河東陜西三路當西邊控禦之地事當一體今若於陜西諸州亦點義勇止刺手背則又知不復刺面可無駭驚或令永興河中鳯翔三府先刺觀聴旣安然後及諸郡一時不無小擾而終成長利詔從之樞副胡宿請且刺沿邊州軍上曰不若卽行之韓琦意亦欲如此乃命億等往除商虢二州余悉籍爲義勇凡主戶三丁選一丁六選二九選三年二十至五十材勇者充止刺手背以五百人爲指揮使並副二人正都頭三人十將虞侯承局押官各五人歳以十月畨上閱教一月而罷又詔泰州成紀等六縣有買保毅田承名額者每三丁刺一六丁刺二九丁刺三悉爲義勇人賜錢二千總得十五萬六千八百七十三人其後復詔秦隴儀渭涇原邠寕環慶鄜延十三州義勇遇召集防日給米二升月給醬菜錢三百知諌院司馬光奏凡五乞罷刺陜西義勇云於民有世世之害於國無分毫之利終弗聽又六奏及申中書自劾求去亦終弗許甞至中書與韓琦辧琦謂光曰兵貴先聲後實今諒祚方桀傲使聞陜西驟益二十萬兵豈不震懼光曰兵之用先聲爲無其實也獨可用之於一日之間爾少緩則敵知其情不可復用矣今吾益兵二十萬然實不可用過十日西人知其詳寕復懼乎琦不能答復曰君但見慶曆間陜西鄕兵初刺手背後皆刺面充正軍憂令復然爾今已降勅榜與民約永不充軍戍邊矣光曰𨿽光亦未免疑也琦曰吾在此君無憂此語之不信光曰光終不敢奉信非獨不敢但恐相公不能自信爾怒曰君何相輕甚也光曰相公長在此可也萬一均逸偃藩他人在此因相公見成之兵遣使運糧戍邊反掌間爾琦黙然竟不爲止其後十年義勇運糧戍邊以爲常

十二月內侍王昭明爲環慶路鈐轄兼管鄜延蕃部公事李若愚爲涇原鈐轄兼權管句當秦鳯蕃部公事令預爲經畫後數日又以左藏副使梁寔領秦鳯內殿承制韓則順領鄜延而令昭明等專令本路前世以宦人預邊事將帥不得盡其用及有是命人不以爲便也諌官呂誨言中官監軍之害乞罷四人禦史傅謀兪趙瞻皆有論列瞻又因入對力請追還昭明等否則願顯逐訖不從知延州程戡言蕃部所以亡去苦邊吏苛暴爲西人誘略耳今昭明等徒能呼召首領慰卹以言犒賜以酒食茶帛終未足以結其心也而甚動邊聴宜攺用昭明等爲路分鈐轄都監各部一將軍馬兼沿邊巡檢使勿復專蕃部事亦不從二年春詔夏主諒祚自涇原秦鳯路熟戶及弓箭手地分不可更行侵擾始朝廷遣王元忌賫詔責諒祚諒祚遷延弗受詔而因其賀使附表自言起兵之由歸罪我邊吏辭多非實復以詔戒諭終弗聽癸酉參政歐陽修言諒祚猖獗備禦之計全不擇人宜用舊守環慶孫沔以備一方之寄詔以沔爲資政殿大學士知河中府修甞奏西邊事宜云兵分備寡兵家之大害也害常在我以逸待勞兵家之大利也利甞在彼是以往來賊常得志今能反其事移我之害於敵奪敵之利在我則我當先爲出攻之計使彼疲於守禦則我亦得志此臣所謂方今可用之謀也願陛下遣一重臣出而巡撫徧見諸將與熟圖之以定大計凡山川道裏蕃漢步騎出入所宜可先知者悉圖上方略其餘不可先言付之將帥使其見形應變因敵制勝至於諒祚之所爲宜少含容旣以驕其心亦以緩其事以待吾之爲備而且嚴戒五路訓兵選將利噐用蓄資糧常具行軍之計待其反書朝奏則王師暮出以駭其心而奪其噐使其枝梧不暇則勝勢在我也往年議者亦欲招緝橫山蕃部謀取山界之地然臣謂必欲招之亦須先藉勝捷之勢使其知中國之彊則方肯來附也由是言之亦出攻爲利矣司馬光言羣臣旣不能爲陛下忠謀陛下又不能自以爲憂則誰當憂之臣恐邊臣之請兵無窮則朝廷之募兵無已倉庫之束帛有限百姓之膏血有涯不知國家長此沈屙何時當瘳乎願陛下罷招禁軍選將帥訓練舊有之兵以備禦四夷不患不足五月權知開封馮京爲陜西安撫使代陳旭也先是韓琦言慶曆中臣甞與仲淹同上禦戎四策未及施用而元昊請和今諒祚狂童非元昊之比敢爾輕動勢將渝盟願以臣當時所上四策令二府共議擇可行者付邊帥及命京使陜西琦又言何亮劉平各言西事亮謂靈武不可棄棄則西人必吞諸戎爲後大患當時不能用今悉驗焉劉平所陳四策稍異然大抵以得西人山界土地部族爲甚利願並二人奏付京使與四路使臣參議之然京所議方略卒無聞也六月己酉司馬光言臣聞明王謀事於始而慮患於微是以用力不勞収功甚大切見國家所以禦外夷之道似未盡其宜當安靜附順之時則好與之計校末節爭競細故及其桀傲橫暴之後則又從而姑息不能誅討是使外夷益有輕中國之心皆怨於柔服而樂爲背叛近者西人之禍生於髙宜北方之隙起於趙滋而朝廷至今尙未省悟猶以二人所爲爲是而以循理守分者爲非是以邊鄙武臣皆鋭意生事或以開展荒棄之地十數里爲功勞或以殺掠老弱之民三五人爲勇敢朝廷輙稱其才能驟加擢用旣而敵心忿恨遂來報復屠剪熟戶鈔刼邊民所喪失者動以千計而朝廷但知驚駭增兵聚糧其致冦之人旣不追究而守邊之人亦無譴責如此而望四夷賓服疆埸無虞是猶添薪扇火而求湯之不沸也臣愚切惟眞宗皇帝與契丹約爲兄弟仁宗皇帝赦趙元昊背叛之罪冊爲國主歳捐百萬之財分遺二敵豈樂此而爲之哉誠以屈己之媿小愛民之仁大故也今陛下嗣已成之業守旣安之基而執事之臣數以爭桑之小忿不思灌瓜之大計使邊鄙之患紛紛不息臣竊惟陛下惜之近者聞契丹之民有於界河捕魚及於白溝之南剪伐栁栽者此乃邊鄙小事何足介意而朝廷以前知雄州李中佑不能禁禦爲不材別選州將以代之臣恐新將之至必以中佑爲戒而以趙滋爲法妄殺敵民則戰鬥之端往來無窮矣況今民力凋獘倉庫虛竭將帥乏人士卒不練夏國旣有憤怨屢來侵冦禍胎已成若又加以契丹失歡臣恐國力未易支也伏望陛下嚴戒北邊鄙將吏若契丹不循常例小小相侵如魚船桞栽之類止可以文牒整會道理曉諭使其官司自行禁約不可以矢刄相加若再三曉諭不聴則聞於朝廷𨿽專遣使臣至其庭與之辧論曲直亦無傷也若又不聴則莫若博求賢才增修政事待公私富足士馬精彊然後奉辭以討之可驅窮廬於漠北復漢唐之土宇與其爭漁桞之勝負不亦遠哉十二月甲辰夏國主諒祚使人來賀正旦丁未使人來賀壽聖節司馬光言諒祚之所以依舊遣使稱臣奉貢者一則利於每歳所賜金帛二十餘萬二則利於入京販易三則欲朝廷不爲之備三年九月夏國主諒祚舉兵冦大順城又冦柔遠寨燒屈乞等三村柵叚木嶺初環慶經略安撫使蔡挺斥堠明知諒祚入冦卽遣諸將分屯要害以大順城堅𨿽被攻不可破不益兵柔遠城惡命都副總管張玉將重兵守之勅近邊熟戶入保靑野戒諸寨無得逆戰諒祚將步騎數萬攻圍大順三日蕃官趙明與官兵合撃之諒祚裹銀甲氈帽以督戰挺先選彊弩分列於濠外注矢下射重甲洞貫諒祚中流矢遁去徙冦柔遠張玉募膽勇三千人夜出擾賊營賊遂驚潰上遣中使賜挺手詔慰勞諒祚退屯金湯聲言益發步騎且出慢辭須已得歳賜復攻圍大順城鄜延經略安撫陸詵言朝廷積習如此故虜敢狂悖不稍加詰責則國威不立卽止其歳賜銀帛牒宥州問故上喜曰固知此人可倚也詔詵得宥州報具聞而諒祚果大沮盤旋寨下取糧四反卒不敢入冦又顧歲儉貪得賜物乃報言邊吏擅興兵行且誅之初夏人冦大順上問兩府策將安出宰相韓琦請畱歳賜遣使賫詔責問樞宻使文彥博等曰如此則邊釁大矣至引寶元康定喪師以動上意琦曰兵家須料彼此今日禦戎之備大過昔時且諒祚狂童豈可比元昊也詰之必報上竟從韓琦議遣何次公往使朝退二府以所論不同各私相語彥博謂其黨曰渠自言料敵且觀渠所料逾月次公還以諒祚表上時上臥疾輔臣因入問起居畢琦叩禦榻曰諒祚服罪否上力疾顧謂琦曰一如所料諒祚所上表𨿽言受賜景朝敢渝先哲然尙多辭歸罪於邊吏乃復賜詔詰之令專遣使別貢誓表直言今後嚴戒邊吏及酋長各守封疆不得點集兵馬輙相侵犯其鄜延環慶涇原秦鳯等路一帶久系漢界熟戶並順漢西蕃不得更行刼掠及逼脇歸投所有漢界不逞叛亡之人亦不得更有招納苟渝此盟是爲絕好余則遵依先降警詔朝廷恩禮自當一切如舊四年閏三月甲申夏主諒祚遣使來獻方物謝罪請戒飭酋長封疆如去冬所賜詔旨復以詔答之曰茍封奏如彼忠信勿渝則恩禮所加歳時如舊仍賜銀及絹各五百疋兩

議濮安懿王同異

治平元年夏戊申皇太后出手書付中書還政是日遂不復處分軍國大事【詳見輔導門】癸亥宰相韓琦言濮安懿王徳盛位降所宜尊禮陛下受命先朝躬承聖統顧以大義後其私親欽之重之事不輕發臣等忝備宰弼實聞國論謂當考古約禮因宜稱情使有以隆恩而廣愛庶幾上有以彰孝治下以厚民俗臣伏請下有司議濮安懿王及譙國太夫人王氏襄國太夫人韓氏仙遊縣君任氏合行典禮詳處其當以時施行詔湏大祥後議二年夏四月戊戌詔議崇奉濮王典禮以聞宰臣韓琦等以元年奏進呈也六月初議崇奉濮安懿王典禮翰林學士王珪等相顧不敢先天章閣待制司馬光獨奮茟立儀議成珪卽勅吏以光手稿爲案其議曰臣等謹按儀禮喪服爲人後者傳曰何以三年也受重者必尊服服之爲所後者之祖父母妻妻之父母昆弟弟之子若子子者皆如親子也又爲人後者爲其父母傳曰何以期也不二斬也特重於大宗者降其小宗也又爲人後者爲其昆弟傳曰何以大功也爲人後者辟其昆弟也以此觀之爲人後者爲之子不敢復顧私親聖人制禮尊無二上若恭愛之心分施於彼則不專一於此故也是以秦漢以來帝王有自旁支入繼大統或推尊父母以爲帝後皆見非當時取譏後世臣等不敢引以爲聖朝法前代之入繼者多宮車晏駕之後援立之策或出母后或出近臣非如仁宗皇帝年齡未衰深惟宗廟之重祇承天地之意於宗室眾多之中簡抜聖明授以大業陛下親爲先帝之子然後繼體承祧光有天下濮安懿王𨿽於陛下有天性之親顧復之恩然陛下所以負扆端冕富有四海子子孫孫萬世相承者皆先帝之徳也臣等愚淺不逹古今切謂今日所以崇奉濮安懿王典禮宜凖先朝封贈期尊親屬故事髙官大國極其尊榮襄國太夫人仙遊縣君亦攺封大國太夫人考之古今實爲宜稱議上中書奏王珪等議未見詳定濮王當稱何親名與不名珪等議濮王於仁宗爲兄於皇帝宜稱皇伯而不名如楚王涇王故事議者或欲稱皇伯考天章待制呂公著曰眞宗以太祖爲皇伯考非可加於濮王也是月己酉中書又奏按儀禮爲人後者爲其父母服及按令文典五服年月勅並云爲人後者爲其所後父斬衰三年爲人後者爲其父母齊衰期卽出繼之子於所繼所生父母皆稱父母又漢宣帝光武皆稱其父爲皇考今王珪等議稱皇伯於典禮未見明據請下尙書省集議從之執政意朝廷必有迎合者而臺諌皆是王珪議論洶洶未及上太后聞之辛亥內出手書切責韓琦等以不當議稱皇考而琦等奏太后以珪等議稱皇伯爲無稽且欲緩其事須太后意觧

甲寅降詔曰如聞集議議論不一宜權罷議當令有司博求典故務合禮經以聞範鎭時判太常卽率禮官上言漢宣帝於昭帝爲孫光武於平帝爲祖則其父容可稱皇考然議者猶或非之謂其以小宗而合大宗之統也今陛下旣考仁宗又考濮王則其失又非漢宣光武比也凡稱帝稱皇若皇考立寢廟論昭穆皆非是因具列儀禮及漢儒論議魏明帝詔爲五篇奏之執政得奏怒遂責鎭曰詔書云當令檢詳柰何遽列上耶鎭曰有司得詔書不敢稽畱卽以聞乃其職也柰何更以爲罪耶於是臺官自中丞賈黯以下各有奏乞早從王珪等議侍禦史知雜事呂誨言朝廷旣知議論不一當辧正是非三合眾意明所適從豈可事有未定遽罷集議付有司詔命反復非所以示至公於天下也臣輙詢愚見敢以聞上臣謹按儀禮爲人後者爲其父母服蓋爲大宗斬還爲小宗周不二斬明於彼而判於此矣又按令文典五服年月敕出繼之子於所生皆稱父母者所以別其本生於後也在屬籍當行除附斯令之意可明也如漢宣光武皆稱父爲皇考者二帝上承本宗皆非旁繼子今事體略不相類王珪等議濮安懿王於仁宗皇帝其屬爲兄於皇帝合稱皇伯而不名於禮得矣及引元佐元儼稱皇兄叔之類皆本朝典禮安得謂之無據臣切原勅意直欲加濮安懿王爲皇考與仁廟同稱如是則尊有二上昭有二斬禮律之大皆相戻矣臣恭以陛下龍躍藩邸入繼大統南面尊臨皆先帝之徳也甫終禫尙未遑詣謁遽有斯議搢紳之士皆末爲然陛下躬勤孝飬上奉慈闈承顏猶懼其不足矧復顧私恩別親疏而忘大義哉就如有司循情酌禮以安懿爲考仙遊爲妣示於中外得爲安乎一切惟玆事非出淸衷必佞臣建白苟悅聖情二三輔臣不能爲陛下開陳正論又將啟其間隙違背禮義惑亂人情忽先帝之眷倚陷陛下於非正得爲忠乎臣伏望陛下開廣聖慮動遵孝治不作無益以害至公旣罷三省集議當別降詔旨以王珪等議爲定以前後所獻不一論盡降出外辧正是非明其有罪寘之於法可以渙釋羣疑杜絕邪論不然何以明陛下之無私判中外之深惑傳之永久所損不細又言皆天下英睿學通古今經義粲然不應有惑禮所謂大宗者収合於宗族也陛下繼大宗而有天下義之重恩不得掩豈可復顧於小宗哉人臣非不欲陛下尊顯所生褒崇封爵極其羙稱惟不過於典禮矧至孝之道不能循於己私於親惟其誠而已矣在宸衷豈不是思第爲邪佞進說惑亂人情陛下何惜一幅之詔推示信誠以皇伯之稱爲定追正封爵以稱典禮則中外之心渙然釋疑不如是則紛紛議論有損聖明不獨貽譏於萬世將恐取輕於四夷又言陛下踐阼以來克勤政理繼述所存孝誠已至惟濮安懿王一事不合典禮未副人情良爲陛下惜之然事由中書起議兩禁及禮官集議臺諌官章疏俱未蒙施行𨿽有權罷指揮終未了絕議論紛紛中外愈惑宰相前請如是必難爲復有開陳人言不已誠有累於聖躬觧天下之疑者莫若發睿斷特以手詔自中而下追封濮安懿王大國與夫大禮典稱是仍於郊祀前了畢慰厭人心於體爲順奏皆畱中不行司馬光又言聖人舉事與眾同欲故能下恊人心上順天意洪範曰三人占從二人言蓋國有大疑則決之於眾自上世而然矣伏見向者詔羣臣議濮安懿王合行典禮翰林學士王珪等二十餘人皆以爲宜凖先朝封贈期親尊屬故事凡兩次會議無一人異辭所以言者蓋欲奉濮王以禮輔陛下以義也而政府之意獨欲尊濮王爲皇考巧飾詞說誤惑聖徳不顧先王之大典蔑棄天下之公議使宗室疏屬皆已受奉贈而崇奉濮王之禮未能有加二議是非臣更請爲陛下別白言之政府言儀禮令文五服年月敕皆云爲人後者爲其父母卽出繼之子於所生皆稱父母臣按禮法必湏指事立文使人曉觧令欲言爲人後者爲其父母之服若不謂之父母不知如何立文此乃政府欺罔天下之人謂其皆不識文理也又言漢宣帝光武皆稱其父爲皇考臣按宣帝承昭帝之後以孫繼祖故尊其父爲皇考而不敢尊其祖爲皇考以其昭穆同故也光武起布衣誅王莾親冒矢石以得天下名爲中興其實創業𨿽自立七廟猶非大過況但稱皇考其謙損甚矣今陛下親爲仁宗之子傳曰國無二君家無二尊若復尊濮王爲皇考則置仁宗於何地乎政府前以二帝不加尊號於其父祖引以爲法則可矣若謂皇考之名亦可施於今日則事恐不侔設使仁宗尙禦天下濮王亦萬福當是之時命陛下爲皇子則必不謂濮王爲父而爲伯若先帝在則稱伯沒則稱父臣計陛下必不爲此行也以此言之濮皇當稱皇伯又何疑矣今舉朝之臣自非挾姦佞之心欲附會政府誤惑陛下者皆知濮王稱皇考爲不可則眾志所欲亦可知矣陛下何不試察羣臣之情羣臣非不知濮王於陛下爲天性至親若希旨迎合不顧禮義過有尊崇豈不於身有利而無患乎所以區區執此義者但不欲陛下失四海之心受萬世之譏耳以此觀之羣臣之忠佞邪正甚易見矣願陛下上稽古典下順眾志以禮崇奉濮安懿王如珪等所議亦和天人之一事也二年十二月郊祀旣畢侍禦史知雜事呂誨復申前議乞早正安濮王崇奉之禮尋進延和殿開陳懇切上諭誨曰羣臣慮本宮兄弟眾多將過有封爵故爲此言誨卽辧其不然退又言臣切思仁宗於堂兄弟軰尙隆封爵況陛下濮宮之親其誰敢間近日中宮與皇太后受策內外安慶必若恩及天倫乃爲盛羙𨿽甚愚者不應獻此言者乞宣示姓名與眾共罰不宜寛容以啟讒慝誨前後旣七奏不從因乞免臺職補外又四奏亦不從遂劾韓琦曰切以求治之本必廣於聰明馭臣之威當嚴乎法制聰明不廣則下情無以上通法制不嚴則大臣得以專政如幹之徳以剛而健坤之體以柔爲順反是則君臣之義失彊弱之勢分履霜之疑良有其漸自古彊臣滋盛直以辧之不早故也臣不敢博引彊臣之事輙以漢唐二臣之迹而明之如霍光於孝宣李徳裕於武宗朝皆得謂之有功也然而專有柄權盜用威福終以威震人主而不能保身庇族書云臣有作福作威害於而家凶於而國二人者是也且刑賞人主之操柄可一日倒持而授之於人乎今琦自恃勲勞日益專恣廣布朋黨墮紊法度朝廷進一官皆曰琦之親舊黜一官皆曰琦之怨敵人言若是未必皆然蓋持守不公气勢浸盛眾所指目不能逃也以至小人乘時迎望風旨趨走門下惟恐其後只知琦之恩讎而不知陛下之威福也如嘉佑中議立皇嗣𨿽先時臣僚上章懇請者眾然亦先帝與皇太后屬意日久保育宮中事已素定至是琦贊成之不爲無功也曁踐阼數月琦請下有司議濮王典禮比再下兩制用漢宣光二帝故事欲稱皇考切原詔旨本非陛下之意琦導諛之過也永昭陵上土尙未幹遺音猶在乃心已革謂天可欺致兩宮之嫌猜鼓天下之怨怒謗歸於上人所不忍言者辧論半年不決琦猶遂非不爲攺正得謂之忠乎計當時贊成之意本徼福於今日明矣陛下視政之初當引勲舊佐佑明聖贊襄宻勿琦殊無進賢之意惟求附己之人陳旭在先朝始以姦進終以此退黜力排眾議復登大用如旭之軰不可勝數皆授羙官布要路相與表裏以成朋黨報國之心孰知其所存也方天下多事之際臺諌章疏朝奏夕罷壅塞言路意在專政蒙蔽宸聰下情不得而上通皇明何由而遠燭使忠臣抱吞聲之恨聖君有拒諌之名中外不平獨淸衷未悟耳況陛下卽位以來進秩疏封賞功報徳不爲不至而琦略無謙損益肆剛愎半歳之內兩次求罷無疾堅辭臥要寵命猶自謂孤忠之可立豈知直道之難行果知人臣進退之分天道盈虛之理不應形斯言於章奏也借如幹興中丁謂曹利用輔幼君母后曾無今日陛下報琦之厚猶以橫恣不公相繼敗逐臣觀琦之才之功未如霍光李徳裕丁謂曹利用其驕君之色過之當琦引退之時莫不願陛下遂其所請収還相印不意恩禮益加彊之以事仰惟聖眷俯念前功愛有所忘久而不厭其如公議何臣所慮者朝廷居安之久是陛下大有爲之時不宜持循當務更化琦之才用恐未足以究天下之安危方今士論沸騰人心憤欝得不攬威福之在手戒履霜之積徵罷琦柄任黜居外藩非止爲國之福亦以保府族於始終也惟祈聖慮斷之勿疑以臣言是望賜必行以臣言爲非敢逃常憲區區之懇罄於是矣三年春正月呂誨前後十一奏乞依王珪等議定濮王追崇典禮不報乞免臺職又不報是月卽與侍禦史範純仁禦史裏行呂大防合奏曰豺狼當道撃逐宜先奸邪在朝彈劾敢後伏見參政歐陽修首開議妄別經據以枉道說人主以近利負先帝欲加濮王以不正之號陷陛下於過舉之譏朝命駭聞天下失望政典之所不赦人臣之所共棄哀帝威之失旣難施於聖朝念臣下之姦固難逃於公論當屢更議以安眾意又極言韓琦公亮趙槪等茍且依違未甞辧正乞下修於理及正琦等之罪以謝中外戊辰又奏云今不正濮王之禮則無以慰眾心不罪首惡之人則無以淸朝政癸酉又奏乞將前後章疏付外施行庶分邪正以服天下誨等論列不已中書亦以剳子自辧於上曰伏見朝廷議濮王典禮兩制禮官請稱皇伯中書之議以爲事依至大理宜審重必合典故方可施行皇伯之稱考於經史皆無所據方欲下三省百官博訪羣議以求其當陛下屈意手詔中罷眾議紛然至今不止臣以爲眾論𨿽多其說不過三其一宜稱皇伯是無稽之臆說二曰簡宗廟致水災是厚誣天人之言也三曰不當用漢宣哀爲法以干亂統紀者是不原本末之論也臣請爲陛下條列而辧之三事不備錄願陛下沛然下明詔播告中外以皇伯無稽決不可稱而今所欲定者正名號耳至於立廟京師幹亂統紀之事皆非朝廷本議庶幾疑可釋若此而猶必稱皇伯則𨿽孔孟復生不能爲之辧矣上意不能不向中書然未卽下詔也執政乃相與宻議欲令皇太后下手書尊濮安懿王爲皇夫人爲後皇帝稱親又令上下詔謙讓不受尊號但稱親卽園立廟以示非上意且以爲異日推崇之漸丙子中書奏事垂拱殿韓琦以祠祭致齋上特遣中使賫實封文書至中書執政相視而笑誨等聞之卽奏臣等近日三次彈劾歐陽修首啟邪議及韓琦曽公亮趙槪等依違附會未蒙付外施行因繳納禦史誥勅居家待罪乞早賜黜責上以禦實封誥勅遣內侍陳守淸趣誨等令赴臺供職誨等以所言不用𨿽受告勅猶居家待罪丁丑中書奏事上又遣中使召韓同議卽勅稱準皇太后手書吾聞羣臣議請皇帝封濮王至今未見施行吾再閱前史乃知自有故事濮安懿王令皇帝稱親譙國襄國仙遊並稱後又降勅稱上手詔朕面奉皇太后慈旨已降手書如前先是學士司馬光上言臣聞政府之謀欲托以皇太后手書及不稱考而稱親𨿽復巧飾百端要之負先帝之恩虧陛下之義違聖人之禮失四海之心政府之臣秖能自欺安能欺皇天上帝與天下之人乎及是詔下判大常寺呂公著上言稱親之說乞寢罷不報詔百官議追崇典禮諸王府侍講孫固曰禮可變天性不可變王宜稱親議未集有詔罷議戊寅呂誨等又奏若不歸罪首議之人天下疑惑莫之能觧禦史範純仁又奏乞追寢前議韓琦見純仁奏謂同列曰琦與希文恩如兄弟視純仁如子侄乃忍如此相攻乎是日合門兩以詔諭誨等赴臺供職誨等又奏今濮王典禮𨿽去殊號而首啟邪議之臣未蒙顯責中外猶以爲惑己邜又奏今日事體與漢宣不同其園廟指揮特行追罷庚辰又奏臣等乞以臣此章下百官共議歐陽修首惡韓琦令髙居簡等眩惑母后之罪不然天下之疑不能釋君父之義無以明辛巳又奏上令中書降札子趣使赴臺供職而誨等繳還札子並前後所奏九狀申中書堅辭臺職是日諱避濮安懿王名下一字置濮王園令一人以大使臣爲之募兵二百人以奉園爲額命王世寜張徵等度濮王園廣上皆從中書所請也呂公著言謹按禮文七廟之諱𨿽不及王天下乞降詔旨濮王名下一字惟上書奏事並聴回攺余公私文字不復諱避庶與祖宗七廟名諱小有差別在於天下臣子亦安敢犯者不從壬午詔罷尙書省築議濮安懿王典禮中書進至呂誨等所申奏次問執政當如何韓琦等曰臣等忠邪陛下所知歐陽修曰禦史以爲理莫並立若以臣等爲有罪卽當畱禦史若以臣等爲無罪則取聖旨上猶豫久之乃令出禦史旣而曰不宜責之太重也誨罷侍禦史知雜事以工部員外郎知蘄州純仁以侍禦史通判安州大防落監察禦史裏行以太常博士知休寕縣故事知雜禦史觧官皆有詔詞時知制誥韓維當直又兼領通進銀臺司門下封駁事執政恐維繳詞頭不肯艸詔及封駁勅命遂徑以勅送呂誨等家仍以累不遵稟聖旨赴臺供職爲誨等罪維言罷黜禦史事闗政體而不使有司預聞紀綱之失無甚於此宜追還誨等勅命由銀臺司使臣得申議論以正官法司馬光言乞畱呂誨範純仁監察禦史呂大防及呂公著亦言願陛下以天地之量包荒含垢特追誨等勅命令歸供職則天下幸甚三月辛酉傳堯兪趙鼎趙瞻使契丹回以甞與呂誨等言濮王事誨罷而不敢就職堯兪乃知和州鼎通判汾州司馬光奏臣與堯兪等七人同爲諌官共論典禮今堯兪等六人盡已補外獨臣一人尙畱闕下天下之人皆謂臣始則倡率眾人共爲正論終則顧惜祿位茍免刑章臣𨿽至愚粗識名莭受此指目何以爲人伏望依臣前奏早賜降黜凡四奏卒不從禦史彭思永上疏請正典禮召還言事官因自求罷不許辛未手詔曰朕近奉皇太后慈旨濮王令朕稱親仍有追崇之命朕推漢史宣帝本生父稱曰親又謚曰悼裁置奉邑皆應經義旣有典故遂遵慈訓而不敢當追崇之典朕又以上承仁考廟社之重義不得兼奉私親故但卽園立廟俾王子孫世襲濮王自主祭祀逺嫌有別蓋欲爲萬世計豈皆權宜之舉哉而臺官呂誨等始者專執合稱皇伯追封大國之議朕以本生之親攺稱皇伯歷考前世並無典據追封大國則又禮無加爵之道向日罷議之後而誨等職奏不已忿其未行乃引漢室哀恭皇定陶之號立廟京師幹亂正紀之事皆朝廷未常議及者歷加誣詆自比師丹意欲搖動人情眩惑眾聴以至封還詔勅擅不赴臺明繳畱中之奏於中書錄傳訓上之文於都下曁手詔之出誨等以稱親立廟皆爲不當朕覧誨等前疏亦云生育之恩禮宜追厚矣祥禫旣畢然後講求典禮褒崇本親今乃反以親爲非前後之言自相扺捂堯兪等不顧義理更相唱和旣撓權而示眾復歸過以取名朕姑務含容屈於明憲止命各以本官補外尙慮縉紳之間士民之眾不詳本末但惑傳聞欲釋羣疑理當申諭宜令中書門下俾禦史臺出榜朝堂徧牒告示庶知朕意夏四月丙戌禮院言濮王建廟當行祭告其祝文令教授爲之初命翰林馮京京言未有體式乞下禮院議禮院議稱皇帝某謹遣官恭告於親濮王旣而以前詔俾王子孫奉祠事乃更定此議帝常以稱親之議質於天章閣待制兼侍講王獵以爲不可帝曰王相待素厚亦當爾耶對曰臣被王厚恩故不敢以非禮名號加於王所以爲報也

太平治迹統類卷十一

●欽定四庫全書

太平治迹統類卷十二

﹝宋﹞彭百川撰

神宗聖政

治平四年夏四月殿中丞唐淑問爲監察禦史裏行上諭曰朕以家世用卿卿當謹家法人臣病外交陰附卿當自結主知比言者尙抉剔細故以爲能濁亂人聰明無益也論事必務大體乃爲稱職淑問介子也先是詔同簽書樞宻院事陜西四路沿邊宣撫使郭逵赴闕禦史中丞王陶諫官邵亢等皆言逵出於微賤不可筦樞要上以手批諭陶等曰先朝用逵𨿽士論紛紜然在位只逾數月今遽罷之是先帝有任人之失也朕於逵固非親舊當爲人子必不可彰父之過寧負暗於知人之責其初陶等屢言韓琦自嘉佑末連執國柄君弱臣彊乞行罷退是日陶遂極口詆琦意謂必能遂去旣而上不許陶始失望己酉詔內外官所上封事委翰林學士承旨張方平學士司馬光詳定利害以聞先是禦史臺以狀申中書中書不報中丞王陶因以狀白宰相雲天子新卽位大臣不當隳廢朝儀又不報陶遂劾奏韓琦及曽公亮不臣至引霍光梁冀専恣等事爲諭斥韓琦驕主之色過於霍光且言欲保全琦族故劾奏之其略曰琦等久居重任新輔嗣君忽千官瞻視之庭蔑如房闥難再拜表儀之禮重若丘山沮格臺文傲忽風憲宜加明憲用肅具僚上命翰林學士司馬光爲禦史中丞與王陶兩易其職丁夘光入對上諭曰已除卿中丞光曰言職人所憚臣不敢辭但王陶言宰相不押班竟不赴而陶遽罷言職不押班細故也陶言之過然愛禮存羊固不可廢自頃宰相權重今陶復以言宰相罷則中丞不可復爲臣請俟宰相押班然後受詔上許之時光中丞詔已進入而陶學士之命中書獨持之不下戊辰參知政事吳奎趙槪面對堅請絀陶於外上不許請宻授樞宻直學士領羣牧使許之旣而上直批付中書以陶爲翰林學士時宰相未入奎卽具奏曰陶天資險薄惟勢利是持巧詐翻覆情態萬狀索其素蘊眞市井小人之不若也陛下念其東宮之舊首加任使擢爲中丞陶乃挾持舊恩専爲險惡輕肆狷薄纎羅交捽摧辱大臣排抑端良至如韓琦曽公亮不押班事蓋已久歷來相承浸成廢禮非是弛於二臣陶以臺制彈劾舉動便可何至引背負芒刺自爲跋扈肆意深詆以此見陶處心積慮在於排陷大臣竊弄國權者也己巳奎稱疾乞罷政事陶劾奎附宰相欺天子六罪侍禦史吳紳奏禦史中丞因言事求罷居家待罪朝廷降旨不允乞畱陶依舊供職並上疏劾奎有無君之心數其五罪上由是遂知奎意司馬光入奏上亦以奎疏示光光請止還陶舊職上許之卽又欲與陶侍讀學士光退翌日復奏上不懌光中丞詔時在閣門上復收入後三日乃付中書先是上封陶疏以示琦琦奏曰臣非跋扈者陛下遣一小黃門至則可縛臣以去矣上爲之動問知制誥知諫院滕甫甫曰宰相不押班誠有罪若以爲跋扈則爲欺天陷人矣王陶爲人雋利眉目疎秀美書翰性忭急色厲而內荏初事韓琦甚謹故琦深器之驟加擢用陰知上不悅執政之専旣爲中丞謀易置大臣虛次相以自擬初建東宮英宗命以蔡杭爲詹事琦固薦陶文彥博私謂琦盍止用杭琦遂並用二人及琦爲陶所攻彥博謂琦曰頗記爲詹事時否琦大愧曰見事之晚眞宜受撻癸酉司馬光始受禦史中丞誥奏疏曰臣蒙陛下援於眾臣之中委以風憲天下細故之事皆未足爲陛下言之敢先以人君修心治國之要爲言誠太平之原本也臣聞修心之要有三一曰仁二曰明三曰武治國之要有三一曰官人二曰信賞三曰必罰昔仁宗時臣初爲諫官上殿首曽敷奏此語先皇帝時臣曾奏歷年圖又以此語載之後序今幸遇陛下臣復以此語爲先者臣誠以平生力學所得至精至要盡在於是願陛下勿以爲迂闊試加省察五月乙酉新河北體量安撫使陳薦言皇佑初河北薦饑朝廷輟汴綱米七十餘萬石漕黃河以濟一方之民欲乞依例輟米三十萬石轉漕至澶衛州通利軍北京賑濟從之戊子龍圖閣直學士韓維知潁州初王陶罷禦史中丞爲翰林學士維言宰相跋扈法所當治也禦史中丞言是則宰相安得無罪若其非中丞安得止罷臺職而已今爲翰林學士是遷也陛下旣不能辧明大臣使負惡名有不自安之意又使言者旡名罷去疑惑逺方願廷對羣臣使是非兩判及吳奎禦批罷參知政事遷一官知靑州維以爲奎素有學問惇篤持重可任以事擢參大政眾謂得人今才數月止因論事之際少失宛順便加斥逐進退大臣不當如此與王陶罷中丞而加翰林學士何以異陶旣出維亦表求外補上從之未行攺汝州司馬光言韓維沈靖方雅亦陛下疇昔宮僚之中最有美譽今者無故稱病求出外人皆不知其故伏望聖慈更賜詳度或且畱之左右使拾遺補闕誠有所禆益丙申詔諸路監司河北河東陜西安撫轉運使提點刑獄體量管內三班使臣至殿侍散直就糧將校有膽勇謀略或武藝精絕諳練邊事可隨才任使者以名聞詔許舉中行員外郎爲侍禦史裏行從司馬光之言也甲辰屯田員外郎張唐英爲殿中侍禦史裏行唐英雙流人從翰林王珪範鎭之薦也英宗初立唐英上謹始書言爲人後者爲之子恐他日有引定陶故事眩惑聖徳者願杜其漸旣而臺諫官相次斥逐珪鎭謂唐英有先見之明故薦之王陶赴諫州上表謝到任數千言皆詆毀執政執政怒將請其罪司馬光言今若以表詆毀大臣重加降責興衰之機於此乎在是宜察也陶遂得免召公著恐上復召之奏疏云臣恐姦邪小人因奏對之際希合上意蔽陶之罪謂其忠直望陛下割一人之私恩采天下公議登用中立之士杜絕阿黨之原毋爲偏見私說所惑則天下幸甚己未遣官於四門賑濟司馬光言如此處置有損無益莫若擇監司使察災傷州縣守宰不勝任者易之監察禦史裏行唐淑問亦以爲言乃詔四門給米六月止又令約束州縣倍加存卹右司諫劉庠言近手詔減天下貢獻出宮女數百人省後苑作工匠應乘章服凡所更攺乞付史館不從龍圖閣直學士戶部郎中趙抃知諫院兼提舉萬壽觀旣見上謂曰卿匹馬入川以一鶴一琴自隨爲政簡易如是耶人言甞獨處室中有一龜效其服气故也前此自蜀逺者多歷省府官大臣以爲言上曰用抃爲諫官賴其言耳倘欲大用何必兩府乎抃獻疏言任道徳委輔弼別邪正去侈心信號令平賞罰謹機宻備不虞勿數赦容諍諫十事又言呂誨傅堯兪範純仁呂大防趙鼎馬黙皆骨鯁敢言久譴不復無以慰縉紳之望復論五費謂宮掖宗廟宮監丘壠土木之費多見納用賜知潭州司少卿王罕奬諭勅書仍賜絹三百疋以監司言考課二年入優等故也己巳京師地震上謂輔臣曰是震何祥也吳奎曰但爲小人黨盛耳上不懌是月判河陽富乃上疏曰陛下自始臨禦好博采兼聴務廣聰明此古聖王之所尙而君道之至美也四方鼓舞歌頌以謂臣下情僞時政得失必不能逃聖鑑而太平可立致也然其間君子常寡小人常眾人君采聴之際故得人常少不得人常多得人少故好事常不足不得人多故惡事常有餘臣以謂帝王都無職事惟別君子小人乃帝王之職事然千官百職豈盡煩帝王辧之乎但用求任天下之事所謂大臣者不越十數人不使一小人參用於其間則千官百職委諸大臣參而選之因而下及州縣之吏莫不得人矣顧𨿽欲亂不可得也九月己丑韓琦數因入對懇求罷相上察琦不可復畱賜手札曰朕以大臣進退國家所重矧卿勲力光於三朝朕之眷懷未有涯也令許卿暫臨藩服朕將虛上宰之位以待卿還琦亟奏宰輔之任朝有定制老臣無狀不當虛位待之願亟進良弼以光新政辛丑琦守司徒兼侍中判相州呂公弼爲樞宻使張方平爲參知政事方平在翰林上所艸詔上手札褒之曰卿文章典雅煥然有三代之意而又善以多爲少意愽詞寡𨿽書之訓誥無以加也趙抃爲右諫議參知政事抃甞宻奏臣僚有被謗於外始疑而中釋者有詭說於前初惑而卒明者願陛下察其言觀其行敢有挾情論奏懷姦罔上屏之逺方手詔曰卿政事之餘能時以經義啟沃茍非博達治理誠莭內固何以臻此指意沈逺罔究所謂藥非瞑眩厥疾不瘳宜不憚煩悉陳覼縷抃復具奏上嘉納之司馬光召對言張方平姦邪上作色曰朝廷每有除拜眾言輒紛紜非朝廷好事光曰此乃朝廷好事也知人帝堯難之況陛下初卽位萬一用一姦邪若臺諫循黙不言陛下從何知之此乃非好事也上曰吳奎附宰相否光曰不知也上曰奎有罪否光曰吳奎言王陶過實安得無罪但士論與奎而不與陶上曰結宰相與結人主孰賢光曰結宰相爲姦邪然希意迎合觀人主趨向而順之者亦姦邪也上曰兩府孰可畱孰可用光曰此乃陛下威權所當采擇小臣豈敢與聞然居易以俟命者君子也由徑求進者小人也陛下用人當用君子不當用小人也癸夘權禦史中丞司馬光爲翰林學士兼侍讀學士滕甫爲右諫議大夫權禦史中丞司馬光論張方平命司馬光進讀通鑑並見聖學門司馬光又奏臣愚暗不達聖旨又恐累公著上言公著方正朕使之掌銀臺固慮詔令有失欲其封駁耳柰何奏之公著亦具奏臣近爲降司馬光等誥勅以爲不便遂具封駁竊知己直降付閣門朝廷旣以臣言不當當顯行絀責其所降勅告亦湏經由本司蓋臣𨿽有罪而此職終不廢若因臣一言不當遂令今後封駁之司不能舉正職事則是祖宗法度由臣而壞上手批公著奏可以兩日求對當諭朕意以釋卿憾他日登對上獨畱公著謂曰朕以司馬光道徳學問欲在帝左右非以其言事也又嘗謂公著曰光方直如迂闊何公著曰孔子上聖子路猶謂之迂孟軻大賢時君亦謂之迂況光豈免此名大抵慮事深逺則近於迂矣願陛下更察之中書宻院議邊事多不合趙明與西人戰中書賞功而宻院降約束郭逵修堡柵宻院方詰之而中書已下褒詔甫言戰守大事安危所寄今中書欲戰宻院欲守何以令天下願勅大臣凡戰守大事湏是除帥議同而後下上深然其言冬十一月丁丑上謂文彥博等曰諸路帥臣轉運使職任至重一道慘舒繋焉所宜審擇其人久於其任漢宣循名責實須用此道彥博等曰爲治之要無以易此上曰卿等欲成此事非難要在勿事空言而已丙戌詔自今二府舉官宜各言其人才業所長堪任何事以副朕爲官擇人之意奏上令中書取旨量才試任曾公亮文彥博趙槪亦依此舉官丁亥詔曰考課之法所以練羣臣而核名實也今諸路監司典羣守之政旣以科別其條具爲令矣至於縣令之職與民尢近而未甞立法恐非所以愛養元元之道宜令天下州軍各上所轄縣令治狀優劣科條約令考課院詳定以聞乙未詔曰方今中外羣才輻湊並進不爲不多尙慮藏器抱道之士沈於下僚郁而未伸宜令內外官各舉所知上人見任兩府三人或恥於自媒久淹下位或偶因微累遂及同行者咸以名聞上曰朕觀三代以至於唐未有百年之間無患難者國家承祖宗之業升平如此朕嗣守大器日夜恐懼以思爲治之道無如擇人

熙寧元年春正月甲戌朔日有食之詔攺元丙申龍圖閣直學士給事中權三司使唐介參知政事庚午上謂文彥博曰天下獘事至多不可不革彥博曰譬如琴瑟不調必攺而更張之韓絳曰爲政立事當有大小先後之序三月乙未詔河北轉運司預計置拯濟饑民夏四月壬寅富弼入見且免拜坐語從容上曰冀聞以治道弼以上鋭於有爲對曰人君好惡不可令人窺測則姦人得以附會其意陛下當如天之鑑人隨其善惡若自取然後以誅賞從之則功罪得其實矣上稱善又問北邊事條目甚悉弼曰陛下臨禦以來當先布徳澤且二十年未可言用兵亦不宜重賞邊功恐致生事干戈一起所系禍福不細願陛下勿先畱意於此上黙然良久又問所先弼曰阜安宇內爲先上善之癸亥孫覺爲右正言赴諫院供職上與覺言欲革積獘覺對獘不可革革而當其悔乃亡他日上語左右曰孫覺頗知理覺髙郵人也秋七月壬戌詔以十一月十八日有事於南郊己邜羣臣上尊號司馬光言非先王令典詔賜光曰朕方以地震滛雨日虞傾禍被此洪名有慚和恵誠如卿言終不許八月壬寅京師地又震太子中允直集賢院同知諫院孫覺通判越州覺旣降官累章求出不許覺以爲去歲有罰金禦史今玆有貶秩諫官禦史懷姦挾邪或論事越職或喑嘿不勝任皆朝廷所宜放黜然未有罰金貶秩猶居位者也邵亢亦累章求出不許覺遂移牒閣門禦史臺及所領諸局云論邵亢滕甫姦邪方侍罪更不入朝及釐務閣門以聞上批出曰覺牒與所言事不同宜與外任差遣便邵亢復入視事如故京師地又震乙巳詔鄜延路轉運使計糴米三年軍儲外寨湏及一年以上具數以聞辛亥邇英進講上因論治道言州縣長吏多不得人政府不能精擇司馬光曰人不易知天下三百餘州責其精擇誠難但能擇諸路監司使擇所部知州知州擇所部知縣得人多矣今之監司古方伯州牧之任系一路休戚當審擇賢才上又問諫官欲得人誰可者對曰臣倉猝不得記容臣退而宻奏尋具奏曰凡擇言事官當以三事爲先一不愛富貴次則重惜名器次則曉知治體具此三者誠亦難才臣愚何足以識別賢能竊謂已試之人差爲可信伏見鐵鹽副使呂誨累居言職不畏彊禦再經謫降執節不回侍禦史呂景外貌和厚內守堅正見得知恥臨義不疑於臣所知中此兩人似堪其選丙午上問富民之術司馬光言凡富民之本在得人縣令最爲親民欲知縣令能否莫若轉運使陛下但能擇轉運使轉運使按知州知州按縣令何憂民不富也乙夘詔出奉宸庫珠二千三百四十萬付河北四路榷場鬻之別封樁以備買馬十一月甲午司馬光入辭因請河陽晉絳上曰汲黯在朝淮南寢謀卿未可出也先是屯田郎中陳習坐因轉對指人過惡以逞私怨責監新孫鎭酒稅知諫院吳充對上問貶習事充言陛下旣降詔書令百官轉對其略本斥有位之阿私紏在庭之過失張壽榮禋霍交等卽是有位而習次當轉對是應詔指陳非越職言事以此罪之恐示天下以詔書不信禦史孫昌齡龍圖直學士韓絳與翰林學士王安石亦皆以爲言安石所言尢切曰人主之聴天下不可偏偏則有獘偏於惡言人罪則其獘至於姦不上聞眞宗但惡人潛行交歡陰有中傷故詔言事者不得畱中此是大失也然其後之獘乃至大臣姦邪佞巧而眞宗終不得聞上乃批陳習今已經思可特召還與依舊差遣安石札子乃朝廷所共見竟敢斥眞宗終不得聞大臣之姦邪佞巧其言豈尢切哉卽此已見安石謂祖宗不足法之兆端矣十二月乙丑以琦判大名府先是上遣內侍劉有方賫手詔賜琦曰地震河朔涉秋冬未止朕甚惕然常虛上宰之位竚卿之還大名爲天下喉襟欲除卿茍勉而祇命則朝廷豈有北顧之憂哉琦奏曰君之使臣當卽降命而先馳使指委曲爲諭此乃陛下仁卹老臣過示優禮然承此大異之後正在朝廷加意凡有措置須假應副於是復降手詔聴便宜從事茍朝廷有可應副朕當力爲主張二年春正月知同州趙尙寛知唐州髙賦知齊州王廣淵奏置義倉事上批近詔齊唐等郡講求修復社倉且圖經久之法知陳畱縣蘇消亦言臣所領邑最爲近畿以爲天下郡縣倡率勸諭百姓置義倉以備水旱條上措置事戶第一等出粟二石第二等一石第三等五斗第四等二斗五升第五等一斗麥如之村有社有倉倉置守者耆爲輸納縣爲籍記歲丰則量其數以出停藏久則爲借貸之法使新陳相登多寡不一則又爲通融之法使之相輔上曰陳畱輔邑耳目不逺可且聴其施行徐訪利害消又言義倉事並論臣僚所言未便者十二可行者五詔除一事每值荒饑借貸與被災戶種糧未便除放仍責以二三年限還納可中書更詳度外余並依所奏施行又詔曾公亮曰近王廣淵於齊州創置義倉已勸率十餘萬石若漸可就令廣淵罷去當得人繼守其事可特詔廣淵舉知州一人二月司馬光登對乞一州上不許曰君子小人皆知卿方正呂公著使契丹亦問公著有司馬光者其人甚方今爲何官名爲敵國所知柰何出外光曰此虛名未足信也固求外補不許光初罷禦史中丞契丹問公著以光何不爲中丞公著歸告上故上乃知三月壬辰分遣輔臣禱雨於郊廟社稷上憂旱甚言當避正殿又恐妨同天節宴未便富弼曰此但系陛下至誠亦不須避殿上曰避殿止亦是文飾弼曰陰陽不和皆臣等燮理無狀所致然臣等微眇不足以動天陛下以至誠應天則天必應也上又問措置宗室事弼曰此事出於陛下外人謀之則爲疎間親公亮曰此亦當自外裁定弼曰爲之當以漸恐致紛紜安石曰此事但欲於恩義間無傷使彼可安而已上又問裁定親疎之宜亮以爲當從上身爲親疎上曰當以祖宗爲限斷安石曰以陛下身卽是以祖宗爲限斷也四月同天節罷上壽是日雨富弼言陛下避殿減膳徹樂此三大事誠合典禮誕日特罷稱觴最爲深切所以遽動天地當日得雨幽靈大效如在目前伏願陛下無以今日雨澤爲喜當以長年災變爲懼蓋修徳致雨其應如此萬一於徳有損其災應豈有緩耶上親書答曰義忠言親理正文直茍非意在愛君志存王室何以臻此敢不置之枕席銘諸肺腑終老是戒更願公不替今日之志則天災不難弭太平可立俟也癸丑先是同知諫院範純仁言今兩府之下則有侍從官實九卿之職也是宜朝夕論思同國休戚今則只將主判司存便使爲己之職事寵亞四輔報周庶僚願降詔督責朝廷闕失並須論列其所上章疏付政府銓定量行賞罰上與執政議之王安石亦以爲當然丙辰詔曰今在此位者視朕過失與朝廷政事之闕黙而不言乃或私議竊嘆若以其責不在己宜令侍從官自今視朕過失與朝廷政事之闕無有巨細各具章極言無隠噫言善而不用朕有厥咎遺之而勿言爾爲不恭將用此考察在位所以事君之實而明黜陟之典王安石之詞也五月丙子呂誨言罷十閣之制七月癸未上謂執政曰天下久安庶事廢弛況災變不細正當孜孜營致幾微之際所宜圗慮若事急難則無及也唐明皇處安之時治兵甚嚴驪山講武極有法也文彥博曰明皇晚年失策分兵二統遂至生變韓絳曰以明皇英睿求治若非末年荒惑忽於政事豈至此耶上曰人君豈可怠於政理朕非樂於勞苦益思少時精神可惜欲乘時有爲以安生靈至於兵乃是聖人之大權所以安天下也但不輕用非獨殺人心所不忍誠恐天道不佑己丑上嘗以西夏累世桀傲背恵冦邊朝廷每遇罷兵處置無法以致侮慢乃詔文彥博等各言邊防久逺備至之策乃降手詔付陜西河東帥臣條上便宜至是來合羣策凡十六門奉旨裁處又增十事仍令擇使持所著事宜與逐路帥臣再議論審核可否擬定取旨上禦資政殿召彥博等賜茶畢上曰便坐欲從容論事也上因語及選任知州未得善否曰朕每思祖宗百戰得天下今以一州生靈付一庸人嘗痛心疾首卿等爲何如則可彥博奏以責在監司宜得至公之人委任按察公弼曰朝廷當擇諸路長官十八路監司無不濟矣韓琦等上表進新修英宗實錄三十卷目三卷八月丙午司馬光上疏曰陛下已出視朝繼以經筵將及日中乃還禁中入宮之後切聞亦不自安河閱天下奏事羣臣章疏迨至昏夜又禦燈火研味經史博覽羣書𨿽中宗髙宗之不敢荒寧文王之日昃不食臣以爲不能及也然孜孜求治於今三年而功業未著者殆未得其體要故也冬十月丙申門下侍郎平章事富弼罷爲武寧軍節度使判亳州弼前後五章乞還政柄又數面懇上深惜其去以弼欲以西京養疾乃命判河南旣入謝又辭河南乞亳州許之令學士院貼麻攺正於是詔下六日矣弼初入相卽除司空兼侍中弼固辭得免及罷不復加異恩蓋上意不樂其去故也弼將去復言於上曰比見親舊乃知人情大不安進用多小人諸處地動災變宜稍安靜上旣許富弼辭位問弼曰卿卽去誰當代卿者弼薦文彥博上黙然良久曰王安石何如弼黙然上曰人材豈不自知朕自度不能逺略不過能保祖宗舊業而已安石曰陛下不宜過自推托以陛下聖質如此何所不可企及是日上問節財如何王安石對以減兵最亟上曰比慶曆數已甚減矣惟別有措乃可耳安石曰精訓練募兵而鼓舞三路百姓習兵可省己亥翰林學士司馬光對延和殿上問近相陳升之外議云何光對曰今已降麻誕告中外臣𨿽言何益上曰試言之光曰閩人狡險楚人輕易今二相皆閩人二參政皆楚人必將援引鄕黨之士充塞朝廷天下風俗何以得更淳厚上曰升之有才智曉民政邊事他人莫及光曰升之才智誠如聖旨但恐不能臨大節而不可奪爾昔漢髙祖論相以爲王陵少戅陳平可以輔之平智有餘然難獨任眞宗用丁謂王欽若亦以馬知節參之凡才智之人必得忠直之人從旁置之此明主用人之法也光曰冨弼老成有人望其去可惜上曰朕之所以畱之至矣彼堅欲去光曰彼所以欲去者蓋以所言不用與同列不合也上曰王安石何如光曰人言安石姦邪則毀太過但不曉事又執抝耳上曰韓琦敢當事賢於冨弼但未彊耳光曰琦實有忠於國家之心但好遂非此其所短也上因歷問羣臣至於呂恵卿光曰惠卿險巧非佳士使王安石負謗於中外者皆惠卿所爲也近日不次進用但不合眾心上曰恵卿應對明敏亦似羙才光曰江充李訓若無才何以動人主因論臺諌天子耳目當自擇其人上曰諌官難得卿更爲擇其人光退而舉學士陳薦史館蘇軾集賢校理趙彥若職方員外郎王元規甲辰內批宋守約可本官簽書樞密院事時守約以威武軍畱後爲步軍都指揮使王安石見之謂曽公亮曰此豈可奉詔公亮黙然又顧陳升之曰此於理何如物議果允否升之曰亦恐不允安石曰亦須爲上論此後兩日遂罷守約簽書之命守約管軍凡十餘年専以嚴明所居肅然無人聲蟬上庭木亦擊去之人或譏其過監察禦史裏行張戩程顥言每有本職公事欲上殿敷奏必先堠朝旨旣許上殿伺堠班次動經旬日倘遇朝政或闕及外事有闗系於幾速不容後時者耳目之司𨿽不應急陳聞不可得也伏覩天禧詔書或詔令不允官曽涉私掯置失冝刑賞渝制誅求無節寃濫未伸並委諫官奏論憲臣彈舉是蓋臺諫之職言責旣均則進見之期理無殊別何獨憲臣隔絕殊異欲乞朝廷使依諫官例牒閣門卽許登對詔三院禦史及裏行有公事並許直申閣上殿禦史中丞呂公著言昨令兩制議擇牧守臺省官及取士養人之法其餘所以爲治之具蓋欲一一修具此皆國家之先務而不可一日緩也當時人立異論皆以爲不可變易而特以因循爲便陛下聖資超邁洞然逺照以浮議爲非意者必將有爲也而自爾以來所施行者惟財用一二事而已如向之所議可以出治道化風俗者久未聞擇其可者而行之惟陛下推篤好力行之意奉之以終使三王之治遂復見於今日司馬光讀通鑑至蕭曹事【見聖學門】十一月庚午邇英講畢上畱司馬光問以變更宗室法光對曰此誠當變更但冝以漸不可異耳甲戍詔中書樞密院言今所降裁減宗族新制內合具條件者令所司議定聞奏於是乃依中書所奏詔曰自我祖宗惇敍邦族大則疏封於爵土次則通籍於閨臺並畱京師參奉朝請然而世緒寖逺皇枝益繁屬有親疎則恩有隆殺才有賢否則祿有重輕今而一貫於周行是亦受分於流品𨿽惇睦之道誠廣而徳施之義未周故廷臣數言宰司繼請謂冝定限以等彛朕惟親戚之間經史有訓漢唐之世典故具存或以九族辦尊卑或以九宗紀逺邇或聽推恩而分子弟或許自試而效才能或宗子之賢得從科舉或諸王之女自主婚姻盡前日之所行顧當今之未備況我朝制作動法先王豈宗室等差乃無定著因俾羣公之合議將爲一代之通規載覽奏封具陳條目以謂宗祖昭穆是冝世世之封王公子孫抑有親疎之殺若乃服屬之旣竭曁於才藝之並優在隨器以甄楊使當官而勉懋至於任子之令通婚之儀凡百有司之常一用外官之法僉言旣久朕意何疑告於將來用頒明命冝依中書所奏施行呂夷簡在仁宗時攺宗室補還獨官驟增廩給其後廢大而不可止至韓琦爲相嘗議更之而不果及上卽位遂欲攺法於是王安石爲上具道措置之方上曰善閏十一月壬寅張載爲崇文院校書先是呂公著薦載召對問以治道載曰爲政不以三代爲法者終茍道也上謂載才勝邢恕王安石亦以爲然遂命之十二月中旨下開封府減價買浙燈四千餘枝權推官蘇軾言陛下遊心經術動法堯舜窮天下之嗜欲不足以易其樂盡天下之玩好不足以觧其憂而豈以燈爲悅哉此不過奉三宮之權耳且賣燈皆細民安可賤酬其直願亟罷之將來放燈與凡遊觀之類務從儉約頃者裁減皇族恩例此實陛下至明至斷深計逺慮割愛爲民然其間不能無少望於陛下惟當稍自刻損以身先之上納其言因奏書獻三言曰願陛下結人心厚風俗存綱紀書凡七十餘言軾素不爲安石所喜使權開封府推官欲以多事困之軾決斷精敏聲聞益逺論事益不休三年五月同修起居注陳襄兼直舍人院兼天章閣侍講先是上患無知制誥執政以祖宗故事有直舍人院欲令襄爲之王安石曰如此除人則不可輕與人資序而官易得人故襄有是命襄辭直院及侍講手詔諭襄曰近除卿知制誥以言事未遂懇不受命且求外補朕素慕卿經術行已深惜逺去特還舊職庶幾左右經術漸摩道義以釋所願聞襄終辭許之先是丙戌赦書令諸路搜訪士有行義者以名聞癸丑前陜縣令範育爲崇文院校書育祥子嘗得召對進復田役書上以轉對章疏三十付育看詳育條奏稱旨故也八月上批近令司農寺専主天下常平廣恵倉農田水利差役事看詳編修中書條例所言看許合歸有司二十二事先是上怪中書事多稽滯王安石言臣屢奏中書事多宜裁省歸有司欲諭修條例官先具合減省多名件逐旋進呈上許之九月涇原路安撫司言本路熟戶蕃部闕食乞降度僧牒百上批賜五百道付陜西宣撫司易見錢糴榖賑接之四年春正月詔鬻天下廣恵倉田爲三路及京東靑苗本錢詔從之卽以廣恵常平寺倉所貯粟麥給之戊申詔宣徽南院使郭逵歸院供職館閣校勘顧臨爲太子中允荊湖南路轉運判官提舉常平等事臨談兵嘗召對問以兵學臨曰兵以仁義爲本仁者愛人義者循理動靜之機安危所系也因條上十事及使湖南議論與執政違戾因乞觧官侍養詔歸館閣供職踰年乃起二月編修條例所言舍人院除官皆有定格除官之人無日不有而外制臣僚皆兼領他事乞自今內外凡除授責降並撰定檢用從之三月上召二府對資政殿出陜西運司奏慶州軍亂示之上深以用兵爲憂文彥博曰朝廷施爲務合人心以靜重爲先陛下卽位以來厲精求治而人情未安蓋更張之過也祖宗以來法制未必皆不可行但有廢墜不舉之處耳庚寅詔諸路置學宮州給田十頃爲學糧乙未上論慶曆中財用困乏而事不振王安石曰財用足然後可以用兵然財用特用兵一事方今之事且搜舉人才理財用務富安百姓則四夷不足論上論財用屈竭以爲皆緣置官多王安石曰以臣所見似不由官多上曰置禁軍五十餘萬皆以當直迎送官人占使呂公弼言先朝待制止破兩人剰員安石曰當患待制非其人有不能勝陛下任使壊朝廷事不患制當直人多夏四月詔罷陜西見行交子法五月乙丑司農寺言河北提點刑獄王廣亷請廣恵倉錢斛並入常平從之秋九月癸夘中書言天下選人俸旣薄而又多寡不一恐不足以勸廉吏三司勘會開畫當增俸以聞從之先是選人廩給不足至請錢七千麥兩石而巳貧不足自養則往往陷於苟賤不亷之地上聞之故更此法其後三班使臣卒不及增癸夘侍禦史知雜事鄧綰上言欲乞賜錫慶院以爲太學仍修五城廟古學詔將作監丞宋靖國權發遣戶部判官呂嘉問相度以聞十一月壬午朔詔應朝廷擢用才能賞功罰罪事可懲勸者中書樞密院冬専令檢正檢詳官一員月以事狀進奏院編下諸路甲申詔蠲天下見欠貸糧共計米一百六十六萬八千五百石有奇錢十一萬七千四百緡有奇上以諸路民欠貸糧積日已久歲催索無巳時故盡蠲之百姓聞詔莫不稱慶己酉司農寺言諸路賣戶絕田產錢乞從本司移助常平糴本從之五年三月上謂王安石曰楚建中言昨陜西用兵凡費錢七百餘萬有是否安石曰臣亦疑之然建中稽考沈起簿書數果如是錢銀紬絹共千二百萬貫疋一路半年有奇所費已如是之多何由供憶因爲上言西事稍弭邊計正當措置天下困獘惟兵爲患若措置得宜卽中國可以富彊餘皆不足議也己亥詔勲臣後𨿽有致仕官依無人食祿推恩先是明堂赦文曽任兩府及節度使之家凡有一徳而後嗣無人食祿者其子孫量才錄用旣而有司以致仕爲食祿故有是詔五月癸未詔凡中書審官東西三班院吏部流內銓南曹開封府吏掾其受財者以贓法論六月丙寅詔西作坊鑄京師諸門銅符契三十四上以京城門禁不嚴素無符契命樞密院約舊史更造銅契中刻魚形以門名識之分左右給納以戒不虞而啟閉之法密於舊矣乙亥樞密院言仁宗時嘗建武學旣而中輟慶曆三年五月丁亥置武學八月戊午罷之乞復之詔於武成王廟置武學選文武官知兵者爲教授閏七月丙辰知潁州翰林學士呂公著判太常寺先是侍禦史劉孝孫劾公著在潁州多飲宴子弟以公庫器皿於豪民家質錢由是部吏無所畏憚詔轉運副使陳知檢按覆皆不實上謂王安石曰致知公著必無是事今果然安石曰公著實病郡或不治置與依新法置通判公著安肯聴安石曰公著但寛弛而非彊愎也上不欲令公著治郡安石曰令入京主判閒局亦無害攺以太常寺處之禦史張商英言判刑部王庭筠立法應蝗蝻爲害須捕盡乃得奏今大名府祈保郭莫州順安保定軍所奏凡四十九狀而三十九狀除捕未盡進奏院以應法不敢通奏且蝗蝻幾徧河朔而邸吏拘文封進奏牘姑俟其撲除盡淨方許聞則陛下欲上答天戒而下卹民隠亦晚矣惟陛下裁省禦批令進奏院徧指揮諸路後應有災傷並仰所在實時聞奏以稱朝廷寅畏天威遇災恐懼之意乙丑遣起居舍人樞宻都承旨曾孝寛趙子幾往河東路察訪義勇利害及體量官吏措置常平寺不如法八月賜太學生葉適進士及第爲試校書郎衢州推官鄆州學教授適處州人管勾國子監張墟言適累試優等也是月詔司農以方田均稅條約並式頒之天下九月辛丑同知諌院張墟言朝廷自推行新法以來迨今數歲州縣之吏多不能悉公惟藉監司督責近者監司所至方稍知利害又已移領他路乞自今諸路監司並令久任顯有勞效就加爵秩上因曰今官吏數易何以成治漢宣帝責任有勞者增秩賜金正得其要諸任監司但委任責成如其不才卽與廢退則自當奮厲十二月詔差官檢視陜西武備從知華州呂大防請也大防因山崩陳私憂者三過計者一以爲三路京東人情剽悍最宜先慮沿邊則有城池兵械可恃之具而內郡武備素墮將帥多未選揀乞精揀三路京東守臣庻使姦猾將亂之人無所窺伺萬一有虞則吾亦有以待之詔諸路學官並委中書選京朝官選人或舉充又詔諸路擇舉人最多州軍依五路法各置教授一貟委國子監詢考通經史及新及第出身進士可爲諸路學官卽其所著詞藝以聞乙亥詔諸路察訪官河東兩浙路許奏舉選人充京官職官縣令十二人余路十人升陟不限貟數戊申詔創水磑碾碓有妨灌漑民田者以違制論不以去官赦原減官司容縱亦如之六年六月中書以勸課農桑之法奏禦上曰農桑衣食之本宜以勸民然民不敢自力者爲州縣約此以爲貲升其戶等耳目有條約可申明之己亥置軍器監總內外軍器之政其所統攝並依將作仍以呂恵卿曽孝寛爲判監軍器舊領於三司冑案至是始按唐令置監而始廢冑案焉先是上語輔臣河北兵械皆不可用王安石曰兵械非可一朝一夕且須預具上乃議置監設官提舉翌日遂有是命八月己亥樞宻使王充言朝廷廣開言路微至於庻人皂隸茍有可言皆得上聞此至公之議也而比日士大夫輒以書唘或家信投有位其間排詆營劾增飾事情嫌愛在心言無忌憚𨿽朝廷必加審核至蒙原察則被誣之人亦已困辱含沙射人來縕還婦懷陰害以中良善托公議以售私恩此風浸成實玷聖政乞有司申嚴法禁庻懲薄俗詔中書樞宻院自今並遵守條制九月戊申淮南東路轉運司言今揚州民逐熟於泗州見須振救及兩浙提點刑獄司言潤州旱甚乞發倉廩或量給僧度牒及紫衣師號敕募人入粟以備賑濟詔各撥常平司糧三萬石募饑民興修農田水利丙辰引進使眉州防禦使李端愨言朔望禦文徳殿祁寒盛暑數煩淸蹕紫宸之朝歲中罕禦欲乞朔日禦文徳望日禦紫宸所貴正衙內殿之朝儀並舉從之十一月冬至奉安中太一神像詔天下系囚死罪以下並釋之應諸路災傷民戶本名稅物失計致違省限不該減放者監司體量減放先是上以久旱欲因冬至發徳音順承太一之貺手詔令輔臣相度王安石等請如詔旨擬合施行事目進呈上於禁中增入減放一節蓋其察政事卹民如此乙丑上怪陜西兵少財用不足又以爲轉運使非其人曰使此輩理財舉事未得安石曰恐未可歸咎監司蓋旣用兵卽所費必如此至於些小失計亦或有之未必便能致財用闕乏也七年二月上因擇帥之難嘆曰薄言采芑於彼新田宣王能新養育人末遂可徵伐玁狁而蠻荊來威今朝廷可謂所用非所養所養非所用卿等宜爲朕養育人才以當緩急之用上又嘆要一奉使如富弼之辧者亦不可得安石曰恐不至如此乃陛下察人才未盡七年三月癸亥上批聞都下米價踴貴可令司農寺發寄倉常平米不計元糴價比在市見價之直量減錢出糶鬥錢百五十已詔司農寺以常平三十二萬斛三司米百九十萬斛其價直斗百錢至人減十錢益置官場出糶民甚便之乙丑詔曰朕涉道日淺晻於致治事失厥中上干陰陽之和乃冬迄今旱暵爲虐間詔有司損常膳避正殿冀以塞責消變歷月滋久未蒙體應中夜以興震悸靡寧意者朕之聽納不得於理歟獄訟非其情歟賦斂失其節歟忠謀讜言郁於上聞而阿諛壅蔽以成其私者眾歟何嘉气之久不效也應中外文武臣僚並許實封言朝政闕失翰林學士承旨韓維之詞也先是維對延和殿上曰久不雨朕夙夜焦勞柰何維曰陛下憂閔旱災損膳避殿此乃舉行故事恐不足以應天變願陛下痛自責已下詔廣求直言以開壅塞上感悟卽命維艸詔詔出人悅四月己巳上以久旱憂見容色每輔臣進見未嘗不嗟嘆懇惻欲盡罷保甲方田等事王安石曰水旱爲災堯湯所不免陛下卽位以來累年丰稔今旱暵𨿽逺但當益修人事以應天災不足貽聖慮耳壬申上批應災傷路分方田保甲除已編排方量及造五等薄處可速指揮並權罷是日雨上論及免役利害且曰今日之法但當使萬姓出錢輕如往日便是良法至如減定公使錢人尢以爲言者此實除去衙前陪費深獘馮京曰朝廷立法本意出於愛民然措置間或有未善陛下但當廣開言路凡天下之議便者行之有不便者不吝攺作則天下受賜矣五月戊戍朔天章閣待制李師中言臣聞應天以實者見於行事動民以行者不以空言天生愚臣蓋爲聖世伏望陛下詔方正有道之士召詣公交車對策如司馬光蘇轍輩復置左右以輔聖徳有臣如此陛下其捨諸呂恵卿因捕其語遂貶和州安置詔熈河歲計用錢令鳳秦路轉運司熈河路經略司用具無事時一年收支數申中書自開建熈河歲費四百萬緡癸丑學士承旨韓維知河陽自以言不用數求去會兄絳入相又援故事乞補外遂出絳入相維實艸其制時人榮之六月癸酉河東都轉運張景憲爲右諌議大夫再任先是諸路官吏行新法或違失監司多所奏劾人情■﹝忄禺﹞恐景憲不劾一人議者欲分河東爲兩路事下景憲言河東地肥磽相雜州縣貧富亦異正宜有無相通以備邊買其議遂罷兩浙路提刑盧乘爲太常博士升一任兼提舉監事歲課增羨也是時蓋已徙江南東路矣上謂輔臣曰知州轉運使令久任呂恵卿曰眾議皆以舉縣令爲急不知列官分職何處不擇人上曰刺史縣令治民爲最近故以擇人爲急縣令中能有功績者朝廷擢用三兩人以礪庻官不亦善乎秋七月戊戍詔以十一月有事於南郊戊申賜僧度牒二千五百試監主簿齋郎州助教勅告補■﹝片忿﹞五十振貸涇源環慶路漢蕃饑民及爲永興路常平糴本八月庚午詔監司每半年一具有無措置攺正事及保舉發所屬官申中書考察如有可以施行卽下所司令徧闗所屬從河北轉運判官呂溫卿請也丙戌命知制誥沈括爲河北西路察訪使代章惇也先是遣內侍籍民車以備邊人未諭朝廷之意上下騷動又市易爲患西蜀井鹽不可禁欲盡實私井而運解以足之舉朝臣子訖無定論括時修起居注因與上言車戰私井利害明日二事俱寢執政喜謂括曰公有何術立談而罷此二事上其多太平車之說括曰聖王可以理奪不可以言爭若車可用互市可禁括不敢以非爲非也九月是時諸路災旱有司未能賑濟壬子上諭輔臣曰天下常平倉若以一半散錢取息一半減價糴便二者如權衡之相依不可輕重如此民必受賜今有司務行新法惟欲散錢至於常平舊規無人督責者大凢前世法度有可行者宜謹守之壬戌詔河北被傷州軍罷糴仍令轉運司具見管及所賜錢糧有無闕少以聞辛巳詔河南發運使歲買西浙紬絹自今於所產處置場收買或預給錢毋得抑民先是旣詔民輸免其行錢而知開封府孫永它日因對復論非民所願於是言者論其不便義在沮令而禦史張琥又言之河陽端明殿學士韓維先與永同議皆不當十一月庚子永罷府事維落職己未冬至合祭天地於南郊以太祖配赦天下十二月上封事者言河北西路災傷乞逐州委官禱名山大川靈祠河北西路縣州自今禱祠祭祀並儀以省錢買禮科八年正月丁酉彗出東方己亥宰臣王安石率在位之臣直言遂詔中外各言朝政得失中丞鄧綰又言三司使章惇與呂恵卿葉濟爲姦庚子惇罷知湖州於是知制誥沈括權三司使壬寅大赦天下彗滅初呂恵卿旣爲手實法司農寺下之諸路不時施行者以違制論知宻州蘇軾謂援舉常平官曰違制之坐若自朝廷誰敢不從今出於司農是乾造律使者上曰姑徐之是時縣或災傷則畱以俟丰歲於是荊湖察訪蒲宗孟言民自拱手實無所擾也何待於農穰哉願詔有司不以丰凶弛張其法辛丑詔從之二月己丑看詳編修中書條例李承之等上禮房條例十三卷並目錄十九冊詔行之夏四月上與安石論理財安石曰但審計無爲小人所撓令才士肻爲陛下盡力則極有可理之道曽孝寛語以爲兩共事不如専任一人先是上批聞河北河東上等戶至今流移不絕或緣與下戶同保請常平錢榖保內人近因乏食多已逃外懼將來獨於戶下催理故一例遷避宜令所在體量以聞七年十一月丁酉也是日王安石以諸路體量奏狀以聞稱或爲分房減口豈得謂之逃移不知當時誰爲陛下言此上曰忘記是誰安石曰彼旣言之必有事實卽是州縣監司合根究蔽欺若無事實卽如此誣罔之人存之何利陛下欲明目逹聰聰則容長此輩適足自蔽耳閏四月上論宣王時無不自盡以奉其上呂恵卿曰宣王時如此而已未及文武也安石曰宣王盛時乃能如此及其衰也則我友敬矣讒言其興善人君子乃念亂不暇豈復有自盡以事其上之人上曰宣王猶能奏凱旋於郊牧亦豈易及安石曰宣王用吉甫徵伐無張仲在內吉甫無以成其功韓琦奏倚閣預買紬絹縣買借貸斛斗王安石謂韓絳曰此不可行絳曰民細不得須著寛卹及進呈安石曰近歲方鎭監司惟以媚民爲事上曰韓琦用心可知天時薦饑乃其所願也前問以北事乃云須盡攺前所爲契丹自然無事安石曰琦再經大變於朝廷可謂有功陛下以禮遇之可也若與之計國事此所謂啟寵納侮五月丙寅命近臣禱雨天地宗廟社稷己丑詔永興軍等路轉運判官葉康直往鄜延環慶路賑濟饑民冬十月壬辰宣徽北院使中太一宮使張方平爲宣徽使判應天府方平在朝𨿽不任職然多所建明乃對請便郡上曰卿在朝豈有所交惡者歟何欲去之速也方平曰臣平生未嘗與人交惡但欲歸老耳上知不可畱乃有是命謂方平曰朕初欲卿與韓絳同事而卿論政不同又欲除卿樞宻使而卿論兵復異受先帝末命卒無以副朕意乎因泫然泣下中書請出錢二百萬緡散在江淮等七路遇榖賤糴充計外遇價貴亦許量減價糶從之許借畱內藏庫上供錢物及發運司蕃息錢總二百緡分三年撥還十一月癸未右諌議大夫集賢學士宋敏求爲龍圗閣直學士右司郎中知制誥陳襄爲樞宻直學士先是知制誥鄧潤甫言近者羣臣専尙告訐此非國家之美宜登用惇厚之人以變風俗上嘉納之居數日敏求及襄有是命自熈寧三年始制天下吏祿而行重法以絕請托之獘其年京師諸司支吏祿錢凡三千八百三十四貫有奇及括爲三司使當熈寧八年其年支吏祿凡三十萬一千五百三十三貫有奇京師舊有吏祿者及天下吏祿皆不預此數云九年三月庚申上論人財以臣下登對多窺測人主意爲迎合之說其不中理者朕因加詰難欲使知上意所向往然亦慮緣此有不敢言事者輔臣對曰唐太宗之威嚴魏徵之切直終優容之其後不悅徵者蓋不當以諌艸示人也上曰魏徵以諌艸示人非揚主之惡特好名耳六月壬子富弼言天子無職事惟於大臣邪正而進退之此其職也切乞重之又重也此札子只恐陛下略知外事一二而已乞右降出庻免後悔也八月宣徽南院使判應天府張方平言司農寺近降勅制應祠廟並依坊場河渡募人承買收取淨利實損大體乞朝廷不賣閼伯微子巡逺三廟以稱國家嚴恭典禮追尙前烈之意上批司農寺鬻天下祠廟辱國黷神此爲甚者可速令更不施行其司農寺官吏令開封府劾之冬十月上批體問得前日小雨於農夫亦小有濟宜擇日賽謝戊子上批翰林學士權禦史中丞鄧綰操心頗僻賦性姦回論士薦人不循分守可落禦史中丞以兵部郎中知虢州十一月禦史彭汝礪言臣觀朝廷近歲用言之道同之則眾舉之以爲奇才爲知治體而果用之異之則眾愚之以爲同俗爲不知變而果廢之而是非在己不在同異使同之而有所附焉則𨿽同乃所以爲欺也異之而有所取焉則𨿽異乃所以爲忠也夫上之所好惡民表也上惟同之爲好則民亦以同爲貴惟異之爲惡則人亦以異爲賤十年二月侍郎禦史周尹言昨彈李稷任法不公及不塟父事乞早降手詔李稷攺軍器監丞禦史彭汝礪言切聞河東京北盜賊不禁至白晝殺人於市攻城略邑巡檢縣尉職在追胥指蹤有待臣觀漢京兆多盜起王尊於久廢渤海驚擾任龔遂於垂老乞選通明智略之士更領州事稍寛諸科率欠負以安下戶甲辰詔己差徐禧具可以寛卹振補事以聞後禧上賑卹事一曰蠲賦稅減役錢二曰除欠負養孤遺三曰罷抑變禁科置事四曰放銿夫生役人五曰省地理省科撥並從之五月庚申詔以歐陽修五代史藏祕閣癸亥知越州資政殿大學士趙抃知越州時兩浙旱蝗米價踴貴餓死者什五六諸州皆榜衢路立告賞禁增米價抃獨衢路令有米者任增價糶之於是諸州米商輻輳詣越米價更賤民無餓死者是歲盧秉奏計上問曰昨聞滁和民食蝗以濟有之乎秉對有之民饑甚死者相枕藉上泫然曰獨抃爲朕言與卿合前此發運司入奏多獻羨余以希恩秉獨以錢七十萬緡償三司舊負因言發運司但督六路財賦以時上之本無羨余以進者率正數也乞遂禁絕上嘉納之秋七月辛亥詔以十一月有事於南郊辛未太常丞集賢校理知湖州鞠眞卿爲太常博士直祕閣以宣徽北院使王拱辰鄧潤甫言眞卿自攺官至登朝三十年未常陳請磨勘故也丙子詔太常禮院續修禮閣新儀八月戊戍詔監禦史裏行黃廉爲京東路體量宣撫廉旣受命舉條百餘事郡守縣令能救災養民者勞來勸誘使卽其郡發倉廩府庫以賑不給水占民居未能復業著擇其髙地聚居之皆使有屋避水回逺未能歸者遣使移給之皆使有粟所灌郡縣蠲賦棄債流民所棄男女於道者收養之年壯而饑者募役之初水占州縣三十四壊民田三十萬頃壊廬舍三十八萬家卒事所活饑民二十五萬三千戶壯者就功而食又二萬七千人得七十三萬二千工給常年牛備權錢八萬六千三百緡歸而論薦一夫後多朝廷所収用云甲辰詔內外待制以上及臺諌官發運轉運使提點刑獄轉運判官各舉文臣才行堪升擢官一貟令中書審察隨才試用毋得舉館職及兩府已之親從監察禦史黃廉奏請也初廉旣奏請上用其言故有是詔應詔者百餘人廉又言勢孤地寒迹逺下僚者旣得以名聞於上願詔中書審察其能而用之則急下明詔使不虛行於天下冬十月乙未知河陽呂公著提舉中太一宮公著至京師對延和殿勞問至上曰不見卿七八年殊覺卿老也公著面對曰臣伏讀近詔舉才行堪升擢官然數年以來天下之士陛下素知其能嘗試以事而終就閒散者尙多未必盡出於迂闊繆戾而難用也自熈寧初論新法不附執政者皆譴逐不復收用故公著見上首言之十二月丁丑朔壬午詔自明年正月朔旦攺元爲元丰元年正月戊午判太常寺陳襄集賢校理經履李淸臣王存詳定郊廟奉祀禮文壬申光祿卿知潞州史照再任照考課爲河東第一故也閏正月戊子權監察禦史裏行彭汝礪爲江南路轉運判官辭日復上疏論時事且言不患無將順之臣患無諫諍之臣不患無敢爲之臣患無敢言之臣上察其忠慰諭久之六月癸夘朔日有食之秋七月庚子初澶淵決水復塞呂公著奏疏其略曰近日數起詔獄建僧煩眾有司極於鍜煉羣下無不震恐比至臨決多從末減昔於公不過一獄吏耳猶以陰徳有報充大子孫今萬乘之尊六合之廣布徳施恵固宜受福無疆施於萬世呂公著入對上迎謂曰覽卿所奏深得近臣盡規之義時獄犴浸繁而上繼嗣未廣公著詞順而意切故上納焉公著因面奏宜增館閣之選又論宜寛縣令之制八月丁夘知宻院馮京疾甚上中夕詔左右適夢京造朝甚慰乃賜詔曰渴想形儀不忘夢寢及疾愈造朝上首以所夢語之九月乙酉呂公著薛向並同知樞宻院事公著旣就職與同列奏事畢獨畱謝固言臣老於閒外蒙陛下収之桑楡惟知拳拳納忠以報恩遇自熈寧以來因朝廷議論不同端人良士例爲小人排格指爲沮壊法度之人不可復用此非國家之利也願陛下加省察上曰然當以次収用之冬十月己未權發遣州羅觀乞頒義倉法於川陜西路從之詔端明殿直學士兼翰林侍讀學士提舉崇福宮司馬光子康充編修資治通鑑聴檢文字從之十二月崔臺符爲大理卿作大理寺凡十有七日而成二年五月羣臣奏事垂拱殿禦衣有虫善入人耳上亟曰此飛虫也三年二月辛丑命輔臣祈雨三月乙酉宰相平章事吳充罷爲吏部尙書觀文殿大學士西太一宮使充爲相務安靜不妄役使不恃己長所言於上人無知者己丑上以慈聖光憲故大推恩於曹氏凡被賞者百餘人上又曰褒寵外戚誠非國家美事顧以慈聖光憲有功於宗社宜優卹其家耳公著因言自古亡國亂家不過親任小人宦官通女謁寵外戚等數事而已上深以爲然時王中正宋用臣等任事故公著假此以諷上旣退薛向嘆曰公乃敢言如此事何向汗流浹背夏四月乙夘禦史中丞季定言奉行朝廷法令以致之民者諸路監司耳而鉤考之法令禦史臺分察官司違慢若推此法以察諸路監司宜無不可者茍如此則朝廷法令不至隳廢從之丙戌詔羣臣求直言時占者講京城有兵變詔修京城儲軍器嚴保甲養保馬知制誥王安禮上疏曰和气致祥乖气致沴意者羣臣是非好惡有不遵諸道乘權射利者不察主上恵養元元之意用力殫於溝瘠取利究於園夫殆有以召星變臣願陛下省不急之攺作紓弗勝之工力至於祈禳小數貶損舊章恐非應天以實者上覽奏嘉嘆他日進對上曰王珪欲使卿條具所以朕常謂左右大臣宜遵下情以逹於上不應沮格人言以壅塞人主今以一指蔽目𨿽泰華在前不之見也近習之蔽君何以異此朕今信卿卿苐言之閏九月壬子詔於都城門外賜文彥博錢送禦筵令中書樞宻院臣僚同赴上自爲詩賜之詔命參知政事章惇爲之序詔彥博曰卿在仁宗朝蚤冠三事懷忠奮策迄有成勲來觀外廷相成宗禮崇進公品往蒞洛師錫宴賜詩昭示殊禮仍勅近輔序而識之庶傳無窮著見賢業其承朕志悉體睿思今賜卿詩序至可領也乙夘潞國公文彥博爲河東永興節度使韓國公富弼爲守司徒劉沆追謚文安王堯臣攺賜謚文忠堯臣子水部貟外郎同老爲祕閣校理冬十月辛酉詳定官制所檢討文字光祿寺丞李徳芻表上元丰郡縣誌凡三十卷十二月乙未朔詔各路監司具到部下知州通判治狀最優有未經朝廷任使者令中書籍其姓名

元丰四年三月甲辰翰林學士承議郎張璪爲大中大夫參政事先是王珪嘗三薦璪不用珪曰璪果賢陛下未嘗用以爲不賢讒也臣恐士弗得進矣臣爲宰相三薦賢三不用臣失職請罷上喜曰宰相當如是姑試卿卿徳不回朕復何慮知制誥王安禮爲翰林學士安禮於訓詞初不經意而典贍丰潤上數稱之禦史丰稷言安禮性行滛僻師言鄙之擢在詞禁地親職重將何以訓多士儀四方禦史朱服又言學士職不専以翰墨爲事今安禮行義如此而朝廷擢之不已豈是陛下昭示好惡使人知所修行者臣等伏望追寢安禮新命不聽戊申詔河東河北路轉運司尋訪程嬰公孫杵臼墳墓所在以承議郎吳處厚言二人保全趙孤乞加封爵故也詔封嬰成信侯杵臼封忠智侯立廟載在祀典六月甲子有上書乞審擇守令者上謂輔臣曰天下守令之眾至千餘人其才性難以徧知惟立法於此使象之於彼從之則爲是背之則爲非以此進退方有凖的所謂朝廷有政也夫家自爲政人自爲俗先王所以必誅朝廷惟一好惡定國是守令𨿽眾行之數年自當得人也

元丰五年二月上曰刺史縣令治民爲最近漢刺史有入爲三公者蓋重其任耳今藩郡不過數十往往多不得人則縣令可知也自今更宜謹擇辛亥分命輔臣祈雨四月壬子知開封府王安禮言三院獄空安禮事至輒斷庭無畱訟久系待辧者一切論決於是以獄空謁諸府門遼使過見嘆息稱以爲異事上曰昔由余聘秦觀政內史廖輩從容俎豆以奪其謀者秦有人也安禮畱意吏事能駭動外夷於古無媿矣壬戌崇文院校書楊完編類元丰以來詳定郊廟奉祀禮文成三十卷以進蔡確旣爲右僕射且兼中書侍郎欲以自大乃議尙書省闗移中書當加上字以重之王安禮問上曰陛下用確爲相豈以材術卓異抑亦遷徙適在此位耶上曰然安禮顧曰陛下謂適在此位何得自大上每燕見大臣多及前代興亡事上臨禦久羣臣俯伏聴命無能有所論說時因奏事有被詰責者安禮進說曰陛下固聖矣而左右輔弼宜擇自好之士有廉隅者居之則朝廷尊上善其言七月乙未上謂輔臣曰唐明皇晚年逸豫以致禍亂如本朝無前世離宮別館遊豫奢侈之事非特不爲亦無餘力可爲也蓋北有彊敵西有黠羌朝廷汲汲支梧不暇然二敵之勢所以難制者有城國有行國自古荒服能行而已今兼中國之所有比之漢唐尢彊盛也六年八月詔尙書左丞蒲宗孟守本官知汝州宗孟坐違法繕治西府先是宰執同對上有無人才之嘆宗孟對曰人才半爲司馬光邪說所壊上不語正視宗孟久之宗孟懼甚無以爲容上復曰蒲宗孟乃不取司馬光邪未論別事只辭樞宻副使一節朕自卽位以來惟見此一人他人則𨿽迫之使去亦不肻矣冬十月詔封孟軻爲鄒國公以吏部尙書曽孝寛言孟軻有廟在鄒屬兗州未加爵命故特封七年五月範純仁權知河中府官制初行上欲召純仁弟純粹由陜西轉運副使入對上問純仁無恙純粹對以實故上悟尋有是命純仁至河中時督教保甲甚嚴非老幼不許在家農事皆廢純仁上疏曰欲乞權任教閱不報六月禮部言歐陽修等編太常因革禮始自建隆迄於嘉佑惟百官嘉佑之後缺而不錄熈寧以來禮文制作以垂法萬世乞下太常委博士接續編募以備討閱從之十二月端明殿學士司馬光爲資政殿學士降詔奬諭賜銀絹衣帶馬奉議郎範祖禹爲祕書省正字並以修資治通鑑書成也上感疾始有建儲意又謂輔臣曰來春建儲其以司馬光及呂公著爲師保蔡確知光必復用欲自托於光乃謂職方員外郎邢恕曰上以君實爲資政殿學士異禮也君實好辭官確晚進爲和叔門下士宜以書言不可辭之故恕但與光之子康書致確語康以白光光笑而不答亦再辭而後受八年二月癸巳上疾甚遷禦福寧殿東閣之西間三省樞宻院入問聖體見於上榻前三月戊戌上崩於福寧殿宰臣王珪讀遺制哲宗皇帝卽位史臣曰上聰明英睿天性孝友事西宮竭誠盡力天下稱孝慈聖光憲太后之喪哀毀過甚旣除喪思慕不已歲時獻酌每至繼仁殿必慟哭踰時禮遇皇后宮庭肅正親愛二弟無纖芥之間終上世乃居外第聖學髙逺言必據經深造道徳之蘊而精通象數每論經史多出人意表間一日禦邇英講讀𨿽風雨不易禁中觀書或至夜分在東宮素聞王安石有眾名熈寧初擢輔政虛已以聴之安石更法令中外爭言不便上亦疑之安石不自得求引退八年不復召然恩顧不衰司馬光呂公著𨿽議論終不合而極口稱其賢勵精求治如恐不及摠攬萬幾小大必親遇休假獨禦便殿決事或日昃不暇食至兩宮遣人趣之侍臣有以爲言者上曰朕享天下之奉乃喜勞惡逸誠欲以此勤報之也將定官制猶處閣中考求沿革一年乃成人皆不知𨿽治尙嚴整智勇果斷而造次必仁恕羣臣進見顧問或不能對上恐其失次輒顧而言他有忤意者𨿽甚不樂終保全之每當用兵或終夜不寐邊奏絡繹以禮處畫號令諸將必丁寧詳宻授以成算𨿽千里之外上自節制機神鑑察無所逋情恩威相濟人不敢不盡力如李憲張誠一輩𨿽甚親用然未嘗弛其禦策無不畏上之威明而莫之敢肆欲先取靈夏滅西羌乃圗北伐積粟塞上數千萬石多儲兵器以待及永樂陷沒知用兵之難於是亦息意西伐共在位十有九載規模宏逺取法三代由漢以下陋而不取而謙沖退托去華務實終身不受尊號此誠帝王之盛徳也

太平治迹統類卷十二

●欽定四庫全書

太平治迹統類卷十三

﹝宋﹞彭百川撰

神宗任用安石

嘉佑六年六月成寅度支判官刑部員外郎直集賢院同修起居注王安石辭修起居注旣得請又申命之安石復辭至七八乃受於是徑遷知制誥安石自此不復辭官矣嘗有詔今後過舎人院不得申請除攺文字安石遂上疏爭舎人院職分其言頗侵執政安石於是與執政忤

治平二年冬十月復以安石爲工部郎中知制誥母喪除故也安石旣除喪詔安石赴闕安石屢引疾乞分司上語輔臣曰安石歷先帝朝累召不起或爲不恭今召又不起果病耶曾公亮對曰安石文字器業時之全徳宜膺大用累召不起必以疾病不敢欺罔吳奎曰安石向任糾察刑獄爭刑名不當有旨釋罪不肯入謝毎以爲韓琦沮抑已故不肯入朝公亮曰安石眞輔相之才奎所言熒惑聖聽奎曰臣嘗與安石同領羣牧備見其臨事迂闊且護前非萬一用之必紊亂綱紀公亮熒惑聖聽非臣熒惑聖聽也上未審奎重言之上納奎言於是安石不再召癸卯安石知江寧府眾謂安石必辭及詔到卽詣府視事或曰公亮力薦安石蓋欲以傾韓琦也四年春神宗卽位八月戊戌知制誥知江寧府王安石爲翰林學士召用上謂吳奎曰安石眞翰林學也奎曰安石文行實髙出於人上曰當事如何奎曰恐迂闊上弗信於是卽召用之制曰王安石學爲世師行爲人表廉於自進優處於東籓玆有僉言宜還中禁俾夫左右先後以道義輔予豈特専文墨視艸而已哉可特授翰林學士

熙寧元年四月壬寅詔新除翰林學士王安石越次入對上謂安石曰朕久聞卿道徳仁義有忠言嘉謀當不惜告朕方今治當何先對曰以擇術爲始上問唐太宗何如主對曰陛下毎事以堯舜爲法唐太宗所知不逺所爲不盡合法度但乘隋極亂之後子孫又皆昏惡所以獨見稱於後世道有升降處今之世每事須以堯舜爲法至簡而不煩至要而不迂至易而不難但末世學士大夫不能通知聖人之道故常以堯舜爲難法而豈知聖人經世立法常以中人爲制也上曰卿可謂責難於君然朕自視眇然恐無以副卿此意卿可悉意輔朕庶幾同濟此道又嘗問安石祖宗守天下能百年無大變粗致太平以何道也安石退而奏曰本朝乘累世因循末俗之獘而無親友羣臣之議人君朝夕與處不過宦官女子出而視事又不過有司之細故未嘗如古大有爲之君與學士大夫討論先王之法以措之天下也一切因任自然之理勢而精神之運有所不加名實之間有所不察君子非不見任然小人亦得廁其間正論非不見容然邪說亦有時而用以詩賦記誦求天下之士而無學校養成之法以科名資敍立朝廷之位而無官司課試之方監司無檢察之人守將非選擇之吏轉徙之亟旣難於考績而遊談之眾因得以亂眞交私養望者多顯官獨立營職者或見排阻故上下偸惰取容而已𨿽有能者在職亦無異於庸人農民壊於徭役而嘗特見救卹又不爲之設官以修其水土之利兵士雜於疲老而未嘗申飭訓練又不爲之擇將而久其疆埸之權宿衛則聚伍卒無賴之人而未有以變五代姑息之俗宗室則無教訓選舉之實而未有以合先王隆殺之宜其於理財大抵無法故𨿽儉約而民不富𨿽憂勤而國不彊賴非冦盜昌熾之時又無堯湯水旱之變故天下無事過於百年𨿽曰人事亦天助也蓋累聖相繼仰畏天俯畏人寛仁恭儉忠恕誠愨此其所以獲天助也伏惟陛下躬上聖之質承無窮之緒知天助之不可常恃知人事之不可怠終則大有爲之時正在今日臣不敢輒廢將明之義而茍逃諱忌之誅伏惟陛下幸赦而畱神則天下之福也明日上謂安石曰昨閱卿所奏書至數徧言本朝事可謂精盡討論治道無以出此上曰卿今所言多朕恐有遺忘試錄今日所對以進安石惟而退訖不復錄丁丑賜布衣王安國進士及第注初等職官安國安石弟也於書無所不讀數舉進士試禮部輒不中又舉茂材異等有司考其策第一召試密閣母喪罷上卽位翰林承旨王珪首薦之樞密副使韓絳邵亢又同以安國所著序言十卷進上於是出手詔稱美令召試舎人院七月詔司馬光王安石同定登州謀殺刑光與安石異議安石不曉法好議法論者不以爲是時知諫院吳申上疏論事輔臣以申疏進呈祖宗成憲不違朝廷眾論上笑曰眾論何可不違刑名末事尙不違況逺大者乎學士王安石曰先王但稽於眾非一一從也又曰且如謹奉成憲不知申意欲何如謹奉若事事因循獘法不敢一有所攺謂之謹奉成憲恐非是上由是不聽申言罷申諫職八月宰臣曾公亮等言伏見故事南郊禮畢陪祀官並蒙賜賚實非臣等所安欲望特從誠請大禮畢兩府臣僚罷賜銀絹詔送學士院取旨司馬光奏曰臣知此物未能富國家因此漸思減其餘浮費自今日爲始耳安石曰國用未足猶未得善理財之人故也光曰天地所生貨財百物止有此數不在民間則在公家桑弘羊能致國用之饒不取於民將焉用之安石曰太祖時趙普爲相賞賚或以萬數今郊賚豈獨爲多光曰普等運籌帷幄平定諸國賞以萬數不亦宜乎今兩府助祭不過奉申嚴外辧沃盥奏帨巾何功勤而得比普等乎爭論久之王珪曰司馬光言省費自貴近始光言是也王安石言所費不多恐傷國體安石言亦是也惟陛下裁上曰朕亦與司馬光同今且以不允答之可也是日適會安石當制遂以上所言意艸批札所乞宜不允公亮等於是不敢復辭上欲用王安石參知政事以問輔臣曾公亮因薦之唐介曰恐難大任上曰卿謂文學不可任也介曰泥古而議論迂闊後使爲政恐多所變更必擾天下介退至中書謂公亮等曰異日安石果用天下必困擾諸公自知之時執政進除目上久之不決旣數日乃曰朕問安石以爲然可卽施行介曰陛下如此使大臣何以自安且陛下以安石爲可大用宜卽用之豈可使中書政事決可否於翰林學士必以臣爲不才當先罷免此語傳之天下恐非示信之體也介𨿽言然上意益向安石矣曰唐太宗必得魏鄭公劉備必得諸葛亮然後可以有爲對曰魏鄭公諸葛亮皆有道者所羞何足道哉以天下百年承平學者之多然常患無人可以助治者以陛下擇術未精𨿽有臯夔稷契傅說之賢亦必爲小人所蔽因捲懷而去爾二年二月王安石爲大夫參知政事先是安石見上論天下事上曰此非卿不能爲朕推行料卿學問如此亦欲施設安石對曰臣未事陛下固願助陛下有爲天下風俗法度一切頹壞在廷少善人君子則安常習故而無所知姦人則惡直醜正而有所忌有忌者倡之於前無知者和之於後𨿽然昭然獨見恐未及效功而爲異論所勝陛下誠欲用臣宜先講學使於臣所學本末不疑庶幾能粗有成上曰朕知卿久非適今日也上曰朕仰慕卿道徳不知卿所施以何爲先安石曰變風俗立法度最方今所急也上以爲然自此安石取祖宗法度變更之天下騷然矣詔立制置司條例司甲子命知樞密院事陳升之及王安石領其事安石曰今財用分於開闔斂散不能相通故多費失天下之財使利出於一孔自秦漢以來學者不能推明先王法意更以爲人主不當與民爭利今欲理財則當修泉府之法以收利權然此法旣修必大違流俗而異論者眾在陛下先有以斷之然後可爲此須藉人才上曰誠如此今但知有此理者已少況欲推行安石曰人才難得亦難知今使能者理財則十人之中有一二人敗事況所擇而使者非一人豈能無此失上曰自來一人敗事則遂廢所圗此所以事少成故置司以講求理財之術安石因請以呂恵卿爲制置司檢詳文字從之冬十月甲午朔著作佐郎編校集賢書籍呂恵卿太子中允崇正殿說書後九月又加集賢校理初欲置恵卿經筵曾公亮以爲京官無例須換朝冠公亮又曰經筵官不可復兼修條例王安石以謂無害乃已十一月乙丑命樞密副使韓絳同制置三司條例初陳升之旣拜相遂言條例司難以簽書欲令孫覺呂恵卿領局而升之與王安石提舉安石曰臣熟推此事但可如故者升之曰臣待罪宰相無所不統所領職事豈可稱司安石曰今天下財用困急尢當先理財特置一司於時事以爲並之無傷安石曰今分爲一司則事易商議若歸中書則待四人無議然後艸具文字恐成須徧歷四人看詳然後出於白事之人亦須待四人皆許則事積而難集陛下旣使升之與臣執政必不疑升之與臣専事而爲姦況制置司所奏請皆關中書審覆然後施行自不須並入爭於上前日髙不決乃皆退他日又對升之固以爲不可置司上欲使安石獨領安石以爲非便曰陛下非置此司令中書密院各差一人今若韓絳用事甚便上曰善故有是命升之深狡多欲善傳會以取富貴爲小官時與安石相遇淮南安石深器之安石時爲揚州簽判有送升之序及安石用事務變更舊制患同執政者間不從設制置條例司引升之共事凡所欲爲自條例直奏行之無復齟齬升之心知其不可而竭力贊助或時爲小異陽若不與安石皆同者安石不覺詐深徳之故安石推升之曰玆事盍歸之三司何必攬取爲己任也安石大恐二人於是乎始判己已司封員外郎直史館蔡延慶右正言集賢院孫覺並同修起居注上初欲用蘇軾及覺王安石曰軾豈是可奬之人上曰軾有文學朕見似爲人平靜司馬光韓維王存俱稱之安石曰險邪之人臣非茍言之皆有事狀作賈誼論優遊浸漬深交絳灌以取天下之權附麗歐陽修因作正統論章望之非之乃作論排章望之其論都無理非但如此遭父喪韓琦等送金帛不受卻販數船蘇木入川此人所共知司馬光言呂惠卿受錢反言蘇軾平靜斯爲厚誣陛下欲變風俗息邪說驟用此人則事何由知陛下所好在此人非無才智以人望誠不可廢若省府推判官有闕亦宜用但方是通判資序豈可便令修注上乃罷軾不用閏十一月條例司奏差官提舉諸路常平廣恵倉兼管勾農田水利差役事上問王安石以眞宗時邊事安石曰臣按實錄當時君臣議論未嘗說到底上下相與皆滅裂而已則何以安邊境癸未上謂王安石韓維曰呂公著言條例司近轉疎脫所舉官皆是奴事呂恵卿得之並非韓絳王安石曰自外舉者誠或非臣等所識然取於眾議若謂奴事呂恵卿則恵卿在條例司已來幾日在外人如何奴事得三年春正月條例司言提舉常平廣恵倉者本職外毋得侵預外事以擾民右正言李常言臣近聞京東轉運使王廣淵以陳汝義所進羨餘錢五十萬貫隨和買絹錢俵散今卻毎貫納見錢一貫五百於常稅折科和買之外又取二十五貫又詔諸路常平廣恵倉給散靑苗錢本爲恵卹貧乏並取民情願今慮官吏不體此意追呼均配翻成騷擾其令諸路提點刑獄官體量覺察違者禁止立以名聞敢阻遏願請者罰余見靑苗門王安石旣稱疾家居翰林學士司馬光再爲批答曰朕以才髙古人名重當世召自巖穴推心委誠言聽計行人莫能間眾所共知今士夫沸騰黎民搔動乃欲委還事任退取便安卿之私謀固無憾朕之所望將以諉誰安石得之怒卽抗章自辯上封還其章手批諭安石曰詔中二語乃爲文督迫之過而朕失於詳閱今覧之甚愧又明日安石乃入見固請罷先是文彥博屢乞罷樞密使上諭以須期年聽去韓絳與安石協力排彥博每議事絳多面沮之彥博內不平遂引期年之詔堅求補外上面諭復視事安石之在告也上諭執政罷靑苗法曽公亮陳升之欲卽奉詔趙抃獨俟安石出令自罷之連日不決安石入對上勞問曰靑苗法一無所害極不過失陷少錢物安石旣視事持之益堅人言不能入矣安石之求分司也禦史王子韶程顥諫官李常皆稱有急奏乞登殿言不當聽安石去位意甚懼及安石復視事子韶等乃私相賀安石復視事志气愈悍而責公亮等曰爲宰相當有執守何得妄降札子今體畢抑配靑苗又輟刪去當日詔語公亮等不敢抗安石旣得毎贊上以獨斷上専信任之軾發策云晉武平吳以獨斷而克苻堅伐晉以獨斷而亡齊桓等任管仲而覇燕噲等任子之而滅事同功異何也安石見之不悅上數欲用軾安石必阻毀之軾又上疏曰陛下自歲以來所行新政皆不與治世同道又作擬進士對禦試策上卽以軾所對策示安石安石曰軾才亦髙但所學不正今又以不得逞之故其言遂跌蕩至此請黜之曽公亮曰軾但異論耳無可罪者他日安石又白上曰陛下何以不黜軾豈爲其材可惜乎譬如調惡馬須減芻秣加箠朴斯乃可用如軾者不困之使自悔而絀其不逞之心安肯爲陛下用且如軾輩其才爲用甚少爲患甚大陛下不可不察也上諭安石聞有三不足之說否安石不聞上曰陳薦言外人云今朝廷以爲天變不足懼人言不足惜祖宗之法不足守昨學士院進試館職策其問意専指此三事是何理朝廷亦何嘗有此已別昨問矣吏部侍郎樞密副使韓絳參知政事絳間與王安石同奏條例司事嘗贊上曰臣見王安石所陳非一皆至當之言可用陛下宜深省察故安石尢徳之李定爲禦史淮南轉運使屯田郎中謝景溫爲工部郎中兼侍禦史知雜事景溫雅善安石呂公著之爲中丞也人謂景溫先必降禦史及公著罷乃有此除四月上謂司馬光曰王安石不好好官職及自奉養可謂賢者光曰安石誠賢但性不曉事而愎此其短也又不當信任呂恵卿姦邪而爲安石謀主安石爲之力行故天下並指安石爲姦邪也上曰今天下洶洶孫叔敖所謂國之有是眾之所惡也光曰然陛下當察其是非然後守之今條例司所爲獨安石韓絳呂恵卿以爲是天下皆以爲非也陛下豈能獨與此三人共爲天下也遂退五月甲辰詔近設制置三司條例司本以均通天下財利今大端已舉惟在悉力應接以趣成效其罷歸中書先是文彥博等皆請罷制置條例司上謂彥博曰俟羣言稍息當罷之不欲急罷恐傷王安石故也三年六月降屯田員外郎知山陰縣陳舜兪監南康軍鹽酒稅坐違詔旨不散常平錢自劾也其後乃上書稱靑苗法實便初自迷不知爾時參知政事馮京欲緣此復用之宰相王安石曰爲人反復如此何可用也方是時畿內初置保甲且觀其端而知宿州元積中遂乞布之四方故京師咸云數百年誤用刑名今乃得止安石喜其附已故有此授丙戍貶祕書丞集賢校理知諫院胡宗愈通判眞州仍落館職宗愈爲諫官遇事必言然不肯出姓名辭多微婉故禦批有潛伏中傷等語或曰禦批乃呂恵卿筆也初欲與知縣曽公亮不可始除通判七月樞密使呂公弼罷知太原弼將去位上議所以代之曾公亮韓絳極稱司馬光上遲疑未決始欲用蔡挺旣而欲並用京及光安石曰司馬光固佳今風俗未定異論尙紛紛用光卽異論有宗主今但欲興農事而諸路官司觀望莫肯向前若更使異論有宗主卽事無可爲者上遂不用光公亮曰眞宗用冦準人或問眞宗曰且要異論相攪卽治道何由成若終令君子與小人相攪則君子但有捲懷而已上以爲然癸巳賜大理寺丞王欽臣進士及第祕書省正字唐坰出身初坰爲北京監當官上書言靑苗不行宜斬大臣異議者一二人王安石薦坰宜在館閣故得召對坰有才辯韓琦甚愛之旣去乃聞其言七月龍圗閣學士大夫祖無擇授忠正軍節度副使嘉佑中無擇與王安石同知制誥時詞臣許授潤筆物安石因辭一人之饋不獲意不受以其物置舎人院梁上安石以母憂去無擇取爲本院公用安石聞而惡之以爲不廉安石旣當國無擇遂得罪秋八月乙丑司馬光對垂拱殿乞知許州或西京畱司禦史臺上曰卿何得出外朕欲申卿前命卿且受之光曰臣舊職且不能供況當進用上曰何故光曰臣不敢畱上沈吟久之曰安石素與卿善何自疑曰凡素與安石善如蘇軾輩皆毀其素履中以危法臣𨿽不敢避削黜但恐彼一人之身或前是而後非上曰安石與公著如膠漆及其有罪不隠乃安石之忠也又曰靑苗已顯效光曰天下知其非獨安石黨以爲是癸巳上曰蘇軾非佳士光曰豈不佳於李定不孝安石喜之用爲臺官安石常欲置其黨一二人於經筵以防察奏對者呂恵卿以遭父喪安石未知腹心所托而曽布巧黠善迎合安石悅之故以布代恵卿入侍經筵布資序甚淺人尢不服而布固辭卒罷之庚子門下侍郎平章事曽公亮兼三城節度向安石陰助之安石以其助已深徳之故推尊公亮而沮抑韓琦禦史至中書爭論靑苗事公亮俯首不答安石厲聲與之往返由是言者亦以安石爲専而公亮不預也蘇軾嘗責公亮公亮曰上與安石如一人此乃天也安石猶以公亮不盡同已數加毀訾公亮𨿽屢乞致仕上輒畱之於是乃聽公亮罷相司馬光登對乞許州及畱臺上曰必得許州乎光曰臣安敢必但稍便鄕裏卽臣之幸也司馬光知永興光辭上謂光曰今委卿長安邊鄙動靜及本落民間利病當以聞光曰謹奉詔光言靑苗助役爲陜西之患上曰助役惟行京東兩浙耳冬十月職方員外郎鄧綰爲集方校理校正中書孔目房公事綰故名維淸雙流人舉進士髙第累遷寧州通判上書言陛下得伊呂之佐作靑苗免稅錢法等百姓無不歌聖澤臣以所見寧州而知一路觀之將見天下皆然此誠不世之良法願陛下堅守行之勿移於浮議也又與王安石書及頌安石大喜白於上使乘驛詣闕時慶州方有夏冦綰進呈邊事上問識王安石否曰不識上曰今之古人也又問識呂恵卿否曰不識上曰今之賢人也綰見安石欣然如舊交綰自至京師鄕人皆笑罵綰曰笑罵從汝笑罵好官我須爲之尋之命綰兼編修中書戶房條例十二月辛酉右諫議大夫知鄧州呂誨提舉嵩山崇福宮先是九月上欲移誨知河南命未下而寢誨𨿽在外遇朝廷有大得失猶言之不置於是以疾求賢故有是命會詔兩制舉諫官眾俱以爲當今宜爲諫官者無若蘇軾於是鎭以軾應詔禦史知雜事謝景溫安石弟安國姻家也景溫意軾爲諫官以攻安石短遂以謗語力排之範鎭舉軾爲諫官軾前丁母憂多占人船私販蘇木安石下淮南江南東西京湖北夔州成都六路體量其狀事不實士論薄之鎭又舉臺州司戶參軍孔文仲賢良對策極陳新法之害初宋敏求第爲異等上覆考王珪書以第四等詳定韓維從初考安石見而大惡之密啟於上以禦批黜文仲令再進呈乃下詔罷歸故官孫固屢封還制書不許鎭於是曰吾前舉蘇軾爲諫官後舉孔文仲賢良方正可謂無負朝廷矣卽日上章乞致仕馮京解之曰參政何必爾遂落鎭翰林學士以本官戶部侍郎致仕命舎人蔡延慶爲告詞有詆欺要君之語安石猶不爲快自加攺定極其丑詆明日延慶賀鎭且以制詞出於安石爲解鎭誦之笑曰才無任職之能鎭披襟當之內有懷利之實則夫子自道也卽上表稱謝云望陛下集羣議爲耳目以除壅蔽之姦任老成爲腹心以養和平之福天下聞而壯之初至和中趙抃爲侍郎禦史與鎭爭劾宰臣陳執中家決婢子事與鎭有隙至是安石恨鎭數訐之於上且曰陛下問趙抃卽知其爲人他日上以問抃抃對曰忠臣上曰卿何以卽知其忠對曰嘉佑初仁宗違豫鎭首請立皇嗣以安社稷豈非忠乎旣退安石悵然謂抃曰公不與景仁有隙乎抃曰不敢以私害公也丁卯石諫議大夫參知政事王安石爲禮部侍郎平章事王珪守本官參知政事丁酉曽布知制誥上初欲用張琥爲之王安石使琥爲文堅辭不爲布自請爲之琥由是忤安石意琥不得知制誥冬十二月章惇經制邊事官吏多爲所狎侮獨商英與抗論不少屈惇奇之乃薦商英於王安石於是召對擢用五年正月辛丑司天監靈臺郎亢瑛言天久陰星失度宜罷免王安石遂謁告馮京等進呈送英州編管上批令刺配英州牢城安石翌日乃出安石曰臣竊觀陛下所以未能調一天下兼制敵國正爲不明於帝王大略非謂如此小事不察也陛下修身齊家𨿽堯舜文武亦無以過至於精簿書刀筆之事羣臣𨿽或未能承望淸光然帝王大略似不必討論今在位之人有事韓琦富弼如僕妾者然陛下不能使之革而況敵國乎二月上又言三司判官當督察安石曰且刑名法制非治之本當更論講帝王之道術而已若不務此而但欲多立法制以馭羣臣恐不濟事是日王安石畱身乞東南一郡上甚怪安石如此曰卿所以爲朕用者非爲爵祿但以懷道術可澤民不當自埋沒使人不被其澤而已朕頑鄙初未有知自卿在翰林始得聞道徳之說心稍開悟卿朕師臣也斷不許卿出外夏六月丁卯王安石惡李評必欲去之旣辦上壽新儀詞誕慢若推鞫卽明見欺罔之狀令送宣徽院取勘已而上批令評更不管勾合門事已王安石謁告上令馮宗道撫問安石因附表札請解機務上怪安石求去安石曰疲疾不任勞劇兼任事久積中外怨惡多又人情容有壅塞上曰卿無乃謂朕有疑心自制誥知卿屬以天下事如呂誨比卿少正卯盧祀朕固知卿不爲呂誨所惑呂公著與卿交遊至相善然韓琦必以兵討君側惡人朕亦不爲公著所惑朕與卿相知近世以來所未得安有不爲朕少屈安石曰大臣久擅事未有無釁者及其有釁然後求去則害陛下知人之明又傷臣私義上固畱之比三四上上又固畱約令入中書安石復具奏而閣門等處皆有旨不許收接安石文字甲戍王安石見上曰陛下不許臣去臣不敢固違聖旨然實病若更黽勉半年不可彊卽須再煩聖聽秋七月前處州縉雲尉條例刪定官郭逢源上疏曰臣竊觀自周文武以還盛徳有爲之主固無如陛下而懷道之士由孔孟而後如王安石者未之有也又上疏曰廢去樞府並歸中書除補武臣悉出宰相軍旅之事各責其帥合文武於一道歸將相於一職復兵農於一致此堯舜之舉也疏奏上甚不悅他日謂安石曰逢源必輕俊安石曰陛下何以知之上曰見所上書欲並樞密院廢募兵安石曰人才難得如逢源亦宜曉事可試用也貶太子中允同知諫院權同判吏部流內銓唐坰爲潮州別駕初以王安石薦得召見驟用爲諫官數論不得遂因百官起居越班扣陛請對上諭止之坰堅請上殿讀疏論王安石用人變法非是上怒其詭激故貶坰疏畱中其略云安石用曽布爲腹心張琥李定爲爪牙劉孝孫張商英爲鷹犬元絳陳繹爲廝役逆意久不召還附同者𨿽不肖爲賢又作姦令章惇變李定獄事又擅議宗廟事有輕神之心保甲以農爲兵凶年必致怨叛免役損下補上人人怨咨而令堅司壓塞州縣事不上聞又保甲事曽布蔽塞人情欺誣人主以爲情願又置布易司都人有致餓死者以安石比李林甫盧杞翌日執政進呈安石坰素狂不足責乃攺授大理評事監廣州軍資庫六年二月先是王安石以病謁告彌旬乃求解機務且入對上面還其章安石固求罷上不許上曰卿如此必是以朕終不能有成功久畱無補所以決去安石曰陛下聖徳日躋非臣所能仰望後來賢俊自有足用者臣久妨賢路又病所以求罷非有他上曰朕置卿爲相事事賴卿以濟後來可使者何人孰可以爲相者卿所見也安石曰豈可謂無其人但陛下未試用耳上再三曉諭安石乃告乞將理旣而上又召安石子雱再三問勞又令馮京王珪諭旨於是安石復入視事夏四月上令沈起密經制交趾事諸公皆不與聞凡奏請皆聽報九月賜屯田員外郎侯叔獻大常丞楊汲府界遊田各十頃叔獻等引河水淤田決淸水於畿縣澶州間壞民田廬塜墓歲被其患他州縣遊田類如此而朝廷不知也龍圗學士孫固知成都府先是上以固東宮舊僚嘗問固安石可相否固曰安石文行甚髙侍從獻納其選也宰相自有度而安石少從容凡四問事以此對及安石當國數議事不安故也丙戍王安石罷爲吏部尙書觀文殿學士韓絳依前官平章事監修國史遣勾當禦藥院劉有方賫詔韓絳赴闕翰林學士右正言兼侍講呂恵卿爲右諫議大夫參知政事安石爲執政凡六年會久旱百姓流離上憂見顏色毎輔臣進對嗟嘆懇惻益疑新法不便欲罷之安石不悅屢求上不許而呂恵卿又使其黨日詣匭函假名役書乞畱王安石堅守新法上乃遣恵卿以手詔諭安石欲處之以師傅之官畱京師而安石堅求去又賜手詔曰繼得卿奏以義所難處欲得便郡休息意更不欲再三邀卿之畱已降制命除卿知江寧庶安心休息以安所欲朕體卿之誠至矣卿宜有以報之手札具存無或食言從此浩然長往也又賜手詔曰韓絳欲得一見卿意者有所咨議卿可爲朕詳奏以方今人情政事之所宜急者安石薦絳代已仍以恵卿佐之於安石所爲遵守不變也時號絳爲傳法沙門恵卿爲護法善神已五詔先是恵卿慮中外因王安石罷相言新法不便以書徧遺諸路監司郡守使陳利害至是又曰上降此詔申明之王雱爲右正言天章閣侍講以疾不能朝又詔給俸免朝謝許從王安石之江寧仍修撰評議又詔王安石依舊提舉詳定國子監修撰經議參知政事呂恵卿同提舉乙亥詔監安上門光州司法參軍鄭俠編管汀州始俠監門爲大旱上書言事並畵百姓藍縷之狀爲圗以獻書奏上嘆息終夕不寢遂下詔求直言有旨放俠擅發馬遞罪會安石請罷相上不許俠言安石所致罷安石天必雨安石旣罷果雨俠自以所言中未幾又上疏五千餘言旣言時政得失且言安石作新法爲民害恵卿黨姦邪擁蔽聰明獨馮京立異敢與安石校請黜恵卿用京爲相恵卿大怒遂白上奪俠官汀州編管八年春正月甲午朔不視事諫議大夫馮京守本官知亳州俠旣竄汀州人多憐之或資其行呂恵卿憾俠不置且惡馮京異議欲藉俠以排去京並及王安國乘間白上曰俠書言靑苗免役流民等事此眾所共知也若言禁中有人被甲登殿詬罵此禁中事俠安從知此蓋俠前後所言皆言王安國導之上亦疑然他日問京曰卿識鄭俠乎對曰臣素不識俠侍禦知雜事張琥卽劾奏京大臣與俠交通有迹乞追俠付獄窘治詔送禦史臺京俠素重王雱而議論常與王安國同非新法安國親厚之俠詣登聞鼓院上書丁諷判檢院延與啜茶其所言稱奬之諷又嘗見京語及俠京稱俠之辭甚佳小臣不易敢爾獄旣具遂罷京政事俠逺徙諷等皆得罪恵卿事安石如父子安國負气惡其憸巧數面折之恵卿切齒及安石罷相引恵卿輔政恵卿遂欲代安石恐其復來乃因俠獄陷安國亦以沮安石也辛丑察訪荊湖常平等事蒲宗孟言近制民以手實上其家之物產而官爲注籍以正百年無用不明之版而均齊其力役此天下之良法也然州縣災傷五分以上則不與焉且畱以俟丰歲以臣觀之使民自供手實無所擾也何待於丰穰哉願詔有司不以丰凶弛其法從之呂恵卿爲手實法奉使者至析秋毫天下病之而宗孟乃有此奏張方平言中戶以下鮮有蓋藏田蠶所收歲有厚薄戶有耗登何常之有不惟扇惑人情更有紛亂新法今玆一事專用撓人徒騷拏於天下實無濟於國家是歲十月卒罷手實法甲寅詔罷諸將參謀初置三十將許武舉學生充參謀諫官範百祿言邊事未有機警何用布衣參謀徒長奔競耳罷之丁卯前曲陽縣尉呂和卿爲奉禮郎知軍器監丞先是呂恵卿令和卿建議行手實法至是判軍監章惇情以爲丞仍特攺官癸酉知江寧府王安石依前官知平章事始安石薦韓絳及恵卿代己恵卿旣得勢恐安石復入遂欲逆閉其途凡可以害安石者無所不用其智又數與絳忤絳乘間白上請復相安石上從之恵卿聞命愕然翌日上遣勾當禦藥院有方詔往江寧召安石安石不辭遂倍道赴闕三月戊午上謂王安石曰小人漸定卿且可以有爲又曰自卿去後小人極紛紜獨賴恵卿主張而已因稱呂恵卿不可得安石曰諸兄弟皆不可得和卿者臣初不知其人昨送臣到陳畱道中與語極曉事安石曰臣父子蒙陛下知遇誠欲助成陛下盛徳大業而已小人紛紛不敢安職今陛下復詔用臣誠欲粗有所效以報陛下察臣用心上曰固所望於卿君臣之間初勿形迹形迹最害事閏四月上欲用宣徽使張方平爲樞密使旣批出王安石將行文書呂恵卿畱之曰當晚集更議之因私於王安石曰安道若入必爲吾屬不利翌日再進呈其事遂寢乃詔司農司條例司具應言廢罷耆戶長壯丁利害編寫成冊納禁中禦史臨川蔡承禧言崇政殿說書呂升卿招權慢上並及參知政事呂恵卿且言恵卿辟劉谷爲經義所檢討與官俸令教小兒丁亥宰臣王安石與恵卿同對上獨顧安石屢稱其無私殆以曉恵卿也於是恵卿求去不許秋七月崇政殿說書同管勾國子監從其請而有是命蔡承禧劾升卿旣自辧析且乞札付承禧王安石白上恐不宜如此若承禧紛紛則煩陛下處置上乃已初宰執同進呈承禧劾升卿事恵卿乃謁告上表求補外者三上曰卿爲參政責不在卿卿何必爾恵卿曰頃安石之去一時乏人所以受命不辭安石復來理當決去上曰卿以承禧故耶承禧言卿弟無與於卿恵卿曰縱使承禧言臣臣爲參知政事茍自度無過豈至爲之求去況臣弟分析事又如此乎上曰豈以安石議用人不合耶安石必忘卿恵卿曰安石於臣何忌憚陛下初用安石以其勢孤助之毎事易今日陛下以謂安石之助多節之故每事難就則臣之在朝廷所補者少而所害者多不若遂臣之去陛下一聽安石天下之治可成也上曰終不令卿去恵卿曰陛下數宣諭臣以參貳安石不識何也參知政事莫參知陛下政事否上曰安石政事卽朕之政事也恵卿因言承禧所以言臣弟者意乃在臣上曰已曉無過慮恵卿不得已乃復就職九月呂恵卿緣升卿事乞罷政旣復就職與安石益不協於是畱身白上曰臣意安石在江寧時心有所疑故速來如此旣至必是陛下聖諭及嘗借臣奏對日錄觀之後頗開解忽兩日前余中葉唐懿來爲臣言安石怒臣攺其詩義上曰安石無他意冬十月己丑上旣決意罷恵卿政事故先出升卿先是禦史蔡承禧奏臣累言參知政事呂恵卿姦邪干威福賞刑天下共憤是日手詔給事中參知政事呂恵卿朕不次拔擢俾預政而乃不能以公滅私爲國司直阿蔽所與屈撓典刑羣言交攻深駭朕聽可守本官知陳州庚子石正言知制誥直學士院權三司使章惇知湖州先是禦史中丞鄧綰言臣伏見近日陛下斷然罷黜呂恵卿令按治其罪恵卿執政逾年所立朋黨不一然與恵卿相濟無如章惇𨿽已黜逐而尙畱惇在朝廷亦猶療病四體而止治其一邊糞除一堂而尙存穢之半也於是罷惇三司使以本官守十一月丙戌先是王安石以疾居家上遣中使勞問又命輔臣卽其家議事時有不附新法者安石欲深罪之上不可安石爭之日不然法不行上曰聞民間亦頗苦新法安石曰祁寒暑雨民猶怨咨此豈足卹也上曰豈若並祁寒暑雨之怨亦無耶安石不悅十二月己丑王安禮知潤州先是呂恵卿言安禮任館職狎遊無度於是安禮乞出卽從之安石猶以恵卿昔居憂在潤州欲使安禮求其過失故也九年六月乙酉朔給事中知陳州呂恵卿奏往者鄧綰言臣丁憂日托張若濟貸部內錢聞推究首尾七月乃畢今朝廷復差寋周輔乃綰鄕人嘗爲禦首推直官不惟有嫌於法亦礙乞別選官置院詔屯田郎新權發遣秦鳳路提點刑獄李竦與寋周輔日推鞫安石旣與恵卿交惡令徐禧王右等按華亭獄不得恵卿罪更使周輔按之安石子雱猶恐不得切責練亨甫呂嘉問共議取鄧綰等所條恵卿事雜他書下制獄安石初不知也恵卿所結堂吏遇告自訴且訟綰及安石前後凡數十紙其略曰安石盡棄素學而隆尙縱橫之末數以爲奇術以至贊愬脇持蔽賢黨姦移怒行狠方命矯令罔上要君凡此數惡力於卒歲之間莫不偹具𨿽世之失志倒行而逆施者迨不如此平日聞望一旦掃地不知安石何苦而爲此也謀身如此以之謀國必無逺圗而陛下旣以不可少而安之臣固未易言也又曰陛下平日以何如人遇安石安石平日以何等人自任不意窘急乃至於此又曰臣之所論皆中於肺腑之隠上旣以恵卿所訴事示安石安石謝無有歸而問雱雱乃言其情安石始咎雱雱先病疽而嘉問等相繼得罪安石由是媿且數求去上待安石自是意亦稍衰矣雱性刻深喜殺常稱商君爲豪傑之士毎勸安石誅不用命大臣而安石不從也安石輔政時罷逐中外老成人幾盡多用門下儇慧少年諸生一切以王氏繼爲師講官策試諸生論及時政皆罵逐及恵卿交惡佞人告發呂氏姦私事皆自雱發之七月壬戍詔宰臣王安石及王雱終七供職九月是秋宣徽南院使判應天府張方平上表乞致仕詔答不允方平因奏疏論率錢募役之害其略云蓋愚而不可欺弱而不可勝者民也是以聖人甚畏之甚重之欲保國家必先得民是謂藏身之固置器於安之道也十月丙午王安石罷爲鎭南軍節度同平章事判江寧府安石之再入也多稱病求去及子雱死猶悲傷不堪力請解機務上亦滋厭安石之所爲故有是命樞密使工部侍郎吳充爲同平章事充性謹密在兩府數乘間言安石政事不便上以其中立無私故相之知成都府馮京知樞密院事先是呂恵卿悉出安石前後私書手筆奏之其一云勿令齊年者謂京也與安石同時在中書多異議故云又其一云勿令上知由是上以安石爲欺故復用京十二月判江寧府王安石奏乞施田與蔣山太平興國等充常住爲其父母及子雱營辦功徳從之司馬光與書吳充云今若法獘而不易民疲而不卹萬一鼠竊益多蜂蠆有毒則恐廟堂之位亦未易安居𨿽復委逺機柄均逸外藩固非息肩之處乃至投簪解紱嘯傲東山亦非髙枕之地然則相公今日救天下之急保國家之安更無所與讓矣茍不罷靑苗免役保甲市易之法息徵伐之謀而欲求其成效是猶惡湯沸而益薪適鄢郢而北轅也充代王安石爲相知天下不便新法欲有所變更嘗乞召還光及呂公著韓維蘇頌及薦孫覺李常程顥等十數人皆王安石所斥逐者故光遺以此書而充不能用光亦卒不起十年五月詔中書舎人下給假一月令往江寧府省視王安石疾病六月集禧觀使王安石請所居江寧府上元縣園屋爲僧寺乞賜名額從之以報寧禪院爲額或云安石愛其子雱雱性險惡安石在政府凡所爲不近人情者雱實使之旣死安石哀悼久而不忘嘗恍惚見雱荷鐵枷如重囚狀遂請以園屋爲僧寺蓋爲雱求救於佛也元丰元年夏四月守司空集禧觀使荊國公王安石卒司馬光手書與呂公著曰介甫文章節義過人處甚多但性不曉事而喜遂非致忠直疎逺讒佞輻湊敗壞法度以至今日方矯正其失革其獘不幸介甫謝世反復之徒必詆毀百端光意以爲朝廷宜優加厚禮以振起浮薄之風茍有所得輒以上聞不識晦叔以爲何如更不煩答以筆紮扆前力主張則仗晦叔也詔再輟視朝贈大柱遺表恩七人命所在應制塟事

太平治迹統類卷十三

●欽定四庫全書

太平治迹統類卷十四

﹝宋﹞彭百川撰

神宗朝臣議論新法

神宗卽位勵精求治以王安石學行負時望召爲翰林未幾引參大政一日紫宸早朝二府奏事頗久日刻旣晏例隔登對於崇政殿上更衣復坐以次贊引中丞呂誨待對於崇政殿侍讀邇英亦將趨資善堂以俟宣召相遇於朝路先宻謂誨曰今日請對何言誨與袖中彈文乃新參也光愕然曰以介甫之文學行義命下之日眾皆喜於得人柰何論之誨正色曰君實亦爲此言耶安石𨿽有時名上意所向好執偏見不通物情輕信姦回喜人佞已聽其言則美施於用則疎若在侍從則可或容置於宰輔天下必受其獘光又諭之曰與公爲心交茍有所懷不敢不盡今日之論未見有不善之迹似傷怱遽或別有章疏願先進呈姑畱是事更加籌慮誨曰上新卽位富於春秋所與朝夕謀議二三執政茍非其人將敗國事此乃心腹之疾治之惟恐不及顧可緩耶語未竟各趨以出誨疏奏曰臣竊見大姦似忠大詐似信𨿽有用舎系時之休戚也至如少正卯言僞而辧行僻而堅順非而澤彊記而博非宣父聖眀孰能去之盧■﹝木巳﹞姦邪徳宗不知終成大患所以言知人之難堯舜病諸陛下卽位之初起王安石爲學士縉紳皆謂陛下之明擢有文之人得以適其用也乃進二臺席僉論未允衡石之下果不能欺其輕重也謹按安石外示朴野中藏巧詐驕蹇慢上陰賊害物眾所共知今略疏十事皆目覩之迹一言近誣萬死無避慢上無禮好否欲進見利忘義要君取名用情罔公以私報怨怙勢招權專政害國商榷財利以動揺天下臣究安石之迹固無遠略惟務立異於人徒文言而飾非將罔上而欺下臣竊憂之誤天下蒼生者必斯人矣陛下圖治之宜當稽於眾方天災屢見人情未知惟在澄淸不宜撓濁如安石久居廟堂必無安靜之理臣所以瀝懇而言不虞橫禍期感動於聰明庻判別於眞僞然詆姦大臣之罪不敢茍逭孤危若寄職分非安當復露章請避怨適取進止是日司馬光退歸玉堂以誨遽論安石者終日思之不得其說旣而縉紳間復有傳誨疏者往往亦偶語切疑其太過熙寧二年二月前大名府推官蘇轍爲制置三司條例檢詳文字先是轍上書言事卽日召對延和殿疏奏上批付中書曰詳觀疏意如轍潛心當今之務頗得其要郁於下僚不得伸誠亦可惜因有是命時安石新得幸急於財利置條例檢詳文字官命呂惠卿蘇轍同爲之安石多於惠卿謀轍議事多牾一日介甫出一卷書曰此靑苗法也諸君熟議之不便以告轍曰以錢貨民使出二分息本以救民之困非爲利也然出納之際吏緣爲姦錢入民手𨿽良民不免妄用及其納錢𨿽富民不免違限如此則鞭捶必用州縣不勝煩矣介甫曰君言有理徐議行之時上旣用富弼爲相猶以足疾在告上遣勾當院禦藥院劉有方諭旨令先赴中書供職弼固辭曰豈有召自外郡未見天子而遽坐廟堂預聞天下之政乎是日弼始入見上諭弼曰君臣須是上下相盡忠盡節不得有隠弼拜於禦座之前曰臣之拜不獨賀陛下堯舜之明亦爲宗廟社稷天下生靈爲賀似此宣諭不爲當今之論亦可爲萬世子孫之法盡忠無隠只臣一員亦無益於事須是在庭臣僚天下官守人人盡忠方能成天下之務上曰卿論至詳甚善弼又曰臣自沿路到京聞士大夫說大抵守道者心多不安希進者往往得志願陛下精別流品無使忠邪混淆小人漸進玆系治亂之大者陛下若不以臣說爲妄略加聽納則異日必有所補弼又曰臣聞中外之事漸有更張此必有小人獻說於陛下也大抵小人惟喜動作其間有所希冀緣朝政守靜事有常法小人無可望也願陛下深賜審察無致後悔弼又曰臣聞天下財用不充執事必須多爲經畫其有當數日乃祭祀百官六軍西北賜與人往來等費是也其所不知者內中取索及兩宅請俸以致土木興作等費不一並宜置局會計漸節不給之用則百姓無暴斂之苦國用無不足之慮上攺容聽納曰今日得卿至論乃沃朕心可謂金石之言朕不忘也富弼言大臣須和以濟務上卽問安石所置條例如何安石曰已檢詳文字略見倫緒亦有待人而後可舉者然今欲理財則須使能天下但見朝廷以使能爲先而不以任賢爲急但見朝廷以理財爲務而於禮樂教化之際有所未急但見朝廷深念國體有先後緩急上頷之置條例司二年夏四月滕甫知鄆州性疎達在上前論事如家人父子言無文飾洞見肝膈上待甫甚厚時遣小黃門持短封禦札問事甫往往誇示於人因見禦札有用字悞者因讒甫以爲揚上之短上由是疎焉安石惡甫故極力排去之甫入辭言於上曰臣知事陛下而已不能事黨人爲無益矣上爲攺容知制誥錢公輔罷知諫院時上委任政府責以太平一日執政召臺諫官至都堂諭之上求治如饑渇正賴同心以濟所願公輔對曰所爲是耶天下誰敢不同非耶公輔𨿽同之不得已公輔素與王安石之入翰林爲學士也首薦公輔忠信篤實富於文學�之禁林必有補助而安石盛主薛向欲進用而公輔方請黜向安石素惡甫將廢逐而公輔反營解之安石以是怨公輔言於上曰臣昨以公輔在先朝言事似非希世顧望者故舉以自代誠不意今挾邪乃爾至是上聞安石有公輔挾邪之語乃問安石以前冊事罷之何如安石曰比日安日亦宜罷蓋其理合罷則非以一事罷之人自以爲宜陛下以進退羣臣當如天道生殺自然可也乃罷公輔諫院丁未給事中參知政事唐介卒介數與安石論登州謀首事於上前介曰新法天下皆以爲不可安石曰以爲不可者皆朋黨爾安石彊辧上主其語介不勝憤悶居頃之疽發背而卒五月鄭獬知杭州王拱辰判應天府錢公輔知江寧府獬與滕甫相善王安石素惡之目爲滕屠鄭沽嘗言於上曰獬極險不宜使之在內故事而制差除必宰相當筆時富弼在告曾出使西京王安石遽自當筆議者皆疑安石行其私意禦史中丞呂誨卽奏曰臣所惜者不惜四人去之所惜者朝廷之體無俾權臣盜弄其柄上出誨奏於執政安石曰此三人者出臣但媿不能盡理論情暴其罪狀使小人知有所憚不意言者更乃如此是日王安石以呂誨劾章乞辭位上卽封還其奏令視事如故蘇軾議科舉事六月禦史中丞呂誨出知鄧州誨初論安石上使諭解誨誨執愈堅又奏曰臣受國恩家有忠範惟知死節以圖報效竊以我國朝開基一百餘年四方無事前古未聞然太平之久事固有系於聖慮者以是思之尢當謹於措置謀謨在得人安危在委任圖任舊徳推廣恩信以至萬務講求利病在乎沈機黙運不露形迹因事制宜去獘補廢上應天災務以安靜乃今日之事也王安石者本以文章進用竟遽爲輔弼逢迎陛下之意張皇一時之事祖宗法度首議變更天下利源皆欲揺動斥逐近侍盜弄權柄傾危老成欲速相位人情甚郁公議不容獨陛下未悟倚任安石與之講求治道之要進退天下之事臣恐無益於盛時徒有累於知人於是安石求去上還其奏安石乃具謝起安事安石旣視事益自信日以經綸天下爲已任盡變祖宗法專務聚斂造出條目頒於四方州縣吏奉行微忤其意則責追之所用俱憸薄少年天下騷然於是昔之疑誨爲太過者愧仰嘆伏以誨爲不及而誨亦由此力求補外遂得罪八月侍禦史劉琦監處州稅監察禦史錢顗監衢州稅初禦史劉述及琦等奏劾王安石專肆胸臆輕攺法度疏奏卽臥家待罪述坐繳敇札被劾未復故二人充貶顗將出臺坐罵孫昌齡曰平日未嘗知君止以王安石居憂金陵君爲幕官媚事安石故安石薦君於彭思永得與爲禦史今日亦當少念報國柰何專附安石求美官顗今得罪分當逺竄君爲美官自謂得策我視君犬彘之不若也遂拂衣上馬至是詔琦言多失實事輒近名抯去官曹規喧朝聽可落禦史充監當於是翰林司馬光奏琦等不當貶不報八月詔同修起居注範純仁罷同知諫院初純仁以言薛向不可爲發運使或致民心別生事變上曰今令發運使兼制置六路財賦務在均適有無何由乃致百姓人情怨駭純仁曰人主不當言利但當務農桑節用而已純仁露奏顯訟顗琦指切安石又中書曰今日忽聞詔命以臺官劉琦等事近多名落禦史充監當者聞命之際中外震驚蓋人臣以率職爲忠人君以納諫爲美是以仁宗開言路優容諫臣執政不敢任情小人不敢害政以致太平日久億兆歸心先帝容納直言未嘗變色是時呂誨與純仁並爲禦史亦嘗擅納告身皆蒙慰主上思紹光烈而因二三執政不能以道致君教化或失其後先刑賞或乖於輕重書藏其本末但致外議喧騰凡居言責之臣無不實時論奏旣許風聞言事卽是過失得知而柄臣遂摭拾其罪主上將何所賴且參政以文學自負議論得君專任已能不曉時事而又性類率易輕信姦回舉意發言自謂中理欲求近功忘其舊學捨堯舜知人安民之道講五伯富國彊兵之術尙法令則稱商鞅言財利則背孟軻鄙老成爲因循之人棄公論爲流俗之語異已者指爲不肖合意者卽爲能賢主上無從諫之美時政有揠苗之憂曽相公平髙不退廉節已虧且欲見容惟務雷同茍相舊好拘文守法令則一切規隨趙參政心知其非而辭辧不及凡事不能力救徒聞退有後言此皆朝廷大臣所爲安得政令無失公亮等以純仁狀進又落起居舎人同修起居注條例可檢詳文字蘇轍言每於本司商量公事動皆不合臣已有伏申本司具述所議不同事乞除一合入差遣詔依所乞爲河南府推官轍初爲檢詳文字朝廷數召劉彜等八人遣之四方轍因求見宰相陳升之問君來見何也對曰有疑欲問爾近日詔八使欲遣往諸路不審公知利害所在而使案實之耶未知而謾遣出外羅諸事也升之曰君意謂何轍對曰昔嘉佑遣使寛卹旣還奏例多難行不免爲天下笑今何以異升之曰吾惜奉詔看詳寛卹事如範堯夫所言多中理轍曰今所遣如堯夫有幾升之曰所遣賢將不肯行轍曰公知不便而特遣使者之不行若之何卒遣之他日又言均輸靑苖非良法以狀詆升之安石怒甚欲加之罪升之止之上閱轍狀問轍與軾如何觀其學問頗相讓王安石曰臣已嘗論奏軾兄弟大抵以飛箝押闔爲事上曰如此宜合時事以爲異論安石曰大抵小人押闔非必盡如人主意然後爲利九月上謂陳升之王安石曰今賦非不多只是用度無節如何節用升之安石皆言兵及宗室之費置交子務

先是禦史張戩言呂惠卿姦邪不可在左右後數日安石又獨對力陳惠卿所以被譛者之情並諸姦利事上然之三年正月知河南府張方平提舉集禧觀先是方平被詔舉堪任諫官者二員卽以李大臨蘇軾應詔方平旣入見上欲除方平宣徽使畱京師王安石曰此大除拜四方觀望方平姦邪人孰不知恐如此除拜無補聖政也而安石又言陛下畱方平甚不便方平爲禦史中丞附賈昌朝之徒誤仁宗賞罰甚眾今畱在內於陛下何所補但令羣邪更有宗主爾方平亦堅乞南京畱召遂命知陳州方平言民戎事國之大本願陛下廣聰明於聴覽之外采公論於得失之前深察軍民之情厚爲社稷之慮朝廷尊而國體平順气應而嘉禾生遂退就誅殛亦所甘心上謂方平曰能復少畱乎方平曰退卽行矣二月韓琦論靑苗事二月傅堯兪直昭文館同判流內銓堯兪始除喪至京師王安石素善堯兪未卽見也安石數召之旣見語及新治安石謂堯兪曰方今紛紛遲君來久矣將以寶文閣待制同知諫院處君堯兪謝曰新法世以爲不便誠然當力論之平生未嘗欺敢以實告安石不悅遂有此命辛巳司馬光言臣蒙聖恩除樞密副使所以屢違詔命不敢祇受者臣先曾上疏言不當設制置三司條例司又嘗因經筵侍坐言散靑苗錢不便自後朝廷更遣使者四十餘人專使之散靑苗錢又疑因臣之言激怒建畫之臣使行之更力由是閉口不敢復言今行之才數日中外鼎沸彼言靑苗不便者止論今日之害耳臣所憂者乃十年之後非今日也臣聞先帝嘗出內藏庫一百萬緡助天下常平倉錢谷共及一千餘萬貫石今無故盡散之他日思常平之法復欲收聚向時錢米得及此數乎臣以謂散靑苗錢之害猶小而壊常平法之害猶大也陛下誠能昭然覺悟聽納臣言罷制置三司及追還使者臣𨿽盡納官爵但得爲天下之民以終餘年其幸多矣茍不足采陛下𨿽引而置諸二府徒使天下指臣爲貪榮冒寵之人未審陛下將何所用之

趙抃悔不罷靑苗法先是上欲置光西府王安石曰光𨿽好爲異論然其才豈能害政但則是爲異論之人立赤幟也光朝夕所與切磋琢磨者乃劉攽劉恕蘇轍之徒而已方光之力辭也韓琦在魏急走書文彥博請勉之云主上倚重厚之庻幾行道道不行然後去之可也彥博以琦書示光光正色曰古今爲此名利所誘虧喪名節者不少矣於是彥博復琦書曰君實作事今人所不可及直當求之古人中也乙未條例司奏尊疏駁韓琦所言皆王安石自爲之旣而琦又言蒙制置司以臣所言皆爲不當臣詳觀疏駁事件多刪去臣元奏切直之語曲爲沮難欲望親覽後付中書密院看詳及送禦史臺集百官議如臣言不當甘從竄殛若制置司處置乖方天下必受其獘卽乞依臣奏施行上閱琦奏請周禮喪記無過三月等語安石駁此乃賒貸官物非稱貸也範鎭言自古以來未有天子開貨場者王安石曰鎭所言陛下若非略見周禮有此則豈得不爲愧恥丙申右正言孫覺言切見制置三司條例司畫一文字頒行天下曉諭官吏凡有七至於論斂散出入之獘將來陷失人所能知者皆置不論於援引經義以附會先王之法與防微杜漸將以召怨賈禍者臣得極陳之其條有三右正言李常言王安石以文學名世行義得君乃不本仁以出號令考義以理財賦而乃佐陛下爲此病民斂怨之術陳升之曽公亮趙抃皆位冠百僚身專大政鼠首厥議曽無執守臣於安石𨿽有舊故之義茍懷私而不言誰復爲朝廷言者中丞呂公著今檢會臣累奏早賜施行張戩言天下之論難掩在公在於聖明動必循理無適無莫義之與比昔建議謂使而試行之今已知有害而反罷之是順天下之心成天下之務也昔非今是何憚攺爲監察禦史裏行程顥言明者見於未形智者防於未亂況今日事理顯白易知若不因幾亟決持之愈堅必貽後悔悔而後攺爲害己多近日條例司疏駁大臣之奏舉劾不奉行之官益沮公議先失眾心議其重輕未見其可於是進呈孫覺疏王安石謂覺所言無理讀不及終而止上曰人言何至如此安石曰自大臣至臺諌皆有異則人言紛紛如此何足怪上曰均輸事何以無人言安石曰豈少常平事大臣固不悅但陛下初卽位以爲善政不敢異論陳升之曰豈可使上下訪問羣臣此皆提舉官所在張大妄作故致人言耳上又語及程顥疏安石曰顥至中書臣之略諭以方鎭沮毀朝廷法令朝廷申明使知法意不得謂之疏駁大臣章奏顥乃言大臣論列事當包含此爲害理若不申明法意更不明於天下如此則異議何由恬息上因論及臺諫官言不可失人心安石曰所謂得人心者以有義理義理者乃人心之所悅上又論安石令稍修攺常平法以合眾心安石曰陛下方以道勝流俗與權無異今稍自卻卽坐爲流俗所勝矣三月上遣劉有方諭旨依舊供職是日光又對於崇政殿因再拜謝上曰卿何爲抗命不受光曰臣自知無力於朝廷故不敢受抗命之罪猶小屍祿之罪尢大故也上曰今士大夫洶洶皆是爲此言卿爲侍從聞之不亭不言於朕耳上曰卿見元勑否光曰不見上曰元勑不令抑勒光曰勑𨿽不令抑勒而所遣使者皆風令抑勒如開封府界十七縣惟陳畱姜潛張勅榜縣門及四門聽民自來請則給之率無一人來請以此觀之十六縣恐皆不免於抑勒也國子監直講王汝翼辭條例司檢詳文字範鎭罷知通進銀臺司初鎭言韓琦奏中書自當施行不須下條例司及不當令李常分析封還詔書聖旨諭鎭行下數四猶不肯會司馬光辭樞密副使上許之鎭又封還詔書�下令再送鎭行下鎭又封還曰陛下自除光爲樞密副使士大夫交口相賀稱爲得人今一旦追還誥勑非惟詔命反復實恐沮光讜論忠計上不許以詔書直付光不復由銀臺司行下鎭言由臣不才一二小臣實與大計用賤淩貴以邪妨正者乎興利之風日進尙徳之風濅衰尢非朝廷之福臣奉職不肖論議無補望允前奏早賜降責故罷右正言祕閣校理李常落職爲大常博士通判滑州常言散常平錢流毒四海州縣有錢未償而徒使民入息者上令具州縣官吏姓名至五六終不肯具而求罷職故絀上批監察禦史裏行張戩侵侮柄臣誣罔事實王子韶外要守正之名內懷朋姦之實所入章奏與面奏事前後反復不一並落職知縣戩屢言靑苗不便最後上疏曰近乞罷制置司及諸路使者並言散靑苗取利爲害及王安石處事乘謬專爲聚斂好勝遂非很愎日甚呂惠卿險薄姦凶尙畱君側而曽公亮陳升之趙抃等心知其非優柔不斷觀望有避顚危莫扶戩旣上疏又詣中書力爭詞气甚厲公亮俛首不答安石以扇掩面而笑戩怒曰參政笑戩戩笑參政之所爲豈但戩笑天下誰不笑者陳升之解曰察院不須如此戩顧曰只相公得爲無過耶退卽家居待罪故遂與子韶同絀侍禦史知雜事陳襄同修起居注罷知雜事襄累奏乞罷靑苗法旣而有旨召襄試制誥於中書襄以言辭不就試乞補外王安石請用爲集賢殿修撰陜西轉運使命下上批別進呈而攺是命

程顥僉書鎭寧軍節度判官顥旣罷禦史懇辭京西故也顥與王安石厚善條例司奏遣入使顥在遣中一日與王安石語安石之子雩言曰梟韓琦富弼之頭於市則新法行矣顥正色曰方與參政論國事子弟何與顥自此與安石不合及詔舉中丞呂公著以顥應詔安石尙喜顥助已而天下益苦新法乞罷靑苗錢去提舉官安石大失望顥亦以言不聽請罷上曰人言何以紛紛如此安石曰此輩小人若附呂公著行其志則天下之利皆歸之故紛紛不止也五月新除宣徽使判大名府歐陽修復觀文學士知蔡州先是修自歷官至兩府凡有建明詞旨堅確故安石言其可任大事及安石輔政多所更張同列無合者修時判靑州安石日上進之使判太原意在引之執政以同新天下之法修固辭方上章論靑苗非是濟闕直放債取利中書言修擅上散詔特不問罪修卽表謝語益侵安石言有曰特多喜於新奇則獨思守拙眾方興於功利則茍欲循常至於軍旅之間機宜之務則又非所學素不經心蓋以病悴之衰軀持昏耄乖違之見任素非所學之事一有敗闕𨿽戮臣身不足塞責又言所宜必辭者三所難安者一安石見之不悅奏從其請遂有是命司馬光言修表中戒小人之遂非效君子之攺過二語手書知之其意有在矣範鎭乞致仕胡宗愈通判眞州二月知永興軍司馬光知許州光在永興宣撫司請增修城壁𨿽內郡不被邊亦增修如邊郡光奏罷之又請添軍馬於長安河中汾州光言歲凶民艱食懼無以供億乞罷添屯不許光之言不用遂乞判西京畱守司禦史臺不報又上章曰臣之不才最出羣臣之下先見不如呂誨公直不如範純仁程顥敢言不如蘇軾孔文仲勇決不如範鎭伏望陛下聖恩裁處其罪若臣罪與範鎭同卽乞依範鎭例致仕若罪重於鎭或竄或誅所不敢逃詔光移知許州令過闕上殿或曰陛下不能用光言必不來上曰未論用其言與否如光者常在左右人主自可無過矣光乞辭許固請畱臺久之乃從其請光自是遂絕口不復論新法

先是富弼判亳州方行靑苗息錢法弼以爲此法行則財聚於上民散於下且富民不願請者俱貧民後不復得故持之不行而提舉常平倉趙濟劾弼以大臣格新法法術當自貴近始若置不問無以令天下章下本州島詔獄鄧綰又劾之連逮甚眾未決會除劉摯監察禦史裏行摯語家人曰趣裝無爲安居計卽上疏論亳州獄起不正疏奏上欣然開納至是獄具通判唐諲簽判蕭傅及徐公衮石夷庚永成等七縣令佐合十六人各衝替而弼亦責四年五月提舉崇福宮呂誨致仕誨言臣本無宿疾偶值醫者用術乖方殊不知脈候有虛實陰陽有逆順訟察有標本治療有先後妄投湯劑率情任意差之指下禍延四支濅成風痺遂艱行步非祇憚■﹝炙﹞盭之苦又將虞心腹之變勢已及此爲之柰何𨿽然一身之危固未足卹其如九族之托良以爲憂是思逃祿以偸生不俟引年而還政蓋以身疾諭朝廷也誨病亟手書屬司馬光爲墓銘光往省之則目且瞑光呼曰更有以見屬乎誨張目彊視曰天下事尙可爲君實勉之遂卒六月劉摯言臣切以爲今天下有二人之論有安常習故樂於無事之論有變古更法喜於敢爲之論二論各立一彼一此時以此爲進退則人以此爲去就臣嘗求二者之意蓋皆有所是亦皆有所非樂無事者以爲守祖宗成法獨可以因其所據舊而補其偏以至於治此其所得也至昧則茍簡怠惰便思膠習而不知變通之權此其所失也喜有爲者以爲法之道窘不大變化則不足以通物而成務此其所以是也至鑿者則作爲聰明棄理任智輕肆獨用彊民以從事此其所非也二勢如此事無歸趨臣謂此風不可浸長東漢黨錮有唐朋黨之事蓋始於此後摯嘗面對上問識王安石耶安石稱卿器識摯曰臣東北人少孤力學不識安石

甲戌富弼判汝州弼先許給假就西京養疾於是弼辭汝州乞依先奏上不許弼自赴汝州仍以老病昏塞凡新法文字乞免簽書止令通判以下施行夏四月端明殿學士兼翰林侍讀學士判西京畱守司禦史臺司馬光疏曰臣伏讀詔書喜極以泣昔成湯六事自責今陛下以四事求諫聖人所爲異世同符皆詔書所言卽日之深患陛下旣已知之羣臣夫復何云方今朝廷闕政其大者有六而已一曰廣散靑苗錢使民負債日重而縣官無所得二曰免上戶之役斂下戶之錢以養浮浪之人三曰置市易司與細民爭利而實耗散官物四曰中國未知而侵擾邊隅得少失多五曰團結保甲教習凶器以疲困農民六曰信狂狡之人妄興功利勞民費財若其它瑣瑣米鹽之事皆不足以爲陛下道也捨其大而言其細捨其急而言其緩外有獻替之迹內懷附會之心是姦邪之尢者臣不敢爲也知靑州滕甫上疏言新法害民者陛下旣已知之矣但一下手詔應熙寧二年以來新法有不便者悉罷則民气和而天意解矣上嘗與二王擊球戲賭玊帶頵曰若臣勝不用玊帶只乞罷靑苗市易上不悅八年十月富弼言臣近日忽聞時宣大赦出於非常又聞別降手詔許中外臣僚直言朝廷之闕失滿城氓庻歡呼鼓舞喧於道路聲徹幽逺推是而往則天下之人無不慰悅矣臣再詳手詔乃陛下親筆非學士所作至累年災異如山摧地震旱荒之類前後包括一一歸咎於己詞旨哀痛深切明白忠義之士讀之莫不感泣故星變不旋踵而滅去臣願陛下盡取臣奏不遺孤賤萬幾之暇一一親閱擇其眾說所合者斷在不惑立賜施行踐虛心以攺之詞應天文尢大之變使澤及普率急若置郵則人心悅服天道助順天人相應立致太平豈復有災眚出見而上駭聖慮哉張方平新法行已六年事之利害非一二可數爲天地心天地之變人心實爲之故和气不應災異薦作故其事必有未葉於民者矣法旣未葉事𨿽必攺若又憚攺人將不堪此臣所以爲陛下痛心疾首一夕而九興也況今習俗奔競偸敝成風交黨相傾利害相軋攻訐起於廟堂辧訟興於臺閣非所以昭聖化也毀譽私於好惡賞罰偏於愛憎非所以正王度也士大夫習尙如此有爲國家伏節死義臨艱虞而不易其操者歟人各有心激之則發吉人之辭寡君子訥於言外若不足其中誠也利口捷給外若有餘其中僞也惟賢鑑精察之故能廣視聽於扶同之外究得失於幾微之先攬其權綱執其柄罇夫事有失於前者不可不悔患有在於後者不可不懼如救焚溺勢不可緩緩則無及於救矣上皆優容之呂公著言陛下自卽位以來早朝晏罷勵精庻務其規模蓋宏遠矣然臨朝願治爲日已久在廷之士益乖剌而不和中立敢言者罹讒而放逐阿諛附勢者引類而升進郡縣煩擾民不安生上下相蒙左右前後莫敢正言夫事之邪正賢不肖蓋素定也今則不然前日舉之以爲天下之至賢後日逐之以爲天下之極惡前後紛紛玩黷聖徳者蓋不一矣其於人才旣反復而不常則於政事亦乖戾而不審斷可知也陛下獨不察乎況於一二人者方其未進用之前天下固已知其姦邪小人也但取其一時附會故極力推進此所以累陛下則哲之明也臣今所言亦非謂今日法令皆不可行也陛下誠能開廣聰明延納正直公聽並觀盡天下之議事之善者固當存其未善者則鐫損之茍爲非便不爲已行而憚攺言有可取不以異議而見廢如此則不勞陛下神明不驚眾人耳目而庻政自理百姓安然後可以足兵食禦外侮矣

太平治迹統類卷十四

●欽定四庫全書

太平治迹統類卷十五

﹝宋﹞彭百川撰

神宗經制西夏

趙元昊死諒祚立十九年其年秋率眾三萬來酬熟戶趙明圍大順城官兵與趙明擊之諒祚中流矢敗走朝廷命西京左藏庫副使何次公賫詔問以入寇之故且用鄜延經略使陸詵言令塞下止冬衣服銀絹使者諒祚聞絕其賜予气大沮會上卽位諒祚卽馳表謝罪上赦其罪答以優詔且遣供備庫使髙遵裕押大行皇帝遺畱物賜之諒祚亦遣使進助山陵於是上批去歲降詔問罪夏國而界首作祻量使臣往來折難最爲辛勤事旣寧息以其名聞於是延州西路都巡檢楊定進一官仍擢爲閣門通事舎人權知保安軍樞密察乃言夏國旣進表謝罪詞理恭順乞詔沿邊城寨守疆場無得生事詔從之居兩月種諤復掩納威明山取綏州四方兵釁復始於此名山本熟戶九歲爲元昊所據長爲銀夏綏三州監軍其帳在綏州之側領小使二十餘人牙頭吏史屈子者狡猾爲眾貸諒祚息錢累歲不能償時大饑諒祚數黠兵民疲敝苦之屈子乃說諸小帥宻諜內附又名山之弟夷山前已先降爲熟戶諤因夷山以誘名山之弟前已先降以來名山俱不知也諤卽奏言諒祚累月用兵人情離貳嘗欲登橫山族帳盡過興州人有懷土重遷之意矣故首領威明山者結綏銀州人數萬共謀歸順乞因天時人心許令化上詔轉運使薛向詣闕詢之詔陸詵召諤赴司審議並使向還會議於延州詵曰數萬之眾捨地來降情僞未可知且欲安所置之召諤問狀遂與薛向同議奏曰威明山兵力誠能據橫山而效順於我因以刺史世封之使自爲保障則中國之利若名山不能出此棄其地而徙之眾來無實利加我而使我輕絕夏人以啟邊隙非計也上復召本路掌機宜張穆之問甚詳穆之言事可必成可移詵知秦州詔令以觀未行而諤所遣熟戶韓輕持蠟書往與屈子期者已歸報諤卽夜發兵馳赴綏州折斷世來會直抵名山帳名山大驚援鎗欲鬥夷山呼之曰兄已約降何爲如是其姊識其聲曰汝爲誰曰夷山也姊曰何以爲驗夷山示之手無一指姊曰是也名山曰我何嘗納降夷山曰兄已受種使金盂名山曰金盂何在文喜方以金盂進屈子且脇之曰宋兵十萬至矣名山投鎗大笑不得已乃降諤遂據綏州詵大駭劾諤擅興詵等代去至鄜州復有詔止詵同計邊事詵馳入見面陳利害請以璽書慰諭夏國棄還綏州正種諤之罪當是時文彥博爲樞密使亦以爲諒祚稱臣奉貢今襲取其地無名請歸之會韓琦初罷相判相州上乃勅琦永興軍陜西四路經略使度其可受可卻以聞琦至陜言可受彥博以朝旨詰之曰若受之則當饋之以糧戍之以兵有急當救之此二者俱有備乎琦對不必饋戍及救彼自以當諒祚卽移書鄜延令無給糧追還戍兵若諒祚攻威明山勿救也知延州郭逵以爲不可琦使經略使幹官劉航往督之逵固執不從曰如此則降戶無以自存俱潰去矣乃奏詣綏州築城置兵戍之轉運使所費凡六百萬緡楊定者左右賣國嘗受諒祚金銀甚厚爲沿邊都巡檢私出塞見諒祚表其子仲通嘗往來諒祚所朝廷初未知也及諤據綏州諒祚已定費已故因議推楊誘殺之並執仲通以去上謂彥博曰楊定爲夏人所殺於朝廷之體如何彥博對曰此諒祚犯順曲在彼置令延州移牒詰問如朝貢不入卽嚴設邊備絕和市以困之然未可深討也邵亢以天下才殫力屈未可用兵宜諭以邊臣無生事因撫存其人民若不從命然後兵出益有名條其事上手詔報亢曰比覽來奏允符朕意蓋中國民力乃是大事兵興之後不無科率人心一揺安危所系朕以渺微承五聖大器日懼不克永惟受托寄之重故前者咨詢公欲求良畫且赫然大國制臨天下邊境負恩皆爲常事今則自我輕動先違信又引兵深入奪其城邑若爲契丹計者則曰夏國未失藩臣之禮而南朝遽收復其地則我燕幽之境孰謂大朝無意取之哉以此言之二冦之心不期自合也朕又所系憂者也其時諤旣以擅興被劾者率多罪諤惟是張穆之諤爲有奇功朝廷察穆之言過實意穆之與薛向表裏成諤之事以誤邊計乃罷穆之令永興聽旨又罷向責知絳州而慶州懷安鎭都監任懷正環州定邊寨巡檢李容初不稟經略司節度止慿薛向牒卽會兵納降法當斬以該徳音薄責之奪懷正一官容兩官並免勒停種釋罪贈楊定宮苑使祿其三子仲容仲爽仲襄旣而諒祚以中國歲饑戰又數敗乃復以鐵瑯璫錮殺楊定者僞六宅使李崇貴右侍禁韓道喜將以獻而諒祚死秉常嗣立議遣告哀使以楊定之死莫肯爲使者薛宗道有罪彊之來宗道甚懼及境朝廷遣劉航問其所以爲使之意宗道曰告哀爾無他也京師至乃命新陜西使韓縝就都亭西驛告宗道賊楊定等事宗道李崇貴韓道喜三人已禁錮俟朝旨至卽拘送及陳秉常與其母悔過惟命是聽之意於是議定復欲乘此獲塞門安遠之地邵亢以爲幸人之喪不可請以綏州易之亢之請與彥博之請合詔縝與宗道議縝與宗道朝廷欲以綏州還夏國宗道喜曰如此則感朝廷之大恩因令縝語宗道還我安遠塞門二寨宗道曰茍能綏請獻安遠塞門寨基縝曰其田上何如宗道曰安有遺人之衣而畱領袂乎縝信之入奏上令復諭立恐嗣主幼未能戢蕃部他日或來犯邊今爲夏國畫長策度彼親實保事酋領亦必三五人欲盡自朝廷除官仍割歲賜五萬數充俸給所貴助國同心效順彈制蕃部仍候李崇貴等至方可行弔慰之禮乃賜秉常詔曰惟爾先父保有西陲忽覽訃音良深軫念眷言荼毒情何可任勉勵孝忠用副存撫迨諸親信之列亦同慰諭之懷令薛宗道等宣諭未幾宗道奉表入貢且縶送李崇貴韓道喜與仲通俱至答前所宣諭則云不知於是獨畱崇貴等而卻回宗道表並其物崇貴至京師乃發楊定私見諒祚受金等事推問仲通與崇貴所言俱符詔奪楊定私見諒祚受金等事推問仲通與崇貴所言仲雍仲爽仲襄並勒停淮南編管崇貴免決止刺面配洪州道喜編管廬州而已旣而宗道復來縝因責宗道曰君在西驛時嘗以二塞諾我今更易言何也宗道由是獲罪不復來禦史中丞呂誨上奏曰臣竊以收復綏州將及一年始聞朝廷議還其城歸罪種諤講尋舊好用安邊患中外之人皆以爲是今又聞畱綏州以固橫山之地及東與西人商量以綏易安遠塞門等處彼旣不納和解無成是必主議者不一有所反復重失逺人之心爲時生事必矣臣聞昔劉平曽獻取洪宥之策種世衡有復橫山之意而後保安軍宋迪言招橫山之民知延州程戡欲納輕賦之地當時執政深言其說迪因得職司任使勘時昏老安能爲之所以言者知不可行而有所安也果中姦謀尋以節鉞寵之勘因保薦揚傳此策皆出於傳也以至薛向獻攻取二策曰先舉曰淺攻先舉者乘諒祚黑闇意在掩其不備淺攻者止遣上丁入賊界平蕩河南近種諤在靑間城乃招誘威明山等眾因其荒歉乘彼虛乏攘取綏州及是先舉淺攻之策也獻言者但喜功名而邀祿利不思困邊疆而成後患朝廷一時信納亦未思眞皇李至葉靈夏之議當時豈不能堅守蓋重惜生民之命借如曰眾人謀盡復山外壤土因降人以居其地立酋豪以領其族不免增大軍馬以爲外托飛挽芻粟以供軍餉輦致金帛歳備賞賚必無一毫一杪入於公上損不資之費而事不給之用誠可惜也如鄰府困乏一路利害可知矣今傳聞薛宗道不復至劉航亦不遣前議旣罷邊患已成數路時有賊馬邊奏甚急調食寖廣羽書交至使車旁午人心怖駭罔知涯涘臣所痛惜者諒祚前有缺禮聖君蒙覆未嘗問罪及其無事種諤幸彼有災因之伐喪不仁之甚曲皆在我典型未正何以示天下今乘綏州去畱望朝廷早爲定斷謀臣料敵必無遺算然所識有遠近持說有異同揣摩迎合之論不可不察也毋俾玩冦以失機會乃臣區區之見也又奏曰臣竊聞以綏州易安逺塞門謀之未就獻議者謂綏城勢不可棄棄之則示弱無以壯國威果如是臣計料之邊人獻議遂臣種諤之事且以孤城之內全籍官軍戍守新附之民寧免餱糧供給經路安衝當更增添堡寨轉餉之費力役之勞自是無復窘是見其害而未見其利也自起無名得此空疊彼國之民怨深骨髓方值凶歉未能舉事人壯馬肥必思報怨我兵百戰百勝未足掩前舉之失兵勢小衂人心若何臣恐綏城未及而他城已有可虞也臣嘗觀邊民談說日尋干戈乃其幸也所以知獻此議者必邊人矣爲天下謀者不專事一面與小戎開一朝廷之間隙絕三紀之信誓他有彊敵勸我舉動疑心一啟何以支吾必不惜生靈之命竭天下之力收復靈夏何施不可顧事體輕重宜審措置惟析聖慮與大臣熟議其當否無貽後悔已而夏王復遣都囉重進言來曰主上以孝治天下而更教夏國以臣叛君何哉朝廷乃命更不分賜物但還二寨重進凡三返議不合更遣旺明鄂特以誓書來言謹奉詔以二易綏州乃詔秉常俟誓表來上乃以誓詔賜之又詔邊臣毋輒生事繼遂冊之爲夏國王秉常旣受冊郭逵乃遣其掌機宜文字趙卨交二寨定地界羌言朝廷原所欲者二寨爾地界非本約也上曰若不得地但得此二墻墟安用之詔卨赴闕旣到因言綏州與之亦用兵邊備未可弛也前此王安石亦爲上言佞可知邊事者以爲綏州城據險可惜至是不復以綏州易二寨遂攺綏州爲綏徳城其後秉常又遣使來請如舊約許不許明年秋秉常乃舉兵三十萬大冦環慶

韓絳宣撫陜西

熙寧二年工部郎中李復主知慶州專殺喜功鬧訛之役賊兵十萬復圭合蕃漢兵才三千遣李信劉甫種詠分將之按以陣圖約日接戰信等如教未至賊營賊兵大至與戰多所妄失退守荔原堡復圭急收所付陣圖劾信等違節制種詠瘐獄死李信劉甫俱劍斬之人以爲寃而朝廷未之知也王安石言於上復圭斬信等甚當上曰文彥博馮京俱以爲不然已而復圭益出兵夜趨和市俘擄其老弱數百論功告捷又發兵夜襲金湯殺其老弱亦數百人西人大仇憤三年八月戊午上批涇原等路諜報西人黠集國人七十以下十五以上將入冦安石曰人豈無鄰敵如何十五以上七十以下盡來而不憂鄰敵竊其國乎若果爾則是西人無謀亦不足畏苻堅舉國南戍爲東晉所敗東晉非能敗苻堅驅率舉國之人旣不樂行則自潰而敗也以臣料之或西人張虛聲使我邊塞聚兵費糧艸則陜西困則無以待西賊而使我受其實獘也是月辛巳夏人果傾國大入攻圍大順城柔遠寨荔原堡淮安鎭東谷寨樂業鎭兵多者號二十萬少者二萬圍或六七日一二日與官軍日夜接戰髙敏戰楡林郭慶魏慶宗等戰樂業俱死之於是朝廷議遣重臣爲宣撫使韓絳時爲參知政事請行安石曰絳於邊事未嘗更歷臣宜往絳曰不可朝廷方賴安石安石曰乃韓絳爾安石又言西戰不足憚以順討逆以眾攻寡以小敵大以陛下明聖當十歲孤兒勝負之形已決矣上曰絳與安石宜無適莫其爲朝廷所賴一也卒不許安石而遣絳於是知雜禦史謝景溫奏曰西羌擾邊環塵城堡皆被其害緣復圭邀功生事致一路之人空受塗炭竊聞復圭自統兵以來數行摽掠偏師二十餘出遂使夏人怨憤舉國內侵士卒死傷邊民流離皆復圭所致昨詔鞫於河中府旣又聞貸其罪如此卽朝廷之法不行邊臣得以自恣爲生民害非細事也夫王者之師信義爲本向使復圭𨿽有克捷之功而不信義猶不足取況輕敵損威傷財害民如此之甚乎乞下宣撫使韓絳體量致冦之因考核傷夷之數重行黜責以驚邊藩乃謫復圭爲保靜軍節度副使十二月丁卯拜韓絳爲特換金紫光祿大夫依前行尙書吏部侍郎同中書門下平章事昭文館大學士初絳之行也文彥博恐絳無功並任其責奏請爲畫一以附絳而略無發兵約束安石亦請不預邊事而討西方略一以委絳

絳至則選蕃兵爲七軍以種古任懷政周永淸種諤向寶景思立種誼分領之絳駐延州命種諤盡節制諸將將兵城羅元燕達城撫寧呂公弼城荒堆於是賊眾十萬圍撫寧三匝折繼世擁重兵駐浮圗莫敢縱兵種諤將召燕達戰悸不能下筆顧運判李南公流涕不己遂追繼世兵還方議戰守而撫寧城已陷將士千人俱歿人閱秦憫然曰近遣至囉兀以來見所築殊不堅但一土墻圍爾固已憂之今果亡千人邊城舉動後宜深戒荒惟尋亦罷棄賊又急攻囉兀絳命諸路出師制眾州兵再出遂作亂上深以用兵爲憂文彥博曰朝廷施爲務合人心以靜眾爲先凡事當兼眾論不宜有所偏聽陛下卽位以來勵精求治而人情未安蓋更張之過也上曰三代聖王之法固已有獘國家承平百年安得不小有更張王安石曰朝廷但求害民者去之有何不可若百事隳頺如西晉之風玆益亂也吳充曰朝廷舉事每欲便民而州縣奉行之吏多不能體陛下之意或成勞擾至於救獘亦以漸上頷之彥博又曰行交子不便上曰行交子誠非得已若素有財用則自不須如此彥博又言祖宗法制具在但有廢墜不舉之處不須更張以失人心上曰更張法制於士大夫誠自不悅然於百姓何所不便彥博曰與士大夫治天下非與百姓治天下也上曰士大夫豈盡以更張爲非亦自有以爲當更張者安石曰法制具在財用宜不乏中國宜彊今皆不然卽未可謂之法制具在也彥博曰此行要人推行爾安石曰如趙子凡在府界案一王愷近臣乃以爲刻薄小人不當奬用上下相扇爲茍且不欲奉公類多如此則誰肯推行法制者已而上問執政以囉兀存棄安石曰不須築堡則存而守之無害上曰如欲守固當築堡則致冦今撫寧新陷士气阻卻乃於邊界中作堡又必致冦以沮怯之眾當力爭之冦則其生變必矣上曰如此當不復計惜已費財用棄之而已然見兵三千人在彼爲可慮積糧艸多爲可惜遂詔棄囉兀又出內徳音曰朕徳不明聽任失當外勤師旅內耗黎元秦晉之郊並罹困擾使人至此咎在朕躬其推卹隠之恩以昭悔過之義應陜西河東路罪人除卻謀攺斗已殺人至十惡不赦外余死罪下減一等徒已下釋之兩路禁軍並與持支民間因軍事科從者其議量重輕蠲減將來租稅亡歿軍士義勇彊壯蕃部等委經略安撫司速具奏聞當行優卹命官及諸軍校將蕃官弓箭手人員當優與追贈子孫無骨肉在本處者給官斂送歸其家其不可辧識者塟祭之兩路文武官應副軍期有勞者保奏以聞兩路進士禮部下三舉禦試兩舉並與免解於乎勞民致怨非朝廷之本謀克已施仁冀方隅之少息更賴黎獻共圖雋功安石等上表待罪上釋之絳亦上章略云臣近乞面奏邊事欲稟議攻守大計伏覩徳音責躬悔過己謂聽任失當則臣𨿽復言必不見用臣見於緣路待罪望早賜黜責臣一身去就了不足惜所惜邊防大事陛下如此主張臣竭赤誠而爲報國浮議所搖猝然撓罷不得畢其始謀自今孰敢奮身當責以抗敵其偸安竊食之人坐視臣輩被謗蒙恥進退無路自必以爲得計也奏至已貶罷坐依前吏部侍郎知鄧州兼西南路安撫使上議責種諤與復圭同罪安石曰復圭罪薄西事之興自綏徳始亦諤之罪也況誤韓絳而敗壊兩路諤爲罪首乃責諤授汝州團練副使潭州安置月餘再責賀州別駕其後李復圭稍進用乃求賞向時麾下偏裨禦史盛陶劾復圭臨邊輕敵敗事其大略曰賊兵已圍大順諸壘方追集邠寧等兵處置乖方故陷郭慶魏慶宗於樂業陷髙敏於楡林慶州屬羌蕩滅無幾正兵義勇死傷不可勝數寘之典法萬死猶輕朝廷全其首領止令安置議者至今惜之陛下寛赦聽還近職使復圭稍知廉恥當俯伏引咎以謝覃恩乃敢具奏乞賞打刼蕃復向時麾下偏禆文過飾非僥幸萬一豈典刑獨行於李信劉甫而廢於復圭乎乞置之於散地以葉公議上語陶曰卿知李信劉甫所受劍否復圭當受陶曰陛下前日不誅復圭今日思之不能無悔復圭在朝又將謀帥臣恐陛下後日之悔有甚於今上曰向者止是不知今朕已盡知之自有處分乃詔永興軍路提點刑獄周良孺根究以聞復圭遂罷判流內院銓仍令良孺興知慶州楚建中同根究後良孺建中以復圭節制陳圖來上上乃黜復圭知曹州復圭將行對上有怨懟語曰二十年前已之曹州今日羞見其妻子乃羞見曹州吏民乎復圭無以對復圭旣到任以謝表上復盛言已無罪放斥復盛陶所劾罰銅千觔云

種諤建議大舉

元丰四年四月權鄜延路馬步軍副都總管第一將諤奏近課報西夏國母屢勸秉常不行漢禮秉常不從有梁相公者與其叔父亦相繼勸之旣而秉常爲李將軍所激怒欲謀殺叔母與梁相公其言頗露二人共謀作燕令召秉常飲常醉起於後園被害妻子及從者近百人卽繼遭屠戮臣竊謂西夏賊殺君長此上下叛亡之變誠天亡之時也正宜來此之時大興王師以問其罪仍願陛下假臣鄜延九將漢蕃人馬之外量益正兵選陛下親信中貴人爲監兵同行文武將佐許臣自辟置之裹數十日之糧甲以趨乘其君長未定倉卒之間大兵直搗興靈覆其巢穴則河南河北可以傳檄而定諤又上言臣非於今月庚申奏夏國秉常爲賊臣所殺乞朝廷興師問罪今旣知秉常兵馬見聚於所居木寨國母及梁相公於國母巢穴自木寨至國母巢穴約五里今已絕河梁南北人馬不通梁相公者已出銀牌點集未知從與不從臣奏乞乘其君長未定國人離亂之際興王師招討且兵尙神達機不可後況西人叛亂鄰國孰不動心契丹自數年來歲常三四以拜禮佛塔爲名欲假道興州而意在吞並其國西人平時已嘗患之況今國內有亂若聞中國棄而不顧或備而遲畱萬一契丹乘此舉兵吞並易於反掌矣若西夏果爲契丹所並則異日必爲大患於中國故今此事系朝廷爲與不爲決與不決爾所謂楚勝漢得之則勝漢今西夏疆場若歸中國則契丹孤絕彼勢旣孤則爲我所圗矣兵法曰先發者制人後發者制於人願陛下畱神早運聖算此千載一時之會陛下成萬世大勲祇在今日矣五月環慶路經略使兪允上言西戎跳梁已久自仁宗朝欲平蕩之未得其策近者或曰李靖有言兵貴神速機不可失惟疾雷不及掩耳乃可成功臣料今之議者不斷欲先招納羌人此策若行其機必露使賊得爲備賊若先動爲害不細康定覆車今日可戒昔李靖破突厥止用鋭兵三千蓋謀當行之果所以勝也臣平時守邊惟慕羊祜及其伐國志爲李靖而已經營於此已三年矣元丰初蔡確旣排吳充罷相王珪爲充黨欲並逐之珪畏確引爲執政時王珪獨相久上厭之珪不悟確機警覺上意有異一日宻謂珪曰上於公厚薄何如珪曰無他確曰上久欲劾靈州患無任責者公能任責則相位可保也珪喜謝之適江東運判何琬有違法事上語珪欲遣官按治珪以告檢正兪光光以告琬琬上章自辧上曰何琬事惟語卿琬何由知之珪以漏語退朝甚憂召兪光問之光對以實珪曰與君俱得罪矣卽上表賀曰臣遣昌祚進攻已得其城有詔先得靈州以節度使賞之遵裕怒昌祚先至卽遣李臨安鼎持檄檄昌祚曰已遣王永昌入城招降可勿殺昌祚嘆曰城不足下脫朝廷謂我爭功柰何遂按甲翌日還慶軍次南州平距城三十里遇賊接戰斬首千餘級昌祚提選鋒數千騎赴之未至而賊已退遂見遵裕坐昌祚帳外移時旣見問城下如何昌祚曰比欲攻城以幕府在後前日摩多之戰餘眾退東闗若乘我師之鋭先攻破之城必下遵裕曰吾夜以萬人負槖積壘下遲明城可得怒未解檄昌祚以涇原師付姚辟鄜不敢當遵裕禁昌裕毋得擅攻自以環慶兵攻之時軍中悉無攻具亦無知其法者遵裕旋令采木造之俱細小朴拙不可用又欲以軍法斬昌祚共解救之昌祚憂恚成疾涇原軍師咸憤怒轉運判官範純粹謂遵裕兩軍不協恐生他變力勸遵裕詣昌祚營問疾以和解之遵裕又使諭城上人曰何不急降城上人曰我未曽戰何謂降也圍至十八日不能下夏人決七級渠以灌我師水至斬炮爲梁以濟追騎至轉戰累日至韋州爲賊所乘一軍俱潰靈州失利朝廷不聞問上憂之詔王中正曰環慶涇原之師見攻靈夏未破賊兵遶出大軍之背扼絕糧道本路絕無援兵卽今道路隔絕不可不慮令王中正將所部兵馬除已過河更不追還於延州簡不隨種諤出界兵及河東兵共三萬人以上速自環州洪徳寨入至韋州以北如道路通快賊兵敗走靈州已有可破之勢卽換在彼久役兵員回接轉餉或糧饋闕卽應援兩路之師迆■﹝辶裏﹞退歸務在審量仍速報軍前且詔遵裕曰環慶涇原大兵久頓靈州城下糧道艱阻如已收復靈州卽分遣將兵開道路或猝未可破卽同涇原兵從環州兵迆■﹝辶裏﹞移寨並邊別議措置回師之際務在部分嚴整其左右賊馬須痛殺戮已令王中正部領大軍接更在審度機便施行又詔沈括曰聞賊會十二監軍司兵卒於靈武內外拒捍官軍緣慶渭之師暴露日久士饑力疲須得外來王兵爲助逐救掇賊馬通活糧道未論攻城利害且全兩路之師整陣南歸已爲上計今種諤以回軍並寨分諸路於保安軍及菅下城寨歇泊朝廷已事遣使人厚賜犒賚必可鼓奮士气旋便思用宜速諭種諤來徳靖駐札潛移諸將並付西路休息飽給飯食候使人至犒賜訖接續舉軍西去環州洪徳路應援兩道大軍並力殺逐見屯賊馬兵未會而轉運司奏曰涇原環度兩路進兵攻靈州不下兩值大風夜寒凍死及殺傷士卒不少靈州繞城舊有黃河分水大渠三重及溝澮縱橫貫注所水漑田約二千里前大軍經過渠皆漧涸自庚子賊決河水渠漸盈溢寨地卑下勢將弇浸髙遵裕已於辛丑領大軍離城下卽有賊馬出沒邀截至午過一渠人馬涉水至酉再過大渠𨿽有小橋人馬壅並亦須涉水其後涇原兵遇夜止在渠北與中軍隔渠下寨壬寅賊追及後軍接戰兩渠間水浸及寒凍人馬頗有死者申時至南州下營遵裕以涇原搬運糧艸金帛至南州爲賊兵抄掠幾盡環慶再遣夫糧及境亦以道路艱難饋運不接見領軍全通道應接糧艸遵裕亦奏曰臣領大軍徑趨靈會合兩路兵自丁亥並力攻擊緣靈州城廣闊守禦備具近城賊兵數萬不少日久與諸將分頭竭力且攻且戰𨿽屢獲首領然堅城未下庚子賊決黃河水浸營難以駐畱兩路轉運司無計置一月糧艸令大兵出界一月以上羌人於淸遠軍韋州嗚砂川烽火平以來出兵邀擊糧艸驛遞不通彭遜兵護涇原折運糧艸爲賊抄掠諸軍乏食士有饑色今若不統領大兵先討除抄掠之冦使道通通快然後攻取卽恐官軍坐致疲敝加以冬寒日甚別致生事臣與兩路總管將副等議定兵通路迎接糧艸已而遵裕請入朝別議攻討詔不許將將漕者亦力言遵諭不可復任邊寄其奏曰伏聞朝廷詔遵裕領環慶涇原兩路兵退歸並邊別議措置今見遵裕志慮昏淺動失事機喜怒輕肆賞罰謬濫有功將佐多遭摧沮士心不服昨深入賊境全不肯痛行討蕩仍節制將士遇賊接戰限定步數不許追擊有過所限遂遭廷奪欲行軍法緣西賊戰鬥兵勢稍力必卽退遁旣不肯乘勢追擊於理無復大捷以致賊勢猖獗了無成功今若再委遵裕別議措置恐終未能上副朝廷責望之意又奏大兵攻靈州半月頓經寒凍自離靈州日有賊兵追襲爲賊殺傷十過二三士卒乃敢攘奪公私之物至剝取軍員衣服生埋掩之自去巾櫛辮髮詐爲蕃兵追奪財物軍儲什物棄毀滿野多燒兜鍪以造飯槍桿弩椿箭笴排衙之類皆以充薪所持兵刃則以采柴木無不鈍缺凡此皆屬軍政本司不當侵預不敢施行若密奏則緘黙之罪恐難逃逭詔奪遵裕岷州團練使爲西上合門使知坊州涇原路兵初出界正兵及番漢弓箭手共萬一千六十人馬五千七百八十三疋及入寨止萬三千四十八人馬三千一百九十五疋而已李憲領熙河兼秦鳳建大將旗鼓節制諸軍至西市新城遇賊破之駐女遮道襲逐斬獲降龕博結嘉等二十二族收復蘭州城之請建爲帥府以李浩安撫知兼州事遣歸順首領巴淩格攻薩布宗城駐軍未發詔憲諸路兵朝夕直趨興靈蕩平夏賊棟戩亦稱欲往靈州破靑乘此機會協力深入撲滅巢穴若興靈道阻卽過河取涼州毋得止遣偏禆以往又詔憲蘭州駐軍踰十日矣𨿽興版築委官可辦不須畱連大軍今總兩路番漢兵夫十餘萬入賊境百餘里卽止正犯畫一約束宜部諸將乘時奮功勿蹈遲疑自貽悔咎繼以糧運不辦詔擊漕臣馬由等更命趙濟胡宗哲供億憲畱浩守蘭州總兵東上破賊於髙州石硤進至屈吳山復破之下營打囉川城招納酋豪郢城四降注家等族首領趨天都山焚南佐府庫至滿丁川擊破統軍威明山虜獲甚眾次葫蘆河而南王中正將河東兵六萬民夫荷糧者亦六萬餘人九月甲午發鄜州才數里一日白艸平卽謄奏乞入邊境晉屯九日不進遣士卒往來取芻糧於麟州十月乙卯始白艸平引兵西行三十里至鴉州谷止丙辰西至四鵠峯以陰霧復畱一日是日行不過四十餘里丙寅度無定河而行地多濕人畜往往陷不得出晚至橫山下神堆澤始遇諤兩軍相距數里諤先上言乞授王中正節制會諤出寨攻米脂斬首八千獲馬及牛羊槖駝器甲萬萬計令介訛遇以米脂降得番部萬四千二十一人天子多其功許之明日詔書至諤不復見中正引兵先趨夏州時河東夫見鄜延夫言此去綏徳城甚近兩日中亡者二十餘人河轉運使又奏提舉常平倉趙成主隨軍糧餉凡所須索不行文書但遣人口傳指揮而已公嶽等以口語無所憑從容白中正云太尉所指揮事多恐將命者有所忘誤乞記之紙筆自後以片紙書之公嶽等問中正軍境應備幾日糧中正以爲鄜延受我節制前與鄜延軍彼糧皆我有也乃書片紙云止可備半月糧公嶽等恐中道乏絕陰更備一月糧及諤旣得詔不受中正節制鄜延糧不可復得人馬漸乏食乃遣官屬引民夫千餘人發番人所窖藏僅得千餘石庚午夏至州番將索九思前已遇種諤而棄城遁去諤斬首捕擄千七十人降附六百五十至是中正駐軍於城東士卒無所得俱憤悒思戰諸將俱言於中正曰鄜延軍先行所獲甚多我軍出境近二旬且食盡矣何以復命於天子請襲夏州聊可借口中正從之癸酉至宥州城中有民五百餘家遂屠之斬首百餘級者十餘人獲馬牛百六十羊二千九百軍於城東二日殺所得馬牛羊以充食甲戌凡內將官張眞知府折克行引兵二千餘人發窖谷遇敵騎千餘以戰敗之斬首九百餘終丙子至牛心亭食盡丁丑至柰王井遇鄜延掌機宜景思義得其糧遂引兵趨保安軍順寧寨兵夫凍餒僵臥於道來眾以刀剔其肉食之諤起夏州而石州監軍司亦遁去收其兵籍案牘得窖粟餉軍還次李家平三軍食盡亦俱號泣潰去沈括以聞上路緣理出不得已須當急且招安卿可速具朝旨出榜云聞戰士止是不禁饑寒逃歸其可隨所在城寨權送納器甲請給糧卿仍一面令城寨安撫司依榜受納給十日糧聽歸所屬節次具招撫數以聞十一月丙午詔曰據種諤奏已移軍並塞兵馬暴露日久宜令種諤部領還本路全養士气繕治器甲葺補衣裝俟稍近春暖再出討其本路士兵各歸元札駐州軍城寨蕃兵並漢蕃弓箭手等各歸元住處開封府界京東西將兵分擘於近重有糧艸軍州屯泊其運糧夫皆散於種諤下將佐各隨軍宿泊又詔沈括曰本路行營之師自出境以來逢賊大小戰鬥未賞傷沮迄今保全南歸並寨其士卒適當凝寒之際加之常抱饑餒其於勤勞忠藎可嘉甚矣若不稍遂休息以待將來之用則气力必須衰墮傷其壯勇之心況今邊事未有期程緣邊要地芻粟深宜乘時預有愛惜卿等疾速將諸將軍馬節次分屯其元系沿邊者卽量畱防守其餘移置求平已下州寨非緊切擬用去就食仍俟使人到犒設撫諭賚賜卿可責轉運司官編排紬絹各六七萬貫疋已上準備喝賜兵乃罷歸延州上令中正諤俱趨靈州興州中正不習軍事入邊境望空而行無卿遵斥堠性畏怯所至逗𨖻恐慮知其營柵之處夜二更卽令軍中滅火後軍飯且熟卽行士卒食乏多病又禁軍中有鴻臚三千食之無還者及食盡士卒憤然流言當先殺王昭宣及趙莊二運使乃潰歸中正頗聞之乃於軍中揚言必竭力前進死而後已而陰令走馬承受奏轉運使糧運不繼故不能進軍今且於正節制故糧乏上怒令械公嶽等於隰州獄治其罪公嶽等乃奏臣等在麟府本具四十日糧王中正令臣上備半月糧片紙爲驗臣等陰備八日糗糧今出塞二十餘日不得不乏上乃命械之出外合疑中正恐公嶽復有所言甚懼乃還朝過隰州謂公嶽等曰二君勿憂保無他已而公嶽等各降一官職事皆如故李稷主鄜延糧饟民夫亦苦於折運多散走稷不能禁遣吏斬三百餘人又自新斬九十餘人𨿽多殺戮卒以糧運乏絕諤兵遂潰殺當以乏軍興上論批鄜延路轉運使李稷應副軍糧乏闕乖方及累奏誕妄致行營士卒乏食逃潰若不差人代領其職付吏正治其罪則有誤國事不細遂降兩官爲轉運判官而禦史王祖道論其罪惡曰稷督夫糧出界令依陣法務崇虛文不卹事實民夫固不知有伍行部令之法所轄官吏又非所部分亂離擾卽肆殺戮不能禁止況夫隊常去大軍十餘里間卽遇賊兵不知何以捍禦方大兵未行以十萬坐食之夫頓於五龍川者十比及出界糧食已乏逃亡者半乃妄言寒苦所致以覬免乏軍之罪頃出界往回未嘗有大雨雪稷之欺罔明甚始稷具圖來上部伍行列指掌可觀及其推行紊亂一一不如所言議者以稷惟事作威不知卹眾自安定堡折運至無定河一日斬數十人故眾潰棄糧而去今稷𨿽奪官得全首領已幸豈可復領將戍任以按察詔下沈括體量以聞其後上語執政曰昨陜西相有帥期李稷奏運糧夫已備及帥行夫數甚不足蓋稷所奏文具耳無其實也稷所言多欺罔幾誤朝廷大事稷呂惠卿所薦文物甚似惠卿可誅好大言無誠實外以剛直實極污邪稷之隨諤軍也威勢甚盛一日早入軍營軍士鳴鼓聲諾諤尙臥帳中未興諤怪之出對稷呼鼓角將問曰軍中幾帥曰太尉耳曰帥未升帳輙爲轉運糧艸官鳴鼓聲諾何也借汝之頭以代運使者叱出斬之稷倉皇引去怖甚不能上馬自此不敢入諤軍及永樂城陷或言穆以虐酷乘亂爲官軍所殺云初河東發民夫十一萬中正計糧數止六萬餘皆待命於保徳旣而朝旨令余夫運糧自鄜州出踵中正軍凡四萬餘人遣晉州將軍訾虎將兵八千護送之虎等奏兵少夫多不足護送乞益兵出塞及又不知中正所在會趙卨領河東轉運亦言中正不更事爲諤所輕信妄舉師出逾月略無功緒訾虎一軍夫糧足備委之鄜州度其本謀必非持久旣不敢直趨巢穴而乃旁請鄜州度其本謀乃以糧盡爲解今李稷上奏窺測朝廷況隨軍役徒可使折運路昌衡在鄜延饋餉足以給之今徒役已散復集必難如期乃罷之至是天子詔曰昨朝廷大舉本意直搗興靈覆賊巢穴不爲淺攻但取橫山而已以地形觀之自西路保安軍順寧寨趨興靈至近昨種諤等出界自東路綏徳城二十二日方至白鹽池而歸師八日已入塞門不委王中正種諤所議進兵何因捨直就迂會兵夏州虛占日月勞頓士馬橫費軍糧不能成功仰具析以聞於是種諤降受文州刺史王中正降授嘉州團練使沈括責授均州團練副使隨州安置時大舉伐西夏種諤帥師入銀夏等州而不能有李憲僅得蘭州逗撓不進髙遵裕又自靈敗還上知師老民困卽下詔曰據前軍走馬承受言經略司差定溪蕃兵馬前去銀州防守事勘會本州島𨿽名爲州而城守之具百無一有旣非可制賊死命之所又非爲進攻巢穴之漸徒縻軍馬守之安用顯是全不較計向去得失確的利害止欲成就聞托虛名況士卒又罹凍餒人心厭怠之際尢宜乘時休息以待將來成計大用可急移文種諤仰除有守具去處差人把守外餘一切放歸諸城寨就糧艸去處渴泊且下詔諭民更不調夫

李憲再舉取靈武

初李憲將師淺攻得蘭州築爲帥府以鎭洮爲列郡詔憲據軍前事力修治爲騎兵之所並力修治騎兵以糧餉不繼船筏未備爲言及涇原環慶師老於靈州趨憲赴授又不能往旣而諸路師潰而歸兵罷上以憲蘭州猶有功同知樞密院孫固奏曰兵法期而後至者斬況諸將皆赴而憲獨不行𨿽得蘭會罪不可赦不聽但問擅還之由憲以饋餉不接爲詞上釋不誅使圖末效憲乃上奏曰昨諸路之師各以一道出界兵勢旣分賊已熟見虛實將來再舉須合諸道兵攻其必救使之莫測若並兵一道則有數者之利如仍舊分路則利悉爲害臣今之策須於涇原會合並攻自熙寧寨進置堡障直抵鳴沙城以爲駐兵之地如此則靈州不攻自抜河外賊巢必可撲滅遂陳進五利云審度事機須圖再舉遂以目覩利害畫爲此策墨不能自陳乞許臣赴闕面受成算上得奏大喜由是決意再舉時元丰四年也詔河東轉運司自涇原環慶擇便路取靈州西旁築城堡約十五處置守具積糧艸明年以李憲權涇原路經略使兼經制熙河節制秦鳳路陜西諸路經略使兼經制熙河節制京東六千人京西三千人河北八千人河東五十人淮南六千人並令都水監刷黃汴河淸及客軍共萬三千人隸之又招納棟戩阿里庫果莊及禹藏花麻等憲奏進兵出塞築立堡障及制賊方略乞從中裁詔不許憲又言五路軍馬會合之地逺近不齊不可一一擇日𨿽擬七月辛丑中軍起發爲準乞下司天監詳定憲又奏將來隨軍糧食轉運司經制膠柱須索浩大𨿽傾闗中事力佐以北路金穀亦未易應辦已自計置米五十萬石漧糧二千萬斤自從本司運至出塞於是鄜延路總管曲珍出界至金湯遇賊焚蕩族帳七百斬首千級珍又令遣將城葭蘆寨至羅兀城相直背罔川全軍夜驚而丰州屯駐神鋭兵千餘人修葭蘆寨至府州百勝寨王安等百餘人鼓眾擅還時諜者言夏國母自三月初點集河內西梁府羅歷界甘肅瓜沙十人發九人欲諸路入冦三萬餘騎侵犯淮南鎭而神木堡兵首領皆穿頭選募血戰之士上戒勅諸將且促進兵時已支司農新錢又鹽鈔各二百萬緡內藏庫銀三十萬兩中書奏陜西邊束未息欲廣調軍需上曰秦居闗中止以一方士力尙能並一九州島今天下之什倍於秦遠取東南財賦以贍闗中更得名將練兵則何爲而不可顧未有其人耳因謂執政曰康定中西鄙用兵契丹乘間有要請

徐禧等築永樂城

元丰五年夏五月鄜延路經略安撫沈括經略副使種諤等上言準朝旨條具制賊方略仍令畫一具所乞城山界本路正當可爲之時今具大意臣等歷觀前世本路邊徼與中國隔限者利害全在沙漠若彼率眾度漠入冦則彼先困我度漠往攻則我先困然而西戎常能爲邊患者以漠南有山界之粟可食山界之民可使有山界之水艸險固可守我師度漠以北則潰贏糧載野野次突漠力疲糧窘利於速戰不幸堅城未抜大河未渡食盡而退必爲所乘此勢之必然也所以興靈之民晏然髙枕而我緣邊城寨未嘗解嚴者地利使然也至若能使漠南無粟可食無民可使無水艸險固可守彼若羸糧疲師絕漠而南頓兵砂磧仰攻山界之堅城此自可以開闗延敵以逸待勞去則追擊惜力治約之勢在我而委敵以空野堅城之大利又山界旣歸於我則所出之粟可以養精兵數萬得邊之牧地可以蕃息戰馬鹽地可以來西方之商旅鐵冶可以益兵器置錢監以省山南之漕運彼之所亡者如此我之所得者如此而又絕利市罷歲賜驅河南之民聚食於河外彼將何以自贍更使之賂契丹結棟戩乃所以坐困之也山界旣城則下瞰靈武不過數程縱使堅守必有時而懈緣邊修戰備積軍食明斥堠待其弛備發洮河之舟以塞大河下橫山之卒搗其不意此一舉可覆也兼梁氏與萌訛首爲悖亂使一國之民肝腦塗地彼寧不猜怨獨以兵威刼束勢不得動耳急之則並力緩之則自相圗此曹操所以破袁尙也其當措置事候得朝旨別具條奏又言昨條具制賊方略非謂展托邊面而已蓋欲窮因賊勢窺其腹心須當盡據山界若占據山界則漠南更無點集之地彼若入冦須自漠北成軍自來非大軍不可如此當先擇險要之地立堅城宿重兵以爲家計今案視寨北古烏延正據山界北垠舊依山作壘可屯士馬東望夏州且八十里西望宥州不過四十里下瞰平夏當要衝土地膏腴依山爲城形勢險固欲乞移宥州地平難守兼在沙磧土無所出先於華池油平築堡以接兵勢川路稍寛以通車運聚積糧艸器具事事有備並力烏延先補山城全力築平城此地膏美去鹽地不逺其北卽是牧地他日當爲一都會鎭壓山界屏蔽鄜延其銀夏州亦可置鹽監鐵冶錢監馬收困險控扼候烏延工畢漸次計置仍乞將塞門寨以北石堡背水油平羅韋鹽地一帶爲中路隸宥州米脂浮圖葭蘆義合吳銀州一帶爲東路隸綏徳以金湯長城嶺徳靖順寧寨一帶爲西路隸安軍除本路九將外更增置四將以新招土兵分隸緣邊八將駐札邊面次邊三軍置於金明靑澗城鹽州近裏兩將在鄜州河中府其緣邊八州搉鹽自賣交鈔本爲禁止靑白鹽立法將來靑白鹽池旣歸我入州軍自不可食解鹽乞以鹽汔隸本路及轉運司可以那移外乞朝廷應副錢萬緡廂軍五千人工匠千人遞爲百匹乞於近裏州軍應副生熟鐵五萬斤馬皮萬張車二千乘本司及轉運司備義勇保甲萬人應副以代禁軍有事役者又言朝廷若定錢城守山界旣乞起涇原兵馬牽制及本路屢捷之後乘勢興修若遲畱月日卽恐西賊有謀費力平蕩於是詔給事中徐禧內侍省押班李舜舉往鄜延路同沈括計議先是豫章有進士黃雍者著書千家禧得之因切語爲書褒美新法以獻王安石安石大賞之時呂惠卿領修撰經義遂牒禧以布衣充檢討已而欲官之安石乃白上曰中書檢正官如章惇輩朝廷卽當有差除後更用人如不稱艱於退絀今欲置人爲習學上可其請於是除禧鎭南軍節度推官中書戶房習學公事及安石罷相呂惠卿復薦禧召對垂拱殿除太子中允館合校勘權監察禦史裏行禧口辯揚眉奮髯足以移人意安石再相鄧綰爲禦史中丞劾禧黨惠卿因縱華亭之獄禧出爲荊湖北路轉運使禧拜中丞首論綰人材闒茸不可知永興又薦孔武仲邢恕可以爲禦史王安禮對上曰武仲與恕豈可爲禦史張璪曰此兩人俱異論者上曰徐禧論事其意漸可見大率懷呂惠卿恩尢欲進異論之人安禮曰事君者不可以貳茍貳焉無所不至禧尙是知縣資序陛下抜擢過分宜何以報而懷姦若此上曰禧俱嘗有資序自布衣卽擢至此禧事惠卿如父禧今日殺身可也豈上論報詔知靑州劉庠與綰易而未罷禧中丞其後上復謂安禮等曰君臣之義報施而已古人待我國士故國士報之至於豺狼亦有報施如徐禧者可謂不知報矣安禮曰禧志行如此已爲陛下所察莫若明示貶斥使天下之人知陛下好惡所在蒲宗孟曰若只今爲給事中恐亦足以懲勸上曰待不悛當有顯絀至是與沈括等計議乃言銀州故城𨿽據明堂川無定河之會而城東南已爲河水所吞其西北又阻天塹實不如永樂之形勢險要已定議自永樂堞聲塔平移而右堡烏延至長城嶺至六寨自背圍川良�孟�羅韋囉泊川至布娘置六堡�寨之大者城圍九百步小者五百步一寨用工略萬三千其非九百步之寨一百步之堡所能包盡地勢則隨處宜增展朝廷是其議卽日報可七月詔李察差官團結廂軍三萬人令團結官押付鄜延路聽轉運使李稷賦功又詔涇原環慶熈河蘭會路都大經制司涇原路經略制置司鄜延路見路進城山界須諸路兵爲聲援令涇原於鎭戎定川熈寧髙平各置一軍委劉昌祚盡護之須兵馬三萬以上環慶於順城荔原堡柔遠安彊寨各駐一將令經略司委近上將領盡護之須兵馬二萬以上以鄜延路副總管曲珍爲副使八月禧舜舉括稷將步騎四萬及諸路役兵城永樂凡十四日城成承永樂與綏徳俱在無定川中永樂北倚山南臨無定河三面俱絕崖地誠險要冦騎數來爭之俱敗去先是冦發國人十丁取九以爲兵近三十萬人賫百日糧屯於涇原之北俟官軍出寨而擊之旣聞城永樂卽引兵趨鄜延邊人來告者前後數十禧等俱不之信且曰彼若卽來是吾立功遷官之秋上賜禧等黃旗曰將士立功受賞當倍於米脂禧等恐括分其功乃曰城略已就矣與存中歸延安九月乙酉畱李稷與曲珍以步兵三萬餘人護永樂禧括舜舉以八千餘人還米脂是日永樂遣人告邊騎且至丙戌括畱屯米脂禧舜舉復如永樂丁亥邊騎大至曲珍率城中兵陳於崖下水際禧舜舉率城中兵陳於崖下水際禧舜舉稷植黃旗坐於城上臨視之賊自未明引騎過陣前食時未絕前將軍髙永能曰吾眾寡不敵宜及其未陣撃之庻幾可破禧曰爾何知王師不鼓不成列及已陣而賊眾前後無際將士有阻色曲珍白禧曰今眾心已搖不可復戰戰必敗請收入城禧曰君爲大將柰何遇賊不戰先自退邪俄而賊鳴笳於陣賊騎爭渡水犯官軍先是選軍中勇士良馬謂之選鋒使居陣前未幾選鋒先敗退走蹂踐後陣賊騎乘之官軍大潰偏將死者數人士卒死及棄甲南走者幾半曲珍與殘兵萬餘人入城崖峻徑狹騎兵棄馬緣崖而上喪馬八千餘匹賊遂圍之城堞俱未備水寨爲賊所據城中掘井三丈不及水士卒於是渴死者及過半賊遊兵近米脂括退保綏徳城永樂孤絕賊攻益急曲珍度城必不可守白徐禧請率眾突圍而出南走猶勝於坐而待死禧怒曰君已敗軍又欲棄城耶戊戌夜值大雨城遂陷珍率眾數十人踰城走免禧舜舉稷闔城俱後初括奏賊兵來逼城見官軍整故還上覽奏已憂曰括料敵疎矣彼來未戰豈有逃退邪必有大將在後已而果然及括以圍城事聞上急詔李憲率所步兵赴援又詔括曰永樂爲至危急若不斟酌便宜措置則恐誤朝廷事愈重今𨿽發諸路赴救度可齊集須臾十數日卿可相度遣閒人與賊約抽退軍馬當追回永樂人民結黨還地界如委可行卽依今指揮若恐益增賊勢卽勿施行今永樂諸將已失利事出無可柰何卿宜勿惶撓整頓精神措置邊事安撫在城人情招集散亡士卒使臣惟是上下一心堅守城池收拾民戶焚境委積勿以滋賊凶焰消沮士气所有今日已前累降處分軍前可多方募人傳達令求便潰圍棄城比李憲至延州永樂已陷於是括坐始議城永樂旣又應敵乖方責授均州團練副使員外置隨州安置徐禧者狂疎喜談兵常言用此精兵破羸冦左縈右拂直前刺之一步可取三級諸將有獻策者輙大笑曰妄語可斬終以此敗李舜舉知城必陷裂衣襟奏曰臣死無所恨願朝廷勿輕此賊及城說陷報夜至上早朝當子慟哭宰執不敢仰視上嘆息曰永樂之舉無一人言其不可者右丞蒲宗孟進曰臣嘗言之上正色曰卿何嘗有言在內惟呂公著在外惟趙卨曽言用兵不是好事旣又謂宰執曰自今更不用兵與卿等共享太平也先是惠卿在延州首以邊事迎合朝廷而已去官沈括繼之遂謂討伐種諤以鄜延之師深入無功髙遵裕以環慶之師至軍州城下狼狽而還陜西河東騷然困獘天下共望朝廷安息而沈括種諤陳進取之策復講築城禧素以邊事自任故上遣往經畫之旣入賊境略不爲備寡謀輕敵猝通彊冦故敗自是後上始知邊臣不可信亦厭兵事無意西伐矣

太平治迹統類卷十五

●欽定四庫全書

太平治迹統類卷十六

﹝宋﹞彭百川撰

神宗開熙河

河州大首領轄穆珍者邈川大首領嘉勒斯賚之孫也嘉勒斯賚本西域胡僧李立遵攜來吐蕃立文法言是佛種由是吐蕃咸皆信服之吐蕃之俗俱辮髮謂佛爲嘉勒謂兒子爲斯賚故稱嘉勒斯賚初據宗噶爾城以立遵爲輔祥符中用立遵策將眾十萬穿古渭州入冦時曹偉以引進使知秦州領騎卒六千守伏差城聞已過畢利城偉率諸將渡渭逆之遂合戰三都谷賊軍𨿽眾然器甲殊少在後有所持俱白棓毛連以備刼虜而已偉知其勢弱不足畏欲以气淩之自引百騎穿賊陣出其後外髙指揮軍中鼓噪夾擊賊大潰斬首三千級明日視林薄間中傷及投崖死者萬計偉威名大振嘉勒氏自此衰弱視中國如神明惕息不敢動立遵歸又病死乃徙居邈川更以邈川溫布格爲輔遣使秦川求內屬詔授斯賚寧遠大將軍愛州刺史以布格爲歸化將軍後布格謀亂斯賚殺之以攺蒞靑唐景佑中授兩使畱後異時與回鶻歲遣使自蘭州入鎭戎軍以修朝貢朝廷亦命陜西州縣特置驛謂之嘉勒氏位及元昊將叛慮嘉勒氏制其後舉兵攻蘭州諸羌南侵至馬銜山築瓦山會斷蘭州舊路畱兵鎭守自此嘉勒氏不能入貢而回鶻亦退保西州元昊遂叛命久爲邊害朝廷患之議者謂嘉勒氏尙在河湟間又與元昊世仇儻遣使通諭朝廷之意使西戎有後顧之憂則邊患少息矣仁宗然之寶元中遂遣屯田員外郎劉渙奉使自古渭州抵靑唐城因少邈川都統爵命受之俾持角以攻元昊斯賚謝恩大喜請舉兵助中國討賊自此元昊始病於牽制而嘉勒氏復與中國通矣旣而元昊大舉襲嘉勒氏而斯賚堅壁鄯州不與戰元昊渡水嘗植幟以志深淺斯賚潛使人移所植及元昊眾潰於志處溺死過半自是數以計敗元昊取西涼府而斯賚得斯多淑之眾十餘萬回鶻亦以數萬人歸之其勢遂彊於諸羌朝廷命爲保順河西節度使洮涼兩州刺史斯賚初娶立遵妹生二子一曰轄正一曰瑪爾珍朝廷俱命爲團練使自母失寵爲尼卽俱遁去轄正居河州龕谷生穆珍瑪爾珍居宗噶爾城元昊妻以女遂附元昊瑪爾珍懦不能制所部溫氏亦叛歸元昊斯賚再娶喬氏有才色生棟戩年長桀黠遂殺二兄並其眾斯賚老國事一以委之秦鳯經略使張方平使人誘棟戩入誘棟戩所並乃勵力結部落將雪恥又值其婦翁瑪爾斯多沁以罪責於秦州乃歸明住坐秦州之境且屢乞河州刺史秦州爲奏得敕告然以其居逼邊恐後爲患乃諭以爾歸河州卽給付於是穆珍遷於武勝謂巡檢程從簡曰武勝亦河州界可以給付眞命矣從簡以候申師司爲報偶牙校送斯賚加恩告穆珍乃執牙校語以得刺史告身卽放爾歸秦州枷從簡劾以妄許之罪旣而出從簡令親諭之及歸穆珍又縶畱從簡穆珍自知與漢有隙日夜練兵其祖不能禁部族往往歸附用其妻弟霞裕勒爲謀主與夏人解仇朝廷務懷來卒授以河州刺史治平間斯多死起復棟戩爲冠軍大將軍員外置同正員充保順軍節度使洮州營內觀察處置押蕃落等使上卽位加檢校太保前此闗中士人數言其利害𨿽張載之年少時亦欲結客取之範仲淹帥延安招置府第但修制科至登進士第其志乃已王安石之子雩年十三得秦州卒言洮河事歡曰此可撫而有也使夏人得之則吾敵彊而邊受患博矣其後王韶上熈河之策蓋取此王韶者始爲建昌軍帥理參軍時蔡挺提點江西刑獄受知於挺後數歲知慶州詔遊西邊謂挺且言將應制科欲知西州本末挺遂以前後士大夫之言邊事者悉示之其間有向室議洮河一說韶恱之乃爲平戎策以獻其策曰古者禦戎無上策謂戎狄荒忽在要服之外也今河西李氏據兩路皆漢唐舊郡在邦域之中所謂癰疽伏疹畱滯脇下心腹之患也觀其蓄威養鋭竊號稱制朝夕東向盱雎以窺中國之利此其志非止於來去荒忽利剽刼而已也國家柰何以戎狄待之曽不念子孫百世之後將有戚國內侮之憂也方承平無事四方萬里無雞鳴犬吠之警然賊人猶窺我邊邑犯我城郭萬一腹心之內有方二三千里水旱四方盜賊者相繼當是時賊人之情其可以恩信保耶議者但欲備邊固守爲不可攻之計殊不知腹心一擾則邊守自闕此唐吐番所以陷涇隴也昔拓抜民始居雲中宋頁允新初居振武當時議者亦不謂其能深入中國爲腹心之患也今自綏銀宥至於沙肅十四州軍之地東西二千餘里其又豈特雲中振武一城之地耶夫勞中國以事戎狄誠非爲國之長策然勢有不得已者又安可端坐俟其侵逼哉今欲徑舉重兵搗其巢穴則國家重生邊事納其誠欵則不可先違誓約輕動士眾使曲在我也愚以爲國家必欲討平西賊莫若先復河湟則李氏背腹皆受敵表裏交擊之患不攻而自覆矣今自武威之南古渭州之西皆漢隴西安定金城三郡地所謂隍中大小楡土地肥饒宜五穀者皆在今洮河蘭鄯之間漢氏所以開屯田建城邑而臣諸羌者也自唐開元以以後吐蕃侵入盡陷河北卽今爲羌人所據者已三四百年矣今戩𨿽在河湟間而沿邊諸侯自爲種落如穆珍霞裕勒溪巴烏之徒皆與漢界相近在洮河間其種落大者不過一二萬小者二三千人皆分離散處不相統一此正可以並合而兼撫之誠能厚以恩信結其宗黨使其傾心向慕欣然有歸服之意但得大族首領五七人其餘小種皆可驅迫而用之矣諸種旣服嘉勒氏𨿽盛其敢傲睨而不歸我嘉勒氏旣歸於我則西河李氏在吾掌股中矣急之可以蕩覆其巢穴緩之可以脇制其心腹此所謂見形於彼而收功在此也愚故以謂欲驟親之則不爲吾用急撫之則其心愈離此無異驅虎豹於山林而使之轅阨也令之猶不從召之安可致乎愚以謂此由國家未嘗得撫戎狄之術故也夫虎豹之在山林其貪忍殘暴惟肉是嗜驟親之則傷人此固不可以恩信待也然後有善畜養者得而馴擾之至可以駕馭而驅使之無不如意羌戎之人貪愛慕義樂爲人用其暴戾又豈甚於虎豹哉觀其種性所習𨿽生梗頑硬難以道禦而純固誠愨易以恩誘患國家未嘗得人親撫之也爲今之計莫若擇通材明敏之士志慮軒豁能通知其意者朝夕出入於其間往來巡行察其疾苦有生梗頑硬者卽稍以恩信綏之使其人皆知上位有愛我之意欣然相勸𦇤負而歸於我矣此撫屬羌之策也韶又獻和戎六事上命樞密院召問方略以爲秦鳳路經略安撫司機宜文字時靑唐兪龍珂大族難制議請討且城之韶乃因按邊上從數騎直抵其帳招誘之且畱宿以示不疑龍珂遂率其屬十二萬口來附於是靑唐渭源諸族俱納地周環二千里上嘉龍珂首善拜爲西頭供奉官龍珂謂押判使曰平生聞包中丞拯朝廷忠臣今旣歸漢乞賜姓包上如其請遂賜之姓包名順又詔髙遵裕卽鹽井川建第賜之賞韶爲右正言直集賢院建古渭寨爲通逺軍使詔知軍事以圖武勝是歲熈寧五年也秋七月詔築乞神平堡而番酋穆爾居瑪爾邦山與水巴族相結時入冦詔平兵度行一嶺逼之斬首百餘級焚其帳洮西震動會穆珍渡河來冦而穆爾復依其聲勢保集瑪爾邦山閏月知徳順軍景思立以涇原第六將兵並第一等弓箭手五千騎出南路且分遣諸將一擊穆爾一擊穆珍韶將大軍從東徵趨武勝未至則迎擊韶賊兵敗還走追至其城酋領霞裕勒棄城夜遁惟曲散王阿南阿出降乃城武勝八月以爲鎭洮軍以髙遵裕知軍事以結吳延珍爲禮賓副使鎭洮軍洮西一帶番部鈐轄賜以器備甚寵延珍者穆珍諸弟也王師討穆珍於鞏令城穆珍敗走延珍舉其族並大首領李淩戩等出降故命之且詔沿邊安撫司曉諭木徵限一月降優與官爵不從卽多設方略擒討仍以內殿崇班告一道錢五千緡募人輔送冬以乞神平堡爲慶平堡隸鎭洮軍又以鎭洮軍爲熈州升鎭洮軍爲節度額以熈河洮岷山逺通軍爲一路置馬步軍都總管經略安撫使所應制置事令經略安撫司詳具以聞進王韶爲龍圖閣待制知熈州兼馬步軍都總管經略安撫使移髙遵裕知通逺軍兼總管已而霞裕勒歸熈州聽命以淩戩爲右侍禁充結河一帶蕃部巡檢淩戩此穆珍母黨也其明年春景思立引兵由香子城進討河州力戰數合斬不用命者數人軍聲大振王韶引精兵從之捕斬賊首千餘級穆珍遁走生擒其妻子以屬吏韶入河州諸羌反襲香子城大掠輜重侍禁田瓊戰牛精各失利及其子永吉俱死詔急遣苗授救香子敗之斬首四千餘級守香子鈐轄奚起城中兵與苗授合遂進討牛精諸谷助賊蕃部焚其帳斬千餘級過塞不通景思立復引兵通道又斬三千餘級盡得所掠獲牛羊芻粟不可勝計詔回軍復擊諸羌而穆珍復入河州韶乃城香子反復遣將渡洮河破康樂城之及城劉家川堡又自領兵破丹諾爾而城之俱戍以兵穆珍弟霞烏察急攻陷止不能下去圍臨江兵不敵熈河番漢部巡檢劉惟吉率所部兵赴之力戰霞烏察敗遂走於是第功行賞以王韶爲禮部郎中樞密直學士景思立爲東上閣門使河州刺史遷奚起爲皇城使劉惟吉爲左藏庫副使余減年推恩有差遂以思立知河州攺苗授知徳順軍專管轄涇原正兵弓箭手策應熈河又詔丹諾爾城爲定羌城香子城爲寧河寨康樂城爲康樂寨劉家川堡爲當川堡並隸河州思立以河州未城寓行州事於寧河寨夏詔永興秦鳳轉運司發壯兵二千付思立城河州又韶躬將士卒往視河州修城羌人謀伏兵南山斷官軍韶遣王君萬等抜之遂川露骨山南入洮河界破穆珍弟布珍覺盡逐山南諸羌時穆珍畱結彪守河州而自將鋭卒出王師後韶又分爲兩道遣別將攻河州而自逆穆珍所在大破之穆珍走遂圍河州結羌以城降霞烏察布珍覺本令徵欽令徵等各以城降於是收復宕宜岷洮又城拶南通道川班師韶入覲安石請率百官稱賀上曰此廟堂之謀將帥之功於朕何有安石再三陳請以熈河之功時少比陛下神算前定舉無不克祖宗以來每下州郡例俱稱賀上猶不許安石曰河州事中外所仍多端稱賀則人情釋然請俟城畢入慶從之旣而畢工於上禦紫宸殿王安石率郡臣上表賀上解所服玉帶賜安石辭不許方受賜以王韶爲端明殿學士兼龍圖閣學士右諫議大夫初王韶之圍河州也番部開門請降旣入景思立夜殺降者二千餘人上聞之曰禍莫大於殺已降故思立克河州之功不賞乃以髙遵裕爲岷州霞烏察布珍覺董谷俱率朝引見延和殿上謂董谷𨿽非首領然能於鼐羅城先同其母詣景思立前鋒請降乃盡以爲崇儀副使悉充蕃部鈐轄吳叱岷州巴珍覺洮州董谷河州厚遣之當時穆珍𨿽屢破屢敗而棟戩別將靑伊結果莊者復數擾河州屢誘脇部族舉西山襲取河州采木軍士害使臣張普十輩以書抵景思立不能忍包約勸之毋出兵思立不聽明年春思立率蕃漢兵六千攻果莊於塔布城思立將中軍韓存寶魏奇爲前鋒王寧策之王存爲左助李粲爲後殿趙亶策之果莊眾二萬餘分爲三以抗官軍自辰及未血戰十合賊從山下沿溝出圍中軍王寧戰死韓存寶王存亦被圍走馬承受李元凱死之思立與存寶潰圍而出與殿後合思立已三中箭存寶奇及他將亦各重傷於是眾議曰日晚兵疲矣宜移陣東坡爲營以自固而思立以前鋒重傷乃獨移屯嶺上而戒諸將無得輙動復以百騎血戰走蕃兵數千人方追之而殿後兵動不能止前陣欲戰者見之俱潰思立且戰且退至東嶺上與趙亶合官軍尙五千餘人思立曰我敵以百騎走千餘人諸軍無助我者軍敗矣合自剄以謝天子眾止之少頃再戰數合不能解遂死包約亦戰死上聞思立死深以用兵爲憂批諭執政曰熈河邊事未有安靖之日且湖南廣南可詔章惇沈起早務了畢追還兵馬並力一方庶不至別貽大患時王韶赴闕還在道聞思立敗疾馳而西會兵於熈州以三月丙午度洮翼日破拉戩族於結河川口斬千餘級釋河州圍走果莊等三萬餘人穆珍竄入﹝原闕﹞

神宗朝議契丹地界

熈寧七年春契丹遣泛使林牙興復軍節度使蕭禧來言代北對境有侵地請遣使分畫其書曰切以累朝而下講好以來互守城規務惇夙契𨿽境分二國克保於難知而義若一家共思於悠永事如關於違越理須至於敷陳其蔚應朔三州土田一帶彊二祇自早歲曽遣使人止於舊封俾安鋪舎庶南北永標於定限往來悉絕於姦徒洎覽舉甲輙有侵擾於全屬當朝地分或營修伐壘存止或舎居皆是守邊之冗員不顧睦鄰之大體妄圖功寔深越封陲今屬省巡遂令按視備究端寔諒難寢停至於縷細之緣由分白之事理已具聞達盡令拆移旣未見從故宜申報據侵入當界事理所起鋪候之處各差官員同共檢點早令毀撤卻於久來元定地界再安置外其餘邊境吏有創生事端委差去使臣到日一就理會如此則豈惟疆場之內不見侵踰兼於信誓之間且無違爽玆寔穏便顓俟準依上許之而難其人執政白遣太常少卿判三司開拆司畱忱祕書丞檢簽書樞宻院兵房文字呂大忠卽河東理辧之及蕭禧曰蔚應朔三州地界俟羌職官就地頭檢視定奪雄州外羅城乃嘉佑七年因舊繕葺元計六千餘萬工至今已三十年才修五萬餘工卽非創築城隍有此誓書又非近年事北朝旣不欲如此今示和好孰更不令接續增修白溝余亦俟差人檢示如有創蓋樓子箭窓等並令拆去如有創屯兵級並令抽回朝廷自來約束邊臣不令生事如昨來趙用擅入全屬北朝地分雄州職官十餘人並已停降今來郭業侵入全屬南界地分兼先放箭射傷巡人理須應敵況北朝近差巡馬一是創生事端其郭庠事並其餘細故並循常例別無違越無可施行禧奉詔而退授以誓書書曰辱遷使指來貺丞封歷陳二國之和有若一家之義固知鄰保執信符獨論邊鄙之臣賞越封郵之守欲令移徙以復舊常切惟兩朝撫有方宇豈重尺土之利而輕累世之歡況經界之間勢形可指方州之內國籍具陳當遣官司各加覆視倘事由夙昔固難徇從或誠有侵踰何吝攺正而又每戒彊吏令遵誓言所諭創生之事端亦皆境候之細故已令還使具達本因細料英聰洞垂照悉韓縝時爲兵部侍郎天章閣待制乃假龍圖閣直學士給事中爲回謝使忱等入辭對便殿忱曰臣受命以來在樞府考校文據未見本朝有尺寸侵邊地且雁門者古名限塞且跬步不可棄業何由委五百里之疆以資敵乎臣旣辱使指當以死報之惟陛下主臣之言幸甚上韙之忱已行上手勅曰邊理危則忿卿姑如所欲與之忱不奉詔大忠又以父憂去獨忱至河東而契丹亦令樞密副使同中書門下平章事蕭素樞密直學士梁穎會於境上素穎頗倔彊自言當廟坐謂北朝使相有此儀忱不從移文結難一日蕃首引兵萬眾入代州意焚鋪候與官軍交射已而素穎徑入橫都各施帳幔邀忱相見忱不往又欲設次於西陘東谷忱以侵地愈深不許會得國信所言至和中國信使蕭徳常亦帶平章事與館接使行馬坐次悉分賓主乃以此報之於是會於大黃平以賓主見尋詔大忠奪喪與素穎會議凡三四見議不決而指對蔚應朔三州分水嶺土壠爲界忱大忠卽邀素穎行視無土壠乃但云以分水嶺爲界蓋山所至有分水嶺槪言分水嶺爲界則異時可以罔取此黠冦之微意也相持旣久忱等歸報上聞蕭禧且復來乃遣中使賜韓琦富弼文彥博曾公亮手詔曰朝廷通好北邊凡八十年近歲以來生事彌甚代北之地素有定封而輙造釁端妄來理辧此敕官吏同加按行𨿽圖籍甚眀而詭辭不報今橫使復至意在必得朕以祖宗盟好之重固將優容冦情無厭勢恐未已萬一不聽何以待之古之大政必詢故老卿夙懷忠義歷相三朝𨿽爾身在外乃心罔不在王室其所以待遏之方密具以陳朕將親覽琦上疏曰臣觀近年以來朝廷舉事則似不以大敵爲卹彼人見形生疑必以我有圗復燕南之意𨿽聞彼生孱而侫物豈無彊梁宗屬與夫謀臣策士引先發制人之說造此釁端故屢遣使以爭地理界爲名觀我應之之術爾今日致彼疑有七通髙麗取熈河教義勇修軍器沿邊植柳楡置三十七將軍今彼因疑生事但不得不然好進之人不顧國家利害但謂邊事將作富貴可圖必曰敵勢已衰持外示驕慢爾以陛下聖神文武若擇將臣領大兵深入敵境則幽薊之地一舉可復此又未之思也今河朔累歲災傷民力大乏沿邊次邊州軍芻糧不充新選將官皆麄勇寡謀之人義勇保甲新點未經訓練若驅重兵頓於堅城之下糧道不給腹心受敵𨿽曹彬梁信名徳宿將猶以此致岐溝之敗也臣愚今爲陛下計謂遣使報聘優致禮幣且言朝廷向來興作乃修備之常與北朝道好之久自古所無豈有他意恐爲謀者所誤爾弼上疏言今楊使再至朝廷違之則兵起而速患順之則河東斥堠漸蹙臣謂不若一委邊臣堅持舊來圖籍疆界爲據使之盡力交相結難然北冦非不自知理曲蓋欲生事遂興干戈豈是無故自興寔有以致其來也惟陛下深省熟慮不可獨謂敵人造釁背盟也彼若萬一入冦事不得已我但嚴兵以待之來則禦之去則備守此自古中國邊防之要也若朝廷來忿便欲深入討撃實慮萬有一跌其害非細若便與西夏爲掎角之勢則朝廷宵旰矣文彥博曽公亮則但持不與之論乞選將厲兵以待之彥博之疏曰中國禦戎守信爲上必以誓書爲證彼𨿽危辭難奪正論公亮言邊人之情畏彊弱在控制得術耳今者中國所以恃邊人者旣極包含若其生事不已不使知懼臣恐未易馴服控制之柄無使倒持邊人知中國不可窺姦謀亦自息矣是時蕭禧至白溝又堅欲交馬駄於城北亭非故事朝廷曲從之上批曰蕭禧於白溝往凡十日至今未聞起離向宗儒等𨿽再三報以舊例禧殊未有從順之義若更遷延深恐冦愈肆彊忿或出不遜之言或以巡馬擁送南來愈難處置雄州使人約欄又致喧爭萬一擾攘或傷官吏恐不可收於去歲蔡確接伴已許馬駄依常使車例於雄州交割今必難卻其請可詳度止作朝廷據接伴奏特許依年例作兩接交換庶幾稍通其情於疆事易爲商量又批曰北使久畱白溝已經累月自通和好以來無此事朝廷處置實不可緩蓋所爭者小而所系者重議者若謂恐敵人因此得以占據兩屬之士是甚不然且北人前後執作證據以爲屬彼者豈獨一事如夏秋二稅借他蓋館雄州門側札立標竿及巡馬不住往來之類不待更增交割馬駄一節乃可占據況人夫一半已於白溝代還在理委無深害可速議指揮禧至故因書其大指而去且以忱等遷延爲言其書曰昨馳一介之輶傳議復三州之舊封事已具陳理應深悉期遵誓約各守邊陲至如創生事端侵越境土在彼則繼有於此則曾微乃者蕭禧才回韓縝繼至薦承函翰備認誠悰言有侵逾理須攺正斯正見和成之意且無違拒之辭尋命官僚同行檢點於文驗則甚爲顯白其鋪候則盡合拆移近覽所司之奏陳載詳玆事之縷細謂劉忱等𨿽曾會議未見惟依自是及冬以月建日或假他故或飾虛言殊無了絕之言止有遷延之意若匪載憑緘幅遣使人寔虞詭曲以相蒙罔罄端倪而具達更希精覽遐亮至懷早遣邊各加審視別安戍壘俾返舊常一則庶靡爽於鄰馭一則表求惇於世契倘末從擗割仍示稽遲在往復以難停系悠長而豈可微陽戒候善嗇爲宜時王安石再入相召執政與忱大忠同對資政殿論難久之上曰凡事俯從尙不肯已今兩遣使豈有中輟之理卿等爲朝廷惜疆境誠是也然何以弭患大忠進曰遣使相來卽與代北之地若有一使曰魏王英弼者來求闗南之地則如何上曰卿何言也大忠曰陛下旣以臣言爲不然今代北豈可啟其漸忱曰大忠之言社稷大計願陛下熟思之執政之臣大忠不可奪罷悅三司鹽鐵判官前此大忠乞終喪制奏曰臣與劉忱再會北人於大黃平蕭素梁穎詞理俱屈𨿽議論反復執迷不回切原其情技亦止此爲今之計莫若因而困之伏望就除劉忱一本路差遣置地界於代州以蕭士元爲副來則與之言去則勿問在我則逸在彼則勞歲月之間庶可決議久寓絕塞人情皆非所堪速希成功實恐有害軍機事理而臣方在衰疚棄幾筵以將使事今者素穎亦必顧惜歡好決無倉卒起釁之端臣之去畱似無所系乞聽臣罷歸以終喪制至是上許之大忠𨿽得請去然終論奏以地爲不許奏曰切以北人窺伺邊疆爲日久矣始則聖佛谷次則今泉村以至牧羊峯瓦窯塢共侵築二十九鋪今則西起雪山東接雙泉求地五百餘里蔚應朔三州侵地已經理辧更無可疑惟瓦窯塢共侵築見與北界商量蕭禧未過界時臣先奏論乞朝廷主此定禧議又皆許之今西陘以東皆有眀據此地不能固爭他處亦以難保切料敵情有可動者一有不可動者五狃於包容侵侮中國今若必校或激怒心此可動者一也歲得金帛與地孰利萬一絕好所失則多此不可動者一也敵兵𨿽眾脆弱驕惰應敵者鮮非咸平景徳間可比此不可動者二也城池不固器械不精以守必危以戰必敗此不可動者三也山後之民久苦虐政皆非思中國之心邊釁一開必防內變此不可動者四也北人最畏西夏復有達靼之隙果欲長驅豈無牽制之虞此不可動者五也彼主弱而少斷母老子孱縱有謀臣恐未得用今者邊使再入必未嘗先輸屈伏之言俟其情意稍開且以胡谷義興冶大石茹越麻谷五寨治平二年侵築十五鋪度山勢立界或更增以瓦窯塢如王僅靳宗臣之議則我無屑就之愧彼有可取之名蕭禧使還不遂其意萬一張大兵勢測我淺深乞指揮諸路帥臣但爲禦計一切勿校遂放命縝乘傳詣境上會遼人結絕以聞詔諭蕭禧以此歸報禧不受命又遣內侍李崇貴詔許以長連城六番鎭者治平二年契丹嘗置鋪其間邊人以其見侵毀之後不復來至此計其卽舊址置鋪而禧猶不從執議如初上不得已議先遣沈括報聘括請可上謂括曰敵情難測設危使人卿何以處之括曰臣以身任之上曰卿忠義固當如此行學一時之安危卿安則邊計安禮義自中國出較虛气無補於國切勿爲也上又畫七事以問中書樞密院曰今遣沈括等行而事當預慮者蕭禧未還止之不令過界一也接伴久不至二也過界三五程止之令俟蕭禧到三也到敵帳先問來意直俟以分水嶺爲界方得朝見四也𨿽得朝見延之穹廬中須令用分水嶺爲界方得五也使人未許以分水嶺爲界卽領兵拆移鋪舎屋徐遣括等持慢書來報云旣商量不從已令兵馬往彼拆移訖使朝廷知旣未是絕好如何爲處六也使人至輙苦辱之或授以惡馬使顚僕於山谷中或詐爲賊潛來傷害旣不顯中國之意如何爲處七也中書樞密院其議應之所宜中書樞密院卽條其奏曰切以分水嶺旣不可蕭禧又未肯辭欲通兩國之情則泛使不可不遣彼以禧未還而不納或納至接伴至不容或有之然且遷延境上以示我無絕好之意於義無傷則彼亦難怪禧之稽畱無由發怒若必遣使人以分水嶺爲界則許與不許且使人之敢專就令屈從豈足爲信若不候使還彊移鋪屋前已計議屈伸在我且爲後圖本朝與之通好多歷歲年使人之來禮遇甚厚今𨿽未允所求固無激怒之事若辱使人恐無此理上然之於是以使指授沈括曰本朝邊臣見用照證長連城六番嶺爲界公牒十六道多是北界聲說闗口把鋪等處捉賊或交趾並在長連城六番嶺之北內順義軍重熈二年三月十八日牒稱南界送到於山後長連城兩界分水嶺上收捕賊人張奉還等不合界過準法斷訖又順義軍淸寧九年十月牒捉到截奪南界代州崞縣赤泥交主白戶支牛賊人事旣指長連城六蕃嶺南依舊趾修蓋已是曲惇和好今禧更指分水嶺爲界緣所在山嶺水勢分流皆謂之分水嶺昨蕭素等所執證照文字三道除大石義興治兩寨已爲此界侵越不經治平年發遣見不以連城爲界外其西陘寨執張慶文字據言分水嶺上有土壠所據指處卽無土壠兼張慶文字指雁門塞地比至界遮敵軍十一里今鴈門塞至長連城地界爲兼忱等曽牒素等曽牒素等今指定是何山名爲分水素等回牒但稱沿邊山名地裏界至南界足可自知豈可移文會問顯見元無指定去處今禧所執與素等同全無證據文字欲令沈括等到北朝日將見用照證文字一一聞達北朝又詔曰國家與契丹通好年深終不欲以疆埸細故有傷歡好大體旣許以治平年蓋鋪處依舊法蓋修務從和會卽更不論有無照證若不指定分水處卽恐檢視之時難爲擗撥一李福蠻地許於見聞壕塹處分水嶺爲界一水峪內義兒馬鋪並三小鋪卽移近兩以見安新鋪山頭分水嶺爲界一則西陘寨地分以第一第二第三第四第五遠探白艸鋪山頭分水嶺向西接右長城爲界一黃嵬山地已經仁宗朝差官與北界官吏於聶再友等已侵耕地外標地立四至訖及大池廟順義軍牒稱地裏系屬寧化軍並無可商議二瓦窯塢地前來兩界官私商量未了今已指揮韓縝等一就檢視擗撥處以分水嶺爲界且遣使者持報書示禧報書曰兩朝犯好六紀於玆事師故常誼存悠比久承使指諭及邊陲已約官司皆從卞正當申封圻之舊以需事實之分而介信未通師屯先集侵禁堠戍傷射巡兵舉示力爭殊非和議至欲當中獨坐位特攺於臣工設次橫都席尢難於賓主數從理屈才就晤言且地接三川勢非一槪輙舉西陘之偏說要該諸寨之提封屢考文憑旣無據驗欲同按視又不準從職用乖違滋成濡滯切意有司之失指曾非與國之本謀玆枉招車再垂函問重加聘幣彌見歡悰然論彊事之侵盡置公移之顯證述廷臣之議獨尢病苦之愆期深認事端多非聞達重念合天地神鬼之聽共立誓言守祖宗疆土之傳各全生聚不嗇金繒之巨萬肯貪壤地之尺尋特欲辧論使無侵越而行人畱館必於分水以要求樞府授辭期以興師而移拆豈其歷年之信約遂以細故而變渝已按輿圗遙爲申畫仍令職守共攺溝封遐冀英聰洞加照悉禧見報書乃肯辭至是繪圖上山分畫利害安石言將欲取之必姑與之以筆畫其地啚請與之詔如安石議詔曰雙井水峪瓦窯塢分畫地開壕立堠增置鋪屋控扼處並依奏石門子鋪如在三小鋪外更不拆移見安新鋪以東接胡谷寨地元非分畫處若北人言及卽以此拒之如固爭執奏取朝旨其白艸鋪西接石長城先從北與之議毋得過黃河畫地介其石長城以北弓箭手地聽割移於是東西棄地五百餘里云

太平治迹統類卷十六

●欽定四庫全書

太平治迹統類卷十七

﹝宋﹞彭百川撰

神宗開南江

熈寧五年閏七月庚戍遣檢正中書戶部戶房公事章惇察訪荊湖北路經制荊南事先是辰州布衣張翹與流人李資詣闕獻書言辰州之南江古銀州地接施黔牂牁世爲蠻人向氏舒氏田氏所據也產朱砂水銀金布黃■﹝虫葛﹞良田數萬入路無山川之扼若朝廷出偏師壓境上臣二人說之可使納土爲郡縣書奏朝廷以委廣西鈐轄劉策旣而上語王安石曰劉策所規畫甚善策不欲令安石轉運司預此上曰誠然安石曰須朝廷精擇數人與同此事未幾策死因攺命惇仍以東作坊使石鑑知辰州使助之及有僧願成者能爲符籙禁咒王雱幼子夜啼用成咒而止雱徳之或言蠻人多行南法畏符籙雱卽薦之於惇惇至辰州遂遣李資張竑及願成等入南江諭以朝廷之意資等褊宕無謀褻於蠻婦其酋田元猛者不勝其憤盡縛資等釗斮於柱次至願成博頰來哀元猛素事佛乃不殺而遣之願成不以爲恥乃更乘大馬擁撾以自從稱廉訪大師猶以入峒之勞得紫衣師號惇知羣蠻終不可以說下也卽三路進兵誅蕩平之遂置沅州以懿州新城爲治所縣以盧陽爲名又以潭州梅山建安化縣得主客萬四千八百九戶土丁萬九千八十九人田二十六萬四百三十六畆起稅租於是繕築武陽闗硤城寨以控制之又令李詰將取光潛師至飛山振險不能度而還當是時張頡居憂於鼎州目覩其事遂以書抵朝貴言南江殺戮過甚無辜者十有八九以至浮屍塞江下流之人不敢食魚者數月惇病其說且欲分功以陷之乃上言向者張頡知潭州之益陽縣賞建取梅山之議今臣成功乃用頡之議也朝廷賜頡銀絹二百而執政獨患其異議會頡服闋乃就除爲江淮發運使便道之官於是不敢食魚之說息矣

神宗置南平軍

熈寧八年十月丙戌詔以渝州南川縣銅佛壩爲南平軍先是南川熟戶李光吉王衮梁承秀三族據其地各千家間以威脇誘漢戶不從輙屠之沒入其田土往往投充客戶謂之納身其稅賦裏胥代輸無敢誰何者招納亡命數以其徒僞爲生獠刼邊民官軍追捕卽入獠人已遁去習以爲常厚賂州縣民使候伺守令動息乃築城堡以自固繕修甲兵逺近患之於是夔州路轉運判官張詵等相與密議召兵馬使馮儀牟簡杜安行授以方略使圗之光吉等且於沿邊仍軍須以待事聞上可之儀等乃以禍福開諭不聴於是進兵窮討久未得巡檢李宗閔頓軍穆蘭獨逢光吉兵與戰多所失亡死之居無何遂爲儀等所破以三族之地賦民歲得租三萬五千石絲綿萬六千兩有奇遂置榮懿扶歡兩砦是歲熈寧四年也然其地西南接烏蠻昆明哥蠻其間種族且數十時爲邊患於是朝廷補其土人王才進充巡檢控扼之其後才進死種族無所統一八年木攀木鬭軰二十餘族復數出盜邊詔下察訪熊本於是董督兵破駱益王本二木鬭輩凡七寨等四國斬首六十六級俘男女百三十三人木鬭翁已下四十八人來降遂盡遣乘傳赴闕上引見以上鬭翁爲奉職安穩二爲借職木鬭七安李四而下給俸授田有差於是卽銅佛壩置軍以南平爲名蓋其地南平獠之故地故也並領榮懿扶歡二寨增置開邊通徳凡三寨而並廢南川縣云

神宗城茂州

茂州領覊縻九州島俱蠻自推一人爲州將治其眾州將常在茂州受處分茂州居羣蠻之中地不過數十里舊無城惟植鹿角蠻人屢以昏夜入茂州剽掠民家六畜及人茂州輙取貨於民家遣州將往贖之與之講和爲誓習以爲常茂州民甚苦之熈寧八年也田部員外郎李琪知茂州民投牒請築城墈爲奏之乞如民所請築城繞民居凡八百餘步朝廷下成都府路鈐轄司度其利害時龍圗閣直學士蔡延慶領都鈐轄李琪已罷去而太子中允範百常爲之代延慶下百常言其利害朝廷遂令築之旣而蠻酋羣訴於百常稱城侵其地乞罷之百常不許訴者不已百常以挺驅去九年三月己卯始興築文靜等州羣蠻數百奄至茂州兵才二百人百常帥之拒擊殺數人蠻乃退百常帥民入牙城明日蠻數千人四面大至悉焚鹿角及民廬舍引梯衝攻牙城矢石兩下百常帥眾乘城拒守至甲申其酋長二人爲櫑木所殺蠻兵乃退百常帥民城中人不敢出茂州南有箕宗闗路通永康軍北有隴東路綿州俱爲羣蠻所據百常募人間道詣成都又書木牌數百投江中急告求援於是蜀州駐泊都監孫靑將數千人自箕宗闗入蠻伏兵擊之靑死而士卒死傷不多又有王供備等將數千人自壠東道入時州蠻請降從者殺其二子蠻怒密告靜州等蠻使遮其前自後驅之壅溪上流官軍旣涉而決之殺溺殆盡於是延慶乞發陜西兵五千求援候兵集自將已往詔延慶爲持重毋得輕去成都遂遣內侍押班王中正經制蠻事上親染條約付之曰可出榜曉諭地接蠻夷州軍城寨茂州管下圖戩等番部作過已剪滅其脇從番族如能悔過歸順倍加存卹應有合措置事逐路選監司一員按視度其逐處城圍大小髙低厚薄壕塹深淺闊狹幾處受敵緩急側近人戶可與不可容其入保井泉足與不足汲用城壕峽淺之處合與不合增展開浚如合興修畵圖計工料當如何規度計置功大者幾年可畢樓櫓守禦之備如合增置其材具於何處取用入於何處差發保甲土木丁未經教閱緩急必難使如作番次於巡檢縣尉下巡防因以勸習武藝有無不便仍節略開封府界及立路見行保甲上番條約令看詳器甲如不精利及有少數於近便州軍差官簡選以備移用或本處難得卽於逐路都作院漸次制造令特行選委其送官毋得以爲常事鹵莽供報須親按視及體訪利害條析以聞令中書樞密院看詳取旨施行旣而鈐轄司已命百常與諸蠻和誓而中正自以爲得旨掩襲五月乃將軍數千自箕宗闗入恭宕州境乘其無備掩擊之斬首數百級鹵掠畜產焚其廬殆盡乃復與之和誓七月又襲擊之又隨而與之和誓乃還故事與蠻和誓蠻先輸貨謂之抵兵又輸求和物官私乃籍所掠人畜財物使歸人不在者增其價然輸誓牛羊豕棘耒耜各一乃縛劍門於誓場酋豪皆集人人引於劍門下過刺牛羊豕血歃之掘地爲坎反縛羗婢置坎違誓者當如此婢及中正和誓初不令輸抵兵求和等物亦不索其所掠自備誓具買羗婢以氈蒙之終宿失去百常坐築城致冦時追一官勒停然朝廷亦卒城茂州云

神宗平下溪州

熈寜九年正月乙卯以下溪刺史彭師晏爲禮賓副使師晏蓋盤瓠之種所居卽漢黔中唐彭水之地其俗阻五溪歷代荒獝不常唐末諸酋分據之地自署刺史而彭氏素有溪州晉天福五年有彭士愁者率羣蠻冦辰錦進圍澧州湖南節度使馬希範劉勍以步卒五千討之不能下遂與士愁約和而五州酋豪旣來盟乃立五銅柱爲之界授士愁靜邊指揮使金紫光祿大夫檢校大保使持節溪州諸軍事溪州刺史兼禦史大夫上柱國隴西縣開國男食邑三百戶其後世子孫世襲士愁官爵國初來詣辰州願比內郡輸租賦詔本道按山川地勢以圖來獻卒不許之惟賜以印綬覊縻不絕而已至景徳中有彭文慶者來貢方物眞宗面賞戒之後有彭儒猛彭文綰彭士漠等繼以修貢惟彭士羲者名驁黠父祖五世襲下溪州刺史諸州將襲承爲率蠻酋子孫若嫡侄親黨之當立者具州名闗移辰州州吏保證申鈐轄司然後奏朝廷而賜以敇告卽望拜闕庭而受恩其州曰上中下溪三州曰龍賜天賜忠順保靜感化永順六州曰懿安逺新給富來寧南順髙十一州每州有押案副使及校吏俱自補置至和二年士義納其子知上溪州師寶之妻師寶乃與其子師黨投辰州告其父之惡且言將有叛謀於是轉運司李肅之等共議領兵丁數千人入峒討伐以師寶爲鄕導兵旣至而仕義遁入它峒不可得官軍戰死者十六七後蠻獠數侵地不可復制問遣三司副使李參文思副使竇舜卿侍禦史朱處約轉運使王綽經制招伐領兵問罪仕義乃陳本非有侵軼不順之狀因其子悖逆而有司擅伐無辜願以二十州舊地復奉貢求以向化旣又遣殿中丞雷簡夫往議納欵遂以所掠兵丁共五十一人械甲千八百九事並蠻眾七百人赴誓埸飲血就降而遣師黨知龍賜州戒勿殺而荊湖之間遂以無事其後仕義爲其子師彩所弒父自稱權發遣下溪州事知眾不附專爲暴虐賊殺不辜旁奪諸州貢物其兄師晏結同巡檢彭仕選都指揮周允榮攻圍師彩殺之並誅其黨田忠財以下三十餘人乃納誓表上其父仕義平生鞍馬鎧械仍歸喏溪地因辰州以聞於是朝廷命師晏襲知下溪州事其所賜予之甚厚詔以所歸地爲鎭溪寨是歲熈寧三年也五年春師晏願納馬皮白峒來獻乞升刺史從之六年冬師晏遂舉州內附於是知辰州陶弼部兵夫人下溪州繕修城堡遂置會溪城黔安寨詔晏師而下十有八人赴闕旣至乃有是命余補班行有差

神宗平交趾

仁宗朝以蕭注知邕州居郡數年陰以利啖廣源諸蠻密繕甲兵乃露奏曰交趾外奉朝貢中包禍心常思蠶食王土臣今得其腹心知其要害乘此時不取他日爲害大哉願得馳至闕下而陳方略論者以注且爲國生事不省上卽位王安石秉政首用王韶取熈河以斷西夏右臂又欲取靈武以繼大遼右臂又用章惇爲察訪使以取湖北夔峽之蠻於是獻言者謂交趾已爲占城所取眾不滿萬亦可計日取乃以注知桂州上問注攻取之策注辭曰臣昔者意嘗在此溪洞之兵一可當十器甲犀利其親信之人俱可指呼今溪洞非昔日之兵器甲無當時之備腹心之人死亡太半交人生聚教訓又十五年矣眾不滿萬恐傳者之誤也注至桂州自特磨至田陳州酋長逺近偕至問其山川曲折老幼存亡甚得其歡心故幹徳動息必知之然有獻平交州者輙火其書沈起獨言交州小醜無可取之理安石喜乃罷注歸以起知桂州起至則遣官入溪峒點集土兵爲保伍授以陣圖使歲時隸習諸洞騷然又於融州彊置城寨誅殺人以千數又遣邊吏薛舉誘納恩情州儂善美於省地交人以爲言上患之禦批付中書曰熈河方用兵未息而沈起又於南方千賞妄作引惹蠻事若不早爲平治則必滋長爲中國巨患實不可忽宜速議罷起治其擅招納之罪以安中外於是以劉彛代起彛至復令指使因督鹽運之海濵集舟師寓教水戰交人與州縣貿易一切禁止之交人愈怨望大集兵丁欲謀知邕州蘇緘同知之以書抵彛請止保甲罷水運容互易無使交人興師有名彛不聽反移文劾緘沮議又責令不得輒言邊事熈寧八年交人果大舉眾虎八萬十一月甲申抵海岸未旬日攻陷欽廉二州破邑之太平永平遷陸古萬四寨蘇緘聞賊至閱郡兵從廂禁軍合二千八百人分布城堞又號召郡人之才勇者授以方略勒部隊使分地自守又悉出官帑及私財示之曰吾兵械素具蓄聚又丰今賊眾已薄城下惟堅壁固守以待外援可以坐取全勝若一人舉足則羣心動搖大事去矣若輩聽吾言當蒙厚賞不聽或遁去則並其孥盡劍斬之時大校翟績陰謀出奔緘使人伏門外梟其首以狥由是上下脇息聽命緘復募死士得數百人拏舟邕江與賊逆戰斬首三百餘級十二月丁酉賊薄城下賊爲攻具四百闞城緘爲火箭焚其梯衝前後殺傷萬五千餘城中心益固緘謂救至在刻漏圍卽解是時遣使請救於彛彛遣都監張守節領三千兵以赴援守節聞賊眾十倍逗𨖻不卽行復迂途貴州駐兵康和驛陰觀勝負緘又遣■﹝虫葛﹞丸告急於提點刑獄宋球球得書驚泣以便宜督守節惶怖移軍大夾嶺回保昆侖闗猝遇賊不及陣一軍俱覆爲賊擒者數百人賊知北軍雅善攻城因啖以利使爲云梯梯成爲緘所焚又爲攻壕洞蒙以華布緘伺其旣度於穴中縱火焚之賊計盡欲去會有教賊囊土數萬傅城山積頃刻髙數丈賊眾登城城已陷緘猶扶傷卒馳騎苦戰力不敵乃曰吾義不死賊手遂歸闔門聚家屬三十有六人殺之藏於坎縱火自焚賊至求屍俱莫得殺吏卒土丁居民五萬餘人以百首爲積凡三百八十餘積並欽亷所殺無慮數萬餘人並毀其城以塡江邕被圍凡四十有二日緘憤彛起生事致冦且坐視城覆弗救欲畫疏聞上屬道梗不通乃榜其罪於市冀聞逹朝廷卒無一人之救以至於沒緘之沒以九年正月庚寅而朝廷未之知也上自聞交人入冦卽深咎彛起以石鑑代彛且詔鑑體量彛起以聞已而手詔中書曰沈起昨在廣西妄傳密受朝廷旨意經略討交州又不待詔禮擅委邊詔接恩情州儂善羙及於融宜溪洞彊置城寨虛奏言蠻眾內附旣興築果致叛擾殺土丁兵官校以數千今交賊犯順宜獠內侵使一道生靈橫遭屠戮職其致冦罪悉在起了無疑者朕爲人父母視此逺方無辜之民橫遭災患深所哀悼沈起可貸死削奪在身官爵送惡州軍編管命未行而中書樞密院言劉彛亦相繼生事罪不獨起乃並命安南招討司更訪其實至是禦史蔡承禧以謂欽亷已破邕管旣危數郡之民橫遭屠害乞行沈起前詔劉彛亦更伸國典十月庚寅詔刑部郎中天章閣待禦制集賢院修撰沈起責授檢校水部員外郎郢州團練副使隨州安置後數日蘇緘死事上嗟悼爲之不食詔贈緘奉國軍節度使謚忠勇賜京城甲第五區鄕裏上田十頃官其親族七人初緘子子元爲珪州司戶參軍攜家省父將還而賊適至緘私念郡守家屢出城見者以爲避賊則人有走心獨遣子元還桂而畱其孥至是俱死惟子元在詔以子元爲西頭供奉官閣門祗候奪服充募舟師副將召對便殿上撫諭甚至且曰邕州若非卿父子如欽亷二州賊至而城破乘勝奔突則賓象桂州皆不得保矣昔唐張巡許逺以睢陽蔽遮江淮較之卿父未爲逺過也攺授子元殿中丞通判邕州緘旣沒交謀入冦桂州前鋒行數捨或見大兵自北來呼曰蘇皇城領兵來報交趾之怨師懼遂引歸其後禦史中丞鄧綰言沈起劉彛𨿽已降責尙未盡乞治劉彛𨿽已降責尙未交趾之圍巡州也安石言於上曰邕州城堅必不可破上以爲然旣而城陷上欲召天府會議於天章閣安石曰如此則事愈彰不若只就東府上從之安石憂阻形於言色王韶曰公居此尙爾況居邊徼者乎願少安重以鎭物情安石曰使公往能辦之乎韶曰若朝廷應副何爲不能辦安石由是與韶有隙交趾乃爲露布榜之衢路自言所部之民亡入中國官吏容受庇匿不遣我訴於管桂不報又遣使泛海訴於廣州亦不報我故帥兵追捕亡者而鈐轄張守節等輙相邀遮士眾奮擊應時授首又言桂管點閱洞丁明言欲見討伐又言中國作靑苗助役之法窮生民我今出師欲相拯濟安石見之大怒自作勅榜以報復之方是時趙卨知延州命爲安南道行營馬步軍都總管經略招討使科秦晉鋭兵十萬人發軍騎總九將軍水陸進討入內押班李憲副之卨乃上言朝廷置招討副使其餘軍士並須共聽節制號令則當歸一憲銜之憲語卨曰今邊事共奏稟禦前指揮更不經中書樞密院卨對以朝廷興舉大事若不經二府恐類墨勅於事未便憲曰將來若至軍中不聞天子之詔當從便宜卨與憲由是屢於上前紛辧上問孰可以代憲者卨言郭逵著於邊事上曰鄕鋭帥令副之如何卨曰爲國集事安問正副臣願爲裨贊於是上更用逵爲招討宣撫使卨爲副兼都大提舉糧艸卨入辭上諭卨曰用峒丁之法先須得實利然後可以使人不可以甘言虛詞責其郊令如延鄜點教蕃兵若非卿有以制之使輕罪可決重罪可誅違西夏則其禍逺合於兵法畏敵之義則其效命也難矣今卿可選募精勁工人一二千擇梟將領之以脇峒丁諭以大兵將至從我者賞不從我者殺若果不從卽誅三兩族兵威旣立先脇右江此等旣歸順則攻劉紀巢穴不難也郭逵性吝嗇卿宜諭朝廷不惜賞恐逵好作崖岸不通下情將佐莫敢言卿至彼爲言之毋得輕敵卨頓首拜詔旣行與逵諭論頻不合上復馳禦戒飭之卨初受命以爲遙合不若親見卽欲馳至桂林乘兵形未動先撫輯兩江峒丁擇豪勇者啖以利招徠攜貳隳其腹心然後以大兵臨之逵不聽畱思陵州慿祥峒踰七旬卨如伺知交則始怵於李尙書悸繼元之謀幹徳與其毋怨之而以國聽阮洙洙每有懷服意而廣源州劉紀甲峒申景徳俱擁彊兵橫山寨監押成卓故與洙景徳相好卨欲使卓賫勅榜入賊中招納逵又不聽卨竟遣間諭紀紀將其族屬請降已而大兵發思陵遂令燕逵先破廣源復還永平興兵會卨又以唐源間道距交州十二驛趣利掩擊出其不意川塗並進三路致討勢必分潰固爭不能得賊遂據富良江列戰艦數百艘官軍不能濟已而糧餉阻絕瘴毒日甚十萬之眾死亡十九卨急分遣將吏伐木治工具機石如雨艨艟被擊俱廢徐以罷卒致賊設伏擊之殪斬數千級沒溺死者甚眾馘其渠帥交人乃進降表遂班師而逵大慚於玩賊乙亥逵貶爲左衛將軍西京安置卨爲右正言直龍圖閣知桂州其所得廣源州者詔爲順州順州地巖險嵐障特甚自置州而官吏戍兵去者輙死明年秋幹徳遣使入貢且以順州爲請卨請弗與歲戍以三千人十損五六不可守上曰幹徳犯順故興師討罪逵等不能討滅垂成而還今順州荒忽瘴癘之地朝廷得之未爲利豈可自驅戍兵投之瘴土一夫不還朕尙憫之況使十損五六耶乃詔罷歸所略邕欽廉三州人口當還其地其後交人歸所略二百三十一人遂詔廉州與之是歲元丰七年也自沈起劉彛不能綏禦逺人致陷三郡是役也僅得順州又不可守竟棄之生口十得一而朝廷命徐禧計其費凡費錢帛金銀糧艸五百一十九萬貫疋兩石於二廣之民自此大困

神宗平歸來州蠻奇塔特

瀘州之南三十里有納溪寨寨西南五里有羅茍夷八姓五十餘村夷族千戶元丰元年納溪寨居民與羅苟夷競誤歐殺之夷訴於官官爲驗其寔夷恚僨謂漢殺我人官不償我骨價又暴露我夷人由是冦邊詔西閣上門使涇原路總管韓存寶都大經制夷賊公夷知歸徠州奇塔特遣其親信至納溪寨率兵助王師存寶報以無用重兵納能撫遏諸夷擒捕羅茍餘黨當厚賞奇塔特如約羅茍平存寶卒不與賞奇塔特怒遂率晏州夷六千餘突至江安城下責存寶如約江安城守不可得數日乃引去知瀘州喬敍使介邀之打誓誓已奇塔特率眾復圍羅个牟責稅不入羅个牟者熊本所團結熟夷也以急來請兵時梓夔路都監王宣守江安卽出兵與奇塔特戰一軍俱沒天子聞之詔存寶將兵萬五千人討奇塔特以皇城使姚兒爲第十將莊宅使呂眞爲第二將落苑使咸寧爲弟三將西京左藏庫副使郭振爲四將是歲元丰二年也歸來州距瀘州東南七百里存寶兵旣出寨會久雨畱屯不進遣人招諭奇塔特有文書服罪請降存寶以聞上悅禦批詰之曰奇塔特昨旣傷官兵又以害王宣等朝廷遣兵必誅首惡存寶自進兵以來未嘗大有斬獲今所奇塔特乞降文字未知存寶且欲以計欵賊乘便進討或果欲受降如計欵賊乃用兵所宜若果欲受降深非朝廷出師之意如乞第尙能蟻聚委存寶多方擇利掩殺如賊黨逃潰亦選名將搜捕招募若逗𨖻不能成事必正軍法旣而軍食盡存寶引還天子大怒命知雜禦史何正已就按斬存寶亟命吏林廣詣軍代之廣至則合兵三萬爲前後軍日享軍士士俱欲爲用廣先遣間入賊諭以逆順且索王宣敗時失亡士卒於是奇塔特歸卒七人送降書而身不至廣乃陳師徒於瀘水率將吏東向再拜誓以滅賊遂以四年十二月再出擊之始軍行有二道自納溪至江門近而險自寧逺至樂共回逺而平賊意官軍必出江門盛兵距險而大軍寔趍樂共賊兵不能支遁去廣分兵繞行席帽溪掩江門大破之師次落个网山西南蕃部族降者相繼而斗蒲者不至廣又遣兵討之斬首五百級落茹兜山阿徐地部相率守三隘廣又分兵腹背攻之斬二千餘級得王宣王謹言陷賊時卽是月丙午次羅布云奇塔特遣其叔父阿汝詣軍門獻馬請降廣從十餘卒出軍壘以待之奇塔特伏弩士氈裘猶豫不前廣卽發伏擊之賊大奔潰斬阿汝及酋豪二十八人效三百級獲馬鎧仗及奇塔特父子所授勅告歸徠州揚鼐溪有二橋奇塔特弟阿字乘奇塔特馬度上橋追兵迫墜水斬之以爲奇塔特爭其屍以故奇塔特得徑下橋跳去奇塔特旣失去數將士數萬相顧無人色復縱兵追襲會連雨雪甚刁鬥無聲次老人山山形俱刀劍立次黑崖然桂爲薪上鴉飛不到山明年正月始入歸徠州州惟茅屋數十分兵搜捕俱無所獲所賫食盡得蠻所儲粟千餘斛饋運不繼走馬承受麥文炳問廣軍事當如何廣曰已如朝旨蕩賊巢穴𨿽未獲元惡亦當班師待罪文炳乃出去年去月所授密詔題云至歸徠州乃開至是開之詔云將來大兵深入討賊期梟獲元惡如已能破其巢穴及城守要害𨿽未能得乞弟萬一糧運不繼亦聽班師軍中俱呼萬歲曰天子居九重明見萬里外遂班師於昱築樂共城江門寨席帽溪堡降附生夷三萬餘人其旁近諸蠻後番羅氏鬼主鋪永西南石門君長等願輸貢職捷書聞遷廣軍馬都虞候衛州防禦使

太平治迹統類卷十七

●欽定四庫全書

太平治迹統類卷十八

﹝宋﹞彭百川撰

宣仁垂殿聖政

元丰八年二月癸巳上疾甚遷禦福寜殿東閣之西間三省樞密院入問聖體見上於榻前王珪言去冬甞奉聖旨皇子延安郡王來春出閣願早建東宮凡三奏上顧微肯首而已又乞皇太后權同聽政候康復日依舊上亦顧視肯首旣退移班東閣皇子及皇后太皇太后朱徳妃皆在簾下珪等奏請皇太后權同聽政皇太后辭避入內都知張茂則言太后且爲國家社稷事大不宜固辭珪等請至於再三皇太后泣許珪進言自去歳上令皇子侍宴羣臣皆甞見之今必更長立乞再曕覩是月三省樞密院親王自朔旦至今日由內東門入問候於福寜殿惟是日未復再入先是蔡確謂上復用呂公著及司馬則必奪已相乃陰與邢恕謀因與皇太后侄兄州團練使公繪寜州團練使公紀逰上初寢疾恕密聞公繪公紀二人辭不往明日又遣人招至東府確曰宜往見職方邢恕曰家有桃著白花可愈人主疾其說出道藏幸畱一觀入中庭紅桃花也驚曰白華何在恕執二人手曰右相令布腹心上疾未損延安郡王衝幼宜早定議雍曹皆賢王也公繪等懼曰君欲禍我家竟去已而恕反謂雍王顥有覬覦心皇太后將捨延安郡王而立之王珪實主其事與內殿承制致仕王棫共造誣謗棫開封人甞從髙遵裕掌機宜於涇原傾巧士也故恕因之人知確與珪異素不相能欲借此以陷珪他日亟問確曰上起居比如何確曰疾向安將擇日禦殿恕微哂曰上疾再作失音直視聞內別有處分首相外爲之主公爲次相獨不知耶一日片紙下以某爲嗣則公不知死矣公自度有功徳在朝廷乎天下士大夫素歸心乎確竦然曰然則計將安在恕曰延安郡王今春出閣上去冬固有成命羣臣莫不知公盍以問疾率同列具入亟於上前白髮其端若東宮由公言而早建千秋萬歲後公安如泰山矣確深然之恕又曰此事當略設兵備今與平時不同庶可以自表其曲折苐告子厚同列勿使知子厚章惇字也確媿謝謂恕曰和叔見子厚具言之惇固凶險卽許諾遂與確定議仍約之開封府蔡京以其日領壯兵待變於朝廷謂曰大臣共議建儲若有異議者當以壯士斬之是日三省樞密院俱入問疾初亦未敢及建儲事旣退乃於樞密院南廳共議之確惇屢以語廹珪乘其應對或有差誤卽以珪爲首誅珪口喫連稱是字數聲徐曰上自有子復何議蓋珪實無他志但蓄縮不能先事納說所以致疑及是出語確惇顧無如珪何尋復入奏得請俱出逢雍王顥及曹王頵於殿門外惇更厲聲曰已得旨立延安郡王爲皇太子矣柰何顥曰天下幸甚已而禁中安堵如故輔臣等各罷歸翼日遂立皇太子確惇京恕邪謀𨿽不得縱其蹤迹詭祕亦莫辧詰各自謂有定策功事久語聞卒爲朝廷大禍其寔本恕發之【元丰末建儲事諸家異說紹興史官旣別加考定專仿元佑舊文固得本寔矣第恨弗詳今采取諸書稍增益之推原後來致禍如彼慘毒夷狄遂入國者蓋由王珪任首相不早建白立太子致蔡確章惇蔡京等得乘隙進謗而萌芽則自邢恕發之其令蔡京領劊子入內廷確惇當時變色必有他說餂珪故珪不以爲疑然開封之府何與朝廷事屯政坐珪愚闇耳若珪能卽拒絕旣無疑似之迹則橫禍亦何從而來蓋疑似之迹當時不過如此耳其後浸淫轉加增飾遂自謂有定策功黃履疏髙士京書至蔡懋宣和間剳子用誣訕文字誕名禦制極矣誠可爲痛哭也非建炎初聖主早悟果斷明辧則朝廷之事豈有息乎】三月甲午朔執政詣內東門問候皇太后垂簾皇太子立簾外皇太后諭珪等皇太子精俊好學日誦論語七卷略不好弄止是學書自皇帝服藥手寫佛經三卷祈福因出所寫經示珪等書字極端謹珪等拜賀遂宣制立爲太子攺名煦仍令有司擇日備禮冊命又詔應軍國事並皇太子權同處分候康復日依舊本刻執政再入問聖體進呈立皇太子例降赦皇太后諭珪等皇太子立大事已定天下事更在卿等用心珪等言朝廷法度紀綱完具臣等敢不悉心奉行自此執政日再入【舊紀書甲午立延安郡王傭皇太子攺賜名集詔國軍事皇太后權同處分新紀同哲宗立爲皇子舊錄誣謗紹興史臣已具下明文字甚多曾布手記亦曰神宗與子宣仁立孫本無間隙事已素定而姦邪誣罔盡以爲蔡確章惇建策之功史官已刪去從政江端友上書皇帝陛下臣伏覩宣仁聖烈皇后當元丰末垂簾聽政保佑哲宗皇帝起司馬光爲宰相天下歸心焉九年之間朝廷淸明海內乂安人到於今稱之爲大公直正之道仁民愛物之心可以近配仁宗至於力行祖宗正事抑絕外家私恩當是時耆老盛徳之士田野至愚之人皆有復見女中堯舜之語其功徳巍巍如此天下歌誦如彼而一邢恕稱造無根之語以爲誣議使後世疑焉如日月之明而浮靈蔽之臣不勝痛恨】丁酉皇太后遣勾當禦藥院梁從政問王珪等欲以溫州僧道親前年所進龍壽丹進皇帝卿等議其可否珪等言今疾勢如此醫工束手無如之何尙冀此藥靈異萬一有效因以進禦然亦無及也初元丰五年秋上不豫道親詣尙書自陳前年在雁蕩上巖間有一老人自上而下與道親語付藥一丸其大如彈曰爾速入京以進皇帝此藥以萬歳勝膏熬成可以金盂玉缽研之日三服三日九服服此可保九九之數藥名龍壽丹道親得之數月未行再於山林遇之仍趣其行比至都已聞上不豫依老人語不敢隠蔽尙書省異之不敢受其狀後因奏事言及之上命從政取其狀並藥及問所欲道親言老人但戒進藥勿言乞拯濟孤窮禁天下勿捕龜又乞太歲本命四立日愼酒藥此外無所須也上遣從政至雁蕩山以燒香爲名訪之無所見至是皇太后遣人於睿思殿求得之藥與道親二狀皆上手自封題其言九九上卽位至十八年又云四立日愼酒藥上以立春日得疾云戊戍上崩於福寜殿宰相王珪讀遺制哲宗卽位尊太后爲太皇太后皇后爲皇太后徳妃朱氏爲皇太妃應軍國事並太皇太后權同處分依章獻明肅皇后故事如向來典禮有所闕失命有司更加討論庚子以宰臣王珪爲山陵使尊皇太后爲太皇太后徳妃朱氏爲太妃辛丑元丰八年三月八日羣臣詣闕門上表請皇帝聽政又詣內東門請太皇太后聽政皆批答不從自是表三上從之己酉以皇帝卽位分遣三省官奏告天地社稷宗廟內臣分詣諸神祠己夘禮部禦史臺閣門奏討論故事詳定禦殿及垂簾儀每朔望六參呈帝禦前殿百官起居三省樞密院奏事應見謝辭班退各令諸內東門進榜子皇帝雙日禦延和殿垂簾日參官起居太皇太后移班少西起居皇帝並再拜三省樞密院奏詣事三日已上四拜不舞蹈候祔廟畢起居如常儀簾前通事以內侍陛下以閣門軍頭司引呈公事可以權付有司者續具條奏吏部磨勘奏舉人垂簾日引見應謝朝臣僚遇朔望參日不坐並先詣殿門次東門應招賜者並門賜從之丙辰上禦迎陽門幄殿同太皇太后垂簾宰臣親王以下合班起居常札分一十六班是合班以閣門奏請故也己未大中大夫知樞密院事韓縝門下侍郎章惇中書侍郎張璪同知樞密院事安燾並爲通議大夫尙書左丞李淸臣爲大中大夫庚申銀靑光祿大夫守尙書左僕射兼門下侍郎郇國公王珪爲金紫光祿大夫進封岐國公大中大夫守尙書右僕射兼中書侍郎蔡確爲通議大夫詔以登位賜致仕前宰相守太師潞國公文彥博前執政宣徽南院使太子少師張方平觀文殿學士知河陽馮京觀文殿學士提舉西京嵩山崇福宮孫固資政殿大學士知揚州呂公著資政殿學士知太原府呂惠卿資政殿學士知濠州蒲宗孟端明殿學士知江寧府王安禮寛衣銀帶銀帛有差初司馬光四任提舉崇福宮旣滿不敢赴闕再乞西京畱司禦史臺表上國子監未報會神宗崩光欲入臨又避嫌不敢已而得聞觀文殿學士孫固資政殿學士韓維皆集闕下時程顥在洛亦勸光行光乃從之衛士見光皆以手加額曰此司馬相公也民皆擁光馬呼曰公無歸洛畱相天子活百姓所在數千人聚觀之光懼會放辭遂徑歸太皇太后聞之詰問主曰遣內侍梁惟簡勞光問所當先者光乃上疏曰臣聞周易天地交則爲泰不交則爲否君父天也臣民地也是故君降心以訪問臣竭誠以獻替則庶政修治邦家乂安君惡逆耳之言臣營便身之計則下情壅蔽眾心離叛自生民以來未有不由斯道者也夫道由岐路近差跬步逺失千里今皇帝陛下新臨大寶徳性髙明太皇太后同斷萬幾聖謨允大初發號令不可不愼斯乃治亂之岐途安危之所分也當以要切爲先以瑣細爲後臣竊見近年以來風俗頹獘士大夫以偸安爲智以範言正論爲狂是致下情蔽而不上通上恩壅而不下達閭閻愁苦痛心疾首而上不得知明主憂勤宵衣旰食而下無所頌公私兩困盜賊已煩尢賴上帝垂休歳不大饑祖宗貽謀人無異志不然則天下之勢可不爲之寒心乎此皆罪在羣臣愚民無知往往歸罪先帝此臣所以日夜感憤痛心泣血不頋死亡思有開發於朝廷者也臣以爲今日所宜先者莫若明下詔書廣開言路不以有官無官之人應有知朝廷闕失及民間苦者並許進寔封狀盡情極言仍頒下州縣諸路州軍於所在要鬧處出榜曉諭在京則於鼓院檢院投下委主判官畫時進入在外則於州軍投下委長史卽日附遞奏聞皆不得取責副本彊有抑退其百姓無產業人慮有姦詐卽責保知在奏取旨揮放令逐使然後望陛下以聽政之暇略賜省覽其義理精當者卽施下其言而顯擢其人其次取其所長舎其所短其狂愚鄙陋無可采者報聞罷去亦不加罪如此則人言日進羣臣無隱陛下𨿽居九重而四海之事如指諸掌舉措施爲惟陛下所欲斯乃治安之源太平之本也陛下若以臣言爲可取伏乞決自聖意下學士院艸詔施行四月又詔元丰六年已前積欠夏秋稅租及緣納錢物並依三月六日赦書指揮特與除放詔曰恭以先皇帝臨禦四海十有九年夙夜勵精建立政事所以惠澤天下傳之後世比聞有司奉行法令往往失當或過爲煩擾違戾元降詔旨或茍且文具不能布宣寔惠或妄意窺測怠於舉職將恐朝廷成法因以隳弛其申諭中外自今以來協心循理奉承詔令以稱先帝更易法度惠安元元之心敢有弗欽必底厥罪仍仰禦史臺察訪彈劾以聞資政殿學士大中大夫司馬光知潮州承奉郎祕書少監孫覺兼侍講奉議郎宗正等丞劉次莊爲殿中侍禦史奉議郎眞定府路安撫司勾當公事孫升爲監察禦史朝奉郎劉摰宣徳郎張汝賢爲吏部郎中朝奉郎集賢校理梁燾爲工部郎中奉議黃庭堅爲校書郎詔守太師開府儀同三司潞國公致仕文彥博不許辭免兩鎭節度詔許樞密院依舊制開便門與中書省相通赴部堂議事辛巳奉議郎職方員外郎邢恕爲左司員外郎蔡確初未知恕文彥博之歸洛陽恕有詩送行神宗甞對確稱爲且謂恕又在館下當遷確曰熈寜變法之初恕有異議不可用神宗不答確退朝卽召恕告之恕尋遷著作郎不半歳又遷職方員外郎恕雅善司馬光呂公著確愛光及公著必復用遂深交恕意欲因恕以結二人也然恕輕險爲確有定策功於是驟遷都司中書省言登極赦書並今月八日朝旨民戶欠去年夏秋稅租元丰六年已前稅租積欠並緣納錢物倚合稅等乞並特除放之詔諸民戶欠元丰七年以前常平免役息錢各特免放五分買撲場務佃賃田宅空地出限當罰錢調奉天河防急夫開修京城濠及興永利夫罰錢役人誤給工食錢亦並除放司馬光言疏新法病民此皆羣臣躁於進取誤惑先帝使利歸於身怨歸於上非先帝之本意也又言如保甲免役錢將官三事皆當今之急務釐革所當先者爲今之計莫若擇其便民益國者存之痛民傷國者悉去之使天下曉然知朝廷有愛民之志吏之苛刻者必變而爲忠厚民之離怨者必變而爲親譽徳業光榮福祚無窮豈不盛哉況今軍國之事太皇太后陛下權同處分是乃母攺子之政非子攺父之道也何憚而不爲哉惟聖明裁察陳所急於二月三十日上言以近歳風俗頺獘士大夫以偸安茍且爲智以危言正論爲狂致閭閻愁苦而上不得知明主憂勤而下無所訴公私兩困盜賊已煩冝下詔書不以有官無官之人有知朝廷闕失及民間疾苦者並許進實封狀鼓院檢院州軍長吏不得抑退其義精當者行其言而顯其人狂愚鄙陋者報聞罷去亦不加罪今皇帝陛下新卽位太皇太后初垂簾天下之人莫不屬目傾耳臣自到西京以來朝夕伏聽惟新之政以爲必務明四目達四聰以發天下積年憤鬰之志今開言路之詔不聞頒於四方而太府少卿宋彭年言在京不可不並置三衙管軍臣僚水部員外郎王諤乞依保馬元立條約限均定逐年合買之數又乞令大學增置春秋博士使諸生肄業朝廷以非其本職而言各罰錢三千斤臣忽然聞之悵然失圗憤抑無已臣非私於二人直爲朝廷惜治體耳夫阿意箝口容身竊祿此小人之利也威福在已人莫敢言此大臣之利也然民怨於下而不聞國家阽危而不知於陛下有何利哉彼宋彭年王諤臣素不識不知其人爲賢爲不肖但惜陛下臨政之初而二臣首以言事獲罪臣恐中外聞之忠臣解體直士挫气欲仕者斂冠藏之欲諫者咋舌相戒則上之聰明猶有所不照下之情僞猶有所不達太平之功尙未可期也今二臣之罰旣不可追伏望陛下如臣前奏下詔不以有官無官當職之人皆得進言擇其可取者微加旌賞則天下之人聞知朝廷樂聞善言不怠論事無可取者寢而勿問庶幾納忠之人猶肯源源而來也臣稟賦愚戇文學政事皆出人下惟不識忌諱不阿權貴遇事妄言無所顧避以此荷知於累朝見稱於眾人若亦不得言則無所復用於聖人也上辜太皇太后陛下下問之意下負微臣平生願忠之心內自痛悼死難瞑目臣久忝便安今朝廷授以名藩義不敢辭見牒本州島縣逓接公文起發赴任及到官之日但勉極疲駑恪勤本職茍力所不逮伏須罪戾不已於是令先過闕入見己亥詔資政殿大學士銀靑光祿大夫兼侍讀呂公著乘傳赴闕庚戍金紫光祿大夫守尙書左僕射兼門下侍郎岐國公王珪卒輟視朝五日初贈太尉再贈太師謚曰文恭禮部言當舉哀成服詔以大行在殯罷之珪自輔政至宰相凡十六年無所建明守成而已時號爲三旨宰相以其上殿進呈云取聖旨上可否訖又云領聖旨退諭稟事者云以得聖旨故也資政殿學士通議大夫司馬光爲門下侍郎初光知陳州過闕未入對上疏略曰臣乞下詔廣開言路凡有官無官之人並許進實封狀乃顧下諸路州軍於要鬧處榜曉諭鼓院檢院州軍長吏不得抑退昨奉聖旨令入見及到京蒙降中使以五月五日詔書賜臣看閱臣狂瞽妄言曲荷采納豈獨微臣之幸抑亦天下之幸此乃聖王之先務太平之本原也然臣伏讀詔書始末之言固盡善矣中間有云若乃陰有頭懷犯非其分或扇惑機事之重或迎合已行之令上則觀望朝廷之意以徼幸希旨下則衒惑流俗以干取虛譽實出於此茍不懲艾必能亂俗害治然則黜罰之行是亦不得已也臣聞明主推心以待其下而無所疑忌忠臣竭誠以事其上而無所畏避故情無不通言無不盡今詔書求諫而逆以六事防之臣以爲人臣惟不上言上言則以六事罪之矣伏望聖明於詔書中刪去中間一節如臣三月三十日所奏頒布天下使天下之人曉然知陛下務在求諫無拒諫之心各盡所懷不憂黜罰如此則中外之事逺近之情如指諸掌旣除門下侍郎光又以札子辭免乞對訖赴陳州並請更張新法於是太皇太后遣中使梁維簡賜手詔諭令供職曰嗣君年徳未尙吾當同處萬務所賴方正之士贊佐邦國切要與君商量政事卿又何辭再降詔開言路須卿供職施行光乃受命六月詔河東州軍人戶見欠和糴糧艸自三月六日赦書到日元丰七年以前所欠並與除放丙子資政殿學士提舉崇福宮韓維知陳州維初赴臨闕廷太皇太后降手詔勞問維奏治天下之道不必求髙逺止在審人情而已識人心不難以己之心推人之情可見矣凡人之情貧則思富苦則思樂勞困則思息郁塞則思通陛下誠能常以利民爲本則民富矣常以愛人爲心則民樂矣役事之有妨農務者去之則勞困息矣法禁之無益治道者蠲之則郁塞通矣推此廣之盡誠心而行之則神孫觀陛下之法不待教而自成聖徳賢士聞陛下之風不煩諭而事先忠力矣何憂軍民不欣戴社稷不安固乎又奏臣近者伏覩傳錄到朝堂所出榜文開示大信招來羣言皆前代帝王之髙致而方今朝廷之急務天下幸甚然臣尙有疑者乃陰有所懷至不得已也七十五字幸非元諭聖旨之本意以增飾而爲之者又云若不攺正臣恐自今聖聰漸成壅蔽伏望陛下深察此獘而痛絕其端特作聖意批降旨揮令刋去此七十五字只以榜前所云別撰詔文徧頒天下使萬方之人豁然知聖人好諫之心披霧而覩靑天白日豈不快哉於是起知陳州未行召赴闕遂畱經筵是日司馬光言臣伏見皇帝陛下初臨大寶太皇太后同斷萬幾側身虛已渴於求諫於五月三日特下詔書大開言路此誠明主之先務太平之本原也竊見中間一節天下見者未達聖心咸以爲朝廷𨿽名求諫實惡人言豫設刑禁有上言者皆可以六事罪之臣愚欲望聖慈下學士院別艸詔書除去中間一節務在勤求讜言使之盡忠竭誠無有所諱仍乞徧頒天下在京於尙書省前及馬行街出榜在外諸州府軍監各於要鬧處曉示不以有官無官之內應有知朝廷闕失及民疾苦者許並進實封狀言事在京則於登聞鼓院檢院投下委主判官畫時進入在外於州府軍監投下委長史卽日付遞聞奏不得取責副本彊有抑退其百姓無家業人慮有姦詐卽令本州島責保知在奏取旨揮放令遂便有上件實封狀其所聞至當者用其言而顯其身其是非相半者舎短取長其言無可采事不可行者亦不加罪如此則下情無不通嘉言罔伏聰明周四逺海內如指掌矣或慮奏狀繁多難以親覽卽先條付委三省官看詳擇其可取者用黃紙簽出再進入畱置左右以備規戒或乞降付有司施行從之丁亥詔曰朕紹承燕謀獲奉宗廟初攬庶政郁於大道夙夜祗畏不敢皇寜懼無以彰先帝之休烈而安輯天下之民永惟古之王者卽政之始必明目達聰以防壅蔽敷求讜言以輔不逮然後物情徧以上聞利澤得以下究詩不云乎訪予落止此成王所以求助而羣臣所以進戒上下交儆以遂文武之功朕甚慕焉應中外臣寮及民庶並許實封直言朝政闕失民問疾苦在京於登聞鼓撿院投在外於所屬州驛置以聞朕將親覽以求其中而施行之司馬光凡三奏乞攺前詔於是始用其言也呂公著旣上十事【十事見輔道哲宗門】太皇太后遣中使梁惟簡諭公著曰覽卿所奏深有開益備見忠諒良切嘉稱當此拯民疾苦更張何者爲先更無滅裂具悉以聞復上奏云陛下必欲更修庶政使不驚物聽而實利及民莫若任人爲急乞廣開言路選置臺諫登用正人此最爲當今急務遂薦【孫覺範純仁李常劉摯王巖叟蘓轍】太皇太后封公著札子付司馬光詳所陳有無兼濟之才直書當與未當以聞司馬光薦【劉摯趙彥若傅堯兪唐淑問範祖禹等六人範純仁呂大防王巖叟王存孫覺又薦趙君錫李常晏知止範純禮胡宗愈韓宗道梁燾蘓軾朱光庭蘓轍】知慶州範純仁應詔言得失【六月二十二日求言範純仁在慶州此月未能上疏更詳】秋七月朝奉大夫範純禮爲戶部郎中【六月末司馬光之所薦也】呂公著爲尙書左丞上言應三省事合進呈取旨者以正前失詔應三省合取旨事及臺諫章奏並同進施行庚戍三省樞密院言同差除及進呈文字理須會議者先於都堂會議或遇假及已歸東西府廳便門往來聚議從之司馬光以近年諸州勘到劫賊但不曾殺人情理可湣者並從寛貸【明難州長者曰元佑初溫公當國天下之刑減往時少半非盛徳孰能之】司馬光言臣伏見陛下詔開言路至今已涉旬月臣僚臣庶上言朝廷闕失民間疾苦仍降出令臣與執政看詳其第一次降出三十卷臣謹與諸執政選擇其中除無所取及冗長之詞外其可取者己用黃紙簽出進入訖伏乞陛下取簽出更賜詳覽或畱置左右以備規戒或降付有司商議施行如此則忠言日進聰明日廣誠生民之厚幸社稷之盛福也其間亦有一事而眾人共言者臣亦重復簽出蓋欲陛下知天下所共患眾情所同欲也又言靑苗免役保甲保馬困民九月辛丑詔呂大防曰卿鎭蜀日久西南生民疾苦利害新法有困於民未便者想多聞見卿未到闕宜先以所見條析急遞奏來於入內侍省投進無有所隠朝奉郎祕書少監劉摯爲侍禦史摯言切惟陛下卽祚臨政之始其所先者宜莫若廣言路故臣今就職之日首獻其說祖宗以來諫官禦史張設員品罕不備足凡在職者皆稱諫諍之臣欲望聖慈於諫院增置諫官員數本臺六察禦史並許言事其所領按察自不廢如故所貴共盡忠力交輔聖政朝奉郎蘓軾爲禮部郎中監察禦史王巖叟上疏言靑苗役法保甲之法十分之六七猶在此遂非飾過以欺聖聽非至誠爲國家去大害復大利者以便百姓爲太平長久之策也臣願陛下奮然獨斷如聽政之初行此數事則天下大乿無事而陛下髙枕而臥矣【保甲役法】十月癸酉詔仿六典置諫官其具所置員以聞從劉摯之言也丁丑詔尙書侍郎給捨諫議中丞待制以上各舉堪充諫官二員除範純仁爲諫議大夫唐淑問爲左司諫朱光庭爲右正言蘓轍爲司諫範祖禹爲正言令三司樞密院同進呈太皇太后問此五人何如執政對叫外望章惇曰故事諫官令兩制已上奏舉執政進擬今除自從中出臣不知陛下何以知之得非左右所爲此門不可浸啟太皇太后曰此皆大臣所薦非左右也後以親嫌範純仁攺爲天章閣待制祖禹爲著作佐郎尋復以純仁兼侍讀詔監察禦史兼言事殿中禦史兼侍事始用呂公著及劉摯之言也詔比者詔令屢下兼以均寛民力便安公私如聞官吏狃習故態不卽奉行或致廢格使逺近之人未盡被惠自今仰悉心奉行監司撿察上有違戾卽禦史臺彈奏侍禦史劉摯言臣竊謂州縣之政廢舉得失其責宜在監司夫監司之任亦重矣人有一賢不肖則環地數千里休戚系之比蒙聖旨哀念元元取監司罪惡巳甚者旣去之矣然其餘人才頗上駁雜情之未一各懷所私蓋其陰有觀望者則必習常而慢令以致惠之壅其淺中覬利者則又特矯枉而過正或以其所宜治之事二者不可不察惟得其人庶懲此患臣欲望聖辭詳酌河北河東陜西素號劇部向來所用使者出於暴進多非更歷民事人微望輕惟自過威刻而下終不服今宜稍復祖宗故事於三路各置轉運使用兩制臣僚充職以重其任自余諸路亦望推擇資任稍髙練達民政識治體近中道之人分補監司之任明授之以政令使忠厚安民而不失寛弛肅給應務而不失之淺薄部使者誠如此州縣之政隨之則先帝之政陛下之恩徳庶幾下究而與民休息無難矣考察見今之無狀者一切澄汰罷之被罷之人茍非有顯過宣還其資考別爲任使要令不至於失職無聊而已方今先務恐實在玆伏望詳酌施行十一月朝議大夫鮮於侁爲京東轉運使於是司馬光語人曰今復以子駿爲轉運使誠非所宜朝廷欲求東土之獘非子駿不可此一路福星也可以爲諸路轉運使模範矣又曰安得百子駿布在天下乎侁旣至奏罷萊蕪利國兩鹽鐵冶又乞海鹽依河北通商民大悅又乞止絕髙麗朝貢只許就兩浙互市不必煩擾朝廷事𨿽不行然朝廷所以待髙麗禮數亦殺於前云司馬光言臣切惟陛下富於春秋太皇太后親臨萬幾事無大小皆委於執政垂拱仰成萬一羣臣有所見不同勢均力敵莫能相一伏望陛下特畱神察審是非若甲是而乙非當捨乙而從甲乙是而甲非當捨甲而從乙如此則羣臣莫敢不服善政日新矣不然陛下𨿽有求治之心事功無時而成也奉議郎太常丞王覿爲右正言覿首上疏論知人安民司馬光言臣觀今日公私耗竭逺近疲獘其原大槪出於用兵先帝深悼其然厭截截諞言思番番良士乃下哀痛之詔息兵富民奄有天下肇承基緒太皇太后同聽庶政首戒邊吏毋得妄出侵掠俾華夷兩安今契丹繼好秉常納貢幹徳拜章徵戎開拓之義皆已息矣則此置提舉散靑苗免役錢點教保甲置都作院養馬置將官市易司封狀買坊場茶鹽額措置河北糴使司皆爲虛設陛下幸詔臣民各言疾苦其已至者千有餘章未有不言此數事者知其爲天下公患眾人所共知非臣一人之私言也利害著明皎如日月各言疾苦而羣臣猶習常安故憚言更張𨿽皆裁損而監司按堵將官具存保甲猶教閱保馬猶養飼邊州屯戍不減軍噐造作不休茶鹽新額上在差役舊法未復是用兵𨿽息而公私勞費猶未息也如此因循不知攺轍數年之後萬一遇水旱大饑盜賊羣起其爲國憂患豈敢不盡心哉伏願陛下斷自聖心凡王安石等所立新法果能勝於舊者則存之其餘臣民以爲不如舊之事欲乞陛下宣諭執政今因臣民上封事熟議利害進呈以聖鑑裁決而行昔夏遵禹訓商用湯法周循文武之典蓋創業垂統之主貽厥孫謀後世所宜謹守不可失也若凡百措置率由舊章但使政悉如熈寕之初則民物熈然海內太平更無餘事矣議者必曰革獘不可倉卒當徐有如此何異使醫治疾而曰勿使遽愈且勿除其根源使盡也其爲醫者謀則善矣其爲疾者謀奚利哉禦史劉摰言伏見昨日皇帝陛下太皇太后陛下聽治之初惠綏天下去民之所不安至於振淹滯絀貪刻發政施仁無有虛日故近至畿甸逺至海隅莫不鼓舞承風傾心以聽太平而近者一兩月以來政事號令之見於施行者曠然稀闊中外喁喁無所見聞深求其故皆以爲執政大臣議論不一之所由致也有陰拱而坐觀者有陽合而內暌者有彊橫以肆制者有忍恥以懷舊者滯事積前相顧而不發故仁澤施於上而不下庶政壅於朝而不行以致文書稽畱人情隔塞伏望聖慈詳察事變防微杜漸特詔輔臣當務同協恭相倚以信去其貳心以濟國事應今來政事之稽遲未決者趣令條上旨則望聖慈發自睿斷別白施行以幸天下又言天時乖戾之變欲乞先次許臺諫上殿奏事所貴公議人情不至隔塞元佑元年正月壬辰詔曰久愆時雪慮囚系淹畱在京委刑部郎中禦史開封府界今提點司諸路州軍今監司催促結絕先是上封者言切惟時雪未應陰陽不和意者刑獄未至欽卹法令未至寛民宜下詔卹天下刑獄故也右正言朱光庭奏疏言章惇蔡確韓縝等居位恐累聖政甲辰禦史王巖叟言今天下之人害莫如靑苗免役之法陰困生民莫如茶鹽之法流害數路陛下固知之矣且優柔而未斷以絕其源此民心之所以猶郁而天意之所以未開也朝中之大姦莫如蔡確之陰邪險刻章惇之讒賊狠戾相爲朋比以蔽天聰虐下罔上不忠之迹著於兩朝天下之人皆願逐而去之以致淸平而陛下反容而畱之此民心之所以猶郁而天意之所以未開也伏望陛下上體天心下觀民意奮勵勇剛一革大害一去大姦以爲宗社無窮之休以爲生民莫大之福臣不勝拳拳忠告之至己酉司馬光以疾謁告司馬光呂公著旣遷官光尋以疾謁告是日復有詔放正謝及恭謝光惶恐不敢奉詔乞竢疾間入謝依減拜旨揮光自是凡十有三旬不能出然奏疏相屬五月十三日光乃入對延和殿又移書三省其略曰當今法度所宜最先更張者莫如免役錢不惟刻剝貧民使不聊生又顧得四方無賴浮民使供曰役官不得力爲之計莫若盡罷免役錢依舊差役民間息肩者十已七八又曰朝廷今欲整治天下蘓息貧民先須十八路得好監司一兩人忠厚曉事愛民忘私使之進賢退不肖興利除害前日所艸監司資格及委官薦舉文字不知諸公曾徧見未若如此可行則早告進呈施行又云旱勢可懼冝將常平米賑濟直至成熟日還納更不取利息如此始是實惠範景仁當仁宗不豫未有繼嗣天下寒心莫敢啟口之時獨能首建大議以安宗廟社稷章十九除官不拜乞優與推恩又移書樞密院略曰呂大忠言憂冦乍恭乍驁由私市公行故也其延慶侵疆有害無利終當與之然今日未可與也俟大忠到官審察事勢先奏乞嚴禁私市不必年歳問彼必曲服遣人來祈請然後朝廷下詔曠然歸以侵疆赦其罪戾貢賜往來一切如故此策大善請明日更召見詢訪其詳河東經略司總領二十餘州軍邊面千餘里地接二敵帥府之重孰過於此而以吉甫處之果能稱職否渠自乞揚州諸公何不早許之別擇老成重厚有膽略者代之禦史所言保甲罷按閱甚當冝從之又手書與公著曰晦叔自結髮志學仕而行之端方忠厚天下仰服垂老乃得秉國政平生所蘊不於今日將何俟乎比日以來物論頗議晦叔愼黙太過若此際復不廷爭事有蹉跌則入彼相矣願愼旃光誠不敢以憂國爲己任然昨日富家之諭已上聞矣光自病已來悉以身付醫家惟國家未有所付今日屬於晦叔矣二月丁夘詔曰朕紹承聖緒總攬庶政永惟四方萬里之逺其能使吏稱其職而民蒙其澤者以司監得其人故也然非左右侍從之臣各舉所知安能盡得天下之才而用哉孔子曰如有所譽者其有所試矣朕將考核能否而進退誅賞爲應內外待制大中大夫以上限詔到一月各舉曾歷一任知州已上聰明公正所至有名堪充監司者二人委中書籍記遇轉運副使提點刑獄有聞選差若到官之後才識昏愚職事墮廢薦不按罪喜怒任情卽各依本罪大小並舉者加懲責正議大夫守門下侍郎司馬光依前官守尙書左僕射兼門下侍郎光方以疾再乞宮觀未報而有是命光固辭不許閏二月司馬光欲露章舉文彥博自代不聽詔戶部勘會應系諸色欠負窠名數目若干系官本若千系息或罰及逐戶以納過息罰錢數並拋下免役及坊場淨利等錢仍以欠戶以納過見今有無當抵物力速具保明以聞從蘓轍甲戍所奏也孫覺言竊見已降制除司馬光左僕射中外交慶以爲得人然臣見光論役法頗或疎略尋有旨更差韓維等四人等切詳定立法推行可以永久矣光之學集行義羣臣莫與比者如更得忠亮篤實才識明敏之人相與左右揆度則萬務無不舉矣今韓縝人品污下才薄望輕伏望聖慈罷縝相位別賜推選有徳有言堪其任者擢以代之詔諸路轉運使除河北陜西河東外余路只置一員副使或判官一員其諸路提舉官罷從司馬光之言也王巖叟又奏兩宮垂簾杜絕內外如此甚善蓋斜封墨敇不宜於今日有自古事蓋出於外人交結宦官女謁遂賣官鬻獄無所不至不可不防微太皇太后曰極是壬寅右司諫蘓轍曰臣聞薄賦斂散蓄聚若以救貧而民安其生久而不勝其富也故臣願於元丰庫或內藏軍乞錢二十萬貫爲招軍例物選文武官僚有才幹者往河北逐路於保甲中招其彊壯精悍者爲禁軍隨其人才以定軍分合河北冦賊成羣皆是保甲餘黨若因之饑饉則變故之作不可復知臣訪聞淮南久旱二麥並已枯死官吏未見賑濟臣欲乞指揮淮南官司先將所管義倉米數隨處賑濟兼將常平米減價出賣及取問監司州縣因何並不曾申請擘劃兼乞體訪諸如有似此闕食去處一例施行又奉蠲積欠丙辰右司諫王巖叟右正言朱光庭進對太皇太后曰知卿等公正不由執政用卿朝廷有闕失一一言來太皇太后垂簾官家又年紀小不比神宗時若非臺諫公正忠孝及執事得人一人耳目何得盡知天下事謂之執政若不執奏事卻要何用臺諫官若畏避何以立事卿駁安燾極當極知卿公正非不知安燾不才無公望但以顧托不欲盡去卿等所言多已施行餘事休避仇怨安心言事三月右司諫蘓轍論除安燾誥不令給事中書讀是時工部尙書孫永爲吏部侍郎李常爲戶部尙書常文士少吏幹或疑其不勝任以問司馬光曰使此人掌邦計則天下知朝廷非急於徵利貪使望風掊刻之患庶少息也常言諸路吏不達朝廷愛民之意以調凡所以供給縣官皆可廢弛孟子曰無政事則財用不足賦稅課人國政之大者茍或不振何以上佐國用伏望聖慈特下詔令申飭官吏無謂寛民卹物之徳方行於上而於賦租課人廢弛不治以誤大計先是太皇太后遣勾當內東門司梁惟簡賜文彥博手詔曰予宮中閱故書得卿神宗時所上親書章奏見卿議論切於治要至誠憂國忠義可見深用嘉嘆卿平時所蘊如此況當玆國難之際想多憂勤予佐助機政斯逾年矣如近者黜陟臣僚因革庶政公議可乎夏國未附禦以何術卿之所知賢人堪大任者亟當論薦用副東求所訪事可條具聞奏切待至言以補闕失【據元佑密疏彥博此奏以三月十五日上今附本月也】是日文彥博奏堪大任者三人【劉庠蘇頌劉奉世】又言困西羗之策考功員外郎林旦爲殿中侍禦史承議郎韓川權發遣推官上官均並爲監察禦史中丞劉摯之舉也中書舍人蘓軾不行敍復沈起詞頭命入內押班梁從吉賫詔賜守太師致仕文彥博曰卿踐更二府弼亮三朝名聞四海功在天下注想元老渴見儀型宜疾馳驅副我虛懷詔書到日卿可肩輿赴闕並男昭慶居中隨侍令河南津置行李先是司馬光除左僕射固辭以疾乞召用彥博而已佐之不聽及將韓縝太皇太后以禦札付光欲如卿所奏除光奏彥博勛徳爵齒逺在臣前若以彥博行尙書左僕射臣守右僕射則事體具正太皇太后又批付光曰卿憂國逺慮不爲身謀其亦可知今若一旦使彥博名卿之上於予所以待卿之意深未允當卿更思之光又奏曰竊惟彥博光輔四朝勛徳著明爲太師年八十一臣爲京官彥博己爲宰相所奏益國體惟陛下幸聽太皇太后卒不聽及韓縝罷卽遣中使召彥博蓋用光奏詔諸路災傷賑濟及盜賊公事及轉運司兼管其賊盜賞錢許於靑苗息錢內支候役法了日奏取指揮左司諫王巖叟言訪聞淮南旱甚物價踴貴本路監司殊不畱意伏望選官措置詔發運司截畱上供米一十萬石比市價量減出糶與闕食人戶不得過三石其糶到錢起發上京司馬光言臣伏覩近降朝旨令戶部指揮府界諸路提點刑獄司體量州縣人戶如委是缺食據現在義倉及常平米榖速行賑濟仍叮嚀指揮州縣多方存卹無致流移失所此誠得安民之要道然所以使流民不移者全在本縣令佐得人欲更令提點刑獄司常切體量逐縣令佐有能用心存卹缺食人戶𨿽系災傷並不流移者聞明公優與奬擢其全不用心賑濟致令人戶多有流移者取勘奏聞乞行停替庶使官吏有所勸沮百姓寔沾聖澤三省進呈依奏右諫議孫覺言淮浙災傷米榖踴貴慮盜賊因緣而起乞差官體量廣行賑濟徧下諸路災傷各以實言如不實者坐之時災傷轉運等司並無奏報及宿亳至甚詔令發轉運司體量災傷州縣缺食處仍令宿亳州分析並不申奏災傷次第及且見今斛斗例冬疾置以聞詔內外待制以上舉堪充轉運判各二員辛丑詔曰朕惟蘭臺延閣皆圗書祕記之所藏而校讎論譔位序多闕永惟祖宗樂育賢俊常詔二府薦士置之祕府養其徳噐以待試用朕甚慕焉執政大臣吾之所重也宜各舉文學政事行誼之臣可以充館閣之選者三人各以名聞朕將考其才噐而甄作之乙夘右司諫蘓轍言伏見淮南旱災民食踴貴朝廷特令截畱上供米三十萬石以濟其急卹民之深意時所未甞有然臣訪聞本路自正月以來義倉常平倉糧斛逐旋賑濟約至夏中麥熟稍得給足不意今來旱潦益深夏麥無望而秋成之期逺在百日之後𨿽有前件截畱上供米分在一路恐未能徧及饑民訪聞發運司約定今年合畱代上供外其餘糧令只依乞買價盡數支撥於都郡出賣不得收買錢仍先是具若干畱代上供若干可以出賣及元買價例申奏所貴米數稍多救接饑饉可支持至秋先是太皇太后遣中使程衍賫禦札就賜司馬光範純仁奏乞以文彥博爲師臣備顧問可以尊朝廷服四夷朱光庭札子乞尊禮爲帝師勿勞以宰相執事所有朱光庭札子三道付卿看詳可親書條具聞奏者光言臣蒙恩推爲首相自知智力淺孱歷事未多故乞陛下以文彥博爲侍中行左僕射而臣佐之庶無罪悔今範純仁朱光庭以爲彥博元老師臣不可煩以吏事此在陛下裁度若止太師平章軍國重事令五日或六日一入朝因至門下中書都堂與諸政商量事合執政就宅諮謀其餘常程文書只委僕射已下簽書發遣如此亦足以尊大臣優老臣從之司馬光辭許乘轎子三日一至都堂聚議恩命中書舎人蘓軾不行張誠一詞頭範百祿不行李定詞頭甲寅詔曰朕惟先帝臨禦以來講求法度務在寛厚愛物仁民而縉紳之間有不能推原朝廷本意希功掊克或妄生邊事或連起犴獄積其源流久乃知獘此羣言所以未息朝廷所以懲革也整飭風俗修明紀綱玆出大恭蓋不得已況罪顯者已正惡巨者已斥則宜蕩滌隠庇闊略細故豈復究治以累天和夫疾之已甚仲尼不爲禦眾以寛有虞所尙爲國之道務全大體應今日已前有涉此事狀者一切不問言者勿復彈劾有司毋得施行各俾自新同歸美俗布告中外體朕意焉八月左司諫蘓轍言乞擇監司庶郡縣稍得良吏九月司馬光卒【見拾遺門】中丞劉摯言下詔以安反側非是乞寢詔書以免四方疑惑翰林學士蘓軾薦王鞏充節操方正可備獻納科十二月詔依元丰三年詔書更不上尊號除葉康直爲直龍圗閣權知秦州曾肇蘓轍再繳還詞頭曲爲皇朝捐軀徵進敢辭勞願掃蕩邊塵靜扶紅日上靑霄頓不料權姦阻火速遣亟牌召班師旅脫戰袍空教父老望旌旄傅堯兪王巖叟同對延和堯兪前對太皇太后曰以卿有才望用卿堯兪拜訖未奏事先問曰今天下政事如何堯兪稱善且曰但恐陛下臨禦日久稍有怠墮如能兢兢業業日謹一日常以大公之徳自守則天下無不治左司諫朱光庭言學士院試館載策題考試官不識大體不忠莫大策題蘓軾文也詔特放罪王巖叟言應州縣災傷人戶缺乏糧食許結保借貸並令免息常平榖殺之二年二月詔左司監朱光庭詣河北路與監司一員徧視災荒按累降指揮措置賑濟有未盡未便並得從宜事體稍重卽奏稟仍訪本路從來如何賑濟今流俗多如官吏奉法不處卽按劾以聞詔蘓軾撰富弼神道碑以顯忠尙徳爲額其子紹庭請也三月學士蘓軾艸太皇太后受冊詔詔內外舉堪知州者從禦史呂陶之言也詔曰朕承祖宗之休獲受大統涉道日淺昧於致治每事失中以干陰陽之和乃自冬迄夏旱暵爲虐四方之內被災者廣生民嗷嗷無所告勞永惟災變之來蓋不虛發意者朕之聽納不得於理歟賞罰失當而稅賦無節歟民力屈竭而土木營歟抑忠言壅於上聞而徳澤不流歟何災異以之滋至也非克己思過洗心修徳其何以答塞天變葉致太和可自今月十一日後避正殿減常膳公卿大夫其勉修厥職共圗消復四月詔旱暵爲虐苗稼將稿民則何罪究實在予𨿽側躬損膳尙慮無以消變而有司乃於此時屢奏受冊是欲以隆名盛禮加我是重予之不徳也所有將來受冊禮宜權停罷仍詔諸路監司分督郡縣刑獄以久愆時雨司諫王覿有請也臺司諌蘓轍上疏欲乞明降詔書許百官面奏公事以盡羣臣之異同閱人才之賢否庶乎災患可息五月詔令學士院降勅書奬諭知楚州程之元以淮南賑濟數言之元疚心存撫請褒擢故也癸酉吏部侍郎胡宗愈爲禦史中丞因奏對便殿上問朋黨之獘宗愈曰君子義之與比謂小人爲姦邪小人指君子爲朋黨陛下擇中立不倚者用之則朋黨自淸因進君子無黨論八月詔賜文彥博呂公著今後入朝凡有拜禮宜並特免卿宜專有爲之振略無益之儀翰林蘓軾奏彥博公著免拜指揮自是朝廷優賢貴老度越古人無可議者但有司合守典禮兼恐彥博公著不敢當不若允其所請若聖恩優其所憫老臣眷養不已遇其朝見問或傳宣不拜足以爲非常之恩所有不允批答臣未敢撰從之是日太皇太后遣中使賜宰相執政酒果並黃金犀帶諭旨云知卿等於邊事極勞心故有是賜呂公著告彥博等曰密賚可辭果莊得罪先帝獲之誠可慶若便指廟堂之功則將帥聞之過有希望啟向去貪功生事之獘不可不熟慮彥博等遂各辭免不許乃受之臣僚言赦令減放民間秋夏二稅積欠及坊場敗闕課利之類州縣不肯依赦令直行放免欲乞禦史臺體訪民間欠負未經行遣及𨿽以行遣而未盡者乞付吏部重行黜責詔令諸路監司限一月卽速依勅結絕開具奏聞十月朱光庭爲太常少卿詔運淮南二州所糴榖四十萬斛賑濟京路丁夘詔賜禦筵於呂公著私第遣中使賜酒及禁中果寶綏金花環奇珍異十倍常人以禦飲噐勸在席飲甚苦惟於公著頗寛皆異恩也壬申詔呂公著等於文臣中擇有才行風力廉智邊事堪大用者公著奏薦孫固蘓頌李常孫覺趙瞻顧臨胡宗愈等七人蘓轍爲戶部侍郎顧臨爲給事中十一月孔文仲爲中書舎人丰稷爲右司諫楊康國爲監察禦史知樞密院安燾言大雪異常久陰未解細民失職上貽憂念願令貶黜以塞天戒劉安世爲右正言詔罷變賣市易司元丰物從三省請也甲戍蘓軾言臣近面奏聖旨何故屢入文字羅織臣具以疾病之狀又蒙宣諭豈以臺諌有言故耶兄弟孤立自來進用皆是皇帝與太皇太后主張不因他人今來但安心勿卹人言不用更入文字求去臣退伏思念頃自登州召還至備員中書舎人以前初無人言只道參議役法及蒙擢爲學士後便爲朱光度王巖叟賈易韓川趙挺之等攻擊不已以至乞郡語言巧加醞釀謂之誹謗未及試院先言任意取文𨿽聖主知臣無罪然臣竊自惟蓋緣賦性剛拙議論不隨而寵祿過分地勢親迫故致紛紜亦理之當然也臣只欲堅乞一郡則是辜負聖知上違恩旨欲黜而不乞則是與臺諫爲敵不避其鋒勢必不安今旣未許請郡臣亦不敢逺去左右只乞解罷學士除臣京師閒慢差遣如祕書監國子監祭酒之類或乞只經筵供職庶免眾人側目可以少安三月呂公著爲司空同平章軍國事仍一日三赴經筵二日一朝因至都堂議事呂大防純仁制蘓軾艸也是夕軾對於內東門小殿旣承旨太皇太后曰有一事要問內翰前年任何官職軾曰汝州團練副使曰今爲何官曰臣備員翰林學士曰何以至此曰遭遇陛下曰不闗老身事軾曰必是出自官家曰亦不闗官家事軾曰豈大臣薦論耶曰亦不闗老臣事軾驚曰臣𨿽無狀必不別有闗請曰久待學士如此是神宗皇帝之意當有飲食而停箸看文字則內人必曰此蘓軾文字也皇帝忽時稱曰奇才奇才但未及用學士而上仙耳軾哭失聲太皇太后與上左右皆泣已而命坐賜茶曰內翰直須盡心事官家以報先帝知遇軾拜而出撤金蓮炬送歸院尙書劉摯守中書侍郎王存守尙書左丞胡宗愈爲尙書右丞孫覺爲禦史中丞右司諫劉安世進對太皇太后問近日差除如河安世等曰朝廷用人皆葉輿望惟胡宗愈公議以爲未允太后曰且徐觀其所爲退言宗愈不可居本轄之任乞寢新命授以外官彭汝礪爲中書舍人範祖禹爲起居舎人五月辭免從傅堯兪爲吏部侍郎王覿爲右諫議大夫五月翰林蘓軾侍郎蘓轍同廷對歐陽棐爲著作郎實錄院檢討尋罷黃庭堅四月依舊著作郎禦史趙挺之言其姦回有是命王覿論胡宗愈不當落職與外任太皇太后手詔皇帝嗣位於玆四年華夷來同天地並應而皇太妃以恭儉之徳鞠育之恩𨿽冊以時奉行而情又疑有未稱皇帝有祖宗之奉尊無二上而吾推春秋之義母以子貴其推天下之養以慰人子之心當下禮部太常寺討論如於典故有褒崇未盡令開具以聞七月丙寅翟思爲殿中侍禦史從蘓軾等舉也詔遇災傷放稅六分已下其帶納欠負卽隨放稅分數催納若放稅七分已上並行倚閣八月王彭年爲監察禦史從孫覺盛陶舉也知齊州王巖叟爲起居舎人三年九月侍讀蘓軾錄邇英閣進讀寶訓之文以進第【轍作軾墓志云嘗讀寶訓因及時事歷言今賞罰不明善惡無所勸沮又黃河勢方北流而彊之使東夏人冦鎭戎殺死幾萬人帥臣掩蔽不聞朝廷亦不問事事如此恐成衰亂之漸當輔者恨之】李常爲禦史中丞禦史中丞孫覺引疾求罷【九月】十月李常充龍圗閣直學士司馬康爲著作郎兼侍講康初免喪卽召用之十二月劉攽守中書舍人閏十二月鄆州州學教授周橦罷歸吏部用劉安世蘓軾言也致仕範鎭卒蘓軾上章言太宗殿庭畜馬雲天下之眾非如養馬可置之殿庭當廣任忠賢以爲耳目若忠賢疎逺諂佞在傍則民之疾苦無由上達因陳二世勝廣後主隋兵渡江事云近來邊將奏報不實此風漸不可長禦史李常言蘓軾進讀寶訓奏邊將欺獘事乞根究以正典刑詔戶部裁省浮費甲寅太皇太后宣諭輔臣曰今來官冗自宰執以下恩澤皆有減損本家亦須裁定要自上始則均一矣公著曰此盛徳之事當究本末以聞己而詔曰官冗之患從來尙矣流獘之極是萃於今以闕計員至相倍蓰茍非裁損入流之數無以澄淸取士之源吾今自以渺身卒先天下永惟臨禦之始常敇有司蔭補私親舊無定限自惟徳薄敢配前人已詔家庭之恩止從母后之比今當又損以示必行忠義之士當識此誠各罔內顧之心共成節約之制今後毎遇聖節大禮生辰合得親屬恩澤並裁減皇太后皇太妃準此韓忠彥蘓轍奏節用裕民請自宮禁始詔諸路監司勿薦侍從官以上及帥臣從左司諫韓川請也四年劉安世言謝景溫差除不當二月景溫除知鄆州二月知潞州梁燾爲左諫議大夫王子韶爲太常少卿劉安世言子韶資性憸佞熈寜士大夫十鑽之稱目子韶爲衙內鉆以其造請公卿之門不憚寒暑也交權要子弟巧於自媒如錐之利乞放還誤恩三月劉攽卒右丞胡宗愈知陳州丁亥詔罷春宴劉安世李常以旱災請從其言也給事中趙君錫奏蘓軾乞外任除知杭州聖恩優渥待之不替而中外之望缺然解體何者軾之文追攀六經蹈藉班馬自成一家之言國朝以來惟楊億歐陽修及軾數人而已今軾飄然去國則憸人邪黨必謂朝廷稍厭直臣姦人且將乘隙浸尋復進實系消長之機軾領逺藩承流牧民亦足發其所存但所施有限所利未廣豈若使之在朝用其善言天下蒙福聽其讜論則聖心開益行其詔令則四方風動姦邪寢謀善類益進伏望收還所除新命復畱禁林仍侍經幄以成太平之基四月梁燾對延和殿春夏屢陰不雨皆人主猶豫不斷之象願面詔大臣協忠決疑無畱政事方皇帝富於春秋太后保佑聖躬制政簾幄易以蒙蔽願正紀綱明法度采用忠言講求仁術坐使明恩實惠徧及四方望皇帝陛下時親政事將來臨禦獨斷練熟機務太皇太后年來中外進呈文字常同商量官家出意裁決皆有聖斷燾對曰聖徳日新天下幸甚此太后保佑之功也願官家更進聖學日課經史熟記寶訓故事用之集賢校理李徳芻爲都官員外郎司諫吳安詩言其往在宗正寺憑借安石气焰禦史翟思言詔徳芻依舊校書郎範祖禹上言正君心【見輔導門】四月李常等俱罷補外坐不言蔡確或不艸蔡確責詞故出之孫升賈易爲殿中侍禦史徐州教授程師道候太學正缺日差從左諫議梁燾薦也秋範純仁罷相坐營救蔡確言之也吳處厚論蔡確事【見第二十八卷

】王巖叟爲樞密都承旨黃庭堅爲集賢校理詔河中鳳翔邠經自今並選差守臣從彥博請也詔郡縣考課優等人令三省考察任使從梁燾請也詔郡縣蘓轍等爲賀遼國生辰使九月辛巳詔大享明堂範純仁知頴昌府詔依大禮令賜物外加賜噐幣二百五十疋兩十月朱光庭爲右諫議大夫梁燾爲禦史中丞劉安世爲左諫議大夫韓川爲侍禦史司馬康爲左正言兼侍講川康皆辭免從之十一月孫固知樞密院事劉摯守門下侍郎傅堯兪守中書侍郎己丑太后手詔曰三朝盛禮會見王公羣臣造庭奉觴上壽皇帝臨禦五載恭以端莊慶集惟新受朝饗吾總機務協助政綱克享治安而每懷抑畏今有司乃欲以天聖故事禦會慶殿稱賀之頋惟菲涼豈敢比隆於先後其在典法亦當稽合於常觀是日皇帝致賀於禁中羣臣奉表於東廡足以顯邦家之慶而形孝謹之風何必朝外乃爲禮來年正月一日更不禦殿受賀上壽候皇帝禦殿禮畢百官並內東門拜表前此尙書禮部乃檢書天聖章獻明肅皇太后元日禦會慶殿受皇帝奏賀上壽及宰相百官契丹使以下起居稱賀之儀爲請故有是詔劉安世範祖禹論禁中求乳母事蘓軾言浙江災傷十二月諫議大夫劉安世上章言禁中求乳母事云或者之論乃謂陛下稍疎先王之經典浸近後庭之女寵此聲流播實損聖徳五年春錄石介子師中爲郊社齋郎從劉摯韓忠彥孫固之請也二月丰稷爲起居舍人孫升爲侍禦史三月楊畏爲監察禦史安世光庭力攻之翰林蘓轍言去冬無雪今歳春夏時雨絕少願陛下舉行祖宗故事詔有司罷朝會避正殿損常膳令百官吏民皆得上封事指時政闕失丁巳詔曰朕奉承統業於今五年臨禦崇髙未達庶政夙夜祗承惕厲若涉淵冰常恐徳之弗類無以下慰民望上當天心今者冬雪不效春雨弗若逮此孟夏旱災如焚麥不充食禾未出土歳事凜凜民且狼顧𨿽禱祝備至神莫之答惟省循自克則災或可消意者政令寛弛吏或爲害而莫之懲歟役賦失當民病於事而莫之察歟忠言有壅而未逹賢才有抑而未用歟念之𨿽動行則未至昭明恐懼之誠意庶幾陰陽之不違可自今月二十三日後減常膳不禦前殿及將來五月一日罷文徳殿視朝上奉東朝深愧帝珍之日闕下臨庶尹尢冀嘉言之上聞茍利於人其無不可蘓軾之詞也四月範純仁知延安趙卨知太原尋易之韓川爲中書舍人五月王巖叟爲龍圗閣待制樞密都承旨張舜民爲殿中侍禦使楊康國爲監察禦史楊畏罷爲工部員外劉安世爲中書舎人蘓軾爲禦史中丞朱光庭爲給事中劉唐老爲右正言司馬康爲左司諫楊康國爲殿中侍禦史張舜民辭免賈易爲國子司業充殿中侍禦史尋又攺淮南提點刑獄八月劉摯大防等爭吏額事【見黨事門】朱光庭攺亳州劉安世提舉崇福宮皆爲鄧伯溫也次年正月仍爲給事中梁燾亦出知鄭州範純仁爲給事中王巖叟權知開封府楊康國爲左司諫孔仲武兼侍讀岑象求爲殿中侍禦史黃廉爲樞密都丞旨殿中侍禦史言不當使之居要近蘓轍言太皇太后陛下深處帷幄耳目至少惟有臺諫官數人若聽執政得自選擇不公選正人而用之恐天下安危莫達於前而朝廷之勢殆矣惟陛下畱神省察徐君平虞策並爲監察禦史蘓轍鄧溫伯薦尙書右丞許將知定州以中丞蘓軾言也上官均罷知廣徳軍以均營救許將中丞蘓轍禦史岑象求奏也六年春禦史孫升爲起居舎人蘓軾爲吏部尙書杭州召也劉安世爲中書舍人尋攺樞密丞旨正月劉摯爲右僕射兼中書侍郎王巖叟充樞密直學士簽書樞密院事蘓轍爲中大夫守尙書右丞蘓軾爲翰林學士丞旨趙君錫爲禦史中丞丁未右司諫楊康國奏臣僚彈奏尙書右丞蘓轍不可爲執政者其事有六陛下不以爲過此恐陛下以轍兄弟並有文學所以眷奬之厚而用轍之堅也陛下豈不知王安石章惇呂惠卿蔡確亦有文學乎而所爲如此若謂蘓轍兄弟無文學則非也蹈道則未也其學乃學爲儀秦者也其文章務馳騁好作爲縱橫排闔無安靜理致亦類其爲人也比王安石則不及當與章惇蔡確呂惠卿相上下其爲美麗浮歌侈艷小詞則並過之𨿽轍亦不逮其兄矣兄弟由此故多得名於戚裏中貴人之家其學如此安足爲陛下謀主體斷國論與共熈緝天下之事哉辛亥簽書樞密院事王巖叟奏事罷畱身曲謝太皇太后諭曰知卿才望故不次用卿便宜盡心以報朝廷巖叟曰臣久去言路不得欵對淸光今欲少陳區區幸垂聽問何事巖叟曰陛下聽政以來納諫從善凡所更攺悉合人心朝廷淸明天下安靜百姓無怨嘆之聲此成效也願信之不疑守而毋失則宗社千萬世之福也但願每於用人之際更加審察蓋邪正難辧用之一差治亂所系固有外與眾同而中懷異趨不以今日之事爲然者惟伺問隙以幸反復此等不可一日容於朝太后曰此事裏面常說與官家因少進曰陛下今日進聖學者正謂要理會邪正二字正人在朝則朝廷安人君無過舉則下有平治之理一邪人進朝廷便有不安之象非爲一人遂致此也蓋其類應之者眾蒙蔽人主無由得知不覺養成禍患耳太皇太后甚然之又曰或聞曾有以君子小人參用之說告陛下者果然如此乃誤陛下之言不可聽君子小人無參用之理聖人惟說君子在內小人在外則成泰小人在內君子在外則成否小人旣進君子不與之爭進惟自引去君子旣去小人競進則危亂之機也不可不愼願陛下常用心於此太后曰會得巖叟乃退前知杭州蘓軾言浙西二年水災蘓湖爲甚𨿽訪聞已詳而百聞不如一見自下塘路由湖入蘓目覩積水未退伏望聖慈察臣微誠垂湣一方特賜旨揮發運司依元降旨揮除己截撥二十萬石外更乞兌撥三十萬石與浙西諸州充出糴借貸如發運司去年元不收糴卽乞一面截畱上供米五十萬石卻令發運司將樁錢一百萬貫候今年秋熟日收糴塡還若朝廷不以臣言爲然待饑饉疾疫大作方行賑濟亦恐不及於事鄭雍爲右諫議大夫右丞蘓軾押入視事賈易爲侍禦史葉伸爲殿中侍禦史伸請補外詔別有差遣安鼎爲監察禦史姚勔爲右正言庚戌邇英進讀寶訓至除彭乘爲起居舎人事龍圗閣直學士前知杭州蘓軾言臣近奉詔書及聖旨不許辭免學士承旨恩命及乞郡事臣已於第三次奉乞除臣楊越陳蔡一郡去訖竊慮區區之誠未能遽回天意須至盡露本心重乾天聽陛下卽位起臣於貶所不及一年備位禁林遭際之異古今無比臣每自惟昆虫艸木之微無以報天地生成之徳惟有獨立不倚知無不言可以少報萬一始緣衙前差顧利害與孫永傅堯兪韓維爭議因與司馬光異論光不以斯怒臣而臺諫諸人逆探光意遂與臣爲仇臣又素疾程頥之姦未甞假以色詞故頥之黨人無不側目自頥等廢黜大姦數人而餘黨尢在要近陰爲之地特未發耳小臣周橦乃敢上疏乞用王安石配享以常試朝科橦艸芥之微敢建此議必有陰主其事者是以上書逆折其姦鋒乞重賜行遣以破小人之謀自此黨人尢加忿疾其後又於經筵極論黃河不可回奪利害比上疏爭之遂大失執政意積此數事恐別致患禍又緣臂痛目昏所以累求補外俯伏思念自忝禁近三年之間臺諫官臣者數四只因發策艸麻羅織言語以爲謗訕本無疑似自加誣執其間曖昧譛愬陛下不察其無實而不降去者又不知其幾何矣若非二聖仁照洞見肝膈則爲黨人所傾首領不保豈敢望如先帝之赦臣早自出知杭州二年粗免人言中間法外刺配顏章顏益二人蓋公私積獘事不獲己陛下亦已赦臣而言者不赦論奏不已其意豈謂顏章等哉以此知黨人之意未甞一日不在傾臣洗垢求瑕止得此事今者忽蒙聖恩召還擢用又除臣弟轍爲執政此二事皆非大臣命意竊計黨人必大猜忌磨厲以須勢必如此聞命悸恐以福爲災卽日上章辭免乞郡行至中路果弟轍爲臺諫所攻殿出廨宇待罪又蒙陛下委曲照見情狀方獲保全臣之剛愎眾所共知黨人猜忌甚於弟轍豈敢以衰病之軀復犯其鋒𨿽自知無罪可言而今之言者豈問是非曲直竊謂人主之待臣子不過公道以相知黨人之報怨嫌必爲巧發而陰中臣豈敢恃二聖公道之知而傲黨人陰中之禍所以不避繁瀆自陳入仕以來進退本末欲陛下以臣危言危行獨立不回以犯眾怒者所來逺矣伏望聖慈察臣至誠特賜旨揮執政檢會屢奏只作親嫌回避早除一郡若朝廷不以臣不才猶欲驅使或除一重難邊郡臣不敢辭避報國之心死而後已惟不願居禁近使黨人猜疑別加陰中也六月梁燾知鄭州因日食奏言臣聞日者眾陽之長人君之象以淸明漙照爲徳而不容侵蔽欺掩今又食五月之朔爲變亦甚矣願陛下思所以消變之理而消變之速莫如修徳修徳之要莫如進學伏望屏逺聲色披繹經史宮中淸燕熟復前代治亂之要退朝之餘經筵之外閒召講讀侍臣咨訪論議又奏太后曰日災之應主弱臣彊下淩上替陰侵陽之謂也宜舉三務以消之早正宮中之位以爲內助願陛下外飾政事以申主道勸上進學以彊君徳丙辰呂大防言昨得禦前札子以蘓軾撰上淸儲祥宮碑頌示修宮費用以出自禁中此事近臣知之而外庭鮮有知者因此令中外其知甚便太后宣諭曰上淸儲祥宮本先帝所建意爲皇嗣今來正欲成其願凡百費用皆本殿收入錢物應制無分毫侵損國用比來有一二言者皆不知也八月範百祿轉對言三事云盡祖宗典故效先王陳迹幸太學可以美文明之化采眾言可以知天下之事嚴大祀可以臻上神之佑而致四時之和惟芻蕘不以賤廢庶幾塵路或有補云趙君錫言蘓軾題詩事太后曰輒將此事誣軾先帝三月上仙軾五月題詩猥云軾別有意似此何可當顯是捃拾初賈易言君錫想被易使之韓忠彥曰君錫素無執持王巖叟曰君錫𨿽無執持亦非助惡之人今罷去士論亦惜其風望進退人太速陛下尢所當愼曰極當愼也須求老成忠彥曰宜擇忠厚巖叟曰須得中道者用之乃善閏八月左朝請郎梓州路轉運判官董惇逸左朝請郎黃慶基並爲監察禦史惇逸永丰人辛亥詔曰朕承至尊休徳托於王公之上蒙成慈訓海內晏安恭惟太皇太后有聖徳之徽懿居天下之崇髙保佑朕躬功及宗社人神俱歸天地並貺稽歳甲還相之次當慶符本始之辰仰贊壽祺用致誠祝昔在神考有奉光獻之禮甞以此懇請再三興言傷財面誡悉罷永惟大徳之報方求尊安之祿此茍不圗將何以示孝敬於萬方而達至感於神明乎其以元佑七年太皇太后本年歳旦齋在令及天下州軍在城僧尼道士女冠一日內在京於中太上淸儲祥集禧建炎醴泉萬壽等六處宮觀大相國寺十禪院自正旦日各用僧道開建道場七晝夜宮觀罷散�被露肝膽冒聞聖慈致陛下每有宣諭必以不喜管事爲言常欲安靜此聖意之本也臣未甞一日不思切惟淵衷逺慮深識用臣前言自識時矣乞檢會前奏早賜詔旨歸斷人主以全大功不及言先帝大臣多以材進可稍復用委以別都名藩以全終始壬申起居舍人呂陶言伏覩邇英閣講讀罷臣僚退有頋臨呂希哲再畱奏事臣不復豫聞竊謂起居之職記人主言動凡講讀官有所奏陳或陛下宣答訪聞皆須載錄修爲信史今乃不得預聞臨等所奏深恐於分守未安伏望特降睿旨今後講讀罷有臣僚再畱奏請並許記注官侍立所貴操筆不致闕略從之是月左僕射呂大防以疾懇求罷政太后宣諭曰主上富於春秋相公未可去位更少俟歳月吾亦就東朝矣大防乃不敢復起視事八年二月兵部員外郎崇政殿說書呂希哲爲右司諫希哲固辭之蘓軾在邇英見希哲除命戲謂希哲曰法筵龍象當觀第一義希哲退而不應謂範祖禹曰若辭不獲命當以楊畏爲首時畏方在言路以險詐示任故希哲云耳七月丙子朔觀文殿學士大中大夫範純仁爲通議大夫尙書右僕射兼中書侍郎純仁自至頴昌卽入對延和尋有是命純仁辭至七不允又遣中使促純仁就位及入謝太后宣諭曰相公且與呂大防等同心協力又曰人言相公必先進王覿彭汝礪如何純仁曰此人望陛下早用之他日又謂純仁曰卿父仲淹可謂忠臣在章獻明肅垂簾時惟勸章肅盡母道及仁宗親政又勸仁宗盡子道可謂忠臣公名望眾人所歸必能繼紹前人純仁頓首謝曰臣不肖何足當陛下奬勸委任之意然不敢不勉八月丙午辛酉太后有疾上不視事壬戍呂大防範純仁蘓轍鄭雍韓彥忠劉奉世入崇慶殿問聖體大防等言元丰五年神宗皇帝服藥常除在京及畿內罪人太皇太后曰莫不消如此大防曰元丰中神宗皇帝自以聖躬服藥降此指揮今上爲太后於體尢順上曰依故事前此凡奏事上未嘗處分至是上以太皇太后意在謙抑故有此宣諭

太平治迹統類卷十八

●欽定四庫全書

太平治迹統類卷十九

﹝宋﹞彭百川撰

宣仁保佑哲宗

元丰八年三月哲宗卽位夏四月丁丑資政大學士銀靑光祿大夫呂公著兼侍讀公著時知揚州召用之遵先帝意也【先是神宗諭輔臣曰皇子明年出閣當以公著爲師傅至是公著侍經筵】癸未司馬光上疏言人君之徳三曰仁曰明曰武致治之道三曰任官曰信賞曰必罰其言略云臣歷觀古今之行事竭盡平生思慮質諸聖賢之格言治亂安危存亡之道舉在於是不可私易是以區區首爲累朝言之不知臣者以爲臣進迂闊陳熟之語知臣者以臣爲識天下之本原也六月丙子起知陳州韓維赴闕遂畱經筵癸未呂公著入見上奏切思人君卽位之始宜講求修徳爲治之要以正其始然後日就月將學有緝熙於光明新而又新以至於大治用是竭愚誠論聖道槪舉十事仰贊聰明一曰畏天二曰愛民三曰修身四曰講學五曰任賢六曰納諫七曰薄斂八曰省刑九曰去奢十曰無逸伏望陛下畱神垂察如言有可采乞置禦座朝夕顧省庶聖徳少助萬一癸未龍圗閣待制趙彥若兼侍讀祕書監傅堯兪兼侍講先是禦史劉摯言陛下紹膺天命傳序統業夫以異稟之質夙成之善又上有太皇太后之至仁厚徳保護開佑所以成就者備矣然方春秋鼎盛之時在所資養左右前後冝正人與居語黙見聞宜正士是接則觀講進讀輔道之官可不審擇也哉伏見兼侍講給事中陸佃蔡卞皆新進少年越次暴起論徳則未試語望則素輕使在此官眾謂非冝請罷兼職以允公議仍望於內外兩制以上官內別選經術有行義忠信孝弟淳茂老成之人以充其任於是佃卞皆罷因彥若堯兪有是命詔今月十三日開講筵進讀寶訓講讀官日赴資善堂以雙日講讀仍畱一員宿直初講及更旬宰相執政並赴乙亥初禦邇英閣詔三省樞宻院侍讀修注官講讀錫宴於資善堂賚銀帛有差元佑元年正月甲戍上禦邇英閣侍讀韓維進讀至天禧有二宮人犯罪法當死眞宗皇帝惻然憐之曰此等安知法殺之則不忍捨之無以勵眾仍使人持去答而遣之又幸汾陰日見一羊自擲於道左右曰今日尙食殺其羔眞宗慘然不樂自是不殺羊羔因奏言此𨿽小善然推是心以及天下則仁不可勝用也眞宗自澶淵卻敵之後十有九年不言兵而天下富其源蓋出於此外人皆言陛下仁孝發於天性每行見昆虫螻蟻輒違而過之且敕左右勿踐履此亦仁術也臣願陛下推此心以及百姓則天下幸甚二月甲寅龍圗閣待制兼侍讀趙彥若爲兵部侍郎兼侍讀宰相司馬光言今討論經史上自伏羲下至周威烈王略舉大要合爲二十卷名曰稽古錄伏望看詳送祕書省正字範祖禹等令繕寫上進候讀祖宗寶訓了日乞取此書進讀從之庚午呂公著言伏覩今月十五日以筵講畢論語賜執政及講官禦講筵是日上出皇帝禦書唐賢律詩分賜臣等各一篇臣次日於延和殿簾前謝蒙太后宣諭皇帝好學在宮中別無行爲惟畱心典籍天下幸甚伏思陛下睿哲之性出於天縱而內稟慈訓日新典學誠以堯舜三代爲法則四海不勞而治今來論語終帙進講尙書二書皆聖人格言爲君要道願陛下念玆在玆以廣理徳臣職在輔導無能裨補輒於尙書論語及孝經中節取要語共一百段進呈惟取明白切治道者庶便省覽或遊意筆墨之間以備揮染亦日就月將之一助也他日三省奏事畢太后宣諭公著所進尙書論語要義百篇今日皇帝己依所奏每日書寫看覽甚有益於學問與寫不同也公著以同列者言此聖人經訓有補於治日冝親閱壬申詔講讀官遇不開講日輪具漢唐故事有益政體者二條進入仍旬一錄申三省先是侍讀蘇頌言國朝典章大抵依唐史史官所記善惡咸備乞詔史官學士采新唐書中臣主所行日進數則以備聖覽故有是詔三年二月己丑司諫丰稷爲國子司業楊王顥荊王頵甞令成都走馬承受官者造錦地衣稷白禦史胡宗愈言之愈狐疑未決稷卽獨劾禦史趙■﹝山幾﹞與稷同進對退謂稷曰聞君言使■﹝山幾﹞汗流給事趙君鍚曰諫官如是天下必太平不數日稷徙他官五月侍講範祖禹言陛下卽位四年幸賴太后至仁盛徳母臨天下垂拱無爲治內晏然當今之務學問爲急陛下今日學與不學系天下他日之治亂又云凡人進學莫不貴於年少之時陛下聖質日長龍徳日進數年之後𨿽欲勤於學問恐不得如今日専也臣切惜此日月願以學爲急天下幸甚四年十二月左諫議劉安世上章言禁中求乳母事云或者之論乃謂陛下稍疎先王之經典親近後庭之女寵此聲流播實損聖徳先是範祖禹上疏皇帝曰臣侍經筵於今累年陛下天縱先知聖徳純茂對臣下日日如一未甞稍有差失此天眷皇家保生民社稷宗廟無疆之休也太祖皇帝肇造區夏櫛風沐雨削平僣亂爲子孫萬世之基傳太宗至眞宗遂致太平仁宗年十三卽大位章獻明肅太后安定邦家調護聖性四十三年之間徳澤深結於民天下至今思慕不忘英宗自藩邸入繼大統四海之內同心愛戴先帝勵精求治甞宵衣旰食躬勤萬事十有九年不幸早棄天下陛下始十年登寶位當此時人心凜凜憂危萬端陛下幸賴太后保佑扶濟艱難斥逐凶邪登進忠良詔令所至百姓歡呼年來中外晏然北幕西陲無不順從皆太皇太后之徳也臣不知陛下將何以報之臣切惟陛下所以報之惟在進徳愛身而已進徳則爲萬世太平之主愛身則無疾疚不貽太皇太后之憂今羣臣萬民之心情正望朝廷如天聖已來惟望法則仁宗而已祖宗天下百三十年如寶器之無缺陛下行純徳備如美玉之無瑕臣切謂陛下保之惜之愛之重之陛下可不愛惜聖體哉陛下好徳則賢人動心欲助陛下之徳如好色則小人皆動心欲奉陛下之欲而圗一身富貴賢人進則治小人進則亂人君所好一身損益實系天下治亂不可不愼陛下於此將何擇焉伏望察臣之心精専一意勉彊學問日新徳業事親則思孝居處則思敬動思禮聽思誠服用思儉養民思仁使人思恕心則思道視則思正當食則思天下之饑當衣則思天下之寒陛下思此而彊學不已以道徳爲麗仁義爲羙豈聲色可移哉惟抑情欲愛聖體爲先則動植之類無不蒙福又上太皇太后曰陛下憂勤必憂天下之本愛養四方之民必先愛一人之身一人之心天下之本也天下安危系於一人之身安則天下俱安天下治亂出於人君一心心正而天下正欲治天下必先安心正天下必先正心此二者當今急務久逺之計也嘗觀司馬光言章獻明肅太后保護仁宗食必與俱最爲有法伏望陛下與皇太后太妃詳論此事損聖徳無益聖軆冝戒飭保傅令一以章獻爲法深思逺慮察臣狂瞽之言疏皆畱中他日呂大防奏事將退太皇太后畱大防謂曰劉安世有文字言禁中求乳母事意則甚善但渠不知此非官家所要乃先帝一二小公主尙須飲乳也官家常在老身榻前閣內寢處老身又常究治果無可說與安世言令休入文字大防對曰諫官例不與宰相見太后曰然則將如何止安世文字勿令再入大防曰範祖禹現修實錄臣間日過實錄院必見祖禹劉安世與之同省臣當以聖旨令祖禹告安世太皇太后因言祖禹亦有疏論列後宮進禦事並令大防諭旨及祖禹得大防所諭聖旨卽過安世此系徳之污隆安世以諫名官安敢緘黙大防侍經筵上所親信又豈得不言祖禹曰固嘗言之安世曰宰相所傳聖旨盍具奏知萬一有爲紿悔其可追乎安世遂奏云若陛下實未甞爲臣之所言猶不廢職陛下萬一有之則臣進說已是後時𨿽不敢逃曠官之誅顧亦可補於事惟冀陛下愛身進徳淸心禦欲臣不勝惓惓愛君之至範祖禹奏緣臣二十五日以前未見大防不知己有聖旨更入後來文字今日大防諭乃知臣等所聞外議盡是虛傳陛下恕臣狂愚不賜誅責然臣言進徳愛身宜常爲戒太皇太后保護皇帝安身正心逺慮亦願勿忘外議𨿽虛亦足爲先事之戒也其後章惇爲相上謂惇曰元佑太皇太后道宮嬪在朕左右者二十人皆年長一日覺十人者非素使令頃之十人至十人還復易去十人其去而還者皆色慘沮若方涕泣者朕甚駭不敢問後乃知因劉安世等上疏太皇太后詰之惇與蔡京謀誣元佑大臣嘗有廢立議指安世祖禹言爲根二人遂得罪幾死五年春範百祿兼侍講詔講讀官今後每過經筵退畱講官各一員於邇英奏對正月燾甞奏疏曰大學之道在明明徳謂人君有淸明之徳必由學以發之然後光被四表格於上下以此知天子之尊而能成聖徳必由明徳乎陛下受天明命早有萬國日就月將學以成性此正其時願擇吉日詔開經筵優接進讀勸講之臣使從容復治亂之事究先王之蘊辧歷代之迹無惜聖問詢考聖心曉然日新一日可底大成願加意勿忘又奏太皇太后曰今皇帝聖年已十五齒亦長矣孔子曰吾十有五而志於學皇帝天稟英異以聖人志學之時稽焉不可不學也願陛下當三春布徳之前正先王授政之始面勉皇帝開經筵召見儒臣談經讀火從容賜對熟復古今宮中選茂俊之人誘掖誦說擇謹厚之人輔視興寢服勤道義爲聰明睿智之助疎逺紛華爲康寧壽考之資習久乃成自然至於誠意喜書正心樂道終副海內聖神之望不貽宸衷逸豫之憂養成靜治爲太平之賢主焉二月壬寅邇英閣講畢無逸篇詔詳錄所講義以進今後具講義次日別進是月範祖禹對邇英閣札子言伏見仁宗皇帝慶曆初七月出禦制觀文鑑二圗記以示輔臣皇佑元年十一月禦崇政召近臣三館臺諫官及宗室觀三朝訓鑑圗二圗皆常賜臣僚禁中必有本陛下永日觀書之暇閒覽此圗可以見前代帝王之迹知祖宗創業之難有所勸戒易於記省亦好學不倦之一端也給事中兼侍講範祖禹上帝學八篇且言三皇之時至質略矣伏羲始開人文神農以下皆有師賢人之徳莫大於學在易幹之六爻龍徳變化皆聖人九二曰見龍在田孔子曰龍徳而正中者也由學以聚之問以辧之故天下文明九三曰君子終日幹幹孔子曰進徳修業欲及時也至九五飛龍在天與天地合徳日月合明四時合序鬼神合其吉凶先天而天不違後天而奉天時聖人之徳莫盛於此由學以致之九二九三皆曰利見大人蓋非學不能爲大人故堯舜垂衣裳而天下治聖學之效也揚雄曰學之爲王者事其已久矣堯舜禹湯文武汲汲仲尼皇皇其已久矣學始於伏羲至於成王易詩所常稱者自古治日常少亂日常多推原其本由人君不學也恭惟本朝累聖相承百三十有二年四方無虞中外底寧徳澤深厚逺過前世由以道徳仁義之治天下人主好學故也陛下廣覽載籍歷觀前世創業守成之君有如祖宗之皆好學者乎由三王至五代治安長久有如本朝百年太平者乎今人愛惜寶器尢恐其傷缺況祖宗百三十餘年全盛天下可不務學以守之乎臣聞學則必問問然後爲學中庸曰尊徳性而道問學致廣大而盡精微極髙明而道中庸皆所爲天下法也堯有衢室之問舜有總章之訪動必咨於四嶽孔子稱舜之大知曰好問仲虺戒湯曰好問則裕學者聖人之先務也問者學之大方也文王詢於八虞諮於二虢度於閎夭謀於南宮諏於蔡原而訪於辛尹重之以周召畢榮所以能成其聖也武王訪於箕子成王問於尹佚四聖維之眾賢翼之是以爲天下之聖君子能守成無失豈有他哉彊於學而已今所錄八篇上起伏羲下訖神宗惟陛下憲道三皇稽徳五帝軌儀三代法象祖宗集羣賢之所行軆乾道之不息則四海格於泰和萬年其永昌矣元佑六年八月簽書樞密院事王巖叟言秋气己涼陛下閒燕之中足以畱意經史雞鳴而起大禹惜寸陰願以舜禹爲法上曰朕在禁中嘗觀書不廢也上問王巖叟從誰學對曰從河東寧智先生學其人經明行修後隨仕四方無常師有一善則師之上云如此則得師多上問因甚識韓琦對曰因隨侍開居北門始識之遂薦辟學官文辟幕府又隨之居相三年具塟乃去臣知琦爲詳琦亦知臣頗厚教臣事君之道前不希寵後不畏殆左右無所避中間惟誠意而已臣佩以終身上稱嘆久之七年三月甲寅王巖叟奏曰陛下宮中何以消日上曰並無所好惟是觀書巖叟曰大抵聖學要在専勤屏去他事則専久而不倦則勤如此天下幸甚四月已夘禮部侍郎兼侍講範祖禹曰臣伏見王存端立厚重素有人望前已執政若使進讀足以重經筵之選蘇軾文章天下第一其名亞於司馬光但忌嫉者多此在陛下主張用之耳趙彥若父師民以經行純懿久侍仁宗書筵彥若徳性類其先人博學多聞諳練故事去年爲其子得罪其事可諒非有大過不可久棄鄭雍自爲中書舎人臣嘗言其可備講讀自居言職風望愈髙今讀官有闕之四人者實允眾論程頥本末別具論列孔武仲學問該洽講說明白仁宗時賈昌朝魯公亮皆知制誥兼講制今武仲若以中書舍人兼職自如故事呂希哲乃呂公著之子公著嘗言此子不欺闇室其人經術履行識者皆謂可備勸講今已五十四歲希哲是臣妻兄久不敢薦今將去朝廷竊謂言之可以無嫌乞陛下詢大臣參考其人呂大臨是大防之弟修身好學行如古人臣𨿽不識熟知之甚久宰相之弟故不敢言陛下素知臣不附執政臣又乞外任故不自疑望陛下記其姓名以備選用吳師仁自布衣以仁義稱於士大夫元佑初朝廷特召爲學官眾論皆謂師仁冝入侍經筵臣前後三薦師仁乞采眾論又言臣讀國史伏覩仁宗皇帝在位四十二年丰功盛徳固不可名言所可見者其事有五畏天愛民奉宗廟好學聽諫仁宗行五者天下所以爲仁也臣願陛下畱意法象祖宗日新輝光昭示所好以慰答羣生之望讀札子畢又言臣觀仁宗行事每示人好惡皇佑中楊安國講直哉史魚邦有道如矢邦無道如矢君子哉蘧伯玉邦有道則仕邦無道則可捲而懷之仁宗曰蘧伯玉君子矣然不若史魚之直據孔子之言則史魚不若蘧伯玉之君子仁宗之言仁君之言也人君惟欲臣下切直故言伯玉不若史魚以開臣下切直之路由是天下知仁宗好直不好佞此聖人大徳也如此之類願陛下以仁宗爲法上然之此辛亥六月辛酉梁燾辭尙書左丞願於舊臣耆徳疎逺之地圗任老成揀拔雋良庶使輔任得人朝廷增重章累入上遣中使趣拜燾曲謝太皇太后曰官家聖徳日成正要卿等輔佐燾曰臣不才謬當寵任敢不盡忠如範純仁韓維輩在外賢徳尙多願陛下畱意壬申禦邇英閣侍讀顧臨讀寶訓癸酉兵部尙書龍圗閣學士蘇軾侍讀八年正月丁亥上禦邇英閣召宰臣執政曁講讀官講禮畢讀寶訓顧臨讀至漢武帝藉提封爲上林苑仁宗曰山澤之利當與眾共之何用此也丁度對曰臣事陛下此系三月二十年每奉徳音未始不本於憂勤此蓋祖宗家法爾講畢呂大防等進曰祖宗家法甚多自三代後惟本朝百三十年中外無事蓋由所立家法最善臣請舉其略事親之法事長之法治內之法待外戚之法尙儉之法勤身之法尙徳之法寛仁之法至於虛已納諫不好畋獵不尙玩好不用玉器飲食不貴異味禦廚止用羊肉此皆祖宗家法致太平者陛下但盡行家法足以爲天下矣上甚然之學士範祖禹言陛下近者郊見天地都城之人瞻望玉色歡呼洋溢皆云陛下克類仁宗臣觀天意人心如此實宗社無疆福也恭惟一祖五宗畏天愛民子孫皆當取法惟仁宗在位最久徳澤深結天下陛下上順天意下順民心専法仁宗則成康之隆不難治也遂悉集仁宗聖政百七十事編錄成書名仁宗訓典凡六卷上之學士趙彥直爲翰林侍讀學士【已下系七年十一月癸巳】三月癸夘翰林學士範祖禹爲翰林正學士祖禹力辭不許又力辭兼侍講學士曰臣伏見仁宗之初孫奭爲侍講學士凡七年乃兼龍圗閣學士馮京避親除侍讀學士後爲翰林學士不兼侍讀神宗初司馬光呂公著以翰林學士兼侍讀初不兼學士之職臣叔祖鎭每入翰林治平中以侍讀學士知陳州神宗召還復爲翰林學士亦止兼侍讀不帶學士臣去歲蒙除禁職聖恩許避親嫌攺授侍讀學士今復蒙申前命遂兼舊職是臣因避嫌不期年得兩學士在臣之分夫豈敢安朝廷如不許臣辭免新又以臣久在經筵仍兼職卽先依舊例止兼侍講不帶學士則於職事無攺而不違典故乃詔以翰林學士兼侍讀五月癸未蘇軾同呂希哲吳安詩丰稷趙彥若範祖禹顧臨上言唐宰相陸贄才本王佐學爲帝師臣等欲取奏議稍加校正繕寫進呈八月庚午以太皇太后服藥放朝參呂大防等入問太皇太后聖軆前此大防等奏每日進呈文字頗煩乞自今細事毋煩省覽宣諭太后今日脈息平和延福宮奏章已得吉兆九月癸夘學士兼侍講範祖禹上言臣伏以天下不幸太皇太后登遐陛下號慕哀毀孝性天成在廷聞者莫不摧隕今將總覽庶政延見羣臣四方之民仰耳而聽拭目而視乃宋室隆替之本社稷安危之基天命人心去就離合之時嗚呼可不愼哉臣等久備講讀職在論思首獻言以助萬一陛下冝先誠意正心推廣聖孝發爲徳音行爲仁政以慰天下生民之望在陛下加意非難致也願循其本而行之則其末無難然陛下所先者莫如報太皇太后之徳仁宗以來三後臨朝皆有大功章獻明肅之於仁宗慈聖光獻之於英宗鞠養扶持勤勞艱難亦未如太皇太后之於陛下也元丰之末神宗寢病不能出號今陛下年始十歲太皇太后內定大策擁立陛下儲位遂定陛下天下乃得之於太皇太后也聽政之初詔令所下百姓歡欣鼓舞自古母后多私外家惟太皇太后未嘗毫髮假借族人不惟族人而已徐王魏王皆親子也以朝廷之故疎逺隔絕魏王病旣歿然後一往太皇太后疾已革然後徐王得入進退羣臣必隨天下之望不以意爲喜怒賞罰故至公無私之徳𨿽匹夫匹婦之口亦能道之臨朝九年未嘗少自娯樂焦勞刻苦以念生民所以如此者豈有他哉凡爲趙氏社稷宋室宗廟専心一意保佑陛下也故當其勞苦使陛下享其安逸昔章獻明肅時親黨多僥幸濫進仁宗旣親萬幾不免釐革故小人不能無怨今太皇太后臨朝以來左右請求一切拒絕內外肅然蓋以朝廷不可無紀綱故身當其怨而使陛下坐收肅淸之功陛下如報太皇太后之徳莫若循其法度而守之祖宗以來惟以徳澤結百姓之心欲四海安靜無事仁宗行之四十二年天下至今思之恭惟太皇太后之政事乃仁宗之政事也然仁宗皇帝聖性寛裕不忍拒人內降濫恩其後比比而有惟太皇太后嚴正至靜不可干犯故能斥逐姦邪裁抑僥幸九年如一故𨿽徳澤深厚結於百姓而小人怨者不少矣今必有小人進言曰太皇太后不當攺先帝之政逐先帝之臣此離間之言不可不察也當陛下嗣位太皇太后輔政之際臣民上書者萬數皆言政令不便太后因天下人心欲攺故欲陛下同攺之旣攺其法則作法之人及主法者有罪當逐陛下欲太后亦以眾言而逐之所逐者皆上負先帝下負萬民天下所讎疾眾庶同欲去者也太皇太后豈有憎愛於其間哉顧不如此天下不安耳惟陛下心察是非斥逺佞人深拒邪說敢有邪惑聖聽者宜明正其罪付之典刑痛懲一人以儆羣慝則帖然無事矣陛下若入其語不正其罪恐姦言邪說繼進不己萬一追報之禮小有不至則於太皇太后聖徳無損於陛下有虧必大失天下人心夫小人非爲朝廷亦非爲先帝皆爲其身計也日夜伺候欲逞其憾者久矣今太皇太后新棄天下陛下初攬政事乃小人乘間伺隙之地故當預防之但此等旣悞先帝今又悞陛下天下事豈堪小人再破壞耶如臣等所言𨿽萬萬無之然不敢不慮於未然或有纎芥流於外則臣等上負陛下不先言之罪矣初蘇軾與祖禹約日上章論列軾章己成見祖禹章觀畢曰軾願附名止於臣字下加等字久備勸講又云久備講讀其餘無所增損又曰公之文經世之文也軾於朝廷文字失於過當不若公之言皆可行也後數日祖禹又言陛下承六聖之遺烈守百三十四年之大業天下者祖宗之天下不可一日而怠人民者祖宗之人民不可湏臾而忘百官者祖宗之百官不可私非其人府庫者祖宗之府庫不可用非其道抑畏儆飭一言一動如祖宗臨之在上質之在旁則可以長享天下之奉而不失矣自元丰之末時運艱危先帝早棄天下陛上嗣位幸先太皇太后以大公至正爲心罷王安石呂恵卿等所造新法行祖宗舊政故天下危而復安人心離而復合乃至契丹主亦與其宰相議曰南朝専行仁宗皇帝事可敕燕薊畱守使邊吏約束無生事陛下觀外國之情如此則中國人心可知也先太皇太后日夜勞苦以爲陛下立太平之基九年已有成效陛下但由此持循成康之隆不難致也願陛下靜守毫髮無所攺爲詔左右大臣勤心循守祖宗法度陛下躬攬於朝諮諏善道察納讜言邪正是非萬事皆了於聖心矣今陛下親萬幾小人必欲有所搖動而懷利者亦皆觀望願陛下上念祖宗之艱難太皇太后之勤勞痛心疾首以聽用小人爲刻骨之戒守元佑之政堅如金石重如山嶽山嶽可移聖政不可移也金石可變聖心不可變也使讒佞者不得進說觀望者亦皆革心則自今以往朝廷淸明日勝一日歲勝一歲矣

宣仁議立哲宗皇后

元佑五年五月皇太后宣諭宰臣皇帝春秋甚髙將來納後儀式可講尋討論以聞六年四月辛亥三省樞密院同奏事太皇太后宣諭曰爲選皇后已百十家極難得可者今得狄諮家似可大防曰好門戶太后曰有二事女庶出嫡出嫡悍如須評薄此事不容錯也王巖叟謂劉摯曰禮須夫婦所生大防曰不得已無可柰何巖叟曰國家之盛舉豈冝作不得已事後二日大防等進通禮問名篇巖叟曰陛下疑之極是摯曰禮須別外祖巖叟曰今禮經旣先言夫婦所生方字三代旣序外祖陛下試觀此是何義意太皇太后曰如此未免別選巖叟又曰此事重要令天下人無可指議乃善大防又曰不知更選定幾家乞宣示太皇太后曰只爲勸婚難道必早十全及明年太皇太后問狄諮家事大防猶欲成巖叟力言不可乃止十一月給事中兼侍講範祖禹上疏太皇太后曰臣伏奉詔旨皇帝納後六禮令翰林學士禦史中丞兩省給舎與禮部太常寺等官同共詳議臣思此國家大事萬世之始福祚所繋風化所先自古聖王重之今陛下冝知者四不可不謹臣謹稽上古參後世爲悉數而詔言之一曰族姓二曰女徳三曰隆禮四曰博議臣幸備勸講其職所在以帝王之事禆益聖徳故敢獻所聞臣之愚誠惟中宮正位之後四海之內室家相慶則宗社之福也七月乙丑呂大防等言納後儀注昨兩制禮官集議各具所見皆有典據今日恐難盡行臣等尋以參酌進定進入太皇太后曰前議已曽省覽其間有可行不可行者蓋取其可不必拘泥古昔大防曰臣以聖諭欲望明示可否然長秋久未建立中外極不遑安不審的中已有定議否外間謂在京臣僚皆取索家狀惟髙向二族未取大防曰爲國家計自當付之公議況自古選後多出勲戚之間漢之陰鄧是也而當時不以爲嫌望降聖旨下二家依例供進太皇太后曰若是神宗無所不可今若自詔誠亦非便大防等曰今禮物悉備惟太皇太后脫略小嫌特畱聖旨使大婚早定下慰四海之望八月己丑三省進呈納後六禮儀制太皇太后曰卿等所從已是得中可行大防曰國家大體俗禮難可盡依小有拘忌似可除去太皇太后曰此非小事今若滅裂異時致議論卽悔不及昨卿等言取索家狀自家未有相當者髙家女少合得相又云選後當以賢徳爲先不在資質固知如此亦似不思大凡人間女子養於閨合賢與不賢人安得知選擇之際惟見門閥與人物耳此事亦系人之福力仁宗皇帝選妃光獻且入宮中便是當時亦不預知其賢徳後來母儀婦道輔佐功烈起絕古今𨿽聖賢異稟亦由仁宗福徳招之豈人力也英宗幼爲頴王納妃揀選迨八十餘家最後是太后入見英宗一見便許以今日事勢言之豈不由皇太後福徳所致大防等曰惟聖意選擇早有定議太皇太后曰固夙夜在懷三省樞密院言議到納後六禮詔從之初議以都亭驛爲皇后行第給事中範祖禹言都亭遼使館捨今納母后而先居譯使之館非所以觀示四方正始之道也乞以內尙書省爲行第從之祖禹又言請皇后臨軒發冊命使奉迎及皇后入內並服衣冕以重大婚之禮不從執政奉事延和語及立後事太皇太后曰又選十餘家皆不可召大防曰若門閥不可𨿽有容色亦難取王巖叟曰須勲徳之家乃可服天下心太皇太后家有其家有其人正協天下望不須小以嫌爲辭太后曰只爲不堪髙家亦安有此福大防請召都知押班由閣子中問當許之少頃見馮宗道梁惟簡於內東門令奏髙公紀女年命乞除付是日執政會崇政殿門宗道惟簡來傳聖意云本朝未有一家二後嫌於大盛又恐人物不當上意卻難成對大防具言之太皇太后因云不堪又密勘得所系甚重於是髙氏之門遂塞大防又言諸王家或有人聞蜀國長主之女前疾今已無他太皇太后曰未也又曰王詵不佳大防曰詵固不佳要是長主發出耳七年三月禮部言據太常寺修撰到納後儀詔依夏四月己未內出制書立故馬軍虞候眉州防禦使贈太尉孟元孫之女爲皇后仍令所司擇日備冊命學士梁燾言臣今月六日當制參承太皇太后手詔立皇后朝廷慶事天下幸觀臣敢爲兩宮之賀因得以獻所當言者四事朝廷下旨講求迎後典禮甚備誠一代盛事所當次簡施行不宜少損使天下明知國家敬重大婚之禮垂法萬世一也陛下十二月爲皇帝得賢助當多進正人輔聖於外正人多則政事純一朝廷安靜姦邪自消可終無憂者二也合有推恩之人宜出聖意恩徳上歸三也今大慶事人心所共忻冝有恩需以慰羣情四也四者皆今日急務可濟中外歡心簡而易行望畱宸念四月王巖叟進中宮懿範戊戍上禦文徳殿發冊及命使奉迎皇后己亥百官表賀於東上閣門壬子翰林學士梁燾言太皇太后陛下擁護聖躬夙夜不倦保佑之功永福宗社今選正宮中已得賢淑冬至大禮自當郊見天地上下協應𨿽政機之煩久勞同聽同斷人主不可遇時此今日甚盛之舉也願賜處分以彰至聖如臣言爲然望面出手詔付大臣施行紹聖三年八月上以孟後失徳賜號玉淸妙靜仙師法名衝眞居瑤華宮章惇初成是獄獄成上諭輔臣曰今日之事誠出於不得已惻怛見於顏色惇等奏曰廢大後事也不敢復有開陳願少寛聖心其後上悔悟甞曰章惇壞我名節元符末皇太后復位號推上遺志而行之也

太平治迹統類卷十九

●欽定四庫全書

太平治迹統類卷二十

﹝宋﹞彭百川撰

哲宗委任臺諫

元丰八年冬十月監察禦史王巖叟言風聞章惇於簾前問陛下禦批除諫官事曲折再三語渉輕侮外庭傳聞眾所共憤謹按差除諫官自屬三省無預密院而惇不循所守越職肆言乃敢如此況陛下所除數人皆是天下公議從來願得以爲禦史諫官之人惇爲大臣旣不能薦賢助國見陛下用賢又從而忌嫉之沮抑之臣不知惇何心以事陛下乞行顯黜以嚴臣職以重主威左正言朱光庭言蔡確先帝簡拔位至宰相送終之際殊不盡恭又言章惇欺罔肆辧韓縝扶邪冒寵章數上其言甚切初蔡確與章惇邢恕共謀誣罔太后自謂有定策功韓縝懷不平及確爲山陵使縝乃於簾前具陳確等姦狀由是東朝與外朝備知之【確先罷縝少畱意緣發確等姦狀故東朝以爲忠爾據伯溫辧誣】十一月丙午步軍都虞侯劉昌祚知渭州禦史劉摯言臣切聞宗祖之法不以武人爲大帥專制一道必以文臣爲經略以總制之武人爲總管領兵馬號將官受制出入戰守惟所指揮國家承平百二十餘年內外無事以其制禦邊臣得其道也臣切謂祖宗之法不任武人爲大帥用意深逺非可淺測如昌祚未爲難得誠使卓然過人可以囑付而祖宗之法由此廢矣伏願選內外文武從官嘗守邊者使爲大帥則祖宗之法常存不廢尋詔管軍嘗多闕額員劉昌祚已差知渭州宜令別取旨差官如已降告卽行繳納禦史王巖叟言保甲之害民【見保甲門】劉摯言蹇輔及其子序辰以監事奉使創增賣額江西湖南之民陷罪破產宜各令補外侍禦史王巖叟再言章惇過惡請以大不恭論乞付有司治惇罪十二月丙寅侍禦史劉摯言宰臣蔡確驕慢臣曾具彈奏自後不聞施行伏望聖慈以天下爲意毋或容飬姦惡早發睿斷罷確政事以明國憲以安中外壬申侍禦史劉摯等言臣近見蔡確旣爲山陵使回合依故事堅請去位不當貪權固寵不卹公議傲然安處無亷恥之節敗陛下風俗壞陛下典章在臣職分或爲朝廷爭之陛下亦湏體究孤臣孜孜不已攻擊權臣亦有何益凡人之情莫不樂安惡危好榮惡辱然臣不避患害者誠爲君也誠爲國家也伏望陛下出臣前後章疏付三省施行早罷確政柄使天下知朝廷不抑忠言以沮公議不容姦臣敗風俗壞典章扶持天下名節以勵事君則臣等𨿽死無恨除中書舍人王震爲給事中監察禦史王巖叟言震特以阿諛附會驟至淸近前歲持命西邊所至貪猥出使無廉介之譽立朝無端亮之稱封駁之任非震所當處尋命震出守侍禦史劉摯言近在具狀論蔡確違勅廢禮驕慢不恭無大臣進退之節乞賜聖斷罷其職位未蒙施行確回自山陵卽使門下人揚言於眾曰確有定策功嗣皇之所倚賴不可一日去上左右恭惟皇帝陛下乃先帝正嗣祖宗之所傳次太皇太后陛下之所眷命而四海所以歸戴也確等奉承詔命而已何策之定哉昨覃恩受官學士艸制於確詞中立獨髙定策之功命下之日識者皆知其過而確遂當之乃誇眾以自名貪冒欺罔謂今天下必待已而後安輕視朝廷無辭遜去國之意罪莫大焉伏望罷確職任以安中外貼黃略確與惇素相親善今因結朋黨欲消磨善人之气沮抑聖政中外謂確與惇不罷善良難存天下終不被仁厚之澤十二月丙午左正言朱光庭奏左僕射蔡確樞密院章惇右僕射韓縝宜去門下侍郎司馬光侍禦史範純仁侍讀韓維皆公忠正直並宜置左右臣願聖慈深察臣言特出宸斷退三姦於外以淸百辟進三賢於內以贊萬幾則朝綱不紊聖化得行太平之風自玆始矣戊寅侍禦史劉摯又言欺罔先帝無所不至今猶在府堂親近陛下莫不共以爲憂又引仁宗聽韓琦一言而去王隨陳堯佐石中立韓億四執政爲法云今日罷三人不難在陛下一言而已乞臣前後章疏付外施行二月辛未左正言朱光庭奏略云司馬光之賢已爲陛下信任範純仁韓維今進在經筵是三臣之賢有志於臯夔周召事業願陛下進三人以代蔡確章惇韓縝之任甲戍侍禦史劉摯言臣累具狀彈奏宰相蔡確樞密院章惇乞行罷免至今未聞可否指揮其略雲天下懷私爲利者托此三人爲魁主天下抱守忠義者皆畏三人不敢自效今陛下能發剛斷罷確惇則善人安小人化凡天下奉承詔令更張政事者莫不專志盡力無復疑畏朝廷萬世之福利在此一舉左正言朱光庭奏乞施行所言蔡確等三人姦邪章疏監察禦史王巖叟二請乞早賜指揮降臣前後論奏三姦臣章疏付外施行甲申蔡確言已再具表辭位準旨令臣管勾門下省臣見候辭罷欲望差權官管勾詔差尙書左丞呂公著禦史中丞劉摯言蔡確辭位求退其所上表無引咎意有論功之言貪天功欺天下望重行竄逐以正典憲左諫議大夫孫覺言蔡確韓縝非以徳進確以治獄士大夫咸以爲寃縝以分畫邊界無故割地遺冦邊人怨之切骨伏乞陛下以災異之故罷免三人別選有徳有言眾所畏服者使稱其大位又奏蔡確已遷出東位宜早賜罷免如確縝二人別擇大臣負天下重望有過人之才忠於社稷有死無二者代之以肅正羣臣異同之論乞罷一蔡確上以安朝廷下以安生民而慰忠臣義士之望臣不勝憤懣憂國愛君之至元佑元年正月侍禦史劉摯言職役免役利害王巖叟左正言朱光庭奏疏臣伏見自冬渉春時雪未降倘歳一不稔則民將何賴當睿明在禦務靑任於輔臣若不別白忠邪何以召迎和气切以確之不恭惇之不忠縝之不恥行事已著明豈可尙容居位以累聖政臣𨿽曾兩具論奏至今未見施行伏望陛下上觀天意下察人情任賢勿貳去邪勿疑自然天人葉應善祥來格丰年之應固未爲晚王巖叟言新法害民【見宣仁門】庚戍劉摯又四上章言蔡確十罪當罷其職使之外補以答天變以召和气慰公議以新攺元之政辛亥朱光庭言方今聖政日新自當風雨時若所未然者蓋由忠邪未分此天意有以悟陛下也倘照見姦邪早行睿斷則和气致祥固未爲晚若蔡確不忠而私章惇不忠而邪韓縝不恥而冒寵是皆不足當大任臣以異常論之願陛下畱神省察以幸天下王巖叟又言蔡確章惇姦邪願早依前疏所乞施行上答天意下慰人心劉摯又言乞罷確與惇別選徳望以司馬光範純仁守正之言置之左右成就陛下善政戊午孫覺言臣切見兩漢大災異罷免宰相者以其責在爕理之地乞依兩漢故事罷免蔡確韓縝以警百官二月左正言朱光庭奏略云臣嘗論姦邪則蔡確章惇韓縝爲之先論忠賢則司馬光範純仁爲之先去姦邪任忠賢惟先者爲急願陛下早賜睿斷去姦任賢以助天意以召和气丙寅禦史劉摯又云確惇矜功肆惡而陛下恐傷前日受遺之小恩而容之便爲他日國家之大患伏望聖慈降臣前後疏章付三省早奮剛斷罷三人以幸天下丁夘王巖叟又奏確惇佞人之傑天下之人見其論下以彈壓四海姦雄之心然後陛下髙枕而臥天下無事矣惟裁酌早賜施行閏二月己丑朔右司諫蘇轍言臣頃論蔡確韓縝才不足用及多過惡乞賜罷免至今未蒙施行其略云確等皆碌碌常才無過人之實朝廷將取其徳未聞孝弟可稱將取其才未聞功業可紀將取其學未聞經術可師徒以媚悅上下堅固寵位陛下何不正確縝之罪上爲先帝分謗下慰天下之望朱光庭又上言臣累具章疏退三姦進三賢今日蔡確請去是天下欲去一姦臣矣願陛下因其自請去之勿疑外有姦臣章惇尙安厥位亦願陛下早行屛去王巖叟入對極言蔡確陰邪巧佞又論確弟碩姦贓庚寅尙書左僕射兼門下侍郎蔡確依前官充觀文殿大學士知陳州從所請也臺諫累有章疏論確朝政執不肯正其罪世以爲恨右諫議大夫孫覺兼侍講爲給事中覺言切聞有旨除臣給事中覃恩深厚所不敢當然如臣愚賤前後言事不合聖意者不可勝數宜在今日逐之久矣今蒙恩除給事於臣之私極爲榮幸然臣前後論縝未蒙施行一日去職使縝得挾怨中傷臣實未知死何日今在可言之地尙可布露本末爲陛下言之它日去職怨嫌已成恐如翟思黃降𨿽欲自辧不可得也伏望收還給事新命使臣且供諫職他日縝去位後別有差遣且不敢辭後十二日詔覺復爲諫議大夫覺又言司馬光韓縝同相所謂冰炭同噐伏望罷縝相位選有徳有言堪其任者代之丙申王巖叟上疏欲黜降章惇以滿人心以答天意以完陛下淸明之政甲辰禦史中丞劉摯言戶部尙書曾布姦欲乞罷之別移一職以允公議蘇轍又上章乞罷韓縝早正典刑以謝天下朱光庭王覿又上章言韓縝章惇張璪去之不可不速庚戌曾布爲龍圗閣學士知太原府從劉摯言也禦史中丞劉摯言臣昨屢具奏彈知樞密院章惇乞行罷黜未蒙施行謹按惇佻薄險悍無士人之行其不遜無禮非獨施之同列至簾陛之前彊愎慢肆舉止偃蹇專以沮壞善政更無臣子事君之節此士論人情所憤嫉疑惑而不服也又言陛下裁保甲之法惇常議不爲是近者攺正差役惇又肆橫議賴陛下深燭利害主張法意不爲邪異所動然議說紛紛阻害黷於聰明者亦已多矣伏望出臣章付外速賜睿斷罷惇使外補以全聖政龍圖閣待制知開封府蔡京知成徳軍先是司馬光主差役而京用五日限盡攺畿縣免役之法又私煆斷獄爲右司諫蘓轍監察禦史孫升所論不報又論之其後斷隆獄具特罰銅三十斤【此據丁未錄】閏二月辛丑詔正議大夫知樞密院事章惇有臣僚言輕薄無行好爲俳諧偈語近者再於簾前同輔臣議政動多輕悖全無恭上之禮宜觧機務守本官知汝州先是上卽位宣仁太后臨朝用司馬光呂公著更攺獘事惇與蔡確俱在位窺伺得失惇猶以爲謔侮困光禦史中丞劉摯左司諫王巖叟司諫蘓轍左正言朱光庭右正言王覿累章疏其罪惡請黜之未報已而惇復與光於簾前爭辯役法至曰一日難以奉陪喫劍太后怒於是摯等益交疏論之遂有是貶【此系丁未錄出】乙夘同知樞密院事安燾知樞密院吏部尙書兼侍講範純仁爲中大夫同知樞密院先是上以安燾舊人乃自同知遷知院而以純仁補同知之闕命旣下而給事中王巖叟封還之以燾不當遷禦史劉摯諫議大夫孫覺司諫蘓轍亦言之俱不聽命再下而給捨又封還遂不送門下書讀由是合臺連章爭之益苦西省亦抗章同上又不聽劉摯極言之純仁亦累章固辭於是安燾告更不降出純仁告乃送門下省書讀【丁未錄】壬申詔安燾堅辭樞密院事特依所請依舊同知院事仍令班左丞李淸臣上純仁告未經給事書讀見在閣門可勾取別出錄黃告身徧經門下省官施行夏四月戊子朔己丑正議大夫守尙書右僕射兼中書侍郎韓縝爲光祿大夫觀文殿大學士知潁昌府臺諫前後論縝過惡甚眾皆畱中不出內批縝自以爲不材恐妨賢路故乞出視矜功要名而去者縝得進退之體故有遷官之異宜於制詞中說此意矜功要名指確惇也初縝與蔡確並相而孫覺蘓轍劉摯朱光庭王覿累章請罷之確旣罷去上以司馬光爲左僕射覺等以爲賢不肖不當存國體縝𨿽不葉人望要湏因其求去而後出之覺等奏曰陛下恩禮大臣𨿽盛徳之事臣等身有言責言茍不效義不可止但恐自此章疏紛紜煩瀆聖聽於縝愈爲不便爾已而縝亦揚言於人以爲過寒食當求罷政尋又曰當日神宗小祥旣而劉摯等交章攻之益急遂有是命【此據丁未錄】乙未詔李憲特降節度觀察畱後一官提舉明道宮王中正特降遙郡團練刺史兩官提舉太極觀並本處居住石得一降爲藏庫使管勾崇福宮宋用臣降爲皇城使差遣如故【系名臣奏議】先是中丞劉摯言竊以陛下臨禦以來運動政機以時弛張述成先帝制治立法之意使光照天下利興害除四方鼓舞至於淸明朝廷分別邪正斥逺姦佞鋤去彊梗妙慮神斷優遊閒暇不出於喜怒不見於言色而天下善惡以辧是非以正何其盛歟然此時切怪天地之和气尙或未應忠臣義士之論尙或未平此其故何也嘗爲究之蓋天下之元惡猶有稽誅天下之大惡猶有漏网而國法猶有未正此中外所以猶未厭也國之失政莫大於使姦惡幸而免今論其大者前日之三四宦官是也臣待罪風憲𨿽知觸權幸言出而患入然臣有言責貪報恩遇何卹乎身之危哉謹爲陛下言之王中正元丰四年將王師二十萬由河東出界徘徊境上殆半月而後出翺翔疆外頓沙漠而不進公違詔書不赴興靈會師之約天寒大雪士卒饑凍坐使物故十之九八古之將帥固有無功而還猶當保全師旅歸報於國今精兵勁騎一無所施自取狼狽死亾殆盡按之軍法宜卽顯誅中正略不自責請罪而先帝以天下之量無所譴訶又使賜存予問勞然後中正徐徐求閒局厚俸自佚而去此國法未正者一也李憲之於熈河貪功生事一出欺罔朝廷威福柄令持於其手官吏廢置用捨出於其口監司帥臣而下事憲如父兄而憲之頥指气使如奴隸縣官財用聽其取與內之府庫金帛轉輸萬里之外生靈膏血漁斂百端傾之於憲如委諸壑出沒吞吐鬼神莫見而一切不會於有司興靈之役憲首違戒約避會師之期乃頓兵以城蘭州遺患今日及永樂之圍憲又逗畱不急赴援使數十萬眾肝腦塗地罪惡盈貫不失於總兵一路此國法不正者二也宋用臣奮其私智以事誅求權奪小民衣食之路瑣細毫末無所不取使盛朝之政幾甚於獘唐阡陌間架榻地之事傷害國體不卹謗讟其出入將命捷若風火務以巧中取恱事無不諧動畫宻旨故擅作威福侵陵官司冒昧貨財更無案籍都城之憔悴商旅所以不行瘡痍毒害至今棼然莫理然亦不失享祿於善地此國法不正者三也石得一領皇城司夫有司之有探邏也本欲知軍機之宻與夫人姦惡之隠匿者而得一以殘刻之資爲羅織之事縱遣伺察者所在碁布張穽而設网家至而戶到以無爲有虛爲實上之朝士大夫下之富家小人飛語朝上而暮入狴犴矣有司無古人持正之心以爲是詔獄成之則有功反則有罪故箠訊慘毒備至無求不得無問不承被其陰害不可勝數於是上下人情惴揣朝夕不敢自保而相顧以目者殆十年俱得一發之今不失厚俸安坐此國法不正者四也是四人者權勢震灼中外毒流於民怨歸於國宰相執政知不以告於上諫官禦史懼不敢論其非幸而聖人在上之時以先帝神武英气鎭壓其姦不然其禍患豈止若唐之宦官哉以堯之聖不免四凶之在朝至舜起而投之四裔孔子爲魯政七日而誅少正夘然先帝未及誅而以遺陛下陛下以舜之事自任今聞歲刑尙不聞以典刑詔有司未諭也伏乞陛下以臣章附外議正四罪暴之天下而竄殛之以明國憲以服天下謹劾以聞王巖叟言伏觀察使知潞州張誠一前爲樞宻院都承旨有盜發父墓誠一以修墓爲名謁告自往因於壙中取其父所系黑犀排方帶以歸易襯而自腰之與同刼父墓何異族人無不欲朝廷正其罪者方畏誠一怙寵弄權威福在口不敢發耳又生母死歲月已深無故不塟尙委之城北寺中非時未可舉貪嗜榮利不肯輟數日之暇耳及六月朱光庭又言誠一邪險詔責誠一授左武衛將軍分司南京許於本處居住龍圖閣學士新知江寧府李定旣仕宦之久避其持服明知其母仇氏乃不認及人言乃歸過其父左右反復巧爲疑詞欺心背親遂若平生無母者熈寧中知制誥與陳官禦史交章論奏有司考核迹狀甚明天下無不憎惡而宰相王安石曲法枉道獨爲主張令按誠一與定大逆不孝天理之所不容人倫之所共棄而各以崇階貴秩曲領大藩爲千里之長其何以順天理明人倫正朝廷之治厚四方之風伏乞睿明並行放棄勿齒於朝以爲天下萬世不孝之戒巖叟論誠一及定前後凡三奏殿中侍禦史呂陶中丞劉摯等相繼皆有章乞明正二人典刑乃詔開封府及京西提刑司限十日根究誠一詣實事狀及淮南提刑根究定不持服端的因由仍就便移文問定結罪保明以聞五月己亥右司諫蘓轍言伏見前參知政事呂惠卿懷張湯之辧詐兼盧杞之姦凶見利忘義黷貨無厭王安石初任執政用爲心腹安石山野之人彊愎傲誕其於吏事宜無所知惠卿指示教導以濟其惡靑苗助役皆出其手其後又建手實簿法尺椽寸土檢括無遺雞豚狗彘抄札殆徧專用告訴推析毫毛鞭笞天下紙筆翔貴小民煩苦甚於苗役旣而惠卿自以贓罪被黜於是力陳邊事以中上心在延安變軍制雜用畨漢上與馮京異論下與蔡延慶力爭惟黨人徐禧助之遂信其讒背情亂政至今爲患永樂之敗大將徐禧本惠卿自布衣保薦擢任始終交議遂付邊政敗聲始聞震動宸極馴致不豫實由釁隙一生至今爲梗安石之於惠卿有卵翼之恩父師之義方其求進膠固爲一更相汲引以欺朝廷及權位旣均勢力相軋反眼相噬化爲仇敵始安石罷相以執政薦惠卿旣得位恐安石復用遂起安石李士寧之獄以扼其歸安石齊年被召卽起疊相攻擊惠卿言安石相與爲姦發其私書其一曰無使齊年知齊年者馮京也安石京皆生於辛酉故謂齊年先帝猶薄其罪復發其一曰無使上知安石由是得罪夫惠卿與安石出肺肝托妻子平居相結惟恐不深故𨿽欺君之言見於尺牘不復疑問惠卿方無事已一一收錄以備緩急之用一旦爭利遂相攻謫不遺餘力必致之死此犬彘不爲而惠卿爲之曾不愧恥況去歲以來朝廷廢吳君厚呂嘉聞蹇周輔宋用臣李憲王中正等或以謀利或以黷兵一事害民皆不得逃譴今惠卿身兼眾惡自知罪大而欲以閒地自免天下公議未肯赦之然近日言事者之論奏姦邪至於鄧綰李定之徒細微畢舉而不及惠卿者蓋其凶悍猜忌如蝮蠍萬一復用睚眥必報是以言者未肯輕發臣不憚死亾獻此愚直伏乞陛下斷自聖意略正典刑縱未以污鐵鉆猶當追削官職投畀四裔以禦魍魅六月癸巳劉摯言呂惠卿五罪略云惠卿知其爲姦人也方命擅兵天下之大惡也臣恐防微杜漸朝廷不當涵飬而不慮也臣位執法職在糾姦伏請以臣章付外議下惠卿罪考古之義依律處分以伸大公之法爲姦雄之戒甲午左司諫王巖叟言呂惠卿立心悖逆輕易朝廷故違詔書兩次擅興兵入西界致西人五月以千五百騎犯邊供奉官王英戰死惠卿爲國生事構怨速禍陛下今釋不治他日邊臣有引惠卿爲辭擅興兵以逞志陛下何以責之此不可不思也伏望陛下奮獨斷之威正大姦之罪以令四方右司諫蘓轍言呂惠卿賦性凶邪姦惡山積自熈寧以來所爲靑苖助役市易保甲簿法皆出於惠卿之手至於輕用甲兵興造大獄凡害民蠧國之事皆發其端至今多日未見施行臣恐國之政刑從此大廢伏望檢臣前奏付外施行右正言王覿言惠卿妄興師旅違聖孝之情廢格赦敇無人臣之禮墮祖宗謹始之意開異日邊鄙之患僥幸功賞內致疑於兵民外失信於西北虧損國體蠧傷聖政乞早行誅竄以爲天下後世不忠之戒六月蘓轍言呂和卿惠卿之弟章惇薦之首爲簿法害民之多手實之法過於蹇周輔吳君厚榷塩鐵等事獨安然不問竊據郎曹實失邦憲伏乞朝廷重行黜責詔和卿權知臺州劉摯言中書侍郎張璪天姿傾邪不知忠義立朝行已阿諛柔佞朋附憸人無自立之節其始進以邪說奉王安石其稍退以姦謀附呂惠卿其後隨王珪謟蔡確黨章惇數人性𨿽不同而璪能探情變節在左右隨合各得其歡心臣曾兩次上殿論奏伏望速賜睿斷以淸仕路以副公論殿中侍禦史林旦言崔臺符附會安石過失詔知潞州資正殿大學士正議大夫提舉崇福宮呂惠卿落職降爲中散大夫光祿卿分司南京蘓州居住以諫官蘓轍等言其姦惡及太原府日違登寶位赦出兵西界丙午左司諫王巖叟右正言朱光庭右司諫蘓轍左正言王覿等奏言呂惠卿罪惡奏乞投之四裔辛亥呂惠卿爯責授建武軍節度副使本州島安置從諫官四人之所奏也內批付三省呂惠卿罪惡貫盈𨿽已施行而臺諫彈劾不已難居善地可竄逐一逺小處以允公議始惠卿責授光祿卿分司南京蘓州居住中書範百祿艸制詞有云朕承先帝大烈懼弗克勝而法獘不可以不更張民勞不可以不振徳稽其所自法爲厲階右僕射呂公著手簡諭百祿云恐彰先帝之失宜刪去之百祿如公著論但以人言孔多爲說及中書蘓軾艸制詞曰凶人在位民不奠居司冦失刑士有異論稍正滔天之罪永爲垂世之規呂惠卿以斗筲之才挾穿窬之智謟事宰輔同升廟堂樂禍而貪功好兵而喜殺以聚斂爲仁義以法律爲詩書首建靑苗次行助役均輸之政自同商賈手實之禍下及雞豚茍可蠧國以害民率皆攘臂而稱首先帝求賢若不及從善若轉圜始以帝堯之心姑試伯鯀終然孔子之聖不信宰予發其宿姦謫之輔郡尙疑攺過稍畀重權復陳罔上之言繼有碭山之貶反復教戒惡心不悛躁輕矯誣徳音猶在始與知己共爲欺君喜則摩足以相歡怒則反目以相噬連起大獄發其私書黨與交攻幾半天下姦贓狼籍橫被江東至其復用之年始倡西戎之隙妄出新意變亂舊章力引狂生之謀馴致永樂之禍興言及此流涕何追迨予踐阼之初首發安邊之詔假我號令成汝詐謀不圖渙汗之文止爲疑賊之具迷國不道從古罕聞尙稽兩觀之誅薄示三危之竄國有常典朕不敢私六月甲寅下寛黨與之詔先是元丰中鄧綰黨附安石神宗覺之謂綰賦性姦回自禦史中丞斥去上卽位復知鄧州又徙揚州禦史林旦論綰姦邪請廢之時範純仁知樞宻院謂旣經於先朝今又罪之錄人之過太深無以安反側羣臣咸爲宜禦史以爲不可卽日劉摯王覿俱上疏諫上獨聽純仁語出內手詔頒下監察禦史上官均言下詔寛黨與非是是日揚汲落寶文閣待制知黃州崔臺符降一官知相州王孝先降一官知濮州先是汲等相維爲大理卿持法刻深獄成其意至是爲禦史論均奏略云邪虐不斥無以戒暴吏侍從不淸無以正紀綱刑獄非其人無以安善良願陛下特行罷黜以合公論於是三人同貶司諫王巖叟又言張璪姦邪又四奏張頡邪佞右正言王覿言臣切見今日差除監司多不葉公議又言中書侍郎張璪面柔而心狠言甘而行險乞罷其執政癸酉新除中書舍人林希爲集賢殿修撰知蘓州先是有旨以希爲中書舍人禦史劉摯王巖叟劾希黨附張璪不可使爲中書屬官具奏劉摯明日又言之孫升復連章論之遂有是命九月己夘中書侍郎張璪以資政學士知鄭州先是諫官禦史如王覿孫升王巖叟蘓轍劉摯累章疏璪邪佞請出之上欲退之以禮章不肯下覿等論之不肯已初簾中宣諭巖叟等曰明堂大禮後璪必退至是明堂禮成璪亦引疾請外遂有是命十一月戊寅起居郎蘓軾爲起居舍人曾肇並爲中書舍人王巖叟凡八上章言曾肇皆不聽因乞罷言責亦不聽亦以肇非才進也禦史呂陶亦言肇之邪險十二月王巖叟入對再論曾肇事曰肇乃姦臣曾布之弟妄言鄭州可廢爲縣朝廷遣肇復按可否肇心知非鄭之所樂歸而實兄之言誑上之聽輒以爲可廢遂廢之由肇一言使一州受獘幾二十年肇眞小人不可用乞落中書舍人令與外任【此系巖叟入對辭】

元佑二年四月壬申朔戊申尙左僕射李淸臣以資政殿學士知河陽初禦史中丞傅堯兪侍禦史王巖叟屢請罷黜淸臣淸臣亦累表乞補外遂有是命五月壬子詔禦史中丞傅堯兪侍禦史王巖叟同舉監察二人二人等奏臣先準勅舉禦史遂薦承議郎張舜民居官有補被黜無名乞陛下特賜優容許歸言路己未傅堯兪諫議大夫梁燾禦史王巖叟司諫朱光庭王覿禦史孫升韓川論張舜民不當罷禦史累奏不報庚申詔三省樞宻院召臺諫官等至都堂聽詔梁燾同禦史與宰相下論久之明日面諭卽退居待罪而孫升再劾給事中張問不封駁張舜民罷職事燾責詰之問引咎而已於是批旨付三省曰巖叟等久在言路宜稍選擢燾於禁中詬同列引朋附黨宜罷於是用公著言巖叟等皆優遷升燾有是命左僕射呂公著先慮言者將激上意致朝廷有罪直言之失乃奏乞稍與優遷令觧言職王巖叟爲起居舍人不拜乃除知齊州尙書左丞劉摯言十五日呂公著送示內降批旨罷諫官梁燾等十數人臣切料陛下必以舜民輕言以及元老一失也議者欲慰大臣而罷禦史又一失也言者不體聖明優禮故老又一失也今又倐罷諫臺恐不止三失七月朝奉郎沈季長爲少府少監諫議大夫孔文仲言季長本無學問技能止是王安石門楣鼓唱王氏經義聾昏眾學今一旦召從外路副貳等監季長之黨布散如蟻一季長進則百季長相繼而來不可拒矣左司諫呂陶亦以爲言詔罷季長少府少監知秀州禦史中丞胡宗愈言杜純頗辟刻深無學術進不由科第用法狥私乞罷其侍禦史執政力爲純辧而中旨令與覿更任宗愈又言純謟附絳乃出知相州臣寮上言切聞近有指揮建寧軍節度副使建州居住呂惠卿許於泰州居住切聽朝論人心洶洶不安惠卿操心貪險爲性凶邪言論足以鼓扇羣小險橫足以脇持上下其執政之時凶人布列中外殘黨尙未消息聞引置惠卿於江淮之間羣小莫不相慶兼惠卿凶殘忍詬貪冒無厭旣得近地必須日夜呼召黨與力肆營求造作訛言謀害朝政凶人漸長其勢可憂欲望朝廷依舊且令建州居住指揮更不施行言者中丞胡宗愈左諫議孔文仲禦史王珪司諫韓川也十一月監察禦史趙挺之言朱光庭奉使河北而空累年之積又監察禦史方蒙言朱光庭奉使一出而空河北措置之財且措置司物料其經營之勞多矣倘給散有方𨿽水旱凶荒可爲累年之備一饑而散之殆盡乞行黜降以允輿論詔朱光庭具悉以聞三年二月宣徳郎正字劉安世爲右正言司馬光旣沒太皇太后問呂公著光門下士素所厚善可任臺諫者孰當先用呂公著以安世對遂擢﹝闕頁﹞

哲宗棄四寨

元丰八年三月哲宗卽位夏人復遣使詣闕陳慰繼又進助山陵其十二月乙丑其母薨復來告哀以馬駝進詔答之復進奉以謝當是時朝廷追原先帝本意息兵飬民而外廷之議謂夏人衰弱不須過爲姑息獨範純仁不然上書曰夏國差人詣闕多日未見放回近日探得賊中事宜漸卻添屯兵馬必是敵情疑沮卻欲別生邊患伏望以陜西生靈之故地稍從其欲使復常貢庶可罷兵俾西夏復見太平陛下好生之徳洽於生靈祖宗社稷享萬世之安在陛下一言賜爾嘗讀漢光武報臧宮馬武書良有深誡臣恐陛下欲聞謹錄繳進惟聖心采擇【詔書曰黃石曰柔能制剛弱能制彊柔者徳也剛者賊也弱者仁之助也彊者怨之手也故曰有徳之君以所樂樂人無徳之君以所樂樂身樂人者長樂身者亾捨近謀逺者勞無功捨逺謀近者逸有終逸政多忠臣勞政多亂人故曰務廣地者荒務廣徳者彊有其有者安貪人有者殘殘滅之政𨿽成必敗今國無善政災變不息百姓皇皇人不自保而逺事邊外得乎孔子曰吾恐季孫之憂不在顓臾且北庭彊而屯田警備傳聞常多失實誠能舉天下之半以滅大冦豈非大願茍非其時不如息兵】時純仁以侍講召而侍讀韓維門下侍郎司馬光亦俱勸上以棄地和戎爲利維上奏曰先帝時大興甲兵西討夏賊以問罪爲名收其土地致夏人違失恭順外國之俗以不報仇怨爲恥今國力漸復必來又取若奪去則先帝累師所得一旦失之爲可恥若興師拒戰則邊隙復開兵連禍結未有已時切思兵不可不息者有三地當棄者有五皇帝春秋尙富太皇太后深居九重豈嘗習聞軍旅萬一冦兵犯邊者數至發兵調食應接不暇或以震上心勞聖慮此兵之可息一也自靈川之役永樂之敗闗陜凋耗士气未復今若興大役必有違命而散爲盜賊者外虞方作內患又起恐朝廷之憂不在夏國此兵之可息二也綿地千里屯兵數十萬必藉沈謀重望之臣爲統禦忠義拳勇之將當戰鬭幹事宣力之臣促辦糧饋在朝恐未足充此又兵械皆捐棄之餘帑庾乏絕此兵之可息三也先帝以秉常受朝廷爵命而國母擅行囚廢故發兵問罪今梁氏死秉常復位恭順有禮若此時復其故地則神宗問罪之名不虛此地可棄之一也朝廷自得熈河歲費緡錢五六百萬得蘭州又費百萬以上得多費廣拓地之利亦明矣此地可棄之二也議者以爲蘭州近夏人巢穴最爲形勝亦有要害可以增置城堡棄之非便若欲興師收復靈夏存文可也若無此意勞人廢財奉空虛之地則又添一熈河矣此地可棄之三也遼夏二國婚姻唇齒萬一遼國貽書援先帝興師之意請所失地與之則恩歸於彼不與則彰先帝之過邊患復興此地可棄之四也人之所貴者禮義恩信也而其所賤者珠玉錦繡也今厚所貴以薄所賤則吾道尊與其所欲以成吾所不欲則四夷服此地之不可不棄五也七年蘓軾知揚州六月癸丑朔訪聞淮浙積欠最多累歲災荒人民流移相屬今淮南始得一麥浙西未保收成應淮南東西兩浙諸路盤查逋負不問舊新有無官本並特與權停一年內已有寛限者卽依元降指揮軾之言也辛酉呂大防尙書左丞蘓頌守尙書右僕射兼門下侍郎蘓轍守門下侍郎韓忠彥知樞宻院範百祿守中書侍郎梁燾守尙書左丞鄭雍爲尙書右丞劉奉世樞宻直學士簽書院事梁燾辭新除太皇太后曰比來朝廷有何缺政燾對今聖徳日新天下安靜如邊防河患內外講究須博詢通習事者校河害爲之如邊事須問西人河事問河北人參酌又上言劉安世範祖禹宜置諸左右使斷國事又言今邊事爲急範淯治邊有功宜先用之又言安燾一日議兩制差除執政異同不決呂大防顧燾謂誰可燾曰相公久居朝廷收飬人才固多宜自有人惟不以愛憎牽於偏聽爲朝廷得人爲己任此所望於公也大防曰苦乏才燾曰天下何嘗乏才但好人不肯求進須在識別分明燾曰公生明則識別自然明矣三省言檢會赦文應官吏軍民諸色人諸般欠負官身在元丰八年三月六日大赦以前五百貫以下並與除放五百貫以上奏裁差侍從官與戶部同點檢催督限三年畢詔翰林學士顧臨禦史中丞李之純與戶部長貳依赦施行仍就本部置司詔環州及諸鎭寨守禦居民人入保漢畨人戶等第所借口食內有曾經賊馬至處令經略司並特蠲放具數以聞梁燾言臣昨在翰苑日嘗宻具札子設醮一座在京外州軍自正旦日辦食設獄三日並支系省錢嘉與臣民共增吉禱庶幾中外均被余禧

元佑元年二月壬戍光奏曰神宗皇帝以秉常爲臣下所囚興兵致討冦命河外諸將收其邊功建米脂義合浮圖葭蘆吳堡安疆等寨用爲己功非國計也此數寨者孤僻單外難以應援田不足耕墾地不足守禦中國得之徒分屯兵馬坐費芻糧此眾人所共知也中國得之無利而敵中失之爲害何則深入其境近其腹心常慮中國討襲是以不肯棄捨一年前敵嘗專遣使者詣闕請臣其志止欲求其舊境而已朝廷乃降指揮前云所以興舉甲兵本欲執取罪人救扶幽辱非有意侵取疆地後云止將已得些子邊土聊爾示罰豈可更有陳乞還復之理此朝旨首尾已自相違彼旣失望憤怒怨懟移文保安軍辭理不遜云今來賀正旦人使難議發遣陛下斷明皆不遣使人入賀其不臣大矣然而歲四遣使者詣闕臣料敵意有三一者猶冀朝廷赦其罪戾返其侵疆二者陽爲恭順使中國休怠伺隙入冦三者其國貧乏使者往來得賜賚之物因爲商販昔衛貳於晉取戚田及衛人旣服郤缺曰昔衛不睦故取其地今已睦矣可以歸之叛而不討何以示威服而不柔何以示懷非威非懷何以示徳遂歸戚田於衛今西人所爲如此朝廷旣不得拒絕其使又不能開納與之更始彼此則迎送館糓去則一無所問日復一日將踰二年臣切意朝廷謂西人勢已衰弱故置之度外殊不思數年前王師大舉深入將士所過烈於猛火割其疆埸屢請不還彼怨毒覬覦之心日夜不忘譬如虎狼垂頭熟寢人見其不動狎而侮之以臣慮有二策一者返其侵疆二者禁其私市何謂返其侵疆凡天子卽位天下一新滌瑕蕩穢小大無遺李繼遷俶擾西陲十有餘年闗中困獘眞宗卽位赦其大罪割靈夏等數州除其子徳明爲定難軍節度使邊鄙安寧者四十年此乃祖宗成法今秉常罪不大於繼遷米脂等寨不多於寧夏陛下誠於踰年攺元之際特詔推恩盡赦前罪今後貢獻賜予悉如舊章廢米脂義合浮圗葭蘆吳堡等寨令延慶二州悉加毀撤除省地外原系夏國舊境並以還之其定西城蘭州議者或謂本花麻所居趙元昊以女妻之羈縻役屬非其本土欲且畱爲後圗猶似有名至會州尙在化外而經略司遂稱熈河蘭會敵嘗疑中國更有辟境之心不若攺爲熈河岷蘭經略司如此則西人忽被意外徳音𨿽禽獸木石亦將感動況其人類豈得不臣議者或曰先帝興師動眾所費千萬僅得數寨今無故棄之中國之恥也昔漢元帝棄朱崖議曰朕日夜維思議者之言羞威不行則欲誅之通於時變則憂萬民夫萬民之饑餓與逺蠻之不討厄孰大焉遂棄之此帝王大度何恥之有萬一西人積怨逞凶投閒伺隙兵連禍結如向日繼遷元昊𨿽有米脂千餘寨何益乎何謂禁其私市西夏所產不過羊馬氈毯其國中用之不盡三面背夷羗鬻之不售惟中國茶彩百貨之所自來故其民如嬰兒望中國之哺之矣寶慶元年間元昊負恩僭亂中國未嘗蹈境破軍擒賊屠城有其社稷也首尾六年元昊遣使因緣邊吏卑辭納欵頓首稱臣原其私心未必不貪中國之財思私市之利故舊制官給客人公據方聽與西人交易近法禁疎闊邊民西人私交易者日夕公行又頻遣使商販中國𨿽不獲歲賜之物而公私無乏得以偃蹇自肆陛下誠能卻其使者明敇邊吏嚴禁私市年歲之間公私困獘自謀將來禮必益恭然後責而赦之許通私市然邊民與西人交易日久習玩爲常一旦禁之其事爲難不若前策道大體正萬全無失也又奏曰臣於十二日上言乞下詔赦西人之罪還其侵地以安邊境至今執政議尙未決若行臣前策可以萬全後策有得有失豈可棄上策用下策捨萬全而就有失也今民困力窮府庫窘乏又新遭大喪山陵才畢自去年十月以來不雨若萬一激怒西人一語不遜並臣前策亦不可行矣執政方謂西人微弱不以爲虞固執先禁私市之議臣𨿽畫二策固以還其侵地責之赦之爲上策嚴其私市待其貧困來服赦之爲下策所絕私市非立法至嚴帥臣智勇未可易行不如前策萬無一失非前後反復靜言庸違也伏望陛下早察二議從其長者旣而純仁到京入對已卽詔赴都堂議邊事退而奏疏曰臣昨日見罷便蒙三省樞宻院召赴都堂訪問邊事臣外任乍來不暇深慮隨問陳對問欲降詔卽以觧仇釋怨罷兵息民爲對問欲審察敵情措置事機則以專委使臣爲對問棄地可否則以不可便與可換易蕃軍民生口爲對緣臣不見先朝舉兵徵討因依及夏人後來乞和請地並答詔阻絕本末加以臣志慮短淺茫無決論以副所問臣思國家安危所系並二三執政若所見不同陛下深居九重不易裁決今有愚見當宻具啟陳難形於文字伏望聖慈只作中旨特詔臣上殿賜以燕閒俾得敷陳一二少禆聖明上於是宣問李淸臣淸臣奏曰臣伏以夏國𨿽通問使未就職貢顧其深意實爲欵兵之策觀我彊弱謂朝廷有厭兵之諭則自棄新疆坐取全勝若依舊固守今秋物力稍全必左右攻劫使接應倉惶縱不襲破營寨使我上下恐動自謀退保臣料外方計必出此昨蒙宣問執政奏議未及切惟邊境大事乃輔政之責而上貽聖憂愚臣深負愧惕切見呂大防範純仁皆在西寨今並在京師其人明審詳練眾所共稱欲望特降聖問付以筆札條具邊計及新立城寨可守可棄果決之策若夏國未服當如何措置向者如何守禦以所奏付三省樞宻院與司馬光所言參決利害或選遣一人行視邊寨親與逐路守帥定議聞奏庶不悞事如賜兪允乞先宻降禦批各付呂大防純仁候有所奏卽賜覧詳酌施行其選遣一人行視就議別乞旨揮貴得邊計審量丙子李淸臣奏入上卽降中使出手詔問純仁大防曰夏國自神宗皇帝升遐後來遣使弔慰祭奠繼以告國母喪進遺物今又遣使入貢謝恩使人北來外示恭順稍可見也然西人狡猾未測其誠心何如爾如向所得邊地𨿽立建城寨亦慮孤僻不易應援棄之則弱國威守之則終恐戎人在念卿久任西寨深曉邊情宜罄嘉謨輔予憂勞可修具邊計合如何措置向去如何守禦親書實封聞奏無拘以文純仁奏曰切見夏國自朝廷用兵以來其近漢之民頗失生業並寨二百餘里不敢耕種上下皆欲講和又自陛下臨禦聖政鼎新有不便民皆爲蠲除詔令一下民間歡呼鼓舞以至印賣傳播謂之快活條貫此事實時聞於四夷邊上臣僚亦體朝廷之意不縱侵擾夏國以朝廷待之異於昔時所遣使人慰問以探朝廷之意朝廷待其初來之使禮意旣厚是以接續肯來至於累次不失恭順而終未敢復言請地者意爲前來朝廷拒之太峻卻慮啟口之後更失朝廷之意則和好愈難今聞夏人又將到闕若選擇押伴臣便與推誠論語因時談美政及陛下好生惡殺捨已從人之徳彼必有對答則西夏之情可見若願和則可令作押伴臣意度說與自用兵以來甚有陷畨官吏軍民見在兩界若夏國盡納朝廷卻將彼到生口賜還夏國如有邊上未便之事亦可因而陳請朝廷必量度應付彼若云前來請地乞貢只是梁氏之意宜在朝廷不允則可答云前來請地乞貢梁氏之意宜朝廷不允今梁氏已死朝廷於國主必無所難彼若別無對答則乞委延州趙卨宣布此諭俟其肯還生靈及來請地則可降詔許之亦不須疑其狡猾侯彼將陷番官吏軍民押在界上卻將向得邊地及地寨內外有漢居人屬戶先次漸令移入近裏並勾聚前後彼到夏國生口在界上立定誓表預約日數兩相交還如此措置則取捨有名於國勢無虧其向得邊地𨿽建立山寨其間實有孤僻不易應援供餉之處畱之則戎人必須在念恐致邊事難息若卻換得陷畨生靈不惟無損國體兼和气充塞天地聖徳超越古今中國無窮利矣若趙卨論不肯換易及換後生詐計別有邀索則朝廷自可絕之嚴禁邊臣堅壁靜守任其所爲則我直彼曲我逸彼勞彼曲則神人共怒彼勞則𨿽久不來庭於王道無損交地之際及宣布之時其間或有意度節次更委趙卨修上不得落賊姦計臣倉卒略具大槪仰答聖問如蒙召對尙有口奏事件在陛下擇而行之大防奏曰臣識暗才短無補治朝蒙訪機事敢傾愚陋詔書所訪謹條陳於下詔問夏人狡猾未測其誠心何如臣以爲外國自古無信西夏自繼遷以來專事譎詐惟禦得其道則詐無所施或失其方則驕肆益甚待遇之不可不審臣觀今夏之情略見矣羗人重於酬賚先帝舉大兵徑入靈武幾入其國而不能以數萬之眾入塞爲報永樂諸將僨謀敗事使此冦借口然自是王師深入不虞之咎非其本國舉兵之成功蓋未爲美冦之無能爲一也自來開邊進築之始冦必力爭昨蘭州之城攘斥甚廣冦𨿽再至爭不能得去歲冰合不來城旣益全敵望亦絕冦之無能爲二也比聞秉常孱弱梁氏能用其眾今梁死而秉常存亾未可知也若秉常在則內難未已何暇外圖𨿽秉常在亦不足畏今數遣使入朝者蓋欲觀望遷延不敢先發示弱臣聞冦使旦夕入朝可使押伴臣僚且以私意問來使今主上嗣位自大遼諸國皆遣使入賀夏國是朝廷蕃臣何故獨不至以觀其意足采情僞臣向在永興軍日得米脂降羗具道秉常所爲使其言可信必不能用其眾臣近館伴北使曾語及夏國遣使入貢北使卻問作何人遣使以此觀之秉常存亾臣未可知也詔問向者得邊𨿽建立城寨亦慮孤僻不易應援棄之則弱國威守之則終恐戎人在念臣謂新收疆土議者多言可棄蓋思之未熟也詔旨以爲弱國威眞廟算之逺慮然臣猶謂不止弱國威而已又有取侮於四夷之端焉況蘭州定西之地本非夏國封境又其君長嘗受朝廷祿秩元昊以來方盜據其延慶城寨則接近漢界一旦旣得而棄之未見其可今日措置之宜只可降詔下本路將會州一處更不收取攺熈和蘭會路爲熈州蘭州路其蘭州及延慶兩路新建城寨只據見得地界守禦亦可稍安敵情定議和之計矣議者謂城寨兵少則不足出戰多則無力供饋臣謂綏蘭之地皆並寨每日增招民兵墾辟以足食則饋之費省專事守計少存戰兵則騎兵可大減矣其增招民兵辟曠土分守戰之策減供饋之費如以爲可卽乞下臣條斷利害且元昊旣得甘涼遂窺隴蜀後緣唃氏洮蘭中彊無以進取今靑唐乖亂其勢漸分若又失洮蘭則他日隴蜀之患不可不爲預防詔問邊合如何措置向去如何守禦臣謂今日邊計惟擇將帥爲先轉運爲次其它設施皆可取辦問國初西患多在環慶太祖皇帝擇姚內斌董遵誨以守二州租賦之入兵械之費一切聽其自爲西人不敢入冦今以四海之民力奉邊而不足太祖以二州之租費禦戎而有餘以此言守禦在於得人而已臣謂陜西五路宜擇威名忠厚之臣爲之統帥其次爲將佐又擇公正彊明之臣爲轉運使俾各擇才能以充佐使之屬官邊臣專事守計而戰救之兵畜於內部平居則散而耕冦至則聚而守且爲內郡之兵以援之視冦多寡淺深而必報之無使得志亦不妄動生事守兵𨿽見利不許戰戰兵𨿽見利不得久在邊地如此則費省易供守堅而不墮其計純仁大防議旣不同朝廷愈惑惟司馬光力持和議奏曰臣先於二月中上言乞因新天子繼統下詔赦西人之罪與之更始𨿽未還侵疆且給歲賜此道大體正萬全無失旣而執政所見各異沮難遷延屏棄不用臣聞今來西人已有闗報遣使詣闕賀登寶位國家若又不下詔開納萬一蓄積怨憤肆其悖心或一騎犯邊一語不遜是時𨿽欲招納乃是畏其陸梁傷威毀重何恥如之卽前策亦不可行矣伏望令三省樞宻院將臣所上文字進呈斷自聖心勿復有疑又具以進李淸臣亦請頒其給賜與司馬光論合頃之西人果遣使以土疆爲請至日有司馬光王巖叟蘓轍俱奏論以爲不可不許旣而敵使在邸而議猶未決範純仁書再上劉摯蘓轍亦奏請許之純仁奏曰臣見前日簾前文彥博等諸執政論疆界事宜時諸臣奏對已多臣有管見不敢久煩聖聽欲自別日奏陳臣又病假在家未能如志切慮夏人在庭議論日多謹條列聞奏若以所得土地換易陷蕃生口如此便可罷兵息民此上策也蘭州定西城元是西蕃境土後來屬夏國已有景徳中誓表更不虜掠西蕃彼𨿽堅意欲之我亦畱之有名余遣邊帥宛順商量我𨿽未可罷兵彼應未便猖獗此中策也若畱寨門吳堡義合而止棄逺之可守二三城寨則朝廷與之不足示恩彼得之不足副欲如此兵必不觧夷夏未安陛下仁政何由復勝負安危之機邈未可料所得之地不及秦漢萬一乃妨陛下堯舜之政且有後憂此下策也惟采擇以爲萬世無疆之福又奏曰臣前議以夏地換陷蕃人口猶慮狡情量遣三五十人以受賜地臣欲乞別許夏國每遣到漢人一名賜地之外更持絹十疋則彼人貪利必肯盡數交換不過捐中國縑帛而換數十人則陛下之徳超絕古今感動華夷可爲萬世之法摯奏曰議者之說臣嘗詢本末得其爲棄地之議者曰往年興師本以弔民伐罪旣取地自利其勢必爭傷財害民以爭非其地勢不得不棄因而後棄不如捐空城與之以示恩惠此言是也然難者謂予地息爭若虎狼無厭之求得地據險易擾近郡其能保不爲患乎爲守之議者曰預儲設備增募土兵逺斥近援何地不守且先帝所得而以與人非此言亦是也然難者謂冦不得地兵不得觧日引月長邊釁益大其能終保守此地乎故議者非不曲盡事理至弭未然之患如難者所憂𨿽好謀之人莫敢任責切料朝廷深計逺慮未欲遽決亦必以此臣獨謂用兵以終守其誠難保他棄地而使不爲患臣𨿽老矣願保沒齒不見邊患願陛下赦其愚使畢其說臣聞向得地在熈河爲蘭州在鄜延爲五寨蘭州本西蕃故地五寨本夏有也其地道裏迂直產利厚薄所須守兵多寡轉餉勞逸皆朝廷所熟究臣不復道而自夏人視爲必爭之地彼將以誓約爲請固請而固不與彼將獸困而闘借兵戎以逞忿朝廷且有西顧之憂使我師勝臣猶以爲非國之利況又殺傷相當成敗未可知陛下諒陰之際太皇太后垂簾稱制正思與民休息而血戰以爭尺寸無用之地是以隋侯之珠彈千仞之雀終守其地臣所不敢保也自祖宗以來歲捐金帛數十萬遣使修約而二冦稽首順命者數十百年矣外國好戰無厭固天性也然且如此恩利足以羈縻其心故也今乘先帝討擊之威因其屈服曠然推恩歸侵地復歲賜丁寧戒敇分棄前患復謹舊約彼𨿽桀黠睚眥之意旣塞其欲當無所發亦將感激退聽復如前日何苦動眾犯順自魚肉其民伐彼之國寧獨利乎古之飬虎也時其饑飽達其怒心虎或可飬況外國乎由此言之棄地息兵非獨臣以死保之自祖宗禦二邊者用此道也願采議者之言觀前日之勢而斷以此意大計旣決其餘施行次第在朝廷裁之而已然臣拳拳之愚不敢不盡今請地在彼予地在我是主待客逸待勞也爲彼計則急我計則宜從容鎭以無事臣切議者皇皇視此地如金湯惟恐不守不然如附贅懸疣惟速去是決異議紛起何其遽廹無大體也今使𨿽在邸且無遽許以地答以善辭遣之或先歲賜而微示以不愛地之意度其效順堅決再三然後歲月予之所謂許外國不一而足夫豈晚乎轍曰陛下登極以來夏國𨿽數遣使而疆埸之事不言度其狡心蓋知朝廷厭兵故確然不請欲使此議發自朝廷深覺其意而不與情得勢窮始來請命若又不允來使徒歸一失此機必爲後悔彼若點集兵馬屯聚境上許之則不爲恩不許則釁開無已臣又聞昔取蘭州十五寨地本非先帝堅意先帝始議取靈武內臣李憲畏不敢去遂取蘭州先帝始議橫山帥臣沈括種諤之徒不遵聖略遂兵取五寨二者由將不識上意邀功免罪先帝意則不然後元丰六年夏國遣使請罪先帝嘉其恭順禁敇邊吏禁止侵掠旣又遣使謝恩請復疆土先帝仍爲旨揮保安軍與宥州議立疆界因循未定先帝奄棄萬國遂至於今由此言之蘭州五寨取之非先帝本心棄之則出先帝微意今不深究本末妄立守議茍不度民力不爲國計私已自便非社稷之利也又聞議者或謂棄守皆不免用兵棄則用兵遲守則用兵速遲速之間利害不逺若遂與地恐非得策臣聞聖人應變之機正在遲速之際但使稍緩則吾得算已多昔漢文景之世吳王不朝謀亂天下文帝專務含養加賜幾杖恩禮日隆濞𨿽藏禍心終不能發及景帝用晁錯之謀削其郡縣以爲削之反不削亦反削則禍疾而小不削則禍反遲而大削書一下七國盡反至使發天下兵遣三十六將僅破之議者若不究利害之淺深較禍福之輕重則文帝近於仁柔景帝近於彊毅然而如文帝計禍發旣遲可徐爲備禦稍經歲月變故自生以漸制之勢𨿽有十濞亦何能爲如景帝之計禍發未及旋踵已至兵刃旣接社稷之命決於一日𨿽食晁錯之肉何益於事今欲棄之策與文帝同守之策與景帝類臣乞宣諭執政欲棄者理直而禍緩欲守者理曲而禍速曲直遲速孰爲利害況皇上妙年母后聽斷將帥吏兵恩情未接兵交之日誰使效命若羽書沓至勝負紛然臨機決斷誰任其責惟乞反復深慮早賜裁斷無使西戎別致猖狂棄守皆得其便當時執政類俱持議二三久無從一之論獨司馬光文彥博趙瞻持棄之議甚堅眾莫能奪遂定議盡歸永樂陷沒之人卽計口賞帛仍以葭蘆米脂等四寨給賜之邊使旣去禦史林旦尙爭棄地有十不可奏曰熈寧中種諤取綏徳城議者爲不可舉朝上下不欲棄之獨韓琦在陜西堅持不可棄之說先帝從琦言城卒不棄至今士論嘉琦有守而服先帝善斷羗夷貪黠僥幸干請要須以議折之使語塞心沮然後有所畏不敢肆狂豈宜先自示弱而茍欲厭其心乎夫以天下之富而惴惴恐三二城寨臣切謂議者之私憂過計也古者敵國爭尺寸之地至竭帑鏖戰而不悔此固不足爲法然古今理亦可見且積年經營之功因一請而與之似亦大率易也今俗論往往以賈捐之棄朱厓爲口實夫朱厓隔絕大海屢煩逺擊爲不便今西人所請乃在吳地非隔海也非勞攻取也謬以爲比不亦異乎第邊臣姑息茍安趣了目前之事幸無近憂不卹逺患又疎逺之人妄意朝廷都弛邊備以棄地爲說言入上悞聖聽反使黠羗得計邊民失所可不慮耶況守以困敵與以資敵損益利害明甚不可不察也今西使旣還許地與否臣未與知但旣待罪言路事無大小皆得論列今事闗國體安敢隠黙伏望聖慈與決之際更賜審察但遴求邊帥精擇監司罷不急之官省無名之費選將練兵安熟戶辟田野嚴生事之戒懲幸功之賞何患二三城寨不能贍給庶觀望咸絕覬覦奏入上不納是歲元佑二年也明年春夏人以秉常遺物來貢詔其子幹順爲夏國主如明道二年元昊除節度使西平王例冊曰皇帝若曰堯建萬邦黎民時雍周立五等重譯來貢此帝王所同國家成法也咨爾幹順惟我列聖眷乃西陲錫壤建邦衛於王室保姓受氏同於宗盟恩禮甚渥今爾承冑緒紹玆藩屏而能事上欽肅飭躬靖虔申遣使人來陳方物達於朕聽實惟汝嘉是用稽酌典故表顯寵名錫以茅土之封加以服乘之數誕頒丕冊以綏一方今遣朝奉大夫起居郎直集賢院上騎輕車都尉賜紫金魚袋劉奉世崇儀副使上騎都尉安喜縣開國男食邑三百戶崔象先持節冊命爾爲夏國主永爲宋藩輔夫篤於好徳自克顯光忠於戴君永膺福祉往祇明命無忝予一人之猷訓幹順受冊其臣梁乙逋者擅權逆命方以蘭州寨門借口不遣謝使不賀坤成其秋遂冦鎭戎軍蘇轍上疏曰臣見西戎自秉常之禍人心離貳梁氏與人多一族分據東西廂兵馬勢力相敵疑沮日深入冦之謀自此衰息朝廷招納卽服使介相尋臣禮甚至今年夏初始有桀心出兵數萬掩襲涇原殺掠弓箭手數千人歸復巢穴朝廷方事安眾接以君臣之禮加以策命之恩遣使厚賜金幣戎狄獸心輒以地界爲詞不復入謝坤成賀使亦遂不至聞者不憤臣切惟當今之務必先知致冦之端由審行事之得失然後料敵情所在定制敵之長算則羗戎小醜勢亦無能爲也棟戩世效忠力非諸蕃可比乃者老病其相阿里庫擅國事大將果莊及溫希新等皆懷不服阿里庫欺罔朝廷自稱棟戩嗣子朝廷卽以節鉞付之謀之不臧禍自此起阿里庫知失眾心虐用威刑而果莊自謂與之比肩一體顧居其下心常不恱夏人乘間折節下士先與阿里庫觧仇結歡令轉說果莊舉兵入冦復誘脇人多保忠令冦涇原竊發黨與旣立羽翼旣成是敢狂言以動朝廷向若阿里庫來告嗣朝廷徧問星多保忠等以誰實當立若眾許阿里庫則旣立後眾必無詞若以爲不可則分棟戩舊秩以三使額授此三人阿里庫僥幸之命果莊無怨望之意則夏人無與爲援安能動搖且數年來朝廷厭兵羗中察意亦以自安頃者忽命熈和點集人馬大城四闗仍去來年當築龕谷聲勢旣暴冦心不寧舉兵自彊釁亦由此此致冦之端由也先帝因梁氏篡逆舉兵誅討侵攘地界爲怨至深計其思報未一日忘也陛下意切懷納是以連年入貢休民息兵亦非本意矣假令犯順固必有辭今賜之冊命捐金錢二十餘萬緡以爲之禮彼旣與我有君臣之分然後可責以忠義之節朝廷此舉於義甚長而羗冦無謀遂肆傲桀內則國中士民自知不直必不爲用外則中國兵將皆有鬭志易以立功𨿽棄捐金帛封殖冦仇小人謂之失策而分別曲直以激勵將士智者謂之得計此行事之得失也元昊本懷大志長於用兵諒祚天賦凶狂輕用其眾然國力小微終以困斃今梁氏又非元昊諒祚之比意謂之聖恭黙守成無意用武可肆無厭蘭會諸邊備益兵練將則羗人心乖本計不過秋冬小小跳梁嘗試朝廷而已若朝廷守邊無失則欵寨請盟本無愧恥若惟務求和則求請百端漸不可忍此敵情之所在也臣恐夏人未知朝廷不憚用兵之意無以折其姦心願明降詔書榜沿邊諸郡大意略曰夏國自諒祚喪亾先帝舉兵弔伐旣絕歲賜復禁和市羗人窮守沙漠老少窮餓不能自存朕統禦四海聞此一方遂勅諸道禁止侵掠近寨之田始復耕墾旣通和市復入貢使者一至賜予不貲販易而歸獲利無算朕念孤童幼弱部族攜貳若非本朝賜之策命假以寵靈何以威服羗豪保有疆土朝士大夫鹹謂其心反復必未可知使者將行言猶未巳朕有存亡繼絕之志斷而不疑故遣使出疆授以禮命金錢幣帛相屬於道而狼子野心餉而背徳不遣謝使不賀坤成朕以君道撫之而不以臣禮報朕將天地所疾將相咸怒朕惟狂謀逆節止其一二姦臣國人何辜當被弒戮是以弭兵安眾未議攻討然逆順之理不可不明其令沿江諸將飭勵兵馬廣爲儲峙敢有犯塞卽致無赦臣料此命一出羗人愧喪𨿽未卽欵服而姦計沮屈無以號令其下諸路兵民知彼曲我直人思致死勇气一發邊聲百倍求和之請其至必速此倒敵之長算也臣聞朝廷近已添屯兵將增廣通儲議絕和市使熈河帥臣招來阿里庫果莊溫希新星多保忠等此兵法所謂上兵伐謀不戰而屈人兵然一事似非臣得言者但蒙國恩不敢不盡昔熈寧元佑間行政𨿽不便民然先帝濟之以威事無不舉今朝廷行政善矣然刑政不明中外弛墮臣謂宜因事正法以明示天下臣前所言去歲大臣承用阿里庫欺罔之奏授以節制此則當時宰相樞宻副使茍簡無謀之罪也近涇原賊馬至者數萬殺掠數千斥堠不明備禦不及熈河賊退屢月而殺傷焚蕩之奏未止此則將帥弛慢不忠朝廷之罪也陛下何不取去歲與議大臣在位去位皆奪一官至於兩路將帥隨罪行罰以此號令四方庶知畏憚今陛下未能正臣而望西羗畏威不可得矣三省樞宻院卽請發兵奏曰夏自秉常告喪旣予卹其國又封冊其子賜與甚厚國中部落老幼歡躍不謂彼彊國弱猶有異意風聞幹順不治國事有淩伊特布者擅權立威凡故主近親及舊任事人多爲所害以爲居邊塞無事則姦謀不成故輙犯邊以請地爲名不遣賀坤成節謝封冊使反復邀乞別懷二三若不加誅無以示威邊徼上獨以天下爲度開其自新遂下詔曰夏國國亂主幼所以犯邊及不遣使賀謝皆由彊臣淩伊特布等擅權逆命陰有異圖卽非其主與國人之罪豈可遽興討伐使向北之人例遭誅戮宜令諸路帥臣無得先起事端其所發兵馬屯次邊界如特布等能翻然攺圖忠事其國效順朝廷本國王章通貢特許收接與之自新若終犯順卽令諸路乘便深入務在外鋤首惡不得濫及無辜內首領素不附乙逋欲自拔來歸及乙逋同黨有能附順者聽所在以聞其後夏人𨿽時冦邊類不得志始遣使謝封冊請以所給四寨易蘭州塞門宻院進擬回答詔意以爲不可許上從其議先以歲賜賜之詔曰夏國主省所奏昨差人赴延州許會將永樂等人口及所還四處寨交換寨門蘭州兩處地實在朝廷酌中裁決事其悉爾嗣守世封虔修貢職須屬罷兵之後繼陳復地之言累降詔旨備諭朕志豈謂歷時之久尙稽聞命之行忽覧奏封深亮誠欵顧攺圖之議猶有陳欵然爭事大之恭實聽裁決再惟忠順殊用嘆嘉𨿽易地之求當一遵於前詔而酌中之請宜別示以優恩除漢蕃土地指揮已明難從換易外所有歲賜據前詔會合候地界了日依舊令推特恩已敇有司更不候地界了當檢會依例施行爾其體朝廷恩信之隆謹封疆嚴守之戒永思綏靖用保悠長至是遂以那逄原而下一百四十九人歸於朝廷

太平治迹統類卷二十

回復引用TOP_wave99發短消息加爲好友wave99當前離綫

UID1帖子42精華0積分62威望0金錢40貢獻0閱讀權限200在綫時間43小時注冊時間2009﹣5﹣12最後登錄2010﹣8﹣20管理員

3﹟發表於2009﹣9﹣2418﹕25|只看該作者踩窩窩送禮物問候Ta

●欽定四庫全書

太平治迹統類卷二十一

﹝宋﹞彭百川撰

哲宗擒果莊

元佑二年八月以俘獲西番果莊靑伊結羣臣表賀果莊棟戩之別將也桀黠有智謀所部兵銳數爲邊患熈寧中誘陷景思立神宗屢詔欲生致之爲熈河患二十餘年至是朝廷罷兵減隴右戍遂與夏觧仇爲援夏聚兵天都召十二監軍大舉果莊遂逐巴珍覺注常家十城洮州收聚老弱輜重秣馬厲兵或謂羗輕無備宜命帥臣便宜從事則可系而擄也於是遣監丞遊師雄爲熙州諭旨劉舜卿卽召將議方略姚兕種誼請分兵兩路急裝輕賫並洮水而進姚兕洮西領武勝正兵合河州熟戶搗講珠城脇取六通宗族遣人出間道焚河橋絕西援種誼洮東以岷畨包順爲前鋒由奇龍谷會通逺畨兵夜濟邦金州黎明至洮州城版築未收一鼓破之獲首領九人俘馘數千遂生擒果莊奏聞僉議翼朝稱賀知制誥蘓轍奏曰臣聞熈河經略奏擒果莊宰相欲明日稱賀臣愚以爲偏師獨克固可慶然明日臣謂太速如聞本路出兵準一將方指靑唐此乃阿里庫巢穴若待三五日必續有奏報賀亦未晚今俘獲小醜功成不細賞功勸後固不應輕然朝廷方緝邊防整飭驕慢若捷奏朝至舉朝夕賀邊臣聞之自謂不世奇功或恩禮太過則將驕卒惰後無以使臣願朝廷鎭之以靜示以莫測昔謝玄破苻堅書至與客圍碁曰兒輩亦遂破賊安亦非矯情蓋萬國觀望事體應爾所有明日稱賀乞詳酌指揮不聽宰臣遂率百官表賀於延和殿詔答之又奏告於永裕陵又宣諭宰執以邊事勞賜知樞宻範純仁犀帶及黃金三百兩辭不受奏曰今西夏猖獗尙聞點兵動眾行師主憂臣辱臣當待罪自效豈宜復受異恩伏望聖慈察誠追賜若將來西事平寧臣受賜未晚於是蘓轍獻議請詔邊臣與果莊約能誅阿里庫則許以生還奏曰善用兵者先服其心次屈其力則兵易觧而功成若惟力是恃則戰勝而冦愈深況不勝乎功成而兵不觧況不成乎頃西方用兵累年先帝意在弔伐而貪功生事之臣惟務殺人爭地得尺寸地先築城堡置州縣使四夷憎畏謂朝廷專欲得地非欲滅我族類是以並力致死莫有服者今𨿽朝廷好生而此心未信憎畏未衰心旣不服惟有鬭力力屈則勝負未可知也今新獲果莊威震遐方邊臣爭欲立功以爲洮西之地可得正使得之不免築城堡置屯兵置吏積粟而守之則中國何時息肩乎王韶取熈河全師獨克使韶有逺慮誅其叛者乃以忠順卽用羌豪而已則今復何所事所以兵連禍結罷獘中國者以郡縣其地故也往者不悔而來者又不爲戒今又欲取講珠城曰此要害地不可不取方唐盛時安西都護去長安萬里若論要害自西無不可取者使諸羗知中國有進取不已之意則冦深而兵莫觧其禍豈可量哉願陛下深詔邊使叛則討之服則安之自今以往無取尺地無焚廬舍無役老弱如此期年諸羗可傳檄而定然朝廷至意𨿽諭將帥未必從也𨿽日行文書終恐無益宜驛召陜西轉運使一員赴闕面戒使歸諭將帥而察其不如諭者又聞朝論謂果莊犯順當誅然譬之鳥獸不足深責子孫部族猶足陸梁於邊全其首以系其心爲重質庶獲其用此實今之良策切料果莊凶豪老病垂死必不甘困辱爲久生計自知不得生歸徒使臣子首鼠顧忌不敢復仇必將求死以發眾怒卽使不然老病怨怒自非久生之道果莊死則其子復仇必欲阿里庫合而比交夏人此秦越同舟遇風之勢其交必堅而溫希新界於阿里庫夏人之間地狹勢危並亦見並而吾不能救使二盜合三面以窺熈河其患未可一二數也如臣計詔邊臣與果莊約若能使部族討阿里庫而納趙純忠當放汝生還質之天地示信果莊從則少富貴之使信臣諭至意焉果莊有生還之望不求死計其眾必從以彼之眾與溫希新合討阿里庫必克旣克而納純忠𨿽還果莊可無患此必然之勢也西羗本夏人世仇而果莊本與阿里庫不葉若許生還眾必相攻縱未能誅阿里庫亦足使二盜相疑不合也昔太史慈與孫策戰幾殺策策後得慈得不誅放還豫章卒得奇功李愬得吳元濟將李佑觧縳用之與同臥起卒擒元濟非豪傑名將不能此受外事也或謂果莊之獲無用近界羗豪力戰而得仇怨已深若放還此等必無全理臣謂不然若果莊死中國其眾仇必深若生還仇之亦淺此等依中國爲援足以自全自古西羗之患惟恐觧仇結盟若所在爲仇正中國之利無可疑者朝廷亦議畱果莊於邊以招其子結鄂特促獨純仁請誅之奏朝廷獲罪人畏其子弟防其仇嫌而不誅則典刑廢矣今存以招其子子必曰吾父之存由我輩我若皆往則父子俱死若復統部族效力伸報則告陵之典乃虛行果莊年七十餘囚處異鄕死在旦夕旣死其子必歸怨朝廷𨿽諭以善終必不信兼觧紛問罪人之子深損威重若任疑怪則怨叛有名且果莊自先朝來殺中國蕃漢兵民以千萬數日望槁街之戮以決存亾若存飬過於有功之人徒使激憤幽明有傷和气又果莊之獲本由熈河蕃將怨其害已故使遊師雄憤怨請行今冒死而獲不得甘心亦恐墮其鬭志況阿里庫來求果莊以俟得請然後納貢若存之近邊不惟阿里庫未肯納貢兼其嗣已曰果莊在漢在羗一般今畱邊厚加奉飬卹其羸瘠則正行阿里庫之言彼將賣恩於果莊之子何暇復感朝廷哉誅果荘則上伸先帝之怒下正朝廷之法重遐方之畏雪南川之讎增戰士之勇且阿里庫知朝廷果於誅惡不敢侮慢邀求早肯納貢此一舉數利也有詔果莊易檻車護送大理寺劾治以聞已而到京敇不誅果莊之就擒也阿里庫狼狽大恐上章請命平章軍國事文彥博欲以果莊見其來使純仁奏曰昨文彥博與樞宻堅欲令阿里庫來使與果莊見欲結鄂特促得知父在審實可以系心臣謂不然果莊是西蕃騎將身系其國輕重未擒之前敢與中國相抗擒後邊更狼狽欵則要藉果莊灼見然其謝罪之始旣以推過本人𨿽與舜卿蕃字中曾乞放還未敢陳請今若與使相見其心必猜朝廷有意謂歸國卻湏生心或請放果莊歸國如夏國乞還城寨之內至時必湏堅拒嫌怨復生若更於不與間病死則必謂朝廷因其請而殺之尢可爲阿里庫舉兵之名則是今日使見未利適足爲他日憂也大國舉動使逺人難測存足以示恩亾不能生怨今欲恱其子悉使見我之情恐生輕慢之心有虧大體若以大臣之言須至依從乞候將來常貢之使因事漸通消息亦足示陛下容貸之恩果莊擒久彼國絕望故於納欵畨字之內一切歸罪果莊若卻使之相見恐復生覬覦之心結鄂特促等旣知朝廷顯示其父必以得見爲期後若不遂其心而死卻恐嫌隙再生更乞聖意詳察朝廷又欲官果莊純仁固爭曰果莊作過陷歿將帥甚多近日南川之圍殺害邊人亦眾百里地爲之一空邊人重仇發憤逺報偶得被擒獲告裕陵阿里庫失其彊旣釋先朝之忿又快天下之心陛下曲示至慈特貸其死使族類懷感已是國家權宜今更命之以官事恐過當陛下視民如子賞罰至公今殺匹夫者必就大刑殺眾人者乃獲爵位不惟刑賞倒置兼恐被害之家寃憤難訴天道人心兩皆有違又奏曰切果莊曾授團練使及賜金帶尙不顧恩義今一校尉何足以收其心若朝廷要與一官湏俟他日不必太速果莊俘獻之日親授聖旨令招換其子歸漢或納質之時與貸生命果莊不肯冩蕃字招換口稱我惟一死如此悖命朝廷尙貸其死已是優恩今與官恐傷信令不聽卒授以陪戎校尉月支食糧錢三十緡春冬衣絹十疋冬綿三十兩馬一疋給芻菽令開封推判官一員提舉其後遂遣秦州居住初夏人入冦行半道聞果莊被擒遽還剽掠鎭戎無所得數日卽遁去蘓軾意其必請和修貢上疏請難之略曰臣見熈河路奏生擒果莊中外同慶臣愚無知切謂安危之機在於今日若應有道處有術安邊息民必自是始故欲先陳前後致冦之由次論當今待敵之要昔先帝用兵累年中國靡獘然夏人困折亦幾於亾橫山之地沿邊七八百里不敢耕者二百餘里歲賜旣罷和市亦絕彼中匹帛至五十餘千老弱轉徙牛羊墮壞不可勝數饑羸之餘乃始欵塞當時執政謀之不深中國厭兵納使每使賜予貿易無慮得絹五萬餘疋歸鬻其民匹五六千一使所獲率不下二十萬緡使民飽而思奮又使窺我厭兵欲和以爲和戰權皆在我以故輕邊陲利則進否則復求和無不可者若當時因彼請受不納其使且詔邊臣往返商議所獲新疆取捨在我俟其詞意屈服然後納之則彼𨿽背恩反復亦不至今日之速也彼卽有易我意然不得西蕃觧仇結好亦未敢動夫阿里庫棟戩之賊臣挾契丹公主以殺其君之二妻棟戩死匿喪不發逾年乃詐稱嗣子書果莊溫希新等名以請於朝當時若且令邊臣審問果莊等阿里庫當立不當立若朝廷從汝請遂受節鉞阿里庫眞汝主矣汝能如臣棟戩乎若此等無詞則是諸羗心服旣立之後又能統一都部吾又何求若其不服則釁自彼作爵命未下曲不在吾彼旣一國三公則吾分其恩禮各以一近上使額命之果莊等各得所欲宜必無患當時執政不慮及此省事爲安因請便授節鉞阿里庫自知不當立而憂果莊之討故欲借力西夏以自重始有觧仇結好之謀果莊亦不平朝廷之以賊臣君我也故怒而盜邊夏人知諸羗之叛也故起而和之此臣所謂前後致冦之由明主不可不知也元昊本懷大志長於用兵諒祚天賦凶狂輕用其眾故爲邊患歷年後定今梁氏專國素與人不恊方內自相圖其能以呻吟之餘又與中國敵乎料其姦謀蓋非元昊諒祚比矣意謂二聖仁恕著於逺邇必無用武之意可肆無厭之求蘭會諸城鄜延五寨勢脇必從猖狂之後求無不獲計不過止此耳今朝廷降詔諸路勅勵戰守深明逆順曲直之理此固今之急務而詔中亦許夏人自新臣謂聞之太易納之太速曾未一戰而厭兵欲和意見乎外此復蹈前日之失矣自今聞果莊之誅或漸爲欵塞之謀必將爲恭很相半之辭而繼以無厭之求若朝廷復納其使是戰和權皆在敵有求必獲不獲必叛故臣願明主斷之於中深詔大臣宻議諸將若夏人欵塞則受詞卻使然後明勅邊臣以夏人受恩不感無故犯順今𨿽欵塞反復難保若實心攺向化當與邊臣商議茍詞意未甚屈服約束尢甚堅明則且卻之以示吾亦不汲汲求和也若心服而來吾𨿽未納其使必不至往返啇議之間遽復盜邊若非心服吾𨿽蕩然開懷待之如舊能必不反復乎今歲涇原之人豈吾待之不至耶是吾兵練士飽斥堠精明敵無大獲不過數年必自折困今𨿽小勞後必堅定此臣所謂當今待敵之要亦明主不可不知也今朝廷息民屈已而臣進言欲難其請不急於和似與聖意異者然古聖賢欲行其意必曲成之未嘗徑情直行也將欲翕之必姑張之將欲取之必姑予之若權其利害究其所至臣計於邊民必久安而固聖意初無少異然朝廷之間似欲以畏事爲無事臣切以爲過矣夫爲國不可生事亦不可畏事其獘相均譬如無病服藥與有病不服藥皆可殺人夫生事者無病而藥也畏事者有病而不藥也乃者阿里庫之請人知不當與朝廷與之以求無事然事之起乃至於此不幾於有病而不藥乎今欲遽納夏使則是病未除而藥先止其與能幾何臣於侍從之中受恩至深故敢先事而言未幾夏人遣使求和

哲宗朝議棄西夏地界

朝廷議割城寨賜夏人易陷蕃生口命鄜延經略趙卨領分畫之議於是歸永樂陷沒一百四十九人卨乞依夏請用綏州例二十里爲界十里量築堡鋪十里外並爲荒閒近黃河者仍河爲界朝廷悉從之蘭州勝如質孤兩堡舊自元丰五年廢罷熈河蘭岷路經略範育旣修又欲於蘭州北過河二十里爲界夏人猜阻議不決捨去範純仁帥太原馳奏曰陛下臨禦懷柔西方恩徳備至冊封賜地皆出宸斷遂使累年戎馬不能犯塞蕃漢生靈全活無數近聞熈河邊臣分畫北界吝惜久廢塞地爲要害未欲給賜致其偃蹇不從切恐蕃疑敗謀至久事變萬一復至猖狂容則虧損國威討則前車不逺兵連不觧勞費無期伏望陛下檢會元約朝旨特賜允從遵孟子樂天之言稽虞舜舞幹之徳天下幸甚又言司馬光陳棄寨之策及後來換易生口降賜封冊臣實與議昧者多爲不然朝廷力行浮議方息今與西夏思臣定體惟分畫地界所較不多若去城寨二十里番人無厭亦可理諭又肯依從臣恐邊將貪功生事將城寨二十里外聖恩許給或向來用兵時不曾保據之地指爲要害卻將築城占守虧朝廷大信敗國家前謀不可不察或謂番人無厭必更邀求以祖宗兵勢國力尙因徳明歸順賜以數州加國主之號安民息戰不以小利玩兵後彼國服從何嘗更犯而況今所指利害絕小昔樊噲欲以十萬橫行匃奴中季布以爲面謾武夫邊將之言多若此類今可爲鑑已而西夏遣使入賀坤成邊議復講禦史中丞蘓轍奏曰西夏輕狡屢叛爲患莫測詐言商量地界遷延不決捨歸本國招之不至邊議始謂地界不可復議而賀坤成使當不至矣今日天誘其衷使已及境地界復議如故方其未遽造絕招懷計可復施此中國之利也臣恐朝廷不於今日窮究必俟邊患旣起而後圖之則無及矣聞熈河近修質狐勝如二堡侵奪夏人禦莊良田又蘭州北過河二十里議築堡寨夏人因此猜二不受約束其怨毒邊臣不信朝廷之言可見矣徒以歲賜厚和市至優勉修臣節其實非徳我也使稍有便利豈有帖然不作過哉惟朝廷之於西夏捐金帛裂疆土一無所愛累年於玆矣熈河帥將不原朝廷之心儌求尺寸功賞以害國事深可疾也頃年熈河築西闗城聲言次第龕谷果莊疑懼遂舉大兵攻擾一路至今未復今旣城質孤勝如勢必及龕谷夏人驚疑與果莊事同如此則曲在熈河非夏人之罪也夫蘭州爲患從來逺矣先帝分遣諸將入界李憲取靈武怯不敢入以此塞責自是築城積兵治械積粟勞費天下千萬爲計好事之臣因不惜遺力以爲金城本漢屯田舊地田極膏腴不患無食不患不耕患無堡障凡西闗龕谷質孤勝如過河築城皆所爲保障也從來熈河遣兵侵耕此地皆爲夏人所殺況築堡致冦無疑而朝廷恬不爲怪坐啟兵端深可惜也夫蘭州不耕信遺利矣若夏人背叛其患比不耕何啻百倍故朝廷宜辧利害之輕重有所取捨況蘭州邊患稍息物價少平比用兵時何止三分之一若忍此勞費磨以歲月俟其夏人微弱決不敢爭乃議修築似爲得策不知邊臣何苦如此忽忽也若不用臣言臣料夏人久而必叛用兵之後不敢招來勞恥必甚今敵人彊則畏之弱則淩之恐非大國之體也時西人𨿽遣使然且聚兵謀犯塞純仁復上奏曰臣近入札子爲夏國分畫地界未定恐邊將失信復致用兵所陳利害頗明近伏覩樞宻旨揮及諸路闗報西人頻侵漢境或聞邊將乘此希功恐秋涼再患臣夙夜過憂不能緘黙伏見陛下與司馬光等謀定大患今爲邊將鄙論沮害逺圖前捨已成四寨換易生口以示輕地愛人之徳今傳聞復畱兩堡不可守之地再起事端蓋今日靳地邊臣多於昔年生事黨類若不早悟恐蹈前車夏人進貢在庭若所請不至乖悖望賜寛納或令押伴宣諭所有地界早令分畫若邊臣未達朝廷詔旨有所不盡特許奏陳朝廷相度旨揮然後嚴戒邊臣分畫地界不得虧失大信別起事端𨿽番性貪婪必亦難生怨叛息民偃革指日可期居無何夏人果引騎五千攻毀質孤勝如二堡而去朝廷以直龍圖閣葉康直爲寶文閣待制知熈州召還育爲侍郎蘓轍謂育措置乖方召還賞罰倒置乞與種誼種朴俱貶又謂亦不可帥熈河奏曰先帝始開熈河本無蘭州及李憲違命創築質孤勝如以侵夏國良田言無質勝蘭州亦不可保展轉生事盡以邊防無事將吏安閒若不創端無以邀求爵賞此邊臣常態自古通患若試詰問理則自窮何者二寨廣狹幾何新屯兵甲多少夏人若重兵掩襲勢必難保旣克二城乘勝擊蘭州則蘭州之危何異昔日今不究其實輕用其言以隳大信夏若因此不順外修朝貢收賜予之利內實作過逞邊寨之攻恐二寨地利未足償此所謂質孤勝如決不可城者此故也先帝綏禦西蕃棟戩老而無子趙酬忠其族子也常遣黃履多持金幣以純忠見之是時聖意蓋有在矣事旣不遂而棟戩遂爲阿里庫殺阿里庫棟戩家奴棟戩之臣如果莊溫希新等皆有不服之志實一時機會也是時朝廷若因機投隙遣將出兵權納純忠則不世之功庶幾可立大臣計不出此遽以旄鉞寵綏其篡奪之臣使假中國爵命以役屬蕃部臣主之勢由此不堅自是外修臣節未顯叛迹而育等欲於此時復舉前策蓋亦疎矣諤昔在先朝以輕詐多敗少成先帝所薄今誼朴與諤無異誼於頃歲偶以勁兵掩襲果莊以此自負西蕃久作堤防亦無可乘之勢況育自到任屢陳此計咫尺蕃界誰則不知臣謂兵果出境必有憂矣兼聞近日擅招靑唐蕃部數以千計納之本無朝旨未有住處卻則於彼爲叛必被屠戮若據專擅罪名不輕臣不曉朝廷曲庇其意安在若不並行責降恐朝廷之憂未艾也借使阿里庫結連夏人同病相卹更出盜邊勝負未決此時大臣不敢任責使聖君聖母憂勞帷幄之中𨿽食議者之肉復何益乎所謂阿里庫決不可取者此故也二事皆國安危邊臣性命所系禍機之發間不旋踵願陛下黜此三人外使異域知此狂謀本非聖意易以招懷內使邊臣知賞罰尙存不敢妄作此宜速行者也然熈河遭此破壊彼此相疑欲招納平帖非得良帥未易可也康直須緣權貴節制秦鳯邊面至狹號爲無事康直前冬無故修城致夏兵壓境兵役已集康直懼不興工妄以地凍請於朝廷役旣不成夏兵乃去旣無靖重之略當熈河揺動之秋臣恐陛下西顧之憂未弭也要須徙置佗路更命熟事老將領西河仍賜成勅使知朝廷懷柔逺人不求小利則邊患庶幾少息矣詔育仍知熈州康直爲陜西路都轉運使蘓轍愈爲不可三上疏爭之太皇太后𨿽以爲是大臣每固執轍事中止至是秦鳯路提典遊師雄具言西人入冦勝如堡𨿽有三人中傷緣巡檢紀守義執西賊四人及有橫控地道由此保全勝如質孤堡巡檢王享不能預爲守備詔享降一官展一期收紀守信特免責罰育誼並特放罪後夏人數犯勝如質孤穿城縱火竟敗邊議云

熈寧元佑議役法變更【淮海文附】

余靖初罷中丞復歸翰林成都進士李戒投書於靖獻役法大要謂民苦重役不苦重稅請增天下田稅錢榖各十之一募人充役羨余猶可助經費明公讜言於朝幸而施行公私俱富靖辭以去職時韓絳知成都戒獻之大以爲然入爲三司使欲奏行之未幾上卽位絳乃言害農之獘無過差役余未易遽數望以臣奏下哀痛詔令中外臣庶悉具差役利害以聞辛未詔曰農天下之本也祖宗以來務加恩飬下寛卹之令賜蠲復之恩然數年於玆間因水旱頗致流離推其故殆州縣差役仍重勞逸不均喜爲不急之務以奪時害財故也愁痛之聲上干和气深可傷憫令逐路轉運司徧牒轄下州軍如官吏知差役利害可以寛減者實封條析以聞委任從臺省官集議考驗古制裁定使力役無偏重之害則農者知爲生之利有樂業之心矣役法之議實始平治四年也秋七月詔中外臣庶限一月條陳差役利害實封以聞乙丑龍圗閣學士趙抃天章閣待制陳薦同詳定中外臣庶所陳差役利害

熈寧元年五月庚辰同知諫院吳充言陛下今念本務未舉農政不修令臣條奏臣謂鄕役之中衙前爲重上等民戶被差曰官吏籍記杯噐匕筯皆計貲產定數以應需求勢同漏巵至有家貲已竭逋負未除子孫旣沒鄰保猶代是以民間規隠重役土地不敢多耕避戶等骨肉不敢義聚而憚人丁甚者嫁母離親兄弟異籍風俗日壊望敕中書擇臣庶所言利害以時施行及詔令中書及韓絳同王安石制置三司條例與言安石以爲善雇法遂決四年五月楊繪言非不知助役之法闗差役不均欲平一之然聞幹其任者惟務斂多而行峻至天下不盡曉朝廷之意將以爲率其剰者官取之不可不言也戊戌東明縣民以縣科助役錢不當相率遮宰相自言凡數百策王安石旣說諭令退遂白上曰知東明縣賈藩範仲淹壻好附流俗非上所建立不可用上然之因令究東明事庚子司農等及開封府界提舉常平司奏有畿內百姓未知新法遂見卿大戶言等第出助役錢多願依舊充役詔司農寺令諸縣曉諭如不願納錢之人除從來不當役年月令條認本等役後年月至則赴官充役更不令納錢上初疑官戶助役錢少安石曰官戶坊郭取役錢誠不多然度時止可如此故紛紛言不然在官者作意壊法進爲異論坊郭等戶糾眾打鼓截駕遮執政恐陛下不動心楊繪言助役不便陛下沛發旨揮令取問民間之願否而兩行之又指陳繪言爲不然上諾之丙午王安石言役錢文字上以爲民稅已重坊郭官戶等不湏減稅戶升等第更與少裁無害安石曰今稅斂不爲重但兼並侵年多耳上曰此兼並所以宜權安石曰兼並惟古大聖君能之所謂兼並者皆豪傑有力之人議論足動士大夫者也今制法但因人所便未足操制兼並也六月楊繪又言助法難行其說有五民難得錢一也近邊州軍姦細難防二也逐處因稅多少不同三也耆長非人盜賊難止四也專典雇人則失陷官物五也乞議防五害然後著爲定制又具錄前後論助役法四奏以自辧且曰臣情狀已具四奏劉摯又言臣近言論助役之害有十今奉聖旨批送曾布札子條件詰難令分析者陛下以臣言爲是耶則事盡於前奏可以覆視如以臣言爲非耶則貶黜之而已臣言亦不過十害者是不復條陳也然至臣等以職事爲言則使分析中外皆知非陛下意乃司農挾寵以護攺作大臣誤法以蔽聰明耳今陛下謂天下之勢安耶未安耶治耶未治耶茍未安治則陛下之睿智言動起居躬蹈徳禮夙夜精勵而天下未安治也誰致之耶陛下卽位以來注意責成以望太平自以爲己任得君專政者是也二三年間開合動揺天下無一民一物得所者蓋靑苗之議起天下始有聚斂之疑靑苗之議未充而均輸法行法方擾而邊鄙之謀動邊鄙之禍未艾而章河之役作章役未平而助役之事興其又求水利也則勞民而無功度田也費大而不效又省並州縣也諸路皆彊民以應令又起東西府也則大困其財禁門之側斧斤將一年而未已其議財也則商賈市井屠販之人皆召登政事堂其徵利也下至歷日而官自行之推此以往不可究言古之賢臣事君之道必馴致有漸待人後成設施皆有次序今數百事交舉並作欲歲月變化天下使者旁午牽合於州縣小人挾附佐佑於中外至於忠厚老成者擯之爲無能狹小獧辯者取之爲可用守道憂國謂之流俗敗常擾民謂之變通能附已者不次而進之曰擢才不可招者爲名而斥之曰行法凡政府謀議措置經畫除用進退獨一屬掾曾布與之論定同列預聞乃在布後奔走乞丐者布門如市孰有系國體而大於此者祖宗舊臣則鐫刻鄙棄去者殆盡百年成法則剗除廢革存者無幾豈不怪賢士大夫比歳引去者凡幾人矣陛下亦嘗察此乎去舊臣則勢位無軋己者權可保也去異己者皆可以用門下之人也去舊法則曰今日執禦天下者是己所爲而陛下又將任以聽其伸縮也奏至王安石曰所奏前後今並不分析於是詔繪落翰林學士禦史爲侍讀學士摯落館閣校勘監察禦史裏行監衡州監倉後兩日以繪知鄭州十二月劉蒙知湖陽縣初行免役法使者召諸令會議蒙獨爲不便退而條上利害卽投劾去五年十二月給事中李中師前知河南府時朝廷初令民出錢免役中師率先諸州推行富弼告老家居市中師籍其戶等令與富民均出錢希司農意旨多取寛剰比他處獨重洛人怨之中師厚結中貴庚寅詔入爲牧郡使七年詔定州民有賣屋未納免役錢者令安撫轉運司體量其實以聞安石曰百姓賣屋納役錢臣不能保其如此緣官吏行法必多不均之處然論事有權須問從前差役賣屋賠塡者與今孰多孰少卽於役法利害灼見六月初免役之法行也民以貲產出錢時曲陽縣尉呂和卿首較縣戶之髙下役之輕重第爲數等令定師李肅之深善之未及行和卿以憂去至是參知政呂惠卿領司農寺乃取和卿議爲手實法和卿惠卿弟也乙夘司農言曰五等簿書手所供多隱漏不實熈寧勅但刪舊條不立新制卽於造簿反無文可守承前建議惟民自供手實許人糾告其法最宻貧富無隱誠造簿良法也詔送編修司農列司惠卿又曰免役出錢或未均出於簿法不善按戶令手實者人戶具丁口田宅之實也嘉佑勅造簿五等用野居民若戶長豈能詳知其貧富不令自供手實則無隠匿之責安肯自陳又無賞典孰肯糾決此不可用宜仿手實之意使人戶自占家業如引落卽隠產賞告之法庶得其益旣而手實法歳以簿式示民令供而第價爲五等隠者許告三分充賞中丞鄧綰駁其議諫官範百祿亦論曰造簿手實告匿有賞且令手實之文而未行蓋使人自占必不實告明許訐人爲仇怨則禮義亷恥之風哀矣不報旣而法行害及雞豚民不勝病也冬十二月司農寺乞廢戶長坊正其州縣坊郭稅賦苗役錢以鄰近主戶三二十家排成甲次輪置甲頭催納一稅一替逐甲置牌籍姓名於替日自相交割縣不勾追衙集役使從之

元丰三年二月判司農寺李定等乞開府界諸縣鄕村第四五等戶敷出役錢不聽四年六月判司農寺舒亶嘗言役法不均責在提舉上曰提舉未可責也近臣有自陜來者欲盡蠲中下之民朕謂不然夫眾擎易舉上戶民少若中下盡免而取足上戶則不均甚矣古謂均無貧朝廷立法但欲均耳更可講以聞八年八月戶部言見準朝旨修完諸路役書諸色役人多寡或行添減並支酬雇直重輕未均並據逐路相度到事理修入今欲乞將諸路敷出役錢元額於役書內立定合用錢數外所畱寛剰不得過二分余所貴稍寛民力從之十月知安福縣上官公立獻書言免役取民之例從之詔府界諸路耆長壯丁之役並募充【耆長計第三等戶長第四等戶上應募】等第給錢其舊以保正代耆長催稅甲頭代戶長承帖人代壯丁並罷

元佑元年正月劉摯言助免役之獘以定州安喜一邑爲證戶部準勅府界諸路耆長壯丁之役並募充等第給雇錢其舊以保正代耆長催稅甲頭代戶長承帖人代壯丁並罷看詳所募耆戶長若雇募卽慮所數支少應募不行兼壯丁舊旣系第四等已下舊不出役錢隻輪充更不支雇錢亦慮難以雇募兼慮諸路提舉所司州縣爲見今降朝旨並創雇兼慮募卻於人上更敷役錢欲乞應府界諸路自有輪差及雇人去處並乞依元法如有增損事件亦依役法增損施行又言並廢州縣𨿽省役錢以爲封樁利然酒稅額虛失者不可勝計詔並廢州縣今諸路轉運提點刑獄等司同度合與不合並廢以聞先是司馬光言陛下詔羣臣民各上封事無有不言免役錢之害者足知公患無疑也臣今愚計莫若直降勅免天下免役錢一切並罷其諸色役人依熈寧元年前舊法人數委縣令佐親掲五等丁產簿定差仍令刑部檢會熈寧見行差役條貫刋印頒下諸州尙慮天下役人利害各有不同乞勅外更指揮行開封府界及諸路轉運謄下諸州縣委縣官看詳務在役法曲盡其宜司諫蘓轍言司馬光乞罷免役錢復差役法請旨依奏施行切觀司馬光札子條陳差役大事已得允當然其間不免疎略及小有差悞執政豈有不知若公心共濟卽合光所請行大意修小節然後行下但略錄札子前坐光名後坐聖旨依奏自今以往必有人借中外異同之論動搖大議願陛下但觀祖宗以來差役法行民有何害近歲旣行免役民間之獘耳目厭聞卽可行可罷不待思慮而決矣監察禦史孫升言陛下卽位以來因舊臣正論復行差役舊法其間不無窒礙理當委曲斟酌惟以便安公私爲務伏望早降旨揮諸路轉運使戒勅諸部咸體朝廷因民所欲惠飬元元之意庶祖宗成法早獲就緒初章惇言司馬光欲罷免役行差役事𨿽已奉旨依奏臣反復看詳其間甚多疎略大抵光所論事亦多過當惟稱下戶無不充役今一例納錢又錢非民間所鑄皆出於官上農之家多有不過莊田榖帛牛具桑柘而糓已愈賤此二事最爲免役納錢利害要言然初朝廷自議行免役之時爲時所遣使者不體先帝愛民之意成就法意之良今日道是更張修完之時理當審詳臣謂不若先具此意申勅轉運提舉諸州縣各令盡心講求預具利害擘畫次第俟朝廷遣使逐路措置則逺不過一二年間天下役法措置已周及曲盡其宜生民蒙澤上成先帝美利下興無窮大利與今日艸艸變革一切茍欲速行之獘利害相逺萬萬又與同列爭曰保甲保馬法一日不罷一日有害如役法熈寧初以雇代差行之太速故有今獘今復差代雇當詳議熟講而止限五日其獘將益甚矣禦史劉摯言今攺免役爲差役仍是大體已正大害已革譬病患之人病根已去其它當徐調治之而已臣恐上下觀望之人指小小事件張皇鼓扇伏望陛下及太皇太后堅持此意力行無疑勿爲異論所動蘓轍言應天下免役錢一切並罷大綱已得允當其節目疎略未可一一具言全在有司節次修完乃詳若不窮究首尾恐旣行之後別生諸獘乞朝廷將見在役錢且依舊雇役盡今年而止於今年內催促諸處審議差役確可無獘然後今冬迆■﹝辶裏﹞差撥起自來年使鄕戶一則差役條貫得詳旣行之後無復人言二則已納稅錢一年雇役民力舒緩進退皆便始司馬光奏復差役法旣得旨依奏開封府蔡京卽用五日限令兩縣如舊役人數差一千餘人充役亟詣東府白光光喜曰使人人如待制何患法不行乎議者謂京但希風旨茍欲媚光非實事也故蘓轍首言【轍疏在前】尙書呂公著札子勘會司馬光近建明役法文字其間不無疎略若博采眾議更加公心申明行下必成令章惇上文字𨿽亦可取然大率出於不平之气專欲求勝早來部堂三省樞宻會議章惇安燾大段不通況役法元不屬宻院若論議不一必是難得平允望陛下詳酌或選近臣三數人專切詳定奏聞乙亥詔差呂大防孫永範純仁專一以聞初範純仁自慶州詔入純仁素與光親厚聞光奏復差役法純仁曰法固不便然亦有不可暴革蓋治道惟去太甚者耳乃言於光欲且議緩行先於一州候見其利害可否漸而推之一路庶民不騷擾法可久行光不聽純仁嘆曰是又一王介甫矣復拆柬示之曰蒙示奏稿足見公之存心然此法但緩行而熟道則不擾亟行疎略則擾民公旣知純仁不欲速而示以益堅之利蓋欲使知罪而黙耳黙黙何難不止難黙亦可贊公使公喜而自容於門下何用犯公怒而喋喋也若果如此純仁不若少年合介甫求早富貴也何用白首彊顏於此媚公求合哉光亦勿聽始範百祿言於司馬光曰熈寧初百祿爲咸平縣役法之行罷開封衛前數百人民甚恱後有司求羨余務刻剝爲法之害今第減出錢之數以寛民可也光不從又議州縣吏因差役求賂從重法加等配流百祿押刑房固執不可且謂鄕民被徭役今日執事受賕明日罷役復以財遺人旣以重法繩之將見黥面赭衣充塞道路矣光曰微公幾爲民害遂已之王安石在金陵聞變法不爲意及聞罷役法失色曰亦罷至此乎此法終不可罷安石與先帝議之二年乃行無不曲盡後果如其言閏二月詔仍令逐州縣出榜許舊來系納免役錢令呂大防孫永韓維範純仁進對太皇太后曰役法大事自來出役錢下戶不易卿等各宜仔細仍辟屬官六員曾歷知縣差遣者又令差役法論求見成者許諸色人中陳逐路看詳更攺閏二月朝旨勿行從劉摯王巖叟朱光庭王覿之言也蘓轍言近奏罷免役錢行差役事大綱已得允當其疎略差悞有五其一衙前之害熈寧前破敗人家甚如兵火天下苦之先帝知之敕剏免役法勾收坊場官自出賣以免役錢雇役人以坊場錢爲患難酬奬其二坊郭人戶熈寧前有科配之勞新法始與鄕人戶並出役錢免刺配其法甚便但所出役錢太重未爲經久之法乞指揮據見今役錢裁減酌中數目與前項賣坊場錢除支雇衙前及召募非泛綱運外常切樁畱準備下項支用其三新法以來減定諸色人皆確合數行之十餘年無闕卽熈寧前舊法人數冗長虛煩民力其四熈寧散從弓手等役常苦接送極爲勞獘其五州縣胥吏募雇充役不請雇錢如願卽量支雇仍罷重法亦依前坊郭坊場等錢內支如不足卽差鄕戶詔送看詳役法所劉摯言臣見章惇向以附會安石遂塵政路近陛下攺免役復差役人情上下莫不爲是而惇欲爲非敢建異論沮詆聖政蓋寧負朝廷不忍負安石故惇不去不足以安廟朝成善政伏望正惇不忠之罪罷黜之蘓轍言臣近奏蔡京施行差役法故意擾民以敗成法又言臣近論列蔡京施行差役中不依聖旨申請防礙事件挾邪壊法章惇與司馬光爭論役法事【見委任臺諫門】三月詳定役法所言乞下諸路除衙前外諸色役人只依見用數定差今夏科錢住罷更不起催官戶僧道寺觀單丁女戶出錢助役指揮勿行從之夏四月中書舍人蘓軾詳定役法軾言臣見先帝初行役法取寛剰錢不得過三分以備災傷有司奉行爲當通計天下乃十四五然行之十六七年常積而不用至三十餘萬先帝聖意固自有在愚民因謂以免役爲名實欲重斂今太皇太后皇帝陛下所宜追探其意還於役法中散之以塞愚民無知之詞興長世無窮之利今欲盡罷寛剰錢將來無計而系官地數目不多見在錢𨿽有三十萬貫石而兵興借支幾半臣今乞於內帑錢帛中支還兵興所借錢斛復完三千萬貫石止於河北河東陜西備邊三路行給由募役法使五七年役減大半農民完富此無窮之利也五月蘓轍言臣四上章言蔡京知開封府推行役法知舊法人數冗長近降旨許州縣相度妨礙掲簿定差亦無限日而京違旨差人監勒開祥兩縣依舊法人數於數日內差撥了當欲擾民以沮成法又言朝廷近罷免役復行差役小民初免役錢鼓舞相慶士大夫因民喜而以爲差役一行民無事矣臣愚以爲免役害去而差役之獘亦不可不知也今除見議衙前差募未有成法外其餘戶長弓手散從等役一切定差貪官暴吏私切相賀何者市井之人應役家非富厚生長習見官司𨿽欲侵那無所措手今耕稼之民性如麋鹿一入州縣已自懾怖況家有田業求無不應自非廉吏誰不生心妄意復行差役百擾復加聞諸路此獘已行恐稍經歲月役人困苦必反思免役之便其損聖政不細乞明降詔書戒敇監司長史庶政知朝廷愛惜鄕役與神宗朝愛惜雇役無異日前約束官吏侵擾役人條貫使刑部錄出出榜州縣使民知之仍常督察有犯不赦庶民被差役之利而無害天下蒙澤矣七月蘓軾言臣奏乞罷免詳定役法聖旨不許軾意差役法必當攺不當於雇役實費外多取民錢若無多取民錢亦足利民嘗白司馬光不然之軾曰昔韓魏公刺陜西義勇公爲諫官爭之甚力公亦不顧昔聞公道其詳豈今日不許軾盡言耶光不恱而罷劉摯言朝廷忘免役之獘下詔攺復差役法天下知久矣造法始施倉卒故攺而立雇募之議爲招募之法而不能成也朝廷患常平之獘並用舊制施行未曾屢月變爲靑苗法後又詔責首議之臣而斂散之事今行如初此二大事也四方拭目以觀盛舉而反復二三何以使天下信之臣望熟計出令度可必行而後行則至其終也可及矣伏望降旨揮截自某月日應役人除衙前許招並使院職級弓手截級存畱曹司庫子之類充役人名外其餘如敢尙支雇錢者並以故違條制論罪庶役法早得完就無使小人幸其不成八月蘓轍言禦史陳次升奏以役法未定人情熒惑乞勅詳定役法所議速定或雇色額及官戶寺觀單丁女戶等敷出役錢則例先次序施行其州縣事體不同者候諸州申到定奪蒙敇批送詳定議法所臣看詳所奏勒令早定役人合差合雇色額及坊郭官戶寺觀等合出役錢則例申奏行下令民知定法不敢惶惑又王覿言聞諸路州縣有役人數多而鄕村等第人戶數少役差不足者自今𨿽次第人戶相兼將來年滿難得人戶承替及𨿽有人戶可作三處畨更休充役人處亦是經來年歲不多中戶應役旣頻則力必困議者患之臣謂不然蓋助役免役法推行之初天下州郡先會一年雇役及寛剰錢數然後賦於民也賦民者不可無法而且欲均又必會民家業多少爲緡錢而算之其槪曰一州雇役及寛剰歳月錢若干州民家業若干卽家錢每貫歲出免役錢若干而錢計足矣法𨿽如此而民財足不可得實州縣又有先集等第人戶使各認逐戶合納免役錢數則足歲計矣然後令供通家業而告之曰家業錢毎貫當納免役若干令某歲納若干卽當家業錢若干貫矣彼人戶乃具狀析家若以合納免役錢之數則家業得其三者又加少也旣定錢之多少所謂等第無用而等第之行又不可廢茍州縣徒用前日不用等第而差役人則人戶可應役者至少何足怪耶愚謂欲天下鄕村應役人戶稍多得以更休不困湏告諭天下郡縣使復位等第令頗得實則力均而不足患矣伏惟參酌施行侍禦史呂陶言人戶貧富髙下不均若不頻差上戶則無以寛中下之家湏相度立法戶多處以十二年少處以九年爲率分二次總計合役之數均勻定差如有一貫稅錢於九年或十二年合差役一次則二貫以上差兩次逐次各一人其錢多則又增新差之役然於九年或十二年內三次差役不過五六人謂逐次各差一人卽非並差五六人仍令私自雇人祇應乞得此奏付詳定奪法所癸未呂陶言昔嘉佑之差役從寛而條禁大略貪吏滑胥幸農夫之在官銳意侵漁人甚苦之熈寧免役止令出錢官爲雇募凢侵漁農夫者一切有禁然有司赦文過重民間錢貨遂至乏絕陛下深卹元元復行差役臣謂法不相湏則惠有未至旣以嘉佑制差之而不以熈寧令禁之𨿽無近年役錢之勞復有昔日應役之害伏請申命有司嚴責期年不候諸路役帳齊足疾速裁定以完差役之法王巖叟言役法不便者六條二年十一月尙書李常言熈寧以來變差役之法俾稅戶悉輸貲募民間而役之旣久而民力敝故復議差法少通古今以成書付戶部使推行矣夫四海之廣萬世之移風俗好惡旣殊而上戶富安下戶匱乏富則以差爲病難復均齊匱則以力爲宜利久休息不可一法治也輒求差助二法隨時上下所宜條敍梗槪若使民而可久也伏望聖慈付之有司加議或上裨聖政之萬一三年二月學士兼侍讀蘓軾言差役之法天下以爲未便獨臺官數人主其議必爲不可攺磨礪四顧以待言�者故人畏不發耳近聞疎逺小臣張行者力言其獘諫官韓川深詆之至欲重行編竄【張行者述之從孫也言神宗議納役蓋嘗謂之助役矣以爲若止於助則未能盡免將使後世役亦差亦納於是便爲免役其慮深矣今廢而復差上違先帝貽謀下咈元元安志豈曰述事乎易言差役下戶一年所廢有用數年役者有用數十年復有者其等漸降害愈深殆非聖人裒多益寡天道弛張之義又言臣恐行者以爲有心於攺法無心便民昨日攺之爲天下之民無容心於其間可也章疏十上詔監司取戒勵以聞乃止】詔差役法內有未便事令王巖叟韓琦與劉安世同看詳具利害以聞先安世言今差役深詔執政固守初議毋狥浮言妄有變易六月蘓轍上疏曰昔嘉佑以前鄕差衙前民間常有破產之患熈寧後出賣坊場以雇衙門民間不復知衙前之苦元佑初務於復舊一例復差官收坊場錢民出衙前之費四方驚顧尋知不可施又復雇雇法有所未盡但當隨事修完而去年之修復行差役𨿽存雇法先許得差州縣官吏利在起動人戶以差役而便差法一行實時差足雇法𨿽在誰復肯行又熈寧雇役法三年人戶並出役錢上戶以家業髙彊出錢無藝下戶昔不充役亦遣出故此二等人戶不免咨怨中等旣自差役今又出錢不多雇法之行最便及元佑罷行雇法上下二等欣躍可知中等則反爲害故天下思雇役而厭差役今五年矣此二事宜因獘修法爲安民靖國之術者也六年九月鄭雍言元佑復差法一經六七年乞朝廷擇監司知州召詣三省令親受朝旨先從一二州召諸縣令長采民間役法利害與監司長史參議名爲一州一縣法七年九月三省言今檢諸路助役不敷每年支止及半致狹鄕縣分差役頻並當職官吏不體朝廷法意務爲占吝不切雇募以寛民力今令諸監司州縣依下項畫一旨揮行一差役人戶三等以上戶空閒四年等第四等以下戶空閒六年如不及逐年限卽據所缺役人雇募如本路役錢支不及二分空閒年限不雇外並許役人止三等戶貼雇令空閒及四年下三等戶並貼雇令空閒及六年本縣計逐等合役人戶除空閒年各合差若干戶充役不足合用若干人定二額差者役滿卻差人承替雇者有闕募人塡闕後來戶口升降差雇不齊且依舊額仍限今旨到日令佐據合雇人額行募仍州縣先從重役替放先入役之人如無令雇州役便雇縣役其州縣役若本不足卽依近旨差次一等此本等內下戶物力及七分以上不以籍爲定如次等無及十分只以本等空閒一年一應鄕縣役人除已雇衙前守分外其輪差已依舊除雇到州縣役卽未得開落別項聲說一官雇者弓手先雇曾充弓手人不足有武勇行止人充役雇者準此一壯丁於本村合差人戶依版簿名次實輪充役半年一替除已本等應付他役外如村有四十戶差壯丁之人本村丁二人處毎年四戶輪應十年徧周復始一州路有狹鄕役頻縣分募錢不足申提刑司依條那移助役寛剰錢不足申本司乞支坊場河渡剰錢謂支衙前雇食支酬綱運接送人等錢外剰數據毎年合用支酬等用錢數十分爲率毎年畱二分準備衙前等支用錢千貫將剰錢五年畱千貫更不樁畱又不足申戶部依此那移別路逐免剰錢助役錢依舊每年存畱一分如見今已有寛剰及自來積錢數自便作五分樁畱有支遣卽塡補一應差軍接送系代雇錢役人者以用過軍人身分請受歳終令提刑撥還轉運司余依舊條一應重役人口合行替放應募依舊在役請雇錢者聽一應後募到役湏有產稅不得募瘡贖曾犯刑人及諸工藝人並召有產二人委保人不過舊募錢數一衙前如人戶願依陜西鎭戎徳順軍熈州衙前法以官田充募者聽其官田合出租課卽以坊場河渡錢撥還所屬詔並依先次施行【元佑於役法畱意如此不久復爲紹聖所壊甚可惜也】秦少遊進議有曰役法之議不決久矣有司閱四方之牘牽制優柔相視而不斷者二年𨿽稍復筆削著爲一切之令取濟期月卒未確定可服人情傳萬世不獘也所以然者無他士大夫偏獨各有系吝不能至公爲心耳夫役法者科條品目𨿽曲折不同不過差免二法而已差役之法𨿽曰疊任府吏胥徒之士數年一更然捕盜者奔命不遑主藏者備賞無等囷倉竭於飛挽資產破於廚傳執事患其敝變爲免役之法𨿽曰歲使中外之民悉輪僦直以免身然平括至於室廬檢括及於車馬裒多以爲寛剰厚積以爲封樁獘又甚於差役矣蓋差役之法不獘免役不作免役之法不獘則今議不興士大夫用於嘉佑前則以差爲是免爲非用於熈寜後則以免爲得差爲失私意搖於中公議遂移於外嗚呼豈特二年無定論哉𨿽十年而不足怪願詔有司毋牽於故新之論毋徇於差免之名悉取二法可用於今者別爲一書謂之元佑役法則嘉佑熈寧之臣皆黙然心服矣丁未朱勃言免役之法利害詔送戶部看詳役法所丁夘中書省言勘會推行差役迄今十年民苦差擾議者前後攺移不一終未成一定法詔府界諸路復免役法仍自旨揮到日爲始閏四月權荊湖提刑安惇言差役法行九年終未就緒望復熈寧舊法令民均納役錢詔送戶部看詳役法所五月張商英言梓州路有職官張行者元佑中上七十疏乞復免役法省符再下轉運司取責誡勵臣不曉戶長部貳輒敢塗塞中外耳目請究其人原情議法罪樞宻院言戶部看詳役所申諸路復免役法未審合否依舊行免役法詔並依熈寧舊勅施行

紹聖三年五月孫諤言免役者一代之法今在官之數與其直果不過民出錢者果無不均之獘耶在官之數元丰多元佑𨿽省未嘗廢事也則多不若省散役之人直元丰重元佑𨿽輕未嘗廢役也則重不若輕然則元丰不及元佑法歟曰大綱立而不能無損益者眾目也數省直輕民出泉者易故法可久也伏望博采羣言無以元丰元佑爲間要便於元元無不均之患裁爲成書以貽後世則先帝之烈如日月光明矣惟陛下詔二府之臣議焉翰林學士詳定重修敇令蔡京言孫諤所言役法臣詳諤言以爲元丰多而重元佑省而輕多不若省重不若輕則諤謂元丰之法不若元佑明矣而又文其姦言以爲隨時損益者妄也先帝勞思因時制宜其輕重省多講之甚熟行之如何而不如元佑乎元佑之人詆訛誣罔忠臣義士所當共嫉而諤於陛下追紹之日故爲此言臣切駭之伏望畱神加察詔孫諤罷左正言差知廣徳軍

太平治迹統類卷二十一

●欽定四庫全書

太平治迹統類卷二十二

﹝宋﹞彭百川撰

熈寧元佑議論靑苖

皇佑五年三月命陜西轉運使李參專制置觧塩代範祥也時參轉運五年矣自軍興戍兵苦食不足參視民缺時令隠度糓麥之入預貸官錢麥熟則償謂苗錢數年兵食有餘後靑苗法始諸此

熈寧二年王安石事變更法度九月三司條例司議行靑苗法河北轉運判官王廣亷督漕陜西奏乞度牒僧數千爲本司行靑苗法春散秋斂與安石議合至是請先行河北丁夘三司條例司言欲以諸路常廣二倉粟貴發賤斂如陜西靑苗法仍取民願庶農不至闕食赴時趨事使兼並無以乘其急從之十一月司馬光進讀畢上曰朝廷每更一事士大夫洶洶皆爲不可光曰朝廷散靑苗玆事不便呂惠卿曰光不知此事富室則害民縣官爲之乃所爲利民也光曰昔太宗和糴河東糧艸以給戍兵至今爲膏肓之疾朝廷𨿽知害民用度不足不能救也臣恐靑苗之害亦如河東和糴也呂申曰司馬光之言可謂至論三月春詔諸散靑苗錢無得抑配違者置之法學士範鎭言常平倉始於漢之盛時視榖貴賤發斂以便農末最爲近古𨿽唐虞之政無以異也靑苗乃唐之衰不足法也且陛下疾富民多取而少取之猶五十步笑百步耳惟乞觀天地之便罷靑苖之舉右正言李常孫覺亦言王廣亷近至京師倡言取三分之法又聞制置司欲行於天下乞明詔有司勿以彊行仍且試之河北陜西數路廣廉初在河北行之民喧然謂不便而廣亷入奏稱民間歡呼歌頌聖徳言者旣交攻之朝廷不得已乃降是詔庚申提典開封府界縣事呂景言人戶見倚合貸糧五十餘萬石今又散靑苗錢十五萬貫恐民力不堪詔送條例司召提舉官戒諭之先侯叔獻屢督景散靑苖錢景以畿甸課利無有贏餘例司又別以買陜西塩鈔錢五千萬爲靑苗錢而景復是奏三年二月朔韓琦言淮南轉運及提舉常平廣惠倉司牒給靑苗事臣以國家頒號令立法制必信其言使民受實惠則四方孰不欣服詳熈寧二年詔在優民不使兼並乘急以邀倍息皆以爲民公家無所利其入謂先王散惠興利益民之意也今自第一等而下三等以上坊郭戶有物業抵畱者依靑苗例支借是官放息錢與初抑兼並濟困乏之意相違欲民信服不可得也且上戶見官中戶散錢誰不願從本戶夏秋各有稅賦又有預買又轉運司和買等色納捐積年倚合借貸麥種錢之類名目甚多今更增納此一靑苗錢自制下一路官吏上下惶惑皆謂若不抑配則上戶必不願請近下戶等𨿽請必難催納將來必行刑督率及勒幹保人等均賠之患大凡兼並放息錢𨿽取利稍厚緣有逋欠官中不許受事況舊債未償及半早已續得貸錢兼並者旣有本故能相因歲月漸而取之今官貸靑苗錢不然湏夏秋隨稅送納災傷及五分以上許科次催還連兩科災傷則必官無本錢接續支給官本因而失陷其害如此更望聖明博訪如臣不妄乞盡罷諸路提舉官委提典刑獄依常平舊法施行癸亥上親袖出琦奏示執政曰琦眞忠臣在外不忘王室朕初謂可利民不意乃害民如此王安石勃然進因難琦奏曰陛下修常平法所以助民至於收息亦周公遺法也曾公亮言坊郭不當俵錢陳升之曰但恐州縣避難索之故抑配上戶耳安石曰抑配恐有之然俟此嚴行絀責則獘自絕先程顥言成都不可置常平安石極以爲不可曰臣論此事已數十萬陛下尙疑如此事事爲異議所惑天下事何可爲之曰要湏盡人言翼日安石稱疾不出安石視事主靑苖議【見安石門】司馬光論靑苗【見新法門】趙抃悔不罷靑苗【見安石門】甲申以韓琦論靑苗奏付條例司李常言其尢甚者至使善良備給納之費虛認貫以轉二分之息上閱常奏問如何處置安石曰令分析是何州縣如此公亮升之皆曰諫官風聞言事豈可令分析公亮曰安石但欲令已議論勝耳上卒令常分析己酉韓琦言臣已老病願罷臣河北使爲大名府路安撫使從之實安石怒琦沮之也時陳畱亦不敢散錢知縣姜潛稱疾去官上復趣司馬光入見光言宜早收樞宻告敇從之三月光移書安石請罷條例司及常平使者四月李定權監察禦史裏行定素與安石善孫覺歸自淮南薦定極口因召至京言靑苗之便安石喜遂薦於上乞召對謂曰君上殿當具爲上道此及見上果問新法定對如安石所教上批付中書欲用定知諫院曾公亮陳升之以爲無此例固爭之乃攺命不撰李定詞頭【見官制門】三年十二月開封府判趙瞻知鄧州瞻因出使得奏事上問曰卿久爲監司乃知靑苖法便也對曰靑苗唐行之於季世擾攘中掊民財誠便今欲爲長久計愛百姓誠不便安石陰使其黨兪充誘曰當以禦史知雜奉待瞻不應由是不畱京師瞻時出使未還也

元佑元年三月朱光庭言臣計天下靑苖錢數昨來支俵外見在錢數尙多欲乞將一州見數監司斟酌諸縣戶口多寡並用收糴存畱斛■﹝豆斗﹞凡丰年添價以糴小饑減價以糶詔戶部指揮諸路提刑相度收糴數目以聞夏四月王巖叟言覩聖旨提舉官累年積蓄錢糓財物盡樁作常平倉錢物委提刑交割主管依常平倉法搢紳議謂朝廷復此法遂免出息二分矣今見四月二十六日勅旨再立常平錢糓給斂出息之法中外莫不復疑朝廷以利爲事豈以靑苖之法皆主助息以助用耶主於惠飬百姓耶主於助用則無可言者主於惠百姓則十六年於今但見百姓日陷困窮而不自知伏望詔有司罷之天下幸甚五月禦史上官均言臣願行閏二月八日詔書罷去靑苗復常平平糴之法爲萬世之通利六月蘓轍言靑苗害民朝廷所患罷而不盡廢而復講使天下疑朝廷求利此臣之深惜也伏乞追寢近降靑苗指揮詔天下靑苗自後不復支散王覿言神宗臨禦之初柄臣建議廢常平法散靑苗錢縉紳公論咸以爲非而主議者持之甚堅先帝聖明乃奮獨斷令取常平錢斛存畱一半此見先帝常平法不可廢也伏願罷靑苗依今年二月九日勅行常平法以成先帝之意劉摯言今覩惠卿責降則制詞有首建靑苗之語夫以建議者爲罪則是朝廷知靑苗不可行也伏望復行常平以幸天下秋七月蘓轍入言臣近奏乞罷靑苗錢乞盡將臣僚前後章疏酌行八月司馬光札子乞分等糴糶其後王巖叟言臣覩昨降朝旨文𨿽詳而未通四方來者更疑未便乞依舊法不分立三等更不申取本州島及上司指揮外余勅新降朝旨別行頒降庚寅劉摯言臣近以惠卿責降告詞首建靑苗之語而靑苗法未罷曾具論列不蒙采納望依今年二月勅文依常平舊法施行王巖叟蘓轍朱光庭王覿言臣等屢奏乞罷靑苗皆不蒙付外施行如眾論必以罷爲是乞早賜斷以慰民心如爲非乞顯行黜責以懲臣等妄狂六月司馬光言靑苗錢害民極多臣僚上言前後非一今欲徧指揮下諸路提刑司常平錢榖只令州縣依舊法趂時糴糶靑苗錢更不支俵舊欠二分息盡皆除放詔從之初純仁以國用不足建議復靑苗錢四月二十六日旨揮蓋純仁意時光在告不預也己而召諫共言不報光尋具札子乞約束州縣抑配者蘓轍又繳奏乞罷之光始大悟力疾入朝對曰近日不知是何姦邪勸陛下復行此事純仁失色卻立不敢言靑苗錢遂罷散巖叟等所稱大臣實指純仁也錄黃中書蘓軾奏曰臣見免役之法已盡革去靑苗乃獨因舊稍加損益欲行月攘一雞之道熈寧之法本不許抑配今𨿽復禁其害猶在又官吏無狀於給散之際必會酒務設樂賣酒民至有徒手歸者每散靑苗酒課暴增此臣親見而爲之流涕者也二十年間因欠靑苗至賣田宅男女溺水自縊不可勝數朝廷忍復行之歟使斯民快一時之用而不慮日後催納誠非良法今已行常平糴糶之法惠民之外官亦少利何用二分之息以賈無窮之怨臣深惜之欲乞旨揮今後更不給散所請過錢戶候丰熟日分作五年十科隨二稅送納庶農民息肩以免後世譏議所有上件錄黃臣未敢行下十二月臣僚上言朝廷罷俵靑苗錢令諸路提刑司委丰熟州縣廣行收糴糶意欲常有蓄儲而戶部請不收糴年計失朝廷飬民之意乞諸路運司合糴年計並無先次令常平收糴從之

熈寧元佑議論市易

熈寧五年三月丙午詔曰天下商族物貨至京多爲兼並之家所困宜出藏庫錢帛選官於京師置市易務先是有魏繼宗者自稱艸澤上言京師百貨所居市無常價貴賤相傾富能奪貧乃可以爲天下於是中書奏在京市易務監官二舉提一勾當公事官一許召在京諸行鋪牙人充本務行人牙人遇客貨不願賣入官者許務中投賣勾行人與客平價據行人所要物數先支官錢買之並不抑勒若非行人要物價實可收蓄變轉亦委官變轉收買投時估出賣不過取利故降是詔戶部判官呂嘉問提舉在京市易務仍賜庫錢百萬緡爲市易本其餘用交鈔及折博物令三司應副初三司請市易十三條其一云兼並之計較取利有害新法令市易務寛察申三司隨置以法禦批減去此條余悉可之禦史劉孝孫言此則見陛下寛仁愛民之至安石曰孝孫稱此爲聖政臣謂此乃聖政之闕上曰若但設法傾之卽兼並自不爲害安石曰若不明立法令但設法相傾卽是紙鋪孫家所爲五月呂嘉問言泥內酒坊等處連三竈歲省柴四十餘萬推之一縣省三十三萬斤約諸州歲省柴錢十六萬緡先獻連三竈法王靖變更三竈法常震並乞充賞詔王靖遷大將滅磨勘五年常震不理選限試國子四門助教仍賜曹州酒坊錢三千緡七月詔在京商稅院雜買場雜賣務並隸提舉市易務閏七月先是上批付安石聞市易極苛細市人怨謗以爲官司浸淫盡收天下之貨自作經營可令指揮只依舊繼宗元擘畫施行安石白上曰陛下所聞有事實乞宣示上曰聞立賞捉人不來買賣安石曰此事尢可知其妄嘉問曰至臣處不知果有此事是臣以聚斂悞陛下當知臣素行若臣不如此卽無緣有此事容臣根究勘會別具聞奏冬十一月上謂安石曰市易賣果實有之卽大煩細今罷之如何安石曰市易司以民上爲官司科買所困下爲兼並取息所苦投狀乞借官錢出息行倉法供納官果自立法來販者比舊皆卽得見錢行人比舊官司兼並所費十減七八宮中又得好果實供應比皆逐人所供收及累驗事元如此陛下謂傷國體臣謂不然上笑且曰買得果實比舊極佳行人極便行人皆貧宜除放息錢安石曰比舊已各蘓息何湏除放息錢六年春樞宻文彥博言臣近言市易司遣官監賣果實損國體斂民怨乞寢罷今渉旬未行凡衣冠家罔利於市縉紳淸議尙所不容豈堂堂大國皇皇求利不爲物議所非乎安石曰陛下近放百姓貸糧至二百萬支十斗全糧給軍一歲增費亦數十萬緡天下孰不知陛下不殖貨利豈所費如此而乃於果實收緡息以規利者乎博所言遂寢不報六月提舉在京市易務奏三班借職張吉甫爲本界勾當公事辭以見爲李淸臣指揮使方在降謫一旦捨去義所不安上嘆曰十室之邑必有忠信吉甫陳義甚髙賢於李淸臣逺矣可遂其志安石曰始聞吉甫極有幹才今所陳乃其私義朝廷取人正當如此初韓絳宣撫淸臣從辟會絳無成功被貶淸臣自全多毀絳故上薄之七年正月遣李■﹝木巳﹞相度成都府置市易務利害上問安石納免役錢如何或云提湯瓶亦令出錢有之乎安石曰且言提湯瓶令出錢必有人陛下何不宣示付所司考實如市易司非呂嘉問孰能守法不避左右近習非爲嘉問辧以忤近習且此事臣親一一經理亦頗勞神正不欲背負所學爲天下立法故也上曰士大夫言不便者甚眾安石曰士大夫或不快朝政或與近習相表裏自古未有令近習如此能興治功者初嘉問提舉市易務挾安石陵慢三司使薛向且數言市易事及曾布向代爲三司使素知嘉問驕恣懷不能平及聞上數以市易苛細詰責中書意欲更張未得間也是月丁巳上夜降手詔賜布曰聞市易務日近收買貨物有違朝廷立法本意可詳具奏布對於崇政殿具奏所聞上覧之矍然喜見於色謂安石曰曾布言市易不便知否安石曰知之上曰布言如何安石曰布今上殿必自言遂畱身曰市易事布與嘉問不相足布所言旣送中書是夜上批問安石恐嘉問實欺罔非布私忿安石具奏明其不然於是詔令與惠卿同根究市易司不便事安石意主嘉問不以布所言爲是故使惠卿居其間也布旣受詔同惠卿究市易事四月上批可令布惠卿一處取問上復以手札賜布令來對布卽具陳行人所訴並疏惠卿姦欺以聞及布對上慰諭久之因曰惠卿誠不可更共事時上意必欲按治安石卒不肯捨惠卿用他官惠卿奏請畨覆蓋謀變此事也上疑焉故仍付兩人五月中書戶房比對市易司事及曾布根究市易違法事詔章惇曾孝寛就軍噐監置司根究以聞後八日布對延和殿言戶房不同之故上以爲然布因言市易已置獄朝夕竄絀自爾必不復望淸光上曰卿三司使案所部違法有何罪布曰陛下以爲無罪不知中書意若何況臣與惇有隙今以惇治獄其意可見上曰有曾孝寛在事旣付獄未必不直上慰勞曰卿不湏如此自爾不復請對後八十餘日乃貶六月上批提舉市司奏二年收息錢九十六萬餘緡累年朝旨已支九十五萬緡可契勘何日月指揮支往何處【新本亦削去此復存之此可爲欺】八年呂嘉問兼提舉市易司安石言蓋自秦以來未有榷制兼並之術臣以爲司能榷制兼並理財則令頒與不頒不患無財提舉市易司本劉佐韓絳固爭以爲佐未合與差遣安石曰市司自來舉司不湏條制且七八萬貫場務湏付能者絳固爭爲如此則廢法再拜辭位曰宰相不可爲上愕然曰玆小事何必爾絳曰小事尙弗爭況大事乎卒罷劉佐絳就位丰二年正月詔市易舊法所人賖錢田宅或金錢抵當者三人保則給之皆出息十分之二過期不納月罰錢百之二貧人無賴子弟取官貨不償積息罰愈滋囚系督責徒存虛數都提舉市易王居卿建議以田帛抵當者減息無抵當徒相保者不復給自元丰二年正月以前本息外所負罰錢悉免之凡數十萬緡負本息者延期年半眾議頗以爲愜八年四月又詔在京並西及泗州置貨等場並罷中書省今年正月九日赦書內外人戶見欠市易錢物並抑所屬勘會元賖請本息等錢並已納見欠數目條具聞奏其息錢當議減放在京至今未見有司依赦以聞詔劉拯等赴禦史臺置局磨勘欠錢大戶放七分小戶放全六月詔戶部提轄拘催市易錢物準勅除放錢外合納本錢特與展限三年八月戶部狀勘諸路自去年推行市易抵當兼勘鎭寨市易抵當已準旨更不興置今相度除諸路州軍抵當收息簿可存畱外其州縣市易及余處一切皆可省罷詔從之【抵當原不罷但罷市易耳】十一月兵部員外葉祖洽奏市易之逋𨿽有寛期之惠然民力已敝必無從出願勅有司檢察委無可出特放蠲之

元佑元年正月辛丑朝散大夫呂嘉問知淮陽軍以孫升言市易法初行嘉問實領其事罔上壊法故有是命閏二月錄故左侍禁李公度男適以公度監熈州市易收息緡錢十八萬有奇故也詔戶部應諸路人戶見欠市易錢並與除放蘓轍言蜀中榷茶市易等見委郭槪體量事實而槪並不指言實獘如市易比較收息始因韓玠以靈泉爲比務令多取息錢槪以伊叔祖韓縝任僕射不敢體量實狀妄言玠不曾以戶口比較息錢又代玠巧說附下罔上情理難恕臣乞降旨先罷絀郭槪所有前件事別委官體量施行詔遣郭槪與差遣其賣鹽市易事令黃亷先次體量以聞己酉詔市易務見計置下準備外國人使收買之物五萬餘貫令據見數供賣候行計置令行人依舊供應其元丰四年西驛買賣令市易管認出賣朝旨更不施行又詔應內外監理市官錢在京委太僕寺開封界令提點諸路令轉運限一月各索逐戶原請官本許以納過息罰錢充折及官本卽便免放並坊場淨利錢依比以納過罰錢折塡淨利外尙欠官本並淨利而業盡及無抵保或正身保人孤貧者權住催理及以前積欠免役錢減一半余分限三年隨夏稅帶納其今月四日旨揮不施行者從蘓軾奏也七月蘓轍言乞將市易欠數人戶通計所納息罰錢數放已納及所請官本數目卽與除放蒙恩依此施行徳澤廣及然聞京師下戶貧家初從多作詭名請新還舊以此無緣通計息罰故除放之恩多止上戶臣近行體問據通直郎監在京市易務宋肇爲臣言若截欠二百貫以下戶一例除放所放至多事亦均一臣究其說以人所欠皆出利息若將見欠二百貫以下除放錢數不多望乞特與除放或因將來赦書明堂行下或更轉行諸路則細民戴徳社稷之利不可勝計�內呂嘉問系修創市易害民最深𨿽已責降尙有民社更乞重竄以謝天下所有宋肇札子三道備錄進呈如左八月李常言今常平坊場免役積剰錢共五十餘萬貫散在各州縣貫朽不用初緣泉貨流通乃濟臣欲乞命有司議於州縣各宜平糴一司選人領之仿古平糴糶法就直如數公而斂之及其價騰裁數分而出之但無虧原價惟利農桑之民爲先庶泉貨流通四海蒙福二年三月梁燾奏言風聞朝旨拘收見欠官錢戶產切謂不然命令一下民情驚擾甚負陛下安靜四方之意也乞降聖旨恩寵此行展限理索以安百姓之心四月李常言朝廷自元佑來聖政所先慈仁爲本愛育爲務宜其和气格天嘉應下浹而渉春以來時雨愆候上動聖懷祈禳修省無所不至然小雨𨿽降終未沾足臣思今日人情尢郁貧弱尙困惟市易一事自恩放除二百貫以來消減亦不多矣昔稱三萬緡今存四百餘緡矣昔稱百餘萬緡今才二十九餘貫矣蠲除者旣見不少理索者獨爲不幸窮困之情未舒臣慮和气因未浹也臣待罪戶部凡一錢之金一尺之帛莫不爲朝廷愛惜今冀以蠲放爲事者誠以上累聖政下擾至和伏望決之不疑奮於獨斷五月詔應官貟緣市易增羨酬奬惟身亾致仕及得減一年以下磨勘人並免呂嘉問追三官展四年磨勘吳安詩追兩官賈昌衛追一官三年三月詔罷賣市易司元丰庫物從三省之請也十月劉安世言新利路轉運判官韓玠元丰中奉使蜀道推行市易法過爲苛急至使縣官躬使升斗未免淩辱陛下踐阼之初尙寛玠爲言慘刻朝廷尙以爲疑遂委別司體量時玠叔祖縝方爲相而提典刑獄郭槪畏避權勢不上是奏陛下責其觀望先行降黜後維執政玠所犯遂不窮治今遽復所司何所懲戒伏望收新命以允公議八年二月尙書省檢會市易欠負已降今年正月朝旨毎保五百貫已下依赦除放大姓仍不過三保其該除放人戶更不奏裁外其餘諸般系官欠錢物有一名少欠敷科名者總計名下逐窠名次數五百貫已下除放奉聖旨每名各隨逐次依名數放除不得過三窠名其已該除放人戶更不奏裁﹝闕頁﹞

熈寧元佑議保甲保馬變更

熈寧三年十二月乙丑中書言司農寺定九縣保甲條制充選官於開封祥符兩縣團成保甲候成次序以漸及他縣從之先是同勾管開封府界常平等事趙子幾言近歲冦盜充斥公爲民害今欲依舊保甲各立首領使相部轄及捕賊賞格乃下司農寺詳定至是增損行之他日上謂王安石曰用募兵與民兵亦無異安石曰役之過苦則變成然募兵多浮浪非良農之比上曰民兵𨿽善止是妨農事如何安石曰先王以農爲兵因鄕遂寓軍旅今邊陲農人則無什伍不知戰守之法上曰止是民兵未可待以戰守柰何安石曰募兵與民兵無異顧將帥如何耳四年三月上召臺府對資政殿文彥博曰保甲用五家爲保猶之可也今乃五百家爲一大保則其勞擾可知彥博又言祖宗法制具在不湏更張以失人心上曰更張法制於士大夫誠多不恱然於百姓何所不便安石曰法制具在財用宜足中國宜彊今皆不然未可謂之法制具在也甲午上批樞宻院命教閱而詞訴並下提點司按察八月壬寅廣南東路駐泊都監楊從先言本路槍手萬四千今排保甲若兩丁取一得丁二十五萬八千若三丁取一得丁十三萬四千自少計之猶十倍於槍手願委路分都監二員分舉教閱詔司農寺詳定條約以聞其後戶自第四等以上有三丁者以一爲之每百人爲一都五都爲一指揮自十一月至次年二月每月輪一畨閱習每三日一比試事藝髙者先次歸放李宜之請廢保定軍�遣官相視而眾入軍衛乞畱額甚嘩宜之以爲遣官故縱其如此王安石白上曰陛下欲什伍河北民爲用若如此不治後不可用世京坐不能禁約故責及之保定軍卒不廢翰林學士曾布等言近司農寺兵部檢正立法臣等今修成義勇保甲及飬馬條三卷詔兵部行之七年詔開封府保甲免本身夫役三月詔諸軍止令都總管司施行先是詔五路自安撫以下提舉諸軍義勇保甲歲取旨升黜而知大名府韓絳言諸軍責總管司外義勇等事卽依今處分有是詔察訪使曾孝寛言慶曆八年嘗詔河北州郭第三等鄕村第二等毎戶飬被馬一疋以備官買乞檢會施行戶馬法始於此八年司農寺言保甲之法客戶五家相近者爲小保五小保爲大保十大保爲都保諸路皆準此行之

元丰二年提舉廣東常平林顏言今天下家爲之保保爲之長長爲之正豈不容姦而已蓋兵食於農藏武士於耕所謂教而後使之道也乃詔廣東保甲隸以武士八年夏四月樞宻院言保甲兩丁之家見教人小弱或久病及除當教人外並第五等以下田不及二十畝者聽提舉司審驗與放免尋五月詔府界三路弓兵保甲未行已前復置六月韓維奏保甲保馬之獘伏望詳酌施行六月樞宻院言訪聞近日府界三路團教保甲多因正長騷擾或巡教官指揮苛虐致小人凶暴陵抵犯法逐處提舉官多務姑息不喜州縣公行致官吏畏避不敢舉發監司觀望不爲按劾欲令府界三路提舉保甲司及州縣等覺察按劾施行又詔京東西河北陜西河東所飬戶馬近已支價錢馬軍分目今府界並京東等路飬馬指揮並罷又詔京東西路保馬法無定年限民間易以應辦而有司不務循守妄有陳請期限廹急遂至騷擾先帝已嘗降手詔詰責約束至今猶不能奉行其兩路保馬元降年限收買其剰買過數月並先以決年分之數又詔提舉京東路保馬兼保甲楊景提舉京西路保馬兼保甲張修並令乘傳赴京於三省稟議攺廢其役詔京東西路保馬等級分配諸餘數發赴太僕寺其格不應支配卽還民戶變易納所給價錢秋七月門下侍郎司馬光言保甲使人逐捕盜賊已有指揮縣尉及弓兵手級人數並令依保甲以前數優置其保甲不令管捕若使之攻討四夷則■﹝畝犬﹞畝白徙教閱𨿽熟未嘗見數與外國戰鬭詔書勅邊吏不得侵擾外界務在安靜保甲的實有何所用農民不堪愁苦如遇明道之蝗康定之旱至和之水則爲國大患近者羣盜王衝承保行刼又獲鹿縣保甲射傷提干孫文以下淩上伏乞斷自聖心盡罷諸路保甲保正長使歸農巡捕盜賊戶長催督賦稅其所飬保馬揀擇勾收太僕寺量給價錢如此則開封府界五路之民孰不歡呼鼓舞若以保甲中武藝有成之人可惜使之歸卽乞逐縣依沿邊弓箭手法許蔭本戶田三頃與免二稅疏奏蔡確等執奏不行詔保甲樞宻院今月六日指揮保馬別議立法範純仁奏初緣保甲子弟蒙指揮並教兩日或三日比之自來目數全少然未免往來聚集有妨農務或期約同保私閱爲名不肯專一生業官私及父兄終難覺察臣今欲乞應三路教閱保甲計一歲合教日數並就農閒之月分並歸農業則官司與父老易爲勾管八月詔府界三路保甲自來年正月一日依義勇法太皇太后諭輔臣曰民間保馬宜早罷去法有不便於民

元佑議合祭分祭同異

元佑五年五月尙書左丞許將建議當講祭皇地祗事詔禮部太常寺同共詳議當以聞六月禮部太常言奉詔議皇地祗祠典緣郊祭之禮國之大典乞與尙書侍郎兩省及侍從官以上同議從之七年三月禮部言詔同議皇地祗祀典準禮中崔公度狀切見累次集議未合將來南郊或別行大禮乞用資政殿學士陳薦議依舊合祭天地並從祀百神所自令決集議公度嘗言謹按周頌昊天有成命之序曰昊天有成命郊祀天地也又周禮冬至祀昊天上帝於圜丘夏至祭皇地祗於方丘漢武帝郊祀歌曰上天布施后土成穰穰丰年四時榮皆合祭天地於南郊之辭周頌合祭禮之情也周禮時祭禮之文也今時難行卽當依舊合祭並依祖宗舊儀爲萬世不刋之典禮部又言禮部郎中葉祖洽議願朝廷復明堂五帝之常祀太常少卿盛陶太常博士張獻宋景年議若祀昊天上帝兼祀五帝如舊儀得禮之變與祖宗大享之禮前後相成祀典無闕太常博士朱彥請季秋宗祀明堂以配上帝取合諸經於義爲允本部看詳若宗祀明堂昊天上帝五方上帝以五方人帝王官從祀得禮之變本部緣未奉明旨未敢集議詔並令侍從官及禮官集議以聞九月先是吏部彭汝礪言準勅同議南郊合祭事是非蓋未有定先帝欽若承順天心罷黜邪說是正太常行之歷年中外禔福聖作明述神明欣愜今何疑而欲更之也攺命實非可願惟朝廷愼之重之反之復之務求至當以稱先帝所以尊奉神靈之意於是翰林學士顧臨翰林侍講範祖禹等八人議曰王者父事天母事地皆不可以不親今三年一郊已非古制而北郊未有親祠之日若不親見地祗則尊天而不親地事父而未事母也伏請合祭天地如祖宗故事範祖禹又言初以天地特祭經有明文然自漢以來不能行之千有餘年矣宋興以來太祖郊四太宗郊五眞宗郊九英宗郊二神宗郊三皆合祭不合祭者惟元丰一年郊耳陛下他日果能行北郊之禮然後罷合祭未爲失也伏乞圜丘合祭依熈寧十年典禮吏部侍郎範純禮等二十二人議曰南郊合祭天地不見於經王者親祠天而地則闕焉亦非典禮神宗皇帝考按古議詔罷合祭元丰六年上祀昊天上帝於圜丘配以太宗又詔親祠北郊如南郊儀仍命有司修定儀注則於承事神祗禮無違者伏請並依先朝已得詔旨施行孔武仲等又請以孟冬純陰之月詣北郊親祠如神州地祗之祭權兵部侍郎杜純請於苑中設望祠位置爟火於壇所俟躬祠南郊之歲則夏至北郊上公攝事每獻舉爟火詔拜工部侍郎王欽臣議宜如祖宗故事並祭天地一次申謝丕貺曾肇又言伏以天地合祭非先王之禮學士大夫所共知之論者以罷合祭則天子未有親見地祗之時夏至親祀北郊則以五月行禮爲難欲因南郊並舉地祗之祭此於人事以求自便則可矣以此爲親見地祗之實則未也臣愚切謂合祭不可復親祠不可廢但當斟酌時宜省去繁文末節如親祠之禮無不可爲矣壬辰太皇太后垂簾三省進翰林學士顧臨等郊祀議太皇太后曰宜依仁宗先帝故事時呂大防言曰天地之祭自漢以來合分不一唐天寶後惟天子親祀乃合祭於南郊國朝以來大率三歲一親郊並祭天地宗廟因行赦宥於天下及賜諸軍賞給遂以爲常亦不可廢𨿽欲歲歲親行於本壇反不可得今令諸儒獻議欲用禮官前說南郊不設皇地祗位惟祭昊天上帝不爲無據但於祖宗權宜之制未見其可蘓頌曰今正南郊乞準故事蘓轍曰議者持合祭別祭二說各有所據神宗合祭天地今十五年矣皇帝卽位今已八年未嘗親見地祗乃朝廷闕典不可不正範百祿言祖宗皆遵故事每遇南郊並合祭天地神宗以爲圜丘無祭天地之理遂詔禮官考求典禮元丰南郊止祀昊天上帝配以太祖先帝所廢稽古據今未可輕攺也甲午爯進呈大防言今日宜爲國事勉行權制候將來議定北郊制度及太廟享禮行之未晚百祿言祖宗圜丘合祭皆是循用後代權時之制神宗皇帝元丰六年南郊不合祭地示乃是復行先王典禮太皇太后曰非不知此蓋爲國是蘓頌蘓轍鄭雍皆言合祭天地自漢唐以來常行自古帝王受命之初未嘗不郊見天地翌日三省條具所議奏聞詔依令學士降詔戊戌詔國家郊廟時祀祖宗以來命官攝事惟三歲一親郊則先享淸廟冬至合祭天地於圜丘元丰間有司援周制以合祭不應古儀先帝乃詔定親祠北郊之儀未之及行是歲郊不設皇地祗位而宗廟之享率如權制朕以涼昧嗣承六聖休徳鴻緒今玆禋禮奠幣上帝祼鬯廟室而地祗天神久未親祀矧朕方修郊見天地之始其冬至日南郊宜依熈寧十年故事設皇地祗位以嚴並貺之報俟郊禮畢依前降旨揮集官詳議親祀北郊事及郊祀之歲廟享典禮以聞八年三月翰林侍讀學士蘓軾上圜丘合祭六議略曰臣恭覩陛下近者至日親祀郊廟神祗享答實蒙休應然則圜丘合祭允當天地之心不宜復有攺更臣竊惟議者欲變祖宗之舊冬至祀天夏至祀地蓋以爲用周禮也請言周禮以今禮之別古者祀天者三明堂饗帝者一四時迎气者五祭地祗者三饗宗廟者四皆天子親祭而又朝日夕月四望山川社稷五祀及羣小祀之類亦皆親祭此周禮也太祖皇帝受天眷命肇造宋室建隆初郊先享宗廟並祀天地自眞宗以來三歲一郊必先有事景靈徧享太廟乃祀天地此國朝之禮也夫周之禮親祭如彼其多歲行之不以爲難今之禮親祭如此其少而三歳一行不以爲易其故何也古者天子出入儀物不多其衛甚簡自秦漢以來天子儀物日以滋多非復如古之簡易也今所行皆非周禮三年一郊非周禮也先郊二日而祭原廟一日而祭太廟非周禮也郊而肆赦非周禮也自后妃以下至文武官皆得蔭補親屬非周禮也自宰相宗室以下至百官皆有賜賚非周禮也此皆不攺而獨於地祗則曰周室不當祭於圜丘此何義也議者必曰今之寒暑與古無異而宣王奮武至以六月出師則夏至之日何爲不可祭乎臣將應之曰舜一歲而巡四嶽五月方暑而南至衡山十一月方寒而北至恆山亦今之寒暑也後世人主能行之乎所以十二歲一巡者惟不能如舜也夫周已不能行舜之禮而謂今可以行周之禮乎天之寒暑𨿽同而禮之繁簡則異是以有虞氏之禮夏商有所不能行夏商之禮周有所不能用時不同故也宣王以六月出師克纉武功蓋非得已且吉父爲將王不親行也今欲定一代之禮爲三歲常行之法豈可以六月出師爲比乎議者必又曰夏至不能行禮則遣官攝祭祀亦有故事此非臣之所知也周禮大宗伯若王不與則攝位鄭氏注曰王有故則代行其祭事賈公彥疏曰有故謂王有疾及哀慘皆是也然則攝事非安吉之禮也後世人主不能歲歲親祭故命有司行事其所從來久矣若親郊之歳遣官攝事是無故而用有故之禮也議者必又曰省去繁文末節則一歲可以再郊將應之曰古者以親郊爲常禮故無繁文今世以親郊爲大禮則繁文有不能省者若帷城幔屋盛夏則有風雨之虞陛下自宮入廟出郊冠通天乘大輅日中百捨百衛兵暴露於道鎧甲具裝人馬喘汗皆非夏至所能堪也王者父事天母事地不可偏也事天則備事地則簡是於父母有隆殺也豈得以爲繁文末節而一切欲省去乎國家飬兵異於前世自唐之時未有軍賞猶不能歳歳親祠天子出郊兵衛不可簡省大輅一動必有賞給今三歲一郊傾竭帑藏猶恐不足郊賚之外豈可復加若一年再賞國力將何以給分而與之人情豈不失望議者必又曰三年一祀天又三年一祭地此又非臣所知也三年一祀以疎爲闊若獨祭地而不祭天是因事地而愈疎於天自古未有六年一祀天者如此則典禮愈壊欲復古而背古益逺神祗必不顧饗非所以爲禮也議者必又曰當郊之歲以十月神州之祭易夏至方澤之祭則可以免方暑舉事之患此又非臣之所知也夫所以議此者爲欲舉從周禮也今以十月易夏至以神州代方澤不知此周禮之經耶抑變禮之權耶若變禮從權而可則合祭圜丘何獨不可十月親祭地十一月親祭天先地後天古無是禮而一歳再郊軍國勞費之患尙未免也議者必又曰當郊之歳夏至祀地祗於方澤上不親郊而通爟火天子於禁中望祀此又非臣之所知也書之望秩周禮之四望春秋之三望皆謂山川在境內而不在四郊者故逺望而祭也今所在之處俛則見地而云望祭是爲京師不見地乎此六議者合祭可否之決也夫分祭天地決非今世之所能行議者不過欲於當郊之歲祀天地宗廟分而爲三耳分而爲三有三不可夏至之日不可以動大眾舉大祀一也軍賞不可復加二也自有國以來天地宗廟嘉饗此祭累聖相承惟用此禮此乃神祗所歆祖宗所安不可輕動動之則有吉凶禍福不可不慮三也凡此三者臣熟計之無一可行之理伏請從舊爲便伏望陛下詳覧臣此章則知合祭天地乃是古今正禮本非權宜不獨初郊之歳所當施行實爲無窮之制不刋之典願陛下謹守太祖建隆神宗熈寧之禮無更攺易郊祀廟享以億寧上下神祗仍乞下臣此章付有司集議如有異論卽湏畫一觧破臣所陳六議使皆服上合周禮下不爲當今軍國之患不可袒執更不論當合可與不可施行所貴嚴祀大典以時定又言臣近奏論圜丘合祭天地非獨適時宜亦自然上合三代六經爲萬世不刋之典然臣不敢必以爲是故六議以開異同之端欲望聖旨行下令議者與臣反復詰難盡此六議之是非而取其通者則其論可得而定今奉聖旨但令集議官集議聞奏切慮議者各伸其意不相詰難則是非可否終莫之決臣今欲乞集議之日若所見不同卽湏畫一難臣六議明著可否之狀不得但持一說不相詰難非臣敢自是而求勝也蓋亦從長而取通也【範祖禹傳云朝廷從蘇軾之請令議者相詰難禹遽白呂大防曰當白朝廷酌其可否行之若使其相詰難必致紛爭失體於事何補也大防以爲然但令禮官集議而已二先已送集軾又言乞湏相詰難尋又罷集議豈用祖禹之言也】夏四月丁巳詔曰朕聞五帝不相沿樂三王不相襲禮世有損益因時制宜惟我祖宗嚴奉郊廟當遣官攝事皆考合於前文惟奠王親祠自裁成於大禮每以三歲對越二儀咸秩百神大賚四海迄先帝元丰之末講方丘特祭之儀蓋乃補一代之闕文振百王之隆典朕惟菲徳嗣守丕基列聖已行謹當遵奉先朝未舉懼不克堪是以昔歲仲冬竭誠大禮神祗享答祖考熈寧前詔有司再加集議猶欲咨度諸儒之論稽參六藝之文然理旣不疑事無可議斷自朕志恊於僉言祗率舊章永爲成式令後南郊祭天地依元佑七年例施行仍罷禮官詳議詔詞範祖禹所艸

太平治迹統類卷二十二

●欽定四庫全書

太平治迹統類卷二十三

﹝宋﹞彭百川撰

元佑黨事始末上

哲宗卽位司馬溫國公光當國悉攺熙寧元丰舊事或謂之曰舊臣如章惇呂惠卿等輩皆小人也他日有以父子之義間上則朋黨之禍作矣光正色曰天若祚宋必無此事遂攺之不疑君子謂光之勇孟軻不如若曰光參用熙寧舊臣共變其法以絕異時之禍實光所不取也十月同知樞密使安燾乞補外郡不許禦史中丞劉摰言臣昨於八月九日曽言神宗皇帝顧命大臣不可盡去宜於張璪等二人而罷璪以安天下畱安燾淸臣以全國體後蒙聖恩因璪有請進其官職使之外補今聞燾亦復上章臣深慮人情不察以謂先帝棄天下方逾年而受遺之臣一旦盡去轉相議論無所不及其於盛徳之治不爲無損伏望聖明再思顧慮無聽燾之去十一月範鎭提舉崇福宮以鎭力辭新命也先是鎭會塟永裕陵下蔡京謂鎭曰朝廷將起公矣鎭變色曰鎭以論新法不合得罪先帝一旦棄天下其可因而爲利乎及降詔令赴闕鎭辭又降詔曰西伯善養二老來歸漢室卑辭四臣入侍爲我彊起無或憚勞鎭卒辭之朝廷起鎭蓋欲授以門下侍郎鎭固不欲起又作書問其從孫祖禹亦勸止之鎭大喜曰是吾心也凡吾所欲爲者司馬君實已爲之何用復出十二月左司諌朱光庭言學士院試館職策題有渉諷議朝廷願正考官之罪又言蘇軾嘗罵司馬光及程頤軾聞而自辧曰臣切聞諌官言近所撰試館職人策問有渉諷議先朝之語臣退伏思臣之所謂偸與刻者専指今之百官有司及監司守令不能奉行恐致此病於二帝何與焉至於前論周公太公後論文帝宣帝皆是爲文引証之常亦無比擬二帝之意況此策問第一第二首鄧伯溫之詞末篇乃臣所撰三首皆臣親書進入蒙禦筆點用第三首臣愚意豈逃聖鑑若有毫髮諷議先朝則臣死有餘罪伏願少回天日之照使臣孤忠不爲眾口所鑠詔追回放罪指揮或言朝廷謂光庭言非是將逐去禦史中丞傅堯兪侍禦史王嵓叟遂恐逐光庭則所損益大乃各上疏論軾不當置祖宗於議論之間猶未顯言其有譏諷意也疏入不報侍禦史呂陶言蘇軾所撰策題蓋設此問以觀其合非謂仁宗不如漢文帝神宗不如漢宣帝也朱光庭指以爲非亦太甚矣今士大夫皆曰程頤朱光庭有親而蘇軾常戲薄程頤所以光庭爲程頤報寃而屢攻蘇軾審如所聞則光庭固已失之而蘇軾未爲得也且軾謂王鞏爲不知人戲程頤爲不愼言舉此二者而罪之則當也指其策問爲譏議二聖欲深中以報親友之私怨誠亦過矣況禦史上官均近嘗論奏爲政之道有寛猛兩端大槪與蘇軾策題同意陛下謂其言可取著爲法令頒示天下上官均之奏蘇軾之策題二人之言皆是講明治道一則順以爲成法一則指以爲罪何輕重取捨之異哉此士大夫之意不能無惑也臣與蘇軾皆蜀人而不避鄕曲之嫌極論本末旣備位臺職而輒糾諫官之失當二罪皆不勝誅然喋喋不敢自黙者非獨爲一蘇軾蓋爲朝廷救朋黨之獘也又言明堂降赦臣僚稱賀訖兩省官欲往奠司馬光是時程頤言曰子於是日哭則不歌豈可賀赦才了卻往弔喪坐客有難之曰孔子言哭則不歌卽不言歌則不哭今已賀赦了卻當往弔喪於禮無害蘇軾遂戲程曰此乃狂死市叔孫通所制禮也眾皆大笑結寃之端蓋自此始軾非無過也

元佑二年正月傅堯兪王嵓叟相繼上疏論蘇軾不當置祖宗於議論間其意欲以救朱光庭也旣皆不報是日二人又上疏論之甲子傅堯兪王嵓叟朱光庭以蘇軾撰試館職策題不當累日章疏今看詳得是非譏諷祖宗只是論百官有司奉行有過令執政召逐人面諭更不須彈奏庚午翰林學士蘇軾言臣近以試館職策問爲臺諫所言臣所不敢深辧蓋以自辧而求去是不欲去也今者竊聞聖明已察其實而臣四上章四不允獨非朝廷知臣無罪可放臣自知無罪可謝也今言臣者不止三人交章累上不啻數十而聖斷確然深明其無罪徳音一出天下誦之史冊書之臣自聞命以來一食三嘆一夕九興身口相謀未知所死然臣撰策問似實有罪若不實言是欺陛下也臣昔於仁宗朝舉制科所進策論及所答聖問大抵皆勸仁宗精明庶政督察百官果斷而力行也及事神宗蒙召對訪問退而上書數萬言大抵皆勸神宗忠恕仁厚含垢納污屈己以裕人也臣區區不自度量常欲希慕古賢可否相濟蓋如此也伏覩二聖臨禦以來聖政日新一出忠厚大率多行仁宗故事天下翕然銜戴恩徳固無可議者臣私憂過計常恐百官有司矯枉過直或至於偸而神宗勵精核實之政漸致隳壞深慮數年之後致馭吏之法漸寛理財之政漸疎備邊之計漸弛則意外之憂有不可勝言者臣竊憂之故輒用意撰上策問實以譏諷今之朝廷及宰相臺諫之流陛下覽之有以感動聖意庶幾兼行二帝忠厚勵精之政也臺諫若以此言朝廷若以此罪臣則斧鉞之誅其甘如薺今乃以爲譏諷先朝則亦疎而不近矣願因臣此言儆策在位天下幸甚若以其狂妄不識忌諱𨿽賜誅戮死且不朽辛未傅堯兪王嵓叟入對論蘇軾策題不當堯兪旣讀札子竟太皇太后曰此小事不消得如此王嵓叟因於袖取軾所撰策題就簾前指陳未終簾中忽厲聲曰更不須看文字也傅堯兪曰愛而知其惡憎而知其善今待軾如此軾驕將何以使之曰使總由臺諫官嵓叟曰若臺諫所言陛下能盡聽納自足以成陛下之美也臺諫何與焉堯兪與嵓叟家居待罪伏俟譴斥甲戌三省進呈傅堯兪王嵓叟論蘇軾札子執政有欲降旨明言軾非者太皇太后不聽因曰軾與堯兪嵓叟光庭皆逐執事者爭以爲不可丙子詔蘇軾所撰策題卽無譏諷祖宗之意又緣自來官司試人亦無將祖宗治體評議者蓋學士院失於檢會札與學士院令知蘇軾王嵓叟朱光庭各疾速依舊供職蓋從右僕射呂公著之議也同知樞密院範純仁亦言蘇軾止是臨文偶失恩慮本非有罪而言者未巳蓋此事或聞因小有言致交相攻訐流獘漸大望聖慈深察向來宣諭之意只乞以朝廷本置諌官蓋爲輔朝廷闕失及姦臣害政令人臣小過本無邪心諫官不須深論若其引咎求去則云朝廷不欲以小事去言官爾等當共成朝廷之美則必不敢更有他說是日禦史孫升奏言中丞傅堯兪侍禦史王嵓叟因奏論放罪指揮而陛下疑以爲黨附諫官而蘇軾爲無過堯兪嵓叟居家待罪而元老大臣曽無骨鯁之論以別是非而立降札子令供職二人去就是系國體茍放罪指揮畱而未下則二人者何顏以出而朝廷之體何從而正臣於此時豈可黙黙坐視以負陛下耳目紀綱之寄乎伏望聖慈詳漢文漢宣彼此輕重之詞察堯舜成湯宥過攺過之徳早出先降放罪指揮以全君臣之美以正朝廷之體則天下幸甚六月甲申承議郎彭汝礪爲起居舍人執政有問新舊之政者汝礪曰政無彼此之辧歸於是而已朝奉郎權開封府推官張商英爲河東提刑商英先上書言三年無攺於父之道今先帝陵寢土未幹柰何輕議變更又移書蘇軾欲作言官或得之以告呂公著公著不悅故出之先是禦史杜純賈易在司諌緣張舜民事劾呂陶上官均陶亦請外補上疏論朋黨曰嘗觀古之聖君賢臣相與圗治能辟眾正之路杜羣枉之門功業隆而名聲著者其術無他在乎絕朋黨之患而已人君不患不能知朋黨而患在於不能去朋黨臣起自疎逺無左右之助陛下擢於眾人之中付以言責之任感慨自任恨無以報萬一然臣以謂諌官禦史當尊朝廷肅臣下謹名分正紀綱逺比周然後爲稱職故遇事必言不暇卹已抵牾同列亦旣多矣違戾權貴亦已甚矣頃因程頤不嚴君臣之分故就別殿說書臣以爲禮貴防微事宜戒漸名分一僣毎生厲階乃封章論其不可奏方上而陛下已悟其失有旨攺正則是頤之妄請不待臣言而陛下已辧也臣於頤素無嫌怨所論奏者乃執事耳非欲沮頤以伸已也同捨緣此反目相視不啻仇讎陰懷睚眥伺隙求報未幾張舜民罷臺職諫官紛然共議營求亦欲率臣同入文字臣旣思慮短暗始欲救之遂諾長貳以爲可言旣而再思理有不可其後全臺具疏力來彊臣臣乃謀論舜民之言不可從舜民之罷不當救面從其請不敢雷同及至召起三省宣諭其人各以爲恥懷怨愈深意欲使臣不可獨逸遂形惡奏上凂聖聡仰賴陛下睿明天縱照見邪隠朋黨不攻自破孤臣獲全今韓維之客程頤之黨猶指舜民之事以攻臣是朋黨之勢復作而朝廷可欺乃天下之深憂也臣安可隠而不辧而去哉今政令之得失生民之利害必有大於舜民之事者而不先言之乃汲汲言臣者意非他也其一則賈易爲程頤報怨也其一則杜純以此悅韓維也韓縝誤神宗之政事韓宗師忝祕閣之除命韓宗儒穢惡之迹郭茂恂贓貪之罪臣累嘗彈劾則維之恨臣亦深也彼杜純者與韓氏爲婚姻則純之言臣以爲悅韓維迹狀亦明矣至於賈易爲程頤之黨則士大夫無不知之今二人者不知何辭以罪臣也謂臣已嘗出言欲救舜民旣而不救有反復之罪乎是不許臣深思而欲臣茍合也謂臣見同官罷職不出力救之爲薄於道義乎則事固有輕重理因有取捨不可執一而言也臣之罪止於此而言者源源未絕必欲臣廢逐而後止臣深痛朋黨之獘至於斯也伏望陛下哀憐矜照罷臣言職免使紛紜之議煩惑天聽臣不勝幸甚又言杜純至臺以來朝廷送刑名公事付臺定奪純獨持深議意務在殺與胡宗愈等各論奏近臣阿附之事是也此亦可見其附韓維也賈易旣與臣欲牽孔文仲上殿論奏文仲拒之程頤不與文仲往還忽謁文仲盛陳賈易所言之事因以言誘文仲令欲言之文仲深不平其說此朋黨可見矣又言新除臺官趙挺之乃邢恕妻兄從事程頤因純薦爲禦史以純與頤之故亦必言臣惟陛下幸察易凡五狀言呂陶及是陶與均罷言職陶補外而均內徙文仲呂陶言程頤事【見伊川門】六月右司諫賈易知徳州自蘇軾以策題事爲諫官所言而言者多與程頤善頤旣交惡其黨疊相攻易建言曰云云又言呂陶黨助軾兄弟文彥博實主之語侵彥博及範純仁太皇太后怒欲峻責易呂公著言易所言頗切直惟詆大臣太甚不可處諫列太皇太后曰不責易此亦難作公等自與皇帝議之公著曰不先逐臣則易命不行爭久之止罷諫職退公著謂同列曰諫官所論得失未足言顧主上富於春秋異時將有進導諛之說以惑上心此時正賴左右力爭不可預使人主輕厭言者於是呂大防王存劉摰私相顧嘆曰呂公仁者之勇乃至於此二年九月庚寅侍禦史王覿奏言蘇軾程頤向緣小忿侵結仇怨於是頤軾素相親善之人亦爲之更相詆訐以求勝勢若決不兩立及至臺諫官一年之內章疏紛紛多緣頤軾之故也前日頤敗而言者及軾故軾乞補外旣降詔不允尋復進經筵而又適當執政大臣有闕士大夫豈得不憂𨿽臣亦爲朝廷憂也軾自立朝以來咎愆不少然軾之文采後進少及陛下若保全軾則且勿大用之庶幾使軾不遽及於大悔吝又言飛語有十鬼十物八姦之說大槪不過取一二公議所共惡者以實其說餘皆端良之士伏望出中詔榜朝堂示大夫不聽讒言之意以安士大夫之心十月知懷州賈易責知廣徳軍易罷諫職翰林學士蘇軾中書舍人蘇轍皆乞外補不許於是轍言易謝表自謂以忠直獲罪指言羣臣讒邪罔極朋黨滔天上下不交忠良喪沮至引周易履霜堅冰不早辧之言以爲戒欲使朝廷原心定罪使行誅戮其間有云蘇轍持密命以告人志在朋黨而害正臣非臺諫凡易所言不敢條析論奏惟有言臣一節理當辧明易𨿽頃諫官今出守郡不當風聞言事其言臣以密告人伏乞朝廷取問狀實如所言有實臣甘伏條典於是禦史交章論易人才庸下猥蒙朝廷不次拔擢以爲諫官而易謟事程頤黙受教戒頤指气使若駈家奴頤於人物少有愛憎易所抗章爲毀譽附下罔上背公死黨伏望早賜指揮降黜以懲朋黨之風詔賈易已罷言職不合於謝上表內指名論事故有是責左丞劉摰言知陳州傳堯兪知齊州王嵓叟知潞州梁燾通判虢州張舜民知廣徳軍賈易皆早蒙陛下識擢分任言責志業未伸妖謗橫作罷職補外各已數月云云臣願聖慈特賜睿斷召此數十忠正之臣入備任使以慰公議以消姦黨幸甚左司員外郎朱光庭爲太常少卿光庭舊傳云遷太常少卿左正言丁隲論光庭昔爲小官曲奉權要推行法令今又劇殘苛虐黨附程頤傾敗善類奉使河北要求名譽並邊州郡儲蓄一空言𨿽不行士論快之十一月右僕射呂公著中書侍郎呂大防尙書右丞劉摯右丞王存言孔文仲論朱光庭不當竟寢文仲奏光庭仍就職監察禦史趙挺之奏蘇軾専務引納輕薄虛誕無知市井俳優之人以在門下取其浮淺之甚者加力論薦前日十科乃薦王鞏其舉自代乃薦黃庭堅二人輕薄無行少有人比王鞏𨿽已斥逐補外庭堅罪惡尢大尙列史局按軾學術全出戰國策蘇秦張儀縱橫揣摩之說近試學士院廖正一館職乃以王莽袁紹董卓曹操篡漢之術爲問此數人者忠臣烈士之所諱忌而未嘗道今二聖在上軾代王言専引莽卓袁曹之事及求所以篡國遲速之術此何義也考其設心罪不可赦使軾得志將無所不至矣三年正月侍禦史王覿奏蘇軾去冬學士院館職策題自謂借漢以諭今也其借而諭今者乃是王莽曹操等篡國之難易縉紳見之莫不驚駭爲輕薄貪好利權不通先王性命道徳之意専務戰國縱橫捭闔之術非偶然過失也若使久在朝廷則必立異妄作以爲進取之資巧謀害物以快喜怒之气或未欲深罪軾卽宜與一郡稍爲輕浮躁競之戒歐陽棐除著作佐郎實錄檢討院官言爭論不當以棐爲集賢校理權判登聞鼓院右正言劉安世言棐與程頤畢仲遊孫抃楊國寶輩交結執政子弟參預密謀號爲死黨伏望因其辭免追還新命非惟少抑奔競之風庶亦漸消朋黨之禍安世又言乞罷棐館職以慰正人之望詔著作郎黃庭堅依舊著作佐郎以禦史趙挺之論其操行邪穢故有是命右正言劉安世言黃庭堅如趙挺之所言則虧損名教豈可尙居華貫若或無有不加考實則庭堅虛蒙惡聲將遂沈廢伏望聖慈以諫官所言庭堅事狀委監司依公體量以聞庶使枉直昭晰初胡宗愈除尙書右丞右諫議王覿�胡宗愈自爲禦史中丞論事建言多出私意與蘇轍孔仲文各以親舊相爲比周力排不附已者深結同於己者操心頗僻豈可以爲執政內批王覿論列不當落諫議大夫與外任差遣呂大防範純仁等商量云內降指揮未敢行下呂公著呂大防等再論列太皇太后厲聲曰若有以門下侍郎爲姦甘受之否純仁等又退而止疏所訐有王覿先降貶責文字臣未敢簽書更乞聖心熟慮因錄進歐陽修朋黨論中書舍人曽肇亦言覿之一身出入內外不足爲輕重陛下言路之通塞人情之屈伸在此一舉所有王覿三省同奉聖旨差知潤州制詞未敢修撰庚午承議郎右諫議大夫王覿直龍圗閣知潤州尙書右丞胡宗愈乞罷政攺除門慢差遣詔答曰朕開奬言路通下情𨿽許風聞尢當核實豈以無根之語輕搖輔政之臣朕方禦眾以寛退人以禮加之美職付以大邦朕旣無負於卿言卿亦何嫌而辭位祇服乃事毋自爲疑蘇軾之詞也禦史趙挺之奏願追攺責覿之命楊康國言去年逐張舜民今又罷王覿皆緣論及執政而歲逐諫官望追寢罷覿之命八月劉安世又言宜罷歐陽棐職方員外郎之命黜之外郡使天下知公道之存十月劉安世又論胡宗愈不當進用十二事翰林學士兼侍讀蘇軾上疏乞郡略云諫官於意外巧構曲成以積臣罪使臣撓折於十夫之手使陛下投杼於三至之言外廷之人俱曉此意臣不早去必至傾危伏望聖慈念爲臣之不易哀臣處此之至難始終保全措之不爭之地劉安世又再上章論胡宗愈云匿宰相之姻嫌盜中司之要任蒙蔽人主之聽隳廢祖宗之法陰結惇確之姦儌幸異日顯主軾轍之黨公肆詆欺未嘗振舉紀綱但聞多所朋附又言臣何獨自苦力詆大姦上瀆聖聽下犯邪黨蓋臣內顧朽薄了無他長報國之心惟知直道鄆州州學教授周穜上書乞用王安石配享劉安世論列翰林蘇軾自劾按舉穜竟罷歸軾又言臣觀明聖嗣位以求斥逐小人如呂惠卿蔡確張誠吳居厚崔合符楊汲王孝先何正臣盧秉寒周輔王子京陸師閔趙濟中官李憲宋用臣之流或首開邊隙兵連禍結或漁利搉財爲國斂怨或倡起大獄以傾陷善良其爲姦惡未易悉數而王安石實爲之首今其人死亡之外𨿽已退處閒散而其腹心羽翼布在中外懷其私恩冀其得用朝廷近日稍寛此等如李憲乞於近地居住王安禮抗拒蔡確乞放還其地皆卽聽許崔捨符王孝先之流旋踵進用楊汲亦漸牽復呂惠卿窺見此意故敢乞居蘇州此等皆民之大賊國之巨蠧得全首領以爲至幸豈可以尋常一眚之臣計日累月洗雪復用哉今旣稍寛之後必漸用之如此不已則惠卿蔡確之流必有時而復靑苗市易諸法必有時爲復今周穜艸芥之微敢建此議蓋有以啟之矣臣數月以來竊聞執政之議多欲薄臣之責而寛穜之罪若果如此則是使今後近臣輕引小人而惠卿之流有以卜朝廷之輕重事闗消長憂及治亂伏望特出宸斷深詔有司議臣與穜之罪不可輕恕縱朝廷念臣本無邪心止是暗謬亦乞借臣以立法則臣上荷知遇𨿽云得罪實同被賞閏十二月右正言劉安世論章惇彊市民產致朱迎等經戶部赴訴伏望選差臺臣致獄推劾四年三月戊寅劉安世言自去年四月左司諫韓川同奏胡宗愈姦邪朋黨不可大任自後凡十九次上疏條陳未蒙施行次日胡宗愈爲資政殿學士知陳州甲申中書侍郎劉摯上書曰恭惟先皇帝以聰明睿智承累世丕平之業思欲力致天下復見三代之盛以漢唐爲不足道當時之議以謂非國富則無以爲也是王者論治之偉論也當時輔臣如王安石呂惠卿輩不能副先帝委任之意乃奮其私意施爲乖謬大失先帝之本旨其富國也則助役靑苗變而爲聚斂之法其彊兵也則保甲保馬流而爲殘擾之政其用人也則進便給輕捷之子以爲適時退老成崇厚之人以爲無用於是四海興議先帝頗知其事故罷退安石等不用繼而王珪蔡確之徒尢不能將順主意踵事增惡而先帝知政事之未便於民者方將攺作遽棄天下忠臣義士至今長爲先帝惜之者此也及皇帝陛下紹膺大歷太皇太后陛下同覽萬幾臨統以來法度之久難行者終罷之大臣之害政者更易之正所以述成先帝之盛徳美意傳之無窮可謂備矣然前者二三大臣之朋黨皆失意怏怏自相納結睥睨正人腹誹新政令布列內外縉紳之間在職之吏不與王安石呂惠卿則與蔡確章惇者率十有五六此臣之所以寢食寒心獨爲朝廷憂也臣嘗深計其術矣不免日夜窺伺間隙異日可以進說則造眩惑之謀又飾姦言以感激聖意搖動政事而已所進之說臣竊料之其大者必爲離間之詐此最易入易聽禍亦最大不可不防其漸而深察之其次又有二說一曰先朝造法爲治皇帝陛下以子繼父一旦聽臣民之言有所更攺其二曰先朝之臣多不任用如蔡確等受顧命有定策之功亦棄於外此二說者人情言之則淺近而易聽自義理考之則無所取也是讒間之說伏望皇帝深鑑古事體漢昭之明以辧忠邪使他日姦言異論不可得而入常思太皇太后陛下之言無疑於心無怠於聽庶以永承祖宗之業天下幸甚蘇軾以龍圗閣學士知杭州從軾也右正言劉安世四具狀論王子韶差除不當安世又言禦史李常盛陶七事云風憲之地乃有常等王安石蔡確之黨人陰持兩端寢害正論使漸引其類並居要津則陛下累年憂勤所立之政事必將復壞於羣小之手可不痛哉李常罷斥知鄧州坐不言蔡確也舍人彭汝礪依前朝奉郎知滁州坐營蔡確並不艸盛陶責辭【此兩端在蔡確門】四年六月諫議大夫範祖禹言梁燾確惇之黨三不可相左諫議大夫梁燾言範純仁主張蔡確爲黨惡不可復畹相位五年三月知亳州鄧溫伯爲翰林學士承旨中書舍人王嵓叟封還詞頭言溫伯傅會元丰艸王珪蔡確制詞也蓄姦意伏乞收還新命別擇賢才夏四月鄧溫伯兼侍讀提舉醴泉觀溫伯告命旣出言者論駁不已故有是詔王嵓叟又封還詞頭奏溫伯姦邪事迹猥多不能徧舉舉陛下所親見者一事以爲明驗垂簾之初詔求直言欲以知天下之事溫伯艸詔陰合姦臣之意陽合陛下之旨名爲求言之詔實乃禁言之書使天下無一人敢應詔者迨司馬光具以此意陳於陛下別作詔文天下之情使得上達姦邪如此豈可令侍言帝幄預親近之列乎詔以溫伯知南京旣而復初命禦史梁燾再上章言呂大防又言朋黨起而國政傾蒙蔽作而主聽壅彊悍容而君道失此三者有天下之大患乞畱宸慮蘇轍爲禦史中丞言臣聞有官守者不得其官則去有言責者不得其言則去故祖宗朝凡任臺諫官而言聽則居職不然則黜罷理所必致前後悉然去年臺諫論回河不當言旣不從而言者皆獲美遷今年復論鄧溫伯不可任翰林言旣不究而言者亦並進職不辧是非一皆進擢朝廷負諱言便私之毀臣下被茍簡懷利之非風俗漸成士節陵替臣今待罪執法若所言中理望陛下力賜主張行之無吝一有不當亦乞明加黜責以懲妄言侍禦史賈易言昔在諫垣論列呂陶因及蘇軾今轍爲禦史中丞臣爲屬官理合回避詔易爲禮部員外郎侍禦史孫升言易公忠直諒正色敢言論列鄧溫伯事朱光庭等皆遷美職易獨何罪下遷公議莫不惜直臣之去嘆宰執髙下其手也禦史中丞蘇轍言臣竊觀元佑以來朝廷更攺獘事屏逐羣枉上有忠厚之政下無聚斂之怨天下𨿽未大治而經今五年中外帖然莫以爲非者惟邪姦失職居外日夜窺伺便利求復進職不免百端遊說動搖貴近臣愚竊深憂之若陛下不察其實大臣惑其邪說雜進於朝以示廣大無所不容之意則冰炭同處必致交爭薫蕕共器必當遺臭朝廷之患自此始矣臣願陛下謹守元佑之初政久而彌堅愼用左右之近臣無雜邪正至於在外臣子以恩意待之使嫌隙無自而生愛戴以忘其死則垂拱無爲安意爲善愈久而愈無患矣時呂大防劉摯言欲引用元丰黨人以平舊怨謂之調停太皇太后頗惑之故轍言退復上疏曰臣自延和殿進呈札子論君子小人不可並處朝廷因復口陳其詳以瀆天聽悉不以臣言爲非然天威咫尺言辭遽迫有所未盡退伏思念若使邪正並進皆得與聞國事此治亂之幾朝廷所以安危也今者政令已孚事勢大定議者惑於浮說乃欲招而納之與之共事欲以此調停其黨臣謂此人若進豈徒然而已哉必將殘害正人漸復舊事以快私忿人臣被禍蓋不足言臣所惜者宗廟朝廷也先帝以來小人執柄二十年矣建立黨與布滿中外一旦失勢希覬者多創造語言動搖貴近脇之以福誘之以利何所不至臣𨿽不聞其言槪可料矣聞者若又不加審察遽以爲然豈不過甚矣哉詩云無競維人四方其訓之陛下誠以反復異同爲憂惟當久任才性忠良識慮明審之士但得四五人常在要地𨿽未及臯陶伊尹不仁之人知自逺矣願陛下斷自聖心不爲流言所惑毋使小人一進後有噬臍之悔則天下幸甚疏奏太皇太后命宰執於簾前讀之仍宣諭曰蘇轍疑吾君臣兼用邪正言極中理宰相從而和之自此兼用邪正之言始衰轍復上疏曰伏見太皇太后陛下皇帝陛下隨時主張攺革獘事因民所惡屏去小人天下本無異心羣黨自作浮議近者徳音一發眾心渙然正直有依人知所向惟二聖勿移此意則天下誰敢不然臣竊見方今天下𨿽未大治而祖宗紀綱具在州郡民物粗安若朝廷大臣正已平心無生事邀功之意因獘修法爲安民靖國之術則人心自定𨿽有異黨誰不歸心向者異同反復之憂益不足慮矣又云如臣等輩猶知其非況於心懷異同志在反復幸政之失有以借口者乎伏乞宣諭執事政有失當攺之勿疑法或未完修之無倦民心旣得則異議自消八月劉摯爲中書侍郎初以吏額房事與僕射呂大防議不合己而摯門下侍郎及臺諫共攻大防大防稱疾不出摯毎於上前開陳吏額本末此皆被減者鼓怨言路風聞過實不足深譴大防他日語人曰使上意曉然不疑劉門下之力居多然而士大夫趨利者交構其間謂大防與摯因是有隙於是造爲朋黨之論摰語大防曰吾曹心知無他然外論如此非朝廷所宜有願引避大防曰行有請矣是日奏事畢摯少畱奏曰臣久處近列器滿必覆願賜骸骨避賢者路旣退連上章出在外第期必得請上遣中使召入對太皇太后曰侍郎未得去須官家親政然後可去使者數輩趣入視事摯不得已受命未幾大防辭位不許及摯遷右僕射與大防同列未滿歲言者爭詆之摯尋罷朋黨之論遂不可破其本蓋自吏額始秋給事中朱光庭禦史楊康國言王鞏新除不當詔別與差遣中丞蘇轍論王鞏熙寧初拒安石而不從其用司馬光當國而喜其賢而薦爲宗正寺丞愛憎之言未可偏信初除劉安世中書舍人不受再上章乞宮觀詔從新所請與梁燾朱光庭同皆以鄧溫伯乞外任也中丞蘇轍侍禦史孫升三上章殿中侍禦史岑象求三上章監察禦史徐君平一上章皆論列右丞許將因進擬管軍臣僚議論反復意在傾奪前後章疏乞付外施行十二月蘇轍又言奏殿中侍禦史上官均反復乞罷臺職以肅姦宄許將旣以言官罷上官均又言轍等合爲朋黨動搖聖意以疑似不明事逐執政自此人不得安位矣因乞罷言職於是責知廣徳軍蘇轍言杜常曽注解呂惠卿千實不字意求媚悅不學無術邪諂好利太常之職乞賜追奪又再上章言王子韶之佞不可用六年春杭州蘇軾爲吏部尙書二月除承旨弟轍爲右丞朱光庭爲給事中中丞蘇轍言光庭誣楊畏秦觀乞追寢成命劉安世爲中書舍人後七日攺樞密都承旨丰稷權起居舍人將以次補中丞蘇轍言稷撰詞乖剌乞降受閒慢差遣從之右正言劉唐老左司諫楊康國言王安禮髒污詔落安禮殿學仍知舒州左司諫楊康國言蘇轍不可爲執政者六事封還尙書右丞畫黃後三月初二日押入視事尙書鄧溫伯臥疾五辭新命也乞補外詔不允王嵓叟勸劉摰可因其請黜之又移書督大防傅堯兪等摯答曰敢不以身任之不果【呂大防鄧溫伯】給事中朱光庭言劉定姦惡不可預監司之選黃庭堅爲中書舍人韓川言庭堅素無士行詔庭堅仍著作郎癸丑宰相求助臺官【楊畏見官制門】六月賈易六狀攻呂陶秋翰林學士承旨兼侍讀蘇軾上疏言臣聞朝廷以安靜爲福人臣以和睦爲忠若喜怒愛憎互相攻擊則其初爲朋黨之說其末乃治亂之機甚可懼也又論賈易黨程頤而與之報怨不久必須言臣並及轍朝廷無由安靜伏乞因臣親嫌之請便與一郡以全二聖終始之恩八月賈易言蘇轍大謬不應格仁宗顧直極諫之名容其濫進任司諫時妄言浚治壕城發掘骸骨事任中書日與呂陶謀爲排陷正直之計用巧得爲禦史中丞助蜀黨與趙卨與陜西地界逐許將而竊其位軾則幸先帝厭代有歸來聞好語之詩策題譏毀言者呂大防之制有民亦勞止之辭比治世於周厲妄以免役爲便民而欲行決配稅戶顏章兄弟之無罪張大浙西災傷建言興修水利皆爲虛妄浚治西湖築長堤於湖以事遊觀伏望特行斥免辛夘執政於簾前進呈具言易疏前後異同之語並簽貼原疏進入退復具奏乃詔與易外任後二日知靑州趙君錫爲賈易刼持言蘇軾題詩欣幸先帝上仙軾因上疏下題詩日月云君錫公然欺罔伏乞付外施行稍正國法所貴今後臣子不爲仇人無故加以惡逆之罪後君錫亦以此罷中丞先是右正言姚勔言君錫取捨反復鄭雍亦言君錫在臺中惟持兩可太皇太后亦言君錫全無執守乃詔復爲吏部侍郎尋乞外郡詔爲天章閣待詔制知鄭州秦觀罷祕書正字以賈易言觀過失觀自請也閏八月甲子執政會議都堂呂大防劉摰欲以李淸臣爲吏部尙書王嵓叟以非密院所預然必有議論摰曰執政爲尙書有何議論曰執政爲尙書固不過但恐公取不肯放入耳旣而奏可嵓叟謂同列曰必致人言大防亦自以爲然錄黃過門下省給事中範祖禹封還進呈凡九祖禹執奏如初及大防奏諸部久闕尙書見在人皆資淺未可用須至用前執政上有器勉從之之意轍遂言除李淸臣給諫紛然未巳今又用宗孟恐不便太皇太后曰柰闕官何轍曰用此二人與用鄧溫伯無異三人非有大徳俱與珪確並進與今日聖政不合今尙書共闕四人若並用此四人使互進黨類气勢一合非獨臣等柰何不得亦恐朝廷難柰何矣朝廷貴安靜如此用人臺諫安得不言臣恐自此鬧矣太皇太后曰不如且靜遂捲除自持下範祖禹言淸臣應制科目對策依阿大臣不言時政之失韓琦沒先帝褒文彥博建儲之議同附彥博而抑韓琦韓絳以慶州兵叛貶鄧州淸臣爲屬官賫宣撫文字赴闕規自全而毀絳三短以明已不與李璋指使張吉夫辭市易司之奏蓋以李璋方在責降一旦捨去義所不安先帝嘆曰十室之邑必有忠信小人陳義甚髙賢於淸臣逺矣先帝薄之如此元丰中奉使北邊以物帛百千遺中書承受內降吏人呂隨爲翰林以賄賂陰結堂吏召而用之則天下必曰佞人入朝矣兩奏封還除命右正言姚勔亦言淸臣阿附時相無大臣節命卒罷十月中丞鄭雍禦史楊畏對甚久論僕射劉摰及右丞蘇轍也雍言摯善牢籠士人不問善惡�������又具摯黨人名姓【三十人】王嵓叟劉安世韓川朱光庭趙君錫梁燾孫升王覿賈易楊康國安鼎張舜民田子諒葉伸趙挺之盛陶龔原劉槪楊國寶杜純唐適孫諤朱京馬輔傅逺慶錢世雄孫路王子韶吳立禮右正言姚勔入奏曰摯朋黨不公虞策言摯親戚趙仁恕王鞏犯法施行不當甲戍摯轍以王鞏坐罪皆自劾是日二人伏宣和入對對已押赴都堂戊寅簽書樞密院王嵓叟奏劉摰蘇轍不當罷逐況言者別有所懷未易可測臣不知披肝瀝膽事陛下之日久者爲信耶足一踐言路未得其腹心爲信耶安知其間朋邪挾私而陰與羣姦爲地者陛下何不稍緩其事誠加考察將必有所見知臣言之不妄奏入不報太皇太后獨遣中使賜蘇轍詔諭令早入省供職轍再奏乞外任劉摯言臣再具札子陳乞外任伏望聖慈復降中使賜詔不允者恩遇未替豈勝犬馬感報之情重念臣居位歲久略無勞能心實自知果招彈劾𨿽在旨陳罪狀仰蒙聖明洞賜察照大防旣致人言已爲累國有又安然不去臣實何施面目所以不敢上希睿寵遲遲於進退之際取輕於天下也伏望皇帝陛下太皇太后陛下察臣孤危早賜開允除臣一外任差遣上以明朝廷之大公下以全臣子之名節等已上論呂大防曰論劉摯已十八章初不因王鞏事乃邢恕過京師摰與通柬延接章惇子爲他日計此何也特與少禮令去太皇太后曰蘇轍止薦王鞏無他事初邢恕赴貶過京摯答恕柬末云爲國自愛以俟休復持柬者明監東排岸官茹東濟恕舟安在東濟傾險人也有求於摰弗得取摰簡錄本送鄭雍楊畏二人方劾摰得柬大喜乃解釋柬語以休復爲復子明辟之復謂摰勸恕俟太皇太后他日復辟也又言摰館章惇之子故太皇太后怒面責摰曰公當一心朝廷若章惇之以一僕射與之未必喜也摰皇恐不能對壬午摰上奏乞外任奏入不報癸未樞密院奏事己丑嵓叟言昨有短奏具陳不知曽經聖覽否臣區區不爲一劉摰蘇轍爲陛下惜腹心之人難得去了一个無一个也宣諭曰垂簾之初劉摯排斥姦邪殊有功朕極重之乃聞與邢恕柬延接章惇子弟面詰之果如此朝廷責人卻潛通消息嵓叟曰章惇使劉摯分付宰相亦牢籠不得又宣諭曰朕亦不深罪爲垂簾初有功但此事不當作爾嵒叟曰言事官未必皆忠直聞楊畏乃惠卿面上人知彼用意安在但欲去除陛下腹心之人便是與姦邪開道路耳甲申嵓叟又言劉摯眞陛下腹心之人也今大姦未死人心危疑朝廷之上與之爲敵摰爲首焉一旦以小愆遂將疎棄天下之心不知妄意陛下之口有所變易謂反與大姦邪報仇前日陛下用摯作宰相姦黨自然消伏今得罪累日羣邪相顧已復增气蘇轍之進與摯大約相類皆眾人之所系望而姦黨日所忌嫉者顧其去就豈不重哉夫姦謀難防自古公患莫不因人主意有所動急爲傾擠陛下於此不可不察竊聞禦史楊畏乃惠卿門人又受張璪知遇最深舒亶作中丞舉爲臺官再除禦史公議沸騰交章排斥命遂不行自此憤疾正人常有報復之意後又因趙君錫無所執持爲人所使便再三薦除此職諫官虞策亦是張璪面上相知之人常受璪之力爲論薦陛下誠將此本末考究還可保其無他意否時已有詔鎖學士院艸麻制罷摯而嵓叟未知也十一月戊子劉摯罷相麻制過門下給事中朱光庭封還言摯有功大臣不當無名而去言者指臣爲朋黨並被逐不辭故光庭與摯俱罷��禦史安鼎知絳州從其請也劾蘇轍不當故出十二月翰林學士梁燾言今日爲政之要在於辧邪正之實略云李徳裕嘗爲武宗言曰陛下辧邪正専委任守之以定則朝廷必理此眞宰相之言也蓋意不定則姦邪得以乘隙而進惑亂聰明也一移其意則憂患從而起尙何致治之望乎聖心從來知其爲正人者固不多也願記其盡心宣力終始保全勿使小動搖也如有離間毀謗構陷之言此是動搖之計願陛下自信素知之心守之以定保辧姦邪之說斷之以不疑斥其邪人以安正人正人知所歸恃以無恐得以奮忠竭節畢身圗報則朝廷之理不難致也貼黃又云欲舉羣臣之二三莫若言路用純一之臣願陛下用素所知之正人常在言職風采凜凜爲中外所敬憚者處以言官之長其心一忠於兩宮其言大公於朝廷使四方仰之國勢增重姦邪小人望風自然消退大臣小臣肅然守正莫不純一無煩聖慮矣惟陛下早定聖斷意在必行可救今日之獘七年春丁未劉摯攺知大名府中丞鄭雍禦史楊畏殿中侍禦史吳立禮俱有言除知鄭州諫官論程頤【見伊川門】王嵓叟爲端明殿學士知鄭州以侍禦史楊畏言嵓叟天資至險彊愎狥情父子預政貨賂公行監察禦史黃慶基言嵓叟廢法狥私彊狠自用父荀龍子橫交通貨賄竊弄威福而嵓叟遂稱疾章再上故有是命八年二月己巳天章閣待制林希除禮部侍郎禦史來之卲言希行誼浮薄不可處之侍從三月蘇頌罷相以臺章論頌稽畱制書黃慶基又言範百祿與頌同系中書商議除授不當自合均任其責因言百祿四罪百祿亦乞罷免詔不允己巳黃慶基言近論奏中書侍郎範百祿朋比欺罔狠愎自任援引黨與皆其顯然事迹昨罷劉摯王嵒叟朱光庭孫升韓川王鞏而後其黨始衰然而洛黨𨿽衰川黨復盛百祿之親戚朋友近逺皆在權要陛下可察而知也今因罪狀明白早賜罷免以離其黨與庶使當路有所憚辛夘中書侍郎範百祿奏蒙賜詔書依舊供職國法有常人言可畏𨿽惡之明不惑而愚臣之分難安伏望聖慈亟加必罰以杜小人之禍以警在位之臣詔以百祿爲太中大夫充資政殿學士知河中府門下侍郎蘇轍奏近以禦史董惇逸言川人大盛遂具札子及面陳本末蒙徳音宣諭深察惇逸之妄以臣言爲信臣徳望淺薄言者輕相誣罔若非聖明在上心知邪正所在則孤危之蹤難以自安竊詳惇逸所言謂馮如晦事乃其前狀所言之一則其餘事不可不辧遂乞一一付外施行復蒙再三宣諭謂其它別無實事惟聖恩深厚知臣愚拙曲加庇護仰涵恩造死生不忘然臣忝備執政知人言臣過失而黙然不辧實難安職陛下愛臣之深而不令臣得知惇逸所言臣竊有所未諭也若惇逸所言果中臣病何惜使臣引失以謝朝廷若惇逸所言不實亦使臣略加別白然後出入左右粗免愧恥如不蒙開允非所以爲愛臣也所有惇逸言臣章疏伏乞早賜付外施行惇逸又言川人太盛蘇轍範百祿各有奏舉主張差除之人惟蘇軾爲多髙麗罪書得旨而後蘇軾見拒而罷黃河閘堰之事陛下已降之命蘇軾拒而罷竊惟蘇頌範百祿以稽畱制書朝廷亦已施行若軾與轍豈惟斂恩作福朋黨不公又拒違君命語其情犯非頌百祿之比釋而不治命令輕矣乙亥蘇轍又言董惇逸誣罔伏望早賜施行辛夘惇逸與黃慶基皆罷坐言蘇軾轍不當也五月壬辰董惇逸四狀言蘇轍慶基三狀言軾呂大防奏惇逸所言三省皆以爲非轍之罪慶基言軾曰軾昨知潁州日違法令都監置簿拘收賞錢不依條例妄行賞罰及失入丁眞配罪見系京西路提刑州司按法取勘子系官吏軾已移揚州又入爲兵部尙書矣乃敢越驀申陳致朝廷狥其所請將監月按法公事指揮不得助勘致令遷延該赦考軾之意特欲姑息小人蓋庇舊吏以沮壞法令而已軾前知杭州日有百姓顏益受納官不肯領絹率眾人論訴非有大過也軾不遵法令判令刺配𨿽常自劾蒙朝廷赦軾罪而人臣乃欲恣喜怒而出入人罪原其不遵法令之意蓋有輕蔑朝廷之心其不忠之罪大矣軾自進用以來援引黨與分布權要附麗者力以薦揚違忤者公行排斥昨薦王鞏旣除宗正寺丞近薦林豫自東排岸不問資序遂差知通判軍前者除張耒爲著作郎近者除晁補之爲著作佐郎軾力爲援引遂至於此至如秦觀亦軾之門人也素號猥薄昨除祕書正字旣用言者罷矣猶不失爲校對黃本書籍是以爲奔競之士趨走其門者如市惟知軾而不知有朝廷也近者髙麗人使乞賜書籍此乃祖宗故事且屢嘗賜書與之矣軾乃拒違詔旨極言不可及都省批進禮部全吏人上簿固非重責也軾乃蓋庇吏人力陳彊辧期必勝而後止軾在先朝至爲歌詩謗訕朝政有司推治實迹具存眾皆以爲罪在必死獨先帝憐之止上從輕典送黃州安置軾不能感戴厚恩而乃內懷怨望二聖陛下臨禦之初以軾爲中書舍人越因制誥公然指斥先帝時事略無忌憚將欲刺譏先帝以攄平昔之憤爾軾行李之純除河北都轉運使誥有勞來安集之語是以厲王之亂議先帝也軾行蘇頌除刑部尙書誥有盜賊多有是以武帝之曓議先帝也軾行劉誼知韶州誥云爾昔爲使者親見民病盡言而不諱阨窮而不閔安知有今日之報乎夫劉誼得罪於先帝自以職在奉行法度有所不至當公論之而乃張皇上書用此罷江西提舉安得冇盡言乎至於安知有今日之報此語尢不忍聞陛下奉承宗廟當有以顯揚先帝之鴻業休徳豈欲報先帝得罪之人乎軾行唐義除河北運使誥云朕修賦役之法黜聚斂之臣去薄從忠務以養民夫先帝立法豈不欲養民是指先帝之不能養民也今以爲黜聚斂之吏是指先帝用聚斂之吏也軾行貶呂惠卿誥云茍有蠧國以害民率皆攘臂而稱首夫先帝立法乃欲與天下同利豈有先帝之聖神英睿冠絕百王如此而乃肯從蠧國害民之謀乎軾所行制誥皆在舍人院陛下試取而觀之蓋有聲說述不盡者臣請以常人論之對人之子罵人之父猶且義不勝誅況軾代王言而實詆先帝按之以法當如何哉至如結托常州宜興縣李去盈彊買姓曹人抵當田產致其人上下論訴望賜英斷上以釋先帝之謗議次以正今日之典刑又言曰治天下必先於正朝廷正朝廷必先於破朋黨自非明足以察微公足以兼聽睿足以獨斷者未有不爲姦邪所蔽也臣近言禮部尙書蘇軾已歷疏其所爲矣竊見門下侍郎蘇轍懷邪狥私援引黨與怙勢曲法務與其兄相爲肘腋以紊亂朝政軾則外許人差遣而公薦之轍則內爲之應而引用之按軾與呂陶交結至厚昨者薦陶自代遂除爲起居舍人近日中書舍人陳軒緣館伴髙麗人使請賜書籍事軾惡軒之不附已也遂公奏於朝力加排詆意欲軒補外乃遷陶爲中書舍人軾知穎州日趙令時爲本州島僉判軾與之往還甚密軾乃公薦於朝稱其才美訪聞蘇轍見議除令時差遣肆其欺罔之罪大國子司業趙挺之爲禦史日屢言軾不公事迹軾居禮部統藉國子監日務捃摭太學中意欲沮抑挺之使之補外訪聞蘇軾見議除挺之爲轉運副使以同列商議未敢進呈太府寺丞文績以篆字遊於軾之門初不以公正史才稱也軾旣援引轍遂除爲福建路轉運判官馮如晦爲夔州路轉運使日按發公事不當見系禦史臺推治未結絕間轍以川人遂除館職差知梓州近斷勅方下如晦𨿽以法奪官而差遣與職竟不動也趙卨帥鄜延日欲棄熙河而不敢獻議乃以書抵大臣是時轍爲中丞得其書卽爲論列賴諫官劉唐老疏其交通誣罔之迹謀遂不行前日臣嘗言執政不務葉和凡欲行一事除一差遣商量日多不能合甚者幾於紛更極傷國體蓋轍欲進其黨與故眾論不肯相從爾軾嘗自言陛下稱其兄弟孤立以爲必不疑也是以敢交結黨與而無忌憚又其黨言陛下許軾大用以爲必見信也是以士大夫莫不爭趨其門以圖進取上下倡和合爲一黨牢不可破且人臣事君惟有忠信耳一涉於欺罔則終身不可以誠信委之按轍薦王鞏累數百言陛下眞以爲可用也旣而淮南提點刑獄司根究王鞏在任日穢惡狼籍實迹具存遂謫爲監當而轍亦恬然自若絕不引咎程之邵轍之表弟也昨任夔州路轉運判官按知云安軍孫拱與之邵互論見系推治未見曲直乃除之邵爲都大提舉茶事至如軾之罪惡因行制誥公肆刺譏以法論之指斥乘輿罪在不赦而況指斥宗廟乎陛下試觀軾轍所爲一失控禦何所不至於是大防轍奏曰慶基言軾所撰李之純等六人誥文涉譏毀先帝其間陸師閔誥系範百祿詞非軾所撰臣竊觀先帝聖意本欲富國彊兵鞭撻四夷而一時羣臣將順太過故事成失當及太皇太后與皇帝臨禦因民所欲隨事救攺蓋事理當然爾昔漢武帝好用兵重斂傷民昭帝嗣位博采眾議多行寢罷明帝尙察屢興慘獄章帝攺之以寛厚故當時天下多悅服未有以爲毀謗先帝者也如本朝眞宗皇帝卽位弛逋欠以厚民財仁宗卽位罷修宮觀以息民力凡此皆因時施宜以補助先朝闕政亦未聞當時士大夫有以爲毀謗先朝者也近日元佑以來言事官有所排擊多以毀謗先朝爲辭非惟中傷士人兼欲搖動朝廷意極不善若不禁止久逺不便轍又奏兄軾呂惠卿誥非譏毀先帝臣聞先帝末年亦自深悔已行之事但未暇攺爾元佑初攺正追述先帝美意而已太皇太后曰先帝追悔往事至於泣下當時大臣數人其間極有不善不肯諫止呂大防曰聞永樂敗後先帝嘗曰兩府大臣略無一人能相勸諫然則一時過舉非是先帝本意明矣太皇太后曰此事皇帝宜深知大防曰皇帝聖明必能察照此事於是得旨惇逸慶基並爲知軍差遣二人旣責蘇軾以札子自辧曰臣自小年從事以來以剛偏疾惡盡言孤立爲累朝人主所知然亦以此見疾於羣小其來久矣自熙寧元丰間爲李定舒亶輩所讒及元佑以來光庭挺之賈易皆以誹謗之罪誣臣前後相傳専用此術其間有闗臣子之大節不可不辧臣先任中書舍人日適值朝廷竄大姦數人所行誥詞皆是元降詞頭所述罪狀非臣私意所敢增損內呂惠卿自前執政責受散官安置誅罰至重當時蒙朝旨節錄臺諫所言惠卿罪降下旣是詞頭所有則臣安敢減落然臣子之意以爲事涉先朝不無所忌故特於誥詞內分別解說令天下曉然知是惠卿之姦而先朝盛徳之累至於竄逐之意則已見於先朝其略曰先帝求賢如不及徙善如轉圜始以帝堯之仁姑試伯鯀終焉孔子之聖不信宰予發其宿姦謫之輔郡尙疑攺過稍畀重權慶陳罔上之言旣有碭山之貶反復教戒惡心不悛躁輕矯誣徳音猶在臣之愚意以謂古今如鯀爲堯之大臣而不害堯之仁宰予爲孔子髙弟而不害孔子之聖況再加貶黜深惡其仁皆先朝本意則臣區區之忠言自謂無負矣今慶基乃指以爲誹謗指斥不亦矯誣之甚乎其餘誥詞皆是慶基文致附會以成臣罪如其間有勞來安集之四字乃便云是厲王之亂若一一似此羅織人言則天下之人便不敢開口動筆矣孔子作孝經曰如臨深淵如履薄冰此幽王之詩也不知孔子誹謗指斥何人乎此風開於朱光庭盛於趙挺之極於賈易慶基復宗師之臣恐陰中其害漸不可長非獨爲臣而言也又慶基言臣行陸師閔告詞云侵漁百端怨讟而作亦謂之謗訕指斥此詞元不是臣行中書案底必有主名可以覆驗所謂侵漁怨讟者意亦指言師閔而已何名爲謗訕乎又慶基所言臣妄用潁州官錢此事蒙尙書省勘會然所用皆是法外支賞令人告彊惡賊人及逐急將還前知州任內公使庫所少貧下行人錢物情理如此皆可覆驗又慶基所言臣彊買常州宜興縣姓曹人田地八年州縣方與斷還此事元系臣團練副使日罪廢之中托親戚投狀依條買得姓曹人一契田土後來姓曹人卻來臣處昏賴爭奪臣實時牒本路轉運司令依公盡理根勘乃使具狀申尙書省後來轉運司差官勘得姓曹人招服非理昏賴依法決配其依舊合是臣爲主牒照會臣湣見小人無知意在得財臣旣備侍從不欲與之計較曲直故於招報斷遣之後卻許姓曹人將元價抽贖仍亦申尙書省及牒本路施行今慶基乃言是本路斷還本人顯是誣罔今來公案見在戶部可以取索案驗又慶基所言臣在頴州失入丁眞死罪此事已經刑部定奪不是失入卻提刑蔣之奇妄有按舉公案具在刑部臣竊料慶基所誣臣者非一臣旣不能盡知又今來朝廷已知其姦妄黜罷其人臣不當一一辧論但人臣之義以名節爲重須至上煩天聽也太皇太后令轍諭曰緣近來眾人正相招拾且須省事軾乃具札子稱謝曰天慈深厚如訓子孫委曲保全如愛支體感恩之涕不覺自零伏念臣智短數奇性疎少慮半生犯患垂老困讒非二聖之深知𨿽百死而何贖伏見東漢孔融才疎意廣負气不屈是以遭路粹之寃西晉嵇康才多識寡好善愛人是以遇鍾會之禍當時爲之扼腕千古爲之流涕臣本無二子之長而兼有古人之短若非陛下至公而行之以恕至仁而照之以明察消長之往來辧利害於疑似則臣已下從二子遊久矣豈復有今日哉謹當奉以周旋不敢失墜便須刻骨豈特書紳庶全螻蟻之軀以報丘山之徳六月己未遣勾禦藥院李倬賫詔賜觀文殿大學士太中大夫知頴昌府範純仁令乘驛赴闕先是侍禦史楊畏言外議以蘇頌初罷恐必用尙書右丞同知樞密院事二人而已一則天資褊狹非有疎通濟務之才且狥已彊愎未必無懷恩報怨之意一則品業節操材望之類一切未見可取只緣聨姻戚而處本兵中外已籍籍不平況宰相任乎右丞鄭雍同知樞密韓忠彥於是聞將以純仁爲右僕射畏又言治天下者賞罰號令而宰相佐人君出賞罰號令以示至公也純仁去歲帥太原府令邊無狀上下失備而賊乘之犯麟州蹂踐萬里死者數萬人方罷帥降官名在謫籍而陛下遽命以爲相是賞罰不正而功罪未判以爲功則罪籍未除以爲罪則未應除召況爲相哉陛下命相而賞罰未明何以昭示天下哉自是七疏不報監察禦史來之卲言純仁師事程頤闇狠不才於國無補及純仁至畏又言純仁自頴昌被召未入見而張蓋過內門爲不恭太后皆不聽或曰畏與軾俱蜀人前擊劉摰蘇頌皆陰爲轍地太皇太后覺畏之意故復自外召用純仁畏尋又言轍不可大用蘇軾乞越州除知定州上言天下治亂系於下情通塞聽政之始當以通下情除壅蔽爲急務呂陶論元丰小人【見宣仁門】範祖禹奏章惇不可用【見輔導哲宗門】

太平治迹統類卷二十三

●欽定四庫全書

太平治迹統類卷二十四

﹝宋﹞彭百川撰

元佑黨事本末下

元佑八年十一月先是呂大防欲用侍禦史楊畏爲諫議大夫要範純仁同書名進擬純仁曰上新聽政諫官當用正人畏傾邪不可用大防素稱畏敢言且先密約畏助已謂純仁曰豈以畏常言公邪蘇軾時在旁因誦畏彈文純仁曰純仁初不知也然除目不敢預聞遂固求避位大防竟超遷畏爲禮部侍郎純仁恐傷大防竟不復爭畏尋上疏言神宗皇帝更法立制以垂萬世乞賜講求以成繼述之道上卽召畏登對詢畏以先朝故臣孰可召用者朕皆不能盡知其詳具姓名密以聞畏卽疏章惇安燾呂惠卿鄧溫伯李淸臣等行義各加品題且密奏書萬言具言神宗所以建立法度之意乞召章惇爲宰相上皆嘉納焉十二月己未權給事中吳安詩言章惇除資政殿學士差遣依舊所有錄黃未敢書讀行下詔依前降指揮

紹聖元年二月丁未戶部尙書李淸臣守尙書侍郎兵部尙書鄧溫伯守尙書左丞淸臣首倡紹述伯溫和之乙亥呂大防知穎昌府後二日攺知永興軍大防位宰相踰六年羣怨交歸及宣仁聖烈姑祔廟禦史來之卲乞先逐大防以破大朋黨因疏神宗所簡之人章惇安燾呂惠卿等以備進用大防亦求去位上亟從之三月蘇轍依前官知汝州先是轍言臣伏見禦試策題歷詆近歲行事有欲復熙寧元丰故事之意臣備位執政不敢不言然臣竊料陛下今無此心其必有人妄意陛下牽於父子之恩不復深究是非逺慮安危故勸陛下復行此事所謂小人之愛君取快一時非忠臣之愛君以安社稷爲悅者也臣竊惟神宗皇帝以天縱之才大有爲之志其所設施度越前古蓋有百世而不可攺者矣臣請爲陛下指陳其略奏入不報轍言臣近以禦試策題有欲復熙寧元丰政事之意尋具札子論先帝所立政事見今遵行已自非一其間事有過差元佑以來隨宜修政以安天下者正是子孫孝敬之人未審陛下以臣言爲然否議者謂元丰之事有可復行而元佑之政有所未便臣願陛下明詔臣等共商議見其可行而後行審其失而後罷深以生民社稷爲意勿爲此忽則天下之幸也轍旣再具札子上固不悅李淸臣鄧伯溫又先媒孽之及面論上益怒遂責轍曰人臣言事何所害但卿昨奏謂機事不可宣於外宜祕而不出今乃對眾開陳但以漢武帝事上比先帝引諭甚失當轍曰漢武帝明主也上曰卿所奏稱漢武帝外事四夷內興宮室立鹽鐡榷酤均輸之法其意但謂武帝窮兵黷武末年下哀痛之詔此豈明主乎轍恐動趨下殿待罪上聲甚厲範純仁獨進曰史稱武帝雄才大略爲漢七制之主轍果以比先帝非謗也陛下親政之初進退大臣當以禮不宜如此急曓上怒稍霽轍舉笏謝純仁曰公佛地位人也歸家亟具奏曰今者偶因政事懷有所見輒欲傾盡以報知遇而天資闇冥不達機務論事失當冒犯天威不敢自安伏乞聖慈憐臣不識忌諱出於至愚少寛刑誅特賜屏逐以允公議詔蘇轍除端明殿學士知汝州吳安詩以行蘇轍制詞不當罷起居郎夏四月左朝散郎張商英爲正言商英前自開封府推官出爲河北西路提點刑獄元佑四年五月攺江南西路轉運副使又徙淮南踰五年不復召於是始擢諫官故商英攻元佑大臣不遺餘力商英常奏疏論風俗曰我神考發明道徳之意以作成人材同一風俗大志未集神靈在天宣仁聖烈太后保佑陛下托心腹於輔弼寓視聽於臺諫而勢利之下是非蠭起阿諛附會一旦烏合或上叛君親之恩或下背師友之訓或小合傳緘白晝告急或手扇障面交半造門或包苴結私第之歡或伏地修門生之敬於是浮言競作鄙詐交興川洛異黨秦汶分朋撥而後動謂之平字大而無見謂之靑大𨿽交通相紐謂之八闗陰私架造謂之五鬼誰何門戶謂之納鬧抱待具足謂之小鬼捨所親而去謂之過房失所合而還謂之歸宗伺察報探謂之滅門臣愚欲願陛下以臣此章降手詔戒勵掲之朝堂風示四方庶幾薄惡之風浸息醇醲之化日孚易曰君子以居賢徳善俗其在玆時乎庚戌曽布爲翰林學士蔡京權戶部尙書黃履爲龍圗閣直學士壬子禦史虞策言呂惠卿等指陳蘇軾作誥詞語涉譏訕望劾實施行殿中侍禦史來之邵言軾臣先朝久以罪廢至元佑擢爲中書舍人翰林學士軾凡所作文字譏斥先朝援古況今多引衰世之事以快忿怨之私行呂惠卿制詞則曰忿建靑苗次行助役均輸之政自因商賈手實之禍下及雞豚茍有蠧國而害民率皆攘臂而稱首行呂大防制詔則曰民亦勞止願聞休息之期撰司馬神道碑則曰其退如洛如屈之陂澤凡此之類播在人口者非一當原其所犯明正典刑制誥落端明殿學士兼翰林侍讀學士依前左朝奉郎知英州制詞中書舍人蔡卞所艸也範純仁言臣方在病假仍乞罷免朝廷之事不合與聞然有未盡之誠上覬少禆聖聽竊見全臺言蘇軾行呂惠卿誥詞言渉詛謗伏緣熙寧法度出於諫議之臣又州縣奉行之際多有過當軾因行辭之際遂至過詆惠卿令臺章覽歸先朝於事體不便況今來言者多是垂簾時擢居言路之臣當時畏避不卽納忠今日觀望始有彈奏若便施行其說亦恐玷垂簾之明聖妨陛下純孝之至徳髙士惇昔在成都曽有犯罪來之邵曽任本路監司略無舉發及至太皇上仙髙士惇特肯攺官來之邵方以前事彈奏又蘇軾方執政時曽爲人所彈擊言者尋皆黜謫當時臺諫略不辧明及蘇轍得罪便云所謫太近吐剛茹柔率多此類使朝廷賞罰過中莫不由此又言呂惠卿上謫時李淸臣方爲左丞若言渉訕謗淸臣豈肯書誥行出今舊臣惟有淸臣在此更乞詢訪不聽範祖禹爲龍圗閣直學士知陜州先是祖禹屢請補外上曰不須入文字執正官有闕明蘇轍責攺州祖禹再上章請郡不許蓋上欲以祖禹代轍也旣而沮之者甚眾祖禹固求出乃有是命虞策言蘇軾罪罰未當詔軾降充左丞議郎閏四月戊寅新差提舉荊南湖路常平茹東濟仍舊通判滄州言者論東濟常露劉摯私簡以示楊畏險薄無行人所不齒故也甲申安燾轉一官爲門下侍郎乙酉呂惠卿知蘇州劉拯言宣仁常謂宰相曰編修實錄官毋任先朝曽責降者蓋慮謗書一成不可攺追也是時權臣擅政𨿽差鄧溫伯陸佃林希曽肇以應宣諭已而遂去以呂公著之壻司馬光之門人範祖禹蘇軾之門人張來秦觀代之至於呂公著常平法失天下心若韓琦因人心如趙鞅舉甲以除君側惡人不知陛下何以待之先帝恐其誣忠以脇君也令詞臣明言其故黜知潁州聞公著提舉實錄日謂無此語令史官攺之請重審閱其間書不以實輒移易增減情渉誣詆以聞乞重行黜責以正國典從之又言蘇軾敢以私忿形於詔誥中厚誣醜詆軾於先帝不臣甚矣王徳謙憤其誣詆之甚上書言之旋被遣斥以死秦觀浮薄小人影附於軾前請軾之罪褫觀職任以示天下後世詔蘇軾合敍復日不得與敍復秦觀落館閣校勘添差監處州茶鹽酒務左正言上官均言臣竊見宰相呂大防天姿彊很懷邪逆國常與禦史中丞蘇轍陰相依附同惡相濟伏願陛下察究本末出自睿斷特加施行以明示朝廷好惡判別忠邪以正綱紀然後朝廷尊而天下安此國家先務惟陛下畹神采擇五月章惇請責棄地議臣司馬光文彥博而下凡十一人張商英請責降合祭議臣章惇擅政惡聞上官均異論罷其言職己未侍郎楊畏爲吏部侍郎呂大防旣超遷畏禮部侍郎畏知大防當去章惇必復用時惇居蘇州有張橫者惇妻之侄也惇方喪其妻橫往弔畏先托橫致意云畏度事勢輕重因呂大防蘇轍以逐劉摰梁燾輩又欲並逐大防及轍二人覺知遽罷畏言職畏迹在元佑心在熙寧元丰首爲公闊路者及惇赴召百官郊迎畏獨請間畏自陳述語多質大防有直省官聞之嘆曰楊侍郎前日謟事呂相公亦如今日見章相公也惇信其言故有還遷畏吏部六月禦史黃履言呂大防劉摯梁燾當垂簾日俱爲柄臣燾先鼓唱邪言吳居厚繼陳詩注劉安世等遂共攻之執政旣主於中仍役蔡確嶺外累遇恩沛不令生還家有慈親終不可得見死非其罪中外憤嘆自陛下躬臨機務洞照姦誣浸復擢官於泉壤竊謂遭橫逆者旣伸忠憤力排陷者未正典刑宜加顯黜以允公議左司諫翟思言呂大防等擅作威福相與誣竄呂惠卿蔡確乞各正罪犯至今未聞施行竊以治道莫要於辧忠邪莫先於明賞罰忠𨿽見賞而邪不加罰則無以消伏姦慝望出睿斷以慰公議左正言上官均言近具札子論奏前宰相呂大防蘇轍擅操國柄不畏公議引用柔邪之臣如李之純擢爲禦史中丞楊畏虞策來之邵等皆任爲諫官禦史是四人者傾險柔邪嗜利無恥其所彈擊者皆受呂大防蘇轍密諭或附會風旨以濟其欲竊覩陛下自親機務收還權柄其大防轍黨人十去其七八然楊畏等六人尙居淸要未快士論伏望陛下察考呂大防蘇轍擅權欺君之罪推究楊畏等朋邪害正趨時傾覆之惡譴責黜免正典刑以示天下右正言張商英言先皇帝盛徳大業超絕今古而厭代之後司馬光呂大防呂公著劉摯又援引朋黨以行機議至如罷免役法則曰有掲簿定差四字下詔求直言則專賞訕謗之人置訴理雪罪犯則盡自熙寧元年以後棄渠陽州縣則甘言猥語無所不至凡詳定局之所建明中書省之所勘會戶部之所行遣言官之所論列詞臣之所告命指摘扶剔鄙薄嗤笑當垂簾之際內臣之得志者剪除陛下羽翼於內執政之用事者擊逐陛下股肱於外天下之勢殆哉岌岌乎望陛下三省禁中檢會前後章疏付臣看詳簽貼奏上陛下與大臣勘酌而可否焉張商英呂恵卿訟蔡確之寃劉極請復蔡確官從之又言呂大防八罪詔呂大防降知隨州侍禦史來之邵言先皇帝熙寧初屬任宰相王安石造立法度以惠澤天下後世司馬光入持政柄擢劉摯爲侍禦史王嵓叟朱光庭引在言路結成黨羽宰相自確而下盡力排逐先帝顧命大臣去之略盡而陛下孤立於上矣先朝法度次第廢革先帝二十年積功累行爲之一空矣以先朝賞罰爲不中理則悉聽訴理劉摯罪無輕重率從原減由是先帝擢用之人往往閒廢而光之黨分布中外矣以先帝財用爲得之非義則凡市易貸緡不以本息一切損放如何比積米九百萬斛一日散之幾盡凡此者出於司馬光之意而假以劉摯王嵓叟朱光庭之言方是時先帝陵土未幹而光等更唱疊和剗革掃除忠臣義士熟視而吞聲無敢誰何光與嵓叟光庭相繼死亡獨劉摰未殞滅者此實天所以遺陛下今劉摰尙以觀文殿學士外領藩鎭久稽天誅士論斯郁望曓摯之罪明正典刑上以伸先帝之志下以塞縉紳之望劉摯落學士知黃州禦史周秩言摯責怒故也蘇轍降知袁州軾惠州安置禦史來之邵言軾譏斥先朝故也乙酉中書舍人林希言吏部送到吏部侍郎王欽臣可授寶文閣侍禦知制廬州詞頭按欽臣資性險邪本緣傅會宰相呂大防以致進用大防皆抑而不行大姦方斥餘黨攺竄遂肅淸仕路欽臣豈可加以侍從職又付之方面之寄所有制詞臣未敢撰進詔王欽臣除集賢殿修撰知和州監察禦史劉拯言呂希哲學術無聞出於奏補豈能爲陛下發明道徳之蘊伏望爲官擇人別與差遣林希言呂希哲出知懷州左司諫翟思言呂大防劉摰蘇軾蘇轍以訕謗先朝變亂法度擅作威福禠職奪官謫守方州安置嶺表中外聞命舉皆欣快然司馬光呂公著首事發端𨿽已終牖下贈官美謚自可追奪王嵓叟與摰同惡相濟若假以年當竄遠域則贈官與子孫恩澤亦當追奪其合志同事有若文彥博範純仁其背公死黨有若安燾劉安世吳安詩韓川孫升等乞各正典刑右正言張商英言宣仁聖烈皇后奉承顧命保佑陛下惟仁舊居深宮惟親帷慈政事惟公惟惠何常預知呂惠卿擅興兵甲蔡確貪天之功作詩訕謗等事言臣本以惠卿與司馬光爭經義有隙構其事以媚光人慮蔡確異時再用必欲殺之以滅口出危語激怒簾箔表裏相濟行其姦言殛確於新州竄惠卿於建州夫以太皇太后之公平慈惠而羣臣乃導爲淫刑濫罰貶死宰相使此曹易地而立於呂武之朝則何所不至哉乞檢會禁中臣僚艸疏呂惠卿蔡確本家進狀集臺省官雜議如事出讒構則誣告反坐邦有常刑夫元惡有臣無君亦已甚矣擢其髮而數之不可勝誅陛下𨿽欲置而不行如宗廟法令何如天下後世何商英又言梁燾範祖禹吳安詩劉安世劉唐老孫升韓川等當元佑初中傷無罪合行竄責燾知鄂州安世知南安軍安詩監兗州酒稅川知坊州升知房州三省言昨提舉修實錄呂大防奏仁宗皇帝實錄今已成書欲望依例除定本外將見在艸沓各一本與提舉實錄官以備照證外余依前降指揮焚毀元佑六年十月十一日朝旨依詔令呂大防範祖禹將所得艸沓封角差得力人管押遞鋪送赴修國史院送納如有傳寫到別本亦同封角送納或轉寫與他人卽令自陳如輒隠畱當行重貶責周秩言恐實錄誣罔諸書傳後故也三省以周秩所上三章進呈其一曰臣自待罪言職聞姦人邪說久矣其害於政事者有五陛下親政以來天下之人莫不鼓舞而懷不自安惟元佑死黨三十餘人而已劉摰惡黨已爲大防軾轍之黨排斥出外今在朝廷者絕微矣惟大防惡黨半已出外半猶在京其禁中者近日稍稍逐去其在朝廷者方且日夜經營造謗害事今陛下欲修先帝大業若不盡去惡黨則必作姦謀起事端中傷陛下信任之人去艸必盡其根勿使滋蔓進讀秩章上曰此是何言也宮官有何不可爲執政所言親王私於權臣此尢非也使徐王聞之且不自安如秩趣操甚狂言不中理若置之言職朝廷無安靜之理其罷黜之執政初欲換省官上曰與外任遂以守廣徳軍諫官張商英言呂希純於元佑中常繳駁詞頭不當及附會呂大防蘇軾事上曰去冬以宮中闕人使令因召舊人數輩此可擊外廷利害而範祖禹丰稷文及甫並有章疏陳古今禍福以動朕聽希純等又繳奏爭之何乃爾已安燾對曰聞文及甫輩上書亦爲人所使上曰必蘇轍也會中書舍人林希言呂希純常艸宣仁聖烈皇后族人近官誥有曰昔我祖妣正位宸極其言失當及變亂祭祀禮文薦牙盤食等數事乃奪希純寶文閣待制知亳州如故三省言範純仁韓維朋附司馬光長縱羣凶毀訕先帝變亂法度以肆不逞之心內範純仁仍首建棄地之議滋養邊患詔純仁特降一官爲通議大夫差遣如故韓維已致仕特置不問臺禦史中丞黃履言前宰相司馬光垂簾初朝廷如光執政當時士論翕然稱之以謂光眞能弼成聖徳上報先帝不謂光深藏很戾追忿先朝凡事所行皆爲是非夫令法因革固緣時宜豈有一代憲章俱無可取歸過於昔刼譽於身此而可容孰爲赴者昔唐太宗以封倫稔惡身後始彰美謚贈官尙加追奪伏望以今仿古詳酌施行商英又言乞重行劉摰等罪又言王存呂大防爲公著志神道碑誣謗宗廟乞並行法禦史周秩言司馬光視先帝如讎謚曰文正非所以勸後世當正謚號之美惡以懲後世秩又言呂公著不能救正司馬光但爲子孫急於富貴不避嫌疑而居之及大防劉摯蘇軾蘇轍皆公著所引爲國大姦陛下若不照其姦罪以明天下則公著所處皆爲國朝故事以引後世大臣僣竊之禍又言呂大防劉摰蘇軾皆落職爲知州緣臣奏論大防等所爲皆大姦惡今朝廷但薄責而已臣愚以爲陛下必欲薄責之則不當以其所論事爲罪名若錄其私營不法則其罪不可勝數且摰與轍譏斥不減於軾大防又用軾之所謀所言而得罪輕於蘇軾天下必以爲非詔司馬光呂公著各追所贈官並謚及追所賜神道碑額王嵓叟所贈官亦同追奪知隨州呂大防降知黃州劉摯知兗州蘇轍知筠州梁燾鄂州居住劉安世南安軍居住初章惇用蔡卞議光及公著皆當發冢斵棺三省同進呈許將獨不言惇等退上畱將問曰卿不言何也將曰發冢斵棺恐非盛事上曰朕以爲無益公家遂寢其奏苐令斥去碑文秩又言秦觀罪重責輕人言未允處州監當右正言張商英言伏聞呂大防降官知隨州內臣陳衍降官監當按衍乃陛下家奴敢與宰臣學士交通干預大政詔陳衍傲很不恭威行宮省遇事専肆多不聞奏同類畏之莫敢指目據其罪惡當伏重誅姑示寛仁未欲寘之極典可追毀出身以來文字除名勒停送白州編管仍抑所在官司差得力人轉押前去戊午詔曰送往事居是必全責於臣子藏怒宿怨豈宜上及於君親朕繼體之初宣仁聖烈皇后以大母之尊權同聽覽仁心誠意専在保佑朕躬自以簾帷之間聞見不能周及故不次以用大臣推心以委政事非獨倚任耆艾所冀恢昭聖功司馬光呂公著忘累朝之大恩懷平時之■﹝角央﹞望幸國家之變故逞朋黨之姦邪引呂大防劉摯等或並自要塗擢司宰事或疊居言路代掌訓詞或封駁東臺或勸請經幄於左右前後皆爾所親於時賞罰恩威惟其所出周旋欺蔽表裏同符宗廟神靈恣行訕謗朝廷號令輒肆紛更有首信偏詞輕攺役法開訴理之局使有罪者僥幸下疾苦之詔誘羣小之言誣橫斂則濫蠲茍免之逋誣厚藏則妄耗常平之積崇聲律而薄經術任穿鑿而紊官儀棄境土則謬謂和戎弛兵備則歸過黷武城隍保民而罷增浚器械資用而綴繕完凡屬經綸一皆廢黜人才漓混莫辧於品流黨與縱橫疊分於勝負務快乘時之憤都忘托國之謀方利亮闇之不言殊非慈闈之本意十年同惡四海吞聲敵計得行邊方受害昔周王受命召公維辟國之師江右𨿽微興宗有易代之嘆天下後世其謂朕何朕臨朝弗莊視古有愧況復疎逺賤士昧死而獻言忠義舊臣交章而抗論迹甚著明法安可私其司馬光呂公著呂大防劉摯等各已等第行遣責降訖噫優禮近司朕欲曲全於體貌自姦明憲爾今復逭於誅夷至於射利之徒脇肩成市益從申儆俾革回邪推予不忍之仁開示自新之路除已行遣責降人數外其餘一切不問議者亦勿復言有所見行取會實錄修撰官已下及棄廢渠陽寨人自依別勅處分咨爾羣工明聽朕命時司馬光等旣貶上謂刑惟厥中故降是詔右正言張商英言文彥博皆負國恩伏請檢詳本末推考是非詔臺諫之職義當論列然博年及耄期四朝舊相先皇待遇恩禮至厚宜加闊略以優老臣可特置不問戶部尙書蔡京言神宗皇帝熙寧之初將欲有爲於天下得王安石而任之於是置條例司選天下英才設官分職參講其事興利補獘功烈昭著元佑以來天下用度浸以匱竭美意良法盡遭詆誣在於今日正當參酌舊例考合得宜以稱陛下追述先帝之意以成足國裕民之效然事之可興者方且毛舉豈臣單力所能勝任伏望聖慈檢會熙寧中置條例司故事上自朝廷大臣下選通達世務之賢共同考究庶幾成一代之業以詔萬世其後用是置局修整命張康國鄧洵武看詳利害事八月詔丁憂人範純粹降一官知延安府以禦史郭知章論其在元佑間嘗獻議棄安彊葭蘆吳堡米脂等寨故有是命九月翰林學士蔡卞林希言先帝日曆自熙寧三年三月已後至三年終系元佑中祕書省官孔武仲黃庭堅司馬康修纂自熙寧四年已後至七年終範祖禹修纂而黃庭堅司馬康範祖禹又皆系修先帝實錄官聞所書止與昨修先帝實錄相爲表裏用意增損多失事實緣修國史院已得旨重修先帝實錄所有昨來範祖禹等所進日曆臣等伏乞一就看詳攺正務盡事實使後世考官無所疑惑從之冬十月張商英言願陛下無忘大臣擅權時章惇無忘汝州時安燾無忘頴昌時李淸臣曽布無忘河陽時曽布云臣所不曉或陛下常有緒言上云無之但商英言事多如此過爾十一月禦史郭知章黃慶基奏乞貶修神宗實錄官甲午三省同進呈臺諫官前後章疏言國史院所修先帝實錄類多附會姦言詆斥熙寜以來政事乞賜重行竄黜詔祖禹責授武安軍節度副使永州安置趙彥若責授安逺軍節度副使澧州安置黃庭堅責授涪州別駕黔州安置中丞黃履禦史翟思左司諫張商英論具修神宗實錄官誣毀先帝爲臣不忠二年春正月戊戌左司諫張商英言伏見吏部侍郎楊畏反復迹狀前後明白不爲公論所與遑遑求爲自安之計凡立朝之士稍與已情不通者卽指爲劉摯黨人陰行離間如彭汝礪黃裳葉濤之徒是也議者言來之邵所入章疏稍成文理者皆畏代爲方今補壞修廢肇開端緒而畏不盡革適足爲害欲望聖明考言詢行進退施行詔呂大防追奪兩官趙彥若範祖禹陸佃曽肇林希並追奪一官除林希在職日淺外曽肇與小郡知州陸佃候服闋與小郡知州黃庭堅特追一官常安民言陸佃亦與修書罪同罰異願考正其罪曽布具札子言毀廢先朝法度之人旣已黜逐則前日之良法善政當次第講求增損施行而國論未常及又言政事非得人不能舉若但以私愛憎喜怒爲意則人才必難進今旣不能公選人才則政事何從而舉若不稍復可行之法度則是先朝政事不可行若不可行則毀廢之人何以得罪上矍然布因言令使役法已行然成書方上而議論無所折衷蔡京王右忠侍從之選然兩人所見多不同執政又未通曉其下官屬日相紛爭眾議施恐未易了昨初降役法但云依元丰八年見行條約行則已曲盡及章惇欲立異本去年秋科納錢遂展至今年五月役人多已替放又卻令候今年放罷只失此兩科役錢僅八百餘萬今臣書旣上議論不一將來施行必有不便於人情者元佑所行止謂於人情不便今若不便於人情又何以異二月三省具陸佃元修蘇利渉等傳進呈乃詔曰陸佃鄕田諸生致身禁從擢禦史事多歷歲時俯仰順從媕阿冺黙曲狥羣姦之意茍幸一身之安爾謂有所建明固未嘗爭論而去謂爾同爲譏訕則於今藳不存進退之間風節無取𨿽言章沓至眾弗與容然罪疑惟輕古有成訓姑褫延閣用厭師言勉自省循以稱矜貸可落龍圗閣待制依前左朝請郎呂大防再降一官從禦史劉拯之言也乙亥給事中黃裳言史院一事乃呂大防倡爲之罪不當在祖禹庭堅之下豈可輕恕降授大中大夫分司南京安州居住劉拯又論曽肇陸佃等罪責知滁州三月範純仁知陳州邢恕知靑州八月詔呂大防不得引用期數赦恩敍復九月壬寅範純仁在陳州聞之憂憤累日齋戒上奏略曰竊見呂大防等竄謫江湖已更年祀未蒙恩旨久困拘囚其人或年齒衰殘或素縈疾病不諳水土血气枯衰骨月分離舉目無告將恐溘先朝露客死異鄕不惟上軫聖懷亦恐有傷和气仰惟陛下聖心仁厚天縱髙明法大舜之用中建皇極而在宥毎頒赦令不問罪辜至於絞斬重囚髠黥徒隸咸蒙赦宥亦許放移豈有股肱近臣簪履舊物肯忘軫惻常俾流離但慮一二執政之臣責其往事嫉之太甚啟迪之際不爲詳陳若非宸衷獨斷聖慮詳思灼見本根絕其萌漸盡屏猜嫌之迹特垂曠蕩之恩皆因大禮赦文遂令逐便居住使得自新攺過免爲覊旅之塋魂奏疏三上批範純仁立異邀名落職知隨州壬戌詔禦史常安民立心凶險處性頗邪置之要路誠非所宜可罷職與監當差遣安民又上言今大臣爲紹述之說者其皆實借此名以報復私怨一時朋附之流從而和之遂令已甚張商英元佑時上呂公著詩求進其言諛佞無恥士大夫皆傳笑之及爲諫官則上疏乞毀司馬光呂公著神道碑周秩在元佑間爲太常博士親定司馬光謚爲文正及近爲言則上疏論司馬光呂公著乞斵棺鞭屍陛下察此輩之言果出於公論乎故凡勸陛下紹述先帝者皆欲托先帝以行姦謀謂他事難以惑陛下若聞先帝則易感動故欲快私仇陷良善者須假此以移陛下之意不可不察今權臣恣橫朋黨滿朝言官未嘗一言及之惟知論元佑舊事力攻已去臣僚臣荷陛下提拔不敢負恩摧枯拉朽之事臣實恥爲之舉朝嫉臣誣陷非一臣賦性愚直恐終不能勝朋黨之論願乞外任以避之上開慰而已禦史董惇逸奏安民常稱二蘇文章之士負天下重望不當彈擊此乃二蘇之黨詔罷禦史與知軍章惇批詔語送吏部與監當冬十月章惇之貶斥元佑舊臣皆以白帖子行遣安燾李淸臣與惇爭論不已上亦疑惇惇甚恐雍私語惇曰用白帖子有王安石故事惇大喜取其案牘白上惇遂安議謂雍欲以此結惇也然雍竟罷黜十二月知靑州邢恕試禮部侍郎孫諤言楊畏反復落職仍知河中府二年正月禦史陳次升言紹聖元年七月十九日責降呂大防等勅牒榜節次云至於射利之徒脇肩成市盍從之士俾革回邪除已行責降人其餘一切不問議論亦勿復言近者切見汪浹李重等送吏部與合入差追以元佑所獻文字得罪則前件勅牓殆成虛文將何以取信於天下今又聞差官編排元佑臣僚章疏命令如此何以示信於人乎所有編排章疏指揮合行寢罷五月孫諤論役法有妨紹述【見紹述門】六月曽布言常立諂王安石而毀先帝情更可誅陳瓘所以忤卞只陛下但以安石爲凖繩羅織士類此最爲害政況安石之所是勿與先帝不同者非一豈有但以安石爲據卞以此得怒而士類莫不以瓘之言爲是六月呂大防進職知秦州以元佑中間持邊議故也八月丙子詔王嵓叟呂大防等所得恩例及舉官並罷梁燾依舊鄂州居住劉世安依舊南安軍居住範祖禹責授昭州別駕賀州安置劉世安英州安置因四年上疏論哲宗求乳母事也詔姚勔求不磨勘給事中蹇序辰言其附會詆訾先帝也十二月蔡京辧不附司馬光攺役之罪【見役法門】四年春詔應紹聖二年十二月十五日類姓名責降人宮觀居住及勒停安置分司散官子孫弟侄各不得任本州島鄰州內子孫仍並與次遷逺路分合入差遣已授未赴並見在任人並罷庚戍李淸臣出知河中府王存致仕恩例只與一名言者指存元佑初論事附會故也三省言司馬光呂公著倡爲姦謀詆毀先帝變更法度罪惡至深及凶黨同惡相濟首尾附會之人偶緣今已身死不及明正典刑亡歿之後尙且優以恩數罪罰未稱輕重不倫若謂其已死不問使後世亂臣賊子何以創艾至於告老謝事亦宜少示懲沮制略曰司空呂公著盜竊虛名躐持宰柄謗毀前烈變亂舊章𨿽竄殛不及其生而懲創可垂於後可特追貶建武軍節度副使僕射司馬光陰結中人驟竊宰柄變更良法詆毀先朝潛懷睥睨之邪計欲快傾搖之二心使子孫謬荷國家之厚恩何以爲臣子之大戒𨿽逃顯戮當置散司可特貶淸海軍節度副使故王嵓叟厚誣先帝愚弄朕躬力贊邪謀陰懷異志罪惡曓著神鬼得而誅之𨿽示小懲未協公議可追貶雷州別駕詔趙瞻傅堯兪奪所贈官韓維孫固範百祿胡宗愈遺表恩例各與兩人余悉除奪詔張兢辰罷官以蔡京言其謟事呂大防蘇轍故也又詔趙瞻傅堯兪謚誥並追奪三省言近降指揮以司馬光等詆先帝變更法度各加追貶謹按呂大防劉摰梁燾蘇轍爲臣不忠罪與光等朝廷𨿽常懲責罰不稱愆範純仁又自因別過落職於本罪未甞略正典刑生死異法無以垂示萬世呂大防制略曰朋姦擅國責有餘辜造訕欺天理不可赦其加顯黜以正明刑可責授舒州團練副使循州安置劉摯制略曰向由邪路力附黨魁倡和姦謀毀黷先烈不踰數載竊緣宰司公論未平責輕罪重可責授鼎州團練副使新州安置蘇轍制略曰操傾側孽臣之心挾縱橫策士之計始與兄軾肆爲詆巇晚同相光協濟險惡朕顧瞻巖廟企望裕陵義不敢私恩難以貸可責授化州別駕雷州安置梁燾制略曰向附凶渠擢在諫職排陷舊弼詆誣先朝薦引羣凶毀棄成法𨿽從薄責未稱明刑可責授雷州別駕化州安置範純仁制略曰立異以邀名匿情而趨利議稱親則構誣於宗祖言變法則歸過於先朝欺君以助邪謀棄地以開邊隙陰連羣枉協濟凶渠迄用攀援遂屍宰輔僅從薄譴久逭嚴誅茍其究免於終身何以示懲於後世可責授武安軍節度副使永州安置已上令所在差官伴送前去經過軍州交替劉奉世制略曰曩以小官附會姦黨凶險狡獪莫與汝齊有司失刑眾論未允可落職分司南京郴州居住韓維制略曰爰自初政實登近司首贊邪謀厚誣先烈以抑兼並爲繁禁以振貧厄爲利心恣引親私助成姦慝比從薄責實拂公言可落職特授左朝議大夫致仕王覿制略曰資賦僉回善於原借附會姦黨毀訾先朝擠陷良善變亂法度可落職依前分司東京通州居住韓川孫升呂陶制略曰頃大姦舊惡相濟擅朝而爾挾忿悁爲之死黨巧詆法度以遂更變之謀歷排忠良以虛顧托之罪積心至此議罪謂何可各依前官分司南京川隨州居住升陜州居住範純禮趙君錫馬黙制略曰頃在初政常躋近班懷藉勢乘權之心起背公死黨之計傅會邪說専爲悅諛無以照姦公論甚郁可各落職依前官純禮蔡州居住君錫本處居住黙單州居住顧臨制略曰附會凶黨力被薦論頃緣洞察於姦謀不使超躋於近列迨司畱鑰復結罪閹𨿽因人言常從貶秩責輕罪重眾不謂宜可落職依前官管勾洪州玉隆觀饒州居住範純粹制略曰傾邪險詖出於天資反復導諛忘其父志弟兄唱和協助凶姦變先朝拓土之功成一時蹙國之議失刑旣久公論未平可落職依前官管勾江州太平觀均州居住孔武仲制略曰附會姦黨躐處要班逮於親政之初敢爲怙終之計失刑旣久公論未平可落職依前官管勾洪州玉隆觀池州居住王汾制略曰早以凡才濫居儒館元佑之際附會詆欺眾論喧闐罪狀明白可落職依前官致仕王欽臣張來制略曰爾因緣姦險躐起要班挾持說謀鼓扇凶熖王欽臣可落職管勾江州大平觀信州居住來可落職添差監黃州酒務呂希哲呂希純呂希績等制曰方其父在則假國威靈爲已閥閱及大防用事則密援凶黨賈鬻利權並以庸才因致美職宜悉從於貶秩或仍禆於分司庶無輕重失當之刑及夫幸免失刑之士希哲分司和州居住希純分司金州居住希績光州居住姚勔制略曰向附凶邪爲出死力沮害良善助成姦謀可依前官分司衢州居住吳安詩制略曰頃者羣凶聚慝繼踵擅朝爾以朋邪竊處諫列鼓扇凶熖附會邪謀逞宿憾以擠勞舊之臣構險語以吐傾搖之議𨿽常加於薄責尢未正於嚴刑可責授濮州團練副使連州安置晁補之落職添監處州鹽酒知齊州賈易海州鹽稅程頤放歸田裏錢勰楊畏並逐人永不敍復郴州編管秦觀移送橫州朱光庭追貶郴州別駕孫覺趙卨李之繩杜純並追職及遺表恩例李周追貶已上責詞皆葉濤所艸也初呂大忠旣以所得於上大防可復相見之語告惇及還至渭州因爲通判潘適具言適嘆曰公失言矣必爲深悔大忠尋加職請納職名量移大防不許於是大防再責循州或曰循州再責上語實激之蓋章惇等疑上意欲復進用元佑人故也三年甲申文彥博制略曰色厲而荏行僞而堅備公師於三朝更將相者四紀忘我大徳肆其忿心初迷國以懷諼終朋姦而背善以理財裕民之政爲曓刻聚斂之利以經天緯地之勲爲冦攘艸竊之計有臣若此於義可乎於戲明罰正刑永爲垂世之戒彰善癉惡上慰在天之靈可特授太子太保依前潞國公致仕張茂先梁惟簡譚扆趙約內人樊氏並責降閏三月丙戌詔文彥博諸子並解官侍養司馬康追奪贈官丁亥詔再責降韓川道州安置孫升汀州安置詔韓忠彥降授充資政殿學士知定州蹇序辰言其元佑初附會姦惡也詔蘇軾撰上淸儲祥宮碑令趙京撰並書壬辰詔責王隠王覿孔文仲鮮於侁吳處厚等鄭雍坐謗先朝落職知定州二月又攺鄭州安燾落觀文殿大學士依前官坐蔡京蹇序辰言其姦葉濤坐論安燾不當落職知光州甲辰詔惠州安置蘇軾責授瓊州別駕昌化軍安置範祖禹移送賓州安世移送髙州安置詔毀抺呂惠卿責官詔詞以惠卿請也三月壬辰中書舍人同修國史院蹇序辰言朝廷前日追正司馬光等前惡明其罪罰以告中外考言觀事蹤迹詭祕不可備究至其章疏文字散在有司不乘時取索編類歲久淪失或邪黨交構有藏毀棄之獘欲望選官將貶責姦臣言行士狀編類以示天下後世之大戒從之差給事中徐鐸及序辰四月己亥循州安置呂大防卒於虔州辛丑故呂公著追貶昌平軍司戶參軍故司馬光追貶朱崖軍司戶參軍壬寅詔範純仁王嵓叟司馬光呂公著趙卨等恩例並追奪並給還因吏部刑部有請也中丞黃履奏乞究王珪罪詔王珪遺表恩例並行追奪珪追貶萬安軍司戶參軍五月陳衍男慥梁維簡並藉沒物業親戚厚善之人並行責降辛未舍人蹇序辰不艸吳居厚告詞因言居厚元佑被責本無贓私至紹聖親政始復收用議者尙以前事爲言臣若茍隨流俗則示懷利朋姦無以塞區區之忠所深慮者累先帝知人之明違今日紹述之志也望降臣此章與居厚除命行下示好惡以風四方則非獨與臣幸甚詔榜示朝堂朕以眇躬獲承先構永維休烈盛美欲以昭示萬世而頃遭羣姦同逞宿憾興訛造訕力肆詆排政事人材廢毀殆盡夙夜悼懼靡敢或遑思與卿士大夫共承厥志庶幾徳業傳布無窮念今在廷之臣鮮知事君之義從鄕原以爲善士造虛譽以進無能以容私合黨相先以奉法守公爲幹才智勝任則闒茸共嫉趨向旣正則叵測深仇端亮勁挺有特立之操者不見容於眾人媕阿回遹持兩可之說者必得名於流俗沈溺忘返者險薄可羞乃陰懷私恩顯廢公議以姦臣所斥逐爲當罪所變更爲得宜以先帝所造立爲不然所褒擢爲非當借諭餘黨幸復甄收務令舊章未能淳一扇爲是非不定之論欲開善否更用之端漫托小人之道於難知之中以疑天下之聽於未孚之際幸時事之中變庶人心之翕從毎懷及玆良用慨嘆朕察言觀事灼見邪心欲正典刑當伸儆戒繼自今日爾其新之式懲厥愆畢趨於正示以好惡非曰茍然其或怙終必罰無赦咨爾在位尙克敬承秋七月詔許舒州團練副使循州安置呂大防歸葬始大防卒於處州上聞大防何以至處州及其家請歸塟卽許之議者由是知痛貶元佑黨人皆非上本意也辛未蔡謂奏臣見文及甫常與邢恕書大逆不道詔蔡京章惇卽同文館究問九月壬子詔曰中外臣僚等並許直言朝政缺失朕親覽虛心以攺庶幾以消天下之變焉乙夘詔曰朕以眇躬獲保宗廟恭典神天翼翼小心罔敢預怠惟恐不徳以上干乾象今彗出西方災譴爲大天垂變異朕實懼焉用是損膳避朝求言輟燕其敷恩霈蕩宥囚辜庶消復於妖祥以導迎於善气可大赦天下於戲遇災而懼勅命惟幾尙賴公卿悉心輔政交修不逮同底於平諮爾多方咸體朕意庚申彗犯天市垣帝座十一月劉奉世兄弟責降中丞邢恕言其傾害顧命大臣故也丁丑詔程頤涪州編管坐與司馬光同惡相濟也化州安置安燾卒十二月新州安置劉摯卒詔責授黔州別駕涪州安置黃庭堅移戎州安置以避使者親嫌也

元符元年二月蔡京等究治同文館獄卒不得其要領乃更遣升卿及必嶺外謀盡殺元佑黨人時劉摯梁燾已前死朝廷尢未知也時董必詔差爲河北東西路察訪使呂升卿爲河北漕三月詔陳衍特處死初章惇蔡卞恐元佑舊臣一旦復起日夜與邢恕思所以排陷之計旣再追貶呂公著司馬光又責呂大防劉摯梁燾範祖禹劉安世等過嶺意猶未慊仍用黃履疏髙英追貶王珪皆誣以圗危上窮其言浸及宣仁聖烈皇后上頗亦惑之最後起同文館獄將悉誅元佑舊臣內結宦者郝隨爲助専媒孽垂簾時事建言欲追廢宣仁聖烈張士良者前竄雷州惇卞逮迎詔欲使證宣仁聖烈果有廢立意及士良至旣以舊禦藥告並列鼎鑊刀鋸置前謂之曰言有卽還舊官無則死士良仰天嘆曰太后不可誣天地神明不可欺也乞就戮京惇無如之何得以陳衍罪狀塞詔宣仁聖烈廢立之議由是得息而惇卞終不肯釋元佑舊臣京惇進呈摯等事上曰元佑人果如此乎京惇曰誠有是心然反形未具上曰摯等已責遐方朕遵祖宗遺意未嘗戮大臣其釋勿治癸酉三省提舉荊湖南路常平等事董必奏體量到知雷州朝請郎張逢同本州島官吏至門首接見蘇轍次日爲會召轍在監司行衙安泊又令僦進納太廟齋郎吳國鑑宅逢毎月率一兩次移廚管待差白直七人借事本州島海康縣令陳諤差雜直追呼工匠等應付吳國鑑修宅又勒居民折退籬腳闊開小巷通行人馬以避轍門巷及借手力等事詔蘇轍移循州安置張逢特勒停陳諤特衝替本路提點刑獄梁子美旣與蘇轍系親姻之家不申明回避並其餘監司失覺察各罰金三十斤夏四月詔化州安置梁燾卒不許歸葬家屬令昭州居住林希出知亳州邢恕出知汝州以希私積怨憤志在中傷恕陰懷怨憎妄意進用故並黜之五月詔劉摰梁燾諸子並勒停永不收敍以文及甫等所供逐人已亡不及考驗明正典刑故也六月中丞安惇言乞朝廷委官將元佑中理訴所一宗公案看詳如故攺正卽乞申請得罪之意復依元斷施行詔蹇序辰安惇看詳語言於先朝不順者職位姓名別具以聞序辰先有是命上難之於是惇復進白蔡卞勸章惇使必行令序辰與惇徐鐸同主其事自後緣訴理被禍者凡七八百人序辰及惇實啟之七月三省言蔡京第三奏文及甫所發劉摰有司馬昭之心及其黨附之人廢其子孫伏聞劉摯梁燾已有處分其餘顯官之人未有指揮章惇安燾鄭雍並特放罷三省言劉摯等黨人王嵓叟前後論事包藏禍心最爲凶悖範祖禹劉安世朱光庭仍累疏誣罔聖徳陰畜邪謀𨿽各行遣累據臣僚上言乞賜施行詔範祖禹移化州安置安世移梅州安置王嵓叟範祖禹劉安世朱光庭諸子並勒停永不收敍九月庚戍追官停勒橫州編管秦觀特除名永不收敍移送雷州編管以附會司馬光等同惡相濟也呂大防諸子並勒停禦史鄧裴乞依範祖禹等例也看詳訴理所言光州司法參軍監安上門鄭俠上書訕謗朝廷並王安國非毀兄安石等罪名元佑元年除雪不當詔元佑指揮更不施行並令攺正鄭俠勒停英州編管永不量移十月看詳訴理所元佑臣僚上言乞爲訴理所日限所有衘寃之人皆得洗雪可推廣聖恩收召和气按所言於先朝不順詔王覿特責授鼎州團練丰州安置甲午範祖禹卒化州張惇禮責降坐元佑間言退蔡確相司馬光有五得也歐陽裴落職與合入差遣朋附元佑大臣也十一月三省言元丰末元佑中王鞏累上書議論朝政表裏姦臣張保源累上書議論朝政附會姦臣詔鞏追毀出身告勅全州編管保源勒停峽州居住三年正月庚申知大名府韓忠彥致事王存各降一官中丞安惇官二人奏雪謝景初語言不順故有是命二月乙未曽布言章惇蔡卞施行元佑人眾論皆爲過當然豈爲詆訾先朝大抵多怨報耳丙午孫諤詔與合入遣與元佑訴理有衘寃飲恨之語禦史左膚言其追恨先帝萬死有餘三月己未中丞安惇言元佑案牘凡千餘人元斷輕重一一當罪所有元看詳官劉摯等管勾文字葉伸蘇加朱裔等罪迹顯著義不容宥詔有司具逐人所到月日審理察情犯施行詔葉伸降三官蘇加等勒停辛酉蕭世宗爲吏部員外郎張行爲戶部員外郎世宗在元佑中上書論靑苗免役便民復行免凡四十章故也四月顧臨卒知桂州程節員外郎譚掞荊湖提刑梁子美各降官坐昌化軍使張中役兵修馹以捨蘇軾察訪董必劾節不覺察有是命唐領坐借舟船載新州安置劉摯骨月詔領先衝替下淮南仍取劾以聞【領時知楚州】黃隠責南安軍安置作元佑時附姦黨也五月新知韶州孔文仲責惠州別駕英州安置坐元佑上書謗訕先朝政事知瀘州王獻可降一官罷任坐元佑上書議論朝政故有是命梁和林大節王佑陳嘉言系梁惟簡等親戚並與逺小監當差遣戊辰詔陳次升坐元佑中任禦史日所上章奏詆毀先政朕常含容其過庶使自新畀以練職復敢狃習故態觀望言事可罷職令監全州酒稅七月韶六曹諸司應元丰人耳四月以來廢毀先帝法度申請並著所任官名姓編類成冊內三省如有毀匿罪賞並依編章疏已得朝旨用尙書蹇序辰宣徳郎李積中之言也九月丁未詔立賢妃劉氏爲皇后先是將立皇后內出皇太后手詔曰非此人其誰可當翰林學士蔣之奇載其語於白麻故有亮非斯人誰可爲後之語其後皇太后臨朝以瑤華無辜被廢追治元符立後之因語之奇進所奉手詔驗其字畫乃劉友端所書他日曽布問惇作元佑手詔是劉友端書皇太后未嘗見聞何也惇遽曰是惇進入內是時章惇專制誥內侍郝隨以固權寵劉友端助之三人凶狡相濟故長樂手札惇撰定進入友端矯制書雲宮禁事祕人莫得而辧也通判畢漸言元佑中諸路所立碑記刻紀述等並令毀碎從之甲子右正言鄒浩上疏諫立皇后之失疏奏詔浩言多狂妄除名勒停新州編管閏九月賈易邵州安置以易在元佑中常任諫臺羽翼權臣誣謗先猷有是命十月文及甫落職知均州十一月乙亥翰林學士蔣之奇知開封呂嘉問權吏部葉祖洽並落職出守王回除名勒停坐與諫官鄒浩語言交通田衍王琳岑域吳禮李友諒並特追一官勒停白時中岑穰張廷堅畢漸蔡蹈張琳範致虛各衝替陳舉朱絞傅楫胡安逺範致君各特追一官勒停蔣球特衝替葉丞王溥勒停坐以銀錢遺浩且致簡敍別也呂希績降授朝請郎分司南京隨州居住三年徽宗卽位遣使勞問範純仁於永州召韓忠彥爲吏部尙書李淸臣爲禮部時紹聖黨人在朝用事人懷異意上一日謂徐績曰卿鯁直朕所倚賴績因論擇相之難上曰已詔範純仁韓忠彥績頓首賀曰得其人矣二月辛酉詔復鄒浩爲宣徳郎監袁州酒棁癸亥詔永州安置範純仁爲左中散大夫分司南京鄧州居住呂希純唐州居住王覿和州居住韓川隨州居住劉奉世光州居住唐義口安州居住吳安詩澧州居住呂希哲隨州居住呂希績衡州居住呂陶任便居住蘇軾移永州安置劉安世移衡州秦觀移英州程頤移峽州楊畏知襄州王古知潤州王欽臣知襄州範純仁知亳州範純粹知相州張來通判黃州晁補之簽書武寧軍判官勾當公事王隠監江州酒稅黃庭堅鄂州監稅賈易監舒州茶鹽酒三月甲午以龔史爲殿中侍禦史鄒浩爲右正言陳瓘爲左正言敍英州安置孔文仲編管昭州汪衍編管封州余爽編管金州王鞏峽州居住張保源並復官乙未以上官均爲祕書少監孫諤爲右司諫癸巳以鄭雍逸爲左班殿直以韓忠彥爲右僕射李淸臣爲門下侍郎蔣之奇同知樞密院事時中外拭目新政上意用中道合異論以忠彥重厚和平首命爲相乙夘敍復元佑大臣詔曰朕卽位以來哀士大夫失職者眾𨿽稍收復未厭朕心玆者天佑予家挺生上國奄有六慶資及多方解网辜卹何事曰終範純仁提舉嵩山崇福宮許歸頴昌劉奉世明道宮許歸陳州王覿崇福宮韓川太平宮呂希純鴻慶宮吳安詩崇福宮唐又閒鴻慶宮並任便居住王欽臣知穎昌呂陶張耒劉當時並與知州呂希哲希績賈易與小郡劉唐老黃隠堂除知軍晁補之與通判黃庭堅僉判蘇軾移永州轍移衡州鄭俠放逐便初禦史中丞安惇言鄒浩不可用恐形迹先朝上曰先朝大事中丞不言浩敢言用之何傷至於陳瓘言浩盡忠惇居風憲黙而坐視其愧已多況論其非乎詔罷惇知潭州五月先是臺官龔史陳瓘任伯雨皆言尙書左丞蔡卞過惡史曰卞爲安石之壻妄謂盡得其學以欺朝廷而一時嗜利者助成其說今乃參預政機淸議沸騰重黜之以慰天下瓘曰章惇前日所爲皆卞教之卞以繼述神考爲名以纂紹安石爲主立私門之所存以爲國是奪祖宗之大美以歸私史又曰惇迹易明卞心難見春秋責意則難見之罪安所逃乎伯雨曰卞之惡有過於惇如誣罔宣仁聖烈保佑之功傅致元佑皇后疑似之罪安惇作理訴所而士大夫得罪者八百三十家蹇序辰編排章疏而語已被罪者數千人先帝親政六年未嘗有失獨此數事皆卞爲之一日上曰臺諫攻卞已十餘章卞乃請辭遂知江寧府戊子陳瓘言紹聖再修神宗實錄史官奪宗廟之美以歸故臣建掌書之官以尊私史所有紹聖神宗實錄願詔史臣別行刪修詔令三省參對進呈左僕射韓忠彥白上以元佑生者已被恩而死者殊未甄復此當出自上意而曽肇亦言陛下卽位廢逐皆還生者蒙恩惠已厚惟是遊魂枯骨尙未被凙乞出自宸衷明詔敍復乃詔元臣故老尙在貶中湣澤之頒豈容獨後太子少保文彥博司馬光等三十三人並還其官六月左正言陳瓘言邢恕頃誣司馬光劉摯梁燾王嵓叟等皆有姦謀家族幾致覆滅公議不容久矣宜定其罪於是韓忠彥請攺撰司馬光等告命上曰但於貶恕告詞中載此意則天下皆知之矣制曰忠讒辧則內外肅是非公則勸沮行爾操心傾危雅意附會造爲非語上累宣仁旣匪親聞又無證佐究其所自皆出不根使光公著被凶悖之名蒙殛竄之罪欺天誤國職爾之由矧彼於此二人實門下士借譽引重恩義非輕一旦翻然遽爲讎敵擠穽下石數爲虛言可落職罷知荊南責授少府監分司西京均州居住九月侍禦史陳次升言左僕射章惇自登揆路任私言公奉使山陵錯置乖繆中丞丰稷禦史陳師錫言惇當國七年竊持威福天下勇於害賢敢於殺人大事包藏陰謀發爲異議陳瓘言章惇獨相八年迷國誤朝罪不可掩奉使失職事干泰陵又云助尊私史則至於薄神考矜伐已功則至於誣宣仁樂於用兵大開邊隙陜西之民怨矣而進築不已內府之財竭矣而輦運不休殺張悅以箝眾口廣鄒浩之獄以絕言路於是惇乞罷政辛未知越州初中丞丰稷入對學士承旨蔡京於殿陛間揖稷曰天子自外服詔公爲中司今日必有髙論稷正色答曰行自知之至是與侍禦史陳師錫共言京卞兄弟同惡迷國誤朝乞正典刑不報甲申蔡卞提舉杭州洞霄宮太平州居住張商英落職知隨州範鏜落職知滁州坐附權要乙丑先是陳佑論張瓘門下李淸臣言哲宗天姿仁孝毎對臣下有愛人之言任章惇爲相不置次輔惇爲性殘刻開導上意者莫非殘忍殺伐之事有傷和气水旱連年自古大臣少惇比者宜行殛誅以慰民望乃詔責惇爲散官潭州安置然議者以淸臣爲反復迎合云丙申蔡京永興軍禦史言其外結後族內事閹人交締東朝憂刑天顏貽社稷患爲天下禍林希出知福州葉祖洽徐鐸並落職禦史言其助惇爲惡也己未詔曰永惟神考新一代之典型以遺後人間者任事之臣用意或過朕所不取爲政用人朕無彼此之間斟酌損益惟義所在嘉與有位共圗康功以成繼述之美自今有曲學偏見妄意攺作規營國事當與眾棄之辛酉左僕射韓忠彥性柔懦天下事多決於右僕射曽布乃議元佑紹聖均爲有失欲以大公至正消釋朋黨十一月詔以來年攺元建中靖國以新除賈易爲諫議大夫左司諫鄒浩爲起居舍人蔡京知江寧郭知章爲永興軍蘇軾成都玉局觀蘇轍提舉太平宮任便居住黃庭堅知敍州劉安世知鄆州侍禦史陳次升龔夬再言蔡京姦惡詔京落端明殿學士提舉洞霄宮辛巳禦史陳次升言哲宗皇帝責任宰執是時蔡卞備位政府肆行姦謀巧計施行凶熖益熾巧弄賞罰専暴恩讎編類章疏中傷士人或投之逺或陷之深羣毒流於天下實不忍聞時人目爲笑面夜義眾所共知也又右正言張廷堅亦言卞之姦惡詔卞他所居住建中靖國元年左正言任伯雨言章惇久擅朝柄迷國罔上毒流縉紳向簾前異議賴太皇后睿知先定故姦謀不行思之可爲寒心詔惇責雷州司戶六月尙書左丞範純禮初奏近見朝廷是元丰而非元佑元丰之政盡出先帝規模宜無不善然官吏奉行未一一皆如法意故民𨿽受賜亦或被害元佑之治其初執政者𨿽小有潤色亦多先帝法度今議論之官有不得志於元佑者以此借口動陛下之心爾未必皆爲國事蓋乘時以邀利者也又言自古天下治亂顧用人何如爾今略陳祖宗用人之要秋七月初朝廷稍變熙丰政事而範致虛上言言不當變且言臣讀陛下泰陵詩其卒章曰周紹裕陵尊陛下孝悌之本心也臣願陛下守此而已上亟召見曰朕行不次用卿除左正言會有詔修史官取元佑紹聖實錄依公參詳務不失實甲子範致虛言神宗一代信史缺然未立元佑之書先朝以其詆誣遂廢弗用紹聖之書今朝以其掩蔽復別論撰夫爲史而至於紛更何以傳信臣謂非紹聖無以察正元佑詆毀非今日無以察正紹聖之掩蔽臣願陛下詔飭史官書成而筆削不公皆以輕重坐之元佑詆誣已系先朝考正行遣外紹聖掩蔽理合條具昭示天下後世以陛下孝思之意詔送國史院七月陳瓘奏臣常乞別修神宗實錄以成一代之典而不聞施行蓋紹聖史臣今爲宰相故也不報時瓘權給事中右僕射曽布將薦之卽日或以告瓘瓘曰吾與布議事不合是以官爵相餌也若受其薦進而復與異同則公義私恩兩有愧矣至是瓘詣政事堂以書見布極論之略曰尊私史而壓宗廟緣邊費而壊先政此二者合下之過也瓘所撰日錄辧一篇所謂尊私史而壓宗廟可見矣臣近守無爲軍知天下根本之財皆運於西邊因述國用須知所爲緣邊費而壞先政者可見矣遂以副本納布布謂瓘所論爲元佑寡見淺聞之說又曰𨿽有卜書布亦不動瓘遂申三省乞劾妄言之罪早行竄黜宰相曽布云瓘責臣等尊私史壓宗廟緣邊費壞先政其罪是上令責瓘左僕射韓忠彥右丞陸佃曰瓘之言誠過若責之則更以此得名曽布尙能容瓘八月乙夘以瓘知秦州冬十月門下侍郎李淸臣與僕射曽布有隙毎於上前互相訾毀諫官論布過失上以陳佑與淸臣交結欲黜布而援淸臣將罷佑諫官江公望遽言陛下臨禦以來易三言官逐七諫臣非天下期望今佑言宰相過失自其職也豈可便謂有他意哉上甚善之至是布使諷公望若能言淸臣以諫議大夫相處公望弗應白其言於上並言朋黨同異之獘而禦史彭汝霖遂承布風旨累論淸臣之姦又初議建景靈西宮淸臣常諫止之及宮成淸臣漸見疎斥求有以自固淸臣奏西宮之成都人歡喜之不答至是淸臣不自安且再爲汝霖所劾乙未罷知大名府壬午三省奏事訖右僕射曽布獨畱進呈內降起居郎鄧洵武愛莫助之圗其說以爲陛下方紹述先志羣臣無助之者其圗如史書年表列爲旁通分爲左右自宰相執政侍從臺諫郎官館閣分爲七隔左曰紹述右曰元佑左序助紹述者宰相執政官溫益一人而已其餘毎隔三四人如趙挺之範致虛王能用之徒是也右序舉朝輔相公卿百執事皆在其間至百餘人又於左序班立一項用小貼子掲去布密稟掲子臣僚姓名上曰洵武言非相蔡京不可與卿同故掲去布云洵武所陳旣與臣所見不同自當不與議乞納不明日遂攺付溫益益欣然奉行乞籍記異論之人於是上決意用京矣崇寧元年朱肱上書言事又進所上宰相書曰比年日蝕者三地震者一此𨿽治世不免然四月正陽之月而河東上郡地震僅旬其異爲甚不知公何以弭之劉壽公門人也而已爲禦史公有過舉爵可言乎如上官均丰稷賈易鄒浩皆相繼外補彼數公者其出入用捨足以爲治亂公爲太宰而正人相繼以去此所以日蝕地震也紹聖間章惇蔡卞姦諛相濟其惡不可殫數而最大者四公在樞府坐視黙然不爲無過若以西府不當與議則侍從臣皆與論思況執政乎再貶元佑大臣範純仁能言之公未嘗救也廢元佑皇后龔史能言之公未嘗救也策元符皇后鄒浩能言之公未嘗救也置諫官於死地黃履能言之公未嘗救也此惇惡之最大而公無半助之功今公又當主意之重而必當遇災而懼然後可以弭天變聞善而遷然後可以求直言肱所望於公者如此詔付三省肱服從弟也江津人趙諗者少敏給紹聖初擢甲科教授成都因章惇逐元佑大臣不合人心欲起兵據蜀與所親何奬王師直賈時成及日者羅京等同謀會上登極赦到諗謂奬等曰章惇必敗天下旣安人心難動前議願勿出口遂入京除太學博士而黨中有鉤郡者發其謀獄且當族戊戌詔皆誅死夏五月曽布毎於上前韓忠彥且植黨以傾之布弟肇以書戒之曰吾兄方得君正當引用正人扶助王道以杜絕惇卞復起之萌而數月以來所謂善人者相繼去朝其在內者置之閒地而所進用以爲輔臣從官臺諫往往皆前日事惇卞者一旦兄勢稍不如今日之盛必首引惇卞果至未暇卹其它曽氏之禍其可逃哉王古王覿丰稷賈易皆可與謀願兄虛心克已與之議論但使正人聚於本朝自然小人道消矣布不從至是諫官吳材王能用助布之說黨論復起善類皆竄斥吳材之力爲多己巳吳材王能用輩上章排元佑黨人未止獨諌議大夫彭汝霖與禦史鄒余郭熙其論以爲元佑人罪狀有紹聖貶籍具在昨元符末敍復太優如自朝廷檢舉裁減則數日可畢不須候彈章人大指名然後行之徒使人言紛紛不已顧諭執政大臣原輕重之情定大小之罪上稟聖裁於是右僕射曽布用其說悉具姓名以進詔復責降元佑黨人司馬光呂公著文彥博呂大防梁燾範純仁劉摯王嵓叟王存傅堯兪鄭雍以下各以差奪其官惟韓維孫固以神考潛邸人特免丙子詔元佑黨人各已削秩自今無所復敢言者亦勿復言秋八月曽布罷相去位戊子超拜蔡京爲右僕射中外大駭八月己亥籍元佑及元符末宰相司馬光侍從蘇軾余官秦觀以下凡百有二十人二年正月知樞密院蔡卞追讎元符之末言者疏已惡罪而任伯雨論其欲追廢宣仁一事尢爲切至乃上疏自辯以伯雨爲首於是三省檢伯雨等所奏乙酉分貶鄒浩陳瓘龔史等十人於諸州獨伯雨逺謫昌化軍四月時有詔毀蘇軾所刋東坡集而言者又以謂程頤入山著書恐及朝政乃詔頤除名令監司察所著書九月詔天下監司長史右各立元佑姦黨碑【詳見黨碑內】四年五月除黨人父子兄弟之禁五年春甲辰以吳居厚爲門下侍郎劉逵爲中書侍郎於是逵首勸上碎元佑黨碑寛上書系籍人禁及罷蔡京所造乙巳詔中外直言闕政時禁中夜半遣黃門至朝堂毀石刻翌日京見之厲聲曰石可毀名不可滅上謂詹丕逺曰聞中外言劉逵不可用法度不可變蔡京不可罷朕得之怵惕不寐丕逺曰京誤國陛下可知逵何不可用上曰如碎黨人石刻寛上書系籍人禁皆逵爲朕當論時政之失

宣和七年六月時元佑黨人旣盡惟直祕閣劉安世巋然獨存名譽益重戊午安世卒先是蘇軾評元佑人物曰器之眞鐵漢

太平治迹統類卷二十四

●欽定四庫全書

太平治迹統類卷二十五

﹝宋﹞彭百川撰

程頤岀處本末

元佑元年閏二月丁巳以鄕貢進士程頤爲通直郎汝州團練推官充西京國子監教授以門下侍郎司馬光尙書左丞呂公著及西京畱守韓維薦其學術故有是命團練推官西京國子監教授程頤爲承奉郎祕書省校書郎先是王嵓叟奏曰臣聞孔子曰舉逸民天下之民歸心焉臣以謂舉之易也而祿之難祿之易也而盡其用難非待之有禮處之有方則不可得而祿矣不可得而祿不可得而盡其用矣伏見西京國子監教授程頤學極聖人之精微行全君子之純粹早與其兄顥俱以徳稱名顯於時陛下方欲用而顥卒賢士大夫無不相與咨嗟以爲朝廷之恨今者幸陛下復起頤而用之臣願陛下加所以待之之禮擇所以處之之方而使髙賢得爲陛下盡其用則所得不獨頤一人而已四海潛光隠徳之士皆將相招而爲朝廷出矣愚臣區區欲廣陛下之美者其誠心如此惟聖主畱意幸甚丙辰左司諫王嵓叟右正言朱光庭進對太皇太后曰卿累薦程頤今已除宣徳郎來日待行出文字召對又曰差除若是它有人望不惜它合得人望自然無信語掩人口不得門下侍郎司馬光言今月二十一日中使陳衍奉宣聖旨問臣來日程頤上殿若奏對有取升以何職不可入經筵當以何名目臣竊惟程頤本以布衣守道不仕昨朝廷除幕職官西京教授頤曽辭及朝廷詔赴闕除宣徳郎祕書郎頤又辭卑官在經筵者惟有崇政殿說書若以新再除官充崇徳殿說書足以超擢但頤堅辭不敢受耳更乞聖意裁度辛巳宣徳郎祕書郎程頤爲通直郎崇政殿說書頤旣上殿卽以經筵命之頤面辭不許而具奏曰臣以知人則哲堯帝所難𨿽陛下聖覽之明然臣分獲進對於頃刻間陛下見其何者遽加擢任臣未敢以辭只乞臣再上殿進札子三道言經筵事所言或是則陛下用臣爲不誤臣之受命爲無愧所言或非是其才不足用也因可聽其辭避札子其一曰臣伏以皇帝陛下春秋之富𨿽睿聖之資得於天稟而輔養之道不可不至所謂輔養之道非謂誥詔以言過而後諫也在涵養燻陶而已大率一日之中接賢士大夫之時多親寺人宮女之時少自然气質變化徳器成就乞朝廷愼選賢徳之士以待勸講講旣罷常畱二人直日一人直宿以備訪問竊聞間日一開經筵講讀數行羣官列侍儼然而退情意略不相接如此則責輔養之功難矣今主上幼沖太皇太后慈愛亦未便乞頻出但時見講官久則自然習熟大抵與近習處久熟則生褻易與賢士大夫處久熟則生愛敬此所以養成聖徳爲宗社生靈之福天下之事無急於此其二曰伏惟太皇太后陛下聡明睿知超越前古皇帝陛下春秋之富輔養之道當法先王臣以爲傅徳義者在乎防見聞之非節嗜好之過保身體者在乎適起居之宜存畏愼之心臣欲乞皇帝陛下左右扶持祇應宮人內臣並選年四十五以上厚重小心之人服用器玩皆須質朴一應華巧奢麗之物不得至於上前要在奢麗之物不接於目淺近之言不入於耳及乞擇內臣十人充經筵祇應以伺候皇帝起居凡動息必使經筵官知有剪桐之戲則隨事箴規違持輔養之方則應諫正調護聖躬莫過於此其三曰竊見經筵臣僚侍者坐而講者獨立於禮爲悖欲乞今後特令坐講不惟義理爲順以表主上尊儒重道之意竊聞經講官在禦傍以手指書所以不坐別欲令一人指書講官稍逺禦案坐講意朝廷循沿舊體只以經筵爲一美事臣以爲天下重任惟宰相與經筵天下治亂系宰相君徳成就責經筵由此言之安得不以爲重禦史中丞劉摯言臣伏覩制命以布衣程頤爲通直郎崇政殿說書者恭以尊儒重道振舉遺逸使天下歸心固聖朝之所宜爲也以汝州推官西京教授起之頤旣力辭不從而赴召陛下又以宣徳祕書郎待之程頤旣至未卽受命而陛下賜之延對又官之以通籍置之以經筵蓋頤之遜不已而陛下恩命毎有加焉臣恐頤於出處辭受之際義有難安者也伏望陛下審眞僞重名器聞頤方辭恩制乞降指揮依頤所乞成就其節止授以初命之官旣使得以祿養其親又使受之有義免於似是之謗而後日見其可用進擢蓋未晚頤卒畱經筵摯所言不用頤毎以師道自居其侍講色甚莊言多諷諫頤聞帝嘗在宮中盥而避蟻因講畢請曰有是乎帝曰甚恐傷之耳頤曰推此心以及四海帝王之要道也帝稱善八月癸卯通直郎充崇政殿說書程頤兼權判登聞鼓院頤再辭之詔不帶職官充侍讀侍講崇政殿說書其請奉依職官事例支見錢頤在講筵嘗質錢使或疑未得祿問之乃自供職後不曽請俸尋許戶部戶部索前任歷子頤言頤食萆菜無前任歷子其意以朝廷得士當廩人繼粟庖人繼肉也卽今戶部自爲出歷子戶部初欲折支執政謂館閣官皆請見錢豈有經筵反折支又檢例緣久無崇政殿說書故戶部只欲與折支之始給見錢添職錢見四月壬午二年三月崇政殿說書程頤上疏曰伏念臣艸萊賤士蒙陛下擢置勸講之列夙夜畢精竭思所以補報萬一昨去年六月中嘗有奏言輔主之事已踰年不蒙施行一事臣不敢一一再言止此事最切者復爲陛下陳之臣前之言於延和殿講讀太皇太后曰毎遇事政稀簡聖體康和時至簾下親講官進說不惟省察人主進業於陛下聖徳未必無補兼講官輔導之間事意不少有當奏稟便得上聞臣今思之太皇太后雙日垂簾前問當主上進待次第講說所至如何開益使天下知陛下於輔養人主之道用意如此也願陛下聖明不以臣之微賤而忽其言察臣區區之心又上疏曰臣近言邇英熱乞移就寛處如無別穏便處只乞就崇政殿延和殿竊聞給事中顧臨有言以延和講讀爲不可臣本爲邇英漸熱恐於聖體非宜今聞修展邇英茍得寛涼則臣志願遂矣臣料臨之意不過謂講官不可坐於殿上以尊君爲說爾夫殿上講說義理之正慕古者所當行也臣不暇逺引只以本朝政事言之太祖皇帝召王昭素講易眞宗令崔頤正講尙書邢昺講春秋皆在殿上當時仍是坐講立講之儀只始於明肅太后之意此乃祖宗尊儒重道之甚美豈獨子孫所當爲法萬世帝王所當法也而臨以爲非臨謂講官不可坐殿上則昭素布衣之士其不可更甚矣邇英講讀只有仁宗時亦從便爾非是避正殿若避殿上則不應置崇政說書之職𨿽以殿名設職不必須在本殿說書然亦必不肯於不可講說之處置說書官也若主上信以爲然所損豈不甚大二年八月辛巳朝奉郎右司諫賈易知懷州自蘇軾以策題事爲臺諫官所言而言者多與程頤善頤旣交惡其黨疊相攻易建言請並逐二人又言呂陶黨助軾兄弟而文彥博實主之語侵彥博及範純仁太皇太后怒欲峻責易呂公著言易所言頗切直惟詆大臣爲太甚苐不可復處諫列爾太皇太后曰不責賈易此亦難作公等自與皇帝議之公著曰不先逐臣則易命不行爭久之乃止罷諫職旣退公著謂同列曰諫官所論得失未足言顧主上方富於春秋異時將有進道諛之說以惑上心者當此之時正賴左右力爭不可預使人主輕厭言者也於是呂大防劉摰王存私相顧而嘆曰呂公著仁者之勇乃至於此通直郎崇政殿說書程頤罷經筵權同管勾西京國子監左諫議大夫孔文仲言頤人品纎污天資險巧貪黷請求原無鄕曲之譽奔走交結常在公卿之門不獨交口褒美又至連章論奏一見而除朝籍再見而升經筵臣頃任起居舍人屢侍講席觀頤陳說全無發明上徳未有嗜好而常啟以無近酒色上意未有信向而常開以勿用小人豈惟勸導以所不爲實亦矯欺以所無有如陛下因咳嗽罷及禦邇英學士以下侍講讀者六七人頤官最小乃越次獨候問聖體橫僣過甚並無職分臣居京師近二年頤未嘗過臣門臣比除臺諫官卽來訪臣先談賈易之賢又賀與易同官遂語及呂陶事曰呂陶曾補司諫命已久閣今聞復下何也如此則賈明叔必不安職矣明叔者指賈易字也臣答曰何以言之頤曰明叔近有文字攻陶之罪已數日矣今陶設爲司諫明叔畏義知恥者也言旣不行其辭去決矣公能坐視明叔之去乎臣曰將如之何頤曰此事在公也公之責重也推頤之言必是與陶有隙久欲諷臣攻陶助易也伏望論頤罪倘未誅戮且當放還田裏以示典刑禦史中丞胡宗愈亦言先帝聚士以學教人以經三捨科條固已精密且一切舊因深斥頤短謂不宜使在朝廷先是赴講會上瘡疹不坐已累日退詣宰相問曰上不禦殿知否曰不知曰二聖臨朝上不禦殿太皇太后不當獨坐且上疾而宰相弗知可爲寒心翌日呂公著等以頤言奏遂詣問疾上不悅放黜之頤因五上章乞納官歸田裏不報又乞致仕亦不報新西京轉運副使呂陶攺梓州路陶初有西京之命卽引嫌辭避復上疏曰朝廷以太平無事尊賢重道用程頤於山林之下而任以勸講之職侍太子之側而訪以道義則非禮勿動非禮勿言可也今乃講讀之際往往內侍密語非其體也向者皇帝陛下偶因發嗽未禦講筵頤乃申請乞今後須得闗報亦駭中外之聽不知義也詳定學制疎繆無取禮部逐一駁正三省至今依違未決議者疵之此願陛下知之者三也【頤軾忿爭事見紹述門】五年正月太師平章軍國重事文彥博言大中大夫致仕程珦身亡一子頤素蘊學行嘗爲邇英講官今其父亡窘於喪事伏望特賜矜閔優其賜卹知河南府韓縝翰林學士承旨蘇頌等相繼有請詔賜絹三百疋下所屬塟日量行應副七年三月丁亥三省進呈程頤服闋欲除館職判登聞鼓院太皇太后不許入以爲直祕閣判西京國子監初頤在經筵歸其門者甚眾而蘇軾在翰林亦多附之者遂有洛黨蜀黨之論二黨道不同互相非毀頤竟罷去及進呈除目蘇轍遽曰頤入朝恐不肯靜太皇太后納其言故頤不復得召乙巳殿中侍禦史吳立禮言臣竊見丁憂服闋人通直郎程頤除授直祕閣判西京國子監進職無名頌駭士論按頤當元佑初用大臣論薦如除幕職官充西京教授意卑小官初乃固辭及朝廷再以通直郎崇政殿說書召之卽欣然受命蓋其志在躁進故辭卑居尊速冀顯達方其起自布衣勸講帷幄揀拔進用可謂不次矣不能安循命理圗報厚恩而怙勢要權日走執政諫官禦史之門以遊說爲事業肆其喜怒妄以進退人物爲己任蓋其言僞而辯學非而博足以鼓動搢紳欺惑當世備位經筵輒敢以師臣自處欲求坐講是時諫官孔文仲上章斥其狂妄果不能逃陛下知人之明卽行顯黜前謫之西京欲致之退思自省今旣免喪除服還其舊任足矣一旦寵擢無名優進儒館之職將何以懲戒妄人聳動多士況更直祕閣先朝故事必宿儒舊徳處之使頤冒居此職眾論所以不平也伏望少垂天聽察其狂妄無補聖世罷去職名以厭公議夏四月丙寅殿中侍禦史吳立禮言臣程頤進職無名曾具狀論列未蒙施行今竊見頤上表辭免觀其辭語略不引咎自訟乃敢要君乞歸田里人臣狼戾公無忌憚未見有如此者按頤素履非正狂妄躁進言其內行則娶甥以爲妻論其沽名則素隠而行怪以遊說爲事業以捭闔爲功能邪說詭羣足以亂政兼頤昨以罪譴謫曾未滿秩卽丁父憂朝廷因其除服免喪躐進儒館之職可謂異恩卽上章求避不以寵渥逾分懇辭優命而乃望望不足自欲歸就田裏夫人臣進退固有大義茍無意祿仕自當求致王事以禮而去未聞去就輕易率爾要君茍不明正典刑何以懲誡在位侍講範祖禹奏臣伏見元佑之初陛下召程頤對便殿自布衣除通直郎充崇政殿說書天下之士皆謂得人𨿽眞宗之時種放亦不過如此也孔子曰舉一人天下莫不歸心者何也爲善於幽隠者知其必不廢也陛下用頤實爲希闊之美事才及歲餘卽以人言罷之頤之經術行誼天下共知司馬光呂公著與相知二十餘年然後舉之此二人者非爲欺罔以誤聖聽也頤在經筵初望皇帝陛下進學語實繁多顧艸茅之人一旦入朝與人相接不爲關防未習朝廷事體迂闊則固有之又謂頤欲以故舊傾大臣臺諫官王巖叟朱光庭賈易皆素推服頤之經術故不知者指爲頤黨頤匹夫也有何權勢動人而傾大臣役臺諫自古處士入朝必有過人之能致太平之術故其責實常重至於不賢者則直以處士爲矯訐爲沽激爲釣名又處士多不次得美官故其憎疾常多夫以賢者責望之事而愼擇經筵之官如頤之賢乃足以輔導聖學至如臣輩叨備講職實非敢望頤也臣久欲爲一言懷之累年猶豫不果使頤受誣罔之謗於公正之朝臣毎思之不無恨也今臣已乞去職若復召頤勸講必有補聖明臣𨿽終老在外無所憾矣五月癸未監察禦史董惇逸言見左通直郎直祕閣程頤辭免職名表謝云不用則已獲罪明時不能取信於上又有道大難容名髙毀甚之語怨躁輕狂不敢縷數臣按頤起自艸澤勸講經筵狂淺迂疎妄自尊大當時有所建議人皆以爲笑而又奔走公卿之門動搖言路陛下聖明察其疎繆止令罷職亦朝廷之寛恩也頤近因喪服除朝廷以職名加之輿議沸騰皆云虛授今頤猶不自揆肆爲狂名至引孟子伊尹以爲比又自謂得儒者進退之義惑眾慢上無甚於此伏望朝廷追寢新命以葉公論丙戌詔程頤許辭直祕閣權判西京國子監差管勾崇福宮頤初表言昨臣被責命出爲外官夙夜靡皇惟是內省始蒙招致之禮旋爲黜逐之人將何顏以立朝當自劾而引去至於五請而後聽豈可力辧以求申遂且從容以須替罷未至任滿遽丁家艱思無忝於所生惟堅持於素節未終喪制已降除書上體眷恩內深愧懼伏念臣志存守道識昧隨時俗所忌憎動招謗毀昨蒙擢任旣以人言而被黜爲朝廷羞矣今復授以職任適足重爲朝廷羞無所益於明時徒取笑於後世伏望聖慈矜察愚誠追寢恩命臣昨因丁憂旣已去官今來所降告命不敢祇受已於河南府寄納伏望朝廷檢會前來五次奏陳特降旨揮許歸田裏詔不許頤又言伏念臣力學有年以身任道惟知耕食以求志不希利達以干時陛下詔起臣於艸野之中面授臣以講說之職臣竊思之以講學侍人主茍得致人主以堯舜禹湯之道則天下享唐虞夏商之治儒者逢時孰過於此於是幡然有許國之心在職歲餘凡夙夜畢精竭慮蓋非徒爲虛辭解釋文義惟欲積其誠意感通聖心度交發志之孚方進沃心之論實覬不傳之學復明於今日作聖之效逺繼於先王自二年春秋來臣毎進說陛下嘗肯首應臣臣知陛下聖資樂誠自以爲千載之遇也不思道大則難容節孤者易躓入朝見嫉世俗之常態名髙毀甚史冊之明言如臣至愚豈免眾口不能取信於上而欲爲繼古之事成希世之功人皆知其難也臣何狂簡敢爾覬幸宜其獲罪明時見嗟公論志旣求於事道義當敢於爲臣屢懇請而未從俄遭憂而罷去銜卹旣終於喪制退休當遂於初心豈捨王哉忠戀之誠維至不得已也去就之義當然自惟衰邁之體軀得就安閒之散地信今傳後更有望於殘年行道致君甘息心於聖世豈期矜貸尙俾甄升恩𨿽甚隆義則難處前日朝廷不知其不肖使之勸學人主不用則亦已矣若復無恥以茍祿位孟子所謂是爲壠斷儒者進退當如是乎臣非茍自重實懼上累聖明使天下後世謂朝廷特起之士乃貪利茍得之人甚可羞也況朝廷平臣無可受之理敢冒萬死上還恩命伏乞檢會臣前後之奏特賜指揮旣有崇福之命頤卽承領敇牒但稱疾不拜假之百日亟尋醫訖不就職【余見黨事門】

蘇軾立朝大槪

蘇軾字子瞻老蘇先生洵之長子也嘉佑二年中進士第時歐陽修考試禮部疾時文之詭異思有以救之梅聖兪與其事得公論刑賞以示文忠文忠驚喜以爲異人欲以冠多士疑門下曽子固所爲置之第二以書謝諸公文忠見書以書語聖兪曰老夫當避此人放出一頭地士聞之始嘩不厭久乃信服六年試中制科初父洵來遊京師翰林歐陽修一見大稱嘆以其所獻文著於朝由是名動京師士爭誦其文時王安石名始盛黨與傾一時修亦善之勸洵與安石遊安石亦願交於洵洵曰吾知其人矣是不近人情鮮不爲天下患作辧姦論以刺之文旣出安石始銜洵至是軾中制科安石問呂公著見蘇軾制策否公著稱之安石曰全類戰國文章若安石爲考官必黜之故安石修英宗實錄亦言洵有戰國縱橫之學【丁未錄】英宗在藩聞公名位卽欲以故唐事召入翰林授知制誥韓琦曰蘇軾逺大之器也他日自當爲天下用在朝廷培養之今驟用之適足以累之也上曰知制誥未可與修注可乎琦曰近例當召試上曰未知其能否故試如蘇軾有不能邪琦言不可乃試而命之及試二論入三等得直史館他日歐陽修具以告軾軾曰韓公所以相待乃古所謂君子愛人以徳也【師友談記】三年洵以修禮書成方奏未報而卒賜其家銀百兩絹百疋軾辭所賜求贈官從之賜光祿寺丞軾丁憂服除時熙寧三年也【長編】王安石用事多所建立公與安石議論素異旣還朝置之官誥院時朝廷議更科舉上疑爲軾議旣上【軾議詳見科舉門】上覽之曰得軾議朕意釋然矣卽日召見問何以助朕軾曰臣竊意陛下求治太急聽言太廣進人太鋭陛下安靜以待物之來上竦然曰卿三言朕當熟思之安石之黨滋不悅命攝開封推官欲多以事困之公決斷精敏聲聞益逺會上元買浙燈軾密疏奏卽有旨罷【論舉子舉合事詳見科舉門】自是論事愈力發策上書安石愈恨【事見安石門】軾有外弟與之不葉安石召之問軾過失其人言向丁憂販私鹽蘇木等事安石大喜未有以發也會舉諫官範鎭以軾應詔謝景溫恐軾爲諫官攻介甫之短故力排之【景溫言軾事見安石門】公未嘗一言自辧乞外任避之通判杭州時行新法軾於其間嘗曰法以便民民賴以安徙知密州【論手實法事見紛更門】知徐州是歲河決曹村泛於梁山泊溢於南淸河城南兩上環繞呂梁自步抱之匯於城下城將敗軾廬於城上過家不入卒全城以聞又請築堤以虞水再至徐州人至今思之徙知湖州以謝表上有陛下知其愚不適時難以追陪新進察其老不生事或能牧養小民表聞而禦史何正言舒亶以爲語涉謗譏又售於市得軾所爲詩文悉疏上之時有朱壽昌者少不知母所在棄官求之旣得朝士以詩美之軾詩有云感君離合我酸辛此事今無古或聞之語李定深以爲恨定不服母喪軾以爲不孝後定爲禦史繼言軾作詩訕上有詔下李定推治聞奏至遣官逮赴禦史獄必欲寘之死張文定範文忠上疏救上不報天下知不免矣煆煉久之不決弟轍上疏祈哀乞納在身官以贖其罪又不報時宰臣吳充見上曰魏武帝何如人上曰何足道充曰陛下以堯舜爲法薄魏武固宜魏武猜忌如此而能容禰衡陛下法堯舜而不容蘇軾何也上曰朕無他意止令對獄核是非爾行釋之矣直舍人院王安禮亦乘間進曰自古大度之主不以語言罪人軾文士本以才自奮謂爵位可立取顧碌碌如此然其中不能無■﹝角央﹞望今日一旦寘於法恐後世謂不能容臣願陛下無庸竟其獄上亦自憐之深然其說曰朕固不深譴特欲申言者路爾卽爲卿貰之安禮安石弟也已而軾自獄中作詩寄轍詩曰聖主如天萬物春小臣愚闇自忘身百年未老先償債十口無歸要累人是處淸山可藏骨他年雨夜恐傷神與君世世爲兄弟更結來生未有因詩聞上覽之促其獄庚申軾坐貶黃州安置駙馬王詵停職蘇轍王鞏並責外州監稅受軾詩文黜罰者自太子少師張方平以下二十三人公至黃州幅巾芒履與田父野老相從溪谷之間築室東坡自號東坡居士七年春責授黃州團練軾移汝州軾言汝州無田產徙居常州從之元丰中軾系獄禦史上本無意深罪之宰相王珪進呈忽言軾於陛下有不臣意上攺容曰不至是也卿何以知之珪因舉軾檜詩根到九泉無曲處世間惟有蟄龍知之句對曰陛下飛龍在天軾以爲不知己而求之於地下蟄龍非不臣而何上曰詩人之詞安可如此彼自詠檜何預朕事珪語口塞章惇從旁解之曰龍者非獨人君人臣俱可言上曰荀氏八龍孔明臥龍豈但皆人君也耶遂薄其罪黃州安置然上毎憐之日語執政曰國史大事朕意欲俾蘇軾成之執政有難色上曰非軾則用鞏後鞏亦不副上意上復有旨起軾以本官知江州明日攺承議郎江州太平觀又明日命格不下於是出手札徙軾汝州有蘇軾黜居思咎閱歲滋深人才實難不忍終棄之語軾卽上表謝前北京師盛傳軾已白日仙去上對左丞蒲宗孟嘆惜久之故軾表有疾病連年人皆相傳爲已死饑寒並日臣亦自厭其餘生之句士大夫知上卒喜之也會晏駕不果用八年哲宗卽位復朝奉郎知登州至登五日召爲禮部郎中時朝廷緣先帝意卽欲用爲起居舍人公力辭見宰相蔡持正自言持正曰公佪翔久矣朝中無出公右者公固辭元佑元年入侍延和三年遷中書舍人溫公議攺免役爲差法【見役法門】公見之政事堂條陳其不可溫公忿然軾曰昔韓魏公刺陜西義勇公爲諫官爭之甚力魏公不樂公亦不顧昔聞公道其詳豈今日作相不許軾盡言耶君實笑而止公知言不用乞補外君實始怒有逐公意會君實病卒臺諫希合其意求公瑕疵不得則因緣熙寧謗訕之說以病公自是不安於朝尋除翰林學士二年復除侍讀毎進讀至治亂盛衰未嘗不反復開導三年宣仁言神宗停筯看蘇軾文字【事見宣仁門】蘇軾讀寶訓雍熙淳化間【見宣仁門】十月蘇軾上疏乞郡略云近以右臂不仁兩目昏暗堅乞一郡伏蒙聖慈降詔不允臣與故相司馬光𨿽賢愚不同交契最厚光旣太用臣亦驟遷在於人情豈肯異論但以光所建差役一事臣實以爲未便不免力爭而臺諫諸人皆希合光意以求進用及光旣沒妄意陛下主光之言結黨橫身以排異議其後範百祿與韓維爭議刑名諫官呂陶又論維専權臣與此兩人是實知舊因此韓氏之黨一例疾指爲川黨臣二年之中四遭口語發策艸麻謂之誹謗臣不早去必至傾危乞檢會前奏施行常侍上讀祖宗訓因及時事公言及賞罰不明夏人冦鎭戎殺掠幾萬人帥臣掩蔽不以聞恐浸成衰亂之兆當局者恨之公知不容乞外任四年知杭州時諫官言宰相蔡持正生安州作詩事公言朝廷欲薄其罪則於皇帝孝治爲不足若深罪則於太皇太后仁政爲少累宜皇帝降勅置獄逮治而太皇太后內出手詔赦之則仁孝兩得宣仁後心善公言而不能用杭州適值歲旱公請於朝免上供米三之一米不翔貴復得賜度僧牒易米以救饑明年卽減價糶常平米民遂免大旱之厄又爲湯劑治病活者甚眾修李泌六井以便民開湖築堤通南北以便行者植芙蓉楊栁於上杭人名之曰蘇公堤六年召入爲翰林承旨公爲常州日常人爲公買田公有山寺歸來聞好語之句會神考晏駕言者謂公聞諱而喜乞加深譴然詩刻有日朝廷知言者之妄尋逐公懼乞外補得潁州郡有宿賊尹遇殺捕盜吏兵非一公召汝陰尉李直方謂曰能擒此賊當力言於朝廷以行優賞直方退分命弓手訪捕直方有母九十泣別而行手戟刺而獲之然小不應格推賞不及公請以年勞朝請郎爲直方賞卒不從七年徙揚州未閱歲以召還尋遷禮部兼端明殿翰林侍讀兩學士【髙麗來朝見紹述門】臨事必以正乞守郡自效八年二月上疏言近歲法令始有五榖力勝稅錢使商賈不行農末皆病百世之下書之靑紀臣竊爲聖世病之數日又再言云此事中於天聖附令乃仁宗一代盛徳之事陛下欲祖述成廟須行其實方可動民五月同範祖禹並上言唐宰相陸贄才本王佐學爲帝師臣等欲取奏議稍加校正繕冩進呈董惇逸黃慶基言軾兄弟不當罷【見紹述門】六月乞知越州不允除知定州兵久不治軍政太弛將吏不識上下之分公命舉舊典元帥常服坐帳中將吏戎服奔走事訖無敢慢者定人言自韓魏公去不見此禮至今矣時方例廢舊人公坐艸責降官制詞言者誣以謗訕紹聖元年遂以本官知英州未至安置惠州公謫惠州以少子過自隨瘴癘所侵蠻蜒所侮胸中泊然無所芥蔕人無賢愚皆得歡心又率眾爲橋以濟病涉惠人愛敬之三年言者以流竄爲未足四年安置昌化軍昌化非人所居公食芋飲水看書以爲樂時從父老遊亦無間也公平生篤於孝友見善稱之如不及見不善斥之如恐不盡見義勇於敢爲而不顧其害用此數困於世元符三年大赦得還復朝請郎提舉成都玉局觀居從其便歸毘陵病暑著小冠被半臂坐船中夾岸千萬人隨觀之其爲人愛慕如此

靖國元年秋告老以本官致仕遂以不起未終旬日獨以諸子侍側曰吾生無惡無哭泣以怛化問以後事湛然而逝訃聞吳越之民相與哭於市君子相弔於家四方無賢愚皆咨嗟出涕太學之士數百人相率飯僧惠林佛捨以哭李象爲之疏文曰徳尊一代名滿五朝道大不容才髙爲累惟功能之蓋世致忌媢之如仇久蹭蹬於禁林不遇故去遂飄零於瘴海卒老於行方幸賜環忽聞亡鑑識所未識罔不衋傷聞所未聞吾將安放皇天后土知一生忠義之心名山大川還千古英靈之气系斯文之興廢與吾道之盛衰玆乃公議之共憂非獨門人之私議建炎初有旨贈資政殿學士錄其後乾道六年知眉州何耆仲請於朝賫旨特賜謚文忠未幾又特贈公太師

蔡確新州之行

哲宗皇帝元佑二年二月詔觀文殿學士知陳州蔡確落職守本官知亳州以禦史中丞傅堯兪等劾奏確位居宰相竊弄威福故縱其弟養成姦贓故也王巖叟等言確【見元佑臺官論事門】二年二月新知亳州蔡確知安州臺官有言故也知蔡確復觀學士知鄧州四年二月知鄧州蔡確爲觀學士知鄧州確落職再及一期故有是命確在鄧州嘗上章陳乞穎昌府以便私計左正言劉安世言確所陳𨿽未知可否之報而縉紳之議率皆不平敢具僉言上達天聽按確姦邪陰險盜據宰席不能正身率下宣示教化而縱其弟碩招權納賂髒污狼藉有司論罪當以大辟陛下特加寛貸止送韶州編管確本同居眾謂預聞其事朝廷旣不窮治惟以失教責之削其職名出臨偏郡僅能周歲易守南陽當時議者以爲牽復太速出至貶所未及逾年確遽上言乞令內徙陛下屈天下之法移置黃州自請邊鎭臣竊謂確所以敢萌意外之望益肆無厭之求者蓋見近臣��是以先用其弟量移之請嘗試朝廷旣不能沮可其奏確遂敢淩蔑公議輕侮朝廷𨿽屢蒙非常之恩復托親老願移大藩蓋有以啟之也伏望聖慈明勅三省確奏以正國體夏四月先是朝散郎��伏見朝廷牽復知鄧州蔡確觀文殿學士此則朝廷念舊推恩無復於確矣然確謫安州不自循省包蓄怨怒實有負於朝廷而朝廷不知也故在安州時作夏中登車蓋亭絕句十篇內五篇皆涉譏訕而二篇譏訕尢甚上及君親非所宜言臣謹一一箋釋使義理明白知臣之不妄其詩云風搖熟果時聞落雨折幽花亦自香葉底出巢黃口鬧波間逐畔小魚忙此一篇只是譏刺昨來言事者及朝廷近日擢用臣僚亦不曽謗及君親矯矯名臣郝甑山忠言直節上元間釣臺羌沒知何處嘆息思公俯碧灣右此一篇譏謗朝廷情理切害臣今箋釋按唐郝處俊仕髙宗時髙宗欲遜位武后處俊諫不宜持國與人由是事沮臣觀太皇太后聽政盡用章獻明肅故事而主上奉事太母莫非盡極孝道太母保佑慈愛而蔡確責守安州便懷怨恨公肆譏謗今之處世而思處俊其意何也又最後一篇云喧豗六月浩無津行見沙洲東兩濱如帶溪流何足道沈沈滄海會揚塵海有揚塵人壽幾何非佳語車蓋亭詩公事無多客亦稀朱衣小吏不便隨溪潭直上虛庭裏臥展柴桑處士詩一川佳景疎簾外四面風涼曲檻頭綠野平流來逺棹靑天自雨起靈湫靜中自足勝炎蒸入眼兼無俗物憎何處機心驚白鳥誰人怒劍逐靑蠅處厚又奏非爲蔡確安州詩譏訕朝廷上及君親遂有狀繳奏竊慮確有分析稱所思郝處俊不爲此事臣今以舊唐書考之處俊所進見者數事惟此事在上元三年卽上元間也故確詩云忠言直節上元間正思此也吳安詩爲右司諫上疏論確訓後二日進呈吳安詩疏太皇太后宣諭安詩論確譏訕卻不見確文字勘會得吳處厚繳奏乃是通封只作常程便降付尙書省令再進入要看遂同後疏進入尋復降出時左諫議大夫梁燾右正言劉安世各已兩上疏壬子進呈安世等疏詔令蔡確仍令知安州錢景陽繳奏確元題詩大夫梁燾又疏論蔡確譏訕罪狀明白令確分析詔安州限三日趣其報朝廷旣用吳處厚言今中丞李常侍禦史盛陶亦各上疏意乃佑確實欲罪處厚而不敢正言之先是左諫議大夫梁燾右司諫吳安詩右正言劉安世共奏早來臣燾臣安詩延和殿奏對具陳蔡確怨謗君親情理切害因曽稟言路更有何人論列伏蒙宣諭惟卿等及劉安世外他人別無章疏臣等不謂禦史當可言之地並不糾劾又慮姦黨變亂公議別有奏陳恐開告訐之路臣等尙慮禦史臺知臣等已有論奏備禮一言以塞外議若果如此則其包藏姦狀益更明白陛下畱臣等此奏候蔡確事畢明正其罪五月觀文殿學士知鄧州蔡確言臣僚上言臣在安州作詩涉譏訕詔臣開具因依奏聞一言謫降安州包蓄怨心形於篇什此是臣僚橫加誣罔激怒朝廷而實不知往年弟碩坐事由臣愚昧失於教察上表待罪乞行誅責上荷聖恩委曲保全止落職移知安州天地之徳至大至厚臣日夜感謝未知何以圗報且喜且慍不以義者小人之事也臣𨿽愚陋亦粗聞事君行已之大方況又當感而怨豈人情哉臣前年在步州其所居西北隅有一舊亭名爲車蓋瞰隕溪對曰北山公事罷後休息其上耳目所接偶有小詩數首並無一句一字輒及時事其辭淺近讀便可曉臣僚卻於詩外方箋釋橫見誣罔謂有微意如此則是凡人開口不及某事而皆可以某事罪之曰有微意也臣舊郝處俊釣臺因嘆其忠直見於詩句臣僚謂臣譏謗君親此一節中傷臣最爲深切又指臣使東海揚塵故事按神仙傳言大海中揚塵此是神仙麻姑王方平之語也又言古今詩句用此事者稍多隻如近年蘇軾作坤成節大宴數語亦云采得蟠桃歸獻壽蓬萊淸淺半桑田蓋祝壽之辭猶用之何得謂臣用此故事爲非佳句先是安燾嘗與同列曰海變桑田事蘇軾亦嘗用作聖節樂語於是確果以軾爲言眾皆疑燾實密風之也長編有言辛巳詔蔡確責授左中散大夫守光祿卿分司南京起居舍人權中書舍人王嵓叟行蔡確責辭曰人臣之義莫重於愛君天下之誅無先於訕上確姦回無憚險詖不疑以舞文巧詆爲身謀以附下罔上爲相業先帝與子何云定策之功太母立孫乃敢貪天之力陰結朋邪之助顯爲眾正之仇日者寵榮充滿於冢司贓賄貫盈於季弟坐觀奢靡之無度不問貪饕之所從陽若不知潛與爲地朕旣屈邦憲以貸卿萬死又抑人言而置卿兩全曾不反思尙玆歸怨形於指斥播在歌詩托深意以厚誣包禍心而莫測味思人之作見切憤於權宜覽觀水之章知樂逢於變故夫豈沾沾之多易蓋皆怏怏之餘言尙以列卿俾分畱務聊著爲臣之戒用嚴垂世之規往服寛恩罔貽尢悔吳處厚常從蔡確爲山陵司掌箋奏官處厚欲確以館職薦已而確不薦用由此怨確故繳進確詩士大夫固多嫉確然亦不直處厚云蔡確旣責左諫議大夫梁燾左司諫吳安詩右正言劉安世以爲責輕禦史中丞傅堯兪侍禦史朱光庭相繼論列安世言臣竊聞朝廷以蔡確爲光祿卿分司南京者臣按確嘗位宰相輔政無狀弟碩髒污罪惡貫盈確本同居謂預其事陛下旣不窮治又貸碩死仍免決配惟令編管確以失教爲名止從薄責朝廷之恩亦已極矣而確不知圗報猶怨望作詩什輒敢謗訕罪狀顯著法所不赦而今來責命太輕未厭輿議非惟失祖宗之意亦恐傷陛下孝治之風伏望聖明更加詳慮早加竄殛以慰人望右諫議大夫範祖禹言確之罪惡天下不容莫逃公議伏乞處以典刑更賜重竄初輔臣以簾前共議再責蔡確獨純仁與王存以爲不可純仁曰方今聖明宜務寛厚不可以語言文字之間曖昧不明之過誅竄大臣今日舉動宜與將來爲法式此事甚不可開端也又引尙書所言小人怨汝詈汝則皇自敬徳厥愆曰朕之愆允若時不啻不敢含怒之說丁亥詔蔡確責授英州別駕新州安置給遞馬發遣沿路州軍差丞務郎已上官及量差人伴送出去逐州交割如無丞務已上卽差本路職官呂大防及劉摰等初以確母老不欲令過嶺太皇太后曰山可移此州不可移大防等遂不敢言旣於簾前畫可而退範純仁復畱身揖王存進說以爲不宜置確死地太皇太后不聽純仁退謂大防曰此路荊棘七八十年矣柰何開之吾儕正恐亦不免耳權中書舍人王嵓叟行確責詞云聖人察言以觀行要在去凶春秋原議而定誅貴乎當罪義之所在朕不敢私蔡確象恭淊天懷諼迷國同林甫之深阻固不易窺甚盧■﹝木巳﹞之姦邪信其難辧忠義痛心於四海善良側目於兩朝家積之殃昧而不知已求之禍大而莫測陰遣腹心之黨自稱社稷之臣期惑眾人邀圗後福幸賴神奪之鑑天誘其衷使以不道之言發於緣情之作險意潛驚於眾聴醜詞明播於公庭𨿽朕徳之所招顧母慈之何負昨奉聖訓稍從寛科而公議沸騰予心惻怛末喪朋邪之气只傷慈孝之風優施笑君猶行夾谷之戮驩兜黨惡尙有崇山之誅宜正典刑以威姦慝假再生於東市保餘息於南荒不獨成朝廷今日之安蓋將爲國家無窮之計且非體遂行已而範純仁亦不言劉摰曰明日當於簾前論之然彥臣等乞無攺命他日太皇太后禦延和殿宣諭三省曰前日責降蔡確外議如何宰臣呂大防等曰確積惡久矣今來罪狀不堪須合如此施行惟是確之朋黨必有不樂者又宣諭曰確罪前後不一昨終以先朝舊相因其自請備朝廷禮數令其外任輒懷怨望自謂有定策大功意欲他日復來妄說事端眩惑皇帝以爲身謀皇帝是神宗長子子繼父業其分當然昨神宗服藥旣久曽因宰執等對時吾嘗以皇帝所冩佛經宣示其時眾中止是首相王珪因奏延安郡王當爲皇太子餘人無語安燾其時見確有何策立功勞若是確他日復來欺罔上下豈不爲朝廷之害恐皇帝制禦此人不得所以不避姦邪之怨因其自取如此行遣蓋爲社稷也五月大夫梁燾言今月二十四日有本取公事同右正言劉安世延和殿進呈蒙太皇太后宣諭近日行遣蔡確只爲官家及社稷不爲自家卿等言事盡忠太皇太后與官家總知今後常如此者又曰臣僚初時甚好才到富貴便須攺節燾遂復奏曰小人但務姦邪以保富貴朝廷亦可保其富貴太皇太后曰如能以正道始終所得富貴更是長久禦史中丞傅堯兪侍禦史朱光庭言邢恕乃蔡確死交其姦狀眾所共知確旣貶竄其徒不無反側若重責恕其它一切置之則天下服而眾心安矣是日詔丁憂人前朝奉郎直龍圗閣邢恕服闋日落職在城鹽食兼酒稅務中書舍人鄭雍行責詞曰言行堅僞王者之所必誅聖人之所不赦邢恕誦古訓典服儒衣冠不師孔孟之言専鼓儀秦之舌假善類如市凶人旣竄余焰未消盍正典刑以淸醜孽汝之自貽伊戚其又何辭焉吾於屈法申恩可謂無負矣往服寛典尙蓋爾愆先是恕自襄州移汝州専抵鄧州見蔡確相與謀所造定策事後移河陽司馬康始除喪赴闕恕特招康道河陽因言確有大功不可掩勸康作書稱確爲他日全身保家之計康與恕同年登科又以恕出其父光門下信之不疑作書如恕言畱恕本意必得康書者蓋以謂司馬光之子云爾則確定策事可取信於世不疑旣而梁燾自潞州以大夫召燾已道溫縣入朝恕使人要燾出河陽燾與恕有舊旣至恕連日夜定策論確且康與確書爲證燾不悅及當言路會吳處厚奏確詩燾遂與劉安世等共請誅確旣貶竄恕亦坐責康初欲從恕邵雍之子伯溫謂康曰公休除喪未見君不宜枉道先見朋友康純直不意恕欺已且曰已諾之矣伯溫曰恕傾巧或以事要公休公休若從之則必爲異日之悔矣及燾等論確恕罪亦指康書詔令康分析康乃悔之初蔡確之貶新州也邵伯溫曰公卿大夫當知蔡確姦邪投之死地何惜然嘗爲宰相當以宰相待之範忠宣有文正余風欲薄其罪確死南荒豈獨有傷國體哉劉摰等疾惡已甚貽後日縉紳之利忠直𨿽有餘不無過也吳處厚以前宰相詩爲譏謗非所以厚風俗罪之可也蔡確故大臣不問以愧其心朝廷當罪治確及其貪妄定策之功使誣罔之迹曉然以詔天下後世罪其造謀者可也嗚呼聖初亦賢者有爲之時也而用章惇之凶曓蔡卞之姦邪一時輕躁險薄之徒皆進使宣仁被謗哲宗致疑離間骨月悲夫六年夏五月先是蔡確母胡氏進狀及訴於尙書省乞量移確三省至宣州年月進呈太皇太后不許確獨許遷惠卿呂大防劉摰本與確爲地方乃不知本謀傅堯兪竊語王嵓叟曰吉甫得胡氏力八月兩宮幸李端願宅臨奠旣還蔡確母胡氏呼太皇萬歲臣妾有表衛士取而去是日丁酉也翌日三省進呈胡氏馬前狀太皇太后宣諭曰確不爲渠吟詩謗讟只爲此人於社稷不利若社稷時之福確當便死此事公輩亦須與掛意摰曰只爲見呂惠卿一年量移便來攀例蘇轍曰惠卿量移時未有刑部三年之法太皇太后曰更說甚法大防曰乞令開封府發遣從之旣而摰語大防作小貼附錄黃奏初云早來簾前議欲開封府發遣恐致喧瀆且令告示詔可給事中朱光庭還錄黃言確罪惡比於四凶四凶旣竄豈有復還之理乃以刑部常法預先告示理極不可遂寢前詔也而執政又聚都堂議欲用光庭論駁告示摰曰告示何者再三遲疑傅堯兪曰告示不行大防又曰適以奏知摰曰難爲坐聖旨告示只本房告示遂令刑房批帖子告示更不復坐聖旨旣而復降黃錄過門給事中𨿽欲再論列不可得矣

紹聖三年九月中書舍人葉祖洽言臣嘗論前日受遺之臣朝廷所當崇報今故相確𨿽蒙朝廷牽復官職然其所得恩數與平時輔相無異近時司馬光呂公著等皆以安逸歿於府第恩禮隆厚賻贈優渥而確以常與受遺之列爲元佑人所嫉流離貶斥卒死嶺南諸子居憂婚嫁未了服除之後私用尢窘伏望聖慈加隆寵數使忠義之士聞之感動詔特賜確本家宅一區

契丹女眞用兵始末

女眞國本肅愼氏東漢謂之挹婁元魏謂之勿吉隋唐謂之靺鞨五代始號女眞太祖時屢修貢太宗時上言契丹怒其朝貢置兵絕其路請兵伐之上降詔��不爲出師大中祥符後絕不與中國通元丰中常降詔髙麗令來市馬無至者女眞有數種江之南爲熟女眞北爲生女眞生女眞之族尢繁而安班者長也孫曰英格子曰阿固達爲人沈毅有大志初契丹國舊爲盜捕之獲潛奔女眞國命英格圗之遷延數月漫云已誅絕契丹進其父子官自是陰懷異志力農積粟練兵牧馬多金珠賂契丹權貴十餘年未以發也是年英格死阿固達立政和四年契丹虐女眞捕海東靑求珠女眞不勝求而叛時政和二年春遼主延禧如混同江釣魚故事女眞國主千里內皆會酒酣延禧使諸部歌舞爲樂阿固達不從禧欲誅之樞密蕭奉先曰小人何知殺之傷向化心阿固達旣歸疑契丹知意後呼之不至矣夏初命童貫爲遼國生辰蔡京曰遣以宦官是無人矣貫使遼燕人馬植密邀於路爲言取燕之策貫挾以歸奏賜姓名趙良嗣後遼數移檄索之貫諱不與平燕議自此始十二月女眞阿固達率諸部叛遼弟烏奇邁尼瑪哈烏捨爲謀主尼楚赫伊喇羅索棟摩等爲將遼主不以介意遣髙壽仟統渤海軍討之大敗復以蕭似先帥軍五千餘屯出河女眞掩其未陣襲之似先兵潰追殺百里延禧自兩敗召宰相張琳吳庸付兵十萬使討之奉先不知兵琳庸禦眾無法數月盡爲女眞所陷遂有輕契丹心矣五年春遼攻契丹黃龍府陷之遼主親徵車騎亙百里分路進發期必滅女眞女眞大懼阿固達哭謂眾曰始與汝曹起兵苦契丹之曓欲自立國爾今天祚親至非人人效死莫敢當也不若殺我以降諸酋皆拜曰事至此當誓死一戰遼軍深入女眞乘契丹未陣二面急攻延禧大敗女眞乘勝遂並渤海遼陽所管州五十里六年夏初知雄州和詵奏契丹爲女眞所敗燕亦叛董才斬監軍首來獻上意欲興師樞密鄧洵武曰南北通好久矣今信叛邊言而敗百年之盟不可上大悟八月契丹女眞相持上欲復燕云禦紮委洪中孚經略中孚上言契丹通好百餘年女眞疏逺不可深知七年夏朝廷方謀復燕以韓粹彥知中山府粹彥陛辭曰國家奄有四海安用是一彈丸土上亦不之罪建隆以來女眞常至登州買馬故道猶存有漢兒髙藥師者常隸怨軍見契丹亂由間道來奔八年遼燕王淳將討怨而女眞至淳與遇陣未合而潰延禧在京聞報震懼私謂左右曰女眞必來吾與宋爲兄弟夏爲舅甥何懼哉八月女眞趨遼中京延禧恐其襲已遷雲中遼東人楊朴勸女眞稱皇帝以王姓以文名以國產金故稱大金攺元天輔皆從之重和二年春女眞使李善慶入國門詔蔡京童貫諭以夾攻取燕之意

宣和元年六月髙麗國忽上奏以其王病求醫上命擇二良醫往歲餘方遣歸奏館二醫甚勤謂曰髙麗小國世荷國恩不敢忘聞天子用兵遼人實兄弟國茍存之尢足爲中國捍邊女眞深沈不可測也願告之天子早爲備之二年九月女眞使至議與中國分地及歲賜十月馬政等達金主阿固達帳前議久不決彼以南朝無兵備若我滅契丹據燕與宋爲鄰徐議未遲惟尼瑪哈雲南朝四面被邊無兵何以正國未可輕之於是持書來略云前書所約夾攻而許燕京今更欲西京請就便計度阿固達初不認已許西京或云趙良嗣向云已許蓋誑朝廷實爲禍本云遼將余覩叛歸女眞四年三月金攻陷遼中京延禧率兵五千奔雲中畱燕王淳守國遂入夾山怨軍謀立淳淳不得已卽位將下詔復幽燕故地遣童貫勒兵巡邊四月貫至雄州分西兵兩路種師道總東路兵屯範村敵亟來攻凡駐十二日敵戰甚力二人以賊勢尙熾議還軍六月退保雄州是日敵兵大至城下敵使王介儒至曰女眞背初約亦南朝所知者也捨此不圗結宻邇之鄰基他日之禍可乎貫遣參議官劉韐與介儒議再修和好上聞之詔班師八月金人取雲中未報師期忽聞童貫舉兵趨燕地南朝徑取燕守闗則歲賂不可得遂遣臣持書來上待之甚厚時常勝軍管押郭藥師有意歸朝召所部曰天祚失國女政不綱宋天子重兵壓境此男子取金印之時於是萬國響應遣奉表以涿易二州降受之軍大振僞太后蕭氏懼遣臣蕭容表稱藩乞捐舊幣復舊好宋昭上書亟言遼不可攻金不可鄰異日金人決先敗盟爲中國患乞斬首謀趙良嗣等學士任諒貽時相書諭耶律氏不當滅絕因陛對郭藥師必放人初爲狂冬十月攺燕山府九州島爲郡宣撫司劉延慶統大軍與郭藥師自雄州新城又遣劉光祖楊可世出安肅軍趨易州遂會涿州時兵眾五十萬駐蘆溝河藥師入燕城契丹兵尙眾藥師屢敗燒營而退眾軍潰自熙寧所積軍實掃地盡矣初童貫蔡京再舉取燕不下懼獲罪密遣客王環由飛狐路搗阿固達令圍之遂分三道進軍契丹聞阿固逹至棄闗而遁趙良嗣等至金國軍前諭燕租賦五年上許銀絹代賦二月良嗣再使金書略曰本朝與貴國通好每曲從所欲今代稅之物悉如來諭阿固達大喜遂議歸雲中三月遣使楊璞以誓書及燕京六州來歸四月丙申至雄州庚子貫攸帥師入燕先曰交割後曰撫定燕之金帛子女職官民戶爲金人席捲而東朝廷捐歲幣數萬得空地而已庚戌曲赦河東北燕雲路初尼瑪哈止欲割涿易阿固達曰海上盟勿忘也我死汝則爲之金書初不及西京朝廷信良嗣等誑謂金人誠歸雲中故曲赦河北東及燕雲山後兵端之始也五月阿固達卒弟烏奇邁立燕人張瑴任遼爲節度使知平州事知國必亡籍丁壯練兵爲備金旣下燕瑴以平州來附八月河北轉運呂頤浩奏燕山之勢難守𨿽窮天下之力竭天下之財必無人善其後十一月張瑴遣弟通欵朝廷授秦寧軍節度使世襲平州時外廷莫知其端良嗣力爭不可恐必招女眞之兵不從金人知之千騎襲破平州得所賜瑴詔瑴挺身走燕弟懷禦筆又爲金得自是歸曲朝廷六年六月詔曰自燕云之復兩河京東累經調發民力已獘不假諸路其何以濟其措置調夫徧率天下得二十萬而怨結四海矣七年春遼主竄入陰山時聞尼瑪哈歸國率眾南來爲金所敗又畏中國乃謀奔西夏未至金人擒之時邊隙已開北人馮忠信知夏人與女眞有入冦之約竊書以馳告邊臣以聞𨿽賞以官不敕武備時河東奏尼瑪哈至雲中經營南冦初金旣得遼主卽謀南侵連遣三使且覘道路使不疑會義勝軍叛甚言中虛實由是劉彥宗等勸尼瑪哈言南朝可圗因糧就兵可也尼瑪哈決意入冦十一月童貫至太原九月詔令宣撫遣馬擴使尼瑪哈至境嚴軍以待首議立後事曰今當力辧是非吾遣人如宣司矣使至太原倨甚曰速割東河河北大河爲界貫聞束手無策亟遁還斡裏雅布軍已壓境郭藥師率官軍迎降張令徽遁還金知蔡靖呂頤浩等置軍中以行尼瑪哈軍犯朔武義勝軍開門獻城金人至武州漢兒內應遂失朔武長驅至代遂陷代州安撫使史抗迎戰死之至忻州忻守賀權開門張樂迎之時上恭謝畢始出敵犯界密報宰執又與匿之癸丑童貫太原遽回中外泮然如此邊事作矣初祖宗以梁門遂城爲安肅保信軍自童貫等卽得燕山謂二縣在內也廢之移軍營毀樓至詔復爲軍敵已大入尼瑪哈引矣圍太原幹張孝純副總管王亶嬰城固守提舉鄭■﹝言包﹞自城中出傳諸郡始築城點丁爲守禦計金人圍中山府己未下詔略曰望四海勤王之師宣二邊禦敵之略其艸澤異才有能出奇計或使疆外任以不次尢異者以將相待之應中外並許直言李彌大諫上毋親徵且召四輔及諸道兵入衛又擇精兵良將假道髙麗以搗女眞之虛不報詔師道爲河東北制置使何權副之上將謀內禪先召宰執書傳位東宮字庚申擢敏章詔傳位皇太子自稱道君退居舊宮

太平治迹統類卷二十五

●欽定四庫全書

太平治迹統類卷二十六

﹝宋﹞彭百川撰

祖宗聖學【範祖禹帝學附】

建隆元年正月幸國子監二月又幸詔加飾祠宇及塑繪先聖先賢先儒之像帝親制文宣王兗國公二贊三年六月以右諌議大夫崔頌判國子監始聚生徒講學或遣中使以酒果賜之因謂侍臣曰今武臣欲盡令讀書習於爲治之道帝召宗正丞趙孚對後殿令講周易謂左右曰孚講說精博亦可賞也四年四月丁亥幸國子監

開寶元年知制誥李穆薦王昭素召見便殿賜坐令講易幹卦因訪以民間事昭素所言誠實無隱帝嘉之帝自開寶以後好讀書嘗嘆曰宰相須用讀書人趙普爲相帝嘗勸以讀書帝讀尙書因嘆四凶之罪止從投竄何近代法网之密耶

太平興國八年以聽政之暇日閱經史求人以備顧問始用著作佐郎呂文仲爲侍讀每出經史卽召文仲讀之帝語宰相曰史館所修太平總類自今日進三卷朕當親覽宋琪曰陛下好古不倦觀書爲樂然日閱三卷恐至罷倦帝曰朕性喜讀書開卷有益毎見前代興廢以爲鑑戒𨿽未能盡記然未聞未見之事固己多矣此書千卷朕欲一年讀徧因思好學之士讀萬卷書亦不爲難

端拱元年八月幸國子監卽召李覺令對禦講說嘗講易之泰卦從臣皆列坐覺因述天地感通君臣相應之旨帝甚恱賜帛百疋明日謂宰相曰昨聽說泰卦文理深奧足爲君臣鑑戒朕與卿等當遵守勿怠

淳化五年十一月幸國子監召直講孫奭講尙書判監李正執經講堯典一篇未畢遽令講說命三篇帝曰尙書王言治世之道說命居最文王得太公髙宗得傅說皆賢相也復講至事不師古匪說攸聞之句曰誠哉是言何髙宗之時而有賢相如此嘉嘆久之

眞宗皇帝

眞宗崇尙文雅自出閣後專以講學屬詞爲樂禁中遊息之所皆貯圗籍置筆硯及卽位每召諸王府侍講邢昺及國子監直講孫奭等更侍講說質問經義久而方罷

咸平元年正月命擇官詳正經籍因訪明達經義者參知政事李至曰國學講書崔頤正博通諸經尢善誦說帝曰朕心中無事甚樂聽書常求其人尢不易得翌日召頤正講尙書於景福殿又於苑中講大禹謨自是日令赴禦書院侍對

三年七月以兵部侍郎楊徽之戶部侍郎夏嶠並爲翰林侍讀學士國子祭酒邢昺爲翰林侍講學士翰林侍讀呂文仲爲翰林侍讀學士初唐開元中置侍讀其後有翰林侍講學士五代以來四方多事時君右武不暇向學故此職久廢太宗崇尙儒術聽政之暇觀書爲樂殆至宵分手不釋卷由是命文仲爲翰林侍讀寓直禁中以備顧問然名秩未崇帝聰明稽古奉承先志首置此職擇耆儒舊徳以充其選班秩次翰林學士祿賜如之設直廬於祕閣侍讀更直侍講長上日給尙食珍膳夜則疊宿帝嘗謂侍臣曰朕聽政未嘗虛度時日擇頤編簡素所耽玩但古聖奧旨有未曉處不免廢忘昨置侍講侍讀學士自今令監館閣書籍中使日具當宿官名進入朕欲召見訪問自是多召對詢訪或至中夜焉帝禦便殿命翰林侍講學士邢昺講左氏春秋侍讀預焉五日講春秋畢邢昺曰春秋一經少有人聽多或中輟帝曰勤學有益最勝他事且深資政理無如經言朕聽政之餘惟文是樂講論經藝以日系時寧有倦耶景徳四年三月召近臣觀書玉宸殿卽帝偃息之所茵幃皆黃絹爲之無文彩之飾聚書八千餘卷帝曰此惟正經正史累校定者小說他書不置於此蓋俯近禁中最便觀覽國家捜訪圗書其數漸廣臣僚家有聚書者朕先借其目參校所少並令抄補所得甚多信非時平不能備帝宴餞侍講學士邢昺於龍圗閣上持禮記中庸篇圗昺指爲天下國家有九經之語因講述大學序修身尊賢之理皆有倫貫坐者聳聽帝甚嘉納

大中祥符元年十一月幸曲阜謁文宣王廟帝曰唐明皇褒先聖爲王朕欲追謚爲帝可乎或言宣父周之陪臣周止稱王不當加以帝號遂止增美名帝命王旦選儒學之士旦薦崇文院檢討馮元帝召見命講易泰卦元進說曰地天爲泰者以天地之气交也君道至尊臣道至卑惟上下相與則可以輔相天地財成萬物帝甚恱賜元緋章服稱旦善擇才

天禧元年二月詔太子中允直龍圗閣馮元講易於宣和門之北閣侍制預焉自是聴政之暇遂以爲常太宗時邢昺常纂札選以獻其後帝閱書禁中得其本作贊以示近臣曰朕在東宮昺爲侍講嘗徧講九經書亦有三五過或十餘過者惟尙書凡十四講蓋先帝慈旨勉勵每旦聴書食訖習射使與兄弟朝夕同處所習文武二事爾帝𨿽政務煩劇亦中夕披閱條其舛互纎悉窮究諸儒疲於應對爲文務求不雜制述尢多中外書奏歌頌無不重復省覽暑月或衣單絺流汗浹體而詳覽不輟文史政事之外無他玩好帝讀經史擇其可以爲後世法者著正說五十篇其後仁宗禦經筵命侍臣日讀一篇

仁宗皇帝

大中祥符八年十二月封壽春郡王九年正月命尙書戶部郎中直昭文館張士遜戶部貟外郎直史館崔遵度並爲王友二月詔以郡王學堂爲資善堂眞宗賜王歌凡七軸曰勸學曰修身曰懷儉約曰愼所好曰卹黎民曰勿矜伐曰守文八月立爲皇太子參知政事李迪樞密直學士王昕並兼太子賓客眞宗作元良箴以賜太子有殿侍張迪者給事左右太子曰是可與賓客同名耶方覽尙書至協於克一遂令更名克一眞宗知之甚恱

幹興元年二月卽皇帝位三月賜輔臣飛白書各一軸帝未嘗爲飛白書一日試書體遒勁有如夙習因以分賜焉戊寅詔曰朕仰承先訓肇纘慶基思與忠賢日勤聽覽至於宵旰非敢怠遑𨿽每屬於淸閒亦靡圗於暇逸當延侍從講習藝文勉徇嘉謀用依來請雙日不視事亦當宣召侍臣便殿以閱經史冀不廢學也只日亦召侍臣講讀【見莊獻垂簾問】

天聖二年六月乙未賜尙書工部郎中直龍圗閣馮宗元三品服以講孝經徹章也時帝方向學召宗元入講故賜之

四年五月召輔臣觀宋綬等讀唐書帝因曰朕覽舊史每見功臣罕能保其始終王曾曰寂等及禍良以功成而不退也翰林侍讀宋綬請解三班以專講勸皇太后命擇前後文字可以資孝養補政治者以備帝覽遂錄孝經論語要言及唐太宗所撰帝範明皇朝臣僚所獻聖典君臣政理論上之

五年四月辛卯賜新及第人聞喜燕於瓊林苑遣中使賜禦詩及中庸篇各一軸初帝欲賜中庸篇命中書錄本旣上乃令張知白進讀至修身治人之道必使反復陳之十月乙酉兼修國史王曽言唐史官吳競於正史實錄外錄太宗與羣臣對問之語爲貞觀政要今欲采太祖太宗眞宗實錄日曆時政記起居注其間事迹不入正史者別爲一書從之明道元年二月呂夷簡上三朝寶訓三十卷卽王曾所請也崇政殿置說書【見官制門】置邇英延儀二閣【官制門】置天章閣置侍講【官制門】讀正說謹罰論深文峻法非善政【論治門】讀正說養民論戶口丰耗【戶口門】禦邇英讀正說春秋【論治門】八月詔兩制檢閱唐書君臣事迹近於治道者日錄一兩條上之以翰林學士蘇紳言唐憲宗嘗令近臣具前代得失之迹繪圗以備觀覽也

二年二月召禦史中丞賈昌朝侍講邇英閣故事臺丞無在經筵者常以昌朝長於講說特召之趙師民上疏論延講誦事【論治門】賜楊安國趙師民品服【見論治門】邇英閣出禦書十三軸凡三十五事【論治門】丁度上邇英閣聖問【論治門】講諸國風以爲鑑戒【論治門】三月講詩匪風誰能烹魚漑之釡鬵帝曰治大國若烹小鮮義與此同丁度曰烹魚煩則碎治民煩則散非聖學髙逺何以見古人求治之意乎讀漢書論髙祖從諌【論治門】

十一月甲午講詩角弓篇帝曰幽王不親九族以至於亾又曰書云九族旣睦平章百姓此帝堯之盛徳也朕甚慕之丁度在經筵帝每呼學士而不名嘗問度蓍龜事度對曰不若以古之治亂爲蓍龜也讀三朝經武聖略【論治門】

慶曆七年丙申禦邇英閣講孝經勅賜曾公亮三品服帝謂宋祁曰此賜異於他臣僚又曰自古帝王皆有師今賜師儒之臣講筵之榮事也己亥講論語序至安昌侯張禹帝曰禹師臣不忠讀書何爲四月己巳讀賈誼傳論三公三少皆天下之端士與太子居處出入少成若天性習慣如自然帝曰朕昔在東宮崔遵度張士遜馮元爲師友此三人者皆老成人至於遵度尢良師傅也辛未讀貞觀政要唐太宗曰今所任人必以徳行學識爲本王珪曰人臣若無學業豈堪大用帝曰人臣須是知書宰相尢須有學也楊安國對曰漢儒多引經決大事宰相必通一經常謂宋祁曰近代士人多不務通經但用一時之藝茍取富貴蓋進用髙科者不十年便居顯位士品所以不勸也

皇佑元年四月邇英閣講論語直哉史魚帝曰蘧伯玉信君子矣而不若史魚之直不以邦有道則仕邦無道則捲而懷之也安國對曰聖意以蘧伯玉不若史魚欲戒不亮節之臣也丁未講惡居下流而訕上者帝曰何謂訕上楊安國對曰人君若有闕失臣下當力正之若不能面諌而退有後言是居下流而訕上也賜講書張錫飛白二字【論治門】十一月庚寅朔禦崇政殿召近臣三館臺諫官及宗室觀三朝訓鑑圗十二月詔盧士宗講周易令舊講筵學士上殿聽乙丑再禦延和殿侍讀侍講並赴命盧士宗講泰卦面除天章閣侍講賜紫章服士宗楊安國所薦也是日詔右僕射賈昌朝赴講筵備顧問不講書帝以昌朝前宰相又舊講臣特命之四月讀前漢書東方朔傳至武帝微行數出帝曰當安存之時常思危亾之戒安有後悔又讀至籍提封爲上林苑帝曰山澤之利當與民共之度對曰臣事陛下二十年每奉徳音未嘗不憂勤天下此陛下�����������������祖宗以來家法爾甲寅張揆讀後漢明徳馬皇后紀至服大練抑止外家因言今妃族太盛不可不裁損使保其家帝嘉納之

三年三月壬辰禦邇英殿講易至山下有澤損君子以懲忿窒欲帝曰人之情欲皆生於陰陽而節之在人講易鼎卦【論治門】丁度論仁宗好學【同上】講讀官賜坐【官制門】丁丑帝飛白書師法二字賜講讀官各一軸時趙師民謁告歸靑州命就賜之皇佑後每歲重午必賜飛白書扇四年陳欹器【論治門】六月禦延和殿侍講學士上五經精義九月詔召賈昌朝赴講筵置無逸圗於左方【論治門】

五年夏四月講書冏命【論治門】壬辰再禦延和殿侍讀學士上前史精要後漢書三十卷十月甲寅再禦延和殿侍講學士上五經義春秋通解八十卷

至和元年八月壬子召觀文殿大學士晏殊赴經筵賜坐待如宰相儀起居注於立讀講官之末【官制門】九月己巳講周禮到薄徵緩刑楊安國曰所謂緩刑者乃爲詿誤之民當歲歉則貰之閔其勞也今眾持兵仗劍糧廩一切寛之恐不足以禁姦帝曰不然天下皆吾赤子也一遇饑饉州縣不能存卹餓殍所迫遂至爲盜又捕而殺之不亦甚乎

二年二月詔龍圗閣直學士兼侍讀張升年髙免進讀上令侍經筵以備顧問周禮視祲【論治門】讀太史公傳【論治門】龍圗閣直學士兼侍講錢象先善講說語約而義明帝間有顧問必依經以對因諷諭政事遂及時務有啟迪勸納之益前後畱侍十五年特被恩禮每乞外官輒不許旣去必見思而復召故事講官分日疊進象先已得請知蔡州帝以象先行有日令獨徹所講秩於是同列罷進者十日帝嘗詔講官凡經傳所載逆亂之事直言無諱

治平元年帝謂韓琦曰凡事之行患於漸久而怠廢況爲學之道尢戒中止宗室之幼者仍須本位尊長常加率勵庶不懈惰可召舎人諭此意作詔戒勉之帝旣命增置宗室學官因謂宗室數倍於前而宗正司事亦滋多乃增置同知大宗正事一貟以宗惠爲之而降是詔【余並見輔導英宗門】

嘉佑二年五月始聽講讀於東宮天資好學尋繹請問有至日昃內侍言恐饑當食上曰聽讀方樂豈覺饑耶英宗以上讀書太多常遣內寺正止之

治平四年正月上卽位九月壬寅禦史中丞司馬光爲翰林學士兼侍讀學士先是光言張方平不當參知政事至是又言臣言果是則方平當罷若其非是則臣當逺貶上手詔光得卿奏反謂因前日論方平不當故有是命此乃卿思之誤非朕本意也朕以卿經術行義爲世所推今將開延英之集比得卿朝夕討論敷陳治道以箴遺闕故命進讀資治通鑑此朕之意皎然易見也況命卿之旨在二十六日登對前茍朕以言事罪卿豈復遷卿美職必諒朕誠更勿橫俟對日朕亦當諭旨十月己酉初禦邇英閣召侍臣講讀經史退上獨畱呂公著謂曰朕以司馬光道徳學問欲常勸講左右非謂其言事也甲寅司馬光初讀資治通鑑上親制序面賜光令候書成日寫入又賜潁邸舊書二千四百一卷

熙寧元年四月庚申翰林學士兼侍講呂公著王安石等言切尋故事侍講者皆賜坐自幹興以後講者始立而侍者皆坐聽臣等竊以爲侍者可使立而講者當賜坐乞付禮官考議詔太常禮院詳定以聞後韓維力約胡宗愈等言臣侍君側古今之常或賜之坐蓋出優禮祖宗以來多賜坐者以其敷暢經義所以明先王之道道之所在禮則加異太祖開寶中李穆薦王昭素於朝召對便殿賜坐令講易幹卦太宗端拱中幸國子監外輦將出顧見講坐因召學官李覺講說覺曰陛下六飛在禦臣何敢輒升髙坐太宗爲之降輦令有司張帟幕設別坐李覺講易之泰卦令列侍之臣回還列坐執經而講者顧使獨立於前則事體輕重誠爲未安臣等以爲宜如天禧舊制以彰陛下稽古重道之意判太常寺龔鼎臣蘇頌周孟陽同知太常禮院王汾劉攽韓忠彥言臣等竊謂侍從之官見於天子若賜之坐有所顧問猶當避席立語況執經人主之前本欲便於指陳則立講爲宜若謂傳道近於爲師則今侍講解說舊儒章句之學耳非有師之實豈可專席安坐以自取重也今朝廷班制以侍講居侍讀之下祖宗命官之本意重輕可知矣今若使侍講輒坐其侍讀當從之若亦許之坐則侍從之臣每有進說皆當坐矣且幹興以來侍臣立講歷仁宗英宗兩朝行之且十五年豈可以一旦爲有司之失而輕議變更今人主之待侍臣繇始見以及畢講皆賜之坐其尊徳重道固已厚於三公矣尙何加焉其講官侍立伏請仍舊初孫奭坐講仁宗尙幼跂案以聽之奭因請立講論者不以爲是王安石兼侍講請復幹興以前故事使預聽者亦立坐之日少而侍立之日多於是公著等遂同建明已而眾議同上以問曾公亮公亮但稱臣侍仁宗書筵亦立後安石因講賜畱上面諭曰卿當講日可坐安石不敢坐遂已

二年十一月司馬光讀資治通鑑漢紀至曹參代蕭何爲相國一遵何故規因言參以無事鎭撫海內得守成之道故孝惠髙後時天下晏然衣食滋殖上曰使漢常守蕭何之法久而不變可乎光曰何獨漢也夫道者萬世無獘夏商周之子孫可以常守禹湯文武之法𨿽至今存可也武王克商曰乃反商政政由舊𨿽周亦用商政也書曰毋作聰明亂舊章然則祖宗舊法何可變也漢武帝用張湯之言取髙帝法紛更之盜賊半天下宣帝用髙帝舊法但擇良二千石使治民而天下大治元帝初立頗攺宣帝之政丞相衡上疏言臣竊恨國家釋樂成之業虛爲此紛紛也陛下視宣帝元帝之爲政誰則爲優荀卿曰有治人無治法故爲治在得人不可變也上曰人與法亦相表裏耳光曰茍得其人則無患法之不善不得其人𨿽有善法失先後之施矣故當急於求人而緩於立法也壬午呂惠卿講咸有一徳因言法不可不變先王之法有一歲一變者正月始和置於象魏是也有五歲一變者五載一巡守考制度於諸侯是也有一世一變者刑罰世輕世重是也有百世不變者父慈子孝兄友弟恭是也前日司馬光言能守蕭何之法則治變之則亂臣竊以爲不然惠帝除三族罪妖言令挾書律文帝除殺孥令安得謂之不變哉武帝以窮兵黷武貪滛厚斂而盜賊起宣帝以綜核名實而天下治元帝以任用恭顯殺蕭望之而漢道衰皆非由變法與不變法也夫法獘則必變安得坐視其獘而不變耶書所謂無作聰明亂舊章者謂實非聰明而彊作之非謂舊章不可變也光之措意蓋不徒然必以國家近日多更張舊政因此規諷又以臣制置三司條例及看詳中書條例故發此論也臣願陛下深察光言茍光言爲是則當從之若光言爲非陛下亦當播告之修不逆厥指召光詰問令議論歸一上召光前謂曰卿聞呂惠卿之言乎惠卿之言如何光對曰惠卿之言有是有非惠卿言漢惠文武宣元治亂之體是也其言先王之法有一歲一變五歲一變一世一變則非也正月始和置於象魏者乃舊章也非一歲一變也亦猶州長黨正族師於四孟月朔屬民而讀邦法也豈得爲時變月變耶天子恐諸侯變禮易樂故五載一巡守有變亂舊章者則削黜之非五載一變法也刑罰世輕世重者蓋新國亂國平國隨時而用非一世一變也且治天下譬如居室獘則修之非大壊不更造必得良匠又得美材今二者皆無有臣恐風雨之不庇也講筵之官皆在此乞陛下問之三司使掌天下財不材而黜可也不可使兩府侵其事今爲制置三司條例司何也宰相以道佐人主安用例茍用例而已則胥史足矣今爲看詳中書條例司何也惠卿曰司馬光備位侍從見朝廷事有未便卽當論列有官守者不得其言則去豈可但已光曰前者詔書責侍從之臣言事臣嘗上疏指陳得失如制置條例司之類盡在其中未審得進達聖聽否上曰見之光曰然則臣不爲不言也至於言不用不去此則臣之罪也惠卿責臣實當其罪也臣不敢逃上曰相與共講是非耳何至乃爾司馬光與呂惠卿論靑苗害民上曰朝廷每更一事舉朝士大夫訩訩皆以爲不可又不能指名其不便者果何事也

三年四月癸未司馬光讀資治通鑑漢賈山上疏言秦始皇居滅絕之中不自知因言從諫之美拒諫之禍又見靑苗門讀張釋之論嗇夫利口光曰孔子稱惡利口之覆邦家夫利口何至覆邦家蓋其人能以是爲非以非爲是而君從其言是則邦家之覆誠不難矣時惠卿在坐光專以此斥之

十年十月講周禮

元丰元年三月辛巳禦邇英殿沈季長講周禮八法上曰或言邦治或言官治何也季長對畢上曰然壬午侍講學士呂公著極論治體至三皇無爲之道釋老虛寂之理公著問上曰此道髙逺堯舜能知之乎上曰堯舜豈不知公著曰堯舜𨿽知之然常以知人安民爲難此所以爲堯舜也上又論唐太宗公著曰太宗所以能成王業者以其能屈己從諫耳上臨禦日久羣臣畏上威嚴莫敢進規至是聞公著論竦然敬納之

七年十二月戊辰端明殿學士司馬光上資治通鑑五代紀三十餘卷資治通鑑自治平三年置局編終五代史畢至是書成計二百九十四卷目錄考異各三十卷上諭輔臣曰前代未嘗有此書過荀恱漢紀逺矣輔臣請觀之遂命付三省仍令速進入以光爲資政殿學士降詔奬諭

哲宗皇帝

元丰八年十二月詔講讀官赴資善堂【保佑哲宗門】

元佑元年二月進讀寶訓【保佑哲宗門】三月詔講讀官更不輪資善堂直宿【直宿不見起何年】講臣直宿講臣賜坐立講坐講延和殿講讀【已上並見伊川出冦門】夏四月先是中書省景佑二年置邇英延英二閣以設講筵延英閣在崇政殿之西南呂欲令管勾講筵所經度如得寛涼以備夏講詔修內司畫圗進入九月甲子賜宰臣執政經筵官宴於東宮上親書唐人詩分賜之以講論語終篇也乙丑呂公著以下謝賜宴禦書太皇太后曰皇帝天資聰敏宮中惟好學而聖性易成昨日所賜欲卿等知爾呂公著進論語孝經中要語百篇【宣仁門】範祖禹勸哲宗以學爲急【保佑哲宗門】蘇軾侍讀言今日邇英進讀寶訓及雍熙淳化事太宗每見雨雪應時輒喜今日水旱薦至雨雪非時竊謂陛下身修而政未修其獘在監司守令不得其人四年三月吏部尙書兼侍講蘇頌等奏臣等撰漢唐故事得旨分門編修成冊進呈詔邇英要覽爲名梁燾勸哲宗讀寶訓【見宣仁門】十月癸丑上禦邇英閣召講讀官講三朝寶訓終侍講蘇頌等奏曰陛下勤求治道仰法祖宗臣等毎愧荒疎不能發明上資聖覽上遣內侍宣答曰祖宗治道玆有本原逮此終命篇悉資開發頌等稽首稱謝十二月劉安世言伏自前月末聞傳聖旨權罷講筵是時興龍節意謂將有宴享所以暫輟邇英之幸用成慶禮今復半月別無政事亦非有前歲大雪苦寒之故而勸講之臣久不得望見淸光臣固疑之矣近者民間喧傳禁中見求乳母考之頗有實狀伏望聖慈爲宗廟社稷之大計淸閒之燕頻禦經筵仍引近臣與之論議前古治亂之要當今政事之宜俾悉開陳以助聖學範祖禹勸勤學以逺聲色梁燾請開經筵詔錄講義【己上並保佑哲宗門】

五年四月詔講讀官今後每遇經筵退畱講讀官各一員於邇英奏對仁宗鑑古觀文二圗【保佑哲宗門】八月劉唐老言大學一篇論入徳之序詔經筵之臣訓釋此書上進以備觀覽從之

六年二月講筵所言奉旨進漢唐故事及史記事其間可觀事迹多記少錄請稽古錄節次進呈以代漢唐故事三月呂大防奏仁宗所書三十六事請令圗寫置坐隅以備觀覽從之八月呂大防乞寫仁宗時閣記注一本進入以備聖覽從之其後詔國史院修寫進入十二月開封府火翌日執政於講筵奏曰火通夕傳報必驚動上曰廹近原廟極可懼執政退相與歡嘆曰言詞雅馴殊有裕陵之風

七年三月王巖叟奏曰陛下宮中何以消日上曰惟是讀書巖叟又曰聖人之學要在專勤屏去他事謂之專久而不倦謂之勤如此天下幸甚讀寶訓【哲宗門】五月範祖禹按講筵故事講官講經讀官讀史右令同進讀漢唐書卽是講官兼讀官乞專令讀官進史從之

紹聖元年六月罷講禮記七月詔令後進讀用新唐書曽布請也

四年十月邇英讀寶訓上謂蔡京曰寶訓內事多系實錄不須進京曰王安石有日錄乞行進上曰宮中自有本

徽宗皇帝

崇寧五年三月詔蔡卞深得王安之學宜在邇英畱爲侍讀

祖宗制科取人

建隆二年九月癸未復置書判抜萃科【國史書八月今九月蓋八月始條其可施行實九月也】

幹徳元年復試應拔萃科田可封等【見科舉門】二年正月詔舉賢良方正等三科【見科舉門】四月試賢良穎贄【見科舉門】四年六月庚寅上親試制科舉人姜渉等於紫雲樓下從容謂翰林學士承旨陶谷等曰則天一女主耳𨿽刑罰枉濫而終不殺狄仁傑所以能享國者良此由也因論前代帝王得失日晡乃罷涉等所試文理疎略不應策問並賜酒食遣之應百篇舉趙昌言【見科舉門太平興國五年】

至道三年秋七月吏部郎中直集賢院田錫應詔上疏其二云制舉科目不可具陳略舉可設者有賢良方正能直言極諫科才識兼茂明於體用科道侔伊呂科才比管樂科傳道經典達於教化科詳明正術可以理人科文堪經邦科武足安邊科臣伏覩太祖朝曽設制科示時勑限三千字以上成字數旣多書寫不易賜食之後就試以來旣對天顏豈無兢懼又值日晚固不遑寧𨿽有經邦之謀豈能周悉設有安邊之策靡暇敷陳今若設此科條但以漢時公孫弘董仲舒所試則往復問答旣盡見其才謀品藻甄升信無違其器業此設制科其利二也

太宗至道三年九月右正言直史館孫何獻五議其四言復制科曰唐室參古今之制取天下英俊其試禮部則進士明經解詁句讀聲病偶對者也制舉則賢良體用等科財成制度寅亮經綸者也國家廓土辟宇立太平之基然制科未復淸途美宦惟進士明經遞遷以升豈不念林壑非常之士有違棄乎臺諫所進之人有僭濫乎奬應制科林陶【見科舉門】

眞宗咸平四年四月辛未上禦殿試制舉人命翰林宋白等充考官得祕書丞查道進士陳鉞入第四等推官王曙入次等八月己酉復試制舉人得成安簿丁遜舒州推官孫僅祕書丞何亮推官孫曁入第四等亮爲太常博士曁爲寺丞

景徳二年甲子詔復置賢良方正能直言極諫科博通文典達於敎化才識兼茂明於體用武足安邊洞識韜略運籌決勝軍謀宏逺才任邊寄等科令尙書吏部傳告諸路許文武羣臣艸澤隱逸之士來應委中書門下先加考試以器業可觀具名聞奏時上謂冦凖曰方今文武多士豈無才識優異未升進者耶至於將帥之任尢難其人前代試以制策觀其能否用求材實亦爲國之逺圗也因出唐朝制科之目采其六用之一年策試錢易石待問四月試賢良方正著作佐郎陳綘溧水縣令史良丹縣簿夏竦先是上謂宰相曰比設此科欲才識兼優若但考文義則積學者方能中選茍有濟時之用安知策問經義時務命兩制上策問擇而用焉六月右正言陳彭年請條制貢部復宏辭科來經術士十月以前鄠縣簿髙志寧者爲理評事志寧明經中科請應試洞韜略科且求日試三千字旣而不能成上察其歷官無過特命遷秩

祥符元年夏中書試賢良方正能直言極諫艸澤劉若衝周啟明才識兼茂明於體用大理寺丞呂夷簡艸澤許申等詔以申等𨿽敏贍可賞而理道未精不副召對若衝啟明申並許應舉仍免取解夷簡優與親民差使時上封者言兩漢舉賢良多因兵荒災異所以詢訪闕失令東封西祀受瑞建封不當復設此科於是悉罷吏部科同

仁宗天聖七年閏二月詔曰朕開數路以詳延天下之士而制舉獨久置不設意吾豪傑或以故見遺也其復置此科於此稍增損舊名曰賢良方正能直言極諫科博通文典明於教化科才識兼茂明於體用科詳明吏理可使從政科識洞韜略運籌決勝科軍謀宏逺材堪邊寄科凡以待京朝官之被舉及應選者又置書判拔萃科以待選人之應者又置髙蹈邱園科沈淪艸澤科茂材異等科以待布衣之被舉應舉者又置武舉以待方略武勇之士其法皆先上藝業於有司較之然後試祕閣中格然後天子親策之若武舉則閱其衡射焉初盛度建言於眞宗請設四科以取士曰經術之上若典刑備舉則政教流行請設博通墳典達於教化科堯試臣以事不置以言語筆札求人審官期於適用請設才識兼茂明於體用科今戎警未除調邊勞戍必資良帥以集事功請設軍謀宏逺堪任將帥科獄訟之繁民命所系若推按失實則枉情傷生請設明曉法律能按章覆問科

景徳二年遂置六科蓋緣度之議也時度方責洪州密詔度撰策目馳驛以進及議封禪吏部科目皆廢夏竦旣執政建議復制舉廣置科目以收遺才上從之更采度前議降是詔十二月以知制誥李仲容判禮部故事茂材異等髙蹈邱園沈淪艸澤三科所上策論先委禮部考覆以聞乃得試時值史館康孝基判禮部定富弼等十人詞理皆優上意其品藻未精攺命仲容而以孝基爲同判仍取弼策論覆校之弼河南人

天聖八年春正月詔應制科自今聽隨禮部貢舉施行六月禦崇政殿試書判拔萃及武舉人戊申以宣州司理余靖爲將作監丞知海陽推官尹洙爲武勝節度掌書記知河陽縣武舉人張建侯等十二人乙亥命學士宋綬馮元爲初考制策官翰林張得象禦史中丞王隨覆考知制誥右中丞鹽鐵副使鞠詠編排自是禦試制科人率如此例丙午策試賢良方正能直言極諫太常博士成都何詠茂材異等富弼二人所對策並及第四等丁丑以詠爲祠部員外郎同判永興軍賜五品服弼爲將作監丞知長水縣

景佑元年正月罷書判拔萃科更不禦試自今幕職州縣官經三品以上非緣邊及川廣福建者並許應賢良方正直言極諫六科其升朝官至太常博士以及進士諸科取解而被黜者毋得應茂材等三科及武舉用制誥李叔之言也試書判拔萃四人【毛詢吳盛張考孫李淳】

八年六月己酉策試賢良方正直言極諫太常博士蘇紳才識兼茂明於體用大理丞吳育茂材異等張方平育通判湖州紳通判洪州方平知昆山縣六月詔寓制科人自今張幕次於殿廡仍令大官給食武舉人以別日試時知制誥宋郊言賢良與武舉人雜試非所以待天下特起之士詔從其請書判拔萃四人【邱升張龎諳孫伯王林意】言者謂此科乃有司銓品之式今禦軒親試非稱其年春遂罷【登科記】

四年夏丁未詔學士院自今制策登科人並試策論各一道時將作監丞富弼獻所爲文命試館職弼以不能爲試賦辭上特令試策論因有是詔弼尋授太子中允直集賢院六月乙丑詔詳明吏理可使從政洞識韜略運籌決勝軍謀宏逺才任邊寄三科各爲策題賢良方正等四科同策題七月壬戌策試賢良方正能直言極諫科二人【田況又張方平】茂材異等邵亢亢以與張士遜連姻報罷實錄云亢策字數少不合格今從亢本傳亢墓銘亦云範仲淹薦應賢良方正科除建康軍節度推官會有欲中傷宰相密言亢與連姻命遂中格人莫知其然蓋宰相士遜之子娶邵氏偶與亢同姓士遜旣不能辧亢亦無言而出

慶曆二年八月策試才識兼茂明於體用科殿中丞錢明逸對策入四等以爲太常博士通判廬州易之子也

六年六月參知政事吳育與宰相賈昌朝不相能監察禦史唐詢旣怨育遂希昌朝意上奏曰賢良方正直言極諫茂材異等科由漢涉唐皆不常置若天見災異政有闕失則詔在位薦之本朝稽用舊文訖眞宗世三建此科陛下卽位增科爲六令兩省若少卿監以上奏舉後又止用賢良茂材三科隨進士科設之邇年率不任保用之官皆自名科目且賢良方正茂材異等名號至美使舉而爲之猶曰近古卽自顓其美顧所未聞又有經親試前集有司而所出論目全用經史名數及對詔策不過條別義例稽合注解至於彊記博聞虛辭泛說而已若輔國本陳治道則未見其有補也初應詔才數人後乃至十餘人今殆至三十餘人一中此科曾未累歲悉至顯官𨿽非其人例不可抑疏上帝刋其名付中書育奏疏駁之曰三代以來取士之盛莫若漢唐漢文帝上元五年詔舉賢良文學之士上親策之則有若晁錯者出焉是非有災異而舉也武帝建元元年詔舉賢良方正直言極諫之士元光元年詔賢良對策則有若董仲舒公孫弘者出焉所舉者非因災異但策中語或及者亦陳事之一端爾唐開元二年六月甲子制其有茂材異等咸令自舉是年設直言極諫科逮憲宗元和間制科尢盛有若元稹白居易皆特出之才觀當日策目所訪者皇王之要道邦家之大務可以覆視固不可專於災異也陛下自復制科於玆累年隨貢舉而開疎數適中若必俟災譴然後詔舉非惟失設科本意且尢不可者有三一則使夫賢舊滯淹之士待災異而進非所以養亷恥也二則平居不詢造形乃問非所以懼譴災也三則輕攺信令示天下無渇士之心非所以廣賢路也且漢唐所立孝亷及進士等科皆每歲常選故制舉隨時而開今禮部進士數年一舉因以制舉隨之則事適其宜何害於時須此紛易況災異之出不常厥期或彌年所無則制舉奚設或比歲而有則於事不煩旣不因乎天災又不隨乎貢部而曰非時詔舉浩無端倪乃是遂廢此科芻蕘稍詢則言路有寄彌年不舉則禮意都忘今無故而更張使遺材絕望其傷國體多矣乞陛下下臣奏兩制詳定上是其言不復下兩制卽詔禮部自今制科隨進士貢舉其著爲令仍須邇臣論薦毋得自舉上因諭輔臣曰彼上言者乞從內批以行今乃知欺罔也育又奏曰陰邪沮事正當明辧人臣言涉機密欲歸徳於君或入告謀猷成國之美此類可以刋名付外制策天下公共廢置可以明述豈宜陰爲沮革欲自上行此正姦罔所爲非睿聽昭察則挾邪蠧國何所不爲願出姓名按劾以明國法育本由制策進上數稱賢以爲得人故詢力排詆意在育不在制科也皇佑元年秋甲申策試賢良方正能直言極諌殿中丞吳奎奎所對入四等以爲太常博士通判陳州

五年八月辛酉試賢良方正能直言極諫太常寺太祝趙彥若試武舉人彥若所對疎闊下有司考不中等而罷之先是制舉就祕閣試者十八人有司獨取彥若於是被黜去議者謂宰相陳執中不由科第以進故陰諷有司獨專抑儒士非彥若實不能也

嘉佑二年六月趙彥若制策不入等閱四月遂無應科者上曰豈朕待之不至耶丁巳詔朝廷設制科以取天下美異之士嘗以推恩過厚而難其選故所取不過三二人甚非所以廣詳延之路也其令兩制以上同議之旣而抃等言太常博士以下至選人艸澤人應制科者並聽侍制以上奏舉無得自陳內艸澤人亦許本路轉運使奏舉其試文淺陋及履行不如所學並坐舉者其進用差次不得引舊例超擢從之八月癸亥試賢良方正能直言極諫祕書丞王彰材識兼茂明於體用明州推官夏噩彰對不入等噩入第四等授光祿寺丞噩磨勘當遷著作佐郎宰臣富弼嫌而裁之

嘉佑十年十二月先是朝議以科舉旣數則髙第之人倍眾其擢任恩典宜損於故詔中書門下裁定丁丑詔曰朕惟國之取才士之待舉不可曠而冗也故立間歲之期以勵其勤約貢舉之數以精其選著爲定式申勅有司而髙第之人日常不次而用若循舊比終至濫官甚無謂也自今制科入第三等與進士第一除大理評事簽書兩使幕職官事代還升通判再任滿試館職制科入第四等與進士第二第三除內使幕職官代還攺次等京官制科入第四等與進士入第四第五除試禦知縣代還遷兩使職官鏁斤人視此若夫髙材異行施於有政而功狀較然者當以茂恩擢焉自是驟顯者鮮而所得人才及其風迹比舊亦寢衰乙未禦崇政殿策試才識兼茂明於體用科明州觀察使推官陳舜兪賢良方正直言極諫旌徳縣尉錢藻汪輔之舜兪藻所對策並入第四等授舜兪著作佐郎簽書忠正軍印度使判官事藻試校書郎無爲軍判官輔之亦入等監察禦史裏行沈起言其無行罷之輔之躁忿因以書誚讓富弼曰公爲宰相但奉行臺諫風旨而已天下何賴焉弼不能答

六年八月乙亥禦崇政殿策試賢良方正直言極諫著作佐郎王介福昌簿蘇軾澠池主簿蘇轍軾入第三等介第四等轍第四等次以軾爲大理評事簽書鳯翔判官介爲祕書丞知靜海縣轍爲商州軍事推官【余見論治門云二蘇才識兼茂明於體用得轍第四等司馬光與鎭同議鎭難之者先初爲第一等也】

八年六月詔令歲制科人著作佐郎趙卨等十七人權罷將來科場赴祕閣就試卨安仁人也

英宗治平二年秋甲戌以制科入等範百祿爲祕書丞升上一任前和州縣令李淸臣爲著作佐郎百祿所對策言濮王宜詔有司勿議推尊之事百祿鎭從子淸臣安陽人韓琦妻以其兄之子歐陽修奇其文以爲似蘇軾及試祕閣試文至中書未發也修迎語曰考官不置淸臣第一則繆矣發視果第一時同發策者四人或謂淸臣當以五行傳對所謂災異當得淸臣曰此漢儒說以某異應某事淸臣不能知民間得無疾痛不樂可上者乎因言天地之大譬之於人腹心肺腑有所攻塞則五官不寧民人生聚天地之腹心肺腑也日月辰宿天地之五官也善人天地之異者不止其異上民之疾痛不樂者而已淸臣竟不入等

四年二月禦史蔣之奇奏彈錢明逸姦邪在仁宗朝附賈昌朝等陷杜衍範仲淹尹洙石介之徒朝廷一空天下同疾況文辭紕繆貪賦有聞豈可與昌朝同居禁苑同知諌院傅卞亦言執政召明逸示以章疏使自引疾上他日謂吳奎曰錢明逸不解作文字何因中大科奎言應舉亦系僥幸一日之間未見其善其人可知也

熙寧三年九月禦崇政殿策賢良方正又策試武舉人詔策賢良方正等科太常博士通判蜀州呂陶升一任與堂除太廟齋郎張繪堂除判司主簿或尉前臺州司戶參軍孔文仲令流內銓告示發赴華州團練推官本任陶等皆中選而文仲策初在第三等手詔制科誦字號捲詳觀其條對大抵意尙流俗而後是非又毀薄時政援正先王之經而輒失義理可再進呈而誦字號乃文仲試卷也於是上讀文仲試卷至專任徳上曰徳刑不可偏然救世亦有時而偏用乂用三徳是也安石又論文仲以爲如範百祿以非濮王事合考官取髙等爾於是馮京意助文仲上不聽故有是命十二月戊辰三班院言殿直雷珣乞試六韜孫吳兵書十道仍試騎射中選詔免袒使權邊塞監押巡檢代還依武舉人例王珪班使臣乞試兵書自珣始祕閣考試所言應科陳彥古所試六論不識題及字數皆不足凖式不考自試制科以來空疎未有如彥古者由是制科亦罷

七年五月辛亥中書門下言策試制舉並以經術時務今進士以罷辭賦所試事業卽與制舉無異其賢良方正等科目欲乞並行停罷從之先是中書條例所乞罷制舉馮京曰漢唐以來豪傑多自此出行之已久不須停廢上曰天下事可罷而不可急如此者甚眾此恐未遑攺革呂惠卿曰制科止於記誦非義理之學也哲宗孫覺蘇轍彭汝礪張續考試應賢良方正能直言極諫科舉人丁卯上禦集英殿試賢良方正直言極諫科謝悰己巳賜悰進士出身除初算職官左正言劉世安言臣伏自朝廷近復制科祕閣所試之人皆不應格陛下方務進人材不欲並行黜落曲收謝悰以爲天下學士之勸而悰廷試之策往往不能奉承請問率意妄言固多疎略有司考核卽不入等陛下特賜進士出身擢爲輔郡幕職聖恩優異極踰涯分臣亦上體朝廷之意不敢別有論列而近見悰申尙書省辭免新命狀乃云所有勅告未敢抵授以抵爲祇以受爲授虛薄寡聞一至於此昔唐之省中有伏獵侍郎爲嚴推之所譏而罷今陛下方當右文之代初復制舉豈容有抵授賢良乎伏望陛下懲其淺陋稍正誤恩追寢悰進士出身以塞公議

七年五月癸已詔祕閣試制科論題於九經兼正史孟子揚子荀子國語並注內出其義注內毋得出題六年九月丁酉三省言禦試應賢良方正能直言極諫科制策知瀘州合江縣王普河中司理司馬槱眉山布衣王當

紹聖元年八月三省進呈祕書省考試致應賢良方正直言極諫科陳暘第四人趙天啟考中第二上謂章惇曰趙天啟嘗上書極太妄朕始欲令羈管恐阻塞言路至是在選中特旨落下九月禦集英試科舉人庚戌三省同進呈考試制科張咸吳儔陳暘三人中第三等推恩上曰前日觀所試策何異進士先朝嘗罷此科何時復置郭知章等對曰先朝初禦試進士策卽罷制科元佑二年復置誠無所補初舉得謝悰次舉得王當司馬槱等聞極疎謬上曰極不成義理李淸臣對曰在漢亦不設科遇選獲異材或因災異策問大事卽臨時召上曰今已復進士殿試策此科旣無異進士策其文理有過於此者鄭雍對曰顧其人何如爾然自古多言時政闕失上曰今進士亦可言時政闕失因詔罷制科【南渡已來見後集】

累朝任用逸民

太祖開寶三年三月以處士王昭素爲國子博士致仕昭素少篤學有志行市物隨索卽償或辭則曰亟受之不然將爲妄語人矣由是人不敢欺方治室積木墻壁間有盜爲木所礙不得入昭素覺之盡室所有擲於外謂盜曰急來竊去恐捕者至盜慚而遁由是邑中無盜著易論三十餘篇上聞其名召見便殿已七十餘上問曰何以不仕致相見晚訪以民事所言無隱上益嘉之又問治世養身之術對曰莫若愛民寡欲上愛其語書之屏幾求去故有是命

太宗雍熙元年冬十月上之卽位也召華山隱士陳摶入見於是復至上益加禮重謂宰相宋琪曰摶獨言其身不幹世利所謂方外之士也在華山已四十餘年自言經五代亂離幸天下承平故來朝覲與之語甚可聴因遣使送至中書琪等從容問摶曰先王得玄黙修養之道可以化乎對曰摶山野之人於時無用亦不知神仙黃白之事吐納之理無術可傳於人假令白日上升亦何益於世主上龍顏彥異有天人之表博達今古深究治亂眞有道之主也正是君臣葉心同徳興化致治之秋勤行修煉無出於此琪等表上其言上益喜賜號希夷先生有司增葺所居臺觀上屢與屬和詩什數月乃遣還

淳化元年秋八月朔詔徵終南山隱士種放辭以疾不至放七歲能屬文沈黙髙潔與其母偕隱豹林谷中講習爲業學者多從之得束脩一以奉母母亦樂道薄滋味善辟穀會陜西轉運使宋維翰言放才行詔使徵之其母恚曰常勸汝勿聚徒講學身旣隱矣何用文爲果爲人知不得安處我將棄汝深入窮山矣放遂稱疾不起其母取筆硯焚之與放轉居窮僻人迹罕至上喜其髙尙詔不能屈歲時存問以錢三萬賜之不奪其志

咸平二年春二月己酉祕書監楊徽之薦著作佐郎通判泰州戚綸文學純謹可在儒館三月甲寅以綸爲祕閣校理綸父同文隱居教授學者不逺千里而至登科者凡五十六人徽之與門人追號同文曰堅志先生

四年三月兵部尙書張齊賢條上種放操行孝謹願以備賢良方正之舉

淳化五年上謂韓丕曰卿早在嵩陽當時流輩頗有遺逸否丕以田朴對上召朴對於便殿不願仕進上賜束帛官其子

五年秋遣使賷賞詔書就終南山召放赴闕賜絹十萬先是判永興軍府張齊賢復條上放操行請加旌賞臣前在中書親奉先帝徳音欲行不次之澤臣緣未知本末不敢奏陳今爲太守始熟其爲人故也戊申種放以幅巾入見於崇政殿上與語詢以民政邊事放曰明王之治愛民而已惟徐而化之餘皆謙遜上卽日授左司諫直昭文館賜冠帶袍笏館於都亭驛大官供膳上謂宰相曰放亦有就祿仕意且言迹孤朕論以俟升班列必見朝廷淸肅排擯之事無敢爲者賞一人可勸天下矣己酉種放表辭恩命不許讓居數月復召見賜緋衣象笏等物及禦制五言詩又賜昭慶坊第一區加帳什物銀器五十兩錢三十萬種謝日賜酒食於學士院光寵之盛近所未有也

六年三月左司諫直昭文館種放再表乞暫歸故山詔許之丙午特詔授起居舎人將行宴餞於龍圗閣又詔三館祕閣官宴餞於瓊林苑上賜七言詩三章在坐皆賦

景徳二年夏四月以起居舎人昭文館種放爲右諫議大夫放謝病乞遊嵩山詔許之仍命南河守臣常加存撫召對賜宴餞賦詩餞行恩禮甚厚

四年冬十月種放復自終南山來朝召之也上謂輔臣曰放比髙尙其事詢訪多有可采朝廷𨿽加爵秩而未能大用卽物議未厭遣內侍賷詔賜放略曰抑宜體玆眷遇罄乃誠明敍經國之大猷述致君之逺略盡致茂績以沃朕心副涼徳之倚毗塞外朝之聴觀乃司樞務庶幾或至公放上表固讓

大中祥符二年夏四月種放得告歸鄕裏是日召見宴餞於龍圗閣上作詩賜放命羣臣皆賦日制辟杜鎬辭以素不屬文詔令引名臣歸山故事鎬因誦北山移文其意蓋譏放也

三年春正月種放歸終南山有使來自秦雍者得放答陳堯叟詩五章以聞上嘉納之謂宰相言放隱居力學嘗言古今殊時不當背時效古此最近於理乃詔放赴闕放表乞賜告上許之詔答云倘再召勿復辭也放爲弟汝求官卽祕書省正字同判太常禮院

五月辛酉賜泰山隱士秦卞號貞素先生放還山卞自言百三十歲上召至京與語多言五代事亦無他術但能服食致長年爾

四年二月上作西嶽贊仙掌詩召見華山隱士鄭隱敷水隱士李寧賜號曰貞晦先生隱自言始以經術爲業遇道士傳辟榖錬气之法修習頗驗遂居華山之王力巖二十餘年冬夏常衣裘十分於藥術老而不衰每以藥施人人與金帛多拒之上賜禦詩並藥茶束帛隱辭所賚不受

七年邢惇隱居不出王曾薦召問治道惇不答止除許州助教惇歸家鄕人不知有官及卒勅與廢紙同束之梁間

八年河南府言工部侍郎種放卒上甚嗟悼親制文遣內侍致祭護喪歸終南山贈工部尙書錄其後世雍學究出身先是譏放循黙者上聞之謂輔臣曰放爲朕言事甚眾但外庭不知耳因出所上時議十三篇其目曰議道議徳議用議器議文議武議制議度議教化議賞罰議官司議軍國議獄訟議徵賦議邪正放將卒急取前後章疏槁焚之服道士衣召諸生會飲與訣酒數行而卒李瀆隱中條山不仕魏野居陜終日吟詠皆有道之士上以禮聘之皆不起

仁宗天聖二年五月己亥賜杭州隱士林逋粟帛兩浙運使言逋有節行居西湖二十年未嘗入城故也六年冬丁卯賜故杭州處士林逋謚曰和靖先生仍賜其家米五十萬帛五十疋逋臨終賦詩有茂陵他日求遺稿尢喜曾無封禪書之句旣卒州以聞上嗟惜之故有是賜初逋客臨江李諮方舉進士未有知者逋謂人曰此公輔器也及逋卒諮適爲州守爲素服與其門人臨七日塟之刻遺句納壙中

康定元年春庚子賜永興軍艸澤髙懌號安業處士懌季興四世孫幼能屬文通經史百家之說從種放隱終南山與張堯許勃號南山三友會詔舉沈淪艸澤知長安寇凖聞其名薦之辭不起景佑初錄國初侯王后懌推其弟及範雍建京兆府學召懌講授諸生席間常數十百人至是杜衍乞賜以處士號從之詔州縣常時禮遇給良田百畆後文彥博言懌經術該通有髙世之行可勵風俗賜第一區

慶曆元年丙午陳州布衣郭京爲大理評事陜西都部署司參謀軍事京少任俠不事家業平居好言兵範仲淹漆宗諒薦之上召見特命官建州布衣徐復賜號江海處士初復遊京師舉進士不中退而學易通流衍卦气法自筮知無祿遂忘進取意遊淮揚間以學易爲事數年益通陰陽天文地理遁甲占射諸家之說他日聽其鄕人林洪範說詩且言詩之所用於樂者忽若有得因以聲气求之遂悟大略於七音十二律淸濁次序及鐘磬侈奪匏竹髙下制度皆洞達上方畱意於樂詔天下求知樂者大臣薦胡瑗瑗作鐘磬大變古法復笑曰聖人寓器以聲今不先求其聲而更其器其可用乎後瑗制作皆不效範仲淹過潤州見復問曰今以衍卦占之四夷無變異乎復言西方當用兵推其日月後無少差於是與郭京俱召見帝問天時人事復對曰以京房易卦推之今年所配年月日當小過也剛失位而不中其在彊其徳乎帝又問變故與前世何若復對曰如唐徳宗居奉天時帝怒曰何至此復曰君徳有不同陛下無深慮也帝問何故復曰徳宗性忌刻好功利欲以兵伏天下其徳與凶運會俱奔走失國僅乃能免陛下恭儉仁恕不難屈已容納西羌之變起自元昊陛下不得已應之𨿽兵連不解而神人知非陛下本心時與徳宗同徳與之異卦气𨿽不得無他也不久定矣帝稱善又問明年主何卦復曰幹卦用事說至九五畫而止帝又問京師前年黒風何所應復曰其兆在內預王喪其應命爲大理寺評事因以疾辭乃賜號處士補其子發試校書郎復性髙潔處世未嘗自異後居杭州十數年卒二年冬甲子以泰山處士孫復爲試校書郎國子監直講復平陽人舉進士不中退居泰山學春秋著尊王發微十二篇大約本於陸淳而增新意石介有名山東自介而下皆以先生事復年四十不娶李迪知其賢以其弟之子妻之復初猶豫石介與諸弟謂公卿不下士久矣今丞相不以先生貧賤欲托以子宜因以成丞相之賢名復乃聽孔道輔聞復之賢就見之介執杖屨立侍復左右升降拜則扶之其往謝亦然介旣爲學官語人曰孫先生非隱者也於是範仲淹富弼皆言復有經術宜在朝廷故召用之

五年春賜潤州艸澤邵煉號衝素處士知州王琪薦煉守道邱園素有節行故也煉上表固辭許之

皇佑三年秋甲寅賜陜州艸澤魏閒淸逸處士閒野子世有隱徳知州李昭遘上其行義故有是賜

四年五月丙午太常丞致仕代淵爲祠部員外郎淵導江人性簡潔事親以孝聞嘗舉進士甲科得淸水簿嘆曰祿不及親何所爲卽還家教授坐席常滿王拱辰安撫兩川遺書欲起之托疾不往見楊日巖知益州又薦之遂致仕謝絕諸生著周易旨要佛老雜說十篇於是翰林學士田況上其書詔優加兩官淵晚年日菜食巾褐山水間自號虛一子長吏歲時致問澹然與對略不及私

嘉佑二年夏六月以汝州龍山孔收爲校書郎致仕絳州稷山韓退爲安逸處士翰林學士承旨孫抃薦收退有行義也

三年春正月以福州進士陳烈爲安州司戶參軍烈性介僻篤於孝友慶曆初預鄕薦黜於禮部遂不復踐場屋從學者常數百人天章閣待制曹穎叔知福州薦之授試校書郎本州島州學教授於是翰林學士歐陽修又薦之故有是命烈皆辭不受

四年十一月以河南處士邵雍爲將作監主簿本府以遺逸薦故有是命後再命爲潁州團練推官皆辭疾不起是月賜東州艸澤何羣安逸處士益州艸澤章詧衝退處士轉運使言其有行義也羣西充人嗜古學激揚論議𨿽業進士非其好慶曆中石介在太學四方諸生來學者數千人羣亦自蜀至方講官會諸生講介曰生等知何羣乎羣曰思爲仁義而已不知饑寒之切已也眾皆往仰之介因館羣於其家使弟子推以爲學長羣愈自刻勵著書數十篇與人言今之士語言脫易舉止惰肆者其衣冠不如古之嚴因請復古衣冠又上書言三代取士皆本於鄕裏而先行義後世專以文辭中害甚者莫甚於賦請罷去介贊美之會諫官禦史亦言以賦取士無益治道下兩制議皆以爲進士科始隋歷唐數百年將相多出此不爲不得人且祖宗行之已久不可廢也羣聞其說不行乃竭其平生所爲賦八百篇焚之講官視羣賦旣多且工以不自惜黜太學羣徑歸遂不復舉進士

五年夏己亥潁州進士常秩爲試將作監主簿本州島州學教授翰林學士胡宿言其文行聞於鄕裏也秩臨汝人常舉進士不中退居陋巷二十餘年爲學有心得尢長於春秋學者常以孫復所學問秩秩曰此商君法爾步過六尺與棄灰於道有誅不近人情甚矣【皇佑二年賜束帛】秋甲子睂山進士蘇洵爲試校書郎年二十七始發憤爲學歲餘舉進士又舉茂材異等皆不中悉焚其常所爲文閉戶益讀書遂通六經百家之說下筆頃刻數千言嘉佑初與其二子軾轍至京師翰林學士歐陽修上其所著權書衡論機策二十二篇宰相韓琦善之召試舎人院再以疾辭本路運使趙抃等白薦其行義推於鄕裏而修又言洵旣不肯就試乞除一官故有是命

六年六月庚申賜艸澤章友直銀百兩絹百疋以篆國子監石經成除將作監主簿不理選限辭不就故有是賜友直建安人得象之族也得象爲相常欲官之友直謝去終身不仕

神宗治平四年秋七月太學助敎劉易賜號安退處士仍賜粟帛易州人性剛介博學好古韓琦知定州書上所著春秋論授試太學助教並州學說書不能屈志仕進寓居虢州盧氏晚習辟穀至是賜處士號

熙寧四年夏將作監主簿常秩初不肯仕世以爲必退者也至是宰臣王安石更令秩在閭閻見所下詔獨以爲是被召遂起

十年九月己酉贈潁州團練推官邵雍祕書省著作郎賜帛以知河南府賈昌衡言雍行義聞於鄕裏乞加卹也宰相吳充請於上賜謚曰康節雍初與常秩同召雍竟辭不起士大夫髙之

太平治迹統類卷二十六

●欽定四庫全書

太平治迹統類卷二十七

﹝宋﹞彭百川撰

祖宗科舉取人

建隆元年安次扈蒙權知貢舉庚寅奏進士合格十九人【楊礪同立舜】二年權知貢舉竇儀奏進士合格十一人【張去華等】三年知貢舉王著奏合格進士七十五人【馬適等】九月復置書判拔萃科四年知貢舉儀薛居正奏合格進士八人【蘇徳祥等】

幹徳元年九月丙子詔禮部貢舉人自今朝臣不得更發公薦違者重寘其罪故事每歲知舉官將赴貢院臺閣近臣得保薦文藝者號曰公薦然去取不能無私至是禁止聞十二月丁夘召翰林學士中書舍人於內殿覆試吏部試中應拔萃科【田可封孫邁宋白曹利用】上臨軒觀之試畢稱旨以利用爲右拾遺田爲著作郎各賜襲衣犀帶利用加錫鞍勒馬

二年正月詔曰先以所置賢能方正能直言極諫經學優深可爲師法詳嫻吏治達於教化等三科並委州府解送吏部試論三道限三千字以上自曩及今未有應者得非抱倜儻者恥肩於常調懷讜言者難動於有司必欲興自朕躬乎繼今不限內外職官前資見任布衣黃衣並許詣閣門投牒自薦朕當親試焉三月知貢舉陶谷奏合格進士八人【李景陽等】四月賢良科一人博州判官頴贄策試稱旨故也

三年知貢舉盧多遜奏合格進士六人【劉察等】

四年王佑知貢舉言進士合格者六人諸科幾人上恐其有遺才復令於不中選人內取優長者策而升之【李肅畢士安等】

開寶元年王佑知貢舉奏進士合格者十人陶穀子邴名在第六翌日入謝上謂左右曰聞谷不能訓子安能登第因下詔曰造士之選匪樹私恩世祿之家宜惇素業如開黨與頗苦切吹文衡公器豈有私濫自今舉人凡闗食祿之家具析以聞當令覆試【陶邴覆試復登第】二年知貢舉趙逢奏進士合格七人【是月親徵逢隨軍轉運使取士或在行宮當考安徳裕柴成務王猷可董循張紳陶邴系元年所得士】三年三月壬寅詔禮部貢院閱貢士諸科十五舉以上曽終場者以名聞甲辰得司馬浦等六十三人庚戌復取未經場人四十三人並賜出身詔自今勿以爲例知貢舉扈蒙擢進士合格者八人【張拱王詵張茂直等】四年盧多遜知貢舉奏進士合格者十人【劉寅衛價劉瓊等】五年扈蒙知貢舉奏合格進士安守亮等十一人諸科二十人詣講武殿上以進士武濟川材質最陋絀之濟川乃學士李昉鄕人昉知貢舉上不悅會徐士廉訴昉用情取捨非當上以問學士盧多遜曰頗亦聞之上令貢院籍下第人姓名三百六十人癸酉召見擇一百九十五人宋凖以下及士廉各賜紙札引試命禦史李瑩等爲考官乙亥上親閱得進士二十六人士廉與焉皆賜及第又賜凖錢二十萬以張宴會責昉爲太常少卿考官楊可法等皆坐責自玆殿試爲例程宋準賈源範翔郭成範張素左貞索箱李巨源武濟川裴詢黃相是年重試宋準賈源範翔郭成範張素左貞裴詢李巨源董箱劉總田寶之栁毗劉洗任載宋玄慶徐士廉安肅趙白貞梁誼呂鎊王住王文範趙世南王利用王渭五經四人開元禮七人三禮三十八人三傳二十六人三史三人學究十八人夏四月詔諸州考試官令長吏僚屬有才學公正者充知貢舉與考試同看詳議捲定其通否卽駁放不得優假虛名至終場中禁私薦屬科人募告者其賞有差舉人勒還本貫重役永不得入科場八月丁夘王佑知貢舉知制誥扈蒙左補闕梁周翰祕書丞雷徳驤並權同知貢舉權同貢舉始此戊辰上禦講武殿覆試王佑等所奏合格舉人王式等因語之曰向登科名給多爲勢家所取塞孤貧之路甚無謂也今朕躬親臨試盡革疇昔之獘式等皆頓首謝於是內出賦題得進士王嗣宗以下三十人諸科三十四人江南進士林松雷說試不中格以其間道來歸並賜三傳出身王侶宗王式劉克荷拔萃科幹徳二年四人建隆三年復置選人限格未至者各取本州島解至吏部試判二條分五等放選利用等吏部試中詔翰林學士於內殿復試帝臨觀之賜襲衣金帶幹興元年宋若谷以下六十五人天聖三年林異以下四人六年常禹錫以下八十三人

九年蕭■﹝亻垔﹞以下三十人

太宗

太平興國二年正月上初卽位以封疆至逺吏員益眾思廣振淹滯以資其間闕顧謂侍臣曰朕欲博求俊乂於科場中非敢望拔十得五止得一二亦可爲致治之具爾禮部上所試合格人名上禦講武殿出賦題覆試依次用韻命翰林學士李昉扈蒙定其優劣得河南呂蒙正王相李至張宏張齊賢王化基王沔溫仲舒一百九十人並賜及第余並賜出身凡五百人皆先賜緑袍靴笏賜宴開寶寺上自爲詩一章賜之唐時禮部發榜之後醵飲今曲江號聞喜宴五代於名園佛捨中周顯徳中官主之上命中使典領供帳甚盛第一第二等進士並九經授將作監丞大理寺評事通判諸州同出身及諸科並送吏部免選優等注擬初資職事則同簿尉寵章殊異歷代所未有也薛居正等言取人太多用人太驟上欲興文教抑武事弗聴及蒙正等辭乃召令升殿諭之曰吏治所有不便於民者疾置以聞仍賜錢二十萬或曰太祖之幸西京也洛陽張齊賢獻下並汾富民封建惇孝舉賢太學籍田選良吏懲姦謹刑十策太祖召見便坐問之齊賢以手畫地條陳太祖善其四齊賢堅執其餘皆善太祖怒令衛士曳出及還語上曰我幸西京惟得一張齊賢我不欲遂官爵之汝異時可收以自輔也於是齊賢舉進士上決欲置之髙等有司第其名適在數十人後上不悅乃詔進士盡第二等及九經凡一百三十人悉與超除蓋爲賢故也

三年八月上先詔權罷貢舉恐場屋間有畱滯者乃詔諸州去年已得解者除三禮三傳學究外余並以秋集禮部九月上禦講武殿覆試合格禮部人進入加論一道餘人得無濫進者乎己巳詔自今諸科並令量定人數相參引試分科隔坐命官巡察監門謹視出入有以文字往復與吏爲姦者寘之於法私以經義相教者斥出科場互保與知亦連坐進士倍加研覆貢舉人勿以曾經禦試不考而薦始令試官親戚別試者凡九十八人又罷進士試帖經上禦崇政殿覆試禮部貢舉人得進士須城梁顥百七十九人庚申得諸科三百一十八人並唱名及第唱名自此始據登科記宰相李昉之子宗諤參知政事呂蒙正之從弟蒙亨監贓使王明明之子扶度支使許仲宣子問舉進士試皆入等上曰此並勢家與孤寒競進縱以藝升人亦謂朕爲有私也皆罷之靑州人王從善應五經舉始踰冠自言通誦五經通注上歷舉本經試之其誦如流特賜九經及第面賜緑袍銀帶錢二萬時左右獻言尙有遺材壬戌復試又得進士上元洪湛等七十六人癸亥得諸經科三百二人並賜及第夏四月丙子復置明法科分周易尙書各爲一科以論語孝經爾雅三小經毛詩専爲一科明法亦附三小經進士九經以下更不習法書又以鏁廳求試者率多繆濫令諸道州府自今擇材學優等而歷官無過者乃舉之仍先奏俟報【甲科梁顥年八十二作狀元張惟明裴湛錢若水陳允省元熙乙科呂防李昉任中正閭丘陵令丙科趙安仁陳彭年淩策宋惟善陳昭慶四等崔度】

端拱元年夏四月丙申先是翰林學士禮部侍郎宋白知貢舉放進士程宿以下二十八人諸科一百人榜旣出謗議蜂起或擊登聞皷求別試上意其遺材壬寅詔下第人覆試於崇政殿得進士馬國祥以下及諸科凡七百人令樞密院用白紙爲牒賜之以試中爲目令權知諸縣簿尉謂樞密副使張宏曰朕自卽位以來親選貢士大者爲棟梁小者爲榱桷今封疆萬里人無棄材日思孜孜庶臻理學卿與蒙正曩者頗爲大臣所沮非朕獨斷則不及此宏頓首謝曰凡三掌貢士所取如蘇易簡王禹偁輩皆知名而罷黜者眾因致謗議時知制誥李沆亦同知貢舉謗議獨不及【程宿省王元扶陳堯佐石成之諸科盧範以下八十餘人】上旣擢馬國祥等猶恐遺材復命左右正言王世則等召下第進士及諸科於武成王廟重試得合格進士數百人丁丑上覆試詩賦又拔進士葉齊以下三十一人諸科八十九人並賜及第【葉齊江拯趙凖等】

雍熙二年三月先是翰林學士知貢舉蘇易簡等用親試壬寅上禦崇政殿試合格舉人得進士閬中【陳堯叟知白曾會姚揆蘇奐趙楨張智盛度等】一百八十六人賜宴令兩制三館文臣皆預賜堯叟等箴一首勉以修身謹行稽古服官之意十二月上謂宰相曰國家取士歷級而升下位韜晦才行多矣當勿以此爲限庶朕急賢之志因言爲人臣者治平之代功效難見若亂世則止用其才不顧其行如陳平韓信頃刻能立功業當治平則無所施其謀略故孔子四科以徳行爲長又言下位卑秩不可謂無良士大凡孔子含章守道難進易退不求聞達故常患其不能知也呂蒙正曰疊試事任則能否洞分上曰性之善惡何由知之蒙正曰人之爲善終不能掩久則彌著至於爲惡亦然茍暫聞善惡或涉愛憎恐誤任使必久而察之則賞罰無濫上善其言

淳化三年三月上禦崇政殿覆試合格進士先是胡旦蘇易簡王世則梁顥陳堯叟皆以試先成擢上第由是士爭習浮華尙敏速或一刻數詩或一日十賦將作監丞莆田陳靖上疏請糊名考校以革其獘上嘉納之於是召三館文學之士始令糊名考校定其優劣以分第綴內出巵言日出賦題試者駭異不能措詞相率叩殿檻上請會稽錢易時年十七日未中所試三題皆就言者指其輕俊特黜之得【孫何省元宋臺符路振王欽若丁度張士遜王曙薛奎等】以下凡三百二人並賜及第上諭之曰爾等各負志業中我廷選效官之外更勵精文翰勿墜前功也何等旅拜稱謝辛丑覆試諸科就宴錫禦制詩三首進士孫何而下四人皆授將作監丞大理評事通判諸州余及諸科授職事州縣官入謝於長春殿上謂宰相曰天下至廣藉羣材共治之今歲登科第又千餘人皆朕所選擇此等但能自檢情美替而歸則馴政亨衢未可測也時詔刻禮記儒行篇賜大臣及百官受任於外者幷賜何等令爲坐右之誡初內殿策士賜詩至堯叟易以箴至何則詩箴並賜時論榮之

咸平元年翰林楊礪等受詔知貢舉請對上召坐詔之曰貢舉重任當務選推寒俊精求藝實以副朕心礪建隆初榜首及第二月壬辰詔禮部貢院考試畢日錄合格人姓名以聞當議降敕發榜賜及第如覆試有濫謬知舉官重行朝典戊戌詔以久停貢舉頗滯時材令禮部取合格人內進士放孫僅等五十人諸科百五十人來歲不得爲例舊制國子監開封舉人有與發解官親戚者止兩司更互考試不應涉私是秋特選官別試錢若水等覆考進士試卷故事京府解十人已上謂之等甲非文業優贍有名稱者不處時以髙輔堯爲首錢易次之易頗爲流輩所推許輒不平遂上書指陳發解官所試官朽索馭六馬賦又論詩策題意涉譏訕又進士百十人詣府訟薦送不公輔堯亦投牒遜避請以易爲首開封府以聞故有是命仍令兩制議所訟題時翰林學士承旨宋白深佑易考官度支員外郎馮拯力言易士行不可冠天府多士上以士流紛競不可啟其端且欲鎭壓浮俗乃詔止拯罷兩制議及覆考止令若水等有文行兼著者一人爲首乃以孫曁等爲第一輔堯第二易第三餘並如初易初以輕俊被黜旣而太宗與蘇易簡論當時文人且嘆不與李白同時易簡言易能爲歌詩殆不下李白太宗大喜曰果如是吾當以白衣召至禁林會盜起嶺南事乃止

二年正月乙丑命禮部尙書溫仲舒知貢舉禦史中丞張詠知制誥張頡同知貢舉刑部員外郎董龜正王步同考試及封印卷首仍當日入院禮部貢院封印試卷自此始癸亥詔今歲舉人至眾仍依例恐有遺落可增及七十人諸科增一百八十人禮部尋以孫曁等一百五十人名聞內諸科一舉六人特黜去之餘並賜及第五月詔天下貢舉人應三舉者今歲並免取解其餘依例舉送必求才藝不使遺賢當俟奏名朕親臨試

三年二月學士王旦等三人同知貢舉三月甲午上禦崇政殿親試命翰林學士承旨宋白等於殿後西閣考覆國子監博士雷悅著作佐郎梅詢封印卷首親覽入等賜【陳堯復周企李社二甲呂夷簡三甲任布四甲羌遵五甲石待問何宗朝等】四百九人及第賜宴日以禦詩褒美之上凡三日臨軒初無倦怠之色所擢凡千八百五人其中有自晉天福中隨計較藝之詳推恩之大近代所未有也四月賜應制舉人林陶同進士出身陶就試學士院不及格上方欲采俊茂故特奬之

五年三月上親試禮部舉人得進士益都王曾以下三十八人九經諸科百八十人並賜及第【王曾省元王隨韓億章得象等】先是貢舉人集都下者萬四千五百六十二命吏部陳恕知貢舉恕所取士甚多以王曾爲首及是糊名考授曾復中甲科時議稱之十一月河陽判官張之白上疏其一言科舉之獘略云聖人居守文之運將致淸化源在乎正儒術古之學者簡而有限今之學者其書無涯其道非一是故學彌多性彌亂今進士之科大爲時所進用其選也殊其待也厚進士之學者經史子集也有司之取者詩賦策論也是故五常六藝之意不遑探討其所習泛濫而無著非徒不得專一又使害主其中何謂其然且羣書之中眞僞相半亂聖人之微言者多背大道之宗旨者非一若使習而成功得不揉淳粹之性蕩中正之气其爲吏也安能分挈治柄使教令黜陟哉況夫儒者之術不以廣記隠奧爲博學不以善攻奇巧爲能文若使明行制令大立程序每至命題考試不必使出於典章之外參以正史至於諸子之意必須輔於經合於道者取之過此並斥而不用然後先策論後詩賦責治道之大體捨聲病之小疵如是則使夫進士之流知其所習之書簡而有限知其所學之文正而有要不施禁防而非聖之書自委棄於世矣不加賞典而化成之文自興行於世矣上覽而嘉之召試舍人院除右正言

景徳二年三月甲寅上親試禮部奏名舉人得進士李迪以下二百四十六人第爲五等上謂宰相曰昨親閱考官所定試卷意其入下等太多卽別加詳考往往合格比緣入試多士糊名校覆在於公當而考官不知朕意過抑等第欲自明絕私甚無謂也迪所試最優李諮亦有可觀聞其幼年母爲父所棄在舅氏諮日夕號泣求還其母乃致絕葷茹禱祈又能刻苦爲學自取名級亦可嘉也以迪爲將作監丞諮及夏侯鱗爲大理評事通判諸州進士第一等爲試校書郎先是迪與賈邊皆有名場屋及禮部奏名而二人皆不與考官取其文觀之迪賦落韻邊論當仁不讓於師文義與注疏異特奏令就禦試參政王旦議落韻者失於詳審捨李迪李諮劉滋王矩注疏而立異論輒不可許恐士子從今放蕩無所凖的遂取迪而捨邊當時朝論大率如此夏四月樞密直學士劉師道責授忠武行軍司馬知制誥陳堯叟單州團練副使先是師道弟正道舉進士禮部奏名將廷試近制糊名考校堯叟爲考官教正道於卷中密爲私號正道旣上第或告其事詔落名永不預奏庚申上親試士百人得進士範昭等五十一人余賜出身特奏名進士李正辭論文武先後以爲文者本乎靜武者本乎動動以止亂而至乎靜則先後可知上嘉其近理將擢上第會有言嘗犯杖遂補三班奉職撫州進士晏殊年十四大名府進士姜益年十二皆以俊秀聞乃召試殊試詩賦各一首益試詩六首殊行文敏甚上乃嘆賞宰相冦準以殊江左人欲抑之而進益上曰朝廷取士惟才是求四海一家豈限遐邇如張九齡何嘗以僻陋棄乃賜殊進士出身益同學究出身後一日復召殊試詩賦殊言賦嘗所私習上益愛其淳直攺試他題旣成上曰善擢祕書省正字祕閣讀書翰林學士晁迥等上考進士新格詔頒行之初陳彭年以進士輕俊喜謗主司宋白知貢舉惡其爲人黜落之彭年憾然於是更定條制多意白舊事而設闗防所取不復揀擇文行止校一日之藝𨿽杜絕請托然寘甲等者或非人望自彭年始也

大中祥符元年夏上親試進士命李宗諤等八人爲考官諭宗諤等務在精詳勿遺賢俊賜進士姚曄等及第先是謝恩方令釋褐是日特賜緑袍靴笏以曄等三人爲將作監丞大理寺評事過判諸州四五爲兩使推官六人以下爲試衘知縣余爲簿尉【姚曄祖士衡鄭向杜衍】先是監察禦史張士遜爲貢院監門官時貢舉初用糊名之法士遜白主司有親戚在進士中明日當引試願出以避嫌主司不答士遜乃自言引去上是之記名於禦屏乃詔自今舉人典試官有親嫌者皆移試別項

二年六月上禦崇政殿服勤詞學經明行修人第爲五等賜進士梁固等及第固灝之子也以灝遺蔭賜進士出身服除詣登聞讓前命願赴鄕舉從之

四年十二月先是汾陰赦書舉服勤詞學經明行修之士如東封例惟不重考丙子上禦殿親試進士叩殿檻請示詩賦論題所出上令錄示之方令試賦論中不得用小臣儒有字又以冬日景短罷常務不決卽令引試內新定條制舉人內試卷內臣收之先付編排官去其鄕貫狀以字號第之付彌封繕錄校勘用禦書印方付考官定等訖又封彌送覆考官再定編排官閱其同異未同者再考之如復不同卽以相近爲定始取鄕貫狀字號合之乃第其姓名差次並試卷以聞遂臨軒唱第賜進士【張師徳丁度程琳等】三十一人及第汾陰路多上文章庚辰詔以約州參軍許洞推官解旦等九人姓名附中書言旦及進士範本陳矩詞學可采授著作佐郎本賜及第矩賜出身

五年壬子上謂宰相曰聞貢院試諸科舉人皆解衣閱視慮其挾蔵書冊有失取士之體宜令正之先是直史館劉鍇請依本並同保人殿一舉是歲諸科以挾書扶出者十八人並同保九十三人而十二人當奏名有司以聞上特令赴殿試乃詔禮部別加裁定罷同保殿舉之制詔錄諸州軍試題進內上將試進士慮其重復故自是用爲常例己丑上親試禮部合格貢舉人殿之廊宇分列位次署其名氏仍揭於榜使不得遷易始模印試題以賜官給紙起艸得進士【徐奭明鎬徐杲王咨孔道張演】一百二十六人五月戊辰詔禮部權止今年貢舉

七年秋丙子詔自今差發解知舉等授勑訖卽令閣門祇候一人引送鏁宿不得與僚友交言違者合門彈奏如所乘馬未至卽以廐馬給之因王曾受詔與試舉與學士利瓦伊偶語合門使魏昭亮意曾受維請托奏之因有是詔【曾以妻臨產屬維以家事】上禦景福殿試亳州南京路服勤詞學經明行修舉人得進士林宥張觀等二十二人賜及第除官如西封例上謂宰相曰近年舉人文藝頗精孤貧得路然爲主司亦大有不易徇請求則害公絕薦托則獲謗王旦曰今郡縣至廣人數亦多必須臨軒親試至於南省解發亦朝廷特爲主張則𨿽貴戚主司亦難以集事

八年六月以童子蔡伯希爲祕書省正字其父龜從爲校書郎以龜從善於教子召試中書而命之伯希四歲誦詩百餘篇初開封府解服勤詞學進士二十人爲下第者劉漑所訟其十三人以寓貫皆奔竄潛匿有司追捕王旦奏曰陛下比降恩詔搜羅才俊今反變爲囚系有傷風教且科舉之設本待賢徳此輩操行如此望特出宸斷以懲薄俗上曰此蓋當時不曾曉諭致此過誤其寓貫者當並釋罪漑付外州拘管旣而禦史髙弁上言漑訟事得實被責太過上以問旦旦曰漑訟未必非必據欵乃俟其得解則訟縉紳之蟊賊朝廷黜其無行諫官所宜樂聞弁妄形奏對由是言之向非聖斷明哲辧舉子誤犯則須連坐府縣禦史紏彈甚無取也上覽諸道貢舉之人減於常年因曰外郡官吏未體朕心比者詔累下但戒其徇私爾若能精擇寒俊𨿽多何害是歲方置謄錄院令封彌印官封印所試卷付之集書吏錄諸司供帳內內侍二人監焉命京官校正用兩京奉使印訖復送印院始送知考官考校丙子詔禮部貢院進士六舉諸科凡舉以上有不合格並許奏名戊戌趙安仁上合格之人姓名上謂宰相曰今歲舉場似少謗議安仁等乃對朕亦以此語之矣王旦曰條式備具可守而行至公無私其實由此癸卯上禦殿覆試多所黜落又疑所加抹者未當命宰相閱視之旦曰考官過爲艱難公在其中矣於是得進士【蔡齊王舉正等】四十九人乙卯科【龎籍範仲淹李若谷等】三百八十人余諸科並賜及第同出身除官如元年之制齊等考定上顧問王旦等曰有知姓名者否皆曰人無知者眞所謂搜求寒俊也故事當賜第一新諭人蕭貫與齊並見齊儀狀秀偉舉止端重上意已屬之知樞密院寇準又言南方下國人不宜冠多士齊乃居第一上喜謂準曰得人矣特詔金吾給士騶出兩節傳呼因以爲例準性自矜尢惡南人輕巧旣出謂同列曰又與中原奪得一狀元齊膠西人四月賜進士楊偉及第賈昌朝同出身大禮之初貢舉人呈詩頌者甚眾近臣詳考惟偉及昌期可采故召試學士院而命之

天禧元年冬前江州瑞昌縣主簿劉若衝進所業命試舍人院以策論稍優特加兩資先是若衝建議自今召試者並請試策至是用其議而命之

二年秋詔自今試瑣廳舉人所在長吏先考藝業合格卽得取解如至禮部不及格當停見任其前後舉送長吏並重寘其罪

三年三月翰林學士錢惟演等四人同知貢舉諸路貢舉人郭稹等見於崇政殿稹冒緦喪殿三舉同保並殿一舉時有司欲脫王洙問洙曰果保稹否不然可易也洙曰保之不願易也乃與稹俱罷

三月上親試禮部奏名貢舉人作詩賜考校官令皇子書示宰相得進士王整以下及第【程戡常禹錫孫堪】除官如前例

乾道元年夏壬寅以光祿寺丞尉氏馬季良家本茶商劉美女婿也於是召試館職太后遣內侍賜食促令早了主試者分爲作之

仁宗科舉取士

天聖二年春正月甲午詔禮部貢院開封府國子監及別頭各增置點檢試卷封彌巡鋪監門官有差癸夘命禦史劉筠等同知貢舉二月乙丑上謂王欽若曰久罷貢舉慮遺天下賢士宜令禮部貢院精加校試將來放進士特增置二百人諸科三百五十人三月禮部上合格進士姓名詔翰林晏殊學士馮元編排等第乙巳賜宋郊葉淸臣鄭戩等及第郊與弟祁俱以辭賦得名禮部奏祁名第三太后不欲弟先兄乃推郊第一祁第十劉筠得淸臣所對策擢第二國朝以策擢髙第自淸臣始夏四月庚辰以特奏名進士李道宗等諸科王播等爲將作監主簿及諸州長史文學參軍道宗等皆年止五十常應六舉王播年止六十常應八舉上因謂大臣曰此𨿽舉業非工然閔其白首無成故甄錄之第一甲【葉淸臣鄭戩髙若訥曾公亮宋祁】二甲【余靖宋成尹洙胡宿】第一人爲通判徳車結旌賦【采侯詩】

三年八月辛亥知益州薛田言本州島解發舉人自張詠以來例給館券至京師今得三司移文以責吏人償所給官物恐非朝廷之意上曰漢貢士皆郡國續食今獨不能行之逺方耶其令悉免之

四年五月己夘詔禮部貢舉人實應三舉諸科五舉並免取解詔增西川廣南東西路諸州軍進士解額有差又詔命官鎖廳應舉自今更不試所業乙第者免責罰古制先於所屬選官考試所業方聴取解至禮部程文不工勒停不及格贖罰至是上欲開誘進士之路近臣參定而降是詔下第免責景佑元年四月又有詔蓋此専指【下第者彼又及不得解者】冬十月乙酉詔進士諸科曾經先朝禦試而今不預薦者許就省試

五年春己未詔禮部貢院比進士以詩賦定去畱學者或廣聲律而不得騁其才其以策論兼考之諸科毋得離析經注以辧問因辛酉禦崇政殿試禮部奏名進士仍命翰林學士宋綬以下三十六人爲封彌謄錄考覆詳定編排官如舊制乙丑賜進士王堯臣等及第三百三十七人【韓琦趙槪包拯吳育陳舉亮文彥博二甲劉觀王翼聖有謨烈賦南風之燻詩執政如金玉論】夏癸酉試特奏名及諸科賜同出身尋下詔戒諭諸道舉人宜奮勵文學毋坐視日月以望恩澤

七年閏五月己未朔詔禮部貢舉庚申詔曰朕試天下之士以言觀其趨向而比來流風之獘至於附會小說磔裂前言競爲浮誇靡曼之文無益治道非所以望於諸生也禮部其申飭學者以明先王之道有合朕意焉

八年春丙寅命資政殿學士晏殊同知禮部貢舉三月禦崇政殿親試進士王拱辰等二百四十九人並賜及第【劉沆孫材蔡襄田況石介歐陽修二甲田師錫元綘劉元兪孫甫唐介尹原】上三名並簽判八月學士晏殊言唐明經並試策問參其所習以校材識今專取記誦請終試策一篇詔近臣議可否咸以諸科非素習議乃止

明道二年秋七月乙亥詔諸州自今考試舉人並封彌卷首仍委運司於所部求才學若公勤者爲考試監門封彌官冬十月上諭內臣曰近歲進士所習詩賦多浮華而學古者或不得以自進宜令有司兼以策論取之景佑元年春詔曰朕念天下士鄕學益繁而取人之路尙狹或匿迹田裏白首而不得進其令南省就試進士諸科十取其二進士五舉年五十諸科六舉年六十常經殿試進士三舉諸科五舉預先朝禦試試不合格句輙黜皆以名聞自此率以爲常三月戊寅試禮部奏名進士張唐卿以下並賜及第【張唐卿楊察石詢有吳祕林槪張來楊靖蔡挺蘇舜欽栁二友石亞之石元之葉適栁三接劉安世】

四年春甲寅詔禮部貢院自今年三月一日申請貢舉其舉人到省以十一月十五爲限先是賈昌朝言舉人有親戚仕在本州島及侍父祖逺官本州島二千里宜敕運司選官類試以十率之取三人詔兩制議丁度言貢舉古制以五月一日申請十月二十五日上召於省若二千里移試不及願稍寛其期一如昌朝說故降是詔自是諸路始有別頭試六月丙申詔開封及國子監及別頭試自今彌封謄錄如禮部左司諫韓琦之請也十月己未章得象言開封進士章仲昌臣鄕裏疎屬冥無藝業近聞訟訴發解不公事請牒歸其家從之時鏁廳應舉人特多開封投牒者百十國子監及諸州不在及出榜宰相陳堯佐之子博古爲解元參政韓億子孫四人無落者故嘲謗羣起然殿中侍禦史蕭定基直集賢院韓琦吳育王拱辰實司試事非有所私也

寶元元年春試禮部奏名進士三百十人及第賜諸科四百十四人及第並出身特奏名被恩賜者又九百八十四人瓊林晏初試太學篇【呂臻祖無擇石楊伏王屏司馬光呂大臨範鎭呂晦吳中伏吳充陳執中】先是上以開封所解進士陳博古等嘲謗籍籍詔博古並韓億四子並兩家門下士範鎭家靜試卷皆勿考鎭成都靜眉山人考官奏請鎭固有文久馳名場屋非附兩家之勢而乃得聴考而降其等級鎭禮部奏名爲第一故事第一人賜第未有第二甲者𨿽近下猶升之吳育歐陽修殿庭唱第上三人亦抗聲自陳鎭乃默然至第七十九人乃拜出退就列無一言眾以是賢之禮部第一人在第二甲自鎭始初薛奎知益州還朝與鎭俱或問奎入蜀所得奎曰得一偉人當以文字名世

二年十一月壬辰詔禮部自今詩賦論題並以注疏所解揭示之不許上請或題目有疑當請者仍不得近簾閏十一月鎖廳別試

慶曆二年丁巳命翰林聶冠卿權知貢舉初學士李淑侍經筵詢以進士詩賦策論先後俾以故事對淑退而奏曰唐調露二年劉思立爲考功員外以進士止試策滅裂不見其學請帖經以觀其學試雜文以觀其材自此沿以爲常至永隆二年進士試雜文通文律者始試策天寶十一年進士試一大經能通試文賦又通而後試策五條皆通爲中等第建中二年趙贊試以時務策五首箴論表贊各一首以代詩賦太和二年試帖經略問大義取精通者次試論議各一首八年禮部試以帖經口義次試策五道問經義者三問時務者二自後變易而以詩賦第一場論二場策三場帖經第四場今陛下欲求理道不以雕篆爲貴得取士之方矣然考官以所試分考不能通加評較而每場有退落士之中否系於幸不幸耳願約古制先策次論次賦次帖經墨義而敕有司並試四場通較工拙毋以一場得失爲去畱詔有司議稍施行焉一日知制誥富弼言國家沿隋唐取士之制景徳來爲法尢密言省試有三長殿試有三短不容私詩賦策論才能可見兩月餘研究泛取不擇三篇不能盡人考究不服乃罷十月又言殿試始於武后不足法辛巳詔罷殿試翰林王堯臣同修起居注梁適皆以祖宗故事不可遽廢越三日詔殿試如初三月賜進士楊寘等三百三十七人及第寘登第初試國子監禮部皆第一及是帝臨軒啟封見姓名喜動於色謂大臣曰楊寘也公卿相賀爲得人授將作監丞通判頴州【楊寘韓絳王珪陳洙王安石呂公著蘇頌傳堯兪呂夏卿】三年八月上擢任範仲淹責以太平仲淹條奏十事三曰精貢舉略曰外郡發解進士本鄕舉裏選之式必先考其履行然後取以藝業今乃不求履行惟以詞藻墨義取之加用彌封不見名姓大非裏選之本意也又南省考試舉人一場試詩賦一場試策人皆精意盡其所能復考較日久實出舛謬及禦試之日詩賦文論共爲二場旣聲病所拘意思不逺或音韻中一字有差生平苦率實時擯逐如音韻不失有末學淺近俯拾科第旣鄕舉之處不考履行禦試之日更拘聲病以此士人進退多言命運而不言行業明君在上固當使人以行業進乃言命運者是善惡不分而歸於天也豈國家之美事哉臣請復位外郡發解條約須是履行無惡藝業及等者方得解薦更不封彌試卷南省考試之人已經本鄕詢考履行更須封彌試卷藝業定奪髙下訖入進禦前選官覆考復位髙下訖然後開看明年施行南省所定髙下內髙下合同姓名偶有髙下更不移攺若等不同人數必少卻加封彌更宜兩地參較然後禦前放牓此爲至當內三人以上卽於髙等人中選擇聖意宣放其考校進士以策論髙詞賦次者爲優等策論平詞賦優者爲次等諸科經旨通者爲優等墨義通者爲次等已上進士諸科並以優等及第者放選注官次等及第者守本科選限自唐以來及第人皆守選限國家以收復諸國郡邑之人其新及第人權與放選注官今來選人壅塞宜有攺革又足以勸學使知聖人治身之道則國家得人百姓受賜

四年春範仲淹等意欲復古勸學常言興學校本行實詔近臣議於是翰林宋祈禦史王拱辰知制誥張方平歐陽修侍禦史梅摰侍講曾公亮王洙右正言孫甫監察禦史劉湜【此乃李淸臣史藳】合奏曰伏奉詔有曰取士當求其實用人當盡其才今教不本於學校士不察於鄕裏則不能核名實有司束以聲病學者専於記誦則不足盡人才此乃議者所共爲言也謹參考眾說取其便於今者莫若使士皆土著而教之於學校然後州縣察其履行則學者修飭矣故爲設立學捨保薦舉送之法夫上之所好下之所向今先策論則文詞者畱心於治亂簡程序則閎博者得以馳騁矣取大義則執經者不專於記誦矣其詩賦之未能肄者雜用今體經術之未能亟通者尙如舊科則中常之人皆可勉及矣此所以盡人之才者也故爲先策論過落用詩賦考式問諸科大義之法此數者其大要也其州縣封彌謄錄進士諸科帖經之類皆苛細而無益一切罷之法行則申之以賞罰如此養士有本取才不乏爲治之本也乙亥詔曰儒者通天地人之理明古今治亂之原可謂博矣然學者不得騁其說而有司務先聲病章句以拘牽之則吾豪俊奇偉之士何以奮焉士有純明茂材之美而無文學作成之法其飭身立節者使與不肖之人雜而並進則無文徳敏行之才可以見焉此取士之甚獘而學者自以爲患亦嘗屢以爲言比今詳酌仍令政事府參定皆謂本學校以教之然後可求其行實先策論則辧理者得盡其說簡程序則閎博者可見其才至於經術之家稍增新制兼行古法以勉中人煩法細文一皆罷去明其賞罰俾各勸焉如此則待人之意周取人之意大夫遇人以薄者不可責其厚也今朕建學興善以尊士大夫之行而更制革獘以盡學者之才教育之方勤亦至矣有司其務嚴訓導精察舉以稱朕意學者其進徳修業不失其時凡所科條可爲永式其令曰州若縣皆立學本道使者以屬部官爲教授三年而代選於吏員不定取於鄕裏宿業有道徳者三年無私遣以名聞士須在學習業三百日乃聴預秋試舊常充試者百日而止親老無嫌特取保任聴學於家而令試於州者相保任所禁有七曰隠憂匿服曰嘗犯刑責曰行虧孝弟有狀可指曰明觸憲法而經贖罰或不經贖罰而爲害鄕黨曰籍非本土假戶冒名曰祖父犯十惡四等以上罪曰工商雜類或嘗爲僧道皆不得預進士試三場先策次論次詩通考爲去取而罷帖經墨義又以舊制用詞賦聲病偶切立爲考式一字違忤已在絀落使博識之士臨文拘忌俯就規檢美文善意郁而不伸如白居易性習相近遠賦獨孤綬放馴象賦皆當時試禮部對偶之外自有意義可觀宜詳仿唐體使馳騁於其間士子通經術願對大義者試十道以曉析意義爲通五通爲中格三史科取其明史意而文理可采者明法科試斷案假立甲乙罪合律令如法意文理優爲上等

五年此卽仲淹十事之三也丙子詔禮部貢院增天下解額總諸州軍凡增三百五十九人詔遂爲定額

慶曆六年賜進士五百四十四人出身【賈黯謝仲弓田育王存趙瞻孫園熊本】

皇佑元年三月進士馮京以下四百九十八人【馮京沈遘遘以有官不得爲第一遂降次名錢公輔李育文同毛國華吳申呂大防範百祿孫幾】蓋軫象天地賦日昃不暇食詩天聴君人之言論二年十一月詔自今諸省元得申奏及遣念書童子赴闕

寶元元年六月戊寅罷天下舉念書童子可考

五年三月辛酉賜進士鄭獬等五百二十人及第二百人出身一百五十人同出身【獬安陸人也楊繪圓丘象天賦律聴軍聲詩樂與人心論滕甫楊美蒲宗孟李無黨李淸臣呂陶李定蒲宗閔楊古客錢藻】秋戊子詔禮部貢院自今諸科舉人並以四通爲合格凡經止問大義不須注疏全備其九經場數並各減一場仍不問兼經又詔試官親嫌令府監互相送若兩處俱有親嫌卽送別頭

嘉佑二年春正月翰林學士歐陽修權知貢舉先是進士益相習爲奇僻鉤章棘句寖失渾厚修深疾之遂痛加裁抑乃嚴禁挾書者及試榜出時所推譽皆不在選囂薄之士候修晨朝羣聚呵斥之至街司邏吏不能止或爲祭歐陽修文投其家卒不能求其主名置於法然文體自是亦少變

丁亥賜進士章衡等二百六十三人及第一百二十六人同出身是歲進士與殿試者始皆不落【李復圭紀聞云是春以進士辱歐陽修之故殿試及第不落一人當考民監賦鸞刀詩重巽申命論章衡竇卞鄭雍呂恵卿蔣之奇蘇軾曽肇朱光庭曽布宋希史元道王韶梁燾蘇惟賢蘇轍劉元諭】十二月先是上封者言四年一貢舉四方士子客京師以待試者六七千人一有喧噪其徒眾多勢莫之禁且中下之士往往廢學數年才學之士不幸有故一不聴詔沈淪十數年或累舉滯晉遂至困窮老死者甚眾以此毀行冒法干進者不可勝數宜間歲一貢中分舊數而薦之王洙侍講周禮至三年大比大考州裏以贊鄕大夫廢興帝曰古者選士如此今經四五歲一下詔故士有抑而不得進者爲今之計孰若裁其數而屢舉下有司議乃合奏曰間歲之法無害有利不足疑戊申自今間歲貢舉進士諸科悉解舊額之半進士增試時務三條諸科增試大義十條又別置明經科其試法凡明兩經或三經五經者各問墨義大義十條兩經通八三經通六五經通五爲合格兼問論語孝經十條分八場出身與進士等以禮記春秋左氏傳爲大經毛詩周禮儀禮爲中經周易尙書谷梁傳公羊傳爲小經其習禮記爲大經者許以周禮儀禮爲中經習春秋左傳者許以谷梁傳公羊傳爲小經舊制說書舉合罷之其不還鄕裏而寓戶他州以應選者嚴其法每秋試自縣令佐奏行義保任之上於州長貳復審察得實然後上本道使者類式已保任而後有缺行則州縣皆坐罪若省試而文紕謬坐元考官又用孫抃奏諸州解試額多而中程少不必足額

八年夏詔科場舊條皆先朝所定宜一切無易時禮部貢院言四年宋祁等定貢舉新制會明年詔下且聴須後舉施行今秋試有期緣新制諸州軍發解但令本處官屬保明行實其封彌謄錄一切罷竊見外解送舉人自未封彌謄錄以前多采虛譽茍試官別無請托亦先取本州島曾經薦送舊人其新人百不取一封彌以後考官不見姓名卽須實考文藝稍合至公又新制進士先試策三道次試論次試詩賦先考策論定去畱然後與詩賦通定髙下然舉人每至尙書省不下五七千人及臨軒覆較止及數百人蓋詩賦以聲病雜犯易去畱若專取策論必難升黜蓋詩賦𨿽名小巧且須題命事若記問該富則辭理自精策論𨿽有問題其間敷對多挾他說對不及五通盡黜之卽與原定解額不敷若精麄畢收則濫進殊廣所以自祖宗以來未能猝更其制兼聞舉人經史疑義可以出策論題目凡四十條謂之經史質疑至於時務亦抄撮其要浮僞滋甚若爲考試又舊制以詞賦聲病剽切之類立爲考式今特許仿唐人賦體及賦不限聯數不限字數且古今文章務先體要古未必悉是今未必悉非常規唐人體式詩賦與本朝所取名人辭藝亦工拙相半俗儒是古非今不爲通論自三朝以來國子監生詩賦卽以汗漫無體爲髙策論卽以激訐肆意爲工中外相傳愈逺愈濫非惟漸誤後來省試其合格能幾何人伏以祖宗以來得人不少考較文藝固有規程不須變更以長浮薄請如舊制故降是詔五年三月己夘下詔貢院所試詩賦經又並如舊制本志以爲楊察建是議而實錄但上封者言新制不便不出主名八年四月丙子又下詔乃其貢院申請卽本志所書楊察初議弘按察權判貢院初建此議當五年三月旣己施行八年四月貢院復有申請其議則實察五月所建者但不知此時察仍判貢院或已罷爾今兩存之仍於此年依實錄不出察主名本志又於此詔後書張方平知舉請下詔辭賦新體拔方平以六年二月知貢本志誤矣初詔外州發解到省差官覆考蓋慮因此或致折退寒士故也

四年五月進士一百六十五人【堯舜性之賦求遺書於天下詩易簡得天心之理論劉揮胡宗愈安燾劉摯章惇蔡確】二月庚寅詔禮部貢院曾經禦試五舉諸科六舉進士省試六舉諸科七舉年五十以上者具以名聞

六年四月進士一百八十三人【士者通天地人賦天徳淸明詩水幾於道論王俊民黃履劉奉世賈易江術孔文仲韓忠彥王安禮張燾】八年三月賜進士許將等一百二十七人及第六人同出身諸科二百四十七人及第同出身【許將範祖禹孔武仲沈括呂陶】治平元年五月己巳禮部奏鄕貢進士李加言等伯父爲道士而死請比外繼降服大功九月許其應舉天聖七年置武舉皇佑元年詔罷之嘉佑八年密院奏以爲文武二選所闗治亂不可闕一與其任用不學無術之人臨時不知應變以撓師律不若素習韜略頗閒義訓之事緩急驅策可以折衝況今朝廷所用人稍有聲稱多由武舉而得則此舉不可廢明矣卽詔兩制詳議所集舉業及較試取中推恩之數兩制議請隨進士等科開設許在京管軍及正在橫行使副知雜及三院禦史諫官並轉運判官提刑三路知軍州及路分總管鈐轄各奏舉一人試及武藝優者與殿直次三班奉職殿直三班差使策不中而武藝絕倫者取旨學士賈黯又奏請如明經之制於太公韜略孫吳司馬諸兵法及經史言兵事者設爲問目能用已意或引前人注釋辭理明暢及因所問自陳方略可施行者爲通從之而令每開舉則兵部至歲中具所舉人名數以聞明年三月命館職兩人與判兵部同試策一道命馬軍司試弓馬武藝具所試等籍送試官參校合格以名聞至八月則命官與判兵部同試策於祕閣命直學士以上及正任或橫行使一人與軍頭司試弓馬武藝以所試等第籍送祕閣試官參考合格者以名聞九月丁夘遂詔復置武學【蓋嘉佑八年始議治平元年九月議定乃降詔其降詔因緣密院建請非治平元年九月方建請也】

英宗

治平二年二月賜進士彭汝礪等三百六十一人及第出身汝礪等三人授初等幕職官如咸平年例【彭汝礪章楶張商英舒亶孔平仲孫漸】四年進士三百五十人四等自此三歲一舉【許安世宋級那思黃庭堅】司馬光權知貢舉三年冬十月丁亥詔曰先帝以士久不貢則怠於學而豪傑者不進故下間歲之令冀以得人而自更法以來其獘浸長何則裏選之牒仍故而郡國之取減半計偕之籍屢上而道途之勞良苦朕甚閔焉其令禮部三歲一貢舉天下解額於未行間歲之法紀前率四分取三分禮部奏名進士以三百爲額明經諸科不得過進士之數【舉志云自是恩典不增而貢舉緩士得休息官以不煩矣今前去】權知貢舉司馬光上言所考試合格進士許安世以下三百五人分四等明經諸科二百一十一人三等詔進士第一第二第三等賜同出身明經諸科第一第二第三人並爲防禦團練推官其餘注官守選如例

神宗

熙寧三年知貢舉王珪上合格進士陸佃等先是知貢舉呂公著在貢院中密上言天子臨軒策士而用詩賦非舉賢求治意乞出自宸衷以諮訪治道己亥上禦集英殿進士初就席有司猶給禮部韻及試題出乃策問也上顧輔臣曰對策亦何以盡人才然愈於用詩賦取人爾旣而遂賜葉祖洽【司馬光目錄曰時韓維呂恵卿初考附者皆在髙等言直者多在下等宋敏求劉攽覆考及之吳充陳襄從初考祖洽考祖宗多因循苟且之政建隆下革而新之初考爲三等中允等奏泛與者呂公澤蘇軾編排上官均第一祖洽二佃第五程堯佐奏名第三以陸佃知新法故易第二爲第五焉是歲進士二人直詆時病皆在下開封範越一不知名】

四年二月丁巳朔頒學校貢舉新制先是王安石謂更學校貢舉之法詔兩制三館議之司馬光時爲翰林學士卽應詔上議直史館蘇軾亦議曰準敇講求學校貢舉利害令臣等各具議狀聞奏者右臣伏以得人之道在於知人知人之法在於責實使君相有知人之明朝廷有責實之政則胥吏皂隸未嘗無人而況於學校貢舉乎𨿽因今之法臣以爲有餘使君相無知人之明朝廷無責實之政則𨿽侍從常患無人況學校貢舉乎𨿽復古之制臣以爲未足時有可否物有廢興方其所安𨿽暴君不能廢及其旣厭𨿽聖人不能復故風俗之變法制隨之譬如江河之徙移順其所欲行而治之則易爲功彊其所欲而復之則難爲力使三代聖人復生於今其選舉賢才亦必有道矣何必由學舊法行之百年治亂興衰初不由此陛下視祖宗之世貢舉之法與今爲孰精言語文章與今爲孰優所得文武長才與今爲孰多天下之士與今爲孰辧較此四者短長之議決矣今議者所欲變攺不過數端或曰鄕舉徳行而略文章或曰專取策論而罷詩賦或欲舉唐室故事兼采譽望而罷封彌或欲罷經生朴學不用帖墨而考大義此數者皆知其一不知其二者也臣願陛下明敕有司試之以法言取之以實學博通經術者𨿽才不廢稍涉浮誕者𨿽工必黜則風俗稍厚學術近正庶幾得忠實之士不至蹈衰季之風則天下幸甚議上上曰吾固疑此得蘇軾議意釋然矣然至是卒除聲律專意經義罷明經及諸科立新制如安石請其新制曰中書言今貢舉新制進士罷詩賦各專治詩書易周禮禮記一經兼以論語孟子每試四場初本經次兼經並大義十道務通義理不須盡用注疏次論一道次時務策取諸科解名增解進士以熙寧二年解明經數爲率如舉人數多於熙寧二年卽每十人更取諸科額一人諸科額不及三人者聴依舊每二十人如十人法禮部奏名於諸科解額取十分之三增進士額京東陜西河北河東京西進士開封國子監諸路嘗應諸科攺應是進士者別作一項考校其諸科取到今數並充進士奏名將來科場諸科宜令依舊應舉候經一次科場除舊人外不得應諸科舉五路先置學官中書選擇逐路各三五人𨿽未仕有經術行誼者亦許權教授給下縣主簿尉俸願應舉者亦聴候滿三年有五人奏舉堂除本州島判司主簿尉俸依舊兼授卽經術行誼卓然爲士人所推服者除官充教授其餘州軍並令兩制兩省館閣臺諫官僚屬薦舉見任京朝官選人有學行可爲人師者中書體量堂除遂落官令兼本州島教授諸州進士不及二百人處轉運司並鄰近三兩州考試仍各用本州島解額殿試策一道限千字以上分五等第一等第二等賜及第第三等第四等同出身第五等同學究出身

六年正月知舉曾布上合格進士邵剛等己酉乃禦集英殿策試遂賜余中【李夷行陳唐管師仁管師漸】等四百人及第出身【是年罷詩賦賜期集錢三十貫】

九年三月辛酉禦集英殿策試遂賜徐鐸以下四百三十人及第出身綰第五請依舊賜進士出身無以同學究恥之不從綰後再言卒從之初命綰知舉時専以經取士前史興亡治亂之迹舉者莫得習綰於策問悉訪史學至是奏進士張�等合格號爲得人事已綰入對上曰卿以史學問矯學者可謂舉其偏矣【徐鐸李克非邵徇武楊洵劉勃鄧洵仁安律】

元丰二年春丁亥詔以經義論試宗室二月辛未知舉許將上合格進士朱浚明等庚辰禦集英殿策試遂賜【時彥陳瓘朱浚明晁補之家彬張康國】等三百四十八人及第出身是【時免試刑法】五年二月知舉李淸臣上合格進士劉槪等壬辰禦集英殿策試遂賜黃裳【劉案張馴李西美余深鄒浩三石解馮解程美楊晦禾楊庭傑】等五百九十人及第出身槪開封人裳劍浦人也裳初考下等上親擢爲第一考官蘇頌等各罰金

八年丁亥三省言禮部貢院火試卷三分不收一分欲令禮部別鏁試從之三月兵部侍郎許將給事中兼侍講陸佃祕書省監孫覺並權知貢舉以遺火再試也夏四月己巳詔再試進士及諸科武舉人罷今年禦試內應直赴殿試者以前舉省試等第名次編排在今來止奏名之下不曾赴省試者卽與正奏名進士同場別號試策一道五月乙未禮部言貢院以合格進士鄭奕江嶼劉正夫太史章犯髙兗王諱駁放丙申太皇太后曰此舉人亦未通知特與收錄蔡確曰法當黜以事初過誤恕之足彰盛徳乃聴例依附榜末詔科場推恩依治平四年故事正奏名進士諸科吏部給優牒特奏名中書給勅告優熙寧中悉罷今復之丙申賜劉【逵徐處仁謝良佐白時中鄭居中薛昂丘常孫漸劉洵仁王衮侯蒙劉正夫宋鼎】等五百七十五人並釋褐武舉進士並賜袍笏銀帶逵隋州人【是年狀元本焦蹈蹈卒】

哲宗

元佑元年閏二月尙書省言禮部以掌貢舉爲職伏見朝廷用經術試科蓋欲人知義理學探原本近歲以來承學者多聞見淺陋辭格卑弱其意在於治經者専守一家之略去諸儒傳記之說爲文者惟務解釋而不知聲律體要之學深虞人才不繼而適用之言從此遂熄欲乞朝廷於取士之法更裁之又禮部言乞置春秋博士及進士專爲一經又侍禦史劉摰言伏見國朝以來取士設科循用唐制進士所試詩賦論策行之百餘歲號爲得人熙寧初神宗皇帝崇尙儒術訓發義理以新人才謂章句頗碎大道乃罷詩賦試以經義臣愚欲乞試法復詩賦與經義兼用之進士第一場試經義第二場試詩賦第三場論第四場策經義以觀其學詩賦以觀其文論以觀其識策以觀其才前二場爲去畱後二場爲名次又言近制明法舉人試以律令刑統大義及斷案謂之雜科明法登科者吏部將司法員闕先次差注在進士及第人之上臣以爲宜有更張欲乞雜科明法並加論語孝經大義登科之額裁減其半及注官之日並科依日資次所貴從事於法者稍不逺義而士之流不失其分伏望聖慈裁酌如賜開允卽乞今年降詔並自元佑五年秋試爲始詔禮部與兩省學士待制禦史臺國子司業集議聞奏所有將來科場俱依舊法施行三月司馬光言伏覩朝廷科場制度奉聖旨令禮部與兩省學士待制禦史臺國子監司業集議聞奏臣竊有所見不敢以不聞凡取士之道當以徳行爲先文學爲後文學之中又當以經術爲先辭采爲後神宗皇帝悉罷詩賦及經學諸科專以經義論策試進士此乃革歷代之積獘復先王之令典蓋王安石不當以一家私學欲蓋掩先儒令天下學官講解及科場程序同已者取異已者黜又黜春秋而進孟子廢六藝而尊百家加之但考校文學不勉勵徳行此其失也今國家大義科場之法欲盡善美以臣所見莫若於先朝成法合明經進士爲一科立周易尙書詩周禮儀禮禮記春秋孝經論語爲九經令天下學官依注疏講說學士博觀諸家自擇短長各從所好春秋止用左傳其公羊谷梁陸淳等說並爲諸家孟子止爲諸子更不試大義應舉者聴自専習三經已上多少隨意皆須習孝經論語於家狀前坐習某經臣愚所見如此伏乞以臣所奏及禮部等官所議榜國子監門及徧下諸州有州學處榜學門令舉人限一月內考狀指定何法爲善仰本州島附遞以聞候到京齊足更委其它執政看詳參酌從長施行先是光以奏藳示範純仁純仁答曰孟子恐不可輕猶黜六經之春秋矣更乞裁度光欣納之左司諫王巖叟奏臣切爲庠序所以萃羣材而樂育之以定其志業發其名譽優遊舒徐以待科舉也不必科舉之外別開進舉之名多岐以支離其心而激其爭端使利害得失日夕戰於胸中損育徳養道之惇意非所以篤教化育人才也臣愚乞鑑已然之獘罷三捨法開先生弟子不相見之禁學士大夫以不疑講解之餘上以公私試第其髙下如昔時自足以奬材气而屬風聲使多士欣欣於從學則上庠而復有雍容樂易之美爲四方矜式矣乞下禮部及司業博士共議右司諫蘇轍言臣伏見禮部會議科場欲復詩賦議上未決而左僕射司馬光言乞以九經取士及朝官以下保任舉人爲經明行修之科至今多日二議並未施行臣切惟來年秋試自今以往歲月無幾而議不時決傳聞四方者知朝廷有此異論無所適從不免疑惑懣亂臣欲乞先降指揮明言來年科場一切如舊但所對經義兼取注疏及諸家議論或出已見不専用王氏之學仍罷律義令天下舉人知有定論一意爲學以待選試然後徐議元佑二年以後科舉式未爲晚也從先建言者謂専用詩賦盡黜經義太學生攺業者十四五監察禦史上官均言義術以理爲主詩賦以文爲工以理者於言爲實而所根者本以文者於言爲華而所逐者末先帝革去數百年之獘不爲不難而議者不計本末乃欲襲前日詩賦之獘未見爲得也願陛下詳審而聴行之又言請令學者各占三經習以論孟不必専用新義試策二道一問歷代一訪時務禁用釋典不得専據莊老比於専用詩賦使學者獘精神於無用之文得失固相逺矣章三上又爲六說以辟言者其後詩賦與經義訖並用云詔每遇科舉詔下令文官升朝以上贓罪及無私罪重者於應進士舉人不拘路公系有服親各奏舉經明行修一名候將來發解及南省名內每人名下注經明行修字至殿試唱名各升一甲姓名如歷官後犯正入已贓及進犯名教者斷訖收坐舉主並依舉選人轉京官減一等先是司馬光言昨已有朝旨來年科場且依舊法施行竊聞近有聖旨其進士經義並兼用注疏及諸家之說仍罷律義先次施行臣竊思朝廷之意蓋爲舉人經義之體專習王氏新學人務起而集之臣所乞置經明行修科者欲使舉人趨向去科場惇尙行義不專取文學所以美教化厚風俗此於經義之體尢有切要宜使舉人預知欲乞亦降朝旨先次施行況與進士舊法兩不相妨從之十一月三省奏立經義詞賦兩科下議從之

元佑三年四月丁未詔制科之設舊矣自西漢之世始詔有司詳求俊茂親臨采問受其條對故天下魁偉絕特之才守經自重之士得以並進而讜言正論益以聞上自斯以來歷世用之逮乎祖宗以神聖文武繼繼承承設六科之選策三道之正以綱維天下賢俊百餘年間號稱得人先皇帝興學校崇教術以作新人才變天下之俗故科目之設有所未遑今天下之士多通於經術而知所學矣宜復制策之科以求拔俗之才裨於治道今復制賢良方正能直言極諫科自今年爲始令尙書侍郎兩省諫議大夫以上禦史中丞學士待制各舉一人不拘已仕未仕以學行俱優堪備策問者充仍具辭業進余依舊制十一月庚申三省奏檢會元佑元年閏二月二十二日指揮將來科場且依舊法施行四月十二日指揮仍罷律義六月十二日指揮將來科場程序不得用字說並用古今諸儒之說或已見卽不許引用申韓釋氏之書考試官不得於老列莊子內出題舉經明行修人京東京西河北陜西路各五人淮南江南江東江西福建河東兩浙成都府路各四人荊湖南廣東西梓州路各二人荊河北夔州利州路各一人委州縣當職官同保狀任申監司監司再加考察依上項人數聞奏仍於發解前牒報本州島充本州島解額赴省無其人則闕上件逐次朝旨並已施行外今欲依項下一考試進士分爲四場第一場試本經義二道論語或孟子義一道第二場試律賦一首律詩一首第三場論一首第四場問子史時務策三道以四場通定去畱髙下一新科明法依舊試斷案三道刑統義五道添論語義二道孝經義一道分爲五場仍俟元佑五年秋試施行其諸路舉到經明行修之人如省試不合格卽未得黜落別作一項奏取指揮從之三年二月監察禦史趙挺之言貢舉用三經新義取人近十二年今聞外議以爲蘇軾之文意在矯革若見引用新義決欲黜落請禮部貢院將舉人引用新義注疏文理通行考校詔送貢院照會又詔殿試經義詩賦並試策一道從挺之請也【呂公著家傳云初公著在仁宗朝嘗請進士先策論神宗初又獻議以經術取士及知熙寧三年貢舉遂密告臨軒專用策試未幾公著以言靑苗等事得罪去至是時廷試執政之以熙寧復策之初進士葉祖洽議譏祖宗自後對策者訊前朝以阿當世因以爲策問可廢當復詩賦論三題公著曰天子臨軒發策延四方貢士詢以治道豈非近古良法耶至於對者之是非邪正則在考官去取爾乃復舊試策】三月丁巳禦集英殿試進士戊午試特奏及武舉進士庚申試諸科及特奏名人癸亥試武舉進士射藝於崇政殿推恩補官十有五人詔罷及考校祖宗免親試法【日錄云宗室自熙寧後稍知向學故科舉之進士少寛乃分考以爲別異始知勇向至是罷去】己巳賜進士李常寧劉壽章援楊彭史願史通範致虛費貢等二十四人及第一百九十有六人出身一百八十有八人同出身內宗室子湜爲承務郎令馡爲承奉郎諸科明經七十有三人各賜本科及第出身同出身有差庚午賜特進奏名進士經明行修王鄰臣等同五經三禮學究出身假承務郎京府助教諸州文學助教右班殿直三班奉職借職差使凡五百三十有二人甲戌增新釋褐進士錢百萬酒三百壺爲期集費六月庚辰詔將來一次科場如有未習詩賦舉人許依舊法取應解發合格人不得過解額三分之一一應解二人者均取卽有零分及解額一人者並通取文理優長之人十月傅堯兪等準元佑三年九月九日敇中書省臣僚上言將來殿試宜卽用祖宗試三題之法並乞賜論語中外之士九月九日三省同奉聖旨令尙書侍郎學士待制兩省禦史臺官國子監長貳疾速詳議聞奏臣等伏以天子親策貢舉自漢以來未之有攺唐之進士𨿽試詩賦然惟有司奏行而已國朝開寶六年太祖始召進士親試於廷當時公卿不知建明易以策問而惟詩賦之用因沿著令莫之能攺神宗皇帝以爲非天子臨軒所以延見貢士詢求治道之體熙寧三年始攺策迄於元丰五年賜策問臣等以謂學校教諸生州郡發解禮部考貢今已悉用詩賦足以審其辭所有禦前進士宜一依先帝故事試策合於體於古爲允十一月中書舍人彭汝礪言臣準禮部牒奉旨令兩省兩制同共看詳修立到考校詩賦並格式聞奏臣伏念先皇帝受天明命悼道之郁滯奮於獨斷初用經術造士以革數百餘年之獘士知本且向方而議者獨病辭章之不工欲踵隋唐之獘法狎玩經說蠧道眞學者疑之不知取士臣考於心驗於古參於今反復曲折終未見其可臣愚以爲今學校選舉宜一用元丰條約令經明行修賢良方正之科而稍加損益焉蓋亦庶幾矣如詩賦決當寢罷臣涉道淺陋不欲以偏辭獨見咈眾人之所同是否朝廷已行之法必未能攺爲更乞下學士大夫詳議可否以求其中庶幾是非好惡有所歸一閏十二月禦史中丞李常侍禦史盛陶殿中侍禦史翟曁監察禦史趙挺之王彭年言臣等近者累次論奏乞以經義別爲一科今與詩賦科並行均取者蓋以見行科場詔條將來一次科場如有未習詩賦舉人許依舊法取應解發合格人不得過解額三分之一以此觀之則是朝廷更無用經術設科取人之理止以舊人未習詩賦且於將來一次科場量以分數收取而欲陰消之故也臣等所以區區者非特爲舊習經義舉人頓然失業爲言且以上之好惡不可不謹以義理論之則以經術勸士爲先聲律爲後以教化言之則通經術者爲利博事聲律者爲害大竊今聞太學生與四方之士觀望朝廷意旨皆不復治經旨凡於義理之書一皆斥而不談博士所講與其父兄之訓不復更及髙逺羣居切磨惟以論聲韻調平側事屬對較比擬以輕巧靡麗爲務此臣等所以慮道術日衰以就廢絕將復如唐末五代時學士智識淺陋此有志之士固多太息而流涕也臣等今采之輿議欲以經義詩賦各設爲科一經義進士科欲試四場經義六道每經二道欲以易書詩春秋禮記周禮內第一場各出題一道第二場各出題一道又許占對三經以古今注疏及已見所長文理通贍者爲合格不得如舊日止記誦一家之義第二場試經義五道每經一道共五道第三場試論一首第四場試策三道並問子史時務一詩賦進士科試四場第一場試詩賦各一首第二場試經義四道出題同第一場人許占對一經試本經三道論語孟子一道第三場試論一首第四場試策三道並問子史時務右伏望聖慈深惟國家教化之大陶冶人物之重四海執經之士十八萬人仰候令之所向詔以臣等愚言付之有司如或不謬特降指揮不勝幸甚明年四月八日詔應進士不兼詩賦人許依舊法取應增治一經增減試一場常等此奏乞存畱經義一科並行均取豈朝廷果嘗欲廢經義科乎四年夏四月禮部言經義詩賦進士聴習一經第一場試本經義二道論語或孟子義一道第二場賦及律詩一首第三場論一首第四場子史時務策二道經義進士並習兩經以詩禮記周禮左氏春秋爲大經周易公羊谷梁儀禮爲中經願習二大經者聴卽不得偏占兩中經其治左氏春秋者不得以公羊谷梁爲中經第一場試本經義三道論語義一道第二場試本經義三道孟子義一道餘如向令並以四場通定髙下去畱不以人數多寡各取五分卽令分額及元額解一人者聴取辭理優長之人從之【初八日並十九日新紀戊午立試進士四場法】二年十一月十二日已立四場法己未詔元佑二年以前諸科舉人攺應新科明年法聴取應外自今更不許致其獲冒應人仍增舊賞從禮部刑部請也十二月禮部言諸路申請貢舉敕經義兼試詩賦進士及經義進士解額各取立分切慮兩科者不齊拘定五分則似未盡乞行拘取看詳進士兩科試法不一舉人互有輕重難易之論兼試人數不定則解額難以均當終非通法不可久行詔來年科場以試畢舉人分數均取後一次科場其不兼試詩賦人解額並依元佑三年六月五日所降朝旨如未習詩賦人許依舊法取應合格人不得過額十分之一已後並依元佑二年十二月十一日敕命考試進士分爲四場試本經義二道論語或孟子義一道第二場試律賦一首律詩一首第三場試論一首第四場問子史時務策三道以四場通定去畱髙下內仍減時務策一道五年十一月右正言劉唐老言請治經舉人以大義定去畱詞賦而兼經義者以詩賦定去畱並以策論定髙下仍依舊分經考從之殿中侍禦史上官均言自祖宗以來固欲兼用詩賦未聞専以詩賦去畱也而言者以爲治平以前詞賦取士則去畱主以詞賦熙寧以後經術取士則去畱主以經術又以爲元不分輕重考校故當時定四場取之制不亦過歟言者以爲主司已自有四場通定之文所主不一各隨習尙互爲升黜臣以爲學者所習各有所長四場程文各有優劣惟所主不一取其優長故無遺才𨿽各隨習尙互爲升黜又何害耶今就專以詞賦去取若賦不合格則經義策論𨿽精深閎贍不可復取如此則博學能文之士所失多矣伏望依元佑二年條制以四場通定去畱髙下庶幾無失人之獘六年春正月己巳翰林學士知制誥兼侍講範百祿權知貢舉詔五路進士及諸科明法人就試終場零分不滿十人許解一人仍取文理優長以尙書省言通利軍等處將終場十人以下零數添解一人不應元佑貢舉故有是詔己巳集英殿試禮部奏名進士庚午策試正奏名進士及武舉壬申試明經諸科律科並諸科特奏名人壬午禦集英殿賜進士諸科馮涓以下及第出身同出身假承務郎文學等【馮涓朱紱張庭堅吳時蒲於之孫曾楊綰蘇廸孫廸孫漸杜湛施訪侯剛李稅劉千之】總六百有二人涓閬中人也癸未賜特奏名進士諸科劉泌以下同出身假承務郎京府助教文學州助教三百二十二人武舉進士賈君文等三十三人乙酉延和殿太皇太后宣諭曰今歲禦試考校定後兩日方唱名於內中大禁非便其令自今後具考試次第旋定唱名日壬寅給事中範祖禹言左諫議大夫鄭雍奏貢舉條程文經義每道不得過五百字策不過二分𨿽合格並降一等今辭旨優長者往往過數用舊制自發解至禦試文字並不以過數爲限廣收閎博之儒以副詔科之意令禮部詳定聞奏竊謂對策不當立限眾所共知理無可疑不必更令禮部詳定乞並用舊制詔今後對策過二分更不降等惟經依前降指揮祖禹又封還以爲不可其後卒亦不能行也七年夏四月甲寅左正言姚勔言先帝表章聖學一用經行取士欲以大道於變斯文然議者以爲師用一家之說習以成獘不能貫通是以前日明詔復用詩賦此固陛下開廣育材之路求賢取士之深意也然臣切見舉士自復詩賦以來於今五六年頗未能工者就詢其由來良亦有說蓋今貢舉之法習詩賦者仍試經義旣學者期於必得則務咨兼通至有司責其俱優則必無盡善若用意散漫則俱不精倘能徧及必有一短臣欲望朝廷並以詩賦經義各爲一科隨所試人數多少均爲取士之格如此則永逺可行而學者專精一藝易見成就惟陛下裁擇又云四月二日敇臣寮上言近覩科場限制字條制不便再具論列乞今後賦論策經義並不限字數今已得旨策過二分更不降等而賦論經義未蒙指揮臣之愚以謂朝廷以言取士而禁其多言未應古義且非聖朝取士之良法往時開封舉人路授倡受長賦幾千言但爲浮辭不求典要當時能文者往往效之得張方平擯斥其文遂正嘉佑初劉知幾輩喜爲怪僻句得歐陽修革去而其風復雅但系主司之風化耳今朝廷立法不問其文之澆淳而校其字之多寡責其不及猶有勸懲禁其多文殊無義理伏望朝廷更賜詳酌詔詩賦論二分並不降等其經義文理優長者準此五月癸巳詔祕閣試制科論題於九經兼正史孟子揚子荀子國語並注內出其正義內毋得出題六月甲子置廣文館解禮部狀近準都省批狀勘會開封府遇科場歲多有四方舉人冒貫畿縣戶名取應及太學生員依條須在舉及一年方預就試其間有未及一年之人亦不免有寄貫取應之獘檢會舊制國子監取應舉人先於廣文館補試給牒取應今欲復置廣文館生員送禮部看詳立法申尙書省禮部檢校貢舉敕進士解額開封府一百人國子生四十人其諸科依舊條開封府二百四十人本部昨已曾乞將諸科量畱四十人解額外其餘二百人並開封進士及國子生共爲三百四十人發解廣文館生員今再行看詳開封府進士解額一百人卽乞依舊外將本府諸科二百人並國子生四十人共二百四十人解額並撥屬廣文館以補中生員每十人發解一人從之八年二月禦史中丞李之純言比歲朝廷十科取士之令蓋已行之累年近臣所薦者多而拔用甚少乞委輔臣詳擇稍能進任其智勇過人可備將帥科多是武臣推舉其類必有可用之人宜加考察三月庚子中書省言進士禦試答策多系在外準備之文工拙不甚相逺難於考校祖宗舊制禦試進士詩賦論三題施行已逺前後得人不少今朝廷見行文字多系聲律對偶非學問該洽不能成章若朝廷不復行祖宗三題舊法則學者未知朝廷所向檢書已降指揮將來一次科場如有未習詩賦舉人許於舊法取應解發合格人不得過解額三分之一以後並兼試詩賦詔來年禦試將詩賦舉人復試三題經義舉人且令試策後復全試三題其雜犯舉人未得黜落別作一項聞奏五月癸夘禮部尙書蘇軾言伏見元佑貢舉敕諸詩賦論題於子史書出如於經書出而不犯見試舉人所治之經者聴今令相度欲乞詩賦題許於九經孝經論語子史並九經論語注中雜出史不避見試舉人所治之經但須於所給印紙題目下備錄上下全文並注疏不得漏落則本經與舉人所記均一更無可避兼足以示朝廷待士之意本只以工拙爲去取不以不全之文掩其所不知以爲進退於忠厚之風不爲無補詔依奏今來一次科場未得出制度題目

紹聖元年春正月戊子禮部言諸州軍就試進士及千人以上差點檢試卷官二員每增五百人添一員人數𨿽多不過六員從之丁酉蔡安特言貢舉勅五百人以上差點檢官一員千人以上差二員旣舉試官分定考試又獨力點檢試卷實恐力有不逮若以不犯考試卷爲合格止坐點檢官獨試官無責必不加意考校顯見條約交互未爲均便欲乞除在京外於貢舉敇內攺點檢官爲考試官字所貴五百人以上添官考校同心合議參定去畱士無遺濫從之三月丁丑詔今次禦試舉人依舊試策庚辰監察禦史郭知章言復元丰上捨推恩之例以廣樂育之盛徳詔太學合格上捨生上等推恩免省試每次科場不得過二人仍附春榜人數乙酉上禦集英殿進士策復詞賦之選而士不加能勸常平之官而農不加富可雇可募之說雜而役法病或東或北之論異而河患滋賜土以柔逺也而羌夷之侵未弭弛利以便民也而商賈之路不通至於吏員猥多兵偹刓缺饑饉薦至冦盜尙蕃此其故何也夫可則行否則革惟當之爲貴人亦何必爲子大夫其悉意陳之毋隠中書侍郎李淸臣之詞也乙未三省言擬到武舉人推恩策入優等上三人與右班殿直四人以下與三班奉職減三年磨勘武藝絕倫更減二年磨勘上捨更減二年磨勘不入等與三班差使減年磨勘有差從之丁酉上禦集英殿賜進士【畢漸唐寅趙莞堂劉藝王孝迪程畬楊皓唐恪呂頤浩張綱李天任】漸等以下通禮諸科經律及第出身者六百人時初官取考答策者多主元佑楊畏覆考專取主熙寧元丰者故漸爲之首四月壬申殿中侍禦史許亮采言罷十科貢士法從之三年秋七月乙夘國子司業龔原言將來科場只令依古専治一經從之四年春正月知貢舉給事中徐鐸起居郎沈銖同知貢舉【蔡蹈言給事權官附月末】二月庚辰詔罷春秋【古本云詔罷春秋科先帝以經術進士而春秋不設科以魯史亡有不可考士不能通故也元佑又設今罷之新錄辧云不設春秋科舉王安石偏見私意也】閏二月己酉禦集英殿禮部奏名進士【葉夢得程經楊鳴忠何昌言謝克家呂天惠】三月甲子禦集英殿放奏特名進士及諸科並武舉人內謝師古本貫郁林州陳漢奇本貫髙州詔以逺人各賜絹二十疋李惟嶽以髙年賜絹一十疋是日未啟封者三人程文至第四人展讀千百字曾布與蔡卞俱云文字顯不如第三人恐不須讀啟封乃章惇之子特也至第五人宣諭云對策言先朝法度當損益可降布曰事有適於時變於人情固當損益恐無可降之理使先帝在位至今有可增損亦當隨宜損益翰林學士承旨蔡京進曰先帝則當損益陛下方紹述先志不當損益布曰恐無此理上顧卞曰如何卞曰不知如何損益京曰但言事合損益者不可不損益布曰如此乃是卞亦黙然上曰更不須降然卒降第七人及啟封則李元膺乃察之子也布又曰第二人方天若程文中言元佑大臣當一切誅殺又言子弟當禁錮資產當籍沒而不籍沒古今政事無此義理此姦人附會之言不足取上曰只是敢言布曰此有所憑恃非敢言也天若乃蔡京門客上曰不知布曰前發榜一日章惇問臣曾諭否布曰不聞惇曰有一舉人論元佑人當誅上甚稱之旣而林希爲臣言此天若及於放牓惇亦對蔡卞言惇知此必天若卷子臣曰恐是惇曰何恐之有決知是天若也上乃曰惇何以知布曰非天若不敢爾惇所以知之況京乎林希曰天若在京家安下布曰惇每言人臣不敢欺罔此誠至論陛下深居九重若谷人臣欺罔何所不至如天若欺罔孰大於此上頷之天若興化軍人也

元符元年冬十月壬辰三省考試所試宗室文字合格者八人詔各遷秩內士■﹝日東﹞仍賜進士出身三年三月己丑知舉徐鐸上合格進士庚寅詔貢院就放李釡【範致明張邦昌孫宗監孫安國黃潛善毛友童王安中孫博等】以下五百五十人及第出身釡大名人也

建中靖國元年二月都水監丞李夷行乞復詩賦科與經義並行彭汝霖劾夷行非所宜言且云若不懲戒則議欲壊神宗法度者將接踵而起左僕射韓忠彥收其章不行汝霖又言陛下方以繼志述事爲治専用經術取士而夷行狂瞽妄說儻不明降指揮則天下不知禁夷行遂罰金崇寧元年七月辛亥詔進士勿治春秋

徽宗

崇寧二年三月知舉安惇上合格進士李階等丁亥禦集英殿策試初賜霍端友蔡佃宇文粹中王賞彭俊民楊時汪藻王次翁王庚劉湜史汝士任稼孟庚任居實汪伯彥張守等以下三百三十八人及第出身端友武進人階深之子而陳瓘甥也時特奏名安忱對策言使富人之子階魁南宮多士無以示天下遂奪階出身而賜忱第惇兄也又黃定等十八人皆上書上臨軒召謂之曰卿等攻朕短可也神宗哲宗何負於卿等亦並黜之三年十一月甲戍幸太學及辟雍司業吳絪蔣靜各遷一秩官論定學之士鄭南程振朱丁葉祖義汪至平林徽芝等十六人學官推恩有差南侯官人也四年九月乙夘禦崇政殿賜上捨生兪栗胡邦彥朱勝非楊邁等以下三十五人及第出身■﹝鹵上木下﹐仌代乂﹞江寧人也冬十月丙辰置諸路提舉學事官羅靖雜記曰崇寧三年罷科舉三年歲貢法成三捨天下教養人爲士二千一百餘員爲屋九萬二千餘楹費錢三百四十萬餘緡米五十五萬餘石五年三月辛丒知舉朱諤上合格進士吳倜等癸夘禦集英殿策試遂賜蔡嶷唐綰楊郁勝庾劉亮李南彊蘇元老胡世將王韶劉觀帥內馮熙載王鈞宋輅吳渭楊廣李光徐銳杜充趙鼎等以下六百七十六人及第出身倜烏程人疑開封人也十一月己丑大司成薛昂言武士之制未備請仿文士爲升貢之法乙巳詔從之大觀元年六月癸酉禦集英殿賜上捨生李邦彥段拂等以下二十九人及第邦彥河內人也初懷州教授眉山任諒試諸生邦彥每中優第至是果第一諒嘗作新學記上重其文有旨取以入上曰文士也遂擢提舉夔路學事二年知舉余深上合格上捨生戊寅禦集英殿賜王侯以下十三人及第侯成都人也三年三月庚戍禦集英殿策試賜賈安宅楊渾唐重聶山史直之孫髙李沆文彥奇孫癰史祖道任頴宇文黃中史旗李天民史與權以下六百八十五人及第出身安宅烏程人也先是中書侍郎林攄唱進士第姓甄而呼堅名盎而呼怏於是中丞石公弼論攄不學無術傳笑中外夏四月戊寅罷攄知滁州四年三月先是知舉王圖南上合格上捨生丙寅禦集英殿賜劉日新以下十五人及第日新麗水人也

政和二年二月壬子知舉蔡薿上合格進士路允迪等三月己巳禦集英殿策試遂賜莫儔程洵武萬俟卨李從史易用唐允彰張乘宋昌史與權王純仁石有中余堯佐師與史機孫延宋朝英楊師錫王資孫坦程林呂天覺王升許允等以下七百一十人及第出身允迪應天人儔余杭人也初禦史李章言作詩害經術自陶潛至李杜皆遭譏詆詔送勅更立法宰臣何執中遂禁人習詩賦至是儔榜不賜禦詩而賜箴未幾知樞密院吳居厚侍禦筵進詩攺爲口號後聖作屢出士大夫亦不復守禁矣二年二月壬子知舉兪■﹝鹵上木下﹐仌代乂﹞上合格上捨生癸酉上禦集英殿賜陳公輔胡松年胡興乂等以下十九人及第公輔天臺人也四月二日庚戍知舉張克公上合格上捨生丁巳禦崇政殿賜張綱蔡居中汪萬頃以下十七人及第綱金壇人也初克公與同知舉霍端友宇文粹中皆太師蔡京所不喜者時中丞蔣猷劾貢院必有違法邀名之事下開封尹王韶體量得知舉聯名書曉示一事以爲邀名而門下侍郎余深言曉示書名以結兩學之心此風不可長克公因以札自辧上言祖宗朝有三元今張綱有四元克公等又奏綱凡五魁多士及是唱名侍立上以爲得人知舉官有賞於是深語塞而猷亦色變焉五年二月知舉王黼上合格貢士傅崧卿等三月己夘禦集英殿策試遂賜何■﹝鹵上木下﹐仌代乂﹞馬守傅中行秦檜宇文袁純郭封呂大受賀允中史渠田孝孫等以下六百七十人及第出身崧卿山陰人■﹝鹵上木下﹐仌代乂﹞仙井人也六年三月壬寅知舉慕容達上合格上捨生癸丑禦崇政殿賜臧瑀以下十一人及第瑀鄱陽人也七年三月甲辰知舉蔣猷上合格上捨生庚戍禦集英殿賜景徹以下十二人及第徹永康人也八年二月己夘知舉陸徳先上合格進士何大圭等三月戊戍禦集英殿策試有司考加王楷在第一上不欲令魁多士遂賜王昂周天衢周望孫之才楊裕師成石粹中湯朋舉任鋭師庚程惇臨史似史充張俊等以下七百八十人出身大圭晉陵人昂開封人也

宣和元年三月己未知舉陸徳先上合格上捨生程文髙下失當乃別求升降辛未禦崇政殿賜王俊乂以下五十四人及第俊乂海陵人二年二月知舉王孝通上合格上捨生程文三月壬寅詔貢院所定不倫乙夜親覽次其髙下遂禦崇政殿賜祖秀實以下三十一人及第秀實蒲城人也二年二月乙酉詔罷三捨並諸路提舉學事官【蔡攸史■﹝日上析下﹞曰宣和三年二月詔罷辟雍而取士以科舉之目者梁師成之言也時王取爲左相用事而師成從中重權以相表裏因取天下贍學錢始言作糴本謂若封樁者事定悉歸應奉司爲伎淫巧實本旨云】癸巳知舉趙野上合格進士宋齊愈等三月丁未禦集英殿策試遂賜何渙宋齊愈範宗羽楊楚材史藻席益陳康伯何知柔楊環文之奇朱雝楊羽衡楊師心杜軫馮舜臣史度師敏功等以下六百三十人及第出身時有二士對策甚直初考陸徳先輩欲重致其罪而詳定官李邦彥見而奇之奏乞聖裁遂置甲乙科乃劉寧止範宗尹齊愈臨卭人渙永康人宗尹鄧城人也四年二月癸巳初貢院點檢除朝廷選外余聴知舉奉辟旣久遂成私舉已詔罷奏辟至是言者謂春秋銓試今尙奏辟亦合依貢院法丙辰詔從之五年三月詞學兼茂科選人秦檜循一資檜江寧人六年閏二月知舉宇文粹中上合格進士楊椿等庚子禦集英殿策試遂賜沈誨周執羔王翼楊允恭柯柏熊沈灼文濤常一王椿時衍之郭由中孫宗鑑史光閻安祺朱倬李就孫廷揚程驥史寅鄭克蘇欽唐迪孫伯達樊汝霖鴻時行趙沂楊時牟國才範遊史和駿魏發等八百人及第【以貢士人眾特添省額一百人賜禦制詩】椿眉山人晦錢塘人文通孫也時內侍梁師成交通賓客招賕賄士人納錢數千緡卽令赴廷試以獻頌上書爲名而官之至百餘人及唱第之日侍於上前奏請升降皆出其口其小史儲宏者亦登第而執廝養之役如初七年上捨三人元盥黃應南王師亮等並賜同出身【建炎以後不錄並在後集】

太平治迹統類卷二十七

●欽定四庫全書

太平治迹統類卷二十八

﹝宋﹞彭百川撰

用度損益【錢幣茶酒用附】

太祖

幹徳三年春三月自唐天寶以來方鎭屯重兵多以賦入自贍名曰畱使畱州其上供殊鮮五代方鎭益彊率令部曲主場院厚斂以自利其屬三司者補大吏臨之輸額之外輒入已或私名曰奉貢用冀恩賞太祖卽位猶循前制牧守來朝皆有貢奉及趙普爲相勸上革去其獘是月申命諸州度支經費外凡金帛以助軍費送都下勿得占畱【去年已有此詔故云申命】時方鎭闕帥稍命文臣權知所在場院間遣京朝官廷臣監臨又置轉運使通判條禁文簿漸爲精密由是利歸公上而外權削矣國初賦悉入左蔵庫及取荊湖下西蜀儲積充羨上顧左右曰軍旅之事當預爲之備不可臨事厚斂於民乃於講武殿後別爲內庫以貯金帛號曰封樁庫凡歲終用度贏餘之數皆入焉

太宗

太平興國二年春正月命禮部員外郎賈黃中左補闕程能左贊善大夫馮瓚分掌左藏三庫先是貨泉與金帛通掌歲久儲蓄盈羨如命分之上初卽位幸左蔵庫視其儲積語宰相曰此金帛如山用何能盡先帝每焦心勞慮以經費爲念何可過用於是分左藏北庫爲內藏庫並以講武殿後封樁庫屬焉攺封樁庫爲景福庫初太祖別置封樁庫常密謂近臣曰石晉茍利於已割幽薊以賂契丹使一方之人獨限外境朕甚憫之欲俟斯庫所蓄滿三五十萬卽遣使於契丹約茍能歸我土地民庶卽當盡此金帛充其贖直如曰不可朕將散滯財募勇士俾圖攻取爾會晏駕不果四年二月詔曰出納之吝謂之有司倘規致於羨余必深務於掊克苟非倍納民租私減軍食亦何以致之宜追復其事勿復頒行除官所定耗外嚴加止絕八年十二月直史館田錫上疏言筦榷貨財网利太密酒曲之利但要增盈商稅之利但求出剰然國家軍兵數廣支用處多課利不得不如此徵收筦榷不得不如此較窮盡取財之利莫甚於玆開寶元年十一月詔諸州通判糧官至任並須躬自檢閱賬籍官物不得但憑主史管認文狀主庫吏每二年一易從淮南轉運使蘇曉之請也三年冬十月上覽桂陽監歲入白金數謂宰相曰山澤之利𨿽多頗聞采納不易十一月乙巳詔減舊額三分之一以寛民力端拱元年十二月直史館羅處約上疏曰臣累日以來趨朝之暇或於卿士之內預聞時政之言皆曰聖上以三司之中邦計所屬簿書旣廣綱條實煩將革未善之規冀計酌中之道切聞省中上言欲置十二員判官兼領其職貴各司其局允協厥中臣伏以三司之制非古也蓋唐朝中葉之後兵寇相仍河朔不王軍旅未弭以賦調筦榷之所出故自尙書省分三司以董之然國用所須朝廷急務使僚吏之屬倚注尢深或重其任以處之優其祿以委之黽勉從事者姑務其因循盡瘁事國者或至於睚眥因循則無補於國睚眥則不葉於時或淺近之人用指瑕爲心計深識之士以多可爲身謀蠧蔽相沿爲日久矣今若十二員判官之說亦從權救獘之一端也然而聖朝之政臻乎治平當效稽古之規以爲垂世之法以臣管窺莫若復尙書省故事其尙書丞郎正郎員外郎主事令史之屬請依六典舊儀以今三司錢物粟帛筦榷度支之事均在二十四司如此則各有司存可以責其集事今則倉部金部安能知儲廩帑蔵之盈虛司田司川孰能知屯役河渠之逺近有名無實積習生獘況此復都省之事下臣猶能僉知其可復況陛下聰明信智乎今三司勾院卽尙書省此部元爲勾覆之司知內外經費陛下若欲復之則制度盡在迨及九等三監多爲冗長之司𨿽有其官不復其職伏望陛下當治平之日建垂久之規不煩更差使臣別置公署如此則名正而言順言順而事成省其冗員則息其經費二年九月自河北用兵切於饋餉始令商人輸芻糧塞下酌地之逺近而優爲其直執交劵至京師償以緡錢或移文江淮給茶鹽謂之折中有言商人所輸多獘濫者因罷之歲損國用殆百萬計冬十月癸酉復令折中倉聽商人輸粟京師而請茶鹽於江浙

淳化二年秋七月己亥上謂三司使李惟淸等曰夫貨財所以濟用度或取之不以其道違朕惠養庶民之意豈能召和气乎當共務均節無致厚斂【見聖政門】三年十二月分左藏庫爲左右藏各二庫右藏受之左蔵給之俟右藏旣盈卽復以給曰錢曰金銀曰疋帛凡六庫更爲給受明年仍廢右藏分爲四庫曰錢曰金銀曰絲綿曰生色疋帛雜色疋帛四年春二月朝廷自克平諸國財力雄富然聚兵京師外州無畱財天下支用悉出於三司故費浸多上孜孜庶務或親裁處必以愛民惜費爲本

眞宗

至道元年召三司孔目官李溥等條上三司利害七十一事中書參考其四十四事可令遂著於籍其十九事令陳恕等議定而後行之癸亥上語及三司因謂侍臣曰朕豈不知以崇髙自任耶但爲救世養民所以錢谷細務亦自用心區分朕若不用心則事如何整頓也

至道三年是歲收谷二千一百七十一萬七十餘碩錢四百六十五萬餘貫

咸平元年十一月上初命三司具中外錢谷大數以聞鹽鐵使陳恕久而不進上命輔臣詰之恕曰天子富於春秋若知府庫充羨恐生侈心故不敢進也上聞而善之【見眞宗聖政門】四年二月甲子三司都催欠司引對逋負官物人上親辧問凡七日釋二千六百餘人蠲所負官物二百六十餘萬已經督納而非禮者以內庫錢還之身歿者給其家五年二月癸酉詔比司帑庫者多收羨余以爲課積蓋出納之際有所重輕此可責而不可奬也宜令有司嚴加戒飭無使復然九月庚戍鹽鐵使王嗣宗曰常蒙陛下宣諭朕不合管錢谷細務然所憂者爲天下生民耳方今國家經費甚煩賦入漸少𨿽陛下勤儉之徳冠於先古其如冗食尙多耗蠧猶廣更宜庶事減節不然則用度不足復重擾於民耳上曰朕所憂者正此耳六年六月先是三司各置使局不相總統彼此自求允濟以促辦爲務至於出納移用均會有無則専吝封執動相違失或交摭利病以邀功希進嘩者且聞於上頗煩親決文符互出莫知適從丁亥始並鹽鐵度支之部爲一使復置鹽鐵戶部度支副使非奏事卽有所更張則止署按檢餘皆本部副使判官主之三司副使自是始預內朝【據林特傳附見】以吏部侍郎陳恕爲尙書左丞知開封府恕在三司前後踰十數年究其利病條例多所攺創其徙他官也常薦寇凖可用及凖至三司卽檢其前後新攺創事類爲方冊其曉諭榜帖卽以新板別書賫詣恕第請署恕一一爲署之不復辭凖拜謝去故三司多循恕舊實自此始也景徳二年五月己巳時承平日久掌財賦者法禁愈密悉籠取遺利凡較課以租額前界處年增之榷務連歲有羨餘三司卽取多收爲額以上不候朝旨或致掊克癸酉詔增額或奏裁四年八月己酉三司鹽鐵副使林特劉承珪李溥等以議茶法歲課增溢遷官先是有司上歲課元年用舊法得五百六十九萬貫二千用新法得四百一十萬貫二年得二百八十五萬貫特等言所增益官本少而有利乃實也所虧虛錢耳於是特等皆遷秩仍下詔三司行新法毋得輙有攺更冬十月自幹徳開寶以來用兵及水旱賑給慶賜賞賚有司計度支所闕者必稽其數以貸於內藏俟課賦有餘卽償之淳化後天下歲貸有至三百萬者屢歲不能償則除其籍於是上命陳彭年撰內藏庫記述其事出以示王旦等曰此庫止爲計司備經費耳計司有闕必取於民茍非節用何以獲濟

大中祥符元年李士衡以本路錢助祀事【見天書門】三年春正月己未河北轉運使李士衡言本路諸軍歲給帛七十萬當春時民多匱乏常假貸於豪右方納稅租又償逋欠以故工機之利愈薄請官預給帛錢俾及期輒送民旣獲利官亦足用詔従之仍令優與其直其後遂推其法於天下七月甲寅上閱元和國計簿三司使丁謂進曰今府庫充牣倉庫盈衍上曰民俗康阜誠賴天地祖宗降祥而國儲有備亦自計司宣力也四年九月丙子三司鹽鐵副使林特上祀汾陰慶賜例冊上因謂宰相曰外道所給比往年南郊乃多十餘萬蓋募兵太廣爾其間老疾不任事者當令簡閱之王旦曰言事者稱民間小歉及遊手者皆宜募置軍籍然一例軍門何由復業不若盡歸田農有利自致滋殖也丁巳上以江南淮南接壤而鹽酒之價不等令三司與江淮制置發運使李溥規定以聞有司執言慮失歲課上曰茍便於民何顧歲入也五年春正月乙酉並州上芻粟之數可給四五年上曰河東仍歲丰穰儲峙尢廣自今諸路稔歲宜以時積谷爲凶年之備六年冬十月丁卯三司借內藏庫錢五十萬以備祭祀賞給七年春二月戊辰三司假內藏庫錢五十萬貫三月庚申三司借內藏庫綾十五萬疋八年五月辛卯河北轉運使李士衡等言管內諸軍凖備支用外有錢四十萬貫絹五千疋絲三千兩布二十萬疋請悉以上供優詔褒之其錢帛令本路貯積更勿輦致九年夏四月丁亥陜西轉運副使張象中言安邑解縣兩池見貯鹽三千二百七十六斤總計之三億八千八百八十二萬八千九百二十八斤計直二千一百七十六萬一千八百緡切慮尙有遺利望行條約上曰厚地阜財此亦至矣若過求增羨必有時而闕不許也丁未李溥言饒池江枕四州錢鹽每歲共鑄錢一百二十萬貫用銅四百五十三萬斤四鹽及產銅州軍見管銅共百五十二萬一千二百餘斤又信州鉛山等處銅穴自咸平初興發商旅競集官場歲買五六十萬斤采取旣多其數止及二三百萬斤望酌中定額淮南江浙荊湖制置發運使李溥以歲滿再任溥自言江淮歲入查視舊額增五百七十餘萬斤己未河北轉運使李士衡獻助南郊絹布六十萬疋錢二十萬貫每有大禮士衡必以所部供軍物爲貢計司檢勘其數實多矣故是奏件析之有詔嘉奬因謂輔臣曰士衡應猝有材然事忽略故人往往以虛誕目之然朝廷所須隨大小卽辦亦其所長也乙酉權三司馬元方言來春大禮於內蔵庫假賞賜物準奉祀例內有雜色疋帛內蔵庫言咸平景徳以來南郊悉不支撥慮他時爲例王旦月初降禦札令內蔵給諸軍賞賜時元方言職士豈無經度其賞賜止依舊借內帑金萬兩銀三十萬兩錢七十萬貫細絹一百萬疋余則三司規畫上曰元方在三司謗議甚多何也旦等曰元方盡心公家然性褊急而寡思慮同僚異議多以醜言詆之此所以賈怨也九月李士衡等言河北南郊賞軍細絹綿承前並自經運送今本部所積頗多望許充給賞詔天雄軍相衡貝博等州物帛依舊輸內蔵庫自余從之十一月甲辰三司言諸州商賈飛錢欲罷來年官布繒絹償乏詔發內蔵錢二十萬緡以給其費

天禧元年三月庚戌陜西轉運使司段惟幾言所部歲給諸軍衣絹二百萬皆自川陜輦輸而至今請以羨數七十萬上供詔令所在別庫貯之九月上出三司使馬元方所上歲供入財用數以示李迪時歲仍旱蝗上憂不給問曰何以濟費迪曰祖宗初置內蔵欲辦兵復西北故土及以支凶荒今邊無他費陛下用此以佐國用則賦斂寛民不勞矣出金帛數百萬借三司廸曰天子於財則無內外願詔賜三司以顯示徳澤何必曰借二年夏四月三司假內藏錢二十萬貫秋七月丁卯三司借內藏錢五十萬貫上作寛財利論賜士衡又出內藏錢二百萬貫以助經費士衡因請刻禦制於本廳從之九月丁卯詔賜錢綿三司假內藏銀十萬兩冬十二月所收租稅比至道末谷增二百七十萬八千餘貫絹減萬餘疋絁紬減九萬二千餘疋布增五十萬六千餘疋綫減五萬五千餘兩茶增一百一十七萬八千餘斤至道中兩京諸州收榷酒歲課銅錢一百二十一萬四十餘貫鐵錢一百五十六萬五千餘貫川賣曲錢四十八萬貫天禧末榷課銅錢七百七十九萬六千餘貫鐵錢增一百三十五萬四千餘貫賣曲錢增二十九萬一千貫鬧市渡津等稅中獲錢四百萬貫天禧末增八百四萬貫

仁宗

天聖元年正月丙寅朔詔攺元自宋興而吳蜀江南荊湖南粵皆富彊相繼附太祖太宗因其蓄藏守不能軒輊爲輕重論者或謂邊糴價以見錢恐京府蔵不足以繼爭言不便朝廷下書責計置司因令碩等行視諮乃條上利害略云推行新法功緒已見積年侵蠧之源一朝閉塞商賈利於復故欲有動搖願力行之無爲流言所易於是詔有司榜諭商賈以推行不變之意賜典吏銀絹有差八月李諮等旣條上茶法利害朝廷推行令者猶言不便辛未命學士孫奭等再加詳定十一月孫奭等言商人貼射則善茶皆入商人其入官者皆粗惡不好故人莫肯售又姦人倚貼射爲名彊市彊販侵奪官利獘不可不除請罷貼射法官復給本錢市茶而商人入錢以售茶者宜復之減諸科率庚辰詔從奭等議自是河北入中復用三說舊法給東南緡錢者以京師榷貨務償之四年六月罷永興秦坊等州新醋務初陜西運司言醋有微利已置務榷之請推其法於天下王曽曰榷酒蓋出於前代不得已若又榷醋則甚矣故罷之冬出內帑緡錢二十萬下京西路糴軍儲六年抑采金之利【四月二日】六月乙酉出內庫緡錢二十萬下京西運司糴軍儲鹽課淨羨七年三月甲申上封事者言天下茶鹽課虧請更其法帝以問冦瑊曰議者未知其要爾河北入中兵食皆仰給於商旅若官盡其利則商旅不行而邊民困於饋運矣法豈可數更上然之因謂輔臣曰茶鹽民所食彊設法以禁之致犯者眾但緣經費尙廣未能弛之又安可數更其法也秦州鹽課虧緡數十萬事連十一州詔殿中丞薛奎往按之還奏三司發鈔稽緩非諸州因言鹽法所以足軍費非政所宜行若不得已令商人轉貿流通獨闗收其徵則上下皆利孰與設重禁雍閼之爲民病有詔悉除所負八年春有上書言縣官榷鹽得利而爲害傳兩池積鹽【陜西解安邑】爲阜其上生木合抱數莫可校請通商平估以售寛民力乃詔盛度王隨議更其制隨與權三司使胡則畫通商五利上之丙申詔曰鹽池之利民食所資申命近臣詳立寛制特弛煩禁以惠黎元其罷三京二十八州榷法聽商賈入錢若金銀京師榷貨物交鹽兩池或云上書王景也景嘗言池鹽之利建通商之策大臣言其不便太后欲行之或以爲縣必多所耗太后曰棄數十萬亦可耗之何害大臣不敢復言故命盛度等與三司詳利害卒行景策有鹽池之民皆感聖恩自是商賈流行歲課入官耗矣九年夏四月辛巳三司請在京榷貨務入茶鹽錢歲以百八十萬三千緡建州茶市以三十萬斤眞州轉般茶歲以二百五十綱爲定額建州茶五百斤余從之

明道元年十二月議解鹽法二年八月三司自言籍田後繼有賞賚用度不足請假於內藏庫庚申出緡錢百萬賜之謂宰相曰國家錢本無內外蓋以助經費耳士系對曰不然有司未免侵漁百姓也十一月甲辰以京師饑出庫絹二十萬下三司代本路上供之數王隨陳商人易鹽五利

景佑元年以王隨盛度定解池鹽法以增剰各償一子官五月程琳爲三司使尢謹出入禁中有所取覆奏罷之內侍表言其顓琳聞之自直於帝曰三司財賦皆朝廷有也臣爲陛下惜爾於臣何有帝然之壬申出內藏錢一百萬賜三司秋天下常平倉置已久領於司農寺壬子始詔諸路運使與州長吏舉所部官専主常平錢粟旣而淮南運使吳遵路言本路下二百五十萬而常平錢粟才四十餘萬歲饑不足以捄卹願自經畫增爲之百萬他毋得移用許之二年冬上封事者言諸路歲以緡錢輸京師致四方錢重而貨輕丁卯詔江東市紬絹福建廣東廣西並市銀上供淮南湖北兩浙輸緡錢如故計三十萬三年三月權判戶部勾院葉淸臣請弛茶課以歲所課均賦郭鄕村人戶詔三司與評定所相度以聞皆以爲不可行及嘉佑四年卒行之是月李諮等謂罷河北入中虛估以實錢償芻粟茶如天聖之制又罷保任符驗之法初孫奭等𨿽增商人入錢之數而猶以爲利導故競市虛估之劵以射厚利而入錢者少縣官日以侵削至是諮等請視天聖三年入錢數苐損一千有奇入中增直視天聖元年數苐加三百詔皆可之【陜西入中願得茶者錢十萬在所給劵赴東南受茶十一萬一千茶商利之爭欲售陜西劵故中入錢京師請禁止皆施行】諮復言奭等變法歲損利不可勝計且以天聖九年至景佑二年較之五年之間河北緣邊十六州軍入中虛費緡錢五百六十八萬今一旦復用舊法恐豪商不便依托權勢以動朝廷請先期申命於是帝爲下詔戒勑而縣官濫費自此少矣四年正月壬午命侍禦史知雜事姚仲孫同詳定茶法請自今商人對置全買茶每一百貫見錢四分金銀折納從之甲午內藏庫主者言歲出緡錢六十萬以助三司始於天禧三年十二月時詔書切戒三司毋得復有假貸自明道二年距今才四年所借錢帛凡九百十七萬三千有餘請以天禧詔書申勑之奏可

寶元元年上封事者言變茶法歲輦京師銀絹易芻粟於河北配擾居民內虛府庫以困商旅非便丙辰命張觀程戡韓琦與三司別議之秋七月詳定茶法所張觀等請入錢京師以售眞州等四務十三場茶直十萬者又視景佑三年數損之爲錢六萬七千入中河北願售茶者又損一千而詔又苐損二千於是入錢京師止爲錢六萬五千入中河北爲錢六萬四千而已

康定元年九月龍圖閣直學士起居舍人權三司使鄭戩同知樞密院事戩在三司才半載復轉運使考課格分別殿最又勾較三司出入得羨錢四百萬緡庚子出內帑錢絹一百萬下三司助經費十二月出內庫絹一百萬下三司助邊丙戍詔司農等以常平錢百萬緡助三司給經費自景佑末不許移用常平數年間有餘積矣而兵食不足故降是詔館閣校勘歐陽修上書言便宜三事其三曰榷商賈興利廣則上難専必與下民共之然後流通而不滯然爲今議者方欲奪商之利歸與公上而専之故奪商之謀益深則爲國之利益損則一歲之間但云變法之未當夫欲十分之利皆歸於公至虧少十不得三不若與商共之常得其五也夫大商之能蓄其貨者豈其錙銖躬自鬻於市哉必有販夫小賈就而分之販夫小賈無利則不爲故大商不妬小賈之利者恃其貨博𨿽取利少貨行流速則積少而爲多也今爲大國者有無窮不竭之貨反妬大商之分其利寧使無用而積爲朽壊何哉故大商之善爲術者不惜其利而誘販夫國之善爲術者不惜其利而誘大商此與商賈共利取少致多之術也戊申通判河中皮仲容知商州兼提點采銅鑄錢事仲容常建議鑄大錢一當十旣下兩制及三司議其事謂可權行以助邊實於是葉淸臣從仲容議鑄當十錢學士承旨丁度奏漢五銖錢唐開元及國朝錢法輕重大小最爲折中此錢恐難革其私鑄三司使葉淸臣言新茶法爲適中請擇明習財利之臣別行課校上以號令數更民聽眩惑乃詔卽三司裁定務優販者然卒無所變也初明道二年復用天禧舊制聽商人入錢粟京師及淮浙江南荊湖州軍易鹽及景佑二年三司言諸路博易無利乃罷之而入京師無故是歲又詔商人入粟芻陜西並願受東南鹽者加數予之會河北穀賤三司因請內地諸州行三說法募人入中且以東南鹽代京師實錢詔糴至二十萬石止

慶曆元年秋乙卯以榷鹽鐵判官蕭承基戶部勾院王琪並提計度江南東西荊湖南北路鹽酒公事琪言天禧以荊湖鹽估髙詔斤減三錢或二錢自後入內浸損請復舊許之令詔江饒池三州鑄鐵錢三百萬緡以備陜西諸費丙辰以京城谷貴發廩粟一百萬斛減價出粟以濟貧民二年六月甲戌出內庫銀一百萬兩紬絹各一萬疋下三司以給邊費三年己未翰林學士兼龍圖閣學士兵部員外郎王堯臣戶部郎中權三司使堯臣始受命言於上曰今國與民皆獘矣陛下任臣如何因請自擇僚吏上納其言堯臣果以治辦聞是歲堯臣取陜西河東三路未用兵前及用兵後歲出入財帛之數會計以聞寶元元年未用兵三路出入錢帛糧艸陜西入一千九百七十八萬出一千一百五十一萬河北入二千一十四萬出一千八百二十三萬河東入一千三十八萬出八百五十九萬用兵後陜西入三千三百九十萬出三千三百六十三萬河北入三千七百四十五萬出二千五百五十二萬河東入一千一百七十六萬出二千三百三萬又計京畿出入金帛寶元元年入一千九百五十萬出二千一百八十五萬是歲郊祠故出入之數視常歲爲多慶曆二年入二千九百二十七萬出三千六百一十七萬有奇數皆不與焉以此推之軍興之費廣矣庚申鹽鐵判官呂紹寧爲淮南轉運使至淮南亟上羨錢十萬諫官歐陽修請卻所上錢並治紹寧以戒姦吏刻剝五月淮江歲漕不給京師之軍儲大臣以爲憂樞密副使範仲淹言國子博士許玄可獨倚任辛未擢充江西兩浙荊湖制置判官元曰以六路七十二州之粟足京師者吾不信也至則瀕江州縣畱三月糧余悉發之逺近以次相補引千餘艘轉漕而西未幾京師勅三司官吏曰經國以財爲本而三司紀綱不振久矣今邊隅未靖用度甚廣軍資所急民力重困其務葉心營職無或因循以踵前獘六月甲辰詔曰議者多言天下茶鹽■﹝樊﹐石代大﹞鐵銅坑治之有遺利朕懼開掊克之政常抑而不宣然尙慮有過取而傷民者轉運司其諭所部官吏條上利害以聞初議欲弛茶鹽之禁及減商稅旣而範仲淹以爲茶鹽商稅之入但分減商賈之利爾於商賈未甚有害也今國用未省不取之於山澤必取之商賈今爲計莫若先省國用國用有餘當先寛賦役後及商賈弛禁非所當先也其議遂寢八月己亥出內庫紬絹二百萬下三司助經費用韓琦之言也六年春正月戊子知制誥王堯臣罷三司使爲羣牧使堯臣主計凡三年前使姚仲孫借內蔵錢數百萬久不能償堯臣悉按籍償之而軍國之費猶沛然有餘蓋未嘗加賦於民也益梓夔三路轉運使皆乞增鹽並課歲可爲錢十餘萬堯臣因不敢從上問其說對曰庸蜀僻逺恩澤鮮及而貢入常倍民力由此困朝廷旣未有卹之而又牟利焉是重困也𨿽有小利必有大損矣上善其對然權幸塞路多因裁抑京師數爲飛語上一切不問而堯臣爲之自若已而言於上曰臣之術止於是矣且臣母老願解三司旣罷顧慰勞之堯臣頓首曰非臣之能惟陛下信臣爾五月減卭州鹽並歲額緡錢一百萬論者謂歲損縣官錢二萬餘緡秋七月三司使王拱辰言太祖時兵十三萬太宗時十八萬章聖時十八萬今又倍之兵精在眾冗散坐食非計也三司𨿽總財用大計而事實在外請諸道帥臣並任其責乙未詔大名府夏竦知並州鄭戩知永興軍程琳並兼本路計置糧艸事從拱辰之言也右諫議大夫權禦史中丞張方平爲翰林學士權三司使言自開寶以來河北鹽聽人貿易官收其算歲爲額錢十五萬緡上書者常請禁榷以收遺利余靖時爲諫官丞言自用兵以來河北之民檢點義勇壯士及諸色科率數年之間未得休息臣常痛燕薊之地陷於邊人陷百年而民忘南顧之心以戎地之法大率簡易鹽曲俱賤科役不煩故也昔者太祖皇帝時推恩意以恵河朔故許通鹽商止令收稅今若一旦榷絕價必騰踴民茍懷怨悔將何及其議遂寢【方平言再榷政事見聖政門】七年三司使張方平言勘會陜西用兵以來內外所增置禁軍八百六十餘指揮約四十有餘萬人通人員長行用中等例每人約料錢五百月糧兩石五斗春令衣紬絹六疋綿十三兩隨衣錢三千計每年共支料錢二百四十萬緡糧一千二百萬石準例共折米計七百二十萬石紬絹二百四十萬疋綿四百八十萬兩隨衣錢二百二十萬緡每次南郊賞給六十萬緡內馬軍一百二十餘指揮若馬數全足計六萬有餘疋每支艸一千五百一十二萬束料一百五十一萬二千石其系三路保捷振武宣毅武衛淸邊蕃落等指揮並本道土兵連營仰給約二十餘萬人此屯駐戍兵當四十萬又自慶曆二年以後增添給送西北銀絹內外文武冗官日更增廣以此三司經用弗贍若據國家天下之廣歲入之數自古無此之多也然有司調度交見匱乏直以支費數廣不量入以爲出所致爾請舉一事而言則他可以類知也景佑中天下預買紬絹一百九十萬疋去年至買三百萬疋諸路轉運司率多訴者有司末如之何議者徒知茶鹽諸課利之法獘而不知獘之所由臣詳求其故法實不獘勢使然爾置兵有策則邊費可省則兼並之民不能觀時緩急以侵利權而有司制其輕重矣太祖皇帝所蓄兵不及十五萬太宗蓄兵亦不過四十萬先皇咸平中備邊賊禦北冦搜募戰士至五十萬人及契丹請和祥符以後稍淸弛汰馬牧地給耕民邊將占兵自固者輒罷之至於寶元幾四十年可謂久安矣向因夏戎阻命始藉民兵俄命剰之以補軍籍遂於陜西河北京東京西增置保捷武衛宣毅等軍旣而又置宣毅於江淮荊湖福建等路凡內外增置禁軍約四十二萬餘人通三朝舊兵義勇州郡廂軍諸小分剰員等不列於數連營之士日增南畝之民日減邇來七年之間民力大困生民之膏澤竭盡國家之府庫空虛而此冗兵狃於姑息寖驕以熾漸成厲階然且上下恬然不圖營救惟恐招置之不多也蓋財計盈虛時事安危系諸兵而已矣臣近約度今年在京支計前已進呈只是凖擬常呈用度圓融變轉僅以有備過此以往若更因之以橫費加之以饑饉𨿽有智者亦難以善其後矣伏望令中書樞密院檢會臣前奏審加詳議早爲之所猶須效在累年緩則益不及矣八年初陜西軍興移用不足知商州皮仲容康定元年十二月始建議來洛南縣紅峯山號州靑水治靑銅置阜民朱陽二監以鑄旣而陜西都運使張奎【元年正月奎爲陜西漕】知永興軍範雍【元年雍知永興兼漕】請鑄大錢與小錢兼行大錢一當小錢十奎等又請因普州積鐵鑄小錢元年九月及奎徙河東二年十月又鑄大鐵錢於晉澤二州亦以一當十以助闗中軍費未幾三司奏罷河東鑄鐡錢而陜西復來儀州竹夾嶺黃銅置博濟監鑄大錢【實錄在四年】朝廷因勑江南鑄大銅錢而池江號饒州又鑄小錢悉輦至闗中數州錢雜行大約大銅錢三百鑄十大銅錢一以故民間盜鑄者眾錢文大亂物價翔踴公私患之知並州鄭戩請河東鐡錢以二當銅錢一行一年又以三當一或以五當一罷官鑪日鑄但行舊錢朝廷嘗遣魚周詢歐陽修分察兩路錢利害是月學士張方平宋祁禦史中丞楊察與三司使葉淸臣先上陜西錢議請以江南議商州大銅錢一當小錢三又言姦人所以不鑄小錢者以大銅錢得利厚而官不必禁若鑄大錢無利又將鑄小鐡錢如陜西亦以三當一且罷官所置鑪朝廷皆施行自是姦人稍無利猶未能絕濫其後詔商州罷鑄靑黃銅錢皇佑二年二月又令陜西大銅錢皆當二嘉佑四年三月盜鑄乃止然令數變兵民耗於資用類多咨怨久之始定九月癸亥三司言韶州天興場銅大發歲采二十五萬斤請置監鑄詔以爲永興監丁亥屯田員外郎範祥提點陜西路刑獄兼制置解鹽祥先請變兩路鹽法詔祥乘傳陜西與都轉運使共議時慶曆四年春也已而議不合祥亦遭喪去及是祥復申前議故有是命使自榷行其法公私以爲便云十二月丙子詔三司河北沿邊州軍客人入中糧艸攺行四說法每以百貫爲率在京支錢三十貫香藥象牙十五貫在外支鹽十五貫茶四十貫初權發遣鐡判官董沔言切以今之天下亦端拱淳化之天下今之賦稅不加耗於前者廢三說之法爾請行三說法以救財用困乏之獘下三司議三司言請如沔議沔平陰人也

皇佑元年冬十月壬戌遣戶部副使工部員外郎包拯與陜西運司議鹽法始範祥議攺鹽法論者爭言其不便朝廷獨以爲利委祥推行之拯旣受命卽言臣前在陜西備知鹽法自慶曆二年範宗傑建禁榷之議公私煩擾嗟怨之聲盈於道路前後臣僚乞復舊法通商以救闗中雕獘有司執奏議終不行昨因範祥再有請起兼葉淸臣曽知永興見其爲患遂乞依祥擘畫復用通商舊法此乃於國有利於民無害臣詳細範祥所奏事宜頗甚明白且國家富有天下當以卹民爲本今𨿽財用微窘亦持經久之計豈忍爭數十萬緡不能更延一二千以責成效信取橫議復所獘法俾闗中生靈何以措其手足及拯至陜西主祥議又言財用所以窘乏蓋自西事以來三路並仰給三司是所入有限而出無限安得不窘乏也方今邊防無事亦當以國家大計爲先若不鋭意而逺圖之臣恐日削月脧爲害不淺萬一小有警急何以取濟但令三路各自足用則帑廩何患不實拯又言景徳慶曆天下財賦歲出入數二年春正月壬子命翰林學士承旨王安臣入內都知王守忠右司諫陳旭與三司使較天下每歲出入之數以聞【四年正月以聞】自康定元年陜西募人入中並邊芻粟始加數給東南鹽而河北稍用三說法亦以東南鹽代京師所給緡錢數足止及慶曆三年三司又請又康定元年法募人入中乃詔入中陜西河東者持劵至京師償以錢及金帛各半有不願受金帛者與香藥茶鹽至八年河北行四說法鹽惟其所欲而東南鹽利特厚商賈不願受金帛者願得鹽至八年河北行四說法鹽居其一而並邊芻粟皆有虛估騰踴至數倍募至京師反爲商賈所抑鹽百八斤舊售錢十萬至是止六萬商人以錢估劵取鹽不復入錢京師帑藏益乏於是詔三司詳定王堯臣等請復入錢京師法視舊數增與鹽而並邊入中先得劵受鹽者河東陜西入芻粟直錢十萬止給鹽直七萬河北又損爲六萬五千且令入錢十萬於京師乃聽兼給謂之對貼自是入錢京師稍復故八月知諫院陳旭言阮逸常建言作錢葆飾以翠羽且藉以鹿皮欲與錢兼行且錢幣爲用天下之大命也其輕重有與物適均乃能下流而不窮昔張湯爲武帝巧制皮幣取譏後世阮逸譎怪尢甚豈可用之後世開姦詐之心哉上然之十一月壬辰賜淮南江浙荊南制置發運使金部員外郎許元進士出身上謂執政曰發運使總領六路十八州軍其財貨調用幣谷粟歲千百萬宜得其人而久任之今許元累上章求解朕思之不若奬勵以盡其才故特有是詔三年二月詔三司河北入中糧艸復行見錢法初四說法止於並邊諸州而內地諸州有司蓋未嘗行請卽以康定元年詔書從事自是三說四說法並行於河北未幾茶法復壊芻粟之人大率虛估居其十之八公私兩失其利請復見錢法上可之仍一用景佑三年約策又懼好事者之橫議庚子下詔略云自今有依前事爲議者並須究知厥理審可施行若其事上而驗問無狀寘之重罰初用董沔議河北便糴沿邊行三說法內郡行四說法國子博士監榷貨務薛向言祖宗之法塞丁入粟三司出茶鹽香藥象牙之物稱其直號三說都內郡則運司以常賦充今攺用四說是歲常倍出中都錢而茶鹽香藥象牙之物出多而用有極則賤價而不售官私兩失其利尋下其議議者共主沔議向又作編年書述祖宗以來河北三說及指現錢利害書奏不報不三歲榷貨物積交引錢七百萬貫未有以償而山場榷務茶江淮鹽中都香藥等物富商爭以財算而三邊之糴不行朝廷始用王堯臣詳定爲檢閱文字乃黜沔補外郡而復見錢法且委向置場支榷貨務積交引錢以救其獘詔擢向大藩十二月先是包拯還自陜西見復見近降勑命陜西鹽且依範祥擘劃通商放行此誠國家大利而中外臣僚不詳本末時有橫議所賴朝廷特典主張兼祥見充本路提刑與運司每常公事往來或至違異必恐不能葉心以濟深屬不便欲望聖慈特許就除祥爲本路運副只理提刑資序所貴擘劃鹽會詳新法比較舊法二年給增錢五十一萬六千貫有零望允臣所奏庶沿邊軍儲足備三司使田況亦請久任祥使専其事己亥範祥爲陜西轉運副使仍賜金紫以寵之二年春王堯臣等較慶曆皇佑四年總天下財賦出入凡金帛絲纊薪芻之類皆在其數參較耗登皇佑四年入中億二千六百二十五萬一千九百六十四而所出無餘爲書一卷丙辰上之詔送三司取一歲中數以爲定式【二年正月受命】二月兵部郎中傅永爲戶部副使慶曆末永自梓州漕移陜西時闗中用折十鐡錢盜鑄不可勝紀公私患之永獻策請變錢法至境問民所乏貸以種錢糧令麥熟𨿽償而薄取其息民大悅永亟檄州縣凡散三百八十萬緡大錢息盡乃以聞已而朝廷變法遂下令以小鐡錢三折大鐵錢一民出不意破產失業自經死者甚眾而盜鑄亦衰止所貸得麥四十萬斛商人入糴於邊而受錢於中都歲五百萬緡時江北奏乞錢朝廷未有以給永言諸道倉廩實請以所當受錢畀之上嗟賞自康定用兵陜華以西移輸於邊民力大困永令輸本部而轉錢以輸邊糴儲亦無乏王堯臣詳定課積上其事乃賜市之歲可謂遣利五十萬以爲然委茂則任其事範鎭言內藏榷貸務同是國家之物豈有榷貸榷務固欲滯商人算財而令內蔵乘賤以買之與民爭利傷體壊法上諾鎭言遽罷之自皇佑二年攺用見錢法而京師積錢少不能支入中之費帝出內庫錢帛百萬以賜三司久之入中者寖多京師帑蔵益乏商人持劵以俟動稱歲旬月則至損其直以售於畜費之家故言利者欲革之朝廷旣行卽止然自此凡並邊虛估之獘復起皇佑四年壬戌三月出絹十萬七月錢三十萬絹十萬五年七月錢十萬絹三十萬綿十萬今年六月紬絹五十萬緡錢三十萬官兵吏支費用時命官裁節無所建明嘉佑元年秋端明殿學士兼龍圖閣學士吏部知益州張方平爲三司西鄙用兵西蜀多所調發方平還自益州奏免橫賦四十萬貫疋及卭州鑄錢十萬蜀人便之又畫漕運十四策方平始主計京師有三年糧馬粟倍至是僅足一歲糧減半宰相富弼讀方平奏上前書漏盡十刻侍衛皆跛倚上太息稱善弼曰此國家大本非常奏也悉如所舉施行退謂方平曰自慶曆以來公論食貨詳矣朝廷每有所益必以公奏議爲本凡除主計未嘗不先公也其後未期年而京師有五年之蓄二年十一月置江淮南荊湖制置司勾當公事鹽運一員初三司言商旅於榷務貨入見錢策東南鹽歲課四百萬緡諸路搬運不足而課益虧請選官置司以主之【歐陽有奏可考】三年春壬辰復以度支員外郎範祥制置解鹽從三司使張方平及禦史中丞包拯之言也祥自慶曆八年十月制置解鹽皇佑四年五月坐他罪責去祥始言歲入緡錢可得二百三十萬後不能下皇佑三年入緡錢三百二十一萬四年二百十五萬以四年數視慶曆六年增六十八萬視七年增二十萬舊歲出榷貨緡錢慶曆二年六百四十七萬六年四百八十萬至是榷貨務錢不復出其後歲入𨿽贏縮不常至五年猶及百七十八萬至和元年百六十九萬其後遂以元年入錢爲歲課定率量入計出可助邊費十之八九並邊復聽入芻粟以當實錢而虛估之獘增長劵直亦從而賤歲損官課無慮百萬故方平及拯復用祥祥旣受命請重禁入芻粟者其劵已在嘉佑以前毎劵別使輸錢一千然後予鹽又言商人持劵若鹽粥京師皆虧失本錢請置官京師蓄錢二十萬緡以待商人至者劵若鹽估錢則官爲之售劵紙六十鹽席十千毋得增損所以平其市估使不得爲輕重詔以都鹽院鹽官兼領之自是稍復祥舊云四年春二月始命韓絳陳旭呂景初卽三司置局議弛茶禁其十月三司言宜約至和之後一歲之次以爲得悉錢均賦茶戶民資其買賣所在收算請邊官詢察利害以聞詔遣王靖等分行六路及還皆言如三司議便己巳詔曰古者山澤之利與民共之故民足於下而君裕於上國家無事刑法以淸自唐建中始有茶禁上下規例垂三百年如聞比來爲患益甚民被誅求之困情所不忍於是江湖之間幅員數千里爲陷穽以害吾民也朕心惻然念此久矣間遣使往就之問驩然皆願弛其禁歲入之課以時上官一二近臣條析其狀朕猶若慊然又於歲輸裁減其課使得饒阜以相爲生剗去禁條俾通商利歷世之獘一旦以除著爲常經弗復更制損上益下以休吾民尙慮喜於立異之人緣而爲姦之黨妄陳議奏以惑官司必寘明刑無或有貸初所遣官旣議弛禁因以三司歲課均賦茶戶凡爲緡錢六十三萬有奇使輸縣比輸茶時其出幾倍朝廷難之爲損其半歲輸緡錢三十三萬八千有奇謂之租錢與諸路本錢悉儲以待邊糴自是惟臘茶禁如舊余茶徧行天下矣癸卯詔曰聞陜西民間多濫鑄大錢以至市易不通其以見行當三大錢並當小鐵錢之二本路官員已支三月俸者卽計其數貼支是議者欲變大鐵錢當一提點祠部員外郎集賢校理陸詵言民間貴小銅錢大鐡錢他日一當三猶輕之今令與小錢均直則大錢必廢請以一當二此則公私所損無幾商賈可以通行兼盜鑄無贏則必自止詔行之自是盜鑄乃止然令數變兵民耗於資用類多咨怨久之始定五年三月己巳詔書旣弛茶禁論者猶謂朝廷忘於便人欲省刑法其意良善然茶戶困於輸錢而商賈利薄販粥者少州縣徵稅日蹙經費不充知制誥劉敞學士歐陽修頗論其獘以爲商賈不行稅額不登且乏國用三害也修以爲弛禁有一利而害有五是時朝廷方排眾論而行敞等𨿽言不聽也六年夏權三司使包拯爲給事中拯在三司凡諸管庫供上物用皆科率外郡積以困民拯特和市民得無擾吏負錢帛在縲紲間輒逃去械其妻子皆釋之司馬光言財利在養其本原【見謀國逺略門】秋丁丑命翰林吳奎王瓘同詳定茶法初江湖漕鹽旣雜惡又官估髙故百姓利食私鹽而並海之民以魚鹽爲業由是爲盜賊者眾慶曆中廣東運使李敷王由等請運廣州鹽於南雄州以給虔吉江南運司初以爲非便其後戶部判官周湛等八人復請運廣鹽入虔州江西亦謂自具本錢取之皇佑五年始詔屯田員外施元長乘驛會江西廣東運司議利害至和初元長與運使閻詢元絳皆如湛議而發運使許元以爲不可三司是元言遂止或又請官置鋪運廣鹽至虔州或請榷虔州官鹽價以平其直朝廷嘗遣職方員外郎黃炳乘驛會所屬鹽司議繼命點提鑄錢沈扶覆視炳欲損所增官估斤爲錢四十以十縣五等戶夏稅率百錢令糴鹽三斤隨夏稅入償官置五都倉貯鹽募鹽鋪戶入錢二州赴五倉受鹽還三州貿易朝廷卒從炳扶等策然歲才增糴六十餘萬斤先是蔡挺知南安常條奏利害至是擢挺江西提刑兼制置使挺增淮南漕鹽新綱爲十二綱扶新選江西漕船團爲十綱以三班使臣命之有取通秦楚都倉鹽綱三十五艘至州乃發輸官有餘則以畀漕州吏卒官復以平半價取之由是減侵盜之獘鹽價遂差又損糴價歲課視舊額增三百餘萬斤乃罷扶等所率糴鹽隨夏稅入者盜販者稍畏縮朝廷以挺爲能畱之

英宗

治平二年國賦內外入一億一千餘萬出一億二千餘萬諸路積一億一萬而京師無與焉九月庚辰三司使韓絳上治平會計錄六卷

神宗

熈寧元年三月上謂文彥博等曰當今理財最爲急務養兵備邊府庫不可不丰大臣宜共畱意節用因稱太宗朝一老宮人尙在爲朕言宗祖用財甚約尙有侍禦乞增俸命給十千輒薄所賜太宗曰朕昔爲供奉官俸止十千此數尙足贍家耳敢以爲少耶遂幽囚至死五月丙寅命司馬光滕甫同看裁減國制度仍取慶曆二年數比見今支費有不同者闗折以聞光等對言國家所以用不足者在於用度太奢賞罰不節宗室繁多官職冗濫軍旅不精此五者非愚臣一朝一夕所能裁減若但欲依慶曆二年裁減制度比見今費數此止當其三司供析其同與不同立可盡見明日卽罷減裁局但下三司供析而已二年正月丁亥上謂輔臣曰近見內蔵庫藉文具而已財貨出入略無闗防前出龜腦眞珠粥於榷貨務數年不輸錢亦不勾考常聞太宗時內蔵財貨每千計用一牙籖記之名物不同所用錢色亦異他人莫能曉也常匣而置之禦閣以參驗帳籍中定數晚年常出錢示眞宗曰善保此足矣今守內蔵臣皆不曉帳籍闗防之法當更擇人領之勾當禦藥院李舜舉代其不職者九月條例司言銀銅坑冶之物皆上供而費出諸路故轉運司莫肯爲課入滋失今旣假髮運司以錢貨聽移用六路之財則東西南經費皆當責辦請令發運司兼提舉九路銀銅鉛錫坑冶市舶等事從之薛向羅應提舉三年六月上批薛向等所總東南諸財利創事之始實藉諸處官吏逺邇應接乃可集辦近𨿽累指揮如向等奏辭官吏並聽與應副置均輸卽許辟官屬【二年七月】十月辛丑遣發運司管勾運鹽劉忱同陜西轉運使相度本路興置鑄錢監利害以聞以發運使薛向等請出上供錢帛二十萬貫回買岑水場銅鉛四百餘萬斤運至陜西增鑄百萬緡以備邊計也其後劉忱等所奏至多與向議協同乃詔行之四年二月戊辰上對輔臣曰向來茶法之獘文彥博曰非茶法獘也蓋昔年用兵西北調邊食急用茶償之其數旣多茶不售則所在委積故虛錢多而壊法也王安石曰榷茶所獲利已多矣吳充曰仁宗朝茶法甚獘時歲猶得九十餘萬緡亦不爲少茶因用兵而壊彥博之言是矣五年四月壬子詔環慶路鹽池去年虧錢五十五萬緡令轉運使及制置解鹽司具析以聞上曰鹽酒之法旣未可弛卽須嚴禁王安石曰陛下𨿽致治如唐虞時鹽酒法亦不須弛若欲推利於民惟須農而已末作不禁更能害農非堯舜之政也九月丙午朔權三司使薛向言延慶秦渭等九州島舊皆有折博務召商人入芻粟錢帛償以解鹽歲收緡錢一百六十六萬今割秦之古渭寨以爲通逺軍兼新城鎭洮軍皆未有儲積以待緩急從之七年四月上曰古者什一而稅足矣今取財百端不可爲少安石曰古非特什一之稅而已市有泉府之官山林川澤有虞衡之官有絘市總布質布廛布之類甚眾闗市有徵而貨有不由闗者舉其貨罰其人古之取財非但什一而已今之稅亦非重於先王之時但不均又兼並爲患六月上謂輔臣曰天下財用朝廷若少畱意則所省不可勝計昨日檢並軍營今會計減軍員十將以下三千餘人除二節特支及兼將外一歲可省錢四十五萬緡米四十萬石絹紬二十萬疋布三萬端艸二百萬束若每事如此及諸路轉運使得人更令久任使之經畫財其可勝用哉九月癸丑提舉永興秦鳯路交子來廸制置永興秦鳯路交子是時闗中錢法獘永興軍路安撫使吳中復請以錢四十買缺惡錢一斤則民間轉専行省撫大錢少不足用請以所買惡錢悉攺鑄大錢而民間所行私大錢一以小銅錢買而更鑄之永興軍路轉運使皮公弼請盡買惡錢且每行置錢鐡相易秦鳯路轉運使熊本言買惡錢及禁舊通行大錢銅錢相易皆非便於是詔逐司度利害以聞冬十月庚辰詔三司置會計司以宰臣韓絳爲提舉先是絳奏三司總天下財賦其入之數並無總要考校盈虛之法欲選官置司以天下戶口人丁稅賦及場務坑冶河渡房廊之類租額年課及一路谷出入之數去其重復注籍歲比較增號及具廢置名件錢物羨余橫費等數使有無相濟如此則國計朝廷可以省議論政事足寛民力仍乞令降提而三司使章惇亦言天下財賦帳籍汗漫無以察其耗登之數請選置才士刪修爲策每年校其增虧以考驗諸路當職之官能否得以升黜故有是命八年三月丁酉詔秦鳯路等處轉運司度所鑄大鐡錢數及充交子本錢外不須廣鑄委熊本總制營辦六月三司使章惇言河東永利兩監鹽歲課舊額二十萬緡自許商人並邊中糧艸增饒給鈔支商人得鈔千錢才售四百縣官暗失錢數鋪已獲利不貲又私鹽不禁歲課日減才十萬四千餘緡若計糧艸虛估官才得錢三萬餘緡視舊虧十之八今若依解鹽利募商人入錢請買或官自鬻仍嚴禁私販歲課必大增羨余緣邊糧艸卻用見錢糴買詔河東轉運使範子奇趙子幾相度詳具條約以聞鬻祠廟【見聖政門】十年禁羨余【見聖政門】六月上恐民間用大錢則富民蔵小錢又恐四方聞行兩等錢以爲窮窘乃欲罷行折二錢安石罷之上欲復用兩宮竟不用折二錢故折二錢未嘗入禁中侍禦史周尹言近來錢幣不一今欲望將折二錢更不別行故鑄亦不須揀選自今後只作一文使用

元丰元年十二月上每憤北境被侵慨然有復幽燕之志卽景福殿庫聚金帛爲兵費是年始更庫名制詩以揭之曰五季失圖遺患孔熾藝祖造邦思有懲艾爰設內府期以募士曽孫保之敢忘厥志凡三十庫後積羨贏又揭以詩曰每虔夕惕心妄意遵洪業顧予不武姿何以成戎捷三年正月經制熙河路邊防財用言置司以來實收利入元丰元年四十一萬四千六百二十六萬貫石二年六十八萬四千九十九貫石羣牧司收廢監租課等錢百十六萬緡有奇十二月知邠州王孝先上屯田當田司熙寧七年至十年費錢十五萬五千四百餘緡五年詔戶部右曹於京東等十二路發常平錢八百萬緡輸元丰庫左蔵內藏外又有元丰庫雜儲諸司羨餘錢六年三月吳居厚言自置鹽稅司近二十年商人負正賦稅錢七萬六千餘乃倍稅十五萬二千餘緡皆周革提舉失於拘榷乞辛卯詔自今擘劃創立課利歲每收萬緡遷一資十二月自熙寧初始變礬法歲課所入元年爲錢三萬六千四百緡有奇並增者五歲乃取熙寧六年中數足以一十八萬三千一百緡有奇爲新額至元丰六年增至三十七萬七千九百緡而爲軍礬萬民自鬻置場售之歲課一百五十萬斤用本錢萬八千緡至治平至元丰數無增追云七年十二月天下免役計緡錢一千八百七十二萬九千三百場務錢五百五萬九千谷石帛疋九十七萬六千六百五十七

哲宗

元佑元年三月戶部言乞罷榷醋之禁從之二月詔戶部黃�兼按察四川路茶法劉摯上言乞大減歲市之額稍增近直之價削納茶無名之錢以充養園戶以革欺幸蘇轍言孟蜀竊據始有榷茶法藝祖罷之淳化間王小波李順因販茶失業遂爲大盜近來李稷引陸師閔共事增額於成都府置都茶場許以金銀諸貨所博遂以折博爲名遣公人牙人搔擾民間無復寧歲今乞朝廷罷放榷法使小民自作交易但取稅錢而已四月上官均言財用出於一司則有無多寡得以相通近聞內蔵賣逺年縑帛止二三百文每縑須近二千合所賣之直十隻一二此有司之罪臣乞欲令戶部大府等於內蔵諸庫得加檢察而轉資其歲久之貨幣八月戶部請支撥余便司錢二十萬貫應付河北糴買從之王巖叟對曰靑苗困民之法數年後民將自足國用亦足朱光庭亦進曰百姓足君孰與不足巖叟又曰陛下若憂不足恐小人窺伺妄獻功利之說十二月詔諸路元丰七年已前坊場免役寛剰錢許畱一半余置場和買可變轉物貨其物貨逐旋起發於元丰庫送納三年正月攺封樁錢物庫爲元佑庫隸尙書省左右司三月詔攺元丰元佑庫爲元丰南北庫增南庫官一員閏十二月韓忠彥蘇轍韓宗道等言本部近編成元佑會計錄大抵一歲天下所收錢谷金帛等物未足以支一歲之出臣等今日欲取朝廷費用錢物詳加裁節多不致於傷財少不致於害事六年九月詔自元佑六年每歲於內蔵庫支緡錢五十萬赴元丰庫樁管補助沿邊軍需

紹聖元年正月以元丰庫錢十萬絹七萬應宣仁皇后山陵之費七月蔡京上理財之術言取會諸路元佑財利名額其所費減可與不可各具條奏立爲成法十一月戶部言諸路上供錢帛多欠不足章惇曰自元佑以來司馬光等務散府庫姑息小民以致財用匱乏上曰利法弛壊而講求之

元符元年上以內庫銀絹二百疋兩赴逐路經略司準邊事內庫闕銀以絹七十萬疋貼支壽原路乞降度牒五十付本司爲備邊之費詔從其請二年秋七月上謂曽布曰陜西錢輕欲變法鄭雍欲給鈔安涇以爲不可曰錢法不可輕變今幸有鈔法可以救貴之獘使物價平鹽課鹽鐡錢重民不食貴鹽公私之利不一何爲不行而乃欲變錢法乎上然之三年十一月戶部言天下坊場三萬一千餘處總一界一千一百餘萬每歲以一百萬入內帑助邦國用而敗折逋欠或破產不能償乞修立良法從之

徽宗

政和三年六月尙書省言自創新法鹽鈔方及一年已收息錢��餘萬貫若不支散自無地可著鹽課之盛至是極矣

宣和二年時鹽法已壊王黼命州縣設限立額給鈔敷給與人戶如一戶給十鈔其後遂至計口而給家至戶擾𨿽嬰兒不免

太平治迹統類卷二十八

●欽定四庫全書

太平治迹統類卷二十九

﹝宋﹞彭百川

撰官制沿革上

太祖

建隆二年閏二月殿前都檢點慕容延釗罷爲山南西道節度使侍衛親軍都指揮使韓令坤罷爲成徳節度使自是殿前都檢點遂不復除授三年二月甲午詔今自五日內殿起居百官以次轉對並須指陳時政得失朝廷急務或刑獄寃濫百姓疾苦若咸采訪以聞仍須直書其事不在廣有牽引事闗急切許非時詣上章奏不得須候次對乙亥詔翰林學士班位宜在諸曹侍郎之下官至丞郎在常侍之上至尙書依本班故事翰林學士侍從親密不在外朝每五日起居班於宰相之下會宴卽坐一品之前合班在尙書之上於是陶谷以禮部尙書爲學士承旨而同列李昉等官止列曹郎中谷乃因事建白而降此詔是實表異軋昉等也壬午有司上復位合班儀制升六曹侍郎在給捨上郎中在補闕上員外郎在拾遺上節度在六曹侍郎上中書侍郎下故事北省官爲侍從班五品押南省四品八品押南省五品節度使在諸司二品下於是攺焉冬十月以樞密副使兵部侍郎趙普爲檢校太保充樞密使不帶正官自普始也又以宣徽北院使李處耘爲宣徽南院使處耘前自揚州還老幼遮道泣涕累日不得去十一月癸巳詔中書門下毎縣復置縣尉在主簿之下俸祿與主簿同凡盜賊鬥訟先委鎭將者詔縣令及尉使復領其事自萬戶至千戶各置弓手有差五代以來節度使補署親隨爲鎭將與縣令抗禮凡公事専達於鎭將州縣吏失職自是還統於縣鎭將所主不及鄕村但市郭而已從樞密使趙普之言也

幹徳元年六月詔自今臺省六品諸司五品登朝第二任方得補蔭五府少尹不在卽限下四月己酉始命刑部侍郎賈玼等通判湖南諸州六月庚戌命大理正奚嶼知館陶縣禦史王佑知魏縣楊應夢知永濟屯田員外郎於繼徽知臨淸縣常參官知縣自玙始也二年春上以選人食貨者眾詔吏部流內銓聽四時參選仍命學士承旨陶谷等本司重詳定循資格及四時參選條宰相範質王溥魏仁浦等再表求退戊子以質爲太子太傅溥爲太子太保仁浦爲僕射皆罷政事先是見天子必命坐有大政事必商議之常從容賜茶而退自余號令除拜刑賞廢置但入熟狀畫可降出卽行之唐及五代皆不攺其制猶有坐而論道之遺意質等以先朝舊臣稍存形迹且憚上英武毎事輒具札子進呈退批所得聖旨而同列署字以志之常言於上曰如此則盡稟承之方免妄誤之失矣上從之由是奏禦浸多或至所悞賜茶之禮尋廢固弗暇於坐論矣後遂爲定式蓋自質等始也庚寅以樞密使趙普爲門下侍郎平章事集賢院大學士宣徽北院使判三司上黨李崇矩爲檢校太尉充樞密院使上旣除普及崇矩乃無宰相署勑上時在資福殿普因入奏其事上曰卿但進勑朕爲卿署字可乎普曰此有司事非帝王所行也乃始問翰林學士講求故事陶谷建議以爲自古輔臣未嘗虛位惟唐太和中甘露事後數日無宰相時左僕射令狐楚奉行制書今尙書亦南省長官可以署勑竇儀曰谷所陳非承平令典不足援據今皇弟尹開封府同平章事卽宰相之任也上從儀言壬寅勑趙普監修國史先是宰相監職皆內降制處分今正用勑非舊制也國朝承唐五代之後命宰相分鎭三館首相爲昭文館大學士竇儀等上新定四時三選條從之上欲爲趙普置副而難其名稱召翰林學士承旨陶谷問曰下丞相一等者何官對曰唐有參知機務參知政事乙丑以樞密直學士兵部侍郎薛居正呂餘慶並本官參知政事不宣制不押班不知印不升政事堂令居正就宣徽使聽事上殿廷別設専位於宰相後勑尾署銜降宰相數字月俸雜給皆半之蓋上意未欲令居正等與普齊也史臣李沆等曰按唐故事裴寂爲僕射參知政事杜衍爲禦史大夫參知政事魏徵爲祕書監參議朝政蕭瑀爲特進參知政事劉洎爲黃門侍郎參知政事劉幽求爲中書舍人參知機務然並宰相之任也又髙宗常欲用郭侍舉參知政事旣而謂崔知溫曰侍舉等歷任尙淺未可與卿等同名列遂令於中書門下同承受進止平章事以此言之平章事亞於參知政事矣今谷不能逺引漢禦史大夫亞相政事爲對反以參知政事爲丞相下一等谷失之矣議者惜之六月禦史臺太常禮院奏東宮三事臣一品僕射二品若百官上表未知何人爲首詔兩制議之戊辰翰林學士竇儀等奏僕射師長百僚東宮三師臣子之官當以僕射爲首從之�月庚寅中書門下上重詳定翰林學士承旨陶谷所議少尹幕職官參選條件從之自是銓選漸有倫矣甲午令藩鎭毋以初官爲掌記書務須歷兩任有文學者乃許奏辟詔吏部南曹自今常調赴集選人取歷任多課績而無闕失其人才可副升擢者具名送中書門下引驗以聞當與量才甄奬上慮銓衡止憑資歷英俊或沈於下僚故也四年八月壬寅詔以憲府繩姦天官選吏秋曹決獄俱謂難才理宜優異應禦史臺吏部銓南曹刑部大理寺自知雜侍禦史郎吏少卿以下本司蒞事滿三歲者遷其秩禦史中丞尙書侍郎大理卿別議旌賞其奏補歸司勤畱官令史府史各減一選冬自平湖南諸州皆置通判旣非副貳又非屬官故常與長吏忿爭常曰我監州也朝廷使我來監汝長吏舉動必爲所制或者言其太甚宜稍抑損之乙未詔諸州通判毋得怙權狥私各與長吏聯署文移方許行下五年春正月庚寅朔禦乾元殿受朝升節度使班在龍墀內金吾將軍上故事節度使不帶平章事者皆位在卿監下於是特攺焉冬十月癸酉度支判官候涉言三司凡二十四案鹽鐡主其六戶部主其四其餘皆度支主之自荊湖西蜀之平事務益眾上欲令三司均主其詔三司權官張統分判度支案事

開寶元年八月辛酉令合格選人到京者卽赴集不必限四時及成次甲南曹銓司門下三省處磨勘注擬並點檢謝詞等共給一月限南曹八日銓司十五日門下省七日著爲式冬十一月癸巳詔天下縣令佐自今檢苗定稅部後差夫鈐轄徵科區分刑獄凡闗事務貴在公平如有違踰並宜論訴或令佐不相糾舉訴吏民訴得實者賞之有差二年十一月戊辰詔中書舍人李昉兵部員外郎知制誥盧多遜分直學士院自昉及多遜始也三年秋七月詔曰吏員猥多難以求其治俸祿鮮薄未可責以廉與其員冗而重費不若省官而益俸西川管內州縣官宜以戶口爲率差減其員舊俸月增給五千諸州滿二萬戶者依舊設曹官三員戶不滿二萬止置錄事參軍司法參軍各一員司法兼司戶不滿萬止置司法司戶各一員司戶兼錄事參軍戶不滿五千止置司戶一員兼司法及錄事參軍事縣千戶以上依舊置令尉主簿凡三員戶不滿千止置令尉各一員縣令兼主簿事不滿四百止置主簿縣尉以主簿兼知縣事不滿二百止置主簿兼令尉事五年八月丙申命同知廣州潘美尹崇珂並兼嶺南轉運使王眀爲副使太子中允許九言爲判官轉運判官自九言始也九年二月庚戌以宣徽南院使義成節度使曹彬爲樞密使領忠武節度使樞密領節度使自彬始山南東道節度使潘美爲宣徽北院使節度使領宣徽自美始賞江南之功也彬歸自江南詣合門進榜子云奉勑差往江南勾當公事回時人嘉其不伐始彬之行上許彬以使相爲賞及還語彬曰今方隅尙有未服者汝爲使相品位極矣肯復力戰耶且徐之更爲我取太原因密賜錢五十萬彬怏怏而退至家見布錢滿室乃嘆曰好官亦不過多得錢耳何必使相也上愛惜爵位不妄與人類如此凡以檢校官兼中書令侍中同平章事者並謂之使相唐制皆署勑五代以來不預政事朝會親王則分班余官則綴本官正衙見謝則押班凡定制度除授者勑尾存其銜而不置則注使字八月壬戌以樞密副使楚昭輔右衛大將軍判三司王仁贍分領宣徽南北院使自後宣徽使缺卽命樞密副使兼領院事十一月以太子少詹事楊說率更令徐鉉並直學士太子中允張洎直舍人院直舍人院自洎始十二月丁巳以樞密直學士左正議大夫賈琰爲三司副使三司置副使自琰始

太宗

太平興國二年三月太祖晏駕詔翰林學士戶部侍郎李昉兼判太常寺昉歸語其子宗諤等曰堂吏不知典故豈有爲丞郎而判寺乎若言判事自丞以下皆可判也何假別命官乎唐朝丞郎兼判他局者甚多或官髙則言判某官事或官次則言知某官事或未卽眞則言權知某官事惟太常卿尢爲重任未聞可總而判之必朝廷以爲不才當言權知太常卿事可矣然近者竇儀判大理寺權領判國子監此蓋失之久矣宗諤因問凡制勑所出必伺宰相今言堂吏不知典故何也昉曰命官判事宰相必不經心惟堂吏攀近判使押字爾昉又言自太祖臨禦以來百司吏艱於選補後進者多不習故事由是臺省舊規漸成廢墜云二年初置文思院四年春正月癸巳以樞密院直學士石熈載簽署院事仍賜宅一區簽署樞密院自熈載始九月戶部郎中侯涉爲諫議大夫權禦史中丞權中丞自涉始十一月以河北轉運使司丞王在田爲陸路判官【依實錄知古本傳云轉運使名自知古始必有一誤】十二月詔攺司寇參軍爲司理參軍以司寇院爲司理院令於選部中選歷任淸白能折獄辧訟者爲之又置判官一員委諸州於牙校中擇有幹局曉法律髙賢者爲之給以月俸如舊馬步判官之例尋又詔諸州察司理參軍有不明推鞫者致刑獄淹滯具名以聞蔽匿不舉者罪之五年春正月庚寅以禮部侍郎程羽爲文明殿大學士立於樞密院副使之下文明殿學士卽端明殿學士也國初𨿽攺殿名而學士領職如故於是並攺焉文明殿學士自羽始七年春以給事中侯涉右正諫大夫王明同判三司同判三司自涉明始丙寅以兵部員外郎宋琪通判開封府京府通判自琪始夏四月甲子翰林副使楊守一爲東上合門使充樞密都承旨加都字自守一始冬十月唐藩鎭皆置邸京師以大將領之國朝則署人爲進奏官上以事頗遲緩簡擇得一百五人補進奏官毎人掌二州或三州置都進奏院令供奉官張文燎領之八年三月分三司爲三部鹽鐡王明度支陳從信戶部郝正各置使時政奏記禦【見太宗聖政門】

雍熈元年五月以將作監丞李元吉等爲堂後官賜銀緋任京官堂後官始此七月庚子攺匭爲思諫檢校丙申寃匭爲申明檢北通玄匭爲昭賢檢仍令諫院依舊差諫官一員主判十一月唐舊制有魚袋國初其制多缺至是許升朝服緋緑及二十年者賜緋紫內出魚袋以賜之服紫飾以金服緋以銀三年六月乙巳屯田郎中知制誥大名府趙昌遣觀察使鄭蒙乘驛詣闕上書請斬敗將曹彬等上覽奏嘉嘆優詔褒之尋召拜禦史中丞知制誥正爲中丞始此四年二月丁未右補闕知制誥範果家貧負人息數百萬母兄晞常爲興元尹棄官居京兆能殖貨家累巨萬性尢吝嗇未嘗分故舊親戚有人從長安至者紿果曰少尹不復惜財物揮金無算矣果聞之大喜因請出守給養兄上可其奏壬子授工部郎中知京兆府知制誥出領外藩自果始三月庚辰詔天下知州通判先給禦前印紙令書課績自令並條其事迹罷官日上中書考校文人換武秩【見契丹門】

端拱元年春正月丙子上以補闕拾遺任當獻納時多循黙失建官本意欲新立名使各修其職事二月乙未攺左右補闕爲左右司諫左右拾遺爲左右正言近制宰相子起家卽授水部員外郎加朝散呂蒙正固讓止授六品京官自是爲例八月以梁正辭等五人並爲將作監丞充當中書堂後官堂吏校選人授京官始此冬十月特置四廂都指揮使以右諫議大夫樊知古爲河北東西路都轉運使都轉運使自知古始

淳化元年正月舊制勲官自上柱國至武騎尉凡十二等五代時初敍勲卽授柱國詔京師幕職州縣官始武騎尉朝官始騎都尉歷級而升二月己酉詔自今遊宴宣召直館其集賢祕閣校理等並令預會先是上宴射苑中三館學士悉預李宗諤任集賢校理合門吏拒之不得入宗諤獻詩述其事故有是詔國家因唐制建昭文史館集賢院於禁中昭文集賢置大學士直學士史館置修監國史修撰直館昭文亦置直館集賢又有修撰校理之職名數𨿽異而職務略同合門拒校理不得預宴蓋吏之失也三月上以寺監副二品秩素髙舊制自郎吏遷受頗聞縉紳之流以臺閣自許目爲散地欲振起之至是除郎中十餘人爲卿監八月列祕合次於三館以直史館呂佑之分直昭文館以和■﹝山蒙﹞直集賢先是但有直史館於是始備三館之職十二月羣臣升殿奏事者可其奏皆得轉達於有司頗容巧佞右正言直史館謝泌請自今政事送中書機事樞密院財貨送三司覆奏而後行詔從之遂著爲定制中外所上書疏如之二年王化墓爲禦史中丞常慕範滂爲人獻淸澄五略一曰復尙書省曰國家立制動必法天並建官聮以尊王室且尙書上應天象對臨紫垣六卿擬喉舌之官郎吏應星象之位斯實幹文昭著政事具明今省曹之名未稱朝廷之盛夫三司使額乃近代權制判官推官勾當開折磨勘憑由理欠孔目官勾押前行後行皆州縣官司吏局之名也臣今請廢三司止於尙書省設六尙書分掌其事廢判官推官設郎官分掌二十四司及左右司公事使人掌一司廢孔目勾押前行後行爲都司主事令史書令史廢勾院開折磨勘憑由理欠等各歸此部及左右司如此卽事益精詳且盡去其州縣職局鄙俚之名也六卿如闕本官卽選名其二十四司公事若煩簡不同望下本官屬參酌其類均而行之�月己丑是月命翰林學士賈黃中蘇易簡幹當差遣院李沆同判吏部流內銓學士領外司自此始也九月甲辰以樞密副使張遜知樞密院事溫仲舒寇凖同知院事知院事之名自此始遜仲舒凖仍並帶副使自後或以正官或校檢官爲之秩與副使同冬十月翰林學士承旨蘇易簡續翰林學士捲以獻上嘉納之賜詩一章又飛白書玉堂之署上曰永爲翰林中美事易簡曰自有翰林未有今日之樂十一月丙申上以入閣舊圖承五代艸創之後禮容不備於是命史館修撰楊徽之等討論故事引別爲新圖十二月丙申朔遂行其禮於文徳殿右諫議大夫張洎旣與徽之等同撰定新儀又獨奏疏曰切以今之乾元殿卽唐之含元殿也在周爲外朝在唐爲大朝冬至元日立全仗朝萬國在此殿也今之文徳殿卽唐之宣政殿也在周爲中朝在漢爲前殿在唐爲正衙凡朔望起居及冊拜妃後皇子王公大臣對四夷君長試制策舉人在此殿也今之崇徳卽唐之紫宸殿也在周爲內朝在漢爲宣室在唐爲上合卽雙日常朝之殿也東晉太極殿在東西合門唐制紫宸上合法此制也且人君恭已南面向名紫微皇屋至尊至重故巡幸則有大駕法從之盛禦前有勾陳羽衛之嚴故𨿽雙日常朝亦須立仗前代謂之入合儀者蓋雙日禦紫宸上合之時先於宣政殿前立黃麾金吾仗俟勘契畢喚仗卽自東西合門入故謂之入合今朝廷且以文徳正衙權宜爲上合甚非憲度況國家丕承正統宇內治平凡百憲悉從損益惟視朝之禮尙屬因循切見長春殿正與文徳殿南北相對伏請攺創此殿以爲上合作雙日立仗視朝之所其崇徳崇政殿卽唐之延英殿是也爲雙日常時聽斷之所庶乎臨禦之式允恊前經今立論乃以入合儀注爲朝廷非常之禮甚無謂也臣今按中書門下禦史臺爲三司謂侍從供奉之官今起居日侍從官先入殿庭東西立定俟正班入一侍起居其侍從官東西列拜甚失北面朝謁之儀請準舊儀侍從官先入起居畢分行侍立於丹墀之下謂之蛾眉班然後宰相率正班入起居雅合於禮臣又聞古之王者躬勤庶政其臨朝之時數視政事之繁簡初五日一朝景云初始修故事於貞觀殿自天寶兵興之後四方多故肅宗而下咸只日臨朝雙日不坐其只日或遇大寒盛暑陰霪泥濘亦放百官起居雙日宰相當奏事實時特開延英召對或蠻夷入貢勲臣歸朝亦特開紫宸引見陛下自臨大寶十有五年未嘗一日不雞鳴而起聽天下之政𨿽剛健不息固天徳之常然而遊焉息焉亦聖人之大訓若君父焦勞於上臣子緘黙於下不能引大體以爭則忠亮之心有所不至矣臣欲望陛下依前代舊規只日視朝雙日不坐其只日遇天寒盛暑陰霾泥濘亦放百官起居其雙日於幹徳崇政兩殿召對宰臣常參官以下及非時蠻夷入貢勲臣歸朝亦特上合引見並請準前代故事處分奏入不報三年夏四月命鹽鐵判官翰華直昭文館三司屬官兼直館始此五月甲午禦文徳前殿百官入合舊制入合惟殿中省細仗隨兩省供奉官先入陳於庭上以爲儀衛太簡命有司更設黃麾仗仍舊從新制也五月置理檢院命錢若水領之復唐制也秋七月置三司都勾院命諫議張祕判之冬十月上慮中外官吏淸濁混淆莫能甄別壬午命戶部侍郎王沔度支副使杜泌祕書丞王仲華同知京朝官考之吏部侍郎張宏戶部副使髙象先膳部員外範正詞同知幕職州縣官考課號曰磨勘院又命左贊善大夫�廷式與樞密都承旨趙鎔李永同較三班院殿最以功過四年夏五月丁未廢京朝官差遣院令審官院總之學士錢若水樞密直學士劉昌言同知審官院考覆功過以定升降又以判流內銓翰林學士承旨蘇易簡虞部員外郎知制誥王旦等同兼考課院凡常調選人流內銓主之奏章舉及歷任有殿最考課院主之並吏員而省司局議者咸以爲當從易簡之請也戊申詔罷鹽鐵度支戶部等使三司但置使一員屬吏並從舊貫從殿中丞馬應昌之議也以鹽鐵使魏羽判三司秋八月丙申朔通進銀臺司舊隸樞密院使凡內外奏覆文字必闗二司然後進禦內則內官及樞密院吏掌之外則尙書兩省掌之其數以下有司或行或否得緣而爲姦禁中莫知外司無糾舉之職樞密直學士向敏中初自嶺南召還卽上言通進銀臺司受逺方疏多不報恐失事宜請別置局署命官専位校其簿籍以防壅遏上嘉納之癸酉詔以宣徽北院聽事爲通進銀臺司命敏中及張詠同知二司公事凡內外章奏案牘謹視其出入而勾稽焉月一奏課事無大小不敢有所畱滯矣發勑司舊隸中書尋令銀臺司兼領之九月以給事中封駁隸通進銀臺司應詔勑並令樞密直學士向敏中張詠詳酌可否行下詔審官院自今京朝官未歷州縣者不得任知州通判從翰林學士承旨蘇易簡之請也五年夏四月丙戌右諫議大夫史館修撰張祕言伏覩聖朝編年謂之日紀惟紀報狀略敍勑文至於聖政嘉言皇猷美事羣臣之忠邪善惡庶務之沿革弛張汗簡無聞國經曷紀請置起居院修左右史之職以紀錄爲起居注與時政記逐月編送史館以備修日曆上覽而嘉納之乃置起居院於禁中命起居舍人史館修撰梁周翰掌起居郎事祕省承直昭文館李宗諤掌起居舍人事丁酉掌起居郎事梁周翰言請自今崇徳殿崇政殿皇帝宣諭之言侍臣論列之事望依舊中書修爲時政記其樞密院事涉機密令本院編纂各至月終送史館自餘百司凡於封拜除攺沿革制置之事悉條報本院以備編修令郎與舍人分直崇政殿以記言動別無起居注毎月先進禦後降付史館起居注進禦自周翰始也六月甲辰詔翰林學士樞密直學士今自敍立班位依舊在承郎之上詔三司總計使及諸道判官各給禦前印紙自八月立書勞績歲終校其優劣以申黜陟以殿中丞丁顧言守本官復充堂後官堂吏自唐至漢周率自京有司以有文才能書札行正廉幹者抽補分掌諸房公事年深卽授檢校少卿監同正將軍至國初趙普在中書奏令檢校諸曹郎中自邇以來屢懲其貪而數惡其黨故參用士人有科第歷外官者至是復秩以朝籍蓋矯昔之枉也八月癸巳詔攺內班爲黃門以崇儀副使兼內班左都知竇神興充並宅使兼黃門左都班知內管領諸司使始此

至道元年正月始命員外郎孫蠙爲皇侄皇孫教授時中書言舊制太子有侍讀後攺爲奉諸王講讀請以教授爲名從之八月癸巳初置左春坊謁者命左淸道率府副率祥符王繼英兼領之然謁者本內侍之職而太子有通事舍人掌宣傳導引之事不名謁者又十率品秩頗崇非趨走左右者所宜爲蓋執政之失也二年夏四月甲申上謂宰相曰膏粱之族官勲固以崇貴子孫仕宦者多至四五人毎覃慶中書皆授攝官未幾卽補正員不數年遂通閨籍此甚獘政亟宜革之乙未詔自今止賜同舉士究出身依例赴集選閏七月並三司理欠司【見太宗聖政門】三年夏四月乙未朔尊皇后爲皇太后赦天下常赦所不原者咸赦除之制曰先朝庶政盡有成規務在遵行不敢失墜然而纂圖伊始懼徳弗明所宜拔茂異之才開諫諍之路撫綏寡鰥思復疲羸庶幾延宗社之鴻休召天地之和气京朝官衣緋緑及二十年並與攺服色聽未升朝亦聽敍賜緋紫自此始六月罷度支鹽鐵戶部副使八月周瑩爲宣徽北院使自後不復置此職先是宣徽位在樞密副上瑩表請居下從之後祥符九年詔參政樞副宣徽並先後爲序至熙寧二年郭逵序位於參政樞副下九月丙子禦史王齊上疏陳十四略云官多則事煩吏多則民殘欲事不繁莫若省官欲民皆安莫若省吏天下所以未格淸淨者由官吏多之故也又云官多俸薄不若俸厚而官少若盡去冗食復其全俸則二人之俸可以周一人之用衣食旣足廉恥自興又曰銓選之門徒有其名莫著其實有殿者𨿽加厚罰有最者莫見明揚或驟遇其寛恩則不限其功過靡逢慰薦則終困於徒勞又曰貢舉不嚴則權勢爭前而孤貧難進必欲均之莫若皇朝三品及見任之武升朝官子孫弟侄薦名於兩監而未升朝官子弟及白屋之士薦名於州郡然後升於禮部第其可否亦兩分之則權勢異途孤貧自進矣

眞宗

咸平元年春正月癸酉始令諸王府記室翊善侍讀等官分兼南北宅始此當詳考時南北宅又有伴讀然無定員七月戊午置翰林侍讀學士以楊徽之夏侯嶠呂文仲爲之置翰林侍講學士以邢昺爲之初太宗命文仲爲翰林侍讀寓讀禁中以備顧問然名秩未崇上奉承先志特建此職擇老儒舊徳以充其選班秩次翰林學士祿賜如之八月右司諫直史館孫何上疏曰六卿分職邦家之大柄也故周之會府漢之尙書立庶政之根本百司之綱紀令僕率其屬丞郎中分其行二十四司燦然星拱郎中員外判其曹主書令史丞其事四海九州島之大若网在綱有吏部焉辧考績而育人材有兵部焉謹紀律而誅彊暴有禮部焉祀神祗而選賢俊有工部焉營宮室而修堤防六職舉而天下之事備矣二年六月令祕書省正字邵煥於祕閣讀書從其請也祕閣讀書自煥始十一月廢理檢院天聖七年二月復之以禦史中丞王曙爲之從夏竦之議也三年十一月令常參官轉對如故事詔曰間者深詔朝倫大開言路而箝結相尙啟沃無聞豈朕意之未孚耶庶官狃於因循耶今順考舊規遞進請議凡朕躬過失時政有違教令之闕遺人情壅遏並可條上毋或緘蔵言近訐者亦可優容文不工者許其直致其未預次對官聽封奏以聞四年三月壬午以太常博士孫近爲監察禦史從新制也知全州陳彭年上疏言五事其四曰行公舉云爲邦之道莫切於求賢求賢之方莫先於公舉然堤防不峻則濫進之路興憲綱稍嚴則明揚之典廢期臻多士在振宏綱臣請依唐朝故事新授常參官朝謝日並進扶狀舉官自代各隨所長且言其狀或以文學或以吏能或以彊明或以淸明務在摭實不許飾詞儻所諳知無避親黨旣經禦覽卽付宰司俟至年冬具名條奏在外者委諸路轉運在內者委本司官吏常更審其事以驗所舉如薦揚旣數采聽非虛卽與量才各加進用其後或不操修行故黷彛章則舉主法依科刑以懲繆舉或政績如異課最有加則舉主隨事旌酬以褒進善賞罰旣信淸濁自淸蓋采羣議則人無以私有常規則眾皆知勸淸源正本其在於玆疏奏詔馮拯陳堯叟參詳之拯等上言切詳往制常參官及節度觀察防禦刺史少尹畿赤令並七品以上淸望官授訖三日內於四方館上表讓一人以自代其表付中書門下每官缺以見舉多者量而授之如讓表不到委合門禦史臺糾督以聞並從之壬子審官院初引對京官於崇政殿遷秩有差京朝官磨勘引對自此始九月知封駁司陳恕請鑄印詔令取門下省印用之遂攺知封駁司兼門下封駁事壬午以國子監校勘前知封駁司劉士玄爲大理寺丞南宮侍教南宮北宅有侍教自此始五年春吏部郎中直集賢院田錫在掌銀臺每覽天下章奏有言民饑盜起及詔勅下不便民者悉條奏其事上奏宰臣稱錫爲得諍臣之體夏四月癸酉命田錫以本官兼侍禦史知雜事仍遣中使諭旨曰卿毎上章疏所司不敢滯畱朕皆一一親覽知雜任朝廷甚難其人故以命卿不妨徐徐撰述或有所見卽具奏聞十二月丁丑以宰相呂蒙正李沆並兼門下侍郎舊制三司三公左右僕射平章事並兼兩省侍郎先是學士米白梁周翰艸二相加恩制書遺忘舊制旣而上問白不能對各罰俸一月六年並三司爲一使【見用度門】秋七月復並三司勾院爲一直史院陳堯咨判之從其請也至祥符九年復分爲三部張懷寶等爲之

景徳二年三月甲寅將作監丞王曽爲著作郎直史館賜緋舊制試文當屬舍人學士院宰相寇凖雅知曽召試政事堂以起復諫議大夫知制誥晁迥起居舍人知制誥李宗諤在舍人院掌牒禦史臺不平中丞呂文仲移文詰之宗諤引八事證不相統攝且言中書門下省正言以上皆天子侍從之官立朝敍班不與外司爲比故在政衙則與宰相重行而立於通衢則與中丞分路而行常參則師傅入於兩省之前朝會則臺官次於兩省之後地望特峻職業有殊官局之門不相統攝卒如宗諤所言守職者韙之十二月以王欽若爲資政殿大學士班在文明殿學士下上怪問之左右以故事對欽若訴於上卽日攺爲資政殿置大學士自此始三年二月丙子權三司使丁謂言唐宇文融置勸農判官今欲別置慮益煩擾而諸州長吏職當勸農乃請少卿監刺史合門使已上知州者並兼管內勸農使余及通判並兼勸農事諸路轉運副使並兼本路勸農使詔可勸農使入禦自此始夏四月壬辰屯田員外郎謝濤使益州路及還舉所部官二十餘人宰相以爲多濤乃歷陳其治狀且願連坐奉使舉吏連坐自濤始乙未復詔羣臣轉對其在外京朝官內殿崇班已上候得替先具民間利害實封於合門上進方得朝見四年六月戊申上謂輔臣曰近詔諫官禦史各令舉職言事昨右正言陳彭年請條具貢舉制復宏詞科采經術士侍禦史賈翺使還奏宿州賈綾擾民此皆可采中書宜置籍記之自彭年翺爲仍具案覆可行及不可行者歲終以聞若有攺轉卽不待歲終錄奏癸巳覆置諸路提點刑獄司先是上出筆記六事指其一謂王旦曰勤卹民隱遴選庶官朕無日不念也所慮四方行察官吏未盡得人一夫受寃卽受災沴今軍民事務𨿽有轉運使且地逺無由得知先帝常遣朝臣爲諸路提點刑獄今可復置仍以使臣副之先命中書密院擇官具名進內親選才能之人引對於長春殿遣之所至専案視刑禁審詳案牘常檢舉催督在繋久者壬申詔開封府推官判官各增置員以獄訟開法爲生事戶口租賦爲熟事分掌之仍加俸給如事有枉抑未盡公理非吏人受財自今並以推官爲首八月己酉國子祭酒邢昺以羸老自陳曹州故鄕願給假一歸視田裏壬子卽拜工部尙書知曹州職如故遷班在翰林學士上及行又令近臣祖送設會於宜春苑翰林侍講學士外使始此

大中祥符二年二月己卯詔龍圖閣待制班視知制誥在其下於龍圖閣侍職戶部郎中直昭文館戚綸工部郎中直史館陳彭年並兼集賢修撰詔諸路轉運副使提刑獄朝臣使臣許蔭弟侄孫者從其請三年春正月丙子又詔幕州縣官三任六考方得論奏置龍圖閣學士以直學士杜鎬爲之待制陳彭年爲直學士戚綸爲樞密直學士又詔龍圖閣學士上給俸如之四年五月戊申朔詔曰今宰相官至僕射者並於中書都堂赴上不帶平章事者亦於本省赴上令太常禮院崇文院檢討詳定儀注先是中書侍郎兼兵部尙書平章事王旦遷右僕射止於本廳受賀寵待輔臣遂命振舉舊儀祖宗以來兩省禦史臺須文學優長政治尢異者乃特除拜汾陰肆赦始以敍遷上恐循習非便乃詔自今遵守舊制不得以他官轉入五年七月乙酉詔尙書丞郎兩省給諫知州府而本部郎中員外郎及兩省六品以下官充本路運使副者承前例須申報𨿽職當統攝方委於事權而官有等差宜明於品級自今知制誥觀察使已上知州府處所申轉運司狀止置按檢令通判已下署銜供申如轉運使官秩在上者不用此令其後張詠以禮部尙書知升州凡有祠部事皆申公狀詠因上言臣官忝六曹祠部乃本行司局而例申公狀似未合宜望自今尙書丞郎知州者除申省外其本行曹局上署案檢從之丙辰知制詔王曽判大理寺判寺舊用郎官上欲重其任故特命曽使殿諭之曰天下之命繋於獄今以屈卿曽頓首謝仍賜錢三十萬因請奏辟僚屬遂著爲令五年秋九月戊子以吏部尙書知樞密院事王欽若戶部尙書知樞密院陳堯叟並依前官加檢校太傅同平章事充樞密院使簽署樞密院事馬知節爲副使學士晁迥艸制誤削去欽若堯叟大官詔各存之遂攺制而行儒臣領樞密兼使相自欽若堯叟始冬十月乙未朔詔樞密使帶檢校官平章事不告引止於本所贊喝時王欽若陳堯叟上言請定常制先是魏仁浦以宰相兼樞密使告引曹彬以樞密使兼相不告引故止用彬例丁巳以知制誥陳堯咨權通判吏部流內銓制選人皆用奏舉乃得京官而士本孤寒不爲人知者堯咨特爲陳其功狀而升擢之庚寅龍圖閣直學士陳彭年等上新定閣門儀制十卷四方館儀一卷詔奬之仍各賜金帛右諫議大夫龍圖閣直學士陳彭年爲翰林學士兼龍圖閣學士學士兼職自彭年始六年九月癸卯朱選罰銅二十斤坐擅發驛馬與知廣州邵曄子令省親疾而馬死故也先是撰制誥兼羣牧使已守藩郡兼領如故於是始解使職自是不復有在外兼領者矣詔龍圖閣直學士結銜在本官之上杜鎬陳彭年之爲是職也職在官下至是陳堯咨建言故更之七年夏四月丙辰朔令有司依新定儀制重畫入閣圖有唐朝職官悉攺之從上閣門使魏昭亮之請也是月中書言文武臣僚年終舉到幕職州縣官今欲定五人以上同罪保舉者替日令吏部流內銓磨勘引對從之兵部尙書寇凖爲樞密院事同平章事王旦爲之也凖未告謝命向敏中權發遣樞密院公事自是樞密院皆罷卽命宰臣權發遣如敏中例八月甲寅朔置景靈宮使以中書侍郎兼刑部郎中平章事王欽若都大提舉抄寫校勘館閣書籍翰林學士陳彭年副焉鑄印給之初榮王宮火燔崇文院祕閣所存無幾旣別外院重寫書籍彭年請內降書大選官詳定然後抄寫命館閣官及擇吏部常選人校勘校畢令判館閣官詳定兩制內選官覆檢點又請募人以籍鬻於官者驗眞本酬其直五百卷以上優其賜或藝能可采者別奏候旨前後獻書者十九人悉賜出身及補三班得一萬八千七百五十四卷彭年參知政事一人兼領然彭年旣入中書不復至館其總領之務但委崇超判館閣官亦不復闗預云八年二月以楚王元佐爲天策上將軍興元牧劍履上殿詔書不名唐及後唐天策上將軍並開府時元佐久病特加奬褒不開府仍給銜在功臣上帝謂宰臣曰楚王加恩興元府必遣人來重於煩擾宜速止之府牧自此始五月壬辰詔於右掖門外創崇文外院別置三館書庫時宮中嚴火禁甚峻上以羣臣更直宿寒沍之月飲食非便乃命翰林學士陳彭年檢唐故事而修復之九年正月丙辰置會靈觀使以參知政事丁謂爲之九月庚子以刑部郎中直史館髙紳爲史館修撰同判吏部流內銓實不掌修撰自是領修撰者須兩省五品以上乃令掌修撰遂以爲例云及明年紳求外任故事修撰不帶出復授直昭文館知越州大理評事崇文院檢討兼國子監直講馮元爲太子中允直龍圖閣並賜金紫上作詩二章分賜之直龍圖閣自元始序位在本官首

天禧元年春二月丁丑詔別置諫官禦史各六員增其月俸不兼他職每月須一員奏事或有急務聽非時入對及三年則絀其不勝任者戊寅內外官加恩司徒兼門下侍郎平章事王旦加太保彭王元儼加太保爲鎭海天平節度使王欽若加右僕射定難節度使趙徳明加太傅三公並除雙員自旦及元儼始州牧自元佐始三月乙酉著作郎劉煜爲右正言時𨿽別詔置諫官煜首預其選上曰諫官禦史之任實難其人當須識朝廷大體達政刑要道言必該理乃爲稱職爾夏六月丙子右正言魯宗道上言竊惟親民之官政事最切未見區別如有民何今審官例差一知州縱耄識以何道推降之銓司平配一縣令𨿽菽麥不分且無由擯斥之今與天下親民之官以十人論之黷貨害政未寘刑章者十有其三淸濁混然乃與淸爲伍任上之知而不能科舉者又次焉貴遊親屬望風護善不問而言者又次焉是則介然自守約已恕物不諂上不黷下孜孜於民政者十不一二焉欲民之安其可得乎漢宣帝凡拜刺史守相必親見之考察其言觀其能今或未然凡除知州通判京朝官知縣候滿三五人令大臣具宴見之禮以遣之訊之以言而察其應對觀其辭气考其臧否才能者奬之不肖者退之縣令則擇臺閣有風鑑聞望臣僚者遣之能否之間各如其狀恐於聖政稍得其宜禮儀院奏詳定太尉王旦赴上儀注國朝以來三公不兼宰相無赴上之禮上優寵大臣故特有是命然且終以疾不赴焉九月上與宰相議省吏員向敏中曰太祖太宗朝閣門祇候不過三五員倡導贊謁而已今踰數百而除授未已祿廩至厚名望亦優其間不無濫被升擢者願賜減損上曰此蓋相承爲例漸減省之二年春正月己亥尙書右丞兼宗正卿趙安仁爲禦史中丞尙書右丞兼中丞始此以崇儀使昭州團練使賈宗戶部員外郎薛奎井爲制置發轉運副使郭盛爲都監發運司置都監始此夏四月翰林學士利瓦伊罷爲戶部侍郎集賢院學士初維三兄皆年五十八而卒及是維亦得疾因力辭近職云維疾稍間命知�州集賢院學士出藩自維始十二月工部侍郎參知政事張知白與宰相王欽若論議多相失因稱疾辭位丙午罷爲刑部侍郎翰林侍讀學士知天雄軍上賦詩餞之輔臣以雜學士出藩並翰林侍讀學士外使皆自知白始【朱敏求春明退朝錄云祖宗時宰相罷免惟趙令得使相餘多得大官歸班參樞亦然天禧中張文節始以侍讀學士知天雄軍王文康以資政學士知陜州自慶曆解罷率皆得焉】將作監丞蔡齊爲著作郎直集賢院故事第一人及第到任一年卽召試齊自兗州通判徙濰州獻所爲文乃得召試三年五月辛巳監察禦史劉平爲鹽鐵判官章頴爲度支判官並賜緋魚於是禦史復兼省職十二月宣徽北院使知樞密院檢校太尉曹利用吏部尙書參知政事丁謂並爲樞密使時輔臣以效恩俱進官故事常爲宰相而除樞密使始得僕射乃以謂檢校太尉兼本官充使樞密使兼禦史大夫自利用謂始去之四年春正月乙丑以華州觀察使曹瑋爲宣徽北院使鎭國軍畱後簽書樞密院事簽書兼藩鎭自此始也丙子攺諸路提點刑獄爲勸農使副使兼提點刑獄公事仍詔所至取民籍視其差等有不如式者懲革之勸卹農民以時耕墾招集逃散檢括漏稅凡農田一事已上悉領之仍各賜農田勑一部夏四月凡知制誥著位兩省則次給諫南省禦史臺次丞郎外官則在觀察使上云五年春正月己酉學士劉筠見上久疾丁謂浸擅權嘆曰姦人用事安可一日居此表外任乃授右諫議大夫知廬州舊制學士罷職多爲侍讀學士或龍圖閣學士筠但除諫議大夫謂沮之也十二月乙巳以內殿崇班皇甫繼明同勾管館祕閣公事【咸平中初命劉崇超監三館祕閣圖籍其後因循與判館聨署掌事時論非之崇超素與王欽若善丁謂爲相忌之別用繼明以分其權】更號監圖籍曰勾當公事自是內臣遂與大學士同職時論愈非之

仁宗

幹興元年春正月刑部員外郎直史館陳從易爲荊湖南路轉運使從易好學彊記爲人激直少容喜別白是非多面折人王欽若最善之嘗謂人曰數日不見簡夫輒忽忽不懌及廢居南京丁謂用事人畏之無敢見者從易將欲過之遇汴水旱涸遂告謂曰從易願使湖外非爲貧也以王公在宋就省之爾今汴水涸義不可從他道幸公許少畱謂卽喜曰王公之門獨君知我者畱從易權糾察刑獄從易不敢當乃聽歸館須汴通乃行館中侍閣自從易始仁宗卽位大赦天下京朝官服緋緑及十五年並與攺賜服色以十五年爲限登極及用東封西祀例自此始三月魯宗道判流內銓宗道患銓格煩多釐攺之又悉書科條掲於廡選人眞宗時選人試身言書判者苐推恩上卽位亦用前法壬戍詔曰國家思皇政經詳核吏治先朝碩乂之士或淹常選而以四事程其能朕承統緒循用舊典瞷然羣彥來萃是塗乃命從臣精加詳考或擢升京秩或序進經筵或錫優資使居使地或假勲階以示恩寵其令翰林學士李咨與吏部流內銓以成資闕爲差擬前懷安軍判官宋若谷等六十五人咸遷官攺京秩者六人最下者猶注近地成資闕後率以爲常中書言舊制翰林醫官圖琴碁待詔轉官止光祿寺丞遇恩但加階勲而已天禧四年乃遷至中允贊善洗馬同正請自今轉官勿踰此制惟遇特恩卽至國子博士不入少卿監從之吏部流內銓言天下州縣官期滿而未代者八百員辛丑詔免守選人擬以代之秋七月丙子樞密副使錢惟演舊位王曾曽旣入相亦正惟演使名故事樞密使必加檢校官惟演但以兵部尙書充使有司失之也十一月學士劉筠爲禦史中丞先是三院禦史言事皆先白中丞筠舉舊儀榜三院門令臺屬各舉糾彈之職毋白丞雜知壬辰始命馮元同判國子監仍詔自今毋差補蔭京朝官【國子監舊制用近臣宿典領後以貴遊子弟初仕者爲之故攺】庚戌詔中書官言審官院向以員多缺少三年代者減一年三十月代者減十月請復舊制從之

天聖元年春以陳堯叟知制誥史館修撰故事知制誥皆先召試於中書堯佐預修眞宗實錄特免試丁巳詔舉諫官禦史以名聞天禧初詔兩省置諫官禦史臺置侍禦史以下各六員不兼眾職月一員奏事其後員缺不補言者及之辛未詔吏部流內銓幕職官知大縣缺京朝官故也二年春戊申吏部銓引對選人九人前柬錄縣尉王得說歷官寡過書考最多而無保任者上察其孤貧特擢爲大理寺丞他日又引對選人有賈積善者十四考無公私過特擢爲京官夏集賢校理葛昴張仲尹黃弼陳商範說等乞外任詔並與小處通判太宗朝凡帶館職出皆知州景徳後王昱劉奭並以官卑止與通判至是用其例封禪五使輔臣爲之向敏中以老不任贊導命王欽若敏中領儀仗使蓋失其次第今有中丞換使名非故事也三年詔臣僚奏蔭不得奏無服之親趙湘以孫爲子禦史李紘請條約之故降是詔直昭文院陳從易等校十代興亡論字非舛謬而妄加塗竄以爲日諫上因覽之故從易等及於責夏五月右正言孔延魯常遷官願不遷爲其父求三品服上曰子爲父請可從也乙未以三品服賜孔最王欽若等曰延魯所陳亦足以厚風俗丙戌詔京朝官磨勘並如景徳四年七月勅施行不許中外任及三年以上者𨿽未到闕聽磨勘於是申明舊制更立四年之限景徳中詔須見任及三年以上者乃得引對易四年制乃稍益舊制四年禦史臺自薛奎後中丞缺不補侍禦史韓億獨掌臺務者踰年辛卯詔館閣校勘自今毋得增損時樞副張士遜請以其子友直爲校理上謂館閣所以待天下賢才不可私授止令於館閣讀書降是詔五月以知制誥特詔翰林學士夏竦艸詞十月壬辰詔郎中以上致仕者自與一下官時熊同文請老不願分司監當止乞祿二子仍著爲令同文時爲都官郎中五年二月以館閣校勘王琪簽書南京畱守判官事校勘無出外者琪爲晏書所辭特許之六月詔翰林學士依大中祥符五年故事常一員在院如假故次學士直天聖元年常詔直日出宿以故事雙日鎖院只日降麻故也至是中書言恐宣召不至故有是詔八年學士承旨楊億以龍圗閣學士劉筠知三入翰林意望兩府及爲承旨頗不懌常稱疾不出或戲之曰服淸涼散必愈兩府用靑涼傘也與楊億齊名號楊劉六年九月己亥詔近制京朝官三任知縣入通判三年入知州自今任內常有五人同罪奏舉者減一任七年詔文臣換右職者聽任子弟爲文資三月壬辰朔詔龍圖閣待制以上自今非任劇要毋得奏異姓親執政多任子於館閣讀書魯宗道曰館閣育天下英才豈紈袴子弟得混恩澤處耶吾子誠約已任京官然終不使慁國恩六月置轉運判官與轉運使分部巡按慶曆三年復置九月丙寅詔閣門自今入內都知押班如昭宣使以上卽與客省使等爲一班皇城使副以下並在皇城使之前作別亦行太祖都知押班率供奉官爲之內中祇應褁頭巾衣褐衫而已宰相呂夷簡不考故事輒升其班次議者非之八年集賢校理彭乘以親在蜀求便官詔乘知普州蜀人得鄕郡始此普州鮮知學者乘爲興學召其子弟爲生員教育之俗遂變九年甲戌權度支判官右正言陳執中罷度支判官諫院供職國朝承五代之獘官失其守故官職差遣離而爲三今之官職用以定俸入爾而不親職事諫議大夫司諫正皆須別降勅許赴諫院共職者乃曰諫官

明道元年四月詔近臣非受詔毋得舉官乞試館職其已試而推恩者毋得再求試辛卯以門下省爲諫院徙舊省於右掖門之西先朝𨿽除諫官而實未置院及陳執中爲諫官屢請之置諫院自此始二年舊制集賢院學士在京始給俸於是李若谷以集賢院學士知江寧府而自請之壬辰詔在外者亦給遂著爲令秋八月丁巳置端明殿學士班翰林資政學士之下以翰林侍讀學士兼龍圖閣學士宋綬爲之太平興國五年初攺端明殿學士爲文明殿學士樞密副使之下自程羽李昉後不復除授承明旣更命新殿曰端明於是復置學士與文明之職並見而班益降也然訖無拜文明殿學士者綬固辭端明不聽請解龍圖許之己未張士遜爲山南東道節度使同平章事判許州楊崇勲攺判陳州初士遜與崇勲俱入告謝士遜乃位崇勲下上問其故士遜對曰臣官僕射而崇勲爲使相上因以使相授士遜時士遜已罷政事翰林學士承旨盛度艸制當言新除左僕射而誤用士遜舊銜有司奉行制書不復追攺論者非之一舊制學士以先後序班時狄棐先諷爲龍圖閣直學士而諷盛气淩棐宰相李迪佑諷特詔諷班棐上論者非之置提刑見論治門

景佑元年正月中書言諸路提點刑獄朝臣使並如舊制給禦前印紙以書殿最從之一李俶議入閣儀【見聖政門】癸丑詔禦史臺置殿中侍禦史監察禦史裏行舉三丞以上常歷知縣人候二年除史又二年除三司開封府判官從中丞韓億之請也然唐制亦有侍禦史裏行令獨遣之辛卯禦崇政殿西廡召輔臣觀講書罷軍頭事自是爲例祕書丞張宗誼孫沔並爲監察禦史裏行監察禦史裏行自此始太常博士監察禦史裏行髙若訥爲主客員外郎殿中侍禦史裏行殿中待禦史裏行始此乙酉詔閣門祇候自今須尙書員外郎諸司使以上及本路轉運使或提點刑獄二員共七人舉之方許引對丁卯詔中書提點五房公事及堂後官自今以八員爲定制仍參擇選人爲之己卯宣慶使忠州防禦使入內都知藍繼宗爲景福殿使景福殿置使自大中祥符五年至今授才三人劉承珪韓守英及繼宗也二年正月殿中侍禦史裏行髙若訥言丙戌赦書選人滿十二考並磨勘引見今猥進者多請以歷任免贓私及非昏耄者乃聽攺官仍具與監當一任詔須常有人奏舉者方得施行從之壬辰詔選人十二考無舉主者特許參選癸丑置邇英延義二閣寫尙書無逸篇於屏邇英在迎門之東北向延義在崇政殿之西北向是日禦延英閣召輔臣觀盛度進讀書賈昌朝講春秋旣而賜宴崇政殿六月丁巳詔幕職州縣官初任未成考者毋得舉奏先是禦史知雜事郭勤言睦州團練使栁三變釋褐到官才踰月未有善狀而知州呂遽薦之蓋私之也故降是詔三年正月賈昌朝言臣宰相得侍經禁中陛下每以淸閒之燕向學稽古徽言善道取髙前聖在雙日杳隔嚴宸時政記史館日曆入起居注莫得纂述臣自景佑元年春迄二年冬凡書筵侍臣出處升絀封章奏對燕會賜與皆用存記列爲二卷乞送史館詔以邇英延義二閣記注爲名命章得象等接續修纂冬十二月戊申詔宣勅札子非經通進銀臺司毋得直下諸處初龍圖閣直學士李紘領銀臺司具言宣勅札子皆不經本司封駁之職遂廢不舉請用內制申明之戊戌詔曰致仕官舊皆給半俸而仕未顯者或貧不能自給非所以遇髙年養廉恥也自今兩省大卿監正刺史閣門使以上致仕給俸如分司官長吏歲時以朕意慰勞之關

四年三月甲戌朔以崇政殿說書司封員外郎直集賢院賈昌朝祠部員外郎崇文殿檢討王宗道屯田員外國子監直講趙言主客司員外郎國子監直講王安國兼天章閣侍讀預典殿起居北直龍圖所班直館本官之上天章閣置侍讀始此己卯各賜勅書奬諭大理評事史館檢討王洙亦賜馬帶職京官降勅書始此戊戌翰林學士丁度上所撰國朝時令一卷詔以五月朔入閣因讀時令尋復問禮官朔日夏至入閣可否皆言五月朔朝會合唐舊制𨿽是大祠比冬至圜丘禮或受賀在質明後無嫌然據易象月令及蔡邕有閉闗靜事不賀之說鄭康成據樂章春秋說夏至有前殿從人能作樂後漢常行其儀今入合讀令旣屬加禮在朔與假本無所礙惟夏至則經義有妨或自聖裁酌用漢法詔以七月朔入閣讀令尋又罷王曽罷政命知靑州旣入謝求攺鄆州乃下學士院貼發加資政殿大學士判鄆州蓋僕射典州當云判不當云知翰林學士丁度失之也吏部侍郎知樞密院事王隨戶部侍郎知鄭州陳堯叟並爲平章事隨加門下侍郎堯佐守本官呂夷簡常密薦二人可用故也自薛居正後初相無兼門下侍郎者至是始誤艸制用不復攺

寶元二年八月癸丑翰林侍讀學士給事中梅詢知許州詢以足疾請外補也故事侍讀學士無出外者天禧中張知白罷參知政事領本職出知大名府非歷二府而出者自詢始冬十二月帝常問參知政事宋庠以唐入閣儀戊辰庠上奏曰夫入閣乃唐只日於紫宸殿受常朝之儀也唐有大內又有大明宮在大內之東北世謂之東內自髙宗以後天子多在大明宮之正南門曰丹鳯門內第一殿曰含元殿大朝會則禦之對北第二殿曰宣政殿謂之正衙朔望大冊拜則禦之又對北第三殿曰紫宸殿謂之上閣亦曰內衙只日常朝則禦之凡天子坐朝必須立仗於正衙殿或乘輿上禦紫宸殿卽喚仗自宣政殿兩門入是謂東西上閣門也以本朝宮殿視之宣徳門唐丹鳯門也大慶殿唐含元殿也文徳殿唐宣政殿也紫宸殿唐紫宸殿也今或求入閣本意施於儀典卽須先立仗於文徳殿之庭如天子止禦紫宸殿卽喚仗自東西閣門入如此則差與舊儀合但今之諸殿比於唐制南北不相對值爲殊耳故後來議論因此未明又案唐自中葉以還雙日及非時大臣奏事別開延英殿若今假日禦崇政延和是也乃知唐制每遇坐朝日卽爲入閣而叔世雜亂五朝艸創大略之制更從簡易正衙立仗因而遂廢其後或有行者常人之所罕見乃復謂之盛禮甚不然也今相傳入閣圖者是官司記常朝之制如閣門有儀制勅雜坐圖之類何足爲希闊之事哉況唐開元舊禮本無此制至開寶中諸儒增附新禮始載月朔入閣之儀又以文徳殿爲上閣差舛尢甚蓋當時編撰之士討求未至太宗朝儒臣張洎亦有論奏頗爲精洽或朝廷他日修復正衙立仗欲其兩制使豫加商推以正舊制然議者謂殿閣不同舊制難復行之

慶曆元年夏左正言孫沔奏太宗初置京朝官考課卽今審官院是也凡中外官任咸給印紙歷子或功績可紀淸白有守過犯度數舉主姓名盡得書之無所遺俾至闕下赴院磨第其等而升黜之此國家激勵賢才驅策駑蹇之至術也自從因循咸以磨勘爲轉官之階梯也不復有尙功之志節但官三周例遷一級𨿽數有失亦不退復故士大夫以無過犯爲能是使庸愚不肖之人晏然自得不十年間坐致員外郎是以居常則靑紫相隨應用則玊石難辧茍不更張獘轍必恐寖廢政綱臣欲乞今後應京官升朝官並依舊許三周年一次磨勘如明有治績者卽與轉官有公私罪者等降黜無功過者且守資如此足以旌別賢愚永著甲令廉勤公幹之士聞之必激節願行者眾矣乞更差近上臣僚別定格式亦一時之懿範也又言欲乞今後帶職員外正郎止許蔭序一名子弟少卿給諫與二人丞郎三人尙書四人僕射已上共五人致仕及物故更各與一人武職等此類官品曁皇親母后之族及兩府大臣亦乞約束人數伏乞特差近上臣僚定其久制以爲萬世之法紀先是劉徳從之妻遂國夫人者呂蒙正之女也常出入內庭或云得幸於上後獲譴奪封罷朝謁久之出入如故諫官張方平再以疏論列皆畱中旣而有詔復封遂國富弼繳還詞頭封命遂寢唐制惟給事中得封還詔書中書舍人繳還詞頭蓋自弼始也二年戊午詔僕射兼門下侍郎平章事呂夷簡判樞密院戶部侍郎平章事章得象兼樞密使樞密使晏殊同平章事初富弼建議宰相兼樞密使上曰軍國之務當悉歸中書樞密非古官然未欲盡廢故止令中書同議樞密院事及張方平請廢樞密院上乃追用弼議特降制命夷簡判院事而得象兼使殊加同平章事爲使如故三年虞部員外郎杜杞權發遣度支判官事太常博士燕度權發遣戶部判官事仍理本資序毋得差出候三年有勞令三司保明當議升陟之權發遣三司判官始此戊戌詔諫官日赴內朝先是知制誥田況上言有唐兩朝自諫議大夫以上至拾遺補闕共二十二人每遇宰相奏事諫官隨而入有所闕失實時規正其實皆中書門下之屬官也今諫議大夫無復職業自司諫正言知諫院皆遺補之任而朝廷責其言如大夫之職而地勢不親位序不正朝廷間與眾同進退非所以表顯而異其分也臣前在諫院每聞一事皆諸處未聞比及論列或至後時今若令諫官得奉內請則何以日聞朝廷之事矣詔送兩省詳之學士承旨丁度參詳乞今後比直龍圖閣及修起居注內令日赴內朝從之先是諫官歐陽修言臣伏見禦史臺闕近制令兩制並中丞輪次舉人遂致所舉多非其才不能稱職臣謂今兩制之中姦邪有未能盡去若不更近制則輪次所及勢須舉人臣欲乞今後只令中丞舉人或特選舉主伏見朝班中𨿽有好人多以資考未及今乞不限資考惟擇材堪者爲之況臺中自有裏行以待資淺之人仍乞復位舉官之法有不稱職者連坐舉主重爲約束以防僞濫庶幾稱職可振紀綱今欲特降指揮令舉官自京官以上不問差遣次第惟材是舉資淺者爲裏行資深者入三院景佑初置殿中侍禦史裏行監察禦史裏行凡四人以三丞以上常歷知縣人充旣而久闕不除於是詔以兩人爲額【兩人爲額慶曆三年王拱辰舉李京包拯或因修此疏】癸未詔自今見任前任兩省及夫兩省已上官不得陳乞子弟親戚館職並讀之類進士三人以上一任回無過犯者進許著述召試取優等者充遇館職闕曽取有兩府二人兩省三人同罪舉充者仍舉著述看詳試補丁亥詔曰周大司樂掌學政以六藝教國子則官材益本於世冑而今之蔭法推恩太廣以致疏宗蒙澤稚齒授官未知立身之道從政之方而並偕仕進非所以審政重民也其著爲令使夫蒙嗣先祿以篤爲後之體支子限年以明入官之重設考課之格立保任之條古不云乎爵祿者天下之砥石人君所以勵世而磨鈍咨爾庶位體玆意焉範仲淹所陳十二事其一云須子孫年過十五若弟侄須年過二十必五服親乃得許已常蔭而物故者無子孫祿仕聽再蔭自是任子之恩殺矣然猶未艾也壬辰詔限職田任有定制士有定限吏以職田抵罪比前日稍稀闊焉【此仲淹十事五均公田之議】十二月翰林學士提點在京諸司庫務宋祁請增置勾當公事朝臣一員從之提舉司勾當公事自祁始也祁初薦太常博士王疇時有官者同提舉疇乃辭於中書曰翰林先進疇恐不得事也然以朝士大夫而爲閹官所指使則疇實恥之乃更用太常博士張中庸爲勾當公事疇博文字中庸蜀人也集賢校理知諫院歐陽修爲右正言知制誥初中書召試而修辭不赴特除之四年詔三司丞郎給諫已上禦史中丞正卿監歲得舉正郎以下朝官不得過三人起居舍人三司副使知雜禦史少卿歲得舉員外郎以下朝官不得過三人左右司郎中司諫正言三院禦史並館職知諌院天章閣侍講三司判官並員外以上及正郎見任知州有出身無贓罪者並歲得舉太常博士以下朝官不得過二人安撫制置發遣轉運判官得舉本部內員外郎以下朝官並限人數仍於狀內開說其人堪充何任使同罪以聞八月命參政賈昌朝領天下農田範仲淹領刑法事有利害其悉條上初仲淹建議周制三公兼六官之職漢以三公分部六卿唐以宰相分判六曹今中書古天官冡宰也密院古夏官司馬也四官散於羣有司無三公兼領之重而二府惟進擢差除循資及議賞罰檢用條例而已上不専三公論道之任下不専六卿佐王之職非法治也臣請仿前代以三司司益審官流內銓三班院國子監太常刑部仍行大理羣牧殿前馬步軍司各委輔臣兼判其事凡創置新規更攺前獘官吏黜陟刑法輕重有利害者並從旨臣予奪其體大者二府簽議奏裁臣不自領兵賦之職如其無補請先黜降章得象等皆以爲不可久之乃降是命卒不果行五年春乙亥復置言事禦史以殿中侍禦史梅摰監察禦史李京爲之摯新繁人唐制禦史官専言職政天禧初始置言事禦史六員其後久不除至是以諫官員不足復除之今禦史中丞廳之南有諫官禦史廳蓋禦史得兼眾職也二月辛卯詔曰此京朝官因人保任始得序遷朕念廉士或不能自進其罷之時監察禦史劉言瑜言近年考課之法淸望官五人保任方磨勘適長奔競非所以養士廉恥也故降是詔磨勘保任之法實仲淹所建仲淹旣絀元瑜希得象旨亟奏罷之兵部員外郎兼禦史知雜趙及權判吏部流內銓初銓吏匪員缺與選人爲市及奏闕至卽榜之吏部榜缺自及始右正言錢明逸言閣門儀制每日上殿不得過三班乞今後諫官有本職事求對𨿽已有三班外聽上殿敷奏從之戊辰以樞密使王貽永兼羣牧制置使自王徳用出鎭滁州密院不復兼領羣牧置制使及實乃復之餘靖奏任子不拘年甲以廣常延之典從之八月起居舍人知秦州田況遭父喪辛酉詔起復況固辭又遣內侍持手詔諄諭況不得已乞歸塟事楊翟托邊事求見泣請終喪上惻然許之帥臣得終喪自況始庚辰罷宰相兼樞密使時昌朝執中言軍民之任自古則同唐別任樞臣専主兵務五代始令輔臣亦帶使名至國初尙沿舊制幹徳已後其職遂分是謂兩司對持大柄實選材士用講武經向以闗隘未寧兵議須一復玆兼領適合權宜今西夏來庭防邊有序當還使印庶葉邦規臣等願罷兼樞密使卽降詔許之又詔樞密院凡軍國機要依舊同量議施行十一月樞密院請自今進退管軍臣僚極邊長吏路分兵馬鈐轄以上並與宰相同議從其請六年夏四月壬子權禦史中丞張方平言天聖景佑中與慶曆官吏多寡方領吏部流內銓約在銓選人至以萬計五六年間僅成一任又所養非所用仍舊不革恐數年間官濫不勝其獘其中樞密院自用兵以來權宜所置官請先裁罷從之方平又言範仲淹所請裁損獘法其臣僚恩例乞且依制爲便若朝廷議論惟是之從不可以人廢言也【仲淹時在外】七年春壬子羣牧制置使王貽永言羣牧司先因詳定所減罷副使二員都監二員判官一員比來頗致闕事請自今以副使各一員都監判官各二員爲定制從之三月河陽三城節度使同平章事判官大名府夏竦依前官充樞密使故事文臣自使相除樞密必納節還舊官獨竦不然【景佑八年王曾自天平節度使檢校太尉同平章事爲吏部尙書同平章事樞密使】乙未夏竦除平章制下諫官言竦與首相陳執中論議不合不可使共事丁酉貼麻攺命己亥賜天章閣待制兼侍講曽公亮三品服故事待制入謝未始賜服至是上禦邇英面賜之仍宣諭曰卽講席賜卿蓋所以尊寵儒臣也【公亮起居法當遷制誥以其避昌朝嫌故待制天章】戊午攺文明殿學士爲紫宸殿學士文明殿禁中已久無學士自程羽李昉後亦不除授而文明出眞宗謚故攺之用參政宋庠議也初置天章閣直學士位在龍圗直學士之下八年夏翰林侍讀學士戶部郎中知永興軍葉淸臣爲翰林學士權三司使咸平末並三部爲使官輕者則爲權使公事今再領三司當爲使而又爲權使中書誤也自是遂分權使公事爲兩等初攺文明殿學士爲紫宸殿學士丁度罷政首以命之禦史何郯言紫宸不可爲官稱五月乙巳詔攺舊延英殿爲觀文殿仍攺紫宸學士爲觀文殿學士班次如舊制癸亥賜王貽永李用和笏金帶故事非二府大臣不賜惟張耆在樞密院兼侍中嘗賜之

皇佑元年春賈昌朝爲觀文殿大學士判都省朝會班中書門下視其儀物觀文殿置大學士自此始仍詔自今非常爲宰相毋得除丁亥監察禦史陳旭言三館職事文儒之官選近時無復故典用人益輕遂爲貴逰進取之津要慶曆中常有詔旨云今後應見任前任兩省及夫兩省以上官並不得陳乞子弟親戚入館閣職事然撓於橫恩復寢不用美官淸秩有國者所以厲世磨鈍之具今委以私權貴之家天下寒俊何所勉進朝廷賢才何所敎育望申明前勑嚴爲科禁澄汰濫進必淸其選使在位者皆得文行充實之人然後舉用故事特因燕閒延備訪問則於治體不爲無益詔臣僚援例奏乞子孫得試者如試中只與轉官或出身更不除館閣【文正裁任子亦詳】李若谷卒贈太子太傅后毋得爲例以子淑在近侍己丑翰林侍讀學士吏部郎中梁適爲同羣牧使羣牧使舊止二員彭乘爲之適蓋員外置壬申觀文殿大學士右僕射判都省賈昌朝復爲山南東道節度使同平章事判鄭州初除兼侍中昌朝固辭之使相舊無中謝之賜自昌朝始二年六月庚午詔舉官爲縣令初提點京西刑獄張易官臨滿將代並舉縣令十六人上因謂輔臣曰縣令與民最近故朕設保舉之法今易所舉猥多必以請托故也遂令裁定其數河北等路運使副歲舉十二人提刑六人河東等路運使副十人提刑五人兩浙使副四人提刑四人夔路使副四人提舉三人洛發運制置使副六人府界提刑三人開封府諸州監軍各一人仍止舉所部官九月辛卯詔明堂禮畢並以襲衣金帶器備鞍馬賜夏竦王徳用程琳李昭亮將相在外遇大禮有賜自此始八月禦史知雜何郯知漢州將行上疏有云臣欲乞今後文武臣僚官序合每歲遇乾元節得奏薦親屬之人除子孫依舊外期親候再遇郊許奏一人如此等級裁減一年內可省入官數十人積年而計所省漸多則仕路之冗不澄汰而自淸耳朝廷向來已曽更攺資蔭條制然而親子孫亦以限年釐革是致人心嗟怨遂卽復故臣今所請以薦奏疎數爲等降皆緣人情人情於近親則恩厚於疎屬則恩薄今旣許近臣依舊制其疎屬止以年月爲限不盡隔絕酌於眾心計亦無怨惟聖明斷而行之則官濫之源庶可以塞其邊臣及路分各得恩例乞卽仍舊如許行乞候遇今秋大享後爲始【四年九月釐革舊制其後遂罷聖節奏補或自此始】冬十月甲子宗室八十七人並遷官舊制金吾衛大將軍在左右衛大將軍之上今有自金吾遷左右衛者蓋中書失之也十一月詔后妃之家毋得除二府之職位三年二月權判戶部勾院葉淸臣言請遣使循行天下知民疾苦察吏能否與太學選置博士許公卿大臣子弟補學生童縣令諸科舉人取明大義責以義問省流外官無得入仕聽武臣終三年之喪罷度僧廢讀經一業訓兵練將謹出令簡條約凡九事三月壬申詔開封府曹官赤縣丞自今並除新攺京官人任滿與免逺官初令銓司選差人一年無過例攺京官歲久攺京官者眾皆革之【景佑三年三月令銓司差選人充曹官】夏四月禦史中丞王舉正言河北朝廷根本而雄州又河北咽喉先朝用人如何承矩守邊累年官止邊郡刺史李允則幾二十年亦不過引進使今所用未盡得人而克日待遷使後有功者何勤且言在許州應天府六年更轉運使十六人轉運使所使察官吏能否與民疾苦而數易如此其能究宣朝廷徳澤乎八月戊子詔判吏部南曹羣牧判官今自以朝臣歷一任知州館職一任通判爲之卽不得幹托保薦及陳乞丁丑詔邇英閣講讀官當講讀者立侍敷對餘皆賜坐侍於閣下天聖以前講皆坐侍自景佑以來皆立侍至是帝屢面諭以經史入講須詳悉詢究卿等無乃煩倦否楊安國等進曰不敢至是有詔遂爲永制翌日講讀官並奏謝教坊官王世昌陳年勞乞監永濟倉門上曰世昌無行檢遂罷此職且倉門乃國家儲糧出納之所豈可令此輩主之宜與在京一員令樞密使戶部侍郎龎籍以本官爲平章事昭文館大學士監國史籍初入相且獨員遽爲昭文殿大學士監修國史殊拜非故事也四年五月詔國子直講自今選通經有行實年四十以上者爲之時禦史梁舊言近日薦楊忱爲學官忱年少輕肆不可用故有是詔忱楷子也九月甲辰詔今後文武臣僚毎遇乾元節合奏得親屬者除期服依舊外大功親候遇郊許奏一名小功以下再遇郊許奏一名其毎遇郊合得奏親屬者除子孫依舊外其餘期親候再遇郊許奏一名大功已下三遇郊許奏一名從禦史中丞王舉正與兩制臺諫等所定奪也二年二月詔太常寺置丞一員以近上知院官兼之専檢視樂器卽命同知禮院馮誥兼本寺丞太常有丞自此始也禦史吳祕言樂器無主職之官而大理有員是爲重刑法輕禮樂詔從祕言九月壬辰入內府都知延福宮使武信軍畱後王守忠爲入內侍省都知諫官韓絳言宦官兼判二省國朝未有報禦史兪希孟乞令更不除前後省都知不可【一傳乞罷內省都知由神道碑其實守忠爲兩省都知如故】罷三司提舉司勾當公事官從宰相陳執中所奏也【康定元年十二月置】

至和元年癸巳延福宮使武信軍畱後入內侍省都知王守忠罷延福宮爲武信畱後後毋得援例故事宦官本有眞爲畱後者守忠有東宮舊恩數求之上亦欲與之先是髙若訥爲樞密使持不可故止及是守忠疾復求爲節度使宰相梁適曰宦官無除眞刺史者況於眞節度使乎上曰朕嘗許守忠矣適曰臣今日備位宰相明日除一內官爲節度使臣𨿽死有餘責禦史中丞孫抃聞之亦奏疏力諫乃罷節度不除猶得眞爲畱後翼日守忠卒呂公弼爲樞密直學士知益州先是上每念夷簡聞公弼有才書其名於殿柱公弼奏事上目送之語宰相曰公弼甚似其父旣召程戡入輔因使公弼代戡公弼固辭乃復授龍圖閣直學士同羣牧使權增一員後不爲例八月戊午知制誥賈黯乞修起居注官入侍閣中事有可書隨卽記錄從之賜坐於禦坐而南詔自今將相遷拜見辭之禮令閣門以故事舉行初知制誥韓絳言比年以來多失故事故降是詔秋癸亥起居舍人知制誥呂溱工部郎中知制誥兼侍講史館修撰王洙並爲翰林學士故事翰林學士六員時楊察趙槪楊偉胡宿歐陽修並爲學士於是察加承旨溱及洙復同除學士洙蓋第七員也壬申侍禦史範師道言乞知諫官院及禦史知雜如當擢用不許資任深淺並且令任三司副使候揚歷三部方攺授待制詔自今諫官及知雜禦史除攺旋取進旨二年十一月乙丑宣徽南院使吳育言臣前判尙書都省見其官司局燦然具存且如有大議論當下眾官推定以質所長廢不舉今推定謚時一會都堂是行其小廢其大論者深惜之欲隨宜講舊以漸復之則髙拱無爲之治可以馴致事下兩制詳定而言者謂尙書省職局今並入三司及諸司分領事難遽更乃罷之

嘉佑元年夏初龍圖閣直學士李東之請定選舉補蔭之法下兩制議孫抃等言今二府使相宣徽節度使三年蔭二人已減舊恩之半余文武官請一歲及三歲當任子者皆倍之內臣毋得過入嬪禦皇族約此爲法罷南省特奏名百官司入流如吏部格弗聽減年或換武遂勅中書樞密院裁定於是詔見在二府使相宣徽節度使禦史知雜悉罷大功親再遇郊蔭小功親郎中帶職員外郎初遇郊聽蔭子孫若再遇郊蔭期親四郊蔭大功已下親初該蔭而遇郊蔭大功以下親初該蔭二年六十無子聽期親皇族大功以上妻再遇郊亦聽期親科場取士以皇佑四年進士限四百人諸科毋得過其數罷南省特奏名百司入流必如吏部格毋得敍勞減年及換武余並依屢降條約自是減入流每歲毋慮三百員癸卯武康節度使知相州韓琦爲工部尙書三司使唐制節度使納節不降麻本朝丁謂自節度使爲參政止舍人院命詞今除琦三司使降麻非故事也二年夏四月己巳主客員外郎殿中侍禦史裏行吳中復爲殿中侍禦史充言事禦史以中丞張升言本臺闕言事禦史乞除中復故也十二月癸丑詔大臣所舉館職自今令中書籍記姓名候在官員數稍少卽選文行爲眾所推者與試其考校無得假借等第知諫院陳旭有請故也【皇佑元年六月二十六日亦如曽布言】三年春三月辛未翰林歐陽修言侍讀最爲親近祖宗時不過一兩人今與經筵者十四人侍讀十人外議皆云經筵無坐處矣臣旣辱在翰林又充史館修撰太常禮儀祕閣祕書省尙書禮部刋修唐書兼職已多而經筵固不缺人忽蒙除授蓋近年學士相承多兼此職朝廷以爲成例不惜推恩外議則云學士俸薄特與添請遴選之淸職遂同例授之冗員詔不許又言學士待制號爲侍從之臣自祖宗以來尢所精擇茍非淸徳美行藹然眾譽髙文博士獨出一時不得與其選是以選用至艱員數至少官以難得爲貴人以得職爲榮縉紳之望旣隆則朝廷之體益重其後用人頗易員數漸多往時學士待制六七十員近年以來稍吝除拜猶四十餘員臣謂愛惜名器不妄授人朝廷已知之爲國計者亦宜及今創立經制今惟翰林學士中書舍人知制誥各有定員其餘學士待制未有定數欲乞詳定前史及國朝故事自觀文殿大學士至待制並各立定員數遇有員數闕則精擇賢士以充其選茍無其人尙可虛位如允臣所請乞賜詳議施行【修疏附從違當考】夏四月癸亥右正言吳及言太宗朝常給三司判官禦前印紙歷子令書課績功業今其制𨿽存而無考校之法請以自今歲終按功過多寡而升黜之詔以及言錄示三司使張方平四年夏四月丙子吏部郎中天章閣待制何郯同知通進銀臺司兼門下封駁事時封駁職久廢郯上言本朝設此司實代給事中之職乞凖王曽王嗣宗故事凡有詔勑並由銀臺司從之五月樞密使田況十上章求去位丙辰罷爲尙書右丞提舉景靈宮故事樞密使出入皆降麻自皇佑五年髙若訥罷始舍人院降制今復失之六月太子中允王陶大理評事舍人院趙彥若國子博士傅卞於潛令孫洙並薦館閣編校書籍官館閣編校書籍自此始三館祕閣凡八員詔及二年者選人京官除館閣編校勘朝官除校理秋丙申太子中允王陶爲監察禦史裏行初詔中丞韓絳舉禦史而限以資任屢舉不應格於是絳請舉裏行以陶爲之詔可陶辭不受詔彊之乃就職十一月乙未天章閣待制錢象先盧士宗右司諫吳及定奪該恩敍雪人自後每降赦卽命官定奪事蓋始此五年詔歸明人二十五以上許注官徐濟自陳八歲歸明四十八不得注官因著此條秋宣徽南院使判延州程戡禦史呂誨言本朝故事宣徽使非勲戚未嘗除拜乞追寢知雜院禦史範師道相繼論列訖不從六年十一月辛未於潛令編校祕閣書籍孫洙爲館閣校勘從新制也編校二年得補從校自洙始七年夏壬申攺命起居舍人知制誥兼侍講司馬光爲天章閣待制先是光與呂公著並召試中書光已試而著終辭不除知制誥光乃自言拙於文詞本當辭召初疑朝廷不許故黽勉從命繼呂公著終辭得請臣始悔恨向者之不辭而妄意朝廷之不許也章九上卒攺他官五月仍依本官知諌院

太平治迹統類卷二十九

●欽定四庫全書

太平治迹統類卷三十

﹝宋﹞彭百川撰

官制沿革下

神宗

治平四年詔同簽書樞宻院事郭逵赴闕【職官志云宻院舊制無同簽書院事者治平末始以郭逵爲之太祖平蜀呂餘慶以參政簽書院事自是非起幸無以執政守藩至逵以同簽書宻院事權判渭州上卽位王陶言非例召逵歸未幾罷知鄆州】乙巳置寶文閣學士待制著於令其恩賜依舊龍圖閣例侍講呂公著兼寶文閣學士知制誥邵必爲寶文殿直學士先是公著與必同編集仁宗禦集成藏寶文閣故因授此職乙亥禦史張紀言近歲以來百司庶務多稟決於中書臣謂政府不當侵有司之職有司亦不當以細務汨政府若溝洫當決之都水監漕運決之三司其禮樂徵伐號令損益自系朝廷議論有司得以奉行詔中書樞宻應細務合歸有司者條析以聞後中書具三十一事樞宻院具六十二事皆歸之有司吳申乞內外官以三年爲任不得遷移

熈寧元年正月復命武臣提點刑獄官序內外官次自摯始九月中書奏選人俸薄不足以勸亷並增之詔建東西二府東府命宰相居之西府命樞宻居之五年二月癸丑侍禦史知雜事鄧綰爲龍圖閣待制權禦史中丞以待制權中丞自綰始三月富弼致仕仍復節度使同中書門下平章事帶使相致仕自弼始中書言禮房修換官法各立條制右職換文資準此七月祕閣校理曽孝寛爲起居舎人兼樞宻都承旨舊用武臣以文臣兼領自孝寛始詔致仕官給日直二十人甲戌知靑州趙抃爲資政殿學士知成都府抃在靑州踰年京東旱蝗飛及境輙遇風墮水而盡於是上欲移抃知成都或言前執政舊不差知成都王安石曰陛下特命之卽差不可乃遣內侍賞賜召見勞之曰前此無自政府復知成都者卿能爲朕行乎抃曰陛下宣言卽勑命也顧豈有例上大悅六年三月詔提刑司置檢法官一人【元丰元年罷六年復置】七年十二月庚辰詔修撰經義所呂陶顧臨皆以白衣爲修撰經義所檢討至是又以選人入中書習學行檢正事中書五房習學公事自今封三代幷妻追封以王厚言王韶妻獨亡不與封故也閏四月丙午詔自今知諫院令綴兩省班時同知諫院範百祿綴兩省班禦史臺止之百祿上言望詔有司裁爲定式故有是詔八年十一月以蘇頌幹當三班院先是頌言尙書古之天臺朝廷萬事之本皆由此出仁宗朝大臣常移審官院歸吏部三班院歸兵部審官院歸刑部庶稍近古制當時茍且憚作遂不果行請先置朝臣兩員振舉綱維俟其有序移審官等三院則南宮故事可舉一代典章於是爲盛後官制行如其言九年五月詔駙馬自今攺官及七年取旨【元丰之法始著爲令】十年十月辛巳樞宻院直學士給事中知定州薛向爲工部侍郎卽再任向辭所遷官降詔不允【見政刑門】講官坐立【見學舉門】七年新知大名府陳升之知樞宻院事自判樞宻置知院則當爲副使者皆攺同知院事若置使則同知院副攺爲副使於是文彥博呂公弼爲使韓絳邵亢爲副使上以升之三至西府故稍異其禮乃以爲知院事樞宻並置使副及知院自此始十二月呂公著言正侍中自國朝以來未曽降授如文彥博賈昌朝以節度樞宻兼領至眞拜則自範質趙普後惟丁謂馮拯韓琦以受遺宰相故有殊命置條例司【見安石門】二年三月陳襄兼起居舎人範純仁直集賢院司修起居注上謂修起居注卽知制誥欲令諫官兼修注遂用襄及純仁起居注兼職自襄及純仁始也十一月司馬光請敍百官沿革公卿除拜作一錄效漢百官公卿表詔從之詔百官用本資序卽正言降一等官權發遣他凖此尙書左丞知樞宻院事陳升之爲禮部尙書平章事集賢殿大學士本朝宰相有以侍郎爲之者學士王珪當制以故事言故升之躐遷尙書丙午修定閣門儀制所言垂拱殿曲宴當直翰林學士等直學士並赴坐而翰林學士兼他職者不預蓋國初惟有文明翰林樞密直學士故必令當直者以從簡便今學士之名甚重皆得赴坐而翰林不當直者乃獨不赴考之官制似未齊一乞自今曲宴並聴赴坐從之先是王安石言伏見館閣一除乃至十人此本所以儲公卿之才也陛下試求以爲講官爲諫官監司則必知其誰可此患於不親考試以實故也臣願陛下察舉眾人所謂材良而行美可以爲公卿召令三館祗候事有當議者召至中書令且條奏則其人之賢不肖審矣上謂祗候之名不雅令安石別制美名於是用前永安縣主簿邢恕爲崇文院檢書丙子詔自今提刑復差文武於是武臣宰習吏文多不足以察舉所部人才及其才或可用爲兵官而奪之以爲此職皆非因人任使之意故悉罷之人甚以爲便三月二日置宗正丞三員以張稚圭爲之用王安石之言也丙辰翰林學士司馬光知審官院詔自今中書樞密院宣勅札子帶聖旨批狀除機密外並送銀臺司封驗以知通銀臺司範鎭言門下封駁制校省審章奏糾舉違制者三年四月壬申知靑州歐陽修爲宣徽南院使判太原府宣徽使自皇佑三年著令毋得過二員後富弼以宣徽使幷修爲三用弼例也知制誥宋敏求言中書李定除權監察禦史裏行詞頭伏以禦史之官舊職須太常博士經兩遷通判去歲驟用京官今又以幕職官便升朝著處糾繩之地臣恐勿循官制之舊未厭眾議其詞頭未敢具艸且以疾辭知制誥幕職官爲禦史裏行【李定見安石門】五月癸卯上批近以李定權監察禦史裏行知制誥李大臨蘇頌略格命不下可並以本司歸班先是宋敏求封還定詞頭詔送別頌官賞命頌辭詔再送舎人院次至大臨大臨亦封還旣而安石進呈舉禦史新條若不拘職官髙下並選人在其間則是秀州判官亦可以權裏行不必更攺中允也復詔頌依前降指揮撰誥頌執奏如初詔趣直舎人院蔡延慶等就職及責大臨等延慶遂艸定制旣進艸上奏乞罷之通進銀臺司命李定知諫院【見安石門直舎人興國以後不復除上舉舊制除延慶等李定辭】詔增置宮觀管勾當或提舉官時以諸臣歷監知州有衰老不任職者令與閒局王安石亦欲以處異者故增觀員王直溫權本路提點刑獄兼提舉常平如故提點刑獄兼提舉常平自直溫始壬子詔罷入閣儀詔國家以兩樞內輔贊翊本兵任爲重矣而狃於舊制自古職升朝以上必兼擇而除授之是以三公府而有司之爲非所以寓朕股肱之意也今使臣增員至眾非張官置吏以總其事則不足以一文武之法而勵中外之材宜以審官東院別置審官西院差知院官兩員專領閣門祗候以上置諸司磨勘常程差遣齊恢爲知院韓縝同以太常禮院治所爲審官西院其院歸太常寺置局先是上論及大使臣磨勘及常程差遣欲付之三班王安石與韓絳以爲不如置審官西院付之上卽令置然未嘗與樞宻院議也及文彥博等對乃言其不便議者謂絳及安石恊謀欲沮彥博且奪其權因建此議然先是大使臣差遣皆屬樞宻院無先後名次時人亦頗患其不平也八月東上閣門使李評爲樞宻都承旨承旨舊用閣門使以上或大將軍其後專用樞宻院吏而更用士人復自此始提舉河北路常平等事王廣廉言一縣之事不以煩簡惟令佐三員而主簿縣尉所職各異茍事有謬誤非所職者𨿽坐視其獘而莫得救止欲令有司専管勾稽簿書尉専管捕盜依舊外縣事並令通管從之九月戊子朔中書言中書統治百官以佐天下政事而所置吏尙仍舊制謂宜髙選士人稍依先王設弼置輔之意請檢正中書五房公事二員並以朝廷充皇城使端州團練使知恩州李綬爲樞宻副都承旨用士人自綬始也己亥上命曾布朱溫等共考試法官考試法官自此始翰林學士韓維等上文徳殿朔望視朝儀以入閣舊圖所載裁定增損之詔可二月詔逐路擇未仕有經術行義者許權教授給俸選人學可爲師者令充教授詔審官院定差知州軍人並赴中書宻具人堪任卽引見取旨條例司言欲令諸路其屬州繁劇縣分戶二萬以上增置丞一員以幕職縣令人充之四年四月太常博士李實太子中允館閣校勘劉摰幷爲監察禦史裏行故事禦史不帶館職充禦史自事前執政辭官乃降詔兩省降詔自此從向始也

元丰元年大理寺置卿一人少卿二人丞四人三年攺國子監直講爲太學博士四月戊申禦史臺言奉詔復置六察察在京官司今請以吏部及審官東西院三班院等隸吏察戶部三司及司農寺等隸兵察禮祠部及太常寺等隸禮察少府將作等隸工察從之庚申詔禦史臺六察案官二年爲一任以所糾劾官稽違失職事多寡爲殿最五月癸亥朔擢禦史中丞李定請增置臺主簿一員檢點六察文字從之八月詔文武官無相統攝而官同序位以職職同以服色服色同以資序資序同以攺官攺官同以出身唐制文選掌吏部武選兵部主之蘇頌言欲文武一歸吏部有四選之法九月乙亥詳定官制所上以升易官寄祿新格中書令侍中同平章事爲開府儀同三司左右僕射爲特進吏部尙書爲金紫光祿大夫五曹尙書爲銀靑光祿大夫下至承務郎皆以次序攺從之十二月甲子詔應遷官除授者並卽寄祿官除大兩省待制以上至太中大夫余至朝請大夫並通磨勘進士八年十年餘一遷所理年月自降指揮日爲始其大兩省待制以上自通直郎至太中大夫磨勘理三年承務郎以上至朝請大夫理四年自如舊制四年八月罷中書堂選闕歸吏部宇文昌言六察行於有司而不行二府是委大綱治節目不報十月詔自今除職事官而寄祿一品者爲行下二品者爲守下品爲試品同者不同行守議十一月庚寅詔中書丁酉開天章閣進品官制除目詔中書檢正官開府王震江陵吳雍入記聖語而授震雍左右仍使自書時人榮之旣而議中輟詔樞宻院置知院同知院而使副簽書之名悉罷之先是將攺官制議者欲廢樞宻歸兵部上曰祖宗不以兵柄歸有司専命官統之互相維制不可廢也乃有是詔五年五月詔三公三師宰相執政司開府儀同三司節度使常任宰相者觀文殿大學士以上金球文方團帶佩魚觀文殿學士節度禦史大夫中丞六曹尙書侍郎散騎常侍禦仙花帶內禦史大夫六曹尙書翰林以上及資政殿學士特班翰林學士尙書者仍佩魚二月舊吏戶兵禮刑五房分掌至是釐爲三省門下曰吏戶禮兵刑工六房皆視其名主行之六曹之事又曰班簿曰開拆曰章奏曰制勅凡十庫中書分吏戶禮兵刑工班簿開拆制勅皆同門下而無章奏其後又增催驅點檢凡十一尙書省分房吏戶禮兵刑工開拆催驅制勅庫亦同門下而又曰知雜房凡十置吏則有都事主事令史書令史等當官爲樞宻院舊爲兵吏戶部四房至是分房曰南北河西曰支差曰在京曰教閱曰廣西曰兵籍曰民兵曰吏曰知雜凡十其後又增支馬小吏二房而吏民名與三省同詔中書面奉聖旨事別黃紙書令侍郎舍人宣奉行訖錄送門下爲宣黃受批降若覆請得旨及入狀得奏事別以黃紙亦書宣奉行訖錄送門下爲錄黃樞宻院準以白紙錄送面得旨者爲錄白批奏得畫者爲畫旨門下受錄黃宣黃錄白畫旨皆畱爲底癸酉王珪依前官守尙書僕射兼門下侍郎蔡確依前官守尙書右僕射兼中書侍郎戊寅詔六曹尙書依翰林學士例六曹侍郎給事中依直學士例朝謝日不以行守權試並服佩魚罷職除他官日不帶行上嘗論蘇綽建復官制分爲六曹體統如一至是令詳定官制所以此意著爲式三省言九寺二監分隸六曹欲申明行下上曰不可一寺一監職事或分屬六曹豈可専有所隸宜曰九寺二監於六曹隨事統屬著爲令上批自頒行官制以來內外大小諸官及創被差命之人凡有申稟公事日告畱滯比之舊日中書稽延數倍眾皆有不辧事之憂上以命今稱緩語近臣頗悔攺官制蔡確等慮上意遂欲罷之乃力陳新官制置祿比舊月省俸錢二萬餘貫上意遽止六月詔自今事不以大小幷中書有取旨門下省覆奏尙書省施行三省同得旨事吏不帶三省字是日輔臣有言中書省獨取旨事體太重上曰三省體均中書省揆而議之門下省審而覆之尙書省承而行之茍有不當自可論奏不當沿此以亂政體也先是官制行𨿽依舊三省之名而莫究其本省設官之初意乃釐中書門下爲三各得取旨出命旣紛然無統紀至是上一言遂定甲子詳定官制所言尙書省左右僕射與左右丞簽書蓋朝廷以法在所司案法闗奏稟候朝命而入主於有司之成務付之執政官所宜代上而任責則人主但聞之而已朝廷以天下事分六曹以治之都督以總之六察以察之六曹失職則都省所在糾察都省失糾則六察所在彈舉上下相維各有職守則奏抄書都省執政官於理爲當待制遷官以三年至是三年一遷六年三月王拱宸判大名以官制行罷宣徽使故也五月左右司郎中舊以執政分廳時開見白事日暮不徧或事急速又造歷私第設議互異則往返傳送事多畱壅摯以問吏吏對曰前時郎官願如此摯乃白執政請都以堂聚時稟事可否面決無傳言畱壅之獘皆曰惟自是事皆公決上下便之然他郎官不敢問見報見執事私意亦無所授陰不樂者甚眾摯罷去郎官復分廳白事如故七月吳雍直龍圖閣河北路轉運使兼措置糴使都司除職自雍始九月起居郎蔡京言舊修起居注官二員不分左右故月輪一員修纂起居郎舎人分隸兩省所以備左右史官則左當書動右當書言仍令舊制每月輪修蓋其職事未之有別乞卽自今起居郎舎人隨左右分記言動如允所言其當釐正等事卽別具陳從之上幸尙書省駐輦令廳頭謂執政曰新省宏壯甚與官制相稱王珪等對規摹制作皆出聖謨次至僕射廳又曰新省制作非茍而已卿等宜率勵官屬勉修職事旣又召尙書侍郎以下隨其曹問所以掌職事悉因勅曰朕所以待遇責任非輕宜各思自勉盡心職事及傳詔尙書省執政官與正服內未仕者一人承務郎六曹都司吏部尙書至員外郎遷祿寄官一等賜吏各有差十二月外郎加勲依宗室法並自武騎尉使由法亦升朝官加勲內殿崇班內常侍賜勲並騎都尉始也上稽古董正治官旣復尙書二十四司職事部作新省其規模區處詳宻曲折並出制旨裁定羣臣承詔督工作壯偉雄盛近世未有也由是三省樞宻院位著官儀煥然一新矣七年二月丙戌詔禦史臺以侍禦史知雜事爲侍禦史不帶知雜事以言事爲殿中侍禦史六察官爲監察禦史恩數並如知雜事三月庚申詔禦史中丞雜壓六曹侍郎之上初元丰五年特行官制上於其中自爲圗帖定未出先詔輔臣曰官制將行欲取新舊人兩用之又曰禦史大夫非司馬光不可蔡確進曰國勢方定願少遲之王珪亦助確乃已及除光第四任提舉崇福宮詔滿三十个月卽不候替人發來赴闕蓋將復用光也

哲宗

元丰八年五月詔奉議郎吏部員外郎文及直龍圖閣知文州以彥博乞免兩鎭節度使故有是命郎官除職自及始也七月呂公著言臣伏覩周官三公三少掌論道經邦寅亮天地然皆分治卿職蓋進則坐而論道退則作而行之此三代之明法也國朝之制殿奏事止是樞宻院兩班昨來先帝修定官制凡除授臣僚及興革廢置先中書省取旨次門下省審覆次尙書省施行每省各爲一班自元丰五年攺官制政柄皆歸中書省王珪以左相在門下拱手不復校王安禮毎憤憤不平欲正其事而不能也公著被命未授卽爲上陳之後遂詔應三省合取旨及臺諫章奏並同進施行八月吏部郎中曽肇朝請郎禮部郎官林希兼著作職事官有兼職自此始

元佑元年二月詔起居郎舎人依舊制不分記言動先是起居郎蔡京言禮記𨿽有左史右史分記言動之文然歷代卽無分言動故事但云事爲春秋言爲尙書今觀尙書不免兼言動欲乞依舊制故有是詔閏二月詔自今觀文殿學士資政殿大學士曽在執政官準此司馬光言乞三司所管錢谷財用事有散在五曹及諸寺監者並乞收歸本部如此則利權歸一若更選用得人則天下之財庶幾可理矣詔立天下錢谷通隸戶部法罷諸路提舉官【見宣仁門】三月詔職事官許帶職其班序雜壓依職事官內尙書非學士除者更不帶待制官二年加直學士中丞侍郎給舎諫議非待制除者通及一年加待制集賢殿修撰直龍圖閣直集賢院直祕閣集賢校已上職今後內外官並許帶除職六月詔學士待制除侍郎並帶職給諫例不帶待制前來一年加待制二年加直學士指揮更勿施行八月蘇轍言伏見舊法縣尉皆用選人自近歲民貧多盜遂請重法地分縣尉並用武夫自攺法以來武夫貪暴騷擾鄕村復爲民人之患訪聞凡用武夫縣令民悉患之欲乞復令吏部依舊只差選人詔除沿邊縣尉依舊外余並差選人蘇轍又言祖宗之世使相節度不領京師局其奉朝請必攺他官或爲東宮三司或爲諸位大將軍太平興國中以趙普元勲自河陽還朝止爲太子少保以向洪張永徳之舊並爲環衛至今諸道鈐轄總管以防團歸老者亦諸衛處之蓋其遺法也近日李憲以宣州觀察使提舉明道宮王正中以嘉州團練使提舉太極觀二人貪墨驕橫敗軍失律罪惡山積𨿽死有餘責聖恩寛貸皆置之善地而又首亂國憲假以使名宜考修制度追還誤恩以存舊典十一月王巖叟言中書舍人在近臣中爲髙選未行官制以前謂之知制誥専行誥辭不預政事自攺官制遂爲中書屬官分押制勅凡國之政令無一不預故中書舍人不獨取文學須兼責政事近除劉�稱爲得人禦史呂陶言舍人曽肇操履偏詖藝文淺薄今乃擢居西掖尢駭羣聴夫中書舍人之職職淸地峻非他官可擬外則典司誥命以文章議論潤色帝猷內則分押諸房以知識才慮參決機政前世推重謂之宰相判官豈可因其序遷輒爾虛授十二月詔少府將坐軍器監都水使者今後在七寺少卿之上監丞在臺寺主簿之上二年正月以盛僑爲國子司業向止一員今增其一僑與黃隠並爲之五月詔同知樞宻院範純仁於尙書左右丞理先降除授者立班在上先是神宗正名以官職爲次不以除授爲先後於是特降新制三年詔自今朝議中散正議光祿銀靑金紫大夫並置左右十月復置南北院宣徽使儀品恩數如舊制十一月詔左右中散大夫以上十員左右諫議大夫以五十員爲額十二月置六曹尙書權官俸賜依六曹侍郎守法敍班在試尙書之下四年十月詔復置外都水使者今河北轉運使兼領殿中侍禦史孫升言先帝患百司職事不舉故建三省六曹以治庶政然人樂因循眾習茍且獘隨事生茍無按核鉤考之術則必至於頹壊又置六察考察六曹行遣稽違及輪禦史檢點三省簿書差失可謂詳且盡矣蓋六曹寺監二百四十餘案胥吏一千七百餘人其它官司二百七十處內外之事塡疊紛紜而舊以察官六員書吏十有四人鉤考案核非人人心力彊明智術精敏安能周見其故而六曹百司之事不至於頹敗者賴有六察以爲之警策耳玆所以見先帝規模宏遠追蹤三代也朝廷近年察官旣不補足矣此因浮費所建言更不自本臺立法自行減免書吏六人止存八人分治六察吏員旣少則所擇尢須精審且以八人按察二百餘案千有餘人胥吏二百餘官司而又吏不精所擇止欲名存實亡則可矣必欲究六曹之獘成先帝之志則臣𨿽至愚知其無益也伏乞聖慈詳察深惜六察乃先帝救補六曹頹敗之志特降指揮下中書省重行立法中外幸甚劉安世言安燾今以仲夏去職宻院惟有趙瞻恐不可全然缺官乞依故事令宰相兼樞宻範祖禹薦馮京趙卨可任八月先是司馬康奏其父光遺槁其一乞合中書門下兩省爲一蓋司馬與呂公著韓維張璪同具奏曰唐初始合中書門下之職故有同中書門下三品同中書門下平章事其後又置政事堂蓋以中書出詔令門下掌封駁日有爭論紛紜不決故使兩省先於政事堂議定然後奏聞開元中張說奏攺政事堂爲中書門下自是相承至於國朝莫之能攺神宗皇帝以唐自中葉以後官職煩冗名器紊亂欲革而正之誠爲至當然但當據今日之事實考前世之訛謬刪其重復去其冗長必有此事乃置此官不必一依唐之六典分中書爲三省令中書取旨門下覆奏尙書施行凡內降文書及諸處所上奏狀申狀至門下中書省者大率皆送尙書省下六曹付諸案勘當檢尋文字會問事節近則寺監逺則州郡一切齊足然後相度事理定奪歸著申尙書省送中書取旨中書旣得旨送門下省覆奏畫可然後翻錄下尙書省尙書省復下六曹方得符下諸處以此文字煩冗行遣迂回近者數月遠者踰年未能結絕或四方急奏待報或吏民詞訟求決皆困於畱滯又置門下省欲以封駁中書省錄黃樞宻院錄白恐有未當若令舉職則須日有駁正爭論紛紜執政大臣遂成不協故自置門下省以來駁議甚少又門下不得直取旨行下𨿽有駁議必須卻送中書省取旨中書或不捨前見復行攺易又內批文字及諸處奏請多降付三省同共進呈則門下之官已經商量奏決若覆有駁正則爲反復又近日中書文字有急速者往往更不送門下省然門下一官特爲虛設徒使吏員倍多文字煩冗無益於事臣等今眾共商量欲乞依舊令中書門下通同職業以都堂爲政事堂毎有政事差除及諫官章奏已有聖旨三省同進呈外其餘並令中書門下官同商議簽書施行事大則進呈取降敕札事小則直批狀指揮一如舊日中書門下故事其二乞令六曹長官古之六卿事之小者豈可令專達臣等商議欲乞今後凡有詔令降行尙書省僕射左右丞簽訖亦分付六曹本曹尙書侍郎及本廳郎官次第簽訖委本廳郎官討尋公案會問事節相度道理檢詳條貫下筆判云今欲何如施行次第通呈侍郎尙書若郎官所判已得允當則侍郎簽過判準應奏者直奏上應行下者直行下卽未得允當者委侍郎尙書攺判事之可否者決於本曹長官其文字分付本廳郎官之時委本曹長官隨事大小作限若有稽遲卽行糾劾若委的有事故結絕未得者申長官展限吏部尙書如舊日判東西審官院左選侍郎如舊日判流內銓右選侍郎如舊日判三班院戶部長官如舊日三司使刑部如舊日審刑院舊日本司文字止直奏直下今欲令六曹長官準此更不經由僕射左右丞郎更攺條法或奏乞特旨謂如刑部刑名疑慮或情理可憫或情重法輕特免停替編配之類或事體浩大或理有可疑非六曹所能決者聴詣僕射左右丞咨目或具狀申都省委僕射左右丞商議或上殿取旨或頭簽札子奏聞或入熟狀或批判指揮其諸色人詞狀並只經本曹長官呈過尙書侍郎本廳郎官次第簽判押判決一如朝廷降下臣民所上札子次第施行若六曹不爲收接及久不結絕或判斷不當卽令登聞鼓院進狀降下尙書省僕射左右丞判付本省不於獄官員看詳定奪若顯有不當卽行糾劾所貴上下相承各有職分行遣簡徑事務辦集十一月三省言寄祿官分左右兩等進士出身皆左字餘人皆右字詔從之五年九月復置集賢學士蘇轍言今日監察禦史久缺四員恐非治世之事唐置禦史屬官皆自舉本朝以耳目之官不欲執政用私人以防壅蔽今乞稍攺近制今臺官次第二任知縣人不至執政自用臺官六年四月楊畏爲殿中侍禦史時呂大防劉摰各有異志欲得畏爲助趙君錫薦畏實摰風旨也畏卒助大防擊摯云六月詔國史院置修撰官二員內長官兼知院事閏八月集賢院學士自官制行不復除至此李周始爲之尋詔集賢院學士如曽任權侍郎以上人充者班列在大中大夫上七年十二月詔六察案復置監察禦史三員分領先是元丰八年冬減監察二員令殿中侍禦史兼領而察官亦許言事至是復之太常言本朝因唐之舊以禦史爲監察使輪知太常禮院監禮近來以博士爲獻官遂罷監禮惟禦史專視禮事禦史缺官則無所督察乞以博士監禮從之八年三月侍講學士範祖禹爲翰林學士祖禹言馮京除侍講學士後爲翰林學士不兼侍讀司馬光呂公著以翰林學士兼侍讀叔祖鎭以翰林學士兼侍讀皆不兼學士之職臣不期歲得兩學士有所未安臣當辭免六月尙書左丞梁燾同醴泉觀使故事非宰相不除使乃置同使之名使燾領之

紹聖元年三月來之邵言集賢院學士立班雜壓在中散大夫上二年常安民言修立權侍郎遷徙法三省應奏權侍郎自起居郎起居舎人侍禦及嘗修撰除者滿二年取旨除正給舎言寄祿法分左右轄細轉法者未盡合行究補乞存此三等分左右禁並廢罷從之四月詔職事官罷帶職非職官仍舊帶易集賢院爲殿直院爲直祕閣集賢校理三年四月宣徽使因官制廢罷以事分隸省寺元佑三年復置並無所治之事詔罷宣徽使四年十二月陳次升爲禦史章惇蔡卞令顏林致悃曰若相助何患不得美官次升曰知守官而已卿乃爲執政風旨耶他日曽布謂上曰次升毎事與執政爲敵上曰誠無所附麗

元符元年十二月詔元佑復置翰林侍讀侍講學士指揮更不施行

徽宗

大觀二年右正言蔡居厚以諫省獨員言臣專任言責聞見單寡乞更授兩員以廣言路五月詔中書舎人諫議大夫制系紅犀帶不佩魚

崇寧三年故事起居郎並舎人視外朝則對置若燕朝輪日舎人林攄曰上謂對書言動不應以內外朝異例從之

政和元年十一月舊制文臣借緋紫皆不佩魚王詔言監司守位不佩魚與例無別詔始許佩魚二年六月復置宮觀官及增置縣以前減冗員罷故也九月詔以太師太傅太保爲三公少師少傅少保爲三孤又以左右輔弼太宰少宰易侍中中書令左右僕射之名又詔武選官稱以通侍王侍中亮中衛拱衛左武右武大夫至下班祇應以階易名四年詔武橫行增置大夫通舊爲十三階郎亦如之宣和七年詔依元丰制復置尙書令虛而弗除三公但爲階官無得令三省

欽宗

靖康元年詔臺諫官當出親擢不用丞相薦人立爲定制罷亷訪使者復走馬承受十一月依元丰制攺太宰少宰復爲左右僕射

兵制損益

太祖

建隆二年五月甲戌詔令殿前侍衛司及諸州長史部兵驍勇者升其籍老弱怯懦者去之初置剰員以處退兵十一月周廣順初鎭州諸縣十戶才勇者一人爲弓箭手餘九人資以器械芻糧是歲詔釋之凡一千四百人【此據兩朝兵志】三年七月先是云捷軍事有僞刻侍衛司印者捕得斬之上曰諸州軍比加簡練尙如此不逞耶庚辰命捜索悉配海島於是姦猾斂迹十一月甲子又大閱於西郊上謂近臣曰晉漢以來衛士不下數十萬然可用者極寬朕須按籍而閱之去其冗弱又親校其撃刺騎射之藝令悉爲精鋭故順時令而講武焉十二月詔自萬戶至千戶各置弓手有差從趙普言復置縣尉故也

幹徳元年春正月乙夘遣使九人選關西道鄕兵付慶州戊午遣盧懷忠氈球使洛陽張繼勲染院副使康延澤等帥步騎數千人並赴襄州夏四月庚寅出內府錢募諸軍子弟數千人鑿池以諸民門下引蔡水注之造樓船百艘選卒號水虎捷習戰池中命右武統軍承陳照董其役三年八月戊戌朔令天下長吏擇本道兵驍勇者籍其名送都下以補禁旅之缺又選彊壯卒定爲兵樣分送諸道其後又以木挺爲髙下之等給散諸州軍委長吏監寺召募教習俟其精練卽送都下上毎禦便殿親臨試之用趙普之言也九月己巳上禦講武殿閱諸道兵得萬餘人以馬軍爲驍雄爲雄武並屬侍衛司

開寶四年十一月己未初上擇僞蜀親兵習弓馬者百餘輩爲十班內殿直稟賜優給與禦馬直等於是郊禮畢行上以禦馬直扈從特命增給錢人五千而川班內殿直不得如川例乃相率擊登聞鼓陳乞上怒遣中書謂之曰朕之所與卽爲恩澤又安有例哉命斬其妄訴者四十餘人余悉配隸許州驍捷軍其都校皆決杖降職遂廢其班時內臣有左飛龍使李承進者逮事後唐上問曰荘宗以英武定中原享國不久何也承進曰荘宗好畋獵務姑息將士毎出次迎郊禁兵衛卒必控馬首告兒郎輩寒冷望與捄接荘宗卽隨其所欲給之如此非一失於禁職而作亂蓋威令不行實賞賚無節也上撫髀嘆曰二十年夾河戰爭取得天下不能用軍法約束此輩縱其無厭之求以玆臨禦誠謂兒戲朕今撫養士卒固不吝惜爵賞茍一有犯吾令惟有劍刑以誅之耳置靜江軍【見廣南門】

太宗

太平興國二年春正月庚辰詔以美名易禁軍舊號鐵騎曰日騎控鶴曰天武龍騎曰龍衛虎捷曰虎衛九月上屬意戎事毎罷朝卽於便殿或後苑親閱禁卒取伉健者隸親軍罷軟老弱悉分配外州自是藩衛之士益以精彊崔翰分布士伍南北綿亙二十里建五色旗以號令將卒望其所舉爲進退之節毎按旗指縱則千乘萬騎周旋如一甲兵之盛近代無比上甚悅卽遣中使宻以金帶賜翰謂之曰此朕藩邸時所服者也因謂左右曰若崔翰者必不事晉朝矣蓋言晉朝將帥多不得其人軍政隳紊故也八年春正月上念徵伐勞苦月賜沿邊士卒白金軍中謂之月頭銀【曹彬罷因此後上遂無復賜】曹彬以鄕民爲兵【見契丹門】六月攺日騎曰捧日上以契丹入冦遣使諸州選丁壯爲義軍

淳化五年八月命左右衛各置卒千人上以京師六衛巡警用禁兵非舊制也

至道元年十一月己未閱武於便殿衛士有挽弓及一石五斗者矣二十發而綽有餘力因謂近臣曰方今寰宇無事美才間出悉在吾彀中矣又令騎兵步兵數百東西列陣彊弩視其進退發矢如一容止中節上曰此殿廷間數百人爾猶兵威可觀況堂堂之陣數萬列成者三年八月江淮發運使楊允恭捕販私鹽賊三十九人上曰可團爲一軍以備舟檝之役號曰平河

眞宗

咸平元年上以禦龍直二百餘人閱試武藝二年閏三月京西轉運副使朱臺符上疏曰臣愚以爲不任人無以安邊不安邊無以省兵不省兵無以惜費不惜費無以寛民不寛民無以致治捨此數事𨿽有智者不能爲計矣奏入優詔褒答三年甲子諸軍校以次選補多自陳其勞績馬步軍都頭呼延贊獨進曰臣月俸百千所用不及半忝幸多矣自念無以報國不敢望升擢誠恐福過災生拜賜而退眾頗嘉其知分十二月河北河東彊壯自五代時瀛覇諸州已有之是歲始詔籍河北民爲彊壯所在置籍擇善射者第補校長聴自置馬勝甲者蠲其戶役尋募其勇敢團結附大軍爲柵官給鎧甲四年九月庚寅詔陜西民家出一丁號保毅軍給資糧與正兵分戍守城屢遣禦史吳倩與轉運使同主其事凡得六萬八千七百九十五人其沿邊軍士先選中者並升爲禁軍號保捷吳升上言請復古車戰之法及車戰之利上納之五年命蕭延皓毅命可以捕賊守隘立爲廣捷軍六年三月禦史田錫言國家爲缺少軍兵遂於曹單等州點集鄕村彊壯之士揀選爲兵初令本城防守後乃抽赴京師非曰失信頗屬妨農四月先是京師發禁旅於河東其數不足則補以州兵十不得二三至是帥臣請補如舊制於是命張延揀義軍一萬三千人立爲神鋭二十四指揮神虎十指揮常加訓習以補戍河東之缺九月募近京彊壯補禁衛詔髙瓊教閱行伍整肅召近臣觀之上喜因謂瓊曰昨日村民今皆爲精兵矣

景徳元年秋七月戊子陜西轉運使言西面沿邊諸州於保義軍內揀集成振武軍四十指揮上曰數年前賊圍靈州諸路請援兵曽無虛日乃議立此軍朕詢於知兵及詳練邊事者皆云自立此軍邊聲頗振戎人畏懼不敢爲冦矣二年三月安陽人陳貫喜言兵上論三篇大略言禁旅當以衛京師不當戍邊戍邊莫若募土人隸本軍籍民爲定府兵使北兵扞狄西兵扞猺至是知鎭戎曹瑋言應募爲弓箭手者請給以閒田蠲其租春秋耕斂出兵護作詔從之仍置巡檢以統之其後河東亦募置四年夏四月辛未上曰比河東召募土人爲軍以至契丹未平今邊防罷警乃詔以見存爲定額缺則補之

大中祥符六年詔令江淮習水戰於金明池按城立爲虎翼水軍以太祖神衛水軍久廢故也幹興元年國朝親兵摠三司殿前司捧日軍天武軍馬軍司龍衛軍步軍司神衛軍謂之上四軍軍各左右廂廂各三軍一軍各有指揮使王沂上言二邊屯重兵耗國用乞以河北彊壯代禁軍以節冗兵耕屯田以省國用

仁宗

寶元二年閏十二月以西討元昊夏竦請增置土兵易戍兵東歸言東兵五害土兵五利楊偕上言與始終論辧竦議竟屈康定元年吳遵路常建議復民兵於是詔遵路籍河東鄕下爲備邊仍下其法於諸路九月乙丑詔河北河東路彊壯陜西京西東路新置弓手皆以三十五人爲團置押官四團爲都置正副都頭各一人五都爲指揮使各以階級伏事年二十系籍六十免取家人或他戶代之聴私置弓弩毎歲十月後正月前分畨上州教閱半月卽遣歸農或遇歸時勾集守城及捕盜日給糧二升歲正月縣以籍上州州以籍奏兵部按舉不如法者慶曆元年二月詔京東西淮南兩浙江南東西荊湖南北路招置宣毅軍大州兩指揮小州一指揮惟陜西仍故號爲保捷兩河彊壯𨿽別名義勇亦有隸宣毅者初募額外弓手著作佐郎通判睦州張方平奏利害八事方平所議如此然當時不能盡用也四月田況上兵策十策七曰蕃落廣鋭振武保捷皆是土兵材力伉捷武藝精彊戰鬥常爲士卒先自昊賊擾近以來惟土兵踴躍志在爭功其如請給甚�不及東軍之下者振武料錢五百而五十爲折支積歲月一支又皆糜敗不堪之物如新添虎翼軍目南中選塡材質綿弱自云不知戰鬥見賊恐死聞者皆以爲笑朝廷特塞數爲民而已若曰添土兵請給事恐難行請遇特支比常優加其數或別定南郊賞例以激其心則其立功必不在東軍之後矣八曰沿邊屯戍騎兵軍額髙者無如龍衛聞其有不能被甲上馬者況驍勝宣武之類馳走挽弓不過五六斗毎教射習望空發箭馬前一十二步卽以墮地以賊甲之堅縱使能中亦不能入況未能中之請宻料邊兵益步卒而減騎軍但五分得一足矣西北邊皆有蕃兵蕃兵者塞下內屬諸部落團結以爲藩籬之兵也於是王堯臣建言請遣人募首領願效用者籍姓名並士馬之數及千人聴自推其謀勇者一人授以班行及巡檢之名使將領出境破蕩生戶所獲財蓄官勿檢核得首級及傷者給以賞物仍依本族職名補遷及增俸錢詔如所請十二月韓琦請諸路部署許置親兵百五十人鈐轄都監各置百人仍日給錢二千冬詔知秦州韓琦常奏本路兵備素少請益軍馬詔琦詳度以點到弓手選其少壯刺手或爲保毅弓箭手或別立名額速具利害以聞詔從琦請簡峽西弓手悉刺面充保捷指揮是時西邊用兵諸州保教軍總六千五百十八人河東河北義勇當慶曆初河北總十八萬九千二百三十人河東總七萬七千七百七十九人皆簡彊壯並鈔民丁湼手背爲之三年九月仁宗開天章閣富弼範仲淹召對陳十事其七修武備請宻委兩地以京畿在軍馬約唐之法召募彊壯之人使三時務農大省給贍之費一時教戰自可防虞外患置萬勝軍【見安略門】六年秋七月三司使王拱宸言三朝兵數【見用度門】十年十二月三司使張方平言陜西用兵以來內外所增禁軍約四十餘萬人又言太祖備邊所畜兵不及十五萬太宗亦不過四十萬先是咸平中備西北募士至五十餘萬因夏戎阻命始籍民兵俄命刺以補軍籍凡內外置禁軍約四十二萬餘人通三朝舊兵且百萬鄕軍義勇州郡廂軍諸軍小分剰員等不列於數八年三月方平條對手詔時政言親衛之兵臣按周官虎賁士掌守王宮皆士也趙左師觸詟托其子於太后願補黒衣之缺以衛王宮蓋王宮之衛兼用卿大夫之子弟也秦漢宿衛之士選材武必取端願之士以其近尊不可不審國初宿衛募置遊惰無根蔕者乞於諸班中選其年勞久次者東西下班殿侍又有門閥家業者朂立保委之法選取以充殿內之衛又言太祖訓齊軍法甚嚴軍人不得衣皂但許衣褐其制不得過膝豈有紅紫之服蔥韮不得入營門豈知魚肉之味又制更戍之法遠妻孥外戍之日多人人少子而衣食易足毎月請糧營在城西者卽於城東支營在城東者卽於城西支不許雇車乘須令以負以勞役之故士卒衣食無外慕安辛苦而易使天聖中上言東西倉互給軍食固欲邀求軍人不知乃太祖之法今則異矣衣服驕侈所受廩給一身不足所有妻子爭得不凍饑豈能不歸怨於上耶如帥臣自能節約以身率之則軍人庶乎可以存濟矣皇佑四年三月包拯建議罷河北屯兵分之河南如謂戍兵不可遽減則訓練義勇以壯邊備𨿽小給餱糧毎歲不當屯兵一月之費朝廷難之於是復奏分屯事訖不行【拯欲舊沿邊州軍兵馬除防守備畱外其屯駐駐泊諸軍悉令歸營就糧遇有警實時起數不旬日可到】以郭■﹝言恣﹞所制獨轅弩募土兵教之旣成經略使夏安期言其便乃詔置獨弩軍

嘉佑四年三月有上封事論議義勇爲河北伏兵以爲古者農兵一體有事則習於戰陣無事則散歸甲裏以時講習無待儲廩今河北義勇軍是也惜其居於列郡但爲守城之備而已朝廷下其章河北帥臣等議曰河北河東皆邊塞之地自置義勇州縣以時按閱耳目已熟行固無疑詔從之七年六月初自慶曆以來乃總二百二十五萬而禁軍八十二萬視祖宗時募兵浸多至是韓琦請乞量歲入錢帛之數立爲定額詔中書樞宻掇其制裁爲定額

英宗

治平元年宰相韓琦建議刺陜西義勇總十五萬六千八百七十三人【賈錄云十三萬八千四百六十五人】司馬光極言其不可琦言今之兵貴先聲後實今諒祚方■﹝舛上馬下﹞驁使陜西驟益二十萬兵豈不震懼光曰可以欺之於一時少緩則敵知其情寧無懼乎琦不能答復曰君但見慶曆間陜西鄕兵初刺手背後刺面充正軍憂今復然耳今已降刺榜與民約永不充軍戍邊矣吾在此君無憂此語之不信光曰相公在此可也萬一均逸偃藩他人在此因相公見成之兵遣使運糧戍邊率以爲常矣二年十二月是歲兵數少損隸籍者猶百十六萬三年四月詔河北戰兵三十萬一千餘人陜西戰兵四十五萬九百餘人幷義勇令本路都總管常加訓練時邊臣或奏請增兵朝廷以爲兵數不少故降是詔四年張方平言國計以爲冗兵最今日大患計禁軍一人歲約五十千十萬人歲費五百萬緡慶曆之數此景佑已前增置八百六十餘指揮四十餘萬人是歲增費二千萬緡也八月殿前馬步軍司言諸路指揮所管軍士不及元額軍貟數多欲自今除三年一次轉運貟軍分依舊外余以實管軍立數推定軍貟額第遷補並通管五都從之是總治平之兵一百六萬二千而禁軍步騎六十六萬三千校慶曆之籍減幾十萬校開寶之籍增至七十萬二千

神宗

熈寧元年二月趙卨言綏州不可棄勸郭逵招集降羗逵從之運丹州粟以給降羌人日三升逵因選其彊壯千餘人刺爲兵餘丁皆刺忠勇字使不得逃回丙申樞宻使呂公弼請以河北義勇毎指揮揀少壯人材武藝取旨手刺上等二軍之議九月上曰朕嘗問王存以兵費乃言臣不曽講兵書因問安石如何省兵安石曰陛下今欲省兵當擇邊將人材以一州令各自精練仍鼓舞其州民使各習勇則兵可省閏十二月上問府兵之制曰府兵與租庸調法相須安石曰今上畨者卽以衣糧給之則無貧富可以入衛出戍𨿽未有租庸調法亦可爲也但義勇今旣以良民爲之卽當以禮義奨養又擇其鄕閭首傑爲之將校量加奨拔則人自悅服今募兵宿衛乃有積官至刺史防團者移此與彼固無不可今募兵出於無賴之人尙可以爲軍廂主則近臣以上豈可不及此輩此乃先王成法社稷之長計也上極以爲然上論及邊兵已不足以守𨿽費衣糧然又不可減安石曰今若更減則誠無以待緩急不減則財費困國無有巳時若不能治兵稍復古制則中國決無富彊之理上因言義勇可使分爲四畨出戍呂公弼曰須先省得募兵乃議此安石曰計毎歲募兵所死亡之數乃以義勇補之可也上因問府兵事安石曰府兵處處可爲又可令入衛公弼曰韓絳文彥博皆以入衛爲難兵部上陜西河北河東二十六郡舊籍十五萬三千四百益以環慶延州保毅弓箭手三千八百總十五萬六千八百爲指揮三百二十一河北三十三郡舊籍十八萬九千二百今籍十八萬六千四百爲指揮四百三十而河東二十郡自字量免戶下支移折變別團會教閱依舊日放散並給口食又自出倫者聴籍候有闕收補從之詔淮南等路委長吏兵官選少壯廂軍堪習武藝者依列教閱團結量免難工役常畱在城以備使四月張田在桂州踰二年朝廷自智髙亂遣兵戍嶺南多病瘴田盡索土丁峒兵教以兵法奏請罷戍兵十二月詔京東武衛四十二指揮並分隸河北總管司先是此軍未備河北戍守近歲分屯諸路朝廷將減緣邊土兵以省三司饋餉故有是詔二年春正月乙酉樞宻院進呈減住營兵數且祖宗朝北戍無警卽便罷兵今旣講和而屯兵至多徒耗錢帛韓絳曰朝廷須修法度愛惜財幣乃能休息生靈一人獨儉未足成化陳升之曰以議暗消本路乞兵於京東招補亦將有序不數年可見效矣上曰卿等可議以聞樞宻院言廂軍近以團結教閱武藝欲結威邊指揮請受以州軍大小定人數自三百人至百人仍攺軍額淮南曰壯武江南曰雄武荊湖曰靜江兩浙曰崇節福建曰保節並加教閱二字於軍額上從之三年冬十月先是陳升之建議衛兵四十已上不中程曰量減請受從之淮南呂公弼言事體甚大難遽行也曽公亮曰爲當有漸王安石曰執政葉心不扇揺人情自無事陳薦言禁兵在京師祖宗之制重內輕外人情安習一旦去國客食江淮非所以安之也宜如舊從之卒罷退慶曆後總七萬七千爲指揮一百五十凡三路義勇之兵總四十二萬餘三千五百人河東陜西弓箭手數河東七千五百今籍七千陜西十郡幷舊寨籍四萬六千三百惟秦鳳有寨戶後義勇浸息聨以爲保甲云三月詔幷龍猛八指揮爲六舊三百五十人額今以三百人爲額自康定慶曆以來諸軍間有倂廢至熈寧初大整軍額有就而合者從倂省之後部伍齊肅無有名存而實缺者也三年王安石進言義勇教教閱事時土兵有缺詔募三千人旋湊以義勇𨿽訓練以時而未施於徵防可按府兵遺法俾之畨代詔復問以措置逺近分畨之法挺卽條上以四州義勇分三畨畨三千人防秋周而復始募土兵歲減量八萬碩料錢六千餘緡冬春衣布五千疋綿三萬七千兩詔從之行之諸路冬十月乙酉渭州言職罷保毅應役上令一名納錢三千令總平涼等縣狀保毅元置年深多非本戶正丁並各貧下乞免納糧依舊給修諸役初咸平五年因西路用兵遣侍禦史吳應與陜西轉運使閱沿邊民丁壯得六萬八千七百人號保毅軍至治平中刺陜西義勇乃令環慶路保毅幷撥爲義勇三年薛向等言兩路保毅並於地畆上科差歲久日有租名初無正丁皆是臨時眾戶依地畆合錢雇傭充役宜盡免保毅應役止令輸錢少備修城至是民以爲不便又令損其數十二月己未內出開封府界及諸路兵更戍之法己巳文彥博等上在京開封府界及京東等路禁軍數上亦自內出治平中兵數相參照顧問久之遂照殿前司虎翼除水軍一指揮外存六十指揮各以五百人爲額總計三萬四百人在京增廣義勇五指揮共二千人開封府界定六萬二千人在京東五萬一千二百人兩浙四千人江東五千二百人江西六千八百人湖南八千三百人湖北八千三百人福建四千五百人廣南東西各一千二百人川陜三路共四千四百人爲額其河北以人數尙多須後議之四年二月庚午止批殿前馬步軍司差發餘兵數不多京師本根之重於理非便其治平四年熈寧元年差出之兵可契勘抽回夏四月安石欲變宿衛【見安石門】九月丙戍詔今後廣南東路西路土兵搶手邕州洞丁荊湖南北路土丁弩手夔州路義勇軍編寫成冊年終奏知封州鄧中玄請以廣東未置搶手州縣如廣惠等五郡皆置從之十一月提點諸路縣鎭司前言諸縣兵級弓手有武藝精者遇按月請如保甲量給賞從之十二月樞宻院諸路廂軍額猥多自騎射至牢城其名凡二十三總天下廂兵馬步指揮凡八百四十其爲兵凡二十二萬七千六百二十七人而府界及諸司或因事募兵之額不與焉五年正月先是曽孝寬爲王安石言有軍士深詆朝廷尢以移倂營房爲不便或言自連陰如此正是造反時安石具以白上文彥博曰近日朝廷多更張人情洶洶非一安石曰朝廷事合更張豈可因循如倂營事亦合如此此輩乃敢紛紜公肆詆毀誠無忌憚至言欲造反悉須審察吳充曰倂營事已久人習熟何緣有此近來惟保甲事人情不安【保甲民有爲匿名書安石大怒乃出錢五百千以捕爲書者��民有偶語者曰農事方�而馳我閱武非斬王相我輩不得休息邏者得之付�安石意爲匿名書者必此人也使鍛煉成獄民不勝搒掠而終不服林希雲開封推官樂湼叟在府不及一歲凡論議時事及詬安石者一十餘獄】夏五月辛丑命校書王安禮編修三路義勇條貫八月庚子上論太宗時用兵多作大小捲付將帥禦其進退不如太祖時王安石曰太祖知將帥情狀故能得其心力如言郭進反乃以其人送郭進此知郭進非反也故如此與唐徳宗送言李琦反者與琦異矣其後郭進乃爲姦人所陷至自殺傷業亦爲姦人所陷不得其死將帥盡力者乃如此非中禦之失而已馮京曰河北義勇十八萬自足何須作弓箭壯安石河北義勇收入戶下盡河北有許多地許多人只令十八萬人習兵爲義勇而不可令盡習兵當如今府界保法修定六年冬戎瀘州江安縣各置武寧軍一指揮以四百人爲額上曰並裁軍營凡省軍員四千餘人此十萬軍之資也若訓練旣精人得其用不惟勝敵兼亦省財王安石等曰累歲以來陛下選用使臣專令訓練間禦便殿躬親試閱賞罰旣分者謂之屯駐非戍諸州而隸於總管司謂之駐泊非屯駐駐泊而以糴賤畱便廩給謂之就糧諸司募者曰役兵諸州募者曰本城廂兵教閱者爲教閱廂兵蕃夷內附糾合其人而用之者蕃漢兵什五其民而教之武事曰民兵熈寧元丰之間兵制大備矣【此兵悉首篇新敍今掇取附見】凡禁軍俸錢千爲上軍五百以上爲中軍以下爲下軍其賞罰遷敍視此爲等其政令掌於樞宻院歲以秋月校其藝能而賞勸之熈寧之籍天下禁軍凡五十六萬八千六百八十八人元丰之籍六十一萬二千二百四十三人初上卽位總治平之兵一百十六萬二千而禁軍步騎六十六萬三千慶曆之籍增至七十萬二千上患冗邦用不繼始議減倂乃親制選練修飾武備之法甚眾一日顧謂輔臣曰前世爲亂者無賴不逞之人藝祖平定天下悉招聚之刺以爲兵連營以居什伍相制節以軍法厚祿其長使自愛重付以生殺寓威於階級之間使不得動旣無敢爲非取其力以衛養良民俾各安田裏所以太平之業定而無叛民自古未有及此者藝祖養兵止二十萬餘諸道十萬餘使京師之兵足以制諸道則無外亂合諸道之兵足以當京師則無內變內外相制無偏重之患天下承平百有餘年蓋本於此初上欲省兵王安石對曰揀練募兵而鼓舞三路之民習則兵可省其後遂什伍畿甸之民以爲保甲諸路亦可以推行元丰中義勇保甲遂上畨以代禁衛其巡檢縣尉司所省募兵亦數萬詔缺額弗補者會其利費儲之專以待武備之用自後民兵數遂踰募兵而國用之久議欲擇民之技武者若唐府兵畨上以宿衛事𨿽未行其規模宏逺矣【此兵志首篇所云姑附見須詳考存兵效也】國朝以備戰衛爲禁軍以給徙爲廂軍各隸其州之本城內總於侍衛司而尙書兵部掌其政令因事立名者各隸於其部又以廂軍教閱者爲始號廂軍禁後皆以爲下禁軍其給使於諸司者亦各以其事役屬焉

熈寧三年詔以禁軍分五都法檢治廂軍其後禁軍或降剰員或升階以備廂軍諸路力役之事廣浙間詔增募而西京轉運司所募多至三萬餘人陜西減額五千人亦至三萬人河朔流民寓京東者如舊制募士教閱以爲忠果二十指揮分隸河北總管以除盜卹饑而河北及熈河路修城壘河北所募五千人熈河亦募三千人修京城以廢馬監軍置廣固保忠凡十指揮亦五千湖南猺人平戎瀘軍興洮河轉漕又皆增置大抵熈寧元丰之間廂軍之數視祖宗時益眾矣自三代之後凡國家之力役皆調於民故民以勞獘宋有天下悉役廂軍凡役作工徒營繕民無與焉故天下民力完固承平百年

哲宗

元佑元年八月詔雄州云翼兩指揮依舊存畱各以三百人爲額二年正月文彥博言廂軍舊隸樞宻院新制攺隸兵部且本府之兵豈可無籍遂詔郡令自進冊以其副上樞宻仍更互掲貼三年正月詔京西廂軍以三萬三千五百人爲額增粹州克寧廂八百人

紹聖四年十二月置都大兵房樞密院自熈寧始置兵籍然後逐月季掲貼進呈至是立式令承旨司歲終造都籍具諸路見管數以申樞宻院自是兵籍可考

元符三年六月樞宻言河北增馬軍廣威步軍保捷二萬餘人而在京禁軍缺萬人令帥司選其願換在京軍分者發副從之

徽宗

崇寧五年樞宻院言禁軍缺額二十四萬近創廣勇崇捷崇政十萬人尙闕十四萬

政和三年閏二月先是朝廷下諸路增廣保五法以寓軍令而京東西路提舉官任諒慮追呼抑配或致民獘乃自披等搜擇不越月得甲五十萬率先諸路詔加諒直祕閣轉一官八年童貫揀伉健少年勝捷軍以爲親兵凡九千人

太平治迹統類卷三十

