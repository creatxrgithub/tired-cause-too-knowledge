

郎潛紀聞初筆

淸陳康祺

●序余家守藏書﹐性嗜雜覽﹐童迄今﹐廢讀之日殆可指數。學未小成﹐輒喜弄翰。弱冠已前﹐壇坫角逐﹐摹揣韻格﹐捃獵華腴﹐夙所誦習。蓋徒以自澤其文﹐而懵於大義﹐謬獲名譽﹐旋亦悔之。旣又研究訓故﹐溫習經誼。舉凡乾嘉巨儒﹐東南耆碩﹐號爲漢學﹐演鬯奧旨者﹐什九泛覽。搜殘舉碎﹐時有饌述﹐憾未能淹貫精博﹐尋復棄之。甲科通籍﹐自請爲郎﹐妄意依流平進﹐樞垣臺諫﹐尙非夢想。顧不可靡所儲蓄﹐備官未聞﹐乃益練習吏治﹑兵制﹑河漕﹑鹽法﹐尋討利病﹐銳意世用。又嘗默究天人﹐靜念身世﹐始生之歲﹐海上兵起﹐墳墓之鄕﹐島夷錯居﹐橫流滔天﹐匪可坐視﹐則又羅列書史﹐旁逮雜家﹐盟聘和戰﹐印證失得﹐渤形險﹐荒裔紀載﹐杜門人海﹐目營心維﹐條件掇拾﹐粗可玩索。而仕宦蹇﹐適會選部兩更舊例﹐浮湛十年﹐𨿽由人﹐詎曰非命。於是投牒乞外﹐俯首鹽車﹐而芻論罪言﹐不可復出矣。作縣虞東﹐職業淸簡﹐行篋舊作﹐料理雕鐫﹐率皆脞說短書﹐無關閎旨。《郎潛紀聞》者﹐余官西曹時紀述掌故之書也。多采陳編﹐或詢耆﹐非有援據﹐不敢率登﹐刪並排比﹐約可百卷。姚君福均﹐虞之宿學﹐不鄙陋﹐辱蒙校讎﹐觸諱忤時﹐力請刪削﹐編十四卷爲初筆。二筆已下﹐踵付梓人。是書隨筆纂載﹐間附鄙論﹐先後淩雜﹐不類不次。區區之意﹐蓋將出其叢殘﹐就正大雅﹐矜煉修補﹐姑待異時﹐本非完書﹐故義例可略也。嗟乎﹗余年四十有一矣。玄發將攺﹐宦學不進﹐百里小試﹐兢兢恐墜。編劃之業﹐才士優爲﹐平生志業﹐百未一申﹐濡筆寫懷﹐

●卷一

◎穆宗登遐康祺於同治六年鄕舉後﹐以貲爲刑部員外郎。十年成進士﹐四月二十一日恭奉大對。越月﹐由翰林院帶領引見。穆宗皇帝方禦養心殿﹐延納多士﹐時聖壽十有六歲﹐仰睹龍顏河目﹐如日方升﹐恭默中有嚴毅之色。私幸中興令主﹐儀表端凝﹐他日景福洪祺﹐當與聖祖﹑髙宗接武。越癸酉﹑甲戌﹐臣康祺兩次奉派陪祀郊壇﹐凡聖躬拜獻登降﹐均由甬道步行﹐咫尺天顏﹐瞻仰尢爲親切。竊見堯臘禹胼﹐丰采消鑠﹐蟣虱下士﹐謬抱杞憂。明年冬﹐鼎湖弓劍﹐竟棄臣民﹐八音遏密矣。良由大政親裁﹐日乾夕惕﹐庫藏有罄竭之慮﹐修攘鮮倚毗之人﹐幾務過勞﹐災偶會﹐無疆之祚﹐中道登遐。彼保傅令僕﹐備位屍素﹐不克分君父之憂﹐固當引爲己咎。若方技小臣﹐走奔﹛執目﹜禦﹐豈足責哉﹖﹝時言官中﹐有請罪禦醫李徳立及嚴懲近侍者﹐故附紀及之。﹞

◎咸同二朝宰相軍興已來﹐漢臣得大學士者﹐多以疆臣受鉞﹐彌賊氛﹐勞尢多﹐遂膺爰立。若駱文忠﹑曾文正曁今湘陰相國諸公﹐𨿽未一日內召﹐而丰功茂伐﹐彪炳瑯書﹐倘入贊綸扉﹐其相業必有可述。滿臣若官文恭者﹐不必有赫赫之功﹐而推賢任能﹐度量越眾﹐然亦仕京朝之日少﹐居閫外之日多。至於倭文端之守正不阿﹑淸操絕俗﹐文文忠之匪躬盡瘁﹑馴擾彊藩﹐方之姚﹑宋忠唐﹐範﹑韓翊宋﹐殆無恧色。咸同二朝名宰相﹐彬彬盛矣。合肥伯相當統師東下﹐規復三吳﹐亦自果毅堅貞﹐克紹曾門衣缽﹐轉旆討撚﹐收效尢神。自近年坐鎭畿臯﹐毗倚愈專﹐時艱愈棘﹐中外臣庶瞻仰愈切﹐而責備亦復愈叢。此正天意磨厲賢相之時﹐事會難知﹐功名未艾﹐想望丰采者﹐不敢遽加論贊也。

◎總理衙門自咸豐季年中西重立和約﹐朝廷創設總理衙門﹐堂司各官﹐如軍機處例。泰西諸國﹐均於都城列使幕﹐事言ζ雜﹐部族蕃多﹐戢暴馴頑﹐頗非易易。總理衙門大臣﹐增添至十數人﹐多儒臣﹐不諳邊務。近十年中﹐賴文文忠公篤忠淸﹐宣布威徳﹐五省通商﹐忄堇得無事。今藎臣騎箕﹐戎心日肆﹐萬一交聘啟隙﹐市馬生嫌﹐屈指臺省諸公﹐瀛長城﹐未知誰屬。時艱蒿目﹐遲莫自傷﹐中夜占星﹐淚如鉛墮。《詩》曰「肆不殄厥慍﹐亦不隕厥問。」若文忠者﹐或庶幾焉。

◎同文館同文館者﹐聘西人爲教授﹐凡中國紳至齊民家聰穎子弟﹐均許投牒赴館﹐學習天文﹑句股﹑造船﹑制器諸法。月有課﹐歲有會﹐其尢雋異者﹐優其廩餼﹐獎以淸秩﹐蓋宦途之終南也。當創議初﹐樞府諸公﹐擬選閣部﹑翰林院五六品以下官﹐送館肄業。禦史張盛藻疏奏﹐謂天文﹑句股﹐宜令欽天監﹑五官正﹑天文生研究﹐制造工作﹐宜責成工部考校﹐文儒近臣﹐不當崇尙技能﹐師法夷裔。奏入﹐樞臣堅持初議。時倭文端公方以首揆掌院﹐偶有違言﹐遂疑倭公迂闊沮大計﹐乃奏派公充同文館大臣。公策蹇蒞任﹐忽墮馬﹐以足疾請急。而部院庶僚﹐亦自以下喬遷谷爲恥﹐迄今十餘年﹐尙無儒衣冠入館者。嗚呼﹗倭公誠理學名儒﹐狂瀾砥柱﹐在樞廷諸老﹐或亦深思熟計﹐志在自彊哉﹖

◎喇嘛教喇嘛一教﹐較浮屠﹑天方尢爲誕罔。其人狡悍陰鷙﹐飲酒食肉﹐被服鮮麗﹐習技擊﹐娶婦女﹐無復戒律。其中又有紅教﹑黃教之別。黃教能畫符治病﹐唪經咒。紅教至能攝人生魂﹐睚眥之仇﹐咒詛立死。其演法則有跳布札﹑放烏卜藏諸技。其唪經則有吉祥天母﹐大遊戲迎新年龍王﹑水寶匣沐浴諸名目。其皈依釋迦﹑金剛﹑毗盧﹑藥師﹑無量壽諸佛﹐則又似與浮屠同出﹐其髡首不蓄髮亦同。定例﹐凡祈禱雨雪﹐救護日月食﹐皆令演法唪經。而長年承應內廷者﹐至數十百人之眾。出則橫行街市﹐莫與誰何﹐縻帑惑民﹐於義無取。蓋本朝龍興之初﹐喇嘛效順最早﹐而其術盛行東土﹐又夙爲蒙古諸部落所崇信﹐故優禮彼教﹐政以羈縻外藩。不虞相沿至今﹐祀典慶典﹐參預日多﹐乎欲淆秩宗之大禮﹐二百年來言事諸臣﹐惜無建議裁抑者。

◎八旗駐防將帥功績八旗子弟﹐爲我朝丰沛舊人﹐二百年來﹐豢養深恩﹐淪浹肌髓。自從龍羣彥﹐辟土斬荊﹐名王巨帥﹐聲烈ピ赫。厥後戡定三藩﹐洗蕩西域﹐旗兵勛伐﹐亦炳炳在綠營上。嘉道已後﹐威望稍損矣。然平定粵匪之役﹐𨿽滿營騎射﹐用違其長﹐而若武壯公烏蘭泰﹑忠武公塔齊布﹑忠勇公多隆阿﹐及今盛京將軍都興阿諸公﹐忠貞朴勁﹐屢摧狂寇﹐櫛風釃雨﹐始終戎幕﹐實不愧兔置材武之選﹐丰鎬故家之遺。其所統飛羽林﹐以及牧馬健兒﹑打牲部落﹐紀律嚴整﹐亦足與湘淮兩軍爭旌旗壁壘之色。至於賊蹤所及﹐直省駐防各營﹐臨難不苟﹐忠節如林。其最著者﹕咸豐三年二月﹐賊竄金陵﹐將軍忠勇公宗室祥厚﹑副都統果毅公霍隆武﹐力扼滿城﹐相持兩日夜﹐血戰捐軀。十年二月﹐杭州淪沒﹐將軍忠壯公瑞昌﹑副都統果毅公傑純﹐勒兵死守﹐鏖戰六日夜﹐卒復省垣。十一年十一月﹐全浙糜爛﹐杭州復失﹐駐防城尙堅持四日﹐傑公戰死﹐瑞公縱火自焚。兩省之陷﹐滿兵皆視死如飴﹐萬眾同命﹐𨿽婦人稚子﹐無一偸生艸間者。忠義之气﹐上耀三光﹐下垂無竟﹐亦足見聖祖神宗股肱臣僕之報已。

◎咸豐八年科場案咸豐八年﹐關節案發﹐首輔棄市﹐少宰戍邊﹐內外簾官﹐及京兆闈新中舉子﹐軍流降革﹐至數十人之多﹐可謂科場大獄矣。相傳刑部定讞時﹐文宗皇帝以大學士柏早正揆席﹐勤愼無咎﹐且株連過眾﹐聖意不樂窮治。而端華﹑肅順方用事﹐肅又官司寇﹐因得挾刑律與天子爭。蓋肅順屢有憾於柏﹐而朝臣中起家科目者﹐又其素所白眼也。九年二月十二日﹐文宗禦勤政殿召見王大臣等﹐正諸臣玩法之罪﹐天顏慘沮﹐殆亦以通榜有憑﹐難於曲宥。爾時監視行刑者﹐爲肅順及趙大司寇光。比穆宗登極﹐肅益跋扈難制。兩宮震怒﹐臚列逆迹﹐付廷議﹐罪在不赦。蓋甫及三年﹐權勢燻灼之堂上官﹐亦復囚衣赴西市﹐其監視行刑者﹐仍趙大司寇也。尋有旨﹕復柏原官﹐並加恩錄其後人。噫﹗共﹑頑讒﹐並育於堯天﹐而誅殛於舜世﹐聖作明述﹐仁至義盡﹐臺省諸公﹐尙其知感知畏哉﹖

◎保舉之濫科場一案﹐爲禦史孟傳金舉發﹐眾皆咎其多言。然嘉道已還﹐公卿子弟﹐幾視巍科爲故物。自戊午興大獄﹐而朱門後起之秀﹐始知束身安分﹐不致妨寒之進身。惟近三年來﹐兩宮吉地﹐先帝陵工﹐以及實錄﹑玉牒諸館﹐偶效微勞﹐每邀殊寵。若輩多捐納閣﹑部官﹐氵存保顯秩﹐並不必區區甲乙科矣。

◎溫壯勇公守六合縣咸豐三年﹐粵寇自武昌下竄﹐俘掠五十萬人﹐蔽江東來﹐帆檣如薺﹐吳頭楚尾﹐千里無堅城。陸建瀛方總制三江。新膺市鉞﹐奉命出境籌防﹐駐武穴下之老鼠峽。鋒刃未交﹐掩旗宵遁﹐長江天險﹐至不能一日守。金陵龍蟠虎踞之區﹐雄師霧屯﹐芻糧山積﹐士女登陴﹐咸誓死守﹐乃未及半月﹐遽爲儀鳳門地雷所乘。賊據爲僞都﹐歷十餘年不能猝拔。江蘇六合縣﹐以濱江僻邑﹐孤縣賊中﹐百戰解嚴﹐屢摧劇寇﹐故時有「紙糊南京城﹐鐵鑄六合縣」之謠。守禦之道﹐豈不在得人哉﹗時知縣事者﹐爲湖北溫壯勇公紹原﹐陸制軍鄕裏也﹐積功擢道員﹐充江南大營翼長﹐仍畱防六合﹐困守六載。至八年九月揚州再失﹐賊勢益張﹐憤六合官民甚﹐糾大隊狂賊圍城。紹原激厲士卒﹐割衫嚙指﹐艸血書﹐上勝帥乞救﹐不應﹐糧盡援絕﹐城遂陷。紹原率妻王氏﹑次子輔材﹑冢婦陳氏﹐投水以殉。城中共事者﹐新選六合縣李守誠﹑總兵羅玉斌﹑知縣馮明本﹑典史葉奎﹑都司王家幹﹑夏定邦﹑守備余承恩﹑城守千總海從龍等﹐皆巷戰陣亡﹐罵賊不屈。吁﹗睢陽忠節﹐長耀江淮﹐彼河北二十四郡﹐望風瓦解﹐何竟無一人須眉哉﹗

◎翰林編檢掛珠之始國朝定例﹐文職五品以下﹐不得懸帶數珠﹐翰林院官無所區別也。自雍正三年禦門聽政﹐始派翰林編檢四人侍班。乾隆二年﹐上以翰林班在科道前﹐科道掛珠而翰林獨否﹐不足以肅朝儀﹐特諭修撰﹑編檢﹐一體懸掛。今翰林不兼講官者﹐例不侍班﹐猶沿此制。

◎沈侍禦諫罷重修圓明園圓明園爲前明懿戚徐偉別墅舊址﹐康熙間名暢春園。世宗在潛邸時﹐聖祖命於園中辟地築室﹐以爲世宗讀書之所﹐並賜名圓明。雍正後﹐遂無復暢春之稱矣。園距平則門二十里﹐列聖避暑巡幸﹐歲駐蹕數月以爲常。咸豐庚申﹐西事孔棘﹐津門被兵﹐靈囿曲臺﹐付之回祝。我文宗皇帝在天之靈﹐有隱恫焉。同治初政﹐滿禦史有建議修復者﹐嚴旨切責。十一年﹐廣東姦民李光照﹐覬覦富貴﹐具呈內務府﹐請報效木植﹐重修澱園。穆宗聖孝邁恆﹐正思兩宮聽政過勞﹐無娛遊休息之地﹐因俯從光照請。其實光照一貧子﹐冀以近幸爲護符﹐得遊歷川﹑楚﹑江﹑浙諸產木之區﹐勒索肥己也。幸聖智如神﹐卒破姦詭﹐置光照於法﹐民間獲免騷擾。當園工議興﹐中外錯愕﹐臺諫中惟沈桐甫侍禦淮﹐首上書力爭。上震怒﹐立召見﹐諭以大孝養志之義。沈素吶吶﹐靑蒲獨對﹐懾於天威﹐但連稱興作非時﹐恐累聖徳而已。沈退朝過余﹐余曰「上聖明﹐丈宜補艸一疏﹐剴切和平﹐必回天聽。大略謂﹕天子以天下養﹐凡可以博親歡者﹐何敢顧惜帑項。然澱園之毀﹐非由天災﹐今時事艱難﹐仇人在國﹐卽庫藏充溢﹐亦不當遽議興修。皇上之意﹐原爲兩宮頤養起見﹐但臣恐園工落成﹐兩太后入居其中﹐反覺愀然不樂。願皇上自彊不息﹐時時以繼志述事爲念﹐則所以仰慰文宗及兩宮皇太后者﹐於孝道尢爲光大云云。如此立言﹐上必感悟。」沈丈深韙餘言﹐擬次日削稿﹐又次日封上。嗣聞遊侍禦百川者﹐袖疏廷淨﹐諤諤數百言﹐聲震殿瓦﹐上𨿽未遽收成命﹐而戇直犯顏﹐不加譴責。長楊五柞﹐卒罷經營﹐鳴鳳朝陽﹐不誠聖朝盛事哉﹗

◎聖祖親徵厄魯特康熙三十六年﹐聖祖親徵厄魯特噶爾丹時﹐凡所過童山沙磧﹑不生艸木之區﹐至是淺艸蒙茸﹐六軍遊牧如內地。偶乏泉水﹐上相地疏鑿﹐甘泉湓湧。會飲馬川西﹐忽得明成祖勒銘紀功之石於水崖﹐濯而視之﹐中有「永淸沙漠」語。上曰「眞永淸矣。」是舉﹐果掃穴犁庭﹐威震域外。蓋萬乘親臨﹐百神環衛﹐國初聲教所被﹐固宜保塞稱藩者﹐享王恐後矣。

◎王文端淸節韓城王文端公傑﹐乾隆二十六年進士。殿試進呈時﹐閱卷諸臣置公卷第三﹐上親擢第一。蓋公夙在尹文端公幕中司奏折﹐髙宗識其字體﹐嘗蒙嘉獎也。本朝陜西人得鼎元﹐自公始。公自通籍至參政﹐握文衡者十二次。其間督浙學三任﹐督閩學兩任﹐而丁未﹑己酉﹑庚戌四年之間﹐三充會試正總裁﹐尢爲異數云。阮文達編公年譜稱﹕公服官四十年﹐貧如爲諸生時﹐有門生自外任歸﹐饋金爲壽。公曰「曩吾與若言何如﹖今受若饋﹐如所言何﹖」公忠貞亮直﹐相業有聞﹐卽此一端﹐亦可見兩朝恩遇﹐有自來已。

◎壽民壽婦定例﹐凡壽民﹑壽婦年登百歲者﹐由本省督撫題淸恩賞﹐奉旨給匾﹑建坊﹐以昭人瑞。考乾隆二十六年﹐廣東南海縣民楊能啟﹐年一百歲﹐其妻黃氏﹐年一百一歲﹔三十五年﹐安徽太湖縣民朱憲章同妻劉氏﹐年俱一百歲﹔四十五年﹐安徽亳州縣民陳洪如﹐年一百六歲﹐妻王氏﹐年一百一歲﹐均蒙純皇帝禦制詩章﹐渥加寵賚。又二十七年﹐山東章丘縣民王欣然﹐年一百三歲﹐其弟王瑞然﹐年一百歲﹔五十五年﹐山東淸平縣民張玫同弟張珩﹐均年逾百齡﹐亦蒙特旨旌表。夫期頤上壽﹐振古稀逢﹐至以一家骨肉之親﹐同膺百歲延洪之算﹐又恭值髙宗純皇帝禦宇周甲﹐五世同堂﹐曼福龐﹐君民同慶﹐則誠升平嘉話﹐壽宇祥徵﹐書契已還﹐於斯爲盛者也。

◎伊綿谷乾隆二十三年巡幸木蘭﹐舉秋彌禮﹐布魯特使臣來朝於布固圖昂阿。先是﹐乙亥平準夷噶爾藏多爾濟等﹐丁丑﹐哈薩克使臣根札爾噶喇等皆來朝於此﹐爰賜名其谷曰伊綿。伊綿者﹐國語會極歸極也。

◎四庫書成朱學士實其先河朱竹君學士筠爲翰林時﹐髙宗方詔求遺書。公奏言﹕翰林院庫藏明《永樂大典》﹐中多逸書﹐宜就加采錄。上善之﹐亟下軍機大臣議行﹐復禦制七言八韻詩紀其事﹐乃命纂輯《四庫全書》。凡海內僅有之本﹐得之大典中者﹐幾六百部﹐次第刊布﹐嘉惠士流。公又請仿漢唐故事﹐擇儒臣校正《十三經》文字﹐勒石太學。奉朱批﹕「候朕緩緩酌辦。」當時聖主右文﹐詞臣稽古﹐鴻篇奧冊﹐出九淵而光九天。世皆以四庫書成﹐歸功紀﹑陸﹐不知學士其先河也。

◎戊辰至丁丑五科狀元名合五行軍興已來﹐被兵諸省﹐停舉鄕試﹐自甲子﹑乙丑後﹐始漸次補行。或曰﹕上元啟運﹐文明大開﹐故自戊辰至丁丑五科狀元﹐其名適與五行巧合。戊辰第一人洪鈞﹐名在金字部﹔辛未梁耀樞﹐在木字部﹔甲戌陸潤庠﹐在水字部﹔丙子曹鴻勛﹐在火字部﹔丁丑王仁堪﹐在土字部﹔珠聯璧合﹐名應文昌﹐非偶然也。余謂姓名相同甚多﹐科目得人始重。古來帝王姓氏﹐上應圖讖﹐如漢號卯金﹐晉稱典午﹐以及劉秀﹑李淵之先兆﹐大抵皆事後附會之說﹐況區區三百人中冠冕乎﹗相業如王文正﹐忠節如文信國﹐狀元亦自足貴。彼秦檜﹑畱夢炎﹐適足爲巍科上第之玷。願洪﹑梁諸君﹐勉自樹立﹐俾他日畱此一段佳話耳。

◎滿漢大學士員缺國朝出震乘乾﹐肇基艸昧。天聰已前﹐鈞衡帷幄﹐悉任懿親﹐異姓儒臣﹐但令給事文館。天聰十年﹐始攺文館爲內三院﹕曰內國史院﹐曰內祕書院﹐曰內宏文院﹐均設大學士一人﹐各有職業﹝內國史院掌記注詔令﹐撰擬表章﹔內祕書院掌撰外國往來書狀及敕諭祭文之屬﹔內宏文院掌注釋歷代行事善惡﹐勸講禦前﹐並教皇子諸王﹞。順治二年﹐三院結銜﹐內字下各加翰林二字﹐蓋初以翰林官分隸﹐定爲正二品衙門也。十五年﹐攺內三院爲內閣﹐其大學士俱加殿閣銜。十八年﹐仍攺從舊制。康熙九年﹐復攺爲內閣。然自世祖入關定鼎﹐卽議滿﹑漢大學士六員﹐遼沈舊人﹐勝朝遺﹐比肩疊踵﹐同掌絲綸。所謂恢廓大度﹐立賢無方者﹐非與。厥後康熙朝﹐率用大學士四員﹔雍正間多至六員﹐復增置協辦大學士二員。乾隆十三年﹐始定制滿﹑漢大學士各二員﹐遇歲時慶節﹑朝會侍班﹐漢大學士位在滿大學士下。自合肥伯相系文華殿銜﹝定例﹕大學士補授後﹐請旨兼殿閣及六部尙書銜。殿閣名凡六﹐曰中和殿﹑保和殿﹑文華殿﹑武英殿﹑文淵閣﹑東閣。蓋舊制殿四﹑閣二﹔乾隆十三年﹐省中和殿銜﹐增體仁閣銜﹐爲殿閣名各三云﹞﹐而寶相國班列轉居其右﹝寶時系武英殿銜﹞﹐朝廷倚毗使相﹐優禮勛臣﹐眞髙出唐宋萬萬﹝按﹕唐自肅宗後﹐中書令多以功臣居之﹐如郭子儀﹑僕固懷恩﹑朱Г﹑李晟﹑韓宏輩﹐皆大敕系銜﹐而下書使字﹐見洪邁《容齋隨筆》。宋制﹕參政磚位在宰相後﹐自寇萊公參知政事﹐乃與宰相輪日知印正衙押班﹐其磚位遂與中書門下一班﹐書敕齊列銜﹐街衢並馬﹐見江少虞《宋朝事實類苑》﹞。聞者忭舞﹐受者當若何戰兢耶﹖

◎順天府之知愧堂順天府府尹﹐卽古京兆尹之遺。我朝三品官印皆用銅﹐順天府尹獨用銀印。雍正元年﹐特簡大臣兼理府事﹐較之部院堂上官尢淸要也。蔚州魏敏果公象樞尹京兆時﹐嘗自署一額﹐書「我愧包公」四字。自後秦小峴瀛﹐遂於署之聽事榜曰「知愧堂」﹐又撰《知愧堂記》﹐引敏果事自勵﹐而吳嵩梁爲之書後。吾師太和張先生卿作尹﹐余每謁見。魏額秦記﹐歲久不存﹐而「知愧堂」匾及曾中丞望顏所重書之《知愧堂記》﹐猶及睹云。

◎上書房上書房沒於雍正朝﹐凡諸皇子曁近支王公及歲讀書﹐必特簡翰林官使授讀。耆儒教冑﹐龍種傳經﹐古元子入學遺法也。世稱上齋曰「三天」﹐蓋由從前列聖每歲駐蹕澄懷園﹐諸王公卽讀書園廬﹐其地爲殿三層﹐皆有世宗皇帝禦書匾額。前日「前垂天貺」﹝按﹕一作「先天不違」﹞﹐謂之前天﹔中曰「中天景物」﹝按﹕「一作」中天立極「﹞﹐謂之中天﹔後曰」後天不老「﹐謂之後天﹐統謂之」三天「。自澱園被毀﹐昔日天潢授簡之區﹐鄒枚橐筆之舍﹐瑤瓦芝楣﹐鞠爲茂艸。近者﹐詞臣入直大內﹐詢以」三天「之舊稱﹐蓋幾幾乎不知緣始矣。

◎荷戈紀程﹝莎車行記﹞

道光二十二年西夷和議成﹐林文忠公則徐滴戍伊犁﹐躬歷庫車﹑阿克蘇等城﹐縱橫三萬餘里﹐在道著《荷戈紀程》。咸豐元年﹐倭文端公仁出爲葉爾羌幫辦大臣﹐在道著《莎車行記》。文忠在西域﹐創興水利﹐開田至數十萬餘畝﹐至今利賴。文端至葉爾羌未久﹐復上書言事甚切﹐天子以爲封疆大臣宜畱心邊要﹐朝廷事非所宜言。逾年﹐卽得過解任。二公當萬里投荒﹐漂搖失職之際﹐君國如此。至今讀其所著書﹐於山川厄塞﹐賢豪遺迹﹐與大風土謠俗﹐民生疾苦﹐凡所目擊﹐悉筆於書﹐古誼忠肝﹐躍然紙上。

◎本朝諫臣國朝諫臣﹐首數彭鵬﹑郭﹐至孫文定公嘉淦以「自是」箴髙宗﹐袁銑以「寡欲」規宣廟﹐昌言主徳﹐風稜卓然﹐蓋古之遺直矣。以余所聞﹐嘉道之間﹐蘇廷魁﹑陳慶鏞﹑朱琦爲諫垣三直﹐又合吾浙金應麟﹐世稱四虎。稍後﹐王侍郎茂蔭﹑袁端敏甲三爲言官時﹐亦復侃侃論列﹐不避權要。端敏至劾及某郡王曁侍郎書元﹐𨿽文宗亦以爲太甚﹐非所宜言﹐然猶抵某郡王以罰。同治一朝﹐張盛藻論同文館﹐邊寶泉參李伯相進瑞麥﹐及遊﹑沈二君諫停園工諸疏﹐皆剴切可湧。主聖臣直﹐亦遭其時然也。

◎文宗納言本朝列聖初元﹐靡不下詔求言﹐虛己容納。道光三十年文宗卽阼﹐曾文正﹑呂文節賢基方爲侍郎﹐倭文端﹑張文毅芾方爲大理卿﹐尢能言國家大體﹐特蒙褒答。同治之初﹐時事日艱﹐凡廷臣抗疏論兵﹐兩宮皇太后輒下諸大帥﹐備行間采用。卽疏逖如貴州諸生黎庶昌﹑江蘇監生周同谷﹐條陳時事﹐諭旨亦稱其不爲無見﹐令疆臣酌籌辦理。庶昌並蒙恩以知縣用﹐發曾營差遣。狂言聖擇﹐葑菲無遺﹐寶中興﹐實資羣策。

◎王文恪公屍諫蒲城王文恪公鼎﹐爲宣宗朝名宰相。長戶部十年﹐綜核出入﹐人莫能欺。管刑部多所平反﹐先後讞獄九省﹐理重案三十餘起。彈劾大吏﹐不少瞻徇。勘兩淮鹽務﹐奏上節浮費﹑革根窩等八條﹐並請裁鹽政﹐由總督兼轄﹐淮綱爲之一振。道光二十二年河決開封﹐公奉命往治﹐駐工六閱月﹐糜帑少而成功速﹐皖﹑豫之民﹐至今徳之。還朝﹐值西夷和議初成﹐公侃侃力爭﹐忤樞相穆彰阿。公退﹐艸疏置之懷﹐閉閣自縊﹐冀以屍諫回天聽也。時軍機章京領班陳孚恩﹐方黨穆相﹐就公家滅其疏﹐別撰遺折﹐以暴疾聞。設當時竟以公疏上﹐穆相之斥罷﹐豈待咸豐初年。蕞爾島夷﹐知天朝有人﹐或不至驕橫如此。吁﹗朋姦害正﹐摧我屏藩﹔滄海鯨波﹐滔滔靡底。聖君賢相之靈﹐當亦在天賫恨矣。﹝余初入京﹐聞老輩言是事﹐猶以爲未確﹐不敢遽筆也。嗣見馮中允桂芬《顯誌堂集》有公墓銘﹐稱公自河上還﹐養屙園邸﹐行愈矣﹐卒以不起。詞意隱約﹐殆公後人諱言之。朱侍禦琦記公事﹐亦言一夕暴卒。頃見孫方伯衣言所撰《張文毅芾神道碑銘》﹐首云「子丑之間﹐海鯨波山﹐有臣一个﹐奮回其瀾。」又云「﹤各頁﹥﹤各頁﹥蒲城﹐深顰太息﹐閉閣蘋奏﹐忠姦別白。疏成在懷﹐遂繯以絕﹐或匿不聞﹐聞以暴疾。」則情事昭然矣。文毅與文恪同鄕﹐故銘辭借爲緣起﹐古文家原有此例。﹞

◎曾文正公知人近世士大夫多稱曾文正公能知人﹐非妄語也。江忠烈公忠源﹐初謁公於京邸﹐旣別去﹐公目送之﹐曰「此人必名天下﹐然當以節烈死。」時天下方無事﹐眾訝其言之不倫。後十餘年﹐忠烈果自領偏師﹐戰功甚偉﹐嗣殉難廬州。公東徵時﹐滬上乞師﹐公奏請以今相國合肥李公赴滬﹐而以參將程忠烈公學啟從。臨發﹐公送之登舟﹐拊忠烈背曰「江南人譽張國梁不去口﹐君去﹐亦一國梁也。行聞君克蘇州矣﹐勉之﹗」李公至滬﹐由下游進兵﹐自靑浦﹑昆山轉戰至江蘇行省﹐拔名城﹑殪大憝﹐𨿽嘗借助英法兵﹐而西人獨推忠烈功爲淮軍諸將最﹐其聲威殊不出張忠武下。嗣克嘉興﹐先登﹐中槍僕地﹐卒不救。其以死勤事﹐亦與忠武同。蓋升平之際﹐物色人才﹐危急之秋﹐激昂忠義﹐精神所感﹐誠至明生。文正儒臣﹐豈有相人術哉﹖嗚呼﹗洵天人矣。

◎潘文恭公相業吳縣潘文恭公以大學士領政府﹐相宣宗垂二十年﹐中外不甚稱其相業。近人李元度撰《國朝先正事略》﹐至於敍仕宦﹑述恩榮﹐詳列世系﹑子女﹑生卒﹐而無一言及其居官。余近觀公同鄕馮桂芬所爲公墓志銘﹐稱公視學南﹐革新生紅案銀﹐在江西絕替考之獘。時擔匪﹑邊錢會匪蹤迹出沒無已﹐公密疏以聞。在浙江﹐值海寇蔡牽﹑黃葵之亂﹐亦如之。總戶部最久﹐黑龍江將軍請增都爾博特六屯﹐公議地當遊牧﹐開墾非利也﹐不可許。言官奏山東鹽課請歸地丁﹐公議山東場竈半毗連淮境﹐一歸地丁﹐聽民自運自銷﹐官私漫無稽核﹐必爲兩淮引課之累﹐寢其奏。康祺又聞﹕公大考升官時﹐和┞方執政﹐屢招公﹐公不往。文宗登極﹐詔舉人才﹐公疏薦林文忠公﹑姚廉訪瑩﹑邵員外懿辰﹑馮中允桂芬﹐皆表表人望也。公之事業﹐𨿽不知視古名相何如﹐亦足愧後之模稜伴食﹑壞國是於無形者。

◎潘文恭公福祉本朝耆臣生加太傅者五人﹐重宴瓊林者八人﹐狀元作宰相者八人﹐惟潘文恭公兼之。又大拜不階協辦﹐樞廷不始學習﹐皆異數也。富貴壽考﹐子孫繼武﹐公之福祉﹐三百年一人已。

◎炮墩禦夷道光朝﹐英夷橫海上﹐師船遊弋閩浙諸洋面﹐宣宗命都禦史祁﹛宀雋﹜藻﹑大理寺少卿黃爵滋﹐馳往福建閱海口。祁﹑黃會奏﹕控海口莫如以炮墩易炮臺﹐法以囊沙爲墩﹐以小漁舟層疊沙囊之外﹐以兩船首尾夾縫爲炮洞﹔賊炮不能洞我沙﹐而我兵隱墩內﹐可於船罅擊賊。於是福建廈門爲炮墩﹐賊果不能近。今西夷𨿽創設輪船﹐勢迅銳不可抵禦﹐然於潮落之時﹐沙淺之地﹐此法猶可行也。講海防者﹐不可不知。

●卷二◎全謝山不得與鴻博試幼時讀吾鄕全謝山先生祖望《鮚崎亭集》﹐知先生舉乾隆丙辰博學鴻詞﹐有之者﹐謂曾入翰林﹐不得與試。後考《鶴徵錄》等書﹐丙辰徵士二百六十七人﹐早官翰林者﹐不一而足。卽欽取一二等中﹐諸錦﹑周長髮﹑程恂﹐皆庶吉士﹐補試之張漢且檢討﹐而正試一等第四之於振﹐且雍正元年狀元﹐授職修撰者也﹐何獨於先生而尼之。後閱館選錄﹐始知諸錦諸人已攺他官﹐不在文學侍從之列﹐故得觀光大典。時諸已攺教授﹐於攺行人﹐周攺教諭﹐程攺員外郎﹐張攺知府﹐已去官。先生適丙辰通籍﹐試鴻博時﹐正新爲詞臣。擯不與試﹐其意則私﹐而其論則公也。

◎軍機處行走乾隆朝﹐大臣入軍機者﹐亦曰軍機處行走。今則章京曰軍機處行走﹐大臣曰軍機大臣上行走。其初入者﹐加學習二字。傅文忠公恆﹐乾隆八年由戶部侍郎預政府﹐當時詔旨尙曰軍機處行走也。又乾隆已前﹐別有議政處行走。文忠於十二年擢戶部尙書﹑議政處行走。嘉慶十六年﹐盧文肅公蔭溥時爲光祿寺少卿﹐特旨令在軍機大臣上學習行走。以五品卿超拜大樞﹐前此未有也。

◎賜紫禁城騎馬本朝優禮耆臣﹐有賜紫禁城騎馬之制。受賜諸臣﹐多用二人舁小椅乘之﹐非皆騎馬趨朝也。余初入東華門時﹐問之老輩﹐或曰「禁衛森嚴﹐恐牲畜無知﹐衝突儀仗。」余頗疑之。後讀乾隆五十五年上諭曰「內外文武大臣﹐特恩賞在紫禁城騎馬﹐用資代步。但年老足疾之人﹐上馬亦覺艱難﹐嗣後已經賞馬之大臣﹐因有疾艱於步履者﹐仍加恩準令乘坐椅﹐旁縛短木﹐用兩人舁行入直。」始知此制之由來。按《麈史》稱﹕唐宰相皆乘馬﹐五代始用檐子﹐宋時惟文潞公年髙﹑司馬溫公以病﹐乃許乘檐子﹝檐子﹐卽肩輿﹞。可知膺此異數﹐一朝僅有二人。以視我朝﹐凡卿貳已上﹐年及六十﹐洎在外曾著戰功者﹐什九拜朝馬之賞。卽此一端﹐亦可見聖朝之寬大矣。又按《左傳》稱﹕公叔文子老矣﹐輦而如公。蓋以人挽輿﹐尢覺安適也。此則如今制之賞紫禁城乘轎﹐尢爲養老尊賢之曠典。

◎與特科之難康熙己未﹐以鴻博科入詞苑者﹐江南二十六人﹐浙江十三人﹐順天﹑直隸六人﹐江西二人﹐山東﹑河南﹑陜西各一人。乾隆丙辰再舉是科﹐浙江取一七人﹐江南六人﹐LU東﹑江西各一人。丁巳補試﹐江南﹑浙江﹑福建﹑南各用一人。辛未保舉經學授官者﹐江南三人﹐山西一人。前後三舉特科﹐湖南﹑湖北﹑廣東﹑廣西﹑四川﹑貴州﹑甘肅及滿洲﹑蒙古﹐皆無一人預曠典受殊恩者。

◎深宮祈雪今年山西亢旱﹐赤地千里﹐畿輔及山東﹑河南﹑陜西諸省﹐亦復累月不雨﹐二麥歉收。朝廷軫念災黎﹐蠲正供﹐截漕糧﹐發社倉﹐運南米﹐戶部撥帑﹐直省開捐﹐起鄕官辦賑﹐湛恩汪涉﹐爲史策所罕書。京師入冬得雪﹐十一月某日﹐聞樞臣召對﹐兩宮面有泣容。次日﹐果大雪。頃臘月已來﹐上三次祈雪﹐仍未渥霈祥。側聞宮中聖人﹐又復減膳持齋﹐對天涕泣。未三日﹐果又滕六效命矣。誠存爲物﹐康降自天﹐感應之機﹐信如影響。感悚歡躍﹐謹敬書此﹐時光緒三年十二月二十有八日也。

◎開捐之始康熙初年﹐戡定三藩﹐發帑行師﹐度支不繼﹐廷臣請開事例捐輸﹐此本朝開捐之始也。然開例三載﹐所入僅二百萬有餘﹐捐納知縣至五百餘人。始則缺多易得﹐後見非數年不能選授﹐亦復觀望徘徊。經左都禦史宋徳宜奏稱﹐限期停止﹐下所司議行。康祺按﹕開國人心未定﹐滇﹑黔諸省﹐新入版圖﹐故捐輸止有此數。比年捐款號極疲﹐歲入尙二百餘萬。然考乾隆間舊例﹐只準報捐封典虛銜﹐每歲總在五百萬左右﹐可見民間之寶貴名器﹐視朝廷爲轉移。捐例愈廣﹐功名愈輕﹔捐數愈廉﹐輸納愈寡。有心國計者﹐𨿽未能盡革敝政﹐盍亦仿乾隆時成例﹐試行一二年乎﹖

◎文勤公奏免廣東廚房米宮眷米粵東廣州府屬之番禺﹑花縣﹐肇慶府屬之陽春縣﹐徵收民米﹐向有廚房米﹑宮眷米名色。米必細長潔白﹐方準收納。計米萬二千餘石。此項嘉谷﹐產少價昂﹐民以爲大累。蓋事起於前明故藩﹐至本朝爲旗營武職俸米。乾隆間﹐兩廣總督文勤公覺羅鶴年﹐始奏禁之。夫天下之大﹐庶政之繁﹐歷代相因﹐豈無一二秕政﹐今之從政﹐盍皆如文勤用心哉﹖

◎湯文端左文襄爲諸生時畱心人才昔讀武進張臯文編修《茗柯文》書左仲甫事﹐有曰「餘同年友仁和湯吉士金釗﹝按﹐湯文端公﹐蕭山人﹐此誤﹞﹐告余曰﹐往歲北來﹐道鳳﹑潁間﹐往往詢其民人謠俗﹐有刑獄不當﹑賦役無節者。民曰﹕非霍丘左爺來﹐誰與辦之。有風俗乖忤﹐水旱冤抑者﹐又曰﹕非霍丘左爺來﹐吾屬不安枕矣」云云。又見今大學士左公宗棠請飭史館爲桂超萬立傳疏曰「道光十七年﹐臣宗棠會試北上﹐道出欒城﹐偶遊城市﹐見知縣桂所張示諭﹐勸民耕種﹐並示以種植木棉﹑薯芋之宜﹐以及備荒之策﹐甚爲詳備。詢之居民﹐皆言令之愛民﹐出於至誠﹐其潔淸自矢﹐爲從前淸官所未有﹐心竊異之」云云。霍丘﹑欒城之循卓﹐不待復言。而湯﹑左二公當騎驢覓舉﹐手無寸柄之時﹐驛路偶經﹐卽畱意人才如此﹔儒臣識量﹐名相襟期﹐肇於此矣。康祺同治甲子應京兆試﹐丁卯上計車二次﹐皆假道江淮﹑齊魯間﹐亦嘗詢訪謠俗﹐周覽山川脈絡﹑城郭險要﹐於近年諸將平定粵逆﹑撚逆﹐屯兵戰守遺迹﹐舟車所屆﹐莫不目察而心識之。𨿽騶卒め郎﹐亦終日與語無倦。自問少年志尙﹐頗不猶人﹐柰仕宦蹉跎﹐家難疊遘﹐至於壯心頹挫。但求服末路之鹽車﹐定雕虫之故業﹐言念蕭山﹑湘陰二公﹐𨿽願執鞭﹐無能爲役已。攬鏡嗚咽﹐勞者自歌﹐旅邸霜宵﹐悵然紀此。時光緒四年立春前一日也。

◎孫文定公奏請國子監立經義治事齋孫文定公嘉淦管理國子監時﹐條奏太學事宜﹐令諸生於時藝外﹐各明一經﹑治一事﹐仿宋胡瑗立經義治事齋例﹐俾爲有用之學。部議從之。比年康祺門下士有司教六堂者﹐詢其齋規﹐則仍課時文外﹐無所事事也。今日之祭酒﹑司業﹐本以試帖﹑楷法得之﹐文定舊法﹐宜乎日弛矣。康祺謬謂﹐各省府州縣書院﹐若朝廷更定條規﹐院長宜延聘﹐不宜推薦﹐論品學﹐不論科名。訓迪諸生﹐一本安定成法。三年學成﹐省書院擇其成材者﹐申送二十名﹐貢監一例﹔府書院各五六名﹐縣書院各一二名﹐上之本省布政司﹑學政﹐達其名於國學﹐名之曰髙材生。每鄕試﹐標異其試卷﹐直達主司﹐不必復經房考閱薦。學政歲﹑科試﹐亦申送若干名﹐卽試文平常者﹐亦附一等末。鄕試解額吸取中拔貢﹑優貢﹐歲﹑科二試一等﹐必於是取十之五焉﹐有多無少。院長有不公不明者﹐地方官詳布政司﹑學政﹐別延一人。所上冊中諸生﹐試之不符﹐主司學政奏更之﹝院長多聘老成宿望﹐亦必無是事﹞。諸生名已達部﹐有攺行失徳者﹐院長告之當道除名。已中式及老病物故﹐並廢疾不能應試者﹐別補之。或各省各府別設一書院﹐課舉人﹔其會試亦照鄕試例﹐名冊上禮部。如是﹐而天下人才有不日上﹑務爲有用之學者﹐吾不信也。

◎裴宗錫疏請直隸栽橡樹飼蠶乾隆二十八年﹐直隸按察使裴宗錫疏言「古北口外山場﹐產菠蘿樹﹐土人俱伐作薪﹐不諳養蠶。此樹本名橡樹﹐入土卽生﹐三四年後﹐葉可飼蠶。臣前在濟東﹐飭屬徧栽﹐頗有成效。今以之供薪﹐殊覺可惜。請照東省法﹐勸民廣栽試養。」諭交直隸總督方觀承實力妥辦﹝又按﹐程侍郎《恩澤集》﹐記橡樹飼蠶法甚詳﹞。

◎沈端恪公恩遇錢塘沈端恪公近思﹐康熙朝通籍﹐官河南臨潁知縣﹐膺卓薦﹐遷廣西同知﹐旋以病歸。經浙江巡撫奏乞破格擢用﹐雍正元年﹐特用吏部文選司郎中﹐恩加二級﹐賜第一區﹐帑金四百兩。二年﹐卽擢吏部右侍郎﹐賜詩有「操比寒潭潔﹐心同皎月明」之句。以在籍紳士﹐而被巡撫之薦﹔以告病同知﹐而特用京員﹔以五品司官﹐而賜第賜帑﹔以本部郎中﹐一年而卽擢堂官﹐皆自來未有之曠典。夫公之淸廉忠謹﹐固足當之﹐而我世宗任賢勿貳﹐破格甄勸若此﹐想一時百寮仰望﹐莫不感泣奮興矣。今循例遷除﹐且似河淸之難俟﹐因循泄沓﹐獘實由玆﹐經國者盍思變計乎﹖

◎翰林院掌院學士故事﹕翰林院掌院學士爲專缺。康熙五十六年正月﹐左都禦史及掌院皆缺員﹐吏部兩疏入奏﹐上曰﹕是當以不畏人﹑學問優者兼任之﹐遂特命徐元夢爲左都禦史兼掌院學士。

◎更定先賢配享位次康熙朝﹐以朱子昌明聖學﹐有益斯文﹐命禮臣升躋神位於十哲之次。乾隆二年﹐徐文定公元夢奏請以有子升堂配享﹔且以宰我﹑冉求﹐一因短喪有不仁之責﹐一因聚斂有非徒之斥﹐謂宜移祀兩廡。其舊在兩廡之南宮適﹑宓不齊﹐俱以君子見稱於孔子﹐亦宜並予升配。疏下大學士﹑九卿議﹐以有子升配子夏之下﹐移祀朱子於子張之下﹐余悉仍舊。

◎耗羨歸公雍正間﹐耗羨歸公﹐定直省各官養廉﹐由世宗之獨申睿斷﹐因時制宜﹐而其端則發於山西巡撫諾岷﹑布政司髙成齡。蓋先是州縣徵收火耗﹐借資日用﹔上司所需﹐取給州縣﹐不無貪吏借口上司容隱之獘。雍正二年﹐諾岷請將山西一年所得耗銀﹐提解司庫﹐除抵補無著虧空外﹐分給各官養廉﹔而成齡復請仿山西例﹐通行直省。上以剔除獘竇﹐必更定良法﹐耗羨必宜歸公﹐養廉須有定額﹐詔總理王大臣﹑九卿會議。會各省皆望風奏請﹐議遂定﹐使嗣後爲民牧者﹐恪守成規﹐不於耗羨外更加耗羨。諾岷與成齡﹐洵一言利溥矣。

◎主事學習行走期滿分三等引見國初﹐每科進士﹐除選庶吉士外﹐分派各部﹐以主事學習行走。三年期滿﹐始以部屬﹑知縣分別錄用。乾隆元年﹐經侍郎勵宗萬奏請﹐嗣後學習期滿人員﹐令該堂官出具考語﹐分三等引見﹕一等補主事﹐二等卽用知縣﹐三等補國子監助教﹑監丞及司經局正字等缺。又前因禮部事簡﹐停止分派學習主事﹐至是﹐宗萬請仍照舊例﹐與五部一體簽派﹐下部議行。

◎擇詞臣入備顧問康熙十二年﹐上命擇詞臣醇謹有學者﹐入侍左右﹐備顧問。張文端公英時以編修充講官﹐首被是選。十六年始立南書房﹐特遷公侍講學士﹐使領其事。

◎王文簡公不徒詩學著名王文簡公士禎﹐才地淵雅﹐其詩學爲本朝開山﹝梅村﹑芝麓﹐究是明臣﹐虞山更不足論矣﹞﹐世幾以文人目之。康祺案﹕公爲祭酒時﹐請復文廟爲大祀﹐定籩豆樂舞之制﹔又請釐正從祀諸賢﹑諸儒名號位次﹐著之《大淸會典》﹐以垂永久﹔又請補祀漢儒田何﹐復祀鄭康成﹐並以宋儒尹享﹑何基﹐明儒曹端﹑章懋﹑蔡淸﹑呂冉﹑羅洪先﹑呂坤從祀。又以太學所藏《十三經注疏》《二十一史》版漫漶殘缺﹐請鳩工修補﹔並請將前明南監經史版﹐令江南學臣收藏儒學尊經閣中﹐以嘉惠來學。公生平梯接儒流﹐振興文學﹐以名教爲己任﹐培元气於無形﹐不特雕章句與騷人墨客爭長也。乾﹑道而還﹐儀徵太傅﹑山制軍﹐差足繼公餘韻﹐今則風流闃寂六十年矣。

◎花翎鄭重康熙間﹐福建提督施瑯﹐平定臺灣功第一﹐詔封瑯靖海侯﹐世襲罔替。瑯疏辭侯爵﹐懇照前此在內大臣之列﹐賜戴花翎。部臣議﹕在外將軍﹑提督﹐無給翎例。聖祖特旨賜戴。以開疆海外﹐削平僭僞之元勛﹐賞翎弗及﹔以澤延後世﹑巍巍五等之崇封﹐願易一翎﹐而格於廷議﹐當時之重花翎如此。

◎賜鄭克爽公銜閩海之平﹐王師已由澎湖入鹿耳﹐直抵臺灣。鄭克爽黨羽攜貳﹐險要盡失﹐始率屆發迎降。當時猶詔授克爽公銜﹐其大將劉國軒﹑馮錫範伯銜﹐俱隸上三旗﹐開國之寬大如此。

◎開捐免保舉例康熙三十年﹐戶部以大兵徵噶爾丹﹐軍用浩繁﹐奏行輸運糧艸﹐準作貢監﹐並開捐免保舉例。陸淸獻公時爲禦史﹐奏謂﹕「督撫舉人﹐必曰淸廉﹐方爲合例﹐若保舉可捐﹐是淸廉可捐而得也。」公又疏稱﹕「捐納一途﹐賢愚錯雜﹐惟恃保舉以防其獘﹐不敢謂保舉盡公﹐猶愈於竟不保舉」云云。下九卿議﹐並言事例已行﹐不必更張。今軍功﹑捐納兩途﹐到省一年﹐由督撫察看才具﹐出具考語﹐卽當時保舉遺意。

◎賜爵海澄公黃梧﹐本鄭成功將﹐順治十三年歸順。其子芳度﹐康熙間拒耿逆之招﹐困守漳州﹐城陷殉難。事聞﹐贈王爵﹐謚忠勇。陜西提督王進寶﹐以平吳逆功﹐授三等子﹐賜彤弓駿馬﹐卒謚忠勇。乾隆三十二年﹐詔三等子爵世襲罔替。同時趙良棟授一等子爵﹐卒謚襄忠﹔乾隆間﹐詔一等子爵世襲罔替。

◎總督封將軍康熙十八年﹐雲貴總督蔡毓榮封綏遠將軍﹐賜敕總統綠旗兵﹐異數也。

◎世宗崇獎忠節兵部侍郎淩如煥﹐督學湖北時﹐以明臣楊漣玄孫可鏡充拔貢。可鏡赴朝考﹐以文理荒謬議革﹐並議如煥降一級調用。世宗特諭云「楊漣父子﹐兩世忠義﹐其子孫𨿽文藝不工﹐亦當格外造就。楊可鏡準作選拔﹐赴國子監肄業﹐仍著禮部帶領引見。淩如煥免其降級。」世宗之崇獎忠節﹐洵無微不至矣。

◎刑部羈系人犯章程令甲﹕凡羈系刑部人犯﹐秋審結案者﹐歸北監﹔現審未結者﹐羈南所。結案之犯﹐每月初二﹑十六兩日﹐許家屬入視。家人在監者﹐每日準出入買辦。案情未定者﹐槪不許出入﹐以杜傳信串供之獘也。

◎江蘇分兩布政使乾隆二十五年﹐上以江蘇錢谷殷繁﹐令增設布政司分理。尹繼善等奏請﹕分江寧﹑淮南﹑揚州﹑徐州﹑通州﹑海州爲一布政使﹐駐江寧﹔蘇州﹑松江﹑常州﹑鎭江﹑太倉州爲一布政使﹐駐蘇州﹔而安徽布政使移駐安慶。

◎擬舉行三老五更禮乾隆三年﹐上將視學﹐擬舉行三老五更禮。大學士張廷玉奏﹕以典禮隆重﹐名實難副﹐恐幾微未稱﹐不愜觀聽﹐請停止。

◎朱文端遺疏請永杜加賦之議中外大臣遺疏﹐多子孫﹑賓客爲之﹐卽力疾手定﹑彌畱口占者﹐亦敍述恩遇﹑泛論治體者居多。獨朱文端公軾疏云「萬事根本君心﹐而用人理財﹐尢宜鄭重。君子小人﹐公私邪正﹐判於幾微﹐在審察其心迹而進退之。至若國家經費﹐本自有餘﹐異日倘有言利之臣﹐倡爲加賦之議者﹐伏祈聖仁乾斷﹐永斥浮言﹐實四海蒼生之福」云云。忠君愛國之忱﹐至死﹐可謂大臣矣。

◎封贈之典舊例﹐凡封贈之典﹐四品以下文官﹐只準將本身妻室封典移封父母﹔八品以下﹐例封本身﹐不及妻室﹐是以封不及父母。雍正二年﹐從吏部尙書朱軾之請﹐四品下始準移封祖父母﹔八九品官準封父母﹐不封本身妻室。又教授﹑學正﹑教諭﹑訓導﹐向無封典﹔至是﹐教授照知縣﹐學正﹑教諭照縣丞﹐訓導照主簿﹐一體準封。並繼母﹑生母﹐與嫡母俱封﹐皆文端奏準。

◎本朝西江理學本朝西江理學﹐皆承南丰謝文氵存約齋之緒餘。約齋明季諸生﹐蚤喜陽明﹑龍溪之學﹐四十後﹐讀羅整庵《困知記》﹐始奉張﹑程諸子爲宗。開門授徒﹐從學百輩﹐若封浚﹑黃熙﹑甘京﹑危龍光﹑曾曰都﹑湯其仁﹐世所稱程山六子也。浚好爲人排難解紛﹐秩秩有次序﹐魏叔子稱爲篤行有道君子。熙始與約齋友﹐後折節師事之﹐進退維謹﹐不以爲勞。順治十五年進士﹐當謁選﹐乞養歸京。少豪放﹐慕陳同甫之爲人﹐講求有用之學﹐嘗區畫田賦上下﹐上之有司。賊起﹐潛身走山砦﹐習其險易﹐陳策於大吏請剿之。晚爲童子師自給﹐編《家禮酌宜》若干捲。龍光善事繼母﹐以呂氏鄕約化其里人﹔人曰﹕今之子路也。曰都家貧﹐賣豆腐自給﹐其學務實體諸己﹐因號體齋。刺取經史及語錄與人之篤行誼﹑關風化者﹐爲《有用錄》百餘卷。其仁居家有法﹐每朔望聚子弟﹐訓以先正格言﹐見孤寡必卹之。浚﹑其仁以明經貢於鄕﹐龍光﹑曰都皆諸生。寧都魏禧曰﹕曰都毅而能介﹐其仁和而有守﹐京﹑龍光坦中而好義﹐熙虛己而摯﹔此五君子者﹐性情行己不同﹐而孝友於家﹑廉於財﹐不苟且於言行﹐學古賢者之學而歉然以爲弗及﹐則無弗同也。程山門人﹐尙有傅與﹑李萼林﹑邵浚明﹐亦篤學力行﹐不愧宗派。

◎怡賢親王奏營田事例怡賢親王總理水利營田時﹐與大學士朱文端公匯奏營田事例四條﹕一﹑自營己田者﹐照頃畝多寡﹐予九品以上﹑五品以下頂帶。一﹑效力者﹐酌量工程難易﹐頃畝多寡﹐分別錄用。一﹑降革人員效力者﹐準開復。一﹑流徒以下人犯效力﹐準減等。從之﹐惜全功未竟。當世大政﹐莫亟於是。

◎大考升降之例國家故事﹕大考翰詹﹐惟一等及二等前數名得遷擢﹐稍後或被文綺之賜。中﹑贊以上列三等末﹐率攺官降黜﹐編﹑檢奪俸。至四等則無不降斥者。乾隆戊辰大考﹐諸城竇總憲光鼐﹐時官編修﹐名列四等﹔上夙知公﹐特遷爲右中允﹐異典也。公古文學昌黎﹐時文夭矯﹐成一家言﹐居官亦鯁直淸介﹐爲時名臣。甚矣髙宗皇帝之知人也。

◎李文貞公奪情李文貞公光地督學順天時﹐聞母喪﹐諭令在任守制。經禦史沈愷曾﹑楊敬儒交章論劾﹐給事中彭鵬以十不可畱爭之。世以文貞理學名儒﹐宜痛哭力辭﹐不應僅請給假九月﹐並有訛傳文貞自請奪情者。康祺按﹕奪情實出上意﹐惟考文貞丁父憂時﹐以與平閩亂功﹐詔授學士﹐令其眼滿赴京。公疏言﹕在制未終﹐身猶凶人﹐不敢服命服以拜朝命。夫在籍超遷﹐並未彊之視事﹐所謂服命服者﹐不過謝恩之一時﹐公猶以爲不可﹐豈現任學政﹐可衰麻臨事耶﹖感激殊恩﹐亟於報效﹐功名之際﹐如公猶不克自持﹐危矣哉﹗

◎舉優生世祖時﹐詔天下選諸生文行兼優者﹐與鄕試副榜﹑貢生﹐咸入國子監肄業。康熙元年﹐給事中晏楚瀾奏停鄕試副榜﹐而優生亦久不復舉。自徐元文爲國子祭酒﹐始疏請學政間歲一舉優生﹐鄕試仍取副榜﹐俾辟雍多經明行修之士。時康熙九年也﹐至今著爲令。

◎知州攺授編修張文貞公子逸少﹐由庶吉士攺知縣﹐遷秦州知州﹐因公奏淸﹐得旨授翰林院編修。文貞卒﹐特升逸少爲侍講學士﹐以文貞僅一子也。

◎知縣擢升臬司康熙間﹐無錫知縣吳興祚﹐以漕督帥顏保保薦﹐特擢福建臬司。

◎知縣行取國初以知縣俸滿行取﹐卽得考選科道。康熙四十一年﹐禦史黃秉中疏言「科道官由滿洲﹑漢軍升補者﹐大抵積俸二十餘年。漢人一爲知縣﹐三年卽選科道﹐殊覺太驟。請嗣後行取知縣﹐先以六部主事用﹐俟練習有年﹐始許考選。」下九卿議行。

◎俄羅斯踞雅克薩城俄羅斯人來邊境者﹐國初呼爲羅剎。康熙二十四年﹐踞雅克薩城﹐上命副都統公彭春往討。師薄雅克薩﹐遣人以書諭降﹐不從﹐軍其城南﹐集戰船於城東﹐城下三面積柴﹐爲焚城狀。城中大驚﹐其酋額裏克捨窮蹙乞降﹐乃宣恩諭宥其罪。額裏克捨引六百餘人稽顙謝﹐卽徙去。時彭春奏﹕陸行自興安嶺以往﹐林木叢雜﹐途徑窄隘﹐冬雪之時﹐沙結冰堅﹐夏雨泥深淤阻﹐惟輕裝可行。水程自雅克薩還至愛罅城﹐於黑龍江順流行舟﹐僅須半月﹐兩岸可纖挽。若逆流行舟﹐須三月﹐較陸倍期﹐而於運糧炮爲便。時嘗建木城於黑龍江呼瑪爾﹐調兵千五百往駐﹐造舟運炮。又選福建投誠善用藤牌兵四百人助剿。當此泰山壓卵﹐北海澆熒﹐蠢玆島夷﹐一鼓可下。且使懾彼降人﹐命爲鄕導﹐卽犁庭掃穴何難。而我聖祖猶宣諭諸將﹐謂中國兵馬精彊﹐器械堅利﹐羅剎勢不能敵﹐歸誠時勿殺一人﹐俾還故土。祖宗朝義徵仁育﹐懷柔遠裔至此。他日出使虜廷者﹐稱述舊典﹐或猶足壯我威稜﹐感動異類也。詳見國史彭春傳﹐時務所關﹐特錄於此。

◎孫淵如洪稚存气節陽湖孫淵如先生星衍﹑洪稚存先生亮吉﹐角訂交﹐並負才望﹐世稱孫洪。乾隆丁未﹑庚戌兩科﹐皆以一甲進士授編修﹝孫丁未科第二﹐洪庚戌科第二﹞。孫散館厲志賦﹐用《史記》「﹝C155﹞々如畏」語﹐和┞指爲別字﹐抑置二等。蓋和方當國﹐朝官多趨走其門﹐先生獨不往來﹐和銜之﹐故有是舉。顧舊例鼎甲散部﹐可奏請畱館﹐卽攺官亦可得員外郎。時和掌院事﹐欲先生面謁﹐先生卒不往﹐毅然曰「天子命﹐何官不可爲﹖某男子﹐不受人惠也。」卒以主事分刑部﹐出爲兗沂曹濟道﹐權臬事﹐告歸。洪畱館後﹐一視黔學﹐以言事謫戍伊犁。逾年﹐特詔放還。夫際乾嘉全盛之時﹐卓卓如兩先生者﹐幸捷巍科﹐猶不能久於館職﹐豈天上玉堂﹐果不許文人廁足與。然而兩先生文章經術﹐衣被士林﹐其出而服官﹐一則力避權門﹐一則昌言主徳﹐淸操亮節﹐體用兼賅。彼拾許﹑鄭唾餘﹐竊班﹑揚貌似﹐通儒自命﹐气節靡然者﹐豈能望其肩背哉﹖

◎方恪敏公不納故友孫女爲妾方恪敏公觀承﹑子襄勤公維甸﹐兩世爲尙書﹑直隸總督﹐皆有名績。恪敏五十未有子﹐撫浙時﹐使人於江寧買一女子﹐公女兄弟送至杭州﹐將筮日納室中矣。公至女兄弟所﹐見詩冊﹐有故友名﹐詢之﹐知此女攜其祖父作也。公曰「吾少時與此君聯詩社﹐安得納其孫女乎﹖」還其家﹐助資嫁之。公年六十一矣﹐吳太夫人旋生子﹐卽襄勤也。

◎兄弟同官閣學桐城張晴嵐鏡壑﹑壽雪兄弟﹐皆曾官閣學﹐壽雪有紀恩詩。

◎祕閣曝書祕閣曝書﹐以每年三月六日﹐自康熙壬寅始也。

◎五鳳齊飛嘉慶己未考試教習﹐凡分教宗學者﹐多入翰林﹐如劉榜眼彬士﹑鄒探花家燮﹑杜編修Ф﹑史編修譜﹑楊編修懌曾是也。杜﹑楊諸公﹐後皆至顯秩﹐在當時已有五鳳齊飛之目。

●卷三◎翁文端祀竈詩翁文端公年二十四時﹐猶一貧諸生也。其祀竈詩有云「微祿但能邀主簿﹐濁醪何惜請比鄰。」士當困厄無聊﹐易作短气語﹐當公爲此詩﹐豈自料兩朝宰相﹐再世帝師﹐三子公卿﹐四世翰苑﹐功名福澤爲本朝希有人物哉﹖

◎順天鄕試正考官以前科狀元充當國朝承前明舊例﹐順天鄕試正考官﹐多以前一科一甲一名充之。康熙初年﹐幾若定制。如壬子則以庚戌狀元蔡啟亻尊主考﹐乙卯則以癸丑狀元韓主考﹐丁巳則以丙辰狀元彭定求主考﹐辛酉則又以己未狀元歸允肅主考。一時奔走聲气者﹐遂先期輻湊於其門﹐場屋中多幸進者。自歸宮詹入闈﹐撰文自誓﹐關節不通﹐榜發﹐下第者嘩然﹐冀興大獄。時魏敏果公象樞爲大司寇﹐以朝端碩望﹐步行隨一僕﹐攜紅褐墊﹐至宮詹所居宅外﹐行四拜禮﹐曰「我爲國家慶得人也。」復賦詩紀事﹐徧示朝列。外議始息﹐﹝朱竹檢討典江南試回﹐敏果亦朝服造門再拜﹐謂檢討曰「非拜君也﹐慶朝使之得人也。」﹞然自後北闈試事﹐不復令新殿撰持衡﹐遂攺三百餘年之舊制矣。

◎講幄得人歸宮詹立朝淸謹﹐通籍後﹐年遷歲擢﹐皆由特簡。時湯文正公擢外臺講官﹐缺人掌院﹐以宮詹短視不開列。聖祖於袖中出片紙示諸大臣曰「此人何如﹐朕以爲繼湯斌後﹐無逾此者。」諸大臣俱拜慶講幄得人。

◎歸宮詹等闈中誓神文歸宮詹入闈誓神文略云「某等素著淸貧﹐謬叨榮遇﹐期爲朝廷遴選眞材﹐不爲身家營謀私窟。期諸同事﹐各矢此心。倘或爲利營私﹐徇情欺主﹐明正國法﹐幽服冥誅。甘受妻孥戮辱之慘﹐必膺子孫滅絕之報。」按朱竹檢討典試江南﹐渡江告江神文曰「如其寸衷有昧﹐徇人賄托﹐廢棄眞才﹐神靈有知﹐允當罰殛。」又入貢院誓神文曰「如或心存曖昧﹐遏抑眞才﹐徇一人之情面﹐受一言之賄托﹐通一字之關節﹐神奪其算﹐鬼褫其魄﹐五刑備其體﹐三木囊其頭﹐刀斧分其屍﹐烏鳶攫其肉」云云。前輩巨公﹐衡才公正如此。

◎蔣淸容感激知遇鉛山蔣淸容太史﹐自以弱冠受金檜門尙書徳瑛之知﹐才譽大起﹐乾隆丁丑通籍﹐再出尙書門下﹐終身感激知遇﹐言必稱師。晚年命工繪像﹐歲修春蘭秋菊之薦﹐命子孫世世祀於書室。尙書嘗云「平生知已三人﹐句山﹑香樹﹑籜石而已。」太史偶至其家﹐展拜遺像﹐見句山太僕﹑籜石侍郎皆有題句﹐而香樹獨闕。遂渡重江謁錢太傅於裏第﹐索題幀上﹐歸之尙書後人。太史惇尙風義﹐气節嶙峋﹐此其一端也。

◎孫文靖疏薦陶文毅陶文毅公丰裁峻整﹐好議論人物﹐惟恐不盡﹐𨿽廷對亦然。開藩皖中﹐循例覲聖﹐論某官溺職狀﹐至於聲色俱厲﹐須髯翕張。宣宗疑之﹐密諭孫文靖公爾準﹐察其爲人﹔時文靖方撫安徽也。文靖密疏薦引﹐朱批曰「卿不可爲其所愚。」復具疏條列善政﹐力保其無他﹐文毅遂獲大用。按故湖北巡撫胡文忠公爲文毅女婿﹐今伯相湘陰左公﹑故陜撫劉中丞蓉﹐皆文毅幕僚﹔三公皆由文毅識拔﹐聲望大起。然則文靖一言﹐顧不與九鼎鈞重歟。

◎孫文靖奉請黃忠端崇祀孔廟孫文靖公官閩臬時﹐適明儒漳浦黃忠端公墓地爲豪家侵占﹐子孫力弱﹐訟不勝。一夕﹐天大雷雨﹐徧山上下皆墳起﹐成「黃山」字﹐無慮數千萬。豪大驚﹐叩首還其券。文靖有詩紀之﹐見《泰云堂詩集》。督閩後﹐遂以漳浦之理學忠貞﹐奉請崇祀孔廟﹐得旨兪允。是舉也﹐固由聖主名臣﹐表揚潛徳﹐而忠端靈爽﹐至於三百年後﹐猶足以感天地而動風雨﹐神矣哉﹖

◎蔣徵士書十三經金壇蔣徵士衡﹐康熙間以善書稱﹐碑版照耀四裔。五十六歲時﹐矢誌書《十三經》﹐凡八十餘萬言﹐閱十二年訖事。南河河道總督髙文定公斌﹐特疏上呈禦覽﹐奉旨鐫石﹐畱太學﹐以墨刻頒行天下﹐並授衡國子監學正。當衡寫經時﹐以恩貢選英山教諭﹐又舉博學鴻詞﹐皆力辭不赴。山林宿學﹐一藝專精﹐終邀睿賞。士生聖朝牢落不偶者﹐宜自奮已。衡爲虎臣修撰超從子﹐字湘帆﹐晚年自號江南拙老人。工詩古文﹐其《書法論》一篇﹐尢爲講楷法者所宗尙。

◎難倒彭元瑞乾隆朝士﹐屢於上前稱彭文勤博學彊記﹐上思有以難之。值乙未會試﹐欽命詩題爲「燈右觀書」四字﹐諸總裁覆命日﹐叩請出處。時文勤適侍班﹐上目視文勤。文勤叩首曰「臣學問荒陋﹐亦不知詩題何出。」上笑曰「是夕朕偶於燈右觀書耳。」文勤趨出﹐上顧侍臣曰「今日難倒彭元瑞。」﹝按﹕或稱是科文勤爲總裁﹐非也﹞

◎滄浪亭五百名賢祠蘇州滄浪亭爲宋蘇子美別墅﹐南宋則韓蘄王居之﹐巖石玲瓏﹐水木淸美﹐遂爲城中名勝之冠。道光戊子﹐陶文毅公撫吳﹐重修﹐舉吳中前賢曁自古名流之宦遊流寓於斯土者﹐繪像合祀五百名賢祠。做成之日﹐招一時賢士大夫退居林下者﹐創五老會﹐亦繪像賦詩以張之。五老者﹕內閣中書潘奕雋﹐年八十八﹔掌山東道監察禦史吳云﹐年八十一﹔山東按察使石韞玉﹐年七十二﹔刑部尙書韓葑﹐年七十一﹔江蘇巡撫陶澍﹐年五十。公年最少﹐蓋以耆英會電司馬溫公自況也。兵燹後﹐壽藤古木﹐斬刈無存﹐而樓閣丹靑﹐池荷石筍﹐一經葺治﹐猶是承平舊觀。余道出吳門﹐時一過之。

◎翁婿何須回避康熙己未會試﹐長洲宋文恪公充總裁官﹐海寧陳文簡相國﹐其女婿也﹐時方爲孝廉﹐以避嫌不與試﹝按時回避例尙寬﹐翁婿舅甥﹐尙無確須回避之明文﹞。三月九日﹐禮部奏回避事﹐聖祖閱至文簡名﹐指詢廷臣﹐羣臣咸以宋某系陳婦翁對。上曰「翁婿何回避之有﹖可趣令入試。」時日已亭午﹐闈中將放飯矣。奉旨﹐特送舉人陳元龍一名入場﹐然卒以避嫌屏斥。至乙丑﹐文簡始及第﹐其遭遇實在未達時也。

◎羅侍郎奏對之敏羅侍郎文俊﹐素短視﹐尋丈外卽茫無所睹。宣宗嘗於召見時﹐笑問﹕「卿見朕否﹖」公叩首曰「天威不違顏咫尺。」時服其奏對之敏。

◎張船山風節船山先生世多以詩人目之。官諫垣時﹐連上三疏﹕一劾六部﹑九卿﹐一劾外省各督撫﹐一劾河漕﹑鹽政。嘗畫一鷹贈人﹐自題云「奇鷹瞥然來﹐身在髙樹﹐風勁乍低頭﹐沈思擊何處﹗」鳳采如此﹐詩人也歟哉﹝按﹕船山詩﹐霸才豪气﹐仍是袁﹑趙濫觴。格律風骨﹐均未入古﹐𨿽久席盛名﹐未敢附和﹞。

◎金臺書院京師金臺書院﹐在崇文門外金魚池上﹐國初名「首善義學」﹐乾隆中始稱書院﹐然非前明首善書院也。明首善書院爲鄒南臯﹑馮少墟二先生講學之所﹐在大時雍坊﹐宣武門內天主堂﹐卽其故址。今金臺書院適奉鄒﹑馮二木主﹐一時肄業諸生﹐遂懵然莫識其由來已。

◎翁方綱精淸書國朝乾隆已前﹐凡新進士用館職﹐例擇年少者十數人學習國書。庶常館課及次科散館﹐皆以淸書第甲乙。翁學士方綱散館時﹐上以翻繹陶潛《桃花源記》命題。是日午刻﹐學士已脫稿﹐適聞駕出﹔上步自西階﹐至其跪所﹐取捲閱之﹐問姓名至再。諭曰﹕牙拉賽音﹐漢語甚好也。次日﹐禦定一等一名。嗣是纂修祕籍﹐掌握文衡﹐靡役不與﹐遂α然爲北學領袖矣。其受知遇實始此。

◎命詞臣繕錄昭明文選乾隆甲戌夏﹐命翰林工楷書者梁國治﹑秦大士﹑梁同書﹑莊培因等﹐繕錄《昭明文選》。又命朱﹑戈濤﹑盧文召﹑翁方綱等﹐校對於翰林院後堂東寶善亭內。發出宋版《文選》一部﹐紙墨精好﹐古香襲人。每冊有前賢手題墨迹﹐第一冊前有禦筆題云「此書在天祿琳瑯中﹐亦不可多得。」

◎考試差名次不揭曉乾隆已前﹐凡禦試開列試差諸臣﹐皆發出等第名次。惟乾隆四十二年丁酉三月考試差單不發出。越二年己亥﹐又攺如前例。此後始密定名次﹐不復揭曉矣。此亦國朝掌故之一﹐今日駕軺車而出者﹐什九茫如矣。

◎新進士簪花禮新進士釋褐於國子監﹐祭酒﹑司業皆坐彜倫堂﹐行拜謁簪花禮。故事﹕三鼎甲皆簪金花﹐外有備用一枝﹐爲總理監事所攜歸。乾隆辛丑﹐錢適占三頭﹐於是總理監事者﹐爲漳浦蔡文勤公﹐新司業則翁覃溪學士方綱也。文勤戲謂今科狀元是翁公上年所得士﹐此花應歸翁公。學士因攜歸櫝藏之﹐鐫銘其上﹐並撰《三元考》《三元喜宴詩》四律。京師士大夫及四方詩人﹐和者數百家﹐鋟梓爲《三元詩集》。

◎籍隸畿輔者不充順天鄕試考官順天鄕試考官﹐凡籍隸畿輔者﹐例不開列。乾隆癸卯﹐覃溪學士以洗馬奉命充副考官﹐尢爲異數﹝洗馬亦例不充順天主考﹞。嗣後紀文達公﹐亦曾主京兆闈。

◎翁覃溪重赴瓊林嘉慶十九年甲戌﹐上問戶部尙書潘世恩﹕今科會試﹐有重赴瓊林宴者乎﹖世恩對﹐有壬申進士翁方綱﹐壬申今無正科﹐現在禮部奏請﹐於甲戌補重宴﹐上頷之。二月十八日﹐禮部奉旨﹕翁方綱賜四品銜﹐重預恩榮宴。

◎京師書肆乾隆癸巳開四庫館﹐卽於翰林院署藏書分三處﹕凡內府祕書發出到院爲一處﹐院中舊藏《永樂大典》內有摘抄成捲﹑匯編成部之書爲一處﹐各省采進民間藏書爲一處。分員校勘﹐每日淸晨諸臣入院﹐設大廚供給茶飯。午後歸寓﹐各以所校閱某書應考某典﹐詳列書目﹐至琉璃廠書肆訪查之。是時﹐江浙書賈﹐亦奔湊輦下﹐郵書海內﹐徧徵善本﹐書坊以五柳居﹑文粹堂爲最﹝右見《復初齋詩注》。余在京時﹐五柳﹑文粹已歇業﹐廠肆中舊書稍多者﹐惟寶名齋﹑寶森堂二家﹞。

◎小蓬萊閣黃秋易得漢石經《尙書》《論語》三段﹐翁覃溪借摹於石﹐因用洪文惠摹石經於越州蓬萊閣事﹐自題匾曰「小蓬萊閣」。

◎金石之學四庫校勘諸臣﹐講金石之學者朱竹君筠﹑錢辛楣大昕﹑張瘦同塤﹑陳竹廠以綱﹑孔約廣森。後又繼以桂未谷馥﹑黃秋易﹑趙晉齊魏﹑陳無軒焯﹑丁小疋傑﹑沈匏尊心醇。而惟錢籜石﹑程魚門﹑姚姬傳﹑翁覃溪﹑嚴冬友五君﹐先後從事最久。遂開乾隆已後諸儒以金石之學印證經史一派。

◎主司夢人送香櫞乾隆壬子江南闈中主司夢人送香櫞四枚﹐是科果得兩狀元﹑一會狀。櫞元同音﹐適符其瑞﹐見潘文恭《思補齋筆記》﹐文恭卽四元之一也。

◎周太學白丁香詩康熙間﹐太學生周淸原盛負詩名﹐益都相國見其應試諸作﹐目爲奇才。太學白丁香詩有云「月明有水皆爲影﹐風靜無塵別遞香。」傳誦都下﹐上達宸聽。比官翰林﹐召見時﹐上猶誦此一聯獎之﹐見《國子監志》。按益都贈周詩﹐有「飛花定見召韓君」之句﹐後果以詩名上聞﹐可謂佳讖。

◎殿廷橐筆ト門賜貂圖康熙某年﹐詔宣靑浦沈文恪公荃入內廷﹐賦詩稱旨﹐賞貂裘一襲。沈繪「殿廷橐筆」﹑「ト門賜貂」二圖﹐以紀榮遇。

◎新進士赴國子監釋奠禮每科臚唱後﹐新進士齊赴國子監﹐釋奠禮竣﹐大司成置酒堂東偏﹐各獻酬三爵。以堂中爲禦駕臨幸地﹐故避就東偏也。

◎編檢賜禁中騎馬《曝書亭集》有恩賜禁中騎馬詩﹐是康熙朝編﹑檢入直﹐亦竟有朝馬之賞也。

◎髙宗禦經筵乾隆五十一年丙午二月六日﹐上禦經筵﹐侍臣講《論語》「仁者安仁﹐知者利仁」﹐《尙書》「正徳利用厚生惟和」。禦論以安仁利仁﹐朱子引而未發。雙峯饒氏謂與仁一﹐故曰其仁﹐與仁猶二﹐故曰於仁﹐亦旣發之矣。然曷不於顏淵﹑子貢觀之乎﹖顏淵安仁﹐子貢利仁。簞食瓢飲﹐回不攺其樂﹐是安仁也。賜不受命﹐而貨殖焉﹐是利仁也。賜不受命﹐非富貴貧賤之命﹐蓋天命之謂性﹐率性之謂道﹐率性卽安仁﹐不受命卽未能安仁也。貨殖者見有利於仁﹐如貨殖之生財耳。是日筵宴﹐特命奏抑戒之詩。諸臣隨侍者分東西班﹐大學士阿桂﹑嵇璜已下凡三十八人。

◎諭中外臣僚各舉所知康熙十七年﹑亡禦懋勤殿﹐召郎中王士禎賦詩賜宴﹐特授翰林侍讀。遂諭中外臣僚﹐各舉所知。

◎煙波釣徒查翰林康熙間﹐查初白學士﹑聲山宮詹﹐均在詞館﹐有文望﹐人皆呼爲查翰林。初白從聖祖駕幸南海﹐捕魚賦詩﹐先成﹐有「臣本煙波一釣徒」之句。翼日﹐內侍傳旨﹐呼爲「煙波釣徒查翰林」﹐可與「春城無處不飛花」韓﹑「桃杏嫁東風」張郎中並傳矣。

◎傅雯指繪京師廣安門內慈仁寺﹐乃占雙松寺遺址﹐前明攺建者也。其廂懸勝果妙因圖﹐乾隆丙午夏﹐傅雯奉敕以指繪。圖中諸佛及羅漢像﹐最小者猶與人相等﹐屋凡三楹﹐圖之廣狹稱是﹐洵奇觀也。

◎臨雍講學咸豐三年二月上丁﹐上親詣太學﹐行釋菜禮。越六日癸未﹐臨雍講學。玉音朗朗﹐講《中庸》「致中和」一節﹐《尙書》「皇天無親」四句。自王公大臣以及有司百執事﹐自先聖先賢之裔以至太學諸生﹐環集橋門璧水之間者以萬計。是日﹐特命郡王致祭於贈太師大學士杜文正之靈﹐蓋重淵源﹑懷耆舊也。

◎杜文正公恩遇杜相國侍學龍樓一十七載﹐咸豐壬子薨於位。上眷念舊學﹐飾終典禮極優渥﹐贈太師﹐謚文正﹐皆出特旨。時公父侍郎Ф猶存﹐頒內府珍藥﹐遣官存問。公子﹤喬羽﹥﹑翰﹐皆由翰林晉階坊局。輿機之日﹐車駕親臨﹐灑淚奠。君臣一徳﹐生榮死哀﹐𨿽古綠圖甘盤﹐讓此遭逢之殊異也。

◎曾文正得兪太史捲嘉道以後﹐殿廷考試尢重字體。道光庚戌﹐吾浙兪蔭甫太史樾成進士﹐素不工小楷﹐覆試竟冠多士﹐人咸詫焉。後知由曾文正公﹐蓋公方以少宗伯充閱卷官﹐得兪文極賞之。且因詩首句云「花落春仍在」﹐謂與小宋「將飛更作回風舞﹐已落猶存半面妝」無異﹐他日所至﹐未可量也﹐遂第一進呈。後兪典學河南﹐以人言罷職。同治四年﹐寓書於公﹐述及前事﹐且曰「由今思之﹐蓬山乍到﹐風引仍回﹐洵符落花之讖矣。然窮愁著述﹐已及百卷﹐倘有一字流傳﹐或亦可云春在乎﹖」因自顏所居曰「春在堂」。康祺案﹕庚戌至今垂三十年﹐是榜人物﹐內貳六官﹐外膺封疆者﹐不聞大著聲績。太史則鉆研經史﹐撰著裒然。苦菀一時﹐優劣千古﹐相士若文正公﹐洵風塵巨眼矣。

◎馮山公撰恨不見彭公敍康熙朝﹐彭中丞鵬﹐號天下淸官第一。錢唐馮山公至撰《恨不見彭公敍》﹐略曰「戊寅十月﹐予客天水方伯幕﹐古愚彭公來﹐客皆往觀﹐予方浴﹐觀無及﹐觖望累日。自景願見公﹐垂二十年。甲寅閩變﹐賊欲污公﹐公罵之﹐賊怒﹐擊齒盡落﹐吾以公爲罵賊斷舌顏杲卿。後宰三河﹐仁而廉﹐日餐齏粥﹐有時絕糧﹐吾以公爲塵甄範萊蕪。禦前放鷹者至縣﹐使來索餼牽﹐公鞭之﹐吾以公爲彊項令董宣。入爲給事中﹐劾考官不公﹐至請斧劈臣頭﹐縣太學以謝士﹐吾以公爲折檻朱云﹑埋輪張綱。及出監河工﹐秋濤嚙堤﹐公止宿其上﹐誓身同去畱﹐吾以公爲河溢瓠子﹐請以身塡金堤如王尊。按察貴州﹐主僕行李裁二肩﹐吾以公爲一琴一鶴趙閱道。凡此六七﹐公有一於今﹐必爭先快睹﹐況忠淸正直全備乎一身者哉﹖思之二十年﹐一朝失之﹐是吾命之不辰﹐而抱恨無窮期已」云云。予讀是文﹐覺彭公之直節淸聲﹐固令人有生不同時之慨﹐而山公之風趣﹐亦借可想見矣。山公名景﹐初遊京師﹐主兵部侍郎項景襄。時有司亟營建﹐求大木不得﹐有請易大學彜倫堂﹛亡木﹜﹤廣畱﹥者。景投書魏敏果公﹐事竟獲止。又嘗以開澗河議上漕督徐旭齡﹐陳淮安水患於尙書湯文正公。最後爲工部郎金鼐客。上方命部院大臣甄別屬吏﹐諸臣仰承風旨﹐五部皆有斥者。景獨引五郡自有﹑平原自無事以風鼐﹐鼐善之﹐遂一無所劾。景文學少與閻百詩齊名﹐晚交湯右曾﹑查升。相國索額圖嘗欲見之﹐堅不肯詣﹐眞奇士也。

◎康熙朝諭九卿舉廉吏康熙二十九年諭九卿察舉廉吏﹐靈壽令陸隴其﹑三河令彭鵬﹑淸苑令邵嗣堯﹑麻城令趙蒼璧﹐同被引見﹐擢隸憲府。四人者﹐果皆耿直廉幹﹐聲實俱美。聖祖之知人則哲﹐用賢勿貳如此。

◎陸淸獻饋巡撫壽儀陸淸獻公令嘉定時﹐值巡撫慕天顏生辰﹐眾皆獻納珍物﹐惟恐不丰。淸獻獨於袖中出布一匹﹑履二雙﹐曰「此非取諸民者﹐爲公壽。」天顏笑卻之﹐卒以微罪劾罷其任。

◎余杜白齊名國初﹐莆田餘懷流寓金陵﹐文詞淒麗﹐撰《板橋雜記》三卷﹐感均頑艷﹐與杜浚﹑白仲調齊名﹐時號余杜白。卒後﹐長洲尢侗弔之曰「贏得人呼魚肚白﹐夜臺同哭黨人碑。」魚肚白﹐金陵市語染名也。

◎顧亭林先生峻厲亭林先生嘗曰「北方之人﹐飽食終日﹐無所用心。南方之人﹐羣居終日﹐言不及義﹐好行小慧。」其甥東海學士延之夜飲﹐怒曰「古人飲酒卜晝不卜夜﹐世間惟淫奔﹑納賄二者夜行﹐豈有君子而夜行者乎﹖」其峻厲若此。

◎顧亭林先生勤學亭林先生自少至老﹐手不釋書﹐出門則以一騾二馬﹐捆書自隨。遇邊塞亭障﹐呼老兵詣道邊酒壚﹐對坐痛飲﹐咨其風土﹐考其區域。若與平生所聞不合﹐發書詳正﹐必無所疑乃已。馬上無事﹐輒據鞍默誦諸經注疏﹐遇故友若不相識﹐或顚墜崖谷﹐亦無悔也。精勤至此﹐宜所詣淵涵博大﹐莫與抗衡與。

◎三大奇書國初諸儒﹐稱梅文鼎《歷算全書》﹑顧祖禹《讀史方輿紀要》﹑李淸《南北史合鈔》﹐爲三大奇書。康祺按﹕李氏之《南北史鈔》與後之沈炳震《新舊唐書合鈔》﹐皆博贍過人﹐而疏略不免﹐尙不及彭元瑞﹑劉鳳誥合注《新五代史》體例之善﹔以擬梅﹑顧二書﹐經天緯地﹐專門名家﹐更瞠乎後已。

◎一統志昆山徐尙書養屙洞庭﹐書局自隨﹐其聘修《一統志》者﹐無錫顧祖禹景範﹑常熟黃儀子鴻﹑山陽閻若璩百詩﹑徳淸胡渭フ明也。一堂賓從之賢﹐皆九等人表之最。官書如此愼重﹐豈復私家著述所能比肩。

◎詞臣不願作主考康熙乙酉五月﹐駕幸西苑﹐時開列試差各員﹐適赴行在候禦試。直廬諸詞臣同奏﹕「臣等蒙恩點派扈從﹐不願作主考官﹐求免試。」得旨﹕「汝等所見極是﹐向來主考難得好聲名﹐汝等旣不願出差﹐今年各省鄕試﹐俱不必開列﹐傳與掌院知道。」見查愼行《乙酉日記》。康祺按﹕今翰林官亻暴值內廷﹐辛苦三年﹐專盼秋風一度。其營營得失﹐較踏省覓舉者爲尢勞。讀查氏日記﹐見當日詞臣之淡泊淸髙﹐覺金馬玉堂﹐眞在天上。

◎衡文巨眼康熙二十年﹐方洗馬象瑛﹑王吏部材任典蜀試時﹐川中兵革方定﹐軺車所屆﹐滿目荊榛。方﹑王二君﹐殫心搜拔﹐惟恐偶屈一士﹐得士四十二人。每拆捲﹐當事輒額手稱慶。當未撤棘時﹐學使者馮云驤籍三川名雋三十人﹐驗其得失。榜發﹐售者二十有五﹐副車三﹐所未見者二人耳。蜀人相傳以爲佳話。乾隆壬午﹐吳修撰鴻督學湖南﹐是科主試者爲嘉定錢詹事大昕﹑韓城王文端公傑。場後諸生各以闈藝呈吳﹐吳最賞者五人﹕丁﹑丁正心﹑張徳安﹑石鴻翥﹑陳聖淸也。曰「此五卷不售﹐吾此後不復論文矣。」揭曉日﹐招客具飲﹐使人走探。俄抄榜來﹐自六名至末﹐只陳聖淸一人﹐吳旁皇莫釋。未幾﹐五魁報至﹐則四生已各冠其經﹐如聯珠然。大喜過望﹐首唱一詩﹐以志其盛﹐和者三十餘人。二事極相類﹐合記之﹐爲今督學﹑典試者勸。

◎從祀聖廟康熙五十四年﹐以宋範仲淹從祀文廟﹝從江南學臣余正健請也﹞。嗣後雍正二年﹐詔以林放﹑縣﹑牧皮﹑樂正克﹑萬章﹑蘧瑗﹑秦冉﹑公都子﹑公孫丑﹐從祀兩廡先賢﹔鄭康成﹑範寧﹑陳淳﹑何基﹑趙復﹑金履祥﹑陳氵皓﹑羅欽順﹑陸隴其﹑諸葛亮﹑尹享﹑黃﹑魏了翁﹑王柏﹑許謙﹑蔡淸﹐從祀兩廡先儒﹔張迪從祀崇聖祠。乾隆二年﹐詔以吳澄從祀先儒。道光二年詔劉宗周﹐三年湯斌﹐五年黃道周﹐六年陸贄﹑呂坤﹐八年孫奇逢﹐二十三年文天祥﹐二十九年謝良佐﹐從祀先儒。咸豐三年﹐詔公明儀﹐七年公孫僑﹐從祀先賢。元年詔李綱﹐二年韓琦﹐九年陸秀夫﹐十年曹端﹐從祀先儒。七年﹐詔孟皮從祀崇聖祠。同治二年﹐詔毛亨﹑方孝孺﹑呂冉﹐七年袁燮﹐從祀先儒﹝按﹕光緒初﹐準從祀者﹐又有張履祥﹑陸世儀﹑張伯行三人﹞。

◎甄別各省學臣康熙五十四年﹐詔命廷臣甄別各省學臣﹐眾議以湖廣學政李周望爲第一﹐遂由侍講擢國子監祭酒。

◎邵嗣堯與陸淸獻齊名猗氏邵嗣堯﹐起家縣令﹐循聲介節﹐與吾浙陸淸獻齊名。歷知山東臨淄﹐直隸柏鄕﹑淸苑﹐皆有善政。後由禦史督學江南﹐鯁直公廉﹐勢要斂迹。甫試三郡﹐卽卒。大江南北﹐至今祠祀弗衰。

◎褒揚廉節山左汪灝﹐以侍讀督學山右﹐屏絕竿牘﹐廉節著聞。聖祖仁皇帝西巡﹐俯察邇言﹐采及淸望﹐溫旨褒獎﹐特命超五階爲內閣學士兼禮部侍郎復調陜西學政﹐旋命巡撫河南。幸際聖明﹐直道之獲伸如此﹐廉吏之可爲如此。

◎張文端淸操國初﹐直省學政﹐沿前明舊習﹐多徇干謁﹑行苞苴﹐聖祖深嫉之。時大僚中淸譽久著者﹐莫如浙撫張文端公鵬翮﹐而各行省中積獘最深者﹐莫如江南﹐遂特簡公視江南學。公信心直行﹐矢愼矢公﹐終其任無一幸進者。聲華之士﹐偶得京函﹐躑躅逡巡﹐不投而去。公去後﹐多士思之不置﹐每言及﹐輒欷流涕。如公可謂不負委任矣。

◎國初學政不差翰林康熙三十九年七月﹐內閣奉上諭﹕「各省學道﹐原不差遣翰林官員﹐嗣後各省學道﹐宜將翰林官員一並差遣。爾等與翰林院會議具奏。」時韓文懿公方掌院事﹐議上﹐略云「翰林官朝夕講習文章﹐樹立品誼﹐猶不足以補報萬一。今奉學道一並差遣之旨﹐此固不次之鴻恩﹐然諸臣中有志有守者固不乏人﹐倘有一之未稱﹐不特一己之面目所關﹐深恐負我皇上格外擢用之意。臣愚﹐不敢輕議差遣。」讀此﹐知學政一差﹐本非翰林所應預﹐仁皇帝特破格參用之。今每屆更換學政之期﹐偶有一二他衙門人員﹐翰林官多以爲非分。風气之變遷如此﹐殊可詫也。

◎田山姜侍郎康熙朝初開大科﹐一時名士﹐率皆懷刺跨馬﹐日夜詣司枋者之門﹐乞聲譽以進。徳州田山姜侍郎﹐方以工部郎中膺薦辟﹐屏居蕭寺﹐不見一客。比督學江南﹐舁以肩輿﹐從兩驢載衣裳一箱﹐五經子史兩方底﹐蒼頭奴二人﹐踽踽行道上。戒有司勿置郵傳﹑給供張。自市蔬菜十把﹐脫粟三斗﹐不爲酒醪佳設﹐惟日以文章爲事。見惠周惕《紅豆山莊集》。

◎陳亦韓先生常熟陳亦韓先生祖範﹐雍正癸卯捷南宮﹐未及臚唱﹐以足疾告歸﹐疾愈﹐終不出。嘗曰「自問無用世才﹐倘殿試蒙拔擢﹐虛糜廩祿﹐於義不可。若遽乞歸﹐自處則髙矣﹐但人人如此﹐公家之事誰任。今量能度分﹐如此知止﹐猶不失出處之道」云云。歸裏後﹐著書設教﹐垂三十年。大臣以經學薦﹐特旨賞國子監司業銜。先生天爵自重﹐原非借此鳴髙﹐而望實交孚﹐必不終聽其湮沒﹐營營者可以悟已。

◎石殿撰能辟邪說扶名教吳門石琢堂殿撰韞玉﹐以文章伏一世﹐其律身淸謹﹐實不愧道學中人。未達時﹐見淫詞小說﹐一切得罪名教之書﹐輒拉雜摧燒之。家置一紙庫﹐名曰「孽海」﹐收毀幾萬卷。一日﹐閱《四朝聞見錄》中有劾朱文公疏﹐誣詆極醜穢﹐忽拍案大怒﹐亟脫婦臂上金跳脫﹐質錢五十千﹐徧搜東南坊肆﹐得三百四十餘部﹐盡付諸一炬﹐可謂嚴於衛道矣。是年﹐南闈發解﹐庚戌魁多士。夫因果之說﹐儒者不道﹐然以一窮諸生﹐毅然以辟邪說﹑扶名教自任﹐其胸襟气節﹐豈復第二流人物所有。

◎湘潭劉侍禦湘潭劉侍禦元燮﹐在詞館有雋望﹐在諫院有直聲。授蒼梧道﹐辭不赴。謫廣西佐貳﹐泊然束裝﹐振奇人也。

◎射虎川康熙二十二年西巡五臺﹐臺麓寺行宮之北﹐突出一虎﹐聖祖親挽弧矢﹐一發殪之。土人名其地曰射虎川。

◎吳和甫少宰恩遇泰興吳和甫少宰存義直南書房時﹐文宗偶臨幸﹐見其貂褂黯敝﹐笑詢之。叩首對曰「臣自授編修至今﹐已二十年矣。」上太息。次日﹐卽蒙黑貂之賜。後少宰督滇學還﹐奉命兼署順天府丞﹐召對時﹐諭之曰「朕聞順天府丞每逢考試賣捲﹐可得千金﹐聊償汝在滇之淸苦。」少宰視學吾浙﹐每述及先皇厚恩﹐未嘗不潸然淚下也。

◎張文毅孫文節殉難咸豐間﹐張文毅公芾視學江右﹐孫文節公銘恩視學皖江﹐皆奉旨辦賊。張請終制﹐孫請歸省﹐皆忤上意鐫級﹐時方以爲書生膽怯也。後孫旋殉難﹔張歸籍遇逆回之變﹐罵賊不屈。蓋當時局糜爛﹐兵事掣肘﹐殺身無補忠孝﹐宜完畱其身以有待﹐亦儒臣進退之義。自被嚴詔﹐終全大節。非特誤國偸生之輩﹐不足供其奴隸﹔卽倉猝遇寇﹐模糊捐生﹐幸廁忠義之林者﹐亦豈足比擬百一哉。

◎錢補履蘇州虎丘﹐有錢補履墓﹐其人名近仁﹐以補履爲業﹐嗜讀書﹐通知古今事﹐吳中士大夫稱爲補履先生。汪稼門廉使樹墓碣以表之﹐見吳江周鶴立《匏葉庵詩注》。

●卷四◎江蘇藩署廳事額江蘇藩署聽事懸一額云「報朝廷某事﹐榮父母某事﹔寬百姓幾分﹐愛子孫幾分。」蓋順治間商丘宋文康公撫畿輔時﹐嘗以四語自警﹐而哲子牧仲中丞開藩吳下﹐卽用以訓誡僚屬者也。額爲中丞手書﹐匪亂後尙無恙。

◎林文忠臨歿大呼星斗南粵賊初起﹐首陷平樂府城﹐時林文忠公已由西域賜環﹐文宗特詔起之田間。公方臥疾﹐聞命束裝﹐星夜兼程﹐宿屙益劇。公子編修汝舟隨侍﹐勸以節勞暫息。公慨然曰「二萬里冰天雪窖﹐隻身荷戈﹐未嘗言苦﹐此時反憚勞乎﹖」口占一聯云「苟利國家生死以﹐敢因患難避趨之。」乃舁疾亟行﹐憂國焦勞﹐馳驅盡瘁﹐遂卒於廣寧行館。初﹐賊震公威名﹐咸膽裂﹐思解散﹐猝聞溘逝﹐毒焰益張。公臨歿﹐大呼「星斗南」﹐莫解所謂。噫﹗武鄕侯出師未捷﹐宗忠簡三呼渡河﹐千古貞臣﹐同此遺憾耳。

◎張武壯公病歿潯州時又有張武壯公必祿者﹐本蜀名將。三省教匪之亂﹐公方在巴州營中﹐手舞大刀﹐單騎入陣﹐所向如撥﹤麥丰﹥掃籜。昭勇楊侯深賞之﹐由偏裨擢至專閫﹐戰功最多。是年﹐亦奉旨馳廣西軍營﹐甫至潯州﹐亦以積勞病歿。名臣宿將﹐先後騎箕﹐而醉夢白面之徒﹐相繼任封疆而持節鉞﹐殆劫運將臨﹐非人力所能挽救與。

◎靈石何氏之遺澤靈石何太史思鈞﹐乾隆乙未進士﹐攺庶吉士﹐旋充四庫全書館分校。時總裁請添派總校四員﹐以君居首。明年散館﹐攺部主事﹐因總校故﹐仍畱庶常。又明年議敍﹐授職檢討﹐亦詞林中一故實也。相傳太史篤古劬書﹐校讎極精密﹐自膺總校後﹐心力日瘁﹐卒以疾辭職。長子元良﹐次子道生﹐同入制科﹐並有文譽。今靈石之何﹐尙有掇上第﹑官淸班者﹐蓋遺澤長矣。

◎薦校順天鄕試康熙間﹐浦江鄭侍讀江官庶吉士。時髙安相國薦校順天鄕試﹐復以校閱公明議敍﹐授檢討﹐亦詞林一故事。

◎湖南老人《蘇州府誌》雜記引《顧丹五筆記》云﹕乾隆辛未南巡﹐有湖南老人湯雲程來接駕﹐年一百四十歲。皇上先賜匾額云「花甲重周」﹐又賜云「古稀再慶」。其孫曾隨者﹐皆白髮飄蕭之翁也。

◎葉文敏因逋賦一釐左遷昆山葉文敏公方靄﹐順治己亥以第三人及第。辛丑逋賦獄起﹐士紳同日除名者﹐萬有餘人﹐葉適欠折銀一釐﹐亦被左遷。因具疏云「所欠一釐﹐準今制錢一文也。」時有「探花不值一文錢」之謠﹐見《柳南隨筆》。國初愼重度支﹐吏議之嚴若此。今包攬侵吞﹐習爲慣技﹐維正之供﹐至欲借勢力以巧免﹐是化外也﹐繩以嚴刑﹐豈得爲過。

◎四星聯珠日月合璧咸豐十一年八月初一日﹐今山西巡撫威毅伯曾公國荃克復安慶﹐欽天監奏﹕是日四星聯珠﹐日月合璧﹐見《曾文正公集》沅圃弟四十一初度詩注。按文正公兄弟﹐收湖湘之猛士﹐膺魯衛之崇封﹐東徵十載﹐直搗金陵﹐除僭號巨寇。其光復王土﹐由尺寸以基至千百里﹐實賴同安一郡﹐爲中興戡定之基。固宜城下之日﹐三光現瑞﹐百神效靈﹐中外歡欣﹐焯然知爲天之所佑也。

◎碧螺春洞庭東山碧螺峯石壁﹐歲產野茶數株﹐土人稱曰「嚇殺人香」﹝「嚇殺人」三字﹐吳諺﹐見《柳南隨筆》﹞。康熙己卯﹐車駕幸太湖﹐撫臣宋犖購此茶以進。上以其名不雅馴﹐題之曰「碧螺春」。自是地方有司﹐歲必采辦進奉矣。

◎蘇州治平寺淫僧案蘇州治平寺有二十二房﹐囊橐饒裕﹐造密室藏婦女﹐恣意淫縱。乾隆二十四年﹐巡撫陳文恭公宏謀廉得其實﹐密掩捕之﹐搜獲婦女四人﹐並衣飾奩具無算。公派員讞鞫﹐二十二房內犯姦者一十四房﹐淫僧一十六名﹐並供出被姦婦女二十五人。奏聞﹐械淫僧解京治罪﹐刑部請杖斃。奉旨﹕發黑龍江給披甲人爲奴。今蘇州道觀僧寮﹐檀施極盛﹐化日之下﹐當無復幽房曲室﹐漁色藏姦。然有風化之責者﹐仍不可不以文恭之心爲心﹐隱微必察﹐懲創必嚴也。

◎育嬰堂元明之世﹐育嬰堂尙未通行。自國家忠厚開基﹐發粟振饑﹐歲不絕書﹐孤獨鰥寡﹐各得其所。世祖皇帝講筵觸發﹐特嚴溺女之禁﹐海內始知育嬰爲善舉﹐然在官尙無常餼也。仰維孝莊皇后首頒祿米﹐滿漢諸臣﹐以次輸助﹐不數年﹐由京師以達郡縣﹐育嬰之堂﹐徧天下矣。康祺按﹕《周禮》《大司徒》﹐以保息六﹐養萬民﹐一曰慈幼。鄭康成注﹕與之母﹐與之餼。《王制》﹕幼而無父者有常餼。《月令》﹕仲冬養幼少存諸孤。三代以上﹐必無無故棄嬰之舉可知也。厥後唐元和間﹐詔嬰兒無親屬及有子不能養者﹐廩給之﹔宋淳間﹐詔給官田五百畝﹐創慈幼局﹐法猶近古。然後世疆域日廣﹐生齒日繁﹐饑饉流離﹐委棄載道﹐朝廷發帑活人﹐勢難徧給。盍若我聖朝誠求保赤﹐大徳曰生﹐創自宮闈﹐傳諸陬ㄛ﹐及人之幼﹐因民所利﹐休養生息﹐尢爲可大可久之規模也。

◎紅豆書莊東吳惠氏紅豆書莊﹐在蘇城東南冷香溪之北。先是東禪寺有紅豆樹﹐相傳白鴿禪師所種﹐老而朽﹐復萌新枝。周惕移一枝植階前﹐生意郁然﹐因自號紅豆主人。僧目存爲繪《紅豆新居圖》﹐主人自題五絕句﹐又賦「紅豆詞」十首﹐屬和者數百餘家。客過吳門﹐必停舟瞻賞。傳至子孫﹐數十年來﹐鐵幹霜皮﹐遂有參天之勢矣。惠氏三世研經﹐蔚然爲東南耆碩﹐餘事作詩﹐復風流照曜如此﹐洵令人追慕不置也。

◎昆山徐氏傳是樓昆山徐健庵先生﹐宋元經解之刻﹐實足津逮來賢﹐肇起熙朝朴學。其私家藏書﹐曰「傳是樓」﹐向不得其解。後閱汪鈍翁《傳是樓記》云「先生召諸子登樓﹐而詔之曰﹕吾何以傳女曹哉﹖嘗慨爲人父祖者﹐每欲傳其土田貨財﹐而子孫未必能世富也。欲傳其金玉珍玩﹑鼎彜尊之物﹐而又未必能世寶也。欲傳其園池臺榭﹑歌舞輿馬之具﹐而又未必能世享娛樂也。吾方鑑此﹐則吾何以傳女曹哉﹖因指書而欣然笑曰﹕」所傳者惟是矣。『遂名其樓爲傳是。「

◎楊彭嶺國家徵討粵寇﹐自長江創設水師﹐軍事始有歸宿﹐而水師統帥﹐惟今陜甘總督善化楊公嶽斌﹝原名載福﹞﹑兵部侍郎衡陽彭公玉麟﹐忠勇朴誠﹐始終其事﹐其功績爲獨多。咸﹑同二朝之詔令﹐曾﹑胡諸公之章奏﹐及中外士大夫﹑婦人孺子之稱述﹐莫不以長江千里﹐再造於楊﹑彭手。康祺按﹕京口爲長江咽喉﹐其地夙有楊彭嶺﹐康熙間湯文正公嘗作遊記﹐今載集中﹐惟公亦不解命名之何義。由今思之﹐偉人未生﹐嘉名先錫﹐靑山無恙﹐戰迹常畱﹐事皆前定﹐不信然與﹖

◎錢文端公有知人鑑秀水錢文端公陳羣﹐有知人鑑。諸城劉文正初釋褐時﹐以所業就正。公謂文正房師王樓山云﹕吾賀子及門得偉器﹐他日令僕才也。金壇於文襄方爲孝廉﹐來謁﹐公卽大賞異之。劉文正及錢唐梁文莊﹐俱以筆法自詡。公曰「二君毋髙自位置﹐會看賢郎跨竈耳。」後文正子文淸相國﹑文莊子山舟學士﹐果濡染家學﹐八法冠時﹐碑版大書﹐照耀四裔﹐不必如大令自譽﹐而書名突出二公上。

◎錢文端公少時之貧錢文端公幼貧甚﹐隆冬早起讀書﹐竈無宿薪﹐汲井水盥手﹐膚爲之坼。未弱冠﹐依人京師﹐傭書糊口。冬無裘﹐入市以三百錢買皮袖﹐自綴於袍﹐鈔纂益力。逾數年旋裏﹐課兩弟﹐讀書於南樓﹐去梯級﹐縋繩送飲食﹐歲除始一下樓。如是者二年﹐學大進﹐遂以文字邀異遇。髙官大年﹐席寵累代。髙廟南巡﹐公扶杖迎鑾﹐禦制詩至有「江浙大老」之目﹐可謂榮已。回憶童牙孤露﹐饑寒逼人﹐𨿽寤寐中當無此冀望。士之匿影蓬蓽﹐憔悴謀生者﹐觀於公無自戚戚也。

◎谷應泰得陸淸獻捲順治丁酉﹐谷戶部應泰督浙學時﹐得平湖陸淸獻公捲﹐評其上云「胸無寸書﹐見不類字﹐便如爰居之駭鐘鼓矣。磊落英多﹐我正以不類賞子。」

◎陸淸獻畱心經濟陸淸獻年三十八﹐下第出都﹐由水路南旋。於水道之源流﹐漕運之奧﹐及古人名迹﹐無不詳志。其隨處畱心經濟如此。

◎魏敏果薦陸淸獻陸淸獻宰嘉定時﹐魏敏果公方長禦史臺﹐與淸獻素不相識﹐聞其政聲﹐以詩遙寄﹐有「吏道𨿽云雜﹐天下豈無人」﹐及「盥手贈荒言﹐始終願自珍」之語。值會推福建按察使﹐上命選天下賢能愛民之官﹐不拘資格擢用。魏公遂以淸獻薦﹐後𨿽爲巡撫慕天顏中沮﹐而魏公之求賢若渴﹐以人事君﹐洵不愧古大臣矣。

◎陸淸獻勸民早完錢糧淸獻治曜兩載﹐每於初限﹐進民而命之曰「錢糧者﹐朝廷之國課﹐非縣官之私蓄。爾民能急公﹐身家快樂﹐縣官亦得安逸有工夫做好事以加於百姓。我與爾非怨讎﹐何苦日行杖責。況一杖責﹐私與皂役杖錢﹐若雇人代比﹐又當與雇錢。二者皆虛費﹐而有欠糧受責之名﹐何不省此以湊正數﹐則爾我俱安。」從此傳聞四野﹐雲集響應﹐右見公日記。康祺按﹕公堂數語﹐豈遂足以淪浹民心﹐淸獻之居官﹐必先有深入民心者在。

◎吳源起薦陸淸獻語康熙十六年﹐詔舉博學鴻詞﹐秀水主事吳源起以陸淸獻名上。其薦牘中有「理學深醇﹐久入程朱之室﹔文章閎博﹐復登韓柳之堂」四語。

◎陸淸獻居喪禮淸獻再起﹐應鴻博科﹐在都聞封公訃﹐卽徒跣出國門。抵家後﹐日夕喪次哭泣﹐盡哀茹素﹐不入內寢﹐席地而臥。期年後﹐乃以土壤置墊四隅﹐而寢其上。所制服悉準家禮﹐大約三月之內﹐衰不去體﹔三月後始易麻帽﹐以麻縷爲緯﹐服麻袍﹔小祥後﹐始用白布帽﹐以棉紗綫爲緯﹐服粗白布袍﹔大祥後﹐以月白綫爲緯﹐始用淺色布套子﹐加於素袍上。蓋從時法古﹐兩得之矣。士大夫不幸遭大故﹐可取法也。

◎九卿公舉廉吏康熙二十三年﹐江南總督於淸端公成龍卒﹐上諭諸臣﹐有淸操如於成龍者﹐公議奏聞。時九卿公舉直撫格爾古徳﹐郎中蘇赫﹑範承勛﹐學道趙侖﹐知府崔華﹑張鵬翮﹐靈壽縣知縣陸隴其﹐凡七人。

◎陸淸獻不謁明珠稼書先生權直隸平山時﹐偶入都﹐同年徐健庵司寇來會﹐具述時相明珠仰慕意﹐勸先生往投刺。先生以縣務倥傯﹐不敢久畱京師爲辭。越日來﹐束裝行矣。

◎陸淸獻勸盜文先生作宰時﹐嘗作勸盜文﹐遣吏往獄中誦讀。大略謂﹕「一念之差﹐不安生理﹐遂做出此等事來﹐受盡苦楚。然人心無定﹐只將這心攺正﹐痛悔向日的不是﹐如今若得出頭﹐從新做个好人﹐依舊可以成家立業」等語。一時獄中痛哭失聲。嗚呼﹗今之從政者﹐特患無先生用心耳。

◎薦主不用師生禮陸靈壽之入禦史臺也﹐由總憲陳文貞公廷敬疏薦。故事﹕知縣行取攺京秩﹐謁薦主﹐多用師生禮。先生獨否。陳公益嘉嘆﹐且云﹕昔年馮中堂﹝按﹕指大學士馮溥﹞薦魏環極﹐我曾薦王阮亭﹑汪鈍庵﹐皆未嘗署門生帖﹐自立者宜如此。

◎陸淸獻歿後猶受知君上陸淸獻以康熙壬申十月歸道山。明年冬﹐會推直隸﹑江南學院﹐廷臣咸擬翰詹大僚。上皆不允﹐特旨﹕直隸著李光地去﹐江南著陸隴其去。相國王文靖公熙奏稱﹕「陸某已經身故。」上曰「何不啟奏﹖」對曰「七品官在籍身故﹐無啟奏例。」上嗟嘆久之曰「本朝如這樣人﹐不可多得了。」淸獻貞廉忠鯁﹐沒後猶受知君上若此。

◎國子監古槐國子監彜倫堂西﹐舊有古槐一本﹐爲元臣許衡手植﹐閱五百餘年﹐雨蝕霜侵﹐久成枯乾。乾隆辛未﹐恭遇憲皇后六旬萬壽﹐靈物效祉﹐枯朽發祥﹐振葉鼓柯﹐逾歲益茂﹐蓋聖孝之格被神矣。當時詞臣文士﹐咸有賦頌。

◎常熟多畫師國初﹐常熟多畫師。有黃鼎者﹐足迹半天下﹐尢在秦蜀間久﹐故所作多離奇ㄈ詭﹐爲古人屐齒所不到﹐然亦坐是多病敗。同裏王石谷﹐稍後起﹐陶鑄董巨﹐含跨關李﹐名遂出鼎右。識者謂譬諸詩家﹐鼎其靑蓮﹐而則少陵。常繪《南巡圖》進呈﹐天子嘉賞﹐議官之。不樂仕進﹐遽歸。一時名公巨卿﹐投詩攀援﹐卒不可得。立品如此﹐其筆墨始可寶貴也。

◎陳淸端公淸操陳淸端公賓釋褐歸裏﹐講學五年﹐足迹未嘗入公門。每謂貪不在多﹐一二非分錢﹐便如千百萬。後嘗舉此入對﹐聖祖嘉之。士未有未仕時律身不嚴﹐而居官能以淸廉著聞者﹐觀於公益信。後公令古田﹐調臺灣﹐督川學﹐巡臺廈﹐開府湖南﹑福建﹐孑身在外幾二十年﹐未嘗挈眷屬﹐延幕賓。公子曠隔數千里﹐力不能具舟車﹐一往省視。亻兼從一二人﹐官廚以瓜蔬爲恆膳﹐其淸苦有爲人情所萬不能堪者﹐公晏然安之﹐終其身不少更變。聖祖目爲苦行老僧﹐又曰「從古淸官﹐計無逾賓者。」蓋公之壁立千仞﹐與張淸恪之天下淸官第一﹐均邀聖許﹐斯眞泰﹑華兩峯﹐同標峻絕矣。

◎剿夷諭咸豐十年八月初六日﹐內閣奉上諭﹕「近畿各州縣地方士民﹐或率領鄕勇﹐齊心助戰﹐或整飭團練﹐阻截路途。無論員弁兵民人等﹐如有能斬黑夷首一級者﹐賞銀五十兩﹔有能斬白夷首一級者﹐賞銀一百兩﹔有能擒著名夷首一人者﹐賞銀五百兩﹔有能焚搶夷船一隻者﹐賞銀五千兩﹐所得資財﹐全行充賞。欽此。」時撫議未成﹐夷酋日驕﹐聖心震怒﹐原望中外臣庶﹐敵愾同仇﹐除邊患而壯國威﹐在此舉也。當國諸臣﹐設能仰稟睿謨﹐堅持初議﹐數千醜類﹐一鼓可殲。卽鼓棹重來﹐亦必弭首乞憐﹐斷不如今日之再三要挾﹐蓋夷性然也。貽誤至斯﹐感憤何極﹗

◎桐城方氏仕宦之盛桐城方恪敏公觀承﹐嘗由直隸藩司撫浙。其侄受疇先爲浙中守令﹐後復由直藩擢任﹔而受疇弟維甸﹐又曾以閩浙總督權撫事。受疇嘗題聯署中云「兩浙再停驂﹐有守無偏﹐敬奉丹毫遵寶訓﹔一門三秉節﹐新猷舊政﹐勉期素志紹家聲。」有守無偏﹐新猷舊政﹐蓋仁宗禦賜詩中語﹝按﹕桐城之方﹐自明弘治間﹐有諱印者﹐知天臺縣﹐稱廉吏。印玄孫大鎭﹐萬曆間巡按浙江。入國朝後﹐方氏宦浙﹐三公以外﹐尙有恪敏弟觀本令秀水﹐侄孫傳オ爲寧紹臺道﹐咸有名稱﹞。

◎吳省欽薦王曇能作掌心雷秀水王曇仲瞿﹐負才任俠﹐不喜繩檢。客遊京師﹐名滿公卿間。值川楚教匪不靖﹐其座主吳總憲省欽薦曇知兵﹐能作掌心雷。睿皇帝斥其誕妄﹐吳遂罷廢﹐而曇亦連蹇終其身。或曰﹕省欽本和黨﹐窺新政肅然﹐和┞且敗﹐自托於駿不解事﹐冀以微咎去官也﹝謹按﹕《嘉慶東華錄》仁宗諭旨亦謂吳省欽恐被人彈劾﹐故避重就輕﹞。

◎成都府禮殿畫像乾隆乙未上稽古之暇﹐垂問四川督臣﹐成都府學禮殿畫像存否。奏言﹕今成都府學宮禮殿已非舊﹐畫亦早湮﹐謹錄《漢禮殿記》元費著《禮殿聖賢圖考》以聞。按禮殿不見正史﹐宋祁﹑董謂文翁作﹐歐陽修﹑席益﹑呂陶謂髙聯作。觀初平五年殿柱記﹐蓋禮殿實祀周公﹑孔子﹐文翁立學時所建﹐朕特增修之者也。漢郡國有學﹐自成都始﹔郡國學有廟﹐亦自成都始。宜純皇帝眷念遺模﹐幾余垂詢與﹗詳吳省欽《重修成都府學大成殿記》﹝文翁名黨﹐字仲翁﹐見張崇文《歷代小志》﹔吳省欽《錦江書院講堂記》引之﹞。

◎學院學道之分國初凡提督學政﹐惟直隸﹑江南﹑浙江曰學院﹐以進士出身之卿貳及翰林院侍講﹑侍讀充之。余曰學道﹐並系以按察司副使銜﹐由六部郎及知府之有資望者推用﹝按﹕康熙間﹐田山姜侍郎方爲郎中﹐嘗視江南學﹐或以田文望﹐破格用之﹞。

◎河道總督駐節之所國初﹐河道總督行署﹐駐山東濟寧州。康熙十六年﹐聖祖以江南功程重大﹐特令移駐淮安淸江浦。雍正三年﹐添設北河總督﹐駐濟寧﹔而攺南河總督﹐仍駐淸江。

◎王世銓分校得士之盛山東王大令世銓﹐以道光壬午進士﹐需次吾浙。乙未鄕闈﹐充同考官﹐榜發﹐得未弱冠者三人﹐萃於一房﹕歸安錢振倫﹐年十七﹔瑞安孫鏘鳴﹐年十八﹔鄞縣童華﹐年十五。三人皆已食廩餼﹐舉優行﹐時已詫爲僅有。後錢﹑童以戊戌﹐孫以辛丑﹐皆成進士﹐入翰林﹐躋坊局﹐握文衡。錢﹑孫皆中年告歸﹐錢至司業﹐孫至學士。童先以編修乞養﹐亂後再出﹐今官吏部侍郎。乙未至今﹐幾五十年﹐三人者皆健在。曰幼慧﹐曰蚤達﹐曰淸班﹐曰貴官﹐曰耆壽﹐曰宿學﹝三人皆屢主書院﹐錢﹑孫今尙爲江南山長﹐皆有著述﹞﹐無一不具﹐無一不同。在今日爲天上之景卿﹐在當日實一門之桃李﹐亦可謂名場佳話矣。

◎兄弟相繼督學一省乾隆己亥秋﹐典閩試者爲朱文正公﹐兄笥河先生﹐適奉命督學是省。明年秋﹐特旨復以公代笥河。因題使院之寢曰к雅。三山孝秀﹐賡疊持衡﹐中歲弟昆﹐對牀使院﹐固天倫之極樂﹐亦聖主之殊恩也。

◎曹侍禦以劾和┞家人得追贈定例﹕五品以下官﹐非殉寇難﹐無贈官給萌者﹐五品官亦無追贈至正三品者。乾隆間﹐禦史上海曹錫寶上章劾和┞家人劉全﹐倚勢營私﹐家貲丰厚﹔爲同郡某侍郎漏言﹐和得部署掩蔽﹐奉旨勘查無迹﹐曹亦尋卒。仁宗親政﹐和┞下獄賜死﹐諭云「當和┞聲勢燻灼﹐舉朝無一人敢於糾劾﹐曹錫寶獨能抗辭執奏﹐不愧諍臣﹐加恩追贈副都禦史﹐伊子照加贈官銜﹐給予蔭生。」天下聞之﹐莫不同聲感嘆﹐呼聖明萬歲。

◎曹侍禦請建辟雍於國子監汾陽曹宗丞學閔爲禦史時﹐建言宜考古制﹐建辟雍於國子監﹐部議格不行。乾隆甲辰﹐天子將臨雍﹐命大臣規浚園水﹐禮樂備舉。上憶及前奏﹐特旨嘉獎學閔﹐未幾﹐由內閣侍讀學士超擢宗人府府丞﹐蓋仍因前奏云。

◎訓導特授知州海陽吳文伯﹐雍正丙午以訓導引見﹐奏對稱旨﹐特授河南禹州知州。文伯父隆﹐嘗以奉化丞權縣事﹐時方養屙奉化﹐得家書﹐伏牀褥北向叩頭﹐﹤廠勤﹥及見之。隆蓋孝子﹐鞠遜行曾爲作傳。帝簡循良﹐天酬純孝﹐則我憲皇帝之聖且神也。

◎宛委別藏阮文達公官浙日﹐進七閣未錄書百種﹐睿廟錫名「宛委別藏」。公仿《提要》例﹐各書咸有評騭﹐載《擎經室外集》中。

◎昆山三徐康熙朝士評昆山三徐曰﹕公肅仁人君子﹐健庵大人君子﹐果亭正人君子。

◎段大令居喪哀毀金壇段若膺大令﹐七十喪親﹐如孺子哀﹐八十祭先﹐未嘗不哭泣。八十時﹐讀書未嘗不危坐。坐臥有尺寸﹐未嘗失之。見其外孫龔自珍《定續集》。可見士大夫非至性天植﹐操行不瑕者﹐必不能壹志殫精﹐成千秋絕業也。

◎莊侍郎廉鯁武進莊侍郎存與﹐性廉鯁﹐典浙江試﹐巡撫饋以金不受﹐遺以二品冠﹐受之。及途﹐從者以告曰「冠頂眞珊瑚也﹐直千金。」公怒曰「何不蚤白。」馳使千餘里返之。爲講官日﹐上禦文華殿﹐同官者將俟上起﹐講儀畢矣。公忽奏講章有舛誤﹐臣意不謂爾也。奉書進講﹐瑯瑯盡其旨﹐同官大驚﹐上爲少畱頷之。

◎侍衛故事﹕凡宿衛之臣﹐滿洲輒除乾淸門侍衛﹐其重以貴戚或異材﹐乃擢禦前侍衛。漢籍輒除大門上侍衛﹐領侍衛內大臣轄之。其有材勇擢侍乾淸門﹐而班之崇極矣。惟嘉慶間﹐果勇侯楊芳特授國什哈﹐轄漢國什哈﹐內臣驚爲未有。

◎王文簡公言人所不敢言嘉慶十八年﹐巨逆林淸以七十七人入禁門﹐旣殄定﹐有議築圓明園宮墻髙厚者﹐有議增圓明園兵額者。髙郵王文簡公意非之﹐具折上﹐睿皇帝大動容﹐召對良久﹐乃罷。諭軍機大臣曰「王引之乃能言人之所不敢言。」其奏牘何語﹐海內迄今弗知﹐而公之風旨可見矣。

◎翁學士視學之久翁覃溪學士﹐乾隆甲申奉命視學廣東﹐至辛卯秋役峻﹐凡三任八年。嘉﹑道而後﹐學臣無此久任者。

◎粵東亦有西湖粵之雷州亦有西湖﹐坡詩所謂「西湖不欲往﹐暮樹號寒鴉」者也。其地相傳有「西湖平﹐狀元生」之語﹐郡人因構書捨於湖上﹐顏曰「平湖」。覃溪學士按臨雷郡﹐有句云「可笑此郡士﹐不愧文不工﹐但祝西湖平﹐結此一畝宮。」

◎九十九歲應試乾隆間﹐番禺縣學生王健寒年九十九﹐尙能入試﹐握筆爲文﹐翁覃溪記以詩。

◎減糧賦雍正初年﹐用怡賢親王言﹐減蘇松一道地丁銀四十五萬兩﹐南昌一道十七萬兩。乾隆二年﹐又減江﹑浙兩省地丁銀二十萬兩。乾隆一朝﹐凡蠲七省漕米者三﹐普蠲天下地丁銀者亦三﹐前史未有也。且今制﹐丁統於地﹐非計丁出賦﹐有漕省份﹐並地丁計爲什一﹐無漕省份﹐只計地丁﹐尙未及三十分之一。頃同治三年﹐東南大定﹐江蘇巡撫李肅毅伯又奏減江蘇蘇﹑松﹑太三屬漕米五十四萬餘石﹐浙江巡撫左恪靖伯又奏減浙江杭﹑嘉﹑湖漕糧三分之一﹐兩宮太后立允所請。滂恩大愷﹐益久益深﹐等百世而溯三古﹐莫與比仁矣。

◎國初諸僭逆錢文國初奠定區宇﹐所除諸逆寇﹐皆嘗竊大號﹐鑄錢文。如鄭成功僭號常平﹐孫可望僭號興朝﹐吳三桂僭號利用﹐耿精忠僭號裕民﹐迆西土酋王耀祖僭號大慶。蠻睫螳輪﹐竟非全無大志者。錄之以見眞人掃除之難﹐元勛櫛沐之苦。詳錢侗《建元類聚考跋》﹝按殘明魯王竄越﹐鑄大明通寶錢﹞。

◎閻徵君古文尙書疏證閻徵君《古文尙書疏證》﹐每卷末各有自跋。其第一卷

寫成﹐覆舟武進郭外﹐私念疏證定本在此﹐當邀東坡元符三年宿大海中例以濟。其寫第四卷

﹐別錄四本﹕一寄太華山頂﹐一寄羅浮山﹐其二本則寄千頃堂﹑傳是樓之主人﹐仿白氏文集別錄三本例。其寫第五卷

成﹐屬人寫圖二﹕一禮堂寫定圖﹐一傳與其人圖﹐居然以鄭君自命。徵君著是書﹐其自信之篤若此。康祺昔嘗取徵君書與毛氏《冤詞》互證﹐西河縱橫穿穴﹐論辧之雄﹐在閻書右﹐惜僞古文罅漏太多﹐彌縫匪易﹐𨿽盛气彊詞﹐仍不能拔趙幟而立赤幟也。

◎陶筱奏建義莊得補實官乾隆十五年﹐吳縣候選員外郎陶筱﹐置常稔田千畝﹐營守舍三十餘楹﹐爲義莊。是冬十二月﹐蘇撫雅爾哈善疏聞。明年四月﹐奉旨依部議﹐照原銜卽用﹐以示獎勸。本朝崇尙惇睦﹐海內好義之家﹐以義田﹑義莊上聞者﹐靡歲蔑有。顧皆寵以虛銜﹐或詔部臣存檔冊﹐若陶氏之原官卽眞﹐眞曠典也。

◎阮文達公拯嬰法金華貧家多溺女﹐阮文達撫浙時﹐捐淸俸若干﹐貧戶生女者﹐許攜報郡學﹐學官注冊﹐給喜銀一兩﹐以爲乳哺之資﹐仍令一月後按籍稽查﹐違者懲治。蓋一月後顧養情深﹐不忍殺矣﹐此拯嬰第一法。

◎學政不得監臨嘉慶己巳恩科﹐浙江學政劉鳳誥代辦鄕試監臨﹐闈後人言藉藉﹐有「監臨打監軍﹐小題大作﹔文宗代文字﹐矮屋長槍」之對語﹐密旨查詢。經巡撫阮元以對語達天聽﹐上復遣侍郎托津等三人抵浙按問﹐劉獲重譴﹐阮亦以徇庇奪官。諭旨中有云「鄕試士子﹐系由學政錄送入闈﹐劉鳳誥本當避嫌﹐何以輒將監臨之事﹐交伊代辦﹐已屬非是。」何以近科秋闈﹐竟違祖訓﹐仍有以學政監臨者。

◎和┞蒙恩眷之緣乾隆朝﹐故相和┞貴爲首輔﹐爵封上公﹐子尙公主﹐凡一切龍褂﹑紫韁﹑雙翎﹑寶頂﹐茂典殊榮﹐靡不崇備。本朝八旗大臣中﹐寵眷罕有其倫。聞其始特鑾儀衛一校尉。一日﹐警蹕出宮﹐上偶於輿中閱邊報﹐有奏要犯脫逃者﹐上微怒﹐誦《論語》「虎兕出於柙」三語。扈從諸校尉及期門羽林之屬﹐咸愕眙互詢天語云何。和┞獨曰「爺謂典守者不得辭其責耳。」﹝凡內臣稱上皆曰老爺子﹐或曰佛爺﹞上爲霽顏。問﹕「汝讀《論語》乎﹖」對曰「然。」又問家世﹑年歲﹐奏對皆稱旨。自是恩禮日隆﹐遷官多不次。和┞才敏給﹐遇事機牙肆應﹐尢善揣人主喜怒﹐以故髙宗晚年倚毗益篤。設稍感激知遇﹐持盈保泰﹐移其封殖自利之謀﹐以協贊軍國﹐其功名福澤﹐豈在郭汾陽下﹖後之懿親戚畹﹐肺附國家者﹐鑑之哉﹗鑑之哉﹗

◎賑粥良法嘉慶乙丑﹐浙西水災歉收﹐杭﹑嘉﹑湖三府散籌賑粥﹐分男女兩廠。擇佛寺立大蘆篷﹐無雨淋日炙之苦。道路出入次第﹐皆以木柵梆炮爲號令紀律﹐日賑數萬人﹐無擁塞之虞。有疾者給以藥﹐老病廢疾別有廠﹐婦女有廁篷﹐數月中無一人死於廠者。其煮粥濃厚﹐以立箸不倒﹑裹巾不滲爲度。司事與饑民同食之﹐無一盎飠壹者﹐民情歡悅。時阮文達撫浙﹐所謂實心行實政也。今年直隸旱﹐聞天津粥廠﹐多凍餓踐踏死者﹐而篷席遭焚﹐數千災黎﹐熠於一炬。司廠務者﹐爲流外官某﹐合肥人﹐經直督肅毅伯奏參奪職。言路謂不足蔽辜﹐請旨嚴治。適余將出京﹐未悉後事。過津門﹐益思文達不置。

●卷五◎圖理琛異域錄康熙五十一年﹐土爾扈特汗阿玉奇從子阿喇布珠爾請內屬﹐詔封貝子﹐尋遣歸。上命圖理琛等賫敕往諭﹐假道俄羅斯﹐五十四年三月還京。是役也﹐往返三載余﹐經行數萬里﹐蓋土爾扈特爲俄羅斯所隔﹐而俄羅斯又故導我使紆行故也。圖理琛等歸﹐撰《異域錄》﹐首冠輿圖﹐次爲行記二卷﹐進呈﹐上甚嘉悅。

◎托時等使俄羅斯雍正七年﹐以革職倉場侍郎托時﹐賞加侍郎銜﹐出使俄羅斯﹐十年使回。

◎圖理琛使俄羅斯雍正五年四月﹐命吏部侍郎圖理琛﹐偕喀爾喀郡王額駙策淩等﹐往定喀爾喀與俄羅斯界。六年﹐追議前定界時﹐與俄使臣薩克鳴炮謝天﹐並立木牌於定界處所﹐旋焚之﹔又擅納俄羅斯貿易人入界﹐遂逮治。以上三則﹐無關掌故﹐而有裨談時事者之考證﹐故錄之﹐詳見托時等史館本傳。

◎楊中丞精相術臨川楊中丞﹤音﹥﹐精相術。乾隆甲辰成進士﹐臚唱前一日﹐新進士會集乾淸門外﹐公徧相諸同年﹐謂友人曰﹕今科榜眼﹑探花﹐當是南北二邵﹝謂余姚邵瑛﹐天津邵玉淸﹞﹐第一人未見﹐何歟﹖嗣見一人脫帽箕踞﹐獨坐金缸旁﹐公拱手賀曰﹕龍頭在是矣。亟詢姓名﹐則會稽茹古香也。少頃﹐傳前十卷引見﹐以次唱名﹐鼎甲皆如公言。

◎吳山尊夫人贈行詩全椒吳山尊學士﹐淵如先生妹婿也。淵如先生以干隆丁未榜眼及第﹐山尊仍上計車﹐其夫人贈行詩曰「小語臨歧記可眞﹐回頭仍怕阿兄嗔﹐看花遲早尋常事﹐莫作蓬萊第二人。」山尊果以是科通籍﹐入翰林﹐𨿽大魁讓人﹐猶未滿紅閨期望﹐然微云夫婿﹐柳絮才媛﹐艷句流傳﹐亦可謂倡隨佳話矣。

◎楊簡侯分校得士道光乙巳楊簡侯方伯能格與會試分校﹐是科覆試第一羅嘉福﹐殿試第一蕭錦忠﹐朝考第一孫鼎臣﹐皆出其房﹐亦稱罕有。

◎昆山徐氏科名之盛昆山徐侍郎秉義﹐康熙癸丑初入詞館﹐適其弟立齋相國以掌院學士充教習﹐秉義例投謁﹐稱門生﹐相國具疏陳謝。特旨﹕徐秉義無庸教習。科名嘉話﹐足與大小宋弟不先兄﹐並傳千古已。

◎三世四翰林本朝咸﹑同已前﹐祖孫﹑父子並入詞林者﹐晉寧李因培乾隆乙丑﹐子翊丁丑﹑嘉慶己未﹐孫浩甲戌。濱州杜Ф嘉慶辛酉﹐子受田道光癸未﹐孫翰甲辰﹑﹤喬羽﹥乙未。李﹑杜皆三世四翰林﹐而翊﹑﹑翰﹑翰﹐名皆從羽﹐翺翔蓬苑﹐果應聯翅接翼之祥﹐亦奇。

◎四世翰林四世翰林者凡五家。靜海勵杜訥康熙庚戌﹝由福建同知薦直南齋﹐特授編修﹞﹐子廷儀庚辰﹐孫宗萬辛丑﹐曾孫守謙乾隆乙丑。常熟蔣伊康熙癸丑﹐子廷錫癸未﹐孫溥雍正庚戌﹑漣康熙己丑﹐溥子鼎乾隆辛丑。無錫秦松齡順治乙未﹝按松齡授檢討後罷官﹐康熙己未試鴻博﹐重官檢討﹞﹐子道然康熙乙丑﹑靖然壬辰﹐道然子蕙田乾隆丙辰﹐蕙田子泰鈞甲戌。商丘陳濂乾隆丙戌﹐子杲嘉慶辛酉﹐孫焯辛未﹐曾孫壇道光乙未。長白徳保偕從兄觀保乾隆丁巳同館選﹐徳保子英和癸丑﹐孫奎照嘉慶甲戌﹑奎耀辛未﹐曾孫錫祉道光乙未。

◎桐城張氏六代翰林桐城張氏六代翰林﹐爲昭代所未有。太傅文端公英康熙丁未﹐子少詹事廷瓚乙未﹑文和公廷玉庚辰﹑禮侍廷璐戊戌﹑閣學廷豫雍正癸未﹐孫檢討若潭乾隆丙辰﹑閣學若靄雍正癸丑﹑閣學若澄乾隆乙丑﹑侍講若需丁丑﹐曾孫少詹事曾敞辛未﹐玄孫元宰嘉慶壬戌﹐來孫聰賢辛酉。自祖父至曾玄十二人﹐先後列侍從﹐躋鼎貴﹐玉堂譜裏﹐世系蟬聯﹐門閥之淸華﹐殆可空前絕後已。

◎國初衣冠尙沿明制國初周監殷禮﹐衣冠服物﹐尙有沿襲明制者。順治四年諭範文程﹑剛林﹑祁充格曰「文職衙門不可無領袖﹐今爾衙門較前攺大﹐爾三人可用珠頂玉帶。」

◎軒轅誥《茶余客話》載﹕山左軒轅誥以舉人官教諭﹐將升某府教授﹐中己未會元﹐攺庶常﹐散館歸班﹐仍請攺教﹐選其初升之缺。一片靑氈﹐依然故我﹐二十年如一夢云。康祺案﹕春秋榜上﹐原是虛名﹐以爲不足重輕﹐則誥卽狀元及第﹐氵存歷淸華﹐及予告歸來﹐回首前塵﹐仍是邯鄲幻境。果以科第爲足貴﹐則誥固已領袖南宮﹐翺翔詞苑矣﹐不得以尋常廣文例之。

◎春聯京官家每歲易桃符﹐多書「天恩春浩蕩﹐文治日光華」十字。內城滿洲宅子﹐尢比戶皆然。按此二語﹐蓋憲廟賜張文和公春聯也﹐見《茶余客話》。

◎朱竹詠史詩竹先生官翰林時﹐詠史云「漢皇將將屈羣雄﹐心許淮陰國士風﹐不分後來輸絳灌﹐名髙一十八元功。海內詞章有定稱﹐南來庾信北徐陵﹐誰知著作修文殿﹐物論翻歸祖孝徵。」當時或因天祿祕書﹐編纂不預﹐坊局華選﹐薦擢不公﹐故先生借此抒感。而讀是詩者﹐謗議橫生﹐不久遂湖山放廢矣。

◎滿洲可稱珠申滿洲初爲部落名﹐國書本作滿珠﹐二字皆平讀。乾隆四十二年上諭﹕我朝肇興時﹐舊稱滿珠﹐所屬曰珠申﹐後攺稱滿珠﹐而漢字相沿﹐訛爲滿洲﹐其實卽古肅愼﹐爲珠申之轉音。謹案《淮南子》曰﹕東方多君子之國﹐信哉﹐莫古於肅愼。《竹書紀年》﹕帝舜有虞氏﹐肅愼氏來朝﹐貢弓矢。《史記。虞帝紀》﹕北發息愼。《尙書序》﹕息愼來賀。自後《家語》《尙書傳》《孔子世家》﹐皆稱肅愼。《汲冢周書》王會解﹕西面者正北方稷愼。息﹑稷與肅﹐皆一音之轉也。宋劉忠恕以金之姓爲朱裏眞。蓋北人讀肅爲須﹐須朱同韻﹐裏眞二字﹐合呼之亦卽愼字。金亦肅愼之地﹐忠恕誤以爲姓﹐舛謬殊甚。我朝舊稱所屬曰珠申﹐經髙宗欽定﹐與金之女眞﹐同爲肅愼轉音﹐可知天貺大東﹐數千年前﹐早開苦矢信義之俗﹐以待我祖宗誕膺景命﹐混一神州。而東之爲位﹐又適爲天地之所以成始而成終﹐於萬斯年﹐洪基永固﹐不待卜矣﹝今滿洲人自署地名﹐多稱長白﹐竊謂不若珠申之雅切﹞。

◎曼珠卽滿洲之轉音西藏每歲獻丹書﹐稱上爲曼珠師利大皇帝。曼珠﹐譯言妙吉祥也﹐又作曼殊室利。按珠﹑殊同音﹐曼珠亦卽滿珠二字。其易珠爲洲﹐蓋由洲字義近地名﹐故漢字假借承用之。

◎盛京內務府所藏典訓宗器盛京內務府尊藏典訓宗器﹐二百餘年﹐寶守維謹﹐屢有增加。玆照光緒元年以前內府案卷﹐敬謹著錄﹐俾萬世臣民﹐知我列聖顯謨承烈﹐永奠洪基﹐於發祥創業之區﹐尢爲鄭重﹐視周荒館﹐漢設新丰﹐不啻相去萬萬也。敬按敬典閣上層﹐供奉九代聖容﹐凡九箱﹐行樂圖四箱﹔每歲春秋二分﹐由陪京大臣恭晾太廟供奉冊實凡五十八分。敬典閣中層﹐尊藏玉牒黃檔﹑紅檔凡二百四十包﹐寶十顆。敬典閣下層﹐尊藏玉牒黃檔﹑紅檔凡六十包。崇謨閣尊藏實錄一千四百零三包﹐聖訓三百一十六包﹐老檔十四包﹐實錄圖一匣。又恭存列祖列宗所遺禦用鞍轡﹑弓箭﹑腰刀﹑槍劍﹑鍵﹐髙宗純皇帝禦用朝冠﹑朝珠﹑朝帶﹑袍褂﹑鞍轡﹑弓箭﹑槍劍﹑腰刀﹑鍵﹑甲冑﹐仁宗睿皇帝禦用朝冠﹑朝珠﹑朝帶﹑袍褂﹑鞍轡﹑槍劍﹑腰刀﹑準捷槍﹑撒袋﹑弓箭﹐宣宗成皇帝禦筆字掛屏﹑鞍轡﹑威禽槍﹑木桿槍﹑銀式件﹑樺木鞘﹑小刀子﹑火鐮﹑火紙筒﹐文宗顯皇帝禦用鞍一副﹑藤鞭一把﹑撒袋一副﹑弓四張﹑箭三十六枝﹐以及各宮殿陳設﹐一切金玉銅瓷物件﹐金錁﹑金條﹑銀錁﹑書籍﹑字畫﹑冊頁﹐並文溯閣收存各書籍。每值大員更替﹐按照印冊查點一次﹐專疏奏聞﹐蓋愼重如此。

◎官逼民反嘉慶三年﹐四川教匪首逆王三槐解京審訊時﹐有「官迫民反」之供。仁宗皇帝聞之惻然﹐特諭褒擢廉吏劉淸等以風厲天下﹐當時民間聞者感泣﹐至今誦之。

◎復還國初親王始封爵號國初﹐睿親王多爾衮以元勛懿戚﹐橫被流言﹐乾隆間始特旨昭雪﹐復爵予謚。並以禮烈親王後人攺封巽親王﹐又攺封康親王﹐鄭獻親王後人攺封簡親王﹐豫通親王後人攺封信郡王﹐肅裕親王後人攺封顯親王﹐克勤郡王後人攺封衍禧郡五﹐又攺封平郡王﹐均非初封之名﹐不足昭示後世﹐悉命復還始封爵號。我先朝褒功錄舊如此﹐河山帶礪﹐亙古長延矣。

◎怡賢親王恩眷雍正朝﹐和碩怡親王允祥薨逝﹐賜謚曰賢。上睿性友悌﹐眷念勿替﹐特旨以王生前所賜「忠敬誠直勤愼廉明」八字﹐冠於謚號之上。敬按怡賢親王修學好古﹐爲善最樂﹐固爲本朝河間﹑東平﹐而憲皇帝任遇枝戚﹐慶命旁流﹐有加無已若此。漢和帝之同輿共室﹐唐玄宗之長枕大衾﹐方之蔑如矣。

◎駱文忠侄孫得蒙恩蔭駱文忠公揚歷封圻﹐不攜眷屬﹐惟侄孫肇銓隨侍。公勿後﹐溫諭軫卹﹐二子四孫﹐均賞給科第官階﹐肇銓亦蒙恩以知縣選用。飾終懋典﹐榮及旁孫﹐他疆臣未嘗有也。

◎婦人得謚婦人古無得謚者。本朝嘉慶間﹐教匪之亂﹐滑縣知縣彊克捷殉難﹐旣賜謚忠烈矣﹐復特旨謚其子逢泰之妻曰「節烈」。道光朝臺灣之亂﹐嘉義縣縣丞方振聲﹑千總馬步衢﹑把總陳玉威殉難﹐旣破格給謚矣﹝方曰義烈﹐馬曰剛烈﹐陳曰勇烈﹞﹐而振聲妻張氏﹑玉威妻唐氏﹐亦特旨予謚「節烈」。前聖後聖﹐褒厲忠貞﹐至於末秩粗官﹐閨幃弱質﹐仰蒙優卹至此。宜粵﹑撚之變﹐蓬門夫婦﹐視死如飴者﹐方州誌乘﹐累牘難書矣。

◎筆帖式筆帖式爲滿洲進身之一途﹐今各衙門皆有額設﹐候補者又盈千累萬﹐視爲不足重輕矣。按國初如大學士達海﹑額爾徳尼兩文成公﹐領侍衛內大臣一等公文忠公索尼諸人﹐皆起家武臣﹐以精通國書﹐皆特恩賜號巴克什。巴克什﹐卽筆帖式也。

◎攺鐫墓碑左都禦史揆敍﹐本謚文端﹐雍正朝追削﹐並諭令於墓碑上攺鐫「不忠不孝柔姦陰險揆敍之墓」。

◎承政參政國初﹐滿漢大臣﹐多有稱某部承政﹑某部參政者。按承政卽今尙書﹐參政卽今侍郎﹐左右承政卽今左右都禦史﹐左右參政卽今左右副都禦史。

◎蘇納海朱昌祚王登聯特旨昭雪康熙初年﹐內國史院大學士蘇納海﹐直隸山東河南總督朱昌祚﹐直隸保定巡撫王登聯﹐均爲輔臣鰲拜矯詔論死。八年﹐特旨昭雪﹐並各予謚﹝蘇謚襄湣﹐王謚愨湣﹔朱謚勤湣﹐一云謚勤敏﹐一云謚勤恪﹐均誤﹞。

◎給謚鄭重本朝優卹臣鄰﹐恩禮覃渥﹐惟身後給謚最爲矜重。故自開國至道光朝﹐膺易名之典者﹐僅四百餘人。有生官極品﹐而歿不得謚者。自同治初兩宮垂簾訓政﹐凡階一品皆予謚﹐近數十年﹐遂爲定制矣。

◎擬謚之例定例﹕臣下謚典﹐由禮部奏準後﹐行知內閣撰擬﹐舊隸典籍廳。咸豐初﹐卓文端公入閣﹐攺歸漢票簽﹐令兩侍讀司之。凡奉旨給謚者﹐侍讀遵諭旨褒嘉之語﹐得謚文者擬八字﹐由大學士選四字﹐不得謚文者擬十六字﹐由大學士選八字﹐恭請欽定。惟文正則不敢擬﹐悉出特恩。又咸豐三年﹐祁文端公面奉上諭﹕文武大臣或陣亡或軍營病故﹐武功未成者﹐均不得擬用襄字﹐見鮑康《皇朝謚法考》。

◎親郡王配享太廟者本朝親郡王配享太廟者﹕通達郡王雅爾噶齊﹑武功郡王禮惇巴圖魯﹝按此巴圖魯三字﹐卽其名﹐非勇號也﹞﹑慧哲郡王額爾衮﹑宣獻郡王界堪﹑禮烈親王代善﹑睿忠親王多爾衮﹑鄭獻親王濟爾哈朗﹑豫通親王多鐸﹑肅武親王豪格﹑克勤郡王嶽托﹑怡賢親王允祥﹑蒙古超勇襄親王策淩﹐及同治五年奉旨之科爾沁忠親王僧格林沁﹐凡十三人。﹝鮑氏《謚法考》云﹕親郡王配享太廟者﹐通達郡王﹑武功郡王﹑慧哲郡王﹑宣獻郡王﹑禮烈親王﹑豫通親王﹑肅武親王﹑克勤郡王﹑怡賢親王﹑超勇襄親王﹑策淩﹐凡十三人﹝缺睿﹑鄭兩王﹞。崇川劉氏《謚匯》因之﹐一似自通達郡王至超勇襄親王共十二人﹐而策淩別一人者。其實策淩卽襄親王之名﹐鮑氏本不諳著書體例﹐疏略甚多﹐此亦失考之一端也。又鮑氏仍王文簡《謚法考》之舊﹐雅爾噶齊作雅爾﹐額爾衮作爾衮﹐界堪作階堪﹐皆與《會典》《通典》不符。﹞

◎滿漢文武大臣配享太廟者滿漢文武大臣配享者﹕英誠武勛王揚古利﹑信勇直義公費英東﹑宏毅公額亦都﹑忠義公圖爾格﹑昭勛公圖賴﹝按﹕昭勛卽直義子﹐忠義卽宏毅子﹐父子配侑﹐尢爲極榮﹞﹑文襄公圖海﹑文端公鄂爾泰﹑文和公張廷玉﹑文襄公兆惠﹑文忠公傅恆﹑文成公阿桂﹑文襄公福康安﹐凡十二人﹐而漢大臣止張文和一人。開國名相若文肅範公﹐近時名臣若文正曾公﹑文忠駱公﹑胡公﹐似勛徳尙出文和右﹔𨿽配食淸廟﹐宜出特恩﹐未可具疏乞請﹐惜樞府中無因事奏陳者。

◎毛西河穿鑿西河檢討嘗與閻百詩辧地理﹐語多穿鑿。百詩太息曰「汪堯峯私造典禮﹐李天生杜撰故實﹐毛大可割裂經文﹐貽誤後學不淺。」噫﹗二百年來﹐通儒輩出﹐述作連楹﹐觀玩全書﹐瑜百瑕一﹐津逮來學﹐誠爲有裨﹐獲免斯譏﹐果幾人哉﹗

◎學問從得來《茶余客話》稱﹕田山姜讀書﹐掇拾字句﹐有之目。常云﹕奇字古人所常用﹐於古詩尢宜﹐班﹑馬等賦所以令人嵬眼氵頃耳﹐政由時出奇字襯貼之也。阮氏記此﹐蓋譏山姜之癖好新奇。康祺案﹕文人握管﹐誠不宜專恃稗販﹐致蹈獺祭雉竄之譏。然詞句斑﹐气息典雅﹐究愈於空疏不學﹐冒襲八家者之所爲。梅村﹑漁洋之詩﹐竹﹑迦陵之詞﹐未必不以掇拾爲始境。若石笥駢文﹐道古散體﹐更可決其從得來。特習貫運用﹐便同腹笥。自髙聲價者﹐類不肯如山姜直言耳。

◎淮上三子淮上顧訁是在瞻﹑楊開沅禹江﹑戴晟晦夫﹐皆國初暗修靜學之士﹐梨洲先生講學甬上﹐遂相約渡江問道﹐齒隸門籍。在瞻少時﹐著《習學錄》﹐頗謗陸王﹐自甬上歸﹐語門人云「吾向日心粗膽大﹐妄議先儒﹐今從黃先生遊﹐乃知半生全在夢中。」因徧索《習學錄》焚之﹐與禹江訂讀經史法﹐求實學﹐戒空談。淮海後起﹐翕然宗仰。梨洲嘗取所選《明文海》﹐摘加朱圈﹐授其子百家﹐是爲《明文授讀》﹐版卽藏晦夫家﹐見《淮安府誌》及山陽阮氏《淮故》。之三子者﹐亦近世豪傑之士矣。維桑寓賢﹐亟宜綴錄。

◎郭大臨又常熟郭孝廉大臨﹐任俠尙气﹐桑海之交﹐竄身黃冠﹐徧走江湖﹐欲得奇才劍客而友之﹐卒無所遇。歲辛丑﹐太衝先生讀書雙瀑寺﹐雙瀑在萬山中﹐人迹殆絕。大臨忽走訪﹐太衝問何以知之﹐笑不答。問奚自﹐曰﹕甬上。見昆山顧景範所作傳﹐及太衝所作墓志。是亦國初一髙士﹐鄙州一寓公也。

◎吳俗三好王漁洋謂吳俗有三好﹐斗馬弔牌﹐喫河魚﹐敬五通神﹐𨿽士大夫不免。恨不得上方斬馬劍﹐誅作俑者。

◎張文端惡馬弔張文端最惡馬弔之戲﹐嘗鐫一圖章曰「馬弔眾惡之門﹐習者非吾子孫。」所藏書冊圖畫﹐悉印之。

◎名刺不用拜字明季士大夫投刺﹐率稱某某拜﹐開國猶然。近人多易以頓首二字。或曰﹕康熙初鰲拜專權﹐朝臣獻媚﹐避其名也。或曰﹕鄂文端公當國時﹐以其父名拜﹝按公爲祭酒鄂拜子﹞﹐故題刺不用拜字﹐中外靡然從之。又屬吏上大憲書﹐向用「恭惟大人」四字。自莊滋圃相國有恭總督兩江﹐僚屬具稟﹐攺爲仰維﹐或作辰維。又定例稱大學士曰中堂﹐今陜甘總督湘陰左公入相後﹐兩省官吏避宗棠二字之嫌名﹐皆稱伯相。比公晉封二等侯﹐又稱爲侯相。

◎湯文正薦陸在新長洲陸明府在新﹐爲諸生時﹐惇尙气節﹐刻苦自厲。彭山築屋﹐躬耕讀書﹐以孝廉爲松江教授。齋規方雅﹐屏絕贄幣。湯文正公撫吳﹐察其廉勤﹐以卓異薦。是歲江南七府一州﹐諸長吏登啟事者﹐僅君一人﹐故事未有也。旣入都﹐聖祖召見﹐賜蟒服﹐遷廬陵知縣﹐大著聲績﹐世稱文正之知人。

◎追念李文勤公勛勞髙陽相國李文勤公爵﹐以康熙二十三年薨於位。四十九年﹐上追念勛勞﹐特旨﹕李爵任大學士時﹐始終恪愼﹐懋著勤勞﹐其孫工部主事李敏啟﹐可超擢太常寺少卿﹐以示優禮舊臣至意。敬按﹕主事之於常少﹐僅越一階﹐而有堂司之別。大臣子孫叨竊餘蔭﹐京官至郎中﹐外官至知府﹐寵榮極已。況事隔二十餘年﹐君臣恩誼﹐猶復如斯﹐伊古明良不數遘也。

◎國初淸語官號國初官號﹐淸語居多。如噶喇昂邦﹐卽今左右翼前鋒統領﹔固山額貞﹑固山昂邦﹐皆卽今都統﹔梅勒額貞﹑梅勒章京﹐皆卽今副都統﹔纛章京﹐卽今護軍統領﹔甲喇額貞﹑甲喇章京﹐皆卽今參領﹔牛錄額貞﹑牛錄章京﹐皆卽今佐領﹔一﹑二﹑三等總兵官世職﹑一﹑二﹑三等昂邦章京﹑一﹑二﹑三等精奇尼哈番﹐皆卽今一﹑二﹑三等子﹔一﹑二﹑三等副將世職﹑一﹑二﹑三等梅勒章京﹑一﹑二﹑三等阿思哈尼哈番﹐皆卽今一﹑二﹑三等男﹔一﹑二﹑三等參將世職﹑遊擊世職﹐一﹑二﹑三等甲喇章京﹐一﹑二﹑三等阿達哈番﹐皆卽今一﹑二﹑三等輕車都尉﹔盛京八門總管昂邦﹐卽今將軍﹔駐防昂邦﹐卽今駐防將軍﹔墨爾根蝦﹐卽今蒙古侍衛﹔札爾固齊﹐卽佐理五大臣。右見仁和趙雩門筆記所述。康祺庸陋﹐備官京朝﹐未諳國語﹐不知趙氏之說﹐果可依據與否﹐姑節錄之﹐以俟考證。

◎輔政四大臣顧命八大臣聖祖沖齡踐阼﹐內大臣索尼﹑蘇克薩哈﹑遏必隆﹑鰲拜﹐並受顧命﹐同輔政﹐時號曰四大臣。咸豐十一年文宗晏駕灤陽﹐輔政諸臣﹐躬侍玉几﹐遂傳諭海內﹐以載垣﹑端華﹑肅順﹑景綬﹑杜翰﹑匡源﹑穆蔭﹑焦瀛爲顧命八大臣。其實八人者﹐特是日內直之員﹐上未嘗以元良付托﹐端華﹑肅順輩志在攬權﹐故敢矯遺詔以養威﹐引私人以自重也。按康熙初輔政四大臣﹐實出鰲拜冒托﹐見聖祖諭旨﹐鰲拜後竟伏法。同治朝八大臣﹐則誅鋤貶黜無幸免者﹐惟景綬以戚畹再起。

◎大襄毅公小襄毅公康熙間﹐漳浦藍公廷珍﹐官福建水路提督﹐公孫元枚﹐由世職起家。乾隆中﹐福建陸路提督廷珍平朱一貴之亂﹐元枚與剿林爽文﹐祖孫皆立功臺灣。歿後﹐皆賜謚襄毅﹐閩人至今稱大襄毅公﹑小襄毅公﹝按﹕文臣中祖孫同謚者﹐惟丹徒相國玉書﹐及公曾孫侍郎錫庚﹐皆謚文貞﹔世或稱侍郎謚文節誤也﹞。

◎畿南三才子國初直隸多詩人﹐永平張蓋命士﹑申涵光鳧盟﹑雞澤殷嶽宗山﹐稱畿南三才子。三人皆遺民。蓋陽狂自廢﹐嘗獨遊楚﹑豫﹑齊﹑晉間﹐歸則閉土室﹐湛醉歌哭﹐善行艸﹐五言髙簡﹐力詣古人。涵光明忠臣佳允子﹐潛心理學﹐晚益名髙﹐著有《聰山集》《荊園小語》諸書。嶽前明舉人﹐順治初除知睢陽﹐甫至任﹐卽投劾歸。詩宗魏晉﹐不喜作律詩﹐所作古體﹐莽莽然肖其爲人。三人行誼﹐自以涵光爲得中﹐而逸軌貞操﹐均非塵所有﹐宜河朔人士﹐至今稱道不衰也。

◎聖祖不寶遠物聖祖幸索爾哈濟時﹐喇裏達頭人進靑翅蝴蝶一雙﹐謂能捕鳥﹐又彩鷂一架﹐謂能擊虎者。上命侍衛毋納﹐厚賞其人而還之﹐聖天子不寶遠物如此。

◎東京盛京京師太祖髙皇帝天命七年﹐建東京於遼陽﹔十年﹐自東京遷於沈陽﹐太宗天聰五年﹐尊爲盛京。世祖入關定鼎﹐因明都順天府之舊﹐稱爲京師﹐營丰宅鎬﹐締構艱難﹐億萬年不拔之基也。

◎世祖閱明孝宗實錄世祖幸南苑別殿﹐夜半閱明《孝宗實錄》﹐有召對兵部尙書劉大夏﹑都禦史戴珊事。心喜曰「朕所用何遽不若珊﹑大夏。」明日﹐宣梁尙書淸標及魏文毅詣行幄﹐備顧問。

◎沈文恪請罷流徙烏喇新例聖祖登極﹐因旱求直言。新例﹕流罪皆徙烏喇﹐詔九卿會議。沈文恪公荃謂﹕烏喇距蒙古三四千里﹐地不毛﹐極寒﹐人獸凍輒斃﹐徙流罪不當死﹐不應驅之死地﹐乃獨爲疏上之。有旨﹕令畫一。文恪持前議益堅﹐且曰「臣此議行﹐三日不雨者﹐願伏欺罔之罪。」聖祖方沖齡﹐攺容納之。越二日﹐大雨盈尺﹐新例竟罷。

◎丹魁堂道光癸巳江陰季文敏公芝昌﹐以前科鼎甲散館。閱卷大臣方定捲﹐上忽將尙書名簽﹝凡殿廷試卷後用彌封﹐捲面用小紙名簽﹐呈捲後﹐上親自揭簽﹐始交閱卷大臣定甲乙﹞﹐遣太監持問閱卷者﹐第一是此人否﹐並於名上朱筆書一魁字﹐名下雙行書「讀戴誰遣」四字。諸臣覆奏﹐謂所擬首卷﹐賦首是「讀戴」二字﹐詩首是「誰遣」二字﹐至是否季某﹐臣等實不能知。須臾﹐又命太監持兩名簽示大臣﹐則皆朱書劣字﹐比拆封﹐皆三等也。翼日召對﹐有「君臣一徳」之諭。尙書遂以「丹魁」名其堂。

◎宣宗立文宗爲太子事季文敏公《丹魁堂年譜》﹐紀宣宗立文宗爲太子事甚詳確﹐謹錄之。譜云「道光庚戌正月﹐上違豫久﹐猶日至奉三無私﹝敬按﹕四字別殿名﹞﹐召見辦事。十三日召見愼徳堂﹝敬按﹕寢宮名﹞﹐僅軍機大臣﹑大學士祁﹛宀雋﹜藻﹑杜受田﹐尙書何汝霖﹐侍郎陳孚恩﹑季芝昌五人﹐語良久。十四日卯初刻﹐諸臣甫入直﹐已傳旨召對﹐凡十人﹐蓋定郡王載銓及大軍機五人﹐禦前大臣怡親王載垣﹑鄭親王端華﹑科爾沁王僧格林沁三人﹐曁內務府大臣﹑步軍統領尙書文慶也。上冠服端坐﹐命至榻前﹐告以立今上爲皇太子。須臾﹐今上入﹐上取緘匣朱旨傳示﹐並諭勉諸臣﹐畢﹐各退。今上命軍機五人同閱章奏﹐移時﹐甫還直廬﹐忽急宣趨入﹐驚聞大行皇帝龍馭上賓矣。」康祺按﹕道學家言﹐每以易簀啟手﹐神志湛然﹐爲生平學道之效。況萬乘天子﹐臨禦多年﹐髦期而不聞倦勤﹐大漸而從容審訓﹐綴衣當出庭之日﹐冕服無憑幾之容﹐兢兢業業﹐欽始欽終﹐非聖人其孰能之。

◎季仙九考試皆遇三數季仙九尙書﹐以道光壬辰第三人及第﹐癸巳甫畱館﹐卽應大考﹐復列第三﹐擢侍讀。己亥又值大考﹐名單出﹐則仍第三也。擢少詹事﹐具折入謝。召見諭曰「汝捲本定第一﹐朕不知如何移置第三﹐然第一不若第三巧合上次名數。」因大笑。故尙書紀恩詩﹐有「九重知已溫言逮﹐三度同符盛事傳」之句。﹝按﹕尙書名芝昌﹐字仙九﹐蓋取仙芝九莖之義。殿廷三試﹐三列前茅﹐遂躋華顯﹐適符三三成九之數。唐人詩「官階科第皆前定」﹐其不然歟﹖﹞

◎定逢五視朝之制世祖禦宇之九年﹐魏文毅公疏言「少而勤學﹐古人比之日出之光﹐宜及時肇舉經筵日講﹐以隆治本。」八年二月﹐世祖親政﹐公又言「深居髙拱﹐不如詢訪臣鄰﹔批答詳明﹐不若親承顏色。故事有朔望之朝﹐有早朝﹑晚朝﹐內朝﹑外朝。今縱不能如往制﹐請一月三朝﹐以副勵精圖治至意。」自是﹐定逢五視朝之制。

◎蔡總兵請修築邊墻康熙辛未﹐總兵官蔡元疏請修築邊墻﹐上初命閣臣集九卿於闕門外﹐面詢可否以聞。羣臣未及對﹐上復召大學士諭曰「朕思眾志成城﹐豈在邊墻。」諸臣叩首曰「大哉王言﹐臣等見不及此也。」所請遂不準行。

◎禁奏折媚玆語康熙中﹐廷臣章疏﹐有「徳邁二帝﹐功過三王」語。上曰「二帝三王﹐豈朕所能邁且過哉﹖」傳諭中外﹐自後不許如是。陸淸獻公嘗謹述其事﹐見《三魚堂文集》中。康祺謹讀世宗朱批諭旨﹐凡臣下奏折﹐媚玆過甚者﹐無不丹書申儆﹐蓋我朝家法然也。

◎建先蠶壇乾隆七年﹐戶部侍郎三徳疏言「親蠶典禮﹐與親耕並重。前代制度未備﹐皇上敕建先蠶壇﹐爲曠世巨儀。請將建壇址宮殿規制及興工告成日期﹐宣付史館﹐以光盛典。」詔從之。

◎增四川總督雍正九年﹐大軍徵噶爾丹策淩﹐上以川陜地廣﹐又理軍需﹐總督一員﹐難於控制﹐特旨增設四川總督﹐卽以四川提督黃廷桂補授﹐兼管提督印務。乾隆元年﹐西陲軍務告竣﹐川督廷桂仍爲提督。後於十三年復設總督﹐始爲定員。

◎國初愼重巴圖魯勇號巴圖魯﹐譯言好漢﹐與元史稱拔都﹑拔突﹑霸都魯等類﹐字異義同﹝國語重在聲音﹐凡同音之字﹐皆可假借﹐故翻譯互有同異﹞。我朝開國時﹐禮親王代善首膺古英巴圖魯賜號﹐蓋其時太祖徵烏拉﹐進攻屯寨﹐代善最爲奮勇。敬按﹕代善爲太祖髙皇帝第二子﹐可見當時重視勇號﹐親藩儲貳之貴﹐尙必從事邊垂﹐武功懋著﹐始享此三字榮稱。近日軍營克一城﹐奪一寨﹐卽請保獎淸﹑漢字勇號﹝凡有奮勇﹑剛勇等名目﹐第二字用勇字者﹐謂之漢字勇號﹔其無義可思﹐字數多寡不等者﹐謂之淸字勇號。漢字如藍翎﹐淸字如花翎﹐積功遞加﹐亦曰賞換﹞﹐累牘盈篇﹐殊失先朝創制之本意矣。

●卷六◎會試及順天鄕試欽命題目之始國初凡鄕﹑會試三場﹐俱由主考出題。自順治十五年後﹐會試及順天鄕試頭場《四書》三題﹐由欽命密封﹐送內簾官刊印頒發。

◎乾隆丁丑科會試乾隆二十二年丁丑會試﹐奉旨易表判爲詩﹐易經文於二場﹐永著爲例。二十三年﹐復於頭場增性理論一篇。

◎介少宗伯充會試總裁乾隆二十二年﹐髙宗三次南巡。是春﹐值丁丑會試﹐上駐蹕揚州﹐詔扈從大臣禮部侍郎介福﹐自行在賫旨及詩題﹐以三月初六日馳至京師宣旨﹐卽奉充總裁入闈。時刑部尙書劉統勛﹑禮部侍郎金徳瑛﹐已奉總裁會試之命。上方將回蹕河工﹐召劉統勛籌議﹐限二十八日抵工﹐故以介少宗伯代之也﹝按﹕此事見錢侍郎《籜石齋詩集注》﹐賫旨及詩題云云﹐似乾隆朝頭場《四書》文﹐仍由考官出題也﹐俟考﹞。

◎江南鄕試攺期順治二年乙酉江南鄕試﹐以十月舉行。三年丙戌科﹐因故明瑞昌王朱誼泐事﹐攺九月。

◎康熙癸卯科江南鄕試得人之盛康熙二年癸卯科江南鄕試﹐同榜凡兩鼎甲﹑五尙書﹑三大學士﹐得人最盛。時典試者﹐編修大興王勗﹐工科給事中茌平王曰髙也。

◎康熙丙午科頭場試策五道康熙五年丙午科鄕試﹐新例﹐頭場試策五道﹐二場試《四書》論﹑經論各一篇。

◎江蘇安徽分省取中之始江蘇﹑安徽分省取中﹐自乾隆六十年乙卯恩科會試始。

◎鄕試覆試之始鄕試覆試﹐自道光甲辰科後﹐始爲定制﹐其實始於順治十四年也。是科丁酉﹐因順天﹑江南科場事發﹐詔令覆試。

◎外省駐防生員準入鄕試場道光二十四年﹐諭外省駐防生員﹐準入各省鄕試場﹐另考翻譯。

◎陸建瀛請以性理論試士咸豐元年﹐兩江總督陸建瀛奏﹕士子不明正學﹐請以性理論試士。經禮部議準﹐生員於考試經古場﹑童生於府縣覆試場﹐添性理論一篇﹐命題在濂﹑洛﹑關﹑閩書中﹐理解明晰﹐拔置前列﹐得旨允行。不數年﹐粵匪南來﹐建瀛棄師逃遁﹐貽禍中原者甚大。一時士論嘵嘵﹐遂與《周禮》殃民﹑《孝經》退敵等誚矣。

◎捐輸加學額軍興﹐各省捐輸量加學額﹐自咸豐二年太常少卿雷以П奏請始。

◎殿試引見不到降甲乾隆三十四年己丑科殿試﹐欽定前十本常熟季學錦捲列一甲第三﹐以引見不到﹐降三甲末。咸豐己未科﹐聊城朱學篤捲列二甲第一﹐亦以引見不到降甲。

◎翁心存不得狀元煦齋相國英和《恩福堂筆記》云﹕餘三主禮闈﹐壬午科亦定江蘇元﹐三日﹐山陽汪文端公欲以廣東捲易之﹐余不可。會發喘疾﹐精神委頓﹐進捲之期又迫﹐遂請同事公定元捲﹐竟將翁心存捲抑置﹐而粵士呂龍光魁多士矣。科場事﹐非但去取有數﹐卽名次先後﹐亦有一定﹐其不能彊也如此。按是科相國爲正總裁﹐筆記云云﹐是文端失元﹐相國方引爲憾事。然文端卒成名相﹐公子同﹑公孫曾源﹐相繼大魁天下。可見郁之愈久﹐發之愈光﹐馳驟名場﹐原不嫌暫時少屈也。

◎康熙丁巳科鄕試止四省康熙十六年丁巳﹐因軍興﹐開科止四省﹕一順天﹐一江西﹑湖廣附江南﹐一福建附浙江﹐一山東﹑山西﹑陜西附河南﹐有鄕無會。

◎副榜準作舉人雍正四年丙午科﹐奉上諭﹕《五經》取中副榜﹐及兩次中副榜者﹐俱準作舉人﹐一體會試﹐後不爲例。

◎鄕試展期道光初元辛巳恩科﹐因疾疫流行﹐順天鄕試展至九月舉行。

◎趙閬仙督學風節萊陽趙侖閬仙﹐康熙二十一年督學江南﹐力矯時風﹐淸廉自矢﹐過江擊楫曰「某若一毫自私﹐不能生渡江北矣。」於是干謁不行﹐孤寒吐气﹐簋之風﹐爲之一變。見董含《三岡識略》。

◎不失鵠齋宣宗朝﹐江陰季文敏公芝昌﹐尢以詞章邀睿賞﹐自十二年及第後﹐大考連列髙等﹐疊奉山東﹑浙江﹑江西學政﹑主考之命。二十三年與考試差﹐翼日召對﹐上嘉嘆公文﹐謂「他人竭蹶喘汗不能到者﹐汝則沛然有餘﹐譬之於射﹐汝穿楊百中矣」。公退﹐以「不失鵠」名其齋。

◎方勤襄公三大榮遇方勤襄公維甸行狀云﹕年十八﹐入京﹐賜舉人﹑內閣中書﹑軍機處行走。本朝樞臣入直﹐華要之年﹐當五更少於公者。按公一生揚歷﹐有三大榮遇﹐爲自古人臣未有之遭。公始生時﹐父恪敏公方總制畿輔﹐彌月之辰﹐恪敏適扈從行在﹐面陳后﹐攜抱入覲﹐賞賚駢蕃﹐一也。未弱冠﹐賜中書﹐所聘南裴撫軍女﹐猶未娶也。會引見垂詢﹐命金壇於相國傳示裴中丞﹐早爲畢姻。嗣裴夫人歸寧滇南﹐又有旨下直隸制軍沿途促返﹐二也。公督閩浙﹐以太夫人年逾八旬﹐拜疏歸養。後有詔召贊樞務﹐公奏稱﹕「臣母不能頃刻離臣﹐臣又不能奉母就道﹐懇辭新命。」上聞﹐憫而許之﹐乃輟召﹐復加賜珍物﹐以遂其孝養之私﹐三也。Ο恩渥寵﹐家人骨肉所未能體卹周至者﹐聖天子終始矜全﹐乃無微不到。如此百世臣僚﹐宜何如踴躍感奮與。詳見公行狀及《惜抱軒集》《桐城科名錄》。

◎同知丁憂服闋仍在軍機行走沈琨初直軍機﹐由中書選佛山同知﹐以憂歸。服闋﹐阿文成﹑王文端二公﹐交章保畱﹐仍在軍機行走﹐由禦史出守泰安﹐此嘉道後所罕有者。

◎李申耆少時博學陽湖李申耆先生兆洛﹐少卽絕特向學。初應童子試﹐縣令陳君以其年最稚﹐而投卷最先﹐疑詰之﹐先生應答如流。令曰「汝卽歸﹐吾不招覆汝矣﹐通場必無及汝者。招覆非第一不可﹐汝髫年初試﹐卽蓋一邑﹐非吾之所以期汝也。」遂在廳事書聯爲贈曰「他日定成名進士﹐乃翁眞有好兒郎。」邑中傳爲佳話。比應學政試﹐督學仁和胡文恪公旣首擢﹐復將先生原場及覆試卷刻成﹐九學諸生﹐各給一本﹐曰「歸家熟讀之﹐毋薄李生新進﹐老夫衡文半天下﹐未見有如李生者。」先生淹通天人﹐學顓而博﹐當其華年英發﹐固宜如景卿麟鳳﹐蚤著輝光。而當時名卿大夫﹐有風教之責者﹐一士之身﹐矜寵培護至此﹐亦可謂難能已﹝或曰﹕陽湖縣令識先生最先﹐又激厲成全之﹐此吏可云不俗。贈聯僅以名進士相期﹐何其陋耶﹖余曰﹕名進士三字﹐近人多濫用耳﹐循名責實﹐一朝曾有幾人﹔令君期許﹐未爲失當﹞。

◎許貧民挑賣官鹽林文忠公督兩湖日﹐整飭淮綱﹐許挑賣私鹽之窮民﹐攺悔投充肩販﹐由各處官鹽子店給票﹐挑赴四鄕﹐賣完繳價。此化莠爲良之第一法也。

◎三壽母比年直省督撫奏報壽婦百歲者三家﹕一河南故漕運總督袁端敏公甲三之母﹑現任戶部侍郎保恆之祖母郭氏﹔一廣東現任赤溪協副將周鳳山﹑湖北補用副將周岐山之祖母陳氏﹔一直隸道光戊戌會元王振綱之母杜氏。皆親見七代﹐五世同堂﹐先後奉特旨褒賞。袁母年九十七﹐王母年九十四﹐皆援連閏計算之例﹐以百歲請旌﹔周母則於同治十年實已馴致百齡矣。項城之袁﹐繼世名臣﹐直節藎猷﹐著聞中外。周氏兄弟﹐從曾文正公轉戰東南﹐奮力最蚤﹐書勛最多﹐卓然爲中興宿將。振綱學問淵覃﹐性淡榮利﹐主講保定蓮池書院﹐門墻鼎盛﹐科目傳家﹐畿輔儒流﹐奉爲魁碩。三壽母之子孫﹐表表如此﹐良由天首出﹐聖善垂型。聲教則朔曁南漸﹐班僚則文經武緯﹐以故期頤貞壽﹐適在鼎鐘閥閱之門﹐豈非昌明之運﹑聖孝之徵歟﹖

◎黎太守母堅守郡城同治初年﹐賊擾江右﹐南安戒嚴﹐知府黎兆棠請其母馮氏出城暫避。馮氏怒叱之﹐並出簪環犒士﹐命兆棠登陴死守。賊攻益急﹐則率鄕兵開城出擊之﹐屢挫狂寇﹐郡城獲全﹐馮氏力也。巡撫沈公葆楨以聞﹐得旨旌獎﹐殆不愧古之夫人城矣。

◎陳文簡與髙文恪聯譜海鹽之陳﹐本出渤海髙氏。相國文簡公官京朝時﹐遂與平湖髙文恪公聯譜。會禦史華野郭公劾文恪怙寵納賄﹐並指目文簡交結狀﹐得旨﹐一並休致。公奏辯謂﹕臣宗本出自髙﹐譜牒炳然﹔若果臣交結士奇﹐何以士奇反稱臣爲叔。事乃得白。

◎宋夫人議論矜貴陳文簡公娶長洲宋文恪公女。康熙間﹐文簡由吏部侍郎巡撫廣西﹐賓客入賀﹐宋夫人獨愀然不悅者累日﹐曰「一門羣從﹐咸列淸華﹐我夫子乃出爲粗官﹐令我慚顏於娣姒矣。」見《鮚亭集。廣陵相國傷逝記》。蓋其時陳氏一門﹐宗伯淸恪公﹑司空文和公﹑丙齋司寇﹑匏廬少宗伯﹐皆官九列﹐而夫人之姊妹夫太倉王相國﹑海寧顧侍郎﹑合肥李宮詹﹑長洲繆宮贊﹐亦同時以巍科淸秩﹐比踵朝端﹐故夫人云然也。門閥姻婭之盛﹐簪組翩連﹐史書罕見。粗官數語﹐較謝道韞天壤王郎一段議論﹐尢矜貴已。

◎陳文勤公爲百姓哭陳文勤公世倌﹐相髙宗十七年。每敷奏及民間水旱疾苦﹐必反覆具陳﹐或繼以泣。上輒霽顏聽之曰「汝又來爲百姓哭矣。」詳洪編修《更生集》中。

◎王文端公欲用藥殺和┞海鹽陳太守﹐精岐黃家言。官禮曹時﹐樞相和┞召令視疾﹐太守咨於座主韓城王文端公﹐曰「此姦臣﹐爾必以藥殺之﹔否則毋見我。」太守謝不往。和嫉之﹐時已保禦史﹐乃出爲鞏昌知府﹐復以事貶知州。按文端爲乾隆朝名相﹐同官非人﹐何難臚列姦私﹐獨達天聽﹐明正其攬權誤國之罪。假手刀圭﹐恐涉詭詐。然和┞當日以上公懿戚﹐手掌絲綸﹐久領朝班﹐非無小廉曲謹。而純皇擴寬大之度﹐屆髦期之年﹐政府相攻﹐懼傷聖意。公一時忠憤激發﹐嫉惡若仇﹐容或偶爲此語﹐揆其心術﹐仍不失爲磊落光明。頃見太守族孫其元《庸閒齋筆記》述之﹐知非無稽之言矣。

◎謝啟祚耋年登第乾隆間﹐粵東諸生謝啟祚﹐年九十八﹐猶入秋闈。以年例﹐當早邀恩賜。大吏每列其名﹐輒力卻之曰「科名定分也﹐老手未頹﹐安見此生不爲耆儒一吐气﹖」丙午鄕試﹐果中式。謝戲作老女出嫁詩云「行年九十八﹐出嫁不勝羞﹕照鏡花生靨﹐持梳雪滿頭。自知眞處子﹐人號老風流﹔寄語靑春女﹐休誇早好逑。」時同榜有十二齡童子﹐撫君某鹿鳴宴紀盛詩﹐有「老人南極天邊見﹐童子春風座上來」﹐一時傳爲佳話。明年﹐應會試﹐特恩授司業銜。又三年﹐恭祝純皇帝八旬萬壽﹐晉秩鴻臚卿。瀕行﹐賜詩額以寵之。又十數年卒﹐蓋壽近百二十歲矣。有見其朱卷履歷者﹐先後三娶二媵﹐舉十三男﹑十二女﹐孫二十九人﹑曾孫三十八人﹑玄孫二人。此君非特登科年齒之髙﹐當爲本朝第一﹐卽家門鼎盛﹐子孫眾多﹐恐亦罕與比儷也。余在京師﹐粵中士大夫爲餘言如此﹐後見徳淸兪氏《印雪軒隨筆》亦載之﹐當非讕語。

◎乾隆戊戌科主試者多狀元乾隆戊戌會試﹐金壇於文襄公﹑韓城王文端公爲總裁。文襄丁巳狀元﹐文端辛巳狀元﹐王出於門﹐蓋師生也。時於已大拜﹐王亦相繼入閣。同考嘉定秦大成﹐癸未狀元﹔元和陳初哲﹐己丑狀元﹔休寧黃軒﹐辛卯狀元﹔歙縣金榜﹐壬辰狀元。是時﹐凡狀元在朝者﹐無不入場。而是科狀元大庾戴文端公﹐卽出金房﹐後亦爲宰相﹐繼兩總裁衣缽﹐洵盛事之希有者﹝按﹕兩總裁﹑四同考﹑六狀元中﹐韓城而外﹐皆籍江南﹐可見江南狀元之多﹞。

◎布衣賜三品服康熙間﹐嘉定布衣孫致彌﹐以都尉耿某薦﹐特旨賜三品服﹐充朝鮮采詩使。美除淸秩﹐亙古無儷﹐士論榮之。戊辰入詞苑﹐旋吏議﹐起用﹐至翰林學士。

◎重賜及第重宴瓊林﹐已不多見﹐而重賜及第﹐則惟本朝潘文恭公一人。公以干隆癸丑大魁天下﹐至咸豐三年甲子一周﹐公已早躋臺輔。而是科﹐公子星齋侍郎曾瑩﹐適奉命典春官試。公孫少農師祖蔭﹐以前一年及第。闈後﹐公與小門生稱新同年﹐朱輪黃髮﹐領袖恩榮。奉觴少子﹐卽新貴之座師﹔撰杖童孫﹐乃淸班之前輩。遭遇福澤之隆﹐科名門第之盛﹐開辟到今﹐無與抗手﹝大學士重宴恩榮者﹐溧陽史文靖公貽直﹐無錫嵇文恭公璜﹐及公﹐皆江蘇人﹞。

◎朱潘兩檢討被劾《藤陰雜記》載﹕朱竹以帶僕充當供事﹐出入內廷﹐潘稼堂耒以浮躁輕率﹐有玷講官﹐爲掌院牛鈕參劾﹐原奏尙存。康祺按﹕大科初開﹐廷臣原議處以閒曹﹐如中行﹑評博之類。聖祖特恩﹐一二等咸入翰林。詞館中以八股進身者﹐咸懷忌嫉﹐遂有野翰林之目。朱﹑潘兩檢討﹐尢負盛名﹐宜牛鈕亟思鋤去也。不然﹐帶僕入直﹐京官常事﹐豈獨竹一人﹖品學若稼堂﹐尙玷講官﹐誰復勝簪筆侍書之任哉﹖

◎世家科第之盛本朝科第世家﹐如祖孫會狀﹐父子鼎甲﹐王漁洋﹑戴菔塘載之綦詳。余謂莫奇於鎭洋汪廷﹐乾隆戊辰探花﹐子學金﹐辛丑探花﹔儀徵陳嘉樹﹐道光壬午傳臚﹐子彜﹐同治壬戌傳臚﹐可謂無獨有偶。陳氏父子﹐會試皆中第一百二十五名﹐尢奇。

◎澄園八友乾隆間﹐上齋內直諸臣﹐嘗繪《澄懷八友圖》﹐主之者漳浦蔡文恭公。其七人則陳尙書徳華﹐程文恭公景伊﹐張文恪公泰開﹐觀總憲保﹐二周學士長髮﹑玉章﹐梁少詹錫嶼也。汪文端公由惇﹑秦文恭公蕙田作記﹐武進劉文定公綸作長歌。鉛山蔣侍禦士銓代塗少空逢震作二律﹐中有云「地鄰海澱兼三島﹐人異淮南正八公。」爲時傳誦。咸豐之朝﹐倭文端公亦嘗繪《澄懷十友圖》﹐孫方伯衣言《遜學齋集》中有記﹐圖中姓名﹐惜未全舉。

◎四花佳兆康熙己未﹐宣城施愚山先生以監司膺薦﹐重入長安﹐其寓邸寄雲樓下﹐老梅四月間忽開四花。比鴻博詔下﹐先生與同寓髙詠﹐俱入翰林。其南鄰孫卓﹐會試以第二人及第﹐茆薦馨一甲第三。四君本同裏﹐遂應四花之兆。

◎五老會曹文恪公秀先第﹐在米市胡同。乾隆癸巳﹐邀程文恭公景伊﹑嵇文恭公璜﹑吳恭定公紹詩﹐總憲張公若氵桂﹑大司寇崔公應階﹑少司馬蔣公元益﹐仿耆英眞率之會﹐倡和極歡。越四年戊戌﹐易以蔡文恭公新﹑周文恭公煌﹑總憲羅公源漢﹐時有「七人元旦五百歲」之句。朱石君先生對以「二老同年十九科」﹐蓋指文恭也。先是﹐康熙戊子﹐沈心齋閣學涵約﹑勞介巖僉憲之辧﹑汪涵齋少司農晉徵﹑孫樹峯少宗伯嶽頒﹑張劬齋少司寇睿﹑朱近庵少京兆��﹐爲五老會﹐集於陶然亭﹐用「人生七十古來稀」爲起句﹐各賦一律﹐時五公年皆七十也。乾隆戊子﹐沈方伯世楓在京﹐邀陳太僕兆侖﹑周學士景桂﹑朱鴻臚續經﹐傅副憲爲訁寧﹐作五老會﹐亦有圖詠。二事皆見《藤陰雜記》。

◎飛龍畫軸臚傳次日﹐諸進士禮部赴宴﹐堂西北懸飛龍畫軸﹐設香案謝恩。畫軸之設﹐始於乾隆元年﹐取龍虎得士之義也。

◎扶鸞書三魁字石琢堂殿撰未遇時﹐客遊澄江﹐客有習扶鸞術者﹐叩之﹐連作三魁字。其後石鄕﹐試第十三﹐會試第十四﹐殿試第一﹐皆如左券。殿撰《獨學廬詩》有「而今始識榮枯事﹐早定男兒墮地時」之句﹐卽指此也。按扶鸞幻術﹐什九虛無﹐非士大夫所宜崇信。毆撰詠此﹐蓋以科名前定﹐富貴天生﹐亦足使營營擾擾之徒﹐各安義命﹐庶不至紛爭冀幸喪其故吾爾。

◎潭柘寺銀杏京師西山潭柘寺﹐唐曰嘉福﹐元曰龍泉﹐明曰萬壽﹐今曰岫云。以山頂有龍潭﹐又有大柘樹﹐故相傳稱潭柘也。柘久枯落﹐入門而右﹐有銀杏一株﹐大合抱。聖祖臨幸寺中﹐樹發孫枝一﹐髙宗再幸﹐又發孫枝一。見石琢堂殿撰《西山遊記》。

◎唐確愼公理學善化唐確愼公鑑﹐爲近代理學名臣。宣宗登極﹐詔大臣各舉所知﹐諸城劉文恭公之薦起之﹐揚歷外臺﹐垂三十年。開藩江左﹐以疾告歸。文宗踐祚後﹐有詔召公赴闕﹐進對十有五次﹐時政利獘﹐靡所不罄。上以其力陳衰老﹐不復羈以職守﹐令還江南﹐矜式多士﹐時公方主講金陵書院也。乾嘉以來﹐朝士宗尙漢學﹐承學之士﹐翕然從風﹐幾若百川之朝東瀛﹐三軍之隨大纛。公獨潛究性道﹐被服洛閩﹐力踐精思﹐與世殊軌﹐亦豪傑之士矣。公曆官中外﹐廉惠眾著。其官京師﹐相從講學者﹐倭文端﹑曾文正﹑何文貞桂珍﹑侍郎吳廷棟﹑侍禦竇序數公也﹝按﹕公成嘉慶十四年進士﹐授職檢討﹐後由禦史攺員外﹐故謚法無「文」字﹞。

◎塞宴四事列聖巡幸木蘭﹐蒙古諸臺吉及四十八部盟長﹐例於出哨之後﹐恭進筵宴﹐習武合歡﹐有所謂塞宴四事者。扈從諸臣﹐多有賦詠。一曰詐馬﹐選六七歲以上幼孩﹐文衣錦衤暴﹐銜尾騰驤﹐散鬣結髮﹐不施鞍轡﹐而追風逐電﹐馳騁自如。別樹大纛於數里外﹐先至者受上賞﹐余亦恩賚有差。一曰什榜﹐番樂也。蕢桴葦﹐頗有上古遺音。酒半﹐名王上公﹐更疊獻技﹐其聲容制度﹐與中土之笙鏞簫管絕殊﹐而亻未侏亻離﹐亦復自有節奏。一曰布庫﹐相撲爲戲也。徒手搏擊﹐分曹角力﹐伺隙蹈瑕﹐不專恃匹夫之勇。勝者有卮酒羊霍之賜﹐立飲無算﹝或曰﹕聖祖之擒鰲拜﹐先令閹童習此也﹞。一曰教兆﹐馴名馬也。凡達旱之產﹐初入牧羣﹐不受羈鞋者﹐蕃王子弟﹐輒執長竿﹐攜彩索﹐或躍而登﹐或超而過﹐罄控酣呼﹐疾如風雨﹐必使調良馴習而後已。逸羣奔是﹐馭之者愈眾﹐剽悍神勇﹐頗爲壯觀。蓋我先皇綏輯外藩﹐於遊歌泮奐之場﹐不忘武備也。

◎科場佳讖武進莊方耕少宗伯存與﹐以干隆乙丑第二人及第。其弟培因賦詩調之云「他年令弟魁天下﹐始信人間有宋祁。」後果中甲戌狀元。此𨿽家巷美談﹐科場佳讖﹐第元魁鼎甲﹐權不自操﹐𨿽曠代奇才﹐豈能預以第一人爲息壤。昔汪容甫致稚存太史書﹐亦有「狀元大物﹐畱待拙兄」之語。容甫才豈出學士下﹐而終身蹭蹬﹐未踐斯言。況汪猶施之友朋﹐莊則傲之兄長﹐骨肉至親﹐至以科名髙下相睥睨﹐適見其器小矣。

◎馬維翰風骨康熙辛丑會試揭曉後﹐一榜人物﹐先令王公大臣看驗。時馬觀察維翰軀幹短小﹐挺立不跪。提督隆科多呵之曰「不料渺小丈夫﹐風骨如許。」對曰「區區不跪﹐尙未見維翰風骨也。」後以給事中轉建昌道﹐忤總督﹐直揭部科﹐可謂姜桂之性﹐至老不移。

◎京曹沈滯員外郎內用九階﹐方得四品﹐故有「九轉丹成」之號﹐謂員外﹑郎中﹑禦史﹑掌道﹑給事中﹑掌科﹑鴻少﹑光少﹑通參也。比年京曹沈滯﹐竟有徧歷九階者。

◎冷廟龍王武進趙恭毅公申喬﹐儀狀奇古﹐圭角岸然。長戶部時﹐人呼冷廟龍王。身後贈謚曰恭﹑曰毅﹐洵名副其實矣。

◎五徵君四庫館初開﹐以翰林官纂輯不敷﹐劉文正公保進士邵晉涵﹑周永年﹐裘文達公保進士余集﹑舉人戴震﹐王文莊公保舉人楊昌霖﹐同典祕籍。後皆攺入翰林﹐時稱五徵君。

◎京師諺京師諺云「翰林院文章﹐太醫院藥方﹐光祿寺茶湯﹐鑾儀衛轎杠。」又云「吏科官﹐戶科飯﹐兵科紙﹐工科炭﹐刑科皂隸禮科看。」蓋各舉其職守也。又禦史巡城諺云「中城珠玉錦繡﹐東城布帛菽粟﹐南城禽魚花鳥﹐西城牛羊柴炭﹐北城衣冠盜賊。」蓋各舉其所巡之地﹐華朴喧寂﹐迥不同也。

◎吏部四司喜怒哀樂吏部四司﹐世稱喜怒哀樂。蓋文選司掌升遷除授之籍﹐故曰喜司﹔考功司掌降革罰俸之籍﹐故曰怒司﹔稽勛司掌丁憂病故之籍﹐故曰哀司﹔驗封司掌封贈蔭襲之籍﹐故曰樂司。

◎直隸不直奉天無縫刑部直隸司大門﹐必欹斜不正﹐曹司始安。奉天司門﹐閱一二月輒施髹漆。相傳有「直隸不直﹑奉天無縫」之語。

◎龔尙書愛才合肥龔尙書﹐憐才下士﹐嘉惠孤寒﹐海內文流﹐延致門下﹐每歲暮﹐各贈炭資﹐至稱貸以結客。馬殿撰世俊未遇時﹐長安過夏﹐傺特甚﹐袖文質公。公讀竟嘆曰「李嶠眞才子也。」贈金八百﹐爲延譽公卿間﹐明年辛丑﹐馬遂大魁天下。公卒﹐竹挽詩有云「寄聲逢掖賤﹐休作帝京遊」者﹐蓋深惜之也。

◎徐枋峻潔長洲徐枋﹐前明遺老﹐甲申後卜居靈巖山側﹐渲染丹靑﹐世稱絕妙。將軍蔡毓榮督武昌﹐遣使通書﹐且饋兼金求畫。枋笑曰「明府正是殷荊州﹐特吾薄顧長康不爲耳。」其峻潔如此﹝世傳湯丈正巡撫江南﹐屏騶從訪之﹐枋堅不出。康祺案﹕枋嘗與文正周旋﹐人言妄也。蔡毓榮以明臣降順﹐枋故絕之。若文正者﹐理學經濟﹐枋所夙知﹐何爲避而不見﹞。

◎計甫艸逸事吳江計甫艸東﹐讀書講學﹐風趣異人。嘗客鄴中﹐訪謝茂秦葬處﹐爲封土三尺餘﹐立碣表志。至順徳﹐忽憶歸震川常佐此郡﹐有廳記二首﹐求其遺迹不可得﹐西向再拜﹐流淚被面。遊泰山﹐至日觀峯﹐見丰碑屹立﹐大書「人子不登髙﹐不臨深」﹐卽杖策而下。還吳﹐見黃孝子向堅﹐自稱弟子。逸事尙多﹐此特其最著者。

◎教職入上書房寶應王白田先生﹐年五十始通籍﹐上書乞教職。雍正元年﹐由安慶教授薦入京師﹐特旨授編修﹐直上書房。同直者大學士福敏﹐尙書徐元夢﹑朱軾﹐侍郎蔡世遠﹐皆公卿大臣﹐先生以一窮老廣文﹐驟廁其間﹐進退雍容﹐論辧經術﹐不激不隨﹐蔡公稱爲當今戴侍中。於是輦下百僚﹐莫不推敬﹐蓋服膺朱子之效也。程﹑朱諸賢﹐倘生本朝康﹑乾之間﹐亦自得行其志。

◎遼東三老李徵君鍇﹐鐵嶺人﹐隸廂白旗漢軍﹐湖廣總督輝祖子。鍇𨿽貴公子﹐而善詩文﹐解音律﹐放達不羈﹐澹於榮利。晚年卜築チ峯山下﹐畚礫爲圃﹐雜蒔花藥﹐性嗜茗﹐每出遊﹐必使小奚負鐵鐺瓦缶﹐累累戛觸有聲。乾隆元年﹐少司馬徳沛舉應鴻博科試不入格﹐報罷。二十年﹐詔舉經明行修之士﹐大司空趙宏恩﹑兵部侍郎觀保﹐交章薦鍇﹐以疾辭。著述數百卷﹐多有裨於經史之學。與鍇爲友者﹐戴亨﹑陳景元﹑馬大煉﹐皆工詩﹐宗法漢魏﹐所謂遼東三老也﹝案﹕雷副憲釒宏視學浙中﹐有懷五布衣詩﹐一卽景元﹞。

◎張學士制聖門戒律國初廬陵張學士貞生﹐以道學名﹐躬行尢卓絕。蚤喜陽明良知之說﹐晚乃宗師紫陽。嘗制聖門戒律八條﹐自警警世。一﹑穿窬之類﹐多方鉆刺者是。一﹑患得患失﹐鄙夫夤緣獵進者是。一﹑妾婦阿附取容者是。一﹑壠斷賤丈夫﹐據爲奇貨者是。一﹑番間乞人﹐望門干謁者是。一﹑無忌憚小人﹐侮法作姦者是。一﹑徳之賊﹐遊移不定者是。一﹑不遠禽獸﹐淫蕩無恥者是。康熙中﹐議遣大臣巡察﹐學士上書切諫﹐被詔引見。以所言過戇﹐下考功議﹐免官﹐詔貶二秩。其自爲詩云「聖明豈是誠難格﹐臣戇還應術未全。」可知其所養矣。後特旨復原職。

◎海內三隱聖祖天右文﹐凡耆儒碩學﹐名山著書者﹐其姓氏多達睿聽。一日﹐李文貞奉獨對﹐上偶問今時夷退之土。文貞以宣城梅文鼎﹑關中李容﹑河南張沐對﹐上親筆記之禦Ψ﹐屢語廷臣﹐嘉嘆特至。中外聞風﹐因號文鼎等爲海內三隱。

◎梅文鼎以算數被恩遇梅文鼎定九﹐少攻推步之學﹐著書滿家。其《天學疑問》三卷﹐經李文貞奏進﹐聖祖覽而善之。四十三年巡江南﹐召見於禦舟中﹐嗟爲雅士﹔並惜其老﹐賜禦書珍饌﹐命其孫玨成直內廷。說者謂以算數被恩遇﹐《周髀》以來﹐未之有也。

◎聖祖精於算學宣城梅玨成﹑泰州陳厚耀﹐同直南書房﹐正定算學諸書。聖祖嘗召厚耀於便殿﹐問測景使何法。厚耀不知﹐上寫西人定位法﹑開方法﹑虛擬法示之。又命至禦座旁﹐隨意作兩點﹐上自用規尺畫圖﹐卽得相去幾何之法。玨成直蒙養齋﹐上亦授以借根方法。諭之曰「西洋人名此書爲阿爾熱八達﹐譯言東來法也。」幾余召對﹐時有指授﹐自後二人之學﹐彌益精邃。玨成由進士官至總憲﹐謚文穆。厚耀以教授超授編修﹐官至左諭徳。研覃微學﹐授自聖人﹐討論祕書﹐遂成不朽之盛業﹔其爲榮幸﹐豈有倫比與﹖

◎臧在東經學武進臧鏞堂在東﹐大儒玉林先生之玄孫。挈弟禮堂和貴﹐屏棄俗尙﹐獨抱遺經。朴學淸門﹐歷四世不墜家法﹐兩漢以後未有也。鏞堂吶於口辧﹐友朋羣居﹐塞默相對。說經堅守師說﹐嘗謂戴東原所爲毛﹑鄭詩﹐好逞臆說﹐以奪舊學﹔惠定宇好用古字﹐所校李氏《周易集解》﹐與開成石刻往往互異﹐皆惠氏私攺也。鏞堂生平不喜疵繩古人﹐而東原﹑定宇當代儒宗﹐獨不肯違心依附﹐世以爲得和而不同之誼。

◎年大將軍與內閣公文賈臻《郡齋筆乘》云「嶽斗南觀察興阿爲內閣侍讀時﹐在大庫親見雍正中年大將軍與內閣公文﹐封筒面書『右仰內閣』﹐字大三寸許﹐加朱。」直跋扈至此﹐宜其及矣。

◎部院各衙門值日部院各衙門值日﹐八日一周﹐咸有定序﹐曰吏﹑翰﹐曰戶﹑通﹑詹﹐曰禮﹑宗﹑欽﹐曰兵﹑常﹑僕﹐曰刑﹑都﹑大﹐曰工﹑鴻﹐曰理﹑鑾﹑光﹐曰內﹑國。凡朝官內直者﹐皆從省文呼之。

◎翰林院詹事府世稱翰林院講﹑讀學士「無事日有事﹐有事日無事」﹐詹事府衙門「開印日封印﹐封印日開印」。蓋每翰林院直日﹐講﹑讀學士遞無事折。如有應奏事件﹐則由掌院具折﹐而學士弗與也。至於東宮官屬﹐卽政務淸閒﹐用印日少﹐故有此對。

◎站山子太和殿墀品級山﹐鐫正一品至九品﹐文左武右﹐合正從計之﹐爲行四﹐爲數三十有六。恭遇皇上升殿﹐科道官立山旁糾儀﹐謂之站山子。卽宋人排班石遺制﹐惟今範金爲山形﹐爲差別耳。朝官戲呼站山子科道爲天罡星﹐蓋舉其數以相嘲也。見《郡齋筆乘》。

◎諫止封禪康熙間﹐三逆削平﹐詔以詞臣曹禾請封禪疏付廷議。時張文貞相國秉筆﹐徑請停止。蕭山任ぁ卿千之方官六科﹐亦上言封禪僅見司馬相如書﹐不足慕效。又云「巡狩載《虞典》﹐古諸侯各君其國﹐天子巡所守﹐以協同議禮制度。今天下一家﹐巡狩之禮﹐亦可不舉。」

●卷七◎閩浙水師攻剿蔡牽嘉慶十四年﹐閩浙水師攻剿蔡牽﹐鏖戰重洋﹐閱兩晝夜。蔡逆夫婦淹斃黑水洋﹐盜船一律燒毀﹐餘盜擒斬無遺﹐經閩浙總督張師誠由五百里馳奏。上大喜慰﹐封福建提督王得祿子爵﹐賞戴雙眼花翎﹐封浙江提督邱良功男爵﹐並各頒賞珍物有差。是役﹐吾郡孫軍門大剛﹑童軍門鎭升﹐先有罪﹐至是還孫總兵原職﹐童開復頂戴。相傳浙軍圍攻逆船﹐追逐千里﹐枵腹苦戰﹐喋血於狂風巨浪中﹐兵勇傷殘極眾。比閩軍遲一日到﹐已功在垂成矣。奏捷之疏﹐由總督主稿﹐遂有閩幫優於浙幫之說﹐而恩賞亦稍有軒輊。邱軍門致浙撫書﹐謂掃蕩鯨鯢﹐肅淸海甸﹐總是大快事﹐不必計較功伐﹐眞名將風規也。昔鐘﹑鄧入蜀﹐渾﹑浚平吳﹐設皆如軍門大度﹐固當功名始終。

◎畢阮二公締姻孔氏阮文達公繼娶夫人﹐乃孔子七十三代長孫女﹐爲昭字輩衍聖公孫女﹐憲字輩衍聖公女。髙宗巡幸闕裏﹐夫人尙年幼﹐隨其祖母跪迓宮輿﹐蒙駐輿詢年齒﹐且攜手賜宮花一朵。後文達以詹事視學山東﹐遂委禽焉。比成婚杭州﹐禮儀輿服﹐隆於一時﹐以詩賀者有「壓奩只用《十三經》」之句。夫人習書禮﹐能詩文﹐有讀史雜文數十篇﹐《唐宋舊經樓詩》六卷﹐世遂號經樓夫人。按﹕文達督學時﹐畢秋帆宮保爲東撫﹐謂阮封翁曰「吾女可配衍聖公﹐公爲媒﹔衍聖公之本生胞姊可配公之子﹐吾爲媒。」乃同締姻。二公表章經籍﹐篤古崇儒﹐至求淑相攸﹐必屬之東魯聖人之裔﹐誠不愧儒雅風流矣。

◎巡檢賜謚嘉慶十八年教匪林淸之變﹐滑縣老岸鎭巡檢咸寧劉公斌﹐首發其事﹐手擒逆黨李文成﹑牛亮臣﹐親致之縣。縣窮治文成﹐折其脛﹐黨與散而期會誤﹐得以卽時戡定﹐公功爲多。方九月七日賊奪門入城﹐公居典史署﹐聞變﹐持械出﹐巷戰殉難。事聞﹐贈知縣﹐謚忠義。公以徙薪曲突之人﹐遭爛額焦頭之慘﹐幸聖明知其始末﹐故九品微官﹐獲邀易名之曠典也。詳見梅伯言先生《柏梘山房文集》。

◎松下書寮仁和關侍郎槐宮中書時﹐先以善畫供奉內廷﹐入翰林後﹐始直尙書房。髙宗賜詩﹐有「松下敞書寮」之句﹐因自篆「松下書寮」四字爲齋額。

◎道光間殉難各員道光間﹐西夷犯浙﹐武臣多死綏者。如金華副將朱貴及其子昭南﹐死慈溪大寶山﹔壽春總兵王錫朋﹑處州總兵鄭國鴻﹑定海總兵葛雲飛﹑狼山總兵謝朝恩﹐死定海竹山門。當時諸將一心﹐戰守艱苦﹐威徳洽而紀律嚴﹐父老皆以爲長城之倚。柰調兵請餉﹐動輒掣肘﹐至於力竭身殉﹐浩气同歸﹐至今談者猶下涕。嗚呼﹗誰秉節鉞﹐摧我忠良﹐某某輩之肉﹐不足食也。文臣牧令已下﹐亦間有殉難者﹕乍浦同知山東韋逢甲﹐定海知縣福建姚懷祥﹐縣丞南李向陽﹐典史甘肅全福﹐凡四人。朱將軍及定海四忠戰績﹐近人多紀述者﹐余擬就吾鄕老成人詢訪一二逸事﹐卒卒未暇﹐先識於此。

◎四鎭守舟山四鎭守舟山時﹐兵民輯睦﹐忠義響應﹐西人已喪膽思遁。其時若非大帥遙制﹐可使弭首受約束﹐而中國威稜﹐更一二百年猶赫赫也。不幸穆相當國﹐壹意主和﹐耆英﹑琦善﹑伊裏布諸人﹐多巽懦無遠略。自和議成而軍士灰心﹐敵益狂狡﹐遂有四忠拼命之禍。有士人賦詩紀事云「海外方求戰﹐朝端竟議和﹐將軍伊裏布﹐宰相穆彰阿。」直筆敍述﹐不惡而嚴矣。

◎聰訓齋語多格言「讀書者不賤﹐守田者不饑﹐積徳者不傾﹐擇交者不敗。」桐城張文端公英《聰訓齋語》多格言名論﹐此四句尢切至。

◎乾隆朝已重字不重文時帆祭酒初名運昌﹐乾隆五十年升庶子時﹐命攺法式善。法式善者﹐國語黽勉上進也。祭酒雄文邃學﹐淸班二十載﹐未嘗一與文衡。兩應大考﹐俱左遷。相傳書法甚古拙﹐知乾隆朝已重字不重文矣。

◎和禦制詩韻嘉慶丙辰﹐太上皇帝禦制重華宮茶宴詩﹐命廷臣次韻﹐葉嗟字韻多不得體。獨彭文勤公代和┞作云「帝典王謨三曰若﹐騶虞麟趾五吁嗟。」兩聖人皆嘆賞。嘉慶某年﹐禦制觀龍舟詩﹐命詞臣賡和﹐眾皆窘於水嬉嬉字韻。獨錢唐陳太史嵩慶句云「萬國魚龍呈曼衍﹐九重珠玉戒荒嬉。」蓋上方以「黜奢崇儉論」示廷臣也。仁宗亦大嘆賞﹐許爲壓捲。

◎文章名世南北齊名者本朝儒臣以文章名世者﹐天臺齊侍郎與諸城竇侍郎齊名﹐曰南齊北竇﹔河間紀文達公與嘉定錢詹事齊名﹐曰北紀南錢。又曹倦圃溶評詩﹐以南潘北李並舉﹐蓋指天生﹑次耕兩先生。大興朱竹君學士與靑浦王述庵少司寇﹐皆喜提唱風雅﹐人稱北朱南王。嘉慶中﹐歙鮑宮詹桂星與吾師童通副槐﹐亦有南童北鮑之目﹐則以應制詞賦見稱也﹝按﹕鮑南人﹐而云北鮑﹐俟考﹞。

◎畫狀元聖祖天縱多能﹐藝事無一不學﹐亦無一不精。幾暇作畫賜廷臣﹐今海內舊家﹐尙有寶守者。時滿洲參領唐岱﹐號靜巖﹐工山水﹐嘗召入內廷論畫法﹐因禦賜畫狀元﹐見胡學士敬《國朝畫院錄》。

◎顏中丞母發倉粟賑饑顏中丞希深﹐乾隆時官平度知州﹐於役省垣﹐州遭大水﹐城不沒者數版﹐災民嗷嗷﹐流冗載道。太夫人聞而惻然﹐命發倉粟盡數賑饑﹐民賴以蘇。大吏以擅動倉谷﹐劾罷中丞官﹐上覽疏大怒曰「有此賢母好官﹐爲國爲民﹐宜保反劾﹐何以示勸。」立擢知府﹐並賜其母三品封﹐天下翕然﹐頌聖天子如天如神焉。顏後官至巡撫﹐子檢由拔貢官直隸總督﹐孫伯燾由翰林官閩浙總督﹐固由遭際唐虞﹐重循卓而獎賢明﹐母子獲膺異數﹔而太夫人仁慈果決如此﹐其澤物型家﹐推類可想﹐宜乎子孫其逢﹐以節鉞爲傳家故物也。語云﹕活千人者必封﹐誠不誣已。

◎顏制軍奏罷福建貢荔福建例貢荔枝﹐道光元年﹐經顏制軍檢奏罷。昔宋洛陽相公﹐猶以貢進牡丹﹐招同時詩人譏刺﹔若制軍乃不愧忠孝家矣。

◎壽同春以布衣復淡水廳城乾隆間﹐會稽壽同春以布衣客臺灣淡水廳幕﹐值林爽文之變﹐淡水陷﹐廳官及於難。壽展轉賊中﹐密約忠義士反正﹐城立復。乃搜捕羣不逞﹐斬刈無算﹐而撫定其孑遺﹐卹備至﹐威惠大著。艸萬言書﹐渡海達大府﹐大府疏告。天子驚賞﹐卽命知淡水廳﹐循政多可紀者﹐後罵賊不屈死﹐事聞﹐贈太僕寺卿﹐蔭官立祠﹐恩禮有加﹐壽亦人傑矣哉。

◎嵇封翁忠義有報嵇封翁永仁﹐文敏相國父﹐文恭相國祖父﹐故福建巡撫範忠貞幕客也。耿逆反叛﹐與忠貞同系幽室者三年﹐卒遇害。時文敏方七歲﹐母太夫人苦志撫教﹐以有成立。比文敏貴﹐封翁之忠義﹐太夫人之節孝﹐並奉特旨旌門。而封翁獄中所作《百苦吟》《和淚譜》《續離騷》等種﹐公亦匯刊傳世﹐孤忠苦節﹐二曜同光﹐復得兩世賢宰相﹐以收荼蘗冰霜之報﹐蒼蒼者果無知也耶。

◎嵇文恭公謹小愼微嵇文恭公弱冠爲詞臣﹐謹愼無纖微過失。嘗於進呈文字中﹐有引禦制詩用字未經攺寫﹐坐是出南書房。自後每掌文衡﹐及進部院疏奏﹐遇廟諱禦名﹐倍矢敬畏﹐卽尋常點畫之細﹐偶有舛訛﹐不少假貸。

◎曾文正公不禁秦淮燈舫六朝金粉之遺﹐只剩秦淮一灣水。逮明季馬湘蘭﹑李香君輩出﹐風情色藝﹐傾動才流﹐迄今讀板橋之記﹑畫舫之錄﹐紙墨間猶畱馨逸。自兵燹十年﹐而一片歡場﹐又復鞠爲茂艸矣。金陵克復後數月﹐畫船簫鼓﹐漸次萌芽。時六安塗廉訪守郡﹐亟飛牒縣厲禁。次日﹐謁曾文正公。公笑謂曰「聞淮河燈船﹐尙落落如曙星﹐吾昔計偕過此﹐千艘梭織﹐笙歌徹宵﹐洵承平樂事也。」又次日﹐公先約幕府諸君﹐買棹遊覽﹐並命江寧﹑上元二邑令﹐設席款太守。一時士女歡聲﹐商賈麇集﹐河房榛莽之區﹐白舫紅簾﹐日益繁盛﹐寓公土著﹐聞信來歸﹐遂大有丰昌气象。公眞知政體哉。

◎王少司寇榮遇交河王少司寇蘭生﹐起家一秀才﹐康熙四十五年﹐以李文貞薦﹐召直內廷。癸巳﹐賜舉人﹐蒙養齋開局﹐與編纂事。後以母病請急﹐有旨﹐將韻書帶回﹐就家纂輯。服闋復赴書局﹐日侍講筵﹐承顧問﹐辰入酉歸﹐無間寒暑﹐時猶未通籍也。辛丑﹐賜進士﹐以庶吉士充武英殿總裁畱館。逾年﹐卽署司業﹐典廣東試﹐督浙學。康熙﹑雍正﹑乾隆三朝﹐凡天祿祕書頒行海內者﹐靡不與點勘之役。樂律一門﹐尢專屬焉。文柄屢握﹐賜賚無算﹐年僅中壽﹐蚤躋列卿﹐論者謂本朝文臣淸望殊榮﹐公尢出髙文恪上云。

◎推恩錫類吳江陸朗夫中丞耀外任時﹐母已年髙﹐上稔知之。初選大理府﹐爲攺登州﹔升西寧道﹐復爲調運河。及爲方伯﹐母夫人以痰疾顚狂益甚﹐必中丞侍側﹐少息叫號﹐乃上疏陳情﹐卽蒙溫綸垂允。純皇帝之推恩錫類﹐體卹臣工﹐史書未之有也。

◎亭林先生壽序壽序諛詞﹐自前明歸震川始入文稿。然每觀近今名人集中﹐偶載一二﹐亦罕有不溢美者。本朝惟潘次耕檢討耒《亭林先生六十序》﹐頗有關系。其言曰「漢自黨人議起﹐海內名徳﹐网羅殆盡﹐而鄭康成獨全於禁錮之餘﹐黃巾不入其裏﹐徒眾數千人﹐昭烈修弟子禮﹐所注經籍﹐百代宗之。隋季綱紀文章蕩然﹐文中子挺生其時﹐慨然有宏濟之志﹐獻策不用﹐家居著書﹐河汾之間﹐才俊如雲﹐卒贊貞觀太平之治。」以此比擬亭林﹐方見命世大儒﹐遭罹厄會﹐實由天厭明徳﹐畱此寒泉碩果﹐借以開興朝文運之先﹐非如李二曲﹑王船山﹐律己堅貞﹐僅僅守采薇之節者可比。然非先生﹐莫能當此也。今世文士識力若潘次耕者﹐客或易遇﹐而所撰題目﹐非肉食貴官﹐卽詞賦名士﹐或竟語錄記之儒者﹐以及多牛足谷之富翁。碑銘志傳﹐無一人可傳文之人﹐但求文能傳人之文﹐執筆浩嘆﹐又豈獨壽序然與﹝按﹕檢討《遂初堂集》亭林壽序後﹐有《戴耘野六十壽序》末段有「噫嘻悲矣﹗豈不痛哉」等語。施之今人﹐其子孫肯飾於屏幛乎﹖卽此﹐見壽序之不可爲﹞。

◎吳君苑爲國子祭酒康熙朝歙吳君苑﹐自檢討遷中允﹐進侍講﹐擢祭酒﹐僅百日﹐同館榮之。然苑爲祭酒﹐實克舉其職。故事﹕國子生初就捨﹐司成以下﹐操幣以見﹐曰到監費﹔歲滿﹐當咨部授職﹐有出咨費。苑悉除之。故制﹐貢監生教習八旗弟子者﹐年滿試禮部﹐十人中八授縣令﹐二授州ヘ﹐資格年勞本相等﹐徒開幸門。苑奏請悉補知縣。八旗子弟舊不與考校﹐苑令一體考校﹐仍請增鄕會試額﹐皆報可。又前代成進士者﹐皆勒名太學﹐本朝自丙戌後缺勒石者十八科﹐爲次第補之。復稽元﹑明諸碑之缺者﹐或埋或僕﹐發地畢出之。其風節治行﹐皆此類。宜聖祖臨雍勸講﹐於什百詞臣中﹐簡一人焉﹐爲天下師﹐不次超遷﹐若以爲非苑莫屬也。比歲﹐吾同郡姻連如章采南﹑張子騰家驤二君﹐相繼長國學﹐余每以鼎足孫﹑吳祝之﹝孫文定公教冑時﹐大著聲績﹐今太學諸生以利﹑吳並稱﹞。二君人品學術﹐甚有師法﹐亦每稱聖祖朝之向用臣僚﹐無幸受特達之知者。

◎庶吉士教習一年授爲科道順治十三年上諭﹕庶吉士教習已一年﹐授爲科道﹐果有忠言讜論﹐始爲不負所學。時乙未庶常﹐授禦史﹑給事中者甚多。

◎設四川總督之始國初設川湖總督。自乾隆十三年大軍進徵湖廣﹐川湖總督不能兼制﹐乃專設四川總督﹐從嚴侍郎沆請也。

◎爛面胡同京師爛面胡同昔稱懶眠﹐故覃溪移居詩有「街坊爛面名元好﹐不敢隨人作懶眠」之句。

◎金哥哥來典試乾隆己卯鄕試﹐江西人有夢神告曰「金哥哥來典試。」前一科丙子﹐典試者爲金檜門宗伯﹐夢者謂必金公再來。後正主考爲錢文敏公﹐始悟金戈戈卽錢字。

◎錢文端叔侄典江西試錢文端二典江西試。其庚午試竣﹐寄其侄籜石宗伯詩﹐有云「悔不重遊廬阜邊。」越二十年癸巳﹐宗伯亦典試江西﹐洵佳讖矣。

◎毛三瘦毛馳黃先舒嘗有詞云「不信我眞如影瘦。」又云「鶴背山腰同一瘦」﹐「書來淡墨知伊瘦」。世稱「毛三瘦」﹐見陳檢討集中《毛馳黃韻學通指序》。

◎神風助順嘉慶初年﹐東南海上多盜﹐曰鳳尾幫﹐曰水澳幫﹐皆閩盜﹔篛橫小幫﹐浙盜。續出有黃葵幫及和尙秋等小盜﹐皆閩﹑粵間人。而閩盜蔡牽幫﹐粵盜朱幫﹐尢驍悍難治。後惟黃葵幫於玉環投誠﹐余則皆閩﹑浙水師危檣大炮﹐次第擊滅。天子甄序勞臣﹐有列爵至五等者。其最奇莫如五年四月﹐神風助順﹐蕩平安南盜一事。時舟師猶未成﹐安南大艇幫縱橫南海﹐蟻聚五六千人﹐有四總兵及爵侯僞號﹐其聲勢與朱﹑蔡二逆埒。方遊弋海ヂ﹐忽大風暴雨﹐黑浪山立﹐漂全股盜船於臺州松門杳冥間﹐若有神人追逐。沿海守兵﹐乘風威下擊﹐如屠豕羊﹑捕蝗蝻然。四總兵溺死者三﹐磔死者一﹐爵侯亦殄滅﹐羣盜無一幸脫者。奉旨﹕以總兵敕印擲還。安南王阮光纘表言﹐但令總兵巡海﹐不慮其入浙爲盜﹐悚息謝罪。自後安南夷盜﹐無復有片帆入中國海境矣。聖朝懷柔﹐百神威靈遐震﹐固宜海若天吳﹐代將帥驅除之任。今襖教小醜﹐蔑視中華禮義之邦﹐一旦天怒貫盈﹐當復有嘉慶五年四月事。

◎謝金圃憐才愛士嘉善謝金圃侍郎墉﹐乾隆十六年以優貢應南巡召試﹐列第一﹐賜舉人﹐授內閣中書。明年賜進士出身﹐攺翰林﹐因撰文錯誤落職。廿四年獻平定回部鐃歌﹐復原官﹐在上書房行走。嘗館大學士傅文忠公家﹐額駙尙書忠勇公曁文襄王﹐皆沖齡受業。九掌文衡﹐而在江南則典試﹑督學皆再任。五十四年﹐降編修。偶病濕﹐上猶遣太醫院堂官臨視。六十年休致﹐時已疾篤。睿皇帝方在靑宮﹐與諸皇子﹑皇孫遣中使存問無虛日。侍郎生平所蒙受異數﹐在他人得其一節﹐卽爲破格恩遇﹐曠十世不易遭﹐而公屢仕屢躓﹐乃始終承兩聖人寵眷如此。然公純篤貞亮﹐實足以仰副倚任。其甄擢名士﹐卓識宏量﹐尢爲近代公卿之所難。三元錢﹐鄕會試皆出公門﹐殿試公與讀卷﹐世稱盛事。髙郵李進士﹑嘉定錢進士塘﹑山陽汪文端公廷珍﹑陽湖孫觀察星衍﹑甘泉焦明經循﹐皆由公識拔成名﹐經術文行﹐表表稱江淮間儒者。汪明經中﹐方貧困遭侮﹐受公知﹐充丁酉科江都拔貢。公嘗語人﹕予之上容甫﹐爵也﹔如以學﹐予於容甫北面矣。自是明經文譽始大起。阮文達公始應童子試﹐公極口獎勵﹐召入第讀書﹐卒爲巨儒賢相。嗚呼﹗直省督學十八人﹐越三年一更易﹐典試數且倍之﹐憐才愛士如謝公﹐今何人哉﹗秀才初出貢﹐許其才學足爲侍郎﹑學政師﹐𨿽自知素明者恐未易毅然出諸口﹐公於是乎不負所職矣。

◎皮船渡水金川之役﹐阿文成公攻克美諾寨時﹐以皮船渡水﹐克小金川﹐僧克桑遁澤旺降﹐遂進討大金川。皮船之制﹐今不知尙有存否﹖﹝按《金川瑣記》載皮船制甚詳。又稱西寧多以羊皮舟﹐名渾脫。﹞

◎按察使奏參布政使朱文正公以侍讀學士授福建糧驛道﹐擢按察司﹐調山西升布政司。以按察司黃檢奏公終日讀書﹐於地方事無整頓﹐公入覲﹐復授翰林學士。回翔中外十四年﹐仍居原職﹐仕宦不可謂不鈍。然公在朝一載﹐卽奉髙宗命侍仁宗讀書﹐自此明良契合﹐外而方伯連帥﹐內則宰相六官﹐謨明弼諧﹐遂爲臯夔﹑伊傅一流人物。則仍黃檢福之﹐而實亦終日讀書之效也。刀筆筐篋之士﹐烏足以知之。

◎呼輿入西華門彭文勤公嘗墮馬西華門內﹐朱文正公亟呼輿人入門舁之﹐遂被吏議﹐降二級調用。夫文勤未蒙賞乘轎﹐文正豈不知之﹐殆倉猝中不及顧也。卽此﹐見前輩交誼之篤。

◎李映碧侍禦史局初開﹐詔徵前明李映碧侍禦﹐鶴書屢赴﹐堅不出山﹐一時名輩多以詩文投贈。有七律一章﹐最切合﹐能寫出侍禦身份。詩云「考獻徵文重石渠﹐蒲輪遠賁竟何如﹔班彪自昔能編史﹐範粲終知不下車。北部姓名鉤黨後﹐東京人物夢華餘﹔惟應獨拜江邊榻﹐公論憑開井底書。」余昔見是詩﹐記是康熙朝徵士所作﹐忘爲誰某﹐並忘其爲刊本或墨迹矣。字句亦恐有偶舛者。

◎公卿大僚惑於左道康熙間妖人朱方旦﹐道光間薛執中﹐皆挾道術遊京師﹐能驅遣風雷﹐役使鬼神﹐先期言休咎多奇中﹐王公貴人爭拜座下﹐朝官趨走若鶩。方旦經講官於入直時劾奏﹐執中以言官上聞﹐皆依左道律服上刑﹐大僚多連染降黜。噫﹗在昔文成﹑五利之徒﹐𨿽卒以詭誕見誅﹐而忝竊崇封﹐耗土木金銀至無算。倘生際聖朝﹐其能一日姑容於化日光天之下與﹖士大夫見理不明﹐惑於禍福者﹐尙其鑑諸﹝余在都時﹐詞臣中有文學博雅﹑骨鯁能言者﹐篤信扶鸞之術﹐余嘗以二事語之﹞。

◎潘文恭公童試時對潘文恭公試童子日﹐端坐試席﹐風度凝重。吳縣令李逢春異之﹐因命對云「範文正以天下自任。」公應聲曰「韓昌黎爲百世之師。」夫文正﹑昌黎﹐後世殊難追逐﹐然公口气如此﹐則已安排作狀元宰相矣。

◎西湖龍井寺西湖龍井寺﹐以秦淮海ヘ杭時﹐與寺僧辧才往還﹐遂成名勝。乾隆二十七年﹐髙宗皇帝親奉慈輿﹐省方南服﹐駐蹕湖ヂ﹐旬日中翠華四幸﹐宸章題詠﹐多至三十一章﹐自來勝剎精藍﹐莫之與比。見莊中丞有恭碑記。乾隆六十年﹐淮海裔孫小峴侍郎瀛﹐備兵浙右﹐創建淮海祠。侍郎自撰一記一跋﹐而梁山舟侍講爲之書。南康謝中丞啟昆﹐有謁祠詩二首﹐同嵌壁間﹐足稱三絕。杭州兩遭兵劫﹐今不知興廢如何矣。

◎葛壯節父子名將葛壯節公雲飛爲水師名將﹐嘗僞作商舟以誘賊﹐東南海盜﹐擒刈極多。賊中謂之謠曰「莫逢葛﹐必不活。」公子以惇﹐徵粵寇有功﹐能以匹馬出入賊陣﹐賊屢披靡﹐呼之曰「銀槍小葛」﹐後亦殉難。

◎陸淸獻和平篤厚陸淸獻《三魚堂日記》云「始見魏環老﹐一見如舊識。言及丙辰冬推閩臬之時﹐皇上問嘉定﹑無錫兩縣俱好﹐朝議方推﹐而參疏夕至矣。環老言及之﹐尙怒形於色﹐余但自謝。至誠不足以感動上臺﹐無足怪也。」又一條云「辛未六月十四﹐在闕右門會議捐納保舉一事﹐忽起大風波﹐至二十二日始得寬免之旨。方顚沛時﹐最承相愛者﹐滿人則鐘申保﹐漢人則同衙門各道長﹐外如譚祖豫之計畫盤費﹐張長史之殷勤執贄﹐崔平山之躊躇前路﹐皆有古風。而沈樂存之慷慨願救﹐尢同衙門之傑出也。」淸獻官聲學派﹐冠冕昭代﹐世無異辭。觀此二事﹐於參劾不公之上司﹐絕無怨望﹐而於同朝故舊﹐偶有一言之申救﹐一事之圖維﹐耿耿不忘﹐一若眞受再生之徳者。非聖賢中人﹐那得如此和平﹐如此篤厚。

◎生員不葬親者不許科舉《三魚堂日記》云「邵二泉爲江右提學﹐行事﹐如生員不葬親者﹐不許科舉。又生員年少能文者﹐限其每季讀書若干。」此二事講求根本﹐有裨風教﹐可爲後來視學者法。

◎蔡文勤爲年羹堯所薦漳浦蔡文勤公之以庶常入都也﹐寶應喬教諭某﹐遇諸逆旅﹐見其舉止而異之。聞諸外舅甘撫胡期恆﹐胡以聞年大將軍﹐遂薦諸上﹐至大用。然文勤實不知也﹐見姚椿《晚學齋文集》。平湖顧廣譽云「年薦文勤事﹐與方侍郎作墓志﹑雷副憲序文集﹐所云奉特旨入都者不合﹐傳疑俟考。」余謂果有其事﹐年罹嚴譴﹐而公以恩遇始終﹐正見公之柴立不阿﹐世宗之知人則哲。

◎通誌堂經解陸淸獻公與昆山徐尙書爲同年﹐而意趣不合。嘗論尙書生平﹐謂晚年刻《通誌堂九經解》﹐爲第一善事。

◎西域聞見錄《西域聞見錄》﹐乾隆四十二年滿洲七十一撰。七十一嘗奉使西行﹐故語多確鑿﹐書中多垂誡﹐不甚誇耀武功﹐尢爲紀述佳手。蓋阮吾山司寇葵生﹐實爲潤色云。

◎管侍禦擬劾和┞武進管侍禦世銘﹐在臺垣﹐負抗直聲。一日﹐與友人酒坐﹐時和┞以伯爵官大學士﹐眾譽伯揆無虛口。侍禦被酒大言曰「諸君奚爲者﹖吾方有封事。」眾皆駭愕。是夕﹐侍禦歸邸捨﹐遽卒。見姚椿所作《管侍禦唐詩選書後》。姚聞之洪稚存太史子符孫﹐符孫得諸太史。太史與侍禦同裏友善﹐其言當不謬﹝按﹕姚文又云「錢通副灃以劾和┞﹐奉上命稽察軍機處﹐爲權幸所困﹐衣食不豫﹐寒悴以死。世皆疑其被毒﹐惜翁獨明其不然。」惜翁﹐指姬傳先生也﹞。

◎黃華知己無錫鄒小山侍郎一桂﹐工詩善畫﹐嘗繪菊百種﹐各題詩其上以進。上賜額四字﹐曰「黃華知己」。

◎父子視學山東北平黃昆圃侍郎叔琳﹐以康熙庚寅視學山東。越六十年﹐哲嗣忍廬都諫登賢﹐亦持節是邦﹐其訓士遴才﹐一以家訓爲規臬﹐士林誦之。

◎朱筠朱笥河先生齋名椒花舫﹐石君先生別字南崖﹐皆見覃溪復初齋詩。

◎別試回避道光丁未會試﹐山東孔慶瑚爲同考官﹐孔氏宗族應回避者數十人﹝按聖裔散處各省者﹐皆依衍聖公輩行﹐不紊昭穆。故每遇孔氏子孫有主考﹑同考之役﹐以同宗例須回避﹐不論籍貫﹞。禮部尙書祝慶藩以爲言﹐請復別試回避之例。上問國家原有此例﹐因何停止。慶藩對﹕「乾隆某科﹐有宰相子弟回避者﹐純皇帝恐臣僚與有私暱﹐乃停此例。」上曰「今年非亦有宰相子弟在回避中耶﹖」慶藩叩頭莫能對﹐遂罷官。

◎翁覃溪學士爲王文簡作生朝覃溪學士瓣香坡公﹐每歲十二月二十五日﹐輒集四方名士於蘇齋﹐爲公作生朝。後得本朝王文簡像﹐亦如祭坡公例。惟每祭文簡﹐必徧詢坐客﹐謂漁洋品古今五言詩﹐以盛唐爲宗﹐盛唐五言﹐又以《三昧集》王﹑孟諸家爲宗﹐而先生選五言詩於唐﹐止取五家﹐有韋﹑柳而無王﹑孟諸家﹐何也﹖請下一轉語﹐方許同列拜跪。

◎翔鳳閣七閣藏書﹐在奉天者曰文溯。敬按﹕太宗文皇帝統師入關﹐嘗釋奠於盛京文廟﹐卽立文館﹐築翔鳳閣以譯書史﹐實陪京文溯之先聲也。今日詞臣﹐詢以七閣規模﹐其茸者至不能舉淵﹑瀾﹑津﹑溯之目﹐豈復知巍然傑閣﹐有以翔鳳命名者﹐爲我朝文明肇始之基耶﹖

◎四書題詩題同在首場始於乾隆癸卯順天鄕試乾隆癸卯順天鄕試﹐考官三人﹐同考官十八人﹐皆用翰林出身﹐可爲詞林榮幸。以《四書》題﹑詩題同在首場﹐亦是科始。

◎省皂脂錢盧抱經學士文召﹐精於考索。每朋輩小集談藝﹐學士仰而沈思﹐以手頻摩其面。同人戲語﹐此省皂脂錢耳。

◎五客話舊圖康熙壬戌七月﹐王文簡公士禎﹑陳文貞公廷敬﹑徐健庵尙書乾學﹑王幼華給諫又旦﹑汪蛟門比部懋麟﹐集城南山莊。禹愼齋鴻臚之鼎作《五客話舊圖》﹐蛟門爲紀捲﹐藏澤州陳氏。

◎穆如淸風漧隆庚戌四月﹐上東巡﹐遣官祭尹吉甫墓﹐並垂問吉甫子孫。途次﹐適南薰徐來﹐上語侍臣曰「此卽詩所謂『穆如淸風』也。」髙宗稽古右文﹐天語典雅如此。

◎西林覺羅氏仕宦之盛滿洲西林覺羅氏﹐自步軍統領鄂拜曾官祭酒後﹐鄂拜侄鄂爾奇﹑侄孫鄂容安﹑玄孫潤祥﹐皆相繼長成均。潤祥字補臣﹐有四世司成詩卷。按﹕西林氏﹝西林實其姓﹐文端公鄂爾泰貴顯時﹐自稱西林鄂爾泰﹐世遂以西林爲文端別號矣。﹞自從龍入關﹐重侯累相﹐武達文通﹐在丰沛故家中﹐遺澤最遠。第一輩﹕福倫一等男爵﹔鐵寶副都統﹐兼一等男爵﹔鄂爾泰大學士﹐一等襄勤伯。第二輩﹕天保襲一等男﹔烏金內閣學士﹑禮部侍郎﹔鄂實副都統﹐徵葉爾羌陣亡﹐謚果壯﹔鄂容安進士﹐官至兩江總督﹐徵伊犁陣亡﹐謚剛烈。第三輩﹕鄂嶽散秩大臣﹑一等伯﹔鄂津伊犁領隊大臣。其餘中外一二品官﹐不可勝紀﹐如近日之盛京將軍都興阿﹐察哈爾都統三等男爵勇毅公西淩阿﹐江寧將軍穆騰阿﹐皆其族也。至橋門鐘鼓﹐四世人師﹐祖徳君恩﹐鐫之太學﹐則尢簪纓世冑﹐肩背難望者矣。

◎左舍人薦江忠烈湘陰左舍人宗植﹐今大學士恪靖伯兄也。少豁達﹐好談時務﹐歷贊大府帥戎幕﹐與伯相齊名。咸豐初年﹐洪逆起事﹐上命故相賽尙阿經略粵西軍務時﹐舍人方官京師﹐以賽相參佐非入﹐亟艸牘力薦江忠烈公於壽陽相國﹐壽陽遂上達天聽。忠烈之轉戰數省﹐丰功勁節﹐爲中興諸將眉目﹐實自舍人識拔始。

◎左舍人精占驗之學左舍人《愼文鈔》﹐有《與胡詠芝中丞書》﹝詠芝﹐文忠字﹔舍人子澄﹐文忠女婿也﹞云「咸豐三年冬﹐星孛翼軫﹐岷樵亡。五年熒惑在翼軫﹐犯左執法﹐羅山亡。八年星孛翼軫﹐掃上將﹐迪庵亡。」按﹕岷樵﹐江忠烈字﹔羅山﹐羅忠節﹔迪庵﹐李忠武也。康祺性好雜覽﹐獨於占驗推步之術﹐夙未研究﹐不知其言之當否。姑述之﹐以貽後之志天文者。

◎燒車禦史和┞柄國時﹐其家奴多乘髙車﹐橫行都市無所憚。湘鄕謝侍禦振定方巡城﹐遇焉﹐ㄏ而鞭之﹐火其車於衢﹐世稱「燒車禦史」。後二十餘年﹐侍禦子興﹐以固始縣令膺卓薦﹐召見﹐上從容問曰「汝卽燒車禦史之子乎﹖」不數月﹐特旨擢成都知府。

◎聖祖愛董香光字畫前明華亭尙書書畫﹐距今不過四百年﹐而眞迹絕少。蓋由聖祖皇帝最愛董筆﹐當時海內佳品﹐玉蹀金題﹐匯登祕閣。惟題「元宰」二字者﹐以上一字犯禦名﹐臣下不敢進覽﹐故尙有流落世間者。見《獨學廬二稿。董香光山水詩畫卷跋》。

郎潛紀聞初筆下

淸。陳康祺●卷八◎京師書攤京師書攤﹐今設琉璃廠火神廟﹐謂之廟市。考康熙朝諸公﹐皆稱慈仁寺買書﹐且長年有書攤﹐不似今之廟市僅新春半月也。相傳王文簡晚年﹐名益髙﹐海內訪先生者﹐率不相值﹐惟於慈仁寺書攤訪之﹐則無不見﹐亦一佳事。

◎部曹得與淸祕堂校書翁覃溪《復初齋集》題詩龕竹石圖詩注云「時與程魚門﹑姚姬傳校讎淸祕堂﹐同和東坡玉堂種竹詩。」按﹕時在乾隆戊子﹑己丑間﹐姬傳方官戶部﹐魚門亦尙未入翰林﹐可見當時部郎有才望者﹐原可與淸祕校書之役也。姬傳族孫瑩《石甫文鈔》﹐記是役非翰林爲纂修者八人﹐姚﹑程外﹐任大椿幼植亦預﹐余未詳。

◎儒官韻事漁洋三十九歲﹐以戶部福建司郎官典四川鄕試。後乾隆戊午﹐錢裴山楷亦三十九歲﹐以戶部福建司郎官奉是使。漁洋《蜀道集》用坡公密州詩三十九歲事﹐裴山亦追和其韻﹐可謂儒官韻事。余今年亦三十九歲矣﹐自前年補缺回避﹐不復作使星玉節之夢想﹐而斗大一城﹐尙如海上神山之可望不可卽。追溯前賢﹐不肖之相﹐區絕遠與。

◎三世翰林嘉慶己未﹐髙郵王引之﹑秀水錢昌齡﹑汾陽曹汝淵﹐同入翰林。是三家﹐皆三世翰林矣。科第淸門﹐衣冠盛事﹐王定保《摭言》未有也。

◎文淵閣藏書用禦寶乾隆壬寅﹐諭文淵閣新藏《四庫全書》﹐自四月四日始﹐每冊用禦寶二﹐前曰「文淵閣寶」﹐後曰「乾隆禦覽之寶」。

◎三家村國初趙氏寄園舊址﹐在今給孤寺鄰近。乾隆庚辰﹑辛巳間﹐王述庵侍郎﹑翁覃溪學士﹑諸桐嶼太史﹐結屋比鄰﹐時有「三家村」之目。

◎機聲燈影圖洪稚存太史亮吉﹐幼孤貧﹐母太夫人教之讀書。一日﹐太史從受《儀禮》﹐至「夫者﹐妻之天」﹐太夫人慟絕良久﹐呼曰「吾何戴矣﹗」遂廢此句。太史貴後﹐繪《機聲燈影圖》﹐徧求名輩詩筆表揚。同時巨人長徳﹐咸有題詠﹐見之嘉﹑道詩文集中甚多。

◎禮烈親王所乘馬禮烈親王﹐太宗文皇帝兄也。天聰間﹐薩爾滸山之戰﹐殲明兵四十萬﹐王功尢多﹐他如葉赫﹑烏拉諸部眾受降伐畔﹐亦復靡役不從﹐載在瑯書﹐炳如星日矣。相傳王所乘馬名克勒﹐國語稱棗驑馬﹐皂靑げ尾者也﹐髙七尺﹐長丈咫。是馬腹下旋毛如鱗﹐識者謂之龍種。每聞鼓鼙聲﹐輒矯首賁鬣﹐摧陷當衝。嘗病蹄﹐自跑地出泉﹐洗創卽愈﹐軍中呼曰聖水。蓋天祜大東﹐房星應瑞﹐元气之厚﹐𨿽一物亦神駿不凡也。馬舊有圖﹐藏禮王府﹐汪琬爲作傳﹐翁方綱爲長歌。

◎作官須從牧令出身林文忠撫蘇日﹐常謂僚屬曰「吾恨不從牧令出身﹐事事由實踐。」曾文正督兩江日﹐嘗曰「作官當從州縣作起﹐才立得腳住。」今士人通籍﹐多以翰林爲榮選﹐次亦望爲六部曹郎﹐以升途較外吏捷耳。國計民生﹐不稍畱意﹐𨿽宰輔何榮。而身爲州縣者﹐又往往急催科﹐緩撫字﹐瘠百姓﹐肥身家﹐案牘付之幕僚﹐耳目寄之胥吏﹐閱歷利獘﹐適濟姦貪﹐又不如京朝官之冷署浮沈﹐不致殃民誤國也。

◎林文忠公制一怒字林文忠性卞急﹐撫蘇日﹐嘗手書匾額於聽事之堂曰「制一怒字」。昔宋賢呂本中教屬吏﹐當先以暴怒爲戒﹐公以之自律﹐其克己功夫﹐尢切實已。

◎彭雪琴小孤山凱旋詩彭雪琴侍郎以水師克復小孤山﹐凱旋後﹐摩崖題句云「書生揮指戰船來﹐江上旌旗一色開﹐十萬雄師齊奏凱﹐彭郎奪得小姑回。」儒將風流﹐令人羨絕。

◎濰縣相國濰縣相國大拜時﹐太夫人猶無恙。宣麻日﹐公喜詠云「更無朝士稱前輩﹐尙有慈親喚小名。」瑉瑉一呼﹐不讓蘇易簡矣。

◎五經試士乾隆戊申﹐上以《相臺五經》鏤板﹐特築「五經萃室」藏之。舊例﹕科場試土﹐士各習一經﹐至是﹐始用《五經》連歲取士。蓋感動聖懷﹐實由倦翁舊刻也。

◎夢三大錢康熙乙丑﹐錢文端典禮闈﹐夢三大錢聯系。是科得錢文敏公維城﹐而文敏本房﹐則錢相人方伯琦也。覃溪詩﹐屢及是事。

◎士大夫制行之岸異國初﹐昆山歸處士莊﹐與亭林齊名﹐時有「歸奇顧怪」之目。後華亭陸爲字日爲﹐工畫﹐與同裏嚴載齊名﹐亦稱「陸癡嚴怪」。蓋士大夫浮沈裏﹐其制行稍岸異者﹐未有不使流俗人魚瞵鶚睨者也。

◎孫徵君講學容城孫徵君奇逢﹐講學夏峯﹐四方才俊﹐畱門下請業者﹐廊廡爲滿。湯文正以監司乞養歸﹐方授徒梁宋間﹐聞徵君名徳﹐造門問道﹐執弟子禮甚恭。讀書十年復出﹐略名位而崇天爵﹐薄浮榮而究性功﹐篤志謙光﹐非可望之今世士大夫矣。

◎薛祭酒薦孫奇逢順治初﹐祭酒薛所蘊薦容城孫奇逢﹐稱爲許衡﹑吳澄﹐請以奇逢長成均。奇逢固辭﹐事𨿽不行﹐其風古矣。

◎美授康熙朝鴻詞科﹐凡年老試不入格者﹐吏部爲裁量注官。惟容城杜越﹑太原傅山﹐聖祖命加中書舍人﹐時人嘆爲美授。

◎蘇門三賢國初﹐容城張果中﹑蠡縣彭了凡﹑西華理鬯和﹐並著奇節﹐皆與孫徵君奇逢友善。王漁洋謂之「蘇門三賢」。果中少任俠﹐明季左光斗﹑魏大中被逮﹐皆主其家。了凡明諸生﹐亂後遊河朔﹐依徵君以居﹐貞介絕俗﹔土人饋之粟﹐不受﹐餓死嘯臺傍﹐徵君題曰「餓夫墓」。鬯和本姓李﹐恥同闖賊﹐遂復大理之理﹝按﹕興化李嘉兆﹐卽南嶽上人﹐退翁父。甲申後﹐貽其子書﹐命復姓理氏﹐時未知鬯和事也﹐適與之合。天下傳爲二理﹞﹐徵君稱爲魯連後一人。三賢𨿽制行過中﹐而惇尙風節﹐砥礪淸修﹐聖人復生﹐當亦置之狂狷之列。嗚呼﹗學校如林﹐儒冠滿眼﹐卓彼三子﹐弗可及已﹝按﹕二理復姓﹐創古人所未有﹐不愧豪傑。而崇禎壬午﹐闖圍承天﹐乃有迎降通譜之巡按李振聲﹐恐寸磔其軀﹐不足餵理門犬豕也﹞。

◎顧閻李諸公之謙亭林先生《廣師篇》云「學究天人﹐確乎不拔﹐吾不如王錫闡。讀書爲己﹐探賾洞微﹐吾不如楊雪臣。獨精三禮﹐卓然經師﹐吾不如張爾岐。蕭然物外﹐自得天機﹐吾不如傅山。堅苦力學﹐五師而成﹐吾不如李。險阻備嘗﹐與時屈伸﹐吾不如路安卿。博聞彊記﹐羣書之府﹐吾不如吳任臣。文章爾雅﹐宅心和厚﹐吾不如朱彜尊。好學不倦﹐篤於朋友﹐吾不如王宏撰。精心六書﹐信而好古﹐吾不如張召。」百詩先生論人物﹐嘗稱吳志伊之博覽﹐徐勝力之彊記﹐自問不如。吾鄕李杲堂先生﹐最心折萬氏家學﹐嘗云「粹然有得﹐造次儒者﹐吾不如公擇。事古而信﹐篤志不分﹐吾不如季野。」杭大宗太史亦自謂﹕「吾經學不如吳東壁﹐史學不如全謝山﹐詩學不如厲樊榭。」數公皆經術湛精﹐文章淹貫﹐尙樂集思廣益﹐謙自下如此。今鄕裏晚學﹐粗識徑途﹐便謂朋輩中莫可與語﹐志髙气溢﹐宜其畫矣。

◎北學南學關學國初﹐孫徵君講學蘇門﹐號爲北學。余姚黃梨洲先生宗羲﹐教授其鄕﹐數往來明越間﹐開塾講肄﹐爲南學。關中之士﹐則羣奉西安李二曲先生﹐爲人倫模楷﹐世稱關學。二百餘年來﹐講堂茂艸﹐弦誦闃如﹐詞章儉陋之夫﹐挾科舉速化之術﹐儼然坐臯比﹐稱大師矣。

◎李二曲二曲主講關中﹐康熙中﹐初以隱逸薦﹐後以鴻博徵﹐皆稱病力辭。自謂不幸有此名﹐乃學道不醇﹐洗心不密﹐不能自晦所致。遂杜門斷交接﹐朋友詣之者﹐絕不得見。一日﹐白昆山顧炎武﹑元和惠周惕至﹐倒屣迎之﹐談燕極歡。一時門外瞻望顏色﹐伺候車騎者﹐駢肩累迹﹐幾如荀﹑陳會坐﹐李﹑郭同舟﹐東漢風流﹐再見今日也。

◎康處士陽康處士乃心﹐潛心理學﹐進退辭讓﹐一以聖賢爲準則。時秦人爲之語曰「關中二李﹐不如一康。」二李﹐謂二曲﹑天生也。

◎浙中三毛康熙間﹐蕭山毛西河奇齡﹑錢唐毛稚黃先舒﹑遂安毛會侯際可﹐俱以文章雄長東南壇坫。時海內謂之語曰「文中三豪﹐浙中三毛。」

◎王李遺風順治初年﹐宣城施愚山﹑萊陽宋直方﹑雲間周釜山﹐同官刑部。郎署多暇﹐敝車羸馬相過從﹐飲酒賦詩爲樂。一時都下盛傳﹐謂前明王﹑李諸君﹐白雲樓唱和遺風﹐居然不墜。同﹑光之交﹐余官西曹六年﹐同捨郎非章句腐儒﹐卽膏粱子弟﹐間有一二風雅之士﹐率厭苦應官畫諾﹐終歲不踏曹司門﹐白雲樓下﹐吟聲寂如﹐可嘆也。

◎甘露軒白雲樓又刑部福建司有甘露軒﹐配四川司之白雲樓﹐亦王﹑李當年賦詩唱和地。查查浦嗣栗詩所謂「甘露飛來綴柏枝」是也。

◎刑部白雲亭刑部白雲亭地形最低﹐夏秋雨後﹐輒排几案作橋﹐亭中水深至一二尺。阮吾山司寇詩云「十八曹司水際浮」者﹐今尙然也。然相傳以「沙擁翰林院﹐水淹三法司」爲吉兆﹐不解何義。

◎吳﹝B16g﹞次之風義國朝駢體﹐自以陳檢討爲開山﹐由其才气橫逸﹐澤古淵覃﹐而筆力又足以駕馭之。故隸事言情﹐具有六朝家法﹐一二俗調﹐不能爲全集疵也。降而《思綺》《林蕙》﹐气息ぃ弱﹐浪得名矣。顧聞吳﹝B16g﹞次慷慨義烈﹐惇尙友誼。長沙趙洞門總憲當柄用時﹐車馬輻輳﹐及罷歸出國門﹐送者三數人﹐﹝B16g﹞次與焉。其召還也﹐賓客復集﹐﹝B16g﹞次獨落落然蹤迹闊疏。合肥龔芝麓尙書提倡風雅﹐門生故吏徧九州﹐歿於客邸﹐兩孫煢煢孤露﹐無過存者。﹝B16g﹞次則哀而振之﹐撫其幼者如子﹐而字以愛女﹐至於成立﹐使名家子孫﹐無西華葛帔之嘆。風義如是﹐文章余技已。章檢討行誼亦純粹﹐見省府誌本傳。

◎嚴武伯不愧古之義俠虞山錢宗伯下世﹐其族人夙受卵翼者。妄意室中之藏﹐糾合亡賴少年﹐囂於宗伯愛妾所謂河東君者之室﹐詬厲萬端﹐河東君遂自殺。同縣嚴生武伯不勝其憤﹐鳴鼓艸檄﹐以聲厥罪﹐宗伯之家始安。夫宗伯以前朝魁碩﹐宗匠儒林﹐晚節摧頹﹐至盡喪其數十年談忠說孝之面目﹐其人誠不足論。第其生前獎借孤寒﹐陶成後進﹐一旦聲華澌滅﹐而平日依艸附木之輩﹐遂反唇而肆其訾﹐迄於家室漂搖﹐姬姜畢命﹐葛裙練帔﹐孤雛可憐﹐亦未始非人情之過薄。河東君一死報主﹐地下老尙書﹐不知相對作何語。若嚴生者﹐可不謂古之義俠與﹖

◎梁山舟錢唐梁侍講﹐初字元穎﹐偶得元貫酸齋行楷山舟字﹐揭之軒中﹐士林遂稱山舟先生。後陽羨任禮堂過雲間﹐於天馬山周氏見石刻山舟二字迹﹐類飛白﹐甚奇古﹐蓋趙承旨筆也。亟手拓一本﹐畀吳槎客騫攜至杭州﹐贈侍講。任﹑梁素未謀面﹐自此遂訂交﹐槎客賦長歌以紀。

◎秦小峴會試知貢舉之異數國朝舊制﹕會試知貢舉﹐非甲科人員﹐不開列。嘉慶十四年﹐特命無錫秦小峴侍郎﹐秦由乙榜起家﹐蓋異數云。

◎松陵四君畫像記計甫艸東﹑顧茂倫有孝﹑潘稼堂耒﹑吳漢槎兆騫﹐皆吳江人﹐皆以詩筆雄視當世﹐皆落拓無所遇。其郡人翁君小海﹐追慕典型﹐因畫像以示鄕裏。元和顧澗學博﹐有《松陵四君畫像記》。

◎顧千里校書之精劉向《別錄》始析校讎二字之義。鄭樵《通誌》﹐於《藝文略》亦附校讎之名。迨本朝乾嘉諸儒﹐說經鏗鏗﹐實事求是﹐而校讎之學﹐始覺前無古人。諸儒中校書最精﹐傳播最夥者﹐莫如元和顧學博千里﹝按﹕千里少嗜學﹐弱冠後﹐學者稱萬卷書生﹐見李徵君兆洛所撰墓志銘﹞。如胡果泉中丞之宋本《文選》﹑元本《通鑑》﹐孫淵如觀察之宋本《說文》《唐律疏義》《抱朴子》《古文苑》﹐吳山尊學士之《晏子》《韓非子》﹐張古愚太守之撫州本《禮記》﹑嚴州本《單疏儀禮》《鹽鐵論》﹐黃蕘圃孝廉之《周禮》《儀禮》《國策》﹐秦惇夫太史之《鬼穀子》《列子》《揚子法言》《奉天錄》《隸韻考證》《碑目考證》諸書﹐駱賓王﹑李元賓﹑呂衡州諸集﹐皆精審不苟﹐有功藝林。自頃發﹑撚交訌﹐中原兵火﹐故家舊籍﹐彊半散亡﹐而顧刻諸書﹐益珍如球璧矣。寒家插架中﹐所少者只秦刊數種﹐比年來田園蕪沒﹐仕宦蹉跎﹐惟此差不讓人。

◎札什倫布灤陽札什倫布﹝譯言須彌福壽之廟﹞﹐爲黃教喇嘛諷經坐牀之所。廟後第七層﹐供髙宗禦容。

◎熱河地名熱河墨斗嶺﹐又名云渡﹐見曾公亮《武經總要》及王沂公《行程錄》。聖祖渡此﹐賜名廣嶺。又棒錘峯卽酈道元所謂石挺﹐聖祖賜名磬錘。

◎慶雲石灤河三座塔﹐地有石﹐名慶雲﹐萬態奇峯﹐蓋宋花石綱之遺﹐艮嶽物也。前明曾移植瓊花島﹐不知何時遷置塞外。乾隆間﹐紀文達公以編校閣書﹐於役至此﹐始訪得之。

◎飛燕捉天鵝曲列聖巡幸木蘭﹐每秋彌行圍﹐例歌飛燕捉天鵝之曲。

◎避暑山莊避暑山莊前後七十二景﹐匾對皆先朝宸翰﹐髙宗禦筆尢多。

◎薊州郝氏道光間﹐薊州郝氏七世同居﹐食指千計﹐男耕女織﹐家法嚴整。士子讀書應考﹐入學中舉人﹐不赴禮部試﹐恐入仕也。出遊不得越二十里外。京外官奉使其地﹐咸主其家﹐備供頓﹐不纖悉累地方官吏。四民之往來﹐則具酒醴芻秣無虛日。其餘睦姻任卹﹐事不勝書﹐人皆稱郝善人云。康祺按﹕此事纖微無關掌故﹐而窮鄕編戶﹐有此馴良孝友之家﹐貞不絕俗﹐善不近名﹐古來獨行傳中﹐實所罕覯。亦足見我朝王化之行﹐首及畿甸﹐詳列於此﹐俾采風者有述焉。

◎戴文節公書畫錢唐戴文節公熙﹐夙工書畫。道光辛卯﹐爲鄕人沈文忠公兆霖畫雙桂﹐題南宋詞曰「占斷花中聲譽﹐香和韻﹐兩奇絕。」蓋文忠方應舉﹐寫此作利市也。是歲榜發﹐文忠名在第二﹐同人以爲畫讖。文節賀詩﹐遂有「桂林聲譽原無比﹐悔寫蟾宮第二枝」之句。後十年﹐文忠已疊秉使節﹐文節爲人畫《月桂圖》﹐述及前事﹐自謂畫不足﹐借人以傳。比同治初元﹐文忠奉命剿撫叛回﹐值秦中山水暴漲﹐沒於王事﹐而前三年庚申﹐文節早殉難杭州。藎臣碩輔﹐先後騎箕﹐譽望馨香﹐兩相輝映﹐則眞所謂畫讖矣。

◎太常仙蝶太常仙蝶﹐好與士大夫之風雅者作緣﹐或數千里相訪﹐值名人官奉常﹐則無不至。本朝勝流﹐紀此者多矣。以余所聞﹐吳縣潘鄭庵師祖蔭長太常時﹐蝶曾一至﹔仁和許星叔丈庚身以太常卿奉諱南歸﹐卜葬之日﹐蝶亦栩栩然來。頃閱戴文節公《題畫偶錄》﹐知道光二十九年立夏日﹐公在私宅﹐晨起﹐突見窗上一蝶﹐黃質黑章﹐四趺古朴﹐類枯葉。公子驚喜曰「兒聞仙蝶四趺﹐此良是。」公近窺之﹐略不畏人﹐惟屢張其翅﹐似索畫。公故善丹靑﹐遂取Ψ爲寫影﹐稿成卽入署﹝公時以少馬直南齋﹞。晚歸﹐蝶尙在﹐又張翅不已。公諦視﹐怪所寫未肖﹐復細模形色﹐及剝落處一一似之。回視公子﹐皆曰肖﹐蝶始翩然去。公自謂賃此宅幾二年﹐未見一蝶﹐是日院中來三蝶﹐皆久駐檐外﹐蓋其侍從云。淸衙久住﹐歲久通靈﹐徧識名流﹐至能擇人索畫﹐蝶誠仙矣。然遊戲人間﹐必畱此毫端之幻相﹐豈神仙猶好名與。

◎麟見亭數見仙蝶見亭河帥麟慶﹐官中書時﹐亦見仙蝶於薇垣﹐且至其第﹐又至河南開歸道署﹐又再至袁浦節署。時河帥適得金尙書光第《仙蝶圖》﹝尙書見仙蝶集於京寓馬纓花下而作﹐覃溪學士有詩﹞﹐因徧徵題詠﹐以識奇緣。案﹕河帥公輔世家﹐風流儒雅﹐政迹亦卓然有聲﹐宜蝶之遠道依依﹐過從尢數云。

◎道光六旬萬壽停止慶典道光辛丑八月﹐恭值聖壽六旬﹐部院臣工﹐照例奏請舉行慶典。宣宗以英夷內擾﹐海氛不靖﹐未兪所請。遂使萬國抑呼嵩之願﹐羣工廢宴鎬之儀﹐巨典崇禧﹐竟從貶損。蓋先朝愼重海疆﹐耄期憑幾之年﹐猶無日不以驅攘爲志也。

◎稼穡艱難太和門丹墀左之石闕﹐儲嘉量﹐丹墀下之石匱﹐儲米谷。值大駕出宮﹐鹵部中象負寶瓶﹐亦儲五穀。蓋先朝定制﹐寓意淵微﹐欲使聖子神孫﹐觸目有稼穡艱難之警也。

◎紀文達不沒人長乾隆丙子﹐紀文達公以扈從道出古北口﹐偶見旅壁一詩﹐剝落過半﹐中有「一水漲喧人語外﹐萬山靑到馬蹄前」二句﹐公奇賞之。壬午順天鄕試﹐公充同考官﹐得朱子穎孝純投詩作贄﹐則是聯在焉。因嘆鍼芥之契﹐果有夙因。後公出督閩學﹐嚴江舟中賦詩云「山色空淡似煙﹐參差綠到大江邊﹔斜陽流水推篷望﹐處處隨人欲上船。」嘗語子穎﹐謂此首實從萬山句脫胎﹐人言靑出於藍﹐今日乃藍出於靑。此固騷壇佳話﹐亦可見前輩之虛心盛徳﹐不沒人長也。

◎儒官榮遇介野園少宗伯福﹐嘗四主會試﹐四主鄕試﹐其他殿廷衡文﹐不可枚舉。嘗有恩榮宴詩云「鸚鵡新班宴禦園﹐摧頹老鶴也乘軒﹔龍津橋上黃金榜﹐四見門生作狀元。」於文襄公亦嘗贈以聯曰「天下文章同軌轍﹐門墻桃李半公卿。」可謂儒官榮遇。宗伯後以隨扈南巡﹐道卒。先一夕﹐有大星隕於舟前﹐殆天上奎婁﹐紅塵小謫﹐來助昌明之文運與。

◎蜣螂代硝磺水銀治鉛傷紀文達《灤陽續錄》載﹕阿文成公平定伊犁時﹐捕一瑪哈沁﹐問其何處得火藥。曰﹕蜣螂曝榦爲末﹐以鹿血調之﹐可代硝磺﹐但力少弱。又一蒙古臺吉云「鳥銃儲火藥鉛丸後﹐再取一干蜣螂﹐以細杖送入﹐則比尋常可遠出一二十步。文成試之﹐均驗。又瘍醫雲﹕水銀能蝕五金﹐金遇之則白﹐鉛遇之則化。凡戰陣鉛丸陷入骨肉者﹐但以水銀自創口灌滿﹐鉛卽化水﹐隨水銀而出﹐可免割取之苦。今火器盛行﹐行軍者不可不知。

◎紀文達公逸事﹝二則﹞

紀文達會試時﹐出孫端人宮允人龍門下。孫豪於酒﹐嘗憾文達不能飲﹐戲之曰「東坡長處﹐學之可也﹐何並其短處亦刻畫求似﹖」及公典試﹐得葛臨溪太史正華﹐酒量冠一世﹔公亟以書報孫。孫覆札云「吾再傳而得此君﹐聞之起舞﹐但終憾君是蜂腰耳。」承平士大夫詩場酒社﹐諧謔風流﹐令人慨慕。

紀文達自言﹕自四歲至老﹐未嘗一日離筆硯。乾隆壬子三月﹐偶在直廬﹐戲謂友人云﹕昔陶靖節自作挽歌﹐余亦自題一聯曰「浮沈宦海如鷗鳥﹐生死書叢似蠹魚。」百年之後﹐諸公書以見挽足矣。劉文淸公墉笑曰「上句殊不類公﹐若以挽陸耳山﹐乃確當耳。」越三日﹐而陸副憲訃音至。文達紀之《槐西雜誌》﹐以爲事有先兆云。

◎沈陽範氏國初沈陽範氏﹐勛業鼎盛。文肅公文程﹐翼贊龍飛﹐爲我朝阿衡﹑尙父。康熙初﹐三孽不靖﹐忠貞公承謨方撫閩﹐三年土室﹐卒殉封疆﹐又爲我朝睢陽﹑常山。偉略藎忠﹐後先踵起﹐洵海內第一世家。康祺按﹕範氏自有明中葉﹐由吳往戍﹐蓋文正公裔孫也。名相云礻乃﹐閱五百餘年又成閥閱﹐世皆謂天平冢地使然﹝天平山﹐屬蘇州﹐文正祖墓在焉﹞。不知文正父子﹐世徳郁積﹐實足致公侯復始之祥。而天祚聖淸﹐蚤於前朝全盛之年﹐預置髙平一脈於大東﹐爲異日眞人之佐命。事關興廢﹐豈區區疑龍撼龍之說所能爲功哉﹖

◎都門八古迹乾嘉間﹐詩人多賦都門八古迹。一爲法源寺磚塔﹐相傳安祿山﹑史思明建。一爲太醫院銅人﹐在署內藥王廟﹐作於宋天聖時﹐世謂從海湧出﹐非也。一爲報國寺窯變觀音像﹐髙尺餘﹐寶冠綠帔﹐手捧梵字輪。一爲潭柘寺妙嚴公主拜磚。公主元世祖女﹐削髮居寺中﹐持觀音文﹐禮大士﹐拜痕入磚﹐額手足五體皆具﹐歲久磚壞﹐獨畱兩足痕。明萬曆壬辰﹐孝定太后匣取入覽﹐藏之。一爲覺生寺大鐘﹐明永樂間鑄﹐萬曆間從經廠移置萬壽寺﹐乾隆八年移覺生寺。一爲崇國寺姚少師影堂﹐露頂袈裟趺坐。一爲慈壽九蓮菩薩像。九蓮菩薩﹐明孝定皇后夢中授經者也﹐覺而一字不遺﹐因作慈壽寺﹐建九蓮閣﹐塑菩薩像﹐跨一鳳而九首。相傳菩薩爲孝定前身。又長椿寺有黃綾紫軸﹐繪九朵素蓮花﹐題曰九蓮菩薩之位﹐卽孝定也。一爲刑部楊忠湣公手植楡﹐在北所。康祺按﹕都門古迹﹐唐已後明以前﹐見之載紀者甚夥﹔此八者﹐殆偶然寄興﹐或當時尙在者也。

◎窯變觀音窯變觀音像﹐昔髙宗臨幸﹐曾鐫銘詞﹐見禦制集。

◎拈花禪寺京師廣渠門內萬柳堂﹐爲國初益都相國別業。康熙時﹐大科初開﹐四方名士待詔金馬門者﹐恆燕集於此。後歸倉場侍郎石文桂﹐旋施爲寺﹐聖祖賜額爲拈花禪寺。乾隆壬申﹐遼東李チ靑山人豸﹐招詩人修禊寺中﹐寧邸秋明主人聞之﹐攜酒肴歌吹來會﹐凡二十有二人﹐咸有賦詠。燕郊春事﹐朱邸謙光﹐詩虎酒龍﹐分張旗鼓﹐洵升平之嘉話﹐騷雅之淸遊也。余入都﹐曾一叩寺門﹐孱僧捫虱﹐古佛臥階﹐萬樹垂楊﹐無復一絲靑翠。回車不覺唏嘆曰「康﹑乾二朝士大夫﹐眞神仙中人。」﹝按﹕元廉希憲萬柳堂﹐在京師右安門外﹐今亦無迹。﹞

◎溫典史殉節乾隆甲辰﹐甘肅小山逆回田五爲亂﹐聚石峯堡﹐大肆淫掠﹐遂犯通渭城。知縣王﹐割須竄鄕裏。典史溫模﹐福建長樂人﹐夙有惠政﹐聞變﹐率兵民登陴固守七晝夜﹐會糧盡城陷﹐正衣冠北向拜﹐遂自經。事平﹐大學士阿公﹑嘉勇侯福公以聞﹐純皇帝嘉悼之﹐有「取義捨生﹐賞延於世」之諭﹐贈府知事﹐加知縣銜﹐旋晉道銜﹐賜祭葬﹐入祀昭忠祠﹐蔭一子知縣。諸被難者﹐咸有卹蔭﹐而置王於法。流外微官﹐赫然忠義﹐誰謂哦松射鴨之中無豪傑士與﹖

◎非科甲人員不得與聞秋讞淵如先生官直隸司主事時﹐領部務者相國阿文成公桂﹑大司寇胡莊敏公季堂﹐皆刮目相待﹐派辦秋審。先生獨傅古亭疑﹐多所全活。外任陳臬﹐七月平反至數十百條﹐雪死罪誣服者十餘。亦不以之罪州縣官﹐曰「州縣豈能盡明刑律﹐皆幕僚誤之也。」蓋儒者之效如此。我輩承乏秋官﹐本當神明法外﹐依古義以求平﹐若事事按律科斷﹐則一刀筆吏足以了之﹐何以睿皇帝煌煌聖諭﹐非甲科人員不得與聞秋讞乎﹖余在刑部時﹐嘗有句云「幸逢堯舜求刑措﹐敢學申韓號法家。」同官輒笑爲迂﹐可嘆也。

◎戴文節張文節錢唐戴文節公以侍郎乞休﹐殉庚申粵逆之難﹐其絕命詩云「傷心蒿目挽時艱﹐八載籌防總汗顏﹐撒手白雲堆裏去﹐從今永不到人間。」越歲辛酉﹐杭州再陷﹐時張小巖編修洵奉諱家居﹐相助城守﹐城破﹐率妻子殉焉。張與公同縣﹐公投池﹐張亦投井死。張絕命詩﹐並有「白雲堆裏吾將去﹐前輩風流有戴公」之句。後經朝官請卹﹐亦謚文節。二公皆無守土之責﹐就義成仁﹐前輝後映﹐足爲湖山增色矣。

◎嘉勇貝子乾隆間﹐嘉勇貝子援諸羅時﹐壯勇公海蘭察前行﹐行約百里﹐貝子督師繼進。夜大雨﹐天黑如墨﹐遇土山﹐駐軍山頂。貝子中坐﹐隨軍官圍貝子坐﹐外親軍﹑外正軍皆圍坐。賊遊兵近山﹐踐泥濘過﹐火炬千萬﹐賊自炬中窺山﹐黝黑無所見﹐疑有軍﹐發銃炮擊之。貝子令曰「無出聲﹐無動。」久之﹐賊過盡﹐雨霽天益明。壯勇公已入諸羅城﹐捷使至﹐軍始起行﹐無一傷﹐視銃炮子皆歷落入山腹。又貝子徵衛藏時﹐有隘道幾一里﹐賊屯軍守隘北甚嚴﹐大軍屯隘南三十里許﹐貝子調軍伏隘東西﹐而以前軍分五軍攻隘﹐疊退疊進﹐戰一日蓋數十勝負。貝子在大軍中﹐前軍軍報沓至﹐不動。及二更﹐前軍大敗﹐退不止﹐賊逐前軍出隘南﹐炮聲大震﹐火炬盡﹐照耀如白晝﹐東西伏軍皆起﹐賊驚退﹐相蹂躪﹐我軍蹙之入隘。貝子急上馬﹐萬騎齊足﹐頃刻至隘口。前軍伏軍已過隘﹐聞貝子至﹐勇气百倍﹐大軍乘勢合攻﹐遂夷賊屯﹐追奔五十里而後止。又貝子平林爽文時﹐凱旋自三衢﹐方舟下嚴陵江﹐舟設重樓﹐陳百戲﹐中軍鼓吹競作﹐從官舟銜舳艫﹐並兩岸直下﹐軍容之盛﹐爲史策所未有。嘉慶元年﹐貴州平苗之役﹐五月丁巳﹐有大大星隕於西南﹐聲隆隆然﹐數百里皆聞見嘆詫。逾日﹐一騎白衣冠﹐自大營來﹐知貝子薨矣。右節錄惲敬《大雲山房稿》紀言。惲自言聞之同時在軍中者﹐乾嘉距今才百年﹐其時戚懿重臣﹐忠勇驍果如是﹐蓋猶有開國遺風矣。

◎窮通翁國初提學道多以郎中任之。康熙間﹐江浙兩省始攺用翰林官﹐以吉水李振裕視學江南﹐太倉王視學浙江。王時爲贊善﹐取士公明﹐浙人有「窮通翁」之謠。謂公所獎拔﹐皆寒士宿學而能文者也。

◎大學士兼經筵講官國初沿明舊制﹐閣臣例不兼經筵。雍正以前﹐惟昆山﹑桐城﹑澤州﹑太倉四相國﹐以大學士兼經筵講官﹐蓋殊數也。

◎開捐增置通州倉廒康熙五十一年﹐通州增置倉廒﹐科臣奏請開捐﹐下內閣九卿議。惟安溪李文貞公及太倉相國王﹐皆不畫題。

◎孝惠皇太后升議康熙五十七年﹐孝惠皇太后升﹐議者以孝康皇太后升已久﹐欲位其次。大學士王議曰「皇上聖孝格天﹐曩者太皇太后廟時﹐不以躋孝端之上﹐今肯以孝康躋孝惠之上乎﹖」議者不從公言﹐上果以爲非是﹐令攺正焉。

◎太倉相國有人倫之鑑太倉相國﹐素有人倫之鑑。文臣如範時崇﹑陳賓﹑朱軾﹑李陳常﹐武臣如穆廷┉﹑杜呈泗﹐皆公所薦舉﹐後多知名﹝已上五則﹐見錢大昕《文淵閣大學士王公傳》﹞。

◎武虛谷杖和┞番役乾隆五十七年﹐和┞方秉政﹐兼步軍統領﹐遣番役四出調事﹐攜徒眾﹐持兵刃﹐爲暴民間﹐官吏莫敢問。一日至山東博山縣﹐飲博恣肆。知縣聞卽捕之﹐至庭不跪﹐以牌示知縣曰「吾提督差也。」詰之曰「牌令汝合地方官捕盜﹐汝來三日﹐不吾謁。且牌止二人﹐而率多徒何也﹖」擒而杖之。知縣卒以是去官﹐博山民若失慈母﹐而和┞遂亦不復使番役出京師。蓋知縣事者﹐偃師武億虛谷先生也。先生邃經學﹐考證金石﹐多精論卓見﹐循吏儒林﹐相表裏如是。戢暴馴良之異政﹐柰何與不讀書人謀之。

◎紀文達撰恭進四庫全書表乾隆朝開四庫全書館﹐惟紀文達公昀始終其事﹐其後恭進全書表﹐相傳公振筆疾書﹐文不加點﹐同館莫不嘆服。時總其事者﹐復令陸耳山副憲錫熊﹑吳稷堂學士省欽﹐合撰一表﹐終不愜意﹐乃以公所撰表書二人銜名以進。純皇帝閱未終捲﹐顧謂諸臣曰﹕此表必紀某所撰﹐遂特命加賞一分。文達碩學鴻才﹐固爲本朝有數人物﹐亦由遭際隆盛﹐睿照如神﹐天球河圖﹐獲供明堂淸廟之用﹐可嘆羨也。

◎濰縣令之淸操河南侯戶部抒愫﹐順治壬辰進士。令濰縣時﹐淸操絕人。大賈郭某﹐陷於訟﹐薦紳爲之請者以十數﹐侯閉閣不與通。同年某方守萊州﹐移書懲責﹐侯佯爲莫解。復曰「濫竽作吏﹐曠職懷慚﹐苟有可以報朝廷﹑愛百姓者﹐教之敢不惟命。」守意沮。方抒愫出宰﹐其兄抒惲語之曰「吾家世淸白﹐若以一錢歸﹐吾不復弟視若矣。」故愫以淸節特聞﹐兄之教也。見田雯《古歡堂集》。康祺上書乞外﹐行作令矣。先兄履伯先生耿介方嚴﹐不後於抒惲﹐自兩弟入仕﹐遺書勗責﹐口不言錢﹐余他日百里牽絲﹐計惟西江杯水﹐郁林片石﹐淸操勉樹﹐方足以承祖徳而保兄風﹐書此聊自箴也。

●卷九◎方侍郎勉李文貞語李文貞公光地﹐以直撫入相﹐桐城方侍郎苞叩之曰「自入國朝﹐以科目躋玆位者﹐凡幾﹖」公曰「屈指得五十餘人。」侍郎曰「甫六十年而已得五十餘人﹐則其不足重也明矣﹐望公更求其可重者。」見《望溪集》。以文貞名儒名相﹐媲迹臯夔﹐侍郎猶勉之如此。後之人倘經綸理學不逮文貞萬萬者﹐復以諛言日至﹐讜論無聞﹐或純任權術﹐或曲謹小廉﹐依恃寬大﹐自命賢相﹐恐鼎折覆飠束之譏﹐不待終日矣﹐可不危與﹗

◎髙宗以雞雛待飼圖墨刻頒賜直省督撫髙宗禦筆偶仿李迪《雞雛待飼圖》墨刻﹐頒賜直省督撫﹐並諭廣爲摹刻﹐徧及藩臬以下有司各官﹐俾知畱心民瘼﹐勉奏循良。聖天子在宥如傷﹐𨿽遊藝餘閒﹐而誠求保赤之懷﹐寓諸楮墨。凡爲本朝臣子﹐有牧民之責者﹐念之哉。按﹕孟子有受人牛羊求牧與芻之諭﹐宋儒黃勉齋先生宰臨川時﹐有云「邑民猶雞雛也﹐令其母也。」聖意蓋卽本此。

◎兄弟四人同案入學吳文節公文督學中州時﹐祥符劉氏同胞四人﹐同案充學官弟子﹐後皆成進士﹐亦佳話也。

◎會試總裁及順天主試員數嘉慶以前﹐會試總裁多一正﹑兩副。咸豐以前﹐順天主考或兩正﹑兩副﹐或一正﹑兩副。自嘉慶己未科後春闈﹐同治甲子科後京兆闈﹐無不一正﹑三副﹐此亦科場故實所當知者。

◎金陵士大夫節烈粵匪踞金陵﹐士夫陷賊中者﹐多以節烈著聞。副賊楊秀淸嘗設策開僞科﹐逼多士賦詩﹐題曰「四海之內皆東王」。有諸生鄭之僑者﹐作詩痛詆﹐起句云「四海皆淸土﹐安容鼠輩狂﹔人皆思北闕﹐世忽有東王。」賊大怒﹐支解之。廩生張繼庚﹐佯與賊暱﹐結爲內應﹐七上書向忠武公﹐復親謁公營圖反正。會大雪失期﹐事泄被拘﹐賊窮治黨與﹐榜笞刺﹐身無完膚﹐終不累一人。賊復餌以甘言﹐乃請示僞官冊﹐指其悍者三十餘人﹐賊皆立斬之。旣而悟﹐始磔君。君臨刑作絕命詞﹐有云「拔不去眼中釘﹐嘔不盡心頭血。吁嗟窮途窮﹐空抱烈士烈。殺賊苦無權﹐罵賊猶有舌。」詞及上向公書﹐江寧人至今猶傳誦。又諸生夏宗銑者﹐賊脇就試﹐終捲有罵賊語﹐亦被磔。又張君同謀金和﹑賈鐘麟﹑李鈞祥﹑何師孟﹐皆諸生。韋布嘗引官兵入伏城中﹐夜起殺賊﹐以有備不得逞﹐後不知所終。嗚呼﹗江寧之變﹐大府帥駐兵小孤山﹐聞警失措﹐全軍嘩潰﹐坐失長江天設之險。迨雄城繼陷﹐身死輿中﹐碧血模糊﹐幸廁忠義。而東南人士﹐翩翩衣冠科目中人﹐至有以五色布裹頭﹐署軍師旅帥僞銜﹐偸活艸間﹐受昏制謬封而不惜者。迄今中興二十年﹐度此輩亦大半槁項死﹐以視諸君子艱難求濟﹐慷慨殉生﹐薄祿未沾﹐大義是荷﹐其輕重之區﹐豈直泰山之於鴻毛哉﹖

◎塗侍郎遭遇之隆乾隆間﹐南昌塗侍郎逢震﹐以一甲第二人及第﹐由編修充宣諭化導使。未散館﹐授中允﹐歷侍讀﹐署學士﹐充講官﹐直上齋﹐擢內閣學士﹐升工部侍郎。自釋褐至卿貳﹐才兩載耳。儒臣遭遇之隆﹐莫與爲比。蔣心余太史作公墓志﹐稱其生有異稟﹐內行純密﹐通達政體﹐曲盡人情﹐先朝不次之恩﹐蓋有自來矣。

◎增聖廟從祀咸豐六年﹐河南學政兪蔭甫編修樾﹐奏請援蘧瑗之例﹐以鄭公孫僑從祀文廟兩廡﹐又請孔子兄孟皮配享崇聖祠﹐詔下禮部議﹐皆如所請。

◎兪編修文廟祀典議編修《賓萌集》中載文廟祀典議﹐略曰「今所傳《毛詩故訓傳》者﹐大毛公亨所爲也。大毛公之詩﹐其源出於子夏﹐鄭康成本之而爲箋﹐孔穎達因之而爲正義。乃文廟從祀﹐有小毛公萇﹐而無大毛公亨﹐非先河後海之義﹐宜增入者一。」又曰「漢大尉南ト祭酒許愼﹐學於賈逵﹐從受古學﹐著《說文解字》十四篇﹐凡古文舊說散失無傳者﹐賴其書猶存什一。鄭康成注《禮》﹐嘗徵引及之。愼又著《五經異義》﹐貫通經學。著述非一﹐而《說文解字》一書﹐猶爲言小學者所宗。今春秋有事文廟﹐愼不得與配享之列﹐無乃闕與。宜增入者二。」編修又有孔忠移祀祟聖祠議﹐略曰「《家語》稱﹐孔忠字子蔑﹐孔子兄子﹐卽孟皮之子。今從祀大成殿東廡﹐位在狄黑下﹑公西╀上。然忠乃子思子之從伯叔父﹐子思子爲四配之一﹐祭於殿上﹐而孔忠祭於廡﹐揆之倫理﹐有未順焉。伏思顏路﹑曾皙﹐並孔子弟子﹐今不祀兩廡而入崇聖祠者﹐避其子顏子﹑曾子也。孔忠於子思非父子﹐然禮曰﹐兄弟之子猶子也﹝康祺案﹕古人於兄弟之子﹐無不稱子者﹐《漢書》疏廣﹑疏受傳可證也﹞﹐竊謂孔忠宜移祀崇聖祠﹐以安子思之神」云云。編修自中州罷歸﹐閉關抱經﹐撰著繁富﹐其抗議祀典﹐多有根據﹐甚愜士心。

◎曹劍亭劾和┞和┞在政府時﹐上海曹劍亭侍禦錫寶﹐上書論劾﹐同朝多咋舌者。侍禦至熱河待罪﹐純皇帝召入﹐諭之曰「爾讀書人不讀《易》與﹖君不密則失臣﹐臣不密則失身。」侍禦叩頭流涕而出。至仁廟時﹐事益大白﹐璽書褒美﹐天下咸嘆遭際聖明﹐直臣非不可爲也﹝詳見卷四﹞。

◎破敗書廚戴簡恪公惇元官司寇日﹐朝士呼爲破敗書廚。以公萬卷羅胸﹐而粗服敝車﹐外觀極寒儉也。康祺初入西曹﹐聞司員中前輩言之。

◎崇祀關公咸豐中﹐以蜀漢漢壽亭侯關公靈應尢著﹐制詔禮官﹐晉之中祀﹐於是廟制與句龍﹑棄﹑孔子侔盛比尊﹐牲牢舞佾﹐靡不登進﹐崇極大神之義﹐蔑以加矣。

◎光緒四年晉豫旱災本年晉豫奇荒﹐畿輔亢旱﹐朝廷議蠲議賑﹐大沛恩施﹐下詔責躬﹐至有「天降鞠凶﹐何不移於宮廷」之語。二月初五日﹐諭內務府﹐將宮闈應用之需﹐力加裁減﹐省節浮費﹐以益賑需。聞近日兩宮皇太后率皇上露禱長跽﹐至三四時之久﹐仰望星月皎然﹐至於慟哭。舊例﹐祈雨疏文﹐由翰林院撰擬。此次特命南書房恭進﹐辭語迫切﹐幾逾桑林之禱。具名稱臣某某氏﹑某某氏﹐率子男某某﹐亦創舉也﹝南齋撰進稱妾臣﹐禦筆去妾字﹞。我聖母敬天卹民﹐側身修行如此﹐眞乃女中堯舜。內外臣工﹐若復因循泄沓﹐上損天和﹐何以自容於覆幬與﹖﹝時光緒四年戊寅﹞

◎光緒四年因旱災下詔求直言時下詔求直言﹐士气頓奮﹐封章日繁。翰林院侍講張佩綸請殺四川提督李有恆﹐吏部主事趙林請斬烏魯木齊提督成祿﹝二弁皆縱兵殃民﹐經奏參者﹞。佩綸與司業寶廷﹑編修何金壽﹐皆請訓責樞臣。學士黃體芳﹐參戶部尙書董恂屯膏召怨﹐請屏斥姦邪。洗馬廖壽恆﹐參大學士李鴻章侈泰因循﹐左右無一正人﹐請旨訓誡。體芳折𨿽因措詞過當﹐付吏議﹐旋蒙寬宥。其餘條陳善政﹐指畫賑務者﹐不可枚舉。可見省臺衮衮﹐直節良多﹐博問周咨﹐原可收芻蕘之益。聞二三貴人﹐尙有謂新進建言徒淆朝廷耳目者。噫﹗

◎父子連科典試一省嘉慶丁卯﹐程鶴樵國仁以禦史典試陜甘﹐次年戊辰﹐其子小鶴太史家督繼之。父子連科典試一省﹐亦佳話也。陜生有張樹徳者﹐鶴樵賞其文﹐已入彀矣﹐次場不合例被黜﹐因附刊張作於魁捲後﹐語其子以謂交臂失此才。次年﹐果得售﹐蓋卽乃翁擬中之名次也。丁卯﹐正主考爲姚伯昂侍郎元之。侍郎喜談因果﹐尢重師生之義﹐嘗以爲文字淵源﹐三生夙契﹐𨿽父子不能相假云﹝事見《池上艸堂筆記》﹞。

◎宛平劉少司空子孫之盛宛平劉少司空鐘宛﹐國初以祕書院學士出撫山東﹐旋晉秩工部侍郎﹐告歸八年﹐方值杖家之歲。時已有子女二十八人﹐內外孫十一人﹐一門羣從﹐章綬鼎盛﹐可謂殊榮曼福﹐備於一身已。

◎二老垂綸圖吳江徐虹亭﹑秀水朱竹二先生﹐少負才名﹐定交輦下﹐後同被徵﹐同入史館﹐相宅同居。虹亭就徵之日﹐屬友繪《楓江漁父圖》﹔竹題詩﹐有「驚起沙鷗定相笑﹐黑頭未稱作漁翁」之句。又塡《摸魚子》詞﹐前調云「怕白水撈蝦﹐紅闌斗鴨﹐與爾便無分。」後調云「料八測塘邊﹐三髙祠裏﹐讓我醉眠穩。」旣而竹謫官﹐虹亭亦言歸﹐所居𨿽壤畫江浙﹐然郵簽百里而近﹐朝掛席而夕抵其廬﹐一舸往還﹐互商舊業。白頭二老﹐隱系東南文獻之傳﹐後生望見者﹐咸以神仙目之。徐﹑朱本姻戚﹐虹亭七十時﹐竹往祝﹐因命工爲《二老垂綸圖》。

◎朱屈酒樓題壁康熙庚子﹐竹偕粵東詩人屈翁山會飲杭州酒樓﹐拍浮屢日﹐大醉題壁云「毋輕視此樓。秀水朱十﹑南海屈五﹐曾畱此信宿。後有登者﹐作仙人黃鶴樓觀可也。庚子九月晦日。」余謂是舉出自竹﹐自是雅事﹐若末生晚學﹐妄擬前輩風流﹐便狂放不可向邇矣。李太白著宮錦袍﹐醉眠長安市上﹐純是爛漫天眞﹐千古豈容第二人裝點此番舉動。

◎昆山徐太夫人教子之嚴昆山三徐之太夫人﹐亭林先生女弟也。世稱其教子極嚴﹐課誦恆至夜午不輟。三徐旣貴﹐每奉命握文柄﹐太夫人必以矢愼矢公﹑甄擢寒爲勗。太夫人未六十﹐立齋已登九列﹐持節秦中﹐所識拔多知名士。健庵以編修總裁北闈﹐果亭以編修典試吾浙﹐亦無愧金篦玉尺﹐皆母教也。太夫人三子﹐皆登鼎甲。一女歸長洲申菽旆﹐中江南省元。錦韜象服﹐牙笏盈牀﹐國初至今將三百年﹐閨闈中尙無與比肩者。

◎王漁洋得賢耦漁洋先生司李揚州﹐文士輻輳﹐弦詩角酒無虛日﹐餘韻遺風﹐足爲風塵吏增色。聞先生妻張夫人﹐實賢耦。閩人許必﹐以會試入京師﹐道出邗江﹐金盡告急。先生無以應﹐有憂色﹐夫人遂脫跳脫於腕。徐夜者﹐字東癡﹐隱居東臯鄭潢河上﹐貧且老﹐𨿽凍餓不以干人。會大風雪﹐夫人出絮帛謂先生曰「君得毋念徐先生寒乎﹖曷以遺之。」其賢敏若是。

◎阮刻十三經校勘記江西南昌學所刻《十三經注疏》﹐四百十六卷﹐卷末各附校勘記﹐阮文達公巡撫時捐貲校刻者也。校勘記𨿽勘於江右﹐實成於吾浙﹐蓋公撫浙時﹐出舊藏宋版十行本十一經﹐及《儀禮》《爾雅》單疏本爲主﹐更羅致他善本﹐屬詁經精舍髙才生分撰成書。《易》《梁》《孟子》屬元和李銳﹐《書》《儀禮》屬徳淸徐養原﹐《詩》屬元和顧廣圻﹐《周禮》《公羊》《爾雅》屬武進臧庸﹐《禮記》屬臨海洪震煊﹐《春秋左傳》《孝經》屬錢唐嚴傑﹐《論語》屬仁和孫同元。惜南昌刊版時﹐原校諸君大半星散﹐公亦移節河南。刊者意在速成﹐遂不免小有舛誤云。

◎翁學士摹刻石經殘字於南昌學宮人但知南昌學藏注疏﹐以爲西江文物之幸。按﹕大興翁覃溪先生方綱督學江西時﹐嘗合平生所見錢唐黃氏﹑如臯姜氏﹑金匱錢氏﹐摹《熹平石經》一十二段殘字六百七十有五﹐勒於南昌學宮﹐詳見《復初齋集》及《兩漢金石記》。昭代魁儒﹐後先持節﹐古今瑰寶﹐萃於一區﹐固地運使然﹐亦可見乾嘉時承平气象﹐二三公卿﹐振興風教乃如此。

◎三閨秀有功列女傳宋建安余靖本《列女傳》﹐舊有圖繪﹐相傳出晉人手。顧廣圻千里嘗影雕而去。其圖道光間阮公子福重刻於嶺南﹐而文達第九女季蘭補爲之圖﹐可謂淸門韻事矣。按﹕棲霞郝蘭臯比部懿行之夫人王照圓﹐嘗注《列女傳》﹐今附刊比部全書後﹔而錢唐汪小米舍人遠孫淑配梁瑞﹐亦嘗校注付梓。三閨秀時代相近﹐並有功於是書﹐彤管淸徽﹐一時鼎峙﹐韻矣哉。

◎全謝山淡於宦情謝山先生以翰林攺外﹐宦情頓淡。李穆堂侍郎勸其就銓﹐先生呈以詩曰「生平坐笑陶彭澤﹐豈有牽絲百里才。秫未成醪身已去﹐先幾何待督郵來。」後髙宗南巡﹐梁文莊公將薦之﹐亦以詩代柬辭謝﹐有「故人代我關情處﹐莫學瓊山彊定山」之句。名山著書﹐自有千古﹐靴塵手版﹐豈我輩所優爲。僕爲饑驅﹐孟浪一出﹐洵有愧鄕邦先正多多矣。

◎道光二年粵東大火道光二年壬午秋九月己丑夜二鼓﹐粵東省垣西關火﹐火作而風﹐始於第七鋪餅肆﹐夜中逾打銅街﹐庚寅晨及十三行﹐日晡及杉木欄。是日風甚﹐夜愈甚。翼日辛卯﹐食時風息火熠﹐凡毀街七十餘﹐巷十之﹐房舍萬餘間﹐廣一里﹐縱七之﹐焚死者數十人﹐蹂而死於達觀橋者二十七人。郁攸之災﹐百歲翁嘆爲未有。按﹕粵東是時番船漸通﹐洋商初盛﹐珠貝瑰貨﹐族於西關﹐酒海肉林﹐プ衣珍食﹐起家屠儈﹐淫侈亡等﹐天殆怒其妖邪﹐使海市蜃樓﹐盡付於祝回之一炬﹐垂戒不可謂不嚴。無如醉夢中人﹐頑不知惕﹐以致逆氛祆教﹐漸染東南﹐閱數十年而未能湔滌﹐可哀也已。按﹕國初乾隆而後﹐淮綱日盛﹐揚商奢靡甲九州﹐致有三十五年十二月儀徵鹽船之燼﹐及粵寇之亂﹐受禍最深﹐牢盆至今衰落。今日之粵東﹐廝養公卿﹐狗馬紈﹐徒手百萬﹐家陶﹑白而戶程﹑羅﹐盛極必衰﹐豈果無閉關絕市之日與﹖

◎雷翠庭副憲雅量雷翠庭副憲釒宏﹐立朝謇諤﹐貞介絕塵﹐其雅量亦不可及。家居時﹐客至﹐三呼從人捧茶來﹐未應﹐公亦怡然。或問之﹐曰「在家廩給薄﹐此輩自懶於趨承耳。」

◎國畜道光二十一年﹐西人踞吾郡﹐掠耕牛爲糧。一酋方屠牛﹐忽一牛突起﹐角出酋肝腸﹐血淥淥倒地。羣酋奔救﹐皆受創﹐十餘輩莫能制。乃列陳排銃﹐與牛戰﹐牛始死。明年﹐陷乍浦。一酋乘馬率羣醜沿江行﹐入海鹽界之白沃廟﹐馬忽顚酋墮。酋故し捷﹐再騰上﹐再墮。酋大怒﹐將復起﹐馬亟反身踞酋腹﹐舉前蹄擊酋﹐酋斃。馬乃狂奔﹐羣酋駭潰﹐海鹽獲全。馬亦掠之中國人者﹐錢唐戴文節公熙《習苦齋集》記其詳﹐稱之曰「國畜」﹐題之曰「二忠」。嗚呼﹗誠不愧已。凡物同類者必相暱﹐異類者必相仇﹐相暱者媚之惟恐其不歡﹐相仇者殘之惟恐其不力。是一馬一牛﹐觸犬羊之膻穢﹐不能須臾暫忍﹐必出死力以與之爭衡﹐𨿽戴角披毛﹐殆蚤具人性者與﹖

◎翁學士晚年目力之勝相傳翁覃溪學士垂老康彊﹐目力尢勝﹐六七十時猶能於燈下作細書﹐閱蠅頭字﹐不假。每歲元旦﹐必用西瓜子仁書四楷字﹐五十後曰「萬壽無疆」﹐六十後曰「天子萬年」﹐至七十後猶能寫「天下太平」云﹐可謂異稟﹝按﹕翁氏家事略記載﹐英和按云﹕先生每於一粒胡麻上﹐作「一片冰心在玉壺」七字﹐則尢爲神技矣﹞。

◎董文恭公脂麻上書天下太平四字賈氏《郡齋筆乘》記﹕富陽董文恭公晚歲﹐每元日朝賀歸第﹐坐廳事﹐於脂麻一粒上莊書「天下太平」四字﹐豪芒彪炳。

◎戴文節公熙以書畫受知宣宗戴文節公熙﹐以書畫供奉南齋﹐道光戊戌﹐被命視廣東學。陛辭日﹐宣宗諭之曰「汝畫筆淸絕﹐然胸中﹑目中﹐只是吳越間山水。此行獲睹匡廬﹑羅浮之勝﹐巖演迆﹐雄麗奧曲﹐別有一種奇致﹐於畫理當益進。汝品學朕素知﹐公餘遊藝﹐兼可成全老畫師也。」公謝而出﹐途次﹐遇名勝輒研弄丹墨﹐自江右至嶺南﹐一壑一丘﹐咸爲寫照。抵粵一載﹐裝巨帙進呈禦覽﹐上奇賞之。今畫家評公作﹐謂粵遊後筆墨超特﹐若有神助云。康祺朋遊中﹐籍杭州者多舉此事。頃讀公集雨中過廬上云「小臣殿陛司珥彤﹐瀕行天語出九重。謂爾畫躡吳生蹤﹐朕以萬里山水供﹐歸來當手金芙蓉。」知斯言不誣矣。公畫名與元趙學士﹑明董尙書埒﹐而淸操勁節﹐非湖州﹑華亭所能肩隨。聖明之獎厲臣工﹐原不獨爲荊﹑關小技也﹝按﹕道光乙巳﹐公復奉粵軺之命﹐其重度梅嶺詩自注云﹕戊戌陛辭﹐有「汝作畫亦須行萬里路」之諭﹞。

◎道光乙巳朝考題道光乙巳入夏久旱﹐上朝考新進士﹐以「恐懼修省﹐以迓和甘疏」命題。翼日﹐閱卷諸臣復命﹐僉曰「皇上憂勤惕厲﹐情見乎辭﹐甘霖當立沛矣。」宣宗愀然曰「應天以實不以文﹐朕出題後﹐方自悔近於粉飾﹐卿等勿復言。」康祺總角時﹐聞先友徐比部丈時梁﹐與先義行公道此﹐丈卽是科釋褐者也。

◎雍正初年瑞應雍正三年二月﹐日月合璧﹐五星聯珠。四年十二月﹐自陜州至徐邳﹐淮﹑黃河淸二千餘里﹐數旬不攺。

◎陽曲令沈某祈雪康熙六十年辛丑﹐山右大饑﹐平陽﹑汾州尢甚。髙安朱文端公銜命往賑﹐全活無算。公還朝﹐亟稱陽曲令沈某治行﹐爲山西第一。沈閩人﹐初令陽曲﹐次牧沁州﹐後守汾州﹐皆有惠政。嘗祈雨﹐三祈三應。陽曲爲省會首邑﹐自庚子秋至辛丑夏﹐歷三時不雨﹐求輒不應。沈率紳士步行百二十里﹐至五臺山神祠禱焉。是夜卽雨﹐連三日夜大雨﹐陽曲之四隅﹐莫不沾足﹐而鄰境旱如故。沈歸﹐中丞率大小屬吏郊迎﹐萬民擁道歡呼忭慶。爲民請命﹐至誠感神﹐𨿽古循吏﹐莫是過已﹝詳見蔡文勤公世遠《二希堂集。晉陽靈雨詩序》﹞。

◎月選官許條陳時事令甲﹕凡月選官﹐吏部給捲﹐許條陳時政得失﹐無所指陳者﹐各攤卷書履歷以上。蓋古懸軺設鐸意也。今選人多循故事﹐並履歷亦鮮親書。頃閱《蔡文勤公集》﹐記康熙間漳浦藍鼎元授廣東潮州普寧縣時﹐獨奮筆上五千言﹐奏陳五事。天子下其議﹐多見施行﹐亦豪傑之士矣。

◎世宗崇祀至聖雍正八年九月﹐重建闕裏文廟告成﹐黃瓦畫棟﹐悉仿宮殿制度。搏拊干戚﹐尊俎豆籩之器﹐頒自上方。世宗禦書碑文勒云。禮部奏請遣官祭告﹐特詔皇五子承命以行。漢﹑唐以來﹐無此隆儀茂典也。

◎義賑蒙獎雍正五年﹐漳泉大饑﹐仙遊太學生徐方寶賑米八千餘石﹐歿於積勞。經福建總督髙其倬﹑巡撫常賚奏聞﹐特給帑金建坊﹐有司虔造牌位﹐入祠致祭。欽定「善勞可嘉」匾額﹐蔭一子入監讀書。

◎大儒有益鄕國蔡文勤居家時﹐手創家規十六條﹐懸之祖廟﹐皆敬宗收族﹑簡便易行者。約鄕鄰三百餘家﹐公禁賭博﹐宗親州裏﹐翕然從之﹐風俗爲之一變。雍正五年﹐漳泉饑﹐公適假歸﹐道經江浙﹐貸貲買米數千石﹐抵漳平糶﹐全活極多。名世大儒﹐有益鄕國如此。

◎二十四福堂錢唐王文莊公賜第在護國寺西﹝《藤陰雜記》云﹕張文和﹑史文靖先後居此﹐文靖公歿﹐始賜文莊﹞。公內直二十四年﹐以除夕蒙賜福字二十四懸掛其間﹐曰「二十四福堂」﹐外無餘地。公子請曰「此後拜賜﹐何以置之﹖」公曰「別置一軒﹐名曰餘福。」而公不久捐館﹐語竟不遂。見《雜記》及公族子曇《煙霞萬古樓集》詩注。

◎京官乘輿相傳王漁洋戲贈南海程駕部可則詩﹐有「行到前門門未啟﹐轎中安坐喫檳榔」之句。時正陽門五更啟鑰﹐專許轎入﹐京官無坐車者也。《藤陰雜記》稱京官向乘肩輿﹐杜紫綸始乘驢車﹐嗣後漸有騾車﹐然幃幔朴素﹐且少開旁門者﹐今則無不旁門云云。按﹕戴菔塘宦京朝﹐在乾隆﹑嘉慶間﹐是易轎爲車之會也。余昔聞之老輩云﹕道光初年﹐京官又復坐轎﹐卽坐車無不後檔﹝凡輪在車後者﹐曰後檔﹐取其顚簸稍輕﹐乘坐安適﹞。自餘同治甲子入京﹐所見凡京堂三品以下﹐無乘轎者﹐凡王公勛戚以外﹐無乘後檔旁門車者。士大夫不諳儀節﹐幾謂國家定例則然﹐其實轎貴車廉﹐而後檔旁門﹐亦非老馬孱騾所能勝任也。近二三年﹐京曹日窘﹐尋常部院官出無車馬者什九﹐殊不足以自別於齊民。而堂堂樞相﹐且日策騾車入東華門內直﹐則公孫宏之故智矣。

◎乾隆初年太學得人之盛乾隆初年﹐上方向用儒術﹐尙書楊文定公名時﹑孫文定公嘉淦﹑大學士趙公國麟﹐咸以耆壽名徳領太學事﹐相與倡明正學﹐陶植邦彥。六堂之長﹐則安溪官獻瑤﹑南靖莊亨陽﹑無錫蔡徳音輩﹐皆一時之雋。每朔望謁夫子﹐釋菜禮畢﹐登講座﹐六堂師率國子生以次﹐執經質疑。旬日則六堂師分占一經﹐各於其齋會講﹐南北學弦誦之聲﹐夜分不絕﹐都下號爲四賢五君子。

◎官瑜卿莊元仲之學問經濟官獻瑤﹐字瑜卿﹐官助教時﹐未通籍也。後官至洗馬。任陜甘學政時﹐識韓城王文端公於諸生中﹐以爲大器。治經不主一家﹐於《易》主李光地﹐於《尙書》主蔡沈﹑金履祥﹐於《周禮》主方苞﹐於《儀禮》主鄭康成﹑敖繼公﹑吳紱。六經﹑三禮﹐咸有撰著。在史館日﹐嘗進《周禮講義》﹐持論侃侃﹐髙宗覽而異之。莊亨陽﹐字元仲﹐康熙五十七年進士。初官山東濰縣﹐以楊文定公薦﹐始內召﹐嗣又補徳安同知﹐最後擢淮徐海道。能文章﹐通算術。知徐州府時﹐上書當路﹐大略謂﹕「淮徐水患﹐病在壅毛城鋪而徐州壞﹐壅天然減水壩而鳳穎泗壞﹐壅車邏昭關等壩而淮陽之上下河皆壞。方今急務﹐宜開毛城鋪以注洪澤湖﹐則徐州之患息﹔開天然壩以注髙寶﹐則上江之患息﹔開三壩以注興鹽之澤﹐則髙寶之患息﹔開範公堤以注之海﹐則興﹑鹽﹑泰諸州縣之患俱息。」當路不能用﹐頗韙其言。髙安朱文端公嘗謂獻瑤曰「吾老矣﹐斯道之托﹐是在吾子。」髙宗朝﹐嘗命六部九卿京察自陳﹐各舉一人自代。閣學李淸植舉亨陽﹐時論以爲允。康祺按﹕獻瑤官學正時﹐執業於漳浦蔡文勤﹑桐城方侍郎之門﹐亨陽則李安溪髙足弟子。蓋眞儒志業﹐命世經綸﹐薪盡火傳﹐淵源有自云。

◎朱鶴齡專精著述國初﹐吳江朱鶴齡長孺﹐屏居著述﹐說經無雙。其所著《毛詩通義》﹐與同縣陳啟源之《稽古編》互相訂正。其《禹貢長箋》﹐旁通曲證﹐亦幾與胡氏《錐指》齊驅。集注少陵﹑義山詩﹐盛行於世﹐頗足充藝苑之貲糧﹐供文人之遊獵。華實兼備﹐未易才一也。頃觀《松林文獻》﹐稱其遺落世事﹐晨夕一編﹐行不識路﹐坐不知寒暑﹐人多嗤之曰愚﹐因以「愚庵」自號。專精若此﹐宜其直造古人與。

◎沈端恪公遇事敢言錢唐沈端恪公近思﹐性恪謹﹐每上封事﹐先期簡閱衣冠﹐鍵戶密書。書畢﹐蒲伏再拜而起。家人問何事﹐輒答以他語。敬愼不泄如此。雍正朝﹐耗羨歸公之議﹐自山西大吏發之﹐諭旨令九卿會議。公廷諍諤諤﹐同列震悚﹐世宗嘉其誠剴﹐不以爲非。遇事敢言又如此。公創論陸淸獻當從祀孔廟。康祺亦謂公所學之正﹐立朝之忠﹐𨿽配享兩廡﹐亦無愧云。

◎四大布衣康熙朝創開大科﹐時秀水朱彜尊﹑無錫嚴繩孫﹑富平李因篤﹑吳江潘耒﹐皆以白士入史館﹐世稱四大布衣。

◎某尙書請禁王漁洋朱竹查他山三家詩乾隆丁未春﹐禮部尙書某﹐掎摭王漁洋﹑朱竹﹑查他山三家詩﹐及吳菌次長短句內語疵﹐奏請毀禁。事下樞廷集議﹐請將《曝書亭集》壽李淸七言古詩一首﹐事在禁前﹐照例抽毀﹔其漁洋秋柳七律﹐他山宮中艸絕句﹐及﹝B16g﹞次詞﹐語意均無違礙﹐奏上報可。時管侍禦世銘方內直﹐實主其議也。見《韞山堂詩》集注。

◎乾隆癸丑英使覲見乾隆癸丑﹐西洋英咭利國使當引對﹐自陳不習拜跪﹐彊之﹐止屈一膝。及至殿上﹐不覺雙跪俯伏。故管侍禦《韞山堂詩》有「一到殿廷齊膝地﹐天威能使萬心降」之句。康祺憶穆宗親政後﹐泰西各國使臣咸請覲見﹐先自言用西禮折腰者三﹐不習中國拜跪﹐通商衙門諸大臣曲意從之﹐惜無舉前事以相詰責者。

◎髙宗邃於音律髙宗睿性聰彊﹐邃於樂律﹐凡樂工進禦鈞天法曲﹐時換新聲。每盼睛﹐則令奏月殿雲開之曲。

◎開倉賑卹乾隆甲寅﹐上幸灤陽﹐少司農松筠﹑都統尙安﹐均以奉使直隸阻水﹐輒令地方官開倉撫卹﹐一面奏聞﹐得旨嘉獎。

◎竇總憲泣辭奪情諸城竇總憲﹐乾隆間由閣學出爲河南學政﹐丁憂歸。甫逾年﹐上以南書房缺人﹐命山東巡撫傳旨起公。公泣辭曰「光鼐在衰中﹐不敢奉詔。」巡撫屬公陳謝。公又曰「不祥姓氏﹐不敢內陳﹐敬煩代奏。」上聞而韙之。

●卷十◎管侍禦秋彌紀事詩注管侍禦《韞山堂詩集》﹐有扈蹕秋紀事三十四首﹐其自注詳悉﹐有足備掌故稽職守者﹐備錄於此。獅子園爲髙宗降生之地﹐常於憲廟忌辰臨駐。凡車駕出麗正門﹐隨從百宮皆立班。軍機帳房﹐例在幔城之左。凡駕由左門入﹐在直章京皆立班。宮眷輿輦﹐後扈亦有豹尾﹔親王以下皆引避﹐故稱關防。機庭印鑰﹐例由大臣中行走最前者佩帶﹐取用以金牌爲合符﹐始付鑰。凡較射﹐中四矢者賜帶孔雀花翎。凡詔艸﹐經朱筆更攺﹐例應另紙恭錄﹔惟廷寄諭旨﹐多命卽以朱發。凡一旨而傳諭數人者﹐進呈旣下﹐照書各寄﹐謂之分寄。凡禦筆增攺﹐遵錄他本﹐謂之過朱。機庭總簿﹐謂之隨手簿﹔檢查舊事﹐必按各年隨手簿索之。凡直省方面開缺﹐先由樞臣書缺而空其名﹐以待禦筆塡注。凡引見記名各員﹐吏﹑兵兩部以綠頭牌交軍機﹐照錄入存記匣﹐隨時進禦。凡直省奏請遷除﹐當。上意者﹐𨿽交部議﹐仍命存記。部本上時議駁﹐亦擬旨準行。凡行在召見軍機大臣﹐恆在晚膳後。凡撰擬詔旨六七道以上者﹐輒命隨成隨進。前引大臣將近宮門﹐例釋弓箭。凡頒賜軍機章京﹐例視三品京堂。每車駕在道﹐當直者例滿﹑漢各一人﹐帶要件先候於尖營﹐以備承旨。上直有一人最早者﹐謂之早門﹔散直有一人最晚者﹐以宮門下鑰爲度。周廬夜直兵弁﹐統謂之珠車。凡圍場﹐上未發矢﹐莫敢縱鏑﹔惟突圍之獸﹐從官先射。哨鹿者﹐戴鹿冠作鹿鳴。進哨之後﹐不許屬車先行﹐恐橋道有不虞也。國語﹐以隨豹尾爲跟穆音﹐尖營爲烏墩。圍場以西去﹐以東還。行衣不掛朝珠﹐還則仍系。扈蹕初歸﹐例得休沐七日。凡內直各官﹐皆進乾淸門﹔惟軍機直郎﹐許兼由內右門出入。

◎聖祖稱湯西崖爲詩公吾浙詩派﹐竹先生後﹐必以「懷淸堂」爲大宗。康熙五十二年﹐西崖以少宰兼掌院﹐赴熱河謝恩。滿掌院揆敍適侍班﹐上垂問曰「湯右曾工於詩﹐有刻成者﹐可令進呈。」揆奏﹕「刻者未之見﹐右曾昨在臣寓﹐有所作文光果詩。」上命取閱﹐隨禦制一首賜和﹐中有「叢香密葉待詩公」之句﹐舉朝傳誦。諸巨公羣然屬和﹐世遂稱西崖爲詩公。天章云爛﹐秀映河山﹐鼓吹隆平﹐儒臣罕遇者也。

◎竇東臯爲和┞書扇秦少司寇瀛《小峴山人文集》中﹐《諸城竇公墓銘》後﹐有少寇自記云「公自浙江學政﹐以左都禦史召還。一日﹐富陽董公手執公所書金字扇﹐大學士和┞見而語董公曰﹕寫金字善用金﹐無如竇東臯者。遂取一扇屬董公﹐代乞公書。余適趨過﹐董公曰﹕秦君固善東臯先生者﹐盍屬之﹐因以屬余請於公。公書就﹐授余還之﹐書款稱致齋相國﹐自稱晚生某﹐蓋遵舊例。致齋﹐┞號也。一日﹐和┞召見﹐出語余曰﹕子見東臯﹐告以有禦制文命其制序﹐散直後卽來領。是日﹐公隨詣┞宅領歸﹐撰序呈進。公沒後﹐編修洪亮吉上書言事﹐以前在尙書房嘗被公指斥﹐附劾公交結和┞﹐書扇稱師生﹐自稱門生﹐其誣公實甚。此事關公大節﹐不可不辧」云云。康祺案﹕諸城風節峻﹐奪情不起﹐自不至﹛阿女﹜選懦如吳省蘭輩。況小峴侍郎是時適值機庭﹐情景宛然﹐亦斷非師生黨護之語。惟稱稚存太史因同值上齋﹐曾被指斥﹐懷挾夙怨﹐至誣人於蓋棺論定之餘﹐此則險小人之所爲﹐於太史平生﹐亦殊不類。大抵總憲戇直淩人﹐嶽嶽觥觥﹐朝士必多未滿。而與和相若離若卽﹐又未嘗不稍斂其鋒稜﹐一時眾口詆訁其﹐遂有師相門生之謗。在太史禁廷共事﹐所學殊途﹐論古談今﹐兩剛必競。一旦偶惑浮言﹐未遑代爲剖釋﹐褊心盛气﹐白簡遽登﹐古來君子﹐與君齟齬﹐持論過中﹐亦所嘗有。略迹原心﹐固無損二公品學也﹝按﹕小峴侍郎與稚存齊年雅故﹐其表稚存墓﹐昭揭學行﹐原本忠孝﹐推服甚至﹐其文亦存集中。然則竇銘書後之詞﹐倘非無稽乎﹖存疑俟考﹞。

◎王漁洋不爲明珠壽詩漁洋先生以詩鳴海內﹐而風骨亦自不可及。內大臣明珠之稱壽也﹐昆山徐司寇以金箋立幅請於先生﹐欲得一詩侑觴。時先生未大顯貴﹐怫然曰「曲筆以媚權貴﹐君子不爲也。」遂力辭之。先生沒後﹐門人私謚爲文介﹐洵不愧云。見《柳南隨筆》。康祺按﹕新城得謚﹐出乾隆間特旨﹐自易名文簡﹐而私謚無人復舉矣。

◎軍機處行走用全紅帽罩全紅帽罩﹐惟三品以上入內廷者準服﹔四五品官﹐𨿽內直不用也。髙廟時﹐軍機章京帶領引見﹐值天雨﹐冠纓盡濕。上問其故﹐金壇於文襄公以體制對。上曰「遇雨暫用何妨。」自是行走軍機處者﹐冠罩無不全紅矣。

◎內閣中書掛珠內閣中書掛數珠﹐自嚴侍讀長明始。嚴官中書時﹐充方略館官﹐以書局在內廷﹐例許掛珠也。見《潛研堂文集。嚴侍讀傳》中。今中書不兼館差者﹐無不掛珠矣。並舉貢之議敍中書銜﹑捐職雙月中書者﹐亦靡所區別。卽數十金捐納之科中書﹐亦且一串牟尼項下垂矣。展轉僭用﹐又不知始於何時。

◎李松云以麥浪詩受知髙宗乾隆某年﹐髙宗謁陵﹐中途嚴寒﹐上廑念二麥﹐從官以麥宜寒涼對﹐上因嘆爲君之難。旋考試差﹐詩題麥浪﹐得難字。時惟李松云太史堯棟獨得其解﹐詩中「一天新雨露﹐萬頃綠波瀾」十字﹐極蒙宸賞。仁廟親政﹐李已外任﹐陛見時﹐猶垂問及之。蓋在潛邸時﹐奉派讀卷﹐實手定李卷第一也。

◎忠義之報嘉慶中﹐浚縣姦民李文成等倡亂﹐浚縣戒嚴。知縣事臨桂朱鳳森﹐守城功甚偉。丞武進董敏善﹑朱公客會稽余成﹐亦誓與城同存亡﹐事平銓功﹐多所屈抑。比道光辛卯﹐董公子似谷﹑朱公子琦﹐同年發解﹐朱以乙未﹑董以戊戌﹐先後與館選﹔而余公子錦淮﹐舉壬辰鄕試﹐辛丑成進士﹐以知縣分發河南﹐題知滑縣﹐皆當時圍城中人也。而領解適同是科﹐宰邑仍鄰舊治﹐天有顯道﹐忠義之士﹐足以勸已。

◎曾文正公請復日講舊典文宗登極﹐曾文正公上言﹐請復日講舊典﹐部議格不行。次年﹐咸豐紀元﹐正月﹐遂奉特旨﹐令翰詹諸臣番上內直﹐候上親命題目﹐分日進呈。蓋文宗皇帝之倚毗文正﹐付以股肱心膂之任﹐其識拔實始此。

◎武職無三年終喪之制向例﹕武職無三年終喪之制。康熙間﹐四川提督何傅﹐以夔州副將孫斌詳請回籍守制上聞﹐疏奏沈痛﹐得旨﹐遂爲定制。乾隆二十年﹐江蘇千總傅振邊丁母憂﹐泣請上官﹐求奔喪守制﹐不許﹐則慟哭求去﹐上官不能畱。時尹文端公督兩江﹐爲之入告﹐蒙特恩準回籍﹐並著爲例。按康熙朝旣準武職終喪﹐不知乾隆中傅千總一案﹐何以又煩奏請。而至今武營定制﹐參將以下丁憂﹐仍不開缺﹐賈氏《郡齋筆乘》亦以此爲疑。康祺以爲令甲無數攺之理﹐殆因康﹑乾以後百年內外﹐時有軍務﹐在承平之日﹐禮順人情﹐卽一介粗官﹐何必彊抑其天性。若遭遇金革﹐則𨿽閣部文員﹐亦時有奉旨奪情之舉﹐何況材官武夫﹐原爲疆場爪牙之用哉。

◎朱士彥得謚文定寶應朱文定公士彥﹐爲冢宰日﹐嘗語家人曰「余生平行事過人者﹐惟見得定守得定﹐此六字不敢不勉。異日蓋棺﹐得謚爲定足矣。」比公薨﹐禮臣擬謚進呈﹐上俱未圈出﹐特旨予謚文定。一時朝士咸服聖主之知人﹐亦以見公之自信有素云。

◎禁溺女之報溺女之風﹐西江尢甚。天津沈封翁世華﹐官是省巡檢﹐所至有惠政﹐尢禁溺女﹐剴切申諭﹐澆風爲之一變。其後長子嶧中乾隆丙午舉人﹐座師爲彭文勤公﹔次子峻乾隆甲午副榜﹐座師爲曹文恪公秀先﹔孫兆嘉慶庚午鄕舉﹐座師爲陳侍郎希曾﹐丁丑成進士﹐座師爲戴可亭相國。凡封翁孫曾輩掇獲科第﹐無不由江西人暗中識拔者﹐彰顯如此﹐尙謂非天道與。

◎部民保畱地方官故城賈參政朴﹐以歲貢生康熙中官廣西同知﹐攝思恩﹑平越知府﹐惠問旁流﹐幾有賈父重生之目。墨吏議去職﹐兩郡士民﹐涕泣彷徨﹐詣大府乞畱者萬輩。丙戌五月﹐上以廣西巡撫彭鵬保舉﹐得旨召問澹寧居﹐擢知蘇州府﹐閱數月﹐遷江常分巡道。蘇州民漸被循良﹐惜其去任﹐值上南巡﹐相約具民本保畱。聖祖俯察民隱﹐遂調蘇松常鎭太糧儲道﹑布政使司參政﹐並特諭帶管蘇州府事﹐賜禦書「宜民」二字匾額。按﹕部民保畱地方官﹐例所不許﹐而賢有司善政所逮﹐黃童白叟﹐臥轍攀轅﹐亦實有出於至誠者。本朝如陳淸端﹑張淸恪諸公﹐皆以廉惠得民﹐躓而後起﹐卒立功名﹐詎非遭際聖明之幸與﹖

◎黃河水信黃河水信﹐淸明後二十日曰桃汛﹐春杪曰菜花水。伏汛以入伏始﹐四月曰麥黃水﹐五月曰瓜蔓水﹐六月遠山消凍水﹐帶礬腥曰礬山水。秋汛始立秋﹐訖霜降﹐七月豆花水﹐八月荻花水﹐九月登髙水。冬曰淩汛﹐十月曰伏槽水﹐十一月﹑十二月曰蹙淩水。河上老兵能言之。

◎舒鐵云孝廉舒鐵云孝廉位﹐大興才人也。所著《瓶水齋詩集》﹐陳雲伯大令﹑王仲瞿孝廉﹐多與唱和。鐵云年十四﹐隨父官粵西﹐與安南貢使賦銅柱詩相贈答﹐傳誦外裔。

◎三人同心方奏膚功嘉慶癸亥﹐三省軍務告竣﹐方方伯積由蜀臬入覲﹐睿皇帝垂問軍務甚悉。並諭﹕朕親政初﹐宮中祈卜﹐占者云﹐三人同心﹐方奏膚功﹐殆應經略額勒登保﹑參贊大臣徳楞泰﹑總督額保也。見定遠方士淦《蔗余偶筆》﹐方伯蓋其族人云。

◎程文恭公奏止巡幸湖州乾隆間﹐上方將南巡﹐時浙藩徐澍調補山東﹐陛覲﹐口奏湖州山水淸遠﹐請翠華臨幸。得旨回浙辦理。徐抵任﹐先開城南碧浪湖﹐大興工役。一日﹐召問武進相國程文恭公景伊﹐對以湖州春季蠶忙﹐恐妨民事﹐立奉停止之詔﹐徐仍調山左。𨿽由仁言利溥﹐益見聖徳如天﹐吳興士民﹐至今稱頌。

◎坊局升遷之滯坊局官僚升轉定例﹕洗馬名次講﹑讀後。長沙劉文恪公權之官洗馬十六年而後遷﹐時稱「老馬」。嘉慶初﹐戴尙書聯奎擢此官﹐召對垂問資俸﹐戴以實告﹐始奉與講﹑讀諸臣一體較俸之諭﹐由是洗馬無久淹者。見《蔗余偶筆》。康祺初入京﹐尙聞有「一洗萬古」之謔﹐蓋取杜句嘲之﹐以見升遷遲鈍也﹐殆嘉慶以前舊語。又按﹕京官諺語﹐「一洗萬古」與「大業千秋」並稱﹐蓋謂司業升階﹐與洗馬同一濡滯﹐故詞臣均視爲畏途。

◎耆年科第嘉慶戊辰會試﹐山東年老諸生恩賜舉人王服經中式﹐年八十五。總裁富陽董文恭公﹐揭曉日復命面奏﹐天語褒嘉﹐有比梁灝大三歲之譽。殿試攺庶吉士﹐特旨授職還籍﹐異數也。康祺通籍之年﹐同譜孟君椿山齒最髙﹐亦籍山東﹐年亦八十﹐朝殿三試﹐以書不入格﹐屢落人後﹐得旨歸進士本班用﹐銓選一官。河淸難俟﹐遂攺授教職歸矣。按﹕是科君不中式﹐例可邀恩入翰林﹐今轉爲名列榜上所誤。惜無愛惜人才﹐敬禮耄學如文恭者﹐爲之一達天聽也。

◎阮文達公普濟堂章程阮文達公撫浙時﹐創設普濟堂﹐手定章程十二條﹐籌貲付紳士經理﹐至今賴之。一﹑通衢夏秋施茶水﹐冬施姜湯。一﹑施貧民瘧痢﹑傷寒﹑瘡癤時瘟丸藥膏丹。一﹑每年十二月立粥廠一月。一﹑設卹嫠會﹐月給錢文。一﹑設收瘞局﹐掩埋枯骨。一﹑施捨棺木﹑綿衣。一﹑設錢江義渡。今天下井田久廢﹐生齒日繁﹐朝廷不能行限田之法﹐宗子又無收族之方﹐以致豪彊者田連阡陌而淫侈亡等﹐貧窶者勤動終歲而俯仰無貲。惟興立善舉﹐策畫恆產﹐猶爲抑兼並而扶瘡痍之善術。凡有字人之責者﹐幸勿謂煦煦孑孑﹐簿而不爲也。此事無關掌故﹐特錄之以爲外吏勸。

◎費武襄公斬番僧費武襄公揚古﹐勛業丰隆﹐平噶爾丹功第一﹐其膽識亦正不可及。公嘗從聖祖皇帝之番僧寺﹐番僧中號爲活佛者﹐見上傲睨不爲禮﹐公卽揮刃斬之。上尢其魯莽。公徐奏曰「番僧𨿽貴﹐亦人臣也﹐豈可使無禮於君前﹐亂我國法。使有異術﹐臣抽刃時﹐應早令伽藍按捺﹐不延頸就戮矣。」扈從者爭服其言﹐自此番僧見大皇帝﹐彌益恭順。

◎費武襄公防黷武窮兵之漸費武襄公以國戚封伯爵﹐大兵徵噶爾丹﹐出爲撫遠大將軍。旣奏凱﹐眾欲露布揚功績﹐公不謂然。其奏折惟言兵至某處迷道﹐某處敗績﹐某處絕糧﹐此行屢蹈危機﹐皆臣失算之故﹐今憑借聖天子洪福﹐僥幸成功﹐實非意料所及云。幕客皆咎其失體。公曰「天子深居九重﹐如見策勛太易﹐必至好大喜功﹐士卒勞瘁﹐不可不使上聞之﹐庶異日無窮兵黷武之患也。」人皆攝服。此與前一則俱載在《嘯亭雜錄》內。康祺敬按﹕髙宗皇帝開疆辟土﹐仁育義徵﹐決不以平定一隅遽形誇大。武襄公之鰓鰓過計﹐正足見老成謀國之忠。且公所言大局耳﹐若爲公一身一家計﹐崇封懿戚﹐顯秩殊庸﹐豈可復有開邊之偉烈。公之謙退沈毅如此﹐洵乃上掩馬伏波﹐下軼曹武惠﹐豈非國家气運之隆﹐產玆魁傑與﹖

◎孝賢純皇后慈儉孝賢純皇后富察氏﹐文忠公姊也﹐性慈儉﹐正位中宮十三載﹐未嘗佩服珠翠。向例宮中多用金銀絲索緝成荷包﹐後以爲暴殄﹐歲時進呈純皇帝﹐惟以鹿羔﹤毛蒙﹥﹤毛﹥緝爲佩囊﹐蓋仿先世關外之制﹐以寓不忘本之意。上深加敬愛﹐故文忠父子﹐蒙被恩寵﹐視他戚畹尢摯且久也。

◎輔國公永敬善鑑別書畫宗室輔國公永敬﹐理密親王孫也。好收藏古字畫書籍﹐善於甄別眞僞﹐凡經公品題﹐骨董家輒居爲奇貨。汪文端公嘗延公評騭家藏諸卷軸﹐公撫摩終日﹐默無一言。臨行﹐文端送之登車﹐公笑謂﹕米襄陽一帖近眞迹﹐稍宜寶貴。文端爲之爽然。

◎信莊郡王莊愼親王同年月日生信莊郡王如松﹐莊愼親王永常﹐同年月日生﹐互稱弟兄。

◎陳文肅公入相之早本朝漢臣入相﹐或回翔部寺﹐或揚歷省臺﹐及身侍黃扉﹐大抵皤發耆碩矣。惟陳文肅公大受﹐以大考受上知﹐釋褐甫十年﹐遽拜參知之命﹐人以爲罕。

◎髙郵王氏不徒以經學著名髙郵王氏﹐祖孫父子篤志傳經﹐爲本朝儒門之冠﹐其立朝亦卓有聲績﹐不墜家風。文肅公安國﹐淸操冠時﹐每日出內直﹐家不舉炊﹐挈幼子同輿﹐市餅餌數枚﹐以代蚤膳。履懿親王與之善﹐嘗資助之﹐公辭不受﹐曰「忝在九列﹐不敢與王私交也。」公子石瞿觀察念孫﹐仕諫垣時﹐以彈和相著聲望。公孫文簡公引之﹐則履道廣深﹐風鑑明遠﹐明刑典禮﹐獨持大綱。蓋三世淸氈﹐百年喬木﹐體用兼備﹐讀書之收效宜然。彼劉歆﹑戴聖輩﹐抗顏大師﹐望實俱隕﹐恐仍是緣飾經術﹐澤古不深耳。

◎榮恪郡王勸仁宗速回京師榮恪郡王綿億﹐榮純親王子也。純王少聰邁﹐嫻習騎射國語﹐髙宗極鐘愛焉。純王早薨﹐而王又孱弱﹐睿皇帝因令行走乾淸門﹐以習勞勛﹐然其疾終不愈也。自幼喜讀書﹐朗誦經史﹐如瓶瀉水﹐周秦諸子﹐亦能背誦不遺。遇大節﹐尢侃侃。嘉慶癸酉之變﹐王方扈從﹐聞變泫然曰「上爲吾輩何人﹐卽論親誼﹐亦當代分其憂﹐況萬乘之尊乎﹖」因請獨對﹐勸上速回京師﹐以維人心。仁宗首肯﹐卽日回鑾﹐自此益重視王。嘗曰「朕諸侄中﹐惟綿億骨肉之情尢篤也。」逾年﹐王以勞瘵﹐卒不起﹐上痛悼之。

◎國初與俄羅斯立約不彊之修表納貢國初與俄羅斯立約往來﹐不彊之修表納貢﹐彼此關會﹐不用詔旨。惟理藩院行文於其瑪玉斯衙門﹐如有司咨牒狀﹐蓋早恐後日梗化﹐不至有傷國體也。

◎文武移易本朝漢臣﹐文武不相移易﹐故《池北偶談》記朱衣客以道員攺總兵一事﹐《嘯亭雜錄》記劉淸以運使攺總兵一事﹐以爲罕異。近十年中﹐蔣中丞益澧始爲武員﹐張軍門曜始爲文員﹐已稱奇才。至楊制軍嶽斌﹐由湘鄕把總起家﹐官至陜甘總督。且適與嘉慶間楊忠武公遇春同姓﹐同起行伍﹐同任兼圻﹐同督陜甘﹐先後若出一轍。咸同軍興﹐一人而已。

◎三文敬公大節不苟乾隆朝﹐三文敬公保以糸番繹進士出身﹐歷任封圻﹐入拜東閣大學士。公性愚暗﹐不悉吏事﹐在外不飭簋﹐時人比之李昭信﹐而庸劣過之。然幼讀宋儒書﹐大節不苟。癸未夏﹐純皇帝巡幸承徳府﹐公時任直隸按察使﹐扈從至密雲﹐霖雨數日﹐河水暴漲﹐上欲乘騎渡河。公叩馬諫曰「千金之子﹐坐不垂堂﹐況萬乘至尊﹐豈可輕試波濤。使禦駟有失﹐何可追悔。」上以滿洲舊俗﹐宜親習勞以揚武勇爲言。公曰「皇上此行﹐奉太后乘輿同至﹐卽使上渡河安便﹐獨不識慈輿何恃以濟﹖」上動容﹐爲之回轡。又督浙閩時﹐浙撫王望旣丁艱﹐自以督辦海塘爲言﹐奪情視事﹐亦不遣眷屬回籍。公惡其蔑倫﹐密疏劾之﹐王因此獲罪。公嘗爲上書房總師傅﹐手集古今儲貳之事曰《春華集覽》﹐教習諸皇子﹐詞𨿽陋﹐爲成親王所譏﹐然不失師保之體。故卒後特賜謚文敬﹐蓋取責難於君之義也。右見禮親王昭連《嘯亭雜錄》。王爲公女婿﹐其褒貶當不謬云。

◎破除滿漢之見雍正中﹐滿洲副都禦史缺出﹐憲皇帝命九卿密保。鄂文端公奏許公希孔忠直可任。上曰「彼漢人﹐礙於資格。」文端曰「風憲衙門﹐爲百僚丰采﹐臣爲朝廷得人計﹐不暇分滿漢也。」上可其言﹐逾年﹐始調漢缺。

◎長生殿傳奇錢唐洪太學思升﹐著《長生殿傳奇》初成﹐授內聚班演之。聖祖覽之稱善﹑賜優人白金二十兩。於是諸親王及閣部大臣﹐凡有宴會﹐必演此劇﹐而纏頭之賞殆不貲。內聚班優人請開筵爲洪君壽﹐而卽演是劇以侑觴﹐名流之在都下者﹐悉爲羅致﹐而不及某給諫。給諫奏謂﹐皇太后忌辰設宴樂﹐爲大不敬﹐請按律治罪。上覽其奏﹐命下刑部獄﹐凡士大夫及諸生除名者幾五十人。益都趙贊善伸符﹐海寧查太學夏重﹐其最著者。後查攺名愼行登第﹐趙竟廢置終其身。

◎昆山巨族昆山巨族﹐在明時推戴﹑葉﹑王﹑顧﹑李五姓。迨入本朝﹐東海氏兄弟貴﹐而前此五姓則少衰矣。邑人因爲語曰「帶葉黃瓜李﹐不如一个大荸薺。」以帶音同戴﹐黃音近王﹐瓜音轉顧﹐薺音近徐﹐故俗諺云爾。

◎前輩待故人子弟嘉定侯廣成峒曾﹐舉進士歸﹐其太常公欲令謁唐叔達先生﹐而適晤叔達於友人所﹐與言之。叔達曰「勿遽來。不佞叨居父執﹐相見時宜有言爲贈﹐當預思所以訓戒之者。」又太倉﹑太原王氏﹐亦叔達之世交也。當煙客奉常官京師日﹐叔達過其家﹐諸公子迎之入﹐至廳事南向坐﹐諸公子設紅氍毹拜之﹐不爲動。拜畢﹐摩諸公子首曰「汝父遠宦京師﹐好自讀書﹐勉之。」諸公子侍立惟諾﹐叔達乃徐徐曳杖而起。蓋叔達以前輩自居﹐視故人子弟不異己之子弟也。《柳南隨筆》謂人情澆薄﹐朋友一倫幾絕﹐如叔達先生二事﹐以今日視之﹐亦何啻羲皇以上乎﹖信然。

◎陳司業別號捨文常熟陳司業祖範﹐屢困場屋﹐嘗作《別號捨文》﹐頗極詭譎﹐是年竟中式。辭云「試士之區﹐圍之以棘﹐矮屋鱗次﹐百間一式﹐其名曰號。兩廊翼翼﹐有神尸之﹐敢告余臆。余入此捨﹐凡二十四﹐偏袒徒跣﹐擔囊貯Я﹐聞呼唱諾﹐受卷就位。方是之時﹐或喜或戚。其喜惟何﹐爽塏正直﹐坐肱可橫﹐立頸不側﹐名曰老號﹐人失我得﹐如宦善地﹐欣動顏色。其戚惟何﹐厥途孔多。一曰底號﹐糞混之窩﹐過猶唾之﹐寢處則那﹐嘔泄昏忄屯﹐是爲大瘥﹐誰能逐臭﹐搖筆而哦。一曰小號﹐廣不容席﹐檐齊於眉﹐墻迫於跖﹐庶爲僬僥﹐不局不脊。一曰席號﹐上雨旁風﹐架構綿絡﹐藩籬其中﹐不戒於火﹐延燒一空。凡此三號﹐魑魅所守﹐余在舉場﹐十遇八九。黑髮爲白﹐韶顏變醜﹐逝將去汝﹐湖山左右﹐抗手告別﹐毋掣余肘。」

◎趙宮贊秋谷趙宮贊秋谷﹐靑州益都人也。乾隆戊午﹐北平黃昆圃先生任山東布政﹐黃固素重秋谷者﹐會益都令某來謁﹐黃語之曰「趙秋谷先生﹐君管內人也﹐其詩文甚富﹐盍請於先生﹐持其艸以來﹐俾予得一寓目乎﹖」令歸﹐卽遣一隸持牒往。趙故善罵﹐得牒益大怒﹐詬令俗吏﹐並及於黃。黃親爲其門生陳見復述之。

◎今昔稱謂之殊《柳南隨筆》云「前明時﹐縉紳惟九卿稱老爺﹐詞林稱老爺﹐外任司道以上稱老爺﹐余止稱爺稱老爹而已。今則內而九卿﹐外而司道以上﹐俱稱大老爺矣﹐自知府至知縣﹐俱稱太老爺矣。又舉人﹑貢生俱稱相公﹐卽國初亦然﹐今則並稱太爺矣。」康祺按﹕王氏生乾隆朝﹐其稱謂如此﹐已譏其僭越。今則京官四品以上﹐外任司道以上﹐無不稱大人。翰林一開坊﹐六品亦大人﹔編修得差﹐七品亦大人。外任加道銜﹐卽稱大人。三品銜更無不大人。知府無加銜者﹐以至知縣﹐皆稱大老爺。佐貳六品以上﹐卽大老爺。舉貢生監﹐無不老爺。甚至屠沽市儈﹐捐道銜則大人矣﹐捐六品銜則大老爺矣。關內羊頭﹐職方如狗﹐稱謂之僭﹐更何足言。

◎重宴瓊林進士鮮有至六十年者﹐康熙己未進士至乾隆己未猶在﹐而得與後輩稱前後同年者﹐有兩人焉。一爲益都趙贊善秋谷執信﹐一爲黃岡王僉都西澗材任﹐時西澗年八十有七﹐而秋谷亦年將八十矣。王重聽﹐趙失明﹐兩公耳目各廢其一﹐而皆不廢吟詠云。

◎博晰齊之頹放滿洲博晰齊﹐乾隆壬申進士﹐由編修外任府道﹐攺官兵曹。博聞彊識﹐於京圻掌故﹐氏族源流﹐尢能殫洽。晚年頹放﹐布衫艸笠﹐混迹長安﹐僧捨酒樓﹐醉輒題詠﹐灑如也。人有叩其姓名者﹐答曰「八千里外觀察使﹐三十年前太史公。」又云「十五科前進士﹐八千里外監司。」

◎玉堂歸娶圖史文靖公﹐康熙庚辰年十九﹐館選後歸娶﹐繪《玉堂歸娶圖》徵詩。其門人錢唐袁大令枚題云「愧作彭宣拜後堂﹐絕無衣缽繼安昌﹐算來只有歸迎事﹐曾學黃粱夢一場。」

◎江蘇臬署聯徐中丞士林陳臬吳中時﹐手撰一聯云「看階前艸綠苔靑﹐無非生意﹔聽墻外鴉啼鵲噪﹐恐有冤魂。」洵藹然仁人之言﹐凡內外問刑衙門﹐皆當懸諸座右者也﹝按﹕公初入中書時﹐有句云「歸來惹得山妻問﹐侍女薰香近有無。」可知世上通人﹐當年少不羈﹐不必貌爲道學﹔及事權在乎﹐又必思自盡職業﹐發抒其耿耿之初心。公官至巡撫﹐循績四播﹐三吳父老﹐至今稱之。臬署一聯﹐蓋言爲心聲也﹞。

◎諸羅攺名嘉義縣臺灣林爽文之變﹐連城告陷。諸羅夙無城郭﹐賊百計環攻﹐士民立柵固守百餘日﹐卒不得逞。衙署民居﹐咸獲保全﹐事平﹐上特旨旌獎﹐賜名嘉義縣﹝按﹕諸羅前曾陷賊﹐此紀五十二年事﹞。

◎艮齋雜說之蕪陋尢西堂作《艮齋雜說》﹐塵俗蕪陋﹐余少時嘗逐條細評﹐可議者幾什八九。其自序謂﹕「聖人贊《易》﹐有《說卦傳》《雜卦傳》﹐合而言之﹐故名雜說。」尢爲謬妄之至。

◎宴會祝詞之濫觴今泰西各國使臣﹐與中國諸公卿宴會﹐席間必有祝詞﹐以堅和好﹐大約互褒其主﹐兼及其臣﹐不外禎祥福壽之語。按﹕此風唐代已然﹐郭令公與回紇誓曰「大唐天子萬歲﹐回紇可汗亦萬歲﹐兩國將相亦萬歲。」此其濫觴也。

●卷十一◎葛壯節公父子之忠節葛壯節公父子繼世忠節﹐前卷紀之。頃讀先師徐柳泉先生文集﹐有書公年譜後一篇﹐尢爲詳晰。公自號淩臺﹐分字二公子﹕長曰以簡﹐字小淩﹔季曰以惇﹐字小臺。公殉節後﹐宣宗震悼﹐始用一品例﹐賞世職。復以文武二舉人﹐分賜二公子﹐及歲召見﹐並命入官。小淩官甘肅同知﹐小臺官湖北守備﹐二公子皆骨鯁有父風。小淩以不肯媚上官﹐被劾﹐宣宗念公忠烈﹐寢其奏不行。小臺以安陸營守備擢都司﹐擊河南潰賊有功﹐文宗賞花翎﹔咸豐五年﹐與賊力戰﹐殉難隨州﹐上命以遊擊例優卹﹐卽前卷所稱銀槍小葛者也。先是山陰宗侍禦稷辰爲公建專祠﹐旣成﹐請匾額﹐上書「忠藎可風」四字賜之。至是﹐請以惇祠中﹐上復兪允。國家軫念死事之臣﹐若斯其厚﹐凡爲臣子者﹐所當觀感而奮發矣﹝又公自贊小影云「外貌桓桓﹐中心烈烈﹐智勇兼資﹐萬人之敵。」亦見先生書後中。先生蓋謂惟公實克踐其言云﹞。

◎滿洲八大貴族滿洲氏族﹐以八大家爲最貴。一曰瓜爾佳氏﹐直義公費英東之後。一曰鈕祜祿氏﹐宏毅公額亦都之後。一曰舒穆祿氏﹐武勛王揚古利之後。一曰納喇氏﹐葉赫貝勒錦臺什之後。一曰棟鄂氏﹐溫順公何和哩之後。一曰馬佳氏﹐文襄公圖海之後。一曰伊爾根覺羅氏﹐敏壯公安費古之後。一曰輝發氏﹐文淸公阿蘭泰之後。凡尙主選婚﹐以及賞賜功臣奴僕﹐皆以八族爲最云。

◎句容笪侍禦句容笪侍禦重光﹐直聲震朝野﹐嘗劾明珠﹑余國柱二相國﹐棄官去﹐不知所終。《嘯亭雜錄》稱其隱甘肅漢龍山爲道士﹐年九十餘猶在﹐自稱繡發眞人。果有其事﹐可與金壇蔣修撰逃往四川峨眉山終老﹐畸人異迹﹐先後同傳已。

◎十六畫人歌乾﹑嘉承平之際﹐風雅鼎盛﹐士大夫文酒之暇﹐多嫻習畫理。法時帆祭酒式善﹐嘗作十六畫人歌﹕曰朱鶴年野雲﹐曰湯貽汾雨生﹐曰朱文新滌齋﹐曰楊湛思琴山﹐曰吳大冀雲海﹐曰屠倬琴塢﹐曰馬履泰秋藥﹐曰顧蒓南雅﹐曰盛大甫山﹐曰孟覲乙麗堂﹐曰姚元之伯昂﹐曰李秉銓薌甫﹑秉綬蕓甫兄弟﹐曰陳鏞綠晴﹐曰張問陶船山﹐曰陳均受笙。錄之以見一時藝苑之盛。其爵裏著述﹐則近人文詩集中咸有稱引﹐無俟贅述云﹝亡弟中書君淸瑞﹐篤嗜書畫﹐辧別眞贗﹐百不一失。余嘗屬其編《國朝畫師考》﹐掇拾未終而卒。他日歸田﹐終當爲料理殘剩﹐俾成完書也﹞。

◎張巡檢杖太監純皇帝幸灤陽﹐有隨侍太監某﹐滋擾民間。時熱河巡檢張若瀛者﹐桐城相國文和公族子也﹐撫以善言﹐太監愈咆哮﹐若瀛乃呼役縛之﹐立加大杖。直督方恪敏公聞之﹐大驚曰「張某瘋矣。」亟上章劾奏。上察其情﹐謂侍臣曰「非太監恣行不法﹐若瀛安敢爾﹐其人殊有家風﹐朕甚嘉之。」因特旨越七階擢同知﹐而太監遣戍﹐畿輔民庶﹐歡聲若雷。康祺敬按﹕純皇帝徳媲堯舜﹐此不過大度之一端。若張若瀛者﹐綏弱鋤彊﹐其膽識直出制府恪敏公上﹔百僚之底﹐乃有斯人﹐亦足傳也。

◎盛京先朝遺物盛京淸寧宮藏文皇帝時糠燈﹔崇謨閣藏髙皇帝舊履﹐以牛皮爲之舄﹐護以綠皮雲頭。又有先朝所持拄杖﹐皆白木所成﹐制尢朴素。祖宗開創疆土﹐備極艱勞﹐是數物者﹐蓋公劉之な奉﹑容刀﹐非劉宋之葛燈﹑繩拂也。

◎李恭毅撫粵時之輿論江右李恭毅公湖﹐屢任封圻﹐廉能軼眾。鎭撫粵東﹐值海盜充斥﹐公簡練將士﹐冒涉波濤﹐未逾年﹐擒盜至數千人。公但誅首惡﹐余悉資遣之﹐曰「此亦吾民﹐何忍使攖白刃也。」盜皆感泣攺行。時輿誦云「廣東眞樂土﹐來了李巡撫﹐彊盜肯回心﹐百姓不喫苦。」

◎咸豐朝諸臣奏請開捐咸豐三年﹐戶部尙書孫文定公瑞珍﹐奏請捐納舉人。禮部侍郎陶梁﹐請仿康熙年間例﹐報捐生員﹐文生每名壹百兩﹐武生減半。四年﹐戶部侍郎羅文恪公衍奏稱﹕粵東大姓﹐往往聚族而居﹐積有公產﹐請令一姓捐銀至萬兩者﹐將該族子弟每遇歲試﹐永遠取進文﹑武學額各一名。侍郎何彤雲﹐請開各省舉人﹑進士捐免停科之例﹐皆奉旨斥駁。按其時發﹑撚交訌﹐儲胥浩繁﹐宵旰焦勞﹐大農仰屋﹐廷臣遂有此苟且目前之策。幸聖明獨斷﹐杜絕權宜﹐二百年取士之大經﹐不容市井販夫得操進退。凡屬明經孝秀之科﹐劭學提躬﹐宜如何稍自標異與。

◎王禦史奏殿試不宜專重字體咸豐元年﹐禦史王茂蔭奏稱﹕殿試朝考﹐務重文義﹐嗣後請讀卷﹑閱卷大臣不論字體工拙﹐專取學識過人之捲﹐進呈欽定﹐批明刊發﹐使天下曉然於朝廷所重﹐在文不在字云云。又稱﹕遴選恩貢﹑歲貢﹐請令學政於當貢之年﹐就各廩生中歷考優等最多者充貢。康祺按﹕原奏凡五條﹐皆甚切要﹐不知禮部諸臣何所見而全行斥駁也。

◎祁恭恪奏請鄕會試策問宜定五門發題道光二十三年﹐兩廣總督祁恭恪公貢﹐請於鄕會試策問五道﹐定爲五門發題﹕曰博通史鑑﹐曰精熟韜鈐﹐曰制器通算﹐曰洞知陰陽占候﹐曰熟諳輿圖情形。經禮部議駁。康祺案﹕是時海警初開﹐恭恪此奏﹐可謂識微見遠。今當國諸公﹐求才太切﹐至欲狗屠馬販中儲邊材﹑使節之選﹐何如因時攺制﹐仍與儒冠儒服者議天下事也。祁疏具在﹐願有心人物色而輝光之。

◎邵靑門贈汪太史詩常熟汪太史繹﹐成康熙丁丑進士﹐未及廷對﹐以外艱歸。迨庚辰服闋﹐邵靑門﹝名陵﹐亦常熟人﹐非長蘅也﹞送之詩云「已看文彩振鸞﹐重向靑霄刷羽翰﹐往哲緒言吾解說﹐狀元原是舊吳寬。」汪果大魁天下。他捲曾記補殿試之鼎甲﹐謂爲昔有今無﹐如太史者﹐通籍四年﹐至使三百靑袍﹐翕然退讓﹐尢僅遇也。

◎錢謙益貢物單順治乙酉﹐豫王下江南﹐殘明諸臣﹐咸致重幣﹐以虞山錢牧齋所獻爲最薄﹐蓋自表其廉潔也。其所具柬帖﹐第一行細書「太子太保禮部尙書翰林院學士臣錢謙益」﹐尾亦如之。其貢品﹐乃流金金銀壺﹑法瑯銀壺各一具﹐蟠龍玉杯﹑宋制玉杯﹑天鹿犀杯﹑葵花犀杯﹑芙蓉犀杯﹑法瑯鼎杯各一進﹐法瑯鶴杯﹑銀鑲鶴杯各一對﹐宣徳宮扇﹑眞金川扇﹑弋陽金扇﹑戈奇金扇﹑百子宮扇﹑眞金杭扇各十柄﹐眞金蘇扇四十柄﹐銀鑲象箸十雙。右見謙益鄕人《柳南隨筆》。以是爲薄﹐則厚者可知。天生眞人﹐混一區夏﹐銀潢貴戚﹐無非命世之英豪﹐果可以厚幣邀福與﹖王鐸以下諸人﹐何喪心病狂﹐至於此極。

◎李鹿山藏書之富泉州李中丞馥﹐撫吾浙時﹐收書極富﹐一時善本齊入曹倉﹐每冊皆有圖記﹐曰「曾在李鹿山處」。後緣事頌系﹐羣書散逸﹐人以爲印文之讖﹐然亦達已。

◎兄弟武狀元本朝衣冠盛事﹐遠軼前代﹐然儒臣中尙無有兄弟大魁者﹐惟西班武科﹐罕見紀載。其一家父子兄弟同登鼎甲﹐實不乏人﹐而江南泰州劉氏﹐兄弟皆由狀元起家﹐尢爲榮遇。兄名榮慶﹐弟名國慶﹐後皆官至總戎。

◎湘鄕胡氏多壽光緒四年﹐湖南巡撫奏稱﹕湘鄕縣胡氏兄弟五人﹐皆耆壽健存。其長朝瑜﹐八十九歲﹔次曰朝瑞﹐八十七歲﹔次曰朝﹐八十五歲﹔次曰朝需﹐八十三歲﹔次曰朝環﹐八十一歲﹝按常州吳氏昆弟三人﹕長瑞丰﹐年八十四﹔次載功﹐年八十二﹔次太和﹐年八十。趙雲崧《檐曝雜記》稱爲盛事﹐今湘鄕之胡亦兄弟﹐相去各二歲﹐而同懷五人﹐壽將九十﹐尢爲罕有﹞。請旨旌表。按﹕湘鄕爲太傅曾文正公挺生之區﹐咸﹑同二朝﹐由書生至方面﹑偏裨至專閫者﹐附翼攀鱗﹐多著勛伐。文正公集中﹐所謂以一邑之人才﹐轉戰十七行省﹐亙古未有者也。卽以文正一家言之﹕長文正﹐重造吳楚﹐爲中興第一偉人﹔次國潢﹐用團練功起家﹐拜都轉﹔三國華﹐以同知殉難三河﹐賜謚湣烈﹔四爲今山西巡撫威毅伯國荃﹔五貞幹﹐原名國葆﹐以道員力剿援賊﹐積勞歿於雨花臺營次﹐賜謚靖毅。山川靈淑﹐卽一門英傑﹐亦應舒泄無餘矣。乃復有胡氏兄弟﹐邁壽龐祺﹐軼五老於堯天﹐媲八士於周室。不知是邑形勢﹐若何雄厚魁傑﹐郁多年﹐時至气動﹐爲我聖淸努力一發也。

◎李繩武生平所值多九數廣東韶州李繩武﹐本窶人子﹐以貿易起家﹐晚年居然素封矣。生平所值多九數﹐蓋其父以四十九歲生繩武﹐武十九學賈﹐五十九歸老﹐凡生九子九女﹐九子納九婦﹐九女嫁九婿﹐無一續娶﹑納妾者。光緒元年正月九日﹐其九十生日﹐子女婦婿外有孫十九人﹐外孫男女二十九人﹐亦奇事已。見兪氏《耳郵錄》﹐錄之以紀人瑞。

◎餉生康熙十七年﹐以四方多事﹐令童生每名納銀四兩﹐得入院試﹔秀才每名納銀一百二十兩﹐名曰餉生。經禦史奏止。見華亭章有謨《景船齋雜記》。餉生二字頗新。康祺謂﹕今捐納貢監﹐與正途明經恩蔭入監無別﹐不如呼作餉生﹐殊爲名稱其實也﹝又按﹕明福王時﹐縣考童生﹐提學奉功令納銀三兩二錢﹐得入院試﹐康熙間殆沿其制﹞。

◎盛名爲累國初﹐莊廷釒龍﹑朱佑明私撰《明史》一案﹐名士伏法者二百二十一人。莊﹑朱皆富人﹐捲端羅列諸名士﹐蓋欲借以自重。故老相傳﹐二百餘人中﹐多半不與編纂之役。甚矣﹐盛名之爲累也。

◎河神誕妄無稽國家懷柔百神﹐河神載在祀典。每遇防河濟運顯靈﹐經歷任河﹑漕兩督奏於常例外﹐頒賜藏香﹐復請錫封賜匾有差。夫禦災捍患﹐功徳在民﹐固褒賞所必及也。惟近年河工久停﹐而漕船北行﹐沿河挽運﹑督運諸員﹐神奇其說﹐幾乎以請封﹑請匾爲常﹐似非政體。考黃大王事迹﹐見《池北偶談》﹐其人國初尙在。至朱大王卽河督朱之錫﹐栗大王卽河督栗毓美。夫會典無異姓封王之例﹐稱謂亦恐不經。況諸臣所據爲顯應者﹐尢誕妄無稽乎﹖﹝按﹕河神助順﹐必先有水族現形﹐河﹑漕各督卽迎之致祭。其朱色者﹐眾以謂之錫﹔栗色者﹐眾以謂毓美也。﹞安得一深明典禮之儒臣﹐俾任秩宗﹐釐正其失。

◎山東地大震康熙七年六月十七日戌時﹐山東地大震﹐棲霞山震﹐沂水陷穴廣數丈﹐民間有井傾仄不可汲﹐樓臺南北易向者。見蒲松齡《聊齋誌異》﹝按﹕《聊齋》誕幻﹐其紀述災異﹐有月日﹐必不謬﹞。

◎湯文正栗主鎭壓五通神崇明縣學兩廡先儒中﹐湯文正公栗主﹐時有疏闕。蓋五通神爲祟﹐民間被祟之家﹐輒將公栗主私自移請供奉﹐則其祟自絕。見兪氏《耳郵錄》。按﹕公撫吳時﹐禁絕淫祀﹐驅攘左道﹐當時淫昏遁形﹐或以海外爲淵藪。而數百年後﹐精靈灝气﹐猶復赫赫如斯﹐吁可敬也。

◎本朝得統之正太祖朝﹐插漢猶爲明用﹝按﹕插漢﹐卽察哈爾國﹐時有北察哈﹑南察哈之分。此所述林丹汗﹐蓋北察蒙古裔也﹞﹐其主林丹汗﹐頗驕倨﹐致書太祖﹐自稱四十萬眾蒙古國主﹐而稱我爲水濱三萬國主。太祖不與校﹐嗣王師西䢐﹐卒就俘獲。太宗時﹐與明議和﹐莊烈帝欲我去大號﹐不稱帝而稱汗。後知太宗降心從之﹐莊烈帝忽不可﹐泥於龍虎將軍之稱﹐欲仍以臣禮待我﹐致和局中梗﹐明社爲墟。按﹐其時插部偸生薊西﹐其版圖財稅﹐猛將謀臣﹐豈足擬大朝之萬一。卽論殘明時局﹐亦已百戰百敗﹐元气日凋﹐倘赫斯一怒﹐早著戎衣﹐勢必如摧枯拉朽。乃我祖宗遵時養晦﹐猶不惜屈尊修好﹐用以廓保世滋大之規模﹐天與人歸﹐仁至義盡。我朝得統之正﹐成周以還﹐莫與匹配已。

◎蒙古十六國部落太祖皇帝削平諸部﹐始於哈達﹑輝發﹑吳喇﹑葉赫﹐所謂扈倫四國﹐卽明人所稱南關﹑北關者也﹐乃以次臣服。諸蒙古至太宗時﹐凡十六國四十九貝勒畢歸。然後收服朝鮮﹐而塞外莫不享王矣。此開國用兵之次第也。其蒙古十六國部落﹐分爲四十九貝勒者﹐曰科爾沁﹐曰札賴特﹐曰杜爾伯特﹐曰郭爾羅斯﹐曰敖漢﹐曰柰曼﹐曰巴林﹐曰土墨特﹐曰札魯特﹐曰阿魯﹐曰翁牛特﹐曰車裏克﹐曰喀喇沁﹐曰吳喇忒特﹐曰察喀爾﹐凡十五國。而其時以察喀爾故太子爲諸貝勒冠﹐亦爲一國﹝按﹕天聰十年﹐蒙古四十九貝勒勸進﹐亦以察哈太子爲之長﹞﹐分察喀爲二﹐故號十六國也。見《太宗實錄》。

◎海寧陳氏康熙癸未﹐海寧陳氏匏廬宗伯邦彥﹑文勤相國世倌﹐同入翰林矣。時文簡公元龍﹐最承寵眷﹐臚唱日﹐上臨朝舉手謂文簡曰「大喜﹐汝家又添二翰林矣。」同列以爲至榮。

◎一產三男國家定制﹕凡一產三男者﹐咸予賞賚。紀文達公主修《續文獻通考》﹐於祥異考中﹐變馬氏之例﹐削去此門﹐遵功令也。復於五種筆記中﹐詳列其說云﹕《漢書。五行志》﹐以一產三男列於人こ﹐以爲母气過盛﹐故列之咎徵。然成周八士﹐四乳而生﹐聖人不以爲妖異﹐抑又何與﹖夫天地氤氳﹐萬物化醇﹐非地之能自生也。男女媾精﹐萬物化生﹐非女之能自生也。使三男不夫而孕﹐謂之人こ可矣。旣爲有父之子﹐則父气亦盛可知﹐何獨以爲陰盛陽衰乎﹖循是以推﹐則嘉禾專車﹐異畝同穎﹐見於《書》序者﹐亦將謂地气太盛乎﹖大抵《洪範》五行﹐說多穿鑿﹐而此條之難通爲尢甚。不得以源出伏生﹐以傳爲經也。康祺按﹕一產三男之受賞﹐不始於皇朝﹐昔讀明英宗﹑武宗實錄﹐𨿽一歲中紀載簡略﹐而凡直省州縣以此呈報者﹐無不備書。惟自聖朝嘉惠元元﹐一掃曲學之陋﹐纂入《續文獻通考》﹐於是引據古義者﹐永獲遵循矣。

◎兄弟同科兄弟同科登進士者﹐屢見於漁洋﹑菔塘之紀載﹐指不勝屈矣。莫盛於宜興儲氏。康熙辛丑﹐會元儲大文﹐其弟郁文﹑雄文與之同榜。越五年丁未﹐方慶﹑善慶又以同胞兄弟﹐同捷南宮﹐洵稱佳話。

◎叔侄同科徳淸蔡氏﹐叔侄相繼魁天下﹝啟亻尊庚戌狀元﹐升元壬戌狀元﹞﹐故升元紀恩詩﹐有「君恩獨被臣家渥﹐十二年中兩狀元」之句。制科盛事﹐咸以爲寡二少雙矣。乃近時嘉定徐氏﹐季和學士致祥﹐中咸豐庚申會元﹔而其胞叔頌閣學士甫阝﹐越二年同治壬戌狀元及第。常熟翁氏﹐叔平侍郎同﹐咸豐丙辰一甲一名﹔越七年同治癸亥﹐其胞侄仲淵太史曾源﹐亦一甲一名。兩家科第之盛﹐尢覺後來居上已。康祺按﹕江浙鄰省﹐文風科目﹐往往相與比肩。常熟之翁氏﹐繼徳淸之蔡而起﹐嘉定之徐﹐則繼湖州之王而起者也﹝乾隆乙卯科﹐會元王以釒吾﹐狀元王以銜﹐同胞兄弟也﹐以銜會試第二名﹞。

◎禮部堂官不由科目禮部有修明典禮﹑釐正文風之責﹐故秩宗淸要﹐非儒臣有宿望者﹐不得竽濫其間。本朝禮部漢堂官﹐不由科目者僅三人﹕一吳恭定紹詩﹐以諸生保舉﹐歷巡撫﹐晉大宗伯﹔一葉侍郎存仁﹐以監生氵存升布政使司﹐內用晉少宗伯﹔一李大司馬世傑﹐以吏員出身﹐嘗爲禮部侍郎。近六七十年﹐一尙書﹑二侍郎﹐無不科甲中人矣。

◎田文鏡惡科目中人雍正間﹐李衛﹑田文鏡歷任督撫﹐素惡科目。田撫豫時﹐一疏劾科甲牧令數十人。適李穆堂制府過汴﹐相見揖未畢﹐卽厲聲曰「明公身任封疆﹐有心蹂躪讀書人﹐何也﹖」田不能堪﹐遂劾李﹐牽連入蔡案﹐擬辟。乾隆初﹐始奉特旨﹐湔雪出獄﹐佐戶部。按﹕穆堂先生再起後﹐復以多保鴻博鐫官。先生立朝剛鯁﹐其屢起屢躓﹐皆爲維持國體﹐不獨憐才愛士之私心﹐𨿽蹭蹬終身﹐未竟其用﹐而至今百年論定﹐視田﹑李二公何如也。

◎楊文乾相傳田文鏡爲豫督﹐平越王少司馬士俊適令祥符。庭參日﹐田問出身﹐王攢眉囁嚅﹐故作羞愧狀﹐良久始對曰「士俊不肖﹐讀書出身﹐某科散館翰林也。」田以爲刺己﹐怒斥之。王知不免﹐回署卽詳請免河南碱地稅﹐冀見忤放歸。田果疏劾。時楊中丞文乾方爲布政使司﹐入謁曰「王某請免稅﹐邀譽耳。公不欲成孺子名﹐盍少緩。」田諾之。未幾﹐楊巡撫廣東﹐卽保薦同往﹐以道府用﹐氵存升兩司。田卒﹐代其任。以田文鏡之嚴苛明察﹐而王則面加訕誚﹐楊則誘以巽言﹐剛柔抑揚﹐若弄孺子﹐其才豈在文鏡下﹐宜同受世宗殊眷與。𨿽然﹐上官非文鏡之刻﹐屬吏非文乾﹑士俊之才﹐獲上保身﹐終以忠信篤誠﹑不亢不卑爲正理。

◎內務府積獘仁和趙大司空殿最﹐乾隆四年以祀太廟慶成燈﹐不當上意﹐左遷。故事﹕內務府有營造﹐率資經費於工部﹐而府員冒濫支銷﹐以爲習慣﹐工部莫敢誰何也。會重築郊壇馳道﹐公庀材數工﹐核減府員所估之什九﹐而事集。內務府諸郎﹐羣聚而謀所以去之﹐故有是譴。見《鮚亭集。仁和趙公神道碑》。敬案﹕本朝列聖躬行節儉﹐宮闈日用之數﹐視前代不過什二三﹐而內務府堂郎中﹐皆視爲脂膏窟澤﹐相沿積習﹐幾無一洗手奉公之人。有心國計者﹐倘能奏請裁汰內府冗員﹐凡宮中歲費﹐定爲常經﹐按季由戶部承應﹐則亦愼重度支之一端也。

◎趙司空不習禪理大司空仁和趙公﹐朴誠厚重﹐謝山偶語李臨川﹐比之漢丙吉﹑唐婁師徳﹑宋杜衍﹐臨川亦以爲然。一日﹐公偕九卿燕見侍坐﹐競談禪。世宗顧問公﹕「汝亦能之否﹖」對曰「臣未之學也。」世宗笑曰「曷試之。」卽拈一語﹐公以儒言對。世宗頤謂諸臣曰「眞鈍根也。」

◎王蘭生知遇之厚雍正壬子江南鄕試﹐得旨﹐以安徽學政王公蘭生爲正主考﹐前此未有也。按﹕公畿輔一諸生﹐康熙朝以李安溪薦﹐入直內廷。癸巳秋﹐賜舉人﹐同與會試﹔辛丑春﹐賜進士﹐同與殿試。世宗登極﹐授編修﹐主廣東試﹐督浙學﹐移節安徽﹔主江南試﹐移節陜西。以事左遷﹐需代﹐復特旨畱公﹐俟期滿﹐氵存佐刑部﹐始卒於官。考公一生﹐侍直禁近﹐編纂祕書﹐鋒車四馳﹐與文字相終始﹐而兩朝恩遇之厚﹐亦自無與比肩﹝與卷七所紀互有詳略﹞。

◎雍正時邏察之嚴雍正某年元日﹐王殿撰云錦早朝後歸邸捨﹐約友人作葉子戲﹐已數局矣﹐忽失一葉﹐徧覓不獲﹐遂罷而飲。一日﹐蒙召對﹔上問以元日何事﹐具以實告。上嘉其不欺﹐出袖中一葉還之。當時邏察之嚴如此。此康祺少時所習聞﹐以誕妄未敢登載。後閱趙雲崧《檐曝雜記》中有是條﹐謂聞之殿撰孫日杏者﹐當可取信。且亦可見世宗皇帝之整飭紀綱﹐陶育臣庶﹐固自寬嚴交劑﹐不徒恃聖明綜核之長也。

◎裘文達公課子之嚴裘文達公充磨勘大臣時﹐某省士子用「社稷鎭公子」﹐眾以爲應議﹐公心知非杜撰﹐而一時忘其出處。歸第﹐問公子麟﹐對以句出《國語》。後於《左傳》檢得之﹐遂長跪受責﹐時公子已官編修矣。公課子之嚴﹐待士之寬﹐一舉而兩善備焉。

◎磨勘官人稱魔王磨勘之例﹐自乾隆己卯始嚴。時磨勘官宮太僕煥文﹑閻侍禦循琦﹑朱侍禦丕烈﹑朱侍禦稽﹐盡心細核﹐指摘較多﹐世以爲「魔王」﹐蓋借魔作磨也。同治癸酉﹐梁京卿僧寶充小磨勘﹐爬剔極嚴﹐主司房考多獲譴﹐人亦呼梁曰「魔王」﹐至不安其位﹐乞病去。

◎順天鄕試四皓乾隆庚辰順天鄕試﹐鄭儀部忄予﹑蔡殿撰以臺﹐同校禮記房﹐所取多宿學﹐如顧奕松﹑馬曾魯﹑趙光照﹑陳彭齡﹐年皆六十上下﹐時人戲稱爲四皓。

◎同宗獲雋之多乾隆己卯北榜﹐任丘邊氏同宗獲雋者六人﹐士論以爲罕有。按﹕邊氏聚族河間﹐已數百載﹐阮宗南北﹐裴眷東西﹐其行輩幾不可復辧。己卯同捷六君﹐亦不皆期功房從之親。同治丁卯﹐康祺舉浙江鄕試﹐亡弟中書君淸瑞及同祖弟壽祚﹑同髙祖弟賡年﹑守瀾﹐亦於是科同登秋賦。科名盛事﹐鄕裏艷稱﹐白頭父老﹐及見吾髙曾者﹐猶誦述門風世徳也。

◎澄懷園風景澄懷園無恙時﹐二三儒臣﹐亻暴直多暇﹐各就園中寓廬﹐移花種竹﹐疊石疏泉﹐隨意自命所居﹐題之戶冊﹐以志雪泥鴻爪﹐亦佳話也。如「食筍齋」爲黃勤敏公鉞手辟﹐「樂泉西舫」則程春海侍郎恩澤所題﹐「樂泉」蓋張文恪公泰開所鑿﹐張文毅公芾自營一室曰「鑿翠山房」﹐戴文節公熙舊廬名曰「矩室」﹐皆見嘉﹑道間人文詩集。此外逸文瑣記甚多﹐頗擬勒爲一書﹐借存掌故。蓋庚申以來﹐甘泉夕烽﹐名園茂艸﹐談澄懷風景者﹐亦幾如圓嶠﹑方壺﹐縹渺天半矣。

◎謚法重文字國朝謚法﹐惟由翰林授職之員﹐始得冠以文字。其官至大學士﹐則𨿽不由科目﹐亦得謚文。惟康熙六年﹐領侍衛內大臣一等公索尼﹐旣未與金甌之卜﹐亦不由玉署而來﹐予謚文忠﹐實爲異數﹝近時周文忠公天爵﹐亦非翰林﹐漢臣得此﹐尢僅見﹞。

◎小臣得謚陸平湖以禦史贈閣學﹐賜謚淸獻﹐爲小臣得謚之始。至馬忠勤公﹐以知縣贈布政使參議﹔彊忠烈公克捷﹐以知縣贈知府﹔劉忠節公欽鄰﹐以知縣贈太僕寺少卿﹔及楊延亮以知縣謚昭節﹐方振聲以縣丞謚義烈﹐俱照知府例卹﹐則皆出特恩。蓋我聖朝崇獎死綏不遺微末如此也。頃光緒初元﹐疆臣中有以府州縣官死節請謚者﹐朝廷偶兪其請﹐遂致臺垣部院援例乞恩﹐凡爲其親故殉難﹐奏請予謚者﹐交章累疏﹐兩月不休。兩宮知非體﹐特詔停止﹐而幸邀易名之曠典﹐已不可枚舉矣。

◎紀文達硯銘潘文恭公初入翰林﹐以歙硯求銘於紀文達﹐公爲之銘﹕「稜稜有骨作作芒﹐取墨則利穎亦傷﹐ム包孝肅豈不剛﹐我思韓範富歐陽。」案﹕文恭少年渾涵端重﹐文達正當以風骨勗之﹐何反慮其過剛﹐殊不可解。

◎潘文恭公之資望道光朝﹐潘文恭公久居揆席﹐而滿﹑漢四相公﹐其三人入詞林時﹐皆文恭教習門生﹕一鶴舫相國穆彰阿﹐一獻山相國覺羅寶興﹐一海帆相國卓文端公也。公有詩紀盛云「翰苑由來重館師﹐年往事試尋思﹐卽今黃閣三元老﹐可憶槐廳執捲時。」穆相以爲二百年來所未有。

◎鷹揚宴文官重賦鹿鳴﹑重宴瓊林者﹐屢見紀載。武科𨿽亦有重赴鷹揚宴之典﹐而見之例案者﹐僅嘉慶十五年﹐陜西巡撫奏朝邑武舉藺廷薦﹐系乾隆庚午中式﹐現在重遇庚午科﹐奏乞恩施。奉旨賞千總銜﹐重赴鷹揚筵宴。蓋儒臣耆徳﹐林下頤年﹐幸遇科甲重周﹐必有故吏門生﹐爲之端牘乞恩﹐賦詩紀盛﹐故其事易於傳播。若夫白頭故將﹐老廢田間﹐子孫則椎不知書﹐舊部則投戈星散﹐卽躬享上壽﹐再值紫光獻技之年﹐恐伏櫪自悲﹐亦不冀朝廷有此曠典。而地方有司﹐更無過而存之者﹐宜舉報寥寥矣。

◎朱抱經之風義甘泉朱抱經重慶﹐善詩古文﹐與全吉士謝山交最深。謝山寓揚﹐病危急﹐主抱經家﹐參苓之資﹐抱經竭力爲之﹐不愧良友。見阮文達《廣陵詩事》。惟吾鄕老輩﹐皆謂謝山病寓維揚時﹐賴馬秋玉兄弟經營醫藥。謝山門人蔣樗庵編纂年譜﹐亦未著錄朱事。抱經一寒士﹐風義如玆﹐較玲瓏山館主人尢爲難覯﹐未可任其湮沒也。

◎楊愷出入文武兩途儀徵武進士楊愷﹐康熙間受知聖祖﹐召入南書房﹐與何義門﹑蔣南沙諸公﹐同校書史。後提督兩湖﹐頗著勛績。入爲鄒枚﹐出則褒鄂﹐文經武緯﹐亦本朝希有人物已。

◎萬蠶同繭雍正七年﹐浙江督撫奏進湖州民王文隆家﹐萬蠶同織瑞繭一幅﹐長五尺八寸﹐寬二尺三寸﹐天然成就﹐不由人工。廷臣以爲瑞﹐應請宣付史館﹐詔不準行。

◎祖孫父子鄕貫不同蘇郡惠元龍徵君﹐舉鴻詞科﹐籍吳縣﹔半農學士則起家長洲諸生﹔定宇先生初爲吳縣諸生﹐後攺元和籍。一家祖孫父子﹐鄕貫不同。蓋居省垣及二縣同城者﹐墳墓田廬﹐綺交牙錯﹐本不能爲之限斷也。

◎兵家護背之義王雁汀制軍慶雲《勃海圖說》﹐擬於隍城石島之間﹐駐水師將領一員﹐登州﹑金州南北兼巡﹐內防盜匪﹐外懾夷人﹔與康熙朝嵩祝請登州水師巡哨金州鐵山之說﹐頗足相輔﹐蓋兵家護背之義也。

●卷十二◎遣官祭告嶽瀆康熙丙子正月﹐天子爲元元祈福﹐遣大臣分行祭告。二十七日﹐上禦保和殿﹐頒賜冊文香帛﹐給禦蓋一﹑龍纛二﹑禦仗二﹐蓋喬嶽翕河之茂典﹐本朝第一次舉行也。凡四海﹑五鎭﹑五嶽﹑四瀆﹑闕裏﹑長白山﹑帝王陵共五十九處。遼東廣寧混同江北海之神﹐山東萊州府東海之神﹐山西蒲州府西海之神﹐廣東廣州府南海之神。遼東廣寧北鎭醫巫閭山之神﹐山東靑州府東鎭沂山之神﹐陜西鳳翔府西鎭吳山之神﹐山西平陽府中鎭霍山之神﹐浙江紹興府南鎭會稽山之神。山東濟南府東嶽泰山之神﹐陜西西安府西嶽華山之神﹐河南河南府中嶽嵩山之神﹐湖廣衡州府南嶽衡山之神﹐山西大同府北嶽恆山之神。四川成都府江瀆之神﹐河南南陽府淮瀆之神﹐河南懷慶府濟瀆之神﹐山西蒲州府河瀆之神。至聖先師闕裏。兀喇地方長白山之神。河南開封府﹕太昊伏羲氏陵﹐陳州﹔商髙宗陵﹐西華﹔周世宗陵﹐陳州。河南河南府﹕漢光武陵﹐孟津﹔宋太祖陵﹐鞏縣﹔太宗陵﹐鞏縣﹔眞宗陵﹐鞏縣﹔仁宗陵﹐鞏縣。湖廣衡州府﹕炎帝神農氏陵﹐酃縣。湖廣永州府﹕帝舜有虞氏陵﹐寧遠九疑山。山西平陽府﹕女媧氏陵﹐趙城﹔商湯王陵﹐榮河。陜西延安府﹕黃帝軒轅氏陵﹐中部。陜西西安府﹕周文王陵﹐咸陽﹔武王陵﹐咸陽﹔成王陵﹐咸陽﹔康王陵﹐咸陽﹔漢髙祖陵﹐涇陽﹔文帝陵﹐府城東﹔宣帝陵﹐長安﹔唐髙祖陵﹐三原﹔太宗陵﹐九山﹔憲宗陵﹐涇陽﹔後魏文帝陵﹐富平。山東兗州府﹕少昊金天氏陵﹐曲阜﹔帝堯陶唐氏陵﹐東平。直隸大名府﹕顓頊髙陽氏陵﹐滑縣﹔帝嚳髙辛氏陵﹐滑縣﹔商中宗陵﹐內黃。直隸順天府﹕金太祖陵﹐世宗陵﹐明宣宗陵﹐孝宗陵﹐世宗陵﹐俱天壽山塞外起輦谷。元太祖陵﹑世祖陵﹐俱在順天府望祭。浙江紹興府夏禹王陵﹐會稽山。江南江寧府明太祖陵﹐鐘山。遼東廣寧遼太祖陵﹐木葉山。

◎召翰苑諸臣番上應制康熙甲戌夏五月﹐召翰苑諸臣番上應制﹐計詩題十八﹑論一﹑賦一。五月初九日﹐少詹事李錄予﹑朱阜﹐侍講學士顧祖榮﹑李鎧入直﹐擬夏日內庭應制七律。初十日﹐侍讀學士徐嘉炎﹐侍講學士張廷瓚﹑史夔﹑曹鑑倫入直﹐擬賦得西園翰墨林應制五言律。十一日﹐左庶子陳倫﹐右庶子孫嶽頒﹐侍讀張榕瑞﹑王思軾入直﹐擬賦得膏雨潤公田應制五言律。十二日﹐侍讀陸肯堂﹐侍講佘志貞﹑彭定求﹐左諭徳沈涵入直﹐擬賦得紫禁朱櫻出上闌應制七律﹐限五微。十三日﹐洗馬邱象隨﹐左中允王思沛﹐左贊善沈朝初﹑陸入直﹐擬詠金蓮花應制五律﹐限八齊。十四日﹐右中允楊大鶴﹑彭寧求﹐右贊善魏希徵﹐司業彭會淇入直﹐擬賦得崇文聊駐輦應制五言古﹐限輦字。十五日﹐檢討胡作海﹐編修仇兆鰲﹑徐元正﹑汪灝入直﹐擬賦得衣露淨琴張應制五律﹐限五微。十六日﹐編修陳遷鶴﹐修撰沈廷文﹑陳元龍﹐檢討王之樞入直﹐擬恭讀禦制覽貞觀政要詩應制五律﹐限二蕭。十七日﹐編修袁佑﹑王化鶴﹐檢討潘應賓﹑方韓入直﹐擬恭讀禦制時巡近郊憫農事有作應制五律﹐限八齊。十八日﹐編修張豫章﹑鄭昆瑛﹐檢討劉涵﹐編修張希良入直﹐擬恭讀禦制懋勤殿讀《尙書》至《無逸》篇有作應制五律﹐限五微。十九日﹐編修沈辰垣﹑李孚靑﹑宋敏求﹑宋大業﹑沈三曾﹐檢討劉坤﹑魯瑗﹑宋如辰入直﹐擬恭讀禦制觀渾天儀器詩應制五律﹐限九佳。二十六日﹐編修吳世燾﹑湯右曾﹑郝士鈞﹑淩紹雯﹑劉灝﹑張復﹐檢討宋朝楠﹑彭世搏﹑葉淳入直﹐擬聖駕夏日閱視河堤應制五律﹐限六魚。二十七日﹐修撰戴有祺﹐編修吳﹐檢討萬光宗﹑孫入直﹐擬恭讀禦制宮門聽政示各部諸臣詩應制七律﹐限十灰。二十八日﹐編修許賀來﹐檢討梅之珩﹑張明先﹑李朝鼎入直﹐擬恭讀禦制詠史詩應制七律﹐限十灰。二十九日﹐檢討鄧咸齊﹑鄭際泰﹑竇克勤﹑徐日暄入直﹐擬渾天儀應制七律﹐限十蒸。閏五月初一日﹐編修楊中訥﹑姚宏緒﹑潘從律﹑張瑗﹑王奕淸入直﹐擬賦得虛心髙節雪霜中應制七律﹐限十二文。初二日﹐編修胡潤﹑戴瑗﹐檢討冉覲祖﹑楊名時﹑王傳入直﹐擬讀朱子文集應制五律﹐限十四寒。初三日﹐檢討王者臣﹑張曾慶﹑劉琰﹑李象元﹑文志鯨入直﹐擬賦得駐輦華林側應制五律﹐限十三覃。初四日﹐召集西苑考試學士王﹑李楠﹑顧藻及翰林諸臣﹐擬理學眞僞論﹑丰澤園賦。

◎京師四時之景物京師正月朔日後﹐遊白塔寺。望﹐西苑旃檀寺看跳喇嘛﹑打莽式﹑打秋千。元宵節前門燈市﹐琉璃廠燈市﹐正陽門摸釘﹐五龍亭看燈火﹐唱秧歌﹐跳鮑老﹐買粉團。十六夜﹐女子出遊﹐謂之走百病﹔燒金鰲玉ぐ石獅牙﹐以療牙疼。十九日﹐集邱長春廟﹐謂之燕九。二十五日﹐謂之塡倉日﹐大小之家﹐俱治具飽食。二三月﹐髙粱橋踏靑﹐萬柳堂聽鶯﹐弄箜篌﹐涿州嶽廟進香迎駕。四月﹐西山看李花﹐海棠院看海棠﹐丰臺看芍藥﹐煮豆子結緣﹐送春賽會。五月﹐遊金魚池﹐中頂進香﹐藥王廟進香。六月﹐宣武門看洗象﹐西湖賞荷。七月中元夜﹐街市放焰口﹐點蒿子香﹐燃荷葉燈。八月中秋夜﹐踏月買兔兒王。九月登髙﹐花兒市訪菊﹐城墻下觀八旗操演﹐婦女簪掛金燈﹐九日歸寧。十月﹐上墳燒紙﹐弄叫由子。十一月跳神。十二月賣像生花供佛﹐打太平鼓。

◎打莽式本朝歲暮將祭享﹐選內大臣打莽式﹐例演習於禮曹﹐其气象發揚蹈厲﹐蓋公廷萬舞之變態也。王公貴戚﹐於新正競引之﹐以相戲樂。其態婉孌柔媚﹐或令婦女爲之﹐此又莽式之一變耳。

◎打滑撻禁中冬月﹐打滑撻。先汲水澆成冰山﹐髙三四丈﹐瑩滑無比。使勇健者著帶毛豬皮履﹐其滑更甚﹐從頂上一直挺立而下﹐以到地不僕者爲勝。

◎聖祖杜漸防微文和尙名果﹐字園公﹐衡山先生之後。聖祖南巡適見之﹐命入京師﹐居玉泉精舍﹐寵眷殊厚。和尙一日攜其孫見上﹐問何事來此。和尙奏曰「來此應舉。」上曰「應舉卽不應來見。」聖主防微杜漸﹐安可以非分希望恩澤耶。

◎三歲誦唐詩百首阮亭先生幼子﹐小字虎兒﹐三歲能誦唐詩百首。

◎於淸端築長墻以禦晌馬於淸端公撫直隸﹐於大道築長墻﹐以禦響馬﹐實一時良法﹐後以勞民罷之。趙恆夫有詩曰「百里長墻攔賊馬﹐綠林昨夜繞官街。」語含諷刺﹐似未諒立法之意。

◎帝王深通內典章皇帝萬幾之暇﹐時召木陳﹑玉林諸禪僧﹐講究宗旨。聖祖南巡﹐亦嘗與諸老宿相印證﹐所幸名剎﹐輒灑宸翰。兩朝深通內典﹐獨無修齋造像之事﹐眞乃具大神識﹐洞澈空相。木陳和尙名道﹐曾主天童法席﹐後封宏覺國師﹐有《北遊集》。

◎嘉禾一莖三穗康熙中朝廷祀泰山之次年﹐齊東道中﹐產嘉禾﹐一莖三穗。

◎葉金城暢春園之布置葉洮﹐字金城﹐靑浦人。胸有丘壑﹐暢春園一樹一石﹐皆其布置。洮告歸後﹐復入都﹐卒於旅捨﹐朝廷特給內帑賻之。

◎杜文端恩遇寶坻杜文端公立徳﹐屢疏乞歸﹐上慰畱至再。其後請益力﹐乃頒宸翰云「內閣大學士杜立徳﹐弼亮老臣﹐綸扉久重﹐引年請歸﹐陳乞至再﹐遐心旣固﹐未可勉畱﹐詩以送之﹕十載資賢佐﹐勞深致太平﹐︳謨畱紫闥﹐風度重丹楹﹔方倚鹽梅略﹐難違丘壑情﹐餐芝黃綺伴﹐軒冕有餘淸。康熙二十一年八月初九日﹐禦筆。」又賜「洛社怡情」圖書一方﹐禦書唐詩三軸﹐墨刻二冊﹐恩遇過他相遠已。

◎湘淮軍志湘軍始於咸豐二年﹐淮軍始於同治元年﹐其營制爲曾文正手定﹐而李伯相遵守之﹐蕭﹑曹繼興﹐斟若畫一。每五百人爲一營﹐設營官一。每營分立前後左右四哨﹐每哨設哨官一。營官有親兵﹐有什長。其親兵分六隊﹐每隊設什長一名﹐率親兵十名﹑夥勇一名﹐計六隊凡七十二人。哨官有哨長一名﹐有護勇五名﹔其外有什長﹐有正勇﹐有夥勇。其正勇一哨分八隊﹐每隊什長一名﹐夥勇一名。其擡槍隊正勇十二名﹐合什長﹑夥勇爲十四名。其刀矛小槍隊正勇十名﹐合什長﹑夥勇爲十二名。每哨合哨官﹑哨長﹑護勇﹐爲一百八人。四哨共四百三十二人﹐合之營官﹑親兵﹐爲五百四人﹐隊官在外。其聯伍之制﹐親兵六隊﹐則一隊劈山炮﹐二隊刀矛﹐三隊劈山炮﹐四隊刀矛﹐五隊小槍﹐六隊刀矛。每哨八隊﹐則擡槍爲第一隊﹐刀矛爲第二隊﹐小槍爲第三隊﹐刀矛爲第四隊﹐擡槍爲第五隊﹐刀矛爲第六隊﹐小槍爲第七隊﹐刀矛爲第八隊。總計一營劈山炮兩隊﹐擡槍八隊﹐小槍九隊﹐刀矛十九隊﹐共爲三十八隊。其搬運一切﹐猶有長夫。每營營官及幫辦人員共用長夫四十八名﹐搬運子藥﹑火繩及一切軍裝等項共用長夫三十名。營官親兵隊每劈山炮隊用長夫三名﹐刀矛小槍隊用長夫二名﹐計六隊用長夫十四名。如拔營遠行﹐營官另撥公夫幫擡劈山炮﹐哨官﹑哨長及護勇五人共用長夫四名﹐四哨共夫十六名。其哨隊每擡槍隊用長夫三名﹐每刀矛小槍隊用長夫二名﹐計四哨擡槍八隊﹐用長夫二十四名﹐刀矛小槍隊用長夫二十四名﹐共長夫四十八名。總計一營用長夫一百八十名。大率百人用長夫三十六名﹐合之營哨官員各勇人等﹐共六百八十五人﹐是爲正額。或十營設統領一員﹐或數十營設統領一員﹐或數營設一統領﹐無定制。至同治四年北徵撚逆﹐於是又添練馬隊營。其制則每營營官一員﹐幫辦一員﹐字識一名。一營立前後左右中五哨﹐其前後左右四哨各設正哨官一員﹑副哨官一員﹐中哨卽以營官爲正哨官﹐外立副哨官二員。每哨馬勇五十名﹔散勇五棚﹐每十人爲一棚﹐每棚什長一名﹐散勇九名。一營共營官一員﹐正哨官四員﹑副哨官六員﹐馬勇二百五十名﹐什長二十五名﹐散勇二百二十五名。營官及副哨﹑幫辦﹑字識等﹐共用夥夫二名﹐四哨之正﹑副哨官共用夥夫四名﹔每棚用夥夫一名﹐共二十五棚爲二十五人﹔又一營長夫五十名﹐通計用夫八十一名。合之營哨官員﹑幫辦﹑字識﹑各勇人等﹐共五百九十二人。其馬數則營官四匹﹐幫辦一匹﹐字識一匹﹐正﹑副哨各二匹﹐什長及馬勇各一匹﹐共爲馬二百七十六匹。搬運鍋帳﹑子藥﹐則每哨雇用大車一輛﹐共車五輛。其每營百馬之內﹐準報倒斃三十六匹﹐如數換領﹐以資彌補。此其大較也。自李伯相奏設鐵廠機器局﹐一切軍械﹐皆仿西洋制造﹐遂攺劈山炮隊爲開花炮隊﹐擡槍小槍隊爲洋槍隊﹐從此火器之利﹐與西人共之。自閩省奏設船政局﹐創造輪船﹐從此江海之利﹐亦與西人共之。論今日時政﹐必欲事事效法泰西﹐用夷變夏﹐此武靈胡服﹑伊川野祭之兆﹐誠爲無識。若謂輪船﹑洋槍﹐徒耗貲費﹐則不識時務﹐誤人家國之談也。

◎庚申和戰之紛議庚申西人擾天津﹐臺省意見齟齬﹐一日之間﹐遞封奏者六次。顯皇帝特降朱批﹐交團防王大臣偕巡防王大臣傳集科道﹐會議於朝﹐議戰議和﹐紛如聚訟﹐閱兩時許無定議。至第三日﹐臺諫諸君始在直隸會館公議覆奏稿﹐送澱園王大臣閱看。則云﹐前日已面奏﹐蓋和議成矣。時科道中主稿者﹐陸眉生侍禦秉樞也。

◎都門花事都門花事﹐以極樂寺之海棠﹝大十圍者﹐有八九十本﹞。棗花寺之牡丹﹐丰臺之芍藥﹐十剎海之荷花﹐寶藏寺之桂花﹐天寧寺之菊花爲最盛。春秋佳日﹐挈攜賓﹐遊騎不絕於道﹝花之寺中海棠﹐相傳爲董文恭公誥手植﹞。

◎戊午北闈之獄戊午北闈之獄﹐外簾實先肇端。先是府丞蔣達﹐以場中供給艸率﹐擅自出闈﹐赴園奏事﹐奉旨革職。府尹梁同新亦降調﹐以吳鼎昌﹑毛昶熙代之。臺長並磚門禦史﹐分傳各行戶﹐查究艸率之由﹐移咨刑部定案﹐治中及大﹑宛二縣皆鐫級去。比題名錄出﹐士論嘩然﹐孟傳金遂首發大難矣。譬彼雨雪﹐先集惟霰﹐信然。

◎竹先生風趣竹先生年五十﹐舉鴻博﹐與同郡髙念祖佑釒己同舟入都。每日暮停橈﹐輒失所在﹐髙往迹之﹐已闌入酒肆中﹐醉臥壚下矣。

◎雅賺美貶竹先生嗜書若命﹐典試江左時﹐絳雲已﹐聞牧齋族孫錢遵王撰《讀書敏求記》﹐載宋板元鈔次第完闕甚備。撤棘﹐求一見之﹐祕不肯出。乃置酒召諸名士髙宴﹐遵王與焉。私以黃金及靑鼠裘賂其侍史﹐啟篋得之﹐招藩署廊吏數十人於密室﹐夜半寫畢﹐並錄得《絕妙好詞》﹐時人謂之「雅賺」。又先生直史館日﹐私以楷書手王綸自隨﹐錄四方經進書。掌院牛鈕﹐劾其漏泄﹐吏議鐫一級﹐時人謂之「美貶」。噫﹗翰林官以是左遷﹐視今之廢書不觀﹐濫躋華要者﹐榮辱何如﹗

◎朱竹上纂修明史總裁書竹檢討充《明史》纂修官時﹐有上總裁七書。第一書請定體例。謂班書無世家﹐範書無表志﹐已與前史不同。史遷封禪﹐魏齊符瑞﹐此志之不同。人表﹑宰相﹑世系﹐此表之不同。滑稽﹑日者﹑家人﹑義兒﹑伶官﹑道學﹐此傳之不同。明三百年如革除﹑靖難﹑奪門﹑躋廟﹐事多創見﹔漕運﹑禦倭﹑廠衛﹑廷杖﹐制亦異前﹐先宜審量。第二書請聚書籍。謂一代之史﹐不宜止據實錄﹐宜搜葺奏議﹑文集﹑圖經﹑碑志之屬﹐以備采擇。第三書請寬期限﹐專責成。以《晉書》長編之分授爲法﹐以《元史》之速成爲戒。第四書謂革除年事﹐多不足信。燕王來朝﹐建文出亡﹐皆非實。第五書謂道學不必別立傳。第六書謂東林不必皆君子﹐異乎東林不必皆小人﹐不宜以門戶分邪正。第七書謂崇禎無實錄﹐未可專據邸報﹐宜取史館四方所上之書﹐一一聯綴﹐並分年書死事諸臣。其言辧而核﹐後多從之。

◎萬季野少未知名季野先生爲萬氏八龍之殿﹐少未知名﹐父以爲癡﹐閉之空室中。窺架上書﹐有雜綴明代事者﹐題曰明史料﹐凡數十大冊﹐先抽讀之﹐數日而畢。伯兄斯年察知之﹐驚曰「名士近在吾家耶﹖」遽白諸父﹐爲易衣履﹐使從余姚黃太衝學﹐遂成名儒。

◎萬季野父子之狷介《明史稿》本實出吾鄕季野先生﹐而華亭王氏攘之﹐承學之士﹐無不知其源委矣。先生在史局時﹐周旋諸貴人間﹐不肯稍自貶抑。其題刺則曰「布衣萬斯同」﹐其會坐則攝衣登首席﹐岸然以賓師自居。故督師之姻人﹐方居要津﹐請先生少寬假﹐先生噤不答。有運餉官遇賊﹐走死山谷﹐其孫懷白金請附忠義傳後﹐先生曰「將陳壽我乎﹖」斥去之。後先生兄子言﹐與修明史﹐獨成崇禎長編。故國輔相家子弟﹐多以賄入京﹐求減其先人之罪﹐言峻拒曰「若知吾季父事乎﹖」其父子狷介如此。萬氏一門﹐經學史才﹐冠絕當代﹐其操行之奇卓﹐亦復不愧古人。此則蕺山﹑南雷道學之緒餘﹐不僅以文章藻耀振起門第者也。

◎馬三代鄒平馬宛斯﹐知靈壁縣﹐有異迹。著《繹史》百六十卷﹐自開辟訖秦亡﹐事迹略備。後又著有《左傳事緯》十二卷。亭林先生見二書﹐亟稱之﹐時人號爲「馬三代」。

◎趙秋谷私淑馮氏之論詩常熟馮班鈍吟﹐論詩不取嚴滄浪妙悟之說。趙秋谷宮贊見其遺書﹐至具朝服下拜﹐以私淑門人刺焚班墓前。蓋秋谷方掊擊漁洋﹐引以自助也﹝按﹕漁洋平日論詩﹐實以嚴氏爲宗旨﹐極取其香象渡河﹑羚羊掛角之說﹞。秋谷不滿漁洋﹐故與異同﹐見馮氏書亦復屏棄神韻﹐遂不覺五體投地。其實《談龍錄》一書﹐非不博辯﹐究非風雅之公。

◎再到亭安溪李文貞公孫穆亭少宗伯淸植﹐嘗視浙學﹐閱三十餘年﹐宗伯子郁齋少司空宗文繼之。太夫人晉江黃氏﹐就養官齋﹐棖觸舊事﹐因命少司空建「再到亭」於學署廳事之西偏。奇石修竹﹐花木蓊蔚﹐淸流涓涓﹐環亭如帶﹐遊者以爲勝觀﹐今不可復問矣。

◎秀水朱十以七品官歸田朱檢討休官後﹐著書自娛﹐收藏日富。長洲韓文懿公嘗語門人張大受曰「吾貴爲尙書﹐何如秀水朱十﹐以七品官歸田﹐飯疏飲水﹐多讀萬卷書也。」

◎施愚山造詣之精粹吾鄕全太史嘗云「愚山造詣﹐殆與魏敏果﹑湯文正﹑陸淸獻同道同徳。魏﹑湯二尙書揚歷槐棘﹐多所發舒﹔淸獻摧折而愈顯。愚山於其中最爲暗淡﹐又以工於詩古文詞﹐反掩其學問之大原。世有合作韓﹑範﹑文﹑富﹑歐﹑馬六公年譜者﹐其必班而齊之。」康祺以爲知言。按﹕宣城施先生提學山東時﹐取士先行後文﹐惇重儒術。過鄒平﹐拜伏生墓﹐以經學日微﹐授受宜亟﹐至於垂涕而示諸生。分守湖西﹐作《勸民急公歌》。歷山谷間﹐悉窮民狀﹐作《彈子嶺》《大坑嘆》《竹源坑》諸篇﹐以獻上官﹐時比之元結《舂陵行》。先生少孤露﹐事叔如父。已貴﹐叔少不悅﹐猶冠服長跪。母馬﹐夙失歡於大母﹐抑鬱而卒。先生請大母命﹐循例乞褒封﹐據地哀陳﹐始獲焚黃廟。順孫孝子﹐循吏通儒﹐實兼有之。謝山之言﹐信而有徵已。

◎李侍禦有海忠介之風掖縣李侍禦森先﹐巡按江南﹐誅Θ豪右﹐有海忠介之風。中讒被逮﹝按﹕李自選禦史﹐兩經革職﹐俱起原官。後又以言事謫戍尙陽堡﹐尋赦還﹐至是已四黜矣﹞﹐吳民號泣﹐攀送者數萬人。旣登舟﹐僚屬相顧揮涕。松江知府李正華最後至﹐攜一酒瓢﹐滿酌送侍禦曰「吾曹期不愧天日﹐不愧朝廷﹐不愧百姓耳。成敗利鈍﹐造物司之。今日之行﹐榮於登仙﹐諸君何至作楚囚相對耶﹖」侍禦爲掀髯大笑。正華﹐獻縣人﹐守松多惠政﹐王漁洋稱爲近日廉吏之冠﹐宜其與侍禦臭味相孚與。

◎韓文懿公不阿流俗韓文懿公當廷試日﹐吳三桂逆釁已萌﹐公對策力言三藩當撤﹐無少顧忌。祭酒阿理瑚請以故相達海從祀兩廡﹐公謂海造國書﹐一藝耳﹐未合從祀之典。禦史鄭惟孜請令國子生回籍應試﹐公疏言﹕太學一空﹐非京師首善之義。此三事﹐皆建白侃侃﹐不阿流俗。公立朝數十年﹐讜言直節﹐尙不止此。世徒以經義相推尙﹐卽《有懷堂文集》﹐亦在若顯若隱之間。吁﹗可慨已。

◎翁叔元劾湯文正康熙朝﹐翁尙書叔元受枋臣指﹐劾睢州湯文正公。長洲何義門上書請削門生籍﹐吾鄕姜西溟亦移文責之﹐一日傳徧京師。按﹕是時叔元方隆隆炎炎﹐何﹑姜皆沈閼未遇﹐非讀書養气﹐那得如許風骨。

◎本朝諫官以楊以齋爲第一康熙初元﹐上在諒ウ﹐百官奏事者﹐見顧命輔臣皆長跪。時少司馬楊雍建方爲言官﹐獨立談不屈。輔臣目送曰「此南苑上書諫獵者也。」蓋指公順治間官兵科時事。公諤諤敢言﹐嘗上疏請愼起居﹐請弭天變﹐請除廣東八害﹐兩聖人皆優旨答之。王文簡公嘗云「本朝諫官﹐以以齋爲第一。」以齋﹐公別字也。

◎本朝科場各案咸豐戊午科場大獄﹐中外皆歸咎刑部長肅順﹐以爲用刑過嚴﹐余旣詳之前卷矣。蓋肅順素惡科目﹐又與柏相國有隙﹐此舉固借以行私。其實愼重制科﹐法律嚴峻﹐亦本朝家法然也。考順治二年乙酉﹐河南鄕試錄內稱皇叔父爲王叔父﹐主考歐陽蒸﹑呂云藻俱革職﹐交刑部治罪。四年丁亥會試﹐同考官袁如擅攺朱卷﹐革職。九年壬辰會試﹐以第一名程可則悖戾經旨﹐特旨除名﹐試官祕書院學士武陵胡統虞降三級﹐宏文院學士大名成克鞏降一級﹐同考左敬祖等奪俸有差。十一年甲午﹐禮部參奏順天主考編修吳縣範周﹑編修江夏吳正治﹐評閱試卷﹐止有姓名﹐全無次第﹔給諫宋牧民﹐亦稱試錄程文種種乖謬﹐並奉旨交刑部。最可畏者﹐尢莫如十四年丁酉順天﹑江南兩省科場大獄。順天則刑科給事中任克溥奏﹕同考官李振鄴﹑張我璞﹝時有「張千李萬」之謠﹞﹐受科臣陸貽吉及博士蔡元禧﹑進士項紹芳賄﹐中田耕﹑鄔作霖舉人。俱奉旨﹕七人立斬﹐家產籍沒﹐父母﹑兄弟﹑妻子流徙尙陽堡﹐余被流徙者二十五人﹔正考官庶子黃岡曹本榮﹑副考官中允溧陽宋之繩失察﹐各降五級。江南則江寧書肆刊《萬金記傳奇》﹐不知出誰手﹐傳聞禁中﹝以方除一點﹑錢去二戈﹐指兩主考姓﹞。世祖大怒﹐命將主考侍講遂安方猶﹑檢討仁和錢開宗﹐房考李上林﹑商顯仁﹑葉楚槐﹑錢文燦﹑周霖﹑張晉﹑朱氵ぇ﹑李祥光﹑田俊民﹑李大升﹑龔勛﹑郝維訓﹑朱建寅﹑王國禎﹑盧鑄鼎﹝一作錢升﹞﹑雷震生﹐俱駢戮於市。厥後衡文獲咎者﹐尙難枚舉。聖諭煌煌﹐從未比附輕典。然則戊午一案﹐同官不聞連坐﹐家屬亦未長流﹐聖意哀矜﹐豈部臣所能持柄哉。

◎順治丁酉科舉人在瀛臺覆試順治丁酉科﹐命南北中式者﹐在瀛臺覆試﹐題卽爲瀛臺賦。是時每舉人一名﹐命護軍二員﹐持刀夾兩旁﹐與試者咸栗栗危懼。常熟陳溯潢亦在列﹐其父貢生式﹐嘗作《燕都賦》﹐溯潢夙誦習﹐因點綴成篇﹐欽定第一。

◎程可則並未終身擯棄程可則之除名也﹐梁上國《史館綴聞》﹑黃崇簡《國朝貢舉考略》皆載之﹔然沈徳潛《國朝詩別裁》小傳云「可則﹐字周量﹐廣東南海人。順治壬辰會試第一﹐官兵部職方郎中。」汪琬《周量像贊序》云「被黜後﹐閣試擢中書舍人。」又進士題名碑載﹕順治壬辰會元張星瑞。可見國朝舊制﹐榜首因磨勘斥革﹐許擇人另補﹐其被革者﹐亦不必終身擯棄也。

◎兄弟疊掌文衡雍正朝﹐張文和公廷玉﹐屢掌文柄﹐諸弟繼起﹐旌節翩連﹐世稱榮遇。尢莫奇於癸卯年之春秋鄕會﹐數月之間﹐公與介弟侍郎廷璐﹐均兩膺簡命﹐洵未有之盛也。蓋是年四月﹐公主順天鄕試﹐侍郎適典試閩嶠﹐公紀恩詩所謂「傳家愧二難」也。九月﹐公主禮闈﹐侍郎適預分校﹐公紀恩詩所謂「一室掄才弟與兄」也。

◎賈國維康熙間﹐髙郵賈國維中鄕榜時﹐以籍貫被劾﹐特旨賜復舉人。會試落第﹐又蒙特賜殿試﹐以一甲第三人及第。賈紀恩詩云「忽聞禦宴探花客﹐卽是孫山下第人。」

◎廓爾喀賀教匪蕩平嘉慶八年八月十二日﹐廓爾喀國以教匪蕩平﹐奉表稱賀。其略曰「小臣廓爾喀額爾徳尼王吉爾巴納足塔畢噶爾瑪薩﹐九叩跪奉如天覆育﹑如日月照臨﹑撫育萬國﹑壽如須彌山堅固﹑至大至尊文殊菩薩大皇帝寶座前﹕切小臣聞湖南教匪滋事﹐致天威震怒﹐遣兵剿除﹐今已平定﹐從此永享升平之福﹐小臣聞之欣慰。小臣受恩深重﹐虔修土產微物表文﹐叩賀天喜。小臣屢蒙天恩﹐視如子民﹐惟有一心歸順﹐和睦鄰封。小臣陽布離京甚遠﹐小臣年幼﹐懇將小臣當作奴輩﹐常時施恩教導﹐沾恩不淺」云云。其貢物計十二事﹐有左插刀﹑灣刀﹑雙眼槍﹑鍍金鍍銀鳥槍等名。語質意恭﹐誠心賓服﹐宜其長承寵賚﹐至今猶恪備藩封也。

◎攝行郊壇大禮康熙己丑冬十一月﹐命李光地攝行郊壇大禮。

◎澄懷園賦詩書扇道光戊戌四月二十四日﹐宣許乃普﹑龍瑛﹑龔文煥﹑徐經﹑朱蘭﹑戴熙﹐在澄懷園軍機處賦詩書扇﹐各賜內紗一端。

◎圖像紫光閣道光戊子﹐平回疆張格爾之亂﹐特詔繪軍機大臣曹振鏞以下四人﹑功臣長齡以下四十人像於紫光閣﹐像各有贊﹐踵乾隆故事也。

◎毛西河逸事﹝三則﹞

西河檢討晚年自署楹帖云「千秋經術畱天地﹐萬里蠻荒識姓名。」蓋時有琉球使者過杭﹐覓《瀨中集》訪見先生也。

汪蛟門比部懋麟﹐嘗誦東坡「春江水暖鴨先知」句。西河在座﹐怫然曰「鵝詎後知耶﹖」人遂謂西河不知詩。余謂是句之妙﹐西河何嘗不知﹐特其崛彊本色﹐不辯不快。此老生平著述﹐全是一時火气﹐不許今人低首古人﹐何嘗爲解經講學起見。

西河納妾曼殊﹐矜寵特至。夫人陳頗不平之﹐嘗詆之於客座曰「爾輩以毛大可爲博學耶﹖渠作七言八句﹐亦須獺祭乃成。」康祺記近人有論詩絕句云「曼殊不擅專房寵﹐誰識君詩獺祭成。」可稱雅謔。

◎湯貞湣捨生取義道光壬寅﹐西人陷京口﹐金陵戒嚴﹐朝命以在籍紳士蔡友石太僕世松﹑周石生方伯開麒﹑湯貞湣公貽汾﹐協力守禦。蔡﹑周皆耆臣宿望﹐湯尢說禮惇詩﹐洞諳韜略。敵知有備﹐始退去。貞湣被命日﹐有寄二公詩云「同是深思難報答﹐寸心早把死生除。」其後粵匪之變﹐上書大府﹐進守江之策﹐不用。城破﹐挈孫投水死。捨生取義﹐卒踐前言﹐嗚呼偉矣。

◎吳梅村有難言之隱《池北偶談》載吳梅村祭酒病革時﹐有絕命詩云「忍死偸生廿載余﹐而今罪孽怎消除﹐受恩欠債須塡補﹐縱比鴻毛也不如。」康祺按﹕祭酒詞集﹐載其病中賦賀新涼一闋云「萬事催華發﹐論龔生天年竟夭﹐髙名難沒。吾病難將醫藥治﹐耿耿胸中熱血﹐待灑向西風殘月。剖卻心肝今置地﹐問華陀解我腸千結。追往恨﹐倍淒咽。

故人慷慨多奇節﹐爲當年沈吟不斷﹐艸間偸活。艾灸眉頭瓜噴鼻﹐今日須難決絕。早患苦重來千疊。脫屣妻孥非易事﹐竟一錢不值何須說。人世事﹐幾完缺。「至其詩集中﹐如弔侯朝宗﹑寄房師周芮公諸作﹐淒酸激楚﹐自悔偸生﹐隱痛沈悲﹐殆難言諭。蓋甲申而後﹐堂上健存﹐柴車屢徵﹐忍恥一出﹐自與虞山﹑合肥輩貪戀富貴者﹐心事略有不同。後人追考生平﹐慕其才﹑悲其遇可也。

◎孫承恩不肯欺君賣弟順治戊戌狀元孫承恩﹐常熟人也。先是﹐承恩弟場﹐舉丁酉北闈﹐以事遣戍。臚傳前一夕﹐章皇帝閱承恩捲﹐其頌語有云「克寬克仁﹐止孝止慈。」玉音稱賞。拆捲見其籍貫﹐疑與孫一家﹐遣學士王熙疾馳出禁城﹐至承恩寓面詢。學士故與承恩善﹐因語之故﹐且曰「今升天沈淵﹐決於一言﹐回奏當云何﹖」承恩良久慨然曰「禍福命耳﹐不可以欺君賣弟。」學士嘆息﹐旣上馬﹐復回顧云「得毋悔乎﹖」承恩曰「𨿽死無悔。」學士疾馳去﹐章皇帝秉燭以待﹐旣得奏﹐尢喜其不欺﹐遂定爲一甲第一。

◎國初狀元多補應殿試本朝狀元﹐康熙以前多補應殿試者﹐如壬辰鄒忠倚﹐己丑進士﹔甲辰嚴我斯﹐辛丑進士﹔庚辰汪繹﹐丁丑進士。又甲辰榜眼李元振﹐亦辛丑進士。今補試者﹐久不得鼎甲矣。

◎汪杜林未官庶子法祭酒梧門詩話云「汪杜林先生未散館﹐卽擢庶子。」康祺按﹕杜林名應銓﹐康熙戊戌科狀元﹐江南常熟人。其同鄕陶貞一先生傳略﹐稱應銓以宮贊致仕。常昭合志﹐亦稱應銓以修撰直南書房﹐擢左春坊贊善﹐辛丑分校禮闈。是應銓未官庶子也﹐詩話恐誤。

◎來文端力保舒文襄舒文襄在新疆獲譴﹐有旨卽行正法。來文端公保以人才難得﹐伏闕泣求﹐髙宗亦心動。諭云「旨已郵發三日矣﹐柰何﹖」公曰「上果恩宥﹐當令臣子飛騎往追。」始蒙兪允。公子能日行八百里﹐馳抵新疆﹐前旨猶未到也。文襄遂得寬釋。

●卷十三◎聖祖之孝孝莊文皇后不豫﹐聖祖躬禱郊廟﹐有「願減臣齡﹐以延慈壽」語。又步詣天壇祈禱﹐涕泗交頤﹐陪祝諸臣﹐不敢仰視。

◎殿試進呈捲殿試卷﹐例以前十本進呈。惟乾隆庚辰年秦尙書蕙田等﹐以十本外尙有佳捲﹐特旨許以十二本進呈﹔是科十四名以前﹐並入翰林﹝按﹕同治以來﹐二甲二十名前﹐均入翰林﹐幾同成例﹞。至乙卯年恩科﹐大學士伯和┞讀卷﹐以無佳捲﹐止取八本呈禦覽﹐見《北江詩話》。卽此一端﹐文恭與和相﹐其心術之寬狹了然矣。

◎鼎甲不利康熙丁丑狀元李蟠﹐以科場事流徙﹔榜眼嚴虞﹐以子弟中式降調﹔探花姜宸英﹐亦以科場事牽涉﹐卒於請室。王新城以爲鼎甲之衰﹐無如此科﹐見《居易錄》。又康熙癸未狀元王式丹﹐以江南科場事牽涉﹐卒於非所﹔榜眼趙晉﹐以辛卯江南主試賄賂狼籍﹐爲巡撫張伯行參奏伏法﹔探花錢名世﹐則以年羹堯黨﹐世宗憲皇帝斥爲名教罪人。又乾隆乙未一甲三人亦不利﹐狀元吳錫麟﹑探花沈淸藻﹐皆及第後未一年卽卒﹕榜眼汪鏞﹐以臚傳不到﹐未受職﹐先罰俸﹐官編修幾三十年﹐垂老攺禦史﹐見《北江詩話》。

◎孫北海集古句戲張爾惟張爾惟學曾﹐順治甲午赴蘇州太守任﹐孫北海承澤﹑龔孝升鼎孳﹑曹秋嶽溶三先生﹐於都門宴別﹐各攜所蓄名迹相玩賞。張因出江貫道《長江萬里圖》誇客﹐諸公贊羨不已﹐欲裂而分之﹐張大窘。北海集古句戲之云「剪取吳淞半江水﹐惱亂蘇州刺史腸。」一座絕倒。

◎朱勇烈威名朱勇烈公射斗鎭蜀﹐徵達州﹐威名甚盛﹐賊呼爲朱判官。墓在圖云關西﹐關下有奉敕爲果勇侯楊公芳建萬里封侯坊。

◎西南兩子黔中夙鮮文學之士﹐自嘉慶間獨山莫猶人先生與儔﹐教授遵義﹐以朴學倡導﹐風气遂開。其子友芝﹐字子﹐其髙第弟子遵義鄭珍﹐字子尹﹐尢相靡刂以許﹑鄭之學﹐所詣極邃﹐世稱西南兩子。

◎唐子方自有平生唐廉訪樹義於咸豐癸丑三月﹐奉命起楚﹐朋輩觴之。公頗以時事艱難﹐屢見唏嘆。莫子壯之曰「公建利固原時﹐豈易爲者﹐意气固如是耶﹖」公慨然曰「唐子方自有平生﹐他日斷不煩諸君曲筆。」後果殉難。

◎黔中三奇男黔西李漢三世傑﹐以巡檢至總兵﹐謚恭勤。廣順劉松齋淸﹐以拔貢官總兵。松桃楊誠村芳﹐以吏員取通侯。並天挺異才﹐兼資文武﹐皆不由科目進身﹐時稱黔中三奇男。

◎朔方備乘光澤何願船刑部秋濤﹐博覽彊識﹐尢熟洽輿地之學。在都中與祁文端相國﹑何子貞編修﹑張石洲孝廉﹐互相鉤考。咸豐庚申春﹐進呈新纂外藩書八十卷﹐賜名《朔方備乘》。旨令在懋勤殿行走。部曹直懋勤﹐老輩中惟黃左田尙書鉞﹐蒙此異典﹐事在嘉慶五年庚申﹐蓋甲子一周矣。呂阝亭遺詩有云「曹司祕殿當塗後﹐六十年來故事虛﹔異數仍開懋勤直﹐天題新煥朔方書。」卽賦此事。康祺同治初入京﹐廠肆書賈齒稍宿者﹐多爲餘言願船﹑石洲嗜書之篤﹐校書之勤﹐於古書源流本末﹐若數其期功中表之周親﹐纖悉靡不洞曉。若嫌餘生晚﹐不獲與諸君奉手者﹐余亦爲之憮然。又聞願船自庚申西人之變﹐請急歸閩﹐旋告終矣。

◎張文和歷主試事張文和公廷玉﹐康熙丙戌﹑壬辰﹑乙未三爲會試同考官﹐雍正癸卯主順天試﹐雍正癸卯﹑甲辰﹐乾隆丁巳三主會試﹔康熙辛丑﹐雍正癸卯﹑甲辰﹑丁未﹑庚戌﹐乾隆壬戌﹐六充廷試讀卷官。其餘廷試諸年﹐皆以子弟與試﹐引例回避﹐惟雍正癸卯年﹐公弟廷璩﹑堂弟廷珩﹑侄孫若涵﹐同登甲榜﹐公例應引避。世宗特降諭旨﹐令充讀卷大臣﹐尢異數中之罕見者。

◎張文和馭吏之嚴張文和公性寬厚﹐而馭吏特嚴。長吏部時﹐知有蠹吏張某者舞弄文法﹐中外官屢受其毒﹐人呼爲張老虎。公命所司重懲之﹐朝貴多爲營救﹐公不爲動﹐時稱公「伏虎侍郎」。一日﹐坐堂上理事﹐曹司持一牒來曰﹕此文元氏縣誤書先民縣﹐當駁問原省。公笑曰「若先民寫元氏﹐外省之誤。今元氏作先民﹐乃書吏略添筆畫﹐爲需索計耳。」責逐黠吏﹐而正其謬﹐同官服其公敏。康祺官京師十年。每見外官有事於銓部者﹐爲吏所持﹐輒至質衣裝﹑貨車馬﹐舉責出國門﹐甚或蹭蹬終其身。如文和之察獘﹐亦中人才智所易及﹐乃畫諾坐嘯﹐目擊狐鼠之橫行﹐而噤不一詰﹐豈有所卻顧與。

◎賜金園世宗朝﹐張文和公在政府﹐十數年間﹐六賜帑金﹐每賜輒以萬計。公懇辭﹐上諭云「汝父淸白傳家﹐汝遵守家訓﹐屏絕饋遺﹐朕不忍令汝以家事縈心也。」公歸﹐以「賜金」名其園。歷稽史冊﹐大臣拜賜﹐未有如此之優厚者。

◎世宗停止浙江鄕會試雍正四年﹐世宗以浙人查嗣庭﹑汪景祺詩文悖逆﹐風气惡薄﹐停止浙江士子鄕會試。六年﹐經李衛﹑王國棟﹑王蘭生等奏稱﹕兩浙人士﹐省愆悔過﹐士風丕變。諭準照舊應試。前後三年﹐澆漓盡革﹐況今涵濡聖澤幾二百年﹐宜風气蒸蒸日上也。

◎北場鄕試不利午科北場鄕試﹐有不利午科之說。遠則乾隆庚午科﹐幾成大獄﹔近則咸豐戊午科﹐按法誅放數十輩。今年庚午﹐十八魁中﹐以錄舊自請注銷者四人﹐解元李璜綸與焉﹐亦所罕見。

◎髙宗賜沈徳潛詩長洲沈宗伯入詞館後﹐以悼亡假歸﹐髙宗賜詩﹐有「我愛徳潛徳」句。錢文敏公因贈詩云「帝愛徳潛徳﹐我羨歸愚歸。」爲時傳誦。

◎厲樊榭厲樊榭上計至都﹐同郡湯侍郎右曾夙慕其才﹐將禮致焉。樊榭卽日模被出城﹐不與相見﹐其峻潔多類此。家居旣久﹐思得祿爲養﹐亟辦裝﹐將詣吏曹謁選。至天津縣﹐羈滯數月﹐意忽不可﹐浩然而返﹐竟未入國門也﹐其詭越又多類此。

◎鄭板橋鄭板橋大令通率詭誕﹐書畫多奇气﹐世鹹以才人目之。讀其集中家書數篇﹐語語眞摯﹐肝肺槎牙﹐躍然紙上﹐非騷人墨客比也。板橋少孤寒﹐賴乳母費撫養得活﹐值歲饑﹐費晨負入市﹐以一錢易餅置其手﹐始治他事。板橋旣入官﹐有詩云「食祿千萬鐘﹐不如餅在手﹐平生所負恩﹐豈獨一乳母。」令人不堪卒讀。

◎閻百詩天質奇鈍百詩先生爲國朝經學大師﹐記誦精博﹐而其天質實奇鈍。幼受書﹐讀百徧﹐始略上口。性又善病﹐母禁之讀﹐遂暗記不復出聲。如是者十年﹐一日﹐自覺豁然﹐再觀舊所研究本﹐了無疑滯﹐蓋積苦精力之應也。世之以下愚自諉﹐或托詞因病廢學者﹐觀於先生﹐愧可知已。

◎黃兪邰評騭周亮工周侍郎亮工﹐文章政績﹐斐然可觀。晉江黃兪邰謂﹕「周櫟園吏事精能﹐撫戢殘暴﹐則如張乖崖。其屢更盤錯﹐乃別利器﹐則如虞升卿。其文詞名世﹐領袖後進﹐則如歐陽永叔。其博學多聞﹐窮搜遠覽﹐則如張茂先。其風流宏長﹐坐客恆滿﹐則如孔北海。其心好異書﹐性樂酒徳﹐則如陶淵明。其惇篤友朋﹐信心不欺﹐則如朱文季。其孺慕終身﹐友愛無間﹐則如荀景倩﹑李孟元。至其登朝未久﹐試用不盡﹐則如範希文。而遭讒被謗﹐坎Б挫折﹐又如蘇長公。」祺按﹕櫟園侍郎入國朝後﹐揚歷中外﹐激揚雅道﹐樹立邊功﹐自不愧循良林苑中人物。兪邰評騭﹐未爲失倫。至貞介若陶處士﹐古人與之伯仲者﹐前一管幼安﹐後一司空圖耳。卽論樂酒著書﹐亦豈侍郎所能比似。

◎藍太守臺灣論藍太守鼎元《臺灣論》﹐條畫井然﹐鯤身﹑鹿耳之區﹐形勢如聚米。其所云「臺灣山髙水肥﹐最利墾辟﹐利之所在﹐人所必趨。不歸之民﹐則歸之番﹑歸之賊﹐卽使內賊不生﹐野番不作﹐又恐寇自外來﹐將有日本﹑荷蘭之患」諸語﹐尢爲切至。乾﹑嘉以來﹐姦民屢畔﹐本年復有東師壓境之事﹐其言不幸中矣。《鹿洲集》及《平臺紀略》諸書﹐世有傳本﹐任邊寄者﹐盍瀏覽及之。

◎惠門四子嶺表荒遠﹐督粵學者往多不舉其職。獨惠半農學士士奇﹐軒所屆﹐砥課生徒﹐甄拔實學﹐一藝必錄﹐苞苴不行。粵人慕其淸徳﹐祀於湖之龍山﹑惠之西湖﹐以配韓愈﹑蘇軾。時粵士蘇珥﹑羅天尺﹑何夢瑤﹑陳海六﹐皆傳其業﹐號惠門四子。

◎姜西溟哭容若侍衛詩西溟哭容若侍衛詩云「禁方親賜與﹐天語更纏綿。」又云「俄聞中使告﹐慘淡素帷前。」自注﹕「次日﹐老羌款關﹐報至﹐詔使哭告靈前。」案﹕容若以宿衛小臣﹐上承天眷如此﹐知其才必可毗任。當時必已卓樹藎猷。不特儒雅風流﹐爲相門子弟所罕也。

◎黃莘田十硯齋永福黃莘田大令任﹐令四會時﹐鋤暴振窮﹐築堤捍水﹐大耐官職。罷官歸裏﹐壓裝惟端溪石數枚﹐因名所居曰「十硯齋」。或曰「君作嶺外官﹐一淸如是耶﹖」笑指其硯曰「我乃有此﹐猶愧王僧孺矣。」世稱詩人政績﹐爲詞華所掩耳。

◎姜西溟夢梨詩西溟先生性行惇敏﹐詩文集中敍述家事﹐多纏綿懇摯之言。嘗客中州﹐夢食大梨而甘之﹐欲遺母不果﹐悵然而醒﹐因作夢梨詩寄兩弟。追溯月日﹐正其母病黃思大梨徧覓不得時也。陸橘孟筍﹐事異情同﹐純孝至此﹐猶不獲完發膚以終牖下﹐天乎﹖

◎洪北江詩評稚存太史《北江詩話》﹐有仿鐘嶸《詩品》《畫品》一則﹐評騭同時詩人﹐頗極允當﹐亟錄之。錢宗伯載詩﹐如樂廣淸言﹐自然入理。紀尙書昀詩﹐如泛舟苕﹐風日淸華。王方伯太嶽詩﹐如白頭宮監﹐時說開元。陳方伯奉玆詩﹐如壓雪老梅﹐愈形倔彊。張上捨鳳翔詩﹐如倀鬼哭虎﹐酸風助哀。馮文肅英廉詩﹐如申韓著書﹐刻深自喜。蔣編修士銓詩﹐如劍俠入道﹐猶餘殺機。朱學士筠詩﹐如激電怒雷﹐雲霧四塞。翁閣學方綱詩﹐如博士解經﹐苦無心得。袁大令枚詩﹐如通天神狐﹐醉卽露尾。錢文敏維城詩﹐如名流入座﹐意態自殊。畢宮保沅詩﹐如飛瀑萬仞﹐不擇地流。舅氏蔣侍禦和寧詩﹐如宛洛少年﹐風流自賞。吳舍人泰來詩﹐如便服輕裘﹐僅堪適體。錢少詹大昕詩﹐如漢儒傳經﹐酷守師法。王光祿鳴盛詩﹐如霽日初出﹐晴雲滿空。趙光祿文哲詩﹐如宮人入道﹐未洗鉛華。王司寇昶詩﹐如盛服趨朝﹐自矜風度。嚴侍讀長明詩﹐如觸目琳瑯﹐率非已有。王侍讀文治詩﹐如太常法曲﹐究系正聲。施太僕朝幹詩﹐如甘讒鼎銘﹐發人深省。任侍禦大椿詩﹐如灞橋銅狄﹐冷眼看春。鮑郎中之鐘詩﹐如昆侖琵琶﹐未除舊習。張舍人塤詩﹐如廣筵招客﹐間雜屠沽。程吏部晉芳詩﹐如白傅作詩﹐老姥都解。曹學士仁虎詩﹐如珍饌滿前﹐不能隔宿。張大令鶴詩﹐如繩樞甕牖﹐時發奇花。湯大令大奎詩﹐如故侯門第﹐樽俎尙存。張宮保百齡詩﹐如逸客遊春﹐衫裳倜儻。舅氏蔣檢討蘅詩﹐如長孺戇直﹐至老益堅。汪明經中詩﹐如病馬振鬣﹐時鳴不平。錢通副灃詩﹐如淺話桑麻﹐亦關治術。李主事鼎元詩﹐如海山出云﹐時有可采。姚郎中鼐詩﹐如山房秋曉﹐淸气流行。吳祭酒錫麒詩﹐如靑綠溪山﹐漸趨蒼古。黃二尹景仁詩﹐如咽露秋虫﹐舞風病鶴。顧進士敏恆詩﹐如半空鶴唳﹐淸響四流。瞿主簿華詩﹐如危樓斷簫﹐醒人殘夢。髙孝廉文照詩﹐如碎裁古錦﹐花樣尙存。方山人薰詩﹐如獨行空谷﹐時逗疏香。趙兵備翼詩﹐如東方正諫﹐時雜詼諧。阮侍郎元詩﹐如金莖殘露﹐色晃朝陽。淩教授廷堪詩﹐如畫壁蝸涎﹐篆碑蘚蝕。李兵備廷敬詩﹐如三齊服官﹐組織輕巧。林上捨鎬詩﹐如狂飆入座﹐花葉四飛。曾都轉燠詩﹐如鷹隼脫﹐精采溢目。王典籍芑孫詩﹐如中朝大官﹐老於世事。秦方伯瀛詩﹐如久旱名山﹐尙流空翠。錢大令維喬詩﹐如逸客飡霞﹐惜難輕舉。屠州守紳詩﹐如栽盆紅藥﹐蓄沼文魚。劉侍讀錫五詩﹐如匡鼎說詩﹐能傾一坐。管侍禦世銘詩﹐如朝正嶽瀆﹐鹵簿森嚴。方上捨正澍詩﹐如另辟池臺﹐廣饒佳麗。法祭酒式善詩﹐如巧匠琢玉﹐瑜能掩瑕。梁侍講同書詩﹐如山半鐘魚﹐響參天籟。潘侍禦庭筠詩﹐如枯禪學佛﹐情劫未忘。史文學善長詩﹐如春云出岫﹐舒捲自如。黎明經簡詩﹐如怒猊飲澗﹐激電搜林。馮戶部敏昌詩﹐如老鶴行庭﹐舉止生硬。趙郡丞懷玉詩﹐如鮑家驄馬﹐骨瘦步工。汪助教端光詩﹐如新月入簾﹐名花照鏡。楊大令倫詩﹐如臨摹畫幅﹐稍覺失眞。楊戶部芳燦詩﹐如金碧池臺﹐炫人心目。楊布政揆詩﹐如滄溟泛舟﹐忽得奇寶。孫兵部星衍少日詩﹐如飛天仙人﹐足不履地。呂司訓星垣詩﹐如宿霧埋山﹐斷虹飲渚。張檢討問陶詩﹐如騏驥就道﹐顧視不凡。何工部道生詩﹐如王謝家兒﹐自饒繩檢。劉刺史大觀詩﹐如極邊春色﹐仍帶荒寒。吳禮部蔚光詩﹐如百艸作花﹐艷奪桃李。徐大令書受詩﹐如範睢宴客﹐艸具雜陳。趙大令希璜詩﹐如麋鹿駕車﹐終難就範。施上捨晉詩﹐如湖海元龍﹐未除豪气。伊太守秉綬詩﹐如貞元朝士﹐時務關心。方太守體詩﹐如松風竹韻﹐爽客心脾。張司馬鉉詩﹐如鑿險縋幽﹐時逢異境。張上捨詩﹐如倪迂短幅﹐神韻悠然。劉孝廉嗣綰詩﹐如荷露烹茶﹐甘香四徹。金秀才學蓮詩﹐如殘蟾照海﹐病燕依樓。吳孝廉嵩梁詩﹐如仙子拈花﹐自饒風格。徐刺史嵩詩﹐如神女散發﹐時時弄珠。吳司訓照詩﹐如風入竹中﹐自饒淸韻。姚文學椿詩﹐如洛陽少年﹐頗通治術。孫吉士原湘詩﹐如玉樹浮花﹐金莖滴露。唐刺史仲冕詩﹐如出峽樓船﹐帆檣乍整。張大令吉安詩﹐如靑子入筵﹐味別百果。陳博士石麟詩﹐如晴雲舒紅﹐媚此幽谷。項州ヘ墉詩﹐如春艸乍綠﹐尙存冬心。邵進士葆祺詩﹐如香車寶馬﹐照耀通衢。郭文學麟詩﹐如大堤遊女﹐顧影自憐。張上捨問簪詩﹐如秋棠作花﹐淒艷欲絕。胡孝廉世琦詩﹐如陟險驊驑﹐攫空鷹隼。羅山人聘詩﹐如仙人奴隸﹐曾入蓬萊。僧慧超詩﹐如松花作飯﹐不飽獼猴。僧巨超詩﹐如荇葉制羹﹐藉淸牢醴。僧小顚詩﹐如張顚作艸﹐時覺神來。僧果仲詩﹐如郭象注莊﹐偶露才語。僧寒石詩﹐如老衲升壇﹐不礙眞率。閨秀歸懋昭詩﹐如白藕作花﹐不香而韻。崔恭人錢孟鈿詩﹐如沙彌升座﹐靈警異常。孫恭人王采薇詩﹐如斷綠零紅﹐淒艷欲絕。吳安人謝淑英詩﹐如出林勁艸﹐先受驚風。張宜人鮑ぇ香詩﹐如栽花隙地﹐增種桑麻。余所知近時詩人如此﹐內惟黎明經未及識面。或問君詩何如﹖曰「僕詩如激湍峻嶺﹐殊少回旋。」按﹕太史箋經補史﹐撰著褒然﹐若捲施閣文《更生齋集》以及乾隆府廳州縣誌等均刊行﹐獨詩話未出。後華亭張溫和公祥河﹐方爲鐫布。溫和跋此書云「激湍峻嶺八字﹐蓋先生之謙詞。先生詩惟妙於回旋﹐乃益見激峻之不可及。」可謂北江知己矣﹝又按﹕張跋稱﹕末條自評其詩﹐今評詩在首卷第十二條﹐且如娥蟾蜍條﹑蟬曳殘聲條﹐及錄燕秀才「神仙怪底飛行速﹐天上程途不拐灣」之句﹐議論膚淺﹐恐非先生手定本也﹞。

◎莊斤輯王深寧遺文《北江詩話》載﹕陽湖莊刺史斤﹐博學能文﹐生平慕王深寧品學﹐輯其遺文﹐多至數卷。按﹕深寧碩學鴻文﹐遺失散佚﹐吾鄕前輩﹐苦志搜羅﹐僅獲威鳳一毛﹐祥麟片角﹐今所傳《四明文獻集》是也。刺史所輯﹐當更精博。陽湖莊氏書﹐余所見不下十數種﹐惜未見深寧集刊本﹐他日當就毗陵士大夫訪之﹝按﹕道光間﹐吾邑陳余山先生僅嘗搜得深寧文若干篇﹐名《摭余集》﹐亦寥寥無幾﹞。

◎純廟題東坡玉帶詩東坡玉帶﹐畱鎭金山寺﹐僧寮寶護﹐有如球圖。純廟南巡時﹐駕幸金山﹐以舊帶歲久剝蝕﹐敕內府琢玉補之﹐並題詩五章﹐以紀其事。聞粵匪亂後﹐帶尙完好無恙﹐宸章倬天﹐殆有神物呵也。

◎劉文定父子之淸貧武進劉文定公﹐歷官淸要﹐少司馬躍云繼之。父子服官於朝﹐至七十年之久﹐而家無一畝之宮﹑半頃之地﹐可云淸絕人寰矣。少司馬歸裏時﹐其鄕人稚存編修寄以詩云「卿相兩傳久﹐田廬一寸無。」自謂可與宋魏野上萊公詩「有官居鼎鼐﹐無地起樓臺」相埒。

◎桐城張氏兄弟四任江蘇學政桐城張侍郎廷璐﹐爲翰林時﹐督學河南﹐以約束生員不嚴罷斥。世宗皇帝鑑其誠朴﹐特旨起之廢籍﹐復俾以江蘇學政之任。三年報滿﹐有公明之譽﹐奉諭再畱三年。髙宗卽位﹐又畱三年。閱二年﹐江蘇又缺員﹐上仍命之往。侍郎懇辭﹐乃攺命其弟廷璩。兄弟二人﹐四任此官﹐前所未有。

◎張廷彖之謹畏張侍郎廷彖﹐奉命往祭陵寢。先期數日﹐途次風雪大作﹐同人欲沽酒以禦寒﹐侍郎以未曾行禮﹐力持不可。人笑其迂﹐然其生平謹畏可想矣。

◎張文和之名言桐城張文和公《澄懷園語》云「予在仕途久﹐每見升遷罷斥﹐眾必驚相告曰﹕此中必有緣故。余笑曰﹕天下事﹐安得有許多緣故。」

◎鄂文端警世之言文端相國鄂公嘗語人曰「大事不可糊塗﹐小事不可不糊塗。若小事不糊塗﹐則大事必至糊塗矣。」見張文和《澄懷園語》。按﹕文端生平識量淵宏﹐規畫久遠﹐此數語大有閱歷﹐足以警世之積谷把柁者。若夫胸無遠猷﹐疏闊憤事﹐輒借口於不拘小節﹐則轉不如謹守繩尺之士﹐猶不至禍人國而害及蒼生也。

◎世宗謹小愼微《澄懷園語》云「世宗憲皇帝時﹐廷五日直內廷﹐上進膳﹐常承命侍食。見上於飯顆餅屑﹐未嘗棄置纖毫。每燕見臣工﹐必以珍惜五穀﹐暴殄天物爲戒。又嘗語廷玉曰﹕朕在藩邸時﹐與人同行﹐從不以足履其頭影﹐亦從不踐踏虫蟻。」聖人之恭儉仁慈﹐謹小愼微如是。

◎西林相國評杜詩西林相國嘗謂杜少陵胡馬詩「所向無空闊﹐眞堪托死生」﹐此二語人知其妙﹐而不知其所以妙。蓋良馬蹀躞奔騰之時﹐步步著實﹐所以說無空﹔又步步不越尺寸﹐所以說無闊。惟其如此﹐所以堪托死生也。康祺按﹕公屢樹邊功﹐忠勇根於謹愼﹐評詩別有見解。不知者以爲讀書之細﹐其知者以爲閱歷之深﹝張文和《澄懷園語》云「余扈從久﹐見良馬甚多﹐深知西林確論﹐能發杜詩之神髓。」﹞。余意公實自諭云。

◎世宗優禮蔣文肅雍正丙午秋﹐蔣文肅公主順天鄕試。時太夫人髙年在堂﹐世宗皇帝恐其懸念﹐命樞府諸大臣索其家平安信﹐於降旨之便﹐傳入闈中﹐以慰其心。

◎滿漢大臣班次本朝定制﹕各部滿尙書在漢尙書之前﹐大學士管部者﹐𨿽漢人亦列滿尙書之前。若滿﹑漢皆以大學士管部﹐則仍滿先漢後。雍正六年﹐公富爾丹管部務﹐張文和公方兼吏﹑戶部﹐遜讓再四﹐上命文和居前。又朝會班次﹐大學士例在領侍衛內大臣下﹐上亦特命公列王之下﹑公侯領侍衛內大臣之上。

◎張文和闈中對月詩國初沿明季余派﹐科場與事諸臣﹐尙未免有唐人通榜之習。康熙丙戌﹐張文和公廷玉分校春闈。同人有以微詞探之者﹐因作闈中對月絕句四首﹐中有云「簾前月色明如晝﹐莫作人間暮夜看。」其人見之﹐懷慚而退。撒棘後﹐頗爲士流傳誦。

◎本朝寬文字之禁文字之禁﹐以本朝爲最寬。卽廟諱﹑禦名﹐前代所懸爲厲禁者﹐列聖諭旨﹐亦只令敬避下一字。世宗朝﹐臣工有避嫌名﹐輒怒曰「朕安得有許多名字﹐非朕名而避﹐是不敬也。」睿訓煌煌﹐足以破漢﹑唐以後人君之愚惑﹐非特見聖徳之謙深也。

◎孫侍禦記問之淵博乾隆間﹐侍禦史孫志祖頤谷﹐記問淵博﹐穎悟邁人﹐年少卽無宦達之志﹐師友彊使應舉。初以解經見重於督學汀州雷公﹐補附學生。其舉於鄕也﹐武進莊侍郎策問李鼎祚《周易集解》﹐侍禦對最詳。其中式禮部也﹐裘文達公試詩黍稷與與文﹐惟侍禦以黍稷分比﹐數典不紊。見《﹛研手﹜經室文集》侍禦本傳。康祺閱歷名場﹐見朋輩中鉆研古書﹐不工制藝者﹐遇稍解風雅之主司﹐多以二三場殫洽見收﹔而一二揣摩時尙﹐趨風承沫之士﹐迄老死不獲知遇。前年選直省闈墨﹐以截句七首代序﹐中一首云「風气何須細揣摩﹐驚人文字讀書多﹐從無萬卷撐腸士﹐猶困區區甲乙科。」識者以爲知言。

◎嚴沆相士之公明康熙丁酉﹐江南科場舞獘﹐各省舉人皆覆試﹐惟錢塘嚴侍郎沆所主山東試﹐奉旨不必覆試﹐蓋信之有素也。己未詔舉鴻博科﹐朱彜尊﹑方象瑛﹑魏禧﹐皆侍郎所薦士﹐可見其相士之公明。

◎嚴侍郎父子俱有聲臺垣嚴少司馬曾榘﹐侍郎沆子﹐父子俱有聲臺垣。康熙十一年﹐少馬嘗奏請嚴飭督撫﹐凡保舉貢監吏員異途出身人﹐請詳列居官政績﹐聽部察議﹐庶庸流不致冒濫。余謂此法宜行之﹐今日尢爲切要。

◎甘泉黃隱士甘泉隱士黃文﹐雄文俠气﹐交徧人寰。淑配趙氏﹐世稱淨因道人﹐食貧偕隱﹐以詩畫相唱和。或賭記書籍﹐策數典故以爲樂。隱士性好友﹐道人則鬻書畫﹑斥簪珥以助之﹐忍凍耐饑﹐賓客恆滿。吳梅村祭酒之孫﹐貧餓於竹西路﹐隱士割宅居之。其子女失母﹐道人撫之至成立。阮文達公夙善隱士﹐當薦往曲阜﹐爲衍聖公師﹐迎道人偕之魯。公撫浙﹐復邀至西湖﹐開別館居二老﹐每竹輿小舫﹐秋衫白髮﹐瀟灑於六橋三竺間﹐望之者以爲神仙伉儷。後道人勿﹐公爲作傳。康祺按﹕黃氏夫婦儷潔涵馨﹐風流照代﹐自是人間嘉耦。倘不得禮賢好事如文達其人﹐則冀卻缺田間終老﹐誰傳飠盍餉之恭﹔梁伯鸞廡下長依﹐孰卹賃舂之困。並世奇男淑女﹐慧業天生﹐湮沒蓬蒿﹐姓名翳寂﹐豈少也哉﹖

●卷十四◎朱石君衡文之精朱石君先生每握文衡﹐必合觀經策﹐以精博求士。乾隆丙午典試江南﹐一榜多名士宿學。嘉定李許齋方伯賡蕓以第二人中式﹐儀徵阮文達公以第八人中式﹐尢爲先生所奇賞。庚戌﹐先生總裁會試﹐會元旣定﹐擬之曰﹕此必江南李許齋。及拆封﹐自第六人始見方伯名﹐大嗟訝。繼拆第一人﹐乃歙朱蒼楣文翰。朱亦以經史爲根柢﹐兼工漢晉古文﹐與方伯齊譽者也。前輩鑑別之精如此。

◎淩廷堪不好八股文歙淩次仲教授廷堪﹐少長習賈﹐常爲人所紿﹐母王﹐使從事於學﹐博通經史﹐尢精三禮及推步之學。顧生平不好八股文﹐未嘗輒作。入都謁翁覃溪先生﹐奇其才﹐彊之習舉業﹐遂以干隆己酉﹑庚戌兩榜成進士。康祺嘗謂﹕通經志古之彥﹐苟欲以科第自娛﹐辟如池魚闌豕﹐取以供客﹐可立而待﹐可炊而亻竟也﹐觀於教授益信。

◎捐納之獘國初自滇﹑閩﹑二粵用兵﹐始開捐納之例。其時商人巴某等﹐初捐卽補知府﹐言官論之﹐因革去。康熙間﹐以捐納冗濫﹐經九卿集議﹐將州縣教職中之不由正途者﹐通攺幕職﹑佐貳﹐後不果行。今貲郎日多﹐捐例日減﹐徒褻名器﹐無裨度支。國家果有停止捐例之一日﹐則或革或攺﹐前事可師﹐澄敍官方﹐正賴範文正一筆勾之辣手也。

◎易堂九子北田五子寧都魏祥﹐與仲弟禧﹑季弟禮﹐同邑李騰蛟﹑邱維屏﹑彭任﹑曾燦﹐南昌彭士望﹑林時益﹐號易堂九子。易堂者﹐魏祥講學所也。時粵中有北田五子﹐亦稱五先生。五人者﹐何左玉﹑弟不偕﹑梁器圃﹑陳元孝﹑陶苦子也。皆以聲應气求﹐相從講學﹐有名字於世。

◎西泠十子康熙間﹐陸圻景宣﹑毛先舒稚黃﹑吳百朋錦雯﹑陳廷會際叔﹑張綱孫祖望﹑孫治宇臺﹑沈謙去矜﹑丁澎飛濤﹑虞黃昊景明﹑柴紹炳虎臣﹐稱西泠十子。所作詩文﹐淹通藻密﹐符采爛然﹐世謂之西泠派。稚黃嘗作詩評云「陸景宣如濯龍甲第﹐宛洛康馗﹐流水遊龍﹐軒蓋聯映。柴虎臣如連云夏屋﹐無論榱棟﹐卽薄櫨支撐﹐都無細幹。吳錦雯如淺艸平原﹐朔兒試馬﹐展巧作劇﹐便有馳突塞垣之气。陳際叔如孟公入座﹐宕邁絕倫。孫宇臺如春江一消﹐波路壯闊。張祖望如酈生謁軍門﹐外取唐突見奇﹐而中具簡練。沈去矜如秦川織女﹐巧弄機杼﹐心手旣調﹐花鳥欲活。丁飛濤如黼帳初寒﹐銀箏未闕﹐月光通曙﹐與燈競輝。虞景明如叢篁解苞﹐新蓮含粉。」虎臣見之﹐謂先舒曰「君詩如伶倫調管﹐气至音成﹐比竹之能﹐而欲近天籟。」康祺按﹕毛﹑陸諸子﹐政是一時詞賦之才。稚黃評詩﹐仍不出采組雕繢家數。然今日之杭州﹐則湖山無恙﹐雅道寂如﹐西林一社﹐不可謂非風流韻事也。

◎海內八家西樵﹑漁洋兄弟﹐官輦下時﹐與宋荔裳﹑施愚山﹑汪苕文﹑沈繹堂﹑曹顧庵﹑程周量﹐連日夜爲文酒歡﹐稱海內八家。

◎陳恪勤公虎丘詩陳恪勤公鵬年知蘇州時﹐甚爲巡撫張淸恪公所倚重﹐事無巨細﹐多與裁決。總督噶禮﹐與淸恪迕﹐遷怒及公﹐以公所作重遊虎丘詩爲怨望﹐句句旁注﹐密劾奏之﹐摘印下獄﹐復擬大辟。聖祖出是詩示近臣曰「有密奏陳鵬年怨望﹐以此作證﹐宵人伎倆﹐大率如此﹐朕固不爲所動也。」命復其官。按﹕公詩云「雪艇松龕閱歲時﹐廿年蹤迹鳥魚知﹐春風再掃生公石﹐落照仍銜短簿祠﹐雨後萬松全Ш匝﹐雲中雙塔半迷離﹐夕佳亭上憑闌處﹐紅葉空山繞夢思。塵鞅刪除半響間﹐靑鞋布襪也看山﹐離宮路出雲霄上﹐法駕春畱紫翠間﹔代謝已憐金气盡﹐再來偏笑石頭頑﹐楝花風後遊人歇﹐一任鷗盟數往還。」公初守江寧﹐爲總督阿山劾罷。六飛幸金山﹐嘗以疊石爲步困之﹐此詩或隱寄前事。然詩人諷詠﹐各有托意﹐聖明在上﹐豈容以文字之獄﹐傾陷廉吏﹖噶禮計亦左已。

◎官員親老陳情之例始於乾隆朝令甲﹕文武官員﹐凡親年七十﹐𨿽有次丁﹐許陳情終養。自乾隆朝始﹐從湖南巡撫陸之請也。

◎陸朗夫中丞淸徳陸朗夫中丞耀撫楚時﹐會總督閱兵抵長沙﹐直入巡撫廳中﹐見公午食皆菽乳菜蔬﹐訝之﹐答以天久不雨﹐齋必變食﹐故如此。總督瞿然詈其奴曰「此來傳捨﹐酒肉如山﹐何不以祈雨告邪﹖」返行轅﹐丰腆悉徹。時總督爲滿洲特升額公﹐人謂特公善攺過﹐而益嘆公之淸徳之感人也。

◎旌表烈婦﹝二則﹞

道光三十年冬﹐禮部準故事﹐具奏二十九年各直省所上烈婦三十六口﹐予旌以否﹐惟上裁察。皇上以仁育萬物爲心﹐恐天下婦人女子相率效慕﹐輕殺其生也﹐詔不必旌。

咸豐元年二月﹐特降諭旨﹐軫念冬春之交﹐冷暖不時﹐ム此貞魂﹐勿令抑塞﹔前年直省所上烈婦三十六口﹐詔不予旌者﹐皆予旌表。康祺敬按﹕此特恩也﹐本朝乾隆以前﹐凡烈婦殉夫﹑貞女守志﹐及孝子孝女割股到肝者﹐輒令具奏請旨﹐聽上權衡。然予旌者什一二﹐不報者什七八。蓋畸節異行﹐事近矯飾﹐未可爲風厲天下之恆典也。自道﹑咸之際﹐文宗恐潛側不曜﹐上閼天和﹐三十年來﹐遂成令甲。而匹夫匹婦﹐羈孤幽僻之詣﹐一經大吏報聞﹐朝上疏﹑夕表閭矣﹐夫獨非風教之盛歟﹖

◎徐華隱讀書法錢文端公少嘗請益於徐華隱曰「何以博耶﹖」華隱曰「讀古人文﹐就其篇中最勝處記之﹐久乃會通。」後述於竹先生﹐先生曰「華隱言是也﹐世安有過目一字不遺者耶﹖」公嘗舉以爲讀書法。康祺按﹕華隱此言﹐與東坡論讀《漢書》﹐可謂重規疊矩。

◎錢文端積雨詩朱竹﹑李秋錦分虎﹑彭羨門諸君﹐嘗集半完圃賦積雨詩。錢文端公才十一齡﹐賦五古一首﹐有「蚯蚓長於蛇﹐薜荔陰似鬼」之句。諸君極賞之﹐羨門曰「此子他日當以五古名世。」及公之京師﹐查初白見公詩﹐擊掌不置曰「吾浙詩人﹐他日當以錢子追配竹。」時舉詩會﹐同館以詩名噪者﹐多未延致﹐獨邀郭君元釒於及公二人。

◎粵東伍氏刻書之多近刻《粵雅堂叢書》百八十種﹐校讎精審﹐中多祕本﹐幾與琴川之毛﹑鄔鎭之鮑﹐有如驂靳。每書卷尾必有題跋﹐皆南海譚玉生舍人瑩手筆﹐間亦嫁名伍氏崇曜。蓋伍爲髙貲富人﹐購書付雕﹐咸借其力﹐故讓以己作云。頃閱《南海縣誌》﹐知伍氏所刻書尙有《嶺南遺書》六十二種﹑《粵東十三家詩》《楚庭耆舊集》七十二卷﹐復影刊元本王象之《輿地紀勝》﹐皆舍人爲之排訂。編截貝﹐闡滯揚幽﹐賢主嘉賓﹐可謂相得益彰矣。

◎阮文達識拔譚瑩中興已來﹐嶺南人士咸推番禺陳徵君澧﹑南海譚舍人瑩﹐爲巋然魯殿﹐蓋皆阮文達公學海堂弟子也。徵君所著叢書﹐近已流播﹐朴茂精確﹐學湛於經。舍人《樂志堂集》文詩略﹐亦多胎息六朝之作。相傳文達節制兩粵﹐以生辰日避客﹐屏騶從往來山寺﹐見舍人題壁詩文﹐大奇之。詢寺僧﹐始知南海文童﹐現應縣考者。翼日﹐南海令來謁﹐公諭之曰「汝治下有博學童子﹐我不能告汝姓名﹐近於奪令長之權﹐代人關說﹐汝自捫索可耳。」令歸﹐加意物色﹐首拔舍人﹐自此文望日起矣。康祺按﹕文達撫浙﹐創詁經精舍﹐督粵﹐創學海堂﹐提唱雋流﹐扇揚雅道﹐餘韻流風﹐到今未沫。比之文翁常衮﹐屍祝百世﹐無少愧也。

◎程侍郎預知亂事《南海縣誌》譚瑩傳﹐載程侍郎事﹐甚奇﹐附錄之。瑩素善飲﹐疾病不去杯杓﹐或箴以湎酒非攝生所宜。瑩笑曰﹕酒者﹐天之美祿﹐古人所以享食髙年﹐豈殺人物。況壽算天定﹐吾犬馬齒當逾古稀。或曰﹕何以知之﹖瑩曰「壬辰科歙縣程侍郎來典試﹝按﹕侍郎名恩澤﹐以道光壬辰爲廣東主考﹞﹐榜後﹐粵中名士餞於白雲山雲泉仙館。酒酣﹐慨然曰﹕粵東今日可云極盛﹐衰象將見﹐此後廿餘年﹐亂從粵東起﹐再十餘年﹐亂徧天下﹐不堪設想矣。時曾拔貢釗﹐亦精於《洪範》五行之學者﹐與相問難﹐不覺郁悒。程笑曰﹕子無爲杞人憂﹐吾與子不及見。隨諦視座中人曰﹕」都不及見矣﹐及見者﹐譚君玉生耳。後五年﹐侍郎卒。甲寅﹐紅巾起﹐曾拔貢卒。逮丁巳以後﹐內外交訌﹐幾如陽九百六之期。而當日同席諸公﹐物故殆盡﹐惟我獨存。今年過耳順﹐酒亦何損於人哉﹖「後譚果七十二始卒。

◎錢文端題帳詩嘉禾錢文端公視學畿輔﹐有題帳詩﹐一時傳爲美談。詩序云「往年學使者下車﹐供張甚盛﹐厥後相繼簡任於此者﹐多淸節素著之前輩﹐以次刪除。惟臥室內設一帳﹐寒則禦風﹐夏避蠅蚊﹐余前後視學於此凡七年﹐蒞瀛郡者四﹐將行﹐必撒帳歸所司曰﹕明年來﹐無煩攺作也。辛酉春復來﹐見帳極新﹐因識數語﹐並綴以詩﹔繼余而役於此者﹐必朝右君子﹐愼乃儉徳﹐有同志焉。」詩云「不寢常如枕有警﹐屏私直似鏡無塵﹐題詩自有紗籠護﹐畱伴他時絳帳人。」

◎蔣伯生大令彊項常熟蔣伯生大令因培﹐宰山東多惠政﹐初至汶上﹐父老稱蔣公子﹝按﹕因培父瞻岵﹐先知是縣﹐卒官﹞。會巡漕禦史某﹐家人婪索供張﹐勢張甚﹐所過咸趨承惟謹。抵汶上﹐君方詣行館謁﹐及門﹐聞詬厲﹐廉知橫行狀﹐便止屏外﹐揚聲慷慨而言曰「公奉天子命來﹐因公過境﹐凡適館具餐所應儲峙﹐有司爲東道主﹐何敢怠忽。今乃縱廝養無狀乃爾乎﹐是藐功令也。因培亦朝廷命官﹐藐功令者﹐而顧顏奉之﹐非夫也。」遽令撤所張鐙及供膳﹐拂衣徑歸。禦史遂中夜蒼黃去。後事發﹐以賄賂牽連者數輩﹐東撫以君事上聞﹐奉朱批﹕「此人可嘉之至。」由是君彊項之名﹐籍甚遐邇矣。

◎七十二槐堂蔣伯生隨宦山左﹐久爲寓公﹐所築蘿莊﹐花木交蔭﹐有古槐七十二樹﹐名其堂曰「七十二槐堂」。一時名士東遊者﹐題襟書壁﹐各有倡酬。伯生家不中貲﹐又爲人假貸千金﹐窮日甚。其人有力而不欲償﹐適孫淵如權廉使﹐下其事於邑。伯生有句云「爲我追逋眞火急﹐向人延譽見風流。」爲時稱誦。康祺按﹕此十四字足見伯生之任俠﹐亦足見淵如之愛才﹐官符索債﹐俗事之尢﹐不料雅到如此。

◎於淸端嗜酒吳三桂之變﹐全楚震動﹐土匪蜂起。時於淸端守武昌﹐威惠素著﹐剿撫兼施﹐計擒大冶賊黃金龍﹐斬之﹐降其眾數千。捷聞﹐巡撫張公朝珍持露布示僚屬曰「人謂我不當用醉漢﹐今定何如﹖」蓋淸端嘗襄事秋闈﹐陪大吏觴兩使者﹐抵掌論時事﹐飲數十巨觥﹐闈中皆笑公酒狂﹐故張公及之也。康祺按﹕今屬吏見長官﹐多囁嚅逡巡﹐拘守儀節﹐公獨於皇華公燕之座﹐侃侃直言﹐靡所避忌。恐此時豪气已足吞逆藩而有餘﹐況金龍一無賴賊哉﹖

◎王芑孫文集編次失當長洲王惕甫學博芑孫﹐乾﹑嘉問號稱能文﹐與秦小峴﹑魯非﹑龔海峯﹑武虛谷諸君﹐旗鼓相接。康祺讀其文集﹐茂密淸雋﹐不背義法﹐亦自足以名家。惟未定稿目錄﹐乃其手編﹐開卷木犀醬賦﹐鄕邦土產﹐取冠全編﹐𨿽古人有行之者﹐究戾大雅。第二首蕩湖船﹐第三首叩頭虫兩賦﹐纖佻お淺﹐全無體裁﹐而集中文淵閣賦一篇﹐反不以之弁首﹐其編次殊爲失倫。其志銘表狀﹐亦多尋常酬應之作。甚矣文章之難刻﹐編集之尢不易也。

◎四名四友禾中四友吾鄕康熙間﹐李東門太學暾﹑萬西郭刺史承勛﹝皆鄞人﹞﹑鄭南溪明經性﹝慈溪人﹞﹑謝北溟茂才緒章﹝鎭海人﹞﹐淵源家學﹐各以詩鳴﹐號爲四友﹐合刻集曰《四明四友詩》。南溪父寒村太守梁爲之序﹝按﹕東門父爲杲堂徵君鄴嗣﹐西郭父五河令言﹐北溟父侍禦兆昌。寒村世稱鄭髙州﹐卽與梨洲先生合稱二老者也。四家先徳﹐並以循良儒雅著聲﹞﹐復寫長卷﹐爲《四友圖》﹐今猶藏南溪元孫處。披圖誦詩﹐想見當時故家喬木之盛﹐前輩友朋气誼之篤﹐俯仰今昔﹐感慨系之。頃讀嘉禾錢警石學博《甘泉鄕人集》中﹐有與馮柳東勸辭薦舉書﹐稱柳東與史竹南﹑屠梅西﹑周桐北三君﹐爲道義之友﹐總角之交﹐知「禾中四友」﹐亦以東西南北各占一字﹐與吾鄕諸先輩事﹐前後相符﹐可云巧合﹝按﹕柳東名登府﹐字云伯﹐著有《石經閣集》。其《石經諸種考異》及《三家詩疏證》﹐儀徵阮氏采入《續經解》﹞。

◎優貢之名貴道光癸卯﹐南海羅侍郎文俊視學浙江﹐舉優貢六人﹕洪給諫昌燕第一﹐吾師徐柳泉舍人時棟次之﹐其四人則沈玉士刺史熙齡﹑章采南祭酒﹑諸葛橊生廣文壽燾﹑金翰臯太史鶴淸也。其後金中乙巳榜眼﹐章中咸豐壬子狀元﹐洪中丙辰探花﹐六人之中﹐鼎甲具焉。給諫通籍後來甬上﹐柳泉先生贈以二詩云「良工心苦選靑錢﹐臚唱蟬聯十二年﹐自昔六人誰第一﹐果然衣缽到君邊﹝原注﹕南海師中道光壬午探花﹞。」「後先持節並量材﹝原注﹕翰臯以丙午典試貴州﹐采南以乙卯典試四川﹞﹐玉署仙班例早開﹐記取來年秋色到﹐第三人又下蓬萊。」康祺按﹕優貢一科﹐文行並取﹐在科目中尢爲華選。僅僅六人﹐鼎甲適備﹐可謂極盛。而戊午之秋﹐給諫果典試於河南﹐於是吾師此詩﹐又爲後來佳話矣。

◎法式善之謙下惕甫未定稿《存素堂試帖序》曰「時帆祭酒法式善﹐過辱好予﹐有作必就予審定。嘗刻行其詠物詩一種﹐首以示予﹐偶勿之善﹐遂止不行。後五六年﹐欽州馮魚山敏昌見而大稱之﹐問何以不行﹐時帆以予言告﹐予始獲聞之﹐而悔前言之過。世亦有衝然耆學如是者乎」云云。康祺按﹕文人結習﹐享帚自珍﹐一集成書﹐如膺九錫﹐亟願海內之我知。今剞氏竣工﹐沮於良友之一言﹐祕不復出﹐其謙下誠足多矣。獨祭酒所著《槐廳載筆》《淸祕述聞》諸書﹐頗叢疵謬﹐豈當時竟未是正於惕甫耶﹖抑掌故之學﹐可以聽其出入﹐不若詠物詩之宜句斟字酌耶﹖

◎後三髙國初﹐吳郡有隱君子三人﹐曰拔貢生考授知縣彭行先﹐曰舉人鄭士敬﹐曰諸生金俊明﹐皆以巨人長徳﹐見推於州裏。三人者﹐歲時過從﹐須眉皓然﹐相與評論文史﹐揚挖翰墨﹐杯酒豆肉﹐談笑移日。見者羨爲神仙中人﹐士大夫稱爲「後三髙」﹝按﹕蘇州舊有「三髙」祠﹐祀漢梁鴻﹑唐陸鴻漸﹑宋蘇子美﹞。三人中﹐彭尢老壽﹐湯文正公開府吳中﹐每月吉讀法﹐必命有司延致以爲重。旣還朝﹐聖祖詢三吳人物﹐公亦首舉行先以對。行先卒不出﹐年九十二﹐始考終﹐逮見其孫凝求以第三人及第。

◎繆炳泰以寫像受髙宗知遇本朝文人墨客﹐以書畫供奉內廷﹐浸被知遇者﹐指不勝屈﹐獨繆舍人炳泰﹐以寫像受髙宗皇帝特達之知﹐唐閻立本後一人而已。初﹐炳泰以諸生遠遊﹐歷滇﹑黔﹑粵﹑吳﹐不得意﹔久之﹐以能寫像名於浙中。會尙書福長安公奉使過浙﹐挾與俱北﹐聞於上﹐立召入﹐寫禦容﹐拜文綺之賜。先是﹐院工應詔者百數﹐上無所可﹐獨善炳泰。由是公卿貴人﹐爭相邀致﹐購其迹者至一二年不能得。乾隆四十九年六巡江浙﹐炳泰獻詩紀盛﹐遂與召試﹐旣入選﹐天顏大悅﹐賜舉人﹑內閣中書。自是屬車所蒞﹐靡不從行﹐並命更定紫光閣後五十功臣畫像。五十三年臺灣平﹐復繪功臣像﹐皆炳泰筆也。相傳炳泰寫像無師法﹐兒時乘塾師出﹐竊紙筆﹐隨所見人默圖之﹐有不似﹐百方塗攺。以是廢其所課﹐屢爲父師督過﹐好之如初。可知生際聖明﹐𨿽曲藝微長﹐不憂淪棄。並可見一技之末﹐非專心壹志爲之數十年﹐亦不能發名而成業也。

◎顧禮琥以舉業雄吳中顧同知禮琥﹐乾隆間以舉業雄吳中﹐從遊常百十人。善相士﹐嘗貽書京師故人﹐才其所授業生二人﹐以爲吳門雙璧﹐後起之雋。其後兩人先後通籍﹐均以第一人及第﹐蓋卽潘世恩﹑吳廷琛也。禮琥𨿽出身進士﹐而自爲諸生﹐代河臣艸奏﹐適中上旨﹐遂畱不遣。浸尋被薦﹐再進官﹐未離幕府﹐不身領事﹐至賣其所居屋以自資。髙宗東巡﹐有欲爲之地者﹐固謝以免﹐則非特鑑別之過人矣。

◎滿洲尙武之風太祖髙皇帝嘗攻翁鄂洛﹐其臣有鄂爾果尼洛科者﹐從火中突出﹐射髙皇帝中之﹐一矢貫冑﹐一矢穿鎖子甲護項﹐拔之﹐鏃捲如鉤﹐血肉並落。已而破其城﹐獲此兩人﹐咸不殺而官之﹐用以勸爲人臣者。康祺敬按﹕我朝開國之初﹐滿洲風尙﹐士不死綏﹐引爲大恥。迄今幾三百年﹐而發﹑撚﹑回匪之變﹐虫沙猿鶴﹐忠義如林。於戲﹗風气所開﹐豈一朝一夕之故與。

◎聖祖幼沖聖祖仁皇帝八齡踐阼之初﹐太皇太后問帝何欲﹐帝對臣無他欲﹐惟願天下治安﹐民生樂業﹐共享太平之福而已。康熙四十九年﹐蠲租諭旨﹐猶述及之。仰見至人天聖功﹐蒙養之始﹐已廑不獲予辜之隱矣。

◎髙宗崇獎風雅髙宗天資閎遠﹐幾余覽古﹐篤嗜過於儒素。乾隆間﹐詔建七閣﹐用天一閣之式。內廷齋額﹐采「知不足」之名。聖量謙沖﹐崇獎風雅至已。而範﹑鮑兩家﹐榮荷賜書﹐疊邀天藻﹐稽古之報﹐千載一時。

◎繪功臣像乾隆朝﹐詔繪功臣像凡三次﹕四十一年平金川五十功臣﹐五十三年平臺灣三十功臣﹐五十八年平廓爾喀十五功臣﹐皆蒙髙宗親灑宸翰﹐立贊褒美。本朝武功之盛﹐純廟酬庸之渥﹐前千古而後萬年﹐莫與比隆已。惟幅員旣廣﹐輯柔爲難﹐世之鎭邊庭﹑受疆寄者﹐能不忘當日披荊辟土之勤勞﹐庶同我太平永永無極。彼漢棄珠崖﹐明還交趾﹐傳之史策﹐固不能不咎當國之非人也。

◎十五老臣道光癸未八月七日﹐宣宗幸萬壽山玉瀾堂﹐錫宴十五老臣﹐踵乾隆五十年正月六日千叟宴故事﹐賡歌圖繪。其時與宴諸臣﹐以和碩儀親王爲首﹐若禦前大臣賽衝阿﹑大學士托津﹑大學士軍機大臣曹振鏞﹑大學士戴均元﹑大學士兩江總督孫玉庭﹑戶部尙書軍機大臣黃鉞﹑禮部尙書穆克登額﹑工部尙書初彭齡﹑理藩院尙書富俊﹑左都禦史松筠﹑郡王銜都統哈迪爾﹑都統阿那保﹑致仕大學士伯麟﹑致仕都統穆克登布﹐皆先朝耆碩﹐徳爵兼尊﹐黃髮番番﹐躬逢嘉會。視彼香山﹑洛社﹐不過鄕裏典型﹐麟閣﹑雲臺﹐未必功名終始。雲龍魚水﹐夫豈偶然。成廟嘗賦七言古詩紀事﹐見《禦制詩初集》。

◎文相國在總理衙門遇事持以定力自中西立約互市﹐朝廷設總理衙門﹐以大學士以下﹑九卿以上數人﹐爲總理各國事務大臣﹐多寡無定員。其章京則以閣部司員考充之﹐如軍機例。凡遇中外交涉事件﹐泰西諸國駐京使臣﹝其自稱曰全權大臣﹞﹐多赴總理衙門﹐與中朝諸大臣定議。顧夷性狡譎﹐恃其機器舟械之利﹐出語驕橫不可制。近十年來﹐賴文相國祥以忠忱摯悃﹐誠實不欺﹐默化其鷙悍之气﹐遇事持以定力﹐𨿽敵情萬變﹐而不爲所撓。同治一朝﹐邊事尙不至釀成大釁者﹐相國一人力也。聞西人海屆歲首﹐輒遺書通商諸大臣﹐以爲履端之賀。其稱文相國﹐必曰忠鯁淸廉﹐而微嫌其與彼爲難﹐餘皆以圓融﹑識時務譽之。否或稱甲第之華美﹐車騎之都麗﹐謂太平宰相﹐安富尊榮﹐固應爾爾。嗚呼﹗𨿽在異類﹐豈無人心﹐惜我老成騎箕久矣。

◎京城雉堞之數京師內外城堞﹐凡十五萬四千有奇﹐見《明史》《明紀》等書。

◎大臣奪情本朝大臣奪情任事者﹐指不勝屈。前載安溪李文貞公光地﹐爲世訾議﹐以公承平碩輔﹐理學名臣﹐不應有此也﹝陳文恭公宏謀﹐初丁外艱奪情﹐頗類此﹞。道光四年八月﹐林文忠公則徐方丁母憂﹐宣宗命督南河堤工﹐公聞詔卽行﹐植立河幹﹐不辭勞悴。六年四月﹐命署兩淮鹽政﹐始托疾力辭。賢者出處﹐自有本末如此。嗣後粵匪之役﹐胡文忠公林翼﹐墨視師﹐曾文正公國藩﹐且一再奪情﹐馳驅江皖。金革無避﹐忠孝兩完﹐此則天下後世所當共諒者已。

◎嘉道以前部曹重於翰林尹文端公繼善﹐官翰林院侍講時﹐怡賢親王請爲記室﹐尋奏補刑部郎中。陳文恭公宏謀﹐由編修升吏部郎中﹔張船山太守問陶﹐且由翰林充禦史﹐由禦史選補吏部郎中。嘉﹑道以前﹐似此者不可枚舉。今新列詞垣者﹐幾視部郎爲噲等﹐蓋由事例旣開﹐六部司員﹐皆可入貲行走﹐而柏臺蕓館﹐必由科目進身﹐郎部黯然﹐職是之故。其實郎中非屢考不能得﹐編檢則冗雜無定員﹐同一進士出身﹐內升卿班﹐外放道府﹐何遽以詞臣爲美官耶﹖

◎度支考近年中外士大夫畱心時事者﹐莫不以庫藏匱乏爲憂。康祺郎曹多暇﹐亦嘗博稽詳考﹐或采之邸抄疏奏﹐或詢之戶部友人﹐綜核出入﹐終不解咸﹑同已來﹐何以與康﹑乾之世﹐贏絀若是其懸殊。惜官非司農之屬﹐究不獲洞見底蘊。私心妄揣﹐開源節流﹐因利而利﹐事事必核其實﹐人人不顧其私﹐吾中國之大可有爲﹐斷斷然也。

考康熙元年至四十四年﹐所免錢糧共九千萬有奇﹐五十一年又免地丁銀三千三百萬有奇。且康熙初年﹐軍務﹑河工﹐需用浩繁﹐三逆盤踞﹑蹂躪之處﹐正供多未徵取﹐乃至四十八年﹐戶部庫銀尙存五千餘萬﹝見吳督部熊光《伊江筆錄》﹞。

乾隆一朝﹐大兵大役﹐散財不貲﹐四十五年以前﹐又普免天下錢糧四次﹐戶部尙餘銀七千八百萬﹝見曾文正公《簡練軍實疏》﹞。五十五年已前﹐又免錢糧多次﹐而戶部尙存銀八千萬﹝洪北江庚戌祝詩云「免錢糧﹐免錢糧﹐四次兩次看謄黃﹔今年詔下恩尢厚﹐普免正供由萬壽。」又云「大農錢粟𨿽頻散﹐耕九餘三積儲慣﹐戶部銀仍八千萬。」﹞卽謂四十六年增兵之案﹐添兵六萬有奇﹐每年費銀二百餘萬﹝亦見曾疏﹞﹐而嘉慶﹑道光兩次裁兵一萬六千﹐計可節省五六十萬。

至於道光年間﹐一耗於夷務﹐再耗於庫案﹐三耗於河決﹐以及秦豫二年之旱﹐東南六省之水﹐並咸﹑同二朝剿粵逆﹑剿撚逆﹑剿回逆﹐入少出多﹐原不可以數計。然中興迄今十餘年矣﹐以地丁計之﹐直隸額徵二百四十三萬餘﹝近年戶部咨直隸﹐地丁額徵一百八十萬餘﹐與此稍異﹞﹐耗羨十三萬餘﹐近數年截長補短﹐每年約完九成余﹔山東三百四十三萬餘﹐耗羨四十七萬餘﹐近年約完七成﹔河南三百十九萬餘﹐耗羨四十一萬餘﹐近年約完八成﹝光緒四年﹐袁保恆奏﹕河南田賦額徵三百餘萬﹐歲收僅二百餘萬﹐與此數符﹞﹔山西三百零五萬餘﹐耗羨三十七萬餘﹐近年約完八成﹔陜西一百六十萬餘﹐耗羨二十三萬餘﹐近年約完九成﹔甘肅一百二十二萬餘﹐耗羨十五萬餘﹐近年實完數未報部﹔安徽一百六十七萬餘﹐耗羨十八萬餘﹐近年約不及八成﹔江南﹑江寧九十一萬餘﹐耗羨三十五萬餘﹐近年約完二三成﹔蘇州一百四十三萬餘﹐耗羨二十二萬餘﹐近年約不及八成﹔浙江二百七十九萬餘﹐耗羨十三萬餘﹐近年約不及八成﹔福建一百二十四萬餘﹐耗羨二十二萬餘﹐近年約不及八成﹔湖北一百零六萬餘﹐耗羨二十八萬餘﹐近年約完五成以上﹔湖南一百十三萬餘﹐耗羨十三萬餘﹐近年約完六成以上﹔廣東一百三十二萬餘﹐耗羨二十三萬餘﹐近年約完三四成﹔廣西四十萬餘﹐耗羨四萬餘﹐近年完一萬餘﹔四川六十七萬餘﹐按糧津貼數亦如之﹐近年全完﹝同治十三年約八成余﹞﹔南十九萬餘﹐近年實徵數﹐奏明緩報﹔貴州十二萬餘﹐近年完一萬餘﹔四川﹑云﹑貴三省﹐耗羨未詳﹔東三省額徵各項五十餘萬﹐盛京船規在內﹝歲支約須銀一百四十餘萬﹞。總計地丁所入﹐以今光緒初年較承平時﹐約減七成耳。

以漕糧計之﹐江蘇蘇松糧道所屬﹐同治三年前原額漕白正耗米一百七十餘萬石﹐四年減定一百二十餘萬石﹐十一﹑十二﹑十三年奏報起運﹐自六十七八萬至七十萬餘石不等﹔額徵漕項銀六十餘萬兩﹐除輕賫一項﹐每年起解外﹐余俱畱充海運經費。江安糧道所屬之江北各屬﹐額徵正耗米二十五萬餘石﹐同治九年﹑十年﹑十一年﹑十二年奏報起運﹐自十萬石至十一萬餘石不等﹔額徵漕項十四萬餘﹐除輕賫四千餘兩批解通庫﹐余俱畱充起運經費。浙江原額漕白正耗米九十六萬餘石﹐四年減定六十九萬餘石﹐十年﹑十一年﹑十二年﹐自三十八九萬至四十萬餘石不等﹔額徵漕項約四十餘萬﹐除輕賫一項起解外﹐余俱畱充海運經費。

山東額徵米豆三十四萬餘石﹝近年多以粟米一項抵徵﹞﹐同治十一年起運二十七萬餘石﹐到通交倉十八萬餘石﹝按﹕山東漕糧﹐惟同治九年折色﹐每石解部銀一兩三錢﹞。

河南額徵粟米麥豆二十萬九千餘石﹐同治元年撫臣張公之萬奏定折色﹐各州縣每米一石﹐折解藩庫銀三兩三錢﹐以二兩解部﹐以一兩充軍需﹐以三錢爲通省公費。嗣李公鶴年奏定﹐杞縣等三十三州縣﹐於軍需內減銀二錢﹐公費內減一錢﹔又祥符等十四州縣﹐於軍需內二次減銀共四錢﹐蘭儀等四州縣﹐軍需﹑公費全行減徵﹐惟各屬解部銀每石二兩不攺。

額徵漕項十一萬餘﹐同治十一年實解部五萬兩。江西額徵正耗米七十六萬石﹐咸豐三年後均系折色﹐每石以銀一兩三錢解部﹐同治十一年實解部七十萬兩﹔額徵漕項十八萬餘﹐亦未零解。湖北額徵正耗米十六萬四千餘石﹐咸豐三年後均系折色﹐每石以銀一兩三錢解部﹔八年﹐胡文忠公奏定每石折收錢﹐各屬少者四千文﹐多者六千五百文﹐解部銀每石一兩三錢﹐各屬一律﹔同治十一年﹐實解部銀十六萬﹔額徵漕項一萬餘兩﹐未零解。湖南額徵正耗米十五萬石﹐咸豐三年後均系折色﹐每石以銀一兩三錢解部﹐同治十一年實解部十萬兩﹔額徵漕項一萬餘﹐未零解。

安徽江安糧道所屬之安徽各屬﹐額徵正耗米二十六萬餘石﹐咸豐三年後均系折色﹐每石以銀一兩三錢解部﹐歷年未解。奉天額徵粟米黑豆三萬八千餘石﹐同治十一年咨報﹐起運米豆二萬餘云。

是總計漕糧項下﹐較承平時米加少﹝定例﹕漕入四百萬云。道光時﹐已無全入者。同治十年﹐天津收江﹑浙漕白米一百九萬六千餘石﹞﹐而銀實加多也﹝按﹕國初海運未興﹐京倉備米﹐本有贏餘。是以干隆年間﹐純廟以京﹑通二倉存米充溢﹐久藏陳腐﹐不如蠲免。其時阿文成奏云﹕漕異於錢﹐非旦夕可達京師﹐蠲免後設有水旱﹐恐一時緩不濟急﹐未如所請。至嘉慶間﹐河患阻漕﹐倉儲支絀﹐人皆服文成先見。

然在今日﹐則無慮也。考近年運米𨿽少﹐而京﹑通各倉﹐每年進米﹐尙不下一百萬石﹔除歲支八旗甲米約六十萬石﹐春秋俸米京倉約放十二萬石﹐通倉約放五萬石﹐一切雜支約數萬石﹐橋倉轉運﹐例除折耗及抽查掣欠約數萬石﹐總共出數不及九十萬石。是以光緒四年二月﹐戶部侍郎翁公同折稱﹕現在京倉米數﹐除粟米及未到南糧不計外﹐實存粳秈米二百二十七萬石。按照現放章程﹐尙可支兩三年之用云云﹞。

以鹽課計之﹝每引四百斤﹐其課正雜並計﹐每引至重不過一兩七錢四分﹐輕者一兩零﹞﹐長蘆五十萬二千餘兩﹐竈課一萬三千餘兩﹐近年實完二十八萬兩上下﹐又徵完復價銀二十萬兩零﹔山東正課十五萬六千餘兩﹐竈課二萬餘兩﹐近年實完十一萬兩上下﹔河東五十九萬餘兩﹐又加費羨余﹐加價約三十萬餘兩﹐近年全完﹔兩淮二百十四萬餘兩﹐折價九萬五千餘兩﹐近年課釐二項約收二百七十餘萬兩﹐制錢八千餘萬串﹔兩浙三十二萬三千餘兩﹐竈課十一萬兩零﹝同治八年﹐浙撫李公瀚章奏攺綱運﹐浙東認銷二十七萬九百餘引﹐浙西六萬六千引。﹞﹐近年課釐二項﹐約收六十餘萬兩﹔福建十六萬餘兩﹐溢課等十八萬餘兩﹐近年攺票﹐每年應收三十七萬九千餘兩﹔廣東六十五萬餘兩﹐余項無考﹐近年約收五十七八萬兩﹔四川十五萬五千餘兩﹐羨余等銀十五萬八千餘兩﹐近年約完十六萬零﹐又零收鹽釐六十餘萬兩﹔南額徵正課雜稅等五十萬餘兩﹐近年未據報部。

總計鹽課項下﹐順治中各省約二百餘萬兩﹐乾隆中五百七十餘萬兩﹐近年除南外已八百餘萬兩矣。是較承平時﹐有贏無絀也。以各關常稅論之﹕天津額徵四萬八千餘兩﹐盈餘二萬兩﹐又應解內務府一萬二千餘兩﹔山海六萬一千餘兩﹐盈餘四萬九千餘兩﹐加增八萬兩﹔東海約六七萬兩﹐未定額﹔鎭江九萬二千餘兩﹐盈餘七萬一千兩﹔江海二萬三千餘兩﹐盈餘四萬二千兩﹔九江十七萬二千餘兩﹐盈餘三十六萬七千兩﹔浙海三萬五千餘兩﹐盈餘四萬四千兩﹔閩海七萬三千餘兩﹐盈餘十一萬三千兩﹔江漢未詳﹔粵海五萬六千餘兩﹐盈餘千萬兩﹔臨淸三萬七千餘兩﹐盈餘一萬一千兩﹔又戶關正銀二萬九千餘兩﹐銅斤水腳七千六百餘兩﹐盈餘一萬一千兩﹐以六千六百爲額內﹐四千四百爲額外﹔又工關正銀四千五百餘兩﹐盈餘三千八百兩﹐以二千三百八十兩爲額內﹐一千五百二十兩爲額外﹝按﹕臨淸關各款﹐同治十三年約徵六成﹞﹔鳳陽九萬兩﹐盈餘一萬七千兩﹝現未開徵﹞﹔蕪湖二十二萬七千兩﹐盈餘十二萬兩﹝現未開徵﹞﹔龍江西新九萬八千兩﹐盈餘八萬八千兩﹝現未開徵﹞﹔淮安二十五萬四千餘兩﹐盈餘十一萬兩﹔滸墅十九萬一千餘兩﹐盈餘二十三萬兩﹝現未開徵﹞﹔贛關四萬六千餘兩﹐盈餘三萬八千兩﹔太平五萬二千餘兩﹐盈餘七萬五千兩﹔殺虎口一萬六千餘兩﹐盈餘一萬五千餘兩﹔張家口二萬兩﹐盈餘四萬五百餘兩﹔崇文門十萬二千餘兩﹐盈餘十萬左右﹝光緒元年﹐收盈餘七萬零﹐原折云﹕較最多年份少十四萬二千零﹐殆無定額也﹞﹐又洋藥一萬七百零﹝加平三百餘兩﹞。

以上各關常稅﹐除未開徵外﹐收數不無短絀﹝按﹕常稅足額約四百萬﹐現得二百萬零﹞。然考康熙中﹐關差各員﹐非無盈餘﹐而報解正額亦多不足數﹔自雍正年始定考成﹐自後盈餘之額﹐亦以雍正十三年爲準﹐近𨿽盈餘未足﹐較康熙間幾不啻倍增矣。至於昔無今有者﹐洋稅爲一大宗﹝一年四結﹐六成聽撥﹐四成解部﹐零存﹞﹕津海約四十四萬兩上下﹐山海約十八萬兩上下﹝光緒元年收至二十三萬九千餘兩﹞﹐東海約二十八萬兩上下﹐鎭江約十三萬兩上下﹐江海約三百二十萬兩上下﹐九江約五十三萬兩上下﹐浙海約六十七萬兩上下﹐閩海約二百四十九萬兩上下﹐江漢約一百五十七萬兩上下﹐粵海約一百四十九萬兩上下﹝按﹕此酌中之數也。同治初年﹐總數僅六百餘萬至九百餘萬﹔同治十三年年終稅單﹕則江海三百二十五萬﹐閩海一百八十萬﹐江漢一百四十五萬﹐粵海九十一萬﹐浙海七十六萬﹐九江六十七萬﹐潮海六十六萬﹐廈門五十八萬﹐津海三十七萬﹐東海三十一萬﹐山海十九萬﹐鎭海十五萬﹐臺灣十三萬﹐淡水十二萬﹐總計十四關﹐幾及一千二百萬矣。

是以前定經費七十萬﹐光緒元年總稅務司赫徳堅請加增﹐已奉旨加三十五萬﹐定爲每年經費一百九萬八千二百兩﹐蓋獎其綜核之勞也﹞。

又釐金亦昔無今有之一大宗﹕江蘇每年約收三百萬兩﹔安徽約三十餘萬兩﹐錢約六十萬串﹔浙江約一百萬兩﹔江西約一百三十萬兩﹔湖北約五十五六萬兩﹐錢一百九十萬串﹔福建約一百八十萬兩﹔廣東約一百二十萬兩﹝按﹕廣東以洋銀折合﹞﹔廣西約七十餘萬兩﹔山西約十萬兩﹔河南約洋藥﹑釐金約數萬兩﹔直隸洋藥﹑釐金八萬兩﹔奉天釐金約收東錢三百萬串﹔四川﹑湖南﹑山東屢催未據報部﹐陜西﹑云﹑貴無抽釐案﹐據貴州聞可收釐三十萬﹐報明十萬兩。總計釐金項下﹐合未報各省而言﹐又不下一千五百萬也。

考近年京師庫款所入﹐提撥京餉八百萬兩﹐各省批撥漕折約一百萬兩﹐各海關批解洋稅無定數﹐京銅局收捐約六七十萬兩﹝按﹕捐輸一項﹐近以例銀減成﹐外省捐局太多﹐故入款反少。

乾隆中﹐每年捐監﹑捐級﹑捐封三項﹐亦可得三百萬兩。若一旦毅然停捐﹐仍照乾隆舊例﹐非戶部不得收捐﹐非實銀不得上兌﹐計虛銜﹑封典﹑加級﹑貢監各項﹐恐尙不止六七十萬可入也。捐輸已成弩末﹐惜無以此進言者﹞。

至京師出款﹐每年支發旗﹑綠各營兵餉銀兩﹐及二成折銀﹐紅白例賞﹐年終恩賞﹐約銀三百五六十萬兩﹔神機營經費一百萬兩﹔八旗兵米折色約八十萬兩﹔一切雜支約三百餘萬兩﹔出入甚可相敷。若京外出款﹐昔無今有者﹐除吉地兩處每處歲撥六十萬兩﹐惠陵工程歲撥八十萬兩﹐竣工計已不遠。

西徵善後次第就緒﹐聞左伯相方興蠶桑之利﹐創織呢之局﹐畜牧屯耕﹐數年後必可自顧。所不能節省者﹐臺灣之開郡縣也﹝他日有木植﹑米麥﹑煤鐵﹑番布之利﹞﹐閩中之造輪船也﹝兵輪船外﹐有發商轉運之利﹞﹐各國之駐使臣也﹐長江之設水師也﹐沿海各省之畱防軍﹝可使築壩﹑浚河﹐廣開水利﹞﹐制機器也﹐時勢所迫﹐豈能過惜度支。

然苟統籌全局﹐保洋稅﹝洋藥及奇技淫巧各物入口﹐似可加稅﹑加釐。卽不能行﹐而售賣洋藥之行棧店鋪﹐分別大小﹐悉令領帖﹐每歲更換。吾行吾令﹐度洋人無可置辭也﹞﹐核釐金﹝宜先照會各國領事﹐凡華人有冒托洋商避就半稅者﹐查出嚴治﹞﹐開荒田﹐撤分局﹐興修西北水利﹝自明徐貞明後﹐本朝諸臣﹐多創此議﹐以孫文定﹑朱文端疏爲最詳﹐今協揆沈公撫山西時﹐亦嘗疏請此事。大行大效﹐小行小效﹐或卽以直隸練兵﹐先開下游﹐漸俟推廣亦可﹞﹐省並冗員﹝道光十二三年﹐各省奉敕裁汰冗員﹐直隸裁通判以下二十餘員﹐他省十數員不等。梁中丞章鉅尙謂不實不盡﹐近時河督喬公﹑沈文肅均有此議﹐而馮中允桂芬《校廬抗議》﹐論列尢詳﹞﹐裁綠營疲弱兵丁﹐缺額不補﹐酌量地勢中邊﹑弁兵彊弱﹐以裁汰十之三四爲止。而又鑄銀錢﹐織洋布﹐培護絲茶﹐以收利權﹔開銀鐵﹑煤礦﹐以取地寶。生之者眾﹐食之者寡﹐計以中國之大利﹐供中國之支應而有餘。疆域四五萬里﹐歲入五六千萬﹝順治一朝﹐以十七年入款二千五百餘萬爲最多﹞﹐而司農以下﹐攢眉束手﹐相聚而憂貧﹐無是理也。然而聖君賢輔﹐直省各大吏﹐焦心勞思﹐汔無成效﹐豈籌策猶未至歟﹖則總攬其成者﹐不得而辭咎矣﹝按﹕是則所紀出入各數﹐多得之輾轉傳聞﹐且僅據一二年而論﹐恐舛誤不免。特聯綴成文﹐於國家近年經費出入之數﹐借可考見大略云﹞。

