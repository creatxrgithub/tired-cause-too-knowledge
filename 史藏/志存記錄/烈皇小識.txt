烈皇小識

明文秉

●序

烈皇昔由藩邸入繼大統﹐毒霧迷空﹐荊棘滿地﹐以孑身出入於刀鋒劍芒之中﹐不動聲色﹐巨姦立掃﹐眞所謂聰明睿智﹐神武不殺者耶﹗儀監於殷﹐盡徹諸內奄﹐政事俱歸於外庭﹐誠千載一時也。然而逆璫遺孽﹐但知力護殘局﹐不復顧國家大計﹐卽廢籍諸公﹐亦閱歷久而情面深﹐無復有贊皇魏公其人者。且也長山以攺敕獲戾﹐而上疑大臣不足倚矣。未幾﹐烏程以枚卜告訐﹐而上疑羣臣不足信矣。次年﹐罪督以私款僨事﹐而上疑邊臣不足任矣。舉外廷皆不可恃﹐勢不得不仍歸於內﹐適又有借不測之恩威﹐伸具瞻之喜怒者﹐事權乃盡歸於內而不可復收。嗟乎﹗赫赫師尹﹐顚倒豪傑者乃爾。卽後先臣以講筵荷蒙聖鑑﹐超拔政府﹐眞有虛已以聽之意﹐而兩月揆地﹐一語招尢﹐致負聖明特達﹐無以報稱﹐天乎﹐人乎﹐豈气運使然乎﹗先臣罷而韓城﹑武陵輩進﹐𨿽聖主日見其憂勤﹐而羣上日流於黨比﹐痼疾已成﹐不復可藥矣。不肖於十七年中﹐備集烈皇行事﹐以志堯舜吾君之恩﹐又以志有君無臣之嘆﹐集成巨帙數十冊﹐可備一朝史料。因遭家難﹐同世藏書翰墨等項﹐誤行寄托﹐遂不可問﹐致烈皇遺迹■55A行﹐湮沒不彰﹐當亦有志所共痛心疾首者也。年來屏迹深山﹐間有客相過從﹐詢及舊事﹐尙有一二仿佛胸臆間﹐竊恐失此不傳﹐後悔無及。又承同志或一人一事相示﹐因纂抄成冊﹐名曰《烈皇小識》﹐共八卷﹐意四方君子﹐當有識其大者。𨿽所纂者十不得二三﹐然以備修史者之采擇﹐亦未必無小助。迨至天不祚明﹐帝星告殞﹐守正不屈﹐寧以身殉﹐輒悲憤塡膺﹐扼吭欲絕﹐涕泗滂沱﹐幾執筆而不能下矣。竹塢遺民文秉﹐書於考槃之煮石亭。111111

●卷一

烈皇帝爲光廟第五子﹐孝純劉太后所出﹐而撫育於李莊妃。天啟二年九月﹐冊封信王。七年二月﹐出就外邸﹐成婚﹐冊妃周氏。熹廟病危﹐魏忠賢遣腹奄塗文輔迎上入宮。上時自危甚﹐袖食物以入﹐不敢食宮中物。是夜秉燭獨坐﹐見一奄攜劍過﹐取之﹐畱置幾上﹐許給以賞。憫邏者欲以酒食﹐問左右何從取給﹐左右對﹕「宜取之光祿」。因傳令旨徧犒之﹐歡聲如雷。周後在外邸﹐禱卜無虛晷﹐亦虞入朝有他變也。

上旣卽位﹐廷議攺元﹐禮部擬進者四﹕「永昌」﹑「紹慶」﹑「咸寧」﹑「崇貞」。禦筆攺「貞」爲「禎」﹐點用之。

上卽位後﹐追尊劉后孝純皇太后﹐遷祔慶陵﹐加李莊妃謚號﹐立周後爲皇后﹐尊張后爲懿安皇后。孝純母年七十五﹐封瀛國太夫人。侄劉文炳﹐封新樂侯。周後周奎﹐授左都督。次年﹐冊立太子﹐封奎嘉定伯﹐懿安父張國紀﹐封太康伯。凡四大朝廷臣﹐俱用朝冠朝服﹐內奄則否。惟除歲祭中霤之神﹐司禮監掌印太監代行祭禮﹐奏請祭服服之﹐大朝止磕頭呼萬歲而已。逆賢擅政﹐凡遇大朝﹐自王體乾至牌子等﹐俱僭用朝冠朝服﹐於乾淸宮大殿朝內﹐照外廷儀行慶賀山呼禮﹐贊禮內奄﹐一如鴻臚班首﹐亦致辭焉。後魏良卿晉封﹐逆賢攺戴貂蟬冠﹐班列王體乾上。及上登極﹐逆賢仍照熹廟行禮﹐繼憚上英明﹐止用本等服色﹐回眾叩頭呼萬歲。

逆賢用事﹐動以立枷示威﹐前後斃者以千計。上一日問及逆賢﹐時與王體乾侍側﹐體乾對曰「大姦大惡﹐法所不能治者用之。」上蹙然曰「𨿽如此說﹐殊覺太慘﹐非國家盛事也。」逆賢默然﹐眾共叩頭﹐呼萬歲而退。

上旣登極﹐所以優容客﹑魏者﹐一如熹廟﹐而信邸承奉﹐盡易以新銜﹐入內供事。後將李朝欽﹑裴有聲﹑王秉恭﹑吳光成﹑譚敬﹑裴芳等﹐次第準其乞休﹐逆賢翼羽﹐剪除一空。復散遣內丁﹐方始謫逐逆賢。肘掖臣姦﹐不動聲色﹐潛移默奪﹐非天縱英武﹐何以有此。時閣臣四員黃立極﹑施鳳來﹑張瑞圖﹑李國普﹐皆逆賢爰立也﹐上首放立極﹐而亟允枚卜之請﹐特點華亭錢龍錫﹑吳江周道登﹑蕭山來宗道﹑髙邑李標﹑長山劉鴻訓﹑晉江楊景辰六員。後宗道以禮部題崔呈秀父卹典﹐有「在天之靈」等語﹐景辰以掌院率諸翰林公疏頌美逆賢﹐俱爲科道劾奏﹐次年﹐與三舊輔俱次第斥放回籍。

上諭兵部﹕「各處鎭守內官﹐一槪撤回。凡相機度宜﹐約束吏士﹐無事修備﹐有事卻敵﹐俱聽督撫便宜調度。無復委任不專﹐體統相軋以藉其口。各鎭督撫諸臣﹐及大小將領﹐務提起精神﹐殫靖忠畫﹐以副朕懷﹗」

上諭戶部﹕「封疆多事﹐徵輸甚煩﹐朕殊憫焉。蘇松等處織造﹐朕不忍以衣被組繡之工﹐重用此一方民﹐其俟東南底定之日﹐方行開造﹐以稱朕敬天卹民至意﹗」

上諭吏部﹕「魏忠賢﹑崔呈秀天刑已極﹐臣民之憤稍紓。而詔獄遊魂﹐猶然郁錮﹐含冤未伸﹐著該部院九卿科道﹐將已前斥害諸臣﹐從公酌議﹐采擇官評。有非法禁斃﹐情最可憫者﹐應褒贈卽與褒贈﹐應卹蔭卽與卹蔭﹔其削奪牽連者﹐應復官卽與復官﹐應起用卽與起用﹔有身故捏贓難結﹐家屬波累羈囚者﹐應開釋卽與開釋﹐勿致人淹﹐傷朕好生之心﹗」

上諭禮部﹕「朕覽《會典》『自宮禁例』一款﹕『民間有四五子以上﹐許以一子報官奄割﹐有司造冊送部院收補日選用。敢有私自淨身者﹐本身及下手之人處斬﹐全家發煙瘴地面充軍﹐兩鄰歇家不舉者治罪。』我祖宗好生徳意﹐眞至周密﹐故立法嚴明。近來無知小民﹐希圖財利﹐私行奄割﹐童稚不堪﹐多至殞命﹐違禁戕生﹐深可痛恨﹗自今以往﹐且不收選﹐爾部可宣布朕命﹐多列榜文。諭到之日爲始﹐敢有犯者﹐按法正罪。仍許諸色人等﹐當時首告本地方官司奏聞。鄰右歇家不舉﹐從重治罪﹔有司知而不禁﹐並行窮處。倘有彊奄他人﹐希圖誣賴的﹐訊明反坐﹐決不徇縱。布告中外﹐恪行遵守﹗」

禦史楊維垣疏參崔呈秀后﹐擬與羣姦共收餘燼﹐力持殘局。時已差河東巡鹽河南掌道禦史安伸﹐題請畱佐大計﹐削籍諸臣﹐𨿽屢奉起用之旨﹐維垣一手握定﹐百方阻遏。新參蕭山﹑晉江﹐系彼同志﹐協力護持。監生胡煥猷疏論﹕「黃立極等四人﹐謂當逆賢擅權﹐揣摩意旨﹐專事逢迎﹐浙直建碑立祠﹐各撰文稱頌﹐宜亟行罷斥﹗並乞查究督撫按之建祠者。」又言﹕起廢不公不廣﹐維垣特出疏參駁﹐且請下法司究問﹐指使蕭山已票嚴旨﹐禦筆批﹕「胡煥猷𨿽必有賄使之者﹐但不必苛求以滋葛藤﹐」璫黨咸俯首喪气﹐中外頌大聖人舉動出尋常矣。

時言路皆逆賢餘孽﹐上特下考選之令﹐先後授曹師稗﹑顏繼祖﹑宋鳴梧﹑瞿式耜﹑鐘炘等爲給事中﹐吳煥﹑葉成章﹑任贊化等爲禦史。咸以糾彈璫黨爲事﹐而朝端漸見淸明矣。

崔呈秀子崔鐸北榜中式﹐周應秋子周錄南榜中式。𨿽經褫革﹐而衡文者尙逃指摘﹐南京國子監助教施元徵上疏劾之。於是中書林萃芳﹑江陰知縣岑之豹俱下部議罷斥。主考時徐泰﹑陳其慶等﹐各疏辧﹐以糊名爲辭。蕭山輩力庇之﹐有旨免議。

崇禎元年戊辰正月﹐大計天下吏。主計者吏部尙書房壯麗﹑左都禦史曹思誠﹑考功郎中李宜培﹑吏科都給事中魏炤乘﹑掌河南道禦史安伸﹐佐計者楊維垣也。是舉也。爲聖天子第一新政。宜將媚璫諸姦﹐痛加掃除。房壯麗等皆璫孽也﹐互爲容隱﹐咸逃吏議﹐人心頗爲不平云。

江西巡撫楊邦憲﹐由陜西布政升任。當今上正位之後﹐猶進廠臣功徳巍巍之疏﹐拆毀名賢子羽祠﹐並毀祠旁民居千餘家﹐爲造逆祠地。河南右參政周鏘﹐造逆祠於開封﹐建標祠所﹐僭書大工﹐且致書魏良卿欲爲逆賢造滲金像。四川右參政郭士望補官一疏﹐痛詆應山﹐其諛頌逆賢也﹐令人發指。江西副使李光春﹐已例轉矣﹐猶疏論福淸﹐備極丑詆。及申詳逆祠﹐司道張福臻﹑王化行等﹐槪置格外。卽云撫按不行﹐開送科道﹐拾遺疏獨不可糾舉耶﹖伸與維垣不足道﹐炤乘亦漫無短長耶﹖按﹕炤乘於甲子冬升吏坦長﹐見璫焰方張﹐遂力請告歸裏﹐似乎有品骨者。今臨事如此﹐前後若兩截矣。然炤乘𨿽非璫孽﹐而長垣一胍﹐淵源有自。後入政府﹐構黃解之獄﹐其生平已見於此。

翰林院編修倪元璐奏世界已淸﹐方隅未化疏﹐略曰「近攻崔﹑魏者﹐必引東林爲對案。一則曰邪黨﹐再則曰邪黨﹐何說乎﹖以東林諸臣爲邪黨﹐人將以何名加之崔﹑魏之輩﹖崔﹑魏而旣邪黨矣﹐向之首劾忠賢﹐參提呈秀者﹐又邪黨乎哉﹖且天下之議論﹐寧涉假借﹐而必不可不歸於名義﹔士人之行已﹐寧存矯激﹐而必不可不準諸廉隅。自後之君子﹐以假借矯激深咎前人﹐於是乎豹虎之徒﹐公然起而背畔名義。毀裂廉隅矣﹐於是乎連篇頌徳﹐匝地生祠矣。夫頌徳不已﹐必將勸進﹔生祠不已﹐必且呼嵩。而人猶且寬之曰﹕『無可柰何﹐不得不然』耳。嗟﹗充一『無可柰何﹐不得不然』之心﹐又將何所不至哉﹖然今日之持議者﹐能以忠厚之心﹐曲原此輩﹐而獨持已甚之論﹐苛責吾徒﹐亦所謂『悖』也。臣又伏讀聖旨﹐有『韓爌淸忠有執﹐朕所鑑知』之諭。深仰天聰﹐曠然知人則哲如此。而近聞廷臣之議﹐殊有異同﹐可爲大怪。爌之相業光偉﹐他不具論﹐卽如『紅丸』議起﹐舉國沸然﹐維時與事大臣﹐皆蓄縮閔默﹐而爌獨侃侃條揭﹐明其不然。夫孫愼行﹐君子也﹐爌且不附﹐況他人乎﹖而今推轂不及﹐點灼橫加﹐則徒以其票擬熊廷弼一事耳。夫廷弼固自當誅﹐在爌不爲無說。封疆失事﹐累累有徒﹐而當日之議﹐乃欲獨殺一廷弼﹐豈平論哉﹖此爌之所以擱筆也。然究竟廷弼不死於封疆而死於局面﹐不死於法吏而死於姦璫﹐則又不可謂後之人殺廷弼﹐而爌獨不能殺之也。又如詞臣文震孟﹐正學勁骨﹐有古大人之器。其鄕人之月旦﹐比於陳實王烈。三月居官﹐昌言獄罪﹐人又以方之羅倫﹑舒芬。而今起用之旨再下﹐謬悠之譚不已﹐甚有加以窩盜之名者﹐豈以數十年前﹐有其兄某不逞之事乎﹖夫人知其有某之不逞﹐以爲之兄﹐而不知有某之至徳﹑某之特行﹐以爲之祖父。且愚賢相越﹐舜象已然﹐世不聞柳下惠膺盜跖之誅﹐司馬牛受向魋之罰﹐文震孟何罪﹐遭此嫌譏﹗將無『門戶』二字﹐不可重提﹐聊用更端以相遮抑耶﹖」

時眾論咸推蒲州舊輔﹐及先文肅﹑錢公謙益﹑姚公希孟等﹐戶部員外王守履疏薦蒲州﹐奉有「韓爌淸忠有執﹐朕所鑑知」之旨。而楊維垣一手障天﹐於蒲州﹑先文肅尢力行貶駁﹐輿情不平甚﹐故倪公出此疏。維垣隨出「詞臣持論甚謬﹐生心害政可虞」疏駁之。倪公亦出「微臣平心入告﹐臺臣我見未除」疏﹐略曰﹕

「臣讀楊維垣入告諸疏﹐深訝其不能仰副聖心﹐且若力欲與皇上相反者。蓋皇上之諭﹐一則曰﹕『分門別戶﹐已非治徵』。一則曰『化異爲同』。一則曰『天下爲公』。而維垣之言則曰『孫黨﹑趙黨﹑熊黨﹑鄒黨。』皇上於韓爌﹑文震孟曰『淸忠有執﹐』曰『已著起用』而維垣於二臣曰『非賢﹐』曰『不檢。』是皇上於方隅無所不化﹐而維垣於正气實有未伸﹔皇上事事虛公﹐而維垣言言我見。臣竊惑焉。據維垣折臣﹐盛稱東林之尊李三才而護熊廷弼也﹐然亦知東林有首參魏忠賢二十四罪之楊璉﹐及提問崔呈秀欲追贓擬戍之髙攀龍乎﹖且當日之議﹐其於三才也特推其揮霍之略﹐未嘗不指之爲貪。其於廷弼也﹐特卽西市之誅﹐未嘗不坐之以辟﹐則猶未爲失論失刑也。若以今日之事例之﹐以魏忠賢之窮凶極惡﹐積贓無算﹐而維垣猶尊之曰﹕『廠臣公』﹑『廠臣不愛錢」﹑『廠臣爲國爲民。』而何況李三才以五虎﹑五彪之交結近侍﹐律當處斬﹐法司奉有嚴諭﹐初擬止於削奪﹐豈不如驕兒護之﹖維垣身系言官﹐不聞駁政﹐又何尢昔人之護熊廷弼者乎﹖而以臣爲謬﹐臣不受也。維垣又折臣﹐盛稱韓爌。夫捨爌抵觸逆璫﹐及抗疏攖禍之迹﹐而加以說情罔利『莫須有』之言﹐已非定論矣。卽如廷弼一事﹐爌但票免一梟﹐未嘗赦而欲用之也。至廷弼行賄之說﹐自是逆璫借此爲楊﹑左諸人追贓地耳。逆璫初擬用『移宮』一案殺楊﹑左諸人﹐及獄上﹐而以爲難於坐贓﹐於是再傳覆訊﹐攺爲封疆之案﹐派贓毒比﹐此天下共知者﹐維垣柰何尙守是說乎﹖至不附『紅丸』與孫愼行君子之說﹐臣言原非矛盾。蓋愼行淸望﹐與王之寀不同﹐議論深刻﹐亦不失春秋趙盾之法﹐使後之人加愼焉可耳。夫董狐不爲賣直﹐趙盾未嘗貶賢﹐而以臣爲謬﹐臣不受也。維垣又折臣﹐盛稱文震孟。夫震孟﹐臣不更論﹐卽如王紀淸正素著﹐以參沈﹖忤逆璫而譴斥﹐文則以救王紀而降削﹐均之得罪於逆璫者也。至以破帽策蹇傲蟒玉馳驛﹐此說胡可全非。夫刑賞於出朝廷﹐而榮辱因之。若王紀之時﹐已半是魏忠賢之刑賞矣﹐維垣試觀年來破帽策蹇之輩﹐較之超階躇級之儔﹐誰爲榮辱﹖自此義不明﹐於是畏破帽策蹇者﹐相率而頌徳建祠﹔希蟒玉馳驛者﹐遂至呼父呼九千歲而不顧﹐可勝嘆哉﹗至批炤告公祖之謗﹐吳人盡能辯之。當朱童蒙官吳時﹐偶一犯杖斃﹐其妻貧不能殮﹐乞丐裏中﹐文震孟從眾題助二金。事止此耳﹐有何把持放肆﹖而以臣爲謬﹐臣不受也。維垣又極力洗髮臣『矯激假借』四字。夫臣之爲此言﹐正爲人之詆眞狂狷爲假名義者發也。當崔﹑魏之世﹐人皆任眞率性﹐相與頌徳建祠﹐使有一人矯激假借﹐而不頌不祠﹐豈不猶賴此人哉﹖認臣抑揚之辭﹐爲一成之論﹐而以臣爲謬﹐臣不受也。乃若維垣之持論﹐臣心未安者三﹕維垣以爲眞小人﹐待其貫滿﹐可攻而去之﹐而臣以爲非訓也。卽如崔﹑魏之貫滿久矣﹐使不遇聖明禦宇﹐誰有能攻而去之者﹖維垣到底以無可柰何之說﹐爲頌徳建祠者解嘲。假令崔呈秀舞蹈稱臣於逆璫﹐其餘諸臣﹐便亦以爲無可柰何而盡舞蹈稱臣乎﹖又令逆璫以兵劫諸臣﹐使從叛逆﹐諸臣亦以爲無可柰何﹐俯首從叛乎﹖維垣又言今日之曲直﹐不當以崔﹑魏爲對案。而臣以爲正當以崔﹑魏爲對案也﹗夫人意見不同﹐議論偶異﹐總不足以定眞邪。如宋臣蘇軾﹑程頤﹐交詆爲邪﹐而兩人並自千古。我朝大禮之爭論者﹐亦而賢之﹐而惟至品節﹐大閒一失﹐遂成霄壤。夫品節試之於崔﹑魏而定矣﹐故有東林之人﹐爲崔﹑魏所憎﹐恨其抵觸﹐畏其才望﹐而必欲殺之逐之者﹐此正人也。有攻東林之人﹐爲崔爲魏所借﹐而勁節不阿﹐或遠或逐者﹐亦正人也。以崔﹑魏定邪正﹐譬之以鏡別妍媸﹐維垣不取案於此而安取案乎﹖總之﹐東林取憎逆璫獨深﹐受禍獨酷﹐在今日當曲原其髙明之槪﹐不當毛舉其纖寸之瑕﹐而揭揭焉反代逆璫分謗﹐斯亦不善立論者矣。」

疏入﹐上爲心動﹐維垣輩之毒网始破。人謂倪公二疏﹐實爲廓淸首功云。

光祿寺阮大鋮﹐上《合算七年通內神姦疏》﹐略曰﹕

「汪文言以徽州庫吏逃罪投王安幕下﹐引左光斗入幕移官之疏﹐紛紛迎合。此內外謀傾宮闈之始。禦史賈繼春疏揭立爭汪文言等嗾臺省諛王安﹐佐楊漣﹑左光斗﹐而繼春削籍。此中外謀殺言官之始。吏部尙書周嘉謨雅重熊廷弼﹐復任經略﹐而重處姚宗文﹑馮三元。此中外謀危封疆之始。汪文言處霍維華以謝王安﹐逆賢效之﹐逐戚畹﹐撼中宮。此中外謀危母后之始。」

後禦史毛羽健劾其比擬不倫﹐黨邪害正。有旨﹕「阮大鋮前後反覆﹐陰陽閃爍﹐著冠帶閒住去﹗」蓋長山所票也。

二月﹐會試天下士﹐命施鳳來﹑張瑞圖爲考試官﹐取中曹勛等三百五十人。

時羣姦力持殘局﹐海內正人﹐槪不得登啟事﹐翰林必由內閣題請。元城旣逐﹐平湖當國﹐亦力持不可。及是﹐平湖﹑晉江﹐以會試主試入闈﹐髙陽特題起升先文肅﹑姚文毅﹑虞山﹑朱繼祚四人﹐兼及�者﹐以避嫌也﹐人謂老髙陽聳湧成之。

三月﹐廷試策士﹐賜劉若宰﹑何瑞徵﹑管紹寧等進士及第出身有差。時上畱心策士﹐進呈三十六卷﹐並貯名金甌中﹐以金箸夾之。凡三夾﹐皆得若宰﹐遂定爲狀元。前是枚卜﹐華亭少所推轂者﹐吏都垣魏炤乘系華亭丙辰所取士﹐故與會推。上亦貯名金甌﹐用金箸決之﹐首夾卽得華亭。

然兩公勛業徳望﹐俱無聞焉﹐何以邀有天幸乃爾﹖

禦史吳煥﹐疏參漕運太監崔文升﹐略曰﹕

「文升引進李可灼﹐漫投寒之藥﹐以致光廟賓天﹐實坐不赦之辟。而日爲逆璫腹心﹐總督漕運﹐控扼江淮要害﹐與劉忠選恣爲縱肆﹐剝君虐民﹐幾激大變﹐應行逮問﹗」

疏入﹐文升拉同伴宮門﹐哭聲達帝。上立拿倡首二奄﹐同文升各杖一百﹐俱降淨軍發孝陵。煥疏畱中。

倪元璐疏請毀《三朝要典》﹐略曰「臣觀『挺擊』﹑『紅丸』﹑『移宮』三案﹐議關淸流﹔而《三朝要典》一書﹐成於逆豎﹐其義不可不兼行﹐其書不可不速毀﹗請詳其說﹕蓋當事起議興﹐盈廷互訟﹐爭『挺擊』者﹐力護東宮﹔爭瘋癲者﹐計安神祖。主『紅丸』者﹐仗義之言﹔爭『紅丸』者﹐原心之論。主『移宮』者﹐彌變於幾先﹔爭『移宮』者﹐持平於事後。六者各有其是﹐不可偏非。以爲忠悃﹐則皆忠悃﹔以爲明見﹐則皆明見。總在逆璫未用之先﹐羣小未升之日﹐𨿽甚水火﹐不害損篪。此一局也。旣而楊璉二十四罪之疏發﹐魏廣微此輩門戶之說興。於是逆璫殺人﹐則借『三案』﹔羣小求富貴﹐則借『三案』。經此二借﹐而『三案』之面目全非矣。故凡推慈歸孝於先皇﹐猶夫稱頌徳功於義父。又一局也。网已密而猶疑有遺鱗﹐勢極重而或憂其翻局。於是崔﹑魏諸姦﹐乃始創立私編﹐標題《要典》﹐以之批根今日﹐則眾正之黨碑﹔以之免死他年﹐則上公之鐵券。又一局也。由此而觀『三案』者﹐天下之公議﹔《要典》者﹐魏氏之私書。『三案』自『三案』﹐《要典》自《要典》﹐今執爲金石不刊之論者﹐誠未思也。若夫翻卽紛囂﹐攺亦多事﹐如臣所見﹐惟有毀之而已。夫以奄豎之權﹐而屈役史官之筆﹐互古未聞﹐當毀一。未易代而有編年﹐不直書而加論斷﹐若云仿佛明倫﹐規模大典﹐則是魏忠賢欲與肅皇帝並聖﹐崔呈秀可與張孚敬比賢﹐悖逆非倫。當毀二。矯誣先帝﹐僞撰宸篇﹐旣不可擬司馬光《資治通鑑》之書﹐亦不得援宋神宗手制敍文爲例﹐假竊誣妄。當毀三。又況史局將開﹐館抄具備﹐七載非難稽之世﹐實錄有本等之書﹐何事有此駢枝﹐供人唾罵﹖當毀四。當今正气日升﹐方隅漸化﹐自宜進以平飲﹐沃以溫湯。然而逆璫之遺亦﹐一日不滅﹐則公正之憤﹐千年不釋也。」

時上卽欲將《要典》焚毀﹐蕭山票旨言「所請關系重大﹐著禮部會同史館諸臣詳議具奏。」下增「聽朕獨斷行」五字。旣而廷議僉同﹐奉旨﹕「《要典》著卽行焚毀﹗」侍講孫之獬﹐詣東閣力爭不可毀﹐繼以痛哭﹐聲徹內外﹐退復上《力疾不能供職疏》﹐極言《要典》不可毀之故。禦史吳煥﹐上疏糾之﹐略曰「孫之獬爭《要典》不可毀者﹐云『皇上於熹宗曾北面事之﹐見有禦制序文在朕之一字﹐豈可投之火﹗』是明以『禦制』二字壓皇上不敢動矣。又云『皇上同枝繼立﹐非有勝國之掃除﹐何必如此忍心狠手﹖於祖考則失孝﹐於熹廟則失友﹐是明咎皇上以不孝不友矣。』夫孫之獬亦知今日《要典》之毀﹐毫無損於聖祖神孫之孝慈﹐而當日爭『挺擊』﹐爭『紅丸』﹐爭『移宮』三案諸臣﹐原未嘗陷主於不慈﹐陷主於不孝。特羣邪姦黨﹐欲殺忠良﹐若無題目﹐借此爲罪案耳。夫當張差之梃而馳至﹐排闥直入也﹐其有所使而然﹐何待辯﹖此而不問﹐將抗圖魚腹﹐腫發禁廷﹐東宮危矣。惟廷臣持破柱詰之威神廟﹑光考自行燒梁獄詞之法﹐父子兄弟之間﹐所全實多﹐止慈止孝﹐得此益彰。而謂諸臣陷主於不慈﹐陷主於不孝﹐不亦冤乎﹖及光宗嗣寶﹐匝月之內﹐雨露滂沱﹐天下方慶萬年有道之長﹔一旦哀思太過﹐聖體忄匡贏﹐崔文升﹑李可灼以瀉下之藥進﹐鼎湖遽逝﹐攀髯無策﹐而涕泣號呼﹔歸罪嘗藥﹐此忠臣孝子痛極不擇音之言。乃遽以悲憤叫號﹐定諸臣不赦之罪﹐反以聖躬嘗試之崔文升立躋總鎭﹐李可灼登用方新﹐亦大不平矣。至於『移宮』一案﹐誠嫌太驟。然當其時大故接踵﹐朝野震驚﹐宮府徑庭﹐危疑紛起。誠蚤得元子升中出震﹐以定羣心﹐則負奠鼎﹐他何暇卹﹖彼謂宮中官眷﹐必宜從厚者﹐此痛定事後之言。迨至聖眷無攺﹐恩禮有加﹐於先帝之孝益顯。惟日爭『梃擊』﹐爭『紅丸﹐爭『移宮』﹐而初無損於三聖之孝慈﹐則又何劉志選﹑徐紹吉諸姦勒成《要典》一書﹐稱之爲孝而後孝﹐稱之爲慈而後慈也﹖如以爲先帝敍文必不可更﹐彼僞祠之建﹑僞爵之封﹑位上公﹑錫鐵券﹑胙土田﹐何一非稱皇稱制﹖姦人邪黨﹐正將借此以懨羣愚﹐欺當世﹐而不知斯民三代之直﹐斷不可枉也。惟是公罪不明﹐邪正顚倒﹐所以辯言亂政﹐邪說橫行。伏祈皇上將孫之獬立賜褫斥﹐以爲無禮於君者戒﹗」

疏入﹐蕭山輩竭力調護﹐得旨﹕「孫之獬已經回籍﹐詞林閒局﹐不必過求﹗」

原任尙寶司卿黃正賓﹐上《聖世除惡務本疏》略曰「前臣戍大同﹐目擊內鎭克減馬匹銀兩﹐陽和各軍鼓噪﹐毀官署﹐劫典鋪﹐將吏叩頭求免。比時撫按脇於內鎭之威﹐莫敢據實奏聞。邊防迄今壞盡﹐卽一鎭可推各鎭也。是奄宦者﹐天下禍本也。至交結近侍﹐明律森然﹐乃虎彪肆行﹐而子孫翁集。究其爲作俑者魏廣微﹐發縱指示者徐大化也。大化始以攻熊廷弼爲媚璫贄見﹐旣而逢惡魏廣微以擔當共媒富貴。某宜戍﹐某宜削奪﹐一一疏記與廣微﹐使大肆其排擠之毒手。夤緣督理大工﹐日奉魏忠賢色笑﹐克減工銀無算。最後私受銅商厚賄﹐挪借惜薪司錢糧二十萬﹐拂忠賢之意﹐勒令閒住﹐原疏可按也。及睹逆賢將敗﹐令表侄楊維垣疏參崔呈秀﹐以爲翻身轉局地。目今大化﹑維垣﹐𨿽奉譴斥﹐潛居輦轂﹐日與奄宦往來﹐世界翻雲覆雨﹐已三轉於大化之綫索﹐何叵測也。」

時蕭山票旨﹐有「不苛求」句。禦批﹕「楊維垣不許潛住京師﹐徐大化著回原籍去﹗」

禦史陳乾陽﹐疏參趙鳴陽曾入逆賢之幕﹐有旨逮問。先是有魏奄學顏者﹐侍神廟久﹐奏對便捷﹐能解聖意﹐神廟頗信任之。光廟時﹐卽休退矣。曾延吳江趙鳴陽訓其侄。逆賢事敗﹐鳴陽誤以學顏姓魏疑卽逆賢﹐故疏參之。後法司審鞫得實﹐鳴陽仍放回籍。

上以潛邸畱心時藝﹐卽入內合諸奄而試之﹐出「事君能致其身」題﹐取鄭之蕙第一﹐卽升隨堂掌尙膳監印﹐未幾乞休。

上求治頗急﹐召對羣臣﹐多不稱旨﹐每加誚詰。羣臣愈惶悚不能對﹐惟長山條陳稍捷﹐上每溫顏以優禮之。時貂孽楊維垣等相繼出逐﹐𨿽出聖斷﹐而票旨多由長山﹐於是禦史袁宏勛有疏功之﹐略曰「劉鴻訓一入黃扉﹐揚揚自得﹐浹旬之間﹐革職閒住無虛日。可異者﹐楊所修﹑賈繼春﹑楊維垣夾攻表裏之姦﹐有功無罪﹐而誅鋤禁錮﹐自三臣始。具軍國大計﹐未暇平章﹐惟亟毀《要典》﹐謂水火元黃﹐是書爲祟。今毀矣﹐水火元黃﹐息耶否耶﹖未毀以前﹐崔﹑魏借之以空善類﹔旣毀以後﹐鴻訓借之以殛忠良。以暴易暴﹐長此安窮﹖禦史髙捷﹑史糸廷﹐相繼糾參﹐錦衣張道亦有疏參﹐而工科楊繼祖出疏爭之﹐且言道越位妄言亂政﹐乞加重創﹗」時上傳諭﹐欲將宏勛等重處﹐鴻訓三揭力求﹐乃免。

時當考館選﹐龍飛首科﹐例應加額。侍讀張士範﹐上《館額蒙恩疏》﹐內有「準加六名﹐以示優異」之旨等語。上因召對﹐問士範﹕「此旨從何而來﹖」士範對﹕「此疏臣不與知﹐乃新進士張皇所作」上曰「旣不與知﹐何以列名﹗」又曰「旣知張星名﹐又何云不知﹖」士範對﹕「疏入後﹐始知之。」上詰責再四。閣臣劉鴻訓奏﹕「此新進士功名念重﹐致有此舉﹐誠爲可惡。然在皇上登極宏恩﹐惟望優容﹗」上乃命寫本人名﹐又命士範具本回話。後士範回話疏上﹐有旨﹕「士範著回籍﹐張星不準授官﹗」

周起元之逮也﹐由於李實之疏﹐李實已逮問大辟矣。一日﹐上召對﹐特宣刑部署部事侍郎丁啟曰「李實一案﹐有疑惑無疑惑﹖有暗昧無暗昧﹖」啟奏﹕「奉旨﹐九卿科道會問過﹐據實回奏。」上曰「李實何以當決不待時﹖」啟對﹕「李實與李永貞構殺七命﹐不刑自招。」上曰「豈有不刑自招之理﹖」因問吏部尙書王永光﹐永光對﹕「李實初不肯承﹐及用刑﹐然後承認。」上曰「重刑之下﹐何求不得。李實爲魏忠賢追取印信空本﹐令李永貞塡寫﹐如何含糊定罪﹖」啟對﹕「威福出於朝廷﹐一憑聖裁。」上曰「持法要平﹐朕豈爲李實﹖爾五虎﹑五彪﹐緣何不問他決不待時﹖」後又召對﹐上特攜李實原疏示閣臣曰「此李實參問周起元等原疏﹐卿等可詳觀之﹐看是朱在墨上﹐墨在朱上。」諸閣臣詳覽良久﹐俱對﹕「果是墨在朱上。」上曰「可見是空頭本。」復命傳九卿科道遞閱皆然。閣臣攺票﹕「李永貞決不可待時﹐劉若愚次一等﹐李實又次一等。」

按﹕李實空本是矣。本內所列事款﹐遠在江南﹐系何人開送﹖時爲實賚奏者孫也﹐何不請提孫鞫問﹐究究到底﹖卽云塡寫出於永貞﹐次一等足矣﹐何至又次一等也﹖永光窺瞰上意﹐全無執持﹐小人常態﹐固不必言。啟身任司寇﹐不能執法廷諍﹐乃以「威福出自朝廷」一語卸責﹐亦安用司寇爲矣﹖而閣輔科道諸臣﹐俱無一言糾正﹐此廷臣之所以見輕也。至「虎彪不問決不待時﹐」天語良々﹐法司置面孔於何地﹖竊謂蘇茂相等之罪﹐尢浮於逆賢﹝下缺﹞。

給事中韓一良有《勸廉懲貪疏》﹐深當聖意﹐因召對﹐出此疏覆閱良久﹐命一良髙聲朗誦。甫讀畢﹐取疏付閣臣閱。劉鴻訓奏﹕「獘有兩端﹐有交際﹐有納賄。」上問﹕「何謂交際﹖」鴻訓奏﹕「交際﹐如親友問遺之類﹐情有可原﹔納賄則希榮求寵﹐便不可以數計矣。」上曰「朕閱一良所奏﹐大破情面﹐忠鯁可嘉﹐當破格擢用﹐可加右僉都禦史。」吏部尙書王永光承旨﹐因奏﹕「科臣露艸﹐必有所指﹐乞皇上命科臣摘其尢者﹐重處一二﹐以爲貪官之戒﹗」上召一良﹐指疏內「開之其源﹐導之有流」等語﹐著據實具奏來。一良對﹕「臣今未敢深言﹐俟插遼平復之後具奏。若納賄等事﹐臣疏中原說風聞﹐不曾知名。」上意怒曰「難道一人不知﹐遽有此疏﹖限五日具奏﹗」一良回奏參周應秋﹑閻鳴泰﹑張翼明﹑褚泰初。後復召對﹐上曰「周應秋等自有公論﹐張翼明已下部聽勘﹐俱無用爾參﹗」又取一良前疏﹐反覆展視﹐禦音朗誦﹐至「臣素不愛錢﹐而錢自至﹐據臣兩月內﹐辭卻書帕已五百餘金﹐以臣絕無交際之人﹐而有此金﹐他可知矣。」讀至此﹐擊節感嘆﹐厲聲問一良﹕「此五百金何人所饋﹖」一良對﹕「臣有交際簿在。」上固問之﹐一良始終以風聞對。上遂震怒﹐謂其以風聞塞責也。上卽諭閣臣曰「韓一良前後矛盾﹐他前疏明明有人﹐今乃以周應秋等塞責。都禦史不是輕易做的﹐要有實功﹐方許實授﹗」劉鴻訓等合詞奏請﹕「臣不爲皇上惜此官﹐但爲皇上惜此言。」上溫色曰「分明替他說話﹗他旣不知其人﹐如何輕奏﹐豈有紙上說一說﹐便與他一个都禦史﹖」召一良面叱曰「韓一良所奏疏﹐前後自相矛盾﹐顯是肺腸大換。本當拿問﹐念系言官﹐姑饒這遭。」

廷推袁崇煥爲寧錦督師﹐崇煥赴任陛見。上召問曰「建部跳梁﹐十載於玆﹐封疆淪陷﹐遼民塗炭。卿萬里赴召﹐忠勇可嘉﹐所有平遼方略﹐可具實奏來﹗」崇煥奏﹕「所有方略﹐已具疏中。臣今受皇上特達之知﹐願假以便宜﹐計五年而建部可平﹐全遼可復矣。」上曰「五年復遼﹐便是方略﹐朕不吝封侯之賞。卿其努力以解天下倒懸之苦﹐卿子孫亦受其福。」崇煥謝恩歸班﹐上暫退少憩。給事許譽卿﹐面叩五年之略。崇煥言「聊慰聖心耳。」譽卿言「上英甚﹐豈可浪對﹖異日按期責功﹐柰何﹖」崇煥撫然自失。頃之﹐上出﹐崇煥卽奏﹕「東建四十年蓄聚﹐此局原不易結﹔但皇上畱心封疆﹐宵旰於上﹐臣何敢言難﹖此五年之中﹐須事事應手﹐首先錢糧。」上卽諭戶部署部事右侍郎王家禎﹐著力措辦﹐毋致不充於用。崇煥又請器械﹐謂﹕「東建蓄謀已久﹐器械犀利﹐馬匹調習﹐今後解邊弓甲等項﹐亦須精利。」上卽諭工部署部事左侍郎張維樞﹕「今後所解各項﹐須鑄定監造司官及匠作姓名﹐若有脆薄不堪者﹐俟查究治。」崇煥又奏﹕「五年之中﹐事變不一﹐必須吏﹑兵二部俱應臣手。所當用之人﹐卽與選授﹔所不當用者﹐勿致濫推。」上卽召吏部尙書王永光﹑兵部尙書王在晉﹐諭以崇煥意。煥又奏﹕「以臣之力﹐制全遼而有餘﹐調眾口而不足。一出國便成萬里﹐忌功妒能﹐夫豈無人﹐卽凜凜於皇上法度﹐不以權掣臣之手﹐亦能以意見亂臣之方略。」上起立﹐佇聽者久之﹐尋諭﹕「條對方略井井﹐不必廉遜﹐朕自有主持。」閣臣劉鴻訓等俱奏﹐請假崇煥便宜﹐賜之尙方。至如王之臣﹑滿桂之尙方﹐應行撤回﹐以一事權。上深然之﹐命擬諭來看。

廷推王象乾以原官總督宣大。上召問﹐閣臣皆入檻內﹐去禦案咫尺﹐蓋異數也。上曰「卿三朝元老﹐忠猷素著﹐見卿矍鑠﹐知袁崇煥薦舉不差﹐有何方略﹐可面陳來﹗」象乾奏﹕「臣年八旬﹐齒疏不能詳奏﹐所有方略﹐具在疏中。」上固問之。象乾敍插漢卜哈諸酋離合始末﹐因奏﹕「朵顏等夷三十六家﹐今日應與哈愼一同連絡﹐可得數萬﹐安插薊鎭沿邊駐牧﹐爲我藩籬﹐似亦可敵插酋。」上曰「觀酋意﹐似不肯受撫者。」象乾奏﹕「從容籠絡﹐撫亦可成。」上曰「禦夷當恩威並濟﹐不可專持羈縻﹗」閣臣劉鴻訓奏﹕「聞虎酋知王象乾至﹐退六百里。」上卽問退去在何地方﹖鴻訓不能對。象乾代奏﹕「退去直北沙磧中。」上又問﹕「倘款事不成如何﹖」象乾密奏夷情約數百言。上始色喜﹐隨諭象乾曰「卿年𨿽逾八旬﹐精力尙壯﹐朕心喜悅﹐卿撫插酋於西﹐袁崇煥禦於東﹐恢復功成﹐皆卿等之力也。」象乾與閣臣﹐俱叩首而退。

按﹕崇煥原知遼不可復﹐冀以款羈縻歲月耳。觀其舉薦象乾﹐意可知矣。蓋象乾專主撫也﹐象乾旣赴任﹐專任插酋扶常事宜。舊例﹕屬夷出馬﹐中國出彩繒﹐互相貿易﹐名曰「馬市。」虜中駒初生﹐系其母於山頂﹐駒從下一躍而上者﹐畱充馳驅﹔躍至半而踣者﹐殺以爲食﹔其懦不能躍者﹐則以與中國爲市。象乾建議虜中旣駑馬相易﹐不若卻其馬而以價之半與之。少司馬申公用懋持不可﹐謂﹕「虜所市馬﹐誠不堪用﹐然每歲徵馬以萬計﹐於虜不可無少損﹐且以幣易馬﹐尙有名可舉﹐今無故斂繒幣與之﹐去歲幣幾何﹐毋乃爲朝廷辱乎﹖又插索數甚奢﹐申公謂﹕「遽損其數﹐虜未必俯首聽命。塞外舊棄地甚多﹐盍以泰寧等地爲名﹐虜能歸我舊疆﹐我當如虜所謂﹐虜必不肯劃地﹐然後減損其數﹐在我爲有辭矣。」時象乾耄無遠圖﹐當事者急欲成功﹐遂苟且從事。未幾﹐插酋內犯入大同﹐殺戮甚慘﹐撫終不可成﹐而浪擲金錢數十萬云。

上勵精圖治﹐而念切民艱﹐給事中黃承吳面陳水利﹐因言「東南時患水災﹐皆水利不修之故。」上問﹕「水利何爲不修﹖」閣臣周道登﹑錢龍錫同奏﹕「水利是東南第一大事﹐但修理須要錢糧﹐臣等前已擬旨﹐著撫按酌議具奏。」上沈思久之﹐曰「要修水利﹐可攏民否﹖」龍錫奏﹕「臣等惟恐攏民﹐故行彼處撫按酌議。」禦史毛羽健有疏請蘇驛遞。上命羽健自讀﹐因諭閣臣曰「驛遞疲困已極﹐小民敲骨吸髓﹐馬不歇蹄﹐人不息肩﹐朕甚恨之。若不痛革﹐民困何由得蘇﹖卿等可卽擬票來﹗」及票至﹐上以票內有「按撫司道公務外﹐俱不許遣白牌。」語屬含糊﹐復命攺票。禦史髙欽舜奏請令各開鑪鑄造軍器。上問可行否﹐閣臣皆奏可行。上曰「何謂可行﹖」李標奏各邊自爲禦夷計﹐定當堅好。上曰「此非祖制。」禦史梁子疏請汰兵餉﹐內有「各邊虛冒」等語﹐上召戶﹑兵二部問﹕「兵餉何以冒濫至此﹖」戶部署部事侍郎王家禎同兵部尙書王在晉奏﹕「兵餉冒濫已久﹐各邊有事﹐督撫累次請添兵增餉﹐情獘已非一日。」又讀至「老弱之人﹐曾荷戈而弗克。」上矍然曰「荷戈者皆老弱﹐豈能禦敵﹐如何不查﹖」卽敕戶﹑兵二部﹐速選廉幹司官﹐往各邊查核具奏。

上因召對﹐特命科官道至禦前﹐諭曰「朕思進賢退不肖﹐故令爾等爲耳目司舉核﹐就中無不冒濫﹐爾等試自思之﹐所舉者果人人皆賢乎﹖所劾者果人人不肖乎﹖朕曾降諭切責﹐有『反坐』二字以求直言﹐今又面諭爾等﹐若藉口不言﹐要科道官何用﹖」上之孜孜求治求言若此。

袁崇煥至錦州﹐連疏請餉。上禦文華殿諭曰「崇煥前云『安撫錦州﹐兵變可彌。』今又云『軍欲鼓噪﹐求發內帑。』與前疏何相矛盾﹖卿等奏來﹗」時百官有請允發者﹐有請發內帑者。上詰問戶部﹐時尙書畢自嚴甫履任﹐極言戶部缺乏﹐容當陸續措給。上曰「據崇煥揭云『初三日卽發變。』今已初二﹐卽此時發去已遲﹐何救於鼓噪﹖」上又云「將兵者果能如家父子﹐自不敢叛﹐不忍叛﹔不敢叛者畏其威﹐不忍叛者懷其徳。如何有鼓噪之事﹖」上又曰「內帑外庫﹐俱系萬民脂膏﹐原用以保封疆﹑安社稷﹐若發去果實實有用﹐朕豈吝此﹗」禮部右侍郎周延儒奏曰「國家最忌﹐無如關門。但昔止防虜變﹐今並防兵變。前此寧遠鼓噪﹐不處得流水發餉與他﹔今又鼓噪﹐請發內帑。各邊效尢﹐將何底止﹖」上曰「卿以爲何如﹖」延儒奏﹕「臣非敢阻皇上發帑﹐此時安危在呼吸間﹐急則治其標﹐固當與之﹐然非長策﹐還望皇上集廷臣﹐從長計議﹐畫一經久之策﹗」上曰「此說良是﹗若是專一請帑﹐各邊比例﹐這內帑豈有不涸之原﹐何以應之﹖」上又曰「爾等不肯大破情面﹐極力擔當﹐動稱邊餉缺乏﹐朕每下旨嚴催﹐通不解來﹐卽如贓銀充餉﹐至今不解﹐豆價行查﹐至今不曾回奏﹐如此拖欠稽遲﹐糧餉何時得足﹖」上又曰「你們每每上疏求舉行召對文華商確﹐猶然事事如故。召對都成舊套﹐商榷俱屬虛文﹐何曾做得一件實事來﹗」上又曰「朕自卽位以來﹐孜孜求治﹐以爲卿等當有嘉謀奇策﹐召對商榷時﹐朕未及周知者﹐悉以入告。乃俱推諉不知﹐朕又何從知之﹖」時天威震迅﹐憂形於色﹐大小臣工﹐皆戰懼不能仰對。而延儒由此荷聖眷矣﹐時十月初二日也。

插酋入犯大同﹐總兵渠家禎閉門不出﹐任其殺掠。上召百諭曰「朝廷養士﹐費許多兵餉。一遇虜至﹐便束手坐視﹐只請兵餉。」上又曰「插酋殺戮人民﹐滿載而歸﹐巡撫官不能防禦﹐是功是罪﹖朕之封疆﹐止仗一喇嘛僧講款﹐不令虜輕中國耶﹖」上又曰「講款整飭﹐著實整飭﹐難道中國就勝不得他﹖」上又曰「今邊疆失事﹐只參總兵等官﹐難道敍功不升﹐文官朦朧偏心﹐朕甚惡之。」後渠家禎辯疏至﹐上示閣臣。俱言「大同失事甚夥﹐家禎擁兵坐視﹐豈能逃罪﹖」上曰「督撫如何令千餘兵馬﹐便要去敵插酋十餘萬眾﹖渠家禎旣有罪﹐督撫作何事﹖」劉鴻訓奏﹕「武臣在外提兵﹐文臣在內調度。」上曰「文臣還當節制武臣﹐今督撫一向人馬不行操練﹐平日虛冒﹐臨敵張皇﹐以千餘弱兵﹐抵十萬插酋﹐卿等試思如何抵得﹖」鴻訓奏﹕「皇上責備文臣極是﹐但自皇祖靜攝以來﹐至先帝時二三十年﹐邊備廢弛已久﹐一時猝難整頓。」上曰「而今何如﹖」錢龍錫等俱奏﹕「而今比前﹐大不相同。」上曰「此俱是贊揚之詞﹐尙未見行一實事﹐如何便見不同﹖」嗚呼﹗有君無臣之槪﹐上已顯然於言外矣。

阮大鋮之逐也﹐票擬出長山手。大鋮先嗾袁宏勛等攻之﹐不動﹐因日夜伺其短。而長山恃有聖眷﹐頗肆招搖﹐復向人語﹕「皇上畢竟是衝主。」隨有布此語於宮中者。上聞之﹐怒甚﹐適有擅增敕言之事﹐長山遂膺嚴譴。

惠安伯張慶臻﹐營謀管事﹐用賄於長山﹐於敕書內擅增數字。大同失事﹐本兵王在晉﹐隱匿不以實告﹐禦史吳玉上疏參劾。上召對﹐命吳玉宣讀﹐讀畢﹐上問閣臣。李標奏﹕「在晉屢被人言﹐宜放他去﹗」上曰「此事只有一个是非﹐封疆大事﹐中樞重任﹐自有祖宗之法﹐如何只教他去便了﹖」上又問閣臣﹕「張慶臻攺敕書一事﹐卿等豈不知道﹖卿等先奏﹐兵部有手本﹐慶臻有揭帖﹐豈有不知﹖」上又問慶臻﹕「不上本﹐如何敢送私揭﹖」慶臻奏﹕「臣以一時盜賊生發﹐不及上本。」又系小事﹐不敢瀆奏。」上曰「攺敕書﹐怎云是小事﹖」因令諸臣奏來。戶部尙書畢自嚴等俱謝不知。上曰「卿等在外邊﹐都是知道的﹐今乃說不知﹗」又令科道官奏來。給事中張廷鼎奏張慶臻用賄攺敕書是實。李覺斯與禦史王道直俱奏如廷鼎言﹐但不知主使何人。吳玉奏主使系劉鴻訓。張慶臻辯﹕「攺敕書系中書之事﹐臣實不知。」吏部左侍郎張鳳翔奏﹕「慶臻用賄攺敕﹐竊弄兵權﹐大不敬﹐無人臣禮。中書不過頤指气使之人﹐如何擅敢攺敕﹖」閣臣李標等合詞奏﹕「臣等與鴻訓同事﹐並不聞有此﹐還求皇上細訪﹗」上曰「這樣明講﹐何須更訪﹖」卽令閣臣擬票。閣臣逡巡未卽擬﹐上正色嚴促者再。乃擬旨﹕「鴻訓﹑慶臻﹐俱革職聽勘。」又吳玉疏內有「時局」字。上問﹕「何爲時局﹖」玉奏﹕「如當初是魏忠賢的局面﹐而今是皇上的局面。」上怒曰「如何將魏忠賢比朕﹖」又吳玉奏事時﹐給事中熊奮渭私議疏中「開國元勛」等語爲非是﹐其聲頗髙。上問班中有聲是誰﹖奮渭長跽俟命。候召對畢﹐與百官同出﹐隨傳熊奮渭﹐著降三級調用。後部院會勘﹐有旨﹕「王在晉革職回籍﹐劉鴻訓附近充軍。」

袁崇煥屢疏請餉﹐上召對﹐諭諸臣曰「袁崇煥在朕前﹐以五年復遼﹐及淸愼爲己任。這闕餉事﹐須講求長策﹗」又曰「關兵動輒鼓噪﹐各邊效尢﹐何以底止﹖」禮部右侍郎周延儒奏曰「軍士要挾﹐不止爲少餉﹐畢竟別有隱情。古人羅雀掘鼠﹐軍心不變。今各兵止少他折色﹐未嘗少他月餉﹐如何輒動鼓噪﹖此其中必有原故」上曰「正如此說﹐古人尙有羅雀掘鼠的﹐今𨿽缺餉﹐豈遂至此﹗」「羅雀掘鼠」四字﹐深契聖心﹐延儒之兮兮於「枚卜﹐」其衷愈熱矣。

上一日禦講筵﹐問閣臣曰「『宰相須用讀書人﹐』當作何解﹖」周道登對曰「容臣等到閣中查明回奏。」上始有慍色﹐繼而微笑嘻甚。上又問閣臣﹕「近來諸臣奏內﹐多有『情面』二字﹐何謂情面﹖」周道登對曰「情面者﹐面情之謂也。」左右皆匿笑。

上究心利獘﹐尢畱意邊防。各邊以缺餉告﹐司農仰屋無計﹐上因召對﹐諭諸臣曰「朕記得先年有大工﹐有生祠﹐多少錢糧﹐無日不進益﹐有發有餘。今大工完了﹐生祠毀了﹐如何不足﹖前日又撤了各處內鎭﹐便該有許多錢糧下來﹐那里去了﹖」戶部尙書畢自嚴奏﹕「外解不能全完﹐所以不足。」上問﹕「外解何以不全完﹖」上又曰「太倉銀兩﹐原非邊用﹐如何急了便要請帑﹖朝廷給餉養兵﹐原期實用﹐如此動輒鼓噪﹐養這驕兵何用﹗」隨諭自嚴﹕「卿到部裏﹐將新舊錢糧﹐多要徹底澄淸﹐逐一查算具奏﹗」

按﹕祖制﹐省直各有預貯銀兩以備急用﹐多者幾十萬﹐少者十餘萬。如薊鎭則有銀八萬五千有奇﹐貯遵化縣庫﹐名曰「備邊。」江南有銀十萬兩奇﹐貯鎭江府庫。浙江有銀十七萬兩有零﹐貯溫州府庫﹐名曰「備倭。」他省仿是。地方猝有變亂﹐不煩催科﹐不支官帑﹐事可立辦。自魏忠賢生祠開端﹐咸取給於是﹐造祠者十之二三﹐餘皆入撫按司道私囊中矣。斯時若大臣有畱心國計者﹐委曲詳列其獘﹐並請嚴查各邊各省備邊備倭﹐原額錢糧幾何﹐生祠開銷幾何﹐卽勒令建祠撫按司道照額補償﹐遴選風力科道究竟其事﹐俾國家收士飽馬騰之用﹐而氓庶免頭會箕斂之苦。且使世之爲貪吏有餘財者﹐知法制嚴明﹐不敢恣其壑﹐亦救世一策也。惜乎﹐廷臣平日毫不究心﹐無以慰聖天子焦勞至念。自此以後﹐帝意天下自有餘財﹐羣臣不肯實心任事。𨿽兵荒氵存臻﹐言賑言蠲﹐皆置不省。鳴呼﹗眞千古有餘痛矣。

●卷二

天啟元年辛酉﹐虞山錢謙益以編修主浙江試﹐歸安韓敬與秀水沈徳符﹐預捏字眼﹐假稱關節﹐令人徧投諸應試者﹐約以事成取償。浙士子多墮其网中﹐錢千秋與焉。千秋字眼﹐以「一朝平步上靑天」七字爲七藝之結。謙謚在闈中﹐弗暇察也。比撤棘﹐敬等卽發覺其事﹐復唆禮科顧其仁磨勘參送﹐謙益亦自具疏簡舉。奉旨下部。部擬千秋與居間徐時敏﹑金保元俱依律遣戍。謙益與本房鄭履祥失於覺察﹐罰俸三个月。奉旨依擬。此天啟二年事也。後時敏﹑保元在獄病故﹐千秋發東勝右衛所充軍﹐收管存案﹐隨遇赦﹐撫按給帖釋放。事結久矣。當枚卜﹐廷臣共推轂謙益﹐而宜興周延儒以召對數語﹐上契聖衷﹐若一列名﹐必蒙點用。延儒又結好於戚畹鄭養性﹑萬煒及東廣唐之徵以爲內援。給事中瞿式耜﹐恐兩人不能並相﹐因力阻延儒。延儒大不堪。時吏部尙書王永光杜門乞休﹐勢在必去﹐禦史梁子璠持疏欲令侍郎卽代行之理。於是式耜疏請﹐永光科枚卜﹐然後聽其去﹐永光遂開籍﹐見朝會推。疏上﹐首承基命﹐次卽謙益。而延儒﹑溫體仁俱不得預。延儒暗布流言﹐謂此番枚卜﹐皆謙益黨把持。上閱會推﹐無延儒名﹐遂入其說。體仁乃上《直發蓋世神姦疏》﹐卽舉千秋關節事參謙益。上爲召百官面訊﹐謙益奏辯﹕「千秋關節﹐已經疏參﹐刑部勘問明白﹐現有案卷在部。」體仁稱﹕「千秋在逃﹐過付者爲徐時敏﹑金保元二人﹐提至刑部﹐親口供扳謙益﹐如何隱得﹖」彼此質辯良久﹐上命辯疏與參疏俱取上來。上問體仁﹕「疏內稱『神姦結黨欺君﹐』姦黨是誰﹖枚卜大典﹐誰人一手握定﹖」體仁奏﹕「謙益之黨甚多﹐臣還不敢盡言。至於此番枚卜﹐皇上務求眞才﹐其實多是謙益。」吏科都給事中章允儒奏﹕「錢千秋一事﹐久經問結。體仁資俸𨿽深﹐品望甚輕﹐會推不一﹐遂不甚熱中。如謙益關節果眞﹐何不糾於未枚卜之先﹖今會推疏上﹐點與不點﹐一聽聖裁。」體仁奏「科官言﹐正見其黨謙益。蓋未枚卜之先﹐不過冷局﹐參他何用﹖糾之於此時﹐正爲皇上愼用人耳。」允儒奏﹕「從來小人陷害君子﹐皆以『黨』之一字﹐昔魏廣微欲逐趙南星﹑楊漣等﹐於會推疏﹐使魏忠賢如一『黨』字﹐盡行削奪。畱傳至今﹐爲小人害君子之榜樣。」上怒叱曰「胡說﹗禦前奏事﹐怎這樣胡扯﹖拿了﹗」時無人承旨。上問錦衣衛何在﹖衛帥承旨﹐將允儒扶出。體仁又奏﹕「皇上試問冢臣王永光﹐屢奉溫旨﹐何以不出﹖直待瞿式耜有疏完了枚卜大事﹐然後聽其去。是冢臣去畱﹐皇上不得專主﹐有此事否﹖謙益熱中枚卜﹐先令梁子璠上疏﹐欲令侍郎張鳳翔代行會推﹐此從來未有之事。」上召諸臣問曰「朕傳旨﹐枚卜大典﹐會推要公﹐如何推這等人﹐是公不是公﹖」王永光奏﹕「皇上召問吏科河南道﹐與郎中耿志煒﹐便知道了。」體仁奏﹕「永光是六卿之長﹐用賢退不肖是他的職掌﹐如何推在司官身上﹖」河道掌道禦史房可壯奏﹕「臣等多是公議。」上曰「會推大事﹐其中推這等人﹐還說是公議﹖諸臣奏來﹗」閣下李標等俱奏﹕「關節與謙益無干。」體仁奏﹕「分明滿朝俱是謙益一黨﹐臣受四朝知遇﹐忠憤所激﹐不容不言。關節是眞﹐若不受賄﹐如何得中﹖況今錢千秋現在京師﹐曰入謙益之幕﹐指望謙益入閣﹐希圖辧復。謙益可以枚卜﹐則千秋亦可會試。」李標等又奏﹕「前次招問明白。」上曰「招也閃爍不可憑據。」禮部右侍郎周延儒奏﹕「皇上再三問﹐諸臣不敢奏者﹕一者懼干天威﹐二者牽於情面。總之錢千秋一案﹐關節是眞。現有招案朱卷﹐已經禦覽詳明。關節已有的據﹐不必又問諸臣。」上又詰問諸臣曰「朕著九卿科道會推﹐便推這樣人。就是會議﹐今後要公﹗若會議不公﹐不如不會議。卿等如何不奏﹖」延儒又奏﹕「大凡會議全推﹐皇上明旨﹐下九卿科道﹐以爲極公﹔不知外廷止沿故套﹐只是一二个人把持定了﹐諸臣都不敢開口。就開口也不行﹐徒然言出禍隨。」上命再奏。延儒復奏如前。體仁奏﹕「臣孑身孤立﹐滿朝俱是謙益之黨。臣疏旣出﹐不惟謙益恨臣﹐凡謙益之黨﹐無不恨臣。臣一身豈能當眾怒﹖臣叨九列之末﹐不忍見上焦勞於上。諸臣皆不以戒愼爲念﹐不得不參。懇乞皇上罷臣歸裏﹐以避凶鋒﹗」上曰「旣爲國劾姦﹐何必求去﹖」時謙益伏地待罪﹐上命出外候。次日奉旨﹕「錢謙益旣有議論﹐著回籍聽勘﹗錢千秋法司提問﹗」又章允儒﹑房可壯﹐各具疏認罪﹐瞿式耜﹑梁子璠各具疏回話。有旨﹕「俱著降三級調用。」

已而﹐禦史毛九華疏糾溫體仁逆祠獻媚詩冊﹐任贊化疏糾體仁居鄕不法事。上召對﹐體仁奏﹕「臣若有媚璫祠詩必以手書爲贄﹐萬無木刻之理﹔旣系刻本﹐必流傳廣布﹐何以兩年來絕無人論及﹖且此冊何不發於籍沒逆璫之時﹐而得於九華之手﹖乞皇下敕下該部﹐嚴究所刻之人﹐此詩從何得來﹐則眞僞立見。若但以刻本爲據﹐則刻匠徧滿都城﹐以錢謙益之力﹐何所不假捏﹖」上如言詰九華。九華對﹕「八月買自途間。」上曰「八月買的﹐如何到今才發﹖」九華對﹕「臣十月考選。」體仁奏﹕「臣參錢謙益在十一月﹐九華參臣在十二月﹔九華旣得此冊﹐何以不急具疏特糾冊中媚璫諸入﹐而但於條陳疏末﹐單指臣名﹖種種眞情﹐已自畢露。」上問閣臣如何說﹐首輔韓爌奏﹕「體仁平日硜硜自守﹐亦有品望。但因參論枚卜一事﹐憤激過當﹐致犯眾怒﹐所以諸臣攻他。」體仁奏﹕「臣通籍三十年﹐並無一字掛人彈章。只因參了錢謙益﹐攻者四起﹐凡可以殺臣逐臣者﹐無所不至。豈一人之身﹐賢姦頓異至此。毛九華系謙益之黨無疑。」上曰「溫體仁也辯得是。」又召禦史任贊化﹐上曰「毛九華參溫體仁一詩尙且不眞﹐爾如何參他許多無根之旨﹖如此褻語﹐在禦前瀆奏﹖」體仁奏﹕「贊化疏全是誣捏﹐凡宦遊臣鄕者俱可問。卽如說臣與陳與郊兒女姻家﹐此一查可明。事事無影﹐虛捏如此。」贊化奏﹕「臣之所言﹐不過采訪公論﹐長安萬口如一。」體仁奏﹕「去年﹐謙益未入都門﹐贊化代謙益首攻禦史陳以瑞。以瑞系崔﹑魏削奪﹐皇上賜環之人﹐因會參謙益科場之事﹐贊化反以媚璫糾之。及謙益入都﹐把持吏部﹐覆之爲民。此贊化爲謙益死黨之一證也。去秋﹐皇上未有枚卜之言﹐贊化特出薦相才一疏﹐蓋爲謙益而發﹐至稱謙益爲伊周之班行。此贊化爲謙益死黨之二證也。若謙益幸入綸扉﹐贊化自居擁戴首功。一旦被臣參破﹐故恨臣最深﹐誣臣最甚。」贊化奏﹕「陳以瑞部覆冠帶閒住﹐皇上獨斷著他爲民﹐體仁如何力保以瑞﹖」體仁奏﹕「臣非敢力保陳以瑞﹐只因以瑞曾參謙益﹐故贊化還將以瑞參論。」上曰「不必多奏﹐候旨行﹗」自是體仁以告訐見知於上。結黨之說﹐深啟聖疑。攻者愈力﹐而聖疑愈聖矣。

江西庶吉士朱統釒希與吳江相公有交﹐其得館選也﹐吳江爲之道地。𨿽云無私﹐而實有意。給事中閻可陛疏攻吳江﹐並及統釒希。著仍選中書﹐周道登準回籍調理。後統釒希朦朧起授簡討﹐上亦弗深究也。

上一日禦日講﹐講官徐光啟講《中庸》畢﹐上忽問曰「旣云『知天地之化育﹐』又云『其孰能知之﹐』是同是異﹖」光啟以「化育」分內知﹐「孰能知」分外知。上哂曰「知也有內外。」年終﹐講官敍勞﹐內閣題光啟以禮部侍郎加太子賓客﹐照舊日講。上抹去「照舊日講」四字。

二年己巳二月初四日﹐皇長子生﹐中宮周後出。我明中宮無生子者﹐三百年來﹐周後一人而已。

考﹕聖躬燕寢之所﹐爲屋三楹﹐而不並列﹐由第一間而後第二間﹐而後第三間。其第三間﹐聖躬晏息處也。其第二間﹐具大薰籠﹐貯衾綢之屬。凡召幸宮眷﹐至第一間﹐則盡卸諸裳﹐裸體至第二間﹐取衾綢被身﹐乃進至第三間﹐所謂抱衾與綢也。卽中宮與東西兩宮赴召﹐不敢不遵用此禮。惟先後以曾同糟糠﹐不肯赴召。又聖駕幸宮中﹐舊例聖母趨出宮門外接駕。先後亦以糟糠故﹐廢此禮不用。

蒲州再召﹐適當推敲逆案。右庶子楊世芳﹐其姻家也。世芳乃纂修《要典》者﹐自應入逆案中﹐蒲州力庇之﹔薛國觀亦以沈維炳護持﹐俱邀漏网。而同事朱繼祚﹑余煌﹑張惟一﹑袁鯨等﹐皆援例格外矣。以此蒲州相業﹐頗不協人心。

工部節愼庫主﹐給發商人上供顏料銀兩﹐最深稱獘藪。設有監督主事一員﹐巡視科道各一員﹐所以釐姦剔獘計﹐自至詳也。而諸府姦更甚。四月﹐上特發其獘﹐監督主事劉麟長﹑巡視給事中祖重燁﹑禦史髙賫明俱下獄。因追論元年同事諸臣﹐惟重燁與禦史吳阿衡狠藉頗著﹐復徵阿衡下獄。鱗長﹑賫明﹐以無染止行降調﹔阿衡於邊警時﹐以邊才拔爲監軍禦史﹔重燁遣戍。

烏程旣特疏參虞山﹐宜興復於召對佐理之﹐舉朝皆與爲敵﹐彈章如羽﹐上堅畱不放。時有四凶之目﹐指烏程﹑長垣﹑宜興及少司馬也。八月﹐部推烏程爲南京禮部尙書﹐以駱從宇陪。推大成寺卿康新周爲南京工部侍郎﹐以何喬遠陪。禦筆俱點陪。喬遠以尙寶卿請告林下﹐僅五品耳﹐而躐躋九列﹐則烏程之提挈也。

九月﹐河南道驛傳道缺﹐推原任副使路周賀塡補。領敕之日﹐適上正視朝﹐路老邁甚﹐支離萬狀。上傳諭閣臣云「路周賀舉步蹣跚﹐語言蹇塞﹐河南𨿽不是邊道﹐驛傳也不是容易的﹐卿等還傳與吏部知道﹗」出言成章﹐眞天縱也。

於是有三盛事﹐皆非人力可彊致者﹕一則錦衣徐本髙之八世一品也﹐本髙爲文貞公元孫﹐文貞前以少傅贈其曾祖父如其官﹐連本身四世一品矣﹐本髙承父貞武蔭歷官都督同知﹐際遇覃恩﹐亦得贈其曾祖父如其官﹐連本身亦恰四世一品﹐𨿽總由文貞推恩﹐而一人不中斷﹐一人不重疊﹐恰符八世﹐俱腰玉稱一品﹐亦宇內所希覯矣。一則南海黃士俊之父也﹐士俊登萬曆丁未狀元﹐歷官禮部尙書﹐際遇覃恩﹐封其父如其官﹐適百歲。士俊給假歸家﹐稱觴﹐有旨﹕「準與建坊﹐錫名熙朝人瑞。」夫百歲稱觴﹐異矣。乃其子以尙書頓首堂下﹐己亦受尙書封﹐緋袍犀帶﹐稱百歲老臣﹐且邀有煌煌天語﹐不尢異乎﹗一則晉江楊元錫也﹐元錫登崇禎甲戌進士﹐年才十六﹐釋褐之日﹐發僅覆額﹐所謂其位可致﹐其年不可幸也。

浙江總兵王光有病﹐不任事。寧紹副將林某﹐勇而且廉﹐當事者擬以林繼王之座。林某亦頗有望擢之思﹐遣役入都修候﹐王亦遣役入都﹐兩役交遇於職方之門。王役謂林謀攘其主之缺也﹐不勝其怒﹐遂揮老拳。林役不敢抗﹐展側之際﹐所賚候儀墮地。事旣宣傳﹐不可終隱。職方郎中方孔照具疏參林﹐有旨﹕「革職提問。」人皆冤之。

琉球國王新立﹐遣使告知﹐且請受封。舊例﹕給事中﹑行人各一員﹐充正副使。時科已推山東杜三策﹐行人應屬江西蕭士瑋﹐次則山東孔聞籍。兩人交相推諉﹐至詬詈於司正楊掄之門。掄不勝其憤﹐遂自請行。有旨﹕「楊掄歸升京堂用﹐蕭士瑋降三級﹐調外任﹐孔聞籍不準考選﹐調南京用。」掄與三策﹐皆賜一品服﹐以是年九月出都﹐至六年八月﹐始克航海完冊封事。歸時﹐颶風大作﹐幾葬魚腹。七年二月復命﹐三策升太常寺少卿﹐掄升尙寶司少卿。掄以驚悸成疾﹐未幾卒。聞籍後升陜西西寧兵備道﹐適有番夷之變﹐合家自焚。

陜西饑民倡亂蔓延﹐廷推楊鶴以兵部右侍郎總督全陜。上召問方略﹐鶴第以淸自持﹑扶卹將卒對。先是﹐天啟丁卯﹐陜西大旱﹐澄城知縣張耀采催科甚酷﹐民不堪其毒。有王二者﹐陰糾數百人﹐聚集山上﹐皆以墨塗面。王二髙喝曰「誰敢殺張知縣﹖」眾齊聲應曰「我敢殺﹗」如是者三﹐遂闖入城﹐守門者不敢禦﹐直入縣殺耀采。眾遂團聚山中。巡撫胡廷宴﹐老而耄﹐置之不問。又延﹑慶連歲荒旱。去冬﹐有王嘉允者﹐倡亂於府谷﹐蔓延於西﹑漢以南。今春﹐延綏巡撫嶽和聲﹑陜西巡撫胡廷宴﹐各報略陽﹑淳化﹑綏徳﹑宜川等處流賊孔棘﹐鄖陽撫治梁應澤亦以漢南盜告急。三月﹐商雒兵備劉應遇率毛兵至漢中合川兵擊賊﹐賊奔漢陰﹐應遇追斬五百餘人﹐誅其渠魁十餘人﹐余悉北走﹐漢南盜平。八月﹐賊復犯耀州﹐參政洪承疇合官兵鄕勇共萬餘人﹐擊賊於云陽﹐敗之。夜來﹐賊乘雷雨掠淳化入神道嶺。此流賊之始也。

九月﹐奢﹑安二酋平。先是﹐土司奢崇明﹑安邦彥先後稱叛﹐云﹑貴不靖者﹐七年於玆。去冬復起﹐朱燮元總督云﹑貴﹑川﹑湘﹑廣西五省﹐專任討賊。而賊據大方﹐阻險負隅。崇明僭號大梁王﹐邦彥自稱四裔大長老﹐謀先犯赤水。燮元偵知之﹐命守將許成名佯北﹐誘賊深入。度賊已抵永寧﹐分遣林兆鼎從三坌入﹐王國禎從陸廣入﹐劉養鯤從遵義入。邦彥分兵四應﹐力頗不支。復遣監軍副使劉可訓同降將羅象乾﹐以奇兵繞出其背夾擊之。賊大驚潰﹐崇明﹑邦彥皆沒於陣﹐官兵斬其首以獻。捷聞﹐燮元等俱進爵賫銀幣﹐子蔭有差。禦史毛羽健疏請添設永寧巡撫﹐卽以劉可訓爲之﹐以靖地方﹐以勸勞臣。不報。

是冬﹐擬冊立東宮﹐中外皆望大赦。九月二十六日﹐上召閣臣進﹐已素袍角帶﹐決意行刑。二十七日﹐禦筆勾逆案倪文煥﹑李夔龍﹑梁夢環﹑田吉﹐封疆則總督鎬﹑撫臣張翼明﹑總兵渠家禎﹐監造則工部髙道素偕內臣黃用。督造桂王府第時﹐惠王封荊州﹐桂王封衡州﹐並在湖廣筦計者﹐臆揣就國﹐必以齒序﹐經費每急荊緩衡。天啟七年夏﹐桂王之國﹐距惠王僅數日﹐巡按溫臯謀疏乞展期﹐逆奄矯旨切責﹐有司倉皇那濟。道素與用﹐畫工趲造﹐道素督正殿以外﹐用督寢殿以內﹐皆潦艸塞責。今年三月初三夜﹐大風雨﹐雷震寢殿﹐壓死宮女六人。以後每遇風雨﹐王同諸宮眷卽露立庭中﹐蓋深恐覆壓之懼也。事聞﹐黃用司禮監拿問﹐道素革職﹐法司究問。用獄未具﹐道素在刑部﹐先擬贖徒。董禦史羽宸疏激上怒﹐屢讞屢駁﹐加等論死。至是勾及之。閣臣韓爌以爲請﹐上曰「朕若出藩邸﹐這就是榜樣。髙道素監造王府﹐而使數百宮人死於非命﹐卽寸斬之﹐未足蔽辜﹐又何請焉﹖」是日﹐道素意必無他虞﹐同醉以往﹐及行刑﹐則已醒矣﹐倉皇不能出一語﹐但連呼「如何如何」而已﹐多冤之。黃昏﹐大雨雪。

十月之朔﹐上禦殿頒歷﹐忽有聲冤自刎於丹墀者。究竟之﹐乃民間詞訟事。其人刎而不死﹐上命刑部提問其事﹐立案不行。時先文肅語當事曰「此怪兆也﹐宜修邊﹗」逾月﹐卽有遼警。

毛文龍向爲遼東參將﹐遼陽陷沒﹐文龍逃至海濱。適有難民數千人﹐文龍以術籠絡之﹐遂同航海至皮島。蓋皮島居遼東﹑朝鮮﹑登萊之中﹐稱孔道。文龍斬荊棘﹐具器用﹐招集流民﹐通行商賈﹐南貨繒幣﹐北貨參貂﹐咸於文龍處輸稅掛號﹐然後敢發。不數年﹐遂稱雄鎭。又掠沿海陵丁﹐或指建州姦細﹐或稱臨陳斬獲﹐以是積功官都督﹐掛平遼總兵印。逆賢時﹐各邊出內奄鎭守﹐文龍亦疏請內奄監其軍。上卽位﹐嚴核軍餉﹐敕下山東撫按﹐檄登萊後備王廷試往。廷試﹐多欲人也﹐旣飽其欲﹐遂盛詡文龍忠勇可用﹐士飽馬騰﹐絕無破冒。文龍亦憚上英明﹐思有以自立﹐乃通情於淸﹐願捐金三百萬﹐易金﹑復二衛地﹐奏恢復功邀上賞。已成約矣﹐袁崇煥督師出關。

上召問方略﹐以五年爲期﹐可以平遼。及履任﹐覘知文龍有成約﹐急遣喇嘛僧入淸﹐啖以厚利﹐欲解文龍議以就己。而淸最重盟誓﹐堅持不可﹐彊之再四﹐不聽。喇嘛僧曰「今惟有斬毛文龍耳。在淸不爲負約﹐在我可以收功。」崇煥遂以閱武爲名﹐直造皮島﹐大閱軍士﹐文龍置酒髙會。次日﹐文龍進謁﹐崇煥亦置酒畱宴﹐酒半﹐稱有密旨﹐卽座中擒文龍﹐斬於轅門外。時崇煥立營嚴整﹐眾亦不敢犯﹐文龍部下千餘人﹐散往他處﹐餘眾悉就撫。事定﹐然後入告。朝廷亦姑容之﹐時七月間事也。先是﹐崇煥出都﹐閣臣錢龍錫叩以遼事﹐答以當先從東江做起。龍錫謂﹕「捨實地而問海道何也﹖且毛帥亦未必可得力。」崇煥云「可用則用之﹐不可用則殺之。」至是﹐疏中卽入錢語。上以問錫龍﹐錫龍謂實有之。而文龍旣殺之後﹐淸來索賂﹐崇煥無以應﹐特疏請增三百萬﹐謂﹕「五年之後﹐全遼皆復﹐並從前所加各項﹐皆可蠲余﹐此一勞永逸之計也。」上集羣臣廷議﹐皆執奏不可。崇煥無所出﹐遂聽淸入犯﹐由喜峯口﹑馬蘭谷﹑松棚路闌入﹐直抵遵華。時新令嚴汰冗兵﹐被汰者陰謀爲亂﹐淸兵臨遵北城下﹐薊撫王元雅尙汰兵四百人﹐兵卽開門延師﹐元雅死於亂軍﹐淸兵遂破三屯營。薊鎭總兵朱國棟自縊﹐山海總兵趙率教統兵赴援﹐營於七家鎭嶺﹐猝與淸兵遇﹐眾潰﹐率教死之。報至﹐舉朝震恐。上命薊遼總督劉策戴罪立功﹐控扼石門﹐以防西軼。又命保定巡按解經傳同倉儲總督南居益駐守通州﹐專護倉儲。又命太監李鳳翔提督京營﹐與總﹑協二臣料理城守。又命兵部急徵宣大﹑山西兵入衛。

枚卜一案﹐以烏程﹑虞山故﹐髙閣不行。至是﹐蒲州乞休﹐力請點用。十一月初六﹐上點大名成基命一員﹐至歲底﹐復點桐城何如寵﹐又於會推外﹐特點宜興周延儒及會稽錢象坤﹐共四員。

王在晉被譴後﹐上召對羣臣﹐升工部右侍郎王治爲兵部尙書。洽﹐山東人﹐相貌極偉岸﹐上私語云「好似門神。」卜者周生問之曰「中樞之座不久矣。」以門神一年卽易故也。至是﹐淸兵闌入﹐十一月十一日﹐上召對﹐禮部右侍郎周延儒奏﹕「中樞備禦疏虞調度乖張﹐旣不能預授方略﹐拒敵於塞外﹔又不能整頓兵馬﹐殲敵於城中。誰任中樞決裂﹖」簡討項煜繼之﹐且引世廟庚戌丁汝夔故事云「斬一丁汝夔﹐將士震悚﹐虜聞風宵遁。」上遂下王治於獄。說者謂﹕「旣例丁汝夔﹐必有爲楊守謙者矣。」

以左侍郎申用懋代王治﹐升口北兵備梁廷棟爲順天巡撫﹐起舊帥楊肇基爲薊鎭總兵﹐起舊輔孫承宗於家﹐督師通州﹐詔天下勤王。

申甫者﹐遊棍也﹐始爲僧﹐號本初。遊滇﹑黔中﹐得彼中役鬼之術﹐小試輒驗。庶吉士金聲薦之。上召問﹐頗惑其術﹐特授爲副總兵﹐捐內帑七十萬金﹐聽其造車募兵之用。授金聲爲禦史﹐監其軍。時庶吉士劉之綸﹐四川人﹐請纓甚銳。上壯其志﹐超授兵部右侍郎﹐募兵剿虜。

大同總兵滿桂﹐夷種也﹐勇悍敢戰﹐率兵五千入衛﹐營於勝徳門外。虜騎以十一月初三破遵化﹐十五至壩上﹐二十日薄都城。自虜衝突而西﹐從城上望之﹐如黑雲萬朵﹐挾迅風而馳﹐須臾已過。滿桂身帶重傷﹐血染徵袍﹐所存僅三千人。

袁崇煥入援﹐抵都城下﹐上召對﹐問行間方略﹐賜禦膳﹐解上所禦貂裘被之﹐與祖大壽皆賜盔甲一副。然崇煥𨿽名入援﹐聽虜騎劫掠﹐焚燒民捨﹐不敢一矢相加。城外戚畹中貴園亭莊捨﹐爲虎騎蹂躪殆盡﹐皆比而揭其罪狀入告。民謠云「投了袁崇煥﹐達子跑一半。」兼崇煥出言無狀﹐對百官訟言「達子此來要做皇帝﹐已卜某日登極矣。」戶部尙書畢自嚴﹐至撟舌不能下﹐舉朝皆疑之。

閣部孫承宗𨿽奉旨督師通州﹐而南居益﹑解經傳皆不受調度。時都城盛傳通州﹑三河等處皆陷﹐承宗遣人賚奏至﹐上喜曰「通州固無恙乎﹖」卽奉旨﹐督撫等官俱聽樞輔節制。

時廷臣請纓者甚眾﹕祭酒錫疇﹐願任募兵﹐可得二十萬人。簡討項煜﹐薦舉尙書李騰芳可當大任。請面對者﹐不一而足。上傳各官﹐俱於本衙實修職業﹐諸臣俱廢然而退。

十二月初一日﹐上復召崇煥﹑祖大壽入﹐上溫諭大壽﹐而歷數崇煥之罪﹐遂擒崇煥﹐下詔獄。閣臣力諫﹐謂「臨敵易將﹐兵將所忌。」上曰「勢已至此﹐不得不然。」大壽出朝﹐悍然﹐竟率眾東行。中朝無可如何﹐敕閣部孫承宗撫諭之。

初二日﹐上以城守潦艸﹐下工部尙書王鳳翔於獄﹔營繕司郎中許觀吉﹑都水司郎中周長應﹑屯田司郎中朱長世﹐俱廷杖八十。臨時﹐閣臣合詞祈請寬宥。上曰「目下與虜止隔一墻﹐宗廟社稷﹐都靠這堵墻。若這墻一倒﹐宗廟社稷都沒靠了﹐豈不可重處﹗」時觀吉﹑長應以年老﹐長世以羸弱﹐俱斃杖下。玉音杖畢下獄﹐與鳳翔俱擬贖徒。

上旣下袁崇煥於獄﹐拔滿桂爲總理﹐宣府總兵侯世祿﹑昌平總兵黑雲龍等皆屬焉。又起舊帥王威﹑尢岱﹑楊禦蕃﹑孫祖壽﹐出罪帥馬世龍於獄﹐俱以原官立功。桂以十六日誓師而南﹐十八日遇虜兵於良鄕﹐時騎皆做官兵服飾﹐桂以爲援﹐兵不設備﹐虜騎乘不意掩之﹐全軍殲焉﹐桂與尢岱﹑孫祖壽皆死之﹐虜騎亦飽掠得意。二十三日﹐旄頭盡望東而行﹐都城始解嚴。先是﹐桂乞餉一萬金﹐偏饋諸臺省﹐每人五十金﹐然後出師。

申甫漫爲大言﹐其所募兵﹐皆乞丐子及優人﹑三尺童子﹐知其必敗。亦以十六日誓師﹐至盧溝橋﹐猝與虜兵遇﹐所造車旣不可用﹐試術復不驗﹐所統七千人﹐跪而受刃﹐猶幸而不爲郭京之續也。金聲以在城中得免。

劉之綸募兵近萬人﹐尾虎兵而東。適虜兵有零騎﹐從後驟至﹐之綸急營於了髻山上﹐虜兵立營山下﹐絕其水道。次日﹐眾潰不能師﹐之綸遂遇害。

劉愛塔者﹐遼人也﹐蒞孫閣部標下﹐攺名興祚。自虜兵入犯﹐從無敢與鬥者。劉率勁卒千二百人﹐夜搗其營﹐殺虜兵千八百人﹐奪回器械牛畜無算。天明﹐解赴閣部軍前﹐令鐵騎追及於半途﹐劉誓死鬥﹐復殺數百人﹐而後援不繼﹐力竭以死﹐千二百騎殲焉。孫閣部疏請立廟賜謚﹐廷議不一﹐遂不果。

二十二日﹐上召侍郎周延儒﹑羅惟義﹑李成名﹐河道總督李若星﹐禦史饒京﹑諭思恂﹑趙延慶﹐又召吳阿衡於獄中。上面詢方略﹐延儒但言願捐軀報國﹐援兵事實非所長。若星條奏頗迂緩﹐阿衡議論頗有气槪。二十六日﹐特旨﹕梁廷棟升兵部尙書﹐提督援兵。吳阿衡著復原官﹐軍前監紀。巡關禦史方大任﹐升順天巡撫。大任老而且病﹐然巡關時﹐章奏皆有條理﹐人亦冀其成功。

袁崇煥旣逮﹐禦史髙捷疏參錢龍錫﹐卽指疏中與輔臣相商之話以爲同謀。先是﹐文肅勸錢辯疏當痛言一番明主可爲忠臣﹐而錢不能從也。引罪疏甫奉旨﹐不復再辭﹐隨卽入閣。二十三日﹐髙捷再疏﹐語更加厲。得旨﹕「著致仕去。」至是﹐而始悔不用前言﹐則已晚矣。

二十六日之夜﹐刑部獄盡逸﹐幾爲大禍﹐幸虜兵退盡﹐外無接引耳目。次日﹐城門不啟。爲擒囚也。逮刑部尙書喬允升﹑左侍郎胡世賞下錦衣衛獄。先是﹐邊警猝至﹐士夫有潛遣家眷南歸者。右侍郎朱世守﹐以借轎與禦史劉廷佐家眷出城﹐劉止罰俸﹐而朱降二級調用﹐得免此禍。

上初政﹐盡撤內奄。虜兵闌入﹐乃命太監李鳳翔提督京營。時總督襄城伯李守﹐協理侍郎李邦華。邦華素持正不爲下﹐又以嚴汰老弱﹐執法不少徇。至是守煽惑軍心﹐幾成鼓噪。邦華引罪回籍﹐以閔夢得代之。或詢兩人優劣﹐夢得曰「鳳翔中涓耳﹐尙可耐﹔惟守釒奇則眞凶惡無比。」守於逆賢建祠時﹐與靈璧侯湯國祚各疏捐貲附祠共祝者也。

山西巡撫耿如杞率兵五千入援﹐皆勁卒也。至日﹐兵部調守通州。次日﹐調守昌平。又次日﹐調守良鄕。功令﹕初到之日﹐不準開糧。次日﹐列營汛地﹐乃準開糧。西兵連調三日﹐皆不得糧﹐旣饑且憤﹐遂路劫掠。虜兵旣退﹐如杞以不職軍士逮問。如杞旣逮﹐五千人哄然奔散﹐潰歸山西﹐而晉中流賊﹐從此起矣。

甘肅巡撫梅之煥統兵入援﹐兵以糧不時給﹐脫巾鼓噪﹐之煥查首數人正法。有千餘人潰歸陜西﹐後之煥亦以軍令不嚴﹐革職爲民。

時虜兵所至﹐望風奔潰﹐惟三河三攻其城不克﹐寶坻亦受攻堅守得全。三河知縣樊士英﹐陜西舉人﹐寶坻知縣史應聘﹐河南人﹐乙丑進士﹐昌黎知縣左佩弦﹐亦以卻敵功﹐超升山海兵備僉事﹐後以冒破軍餉遣戍。

時紅夷貢炮至涿州﹐虜騎充斥﹐不能前進。虜騎甫退﹐馮銓躬率家丁﹐護送入都﹐冀以回聖心爲翻案計﹐中外皆爲之地矣。上傳旨﹕「馮銓準復冠帶﹐不必陛見﹗」銓怏怏而去﹐舉朝嘆頌聖明眞不可及云。

三年庚午正月﹐兵部尙書申用懋罷。本兵與司禮文移往來﹐向有定式。神廟末年﹐諸事叢脞﹐舊式遂廢。後來者亦不講究﹐文移違式﹐司禮拒不收﹐則以厚賄侑。申公蒞任﹐重復舊式﹐厚賄禁不用﹐大璫皆不悅。又時上銳意功業﹐申公老成持重﹐不能抑副聖意。梁延棟狷巧人也﹐甚爲上所倚任。初五日﹐內旨﹕「申用懋著解任回籍﹐梁廷棟著回部管事。」

大學士韓爌罷。爌忠厚拘謹﹐不能當聖意。左庶子丁進﹐以升轉衍期﹐遂出彈章﹐工部主事李逢申﹑中書原抱奇繼之。爌三疏請告﹐得旨允放﹐其禮頗厚。進與逢申﹐皆爌己未所取士也。進後奉旨﹐以陰陽閃爍降調﹐逢申隨以監督火藥失事﹐下獄遣戍。

吏部從無以五品調者﹐二年八月﹐以南司官陸康節給假回鄕﹐共推轂無錫華允誠。華亭相公獨推轂同邑王陛﹐王輿望未孚﹐而華一寒徹骨﹐退遜不前﹐以此久無定局。宜興入政府﹐借江北司官解學夔降謫事﹐遂票旨﹕「著破格推堪用的來看﹗」乃超調戶部郎中吳鳴虞﹐以文選郎中管員外事﹐眞破格矣。吳年耄矣﹐無所短長﹐逾年﹐請告歸。

虜騎旣退﹐廷議昌平陵寢所在﹐通州國儲所寄﹐應各設鎭臣重守。於是推河南巡撫範景文﹑太僕少卿侯恂﹐俱以兵部右侍郎往﹔恂督治昌平﹐景文督治通州。又遣兵部主事王建侯﹑章應望﹐各贊畫軍務。

二月初十日﹐冊立太子﹐上以戒嚴免升殿﹐百官聽宣敕於午門﹐行二十拜禮。賜三品以上及日講官各花朵紅一疋﹐三品以下皆半紅花枝用角﹐日講官紅全匹花枝用銀﹐儀制署司事員外賀世壽敍勞﹐升光祿寺少卿﹐尙書李騰芳加太子少保。

方大任旣放﹐復有《身𨿽去國心不忘君》一疏﹐先臣特上疏糾之﹐略曰﹕

「臣初見大任疏計必當﹐以薊門要害﹐將士情形﹐與夫戰守防禦﹐用兵治餉之策﹐瀝將死之善言﹐酬破格之隆遇﹐灑灑洋洋﹐祗剿襲明黨之唾餘﹐復理東林之塵案。卽今皇上起用東林諸臣﹐其無才而不稱任使者則有之﹐其懷姦而悠爲欺罔﹑盜用朝權者未之有也。近者諸臣之得罪﹐或以封疆﹐或以職守﹐皇上未嘗有一毫成心﹐一毫偏徳﹐乃曰時時因事掃除。夫離照當空﹐八柄在手﹐當去則去之﹐當罪則罪之﹐何必借事爲掃除之計哉﹖此姦回術數﹐柰何以誣聖主也﹖王言綸糸孛﹐炳若曰星。惟眞惟澹﹐曉然與天下昭揭之﹐亦何不可﹖而必欲但與密勿余衡﹐三五大臣私相告誠﹐成一家之私言﹐此又曖昧行徑﹐不當入告明明之後矣。況『眞澹』二字﹐大任亦僅言之已耳。七品小官﹐驟膺開府﹐煌煌節鉞﹐不用以經武﹐而用以畫錦﹐澹乎﹐不澹乎﹖佯死卸擔﹐何其憊也﹗發憤揮毫﹐抑何壯也﹗反復如此﹐眞乎﹐不眞乎﹖其所獻媚於三五大臣﹐恐三五大臣之公忠者﹐亦未肯任受也。大任試衾影自盟﹐斯亦不澹不眞之極思矣。」

疏入﹐畱中。

三月﹐上命出刑部尙書喬允升﹑左侍郎胡世賞於獄﹐寓所聽勘。先臣以去年四月入朝班﹐秋講卽題棄日講官﹐同事者侍郎李孫宸﹑少詹事何吾騶﹑庶子丁進﹑姚希孟﹐而羅諭義以侍郎﹐先臣以諭徳﹐則新題者。往例﹕春講以二月﹐上禦講筵。是歲以邊事孔殷﹐至三月初十日始開講。先臣進講《定公問君使臣》章﹐反覆規諷﹐頗極剴切。講畢﹐上傳講官暫畱﹐久之﹐殿門皆閉﹐諸講官退至東閣﹐則聖諭已宣付閣中﹐釋允升﹑世賞於獄。乃知諭畱講官﹐俾知卽見之行事也。閣臣俱供手誦啟沃之功﹐先臣不敢當也。以後進講﹐大璫窺聖意所注﹐競前致殷勤焉。先臣但一揖而已﹐不交片言。

一日﹐上禦講筵﹐足加於臺楞上﹐意有惰容。先臣適進講《尙書》﹐講至「爲人上者﹐柰何不敬。」因以目視禦膝﹐上卽以袍袖隱之﹐徐徐放下。

經筵開講﹐詞林諸臣無不畢至。講官二人﹐一講《論語》﹐一講《尙書》。上與講官﹐各自一桌﹐資淺者棄講書等官。春講秋講﹐止舉行一二次﹐天廚頗費﹐弗克給也。日講則止用講官六人﹐一講《論語》﹐一講《中庸》﹐一講《尙書》﹐一講《通鑑》﹐餘二人輪替。上與講官共一桌﹐眞不啻天顏咫尺矣。講之日﹐上出禦文華殿﹐閣臣率講官行五拜三叩頭禮畢﹐內侍舉卓安放訖上宣「先生們來。」講官始入。講畢﹐上復宣「先生們喫酒飯。」乃謝恩而退。若遇齋祭之期﹐則云「茶飯。」春秋開講後日日進講﹐除上傳免外﹐毋或廢者。傳免﹐皆於隔日薄暮傳旨云「明日暫停講讀一日。」𨿽或連輟十日半月﹐皆日日傳免﹐但云「暫停一日」也。遇立春﹑端陽﹑中秋﹑重陽﹑冬至﹑除夕﹐日講宮每人各內賜酒饌一盒﹐大小五器﹐湯餅二器﹐酒二瓶﹐聖壽﹑元旦﹐各內賜銀三十兩﹐進講之夕﹐光祿寺每人折供給銀一兩三錢﹐傳免則否。

吳江呂純如﹐護送惠王之國﹐其復命疏﹐於護送太監太興﹑趙秉彜皆極揄揚褒美﹐有云「其愛地方也﹐旣一艸一木之恐傷﹔而其自愛也﹐又一薪一水之若浼。仁聲遐布﹐淸節可師。」至歸美逆賢﹐一則曰「廠臣一選良材﹐」再則曰「廠臣之率屬嚴」云云。此系天啟七年九月邸報抄傳四海共睹。而鼎湖之泣﹐純如適以侍郎署中樞事﹐密弄神通﹐私行攺換﹐乘虜騎甫退之後﹐擬借邊才以翻逆案﹐王永光等爲之奧主。純如遂首先上疏訟冤﹕「護送惠藩復命疏﹐未嘗歸美廠臣﹐不當列於逆案之內。」且引聖諭「須有憑據﹐不許借題」之旨。又謂「紅本在禦前﹐別本在通政司﹐抄案在禮部﹐如有『廠臣』二字﹐便甘附璫」云云。通政使章光嶽卽爲封進。時純如气焰甚張﹐言路俱喑﹐先臣特出《講筵已輟疏》糾之﹐略曰「帝王之學﹐與經生學士不同﹐必以經術經世﹐乃爲實用。竊見虜騎內犯﹐聖心焦勞﹐綜數事功﹐須挈綱領。刑法𨿽峻﹐猜疑漸啟﹐於事未有濟也。故於《君使臣以禮》章﹐勸皇上培養士气﹐推心感人﹐而辧賢姦﹐酌用捨尢焉。見命將出師﹐莫有定算﹐功罪未審﹐賞罰未明。今虜盤距遵﹑永十有餘旬﹐瞬息長夏﹐又將秋髙﹐彼時時可來﹐我著著無備﹐棼如繁絲﹐絕少成緒。故於《管仲器小》章﹐引管子言『兵主不足畏﹐則戰難勝也。徳必當其位﹐功必當其祿﹐信小人者失亡也。』見羣小合謀﹐必欲借邊才以翻逆案。故於《子語魯太師樂》章﹐願皇上剖晰是非﹐辧別邪正。而曰一音雜﹐眾音皆亂﹔一小人進﹐而眾君子皆廢。今有平生無恥﹐慘殺名賢之呂純如﹐且藉奧援而必辧雪矣。消長削復之間﹐甚可畏也。又見吏部尙書王永光﹐身爲六卿之長﹐猶蒙皇上眷注﹐而假竊威福﹐擅行私臆﹐故於《甘誓》章﹐言『戰勝攻取﹐非獨左右之共命﹐尢在六卿之得人﹐而曰用捨不淆於倉卒﹐則國是定而王靈暢﹐威福不假於信任﹐則神气振而敵愾惕。』大抵皆爲用人之人發也。又見永光機深計巧﹐投無不中﹐故以年例大典﹐而變亂祖制﹐考選公典﹐而擯斥淸才﹐舉朝震畏﹐莫敢訟言。故於《五子之歌》章﹐言『識精明則環而伺者無所售其欺﹐心純一則巧宇中者無所投其隙。』臣故知皇上聰明天縱﹐必能洞燭其情﹐猶爲此語者﹐則憂治危明之極思耳。總之﹐今日大小臣工﹐當視國如家﹐除凶雪恥﹐不當分門別戶﹐引類呼朋。此臣一念孤忠﹐九死不回者也。」

奉旨﹕「文某講幄敷陳﹐寓規時事﹐知道了﹗所指呂純如慘殺名賢﹐藉援求雪﹐及年例變制﹐考選擯才等語﹐還著據實奏明﹗」先臣再疏﹐略曰﹕

「臣所謂呂純如慘殺名賢﹐蓋指故吏部員外郎周順昌也。當純如爲福建守道日﹐以諂媚稅監髙寀爲事。比髙寀窘執閩撫﹐激成民變﹐純如與寀﹐攜手同步﹐揚揚市廛﹐萬口唾罵。周順昌爲福建州推官﹐剪除稅棍﹐撫定人心﹐純如忌之﹐屢肆下石。後純如投身逆璫﹐躐取節鉞﹐順昌訟言攻之﹐語多過激。純如遂挑怒巡撫毛一鷺﹐復旨時定入京師﹐與諸用事者構成李實之疏﹐而順昌被逮﹐且榜死獄中矣。同時慘死諸臣﹐所號爲徹骨之淸﹐及公忠亮直﹐人人心服者﹐以順昌爲第一。其致死之由﹐全出於純如﹐此天下所共知。今當先上疏求雪。不但變天下之是非﹐且搖皇上之釜鉞﹐則恃有吏部尙書王永光爲之奧援也。夫逆案之定﹐其主持全稟宸斷。而羣小營營窺闞﹐以爲璇轉聖意﹐易於反掌。故首借邊才之說進﹐而純如之疏卽繼之﹐呼吸通靈﹐投掇如響。不然﹐通政司固喉舌之寄也﹐非大力者主之﹐此何等事﹐何等人﹐而輒其匭以進哉﹖至於臺省爲公論所自出﹐凡會推年例等大關系事﹐則吏部不自主﹐而必會同吏科河南道。若近日所推年例﹐吏科都給陳良訓﹐誰爲開送﹐誰爲商計哉﹖不過以其稍持公道﹐每多參駁﹐乃借外轉以除礙手耳。至考選新資﹐賢才輩出﹐永光度無所施其籠絡﹐乃獨斥一才名素著﹑物望咸歸之陳士奇以示有權﹐而十年冷署之潘有功﹐亦以猜疑見棄。迨人情洶洶﹐眾議沸騰﹐則始爲兩請而終擯之。爲大臣而心術如此﹐斯亦不忠之尢者矣。」

王永光疏辯﹕

「前者閣部定案進呈時﹐臣被言注籍﹐呂純如入案﹐臣之及知﹐何自援而出之﹖至陳良訓濫廁首垣﹐與參廷議﹐人言嘖嘖﹐夫豈無因﹗至考選過堂﹐十六人內﹐選授科道十四人﹐部屬二人。而此二人者﹐前途正遠﹐因材儲用﹐期待殊不薄也。」

時永光已密結大璫王永祚爲之道地﹐謂﹕「士奇出姚庶子之門﹐姚與先臣謂陽誼﹐考選時力爲把持﹐旣考後﹐復聳成此疏。」於是聖意拂然﹐永光得旨甚溫。而先臣奏疏﹐奉旨﹕「講官懷忠啟沃﹐循職自可敷陳﹐文某不得任情牽底﹗」若夫逆案之堅持不動﹐𨿽由聖斷﹐而此疏亦不無小補矣。

虜兵𨿽東﹐復破永平﹑灤州﹐盤踞不退。永平鄕官白養粹﹐首先迎降。孫閣部督師東行﹐奉撫諭祖大壽之旨﹐令馬世龍衝重圍而東﹐馳三日夜﹐追至蘆峯口﹐說以利害﹐激以忠義﹐眾皆聳聽。大壽始率遼兵三萬﹐士龍亦招集趙率教部下﹐及舊時部曲共萬六千人﹐合隊而西。世龍獨薄敵壘而前﹐死傷者千餘人﹐始抵都城﹐復躡虜兵至薊門。時洪橋﹑大安等處﹐虜兵擄漢人﹐運所掠輜重。世龍偵知之﹐密以大炮先伏於路旁﹐俟其過﹐發炮﹐從皆掠走﹐世龍追擊之﹐殺獲百餘人﹐遂以大捷聞。祖大壽統兵三萬﹐立木柵於山海西關﹐不敢前進入援。總兵尢世祿﹑吳自勉﹑楊麒﹑宋偉﹑王承恩等﹐各率所部﹐聯營於灤州之西﹐相顧莫敢先發。世龍旣連洪橋﹑大安之捷﹐乃貽書大壽曰「遼兵每謂西南兵將怯弱﹐不若遼兵彊健。今怯弱者皆奮不顧身﹐建兩地之捷﹔而彊健者何在﹖況各鎭勒兵已鱗集﹐若合謀兵力退虜﹐共復故城﹐遼之彊健將士﹐何顏復支朝廷厚餉乎﹖」大壽見書﹐始移營而西。孫閣部乃嚴檄諸將﹐期共攻濼水﹐申明軍令。有舊永平兵備張春者﹐素得民心﹐曾練有鄕勇二萬﹐皆精銳可當一面。逆璫時﹐張春被劾罷歸﹐鄕勇皆散。及是﹐上復起張春爲永平兵備﹐永民聞之﹐皆不遠千里來迎﹐向所練鄕勇皆來會﹐軍聲大振。四川副使劉可訓甫破水西酋﹐率勝兵入援。本兵梁廷棟又使其所善司務丘嘉禾監紀軍事。奉旨趣師期者再。髙陽遂以五月四日誓師﹐六日詣撫寧﹐八日先趨濼﹐與大壽分地夾攻。世龍麾兵﹐人斫一柳﹐頃刻平其濠。世龍與張春﹑劉可訓等﹐皆披堅執銳﹐作諸軍前茅﹐身冒矢石﹐誓不返顧﹐急以大炮仰擊﹐虜兵稍卻﹐師從間以登。十三日克灤州﹐虜兵冒雨突出﹐而虜騎自永平趨救者﹐知灤已破﹐遂開遷安兵於永平﹐屠其眾﹐從冷口出﹐所存者十之四五而已。師旣復永平﹐而謝尙政等﹐亦以十六日克遵化﹐生擒犭革犭革木等二十二人。及我叛人馬思恭﹑賈維釒龠﹑呂及第等十一人﹐獻俘闕下。先是﹐灤之叛將﹐遣一老道士指嘉禾﹐請獻城。髙陽授計大壽﹕「姑應之﹐而實其後勁以備不虞。及我師抵灤﹐莫有應者﹐最後﹐中北伏兵幾盡﹐人咸服髙陽先見云。大兵之入城也﹐叛人白養粹已死﹐其母尙在﹐張春先至﹐盡封所有而出﹐絕無染指。世龍則盡取其所有﹐大壽至﹐空無所得﹐遂將白母用極刑﹐乃盡出窖藏﹐蓋幾百萬云。永平糧儲陳此心﹑鄕紳郭鞏﹐俱以屈節被逮﹔後刑部擬此心等以謀反律﹐大理寺卿金世俊力爭之﹐乃擬監候處決。

當灤﹑永之未復也﹐髙陽與東江牽制之﹐議令茅元儀統龍武三協兵以往。中協兵嘩﹐斥元儀﹐而以周文郁爲中協副總兵兼攝左右兩協。甫行﹐而劉興治之變作。興治者﹐興祚之弟﹐興祚者﹐卽劉愛炤也。興祚沒於陣﹐興治居皮島。東江副總兵陳繼盛諜報興祚未死﹐其弟興賢自北營以書招興治。興治畜有夷丁﹐旦夕當有變﹐興治大恨﹐僞爲兄設醮﹐誘殺繼盛等二十餘人﹐揚帆至小平島。適灤﹑永克復之信至﹐乃復返皮島。髙陽遣文郁以興祚舊恩招之。文郁入興治營﹐始以溫言諭之﹐繼以危言怵之﹐興治心動。時部將逃匿雙島者﹐與東師相哄而斗﹐興治怒﹐令島眾繞舟號訴。文郁呼其將語之曰「陳繼盛流言﹐島眾謀反﹐今若殺我﹐是實其言也。島眾不足惜﹐劉氏從此無噍類矣。」興治大悔悟﹐明日﹐飲餞文郁﹐搏顙大哭而別。九月﹐興治敗虜騎於靑山鳳凰城﹐髙陽奏捷﹐並上文郁首功。當國者惡其無所饋﹐絀其功不敍。髙陽又請移興治於旅順﹐責以恢復金﹑復﹐部議逡巡不果。逾年﹐興治爲島眾所殺。

薊鎭總兵朱國棟自縊﹐以舊總兵張世顯署鎭事﹐與總督劉策率兵堵禦﹐俱以逗𨖻不前被逮。至是﹐俱伏法。先是﹐河南巡撫缺﹐升太僕卿張潑往。潑旣領敕矣﹐復上乞休一疏。閣中票旨﹐遽準其請。山左諸公大嘩﹐以爲摧折東人太甚也。適薊遼總督諭安性罷歸﹐共推轂劉策﹐不半年﹐遂罹此禍。

灤﹑永旣復﹐廷議添設山永巡撫﹐適方大任以病乞休﹐王廷試﹑梅之煥相繼罷斥﹐乃升四川副使劉可訓巡撫順天﹐司務丘禾嘉巡撫山永﹐前屯兵備孫元化巡撫登萊﹐漢中兵備劉應遇巡撫甘肅﹐皆孝廉也。張春加太僕寺少卿﹐候巡撫缺推用。

按﹕丘禾嘉以九品務郎躐躋節釒戊﹐尢屬異數﹐非中樞梁廷棟之力不至此。似當以張春撫山永﹐禾嘉升永平道爲妥。

先臣旣以疏言不當聖意﹐且永光輩側目甚切﹐欲乞南京掌院以歸。時大名爲李逢申所劾在告﹐宜興許爲題轉矣。大名開籍出﹐以爲此例轉不便﹐乃題封差以行。是秋賫節冊﹐封進賢王及益府世子妃。

烏程之參虞山也﹐宜興實佐之﹐宜興旣援立﹐所以爲烏程地者甚力矣。吳宗達﹐宜興姻也。於是特揭二人奏請﹐上亦以烏程孤忠可任﹐六月十一日特旨﹕「溫體仁﹑吳宗達﹐俱著以原官兼東閣大學士﹐同首輔成基命﹐同入閣辦事。」

袁崇煥在詔獄﹐尙未定罪。至是﹐獄具。八月十七日上下袁崇煥著卽會官處決﹐錢龍錫著革職。法司議罪﹐隨卽逮問。其甫逮也﹐人皆以髙忠獻期之﹐迨其至﹐則辱國甚矣。且牽扯同事兩輔﹐呶呶不置﹐又有導之傾陷薄蒲州﹐以快其之忿者。然聖意已定﹐蓋其奏對語入於天聰﹐不可援人以自解也。然不如此﹐株連起大獄﹐則又共仰聖主離明之照。已﹐陸澄源疏參禦史毛羽健爲崇煥黨﹐亦革職下獄。

崇煥旣決﹐羣小合計﹐欲借此以起大獄﹐翻逆案。禦史田惟嘉疏薦楊維垣﹑賈繼春﹐通政使章光嶽疏薦呂純如﹑霍維華﹑徐楊光﹑傅魁﹑虞廷陛﹑葉天陛六人。有旨﹕「逆案奉旨方新﹐居然薦用﹐成何政體﹖」而後羣小阻喪﹐始不敢妄冀云。

時上以封疆多故﹐羣臣蒙比爲姦﹐削謫逮系﹐毫不少貸。河南府推官湯開遠上疏﹐略曰﹕

「皇上急於求治﹐諸臣救過不給。臨禦以來﹐明罰敕法﹐自小臣以至大臣﹐與眾推舉﹐或自簡拔﹐無論爲故爲誤﹐俱褫奪配戍不少貸。甚者下獄考訊﹐幾於亂國﹐用重典矣﹐皇上或以薦舉不當﹐疑其黨徇﹐四嶽不薦鯀乎﹐績用弗成﹐未嘗並四嶽誅之也。皇上又以執奏不移﹐疑其藐抗﹐漢文不從廷尉之請乎﹐亦以張釋之曰﹕『法如是止耳。』不聞責其逆命也。皇上以策勵望諸臣﹐於是多戴罪。夫不開以立功之路﹐而僅戴罪﹐戴罪無已時矣。皇上以詳愼望諸臣﹐於是有認罪﹐夫不晰其認罪之心﹐而槪行免究﹐認罪亦成故套矣。侵糧欺餉之墨吏﹐逮之宜也﹐恐夷齊之侶﹐不皆韓範﹐宜稍寬之﹐不以淸吏詘能臣。今諸臣怵於參罰之嚴﹐一切加派帶徵余徵﹐行無民矣。民窮則易與爲亂﹐皇上寬一分在民子﹐卽寬一分在民生。而尢望皇上宮府之際﹐推諸臣以心﹐進退之間﹐與諸臣以禮。錦衣禁獄﹐非系寇賊姦冗不可入。如是而大小臣工﹐不力報爲安攘者﹐未之有也。」

時左副都禦史易應昌﹑禦史李長春﹐皆以言事下獄。長春幾至西市﹐閣臣力救得免。故開遠疏及之。

先文肅𨿽奉使出都﹐而羣姦修怨未已。呂純如辯疏甫至﹐而錦衣張道■隨疏參劾﹐其氛甚惡。奉有「不必苛求」之旨﹐聖主明照﹐固自萬里。後先臣亦有疏辧﹐略曰「微臣立身﹐粗有本末。仕版初登﹐卽觸權姦之烈焰﹔謫居五載﹐復攖羅織之凶鋒。朝端公論難誣﹐海內淸評俱在。夫昏夜夤緣﹐望塵羅拜﹐正狐媚蠅營之故態。蓋純如嘗謂生祠之建﹐不妨委蛇﹐媚璫惡名所不必諱。種種無將之言﹐昭著耳目﹐有必不能抵賴者。臣尙不欲盡揭之﹐柰何反以相誣﹖臣亦不屑與較。至於虜騎臨城之日﹐正臣闔門自誓之時。臣子應試南都﹐去在城守解嚴之後。迨乎奉時辭都﹐顧騾覓輛﹐眷屬累累﹐該門可查。若曰君父恩輕﹐妻孥念重﹐此又小人肝膽中事﹐臣死不爲也。夫臣所深恨者﹐逆璫之私客﹐而必坐之曰﹕『背公』。臣所深憐者﹐慘死之忠魂﹐而必坐之曰『死黨』。推其意﹐仍欲窮鉤黨之流殃﹐刈貞臣如艸菅﹐而後快於心。恐光天霽朗﹐宿霧澄淸﹐似不必續曉殘之夢﹐噓眾溺之灰矣。至若張道■未諳文義﹐謬析臣疏﹐代人報復。彼固欲陷臣以危法﹐而皇上已洞悉其隱情。夫犭制噬固能傷人﹐而豺聲亦當自斃。臣尙不屑與純如辧﹐何屑與道辧﹖第臣𨿽不才﹐備員講幄。純如何人﹐哆口雌黃﹖微臣何足惜﹐其輕朝廷而羞當世之士﹐亦已甚矣。豈可復靦顏淸班﹐以負皇上之禮遇哉﹖」

奉旨﹕「內奏事情﹐公論自明﹐文某依限前來供職﹐不必陳情﹗」

去冬﹐甘肅援兵鼓噪﹐潰兵千餘﹐逃回陜西。二月﹐王子順﹑苗美勾連逃兵﹐掠米脂﹑淸澗﹑綏徳﹐遂南圍韓城。總督楊鶴﹑巡持劉廣生提兵撲剿﹐斬首千餘級。賊北走﹐復犯淸澗﹐官兵追逐之﹐降三百餘人。苗美叔苗登霧嘯聚於安定﹐總兵杜文煥擊敗之。四月﹐王子順﹑苗美自神木渡河﹐陷蒲縣。適山西逃兵亦至﹐遂與合﹐其勢頗熾。子順自號「橫天一字王﹐」苗美自號「混天王。」王承允亦攻陷府谷﹐渡河入山西﹐犯吉州﹑太平等處。五月﹐王子順等復歸陜西﹐掠同官﹐破金釒巢關﹐殺參將王廉。六月﹐王嘉允亦還陜西﹐陷黃甫州﹑淸水二營﹐遂據府谷。延綏巡撫洪承疇﹑總兵杜文煥擊敗之。延安知府張輦﹑參將艾穆蹙賊於延川﹐賊求撫﹐王子順﹑張述聖﹑姚三兒皆降﹐王嘉允等分掠延慶等處﹐多陷。總兵楊鶴主撫﹐匿不以聞。賊首黃虎﹑一丈靑﹑小紅娘﹑混江龍﹑掠地虎等俱諜免死﹐安插河西地方。民罹毒益甚﹐有司莫敢告。八月﹐王嘉允勾本虜入犯﹐洪承疇﹑杜文煥從孤山進擊破之。十月﹐嘉允復陷淸水營﹐殺遊擊李顯宗。寧夏總兵賀虎臣擊賊於盤谷﹐斬首六百餘級﹐又敗之寧州。十一月﹐山西總兵王國梁﹐擊賊於河曲﹐發炮﹐炮炸﹐眾亂﹐賊乘之﹐大潰﹐遂陷河曲。十二月﹐神一元作亂﹐破寧塞﹐殺參將陳三槐﹐遂圍靖邊。時又有髙迎祥﹐聚眾稱亂﹐自號「闖王」﹔米脂李自成入其黨﹐號曰「闖將」。

●卷三

四年辛未正月﹐外察﹐姚庶子門人永城知縣賀鼎﹑武進知縣嶽淩霄皆被察。淩霄於丁卯鄕闈中抗言以折張士範者﹐本邑相公惡其彊項﹐遂以酷處。鼎則以師門之故﹐欲斷其考選之路也。𨿽云肆毒者王永光﹐而助紂爲虐者﹐則考功郎中程國祥實尸之。

二月﹐會試天下士﹐命大學士周延儒﹑何如寵爲考試官﹐取中吳偉業等三百五十人。

吏部尙書王永光罷。給事中葛應斗疏糾禦史袁宏勛﹑錦衣張道濬通賄鬻權等事﹐指宏勛得參將胡宗明銀三千兩﹐以屬兵部尙書梁廷棟﹔又得主事趙建極銀一千七百兩﹐以囑吏部尙書王永光﹐而廷棟隨上疏佐之﹐並列道濬諸姦狀。有旨﹕「俱革職提問。」先是﹐舊樞王洽之逮也﹐𨿽事囑封疆﹐而召對之日﹐宜興實開其端。舊督劉策之又以失事服法﹐東人摧折已甚﹐東省諸公多不平。烏程籠絡人爲事﹐人多啖其狐涎﹐於是江西﹑山東諸公﹐俱以烏程勝宜興也﹐一意以去宜興爲主。時宏勛﹑道濬日夜入長垣之幕﹐夤爲姦利。道濬先旣參禦史劉芳革職﹐繼又助呂純如參先文肅﹐毒焰甚烈﹐而從中保護長垣。因並護袁﹑張者﹐宜興也。時長垣之伎倆窮﹐而上之眷注已移﹐鄢陵擬除去之﹐而以己繼其席﹐且卻中樞之重擔。烏程亦擬藉此傾宜興﹐而自居首揍﹐故乘宜興入闈日發之﹐烏程卽票嚴旨以進。給事中吳執禦﹐浙人也﹐而合於東﹐疏論王永光誨貪崇墨﹐不可以表率羣僚。永光再疏﹐請告回籍。

三月﹐廷試策士﹐賜陳於泰﹑吳偉業﹑夏日瑚等進士及第出身有差。

大學士錢象坤﹑兵部尙書梁廷棟罷。宜興之出闈也﹐不能急收後著﹐與此輩香火之情甚篤。行人司副水佳允﹐悍然操戈﹐直攻鄢陵﹐顯爲袁﹑張報復。水疏入﹐分會稽票擬。會稽﹐鄢陵房師也。宜興直從會稽手拉去﹐頗左袒佳允。佳允再疏﹐則發鄢陵私人沈敏與薊撫劉可訓往來諸姦狀﹐據有手書盈握﹐且有暮夜之迹。鄢陵幾不免禍。幸中涓左右之﹐乃得旨閒住﹐會稽與可訓俱株連而去﹐可訓奉旨削去巡撫職銜﹐以四川副使致仕。

四月﹐京師大旱﹐皇上薴袍步禱﹐百官俱齋宿本衙門。而最冷淡之詹事府﹐經年不一到者﹐掌詹協理等官﹐可二十餘員﹐皆羣居其中﹐亦一奇也。

五月﹐上爲雩禱不應﹐遂釋張鳳祥﹑易應昌﹑李長春於獄。始閣臣以雲間舊輔爲請﹐聖意斷斷不可﹐繼而俯從廷臣之請﹐慨然出之圜扉﹐眞可謂堯仁如天矣。

時羣小側目﹐姚公希孟爲甚。去秋﹐姚與姚明恭主試北闈﹐搜索無所得﹐乃借武生冒籍一事﹐給事中王猷上疏參之。猷﹐宏勛門人也。理應嚴查﹐冒籍與否﹐與衡文者無預﹐宜興乃票旨﹕「覆試金允治以文理粗疏﹐罰停會試三科。髙岱以不能完篇褫革﹐正副主考俱下部議處。」

廷推閣臣﹐宜興以護持長垣故﹐至於助水佳允而逐會稽﹑鄢陵﹐人心愈憤。會稽﹑鄢陵𨿽去﹐俱不能忘情於宜興﹐而其力焰猶足以使人。適會試﹑廷試兩元﹐一以文﹐一以行﹐俱大不協於眾口﹐廷元尢爲公論所不許。給事中吳執禦一疏再疏﹐竟借兩元爲題。然在偉業﹐不過云迷五色﹐在於泰則實受其萬金之饋﹐而於泰亦疏參執禦﹐揭其有無不可知之事﹐欲傾人以自救﹐而適以動天下之兵﹐則宜興之至巧而實自拙也。嗣繼執禦以攻宜興者﹐不下十餘疏﹐上槪行畱中﹐聖心已不能無動。宜興因其畱中也﹐付之不聞不見﹐入直票擬如故﹐則爲從來閣臣之變局。旣而揭請廣閣員﹐兪旨隨下﹐且準廷臣會推。似悟特簡之爲非者﹐聖意蓋可知矣。

自虜騎入犯後﹐上復命內奄提督京營。自是銜憲四出﹕命太監王坤往宣府﹐劉文宗往大同﹐劉允中往山西﹐各監視兵餉。又命太監張國元往薊鎭東協﹐王之中心協﹐邵希韶西協﹐各監軍。又命太監李茂奇監視陜西茶馬。又命太監張彜憲總理戶﹑工二部錢糧。

從來文場有會試﹐廷試有傳臚﹐武則否。十月﹐復當武會試﹐有董某者﹐以勇力聞﹐達入帝聽。時主武試者庶子楊世芳﹑中允劉必達。某以策不中程被格﹐上謂諸臣故拂聖意也。兩主考及兩監試俱下獄。閣臣揭救﹐反奉嚴旨﹐重令會試﹐另點諭徳方逢年﹑中允倪元璐主試事﹐董某中式。復創廷試臚傳禮﹐一如文場﹐董遂賜武狀元及第﹐選昌平遊擊。次年邊警陣亡。

是夜﹐虜騎圍錦州﹐恣掠三日﹐隳大淩﹑雙堡而去。髙陽於是倡城右屯﹑大陵﹐以圖進取之議﹐本兵梁廷棟主之。上從部議﹐命祖大壽率馬步兵四千領其事﹐以班軍一萬四千供版築﹐護以石主兵一萬﹐攺丘禾嘉巡撫寧錦﹐親往相度。髙陽欲先城大淩﹐禾嘉不從。廷棟去﹐中朝盡反其所建置﹐謂屯﹑陵荒遠﹐不當築﹐令撤班軍赴薊。時尙存糧萬石﹐髙陽欲運糧散軍﹐委空城而去﹐禾嘉又不從。八月虜騎進圍淩城﹐祖大壽與副總兵何可綱固守﹐丘禾嘉率監軍張春﹐總兵宋偉﹑吳襄來援。禾嘉怛悸﹐屢易師期。宋傳主進﹐吳襄不可﹐兩不相下。髙陽至錦﹐克期進兵。襄曰「日者言大壽命宮難星將出﹐少待之﹗」越八日始進﹐遇虜兵於長山。襄營主近水﹐偉主近艸。議未定﹐而虜兵前驅至。傳營柵甚固﹐虜兵連攻不能入﹐移攻襄營﹐襄眾亂不能軍﹐遂潰。偉力戰至晡至潰﹐張春陷。而錦人髙應元﹑陳二﹑韓五從北營拔歸﹐願自效其奇。知四王子營於白雲山﹐乞以通夷語者百人﹐裹火藥入營﹐乘不意縱火﹐勾王子帳而刺之﹔卽不成﹐八營皆擾亂﹐可走也。大壽之弟大弼﹐敢死戰﹐喜結客﹐戰於錦州。四王子免冑掠陣﹐大弼突出搏之﹐刃幾馬腹﹐虜號曰「祖二風子。」四王子嚙指稱之。三人在北營﹐知大弼知﹐樂從之﹐髙陽以三人屬大弼﹐結爲兄弟。夜三鼓﹐三人爲導﹐大弼率死士百二十人﹐斫四王子營﹐火藥發﹐煙焰蔽帳前﹐四王子跳而免﹐八營皆大亂相蹂殺。旣辧色﹐我兵僞爲胡語﹐混虜兵而出。先一日﹐淩城食盡﹐虜兵招降甚急﹐何可綱爲文自祭而死﹐大壽降於淸。四王子勞來甚至﹐賚酒食鞍馬﹐約下錦州。大壽養子逸出﹐淸兵乃復毀大淩城引去。而中朝喧言長山之敗﹐喪失師徒﹐輕重無算﹐皆以開釁咎髙陽﹐坐以矯旨復城。詔冠帶閒住﹐削寧錦敍功世蔭。張春旣陷﹐其妻翟氏六日不食﹐自縊死。而春通書求款﹐廟堂計無復之﹐乃授張春副都禦史﹐黑雲龍帶都督﹐奉以羈縻之﹐後禾嘉與大壽相訐﹐大壽抗章﹐抉摘其貪穢﹐髙陽力止之﹐而聞之中朝﹐遷禾嘉南京太僕卿以去。

日講官羅諭義進講《尙書》﹐先期艸講章送閣﹐內有傷執政語﹐烏程裁其半﹐諭義執不可﹐直至中堂﹐動色而爭。體仁遂出疏參之﹐言「舊例惟經筵多進規語﹐日講則正講多﹐進規少﹐今諭義以日講而用經筵之例﹐駁攺不聽。自愧不能表率後進。」有旨﹕「諭義閒住﹗」此眞詞林怪事﹐究竟所指之例﹐不知出何典故也。

少詹事姚公希孟﹐在講筵爲上所識﹐每講畢歸班﹐上未嘗不目送也。眾咸謂大拜可期。時適有枚卜之旨﹐宜興所以阻攔後輩者﹐不遺餘力。當會推時﹐眾共推轂姚﹐冢宰閔洪學語人曰「首揆不欲。」眾復面懇宜興﹐宜興急相引重﹐眾再詣冢宰﹐冢宰堅以首揆爲辭。眾乃促總憲陳於廷同冢宰往見宜興﹐令門役兩次延見﹐先冢宰而後總憲﹐冢宰出語人曰「首揍終不欲也。」最後﹐烏程顯然排擠﹐謂﹕「姚科場有話講﹐部覆未上﹐豈可預推﹖」少詹公乃急諭同人止弗復言。若不見幾﹐則虞山之故輒﹐必復見於當日矣。禦史遲大成特上《資淺望重》一疏﹐本爲少詹公及姜曰廣而發﹐奉有再奏之旨。少詹公力免之﹐乃指先文肅之家居者以對﹐其並及陳諭徳仁錫則遲有戒心焉﹐借陳以免於詰責也。宜興以是有歉於心﹐歲終置講筵諸臣不敍﹐而單疏特題少詹公升正詹﹐以謝過云。

時當考選﹐開封推官張瑤﹑杞縣知縣宋玫﹐皆萊陽人也。宋玫考選得給事中﹐張瑤得同知。瑤大不平﹐因發玫賄營情狀﹐列疏上聞。吏科都給事中宋鳴梧特出悍吏劣考﹐猶輕疏忝瑤﹐乞加重處。有旨﹕「張瑤降四級調用。」後瑤補河州判官﹐流賊破河州﹐瑤殉難﹐卹贈光祿寺丞﹐蔭一子入監。

是年正月﹐流賊神一元陷保安﹐副將張應昌擊敗之﹐一元死﹐弟神一魁領其眾。二月﹐總兵賀虎臣﹑杜文煥合軍圍保安﹐神一魁突圍出﹐都指揮王英不能禦﹐諸道兵皆潰﹐一魁遂攻慶陽﹐破東關﹐遊擊伍維藩擊斬五百餘人。時總督楊鶴駐邠州﹐不卽援﹐而宜君賊趙和尙等復南犯涇陽﹑三原﹑韓城﹑澄城等處。三月﹐張應昌等援慶陽﹐賊圍解時﹐議招撫神一魁等。癸未﹐賊首孫繼業﹑茹成名六十餘人來降﹐總督楊鶴受之﹐設禦座於固原城樓上﹐賊叩首呼萬歲﹐因宣聖諭令設誓。各解散歸原籍﹐自是羣賊視總督如兒戲矣。四月﹐神一魁降於楊鶴﹐鶴侈其事﹐上言請數萬金賑濟﹐其脇從饑民﹐各給牒回籍。而餘賊劉五可等據鐵角城﹐混天飛﹑獨行狼﹑混江龍等據蘆保山嶺﹐分犯平﹑固﹑耀﹑涇等處。混天猴分犯寧環﹐王虎圍莊浪﹐不沾泥攻米脂。總兵王承恩﹑侯拱極﹐率兵至葭州﹐洪承疇﹑張應昌亦至﹐賊分兩營以待﹐官兵憤擊﹐大破之﹐不沾泥逃奔關山嶺﹐副將馬科等追之﹐盡殲其眾。不沾泥手殺賊首雙翅虎﹐縛獻紫金龍以自贖。五月﹐王承恩擊宜川賊﹐敗之﹐賊首王虎﹑金翅鵬降。金翅鵬﹐卽王子順侄王成功也。餘賊走宜君。參將曹變蛟逐寧塞賊於唐毛山﹐四戰皆捷﹐先後斬一千四百餘級﹐賊大潰。延安賊趙四兒掠韓城﹑邵陽﹐參將張全昌擊斬三百餘級﹐賊走邠州﹐復進擊﹐斬六百餘級。是月﹐滿天星降於楊鶴。曹文詔攻河曲賊克之﹐斬賊千五百餘級。六月﹐擊王嘉允於陽城﹐斬之﹐其黨又推王自用爲首﹐號曰「紫金梁」。其黨皆自相名目﹕除混天猴﹑張孟金﹑不沾泥﹑張存孟外﹐張獻忠號「八大王﹐」趙四兒號「點燈子﹐」張有義號「一盞燈﹐」王之臣號「豹五﹐」羅汝才號「曹操﹐」髙嘉計號「儉道神﹐」張大受號「滿天星﹐」劉國能號「飛來虎﹐」常國安號「托天王﹐」賀一龍號「革禮眼﹐」李萬慶號「射塌天﹐」惠登相號「過天星﹐」張一川號「掃地王﹐」楊旭號「一隻虎﹐」馬守應號「老回回﹐」張胖子號「整齊王﹐」伍林號「一桿槍﹐」王光恩號「小秦王﹐」楊光甫號「一連鷹﹐」劉正國號「關索﹐」其他「蠍子虎﹐」﹑「翻山鷂」等名類甚多。

邠州混天猴謀襲定邊﹐張應昌邀之於眞水川﹐敗之﹐追斬四百餘級。洪承疇又敗之甘泉山中﹐王承恩曹﹑文詔等擊諸賊於太平原等處﹐連敗之﹐延﹑慶之間﹐稍息肩焉。

癸末﹐以神一魁等復叛﹐逮楊鶴下獄﹐以洪承疇總督全陜軍務。點燈子東渡至山西﹐入沁水﹐攻竇莊。竇莊﹐故張公銓裏居也。聚眾拒守﹐矢石並發﹐賊傷甚眾﹐乃退﹐復陷隰州﹑蒲縣。總督魏雲中削職聽勘﹐以張宗衡代之﹐以宋統殷巡撫山西。

八月﹐王承恩擊斬中部賊七百餘級﹐賀虎臣擊斬慶陽賊劉六﹐殺其餘黨六百餘人。

神一魁劫守將吳引器﹐官兵圍之﹐其黨黃友才斬一魁以降。

獨頭狼﹑滿天星﹑一丈靑﹑上天猴等﹐洗劫同﹑邵等處﹐副總兵趙大允在韓城﹐去賊營二十里﹐不敢邀擊。士紳彊之出﹐報斬五十級﹐驗之﹐則皆婦女首也。給事中魏呈潤劾之﹐有旨提問。洪承疇擊點燈子﹐擒之﹐伏誅。其黨黑煞神﹑鉆天哨等皆起﹐黃友才亦叛。洪承疇升任﹐延綏巡撫缺﹐時禦史吳莘奉旨賫銀十萬﹐賑濟陜西饑民﹐兼行招撫。部推行甡爲正﹐布政陳奇瑜陪﹐上用奇瑜。

十一月﹐陜西賊譚雄陷安塞﹐王承恩誘雄等五人斬之﹐復安塞。不沽泥第陷安定﹐王承恩進攻安定﹐賊走綏徳。混天猴子甘泉﹐劫餉銀十萬八千兩﹐殺知縣郭允圖﹐河西兵備張允登陣亡。洪承疇遣王承恩進剿﹐而自率六百人趨州。十二月﹐甘泉賊陷宜君﹐又陷葭州﹐兵備郭景嵩死之。於是諸降盜皆叛﹐承疇日不暇給矣。

山西賊陷掠聞喜﹑河津等處﹐孫顯祖討之﹐與賊六戰皆捷。

五年壬申正月﹐孔有徳等據登州以叛。先是﹐孫元化以前屯兵備超升登撫﹐隨帶遼丁三千人﹐駐防登州。遼丁貪淫彊悍﹐登人不能堪。適是冬有大淩河之警﹐孫令孔有徳等率遼丁往援﹐卽於原籍著伍﹐亦兩全之術也。行至吳橋﹐後隊尙滯新城﹐奪取王氏莊僕一雞﹐王氏大族﹐勢淩東省﹐隨稟袖官兵﹐必欲正法。袖官兵不得已﹐查奪雞者穿箭遊營﹐眾乃大嘩﹐遂殺守莊僕。王氏申詳撫按﹐必欲查首亂者﹐戮以徇眾。遼丁急至吳橋﹐邀前隊攺轅而南。時統兵者﹐左步營參將孔有徳﹑右步營都指揮陳有時﹑東江副總兵毛承祿﹑登州參將李允成也。遼丁三千人﹐皆插血立誓﹐若不雪此恥而北行者﹐眾共殺之。遂擁孔有徳以叛﹐盡滅王象乾家﹐王象春等皆易服前竄﹐抄劫新城一空﹐越臨淸﹑徳州﹐取間道而東。過靑州﹐知府汪喬年饋酒牛犒師﹐令無相犯﹐遼兵果結隊而過﹐距登數十里﹐於馬塘店紮營﹐曰「爲王氏所逼﹐非敢反也。」元化令旗鼓遊擊耿仲明傳諭札營城外教場候撫。教場故有三千營房﹐援遼將卒家屬居焉。令欲移入城﹐出房以捨步兵﹐城中堅拒不納﹐有徳說仲明亦反。尙有遼人在城中者﹐紳民必欲搜戮遼人﹐遂開門納師﹐登城陷﹐時正月初三日也。

呂純如復有疏參論多人﹐通政章光嶽送還之。至是﹐復上疏﹐止於自辧﹐不及他人﹐禦史吳彥芳駁之。上遂畱純如疏不發。彥芳者﹐憒憒人也﹐去秋曾有一疏﹐爲宜興解嘲﹐公論嘩然﹐有教之懺悔者﹐故出此疏﹐疏亦不爲無功。後復有疏薦李瑾﹑李邦華﹐而給事中吳執禦亦疏薦黃克纘﹑劉宗周。上責其朋比﹐俱下獄。說者謂執禦之處﹐顯然修廷元之怨﹐而彥芳則前疏之故也。

上點禮部尙書徐光啟﹑鄭以偉入閣辦事。登城之變﹐孫元化自刎不死﹐孔有徳等欲奉以爲主﹐亦不可。東省之人﹐以其不死也﹐遂以朱泚目之﹐言路欲借以傾宜興。宜興與元化同舉於鄕﹐最相暱也。時調總兵王洪﹑楊禦蕃往剿﹐相持不敢進。於是﹐轉而爲主撫之說。而舊歲枚卜事﹐一推再推﹐未奉兪旨﹐於是宜興﹑烏程各欲樹其同志﹐以爲薪傳之計。而宜興所急欲引進者巴縣﹐次則上海﹐烏程亦注意巴縣﹐故宜興素所暱愛。而上海者則宜興因言路借登撫以攻之﹐頗有危機。上海與登撫﹐師生莫逆﹐此老迂憨﹐勇於任事﹐而不顧利害﹐日夜爲主撫之說﹐以祈紓登撫之死﹐故宜興欲借之自助﹐且卸前擔。至是﹐具揭以兩人爲請。上乃點用上海徐光啟及上饒鄭以偉﹐而首推竟不用。先是首推投誠烏程以求必濟﹐乃奉旨另推者再﹐終於聖意未愜。林下某公﹐意有推必蒙點用﹐遂飛書長安﹐極相推許﹐書中復給論某正﹑某邪﹑某可推戴﹑某可聯絡﹑某可擯棄。書中全注毒宜興而不及烏程。又郵致錦衣吳孟明﹐吳﹐首推姻家也﹐復落中書周大成之手﹐都下哄然傳﹐而首推遂不用。其不用之故﹐皆以爲此書旣露﹐政府從而危之﹐首推之恨不可言。若上饒﹐蓋以恬靜得之﹐則天也。首推爲姜逢元。

登州旣陷﹐山東巡撫余大成革職逮問﹐以徐從治爲山東巡撫﹐謝璉爲登萊巡撫。又令兵部主事張國臣往諭解散﹐一面議撫﹐一面進兵。孔有徳等因統兵直薄萊州城下﹐謝璉等復申撫議﹐有徳等必欲邀登撫至彼營中﹐方肯受撫。璉不得已﹐同萊州知府朱萬年撫其營﹐俱被拘畱。於是復主剿﹐烏程特出疏力攻主撫者。時總兵劉國柱﹑王洪﹑鄧統兵三萬﹐由沙河西路以進﹔副總兵吳安邦﹑徐樹聲統兵二萬﹐由八角東路以進﹔天津參將孫應龍統水兵三千抵廟島﹐斷其入海之路。旣而三路皆敗﹐樹聲﹑應龍被擒﹐東撫徐從治爲炮所擊死﹐於是復令萊州推官屈宜陽入營議撫。撫亦卒不就﹐更調楡林﹑薊昌各邊兵﹐統以總營楊禦蕃。升金華朱大典爲山東巡撫﹐拒堵於萊州。元化﹑應龍航海至天津自投﹐刑部以封疆律正法。有徳等禱於海城小聖廟﹐抗天朝與投淸孰吉﹐卜得投淸﹐隨得順風出海歸潮﹐登人隨毀小聖廟。

吏部尙書閔洪學罷。長垣旣去﹐閔洪學爲吏部尙書﹐亦烏程人也﹐每事收人心以歸溫﹐有過則皆諉之宜興﹐而宜興不覺也。登撫之變﹐烏程顯出疏攻主撫者﹐以陰傾宜興﹐宜興危甚。又洪學蒞任﹐惟奉行烏程意旨﹐於宜興不甚照管﹔左侍郎張捷﹐至不與進參一語。斯得操鍪弧者﹐不在宜興而在烏程﹐一時捷足者競走烏程﹐宜興之黨﹐皆怨閔冢甚。於是張捷與太僕少卿賀世壽投誠諸君子﹐謂言路若能攻閔冢而去之者﹐烏程之去﹐宜興力任之有餘。時給事中王績燦﹐禦史劉令譽﹑周堪賡先後疏參閔冢﹐兵部員外華允誠疏尢切﹐允誠疏略曰﹕

「當今時勢有三大可惜﹐四大可憂。夫以皇上聖徳﹐加之勵精﹐何難於握大權坐濟至治。乃當事者借皇上剛嚴﹐而佐以舞文擊斷之術﹔借皇上綜核﹐而騁其訟逋握算之能。遂使和恆之世﹐兢事刑名。皇上圖治之聖心﹐爲諸臣斗治之捷徑。可惜一。師屬大僚﹐驚魂於回奏認罪﹔封駁重臣﹐奔命於接本守科。直至風裁徙徵事件﹐長吏惟問錢糧﹐以多士靖共之精神﹐爲案牘鈞載之能事。可惜二。今何時乎﹖非大小臣工同舟遇風之時乎﹖廟堂不以人心爲憂﹐政本不以人才爲重﹐意識互岐﹐議論滋繁﹐遂使詭剿詭撫﹐等於築捨﹔忽用忽捨﹐有似舉棋。以興邦啟聖之日時﹐爲卽聾從昧之舉動。可惜三。夫人主所以尊於天下者﹐法也。喪師誤國之王化貞﹐何以與楊鎬異辟﹖潔己愛民之餘大成﹐何至與孫元化並逮﹖甚而一字偶誤﹐一言偶失﹐執訊隨之﹐刑罰不中﹐鐵釒戊倒置。一可憂也。國家所持以爲元气者﹐公論也。今直言敢諫之士﹐一鳴立斥﹐指佞薦賢之章﹐非姦卽黨﹐不惟不用其言﹐並錮其人﹐又加之罪﹐讒姦得志﹐忠黨屈抑。二可憂也﹐國家所賴以防維者﹐廉恥也。近者中使四出﹐大臣懼不諫阻﹐小臣又安敢抵觸﹖與之抗衡者﹐僅二三人耳。其餘奔走之輩﹐惟恐後時﹐諂曲趨承﹐猶宜獲戾。皇上以爲近臣可任﹐而不知幸竇已開﹔以爲內任可惟我操縱﹐而不知其屈辱士大夫如此矣。三可憂也。國家所藉以進賢退不肖者﹐銓衡也﹔我朝罷設丞相﹐用人之職﹐吏部掌之﹐閣臣不得侵焉。今次輔與冢臣﹐同邑爲朋比﹐惟異己之驅除﹐閣臣兼操吏部之權﹐吏部惟阿閣臣之意﹐造門請命。夜以爲常﹐統均大臣﹐甘作承行之吏﹐加膝墜淵﹐惟其所欲﹐黜陟大柄﹐祗供報復之私。甚至庇同鄕﹐則逆黨可公然保舉﹐而白簡翻爲罪案﹔排正類﹐則講官可借題逼逐﹐而薦剡遂作爰書。皇上惡諸臣之欺﹐欺莫欺於此也﹔皇上怒諸臣之專﹐專莫專於此也﹔皇上疑諸臣之黨﹐黨莫黨於此也。威福下移﹐正气消磨。四可憂也。」

疏入﹐與令譽等皆奉嚴旨﹐而績燦尋以他事革職。時關外議論眾款﹐謂張春失節不死﹐反加副都禦史﹐何以報袁崇煥於地下﹖黑雲龍輸誠通款﹐反都督府帶俸﹐何以謝郭鞏﹑陳此心於獄中﹖故疏內復及楊﹑王一案﹐閔冢果不安其位﹐連疏請告以去。閔冢旣去﹐張捷輩意足志滿﹐宜興復飲烏程狂藥﹐謂死生決不相負。於是盡反前言﹐於同志舉動﹐不復照管矣。張捷者與僕少公慮烏程知其謀而修郤也﹐轉而入烏程之幕﹐盡以始末告之﹐且謂華疏出詹事姚公手。故烏程恨詹事與總憲最深。北闈冒籍事﹐部覆旣上﹐烏程密揭入大內以挑聖怒。至尊初念頗佳﹐忽然中變﹐遂奉旨﹕「姚希孟著降二級調用。」總憲後以考核禦史畢佐周事﹐有旨﹕「畢佐周著降三級調用﹐陳於廷著革職爲民。」

詹事公之處也﹐宜興實知之而不救。旨下之日﹐宜興休沐不出。簡討徐﹑庶吉士張溥適在坐﹐宜興見旨﹐頓足曰「惜我出直﹐朝端又去一正人矣。」然而人之視己﹐如見其肺肝矣。

禦史史﹛範土﹜﹐爲長垣私人﹐北方悍將也。時以巡視按淮陽回道考核。淮陽素稱膻地。前案曹暹未及半年﹐贓罰已積十七萬有奇﹐猝當例轉﹐百計僅支二萬金歸﹐余俱畱貯庫。繼任者爲史﹛範土﹜﹐盡掩取之。史﹛範土﹜又署巡鹽事﹐欺匿鹽課二十一萬﹐考核時嘖有煩言。總憲長子陳貞裕﹐屢次干謁﹐婪有數千金﹐﹛範土﹜執其手書相挾。總憲懼﹐乃考核稱職﹐回道管事。

爾時爲總憲者﹐正當臚列史﹛範土﹜姦貪諸狀﹐奏請提問追贓﹐如髙宗憲於崔呈秀故事﹐並首其子干謁說情罪狀﹐而自束身待罪﹐聖明必深加矜亮﹐不特可稱理輪破柱之職﹐而一番舉動﹐自足令人心振聳﹐乃畏首畏尾﹐坐失事機﹐終爲當軸擠去﹐良可嘆也。爲大臣者﹐當於此處著眼。

工部右侍郎髙宏圖疏﹐略曰﹕

「臣部有公署﹐中則尙書﹐旁列侍郎﹐禮也。內臣張彜憲奉總理二部之命﹐儼臨其上﹐不亦辱朝廷而褻國體乎﹖臣今日之爲侍郎﹐貳尙書﹐非貳內臣﹐體國家大體﹐臣固不容不愼﹐故僅延之川堂相賓主﹐而公座毋寧已之。且總理公署﹐奉命別建。則在臣部者﹐宜還之臣部﹐豈不名正言順而內外平乎﹖」

上以軍興﹐餉事急緊﹐彜憲應到部驗核﹐不聽。宏圖遂引疾求去﹐疏七上﹐上怒其悻悻無人臣禮﹐竟削籍。

南京禮部主事周鑣疏﹐略曰﹕

「內臣用易而去難﹐此從來之通患。然不能遽去﹐猶冀有以裁抑之。今張彜憲用﹐而髙宏圖之骨鯁﹐不可容矣。金鉉之重﹐𨿽幸免罪﹐以他事中之矣。王坤用﹐而魏呈潤以救胡良機處矣﹐趙東曦以直糾扶同處矣。鄧希詔用﹐而曹文衡以互計投閒矣﹐王宏祖以禮數怠緩斥矣。若夫孫肇興之激直﹐李曰輔﹑熊開元之慷慨﹐無不罷去﹐未易屈指。尢可嘆者﹐每讀邸報﹐半屬內侍之溫綸。從此以後﹐艸菅臣子﹐委褻天言﹐礻氏徇中貴之心﹐將不知所終矣。」

上怒其切直﹐削籍爲民。禮部員外袁繼咸疏救﹐不聽。

是年正月﹐延綏賊僞爲米商入宜君﹐陷之﹐復陷保安﹑合水。而寧塞餘賊復合環慶諸賊﹐屯鎭原之蒲河﹐欲犯平涼及鳳翔。漢中巡撫練國事檄固原兵備王振奇同副總兵王性善等﹐截守各隘口﹔檄平涼兵備徐如翰同副總兵董志義﹐守涇州各要害。又檄總兵楊嘉謨等緝捕姦細﹐獲賊唐馬殺之﹐斷其耳目﹐賊遂不敢出。適洪承疇從州間道疾至慶陽﹐曹文詔以臨洮兵至﹐賀虎臣兵亦至﹐齊集於西澳夾擊之﹐與賊大小十餘戰﹐斬首千餘級﹐追奔數十里﹐傷墮者無算﹐而寧塞之餘盡矣。惟渾天猴等尙據襄樂﹐練國事遂移鎭寧州。時以西澳之捷﹐爲從來用兵第一﹐而延西諸賊郝臨庵﹑可天飛﹐屢爲官軍所敗﹐獨行狼復入其伍﹐據鐵角城﹐耕牧其中﹐爲持久計。洪承疇﹑曹文詔進擊之﹐斬可天飛﹐其二賊亦生擒伏誅。自西澳捷後﹐軍聲大振。文詔忠勇善戰﹐承疇與下同甘苦﹐得士卒心﹐轉戰四載﹐斬級三萬餘﹐西人稍稍休息﹐然亦憊甚矣。

三月﹐寧塞餘賊夜襲州﹐兵備郭應響死之。關西餘賊亦攻陷華亭﹐知縣徐兆麟甫任七日﹐城陷﹐逮問服法﹐人皆以爲冤。

八月﹐山西巡撫宋統殷擊賊於長子﹐賊奔沁水。賊首紫金梁﹑老回回﹑八金剛圍竇莊﹐張道濬率其族禦之﹐賊多死。且聞秦兵至﹐甚懼﹐紫金梁﹑老回回皆乞撫﹐惟張獻忠﹑塌闖天不受命。紫金梁歸疑未決﹐官軍乘賊不備﹐輕騎襲其營﹐賊遂南奔﹐犯齊源﹐陷溫陽。

九月﹐山西賊豹五等﹐破臨縣﹐據之。滚地狼等南犯﹐陷修武﹐殺知縣劉鳳翔﹐焚掠武涉﹐遂圍懷慶。上以藩封重也﹐切責河南巡撫宋統殷﹑冀南兵備王肇生帥兵次陵川﹐扼賊歸路。賊北歸﹐遇官軍﹐殊死鬥﹐互有勝負。會夜與賊爭險﹐對營兩山頭﹐賊緣谷潛登﹐大嘩﹐官軍亂﹐統殷﹑肇生皆走﹐與諸軍相失﹖宣大總統張宗衡提兵至髙平﹐統殷﹑肇生以兵來會﹐大破賊於桑子鎭﹐賊復入沁水。

十月﹐山西巡撫宋統殷以陵川失律﹐回籍聽勘﹐以許鼎臣代之。

十二月﹐張宗衡﹑許鼎臣同逐臨縣賊﹐賊入磐磨山。山方六百餘里﹐賊首獨頭虎﹑搖天動據交城﹑文水﹐北窺太原。邢滿川﹑上天飛據吳城東向汾州﹐紫金梁﹑亂世王屯紅梯關吾兒峪﹐遂乘虛從沁州北掠楡次及壽陽﹐距太原止六十里﹐許鼎臣撤兵北歸。時亂世王與紫金梁爭一掠婦﹐構小隙﹐遣其弟混天王來投誠。廷議方主進剿﹐諸將諱言受降﹐權辭謝之﹐約得紫金梁頭﹐方爲請於朝。混天王唯唯而去。諸賊遂分爲三﹐陷霍州﹑垣曲﹑長子等處。壬辰﹐陷遼州。是日除夕也。

六年癸酉三月﹐給事中陳贊化疏劾周延儒招權納賄﹐遊客李元功借叢威人。又云﹕

「廷儒嘗語去輔李標曰﹕『上先允於放﹐余封還原疏﹐上卽攺畱﹐頗有回天之力。』今上﹐羲皇人也。此系何語﹐豈徒小人之輕泄乎﹖至指借停刑以圖賄利﹐此固通國所共知也。」

且引科臣李世祺爲證。世祺亦奏延儒曾有此言。給事中朱又煥復疏參延儒重負國恩﹐毫無補救。宣府太監王坤亦疏攻延儒。左副都禦史王志道疏爭﹐王坤不宜侵輔臣﹐語頗過激。上召廷臣於平臺﹐諭志道曰「遣用內臣﹐原非得已﹐朕諭甚明。爾等不自省察﹐徒事執王坤之疏﹐朕已責其誣妄。乃羣臣舉劾﹐無不牽引內臣﹐豈處分各官﹐皆爲內臣耶﹖」志道對曰「王坤疏劾輔臣﹐舉朝煌煌﹐皆爲紀綱法度之憂。臣爲紀綱法度惜﹐非爲諸臣地也。」上曰「廷臣於國家大計﹐不聞一言。惟用內臣在鎭﹐不利姦獘﹐乃借王坤疏要挾朝廷﹐誠巧佞也。」詰責志道者再三。延儒奏﹕「志道非專論內臣﹐實責臣等溺職。」上曰「職掌不修﹐沽名立論﹐何堪風憲之任﹗」志道退﹐卽引罪乞罷。時烏程同召﹐竟無一言相助﹐宜興亦以是憾之。

宣府巡撫馬士英甫蒞任﹐冒侵餉銀六千兩。鎭守太監王坤疏發其事﹐士英逮問遣戍。舊例﹕巡撫到任﹐修候都門要津﹐侑以厚賄﹐贖緩不能猝至﹐則撮庫中正額錢糧應用﹐而徐圖償補。此相沿陋習﹐各省各邊皆然﹐不獨一宣府也。士英蒞任未幾﹐一時不及抵償﹐遂爲王坤所糾。坤旣以發姦爲功﹐上亦心喜內臣之果能絕情面而剔積獘也。故凡言內臣者﹐皆不聽。

六月﹐大學士周延儒罷。陳贊化復疏參宜興﹐宜興循例請罷。第三疏擬邀兪旨﹐卽出烏程﹐心圖首輔﹐巧用機權﹐準予休告。旨下﹐出其不意﹐宜興殊不能堪﹐乃謀於內﹐召桐城舊輔以壓之。宜興在政府﹐每借力於內﹐以示其威權﹐其語人也﹐輒以喜怒不測﹐歸之聖意﹐而實閣中之權﹐盡歸於中涓矣。是閣體之壞﹐自宜興始也。而其罪之大者﹐在不能沮內奄之出鎭﹐幾與昆山等。惟烏程能踵其智﹐他輔皆不能及。

上饒﹑上海相繼告殂﹐閣臣復請枚卜﹐上點用嘉善錢士升。士升𨿽浙人﹐與諸君子頗相周旋。唐世濟力言於烏程﹐當急收之﹐無爲彼中所用﹐遂有南京禮部侍郎﹐入正揆席。宜興旣去﹐又點用巴縣王應熊﹐香山何吾騶亦以投誠烏程得之。巴縣則宜興所注意﹐而烏程援以自助者也。給事中章正宸疏言﹐爰立命下。吾騶人無間言﹐應熊則競以姦邪目之﹐應聽休致。有旨﹕革職提問。正宸方以館選外授也。

王承恩敗安塞賊於西川。胡堡賊目喬六斬其魁以降﹐餘眾悉遁。自是秦中稍寧﹐而晉﹑豫之間多暴骨矣。

正月﹐副總兵左良玉提兵援懷慶﹐敗賊於涉縣西﹐斬其渠。旣而擊林縣賊﹐敗績於武安﹐麾下兵七千先後失亡殆盡﹐乃請鄧兵相援。賊遂掠眞定﹑井陘﹐兵備口檄守備李定﹑王國璽禦之﹐陷賊伏中﹐賊遂長驅而東﹐大名兵備盧象升禦之。

曹文詔連敗賊於忻﹑代間﹐斬首千五百級﹐又敗賊於楡社。時文詔屢捷﹐張應昌逗𨖻不進﹐紫金梁﹑老回回從楡社北奔。三月﹐山西兵擊賊於陽城北。張道濬設伏於三纏凹﹐賊至伏起擊之﹐斬賊渠滿天星﹐賊大奔逃﹐撫許鼎臣奏道濬功第一。五月﹐曹文詔夜襲賊於偏店。賊驚走﹐墜山谷者無算﹐諸將公兵逐之﹐賊盡南走。總兵鄧帥兵三千﹐同石柱土司馬鳳儀馳援河南﹐未幾﹐鳳儀敗沒。六月﹐川兵潰於林縣﹐潞王告急。上念中州流寇蔓延﹐令總兵倪寵﹑王朴分將京營兵﹐賜二將弓矢戰馬。太監楊進朝﹑盧九徳馳赴南河夾剿。

上以剿賊諸將﹐一時功罪勤惰﹐應有監紀。特命太監陳大金﹑閻思印﹑謝文舉﹑孫茂霖﹐分監曹文詔﹑張應昌﹑左良玉﹑鄧軍﹐仍發內帑銀四萬兩﹑紅素蟒緞四百匹﹑紅素薴緞二千匹﹐軍前給賞。

七月﹐張應昌進剿汾州諸賊﹐內監紀需索百倍﹐汾陽知縣費申釒惠以供應不能給﹐投井死。左良玉破賊於懷慶﹐賊奔太行山。山西賊陷永和﹐復陷沁水﹐自秦入晉﹐五犯沁水﹐至是始破。

八月﹐陜西賊復起﹐攻綏徳﹐殺知縣費彥芳﹐固原兵備陸夢龍進剿於綏徳城下﹐死之。

賊流入眞定者﹐殺掠寧晉南宮甚慘。九日﹐張應昌敗賊於平山﹐獲賊首張有義﹐卽「一盞燈」也。賊遂走五臺山﹐據顯通寺﹐其中薪儲皆具﹐阻險自守﹐官軍不敢擊。

十月﹐山西﹑河北諸賊二十四營﹐乘冰渡河﹐而南犯閿鄕﹐陷澠池。

十二月己未﹐河南賊陷伊陽﹐庚申﹐陷盧氏﹐徧掠汝州﹑淅州﹑內鄕。戊寅﹐犯南陽﹐遂流入湖廣﹐掠均州﹑光化。庚辰﹐賊假稱進香﹐陷鄖西。癸未﹐陷上津﹐鄖陽撫治蔣允儀﹑河南巡撫曾倜﹐皆被逮。

延綏賊鉆天哨﹑開山斧獨據永寧關﹐前阻山險﹐下臨黃河﹐負固數年不下。巡撫陳奇瑜簡銳卒八千人﹐出不意﹐疾走入山。賊不虞大兵至﹐潰走﹐縱擊﹐斬首一千六百級﹐二賊死﹐遂焚其巢。復擊賊首一座城﹐斬之。河西盜悉平。

七月甲戌正月﹐山西提學僉事袁繼咸疏﹐略曰﹕

「士有廉恥然後有風俗﹐有气節然後有事功。如總理戶﹑工太監張彜憲有請令入覲官員投冊以隆體統之奏﹐皇上從之﹐意在釐姦剔獘﹐非欲羣臣屈膝也。乃上命一出﹐靡然從風﹐藩臬守令﹐參謁屏息﹐得免呵責爲幸。嗟乎﹗一人輯瑞﹐萬國朝宗﹐而相率趨拜內臣之座﹐士大夫尙得有廉恥乎﹖國家自有覲典二百餘年﹐未聞有此。可爲嘆息也﹗」

上以其越責言事﹐切責之。旣而彜憲奏辧﹐謂﹕「覲官參謁﹐乃尊朝廷。」繼咸再疏﹐略曰﹕

「尊朝廷莫大於典例。知府見藩臬行屬禮﹐典例也。見內臣行屬禮﹐亦典例乎﹖諸臣入覲﹐投冊吏部﹐典例也﹐參謁內臣亦典例乎﹖事本典例﹐𨿽坐受猶可以爲安﹐事創彜憲﹐卽長揖礻氏增其辱。髙皇帝立法﹐內臣不得預外事﹐若必欲以內臣繩外臣﹐《會典》所不載﹗」

上再切責之。時當國者烏程也。

二月﹐會試天下士﹐命大學士溫體仁﹑吳宗達爲考試官﹐取中李靑等三百人。又特旨﹕「五經顏茂猷﹐準列正榜前一名﹗」顏茂猷﹐福建人﹐五經俱拈就﹐知貢舉官禮部左侍郎林釒幹具疏題請﹐奉旨﹕「準與謄錄。」先文肅同考﹐領易一房﹐分送先文肅取中﹐先文肅力請中式﹐烏程堅拒﹐五上堂而終不允榜出﹐亦具疏奏請﹐奉旨﹕「準列正榜前一名」。茂猷遂列李靑之前﹐於是海內咸識聖天子破格用人盛心。以後丁丑揭重熙﹐癸未馮元飈等﹐皆以五經中式﹐遂循爲故事矣。

先文肅本房﹐首拔臨川陳際泰﹝陳老宿﹞﹐名震都下。次如臯﹑許直﹐甲申以吏部殉難者也。又次新昌漆園。首題「其行已也恭」四句﹐篇末痛言不恭不敬之害。先文肅毅然取之。呈捲時﹐意烏程必當見駁﹐當有一番質辧﹐旣呈上﹐卽批允﹐心內竊以爲疑。比撤棘。烏程於閣中揚言曰「外人說我們要進場收幾个門生﹐我們今日地位﹐也靠不著門生了﹐況場中卽有人罵我。」嘉善曰「場屋中如何罵得﹖」烏程曰「他篇末竟訖不恭之臣如何﹐不敬之臣如何﹐豈不是罵﹖」嘉善曰「老先生如何打發他﹖」烏程曰「本房批『伸眉抗手﹐想見其人。』敢不中﹖敢不中﹖」其陰忍如此。

是時﹐場中皆推陳際泰爲會元﹐檢討項煜欲令會元出其門﹐以計使先文肅謂﹕「渠首卷﹐乃楊廷樞也。廷樞﹐乃名重江南﹐爲庚午解元。先文肅雅不欲與人爭元﹐遂力讓之。及拆號﹐則李靑也。項煜向有「項黑」之稱。故「項黑」得李靑之號﹐哄傳一時。是科𨿽烏程爲主考﹐而力行阻抑。如榜額每科三百五十名﹐甲戌止得三百名﹐會元多入鼎甲﹐而李靑不得列﹔每科考選館員﹐獨甲戌則否。又倡爲內外兼用之說﹐而考選館推爲館選﹐至欲令三甲就選縣丞﹑主簿。眾議沸騰﹐以爲不可行﹐乃止。

給事中李世祺降級調用﹐以其論溫體仁﹑吳宗達也。山西提學僉事袁繼咸上疏﹐略曰﹕

「養鳳欲鳴﹐養鷹欲擊。今鳴而箝其舌﹐擊而紲其羽。朝廷之於言官﹐何以異此﹖使言官括囊無咎﹐而大臣終無一人議其後。此大臣所甚利﹐忠臣所深憂﹐臣所謂太息也﹗且皇上所樂聽者讜言﹐而天下誤以攻彈貴近﹐爲天子所厭聞﹐其勢將波靡不止。」

上終以其越職言事切責之。

三月﹐廷試策士﹐賜劉理順﹑吳國華﹑楊嘉祚等進士及第出身有差。

五月﹐陜西副使賀自鏡奏監紀太監孫茂霖縱兵劫掠﹐玩寇殃民。宣府太監王坤代辧﹕「監紀﹐紀功罪耳﹐追剿自有將吏在。如果如自鏡所言﹐則行間文武﹐地方官員﹐罪俱不在茂霖下矣。」

七月二十六日﹐上爲外警焦勞﹐召對九卿科道﹐天語詳明﹐下莫有能酬對者。

八月十一日﹐吏部尙書李長庚削職爲民﹐下文選員外程良籌於獄。長庚素見憎於烏程﹐欲因事除之久矣。是時﹐適議起廢﹐原是寬卹條款﹐議及罪譴諸臣﹐奉旨下部。刑部方具招列名疏請﹐旨尙未下。有語長庚者﹐當俟刑部疏下﹐先釋罪而後起廢。烏程欲陷之罪﹐促其急上。疏上﹐臚列無遺﹐共一百一十六人。上以其屈法徇私﹐朋比欺蒙也。故有此重譴。

良籌爲吏部﹐甫蒞任﹐卽作誓文﹐誓於伏魔城隍之神。隨刊其文﹐徧都市門。眾咸聳動﹐謂必刻意簡飭﹐並節不到如包老也。後狼藉異常﹐較無誓文者更甚。辛未詞林程正揆﹐其叔也﹐每乞暇之夕﹐兩人俱易更衣入靑樓家﹐爲卜夜之飲﹐眾論益鄙之。至是下獄﹐索贓者趾相錯於路也。正揆以次年京察。

長庚旣去﹐左都禦史張延登亦以請告去。旨﹕「府部九卿科道公舉堪任冢宰﹑總憲者來看。」時吏部左侍郎張捷署部事﹐特疏薦逆案呂純如及原任兵部侍郎唐世濟。八月二十一日﹐上特禦平臺﹐召五府六部九卿科道官面對﹐上諭曰「吏部尙書﹐乃用人的官﹐須要天下第一才品。若據會推故套﹐不過精心定力兩語混題﹐止須一二人把持足矣﹐何名會推﹖卿各舉所知來﹗」

張捷奏﹕「臣昨辭部印﹐正爲會推一事﹐年來諸臣黨同伐異﹐誤盡朝廷﹐在外會推﹐自然瞻顧局面﹐孰敢犯忌﹖今蒙皇上召對﹐諭臣等各舉所知﹐務得天下第一才品。須不論方隅﹐容臣等破格推舉。」

上曰「立賢不以其方﹐卿等舉來。」時定國公徐允禎等﹐大學士溫體仁等﹐共舉謝■6A﹑唐世濟等十餘人﹐張捷仍獨舉呂純如﹑唐世濟。諸臣舉訖﹐捷又奏﹕「臣已舉兩人。但此兩人﹐皆舉朝所不欲用者。」隨取奏本呈禦覽。上問﹕「科道官何爲不舉﹖」吏科都給事中盧兆龍奏﹕「會推大典﹐科道例無保薦﹐九卿推舉當﹐則聽皇上點用﹐不當者﹐臣等糾參。」聖旨深然之﹐隨取張捷疏細閱訖﹐上問曰「呂純如是欽案有名的﹐張捷如何舉他﹖」捷奏﹕「呂純如有才有品﹐臣所深知。欽案列名﹐謂其頌美逆賢﹐今紅本具在﹐並無一字相及﹐豈可坐以頌美﹖」上曰「他已曾辧過﹐但不可開端﹗」因以目視科道官曰「科道如何說﹖」盧兆龍奏﹕「諸臣薦舉﹐各有本末﹐抑聽聖明裁奪。至張捷所舉呂純如﹐系欽案有名﹐臣等正擬糾參﹐適蒙聖諭﹐已有明鑑﹐臣等不敢復有爭執。」張捷再奏﹕「臣實見呂純如淸執可用﹐今棄之艸野﹐實爲可惜。」禦史張三模奏﹕「廷推冢臣﹐所關甚重。卽使事非欽案﹐亦須昭雪。呂純如生平賢否﹐姑且勿論﹔業已身負重累﹐何以服人﹖況欽案久定﹐此端一開﹐漸何可長﹖」張捷又奏﹕「臣實知呂純如是眞賢者﹐故從公推舉﹐卽在欽案中﹐亦須分別﹗倘皇上用之不效﹐如李長庚削職﹐臣亦與同削職﹐或處分更有甚於此者﹐臣亦甘與同罪。」捷又奏﹕「小民作姦犯辟﹐朝廷五年大審﹐每年熱審﹐惟恐其冤﹐何況大臣﹐如何冤得﹖」給事中孫晉奏﹕「張捷如此﹐如何比似﹖今日皇上鄭重冢臣﹐特召諸臣公同諮詢。乃以開釋罪囚相諭乎﹖」盧兆龍奏﹕「臣任淸江知縣時﹐記得呂純如護送惠藩之國﹐沿途騷擾。只此一事﹐已見無才﹐況屈身逆賢﹐其品可知。」時給事中姚思孝﹑顧國寶﹑蔣徳瓊﹑吳南灝等﹐禦史金光宸﹑韓一光﹑楊繩武等﹐俱奏呂純如身在欽案﹐斷不可用。捷猶呶呶置辯。給事中姜應甲叱之曰「張給所舉如此﹐心事可知。還敢在皇上前巧辯﹗」上卽命張捷下去﹐隨將諸臣奏本傳示各官徧閱﹐乃退。明日﹐旨下﹕「升南京吏部尙書謝■6A爲尙書﹐南京右都禦史唐世濟爲左都禦史。」

先臣上《先朝實錄未正》一疏﹐略曰「臣頃因纂修《熹宗皇帝實錄》﹐從閣中恭請《光宗皇帝實錄》副本較對﹐見其『紅丸』大事﹐皆祖《三朝要典》之邪說而應和之。蓋天啟三年七月十六日﹐《實錄》進呈﹐則禮臣周炳謨等﹑吏臣莊際昌等所纂修﹐而閣臣葉向髙﹑韓廣等所總裁者也。至天啟六年﹐逆黨崔呈秀等謂﹕『《實錄》非實﹐請旨重修。』則崇禎元年二月十七日所進﹐今實皇史之所藏者是也。是時﹐皇上初登大寶《要典》未毀﹐逆案未定﹐閣臣施鳳來等不行奏明﹐含糊從事﹐凡先帝二十年靑宮之憂患﹐與夫一月天子﹐萬年聖人等事﹐俱隱而不彰﹐斯固臣子之所痛心者也。若先帝紀載尙未淸明﹐則今日編纂﹐將何所據﹖倘謂一入史﹐不可復出﹐則逆璫之矯旨﹐且能行於當年﹐聖明之獨斷﹐豈不易於反掌﹖臣謹摘其甚者﹐上瀆睿覽﹕一云『當命哲之日﹐詔誥恩賫﹐儼學負震器之重﹐儲宮旣定﹐典制文明。乃浮議外滋﹐無端蔓引﹐皆好事者之過』云云。臣謹按﹕先帝冊立一事﹐自萬曆十四年以至二十八年﹐諸臣羽翼國本﹐有貶謫者﹐有削職者﹐有廷杖者﹐忘身殉國﹐九死不移﹐諸臣亦何利於己而爲之﹖縱皇上有主﹐未敢言來日之功﹔而精忠自盟﹐豈可沒回天之力﹖乃謂『浮議外滋﹐無端蔓引』﹐一語抹殺﹐謂皆好事者之過﹔此與《三朝要典》所稱姦黨構釁﹐希圖定策﹐與三案諸姦﹐一脈相貫者﹐同一邪說也。宜攺正者一﹗一云『四十三年五月﹐有男子張差﹐持梃人東宮殿檐下﹐擊傷門者﹐巡視皇城禦史劉廷元回奏﹕張差話不情實﹐語無倫次﹐按察其迹若涉瘋魔。稽其貌﹐的是黠猾。而刑部提牢主事王之寀﹐捏謀危東宮之說﹐詞連二璫。科臣何士晉﹑行人陸大受﹑主事張廷等﹐附和其說﹐愈加激舌』云云。臣按﹕此卽《要典》中『梃擊』一案也。卽據劉廷元疏﹐亦明言稽其貌﹐的是黠猾﹐而必欲以『瘋癲』二字﹐艸艸結局﹐不容王之寀揭奏﹐張差口詞﹐指爲捏謀﹐何也﹖且張差有口﹐舉朝豈應嘿然﹖而一有言者﹐輒曰附和﹐曰激舌﹐則必使東宮無一護衛之人而後快乎﹖正與《要典》同一邪說。宜攺正者二。一云『工科給事中惠世楊疏論劉廷元﹐遂謂初張差狂闖薊道﹐闌入宮門﹐廷元巡視皇城﹐按狀瘋魔。皇祖是其奏﹐讞決平允。自王之寀突揭構釁徒黨﹐因以爲利﹐借他事蔑廷元。未幾果顯攻瘋癲之案。一時邪說﹐世揚實爲之倡」云云。臣按﹕王之寀摘發張差之逆﹐至於察處﹐至於削奪﹐後逮死詔獄﹐莫敢議卹。卽惠世揚身被五毒﹐體無完膚。所以不卽死者﹐逆璫欲借爲戌首﹐徧殺天下名流﹐非宥之也。幸遇聖明禦宇﹐僅免一死。尙稽啟事﹐乃云『黨徒﹐因以爲利』﹐斯亦何利之有焉﹖況瘋癲之案﹐忠臣義士所共明目張膽而攻者﹐何俟世揚爲倡﹐始顯攻之﹖《要典》邪說﹐宜攺正者三。一云『張差闖入東宮﹐言者紛紛﹐禦史劉光復言致辟行刑﹐一獄吏任。似不必言官詫爲奇貨﹐居爲元功。以此二語﹐爲異議者剌骨』云云。臣按﹕劉光復之得罪也﹐實以奏對越次。然據其語﹐但言皇上極慈愛﹐皇太子極仁孝兩言﹐亦未見其有功於神祖及先帝。而『奇貨』『元功』之語﹐不可謂非抹殺忠義矣。大抵闖宮一事﹐梃擊殿檐﹐近侍俱踣﹐眞天下奇變也。必欲視爲當事﹐不當根究﹐以爲僅一獄吏之任﹐此何心哉﹖《要典》邪說﹐宜攺正者四。一云『方上疾大漸﹐召李可灼並趣和藥﹐悉出聖意﹐一時臣工所共聞共見。其後者�爲�世子止不當藥之諭﹐羣小附和﹐囂然鼎沸﹐污穢君父﹐幾成晦暝之世。迨正論大明﹐邪說漸滅』。且云『李可灼往來施善﹐中使以聞﹐其傳奏姓名﹐莫可得而考』云云。臣按﹕此卽《要典》中『紅丸』一案也。昔唐憲宗歿﹐杖殺方士柳泌﹐泌蓋爲憲宗制長生藥者﹐彼豈不願其主之長生﹐而餌藥不效則殺之﹐而不以爲過﹐後世亦不以爲冤。今可灼進藥﹐而先帝賓天﹐縱謂之誤﹐庸醫誤傷平人﹐律有明條﹐況誤傷天子乎﹖乃與顧命大臣﹐同賜金帛。比屢經論劾﹐僅準致仕回籍。此何以解於天下後世﹖且宮闈之中﹐傳奏姓名﹐豈遂不可窮詰。稍欲窮詰﹐卽曰羣小﹐曰污蔑﹐曰晦暝。此皆《要典》邪說也﹐宜攺正者五。以上五條﹐皆其尢悖謬者。伏乞聖裁﹐卽敕史館逐一攺正﹐以信千秋﹐以光大典」云。

先是﹐八月初六日﹐先臣入閣﹐進所修《實錄》﹐特致一揭於政府﹐欲題請攺正﹐與烏程﹑巴縣﹐辯析良久﹐意思拂然﹐故無辭以難也。先臣遂與十二日拜疏﹐十三日發票﹐嘉善票云「《要典》已毀﹐是非自明。據奏皇考《實錄》﹐是否與《要典》同異﹐並天啟三年所進《實錄》﹐該部一並查議具覆」。票入不發。至九月二十七日﹐上禦平臺﹐召閣臣﹐手出此奏﹐而諭曰「皇考潛徳靑宮幾四十年﹐憂勤惕勵﹐靡有寧晷。𨿽長幼固有定序﹐皇祖意無偏向。然儲貳爲國家大事﹐諸臣上疏催請﹐是其職掌﹐如何說他浮議﹖說他好事﹖」溫體仁奏﹕「無嫡立長﹐皇祖屢有旨申明﹐因諸臣不行靜聽﹐屢疏擾瀆﹐以致大典久稽﹐實是諸臣之罪。」上曰「𨿽如此說﹐然諸臣催請之疏﹐自不可少﹐還是有功國本。又如張差持梃闖入東宮﹐此何等大變﹐王之寀揭稱其彊壯不類瘋癲﹐請集多官會審﹐正是他敬愼處﹐如何反說他捏謀﹖」王應熊奏﹕「王之寀原系官箴有玷﹐知不能免﹐故捏出此段﹐心圖自全。」上曰「張差直到殿檐﹐韓本用聚眾擒拿﹐可是王之寀捏造的﹖後多官會審﹐張差口供歷歷﹐是瘋癲不是瘋癲﹖」溫體仁奏﹕「王之寀此揭原不差﹐但其本意欲借此以自免。」上又曰「皇考病亟時﹐李可灼輕進紅丸﹐以致賓天。爾時廷臣還是不聞不見的是﹐還是據法執奏的是﹖」王應熊奏﹕「李可灼本意﹐原祈皇考速愈。因皇考病久後﹐一時挽回不轉。」上曰「君父有疾﹐豈是臣子可以嘗試﹐以希望富貴之地。當時諸臣不行執奏﹐已是錯了﹐反說執奏的不是﹐有此理否﹖」溫體仁奏﹕「此皆是逆璫時羣小附會﹐造爲此說。今《要典》已經焚毀﹐是非已明﹐今又屢奉皇上申飭﹐便可垂示萬古。」上乃將此疏付閣臣攺票。二十九日﹐奉旨﹕「奏內冊立大典﹐皇祖淵衷默定﹐外廷未知﹐故屢有瀆請。然諸臣羽翼國本﹐忠貞難泯。張差實系瘋癲﹐𨿽無別情﹐然梃擊異變﹐法應重究。紅丸輕進﹐諸臣無一執奏﹐殊欠敬愼。但其意亦忠愛﹐諭旨明申﹐卽爲定案﹐《實錄》不必議攺﹐該部知道﹗」巴縣所票也﹐閣臣護姦如此。上有堯﹑舜﹐下有共﹑﹐可柰何﹖自是聖意屬注先臣﹐欲大用矣。

十月初十日﹐日講官姜曰廣誤讀《通鑑》引罪。上傳停《通鑑》﹐講《春秋》。閣議《春秋》非專經不可。時詞林止先文肅習《春秋》﹐舉朝相慶﹐謂聖意之有在也。十一日﹐閣中題先文肅習《春秋》。日講官舊例﹕日講官止六人﹐今始增七人﹐爲例矣。十二日﹐先文肅日講命下﹐十七日進講「元年」一傳﹐十八日進講「春王正月」一傳﹐十九日進講「盟蔑」一傳﹐二十日進講「克段」一傳。聖上禦講筵﹐向未有連講四日者。天顏甚和﹐禦月白龍袍﹐亦向所未睹也。二十四日進講「祭伯」傳﹐而宰亙系歸﹐「盟密」系關疑﹐俱不進講。隨奉聖諭「宰亙一章﹐正見當時朝政失宜﹐所以當講﹐今後以此類推。」讀之使人凜然﹐眞不世出之英主也。

二十六日﹐廷遣登萊總兵倪寵仿古授鉞之意﹐滿朝俱角素。

此條與七月二十六日召對記注﹐及賀兵部王盛參論烏程諸疏﹑山西巡撫吳﹝甡﹞陛辭疏﹐皆膾炙人口。因同遺書寄出不返﹐日久不能追憶﹐故舉其槪。

●卷四

癸酉﹐應天鄕試﹐論題﹕《聖心如日明水淸》。墨卷多用「靑山綠水」等句﹐皆性理中語也。上閱之大駭﹐又禦筆塗出文理紕繆者八卷﹐以禮部不行糾駁回奏﹐反行曲庇。尙書李康先閒住﹐主考庶子丁進降調﹐舉人李愫﹑王佩等停革有差。

烏程倡「論行取知」推考選館員。於是﹐徐開禧﹑胡守恆﹑張居﹑賴垓﹑林增志﹑王用子﹑梁兆陽﹑郭之祥﹑李仕淳﹑李景濂﹑魯元寵﹑薛所蘊等十二人﹐考授編修﹑簡討等官。十二月十九日﹐始命下。又考選徐耀﹑範淑﹑秦之麒﹑宋學顯﹑辜朝薦﹑葉向標﹑荊可棟﹑李汝璨﹑商用初等爲給事中﹐鄧釒弘﹑張肯堂﹑張纘魯﹑劉呈瑞﹑張孫振等爲禦史。其攺授者﹐張孫振擬兵部而上攺禦史﹐鄭爾說擬禦史而上攺刑部。爾說﹐曾疏參溫﹑王二輔者也。

崇徳知縣龔立本﹐考選授兵馬。張孫振爲歸安知縣﹐系烏程父母官﹐有奧授﹐因拉龔同營捷徑。先是﹐龔夢有人言「他日有張姓者﹐邀與同事﹐愼勿預﹗」至是﹐龔果辭﹐張遂由他途攺換禦史。

溫體仁﹐烏程籍﹐歸安人。王應熊﹐巴縣人。同惡相濟。吳宗達奉行兩人意旨﹐毫無短長﹐時目爲「篾片。」適禮部尙書黃士俊﹐丁未狀元﹔左右侍郎孔貞運﹑陳子壯﹐己未榜眼﹑探花。京師爲之語曰「禮部重開天榜﹐狀元﹑榜眼﹑探花﹐有些惶恐﹝黃孔﹞」﹔「內閣翻成妓館﹐烏歸﹑王巴﹑篾片﹐總是遭瘟﹝溫﹞。」一時傳以爲笑。𨿽云出輕薄少年手﹐然赫赫師尹﹐而令人鄙夷至此﹐其生平可見矣。

是年正月﹐降賊王剛﹑王之臣等至太原挾賞﹐巡撫戴君恩誘剛等斬之。王之臣﹐卽豹五也。而岢嵐大盜髙嘉計﹐號「險道神」者尢橫。會山﹑陜大旱﹐饑民投賊者其眾﹐南賊自鄖陽薄谷城﹐掠新野﹑光化﹑襄陽。一時六路賊俱集﹐官兵大不能支。賊遂圍均州﹐掠荊門景陵﹐陷房縣及保康。

陜西賊陷恂陽﹐西鄕士寇乘之﹐漢中震動﹐賊遂連陷紫陽﹑平利﹑白河﹐圍興安。兵備王在臺固守﹐適洪承疇赴援﹐乃退﹐破鳳縣。

二月﹐特設五省總督﹐以延綏巡撫陳奇瑜爲之。去歲廷議﹐流賊孔熾﹐擬特設總督﹐共推兵部侍郎汪慶伯。慶伯不欲往﹐烏程力庇之﹐遂止不設。至是始﹐用奇瑜受命﹐檄諸將會兵於陜州。賊在漢南者﹐爲土人所拒﹐乃趨夔州﹐入四川矣。

上發帑金五萬兩﹐命禦史梁炳賑濟山西。山﹑陜自去秋八月至是不雨﹐大饑﹐人相食。永寧州民蘇倚哥﹐至食其父母。

張應昌兵敗於均州﹐賊還屯勛陽之黃龍灘﹐分三股﹕一趨雒陽﹐一趨浙川﹐一趨盧氏。時調寧遠邊兵剿賊﹐加副將張外嘉爲總兵統之。行之中途﹐餉不時給﹐遼丁直哄至帳下﹐外嘉撫馭無術﹐遂遇害。遼丁結隊﹐潰入流賊營中。

四川賊復入陜﹐陷兩當﹑鳳縣﹐將由陽平關渡河趨鞏昌。洪承疇追至成縣﹐見賊勢方盛﹐乃檄副總兵賀人龍﹑劉成功等統兵赴藍田夾擊。賊南奔漢中﹐承疇令斷棧道﹐據守雞頭關﹐賊不得前﹐從間道犯城﹐固洋縣官兵禦卻之。南犯川中﹐而川兵復扼守諸險﹐賊首李自成﹑張南忠等﹐坐困於漢中之車箱峽。會連雨二旬餘﹐賊饑無所得食﹐賊馬乏芻﹐死者過半﹐弓矢俱脫﹐指日束手就擒矣。李自成等大窘﹐乃求撫。密遣人賄奇瑜﹐每撫一名﹐納銀五十兩﹐奇瑜利其賄許之。凡降賊三萬四千有奇﹐勒令還鄕﹐仍歸原籍﹐檄諸軍按甲無動。每百人以一安撫官押送﹐所過郡邑﹐爲具糗糧傳送之。旣度棧道﹐出諸險口﹐至艸涼樓地方。一夜﹐眾賊盡縛諸安撫官﹐或殺﹐或割耳﹐或杖責﹐或縛而擲之道旁﹐攻掠寶雞﹑麟遊等處﹐始縱橫不可制矣。

七月﹐陜西賊陷文縣﹐官兵逐之﹐東走网峪川﹐遂陷同官﹐旣而走鳳翔﹐趨汧陽﹑隴州。初﹐賊之甫叛也﹐猝至鳳翔西關口﹐稱﹕「奉督撫檄安插城內。」守臣知其詐﹐給以門不敢啟﹐須縋上城﹐先登三十六人﹐盡殺之。總督陳奇瑜因借爲辭﹐劾地方官紳撓僨撫局﹐以激上怒。於是知縣李嘉彥﹑紳衿孫鵬等﹐皆逮問下獄。

洪承疇知降賊復叛﹐統兵進剿﹐至岐山﹐賊眾大至﹐承疇兵僅三千﹐張疑設伏﹐賊遂趨耀州。時漢中兵三千四百有奇﹐總兵左光先等將之﹔臨鞏兵三千五百﹐總兵孫顯祖等將之﹔平涼兵二千﹐副總兵艾萬年將之。止可城守。總兵張全昌等﹐統兵六千﹐專視賊所向以爲援剿。是時﹐猖獗甚﹐烽火直徹於耀州﹑富平﹑三原﹑涇陽。叛兵楊國棟擁三千騎﹐披雙鎧﹐直抵西安城下乞撫。巡按範復粹不敢應﹐巡撫練國事在鄠縣聞之﹐馳還﹐登南城﹐檄國棟至﹐語﹐一日未決。度不受撫﹐必西走周至﹐密檄沿途官兵飭備﹐更設伏於周至之夾水溝。時禾茂泥淖﹐騎不任馳﹐伏發﹐殲其半﹐一賊斬國棟以獻﹐余入終南山。賊混世王等從鳳翔東趨﹐欲犯西安。洪承疇一夜馳入西安﹐檄諸路兵赴西安合擊之。賊至西安東境﹐官兵以力疲不能出﹐承疇恐賊東出潼關﹐先令張全昌﹑曹變蛟間道趨渭南遏其前﹐而自帥兵駐潼關紅鄕溝。賊至﹐遊擊李效祖﹑柏永鎭力戰﹐賊卻不得入關﹐因登玉山。承疇馳赴藍田﹐欲從山後間道剿之﹐賊懼﹐夜走商南。初﹐老回回等先據雒南山中﹐今又益以諸賊﹐共阻險自守。承疇帥諸將駐潼關大峪口﹐以防其出﹐仍飭備閿鄕﹑靈寶等處。閏八月﹐關西賊陷隴州﹐屯城中浹月﹐參將賀入龍剿之﹐賊圍之數重。十月﹐承疇遣左光先等援之﹐圍始解﹐而西走之賊﹐陷靈臺及崇信﹑白水﹐又至涇州。是時﹐北至慶陽﹐西至鞏昌﹐西北至邠州﹑永壽﹐西南至周至﹑郿縣﹐徧地皆賊眾﹐殆二十餘萬。陳奇瑜至是始悔其見遲﹐分兵堵禦﹐而力已不支矣。禦史傅永疏言「漢南降盜﹐陷城破邑﹐所在騷然﹐皆由陳奇瑜專主招撫﹐謂盜已革心﹐不許道途訊詰﹐故郡邑不敢問﹐開門揖盜﹐剿撫兩妨﹐皆奇瑜之流毒也。」十月﹐上以秦賊猖獗﹐逮陜西巡撫練國事﹐以李喬代之。十一月﹐陳奇瑜削職聽勘。時廷論俱罪奇瑜誤國﹐應逮問正法。而烏程一力護持﹐僅遣戍。李自成於七月陷澄城﹐圍郃陽。聞洪承疇至﹐解圍去﹐轉寇平涼﹑邠州。八月﹐陷咸寧﹐殺知縣趙濟昌。適承疇至﹐西走乾州。十月﹐左光先擊自成於髙陵﹑富平間﹐斬首四百餘級。自成佯求撫於監軍劉三顧﹑眞寧知縣王家永﹐遽出城招撫﹐失其印。三顧卽登陴拒守﹐自成乃奔邠州。張獻忠同自成隱澄城﹐轉掠平涼。閏八月﹐自成先鋒髙傑降於副將賀人龍。

七月﹐鄖陽撫治盧象升剿竹山﹑竹溪諸賊﹐連戰﹐斬七百餘級﹐復敗之於峽石﹐墮崖及投水者又千餘人。

十二月﹐進洪承疇兵部尙書﹐總督五省。先是﹐西寧兵變﹐兵備孔聞籍闔室自焚﹐承疇還師定亂﹐賊遂陷隴州﹑郃陽。西寧旣定﹐承疇整師而東﹐賊悉眾東奔﹐分道盡入河南﹐集汝﹑雒間﹐左良玉軍澠池﹐總兵陳永福令鄧■﹝王巳﹞軍南陽。

八年乙亥﹐正月﹐下吏部左侍郎張捷於獄。張捷自薦呂純如之後﹐倚烏程爲奧援﹐乞休疏凡三十二上﹐皆溫旨不允。疏內唁唁狂吠﹐無復顧忌。最後奉旨﹕「張捷佐計在邇﹐著卽出供職﹗」正擬於計典肆其凶鋒﹐而適有禦史劉宗祥之疏。先是﹐宗祥巡按四川﹐成都知縣賀儒修者﹐張捷姻也﹐捷特作柬托宗祥﹐欲得卓異一舉﹐華陽一調﹐末又有「忠言不入﹐朝事日非」等語。宗祥入川﹐儒修狼藉甚者﹐宗實不能諱﹐據實糾劾。有旨﹕「革職逮問。」捷大恨。時宗祥回道考核﹐捷一力把持﹐擬加重譴。宗祥具疏剖辧﹐以捷手書上聞。宗祥甫投疏還﹐過太常少卿祝世美告之故。世美力止以爲不可﹐急趨會極門取索原疏﹐則已封進禦前矣。次日﹐旨下﹕「張捷革職提問。」後都察院擬「宗祥降三級﹐調外任。」禦筆批﹕「劉宗祥著回道管事。」

二月﹐流賊犯鳳陽﹐焚毀皇陵。報至﹐傳輟經筵。是日十二﹐正當開講也。百官皆角素﹐九卿上慰安公疏。二十四日乙巳﹐上禦布袍﹐慰祭太廟。二十六日丁未﹐廷遣駙馬都尉王炳慰告皇陵﹐百官俱布服從事﹐下詔罪己﹐減膳撤樂。隨命逮鳳陽巡撫楊一鵬﹑巡按吳振纓下之獄。振纓者﹐烏程幕客也﹐在臺中七年﹐規避不差。及甲戌﹐臺中沸然﹐謂﹕「此番吳再規避﹐當上公疏以正臺規。」振纓不得已﹐乃就差次應得貴州﹐胡平運應得鳳陽。振纓挾以烏程之勢﹐請以貴州易鳳陽。蓋鳳﹑廬﹑淮﹑揚﹐素稱膻地﹐又與浙江鄰近。平運因壓於烏程從之。至是﹐以陵寢失事﹐同一鵬被逮﹐一鵬正法﹐振攖以烏程力庇﹐僅從遣戍。然烏程爲振纓祈哀大璫﹐屈膝者再﹐閣體皆掃地矣。

又楊一鵬者﹐筮仕成都府推官。遊峨眉山﹐有狂僧踞佛座﹐睨楊而笑曰「汝猶記下地時﹐行路遠﹐啼哭數日夜﹐吾撫汝頂而止耶﹖」楊追憶兒時事﹐大驚異﹐曲致禮焉。因畱同宿﹐耳語達旦﹐臨別﹐囑曰「二十年後﹐當會汝於淮上﹗」及是﹐楊開府淮安。一日薄暮﹐有野僧擊鼓﹐稱蛾眉山萬世尊寄書。發函﹐得絕句詩七首﹐急索寄書僧﹐已不知所往矣。未幾﹐流賊犯鳳陽﹐焚祖陵﹐楊坐失事論死﹐其詩始傳於世。其詩云「謫向人間僅一周﹐而今限滿恐難畱。淸虛有約毋相負﹐好覓當年範蠡舟。」其二云「業風吹破進賢冠﹐生死關頭著腳難。六百年來今一遇﹐莫將大事等閒看。」其三云「浪遊生死豈男兒﹖教外眞傳別有師。富貴神仙君兩得﹐尙牽韁鎖戀狂癡。」其四云「難將蟒玉拒無常﹐勛業終歸土一方。欲問後來神妙處﹐碧天齊擁紫金光。」其五云「頒來法旨不容違﹐仙律森嚴敢泄機﹗楚水吳山相共聚﹐與君同跨片霞飛。」末二首不傳。萬世尊﹐卽前狂僧也。密語受記﹐楊之子稍向人吐露﹐楊聞而訶之。臨刑﹐神气如常時﹐預知定數不可違也。事頗怪﹐並附記。

先臣上《皇陵震動疏》﹐略曰﹕

「頃者﹐流賊不靖﹐乃至侵犯皇陵﹐焚燒禋殿﹐則眞古今未有之奇變﹐君辱臣死之秋也。顧不亟滅賊﹐無以泄神人之憤﹐而不追溯亂源﹐亦無以施勘定之功。天縱神明如皇上﹐勵精求治如皇上﹐而紛紜恇擾﹐寇盜相尋﹐斯其說在易之蠱矣。蠱之敗壞﹐必易世而後見﹐故文皆以『幹蠱』爲辭﹐明前人養其疾﹐至後人始受之也。皇上禦極於乾剛解紐﹑國步幾危之日﹐一振振滌﹐日月重光﹐深得先甲之維新﹔而於後甲之丁寧﹐似稍略焉。蓋戊﹑己之際﹐廢籍諸臣﹐匯徵連茹﹐而謀國罔效﹐邊疆失事﹐以致聖衷懷疑﹐羣邪伺隙﹐沿至於今﹐謬種漸芽﹐蔓延滋長。孤陽時翳於陰曖﹐砥柱莫挽於狂瀾。魍魎或嘯舞於離明﹐狐鼠且縱橫於城社。逆气足以召逆﹐妖氛足以成妖。此致亂之源也。堂陛之地﹐欺猜愈深﹐朝野之間﹐刻削日甚。縉紳蹙靡騁之懷﹐士之嗟束濕之困。商旅咨嘆﹐百工失業。本猶全盛之海宇﹐忽見無聊之景色。此又致亂之源也。邊事旣壞﹐修舉無謀﹐兵不精而自增﹐餉隨兵而日益﹐餉益則賦重﹐賦重則刑繁。復乘之以天災﹐加之以饑饉﹐而守牧惕功令之嚴﹐畏參罰之峻﹐不得不舉鳩形鵠面無食無衣之赤子而笞之禁之﹐使愁苦之气﹐上薄於天。皇上𨿽有卹民惠下之徳意﹐而九重邃密﹐何由得聞﹖下民無知﹐直謂有司仇我虐我﹐今而後得反之也。此又致亂之源也。將無紀律﹐兵無行伍﹐淫污殺劫﹐慘不可言。尾賊而往﹐莫敢奮臂﹐所報之級﹐半是良民。民間遂有賊兵如梳﹐官兵如櫛之謠﹐民安得不爲盜﹖盜安得不日繁﹖此又致亂之源也。具此亂源﹐而當事諸臣﹐不能憂國奉公﹐反躬省己﹐加膝墮淵﹐總由恩怨﹐張羅布网﹐費盡機關。試觀數年以來﹐所爲整綱肅紀者何事﹖推賢用能者何人﹖安內攘外者何道﹖富國彊兵者何策﹖卽如流賊一事﹐飄忽已久。旣失一夫當關之事﹐縱虎出林﹔復誤各撫分鎭之謀﹐教猱升木。今日廟社怨恫﹐幽明胥痛。國事至此﹐諸臣之肉﹐豈足食乎﹖凡食君之祿﹑擔君之爵者﹐皆當伏鐵釒質之誅﹐膺放流之典。固非角素盈朝可以塞責﹐慰安一疏可以畢事者也。在皇上宜赫然一怒﹐以安天下。發哀痛之詔﹐明罪己之懷﹐按失事之誅﹐正誤國之罪﹐行撫綏之實﹐蠲民間之積逋﹐使豈第循良民得專意於牧明。徐議財源之濬﹐無徒竭澤之魚﹗盡斥患得得患失之鄙夫﹐廣集羣策羣力以定亂。蠱之象曰﹕『振民育徳。』蓋『振』﹐取蕩滌之義﹐『育』﹐爲有補救之方。若復養癰不決﹐弛瑟不張。兪咈無聞﹐而但云有旨��﹐方圮旣極﹐而尙言戴罪立功﹐忽忽悠悠﹐將安底止哉﹗」

奉旨﹕「本內追溯亂源﹐亟圖妙算﹐殊屬剴切。並理財用人等事﹐該部悉心籌畫﹐以備采擇。」

三月﹐升盧象升兵部左侍郎﹐總督五省軍務﹐賜尙方劍﹐統關遼兵﹐剿東南賊。洪承疇剿西北賊。升山東巡撫朱大典總督漕運﹐巡撫鳳陽﹐同象升協剿。逮河南巡撫元默﹐以陳必謙代之。

復召大學士何如寵﹐堅以疾請﹐允之。東閣直房前第一間爲首輔所居﹐若未正首輔之稱者﹐𨿽次敍第一﹐不敢居也。桐城再召﹐疏辭不允﹐勉彊就道。至臨淮﹐復以病堅辭﹐始蒙諭允。烏程竭力邀首輔之稱﹐不可得。端陽﹐閣臣例有賜饌﹐大璫傳諭﹐口稱首輔﹐烏程卽開首輔之室居之。

七月二十六日﹐皇上辟門﹐徧召羣臣﹐試以票擬。先臣以病不能出﹐倪庶子元璐無病而亦不出。三十日﹐旨下﹕吏部取姜逢元﹑陳子壯﹑先臣﹑張至發﹑蔡弈琛﹑張元佐﹑閔仲儼﹑馬之驥﹑張居九人履歷。次日﹐廷推林釒幹﹑孫愼行﹑劉宗周三人。閣票﹕「再推幾員來看﹗」越三日﹐禦筆批﹕「兵部馬上差人召來。」七月二十六日﹐奉旨﹕「文震孟﹑劉��﹑張至發﹐俱升禮部左侍郎﹐兼東閣大學士﹐卽行入閣﹐與首輔體仁等協同辦事。」閣中初票禮部尙書﹐禦筆批禮部左侍郎﹐眞特達之知也。二十八日上辭疏﹐二十九日旨下。八月初二日復上辭疏﹐午上而旨未刻卽下。次日﹐卽宣聖諭﹕「盡撤各鎭監視內官。」其有拱己以聽之意。先臣欲堅以病辭﹐香山力止以爲不可﹐遂於十三日面恩入閣辦事。

罷各鎭監視太監﹐諭曰﹕

「朕禦極之初撤還內鎭﹐舉天下事悉以委之大小臣工。比者多營私圖﹐罔卹民艱﹐廉謹者又迂疏無通論。己已之冬﹐京城被攻﹐宗社震驚﹐此士大夫負國家也。朕不得已﹐用成祖監理之例﹐分遣內臣監視﹐添設兩部總理﹐𨿽一時權宜﹐亦欲諸臣省咎引罪。今經制粗定﹐兵餉稍淸﹐諸臣應亦省攺。其將總理監視等官﹐盡行撤回﹐以信朕之初心﹗張彜憲俟漕竣﹐卽回監供職。惟關﹑寧密邇奴寇﹐髙起潛著削去總監字樣﹐督理如故。」

先臣供事日講﹐上甚屬意﹐宮中嘗言「文震孟到閣中到好﹐只是他還是板金絳。」時先臣官少詹﹐止四品也。烏程偵知之﹐年終﹐講官應敍勞題升﹐先臣應升正詹﹐烏程寢閣不題﹔傅祭酒冠﹐應升正詹。仍升少詹﹐阻遏後進﹐亦已甚矣。六月至八月﹐烏程大病不能起﹐上乃點用烏程。使烏程不病﹐此舉不可幾也。

時聖恩深重﹐捐軀莫能圖報。而爾時天下事實有不可爲者﹕政府之事權日輕﹐貂璫之盤蹈已久﹐能盡削之以歸中書乎﹖疆場之飭備無期﹐內地之流毒愈熾﹐誰爲宗嶽之先乎﹖眞小人張弧以伺我隙﹐僞君子甘言以售其姦﹐能一一燭照之俾勿墮其网乎﹖𨿽欲佐聖天子以轉移天下﹐將安從措手也﹖竊爲先臣計﹐不若堅以病辭﹐使聖天子知能辭宰輔者﹐惟先臣一人耳。宋神宗論溫公辭樞密曰「若他人﹐𨿽迫之使去﹐亦不肯矣。」惜乎﹗香山諸公﹐見不及此也。

上爲流寇事﹐於二十一日召閣臣及府部科道官平臺對面﹐諸臣各有敷陳﹐先臣奏﹕

「今調官兵剿賊﹐本以爲衛民也。乃官兵不能剿賊﹐反以殃民﹐以致民間有『賊兵如梳﹐官兵如櫛』之謠。今惟嚴申號令﹐凡兵丁擾害民者﹐必殺無赦﹔將官能鈐束兵丁﹐秋毫無犯﹐監軍禦史﹐立刻奏聞﹐破格優擢。」

上曰「卿說得是」。又召入門內﹐先臣奏﹕「民間團聚村堡﹐正『人自爲守﹐家自爲戰』之意。官兵不得以索糧爲名﹐到處騷擾﹐以致流賊亦冒妝官兵﹐混入村堡。欲堵禦之﹐則虞以殺傷官兵﹐致幹法网﹔欲拱手聽之﹐則子女玉帛﹐聽其捆載而去。民害何由得除﹖寇氛何由得靖﹖臣意請天語申飭﹕今後凡官丁所過﹐地方官預備糗糧﹐勿得以惡艸塞責﹐違者參處﹔兵丁亦不許入村堡﹐違者聽民間堵禦﹐將官不得故縱。」府中某有言此不可行者﹐先臣復相辧析。時跪奏良久﹐上曰「先生起來。」稱「先生」﹐亦異數也。

故事﹕新參入直後﹐以名帖同禮帖致意大璫﹐大璫亦以名帖﹑禮帖致意﹐此舊規也。先文肅由特簡入政府﹐此例遂廢。大璫曹化淳﹐系王安名下﹐素附正人﹐疑先文肅有意外之托。王安之侄中書某﹐轉致同人﹐且盛稱曹璫皈依先文肅之意。又云「若循例往來外廷﹐惟所欲爲﹐大璫無不奉命。」同人以告﹐先文肅堅持不可﹐曰「極大璫之力﹐使我不爲宰輔耳。不爲補輔﹐於我何損﹖而名帖旣入﹐此辱豈能洗耶﹖」同人乃止。曹璫久不見復﹐以爲大恥﹐遂與烏程比面。呼吸相應。先文肅頓失聖眷﹐蓋由於此。

烏程於內廷凡有執事人員﹐極小者﹐節中俱有禮相候﹔掌印及秉筆者﹐又不必言。先文肅乃孤行一意如此﹐欲久居揆席﹐得乎﹖

先文肅壬戌廷試﹐大璫王體仁以禦批第一﹐持名帖報喜。舊例﹕以晚生帖復之。先文肅語其人曰「我新進書生﹐不知回帖怎樣寫﹐今姑以原帖奉復。」蓋甫進﹐卽與內奄抗﹐姜桂之性﹐老而彌辣如此。

時杭州解到龍緞三萬匹﹐內奄索賄不遂﹐駕言不中用﹐令票旨駁還。先文肅與烏程言「龍緞𨿽云不堪禦用﹐然以充賜賫雜賞﹐似亦無妨。況三萬匹入京﹐不知費民財幾十萬﹖若行駁還﹐復造以進﹐民不堪命矣﹗明主可以情告﹐宜出一揭﹐爲杭民請命﹐乞行暫收。以後不以不堪者塞責。」烏程不可﹐票旨盡數駁還。後徵之數年﹐始克補解。

總兵曹文詔以剿賊陣亡﹐奉有卹典。其子曹變蛟任副總兵﹐有謝恩疏﹐閣票者再四﹐仍發出攺票。禦筆將奉卹典月日﹐及上疏月日﹐各加一點﹐閣臣咸不解其故。後數日﹐烏程入直﹐反復良久﹐曰「得之矣」。乃卹典之旨尙新﹐與謝恩疏日月不相應﹐蓋變蛟托人在京幹。當邀旨後﹐隨卽具疏﹐卽漢昭察霍光之明也。乃票旨詰問其故﹐次日﹐卽下。先文肅謂「烏程亦有小才」。謂此。

浙江提學僉事黎元寬以文體事褫革。元寬出揭﹐盡發烏程囑托諸私事﹐謂執法不阿烏程修怨所致。禦史姜思睿據揭具疏參論﹐給事中姜應甲助之。思睿疏有爲代艸者﹐事頗泄﹐烏程乃得預爲地。上果主先入之言。欲加降處﹐屢發攺票﹐先文肅與香山竭力調護得免。

九月﹐部推操江﹐正爲太僕寺卿張元佐﹐光祿寺卿王道直陪。上召對於暖閣﹐元佐抄拾陳言。率爾殊甚﹔道直兢兢﹐言不能出口。上點用道直。後四年己卯﹐浙江巡按題塗必泓﹐雲南巡按題王範﹐上亦召對。必泓條奏兩浙利獘甚急﹐上攺王範巡按浙江﹐必泓巡按雲南。蓋聖意用人不測如此。

十月﹐上以流賊未平﹐震驚陵寢﹐特頒聖諭﹐避正殿﹐撤樂減膳﹐以初三日始居武英殿﹐百官俱宿公署﹐閣臣俱宿於朝房﹐詔曰﹕

「朕以涼徳﹐纘承大統﹐不期倚任非人﹐邊虜三入﹐流寇七年﹐師徒暴露﹐黎庶顚連。國帑匱絀而徵調未己﹐閭閻凋敝而加派難停。中夜思維﹐不勝愧憤。今年正月﹐流氛震驚皇陵﹐祖恫民仇﹐罪實在朕。今調邊兵﹐畱新餉﹐立救元元﹐務在此舉﹗惟是行間文武吏士﹐勞苦饑寒﹐深切朕念。念其風餐露宿﹐朕不敢獨臥重幃﹔念其飲水食粗﹐朕不敢獨享甘旨﹔念其披堅冒險﹐朕不敢獨衣文繡。玆擇十月三日﹐避居武英殿﹐減膳撤樂。非典禮事﹐惟以靑衣從事。與我行間文武吏士﹐共甘苦之﹐以寇平之日爲止﹐文武官其各省過淬厲﹐用回天心﹐以救民命﹗」

七日﹐上禦筆起用黃道周。十日﹐上禦筆放王應熊。此兩日﹐烏程皆以待罪不入直。而十日﹐嘉善﹑香山﹐皆以暫假不入﹐惟先文肅與輜川司票擬。說者謂巴縣之放﹐先文肅實爲之﹐由是忌者益耽耽不能旦夕容矣。

給事中許譽卿削籍爲民﹐福建右布政申紹芳革職法司提問。譽卿由壬戌考選﹐歷任工科都給事中﹐計今十四年﹐資俸俱極深。以母老﹐欲得南京太常少卿﹐以便迎養。同人俱不可﹐徳州遂欲題升南缺。先文肅慍甚﹐語侵徳州過當﹐徳州懷恨。適臺省同時攻徳州及總憲﹐許公謂必須捨徳州而專攻總憲。蓋總憲與烏程朋比肆惡﹐尢不可緩。戶科姚思孝業具彈章﹐以徳州﹑總憲並列。以許公言﹐遂去徳州﹐徳州稍稍相忌矣。而禦史張纘曾不通商榷﹐特疏獨參徳州﹐張寓與許比鄰﹐徳州疑此疏出先文肅及許公意。又山東左布政勞永嘉輦金六萬兩﹐主兵科宋之普家﹐營升登萊巡撫﹐已入啟事矣。勞﹐故『三案』漏网﹐諸臺省擬合力以攻之。徳州三過戶科宋學顯﹐曲致殷勤﹐求諸君稍徐之﹐候旨下而攻之未晚。蓋旨旣下﹐則前金可分享也。又曰﹕勞公之座﹐卽申公之座也。申系寒家姻戚﹐時以右布政賫表入都﹐瓜期已及﹐蓋直以此相期﹐而臺省竟不能待﹐交章連牘。有旨﹕「登撫者另推﹗」而東省諸人﹐又無不懷恨矣。宋之普力慫徳州﹐謂先文肅決不相容﹐自時以銓席待南冢及大司農﹐豈能久畱汝耶﹖徳州已心動﹐適又值張纘曾之疏﹐以之普語爲信然。遂具疏參譽卿與紹芳﹐坐以「爭官講缺﹐」而參紹芳中有「憑藉奧援」等語﹐閣中相顧錯愕。嘉善謂「爭官須有實迹﹐當令回奏﹗」不應。烏程票旨﹐而悍然搶去﹐票旨云「大幹法紀﹐著降級調用。」夫旣云「大幹法紀」矣﹐而僅僅降調乎﹖次日﹐果攺票﹕「著削籍爲民。」先文肅力爭之﹐不能得﹐乃言「科道爲民﹐極榮之事﹐敬謝老先生玉成之。」又二日﹐旨下﹕「譽卿爲民﹐紹芳提問。」

十一月﹐大學士何吾騶與先臣同罷。許給事譽卿﹐復有去國一疏參烏程。烏程辧疏﹐卽參先文肅﹐卽指前「爲民極榮」之語。謂﹕「皇上所以鼓勵天下者﹐止有此爵祿位號﹐而文某乃云云﹐以股肱心膂之臣﹐爲此悖倫滅法之語。」曰「悖」曰「滅﹐」蓋深以激聖怒也。上覽之果怒﹐有旨﹕「吾騶﹑震孟﹐不宜徇私撓亂。」疏未及吾騶﹐而旨突及之﹐知烏程所以相中者﹐非一朝一夕之故矣。吾騶與先臣﹐俱具疏引罪。再疏﹐吾騶奉旨﹕「著致仕去。」先臣奉旨﹕「著冠帶閒住去。」

下庶吉士鄭曼阝於錦衣獄。曼阝爲壬戌庶吉士﹐建言蒙譴﹐林居亦十四年矣﹐與嘉善皆出華亭之門﹐稱先後同門。鄭之得館選也﹐宜興口誅筆伐﹐不少寬假﹐鄭心怒之。辛﹑壬之際﹐攻擊宜興﹑烏程者甚眾﹐鄭因昌言「宜興決不可畱﹐而烏程實可大用﹐言路不當並攻。」嘉善心善其說。旣入政府﹐卽力譽鄭於烏程﹐烏程唯唯。嘉善郵寄鄭書﹐謂﹕「當急來﹐吉致子情於烏程矣﹗鄭復寄訊先文肅﹐先文肅力阻其來﹐鄭反有慍心﹐以文肅之相爲﹐不如嘉善也。至是﹐赴京補官﹐嘉善復言於烏程﹐謂﹕「某已來﹐是人可備先先生藥籠中物﹐當以館職畀之﹗」烏程復唯唯。武進舊輔﹐鄭族母舅也﹐力毀鄭於烏程﹐烏程信之。適時烏程新逐香山與先文肅﹐長安哄然不平其事﹐鄭亦隨眾持憤激之論。烏程偵知之﹐謂鄭特假語以欺嘉善耳﹐遂具疏糾鄭。疏成﹐語嘉善曰「今爲鄭某事具疏﹐當與老先生同題。」嘉善欣然。乃取視﹐則糾其杖母事。嘉善面赤股栗﹐不能出一詞。烏程冷笑曰「固知老先生不願預也。」遂獨具名以進。上方欲以孝弟風勵天下﹐覽疏震怒﹐下曼阝於錦衣獄。杖母者﹐鄭爲孝廉時﹐父振先私寵一婢﹐爲嫡吳氏所虐。振先與子謀﹐假乩仙以怵之﹐吳氏懼甚﹐願受杖以贖罪。卽令此婢行杖﹐得次﹐曼阝不禁失笑。吳氏大怒﹐謂渠父子私構此局﹐徧訴三黨﹐由是喧傳有杖母之事。然其事已三十年﹐不可得而究竟也。

十二月﹐在籍禮部左侍郎林釒幹﹑順天府尹劉宗周﹐行取到京。有旨﹕「林釒幹著以原官兼東閣大學士﹐入閣辦事。劉宗周升補工部右侍郎。」

是年二月﹐流賊犯鳳陽。先是﹐總兵尢世威等﹐統兵扼守潼關諸隘口﹐露宿凡十旬﹐皆患疫癘不能軍。聞賊大至﹐遂潰。賊乃越盧氏﹐超永寧﹐轉陷滎陽﹐攻汜水﹐屠之。又破固始﹐復分爲三路﹕一趨鳳陽﹐一趨六合﹐一趨穎﹑毫。潁州知州尹夢鰲﹑判官趙士宏率士民固守﹐城破﹐俱闔家殉難。遂犯鳳陽﹐鳳陽無城郭﹐賊至﹐官軍無一人敢迎敵者﹐賊焚皇陵﹐樓殿俱燼﹐燔松柏三萬餘株﹐殺守陵內奄六十人﹐縱放髙墻罪宗百餘人。畱守朱國率家丁巷戰﹐斬賊二十七人﹐力竭以死。賊首掃地王﹑太平王入府治﹐知府顏容暄囚服匿獄中﹐賊縱囚﹐獲之﹐賊首張蓋鼓吹﹐杖容暄於堂下﹐殺之。推官萬文等六人﹑武弁四十六人﹐俱被殺。十民被殺者數萬﹐剖孕婦以視男女﹐注嬰兒於槊﹐觀其宛轉呼號以爲樂﹐焚公私邸捨三千餘間﹐光燭百里﹐恣掠三日。太監盧九徳﹑總兵楊禦藩統京營兵至﹐南京兵京至﹐賊乃拔營趨廬州﹐沿途殺掠無孑遺。陷巢縣﹐殺知縣嚴覺。攻舒城﹐知縣章可試塞三門。止開一門以誘賊﹐暗設坑以陷之﹐賊入死者千餘人。援兵亦漸相逼﹐賊遂掠霍山﹐抵廬江﹐廬江斂金求免﹐賊僞許之﹐乘不意﹐夜襲城﹐城陷﹐復陷無爲州。

賊首滿天星﹑張大受等攻桐城﹐乘輿繞城呼降。守將射中其腰﹐遂趨潛大諸縣﹐山民皆習獵﹐以毒注矢﹐人輒斃﹐所在結寨殺賊﹐賊遂走麻城。

三月﹐江北賊掠安慶﹐陷潛山﹐應天巡撫張國維率兵禦之。江南兵素不習訓練﹐猝與賊遇﹐陸營守備周礻右望風先逃﹐總練指揮包文達陣亡﹐全軍潰散﹐賊遂入湖廣﹐陷麻城及羅田。

蘄黃民擒獲賊首爬天王﹐身長八尺﹐日啖人心數十﹐雙目與發肉俱赤﹐自言「此天亡我﹐非我過也。」倡亂九年﹐陷州縣十餘﹐所向無敵。今乃爲村民所擒﹐豈非天哉﹖解至軍門伏誅。

總兵鄧■﹝王巳﹞﹐爲叛兵殺於樊城。■﹝王巳﹞素無紀律﹐所將川兵﹐淫掠尢甚。俄騎營叛﹐■﹝王巳﹞登樓以避之。見勢逼﹐趙火死。舉營北竄﹐惟步失未動。洪承疇令參將賈繼選﹑周繼元分統之。

五月﹐漢南賊陷寧羌﹐曹文詔進剿﹐夜至王峪﹐賊伏險以待﹐文詔擊之﹐敗。張全昌自咸陽出興平之東﹐賀人龍入子午谷斷其南奔﹐劉成功同遊擊王永祥駐金牙關遏其北走。賊夜渡河﹐趨郿縣。承疇亦渡河追之﹐至王渠鎭﹐賊力出恣掠﹐賀人龍擊敗之﹐追至大泥峪。賊捨騎登山﹐張全昌復擊之﹐賊盡入終南山。

六月﹐隴西賊搖天動等襲陷西和﹐曹文詔赴援﹐文詔至婆羅寨﹐大軍在後﹐而賊十餘萬驟至﹐力竭自刎。文詔敢戰能殺賊﹐爲賊所畏。報至﹐官軍爲之奪气。

陜西巡撫李喬革職議罪﹐甘學闊代之。

七月﹐賊髙迎祥﹑張獻忠等陷澄城。八月﹐陷咸陽。先是﹐賊翻川鷂降於承疇﹐賊首髙迎祥屯乾州。承疇令翻山鷂說之﹐不聽﹐南走武功﹐承疇追擊﹐敗之。迎祥率大隊自武功﹑周至﹐分道渡河。十月﹐張獻忠﹑老犭回犭回突出潼關﹐守將艾萬年等兵潰﹐遂犯南鄧﹐而一字王等部眾十餘萬﹐髙迎祥統十二萬﹐亦自潼關出犯閿鄕﹑靈寶。大隊東行﹐塵埃漲天﹐闊四十里﹐絡繹百里﹐老弱居中﹐精騎居外。總兵祖寬﹑左良玉﹐兩軍相對﹐遙望不敢邀擊﹐賊遂屯於陜州。十一月﹐祖寬破賊整齊王於九蒿﹐賊潰而爲二﹐東走偃﹑鞏﹐南走汝﹑郟。丙辰﹐羣賊大合於龍門白沙﹐連營六十餘里。祖寬分兵襲擊張獻忠於姑家廟﹐大敗之﹐斬首行余級﹐獻忠遂陷巢縣﹑含山﹐又陷和州﹐沿江下犯江浦。

十二月﹐賊髙迎祥﹑羅汝才破光州﹐官吏士民﹐屠戮無遺。參將羅於萃擊賊漢南﹐追賊至子午谷﹐又敗之﹐賊奔饒風關。

○補錄

○毛馬魏傅四公疏略

周延儒未枚卜之前﹐上獨召對﹐日西而入﹐星移始出﹐語祕莫傳﹐舉朝驚駭。禦史毛羽健疏言其事﹐略曰﹕

「國家設閣臣以備顧問﹐設九卿以課職掌﹐設臺省以司糾彈﹑封駁。大小相維﹐壅蔽不生。祖宗立法﹐良有深意。皇上每事法祖﹐今日欲訪軍國大務耶﹐一二執政﹐誰敢不竭股肱﹔欲探機密隱情耶﹐二三言路﹐誰敢不披肝膽。乃捨葑菲之遺﹐獨結魚水之契。皇上將無謂舉朝皆不足信﹐惟延儒一人可信乎﹖延儒果有嘉謀讜論﹐亦宜昭示中外﹐宣付史館﹐俾天下萬事曉然﹐知聖眷之專有所屬。而大小臣工﹐劃然於進退之不可苟如此。昔漢武帝非冠帶不見汲黯﹐宋臣蘇軾恥由他途進。今皇上於延儒召見﹐不以朝參﹐而於晏暇﹐非宣室之鬼神﹐何爲前席﹖豈通明之傳令﹐何爲夜半﹖不幾以南衙之出人﹐而同北門之學士乎﹖延儒賢者﹐必將形迹自遠﹐不肯冒昧以赴功名。如其不然﹐又安用取此人而用之﹖」

次年﹐袁崇煥伏法﹐兵部員外郎陸澄源疏參羽健爲崇煥黨同﹐法應同坐。有旨﹕「革職提問。」

時王永光起補髙捷﹑史﹛範土﹜爲禦史﹐禦史馬鳴世疏劾之﹐略曰﹕

「王永光以逆璫餘孽﹐作神姦領袖﹐違旨拂眾﹐薦用髙捷﹑史﹛範土﹜兩邪臣。夫捷爲霍維華遺黨﹐一脈相傳﹐皇上豈不知之﹖彼逆案諸臣已死之灰也﹐而護持逆案諸臣﹐是未剪之翼也。若嚴逆黨之身﹐而寬逆黨之類﹐竊恐鷹眼獨存﹐鴟音復振。其爲芝蘭嘉禾之害﹐非淺鮮也。」

宣府大監王坤以「冊籍委頓」劾巡按胡良機﹐有旨﹕「究明奏奪。」給事中魏呈潤疏爭之﹐略曰﹕

「代巡之任﹐簿書刑名﹐碎如蟻聚﹐使良機果有詿誤﹐則回道考核﹐應以直柱侯之聖鑑。今王坤在鎭﹐良機亦在鎭﹐而隨以『究明奏奪』﹐一付中貴之手﹐良機倘堅如矢之槪乎﹐知其不以危攺節﹐萬一百練剛腸﹐化爲繞指﹐奧竈窟宅﹐轉爲徑竇﹐不亦羞朝廷﹑壞士節﹐令後來銜憲而往者﹐靡所展其才猷乎﹖人見綱紀之司﹐諮訪之使﹐一旦獲戾﹐中貴莫能自必其命﹐彼半銅分符﹐誰復敢以國事爭抗者﹖異日皇上欲聞九邊之動靜﹑監視之善惡﹐奚從知之﹖」

給事中傅朝礻右疏略曰「皇上慮周邊境﹐用王坤監視宣大﹐未嘗令其司彈劾之權﹐操中朝之議也。乃一參再參及閣臣﹐縱令閣臣有過﹐朝廷耳目之司﹐夫豈乏人﹐乃令中官言之﹖書之史冊﹐何以示子孫而傳後世哉﹗臣於是不能不爲首輔咎焉﹕當遣內臣之始﹐何不近援祖制﹐遠援漢﹑唐﹑宋之覆轍以力諫﹖卽不然﹐相率以去就爭之可也。臣又不能不爲諸輔咎焉﹕當票擬王坤之疏﹐曷不直言揭奏﹐正義責坤﹐爲皇上遵祖制﹐爲朝廷持大權﹐而顧唯唯以聽之乎﹖臣不特爲閣臣惜﹐而深爲國體惜﹐爲天下治亂之大關惜也﹗」

九月丙子﹐特援武舉陳啟新爲吏科給事中﹐啟新上疏言「天子有三大病﹕曰科目取人﹑資格用人﹑推知行取科道。惟皇上停科目以詘虛文﹐舉孝廉以崇實行﹐罷推知行取以除積橫之習。而且蠲災傷錢糧﹐蘇累困之民﹐專拜大將﹐舉行登壇推轂之禮﹐使得節制有司﹐便宜行事﹐庶幾民怨平而寇氛靖」等因。啟新賫疏跪正陽門者三日﹐內奄輩傳聞大內。上閱其疏﹐異之﹐特命授職。閣臣不敢繳旨﹐六科未敢執爭﹐本科給事中顏繼祖疏請增設公座。嗚呼﹗閣臣科臣﹐眞可謂無人矣。

三月﹐下禮部右侍郎陳子壯於獄。時上篤厚天潢以祖訓﹐凡郡王子孫﹐有文武才能堪任用者﹐宗人府縣以名聞﹐朝廷考驗授官﹐其遷除如常例。命下部行之。子壯先詣政府﹐力言其不可行之故。烏程盛稱皇上神聖﹐臣子不宜異同。子壯曰「世宗最英明﹐然附廟之議﹐勛戚之獄﹐當時諸臣﹐猶執持不已。今皇上威嚴﹐有類世宗﹐公之恩遇孰與張﹑桂﹖但行將順而廢匡正﹐恐非善則歸君之義也。」烏程大慍。旣而子壯上疏﹐言「宗秩攺授﹐適開僥幸之門﹐隳藩規﹐混銓政」等云。方疏之入也﹐尙書黃士俊恐觸聖怒﹐辭不列名。疏入﹐上果大怒﹐適當禦茶﹐擲茶甌於地。烏程票旨﹐罪其「阻詔間親﹐法司提問。」

五月﹐大學士錢士升罷。嘉善之入政府也﹐實由烏程頗相結納。凡烏程有所舉動﹐每令嘉善先發而後繼之。如用冢宰謝■6A﹑總憲唐世濟﹐皆烏程意也﹐而嘉善成之。烏程之攻先文肅也﹐引嘉善爲助﹐嘉善效力甚至。及先文肅與香山同日去國﹐烏程遂以嘉善爲墜物矣。適有武生李﹐疏言「致治在足國﹐請搜括臣室充餉。」嘉善票嚴旨以進﹐有旨﹕「卿以密勿大臣﹐卽欲要譽﹐已足致之﹐母庸汲汲。」而嘉善始危。又嘉善弟士晉﹐巡撫雲南﹐狼藉大著﹔經歷吳鯤化疏訐士晉贓私不法諸事﹐烏程卽票嚴旨﹐仍戒晉江無得漏言。嘉善再疏﹐卽罷。

祭酒倪元璐疏參鄒華﹐略曰﹕

「昨見黃安縣生員鄒華﹐妄行薦舉﹐列及臣名﹐不勝駭異。陛下求言若渴﹐本欲宣隱豁幽﹐而宵小干進﹐薄孔孟爲糟糠﹐网簪纓爲桃李。吳鯤化﹐部民也﹐參及撫按﹔鄒華下士也﹐薦及朝紳。如是而望朝廷這上﹐昆首伸眉﹐豈可得乎﹖」

原任山東滋陽知縣成徳母辱溫體仁於朝。成徳持身廉介﹐筐篋絕響﹐又賦性峭直﹐不能左右上官。先文肅在朝廷﹐極稱道之。禦史禹好善巡按山東﹐具疏參劾﹐先文肅大爲稱屈。徳又有疏參烏程﹐奉旨下獄﹐好善遂參及先文肅﹐云「成徳系舊輔文某私人﹐此疏系文某屬艸以授徳者。」時申布政紹芳已逮到下部﹐羣小合謀﹐擬借事株連﹐代烏程修怨﹐勢岌岌矣。適先文肅以六月去世﹐羣謀始解﹐申﹑成俱行遣戍﹐成之母伺烏程入朝﹐欄輿醜詈﹐且集瓦礫擲之﹐烏程狼狽走免﹐隨具疏奏聞。有旨﹕「著五城驅逐」。而烏程令錦衣尉加校尉五十名護視。人謂成母此舉﹐不減施全之剌秦檜云。後闖逆入犯﹐破昌平﹐成母同其媳若女﹐俱自投井中。

逮山東巡按張孫振。孫振疏參提學袁繼咸﹐繼咸素有廉明之譽﹐巡撫吳業保薦之矣。有旨﹕「以撫按舉劾互異﹐嚴行詰問。」具疏﹐備陳繼咸居官廉明﹐當薦不當劾﹐並列孫振不職諸狀。時長安哄然﹐皆不平其事。都察院遂疏參孫振是非顚倒﹐大負代巡之職﹐宜行提問以儆官邪。有旨﹕「孫振逮問﹐與繼咸供職如故﹗」

嘉善旣去﹐晉江以病卒﹐復行枚卜。上點句容孔貞運﹑江夏賀逢聖﹑南海黃士俊﹐俱以尙書入閣﹐淄川因是亦得加尙書。丙辰﹐不考館選﹐而鼎甲三人皆大拜。庚戌﹐亦不考館選﹐鼎甲三人﹐俱不得正揆席。而武陵﹑金溪補春闕﹐亦一異也。

千戶楊光先疏論陳啟新﹑溫體仁﹐舁棺隨其後。上大怒﹐命廷杖八十﹐遣戍遼西極邊。

祭酒倪元璐罷。先文肅旣去﹐烏程恨倪公剌骨﹐必欲逐之而後快。言路部僚﹐莫有應者。乃以京營爲餌﹐掀動武弁﹐誠意伯劉孔昭應募﹐遂摘倪冒封事﹐並及許生重熙。蓋熙曾纂有《五陵注略》﹐以書生不當妄言國事也。倪請於家取前所給誥敕﹐驗無冒封事﹐罪無可坐。烏程票旨該部議處。至是﹐部覆上。有旨﹕「倪元璐冠帶閒住去﹐許重熙革去衣巾﹐書板追毀。」後京營缺﹐不可得﹐遂以南京操江賞之。孔昭﹐卽前參侯恂以媚烏程者。嗚呼﹗靑田有此孫﹐辱靑田矣。

七月﹐淸兵入犯﹐上命太監李國輔守紫荊關﹐許進忠守倒馬關﹐張元亨守龍門關﹐崔良用守固關﹐孫繼武﹑劉元斌率禁旅六千﹐防治河口。上又命太監魏國徵守天壽山﹐尋以國徵總督昌平等營﹐以鄧良輔守之﹐鄧希詔監視中西二協﹐杜勛監視東協﹐升張元佐﹑仇維禎兵部右侍郎﹐鎭守昌平﹑通州。時所遣內奄﹐皆卽日出城。上語閣臣曰「內臣卽日就道﹐而侍郎三日尙未出﹐何怪朕之用內臣耶﹖」上又命太監盧維寧總督通津臨徳軍務﹐兼理漕運河道。

上命兵部尙書張鳳翼總督各鎭勤王兵﹐關寧太監髙起潛爲總監﹐寧錦總兵祖大壽爲提督﹐南援霸州。

工部右侍郎劉宗周疏﹐略曰﹕

「人才之不競﹐非無才之患﹐而無君子之患。今天下卽乏才﹐亦何至盡出二三中官下﹐每當緩急之際﹐必授以大任﹐三協有遣﹐通﹑津﹑臨﹑徳有遣﹐又重其體統﹐等於總督﹐將置總督於何地﹖是以封疆嘗試也。且小人於中官每相結納﹐而君子獨岸然自異﹐故自古有用小人之君子﹐無黨比中官之君子。皇上誠欲進君子而退小人﹐而復用中官以參制之﹐此明示以左右袒也。」不報。禦史金光宸疏參侍郎仇維禎首敍內臣功爲借援﹐又請內臣督兵爲蔑法﹐並及本兵張鳳翼。上弗善也。至是﹐爲援剿事﹐召對廷臣子平臺﹐並召光宸﹐上詰之曰「仇維楨方至通州﹐爾卽借題沽名乎﹖」上時怒甚﹐直欲按紅牌處斬﹐適迅雷暴雨﹐直震禦前﹐乃止﹐僅行降調。

工部右侍郎劉宗周疏﹐略曰﹕

「皇上以不世出之資﹐際中興之運。卽位之初﹐銳意太平﹐甚盛心也。而施爲次第之間﹐未得其要。屬意邊疆﹐賊臣以五年復遼之說進﹐遂至戎馬生郊﹐震及宗社﹐而皇上遂有積輕士大夫之心矣。由此而耳目參於近侍﹐心腹寄於幹城。廠衛司訊防﹐而告密之風熾﹔詔獄及卿士﹐而堂簾之情隔。人人救過不給﹐而欺罔之習轉甚﹔事事仰承獨斷﹐而諂諛之風日長。甚者參劾之法﹐惟重徵輸﹐官愈貪﹐民愈困﹐而賦愈逋。總理之外﹐復設監紀﹐權愈分﹐法愈廢﹐而盜愈多。夫君臣相遇﹐最難也。得一文某以單詞報罷矣﹐得一陳子壯又以過戇下獄矣。於是井市雜流﹐乃得澡其訛說﹐乘間抵隙﹐以希進用﹐國事尙可問哉﹖夫皇上不過始於一念之矯枉﹐而積漸之勢﹐釀爲厲階﹐遂幾於莫可匡救。則今日轉亂爲治之機﹐斷可識已。皇上所恃以治天下者﹐法也。所以立法者﹐道也。如以道﹐則必體上天生物之心﹐而不徒倚用風雷﹔念祖宗學古之益﹐而不致輕言更攺。以寬大養人材﹐以拊結人心。而且還內侍以掃除之役﹐正懦帥以失律之誅﹐愼宗潢以攺秩之授。特頒尺一之詔﹐遣內廷臣賫內帑﹐巡行郡邑爲招撫使﹐赦其罪戾而流亡者﹐專責撫鎭﹐陳師險阻﹐堅壁淸野﹐聽其窮而自歸。誅渠之外﹐不殺一人。此聖人治天下之明效也。武生陳啟新一言投契﹐立置淸華﹐此誠盛事。臣愚謂宜先令以冠帶辦事黃門如試禦史例﹐俟數月後﹐果有忠言奇計﹐實授未晚。不然﹐如名器可惜何﹖皇上天縱神明﹐而諸臣不能以道事君﹐徒取一切可喜之術﹐臣竊痛之﹗」不報。

九月﹐北兵從建昌冷口出﹐守將崔秉徳請統兵先遏其歸路﹐總將髙起潛不敢前進﹐揚言「當半路擊之。」及報至﹐北兵已盡出口﹐猶觀望兩日﹐始進至石門。

時當八月鄕試之期﹐以城守暫輟。及北兵旣退﹐攺期十月﹐亦文運之厄也。

北兵陷昌平﹐將天壽山陵寢禋殿盡行拆毀。北兵退後﹐督撫奏稱﹕「忽有怪風從東北起﹐將陵寢禋殿盡行吹壞。」有旨﹕「卽著估價修理。」上下相蒙﹐不復究竟﹐而閣臣樞臣﹐反敍功加恩。三新參俱加太子太保﹐薊督丁魁楚戴罪管事﹐薊撫吳阿衡供職如故。

●卷五

劉宗周以乞休允放矣。聞邊警﹐卽杜門私邸﹐俟解嚴後始出都﹐陛辭疏略曰﹕

「自己巳以來﹐無日不綢繆未雨﹐而禍亂一至於此﹗往者﹐袁崇煥誤國﹐其他不過爲法受過耳。小人競起而修門戶之怨﹐舉朝士之異己者﹐皆坐以煥黨﹐次第置之重典﹐或削籍去。自此小人進而君子退。中官用事﹐而外臣寢疏。朝政日隳﹐邊政日壞。今日之禍﹐實己巳釀成之也。且樞臣張鳳翼溺職負任﹐而與之專徵﹐何以服王洽之死﹖督臣丁魁楚失事嚴疆﹐而與之戴罪﹐何以服耿如杞之死﹖諸鎭撫勤王之兵﹐爭先入衛者幾人﹖而槪從寬典﹐何以服劉策之死﹖今二州八縣﹐生民塗炭也極矣﹐廷臣之累累若若者﹐皆相幸無事﹐又何以服韓廣﹑李邦華﹑張鳳翔之或戍或去﹖豈昔者之爲異己驅除﹐今不難以同志互相容隱乎﹖臣於是而知小人之禍邦國無已時也。皇上惡私交﹐而臣下多以告訐進﹔皇上錄淸節﹐而臣下多以曲謹容﹔皇上崇勵精﹐而臣下奔走承順以爲恭﹔皇上尙綜核﹐而臣下瑣屑苛求以爲察。規其用心﹐無往不出於身家利祿。皇上不察而用之﹐將聚天下之小人﹐立於朝而有所弗覺矣。至近日刑政最舛者﹕成徳﹐傲吏也﹐而以贓戍﹐何以肅懲貪之令﹖申紹芳﹐十年監司也﹐而以營求戍﹐何以昭抑競之典﹖鄭曼阝﹐𨿽久幹鄕議﹐而杖母之獄﹐乃以無告坐﹐何以示惇倫之化﹖凡此數事﹐皆爲故輔文震孟引繩批根﹐卽向者驅除異己之故智。羣臣不敢言﹐皇上亦無從而知之也。嗚呼﹗八年之間﹐誰秉國鈞﹖臣於是不能爲首輔溫體仁解矣。《語》曰﹕『誰生厲階﹐至今爲梗。』惟皇上念亂圖存﹐進君子而退小人﹐急罷三協津通之使﹐責成中外諸臣﹐各修職業﹐毋再以邦家爲幸僥。體仁桑楡之收﹐庶幾在此。」不報。

下左都禦史唐世濟於獄﹐吏部尙書謝■6A罷。北兵旣退﹐羣小復欲借邊才以翻逆案﹐烏程主之﹐徳州佐之。唐世濟當先特疏薦霍維華。隨一疏揚言於眾曰「若臺省中有以逆案事見罪者﹐卽先以此殪之﹗」臺省果相顧不敢糾。乃疏進而上畱不發﹐給事中荊可棟先上一疏﹐微微點綴以探之﹐烏程混票「該部知道。」已而﹐臺省相繼而進﹐烏程知不可掩﹐乃票旨﹕「逆案頒行已久﹐何得妄希薦舉﹖」於是給事中宋學顯遂疏言「霍維華昔曾極口袁崇煥之功﹐願以己蔭讓之。夫崇煥負君誤國﹐遺禍甚酷﹐豈堪維華再誤﹖」兵科徐耀繼之﹐謂﹕「維華推戴崇煥﹐不啻口出﹐卽使不在逆案﹐亦當服連坐之條。況現奉皇上『逆案奉旨方新﹐居然薦用﹐成何政體』之旨﹐曾幾何時﹐而世濟以統憲大臣﹐藐旨蔑法﹐公行抗違﹐安望其正己率屬乎﹖」末及徳州﹐謂﹕「進退人才﹐冢臣職也。而徇人主使﹐溫無主持將統均之謂何﹖」疏入﹐上大怒﹐遂下世濟於獄。謝■6A引罪﹐卽準回籍。烏程袖手不效一臂矣。

是年正月﹐賊髙迎祥﹑李萬慶﹑張獻忠等連營數十萬攻滁州﹐南京太僕寺卿李覺斯﹑知州劉大鞏督率士民固守﹐賊百道環攻﹐城上連發巨炮擊賊﹐死者甚眾。而盧象升援兵適至﹐副總兵祖寬以關遼健卒爲前鋒﹐象升以火攻三管爲後勁﹐躬率麾下五百騎﹐居中督戰。昧爽﹐至城下﹐賊方空營出掠﹐官兵至﹐不覺也。祖寬大呼直入﹐賊羣起接戰﹐戰於城東五里橋﹐賊大敗﹐象升麾諸軍追之﹐北逐三十里﹐斬三千二百級。漕撫朱大典令參將楊世恩復截之於定遠﹐斬三百餘級。總兵劉良佐扼之於廣武﹐賊遂西突池河。次日﹐賊自池河別道出東岡﹐守備劉光耀孤軍格鬥﹐力竭赴水死﹐一軍皆沒﹐賊襲其甲裳旗幟﹐渡河奪路而走﹐江浦總兵杜引域追之不及。五里橋之戰﹐祖寬殺賊近萬人﹐盧疑爲平民﹐有無辜之嘆。祖寬大怒﹐拉盧欲同往驗﹐委是流賊與否。盧乃以巽語謝之﹐祖惟冷笑﹐終不釋然也。一說﹕盧督兵剿賊﹐特招死士爲衝鋒陷陣之選﹐賊令姦細混入其中﹐對壘時﹐姦細內應縛盧﹐將獻賊矣﹐中軍李某救之得免。西走之賊﹐復陷鳳陽。朱大典同總兵楊禦蕃列營陵墻下﹐賊不敢攻﹐遂掠淮﹑遠﹐陷之﹐朱大典攝兵至﹐賊焚廬舍北渡﹐陷靈璧﹐進逼泗州﹐祖寬再破之﹐東破宿州﹐突入沛縣﹐焚戳婦豎﹐靡有孑遺﹐丁壯盡掠入營中。

賊迎祥﹐合掃地王﹑紫金梁等二十四營攻徐州﹐不克﹐遂西陷虞城﹐入河南。而曹操﹑一字王五營﹐由歸徳趨開封。總兵祖大樂潛師歸徳截其前﹐分兵設伏﹐而以輕兵誘之﹐遇賊於雪園。卽接戰﹐官軍佯敗﹐爭先馳逐﹐大樂鳴鼓﹐麾東西兩翼﹐突出攻賊﹐賊掠大亂﹐官軍三面奮擊﹐斬首四千二百餘級。

二月﹐江北賊陷潛山﹐又陷太湖。

湖廣賊九條龍﹑張胖子等攻竹山﹐知縣黃應鵬棄城走﹐縣有徵糧六百石﹐賊遂奄有之。食盡﹐焚縣治而去﹐東掠南漳﹐陷谷城﹐西陷竹溪﹑房山﹐知保康空城不入。盧象升統諸將追賊至谷城﹐賊走鄖陽。官兵三路並進﹐適大霧﹐賊不知兵至﹐倉卒接戰﹐官兵逐之﹐大敗﹐殺賊首黑煞神﹑飛山虎﹐追奔數十里。祖寬﹑李重鎭先馳赴荊州﹐防其奔軼﹐秦翼明﹑楊世臣等搜山﹐祖大樂由光﹑鄧夾擊之﹐賊大潰﹐盡遁入萬山中。

李自成出河南﹐欲攻固始﹐左良玉遇於閿鄕﹐相持六日﹐總兵陳永福援之﹐敗之﹐自成走登封。土賊廖三﹑袁世儒﹑李玉石等以牛酒相迎﹐張樂大燕﹐連夥入營。自成卽令廖三等駐河南當官軍﹐而自率部賊走鄖陽﹐循南山險厄﹐遵商雒而行﹐復出延西﹐官軍敗績於羅家山。自成自邠州走延安﹐而髙迎祥﹑蠍子塊亦自興安趨漢中。陜西巡撫甘學闊以縱賊削籍聽勘﹐以孫傳庭代之。

四月﹐賊過天星復叛於延安﹐而老犭回犭回﹑混十萬等自汝﹑鄖入商雒大嶺。李自成欲往綏徳渡河入山西﹐定邊副總兵張天機力戰卻之。賊沿河犯朝邑﹐將圍綏徳﹐延安總兵兪衝霄引兵逐賊﹐恃捷輕進﹐陷賊伏中﹐衝霄被執﹐延綏精銳俱盡﹐賊遂陷綏徳﹑米脂﹑延長。七月﹐髙迎祥﹑蠍子塊攻漢中不克﹐遂趨西安﹐秦撫孫傳庭設伏於周至邀擊﹐大破之﹐擒賊首髙迎祥及劉哲等﹐獻俘闕下﹐磔於市。蠍子塊卽劉哲﹐髙迎祥卽闖王也。是時﹐羣賊奪气﹐潛迹鄖陽山中﹐盧像方合大兵逐之。九月﹐以勤王率關遼之兵北去﹐老犭回犭回乃以全軍合曹操﹑闖塌天諸賊﹐合二十餘萬﹐沿江長驅而下﹐蘄黃﹑安慶﹑江浦﹑六合﹐所在告警﹐烽火及於儀﹑揚矣。鄖陽府治宋祖舜﹐追賊敗績﹐失其符印﹐削籍聽勘﹐以苗胙土代之。未幾﹐胙土復罷去﹐以陳良訓代之。

十年丁丑正月﹐外計﹐浙江左布政姚承濟貪污眾著﹐兼以錢糧積欠﹐已列爲民中。浙省諸紳溫體仁﹑姜逢元﹑王業浩等五十餘人﹐公疏保畱﹐謂﹕「承濟居身廉愼﹐剔獘淸明﹐爲從來方伯之冠。」有旨﹕下部議覆。覆上﹐準降級管事。後庚辰外計﹐姚貪聲大著﹐計察爲民。使皇上追論前次保薦之罪﹐不知體仁等何以置對﹖

二月﹐會試天下士﹐命大學士張至發﹑孔貞運爲考試官﹐取中吳貞啟等三百名。

下戶部尙書侯恂於獄。勞永嘉之推登撫也﹐實輦金入兵科宋之普家﹐代爲營幹。徳州復三過宋學顯﹐諄諄戒以言路交章﹐而登撫另推。之普輩懷恨﹐未嘗須臾忘也。至是﹐之普以馬豆事參恂及學顯。學顯以科臣巡視﹐而恂則烏程所久側目者。烏程票旨﹕以恂「徇私養姦﹐革職提問。學顯以從未經手﹐免議。」之普與學顯﹐同年同官﹐修私怨﹐悅當軸﹐不難用出彈章﹐人心叵測﹐亦已甚矣。左僉都宋鳴梧以之普參恂與學顯也﹐終身以爲大垢﹐遂謝歸裏。

三月﹐廷試策士﹐賜劉同升﹑陳之遴﹑趙士春等進士及第出身有差。

例轉給事中宋學顯爲湖廣副使﹐禦史張盛美爲河南右參議。撫寧侯朱國弼流言「溫體仁受霍維華厚賄﹐謀爲出山﹐假令唐世濟發其端。」又以言路之糾參爲宋學顯主使﹐密諭吏部﹐擠令外轉。有旨﹕責其「誣捏首輔﹐革職候俸。」

四月﹐攺河南巡按張任學爲河南總兵。任學覬得巡撫﹐且欲薦原任丹徒知縣張文光﹐因極詆諸總兵不足恃﹐而盛稱文吏中有奇材﹐可以禦寇。上竟以總兵授之﹐意大沮悔。

太倉民陸文聲疏言「風俗之獘﹐皆起於士子。」因參太倉庶吉士張溥﹑前任臨川知縣張采倡立復社以亂天下。有旨﹕「著提學禦史倪元珙核奏。」旣而﹐元珙回奏﹐極斥文聲之妄﹐而申詳者﹐蘇松道馮元也。有旨﹕「元珙﹑元﹐著該部從重議處。」後部覆上﹐俱降三級調用。去歲﹐張漢儒疏參虞山﹐以致逮問﹐故一時讒小得意﹐告訐四起。先是﹐蘇州推官周之夔以爭軍儲事﹐與溥﹑采相忤﹐蓋溥欲利盡歸於太倉﹐而之夔欲公普之合郡﹐事本甚公甚正。後之夔密揭溥等於漕撫﹐並傷知州劉士斗﹐於是眾議沸然﹐皆歸罪於之夔﹐之夔與士鬥俱不安其位以去。至是﹐之夔亦訐奏溥等樹黨挾持﹐則曲甚矣。

上命太監楊顯名總理兩淮鹽課﹐顯名抵任﹐查參前任巡鹽張養﹑髙欽舜各侵匿稅額幾十萬。有旨﹕「逮問。」時養已卒﹐命籍其家。永平兵備劉景耀﹑關內兵備楊於國﹐各降三級管事。時總監太監髙起潛行部﹐景耀﹑於國恥行屬禮﹐俱上疏求罷。烏程票旨﹕「總監著照總督體統行事﹐申飭已久﹐景耀﹑於國徇私贍顧﹐殊屬藐玩﹐姑著降三級管事。」以後監司皆俯首屈膝﹐莫敢爭矣。

七月﹐工部員外方璽疏﹕

「皇上親擒魏忠賢而手刃之﹐豈溺情奄豎者。止以外廷諸臣﹐無一可用﹐而借才及之。況人臣感恩圖報﹐何論內外﹖每見廷臣處地懸絕﹐不若宮廷執禦﹐效忠倍易。凡此內臣徼玆曠典﹐孰不願棄捐頂踵以酬皇上者﹐不必鰓鰓過慮也﹗

給事中何楷參璽通內﹐呈身請重治示戒。有旨﹕「方璽降三級﹐調外任用。」

大學士溫體仁罷。烏程銜恨虞山﹐必殺之而後快。常熟陳履謙﹐臣姦也﹐特爲獻謀﹐唆張漢儒參虞山﹐並及瞿式耜﹐並逮問下錦衣衛獄。虞山爲老髙陽門下士﹐托髙陽公子求援於大璫曹化淳。化淳系王安名下﹐以虞山所撰王安碑文爲證﹐曹璫覽之泣下﹐乃盡力爲營救。虞山又令密友馮舒求援於馮銓﹐連伺三日不得見。第四日二鼓﹐始命入堂中﹐馮方欲有所言﹐銓曰「錢謙益的事﹐我都曉得了﹐如今已不妨﹐你可回去﹐教他安心。」卽揮之去。馮次日入都﹐局面一變矣﹐虞山縣辯疏﹐將前後被陷事情﹐宛曲點破。上閱之首肯﹐淄川票語頗惡﹐上盡行抹去﹐止批﹕「不得瀆陳﹗」烏程謀始阻。陳履謙復獻「詭贓出首」之計﹐先具一匿名揭﹐有虞山款曹擊溫等語﹐隨令王藩出首云「虞山賫四萬金﹐托周應璧求款於曹璫。」曹璫觳觫無地﹐自請窮究其事。先是﹐衛帥董琨定招﹐以匿揭爲根據﹐以王藩爲確證﹐周應璧堅執不讓﹐董琨逼勒成招﹐事頗昭著。而曹璫奉旨嚴究﹐大家搜訪﹐備悉陳履謙父子姦狀﹐遂擒履謙父子到廠。次日﹐曹璫五更親至外東廠審鞫﹐先後嚴訊﹐弔一弔﹐夾四夾﹐打二百﹐扛拶一日﹐招出張漢儒艸疏﹐王藩出首﹐並伊父子捏造「款曹和溫擒陳」六字﹐及攺「和溫」爲「擊溫」等情﹐歷歷有據。凡領廠者﹐非重大事情﹐不親審﹐不親至外東廠。前年﹐廠役緝獲逆犯董天王﹐賞銀三十兩﹐今緝獲陳履謙﹐亦賞銀三十兩﹐則其鄭重履謙可知已。前此首狀中﹐引式耜弟瞿式谷初爲陳履謙所愚﹐至是洞悉其姦﹐先後質對﹐語皆中款。曹璫溫語諭之﹐令其盡言﹐無所駁問。於是逆案之謀翻﹐總憲之薦霍﹐與漢儒之疏﹐匿名之揭﹐王藩之首﹐俱出烏程一手握定﹐事狀昭灼。獄上﹐虞山及式耜俱從寬送刑部擬罪﹐漢儒﹑履謙俱立枷一个月﹐而烏程允告之旨亦下。烏程每興大獄﹐必稱病以聚謀﹐謀定而後出。是時﹐修理湖州會館﹐擇日移居﹐上疏﹐邀宣諭之旨卽出矣﹐淄川已票擬「宣諭﹐」禦書大書三字云「放他去。」閣票有「人夫祿米。等項﹐禦筆抹去。疏下﹐出其不意﹐方食失筋。長安中歡聲雷動﹐𨿽婦人孺子皆舉手相慶雲。

烏程旣去﹐復當枚卜﹐上點用綿竹劉宇亮﹑進賢傅冠﹑韓城薛國觀。旨云「著與輔臣張至發協同辦事。」不稱首輔。淄川有與善者﹐勸宜且稱病。淄川沈吟久之﹐曰「無柰賤體頗康。」昔宋蔡攸引其父京手作診脈狀﹐曰「大人脈勢舒緩﹐體中得無少倦乎﹖」京曰「無有。」攸去﹐京語客曰「此兒殆欲以疾罷我也。」淄川才智﹐萬不堪京﹐作奴而不肯稱病﹐則古今合轍矣。

山東民家墾地得數顆古鳳印﹐有「明鳳」年號﹐蓋小明王時年號也。巡撫顏繼祖具疏以進﹐極盡諂諛﹐若與玉璽鳳麟﹐同一呈瑞。識者預占爲不祥﹐謂分爭從此起矣。

唐王之父爲世子時﹐以世弟離間故﹐失愛於老唐王﹐鬱鬱以死。老王薨﹐唐王嗣位﹐卽上疏列其冤。上遣大璫二人往唐府和解之。唐王所以媚二璫者﹐不遺餘力。二璫甫出境﹐卽懸父世子像﹐召兩郡王至﹐數其罪﹐立箠殺之。事聞﹐於法應賜自盡﹐以大璫左右之﹐發入髙墻。宏光卽位﹐乃得赦出。乙酉﹐淸兵南下﹐唐王走福建﹐撫鎭張肯堂﹑鄭芝龍等擁立稱帝﹐攺元隆武。說者謂旣入髙墻﹐似難復君臨天下矣。

時當考選﹐行取各官俱鱗集都下。舊例止推敲臺省﹐甲戌復增入詞林﹐𨿽以官評爲據﹐而營私者正自不少。時江南推轂建陽知縣沈鼎科﹐而歸縣知縣陸自嶽必欲攘之﹐互相訐揭﹐陳啟新疏論及之。奉旨﹕「著指名回話。」又旨下﹕「吏科取訪冊進覽。」於是姜逢元﹑王業浩﹑孫晉等﹐皆以圈多﹐蒙旨詰責﹐有「何廣知若此」之語﹐各降調有差。啟新回奏﹐指涇縣知縣尹民興﹑江都知縣顏允紹﹐及同鄕預定詞林之陸自嶽﹐部覆﹐三人俱降處。自嶽卽訐奏沈鼎科﹐鼎科亦不得考選。吏部尙書田惟嘉乃請先推部屬﹐所共推二十三人﹐皆孤立寡援者﹐輿論嘩然。諸受推者﹐亦各懷不平﹐惟成勇恬然無怨色。不數日﹐竟辭朝赴南京吏部之任。識者共服其雅量云。

逮福建興泉兵備曾櫻。廠役緝事﹐緝得曾櫻營升事狀﹐有旨逮問。櫻力辯無此事﹐人役書禮皆僞也。旣而漳泉副總兵鄭芝龍疏﹕「曾櫻廉明忠恕﹐龍感佩其徳﹐特代爲之營升﹐而來役疏虞﹐致蒙聖譴﹐其實與櫻無干﹐願以官贖罪。」有旨﹕「姑不究﹐曾櫻仍還原職。」

是年正月﹐總兵秦翼明逐賊於麻城﹑黃岡間﹐敗之。老犭回犭回﹑整齊王﹑張獻忠等九營﹐分而爲三﹕一走羅田﹐一走團風鎭﹐一走蘄水。闖塌天等又分三路擾江北﹕一自桐城犯廬江﹑舒城﹐一自固水犯霍山﹑六合﹐一自潁州犯滁州﹐營火夜燭數十里。

李自成敗官軍於寶雞﹐縱掠涇陽﹑三原等處﹐西安大震。

二月﹐左良玉大破賊於舒城﹑六安﹐三戰三捷。秦翼明敗闖塌天於細石嶺﹐擒賊首一條蔥﹑飛山虎。賊至英山﹐立營山巓﹐伐竹爲筏﹐爲渡江計。朱大典檄左良玉入山搜捕﹐良玉不應﹐屯舒城月餘﹐大典三檄之﹐始自舒城進發﹐賊已飽掠出境矣。山西總兵王忠統兵剿賊﹐稱疾數月不進﹐一軍噪而歸西﹐總事中淩義渠劾之。有旨﹕「王忠逮問﹐左良玉革職﹐殺賊自贖﹗」

閏四月﹐以熊文燦總督五省﹐以常道之巡撫河南﹐以孫傳庭兼河南總督。時宣大總督楊嗣昌守制家居﹐上特起爲兵部尙書。嗣昌具疏辭﹐不允﹐令以墨糸襄從事。嗣昌舉文燦爲總督﹐而大發兵剿賊。戶部苦於無餉﹐嗣昌建議﹕每條銀一兩﹐加銀三分﹐名「因糧納餉。」共加賦二百萬兩﹐以濟軍需。下詔﹕有「暫累吾民一年﹐除此心腹大患」等語。

十月﹐陜西賊過天星同李自成陷寧羌﹐混天王﹑革裏眼等會之﹐分三道入四川﹕自成自七盤關度朝天閣﹐戊戌至廣元﹐壬寅陷昭化﹐癸卯過劍閣﹐甲辰陷劍州﹐乙巳陷梓潼﹑黎﹑雅。參將羅尙文﹐大敗混﹑革二賊於廣元﹐斬首千餘級﹐賊自梓潼復分爲三﹕一走潼州﹐一趨綿州﹐一入江油﹐遂陷靑州﹑彰明﹑鹽亭等縣﹐進圍綿州。巡撫王維章次保寧﹐畏賊不敢出。丙辰﹐賊焚郫縣﹐漸逼成都。事聞﹐維章革職聽勘﹐以傅宗龍巡撫四川。

王維章所至以貪墨著﹐備兵西寧﹐以克削致激兵變﹐巴縣力護之﹐舉爲川撫﹐至公然形之揭奏﹐曰「維章﹐臣畏友也﹐臣益友也」等語。及任四川﹐狼藉無比﹐至受番夷黃金四萬兩﹐擅將邛州界內地劃以與之﹐合州士民﹐咸憤不平﹐迄無敢以入告者。次年﹐楊編修廷麟召對﹐乃指及之﹐眞開人不敢開之口矣。

十一年戊寅二月﹐下刑部尙書鄭三俊於獄。先是﹐馮英下獄﹐攺用三俊﹐適當侯恂屯豆一案﹐先有讒言﹐謂﹕「三俊與恂皆東林契友﹐必將屈法徇私。」上入其言。至是﹐獄上﹐果多爲恂卸罪﹐上大怒﹐並三俊亦下獄。宣大總督盧象首先具疏稱冤。盧昔爲鄭司官﹐素服其公忠廉愼者也﹐繼盧者不下十餘疏﹐而應天府丞徐石麟爲最﹐略曰﹕

「鄭三俊品重三朝﹐賢著四海。卽使果有過誤﹐猶望皇上優容老成﹐曲施赦宥。今擬議一不當﹐而﹃辱隨之﹐將敬大臣之義何居﹖漢張釋之爲廷尉﹐不敢屈法以徇主意﹐文帝卒降心以相從﹐千古兩賢之。謂非釋之不能守朝廷之法﹐非文帝不能用釋之之言。臣於是而嘆臣工之不能仰體皇上也。皇上每事欲踵前哲﹐而臣工輒道以刻薄慘激之術﹔皇上每事欲臻盛治﹐而臣工輒佐以刑名擊斷之學﹔皇上每事欲崇禮義﹐而臣工輒肆其乘間抵隙之私」云云。閣票「回話﹐」發攺﹔閣票「爲民﹐」又發攺﹔閣票「提問﹐」禦筆批﹕「可將三俊罪狀一一講明﹐不必更處奏事官。」閣中乃票令旨以進﹐當晚卽下。

禮部題「二月十七日皇太子出閣講讀。」侍班官四員﹕禮部尙書姜逢元﹑詹事姚明恭﹑少詹事王鐸﹑屈可伸。講讀官六員﹕禮部侍郎方逢年﹑石諭徳項煜﹑修撰劉理順﹑編修吳偉業﹑楊廷麟﹑林增志。較書官二員﹕編修胡守恆﹑檢討楊士聰。侍書官二員﹕中書黃應恩﹑朱國詔。舊制﹕日講官﹑東宮講官無相兼者﹐恐皇上與東宮同日禦講筵﹐致相妨也。黃應恩旣充正字﹐又充侍書﹐則以淄川從外入﹐不諳衙門規例。而士聰系辛未﹐增志系甲戌一輩﹐尢爲錯謬。臨期﹐逢元罷去﹐侍郎顧錫疇代。

二月十二日﹐上禦經筵畢﹐召禮部左侍郎顧錫疇等二十餘人﹐問保舉﹑考選﹐二者孰爲得人。諸臣各以大意支吾。諭徳黃景獨以鄭三俊下獄及朱天麟﹑成勇不得考選對。上細詢良久﹐諭以三俊蒙詢﹐有「徒淸亦不濟事」之語。至朱﹑成二人﹐則庶子李建泰而下﹐多同辭稱其果屈。上命起序列有言者出奏﹐於是諸臣各陳所見﹐上亦隨意答之。上又曰「言須可用﹐如先年講官姚希孟﹐欲將漕米攺折一年﹐這个行得行不得﹖」編修楊廷麟對﹕「自溫體仁之舉唐世濟﹐王應熊之舉王維章﹐今二臣皆敗﹐而體仁﹑應熊竟無恙﹐是連坐之法﹐先不行於大臣﹐而欲收保舉之效﹐得乎﹖」上爲之動色﹐久之無所言。項煜乃奏﹕「成勇不得考選﹐以任濬爲閣臣張至發兒女親家﹐前任濬列在第二﹐後以有議﹐以成勇易之﹐閣臣不欲勇獨得考選﹐若曰得則俱得﹐失之俱失云爾。」上曰「誰沒有个兒女親家﹐這也不在此。」至發奏﹕「請敕山東撫按勘驗﹐臣與任濬結親﹐或現在﹐或已亡﹐有一於此﹐治臣之罪。」上諭以不必與辯。對畢﹐諸臣出朝﹐吏部偵事者誤傳奏成﹑朱者爲楊廷麟﹐田惟嘉恨甚。嗣是﹐轉攻廷麟矣。次日﹐黃道周﹑黃景﹑楊士聰各有疏﹐景申言鄭三俊事﹐道周疏亦及之﹐士聰則言考選事。而田惟嘉亦有疏﹐則直攻楊廷麟﹐內云﹕

「成勇﹑任濬﹐各爲同鄕所引科道。求科道﹐詞林𨿽未預訪單﹐而暗中皆爲主持。臣一旦推之部屬﹐安得不觸諸臣之怒﹖至楊廷麟則尢有說焉﹕今考選推部之塗必泓﹐系麟同鄕至戚保舉。聶明楷﹐系麟同鄕萬谷春所保舉。臣且參革﹐並谷春議降調矣。是以廷麟恨臣以保舉考選爲不平﹐而特借成勇﹑朱天麟爲口實也。」奉旨﹕「接引主持﹐有何憑據﹖且原奏系黃景﹐何訛爲楊廷麟﹖還通著明白回奏。」十六日﹐上禦日講﹐面諭黃景﹕「昨原切責鄭三俊﹐豈是矜亮。」又諭兪煌﹕「昨召對﹐有姚希孟全折漕糧一年之說。」煌對曰「行不得。」「如何此疏竟隱不載﹖」時講官張少詹四知出語人曰「今日上怒甚。」說者謂三俊自此得釋矣。十九日﹐上禦門畢﹐諭百官數百言﹐內言「鄭三俊一案﹐屯豆墻穴﹐情獘顯然﹐有何可疑﹖而欺罔委卸﹐巧爲彌縫﹐屢奉批駁﹐法愈甚。但念別無贓賄﹐姑作回家聽擬。」蓋聖明本極受言﹐第不欲恩歸於下耳。三俊以初九日下獄﹐風霾陡作﹐咫尺不辧。是日得釋﹐微雨澄淸。誰謂主心不上應天心耶﹖

楊士聰疏下﹐著指名回奏。於是﹐指陸自嶽﹑張若麟﹑沈迅。蓋自嶽與沈鼎科同在考選﹐自嶽爲陳啟新指參降處。不甘鼎科獨畱﹐特出疏以傾之。若麟與迅﹐則愛省中不愛詞林者﹐蓋當考選時﹐第一﹑第二當爲詞林﹐第三﹑第四當爲省中﹐第五﹑第六當爲柱史。迅與若麟﹐列在三四﹐此正握定省中樞要也。及任濬議處﹐乃捨第三之迅﹐而推第五之成勇﹐此其驗也。

東宮講讀官項煜﹑楊廷麟各疏願讓少詹事黃道周﹐淄川具疏極排之﹐內云「道周近疏﹐有『臣不如鄭曼阝』之語﹐夫蔑倫杖母﹐明旨煌煌﹐曼阝何如人﹐而自謂不如﹐是可爲元良輔導乎﹖」艸此揭者﹐中書黃應恩也。先是﹐戶部尙書馮英同時下獄﹐道周辭官疏內及侯﹑馮﹐因徧及用刑之未當者﹐鄭曼阝特其一耳。疏中有「一日內執兩尙書﹐」偶遺一「尙」字﹐有旨﹕「疏一日內執兩書﹐敬愼何在﹖」迨後英竟以微罪得釋﹐是上未嘗不用其言也。給事中馮元上疏略曰﹕

「頃項煜﹑楊廷麟疏讓黃道周﹐夫二臣系閣臣所選﹐不肯苟悅於閣臣。爲閣臣者﹐宜深加贊嘆﹐風勸百僚。而近日一揭﹐若大不快於其言者﹐並遷怒於道周﹐何也﹖若以道周建言爲罪﹐則皇上已還其淸秩數次﹐皆荷優容﹐天下萬世﹐皆頌爲主聖臣直﹐一大盛事。而閣臣反因此怒及道周﹐恐天下後世﹐以議閣臣之有得失矣。」

淄川又出辧揭﹐謂﹕「臣孤執﹐卽有苟悅之臣﹐不能呈身於臣」云云﹐亦應恩代艸也。旣而復上《世風宜挽》一疏﹐屢數千百言﹐內云「道周出山﹐緣愛母之心﹐借一言以周旋鄭曼阝﹐豈曰非孝﹖但不宜以朝廷是非﹐爲一己環艸之私﹗」又云「有一二人焉﹐建壇坫﹐執牛耳﹐自命於人曰『吾將主持世風。』已而﹐自命者與附之者﹐入主出奴﹐了不得其何緣何故。」末又請禁投刺往來﹐云「自今士大夫門盡可羅﹐席盡可塵。夫人而能爲言也﹐夫人而能爲讓也。」終推重於溫體仁﹐稱其「孤執不欺﹐竊願學之」云云。此疏出江夏手。嗚呼﹗江夏生平﹐於斯掃地矣。編修吳偉業具疏駁之﹐略曰﹕

「前事者﹐後事之師。今日輔臣之鑑﹐取之溫體仁而足矣。體仁學無經術﹐則當講求仁義﹐練習朝章﹗體仁性習險諛﹐則當矢志光明﹐立心公正﹗體仁狎匿宵人﹐則當嚴杜訁翕訁此之輩﹗體仁護持逆黨﹐則當力繼忠孝之經﹗庶幾聖恩可副﹐輿望可塞。乃積習未化﹐近日辧揭﹐盛稱體仁之美﹐曰『孤執﹐』曰『不欺﹐』夫體仁有唐世濟﹑閔洪學﹑蔡弈琛﹑胡振纓﹑胡鍾麟之徒﹐參贊密謀﹔有履謙﹑張漢儒﹑陸文聲之徒﹐驅除異己。何謂『孤﹖』庇樞貳﹐則總督可不設﹐而事敗乃設﹔庇鳳撫﹐則鎭可不移﹐而事敗乃移。何謂『執﹖』皇上之決去體仁﹐謂其善欺耳。家窩巨盜﹐產徧苕溪﹐自詭曰『廉』﹔孽子招權﹐匪人入幕﹐自詭曰『謹』。何謂『不欺』﹖輔臣眞以爲孤執不欺乎﹖若仍因私踵陋﹐盡襲前人所爲﹐將公忠正直之風﹐何日得見﹖夷狄盜賊之風﹐何日得平也﹖」

適上禦經筵﹐項煜面糾淄川庇至戚任濬而擠成勇。淄川再疏辧。有旨﹕「著項煜回奏。」略曰﹕

「有問斯對而曰紛囂﹐爲國摘姦而曰排擠﹐至發至何處把持﹐則臣敢明白指之曰﹕『考館則把持於閣中﹐推補則把持於吏部。』」又云﹕

「臣孤冷自守﹐於考選何與﹖於任濬﹑成勇何預﹖向使經筵不召對﹐不問用人﹐諸臣不言及考選﹐則臣𨿽有區區之愚﹐何自而發﹖當日一堂都兪﹐夢想不到拜之語﹐一片肝膈﹐而至發乃謂臣爲異同﹐爲愛憎。如此欺罔﹐豈能逃聖明之炤燭哉﹖」疏語最切﹐第疏內指任濬與淄川次子聯姻則未確﹐謂浚以銀鞍馬賄張孫振﹐斥爲貪吏則太過。有旨﹕「著再奏。」而淄川入﹐出疏嘵嘵攻詆﹐全無大臣之度矣。項煜遂奉旨議處。

東宮出講﹐黃充正字管誥敕撰文﹐又兼東宮侍講﹐勢不能相顧。凡傳講寫講﹐皆委之朱國詔。臨時﹐國詔病﹐不能出﹐乃暗撰儀注﹐委之較書。淄川不詳所以﹐遽爲題請。士聰等詣閣﹐力辯其謬。卽而項煜等撰完講章﹐逢應恩﹐應恩復拒之云「此楊﹑胡二公職掌。」士聰亦不平﹐具疏爭之。發票﹐淄川卽具揭隨進﹐士聰遂不行。士聰乃尙書閣中極言其事。而應恩適以撰文事﹐特旨爲民。撰文者﹐本兵楊嗣昌父楊鶴三邊總督﹐以逮問遣戍。至是﹐寧夏敍功﹐奉旨﹕「復官給誥命。」舊例﹕贈卹誥命﹐皆中書撰文者爲之﹐應恩爲楊鶴撰文﹐極力洗雪。呈上﹐上塗抹發下﹐令查職名議處。淄川將具公揭申救。句容進曰「去年許郎之事與此同﹐彼時未曾申救﹐今柰何救之﹖」蓋前歲許祭酒撰髙忠憲公贈誥﹐爲上所駁降處也。淄川憤曰「難道閣中少得此人﹖諸公不救﹐我自救之﹗」連進三揭﹐上終不允﹐禦筆批云「撰文官自注職名﹐新經申飭﹐黃應恩供役閣中﹐首先違玩。人臣功罪﹐各不相掩蒙冤等語﹐視當日之處分爲何如﹖黃應恩著革職爲民。」楊嗣昌疏救亦不聽。旣而﹐大理寺副曹筌疏參應恩納賄等事。先是﹐四川富順知縣許國佐以參劾下部﹐應恩受其千金﹐許爲從輕票擬。適又有捃摭應恩事款一冊﹐乘夜投於中書周國興之門。由是長安喧傳﹐直達聖聽。曹筌疏入﹐有旨﹕「著刑部提問。」

給事中王都疏參吏部尙書田惟嘉﹐略曰﹕

「冢臣之與逆黨作緣﹐非自今日始也。當王永光借題邊才﹐引用匪人之日﹐惟嘉爭先應募﹐卽薦楊維垣﹑賈繼春二人﹐章光嶽遂薦呂純如﹑霍維華﹑傅魁﹑徐揚先﹑虞廷陛﹑葉天■6A6人。賴聖明獨斷﹐有『逆案奉旨方新﹐居然薦用﹐成何政體』之旨﹐而後羣姦屏息。疏在禦前﹐可覆案也。夫唐世濟應喜臣薦一人而拿問﹐彼薦二人薦六人者﹐宜何居焉﹖」

疏入﹐次日﹐上召對閣臣及惟嘉﹐出疏示惟嘉﹐諭以「秉以盡職﹐不必與辯。」都前有疏參刑部侍郎章光嶽﹑行人司副水佳允。蓋光嶽官通政時﹐建議﹕請於逆案中有枉者辯疏﹐許其封進。佳允官禦史時﹐疏請吏部將逆案中不平者﹐一一明告。有旨﹕「吏部議覆。」惟嘉覆﹕「光嶽致仕﹐佳允免議。」故都並參之。先是﹐徳州去位﹐惟嘉以吏部侍郎內旨升吏部尙書﹐其勢張甚。凡臺省議及者﹐必以年例處之﹐若宋權﹑宋學顯﹑淩義渠﹐皆其人也。都可謂履虎尾而不悔者矣。

田惟嘉疏參楊廷麟﹐奉有「明白具奏」之旨。而屢疏回奏﹐總無指實﹐上詰責不已。會項﹑楊各疏參淄川﹐遂以項﹑楊爲接引﹐以河南掌道禦史王萬象爲主持。又有《神謀權力》一疏﹐其云神謀權力者﹐一指李嗣京﹐爲句容所托。一指塗必泓﹐爲進賢所托。蓋淄川在閣中﹐惟江夏欣附同臭﹐句容﹑進賢﹐多所不合。惟嘉知之﹐欲借此以領二人。二人大懼﹐惟嘉疏發票﹐淄川時待罪在寓﹐句容﹑進賢票擬﹕「項煜﹑楊士聰著議處。」復進密揭﹐言「煜與士聰疏參首輔﹐有壞閣體﹐當如重處。」隨使人傳語於惟嘉﹐惟嘉大喜﹐再上回奏﹐疏「神謀權力﹐」卽指項煜﹑士聰﹑萬象三人。句容﹑進賢復票議處尙未進﹐而惟嘉前疏密揭﹐乞加重處者。禦筆批﹕「面奏成勇不得館選﹐乃黃景﹐今言楊士聰﹐是何緣故﹖項煜已有旨了﹗」長安喧傳田太宰挾質挑戰﹐兩閣下望風投降者﹐卽指此也。

士聰指名疏下﹐查沈迅等三人治行及考滿緣由具奏。惟嘉將考滿﹐開復﹐截俸日月﹐俱隱匿不載﹐止詳載其各院考語。士聰隨上《大臣蒙欺有據》一疏﹐內指惟嘉得周汝弼銀八千兩﹐升延綏巡撫﹐系大理寺丞史﹛範土﹜過付。又參史﹛範土﹜巡按淮楊時﹐署巡鹽事﹐侵匿課銀二十一萬兩。有旨﹕「史﹛範土﹜﹑沈迅﹑張若麒﹐各著回話。」而惟嘉復上《盡職招誣》一疏﹐內云﹕

「士聰參史﹛範土﹜﹐並及臣也﹐蓋有由矣。史﹛範土﹜者﹐時局之所懲惡而不容者也。若麒與迅﹐皆爲﹛範土﹜父母官。士聰惡史﹛範土﹜﹐並及其父母官也﹐已久銜之。又見成勇被臣推部屬﹐倘麒﹑迅及選科道﹐則惡其气味不投﹐必欲一网打盡以爲快也。」

沈﹑張回奏﹐俱言「士聰平日招搖局騙﹐至於考選大典﹐公然登壠﹐而招已惟守正聽命﹐以致大觸其怒」云云。而於開復考滿日期﹐俱置不及。惟嘉又收陸自嶽爲助﹐自嶽亦出疏參士聰羽翼沈鼎科爲接引﹐指吏科葉髙標爲主持。髙標﹐鼎科鄕房師也。史﹛範土﹜回奏疏云﹕

「臣孤立寡儔﹐屢糾姦惡。今乃誣以關通閣部之綫索﹐憶向年文某﹑姚希孟爲詞臣之雄﹐死者死矣。文某借虛名以入閣﹐入閣便行私。去後﹐復艸疏稿﹐募成徳代上。臣曾有『綸扉之綫索一斷﹐論議之風雨寂然』二語﹐有犯時忌。故士聰借考選之事﹐硬以『綫索』二字﹐誣陷微臣也。」

具辯疏云﹕

「臣入仕以來﹐指佞如仇﹐姦黨恨臣久矣。士聰曾受宋琮銀萬兩﹐營謀館選﹐又今特出聖明燭姦之疏﹐丟卻考選﹐突以田惟嘉得周汝弼銀八千兩﹐濫推延撫﹐指臣過付。臣巡按淮揚﹐僅代鹽差數月﹐便誣以侵匿鹽課二十一萬。優乞敕下九卿科道﹐將此疏會勘﹐令淮揚內臣楊顯名及周汝弼各自面奏﹐則士聰之誣捏始露﹐而微臣之心迹得白矣﹗」

有旨﹕「俟衛招訊明定奏奪。」

史﹛範土﹜貪著淮揚﹐幾與崔呈秀等﹐三尺童子能道之。其侵匿鹽課﹐爲延撫過付﹐俱自作之孽﹐於人何尢﹖乃無端辜及時局﹐又無端牽及先文肅﹑姚文毅何爲乎﹖先文肅以請攺正光廟《實錄》一疏﹐荷蒙聖鑑﹐致此超拔﹐非關虛名也。大璫屈意求好﹐先文肅堅拒不應﹐是私行者否﹖必如烏程之謀翻逆案﹑巴縣之力庇貪撫﹐方謂之不行私者乎﹖至成徳應募之說﹐乃禹好善造此以取媚烏程耳。今烏程罷矣﹐復拾好善余唾﹐何爲乎﹖𨿽百足之虫﹐至死不僵﹐終不能當聖明離明之照也。宋玫萬金之說﹐尢屬誣蔑。宋玫擬爲出疏申辯﹐而躊躇未定。給諫之念重﹐𨿽其兄受誣於身後﹐勿遑卹矣。嗚呼﹗

四月﹐吏部尙書田惟嘉罷。時士聰廉得惟嘉納賄事款﹐復上《聖主神明燭獘》一疏。淄川見疏有事款﹐卽密抄一通送惟嘉﹐俾預爲辧地。不意惟嘉不待旨下﹐而遽上疏辧也。士聰乃上《臣疏預設甚奇》一疏﹐有旨﹕「著惟嘉回奏。」而前疏竟下錦衣衛提究﹐事旣下部矣﹐惟嘉仍視大選自如。給事中吳麟徵上疏﹐略曰﹕

「今之進言者益難矣。爲公正而發憤﹐動輒指爲朋比。卽自盡其職掌﹐亦借題以驅除。卽如冢臣田惟嘉鬻官通賄﹐事下衛訊﹐供吐未盡﹐贓已累累。其奴與私人﹐方在對簿﹐而其主安坐朝堂視事﹐尢爲三百年絕無之事。」

末云「以眞廉眞謹之鄭三俊﹐尙不免爲法蒙譴。以極貪極橫之田惟嘉﹐乃容其拔扈自如。」有旨﹕「冢臣以推遵視事﹐不得苛求。」蓋淄川力爲之地也。旣而惟嘉回奏疏稿預泄緣由﹐稱系寫本人所送進。有旨﹕「旣系寫本人傳送﹐何難稽查﹐著卽指名速奏。」惟嘉再奏﹐乃稱﹕「是早有人傳呼門外云﹕『有人誣捏你主人事款﹐速速取去。』門役驚起開視﹐則其人不能久待﹐竟擲檻間而去。」嘻﹗直同兒戲矣。士聰復上《冢臣說謊面欺》一疏﹐有旨﹕「奏內事情﹐著田惟嘉據實回奏﹐不許一毫支飾取咎。」惟嘉窘極﹐乃疏請罷云「士聰之意﹐欲攻陷臣﹐希圖翻案﹐爲推部請臣復謀考選﹐臣一日在部﹐其私心一日不遂﹐乞將臣解任聽勘。」有旨﹕「田惟嘉準解任回籍。」

大學士張至發罷。上復禦講筵﹐諸臣於奉華殿門鵠立﹐上傳「項煜方在議處﹐不準入班。」講畢﹐復謝閣臣﹐俾項煜回奏。越兩日﹐而淄川罷﹐煜亦降三級調外任。蓋上將放淄川﹐不欲煜居其功﹐故有此傳諭。而淄川之罷﹐則實以泄士聰之疏於惟嘉﹐頗忤聖意云。

士聰聖明燭姦疏旣下衛﹐內指田惟嘉家人田少峯過付事甚夥。衛役初提顏裁縫等﹐惟嘉舉家大驚﹐聞其奴有仰藥自盡者﹐未知卽少峯否也。然少峯究竟不出﹐而惟嘉之金珠已捆載入衛帥吳孟明家矣。已而衛招上﹐止招盧以岑升主事用銀五百兩﹐系田登弟過付於田敬宗﹐仍謂惟嘉初不知之。有旨﹕「提田登弟再審。」已而衛招照舊﹐止認盧以岑一事﹐且云「並無田少峯其人。」奉旨﹕「原參事款多端﹐豈止盧以岑一件﹐可得聽其狡飾﹖還著嚴訊確供具奏。」又衛招﹕「顏裁縫﹑徐大章供稱周汝弼用銀八千﹐濫推巡撫﹐系史﹛範土﹜事﹐非大章等經手。」止增招出武彊知縣傅蒙庥﹐差人持銀三百三十兩﹐三百送田尙書﹐三十眾人分用。有旨﹕「惟嘉革職﹐蒙庥革任。原參六款﹐再嚴鞫確情具奏。」衛招再上﹐奉旨﹕「田登弟旣系伊大子家人﹐五百多金﹐豈有僕役瓜分之理﹖吳孟明不從實根究﹐殊屬法﹐著再降二級戴罪。田敬宗革了職提來。並周汝弼事情﹐嚴訊確供俱奉。」

田敬宗先選授都察院都事﹐至是提到﹐下衛審問﹐供讓沈萬春一事﹐得銀六百兩。其餘如前招。有旨﹕「沈萬春提問﹐敬宗再行嚴審奏。」蓋上所重者﹐延撫事也。於是有稱過付非史﹛範土﹜爲張紹先者。給事中吳希哲遂具疏參紹先﹐要之紹先預其事﹐不止紹先一人﹐蓋眾人深爲史﹛範土﹜出脫地耳。後衛招止仍舊﹐奉旨﹕「田敬宗等俱著送刑部擬罪具奏。」

四月十二日﹐上禦經筵畢﹐復召對六部﹐本兵楊嗣昌奏﹐有「盈城盈野﹐善戰者服上刑」等語。上諭﹕「今天下一統﹐與孟子列國兵爭時不同。今不過一屬夷小醜﹐縱不能伸大司馬九伐之威﹐柰何爲是言耶﹖」隨戒以今後勿復言。爾時上聲色甚厲﹐嗣昌頓首認罪。後又言湖廣巡撫余應桂用將官事。旣退﹐嗣昌復上疏請罪﹐因言應桂前任禦史曾參「臣父先國家之急而後私仇」等語。未幾﹐而嗣昌援立﹐應桂逮問﹐其轉移之機﹐甚密甚捷﹐人不得而測之也。

時火星示變﹐皇上於宮中齋沐祈禱﹐素服減膳﹐並諭各衙門俱角素修省。楊嗣昌上疏﹐略曰﹕

「臣聞月食五星﹐古今異變﹐史不絕書﹐然亦觀其時勢主徳何如。今玆月食火星﹐在於前月己酉﹐納音屬主律﹐應中宮﹐然有陰陽之分﹕戊申陽宮﹐主帝座﹔己酉陰宮﹐主后妃。其時寅卯﹐適值熹廟成妃發引﹐內外文武百官﹐祭奠郊外﹐其所謂白衣之會﹐在宮已有﹐其應陰﹐無庸致疑﹐一也。當食之時﹐火星觸月﹐在於上角﹐不在中﹐亦不在下﹐臣愚謹視明白﹐無庸致疑﹐二也。」

又云﹕

「臣稽於古﹐月食熒惑﹐不爲大災者﹐蓋亦有之。在漢光武建武二十三年丁未三月﹐月食火星﹐其年無事。明年﹐匈奴八部人立呼韓邪單於﹐款五原塞事﹐下公卿議。議者皆以爲不可許﹐五官中郎將耿國﹐獨以爲宜如孝宣故事﹐受之﹐以率屬四夷。帝從之。明帝永平二年己未十二月﹐月食火星﹐頻年無事。皇后馬氏﹐馬援之女也﹐徳冠後宮﹐嘗衣大練。明帝圖畫功臣二十八將於南宮雲臺﹐又益以王常﹑李通﹑竇融﹑卓茂三十二人﹐馬援以椒房之親﹐抑不預焉。唐憲宗元和七年壬辰正月﹐月掩熒惑﹐其年田光以魏博來歸﹐李絳推心撫納﹐結以大恩。宋太宗太平興國三年戊寅七月﹐月掩熒﹐其明年﹐興兵滅漢﹐車駕遂徵契丹﹐連年兵敗。宰相張齊賢上疏﹐以聖人舉事﹐動出萬全﹐必先本後末﹐安內養外之說進。臣愚所聞如此。」

給事中何楷駁之﹐略曰﹕

「孔子作《春秋》﹐書災異不書事﹐應其言天道則不可得而聞。今嗣昌縷縷援引﹐出何典據﹖如探其立言本意﹐則路人咸能指之矣。引漢武款塞故事﹐欲借以伸市賞之說也﹔引元和宣慰故事﹐欲借以伸招撫之說也﹔引太平興國連年兵敗故事﹐欲借以伸不敢用兵之說也。其附會誠巧。至於永平二年一條﹐所述皇后馬氏等語﹐更不知其意﹐所指斥安在﹖」有旨﹕「樞臣不必深求。」

嗣昌辯疏云「臣所引皆漢﹑唐信史﹐雲臺圖畫﹐獨抑椒房之親﹐乃漢世盛事﹐臣比類言之﹐而科臣以爲指斥﹐豈其昨年聖諭﹕『勛戚不知厭足﹐縱貪暴於京畿』者﹐科臣獨未之聞乎﹖」至於市賞﹑招撫﹑不敢用兵之說﹐則絕不辯。蓋上月召對善戰上刑之說﹐其機括已陰轉矣﹐故虛虛籠罩﹐支吾了事。至「雲臺圖畫」﹐誠不識其立意何居也。說者謂嗣昌爰立之樞要全在此﹐然其邀聖眷者﹐不在此一疏﹐而所謂用心於奧之中者﹐可類推矣。

四月二十八日﹐上禦中式門﹐策試考選各官﹐上自定三等﹕翰林﹑給事﹑禦史﹐其餘發部量授各官。朱天麟﹑曾就義等爲翰林﹐王調鼎﹑塗必泓﹑李嗣京﹑任濬﹑張爾忠﹑髙名衡等爲給事中﹑禦史。而沈迅﹑張若麒在散數﹐並授刑部主事。惟蘇在先升蘇州同知﹐成勇升南京吏部主事。俱已赴任﹐不及試復。塗必泓爲成勇稱屈﹐奉旨﹕「成勇攺南京禦史用。」

原任兩淮巡鹽張錫命男張沆疏「鹽課存解甚明事。」內云「臣父丁艱後﹐共貯庫銀二十一萬兩有奇﹐銷歸何處接管﹖按臣史﹛範土﹜並未嘗爲父代解﹐此二十一萬兩﹐銷歸何處﹖」疏入﹐閣中詳擬一旨以進﹐及命下﹐所擬嚴核等語﹐俱行削去﹐止批﹕「該部知道。」就中機竅﹐人不能知也。後南京給事張芳進疏﹐補糾《寺臣貪污事》﹐內糾吏﹛範土﹜侵匿鹽課二十一萬兩。又糾﹛範土﹜與中書汪機晝夜酣飲﹐女優侑酒﹐都無官體﹔臨行﹐寄贓數十萬。又糾﹛範土﹜知於承祖家貲鉅萬﹐乃因各訐﹐索銀萬金﹐意猶未足﹐承祖避之南京﹐抑鬱而死﹐其子於道章可憑。又言﹕﹛範土﹜事發後﹐密使幹僕賚金潛往書吏睢承吾之家﹐意圖毀攺簿籍﹐而末卽以張沆原入附之。疏入﹐禦筆批「史﹛範土﹜著革提。」尋奉旨具奏﹐「史﹛範土﹜鹽獘多端﹐贓私狼藉﹐比匪攬利﹐大幹法紀﹐與汪機俱著革了職﹐並睢承吾通著提解來京究問。」是時芳有二疏﹕一求攺成勇爲科﹐已奉旨議處。一卽糾﹛範土﹜疏也。史﹛範土﹜提革之旨﹐特出宸裁。於是羣情翕然﹐頌聖明獨斷雲。

眞定巡按李模﹐疏監臣貪肆非常事﹐曰﹕

「分守太監陳鎭夷貪婪暴虐﹐官民寒心﹐謹昧死特陳其狀﹕舊知識郭名揚﹐先往保定迎接﹐饋銀三百兩﹔一到任﹐卽題充旗鼓﹐關通賂賄﹐倚爲腹心。憑聽蕭錢兩主文﹐本章批判﹐盡出其手。凡攬受田產小詞﹐盡批解究。姦徒得志﹐殷懦股栗。因關把總何起龍托旗鼓送銀二百兩﹐求管關稅﹐每日抽黃錢二三十千不等。單身人過﹐亦索錢二十文﹐怨聲載道。工食器用等項﹐不許科派里甲﹐非敕書所載乎﹖乃私用米豆﹐發牌行唐�等縣買辦﹐止各發銀二百八十兩﹐計各費過三百四十兩﹐有賠解富戶可問。建造衙宇﹐費過工料銀五百餘兩﹐復行趙州等處攤派﹐有督工王省祭可查。營兵月餉﹐應問易州餉司支領﹐忽坐下眞定州縣本色豆三千石﹐艸九萬束﹐是額餉竟可混徵也。營兵每月餉銀二兩二錢﹐乃每名扣除四錢七錢不等。五營官總送衙內﹐至領兵上關﹐每名該行糧升半﹐正給一升﹐艸每束折銀四分入己﹐馬多餓倒﹐以致兵士憤恨。槐樹鋪逃去馬兵三百餘名﹐鎭城又逃去二百名﹐佯付不知﹐支糧如舊。至其縱兵爲盜也﹐任文秀躍馬截劫於晉州﹐箭穿入骨﹐當經馬保印等搜獲贓錢。乃文秀不究﹐而赤馬牽入私廏矣。王家遠司二等行劫官路﹐當經劉均艾等人馬連獲﹐乃偏聽千總王道新曲稟﹐而捕役反馬問徒罪矣。撞門劫殺賈永先家﹐則有趙標﹑莊應倫等﹐將珠寶衣服對人誇張﹐而失主不敢告官矣。劫殺郝三九拋井﹐則有呂世龍﹑於武眾等﹐被屍親認驢喊告﹐而問官不敢直指爲兵矣。將官獻饋﹐何一不從扣克得來﹖乃令郭旗鼓向每營將官索要三千兩﹐各先送過五百兩﹐獨火功營將王震仲素負气骨﹐不肯應承﹐終日提營中官役呵責﹐仍央郭旗鼓解說﹐送銀鑪﹑銀如意各一件﹐羅緞潞綢各十疋﹐馬二匹﹐騾一頭。尙嫌不足﹐又向龍固營守備白之昆指查賣放撈河軍人﹐要從重參處﹐央郭旗鼓送銀四百兩﹐俱從東邊小門﹐交張掌收入﹐合軍皆知。更可異者﹐查城上托張中軍傳意州縣﹐一二等各要謝薦儀二百兩。且關防何事﹐就中掠取﹖卽槁城一縣﹐勒送銀壺二把﹑金盤盞四副﹐而曲陽之牙綬﹐一网收盡﹐是爲何體﹖恣意摧辱士類﹐以示威風。舉人閻東井縛來庭訊﹐生員趙必達徑批黜退﹐甚且控冤之王相﹐嫡兄被兵趙士采﹑王家士等劫殺有案﹐徑行提問﹐賊兵收營﹐冤生下獄﹐顚倒戮士﹐是爲何法﹖尢可訝者﹐近日鞏固營總練報升﹐當夜二鼓﹐令郭旗鼓向張徳昌講話﹐約定銀三千兩﹐題補前缺。次日﹐卽與發本﹐是大帥可以貨取之﹐一疏拔置三將領﹐是樞部可以不設也。不亦廢典制而辱剡章乎﹖至如縱放張家掌等橫擾驛遞﹐倍索乾折﹐嗔怪井陘等縣供應不周﹐淩辱正印典史驛丞﹐動責數十﹐猶具貪戾之餘波已。若其接待有司﹐箕踞漫罵﹐稍不遂意﹐開口提參。逼致生日饋獻﹐銀鑄壽星鑪爵杯盤及繡緞等件﹐充斥衙署﹐有各衙門小報可據。儼然自稱軍門﹐而勒送禮物。嗟乎﹗皇上有何負於內臣﹐而敢舉朝廷之禮法綱紀﹐將士吏民﹐一旦淩夷暴殄至於此極也﹖」

奉旨﹕「司禮監查議具奏。」

時所遣內奄﹐在在播惡﹐不獨一陳鎭夷。第他處撫按﹐不敢直陳﹐惟模能據實入告耳。後鎭夷訪模在任﹐廉謹無可指摘﹐乃訐其與眞定同知淩必正營私等情。事下眞定撫按查核具奏﹐而彼此觀望推諉者三載。至十四年﹐其事始結﹐橫與必正﹐俱降三級調用。

六月十八日﹐上召對諸臣﹐出題考試。尋攺楊嗣昌﹑程國祥俱禮部尙書﹐嗣昌仍管兵部事。升方逢年﹑蔡國用俱禮部尙書﹐範復粹禮部左侍郎﹐俱兼東閣大學士﹐入閣辦事。蓋嗣昌上所最注意﹐而國祥以房號﹐國用以牙石﹐若逢年﹑復粹﹐則其偶及者也。房號者﹐國祥時爲戶部尙書﹐建議借合京賃居一季之租﹐及京直會館守寓者﹐亦出修理若干﹐其初謂可得五十萬。其後戚畹勛臣巨璫﹐槪從隱匿﹐所得僅十三萬而已。牙石者﹐立列於崇文﹑宣武兩大街之中﹐以備駕出。而除道者﹐時培修外羅城﹐無從取石﹐國用時爲工部侍郎﹐建議用之﹐然用力甚艱﹐工費甚浩﹐得不償失也。而二臣之受知皇上﹐則由於此。

武陵入閣到任﹐儼然緋袍﹐與江陵同。就者謂江陵者﹐藉口大婚﹐權從吉服。武陵則何說之辭﹐蓋其心已死久矣。先文肅以四品少詹﹐超入政府﹐已屬異數﹐後韓城以僉院﹐黃縣以少卿﹐亦俱從四品超擢﹐尢足異云。始淄川以刑侍入﹐韓城以僉都入﹐說者謂廷尉中當亦有騰升而上者﹐蓋三法司之驗也。今黃縣果以理少人﹐然徒伴食耳﹐無關輕重也。

時揆席旣內外兼用﹐館選又從知推考入。於是建議詞林﹐亦得於別衙門升用﹐故少詹紹賢升戶部侍郎﹑倪祭酒元璐起兵部侍郎﹐仍兼侍讀學士。

司禮監視政府﹐文書房視詞林﹐詞林向來司禮掌印秉筆。諸奄皆從文書房入﹐至今上而盡破舊規﹐更攺舊章﹐此亦其一徵云。

●卷六

丙子﹐淸騎闌入﹐洪承疇﹑盧象昇俱率師入援。事平﹐卽命承疇總督薊保﹐象升總督宣大。至是﹐上念流賊交訌﹐從廷臣議﹐以承疇專任關外﹐升薊撫﹐吳阿衡總督薊保﹐象升專任剿賊﹐起升陳新甲總督宣大。新甲亦守制家居﹐武陵欲援以自解﹐會推時﹐卽奉有「不拘在籍丁艱」之旨﹐而後推及之。少詹事黃道周連上三疏﹕其一言楊嗣昌不當奪情入閣。其一言寧錦巡撫方一藻撫賞事﹐與上年俺答不同﹐不得援爲口實。其一言不當又奪情用陳新甲於宣大﹐如無人肯往﹐臣願任之。時七月乙巳﹐上召廷臣於平臺﹐問道周曰「朕聞無所爲而爲者﹐謂之天理﹔有所爲而爲者﹐謂之人欲。爾前疏適當枚卜不用之日﹐果無所爲乎﹖」道周對曰「天下止有義利﹐臣心爲國家﹐不爲功名﹐自信其無所私。」上曰「前月推陳新甲時﹐何不言﹖」道周對曰「時科道何楷﹑林蘭友皆有疏﹐二臣臣同鄕﹐恐涉嫌疑耳。」上曰「今遂無嫌乎﹖」道周對曰「天下綱常﹐邊疆大計﹐失今不言﹐後將無及。臣所惜者﹐綱常名教﹐非私也。」上曰「淸𨿽美徳﹐不可仿﹐自是惟伯夷爲聖之淸﹐若小廉曲謹﹐是廉﹐非淸也。」道周對曰「伯夷忠孝兩盡﹐故孔子許其仁。今楊嗣昌𨿽有小才﹐然古者惟門庭之冠﹐不得已而以吉禮從金革﹐故有奪情之事。今用嗣昌於本兵﹐猶可藉口於金革﹔近用嗣昌於政府﹐則禮法之所不容。天下未有不父其父而可稱爲子者﹐未有不能孝於親﹐而能忠於君者。」嗣昌出班奏曰「臣非生於空桑﹐豈遂不知父母﹖臣嘗再辭﹐而明旨迫切。道周學行人宗﹐臣實企仰之。近疏謂不如鄭曼阝﹐臣始太息絕望。鄭曼阝杖母﹐行同梟獍﹐道周旣不如曼阝﹐何言綱常也﹖」道周曰「臣言文章不如鄭曼阝﹐非謂品行。」上怒曰「此皆是矯辭飾說﹐顯是朋比。」道周對曰「眾惡必察﹐臣何敢﹖」上曰「孔子誅少正卯﹐當時亦稱聞人﹐惟行辟而堅﹐言僞而辧﹐不免孔子之誅。」道周對曰「正印欺世盜名﹐臣無其心。今日不盡言﹐則臣負陛下﹔今日陛下殺臣﹐則陛下負臣。」上怒曰「爾讀書多年﹐礻氏成佞耳。」道周對曰「忠佞二字﹐臣不敢不辯。夫臣子在君父之前﹐獨立敢言者爲佞﹐豈在君父之前﹐讒諂面諛者爲忠乎﹖忠佞不分﹐則邪正混淆﹐何以致治﹖」上怒甚﹐曰「祖訓﹕辯言亂政者當斬﹗」道周曰「臣若有當斬之罪﹐願就司寇﹐聽陛下處分﹗」上曰「原不專指佞﹐但辯言亂政者﹐按祖訓當斬﹗」遂諭道周且退。上復面諭諸臣﹐今後愼毋黨同伐異﹐各恪修職業。次日﹐復頒諭申飭。時修撰劉同升﹑趙士春合上疏論嗣昌奪情事﹐與道周俱下部議處。部覆降三級照舊。禦札道周票輕處﹐同升﹑士春票重處。嗣昌懼上將復用道周者﹐急募人參之。於是張若麒應募﹐遂上《擁戴不效怨望紛然疏》入﹐同升﹑士春降三級﹐道周降六級﹐俱調外矣。後嗣昌借邊警調若麒於兵部﹐蓋酬之也。

丁丑鼎甲三人﹐劉﹑趙與陳之遴也。初上奪情疏﹐擬三人聯名﹐之遴辭不預。次年﹐遴父祖苞以失事自盡﹐遴以犯屬閒住﹐則何如列名之爲愈也。南海辭列名﹐而得入綸扉﹐之遴辭列名﹐而終歸罷斥。同一畏首畏尾﹐而幸不幸有如此者。

刑部主事張若麒《擁戴不效怨望紛然疏》﹐略曰﹕

「頃者皇上憂軫時艱﹐不憚勞煩。召對之後﹐大布王言。諄諄然以正人心息邪說﹐爲治天下之大本原﹐舉黨同伐異之隱情﹐招權納賄之狡術﹐無不見其肺肝﹐直爲道破。而辟邪一義﹐尢爲千古之聖帝名王所未嘗發﹐一時之端人正士所不能言﹐直如日月當天﹐妖狐莫遁﹐謂宜大家洗心﹐以副明旨。何意諸臣之藐旨﹐捏造姦言﹐歸過皇上﹐而無天無地無父無君至此極也。以臣所聞﹐數日以來﹐天諭旣頒﹐羣黨藉藉﹐或擲抄傳之邸報而怒視﹐或引不倫之遠事而詆議。通宵聚眾﹐信口譏排未已也。至有謂召對之日﹐黃道周犯顏批鱗﹐古今未有﹐而皇上爲之理屈者﹔至有謂道周堅求一死﹐而皇上左顧言他﹐始終無如何者﹔至有議諭注灑﹐何故亦作對偶者﹔甚至有謂聖諭中邪說依經一段﹐不出聖裁者。紛紛攘攘﹐日攺月增。要使古今未有之好語﹐盡出自道周之口﹔凡可以歸過皇上者﹐無所不至。蓋倡之者飭六藝以文姦言﹐假托道理以把持朝廷﹐以顯行其呼朋引類之計。於是﹐記誦博者附之﹐不博者亦附之﹐甚至不辧菽麥﹑墨汁全無者亦附之﹐興爲怙權納賄之地。而特聞皇上下項門之鍼﹐遂大家喊叫﹐謂老魔之赤幟旣拔﹐山魈之穢態難藏。嚇騙不靈﹐溪壑無幸﹐遂至潑口橫加﹐毫無顧忌。倘不亟示前日召對之語﹐宣錄刊傳﹐與新頒聖諭﹐共爲日星之揭﹐則背公死黨﹐實繁有徒。或鼓煽以惑四方﹐私記以疑後世。致名朋串附勢之史臣﹐徇私載筆。皇上正人心息邪說一段治天下之大經大法﹐且爲怨望者埋沒遮掩矣。伏乞皇上始終爲世道人心計﹐深思遠慮﹐速賜施行。𨿽備員末秩﹐亦仰荷皇上生成之恩﹐何忍畏其凶鋒﹐雷同不言也。」

宋林希點制誥﹐凡元礻右名臣貶點之制﹐皆極其丑詆。一日﹐艸制罷﹐擲筆於地曰「壞名節矣﹗」若麒此疏﹐何以異是﹖然使此疏出而總憲冢可以力致﹐尙斷斷不可﹐況區區一兵曹耶。小人枉做小人﹐千古同嘆。

若麒與沈迅旣授刑部﹐不與諸司官齒。本司缺郎中﹐員外某署印﹐奉差辭朝﹐送印於迅﹐迅大怒罵之﹐擲還其印。員外懼﹐泣訴於堂委別司署焉。若麒旣出疏逐道周﹐嗣昌已許調兵部﹐久不得耗﹐乃親詣職方郎中趙光抃促之。次日﹐諸臣畢集﹐揖嗣昌畢﹐光抃出班請曰「本司現有缺員﹐聞得老先生要調二人來。」嗣昌佯驚曰「那有此事﹖」光抃曰「昨日其人親到本司向郎中言﹐老先生要調他﹐並他同部姓沈者。四司官俱在﹐所共目擊﹐可詢也。」嗣昌色變曰「這等我要參他﹗」光抃唯唯而退。

若麒﹑沈迅﹐旣營求嗣昌﹐量調有日矣。適禦史塗必泓疏言「刑部所司者民命﹐而人往往厭薄之﹐是以十三司官﹐彊半皆鄕科任之﹐偶有一甲科﹐則輒調別部﹐豈司民命者當專用不肖乎﹖請自今著爲令﹕刑部官不許更調別部。」奉旨申飭。若麒憤無所泄﹐乃上《平賦役節驛遞》一疏﹐謂「鄕紳隱匿賦役﹐遺害小民﹐以致民窮爲盜。」內有「鄕紳豺虎」等語。驛遞﹐謂裁削勘合﹐歲可得百五十萬銀兩。有旨﹕「本內『鄕紳豺虎』等語﹐著據實回奏。」若麒回奏﹐指莊應會﹑範良彥﹑袁宏勛。範﹑袁皆地方所最切齒﹐而宏勛尢護持逆黨者。有旨﹕「俱行撫按逮問。」初﹐麒之出疏也﹐專爲同鄕侍郎髙宏圖而發﹐及回奏﹐卽擬宏圖以入告。或語以宏圖立朝大節﹐忤璫去位﹐萬萬不可指及。麒不得已﹐乃指應會三人。然麒之爲此﹐實激於必泓之疏。必泓與楊廷麟﹐同鄕同年。咸謂塗疏楊實使之﹐後張﹑沈與嗣昌比加修怨廷麟者﹐禍亦烈矣。

武淸侯李誠銘﹐慈聖內家也。上在信邸時﹐以緩急開罪﹐後借事繩之以法不少貸。誠銘卒﹐其子不準承襲﹐房產俱行入官內。一女字嘉定伯周奎之孫﹐嘉定請命於後﹐後諭云「人當患難﹐自無絕婚之理﹐可具小轎﹐但取此女婦﹐外愼毋夾帶。」諸戚畹合辭申請不允。後悼靈王臨危﹐親見慈聖於宮中﹐上大悔悟﹐卽準其子襲爵﹐房產﹑祿米仍舊頒給焉。

上初年崇奉天主教。上海﹐教中人也。卽入政府﹐力進天主之說﹐將宮內俱養諸銅佛像盡行毀碎。至是﹐悼靈王病篤﹐上臨視之﹐王指九蓮華娘娘現立空中﹐歷數毀壞三寶之罪及苛求武淸云云。言訖而薨。上大驚懼﹐極力挽回﹐亦無及矣。時閣臣皆從外入﹐素不諳文義﹐上旣痛悔前事﹐特頒諭內外﹐有「但願佛天祖宗知﹐不願人知也」等句﹐幾不成皇言矣。「宰相須用讀書人。」初年上曾舉以諷諸閣臣者﹐可勝三嘆。

京師天主教﹐有二西人主之﹐南懷仁﹑湯若望也。凡皈依其教者﹐先問汝家有魔鬼否﹐有則取以來。魔鬼﹐卽佛也。天主殿前有靑石幢一﹐大石池一﹐其黨取佛像至﹐卽於幢上撞碎佛頭及手足﹐擲棄池中﹐候聚集眾多﹐然後設齋邀諸徒黨﹐架鑪鼓火﹐將諸佛像盡行熔化﹐率以爲常。某年六月初一日﹐復建此會﹐方日正中﹐碧空無纖雲﹐適當舉火﹐眾共聳視﹐忽大雷一聲﹐將池中佛像及諸鑪炭盡行攝去﹐池內若掃﹐不畱微塵。眾皆汗流浹背﹐咸合掌西跪﹐念阿彌陀佛。自是遂絕此會。

史﹛範土﹜疏黨類陷臣已極事﹐內辯周汝弼營升延綏巡撫﹐系太常寺卿許世藎說情。奉旨﹕「史﹛範土﹜方在究問﹐何得瀆陳﹖奏內說情緣由﹐還著許世藎﹑田惟嘉據實具奏﹐不許遊移支飾。」先是﹐史﹛範土﹜得提問之報﹐隨卽赴京﹐潛入韓城邸中﹐連住三日﹐乃始投部上此疏。後世藎回奏﹐隱約其辭﹐但引陜西巡按王俊相對之言爲證。有旨﹕「著王俊實奏。」及俊回奏﹐則事已結案久矣﹐遂奉「姑不究」之旨。然世藎實未嘗說情也。

史﹛範土﹜下獄後﹐又上《直發朋黨姦貪之狀疏》﹐內云「鹽課現經內臣楊顯名徹底淸查之後﹐割沒淸楚﹐足見臣之心迹。而楊士聰之誣捏陷臣﹐亦昭然矣。」又云「張焜芳﹐乃內閣中書張炳芳之兄也。向來旨意露泄﹐皆炳芳爲之﹐卽焜芳參臣及內臣楊顯名﹐亦恃奧援有人﹐布置關通﹐有炳芳在耳。」又言「炳芳弟煒芳﹐以長史謀升同知﹐包攬知縣虞國鎭考選﹐騙銀一萬三千兩﹐托余伯和送與科臣馮元飈八千兩﹐令其把持臺省。余銀入己三千﹐伯和二千」等云。疏上﹐數發攺票後﹐擬「元飈﹑士聰俱革任﹐煒芳﹑炳芳俱革任提問。」復發再票﹐禦筆批云「此案不欲牽累。」乃止票「炳芳俱革職候訊﹐伯和提問。」此疏實出黃應恩。應恩素與炳芳有嫌﹐而「較書」一事﹐又與士聰有隙﹐故構造此疏以相陷也。後士聰上《軍興需餉正殷疏》﹐有旨﹕「史﹛範土﹜事情﹐該部速審具奏﹐楊士聰不許再瀆」。士聰再疏﹐遂奉「不得更端求勝」之旨。蓋史﹛範土﹜之布置已周﹐聖意亦潛移矣。

時史﹛範土﹜旣恃內援﹐復有韓城主之於外﹐獄中連上疏催審﹐且請將楊士聰﹑張焜芳令該部提去﹐與伊面質。而淮鹽運使徐大儀與史﹛範土﹜同年相好﹐自奉行查之旨﹐已先諭吏書﹐竭力彌縫﹐不待﹛範土﹜幹僕之來也。惟交際六萬兩﹐則不得而掩。內監楊顯名回奏﹐事事出脫。至交際一項﹐則云「臣不能爲諱。」以故﹛範土﹜久稽獄中不得出﹐竟憤恨以死。迨﹛範土﹜死而事敗﹐則實天爲之也。

刑部上黃應恩招﹐奉旨﹕「黃應恩哆口招搖﹐實有事款﹐何得聽其支飾盡爲開豁﹖該司官殊屬縱徇﹐著將回話來﹐仍一面嚴訊確擬具奏」。先是﹐應恩下部﹐黨羽甚盛﹐部招搖諸款﹐槪不敢入﹐止引泄一品語律﹐致奉此旨。司官再問﹐不得不入事款及贓。應恩突出疏參之﹐司官大懼﹐乃上疏乞敕三法司會問。夫以罪犯而參司官﹐與史﹛範土﹜請題楊士聰﹑張焜芳到部面質﹐事𨿽不行﹐而兩人之虎視獄中可知矣。後再擬上﹐有旨﹕「黃應恩發附近衛所充軍終身。」

刑部上田敬宗招﹐奉旨﹕「周汝弼推撫情由﹐竟未訊明﹐但憑飾抵﹔傅蒙庥衛招已實﹐又聽攺口展辯。且田敬宗等違法濫受多贓﹐僅擬配徒。骫縱殊甚﹐通著研訊確擬具奏﹗」及再上擬﹕「田敬宗附近﹑田登第等邊衛各充軍終身﹐贓追充餉。」有旨﹕「依擬。」

十月﹐淸騎入犯薊﹐昌﹐總督吳阿衡與鎭守太監鄭希詔稱壽﹐已報淸人入口矣﹐猶堅畱與鄭公飲百杯﹐取百籌之慶。飲畢﹐醉不能師﹐遂死於亂軍中。北兵盡入。樞輔楊嗣昌上《四事機宜疏》﹕「請於卿士科道等官﹐不拘常格﹐推補臣部左右侍郎﹐其久推不至者﹐候其到日﹐於別衙塡補。」末云「職方一司﹐紋冗已極﹐特設協理員外﹐分任其勞。而余爵蒞任無期﹐請以武選主事孫嘉績升補。而武選車駕主事漆嘉祉等音訊杳然﹐請敕下吏部﹐遴選別部有才望者﹐速行調補。」次日﹐吏部題補沈迅調武選﹑張若麒調車駕。而所云久推不至者﹐吳莘﹑惠世揚也。

十一月初八日﹐召對﹐初無詞林﹐而詞林畢集﹐有內奄奏之﹐乃俱召入。給事中範淑泰奏﹕「今於臨城﹐尙無定議﹐不知是要款要戰﹖」上曰「那个要款﹖」淑泰奏﹕「外邊皆有此議論。」泰又奏﹕「凡涉邊事﹐邸報一槪不敢抄傳﹐滿城人皆以邊事爲諱。」上曰「凡關系機密的不許抄傳﹐若行間塘報﹐如何一槪不許抄傳﹖」蓋是時﹐武陵私謀款局﹐實並塘報一切禁止﹐自是長安始敢言邊事矣。是日召對﹐意在憂餉。大理寺丞戈允禮倡言借貸﹐欲括城中富人金錢。淑泰奏﹕「兵事要在行法﹐今法不行而憂餉﹐卽天雨粟﹑地湧金﹐何益於事﹖」上曰「朝廷何嘗不欲行。」而微窺聖意﹐若有所躊躇而不能決者。先是﹐楊廷麟疏論武陵及髙起潛﹐武陵特題攺兵部﹐前往盧象昇軍前贊畫。是自己謝恩辭朝﹐故不預。而款市之議﹐武陵力請於上﹐上許之矣。武陵特遣使入�營﹐竟得嫚書﹐乃止。

時各道勤王兵至﹐宣大總督盧象昇至都城下﹐與武陵昌言朝端邪正不分﹐寇虜何時得靖。且云「權臣在內﹐邊臣豈能成功﹖」武陵云「若如此說﹐老先生尙方劍﹐當先從學生用起。」不樂而罷。時淸兵越都城西掠﹐破髙陽﹐舊樞輔孫承宗合門死難。破吳橋縣﹐知縣劉業嶸迎降﹐遂南掠至山東﹐象升南下﹐逐之。坐營副總兵李某請盧札營於李家口﹐戒愼毋動﹐動必敗﹐淸兵非流賊比也。而李自帥師逆淸兵﹐已奏捷矣。盧聞捷﹐遽勒兵而前﹐遇淸兵於賈村﹐全軍陷沒。事聞﹐上以督臣陳亡﹐坐營不行策應﹐逮問論斬。邊將祖寬﹐素以憨直得罪當事﹐與李俱逮問大辟﹐人咸冤之。武陵題楊廷麟之贊畫也﹐實欲假手於淸兵殺盧。未出師之前﹐遣廷麟至眞定﹐與陜撫孫傳庭議事﹐不及於難。及敗衄報至﹐武陵首先問曰「楊翰林死未﹖」報者止知贊畫﹐不知翰林爲誰﹐武陵乃再問曰「楊贊畫死未﹖」報者答以「已先奉差﹐不在營中。」武陵爲不豫者久之。嗚呼﹗此卽曹瞞殺禰衡之故智﹐究竟廷麟不死於陳﹐而武陵竟死於賊﹐孰謂無天道乎﹖

時畿內州縣﹐淸兵所至輒陷﹐兵部主事沈迅上疏條陳邊務﹐一云「州縣無重臣彈壓﹐故淸兵所至不能堵禦﹐請與定州﹑蠡縣﹑廣平﹑河間﹐各添設兵備一員。」一云「以天下僧人﹐配天下尼姑﹐編入里甲﹐三丁抽一﹐朝夕訓練﹐可得精兵數十萬。」其餘條陳﹐別事甚多。武陵具覆﹐盛稱迅言之可用非止一端。而畿南添設兵備﹐尢爲救時碩畫﹐且請攺迅科員用。有旨﹕「沈迅作攺兵科給事中﹐作速到任管事。」蓋迅時結大璫卞希孔爲奧援﹐故武陵應之於外如桴鼓﹐遂取特旨如寄。

沈迅授科後﹐卽疏薦張縉彥等爲兵科都給事中。奉旨﹕「張縉彥著攺任。」先是﹐姚思孝旣斥﹐屢推未用﹐部議耀﹐復不果。至是﹐迅薦五人﹐首縉彥﹐次任濬﹑黃奇遇﹑塗必泓﹑張若麒﹐而所重者﹐若麒也。其薦語有云「廉則眞廉﹐敏則眞敏。」又云「其所上平賦役﹑節驛遞二疏﹐皆能言人所不能言」云云。而不意上竟點用縉彥也。縉彥到任﹐旣疏恭武陵﹐又因召對及之。武陵語人曰「沈宙泉到底還不老成﹐如此看來﹐不若從部議用徐蓼莪﹐或能相爲﹐也不見得。」夫朝廷用一人﹐一手握定﹐惟意所欲與﹐旣與而又悔之﹐武陵之橫至此哉﹗

是年正月﹐張獻忠假官軍旗號﹐暗襲南陽﹐屯於南關﹐左良玉適至北關﹐疑之﹐使人召之﹐獻忠窘﹐逸去。良玉追及之﹐兩馬相望﹐一箭中其肩﹐一箭中其指於弓靶﹐獻忠倉惶﹐良玉舉刀劈其面﹐血流被甲。部下孫可望直前大斗﹐獻忠乃得脫逃至麻城。良玉進剿﹐獻兩日夜馳七百里﹐至谷城﹐營於王家河﹐夜襲谷城﹐破之。出示安民云「本營志在匡亂﹐已逐闖兵遠遁。本營今釋甲歸朝﹐爾百姓無恐﹗」遂拘耆老具揭。遣孫可望重賄熊文燦﹐內有西碧玉二方﹐長尺餘﹐又徑寸珠二枚。文燦遂一力擔當撫之。獻忠所部﹐不滿萬人﹐乞餉十萬人﹐又乞襄陽府屯軍﹐文燦遷延不能應﹐獻忠遂據守谷城﹐分屯羣盜於四郊。二月﹐左良玉至襄陽﹐與巡按林鳴琳﹑巡道王瑞梅欲誘獻忠來見﹐殺之﹐文燦曰「殺降不祥。」力持不可。獻忠恃文燦爲援﹐益無忌。谷城諸生徐以顯﹐一見如故﹐教以孫吳兵法﹐私練士卒﹐鑄造兵器。𨿽婦皆知其必反。

二月﹐李自成陷蒼溪。時川中諸道兵嚴守險要﹐賊坐困乏食﹐賀人龍以弱卒誘﹐而設伏於梓潼。自成逐弱卒﹐卒走﹐伏發﹐殺賊數千級﹐幾殲之。自成率殘賊走溪南﹐擬入湖廣依張獻忠﹐不許。至竹溪﹐獻忠謀殺之﹐自成獨乘騾馳百里﹐走商雒﹐至淅川老犭回犭回營﹐臥疾半年餘﹐老犭回犭回授以數百人﹐仍然入陜西剽掠。

六月﹐逮湖廣巡撫兪應桂﹐以方孔炤代之﹐以戴東撫治鄖陽。

八月﹐賊曹操會羣賊過天星﹑托天王﹑整齊王﹑小秦王﹑混世五﹑整十萬﹑革裏眼於陜州﹐遂南走內鄕﹑淅川﹑犯襄陽。九月﹐熊文燦遣副總兵龍在田等邀擊革裏眼﹑射塌天於雙溝﹐大敗之。老犭回犭回等俱東走棗陽﹐官軍追逐數十里﹐斬首六千餘級﹐羣賊披靡四竄﹐獨曹操仍畱內﹑淅山中。十月﹐陜西巡撫孫傳庭帥師入衛﹐諸將先後出潼關。曹操謂爲剿己也﹐走均州﹐叩太和山提督太監李維政乞撫。維政爲言於文燦﹐文燦乃檄止諸軍﹐曹操九營皆就撫。文燦爲具疏請貸其罪﹐令諸將宴之於迎恩寺﹐授官遊擊將軍﹐供億甚備。曹操者﹐羅汝才也。汝才旣受撫﹐分屯羣賊於房﹑竹諸縣﹐文燦令散脇從諸眾﹐簡選驍壯﹐從徵立功。汝才不聽﹐自言不願受署爲官﹐並不願食餉﹐願爲百姓耕種。文燦一切羈縻之﹐與張獻忠遙爲聲援﹐奪民禾而食﹐不奉縣官治。

十二年己卯正月﹐淸兵陷濟州﹐徳王遇害。巡按宋學朱﹐布按道府張秉文﹑翁鴻業﹑荀好善﹐推官陸燦等﹐或死或逃。報至﹐舉朝震恐。先是﹐沈迅條陳﹐有「東撫不許離徳州一步」之語﹐張若麒力持職方司﹐爲之案呈﹐武陵卽據具覆。東撫顏繼祖認定信地﹐僉謂淸兵無越徳而南之理。至是﹐淸兵由東昌而東南渡河﹐破恩縣﹑夏津﹐直趨濟南。濟南精兵旣盡在徳州﹐城中無備﹐當事又無方略﹐民潰﹐遂陷。徳州聞省城陷﹐兵心忄匡擾﹐鼓噪挾餉﹐幾至大變。繼祖懼﹐卽以數千金塞其望﹐而兵遂不可用。繼祖具疏待罪﹐申言原派「不許離徳」之語。武陵特出疏力排其說。淸兵退﹐繼祖與順天巡撫陳祖苞﹑保定巡撫張其平﹑總兵祖寬﹑太監鄧希詔﹐俱逮下獄﹔大學士劉宇亮罷。時淸兵縱橫燕﹑齊間﹐宇亮自請督師﹐與陳新甲並轡而南﹐各鎭勤王兵皆屬焉。時將卒皆視淸兵所向以爲趨避﹐惟蹂踐居民以爲事。綿竹至安平﹐偵者報淸兵大至﹐上下相顧無人色﹐相擬卽趨晉州以避之。知州陳宏緒堅閉城門不聽入﹐而城中士民﹐亦歃血而誓﹐不得延入一兵。綿竹大怒﹐傳令箭﹕「急開門以納師﹐否者以軍法從事﹗」宏緒復語﹕「督師之來﹐欲剿淸兵也﹐今淸兵且至﹐正督師建功之會﹐柰何急欲人城﹖若芻糧不繼﹐州官罪也﹔若欲入城﹐不敢聽命﹗」綿竹遂疏劾之﹐有旨﹕「逮問。」晉州士民﹐詣闕訟冤﹐願以身代州官﹐死者千餘人﹐宏緒乃得輕降四級調用。上始疑綿竹不能禦眾﹐徒擾民矣。

時行間大帥﹐俱尾淸兵之後﹐不敢擊亦不能擊﹐綿竹具疏言之﹐其末帶參劉光祚。韓城與武陵謀﹐欲因此事去綿竹﹐乃票光祚﹕「軍前正法。」旨到之日﹐諸大帥俱分道前去﹐並光祚亦不在軍前。況綿竹之參光祚者﹐原不至死﹐適會有武淸之捷﹐綿竹乃置光祚於武淸縣獄而復請之﹐並上武淸捷音﹐於是奉旨﹕「倏奏倏敍﹐殊屬乖藐﹐著九卿科道看議。」綿竹具疏引罪﹐言「乖則乖矣﹐藐則萬萬不敢。」蓋兩人明知聖旨往還之間﹐必致參差﹐必不能正法﹐而逐綿竹﹐知計行矣。部覆﹕「綿竹冠帶閒住。」陳啟新言「看重議輕。」沈迅言「明旨森嚴﹐考功之發未盡。」於是部議「革職爲民。」韓城票旨﹐仍候事平另議。嗟乎﹐此案韓城與武陵主謀﹐排擠構陷甚巧﹐故明旨止言「看議」。而加以議處﹐附之者猶以爲未足也。啟新不足道﹐彼沈迅者﹐由武陵薦用﹐而顯然出力爲武陵排斥異己﹐誠不識世間廉恥爲何物矣。究之五案定而綿竹奉旨免議﹐上亦知其無大罪也。彼韓城者﹐獨何心哉﹖

上傳任丘﹑淸苑﹑淶水﹑遷安﹑大城﹑定興縣知縣白慧元等「貪酷縱肆﹐俱著革職提問。撫按官不行糾劾﹐溺職殊甚﹐近畿如此﹐遠地可知﹐著部院申飭。」

慧元令任丘﹐璫某﹐任丘人也﹐邀慧元飲酒半﹐盡陳諸寶玩以供鑑賞。慧元曰「我有至寶﹐大異於是﹗」璫問何寶﹐慧元笑不應﹐璫固問之﹐慧元曰「我腰下有至寶耳。」璫默然﹐遂羅織其事款入告。又慮人議其修私怨也﹐並羅及淸苑等縣。慧元罷﹐而新知縣李仲熊卽蒞任。淸兵攻任丘﹐慧元善騎射﹐協同仲熊固守﹐城陷﹐俱死之。

山東巡撫缺﹐東省諸人﹐公討泰州兵備鄭二陽。蓋二陽於流賊南犯時﹐城守蓋勞者也。往例﹕本省撫道缺﹐本省鄕紳向部公討。此相沿舊習﹐間亦有爲私者。至是﹐沈迅獨糾太僕寺少卿王萬象私討巡撫﹐以修舊怨﹐遂奉把持亂政之旨。萬象大懼﹐回話之辭甚遜﹐然實無私討情獘。乃得旨﹕「冠帶閒住。」而沈勢益張。後迅與若麒共言於吏部﹐用永平兵備劉景曜巡撫山東。自是山東諸事﹐皆由二人握定矣。若麒又引其兄若獬爲吏部﹐而以假咨離任。事敗﹐則又謀事在人﹐成事在天也。

文武官品服色﹐祖制旣定﹐奉行已久﹐惟是武弁槪服獅子。上至是重行申飭﹕「武弁三四品﹐俱照制服虎豹。」至內奄從無定式﹐蓋直擯之灑掃服役之末﹐祖制良有深意。𨿽太監極品﹐止於正四品﹐間有賜蟒玉者﹐亦後來之濫觴﹐非祖制也。至是﹐上命取《山海經》以進﹐采取各種獸名﹐另定服色﹐以天錄爲極品。說者謂天子左右﹐環列異獸﹐蓋不祥也。

上又將內庫歷朝諸銅器﹐盡發寶源局鑄錢。內有三代及宣徳年間物﹐制造精巧絕倫﹐商人不忍舊器毀棄﹐每稱千斤願納銅二千斤。監督主事某不可﹐謂﹕「古器𨿽毀棄可惜﹐我何敢私爲輕重﹖」商人謂﹕「宣銅下鑪﹐尙存其質﹐至三代間物﹐則質淸輕之極﹐下鑪後﹐惟有靑煙一縷爾﹐此則誰讓其咎﹖」監督謂﹕「聖性猜疑甚重﹐若如公言﹐必增聖疑﹐如三代物不便下鑪﹐則有監督內官﹐公同驗視﹐罪不在我。」於是古器毀棄殆盡。

凡遇新天子嗣位﹐另造琴百張﹐每張價五百金﹐此相沿舊例﹐其事則禦用監司之。眞金徽玉軫也﹐然有音無文。至今﹐上以無文爲嫌﹐欲更制琴曲﹐而莫有能應者。從父適以謁選入都﹐中書楊崇善系長洲籍﹐稱同鄕﹐卽邀至其家﹐爲制譜以進。韻義咸備﹐上閱之稱善﹐從父已就選州二矣。奉旨﹕「文震亨著攺授中書舍人﹐武英殿供事。」

上禦極後﹐周皇后正位中宮﹐復選東宮田妃﹑西宮袁妃﹐而田最有寵﹐其父田宏遇亦最橫﹐後父周奎次之﹐袁父則兢兢自守﹐不預外事。上每戒諭外戚﹐必三人同召。一日﹐復召﹐袁語二人﹕「學生不敏﹐奉陪多次矣。今後還求兩先生包容﹐免賜提挈。」周﹑田不能應﹐皆有慚色。

璫某與小襄城及秀水諸人善﹐璫有母稱壽﹐秀水拉諸同人往賀。甫登其堂﹐則璫母已巍然端坐﹐璫侍其旁﹐曰「太太年老﹐不能行禮﹐小弟代爲答拜。」卽先下拜。秀水輩相顧錯鍔﹐不得已﹐頓首再拜而起。嗚呼﹗比之匪人﹐不亦傷乎﹖守孰爲大﹖守身爲大﹗𨿽一舉足間﹐可不愼乎﹖特書之以爲戒。

七月﹐戮失事諸臣於市﹕保定巡撫張其平﹑山東巡撫顏繼祖﹑總兵祖寬。太監鄧希詔﹐臨刑肆口訕上﹐極其無狀﹐聞者咸爲發指。而順天巡撫陳祖苞﹐預服毒自盡獄中。恩縣知縣王應元等﹐亦以失守被刑﹐劉業嶸以迎降故﹐詔「謀叛律﹐決不待時。」妻子入官爲奴﹐家產籍沒﹐父母兄弟流二千里安置。而祖苞子編修之遴﹑繼祖弟監事光祖﹐俱以犯屬罷斥。先是﹐顏抵東撫任後﹐連疏參劾前撫李懋芳﹐至於逮問﹐眾論咸不直之。至是﹐以失事服法﹐所謂還中以機者乎﹖

淸兵旣退﹐升陜西巡撫孫傳庭爲薊保總督。傳庭佯稱耳聾﹐不能任事。有旨﹐責其托病規卸﹐逮系下獄。順天巡撫楊一雋﹐以撫同欺隱﹐亦被逮。

時綿竹﹑進賢相繼罷去﹐復當枚卜﹐上點用黃岡姚明恭﹑費縣張四知﹑滑縣魏炤乘三人﹐俱入閣辦事。

八月﹐庶吉士鄭曼阝淩遲處死。先是﹐鄭曼阝下獄﹐衛帥吳孟明謂﹕「按律﹐忤逆惟父母告乃坐。今曼阝父母皆亡﹐其事又遠在數十年之前﹐不可究竟。」烏程乃以特授科道爲餌﹐如陳啟新例。於是同裏中書許景應募上疏﹐證其杖母﹐並及姦妹﹑姦媳等事。有嚴旨切責﹕「吳孟明不能治獄﹐著革任回衛。」至是獄具﹐遂磔於市。科道各官﹐以不行糾發﹐一槪議處﹐俱降級有差。孟明奉譴後﹐上疏言「鄭曼阝世遠人亡﹐皇上必欲立置重典以風示天下。近常州有錢霖父子戕殺之事﹐遠近駭聞﹐許景旣仗義發憤﹐何捨目前之錢霖﹐而追已往之鄭曼阝﹖」有旨﹕「逮錢霖同其子尙賓﹐赴京驗審。」蓋尙賓以祖尙書春蔭官應天通判﹐霖系庚子舉人﹐相爭一侍女﹐遂揮刀刺其父﹐中腋﹐業已輸重賄求和矣。而刀痕儼然﹐無計可掩。逮至中途﹐止徳州宿﹐假寓艸庵﹐夜半﹐縱火焚其庵﹐預藏一屍於灰燼中﹐遂以尙賓失火被焚﹐朦朧入告。旨下﹕「地方官查明。」武進知縣馬嘉植以入覲行﹐知府陳申結﹐稱「尙賓委系焚死」復奏。而尙賓竟逃入太湖中﹐馬嘉植物色得之。因尙賓家奴﹐歸取盤費﹐遂執其奴爲導引﹐掩而取之﹐申解撫按﹐轉詳法司﹕「尙賓決不待時﹐錢霖遣戍﹐陳1爲民。」然馬之爲此﹐亦非能仗義也。向以刻薄殘忍﹐見譏於陳﹐故爲此舉以傾陳而泄私恨也。陳爲壬戌進士﹐筮仕合肥知縣﹐崔呈秀巡按淮揚時﹐首薦。呈秀敗﹐陳投誠至戚蔡弈琛﹐得以考察薄罰﹐歷升今官﹐與馬不相能。馬在任﹐惟趨事要津﹐視監司部郎蔑如也。曾以事處鄕紳鄒忠允過當﹐朱大典﹐鄒門人也﹐適來督撫鳳陽﹐鄒持往控訴﹐朱爲具疏參馬。馬知之﹐急挽許鼎臣求解。許曾巡撫山西﹐朱其屬吏也。許竭力調停﹐事得中寢。未幾﹐許棄世﹐遺孤幼弱﹐馬視之如陌路。陳以此薄其爲人﹐每以刻薄殘忍目之。馬故恨之刺骨云。

中書朱紳﹐相國國楨子也。昆山朱大受﹐爲湖州知府﹐與紳相惡﹐紳特疏參之。眾議以鄕紳參地方官﹐不可爲訓。且紳又任子﹐咸不直之。紳又不達﹐連章疊上第四疏﹐奉旨﹕「廷杖。」遂斃杖下。

上之初卽位也﹐編修江鼎鎭疏參順慶知府楊呈秀﹐有旨﹕「革職提問。」鼎鎭﹐四川南衮人﹐爲楊部民﹐眾論亦不與之。己巳內計﹐鼎鎭例轉福建右參議。

歲底﹐上於宮中符召天將。宮中每年或召仙﹐或召將﹐叩以來歲事﹐無弗應者。以前一召卽至﹐至是﹐召久之不至。良久﹐帝下臨﹐乩批云「天將皆已降生人間﹐無可應召者。」上再拜叩問﹕「天將降生﹐意欲何爲﹖尙有未降生者否﹖」乩批云「惟漢壽亭侯受明深恩﹐不肯下降﹐余無在者。」批畢﹐寂然﹐再叩不應矣。

各省俱有督糧道﹐江南則以兵備兼理。崇禎元年冬﹐崇明營兵缺糧﹐知府王時和勒措不發﹐遂鼓噪﹐巡撫曹文衡查「爲首者處死。」時和劾罷。因請於朝﹐欲特設一道臣﹐專理四府錢糧﹐如布政事例。吏部不達其意﹐題﹕「準設四府督糧道專理漕糧﹐旣非具疏本意﹐而增一官﹐卽增種種費﹐徒勒民耳。」

時流賊充斥蘄﹑黃間﹐應撫當移鎭安慶﹐以防侵軼。四府縉紳又謂﹕「江南重地﹐不可無大臣彈壓。」於是部題﹕「添設安慶巡撫﹐以安慶兵備史可法爲之。復設偏沅巡撫﹐以河南布政陳睿謨爲之。」是年二月﹐左良玉大敗河南賊飛山虎﹑劉國能於許州﹐國能降。老犭回犭回旣東奔﹐復糾革裏眼﹑射塌天等合於混十萬﹐分掠信陽﹑光山間。河南巡撫常道立削籍﹐以李仙風代之﹐逮總兵張任學。辛卯﹐左良玉擊射塌天﹑老犭回犭回﹑混十萬於河南之鎭平城﹐大破之﹐射塌天乞撫﹐仍連營百里﹐奪民二麥以自給。良玉遣人諭止之﹐不聽。戊申﹐良玉率副將陳永福﹑金聲桓等壓賊壘而軍﹐賊倉卒接戰。官兵奮擊﹐斬首二千七百﹐賊退保山﹑陜﹐良玉遣降將劉國能招之。庚戌﹐射塌天率其眾四千詣內鄕﹐降於良玉。塌天﹐卽李萬慶也。良玉爲言於熊文燦﹐文燦署國能﹑萬慶皆爲遊擊將軍。革裏眼等走商城。

六月﹐張獻忠住札谷城﹐知縣阮之鈿竭力調護﹐士民賴之。至今春﹐叛形顯著﹐左良玉請乘其未備討之﹐文燦不可。至是﹐果叛。之鈿瀝血書絕命詞於襟﹐仰藥死。良玉發兵進討﹐熊文燦故張露其事﹐且彊畱左良玉飲餞﹐稽延旬日﹐俾獻忠得預爲備﹐獻忠乃得從容運器甲資糧入房山﹐布署已定﹐文燦始令進兵。良玉怒曰「督臺縱虎負﹐使我攖之﹐不去﹐必以逗逼罪我。」令旗至﹐卽冒暑進討﹐獻忠設伏於羅猴山﹐良玉兵度險入伏中﹐賊四合圍之﹐良玉全軍盡沒﹐並失其符印﹐僅收殘兵百人逃歸。遂列文燦事於朝﹐樞輔楊嗣昌具疏劾之。有旨﹕「文燦逮問﹐良玉革職﹐殺賊自贖。」後文燦逮至﹐戮屍西市。嗣昌方以議款不就﹐無以仰副聖眷﹐而文燦又嗣昌所舉也﹐乃請剿自效。上爲賜宴賜坐﹐復賦詩以寵其行。禦詩曰「鹽梅今日作幹城﹐上將新開細柳營。一掃寇氛從此靖﹐還期教養遂民生。」所以寵之者至矣。嗣昌謝恩畢﹐馳至武昌﹐申明軍令。見良玉部下多降將﹐可倚以辦賊﹐特疏請於朝﹐拜良玉爲平賊將軍﹐升永州推官萬元吉爲監軍僉事。

十月﹐老犭回々﹑革裏眼﹑左金王等合二萬人﹐分屯英﹑霍﹑潛﹑太諸山﹐犯安慶﹑桐城等處﹐遼將黃得功﹑川將杜先春屢戰卻之。

十三年庚辰正月﹐大計羣吏。湖州知府朱大受﹐屢爲朱紳所劾﹐特行賄於吏科都給事中阮震亨以祈免﹐爲廠役所獲﹐並緝臨江知府胡永淸等營賄事款。於是震亨等俱下鎭撫司究問。

二月﹐會試天下士﹐命大學士薛國觀﹑蔡國用爲考試官﹐取中教諭楊瓊芳等三百名。

韓城﹑金溪﹐皆以外僚入閣﹐從無文采。楊瓊芳系揭陽教諭﹐而以壓榜﹐此三百年所無者。楊捲在某房中﹐同考編修韓四維見之﹐曰「會元在是矣。」徐簡討取文閱之﹐曰「此必苜蓿先生也﹐不然﹐必是老貢生。」及拆號塡榜﹐果系教諭﹐合堂愕然。韓城俯首無言。吏停筆候命﹐韓城躊躇良久﹐仍舊用楊。

三月﹐廷試策士﹐賜魏藻徳﹑葛世振﹑髙爾儼等進士及第出身有差。又廷授顏渾等吏科給事中﹑禦史等官。

是日﹐上召對策進呈者四十八人於文華殿。上問﹕「邊隅多警﹐何以報仇雪恥﹖」魏藻徳對曰「以臣所見﹐使大小諸臣皆知所恥﹐則功業自建。孔子論政則曰『知恥近乎勇。』論士則曰『行已有恥。』孟子亦曰『一人橫行於天下﹐武王恥之。』故勾踐豢馬以沼吳﹐燕昭式蛙而滅齊﹐皆知恥之明效也。」因自列戊寅通州城守功狀。上心識之﹐拔爲第一。而周正儒﹑宣國柱五人特授給事中﹐吳邦臣﹑魏景琦等五人特授禦史﹐顏渾特授吏部主事﹐田有年﹑盧若騰﹑錢志騶﹑陳糸燻等特授兵部主事。時韓城拔無錫鄒式金爲第一﹐上抑置二甲﹐楊瓊芳抑置三甲。韓城始失聖眷矣。

六月﹐大學士薛國觀免。韓城剛愎性成﹐敢作敢爲﹐旣與武陵比而擠去綿竹﹐遂正首揆﹐益無忌憚。凡閣中有所票擬﹐中書每於外庭傳示消息﹐已成定例矣。至是﹐韓城信任私人王陛彥﹐而怒老中書周國興﹑楊余洪不爲用﹐特捏泄旨事參之﹐兩人皆廷杖﹐斃杖下。兩中書家﹐皆密緝韓城納賄事件﹐以報東廠。又上召對時﹐曾語及朝臣貪婪﹐韓城曰「使廠衛得人﹐朝臣何敢至是﹖」東廠太監王化民在側﹐汗流浹背﹐於是專偵其陰事﹐而史範所輦多金爲布置地者﹐皆入韓城之寓。適史範死﹐周﹑楊二家力慫範家人詣廠出首﹐東廠卽以上聞。有旨﹕「下錦衣衛嚴究。」於是錦衣衛提韓城楊﹑馬二長班鞫問﹐供吐過付之贓甚詳﹐而韓城一疏再疏﹐則云「楊士聰之參史﹛範土﹜﹐別有緣故。」又云「史﹛範土﹜曾參黨人袁崇煥等﹐爲黨人所忌﹐故乘其丁艱而參之」云。夫身在事中﹐又恐聖怒方赫﹐不辧己之受賄﹐而亟辧史﹛範土﹜受參之故﹐則眞悍眞愚矣。有旨﹕「著五府九卿議處。」已而﹐議處本上﹐有旨﹕「薛國觀著冠帶閒住。中書王陛彥著革了職﹐刑部提問。」

韓城等旣去﹐復當枚卜﹐上點用徳州謝■6A﹑井陳演。先是﹐田惟嘉罷斥﹐升南京右都禦史莊欽鄰爲吏部尙書﹐欽鄰遷延半年不至﹐奉旨詰責﹐欽鄰調用﹐而特召謝■6A爲吏部尙書。至是﹐■6A以原官﹑演以禮部侍郎俱入閣辦事。滑縣曾出徳州之門﹐具疏讓位﹐於是徳州位列滑縣之前。

十月﹐行刑禦勾決囚十二人﹐原任徐淮中河郎中胡璉預焉。胡璉﹐雲南人﹐戊辰進士。前年﹐以黃河衝犯泗陵﹐與河道總督劉榮嗣同逮。運河者﹐專以運漕艘﹐而黃河則兼護陵寢﹐設有通惠﹑張湫﹑徐淮﹑儀眞四河道﹐復南旺﹑夏鎭二泉閘﹐皆以工部郎主之。三年一小挑﹐五年一大挑﹐費有編額﹐慮最悉也。而徐淮尢稱險要﹐時設打洪之役。神廟中葉﹐攺浚落馬湖﹐漕艘盡由宿遷收口﹐不復走洪﹐而徐淮始專護陵寢矣。承平日久﹐惟俟春夏水澇漲發﹐足以際漕事﹐凡大挑小挑之費﹐俱入上下私橐。至是﹐黃河連年衝決﹐直犯泗陵﹐總督朱光祚﹑周鼎與榮嗣皆被逮。朱﹑劉皆斃於獄﹐周後以宜興力庇﹐免死遣戍。

逮薛國觀至京﹐賜死。先是﹐韓城出都﹐資重累累﹐用車至數百輛﹐東廠隨具事件密奏﹐聖心益怒。而史﹛範土﹜寄頓之贓﹐衛招甚明﹐給事中袁愷復疏劾其納賄諸事﹐與通賄刑部右侍郎蔡弈琛﹑左副都禦史葉有聲﹐並及吏部尙書傅永淳﹑侍郎林棟隆。有旨﹕「弈琛有聲﹐革職提問﹐永淳﹑棟隆閒住。」而私人王陛彥﹐𨿽已下獄﹐尙未成招。至是﹐特旨﹕「王陛彥著卽會官斬決。」凡招具﹐或斬或絞﹐招內已定﹐奉旨止云「卽會官處決。」今陛彥招未具﹐裁自聖斷﹐故云「斬決。」此旨從來所未有也。陛彥決而韓城復逮﹐逮至﹐候命私寓﹐而﹐「令自盡」之命下。時韓城已臥﹐家人報錦衣賫詔至﹐韓城蹶然曰「我死必矣﹗」倉卒覓小帽不得﹐取蒼頭帽覆之。宣詔畢﹐頓首不能出聲。自盡後﹐衛帥驗視回奏。次日﹐始奉旨﹕「準取殮。」蓋懸梁者兩晝夜﹐眞從來未有之慘矣。

東閣五間﹐夾爲前後十間﹐前中一間﹐供先聖位﹐爲諸輔分本公敍之所。閣輔第五員以下﹐則俱居後房﹐𨿽白晝亦秉燭票擬。韓城當國﹐特鑿一牖﹐復開門構數椽﹐以通日色。說者謂破壞風水﹐故首膺此禍。𨿽然﹐韓城卽不破壞風水﹐能免此禍哉﹖

是年二月﹐左良玉遂剿張獻忠﹐獻忠出戰﹐墮馬幾被擒﹐復逸去﹐逃入瑪瑙山中﹐良玉令降將劉國能圍之。獻忠食盡﹐分賊四出抄掠﹐不得者歸﹐盡殺之。其未歸者懼殺﹐詣軍門降。良玉因令國能將之前行﹐僞稱糧至﹐獻忠開營延入﹐國能乘不意﹐縱火大戰﹐盡掃其營壘﹐斬首萬餘級﹐擒其妻孥及賊黨徐以顯﹑潘應鰲等﹐獻忠批藤從巖澗逃去。捷聞﹐賜楊嗣昌鬥牛服。是役也﹐獻忠精銳俱盡﹐止存千餘騎﹐走入興安﹑平利山中。良玉進圍之﹐連營百里﹐憚險﹐圍而不攻。獻忠因得以收散亡﹐養痍傷﹐羣盜往往歸之﹐勢復振。而羅汝才﹑過天星等賊﹐復盡入川。嗣昌駐襄陽﹐會師合剿﹐以興安一路失期﹐斬其監軍副使殷太白﹐復疏參四川巡撫邵捷春不行堵禦。捷春逮問。

五月﹐賊羅汝才等陷四川大昌﹐犯夔州。石柱女帥秦良玉統兵來援﹐監軍萬元吉率舟師由巫山上三峽。賊十三哨過夔門魚貫而進﹐羅汝才爲殿。官兵遙望不敢擊﹐賊循河南而行﹐欲渡川西。元吉﹑左良玉﹑賀人龍等﹐皆會於夔州。羅過諸賊﹐自夔州山後抄掠﹐官兵分扼諸隘﹐賊掠無所得。副將羅於萃擊過天星於鄭山寨敗之﹐過天星以百騎走。羣賊旣困﹐謀奪尖山西奔。賀人龍會四川總兵鄭嘉棟﹐湖廣副總兵張應元﹑汪云鳳﹐陜西副總兵李國奇之師赴之。賊以奇兵攻尖山寨﹐人龍等率諸軍奮呼﹐直入賊陣﹐斷賊爲二﹐賊騎陷泥淖不得馳﹐而川兵奔跳澗谷如猿猱﹐賊潰自相騰踐﹐斬首千七百餘﹐生擒自來虎等七十一人。賊退屯羊橋﹐四出抄掠﹐石柱土司邀之於馬家寨﹐斬首六百﹐又追敗之於畱馬埡﹐斬賊首東山虎。庚子﹐賊屯譚家坪南北兩山﹐山頭張幕﹐魚鱗相掩疊﹐官兵分道並進﹐南山賊拔寨先走﹐北山賊馳下﹐直擊官軍﹐官軍力戰﹐賊退守山巓﹐官軍分兵繞山後而上﹐前後齊登﹐賊披靡竄走澗谷﹐諸將皆下馬緣山逐賊﹐追奔四十里﹐斬首千二百級﹐賊奔迎仙寺嶺。癸卯﹐三省官兵﹐合擊賊於嶺上﹐賊營大亂﹐斬首千餘級。秦良玉奪羅汝才大纛﹐擒其老營隊副﹐塌天賊突圍遁走七箐坎﹐入於乾溪。丙午﹐羅過諸賊﹐犯夔州下關城﹐謀歸湖廣﹐以瞿塘水漲不得渡。總兵嘉棟﹑副總兵應元﹑云鳳﹐自云陽出邀其前﹐監軍元吉﹑副將人龍等﹐間道疾走尖山以截之。夔城山溪險隘﹐炎暑毒人﹐賊人馬俱病﹐汝才﹑小秦王﹑上天王﹑混世王﹑一連鷹五營﹐走云陽尖山壩﹐過天星﹑關索二營走雲陽水碓口﹐期同會於開寧。戊申﹐人龍等追賊至七箐坎﹐賊簡其銳爲殿﹐以挑官軍﹐潛以老營先走﹐人龍擊殿後賊﹐破之﹐長驅搗其中堅﹐賊大敗。追至馬溺溪﹐壓賊壘而東。六月辛亥昧爽﹐人龍等前薄賊營﹐三路並進﹐大呼騰躍而上。賊驚潰﹐官軍逐之﹐斬首千二百人﹐俘六百人﹐赦其俘一桿槍﹑自來虎﹑伍林三人﹐靈爲前鋒。壬子﹐官兵躡賊而前﹐慮賊必設伏以相邀﹐參軍李仲興﹑髙光榮﹐勒輕騎先往﹐人龍﹑國奇潛以大兵繼之。二將入隘﹐賊伏起兩山間﹐圍之數重﹐二將戰方酣﹐人龍﹑國奇麾兵並進﹐聲動山谷﹐圍中亦奮呼以應之。賊圍開四潰﹐斬首五百餘級﹐生擒賊渠掠山虎等十六人﹐汝才東走大寧之小嶺﹐官兵控之於夔東。己卯﹐過天星﹑關索走開縣﹐屯南壩﹐知汝才東竄﹐而官兵漸迫﹐因北走。丁巳﹐鄭嘉棟率諸將追擊賊於觀音山﹐逐北二十里﹐至於臨江﹐斬首二百餘級。張應元窮追至竇山﹐遇賊百餘騎﹐擊賊二十餘騎﹐餘皆大呼釋甲﹐賊首托天王請降。托天王﹐卽常國安也。應元止兵﹐裂帛作書﹐令國安所部抓地虎往諭過天星﹐過天星曰「必托天王身至爲信﹐乃降。」庚申﹐賊首髙守達率麾下二百騎來奔﹐過天星逐之﹐邀去百餘騎﹐來歸者七十五騎﹐皆關西健兒。辛酉﹐過天星西走﹐官兵拔營逐之﹐至新寧西關外﹐賊騎三千﹐不戰而走﹐髙守達率其健兒當先陷陣﹐賊大亂﹐馬竄禾黍中﹐驚■相騰踐﹐官兵蹙而射之﹐斬首千七百餘級﹐擒賊首流金錘﹑金狗兒。過﹑關二賊東奔達州﹐張應元等追逼之。丁卯﹐常國安前驅遇賊﹐官兵並進﹐斬首三百餘級﹐奪其營﹐賊奔袁壩驛﹐設伏溝澗中。戊辰﹐應元等前驅搏戰﹐令髙守達﹑常國安繞谷中﹐出搗其脇。賊伏發﹐方接戰﹐國安﹑守達突出﹐大呼擊賊﹐賊驚﹐墮山澗中者無算﹐斬首九百餘級﹐生擒滚地狼等十七人﹐降其管隊柯天虎等四十人。庚午﹐賊自袁壩驛東走開縣﹐諸將分營出戰﹐鄭嘉棟將中軍﹐羅於莘將左軍﹐降將楊旭將右軍﹐戰於城下﹐賊大敗﹐走大昌。

張獻忠自興﹑房走白羊山﹐入巫山間﹐川兵躡之﹐蓋西入深谷中﹐掩旗息鼓若無人。參將曹進功率兵入山偵賊﹐不見一人而歸。初﹐楊嗣昌以左良玉跋扈難制﹐而賀人龍所將關兵驍勇善戰﹐屢殺賊有功﹐請以人龍代良玉﹐佩將軍印。旣而良玉奏瑪瑙山之捷﹐度未可動﹐復奏畱左良玉佩印如故﹐別加人龍總兵銜﹐須待後命。人龍驟聞大將之信﹐踴躍動三軍﹐旣而報寢﹐殊怏怏﹔良玉知其故﹐意亦懷恨。當獻忠之竄伏興﹑房山中也﹐所存千餘騎耳﹐剿之可立盡﹐乃良玉以奪懷慚﹐人龍復以歸印觖望﹐遂互相推諉﹐不復深入﹐以致獻忠復熾﹐皆嗣昌失二帥之心所致也。

過天星素與張獻忠有郤﹐聞羅﹑張旣合﹐遂詣嗣昌乞降。嗣昌令良玉撫其眾七千人﹐簡其精銳﹐隸良玉軍中﹐安其老弱於鄖西﹐以降將掃地王李靖隸監軍萬元吉標下。過天星﹐旣惠登相也。七月﹐羅汝才﹑小秦王﹑上天王﹑混世王﹑一連鷹距大寧﹐元吉遣遊擊劉正國﹑降將伍林招之。先是﹐汝才與金翅鵬不相能﹐金翅鵬嘗懼爲所並。至是﹐小秦王﹑金翅鵬相率降於嗣昌﹐汝才遂殺劉正國﹑伍林﹐東走巫山。良玉分兵屯房﹑竹間﹐汝才屢敗﹐黨羽多降﹐勢益孤。獻忠時在巫山﹐汝才往會之﹐謀渡川西走。諸將賀人龍﹑李國奇﹑張應元﹑汪云鳳﹑張奏凱等合兵擊之。應元﹑云鳳屯於夔之土地嶺待人龍兵﹐三檄不至。癸亥﹐人龍兵噪而西歸﹐獻忠知官無後繼﹐悉銳來攻﹐而應元﹑云鳳所將湖廣兵三千皆新募﹐未經行陣﹐賊驟至﹐二將簡銳卒千人搏戰﹐晨至日中未決﹐賊分兵繞後山而下﹐突衝營中﹐守營新兵皆訁華﹐賊乘之﹐前後皆圍﹐二將殊死鬥﹐應元中流矢﹐奮擊突圍出。賊方渡河﹐應元赴河上﹐燃炮擊殺一賊帥衣緋者﹐賊不得渡。云鳳苦戰久得脫﹐渴甚﹐飲水斗餘臥﹐血凝臆而卒。時張﹑羅新合﹐嗣昌命金翅鵬部下飛上天入羅汝才營招之。汝才逡巡不決﹐獻忠懼汝才之再降也﹐日說汝才曰「楊閣部已俘過天星獻闕下矣﹐爾愼自爲謀。」元吉請檄左良玉攜惠登相至陳前招汝才必來﹐嗣昌不聽﹐汝才遂不果降。己丑﹐嗣昌屯巫山﹐遣人至關索營中招之。先是﹐關索屢敗﹐伏深山中﹐過天星降﹐益懼﹐遂與其黨王光恩﹐楊光甫等﹐詣嗣昌軍前﹐頓首涕泣請死罪。嗣昌撫慰之﹐給以金幣﹐所部三千人﹐嗣昌簡其精銳赴軍前殺賊。羅汝才之人川也﹐凡九股﹐整十萬﹑掃地王﹑小秦王﹑金翅鵬﹑托天王﹑過天星﹑關索﹐惟羅﹑張相抗﹐其七相繼俱降矣。嗣昌飛章上聞﹐敍賫文武將吏有差。

九月﹐官兵大敗李自成於函谷。自成奔漢南﹐李國奇等蹙之於北﹐左良玉扼武關以南。初﹐諸將圍自成崤﹑函山中﹐分守要害﹐合圍甚密﹐將坐斃之。嗣昌曰「圍師必缺﹐不若空武關一路﹐待其走而擊之﹐可立盡也。」自成令軍中盡殺所掠婦女﹐同養子李雙喜﹐乘隙率五百騎突圍而出﹐諸將不能禦﹐遂自武關逃入鄖陽。時河南大饑﹐饑民所在爲盜﹐自成乃至鄖陽走伊﹑雒﹐饑民從者數萬﹐圍永寧﹐陷之﹐殺萬安王朱釒輕﹐再陷宜陽﹐勢復大振。

是日﹐張﹑羅二賊陷大昌﹐進屯夔州山北。時賊行營輜重婦女甚重﹐眾官兵多觀望不前﹐但尾賊後﹐所至關隘﹐守將多遠遁﹐遂長驅趨達州。十月壬戍﹐賊渡河﹐入巴西﹐陷劍州。甲子﹐過劍閣﹐由廣元走陽平關﹐從間道出百丈山﹐將入漢中。總兵趙光遠守陽平甚嚴﹐賀人龍﹑李國奇復整旗而東﹐賊乃逾昭化﹐走西川。丙寅﹐川兵迎賊於劍州﹐敗績﹐賊縛四將去。降將掃地王﹑張一川擊賊於梓潼被擒﹐賊招之。元吉請卹其妻子於夷陵。

十一月庚辰﹐嗣昌﹑元吉﹐大饗將士於保寧﹐以諸軍進止不一﹐立大帥以統之﹐以總兵猛如虎爲正﹐張應元爲副。癸未﹐發保寧﹐趨綿州。癸卯﹐賊知大兵至﹐走江內。乙已﹐猛如虎選驍騎逐賊﹐元吉﹑應元屯兵安嶽城下﹐以遏賊歸路。十二月辛亥﹐賊南陷瀘州。瀘州三面皆陡絕臨江﹐止石立站一路可北走﹐賊旣走絕地﹐元吉謀以大兵自南搗其老營﹐伏兵旁塞險要﹐蹙賊北走永州﹐逆而擊之﹐可盡殲也。乙卯﹐元吉等至石立站﹐賊先移渡南溪﹐官兵隔水追之﹐不及。癸亥﹐賊抵成都﹐副將某統千餘騎夜搗賊營﹐賊預取土像數百置帳中﹐四面懸燈﹐而潛伏暗處﹐千騎望燈而趨﹐大呼直入﹐則所劫者﹐諸土像也﹐急退﹐而賊眾四合﹐殲戮無孑遺。自是成都專意固守﹐不復言搗營矣。賊趨新都﹐知縣黃岡固守﹐賊復至綿州。

是年﹐山﹑陜﹑河南大旱﹐蝗起。冬﹐大饑﹐人相食﹐艸木俱盡﹐土寇並起﹕開州人袁時中聚眾數萬﹐破開州。時壽州有袁老一營﹐時中自號「小袁營」以別之。後官兵復開州﹐時中走河南。

江北賊革裏眼﹑左金玉復犯霍﹑英﹐上命太監劉元斌率營兵六千馳赴北江﹐擊賊於霍山﹐敗之﹐賊走湖廣﹐陷麻城﹑黃梅。

河南郟縣盜李際遇﹑申靖邦﹑張鼎聚眾至五萬﹐總兵王紹禹遣遊擊髙謙擊之﹐一日三捷﹐斬首二千餘級﹐追擊菜園﹐斬首千級。

●卷七

十四年辛巳﹐逮江西巡撫解學龍﹑布政司都事黃道周下鎭撫司究問。學龍升兵部侍郎﹐循例有薦舉疏﹐內薦道周有「學問直貫天人﹐品行無忝孔孟」之語。滑縣票旨﹐以﹕「羣臣結黨標榜﹐欺侮君父﹐屢旨訓誡﹐毫不省攺。」學龍﹑道周﹐俱遣緹騎逮下詔獄﹐鞫訊同黨姓名﹐道周供出編修黃文煥﹑吏部主事陳天定﹑工部司務董養河及從父共四人﹐俱下刑部獄。

淸兵陷寧﹑錦﹐總督洪承疇﹑總兵祖大受降。自袁應泰喪遼陽退守廣寧﹐王化貞棄廣寧退守寧﹑錦﹐至是淸兵復犯寧﹑錦﹐總兵祖大壽固守﹐告急於朝。先是﹐有祖大粥者﹐其勇爲祖氏冠﹐歷官副總兵﹐前是淸兵來攻﹐相顧莫敢先進﹐城中大恐﹐大弼戒無動﹐自率銳卒五百﹐直衝淸營﹐往來馳擊﹐淸兵披靡不能禦﹐遂拔營去。及是﹐病不能師。報至﹐上命總督洪承疇帥大同總兵王朴等六總兵﹑援兵十餘萬人往救﹐祖寄語於洪﹐謂﹕「淸兵彊甚﹐難與爭鋒﹐可用車營法﹐步步進兵﹐卽步步列營﹐使彼不得逞志﹐逼之出塞乃可。」洪從其言。上以師久無功﹐今職方郎中張若麒往探機宜。若麒至﹐不度彼此﹐妄謂淸兵一鼓可平﹐嚴促進剿﹐承疇不能制。淸兵偵知之﹐臨夕﹐設伏以待。前軍甫發﹐王朴率本部先遁﹐諸總兵至半途聞之﹐皆倉皇西奔﹐淸兵以鐵騎乘之﹐士卒死者大半﹐張若麒及總兵楊國柱等僅以身免。所喪器械輜重﹐不可勝計。承疇﹑大壽皆降。事聞﹐舉朝震動﹐若麒逮問下獄﹐王朴處斬﹐國柱等革職充爲事官﹐立功自贖。而承疇謬以殉難聞﹐卹贈太子太保﹐蔭錦衣千戶世襲﹐與祭十六壇。

召予告大學士周延儒於家。先是﹐閣臣𨿽內外兼周﹐鮮有當聖意者。眾推宜興頗有機巧﹐或能仰副﹐而聖意亦及之。於是﹐庶吉士張溥﹑禮部員外郎吳昌時爲之經營﹐涿洲馮銓﹑河南侯恂﹑桐城阮大鋮等﹐分任一股﹐每股銀萬金﹐共費六萬兩﹐始得再召。庚辰孟冬﹐上祭太廟﹐諸臣先至殿門外候駕﹐時殿門未啟﹐忽聞內有異響﹐眾共驚聳﹐俄見殿門大開﹐有冕旒者十餘位從內走出﹐頃之不見﹐而殿門閉如故﹐眾祕之不敢言。駕至﹐行禮之時﹐怪風暴起﹐燈燭皆滅﹐助祭諸臣﹐僕地者久之始能起。上亦以驚悸成疾﹐下體軟麻﹐不能行立﹐百餘日始瘳。及是﹐孟冬祭廟之日﹐天气晴和﹐上喜謂近侍曰「周閣老畢竟有福人。」故眷注最深。

黃道周之案﹐久不得結﹐一番招上﹐一番嚴駁。戶部主事葉廷秀疏救﹐並與廷杖﹐淹畱獄中者幾一年。宜興再入政府﹐竭力周旋。先是﹐部擬學龍﹑道周煙瘴充軍﹐不允。至是﹐刑部尙書劉澤深上疏﹐略曰﹕

「黃道周之罪﹐至瘴戍盡矣﹔進此﹐惟有論死。死生之際﹐臣不敢不愼也。從來論死諸臣﹐非封疆﹐卽貪酷﹐未有以建言誅者。今以此加道周﹐道周無封疆﹑貪酷之罪﹐而有建言蒙﹃之名﹐於道周得矣﹐非我皇上覆載之量也。且皇上所疑者﹐黨耳。黨者﹐觀諸行事。道周具疏﹐不過空言﹐一二臣工﹐其相與者﹐皆從罷斥﹐烏有所謂黨而犯朝廷之大法耶。去年行刑時﹐忽奉旨停免﹐今皇上豈有積恨於道周﹐萬一轉圜動念﹐而臣已論定﹐噬臍何及﹖敢仍以原擬請。」

有旨﹕「依議。」旣而黃文煥等各疏辯﹐有旨﹕「該部查議。」部覆上﹐有旨﹕「準各復原官。」是歲﹐江南大旱﹐自春及夏無雨﹐髙區竟未及插蒔﹐貧民嗷嗷﹐望賑蠲之詔。宜興首先輸米三百石﹐爲諸臣急功者倡。於是撫按不敢言旱﹐各縣苛徵漕糧如額﹐斗米至三錢﹐民不堪命。

爾時當國者﹐不必請蠲請賑﹐取厭帝聽﹐但就內外積獘﹐力爲淸查﹐便可寬民命於萬一。如光祿寺歲派無錫縣上供白米一千三百三十石零﹐歲用七百餘石﹐則每年多存六百餘石。浙直各府﹐歲派分給部堂﹑翰林﹑尙寶﹑科道等衙門白米一萬二千一百餘石﹐歲用共八千餘石﹐則每年多存四千餘石。每年衛所運解漕糧入祿米倉者五百餘萬石﹐除文武各官支過俸米外﹐具蠶食其中者﹐則有營兵﹑衛軍﹑衛役三蠹。營兵則有冒名之獘﹐如司苑局﹑四驤軍勇﹑神木黑口等廠﹐以中涓爲三窟﹐歲縻餉三十萬石矣。衛軍則有造冊之獘﹐今溢額者將及二萬人﹐一軍應支餉十二石﹐是歲耗米二十四萬石矣。衛役則有賣票之獘﹐凡官錦衣者﹐虛領十餘票﹐皆托名吏役﹐每票支米六七石不等﹐是歲耗米二三十萬石矣。漕撫標兵五千皆食江南糧﹐衛軍領解止行給八百里行糧﹐不應與解京者同給三千七百里行糧。此項釐剔﹐亦可省米三萬石。更由此而推之﹐內府收貯香蠟﹑燈艸﹑絲綿等項﹐額徵銀五萬餘兩﹐年年委積無用﹐此項不可裁乎﹖薊遼犒賞公費﹐重復支用﹐多至二十三萬兩﹐舉一邊而各邊可知﹐此項不可節省乎﹖又如上供磁器﹐又料價藥料一切不急之需﹐暫停一二年﹐可省金錢數十萬。若能逐項淸查以佐國用﹐將朝廷不苦於虧額﹐蒼黎咸樂於更生﹐相臣造福﹐豈不普哉﹖不此之圖﹐而沾沾首輸爲天下倡﹐將以是盡臣職乎﹖甚矣﹐其不講於大道也﹗諸令中﹐長洲知縣葉承光尢酷﹐拔取富室充兌﹐賄入則免。有過客問訊其宦況者﹐曰「賴有此荒耳。」眾心憤恨﹐幾激民變。巡撫黃希憲曲庇之﹐僅以調簡。行﹐復以標兵護之出境。

是年正月﹐李自成圍河南府﹐福王募死士逆戰﹐斬獲頗多﹐賊引退。賊復以大炮攻城﹐守嚴不動﹐及昏而退。總兵王紹禹標兵有馳呼於城上者﹐城外亦呼以應之。北兵旣執守道王允昌於城上﹐紹禹馳解之。諸軍曰「賊已在城下﹐卽總鎭其如我何﹖」揮刃殺守陴者數人。守陴者皆驚散﹐賊緣堞而上﹐叛兵迎之﹐賊遂入城﹐焚福王府﹐福王世子俱縋城走。王允昌等各官俱被執﹐俱不死﹐惟一典史不屈見殺。後自成迹福王所在﹐執之﹐並執原任兵部尙書呂維祺。遇王於西關﹐謂王﹕「名義甚重﹐毋自辱。」王見自成﹐泥首乞命﹐自成歷數其罪﹐遂遇害。維祺罵賊不屈死﹐世子奔懷慶。自成僞稱「闖王﹐」雄諸賊。事聞﹐上震怒﹐逮總兵王紹禹磔之﹐籍其家。

山東土賊李廷實﹑李鼎鉉陷髙唐州。時山東盜起﹐兗屬州縣﹐一時嘯聚響應﹐東平令胥迎賊入城據之。巡撫王國賓發六道官兵防兗州﹐檄總兵劉澤淸擊破東平賊﹐復其城。

河南土賊艾一﹑侯二等嘯聚數千人﹐武邱知縣蘇茂柏擊破之。

獻忠潛至巴州﹐乘其迎春﹐襲破之﹐恣掠三日﹐趨達州﹑新寧﹑開縣﹐焚毀驛道﹐人煙絕斷者七百餘里。初﹐賊之南竄也﹐元吉欲從間道出梓潼﹐扼歸路以待賊﹐嗣昌檄諸軍躡賊﹐追逐不得﹐距賊遠﹐令他逸﹐諸將皆盡向瀘州﹐賊折而東返﹐遂莫爲堵遏。賀人龍頓兵廣元不進。己丑﹐猛如虎率諸將追及賊於開縣﹐日暮雨作﹐諸將咸以人馬困乏﹐詰朝請戰﹐參將劉士傑曰「自瀘州逐賊﹐馳驅四旬﹐僅而及之﹐今遇賊不戰﹐縱敵失賊﹐誰執其咎乎﹖請爲諸軍先﹐揮戈獨進。」賊屢卻﹐如虎亦率親兵從之。獻忠憑髙而望﹐見後軍無繼﹐左軍皆遲回不前﹐因簡精銳﹐繞官軍後﹐馳而下﹐左軍先潰﹐士傑及遊擊郭關﹑如虎子猛先皆戰死﹐前軍已覆﹐如虎突戰潰圍出﹐馬仗﹑軍符盡失。賊東走巫山﹑大昌。監軍元吉赴開縣收集殘兵﹐祭陣亡將士﹐哀動三軍。嗣昌在云陽﹐聞開州失利﹐始侮不用扼歸路之謀矣。初﹐賊由達州而西也﹐嗣昌策其必入陜﹐檄左良玉自興山趨漢中。及賊東走﹐復檄良玉自夔門進剿﹐使者憚行﹐中途返命曰「賊已入漢中矣。」旣又使人謂良玉曰「賊向漢中﹐可急援。」良玉不應。嗣昌之使十九返﹐良玉怒曰「向從都督命﹐瑪瑙山安得給乎﹖」遂撤兵去。賊下夔門﹐竟無一人相拒者。賊旣渡險出巫山﹐晝夜疾走﹐入歸興山中﹐羅汝才亦入湖廣﹐惟搖天動畱川中﹐元吉屯兵八百於白帝以備之。

二月﹐李自成以邵時昌爲河南僞知府﹐而席卷子女玉帛入山。巡撫李仙風偵賊已去﹐引兵入城﹐收時昌斬之。時土賊蜂起﹐一斗谷﹑瓦罐子等諸盜﹐皆合於李自成﹐同攻開封。巡按髙名衡率司道官嬰城固守﹐賊攻七晝夜不克。周王恭Ф﹐出庫金五十萬助餉﹐復懸金募死士﹐能殺一賊者﹐立與五十金。兵民踴躍爭先﹐賊死者甚眾。賊懼﹐退數捨。巡撫李仙風率諸將髙謙等馳至開封﹐與總兵陳永福內外夾擊﹐大破之﹐永福射自成﹐中其左目﹐賊乃退。旣而仙風﹑名衡互相訐奏﹐諂逮仙風﹐以名衡巡撫河南。

獻忠﹑汝才﹐復從山中出﹐趨當陽﹐鄖撫王永祚扼之於房﹑竹﹐遂走宜城。偵知嗣昌有檄之襄陽﹐要之於途﹐取檄遣賊僞充公差﹐夜叩襄陽城門﹐巡道張克儉見有符驗﹐延之入﹐時二月初八日也。先是﹐官兵獲獻忠妻孥及賊黨徐以顯﹑潘應鰲等﹐俱禁襄陽獄﹐知府王承曾素縱飲漁色﹐見獻忠﹐易視之﹐疏其防﹐賊乃入獄﹐與徐﹑潘等相約﹐漏四下﹐徐﹑潘等破獄出﹐殺守門卒﹐開城門迎賊﹐賊盡入﹐先攻襄王府﹐焚端禮門及諸樓臺﹐合城鼎沸。初九日﹐獻忠入城﹐執襄王﹐僭坐襄王殿﹐坐王堂下﹐勸之以卮酒﹐曰「吾欲斬楊嗣昌頭﹐而嗣昌遠在川﹐今當借王頭﹐使嗣昌以陷藩伏法﹐王其努力盡此一杯。」遂遇害﹐宮眷無一存者﹐並殺桂陽王常法。時城內守兵數千﹐軍資器械山集﹐盡爲賊有。推官鄺曰廣被執﹐大罵不屈死。署襄陽知縣李天覺﹐北面叩頭﹐置印於案﹐自縊死。左良玉在唐縣﹐聞襄陽陷﹐股栗不能起。久之﹐與鄖撫王永祚統兵赴援。癸丑﹐賊棄襄陽﹐渡江破樊城。己未﹐陷當陽。乙丑﹐陷新野﹑光州。

江北革﹑左諸賊﹐因官軍四集﹐急而議款﹐監軍楊卓然議安插於潛﹑太間。然二賊實無降意﹐公行劫掠﹐卓然每左右之。及襄﹑福二藩相繼遇難﹐二賊乘機復熾﹐命朱大典督諸軍討之。

河南賊孟三陷河陰﹐據之。遊擊髙謙攻拔河陰﹐斬孟三。

三月丙子﹐楊嗣昌自盡。嗣昌以連失二郡﹐喪兩親藩﹐度不能免﹐遂自縊死。監軍萬元吉部署行營﹐令猛如虎駐蘄州﹐防獻賊東軼。事聞﹐左良玉削職﹐戴罪討賊。鄖撫王永祚﹑知府王承曾﹑襄府長史唐時﹐俱著撫按解京提問。

山東巡撫王國賓革職﹐以王永吉代之。時東省大饑﹐民間父子相食﹐徐﹑徳數千里﹐白骨蔽野﹐行人斷絕﹐饑民相聚爲寇﹐曹﹑濮上賊尢熾。上命總兵楊禦蕃﹑劉澤淸合兵剿之。

四月﹐以丁啟濬代楊嗣昌﹐總督軍務。左良玉自襄陽進擊李自成﹐屯南陽。自居屯廬氏。廬氏舉人牛金星迎降﹐又薦卜者宋獻策。獻策長不滿三尺﹐見自成﹐首陳圖讖云「十八孩兒兌上坐﹐當從陜西起兵以得天下。」自成大喜﹐奉爲軍師。

張獻忠犯應山﹐知縣章自輝擊卻之﹔遂陷隨州﹐知州徐世淳合家死難﹐吏民屠戮無遺。隨州爲四衝之地﹐其初陷也﹐知州王燾死之﹐至是三陷矣。

五月﹐以東寇孔棘﹐特設津﹑徐﹑臨﹑濟四鎭總兵﹐專護漕運。又以河道張國維工部侍郎銜﹐不便節制四鎭﹐乃攺銜兵部侍郎。

河南土賊袁時中犯蒙城﹐朱大典擊敗之﹔總兵劉良佐簡驍騎自義門追擊﹐賊大敗奔潰﹐時中以數百騎宵遁入河。

泰安土賊掠守陽﹑曲阜﹐聞靑州兵多﹐遂走邳州﹐焚其南郭﹐至沙溝﹐屠戮甚慘﹐遂犯徐州北關﹐轉至南河店﹐毀漕船十六隻。

賀人龍破李自成於靈郟山中。時保定總督楊文嶽屯禹州﹐左良玉屯南陽﹐猛如虎屯徳安﹐適疽發於背﹐退屯承天。

癸巳﹐出傅宗龍於獄﹐總督陜西兵討賊。丁丑﹐宗龍至新蔡﹐會楊文嶽﹑賀人龍﹑李國奇﹑虎大威等﹐共結浮橋渡河﹐合兵趨項城。戊寅﹐諸君畢渡﹐走龍口。是日﹐李﹑羅二賊﹐將趨汝寧﹐覘官軍至﹐盡伏精銳松林中﹐陽驅諸賊西渡。人龍��﹐賊追及之於項城﹐執宗龍至城下﹐令呼開城門。宗龍大呼曰「我已爲賊所執﹐爾等當死守﹐毋墮賊計。」賊斫其耳目﹐死城下。人龍﹑國奇俱西歸﹐賊陷項城﹐屠之。詔復宗龍兵部尙書﹐贈太子太保。李﹑羅二賊﹐合兵擊葉縣﹐守將劉國能﹐卽飛來虎也﹐誓師力戰﹐賊悉眾來攻﹐國能身被數十創﹐气愈厲﹐部下勸暫逸﹐圖復舉﹐國能曰「朝廷旣赦我死﹐又加爵命之榮﹐萬死何辭﹗自成羽毛已成﹐不可復制﹐何再舉之可圖﹖」盡殺其軍中馬騾饗士﹐黎明﹐分兵爲十隊﹐偏裨各率其屬﹐馳逐大戰﹐至辰復聚﹐則死者過半矣。又分爲五隊﹐賊亦分兵圍之﹐更番疊戰﹐以逸待勞﹐國能率殘丁短兵相搏﹐至夜﹐度不能脫﹐仰天呼曰「我力盡矣﹗」遂自刎死﹐部下無一降者。事聞﹐詔贈國能左都督。

六月﹐左良玉擊張獻忠於南陽之西山﹐敗之。獻忠西走﹐攻南陽﹐知府顏日愉堅守不下﹐遂襲泌陽﹐陷之。

七月﹐獻忠圍鄖陽﹐守將王光恩禦之﹐多殺傷﹐遂退。總兵黃得功標下兵叛去﹐投獻忠﹐令之破鄖西。辛卯﹐鄖兵與獻忠戰﹐敗績﹐獻忠將被擒者人斷一手縱歸﹐以辱官軍。

八月﹐獻忠乘掠信陽。時總督丁啟濬與左良玉俱屯南陽﹐頓兵不進。至是﹐良玉始至南陽﹐引兵逆擊獻忠於信陽﹐大破之﹐斬其渠魁五人﹐獻忠負重傷﹐易服夜遁﹐良玉軍聲大振。戊午﹐獻忠收餘眾走鄖陽﹐驟遇官軍﹐不戰而潰﹐還走南陽。越十餘日﹐良玉始至﹐則獻忠越南陽而東久矣。時羅﹑李方合﹐獻忠因汝才以奔李自成。自成方彊﹐欲屈之﹐獻忠不爲下﹐自成怒﹐欲殺之。汝才陰選五百騎資獻忠﹐令他往﹐獻忠乃晝夜東馳﹐與革﹑回諸賊同入霍。

十月﹐太監劉元斌﹑盧九徳率京營京兵追賊至壽州﹐及之。元斌畱四十日﹐不進﹐城門晝閉﹐縱兵大掠﹐殺樵汲者以冒功。旣而欲攻城﹐州民斂數萬金賂之﹐乃免。

十一月﹐總督汪喬年率總兵鄭嘉棟﹑牛成虎﹑賀人龍趨河南。先是﹐喬年於陜西發李自成先冢﹐得小蛇﹐卽斬蛇以殉﹐誓師東下﹐抵浹縣。襄城舉人張永祺率邑人迎官軍﹐屯於城中。自成聞之﹐盡眾來迎戰。時喬年安營未定﹐有二將先逃﹐官軍大潰﹐賊乘之﹐一軍盡沒。喬年以數百騎入城﹐拒守五日﹐襄城陷﹐喬年自刎未殊﹐被執﹐見殺﹐並殺守將李萬慶﹐卽射塌天也。自成深恨諸生﹐劓刖百九十人。又購永祺﹐永祺遠遁﹐屠其族人九家。乘勝圍南陽﹐破之﹐唐王遇害﹐總兵猛如虎死焉。鄧州等處皆降﹐知州劉振世死之。太監劉元斌統兵救襄城﹐聞南陽陷﹐乃擁婦女北去。

十二月﹐自成連陷許州﹑鄢陵等縣﹐知縣劉振之衣冠北向再拜﹐自刎死。復陷禹州﹐徽王遇害。再圍開封﹐髙名衡﹑陳永福等竭力守禦﹐周王貯庫金於城頭﹐擒一賊者百金﹐殺一賊者五十金﹐戰歿者卹其家五十金﹐被傷者以輕重爲差。殺賊者甚眾﹐永福射自成中其左目﹐乃屯朱仙鎭。

上以朱大典受命督師﹐縱賊流毒﹐著革職聽勘﹐以髙斗光代之。

十五年壬午﹐正月元旦﹐上禦殿朝賀畢﹐下寶座﹐南面正立﹐顧內侍曰「召閣臣來。」閣臣由殿東門入﹐再奉旨趨至殿檐﹐行叩頭禮畢﹐跪以俟命。上曰「閣臣西班來。」蓋以師席待諸輔也。閣臣起立﹐不知聖意﹐擬取東西兩班。上又曰「閣臣西邊班來。」隨有一奄下引而前。上宣閣臣來﹐諸輔趨進﹐上曰「古來聖帝明王﹐皆崇師道﹐今日講官稱先生﹐猶存遺意。卿等卽朕師也﹐敬於正月端冕而求。」聖躬轉而西﹐面向閣臣一揖曰「《經》言﹕修身也﹐尊賢也﹐敬大臣也﹐體羣臣也。朕之此禮﹐原不爲過。」又曰「自古君臣志同道合﹐天下未有不平治者。」上諭至此﹐辭意其嚴重。又曰「職掌在部院﹐主持在朕躬﹐調和在卿等。」諸閣臣跪伏謝﹕「菲才不敢當。」上曰「先生正是朕該敬的。」言之再三﹐隨諭﹕「先生起來。」諸輔臣始起﹐轉下叩頭。上還宮後﹐復補賜聖諭一道。時諸勛臣不知所以﹐亦相率疾趨﹐上曰「東班去﹗」

時行取各官﹐待命闕下﹐皆仰祈宜興手援。適漕運愆期﹐宜興因言「漕艘至今﹐尙未開封南回。皆以巡漕未補﹐無人催趲﹐請速下諸科道缺。」上從之。於是﹐馬嘉植等咸授科道﹐無授部曹者。滑縣接韓城衣缽﹐每票旨﹐輒深文詆謫﹐黃道周之獄﹐皆出滑縣手。宜興再召﹐井研輩事事請教惟謹﹐而滑縣專行自如﹐宜興大不以爲然﹐禦史楊學願具疏將糾之。或謂滑縣曾巡撫江西﹐於楊有部民之誼﹐不便﹐乃授馬嘉植上之﹐滑縣一疏引疾﹐宜興卽票旨﹕「準回籍調理。」

大學士謝■6A罷。徳州由外廷入﹐聖眷頗隆。去冬﹐上用十一般茶飯禮祭光廟禦容﹐諸閣臣陪祭﹐徳州最後至﹐糾儀臺省糾之。徳州疏辯言「臣將出門﹐而衣帶忽斷﹐再續再繼﹐以是後期﹐乞將臣與縫衣者同下法司﹐嚴加訊鞫。」𨿽奉旨免議﹐而聖意已移矣。時邊塞議款﹐上頗祕其事﹐徳州與新甲咨臺省﹐訟言其不可﹐給事中朱徽首先糾劾﹐謂﹕「事關宗社﹐謝■6A身系大臣﹐旣知不可﹐卽當極諫﹐乃諫諍不聞﹐而昌言於眾﹐以暴揚皇上之過﹐大不敬無人臣禮。」上震怒﹐奉旨有「朕心甚痛」之語﹐將大有所處分﹐而羣臣隨聲附和﹐不下百餘疏﹐聖意遂從輕﹐止削籍爲民。

禦史楊學願疏﹐略曰﹕

「臣伏讀聖諭﹐申飭交結內侍之律﹐因稽太祖髙皇帝時﹐初無所謂緝事之令﹐臣工不法﹐正有明糾﹐無陰訐也。臣待罪南城﹐所見詞訟﹐多假番役﹐妄稱東廠。甚者諉人作姦﹐挾仇首告。夫餌人以陷禍﹐擇人而肆喙。惟恐其不爲惡﹐又惟恐其不卽罹於法。揆之皇上泣罪解綱之仁﹐豈不傷哉﹖伏乞皇上先寬東廠條例﹐夫東廠寬而刑罰可以漸省。抑臣又有請焉﹕外臣獲罪﹐但敕撫按檻車﹐送詣闕下﹐未爲不可﹐若緹騎一遣﹐有資者家產破散﹐無資者地方斂饋﹐爲害滋甚。」

有旨﹕「東廠所緝﹐止於謀逆亂倫。其作姦犯科﹐自有有司在﹐錦衣衛校尉﹐毋得奉差需索。」

五月﹐逮鳳慶總督髙光斗﹑安廬巡撫鄭二陽﹐起馬士英總督鳳慶軍務。士英先爲王坤所糾遣戍﹐至是﹐會推鳳慶總督﹐士英列名其中﹐上怒甚﹐曰「會推大典﹐輒以廢棄竄名其間﹐冢臣欺蔽殊甚。」刑部右侍郎徐石麒奏曰「冢臣豈敢欺蔽﹐實以馬士英曾歷邊疆﹐頗有才略﹐禁錮可惜﹐今止開列﹐候皇上裁奪。惟是冢臣不先奏明﹐誠爲有罪。」上怒始霽﹐曰「馬士英旣說他有邊才﹐卽著他去。」遂起升兵部右侍郎﹐總督鳳盧安慶等處軍務。

六月﹐吏部尙書李日宣罷。時當枚卜﹐外僚房可壯﹑張三謨﹑宋玫預焉。先是﹐禦史廖惟一﹐井研姻戚也﹐時當考核﹐井研托可壯爲道地﹐不應﹐井研因步蜚語﹐謂﹕「此番枚卜﹐皆可壯三人主持。」上入其說﹐召廷臣於中左門﹐上靑袍﹐皇太子﹑定王﹑永王侍。上詰吏部尙書李日宣曰「朕屢諭諸臣﹐毋寧背君父﹐不背私交﹐寧隳職業﹐不破情面。今日枚卜大典﹐公聚推舉﹐自當矢公矢愼。乃稱許詢情﹐如房可壯﹑張三謨﹑宋玫﹐並濫與會推﹐此豈大臣之道﹖」並責吏科都給事中章正宸﹑河南掌道禦史張暄﹐幾欲重典。閣臣力救﹐乃下日宣等於獄。時吏部左侍郎現缺﹐右侍郎雷躍龍久不到任。上呼禮部左侍郎王錫衮出班﹐曰「吏部印著你署掌。」王遂攺吏部左侍郎﹐署部事。閣臣以枚卜請﹐上點用晉江蔣徳﹑黃景﹐興化吳﹐俱以禮部尙書入閣辦事﹐而起升鄭三俊爲吏部尙書。蔣﹑黃同邑﹑同時﹐極稱盛事。

四月中﹐順天三河縣地方﹐半空中忽墮下一龍﹐牛頭而蛇身﹐有角﹐有麟﹐宛轉叫號於沙土中﹐以水沃之則稍止。撫按不敢奏聞﹐如是者三晝夜乃死。

東宮田妃最有寵。是夏﹐田妃病篤﹐徧走羣望﹐上咸躬致禱焉。臨終﹐上適往他殿行香﹐不及永訣﹐回宮大慟﹐喪禮備極隆厚。田妃有妹﹐曾入宮﹐上授以花一朵﹐卽令插髻上﹐曰「此是我家人也。」妃薨後﹐上畱心其妹。甲申春﹐已有旨采擇淑女﹐以備六宮﹐候冬間舉行﹐未幾遇變。

金壇盛順者﹐宜興幕客也﹐欲題內閣中書﹐而又欲得科目爲重。壬午﹐北圍﹐大理評事李森先﹐已有成約﹐外議頗著。給事中楊枝起疏糾之﹐森先降調﹐不及預同考。及榜發﹐盛仍列名﹐監場禦史徐殿臣力持不可﹐乃抽出。

鄕試大典﹐𨿽曰矢公﹐然夤緣未能盡絕。至關防潰裂﹐顯行無忌﹐則莫若壬午時宜興弟肖儒﹑子弈封以及親識子弟﹐無不入彀。眾官效尢成風﹐不復問文藝矣。說者謂隱匿災荒﹐濫黷大典﹐上負聖眷﹐下負輿望﹐賜死之禍﹐實自取之。後有坐以縱敵之罪者﹐夫力能殲敵﹐方能縱敵﹐不坐以不可逃之律﹐而加以莫須有之案﹐恐反授宜興以口實也。

十月﹐吏部題臣父生死蒙恩等事﹐奉旨﹕「文某準贈禮部尙書﹐蔭一子﹐入監讀書。」先文肅以九年六月棄世﹐十一年二月南京給事中張焜芳疏余﹐末有云﹕

「故輔文某﹐骨鯁性成﹐勁介絕俗﹐以天下爲己任。數月揆席﹐正色危言﹐觸著去輔﹐禍機遄發﹐以致忠憤塡膺﹐賫志以沒。今歷二年餘矣﹐子孫不敢陳乞﹐撫按不敢代題﹐竟與艸木同其朽腐。皇上恩禮舊臣隆賜講幄﹐而使文某幽光弗耀﹐典禮缺如﹐優卹易名﹐豈可一日緩乎﹖

六月﹐淄川請告﹐給事中吳麟徵疏言﹕

「張至發之歸﹐皇上優禮有加﹐臣知皇上始終優禮大臣也。因念故輔文某與至發同蒙特簡﹐兩月政地﹐一語招尢﹐省過責躬﹐溘焉朝露。其進也﹐由聖明特達殊恩﹐非藉旁門幸竇﹔其去也﹐由同官意見相左﹐非系納賄徇私。今棄世已二年餘矣﹐撫按不敢代題﹐子孫不敢陳乞﹐惟皇上哀而矜之﹗」

韓城票﹕「卹典出自朝廷﹐何得徇私市恩﹖」禦筆抹去﹐止批﹕「該部知道。」十二年四月﹐吏部驗封司署司事主事胡璇案呈﹐前署部左侍郎董羽宸具題﹐奉旨﹕「文某準復原官致仕。」九月﹐不肖秉上疏﹕「請卹臣父﹐生死蒙恩﹐微臣感戴中悃」等事。奉旨﹕「該部知道。」十三年三月﹐禮部祠祭司郎中劉大垣案呈前事﹐尙書林欲楫具題。奉旨﹕「卹典必須實迹﹐這本如何竟請﹐還著再行核奏。」亦韓城所票也。後韓城獲譴﹐宜興再入政府。十五年四月﹐祠祭司署司事員外吳泰來案呈前事﹐尙書林欲楫具題﹐奉旨﹕「文某準與祭一壇﹐減半造葬﹐仍加祭一壇﹐以示優禮。」至是﹐吏部驗封司署司事主事張文延案呈前事﹐署部事左侍郎王錫衮具題﹐奉有令旨。

兵部尙書陳新甲處決。新甲﹐四川人﹐由舉人歷任本兵﹐蓋楊嗣昌薦以自代﹐爲款局地。上亦知邊防不足恃﹐姑藉款以暫紓目前。後以傅宗龍言﹐召新甲切責。■6A獨進曰「淸果許款﹐款亦可恃。」於是遣馬紹愉往建州﹐淸不表謝﹐而復得大嫚書﹐上大悔恨。然自張若麒僨事後﹐舉朝之人﹐無不願款者﹐新甲復申其說。上親發璽書﹐加紹愉太僕少卿銜而鄭重遣之﹐乘傳至塞外﹐邊臣張筵宴淸使﹐淸使一語不答﹐云「待國主命。」及國主至義州﹐責諸酋私通中國﹐將殺我使﹔譯事者再四叩頭祈請乃免。馬紹愉匍匐竄歸﹐科道諸臣﹐惡其辱國﹐連疏糾之﹐並盡列新甲姦罪。上𨿽怒甚﹐隱忍未卽發。適新甲有疏﹐細陳款事顚末﹐內多援引聖諭。此疏誤爲書役發魁抄傳﹐兵某據疏抄糾參。上意新甲見賣﹐下嚴旨切責﹐且令回話。新甲具疏回話﹐絕不引罪﹐反自詡其功﹐有「有某事﹐人以爲大功﹐而實臣之大罪」等語﹐不一而足。上愈怒﹐著「革了職﹐刑部提問。」部引失陷城寨律斬﹐宜興﹑井研合詞求免﹐以北淸未薄城爲言。上曰「陳新甲職任中書﹐一籌莫展﹐致令流賊披猖﹐戮辱我七親藩﹐不更甚薄城乎﹖」遂奉旨﹕「陳新甲著卽會官斬決。」

新甲去任﹐以馮元飈爲兵部尙書。元飈素習占風望气﹐揣知寇虜交訌﹐剪滅無術﹐乃佯稱病。一日﹐在朝班﹐僞稱疾發﹐貴眩僕地﹐扶曳而出長安﹐班役婦孺﹐皆嗤其爲細人伎倆﹐辱朝廷而羞當世之士也。元飈去﹐以張國維代。

十一月﹐淸兵入犯。蓋於今四犯矣。越畿甸而南掠山東﹐破兗州﹐魯王南走﹐守道陳之伸逃﹐知府鄧藩錫死之。破莒州﹐知州景淑汴大罵﹐不屈死。復闌入南直界﹐烽火及於徐﹑邳﹑沐陽。時江浙九省入覲官旣升任﹐差回各官﹐俱麟集於淮安度歲。是年正月﹐山東賊李靑山攻兗州﹐給事中範淑泰﹑魯府長吏兪起蛟擊敗之﹐擒靑山﹐獻闕下。曹﹑濮諸賊﹐亦次第剿散。

李自成攻開封益急﹐穴城﹐而置炮於中﹐選銳賊披甲以待﹐炮發﹐城崩﹐卽乘勢衝入。乃炮反外向﹐銳賊皆死﹐而城巋然不動﹐賊駭﹐解圍去。至五月復來﹐用宋賊計﹐圍而不攻﹐以坐困之。

三月﹐李﹑羅二賊圍陳州﹐兵備關永傑率士民固守。賊周圍四十里﹐更番進攻﹐力竭﹐城陷﹐永傑戰死。城下鄕紳崔泌之﹑舉人王受爵等﹐咸手刃數賊﹐被擒﹐大罵﹐被殺。賊屠陳州。

張獻忠攻舒城﹐四月﹐舒城陷。時舒城無令﹐參將孔廷訓領兵千人與鄕紳胡守恆率士民固守。廷訓降於賊﹐開門納之﹔賊執守恆﹐大罵不屈﹐以刃刺其腹心死。隨令廷訓攻霍山。

李自成陷太康﹑睢州﹐進圍歸徳。歸徳無兵﹐民自爲守﹐賊鱗次穴城﹐城陷﹐推官王世琰死之。

五月﹐復孫傳庭原官﹐總督陜西兵討賊。傳庭檄召諸將於西安聽令﹐固原總兵鄭嘉棟﹑臨洮總兵牛成虎﹐系總兵賀人龍﹐坐旗下﹐數之曰「爾奉命入山討賊﹐開縣噪歸﹐猛帥以孤軍失利﹐獻賊出押﹐職爾之由。爾爲大將﹐遇賊先潰﹐致秦督師委命賊手﹐一死不足塞責也﹗」因命斬之﹐諸將莫不動色。以人龍軍分隸諸將﹐刻期進討。襄城之役﹐朝議﹐疑人龍與賊通﹐故傳庭殺之。諸賊聞人龍死﹐咸酌酒相慶。

張獻忠襲陷廬州﹐時督學禦史以較士至郡﹐賊數百﹐僞爲諸生應試者﹐潛寓城中。甲戌夜三鼓﹐獻忠捲甲趨至城下舉火﹐城中賊亦舉火以應之﹐守城者驚潰﹐遂陷。督學某﹑兵備蔡如蘅逃﹐知府鄭履祥死之。廬州城池髙深﹐賊屢攻不能克﹐至是一夕陷。

革﹑左諸賊趨壽州﹐穎川參將李詡偵知之﹐伏兵城東南隅﹐而統銳師迎戰於城南樊家店﹐伏兵繞其後夾擊﹐大敗之﹐斬首千餘級。

六月﹐起侯恂兵部侍郎﹐總督官兵剿賊﹐與孫傳庭協辦援開封。

七月﹐各鎭援兵潰於朱仙鎭。時山西總兵許定國援開封﹐先潰於懷慶。總督丁啟濬﹐保督楊文嶽﹐總兵左良玉﹑虎大威﹑楊徳政﹑方國安等﹐各統兵會於朱仙鎭﹐與賊累相望。啟濬諸軍進戰﹐良玉曰「賊鋒方銳﹐未可擊也。」啟濬曰「汴圍已急﹐豈能久待﹖必擊之﹗」諸將咸懼﹐請詰朝戰。良玉歸營﹐卽率軍走襄陽﹐諸軍相繼而走﹐二督營亂﹐啟濬﹑文嶽聯騎走汝寧﹐賊逐之﹐追奔四百里﹐喪馬騾七千﹐軍杖糧艸無算﹐官兵數萬降於賊﹐啟濬敕書﹑印﹑劍俱失。事聞﹐啟濬逮下獄﹐文嶽革職候勘。

張獻忠陷盧江﹐焚戮一空﹐還陷六安﹐將州民盡斷一臂﹐男左女右。總兵黃得功﹑劉良佐來援﹐再戰敗績﹐獻賊遂謀渡江入南京。

八月﹐河決開封。時開封被圍久﹐周王先後捐庫金﹐金盡﹐再捐歲祿﹐歲祿亦盡。城北十里爲黃河﹐巡撫髙名衡﹑推官黃澍等﹐欲引河水環壕以自固﹐更決堤灌賊﹐賊可魚也。及決河﹐賊已先營髙處﹔其移營不及者﹐亦死萬人。河流下衝汴城﹐勢如山嶽﹐自北門入﹐穿東南門出﹐出渦水﹐水驟長二丈﹐士民溺死者數十萬。髙名衡﹑陳永福咸乘小舟至城上﹐周王率宮眷及諸王從山逸出﹐露棲城上雨中者七日。總督侯恂以舟迎王﹐總兵卜從善水師亦至﹐推官黃澍從王舟乘夜渡﹐達堤口。城中遺民﹐尙餘數萬﹐賊乘舟入城﹐盡虜以去。邳﹑毫以下﹐皆被其災。上聞之﹐痛憤﹐下詔優慰周藩﹐授黃澍爲禦史。

孫傳庭兵至南陽﹐李﹑羅二賊西行逆之。傳庭設三伏以待﹐牛成虎將前軍﹐左襄將左﹐嘉棟將右﹐髙傑將中軍。成虎佯奔以誘賊﹐賊逐之﹐入伏中﹐成虎還兵力戰﹐髙傑﹑董學禮突出翼之﹐左襄﹑嘉棟左右橫擊﹐大敗之﹐斬首三千級。賊潰東走﹐追擊﹐又敗之。賊盡棄甲仗軍資於地﹐官軍爭取﹐無復隊伍﹐賊兵卽乘之﹐左軍先潰﹐諸軍皆走﹐喪材官將領百七十人。事聞﹐詔傳庭立功自贖。

九月﹐黃得功﹑劉良佐復統兵逐獻賊﹐賊走潛山。賊將一堵墻爲殿營於山上﹐二將捲甲急趨﹐夜半﹐緣山後噪而登﹐賊驚起失措﹐官軍奮擊﹐賊大奔﹐追逐六十里﹐斬首千餘級。獻賊潰圍走安慶﹐執一堵墻﹐焚殺之。十月﹐良佐再擊獻賊於安慶﹐敗之﹐獻賊走蘄水。

閏十一月﹐李﹑羅二賊圍汝寧。將軍孔貞會以川兵屯城東﹐楊文嶽以保定兵屯城西﹐與賊相拒一晝夜﹐川兵潰。次日﹐賊四面環攻﹐云梯如墻而立﹐一鼓百道﹐並登城﹐遂陷﹐執文嶽及兵備王世琮於城上﹐皆厲聲大罵﹐賊怒﹐縛二人﹐以炮擊之﹐縻爛死。世琮初爲河南府推官﹐禦賊﹐矢貫耳不動﹐號「王鐵耳。」賊屠士民數萬﹐畱八日﹐拔營走確山回襄陽﹐掠崇王由貴及世子﹑諸王﹑妃嬪以行。

十二月﹐李﹑羅二賊以數萬騎至樊城﹐左良玉營於樊城髙阜﹐乘髙飛炮﹐擊殺賊千餘。賊從間道至白馬渡﹐良玉移營拒之﹐賊分兵陷荊門﹑夷陵﹑逼荊州。良玉全師出漢口﹐下武昌﹐次於金沙洲。巡撫陳睿謨棄荊州﹐奉惠王走湘潭。李賊遣老犭回犭回據夷陵﹐革裏眼趨徳安﹐荊州士民開門迎賊﹐李賊遂入荊城。

十六年癸未﹐大學士周延儒請督師剿淸兵﹐又以軍機事密﹐章奏無以爲信﹐攜文淵閣印以行。說者以閣印不宜移動﹐動必有咎﹐後果罹韓城之禍。

大學士吳奉命督師剿賊﹐欽給銀五萬兩軍前支賞﹐加萬元吉兵部職方司郎中﹐督輔軍前贊畫。

四月﹐北兵盡行出口﹐京師解嚴﹐大學士周延儒仍入閣辦事。

大學士吳罷。興化向巡歷山﹑陜﹐以能折衝名。今春督師剿賊﹐與宜興同時受命﹐興化畱寓京師﹐料理各項﹐復上疏邀請諸事件﹐迨宜興事竣﹐已復命矣﹐猶未成行﹐奉聖諭﹕「輔臣受命督師討賊﹐自當星馳受事﹐乃三月以來﹐遷延不進﹐未出都門﹐籌畫莫展﹐若在行間﹐何以制勝﹖還宜在閣佐理﹐不必督師。」興化具疏引罪乞休﹐有旨﹕「準回籍。」

廷杖行人司副熊開元﹑給事中姜采﹐仍下之獄。開元由給事中調外﹐旣轉司副﹐滿望卽升京卿﹐而稽遲不遷﹐頗生觖望。時楚事方盛﹐正媒孽宜興﹐上以邊警﹐廣求直言﹐開元疏請對﹐上召入徳政﹐開元訟言「羣臣徇私結黨﹐皇上孤立無助。」且奏且目宜興﹐宜興惶悚無地。上諭﹕「速補疏進覽。」宜興一面令人邀結開元﹐阻其補疏﹐一面進揭﹐言「臣孤孑寡援﹐蒙皇上寵眷﹐每事不敢避忌羣小﹐非一日矣。卽今開元所陳﹐皆無實指﹐因言楚中若某若某﹐皆朋謀樹黨﹐其事刂刃於臣者﹐皆爲擁戴邱瑜﹐代爲掃除耳。」上覽揭心動﹐急促開元補牘﹐開元已吞宜興之餌﹐遲回不卽具疏﹐嚴旨頻下﹐始具疏﹐言「延儒以釋累囚﹐蠲宿逋﹐起廢籍﹐自謂有裨於聖徳﹐孰敢起而攻之﹖願皇上徧召羣臣﹐問延儒賢否﹖卽以所論賢否﹐定其人之賢否。皇上若不加體察﹐一時將吏﹐狃於賄賂﹐𨿽失地喪師﹐皆得無罪﹐誰復爲皇上捐軀報國者﹖」

疏入﹐上怒甚﹐下錦衣獄。適是時密雲巡撫王繼謨奉旨議處﹐寧武兵備錢天錫欲得其缺﹐求援於給事中楊枝起﹑廖國遴二人﹐期以事成﹐萬金爲籌。楊﹑廖爲懇於宜興﹐宜興許之﹐然未言及爲籌事。楊廖出﹐再爲請益﹐復益萬金。嗣天錫會推﹐諭旨已下﹐時又有匿名書二十四气之說﹐隱詆朝紳﹐上特爲頒諭一道﹐戒飭言官﹐內有「爲人出闕」之語﹐蓋皇上破羣臣之積習而靠誡之﹐非爲天錫發。給事中姜采探之未眞﹐疏言﹕

「皇上修省罪己﹐又致誡言官﹐惟視言官獨重﹐故望之獨切。若云代人規禦﹐安敢謂盡無其事。臣獨展轉而不得其故﹐皇上何所聞而云然乎﹖如誹語騰謗﹐必大姦臣憝﹐惡言官而思中之﹐謂不重言官之罪﹐不能激皇上之怒﹐箝言官之口﹐後將爭效寒蟬﹐壅閉聖聽﹐誰爲皇上言之哉﹖」

疏入﹐宜興激上怒﹐下詔獄根究主使。招上﹐俱與廷杖。宜興必欲致開元於死﹐緹帥駱養性曲爲護持得免。開元下獄後﹐始知前之詔諭﹐非爲密撫﹐而密撫之更替﹐宜興實無所私﹐乃自悔其多事。有南京禦史孫鳳髦﹐從獄中視之﹐開元吐其情﹐願一白而無由。孫﹐山東產﹐直質人也﹐願爲代白﹐先具疏引其端。有旨﹕「著明白具奏。」孫正擬暢言其事﹐楊﹑廖危甚﹐急乘間鳩之﹐其子具揭申究﹐楊﹑廖百計潛消之。然其事傳布長安﹐宜興之心迹已明。於是王繼謀仍照舊巡撫﹐錢天錫革職逮問﹐與楊枝起﹑廖國遴俱革職同下獄。

上傳諭黃道周著以原官起用。宜興承上深眷﹐其應對實敏絕﹐凡聖怒人莫能挽回﹐惟宜興談言微中。道周之獄﹐人皆以爲不可救﹐宜興業已周旋得釋矣﹐上偶言嶽忠武事﹐嘆曰「今安得如嶽飛者而用之﹖」宜興進曰「飛自是名將﹐然如破女眞事﹐史氏亦多虛張。卽如黃道周之爲人﹐傳之史冊﹐不免曰﹕『其不用也﹐天下惜之』。」上默然。次日﹐卽有此諭。

左都禦史劉宗周﹑刑部尙書徐石麒﹑左僉禦史金光宸同罷。時上召廷臣於中左門﹐問禦敵剿寇及用督撫事。宗周奏曰「使貪便詐﹐此最誤事。爲督撫者﹐須先極廉。」上曰「亦須論才。」時西人湯若望等精於火器。禦史若楊喬奏﹕「火器爲中國長技﹐當從西人演習。」宗周奏﹕「唐宋以前用兵﹐未聞火器﹐自有火器﹐輒依爲長城﹐誤實在此。」上色不懌。宗周又請釋熊開元﹑姜采﹐云「廠衛不可輕信﹐是朝廷有私刑也。」上怒﹐仰視屋梁﹐曰「廠衛俱爲朝廷﹐何公何私﹖」光宸奏﹕「宗周無他意。」上益怒﹐宗周免冠謝﹐旣退﹐各具疏引罪﹐有旨﹕「宗周爲民﹐興宸調用。」時開元等已上刑部擬罪﹐尙書徐石麒擬「姜采遣戍﹐開元贖徒。」宜興大忤﹐遂票嚴旨以進。石麒再疏乞休﹐有旨﹕「著冠帶閒住。」

下順天府丞戴澳於錦衣獄。澳﹐浙江奉化人。奉化﹐小邑也。澳起家進士﹐宦官吏部﹐威行郡邑﹐其子尢恃勢縱惡。奉化錢糧共二萬餘﹐戴氏居其半﹐歷任知縣﹐皆以錢糧拖欠罷官。至是﹐吏部特授進士胡昱泰爲奉化令﹐胡下車﹐卽延耆老諭之曰「吾知奉化錢糧所以不起者﹐專由戴氏﹐吾今先徵戴氏﹐而後徵民戶。」乃簽提戴氏家人追比﹐而恃頑如故﹐卽提戴子親身赴比。戴子怒﹐急走京師﹐訴之澳﹐勒澳立刻出疏參胡。澳曰「胡令初到﹐無款單﹐且以部民參父母官﹐亦覺不便。」而怯於其子﹐姑出一疏﹐略言「天下治亂﹐系於守令。守令得人則治﹐不得人則亂。」有旨﹕「奏內所陳﹐必有實據﹐著指名回奏。」澳窘極﹐乃以嘉興推官文徳翼入告事下撫按﹐旣而撫按皆爲文訟冤﹐給事中沈迅遂疏參澳﹐謂﹕「澳之疏﹐專爲胡昱泰﹐而所以欲參昱泰者﹐專爲錢糧拖欠﹐昱泰遵法追比耳。」於是有旨﹕「戴澳革職爲民﹐下錦衣衛究問。」

●卷八

十四年八月十九日﹐聖駕視學﹐釋奠禮成﹐步至東西廡﹐徧閱諸先儒神位﹐因召禮部左侍郎王錫衮﹑右侍郎蔣徳﹑祭酒南居仁三臣諭曰「宋儒周﹑程﹑張﹑朱﹑邵六子﹐有功聖門最大﹐今稱以先儒﹐位在漢﹑唐諸儒下﹐禮殊未稱。爾部會同詹翰等官﹐議所以尊崇之。至於六子格言﹐卽督令儒臣編纂成書﹐以弘聖教。」三臣承旨﹐卽於九月題請開館編纂六子諸書。而尊崇位號﹐時廷議不一﹐不果行。

大學士周延儒罷。延儒林居時﹐長興周仲璉特往通譜﹐敍叔侄禮﹐事之惟謹。延儒之再召也﹐秀水吳昌時爲之效力奔走。延儒入都﹐仲璉宮兵部員外﹐昌時官禮部郎中﹐共入其幕下。每朝夕﹐輒便衣直達臥室﹐與侍者交通﹐探聽閣中消息﹐隨在外招搖市權。昌時醉心吏部﹐誠得一日稱吏部郎﹐卽死無恨﹐宜興亦擬借此塞其望而遠之﹐遂以郎中調文選司﹐破格極矣。往時科道年例在二﹑八兩月﹐科一人﹐道二人﹐間或吏部一人﹐此舊例也。昌時爲政﹐例推給事中範士髦等四人﹐禦史陳藎等六人。科道羣起大嘩。吏科都給事中吳麟徵﹑河南掌道禦史祁彪佳率兩衙門集於公所﹐與時昌面議。及是日﹐科道齊集﹐援集例相責﹐昌時怙過﹐絕無引咎意。禦史某不勝其憤﹐以所坐椅搏之﹐昌時倉皇而出﹐且曰「若奚爲待我如此﹖我當盡例出諸禦史。」諸禦史聞之﹐咸怒發上指﹐與時昌有不兩立之勢矣。又宜興自恃聖眷﹐視同官蔑如也﹐井研輩皆有慍心。緹帥駱養性有陰事﹐宜興刺得之﹐以挾制駱﹐使爲己用﹐往來傳遞者﹐昌時也。養性時有厚饋﹐宜興不受﹐昌時竟隱匿焉﹐養性以此飲恨刺骨。內奄王之心頗不樂宜興﹐曾向宜興雲﹕「我們才力有限﹐還求老先生包容。」聞者危之﹐而宜興不以介意。淸兵入犯﹐宜興督師逐之。總督範志完﹐宜興辛未所取士﹐其人大言不慚﹐無纖毫實用﹐宜興以一切軍情委之。宜興之出督師也﹐上注望甚殷﹐刻刻遣人偵伺。而宜興駐通川﹐每日幕客攢集﹐午後始開門收文書﹐應故事﹐所謂躬歷戎行﹐鼓舞將士者﹐未之能也。淸兵出口﹐各路援師尾之而行﹐不敢邀擊﹐厚賄宜興以求敍功﹐宜興諾之。襄城伯李國禎與王奄俱有私人﹐欲入敍功疏中﹐宜興不從﹐乃比而揭其短入告﹐謂﹕「淸兵已驕﹐邀而擊之﹐可隻輪不返﹐宜興私通淸兵﹐禁諸將不得一矢相加遺﹐坐是﹐安然出口。」上信以爲然。適給事中吳甘來﹑禦史王章疏參本兵張國維﹐而徳州兵備雷演祚亦疏參範志完﹐皆與宜興有連。奉旨﹕「周延儒著府部九卿科道議處。」閣臣各詞申救﹐得旨﹕「內外多艱﹐用人罔效﹐誤國害民﹐皆朕不徳所致。周延儒著致仕去。」

特旨﹕「修撰魏藻徳升禮部左侍郎兼東閣大學士。」藻徳辭﹐陳演請﹕「攺少詹事辦事﹐仍照三品用。」上從之。此與劉之綸同一破格。然之綸以戒事超授﹐𨿽未成功﹐猶歿於陳﹐與藻徳天淵矣。

八月﹐會試天下士﹐命大學士陳演﹑魏藻徳爲試官﹐取中陳名夏等三百五十人。時以邊警﹐大計攺五月﹐會試攺八月﹐閣臣循序﹐應以蔣徳爲副﹐時上究心天象﹐凡日月見食﹐及星宿纏犯﹐取中國歷驗之不甚應﹐以西曆驗之輒應﹐遂加西人湯若望尙寶司卿﹐專理歷法。先是召對﹐徳奏及之﹐曰「湯若望有何好處﹐皇上如此優禮﹖」上曰「古帝皇招來遠人﹐湯若望遠夷慕化﹐朕故優待之有加。卿言淸兵屢次內犯﹐震驚宗廟﹐卿何不攆之使去﹖」及是﹐遂抑徳而用藻徳。而棘闈之役﹐亦止於此。藻徳離李廉未三年﹐驟典文場﹐說者謂文脈亦促甚矣。

兵部尙書張國維罷﹐逮總督範志完﹑順天巡撫潘永圖下獄。時給事中吳甘來疏論﹕「國維昔任撫江南﹐惟以巧言令色爲務﹐有『浪子中丞』之稱。及任本兵﹐寸籌莫展﹐惟首輔意旨是徇﹐打恭作揖﹐便成職業」云云。上頗知國維罪狀﹐疑加重譴﹐國維捐厚資﹐乞援於內奄。乃得旨﹕「閒住。」徳州兵備雷演祚﹐疏論志完在山東縱兵淫掠及金銀鞍數千兩﹐馬百匹﹐行賄京師等事。有旨﹕「志完革職逮問。」永圖以失機﹐亦奉旨﹕「革職逮問。」

範志完伏誅。上特召雷演祚入朝﹐與志完面質於中左﹐問疏內所奏事款﹐歷歷有據。上又問演祚曰「爾所言稱公頌徳﹐徧於班聯者﹐誰也﹖」演祚對﹕「周延儒招權納賄﹐如起廢淸獄租﹐皆自居爲功﹔考選科道﹐盡收門下﹔凡求總兵﹑巡撫者﹐必先通賄幕客董廷獻﹐然後得之。」上卽命逮廷獻﹐上問志完金鞍馬匹﹐招稱送右諭徳方拱乾。上並召拱乾﹐拱乾力辧云「臣以詞林冷局﹐無票擬招駁之責﹐且甫入都﹐安有此事﹖」上卽令拱乾去。志完被逮﹐知上方注意封疆﹐決無生理﹐滿載輜重﹐望門投送﹐而不得要領﹐卒置於法。永圖亦坐封疆失事律﹐決不待時。

逮大學士周延儒於家﹐吏部尙書鄭三俊罷。先是﹐禦史祁彪佳賀登選各疏﹐參吳昌時紊制弄權﹐給事中郝昌疏劾﹕「吳昌時﹑周仲璉竊權附勢﹐納賄行私。內閣票擬機密﹐每事先知。總之延儒天下之罪人﹐昌時﹑仲璉﹐又延儒之罪人。」至是﹐禦史蔣拱宸疏論﹕

「昌時入延儒之幕﹐與董廷獻表裏爲姦﹐無所不至﹐贓證累累﹐萬目共見。卽如南場一榜﹐非其親戚﹐卽以賄賂﹐皆昌時爲之過付﹐伊弟肖儒﹑伊子弈封公然中式﹐毫無顧忌﹐以至白丁銅臭汪庶﹑陳咨稷等﹐皆夤緣登榜。其貪橫如此﹐尙知有朝廷法紀哉﹗」

末又指「通內」一事。時緹帥駱養性細刺昌時與延儒通賄諸款﹐具事件上聞﹐諸奄亦盡發延儒蒙蔽狀﹐復遣緹騎逮延儒對勘﹐而三俊以舉用昌時引罪回籍。延儒就逮﹐將所居樓閣三楹盡行焚毀﹐蓋生平寶藏﹐咸集於此。紫貂帳以十計﹐淸河參有一隻重十兩者﹐金珠非最上乘不能登此樓。焚時﹐火焰皆作五色云。

蔣拱宸疏參宜興及吳昌時﹐內有「通內」一事﹐爲上所最忌。七月二十五日﹐召府部九卿科道廷鞫﹐上角素﹐率太子與定王同訊。呼昌時前﹐詰其通內﹐上聲色俱厲。昌時辧﹕「祖宗之制﹐交結內侍者斬﹐法極森嚴﹐臣不才﹐安能犯此﹖」上呼蔣拱宸面質﹐拱宸戰栗﹐匍伏不能措一語。上愈怒﹐叱退拱宸﹐然上意已有成局﹐不待拱宸之對質也。昌時始終不爲屈﹐曰「皇上必欲以是坐臣﹐臣何敢抗違聖意﹖自應承受。若欲屈招﹐則實不能。」上卽命內侍用刑﹐閣臣蔣徳﹑魏藻徳出班奏曰「殿陛之間﹐無用刑之例﹐伏乞將昌時付法司究問。」上曰「此輩姦黨﹐神通徹天﹐若離此三尺地﹐誰敢據法從公勘問者﹖」二閣臣奏﹕「殿陛用刑﹐實三百年未有之事。」上曰「吳昌時這廝﹐亦三百年未有之人。」二閣臣口塞﹐叩頭而退。內侍遂進用夾﹐兩脛皆絕﹐昏迷不省人事﹐乃命下錦衣衛獄﹐昌時已不能行﹐衛役負之以出﹐進見衛帥駱養性曰「請受刑。」養性曰「汝甫受刑﹐尙不省人事﹐且俟後審。」越數日﹐衛審一如廷鞫﹐語不稍屈﹐乃刑其兩家人﹐亦終無所招﹐後有旨﹕「送法司。」咸謂有生機矣。不數月而斬決之旨下。先是﹐韓城之逮也﹐昌時本無所置力﹐而掠之居以爲功。王陛彥臨刑恚恨曰「吳昌時殺我也﹗」旁人皆爲咋舌﹐而昌時更揚揚自得也。及是﹐奉旨﹕「吳昌時著卽會官斬決。」與王陛彥之旨同﹐人以爲有天道焉﹐其實不盡然也。

逮張國維下獄。時追論其中樞誤國之罪﹐故部擬「贖徒。」有旨﹕「張國維中樞溺職﹐一徒豈足蔽辜﹐還著再擬具奏。」

九月。廷對策士﹐賜楊廷鑑﹑陳名夏﹑宋之繩進士及第有差。

上點禮部尙書李建泰﹑左副都禦史方嶽貢﹐俱以原官兼東閣大學士入閣辦事。嶽貢守松江十五年﹐以錢糧拖欠﹐停俸督徵﹐故久稽不遷。今春入覲﹐有以嶽貢操守廉潔薦者﹐上特授左副都禦史。適吏部某以某事奉旨詰責﹐尙書李遇知曰「臣正行糾駁。」嶽貢云「何不卽行題參﹖」一語深當聖意﹐遂同建泰入閣。從來閣臣無帶都禦史銜者﹐亦變例也。

給事中時敏﹐例推金華太守﹐敏求援於嶽貢。嶽貢令急進一條陳﹐疏方具﹐忽奉嚴旨﹕「下部議處。」眾相訝不解所謂﹐及例推本上﹐嶽貢票旨﹕「時敏方在議處﹐何得遽行升擢﹖員缺另推。」議本上﹐奉旨﹕「時敏著降三級照舊管事。」仍嚴然文郎矣。

周延儒賜死。宜興逮至旅邸候命﹐所挽回者﹐不遺餘力﹐欣欣向榮之念。及是夜半﹐而勒令自盡之旨下﹐宜興從襆被扶起聽旨。旨內先歷數其罪﹐至姑念句﹐內奄止不卽讀﹐宜興意有非望﹐稽首稱聖恩者再四。奄候其稽首畢﹐始宣「著勒令自盡。」宣興悸魄喪魂﹐左右不能自持﹐繞屋而走﹐妄思竄逸﹐緹帥令二緹騎執持之﹐延至四鼓﹐緹帥乃勉彊從事。又宜興素服參附﹐气斷矣﹐四肢猶暖潤如生﹐緹帥懼有他虞﹐急以釘釘入腦門﹐始敢復命﹐較之韓城爲尢慘云。先是﹐上與閣臣語及宜興曰「朕恨其太使乘。」晉江以告宜興。曰「事如此英主﹐不使乖﹐不得也。」周仲璉費四萬金﹐乃免於難。

上特起沈自彰爲文選郎中﹐攺四川布政張法孔爲職方郎中﹐加太僕卿銜﹐皆以其有廉名也。

上禁諸臣服飾﹐袖長不得過一尺﹐宮中盡撤金銀等器﹐俱用陶器﹐並諭誡諸臣﹐不得擅用金銀。說者謂黃鐘大呂﹐淸廟明堂之器﹐文質彬彬﹐斯爲美矣。亻塞極則鬼﹐君子病之。今以玉食萬方之主﹐而降爲污尊懷飲之事﹐是貉道也﹐何以能久。

北兵退後﹐京城瘟疫盛行﹐朝病夕逝﹐有全家數十口一夕並命﹐人咸惴惴慮其不免。上時令張眞人建醮祈安而終無驗﹐日中鬼出爲市﹐店家至有收紙錢者﹐乃各置水一盂於門﹐市者令投銀錢於水﹐以驗眞僞。民間終夜擊銅鐵器聲﹐以驅厲出﹐示聲達九重﹐上不能禁。景色蕭色﹐早知有黍離之嘆矣。

宮中有�庫累朝不開﹐上至是忽欲開閱。璫以從來未開爲言﹐而上意甚堅﹐璫不敢逆﹐開進﹐空無所有﹐止後架貯小紅箱一隻﹐捧至﹐預書崇禎某年某月某日開。上以其預定也﹐益異之。及啟視﹐止盛畫三軸﹕其一則無數軍民﹐相背而立﹐上曰「此殆言軍民背反耶﹖」其二﹐則無數官吏士民﹐俱若倉皇逃竄之狀﹐上曰「嘻﹐亂離不遠矣。」其三﹐則止有一人被髮赤體﹐其貌則儼然禦容也。羣璫相顧動容﹐上憮然不樂而出。

是年正月﹐李賊圍承天﹐知府某開門迎賊﹐巡撫宋一鶴﹑鐘祥知縣蕭漢皆死之﹐巡按李振聲迎降﹐與賊通譜。飲天監博士楊永裕亦降﹐請發顯陵﹐忽大聲起山谷若雷震﹐賊懼而止。賊至黃陂﹐知縣某挈印走﹐賊設僞官﹐士民殺僞官﹐賊怒﹐反兵屠之﹐遂陷徳安。黃州守將王允成棄城東下﹐方國安諸賊退屯漢口﹐左良玉亦東下。

江陵舉人陳萬策﹑李開先爲賊侍郎諭上猷所開薦。賊檄下﹐萬策自縊﹐開先觸墻死。

獻賊襲陷蘄州﹐屠之﹐兵備許文岐徇難﹐復陷蘄水﹐亦屠之。

二月﹐湖廣賊陷澧州﹐又陷武岡川﹐岷王遇害﹐隨合於闖。闖賊令老犭回犭回守承天﹐羅汝才守襄陽﹐而自攻郟縣。知縣李貞率士民堅守﹐殺賊甚眾﹐力竭乃陷。李貞罵賊不已﹐賊怒﹐褫其衣冠﹐倒懸於地﹐貞大呼曰「髙皇帝有靈﹐我必訴之﹐願爲厲鬼以殺賊﹗」賊愈怒﹐斷其舌﹐剮之﹔母喬氏及妻俱死。賊還屯荊州。

五月﹐李賊攻常徳﹐巡撫陳睿謨逃﹐城遂陷。嗣是辰﹑嶽相繼俱陷。獻賊自蘄水一夕馳至黃州﹐乘大霧攻城﹐城遂陷﹐原任副使樊爲城罵城﹐賊刺之﹐洞胸死。麻城周文江降﹐賊署爲僞知府。

闖賊襲殺革裏眼﹑左金王﹑並其眾。時羣賊俱奉闖賊約束﹐惟革裏眼不相下﹐闖賊置酒宴左﹑革﹐殺之席上。革裏眼﹐卽賀一龍也。

四月﹐闖賊突入羅汝才營﹐卽其帳中斬之﹐並殺其謀主袁圭。

五月﹐賊攻袁時中﹐殺之。時中初合於闖﹐闖許配以女。至是﹐時中通款於河南巡按蘇京﹐又擒闖賊零騎請攻剿﹐故殺之。

五月﹐獻賊逼武昌。時議募兵守城﹐而庫藏空虛﹐三司長詣楚王請貸數十萬﹐王不應。募兵皆謂宜募土著。適承徳潰兵東下﹐楚王盡招之﹐號爲「楚府兵。」乃獻賊陷漢陽﹐臨江欲渡﹐武昌大震﹐議撤江上兵﹐嬰城而守﹐都指揮崔文榮曰「磨盤﹑煤炭諸洲﹐淺不過馬腹﹐縱之飛渡﹐而嬰城坐困﹐非策也。」議者不從﹐賊果從煤炭洲南渡﹐直逼城下﹐攻武勝門﹐文榮率軍禦之﹐多殺傷。而楚府新募兵﹐開門迎戰﹐文榮躍馬持矛大呼﹐殺賊三人﹐賊攢刺之﹐死。舊輔賀逢聖合家投塾子河死。長史徐學顏與賊格鬥﹐左臂斷﹐右臂持刀撲之﹐賊臠之。遊擊朱士鼎爲賊所執﹐戟手大罵﹐賊去其左右手﹐自沈於江死。賊執楚王﹐盡取宮中藏金﹐輦數百車不盡﹐楚人於是憾王之愚也。賊沈王於江﹐屠戮士民數十萬﹐沿江積屍千里。其幸存民﹐或刖手足﹐或鑿自鼻﹐無一全形者。

闖賊陷保康﹐知縣石維壇死之。別賊至禹州﹐守將楊芬﹑張朗降。

七月﹐總督孫傳庭發兵潼關﹐以總兵牛成虎﹑盧光祖爲先鋒﹐會河南總兵卜從善﹑陳永福﹐合兵雒陽之下池寨﹐檄左良玉赴汝寧夾擊。令副總兵髙傑將降丁爲中軍﹐總兵王定官撫民﹐率楡﹑寧二鎭兵爲後勁。

總兵方國安合副將徐懋徳﹑馬士秀等由蘄州進發﹐夜擊賊於大冶﹐斬首千級。前鋒旣勝﹐左鎭諸軍並進﹐獻賊令賊將守武門爲浮橋於金口﹐悉眾西渡向嶽州。

八月﹐孫傳庭師次閿鄕﹐闖賊亦進﹐盡發荊﹑襄諸賊﹐會於河南。牛成虎前驅﹐遇賊於雒陽﹐擊敗之﹐再擊於河岸﹐又敗之﹐追走至汝州﹐成虎以孤軍無繼﹐退屯澠池。

丙寅﹐方國安等復黃州﹐斬僞官。癸酉﹐諸將進次楊邏堡﹐距武昌三捨。監紀推官吳敏師聯絡蘄﹑黃義勇萬人﹐與師會﹐總兵常安國以舟師先進﹐轉戰金沙洲﹐奪賊百艘。丙了﹐諸將齊至武昌﹐獻賊出戰﹐大敗﹐遂西走﹐陷咸寧﹑蒲圻﹐距嶽州百里﹐湖南巡撫李乾徳﹑總兵孔希貴﹐盡移居民遠徙﹐而伏兵於內﹐開門迎賊﹐賊入﹐伏兵盡發﹐盡殲之﹐畱四賊﹐各割一耳﹐貫箭縱回。獻賊怒﹐益來攻﹐乾徳虛立營壘﹐下伏大炮﹐而積薪其上﹐賊以火攻之﹐大炮發﹐殺賊數千。賊愈怒﹐悉眾圍嶽州﹐百道並攻﹐遂陷﹐乾徳﹑希貴走長沙。戊寅﹐賊至湘陰﹐城已一空﹐獻賊登舟南渡﹐忽大風起﹐覆舟﹐溺死賊數千﹐復還嶽州﹐盡殺所掠婦女﹐焚其舟。陸行抵長沙﹐士民空城走﹐乾徳奉吉王﹑惠王走衡州。守將尹先民迎降﹐推官蔡道憲不屈﹐殺之。健卒林俊等﹐解衣裹屍﹐葬道憲於南郊﹐俱自縊。

九月﹐孫傳庭次汝州﹐僞都尉四天王李養純率所部來降﹐知賊在寶丰﹐傳庭進圍寶丰﹐賊堅守不下。闖賊以輕兵來援﹐白廣恩﹑髙傑﹑盧光祖逆戰於城東﹐敗之。次日﹐復以精騎數千﹐直攻官軍﹐復擊走之。傳庭曰「寶丰不急下﹐而援兵大至﹐賊腹背受敵矣。」親督諸軍﹐悉力攻城﹐拔之﹐斬僞官陳可新等千餘人﹐遂以大兵搗唐縣。時賊家口盡在唐縣﹐官兵入城﹐盡殺之。甲辰﹐傳庭復郟縣。縣甚窮﹐官軍乏食。闖將將精騎萬餘逆戰﹐官軍擊斷闖賊坐纛﹐三戰三勝﹐闖將奔襄城﹐官軍進逼之。時河南所在饑荒﹐官軍饋糧不繼。壬子﹐兵噪於汝州﹐降盜李際遇陰通賊。癸丑﹐賊率精騎大至﹐傳庭問計於諸將﹐髙傑請戰﹐白廣恩曰「師老矣﹐宜分據要害﹐步步爲營﹐以圖萬全。」傳廷恐賊遁﹐曰「將軍何怯也﹐獨不如髙將軍耶﹖」廣恩不怪﹐引所部八千人南走。賊設伏以待官軍﹐官軍接戰﹐陷賊伏中﹐大敗。髙傑乘嶺上望之﹐曰「不可支矣。」麾眾急退﹐官軍大奔﹐賊驅大隊來﹐追至孟津。是役也﹐士卒死者四萬餘人﹐盡喪其軍資甲仗﹐傳庭與傑走河北。戊午﹐闖賊向潼關﹐白廣恩擊走之﹐傳庭亦加軍潼關﹐眾尙有四萬人。

獻賊襲陷衡州﹐桂王及吉﹑惠二王走永州﹐獻賊復追之﹐湖南巡撫劉熙祚遣兵護三王入廣西﹐而自入永州拒守。姦人內應﹐熙祚不屈遇害。戊戌﹐官軍復嶽州﹐盡誅僞官。獻賊東犯江西萍鄕。

十月辛酉朔﹐副總兵沈萬登復汝寧。是日﹐賊將軍馬司尙志蒞任﹐萬登擁眾突入﹐誅尙志﹐並殺諸僞官。時襄﹑雒豪傑並起﹐萬登與毛顯文﹑劉洪起皆起布衣﹐聚眾數萬﹐各保寨以逐賊。闖賊僞授萬登威武大將軍﹐不受。鳳督馬士英承制﹐授爲副總兵。

闖賊遣弟一隻虎陷閿鄕﹐遂攻潼關。闖賊間道緣出崖出潼關後﹐官軍大驚﹐遂潰﹐賊盡入關掠。傳庭﹑白廣恩退屯渭南﹐賊合眾十餘萬陷渭南﹐傳庭陣亡﹐知縣楊暄死之﹐隨陷商州﹐商雒道黃世淸死之﹐直抵西安﹐巡撫馮師孔督兵出戰﹐被執不屈死。西安陷﹐按察使黃綱自盡﹐長安知縣吳從義﹑指揮崔爾達﹑秦府長史章尙糸﹐俱投井死。鄕紳右都禦史焦源溥﹑禦史王道純﹑禮部主事南居益﹑都司使邱從周﹐俱罵賊死。宣府巡撫焦源淸﹑山西參政田時震﹐俱不受僞職死。磁州兵備祝萬齡自經。學官山東僉事王徵七日不食死。舉人席增光﹑朱誼俱投井死。而左布政陸之祺﹑總兵白廣恩俱降。闖賊據秦王府﹐授秦王僞將軍世子﹐妃劉氏曰「國破家亡﹐願一死﹗」闖賊遣歸母家。秦藩富甲天下﹐盡爲賊有。賊分兵徇諸縣﹐蒲城知縣朱一統抱印投井死﹐中部知縣華堞與一妻一妾俱自縊。賊攺西安爲長安府﹐榜掠巨室助餉。

獻賊陷袁州﹐令賊將邱仰寰居守。左良玉遣兵攻袁州﹐參將髙山奮身先登﹐斬賊數百級﹐擒斬邱仰寰﹐遂復袁州。

獻賊至長沙﹐突至吉安﹐官軍驚潰﹐兵備嶽虞蠻逃﹐城復陷﹐賊復入袁州。

十一月﹐闖賊命賊將由斌守西安﹐而自往延安大會羣賊。分五百騎按行﹐鳳翔守將誘而殺之。闖賊怒﹐親攻鳳翔﹐陷之﹐屠其城。遂逼楡林﹐兵備都任及原任總兵尢世威﹑王世顯﹑侯世祿﹑惠顯﹑侯拱極等﹐斂各堡精銳入鎭城﹐歃盟誓神﹐推世威爲主﹐協力拒守﹐賊誘說三日不聽。賊四面環攻﹐城上彊弩疊射﹐賊死屍山積﹐賊攻益力﹐逾旬日不克﹐賊以衝車環城穴之﹐城崩數十丈﹐賊乘勢擁入城﹐遂陷。都任各家自縊死。尢世威縱火焚其家百口﹐揮刀突戰死。諸將各率所部巷戰﹐殺數千賊﹐至死無一降者。合城婦女俱自盡﹐無一受辱者。賊攻寧夏﹐總兵官撫民迎降。賊攻慶陽﹐堅守四日﹐力屈﹐城陷﹐守﹑巡二道段復興﹑董琬﹑鄕紳太常少鄕麻禧俱死之。賊屠慶陽﹐執韓王。

獻賊知官兵陷嶽州﹐沿江設伏﹐而令賊千人﹐以巨艦載輜重順流下﹐副將王世泰﹑楊文富邀擊之。賊佯走以誘官軍﹐官軍溯流爭上﹐盡奪輜重﹐賊伏發﹐四面夾攻﹐官軍大潰。賊復入嶽州﹐左良玉令馬士英趨長沙﹐馬進忠等趨袁州﹐士秀等復臨湘﹐進逼嶽州。賊將混天龍統萬人乘輕舟迎戰﹐士秀三分其軍﹐繞賊舟後反擊之﹐賊大敗﹐趨入城﹐士秀麾諸軍登岸﹐急攻之﹐賊突門出﹐走長沙﹐遂復嶽州。馬進忠等進薄袁州﹐賊西走﹐遂復袁州﹐盡誅諸僞官。總督呂大器亦統兵復吉安。

殺太監劉元斌。元斌監國討賊﹐賊在陜雒﹐元斌畱歸徳不敢進﹐縱兵大掠﹐殺樵汲者冒功。及論辟﹐未得旨﹐卽奏辯﹐上怒誅之。

十二月﹐闖賊徇西北莊浪﹑涼州二衛﹐俱降﹐遂圍甘州﹐乘夜雪登城﹐巡撫林日瑞﹑總兵郭天吉﹑同知藍臺等皆死之。殺軍民四萬七千餘人﹐余處俱投降﹐惟西寧衛固守不下。

十七年甲申正月庚寅朔﹐大風震屋揚沙﹐咫尺不見﹐占曰「風從乾起﹐主暴兵至﹐城破。」癸丑夜﹐星入月中﹐占曰「星入月中﹐國破君亡。」時闖賊僭僞位於西安﹐僞號「大順﹐」僞元「永昌。」宋獻策僞軍師﹐牛金星僞丞相。設僞六政府﹕僞吏政宋企郊﹐僞戶政楊建烈﹐僞禮政鞏育﹐僞兵政諭上猷﹐僞刑政陸之祺﹐僞工政李振聲﹐皆明臣降賊者。

上困寇氛孔棘﹐臨朝﹐向閣臣嘆曰「賊勢如此﹐閫外無人承認﹐府庫殫竭﹐將如之何﹖」李建泰奏﹕「主憂如此﹐臣敢不竭駑力﹐臣家曲活﹐願以家財佐軍﹐臣請提兵。」上大喜﹐慰勞再四﹐曰「卿若行﹐朕當訪古推轂禮﹐親餞卿郊外﹐不敢輕也。」建泰退﹐卽具揭﹐題用衛貞固﹑淩回﹐又題郭中傑加副總兵銜管中軍事﹐又請馬兵五百及旗牌等項﹐遂於二十六日啟行。上預傳﹕「至期行遣將禮﹐朕禦正陽樓宴餞督輔﹐並召內閣五府部院掌印官侍坐﹐鴻臚贊禮﹐禦史糾儀﹐大漢侍衛﹐應用法駕宴桌﹐該衙門預備。」上又命查《大明集禮》中遣將授鉞告廟禮﹐看議酌行﹐是日乙卯﹐上禦正陽門樓親餞之﹐曰「先生此行﹐如朕親徵。」建泰受餞﹐叩首謝恩﹐旣去﹐上目送久之。返駕﹐復大風沙。占曰「不利行師。」

二月﹐闖賊統眾四十萬﹐從禹門渡黃河﹐陷絳州﹑曲沃﹑臨晉﹑河津。破蒲州﹐舊輔韓廣死之。破平陽﹐知府張嶙然迎降﹐巡道李士焜逃﹐總兵髙傑退至澤州﹐沿途大掠﹐賊遂薄太原。時初六日也。巡撫蔡懋徳遣標下驍將牛勇﹑朱孔訓出戰﹐孔訓傷炮死﹐牛勇陣亡﹐一軍皆沒﹐城中奪气。懋徳知事不可支﹐寫遺表令賈士章走京師上聞。中軍盛應時先殺某妻子﹐誓將死敵。初八日﹐風沙蔽天﹐賊夜乘風登城﹐懋徳應時赴鬥死。布政趙某﹑副使毛某及府縣鄕紳等官﹐共四十六員﹐皆死之﹐晉王遇害。

上傳工部尙書範景文﹑禮部侍郎丘瑜﹐俱以原官兼銜﹐入閣辦事。

上禦書親敕督輔﹕「朕仰承天命﹐繼祖宏圖﹐自戊辰至今甲申﹐十有七年矣﹐兵荒連歲﹐民罹干戈﹐流毒直省。今卿代朕親徵﹐鼓勵忠勇﹐選拔雄傑。其驕怯逗玩之將﹐貪酷倡逃之吏﹐當以上方劍從事﹐行間一切調遣賞罰﹐俱不中制﹐卿宜臨事而懼﹐好謀而成﹐眞剿眞撫﹐掃蕩妖氛﹐旋師奏凱﹐勒名鐘鼎。須代朕至意﹐徧行示諭。」

建泰甫出都﹐師次涿州﹐營兵逃歸者三千人。過東光﹐兵不戢﹐士民閉城拒守。建泰怒﹐畱攻三日﹐破之。至廣�﹐紳衿城守不納﹐亦畱攻三日﹐破之﹐殺紳王佐等及知縣張宏基。

闖賊至忻州﹐官民迎降。進攻代州﹐總兵周遇吉固守﹐連戰十餘日﹐殺賊萬餘﹐賊悉眾來攻﹐遇吉退守寧武關﹐賊復逼寧武﹐遇吉連發大炮﹐殺賊近萬人。會火藥盡﹐有請款者﹐遇吉曰「三日內殺賊且萬﹐若輩何怯耶﹖能勝之﹐一軍盡爲忠義﹔若不支﹐縛我以獻。」於是開門奮擊﹐殺賊數千人。賊懼﹐欲退﹐或爲賊謀﹐請分爲十隊﹐更番疊戰﹐且去帽爲識﹐有帽者輒殺之。賊乃引兵復進﹐去帽以自別﹐官軍不能支﹐城陷﹐遇吉縱火焚其家﹐而自揮短刀力斗﹐身中流矢﹐牙兵俱盡﹐遂見執﹐罵賊甚厲﹐賊怒﹐縛於市磔之﹐屠寧武。

太常寺少卿吳麟徵請棄關外寧遠﹑前屯二衛地﹐徙總兵吳三桂入關﹐屯兵近郊以衛京師﹐廷臣皆以失地非策﹐莫敢主其議。

上諭﹕「吳昌時著卽會官斬決。其財產並罪輔周延儒貯產籍沒充餉。」上又諭﹕「周延儒見賄忘法﹐本當全沒家產﹐今量追十二萬﹐著周肖儒﹑周奕封完納﹔吳昌時量追五萬﹐俱免籍沒。」

上命太監閻國輔等﹐賚餉往薊﹑寧等處給軍。時始聞山西全陷。

上分遣太監監制各鎭﹕「盧維寧往通﹑津﹑臨﹑徳﹐方正化往眞﹑保﹐杜勛往宣府﹐王夢弼往大名﹑廣平﹐閻思印往順徳﹑彰徳﹐牛文炳往衛輝﹑懷慶﹐楊茂林往大同﹐李宗化﹑張澤民往薊鎭中﹑西二協。

上特升兵部都給事張縉彥爲兵部尙書﹐又令兼翰林學士。

闖賊至大同﹐軍民皆降﹐總兵朱三樂自刎﹐巡撫衛景瑗﹑兵備朱家仕﹑糧儲徐有聲皆死之。庠生李若葵合家九人﹐俱自縊。先題曰「一門完節。」代王遇害﹐賊殺代府宗室殆盡。

上召忻城伯趙之龍﹑撫寧侯朱國弼中左門面對。乃命國弼總漕淮安﹐之龍掌南京中軍都督府印﹐管守備事。

闖賊陷眞定。先是﹐知府丘茂華聞城警﹐預定令家眷出城﹐巡撫徐標下茂華於獄。標中某某﹐伺標登城指畫守禦時﹐乘不意﹐掖而投之城外﹐殺之﹐從獄中擁茂華出﹐茂華遂檄所屬州縣﹐預備迎賊。數日後﹐賊始以百騎來受降﹐時二十二日也。二十三日﹐上召諸臣面對。先是﹐左都禦史李邦華密疏請﹕「擇大臣奉太子南行﹐臣等輔皇上固守。」聖意頗以爲然。大學士陳演微泄之。是日召對﹐庶子項煜面具小疏﹐極言當南巡者八。上曰「國君死社稷﹐正也﹐朕死決矣﹗」大學士範景文同邦華擬申前請﹐給事興時亨大聲曰「奉太子往江南﹐諸臣意欲何爲﹐將欲爲唐肅宗靈武故事乎﹖」二臣乃不敢言。已而﹐上命魏藻徳升兵部尙書﹐督師津﹑徳﹐方嶽貢升戶部尙書﹐督漕臨﹑濟。意擬從範﹑李二臣之請矣。旣而﹐復撤前命。或云「時傳闖賊已南下﹐故止之。」

三月﹐大學士陳演﹑蔣徳罷。演以多貲﹐不敢出京﹐遂及於禍。

上召張國維於獄﹐同庶吉士史可程﹑舉人朱長治中左門面對。

昌平兵噪﹐焚劫城中﹐巡撫何謙以聞﹐有旨﹕「何謙戴罪供職。」

初四日壬辰﹐欽天監奏﹕「帝星下移。」

詔封各總兵吳三桂平西伯﹐左良玉寧南伯﹐唐通定西伯﹐黃得功靖南伯﹐俱給敕印。劉澤淸實升一級﹐劉良佐﹑髙傑﹑馬科﹑姜襄﹑孔希貴﹑葛汝芝﹑許定國﹑王承允﹑劉芳名﹑李棲鳳﹑曹友義﹑杜允登﹑趙光遠﹑卜從善﹑楊禦蕃﹑馬岱﹑黃蜚﹑髙第各升一級﹐督撫馬士英﹑王永吉﹑黎玉田﹑李希沈各加升二級。

詔總兵吳三桂﹑劉澤淸﹑唐通帥師入援。三桂﹑澤淸不奉詔﹐惟通以二千人至。陛見﹐上慰勞再三﹐同太監杜之秩守居庸。

大庸伯張國紀進助餉銀萬兩﹐晉封爲侯。

上召文武大臣及科道於中極殿﹐問禦賊之策。有言「守門乏人﹐請考選科道。」餘皆「練兵加餉」套語。駙馬恐永固面奏﹕「賊勢猖獗﹐官兵畏賊如虎﹐祈簡才望大臣﹐重守都城﹐聖駕南巡﹐徵兵親討﹐臣號召京畿義勇﹐可從十萬眾扈從起行。」上意不決﹐諸臣皆言其誕妄。旣退﹐議分守九門﹐稽察出入。召見庶吉士於中左門﹐特命陳名夏升修撰﹐兼戶﹑兵二科給事中。

闖賊陷宣府﹐叛將白廣恩先移書約總兵姜襄降﹐太監杜勛出城三十里迎賊入城﹐執巡撫朱一馮殺之﹐巡按霍達逃。

命給事中韓如愈﹑馬嘉植催解浙直京邊正項並攺折贓贖﹐及周延儒﹑朱大典﹑吳昌時等贓銀督解。時賊信已急﹐諸臣咸思南竄﹐故二人營謀此差。如愈曾疏論劉澤淸﹐過東昌﹐澤淸遣人殺之。

晉封嘉定伯周奎爲侯﹐上遣太監徐髙宣詔求助。謂﹕「休戚相關﹐無如戚臣﹐務宜倡自十萬至五萬﹐協力設處﹐以備緩急。」奎謝曰「老臣安得多金﹖」髙泣諭再﹐見其堅辭﹐拂衣起曰「老皇親如此鄙吝﹐大事去矣﹐廣畜多貲何爲﹖」奎自具疏﹐勉助一萬金。太監王永祚﹑曹化淳等有助三萬五萬者。王之心富第一﹐上面諭之﹐對以家計消乏﹐僅獻一萬﹐後之心爲賊拷掠現銀十五萬兩﹐金銀什物稱是。周奎抄出現銀五十三萬兩﹐什器緞疋無算。

上命張國維仍復原宮﹐總督浙直兵餉。初﹐國維就逮﹐輦揣知庫歲空虛﹐朝廷首急軍餉﹐乃倡開事例一法﹕殺人行劫者﹐皆得輸金贖罪。謂﹕「國維一至江南﹐數百萬可立致。」上惑其說﹐先諭刑部﹕「張國維附和罪輔﹐蒙獘君上﹐本當重治。念方士亮等輕擬﹐著免罪候用。」至是﹐有總督浙直之命。時賊警已逼﹐遂連夜疾趨﹐中途已聞變矣。過蘇州時﹐江南尙無所聞﹐應撫已移鎭﹐鎭江紳衿共畱國維﹐卽於蘇州抵住以資彈壓。國維自揣皇上已徇難﹐大位未定﹐事不可知﹐決意南歸。俟宏光卽位﹐諸事就緒﹐始抵蘇州蒞任。

臨淸總兵劉澤淸虛報大捷﹐賞銀五十兩。又詭言隨馬被傷﹐再賞藥資四十兩。命速赴保定剿賊﹐澤淸不從﹐卽於是日大掠臨淸﹐統兵南下﹐所至焚劫一空。

闖賊陷保定。賊至城下﹐李建泰迎降﹐中軍郭中傑縋城降﹐兵潰﹐遂陷。同知邵宗元佩府印被執﹐不屈死之。鄕紳禦史金毓峒分守西府﹐賊執之謁僞將﹐毓峒奮拳毆賊﹐投井死﹐妻王氏自縊﹐侄振孫系武舉人﹐登城射賊﹐應弦立斃﹐賊攆殺之。毓峒女陳氏﹐年十八﹐尙未嫁﹐與其祖母張氏﹑母楊氏﹑嫂氏﹐同時投井﹐張氏抱其孫於懷同下﹐侍婢亦從而下。知府方文耀見城破﹐卽自殺。

十三日﹐各城門分設紅夷大炮﹐給守城軍每名黃錢百文。連日日色無光﹐是夜風色陰慘﹐沙塵刮天。

上命襄城伯李國禎團練京營兵﹐又命太監曹化淳督理城守。

十五日癸卯﹐日色益晦﹐正陽門外伏魔廟杵忽自中劈﹐又南京孝陵夜哭。

闖賊叩居庸關﹐總兵唐通﹑太監杜之秩迎降。

總督王永吉兵敗﹐陷賊﹐賊縱之歸。本兵張縉彥爲請召對﹐閣臣疑之﹐叩縉彥以永吉來意。縉彥初不言﹐固問之﹐乃云「李自成有二策﹐請上擇之﹕一如漢楚故事﹐畫地爲界﹔一解歸誠以大將軍輔政。」閣臣大駭﹐遂票旨﹕「王永吉喪師辱國﹐不準召對。」

闖賊至昌平﹐軍民爭降﹐總兵李守釒榮力格殺數賊﹐賊攆刺之﹐乃拔刀自刎。鄕紳張羅彥自殺﹐巡撫何謙南奔。

十六日﹐上禦殿﹐召考選各官﹐問以治餉安民﹐滋陽知縣黃國琦對曰「裕餉不在搜括﹐在節愼﹔安民系於聖心﹐聖心安﹐則民心安矣。」上首肯﹐卽面授給事中。余遞奏本半﹐忽祕封呈進﹐覽之色變﹐卽起入內。久之﹐諭各官退﹐始知爲昌平失守也。闖賊破昌平﹐將十二陵享殿悉行焚毀﹐隨分兵掠通州糧儲。

十七日﹐上召文武各官。上泣下﹐諸臣亦相向泣﹐束手無計。上書禦案﹐有「文臣个个可殺」語﹐密示近侍﹐隨卽抹去。是日﹐襄城伯李國楨領京營兵出城立營﹐城下數萬人﹐一時潰散。夜漏半﹐曹化淳開廣寧門迎賊入﹐守城勛衛皆逃。禦史王章﹐賊呼之降﹐不應﹐遂殺於城上。給事中光時亨卽長跪迎降。

賊軍師宋獻策占十八無雨﹐則京師不可破﹔有雨﹐則一攻卽下。至是日﹐黃沙障天﹐忽而淒風苦雨。良久﹐冰雹雷電交至。時賊已屯西城下﹐火炮飛入城中﹐西城竟日無人敢行。近暮﹐定武橋南火起﹐始知外城已陷。奄走告上﹐上曰「京營兵何在﹖李國楨練兵何在﹖」奄曰「皇爺安得有兵﹖京營兵皆散﹐今惟有勸皇爺走耳﹗」先是﹐十五夜﹐上復召鞏永固問以前策﹐永固對曰「賊前尙遠﹐人皆畏賊﹐六龍南幸﹐從者必多﹐今賊已逼近﹐人心瓦解﹐從行者臣不誤﹐誤陛下也。」上頷之。及是夜﹐叛奄杜勛至城下﹐呼王相堯縋城入講﹐或欲畱之﹐勛曰「我家萬歲爺爺﹐威勢盛彊﹐不反命者﹐立屠京師矣。」遂縱去。一鼓﹐上召新樂侯劉文炳及鞏永固﹐令速帶家丁護駕。二臣曰「臣等何敢私蓄家丁﹐所有家人﹐豈能當賊﹖」上亟退﹐召太監王承恩入﹐密語移時﹐急令出部署丁爲巡南計。又別傳朱諭至內閣﹐命成國公朱純臣提內外諸軍﹐夾輔東宮﹐畱守京師。已而﹐呼酒與周後﹑袁妃同坐痛飲﹐慷慨訣絕。妃先起﹐上拔劍砍之﹐斃。後急返坤寧宮﹐自縊﹐上視之曰「好﹐好。」長平公主在旁哭不已﹐上叱之曰「汝柰何生我家﹖」亦刃之﹐公主以手仰格﹐臂斷﹐悶絕於地上。又令太子定王出避民間﹐盡去本等冠帶﹐戒諭﹕「今後愼毋露帝皇家形迹。」時承恩復命﹐上卽微服雜內奄出東華門﹐至朝陽門﹐托言王太監奉出城﹐守者請以天明請驗﹐扈從者奪門﹐守者反炮擊之﹐不得出。朝陽系朱純臣所守﹐急詣純臣第﹐閽人辭以赴宴未回。上嘆息而起﹐復走安定門﹐門閘堅不可舉。天將曉矣﹐乃返厚載門﹐散遣內丁﹐隨以永王﹑定王分送外戚周﹑田二家﹐手攜王承恩入內苑。是夜﹐閣臣方嶽貢直宿精微科﹐四鼓﹐中涓口傳聖諭﹕「內閣諸先生速赴行在。」亟叩之﹐云「倘聖駕已同鞏駙馬﹑王太監出宮矣﹗」太子叩嘉定門﹐周奎髙臥不起﹐門役不納﹐乃走匿內奄某外邸。

十九日丁未﹐陰雲四合﹐城外煙焰障天。宣武門守門太監王相堯領內丁千人﹐開門迎賊﹐僞將劉宗敏整軍人﹐軍容甚肅。張縉彥守正陽門﹐朱純臣守朝陽門﹐一時俱開﹐二臣迎門拜賊。賊登城﹐殺兵部侍郎王家彥於城樓﹐刑部侍郎孟兆祥死於城門下﹐兆祥子進士孟章明﹐同母何氏﹑妻王氏﹐自殺於寓。

尙衣太監何新見公主僕在未起﹐曰「賊已將入﹐恐公主遭其辱﹐且至定府中避之。」乃負之出﹐宮人魏氏大呼曰「賊入大內﹐我輩必遭所污﹐有志者早爲自計﹗」遂躍入禦河死﹐頃者從死二百餘人。羣賊入城﹐取道演象所﹐羣象皆淚下如雨。

殉難者﹕太學士範景文投井死﹐戶部尙書倪元璐從容自縊﹐左都禦史李邦華自縊於先文信國祠中。左副都禦史施邦耀﹐大理寺卿淩義渠﹐太常寺少卿吳麟徵﹐太僕寺丞申佳允﹐給事中吳甘來﹑周而淳﹐禦史陳良謨與妾時氏﹑陳純徳﹑趙訁巽﹐吏部郎中劉廷諫﹐主事許直﹐順天推官劉有瀾﹐兵馬姚成﹐錦衣衛指揮李若﹑王國興﹐中書宋天顯﹐俱自縊。庶子周鳳翔於二十一日自縊。

中允馬世奇與妾朱氏﹑李氏同縊。修撰劉理順同妻萬氏﹑妾李氏﹑子舉人某﹑婢僕十八人俱自縊。檢討汪偉同妻耿氏左右﹐縊於堂中。武庫司郎中成徳﹑金鉉同母章氏﹑妾王氏﹑弟王員金釒宗﹐俱投井死。光祿署丞於騰蛟﹐服冠服﹐呼妻亦服禮服同縊。生員曹文耀妻張氏﹐生四子一女﹐城破﹐張氏率子女哭於家祠﹐同文耀庶母姜氏﹑二媳李氏﹑鄧氏及乳母孟氏八人同縊。居氏田某合家自焚。李小槐同妻杜氏二子一女一婢﹐俱自縊。內官白某亦自縊。

新樂侯劉文炳﹐集男婦共十六人﹐登樓自焚﹔其弟劉文耀﹐同祖母瀛國太夫人投井死﹐時年九十餘。

彰武侯楊崇善自縊﹐惠安伯張慶臻合門自焚﹐宣城伯衛時春率妻孥同投大井中﹐無一存者﹐都督周鏡自盡。

駙馬鞏永固﹐公主柩尙在堂﹐同子女四人﹐坐堂中縱火自焚。

逆闖入宮﹐問帝所在﹐大索宮中不得。僞尙璽卿黎志升進曰「此必匿民間﹐非重賞嚴誅不可得。今日大事﹐不可忽也。」乃下令﹕「獻帝者賞萬金﹐封伯爵﹐匿者夷其族﹗」至二十二日庚戌﹐得先帝遺魄於後苑山亭中﹐與王承恩對面縊焉。先帝以發覆面﹐自礻合藍袍﹐白綢褲﹐一足跣﹐一足有綾襪﹐紅方舄﹐袖中書一行雲﹕「因失江山﹐無面目見祖宗於天上﹐不敢終於正寢。」又一行雲﹕「百官俱赴東宮行在。」二十三日辛亥﹐殮先帝﹑先後於東華門﹐梓宮二﹐先帝用丹漆﹐先後用黝漆﹔加先帝翼善冠﹐滚玉滲金靴﹐先後袍帶亦如之﹐同移庵內。主事劉養貞以頭觸地﹐大慟﹐諸臣哭拜者三十人﹐拜而不哭者六十人﹐餘皆睥睨過之。叛閹某獻太子﹐逆闖畱居西宮﹐封爲宋王﹐太子不之屈。

宮人費氏﹐年十六﹐投眢井﹐賊鉤出之﹐賞賊將羅某。費氏紿曰「我帝家人也﹐義難苟合﹐惟將軍擇吉成禮﹐死生惟命。」賊喜﹐卜日置酒極歡﹐費氏懷利刃﹐候賊醉﹐斷其喉﹐立死﹐費氏卽自刎。

從賊者﹕大學士李建泰﹐兵部尙書張縉彥﹐戶部侍郎黨崇雅﹐禮部侍郎楊汝成﹐工部侍郎葉初春﹐少詹事楊觀光﹑項煜﹐諭徳何瑞徵﹑楊士聰﹐修撰楊廷鑑﹑陳名夏﹐編修梁兆陽﹑髙爾儼﹑李士淳﹑薛所蘊﹑趙玉森﹐庶吉士呂崇烈﹑成克恐﹑張之奇﹑楊明朗﹑張端﹑黃燦﹑張元琳﹑劉余謨﹑魯梁﹑魏天賞﹑劉廷琮﹑何九云﹑劉肇國﹑張元錫﹑李化麟﹑姚文然﹑髙珩﹑胡統虞﹑傅學禹﹑羅獻文﹑白允謙﹑何允光﹑龔鼎孳﹑趙頻﹑李呈祥﹑傅鼎銓﹑劉世芳﹑周鐘﹑魏學濂﹑朱積﹑吳爾塤﹑楊棲鶚﹑王自超﹑史可程﹑梁淸標﹐右通政趙京仕﹐通政參議宋學顯﹐尙寶卿吳家周﹐太僕寺丞李元鼎﹐給事中劉昌﹑戴明說﹑孫承﹑傅振鐸﹑申芝芳﹑時敏﹑米徽﹑翁元益﹑郭充﹑髙翔漢﹑金汝礪﹑介松年﹑龔鼎孳﹑楊枝起﹐禦史柳寅東﹑朱朗榮﹑馬貞固﹑傅景星﹑蔡鵬宵﹑裴希度﹑塗必泓﹑韓文銓﹑陳羽白﹑熊世懿﹐吏部沈自彰﹑左懋泰﹑熊文舉﹑王顯﹑侯佐﹑楊元錫﹑吳孳昌﹑郭萬象﹐戶部王鳳林﹑金震出﹑衛周祚﹑程之﹑劉顯績﹐禮部黃熙允﹑湯有慶﹑吳之琦﹑張琦﹑劉大鞏﹑朱芾煌﹐工部潘同春﹑繆元﹑鄒魁明﹑方允昌﹑黃徽允﹑李登云﹑呂趙龍﹑秦﹑馮秉淸﹐司務孫節﹐大理寺正錢位坤﹐行人胡顯﹑李丕著﹑張元輔﹑東允謙﹑李之奇﹑許作梅﹐王予曜﹑沈元龍﹐國子博士李森先﹐學正王臯﹐光祿監事林銘球﹐順天照磨龔彜﹑侯以頭﹐考推官施鳳儀﹐知縣彭三益﹑黃國琦﹑孫以敬﹑王孫蕙﹐進士武愫﹑徐家麟﹑吳剛思。

逆馮入都﹐首先勸進者﹐陳演﹑朱純臣也。向賊叩頭求用﹐指斥先帝爲無道者﹐魏藻徳也。從獄中出而爲賊策下江南者﹐張若麒也。其頌賊爲救民水火﹐神武不殺者﹐梁兆陽也。代賊焚毀太廟神主者﹐楊觀光也。大負先帝委任﹐終以拷掠死者﹐李國禎也。先帝求金不應﹐東宮出亡不納﹐終賫盜糧﹐盡爲賊有﹐負君辱國﹐貽恨千古者﹐周奎也。至叛奄曹化淳﹑王相堯輩﹐不足誅矣。

平西伯吳三桂﹐如淸乞師。二十七日﹐三桂以淸兵至山海關。先是﹐三桂聞京師失守﹐先帝殉難﹐統眾入關投降。而三桂父吳襄﹐故遼東總兵也﹐逆闖李自成執襄誅求金寶﹐索詐甚酷﹐三桂知之﹐卽時返師出關﹐適淸攝政王統兵將入大同﹐中途相遇﹐三桂卽剃髮詣營﹐叩首訴冤﹐願假大兵復仇﹐歃血立誓。攝政王爲撤兵西行。逆成聞三桂之來而復去也﹐急統馬步兵四十萬追之﹐劉宗敏﹑李過等皆從﹐並挾太子﹑二王東行﹐追及三桂於關外。三桂見賊甚盛﹐不敢迎戰﹐入啟攝政王。攝政王令三桂先與交鋒﹐而自登髙望之﹐待三桂將敗﹐卽揮英王﹑豫王分左右翼以進。時逆成亦挾太子登髙岡督戰﹐賊眾三面圍三桂﹐勢危甚﹐忽有白標兵二隊﹐繞出其後﹐如發風湧潮﹐所到之處﹐無不披靡。逆成頓足嘆曰「此必北兵也﹐三桂眞挾北兵來耶﹖」急策馬走﹐賊眾大潰。次日﹐令降兵部郎張若麒﹐奉太子如三桂營請罷兵。三桂畱太子﹐而益治兵﹐破逆成於關內。逆成驅賊連營進發﹐三桂悉銳出戰﹐淸兵助之﹐賊眾大奔﹐自蹂踐﹐死者十餘萬人﹐殺其渠帥五人。逆成走永平﹐三桂又追敗之﹐逆成奔還京師。時四月二十四日也。三桂同淸兵壓城而軍﹐逆成遂殺吳襄﹐並殺其家口三十八人。二十九日﹐逆成出阜城門西走﹐縱火燒諸宮殿﹐又燒九門雉樓﹐火光燭天。三桂遙望城中火起﹐知賊已走﹐追至保定﹐奮擊敗之﹐再敗之於定州北。逆成憤極﹐復勒勁卒返擊三桂﹐三桂以淸鐵騎衝堅突入﹐斬其渠帥數人﹑首萬餘級﹐逆成中流矢墮馬﹐掖而騎﹐疾馳還營﹐卽拔營歸陜西。三桂復以淸兵掠陜西﹐逆成盡出銳卒迎戰﹐大敗﹐劉宗敏﹑田見秀等皆死﹐逆成乃棄西安﹐由商雒入鄖﹑襄﹐渡江趨武昌。逆成屢敗之後﹐每行軍﹐大隊在前﹐己率數十騎在後。一夕﹐大風飛沙﹐對面不相睹﹐逆成同二十八騎趨通山﹐登九宮山﹐鄕兵遇之﹐亂刃交加﹐遂剁逆成於馬下。

逆成旣斃﹐賊眾無主﹐乃謀向何總督投降。時何騰蛟總督五省軍務﹐駐長沙﹐賊黨大隊投誠﹐皆虞其詐不敢應﹐相持兩日。長沙知府某﹐挺身而往﹐甫至﹐爲賊所殺﹐賊哄曰「我等降何總督耳﹐知府卑官來何爲﹖」不得已﹐乃自往﹐賊眾望見﹐知爲總督也﹐列隊羅拜﹐歡聲動地。何諭之曰「若等來降﹐自當題請受爵﹐爲國家建立大功。但若無糧餉柰何﹖」賊眾曰「餉我等所儲甚裕﹐毋貽軍門憂。」何又虞賊眾甚夥﹐狼心未測﹐於是下令﹕「願歸農者聽﹗」又分蒞其眾﹐賊黨散者大半。說者謂﹕「何爾時撫有其眾﹐激以忠義﹐鼓行而前﹐當必能下江南﹐畫淮而守。而逡巡顧忌﹐坐失機會﹐良可惜也。

時擬謚號者﹐大學士髙宏圖也。後卽有借此以攻宏圖者﹐復攺爲「毅宗。」按﹕謚法「恩」與「毅﹐」於先帝俱無取也。孟子曰「世守也﹐非身之所能爲也﹐效死勿去。」《傳》所謂「國滅君死﹐正也。」今先帝俟兩宮畢命後﹐始自爲計﹐義也。初擬從權﹐徐圖後舉。旣慨然知天命之不可爭﹐不難身殉以謝天下﹐智也。業已身殉矣﹐猶曰「因失江山﹐不敢終於正寢」﹐禮也。從容殉難﹐合乎大道﹐仁也。夫當變起蕭墻﹐禍介俄頃﹐而仁﹑義﹑禮﹑智俱全﹐而無失焉﹐可不謂正乎﹖按《謚法》殺身成仁曰「烈﹐」臨難不屈曰「正。」愚意修史者常具疏﹐特請更上先帝謚號曰「烈宗正皇帝﹐」先後謚號曰「孝烈正皇后。」

●附

○逆闖伏誅疏

總督湖廣川貴廣東廣西五省軍務﹑兵部尙書何騰蛟奏﹕闖死確有實據﹐闖級未敢扶同。謹據實回奏事﹕

「痛自闖逆肆亂﹐逼我先帝﹐陷我神京﹐罪通於天。一旦被戮九宮山﹐差紓神人之憤。奉旨﹕『何騰蛟著吏部先行議妥速敍﹐仍著將殲賊情形﹑闖賊首級眞否﹖該撫察奏解。若果的眞﹐照格敍賞以昭大信。欽此。』竊惟人臣之訓﹐義在勿欺。如闖死非眞﹐而臣謬以爲死﹐且居之以爲功﹐是欺也。欺則臣罪也﹐當死。闖死果眞﹐而闖之首級﹐已化爲異物。如首級物化﹐而假托以明闖死之爲眞﹐亦欺也。欺則臣罪﹐當死。然闖勢實彊﹐闖夥實眾﹐何以死於九宮山團練之手﹐誠有其故。闖逆旣死﹐則宜畱首級示信﹐何以首級竟不可得﹐亦有其故。請爲皇上陳之﹕臣自遭左變﹐投身江濤﹐遇救得生。臣揣闖逆知左兵南逞﹐勢必窺楚﹐卽飛檄道臣傅上瑞﹑章曠﹐推官趙廷璧﹑姚繼舜﹐咸寧知縣陳鶴齡等﹐聯絡鄕勇以待。闖果爲淸所逼﹐自秦﹑豫奔楚﹐霪雨連旬﹐闖逆困於馬上者逾月﹐此固天亡之也。闖逆居鄂兩日﹐忽狂風驟起﹐對面不見﹐闖心驚疑﹐懼淸之躡其後也﹐卽拔賊營而上。然其意﹐尙欲追臣盤踞湖南耳。天意亡闖﹐以二十八騎登九宮山﹐爲窺伺計。不意伏兵四起﹐截殺於亂刃之下。相隨僞參將張雙喜﹐系闖逆義勇﹐僅得馳馬先逸﹐而闖逆之劉伴當飛騎追呼﹐曰﹕『李萬歲爺被鄕兵殺死馬下﹐二十八騎無一存者。』一時賊黨聞之﹐滿營聚哭。及臣撫劉體仁﹑郝搖旗於湘陰﹐撫袁宗第﹑藺養成於長沙﹐撫王進才﹑牛有勇於新墻﹐無不眾口同辭。營內有臣晉﹑豫舊治之子衿氓隸﹐亦無不眾口同辭也。張參將久住湘陰﹐郝搖旗現在臣標﹐時時道臣逆闖之死狀。嗣後大行剿撫﹐道阻音絕﹐無復得其首級報驗﹐今日逆首已泥。誤死於鄕兵﹐而鄕兵初不知也。使鄕兵知其爲闖﹐气反不壯﹐未必遂能剪滅﹐而致弩刃之交加﹐爲千古大快也。今而後逼君破都之气焰﹐遂成烏啄獸臠之肉餅﹐亦可以謝先帝矣。自逆闖死﹐而闖二十餘萬之眾﹐初爲逆闖悲號﹐旣而自悔自艾亦自失﹐遂就戎索於臣。逆闖若不死﹐此二十餘萬之眾﹐僞侯僞伯﹐不相上下﹐臣亦安能以空拳徒手﹐操縱自如乎﹖伏乞皇上祭告九廟﹐祭告先帝﹐使天下後世﹐知數十年之劇寇首逆﹐乃一旦天亡於九宮山﹐以慰二祖列宗之靈﹐以快普天率土之願﹐臣志足矣。至如明旨所云﹕『察實照詔格議賞。』是徒滋舉朝之議﹐而重微臣之罪﹐臣惟有灑血於先帝而已。回奏委無一毫欺飾﹐可勝惶悚待命之至。降武元年月日奏。」

