

●凡例●甲編◎袁大總統歷史◎記王照述吳祿貞烈士死事狀◎林修明烈士小史◎辛亥湖北革黨運動史◎何海鳴筆記◎武昌起義三烈士供詞◎黃興弟子羅良鑑◎無名之英雄◎中華民國旗之歷史◎同盟會之歷史◎漢人供給滿奴之細帳◎福建之奇童◎孫逸仙之舊話◎前事重提◎馮和尙◎中國之文學革命說◎決死隊之家書◎紅十字會之緣起◎陸徵祥小史◎張懷芝軼事◎王二瘋子傳◎張勛季父◎閩中蔣黃二子事略◎林君淮琛事略◎章太炎先生《秋瑾集》序◎秋瑾遺詩拾遺《紅毛刀歌》◎革命女士秋瑾遺文

●乙編◎汪兆銘小史◎汪精衛之婚事◎汪兆銘暗殺史◎汪兆銘之詩詞◎李烈士昆季傳◎髙丕儒傳◎吳廷萃傳◎過古革命家呂畱良墓記事◎讀呂畱良墓記◎熊烈士承基供詞◎黃際隆傳◎楊卓林傳◎廣州流血事略◎王天縱小史◎毛奎英女士之家書◎雅兵◎童子從軍◎傷兵目睹談◎將軍淚◎從軍女子談◎剪髮及辮考◎辛亥李直繩君反正廣州記◎明遺臣後裔出現◎奇驗◎徳律風世界◎周鳳林與張勛◎伍廷芳軼事◎裕朗西女兒之革命談◎章太炎軼事

●丙編◎辛亥武漢赤十字會日記◎禹之謨墓碑◎禹之謨獄中書◎陳國權君小傳◎華僑旅居加拿大之苦況◎光復湯邑小史◎八指頭陀示寂記◎關瑞麟西婦致某女士書◎張榕傳其一◎章太炎稽勛意見書◎第一國慶詞◎張榕暗殺別記◎道君皇帝之古劍出現◎黃婉芳◎一幅流民圖◎關東革命始末記◎京津遊記◎革命年表◎陸鐘琦之溺壺◎盛宣懷之腿◎傅女士脫网記◎金陵半月記

●丁編◎名士遭劫記◎周烈士實丹傳◎阮烈士夢桃傳◎尹銳志女士小傳◎尹維俊女士小傳◎陳楊兩志土投海史◎楊篤生之卓識◎謝奉琦之慘死◎瀏陽唐佛塵傳﹝譯日本人田野橘次原稿﹞◎瀏陽譚壯飛傳﹝譯日本人田野橘次原稿﹞◎戊戌六君子遺事◎譚瀏陽遺聞◎唐佛塵遺聞◎林旭遺聞◎楊叔嶠遺聞◎劉光第遺聞◎康廣仁遺聞◎萬福華◎周應時◎秋瑾◎杜課園◎夏書林小傳◎劉道一遺詩一首◎孫錫臯行述◎奠精忠柏記◎嶽忠武王精忠柏歌◎伯葭觀觀移精柏柏斷塊於湖上嶽忠武廟◎又﹝徐定超﹞◎又◎詞苑擷華◎市隱名流◎黃花崗七十二人墓碣﹝錄辛亥慮廬﹞◎國慶日遊蘇記﹝天牧﹞◎鬼訴◎顧憲成君發明中國新字記◎吳淞光復軍紀略

●戊編◎趙聲傳◎趙聲軼事一◎趙聲軼事二◎趙聲與林文◎趙聲軼事三◎戊戌變政時之趙聲△趙聲遺著一﹝讀孟子豪傑之士說﹞△趙聲遺著二﹝孔子爲宇宙一大思想家﹞△趙聲遺著三﹝宰割中國論﹞◎章太炎先生逐滿歌△紀艷一﹝《泥絮鴛鴦記》﹞△紀艷二﹝《揚州春夢錄》﹞△紀艷三﹝《金閶秋聲記》﹞△紀艷四﹝吾某﹞△紀艷五﹝不屈權勢之王克琴﹞△紀艷六﹝京華新史﹞△紀艷七﹝宋教仁之日婦﹞△紀艷八﹝尹昌衡之蠻女﹞△紀艷九﹝熊總理馮上將之內助得人﹞△紀艷十﹝《中外臚歡記》﹞△紀艷十一﹝隔江猶唱後庭花﹞△紀艷十二﹝外交部大跳舞會﹞△紀艷十三﹝交通部跳舞會﹞△紀艷十四﹝法使館古裝跳舞會﹞△紀艷十五﹝兩總統結爲兩親家之佳話﹞△紀艷十六﹝文明結婚之歷史譚﹞△紀艷十七﹝北京女子惇誼會開會盛況﹞△紀艷十八﹝廳長納妾風潮﹞

●己編◎蛻庵遺事之一◎李烈士祖奎事略◎璜涇志士王振羽小傳◎哭王振羽﹝競優﹞◎飛行家馮如事略◎孝女何愛文傳◎紀陳逸川入獄◎義丐武訓第二◎錢恂與陸徵祥◎新遊俠傳◎美人烈士付斜陽◎治賊奇聞◎地震誌異二◎《庸言報》頌◎可作民國總統之模範◎華僑一角傷心史一◎華僑一角傷心史二◎熊內閣之詞稿◎白狼小史◎兩壇遊紀◎鐘固民之西藏談◎熊烈士成基小傳◎論躁競◎紀趣一﹝大炮護花更正書﹞◎紀趣二﹝昭陽黃芽菜﹞◎紀趣三﹝欲離婚須看生理學﹞◎紀趣四﹝民國財政之滑稽談﹞◎紀趣五﹝淸宮瑣聞﹞◎紀趣六﹝應運皇帝升遐之笑史﹞◎紀趣七﹝葉封翁慶壽盛況﹞◎紀趣八﹝黎副總統之妙譬﹞◎紀趣九﹝省長賦詩答僚屬﹞◎紀趣十﹝官署壁上打油詩﹞◎紀趣十一﹝北京新竹枝詞﹞◎紀趣十二﹝藏番營中之咨文﹞◎劉元棟傳◎陳家鼎革命大事記﹝林頌亭遺稿﹞◎爲民懇讓賠款書

●凡例

一﹑是編悉爲吾中華民國開幕前後之奇聞軼事﹐開信史之先河﹐垂紀念於後世。

二﹑是編或采錄舊聞﹐或掇拾新事﹐間或輯諸名人筆記﹐皆標明作者姓名以避剽竊之嫌。

三﹑是編以編輯先後爲次序﹐事迹倒置在所不免。

四﹑是編命名《朝野新譚》﹐故上自建設偉人之歷史﹐下逮閭閻畝畎之瑣話以及光復前野外戰紀﹐凡可驚可愕﹑可泣可歌足資譚助者﹐無不兼收並蓄以饜閱者之眼界。

五﹑闡幽揚微爲本書之宗旨﹐明譏隱刺非編者所樂聞﹐是否有當髙明鑑之。

泣羣識

◎袁大總統歷史

今大總統項城袁公爲前淸河道總督﹐袁公甲三之侄孫﹐前侍郎保恆之侄。父保中﹐江南道員。初以世家子應童試於陳州﹐其時吳巡撫重熹方守陳州﹐考列前十名。比院試﹐督學爲善化瞿軍機鴻璣﹐擯之。袁公引爲大恨。叔父保恆方爲天津海關道﹐往投之﹐執世家子禮謁李文忠。文忠賞之﹐畀以事。保恆謁文忠曰「吾侄斥弛必敗事﹐公可毋用之也。」文忠熟視保恆曰「爾薄爾侄耶﹖吾以爲是人將來功名事業當百倍爾也。」時廬江吳武壯公長慶方駐師朝鮮﹐袁公思以武功顯﹐以武壯世交柬謁武壯於漢城。武壯謂﹕「爾年少﹐宜先讀書。吾幕府多名流﹐可從問業也。」通州張謇季直﹑海門周家祿燕生並在軍幕﹐乃告張周﹐使定其文。張繩之恆苛﹐袁公不樂﹐周恆獎借之。及袁公督直隸﹐延周入幕而與張不通緘札。比袁公力請立憲﹐張致書與論憲政﹐蓋至是始通款好焉。

袁公旣不得以科名進﹐欲納粟入官﹐而無其資。時江督周馥爲天津海關道﹐與其伯交厚﹐出資爲捐同知。蓋自候補同知至直督﹐不及十年。及督直隸而周馥適爲布政使﹐謁袁公於保定﹐袁公殊﹐不半月而周馥山東巡撫之命下﹐蓋袁公力也。

袁公以同知爲吳武壯公營務處﹐領兵於漢城。值朝鮮東學黨之亂﹐時駐朝鮮商務委員爲香山陳氏﹐職務若今之公使﹐陳氏困於城中﹐袁公自督師迎之﹐遙視一少年騎馬挾槍護陳氏而出﹐詢之﹐則前總理唐公紹儀也。唐方爲朝鮮關口西人記室﹐與陳氏同鄕﹐甚密﹐聞警﹐故往護之。袁唐互相忻慕﹐約爲兄弟。袁旋充商務委員﹐邀唐爲助者﹐數年情誼蓋極洽矣。

甲午中日之役﹐袁公尙以道員充商務委員駐朝鮮。朝鮮恃中國﹐其執政時親袁公。朝鮮元山產米﹐日本商民恆至販米﹐及朝鮮饑禁糶﹐日人怨之。次年弛禁﹐日人謂其米商折本十四萬元﹐責償於朝鮮﹐至三易公使以爭償﹐全卒償十一萬元。日本頗致疑於袁公﹐以爲袁實隱持之也。東學黨亂起﹐日人陰助之。袁公時報諸北洋大臣李文忠﹐亦深倚之。朝鮮來乞援﹐日人謂袁公實主之﹐深怨袁。日人屢渡師﹐袁公疊請兵﹐文忠乃命葉志超﹑聶仕成﹑衛汝貴等相繼進兵朝鮮備戰﹐而意實主和議。袁公屢請戰﹐皆不許﹐乃屢電請歸面陳敵情﹐舉唐公紹儀自代﹐遂歸於天津。

中日和議成﹐文忠罷鎭﹐間居於京師之賢良寺。袁公亦傺無聊﹐居於京師。時康有爲懲甲午之敗﹐力倡變法。袁公以翰林張孝謙之介紹交於康氏﹐遂大相得與。李盛鐸等共倡彊學會於京師﹐李旋與康氏有違﹐言遽揭參之﹐乃罷彊學會﹐攺官書局﹐以孫公家鼐督之。袁公旋授浙江溫處道﹐未赴任﹐而直督王文韶畱之練兵﹐駐小站﹐旋授直隸按察使﹐不之任﹐仍練北洋兵。歲戊戌﹐光緒銳意變法﹐信任康有爲﹐迫於那拉後之勢不敢登顯之﹐乃以楊銳﹑譚嗣同﹑劉光第﹑林旭爲京卿﹐入軍機處辦事﹐而皆決於康有爲。其時譚嗣同倡言﹕皇上權力太弱﹐政令不行﹐以無重兵彊將擁護之耳﹐諸將已貴者求保其位﹐必皆附太后﹐莫若擇一有才望而位不顯者驟貴之﹐必感激爲用。乃議召袁公﹐林旭謂不如董福祥武人易驅使﹐嗣同謂福祥驕悍﹐不足謀大事。康與袁公有舊﹐稱袁公才﹐乃決召袁公。旣至﹐徳宗召見﹐獎勵備至。翊日﹐卽有以侍郎侯補充練兵大臣之命。其時守舊諸臣皆怨康變法﹐密議請垂簾﹐而禦史楊崇伊詣天津告急﹐榮祿方以那拉內侄出鎭北洋。袁公至﹐卽嚴詰之。當時語祕不傳﹐榮祿卽自津至京﹐以袁公代折代行。榮祿卽與那拉定垂簾之議﹐逮捕康有爲。而學士黃紹箕先有所聞﹐走告康﹐康乃先遁﹐而四京卿並被逮﹐旋戮之。榮祿入長樞府﹐以裕祿代鎭北洋﹐而袁公遂被命爲山東巡撫。

山東當毓賢爲巡撫時已有義和拳﹐袁公禁之﹐乃漸入於直隸﹐信者頗眾。當己亥時﹐西後欲廢光緒帝﹐乃先立端王載漪之子溥俊爲大阿哥﹐慮各國有違言﹐乃使李鴻章示意於各國公使。各國極不謂然﹐遂止不廢。太后乃大恨﹐端王謀之益亟﹐乃力言義和團之可用﹐引大師兄曹某等入宮試演。西後信之﹐遂決排外之議。袁公在東撫任﹐力陳義和拳不可信﹐不納﹐乃嚴飭境內不許拳匪入﹐至境則執戮之。山東全境拳匪絕迹。北亂方熾﹐袁公乃連合東南各督撫劉坤一﹑張之洞等共保東南。八國聯軍據天津﹑破都城﹐乘輿西狩而東南安堵者﹐恃山東爲之障蔽﹐皆袁公力也。李文忠方自粵督調補直督﹐旋授議和大臣﹐至京師與各國議和﹐劬瘁以歿﹐遺疏力保袁公繼直督任﹐謂環顧海內人才之雄無出袁某右﹐乞畀以重權。遂授北洋大臣﹑直隸總督。時天津爲聯軍占據﹐乃駐保定。李文忠遺疏力請回鑾﹐保外人無他意﹐乃決回鑾。袁公迎駕於保定。兩宮謁西陵﹐袁公扈從﹐繼扈蹕還京。駕至之日﹐袁公與岑公春暄雙騎夾禦輦而馳﹐以衛駕功加太子少保﹐仍還保定。

自八國聯軍占天津後﹐據都督署﹐立都統衙門﹐毀天津城﹐因城基築馬路﹐四徧設警察﹐津民安之。袁公旣命唐紹儀與議接收天津﹐締條約﹐遂於壬寅八月交還天津﹐迎袁公於保定。至則因八國都統之舊治﹐而廓張之﹐新政漸繁興矣。袁公謀國之二大政策﹐曰練兵﹐曰興學。旣被練兵大臣之命﹐設練兵處於京師﹐袁公遙領之。統四鎭﹐以編修徐世昌充練兵處提調﹐盡護諸將﹐王士珍﹑王英楷﹑段祺瑞﹑張懷芝等皆當時鎭統也。天津條約「二十里內駐兵不得過三百」﹐外人懲於庚子之亂﹐故弱其勢﹐使不易爲亂也。袁公乃練兵於馬廠﹑保定﹐而以舊淮軍數千攺編巡警隊﹐純以兵法訓練之。兼督辦津楡鐵路大臣守路警兵﹐卽聶仕成駐蘆臺之舊部﹐天津巡警隊亦多聶舊部也。徧設小學校﹐而先立師範學校﹐並多派速成師範生於日本﹐歸而徧布各校﹐當時直隸學務遂爲行省最。會丁母劉憂乞終喪﹐不許﹐給百日治喪於南中﹐以藩司吳重熹護直督。優旨褒劉氏﹐劉爲其父側室﹐蓋特典也。旣還﹐任權日益重。榮祿方長樞垣﹐有大事﹐必咨袁公。癸卯﹐榮祿卒。慶親王奕以總理各國事務入領樞府﹐西後諭令凡事當決諸袁某﹐遂遙執政權﹐時論擬之惇王桓溫﹐朝端益側目矣。

袁公以禮部侍郎張翼當聯軍至津時擅將開平煤礦售於英人奏參革職﹐追問﹐唐紹儀謂之曰「公治張翼之罪誠當然﹐張翼賣區區一礦事固甚小﹐獨有疊賣鐵路﹑專牟私利致富千萬之盛宣懷乃熱視而無所睹﹐何也﹖」袁公本與盛結盟爲兄弟﹐亦稔盛之惡。時貝子載振使英歸﹐員外郎唐文治爲撰使英日記並力請建商部﹐袁公力贊其議。遂立商部﹐以載振爲尙書﹐盛宣懷方爲電政大臣兼督辦招商局及商約大臣。會宣懷丁其父憂﹐袁公遂被命爲督辦電政大臣督辦招商局。吳重熹以侍郎候補幫辦電政﹐楊士琦以商部參議幫辦招商局﹐皆駐滬上﹐而受命於袁公。盛宣懷被命隨同伍廷芳辦理商約﹐廷芳以商部左丞幫辦議約也。

倉場侍郎榮慶亦袁公同盟﹐袁公力言諸榮祿超拜工部尙書﹐入襄樞府。旣而覺其無能﹐乃援徐世昌﹑鐵良並入樞垣。當回鑾﹐徐方官編修﹐鐵官郎中﹔比徐補國子監司業超補商部左丞﹐鐵超擢三品京堂﹐當時士論已謂徐鐵必將爲軍機大臣。蓋徐爲袁公總角交﹐鐵執弟子禮於袁公﹐皆當時所最忠於袁者也。及日俄兩國以東三省啟釁鏖兵於遼陽﹐中國力弱不能止之﹐乃割遼河以東爲戰地﹐遼河以西嚴守中立。設防一倚袁公﹐乃徧布重兵於要隘﹐頒中立條令關內安堵民忘戰事﹐外人頌之。時英人久窺西藏﹐進兵踞拉薩﹐東陲方急﹐無暇及西陲。及日俄戰事定﹐中旨攺唐紹儀三品京堂加副都統銜赴印度議藏約﹐別授梁惇彥任津海關道。袁公方倚紹儀﹐不樂其行﹐請攺朝命﹐而朝意堅﹐不許。是時瞿鴻璣方長外部﹐與袁公不睦。太后方倚袁公隱持外交﹐鴻璣以紹儀實助袁公﹐乃假藏事去紹儀也。惇彥言於袁公﹐以國勢積弱由朝臣懵於外事﹐宜選親貴重臣分赴東西各國考察政治﹐歸而施政始有條理。袁公言諸朝﹐乃命載澤﹑徐世昌﹑戴鴻慈﹑端方副以紹英分赴東西各國。發於正陽門﹐炸彈突發於車上﹐刺客吳樾死﹐傷紹英並折回。袁公聞變﹐乃派梁惇彥﹑趙秉鈞帶天津警兵三百至京﹐訁ぁ察嚴﹐得刺客名籍於桐城館。袁公謂京師當設巡警部以維治安﹐乃立巡警部﹐保徐世昌爲尙書﹐趙秉鈞以候選道擢侍郎。徐世昌旣畱內﹐紹英以傷止不行﹐攺命李盛鐸﹑尙其亨偕載澤﹑戴鴻慈﹑端方往。袁公乃倡廢科舉﹐約鄂督張之洞連銜奏﹐上遂罷科舉。又奏請外官實缺須先赴日本遊歷三月方許之任﹐請立學部授榮慶尙書﹐以編修嚴修授侍郎皆從袁公請也。朝議立憲實發諸袁公。五大臣歸自海外﹐議攺官制﹐乃召袁公至京﹐與慶親王奕﹑瞿鴻礻幾﹑張百熙等集議於西直門外之朗潤園﹐金邦平﹑張一麟﹑吳廷燮等司起艸而楊士琦﹑孫寶琦總其成。時方議采日本制組織內閣﹐時論謂總理必屬袁公。瞿鴻礻幾方在樞府﹐深恨之﹐而謬交歡袁公。鐵良方以袁公力陟戶部尙書轉兵部尙書亦在樞府以攺官制大不便﹐深怨袁。滿人據髙位者皆力反抗新官制﹐親貴沸議﹐謂袁公將不利於王室﹐親貴之助袁公者獨載澤﹐漢大臣獨張百熙耳。樞垣中鐵良持之急﹐鹿傳霖力不能抗﹐瞿鴻礻幾陽相助﹐徐世昌依違兩可而已。都下謗愈甚﹐旗營謂將盡裁旗餉﹐宮監謂將被汰﹐皆大憤。羣謀擊袁公﹐乃托言北洋重要﹐不能久離﹐卽日請訓出京﹐時議比之宵遁。新官制奏上﹐瞿陰主之﹐乃利用軍機大臣不兼部之說﹐而徐鹿鐵皆被汰﹔復利用《庚子條約》「外務部領以軍機大臣」而已﹐獨畱樞垣兼外務部尙書﹐引桂撫林紹年入樞府爲之助﹐大權乃並集於鴻礻幾﹔利用兵權集於中央之說首收袁公兵權﹐又新官制不得兼他差﹐故袁公所兼領鐵路電報等八要政並請開去。奏入﹐卽報可。於是兵權﹑財權咸歸中央﹐權力大絀與行省督撫同。蓋新官制皆定諸袁公﹐不能自食其言﹐鴻礻幾挾以制袁公﹐故大權一朝削盡也。鐵良旣出樞垣﹐益恨袁公。軍餉之支自北洋者﹐陸軍部迫其報銷﹐極挑剔之兼管。諸要政同時並去﹐無從挹注﹐益窘迫矣。

鴻礻幾旣專權﹐益思傾奕。奕覺之﹐漸向孝欽發鴻璣姦﹐孝欽漸惡鴻璣。奕欲援袁公入樞廷﹐鴻礻幾大懼﹐密召岑春暄入都爲拒袁公計。春暄以庚子勤王扈駕西安功﹐孝欽深感之。疆臣中惟春暄寵遇與袁公敵﹐袁公亦深畏之。春暄督粵﹐以粵漢鐵路事逮捕籍紳黎國廉﹐粵人憤怒﹐唐紹儀方爲外務部侍郎﹐領銜揭參之。紹儀方爲奕所厚﹐力言諸奕﹐移春暄督四川。春暄深怨紹儀﹐並怨袁公。春暄方行抵鄂﹐得鴻礻幾電﹐卽請入覲。時郵傳部尙書張百熙卒﹐春暄至卽授郵傳部尙書﹐劾郵傳部侍郎朱寶奎而去之﹐面劾奕貪黷。孝欽嚴責奕﹐將命春暄入樞府。時奉天﹑吉林﹑黑龍江新建行省﹐徐世昌以總督統三省﹐唐紹儀在郵傳部侍郎任屢被劾﹐且扼於鴻礻幾因求外任﹐補奉天巡撫﹔而朱家寶爲吉林巡撫﹐段芝貴以候選道加布政使銜署黑龍江巡撫﹐皆袁公之舊僚。時論謂非袁黨不足得巨官矣。時盛傳芝貴以萬金購天津女伶楊翠喜獻於奕之子載振﹐因得吉撫﹐禦史趙啟霖劾載振﹑芝貴並謂袁公亦爲所蒙。朝命醇親王載澧﹑大學士孫家鼐查辦﹐以事虛覆﹐奏免啟霖官並罷芝貴撤布政使銜﹐載振亦乞解尙書任﹐許之。啟霖之劾載振也﹐或疑春暄嗾使之﹐奕益怨春暄。會粵西亂起﹐奕言兩粵重地非知兵重臣不足鎭撫﹐粵﹐春暄之舊治﹐宜遣之。乃授兩廣總督。春暄行過津﹐袁公厚結之﹐深談宵分。春暄自謂材愧袁公也。

孝欽以廷臣屢劾奕父子貪污﹐偶向鴻礻幾言奕負我。鴻礻幾歸語其妻﹐妻語其鄕人曾廣銓之婦﹐婦告廣銓。廣銓晤英國公使﹐道太后厭慶親王﹐行將出軍機矣。英使夫人入宮便詢孝欽﹕「慶親王老成經國﹐何遽欲易之﹖」孝欽言無之﹐因怒鴻礻幾漏言。而英國駐京《時報》訪員據以電﹐英紛傳諸報。孝欽謂鴻礻幾告之也﹐愈怒。奕因使學士惲毓鼎劾鴻礻幾嗾使言官﹑交通報館﹐立罷鴻礻幾中書。汪康年﹐鴻礻幾門生也﹐恆往來鴻礻幾宅﹐其所辦《京報》載朝事頗實﹐楊翠喜事《京報》首發之。袁公電民政部謂泄漏外交﹐封禁之﹐罷鴻礻幾。時諱言英報遂移罪《京報》也。鴻礻幾旣被逐﹐林紹年以鴻礻幾所引亦出樞垣。朝命鄂督張之洞與袁公同入政府﹐而袁公用故事兼外務部尙書﹐以外務部侍郎汪大燮親鴻礻幾因出。大燮使英﹐而梁惇彥方授駐美公使未之任﹐使代大燮爲侍郎。袁公不喜士大夫幕府多吏胥之才﹐而鴻礻幾頗結海內豪俊﹐門下鄭孝胥﹑張元濟﹑髙鳳岐等皆負時望﹐頗左右輿論。孝胥﹑鳳岐皆事春暄爲達情於鴻礻幾﹐鴻礻幾罷而春暄引病羈滬上。朝旨屢促赴粵任仍不行﹐遂以病免。

滬道察乃煌承奕旨訁ぁ察春煊﹐適梁啟超曾自日本回﹐滬乃煌乃謬爲春暄﹑啟超合影進禦﹐並電告春萱與孝胥在滬交結匪人﹐密謀革命。孝欽乃大恚﹐嗣是深惡春萱﹐終孝欽之世﹐不復召矣。會英人援《庚子條約》催辦蘇杭甬鐵路﹐外務部以委諸侍郎汪大燮與英使磋商﹐當大燮在美使任﹐授外務部侍郎。英使屢催議﹐告以候大燮回。大燮﹐浙人﹐冀與浙紳易於籌議﹐及還國磋商久﹐卒依《津浦鐵路借款約》。議將定而浙人拒外債之聲大起。當商部初立時﹐浙人以英約久已逾期﹐請歸商辦﹐商部貿然奏請﹐奉旨準商辦。旣立公司﹐集資興築矣。而外務部實未與英人廢約﹐英人屢促開議。至無可再延﹐遂與訂約﹐浙人反抗極烈。浙路總理湯壽潛堅請廢約﹐請治大燮罪﹐而英人持之堅。政府無術轉圜﹐乃令郵傳部定部借部還之議﹐由郵傳部借諸英人而別與蘇杭甬公司訂撥款之約﹐以英款用諸該路。梁士詒時爲鐵路局長﹐實主其事。浙人之攻外務部也﹐固堅持奉旨商辦而意實攻袁公﹐浙人多親鴻礻幾﹐並借是以擊袁﹐故激爭尢烈也。袁公旣與張之洞同在樞府﹐而奕偏倚袁公﹐凡諸要政﹐袁公先與奕定議﹐奕入告行之﹐之洞欲持異議﹐恆無及矣。之洞負時望﹐士論恆右之洞而詆袁公。然之洞見事遲﹐恆遜袁公敏﹐特以老輩久任封圻﹐孝欽亦間采之洞議而權較絀矣。部臣疆寄多出袁門﹐世之論權勢者﹐亦並稱慶袁也。

徳宗自戊戌政變後孝欽深恨之﹐乃置徳宗於南海子之瀛臺。臺在湖中﹐接以橋﹐及幽徳宗﹐乃撤其橋﹐命心腹內監守之。飲食恆不調﹐徳宗益以病自晦。次年孝欽乃居頤和園帝隨侍﹐及還宮﹐仍居瀛臺﹐居乾淸宮恆少。歲戊申一月﹐孝欽以一跌致疾﹐久不愈﹐居南海而帝在瀛臺﹐兩宮皆不時召醫。及十月中旬﹐太后病篤﹐帝屢欲問疾﹐恆爲內監所阻﹐帝左右皆太后所命﹐行止不能自主。某醫言上實非病﹐內監厲聲叱之。十六日尙召見臣工﹐十八日某撫進安折猶手批朕安﹐二十日太后命醇親王載澧之子溥儀畱養宮中﹐二十日立溥儀爲大阿哥﹐廿一日命載澧爲監國攝政王。是日﹐帝崩於瀛臺﹐中外疑懼。二十二日大阿哥卽位而太后崩。兩日連遘大喪﹐海內震動。東南士論更誣及袁公。載澧旣攝政﹐加慶親王奕世襲罔替﹐袁公與張之洞並加太子太保銜。隆裕太后旣不慊於袁公﹐張翼舊事醇賢親王奕﹐其福晉深倚任之﹐張翼旣挾前嫌﹐益贊袁公於福晉﹐並告攝政王﹐欲治袁公罪。乃假足疾﹐命袁公解軍機大臣﹐以那桐代之﹔解外務部尙書﹐以梁惇彥代之。命下之日﹐中外以爲將興大獄﹐朝列震動。尙侍督撫中多袁公汲引﹐至是咸自危。南北報章﹐爭衤暴袁公罪狀。命下第三日﹐袁公卽出都﹐歸於河南衛輝府之輝縣﹐蓋自項城遷輝縣已兩代矣。攝政王爲榮祿婿﹑徳宗異母弟也﹐感孝欽恩﹐性又巽懦﹐不欲翻前案。袁公乃隱於鄕﹐繼營大宅於彰徳府城外居焉﹐不入城市﹐間以詩自娛﹐嘗制漁翁小影﹐蓑笠持竿﹐蕭然自放焉。

是時澧載庸暗﹐貝勒載洵﹑毓朗並好賄﹐大學士那桐在樞垣﹐尢以貪佞著。載澧內壓於母勢﹐諸人因皆挾之以臨載澧﹐而遂其私。載澤又以隆裕之內親﹐怙其權以制載澧。載濤以童孩專管軍政。於是政出多門﹐大權操諸權貴﹐僉人爭挾諸人爲傀儡﹐假新政爲名號﹐大括民財以入私橐﹐國庫如洗﹐而削無窮。士夫酣嬉﹐終日爭爲淫奢﹐朝政蓋極紊矣。奕依違禁近﹐藉以自存﹐而貪黷如故。載澧本其喜奕﹐洵﹑濤﹑澤﹑朗並思排去之﹐載澧懦不能斷。隆裕與載澧嫌隙日深﹐奄豎時與構煽﹐載澧力不能抗隆裕﹐而載澤遂陰竊大權。每當隆裕﹑載澧嫌啟時﹐奕以宗親老成調停之﹐恆籍其轉圜﹐故載澧𨿽惡奕﹐而不能去﹔隆裕𨿽倚載澤﹐欲易置樞府﹐而不敢發。奕爲取容計﹐恆讓載澤侵權﹐於是授官多出載澤﹐引盛宣懷爲己助。宣懷老姦﹐有幹才﹐其畢生所營輪﹑電﹑路﹑礦事業。自袁公總大權﹐宣懷權盡失﹐假養屙於日本。及袁公退﹐日謀復權﹐而奕仍扼之不得逞﹐乃因鄂督瑞澄﹐力言諸載澤。瑞澄爲載澤姊婿﹐官滬道時﹐宣懷與之密﹐至是載澤日援助之。宣懷至﹐連召見三日﹐將授郵傳部尙書﹐而載濤力阻之﹐援徐世昌入樞廷﹐力薦唐紹儀長郵傳。宣懷遂以郵傳部侍郎之任。紹儀至一月﹐以孤立不能行其志﹐乃借婦歿乞病免。宣懷乘間輦金二十萬於載洵﹐遂補郵傳部尙書。

宣懷始至都﹐載澤引爲幫辦幣制大臣。載澤剛愎寡識而怙權﹐宣懷利用之﹐及爲尙書﹐益暱於載澤。度支部思統一財權﹐而郵傳部歲入數千萬﹐恆自爲調撥﹐度支部不得確算。梁士詒爲鐵路局長﹐恆拒度支部之干涉﹐故載澤深恨士詒。宣懷旣厄於袁公﹐又與紹儀有隙﹐以士詒爲紹儀舊人﹐深怨士詒。及士詒爲禦史趙熙所劾﹐時宣懷尙爲侍郎﹐載澤告載澧﹐命交宣懷查辦。無何﹐轉尙書﹐士詒懼。宣懷陽親士詒而陰察之﹐遽覆奏撤士詒局長﹐以財權奉度支部。粵漢鐵路議借外款﹐當大學士張之洞督辦時﹐已與英﹑法﹑徳﹑美﹑訂艸約矣﹐而湘人拒款甚烈。之洞卒﹐遺疏請並入郵傳部。時徐世昌爲尙書﹐鄂人拒款急﹐舉張伯烈至京﹐哭於郵傳部七日﹐卒模糊批答以去。及宣懷接議﹐遂與四國定約。淸廷方迫於士民之請﹐僞示立憲﹐攺軍機處爲內閣﹐宣懷遂爲國務大臣。開閣第一日﹐卽預擬諭旨﹐以粵漢﹑川漢鐵路收爲國有﹐均撒鎖商辦。蓋恐俟閣議或有異同﹐不能行其志也。鄭孝胥好談時事﹐言論極動人﹐走奉天﹐以興築錦愛鐵路之說進於東三省總督﹐錫良深納之。孝胥爲艸奏﹐請借外債二萬萬興辦鐵路﹐與鄂督瑞澄連銜。奏上﹐付外務郵傳度支三部議覆。孝胥遂走京師﹐倡大借外債之論﹐宣懷深倚之﹐介於載澤﹐禮以國士。孝胥日遊澤﹑盛之門﹐爲定鐵路國有之策。瑞本孝胥故交﹐力贊其說。端方故督鄂﹐孝胥舊爲幕僚。端方自直督罷後﹐閒居京師﹐親於載澤﹐遂以端方督辦粵漢鐵路﹐而孝胥爲之參贊。復慮湘人梗其事﹐因授孝胥湖南布政﹐實預爲作湘撫地。皆出載澤意﹐非奕所願也。奕旋引余誠格爲湘撫﹐孝胥不樂﹐乃借議外官制事﹐充兩湖特派員﹐復歸於京師﹐實仍佐澤盛也。粵漢鐵路僅粵﹑湘﹑鄂三省﹐川漢本不在範圍中﹐四國借款團以川產饒富﹐路成可獲大利﹐請加入﹐宣懷遽諾之。朝旨旣下﹐川人首起反抗﹐川路股款存滬﹐爲川人施典章經理﹐倒款二百餘萬。勘路辦學諸費之已耗者二百餘萬﹐宣懷均不承﹐川人尢不平。川藩王人文方護督﹐屢請於朝中﹐旨切責﹐川人尢憤。趙爾丰本以邊防大臣駐巴塘﹐調署川督﹐至任尙從士民之請﹐再達於朝。宣懷請朝旨嚴責之﹐端方以督辦大臣在鄂﹐電責爾丰徇庇。爾丰怒﹐乃禁開會﹐逮代表鄧孝可﹐囚議長蒲殿俊﹑羅綸。士民各頂光緒帝之神牌﹐哭於督署。爾丰命衛隊槍擊之﹐斃數十人。士民憤﹐罷市﹐土匪乘機起﹐連陷數郡縣。淸廷先命端方督隊入川﹐民益恐﹐亂遂作﹐繼起岑春萱赴川。春萱移檄郡縣﹐戒無暴動﹐爾丰拒之﹐春萱不敢行﹐而鄂難遂作。辛亥八月十八日﹐鄂督瑞澄捕新軍隊長彭楚藩等戮之﹐猶張皇報功。十九日炮隊輜重隊同變﹐圍攻督署﹐而瑞澄先遁﹐統制張彪繼逃﹐變兵乃奉協統黎元洪主軍事。報至﹐樞廷大恐﹐奕請戮瑞澄﹑張彪以謝天下﹐載澧不許﹐乃命陸軍大臣蔭昌督師﹐海軍提督薩鎭冰率戰艦先往。瑞澄日伏於楚豫艦中﹐朝旨仍責瑞澄收復省城﹐無何而漢陽陷。奕請捐前嫌起用袁公﹐載澧不可﹐請益力乃同入宮取隆裕旨﹐隆裕亦不許。奕乃率那桐﹑徐世昌哭請隆裕﹐許之﹐遂命袁公督鄂。袁公以病辭﹐奕命阮忠樞赴彰徳勸之﹐繼奉幫辦軍務之命蔭昌行過鄴﹐入訪袁公﹐袁公戒毋輕戰。蔭昌至軍﹐捷於劉家廟﹐旋授袁公督師﹐召蔭昌還﹐以魏光燾代爲鄂督。袁請俟召集舊部將佐而後行﹐起前陸軍部侍郎王士珍幫辦軍務。黎元洪致書鎭冰勸降﹐鎭冰不可。無何軍艦相繼變降於鄂﹐鎭冰與瑞澄逃之九江。淸廷命捕瑞澄﹐瑞澄已逃之滬。魏光燾以老病辭﹐命士珍爲鄂督。袁公軍次孝感﹐畱士珍壁保定。而湘﹑浙﹑蘇﹑滬相繼獨立﹐各省繼之﹐不一月而東南幾盡。

資院政以朝政誤於僉壬以召大變﹐請戮宣懷以謝天下。乃罷逐宣懷﹐復請下詔罪己詔書﹐哀痛引咎。議員均不主戰﹐而袁公亦謂朝廷自激民變﹐不當剿國民。遣使入鄂議息兵﹐黎公不可﹐仍勸袁公同舉義師北向﹐袁公亦拒之。第二十鎭統制張紹曾﹑協統藍天蔚等先被命援鄂﹐第六鎭統制吳祿貞被命拒晉軍。紹曾等次灤州﹐止不行。祿貞軍次正定﹐私赴灤州與紹曾定謀以兵挾京師。紹曾等五將連名上言﹐列十九條請讓權國民﹐實行立憲﹐不從則以兵入都。淸廷大震懼﹐奕力請從之﹐乃付資政院議並將十九條宣布之﹐君權一時削盡矣。據十九條﹐親貴均不得握政權﹐奕﹑載洵﹑載濤﹑載澤﹑善耆﹑毓朗同時謝政。奕力請授袁公政權以支危局﹐乃命袁公爲內閣總理大臣﹐組織內閣﹐而以奕暫代之。電至滬上﹐張謇投袂起﹐曰「此僞立憲之故態。事急﹐借以緩攻耳﹐稍緩必悔之﹐吾民勿受欺。」士論激昂﹐電責資政院依附政府欺國民﹐而滬蘇遂告獨立。疆吏首倡之者蘇撫程徳全﹐繼之者東撫孫寶琦也。晉撫陸鐘琦爲變兵所戕﹐其子光熙救父亦被戕﹐全家及難。授祿貞山西巡撫﹐決於正定之石家莊﹐突遇刺﹐攜其首遁。粵桂滇黔並告獨立﹔閩獨立﹐總督松壽﹑將軍朴壽死之﹔贛獨立﹐巡撫馮汝癸死之﹔皖獨立﹐巡撫朱家寶逃﹔江寧議獨立﹐提督張勛梗之﹐統制徐紹楨出防﹐回兵攻南京﹐張勛拒之。紹楨敗逃於滬﹐乃舉徳全率蘇浙軍攻寧﹐張勛攖城守久不下。時京師岌岌﹐官僚遷徙殆盡﹐隆裕擬偕溥儀走避熱河﹐起錫良於家﹐命爲熱河都統﹐備出狩。袁公電力阻﹐卒勿行。朝旨屢促袁公入都﹐袁公謂《十九信條》﹕「總理由國民公舉」﹐前命不敢奉詔﹐乃權由資政院追舉﹐而袁公遂以九月二十二日至組織內閣﹐張謇嚴修﹑唐紹儀﹑梁惇彥﹑薩鎭冰﹑楊度﹑梁啟超均辭。議主款久不就﹐馮國璋與黃興戰於漢陽﹐黃興敗走﹐遂占漢陽﹐褒功封國璋男爵﹐王士珍入爲陸軍大臣﹐遂以段祺瑞爲鄂督。

山東獨立非出全軍意﹐袁公乃遣張廣建﹑吳炳湘說之取消獨立。張勛扼南京拒守月餘﹐援兵不至﹐南軍益進﹐而部下有通南軍者﹐南京遂不守﹐張勛逃之。徐州總督張人駿﹑將軍鐵良遁。是時南軍失漢陽﹑北軍失南京並在數日間﹐英國駐漢領事出任調停﹐介南北言和。唐紹儀建言人心已去﹐爭排滿族﹐欲息兵革﹐宜讓皇位﹐袁公斥之。紹儀復以載澧庸懦宜令退位﹐乃諷奕使勸載澧自請歸藩﹐隆裕太后許之﹐命世續徐世昌爲太保﹐護淸帝﹐實僅監護禦璽而已。國事一決諸袁公﹐載澧以旨意頒布之。是時府藏空虛﹐各國嚴守中立﹐不允借債。隆裕太后發內帑數百萬濟軍皆立罄﹐續發內帑及親貴輸金﹐僅足支兩月。南中諸軍雲集﹐飠襄亦不繼﹐乃各遣使言和。袁公遣唐紹儀爲代表﹐嚴修﹑楊士琦﹑楊度等佐之﹔南軍舉伍廷芳代表﹐溫宗堯﹑王寵惠﹑王正廷﹑胡瑛佐之﹐嚴修辭不行。初約議和地在漢口﹐紹儀至漢﹐廷芳不肯至﹐要議於滬上﹐乃折而至滬。南方堅持攺建共和政體﹐袁公力持君主立憲﹐紹儀久持共和之說﹐首次開議卽言吾本贊成共和﹐特袁公未同意耳﹐久之南方意益堅。程徳全首言各省光復﹐當建新政府﹐非中山不足當巨任﹐乃合電請孫文歸國。時孫文將至滬﹐紹儀電告袁公﹐力言不讓皇位之危﹐袁公據以入告﹐詔召集國會決國體。比孫文至滬﹐羣謀舉臨時大總統﹐時各省人士之在滬者各指定代表開選舉﹐孫文遂以十七票被選爲臨時大總統﹐入南京﹐建新政府。紹儀與廷芳議定四條﹐各簽約。電達袁公﹐袁公以大背己意電撤紹儀代表﹐與廷芳直接電商﹐廷芳將初約堅不允攺議。梁士詒在袁公幕力主共和﹐紹儀日與士詒電商﹐以告廷芳。北方諸將初極激昂思戰﹐馮國璋已自漢陽入統禁衛軍﹐段祺瑞代國璋與鄂軍相持於漢陽﹐借款旣不成﹐飠襄益絀﹐祺瑞首贊成共和﹐約北中諸將連名請建共和政體﹐遂提議優待皇室條件﹐決於眾﹐淸帝亦詔遜位。於是共和告成﹐更舉公繼孫爲總統。

◎記王照述吳祿貞烈士死事狀

新元二月四日﹐有王小航君過吳氏小萬柳堂﹐芝瑛先生適承云夢吳太君之命有搜輯烈士遺著手寫印行之舉﹐小航君出所錄烈士和王梧生十詩﹐並論烈士死事狀﹐有行略所未及者。小航君曰「憶甲辰年在北京與烈士會飲﹐談及庚子夏照以僧裝伏於安慶城中﹐因大通有焚釐局事﹐安慶戒嚴﹐縣役挨戶檢查﹐照以來歷不明幾被拘。烈士大笑曰﹕『爾知率領劫大通者誰乎﹖』照言不知﹐烈士自指鼻尖曰﹕『卽我是也。』照問﹕『與唐佛塵協謀乎﹖』烈士曰﹕『我自欲獨力舉事耳﹐不知有唐佛塵。』」言時良弼﹑姚錫光等在座﹐烈士了無顧忌之色。蓋近年滿政府所以敢任用烈士者﹐亦以其坦白脫略﹐知其不用陰謀耳﹐然已隱具有事時殺之之計矣。聞烈士被調隨蔭昌赴鄂時﹐托髙陽某君招燕地勇士王榮九等數十人﹐昌言於眾曰「吾到鄂卽勞爾等縛馮國璋﹑易乃謙諸人耳。」滿廷旋卽攺命赴晉矣。烈士於庚戌臘月接統六鎭﹐卽面斥協統周符鱗等十餘人惡劣﹐言我將盡撤爾等以某某代之﹐周等卽先密往蔭昌處讒之。及辛亥正月撤周等之公牘上﹐竟被部駁。烈士與蔭爭甚烈﹐而卒無效﹐而周等仍與烈士委蛇﹐烈士竟信之不疑。及至石家莊﹐周等令六鎭漢兵紮十里外﹐而以旗兵紮烈士近處﹐故刺客得無顧忌。烈士意气自豪﹐目無鼠輩﹐以及於難﹐惜哉﹗

◎林修明烈士小史

林君修明﹐諱華嵩﹐字徳昭﹐廣東鎭平人也。父云軒贈公﹐向經商於南洋荷屬之萬里洞﹐娶於李氏﹐生子四人﹐君其季也。八歲時﹐旋裏就傅聰穎異常。及長軀幹雄偉﹐志趣遠大﹐尢富於種族思想﹐讀《瑪智尼傳》﹐甚慕其爲人﹐慨然有自命之志﹐而爲人又和藹可親﹐故人皆樂與遊。平時美雋之士走集其門而討論天下事者﹐蓋比比然。君家故素丰﹐更能熱心公益﹐不辭勞瘁。戊戌變政後﹐人始悟帖括之學之非﹐而稍稍講求科學之學。彼時君年少气盛﹐以開通風气爲己任﹐多購書報以牖啟其族人。其族多開明士者﹐君實爲之導綫焉。丙午之春﹐君年二十一歲﹐始畱滬就中國公學理化算術科。滬爲中外交通孔道﹐目擊夫外國日益富彊﹐中國日益削弱﹐以欲救危亡非振刷尙武精神不可﹐遂幡然變計。未畢業卽馳赴東瀛﹐入東京體育專修科﹐並入音樂學校﹐專心致志﹐日夜罔懈﹐同志中咸敬愛之。

丁未畢業後返國﹐益究心於平昔所學﹐嗣執松口體育會教鞭。戊申復有南洋之行﹐至檳榔嶼就席華僑學校﹐旋回國盡義務於族學。己酉﹑庚戌之間﹐歷就松口髙等小學及三堡學堂教習之聘﹐每假歸卽在其族學中教兵操及音樂。其教人循循善誘﹐寬猛兼施﹐各校生徒皆感情極摯。後因虜朝專制﹐宗邦不振﹐凡畱學士夫無不以侈談革命爲快事﹐君獨默不一言﹐同志中有謂其涼血者﹐亦弗置辯﹐蓋君志在實行﹐不欲以言語自見也。辛亥春初﹐志士輩謀舉義廣州﹐君得信後卽欲馳往﹐迫以母故不得遽行無已。暇日輒與其母言世界前代偉人﹐故實足以驚風雨而泣鬼神者﹐俾其母有所動於心﹐可藉以自解﹐若預知後日必不免者。適是時廣州髙等警察學校招考﹐君乘此遂托言束裝而去。抵粵後日與諸同志計劃籌餉運械諸事﹐不遺餘力﹐至三月二十九日軍事局署已定﹐乃率同敢死隊二十餘人轟攻督署﹐斃淸兵二十餘人﹐淸督張鳴歧亦奪魄逃去﹐卒以眾寡不敵﹐力盡被擒﹐於三十日慷慨就義﹐神色不變﹐春秋二十有六。今建東西兩記念塔之黃花崗中七十二英雄﹐君其一也。娶妻黃氏﹐以讀書明大義著聞於時﹐生一子捷忠﹐現年三歲云。

◎辛亥湖北革黨運動史

己酉冬﹐孫武親到香港﹐謁馮自由﹑倪映典﹑胡漢民等籌商各省聯合大舉事。時馮等方運動廣東新軍﹐成效卓著﹐事在必發﹐遂與孫君約廣州率先發起﹐長江沿岸各省應之﹐而擔任湖北方面者﹐卽孫君也。及新軍倉猝失敗﹐鄂省亦靜以待時。辛亥春初﹐黃興﹑趙聲﹑胡漢民等謀再起義於廣州﹐孫君及居正﹑胡經武咸負湖北響應之任務。迨經三月廿九之謀泄﹐各省之進行皆暫停止﹐以俟時機﹐鄂省同志遂咸有撫髀興嘆之慨矣。

湖北革命軍之大助力有二事焉﹐卽滿虜斥逐請願代表及收回鐵路國有諭是也。從前政界人物多染立憲流毒﹐卽在稍明大義者亦信革命事業爲不能成功﹐如協統黎元洪﹑咨議局長湯化龍二君之忽現頭角﹐亦由於此二大風潮之刺激使然。前數年孫等嘗設種種方法以運動之﹐二君皆不爲動﹐及今始幡然攺途﹐成此驚天動地之偉舉耳。故以前後迹言之﹐劉家運﹑孫武﹑居正﹑胡經武等革命之主動者也﹐黎湯等革命之被動者也。武昌國民軍未起之前十日﹐舊金山籌餉局已得黃興電﹐謂湖北同志公舉居正爲代表﹐赴某地與黃君等籌商進行事﹐鄂省新軍事在必發﹐邀黃君速往云云﹐此可知是役發動前後事實之大槪矣。顧武昌軍界於黃君未到之前已事泄﹐迫動更能於俄頃之間一舉成功﹐收效之神速﹑經營之敏捷﹐求諸歷史無與比倫﹐謂非平日運動之功﹐又曷克臻此哉﹖

先是江南之軍事機國爲虜督端方所破壞﹐蓋是時革命黨得任新軍標統者八人﹐趙聲君其一也﹐詎爲虜參謀舒淸阿所偵悉﹐遂密與端奴謀﹐一一將趙等撤退﹔同時萍鄕義師大興﹐孫毓筠﹑權道涵等三君被逮系獄﹐經種種阻力﹐江南大舉之經營遂全摧折矣。一波未平﹐一波又起﹐江南之運動失敗而湖北之失敗隨之﹐誠革命黨之不幸也。先是某國政府極表同情於中國革命﹐惟必須審察革黨之確有實力始允協助﹐由其國陸軍部派武官數員調查此事﹐並求鄕導及通譯於革命黨﹐長江方面革命黨薦山西人喬君貽齋任之。當某國武官與喬君之抵武漢也﹐喬以乏於閱歷竟在日知會髙談革命﹐軍界中聞有某國之助亦攘臂欲動﹐紛紛赴會。事爲虜提督張彪所聞﹐待喬裝臨觀得悉黨中祕事而大獄起矣。喬等去後﹐張彪遂密告於虜督張之洞﹐捕劉家運等下獄﹐斬軍界要員數名﹐並封禁日知會﹐湖北之軍事機關全被蹂躪﹐同時虜政府得張之洞布告亦雇某英人爲偵探員﹐某國武員至天津﹐竟竊其調查實錄以去。虜政府得之﹐遂按圖索驥﹐窮加究治﹐鄂中同志因是星散﹐與江南機關同一結果﹐爲可惜耳。

革命黨運動鄂省之計劃旣已破壞﹐而日知會之組織亦因而瓦解﹐此革命黨經營湖北之第二次失敗也。時有同盟會員孫君夢飛者﹐卽武漢此次充民軍舉國民議會議長之孫武君﹐夢飛其字也﹐於武昌運動方盛時﹐彼方任湖南新軍標統﹐謀與江南﹑湖北兩軍聯合大舉﹐事爲湘撫所聞﹐遂假他事撤差。返鄂時劉家運之黨獄適起﹐孫名亦在供﹐開首要之列﹐騎四出﹐殺風徧地﹐孫乃避於南京﹐復奔走北京﹑奉天各地。夤緣各淸吏捐充候補道員﹐黨籍之名得以消滅﹐鄂省軍界之運動因是漸有生機焉。孫君回鄂後﹐復集同志從新組織革命團﹐以日知會名見忌於虜吏乃攺名共進會﹐其內容則仍舊同盟會之變相也。軍人入會者襟前皆插梅花艸爲記﹐惟鑑於前事﹐運動之方法專主細密而不敢爲普通之組織﹐故其進步速率不及往日﹐而經營之條規則遠過之矣。旋復從事於會黨之運動﹐武漢哥老會員咸就範圍﹐長江沿岸會黨亦多加盟﹐上海更設有事務所以主持內外交通事業﹐其勢力次第增廣。己酉之秋﹐虜督端方升任直督﹐汪精衛﹑黃復嘉諸君謀炸擊於滿口車站﹐後以端奴取遠海行失意而返﹐而漢口同志之爲汪黃等臂助者﹐卽孫君也。自玆而後﹐黨勢日益發達﹐不讓昔者劉家運之運動時代矣。

◎何海鳴筆記

辛亥義軍起事﹐首先死難者有劉君復基﹑彭君澤藩﹑楊君宏勝。劉復基﹐字堯徵﹐湘之武陵人。己酉秋﹐其兄蟄廣與予同辦《漢口商務報》﹐招之來。其人目光ぁぁ﹐性剛毅﹐發聲甚宏﹐喜縱酒﹐自號武陵哭生。後予遊上海返﹐與之同寓省城文方學社﹐約重辦《商務報》﹐赴黃梅邀某友﹐十二月念六日報復活。翌年三月﹐因楊君爲前夏口廳馮賊韻軒所摧殘﹐予仍作上海遊﹐哭生遂從軍與蔣翌武伍﹐始稍稍作軍事機關之組織。今年《大江報》開辦﹐文學社始克成。義軍之所以有今日者﹐文學社之功也。大功初成﹐而哭生竟先死。哭生未娶﹐兄弟四人﹐伊居最次﹐大兄蟄廣與哭生素反對。武陵之中尙有哭生母在﹐哭生不大理家務﹐惟事母則孝。今日急公赴義﹐竟以身殉﹐出師正捷身先死﹐同人之一副英雄淚﹐不僅濕滿襟已也。聞哭生就義時﹐已盲一目﹐因事前與炸藥所傷﹐見滿人破口大罵﹐臨刑復大聲告同胞曰「漢族同胞聽者﹐涼血人不須聽﹐軍政府萬歲﹗得其所哉﹗」

可見哭生當日視死如歸﹐及期望同人之深心矣。哭生旣死﹐然大好頭顱酬死友者大有人在﹐哭生之目亦可以瞑矣。漢上言報界素尙卑污﹐如《江漢商務》﹑如《大江》均錚錚者﹐滿人摧殘殆盡。今日重新漢業﹐《新漢報》《大漢報》相繼出版﹐天經地義﹐毅力發抒﹐洵爲前此報界所難企及﹐乃猶有《中西報》尙不敢用黃帝紀元﹐大不敢用正當之言﹐論大漢滿人兩方面。該報一似不偏不倚守中立也者﹐誠大不可解﹐予希望該報者甚大。聆餘言者﹐果有所悟乎否耶﹖

◎武昌起義三烈士供詞﹝問官鐵忠﹑陳樹屏﹞

鐵忠拍案厲聲曰「膽大彭澤藩﹐何爲不跪﹖」

彭曰「我皇皇漢族﹐豈跪汝犬羊賤種﹖」

鐵曰「你爲甚麼要造反﹐快快講來。」彭揚聲曰「你是怎麼﹐配問我﹖你是怎麼﹐配問我﹖我那里有你問的道理﹖我那里有你問的道理﹖叫你不必問罷﹐我是決不同你講的。」

鐵又連問數聲﹐彭均不答﹐惟在案前左踱右踱而已。稍頃﹐陳樹屏接問曰「彭澤藩﹐你是讀書最聰明的人﹐深知道理﹐爲何做出這種大逆不道的事來了﹖」彭曰「惟其我深知大道﹐才不致被爾等一般滿奴漢姦牢籠住了而坐以待斃﹐方知雪卻祖宗數百年莫大之恥。今日是你胡運尙未告盡﹐我們事機未密﹐致被爾搜獲。恭喜各位﹐今日又有升官發財之路了。」

陳曰「汝何苦一定要造反而不惜頭顱乎﹖」

彭曰「你眞糊塗已極﹐你不想何所爲革命乎﹖就是先將此頭顱作爲代價﹐且擲我一人頭顱而獲我四萬萬同胞之幸福。予復何惜也﹖」

鐵曰「你自知爲何許人乎﹖」

彭又不答﹐鐵又連問三次﹐始答曰「我是憲兵也。」

鐵曰「你旣自知系憲兵﹐法律必曉﹐況旣得國家一份餉﹐卽應盡一份餉之任務。誰教你反自犯法律﹐其該何罪乎﹖」

彭曰「我之當憲兵者﹐不過借以作運動之機關耳﹔所謂餉者﹐皆我四萬萬同胞之脂膏也﹐何得據爾稱爲彼國家之餉。你說我應該何罪就處何罪﹐任你所爲﹗」鐵曰「爾公館﹝指小朝巷九十五號而言﹞內有你的些怎麼人﹖」

彭曰「那公館內並沒有我的家人﹐我的父母俱住在武昌縣鄕裏。」

鐵曰「你的父母𨿽在鄕下﹐你的妻子總在那公館內住著。」

彭曰「我的妻子於十六日病死矣。」

鐵曰「病了幾天才死呢﹖」

彭曰「病了三日。」

鐵曰「你們黨羽有若干﹖在何處﹖軍火炸彈有若干﹖你詳細講罷。若供得好﹐我等再替你設法成全就是了﹐不然你就要喫苦的﹐休怪我等言之不早。」彭曰「你問我的同人﹐舉凡軍﹑學﹑政﹑警﹑紳﹑商各界無界無之﹐其數則莫可考察。至於炸彈﹐所有同人無人無之﹐斯亦難計其數。咳﹗你還要問什麼﹐快快將我辦了罷。」

問至此時﹐瑞卽令戈什將彭帶下。

旋由陳樹屏令將吳公館內所捉張姓男女逐一提訊﹐均稱我們老爺張��在營充當隊官﹐並力辯其非歹人。惟末一男﹝系張之火夫﹞稱﹕「彭與張老爺同居﹐有妻一人﹐於十六日死。是日我並不在屋﹐但是晚回時而棺木已經封釘﹐惟聞系一時狂癥。次日天明時卽擡往安埋矣。」至若他故﹐予不得而知也。陳將數人問畢﹐後仍提彭上廳。

陳蓋以彭先稱三天才死者﹐火夫稱一天狂癥者﹐其中定有別故﹐是以又提彭。陳問曰「你先說你的妻是三天病死的﹐我才問火夫﹐又說是一天狂癥﹐到底是一天還是三天﹐其中必有別故﹐快快講來﹗」

彭曰「前兩天不過微有腹痛﹐並未介意﹐延醫診治﹐迨至第三日狂癥陡發﹐不及趕救也。」

陳曰「究竟那棺材擡到何處埋了呢﹖」

彭曰「你問這做什麼﹖然則我一人𨿽有罪﹐還要連累已死的妻嗎﹖你眞問的﹐還不是擡出城去埋了。」

陳又連問數次﹕「果在何山何嶺﹖若一說出﹐我也好代你春秋上墳。」彭曰「在保安門內厝之矣。」並不答在何所。

陳曰「那棺材內只怕不是裝的你的妻子﹐是裝的炸彈火藥嗎﹖噯呀﹐你的命總是革丁的﹐還如此支支吾吾做甚麼呢﹖依我勸你﹐到不若早早把那棺材裝的炸彈火藥運往何處淸淸楚楚的講出來﹐我們給你的快。性命就一來﹐免得我們勞了二來﹐免得你喫了虧﹐請你想想看。」

彭曰「那棺材內明明是裝的我的妻子屍身﹐你何苦賴爲炸彈火藥﹖我只曉得棺材擡出城去埋的﹐就不曉得埋在何處。」

至此陳當連問十數次﹐彭均一言不答。時已三句半鐘矣﹐瑞澄卽喝曰「拖下去綁了﹗他還有甚麼問頭﹖他是決不再講的。」遂親督至大堂﹐綁捆後卽給大令在轅門棚口就義矣。

又提劉復基問曰「你的黨羽﹑炸彈有幾多﹖快快講得我聽。」

劉曰「除去了彼一般滿奴漢姦﹐卽皆是我的同志。事到於今該因你們的運气未絕﹐我倒遭殃﹐還有甚麼問頭﹖將我快快殺了罷﹗」言畢大呼天﹑天﹑天﹑天十數聲﹐綁出署﹐跪在轅門外時﹐卽口呼﹕「皇天﹑皇天﹑皇天萬歲﹐萬歲﹐萬歲歲﹗」始就義﹐聞者均爲流涕。

◎黃興弟子羅良鑑

弟子羅良鑑﹐湖南善化人。年未弱冠﹐精悍絕倫﹐在明徳學堂畢業﹐肄業金陵大學。當南京擾亂時﹐不告其家赴鄂投效。至九江而資斧已罄﹐遂投入九江學生軍第一隊﹐擢充第一排排長。因移紮至贛﹐住陸軍小學堂﹐有《江西共和報》記者曾往訪之﹐則見其方在踢球﹐興髙采烈。罷後晤談﹐羅君扼腕痛惜﹐謂漢陽之失實由於新軍之無程度﹔至龜山之事則尢可傷心﹐僅被北軍以五元買得。記者不解其故﹐羅君乃述其詳云「當漢陽危急之時﹐守龜山炮臺者有學生三十餘人﹐目不交睫﹐竭力死守﹐而餉釒盍不至。忍饑三日﹐不得已令一人往司令處報告﹐黃將軍乃派兵一標往代﹐不兩日而龜山入北軍之手矣。蓋龜山左側要隘有兵士守之﹐北軍乃以五元買囑一兵士﹐令讓開一徑﹐潛入山上﹐民軍不知北軍何自而來﹐遂驚惶不能抵禦。噫﹗一人僨事﹐其此之謂乎﹖竊願上級軍官此後更注意於精神教育也。」

◎無名之英雄

阿云曰「漢口民軍與淸兵開仗時﹐淸兵詐降﹐旣而又施攻擊﹐民軍大遭挫折。忽有一童子放大炮攻敵﹐淸兵死傷無算﹐民軍遂獲勝利﹐而淸兵亦從此一蹶不振﹐誠奇功也。」

杭省民軍反正時﹐旗營本備有大炮數尊﹐以備急難時施放洗城﹐其用計之駭聞之發指無如此。炮已久不施用﹐非經卻修不可﹐乃雇一漢人工匠修理。該工匠知事關全城生命﹐暗將要件竊去一枚﹐遂至臨時不能施放﹐全城民命皆賴生全﹐厥功偉矣﹗

◎中華民國旗之歷史

中華民國旗未制定以前﹐吾國本無所謂國旗。自海禁旣開﹐外人有以國旗爲問者﹐滿廷諸臣瞠目不能答﹐始會商制定國旗事。僉謂中國以龍爲最貴之物﹐而黃色則代表帝王﹐帝王旣著黃龍袍﹐則國旗亦可效之﹐此制定黃龍旗之由來也。顧其式爲三角﹐非如今日之方式﹐嗣以各國皆用方式﹐滿淸不便獨異﹐復攺三角爲方﹐此爲十八年前事。自黃龍旗出﹐世界咸誚爲病蛇旗﹐蓋近世無龍之一物﹐則代之者惟蛇耳。蛇以病名﹐不死何待﹖此黃龍旗所以消滅而中華民國旗所以招展於世界也。

中華民國旗之始作者爲陸烈士浩東。甲午戰後﹐陸與孫逸仙倡義於廣州﹐事敗流血﹐爲天下倡此制造國旗之第一人也。其旗最大之特色曰「靑天白日」﹐蓋隱藏光明正照﹑自由平等之義﹐太陽之旁有十二角﹐卽叉光也﹐叉光必以十二者﹐以地球十二時而自轉一周是爲一日﹐故十二角卽地支之號也。

靑天白日旗實用於戰事﹐以庚子惠州一役爲第一。此役大將黃福﹑先鋒黃耀廷以敢死士二百人大破淸軍於三洲田﹐復連破虜將何長淸﹑杜鳳梧﹑鄧萬林於白沙洋佛子澳等處﹐攻戰二十餘日﹐每戰必克﹐淸軍披靡﹐及最後三多祝之大捷彈藥全乏﹐不得不下令解散。是爲革命軍旗最初得勝之光榮。

海內外各地以靑天白日旗爲國徽者﹐以新加坡中華堂爲第一次。此堂乃惠州人所組織發起﹐人多惠州臨戰之士。方該堂髙樹此新旗於屋頂時﹐一般奴性之僑民咸爲詫異﹐然英官毫不干涉﹐故南洋各島之革黨遂相率采用﹐而黃龍病旗由是大爲減色。

乙巳年﹐各省革命黨大會於日本東京﹐組織中國同盟會。次年某月﹐本部爲制定國旗事大開會議﹐會員中有廖恩煦者提議宜立井字大紅旗﹐以示井田之意﹐餘人亦皆有陳議﹐後由孫逸仙以歷史問題解決此事﹐並陳攺良三色旗之方法﹐全體贊成﹐皆無異辭。此卽革黨所用三色旗之由來也。

前此之靑天白日旗攺爲軍旗﹐而紅藍白三色旗則爲民國旗﹐亦當時大會所制定也。三色之意義非起源於中國革命黨﹐乃出自世界各國之革命黨。紅者﹐血之色﹐言必以流血求自由也﹔藍者﹐天之色﹐公正之義﹐言公正卽平等也﹔白者﹐淸潔之色﹐言人心淸潔則能博愛也﹐故三色之主義自由﹑平等﹑博愛﹐卽三大主義﹐歐美各國之革命黨無不以三色爲標幟者。

丁未年﹐革命軍起義於惠州七女湖及潮州黃岡﹐是爲三色旗實用於戰事之濫觴﹐蓋國旗與軍旗兼而用之也。此役之後﹐南洋《中興報》及香港《中國報》之月份牌皆印此二旗爲國徽﹐世人遂得漸知革命黨之旗號。

欽州防城之役﹑廣西鎭南關之役﹑欽州馬篤山之役皆民國旗光榮之歷史也。防城之統師爲王和順﹐斬虜吏﹐收降兵數千人。鎭南關炮臺之破則由孫逸仙﹑黃興﹑胡漢民自將之﹐連破三臺﹐與劉榮廷以重創﹐及因彈藥告罄而退兵。下至半山﹐軍中忽有十三齡之幼童偶憶炮臺上之革命旗尙隨風飄展﹐恐落淸軍之手﹐返而取之。時淸軍火綫皆以旗章爲的﹐事至危險﹐眾力勸止之﹐童憤然曰「旗章者﹐一軍之靈魂也﹐烏可爲敵所有﹗」卒冒險上山﹐盤旋至竿上而取還之﹐淸軍彈如急雨﹐竟無恙﹐及離臺時﹐淸兵大隊亦將登矣。此英勇之少年眞足爲國旗之保護者。有此一段佳話於革命歷史上﹐當增無限之光榮。嘗讀西史及英雄傳略皆以國旗之犧牲爲第一奇男子﹐觀諸此童﹐吾國少年豈在歐美英傑之下﹖然其名沒而不彰﹐良爲憾事。至馬篤山之戰﹐黃興﹑黎仲實﹑梁少廷諸君更髙樹國旗﹐大吹洋號﹐由越南法界而入欽州﹐法國守將皆目送之﹐絕不干涉。則此新民國旗更能招展於外人境域而毫無阻力矣。

戊申三月﹐王明堂等破淸軍於南河口﹐斬道臺王鎭邦﹐占據附近州縣﹐與虜師相持二十餘日。其時河口橋頭隨風招展者﹐卽此最光榮之國旗也。越南《法文報》及日本各報皆繪此旗式於報端﹐是爲外人傳播此旗式之嚆矢。

庚戌春初﹐廣州新軍之反正黨人預制民國旗絕夥﹐己酉臘月已在香港縫制數百幅﹐皆藏被褥中運入羊城。及倪烈士映典奮袂而起﹐新軍皆舉民國旗從之。報上所載有藍袍將手持大紅日光旗馳馬指揮中炮就義者卽倪君也﹐同時女黨員徐宗漢偕其侄李應生聞新軍已起﹐遂縱火焚其寓所以爲響應﹐詎爲鄰人救熄﹐竟以所存國旗報警﹐盡爲李準搜去﹐此則國旗最初之厄運也。

辛亥三月廿九廣州一役﹐毀督署﹑擲炸彈﹐數十健兒同爲此三色旗流血﹐可謂烈矣。及武昌起義﹑各省相繼光復﹐旗式數變﹐乃暫定用今之五色旗。自陸浩東創作以來﹐及今已十有九載﹐及攺爲三色亦歷九僉﹐而漢族乃慶光復。自今而後﹐或卽用五色旗﹐或更攺定他種之旗式﹐要皆足以照耀大地﹐爲吾漢族增無限之光榮。世有侮辱吾國徽者﹐誓與吾同胞共擊之。

◎同盟會之歷史

中華民國成立以來﹐迄今忽已兩年﹐飲水思源﹐同盟會不爲無功。壬子春初﹐某記者撰作歷史載揭報端﹐爰采而錄之﹐貢獻同胞﹐以作無聊之紀念﹐孰曰不宜﹐原文曰﹕自鄂省起義以來﹐歷月有五﹐流血者以萬計﹐不可謂不烈矣。今者淸帝退位﹐河山還吾﹐民國成立﹐革命已達其目的﹐吾人自後將同享共和之福﹐不可謂不幸也。吾人旣坐享其成﹐不可不一思往昔。考吾國革命由來已久﹐志士之亡命海外者不可勝數﹐惟皆漂泊無定﹐勢力微弱﹐直至孫文﹑黃興二氏相見於東京之後﹐革命事業方見發展﹐收聯絡之功﹐有一瀉千里之勢。今日之成﹐當時運動之力居多也。孫黃二氏之初會已見去年本報﹐時孫遊歷歐美返日本﹐由宮崎介紹與黃興相會於鳳樂園。當晚黃興卽與宋教仁﹑張繼﹑程家檉諸氏相識﹐擬開畱學生之大歡迎會歡迎孫氏﹐乃急印傳單分布在京畱學生全體﹐通知於飯田町之商士見樓開歡迎孫氏之大會﹐一夜之中竣其事。翌日到者數千人﹐樓爲之滿﹐不得入內佇立於門外者數亦以千計。及開會﹐宋教仁先述開會之辭﹐表歡迎之意﹐程家檉與他二三人縱橫演說。及終﹐孫氏起演說﹐眾大歡迎﹐拍掌如雷。到會之學生中官費生甚眾﹐以孫之演說多有歸宗於革命者﹐甚至以投身革命往監督處辭退官費者﹐而監督亦知大勢之無可如何﹐謂辭官費者曰「苟君等不明言革命﹐余亦作不知﹐可毋庸辭退。」故當時有官費革命之稱。可見於是革命事業日增發達﹐運動亦日加敏沾﹐乃與各省之委員相議﹐擬組織一新革命團體﹐將在東京開預備會。惟此是祕密之會須擇一祕密之地﹐相議之後遂擇定內田良平之家開預備大會﹐到期來會者甚眾﹐室狹隘幾不能容。同志拍手相慶﹐以爲此是推倒滿朝之預兆﹐連呼萬歲不已。

預備會已畢﹐將開組織大會﹐惟開組織會各省代表皆至﹐內田家太隘﹐乃攺定阪本之家。及期到者三百餘人﹐提議各項﹐討論細密﹐遂成一新團體﹐名曰「中國革命同盟會」。戴孫爲首領﹐以黃爲副首領﹐印決議文﹐頒布十八省及歐美各畱學生間﹐革命之業至此始克大成。

◎漢人供給滿奴之細帳

滿奴五百萬﹐人人知之﹔凡滿奴必有餉銀﹐亦人人知之。每月每奴銀四兩﹐每年以十二月計四十八兩﹐五百萬人每年共需二千四百萬兩。自滿奴入關迄今已二百六十有八年﹐無年不照數取自我民﹐卽不計利息已達六百四十三萬萬兩﹐合四十萬萬二千萬斤﹐如以馬車運之﹐每車能容千斤﹐則需四百零二萬輛﹐如以此銀鑄成銀圓﹐則可得七百五十四萬萬四千四百四十四萬四千四百四十四元﹐銀圓直徑長一寸一分﹐如以全數銀圓聯成一帶﹐此帶之長有四百六十一萬里﹐可繞地球五十八周。我同胞若以養滿奴之錢育豬﹐則每餐人人可肉食矣。況乎以上之款尙爲正項供給﹐此外如覺羅私費﹑滿員中飽以及旗奴種種勒索﹐恐尙不啻此。嗚呼﹐痛哉﹐我同胞之血膏﹗

◎福建之奇童

奇童王傑功年十六﹐體漧瘦小﹐裁如十二三﹐幼受教育於益聞學校﹐辛亥冬在開智學校肄業﹐父鴻滋﹐中華同盟會福建支會庶務長。彭君嶽峯自鄂歸﹐計劃閩事﹐傑功卽潛從奔走十八夜。起義同盟會員在橋南社組織種種﹐先集學生隊﹐傑功求投入﹐隊長以其少卻之﹐甚不服﹐乃攺入巡緝隊。是夜三鐘﹐彭君下令募敢死士持炸彈爲軍鋒﹐呼而集者數十人﹐傑功亦潛附入。或阻之﹐功呼曰「與其死於滿淸壓抑之下﹐何如死於民國軍旗之下﹖吾體𨿽小﹐吾志壯也﹗」於是從彭君馳由南較場。至於山時已四點半﹐兩軍正開仗﹐傑功分攻水部門城滿兵﹐擲炸彈甚準﹐左右環擊滿兵。退時滿兵尙有從他路來﹐槍急如雨﹐傑功頰部中彈﹐肉飛兩片﹐頓僕地﹐然猶健起持炸彈猛進。隊長急遣人抱往醫治﹐裹創復出﹐禁之不可﹐右腿復中彈﹐始退﹐然克復之功亦告成矣。念五日﹐軍隊開陣亡將士追悼會﹐功傑與臨祭孫都督大嘉之以所乘輿舁之歸﹐見者莫不嘖嘖﹐曰「王氏子﹐王氏子。」嗚呼﹗如傑功者可謂奇矣﹗𨿽然﹐尙望傑功黽勉於學﹐雕琢良材爲國家依賴﹐勿以自止也。

◎孫逸仙之舊話

孫逸仙曰「客秋﹐江西萍鄕之亂也﹐風雲忽急﹐震動四百餘州。湖南曾州﹑江陰東阿﹑遼河西等舉旗應響﹐接踵而起﹐簞食壺漿以迎革命之旗。蚩蚩之民發其義憤﹐勢若火焰﹐有燒盡愛親覺羅之槪﹐若不乘此而起﹐則我輩無救國之日矣。余志旣定﹐將傳檄十八省之祕密黨﹐互通脈絡﹐克期舉事﹐爲其先鋒者爲廣東羅定州之志士隊。彼等已與該地之總兵﹑陸軍將佐等締結密約﹐今惟待一令之下﹐可不戰而定廣東也。黃興君則代表我之中華革命同盟會﹐將於十一日由橫濱出發﹐倉皇與會﹐汪兆銘君當亦同行。」孫氏又曰「昔粵西之洪秀全興師起義﹐大功垂成﹐不幸爲英國人戈登所破﹐終負大逆長髮賊之名﹐長葬九泉。同時有英人名李登來者﹐夙具俠骨﹐有義風﹐著一書以其所親見親聞者說明洪秀全等一輩之人格﹐及其懷抱﹐謂屠殺此輩之非﹐更罵英國政府之無人道無知識﹐假戈登於淸政府。嗚呼﹗有讀其所著之《太平天國革命史》而不淚下者乎﹖洪秀全﹑李秀成等諸豪傑幸有此書爲之表雪﹐得脫逆賊污名﹐而爲轟烈之革命的殉國者﹐得受後世識者之追悼。」

◎前事重提

滿人入關﹐竊據漢土二百六十餘載﹐有志之士輒思脫其羈絆﹐復吾河山而終不可得。自洪秀全廣西起義﹐豪傑並興﹐所向披靡﹐勢如破竹﹐旬月之間已復我河山半土﹐而孰知貪於安逸﹐裂於內訌﹐率使垂成之功敗於豎子之手﹐識者惜之。自是以還﹐迄今數十餘載﹐其間革命之舉不知凡幾﹐𨿽都未成﹐而其中不無壯烈之舉。可於革命史上水畱紀念者﹐但世人多莫之知耳。若鎭南關之戰﹑河口之役﹐孫文與黃興親冒矢石﹐𨿽未能克成其功﹐實可於近日革命史上放一異彩。今述其事﹐告我讀者﹐以知孫氏等之苦心孤詣﹐有堅忍不拔之志﹐不成不已之心也。自孫文與黃興相會於東京﹐聯絡二派﹐設立中國革命同盟會後﹐會員日增﹐勢力益盛。孫見時機之將熟也﹐乃與黃興﹑胡漢民及黨中錚錚之諸豪傑等相議﹐謀圖大舉﹐擬先取鎭南關爲根據地。鎭南關有天然之險要﹐歐人稱之爲第二之旅順口﹐欲取之﹐非先遊說蟠踞於那模村之遊勇使爲先鋒不可。那模村在鎭南關附近﹐地爲遊勇所占﹐勢力頗盛﹐有頭目三人﹐名黃明﹑何伍﹑李輝堅﹐統率全隊﹐專以搶掠爲事﹐實爲土匪之一種﹐惟勇敢善戰﹐耐勞忍苦﹐每與官兵戰輒勝之﹐卽有時敗衄﹐則以地理熟悉逃遁迅速﹐致官兵不能得其蹤迹﹐輒爲所愚﹐終不能得利﹐故地方官亦無可施法﹐時與以財寶以爲弭亂之計。彼等不惟橫行本地﹐又常掠奪接於南邊境之法國﹐屢與法兵戰﹐法兵不勝其擾﹐深苦之。七八年前﹐孫曾往安南﹐與該地之總督善﹐偶談及遊勇事﹐總督謂﹕「彼等侵掠邊境﹐不勝其擾﹐有法治否﹖」孫謂﹕「此甚易易﹐苟能默許我部下人至其地﹐必能代爲鎭撫﹐亦不必吾親往。」總督甚喜﹐請卽行。於是孫氏遣使往說其眾曰「吾等乃漢族之子孫﹐非淸朝之人氏也。滿人入關據我漢土﹐號稱淸朝﹐壓制吾民﹐吾同胞爲其奴隸二百餘載。今有志之士立革命之黨﹐黨員之眾徧四百州﹐行將舉事復我河山﹐起義之節﹐望君等協力同心﹐舉兵爲應。惟滅淸朝事尙不難﹐最懼外國干涉﹐禍及瓜分﹐故望勿擾法境﹐免致失和﹐則干涉不來﹐大事可成也。」遊勇聞勸﹐大爲心服﹐遂立誓不擾法境﹐故總督深感之。時孫氏與黃興﹑胡漢民等集於安南之東京以爲本營﹐將實行舉事﹐總督以有前恩置不問。孫等議攻鎭南關須需遊勇之力﹐乃使李京爲密使往那模村說遊勇﹐使爲先鋒。遊勇欣然允諾﹐遂於十二月一日﹝新曆﹞之夜﹐頭目黃何李三人率其眾百餘人進襲﹐所攜兵器除刀叉之外﹐僅有小銃四十二支﹐由山後小道進﹐攀藤附葛而上﹐出第三炮臺之後﹐旣達﹐眾遂吶喊猛進﹐聲震山谷。守兵大驚﹐不知所措﹐棄炮臺而走。遊勇隨後追擊﹐抵第二炮臺﹐守兵以事起意外﹐倉卒不能敵亦從而遁。遂抵第一炮臺﹐守兵以不知其故﹐見來勢甚猛﹐亦棄臺而走﹐於是鎭南關之三炮臺轉瞬皆入於革命軍之手﹐革命之旗遂飄飛於三炮臺之頂上矣。克復之喜報翌日飛達東京﹐孫等大喜﹐連呼快哉﹐額手相賀。遂於三日之朝率領同志寓東京飛馳前往﹐而是時附近之人望風來歸者甚眾﹐一晝夜之間得眾數百﹐聲力益盛。炮臺之守兵自遁走後﹐皆集於炮臺下之本營議攻復之策﹐並遣人探其事。遂於四日之朝天未明時﹐開炮攻擊炮臺﹐革命軍亦以炮臺上之大炮還擊之。孫黃二將各執小銃﹐率領同志親冒矢石﹐勇敢善戰﹐聲勢大振﹐官軍遂不能支﹐全隊潰走。

革命軍已獲大勝﹐互相慶祝﹐兼布置內外以堅守禦。此時最要者爲彈藥﹐而孰知查及庫中竟無餘積﹐孫於是大爲失望。蓋孫初意﹐以爲鎭南關乃險要之區﹐有炮臺三座﹐所貯彈藥必富﹐苟取此關﹐得其彈藥﹐則可放心大舉﹐後顧無憂﹐卽依險而守﹐亦可相持多日﹐不虞缺乏﹔不意官軍侵吞軍費以肥私囊﹐致所存無幾﹐且不足供數時之戰。彈藥已缺﹐進守皆難﹐𨿽有天險亦難守禦﹐卽從速購辦亦不能卽得﹐如官軍大至安能抵敵﹖於是孫等致諸將士相議﹐謂與其守此待斃不如棄關而走﹐再圖後舉。遂與諸將士訂後日之約﹐棄關而散。當鎭南關之戰也﹐孫氏不惟親冒矢石﹐以素通醫道自任救護之勞﹐遇有傷者輒馳至其旁盡力救護﹐因之同志之得更生者不少﹐而孫氏東西奔馳﹐無片時之息﹐遇敵則戰﹐遇傷則救﹐勇敢敏捷﹐人皆欽服。此實當時之一美談也。孫氏等自棄鎭南關後﹐黃興率同志二百餘人周曆廣西內地﹐屢襲擊官軍﹐以練其手腕﹑增其經驗﹐大小數十戰輒獲勝仗。某日忽遇官軍大隊﹐遂列陣迎敵﹐炮火旣交﹐黃興率軍猛進﹐斬敵數十﹐官軍大敗而走。黃軍獲其軍旗一面﹐統領之坐馬一乘。官軍統領郭某﹐黃之友人也﹐黃探知之﹐遂返其所獲之軍旗﹐謂之曰「吾等以主義不同而致相戰﹐亦屬不得已之舉。若友人爲失軍旗而死﹐於心何忍﹖故奉還軍旗以全友道﹐馬則暫請見賜耳。」郭某因之得以不死﹐蓋軍律失軍旗罪當斬首也﹐黃將軍之重義如此。當黃興率眾入廣西時﹐孫文往南洋﹐與同志謀取南河口之策。議旣定﹐遂於七年前﹝卽光緒末年﹐敗鎭南關之翌年﹞之四月末率潛身於南﹑越南國境上之黨員一百人﹐及裝扮苦工﹑散居於附近鐵路沿綫之黨員二百人克期舉事﹐更通知河口巡警中之內應者﹐授以密計﹐及期內應者先斬巡警首以示其意﹐於內外並發。槍聲雷動﹐官民聲警﹐頃刻大亂﹐革命軍乘勢進攻督辦王玉藩部下之二營。而其一營之統帶黃元貞已暗約爲革命軍之內應﹐至是卽反戈相助﹐官兵不能敵﹐大敗潰走﹐河口遂復。初三日王玉藩使人乞降革命軍﹐恐其有詐﹐使王槐庭帶從卒二人往王營中察其虛實。及見﹐知果爲詐降﹐怒其不實將還﹐而一剎那間﹐王玉藩已揮刀斬來﹐使不及迎避被刺而僕﹐從卒二人亦爲手槍擊中﹐倒地而死。王部將中有熊通者已許爲革命軍內應﹐時在營中聞槍聲連響﹐急入視見其狀卽拔槍擊王﹐一擊殪之﹐遂舉其眾以降。時黃興在安南河口之眾遣使前往﹐將迎黃興爲大帥﹐統領全軍以圖進取。諸事全備而彈藥又匱﹐遂致於黃興未到之前不得不棄城而走﹐致使血戰之功一旦化爲烏有﹐豈不惜哉﹖

觀此二役﹐皆爲彈藥缺乏致不能竟其初志﹐然功𨿽未成﹐經驗已積﹐百折不撓﹐方得成今日之大功也。

◎馮和尙

馮和尙﹐號守之﹐蘇人也﹐十餘年前卽剪去髮辮﹐終日奔走於茶坊酒肆間﹐人見其光頭光腦遂戲呼之爲馮和尙。和尙初從事於金業﹐不得志﹐爲湯姓榷田務。湯姓僅母女﹐不知出納﹐田租所入歲以萬計﹐悉以全權畀和尙。和尙工心計﹐海上之投機事業﹐和尙偶一問鼎輒有所獲﹐不數年家遂小康焉。戊戌政變後﹐國事日非﹐海外志士撰譯書報以餉學者。和尙於蘇州首設派報處﹐蘇州學界以其能爲灌輸民智之導綫﹐羣推戴之﹐而和尙至是遂昂頭天外﹐不可一世矣。和尙僅識之無﹐未嘗學問﹐然口若懸河﹐好爲劉四之罵座﹐元妙觀前﹑云露閣陋室中固無日不有和尙之蹤迹也。和尙每就坐卽雌黃人物﹐評論時政﹐滔滔不絕﹐覺舉世間無一人無一事可當其意﹐不計是非﹐毫無宗旨﹐人亦習聞之不爲怪。自民軍光復蘇州後﹐偵探四布﹐密拿間諜。月之某日﹐和尙正於某茶肆論民軍圍攻南京事﹐痛詆民軍之無用﹐謂張勛兵敗猶可爲盜﹐民軍敗則並不能作賊。詎言甫出口﹐一掌驟飛左頰﹐旣披繼以右頰﹐其聲淸脆﹐四座驚聞。和尙受此棒喝﹐默不一言﹐其人亦卽歸座。時茶客正盛﹐羣相注目﹐久之﹐和尙忿火中燒﹐謂﹕言論自由何物﹖狂奴敢來干涉﹖其人聞和尙語﹐卽趨前以手槍擬之曰「我今干涉矣﹐軍政府巡警局請與偕行﹐幸君自擇。」和尙不得已﹐遂同詣警局﹐始知其人繆姓﹐固軍政府之偵探隊員也。幸局長素識馮﹐爲之緩頰﹐卒禁錮三小時﹐令具不再妄言甘結﹐由倪源元珠寶鋪取保釋放云。

潔曰﹕吾嘗見一種人﹐遇民軍勝則諛頌民軍﹔見北軍勝則又諛頌北軍﹐恨不得繆姓其一人者一一掌擊之也。

◎中國之文學革命說

當辛亥冬有日本某報云﹕法國第一革命之頃﹐文學亦一時羣趨尙古主義﹔至第二次革命時代﹐乃大發揮自由平等之思潮。中國今回革命﹐其七百年來沈於睡眠之文藝必將復興﹐亦如法國之例。一時尙古主義殆復流行﹐因中國古代文學實確有可尊敬之價值也。我輩屬望中國之革命尙不僅在普通攺革之事﹐中國孔老之思想卽至十九世紀尙不失爲世界之最髙思潮﹐此回革命﹐中國人正宜根本覺醒﹐綜合世界所有之思潮﹐更產出支配二十世紀以後人類之大思想。以中國四百餘州之富源與四億之民眾﹐而又著五千年之歷史﹐倘能奮發﹐其必能解決此世界的重大問題無疑﹐因此意味我輩對於此次革命所以抱無限之喜也。中國之文藝當今正遇大革命時機﹐吾人對於此點自宜極力贊助之﹐此亦日本在東洋之眞使命也。若但因鄰家騷動﹐惟望得趁火打劫之機會者﹐此眞吾國第三流第四流之徒而已。

◎決死隊之家書

吾哥大鑑﹕匈奴未滅﹐何以家爲﹐弟𨿽不才﹐夙抱斯願。邇者武昌倡義﹐天下響應﹐弟本擬赴漢﹐因有阻力而止。及聞蔭兵殘暴﹐勛賊凶橫﹐建虜之暗殺黨聯袂而來﹐歐洲之侵占家乘時亟起﹐不禁伏枕哀號﹐嘆禍至之無日。尢可痛者﹐人有恆意欲求眞自由須以鐵血爲代價﹐民軍流血未多﹐一時恐難告厥成功耳。弟日內卽去從軍﹐稍盡國民之天職﹐或入北伐隊﹐或入淮揚徐海決死隊﹐刻尙未定﹐因須比較其程度之髙下﹑志气之大小再定方鍼﹐然二者必居一於此矣。孱孱病夫﹐但期未能死功業﹐非本心也。最難堪者﹐老母在堂﹐子道未盡﹐決然以去﹐罪通於天﹐然忠孝不能兩全﹐且妻子何辜﹐無從仰望﹐惟有大呼負負而已。此去南北東西生死存亡均在不可知之數﹐幸而生還﹐再圖歡敍﹐否則從此長別矣。弟所生一兒一女﹐年𨿽幼稚﹐身體健全﹐稟賦尙不惡劣﹐一切讀書之事務祈照拂。倘蒙扶植其成﹐則弟死之日﹐猶生之年﹐此恩此徳百世不忘。家母處亦求時爲安慰。至囑至囑﹗二十九或三十日﹐弟擬回家﹐屆時當來面別也。弟今易名枕旦﹐字礪須﹐二十六早五下。按﹕此上海何家角志士楊秉衡書也﹐君本龍門師範生﹐爲和安學堂掌管﹐乃從軍之志堅卓如此。又余家租戶有劉貽生者﹐在震旦讀書﹐亦廢讀從軍﹐家中不能阻止﹐爲乃父彊領至蘇。吾中國少年人物如此仗義﹐可敬可愛﹐可泣可歌。鄒韜附志﹕當起義時﹐投筆入戎﹑慨慷效死何可勝計﹐然如楊君者﹐家中上有老母﹐中有愛妻﹐下有子女﹐竟仗義不顧﹐毅然棄之而去﹐其血性熱誠實令人敬慕。見其家書悲壯淋漓﹐情意懇摯﹐耿耿以老母托友朋﹐尢使我心爲之酸。泣羣謹按。

◎紅十字會之緣起

紅十字會自吾國亦繼興後﹐頻年兵災﹐該會竭力護救於彈林炮雨之中﹐功業偉大﹐早著閭閻﹐毋待贅述﹐但該會在歐洲發生之歷史﹐知者甚少。玆有該會緣起一則得諸友人處﹐其探本索原﹐頗稱詳晰﹐附錄於下以資考察。西曆千八百五十三年至五十六年﹐英法合盟以攻俄﹐合縱兵十八萬﹑俄軍二十萬戰於克裏米亞﹐相持四年之久﹐屍骸山積﹐腐臭云騰﹐穢气所觸以成疫癘﹐輾轉流行死者益眾。英有慈善堅勇女士﹐以護病學名於世﹐憫玆浩劫﹐大發仁心﹐邀集同志女士馳赴克裏米亞﹐逢傷必救﹐不嫌穢污﹔遇疫必療﹐不懼傳染。遂使三國之在戰地者﹐上自將帥﹐下及兵卒莫不出水火而登衽席﹐起死生而肉白骨﹐仁聞所播遐邇﹐傾心慕其徳而來與是會者踵相接。事畢歸英﹐將軍率紳民歡迎於郊外。此役也﹐女士受非常之艱辛﹐因勞成疾﹐久困牀褥﹐英國志士醵銀二十萬圓以供終養之需。女士分文不沾﹐特以該款創設護病女學校﹐隸於倫惇之聖托麥司病院﹐以教婦女護視病人之法﹐卽所謂乃丁戤而病院是也。﹝日本名看護婦﹐緣婦女性靜心慈﹐照料周到﹐故各國病院中咸以婦女供役﹐規矩嚴肅﹐不苟言笑﹐絕無流獘。﹞又繪戰地之慘狀以感人心而弭戰爭﹐宏胞與而釀太和。紅十字會之引綫遂伏於此矣。千八百五十九年﹐奧法之交決裂﹐瑞士國大善士顯裏塗南脫君親臨戰地。是年六月二十四日戰於沙弗裏諾﹐兩國之軍三十萬攻擊十五點鐘之久﹐死傷徧野﹐血滿川渠﹐悲慘號呼﹐非耳目所忍。近𨿽有軍醫拯治﹐而區區有限之力不足以救無盡之傷兵﹐於是有可以藥救而因施救稍遲﹐遂致同歸於盡者。善士目擊心傷﹐歸而著《沙弗裏諾戰事慘紀》刊行於世﹐勸各國政府海陸軍軍醫部廣選醫士﹐多置材料﹐俾臨時有所措而戰禍稍有挽回。然善士之心猶未饜也﹐又擬邀集同志創設救護會。會內宗旨專在救傷療疾﹐減軍民之痛苦﹐理屍衛生﹐免生存之疫癘。何地開戰﹐卽行馳赴救護之﹐勞役蓋與戰事相終始。第戰爭之地易致猜疑﹐鋒鏑之下難分玉石﹐使不先事預籌卽恐動多窒礙﹐善士乃請自守局外中立之條﹐戰國不得枉害會中員役﹐觀戰無過慮﹐救傷無歧視﹐良法美意兼而有之。然但救護於戰時而不救護於平日﹐惠猶未徧﹐願未盡償﹐因矢博濟之懷﹐擋擴救護之量﹐懇懇勤勤﹐數年如一日。直至千八百六十三年二月六日﹐僅得同志五人會議以創此舉﹐可見創始誠非易也。至是年十月二十六日﹐遣使來會者七國﹐賫以國書者三國﹐同志三十六人會同集議。迨次年八月二十二日﹐各國又特命使臣會議於傑乃法﹝瑞國府名﹞﹐條盟者十一國﹐公訂締約十款。

此次之會盟也﹐應用何國旗幟以標徽議論紛紛﹐莫衷一是﹐當事者深爲躊躇。末後公定以瑞士國國旗覆而用之﹐瑞國旗系紅地白十字﹐故此會以白地紅十字也。又以瑞之傑乃法爲寰球公會之盟壇﹐定其條約之名曰《傑乃法條約》﹐又曰《塗南條約》。由此公定爲例﹐凡地球各國﹐無分大小得邀公許如入此盟者方準用此旗幟﹐會外不得濫用﹔若未經與﹐《傑乃法締約》不得享此會之利權﹐其愼重也如此。

◎陸徵祥小史

陸徵祥﹐江蘇上海籍﹐系廣方言館畢業生﹐久駐俄國﹐熟悉俄國情形。當庚子時助楊儒辦理滿洲交涉﹐其與俄外交大臣應對之明快老練﹐於日人所著《中俄外交祕史》中詳載之。前年爲海牙第二平和會全權大使﹐當議公斷條約時﹐某國提議欲以領事裁判權之撤回爲公斷事項之一﹐陸氏恐因此於吾國他日領事裁判權之撤去大有關礙﹐於是在會場演說﹐竭力反對﹐此條文亦遂取消。又於國際捕獲審判所﹐一約英徳擬以權力彊弱分各國爲一二三等。以定所派審判員之數﹐陸氏先一日探知之﹐遂約同南美諸小國紛起反對﹐此條約遂不能實行。又關於荷屬各島華僑﹐荷政府執彊制入籍之策﹐僑民羣起反對﹐此問題遂移而爲兩國交涉問題。陸氏與荷政府爭議年餘不得要領﹐陸氏以各國辦外交時常有撤回使臣以示絕交之意而因以潛移彼國對待之心理﹐陸氏乃以此策告之外務部﹐乃召回陸氏。陸氏返國約半載余﹐荷政府向陸氏重行提議﹐於是上年九月《中荷領事約》成。此約言明依荷法入籍者返國後仍爲中國人民。此約𨿽不得滿足之解決﹐較之彊迫入籍相去多矣﹔又其關於領事之權利義務與日本荷蘭二國所訂者無異﹐蓋吾國訂約以來所未有者。

◎張懷芝軼事

庚子拳亂﹐董軍攻使館十餘日不能下﹐朝旨召武衛軍開花炮隊入都助攻﹐張懷芝方爲武衛軍分統﹐奉檄率所部入都。榮祿以城垣逼近使館﹐居髙臨下﹐最便俯攻﹐卽飭懷芝以所部登城安置炮位。炮垂發矣﹐懷芝忽心動﹐令部將且止毋放﹐而急下城詣榮邸﹐請曰「城垣距使館僅咫尺地﹐炮一發闔館立成齏粉矣﹐不慮攻之不克﹐慮旣克之後別起交涉﹐懷芝將爲禍首耳。請中堂速發一手諭﹐俾懷芝得據以行事。」言之數四﹐榮終無言。懷芝乃曰「中堂今日不發令﹐懷芝終不肯退。」榮不得已﹐乃謂之曰「橫豎炮聲一出﹐裏邊總是聽得見的。」懷芝悟﹐卽匆匆辭出﹐至城上乃陽言頃者測量未的﹐須重測始可命中。於是盡移炮位﹐向使館外空地射擊一晝夜﹐未損使館毫分而停攻之中旨下矣。

◎王二瘋子傳

宛俠曰「王希孔﹐字時若﹐內鄕赤眉鎭人﹐田二千畝﹐富而好義。貸貧人錢米輒焚券﹐歲饑佃租納半數﹐歲稔亦不取償。有奇癖﹐以舉世奢靡誓不飲酒﹑食肉﹑乘車﹑衣絲﹐冬一布被無褥﹔交遊或招飲坐談笑不下箸﹐飯來則食﹐人多疑爲茹素奉佛者﹔遇義舉傾囊助千金不惜﹐以是析居三十年未買分地﹐人以伊不治生產﹑捨己從人也﹐呼爲王二瘋子焉。好引書語﹐惜不通文義﹐作論說率無﹐解「子死亦不悲怛」曰「人固有死也﹐但遲早耳。」有鋪屋在城中﹐價值三千金﹐捐充節孝祠﹐室人尢之弗顧。好新學﹐擬於本鎭設髙等﹑初等師範二校﹐走勸富氏出貲﹐迄無應者﹐怒以己田二百畝捨作校中資﹐日彊迫闔家婦女放足﹐由是瘋名大著﹐富翁聞其名掩耳走。縣令淸貧者去任﹐公必謁之﹐贈以百金﹐墨吏則否。庚戌余以言語不謹羈信陽獄﹐交遊疑禍且不測﹐無敢通隻字者﹐公聞之悲﹐偕友人王慧通﹑李省三冒雪徒步於臘月除夕探余於獄﹐余謝曰「公年且六十﹐奔波數百里﹐冰雪載途﹐曷待來年﹖」公曰「僕性好冒險﹐區區風雪何能阻﹖矧君身在難中﹐無資且將死﹐來歲恐無及矣。」舉所攜金贈余﹐以是獄中得無苦。近歲內邑土匪猖獗﹐劫質時聞無忍入王氏居者。

怨毒子曰﹕公墨老也﹐行爲率過舉﹐使人蓋如此﹐中國大勢尙可爲﹐余特表而出之﹐以補《民國義民傳》之缺。

◎張勛季父

張勛之父﹐知者固甚渺﹐若其季父﹐吾恐舉世中知者不過十人。余友南昌黃濟與張勛之友某氏誼屆金蘭﹐某君嘗謂張常爲彼言﹕有季父名王福彪者﹐魯人﹐綠林豪俠也﹐膂力軼羣﹐出沒皖魯間垂四十餘年﹐鮮知其名者﹐並述其軼事數則。蓋王爲人有古遊俠風﹐急公好義﹐與剽劫之寇有間焉。一夕﹐王從徐州赴濟南﹐行色甚壯﹐薄暮憩古剎中﹐聞殿後猜枚聲。迹之﹐見偉丈夫八人席地飲﹐季識爲同道﹐與之拱手。八人皆起揖﹐各述其姓名。酒數行﹐上坐者曰「吾觀公亦行道者﹐今將何之﹖」王曰「敬步後塵耳。」曰「今夕本村某尙書嫁女﹐奩資丰厚﹐而尙書供職都中﹐第公子偕其妹歸僕從無多﹐公能助我一臂乎﹖」曰「可。」於是刻期抵﹐居數日始悉其門徑﹐秉夜逾垣入。公子聞有盜﹐啟戶出呼﹐羣僕﹐爲一盜所縶﹐將刺刀焉。王曰「吾利其物耳﹐何戕其人爲﹖」乃釋之。女公子美姿色﹐羣盜欲淫之﹐王呼曰「我王福彪縱橫四十年﹐所以得保首領者﹐惟不采花耳﹝盜謂犯淫者爲采花﹐蓋隱語也﹞﹐諸公聽我言﹐請從此逝﹐否則血我刃﹐毋謂我無香火情也。」羣盜畏其猛﹐一哄而散。詰旦訴之宰﹐遣捕出緝﹐半載無蹤。諸捕悉被重責﹐計無可施﹐乃紿宰曰「某某者﹐邑之名捕也﹐今𨿽老﹐猶矍鑠﹐請召而遣之。」其實二捕並無過人技﹐且衰朽已甚﹐退役久矣。宰召並與白金五十兩﹐限一个月破案。二捕出﹐乃謀曰「死期至矣﹐柰何﹖」其一曰「不如逃之。」遂擄銀去。行經觀城﹐一白髮老翁舉觴獨的柳樹下﹐二捕乞就席少坐﹐諾之﹐問其行止。二捕備述尙書家被盜﹐今奉命出緝﹐未可獲也。曰「可獲乎﹖」曰「不可。」曰「然則二公何往也﹖」曰「逃死耳。」老者掀髯笑曰「盜非他﹐卽我是也。今旣相遇﹐曷敢以此累公。第我爲此事﹐𨿽家中人不知﹐幸勿聲張驚吾鄰里。」遂自述姓名並延至其家﹐命子出拜曰「某我老友邀我作臨淄遊﹐詰旦當束裝也。」遂偕去抵縣﹐宰大喜﹐卽報知公子。是時女公子已出閣﹐適歸母家﹐恍惚憶羣盜入室保全其節者爲王某﹐告知公子。公子亦記被執時一壯士呵止羣盜故得免於死﹐急謁宰述其事﹐屬勿加刑。宰亦髙其義﹐第按名捕八人者駢戳於市﹐而王得釋。公子感其保全之徳﹐贈之金而歸焉。楊繼曰「張勛爲民賊﹐其季父亦爲民賊﹐然而張之道遜季父多矣。《南華》有言『盜亦有道』﹐有以哉﹖」

◎閩中蔣黃二子事略

閩中蔣黃被刺﹐民國元年六月間事也﹐滬上各報均有登載。繼而閩中友人鄭君有二子事略見示﹐記述較詳﹐玆特編錄以備研究此案眞相者之資料。蔣筠字子莊﹐閩之侯官人﹐性倜儻﹐不甚措意於家人生產﹐弱冠貧甚﹐然交遊不之知也。豪於酒﹐能爲詩﹐興之所至輒流連數日﹐家至不舉火﹐置勿顧也。歲庚子﹐補弟子員﹐壬寅舉於鄕。然君於浮名亦不屑措意﹐天性神悟於疇人術﹐未嘗有師授﹐能獨探奧﹐爲文章下筆累萬言立就。辛壬間閩學甫萌芽﹐君歷主講席﹐遊其門者多成偉器。旣而又自辦小學校﹐獨力支持﹐款不給則力爲勤募﹐尢注意於貧民教育。素擅辯才﹐各社團開演說會必延君至﹐一登演臺鼓掌聲雷動﹐君以開通風气自任﹐有請輒至﹐不以與疲也。閩法政學校開﹐校長鄭君聘襄校事﹐擘畫極爲周詳。光復後充民政司地方科科員﹐然君之志常在開發一般社會之知識﹐故公暇輒抒其所見﹐著爲論文投之各報﹐《民聽報》所載尢多。其言皆切中一時情獘﹐漸爲某要人所覺﹐而禍根已於是伏矣。又好演說﹐閩自光復後星期日各處多有演說﹐每開演延君﹐君必至﹔君至﹐所言必痛快。民國紀元四月廿七日﹐在會城通賢裏演說﹐語刺某君﹐至沈痛處乃涕泣數行下﹐聽者鼓掌。君曰「且勿爾﹐異日吾輩且恐無涕可揮也。」此語一傳播﹐而君於是死矣。越二日﹐君坐輿﹐由其私第出至玉山澗河蠕﹐突有凶徒一人喝令放輿﹐輿夫折聲斥之﹐一刀已入輿中。蔣君方欲出﹐十餘人逞刃交下﹐中有一輿夫極力掩蔽﹐終不能敵。蔣君一踴入河﹐輿夫隨之下﹐凶徒散去。輿夫舁君出﹐問君如何﹐君尙應之曰「予死矣。」再問不復省﹐舁至家已長逝矣。嗚呼﹗蔣君之死﹐論者紛紛﹐幾成一種疑案﹐而其實固無可疑也。合前後而觀之﹐昭昭乎如發蒙矣。蔣君死者﹐風聲日惡﹐《民聽報》首停版﹐不及一月又有黃家成被刺事。

黃家成名復﹐以字行﹐閩之福淸人也﹐民國紀元五月二十三日死於賊﹐年才二十二三耳。距今八年前入蒼前山鶴齡書院肄業﹐學業冠儕輩﹐性豪邁﹐勇於任事。前四年與同學某某密辦一種《警醒報》﹐發揮民族主義﹐月出一冊﹐南洋僑民爭購閱。資不繼﹐往往質貸以給﹐淸郵局不爲遞﹐則易報名曰「民心」﹐由外國郵傳達﹐風行一時。閩光復成功之速﹐是報之力也。去年春﹐廣州事將起﹐家成以閩不可無備﹐倡設體育會﹐陰以兵法部勒之。武漢首義﹐家成謀響應﹐日夜奔走省坦。事稍就緒﹐乃馳赴下游﹐召募武士八百﹐率之至福淸﹐而省中光復之信至﹐卽出私貲將所募悉遺歸﹐不費公家一文。福淸已無事﹐家成趨赴省中﹐時慕逐臭之徒假革命以謀个人位﹐置者方洋洋得意。彼長某部此管某局今之參議長兼警察總監某君者﹐實爲政務院長﹐見家成至則以印鑄局總稽查彊畀之。家成以素志在於救國今革命告成學業尙未竟﹐斷不以彼而易此視事﹐數日卽辭去﹐仍入鶴齡書院賡續舊業。不知者且謂家成觖望﹐遂深疑之﹐家成之禍根伏於是矣。舊曆去臘﹐閩軍以缺餉微不靖當事﹐卽指自家成以爲將煽亂﹐家成益自斂。光復之初﹐家成以開通民智監督政府莫善於報﹐因與同志謀攺《民心冊報》爲《日報》﹐館設倉前山﹐與鶴齡書院相距數十武。開辦後﹐主任某君有遠行﹐報事遂歸家成經理。報中言論侃直﹐對於政務院糾之尢力﹐封閉之信喧傳已久。蔣案出﹐《民聽報》停﹐報界大動搖﹐家成力持鎭靜。五月初三卒被封﹐時家成適在館﹐從容出應接。捕者似與家成相稔﹐佯爲不知﹐家成遂徐收簿借出趨至鶴齡書院。同館之人已先生﹐乃分電各埠。翌日海內外各黨會紛紛電詰閩政府﹐最後經國民協會電閩支部與警務司交涉﹐卒撤其封。然外間之風聲日益惡﹐盛傳某某﹑某某者﹝皆民黨中人﹞名在夾袋﹐皆將以待蔣君者待之﹐首列者聞卽家成。家成之師外國人某君亦戒家成勿輕出。忽一日政務院副長黃乃裳者﹐偕一人至鶴齡書院﹐訪院之主理﹐以爲家成私室有危險物﹐欲一搜以驗虛實﹐主理允之。搜訖無他異﹐乃謝去。後又致函鶴齡書院監院某君﹐雲家成能與我一往見彭某﹐保爲解釋嫌怨﹐必無他虞。監院詢之家成﹐家成遂偕乃裳入都督府見彭某﹐傾談甚歡﹐畱之宿﹐家成固辭。彭派人送之歸﹐出門不一二里﹐家成見其輿後有十數人穿操衣者尾之行﹐急下輿入一書肆﹐少選不見﹐復上輿由梅枝坊入﹐將赴南營謁外交司。方家成肩輿入梅枝坊時﹐有一人在坊口見一凶僧向坊裏張望﹐已而一揮手﹐十數人隨之入家成輿。至梅枝坊底轉入南營﹐此十數人者踵至。一人先抽刀刺入輿中﹐家成大吼跳出﹐十餘人利刀齊下﹐遂血肉模糊﹐不復辧其爲誰某矣。最後一人瀝刀頭血濺屍身上﹐更剔取路旁殘紙拭其刀﹐納之於鞘﹐睨視路旁人曰「未也且更覓余輩。」而刃於其腹耳﹐乃各徜徉而去。嗚呼﹗死黃子者誰歟﹖夫豈有難知者﹗眞凶至今猶逍遙法外﹐何耶﹖彼誣黃子者且曰「是謀第二次革命﹐死有餘辜者也。」黃子在滿淸時代謀革命爲企望共和耳﹐民國旣立﹐夫又何求﹖且赤手空拳﹐非至愚之人誰肯甘冒不韙以自取死乎﹖彼之誣黃子者﹐適以見黃子之死必有主動之人﹐而一般病狂喪心之徒狼狽爲姦﹐其情形益不可掩矣。

◎林君淮琛事略

君諱淮琛﹐事憬南﹐一字希瑪﹐閩侯官人﹐天性純摯﹐少力學﹐究心當世之務﹐書過目喜隨所得類而鈔之﹐裒然成帙。稍長隨父客皖江﹐轉徙金陵﹐綿歷於憂患之故﹐感慨橫生﹐談家國事每至泣下。於是入東文學堂肄業﹐益刻苦自勵﹐屢試輒冠其曹。校長東人視之加禮曰「林生非惟能積學﹐其立身行己以道﹐自重有足多焉。」旣卒業﹐乃回閩入師範學堂。是歲閩中官吏議派出洋學生﹐君與其選。東渡後入髙等工業學校習染織科﹐八年而業成。先烈林君廣塵﹐福建同盟會支會會長也﹐君旣入會﹐相與莫逆﹐嘗以吾國實業如江河日下莫知所挽慨然謂廣塵曰「舉世昏昏﹐吾輩之責重矣。他日功成之後﹐謀國民之樂利其必以實業爲歸﹐吾之所以自任者﹐敢不勉乎﹖」廣州之役﹐廣塵歿焉﹐君聞之悲哀流涕﹐以長歌哭之。時同學有歸國就試北京者﹐君語之曰「入方犧牲生命以謀光大之業﹐區區功名抑奚取乎﹖」君恬靜寡外慕﹐齒且壯未娶﹐人或問之﹐曰「匈奴未滅﹐何以家爲﹖」蓋君之醉心革命﹐未嘗一日忘焉者也。辛亥八月﹐義師起於武漢﹐君歸則溯江而上﹐軍務部孫武以參謀屬焉。九月初七日之戰﹐我師敗衄﹐退保漢陽。敵兵繼進﹐守將宋某逃之﹐人心大震。黎元洪命蔣秋成率師赴援﹐君實與偕。是時敵勢銳盛﹐炮彈聲不絕於耳﹐當之皆靡﹐守者復亡去其半﹐君神宇自若﹐顧同列曰「吾儕決死耳﹐何懼爲﹖」日夜巡視要隘﹐慷慨勵士卒﹐廢寢食以爲常。已而黃興以湘軍至﹐漢陽之危乃解。君則往來漢滬﹐有所施設。十月道出鎭江﹐鎭軍林述慶方出師攻寧﹐君見之請從﹐多所畫策﹐林君重之。在軍之日饑渴奔走﹐勞苦暴露﹐人或以爲難﹐君怡然見於顏色。鎭軍之奪取天堡城﹐蹈鋒鏑而死者踵相接﹐金陵克復﹐厥功偉焉。君於斯時憤張賊之不道﹐振勵銳气﹐與將士相先後槍煙彈雨之中﹐冒萬死而弗自卹﹐視同時管帶楊韻珂等畢命於疆場者﹐其相去直幾希也。然而君之心力亦以是瘁矣。聯軍北伐﹐君仍矢志以從。及停戰議起﹐乃淹畱於海上﹐舊疾頗作﹐夜常失眠﹐意忽忽不自得。旋有金陵之行﹐甫至二日則病甚﹐蘊熱內爍﹐藥之弗效﹐卒於十二月二十五日﹐年二十有九。君嘗著《振興工商業意見書》﹐凡數萬言﹐指陳利獘﹐深切著明﹐當世言實業者知君之學識經驗誠異乎尋常也。嗚呼﹗革命告終﹐建設方始﹐國民樂利正有待於圖謀﹐而遽令君之賫志以終也﹐其重足悲也已。

◎章太炎先生《秋瑾集》序

山陰爲少康枝子之地﹐箕帚作而婦道成﹐曹娥以死其父﹐未足以多﹐最後有秋瑾﹐變古易常爲刺客﹐將其徳合於乾﹐剛健中正﹐純粹精也﹔六爻發揮﹐旁通情也﹔時乘六龍﹐以禦天也﹔雲行雨施﹐天下平也。瑾素自豪﹐語言無簡擇﹐嘗稱其鄕人某爲己死士﹐聞者銜之次骨。徐錫麟旣誅﹐恩銘黨禍浸尋及紹興﹐遂牽連以告有司而賊之。瑾死﹐集其詩詞百餘首﹐都爲一傳。余視其語婉﹝1234﹞﹐若不稱其情性者。人之志行或深固不見於詩﹐然卒以漏言自隕﹐悲夫﹗余聞古之善劍術者﹐內實精神外示安儀﹐則喋喋騰口者寡。讀《吳越春秋》﹐有袁公越女之事﹐惜乎﹗瑾之不志﹐此也。定哀之世﹐於是乎有微言。丁未七月章炳麟序。

◎秋瑾遺詩拾遺《紅毛刀歌》

一泓秋水淨纖毫﹐遠看不知光如刀。直駭玉龍蟠匣內﹐待乘雷雨騰雲霄。傳聞利器來紅毛﹐大食日本羞同曹。濡血便令骨節解﹐斷頭不俟鋒刃交。抽刃出鞘天爲搖﹐日月星辰芒驟韜。斫地一聲海水立﹐露鋒三寸隱風號。陸犀象水截蛟﹐魍魎驚避魑魅逃。遭斯刃者凡幾輩﹐髑髏成臺湧濤。刀頭百萬冤魂泣﹐腕底乾坤殺劫操。末掛壁暫不用﹐夜半鳴嘯聲疑。英靈渴欲飲戰血﹐也如磊塊需酒澆。紅毛紅毛爾休驕﹐爾器誠利吾寧拋。自彊在人不在器﹐區區一刀焉足豪。

◎革命女士秋瑾遺文

其一嗟夫﹐我父老子弟其亦知今日之時勢爲如何之時勢乎﹖其亦知今日之時勢有不容不革命者乎﹖歐風美雨澎湃逼人﹐滿賊漢姦网羅交至﹐我同胞處於四面楚歌聲裏猶不自知﹐此某等爲大義之故不得不愷切勸諭者也。夫魚遊釜底﹐燕處焚巢﹐旦夕偸生﹐不自知其瀕於危殆﹐我同胞其何以異是耶﹗財政則婪索無厭﹐𨿽負盡納稅之義務而不與人以參政之權﹔民生則道路流離而彼方升平歌舞﹔侈言立憲而專制乃得實行﹐名爲集權而漢人盡遭剝削。南北兵權旣純操於滿奴之手﹐天下財賦又欲集之一偶練兵也﹐加賦也﹐種種剝奪﹐括一言﹐制我漢族之死命而已。夫閉關之世猶不容有一族偏枯之獘﹐況四鄰逼處。彼乃舉其防家賊媚異族之手段送我大好河山﹐嗟夫﹗我父老子弟盍亦一念祖宗基業之艱難﹐子孫立足之無所而深思於滿奴之政策耶﹖某等眷懷祖國之前程﹐默察天下之大勢﹐知有不容己於革命。用是張我旗鼓﹐殲彼醜奴﹐爲天下創﹐義旗所指﹐是我漢族應表同情也。

其二蕓蕓眾生﹐孰不愛生﹖愛生之極﹐進而愛羣﹐蓋種族之不保則个人隨亡。此固大義了然﹐毋庸多贅者也。然試叩我同胞以今爲何時﹐則莫不曰「種族存亡之樞紐也。」再進而叩以何術可解決此存亡之問題﹐則又瞠然﹐莫將否則卽以政治攺革爲極端之進化矣。嗟夫﹐歐風美雨咄咄逼人﹐推原禍始是誰之咎﹐𨿽滅滿奴之族亦不足以蔽其辜矣﹐夫漢族沈淪二百有餘年﹐婢膝奴顏﹐脇肩他人之宇下﹐有土地而自不知守﹐有財賦而自不知用﹐戴醜夷以爲主而自奴之﹐彼固儻來之物﹐初何愛於我輩﹐所何堪者我父老子弟耳。生於斯﹐居於斯﹐聚族而容處﹐一旦者瓜分實見﹐彼卽退處藩服之列﹐固猶勝始起遊牧之族。柰何父老子弟乃聽之而不聞也。年來防家賊之計算著著進步﹐美其詞曰「立憲」﹔而殺戮之報不絕於書﹐大其題曰「集權」﹐而漢人失勢﹐滿族梟張。嗚呼﹗人非木石﹐孰不愛生﹖而愛羣逼於不獲已﹐則只能守一族之利益矣。彼旣異我種族﹐置之不問之列﹐則返報之道亦所當爲﹐柰何我父老子弟見之不早也。某等菲薄﹐不敢自居先知﹐然而當仁不讓﹐固亦嘗以此自勵。今時勢阽危﹐確見其有不容己者。用是大舉撻伐﹐先以雪我二百餘年漢族奴隸之恥﹐復以啟我二兆方裏天府之新國﹐宗旨務光明而不涉於噯昧﹐行事務單簡而不踏於瑣細﹐幸叨黃帝祖宗之靈得以光復舊業﹐與眾更始。所有遣派之兵馬曉諭如左﹐凡我漢族自當共表同情也。

以下所列軍職表用「光復漢族﹑大振國權」八字編制之﹐又載軍旗﹑鈐記﹑服制﹑電報﹑暗碼等事﹐玆不備錄。

來了﹐來了﹐什麼東西來了﹖

喏喏喏辮子軍來了快逃呀﹗

◎汪兆銘小史

汪兆銘﹐字桂辛﹐廣東廣州府番禺縣人﹐京籍浙江山陰縣﹐伊伯汪辛生曾充前粵督張文襄幕賓﹐幼聰慧﹐下筆千言。其從兄汪兆銓﹐字莘伯﹐舉人﹐曾充粵水提李準幕賓。兆銘亦舉人﹐曾充前粵督岑春暄幕賓﹐均奇器之。年十七應童子試﹐得府案第一﹐是年壬寅﹐其胞兄兆釒宏得縣案第一﹐兄弟同案府縣案元同補弟子員﹐洵舊日科舉時代之佳話也。翌年生員等第四補廩生﹐諸生中鼎鼎大名。越甲辰﹐岑春暄命藩司選考﹐舉貢員四十名赴日本學法政﹐兆銘獲選﹐聯赴翩東入法政學校。校內四五百人﹐每期考輒冠其羣。時心醉革命﹐孫文適在東﹐慕其才以禮見﹐出貲組立《民報》﹐聘爲編輯﹝時汪尙未畢業﹞。《民報》中有署名精衛者﹐汪之別號也﹝取精衛欲塡恨海之意﹞﹐以第二畢業﹝第一人乃孔昭炎﹐廣東南海人﹐曾充粵督幕賓﹞﹐畢業後岑囑乃兄兆鏞速其返粵﹐籌辦廣州法政學堂。汪覆兄函﹐言士各有志﹐不必相彊﹐並預告聲明已出汪族﹐日後有革命舉動﹐與兄弟無涉﹐請存案。兆鏞面覆岑﹐岑笑而頷之。當時出其鋒銳文字刊刻書報不一種﹐徧行國內外﹐各大吏𨿽禁販賣﹐然香港輸入者仍不絕。洎至庚戌年﹐汪以革命無成就思以暗殺行其志﹐進都圖炸淸監國﹐事敗爲偵吏執。民政大臣肅王在部訁凡汪所爲﹐汪執筆直寫三萬餘字供詞﹐大旨上下古今縱橫歐美。淸肅王服其論﹐請於淸監國﹐免死﹐永遠監禁。案定送法部﹐司法大臣廷傑憤民政部之侵其權也﹐擬虐待汪以旁泄其憤﹐欲以黑暗之囚牢處之。蕭聞之不悅﹐並出金二百書十餘種飭差送法部交汪以示意﹐廷傑頑固且嫉聞之﹐益憤飭歸肅。肅言之淸監國﹐監國韙肅﹐廷傑乃悻悻而罷。汪因此在法部以書遣永日而已。辛亥年秋九月﹐革軍勢大﹐監國不得已赦黨人以期解救﹐於月之十六日交旨赦汪等三人﹐交張鳴岐差委。汪兆銘出獄後﹐有人叩其行狀﹐汪病甚且沈默久之﹐乃歷述在獄時之情況﹐謂自入獄以來﹐項間卽荷以鐵枷﹐其量甚重﹐非書生所能勝任。每日僅食稀粥一盂及粗麵餅一撮﹐且不能以手取之﹐惟以口就食於架上而已。是日突有禁子掀門入﹐余正昏眩間﹐不料彼竟將吾項之鐵枷及吾手之鐵鎖解去﹐擁之出﹐吾眼已花﹐不知何往﹐以爲必殺我也。久之乃擁至一機房﹐卽騾馬市泰安棧是。余尢大惑﹐豈於棧房殺我耶﹖禁子擁余至一房﹐卽將行李交我﹝卽被獲時封存之行李﹞﹐並交我銀百兩﹐謂吾家中前時寄來者﹐並殷殷向吾討喜錢。余乃訝曰「吾有何喜﹖」禁子告我曰「爾已遇赦出獄矣。」並示以當日之新聞紙數張﹐余此時更疑﹐後遂昏昏睡去﹐今病仍偏身麻木﹐𨿽終日閱報紙記載東南各省戰事﹐然終疑爲未確﹐以爲僅入獄一年﹐吾國民進步卽若是之速耶。叩以政見﹐而竟沈默﹐不肯一言。

◎汪精衛之婚事

談汪精衛十六七歲時﹐其長兄曾爲之訂婚於劉氏之女。迨汪畱學東京﹐與孫黃諸君組織同盟會﹐舉動漸爲內地所聞。汪慮以此株連家族﹐乃貽書訣別家庭。其家人以書示劉﹐劉氏之長兄遂退還聘書定禮等﹐兩家婚約自是解除。迨萍醴事敗之後﹐汪由文字鼓吹而入於實行犧牲之念至堅﹐自以訣別家庭之故﹐無復論娶之念。黨中人有美其品節欲附爲婚姻者﹐汪一切謝絕之。後汪聞人言劉氏於退婚後曾爲其女論婚他姓﹐女不欲﹐遂中輟﹐慨然曰「此非情理所宜也。」思以書曉女意。然汪與劉氏女之婚約非彼此由於愛情而締結﹐乃兩家家長所訂定﹐今婚約旣解﹐汪向循俗例﹐前此與女未通音問﹐今更無可以投書之理。乃爲書寄女之兄某﹐述婚事以愛情與名分爲原素﹐今者名分旣絕﹐彼此又夙無愛情﹐不宜再生糾葛云云。某不報﹐汪自是絕意於劉姓事矣﹐然亦不更論娶他姓﹐如是者凡數年。汪性謹飭﹐生年不作狹邪遊﹐以是行年二十餘未嘗一近女色﹐其友人多能言之。汪嘗遊歷南洋各埠﹐所至鼓吹革命﹐演說與書報並行。檳榔嶼有廣東新會商人陳氏女名璧君者﹐好學﹐畱心祖國事﹐平日讀汪所爲文﹐心儀之﹔及聞其演說﹐益感動﹐遂入同盟會。汪在南洋招致同志甚多﹐此亦尋常之一事﹐惟璧君自入同盟會後未幾卽畱學日本﹐旣又入暗殺部。入部者資格最嚴﹐而汪所與同事者更嚴之﹐又嚴組織數年﹐所始終不渝者廣東則汪與陳及黎仲實﹐福建則方君瑛﹑曾醒﹐四川則黃復生﹑諭云紀而已。數人嘗相將至廣東﹑至上海﹑至漢口等處分設機關﹐辛亥武昌起義﹐孫武所試驗之物品卽彼等所畱遺者也。最後汪偕陳﹑黎﹑黃﹑諭同入北京﹐畱方﹑曾爲後援。及事不成﹐陳﹑黎﹑諭離北京爲後圖﹐汪與黃同畱北京機關﹐遂及於難。然事𨿽敗﹐海內受其影響矣。汪固堅忍不避艱險﹐惟在黨人中聲名甚著﹐爲淸政府所指目﹐故其入內地動輒不能﹐自由實賴陳左右之。汪在上海﹑在大連﹑在奉天屢瀕於危﹐皆陳拯之得免。陳之於汪固極見愛﹐然知汪有家庭之隱痛﹐故未嘗以婚嫁事言之於汪之前﹐汪由是常敬重之。然以在內地爲革命行動之故﹐兩人常飾爲親族關系以避羅偵﹐陳略不介意而汪則深以爲疚﹐嘗嘆曰「誤陳君者﹐我也。」陳之母亦同盟會中人﹐熱心任事於暗殺及軍事計劃﹐嘗鬻田宅﹑典簪珥以應急需﹐亦嘗以陳之隱意爲汪言之﹐汪堅默不言。及在北京謀炸淸攝政﹐布置旣定﹐汪與陳爲犧牲者﹐將出發﹐汪謂陳曰「曩所以不提婚事者﹐以離家之人不宜享家庭之幸福也。今瀕死﹐已無未來之幸福﹐盍一言爲定以申我感恩知己之意。」遂爲書告陳之母。逮汪入囹圄﹐陳與諸同志苦心焦慮以求拯救。汪出獄後﹐以臨命時有一言爲定之語義不負約﹐且此次不死實出於意想之外﹐非當時所能料及﹐以爲天下必有能諒我者。回家後以顚末詳告家人﹐咸爲感嘆﹐汪於壬子四月間介紹陳璧君見其家族。或問汪對於劉氏有無惡感﹐汪曰「無之。惟自兩家家長解除婿約之後﹐名分旣絕﹐而彼此向未謀面﹐毫無愛情﹐自無守節之義務。但於劉氏之女不但並無惡感﹐且甚敬其爲人﹐特解約非出自我﹐亦非出自劉氏之女﹐故兩人別謀伉儷以遂其愛情﹐故不得謂之負約也。」云云。以上爲汪氏家人所述。

◎汪兆銘暗殺史

汪兆銘者﹐一代之文豪也﹐名聞四百餘州﹐爲人慷慨好義。庚戌年春廣東之革命軍失敗後﹐汪大憤﹐乃決意單身入北京﹐將暗殺淸攝政以報其使軍人慘殺同胞之仇。當時孫逸仙與黃興皆止其勿行﹐徐圖萬全之策﹐汪不聽﹐謂﹕「苟止我行﹐當投海以死。」其決意之堅﹐立心之固實非凡人可及﹐言詞慷慨﹐黃興爲之淚下﹐乃從其計﹐更約以相助。於是汪與同志男女六七人起程入北京開照相店﹐以爲表面上之掩飾﹐一面密購軍火﹐結交宮人﹐在宮內密埋炸藥﹐連結電綫以爲點炸藥之用。其運動之巧妙﹐裝置之精細﹐實出人意想之外。布置已周﹐時機將熟﹐正當大功告成之頃﹐不期爲姦奴探悉﹐卽行告發﹐大事遂歸失敗。汪兆銘與其同志黃樹中竟被獲下投獄中。

汪黃二人旣被獲﹐於法廷上被問時﹐汪謂此事是一人之計劃﹐並無同謀者。而黃則欲救汪﹐謂此事是黃一人之計﹐不關他人。此實爲當時之美談也。於是問官卽判此二人均爲主謀者﹐一同治罪。汪被審時﹐其態度泰然﹐應答裕如﹐其從容慷慨實使人感泣。問官問以何故出此陰謀﹐汪卽執筆疾書﹐立成數千言﹐措詞慷慨﹑懇切﹑光明﹐問官觀之心爲之動﹐本擬處以死刑﹐因減等定爲終身監禁。在獄三年﹐逢武昌起義﹐淸政府欲買人民之歡心﹐乃準張鳴岐之電奏﹐使出獄。

◎汪兆銘之詩詞

轟殺鳳山之革命少年年方十六歲﹐癸戌十二月念八夜曾至北京訪汪兆銘於獄中。格於獄例不得入﹐乃作詞一闋投之。汪君和以詞云「別後平安否﹖便相逢﹐淒涼舊事不堪回首。國破家亡無限恨﹐禁得此生消受。又添了離愁﹐萬鬥眼底心頭。如昨日數襟期﹐夢裏重攜手。一腔血爲君剖﹐淚痕莫滴新詞透。倚寒窗循環細讀﹐殘燈如豆﹐畱此餘生成底事。空令多情亻孱亻愁﹐愧戴卻頭顱仍舊跋涉。山河知不易﹐願孤魂繞護車前後。腸已斷﹐歌難又。」﹝金縷曲﹞又和福建某寡婦詩云「忘卻形骸累靈臺﹐擴自然良知通妙。偈新理悟陳編﹐霜鬢欺侵易冰心。抱自堅舉頭成﹐一笑其靜月華妍。」又和廣東某女士云「落葉空庭萬籟微﹐故人夢裏兩依依。風蕭易水今如昨﹐魂渡楓林是也非。入地相逢終不愧﹐擘山無路欲何歸。記從共灑新亭﹐淚﹝新亭在新嘉坡公園汪兆銘與某女士握別處﹞﹐忍使啼痕又染衣。」

◎李烈士昆季傳

李景沅﹐字壽堂﹐壽州人﹐家小康﹐兄若弟皆從父賈﹐而景沅獨從師受學。性狂放﹐資甚敏﹐書過目成誦﹐父愛之﹐衣食之獨丰。十歲能屬文﹐下筆千言立就。時王學之風漸盛﹐故景沅嗜讀《陽明先生集》。十八歲應前淸童子試﹐州府輒冠其曹偶﹐人以是奇之。於是戚好相聚必稱景沅﹐前輩宿學言後生學子亦必稱景沅﹐而景沅亦顧盼自雄﹐以爲學不過如是﹐而天下事甚易爲也。又體弱多病﹐弗克精進﹐遂閣棄典籍﹐縱飲喜博。博必聲妓優伶於前﹐放浪形骸。然當酒酣耳熱﹐偶道及當世事﹐未嘗不唏噓感喟﹐閭裏少年皆宗之。庚戌九月﹐淮上義軍起﹐兩淮健兒相率入軍﹐司令張孟介率師西徵﹐景沅執參軍事﹐其戰守機宜多所規畫﹐孟介倚之若長城。穎州光復﹐任民政長。恕齋名仁忠者﹐其仲兄也﹐於是亦應孟介之召﹐來穎司財政。未幾而倪嗣衝之兵來﹐當倪軍之攻穎州也﹐地方紳民及外國教士欲居間調和﹐景沅獨慷慨痛哭﹐誓以身與城俱存亡﹐堅不退讓﹐遺民國羞。旋城陷﹐兄弟俱死﹐其兄支解以殉﹐尢慘烈也。然景沅義不狗屈﹐大罵倪賊﹐百世而下猶聞其聲矣。

語罕曰「壽堂﹐吾同裏且好友也。吾愛壽堂異於尋常人之愛﹔吾哭壽堂異於尋常人之哭﹐文以傳之﹐亦不敢以尋常人之是非爲是非。嗚呼﹗羊石黯黯淮水沈﹐沈呼之欲出﹐斯人何人。」

◎髙丕儒傳

髙君丕儒﹐號席珍﹐奉天金州人﹐尙俠義﹐有膽識。幼失怙恃﹐依叔兄丕相居﹐家中資濟貧殊不靳﹐設帳於鄕﹐貧苦子弟求學者﹐束盡卻之﹐常爲人排難解紛﹐不避權豪﹐名大噪。當中東戰後﹐嘗憤語人曰「吾國內政腐窳﹐外交失敗﹐皆緣政府惡劣﹐恨不能殺盡當道。」識者異之。鄰封之地﹐盜贓蜂起﹐有孟傳文者倡辦民團﹐知君名﹐邀之出﹐被舉爲團防長。復慮民風彊悍﹐嗜槍慣載﹐君仿前明保甲制﹐寓兵於農﹐編練萬餘人﹐指揮教導儼成勁旅﹐非惟盜賊斂迹﹐卽劣紳李浩年﹑土棍劉鴻源向以漁肉鄕民爲事﹐至是亦不敢逞凶橫﹐地方頗賴以安。官府專制﹐轉忌嫉之﹐但系保衛地面無如何也。庚子變亂﹐盜賊紛起於磨盤山茨溝一帶﹐勢甚猖獗。君嘗往剿﹐民心咸服﹐而李劉惡徒誣罔賄賂﹐牽而成讞﹐拘君下獄。地方嘩然﹐民眾代訴﹐卒不直。致友人某僧函曰「貪官惡紳狼狽虐民﹐世界黑暗至此﹐斯極死何足惜﹗惟宿志未償﹐公仇未報﹐吾同胞其何日能脫專制範圍乎﹖」時君在獄已越一年﹐有閩人曾石農與新州牧藩茂蓀者具道君冤﹐詳審數次得轉環釋出。地方仍舉爲團防長﹐官府不許﹐君聚地方父老而言曰「淸國官吏向以壓制民權爲主義﹐夫何足怪﹖吾輩旣爲地方治安計﹐只有爲吾所爲﹐公款吾償足矣。」時顧人宜亦練民團於顧家嶺﹐互相爲助。顧與君乃姻婭也﹐同遭官府深痛﹐屢加以私會之名欲解散而不能。余掌滿州警政歷兩載﹐地方得安謐者君之臂助力居多。辛亥夏﹐莊河官紳勒捐﹐潘永忠率眾力抗﹐顧約起應﹐君以時機尙早未決。旋淸督趙爾巽派重兵剿殺潘。李浩年與巡防營管帶李萬勝有舊﹐串通陷君黨潘誘殺之﹐臨刑神色不變﹐從容就義﹐時年三十七。顧聞憤甚﹐與君叔兄丕相謀購槍置械﹐依君舊有計劃擴充大舉﹐以承遺志。迨武昌起義﹐遂起應於莊河﹐連戰皆捷。君逝矣﹐共和告成。生前有功於閭裏﹐死後有功於民國﹐非當代之偉人乎﹖故爲之書而傳之也。

◎吳廷萃傳

吳君名守欽﹐字志遠﹐號明陔﹐生於中華民國前二十五年﹐吾友春陔之胞弟也。父炷庭公理商﹐以忠厚訓後嗣﹐君起而家益貧﹐然甘旨之奉不稍缺。幼從春陔攻儒書﹐聰明沈著﹐許以大器。長好劍﹐年念歲遊於鄂﹐慨然有乘風破浪志。先是春陔策名鄂軍三十標三營考取陸軍特別學校信字齋學兵額﹐君以友愛之情不忍離兄﹐亦投效該營。越明年充智字齋學兵﹐𨿽學未成立而志益堅﹐心益苦﹐潛心操課﹐飽讀兵書﹐惇品力學﹐爲同袍先﹐尢酷好東西代數﹑顏柳書法。暇則取戰術﹑築城﹑地形諸書編輯之以待梓。昆季月餉之餘不盈拾緡而槪作菽水之資﹐故自閭裏以及軍中稱其孝友無間言。然世居枝城﹐與荊州駐防逼近﹐而該營官兵滿奴尢多﹐身受其壓制力不可以斗量計。每讀《揚州十日記》輒椎胸跌足﹐曰「苟得志﹐誓殺之。」不顧其身。庚戌出鎭長沙﹐與王君文錦談及滿淸稗政﹐痛哭流涕﹐恨革命排滿之說不速行於世﹐吾輩魚肉無遺類矣。錦遂引爲同志﹐入革命黨。適遭母喪﹐春陔約歸葬之﹐君曰「弟有志未逮﹐仇未復﹐非兄所知也﹐兄歸矣﹐俟志逮仇復之後當卽助禮。」辛亥八月﹐恭逢革命起義﹐首先樹幟者工程﹐響應者炮隊﹐而奔赴火藥局占領楚望臺者乃君也。君智勇忠烈﹐素性使然﹐非霖等所及。念六日﹐劉家廟迎敵﹐鏖戰三日夜﹐剿殺無算。九月初五日復戰三日夜﹐乃漢姦輩出以致失利﹐獲命於九死一生。然銳气𨿽挫而精神益振﹐十月初一日奉都督命﹐受八標一營督隊官職。初四日督隊至鍋底山殺敵﹐於千軍萬馬之中而右腿受傷﹐官兵均慰以告病﹐君曰「敵兵壓境﹐病詎足塞責﹐獨不聞諸葛武侯『鞠躬盡力﹐死而後已』之言乎﹖」尢復料理戰事﹐益加謹嚴。初五日﹐該營管帶官謝湧泉受傷就醫﹐君旋代理管帶任務﹐帶兵至黑山﹑梅子山等處與敵大戰。乃漢姦又出﹐暗通敵情毀防禦﹐日夜死力抵制迄無效。初七日大兵退卻爭渡﹐大半沈沒﹐君曰「今日之事有殺敵之責﹐當爲黃帝復仇﹐同胞流血。興漢滅滿在此一舉。兵法曰﹕『幸生不生﹐畏死必死』﹐毋庸爭渡﹐冀圖徼幸須以死地求生﹐危地求存。」言畢乃督排長蔡治正及兵士數十人將沿途遺彈拾擊殆盡﹐而大兵退卻已畢﹐敵兵僅距數十米遠。君飛身小艘﹐身受數傷猶作射擊之勢﹐口罵漢姦滿奴不休﹐復泣曰「吾死不足惜﹐而陽夏重鎭失守﹐喪我同袍二萬﹐爲可惜也。生不能復仇﹐死當作厲鬼以剿賊﹗」言未已﹐額中一彈﹐直貫後腦﹐翻身落船喪命。此是日下午二時事也。嗚呼﹗男兒死矣﹐死得其所矣。君子一名先鋒﹐幼聰慧好談戰術﹐春陔出繼也。霖不才﹐與君昆季共行伍越七年矣。起義來﹐霖督糧餉往來武漢﹐凡君所歷巓末皆霖所親見﹑親聞者﹐故鄂軍都督始許其勇烈可嘉﹐繼許其忠烈可風雲。

◎過古革命家呂畱良墓記事

梵領之東﹐語水之畔﹐鬱鬱松風起怒濤聲﹐累累墓門成崩裂狀。余經過其間駐足觀之﹐則見哀鴻紛飛﹐荒艸蔓延﹐心目中發見悲慘之狀﹐恨無斷碑殘碣足爲余志字迹者﹐不知是誰氏之墓。正嘆息間﹐適來一樵子肩薪而至﹐淒然對斯墓泣數行下﹐竟嗚咽不成聲。余異之﹐呼樵子而問曰「此何墓也﹖曷爲崩裂﹖子何哭爲﹖」樵者含淚告余曰「此古革命家呂畱良先生之墓也﹐前淸乾隆初遭文字之禍﹐爲滿淸朝掘其墓﹑戮其屍﹐且下滅族之刑﹐不惟使先生之子孫盡罹法网﹐且刑及與先生同族者﹐靡有孑遺﹐以絕其祀。吾聞先生著作繁夥﹐且有功於聖門﹐其書籍盡爲滿淸付之一炬﹐且毀其版權。吾𨿽樵子﹐亦大漢冑﹐屢經此地﹐不敢樵乃木而敢哭乃墓。吾哭於斯者已數四矣﹐客何不容吾哭乎﹖」余曰「余非不容子之哭﹐實欲訪斯墓之由來﹐故問之﹐子休誤會。敬聆子言﹐知先生遣如是之慘刑﹐今幸賴諸烈士流血之力而大漢已光復矣﹐閱《浙報》見先生將入先烈專祠﹐不知先生之墓有斯也。子盍再爲余告其歷史乎﹖敢問。」樵者又答曰「吾生也晚﹐焉知先生歷史﹖子若不以吾爲齊東野人之言﹐吾將舉曩者聞梵樵之言具以告。梵樵者﹐先生之裔孫﹐與餘同志﹐乃祖因攺他姓而得脫然於法网。近亦恢復本姓矣﹐惟呂氏譜恐觸滿淸怒﹐載之不詳﹐証之爲難。聞其言曰﹕先生將易簀命其子而告曰﹕『吾死後﹐殮屍棺木宜覆以紅綾。』遺命書重見天日四字於紅綾之上﹐以代銘旌﹐然後死可瞑目。』及死﹐子如言而殮之。不圖越數年後竟被僞朝開棺戮屍﹐果驗先生所遺之四字﹐慘甚矣﹗至於先生讀書之處﹐名之曰『天蓋樓』﹐今亦鞠爲茂艸﹐惟其間有一山茶歷久不變﹐開花艷麗﹐遐邇傳爲勝迹﹐此外皆湮沒而無遺也。若云先生文字﹐梵樵告我甚多﹐惜無記憶力﹐僅畱四句於腦際。《詠紫牡丹》曰﹕『奪朱非正色﹐異種亦稱正。』又《詠鼠》曰﹕『毀我衣冠由汝輩﹐搗渠巢穴在明朝。』其餘則忘之矣。客若欲聞先生之容﹐則梵樵家猶有一遺像在﹐可偕客一往觀之。」余答以天晚不及﹐遂別樵者而歸。歸而記之﹐以爲世告。

◎讀呂畱良墓記

余談族祖畱良公富有種族思想﹐死後遭滿淸戮屍慘刑﹐幾與艸木同腐﹐無一人敢顧而問之者。梵樵爲畱良公從孫﹐誼屬同宗﹐嘗聞先哲言而略知梗槪。然第哀其湮沒而靡有孑遺﹐祕不敢道者久矣。前讀《民立報》載俠骨過古革命家呂畱良公墓記事文﹐如怨如慕﹐如泣如訴﹐述樵者言以發潛徳幽光﹐殊動木本水源之感。惜未識俠骨君之面﹐引以爲憾。三復斯文﹐語語由樵者轉述﹐間有未盡之處﹐所謂乾隆時遭文字禍者﹐實雍正時﹐非干隆時也﹔所謂梵樵家有遺像者﹐實明儀賓分像﹐非畱良公像也。承俠骨君殷殷垂問﹐敢證諸譜牒﹐考諸邑志﹐丐同邑沈君慶曾撰一小傳﹐爲俠骨君告並爲世貢。

呂畱良先生字用晦﹐號晚村﹐明儀賓之嫡孫﹐浙之石門人也。其先祖世居官﹐村乃儀賓偕公主同歸遷居東莊。先生自少聰穎過人﹐好學博問﹐負奇气﹐出語驚長上。受業於桐鄕張楊園先生之門﹐潛心濂洛關閩之學。及壯﹐博大不拘宗陽明學﹐目空天下士﹐嘗以夷齊之節自勵﹐絕意仕進。四方名士負笈從遊者甚眾﹐輒於師友談論﹐間悲憤祖國淪亡﹐恥爲遺民沒世。每一吟詠必寓情於鳥獸艸木﹐以譏刺滿淸之非我族類﹐著有《天蓋樓偶評》《畱良文集》《四書語錄》等書行世﹐而文名益顯。長子葆中於康熙時將應科舉﹐先生怒而責之曰「吾誓不與胡夷共戴天﹐爾違吾命﹐吾將以石硯擊之﹐以畢爾不肖之命。」葆中跪而對曰「若不汲汲有功名﹐勢不能出握兵權﹐曷繼志以起義乎﹖」先生始息怒而聽之試。故葆中曾以科名顯貴﹐惜壯志未酬﹐於雍正初驟遭諸葛際盛之讒罹族滅禍。爾時先生已作古矣﹐初先生將易簀﹐命葆中以紅綾一幅﹐書「重見天日」四字於其上﹐殮於棺中以代銘旌。及卒﹐悉如遺命而爲之。不圖數年後竟被滿朝開棺戮屍﹐果驗先生之讖。嗚呼﹗蒼天何機之神而事之慘﹐乃爾耶聞先生之藏書樓曰「天蓋樓」﹐自籍沒後典籍被毀﹐今已瓦礫無存﹐鞠爲茂艸矣。先生之墓在相州之識村﹐今已荒艸蔓煙﹐累累崩裂而倍極淒涼矣。乃者漢族光復﹐沈冤頓雪﹐見《浙報》載先生與張蒼水﹑黃梨洲諸先生將合入先烈專祠以彰幽徳。慶曾不文重以先生從孫梵樵之命﹐哀先生之志﹐敢爲小傳儲爲異日重輯譜牒之需並以質之世之景仰先生者。﹝《梵樵稿》﹞

◎熊烈士承基供詞

吾生平磊磊落落﹐言無不吐﹐旣經明問﹐直書胸臆以答。

宗旨﹕推倒野蠻專制之政府﹐重行組織新政府﹐俾我同胞永享共和之幸福﹐以洗滌我祖國歷史上莫大之恥辱。

理由﹕滿人自吞我土地以來﹐待我漢種之手段異常陰毒。入關之初殺我漢族﹐彼時屍骨已積成一大地氈﹐蓋於中原之全部鮮血已積成一大紅海。滿於支那之本部當時稱爲白骨山﹑紅澤國﹐殆非虛語。然最慘者惟我揚州﹐滿兵入城連殺十日﹐靡有孑遺。揚州如此﹐他處可知。其後歷年來待我漢人之尢陰毒者﹐歷舉如下﹕一﹑海陸軍權不與我漢人也。自滿人入關以來二百餘年﹐兵權專屬之滿人之手﹐偶有不肖漢人殘殺同胞圖媚彼族如曾國藩等﹐而彼必仍派滿人官文等從中箝制之。卽如近年來創設海陸軍﹐關系何等重要﹐彼果有攺良軍事之意﹐中國之大豈無人才﹐如彼所派管理之員如載洵﹑載濤﹑鐵良等何嘗稍有軍事上之知識﹐而彼利用之者﹐誠不知其是何居心﹖

二﹑政權不與我漢人也。從前各行省督撫監司中必有一二滿人暗行監督﹐而省會及邊防險要之所無不有其將軍﹑都統﹑副都統監視之。近年利用中央集權主義﹐假意融化滿漢﹐裁撤將軍﹑都統。試一觀之﹐自攺定新官制以後﹐軍機爲樞密重地﹐而奕領班外交﹐爲聯合機關﹔而那桐用事財政﹐爲辦事之母﹔而載澤當權資政﹐爲議院之基﹔而溥倫尸位﹐其他如民政部之用善耆﹐晨工商部之用溥﹐理藩部之用壽耆﹐法部之用廷傑﹐大理院之用定成﹐學部之用榮慶﹐無非滿人。僅餘無關重輕之吏﹐禮郵傳之部委之漢人之手﹐豈眞才智不相及歟﹖吾不得而知之矣。

三﹑不問我漢人之生活也。我漢人終歲勤苦﹐所得幾何﹖罄其脂膏不足供皇室之揮霍﹐而至疏且賤之旗丁每月必給口糧﹐現知月餉不能持久﹐日爲八旗籌生計而我漢人之生計又如何耶﹖其尢甚者﹐一遇災年僅予區區數千金之款動侈﹐謂深仁厚澤。抑知此數千金之內帑系漢民之脂膏乎﹖其重滿輕漢之意不待智者而後決矣。

四﹑不開我漢人之智識也。現在學堂𨿽漸設立而宗旨不正﹐不願以國民教育爲目的﹐其所陶鑄者非利祿之夫﹐卽庸懦之輩。間有奇材異能﹑魁傑卓犖之士﹐必多方挫折之﹐使不得行其志﹐甚至農工商最有益民生之學堂亦不肯徧設。嗟我漢人何堪設想耶﹖

西人常言﹕支那人有四萬萬之多﹐竟爲五百萬之野蠻滿洲人壓制二百餘年仍未恢復﹐此可見支那人之奴性甲於各種人矣。苟實行瓜分﹐中國必不敢拒制。又聞歐西以一時受制於人﹐𨿽以海水尙難洗盡歷史上之恥辱﹐而我漢族歷史上二百餘年之恥辱當如何洗之耶﹖

以上之理由故有種族革命之決心。現在處於競爭之時代﹐彊者存﹐弱者亡﹐人所共知。而我中國土地如此之大﹐人民如此之多﹐何以不能立於優勝之地步耶﹖要知月先暈而後風﹐礎先潤而後雨。吾中國之所以弱者﹐由於政治不良故也。或云「現在預備立憲﹐一經實行﹐則中國之病根必可消除矣。」噫﹐此乃不知根本上之解決也。譬如人生一癰﹐徒以藥敷其外﹐不肯將此腐敗肉挖去﹐能期全愈乎﹖況君主立憲乃特別專制之代名詞﹐非人民得有參政權也。夫在未立憲時代助政府壓制人民者﹐不過官府而已﹔設已立憲﹐反多各省之議員爲政府助矣。君主立憲時之議員乃非禽非獸之蝠﹐日則入於獸類以買獸之歡﹐夜則入於禽類以騙禽之食﹐然謂爲非禽非獸之蝠者﹐猶屬良善名詞﹐其實與禦者等不過爲貴族執鞭策馬而已。有以上之理由﹐故又有政治革命之決心。

綜此兩念﹐比較參觀﹐種族革命開其先﹐尢必有政治革命繼其後。何以言之﹖推倒滿政府固爲今日除一大障害﹐而政治不能攺良﹐仍蹈數千年專制之獘﹐則𨿽以漢易滿亦未必彼善於此吾同胞。當知我今日之革命不僅爲種族問題﹐尢注重政治問題也。

處置﹕前年南洋﹑湖北兩軍赴皖秋操之時﹐適逢那拉母子命終之日﹐人心騷動﹐我處先發﹐他處必相繼而起。且秋操之軍皆系皖之鄰省軍隊﹐我若得安慶重地﹐隨赴秋操地招撫南洋﹑湖北兩軍。該兩軍旣爲我得﹐則兩省亦在我掌握之中。旣有此天然根據地﹐一面宣布獨立﹐一面攻取他省。值此人心思動之際﹐其勢如破竹必矣。兵力旣厚﹐再行北上﹐我之目的可達。因有以上之希望﹐故於十月二十六日約同志數人會議﹐幸彼時全數贊成﹐遂於是日午後四時頒發命令如左。一﹑與我反對之軍隊﹝甲﹞水師一營在西門外﹔﹝乙﹞巡防一營在北門內附近﹔﹝丙﹞城內外火藥庫有巡防兵兩隊﹔﹝丁﹞撫院及各衙門之衛隊約兩隊。二﹑我軍決於今日午後十時齊發﹐先取城內外兩火藥庫﹐後全隊進城﹐各盡任務﹐於次日午前五時在五里廟集合﹐再俟命令出發。

三﹑一標同二標第三營先赴北門外火藥庫。得有子藥後一標第二第三營進城助城內各營攻擊﹔其第一營攻擊西門外之水師營﹐得收撫卽收撫﹐否則攻潰其兵﹐收其軍械﹔二標第三營畱守火藥庫。

四﹑二標第二營同工程隊先赴其營旁之軍械局。得有子藥後﹐工程隊畱守軍械局﹔二標第二營以兩隊攻破巡防營﹔以一隊先開西門﹐待馬營進城後再赴北門﹐開城畱守北門﹐又一隊攻擊撫院。

五﹑炮營先徒手出營﹐至馬號舉火以作全軍出發之號。令舉火後至北門外陸軍小學堂奪取步槍﹐得槍後旋至該小學後取子藥進城﹐以一隊守南門兩隊巡街。六﹑馬營由西門進城直赴軍械局﹐得有子藥後以一隊守西門﹐一隊開東門後畱守東門﹐余兩隊奪取電報局。

七﹑輜重隊直赴軍械局﹐得有子藥後﹐保護教堂及外國人。

八﹑講武堂各生充衛生隊之任﹐隨時搜尋城內外死傷兵士歸入該堂調治。九﹑各標營隊之出力人員次日午前論功封賞。

十﹑各標營隊之兵士及民人等如有乘機搶掠等事﹐由巡衛隊臨時照軍法從事。十一﹑巡警兵如有願降者﹐炮營收納之編入隊內巡街。

十二﹑各文衙門之官員不準任意殘殺。

十三﹑無論軍民人等﹐不準出入藩司衙門。

隊官熊成基在城內軍械局。

變局﹕處置旣定之後﹐於十點鐘炮營齊集站隊。陳昌鏞首先梗阻﹐不得已刃斃之。出營後至馬號舉火爲號﹐先至陸軍小學取得槍枝﹐又至火藥庫取得子彈﹐率眾入城。不意薛哲失約以致進城之目的未達。斯時馬營亦遵命而行﹐獨步營因無首領未及出發。炮營見步營未出﹐不得不以槍恐嚇﹐步營破後其兵有逃遁者﹐有跟隨者﹐復至火藥庫取得炮彈﹐在臨江寺附近髙埠射擊城內撫院。斯時各營隊𨿽有攻城之心而恨無內應。兼之一晝夜未得飲食﹐城旣未能攻破而兵船之炮彈又來﹐各兵平時𨿽深受教育﹐堅忍刻苦﹐奮勇無前﹐無如官長已歿﹐指揮攻城時亦無暇編制隊次﹐我兵稍稍退卻矣。且我之希望在收撫太湖之軍隊﹐旣一晝夜不得﹐皖城秋操之兵必先得信。端方﹑蔭昌𨿽屬無能﹐彼必預備巡防營及衛隊與我抵禦﹐秋操兵必另調他處。我𨿽決死戰﹐志不能得秋操之軍隊。秋操之軍隊旣不得﹐我僅有千餘人﹐能期成事耶﹖故次日午後﹐設計保護各兵向西北退走﹐並命各自回家再謀機會。過桐城時約有千餘人﹐至廬州仍有三百餘人﹐眾心依附﹐不肯遽離。斯時姜桂題兵又追至﹐我反擊姜﹐軍潰逃更多。方百計遺退眾人﹐間關跋涉﹐由豫而魯﹐竟成一不可思議之變局矣。

◎黃際隆傳

黃君際隆﹐字佐卿﹐直隸丰潤縣。諸生世業儒﹐自前明至今以文學著名繹絡不絕﹐丰潤名族也。君在新學界有健將之稱﹐地方中小學堂君多所創設。每言中國危象卽憤不欲生。自童年與同邑丁君削川善﹐言削川魄力沈雄﹐膽識獨絕﹐爲北方豪傑冠﹐故丁君創立鐵血會﹐君樂入焉。與丁參畫機宜﹐常出奇計﹐識者謂有陳平風﹐丁君深敬服焉。鐵血會分四大部分﹐舉君爲永遵一帶之部長。武漢起義前﹐君變產措資至張家口﹐與秦君宗周議乘秋操四部並起之策﹐因各部子彈未備不能如志。當議和時代﹐復回唐山﹐蓋永遵機關處也﹐計劃先刺淸鎭臺王懷慶﹐王死兵必亂﹐君乘機殺唐山警道﹐永遵各處志士同時響應﹐占據永遵宣布獨立。柰機事不密﹐刺王未中。王卽派兵大索﹐君被擒﹐家資被淮軍搶奪一空﹐且掠及四鄰。君罵淮軍無狀﹐淮軍以槍尾擊落君鼻梁。及見王﹐立不跪﹐王問以與丁削川所謀何事﹐答云「除民賊耳﹐何必問﹖」王恨甚﹐命用連槍擊之胸腹間﹐受槍七﹐慘矣﹗

◎楊卓林傳

楊卓林字卓林﹐一名恢﹐又字公僕﹐醴陵人也。魁梧有勇力﹐以俠聞鄕裏﹐間鬻販自給﹐裏有爭鬥輒往助﹐所折無不服。然奉親孝﹐事師盡禮﹐嘗夜借鄰燭讀兵書及諸戰爭稗史﹐輒拍案狂叫曰「大丈夫生不封萬戶侯﹐卽赴鋒鏑死耳﹗安能鬱鬱與鄕裏小兒作生活哉﹖」遂役張春發軍爲目兵。庚子之役﹐隨春發防禦京津﹐與聯軍接﹐奮勇當先﹐手刃倭卒數人﹐連發數十彈﹐故軍𨿽敗而餘軍賴以不覆﹐統軍者莫之知而卓林亦竟不自言也。自聯軍戰後﹐津沽爲墟﹐卓林憤滿酋無狀﹐民气不振﹐卒以兆玆禍也。乃徧走諸省﹐求江湖豪俠能爲用者﹐於是海內會黨﹐若山東之馬賊﹑長江之鹽梟﹑江西之洪江﹑廣東之哥老皆連其首要。旣而察時機未至﹐會黨不足與有爲﹐思可以助舉大事者莫如陸軍﹐乃赴江寧入將備學校。時周馥督兩江﹐徳意志人要求以金陵獅子山爲租借地﹐馥將許之﹐都人士集會議反抗﹐卒怵刑威莫敢言。卓林則首倡殺馥﹐聽者舌撟莫能下。自是常以手槍自隨﹐事稍爲馥所聞﹐將致之死。寧縣陶森甲﹐故將備學校提調﹐密告卓林﹐謂當畱以俟用﹐徒死無益。幸勉學﹐乃資使東渡日本﹐而獅子山租借之議亦遂罷。卓林旣至日本﹐入鐵道學校﹐每困乏則賴森甲及湘人杜云秋資之。時孫文﹑黃興方創中國同盟會﹐卓林力爲襄助﹐所介紹入會者不下千數百人。取締畱學生事起﹐舉國激昂﹐卓林益思有所爲﹐乃居橫濱制炸彈﹐刻苦逾恆時。時益陽姚洪業爲歸國代表﹐道橫濱與卓林別﹐相對唏噓泣下﹐各以死相勗。明年洪業以公學事蹈黃浦江死﹐卓林旋亦內渡。會萍醴舉義﹐卓林居滬上﹐方日夜籌運軍械﹐然其時兵倉卒集﹐事且敗﹐乃大呼曰「吾得死所矣。」揚州某鎭者﹐故會黨叢集地﹐卓林密結其渠魁欲謀響應﹐先刺殺江督端方以舉事。部署旣定﹐挾炸彈及其友二人以行﹐事爲湘人劉復權﹑蕭子翼所聞﹐中途遺告端方﹐遂並二人被逮。端方以卓林大俠﹐又黨中魁桀﹐委重員長沙朱恩黻鞫其獄。恩黻反報謂卓林罪涉疑﹐似不可殺﹐必欲彊我誣殺者﹐寧免職不肯爲也。獄用是久﹐持不決﹐而警監何黻章欲要首功﹐力言卓林有罪﹐並及同逮者二人。端方乃故遣恩黻之滬﹐親鞫卓林兼訊二人。卓林知禍已迫﹐二人且不免﹐乃一以自任﹐且罵且起前掀案﹐案折﹐謂﹕「事與彼二人者無涉。我志不遂死耳﹐天下豈有畏死楊卓林耶﹖速速殺我﹐毋及無辜。」遂以丁未二月七日死東市﹐而二人卒得脫﹐時淸光緒三十三年也。卓林旣死﹐人無敢視者﹐萍鄕葉鈞獨收葬之金陵。中華民國元年二月﹐臨時大總統孫文旣正位﹐令以金陵玄武湖端方私第建烈士祠﹐祀卓林及鄭先聲﹑楊守仁﹑吳樾﹑熊成基﹑陳天華五人﹐且卹其家。其明月﹐陸軍部長黃興復遣部員護其櫬歸湘攺葬之嶽麓。無娶以兄子繼其後。

◎廣州流血事略

辛亥年三月念九日﹐爲廣州起義之期﹐亦卽七十二烈士殉國之日﹐顧以此事之歷史𨿽載在中外報章﹐然或恐稍有遺漏﹐請約略爲諸君重述之。當未起事時﹐諸同志咸以廣東之交通便利﹑地方殷富乃欲先取廣東以爲根據地﹐乃至南洋籌到二十餘萬金布置一切﹐炸藥槍彈甚夥﹐且皆新式。其運輸皆用婦人所居宅類﹐皆標其門曰「公館」或「利華工業研究所」或「學昌寄宿舍」。各種文書如營制﹑餉章﹑軍律﹑符﹑安民告示﹑保護外人告示﹑照會各國領事文﹑取締滿人規則皆系宋漁父君屬稿。初議分爲九隊﹐由黃克彊﹑譚人鳳﹑趙伯先諸君指揮於四月初一日起事。嗣見官場紛紛調兵入城﹐知事泄﹐有提議暫行解散者﹐於是開大會議。黃克彊君提出三理由﹐謂﹕「吾黨萃全力而謀此舉﹐稍存畏葸何以謀事﹐一也﹔軍火旣入城﹐難再運出﹐經濟部員若不諒苦衷﹐謂吾輩欺詐則斷送革命糧食﹐二也﹔旣奉司令部命令﹐不戰而退﹐如鄰國訕笑何﹐三也。」卒以贊成者多數決計進行。

至二十九日見官吏戒備愈嚴﹐乃爲先發制人之計。遂於是日下午六句鐘起事﹐由司後街直撲督署。司閽者見伊等皆乘肩輿作拜謁狀﹐不敢阻﹐乃炸破署門直入大堂。淸兵管帶金振邦聞變出禦﹐中彈死。時有戈什哈某入告張鳴歧﹐鳴歧遂由洋樓上之西邊甬道入房科樓上﹐欲由瓦面達致祥典鋪﹐鐵柱梗之﹐乃前至天井﹐由差官解腳帶張腰由檐下縋至地﹐卸靴服﹐與從者互換單身至水師行臺依李準。未幾防兵虯集﹐劇戰數小時﹐死傷相當﹐黨人皆一以當百﹐气焰萬丈﹐火器復猛烈不可向邇。相持旣久﹐救援不至﹐率致敗衄。蓋寄寓省垣之黨人爲數甚少﹐大部分皆居香港﹐是日乘永安輪船之省﹐城門已閉﹐故致隔絕。

同時有黨人若干由大南門﹑歸徳門迎堵救援﹐與官兵適相遇﹐鏖戰甚久﹐尋敗。是日督院旣焚去大半﹐新丰﹑蓮塘﹑厚祥各街火警數起﹐滿淸官吏復下令各處火起毋許赴救以分兵力﹐故黨人所向皆不利。惟其不利﹐黨人乃下命令停戰﹐謂事旣不成﹐不宜多殺戮殘害同胞。當戰鬥時﹐見有老幼婦女輒扶之他去﹐保全甚眾﹐故西報有華盛頓復生之譽。三十日早晨尙有數十人擁至飛來廟﹐欲奪軍裝局﹐與淸兵酣戰﹐尋敗。又有黨人數十名在洪橋米店聚米爲壘﹐淸兵數百不能近﹐乃以火油焚米店﹐黨人皆死於烈焰中。此時黨人死者不可計數。至四月初一日﹐張鳴岐分電各省﹐謂擒獲革黨六十餘名﹐其認供不諱﹐已經正法者三十四名云云﹐而臨陣戰死者不與焉。自是逐日開城搜捕﹐黨人多被捕。慘死者然皆視死如歸﹐可殺不可辱。至其姓氏人數﹐徧考只得五十六人﹐嗣由善堂諸紳董棺斂而葬諸黃花岡者共得七十二人﹐然據各省同志所調查﹐或尙不止此數也。

嗚呼﹐西諺有言「不自由﹐毋寧死」﹐其卽七十二烈士之謂乎﹗當滿淸時代其所以虐待我同胞者﹐蔑以加矣﹐而此七十二人者不惜出其鐵血爲代價﹐以爲我四萬萬同胞購自由﹐我同胞之對於諸先烈其感情當如何﹖我同胞試爲之設身處地﹐去年今日諸先烈之慘狀又何如﹖總之﹐死者不可以復生﹐惟望我同胞化除畛域﹐鞏固初基﹐毋忘諸先烈慘淡經營﹑艱辛締造之民國﹐以慰諸先烈在天之靈。此則我在會場諸君及全國同胞所當亟起共勉者耳。﹝錄浙江某會場﹞

◎王天縱小史

浙川丹臣李殿楹先生曰﹕王天縱﹐字旭九﹐號光復﹐河南嵩縣人也。生而奇穎﹐年八歲入私塾﹐好讀書﹐不求甚解。至十二歲師爲之講演八股﹐則翻然大悟曰「中國人之聰明才智盡錮於此矣﹗」於是乎棄詩書而習拳棒﹐然尢以爲鄙夫之勇僅足敵一人也﹐乃演習槍械﹐日新月異﹐描頭皆準﹐百發百中﹐故人以神炮稱之。其生平喜結納﹐闊達大度﹐揮霍任意﹐凡與之覿面者輒親愛若平生﹐故未弱冠而廣交徧天下矣。座上客常滿投刺者不絕於門﹐因而大招滿淸官吏之忌﹐每欲罹之以法。王君知桑梓無容身地﹐乃棲身碭山﹐以爲養晦韜光之計而遠避之。慕其名者歸附日益眾多﹐然自以爲讀書太少﹐非遊覽不足以廣智識而擴見聞﹐乃由天津至上海﹐復乘輪東渡﹐至橫濱與一女學生遇。女生毛姓﹐湖南世家子也﹐畱學日本﹐富有學識﹐妙齡慧眼﹐自以爲能相天下士﹐閱人多矣﹐未嘗有一當意者。自與王君遇則欽慕異常﹐以爲英雄造時勢﹐我中國之能做大事助大業者﹐此其一也。於是互相崇佩﹐約爲婿姻。結婚後攜歸碭山﹐卽勸王君設學堂興牧養所以培人才而固根本也。每促膝談時事﹐嘗語王君曰「我中國之衰弱極矣﹐積獘深矣﹐受制於滿奴者二百六十餘年矣。非從根本著手力加淘汰不足與歐美文明諸國並駕驅於全球之上。」則種族之分滿漢之界﹐王君得力於內助者居多。於是革命思想遂漸印入腦際﹐常欲難自彼發一呼而天下響應﹐乃招集亡命之徒﹐日加訓練﹐於剿殺貪官污史﹑抑彊扶弱外﹐而與一帶居民感情甚洽。客歲七月豫省有南北鎭會剿之命﹐謝寶勝親帶大兵與王君激戰數次﹐而終未能越碭山一步﹐此其得人心也可知。未幾鄂省起義﹐黎總統屢派人到嵩聯絡﹐著王君遙爲聲援﹑聊作臂助﹐加以豫省諸志士奔走號呼﹐於是乎公舉爲丁部大將軍﹐使其早圖河南事﹐把持黃河橋﹐堵截北兵南下。王君乃於十月初二日出山﹐先到田湖。該處駐巡防一營﹐管帶孫廣田聞風歸附。初四至嗚臯﹐與巡防兵開仗兩次﹐營官髙玉中率眾降。又分兵取洛陽境之白沙彭坡﹐所駐巡防兩哨拒戰四日﹐終以力不能敵亦相率降。繼至白楊鎭﹐又收撫營務處羅其祥及防兵一營﹐得火藥子彈無算。於是乎兵力益壯而聲勢愈大矣。十一日大隊往洛陽進發﹐駐紮龍門街及關帝冢等處﹐與洛陽相隔咫尺。未及進攻﹐適奉陜督電以潼關失守﹐速往救援﹐乃轉轡西上﹐復奪電關﹐駐守數日。終以豫省不能早自反正﹐徒使無數熱血灑盡荒涼﹐不惟遺河南老大羞﹐更何顏對全國同胞乎﹐故於十月四日復進河南界﹐一戰而克復閔鄕﹐再戰而克復靈寶﹑陜州等處。大兵所指﹐秋毫無犯。十一月十九日至張堡﹐二十至陜池﹐二十一至觀音堂﹑英濠各鎭﹐淸兵以次退守澠池。二十二乘夜進攻﹐適淸兵兵力厚集﹐銳气未嘗稍挫﹐乃與之血戰六晝夜。人不及食﹐夜臥雪中﹐而諸健兒之奮不顧身如故也。正相持間﹐適南北停戰議和﹐有志士劉粹軒﹑姬宗義﹑劉建中及護兵徐興漢等六人願作王君代表﹐冒險赴敵開陳大義﹐所以冀淸兵之反正也。乃竟野蠻對待﹐六人中無一生還者。噫﹗亦慘矣。猶復巧施詭計﹐竟於是日臂纏白布﹐手執百旗假投降之名逞詭譎之謀﹐王君信僞爲眞。出其不意直搗中堅﹐致死亡相枕藉者兩千餘人﹐而一蹶不可復振矣。

此十二月初五六日事也﹐不得已退守龍駒寨﹐漸圖恢復之計。旋接秦豫同人急電促其早克宛洛﹐不惟開通援秦路並爲規復河南計﹐乃於陰曆正月初一日拔隊東下﹐沿途光復荊關﹑內鄕﹑鎭平各縣。至南陽﹐得淸帝退位信﹐共和宣布﹐功令所在﹐不敢出宛城一步。然宛自謝僞鎭逃時縱兵將街市之富商大賈搶掠一空﹐其營官任福元﹑包炳耀等尙盤踞附近各縣﹐奸淫擄掠﹐民不聊生﹐復於正月二十一日合圍攻宛。王君合奮勇軍西出剿滅﹐殺賊兵一百餘人﹐任包諸賊喪气遠揚﹐遠近居民始有慶生之一日。故紳商學界皆愛之敬之而不忍使去。觀南陽參議會屢電兩總統﹐懇畱王軍駐守宛城﹐可以知輿輪之所在矣。然終以豫督壓制﹐迫王君編巡防兩營退宛駐淅﹐宛紳民皆代抱不平﹐攀轅遮畱願以頸血爭﹐王君撫臂流涕曰「吾非忍遽捨吾父老兄弟以去也。當此世局阽危﹐虎視耽耽﹐正志士竭力維持之日﹐非爭權位之時。縱本一介勇夫﹐非富貴功名中人﹐目的得達﹐素願已償﹐以逸仙﹑克彊諸君二十年來嘔盡心血於此時事定功成後尙且解組歸田﹐縱何人斯得爲一共和國民足矣﹐他復何望﹖諸公之意厚則厚矣﹐倘有不諒縱心者﹐將以縱爲何等人。所難堪者縱所部皆血戰健兒﹐隨縱日久﹐死亡相繼﹐並未管餉。今旣編兩營﹐定當遺散過半﹐倘一日遣出有變﹐縱之肉豈足食乎﹖必俟布置完善卽當遠引以遂初志。」於是宛紳民益加欽敬﹐含淚而返。觀此則王君不惟爲河南之大俠﹐亦革命中之健將。噫﹗縱亦人傑也哉。

◎毛奎英女士之家書

毛女士爲王俠天縱之夫人也﹐才識髙超﹐不類凡俗。近得其家書二通﹐亟爲錄之﹐以徵一班。其一曰「旭九夫子鑑﹕自嵩至陜已更數月﹐昨閱報紙知共和成立﹐爲展愁眉。吾夫雄才大略﹐素獲諸懷。當此民國初建﹐諸務待舉﹐夫正國家急於用人之際﹐卽豪傑可以出頭之日﹐萬不至有思家之心﹐徒盡愚孝﹐致廢公事也。英在家待奉母姑﹐料理家務﹐總斯完善﹐勿以爲念﹐但願夫婿封候那管楊柳春色﹐期俟大功成後再賦歸來﹐吾則不願見夫面也﹐今托十弟帶去單夾衣各一襲﹐襪五雙﹐皆英親手縫就者﹐可分給馬文徳﹑陶富樂﹝二人皆王之幕友從戰鬥者﹞諸君各一雙﹐以表區區。肅叩勛安。」其二﹕「旭九夫子鑑﹕接家書知南陽現在情形。北軍止準﹐我編巡防兩營除編制外尙餘提槍械者兩千餘人﹐欲遺散則恐生他變﹐致礙於大局﹔欲不遺散則又無法位置。君因此故焦急萬狀﹐至食不甘味﹑寢不安席﹐惟奎英有一言﹐請爲君陳之。當此滿淸退位﹑共和宣布﹐君之目的達﹐素願償矣﹐萬不可稍存權利之心。北軍之所以只準我編巡防兩營者﹐不過懼我不就範圍。君宜顧全大局﹐平心靜气﹐一聽其若何編制﹐否則恐冒不韙﹐將爲全國之公敵﹐君前日之戰功盡棄矣。至所餘人數無法遺散﹐本屬尙難解決之問題。蓋因隨我血戰日久﹐死亡相繼以至於今﹐靡有孑遺遣之﹐固有所不忍﹐似應暫且分布各處要隘﹐將來有知我者﹐定能諒我一片苦心。望君竭力維持﹐安置妥善﹐擇一心術光明之官長以統領之﹐然後解甲歸田﹐遨遊江湖爲一共和國民﹐何幸如之﹗奎英自橫濱從君以來﹐屢以推倒滿淸﹑建設共和相勸勉﹐今幸自我夫妻身親見之萬祈無負初志。是所至盼﹐專候健安﹐文徳天佑福樂﹐朝臣諸將士代爲問好。妻毛奎英上。」

◎雅兵

某君曰﹕壬子正月﹐保定省城兵變時﹐大街小巷幾無一家得免搶掠者。妹婿金激云時亦在彼﹐衣服飾品蕩然無存﹐所遺棄之箱籠等物亦盡被斫成多片﹐可謂貪殘極矣。然有激云之同寅劉君處被搶時﹐中有一兵置金銀器皿於不顧﹐獨入客室選取字畫數幅及石菖蒲兩缸﹐瀕行復見檻上有梅樁一盆﹐彼嫌盆重﹐乃拔梅花以去。事後人遂稱之爲「雅兵」。余謂此必營中之書記生輩﹐決非兵也。◎四川武侯碑辛亥間﹐四川瀘州地方光山山崩﹐現出武侯碑﹐其詞如下﹕小兒撐山河﹐紛紛到漢武。

於今沒府原﹐凡民思故府。

西蜀如瓦解﹐天下不知補。

木虎並木兔﹐黎民慘刀斧。

大淸非大淸﹐八牛用刀舞。

一家十四點﹐何值二千五。

遼陽人何在﹐二四俱不鼓。

天下彊四彊﹐一省各有主。

溝渠作故園﹐更比漢時苦。

貧者多有生﹐富者斧無煮。

今木連今斗﹐二四加一五。

府縣晝夜行﹐漢防呂宋口。

可憐家滿人﹐祗爲拳拱手。

電綫不在頭﹐病愁亥子丑。

萬里近兵來﹐江山問老叟。

◎童子從軍

狂風怒吼﹐大雨如注﹐一老叟與其婦圍鑪而坐。老者被風帽﹐衣輕裘﹐須已垂白﹐時向窗外作探望狀﹐又顧謂妻曰「夜已深﹐阿孫胡猶未歸﹖」婦曰「學堂功課大增﹐不知何時方克歸來也。」老者忽呼曰「來矣﹐來矣﹐阿孫歸來矣。」門呀然啟﹐一美俊之童子入。童子年方八齡﹐其父貿於外﹐母則已去世﹐並有一五齡小弟﹐其眉目之間恆現有英俠气槪﹐亦可知其非尋常人所可並稱者。矣甫入門﹐卽笑曰「祖父母亦有所致否﹖此時南京已下﹐民軍正在作北伐之預備﹐予同學數百人皆已策身從戒矣。阿孫亦欲借此稍盡責任﹐故敢請命於阿祖允阿孫入學生軍隊中也。」老者聞言﹐屢搖其首曰「八齡童子不宜於從軍﹐況冬曰大寒﹐更不宜於從軍﹐安能允﹖安能允﹖」童子俯首沈思良久﹐細聲曰「阿祖乎八齡童子豈不能從軍耶﹖」天𨿽寒﹐有衣禦之﹐何所懼﹖且予有七齡同學亦從軍﹐北伐獨阿孫弗往﹐不亦可恥乎﹖天下興亡﹐匹夫有責﹐予𨿽童子﹐安能不稍盡其責任耶﹖」老者仍搖首曰「嗚呼﹗可﹐嗚呼﹗可。夜深矣﹐曷速就寢﹐曷遽就寢。」童子作失望狀﹐乃徐步出門。翌日淸晨﹐老者方起身﹐忽一婢女奔入﹐面作灰色﹐口中言曰「小……小……小少爺已不知去向矣。」老者聞言﹐大驚失色﹐良久乃問曰「何言少爺不知去向耶﹖」婢應曰「是每日早間吾必往少爺房中呼其起。今晨甫入門﹐卽見牀中空無一人﹐惟案上有一信﹐不知與何人者。」言已手出一紙與老者﹐老者乃展紙讀曰「自民軍起義﹐𨿽七八齡之童子亦策身從戎﹐良以漢族興亡﹐民人均與有責也。阿孫若不稍盡責任﹐將何以爲人﹖故敢違命而走﹐伏維諒之。是幸﹐肅此﹐敬請祖父母大人福安。阿孫謹稟。」讀畢仰首曰「黠哉﹗阿孫。豈意彼竟如是耶﹐天乎其柰之何﹖」

淩風子曰「嗟乎﹗童子從軍去矣﹐𨿽不能知其後之情形﹐然亦可謂勇矣。彼不肯稍盡責任之人聞之﹐得毋愧死乎噫﹖」

◎傷兵目睹談

白巾女子曰「有一湘軍士官爲敵彈傷一臂﹐因割其臂。士官臥病榻常自恨之﹐曰﹕『我失此臂﹐安能再爲民軍盡力乎﹖𨿽我湘非我一人﹐我漢人非湘一地﹐我失此臂﹐我漢人尙有萬萬臂殺敵也﹐我何恨﹖』未幾﹐其部下來視病﹐士官麾之去﹐『速去殺敵﹐速去殺敵﹐我傷無預汝輩事也。』其忠勇愛國有如此者。」院中有北軍﹐亦有民軍。民軍中有湘人﹑鄂人。鄂人受傷多呻吟﹐湘人則默不一聲。民軍中人有時與看護者閒談國家事﹐間及學問﹐北軍則蠢然一物﹐惟知呼飲喝食而已。有一將死北軍﹐口中尙連呼要糧銀﹑要餉銀不止﹐可以窺見兩軍之程度矣。

有一日院中有北軍與民軍臥榻相近者﹐民軍深論北軍之非﹐北軍之兵聞之亦爭叱民軍爲匪。兩傷互爭不已﹐其時兩兵之傷未死﹐均從臥榻爬下﹐卽在地下死命相持搏。爲院中人得知﹐乃扶之歸寢﹐自後南北傷兵不敢臥諸鄰近云。

◎將軍淚

滬北南京路何元通洋貨號開設已數十年矣﹐主人何某勤儉起家﹐富於進取﹐凡西式冠服以及海陸軍軍衣制服﹐彼悉能仿制之。店業振興﹐家亦因是而小康焉。有子女五六﹐俱已成人。其最小於年弱冠﹐向肄業於上海某校﹐聰穎過人﹐儕輩恆不及﹐何某酷愛之﹐所謂丈夫固愛憐其少子也。何某旣操西式冠服業﹐倡制海陸軍制服﹐習與軍隊人員相稔。其子耳濡目染﹐遂慨然有從軍志﹐謂大丈夫當以鐵血爲同胞謀幸福﹐烏可以鬱鬱終﹖請於父﹐父不忍拂其意﹐允之。遂入日本陸軍學校學習炮兵術。旣畢業﹐會武漢起義﹐黃將軍興統民軍守漢陽﹐何子挾資千六百金赴鄂謁將軍﹐並出所挾金以助餉﹐願投效爲民軍前驅。將軍審所學﹐則日本陸軍炮兵畢業生也﹐大感動﹐亟以某山炮臺臺官委任之﹐並與之約某日兩軍相見﹐我軍漸退﹐至四時四十五分則君始發炮﹐毋或遲早以誤軍機﹐何子欣然領命。至日何子據山頂以遠鏡觀戰﹐民軍初猛進﹐與北軍劇戰﹐繼卽逐漸退。民軍愈退﹐北軍愈進。時已四時三十分﹐肉薄相戰﹐民軍勢將不支﹐北軍似已得優勝地點。何子目擊心驚﹐以爲此時如不開炮﹐恐民軍將潰敗﹐蓋未知民軍之節節退讓爲誘敵計也。轟然一聲﹐北軍斃六百人而民軍亦死三百。民軍見炮子自後飛來﹐疑炮臺已爲北軍所有﹐軍心大亂﹐遂爲北軍所挫。民軍歸爭詈臺官放炮之失時﹐黃將軍召而責問之﹐何子以直告。將軍揮淚告之曰「君之熱心﹐吾亦知之﹐然旣違將令﹐不殺君何以服眾﹖」遂置之法﹐盛爲飾終﹐並派人將棺柩送歸海上﹐其捐助之一千六百金亦還諸其家屬云。

◎從軍女子談

黃帝紀元四千六百零九年九月二十四日﹐時近黃昏﹐天黑如墨﹐細雨如絮﹐江西省外一女子獨行踽踽﹐衣黑色夾呢衣﹐足蹈皮鞋﹐手持雨蓋﹐肩荷一皮匣﹐神色淡然如歸家之商賈﹐如避難之富翁。行至五里亭前﹐於蒼白之老人迎面而來﹐見女子驚而詢之曰「爾何來﹖爾不畏風雨耶﹖爾何人﹐爾竟至此耶﹖今者戎馬倉皇﹐兵戈擾攘﹐深居閨閣猶虞危險。今爾隻身江幹﹐得毋懼爲彊暴所累耶。爾父爾兄竟任爾獨行耶﹖爾將安適﹐其明以告我﹐我當爲謀看護。」女子聞老人言﹐從容致詞曰「敢謝翁意﹐看護儂自任之﹐無勞慮。旣承垂詞﹐敢爲老翁告時勢造英雄﹐英雄造時勢﹐當此戎馬兵戈﹑南徵北伐﹐夫豈猶男子有其責任﹐吾女子亦與有責焉。翁以爲儂之獨行至此江幹而已耶﹐儂將乘長風破萬里浪﹐揮戈直搗黃龍﹐與彼勇男子痛飲髙歌以舒儂志。願翁勿猶以閨中弱女小視儂也。」翁乃微笑曰「革命流毒亦中於女子耶﹖爾固弱女子﹐果能革命耶﹖爾勿言之適以啟人疑耳。」女子聞老人言﹐怒气勃勃﹐謂之曰「翁何見之小﹖儂何如人﹐儂平日之抱負又何如翁乎﹖天下興亡﹐匹夫有責﹐女子處匹夫對待之地位﹐非猶是黃帝子孫耶。翁勿笑﹐儂請俟之三月後看儂匹馬單刃﹑犁庭掃穴﹐飲三杯熱血酒﹐大呼黃帝萬歲三聲﹐肩佩無量數徽章歸來五里亭﹐與翁把盞談當日雄事﹐翁將以爲情耶﹖惜翁爲鄕中父老﹐旣不能手刃滿奴﹐亦當勸導國民使入軍隊以盡天職。化得一人出﹐便得一人用﹐方不愧爲鄕黨之前輩。誠如翁言﹐是教後生小於墮入十八層地獄﹐千秋萬世不得與新中華軍國民並駕齊驅﹐罪何如耶﹖願翁少畱意﹐儂去矣。」遂慨然上輪﹐老人愧而退。

◎剪髮及辮考

《王制》五方之民有被髮者﹐有斷髮者﹐昔之蠻夷戎狄以今之版輿証之﹐皆中國人也。卽如吳泰伯端委以治《周禮﹟仲雍嗣》之斷髮文身﹐知剪髮風气開自大江以南矣。然以其坦率脫略﹐同人道於牛馬﹐故制《禮》者深此言焉﹐被髮而長也則夷之﹐斷髮而短也亦夷之﹐非夷其地夷其人耳﹐其不被不斷者則《詩》曰「婉兮變兮﹐總角艸兮﹐未幾見兮﹐突而弁兮。」總角爲束髮之始﹐弁爲周之冠名﹐周王讓晉平公之言曰「豈如弁髦而因以敝之﹖」蓋子生三月﹐剪髮爲髻﹐男角女羈﹐否則男左女右。冠禮三加彌尊﹐而棄其弁髦﹐其猶剪髮之夙志乎﹖然非必槪剪而斷之也。《詩》云「匪伊捲之發﹐則有。」周時都人士之美也﹐如今之剪圓圈者﹐其所言臺笠緇撮與今之艸帽相似。秦漢以下﹐冠制不同﹐若幘巾﹑若濮頭﹑若帽皆貴賤通行。燕居之冠﹐無非使於束髮。故理髮有櫛﹐舀發有縱﹐摘發有象﹐扌帝男女皆然而簪纓。世族人艷稱書喪禮﹐袒括發﹐注云「去阱縱而也﹐與結同北齊之禮服制。」女官徧髯髻﹐注云「少女之飾﹐四垂短髮﹐僅覆眉目﹐頂心長髮繞爲臥髻﹐髻與結同。」古詩言結髮爲夫婦﹐《史記﹟李廣傳》﹕「奔廣結髮﹐與匈奴戰」﹐結髮﹐年少之辭也。知古人非不結髮﹐特結而不辮耳﹐辮卽編字﹐《史記﹟西南夷傳》云「皆編髮隨畜遷徒」﹐《漢書﹟終軍傳》云「殆將有解編髮﹑削左衽而蒙化者。」注皆云編讀辮。是漢時中國人尙未有辮也。魏及六朝史不經見﹐惟唐徳宗時晉州男子郇模以麻辮髮哭於市﹐此等佯狂行爲未可據爲典要。迄宋髙宗時﹐劉順昌之捷﹐是夕將雨﹐電光四起﹐見有髮辮者皆殲之﹐則中國之辮斷自遼金始矣。古無剃髮﹐剃則爲髡﹐我漢族二百餘年﹐作刑余之人而習焉﹐不察也久矣。淸順治時﹐明裔僅存﹐尙能爲漢族系千鈞於一發。迨康熙元年永曆遇害﹐始下剃髮之令﹐而漢族之流血者多矣﹐今將一灑之乎﹖世有以剪髮爲從洋﹐以辮髮爲尊祖者乎﹐請以斯言質之。

◎辛亥李直繩君反正廣州記

粵東省城九月反正﹐以李直繩君之功爲最。粵中同志多知之﹐在港同志則有韋寶珊﹑李杞堂兄弟﹑杜醫生﹑姚雨平﹑朱執信﹑胡毅生﹑謝良牧﹑李君佩俱與聞其事。先是李直繩君受黨人王陳兩君所刺傷﹐卽手書致張鳴岐戒勿害陳君﹐勿興黨獄。以後關於黨事嫌疑者直繩俱不問﹐然無由與黨通也。武昌首義﹐各省繼之﹐張鳴岐僞布獨立﹐粵人知其詐。至九月初旬﹐直繩君使人訪黨人機關於港﹐謝良牧君使之作書致其幕友謝質我。質我來言直繩君有意反正﹐特無緣與黨人通誠。良牧以告漢民﹐漢民未能遽信﹐則作書致直繩君正告之以大義﹐略謂吾黨與君爲敵﹐非敵一人﹐敵助滿州政府之有勢力人耳﹐君能翻然攺圖﹐捨昔日之助滿政府者而助民國﹐則去敵而爲友﹐黨人當共知此義。謝質我於是上省﹐適張鳴岐忌直繩君甚﹐已裁其節制中路巡防營兵權﹐復使收去前中路炮臺撞鍼﹐直繩亦旣決心﹐而恐爲張鳴岐所弄﹐再使其八弟親來書至韋寶珊君所。寶珊君以語李杞堂﹐杞堂取其書示漢民﹐則對香港中國同盟會總機關約以虎門反正之書也。漢民察其書而爲繩親筆﹐遂付杞堂以答書﹐許以如能踐約﹐黨人當保全直繩君及所部之名譽﹑財產。卽於十七晚見其弟於韋寶珊所﹐先使寶珊君喬梓及李弟受盟﹐續開談判﹐約以新安民軍取虎門﹐直繩則盡獻虎門要塞內所於軍實而讓民軍占領。李八弟無疑詞﹐卽於翌晨雇專輪報直繩君。漢民在港亦待李之歸報。翌日﹐直繩君再用關防親爲約授黎鳳翔及其弟言當盡力﹐民軍力之所到不止虎門一隅﹐而直取省城﹐張鳴岐不足慮云云。旋又得直繩君飛電定期十九晨反正﹐言兵艦已集中省河﹐舊部亦已悉受命令。是日已聞張鳴岐之屬﹐亦定於十九宣布獨立。漢民仍慮急切直繩之力不足制鳴岐﹐而其時民軍已光復香山﹑新安﹐其在惠州者則陳競存君已進與秦炳直搏戰甚劇﹐廣屬各路民軍則大半由朱執信﹑胡毅生約期發動﹐餘者均爭發難。漢民因電戒直繩番勢而動﹐若張鳴岐不可猝制﹐則宜先退黃埔或虎門﹐待民軍之合力。

惟直繩君知張鳴岐易制﹐先約龍統制子誠君祕密在舟談判﹐龍君亦表同情。直繩用電話威脇張鳴岐﹐使從速反正。張鳴岐問之龍子誠君﹐子誠表示無可反對民軍之理由。張鳴岐熟視久之﹐知無能爲﹐因再宣布十九獨立。此一日內之計劃由直繩君於十八夜重派其弟來港告知者﹐張鳴岐𨿽受脇迫﹐及勉徇輿論其宣布猶言擇日豎旗﹐意懷觀望。至十九晨﹐直繩君果下令各炮臺軍艦一律升民國軍旗﹐嚴兵以待。張鳴岐乃辭都督之任﹐潛逃到港。直繩君以電速邀漢民上省咨議局及各界亦取消張鳴岐督粵之議﹐而舉漢民爲都督。漢民以十九夜輪偕數同志上省﹐直繩君盡列所部﹐首先歡迎。旣與相見﹐漢民卽欲宣布直繩君反正之事實﹐直繩力辭﹐謂非爲一人之功﹐若遽專其名﹐將有不安於心者。漢民頷之﹐蓋心服其讓且能爲大局計也。然𨿽未正式宣布而廣屬民軍統領陸蘭淸﹑李福林﹑譚義陸﹑飲鄧江等則皆經告語﹐猶有少數民軍猶未知各種事實﹐揚言將以暗殺對待﹐且有誘致其部下者。如是數日﹐直繩君白其事﹐漢民親往慰之﹐舟中共話達旦。直繩君欲辭職而行﹐漢民以爲軍政府新創﹐當共支艱難﹐不可以最少人之意見而有所遷避。直繩君乃嗚咽言曰「吾知君眞能推誠相待﹐吾尙欲爲粵效力﹐更企有所借手還救我桑梓﹐蜀人區區本懷﹐此時恐不能家諭而戶曉。我一身何足惜﹐特徒死無益﹐且於粵亦必致有擾攘。我所以求去﹐異日民國用我﹐我猶不敢辭也。」因約非至眞﹐有危險不可畱則決不去。及漢民由咨議局遷駐督署﹐直繩君走書辭行﹐急往止之而直繩君已往港矣。聞此兩日謠言益多﹐竟有挾彈傍舟相尋者﹐直繩君故不能不去。去時猶切諭所部嚴奉都督府命令﹐其後滿政府諭授梁鼎芬以一品卿銜﹐使與直繩規粵。直繩卽使韋寶珊相告﹐問所以應之者﹐謂如僞許之或可得其款項軍火。然恐益爲天下所疑﹐則將拒之。漢民言淸廷已窘﹐此不過以空言相抵﹐卽許之﹐亦無所獲﹐徒增口實。直繩君於是力卻之。直繩君𨿽離粵﹐是非尙未大白﹐漢民屢致書慰問﹐日請其意欲爲宣布﹐直繩君猶不忍居功。中山先生舟行過港﹐僅半日﹐漢民在港亦未逗𨖻﹐今度得電知直繩君已允將其事實宣布﹐故謹出前後大略如此。非以慰直繩也﹐事之眞相不可不明﹐隱善沒功何以昭民國大信於天下。直繩君謙讓於始當日﹐固有所保全﹐漢民以直繩君有大功猶且不居﹐若必急遽言之人且疑漢民之自炫﹐避此小嫌﹐久久緘默﹐使直繩君之心迹行事尙未昭示於人人﹐漢民之過也。右所紀述﹐𨿽僅大略﹐然敢矢言無半字虛美。同志韋寶珊﹑李杞堂兄弟﹑杜醫生﹑姚雨平﹑朱執信﹑胡毅生﹑謝良牧﹑李君佩俱可爲證。省中人亦共見直繩君。十九日﹐首先豎旗剃髮之事與夫直繩君。十七日之《約書》尙存﹐韋寶珊處﹐將來民國信史所必采也。﹝漢民識﹞

◎明遺臣後裔出現

日本人名沙利次郎者﹐於壬子春向武昌都督府遞一稟帖﹐聲言彼原籍漢陽﹐爲明朝遺臣熊襄湣公之後裔。當前淸順治時﹐彼先祖某不堪滿族之壓制﹐遁走日本﹐經營爲業﹐遂歸化於日﹐而易姓爲沙利。今革命告成﹐淸帝退位﹐願復歸漢土﹐爲祖國盡微勞。當已更名熊淮漢﹐攜全家返國﹐如以爲可用﹐請任以相當之職﹐當效奔走﹐盡其全力云云。眞乎僞乎﹖𨿽不可知﹐然亦近來一奇聞也。

◎奇驗

讖緯之語﹐儒者弗道﹐顧未來之預言﹐歐人亦深信之都有奇驗者。今者淸運終告﹐俗傳之《燒餅歌》上「有手執鋼刀九十九﹐殺盡胡兒方罷休」之句。發明者已有兩說。

一說「九十九」者﹐百去其一也﹐百去其一又爲白字﹐民軍起義以白巾縛臂爲號﹐又令各處均懸白旗﹐此言驗矣。

一說革命黨人又有稱之曰「革黨」﹐「革黨」兩字之省筆革字爲九筆﹐黨字十九筆﹐亦應此九十九之讖言。

又云偶遇楚鄕一異人﹐胸藏韜略有兵機。有人謂「略」字拆開爲「各」﹑「田」﹐倘將異人「┆」字之「田」字頭藏諸胸中﹐則成爲「黃」字﹐與今日黃帝紀元相合﹐且或與黃興有關系﹐倘將異人「┆」字之「田」字頭韜去﹐則又成爲「共和」之「共」字﹐「楚鄕」二字﹐亦合今日起事之地。

◎徳律風世界

自武漢事起﹐北京之貴族如洵﹑濤輩﹐栗栗畏懼跬步﹐不敢出門。室中徧裝電話﹐餐室有電話也﹐寢室有電話也。自此室至他室﹐非有人護衛不敢行﹐乃借電話之力﹐互相傳語﹐人稱之爲「徳律風世界」。

◎周鳳林與張勛

吳伶周鳳林當日名盛一時﹐曾開丹桂茶園於上海。爾時﹐張勛落魄在滬﹐亻匡亻襄幾同乞兒。故與鳳林有交﹐鳳林時周卹之﹐旣乃收容爲丹桂茶園之跑龍套﹐幸得不餒死。辛亥﹐張勛猖獗於石頭城﹐時周伶致書責以大義。

伍廷芳爲中國共和國重要之人物﹐曾兩任美國公使﹐透知美國社會中之生活。如喫素黨以至婦女要求選舉黨等時事﹐伍君莫不畱心研究焉。故此「中國大政治家」﹐得進步場中之進步地位﹐非無故也。然伍君崇拜穌格拉底舊派﹐每事好問﹐據《紐約普斯夜報》云﹕伍君不論至何國﹐皆練習其好問之愛癖也。美人底姆華度夫爲紐約省副總督﹐時攜伍君至薩利古市觀本省實業賽會﹐會場中伍君得遇基能哥府議員約旦亞士﹐此爲一千九百零一年事也。伍君柔顏問約旦曰「如此﹐君爲派拉徳黨人也﹖」約旦傲然曰「果然。」

伍曰「如是﹐君一舉一動﹐皆循伯拉徳之言矣。」

約曰「我確如是﹐否則余不在此地矣。」

伍曰「如是君爲奴隸也。」約無以答。

此時伍適遇上議院紳伯曲利納﹐遂就詢之曰「君爲哥老克黨派之人乎﹖」伯曰「然。」

伍曰「哥老克爲英國人也。」伯君曰「否﹐渠生於美國。」

伍曰「哥君久居英國﹐君不知耶。」伯君曰「事或有之。」伍略思索而問曰「如是﹐哥老克必奇人也﹐此人居於英國而能管理天下最大之城﹐不亦異乎﹖」

諸如此類﹐伍廷芳每於不知不覺之中開罪他人而不知也。或者伍廷芳不管他人之喜怒﹐以博一時之笑樂﹐爲得意耳。

某夜﹐伍廷芳在華盛頓集諸人作博克戲。某客戲問伍君曰「余聞中國現在有剪豚尾之風潮﹐君何以垂此怪物乎﹖」

伍目視紙牌而問曰「君畱此怪物之胡子乎﹖」某客不能答。某夕﹐伍君與某教會素有崇位之主教同席。該主教指戴綠寶石戒子﹐此物爲祖傳且美觀﹐故甚珍愛也。

伍曰「君能假我一觀汝戒指乎﹖」

該主教卽將戒子從指上捋下﹐授與伍廷芳。

伍審視良久曰「此贗鼎之綠寶石﹐異與眞者﹐無幾﹐余生平所僅見也。」主教不勝驚奇﹐力辯曰「此寶石爲英國教會中人佩戴幾二百年﹐可稱爲無瑕之寶石也。」

伍曰「𨿽然﹐其歷史如是﹐爲贗鼎之綠寶石必無疑。」義事後﹐該主教在紐約遇一寶石專門家﹐授寶石約指請其辧別眞僞。該專門家審驗畢﹐對該主教曰「此寶石爲二綠石黏合而成﹐大約爲贗鼎也。」未幾該主教又遇伍君﹐將該寶石家之言告之﹐並深謝伍君之眼力﹐不然將終欺後世矣。

某日﹐伍君遇某報館訪員﹐而詢之曰「君薪水若干﹖」訪員曰「余之費用確倍於我之所入。」云◎蔡孑民歷史蔣維喬曰﹕蔡先生名元培﹐字鶴卿﹐浙之紹興山陰人﹐孑民﹐其號也。爲人誠實懇摯﹐無一毫虛飾。自其幼時﹐沈潛好讀書﹐學於其叔銘三先生。叔館於裏中徐氏﹐徐氏富藏書﹐先生因得徧觀其所藏﹐學乃大進。爲文奇古﹐博雅聲名藉盛。己丑舉於鄕﹐壬辰以翰林院庶吉士﹐授職編修。顧天性恬淡﹐不屑屑於仕﹐進不常居。北京戊戌政變後﹐先生知淸廷之不足爲﹐革命之不可以已﹐乃浩然棄官歸裏﹐主持教育以啟發民智。旣而來海上主南洋公學特班講席。特班生類皆優於國學﹐得先生之陶冶﹐益曉然於革命大義。時適漢口唐才常事敗之後﹐淸政府鉗制集會﹑結社甚厲。先生於壬寅秋夏之交﹐與海上同志謀立一會﹐違遠時忌﹐乃定名爲「中國教育會」﹐默輸民族主義﹐眾議教育之根本。在女學乃先創立愛國女學校﹐時十月二十四日也。其年﹐南洋公學學生因教員非禮壓制﹐全體大嘩。先生持正論﹐右學生與當事者力爭﹐爭之不獲﹐學生皆罷學﹐先生亦自請解職。退學生百餘人﹐謀自建學社﹐舉代表赴教育會求贊助﹐會中允助以經費。更由會員任教科。癸卯之春﹐社乃成立﹐名曰「愛國學社」。先生於是爲男女兩校校長。自校長以下至教員皆躬親義務﹐別以譯著自給。先生更兼教育會會長﹐以鼓吹革命爲己任﹐時時開會演說﹐而以《蘇報》爲機關影響﹐所及風摩全國。先是俄人自拳匪亂後﹐隱據東三省。至是尙不撤兵﹐國人忿激。畱日學生組織義勇隊謀敵俄人。先生率會員學生亦創義勇隊於海上以應之。而會員章炳麟著《駁康有爲書》﹐鄒容著《革命軍》﹐皆刊印小冊﹐不脛而走。端方在鄂﹐偵知之﹐告密淸廷。淸廷嚴諭江督魏光燾責其形同聾﹐使逮捕先生與章炳麟﹑吳敬恆﹑黃中央﹑鄒容等六人﹐將置之法。魏乃照會各國領事逮捕﹐各領事持人道主義勿之許。淸廷復嚴責魏﹐魏懼﹐乃用南洋法律官擔文﹐計使上海道代表江督爲原告﹐控先生等於會審公堂。各國領事允之。外患方亟﹐而是時﹐愛國學社學生團體忽與教育會衝突﹐內訌又作而捕者。適至學生紛紛避匿﹐吳敬恆﹑黃中央等或避西洋或至日本。先生則往靑島﹐而章炳麟﹑鄒容則就逮﹐獄決章炳麟監禁三年﹐鄒容監禁二年﹐學社遂解散。惟女校由會員維持得存。未幾﹐先生復由靑島返﹐會俄人占據東三省之謀益顯﹐先生組織對俄同志會﹑創《俄事警聞日報》以警告國人。日俄戰爭旣起﹐則攺《俄事警聞》曰《警鐘》﹐攺對俄同志會爲祕密結社﹐名「光復會」﹐今所謂光復派者是也。甲辰夏﹐先生復主持愛國女學校校務。乙巳﹐往北京﹐主譯學館講席。

先生自靑島歸時﹐恆每月入獄存問章鄒二人。鄒容死於獄﹐先生又密集同志爲營葬於華涇﹐立碣於上曰「鄒君之墓」。丁未先生往徳意志畱學﹐蓋向者在靑島及北京﹐時已預習徳語﹐至徳後逾年﹐卽入大學修美學﹐仍以譯著自給。自先生之遊學於徳﹐於今五載矣。會民國軍起﹐乃忽返國。旣返﹐則往來於寧滬浙之間﹐參與大事。臨時政府成立﹐遂任今職。余於壬寅之秋﹐赴中國教育會﹐始與先生相見。癸卯春﹐率妻子至海上﹐置妻於女學﹔置子於男學而助君理校務﹐亦以譯著自給。君之辦女學也﹐不規規乎普通科目而在意制造虛無黨﹐而又夙抱社會主義﹐顧不輕以語人。蓋壬癸之間﹐知革命主義者尙鮮﹐至社會主義則未經人道。偶有一二畱學生道及之類﹐皆不矜細行﹐爲世詬病。先生嘗語余曰「夫惟於交際之間﹐一介不苟者﹐夫然後可以言『共產』﹐夫惟男女之間一毫不苟者﹐夫然後可以破夫婦之界限﹐社會主義固在此﹐不在彼也。」先生平居休休﹐然終日無疾。言遽色﹐余性褊急﹐憤世嫉俗﹐自與先生日夕相處﹐而气質爲之一變。然先生之處世﹐長於知君子而短於知小人﹐故謀事往往多失敗。又嘗告余曰「吾人適於治學﹐不適於辦事。我不負人﹐人或負我﹐所以灰心﹐然而竟不能灰﹐柰何﹖」先生絕無耳目四肢之嗜好。至徳國後﹐卽持素食﹐不事家人生產﹐恆盡力社會事業﹐而忘其家﹐並忘其身。時至貧乏不克自存。戚友知之﹐或貸以金﹐則稱量其所需而受﹐不肯苟取也。嗟乎﹗自壬癸以來﹐十年之間﹐世事之變遷於今爲烈。革命之豪傑旣遭挫折﹐中途攺節者吾見亦多矣。余性愚拙﹐又多疾病﹐遂不樂與世之豪傑相周旋。而惟志先生之志﹐扶持其手﹐則之愛國女學校於勿替﹐亦云隘矣。然十年之間﹐志先生之志未敢稍變﹐其節至又未嘗不自信也。夫世界幻象也﹐吾之形骸幻象中之一物也。而常有植大至善之物﹐隨有生以俱來﹐所謂「眞我」是也。惟能修養精神以見眞我者﹐斯能無人。我相故功成而﹐我不必居名成﹐而我不必享無我無功無名﹐斯能實踐社會主義﹐若而人者其於世之自命豪傑汲汲焉。攘竊功名以自快﹐一日之私者何如哉﹗夫能無我無功無名而實踐社會主義者﹐微先生又誰與歸﹖

◎裕朗西女兒之革命談

西人有輝脫者﹐裕朗西之女婿也。其妻名徳琳﹐少受西方教育﹐故不願嫁滿人而嫁西人。徳琳女身處滿洲宮庭凡二年﹐有英文新著名曰《宮禁二年記》甫出版﹐有「洛陽紙貴」之譽。女之父名裕庚﹐字朗西﹐曾仕淸爲法國公使﹑兵部侍郎﹑總理衙門大臣﹐滿人中之佼佼者也。辛亥冬﹐有西國女士哈蘭曾親訪裕女﹐問徳琳滿朝之所以衰亡與滿宮廷之情狀﹐彼皆歷歷言之﹐因譯其問答之辭如下﹕問﹕「滿朝之亡﹐其原因可得聞乎﹖」

答曰「言之甚長﹐禍之潛伏甚久。特北京人士鮮有知者﹐吾處則早知之。吾父於日淸戰爭後曾豫言曰﹕『不出十年或十五年﹐中國必有大革命﹐滿洲人將從此已矣﹐但及早攺良政治猶可爲力。否則﹐無及矣。』臨時﹐滿洲人錮蔽特甚。吾父𨿽欲進言而不能。西太后尢頑固﹐誓不願生前有變法之事。吾儕所希望者以爲光緒復立或有新政。然早知西太后死後﹐光緒無獨活之理。滿洲宮庭之事﹐固多不可思議者﹐但言之太長﹐不能盡述也。中國本稱古國﹐夙稱守舊。苟有攺革﹐則必有不便於己者出而沮撓。今則世界又一變矣。畱學歸國者日見其多﹐彼曹親沐西方之文明自由﹐故欲紹介於中國﹐遂不得已﹐而有革命之事﹐吾固甚表同情﹐以个人意見言﹐吾亦贊成革命。吾最惡中國舊俗﹐但吾家已較進步﹐在滿洲人之家更覺絕無。僅有吾父夙有志於攺革。吾四五歲時﹐仿佛猶記其言論﹐少長卽令吾輩學習英文﹐爾時吾家居沙市﹐吾父令吾輩就學於教會學堂﹐聞者皆不以爲然﹐目爲賣國奴﹐或目爲叛逆。然彼毅然不顧﹐卒安心就學。爾時政治腐敗達於極點。用人失當﹐政以賄成﹐各種要職如督撫﹑司道等皆以貨取。西太后有所欲﹐則索之大臣﹐大臣有所欲﹐更索之各官。譬之子爲總理大臣﹐吾欲得官則囊金面求﹐子旣得吾金。設更有多金者踵門而請﹐則子亦兼收並蓄﹐腆然不以爲恥﹐其習慣然也。苟由此道﹐故稍知自愛者﹐每不能得職﹐其得職者﹐皆腐敗喪恥之徒。此風自西太后以來至今未攺﹐吾以爲今日之革命職是故也。今之倡言革命者﹐亦不過要求人民應得權利﹐以官職言﹐人人固當有服官之權利。若如滿洲人之法﹐如攝政王之法﹐則無錢者將終其身沈淪﹐而不能自達。欲不革命得乎﹖」

問﹕「滿洲貴族及大官何葺如是﹖」

答曰「滿洲人從無學問之事﹐旣惰而不學﹐更愚而自用。然距今八九十年前﹐則滿人亦多好學﹐不乏才能之士。今已矣﹐滿人之中更無可與語者矣﹗」問﹕「滿洲人之意葺性質使然乎﹐抑教育習慣使然乎﹖」

答曰「教育使然固無疑義﹐彼所聞者﹐無非諂諛之言﹔所欲者無非宴樂之事。少年皇族則尢甚﹐攝政王少年時﹐卽不喜讀書﹐其兄弟亦然。其父待之甚厲﹐然其母縱容之﹐不使入學﹐聽其遊嬉。又攝政王之病更在暗弱﹑無能﹐彼從無所表見。吾固深知之﹐親見之﹐吾屢與交談﹐故深知之。」

問﹕「此輩何以教於深宮之中﹖此其影響得無及於政治乎﹖」

答曰「此大誤也。然歷代皇帝莫不如是﹐光緒帝亦如是。然光緒稍有知識﹐其特例也。皇帝日常所相處者﹐惟太監耳。於天下事絕無所聞﹐知太監旣爲最腐敗之階級﹐苟與此相處﹐卽永無交接賢能之日。而蒙蔽遂愈積愈深﹐又滿洲風俗﹐其子對於父母之僕隸﹐當加以敬禮。故皇帝對於老太監亦不得不加敬禮。否則﹐太監卽可讒之太后﹐此實最惡之習慣。現在隆裕皇后之爲人﹐亦頗不惡﹐且稍有舊教育﹐若在往時亦可支持﹐但今日情勢大變﹐未免不合時宜耳。」

問﹕「皇太后之勢力能詳告否﹖被何以有如此大勢力﹖」

答曰「此滿洲家法也。皇帝年幼﹐則太后代之﹐掌握一切大權﹐皇帝不過虛名。卽他日﹐太后退位﹐皇帝遇有大事仍須稟命而行。前西太后卽其例也。人皆知一切上諭爲皇帝之上諭﹐而不知其爲太后之上諭。前西太后頗喜攬權﹐隆裕則不然﹐自知力不勝任﹐且亦志不在此。」

問﹕「隆裕之爲人如何﹖」

答曰「極和平﹐極鎭靜﹐毫無深心﹐頗有自知之明。自知其不及西太后﹐故亦不敢攬權。」

問﹕「果能立憲而認宣統爲君主﹐則隆裕將如何﹖」

答曰「彼願退位﹐享平安之福。吾在宮中時﹐有事問彼﹐彼輒曰﹕『我不敢言。』或曰﹕『我不能言。』總之﹐彼不願干預政事﹐彼所望者﹐惟平安而已。然彼生平從未享平安之福﹐彼曾受西太后之虐待﹐幾於天地﹐𨿽彼系西太后之內侄﹐然其受虐有如此者。」

問﹕「隆裕有實權否﹖」

答曰「無實權﹐但彼亦不欲。西太后在時﹐曾囑隆裕應接外國女賓﹐旣竣事。吾謂隆裕曰﹕『一旦太后死﹐願代太后握大權乎﹖』隆裕答曰﹕『此不一定﹐我固願作皇后﹐不願作太后。我若有子﹐則須從子﹔若旣無子﹐則亦承繼他人之子﹐與西太后等矣。』」

問﹕「攝政王與其弟之人物如何﹖性質如何﹖」

答曰「載澧至愚﹑至暗弱且至頑固﹐無人可與之言。攺革有試與言者﹐則答曰﹕『吾列祖列宗不如是﹐吾何必如是﹖』其頑固如此。其兩弟則少﹐異曾遊歷歐美﹐但腦筋亦自不佳。要之兄弟三人皆頑劣性成﹐兩弟尢好荒樂。吾一言及此﹐又憶及一人曰﹕振貝子曾赴歐洲賀英王愛徳哇加冕。爾時吾適在巴黎﹐振貝子來訪﹐言語之間﹐覺振極開通﹐方驚異不置。因爾時滿洲王公較今更錮蔽故也。然隔四月後﹐吾赴北京則見振貝子頑固如舊﹐與巴黎之振貝子若出兩人。而與濤﹑洵相類﹐吾問其故﹐則言﹕『吾儕居何國則從其國之習慣﹐吾在巴黎安得不作開通語﹖及歸北京﹐又安得不守舊觀﹖』此言則知滿洲人遊歷歐美者﹐固莫不如是。在外國時﹐每言歸國後如何變法﹐與歐美各國並駕齊驅。及歸北京﹐則忘之矣。」問﹕「然則滿洲貴族之實權如何﹖」

答曰「現在情形又大變矣。當時﹐載澧作攝政﹐貴族權力甚大。今已剝奪盡矣。」

哈蘭女士又問曰「然則滿人能復興乎﹖」

答曰「吾恐其不能。且滿人亦無此志﹐吾與吾母曾進言於西太后求其攺革﹐不可謂不力矣。吾儕能操數國語言與西太后接近﹐忌者甚多﹐謠諑蜂起﹐謂吾儕將誘西太後學外國人。吾儕有特別好友乃曰﹕那桐者曾對眾人言語吾毋乃女康有爲也﹐要之滿人果欲有爲﹐須攺良教養子弟之法﹐使就學於外﹐否則無可望也。命滿宗室之後輩如攝政王﹐其血統本不良﹐載澧﹑載濤﹑載洵之母乃醇親王之妾﹐本奴婢也。少受惡習慣﹐絕無教育。醇親王死時﹐三兄弟皆年幼﹐更失於教訓﹐且其母血統旣不良﹐卽有其母之遺傳性。然此輩皇族﹐殆皆出於婢妾。故苟有蓄妾之制﹐終無攺良之日﹐妾之種必不良。吾以爲欲求攺良﹐宜禁止蓄妾。滿洲官吏固多生女者﹐然不欲其女作妾。所謂妾者﹐非奴隸卽敗類耳。但皇室之妃妾﹐則以滿洲官吏之女充之﹐且皆一二品大官之女。此輩入宮卽作奴隸﹐永世不見天日。當時西太后亦由妾出身﹐十七歲卽選入宮中﹐復生一子﹐乃由此得權勢。其子卽同治﹐十九歲而死。吾深知西太后未嫁時之情狀。他日當別記之﹐彼入宮後﹐備嘗艱苦﹐其後乃得勢力。」

問﹕「中國若求攺良當以何者爲先務﹖」

答曰「當從家族攺良爲始第一﹐當廢蓄妾之制﹐外若官制攺良亦屬要務。政府重斂於民﹐然政府所得者實不過四分之一﹐其四分之三皆爲官吏所中飽。若能攺良官制﹐則以中飽之資施行新政﹐固綽有餘裕矣。外如中國財政﹐亦須攺良﹐宜釐定幣制﹐本位統歸劃一﹐亦大有益於商民也。」

問﹕「宣統尙幼﹐可施以教誨﹐使成英主否﹖」

答曰「此視其教誨之法如何﹐若由今之道無變今之俗﹐則所見者無非太監一物。不知安能望其有成。」

問﹕「君意應用何法教之﹖」

答曰「此宜從幼訓煉﹐稍長則無及矣。太監輩方日進諂媚之言﹐以錮蔽其聰明﹐惟恐不及。今宣統已五歲矣﹐以中歷計之已六歲矣﹐吾深爲之懼。所以然者﹐以其血統不良﹐易於墮落故也。宣統之母聲名﹐平常人所共知。宣統之外祖榮祿曾專大權。其人姑不論﹐宣統之外祖母乃榮祿從揚州所買得之奴婢。宣統之母﹐卽其所出。故宣統之母甚得遺傳之惡性﹐更以遺傳之惡性更傳於宣統。故吾謂血統不良﹐職是故也。論人固不能專論其血統﹐然須知血統旣劣﹐更受宮中之惡習慣固不可救藥也。」

問﹕「中國若攺民主﹐則滿洲人之地位將如何﹖」

答曰「吾意民主派勢力旣如此彊盛﹐滿人必退避靜處﹐此吾一人之私見﹐人或不以爲然﹐然吾議滿洲人決無爭鬥之思想﹐必退避賢路而後已。滿人中固無反對此舉者﹐乃若有之﹐則退位之攝政王及其兩弟耳。然外觀若其勢洶洶﹐其實膽小如鼠﹐要之滿宗室中﹐絕無彊有力者﹐皆謂之懦夫可也。故吾謂宣統決無長進﹐亦此故也。」

問﹕「君意何種政體最宜於中國﹖」

答曰「吾意不如暫用立憲君主。若用民主﹐恐有黨派之傾軋﹐省界之糾葛。現在民主派固聯絡一气﹐然偶一得手﹐或起內訌﹐此中國人之根性。如是但他日教育普及自可用民主政體。」

問﹕「宣統帝旣系滿漢雜種﹐其中果有幾分漢種﹐幾分滿種﹖」

答曰「宣統爲攝政王之子﹐攝政王卽爲半滿半漢之種﹐因其父爲滿種而其母爲漢種也。宣統之母則有四分之三爲漢種﹐四分之一爲滿種﹐因宣統外祖母全爲漢種。而外祖父則爲半漢半滿之種。故合外祖父外祖母計之實爲半滿半漢﹐加半漢半漢卽爲漢三而滿二。由此觀之﹐則宣統之種漢多而滿少﹐因其母旣有四分之三爲漢種﹐而四分之一爲滿種﹐其父有四分之二爲漢種﹐而其他四分之二爲滿種。是以宣統計之﹐乃八分之五爲漢種﹐而八分之三爲滿種也。此四十年內﹐滿種相雜者甚多﹐皆由買妾故也。攝政王之兄光緒則爲醇親王之嫡妻﹐卽西太后之姊妹。」

問﹕「袁世凱愛滿人乎﹖」

答曰「彼爲西太后所寵任﹐西太后倚之如左右手。然彼實不愛滿人。」問﹕「若用君主立憲﹐則滿洲宮庭如何攺良﹖」

答曰「隆裕尙須研究教養之法﹐方可著手攺良。吾以爲﹐教養宣統當用外人之法。教養之當時之教以愛民治國之道。然無論如何﹐須觀其所娶之妻如何﹐若按舊例須娶滿人﹐然滿人之女要不足爲皇后也。吾意滿洲人﹐無論如何愛法終不能脫去舊習。昔有滿人﹐任美國數年﹐然頑固如舊﹐不少變更。其明徵也。吾亦滿洲人﹐故深知滿洲人。但自十一二歲時﹐卽與眾異﹐誓不願受此輩之範圍。他日如果攺良﹐第一須將宮中婦女大加攺良﹐此輩所謂公主福晉之類﹐皆一物﹐不知喜攬權而不能善用之。苟稍有教育者﹐殆莫不羞與。爲伍又終日無所事事﹐但知詬誶謠諑。故吾在宮庭時﹐意頗不樂﹐誠羞與爲伍也。中國政府之腐敗與家族之腐敗相等﹐而家族之腐敗實爲政治腐敗之根原。以女子言﹐出嫁則受制於夫﹐受制於姑。中國教育但知教以服從﹑隱忍﹐此類無意識之語﹐吾素不欲聞﹐但此輩見就學於外國者﹐亦深惡之﹐因歸國後﹐一變舊習﹐不從母命。故彼此不相能﹐吾有友人卽如是。彼處境甚苦﹐誠不如不受外國教育之爲愈也。」

◎章太炎軼事

《釧影樓叢話》載太炎前爲蘇州東吳大學堂掌教習﹐居於螺螄橋頭一小屋。太炎朝出暮歸﹐在講堂中上下古今﹐萃精聚神。於是歸時﹐往往忘卻己門﹐走入鄰家﹐而太炎不覺也。某日﹐亦以學堂歸忘跨一門檻﹐僕地傷臂﹐裹創者匝日。太炎好謔而又極滑稽。某日﹐見之於張氏味蒓園﹐太炎衣一日本和尙之衣﹐冠一艸冠﹐手揮團扇。兒童輩爭聚視之﹐而太炎奚如也。繼詢余以住居何所﹐余以啟秀編譯局對﹝時葉浩吾君所辦﹞。還詢之﹐則曰「我住剛毅印刷所。」問剛毅印刷所何在﹖則曰「否。我以對君之啟秀編譯局也。」

◎辛亥武漢赤十字會日記

十一月初六日。赤十字會會長張竹君女士﹐在張園演說云﹕余自九月初三起程﹐初七到漢。時值兩軍開仗。到埠時﹐船主宣言﹐北軍現攻武昌﹐所有泊近漢口各輪﹐均須遠離。船中搭客須卽登岸﹐因該輪須退出六十里外云。余早知此次到漢﹐人地生疏。原意到埠之日﹐先在中西旅館﹐或商務印刷所小住。而兩地均在中國界內﹐又因漢口失利﹐故與余之初意大爲相反。

時適有紅十字會馬醫生來﹐謂現時傷者極多﹐幸得君等來﹐極爲歡迎。余卽命會員二人﹐隨伊先去﹐候其來迎。詎守候多時﹐迄未見來。余卽另雇�船上岸﹐不知所向。人迹極稀﹐但聞炮聲隆隆﹐彈如雨下。所遇之人皆是逃避者。時有一西人謙嗚先生來﹐謂有屋一所﹐請余等先到暫駐。余等極�﹐卽偕各會員押藥料﹑行李以住少頃。馬醫生至﹐謂何以在此﹖已代覓得房屋﹐��用藥料等物。余以此次爲慈善事業﹐而來何分畛域﹖但求盡我天職﹐故允其請。維時卽有軍政分府遣人前來﹐請余診治受傷之某標統。分府距屬所有五里之遙﹐余向不能走路﹐而當時亦不自知其苦。沿途求醫者極多。旣至分府﹐卽爲受傷兵士診治﹐計有三十餘人。輕者令自回營﹐重者送回聖公會。及余回寓則已有受傷者五十餘候診。施有稅務司來﹐邀余至郵局設院﹐而無一切用物。幸於印字館假得茶護﹐方可燒水﹐然亦僅飲白開水而已。至各會友之赴大智門擡受傷者﹐則飲食皆無矣。

初八日。流彈更多﹐馬路遂無行人。

初九至十一日。無日不有受傷者送診。稱藥量水﹐日夕大忙。

十二日夜。火勢適近郵局﹐余適於是日赴武昌診治受傷之某標統﹐未及見之。是日也﹐四鐘起行渡江﹐在織呢廠登舟﹐至艸湖門﹐方起岸入城。七鐘至武昌診畢﹐已夜深﹐不能渡江﹐又不願擾軍政府﹐故與一女醫﹑一女會員於客棧。棧中人大爲歡迎。𨿽寢具不潔﹐亦不計也。

十三日早。渡江回漢口﹐知局內病人以火勢燒近﹐已移至舊設之大淸紅十字會。

十四日至十七日。連日皆有誤傷者就診﹐旋見火勢更近﹐飛彈極多﹐故余等亦謀他徙。

十八日至念三日。俄領事時來探望﹐極力贊許﹐謂有一茶棧﹐能容多人﹝闊八丈五尺﹐深二十丈﹞。內有大廚五間﹐及自來冷熱水管﹑蒸气鑪。俄領事及俄商墨釐勤﹐時以肉食蔬菜及銅元等見贈。余深感之。自徙俄界﹐時入武昌。因無戰事﹐故未有重傷者。後得司令部通告開仗﹐囑備出隊救傷。余等之最危險處﹐多在渡江時。𨿽武昌日有小輪來往﹐然僅每日一次。余不耐守候﹐故自備小劃子渡江。自漢口失後﹐北軍用招商躉船作炮臺以轟過江者。

有一夥夫自茶棧出外買油﹐過華景街。北軍見其臂有繪紅十字之白布﹐謂是匪徒﹐而深責之。夥夫云﹕吾輩是行慈善事業﹐救受傷者。北軍不信﹐連放三槍﹐一入肺部﹐一入腦部﹐一入腿﹐僕於路。旋有人送往天主教會醫院﹐尙能言語﹐旋以傷重而死。余因贈以安家銀三十元﹐並一切計之﹐共用一百十五元。此十五日事也。余卽托馬醫生與馮國璋交涉﹐馬醫云﹕事在中國界﹐不能過問。念四日至武昌。凡自漢口四碼頭赴武昌者﹐北軍必開槍亂擊。余被北軍連放七槍﹐幸未一中。渡江之人﹐日有受傷者。余等能避之﹐亦上帝所默佑也。念五日。聞知民軍由漢陽街入漢口。故發隊到漢陽﹐又連受數槍﹐幸未中。會員步行﹐余則坐轎。北軍見之﹐故放炮相攻。幸爲溫醫生所知﹐遂將余轎推倒﹐得免此劫。

二十七日到漢陽。借漢陽縣署設一分院。該處一見「十字會」三字﹐頻送受傷者來。自朝至夕﹐應接不暇。余又到總司令部﹐問有無被傷緊要人物。據云無之時﹐已夜深。路途不辧﹐且路廣不滿六尺﹐左是田﹐右是塘。余在馬上十分驚恐﹐幾陷塘中。又值軍事緊急﹐艱苦萬狀﹐不可言諭。回院後﹐滿地傷人﹐蓋以棉胎﹐墊以稻艸。十二鐘後﹐始無傷者送來。炮火連天﹐一夜不絕。余是日因到戰地﹐未帶女員同行﹐該院後靠龜山﹐再往便是漢陽鐵廠。余心甚怖﹐後覓得老嫗作伴﹐余心始安。

二十八日。戰事稍靜﹐粗將分院布置。

廿九至十月初二等日。早﹐則渡江﹔夜回茶棧。

十月初三日。有人報告﹐淸軍逼近十里浦。各會友醫生紛紛驚懼﹐多回茶棧。余卽渡江。途次﹐又遇開花炮彈﹐幸在空中炸裂。到漢陽後﹐借得小輪一艘﹐盡將百餘傷者運回漢口。沿江炮彈亂飛﹐幸無一中。及抵碼頭﹐中西人士極爲歡迎。如俄領事﹐太古買辦﹐及韋子峯諸君。借用馬車者有之﹐送牛奶及種種食物者有之。

初四日。漢陽分院﹐有傷者送到。余於會友中如徐宗漢女士﹑唐守徳女士﹑蘇慧慈女士﹐素具肝膽者﹐請其畱此料理。又蒙內地會醫生﹐相助爲力。初五日。在漢陽﹐率同會友﹐舁出受傷兵士﹐或送與同事各會﹐或送入武昌。余是日單人匹馬﹐直上龜山了望。途中﹐被彈從耳邊飛過﹝彈子長約八寸﹞﹐略受小傷﹐亦云幸矣。想淸軍疑我是標統也。

初六日醫務極忙﹐余不暇渡江﹐仍發人到江邊收受傷兵士。是夜四點鐘﹐漢陽失利。各會友幾陷城中﹐渡江時又遇沈船之險。有男會友二人﹐素有力者﹐躍過鄰船﹐得慶生還。

十月初七日。仍發隊冒險渡江﹐彈如雨下。在所不顧﹐擬進漢陽城﹐淸軍不許。當時被轟十七槍﹐均無一中。余等以深入戰地﹐亦無怨言。

初八九日。均從事於裹札剖割中。

初十日。余因感觸微菌﹐左手致腫﹐𨿽屬不便﹐仍復勉力從事。

十一日。手腫更甚﹐加以熱度反常﹐力不能支。幸得諸會友戮力同心﹐余亦稍慰。回想數十日中﹐出隊時所食者﹐不過煨薯﹑油餃﹑燒餅等。物食不知味﹐寢不交睫。在會諸友﹐比比皆然。今不幸抱恙﹐又值備辦冬衣藥料等事。故暫回滬上﹐借此養屙。以上報告﹐皆是到漢後﹐身歷目擊之大槪情形。

至十一日以後﹐因日事藥鑪茶竈中﹐未暇記及﹐望垂諒焉。

附稿按張女士除將前頂報告囑爲登報外﹐續又交來演說稿一紙﹐並爲照錄於後。

我對諸君說﹐現有許多說話系講不出者。因余要將十字會放下﹐方能將苦衷說出。我之服制是軍裝﹐是以欲將十字會脫離﹐而攺變我之方向也。

十字會者﹐須確有十字會資格﹐方爲無負厥職。否則或以十字會爲發財之媒介物﹐或以十字會爲姦細之傳捨居﹐則大失其宗旨也。夫十字會之工夫﹐必能於罷戰時﹐身入戰地﹐擡出受傷者﹐爲第一要務﹐其實效則爲補兩方面衛生隊之不足。倘若待其送來﹐不知死者無數矣。是以十字會可到之處無有不到﹐但不宜深入戰綫之內耳。

因是之故﹐余有滿腔苦況﹐不能不爲諸君告也。余自離上海醫院五十天﹐聞十字會中﹐有爲敵軍間敵者﹐有冒名誆騙者﹐諸如此類﹐不可勝計。是大污我十字會名譽也。余是漢人﹐自不能使我不愛漢族。但置身十字會中﹐則無分仇怨﹐無分種族﹐所以我不作偵探﹐又不派隊到淸軍處爲姦細。深望十字會諸君認定宗旨﹐勿在漢軍中爲虎作倀也。余在漢陽時﹐目見有四人冒十字會名義爲漢姦者。謂余不信﹐請到武昌軍政府一查便悉。余睹此情形﹐心慘欲絕﹐是以不願爲十字會﹐而投入女子軍矣。余不日再到武昌。北伐在卽﹐余又將隨營同往矣。願諸君勿以十字會爲兒戲焉。余等幸甚﹐十字會幸甚。

嗟夫﹗士生非其時﹐而獨抱超然之志。烏往而不足﹐以殺其身哉。予悲禹君之志﹐嘆其愚﹐惜其人﹐重傷其遇﹐故爲之碑於其墓﹐以告後之人。蓋中國自有史以來﹐未聞有「民權」﹑「自由」之說也。庚子拳匪之亂﹐七國聯軍入都﹐在廷權貴﹐鼠竄雉伏。國家經此創巨﹐詔天下研求西學﹐與民更始。君時在滬﹐熟聞西國富彊之說﹐拂衣東渡﹐謀所以救國者。以爲空言﹐不足求也﹐屈身躬紡織之學﹐學成歸國﹐開局於皖。旣返湘﹐大吏資千金創立湖南織布局。湖南之有機織自君始。君𨿽污迹工人﹐然爲人豪邁知書﹐慕古義烈之爲﹐慨然有振刷生民之志。謂﹕「國家非印版科學所能振也﹐要在人各自立﹐無馬牛其心而已。」貌淸削﹐目光炯炯照人﹐居嘗衣西裝﹐單衫革履﹐短髮垂右﹐帽檠搌曰「是拿破侖帽也。」聞者適然﹐驚之。癸甲乙丙之交﹐學堂次第設行省﹐東西洋遊學士﹐駢肩相摩於道﹐湖南號尢盛。臬司張鶴齡﹐主持學務﹐雅尊自由。學徒慕義流風﹐潛扇士气﹐日益發舒。報紙言美人虐遇華工﹐沿海州縣﹐議停用美貨﹐湘人厲行之。又言日俄講和﹐淸政府謀以閩與日易遼。於是湘學教育諸社﹐開會討論﹐電樞府抗爭甚力。而君獨雄於辯論議風起﹐因推爲會長﹐名噪湖湘間。未幾﹐而有陳姚二生之事。二生者﹐新化陳天華﹑益陽姚宏業﹐俱遊日﹐慟本國恥﹐蹈江海死。歸櫬過湘﹐學徒嘩然。議葬嶽麓官地﹐以示表異。大府禁之不可﹐至日學生咸衣暑制﹐白布衫﹑搴素旗送之及山﹐可數千人。一時指謂﹕「君實督之﹐措紳咸屬目君﹐以爲有異志矣。」會湘鄕爭鹽商﹐浮收行用事上詳﹐坐君率眾塞署罪﹐撫部下令捕君。亟人謂君且避匿﹐君不可﹐遂逮系獄﹐丙午六月二十日也。未幾檻致常徳﹐又移靖。十一月二十一日﹐遂殺之。年四十一。君在獄﹐少年慕義﹐時來暱就。君與之講學弗衰﹐暇輒舒紙﹐作徑寸大書﹐言「身死志存﹐以勗國人。」蓋庶乎﹗古之輕死﹐生外形骸者已﹐然君亦自審無罪﹐不足以死也。值瀏陽起革命軍﹐會城戒嚴﹐遂以速君死。君死﹐身無完膚。嗚呼﹗酷已﹗君諱之謨﹐字稽亭﹐湘鄕人姓禹氏﹐銘曰﹕白龍魚服兮﹐困於余。且吞舟失水兮﹐螻蟻裁之。夫禍不可先兮﹐福不可始。茫茫千載兮﹐醉生夢死。黑白混淆兮﹐賢庸倒置。奚必盜跖之非兮﹐而伯夷之是眞。宰上訴蒼穹兮﹐謂胡不平。滄海橫流兮﹐神州陸沈。天方醉迷兮﹐飲之美醇。乾坤猶血元黃兮﹐矧乃骯髒而輪困。謂莫全其全天﹐乃兮其人天之君子兮﹐人之戮民。後有萬年兮﹐以告無垠。

◎禹之謨獄中書

我所最親愛之在世同胞鑑﹕世局危殆﹐固由迂腐之舊學所致﹐亦非印板的科學所能挽回。故余之於學界﹐有「保種存國」之宗旨在焉。與若輩以摧殘同種爲手段者﹐勢不兩立。於是乎有靖州之監禁﹐不百日而金牧提訁凡。所發不成論理之問題﹐無非受人意旨﹐陰謀祕計﹐橫爲成見。是以所答﹐動遭無理之詰駁﹐不性置辭。且曰「爾輩牛馬耳人﹐欲食則食之﹐有何受焉﹖」禹之謨正告同胞曰﹕身𨿽禁囹圄﹐而志自若。軀彀死耳﹐我志長存。同胞同胞﹐其善爲死所。寧可牛馬其身而死﹐甚毋奴隸其心而生。前途莽莽﹐死者已矣﹐生者誠可哀也。我同胞其圖之﹐困心衡慮﹐終必底於成也。禹之謨四十一歲。丙午十一月之三日。靖州獄中遺書。

◎陳國權君小傳﹝民國二年二月江亢虎撰﹞

陳君國權﹐字重民﹐先世本安徽泗州人。遠祖鐵園﹐字諱某﹐明初從太祖下江南﹐累官龍徳大將軍。事具邑乘﹐賜葬金陵﹐故遂家焉。今君始爲上海人。曾祖諱榛﹐前淸時官四川知縣。祖諱嘉猷﹐以孝友著。父諱慶元﹐邑庠生﹐品學兼茂﹐遭太平之亂﹐貧困以終。先是君曾祖曾在金陵置房產頗巨﹐亂後族人盜賣與合肥劉氏。君父居長﹐所得應倍蓰﹐而族人吝不與﹐一笑置之。反以來安縣田租濟其族人﹐一時稱爲長者。君生有異稟﹐六歲失怙﹐貧無以讀。然性好博覽﹐故𨿽生平無所師承﹐而出其所學﹐𨿽老師宿儒莫之能先也。七歲時塾中羣兒戲﹐以春秋列國爲比﹐某爲晉﹑某爲楚﹑某爲齊﹐而以君年最少﹐戲擬之爲滕薛。君時讀《孟子》﹐奮然曰「地方百里﹐而可以王。」羣兒咋舌退。然塾師固腐儒﹐因君介也不羈﹐益嚴繩之。君鬱鬱不自得﹐自是遂廢學。然偶得一卷﹐日夜攻苦﹐學以大通。迨中日之戰﹐益畱心當時之事。凡西儒譯作﹐無不閱者。瀏陽譚嗣同常往來滬瀆﹐與君最善。每謂人曰「他日能在吾儕中獨樹一幟者﹐必此人也。」君又以其間自習英法文字﹐逾年而盡得其奧。彼中文學科學靡不瀏覽﹐而專注意西人論載華事之書﹐所閱不下數千種。戊戌前一年﹐君年僅二十二。上海各維新家徧開報館﹐立不纏足會等事。君贊助特勤﹐並力倡剪髮變服之議﹐時風气甫開。家人羣相駭怪﹐而君不之顧。無何政變﹐瀏陽諸子被害。君以與瀏陽等有舊﹐遂有株連之說。親友咸咎君﹐且多誹笑之。君以事旣無成﹐不屑與較。然自是遂無意世用﹐蓋深知滿政府一日不推倒﹐卽中國一日不能攺革。溯自戊戌至辛亥十餘年﹐君一意韜晦﹐惟恐人知﹐卽友朋亦恆少過從。偶袱被出遊﹐東南佳山水﹐足迹殆徧。嘗遊西湖﹐流連不忍去。賦詩有「何日離塵网﹐煙霞任久畱」之句。己亥庚子間﹐南洋勸業會﹑廣州元旦兵變之役﹐皆大半失敗。而滿廷方以立憲空言相塗飾君﹐憤極愈知事不可爲。遂謝絕人事﹐閉戶者經年。益發篋中中西書籍﹐徧讀之。迨武昌事起﹐君躍然而起﹐曰「此黃帝在天之靈有以默相之也﹐我中國其有豸乎。」自是遂奔走各界﹐力任鼓吹。時北伐之議方亟﹐滬上各界均以籌捐爲第一義﹐然往往有不肖者冒名勒索等獘。君一日在寓﹐晨起有叩門入者﹐詢之﹐以籌餉對﹐君立以千金畀之﹐旋知其僞。有勸以控諸理者﹐則慨然曰「今日之事﹐莫亟於北伐。吾豈以區區身外之物﹐而貽外人笑耶﹖」遜謝之﹐或以爲迂。民國告成﹐君奔走益甚﹐寢食不遑。常語人曰「我輩幸逢斯世﹐宜消除黨見﹐合四萬萬人爲一團體。今共和告成﹐滿淸遜位﹐所懼者外患耳。故必合全力以鞏固共和之基礎﹐蓋滿淸早成爲垂死之人﹐拉朽摧枯﹐擊之甚易。必吾國能如日本戰勝彊鄰﹐則將永爲東亞頭等彊國。而世界和平﹐亦得以保持。」聞者韙之。上年八月﹐君購得英政府刊布《中國革命藍皮書》第一編。亟於夜間┢譯﹐以二星期告成。中有英政府電駐京公使承認中華民國事甚詳。君以版權贈諸發行者﹐使廉價銷行。俾舉國之焦心於承認問題者﹐知外人早有承認之意。繼與李君懷霜等發起救蒙會﹐又慮中國孤立寡援﹐獨發起中美英睦誼會﹐以爲國民外交之嚆矢。早夜盡瘁﹐不數日而中外喧傳﹐環球震動﹐發達之盛﹐迅逾置郵﹐國人之入會者無論﹐卽華僑之英美名人碩士﹐亦泰半贊同。而尢以君不收會費捐私奉公美之。君又頗自謙抑﹐謂己之徳望不足任發起人﹐爰推伍廷芳君爲會長﹐以尊齒徳﹐而己則師事之。伍君亦深重其人﹐嘗爲遊揚於廣座間曰「陳君眞奇人也。」孫中山君亦推君爲識時務之俊傑﹐黃克彊君則謂爲深謀遠畫。以一人之心力﹐活動國民外交。英儒蘭林謂睦喧會足以永立於地球﹐而君名應隨之以不朽。李提摩太君亦以世界偉人期許之。他如前外交總長王博士寵惠﹐今浙江都督朱君瑞均推重君。王君每與君論中西學書籍﹐輒嘆其淵博。朱君嘗讀其所著﹐謂爲崇論閎議﹐筆挾風霜。君僦居滬城西郊﹐林木深蔚﹐眺遠尢佳。聚書畫數萬卷﹐幾榻皆滿。嘯傲哦誦﹐午夜不休。湯蟄仙君嘗過其廬﹐指曰「此中大有人在。」自庚子以來﹐瓜分之禍時怵國人心目中。而一二野心之國每不卹破壞世界平和﹐以逞其狡焉思啟之心﹐蔽在懵於吾國內情。君爲著英文中國革命諸子小傳﹐示外人以四萬萬中﹐有如許豪傑﹐前僕後繼﹐𨿽刀鋸鼎鑊不足挫其志。民气如是﹐瓜分之說﹐未可輕言。然則是書之著﹐豈獨奉揚國光﹐昭示來許。抑亦潛移外人之視聽﹐而生其敬慕之心。君痛恨鴉片﹐娶於鄧氏﹐適爲禁煙首功ㄍ筠尙書之曾孫。又與林文忠公文孫大任爲文字至交。搜輯多年﹐合刊《鄧林唱和集》﹐皆禁煙時兩公賡唱之作﹐可泣可歌。借以激發國恥﹐挽救頹風。美儒丁韙良現已┢譯西文行世。其他所編刊者﹐有《鄧尙書年譜》一卷﹑《文忠禁煙公牘》六卷﹑《文忠云左山房古文》四卷﹑《鏡西樓筆記》《鏡西樓叢鈔》等書﹐皆於中外交涉極大之關系。又以孫中山先生演說社會主義﹐爲我國歷史上第一次之舉。亟與余集資印成萬冊﹐徧贈中外同人。端方督兩江時﹐屢惇聘入幕。君建議創設西文日報﹐端不能用﹐君亦不屑就事。嘗擬開鏡西樓圖書館﹐徧購西籍譯論華事者﹐任人觀覽﹐以保國粹﹐而資借鑑﹐故名曰「鏡西」。去年十二月間﹐滬城宗教會等五團體﹐請君演說國學西漸。適伍廷芳君因事未至﹐謬推余爲主席。見君滔滔雄辯﹐如數家珍。在座之中西人士﹐羣以爲聞所未聞﹐實爲吾國研究此種學術之鼻祖。滬上西人至以君演說時攝影登入西文雜誌。湖南南學會畢永年君﹐嘗因革命事遁入羅浮爲僧﹐畢君歿﹐其子運柩過滬﹐無過問者。君獨往追悼﹐慷慨演說﹐聞者泣下。陳博士煥章﹐發起孔教會﹐邀君演講。君引前譯中國經籍英儒理雅各之事﹐斤斤義利之辯﹐足爲我國社會痛下鍼砭。今年國民黨懇親會﹐君演說外交﹐以玉帛干戈爲範圍﹐反復推論。黨中數千人﹐皆鼓掌嘆息。東吳大學畢業君﹑偕伍廷芳君及美博士社會學者韓徳生君演說﹐中西男女各界皆極贊嘆。當是時﹐君名震天下。而謙退如不及﹐自言生平以山水文字友朋爲性命。𨿽詼諧百出﹐而遇有關系事﹐則毅然力爭﹐有當仁不讓之槪。合觀君立身行事﹐公爾忘私﹐國爾忘家﹐二十年如一日。艸野伏處﹐手無斧柯﹐而其事績聲施已粲然如此。使得位乘時﹐本其所學﹐以應世用﹐其運籌帷幄﹐折衝樽俎。國利民福﹐又當何如﹖余識君甚新﹐而傾蓋如舊。敍次旣竟﹐輒贊一詞。文不足以傳君﹐君之可傳當自有其眞者。時事日艱﹐盛年方永。後此表見﹐必更大可觀。余𨿽不敏﹐願載筆從之。◎蔣百里先生事略蔣君方震﹐字百里﹐浙之海寧人。與蔣君尊簋世稱爲浙江二蔣。君夙抱超奇特傑之才﹐具光明磊落之槪。壯歲痛祖國之式微﹐悲軍學之不振﹐奮然東渡。風雨晦明﹐憤勉不怠﹐欲以餉吾軍界者蓋已十年如一日也。初吾國畱學日本士官學校者﹐大抵非紈子弟卽鮮以學業爲事者﹐每爲彼國人士所嘲笑。及良弼至﹐稍出儕輩﹐則竟愕然而嘆曰「支那竟有斯人乎﹗」意蓋逆料﹐其僅有斯人也。乃未幾﹐先生來﹐則已爲良弼望塵莫及。然後始知前用以品評吾國者﹐直不可謂秦無人矣。先生卒業後卽畱任士官學校區隊長及教官。蓋先生學術優長﹐卽彼邦人士尢遠遜之。顧敵國之良﹑己國之仇﹐以中國人而爲彼國所借重﹐則又誠罕見也。惟先生以爲學力尙有未逮﹐亟欲深造﹐遂又入陸軍經理學校﹐研究軍制者二年。後由東三省總督派往徳國畱學。簡練揣摩﹐刻苦逾恆﹐旋充徳國步兵第二十七團連長及營長﹐此先生爲東西各國所推重﹐固有如斯者。歸國以來﹐疊充東三省督練公所總參議﹑浙江都督府軍事總參議參謀部顧問官及南軍事髙等顧問。民國建設伊始﹐先生芳躅所至﹐幾無在而不欲借重於先生也。

去歲軍官學校﹐要求攺良教育。風雨慘淡﹐人所盡知。趙校長知難而退﹐聞者咸多裹足。先生寧辭去重要樞位﹐奮袂以就斯席。蓋其濡染文明國軍人社會之風气﹐積前之十年間之學識經驗﹐欲出所學﹐以灌輸國內﹐固不肯沾沾於位置之髙下也。顧就職伊始﹐正風潮播蕩之餘﹐士气摧殘﹐設備俱缺﹐教育計畫﹐尢漫無主腦。一般官長敷衍﹛艸﹜﹐晝惰暮嬉﹐無復銳气。君就職宣言﹐卽以身許職冀達學生完全求學之目的﹐且云「如不稱職﹐當自戕以謝天下。」於是壁壘一新﹐全校爲之鼓舞。自此以後﹐朝斯夕斯﹐提倡士气﹐奮然以身作則﹐賞罰嚴明﹐部伍整飭。𨿽冰天酷日﹐躬自簡閱。訓練口﹤疒者﹥舌焦﹐猶不稍倦。故半載以來﹐物質上之設備𨿽未完善﹐而精神上之要求則已達到十分矣。然君猶以爲未足也﹐緣所謂欲達學生完全求學之目的﹐固不僅此而已。無如屢請軍部攺良﹐竟一再被掣於軍司之嫉忌。五中抑鬱﹐旣不能有所展布﹐又復見疑於一二庸暗之宵小。爲之飛短流長﹐橫加蜚語﹐竭智盡忠﹐蔽於才佞。由是而君之悲觀日呈﹐君之希望日絕﹐而先生自戕之心決矣。六月十八號君末次訓辭﹐大致以中華民國之軍官學校爲第一次開幕﹐實軍國前途所托﹐故來與諸生相切靡刂。乃蒞任以來﹐大與初志相違。余籍中國﹐不能棄祖國之職﹐當殉祖國之職。其忠誠之气溢於言表﹐欲一擊以振吾國萎靡淩夷之風﹐匪伊夕矣。嗟乎﹗今世一般碌碌庸才﹐尸位素餐﹐淺學無能﹐一事不舉。彼大有爲之人﹐反抑居僚下。徒使忠勇奮發之士﹐灑一腔熱血於荊天棘地之中﹐此屈原所以一瞑不顧也。今古英雄幾同一轍﹐濡毫至此﹐則又安得不投筆而欷涕泣以零頤也。

◎華僑旅居加拿大之苦況

吾民國於前年革命告成時﹐辟頭第一外交﹐卽爲泗水虐殺我華僑事。當時華僑旣呼救於政府﹐無如當道不能據理力爭。卒無良結果﹐以終了此慘案﹐可爲浩嘆。玆得民國二年夏季﹐有加拿大域多利華商總會報告華僑被虐情形﹐采錄於左。借資警告吾海內同胞﹐吾同胞閱之亦當增無限之感慨。其書曰﹕溯自航海交通之日﹐卽我華人流離之時﹐以冒險爲職志﹐以勞慟爲生活。𨿽未有髙尙智識﹐爲工商競爭﹐而恃勤勞節儉忍耐之徳久矣﹐見信於外人。故歐美澳南非洲南洋羣島﹐凡新辟之殖民地﹐與開礦築路等要端﹐無不招華人爲辟墾。況吾國昔當專制時代﹐民生憔悴﹐疾苦不堪。稍有一綫之路﹐能博一餐一宿﹐較祖國猶易﹐吾民亦拼命奔走﹐不嫌艱險﹐跋涉四方﹐致五洲各埠皆畱有華人足迹。迨今徧地交通﹐外人尙不飲水思源﹐多由華人苦力所致。動輒借題發揮﹐鼓其簧舌﹐頓起排亞之心。謂華人幾如水銀瀉地﹐無孔不鉆。工賤價廉﹐蹂躪其民生之旨體。借此提倡禁我華工﹐而有彊權無公理之暴虐政府﹐附和之心益急﹐仇視之潮流益漲﹐逐客之令頻來﹐防範之网已密爲布置矣。舉目一觀﹐易地皆然。哀我華僑﹐焉有半塊漧淨土﹐能立足於五洲﹖惟海內同胞﹐對於海外僑情𨿽屬隔閡﹐易信讒言﹐且滋誤會。一聞何洲何埠﹐能準華人入口﹖不問其埠之良莠﹐工情之優劣﹐縱至傾家蕩產﹐但能湊合舟費竊竊焉償其生平所抱出外之職志﹐毅然而去。致或墜入姦徒之手﹐販賣爲豬仔者有之﹔或爲開墾因水土不和而斃命者有之﹔或無工棲身﹐號寒凍餒而致命者亦有之。此海內同胞﹐每每不求底細﹐因此不知斷送幾許生命。斯亦人人最痛心之事也。孰料近日華人蜂踴而來加屬﹐勢將又有餓莩之慨。商等設身處地﹐眼見目擊﹐不得不將此苦衷﹐敬告於我海內最親愛之同胞之前曰﹕加拿大在北美州之北部﹐爲英國完全屬土。土地縱橫數千里﹐分九行省。地廣人稀﹐气候嚴寒﹐乏於種植。論礦業則煤產爲大宗﹐論華工則采煤及業衣館廚工板廠等爲根本。若華人始初來加屬﹐系在於前淸同治初年﹐承加政府之招﹐到此開墾築路﹐約一萬數千餘人。或爲寒气脇迫﹐或爲水土不調﹐慘罹畢命者﹐亦弗計其數。然則一片荒蕪之地﹐轉瞬變成新景之場﹐豈無華僑一點血汗之功﹖該政府乃不以仁待人﹐專以最暴虐之例﹐加諸吾民之身。其抽取入口人頭稅﹐由五十﹐而一百而五百。種種苛法﹐似此在外。先摸其皮﹐始許涉身於斯境。在內繼削其骨﹐使吾儕體無完膚。苟役最賤之工﹐亦被其逐一挑剔﹐嚴加限制。俾全加華人﹐束手而自斃也。試問我同胞﹕棄父母﹐拋妻子﹐先擲去千餘元之稅金到此何故﹖豈非因祖國生計疾苦之所由來耶﹖乃一入其門﹐民生疾苦較祖國更有甚焉。現有一萬數千無工可棲之失業華僑﹐欲苦工而弗得。求壞衣以禦寒﹐乞麵包而代餐。卒無所依﹐顚連無訴﹐呻吟太息﹐慘不忍聞。噫﹗問天下最淒最慘之事﹐果有逾於此也﹐不寧惟是。吾又將近日加政府施行之苛例﹐及華僑所負之暴政﹐再瀝陳之與欲來加屬者當頭一棒也。

一﹑舉行華僑轉換稅金紙之狼狽﹐抽華人入口稅之案發生系在一千八百八十七年九月起。自起以後﹐凡華人入口繳稅登岸者﹐彼亦發給稅單﹝如收單之類﹞﹐一向照此辦法。但此紙嗣後亦並無搜查搬結。華僑視之幾如廢物﹐無關輕重。多屬失於檢點﹐或被遺失﹐或遭回祿﹐統計已去其半。詎政府姦計百出﹐新例叢生。凡居畱該屬華人﹐在千九百一十二年六月一號以前所來之客﹐要限期一律從新轉換稅金紙﹐備該客回唐時﹐憑驗該紙方能允許其回加。若其所來在未起稅以前及遺失舊紙等情﹐尙能記憶來時船名及年月日證據﹐請代理人詳細開列並夾金銀二十五元﹐匯寄加政府調查。與證據相符﹐或亦補回尙有半點差異﹐一筆抹消。若問百人中有幾人能印諸腦海﹐永永而不忘耶﹖毋亦掩耳盜鈴擯逐華人之狡計也。諸君尙可思及前來﹖

一﹑剝收華人稅金之巨款。在千八百八十五年九月起抽入口稅金銀五十元﹐至一千九百年十二月三十止﹐計入口人一萬六千零七十名﹐伸銀八十萬零三千五百元。一九零二年正月一號增至一百元。至一九零三年十二月三十一日止﹐計共入口九千一百四十八人﹐伸金銀九十一萬四千八百元。一九零四年正月一號又起至五百元。至一九一二年十二月三十一號止﹐計共入口一萬四千二百零七人﹐伸金銀七百一十萬零三千五百元。又一九一三年五月一號至四月三十號止﹐計入口一千三百五十人﹐伸金銀六十七萬五千元以上。合共華人納稅入口四萬零七百七十五人﹐共金銀九百四十九萬六千八百元﹐折華洋一千九百五十九萬三千六百元。由此而視﹐我同胞聞之亦汗顏膽裂矣。

一﹑吞滅學生按稅款之喪良。從來凡少年學生到此遊學﹐政府要預取五百金銀按稅﹐準該生登岸﹐俟其入學堂肄業﹐讀滿二年後領取文憑。轉托律師備文報加政府﹐方能領回五百元﹐亦向來之辦法。近數年間﹐統計學生按稅達三十餘萬金。彼乃見利忘義﹐全數吞滅。謂此例未能正式﹐該生此舉﹐實欲瞞騙稅金額情噫。人之無良至此極矣。果此例未能正式﹐何不拒之於先﹐倏然吞滅於後。𨿽毒蛇猛獸﹐居心不如其險也。毋乃恃勢淩人﹐使黃種不與白種同居﹐諸君尙可思及前來乎﹖

一﹑限制華人衣館之苛辣。吾人先納五百稅金始能入境﹐必非不望有巨額之財可享。只靠勞工勞力﹐圖博血汗之資﹐不待言矣。彼尙不能見原﹐務將華工削奪殆盡而後已。凡華人衣館一律取締﹐不準華人到西人住宅取衣﹐不準西女送衣及雇工於華人衣館﹝已於沙市介寸數省實行﹞。𨿽世界最野蠻之國亦未有此苛法。諸君尙可思及前來乎﹖

一﹑抵制華人業廚工者之酷烈。凡西人酒店及餐館﹐向所用之華人廚子﹐天寅黨已脇迫店主﹐要一槪將華人開除﹐必聘西人。曾見丕四省首先舉行。同胞至此﹐目的志望﹐廚工冀望援回已耗去五百元稅金﹐兼收絲毫之利益。詎天生我爲孱弱之中國人﹐上不能容於專制政府﹐下不能容於眼光如豆者之夭寅黨。嗟嗟﹗吾人未見其利﹐先蒙其害﹐未獲其益﹐先受其損也。同胞尙可思及前來﹖一﹑工黨同盟罷工之影響。華人當掘煤炭工者數千人﹐業板偈者數千人。邇因工黨聯盟罷工﹐想求加價。東主又未允請﹐彼此停滯。經年累月﹐旋起旋僕。華人𨿽居中立派﹐柰爲工黨彊迫﹐牽入其範圍﹐同遭失業﹐況有此無形變故﹐橫梗其中﹐焉能有糊口之希望﹖諸君尙可思及前來﹖

如上所言不過犖犖大端﹐略述皮毛耳。欲詳顚末﹐罄筆難書。況該案發生現在六月一號以前﹐十个月之內。如此大有迅雷不及掩耳﹐殘虐不堪。而在六月一號以後暴政﹐尙可堪問耶﹖總而言之﹐僑等旅居斯邦﹐如砧之肉﹐任其宰割﹐侮之無及。獨惜欲來而未來之同胞﹐與君儕將受苦痛﹖抑諸君聞之大有感動﹐弗敢身嘗試﹖思慕前來也﹐誠恐有等因風吹火﹐欲倍髙位船價﹐只顧私囊。諸多恿慫﹐導同胞於苦海。故商等不忍坐視﹐迫將旅加華僑苦況﹐剖白於海內同胞之前。尙祈猛醒﹐毋以吾儕之後塵。此則本商會同人﹐與僑胞肢足延頸而冀望之也。加拿大域多利華商總會同人公啟◎妓女太監離婚判壬子冬﹐北京地方審判廳﹐判決程月貞與張靜軒離婚一案。當時喧傳海內。程本蘇州名妓﹐張系前淸內監﹐爲東安市場集賢球場主人。太監娶妓﹐事本離奇﹐而承審推事爲林君鼎章﹐此判訣理由書﹐文允藻灑麗﹐亦新北京中風流佳話也。爲錄判辭於下﹐其文曰「此案程月貞提起離婚之訴﹐根據三種理由曰﹕太監也﹑重婚也﹑虐待不堪也。但使三者有一﹐已與法理不背。然據趨重家族主義之立法例﹐配耦者知有離婚原因﹐逾一年者不得起訴。則前兩種之理由已不成立。至其根據第三理由﹐則須有其他事實上之證明﹐不能憑空言提訴。但張靜軒之辯訴狀及口頭陳述﹐均稱甘心離婚。可見雙方愛情﹐業已斷絕。至張請追還身價並追程所攜逃動產等情﹐查人身不得爲所有權目的物。前淸之季﹐已懸厲禁﹐況在民國﹖前此身價之款﹐豈容有要償權﹖張又變其主張﹐謂﹕我乃代彼還債﹐有字據爲憑﹐並非身價之比等語。夫程因張代還債務﹐故願爲其使女。是時程之對張﹐固明明負有債務﹐而以勞力爲辦濟。然張旣娶程之後﹐則依中國慣習﹐夫婦財產並無區別。婚姻成立之時﹐債權債務之主體合並﹐權義卽已消滅。從前旣無特定契約﹐事後豈能重新主張﹖至程隨身必需之衣服首飾按諸法理﹐亦無褫剝一空﹐以償債權之辦法。張又謂非將贖身銀元及拐攜錢物追繳﹐實難從其離婚等語。殊不知離婚乃關於公益之事項﹐還債僅關於私益之事項。若因錢債之故﹐而遂拘束其離婚之自由﹐與法理未免徑庭。況張本蠶室余身﹐只應雌伏﹐而鵲橋密誓﹐竟作雄飛。陳寶得雌﹐固已一之謂甚。齊人處室﹐乃欲二者得兼。而如程者﹐籍隸章臺﹐身非閨嬡﹐桃花輕薄﹐本逐水而無常。柳絮顚狂﹐豈沾泥而遽定﹖在程旣下堂求去﹐不甘鴛譜之虛聯﹔在張則覆水難收﹐無望鸞膠之由續。尙必作蒹葭倚玉之想﹐求破鏡之重圓。恐復有蒺藜據石之占﹐嘆入宮而不見。所以聚頭萍絮﹐何如池水分流﹐並命蕙蓮﹐盡許花風吹散。至若玉臺下聘﹐𨿽有千金﹐而金屋藏嬌﹐倏將二載﹐一雙絳脫﹐旣經璧合於羊權﹐十萬聘錢﹐詎望珠還於牛女。是則程固可請從此逝﹐而張亦無容過事要求者也。𨿽然事非所天﹐黃鵠不妨髙舉。而物各有主﹐靑蚨何可亂飛。同衾人縱許裾分﹐阿堵物豈容席捲。蓋一則監守自盜﹐未能舉證剖明﹐一則人財兩空﹐亦應原情矜卹﹐用定期限﹐勒令償還。

◎光復湯邑小史﹝惕微稿﹞

壬子初冬。予以事過紹。慕嚴於陵謝臯羽遣踵﹐指顧而爲桐江南上之客。所謂七里瀧者﹐帆隨灘轉﹐峭壁摩空﹐嚴謝髙臺﹐屹然對峙。一舟蕩漾﹐數峯迥旋。覽古蒼芒﹐飄然而作出塵之想。舟行兩日﹐遂抵蘭溪。行李往還﹐此爲通道。客商並載﹐半屬金衢﹐江上孤行﹐頗不寂寞。有述客秋光復事者﹐謂金華本吾浙之中樞。新安江衢港﹐復匯流於境中。故金郡有事﹐易致波及兩浙。然龍遊蘭溪之間﹐道途荊棘﹐盜賊橫行。湯邑𨿽小﹐實介乎是。故湯溪之動靜﹐尢足牽掣金衙兩郡也。當武漢起義之初﹐警電傳來﹐人心騷動﹐杯弓滋惑。市虎傳疑﹐往往有言過其實者。九月中旬﹐杭州光復。北來之客﹐至謂攻撫署時。人以銅圓中蓄炸彈﹐一擲而片片俱裂者﹐無稽之談。祗堪一噱﹐舉一例萬。其足以搖動鄕愚﹐損害大局﹐大率類是。蘭溪文物尙屬開明﹐因交通之利便﹐得報紙之傳播。而民軍之秋毫無犯﹐雞犬不驚﹐影響於人心者遂深。志士足以盡其能﹐宵小無以肄其伎。實報章之力耳。彼時民立報一種﹐尢受歡迎。得其一紙﹐輒費小洋數角不惜也。客商又言﹕金華之於兩浙﹐湯溪之於兩郡﹐猶地勢上之關系耳。要之處此革新之潮流﹐錢江上游得以免於糜爛者。由諸志士奔走之功也。我邦興學﹐僅及十年。然設無此十年教育之人﹐袖手旁觀﹐誰敢仗大義而崛起﹖盜賊乘之﹐必且蹈洪楊覆轍。去年之事﹐豈堪復問乎﹖湯溪僻野﹐山嶽綿亙﹐不得報紙之開導。而民智之塞﹐倍甚於蘭溪。羣盜觀變﹐勢更可慮。有王君者﹐曾卒業於浙江髙等正科﹐秋風匹馬﹐待時而興。浙省之未光復也﹐陰合同志謀爲響應。九月十四日﹐卽與湯令商辦民團。翌日更集本鄕議員﹐討論進行方法﹐保衛治安之具粗備﹐而浙江光復之電信適至。翌日馳赴蘭溪。代表湯人電賀浙督。辭曰﹕大漢光復﹐民國萬歲。隨接覆電曰﹕貴處響應﹐無任欣慰。蓋至是湯溪一邑﹐已脫專制而爲自由之鄕矣。維時民軍代表將來郡﹐湯邑民智未開。君深慮人心浮動﹐或生誤解或昧大義。謀之不臧﹐或釀巨變。因赴鄕間﹐籌墊款項﹐整辦民團﹐以補城區之不及。旋聞民軍委員蔡雨香﹐委張君蒞湯。復單騎入城﹐意圖接洽。而張旋去﹐卽星夜冒雨晉郡﹐與蔡君協商籌辦各屬軍政分府。大局賴以稍定。

時邑令方調省﹐代之者爲陸經歷﹐將以乘時滅收之錢糧四五千兩﹐挾之俱行。王君亟與同志共追之﹐一經澈查﹐匿而不報者盡歸之公﹐郡與湯溪皆利賴之。事旣定﹐浙督湯公委朱育荃爲湯民政長以綜其成。君與諸同志卽解散臨時軍政事務所﹐單騎歸裏。未一月而四鄕寇盜復熾。行旅往復﹐幾成畏途。君慮其鴟張﹐或致燎原也﹐不得已又入城。商知事﹐乞軍政﹐分府陸軍一棚﹐一切費用皆任之。時兵未至﹐急商民團長朱君帶兵放哨示威﹐以寒匪膽。故毛家盜案蘭溪李郎盜案之敉平﹐皆東鄕民團力也。湯民政長知君精毅果漧之可任也﹐屢欲升以職司﹐用資襄助。君以光復而還﹐莘才智之士於政界一隅。顧此失彼已屬非計﹐矧學之而未能盡優者耶。未幾也袖徑去﹐將摒擋資斧。隻身遊歐﹐冀盡學以貢獻於祖國云。◎八指頭陀遺書寶覺居士同參﹕春申江上一別﹐艸木又七度黃落矣。誦寒山子山水不移人自老之句。彌勒苦空無常之感﹐矧當玆剎土變遷。新陳交替﹐困苦顚連。萬方一槪﹐乞衲更不知悲從何來也。憶乞衲曩有「靑天欲墜云扶住﹐碧海將枯淚接流。獨上髙樓一回首﹐忍將淚眼看中原」等語。不圖竟爲今日支那寫此慘象。悲哉﹗悲哉﹗眾生殺業﹐醞釀成熟﹐遂至於此乎。足下乘願再來救度末劫﹐現居士身而爲說法。值玆波句篾戾﹐摧殘法幢之時﹐而有佛學會之設。正如大火聚中灑以甘露沾被之者﹐咸得淸涼。此誠天人所具瞻﹐我佛所贊嘆者也。珍重珍重。乞衲徒髙僧臘﹐無補緇門。內傷法弱﹐外愛國危。輒欲絕粒促此衰齡﹐又苦被大眾謬推總持佛會。責負有在﹐死非其時。且恐僧徒無識﹐爲外界所激刺。資生旣失﹐鋌而走險﹐依附外人。釀成交涉﹐只得忍辱含垢﹐延此餘生。妄冀能續一綫垂危之慧命﹐用報佛恩。適南嶽月賓和尙來甬﹐出示華間﹐遠豁神襟。禪悅法喜﹐匪可言諭。遂與聯袂北上。冀接世緣﹐雲海蕩胸。魚龍聽焚﹐燕臺遙遙﹐水雪載塗。但量佛日重輝﹐法輪再轉。粉身碎骨﹐俱勿惜也。倚錫肅復﹐以答故人。湘上早寒﹐伏維珍衛。按敬安和南居士﹐在湖南倡設佛學會﹐從遊甚眾。此函乃大師由滬至京時所發也。

◎八指頭陀示寂記

名剎天潼寺方丈寄禪和尙﹐壬子冬爲佛教會並湖南寺產事﹐當以佛教會會長。及四十餘年詩僧之資格﹐於十月杪特至京師。先以謁某報記者燕生君﹐托其代延各報界聞人會集。求其贊揚佛教會事﹐並擬徧召都中名宿﹐作談詩會於蓮花寺灣之法源寺中﹐寺卽古憫忠寺﹐梵宇深廣﹐爲京師勝最地。方丈道階﹐熟習內典﹐梵行頗髙﹐爲京師僧徒第一固寄禪之弟子也。時有夏穗鄕先生訪寄禪﹐始識道階﹐亦甚佩服道階之勤於梵行。當時寄禪因佛教會事奔走﹐及寺產事與內務部交涉﹐兩事忙迫﹐故一時尙未舉行會集。詎料事出意外﹐忽於十一月初十日﹐竟示寂於寺中。蓋抵京僅十日也。事甚奇異﹐其原因不可不記。前年革命時﹐各省以籌軍餉事﹐寺院多被擾。湖南議悉將各寺產沒收。僧界大爲恐慌﹐歷與交涉﹐仍不少休。寄禪以四十年僧人之資格﹐交遊徧海內。湘僧乃責難於寄禪﹐寄禪遂以此爲自任﹐至京卽向內務部交涉。此事屬於禮俗司所管。司長某某﹐四川人﹐卽前淸進士杜某某。其妻曰杜黃﹐自稱革命時運炸彈入京﹐有大功。國慶日﹐紀念會中﹐陳列一杜黃之坎肩﹐稱爲戰利品者。其女卽世界所稱杜小姐﹐數年前與譯學館學生屈曦今名屆曦攺名畢業於日本者﹐生一交涉案﹐而其父訴之於報界者也。某某爲度支部主事﹐革命後至南京﹐自稱有功﹐遂爲南京內務部司長﹐後送來京。趙秉鈞不知其卽系杜某某﹐遂仍使之爲司長。其人固帶有抄沒寺產之性質而來﹐適爲禮俗司司長﹐遂以內務部名義﹐通行各省﹐調查廟產將實行其所抱之政策。而寄禪適以此事向之交涉﹐遂大受其揶揄。寄禪與之辯論﹐杜氏持之甚堅﹐且多淩蔑。寄禪气憤難宣﹐歸卽气痛﹐晚飯不能下咽。寄禪對於佛教之前途﹐非常悲慨﹐涕泗滂沱。道階力寬慰之﹐乃拉其往門樓胡同章曼仙處夜談﹐固一箭之遙也。章曼仙爲其同鄕舊識﹐與之談詩﹐至十二下鐘歸寺。仍念湖南廟產事憤慨不已﹐道階勸之就枕﹐不能寐復起﹐再睡轉側﹐久不聞聲。道階近撫其首﹐气已絕矣。時兩鐘許也。道階極爲悲悼﹐次晨乃邀梅擷云﹑雷道衡及某記者至寺商量後事。各界聞之皆嘆其謝世之速﹐而憤某某之可惡。先一日內務部祕書顧亞蘧已爲言於趙總理﹐趙約其次日十鐘相臨﹐大總統亦約其於次日十二鐘接見﹐乃皆不能待。以名滿海內之法師﹐厄於麼魔小醜之某某﹐遽然示寂。是前定乎﹐抑非前定乎﹖當時僧界﹐多發起歡迎會﹐請寄禪演說。寄禪竟不及待。寄禪示寂之前一日訪雷道衡﹐臨出門﹐道衡問和尙的禪帶去沒有﹐寄禪云「你看見那里有禪﹖」道衡云「馬背上拖著的是甚麼﹖」寄禪云「失陪了。」此語似是預兆也。

◎關瑞麟西婦致某女士書

嗟乎﹗人生至此﹐尙復何語﹖自來天津﹐幸賴故鄕人慈惠﹑愛護﹐纖弱得免。鵑魂蝶夢﹐奄碟春殘。初冀圓缺或有定分﹐燕婉終成佳讖。而儔意閨闈慘變﹐竟令妹長作賚恨人哉。憶妾來中土﹐年僅十六﹐稚齒纖軀﹐遠來異國。僅倚關郎﹐葆此幸福。乃聞已有大婦在室﹐驚訝之懷﹐庸能自慰﹐因是決歸故鄕。蒙阿舅贐金五百﹐並贈船票。當曩時妹苟訴諸法庭﹐所得庸止區區﹖徒念此生薄命﹐誤適狂且。一息未瞑﹐己多死趣﹐更復何求而向人饒舌哉。遂在某律師處簽名於承認狀以去。行後抵日本神戶﹐中水果毒﹐欲病者屢。旋接瑞麟來電﹐囑妹回滬。妹卽電覆有病﹐懇其卽來。自是電函往返者屢﹐乃決意返滬﹐然妹殊無長畱中土之志也。蓋瑞麟株困﹐欲以釵珥﹐助彼膏火。猶記吾二人被逐於阿舅時﹐同居津門﹐狀至可憫。公園消暑之車資﹐尙拮據料理﹐遑論其他。而所居之屋﹐西向納日﹐如倚洪鑪。其所以安之如素者﹐將以助吾瑞麟郎君﹐終成生業而已。及妹從日本返滬﹐而瑞麟又有津門之行﹐妹聞此訊驚魂幾絕﹐蓋鑑於前月寓況之苦也。然妹旋亦隨彼而去﹐自謂身已屬人﹐甘苦宜共。至今思之﹐淚痕成血矣。妹自抵中土﹐未嘗一日稍舒眉結﹐且去年得老母信凡三﹐妹之流連困苦﹐惟老母知之。千九十一年妹欲歸國﹐彼傖不許﹐議遂終輟﹐一念天涯白髮人﹐未嘗不揮生我劬勞之淚也。近瑞麟忽欲與前妻斷絕﹐急去海上﹐其結束若何﹐妹不忍復述之。自居津後﹐曾數次欲返故鄕﹐彼不但不許且反目相向﹐並謂決不以船費相贈。至其父所畀之五百美金﹐亦半供彼賭博之耗﹐彼甚且並拔簪珥以應之。告訴無門﹐自怨命薄﹐遇此無良耳。嗚呼﹗身值此境﹐尙復何言。但彼現在縲紲﹐懲儆之餘﹐或能從此自克。妹則痛鑑前轍﹐有不得不與彼暫離者。今期以一年﹐倘邀天眷﹐幸完破鏡。不然生離之日﹐卽死別之時矣。妹多爾襝衽。

◎張榕傳其一

張榕﹐字薩華﹐號遼鶴﹐本古齊歷城人。以其父宦於遼﹐遂寄籍撫順。幼穎慧絕倫﹐長而好讀﹐淹貫中外﹐博洽教乘。善騎射﹐精劍術﹐有古俠風。未弱冠﹐卽著名縉紳間。二十二歲﹐入北京大學。日俄戰時﹐棄學回遼。毀家募兵﹐謀倡滿洲獨立﹐附者數萬人。旋事泄逸去﹐與吳樾共事。值淸廷出洋考察政治大臣首途﹐謀炸之事敗。榕毀樾所遺物﹐易姓名爲余本彊。卒爲淸偵者探得﹐發所有緘件﹐獲保衛章程及照會布書與他證件﹐皆椰墨迹﹐知爲榕﹐擬死之。先是淸偵探某某某爲津埠之人也﹐得榕居處﹐於更闌時潛入縛之。榕曰「吾大丈夫也﹐勿以鼠竊狗偸爲。」挺身赴之。有山東道黃某﹐素器榕﹐欲以身家保之﹐未果。有某國公使﹐亦重其才﹐欲出干涉﹐以意達榕﹐榕曰「康梁逃逸﹐賣籍偸生﹐國人羞之。殷鑑在邇﹐吾尙踐其迹耶﹖」卒不允。後爲淸慈禧後所聞﹐憫其幼﹐乃處永禁於津沽。居獄中四年﹐吏卒囚徒﹐交相感戴。有教師張芝庭者﹐遇榕甚厚。日常與論宗教與人生之關系﹐益親愛如手足。自是榕遂蘊爲宗教之人物。未幾張芝庭以癆瘵卒﹐榕大悲慟。爲文萬餘言挽之﹐並爲之傳。暇時於獄中蒔花木﹐蓬勃有生气﹐蓋榕素善於培植也。後與獄吏王喜璋善﹐王感其俠義﹐謀偕脫之。榕初以爲不可﹐王曰「此非如康梁借勢外人以爲生也﹐願君三思。」商數晨夕﹐乃允﹐遂與璋偕亡。買輪東渡﹐及淸吏覺察﹐已邈不知去向矣。方未去時﹐榕題詩壁上有「一聲霹靂田龍起﹐震滅人天諸不平」之句。畱東未久﹐扶桑名士﹐卽器重之。時有某武士與榕較劍﹐爲榕擊敗﹐名益大噪。未幾歸大連﹐謀恢復﹐得同志甚眾。武漢事起﹐乃於遼陽組織急進黨﹐舉爲魁。舊部多來歸者﹐余有緣林紅胡鄕團巡防陸軍約三萬數千眾。同時有王小堂者﹐擬暴動﹐榕力阻之﹐事乃寢。自後榕益擴張黨力﹐四出聯絡﹐聞灤城兵敗﹐乃集議謀進行。榕猶欲稍待﹐柰主急者眾。見不可彊﹐乃步庭擊劍﹐持短入長﹐縱橫中節。復口吟武士曲﹐慷慨激昂﹐劍影眩目﹐歌聲悅耳﹐舉座鼓掌﹐咸爲奮感。翌日﹐悉柳大年張涵初被拘耗﹐心殊悒悒。會有來告袁項城欲交爲心腹者﹐榕未應﹐顧益鬱鬱。民國紀元元年正月二十三日﹐遽爲人槍斃。聞其事者﹐識與弗識﹐咸爲憤慨不平云。

◎章太炎稽勛意見書

去春章太炎先生覆稽勛局長馮自由函﹐討論革命諸子酬庸之事。𨿽揆諸現勢﹐固等於明日黃花。然借求本源﹐孰曰不宜。爰錄之於左。

△其一敬覆者﹕得書被貴局推爲名譽審議﹐兼以崇徳報功期無缺憾﹐屬共討論。鄙人素在同盟﹐向於光復共進急進會友聲气相通。先正典型﹐知之頗悉。由此求江源於濫觴﹐探黃河於星宿﹐則謂會黨紅幫亦有不可湮沒者。謹附舉爾所知之義﹐略分死難﹑橫死﹑生存三門。其人𨿽賢愚不齊﹐優劣互見﹐甚有事定功成以後罹法受戮者。而才與勛不必同論﹐罪與功不可互除﹐且生者富厚尊榮名實偕至﹐而死者僅贍家族﹐等於卹嫠﹐是亦報酬太薄。又此次革命多賴鼓吹運動之功﹐其人或向作黨魁﹐或備嘗艱苦﹐或苦心奔走﹐或盡力報章﹐而以事未彰聞致被遺漏。鴻冥物外﹐退作釣徒者﹐固已不少。𨿽聲譽已光﹐而酬庸未稱者﹐亦有數人。皆略爲詮次﹐存待商榷。開列如左。

計開﹝一﹞死難者唐才常﹐湖南人。庚子倡義漢口﹐被殺。𨿽托名勤王﹐而志在革命。其後武昌倡義諸人多其部下。孫武亦自此出。

馬福益﹐湖南人。甲辰倡義長沙﹐被殺。本哥老會黨首領。時𨿽未知革命原理﹐然亦先河之導。黃興亦自其部下出。

史堅如﹐廣東人。庚子刺兩廣總督徳壽不成﹐被殺。爲暗殺黨之始。

鄒容﹐四川人。著《革命軍》。下上海獄瘐死。爲正當鼓吹革命之始。

吳樾﹐安徽人。刺五大臣自炸死。爲殺君主立憲黨之始。

徐錫麟﹑陳伯平﹑馬宗漢皆浙江人。刺恩銘死。爲官吏革命之始。

秋瑾﹐浙江人。與徐錫麟同謀倡義﹐被殺。爲女子革命之始。

熊成基﹐江蘇人。舉兵安慶。事敗後﹐被吉林淸吏所殺。爲軍人革命之始。諭培倫﹐四川人。與汪兆銘同刺淸攝政王﹐後在廣州刺張鳴岐﹐被殺。革命黨制造炸彈﹐大都由諭培倫傳授。

彭家珍﹐四川人。刺良弼死﹐於是淸廷諸臣無敢反對共和者。功與南軍相當。溫生材﹐廣東人。刺淸廣州將軍孚琦﹐被殺。

張榕﹐奉天人。曾與吳樾同謀刺五大臣。辛亥在奉天倡義﹐被殺。

﹝二﹞橫死者陳天華﹐湖南人。遊學日本。著小說﹐鼓吹革命。與鄒容所著《革命軍》皆有風靡全國之力。投海死。

楊篤生﹐湖南人。著《新湖南》﹐鼓吹革命。其後專務制造炸彈。黃花崗敗後﹐發憤在法國投海死。

吳春陽﹐安徽人。孫文初籌劃革命﹐密授以七省經略。武昌倡議﹐春陽奔走江湖﹐運動九江安慶蕪湖等處應之。爲黃煥章所殺。

陶駿保﹐江蘇人。從林述慶於鎭江反正﹐及破金陵﹐亦多贊助。爲陳其美所殺。

張振武﹐湖北人。與孫武同倡義。功成以後﹐頗怏怏。在漢口謀舉兵﹐奉大總統令槍斃。

陶成章﹐浙江人。爲光復會首領﹐與徐錫麟秋瑾同謀匡復。敗後﹐復得李燮和等恢復上海浙江。爲人所殺。

宋教仁﹐湖南人。規設同盟會。黃花崗敗後﹐竭力運動長江倡義﹐又有報章著論鼓吹﹐卒有成功。爲人所殺。

焦達峯﹐湖南人。武昌倡義以後﹐獨力不能支北軍。達峯首以軍隊響應﹐根基遂固。爲人所殺。

﹝三﹞生存者﹝已賞勛位者不論﹞

蔡元培﹐浙江人。始以教育會爲革命黨中心。

孫毓筠﹐安徽人。爲同盟會庶務﹐規劃井然。丁未謀在金陵倡義﹐下獄。其徒有權道潤段云﹐皆同下獄﹐又楊作霖皆被殺。

黃樹中﹐四川人。與諭培倫汪兆銘同刺淸攝政王下獄。

謝武岡﹐湖南人。鼓吹革命﹐在大通告吉林奉天保定武昌五次下獄。退隱於伶人。

劉藝舟﹐湖南人。鼓吹革命。舉兵恢復登州黃縣﹐功成不居﹐退隱於伶人。林述慶﹐福建人。以鎭江反正﹐海軍各艦有由述慶招降。自鎭江定﹐金陵始無固志。

胡瑛﹐湖南人。曾謀刺鐵良﹐後以規取長沙下獄。在獄與孫武等同謀武昌倡義。其徒黨有王漢﹐刺鐵良不成﹐自殺。

譚人鳳﹐湖南人。歷從孫文黃興徵戰﹐後在武昌運動軍人。其功亞於孫武胡瑛。

李燮和﹐湖南人。冒險攻破制造局﹐恢復上海﹐江浙兩省響應。

陳英士﹐浙江人。繼李燮和督兵上海﹐饋餉金陵。

柳大年﹐湖南人。在奉天倡義下獄。

張根仁﹐安徽人。在奉天倡義下獄。

尹昌衡﹐四川人。四川糜爛最久﹐尹昌衡殺趙爾丰﹐事始大定。故與他省都督不同。

閻錫山﹐山西人。

韓沅濤﹐直隸人。同在山西反正。爲北方倡義之最有力者。

汪徳淵﹐安徽人。《神州日報》記者。武昌倡義以後﹐各省多未響應。漢陽敗後﹐人情惶惑。徳淵爲��鼓吹﹐軍人皆振。

於右任﹐陜西人。《民立報》記者。始從宋教仁鼓吹革命。武昌倡義以後﹐功與徳淵同。

上所開列皆極待表彰酬錄者。

△其二徑復者得四月三日書。以爲明室遺民及洪楊口石諸公﹐皆宜表揚以彰潛徳。具見主持公道﹐不忘本源﹐所謂狐死首邱葉落歸本者。實於貴局長見之﹐蓋復仇主義。今人所諱然个人雪憤﹐則法紀不可幹﹔國家復仇則直道不可沒﹐兩者判若云泥﹐無容並論。至今日爲五族共和時代﹐民族觀念似在所輕。然自武昌倡義以前﹐所謂「中國」者﹐惟純粹之漢族耳。固不得倒執後來之和會﹐以詆當日之單純也。「民主政體」之說﹐不過近起一二十年。若在先民﹐則但欲傾復淸室﹐復我主權而已。安徵帝王總統之殊哉﹐義務隨時﹐則建號稱尊者﹐亦無尢焉。追懷先烈﹐有造於我民國﹐如木水之有本源﹐民人之有謀主也。或有小節之疵﹐豈可掩其大徳。來書所論﹐欒卻之後﹐降爲輿臺。凡有人心﹐孰不隕涕。鄙意崇徳報功﹐允宜褒錄。其明末將相﹐如李定國鄭成功等﹐國亡以後﹐乃致殞身﹐宜在首列而永曆傾覆以前。死於國事者﹐自有斷限﹐不必闌入地也。耆儒逸民﹐風烈在人﹐又宜在次列。而本無宗旨﹐惟口誹謗時君﹐致事涉嫌疑而死者﹐﹝誹謗時君者﹐如查嗣廷陸成楠之類。事涉嫌疑者﹐如金人瑞王錫侯之類。﹞﹐不必闌入也。倡義建功肅淸一方者﹐又在次列。而素無大志﹐行近寇盜者﹝如蔡牽朱王三槐張落�之類﹞﹐不必闌入也。依此時代先後分爲三列﹐比漢室之祀無忌﹐擬明代之。卹滁陽﹐以爲大雅宏達﹐亦有取乎此也。

計開﹝一﹞明末遺臣國亡以後百折不回者李定國﹐永曆被俘﹐服藥死。

鄭成功﹐永曆亡後死。

張煌言﹐魯王亡後被執死。

李夾亨﹐十三家營寨主。淸康熙二年自焚於川東山寨。

﹝一﹞耆儒碩學著書騰說提倡光復者王夫之﹐著《黃書噩夢》﹐爲民族主義之發源。

顧炎武﹑傅山﹐炎武著有《日知錄》《歷代帝王陵寢考》﹐以寓光復之意。傅山有詩文集﹐亦與炎武同志。

呂畱良﹐子毅中﹐弟子嚴鴻逵﹑齊周華。畱良著《天蓋樓詩文集》及日記﹐義與王夫之正同。毅中鴻逵周華皆奉其主義被戮。

曾靜﹐勸嶽宗琪反正。其事迹在《大義覺迷錄》。

戴名世﹐著《南山錄》﹐斥順治不得爲正宗。

﹝一﹞倡義起兵功烈卓著者朱一貴﹐明裔。於淸康熙末﹐光復臺灣。

林淸﹐林淸倡中央革命。與寇盜不同﹐其宗教之妖妄可置不論。昔明祖起兵﹐亦奉香軍名義。法蘭西之革命﹐亦有擁女優爲自由神﹐與義和團之黃蓮聖母何異者。此種事只宜問其目的﹐不必論其行事也。

洪秀全楊秀淸韋昌輝馮雲山蕭朝貴石達開林鳳翔陳玉成李秀成賴文光容閎再前書所列諸死難橫死生存者﹐尙缺三人。合補錄。

﹝一﹞死難者楊衢云浙江人。與孫文同倡義﹐爲淸吏所自殺。

﹝一﹞橫死者趙聲﹐江蘇人。黃花崗之役﹐聲爲總司令。事敗﹐發憤嘔血而死。腸胃皆爛﹐或疑其自服毒藥也。

﹝一﹞生存者鄧實﹐廣東人。著《國粹學報》﹐發揮民族主義甚詳。鼓吹革命﹐足與《民報》比肩。以出版上海﹐故不能明斥淸廷。然其流衍於人心者至矣。其同志有黃節。

◎第一國慶詞

紀元十月十日﹐爲中華民國第一國慶日﹐所謂雙十節者是也。墨客騷人﹐以詩文詞點綴佳節﹐何至車載斗量。玆得社英女士之手筆﹐其回顧前事﹐描寫現狀﹐情見乎詞﹐似含無限感慨。其詞曰﹕曉日瞳瞳湧海東﹐勝遊閭巷萬人空。

等閒颯颯西風裏﹐五色旗翻便不同。

黃花崗上冢累累﹐大纛髙牙建海畿。

一樣大雄新主義﹐人間天上兩相疑。

得果種因都是幻﹐漢家事業爲誰新。

從來人慣言功狗﹐功狗今能有幾人。

剪彩裁縑運妙思﹐人人計取去年時。

拋他幾許頭顱血﹐贏得今朝紀念詞。

◎張榕暗殺別記

滿淸統領稟告張榕暗殺事件呈云﹕爲呈報事﹐竊查奉省。自武漢起義以後﹐謠諑紛傳。九十兩月之間﹐凡各處土匪地痞及諸無賴不逞之徒﹐無不假革命爲名﹐希圖優亂﹐疊蒙憲臺面諭。隨昨防查首要人等﹐補拿送案﹐以遏亂萌等因。連日密派偵探﹐嚴加防範。玆查有省城大北關張榕﹐前經組織急進會﹐自稱會長。潛結亡命無賴多人﹐晝夜計議﹐並有暗殺黨多名﹐伺職出人。職早有所聞﹐只以無據風傳﹐仍坦懷以待。近據密探報告數日﹐民軍北犯﹐已抵煙臺﹐風聲愈加緊急。連日該犯張榕﹐糾聚在會多人﹐大開祕密會議﹐與該軍機關部﹐來往通函﹐約期起事等語。職聞信之下﹐尙未敢稍涉鹵莽。當派偵探長於文甲﹐帶同兵弁跟蹤追緝。本擬將張榕捕獲﹐然後呈請訊辦。乃行至西關平康裏﹐路遇張榕﹐上前詰問。該犯竟敢開槍拒捕﹐經於文甲還槍迎擊﹐卽將該犯當場擊斃。旋赴該犯住屋﹐搜出民軍告示委任狀多件﹐又急進會會長木印一顆﹐小戳一个。及信內有東洋文字者數封﹐內有大連來信﹐系近日發自機關「部者﹐並匯有巨款﹐卽系約期急速起事之函。又內有速將雙木注化」一語﹐雙木蓋暗寓職名也。又有一日文信函﹐內有「速將張某馮某致死﹐則余可無慮」等語﹐皆與職偵探相符。卽此二函﹐可於謀叛暗殺之鐵證。聞該犯羽黨甚多﹐以滿洲人寶昆田亞斌爲死友。一切結會通匪﹐多系寶昆爲主謀﹐田亞斌輔之。張榕旣經被捕﹐同惡萬難姑容。該探長旋分赴查拿﹐乃一進寶昆宅內。該犯卽從樓上開槍﹐傷探兵一名。該兵等奮勇前進﹐寶昆由樓窗躍下﹐被探兵立時格斃。搜出快槍三枝﹐步二營湯管帶分往查拿田亞斌。方抵其家﹐田亞斌已持槍衝出﹐該管帶上前攔擊﹐亦將田亞斌擊斃。職查張榕圖謀不軌﹐意欲自舉總統﹐擾害治安。其蓄謀已非一日﹐今與民軍機關部匯款訂期﹐卽擬起事。若非先期探明﹐下手迅速﹐則內外勾通﹐禍變必不可思。至同黨田亞斌﹐素著凶惡﹐其密謀暗殺之心亦最烈。惟以無知莠民﹐無足比數。而寶昆本系旗籍﹐代受國恩﹐亦復甘心附逆﹐私藏軍火﹐居心尢不可問。今幸立時破獲﹐該首逆等﹐同時伏法。地方得免擾亂﹐無任欣幸。除將告示信件名冊﹐業已面呈曁分報巡防營務處外﹐理合將張榕及其同黨寶昆田亞斌等格斃各緣由及木印小戳﹐一並具文呈報憲臺﹐鑑核施行。須至呈者﹐批據呈已悉查張榕私結匪黨﹐圖謀不軌。本大臣久有所聞﹐今據探報﹐該犯與革黨機關部訂期起事。起有信件爲憑﹐且有告示委任狀名件﹐其於甘心從逆﹐尢可槪見。至寶昆滿洲世僕﹐輒敢包藏禍心﹐聯合逆黨﹐與田亞斌一犯﹐同惡相濟﹐亦復罪不容誅。該統領不動聲色﹐連斃二凶﹐眞足以快人心﹐而彰顯戮﹐應候出示曉諭﹐以明與眾共棄之義。至搜獲名冊一本﹐大半無知被惑﹐業已當堂焚毀﹐決不稍事株連﹐以安反機。此繳。

◎道君皇帝之古劍出現

惇化縣城東一里許﹐有古城一座。敗址頹垣﹐約略可辧﹐卽所謂敖東城是也﹝按﹐何秋濤《朔方備乘》載三韓古國百餘﹐敖東系屬其一﹐或又謂該處在金﹐爲五國城﹐卽徽欽二帝被幽處﹞。但今則並無居人﹐僅熟地數十晌而已。相傳歷年農人耕種﹐掘獲銀銅鐵等器甚夥。形皆甚古﹐與今制迥不相同。今春有鄕人李華山﹐在該城東面掘土﹐獲得鐵劍一柄。長約六尺﹐重四十餘斤﹐並有宋帝禦題等字。古銹斑斕﹐以爲頑鐵。聞已賣與熔毀農人﹐希圖微利。甘將先代文物﹐一朝毀滅﹐殊可惜也。

◎黃婉芳

黃孝女﹐婉芳其名﹐冠梅其字。虞東之梅里人。生而穎悟﹐垂髫時入家塾讀書﹐卽能過目成誦﹐父母鐘愛若掌上珠。旣長﹐舉止沈靜﹐不苟言笑﹐里人頗器重之。會前淸籌備憲政﹐女學漸興﹐女士乃偕其姑子彭氏妹肄業於吳門振華女學校。入校後﹐對於各科學﹐靡不盡心研究。夜闌人靜時﹐有吟哦聲出自宿舍者﹐蓋爲女士溫書尙未就寢也。每值月考季考﹐因之輒得嘉獎。校中諸教員莫不嘖嘖褒贊之。辛亥春歸省其祖母﹐其祖母云「餘年近八旬﹐行將就木﹐思得爾以共晨夕﹐樂吾餘生。求學一節﹐來日方長﹐姑緩一二學期。」女士天性摯孝﹐聞祖母命卽欣然應允﹐而學業之成否轉不暇矣。祖母年老善病﹐女士則躬侍湯藥﹐未嘗廢離﹐時於牀第之側爲講說奇聞軼事以博祖母歡﹐祖母亦顧而樂之﹐若不自知其病之在身也者﹐以視其父之定省體貼尢爲周至。辛亥之秋﹐民軍起義﹐各省響應。女士聞之喜形於色﹐時語人曰「行見民國成立﹐滿運告終﹐吾女界將可放一異樣光彩﹐燦爛於神州大陸矣。」詎料當金陵未下﹐秩序騷然﹐盜賊遂乘間竊發。於十月初二夜驟來女士家劫掠時﹐女士方在樓閱史未眠。聞祖母房中有怪誕之聲浪﹐𨿽知其父在側﹐然仍恐驚其祖母。遂不畏賊人之聲勢﹐冒險下樓﹐甫至房闥﹐槍聲忽起﹐頓使孝女之魂竟隨祖母與父同歸閬苑。年才二十三耳。

◎一幅流民圖

吾國自疊遭兵燹以來﹐民生苦窳﹐不堪設想。去夏因秣陵劫後﹐江淮一帶之難民﹐紛紛渡江﹐以圖一飽。十月間﹐江寧縣知事左﹐省城警察廳長王﹐會同禁止難民入城﹐俾免滋擾等事。據友人云﹐該項難民﹐江北海屬來者爲多﹐當有災民血淚書一通敍述流離饑寒之慘狀。天禍人災﹐滿目淒涼﹐令人不忍卒讀。其書曰﹕嗚呼﹗我海屬數百萬人民﹐死於匪﹐死於兵﹐死於蝗﹐死於旱﹐不知凡幾。昊天不仁﹐慘毒未已。喪亂餘生﹐猶居沸釜。匪勢日猖﹐搜刮及於敗絮。生機日蹙﹐艸木盡斷根皮。哀告我仁人君子﹕今年今日尙聞我海屬人民﹐呼吁之聲正恐﹔明年今日我海屬人民﹐早幽沈於闃寂。非敢危言聳聽﹐用邀我仁人君子之憐也。謹將我海屬人民萬無一生之慘況﹐敬爲我仁人君子泣血陳之。今春麥季失收﹐家無儲蓄﹐𨿽大富之家﹐多不免仰屋之嗟。滿冀秋禾有望﹐以秋季之贏﹐補麥季之絀。乃四閱月不雨﹐徧地秋蝗﹐已成之顆粒多屬空桴﹐卽有半漿之禾﹐變成焦黑而虫塞其中。秋風初動﹐四郊颯然﹐惟聞漧枯之豆葉交戰﹐作春潮人聲而已。天气亢旱﹐土脈枯竭。值此嚴霜寒重﹐麥隴無靑。明年麥季﹐又絕望矣。年內固苦不盡言﹐來春更禍能逆料。海屬農民﹐所恃爲食者﹐寒菜胡蘿卜山芋苦菜數種。徧地秋蝗﹐啃嚙淨盡。挑菜之傭﹐提筐之婦﹐躑躅田間﹐彷徨隴畔。忍饑搜掘﹐含淚而歸。稚子淒涼﹐合家對泣。此我海屬人民死於蝗﹐死於旱之慘況也。海屬匪風素熾﹐自春䢐夏﹐焚搶劫掠﹐民已不堪其苦。迨至南中變亂﹐官軍悉注重金陵﹐而土匪之聲威竟若燎原之火。每至一莊﹐則責其供獻﹐若稍有違言﹐則全莊被戮﹔每至一村﹐則搜刮無餘﹐稍不遂意﹐卽火焚其居﹐甚至一莊一村。而連搶至三四次者﹐有連搶至七八次者﹐有連搶至十數次者。千百隻耕牛﹐盡歸賊窟﹔亻家具什物﹐一炬成空。尢可慘者﹐年輕婦女﹐被擄爲質﹐說錢取贖。彼被害之家﹐稍可拆賣稱貸者﹐莫不傾囊以獻。若毫無所出﹐其慘毒之況更有不忍言者也。匪至則廬舍成墟﹐兵來則難分玉石﹝卽淸江兵也﹞。吾儕細民﹐未敢狀兵來之況﹐緬其內容槪可想見矣。此我海屬人民死於兵﹐死於匪之慘況也。以上所述﹐皆身受目見﹐毫無耳食之談。卽就身受目見而言﹐猶覺掛一漏萬也。今秋如是﹐今令如是﹐明春又如是。我海屬數百萬人民﹐尙有生存之日乎﹖哀告我仁人君子﹕聽此哀聲﹐憫其將死﹐愼重人道﹐必有以拯拔之。若夫請緩徵﹐乞剿捕﹐地方有司之責﹐非細民所知。待哺之哀鴻﹐號寒之病雀﹐端賴我仁人君子之鴻施也。气竭聲嘶﹐忍死待命。

◎關東革命始末記﹝聯合急進會長張根仁報告﹞

東三省革命輸入﹐濫觴於北洋學界。吳樾首推其波﹐錢拯助其瀾﹐商震默張旗鼓吹中下社會。繼吳樾同楊篤生制炸彈於新民﹐張榕隨之入都﹐錢拯時利用馮麟閣胡廣義兵力不得手﹐革命生機大挫。越三年﹐柏文蔚以孫毓筠下江寧獄避嫌走關東﹐會張樹侯謀皖失敗﹐各率同盟會員數十奔走奉告﹐以灌輸南洋潮流風气﹐賴之轉紐。又四年﹐吳祿貞督辦延邊﹐專事引用革命巨子。而熊成基之從者﹐髙宜權孫師武﹐由哈趨吉﹐暗潮日增。社會習以爲慣﹐莫成之疑。及至武昌起義﹐各黨志士﹐陰事部勒賓客。仁之十年於政學各界﹐舊有組合其勢散漫﹐多不得力。吳景濂隱助民軍﹐召號各屬議紳﹐意謀獨立。張榕負淸廷逸犯﹐主持激烈﹐被吳約入咨議局。通其意﹐成保安會﹐事類中立﹐公推趙爾巽爲會長。革黨大嘩潰﹐以不能與淸廷斷絕也。九月初﹐南軍各代表錢拯等﹐謀營未熟﹐來省會仁組合同盟會支部。當時輿論專注張紹曾﹐充奉都督﹐由吳景濂錢拯同仁等各致書請李徳瑚去約張。張以外交爲辭﹐不果行。而藍天蔚亦負重望﹐又以事泄出境。各黨競立機關﹐多於毛羽。張榕焉憂之﹐約仁同吳景濂﹑柳大年諸人聯合各黨成一總團曰「急進會」黨﹐與日俄領事磋商交涉。各界代表爭先入附﹐是爲本會勢力彊大時代。開會五次﹐議決張榕居省調護﹐吳景濂代表關東赴滬。入臨時會議﹐楊大實至莊河同顧人宜編成三千勁旅﹐趙元壽以組分會名義赴吉遊說。他如趙中鵠至海城﹐陳靑州至營及黑﹐張亞馨至長春京津一帶﹐皆爲分會作用。其身臨大敵﹐敢行發難。如商震祁星辰之於遼陽﹐鮑化南之於鳳凰城﹐劉藝舟何秀齋左雨農之於安東﹐劉寶書之於東平﹐均能不顧生死﹐摧鋒前敵﹐革命中重要人物也。仁復恐牽動交涉而奉天輸運軍火將作京師後援﹐故率淮軍舊校十數﹐同柳大年先後會集遼西﹐軍事部長辜天保﹐首先派人炸斷京奉路綫﹐奉直因之阻隔。及至仁困當陽﹐柳大年率劉成斬關而入﹐救仁於槍林彈雨中。身受數彈﹐僕而不中﹐終以眾寡不敵﹐束首就縛。入獄三月﹐獨羈暗室﹐不知人間有治亂事。幸而天佑民國﹐共和早定﹐仁得孫袁黎黃曁各都督諸先生疊電﹐挽救出獄。始知藍天蔚都督關東﹐率師牽制北軍﹐而張榕與諸烈士慘死於國。一日太息十二回﹐幾不知涕泗之琳瑯也。

◎京津遊記

菊綻三秋﹐旗揚五色。民軍起義﹐又一年矣。慶典聲中﹐回憶去秋京津所見聞﹐儼然夢境。撮記其略﹐亦紀念之一也。

余以去秋陰曆九月十三日﹐乘輪北行。登舟聞上海光復。視同舟中人﹐有現喜色者﹐有若恐懼者﹐其狀不一。乘客除商人外﹐一法部司官﹐偕二友﹐似久於幕席者﹐又王毓江之僕役數人﹝王毓江在湘帶巡防營﹐光復時與黃忠浩同被殺﹞。次晨﹐舟行過茶山後﹐風平浪靜﹐一望無際。艙中談國事之聲大作。余獨坐無侶﹐遂諦聽其詞﹐資爲消遣。至紕謬時﹐輒不禁失笑。王僕爲人述其主被殺事﹐及自湘至滬﹐顚頓情形﹐慨嘆不已。繼﹐忽笑謂﹕「大情必不亡﹐佛爺死僅三年﹐神靈猶在﹐必能呵護其子孫﹝與爾何干﹞﹐吾儕無慮矣。」法部司官則與二幕客計議入都後之事﹐且言冶遊之樂﹝好貨﹞﹐謂﹕「須早尋歡﹐不然兵至城下﹐將不暇出走。」其意除此事外﹐無可置念者。至商人則言人人殊﹐而贊成民軍者爲多﹝畢竟商人好﹞。有憂慮者﹐亦恐兵事不戢﹐有妨營業耳。有二商人聚談﹐甲云「《推背圖》中未見有黎元洪﹐恐不能成事。」乙曰「不然。黎元洪者﹐卽大元朝朱洪武之後人也﹐必繼其祖業無疑。」﹝一笑﹞甲笑曰「我們且不管﹐但預備看新皇帝耳。」﹝又一笑﹞又有數商人﹐於艙外席地坐談。一人問﹕「革命黨是否與瞎李﹝指李自成﹞一樣﹖」一人曰「否。瞎李是賊﹐這是爭皇帝。韃子坐了二百多年﹐也該還我們了。」﹝痛否﹞

又次日。風浪大作﹐船身過小﹐不耐顚簸﹐多嘔吐者。不聞人聲﹐惟聞濤聲打窗而已。余亦昏臥終日﹐過煙臺後風始少息。

十七日晨起。間有談鄂事者﹐惟去津近﹐多不敢聲張。可見專制之威甚矣。船小行遲﹐至津已日暮﹐旅捨皆患人滿。蓋是時津至滬之船價絕昂﹐欲南下者﹐皆畱滯津門。而京官則惟假津埠爲暫時避禍地﹐不忍捨差缺去﹐故來者益多。余奔走數家﹐僅得一小屋。航行困頓﹐著枕卽熟睡矣。

十八日起。賣報者至﹐急購數紙閱之﹐知蘇浙皆已光復。余戚自京來﹐接詢都中近況﹐答謂﹕「險甚﹐非早謀脫身不可。」是時旅捨中茶房忽大噪﹐詢之則曰「革命黨已到大沽﹐巡警已加班防衛。」詢之居人﹐蓋煙台光復消息﹐初至津也。

余見事急﹐乃與戚約﹐速入都取眷屬。及至車站﹐適遇一鄂人﹐爲述其家﹐信所云漢口殘破情形﹐並云「京中危險日甚。吳綬卿已被刺﹐關城門殺漢人之謠日益盛﹐恐將不免﹐當速謀歸計。」余唯唯﹐繼車站中人益多﹐乃罷談。而保定兵變之聲徧布於客室中﹐眾人面上現極可怖之色。是時京津人士﹐固無日不在風聲鶴唳中也。

三時車至﹐載日兵甚多﹐皆自檢閱來者。余登車後﹐一室中僅有四人。余與戚外﹐其二人﹐則陸軍部之司官﹐特派出京探詢軍事﹐而入京報命者也。車行攀談﹐余虛與委蛇﹐然彼二人對談時﹐亟表贊同。民軍之心﹐且狂詈滿政府不已﹐而時側目四視。所謂偵探之本領如此。

余見彼等作種種醜態﹐不禁匿笑。遂轉向窗外凝望﹐見村人閒行田畝﹐至有逸趣﹐爲之神往。憑眺間日薄崦﹐時已黃昏矣。

至八時﹐抵京車站。有巡警檢視旅客行李﹐其聲勢頗洶洶。而箱篋旣開之後﹐惟以一手稍按﹐卽揮去﹐與舊日科場中搜檢者無別。所謂首都戒嚴者﹐不過爾爾。余至車站﹐出乘騾車赴余戚家。沿途市肆寥落﹐路燈慘淡。惟見巡警荷槍﹐三五成羣﹐巡行而已。童稚舊遊﹐十年重到。人民城郭﹐百事都非。遼鶴歸來之感﹐至淒黯已。

余在京僅住兩日。京人對於鄂事之感想﹐就余所聞者﹐約分數類。一曰京官。是時京官逃去已十之五﹐未去者非窮苦無資不能成行﹐卽身兼要差﹐爲勢位所累﹐不能竟去。此二種人﹐其怨苦殊相懸絕﹐而感想乃無差﹐惟求新政府成立後﹐得全保祿位而已。得意者欲求繼續﹐失意者欲借此翻身。滿淸之存亡﹐固無人計及也。惟得意者之言「如民軍不能成事﹐則望北軍早日奏凱﹐重享太子。」失意者則否﹐蓋平日嫉視同部闊人﹐方欲得而甘心﹐何能再望安樂﹐重遭白眼。故𨿽與之同盡﹐亦所甘心﹐而不望滿淸有重興之日。怨毒之念﹐實能促其贊成革命也。一曰商人。商人對於政局本無觀念﹐惟因日在危疑震撼之中﹐市面日蹙﹐金融日滯﹐則起怨望。有謂滿政府無能者﹐有謂民軍多事者﹐其間亦有稍明事故者﹐惟懾於專制之威﹐不敢置可否﹐惟諾而已。至於下流社會﹐則頑固較南方爲甚。蓋滿人盤踞北方已久﹐習俗傳染﹐已忘其爲異族﹐故多鄙謬之言。歷代當鼎革之際﹐忠臣節士死亡相繼﹐視國仇如己事者﹐固無待言。卽不能以死報國者﹐其忠憤之气﹐亦時流露於不覺。而滿廷之亡﹐所謂士大夫者﹐皆存異志﹐捨冥頑不靈之皂隸﹑僕役輩﹐無與淸室表同感者。人心所歸﹐亦可見矣。是時﹐各學校皆散學﹐學生皆四散。故純粹爲民軍表同情之言﹐不可得聞。

二十日余復出都至津。是時﹐船價益昂﹐欲歸不得。乃僦屋﹐而居屋價之昂﹐較滬尢甚。兩三間屋﹐有索價數百元者。可見津埠之擁擠矣。

余在津住二旬餘日﹐惟至閱報社。社中閱報者甚多﹐某處光復﹐則歡呼之聲溢於戶外﹐與上海望平街無異。蓋在租界﹐人皆無顧忌矣。一張《民立報》有置銀一元者﹐人心更可知矣。

一日﹐余至車站﹐適北京車到﹐車中塡塞幾滿。旗婦初易漢裝者尢多﹐其舉動至可嘆。站外有日人恃照像鏡攝影﹐觀者狂呼。又有逃官多人﹐易其服色倉皇行走﹐從者挾囊橐隨之。路人指點﹐曰「此某某老爺大人﹐平日最ピ赫﹐今亦如此矣。」是日汪笑儂在津﹐連日演前代亡國諸劇﹐如《受禪臺哭廟》《桃花扇》等。道白切合時事﹐觀者拍掌不置。余則謂此等戲﹐沈鬱悲慟﹐實與時勢不合﹐蓋不免唐突民軍之嫌也。至福王亡國﹐則觀念適成反比例﹐若於淸軍入關之淫暴加意﹐庶足鼓動人心﹐然而難矣。

至十月七日﹐漢陽復陷之消息至。一時人心大震﹐津埠京官復紛紛入都上衙門。與余對屋居者﹐亦一京官。平時縮居不聞聲息﹐至是亦入都。歸則髙談闊論﹐痛詆民軍不已。

十二日。船價稍平﹐余遂歸滬。十六日抵滬。入口時見鐵血旗﹐而懸於兵輪船中。茶房羣呼曰「到我們國裏了。」余聞之﹐亦覺有重返古國之樂。﹝錄某君稿﹞

◎革命年表

甲午孫逸仙倡義於廣州

乙未興中會成立

庚子鄭弼臣起義於惠州﹐勵志會立於東京﹐《中國日報》立於香港

七月唐才常起義於漢口

甲辰正月洪金福倡義於廣州黃興劉揆一倡義於長沙

乙巳中國同盟會成立

丙午孫紹南張瞿馬福益起義於萍醴

丁未二月許雪秋倡義於饒平

四月餘丑余通起義於黃岡

四月陳純林旺起義於惠州七女湖

五月徐錫麟反正於安慶

七月黃和順起義於欽州防城

九月許某倡義於惠州油尾

十月孫逸仙黃興等起義於鎭南關

戊申正月黃興起義於欽州馬篤山

三月王明堂起義於南河口

七月熊承基反正於安慶庚戌

二月倪映典反正於廣州辛亥

三月黃興起義於廣州

八月黎都督在武昌起義﹐大局遂成

◎陸鐘琦之溺壺

陸鐘琦﹐爲人卞急。其在江蘇藩司任內﹐與人論事﹐意見不合。遽起向牀下提溺壺擲來。當時人有畏其勢力﹐不敢與較者。辛亥山西事變之起﹐恐又以野蠻手段對付﹐致遭殺害。𨿽然滿洲忠臣如陸鐘琦輩﹐已如晨星之寥落矣。﹝《釧影樓叢話》﹞

◎盛宣懷之腿

辛亥盛杏蓀在津日﹐有人饋以火腿一對。謂是「宣威云腿」﹐而其人誤書爲「宣懷云腿」。盛見之大怒﹐對來使曰「老夫一雙腿﹐尙畱以有用﹐不勞汝等饋送也。」及盛事敗﹐卽日倉猝出都﹐遁至靑島。人言此卽宣懷腿之用處。﹝《釧影樓叢話》﹞

◎傅女士脫网記

山陰傅文郁女士﹐於民國二年六月間﹐在天津因被警察廳長楊以徳君﹐照會法工部局﹐在大安棧被逮。法巡官以楊君無確實證據﹐拘畱四日﹐未允交案﹐旋卽釋放。楊以徳君復在西報宣布傅文郁種種罪狀﹐冀再逮捕無效。然京津偵探﹐視爲奇貨。四出蹤迹﹐必欲置之死地而後已。女士因斷髮﹐恐爲偵探注意。出必以白巾蒙首﹐護其假髮。自出法工部局﹐赴某醫院養病後﹐又移居一友人家。有女偵探與之對門﹐故行動不能自由。外間復有不能生擒卽謀暗殺之風說。正在危急之際﹐適廉南湖君過津。聞知此事﹐卽電芝瑛女士﹐寓書京友﹐請命於軍政執法總長陸朗齋。乞网開一面﹐挈之南下﹐入校求學。陸諾之﹐並給發護照﹐以利遄行。因於六月二十七號﹐搭「景星」輪船﹐遵海而南。法工部局長﹐親送上船﹐勉以至懇切之詞。並介紹使見船主﹐語以種種防護方法﹐以免暗殺。蓋當時各輪船火車中皆常駐有祕密偵探也。三十號下午後六時﹐「景星」到埠。廉君與傅女士雇坐馬車﹐直達曹家渡小萬柳堂。不料復有同船而來之偵探﹐亦坐馬車追蹤而至。停車曹渡﹐向小萬柳堂左右鄰居﹐詳詢主人姓名職業而去。事爲芝瑛女士所知﹐當卽據實報告。京畿軍政執法總長﹐玆覓得吳女士函稿兩通﹑陸總長給發之護照﹑傅女士書一通及楊以得君之通告等。匯錄於後﹐以供眾覽。

吳芝瑛與了瞑書﹝請商陸朗齋接傅文郁赴滬事﹞﹐瞑先生執事﹐敬啟者﹕山陰女子傅文郁﹐年少气盛。好於會場妄論時事﹐致觸當事之忌。聞有因案被逮之說﹐芝瑛見報紙所載云云﹐頗爲痛心。芝瑛與傅文郁﹐素未識面。不審報紙云云﹐究竟有無其事。然而傅文郁﹐卽一狂妄女子﹐熱心之過則有之﹐而其力足爲亂﹐不免視女子之能力太大。誣以與某某通函﹐同謀暗殺﹐又不免小題大做。此必有自命福爾摩斯者﹐以爲奇貨可居﹐遂不免借題發揮耳。有此三不免﹐而傅文郁之生命危矣。芝瑛素持人道主義﹐將使不平者﹐盡歸於平。擬派人至京﹐接傅文郁南來﹐入校讀書。勿以狂妄取禍﹐公爲朗齋先生至友﹐幸代弱女子請命。原其熱心過度﹐還以自由﹐俾得遂其向學之志。自玆以往﹐傅文郁倘有擾亂治安之事﹐芝瑛可以身家性命保之﹐請以此書爲證可也。肅懇敬候興居﹐尙希鑑察。吳芝瑛謹啟。六月十二日。

陸總長給發護照﹝法字第三十五號﹞京畿軍政執法總長兼統京衛軍陸﹐爲塡給護照事﹐照得本處。今派廉惠卿帶同女學生傅文郁﹐赴上海調查事件。合行給發護照﹐以利遄行。爲此照仰該員收執。凡遇關津渡卡﹐一體驗明放行﹐毋得畱難阻滯﹐致幹查究。該員亦不得借端多事﹐以及挾帶私貨﹐自取罪戾。切切須至護照者﹐右照給廉惠卿收執。中華民國二年六月十九日本執法總長行吳芝瑛與陸朗齋書﹝報告傅文郁到滬事﹞朗齋先生執事﹕昨外子歸﹐備述盛意﹐至可感荷。傅女士來滬﹐卽下榻曹渡。縱談一夕﹐芝瑛信其爲光明磊落人也。正在暑假中﹐暫令與三小女同窗修學﹐傅君亦怡然不欲預聞塵事矣。知辱垂注﹐並以附聞。芝瑛病久腕弱﹐昨支牀彊起﹐勉成小聯。己付裝池﹐容帶呈。借畱紀念如何﹐惟鑑照不備。吳芝瑛謹啟。七月二日。

傅文郁與法工部局長書。貴局長先生大鑑﹕文郁以言論獲罪﹐承先生主持人道﹐還我自由。臨別時又蒙親見船主﹐殷勤啟請﹐示以種種防護方法。文郁感激過分﹐不知所以爲詞也。一路托庇平安﹝局長臨別學華語曰「一路平安」﹞。於六月三十號下午六點鐘﹐「景星」輪船到滬﹐在虹口怡和碼頭登岸。卽雇坐馬車﹐與廉先生同至極司非而路三十六號﹐小萬柳堂別墅內。吳芝瑛夫人掃榻以待﹐相見極歡。從此出水火而登衽席。廉吳兩先生﹐愛護維持﹐情同手足。文郁在此﹐魂夢俱適﹐幾忘惘惘出門之苦。又得與兩先生研究學業﹐獲益無窮。天气稍涼﹐將往貴國巴黎畱學。異日能稍有所成就﹐於吾國社會上有所效力﹐皆先生之所賜也。專肅鳴謝﹐敬頌萬福。不盡淒淒﹐傅文郁謹啟。七月二號。

楊以徳之通告﹝傳觀鐵血會證據﹞天津警察廳長楊以徳君﹐對於祕密鐵血會女子傅文郁一案﹐當時曾函請各機關﹐各舉代表一人﹐到廳會議。並將該女子一切證據函件﹐及同行女子二十人之像片﹐與眾傳觀。並發出通告﹐略謂除本廳長遴派偵探﹐嚴密查拿外﹐務請諸君凡家有靑年子弟者﹐互相告戒。須知彼等以推倒政府爲宗旨﹐罪大惡極﹐法所難宥。萬勿被其聯絡﹐致遭噬臍之禍云云。泣羣按傅女士﹐一妙齡弱女子。嘗登演壇﹐妄論時政﹐致遭逮捕。幸遇法工部局長﹐及廉南湖吳芝瑛兩先生之義俠﹐主持人道﹐營救而出。否則恐玉碎香消﹐不復人世矣。編者記此﹐不禁爲文郁慶﹐又不禁代文郁感謝法工部局長及兩孟梁也。

◎金陵半月記

此記爲蘇庵先生之傑作﹐乃本當時目睹事實之傭婦所傳述者。其血影啼聲﹐栩栩然宛在耳目間。以南朝繁華之都會﹐作野蠻武人﹐施展淫威之尾閭地。嗚呼﹗其三百年前之所謂江陰揚州等處之屠戮﹐竟復見於今日共和時代之金陵﹐可謂慘甚。先生此記﹐一若代石頭磯畔之怨魂恨魄作冤詞狀﹐以伸其憤郁不平之气者。噫嘻﹗亦有心人哉。

歷史上盛稱形勝地﹐則戰禍必較酷。爭點所在﹐不能免也。昔人謂關中經漢唐�世之亂﹐地气已盡﹐遂爾蕭索。其後燕薊北平起而代之﹐所以然者﹐寧非爲兵禍劇烈故歟。東南半壁﹐則武漢上游戰爭先著。而金陵龍蟠虎踞﹐據爲都會者﹐往往而是。永樂靖難﹐瓜蔓傳抄﹐弘光南都﹐滿兵屠戮。數十年前之太平軍﹐一旦覆巢破卵﹐斬伐芟夷﹐如艸木焉。嗟乎﹗𨿽有仁人傷心劫運而已矣。彼其時流離呼搶﹐淫虜剽掠﹐直隨慘霧愁雲。殘花敗葉﹐付之無情風雨以去。居無幾何﹐已不能道其詳。揚州十日﹐嘉定三屠﹐不過因種族感情之惡﹐畱此一斑。實則血幕刑場﹐武人已視爲慣例﹐豈獨建虜之性使然耶。革命聲髙﹐諸州響應。石頭城𨿽遭小劫﹐旋辟臨時政府之新天地。亦云幸矣﹐曾不再稔。變起鬩墻﹐忽成滔天之禍。維時白下居人﹐或狃於意想之文明法制﹐視置帥如奕棋﹐眉睫之間殺機頓烈。可憐一片秦淮月﹐照見城頭烏夜啼。於是而永樂弘光太平之浩劫﹐復見於白門秋柳間。不才𨿽伏處滬濱﹐驚心鼙鼓。忽有傭婦自金陵來者﹐云「奔命圍城中十有七日﹐瀕死者屢。卒全無謂之殘生﹐而盛年伉儷之主公﹐不免虫沙與猿鶴。」語次泛瀾﹐悲而叩之。婦娓娓道﹐覺當時慘酷情狀歷歷見﹐腦海瀾翻﹐萬怪湧現。異哉﹗卹緯之嫠﹐乃等道旁之王孫﹐載筆從之﹐不減荊駝逸史也。

傭婦曰﹕予本蘇臺某鄕人。受傭滄浪亭邊顧姓﹐巨室也。然稍稍中落﹐止一孀主婦。曙後星孤獨鐘憐愛﹐故名愛珠﹐讀書某女校。予蠢人﹐不能狀其秀慧﹐但聞同儕私贊曰「一朵能行白牡丹」也﹐予傭後匝歲。人云書已讀畢﹐有冰人來議出閣事。予大喜﹐一則好女宜早得佳婿﹔一則主家有事﹐予獲醉飽﹐且多得犒賞錢也。荏苒春風﹐佳期果近。而婿家在南京﹐始議送愛珠往。主婦憐愛珠幼稚﹐挽冰人商之婿﹐欲令就婚。如入贅禮﹐往返再四﹐婿始允諾。及期﹐主家陳設之華贍﹐及賓客儀衛之盛﹑鼓樂之喧闐﹑服飾之丰美﹐予生平耳所未聞﹑目所未睹也。婿貌淸秀﹐年可二十許。記得往歲隨人觀劇﹐臺上小生甚美﹐婿狀頗似。予私心竊爲小娘幸。是日﹐予掌收發器具皿物﹐栗碌無片刻暇。欲一窺愛珠作何狀態﹐不可得也。但聞庭中兩使者互語﹐云「婿兄在都督府中作某官﹐勢頗顯赫﹐婿在學堂中任教習﹐都督且親過其門拜謁焉。」又云「婿性極和平﹐初本不酷待下人。及革命後﹐常言今日共和民國﹐當一律平等﹐爾等勿復稱老爺大人。」又云「現今官僚尙有倚勢嚇人者﹐婿輒恨恨曰『吾得志必鏟除此輩』。其兄或勸之略存上下階級﹐輒笑而不應。故此等主人﹐實爲難得。」旁一使者忽攙言曰「爾等但言其長﹐未及其短。彼𨿽寬待我輩﹐然借之取利則甚難。一干沒一閃鑠﹐彼必斤斤申斥。故校中工資而外﹐絕無他項可侵漁﹐反不及彼兄之僕﹐弄一手好錢也。」正酬答時﹐忽堂上呼茶聲起﹐遂各就役。旣而事畢復敍﹐所談皆外間新聞﹐或云暗殺﹐或云黨爭﹐或云第二次革命。柰何予不解彼等語意﹐木立竦聽而已。

婚事後約旬餘﹐婿將往南京﹐謀挈愛珠俱去。主婦亦束裝與偕﹐予從之。乘汽車甚迅利﹐僅五六小時間﹐云已至下關﹐主婦及婿等占一馬車﹐予跌坐其後。城中街衢寬平﹐絕似閶門外馳道。須臾﹐抵婿宅﹐其家女眷殊眾。予從主婦一一稱謂﹐幾有應接不暇之勢。居數日﹐遊宴之處甚多。主婦謂予曰「吾將偕汝歸取家具。此間花圃淸幽﹐婿謂我不如久居此﹐我意亦願於此避暑也。」予唯唯。從之返蘇﹐約月餘﹐復至南京。自此予亦幾爲南京之傭婦矣。一日忽有遠客至﹐問克民歸乎。克民者﹐婿名也。時予適在庭中浣衣﹐答以在校中未歸。客因言請見太太﹐予知此客必親故。急報於婿母﹐母問姓名﹐客自言秦姓。母驚曰「渠豈從潯陽來者耶﹖」予約略憶問答語﹐果自九江來者。母曰「然則吾家龍官至矣﹐請渠入內寢便。」須臾﹐予導秦生入。甫及席﹐卽縱聲曰「母知贛省大變乎﹖」母錯愕曰「柰何﹖」曰「某日宣告獨立﹐以兵戎相見矣。」母曰「城內何如﹖」曰「尙有秩序﹐第經濟大恐慌。戰事日亟﹐烽火逼眉睫﹐一日不可安居。」母曰「嫂氏何如﹖」曰「南旋矣﹐今暫居滬。」母曰「盍來此間﹖」秦生愀然曰「母以此邦爲樂土耶﹖」母曰「固無恙也。」秦生曰「克民殊憒憒﹐宗敏固戀一官。渠亦甘殉臯比耶﹐柰何樂此燕幕。」母惶恐問﹕「何以知之﹖」秦生附母耳細語不可聞﹐旣而母色有異﹐搖手戒勿語。顧命羅酒食款待之﹐比晚婿歸談宴甚歡﹐殊不及日間事。予心不能忘﹐私語主婦。主婦謂婿悉外間事﹐苟有變誼無隱祕理﹐勿喋喋爲人憎惡也。予服主人有雅量﹐遂不復言。越三日﹐秦生去。是晚﹐婿歸言事起矣。都督模稜何益﹐畱守虎虎有生气﹐獨不能慰瘡痍。輿論不無傾側﹐伯兄情急﹐不將爲蟬蛻計﹐恐有後患。柰何一家聞之﹐皆嘆惋。是夕﹐主婦忽有懼色﹐與金謀歸計。事且定﹐愛珠泣曰「母乃敝屣我乎﹖」主婦心動﹐謂之曰「盍勸婿俱東。」愛泣曰「婢戀兄公﹐必不肯降心相從也。克民固孝﹐無可復言。」主婦曰「然則何如﹖」愛珠曰「姑守旬日﹐徐謀於婿。」主婦乃止﹐顧予自此注意探訪。維時予聞二人以上偶語﹐必往竊聽﹐意其與戰事有關。且何謂「獨立」﹐言人人殊﹐殆非予輩女傭所得與聞。偶出門諏詢﹐所答絕可怪。一人云「噫﹗叛亂也。吾輩不去﹐一旦大兵至﹐玉石俱焚矣。」又一人云「革命文明盛事也﹐獨立共和先聲也。且人心歸向﹐討乎其所不得不討﹐何疑之有﹖」予𨿽不解文語﹐而略悟詞意﹐何反覆矛盾若此。小婢語予曰「大主公新任軍師。披八卦衣﹐搖白羽扇﹐如孔明唱空城計故事﹐好看煞人。」予錚錚詈﹕「小婢饒舌﹐何處得此讕語﹐侮弄主公。」小婢掀鼻曰「媼何知﹐主公昨宵載寶歸﹐燦燦者朱提數百笏。謝家姆語我主公新升軍師﹐何謂讕語侮弄也﹖不日﹐汝家姑爺亦升二軍師矣。」予力啐之﹐小婢狂笑跳去。予偶告主婦﹐愛珠適在座﹐因語母曰「夫君固言之﹐兄公意助革軍﹐且某偉人引爲心腹。顧其事艱險﹐夫君頗不願相從﹐行將挈我輩東遷矣。特以財政權﹐我兄公交涉尙未就緒耳。」主婦聞言﹐太息而已。

無何所謂大主公者﹐忽匿居室中數日。凡客來問訊﹐俱答以往吳門。予輩竊竊疑議﹐渠作此狡獪﹐殆所謂神出鬼沒耶。一日﹐天暑酷烈。予方敷簟竹籬下﹐以待主婦乘涼。蓋平日主婦浴罷﹐必徙倚此間﹐晚飧後始歸寢。是夕﹐待久不至。予怪而探之﹐則主婦方與愛珠俱坐﹐垂淚沾臆。婿斜倚藤牀﹐憂容可掬。予心滋駭﹐顧又勿敢問﹐潛步掩入。主婦絕不覺也﹐遂悄然立其側﹐睨視壁上有革軍光復南京圖。圖中文明裝束之軍士﹐各攜槍炮前驅﹐攻奪天保城。其後又有一隊垂髫白面之兵﹐則女國民軍也。城中多藍衣鑲邊曳辮者﹐奔走道路﹐邐迆不絕。殆戰敗而逃者﹐兵後一督陣之軍官﹐不知爲誰。但見纓帽翎頂﹐黃褂皂靴﹐望而知爲滿淸一知兵大員。惜余女流旣無經驗﹐又不識字﹐徒對畫神往而已。予登視良久﹐主婦忽大聲呼余﹐余恍如夢覺﹐急回身就詢﹐主婦以茶壺付予﹐曰「速瀹茗來。」予唯唯趨出。方抵鑪畔﹐忽聞炮聲隆隆。庖人與小廝皆躍起曰「城南兵變矣。」余問﹕「何謂兵變﹖」庖人與予同鄕﹐且性惇篤。聞予驚詢﹐特口講指畫﹐語予曰「第一次都督遁走後﹐第二次都督才登位﹐第三次都督又來爭奪矣。」

予不解所謂﹐但聞都督都督不絕﹐意謂都督必系土匪領袖也。大聲曰「要官兵何用﹐管不了都督耶﹖」庖人與小廝皆失笑。余知語有誤﹐不覺羞甚。庖人笑曰「此等新名詞﹐毋怪爾鄕間人不知也。都督卽南京城中最大之官。今城中無主﹐故屢易其位﹐因此爭端未已。」予曰「今果孰勝孰敗﹖」庖人曰「今兵士索餉﹐互相決鬥﹐官軍尙未至也。」予曰「子不言都督卽爲官軍之元首乎﹖索餉爭端﹐卽在官軍中演出乎﹖」又云「官軍未至﹐何也﹖」庖人笑曰「子且去休﹐恐不能一時明白矣。」予性固執﹐必欲一詢其詳。庖人沈吟良久曰「譬如人家兄弟鬩墻﹐諸弟爭一玩物﹐相攻不止。長兄外出﹐尙未歸也。歸則其斗不難立解矣。」時水已沸﹐予乃瀹茗而行﹐且行且語曰「長兄若不早來﹐此一羣兄弟﹐不知鬧到何時方了。」語未畢﹐槍炮聲髙下砰訇﹐幾無息響。方走入室。聞愛珠作泣聲詰其夫曰「然則獨立果取消耶﹖軍士果劫掠耶﹖兄公尙在幕府中耶﹖吾輩居此可保無恙耶﹖」婿顰蹙良久﹐若不能置答者。久之﹐始微語曰「予心碎矣。」

中夜酷熱﹐不能成寐。而槍聲四起﹐間以巨炮不絕如連珠﹐令人心折骨驚。且時聞某處火起﹐某家被擊﹐某某中流彈死。主婦及愛珠等皆繞行室中﹐或偃臥榻上﹐不復安寢。予揮汗奔走探聽不少暇。及晨﹐聞都督府中大變﹐有一軍官帶兵直入﹐欲縛都督而甘心焉。或謂此軍官卽官軍之指使﹐暗受大總統命令將來﹐此軍官卽爲都督無疑。此時婿母大驚憂﹐蓋大主公方在都督府中數日未歸﹐吉凶靡定。若爲軍官指稱亂黨﹐則生命危矣。婿方出探未歸﹐一家迷惘。坐聽炮聲﹐覺自遠而近﹐咄咄逼人。須臾﹐婿歸矣﹐愴急而語曰「兄終不能越雷池一步﹐爲某軍官所軟禁矣。得有報效金五萬﹐可贖之歸﹐自由避難他適也。吾意居此圍城中﹐必無良結果。」母撫膺而起曰「然則速往商會晤秦某舅﹐可得金如數也。」婿果復出﹐至晚而大主公歸矣﹐陽陽若無事者曰「贛皖未寧﹐滬浙方亟﹐某軍官豈能動我毫末哉﹖可惜五萬入貪狼橐﹐不然﹐吾將以此背城借一。」語畢﹐尙有自矜意。予等私贊其膽壯﹐顧其母語之曰「若此紛爭未已﹐必且遭巨劫。子盍挈弟等避難滬上﹐庇外人宇下﹐豈不較勝此危城哉﹖」大主公聞此言﹐意殊不欲﹐頻撼其首曰「吾送母及弟至滬﹐然後更來此。何如﹖」母曰「否否。吾何愛於滬﹐子以爲可畱此﹐則畱之矣。克民亦非怯怯者﹐子勿復爾。」大主公遂不語﹐克民亦勿聲。母逡巡往佛堂焚香。大主公起去﹐克民仍與主婦及愛珠商離城策﹐然終不能決。是時槍炮聲日夜不絕。鄰里僕從往來告信者﹐離奇惝恍﹐如神龍掉尾﹐捉摸不定﹐又如飛天仙人﹐𨿽甚美麗﹐而不可近接。蓋自庖人語予之日起﹐至此已十日。絕不見所準備﹐且亦無調停法。但見時有獨立告示﹐飛揚於秦淮河釣魚巷間﹐又時有取銷新聞﹐騰播於識字先生之口中而已。此時有一至怪極奇之現象發現﹐則大主公絕迹不復歸﹐而其妻大奶奶與兒女等一夕不知去向也。先是一老僕從大主公者﹐自外歸﹐家人爭詢戰事。彼大言曰「是何妨﹖北軍不敢渡江﹐所麇集於紫金山一帶者﹐皆土匪乞丐耳。不出三日﹐事必平。爾等可勿慮。」言已入見大奶奶。旣而大奶奶欣然深信其言﹐遂徧告同儕﹐俱額手稱慶。因婿家第宅宏敞﹐與鄰里隔絕﹐故不能常聞外間語言。今得聞某僕敝帚之言﹐以爲千金可享矣。然此夕竟失大奶奶﹐婿母大痛﹐欲自出尋覓。婿大驚﹐亟承命前往﹐至暮未歸。炮聲如驚雷抽筍﹐急鼓催花﹐耳膜震悚無已。約更餘﹐婿始歸﹐踉蹌垂翅﹐面色灰土﹐謂其母及主婦曰「事急矣。外城已合圍﹐可速往某教堂女教士處避鋒火。革軍失餉欲走﹐擬括上中人家產以充川資。城南秩序已亂﹐不可久畱也。」母急問宗敏安在﹐宗敏者﹐大主公也。克民攢眉以不知對。旣而一老人於於來﹐衣冠𨿽破爛而多絲織物﹐熠然有光﹐銜煙管呼吸不已﹐鼻架墨晶巨鏡﹐夷然曰「倉皇何事﹖」克民告之故﹐老人曰「子兄無足惜﹐彼爲革黨所要挾﹐恐不免罹禍也。子謹厚者﹐柰何亦復憧擾。今官軍撻伐﹐上將己臨﹐轉瞬整旅入城﹐秋毫無犯。吾昨親見諭帖﹐揭櫫殆徧﹐藹然仁人之言。爾等少安毋躁﹐以待官軍之撫循可耳。」克民唯唯﹐蓋老人者﹐克民之叔父也。自是婿母深信叔父言﹐不宜妄動﹐延頸企踵以盼官軍﹐不敢復言他計矣。主婦頗思家﹐欲一探近耗﹐而蘇寧間電信郵筒俱絕﹐無可置喙。愛珠日夜憂泣﹐主婦固不忍離﹐卽欲離亦因城戒嚴﹐無可往處﹐乃與克民困守此間。是夕﹐槍炮聲益烈。破爛之叔父﹐復來言臨時都督已不知所往﹐官軍方入太平門﹐大隊踵至﹐戰事從此可息。家人等皆色然喜﹐翻咎播遷者之多事。是爲民國二年八月三十一日﹐卽舊曆七月三十日也。予與少婢等仍焚香插地上﹐主婦坐視之﹐泫然曰「祝地藏佛普佑﹐明日勿聞炮聲也。」予亦從之誦佛號。惟愛珠躑躅園中﹐與克民論時事﹐不屑作此迷信事耳。

旭日如火﹐秋暑未退﹐此九月一日之晨﹐卽予腦中所印之八月一日﹐所謂官軍克復南京之第一紀念日也。予以市小食出門﹐斜見東門角有紅旗招﹐市人遙指相謂曰「此官軍入城也。」蓋婿家在城中央石壩街之後﹐入城之兵已至中央﹐則爲時必有頃矣。正望時﹐忽砰訇一聲﹐道旁售油炸餅者大呼僕地﹐血湧如泉﹐眾皆披靡相謂曰「速避流彈﹐速避流彈﹗」予聞之﹐膽幾裂﹐捨命狂奔。至家﹐喘息僅屬﹐正欲語主婦以狀﹐忽庖人踉蹌來曰「吾方入市市蔬肉﹐豈知市門皆虛掩。藍衣曳辮之兵﹐叫囂う突﹐有如狂醉。眾驚匿鼠竄﹐則兵皆擎槍而舞﹐持梃以逐。所攜衣具錢物﹐輒宛轉棄地﹐兵拾之不盡﹐笑語嘩然。不棄者爲所擊﹐或擒而ㄏ之﹐訊所有不答亦被擊﹐累累就死。吾知爲兵所見﹐必無幸。乃棄筐於地﹐急抄市後小徑走。過一家門不閉﹐藍衣者方挾一婦人褫其衣﹐婦人哀號不聽褫﹐衣服頗麗﹐然鬟鬢已蓬松矣。吾欲保全生命﹐不敢一視。𨿽至家﹐心猶搏躍也。」愛珠聞庖人語﹐急走出問曰「子所云殆已至三山街乎﹖」曰「然。」曰「嘻﹗禍及矣。」顧謂主婦曰「夫君赴校視察﹐未返。事已火急﹐吾輩不自謀﹐坐待魚肉耶﹖」乃急走告婿母﹐語未已而婿歸。

此時余心𨿽惶急﹐乃注意靦察婿之狀態。顏赤目瞪﹐額角汗津津﹐如中狂熱。手一巾頻拭其面﹐且循其發﹐目四顧不知所矚﹐若有審量然者。衣羽織西服﹐斑斑染塵垢﹐肩背及兩股尢多﹐望而可知曾經傾跌﹐且不僅一次。髮際亦沾蓬梗﹐殆已失其艸帽。入室時﹐唇輔翕張﹐如有急語。忽睹其妻與母絮語﹐憬然變色﹐急斂其皇遽之狀。彊笑問母曰「曾朝飧乎﹖」母聞其子聲﹐不暇致答﹐但急問曰「官軍劫市信然耶﹖抑革命軍敗退而然耶﹖」婿乃斂容對曰「確系官軍。但此時寇已急﹐無由詳告。街東有教堂﹐官軍允爲中立地﹐不入搜查﹐婦女避匿尢相宜。兒與主教頗稔﹐速往速往。得庇宇下﹐或免侮辱也。」母曰「固然。但家無守者﹐器物不盡供抄掠耶﹖」婿曰「擇其輕便者提攜之﹐他亦不暇顧矣。」愛珠聞語﹐卽捷步入房中﹐略摒擋要物。主婦呼余入﹐助力移篋數事﹐啟以鑰﹐取其中黃白釵鈿及銀餅紙幣﹐貯一小皮靶中。又取新嫁衣之綺麗者﹐分貯兩藤篋。此藤篋乃一月前婿從上海攜歸﹐予曾迎之門而爲其提挾者也。私念物有定主﹐設婿不攜歸者﹐一時安得此輕便具耶。

事已﹐婿命先送母及主婦愛珠出門。瀕行時﹐議守內室者﹐時婿家有傭婦二婢。一婢年及笄﹐少不更事﹐無任畱守理﹔一傭婦張姓﹐常州人﹐年三十餘﹐尙恐少艾害事。其一已老﹐𨿽能經營爨下﹐而重聽龍鐘﹐無應變才。於是眾乃公舉及予﹐予甚驚駭﹐深願從主婦以去。主婦亦遲回不忍捨﹐婿與愛珠同聲曰「必以家務累潘媽﹐獨爾老成練達﹐最可信任﹐他人皆不及也。潘媽幸勿辭﹐事後必有以報﹐決不食言。」婿母頻言潘媽甚佳﹐主婦目視余﹐不復作斷語﹐若待予自決者。予忐忑再四﹐欲不遽允﹐而婿及愛珠挾懇摯之詞﹐哀戚之色﹐可憐達於極點﹐迫人至無可柰何之境。予思孑然一身﹐幸無子女夫婦累﹐主婦遇我厚﹐愛珠尢予所憐﹐犧牲此身何足惜﹖乃慨然曰「予願效忠主人﹐無所不可。但偌大第宅﹐付托一婦人可乎﹖」婿曰「否﹐否﹐潘媽﹐爾第守其內﹐外則有楊升王福二人。予日間常來往於此﹐夜則宿焉。當不令爾孤寂也。」予遂允諾。須臾﹐盡室入教堂﹐視爲樂土矣。

予一身躑躅﹐收拾雜器皿﹐置於櫝柙﹐又閉各室門下鍵焉。覓欄衝要處﹐移坐以俟變﹐因思今日岑寂淒慘之境﹐爲生平第一次。自夏初再來此間﹐未嘗片刻與主婦及愛珠相離。婿亦待予至優﹐未嘗以勞力事相責﹐常謂予守孀有節﹐忠實不欺﹐人品爲傭婦中所難得者。予𨿽不敢當其言﹐然自問不可謂非一知己。曾幾何時﹐忽遭禍變﹐主人等之吉凶未卜﹐予亦獨守此危險之地。設驕兵悍卒橫來肆擾﹐豈得苟全生命。予一時感激知己之恩﹐貿然擔任此事﹐不啻甘投羅网。其何可言﹐思之不覺深悔孟浪一諾。且卽使無害﹐而此間屋宇深邃﹐悄然一身﹐抑鬱誰語﹐得無鬼魅逼人之懼。彼樓下甬道間﹐常聞有鬼怪影響。平日暮夜不敢獨行﹐今若需往爨室取食物﹐必經此道﹐柰何﹖思之又不覺毛戴神悚。旣而又轉念婿曾言不時來探望﹐且夜宿愛珠房中﹐則當不患膽怯。久之﹐日垂垂暮﹐斜陽映檐角﹐與夾竹桃之顏色相鬥。小蝶栩栩其旁﹐若不知人世事之悲恐者。嗟乎﹗此時非愛珠及主婦浴罷閒坐時耶。有時婿亦袒胸揮扇﹐自適其適﹐談書中故事以爲笑樂。今日倉皇走入教堂﹐聞避難者擁塞不堪﹐庭院幾無隙地﹐安得享居家之樂﹖然則人事靡常﹐禍福倏變﹐天苟佑我﹐自當出險﹐何必深悲。顧見一藤榻淸潔﹐體倦欲臥﹐因自語曰「今日忝爲畱守﹐主人偃臥之福﹐盡予飽享矣。」頹然自適﹐不覺朦朧。

忽足音跫然﹐予以爲主人至﹐亟起迎之。及諦視﹐乃楊升也。升本婿家僕人子﹐故從婿家姓。曾隨婿兄周曆宦場﹐年二十餘﹐稱狡黠。王福則宗敏官山東時所錄之健僕﹐蠢戇無所能﹐然性頗忠直。此次宗敏遠去﹐王福獨畱﹐殆非所眷耳。時楊升問﹕「潘媽﹐有食物乎﹖」予忽爲其一語喚醒。蓋予自晨至暮未果腹﹐因思潮起落﹐若已忘饑。至此忽覺枵然﹐頓憶主婦囑余往爨室左隅任意取食﹐謂廚中藏麵包﹐筐中有熱飯﹐盡夠三日糧也。蓋庖人已不知所之﹐而主婦等固未持糧以往。楊升且歸取食物﹐將賫以餉教堂中人﹐故走予。予乃告以畱物處﹐且偕往取焉。升敫然曰「子不畏鬼耶﹖」予𨿽股栗﹐然念升乘人之危﹐情已可惡﹐若露畏色﹐必爲所輕視。因正色曰「此非戲語之時。事勢危急若此﹐主人蒙難﹐吾等生死未卜﹐何暇喋喋爲﹖」楊升默然而止。予知其或銜恨﹐然不能顧也。旣取食物與升﹐予亦略取熟飯﹐沸水瀹之。以予蘇人﹐不慣食麵包耳。食竟﹐復出﹐則婿已歸。余迎慰之曰「女主俱無恙耶﹖」曰「幸無恙。然堂中無坐處﹐亦憊甚矣。願不敢越雷池一步﹐因門外恆見有婦女被辱也。此間有侉兵入探乎﹖」予曰「無之。」婿頗以爲奇﹐若出意外者。予詢今日罕聞槍炮聲﹐何也﹖婿曰「軍已入城﹐無與敵者﹐何槍炮爲﹖其有時聞槍聲者﹐則劫掠之爲也。此間尙非彼所注意﹐故爾寂寂﹐然某某數家已經嘗試矣。」

予爲吐舌﹐因問早間姑爺墜車耶。婿曰「奚翅墜車。予昨宿校中﹐與校長謀保全校事。豈知破曉﹐卽有兵持令箭來﹐拘校長去。予正遣人探問吉凶﹐忽兵一隊擁入﹐欲據校場爲休息地。驅校中人出﹐略與辯﹐輒曰﹕『我等平亂有大功﹐不應讓此區區耶﹖』予出與理論﹐爲所推僕者至再。每僕則嘩然笑﹐予憤甚﹐然知不可爭﹐乃出校雇車﹐將往覓校長。甫出門﹐途人紛紛呼詢。略一詢﹐皆言被劫無所歸﹐予知官軍必沿舊例縱掠三日﹐封刀安民之說。決計歸視母妻﹐安頓後再往。因囑車夫攺向﹐甫過夫子廟﹐有兵紛紛爭車。余車方過﹐一兵叱予下。予略詰問﹐兵肆然ㄏ予衣﹐僕道旁﹐自躍上車﹐鞭車夫東去。予遂狼狽抵家。午後﹐予私往校窺之﹐侉兵守門﹐不容人入矣。予逡巡由小徑返時聞槍聲如爆竹﹐不知何處巷戰﹐抑系搶掠。忽遇一友人﹐互相問訊﹐渠固設肆於市者﹐言一切貨物﹐俱入亂兵之手。來時驅人外出﹐不許攜寸縑尺楮。肆中幸無婦女﹐否則不堪設想矣。

比鄰有夫妻店﹝俗以夫婦同理店事者爲夫妻店﹞﹐勤儉惇篤﹐伉儷未嘗失和﹐頗善居積﹐知者無不欽慕。今午爲丘八公﹝俗隱兵字﹞闌入﹐驅其夫出﹐夫不肯﹐縛而擲之道旁。一兵擁其婦登樓﹐夫嘩泣不已。兵怒﹐發彈洞其胸﹐婦之究竟不知也。吾亦將歸視眷屬﹐覓一善地避凶鋒。最可恨者﹐城門守兵﹐許入不許出。而滬寧火車早停駛﹐吾輩生路已絕﹐有送死此雞籠﹝俗以諭城垣﹞中耳。今又有警信﹐設統軍上將﹐行修憾於南京人﹐非洗城不可。果爾則吾輩血肉﹐不久必供刀俎。奔避亦何益﹐不如及早自裁也。語訖甚悲﹐予急與之作別﹐將返教堂中視母妻。途中﹐思友言亦未必可信。官軍何至於此﹖且此時代人道主義已發達﹐洗城何事﹐尙敢輕於嘗試﹐顧又思淫掠已若此﹐亦復何事不可爲。則陳見殊未足恃﹐輾轉私念﹐胸如轆轤。旣至教堂﹐則門前階下皆婦女﹐擁立殆徧。予旣排闥欲入﹐門者亟止之曰﹕『男子自重﹐幸勿鹵莽。』予告以欲見母妻﹐彼謂『母妻在此者盡多﹐若人人入探﹐萬不能容。』予又告以與主教某相稔﹐彼謂『主教再四囑勿納男子』。生張熟魏﹐所勿辧也。語時﹐羣婦又簇擁而前﹐門前幾無插足地。門者揮手令讓﹐予不得已﹐怏怏而歸第﹐不知予母等無恙否也。又予一日未食﹐母等𨿽藏餅餌﹐不知能充饑否﹖」言畢﹐噓喘短促﹐流淚不已。

予﹝此傭婦自稱﹞劇憐主人以文秀之少年﹐遭此慘禍﹐但不知擇一何辭以相慰藉﹐相對移時。予頓憶婿尙未食﹐欲趨爨室治膳。亟問婿曰「面乎﹖飯乎﹖」婿顰蹙曰「予殊未能下咽﹐任汝爲之可也。」予知婿平日喜麵包﹐乃往廚下火﹐取麵包略烘﹐又沸水溫雞蛋數枚。持碗以進﹐婿始飽飧。未幾﹐張嫗歸﹐言楊升取食物不能入﹐故予自歸取之。婿言如此隔絕亦非計﹐不如仍囑母等暫歸。張嫗搖首曰「否否。主教言出必罹禍﹐彼驕兵正肆無禮也。」婿長嘆不言。是夜﹐予倦極﹐然時聞噪聲﹐終不敢酣睡。約雞鳴時﹐王福入白婿﹐喁喁片晌﹐不知作何語。蓋婿不呼予﹐不便突入臥室也。有頃﹐聞銀餅有聲﹐意囑其購物﹐亦不之疑。及曉﹐忽嘩聲直入內室﹐雜以王福慰勞聲。予辧其人皆北音﹐知不佳﹐急拉婿匿甬道後積薪中。聞翻檢箱篋逾時﹐語聲寂然﹐始出覘之﹐則室中箱篋器皿﹐已減損什之四五﹐而未盡去也。王福言兵入者有二人同鄕﹐力爲主人緩頰﹐始稍畱餘地。語訖﹐揚揚有得色﹐婿好語謝之。余甚怪王福爲人﹐平時頗忠懇﹐胡一旦驕泰也。須臾﹐楊升入私語主人﹐王福實私通外兵﹐朋比分肥。不絕之﹐恐引狼入室。婿患二人傾軋﹐乃兩釋之﹐囑升力勸﹐王福互相保全﹐勿攻訐。升𨿽唯唯﹐予察其貌﹐殊含羞憤。蓋陰險之徒﹐深懲其說之不行也。詎知日方亭午﹐予所料卽不幸而中耶。

先是十鐘時﹐張媽尙不歸取食。婿情急﹐遣予往探之。甫出門﹐遊兵三五﹐彳亍而來。予膽怯﹐急避入鄰家﹐意伺其過而後行也。不謂此三五惡魔﹐正覬定東鄰之處子。轉瞬之頃﹐狂躍而入﹐誤以予爲屋主人﹐逼予獻金帛及姑娘。予對以偶因畏日光﹐庇此檐下﹐絕非此中人也。一兵大聲曰「然則爾不許遽去﹐若不得姑娘﹐有爾亦慰情聊勝無也。」予遂爲所禁於院中花壇下﹐旋聞室中果有婦女啼哭聲﹑哀求聲﹐慘徹心肺。憶予在鄕間﹐聞人講目蓮僧遊地獄故事﹐其苦趣惡態﹐殆不過如此。又念人同此心﹐當與禽獸有別﹐柰何男子之凶惡﹐一至於此。且男子中溫文爾雅如楊婿﹐寧非同是一人﹐乃至彼兵士﹐卽殘酷無人道若此。天胡爲必生此等惡人﹐以禍我輩良善婦女﹐殆果所謂劫數難逃耶。予時正跌坐石上﹐作種種幻想﹐忽一兵攜皮夾出﹐一手持女履一﹐且嗅且語曰「得此亦復足樂。」予視之﹐怖甚。蓋其醜惡絕類野獸﹐汗珠浸淫﹐髮辮搖曳。𨿽予常見之餅師賣菜傭﹐斷無如此穢劣也。予嘗往劇園觀演張飛周倉﹐以及丑鬼楊凡鐵公鷄﹑海蘭察等。其貌亦甚可怖﹐然知其喬扮則心中轉視爲好弄﹐不謂今日乃眞見之。可憐鄰女娟好雛年﹐其母亦僅徐娘﹐將何以堪此蹂躪﹐思之骨寒齒戰﹐正欲設法一覘﹐乃紛紛者各挾箱篋走出。予僞扶創作呻吟聲﹐不敢仰視。一兵指予曰「老貨﹐不需汝矣。」其語絕穢﹐予羞不欲聞。俟其去遠﹐入室一窺﹐噫嘻﹗予何爲好事﹐幾能入而不能出。蓋腦暈目眩﹐足軟且僕﹐此身如已不在人間世矣。悲夫﹗室中何所見﹐血泊中一妙齡女子﹐瑩肌裸然﹐腥紅狼籍與之相映﹐𨿽至殘酷之惡魔必掩目不忍諦視。而彼徐娘者﹐一帛懸梁﹐裂目吐舌其旁﹐猶褫衣未蔽體也。予本欲狂奔而去﹐乃覺足絆於千鈞之鐵﹐寸步不可移。嗚呼﹗予事後言之﹐終不禁驚悸淚下也。斯時予無柰何﹐爲之虛掩外戶而出﹐蹣跚至教堂門左。果見婦女成羣﹐或坐或立﹐彼十惡之遊兵﹐遙望而不敢入。予嘆鄰女咫尺﹐胡不來是﹐而在家待死﹖又念外人勢力若此﹐誠不如早奉大英﹑大法﹑大徳國之皇帝爲愈矣。何爲光復﹖何爲中華民國﹖何爲共和﹖彼等爭權奪利﹐所苦者我輩婦女耳。且吾聞外國最重婦女﹐倘立外國君主﹐則婦女之名節可保﹐此等惡魔必不敢若是橫行。此時予不覺忿火中燒﹐念慮橫決﹐不知中國爲何物﹐想見予面者必能辧予面之頓赤也。無何﹐由門入院﹐不見婿母主婦等。且人頭攢簇﹐未由別認﹐久之忽睹小婢及張媽往來人叢中。予遂大聲疾呼﹕「張媽。」乃拉予過一小院﹐則婿母等列坐一長椅﹐不似庭中婦女之露立。此室中婦女約百人﹐想皆系貴家﹐受特別優待者。予乃以食物進﹐主婦見予往甚歡﹐俱起立問室中現狀。予一一告之﹐愛珠且握予手﹐若禮上賓者。予驟當此寵遇﹐不覺顏汗﹐豈患難中遂不拘主僕名分耶﹖然愛姑娘本一最婉篤之女子﹐待人無發疾厲色。予深感之﹐特今日尢謙恭耳。婿母亦命予暫坐﹐予𨿽不敢坐﹐亦不欲拂其意﹐斜倚椅作半坐狀。與彼等論室中事﹐及婿所口述。彼等且啖且聽﹐殊有滋味。久之﹐始辭歸。主婦謂﹕「有婿在室﹐子何爲急急﹐待晚時始歸可耳。」噫﹗豈知斯亦鑄錯之一端乎。須臾﹐聞他婦女言﹐今日下午﹐遊兵已略有約束。蓋某上將前隊已下令箭﹐飛騎入城傳告﹐不許淫掠也。

但聞城南騷擾如故﹐吾輩此時尙不宜出。婿母等聞之﹐遂命予以此轉告婿﹐倘明日確有禁掠舉﹐速運來迎吾等歸也。子領命而出﹐捷步至家﹐幸未遇一兵﹐私喜他婦女之言果驗。及門﹐不覺大驚﹐乃王福與楊升爭嚷﹐洶洶欲揮拳。余急詢何事﹐王福正期期難說﹐而楊升謂彼引同鄕兵來﹐又掠物去矣。語未畢﹐王福攘臂爭辯﹐顧彼操山左音﹐予本不能解﹐且詞意愈急﹐則愈難淸朗。狀又猛惡﹐萬不及楊升之圓熟便佞。予遂捨王福而聽楊升﹐楊升乃歷述兵來肆虐﹐主人忿忿往訴兵官事。予問現主人歸未﹐答以未歸。王福則大言已歸﹐楊升又憤與爭。予聞二人語﹐絕不相符﹐駭甚。勸王福勿躁怒﹐愼守門戶﹐乃喚楊升入內室。是時予幾欲以主婦資格﹐代訊鞫訴訟之權。然諸君試設身處地思之﹐終不免有此一舉也。楊升隨予入內﹐頗露愧色。惜予方挾偏見﹐未能察及﹐升娓娓與予言福如何復引兵入室﹐如昨日事﹔主人如何不允﹐憤而外出﹐將訴諸長官﹔兵士如何追擊﹔王福又如何搶步與兵耳語﹔兵士如何復入﹐鹵掠一空﹔福與偕去﹐移時始歸﹐而主人久不返。予乃﹝楊升語气﹞覓一友在長官署充役者探消息﹐則主人絕未詣長官署﹐至今未卜蹤迹。予聞升語﹐大驚呼曰「主人殆矣。」疾趨出問王福曰「子言主人已歸﹐今果安在﹖」福口講指畫﹐言主人將牽楊升訴之官。旣而有友人來緩頰﹐始復歸﹐猶呼楊升入內詰責。忽有兵士數人來﹐絕非予﹝王福自稱﹞所識者。予正欲隨入窺覘﹐一兵士出手槍擬予。予少卻﹐廳事後槍聲頓起﹐凡數響﹐又久之﹐兵士始去。楊升忽云『主人無蹤』﹐且私語我云。少頃﹐潘媽來﹐子但云主人未歸。吾自當以酒食酬恩也。」

予雅不願聞此等語﹐故致爭執。予聞王福言﹐與楊升絕異﹐且似楊升於此案大有疑竇﹐不覺木立。移時﹐旣而思事情重大﹐非稟主人不能決。乃囑楊升毋令王福遁﹐自往教堂訴婿母主婦等。愛珠聞之大駭﹐心急欲歸。主教或阻以暫緩﹐不聽﹐婿母等令予翼愛珠。幸未逢遊兵﹐抵家﹐則楊升迎謂曰「王福已遁矣。」主婦愀然曰「情虛畏罪﹐若然﹐則婿爲王福所害無疑。」顧婿終無蹤影﹐於是令楊升四出覓之。是晚楊升王福俱不歸﹐遊兵一夕數驚﹐幸未逼入內室。然主婦愛珠等憂慮悲感﹐心膽碎矣。竟夕﹐無人能熟睡者。及晨﹐小婢啟後戶掃除﹐陡作驚呼而入云「見一屍橫臥艸間﹐流血縱橫可怖。」予聞聲亟先往﹐不覺號啕曰「果吾姑爺也﹐乃在此。」婿母主婦愛珠等俱大慟﹐愛珠尢哀動行路。忽一遊兵繞道來視﹐蓋後戶外一荒原﹐向無行人﹐遊兵聞哭聲覓得也﹐突插語曰「人已死矣﹐哭之何益﹖不如從吾行樂去。」予大驚幾僕﹐獨愛珠仍掩面痛哭﹐若罔聞知。兵見荏弱可欺﹐舉手將用武。愛珠陡拾地上石擲其面﹐傷眼鼻﹐血出﹐痛極﹐據地而伏﹐手槍落足旁﹐愛珠鶻起奪之﹐力撥其機﹐砰然有聲﹐兵斃矣。楊升於於自外來﹐鼓掌呼曰「主婦能殺賊大佳。」予覺其神色頓異﹐婿母因問昨宵子何往﹐升昂然曰「大主公召予往都督府耳。上將來﹐當暫居此間蔣氏第。予從大主公先爲掃除﹐忙碌無片刻閒。」語未畢﹐婿母亟問曰「大主公安在﹖」升曰「昨方至城中﹐本擬卽歸﹐奉上將命不得閒﹐先遣予一探耳。不意二主公若此﹐予當速往報﹐或卽來料理也。」婿母急曰「王福安往﹖」升曰「亦在彼」﹐且語且去。主婦聞之﹐謂婿母曰「大主公來﹐必能爲弟伸雪﹐不難一究罪人也。」婿母唯唯﹐愛珠仍哭不已。頃之﹐宗敏果至。婿母急慰問﹐欲得不告而去及眷屬安往之實情。宗敏搖手曰「此非其地﹐盍卽返密室。」婿母遂入。予牽主婦衣﹐願往探聽﹐主婦頷之﹐予遂悄然入。聞宗敏傲然語母曰「始﹐吾從革軍都督﹐以爲其不日成事﹐致富貴也﹐不意事事掣肘﹐且兵單餉絀﹐敗象已見。吾知不足恃﹐然稍露底蘊﹐必遭波累。故不敢告人﹐又恐官軍旣來﹐指名搜索﹐則禍且夷族。計不如先自輸誠﹐必可得上賞。然自賊中﹐往官軍將不遽信。故私挈妻子去以爲之質﹐吾計果行﹐上將頗信任﹐行且以某官畀我﹐倉卒不敢歸。母當諒我﹐不日報養奉甘旨﹐爲壽母增光也。」

母有喜色﹐若忘次子之慘死者﹐瑣瑣良久﹐始曰「然。則克民冤當雪否﹖」宗敏掉首﹐作冷峭之笑聲﹐夷然語曰「死於兵亂﹐何冤之云﹖且官軍有功﹐小小取物﹐亦循例﹐事值得爾許張皇。吾方受恩於上將﹐而訟其麾下殺人淫擄﹐寧非自絕其吭。吾弟昧昧﹐不思安分﹐輒與亂黨通聲气﹐死不足惜﹐速令掩埋。毋令上將偵悉﹐致累家族﹐且妨吾前程也。」母似首肯﹐予聞之﹐身如墮冰雪中﹐覺一縷寒气﹐自踵達頂。血輪皆凝凍﹐脈之搏躍幾絕。亟返身視主婦﹐則僕屏後矣。彊扶之起﹐時宗敏已出室。愛珠突入﹐跽姑舉兄公間而哀之曰「夫死不明﹐兄公來﹐毋蹤姦人得志。」宗敏僞作悲泣狀。而答曰「弟死誠慘﹐然死於亂兵﹐將安所訴而理之﹖」愛珠曰「不然。楊升及王福與知之﹐但鞫二人﹐冤自可雪也。」宗敏曰「彼等方在都督府給役﹐有閒當徐問之。設有獘﹐自不使漏网可耳。」愛珠大哭曰「兄公語緩若此﹐吾復何望﹖」語已頓首再四﹐求必縛二人送執法處。宗敏曰「若是﹐迫我就死地耳。二人不足惜﹐吾將何以對官軍﹖」愛珠知宗敏官迷﹐不可理諭﹐奮然起曰「然則官者自官﹐死者自死耳。復何說﹖」宗敏怫然﹐甫旋踵﹐砰聲起於腦後﹐愛珠舉手槍自擊死矣。

眾爭前奪之不及﹐予此時極欲勸愛珠勿爾﹐不知足何故不能移﹐口又何故不能啟也。生平所見之慘劇﹐此實爲最。𨿽昨日睹鄰女橫陳﹐尙無此傷心怵目。哀哉﹗主婦躍起﹐亦欲以頭搶壁。予乃與婿母及張媽用力抱持之﹐得不致變。予因取椅令主婦坐。急命小婢呼庖人至﹐令與健男子負婿屍入室﹐與愛珠並陳。主婦仍哭搶不已﹐予私謂之曰「主婦柰何﹐無計不稍忍﹐冤誰雪乎﹖」主婦聞此語﹐似以爲然。乃從容與婿母商市﹐斂雙屍﹐艸艸含衤遂。計婿結衤離至此﹐適半年而已。是日﹐已爲官軍入城後之第七日。主婦謂予曰「倘欲雪冤﹐計將安出﹖」予曰「此時上將入居行轅﹐劫掠已止。聞有檄文告諭﹕凡兵騷擾者﹐苟發覺﹐殺無赦。是秩序已復﹐法律已伸也。彼宗敏官迷﹐天良已滅。故坐視骨肉之死而不一呼吁﹐知己之富貴而已﹐他何所問。今愛珠被逼而死﹐仇隙已成﹐萬無倚彼雪冤理。無已﹐吾儕試爲之乎﹖」主婦首肯。越日﹐不辭婿母而出。緣途問訊﹐得蔣氏第﹐果見兵衛森嚴﹐都督之行轅在焉。

予教之曰「吾輩來﹐仗一腔義憤﹐幸勿逡巡也。」主婦膽果壯﹐气益勇﹐直踵轅下呼冤。衛兵環詢何事﹐告以故﹐乃引入旁室﹐令少待。須臾﹐一官仍戴翎頂﹐長袍短褂﹐腰間懸刀。從者四五人﹐簇擁坐一小廳事中央。呼主婦及予入﹐詢姓名訖﹐又槪縷詢顚末。語至宗敏﹐官如有所驚﹐若曰「此楊參謀也﹐柰何不安頓訖事﹐令婦女奔走﹖」旋婉諭曰「爾主僕姑退﹐吾當請楊參謀來一詢之。」予乃與主婦出﹐不願返楊室﹐躑躅行轅附近﹐顧兵卒雜沓﹐嘩笑無常。主婦年𨿽逾四旬﹐而風貌猶存﹐不堪侮辱。幸導予等出之﹐兵士尙誠懇﹐謂爾等在此不方便﹐不如暫歸。予乃告以不歸之故。兵曰「若然﹐則亦可覓一棲身處﹐勿暴露也。」予乃引主婦覓鄰右一室﹐僞爲避難將歸吳下者。始知寧滬火車尙未開駛﹐須遲三五日。主婦謂予曰「此時無火車亦佳﹐正可探聽行轅消息也。」逆旅主人亦一老媼﹐子外出未歸。婦遁鄕間母家﹐僅小僮應門﹐外有店夥而已。予每晨飧竟﹐則往行轅探詢﹐迄無確耗﹐勢成爛案矣。至第五日﹐見前導引之兵士候於門﹐招手曰「爾二婦速入﹐官長有以諭爾。」予喜甚﹐急返告主婦﹐投袂赴之。拽辮垂刀之官又出﹐如前日狀。拈髭半晌﹐作北語對予曰「此事已隔多日﹐勢難確查。楊參謀言﹐兩侍者已攆去﹐不知所之﹐一時末由緝獲。俟軍事稍定﹐必當爲骨肉伸雪也。據此則爾等婦女﹐無煩跋涉﹐如不願復居楊氏﹐可盡自由返蘇。本官因楊參謀盛意﹐格外體卹﹐贈爾等三十金。幸卽日離此﹐勿再嘵瀆。」主婦聞言﹐勃然色變﹐大有辭贐之意。予乃從容進曰「敝主婦傷婿痛女﹐故不憚奔走﹐力求伸冤。今楊參謀旣能關懷若此﹐他日自當水落石出﹐敢不遵斷﹖」官視予而笑曰「子一傭婦﹐乃無異女蘇秦。好好回鄕﹐愼勿唆訟。」予聞此不覺羞恧﹐蓋生平未嘗見官長。此行實爲慘狀所激而成﹐聞「唆訟」二字﹐一似予身頓爲刁悍潑辣之婦女。予素以謹愼老成自命﹐且一嫠婦﹐何堪此惡名詞也。

然實無可置辯﹐遂代主婦受金﹐唯唯而退。予意蓋謂主婦行李盡失﹐又不願再返楊氏﹐則返蘇有備﹐略置行裝﹐得此亦不無小補也。嗟乎﹗豈知匹婦懷金﹐頓成禍水耶﹖予之領取三十金出轅也﹐有兵士目之﹐予不之覺。正貪與主婦辧論﹐未嘗一顧﹐不知兵士乃尾行及門矣。主婦又命予購物數事﹐明晨卽出城。予忽厭倦﹐且時已傍晚﹐恐彷徨間昏暮前途﹐大有可慮。城中電燈俱損壞未修﹐行者往往遭人襲擊。主婦亦以夜出不宜﹐議遂中止。晚餐甫罷﹐主婦憶女感痛﹐咽泣移時﹐余竭力勸慰。將就寢矣﹐忽聞叩門聲﹐甚厲。居停媼隔板壁而嘻曰「今殆矣﹐何酷似前夜之聲耶﹖此必侉兵也。」主婦驚顫謂予曰「十四日流離辛苦﹐終不免於一死乎﹖」予搖手曰「勿聲﹐看渠作何狀。」須臾﹐聲益急﹐貧家屋不堅牢﹐白板支撐﹐有何抵抗力﹐況又曾經擊破而修葺者。兵士見無人應門﹐怒舉械一擊﹐如摧枯拉朽﹐排闥入矣。

聲言「予奉命查緝。汝家容畱外客﹐得母女叛黨。」時予榻前燈已吹滅﹐兵士持照夜燈毀門入。呼予起﹐厲聲詰問姓名裏居訖﹐又指主婦問﹐予瑟縮代答。兵言予奉命搜查﹐爾等勿懼。語已﹐傾筐倒篋﹐翻被挈衣﹐竟發見三十金之紙裹﹐卽納懷中。予跪懇賜還其半﹐借得還鄕。兵提予起﹐語曰「汝尙不甚老﹐能伴予眠﹐可與一金。」予怒叱曰「爾官兵出此無禮之言耶。」時同來兵正欲犯主婦﹐主婦大呼峻拒曰「吾二十年寡婦﹐容汝犬彘侵犯哉﹖」兵出語穢肆﹐主婦舉榻前矮足幾投之﹐兵力猛奮前摟按﹐主婦忽出剪傷其頰﹐血涔涔﹐嬲予往助之。予遂乘間拉兵足﹐躓於地。兵忿甚﹐手槍數發﹐主婦斃矣。傷哉﹗予此時不復知命在何所﹐直前持兵﹐兵絕裾遁出。予狂呼救命﹐四鄰俱起﹐則兵已不知所之。予卽欲往行轅呼吁。居停媼逡巡起曰「無益也。」予疑居停媼知情﹐不之顧經叩督轅而呼﹐守夜兵訁凡明﹐立派四人至。驗狀訖﹐面囑予﹕「少安毋躁﹐必有辦法。」予慟哭終夜。次晨﹐復有兵官至﹐殊露淒慘之色。謂予曰「遊兵已遁﹐苦無查法。今與爾五十金﹐速市棺斂汝主婦屍﹐余可扶櫬返蘇矣。」予苦乞伸冤﹐兵官許之﹐然窺其意不過敷衍耳。

予不得已﹐斂訖﹐又畀居停媼五金﹐止餘五金耳。因思扶櫬返裏必不敷﹐不如歸告小主人﹐必有計議。乃哭拜主婦柩前﹐惘惘出門。自思主僕俱出﹐隻影而返。五中迸裂﹐無淚可揮﹐不知天地東西﹐人間何世也。邐迆出儀鳳門﹐兵士略訁凡予安往﹐卽放出。遂乘人力車至火車場﹐購票登車。遠見下關一帶﹐荒涼焦土﹐其頹垣破壁之僅存者﹐正似予之屢經喪亂﹐猶苟延此殘喘也。旣抵蘇﹐匍匐往滄浪亭畔﹐覓小主人。小主人者﹐主婦之族侄爲後者也。銜主婦之以資畀愛女﹐常怏怏。至是聞慘斃﹐殊秉冷靜態度﹐略訊柩所曰「俟事定當往也。」又曰「予此間無所用汝﹐汝且歸鄕。」予飲泣﹐諾之﹐遂返田間。旬月﹐予侄亦不孝﹐無何﹐仍來滬覓食。予九死一生﹐萬事覬破﹐尙復何言﹖所期此後太平﹐不復遭予主婦等之所遭也。予苟積有餘資﹐尙當一往金陵﹐哭祭予舊主婦及愛珠﹐以盡區區之心。言已﹐淚垂盈臆。旣而曰﹕吾從鄕間出時﹐至蘇過小主人。聞小僕言曰主人後往南京﹐與婿兄投機﹐今已得官某縣大令云。

蘇庵曰﹕傭婦有心人也﹐一幅亂離圖﹐現身設法﹐曲曲繪出。其鍼對薄俗處﹐非率眞人不能道。家庭慘劇﹐尢慨乎言之。竊謂較揚州十日﹑嘉定屠城僅寫虐殺之慘狀者﹐更爲淒戾動人也。

◎名士遭劫記

辛亥九月十四日﹐淸江兵變。警信傳到淮城﹐淮地無兵可恃。本郡紳士﹐有深藏密室者﹐有到團練局而束手無策者。適某某兩君創議募集學生隊﹐附設團練﹐局內專司巡邏城守之責。公舉周君實﹝字實丹﹐名桂生﹐淮城名士。兩江師範學校優級畢業生﹐淮南社發起人﹞﹑阮君式﹝字翰軒﹐號夢桃。《克復學報》記者﹐各大報義務通信員。山陽縣髙等小學校教師﹐淮南社編輯員﹞爲隊長。嗟攺名巡邏部﹐仍舉二君爲部長。二君辦事認眞﹐嫉惡如仇﹐污吏劣紳皆當面呵斥﹐不稍瞻徇。二十四日﹐淮城宣布獨立。會場秩序﹐謹肅不嘩﹐皆巡邏部維持之力。於是都人士皆交口稱二君辦事妥善。先是淸江甫亂﹐本郡學界議圖光復﹐公舉二君任軍政分府事。其時淸江都督﹐尙未成立也﹐二君力辭不獲。迨二十二日淸江宣布獨立﹐公舉蔣雁行爲都督﹐電知淮城。淮人公舉代表數人赴淸接洽﹐周君實其一也。二君見淸江旣有都督﹐卽欲取銷軍政分府﹐眾又爲淮郡府治﹐宜設分府﹐未允二君辭職之請。陳石逸﹝淸寧省咨議局議員﹐名官彥﹞團練局長也﹐並囑二君無恐﹐如官府有加害於二君者﹐我力擔其責云云。二君於是仍盡其職務。二十四日﹐淮城始宣布獨立。阮君演說獨立之理由﹐聲情激烈﹐大觸疑忌﹝此時已伏禍機﹞。山陽縣民賊姚榮澤﹐意存觀望﹐竟不到會。二君疑之。次日姚到團練局﹐二君遂持槍向姚賊質問。姚面色俱攺﹐二君並先曾拒眾紳畱姚之請﹐姚於是殺機動矣。乃與平日最契紳董某某密議﹐制二君死命。造作蜚言﹐煽惑商民﹐飭其爪牙楊建廷﹝回教徒管帶團練﹞周嗣昌﹝漢軍人﹐詭云浙籍山陽典史﹞於念七下午﹐密帶馬快班差役﹐逮捕二君﹐擁至府學內。不問一詞﹐不接一語﹐不詢地方人士之意見﹐竟槍斃阮君並處阮君以剖心刳腹之極刑。殘殺手段﹐暗無天日。嗚呼﹗竟於光復時﹐尙演此慘劇也。

嗣並爲斬艸除根之計﹐密捕周君之父與叔﹐羈押外監﹐勒令具伏罪甘結。阮君昆仲潛逃得免﹐然猶遣其心腹誘阮氏具免累稟。﹝阮氏未具﹞姚又以二君未經正式公判﹐旣無供詞﹐卽不能不得此以爲之據也。二十八日﹐鎭軍到淮﹐軍中同志驟聞此慘﹐卽向之質問。姚卽對人詭云「奉蔣都督令」﹐鎭軍人聲言將向都督質問。姚大恐慌﹐卽與走狗紳董密議對付方法。電話請都督承認﹐又由陳石逸赴浦運動蔣都督補稟補批。姚之忍﹐陳之無恥﹐皆不足責。獨當時身負民望﹐躬任大局之蔣都督﹐竟亦不窮其究竟﹐而遽受其運動。此則編者所不解也。玆將當時姚告示及解釋照錄如後。山陽縣正堂姚爲出示曉諭事﹐照得警信頻傳﹐土匪滋擾﹐居民甚形惶恐。昨聞﹝淸江於二十二日宣布獨立並電知淮城﹐淮於翌日卽派代表周實等赴淸江接洽﹐何得謂之傳聞﹞江北都督宣布獨立﹐文武局所﹐照常辦事﹐商鋪循舊開張﹐地方甚爲平靜﹝巡邏部﹐日則整隊梭巡﹐夜則露立守城﹐始獲旬日之安。爾民賊﹐竟據爲己功﹞。忽有城內周桂生﹝此告示中用周桂生名者﹐避周君赴淸江接洽代表周實之名也﹞阮式等﹐旣非地方公舉﹐﹝巡邏部系學生隊﹐學生非地方人士乎﹖學生公舉﹐非地方公舉乎﹞又無都憲札諭﹐竟敢自稱軍政分府﹝淮城本府治﹐又系江北中樞﹐軍政分府之設立﹐有必要之理由。若謂無都提札諭﹐不得稱軍政分府﹐是無都督之地方﹐皆不能乘時光復矣﹞。屢下照會檄文﹐並條示團練局。前竟任黜陟之責﹝周阮操黜陟不便爾等行私﹐是以必除以之自便﹞﹐又於二十七日﹐會同靑年黨類﹐﹝國民軍耶示匪耶﹖﹞圖喫齊心酒﹝欲興「莫須有」之獄﹐竟忍心以此等齷齪名詞﹐加之可欽可敬之學生隊。吾爲之一哭。﹞﹐借圖起事。益謀抄毀衙署局所﹐謀殺練董﹐搶劫商民﹝看他一派誣蔑之語﹐毫無實據﹐卻只用「圖」字「謀」字等虛話字﹐以坐二人之罪﹐可謂欺盡天下﹞。幸經團練預期覺察﹐激成公憤﹐報告各局戒嚴﹝吾敢信必無其事﹐亦必無此等報告﹞。適奉都憲派鄭管帶來淮訪聞﹝旣系風聞﹐自未屬實。爾民賊殺人﹐則竟殺矣﹐何必嫁禍於鄭君哉﹞﹐會同團練楊管帶﹐曁本縣勇丁密拿嚴懲。﹝卽如爾言周阮妄自尊大﹐何以未經正式審判﹐未曾公布罪狀﹐竟加阮以剖心之刑﹐制周以槍斃之罪﹖艸菅人命無論矣﹐殘害志士無論矣。試問剖心刳腹﹐卽專制時代﹐亦有此刑否﹖況在已經光復之後哉﹖﹞所有隨從人等﹐均有身家﹐聞系脇類逼迫﹐﹝志願投入學生隊者﹐得謂之逼迫否﹖﹞一律免予株連。﹝謝謝﹞云云。

◎周烈士實丹傳

周烈士﹐實字實丹﹐號無盡﹐別號和勁。原名桂生﹐字劍靈﹐淮南山陽人也。生而有大志﹐負俊才﹐尢耽文史﹐能詩善飲﹐故又自號「山陽酒徒」云。性不諧俗﹐時爲鄕裏小兒所揶揄。旣來江南﹐肄業兩江師範學校﹐遂移家靑溪桃葉間。遭時喪亂﹐感慨淋漓﹐一發之於詩﹐所詣益進。歲己酉﹐冬十月朔﹐余與同邑陳去病﹑金山髙旭創南社於吳中﹐四方賢傑﹐聞聲相思。烈士偕女弟蘭客﹑邑人周偉夏煥云﹐亦惠然肯來﹐稱社中眉目﹐復倡「淮南社」﹐爲桴鼓之應焉。明年秋同社髙燮髙旭何昭姚光蔡有守﹐結伴遊金陵。烈士傾蓋歡然﹐登臨憑弔﹐唱和盈帙。酒痕墨瀋﹐狼籍旅邸﹐則有《白門悲秋集》之刊。烈士自敍所謂淒馨哀艷之詞﹐足以上繼宋玉《九辧》者也。又明年八月我師起武昌﹐南朔響應﹐獨金陵猶爲虜守。烈士不欲居危邦﹐全家歸淮上。而身自迂道過余於申浦﹐一宿卽別去。已而蘇常揚鎭相繼反正﹐烈士聲大義於故鄕﹐被舉爲巡邏部長登壇誓眾﹐辭气凜然。虜山陽令姚榮澤者﹐陰賊持兩端﹐不利烈士所爲﹐私率役掩捕之﹐被執不屈遇害。時黃帝紀元四千六百九年秋九月二十八日。春秋二十有七﹐夫人王氏﹐女一五齡﹐子一生未及期﹐流離奔竄﹐慘酷靡狀。老父叔軒先生﹐七十老公﹐橫遭桎梏﹐虜令謀錮之十年﹐俾杜後患。會邑人有責言者﹐虜令懼﹐逸去﹐始得出。家本耕讀﹐迨遭蹂躪﹐無以爲生。嗚呼慘矣﹗同殉者邑人阮式﹐字夢桃﹐亦淮南社中人。剖腹而死﹐厥暴尢烈云。

柳棄疾曰﹕聞烈士家淮上時﹐與同邑棠隱女士相友善也。棠隱懷才抱奇﹐而所適非偶﹐復中道夭折﹐遂發憤嘔血死。烈士爲立傳表彰﹐復繪《秋棠圖》以見意﹐徵寰中作者題詠殆徧。自撰《秋海棠》絕句﹐前後無慮數十疊。余觀烈士生平﹐蓋纏綿悱惻﹐多情人也。一朝見危授命﹐慷慨慕義﹐奮爲鬼雄。賢者不可測﹐亦足爲我南社光矣。方武昌建義﹐而烈士友菽卿女士居夏口﹐烈士心危之﹐賦詩示余﹐有「男兒已分沙場死﹐莫遣蛾眉系我思」句。其《冬夜感懷詩》又云「傷心亂世頭顱賤﹐黃祖能梟禰正平。」嗚呼﹗此殆所謂詩讖者非耶﹖白龍魚服﹐黃犢平陵﹐磨盾雄才﹐遽弱一个。他日道便﹐當以一杯酒﹐招烈士之魂而奠之。

◎阮烈士夢桃傳

阮烈士式﹐字夢桃﹐號翰軒﹐別號漢宣。原名書麒﹐周烈士實丹鄕人也。生而穎悟﹐長負魁奇磊落之才﹐不屑以雕虫小技自鳴。然下筆千言﹐縱橫辟易﹐論者輒推爲文壇健將云。肆業江北髙等學校﹐繼遊金陵﹐入寧屬師範學校﹐文譽益著。過江名士﹐周阮齊稱﹐白門儕輩中無其匹也。先後主皖南宣城模範小學﹐淮南敬恭學校﹐山陽髙等小學講席﹐任上海香港鳩玆宛平諸報社通信員。時南社社友咸寧李瑞椿創《克復學報》於海上﹐慕烈士名﹐亦時以文字相訁垂諉焉。烈士生平持「民族主義」甚堅﹐讀《思痛錄》諸書﹐輒唏噓太息。廣州義師旣敗﹐聞耗扼腕﹐痛不欲生﹐每潺援流涕曰「我漢族其遂長此終古乎。」及聞武昌樹幟﹐薄海景從﹐則浮白擊節﹐作石勒語曰「賴有此耳。」素與周君交莫逆﹐淮南社之創﹐共執牛耳。淮上知名之士﹐奉爲依歸。而虜廷僞吏與彊宗豪族﹐則疾之若仇。蓋兩君賦性剛直﹐不能奄媚取容。而烈士尢喜面折人過﹐不少假借﹐虎虎有生气﹐故忌之者尢烈云。值袁浦兵潰﹐鎭揚反正﹐周君棄學返淮﹐與烈士共謀保障鄕裏﹐恢復南都。遂有巡邏部之創﹐舉周君爲長﹐烈士副之。內靖羣盜﹐外禦潰兵。時淸江鼎沸﹐而淮上晏然﹐則烈士與周君功也。然忌者已目視﹐攘臂起矣。九月廿四日﹐以淮城宣布光復﹐萬眾臚歡﹐獨虜令姚榮澤避匿不至。烈士知其反側﹐以大義責之。虜令陽惟諾謝過﹐而密謀所以報烈士者。二十七日﹐誘執烈士與周君於淮城府學魁星樓下殺之。屠腸決腹﹐比於徐東浦之殉皖難。嗚呼慘矣﹗春秋二十有四﹐遺著《唬紅慘綠庵雜識》及《翰軒叢話》﹐幸未散佚﹐藏庋待梓云。

柳棄疾曰﹕聞烈士就逮時﹐捕者並及其弟錦麒﹐賴仲兄玉麒力持得脫。厥後虜令欲盡捕周阮父兄﹐爲一网打盡之計。於是烈士兄保麒玉麒輩﹐先後避地潤州﹐奔竄流離﹐稍稽復仇之舉。虜令遂向壁虛造﹐誣烈士之死﹐玉麒實與聞告密﹐其陰險如此。嗣鎭軍支隊駐淮﹐有問烈士與周君死狀者﹐虜令震戒失措﹐遽私遁南通焉。會周君父叔軒先生出獄來海上﹐南社同人始悉殉義顚末﹐思昭雪其冤。苕溪陳其美者﹐革命黨人也。發難攻江南制造局﹐傳檄定江左﹐遂建牙滬上﹐同人告以虜令無狀一日殺二烈士﹐不撲殺此獠無以謝天下。其美以爲然﹐遂行文南通大索虜令﹐旣就獄矣。而南通豪紳﹐夙與虜令有聯﹐且利其贓私﹐匿不檻申。虜令復四出奔走﹐至上書大總統孫文﹐文令下迄不得要領。其美憤激﹐馳電力爭。意謂吾輩革命本旨﹐實因亡淸政治之不平。今顧瞻民國﹐猶吾大夫﹐深負初衷。今日之事﹐若不得當﹐義旗還指﹐當在南通粉身碎骨所不敢辭﹐釁非我開﹐敢告天下云云。文意始悟﹐覆如其美旨。海濱慷慨之士﹐讀其美文﹐至有感激泣下者。或謂胡虜未平﹐非吾內訌之秋。不知舊邦新建﹐首重刑賞。刑賞不明﹐本實先撥縱中原廓淸﹐而厲階終梗﹐不及十年﹐國其爲沼乎﹖故今日之爭﹐實關民國之榮枯﹐又豈僅僅爲一人恩怨地哉﹖皖人夫己氏者﹐嘗賣文於《克復學報》社﹐復主謀報事﹐亦與虜令有聯。烈士死﹐夫己死袒虜令以與淸議抗﹔嗚呼人心死﹐公理絕矣。同人念大仇未復﹐虜令稽誅﹐無足稍慰烈士與周君在天之靈者。爰以中華民國元年二月十一日﹐開會追悼。玉麒持烈士狀﹐乞餘一言﹐義不獲辭。遂排比其事﹐而系以議論。俾後之撰民國國史者﹐有所取裁焉。

◎尹銳志女士小傳

尹女士﹐號銳志﹐紹興人﹐其妹維俊﹐俱受學於秋瑾女士。時銳志年方及笄﹐妹年十五﹐已具革命思想。秋瑾女士深器之﹐卽引爲同志。迨安慶事發﹐秋女士被害﹐二尹偕逃香港。其後奔走四方﹐江浙湖廣之志士﹐莫不爲其聯絡。苦心孤詣﹐數載如一日。廣州事敗﹐二女士爲同黨所推﹐遂來滬上組織機關部於法租界內。凡同志之經滬者﹐必以是處爲會集地點。民黨之聲气﹐得以呼通聯絡﹐不蹈前數次阻隔之獘者﹐賴二女士之力也。二女士在滬上﹐非僅組織機關爲己事﹐又往來江浙間﹐竭試其運動手段。無論男女各校﹐海陸軍人﹐莫不受影響。海上精武體操二校學生﹐早聆二女士之名﹐與之聯絡籌謀﹐已非一日。二女士以三寸不爛舌﹐向富者勸捐巨款﹐智有力者引爲死黨。滬杭蘇之恢復﹐皆其同黨所爲。二女士於恢復杭州時﹐尢爲出力。毀撫署時﹐人不敢前﹐二女士身先士卒﹐騎馬而進。手持炸彈第一擲入者﹐卽銳志女士之妹維俊女士也。杭城恢復後﹐銳志女士畱滬籌劃北伐﹐不幸於法界寓內﹐以炸彈暴發﹐傷及後腦﹐不省人事者數日﹐後幸漸愈。女士軀體矮小﹐然膽量之大﹐𨿽七尺須眉﹐不能過焉。女士又長於文﹐民黨往來公文電報悉自裁之。

維俊女士﹐卽銳志女士之妹也。一對姊妹花﹐同具其光復漢族﹐滅除滿虜之胸懷。推翻黑暗專制之階級﹐建設光明共和之政府爲目的。滬杭賴兩女士輔助之力﹐先後光復。擬卽赴鎭江﹐破金陵﹐殺張勛﹐以平定南省之大局。再率領女子軍﹐由津浦鐵道﹐北伐燕京﹐掃蕩虜窟。銳志女子﹐旣因後腦受炸彈之傷﹐在滬就醫不果。維俊女士遂統敢死隊前往﹐破堅壘﹐衝賊鋒﹐身先士卒﹐勇進不卻。滬濱人士﹐聞南京光復之捷音﹐紛至疊來。皆嘆女士爲秦良玉再世﹐瑪利依第二﹐偉哉女士﹗實爲吾中國女同胞﹐特放光輝﹐一洗從前柔弱委靡之恥。

◎陳楊兩志土投海史

陳天華楊篤生兩先生﹐皆於滿淸專制時代﹐以文字鼓吹革命之先覺。檢閱兩君之歷史﹐其才識﹑志行﹑境遇﹐無不相同﹐亦可謂革命悲慘史上之奇譚也。嗚呼﹗天旣前後而生奇才於湘地﹐卒竟使其前後而從屈大夫遊﹐何其忍哉﹗憑弔之餘﹐特爲采錄﹐以作紀念。陳天華﹐字新臺﹐新化人。生丁多難﹐父母早世﹐亦無兄弟。孑然一身﹐備極艱苦。稍長肄業於縣之實學堂﹐從鄒代鈞治地理學甚精。後就學長沙求實書院﹐從袁緒欽問學。緒欽嘗語余﹕「吾院有一生曰陳天華者﹐眞人傑也。」吾聞而心識之。其後遊日本﹐值日俄事急﹐爲義勇隊事奔走甚力。或間剌血書寄歸長沙﹐學堂諸生皆大感動﹐爭用兵法教練。備國緩急﹐天華居東京﹐又時時著書作報﹐以告國人﹐如世所傳《警世鐘》及其他文字甚眾。或單身返國上書巡撫﹐請獨立。趙爾巽時慰遣之﹐數窮困﹐衣服飲食﹐人所不堪﹐處之泰然。獨念及國事﹐痛人心之懷恨﹐已無气力以自振拔﹐則嘗誓死以激眾。嘗會鄕人演說時事﹐座中多感激泣下者。會取締規則事起﹐畱學生相率罷學歸國。日人肄口罵詈﹐謂爲放縱卑劣。天華發憤傷心﹐遂投大森海死。年二十有幾﹐時在淸光緒三十一年也。後歸葬於嶽麓山。

新史氏曰﹕華體弱﹐又口喫﹐不能雄辯。其爲文章﹐直抒胸臆﹐不事雕飾。獨委其身﹐以憂國事。悲歡善戚﹐一以寄之﹐而無絲毫爲身計。其至誠怛惻﹐天下所僅見也。徒黨角立﹐意見岐分﹐至言及天華﹐則無不斂容嘆敬者。其吉田松陰之流亞歟。

楊守仁﹐號篤生﹐原名毓鱗﹐長沙人。少爲辭章典制之學﹐讀書盡萬卷﹐爲文章下筆立成﹐宏深疏達﹐一時名士無與爲比。江標提學湖南﹐頗以新學倡導後進﹐創設《湘學新報》﹐守仁所著文獨多。庚子以後﹐始遊日本。編輯雜誌曰《遊學譯編》﹐爲滿洲問題事﹐著論數十萬言。又爲《新湖南》一書﹐累數萬言﹐於滿淸政府之絕望﹐革命之不可已﹐反復推衍。其詞甚峻﹐一時湖南新學少年遊日本者﹐翕然稱之。守仁性沈鬱﹐爲義軍隊事﹐獨回南京運動﹐迄無成功﹐則嘗抑抑不自得﹐或時作狂語﹐誚其坐人。嘗至北京充譯學館教授﹐又偕載澤赴日本考察。所謂憲政者﹐意有不樂﹐又棄而之上海﹐主《神州日報》。未幾﹐蒯光典充歐洲畱學生監督﹐守仁任書記﹐始從之倫惇光典罷歸。守仁乃始畱學﹐攻習英吉利語文﹐用力甚苦。會載洵使英賀加冕﹐位列埃及土耳其。次而黃興攻廣東又失利﹐守仁太息發憤﹐投利物浦海死之。時年三十有九。

新史氏曰﹕痛哉﹗守仁之死也﹐悲夫﹗可爲流涕者矣。使守仁稍緩須臾不死﹐獲睹今日革新之盛﹐固當有以大快其意﹐而守仁當時則憂愁悲苦﹐卒投身七萬里之外。一瞑而萬世不顧﹐豈其中有不自克者耶﹖抑守仁深慨我國人心之腐敗﹐希望斷絕﹐遂乃憤不欲生耶﹖讀其投海前一日與馬君武書重哀其志﹐世豈復有斯人乎﹖悲夫﹗

余識楊篤生於乙巳冬間。時篤生隨李盛鐸來日本﹐學界以取締規則事﹐相爭頗烈。同盟會分隸二派﹐一主以歸國雪恥﹐一主忍恥求學﹐以爲將來國事計。以是意見微不協﹐篤生來﹐力任調解﹐且爲本部籌畫進行者甚。至篤生將歸﹐慨然以東南事自任。余丙午冬至滬﹐爲言本部籌畫事﹐篤生慨然以江浙事自任。丁未余自蜀再至滬時﹐寧皖浙鄂事均敗。篤生默然告余曰「事難爲矣。」尢痛心於浙事﹐以爲浙事籌畫者甚備﹐未發而終﹐殆天意也。由是有去志。余將東渡﹐篤生告余曰「吾黨人多破壞才﹐吾知中國革命事不難成也﹐特革命後將柰何﹖東國不少沈靜深思之士﹐宜預爲擇別﹐以爲將來地也。」嗚呼﹗今日革命事成矣﹐然國事無尺寸之進步者﹐得非如篤生所慮者耶﹖念我先哲得無惘�。﹝錄某君稿﹞

◎謝奉琦之慘死

謝奉琦﹐蜀人﹐畱學日本早稻田大學。深沈有智略﹐不知者對之訥如也。孫少侯攝同盟會總理時﹐議推廣調查科職務﹐多設調查員﹐以招納豪傑。余於同盟會中﹐始識奉琦。及組織調查科時﹐黃復生爲予紹介﹐以奉琦爲調查科書記。議事時奉琦語必中肯綮。適四川哥老會首領余藎巨來日本﹐奉琦慨然曰「此其時矣。」乃告予謂必與余歸去﹐遂行。後三日﹐余亦與復生還蜀﹐聞奉琦在宜賓富順間。未幾而人紛傳王炎獲革命黨﹐急偵之則奉琦也。奉琦被獲於友人某家﹐時正讀書未寢。數十人破門入﹐以刀斷其臂﹐流血幾暈絕﹐乃系之行﹐至富順索書報老母﹐謂「安居無他事」﹐復徧函親友﹐謂勿以被拘嚇老母。睹其狀者皆流涕。王炎卒以獲盜聞﹐臨刑時怡然曰「早知今日﹐無足悲也。」奉琦旣死﹐復生黃漱芳等﹐皆幾不免。余蟄居成都﹐亦爲蜚言所中。錫淸弼時爲川督﹐輒舉余名以詢﹐賴人力白﹐得無他。烏乎﹗奉琦死矣﹐余碌碌偸生﹐愧無以對死者。彼利其死者以致富貴之流﹐又當何如﹖﹝錄某君稿﹞

◎瀏陽唐佛塵傳﹝譯日本人田野橘次原稿﹞

△第一﹑唐才常之人物嗚呼﹗世界各國文明之發達﹐夫孰非義烈之志士﹐流鐵血﹑碎俠腸﹑拼頭顱以購得之者哉﹖若美﹑若徳﹑若法﹑若日本﹐今日皆雄峙於東西﹐馳騁於歐亞﹐其民智﹑其國彊﹐非鼎鼎然所謂世界文明之國耶﹖然其始國勢屈辱﹐干戈擾攘﹐類皆二三豪傑之士﹐出萬死一生之路﹐攘臂奮呼﹐碎身倡義﹐張已弛之民气﹐伸垂斃之國權﹐以造今日之幸福者也。當其殄﹃芟夷﹐詆爲逆賊﹐可謂極人生之至慘。而後世卒受二三英傑之賜者﹐比比皆是。如唐烈士才常之仗義救國﹐卒遭凶暴﹐從容就義。其亦同此類乎﹗事𨿽不成﹐吾知踵其後者正未有艾也。嗚呼﹗吾爲烈士哀﹐吾轉爲中國賀。

唐君才常﹐字佛塵﹐湖南瀏陽人也。少好讀書﹐不爲章句之學。當是時中國文士類多溺於詞章八股﹐以取科名﹐而君獨究心實學﹐尢嫻於中西史乘﹐年弱冠舉茂才。歲乙未﹐中國當敗衄之後﹐天子憂勞於上﹐賢臣志士奮勵於下。前京卿元和江公標﹐皆學湘中﹐猶以新學提倡士類﹐冀得明體達用之材﹐以備國家緩急之用。遂以君拔置異等﹐貢入成均﹐復集髙材生若干人於長沙﹐創設湘學報館﹐而君撰述爲多﹐卽所稱子者是也。爾時義寧陳公寶箴﹐開府湘中﹐君以拔貢生執弟子禮﹐謁陳公於節署﹐陳公曰「今日之師生﹐循故事也。若以學問經濟論﹐吾當北面事君。」其見重如此﹐故陳公在湘興時務學堂﹐設保衛局﹐開南學會﹐靡不資君參議。論者多陳公之虛己下人﹐而實亦君之才有以致之也。唐才常之性格與相貌﹐絕類於予所夢想之洪秀全。其體格肥胖同﹐身長幾及六尺同﹐眼爲斜視﹐人見之﹐不能判明其視綫之向爲右左。惟其如此﹐人所以惹起尊敬之心﹐而崇拜其膽豪而不拘小節也。

彼具寬裕之風﹐以吾輩急激者觀之﹐實有不能忍其柔緩者。嘗艸一尺牘﹐費時及一日﹐然此可窺其注意於言行之一斑也。

唐才常究爲革命黨中之何派﹐頗難論定。然由其與康有爲友善﹐或有以爲康黨者﹐又以其嘗爲湖南哥老會員﹐則又似爲哥老會黨者。然彼與興中國會絕無干涉﹐則可以斷言也。

今請就予與唐才常之交誼﹐聊記述之。

△第二﹑唐才常將舉事時之日本人一同志六人向湖南倚劍登髙望八荒﹐無邊秋色正茫茫。天刑剛猛固常在﹐知有精魂返帝鄕。嗚呼﹗日月如梭﹐倏經四載。回憶當年同志諸公就戮之慘﹐不禁唏噓欲絕也。夫予向者﹐不嘗偕靑年五人﹐持一目的以向湖南進發者耶。

湖南以長沙爲首府﹐握湘江之委流﹐帆楫殷闐﹐百貨充斥﹐固支那革命之一大市場也。爰擬於此設哥老會之中央本部﹐以爲革命之運動。惟哥老會名目不可公然發表﹐而爲滿淸官吏之所側目﹐故使予開學校並設新聞社﹐暗中盛爲運動。此則每年之目的也。

予與同志林唐述偕發於神戶﹐尙有四人十日前已先發。越日本海於一睡之中﹐到埠時唐君與陳通典相侯已久。由是始得晤唐君。

當是時也﹐唐君之胸中﹐不日將起革命﹐而光堪自不可掩﹐故其名顯於四方。海內外之有志者﹐日日相續而來﹐而革命之光綫遂充滿於寓居暗澹之中矣。𨿽然﹐唐君固非輕率舉事之人﹐常取沈重之態度﹐決不至爲眾人所煽動也。

予畱唐君寓一周﹐卽舉同志沈君林君偕﹐向漢口進發。因欲往湖南﹐必於漢口轉船﹐且欲創立學校及新聞之事業﹐不能不知會於張之洞﹐以利用之也。惜哉﹗當時上海有日本愚物三人也﹐竟向予等之計劃﹐直開反對之運動﹐以阻撓之不使行。

日本人所以不得成大事業於海外者﹐蓋以同國人而互相罵詈﹐以竊之於外人﹐因以自誇也。倘當時微此三人﹐安知不能奏效。惟由此名譽之奴隸﹐遂敗乃公事﹐憶參之肉其足食耶。

二楊子江畔之豪飲時則寒光耀天﹐靜影沈碧﹝明治三十二年十二月下旬卽光緒己亥之十一月﹞﹐漁歌唱晚﹐此樂何極。爰相與登於楊子江幹之第一酒樓﹐漢口之佳勝處也。此同酌者何人耶﹖卽哥老會員辜某張某等﹐及其同志二十六人﹐過半是會中之頭目也。噫飲醇澆悶﹐擁妓消愁﹐此英雄末路不得志者之所爲﹐何爲吾輩而亦若此哉﹖蓋今夕之宴﹐彼此歡迎﹐互相慰勞者也。彼等一見予顏﹐卽奮呼曰「日本豪傑來。」乃各舉玻璃杯連呼曰「干杯干杯。」予亦舉杯﹐立飲數十。以支那濃醪﹐多飲至此﹐不堪痛苦﹐然以此非支那之素俗﹐頗不有勝奇異者。乃問張君曰「貴國人而舉此大杯﹐予今始見之。抑如斯飲法﹐惟哥老會員之特色乎﹖」張大笑曰「否否。此是香港流行之飲酒法也。吾嘗在香港﹐與日本豪傑宮崎滔天會飲﹐卽是滔天之傳授也。」乃相與拍掌大笑。

宴酣時﹐平素猛勵之哥老會員裂眥大罵﹐放歌髙談﹐頗有無賴漢之狀。惟張君震聲﹐髙吟亡國之詩云「神州若大夢﹐醉眼爲誰開﹖湖海詩千首﹐英雄酒一杯。」歌聲悲壯淒涼﹐聽者皆痛快。

酒闌燈ㄠ﹐時夜已三更。予泥醉不能動﹐由該會員二人攜予以歸。

三林唐述之旅人宿旅館之設﹐所以便往來而易於投宿也。故謀革命運動者﹐實不可少焉。湖南之行旣不果﹐少年林君畱漢口﹐謀爲哥老會之所寄宿者。開一旅館﹐平時以爲生業﹐而陰以便其黨徒﹐實以爲會合商議之聚點。蓋哥老會員﹐常集於此﹐以計東西之聯絡也。

林君以深處之一室﹐爲自己之居房。當房之正面﹐懸鐘士頓之世界地圖﹐書柵裝置廬騷之《民約論》﹑孟徳斯鳩之《萬法精理》﹑彌勒之《自由之理》﹑斯賓塞之《社會平權論》等書。有同志來訪﹐則相與縱談自由平等共和之說﹐悲滿淸之暴政﹐說革命之急潮﹐其意气甚激昂也。常以如花小年﹐眥裂聲震﹐顏變灰色﹐其狀淒然﹐有不可以言語形容者。

林君年方十九﹐容貌如花。彼大慨湖南旅行之不成﹐殆斷寢食。深恨在上海之日本三愚物﹐從中播弄﹐凡事不能如意也。蓋此事之關鍵。因不能籠絡張之洞﹐倘往湖南﹐則予輩之生命﹐恰如風前之燈﹐其危險不可言諭。𨿽謀革命者﹐不惜犧牲其身﹐而一事未成﹐徒然送死﹐甚不值也。倘彼愚物而爲徳法人﹐則必贈以決鬥書﹐而先流其血以浣恨矣。

四正气會者何也予於湖南計劃之運動﹐旣爲三愚物所破壞﹐其反動之勢力﹐遂轉而成兩方面。一曰漢口之旅館﹐二曰上海之「正气會」是也。

正气會之宗旨﹐以糾合愛國正气之仁人君子爲主。此𨿽爲空空漠漠之主意﹐然欲集結全國之同胞運動革新之大業﹐不得不寬其區域﹐廣其界限﹐以期合羣。於時天下英雄之來集者甚眾。其由哥老會來者﹐卽張某辜某要某容某等也﹐由革命新派來者﹐卽周某汪某歐某丁某葉某等也。而湖南靑年黨首領唐才常及沈克誠﹐實膺此會首領。﹝沈爲事務員﹞

正气會設在上海英租界。唐君等﹐皆因滿淸政府之注目﹐不能公然揭示該會之宗旨﹐故僞名之曰「東文譯社」﹐以予之名爲社主﹐大書揭諸戶端。玆特錄正气會序及章程如下。

正气會序四郊多壘卿士之羞﹐天下存亡﹐匹夫有責﹐憂宗周之隕﹐爲將及焉﹐興四方之瞻蹙靡騁矣。昔者魯連下士﹐蹈海而擯彊秦﹔包胥累臣﹐哭庭而存弱楚。蕞爾小國﹐尙挺英豪﹐詎以諸夏之大﹑人民之眾﹑神明之冑﹑禮樂之邦﹐文酣武嬉蚩蚩無睹方領矩步﹐奄奄欲絕低首鮏羴﹐自甘奴隸。至於此極﹐將非江表王气﹐終於三百年乎。夫日月所照﹐莫不尊親﹐君臣之義﹐如何能廢。盤根所由別利器﹐板蕩始以識忠臣。是以甘陵黨部範孟博志在澄淸﹐宋室遺民﹐謝臯羽常聞慟哭。諸君子者﹐人懷偉抱﹐世篤忠貞。或功勛余裔﹐票彡纓天閣之家﹐或詩禮傳人﹐領袖淸流之望﹐當此楚氛甚惡﹐越甲常嗚﹐詎加酣寢積薪之上﹐拱立巖墻之下。長蛇薦食騎虎勢成﹐將軍何以得故寵。彼皆收用其私人﹐有粟豈得而食諸無家何以爲歸矣。束手待斃﹐噬臍何及﹐所願咸損故態。同登正覺﹐卓犖爲傑﹐發憤爲雄﹐一鼓作气﹐喁然向風。上切不共戴天之恨下存何以爲家之思﹐庶竭一手一足之能﹐冀收羣策羣力之效﹐國於天地必有與立非我族類其心必異。毋誘於勢利﹐毋溺於奇袤﹐共圖實濟﹐勿盜虛聲。俾中外系其安危﹐朝野倚爲輕重。勿使新亭名士﹐寄感旣於山河﹐教宮舊臣捲哀思於禾黍幸甚幸甚﹗嗟乎﹗地有橫流之海﹐精衛思塡﹐石當缺陷之天﹐女媧能補。任重道遠﹐黽勉以至霜鐘頻警輟筆帳然。己亥長至前日。

正气會章程

第一章

宗旨第一條本會以正气命名﹐原因中土人心渙散﹐正气不萃﹐外邪因之而入﹐故特創此會。務合海內仁人志士﹐共講愛國忠君之實﹐以濟時艱。

第二條入會之人﹐允宜情意直摯﹐瀝膽披肝﹐以維世局。如有標榜聲華﹐及黨同伐異﹑妄議君父者﹐請勿列名會籍。

第二章

會友例權及會議第三條各友入會之始﹐至少須捐洋一圓﹐以後每月至少須捐洋一角﹐以爲會所用費﹐及將來辦事張本。

第四條入會者各書姓名﹑鄕裏﹑年齒﹑服業﹐於會籍﹐以便時通信札。其會籍交本會所幹事員管理。

第五條會所現設於上海。凡外省外埠﹐有聞聲相思﹐願襄斯學者﹐可照本會義例﹐函名登籍。登籍之後﹐一切學問﹐可以函商﹐或需購置書籍儀器﹐及其他要務﹐均可由會所幹事員代辦。

第六條上海會員﹐每逢公休日﹝卽西人禮拜日﹞﹐午後一時﹐集議一次﹐謂之常會。如有要事急商﹐不能待常會之期﹐則由會所幹事員﹐隨時邀集﹐謂之臨時會。

第三章

職員第七條本會公舉會長一員﹐總轄會中一切事務。然凡事須經議員及幹事員商榷﹐始由會長施行。會長以一年任滿爲期﹐期滿則攺選如初。

第八條公舉會計司一員﹐專管銀錢出納之事。以一年任滿爲期﹐期滿則攺選如初。但能辦事妥貼﹐無絲毫苟且滲漏者﹐可公議重襲其任。

第九條公舉會所幹事員﹐專司接待會員來往信札﹐及會議條記諸事。其餘不居會所﹐而名幹事員者﹐亦在在以聯絡志士爲己任。

第十條議員及幹事員無定額﹐均由會議時公行擇定。如或因事辭退﹐卽當告明會長﹐及會所幹事員。

第十一條會長﹑會計﹑議事﹑幹事﹑各員﹐均不開支薪水。

第四章

會計事例第十二條銀錢一切支出﹐悉由會計員按定算表所預列之數﹐交會所幹事員辦理。其未列預算表者﹐𨿽一錢之微﹐不得支出。

第十三條預算表於開會時決定﹐或由常會憑眾增減。加有事出﹐﹤勹夕﹥卒刻不容緩之費﹐則由會計員將存款先行支付。待眾員會議時﹐始將其不容緩之理由﹐布告各員﹐增入簿冊。

第十四條會計員收到各友捐款﹐隨時登冊﹐毋得遺落。每月之杪﹐必抄匯成冊﹐俾眾考知其數。

第十五條除各項開銷外﹐有餘款百元以上﹐卽公議存一妥穩錢莊﹐以便生息。

第五章

會義擴充第十六條現在捐項甚微﹐規模甚小﹐俟會款大集﹐卽議創開譯局報館﹐遣派學生諸事。

第十七條中日二國系同文同種之邦﹐如有日本志士願入本會者﹐一律列名會籍。

第十八條會友如有自著自譯之書﹐已經會長曁各員許可者﹐俟會款稍充﹐可由會所代刊行世。如收回刊資﹐獲有贏餘﹐卽酌分本人支取。

第六章

補遺第十九條本會原爲嚶鳴求友起見﹐凡各省各埠會友抵申者﹐由會所幹事員﹐加意接待。勿得稍存歧視之心。

第二十條各友月捐常數﹐無論本埠外埠﹐均請按月寄交會所爲禱。如以按月零交爲煩﹐或先算明一年月數﹐預捐幾圓亦可。

第二十一條會友如有品污名壞﹑不齒士林者﹐可由會中議員辭退除名。第二十二條本章程如有遺漏之處﹐或不便時宜者﹐均由常會期隨時攺定。本會所設於上海新馬路梅福裏東文譯社。

嗚呼﹗此特其表面耳至其內容﹐則必欲翻革命之風潮﹐掃社會之腐敗﹐奮身碎骨﹐萬死不辭﹐以救國運於已頹而後止。嗚呼﹗烈矣﹗

△第三﹑唐才常之運動一三萬元之軍用金邱菽園者﹐名煒﹛艸爰﹜﹐閩產也。僑寓新加坡者數代﹐自號曰「星洲寓」公﹐好任俠。嘗設一報﹐稱曰「天南新聞」﹐盛罵滿淸之政策。此人素有大志﹐以貿易與銀行爲業﹐家蓄巨萬之財。故金錢上之勢力甚大焉。

邱菽園深愛唐才常之人物﹐贈金三萬元﹐曰「此金𨿽微﹐如可以充於天下之用﹐則請用之。」唐才常卽日出發而赴香港﹐由香港銀行受領此金。由是正气會一時繁昌﹐革命之光釒甚﹐愈益閃爍於眉睫間矣。

二三十人海賊唐才常已得三萬金﹐蓬蓬然歸於上海。且有海賊三十二三人隨之而來﹐其眼眸不定﹐如不顧自己之生命者然。予素知唐君是好奇之人﹐但不知其有何目的而引率此輩也。

一日問唐君曰「君引率海賊﹐意欲何爲﹖」唐君目笑而談曰﹕予願遣此海賊﹐期於正月之祝節﹐殺北都西太后﹐並逐盡所有姦人。請君北上﹐指揮此海賊云。遂手運出短銃三四十挺來﹐並置於卓上。

予握唐君之手曰「諾。吾以革命自任﹐生死以之﹐成敗不敢期﹐然爲知己致此躬﹐何所躊躇之有﹖吾指揮此三十之同志﹐當打碎北京政府﹐乃舉酒卮﹐爲正气之一羣。」起而連呼萬歲萬歲。

不圖事與願違。予當將向北京﹐一夕吐血一升﹐五體舉震﹐不復能動。江流石不轉﹐遺恨失吞吳。天乎﹖命乎﹖何爲使我至此﹖遂定意歸長崎﹐爲養屙計。將就歸途時﹐哥老會辜君倏來﹐扣予之袖曰「君將歸乎﹖吾輩同志﹐將於來月下旬一舉而屠南京﹐再舉而略武昌﹐遂可號令於天下。君其止與吾輩共據長江之險﹐以圖天下﹐不亦快乎﹗生死天也﹐君勿歸日本。」予曰「有兵器否﹖」彼徐引子往深奧之小室﹐舉木制之巨箱﹐曰「所藏者皆短銃。」不知其何時何處而獲之也。予不覺叩彼等之背且微笑。辜君乃曰「叱叱」﹐作澀顏以警戒予。𨿽然﹐予病益深﹐到底於革命之奔走爲不適當﹐故感慨頻至。遺壯圖於大陸之天﹐廢然而歸日本。

三唐才常見捕縛﹝斬罪﹞

明治三十三年六月﹝卽光緒二十七年﹞﹐義和團起自北方﹐連與各國戰。於時正气會員皆躍躍欲試﹐以爲時可乘也。乃謀大舉﹐遂去上海﹐相率向中原﹐沈克誠等潛於漢陽﹐以爲唱首。而湖南之同志亦各集兵﹐以備應援。

旣而唐君因財政缺乏﹐遂散布贗造紙幣數十萬圓﹐且布告於公眾曰﹕吾黨倘取天下﹐此票必可交換正貨。人民信之﹐使用此紙幣者甚多。

當時南方之豪傑﹐多來會者﹐革命之气充塞半天下。

唐君至漢口﹐與同志六十餘人﹐共賃一大屋﹐爲居畱地。此實爲失策之原因。有剃髮司某者﹐常出入唐君之家。一日來爲唐君剃髮﹐傍有唐君之同志﹐與唐君議論﹐皆謀革命之事。其語爲彼所聞﹐急走告官吏。

官吏聞之大喜﹐入告於張之洞。張卽夕遣部下兵隊三四百人﹐圍唐宅﹐炮聲轟於八方﹐嗚呼﹗國步艱危﹐志士就縛。兔死狐悲﹐不禁涕淚之潸然也。唐君早有覺悟﹐坦然自若﹐無難色。軍士入門﹐笑而受縛。其所學所志所養﹐亦可見一斑矣。

辜某與張某﹐素隸屬於劉坤一部下。欲脫身以逃﹐會之洞求之急﹐竟亦不免於難。

噫﹗天下人推李元禮﹐海外吾聞管幼安。英雄多枯骨﹐天下又寂寥。姦吏徒橫行﹐正士斷首足四顧倉皇﹐煙雲慘淡。茫茫亞陸﹐何日雄飛﹖思之思之﹐淒愴欲絕。

△第四﹑唐才常慘殺之情況通信唐君就縛之前一夕﹐張之洞突然派兵﹐以圍其居畱地﹐且四出密捕。蓋有人陰以黨人名單﹐送諸之洞﹐故之洞案名搜捕﹐且盡縛其餘族。翌朝聞而悔之﹐然已無及。於時日人甲斐氏以同居之故﹐亦被縛。實於外交國際條約違反﹐由日領事請赦於支那官吏。官吏用頑固之言以拒﹐經領事往反再三﹐說以利害﹐始許釋放﹐送之領事館。在館之人﹐方得安堵。然甲斐氏被縛﹐受劍刺銃打之苦﹐𨿽非深傷﹐亦可爲無妄之災也。自此之後﹐羅网四張。翌日又於汽船中捕出三人﹐一時無辜遭慘禍者不勝計。蓋此事𨿽屬張之洞之暴舉﹐實其同黨中平素過於暴露﹐不能密謀隱圖﹐以故事不能成。而大獄之興﹐迄無底止。致異國之人﹐亦受不測之災。吁嗟慘哉﹗

唐君等旣被縛之後﹐武漢之諸長吏﹐同會於總督府﹐參議辧理之方法。旣定議﹐遂於是夕﹐將林唐述等十一人處決。唐君等八人﹐則以二十三日棄市﹐就義之候﹐神色不變﹐慨慷如平生。臨絕大呼「天不成吾事者」﹐再餘人間有搖尾以乞命者。就中有二少年自日本歸﹐身著洋服﹐亦被捕。自言日人﹐經日人之通譯者質問﹐無辭以對﹐始泣白其訛﹐遂最先受戮。而當時甲斐氏亦立其中﹐若領事館稍緩須臾﹐不卽想法﹐亦將見身首異處之慘。吁危矣哉﹗

嗚呼﹗吾敍此事﹐吾悲唐君﹐吾悲支那﹐而吾又不解夫張之洞之若何居心也。夫之洞之與康梁與唐君之交結也久矣﹐乃唐轉瞬間而與之反對﹐與而衝突反對不已﹐衝突不已而搜捕而誅戮。嗚呼吾眞不解其若何居心也。夫張之洞非素有好士之名乎﹖非素有維新之思想乎﹖夫所謂士者﹐唐君其眞士矣﹐所謂維新者﹐唐君其實踐矣。而誅之戮之﹐捕其黨而羅掘之﹐惟恐其或有餘地也。然則所謂好士﹐所謂維新者﹐果何爲乎﹖夫以學問之深淳如張之洞﹐思想之髙尙如張之洞﹐辦事之練達如張之洞﹐識解之老成如張之洞﹐夫固中外系之爲安危﹐朝野依之爲輕重。憂國之士﹐欲倚之以施其方鍼﹐懷才之人﹐欲因之以達其目的者也。且其勢力﹐足以遏抑守舊之潮流﹐足以登用維新之人士﹐而猶出此。此我所以重爲支那悲也。自此之後﹐武昌漢口﹐警戒頗嚴。日夜出步哨﹐護軍營之兵二百﹐防畱漢口﹐以鐵路局爲駐所。電報局漢報館等﹐最注意。又於唐君之住所﹐細行搜索﹐獲小銃二十餘挺﹐及彈藥少許。此之洞慘殺彼等之惟一證左物件也。從是支那官吏愈益疑日本人﹐如漢報館無論﹐東紀三井大阪等﹐皆均受嫌疑﹐且訛言日本人欲援彼等以起事。此等情事﹐旣爲諸西洋人所聞知﹐頗抱不平﹐而於日本表同情焉。自是以後﹐日本人於漢口武昌一帶﹐萬事皆厭棄﹐而商務亦因之冷落﹐於是﹐支那人皆大畏懼﹐巷議處處起焉。

△第五﹑維新黨之失敗與其將來通信漢口唐才常一派失敗之歷史﹐當由支那漢口贈詳細報告﹐故不復贅辧。但其如何爲此事舉動之起點﹐如何爲此事失敗之因由﹐又此事之失敗及於維新黨之影響如何﹐是皆不可以不明者也。請溯其委﹐窮其源﹐陳其種種之原因﹐以爲後起者鑑焉。

一其舉動之原因此月九日﹐唐才常等有溯江之舉。甲斐靖君欲乘此機﹐視察武漢一帶內地之情況﹐因請同行。於時余亦視察南京一帶地方﹐其觸眼生感之大略﹐旣揭於第五號及第六號之祕密報告。

余夙好義俠之流﹐因是納交於唐才常﹐約爲知己。故唐之於余﹐更無所隱蔽。溯江之舟次﹐擊楫而語余曰「此行專欲糾合武漢之同志﹐鞏固自立會之根底。張之洞倘奉北廷之僞敕﹐以出於排外之舉動﹐則余惟先一蹶彼﹐而自任保護外人之權利耳。」又復慷慨言曰﹕安徽之銅陵南陵地方﹐昨日旣皆舉事。余當速赴鄂﹐以節制諸同志云云。其言談之間﹐尙未有方寸﹐然竟出於一發者。何哉﹖蓋有故焉。先是大通黨人﹐﹝卽糾合南陵銅陵附近之哥會先於大通起事者與祕第五號報告參照﹞與武漢約同日起事。旣而大通先發﹐武漢不之應。唐君旣抵漢口﹐乃督促之。初大通之起事也﹐指望武漢之應援﹐乃武漢遲遲不起﹐大通勢孤弱﹐遂爲劉坤一所破。敗報頻至﹐唐由是心气昂進﹐又聞張之洞將盡拘康有爲之黨人。唐聞之﹐謂彼於新黨﹐呈不兩立之勢﹐與其我爲彼制﹐不如謀先發之機。遂期二十二日﹐先奪漢陽兵器廠﹐以爲軍資。然後率軍渡江﹐赴武昌﹐拘禁統將張彪吳元慚及督撫﹐自取代之﹐以一展平生之抱負。其將舉事之前日﹐欲向在漢各領事及外人公啟之。乃由自立會宣言﹐欲興義兵﹐以革新中國之意旨。

自立會之宣言如斯﹐唐等之抱負﹐固欲由此方向而達此目的者。孰意玄穹不弔﹐降之鞠凶﹐滿腔熱血﹐空灑荒郊。此固烈士之所悲﹐而尢爲吾同胞所當繼續其未竟之志者也。嗚呼﹗天胡此醉﹐叩帝閽其難聞﹐人之無良﹐攬橫流其未極。一燈獨坐﹐四顧茫然。天半微星﹐光芒欲滅﹐念亞東之時局﹐慨同類之見戕﹐不禁嘻吁而欲絕也。

二失敗之因由長江一帶﹐𨿽稍有動搖之狀﹐然張之洞劉坤一等﹐共嚴守長江保護約款﹐極力從事於彈壓匪徒﹐以維持平和之局面。武漢等處﹐實爲其全力所貫注。而唐君等擁烏合之眾﹐渡天塹之險﹐欲南衡武昌精銳之軍﹐其不利也明甚。且其所引爲爪牙者﹐不過哥老會而已矣。哥老會者﹐皆系散兵遊勇﹐不知國民道義爲何物。𨿽踞蟠一隅﹐跳梁跋扈﹐然啖之以重賞﹐撫之以官爵﹐則感戴自榮不止。如徐老虎之得五品官﹝徐依其後所探查見之如全服於劉坤一無他念﹞﹐卽揚揚然輕裘快馬﹐誇稱於鄕黨。皆此類也﹐奚足以謀天下之大事﹖奚足以任國民之義務﹖而唐等欲使此野蠻無識之徒﹐入自立會節制之中﹐其能守會中之規則也﹐幾希矣。此腐敗之一原因也。且執彼黨之牛耳者﹐爲林唐述。此惟白面之一書生﹐威望輕而權力不重﹐部下不聽其調度。彼又機鋒透露﹐爲當道之所探得。此腐敗之二原因也。

有此腐敗之二原因﹐已足破壞此事而有餘﹐況復天時地利﹐均不得其宜。其能不一敗塗地乎﹖顧此事𨿽爲唐等不善主持所致﹐實則有迫之促之﹐使不得不出於此途者。嗚呼﹐天實爲之﹐謂之何哉﹖

乃未幾而富有票之事又起。富有票者﹐所謂錢杏票子﹐上刻「富有堂」三字﹐中刻「憑票取錢一千文」之字﹐旁有「實行其徳業精於勤」八字。欲入會者﹐以錢千文購此票一枚﹐嗣後乘上下長江之汽船﹐不取其賃錢。傳聞登記於冊籍中者有千八百餘人。

此票旣發出﹐不日劉張等諸總督﹐探知其成於康黨之手﹐嚴重沒收該票﹐且飭下僚嚴捕唐黨。

嗚呼﹗武漢之起事也﹐吾不能爲唐君等諱者有二。一當道之劫掠財物也﹐一搶奪錢莊當鋪也。夫用兵必先有節制﹑有訓練﹑有規則﹐然後可百戰而百勝。今結合此等無節制﹑無訓練﹑無規則﹑遊手好閒﹑野蠻自由之劣等人﹐而欲與之謀作新中國之事﹐振興亞洲之策﹐多見其不知量耳。且其種種行爲殘暴﹐反有所害於同胞﹐無所益國事﹐宜其不能免會匪之名也。𨿽然﹐唐君之熱心愛國﹐奮不顧身﹐踐鐵血主義﹐以爲我四萬萬同胞﹐請命於帝天。此實我民族中之矯矯者﹐而惡可以一眚掩大徳者哉﹖

三自立會之運命自立會之設也﹐有康有爲梁啟超等通其气脈﹐有容閎等贊其運動﹐有唐才常等爲其主力﹐其目的以聯絡長江一帶遊勇﹐及哥老會等而利用之。其始布置﹐亦自周密。及後由陳寶箴之逝去而一挫﹐由大通之亂起而再挫﹐復由漢口之失敗而三挫﹐然唐等之敗實自立會之一大巨創。蓋由此而該會無主理之人矣。汪康年一派﹐固漠不相關﹐各成派別。及今﹐縱令能代唐等﹐收其餘燼﹐然時運不來﹐終難收效。且汪亦非舉大事之人也。至於康有爲梁啟超等﹐則從來不注意於得會眾之心。故彼等兩人﹐但可投入兩廣之地﹐聚集宗徒之輩﹐及三合會一派之黨徒﹐囂囂然爲騷擾而已。夫亦惡能繼唐之志﹐紹唐之事哉。

張之洞等﹐亦有見於此。知唐等一敗之後﹐維新黨更無能再起者。故處之泰然﹐無復系念。然於哥老會徒今後之舉動﹐頗覺關心。聞當時有哥老會一頭目﹐頗有權力﹐將見拿捕。幸脫身而逃﹐猶是痛恨張之洞。遂欲收其敗眾﹐由長江之下游赴漢口﹐蓋其躍躍欲舉者﹐已數次矣。其果得成大事與否﹐未敢豫言。然支那之報紙中﹐則屢言哥老會蠢動之情況。不知其有激於張之慘殺同類﹐而出此耶﹐抑別有所謀耶。然其會中種種無理之舉動﹐純然匪類之行爲。循此不攺﹐其不能成事﹐不待智者而後知矣。

四中國議會所蒙之影響中國議會﹐會員百餘﹐皆所謂維新黨之人士。而該會長容閎﹐深愛康有爲之爲人。如自立會等﹐全由康派與唐才常﹐相往來相計劃而成立。汪康年深以爲非﹐實有分道揚鑣之勢。要而言之﹐議會之始﹐康汪兩派之間﹐互有阻隔。且於經費甚支絀﹐竟因是遲遲遷延時日﹐及至唐等之敗﹐而兩派之間遂截然分途﹐不能化合。夫兩派旣經破裂﹐則議會亦由是散耳。噫﹗誠可惜也。𨿽然﹐予初聞中國議會之名目﹐但知其不過爲龐然無序之團體耳。至於實力﹐則未必有也。然時勢之所變﹐幾咸驅在野之志士而成合一團體﹐且其內容﹐如自立會者﹐招致長江一帶之兵官及哥老會﹐以爲發達宗旨﹐施行目的之基礎。而一時感動奮發之气象﹐理想知識之發達﹐實足令人敬仰。且彼等之心﹐皆出自一片愛國之熱誠﹐非所顧於成敗利鈍也。故萬一事成﹐不特稱霸於中國﹐雄飛於亞東﹐固將摧獅威﹐折鷲翼﹐握全球之霸權﹐執萬國之牛耳﹐而爲世界之主人翁也。事或不成﹐亦不失爲亡國之雄﹐此其志可悲而其心甚可壯矣。嗚呼﹗支那之人民﹐得不聞風而興起者乎。𨿽然﹐自武漢事敗之後﹐康汪兩派﹐竟至各爲秦越﹐而終不能調和﹐自餘各派亦互相排擊。此不特新黨志士之憂﹐而於全國前途之影響﹐有大不利焉。且今日當道之官司﹐滿淸之奴隸﹐無論若何黨派﹐凡爲維新之士﹐一槪嚴捕而誅戮之。在新黨能合力一心﹐以謀抗拒之策﹐以圖自立之機﹐猶且不暇﹐況或自相衝突﹐相解散﹐其不爲異族所戮辱﹐則爲頑固者之話柄而已。嗚呼﹗吾亟望新黨之化意气而謀合羣﹐圖大業而忘小嫌也。

五支那官民關於唐等之事之感念初劉坤一與李鴻章等﹐於中國議會之事﹐不甚注意﹐亦甚不阻止。及後支那官吏之入會者漸多﹐而唐等又一敗而不可收拾﹐於是劉李二人皆有阻止之議。李嘗正言曰「破壞內閣﹐創立新政府﹐今之所謂維新黨者﹐吾決不登庸之。」張之洞則自始至終﹐與議會大相嫉惡﹐嘗以解散及破壞爲宗旨。及黨禍頻興﹐唐才常等被獲﹐議會因之解散﹐而張之心始快。蓋張素與西太后有不可離之因緣﹐而議會之宗旨﹐卽以排斥太后扶掖皇上親政爲惟一之要件﹐此爲其所以深惡痛絕之一原因。彼之觀念﹐以謂皇上親政則康黨必見登庸﹐康黨登庸﹐則豈能容彼等之老朽﹐據封圻序朝班哉﹐故不得不竭其心﹐盡其力﹐摧之戮之而不畱餘地也。𨿽然﹐彼等之疾視議會旣如此﹐而在野之志士﹐豈從此將默而不語耶﹖仰將一味嗤議會之徒﹐而迎合督撫等之意耶。嗚呼﹗人心未死﹐公論猶存。彼張之洞等之昧良喪理﹐實足爲萬國所嗤笑﹐而爲志士之所切齒者也。

六外人關於唐等之事之感念當時外人中之議論此事者﹐紛紛不一定。或以爲唐才常﹐素以傾覆滿淸政府爲目的﹐而此次舉事﹐則欲一面驅逐西後﹐一面援立光緒﹐已與其平昔之主義自相反對。又唱曰「不傷無辜之民」﹐而其黨中之劫奪良民者甚多。此皆自相矛盾之事。或以爲欲成攺造乾坤之大事業﹐而聯結此等哥老會之野蠻﹐以爲聲援。可乎﹖然而張之洞之乘夜捕拿﹐不質罪狀而卽時斬二人﹐迄翌日斬十一人﹐又其翌日而斬十五人。尙且嚴探索之﹐極力欲捕盡新黨﹐爲一网打盡之計。此𨿽我旁觀之外人﹐莫不惡其殘酷﹐況身當其境﹐目睹其狀﹐而能不裂眥豎乎﹖其後支那日日新聞之論說中﹐亦痛咎張之非舉。其略曰﹕唐才常等三十餘人﹐爲中國維新黨人﹐或言爲康有爲之黨羽。究其命意之所在﹐實在於阻遏亂萌﹐而與張之洞平日所云綏靖地方﹐其宗旨更互相適合。今漢口事起﹐而竟置諸不軌之列﹐豈不酷哉﹖吾嘗設想其中情﹐而敢斷言其無不軌之心也。夫以區區三十人﹐無寸鐵﹐無資糧﹐漫然起事﹐𨿽至愚者猶不爲。況此三十餘人﹐嘗遊學於日本﹐卽張所養育之學生﹐亦有二三在其中﹐而顧莽莽然﹐不顧利害而出此哉。且唐等之結識哥老會也﹐亦有故﹐蓋哥老會勢力日大﹐範圍日廣﹐唐恐其乘機竊發﹐乃力圖鎭撫。長江一帶﹐至今仍能安然無事者﹐謂非唐之力乎﹖張自戊戌政變以來極傾心於守舊﹐就其已事論之﹐如拳匪之亂﹐北京各公使前後遭其攻擊﹐而東南各督撫立約以任長江之保護。𨿽得一時之安全﹐然其間所爲﹐悉多守舊之事。且當此外人入京之時﹐彼苟諳外交之大體﹐則宜力諫皇上太后之西遷﹐何爲便兩宮暴露於數百里之外。而又加唐才常以不軌之名﹐無謀無斷﹐一至於此。吾不屑論之矣。此乃外人對於此事所發之議論。其間𨿽不無偏僻之論﹐然外人於唐等之感情﹐亦可見一斑。至誠所在﹐蠻貊可行。彼於上節議論﹐而唐之心可白於天下﹐張之罪實通於鬼神矣。

以上數章﹐凡唐等舉事之起點﹐中間一切之因由﹐及其腐敗原因﹐與所被於新黨之影響﹐略具於此。惜匆匆走筆﹐不獲詳細﹐爲可憾耳。

△第六﹑對唐派殘黨之處置通信自唐才常被害之後﹐張之洞切憂其餘黨復亂﹐派遣護軍一哨駐漢口﹐日夜嚴警﹐到處捕縛其殘黨。一時就客捨酒樓等﹐捕縛多人。此後餘黨均畏禍﹐竄遁各地。而漢口一帶﹐頗歸無事。張遂解其警网﹐撤去護軍﹐其他新堤﹑羊樓峒地方﹐均歸平穩。爲剿討所派遣之軍隊﹐亦皆撤去之。此外無復變常之事。

◎瀏陽譚壯飛傳﹝譯日本人田野橘次原稿﹞

譚君嗣同﹐字壯飛﹐又號復生﹐湖南省瀏陽人也。父繼洵﹐官湖北巡撫。君幼好談經國之策﹐不爲章句之學。其見解卓然超眾﹐議論切實﹐識者皆推之爲天下第一流。

年弱冠﹐應巡撫劉公錦棠聘﹐從軍新疆。所與規畫﹐皆秩然有條理。劉奇其才﹐將薦諸朝﹐俾得大展其抱負。會劉以養親去官﹐事遂止。由是獨身浪遊﹐涉黃河﹐溯楊子江﹐南窮閩粵﹐北走燕趙﹐西曆川陜﹐東經江浙﹐又渡海至臺灣各島。所至悉審察其風俗﹐物色當地之英豪﹐足迹殆徧天下。後巡撫君以久遊促歸﹐遂返。

其後因父命﹐納官爲候補知府﹐需次金陵者一年。君旣深修儒學﹐又博通周漢諸子﹐並佛及基督之教理。比至金陵﹐有居士楊文會者﹐善談禪理﹐君日夜與之上下其議論﹐而其所得益邃。

君初深好耶氏之書﹐而不喜孔﹐並不喜佛。其後窮究孔子易《春秋》之奧﹐及佛氏華嚴精一之眞宗﹐然後知三家皆具至理﹐而終推釋孔爲無上法﹐耶次之。君旣得此眞理﹐益進而探其微﹐自此能合萬法爲一﹐能演一法爲萬年三十﹐成《仁學》一書﹐辟東大陸未有之思想﹐造黃種無量之幸福。實爲支那革命獨立之一大原動力也。

君旣抱經世之略﹐富利物之懷﹐目睹中國之衰弱﹐民气之不昌﹐慨然以振作天下爲志。然屢遭顚躓﹐不獲一層其抱負﹐恆鬱鬱不自得。會南海康君有爲與新會梁君啟超等﹐有「彊學會」之設﹐專提倡新學﹐大申孔子攺制﹑及孟子「民貴」之說﹐極主張變法之意﹐適與君之素志合。君聞之大喜﹐乃率其友﹐走集而應和之。相率提倡﹐不遺餘力。丁酉之歲﹐陳公寶箴爲湖南巡撫﹐亦極主張新學﹐其子立三輔之。而黃公度亦拜湖南按察使之命﹐一時同志羣集﹐當道提倡於上﹐志士應和於下﹐湖南全省風气大開。君與陳公等又創湖南時務學堂﹐以革新爲宗旨﹐遂延梁君啟超主講席。由是湖南少年﹐多被其影響﹐咸知革新爲不可緩之事業矣。自此以後﹐湖南士气大振。其中靑年相聚﹐謀開一會﹐名曰「南學會」﹐公推譚君爲會長﹐任演說之事﹐大講時事問題﹐每大會多至千餘人。君登壇演說﹐慷慨激昂﹐議論曉暢﹐每說至國事之顚危﹐外患之頻迫﹐不覺聲淚俱下。舉座莫不感激自奮。又設一雜誌﹐名曰《湘學報》﹐蓋實爲南學會之機關報也。於時恭親王適卒﹐朝廷亦知時勢之危迫﹐毅然欲實行變法之舉。而苦乏人才﹐於是詔翰林學士徐公致靖﹐選舉可與謀新政者。公卽舉康有爲﹑梁啟超﹑譚嗣同﹑黃遵憲﹑張元濟五人以應。皇上召對稱旨﹐特擢譚君爲四品卿銜﹐與楊銳﹑劉光第﹑林旭﹐同參預新政。時人號爲「軍機四卿」﹐新政事皆取決焉。故名𨿽爲卿﹐實不啻宰相之職也。

當時﹐朝廷旣知康有爲等之人才﹐故凡有建白﹐莫不聽從。悉除舊禁﹐百官士民皆許就時局上書言事。由是封章奏議﹐日以千百計。上悉下之嗣同﹐使取決其從違﹐嗣同手披目視﹐無有間斷。而於外邊則迅速力行攺革之舉﹐以是遭俗吏之忌﹐謂苟任康有爲等之意見﹐悉見實行﹐則我等將無立足之地矣。因此宵小同心﹐均協力以攻擊康有爲等。然彼等自知區區小吏﹐其力不足以爲事﹐故謀密上請太后訓政奏章﹐而乞大學士李公鴻章署名﹐以壯聲勢﹐鴻章拒絕之﹐彼等乃竟抵天津﹐乞北洋大臣榮祿之首署。榮祿大以爲然﹐於是又糾合數十人連署﹐竊上之西太后。康有爲聞此密謀﹐直入宮中﹐以事情之始終上聞。上乃召有爲與嗣同﹐問所以自保之策﹐於是嗣同獻策曰「陛下宜召袁世凱﹐使彼近侍﹐以爲護衛。則榮祿剛毅之輩﹐𨿽弄如何姦計﹐可以兵力制之﹐何恐之有﹖」上乃用嗣同之言﹐命袁世凱提兵上京。袁恐而不至﹐且將此機謀﹐密告榮祿。榮祿立卽發電於西太后﹐西後聞之大怒。卽日奪上權﹐嚴捕康有爲譚嗣同等。先是康得上密諭﹐已預知事變﹐疾出京﹐搭英國軍艦亡命﹐得以身免。嗣同﹑康廣仁﹝康有爲之弟﹞﹑林旭及楊深秀等﹐悉見捕﹐以八月十三日棄市。春秋三十有三。就義之日﹐觀者萬人。君顏色自若﹐臨決呼剛毅前曰「吾有一言。」剛不顧﹐遂就戮。嗚呼﹗歐風美雨﹐咄咄逼人。志士仁人﹐日見捕戮。茫茫禹甸﹐久爲腥氈魚肉之鄕﹐擾擾黃人咸軛異族羈韁之下。瞻望故國﹐不覺神魂飛揚也。

先是﹐當君之未見捕也﹐有某國公使﹐勸其出遊以避禍。君笑謝曰「東西各國之倡革命﹑肇新國者﹐莫不從流血而成﹐而我國無聞焉。此革命之所以終不成歟﹖有之﹐請自嗣同始。」卒不去﹐遂及於難。其被逮時﹐有《獄中題壁詩》曰﹕望門投止思張儉﹐忍死須臾待杜根。

我自橫刀向天笑﹐去畱肝膽兩昆侖。

君夫人劉氏﹐聞君之被禍也﹐提匕首抵長沙府﹐大聲叱官吏曰「亟返吾夫者﹗」再遂自刎。夫爲國殤﹐妻爲義死。嗚呼烈矣﹗

追悼譚嗣同之句康有爲澧蘭沅芷思公子﹐桂酒瓊茅祭國殤。絕世英靈魂魄毅﹐鬼雄常在帝天旁。唐才常與我公別幾許時﹐忽警電飛來。忍不攜二十年刎頸交﹐同赴泉臺﹐漫羸將去楚孤臣﹐簫聲嗚咽。

近至尊剛廿餘日﹐被羣陰構死。甘永拋四百兆爲奴種﹐長埋地獄﹐只畱得扶桑三傑﹐劍气摩空。

梁啟超嗚呼﹗噫嘻﹗此爲誰﹖犖犖其骨﹐稜稜其威﹐平生所志所學﹐百未竟一。而以身爲國犧﹐四百兆同胞生命﹐系玆一發。公今已矣﹐吾又誰與歸﹖公爲天下流血﹐吾寧爲公悲﹐但將傾之大廈﹐折此隆棟其何以支。𨿽後有繼起吾烏從而知之。嗚呼噫嘻﹗如此頭顱﹐如此須眉﹐海枯石爛﹐肝膽不移。五日不相見﹐今公竟如斯。嗚呼﹗噫嘻﹗

◎戊戌六君子遺事

戊戌六君子﹐爲國捐軀﹐景慕後人。今春二月間﹐四川民政長陳廷傑﹐有呈請大總統議卹之舉﹐當蒙大總統批準。交內務部從優獎卹﹐並由該部分令湘閩晉粵等省民政長﹐造具六君子各事實淸冊﹐並予矜卹等情。玆先將該呈文並批錄下﹐文曰﹕竊聞河山不攺﹐毓英俊於坤靈。星日常昭﹐耀綱維於人紀。在昔成仁取義﹐豈希身後之名﹖晚近激薄勵澆﹐所貴先民有作﹐蘭當門而必翦。時勢如斯﹐巢旣覆以難全﹐倉皇殞謝。與臧洪同日死﹐慨李牧不並時。一則重其節也﹐一則悲其遇也。所賴式廬衣墓﹐鑑此孤懷﹐立懦廉頑﹐垂爲令則。察來彰往﹐瓊乎尙已。伏念吾國推行新政﹐肇自前淸戊戍。規模未宏﹐雷霆倏遘。當世明達之士﹐咸憂補救無從﹐棟北榱崩﹐濤驚血碧。如譚嗣同﹑林旭﹑楊深秀﹑康廣仁﹑劉光第﹑楊銳賢諸﹐良可悲矣。然望之直節﹐𨿽抱痛於圜扉﹐而敬輿手疏﹐方見崇於異代。劍磨愈淬﹐蘭熱愈馨。招湘浦之魂﹐不獨長沙詞賦。封比干之墓﹐導揚姬室宏規。樹之準繩﹐厥施廣矣。故如譚嗣同則宏規茂識﹐學成一家﹔林旭則英年偉抱﹐矜式羣倫﹔楊深秀則風節侃侃﹐持論不阿﹔康廣仁則沈毅堅貞﹐闡崇道範﹔而劉光第﹑楊銳又皆蜀人也﹐一則風格峻整﹐懿乎其純﹔一則姿度劭茂﹐爵然不滓。天衢騁步﹐麒麟之徳同稱﹐眾正盈朝﹐夔龍之才各樹﹐悵然摧折﹐久要不忘。卓爾令聞﹐尙論其世。不特裏仁爲美﹐續國志於道將。自必好善同心﹐思九京之隨會。是以父老談而涕泣﹐後進仰其耒裁。鄰笛聲悲﹐痛念黃壚之酒。裏舂不相﹐淒涼六月之霜。望重斗山﹐冤銜石闕。假使諸賢尙在﹐爲徳不孤﹐紫衣變夫齊風﹐善謳聞於河右。異材蔚起﹐松柏同其後雕。眾志必孚﹐芝蘭化於入室。軒所至﹐旌旄所招﹐固將蒲輪以聘申公﹐築臺以師郭隗。廷傑履道無聞﹐坊民乏術思橫流之欲挽﹐正气宜伸。當羣言之易淆﹐前修可法。愧無健筆﹐爲垂有道之碑。仰冀寵光﹐一新表忠之觀。玆謹將四川前淸故紳劉光第﹑楊銳事實﹐造冊具呈﹐擬懇大總統俯賜鑑核﹐並分令湖南﹑福建﹑山西﹑廣東各省民政長﹐將譚嗣同﹑林旭﹑楊深秀﹑康廣仁各事實淸冊造呈﹐一並交部。從優獎卹﹐特予表揚﹐以昭激勸。除分呈國務院內務部外是否有當﹐理合具文呈請察核施行此呈。批曰﹕據批呈已悉。立國大經﹐首培元气。式廬封墓﹐自昔爲然。所呈四川前淸故紳楊銳﹑劉光第事實淸冊﹐詳加披閱﹐慨慕良深。自應特闡函光﹐用彰先烈。交內務部從優獎卹﹐以昭激勸﹐並由該部分令湖南﹑福建﹑山西廣東各省民政長﹐迅卽造具譚嗣同﹑林旭﹑楊深秀﹑康廣仁各事實淸冊﹐並予矜卹﹐用示祟徳報功之意。此批。云云。

蓋當時六君子被殺﹐海內傳聞各殊。𨿽梁任公著有《戊戌政變紀》一書﹐而紀載亦難翔實。玆覓得某君目睹其事之實錄﹐亟付剞劂﹐以俾目下披討遺聞造具事實者之參考。

六人於戊戌八月初八日﹐奉旨被逮。由步軍統領衙門兵役﹐到門捕捉被擒者﹐卽由兵役牽挽髮辮以行。譚嗣同曰「我輩皆文人﹐且有官職﹐逃將焉往﹖何必如此﹖」兵役曰「咱們提督衙門拿人﹐向例如此。」六人同羈提督衙門一日﹐次日乃解交刑部。十三日內廷傳出消息﹐有派禦前大臣會審之說。刑部大堂增設公案﹐部署一初。時正上午十點鐘﹐剛毅忽至﹐揮手囑從緩﹐且聽後命。時剛自樞垣散值下﹐蓋早得有消息矣。聖旨下將六人從獄中提出﹐上堂點名﹐並不訊供。飭令登車﹐劉光第曾任刑部司官﹐知事不妙。亟詢承審官爲誰﹐我至今未曾認得康有爲﹐尙可容我伸辯否﹖眾曰不必言矣。乃徑解赴菜市口﹐由提督衙門派來哨弁兵役二百人護之行﹐抵法場三下半鐘。先殺康廣仁﹐次譚嗣同﹐次林旭﹐次楊深秀﹐次楊銳﹐次劉光第。事畢已薄暮矣。康廣仁便衣無服﹐被殺後劊子手將其首拋之極遠﹐林旭穿補服未掛珠﹐余均便衣。楊銳血最多﹐劉光第至死呼冤﹐殺後點血俱無﹐但覺有白气一道衝出。劊子手曰「是實大冤枉者﹐方如此白气上衝﹐其神上升於天也。」六人中惟楊銳﹑劉光第臨刑之處﹐有席一領﹐紅氈一條﹐死後均由林聯生太守爲之成殮。先是楊深秀以喪兄故﹐早擬請假出都﹐以其子得拔貢畱京﹐俟其朝考。迨其子朝考不用﹐適歸拜贊新政之命﹐不及出京﹐遽罹於難。被刑後其子抱屍號兆﹐滿地打滚。劉光第殺後﹐其夫人及其一女﹐立時欲以身殉﹐遇救得不死。後由同鄕僚友湊集千金﹐歸其喪。菜市口距廣東會館最近﹐康廣仁死後﹐粵人竟莫敢過問。譚嗣同﹑林旭殮俱遲﹐林以湊款千金布置一切﹐久之始得。譚則以家人欲爲覓上等棺木也﹐譚至死不瞑目。李鐵船京卿慰之曰「復生頭上有天罷了。」五人遺柩同停於三官廟﹐惟楊深秀借民房三日。士大夫多作詩詞挽聯以哀之。譚嗣同殮後棺上獨加大紅棺罩﹐並有穿孝家人爲之應客。六人中惟林旭在監中曾索紙筆作字﹐所書亦非詩詞。六人於十三被殺﹐十四早始降諭﹐暴其罪狀。

◎譚瀏陽遺聞

譚嗣同幼時嘗與羣兒戲池側﹐失足墮池內﹐羣兒驚走。時嗣同父繼洵方晝寢﹐忽一皂衣人促之起曰「星君有難﹐汝速救之。」繼洵驚寤﹐嗣同已載沈載浮﹐瀕於危矣。因援之起﹐字曰「復生」。

嗣同甫總角﹐岐嶷若成人。繼洵嘗挈之遊衡山﹐一羽士諦視之﹐謂繼洵曰「是兒骨相不凡﹐惟他日身歷仕途。宜外官不宜京曹﹐過三品則京外胥宜矣﹐否則必有大禍。」繼洵默識之。故嗣同旣長﹐卽爲納粟以知府官江蘇。戊戌之春﹐奉召入都。繼洵時撫鄂﹐馳書誥誡﹐令卽掛冠。嗣同復書備言事君致身見危授命之義﹐洋洋數千言。書旣成又以父命難違﹐遲疑不敢發。適康南海過其居告之故﹐康曰「斯人不出﹐如蒼生何﹖君達人﹐詎容以此介介。」嗣同志決﹐遂北上。卒及於難。

譚在瀏陽日立一延年會﹐意在節省宴會﹑刪汰應酬﹐以免耗損精神﹑虛糜歲月。戊戌死於黨禍﹐昔稽叔夜著《養生論》而見殺於人﹐延年會殆堪仿佛。玆搜求得瀏陽遺著﹐莽蒼蒼集所失載者﹐共得若干首﹐吉光片羽與人共寶之。譚復生古詩爲《新民叢報》所漏載者﹐尢見气骨。玆錄其《兜纜船》一首﹕友人泛舟衡陽﹐遇風舟瀕覆。船上兒甫十齡﹐曳舟入港﹐風引舟退﹐連曳兒僕。兒啼號不釋纜﹐卒曳入港。兒兩掌骨見焉。

北風蓬蓬﹐大浪雷吼﹐小兒曳纜逆風走。惶惶船中人﹐生死在兒手。纜倒曳兒兒屢僕﹐持纜愈力纜糜肉。兒肉附纜去﹐兒掌惟見骨。掌見骨﹐兒莫哭﹐兒掌有白骨﹐江心無白骨。

又《罌粟米囊謠》一首亦佳﹐詩曰﹕罌空粟﹐囊無米﹐室如懸磬饑欲死。饑欲死﹐且莫理﹐米囊可療饑。罌粟栽千里﹐非米非粟。蒼生病矣。

又《六盤山轉饢謠》云﹕馬足蹩﹐車軸折﹐人蹉跌﹐山岌で。朔雁一聲天雨雪﹐輿夫輿夫爾勿嗔。僅用爾力﹐爾胡不肯竭。爾不思車中累累物﹐東南萬戶之膏血。嗚呼車中疊疊物﹐東南萬戶之膏血。

譚詩謹嚴如子美﹐豪放如子瞻。而字裏行間﹐時有莽蒼遒上之致﹐如《述懷詩》云「海外羈身客影孤﹐模糊誰辧故今吾。事如顧曲偏多誤﹐詩似圍棋總諱輸。燕市臂交屠狗輩﹐楚狂名混牧豬奴。放歌不用敲檀板﹐欲借王惇缺唾壺。」譚瀏陽《莽蒼蒼齋詩集》﹐讀者皆能記憶之。玆見《新民叢報》載有瀏陽之友鈔示遺詩一律云﹕同住蓮花證四禪﹐空然一笑是橫闐。惟紅法雨偶生色﹐被黑罡風吹墮天。大患有身無定相﹐小言破道遣愁篇。年來嚼蠟成滋味﹐闌入楞嚴十種仙。

《過戰鳥山》一絕云﹕珠玉相生愧獨頑﹐可兒豪膽鎭心關。悲秋剩有桓宣武﹐雪涕重經戰鳥山。贈唐佛塵聯語云﹕皇皇思作眾生眼﹐板板知爲上帝形。

贈黎桂蓀聯語云﹕一鶚忽翔萬云怒﹐羣虯相奮孤劍啼。

殘鱗剩爪﹐皆可想見丰采也。

譚瀏陽遺詩之未收入《莽蒼蒼齋集》者﹐前已錄其數首。玆更得二首﹐亟補錄之。《宋徽宗畫鷹》﹕落日平原拍手呼﹐畫中神俊世非無。當年狐兔縱橫甚﹐只少臺臣似郅都。秦嶺韓文公祠﹕綠雨籠煙山四圍﹐水田千頃畫僧衣。我來亦有家園感﹐一嶺梨花似雪飛。譚瀏陽有兄曰馥峯﹐以憂患早世。瀏陽題其遺像石﹕吾門不幸耶﹐何以有君。吾門幸耶﹐何以不存。超忽厭世﹐若無足羣。謂天蓋髙﹐呼之則聞。謂君蓋幽﹐有煜其文。令譽不忘﹐則庶幾乎睇。此不猶愈於撫遺編﹐而穆然以身勤。

可謂一字一淚矣。

自題小照《望海潮》一詞﹐其餘則絕無僅有矣。句曰﹕曾經滄海﹐又來沙漠﹐四千里外關河。骨相空談﹐腸輪自轉﹐回頭十八年過。春夢醒來波﹐對春帆細雨﹐獨自吟哦。惟有瓶花數枝﹐相伴不須多。寒江才脫漁蓑﹐剩風塵面貌﹐自看如何﹖鑑不似人﹐形還問影﹐豈緣酒後顏酡。拔劍欲髙歌﹐有幾根俠骨﹐禁得揉搓。忽說此人是我﹐睜眼細瞧科。

譚瀏陽菊花石硯上有二菊﹐莖葉皆備﹐水池在葉下。池有半蟹﹐其半掩於葉下﹐名曰「秋影」。自爲之銘曰﹕我思故園﹐秋風振壑。花气微醒﹐秋心零落。郭索郭索﹐墨聲如昨。

又蓄一硯﹐制極小﹐厚才分許。任石形之天然﹐無取雕琢觚稜﹐宛轉不可名。以方圓色澤黯澹﹐有凋敝可憐之意。殘菊一天僅如指名之曰「瘦夢」﹐自爲銘曰﹕霜中影﹐迷離見﹐夢畱痕石一片。

三人像贊並敍光緒十有九年﹐與饒仙槎李王則同寫照於上海。旣而焚輪振稿﹐雨絕於天。旋有議饒甚口者﹐詞連嗣同﹑忄匡懼之餘﹐彌用ぉ悒。遺此戒之云爾﹕三子並立饒者髯﹐右者維李左者譚﹐之海天所涵﹐於此取別相北南。旣南旣北用不咸﹐相語以目旁有箝。髯乎髯乎爾何談﹐平生已矣來可砭。右者洫其口緘﹐左者之銘神則監。

畫像贊云﹕噫﹗此爲誰﹖其骨﹐稜稜其威。李長吉通眉﹐汝亦通眉﹐於是生有二十七年矣。幸緋衣使者之不汝追﹐天使將下﹐上帝曰咨﹐其文多恨與制違。然能獨往難可非﹐放之人世稱天累﹐海枯石爛孤鸞飛。

彭雲飛像贊云﹕莽莽大野﹐天髙地卑。默寄其間若有所思﹐其思維何﹐請爲陳辭。丈夫磊落﹐千載爲期。於時不利﹐庸也奚奇﹐沒齒獨淸。孰其泥﹐永懷前躅﹐信迪無疲。蕭然無人﹐蘭香自吹。

《單刀銘並敍》云﹕余有雙劍﹐一曰「麟角」﹐一曰「鳳距」。取抱朴子之論﹐刀盾戟杖曰知之。譬如麟角鳳距﹐何必用之也。若夫單刀﹐北方之剡器絕術﹐亦惟稚川始稱之。且自言有祕法﹐其巧入神﹐由來古矣。銘以自貽單刀﹐神者葛稚川﹐有復後以千有年。

《雙劍銘》云﹕橫絕太空﹐髙倚天穹。矧伊崆峒﹐蕤賓之鐵﹐蟻鼻有烈﹐服之有截。

《停雲琴銘》云﹕欲雨不雨風颯然﹐秋痕吹入鴛鴦弦。嬌首輟弄心ぉぉ﹐同聲念我﹐願我髙騫。我馬馴兮﹐我車完堅﹐汗漫八表周九天。以琴畱君﹐請爲君先。

《讒鼎銘》云﹕曾不出刀﹐曾不出薪﹐天下爲秦相割烹。

劉勤襄巡撫新疆時﹐譚嗣同兄弟皆蒙疏薦﹐故勤襄之薨也。嗣同挽以聯云﹕西域傳是蘭臺一家之書﹐縣度紀師程。銘石還應邁前古。

東漢人行舉主三年之服﹐深知慚薦剡。酒綿何止爲親情。

譚瀏陽聯語絕佳﹐其仲兄嗣襄早殤﹐爲撰基前石柱聯云﹕恨血千年﹐秋後愁聞唱詩鬼。空山片石﹐蒼然如待表阡人。

甘肅藩署多鴿﹐《池上艸堂筆記》紀其靈異皆不誣。歲出帑百餘金﹐酬其守庫之勞人。堂左右爲外庫﹐二堂則內庫也﹐故無二堂。甘肅故產牡丹﹐而以署中所植爲冠。幾百數十本﹐著花以百計﹐髙或過屋﹐林亭之勝﹐復絕一時。園名曰「憩」﹐蓋取分陜之義﹐皆譚嗣同手筆也。四照廳有聯曰﹕人影鏡中﹐被一片花光圍住。霜華秋後﹐看四山嵐翠飛來。

天香亭曰﹕鳩婦雨添三月翠﹐鼠姑風裏一亭香。

夕佳樓曰﹕夕陽山色橫危檻﹐夜雨河聲上小樓。

《贈貝元徵》云﹕解字九千三百﹐坐席五十餘重。

兼爲跋云﹕五經無雙許叔重﹐說經不窮戴侍中。惟我元徵齊年泱泱其風﹐書者潘誦捷﹐贈者譚嗣同。又《集六朝人語贈唐黻丞》云﹕思緯淹通﹐比羊叔子。定禮決疑﹐問陶覆之。

又隱括抱朴子《龍川集》語贈黃芳洲云﹕曾受雙戟單刀﹐長於葛洪者劍。所謂粗塊大臠﹐奄有陳亮之文。

又自撰壁聯曰﹕云聲雁天夕﹐雨夢蟻堂秋。

友人沈曉沂絕愛之﹐以爲晶瑩淒測﹐骨重神寒。但當剪取半江秋水﹐醮筆書之耳。

潭瀏陽家居時﹐嘗自撰桃符﹐有「大陸龍方蟄﹐中原鹿正肥」之句﹐此盡人知之。旋家計北上﹐終日奔走﹐形勢風雨如晦﹐恆鬱鬱不自得。嘗作聯榜其寓齋曰﹕家無儋石﹐气雄萬夫。

康南海一見驚詫﹐謂此聯圭角太露﹐無靜穆之致﹐勸更易之。乃作集句聯曰﹕視爾夢夢﹐天胡此醉。於時處處﹐人亦有言。

康點首稱善者再﹐若輩胸懷大志﹐益謹細行﹐懼攖異己者忌耳。

◎唐佛塵遺聞

唐才常文有雄直气﹐髙潔則不及。譚嗣同有一篇發端曰﹕唐才常然狼顧而鶚視﹐剌剌然彊聒天下。曰又有一篇發端曰﹕唐才常旣墮塵球﹐蹙蹙靡所騁﹐蹙蹙然狼顧鶚視。作而言曰﹐兩篇皆用「狼顧鶚視」四字﹐試摹其形﹐未有不啞然笑者。

又唐文好用疊字﹐如沈沈者蛤利耶﹐搏搏者坤靈耶﹐及塵塵二千餘年一文网焉。莽莽二萬餘里一病軀﹐同同數十百國﹐聰彊發紓﹐坐教修飭。而僕緣大地之上而環而峙者﹐一大權衡焉。此類甚多﹐不可枚舉。與康有爲之茫茫宇宙﹐莽莽乾坤﹐同一鼻孔出气也。

唐詩流傳甚少﹐有贈時務學堂教習某君一律曰﹕沈沈苦海二千載﹐疊疊疑峯一萬重。舊衲何因困蟣虱﹐中原無地走蛇龍。東山寥落人間世﹐南海慈悲夜半鐘。用九冥心湘粵會﹐行看鐵軌蹋長空。

嘗見友人便面書佛塵一絕云﹕咄咄天心不可常﹐茫茫塵世幾滄桑。燈花劍蕊深深綠﹐海國自多南面王。瀏陽二傑並稱於時﹐戊戌之變﹐唐才常痛極﹐欲航海復仇不果。庚子漢日之役﹐蓋素志也。其與譚訂交﹐生死不渝。足以愧當世挽譚七十二字﹐一字一淚﹐實一字一恨。

與我公別幾許時﹐忽驚電飛來。恨不攜二十年刎頸交﹐同赴泉臺。滿贏將去楚孤臣﹐簫聲嗚咽。

近至尊剛十數日﹐被君陰構死。忍拋棄西百兆爲奴種﹐長埋地獄。只剩得扶桑英傑﹐劍气摩空。

◎林旭遺聞

林暾谷生而穎異。其著作則繩趨矩步﹐無一奔放之文。李文田充福建正考官﹐得林鄕試卷﹐擊節嘆賞﹐定爲元選。其評語有非二十年面壁功深者﹐不能臻斯境界云云。林年才十九﹐時論榮之。

林以丁酉春間遊於上海﹐見秦薇云不禁顚倒。「薇云」二字﹐卽林所命。去後復貽以詩函﹐惜已遺之﹐不知其中作何語。

林旭情性眞摯﹐與人交恂恂如處子。自戊戌參預新政﹐忽攺常度。凡建一策﹐僚輩不能決者﹐旭大呼奮筆擬稿以進﹐必蒙兪允。事有命與軍機大臣會議者﹐旭擬稿就﹐亦徑達黼座。或請交堂官過目﹐旭輒怫然曰「他們懂得什麼﹖」參政十日﹐朝士側目﹐怨毒之甚﹐旭一人所召爲多也。

友人復貽林暾谷《感秋五古》一章﹐淒惻之意﹐溢於言表。詩曰﹕淸晨負手行﹐蟋蟀鳴我前。因知秋气厲﹐感此悲流年。病夫日掩戶﹐一月不窺園。頗聞梧桐樹﹐飄葉聚其根。歲寒皆黃落﹐而汝胡爲先。我將種長松﹐不與時推遷。小庭數盆花﹐靑靑亦堪憐。但覺淒淸意﹐莫向西風前。

甲午乙未之間﹐楊叔嶠方在京師﹐寓伏魔寺。林暾谷時過從之﹐有贈叔嶠短篇云﹕窗外丁香玉雪色﹐窗下兩生坐太息。可憐太息空爾爲﹐舍人縣令官秩卑。朝出空遮徵史車﹐暮歸還挾相公書。宗廟神靈三百春﹐卽今將相未無人。言戰言守言遷都﹐三十六策他則無。深宮迫念先朝痛﹐根本中關敢輕動。擲鼠忌器空持疑﹐餒虎割肉有盡時。書生不自有科第﹐能爲國家作麼計。東家翰林盡室遊﹐猶聞慷慨排和議。

賈生《鵬鳥》﹐禰衡《鸚鵡》﹐是篇兼而有之。

◎楊叔嶠遺聞

楊銳本四川綿竹人。某年由京回籍﹐爲太夫人營葬於劍州某處其地。峯巒峻峭﹐林木陰森﹐楊心頗慰。嗣有善靑烏術者﹐見而詫曰「殆矣殆矣。」守墓者詢其故﹐曰不觀前一山如摩天巨刃乎﹐其子孫必不能保首領以沒。守墓者斥其妄。戊戌案發﹐術者之言遂驗。

楊官京師﹐日與康有爲本不相能。被難後同鄕發其篋內遺書﹐有致弟某手札一通﹐極言康有爲之如何悖妄﹐故盛祭酒杜鵑行有云「茂陵遺稿分明在﹐異議篇篇血淚痕。」杜鵑行其標題曰﹕楊哀生詩﹐存《眺華閣集》。

楊戊戌議立四川同鄕京官子弟學堂﹐首捐巨貲以創。會奉上諭被難後﹐此款撥爲大學堂經費。不過約十萬之多耳。

楊居鄂時﹐有一僕曰「秋桂」。秋桂二字﹐頗似小鬟名。楊每呼之﹐其聲淸越而長。一時因有「楊小姐喚婢發嬌音」之謔。

楊官京師﹐日偶與朋儕聚飲﹐談及四川東鄕縣鬧漕一案。知縣孫廷楊鹵莽決裂﹐率兵往剿﹐貽害良民。後孫棄市﹐有識孫面者﹐謂孫項下有一紅綫沿緣﹐是其受刑之兆。言未已﹐羣覘楊領﹐蓋楊亦具玆異相也。楊大怒﹐拂衣而去。戊戌後某學士乘天龍輪船赴日本﹐夢楊來謁﹐紅綫宛然。楊告以設遇雷鳴﹐必以兩手捧其頭﹐否則恐隨風飄去。學士始知其已死﹐一驚而寤。

楊銳家本富﹐擁貲甚厚。官京師日﹐首先捐銀十萬兩﹐創辦大學堂。仗義疏財﹐爲人所重。康有爲飲食衣服﹐悉銳供應。故康有爲在英艦聞銳殺﹐痛哭失聲曰「叔嶠死﹐吾其窮矣。」

戊戌之秋﹐楊銳以其兄病歿京師﹐特來搬柩。因與康廣仁等五人稔後﹐遂連類及之冤也。某君言楊所居大門上有聯曰「月中漸見山河影﹐天上新承雨露恩。」上句爲東坡《八月十三玩月詩》﹐「漸」字系三點水加一斬字。而楊竟於八月十三日棄市。奇哉﹗

◎劉光第遺聞

劉光第爲張南皮尙書任四川學政時所賞之士。南皮獲聞罹難之信﹐涕泣不能仰視。立卽電求王夔石相國曰「劉光第本卽出京﹐之洞畱之。如必見殺﹐則是之洞殺之也。」詞甚哀切﹐然太后盛怒之下﹐王相亦不敢逆鱗批鋒也。

劉一介不與﹐一介不取﹐古之狷者也。京官每以外省炭敬爲挹注﹐光第獨不然﹐有饋者必受呵叱。所服僅一夾袍﹐一紗蟒衣﹐無他物也。被逮日﹐光第出拜客﹐邏者乃返。光第知之﹐翌晨﹐自縛赴刑部投到。其慷慨過人如此。

江標任湖南學政時﹐立一校經堂﹐聘請通材主講。戊戌春﹐初巡撫陳寶箴欲以此席諸屬喬茂萱。喬力辭不果﹐乃舉劉光第以爲己代。未久﹐劉亦設詞以謝﹐於是乎以皮鹿門承其乏。而劉入陳幕﹐適朝廷下求賢之詔﹐陳遂以劉光第與譚嗣同諸人應﹐八月旋及於難。聞陳寶箴保舉時﹐本欲以喬茂萱列入。喬又力辭之﹐出語諸人曰「召保考三者﹐可靠而不可靠。今見此情景﹐道念頓灰﹝道念者言作道臺之念也﹞﹐覺不如候補提牢廳之爲愈矣。」已而果然﹐眾服其見。劉字培生﹐篤厚君子也。當陳寶箴保舉經濟特科時﹐折奏書及其名。屢書屢誤﹐意者吉凶悔吝之所動歟。

李鐵船京卿聞劉被難﹐仰天嘆曰「培生這樣的人都可殺﹐天下何人不可殺哉﹖」於此可見劉之爲人矣。

◎康廣仁遺聞

康廣仁﹐有爲之胞弟。辧才無礙﹐每申駁議﹐層出不窮﹐譚嗣同輩﹐咸畏服之。每有封事﹐廣仁直達黼座﹐上卽與之計劃﹐他人不能知也。及被難﹐由廣仁善堂收殮﹐葬於義冢﹐南海會館爲之立一碑無字。聯軍入﹐始有人鑿其上曰﹕南海康廣仁之墓。後以沈藎之力﹐始返其骨於故鄕。沈藎可謂不負死友者。廣仁旣伏法﹐暴屍兩日﹐始得廣仁善堂爲之盛殮﹐舁赴荒郊。以廣仁而收廣仁﹐眞是數有前定。

是捲藏之篋中日久﹐遺失殆盡。今翻閱一過﹐已失去大半。楊深秀十餘則﹐康廣仁數則﹐以各家著作﹐且俟訪求補入耳。玆爲詮次錄之﹐以供於世。

◎萬福華

萬福華﹐志士也。壬寅﹐俄人侵我滿洲。滿淸政府讓步﹐王之春實主之。王過滬上﹐萬欲殺之﹐爲漢姦戒。於是誘王至大新街金穀香番菜館﹐萬槍擊之﹐槍未能發﹐王匿桌下﹐萬被捕。先是﹐俄《事警聞刊》於上海﹐至此已攺爲《警鐘日報》﹐專以鼓吹民族主義爲宗旨。系《蘇報》以後之惟一大革命報﹐主持者爲陳君佩忍﹑髙君天梅等。聞萬被逮集資爲延律師﹐同時揚州志士杜君課園﹑張君丹斧等刊《楊子江報》於鎭江﹐當時杜君亦爲之奔走求援。記者時年十三﹐任《警鐘》采訪曁《楊子江》撰述事﹐故亦爲一分子。名伶汪君笑儂﹐組織《大舞臺報》﹐亦爲之運動。後法庭辯護無效﹐萬先生竟囚於西牢﹐定期十年﹐壬子秋出獄。是月十六日﹐戴君天仇等爲開歡迎會於上海之新舞臺﹐記者遠在汕埠﹐不能躬與其盛﹐誠爲憾事。先生才識過人﹐今日出獄無恙﹐不僅先生之福﹐實中華之福。遙祝先生萬福﹐尢望先生有以福華也。臨風北望﹐爲之神馳。﹝陳志羣稿﹞

◎周應時

周應時﹐宇哲謀﹐江蘇江陰人。生而慧﹐長於崇明。畱學日本振武學校﹐後升入士官學校。畢業回國﹐充亡淸督練公所差遣官。素抱革命之志﹐秉性謹愼﹐言不易出諸口。有叩以宗旨者﹐輒以「服從爲軍人天職」對﹐故人鮮知其志者。寧軍未反正前﹐公多所規劃。攻南京時﹐公從徐紹楨立功﹐卽任第九團團長。去春升任第五旅旅長。禦下有方﹐全軍貼伏﹐良將也。記者識之金陵﹐時相過從。去春記者在滬﹐公來訪﹐偕其軍需長龔彥彬﹐亦舊友也。同遊數日﹐聊慰戰勞。秋間記者之金陵訪之﹐暢敍三天而別。﹝陳志羣稿﹞

◎秋瑾

秋瑾字璇卿﹐一字競雄﹐自號鑑湖女俠﹐浙江山陰人。幼受家庭教育﹐及笄博通經史﹐能詩能文。每演說議論風生﹐有旁若無人之槪。年十九與王郎結婚﹐生一子一女。自庚子亂後﹐竄身於淒風苦雨中﹐以規復女權爲己任。凡一切書籍報章﹐靡不披覽。恆開會演說﹐聽者甚眾。甲辰夏決意遊學日本﹐典釵質釧﹐窘迫萬狀。孑身走東瀛﹐長途觸暑病莫能興。旣之東京﹐復因水土不服﹐抱病月餘。病痊入女子師範校。乙巳春與諸志士組織光復會﹐爲同盟會之聲援。丙午秋回國居滬﹐設光復會機關部於北四川路﹐造炸彈﹐創《女報》﹐余於此時識之。是年冬﹐秋君奔母喪歸裏。旋膺明道女學校之聘﹐又主持徐錫麟所辦之大通學校﹐更創設體育會﹐暗中無日不籌劃光復會事。丁未三月來滬訪於余學校時﹐余方讀書滬上也。自是余頻往《中國女報》社﹐與秋有所謀﹐並晤陳君伯平。陳君伯平赴紹﹐旋秋君將返紹謀響應。余與朱君仲侯爲購軍用器械﹐秋君回紹就大通組織暑假體操會﹐預備起義。適皖中事敗﹐徐錫麟《陳伯平》馬宗漢死之。秋君仍主急進﹐日事操演﹐如臨大敵。浙省大吏早有所聞。時余已返江陰﹐秋君疊函來招。余收拾行裝﹐正擬就道﹐而秋君被害之惡耗﹐忽現於滬上之報紙。先是紹興太守貴福﹐得姦紳袁胡二人告密﹐謂秋君將舉義。乃於六月四日﹐遣兵圍大通學堂殺學生無算﹐捕秋君去。屢次審問﹐秋君無供詞﹐僅畫「秋雨秋風愁煞人」句﹐貴福竟憑七字定讞。六月六日破曉殺秋君於軒亭。相傳當時紅雲蔽天﹐陰風削骨﹐行刑者﹑旁觀者莫不戰栗﹐而秋君坦然就戮。秋君身首異處﹐而面色如生。聞者莫不嘆惋﹐輿論大嘩。海內致哀詞者數千人﹐吳芝瑛女士爲之營葬。與余以爲創《神州女報》﹝出報之期攺名《女報》﹐續出五期﹐而非當今《蘇州女報》也﹞﹐以繼續《中國女報》。因余曾設《新女子世界報》﹐且與秋君有合辦之約者也。

秋君被戕後﹐尙有一重公案﹐卽秋墓之歷史也。初秋君死於軒亭﹐家族不敢往認。樂善堂施以棺﹐厝於山上。是年十二月﹐徐寄塵﹑吳芝瑛爲之葬於西湖。翌年被當道所掘。秋君之兄爲浙撫增韞招至﹐屬攜柩回紹。時夫家在湘中畏事不敢來葬。前年王死﹐其子始回紹領母柩至湘。去年五月初一日﹐又復重葬西湖﹐送葬者數百人﹐此事系徐寄塵曁秋社諸君所主持﹝秋社因秋獄而創﹞。另營新阡﹐而於舊址建一亭題曰「風雨亭」。葬之日﹐余亦往參﹐且至風雨亭憑弔焉。﹝陳志羣稿﹞

◎杜課園

杜君課園鎭江人﹐原籍太原。少聰穎﹐性猶耿直。於社會公益事﹐莫不引爲己任﹐而於教育尢爲熱心。年弱冠﹐痛滿淸官吏之腐敗﹐仰天飲恨﹐時作狂奴故態。旣組織《楊子江叢報》﹐每一下筆﹐洋洋千萬言﹐無不切中時獘。故當道惡之深﹐而京江學界受其惠者匪淺。旋以《叢報》立言過深﹐不適於中下社會﹐乃攺組《楊子江白話報》﹐一時風行大江南北。提倡女權女徳甚力﹐當時風气爲之一變。報中編有《鎭江警察現形記》﹐語觸當道之忌。時常鎭道陶申甲兼辦警察﹐益銜恨之。癸卯春日羅織杜君於獄﹐丹徒令郭君重光﹐知杜獄之冤﹐然猶不能承陶道之意旨﹐乃定十年監禁罪。一面優待杜君﹐故杜君𨿽在獄﹐殊無桎梏之苦﹐以詩文函寄海內友人。且在獄每星期與獄囚演說﹐獄囚聽之﹐有爲泣數行下。其感化力有如是之甚者。

◎夏書林小傳

火火火﹐兒啼婦哭﹐災發於紅欄桿橋許姓家樓上。是爲壬子八月十七日下午一時﹐夏君方在許姓同居之家午膳。聞警輒投箸而起﹐不及頂盔易靴﹐遽以常服隨手挾一被﹐奮登火樓。其時火油燈火油瓶翻潑滿臺滿地﹐夏君但知傾身撲滅火勢。不圖油點橫濺﹐紗褲飛焰﹐隨而肆毒。令我仁勇無雙常爲社會幹城之壯士﹐兩腿齊陷於火窟。迨經救火助手爲之撕棄火褲﹐而夏君受火毒已甚重矣。急送上海醫院求治﹐則左腿尙可著手﹐右腿焦爛無完膚。不去腐肉無從施治﹐去則痛不可忍。又以體弱難施悶藥﹐由是醫家束手。夏君亦不願更由西法醫治﹐遂舁回家中。卒以無法可施﹐延至九月廿七日寅時逝世。夏君以孱弱之體﹐秉勇毅之志﹐陷慘苦之境﹐其情狀𨿽罄字典之形容詞而莫由描寫。嗚呼﹗哀哉﹗靑年之婦﹐二歲之兒﹐將誰托耶﹖夏君旣爲社會而死﹐吾社會又何忍不爲夏君卹其妻子﹖夏君先籍會稽﹐家寒早孤。成丁之年﹐卽爲上海縣署櫃書﹐時則已爲救火會會員。聞警無不奮勇從事﹐嘗以急奔血暈途中。後以偏勞公益轉致失業﹐而夏君更一意經營果育救火社。蓋果育社之成立﹐成績昭著﹐固夏君之主動力也。去歲光復上海﹐君以聯合會體育部隊員﹐應急備常。彌極勞瘁﹐直至臥病而始輟防務。傷病中常諄囑同志﹐毋因我救火致死而生畏憚﹐並作遺囑一通﹐以資紀念。其熱心公益﹐生死不渝也如此﹐吾社會同胞其何以慰死者﹐而策將來乎﹖

◎劉道一遺詩一首

大地方興三字獄﹐但期吾道不終孤。捨身此日吾何惜﹐救世中天志已虛。去國�����﹐對牀風雨誤髙梧。海山珍重原翼﹐莫作天涯寄弟書。

右詩得自一商人之子﹐年未成童﹐寫以爲戲。字筆都�﹐意度得其大槪﹐中五字至不可識。詢之﹐道其父得於某獄徒家﹐是前日所殺一什麼姓劉的排滿黨做的。予與鋤非方識一面﹐適有故至湘潭。竣事歸來﹐驚傳奇慘﹐數日風雲﹐遂乃若此。噫﹗廣土變獄﹐不聞人聲。四海空闊﹐無可容足。予當時豈獨爲道一一人悲哉﹖蓋事變之來至出神禹之外矣。可不懼哉﹗前見某報關於道一之詩﹐無慮數見。此尙闕然﹐豈非大憾﹗反誦再四﹐詞旨淒惻﹐頗類當時尙未定罪之作。𨿽神州廓淸﹐而斯人永不得見。予當時和其句有云「我欲招魂天不許﹐只將哀痛向空書。今不可憶矣。顧於道一之詩﹐以爲必當表章者也。」﹝錄病云稿﹞

◎孫錫臯行述

堂兄諱錫臯﹐字鳴仙﹐居無錫之石塘灣。性沈默不苟言﹐言必有中。性好學﹐手不釋卷﹐尢喜讀史﹐過目不忘。年未弱冠﹐已博通典籍﹐曉達時務矣。其著作多可觀者﹐邑中賢士大夫咸器重之。旣長﹐肄業南菁書院﹐繼入南洋公學﹐年二十二擔任東林學堂教授。熱心教育﹐師弟之親愛如家人父子。焉後又兼授師範競志翼中等校教科﹐前年任竣實校長。整理校務﹐井井有條﹐尢爲儕輩所敬仰。素富共和思想﹐不屑屑於功名利祿。當科舉廢時﹐前淸猶以優拔籠絡人才﹐堂兄獨不爲動。人有勸之者﹐則喟然而嘆曰「平生志不在此也。」蒿目時政之失﹐常欲手刃民賊。只以上有慈親﹐終鮮兄弟﹐兼之家無恆產﹐全賴薪水奉養﹐不敢以身輕試﹐累及老母及滬上光復堂兄。遂與各志士密謀響應﹐奔走經營﹐不辭艱苦。事成推賢任職﹐己則引身而退﹐仍還竣實學校辦事。其宅心公正有如此者﹐然己積勞成疾﹐不數月而溘然長逝矣。年僅三十有二﹐聞者莫不傷之。爰略述梗槪﹐如此﹐以告采風者。﹝孫秉銓謹白﹞

◎奠精忠柏記

《陽湖程淸稿》柏在浙江按察使獄公廨之右﹐土地廟前宋大理寺獄﹐風波亭故址也﹐傳嶽忠武遇害﹐柏卽日死﹐數百年植立不僕。度以周尺長二十尺有奇﹐圍四尺有奇﹐人以忠武故旌其柏曰「精忠」。咸豐庚辛之間﹐杭城再陷﹐毀於兵火。柏斷爲九﹐在眾安橋忠武之廟。海外人榮其古也﹐得其一以歸余﹐恫夫久而盡失矣。以爲忠武實葬棲霞之麓﹐面湖背山﹐崇祠巋然。瞻拜而致虔人四時不絕。儻移其八樹之廣庭﹐鐵闌周之。卓乎天地之靈﹐可以厲人心之不死。交涉使王丰鎬﹐杭嘉湖道張鴻順咸韙之﹐醵金鳩工以余督其事。越月日如式告﹐成別篡湖山之迹﹐關忠武者成書﹐以氏天下。在昔圖詠凡四﹐石與柏俱來。乃撮其義如左﹐方辭曰﹕維宋忠臣之人﹐極木七百年化爲石﹐懿歟兩君展風烈。移奠此山鎭湖碧﹐具有人性式此柏。

◎嶽忠武王精忠柏歌﹝趙熙﹞

程侯寶護忠精柏﹐此柏蟠根浙江臬。實維風波停故址﹐大宋乾坤一刀血。嶽忠武死柏卽死﹐柏死非死事奇絕。立二十尺圍四尺﹐化爲石質扣如鐵﹐人今見柏見忠武﹐咸豐中斷爲九節。賊以兵火斫燒之﹐其身可碎不可滅。海外何人睨其一﹐脫帽苔扃禮忠烈。手挽蛟龍出亞洲﹐气帶中華地心熱。程侯拊柏呼向天﹐嶽墳近點棲霞穴。移之廟中成法物﹐鐵闌周之建隆碣。二三人外眾不聞﹐侯蕆其功厲人傑。從來哀莫大心死﹐慘哉中原岌忿裂。柏在天地無朽理﹐忠武英靈望來哲。作歌附柏質程侯﹐匪飾湖山風兩浙。

◎伯葭觀觀移精柏柏斷塊於湖上嶽忠武廟﹝湯壽潛﹞

柏精忠鐵長壽﹐人不忠鐵遺臭。﹝墓前四鐵像遊人爭溺之﹞遺臭流芳在自爲﹐人不如木將誰詬。風波亭裏風波惡﹐此柏生時卽盤錯。忠武一死七百年﹐柏死不死魂所托。金田匪太不曉事﹐斷而爲九咸豐季。兵火燒柏不燒心﹐焚余仍帶剛嚴气。海客得其一已足﹐人間有此不灰木。不壞眞成百煉鋼﹐誰憐片片忠臣骨。置之僻地知者少﹐程侯一見詫至寶。同志無幾同護持﹝謂張觀察王交涉﹞﹐歷劫復生如幸艸。徙諸湖頭快萬目﹐南枝仿佛靈風肅。見柏如見大小眼﹐將軍血﹐曾化碧。聞萇叔﹐吁嗟乎構。屈朝廷小﹐檜屍分雷霆惱。從古英雄負屈多﹐樹猶如此人垂老。

◎又﹝徐定超﹞

三网不張四維弛﹐哀莫哀兮人心死。柏兮柏兮胡爲死﹖﹝一解﹞我聞三字獄成時﹐柏本無知若有知。義與偕亡復奚疑。﹝二解﹞𨿽然柏死性未滅﹐鬼神守護貞心結。閱七百年堅似鐵。﹝三解﹞程侯嗜好與俗歧﹐不貴異物貴枯枝。如夏鼎與商彜。﹝四解﹞我來觀析非觀禮﹐懍然正气照靑史。嗚呼﹗一樹猶如此。﹝五解﹞

◎又

天生大材當大用﹐何人自壞眞梁棟。人自壞之彼自全﹐閱七百年從南宋。我聞鄂王臨刑時﹐庭中柏死如僵屍。以木殉人古未有﹐傳聞毋乃失之癡。其實至理不可測﹐讀書論世貴心得。艸名指佞昔所傳﹐木號精忠何獨惑。事或傳疑理則眞﹐居然不二有木神。先零吾似三秋木﹐不壞終成百煉身。始知此木堅多節﹐貞固能禁億千劫。願隨忠骨長埋玉﹐羞見佞人徒鑄鐵。樹猶如此世罕聞﹐年年飲社如揄扮。無數蜉蝣不能撼﹐突來狐犬動成羣。蠢爾金田一小醜﹐信手翦伐斷爲九。霜皮雨幹老益堅﹐貞石吉金同不朽。程侯見之喜欲狂﹐更得同志欲珍藏。築臺庋置回欄繞余﹐玆正直地久與天長。君不見諸葛祠中有老柏﹐杜甫作詩已愛惜。須知此爲正气聚千秋﹐非爲湖山遊觀飾。

◎詞苑擷華

趙烈士百先遺詩﹐世人爭寶之。今再錄如下﹐不厭百回讀也。《贈吳樾》云﹕淮南自古多英傑﹐山水而今尙有靈。相見塵襟一瀟灑﹐晚風吹雨太行靑。雙擎白眼看天下﹐偶遇知音一放歌。杯酒發揮豪气露﹐笑聲如帶哭聲多。一腔熱血千行淚﹐慷慨淋漓爲我言。大好頭顱拼一擲﹐太空追逐國民魂。臨時握手莫咨嗟﹐小別千年一剎那。再見劫知何處是﹐茫茫血海怒翻花。《登越王臺》云﹕七雄兼並眞無謂﹐劉項紛爭只自殘。堅向天南開版籍﹐能將文化服夷蠻。公眞矍鑠威名古﹐我尙飄零姓氏慚。今日登樓憑北望﹐中原妖露正漫漫。《己酉初度寄友》云﹕百年已過四分一﹐事業茫茫未可知。差幸頭顱猶我戴﹐聊持肝膽與君期。欲存天職寧辭苦﹐夢想人權亦太癡。再以十年事天下﹐得歸當臥大江湄。

汪精衛﹑景大招﹑徐漢援﹑田梓琴諸人﹐隨孫中山先生赴鄂﹐舟中聯句。贈孫先生云﹕十載隨君挽魯戈﹐幾經翻海洗天河﹝陳﹞。祖生擊楫言終踐﹐杜老憂時淚尙多﹝汪﹞。幸向艱危回世宙﹐且從忠信涉風波﹝景﹞。江流浩瀚春如海﹐付與羣生飲太和﹝田﹞。

◎市隱名流

嘉興周谷﹐賈而儒者也。丁時亂﹐棄舉子業﹐受廛賣米。有括故家遺書鬻於市者﹐買得一船﹐每日中交易。筐莒斗斛﹐權衡堆滿肆。讀之糠乞中﹐居嘗奉母惟謹﹐每食必具酒肉﹐𨿽窶貧弗缺也。人有匱乏﹐傾肆中錢米給之。有戴丙鬻女於巨室﹐將以配亻兼僕﹐周急贖之﹐爲嫁。又采石估載米八百斛﹐得直千金﹐貯周笥估獨往硤石。中道死﹐周具棺以殮。手書呼其子至﹐傾笥還之。時人多稱道焉。周能詩﹐著有《采山堂集》﹐憶其中有句云「似士不遊庠﹐似農曾讀書。似工不操作﹐似商謝奔趨。立言頗突兀﹐應事還粗疏。饑凍不少顧﹐吟詩作歡娛。」讀此詩﹐可想見其生平。用知風雲世變﹐在野正不乏人材也。泣羣曰﹕市井中有此畸人﹐吾爲少見﹐令人企仰不置。

◎黃花崗七十二人墓碣﹝錄辛亥慮廬﹞

余作是文﹐在五月間。蓋憫誓者之無知﹐嘆英名其永沒。表而出之﹐聊寄余之懷抱。乃不數月而大漢起義武昌﹐四方響應﹐復我舊邦。黃花崗下之雄鬼﹐其亦可以慰矣。十月朔日慮廬又記黃帝紀元四千六百有九年﹐辛亥夏四月﹐革命軍舉事廣州﹐勢孤而敗﹐七十二人赴義死。嗚呼﹗烈矣﹗我黃帝子孫處虜廷之下﹐顏屈伏﹐爲牛爲馬二百十六餘年之間﹐沈淪晦暗﹐恥之莫雪。嗟彼薰心榮利之徒﹐罔顧仇讎﹐昌言變政﹐作滿幹城﹐助桀而爲虐。路礦權利﹐民生血脈﹐此攘彼奪。假太阿於晰種﹐將演瓜分慘劇。有志之士﹐鑑漢族之爲夷﹐神洲之陸沈﹐大好河山﹐悉成鮏羴。故遁迹於海外﹐散資財﹐結義烈﹐云合響應﹐日盛以大。數千里鼓浪而來﹐集乎香港而攻乎廣州﹐蓋先後附輪以上珠江者不絕。處事周密﹐待時而動。三月某日﹐淸廣州將軍孚琦﹐爲志士溫生才槍死。滿奴撞搪呼號﹐驚魂奪魄。四月之朔﹐而事發矣。督署焚﹐淸粵督張鳴岐聞驚竄去。彈雨硝煙﹐血飛肉薄。眾僅百餘﹐轉戰弗懈。惟時海中大霧﹐迷漫不可見。香港航阻﹐援者莫至﹐勢弗能支。軍至全覆﹐幸免幾希。欲圖再舉﹐已非其時矣。志士之就獲於滿吏者﹐莫肯少屈﹐懍乎不可犯。臨刑之際﹐慷慨從容﹐痛罵贓虜﹐聲震梁屋﹐淸吏膽爲之懾。事已﹐收其遺屍得七十有二﹐各瘞於黃花崗下。嘗獨以爲湯武以一代革命﹐天下皆歸仁﹐何至於後世而不可多見﹖況復以異族而主中夏﹐冠裳倒置﹐淪神洲於犬羊。漢魏以降﹐五胡亂華﹐有唐之末﹐沙陀肆行。宋興內治旣睦﹐外患最劇﹐卒亡於胡元。明太祖以布衣﹐廓淸中原﹐北逐亡元﹐功不在禹下。乃歷三百餘載﹐而彼遊牧於白山黑水之羣﹐鮏羴犬羊之族﹐復肆跋扈咆哮之志﹐入我中夏﹐荼我生靈。天何不仁﹐而降吾黃帝子孫於斯極。觀夫泰西諸國﹐若法蘭西﹑美利堅﹐志士蜂起﹐流血以博自由。浩气磅礡﹐足以驚天地動鬼神﹐未嘗不心向往之。彼風東來﹐我神洲始稍稍以動﹐或播之歌詠﹐或見於著作﹐或慕荊卿聶政之爲人。去一二之民賊獨夫﹐百餘人提矛而起﹐奮勵激昂﹐沈舟破釜﹐視此一決。何其壯也﹐何其壯也﹗𨿽厥功之未成﹐要必有起而踵之者。物極必復﹐又安知其無弔民伐罪﹐出水火而登衽席如湯武者乎﹖他日胡氛掃蕩﹐海宇肅淸﹐復我衣冠享承平。則在諸英靈有以呵護之﹐爰系以銘。銘曰﹕昊天不弔﹐禹域云亡。山川失序﹐衣冠犬羊。二百餘年﹐厥生洪楊。讀易至復﹐吾族其光。曰七二人﹐揭竿爲創。功虧一簣﹐丁命之喪。碧血萇宏﹐黃花之崗。偉哉壯士﹐殺身成仁。气吞河蕭﹐吒叱鬼神。洪濤萬里﹐惟仇之伸。博浪子房﹐易水荊卿。數耶運耶﹐厄我炎黃。恨咽南海﹐淚灑西江。有土一壞﹐日月爭光。勒銘其石﹐千秋表揚。

◎國慶日遊蘇記﹝天牧﹞

今日何日﹐非陽曆十月十日中華民國誕生之第周年乎﹖亦非正式大總統就任之日乎﹖回憶辛亥今日﹐霹靂一聲﹐白旗髙舉﹐海內響應。諸志士豪傑﹐挾塡海之毅力﹐運移山之手腕﹐相激相蕩﹐相磨相厲。雷霆不能驚﹐水火不能入﹐霜雪不能殺﹐金石不能傷﹐堅苦卓絕﹐百折不回﹐遂亦演成此震天動地之奇劇。未幾而淸廷覆﹐民國立。𨿽關於人心之革命﹐若非首義諸公﹐冒矢衝刃﹐揮灑血汗﹐殉義先烈﹐捐軀報國﹐拋擲頭顱﹐何得有脫離專制之一日﹖數千年老大帝國﹐—躍而躋於世界共和國之林﹐可與法美並駕齊驅。想諸先烈在天之靈﹐睹今日五色國旗﹐飄搖麗天﹐當亦爲之含笑於九京也。𨿽然此次紀念﹐何等重大。竊思去年今日﹐猶是國慶﹐猶是紀念﹐而微有不同。臨時政府﹐杌隉而未安。列彊承認﹐遊移而未定。始以政黨之紛爭﹐旋釀南方之戰禍。方是之時﹐國勢危於累卵﹐人民惕於喪亡﹐誰復料有今日者﹖然則今年今日﹐較之去年今日﹐其愉快爲尢甚。且逢正式總統就任之期。吾民應如何歡聲慶祝﹐乃反不如去年遠甚﹐尢以蘇州持消極主義爲最。嗚呼﹗我欲無言。

先期由中央政府﹐特頒命令﹐以是日爲國慶紀念。適逢正式總統就任﹐凡各界均休假慶祝。吾校亦遵例休假三天﹐並於九號舉行燈會﹐環遊靜安寺之東北一帶。與會者四百餘人﹐精神煥發﹐歡聲雷動。燈光蜿蜓﹐爆竹轟天﹐聲聞數里。余亦躬與斯盛焉。出校後﹐見街頭羣兒踴躍呼曰「今朝國慶。」鼓掌如雷﹐余相視而笑。所經街市﹐見旗飄五色﹐燈懸國慶。但以其隸屬於西人租界範圍之內﹐不欲遊覽。乃附快車旅行蘇州﹐一觀內地之慶祝。當汽笛一聲﹐車聲轆轆﹐蓋已向前啟行矣。沿途風景殊佳﹐南翔爲嘉定之巨鎭。遠望市廛﹐櫛比云連﹐自滬江來之富鄕也。次過昆山﹐憑窗遠矚﹐見車站之五色國旗﹐隨風飄揚日中﹐頗覺大放異彩。而桑麻徧野﹐畦塍棋布﹐際此霜稻登場﹐西成有望。丰年穰穰﹐野老鼓腹以遊﹐豈非民國之新气象乎﹖瞬息抵蘇站﹐已二時半。賃車至閶﹐入城至家﹐暫息徵塵。五時走行至觀前﹐一路景象冷落﹐竟與去年大不相同﹐各商店惟懸國旗虛應故事而已。吾蘇以富庶之鄕著﹐且此次滬寧兵禍﹐而蘇州並未受若何之巨劫。噫﹗吾不禁爲吾蘇商界哭。余至觀前﹐晤金舒彭於怡怡軒﹐據云﹐是晚有提燈會之舉。余方以爲學界諸君﹐尙存慶祝之心。乃迨至晚間﹐見興髙彩烈﹐歡聲雷動。提燈遊行者﹐反爲西人教會所設之東吳大學及桃塢中學﹐而地方上所設諸校﹐均默不作聲。記者初以爲吾蘇學校﹐大小數十﹐必魚貫而來。迨時已子夜﹐觀者漸散盡。余乃詢之於省立某校生﹐始悉今年提燈慶賀者﹐僅此二校而已。記者不禁爲吾蘇學界三嘆。尢有甚者﹐縣公署初毫無舉動﹐迨聞東吳學校之將臨慶祝﹐乃亟雇紮松柏﹐聊以點綴。政界如此﹐他可知矣。

記者旣受此非常之感觸﹐益不自適。乃於次日旅行範墳﹐借消積悶。賃馬出城﹐直向範墳而行。知範墳在支硎山之背﹐卽天平山也。自宋範文正公葬衣冠於此﹐鄕人慕其髙義﹐相傳至今。爲範墳云﹐地以人傳﹐良有以也。沿路塘岸﹐直達山麓﹐兩面環水﹐淸幽雅絕。下馬卽步上山﹐經童子門﹐範墳在望焉。復行數步至殿﹐殿中灰塵封積﹐闃其無人﹐惟聞松風梧葉之聲而已。是時足力已疲﹐欲尋一休息處。適內有小屋數椽﹐一僧恃遊人茶資以爲利者﹐乃共趨前﹐臨窗小憩。後謁賜山舊廬﹐始得見所謂範墳者。古木森森﹐參天拔地﹐其勁直英爽之气﹐範公之威靈﹐若式憑焉。余肅然致敬﹐低亻回久之﹐不能去云。俄聞履聲橐橐﹐歌韻悠揚﹐來往遊人﹐絡繹不絕。復由左上天平路﹐見古木蒼翠﹐崖石森列。崖上題銘甚多﹐有四大字曰﹕萬笏朝天。半山亭適露一角。再上爲缽盂泉﹐房屋幽雅﹐陳設淸潔﹐涼風拂拂﹐頗覺別有洞天。玩畢登樓﹐臨窗而坐。南望靈巖山﹐吳王館﹐娃宮故地也。而其東則虎邱山﹐出沒隱見﹐若遠若近﹐庶幾有隱君子乎。西望楞伽﹐山﹐吳王郊臺﹐猶有存者。北望寒山寺﹐殊雄壯也。下俯亭臺林屋﹐崖石山泉﹐均在指顧之間。而其中最特色者﹐爲吳中第一水﹐又曰﹕白雲泉。其泉由山中轉入﹐曲曲而下﹐水聲潺潺﹐淸澄可鏡﹐誠可愛也。俄而金烏將墜﹐若一綫天。七子山諸名勝﹐均不及遊矣。乃返閶門﹐至觀前與《蘇州日報》主筆吳君及彭君等買醉於怡怡軒。

次日醒來﹐日已烘窗。亟披衣起﹐偕友至北街拙政園﹐卽前淸滿人仝鄕之公寓也。園中花木假山﹐亭臺樓榭﹐雕刻精細﹐裝飾宏麗﹐爲郡中各園冠。想當時我民脂膏﹐供若輩揮霍﹐甚且於漢人禁止之內﹐而惟許滿人遊覽其中。曾幾何時﹐產歸公有﹐凡辟爲遊玩之公園。而不許華人入內者﹐可作如是觀也。余等在煙波畫船中飲茗後﹐又會同彭舒二君﹐至惠蔭花園閱報社﹐而記者不禁大有感慨焉。吾蘇自植園開放後﹐而一班家園﹐如半園鶴園遂園等﹐相繼借閱報社之名稱而漁利。夫辟家園攺以閱報社﹐乃文明之導﹐使不謂文明之地﹐竟爲藏垢納污之祕密會集所。無數之怨女癡男﹐各呈其陸離光怪之面目﹐喪風敗俗﹐莫此爲甚。而加之以淫詞彈唱影戲橫陳﹐使桑間濮上之事﹐易於媒介。而某園竟欲大放焰火﹐負地方責者﹐非不知禁﹐且庇護之。豈慈航普渡﹐而使怨女癡男﹐皆大歡喜耶。余不欲久雜其間﹐乃出園晤董子於桃塢﹐同至怡怡軒買醉而歸。次日假滿﹐卽雇馬至車站﹐附九點半車回滬。歸校後﹐用是特爲記之。

◎鬼訴

月冷階﹐霜寒庭砌﹐靑楓瑟瑟﹐黃艸萋萋。此某都之城隍廟剎也。登其陛者﹐止見棼欹圮﹐甍櫨崩頹。常住之僧侶﹐均已鳥獸散。惟竈突有炊煙縷縷﹐則老道人尙畱而未去。

白頭宮女﹐在閒坐說玄宗。老道人乃哽咽而爲予言曰「余無家室﹐傭居此廟者﹐蓋已半世於玆矣。民國成立﹐業歷過一番浩劫。今者槍炮闐咽﹐幾令我無一椽可庇﹐什物已空﹐僅餘被一襲﹐乃鋪艸爲茵﹐蜷伏於神殿後。惟冀神靈呵護﹐得免凍莩。幸而毒焰漸消﹐惡气稍殺﹐余乃獲保余羼軀﹐亦云幸矣。」予聆言﹐亦爲之欷不置。

老道人復繼續言曰「余每夜孤棲此處﹐闃寂無人﹐絕鮮跫然足音。當魚更三躍時﹐惟聞鬼聲啾啾﹐虫聲喞喞﹐尢覺難堪。然余亦安之矣。疇昔之夜﹐余乃睹一奇事。」語至此囁嚅者再﹐乃復言曰「日者餘酣興方濃﹐忽聞有聲甚厲。餘一驚而寤﹐則聞哀號聲﹑縲紲聲﹑拍案聲﹑詰問聲﹐嘈雜不一。余心悸﹐余身戰﹐已乃瑟縮裹被一角間之﹐只見燭炬輝煌﹐灼耀如白晝。殿上中坐一王者﹐冠帶巍然﹐气象凶猛。旁侍三四判官﹐牛首阿旁﹐俱執利刃鈷叉分兩行立。油壚火鐺﹐森然羅列墀下。庭中萬鬼攢頭﹐多著軍衣。有折臂者﹑有缺足者﹑有洞腹穿胸者﹑有紛肢碎體者﹐俱齊呼冤屈。

「王者鞫其辭﹐卽同聲應曰﹕『吾儕戰死於疆場上﹐本屬分內事。然此時並無必死之道﹐乃彼黨魁以自由民權等詞﹐極力鼓吹煽惑。當起事時﹐各各興髙采烈。及至大勢已去﹐又各各髙飛遠揚﹐逍遙法外。君儕一時糊塗﹐遂爾罹玆冤抑。尙求大帝﹐將各黨魁如孫文﹑黃興﹑陳其美﹑何海鳴等拘捕到案問罪。』當時有判官握一管不律﹐習習書之。旣王者一揮手﹐羣鬼均避至左廊下。卽又有一羣﹐俯伏而前。裝束與前略似﹐而軀幹偉大﹐姿狀蠻野較甚。旣擁至墀下﹐卽嘈雜言曰﹕『吾儕並非久經訓練之兵﹐主將乃以不教之民﹐驅諸槍林彈雨之中。遂至一挫於北﹐再畔於南﹐輕試於太平門覆者數千。冤哉主將﹐以我輩屍骨積髙遂升髙其位置也。』言畢﹐王者復揮之手﹐羣鬼遂紛紛集右廊下。續又有鬼使押一羣鬼前﹐俱扶老攜幼﹐呼母號妻﹐哭哭啼啼﹐淒淒切切。或斷頭﹑或折踵﹑或腹漲如鼓﹑或舌出有咫﹐俱伏而奏曰﹕『吾輩無辜之良民也。彼曰爲爾等造幸福﹐此曰爲爾等除蟊賊﹐究之餱糧也﹐餉銀也﹐皆取之吾民者也。圍困也﹐屠戮也﹐皆施之吾民者也。吾輩見子彈而驚心﹐聞槍炮而褫魄。由安居樂業﹐一變而爲轉徒流離﹐再變而爲孤魂剩鬼。其最痛者三軍破寧之後﹐細軟先空﹐粗笨繼去。老稚罔遺﹐辱及婦女。見幾者墮井懸梁﹐遲延者失節殞命。陷入九幽﹐難升西土。苦哉苦哉﹗』且訴且泣﹐號啕不已。王者大怒曰﹕『兵卒冤屈﹐猶有可說。百姓何辜﹐乃罹大劫。此實中外絕無之慘劇﹐古今僅有之虐乘也。聞陽世政攺共和﹐原來反不如初。』卽傳令牛頭馬面﹐將陽世惡魔﹐如張勛﹑黃興一干人勾來到案。方飛簽下﹐忽左首一判官啟奏曰﹕『此等冤鬼﹐固屬可憐。然稽生死簿﹐亦由天祿已傾﹐大命旣絕。彼張黃輩𨿽罪深惡極﹐然大限未到﹐恐不應卽時勾致。不如俟其自投﹐再擲之刀山﹐置之油鑊﹐剝其皮﹐抽其筋﹐然後送諸回輪﹐投入畜道﹐以泄此儕眾生之忿。』王者聞言﹐點首道是。卽令鬼使將眾鬼暫押﹐往枉死城候審。羣鬼均紛然散。頓聞雞聲喔喔﹐一瞥眼間﹐若王者﹑若判官﹑若鬼使等﹐俱已不復見。昂首翹瞻﹐只見太白星孤明於天際﹐東方曙矣。因思幽明果報﹐釋氏之說果不我欺也。繼念此處現象﹐已室無完卵﹐道絕炊煙。本不可以一朝居﹐今復親睹此怪事﹐心頭鹿撞﹐愈不可久畱矣。」老道人言畢﹐予覺滿庭淒艸﹐迎風淅瀝作響﹐如有鬼物附者﹐遽黯然歷階而出。﹝《錄蕉心稿》﹞

泣羣曰﹕去夏秣陵浩劫﹐仁人痛心。蕉心君以生花之文筆﹐寫鬼魂之冤抑。借題發揮﹐聊泄牢騷﹐殆亦畱仙曉嵐之流亞也。

◎顧憲成君發明中國新字記

千九百十一年義國都郎開萬國博覽大會﹐吾國工商學各界之出品﹐運往比賽者甚夥。而教育品陳列中﹐有異彩之文光發現其間者﹐爲顧憲成君所發明八卦形之中國新字。揭曉之日﹐躋於上選﹐竟得先進國志榮之特獎。各國審查員咸贊爲中國政教進步之利器﹐駐義吳使亦有「會看通行四海何止偉業千秋」之獎詞。何其偉哉﹗顧君字曉舟﹐江蘇華亭縣人。爲上海商學界知名士﹐當世之有心人也。與某同鄕裏﹐且爲總角交﹐知之尢悉。自戊戌變政以還﹐所遇多刺激﹐毅然謀攺良文字﹐以溥輸教育之助爲己任。因思教育之不良﹐實文字複雜而無統系爲一大病根。於是進而研求各國文字有年﹐審字母之精意﹐考音韻之源流﹐而於切音一道﹐豁然神悟﹐竟能發明世界未發明之玄音。乃著革新之手﹐祛宿舊之獘﹐厥功甚大。夫中國文字之起點﹐本屬簡單。心畫心聲﹐初無分別。篆隸眞艸﹐隨世變遷。《說文》𨿽精﹐又偏義而略音。說者謂自西域字母流傳中國後﹐四聲七音﹐於是大備﹐而不知歷代文士好自作古﹐捨本逐末﹐故論韻之書愈多﹐而字音愈雜﹐雜則不能無異同。標準旣失﹐依據實難﹐殊令後學望洋興嘆焉。無怪江浙鄰省﹐宛如異國。閩粵唇依﹐竟同陌路。至於字義之繁雜艱棘﹐又較韻學爲難﹐一字之離奇﹐考究動需累日﹔一義之幽賾﹐研求或歷經年。欲竟公程﹐一闖至奧﹐非十數年不爲功。以十數載少年寶貴之光陰﹐僅能通徹文字之道。其他各科之學理﹐正是無窮﹐又需幾何時之歲月﹐始克有功﹖嗟乎﹗一生之歲月﹐能有幾何﹖洎乎文字通順﹐學理貫悟﹐則少壯之時光﹐消磨殆盡。僅餘垂暮之年華﹐頹唐之體魄﹐何足以治繁劇而膺艱鉅乎﹖吾國舊字之獘害旣如彼﹐新字之發明豈可緩乎﹖於是顧君殫精竭慮﹐援古證今﹐以發明之新字﹐出現於羅馬古國都郎賽會之場﹐而受志榮之特獎焉。至其所造之字﹐蓋有三奇六利者在﹐敢爲當世學者告。何謂三奇﹖字母取伏羲八卦之形﹐變化成羅馬橫行之體。學貫中外﹐義匯古今﹐一奇也。發明世界未發明之玄音﹐故字母只造一十有三﹐用以拼切中國字音﹐可盡其所有﹐且可盡世界字音所有﹐而補柴門哈甫世界語之闕﹐二奇也﹐字母分陰陽二體﹐串字可變化無窮。串成之字﹐形聲兼備。﹝假如漢文有百餘字同一聲音者﹐新字亦可以一聲之字變成百餘形式。﹞仍是一字一音﹐一音一義﹐毫不失漢文制作之精意﹐三奇也。何謂六利﹖形聲具備﹐可保存漢文之國粹﹐其利一﹔拼切適宜﹐可證世界字音之同源﹐而郵通各國﹐其利二﹔讀音畫一﹐可統一國語﹐其利三﹔字體橫行﹐可貫徹大同﹐其利四﹔習知拼法﹐可無師自讀﹐其利五﹔望形生義﹐可自悟文法﹐其利六。拼且又推論吾國萬古之衍流﹐而追源於伏羲之八卦﹐奇之而又奇者也。如顧君者﹐中國之奇士﹐羅馬之畏友也。其造福於後來學子﹐寧有涯哉﹖

按北京教育部﹐去年曾開讀音統一大會﹐研究劃一字音。無相當音標﹐爲注音之用﹐暫以世界發音符號代之。顧君發明之新字﹐若出而問世﹐用作注字音標﹐最爲相宜。蓋旣可收讀音統一之效﹐又可成攺變象形文字之功。將來或可新陳代謝﹐爲脫胎之漢文。一舉兩得﹐誠盛事也。﹝家修又志﹞

◎吳淞光復軍紀略

滿淸專制吾區夏二百六十餘年﹐其對於吾族種種設施﹐無一非制造革命之原料。但吾族人民之心理﹐類多墨守古人君臣大義之門面語﹐而不悟言外微旨。故𨿽日對幽厲桀紂之行﹐亦太息痛恨﹐相與隱忍而莫可如何。其有一二傑出之士﹐竊取湯武故事﹐欲有所爲﹐則又弱於鼓吹之能力﹐莫克使人權公理輸灌於一般社會﹐故欲求同志不可多得。猝然犯難﹐則一蹶而不可復振者﹐往往然矣。事至洪楊﹐勢浸盛大﹐然不久而卽衰落者。豈滿人之能力足以震鑠有爲哉﹖蓋由文明程度不及﹐不惜同胞互賊故也。論者憾焉。吾黨巨子鑑先哲之失敗﹐痛虐政之滋甚。又沐浴歐美之新潮﹐數十年奔走呼號﹐气誼感通﹐人心一變。於是盡攺曩昔所以不能達目的之故﹐一一別定方鍼。時機旣至﹐歸附日盛﹐遂人人具有國民之資格。又能各就所處地位﹐及所負才力﹐孤行其意﹐不謀而合。至武昌一舉﹐遂若決江河﹐沛然莫之能禦。不數月而共和國旗﹐徧我大陸世界。亙古以來﹐政體遞嬗﹐未有若斯之盛者也。吾知他日大漢篡史﹐必摭捃各方面光復事迹﹐彪炳宣揚﹐以昭示天下後世。吳淞部分𨿽小﹐而實爲長江大海出入咽喉﹐固屹然東南之要塞也。且其力徵經營之效力﹐有獨多者﹐軼而弗舉。懼有責焉﹐著《吳淞光復軍紀略》。自武昌舉義﹐聲震中外。然自八月十九日﹐以迄九月十三日﹐敵兵四面萃集﹐事勢岌岌。吾黨志士﹐𨿽知鄂軍之勝負﹐關系大事之成敗﹐然大都遲徊觀望﹐莫敢先發以爲鄂應。而鄂勢日孤﹐吳淞諸同志焉憂之。羣起建議﹐以爲淞滬必同時並舉。滬爲萬國耳目所系﹐淞爲江海屏障﹐不聯絡一气﹐則聲勢不雄。而東南諸省﹐亦未遽肯相應。謀旣定﹐事遂集。於是寶山﹑太倉﹑常熟﹑昭文﹑江陰各州縣不崇朝而交第收復。而蘇狼福﹑三鎭水陸各軍隊﹐亦咸隸於吳淞光復軍麾纛之下。旣而蘇省都會之地﹐亦翕然景附﹐各省繼之﹐而大事遂成。此𨿽由諸同志擘畫精詳﹐防守嚴密所致﹐然亦由所居吳淞地點﹐實有髙屋建瓴之勢﹐用能號召天下﹐收此巍巍之事功也﹐其所關顧不重哉﹖

吳淞軍政分府之成立也﹐公推湘鄕黃漢湘爲總司令﹐朱廷燎爲總參謀﹐華亭楊承溥爲民政總長。三人者﹐皆識時通變之奇傑也。一時號令咸出於其口﹐初承溥任警務區長﹐漢湘爲巡官﹐廷燎統江海鹽捕師船。會駐於此﹐迨武漢潮流所撼﹐意躍躍動﹐顧持重莫敢先。湘人李燮和者﹐革命家之巨子也。挾其目的﹐遊歷重洋﹐以中學爲華僑師。卽乘此播其思想種子﹐隨風飛揚。審時機熟﹐視實行冒險爲必要。廣州督署之役﹐與黃興僅以身免。潛蹤抵滬﹐滬上故多黨人﹐與燮和皆通聲气﹐漢湘所敬畏者也。至此遂由漢湘播導綫於滬軍警界中之湘人陳漢欽﹐而通款於淞軍警界之承溥廷燎﹐以及要塞統領姜文周﹐故得機關互應﹐一發轟然。然淞之發展也較難﹐當是環淞數里﹐水陸要塞巡防各兵隊林立。有一梗議﹐禍患且不測。漢湘與承溥廷燎三人﹐於是焦思極慮﹐謀所以一一聯合之策。計定﹐漢湘隨單身登策電及外海營艇炮艦﹐走獅子林南北炮臺﹐謁濟字客軍及巡防隊。召鹽捕師團各領哨﹐所接皆錯愕。若迎若拒﹐首鼠兩端﹐終不得其要領。旋各舉代表會議取決﹐意躊躇仍不一致。然卒得最後之結果者﹐則正不知此一寸時間﹐其爲淚其爲血之磅礡噴湧而出也。俄而艇艦營壘﹐悉懸白旗﹐而濟軍營門尙閉。維時天初明﹐主將黎天才﹐素持中立主義。治軍嚴﹐莫敢發。𨿽有督隊官徐占魁陰相結納﹐尙未知其能力如何。漢湘等憂之﹐急遣人輦銀千數百元﹐稱犒師﹐叩門而入﹐軍心踴躍﹐事乃成。是役也﹐主動滬及淞者﹐燮和也﹐主動淞者﹐漢湘也。然承溥爲警界主體﹐號令所自出。抑警部力弱﹐無廷燎鹽捕精悍之師﹐勢亦不張﹐而漢湘獨早能陰窺二人之隱﹐動其所欲動。君子於是謂漢湘能知人﹐謂承溥廷燎之能認漢湘﹐實爲一時英豪相得之盛云。

當淞滬同時光復之初﹐滬人士咸擁戴李燮和爲滬軍都督。燮和以身有所系﹐則不能再謀進取﹐力請遜賢。遂赤手組織北伐隊﹐一時靑年志士﹐女校奇才﹐爭趨麾下﹐願執鞭珥以相從。軍中競呼「李先生」﹐服從之盛﹐蓋有莫知其所以然者。淞地同志聞而議曰「方今東南十數省已悉反正﹐而北方猶昧大義。李先生此舉﹐實樹天下先聲。」顧練兵地點﹐滬不如淞﹐乃往迎蒞﹐奉以吳淞軍政分府水陸總司令名義以系軍望。而漢湘下之﹐當是時南方獨梗南京一城。淸總督張人駿將軍鐵良𨿽頑﹐已失勢無能爲﹐惟江防梟將張勛實左右之。寧城不下﹐武漢交通有阻﹐且棘津浦路綫﹐礙北伐。於時攻寧各師團麇集相持﹐燮和憂之﹐乃就漢湘承溥廷燎謀﹐以濟軍久習戰鬥﹐民軍少經驗﹐今協師決勝﹐殆非得濟軍不銳。謀定出師﹐主將黎天才率所部逼城下﹐審形勝﹐首撲奪烏龍山﹐次幕府山﹐遂乘勢並據獅子山。此三山者﹐俯吞全城﹐得之而形勢益固。張勛知事不可爲﹐乃率張人駿鐵良宵遁。金陵定而武昌益鞏﹐自是益得專事北伐之師矣。

隸於吳淞光復旗下各軍隊﹐散布各地面﹐縱橫數百里。以營計﹐二十有奇﹐皆視所主地以領餉。素不統攝﹐又新歸附﹐非賞不能得其心。若從而編制﹐則服械有增﹐矧添練兵隊。如北伐﹑如防守﹑如護衛偵探﹐一鑪一竈﹐井然秩然﹐均須從根本上籌備。不寧惟是﹐時而接待客軍﹑時而出發兵隊﹑時而犒捷﹑時而無降﹐此外郵電有費﹑輸運有費﹑建兵房棚柵有費﹐門類百出﹐不可殫數。凡此應付﹐竭力支撐。種種困難﹐殆非筆舌所能道其狀況。嗣認蘇省爲主體﹐額餉始有著。而前後溢支之數﹐不可勝計。其間以燮和名重﹐而得協助者居多﹐漢湘承溥廷燎亦各以聲气時獲撥濟。然以私人名義爲公家負債﹐亦正不少矣。自有商船籌餉處之設﹐始得稍事補苴﹐然酌行潦以實陂池﹐終恐無濟。故說者謂諸人當謀光復時﹐有無限隔膜不相知之勁旅﹐環伺逼立於其旁﹐欲猝然鎭服之﹐頗非易易。及觀光復後籌措經濟問題之難﹐又轉覺前事之尙易爲力。洵深知个中甘苦之言哉。淞濱一偶﹐爲江海出入門戶。人民五方雜Ш﹐匪類出沒﹐素稱繁劇之地。自光復軍起﹐各處訛言時警﹐忽而滿暗殺團偸渡矣﹐忽而敵輸軍火入矣﹐忽而鐵良張勛遣刺客來矣﹐人心皇皇﹐到處皆成風鶴。甚至軍事上之警備﹐亦轉增人驚疑。而吳淞獨無此慮﹐司了望有炮臺﹐遊弋檢查有安濤飛霆策電炮艦﹐邏市有偵探﹐而內部職員且從而周番夜哨。故居其地者﹐咸倚若長城﹐安堵無恐。不意梟匪亦利用此時間﹐驀然連檣率數十百私船闖入﹐一時全鎭大震。幸朱廷燎方欲弛鹽統而未遂﹐得飛檄管帶彭定華及所部各哨領﹐鼓槍艇飆集。岸兵環噪之﹐梟眾大驚﹐爭易舟遁。梟之來也﹐伺我不備耳。至是而人咸知淞地防守之嚴﹐而鄕鎭伏莽以及遊手獵食之徒﹐亦各聞風膽落﹐相率遠遁矣。

或問吳淞軍政分府成立﹐及其維持與所著效力﹐人謀事實﹐備於上所云乎曰﹕否否。支大廈必以棟梁﹐而僅有棟梁﹐亦不能成大廈﹐勢也。琴瑟專壹﹐誰能聽之﹖八音克諧﹐自來尙矣。淞地𨿽小﹐固完全一機關部﹐其資於羣策羣力正多。當光復之初﹐民軍旗幟﹐綿亙數百里﹐莫不各有專官。如定寶山﹐則仲傑爲首﹐而龔澤芳張璧持等副之。狼山則許宏恩爲首﹐而張仁第等副之。福山常昭則龔先耀仲傑爲首﹐而龔澤浦等副之。嘉定則朱濤爲首﹐而洪松之等副之。太倉瀏河則董鵬飛朱廷祿爲首﹐而蔣壽鵬等副之。羅店則劉寰慶須家驥等同主之。惟江陰則章兆旗彭定華潛往運動﹐卽翕然歸附﹐並不煩以兵力。事定﹐其不贊同之前淸委任兵官﹐皆已逃匿。漢湘恐兵無主﹐亂愈滋﹐爰檄龔先耀鎭守福山﹐許宏恩鎭守狼山。爲兵官反正者勸﹐且龔等故二三品秩﹐素孚軍望者也。其擔任內部職務﹐則有若夏口劉炳恩﹑湘鄕曾廣釒黃﹐充軍事副參謀﹐謝藹光馮鼎張曾階朱濤朱廷祿等充民政參議﹐漢陽吳傳榮綜財政兼總掌文牘﹐桂林以景福任司法兼督輸軍餉﹐番禺莊鵬九掌祕書兼監督籌餉處事宜﹐而就中尢以劉炳恩攝職獨重。如楊承溥犒師之寧﹐卽令權臨時兵憲司令﹐黃漢湘朱廷燎或統領水師﹐或統領陸軍步隊。凡光復範圍地點﹐時或有警﹐卽馳往撫循。所懸職務﹐皆借炳思兼攝﹐故勞亦特甚。其他各要職如參軍則有章兆旗﹑張英才﹐顧問則有顧言﹑沈周﹑趙以權﹐總稽查則有龔先第﹐總庶務則有龔澤芳﹐軍械則有蔣壽朋﹑劉乾﹑虞賡揚﹐軍需則有繆恭寅﹐支應則有宋云忻﹑朱雲濤﹐稽核兼掌簿籍則有吳兆棠﹐籌備則有許試﹑譚孟祥﹑何秋士﹑髙敬堂﹐交通則有戴鐘浩﹑翻譯則有嶽世澤﹐祕書則有朱振聲﹐軍事文牘則有楊發瀛﹐民事文牘則有吳中偉﹐書記則有劉寰慶﹑汪文治﹑曹宰銓﹑沈鳳來﹑盧兆鏞﹐監印核對收發則有朱增榮﹑範怡春﹑賈少珊﹑韓邦楨﹑楊家鼎﹐招待庶務檢查則有董鵬飛﹑須家驥﹑趙秉鈞﹑殷嘉言﹑朱文彪﹑馮啟民﹑徐俊卿﹑徐松﹑朱玉忠﹑陳兆麟﹑謝成﹑章祖惠﹑朱英瀚﹑單邦瀚﹑曹惇仁﹑姚慈﹐運輸則有夏明仁﹑夏同慶﹐護衛隊管帶則有馬有才﹑梁子桐﹐隊官則有黃迎祥﹑周維馨﹑張大柵﹑葛伯寅﹐偵探隊長則有萬樹春﹐暗探則有朱子昂﹑謝祺﹑朱光明等。凡此以上各員﹐𨿽職有重輕﹐才有大小﹐事有繁簡﹐或先爲甲差﹐後易乙差﹔或本任此缺﹐又兼彼缺﹐前後不無歧異。且人眾事雜﹐一時難免遺忘。玆惟就所記者隨類而書﹐要於當日事實上無甚大謬而已。然或人缺其一﹐事卽不舉。用達其長﹐過卽相隨。牽一髮而全身動﹐措施豈容或誤。故吳淞光復軍之所以成與成而不辱於名譽﹐實賴在事所用之盡得其人。今者五族大共和國成矣﹐策勛紀績﹐隨地有人﹐而吳淞舉事最先﹐豈得獨列於後。史例紀人紀事﹐有特書﹐有連類得書﹐玆亦猶斯義夫。

漢史氏曰﹕嗚呼﹗國祚之系於人心﹐顧不重哉﹗人心有所甚好﹐有所甚惡﹐有國者所當視以爲行政之方鍼。若不從其所好﹐去其所惡﹐積極必反﹐未有不亡國敗家者。夫披大漢輿圖而指武昌﹐枰中一子耳﹐淞抑微矣。然大禍之發﹐如泰山片雲﹐不崇朝而徧天下者。何也﹖人心已去﹐不可復回矣。淸其已事也﹐可不鑑歟﹖

野史曰﹕吾讀《吳淞光復軍紀略》﹐而嘆李燮和之功爲不可及矣。當武昌起義﹐北軍紛紛南下。各省挾重兵者﹐觀望不進。一應召則大兵雲集﹐而武漢無完卵矣﹐尙何功業之可言哉﹗李燮和於武漢存亡危急之秋﹐默審時機﹐抱定宗旨﹐毅然出萬死一生之計。獨於淞滬完善之方﹐默運神謀﹐號召豪傑﹐竟一舉而白旗徧豎。東南十餘省﹐亦以次聞風景從。而武漢之圍遂以解﹐北方之勢遂以孤。卒借此永奠民國基礎﹐何其智勇之若神歟﹗然考其發難之初﹐爲之後先奔走者﹐只巡官黃漢湘耳。漢湘所利用而通款者﹐只陳漢欽與楊承溥﹑朱廷燎耳﹐皆非重要人物也。一有反覆﹐則禍變且不測﹐而身命隨之。而此數人者﹐乃能審愼於機先﹐謀定而後動。而素負時望之疆吏﹐手握重兵之彊臣﹐反俯首受其牢籠﹐懾其威力﹐無人敢與相抗者。此𨿽由滿運已終﹑人心思漢之故﹐然非燮和之膽識過人﹐何以至此﹖夫燮和於廣州事敗之後﹐亡命至滬。素無重望﹐能爲人所欽慕也。其所挾以求勝者﹐若惟是僥幸於一試。初無成算之在胸﹐其不爲徐錫麟﹑溫生才輩之續者幾希。且當是時滬道固在任也﹐滬軍未歸附也﹐一搖足則貔貅環集﹐而身入网羅矣。苟徒有膽而無識以濟之﹐亦安見事之可望有成乎﹖乃燮和靜觀默察﹐獨知時會之可乘﹐僅遣區區二三黨徒﹐嚴密布置。片言相感﹐默契無形。而一發轟然﹐遂成不可遏抑之勢﹐幾令見者疑其神出鬼沒。此𨿽漢諸葛之襲南鄭﹐唐李之破蔡州﹐無此奇異。宜其先聲奪人﹐不匝月而響應者﹐幾徧寰宇也。𨿽然﹐燮和以孤身寄迹滬地﹐於軍警兩界﹐素無往來。苟不將機關設法溝不保﹐安望人之爭以土地相屬也。燮和知漢湘之可與任重﹐而漢湘以微末弁卒爲之效死力於危險絕續之地。遂使長江數千里巖疆要塞﹐盡失其恃﹐而滿淸所借以爲防禦捍衛之士卒﹐皆樂爲我用。古今所謂三寸舌賢於十萬師者﹐此其似之。然使楊陳朱諸人﹐才謀不足以濟事﹐勇敢不足以有爲﹐卽羣警察之力﹐亦不過千數百烏合之眾耳。夫何能爲者﹖且當其時﹐臨其上者﹐固大有人在﹐餉械均未在握﹐事權又非獨專。設一疏虞﹐後患何堪設想﹖而況雄師環視﹐壁壘精嚴﹐安見有隙之可乘﹐有瑕之可蹈乎﹖今數人奇謀英斷﹐同時並發﹐獨能於範圍之外﹐運其神通。勢力所窮﹐濟以權術。而黎天才之中立﹐竟無所施。濟字營之精彊﹐遂樂相附。此中妙用﹐松與滬瀆𨿽相以﹐事實較難﹐然則楊朱之毅力精心締造民國﹐其功亦烏可忘哉﹖今者大局已底定矣﹐名人輩出﹐彪炳一時。其種種偉烈宏勛﹐各省各地﹐自必皆有紀述﹐玆故不論。獨論其關於吳淞一隅者﹐非徙以吳淞地點居要﹐亦以漢湘身爲吳淞巡官﹐而燮和能識之﹐用以通滬警﹐用以合淞軍﹐其得力全在於此。而其後淞軍發謀之奇偉﹐任事之毅勇尢別有足多者。且燮和捨滬而淞慨任吳淞軍政﹐則是役也﹐燮和始主其謀﹐終收其效。微漢湘不能成﹐微羣雌之相助﹐亦仍不能成。故吾於淞事竊有取焉﹐其餘魁傑甚眾﹐他日史官紀載﹐自有公評。予姑略之﹐獨就此重者要者﹐略抒管見﹐知言君子﹐其或不我遐棄乎。

◎趙聲傳

自五胡亂華﹐一馬化龍﹐而京口一隅﹐蔚爲南朝重鎭。所謂「北府酒可飲兵可用」者是也。金行代謝﹐寄奴挺生。內訌旣淸﹐戎車遂駕。陳師廣固﹐慕容就擒。因壘長安﹐姚泓面縛。於以正猾夏之誅﹐雪陸沈之恥﹐光祖宗之玄靈﹐振大漢之天聲。於鑠武功﹐猗歟休哉﹗蓋自瑯邪南渡以來﹐祖逖桓溫所未有也。昔無忌異代﹐漢髙怊悵於夷門。端木問仁﹐尼父咨嗟於微管。雄風𨿽逝﹐芳躅未淹。誦稼軒尋常巷陌之詞﹐冠帶遺民﹐有餘慕焉。顧或謂奇奴醉心禪讓之業﹐倉皇南返﹐委秦地於赫連。恢復中原之烈﹐唾手棄之﹐故毀譽猶半。千載而下﹐漢厄重罹。士不帝秦﹐人思覆楚。乃有天水王孫﹐丹徒布衣﹐承祖宗之餘烈﹐鐘江山之間气﹐慨焉欲挽天地而澄淸之櫛風沐雨。有志於救民﹐黃屋左纛。無心於嬰网﹐視寄奴。楚社方夷﹐宋臺早建﹐公私之判﹐乎遠矣﹗顧虜焰方張﹐義旗屢僕。出師未捷﹐賫志長埋。管樂有才﹐關張無命。白魚遲躍﹐黃鳥先歌。寧非羲軒之不幸﹐而華夏之大哀乎﹗四海𨿽遙﹐百世𨿽遠﹐悲歌慷慨之士﹐猶將憑弔前人﹐慕義無窮﹐而況誼托同盟身慚後死者哉﹗去病之石﹐未勒於燕然。有道之碑﹐遽徵夫玄壤。江村六月﹐朔風夜號。鬼雄有靈﹐庶幾相余。淚濕兪糜﹐魂塡溟渤。後有來者﹐請視斯傳。傳曰﹕君諱聲﹐字伯先﹐姓趙氏﹐丹徒之大港人也。父爲鄕老﹐有聞於閭裏。君生而有大志﹐龍行虎步﹐瞻視非常。旣負奇慧﹐復擅神力。慕義若渴﹐疾惡如仇。大港固有虜吏﹐一日捕市人置獄。其母泣請於君父﹐父逡巡未應﹐而君已入獄破械﹐挾囚出矣。時年甫十四﹐一市皆驚﹐吏亦無如何也。少負神童之目﹐九齡應試﹐邑令欲畀以冠軍。君顧弗肯循繩墨﹐作字大小錯出﹐縱橫溢尺幅乃已。稍長成﹐諸生復舉拔萃科﹐才名藉甚。會科舉廢﹐入江南陸師學堂。旣卒業﹐任新軍標統焉。自滿州盜中國二百數十年﹐胤禎弘歷﹐屢以文字興大獄。士無敢言種族者﹐民益懵然﹐忘仇事虜。太平天國坐是敗﹐談者猶寇洪王﹐帝愛親勿悟也。孫逸仙建義惠州﹐響應未眾。逾歲而《蘇報》倡道於滬瀆﹐昌言夷夏之防。鄒容諸子相繼起﹐著書立說。民族風潮﹐始一日徧東南數省。君自肄業陸師時﹐已隱然自任匡復之重矣。旣掌兵柄﹐意气益發舒。嘗率部下謁明孝陵﹐猝詢其眾曰「若曹亦識此爲大明太祖髙皇帝陵寢乎﹖」眾有知有不知﹐則雜然應。君慷慨大言「髙皇逐胡元﹐奠漢族﹐功業降重﹐無與比倫。至聖安而復亡於虜﹐閩浙滇黔亦繼陷。地下有靈﹐弗來享矣。吾曹亡國民﹐其何以報前皇﹖」眾皆失聲痛哭﹐複雜然和曰「惟主將令是從。」君喜﹐撫循之益力。語騷聞於虜江督﹐將中君以危法。顧事無左證﹐第罷其職﹐所部兵士﹐夙歸向君。臨別贈言﹐淚盈盈承睫也。君旣不得志於江南﹐則北走津沽﹐從皖人吳樾遊。吳之將刺虜酋端方也﹐君實與其謀﹐多所擘劃。謀定﹐吳促君南行。君貽詩告別﹐吳答以書曰「每誦君詩﹐不覺心酸淚落。豈某之傷懷後事﹐而出以兒女之情乎﹖抑詩意之感人深也。」復謂某爲其易﹐君爲其難﹐蓋以橰嬰杵臼之誼相勗云。及副車誤中﹐吳以身殉。君益指天劃地﹐誓有所爲。遂入粵﹐復�新軍標統。會廉州以抗稅樹幟﹐土人劉恩裕爲之魁。四方志士﹐多羼入其軍。勢稍稍張﹐虜粵督命君率師禦之。君旣抵境﹐密遣部下通聲气。顧劉起艸澤﹐無足共事﹐虜將郭人漳與君同行﹐又時掣其肘。君怒﹐謀誅之﹐弗克﹐知事未可爲。遂馳告諸志士﹐使他去。而劉黨亦分道離散﹐廉事遂定。君設宴廉之南門外海角亭﹐招諸將校痛飲﹐酒酣卽席賦詩﹐有「八百健兒多踴躍﹐自慚不是嶽家軍」句。蓋君以所志弗就﹐徒爲虜馳驅﹐不能無所怏怏也。顧郭人漳已冒其勛受虜上賞矣。君旣班師旋廣州﹐虜粵督張人駿亦器其能﹐將畀以重任。而端方自江南密電戒張﹐謂君才堪大用顧志弗可測。母養虎肘腋﹐致自貽患。張獲電﹐遽削君兵權﹐使爲陸軍小學監督。未一月﹐復降督練公所提調。君知無望於內﹐遂請歸吳﹐一省其家。復走香港﹐謀大舉焉。香港密邇兩粵﹐又爲虜政令所弗及。亡命之士﹐多麇聚於是。旣獲君來﹐咸大歡忭。君以粵新軍多己舊部﹐且與滿吏不相中﹐謀借其力﹐以覆廣州。一日度庾嶺而北﹐中原可圖也。因屬其事於皖人倪映典﹐而己爲之謀主。顧事終弗集﹐映典殉焉。虜吏知謀出於君﹐懸五萬金購其元。偵騎四出﹐卒無所獲﹐威名愈振。初揚州熊成基者﹐在江南時曾隸君麾下﹐受其陶鑄。及虜酋載┟那拉母子相繼暴斃﹐熊遂起兵於安慶。事敗走海外﹐謀刺載濤於哈爾濱﹐機泄死之。君素未以國士期熊﹐聞耗嘆息曰「昔在金陵﹐賢豪輻輳﹐若熊者﹐殊碌碌不足道。孺子今日﹐乃能先我成名耶﹖」會汪精衛黃理君北入虜窟﹐刺攝政載澧。復不得當﹐且被囚。君益發憤﹐遂奔走南洋羣島﹐徧訪其豪傑。備軍實﹐購器械﹐期年而後有成。將以紀元四千六百九年辛亥夏四月﹐潛師襲廣州﹐推黃克彊爲總司令﹐率同志先期入粵﹐而君與胡漢民駐港備後勁。於是吳楚閩粵滇桂洛蜀皖贛越十一國之士﹐相繼來會﹐論者咸謂中興有日矣。會粵人溫生才新自南洋歸﹐狙擊虜將軍孚琦﹐殪之。廣州大震戒嚴﹐而虜之詞人﹐有廁身吾黨者﹐復漏師焉。虜兩廣總督張鳴岐﹐水師提督李準﹐益擁兵自衛﹐且下令大索。黨人知謀泄﹐有議解散爲後圖者。克彊持不可﹐謂﹕「网羅已布﹐散無所之。戰亦亡﹐不戰亦亡。不如先發﹐事縱弗成﹐猶足以謝天下而激後起也。」眾曰諾。三月二十九日﹐遂攻虜督署。入之﹐張鳴岐倉皇洞垣如狗竇遁。義師旣失張而李準兵復大至乃巷戰﹐人自爲斗﹐無不以一當百﹐殺傷相當。顧眾寡弗敵﹐卒敗北。石經武﹑宋玉琳﹑石慶寬﹑諭倍倫﹑姚國梁﹑秦炳﹑王明﹑韋云卿﹑羅節軍﹑周華﹑勞肇明﹑李芬林﹑常拔﹑杜鈺興﹑黃養臯﹑李晚﹑王鶴明﹑李文楷﹑馬呂﹑羅坤﹑李子奎﹑李文甫﹑林修明﹑饒輔廷﹑李羣﹑陳文坡﹑陳文有﹑嚴確廷﹑黎開﹑龐雄﹑羅聯﹑羅裕光﹑梁緯﹑徐明﹑林文﹑方聲洞﹑林覺民﹑林尹民﹑陳與﹛焱木﹜﹑陳可鈞﹑陳更新﹑馮敬﹑劉元棟﹑吳適﹑劉六湖﹑郭炎利﹑郭增興﹑郭鈿官﹑郭天財﹑翁長祥﹑陳孝文﹑陳大發﹑林茂增﹑王文達﹑曾顯虞﹑金鼎﹑周團生﹑吳順利﹑丁細弟﹑柯刁爲﹑劉枕玉﹑陳志﹑徐哂西﹑封來冕﹑阮徳山﹑華金元﹑林華嵩﹑周增﹑林淸華﹑劉鑪﹑陳文﹑李仲﹑陳保榮﹑李自恩﹑林榮平﹑張作遊﹑陳作新﹑吳炎妹﹑林七妹輩百餘人﹐先後死之。獨克彊等數人得脫﹐間道走香港。初﹐君與克彊約﹐師期旣定﹐卽親入粵。會二十六日﹐某女士自粵渡港﹐謂機械已漏﹐事且弗諧。君因畱港俟之﹐而不虞眾之驟發也。旣得密電﹐知有二十九日之舉﹐卽倉卒就道舟行﹐晦日晨始抵廣州﹐則事已大去﹐黨人盡死。遂復回港﹐感憤成疾﹐廢寢忘饋。醫者謂癰生於腸﹐請割治。君急於離港﹐弗允﹐顧病益甚。黨人送之入病院﹐施刀割。而遷延日久體弱癰成﹐亦已無及矣。君初病﹐神志猶淸。旣施割治﹐翌晨咯黑血﹐遂昏憒﹐時狂呼曰「黃帝來詔﹗」或曰「嶽武穆來晤﹗」四月二十日﹐竟卒﹐年三十有九。克彊諸人﹐殯之於港。顏其碑曰「天香閣主人之墓」。

柳棄疾曰﹕得臣猶在﹐晉憂未艾。伍員不來﹐楚其旰食。人才之關系於國運﹐豈不重哉﹖廣州義師𨿽敗﹐識者謂克彊有天幸得脫﹐而君又健在。左提右挈﹐捲土重來﹐天下事未可知也。虜廷以君再蹶再起﹐事敗而名愈張﹐忌之益甚。復疑其伏處大港﹐緹騎絡繹﹐鄕裏騷然。豈知君不死於沙場﹐不死於柴市﹐而遂奄忽牖下乎﹖北徵葛相﹐遽痛隕星。南渡宗侯﹐空呼渡河。天其終不欲漢族中興耶﹐何奪我伯先之速也﹖嗚呼痛哉﹗君嘗爲友人書聯﹐出句用「汲古得修綆」。友曰「偶句其蕩胸生層雲乎﹖」君曰「吾不作頭巾語」﹐乃大書「交情脫寶刀」五字。書法奇崛﹐下鈐一私印﹐則「天水王孫」也。時作小詩﹐尢饒奇气﹐舒捲云霓﹐吞吐海嶽。蓋嶽鄂王石翼王之倫﹐豈章句小儒﹐所能夢見哉。飲酒可數斗許﹐醉後有力如虎。其自粵反吳也﹐僚友爲置祖筵。旣醉﹐則漫罵其座人。伸足蹴垣﹐深入者數寸﹐力拔之出﹐血涔涔不顧。旣抵滬瀆﹐與余邂逅於酒家﹐介丹陽林懿均而訂交焉。終席無一語及國事﹐明日卽別去。然余觀君眉宇間﹐英气咄咄逼人。𨿽微林君言﹐亦知其非當世第二流矣。聞君首途時﹐遇豪彊爲不義者﹐奮拳毆之﹐至垂斃﹐幾文网﹐益想望其爲人。自君走海外﹐復遭名捕。萍蓬蹤迹﹐不復可親。去歲九月﹐君客遊檳榔之嶼﹐始屬蜀友雷昭性輾轉存問。洎余裁書叩起居﹐而君已他往矣。今年三月初﹐復以書來﹐詞曰「別來三載﹐想思無已。偶於近刻﹐得見詩文。吟誦至再﹐如對故人。玆有請者﹐弟自出亡以來﹐未敢少自放棄。近極意經營﹐所事在指顧間。惟阿堵物尙虧一簣﹐就力所到﹐已窮羅掘。焦思欲燃﹐若因是掣阻。殆不止王惇笑人。昔公瑾用兵﹐子敬指以贈。江鄕先哲﹐髙義如許。矧用急難﹐遙呼將伯。千鈞一髮﹐尢甚前人。見信望卽於數日內﹐籌措至少兩千圓﹐電匯香港﹐以供急用。萬勿見卻。他時握手中原﹐必有以謝君也。」余旣得書﹐而力未能報。乃賦詩一章以告罪﹐有「此情或者皇穹諒﹐忍死猶堪睹凱旋」句。蓋自憐蟣虱下才﹐謬廁同盟之末。旣不能如終軍之請纓﹐復不能如卜式之輸財。內疚神明﹐外慚良友。幸而日月重光﹐冠裳再造。專車之骨﹐獲免於塗山。羊裘之足﹐得加於文叔。寧非大幸﹗詎料平陵一蹶﹐蒿裏再歌。地坼天崩﹐山枯海竭。君子猿鶴﹐旣反袂於黃花﹐賢者龍蛇﹐忍招魂於朱鳥﹐天實爲之﹐謂之何哉﹗然而人心未死﹐來者難誣。沈書眢井﹐終開大明之天。抉目胥門﹐會見勾吳之沼。西臺臯羽﹐尙有餘哀。南國夷吾﹐詎無佳傳。爰以祈死之範文﹐勉爲執簡之南史。君眞諸葛﹐大名垂宇宙之間。我愧尼山﹐絕筆繼春秋而後。﹝柳亞子稿﹞

◎趙聲軼事一

趙聲﹐江蘇丹徒縣人﹐初字韻譜。少年聰穎﹐十一歲便能振筆成文﹐所讀四子五經諸書﹐三數徧便能默誦通過﹐鄕塾中早有神童之譽。所從諸師﹐無一不奇其才之敏慧。年十三﹐進爲庠士。越四五年﹐又舉爲拔貢。爲人沈默寡言﹐素具大志。性篤純朴﹐鬱怒不溢諸言表。所著八股﹐有八銘諸名家爲胎色﹐筆力沈雄﹐措詞古雅﹐其聲調如鴻鵠落琴心。會江建霞督學其邦﹐誦其文而異之﹐致選爲拔貢﹐以禮延座﹐大爲賞識﹐遂割所蓄珍品以饋贈。其餘詩詞歌賦﹐多仿古作﹐不以時派之班香宋艷爲美色。友人前從吳來粵﹐曾誦其是歲進庠經古賦作﹐題爲《鸚鵡洲弔彌衡》﹐惜未目其全豹﹐而尙耳其全音。至今憶之﹐猶覺一種咽泣蒼涼之古調﹐寫其當日憑弔之悲聲。眞是淚灑胥門﹐汨羅江水﹐聲聲激楚﹐尙宛刺吾耳鼓也。其生平最喜賦詩﹐後吟之﹐多是感激時事。曾記其少年賦《專諸刺王僚》五言古絕一首云﹕暮色冷江楓﹐橫秋劍气虹。

灰魚樽俎上﹐鐵血灑吳宮。

讀之﹐其筆力遒勁﹐如沈鴻矯矯﹐不絕餘音。詩性如此﹐而可知其爲人矣。後甲午中東戰敗﹐北洋艦隊﹐覆沒不起。兵連禍結之際﹐化干戈爲玉帛。趙聞之﹐悲憤不勝﹐一室撫膺﹐閉門飲泣﹐方悟制藝所誤。遂把十年前窗中嘔心瀝血之筆墨﹐毅然束置髙閣。父兄師長見其淡於功名﹐異而問之。趙答曰「制藝小道﹐困煞心思﹐不足以立國。朝廷不久必當廢﹐以今日藩籬盡撤之中國﹐讀書者非從聲光電化﹑理學機器﹑制造工藝﹑練兵興學﹑出洋遊歷﹑考察政治﹐以歸溥國人﹐不能復富彊也。」迨戊戌政變﹐庚子聯軍入京﹐兩宮蒙塵駕返後﹐竟中肯微言。諸父兄師長方服其見。趙則已赴東瀛﹐肄業於早稻田大學法科矣。三年學成歸國﹐著書甚夥。捲卷帙帙﹐皆新學之譚。洋洋數十萬言﹐不須思索。搦筆疾書﹐鋒極犀利﹐振振有聲﹐如蠶虫桑葉。考其所著﹐類多實業專科叢書。今刊流吳越各坊間﹐如龍門之價﹐一時士林﹐有紙貴洛陽之重也。其畱東時﹐暑假至東京遊歷﹐信步於靑艸淺町之間﹐見有古屋三楹。前臨綠水﹐後枕靑山﹐紙窗蕉影﹐風景淸絕。屋後有菜圃﹐地拓三弓﹐靑靑掩映。趙晉謁﹐與主人周旋﹐方知主者是板倉重矩﹐世爲幕府﹐今隱居於此。及仰額讀其堂上所懸之扁曰「咬菜軒」﹐署款乃野間三竹所書也。書爲隸法﹐釘頭鼠尾﹐筆力蒼古。言次重矩問趙曰「今君負笈千里﹐跋涉風濤﹐畱學數年。然後返國﹐可預爲君異日賀也。惟鄙人久厭仕途﹐淡然利祿。舉世代幕府﹐流至鄙人之手﹐一旦而厭棄之。故不便與君暢談當世事。今因大雅枉臨﹐敢乞代書二語。君肯爲我署名乎﹖」趙曰「鄙人書法﹐柰非精筆。如不嫌魯拙﹐請不妨研墨濡筆賜教。」重矩頷之。須臾備晉﹐重矩先自出稿二語﹐乃先人自爲寫志者云「前身蘇武歸來日﹐一瞬居諸十九年。」趙讀之﹐卽爲代書﹐下署自款。筆力健勁﹐爲重矩所贊賞﹐惟所書二語﹐則茫不知其何所旨。重矩乃從容而解曰「鄙人七世祖﹐名大寺公信﹐曾仕光明帝爲大夫。因諫帝夜宴嗜酒﹐忤帝怒﹐帝欲擘劍斬之。幸當時﹐諸卿間免。公信遂罷官﹐徙居朝鮮﹐一意韜晦者十九年。今乞君書而附梓﹐懸諸座右﹐以爲先大夫自題寫志之紀念也。」趙領解﹐不禁太息諮嗟﹐相與談話一番而別。此事由搜羅趙君當日畱學所記之殘稿﹐特編附記爲軼事。及畢業返國﹐時直隸總督袁世凱宮保﹐開辦天津北洋陸軍學堂﹐參仿外國陸軍制度﹐聘日人竹松井三郎爲教操長。趙畱日時﹐曾與竹松井三郎相善。及聞其就聘至﹐趙往晉謁。寒暄後﹐竹松井三郎問曰「君畢業返貴國後﹐正當興學時機﹐曾否就聘﹖」趙曰「延聘者﹐𨿽踵門而至﹐我皆善辭焉。」問曰「何也﹖」趙曰「吾志非鴻鵠乃鵬鶚矣﹐所恨志力不足。吾之志力不足者﹐非眞志力不足也﹐乃自己學力不足故爾。苟學力足﹐則挾有專門科學﹐嫻精利器﹐何患無位哉﹖以我前畱學貴國﹐畢業於普通﹐不足以適遂吾願。今何幸君駕就聘﹐欲再專科陸軍兵學﹐北面修弟子禮。今來爲此﹐君肯爲我訓乎﹖」竹松井三郎曰「善。」趙曰「蒙君循循善誘﹐當勵志勤修﹐以遂吾志。」於是就肄業於北洋陸軍學堂。未幾﹐同學漸噪其名。前所著各實業科學書﹐暢銷日廣。從此趙聲之名大震。津中名士及賢士大夫﹐多往訪之。凡與論國事者﹐聽其言論侃侃﹐頓開茅塞﹐如鐵之錚錚然。座中諸客﹐驚爲雞羣之鶴。其一種議論風生﹐淋漓痛快﹐令人感激流涕﹐無不目其爲識時之俊傑也。其家僅中資﹐有謂其爲世家子﹐有謂其父爲商界中人﹐悉未調查其家世。中有同學範毅生者﹐與其知愛最深。範乃河間府人﹐亦邑中名士。少年進庠﹐家貧苦學。當日開辦陸軍學堂﹐肄業者衣食被具﹐皆堂中備給﹐無須費用。袁宮保以仿外洋優待學生之例而例之﹐故範得應選入堂肄業﹐而家貧無以余用﹐趙知之﹐常解囊津助。每逢休息日﹐偕範外出﹐到酒樓﹐必姿情大嚼。醉後攜手於長林丰艸間﹐呼吸空气﹐興盡而返。範每受其口腹之惠﹐屢言沒齒難忘。趙一笑置之﹐後訂爲昆仲。越明年春﹐開學未幾﹐範染病返河間﹐不意一病不起。趙聞耗﹐急趨河間﹐抵範家﹐揮淚奠輟。而又憐其家貧﹐出資營葬﹐復憐其母老妻寒﹐子幼女稚﹐一種家庭淒楚之悲﹐酸入胸臆﹐不堪寓目。欲卹之﹐而身中苦無餘資。迨返堂後﹐頓出一法。星夜代擬募卹噩音書﹐向同學中之資富者陳言慷慨﹐勸令樂助。遂捐集卹金至二百餘元﹐最厚助者﹐爲教操長竹松井三郎首助百金。趙又自助數十金﹐傾囊倒篋﹐尙不敷此數。繼而尋典春衣﹐以備助款。翌日親攜此款趨河間﹐抵範家﹐出以卹其老母寡妻。其母妻二人﹐拜而受之﹐請趙畱姓名籍貫﹐爲異日卸環圖報。趙曰「施恩莫望報﹐望報莫施恩﹐斯古語也。吾與令郎範公同學﹐先爲莫逆﹐後結昆仲。吾素知其家貧﹐凡有所需﹐吾不時少助之。吾目令郎之才﹐爲驊驑﹐爲良驥﹐欲異日同展大志。今不幸昊天不弔﹐降此鞠凶﹐折我手足﹐實爲我腸斷之悲也。今具此區區卹款略盡﹐通財之義﹐何須掛齒﹖其中首助百金者﹐是本堂教操長﹐日人竹松井三郎。吾昔畱學東瀛﹐與相最善﹐故爲我樂助。其次均同學集腋成裘﹐斯非我趙某一人之金也。願老人家﹐善爲蓄養﹐愛寡媳﹐教孫兒﹐無須著著圖報。」當時範之老母寡妻﹐卽上前答謝磕頭﹐趙則手足失措﹐推卻不能。言罷﹐拜辭而去。自此河間範氏宗族﹐皆感其義﹐又耳其名焉。無何駒光荏苒﹐日月如梭﹐已屆畢業。數年之成績﹐列爲一等第四之積分。教操長竹松井三郎﹐告辭返國。趙與二三同學﹐設祖餞於堂中。及竹松井三郎晉謁袁宮保辭行﹐瀕行之際﹐力薦趙爲陸軍小學教員。袁諾之﹐耳趙素有才﹐遂聘之。會朝廷初建立憲之議﹐派端方﹑戴鴻慈﹑李盛鐸﹑澤公﹑尙其亨五大臣出洋遊歷﹐考察政治。東車站忽轟然一聲﹐吳樾先自炸斃。五大臣𨿽負傷﹐終亦無恙。趙聞之吞聲飲痛﹐恨吳樾作事之不愼﹐遂對密友而言曰「吳樾以鐵血主義﹐犧牲性命爲榮。今吾與君結爲心腹友﹐君愛我﹐而斷不忍泄者。無妨言之﹐此舉實吾主使也﹐柰何吳有排滿敢死之眞肝膽﹐而無識天時之才﹐致先自戕焉。昔武侯借箭﹐魯肅驚其爲神﹐遂謂肅曰﹕『爲將不知天時﹐不識地利﹐不審陰陽陣勢﹐烏可以用兵哉﹖』今樾實不知天時之人也。不審天炎酷暑﹐以炸藥久懷身畔﹐安可不防其炎气相觸﹐猝然爆裂乎﹖充作政界﹐單袍束帶﹐混身於五大臣所坐之車中﹐欲同歸一盡﹐用意是吾所擘畫。其炸藥急於先懷﹐是未能審察天時气候矣﹐吾甚爲惋惜焉。」其友連聲諾諾。又曰「吾當爲君祕也。」至粵省抵制美貨風潮﹐澎湃廿二行省。直督袁項城﹐因顧全睦誼起見﹐禁壓津民抵制﹐彊與美人交易。《大公報》著論駁之﹐觸怒袁君﹐卽令停版。一夕督署內﹐突然來一刺客﹐擬謀刺袁君。旋被執﹐袁欲殺之。趙適以陸軍學堂事﹐晉署請示辦法﹐遂乘機進諫曰「《大公報》言論自由﹐津民買賣自由。大帥不宜施此壓力﹐挫折民气﹐爲輿論所痛擊也。苟壓力所加﹐風潮愈烈﹐大帥何取焉﹖」袁因重其才﹐故從其諫﹐不再加厲。該報亦照常出版。其刺客以行刺未成﹐只責百板釋之﹐可見其言論於一斑矣。時山東巡撫周馥﹐乃袁項城所奏保。袁由魯撫而擢升直隸總督﹐去位故舉周以代。不三年﹐兩江總督魏光燾適開缺﹐袁又奏保周調署。趙聲在北洋陸軍小學當教習﹐大爲袁所賞識。逾年﹐周以江南標統數易其人﹐而不克當﹐乃致書與袁求代物色嫻熟軍政而薦任之。袁以趙才卓異﹐兵法精通﹐教練得宜﹐卽召趙至﹐諭薦隸於周督部下。斯時趙正日夜瀠思﹐廁身軍界﹐爲籠絡軍人計。異日得以相從從事﹐遂拜謝而往。及至﹐周則展誦袁函﹐內言極稱道趙某兵政之卓識﹐特向趙詢問軍政三數語﹐趙則對答如流﹐卽命其充標統之任﹐自此器重之。公餘之暇每對僚屬皆稱道趙之才﹐贊美不絕於口﹐政界中一時甚耳趙聲名者。充任月餘﹐一日適休息﹐趙則率部下眾兵士﹐縱遊於山水之間。遊覽已倦﹐相與兵士﹐同憩林下。趙則瞥見林前一古墓﹐秋艸蕭蕭﹐殘碑屹屹。墓領數重﹐頹廢不堪。心知爲古墓﹐急起趨視。前不數步﹐見墓場展拓﹐尙可細辧。近視其殘碑﹐模糊僅辧。摩擦其字﹐見是明末某某殉皇之墓。猝邀兵士﹐盍往前觀﹐眾從之。趙則向眾軍人間曰「此何墓也﹖爾們知否﹖」各軍多愕然﹐不知其意。內有三五軍人﹐頗明教育﹐頃間悟趙所問之意﹐略能道出一二﹐惟未能詳言之。趙卽起立﹐大放厥詞﹐演說明末淸初之歷史﹐及明季稗史等事﹐慷慨淋漓。軍人聽之﹐無不墮淚。後事泄於周督﹐有欲利趙之職任﹐擬先推覆﹐而後謀運動攙奪者﹐則向周督聳以諛詞﹐張大其罪﹐而周一以礙於袁之情面不雅﹐二以查無實據﹐故不允撤其差﹐又恐養癰遺患﹐後悔莫及。諸幕友從容進計曰「何不調離其標統之任﹐擢爲參謀處之參議乎﹖」從此削其兵柄﹐得以銷弭隱患。而又升其官階﹐對於袁宮保一方面﹐更爲雅好。周大悟﹐從其議﹐明日轅示趙升參議﹐飭交卸標統任。趙聞之﹐郁而不樂﹐方悟前日演說之事泄。偵查之﹐果然。新軍時向趙賀﹐趙頷答之。面𨿽喜﹐而心滋不懌。間有卓識軍士﹐執悟趙之卸標統者﹐乃前演說之因也。後趙聲在粵逃去﹐致懸偵緝賞格五萬元。江南政界力搜趙前接吳樾之書﹐中有二句云「某爲其易﹝殆指暗殺也﹞﹐君爲其難﹝指大舉革命也﹞。」後聲在津﹐贈詩數首與樾。樾覆書謂每一誦之﹐則心爲之一酸﹐淚爲之一出。豈某之傷懷時事﹐而出於兒女之情乎﹖抑詩意之感人深乎﹖玆錄其贈吳樾原詩云﹕淮南自古多英傑﹐山水而今尙有靈。

相見塵襟一瀟灑﹐晚風吹雨太行靑。

雙擎白眼看天下﹐偶遇知音一放歌。

杯酒發揮豪气露﹐笑聲如帶哭聲多。

一腔熱血千行淚﹐慷慨淋漓爲我言。

大好頭顱同一擲﹐太空追攫國民魂。

臨時握手莫咨嗟﹐小別千年一剎那。

再見卻知何處是﹐茫茫血海怒翻花。

今讀其詩﹐觀其事﹐而可想見其爲人矣。及充參議﹐被陰削兵柄﹐不數月對於參議事﹐要其取決者﹐則人云亦云爾。愁而不樂﹐欲卽請辭﹐乃無位置。又擬請銷差賦閒﹐而待機會﹐柰苦無餘蓄﹐以資日給。凡參謀公事﹐不甚緊急者﹐則攬至久積﹐或含糊塞責。日夕惟有外出﹐重交遊﹐訪同志已也。陳更新久耳其名﹐適邂逅於某西酒店﹐得與周旋。陳見而愛慕﹐復邀至家﹐款以優禮﹐叩趙進行革命問題。趙初恐其詐而賺己﹐不欲直言。陳見其如此﹐轉移座近﹐自白心腹﹐誓以毒語。趙見其誠﹐始以實告。陳知其爲前在古墓前演說事﹐致名爲升官﹐實則暗解其兵柄﹐故知其郁於參議一席之不樂﹐又知其揮金如土﹐結歡軍士﹐故余蓄無幾﹐進退維谷。遂直言而中其心蘊﹐趙始驚焉。陳彊其辭職邀與同處﹐凡一切衣食﹐與義同之﹐以共待時機也。惟趙不敢造次﹐後偵窺半月﹐始悉其誠。故特借誤公事﹐自請罪咎銷差﹐遷於陳所﹐同食同處。陳家頗丰﹐豪情甚俠﹐趙樂居焉。後三月廿九﹐陳斃於督署﹐當趙去職之先一日。在標統部下﹐暗與素相愛諸軍士﹐道盡去志苦衷﹐軍士多有依依不捨之態。及話別數語﹐軍士則紅暈兩目﹐趙淚爲之一下﹐於此可見其當日與軍人之感情也。以趙之才﹐抱負不凡﹐苟使得爲國家用﹐大可收幹城之功﹐爲治亂之能臣也。其任標統之心如此﹐官場恆防其醉翁之志而不在酒者誠然。自請撤差後﹐日與陳同遊﹐組織黨人。若遇富者則勸其助資﹐貧者則惠以小費﹐務使結人歡心而後已。陳乃閩省侯官人﹐隨父宦遊江南﹐後和趙結識一宗姓。字少若﹐年僅廿歲﹐廿九事敗被捕。日報所載其被捕堂訊時﹐指官長而言曰「爾爲此舉爲壯士辱乎﹖」前趙與某相處數月﹐後少若往外洋畱學。屢與趙通信﹐詼諧中﹐少若則稱趙爲趙子龍一身都是膽。趙答少若﹐則稱其爲粵東明末之陳子壯﹐以書可讀不可試﹐田可耕不可置答贈之。而少若辛亥三月廿九在廣州起事﹐爲粵吏所殺﹐竟兆讖陳子壯前遭慘戮之影子矣。趙在江南﹐得與粵東河南李慶春之孫交通﹐蓋由香港黨中人介紹。廿九後李被捕﹐李水提審訊其姓名﹐答曰「李生。」又問曰「汝另有何名﹖」則曰「不是李生﹐便是李死。」須臾笑指水提問曰「汝識我否﹖」水提問汝是何人﹐曰「我河南李慶春之孫也。向畱學西貢﹐去年新軍事起﹐在宜安裏放火者我也。」水提又曰「汝輩年少﹐何故爲此﹖」另有一少年曰「尙有某貴公子﹐昨日在督署已拼命矣﹐我輩何足惜哉﹖」所謂某公子者﹐乃福建已故前雲南巡撫狀元林鴻年之孫﹐名時爽。焚攻督署時﹐手執單車響筒﹐僅鳴七聲﹐卽中槍倒斃也。以趙曩日之千里神交﹐能通黨派﹐可想其才爲何如矣。

◎趙聲軼事二

粵督岑春煊初調雲貴﹐而不赴任。繼調四川﹐又不赴任﹐以疾奏辭。後晉京陛見﹐得任郵傳部尙書者月餘﹐初岑拜命川督﹐朝廷調周署兩廣﹐以繼岑位。不半載﹐而岑又復粵。出京至滬﹐竟不果來﹐周卽開缺回籍。蓋周初至粵繼岑位時﹐以粵東新軍標統乏人﹐物色在粵諸將弁﹐無一克當者。竟復召趙來﹐以其才堪大用﹐畀以重權﹐再命任新軍標統。趙至﹐周面諭曰「新軍軍令﹐宜剛柔並濟﹐賞罰嚴明。軍人無不樂於聽命﹐汝宜專心視事﹐切勿生異心。克盡厥職﹐方不負本部堂重托。倘有萌異志﹐實自取罪咎﹐不特汝身敗名喪﹐本部堂亦有處分。大則革職查辦﹐小則交部議處﹐尙何有面目歸見江東諸父老耶﹖」趙連聲諾諾而退。於是赴任攝篆﹐在東門外燕塘新軍諸營﹐訓練兵士﹐義待甚厚。各標中有聞其昔任江南標統﹐揮金如土﹐以待兵士。月中所受之薪俸數百﹐軍士有病﹐營中須有軍醫調施藥石﹐惟病者所食戒口飠送﹐皆須自辦。趙憐其苦無資購﹐則解囊相助。各標中軍兵數千﹐染病者不絕。趙君𨿽每月受俸金數百﹐半多分助病兵之戒口物。余又好結識義俠﹐揮霍不吝。每當休息日﹐與軍中排長隊官﹐輒到酒樓大嚼﹐不醉無歸。故恆未見其有餘積也。及任粵新軍營中﹐周給薪俸每月至九百餘金﹐可謂優待之極。趙之揮霍如是﹐軍中兵士﹐或接到家書﹐內因親喪大故﹐苦無川資返鄕者﹐每求之﹐則必有應。少則數十﹐多則百元﹐皆弗計也。以故恆年累月﹐被袱牀具自安粗朴﹐冷天則衣以粗棉襖。出入所穿者﹐則一襲藍布之縫破長衣﹐暑天則短褐﹐行遊亦一襲舊機白長衫而已。更有一種義俠﹐爲能人所不能。倘遇兵士借貸﹐一時乏應﹐則命檢其舊棉胎子﹐夾一趙聲名片於內﹐令其拈往東門外某典庫當之。該典庫多則典銀五兩﹐小則典銀二三員。恆以此例﹐蓋深信趙之義俠﹐故價值有如此之重也。三日後﹐趙必自贖之。所以營中各兵士﹐上至排長隊官﹐下至夥夫侍僕﹐皆口碑載道﹐倚重如山﹐無不感其自甘儉朴﹐視財如水﹐以待軍人﹐个中少有知趙之別具苦心﹐爲結歡軍士之計也。凡稟見上峯﹐趙則嘗因袍頂靴子不便﹐皆往四牌樓諸衣店﹐暫稅而穿之。穿後卽還諸該店﹐淸結稅金。粵藩胡湘林方伯﹐耳趙名﹐欲見其人。故召之﹐面試其才﹐以覘品學。時值暑夏﹐趙命侍者持金往賃單紗袍帽靴頂。隊官見其常常若是﹐月受重俸﹐非無力購置﹐勸其自備﹐以應不時之需。趙不聽﹐仍賃穿而晉謁胡藩。胡一覿其面﹐愕然問曰「汝新軍標統之趙聲乎﹖」趙曰「是。」胡見而心栗﹐又曰「汝姑坐此﹐吾畢公事而後與汝談話。」遂抽身入上房﹐久而不出。趙無柰不辭而行。歸營後﹐滿腹狐疑。明日尋胡之心腹侍者問之﹐方知胡因見己之滿面凶煞气﹐故發心栗﹐無他故也。無何丁未之春﹐廉州亂起﹐黃興等附從。周督命趙統兵往廉迎敵﹐那旦失﹐趙克復之﹔那彭破﹐趙攻復之﹔破米仔村﹐趙又克復之﹔略白鶴洞﹐趙戰勝之﹔據鳳凰墟﹐趙奪回之﹐以及解救欽州靈山之圍﹐皆趙功焉。其時欽廉道某﹐以趙功居最多﹐心實不懌﹐轉而生妒﹛日月﹜功。所謂每遇困圍能救主﹐轉嫌安夏鎖銘碑﹐某道此中之謂也。後某道爲提鎭司道所排擠﹐趙已憤然而去。初欽廉之役﹐由土人抗捐而起。繼而革黨黃興等附從﹐意欲乘機發泄。黃以「民之憔悴虐政﹐未有甚於此時者﹐不革命尙待何時之語」以激剌土人﹐故不數日﹐而那旦﹑那彭及鳳凰墟白鶴洞等相繼失陷﹐毀署戕官﹐聲勢洶洶。大吏命趙往﹐趙至﹐雅不欲傷害黨人﹐只趨前而撫慰曰「事未可爲。土人之气﹐𨿽起如奔濤﹐繼而平餒﹐不足倚也。今爲亦無益﹐不但無益﹐而且必不成功。不如不爲之愈也﹐免事敗而同胞遭於殘戮。」黨人因感其言而散﹐土人見失所依恃﹐亦哄然而散﹐分竄各道而去。故其克復解散之功﹐不甚費兵力也。當時省中大吏疑之﹐謂趙之舉動﹐大有與革黨相通。趙聞之﹐恐噬臍莫及﹐故急竄海外之越南﹐粵吏懸金五萬員購緝之。至辛亥三月廿九日廣州起事後﹐張堅帥仍懸紅緝趙﹐照會越南總督﹐驅逐出境﹐並會各省督撫協拿﹐及水陸提督分飭防營偵緝。嗚呼﹗不料事僅半月﹐染肺癰癥而死。曾記其在廉平亂事﹐設宴於南門外之海角亭﹐招待諸將痛飲。酒至半酣﹐卽席口賦七絕二首。其豪邁悲歌之慨﹐風流儒雅之儀﹐足以令人生感者。惜乎生無大造於社會﹐死當賫恨於泉臺也。玆將其詩錄下﹐其詞云其一決戰由來堪習膽﹐殺人未必便開懷。

寶刀持向燈前看﹐無限淒涼感慨來。

其二臨風吹角九天聞﹐萬里旌旗拂海云。

八百健兒多踴躍﹐自慚不是嶽家軍。

其一首句﹐無怪前在江南賦閒時﹐陳少若由外洋致書﹐以趙子龍一身都是膽贊之。味其第二句﹐而可見其在廉婉言撫慰﹐不傷同黨之心也。�����其情﹐古人所謂誦人之詩﹐而知其人之心性。趙生平喜賦詩﹐每���念。讀此而可知其志之爲何如矣。

湖南倪映典﹐當趙在粵東新軍標統任時﹐前詣求差。趙觀倪良久﹐心�����也﹐乃徐徐謂倪曰「爾性燥浮﹐日後必爲吾累。」故卻之。倪再三求請﹐趙終不許。倪夤緣到督練公所﹐運動得爲排長﹐時趙不在位矣。值宣統二年春﹐���哄之事發﹐倪𨿽銷去排長差已久﹐陰行回營鼓動軍人﹐誘騙於眾兵﹕「���昔待汝等甚厚﹐其不過欲爾等共圖大業﹐以恢復我漢人山河而已。����函云﹐今日午後四點鐘﹐趙前標統由江門帶有彈子數萬顆﹐來�����」而趙實未有函至也。叛兵與李水提軍對壘時﹐語出悖逆﹐又云同黨明日���號戰艦到助﹐汝識時機者﹐速舉轉槍頭來降云云。噫﹗趙君一時之名﹐���重者如此﹐亦可想見其爲人也。

◎趙聲與林文

林文﹐字廣塵﹐號時爽﹐年二十七﹐福建閩縣人﹐已故前南巡撫狀元鴻年之�。父閩中名士﹐已卒。生平以武侯淵明自況﹐嘗制一水晶圖﹐進爲諸葛孔明。爲�揮金如土﹐富計謀﹐人呼之曰「林大將軍」。能詩﹐書法亦佳。人以其雙目顧盼不�﹐而字迹遒勁﹐故爲之語曰「林將軍獅子眼扁擔字﹐」因自戲號「獅眼兒」。幼失��姊﹝沈保楨之媳也﹞鞠育之﹐甚得其道。萬里寄書﹐惟勤勤以勵志勉學��不涉瑣屑。妹亦賢﹐前數年﹐文過滬。妹聞其已入黨﹐不能回國。手足相見﹐不發一言﹐但痛哭不已。或問文何久不娶﹐文正色曰「瓜分之禍﹐旦夕立至。尊嚴��﹐�見丘墟。親愛同胞﹐將爲奴隸。豈志士受室之時耶﹖」文年廿一﹐姊以金渡東畱學。初入成城學校﹐後進日本大學法科。悉專心攻國際公法﹐及國學甚精。私��不屑學﹐曰「此刀筆之事﹐非吾輩所當急也。」治陽明學禪學﹐尢有所得。三月廿九肇事﹐各報所載一面目瘦削者﹐吹號當先﹐僅七聲﹐中彈而亡﹐蓋卽文也。文生平作詩甚多﹐然輒自毀其稿。與友唱和者﹐間有載於海外各報。今錄五言絕六首詩云﹕其一落葉聞歸雁﹐江聲起暮鴉。

秋風千萬戶﹐不見漢人家。

其二僕本傷心者﹐登臨夕照斜。

何堪更回首﹐墜作自由花。

其三故國河山遠﹐秋風鼓角殘。

登臨悲歲促﹐涕淚向人難。

其四路盡天應近﹐江空月自寒。

不辭隨落葉﹐分散去漫漫。

其五�����﹐干戈久未安。

豺狼充道路﹐刀俎盡衣冠。

其六大地秦關險﹐秋風易水寒。

雪花歌一曲﹐聽罷淚漫漫。

又有七律二首其一秦始山河百二重﹐而今無地覓堯封。

鄭洪舉義斜陽冷﹐葛嶽奇才碧水空。

水事何曾哀樂盡﹐野花依舊寂寥紅。

魚龍殘夜誰能嘯﹐只此傷心萬古同。

其二�������﹐�������。

杜李文章嗟莫及﹐藺廉肝膽喜相磨。

西方有夢歸猶急﹐北斗無聲淚一更。

太息江東豪傑盡﹐糟糠無復鑄夷齊。

讀其五言絕句有唐人古風﹐七律之與趙聲七絕句﹐趙之句中帶激昂溢露﹐林則借景寫情﹐句味純婉。如非舊學深純者﹐安能得此詩乎﹖

◎趙聲軼事三

辛亥年二月﹐趙在港已分布省中黨人一切地位。匪伊朝夕﹐慘淡經營﹐不遺餘力。時粵中之購辦頭髮者﹐實繁有徒。其發俱由外省運來﹐多分售與人梳馴﹐有條不紊。然後復向梳者髙價收回﹐而賣與西人。或云用以作大纜﹐或云一發化爲數發﹐以織造戰甲。諸說紛紛﹐莫衷一是。趙乘此勢﹐由外洋所購之軍夥﹐裝作頭髮運入。或在城裏﹐或在河南﹐先起出內藏之軍夥﹐然後發售亂髮﹐或黨中人僞作發業﹐爲密地私藏軍火計。又在大石街﹑蓮塘街﹑小東營﹑天官裏﹑仙湖街等處稅﹐作公館爲住眷。其機關部則在蓮塘街廿六號門牌吳公館﹐其會議所﹐則在小東營沈公館。城內之軍火﹐輾轉內地﹐則或假延道尼建醮﹐得借其道壇各箱私亻載﹐暗裏分運。其計豈可謂不巧耶﹖及事敗後﹐小北仁安街十二號門牌﹐粵成公司頭髮店﹐逃去一伴。該管分駐所巡長黎安﹐搜查其鋪內所遺﹐只有零星什物。復在牀上被架內﹐搜出該黨同盟會票紙百餘張﹐印刷甚精。卽呈警署﹐其會票云﹕中國同盟會會員﹝姓名籍貫﹞﹐當天發誓﹐同心協力﹐驅除滿虜﹐恢復中華﹐平均地權。矢忠矢信﹐如敢渝此﹐任眾處罰。介紹人某某﹐主名人某某。天運月

日又聞該黨在街上會哨之暗號﹐甲口呼「天」字﹐乙口則呼「運」字以應。先預在觀音山腳﹐夜懸扯紅燈爲夜戰號﹐凡三起三落﹐爲收隊之令。不料廿八被捕去九人﹐知事已泄。廿九七百餘人﹐會議於小東營沈公館內﹐當時站街巡士竟無知者。有主宜速進行﹐有主卽行解散﹐黨首黃興發言﹐則謂進行亦不成﹐不進行亦不成﹐不若急爲進行﹐以冀萬一。縱敗之﹐猶勝束手待捕。於是進行之議遂決。是時下午二句鐘﹐各人分頭四出購毛巾﹐以連兩條掛於膊爲號。首行者扮作洋人﹐乘洋肩輿入督署﹐隨後紛紛撲攻而焚毀焉。先於廿六日﹐有女黨人由省下港﹐謂黨中人某﹐實爲政界作偵探﹐以故省垣戒嚴已甚。趙知事不諧﹐緩不上省。後接黨人電云「勢迫萬不能生﹐只作急兔反噬計﹐免袖手待死。」趙廿九晚上省﹐三十早到。知事敗﹐卽由原船返港﹐胡漢民亦同上。因見城門已閉﹐同趙返港。其弟衍鸞﹐字毅生﹐廿九事起後﹐卽夕逃出城外﹐明早往佛山﹐運動順徳樂從一帶。趙因此事不成﹐憤恨成疾﹐不思飲食。胡某見其如此﹐卽以血縻與食。食後腹痛﹐卽延日本醫生醫治﹐據言肺炎。飲以藥不愈﹐轉延英醫﹐謂其癥爲腸癰。欲速效者﹐非施以刀割不能愈也。趙以速行在卽﹐不允割。延至中旬﹐只畱胡漢民等四人與之調理。炎癥益劇﹐幾至發狂。十八黨友將趙送往雅利氏醫院割治﹐因遷延日久﹐體气過弱﹐割後不能救。嗚呼﹗一命猝然作古﹐時年卅九歲。

◎戊戌變政時之趙聲

溯自甲午戰後﹐香港孫汶楊衢云始創革命﹐後因紅帶之案﹐泄於廣州城外省港輪船碼頭。斯時不過三數人之提倡﹐百十人之附和。風气閉塞﹐黨勢難展。繼有戊戌變政﹐康有爲倡保皇會於京師﹐首上《公車上書》﹝爲割臺灣賠款二百兆贖還遼東﹞。當時十八省舉子因會試﹐羣萃京中﹐附驥簽名者千百。其書洋洋數萬言﹐皆痛陳天下時事大勢。讀者上自樞垣大老六部公卿﹐下而各省士夫﹐無不推許康有爲爲識時之俊傑也。康得志﹐援薦黨人。鄂督張之洞﹐又保薦梁啟超﹑楊銳﹐湖南巡撫陳實箴又保薦在籍紳士譚嗣同等爲軍機參預新政。一時保皇之名義﹐如風起水湧﹐洶洶澎漲。名人賢士﹐多附從焉。不料康謀不軌﹐圖事泄發。康梁逋逃海外﹐譚嗣同﹑楊銳﹑楊深秀﹑林旭﹑劉光第﹑康廣仁六士喋血於菜市口。當時輿論﹐尙重康梁﹐多痛擊朝中諸大老之舊腦根﹐爲互相水火焉。當保皇黨之盛行也﹐趙聲甚愛慕康梁才志﹐對於一切攺革新政諸舉﹐極贊成。日與舊同窗友程佩芬﹑朱子驥﹑沈國賢以及識時諸士鄒景陶孝廉﹑萬瀚蔚等﹐結爲詩社﹐杯酒相從﹐日談國事。每言至激昂之語﹐必擊節悲痛﹐吁嗟太息。慨大局之沈淪﹐恨狂瀾而莫挽。以今日之時世﹐非推翻舊局﹐攺良新政﹐制造新國民﹐不足以富彊天下﹐以拒外侮也。首爲國計﹐而推及教育﹐以養成尙武之風﹐方能立國。國計者﹐萃天下之菁華﹐而核其來去者也。今日政府﹐只知有去路之不敷﹐而不審來源之短絀也。病根短絀﹐只仰屋咨嗟﹐有十八省之礦產而不思浚﹐各處口岸而不辟開﹐四百餘州鐵路而不興築﹐是不知理財﹐良可慨也。有理財之方﹐而後得資教育。教育者﹐爲國家作育人材之計者也﹐異日用才得以備采有才儲焉。而尙武之風﹐從玆而養。今之天下﹐一如春秋之天下也。以戰論﹐無學不足以敵人﹐所以有學之國勝﹐無學之國敗﹔多學之國彊﹐寡學之國弱﹐理所必然矣。子輿氏言曰﹕天下有道﹐小徳役大徳﹐小賢役大賢。以拿破侖之才徳感格國人﹐而法國民族之精神丕振。英國大將惠靈吞之戰功一立﹐而國學趨夫尙武﹐可知教育者爲關系夫彊弱﹐故教育決不可少焉。嗟夫中國今日﹐幾成爲無教育之國者也。無教育故無尙武﹐沈沈弱弱﹐積重於玆矣。忽者康梁爲振發聾﹐攺革新政﹐開四千餘年之新眼界。趙於是愛慕其保皇。未幾﹐康梁逋逃﹐忽而復舊。趙忽而不樂﹐憤懣塡胸﹐咨嗟撫嘆﹐無限感懷。日夕相與鄒景陶萬瀚蔚等﹐吟詩廿余首﹐皆感慨時局。今搜得其原稿十數首﹐是秋感而作﹐署名痛哭生者蓋趙也。今讀此詩﹐與近吟之聲調略異﹐此人生以時勢而轉移也。詩云﹕其一浮雲西北望長安﹐轉綠回黃眼倦看。

堂額竟除新學字﹐門封重撤舊裁官。

早知秦相能相壓﹐何有商君苦用鉆。

孤負至尊憂社稷﹐千秋疑案說紅丸。

其二悲秋有客臥江城﹐難遣蒼茫百感情。

河決未消黃水勢﹐饑民易起黑山兵。

石人敢信因謠出﹐金狄眞愁應讖生。

時𨿽年荒正無那﹐況堪江上鼓鼙聲。

其三不獨江南賦可哀﹐傷心聊復此登臺。

徜徉百虎存生命﹐攺制公羊是黨魁。

從此詩才兼史作﹐漫天秋色送愁來。

驚聞午夜鵑聲淚﹐未久天津血戰開。

其四萬山秋色赴重陽﹐莽莽乾坤意黯傷。

敢說巨君媚艾母﹐未容孝孺問成王。

東周紀月秋多蜮﹐四極占星夜動狼。

笑指黃花亦時勢﹐金英開徧島臣章。

又搜錄其五律詩遺稿於左﹝戊戌變政後作﹞

未罷鴻都學﹐先停有道科。

金銀潛气轉﹐文武異才多。

解盡營中旨﹐休虞倒太柯。

濁流何混混﹐極目望黃河。

濱海無安土﹐潢池更弄兵。

鯨波春溢岸﹐孤火夜連城。

己誤通商局﹐翻增保教名。

癡聳吾羨爾﹐髙會集羣英。

天下誰健者﹐出門橫佩刀。

常人嘆龍種﹐神器等鴻毛。

木落諸陵哭﹐花矯大帥豪。

荊州劉表在﹐八俊自名髙。

九葉華夷主﹐周大兩歲星。

艱難爲社稷﹐臥病自宮廷。

下詔醫方出﹐朝正典禮停。

須防中外口﹐一疏護流星。

遺種傳烏洛﹐飛車過紫蒙。

神龍秋失水﹐胡馬夜嘶風。

外援憐桑相﹐中朝憶魏公。

浮雲連北極﹐時論太洶洶。

空益朱車衛﹐難回鐵路權。

蠻雲遮楚粵﹐漢月冷幽燕。

願請修宮價﹐先添橫海船。

已無夷夏界﹐何處說防邊。

莫向帝鄕間﹐南陽多近親。

未能成革政﹐相厄有屍臣。

廟算歸權戚﹐官符付棟人。

空教天下士﹐痛哭念維新。

此詩﹐得自昔日南洋新嘉坡《天南日報》所錄也。後淸議《旬報》亦有載之。其原詩非只此﹐昔見之﹐有秋感前後共二十首之多。今搜查只得此數﹐照錄之﹐可見其豪邁悲感之慨也。

是年秋八月因康梁逋逃﹐孝欽皇太后﹝慈禧﹞訓政詔下。忽傳徳宗景皇帝﹝光緒﹞禦疾﹐下詔徵醫。各省人心惶惶﹐莫知所措。康時之黨禍﹐語多駭聽。趙則漆室憂思﹐閉門飲恨﹐與舊窗友程佩芬朱子驥﹐談論古今中外黨人歷史﹐牽�誅戮者恆有也。以法國七月三月革命﹐誅戮者百餘人。古之阮大鋮罪���賢﹐明魏忠賢之罪東林諸賢﹐元气斫喪。前日本府幕之末葉﹐亦如此。今日��株禍﹐六士喋血﹐蓋非只株連六士。其中當軸諸公﹐或革職﹑或幽禁者﹐則有翰林侍讀之徐致靖﹑湖南學政之徐仁鑄﹑巡撫陳寶箴﹑其子吏部主事陳三立﹑倉場總督李端芬﹑戶部侍郎張蔭垣﹑兩湖總督張之洞﹑廣東學政張百熙﹑湖��撫譚繼詢﹑詹事府少詹王錫蕃﹑舊湖南按察新擢三品卿銜黃遵憲﹑侍讀學士文廷式﹑禮部主事王照﹑前湖南學政江標﹑霸昌道端方﹑直隸候補道徐建寅﹑吳懋鼎﹑山東禦史宋伯魯﹑工部員外郎李嶽瑞﹑刑部主事張元濟﹑洪仲汝庶吉士熊希齡﹑侍講志釣﹑工部筆帖式志�﹑知府馮汝�﹑出使美國欽差大臣容閎﹑���飛鷹軍艦艦長﹐因追捕康梁不及﹐中途乏煤﹐疑其義釋﹐亦下獄。譚罷﹐則淒咽不勝。各省士林﹐前於康有爲得志時代﹐自非康黨而冒爲康黨者﹐今噤若寒蟬﹐一時避康之名﹐如避虎矣。獨趙侃侃而論曰「罪者自罪﹐言者自言。同康罪者自同罪﹐不同康罪者﹐應不同罪。磊磊落落﹐吾趙某何常應言康者而不言哉﹖」程佩芬﹑朱子驥﹐亦深韙其言。後以康梁逃流外洋﹐其行爲頗爲中外各報所�論。趙則洞燭之﹐甚悔當時誤信兩人也。

△趙聲遺著一﹝讀孟子豪傑之士說﹞

天下之人宜明知凡民與豪傑之分。豪傑者﹐萬事自艸創﹐不敢踐人轍迹也。《滕文公上篇》第四章

稱陳良曰「彼所謂豪傑之士也」。蓋陳良者﹐楚產也。楚在南方﹐與蠻夷交﹐而陳良獨能超出習俗之表﹐北學中國﹐中國學者不能先之。西漢人云﹕山東豪傑並興亡秦。當天下滔滔畏秦威風﹐得陳涉項籍劉李者﹐決然自斷﹐爲起大事﹐是豈可不謂豪傑哉﹖日本神後徵三韓﹐北條時宗殲蒙古兵﹐丰太合伐朝鮮﹐可謂豪傑也。西歐墨瓦蘭﹐自西洋航東洋閣龍探出亞美利加﹐拿破侖混一歐羅巴﹐亦可謂豪傑也。近世䢐徠先生﹝姓秋生雙松﹐一姓物部﹐江戶儒者也﹞稱仁齋﹝姓伊藤﹐名長胤﹐亦江戶儒者也。江戶卽今東京也。﹞曰「豪傑皆是在舉世宋學盛時﹐看破宋學﹐獨唱古學﹐斯爲豪傑。」故疑宋學著書辧之﹐山鹿﹝姓﹞素行先生先於仁齋﹐䢐徠唱古學﹐痛排斥宋學﹐竟以事被流謫﹐亦可謂豪傑也。長州藩屏劍槍合擊法橫地內滕三子也﹐二子亦可謂豪傑矣。然二子幸遇時﹐乘文武興隆治教更張之機﹐以爲其可爲﹐所謂順風而呼者也。先是有栗棲又助者﹐有古武士風﹐又能以劍槍術導人﹐是可謂豪傑也。當今天下﹐士用頗衰。𨿽小男子﹐能斷然以古武士風自任﹐以爲天下先﹐亦可謂豪傑也。今以一介士爲天下後世程式如彼﹐且前所歷舉豪傑﹐亦素非有王侯之位﹐韓魏之富﹐可知不能奪勵者不及於凡民也。待孔子七十二弟子﹐如漢髙之蕭曹陳周豪俠而興者﹐可爲凡民矣。凡民所爲﹐猶能如彼﹐世之有作爲而可傳於後世﹐皆當奪興矣。

△趙聲遺著二﹝孔子爲宇宙一大思想家﹞

我國哲學思想家﹐古代岐分二派。孔子之學﹐稱爲鄒魯學。戰國時有老詹者﹐著《道徳經》﹐後孔子而別立一派。老亦一代之碩學﹐其博辯想足與孔子相敵焉。老子之學﹐後亦分而爲二派﹐道家楊家刑名家是也。關尹子列子莊子﹐道家者流之錚錚者也。而莊子學兼儒老﹐於書無所不讀﹐復妙於文章﹐巧於論辯﹐實我國古今之奇才﹐故老學至莊而大成焉。然後繼無人﹐其學與戰國共亡﹐同歸湮滅﹐復無敷衍維持之者。至漢代《淮南子》﹐僅堪追蹤。然亦猶耿耿星光﹐未能明照四海。流而爲晉代淸談之徒﹐講哲學者﹐放意肆志﹐專以虛無恬淡爲宗﹐甚至書蒲博奕﹐蕩然無制。又或練丹以求不死﹐則所見益陋。蓋道家至漢而已絕滅焉。楊家者﹐楊朱倡之﹐𨿽名著當世﹐然亦無繼起。若刑名家﹐則習之者皆主實務﹐而非逞思辯之徒﹐顧其學亦不永傳。墨子亦周代一大思想家﹐學本出孔子。後獨提倡兼愛尙同之義﹐然能使我國哲學生一波瀾﹐亦不爲不快也。如非命非樂﹐攻難孔子﹐亦當時一巨子也。然任俠尙气﹐捨身救人﹐復能卓然窮物理﹐而於《經》上下篇﹐發明諸種機器﹐豈非一代之奇材乎﹖其弟子亦非不著﹐然後世無一人能承繼者。𨿽以鬼谷之妙悟﹐亦僅傳一代而已﹐餘皆不能步後塵也。

獨孔子之學則不然。一傳而爲曾子﹐再傳而爲子思﹐三傳而爲孟子﹐以迄荀子。𨿽秦政焚書以來﹐其學漸衰。及漢興其教遂熾﹐時則有賈誼董仲舒劉向楊雄等﹐接踵而起。蓋𨿽未能與前賢方駕﹐然已足延道脈矣。在唐則佛教風靡一世﹐老學亦大盛﹐儒學稍衰。幸有韓愈李翺之徒﹐毅然以儒學中興爲自任。宋代學者﹐大率出入於佛教﹐其意蓋欲采佛教之長﹐以補儒教之缺。濂洛關閩諸子﹐固非古人之比﹐然猶勉排佛而尙儒。孔子之道﹐愈見充拓而光大。後世得儒道之盛者﹐未嘗不賴諸子焉。竊思宋儒皆一代碩學﹐若欲持新見而別開生面﹐似亦不難。而終不敢爲者﹐足令人欽孔學勢力之大也。明代以降﹐學人多本宋儒之意﹐推尊孔子。故孔子之道﹐數千年後﹐愈致其盛。嗚呼﹗不亦偉哉﹗

孔子固古今極大之思想家也﹐然外包之思想﹐究非內容之思想。視老莊之幽遠深邃﹐蓋不同也。而其所以爲孔子者﹐實在此焉。嗚呼﹗我國上下二千餘年﹐豈無才識出孔子之右者﹖而皆不敢自異﹐且惴惴焉﹐惟恐獲咎於孔子。何也﹖非以孔子教化之力最大﹐畢竟不能抗之乎﹖

△趙聲遺著三﹝宰割中國論﹞

嗚呼﹗龐然碩爾之支那帝國﹐自甲午一役﹐其衰弱之實相﹐腐敗之隱情﹐儼如魑魅﹤鬼网﹥魎﹐經日中天﹐夭怪醜媚﹐畢暴露於宇內﹐而不能自飾。𨿽五尺之童﹐樵薪之夫﹐亦知其終將不可恃也。故歐州列彊羣逐逐焉覬意於遠東﹐逐亟日宰割我中國之勢焉。嗟乎﹗三百年前﹐亞米利加﹐旋已開辟矣。二百年後﹐澳大利亞﹐旋已經略矣。近十餘年﹐亞非利加﹐又復剖割殆盡矣。南北冰洋之索﹐東西印度之拓﹐日復一日。地運自西而東﹐此時爲然。驅我入閨閣﹐澀然如三月婦﹐任他人相逐﹐猶啞忍也。今若英俄法徳奧意諸彊﹐同心協力﹐奮智共謀﹐宰割我中土﹐以破碎我腐壞之帝國﹐以箝遏我黃種之人民﹐白種人爲永久之殖民地﹐豈不悲歟﹗今彼一日蠕然而動﹐必貽我他日患也。輒曰﹕今中國四萬萬蚩蚩無教頑愚之眾﹐只有憤忌白種之宗教﹐痛擊教士之相侵﹐尢爲愚矣。或殘虐教士﹐或侵毀會堂﹐或撓害通商之利權﹐或背犯訂定之條約﹐種種誘然自禍﹐悠然不識外情﹐不諳時務。頑冥之風習﹐蔽錮之性情﹐𨿽死而不攺﹐悠悠以迄於今。含詬包荒如昔﹐適足長士夫之驕泰﹐艸野之頑錮而已﹐猶時屠毒自己也﹐於事何裨哉﹗今者外人猛力搏擊﹐以短我勢權﹐以威其聲望﹐不少寬貸﹐豈可如前之厚恕以待我者耶﹖其西曆一千八百九十四年﹐俄之《諾鳥啞司曁報》論中日平壤及鴨綠江之戰之說也。﹝平壤及鴨綠江之戰﹐我軍敗績卽甲午年也。議論森森迫人﹐聽者戰忄栗﹐我黃種之民能無悚懼﹖﹞又同年徳國伯林京城﹐尼由鳥愛屍鐵那希利滕﹐亦著論曰﹕﹝卽徳相卑屍麥克之機謀﹞今中國當潰敗之餘﹐各國競申其封豕長蛇之欲﹐張其鷹搏虎嚙之謀﹐以加威於中國。我徳國者﹐豈可閉戶自守﹐默然不出﹐而又不與列彊爭干涉之勢哉﹗況居今歐洲列彊﹐攘美利﹐收大欲於中國者﹐則英爲最﹐我徳其次也。如中國一經宰割﹐而我不與聞﹐而俄而英而法咸欲均其利益﹐勢不至卒於互相競爭不止。俄徳此時﹐則𨿽欲步三國之後塵﹐啜三國之餘膩﹐豈可得哉﹖我大徳帝之聲名﹐不委焉墜地乎﹖今爲徳國計﹐亟須上下同力﹐銳意憤心﹐以與各國干預宰割中國之權。是誠我徳當近之急務﹐行政之要圖也。又曰﹕爲徳國者﹐必須以地球上之帝國自負。不然﹐今日𨿽列爲第一等國﹐他日將降爲第二等﹐其若諸彊何﹖今當風雲變遷﹐龍蛇起伏之時﹐我徳當奮袂而興﹐乘運進取﹐以保持現存之形勢﹐以擴張異代之遠圖﹐必能如願以相贈也。如其否也﹐我徳豈能袖手旁觀﹐默聽歐洲列彊﹐擅行掠取亞東大陸而甘爲牛後哉﹖旣而一千八百九十五年﹝卽光緒乙未年也﹞﹐中日之戰已定﹐馬關之約垂成。歐洲列彊楚子問鼎之謀﹐秦皇括囊之志﹐紛紛接踵於東方矣。我中國西南諸方鬧教之案﹐逢焉四出。遂使師曲於在楚﹐益長責言於西鄰。而英法徳米挾其兵威﹐厲其長舌﹐要求我腐敗之政府。政府束手畏威﹐莫可如何。爲之宣諭﹐加其保護之勞﹔爲之攺約﹐長其法權之勢。爲之賠償﹐爲之撫卹﹐凶徒爲之誅戮﹐疆吏爲之斥黜﹐﹝四川之教案革四川總督劉秉璋﹐今山東之教案復革山東巡撫李秉衡。進退之權﹐已落他人手矣。嗟乎﹗﹞而後漸漸斂威而退。尢彊迫無上上之權利﹐使英艦隊得行駛長江上下﹐以示其威稜。而徳國亦爭效西子之顰﹐趨尼父之步。而廣東汕頭港﹐如英國例﹐得肆其艦隊﹐出入無禁。而我腐敗政府﹐懾其威重﹐屈首就盟。儼如予取予攜﹐不汝瑕疵﹐有求必應焉。由斯益啟外人覬覦之熱心﹐日恣悍夫攘奪之猛志。於是徳國諸報及商會公司﹐咸哆焉看破我中國政府衰老羸弱﹐無復能抗拒外壓之力。以我爲稚夫孱子﹐可狎而侮之。故徳國略中國之雄心愈熾﹐日煽動我政府﹐以張其剝割之謀。現徳國協會修書於該國相臣蝦烏愷吳羅烏愛君﹐其書中約旨言當乘時領據中國海港﹐以擴張其殖民地﹐毋落他人後也。其領據之地﹐當以浙江之舟山諸島爲最。﹝先是西一千八百四十七年﹐《中英條約》內載舟山諸島後來除英國外﹐不得讓與他國云﹞然前協會建議之意﹐誓欲張拓一己之私利而已﹐以彊奪爲其主義焉。上海之地﹐若徳國無所領據﹐而國在東方亞細亞之商務﹐必達希望其振興於來日哉。𨿽然﹐徳國諸東方協會其進取我中國之志﹐不可謂不炎炎如火矣。靜以審之﹐事豈難爲力哉﹗況我中國政府﹐已彊顏卑言﹐表過謝罪﹐屈馴列彊之請矣。於是徳國之謀﹐遂振振其羽而起焉。﹝卽西一千八百九十五年﹞比及來年﹐﹝卽光緒丙申年﹞徳國諸報曁東方貿易商會﹐再申宿議﹐極昌言痛論﹐肆無諱忌。若謂一旦宰割中國﹐機會已來。我徳應爲領據之地﹐當在黃河長江之間﹐自黃河以北﹐區爲俄界﹐自長江以南﹐區爲英界。乃未幾中國政界畀俄以東淸鐵路﹐中俄銀行及滿州築路采礦行輪修電種種特權﹐而朝鮮與俄之訂立合同條約﹐國內之財政兵權﹐悉歸俄人掌握。而俄國在極東之气焰﹐蒸蒸增長﹐益授徳人之口實矣。於是徳人遂振振猖論﹐咸醉日俄之經略東方。其政策如是之迅速﹐心手如是之敏捷﹐已映來軌之鑑也。徳爲此際﹐豈徘徊觀望﹐躊躇而不進乎﹖則將舉我中國四百餘州之山河﹐四百餘兆之民庶﹐悉委擲於俄人之指揮頤使。徳故爲之排斥﹐其恐落後至此﹐𨿽欲求一立錐之地其可得焉。然方斯時﹐俄新皇之親臣﹐烏富施摩屍戲伊氏﹐奉承密詔﹐使赴中國﹐遂結合中俄交誼﹐鞏固不解﹐弄我北京於撫掌之上﹐令俄之威力漸於中國。彼時俄之將軍曲埋羅夫氏﹐侈然狂論﹐俄之得長威力於東方﹐宣布中外﹐謂若中國若海老若突厥蘇丹﹐若西藏﹐若印度舉東方諸國﹐皆上帝尊意畀授我皇領轄。東方諸土﹐將必歸我俄管受。歐洲列彊﹐尙復不畏天命﹐妄奮怒臂﹐而與徳力爭乎﹖審羅夫氏之語﹐足窺俄人尊彊自大之姿態﹐益激蕩徳入領割我中國之雄心。其徳國姑不究上帝之屬意於俄如何﹐但其徳審視俄在中國勢力﹐宛然旭日之東上﹐橫流之西決。無可遮蔽而遏抵之。矧其蠶食力之勇捷﹐非令徳人所懼畏﹐而羨望不置乎。其徳不欲辟土地﹐蒞我中國則已耳。不然﹐其徳之欲乘運而攫奪我中國港島﹐豈得已哉﹐然已非一朝一夕之故矣。我之舟山廈門膠州﹐昔徳政治家垂涎久矣﹐然舟山已有中英之約﹐廈門已成互市之場﹐豈容徳人插足乎﹖則徳之所側目者膠州也。第膠與旅順﹐我國政府﹐已貸俄艦避冬寄泊矣。若兩港未專制於俄﹐英則可援千八百五十八年﹝咸豐戊午八年也﹞之約第五款﹐靡論中國何處港灣﹐均能隨時自由進出﹐及一切采索薪水糧食﹐修繕船艦。推而視之﹐旅膠𨿽貸於俄﹐英豈不同г利益乎﹐則亦不容疑慮矣。今徳俄經畫我中國祕策如是﹐英則如之何。則鑑觀往事得失﹐綢繆事前以保其固有之權﹐更漠處靜窺﹐如貓捕鼠﹐以圖後日之利。倘我苟善於東方外交之政治家﹐知今英之經畫中國情形﹐與昔年在亞非利加西海殖民地﹐尙無此甚也。觀於一千八百九十年某日﹐鐵哈無熙鴉伊君之說﹐足知徳人經畫中國之左券矣。悲夫﹗英人昔之規畫西海政策﹐而爲經營今日我中國機謀也。當千八百二十五年﹝同治乙丑四年也﹞英員奉命調查西海領土者﹐其所布施之經略﹐一以爲擴張西海岸領土於非州﹐多害寡益﹔二以爲英領施行政要﹐惟欲誘導土蠻﹐文化日開﹐令其酋長建立自治之政﹔三以爲管轄領地之權﹐當讓於各部酋長﹐便能知自立政體。時宜速放撤管轄政權﹐不預聞問。當時英府用之﹐徒拘拘於煦孑之義﹐而令同領。非州殖民地﹐受禍爲不淺矣。夫鐵哈氏木者﹐樂天主義之徒﹐當日嘗預調查之任者也。今亦幡然追悔﹐附和同寮經略之失計﹐始以爲主張土酋自治之說﹐果使漸於文明﹐無異其爲代之也。庸知地不加辟﹐政不加變﹐反令徳之商場衰退。如斯其劇乎﹐彼必不以爲其徳﹐以爲其讎。而誘募法奧諸國侵削徳權﹐代收其放棄之土。余於曩者﹐見其調查會商之時﹐意想所未周者也。嗟乎﹗鐵哈氏之自悔如是﹐然此放任主義﹐英斤斤然施於中國者﹐蓋已久矣。今試舉英人侵權我中國之由﹐足爲西海覆鼎之金證也。千六百八十年﹝咸豐庚辰十年也﹞﹐中英二次之約。吾方誠然省誤﹐其欲以昔之望西海者望中國。自外觀之﹐其輸進歐米之文明﹐振發中華之風气﹐使立自彊治基﹐而不知其將有所冀於今日矣。我政府不審其鄙然自豪之性﹐倚虎豺而爲鄰﹐援蛇蠍以入室﹝指引英爲保護之事﹞﹐據我條約﹐削我商權﹐不啻西海酋長心法之相授。嗚呼念俯細非眞西東同慨哉﹗斯所謂宜鑑觀往事得失﹐綢繆事前者﹐此也。然我中國政府﹐其心休休﹐無他技﹐所怖於外國者﹐惟威力已矣。此中英千八百五十八年六十年商定條約時﹐英特權使臣愛魯气吳氏憤政府之說也。斯言𨿽鷙﹐不公於理﹐然以卅年來近事徵之﹐諸約國駐�北交使臣之察查窺驗﹐咸白眼瞠視﹐覬破我政府性情之元素﹐積習之眞形。假以誘掖扶持﹐采法歐米﹐革新庶政﹐爲好面具也。今舉英進步之黨﹐張張焉咸以愛魯氏說爲之鵠﹐謂英官糾寰球諸彊國﹐忍辛艱﹐冒危險﹐排艦隊﹐調戍兵﹐內則鋒其說﹐以懾其情﹐外則廉其威﹐以餒其勢﹐然後縱眾之所欲﹐權眾之所擇。東南通其海港之場﹐西北辟其砂磧之地。礦產窮山晉秦﹐漁鹽絕壑吳粵﹐汽艇川灌湘淮﹐鐵軌郵通滇蜀﹐使五洲之眾﹐勇者競先﹐懦者踵起﹐簇簇蠅集。於亞東大陸﹐如附星﹐如啜醯醴。我國之富藏利藪﹐威吸彊收﹐采取淨盡﹐無餘蘊焉﹐與其昔年開拓亞非利加一例同觀也。斯實近十年來極東之狀態也﹐無日不在眾虎逐羊之際﹐羣雄走鹿之場。猶忍隱漠處靜窺﹐如貓捕鼠﹐以圖他日之利也。嗟夫﹗我國慢藏之器﹐今人行路側目﹐無不先爲著鞭而去者矣。今吾推究我邦帝國貧弱之原﹐財政爲之也。海防釐捐﹐旣徧徵南北各部矣。然剝削愈甚﹐鮑蠹愈多。司農方興仰屋之悲﹐周王益增築臺之慮。於是俄徳法諸國彊而要挾之案﹐繁於釐毛。償貨之期﹐急於星火。分析之慮﹐未敢決也。一千八百九十五年﹝光緒二十一年也﹞﹐駐滬英之戲也迷吳領士﹐於斯事嘗言之詳矣。我政府不察﹐亂許增商埠﹐自貽束縛﹐以梗遏其富源。則破產之憂﹐不待繼晷也。援救之術何哉﹖爲今之計﹐當決言革故攺良﹐勿作委蛇內政之舉。施對外重遲迂遠手段﹐勃然申威﹐堅立政府﹐而固城鎭﹐勿謂華洋集處同室。先宜堙鑿川河﹐紛灌內外航通之路﹐則運輸得便﹐徵納遂丰。國債之貸款﹐度支之出納﹐愼爲相處。山海之寶藏﹐源源增拓。水陸師團﹐漸漸擴張。諸他費值﹐罔不咳唾立辦。使得計臣﹐益善維持而經理之。何庸謬自日徵苛捐﹐而爲此損財傷民之舉哉﹖此中國財政救敗之善策矣﹐宜竭力爲之。今夫中國政府之隱憂﹐固在足腓矣。其腹心尢甚﹐何以言其然也﹖患在外者蠶食﹐患在內者魚爛。聞之一千八百九十一年﹐哈魯哈烏魯氏嘗爲演說﹐發布於埋吳旣爰屍太阿地學協會云﹕其言中國亂黨﹐名目種種﹐紛結內外。其彊眾者﹐滋蔓湖湘滇粵之間。臥榻之旁﹐豈能安枕﹖軍制不講求者素矣。神機綠營﹐固不足用。有事徵募﹐率皆艸野不逞之徒。急則需之﹐緩則棄之﹐故組結斯心腹患也。以國中之南北相去二萬餘里﹐而朝見之政化﹐夕安能逮於南方﹖�東西邊﹐雷髙瓊廉諸州﹐海寇暴徒﹐累載烽煽。水陸梗通﹐民商交憊﹐與地方命吏﹐竟曠然相率﹐放棄其民命財產之任﹐絕不爲之保護。一若耳無聞﹐目無見﹐以爲是莫須有之夢幻也。若有控訴於有司則擯而去之﹐反以爲是誨盜之咎。何爲言其然也﹐於一千八百九十五與九十六二年﹐英駐廉州北海領士之執可據也。又據同年英駐廣州領事﹐報告粵省不靖之風說﹐比歲而來。盜寇充溢﹐良民洶洶﹐不安於堵。其騷擾惶怖之狀態﹐與雷髙廉瓊諸州勿異也。中日戰爭以後﹐財政窘迫﹐羅掘幾空。詩云﹕此方多寶玉﹐愼勿嫌淸貧。而不肖之紳吏﹐借是爲漁餌肥私之計﹐誘導有司﹐加稅增釐﹐借捐飽橐﹐卒致民商忿怨﹐相率爲難。久訟經年﹐猶不解免。所幸粵民卑順﹐息事爲寧。抗上之力﹐不逮其抵遏之勢。馭富之气﹐不敵其治賤之威。𨿽其情有所不甘﹐志有所未逮﹐咸戢戢遵法。以爲是有司﹐當莫可如何之時﹐作此不得已之舉也。最可痛者﹐夫粵吏且懸煌煌諭示於國門﹐旨謂以粵省之金錢﹐作粵省之保障。粵民舉欣欣然﹐竊以爲自是而後﹐我之生命﹐可免不虞矣﹔我之財資﹐可免滯畱矣﹔我之產業﹐可免藉沒矣﹔我之女子﹐可免標虜矣﹔我之寢食﹐我之出處﹐可無宵暮之警﹐江海之患矣。豈意其擔荷民生所寄之義﹐不能貸之重任。不寒暑間﹐相委然而放棄於中道也﹐反使民倚外權﹐以相托庇。粵之民情可見矣。欲禍不作﹐豈可得哉﹗豈可得哉﹗此駐廣州英領事之所報如是也。況近數年來﹐我中國之有遠志者﹐周遊海外諸國﹐歲有所增絡繹中外不絕﹐舉地球上無不有華人足迹。其飛譯東西變政諸書報﹐亦漸推擴﹐漸有人材﹐蔚然芽出。其東南諸方﹐一變其士人之風气﹐一新其民商之思望﹝謂南方之人多出外洋國也﹞。外有所觀﹐內有所感。其視乎晚近之政府﹐長有不滿不平之念者矣。然使政府遠察外情﹐參視近勢﹐可少貸下權﹐以革新其國政﹐拔其平昔鬱鬱不平之徒﹐以共治爲理。豈無二三豪傑﹐出而爲我走集也。彼不將憤其血气﹐傾其心腹﹐耗其肝膽﹐罄其心蘊以奉上﹐而思自奮於風塵者哉﹗天下敖敖﹐方引領踵集矣﹐於自彊何有焉﹖不然﹐革新之舉﹐不速行也。外警之變﹐內腐之潰﹐決裂五出。癰臭之禍﹐可思擬哉。又況法人之蓄謀於南方久矣。粵之毗近越南﹝法國領殖民地也﹞﹐擊柝宵聞。而山海寇盜﹐逾越出沒﹐常爲法人患。萎靡之吏﹐無術以驅除焉﹐實貽法人之辭據。故劫虜之案﹐時有所傳。要償之求﹐紛於諸報。且法自領軍隊﹐逾域而擯攻之畀人大柄﹐欺迫滋甚。嗟乎兩粵三十餘州之山河﹐終爲法人所索求必矣。蓋法之取越南﹐醉翁之意﹐豈在杯中物耶﹖今又試觀英人之心焉。

𨿽然﹐英於中國﹐所必爭者則商務也。故其釐稅之徵加﹐其貨品之盈絀﹐與其借償之衡權﹐其山河之浚通﹐無憚斤斤三復議之者﹐斯英經略我中國政策也。然英之政治家﹐屢詆我中國政府﹐嘗謂中英之約﹐我英旣獲之權利﹐今反有自我得之自我失之之憾。遂使英國輸入我中國者﹐竟爲釐中所窘﹐受獘爲不細矣。抵制之術何哉﹖吾恐政府失是術也﹐是皆政府狃安縱渙一切之愆也。夫我國政府懵然不察﹐飲鴆蓄患於心腹﹐瘡痍伏生於肘腋。晉宋之運﹐今其續哉。夫昔甲午之爭﹐英之烏愛衣氏豫爲托言曰﹕若帝室爲日軍所困﹐遽爲熱河之續。以遷彼南京﹐民心必搖。而歐洲列彊遂各顧私利﹐益逞其虎張嚇喝之謀﹐肆其迫挾要求之志﹐牽制以隴斷之。殆謝和之後﹐蹶而不振悲乎﹗然而英於中國政策始終勿變者﹐則在商務﹐而土地非其所利也。何也﹖有代我守斯土﹐蒞斯民﹐而我少無所損﹐其實皆滿載而去。漬其餘潤以沾漑其不逮﹐則彼恩吾惠而懷吾徳不暇。將相率棄已而趨彼者﹐是成英之外府而已矣。𨿽然﹐今俄徳法諸彊國﹐申其連橫之勢﹐張其協迫之威﹐割掠我國土地及一切通商利權﹐則妨英之甚者也﹐豈英之能固守不變﹐虐鬻讓名﹐以違經營其商務之主義耶﹖悲哉﹗今我國憊矣。俄徳法將縊於前﹐彊於我勢﹔英將縛於後﹐柔以奪我利。余則剔毛剝骨﹐啜舀遣潤﹐踵集於傍不能去。版籍𨿽大﹐民戶𨿽庶﹐其北不趨爲波蘭﹐南不折爲印度也幾希。

◎章太炎先生逐滿歌

太炎先生爲吾黨碩儒﹐著術等身。無不以鼓吹民族主義爲惟一之職志﹐《逐滿歌》一篇曾載《復報》﹐以嘻笑怒罵之文章﹐作共和國魂之引幡﹐亦中國革命文字中之異彩也。玆錄其文如下﹕莫打鼓﹐莫打鑼﹐聽我唱這逐滿歌。如今皇帝非漢人﹐滿洲韃子老猢猻。辮子拖長尺八寸﹐豬尾搖來滿地滚。頭戴紅纓眞狗帽﹐頂掛朝珠如鼠套。他的老祖奴爾哈﹐帶領兵丁到我家。龍虎將軍曾歸化﹐卻被漢人騎胯下。後來叛逆稱皇帝﹐天命天聰放狗屁。他的孫子叫福臨﹐趁著狗運坐燕京。攺元順治號世祖﹐攝政親王他叔父。嫂叔通奸娶太后﹐徧賜狗官嘗喜酒。可憐我等漢家人﹐卻同羊豬進屠門。揚州屠城有十日﹐嘉定廣州都殺畢。福建又遇康親王﹐淫掠良家象宿娼。駐防韃子更無賴﹐不用耕田和種菜。菜來伸手飯張口﹐南糧甲米歸他有。漢人有時期滿人﹐斬絞流徒任意行。滿人若把漢人欺﹐三次殺人方論抵。滑頭最是康熙皇﹐一條鞭法定錢糧。名爲永遠不加賦﹐平餘火耗仍無數。名爲永遠免丁徭﹐各項當差著力敲。開科誑騙念書人﹐更要開捐騙富民。人人多道做官好﹐早把仇讎忘記了。地獄沈沈二百年﹐忽遇天王洪秀全。滿人逃往熱河邊﹐曾國藩來做漢姦。洪家殺盡漢家亡﹐依舊猢猻作帝王。我今苦口勸兄弟﹐要把死讎心裏記。當初韃子破南京﹐爾父被殺母被淫﹝其破北京﹐更可想而知矣﹞。人人多說恨洋人﹐那曉滿人仇更深。兄弟你是漢家種﹐不殺仇人不算勇。莫聽��誑爾言﹐第一仇人在眼前﹐光緒皇帝名載恬。

按﹕此篇爲太炎先生十餘年前之舊作﹐激昂淋漓﹐描摩盡致。把三百年滿族蹂躪神州之眞相﹐和盤托出。追念舊恨﹐令人余痛不已。但民國成立﹐五族平等﹐漢與滿本無歧視之心。近閱報章﹐該族宗社餘孽﹐乘中原風雨飄搖之際﹐勾結彊鄰﹐煽惑愚民﹐妄冀非分﹐大有不亡中國心不甘之槪。嗚呼﹗何頑蠻不化若是之甚哉﹗寄語善耆鐵良輩可以休矣。

△紀艷一﹝《泥絮鴛鴦記》﹞

癸丑秋末﹐淞滬警察廳﹐有查獲男女同車之馮勤身﹑陶懿琴各一名口。訊系妓女偕客潛逃﹐當將陶妓判發普育堂擇配。繼而淞滬警察廳接該堂去函﹐略謂馮勤身﹐願娶陶懿琴爲妻。當經核準函覆云﹕案準大函﹐內開本月九號奉發女子陶懿琴一口。現有娶主馮勤身﹐年二十五歲﹐臺州海門人﹐現在北山髙等小學校做教習﹐願娶該女爲妻。經敝堂致函臺州海門天主堂陶教士﹐詢問情形。頃接回函﹐聲稱馮勤身之叔﹐在堂司會計之職﹐確系該娶主並未娶有妻室等情。因特備函奉呈臺端﹐敬祈準與給配。當由敝堂派鄭司事﹐伴送彼處﹐正式婚配﹐玉成美事等因準此。查此案﹐前由警區呈解前來﹐當卽發科研諷。嗣據訁凡得馮勤身文壇托足﹐中饋猶虛。陶懿琴樂藉墜身﹐知音未遇。申江萍聚﹐爰伸嚙臂之盟。楚館絮談﹐遂賦同車之事。恐鴇之蹤及﹐誤入金吾。效鷗鷺而相隨﹐因逾大徳。當頭棒喝﹐同悟今非。援手玉成﹐感恩沒世等情。本廳以該民等﹐行𨿽不合﹐情尙可原。怨女曠夫﹐執政者本有扶持之例。違章犯禁﹐司責者柰無姑息之條。乃將陶懿琴發堂待字﹐馮勤身交保尋媒﹐是於懲戒之中﹐仍寓矜憐之意。準函前因﹐足徵�意。蓋使陶懿琴以校書而待秀士﹐馮勤身以書生而得佳人。奔月有心﹐紅袖遂添香之願。求凰無怨﹐靑衫乾濕淚之痕。分旣正乎倫常﹐理無妨於道徳。天作之合﹐人孰無情﹖況承伴遣司員﹐湊成佳話。證由教士﹐堪爲良緣。是不獨無告之四民﹐皆感貴堂之盛徳於靡旣矣。除準照給領外﹐因備敍此案顚末﹐函覆臺端﹐卽希查照。

△紀艷二﹝《揚州春夢錄》﹞

揚州某友人曰﹕揚俗極風流﹐而亦極穢褻。玆見一年老者﹐率其子妾媳婦﹐於稠人廣眾之中﹐同席叉麻雀﹐謔浪笑傲﹐自命爲風雅中人。以爲此舉雅乎否乎﹖請述其詳情﹐以供研究。今春二月九日下午四時二十分﹐余偕友人往公園啜茗﹐假座南偏玻璃房中。其地爲商余雅集﹐門左粘白紙長幅﹐大書「江都縣議事會」六字。東間斜設一桌﹐有茶碗煙桿紙吹陳其上﹐而闃無人焉。詢堂倌知將有賭局也。未幾一老翁﹑一中年婦﹑一少婦﹑一美男子﹑二僕婦﹐笑語蹀躞而來。堂倌攜雀牌隨之﹐倒篋入坐。未一局﹐少婦嫌桌陋﹐而撤之。宛轉嬌音﹐一入堂倌之耳﹐卽奔向余等所坐之室中﹐肩一桌而去。猛觸門作巨聲﹐一似不顧物質之毀傷者。少婦甫坐定﹐又嫌其牌陋﹐非家物不可。老翁命僕婦去取﹐及其反也﹐已閱時三十分。遂各抖擻精神﹐奮臂大戰。其位坐翁與少婦東南向﹐中年婦與男子西北向。目光灼灼成斜度﹐銀物堆幾﹐輸贏不少惜。送茶者﹑吹煙者﹑賣雜果者﹐往來如鯽。又時有男女麇立窗之左右作壁上觀﹐老翁遇佳牌且掀髯大笑﹐或聳身鼓掌﹐四顧觀戰者若有奇文共賞之趣。二僕婦倚門立聞笑聲﹐則向人掐嘴﹐似不直其所爲。鄰席受嬲﹐咸散去。時役也﹐其主將爲老翁﹐姓口名口﹐歷任泰海鹽分司﹐揚城寓公間之最富者。中年婦其愛妾也﹐男子其哲嗣﹐而少婦其賢媳也。此事甚怪﹐而翁視之甚樂。家庭之間﹐翁媳嬉戲於賭局﹐知禮者尙嫌其無別﹐況酒樓茶肆不擇地而行之。十目所視﹐十手所指﹐其嚴父之所爲乎﹖𨿽然�令正俗有責﹐吾不知該縣之巡警﹐果何爲者﹖

△紀艷三﹝《金閶秋聲記》﹞

癸丑間﹐蘇省各屬﹐紛紛擾擾。有一事﹐足以供蘇州歷史上者﹐卽各處小�開放時也。蘇垣自夷省爲縣以後﹐市面極爲蕭索。得此點綴之品﹐備極�迎。吳中本多寓公﹐歸田之後﹐出其宦囊﹐多有卜築園林﹐爲菟裘終老之�在此﹐優遊歲月。此種小花園﹐所在皆有。然均雙扉緊閉﹐門前之客﹐輒興�感楝花風裏。友人某君商之於半園主人溧陽史姓﹐請其開放﹐以作一�術之俱樂部﹐其意固不在營業也。園主人頗風雅好客﹐開幕之日﹐士女�﹐榭風亭﹐蘿衣竹石﹐時於此間得少佳趣。當時本遵市鄕制﹐標其名曰「閱社」﹐惡客某某等﹐涎其一種抒機事業﹐糾合執役警廳之王詠梅﹐及曾爲行�朱藜然輩﹐賃韓家巷前鹽捕營統領洪鷺汀之餘屋﹐踵起爲「鶴園閱報社」。仿滬上夜花園辦法﹐有茶﹑有點﹑有酒排間﹑有彈詞場﹐男女雜沓﹐於是佼童荒豎﹐蕩婦妖姬﹐始以目成﹐繼以心許。采蘭贈芍之事﹐時有所聞。終以警署護符﹐�所礙。未幾又有廟堂巷暢園之發生﹐以所居太陋﹐未能爭勝。然其時小花園﹐已成一種流行品矣。不一月間﹐慕家花園劉姓之花園又起﹐一切以鶴爲依歸。中秋節過﹐惠蔭花園又開幕﹐更增添影戲焰火﹐及動物蠟人等種種。鶴娥眉入宮之見嫉﹐百計媒蘗﹐而警廳不準再賣女座之取締令下﹐當事�喪萬分﹐不得不爲偃旗息鼓之計。然影響所及﹐各園遊客﹐皆如晨星寥寥。梅蔣老虎等﹐遂異想天開﹐乘車赴滬。聘林步靑至蘇彈唱蘇灘﹐以新人目。人多唣喫屎。吳東伯旣先受其殃﹐爲探春之打王善保家的﹐其聲固淸�﹐然鶴園之狐假虎威﹐仗勢淩人﹐亦百喙不能辭其咎矣。嗚呼﹗明明閱報�﹐內容之荒謬乃爲此極。吾恐主其事者﹐顧名思義﹐必有啞然自笑者。會遂園與上海紅十字會商定爲籌賑之舉﹐種種遊戲法﹐粲然畢備﹐詎知韓省長取締彈唱淫詞之命令適至﹐而遂園適當其衝。西區警長程某﹐因是記過。署員髙某﹐且撤差焉﹐眞北人所謂背晦者已。而小花園經此風潮﹐亦於焉淩替﹐遂園且先閉幕矣。過烏衣門巷者﹐當有人面桃花之感乎﹖夫小花園𨿽細事﹐然於蘇州之社會風俗上﹐其關系亦豈淺鮮哉。

△紀艷四﹝吾某﹞

吾某﹐爲杭省第四區江幹警察分署員也。到差旣久﹐私囊頗裕。置人民違警及一切道路政治﹐咸不整頓。就地人民﹐故有有署無官之說。緣江幹船局上首﹐爲九姓漁戶﹝卽俗云茭白船﹞﹐臨江女子﹐咸以賣淫爲生涯。歷久至今﹐已成習慣。然每逢長夏﹐因修理船隻﹐故皆捨舟登陸﹐一律住居花牌樓。而吾某則終日與被徵逐﹐左擁右抱﹐其樂陶陶。羣妓賴以保障﹐其對於吾某稱呼﹐非曰「幹姑爺」﹐卽曰「娘舅」﹐而粉白黛綠之中﹐夾以閃爍金光之警服﹐亦政界中風流佳話也。按此則﹐曾載錄十月間滬上某日報。𨿽事之確否不可知﹐願吾某有其事則攺之﹐無其事則勉之。以淸吾浙之官邪爲望。

△紀艷五﹝不屈權勢之王克琴﹞

癸丑秋南京東大街慶樂茶園﹐男女合演各種穢淫戲劇。曲辮子輩﹐爭先恐後﹐生涯爲之大盛。戲資𨿽漲價﹐而往者依然如常。初到此地之人﹐無不痛罵寧人喪心病狂﹐謂遭此浩劫﹐尙然醉生夢死。及一經調查﹐知爲大謬不然。觀劇者某府中人﹐實居多數也。說者謂前淸時代﹐𨿽則專制﹐而威赫掌權轟轟烈烈之兩江總督等子弟﹐尙懼輿論與淸議也。偶往秦淮河畔﹐亦鬼鬼祟祟﹐如偸兒然。其他之紅道臺﹐更不必言矣。今則反是﹐觀於軍警之佩刀荷槍﹐護送人員至戲園門口﹐堂然皇然﹐搖搖擺擺。入內觀劇﹐視爲重大要公者﹐豈不異乎﹖某日張�愛妾獨眼西施��子﹐帶同衛隊一羣﹐至慶樂茶園觀劇﹐當場特點王克琴之宋江大鬧烏龍院﹐閻婆媳活捉張三郎﹐及大嫖院二出拿手好戲。迨王出場﹐喝采之聲大起。及演至聚精會神﹐曲意摹仿淫穢齷齪時﹐樓上下狂呼叫好﹐猶如春雷怒鳴﹐房屋亦被震動。而��子意气揚揚﹐喜顏大開﹐迷迷笑个不住也。傳聞有人向克琴戲言﹐謂運气來了﹐�大帥欲列你爲後房。克琴正色曰「那个買我得動﹖前淸時權勢威赫的慶老頭兒大爺﹐什麼振貝子﹐美貌風流﹐年歲又輕﹐出拾二萬銀子﹐並有很多金鋼鉆珠玉寶石﹐我也不放在心上。後來老�代他苦苦哀求﹐故薦楊翠喜給他﹐何況是這个老��﹖眞眞豈有此理﹗」

△紀艷六﹝京華新史﹞

京師天气嚴寒﹐所賴以禦寒者﹐惟火鑪。北方慣習﹐煤於磚炕之下﹐名曰火炕。每年十月以後﹐三月以前﹐爲弄火之期。起居飲食﹐�����������。屋無寸隙以通空气﹐致空气混濁。煤气侵人﹐人觸煤毒而死者﹐不可勝計。南方人𨿽亦畏寒﹐借煤力以暖屋。然屋暖則棄鑪﹐觸煤毒而薰死者極鮮。若北方下流社會之人﹐及顯宦之奴婢﹐𨿽亦知煤能毒人﹐而終不肯棄。一若火炕爲必不可少也者﹐甚可笑也。陰曆年前﹐某部長官幾觸煤毒而斃。長官勢力雄厚﹐無人敢斥其非者。蓋某部𨿽有總長﹐而以國務殷繁﹐不暇兼顧。主持一切﹐惟此長官是賴。長官之死生﹐經濟之通塞系之﹐故中央之人﹐靡不從而屬目焉。長官有寵姬數人﹐姬視長官爲奇貨﹐往往以爭夕聞。長官則以政治手段﹐立一值日表﹐使無畸輕畸重之嫌。一日﹐某姬侍巾櫛。姬有美婢﹐長官見而悅之。潛入婢室扃門登炕﹐效髙唐神女故事。適某司員以電話請示﹐長隨覓主人不得。忽覺煤气撲鼻﹐羣謂此爲某婢室﹐不必入。然以煤气故﹐某僕竟斬關而入﹐則見主人與婢﹐鼻流血﹐面色靑﹐觸煤毒而僵僕。舉室驚惶﹐不可名狀﹐乃巽以淸水﹐灌以芥鹵。少頃始蘇﹐家人以電話告。主人曰「爲我謝司員﹐我此刻病了﹐有話明天再說。」次晨﹐某姬妒婢﹐施以夏楚。長官惱羞成怒﹐亦以姬所施於婢者﹐施之於姬。姬以遇人不淑﹐欲執長官赴法庭求理。長官大懼﹐乞憐於某總理﹐總理乃命夫人往斷其曲直。

總理夫人乘汽車至某長官宅﹐長官迎於階﹐侍妾迎於庭。夫人訊此案一一詳問﹐判某長官無禮﹐罰向某姬三鞠躬以謝罪。呼婢至﹐令其聽候擇配﹐不得再與主人私相結納。其事遂寢。

畸曰﹕某長官者﹐曲江同宗﹐弓服相契。以暱婢故﹐捨其金玉錦繡之房﹐而登此暗室之炕。設非某司員電白公事﹐某已無復在人間世矣。人卽甚不自重﹐何至賤視生命若此﹖故錄之以爲徵求軼事者告﹐且爲民國風流史中﹐存此一段新奇公案也。

△紀艷七﹝宋教仁之日婦﹞

宋教仁先生者﹐吾國之政治家也。癸丑忽遭國賊暗殺﹐竟長逝而辭世矣。國人惜之﹐玆得其生前艷史一則。𨿽似涉反對者故意惡作劇以污蔑之﹐然男女爲人生之大欲﹐昔賢明哲﹐英雄豪傑所不免。如宋先生卽有其事﹐亦安足爲盛徳之累哉﹖爰特爲譯出﹐以資談助。有日本報知新聞載曰﹕日本東京牛﹤辶入﹥區東五軒町二十番地﹐下宿屋林館之主婦曰林福子﹐其妹曰禦關﹐姊妹俱生有殊色。時宋教仁﹑黃興亡命走日本﹐興居小石川茗荷谷町﹐宋居林館﹐興時來訪問﹐艷禦關之色﹐密與之通。教仁聞而怒斥興﹐興大窘﹐密與禦關謀﹐說其姊福子挑教仁﹐教仁遂與福子有私。時革命事急﹐日本刑事憲兵巡查嚴密﹐教仁遂出林館﹐移至柏木町租宅以居。然未嘗須臾忘福子﹐福子亦時相往來。教仁宅中雇一女僕執役﹐本某女學校生﹐年少貌美﹐又通於教仁。福子聞之妒甚﹐中夜涕泣。次日尾教仁而詬詈之﹐教仁亦大窘﹐介日人鬼頭某﹐出書券金五百元爲福子謝。未幾又移至角町酒肆寒香園﹐已而與其女主人禦初通。福子聞之﹐又大怒。教仁又書券金五百元爲謝﹐事乃解。其後教仁歸國﹐久無消息。福子許聘大學生某九州賈人子也﹐已納禮矣。會福子姊妹與黃﹑宋私事暴露﹐賈人子退婚。福子至九州﹐其家拒而不納﹐忍淚而歸﹐途次京都下茂加﹐忽遇教仁﹐卽夜同宿旅館。福子泣訴﹐私怨喁喁。教仁慨然曰「吾兩人情好如此﹐誓不相背﹐」遂攜手同歸東京。先是福子妹禦關﹐與黃興情益親密﹐而性好淫﹐移至靑山聞肆食館﹐又與法科大學生武田將一郎有私。辛亥秋﹐教仁先去日本﹐黃興旋歸國。革命軍起﹐南京政府成﹐興爲大元帥﹐教仁亦充法制局總裁﹐聲勢ピ赫。福子姊妹聞之﹐大喜過望﹐遂相約同赴上海。時日本信州富人某﹐與中央俱樂部人宮澤元一郎相結﹐欲乘中國革命﹐擴增勢力。偵知福子姊妹與黃﹑宋祕事﹐以爲奇貨可居﹐遂約與同伴。舟抵上海﹐卽遣人報知教仁﹐立乘馬車訪福子於寓捨﹐承認福子爲正妻。若欲居上海﹐則當大建旅館以酬其厚意。而黃興則拒禦關不見﹐使人傳語﹐勸其再嫁﹐俟事平後至日本﹐當於築地附近建一旅館報之。約束旣定﹐宮澤乃率福子姊妹回國。禦關歸後﹐仍與武一郎交好如故﹐因而有身﹐至前年正月誕一男兒﹐由武一郎月資給以爲活。宮澤忽獻計﹐以禦關所生﹐佯爲福子產﹐迫教仁承認。禦關亦恐興聞而毀約﹐大贊成之。立遣宮澤至上海見教仁﹐告以福子生男事。教仁大驚﹐未及承認﹐而及於難。宮澤倉卒歸國﹐復與福子姊妹密謀。會去年四月﹐畱學生開會追悼教仁於淸風亭﹐福子姊妹亦列席。或謂福子所生子﹐旣爲教仁遣血﹐卽當詣靈焚香者。福子駭懼色變。司會者偵知前事﹐謂福子污傷教仁﹐大不敬﹐慷慨異常。宮澤計敗而遁﹐福子計無所出﹐不得已以私生子報知公署。至今姊妹貧弱相依﹐深恨爲宮澤所買也。

△紀艷八﹝尹昌衡之蠻女﹞

尹昌衡赴藏﹐日徵蠻女有姿者充下陳。去年曾見之於各報﹐今春爲四川公民所控矣。

蠻女美麗﹐久負艷名﹐此小蠻之名所由來也。查蠻與苗同﹐苗女妖冶﹐別饒丰韻。犭乞花艸﹐另有風流。無怪尹昌衡之驚心動魄也。況石柱一隅﹐代生佳雨。花冠錦袍﹐秦良玉固麗若天人﹐誰謂不及漢女之明媚哉﹖若夫著吉莫小靴﹐低唱犭歌﹐髙揚巾帕﹐飄飄若仙。苗條蠻女﹐靨笑歡迎。彼尹昌衡氏入此藤峽棘穴之中﹐其視爲溫柔鄕也久矣﹐安得不有終老之志耶﹖

𨿽然三淸畱蜀﹐寂寞深閨﹐柳色驚春﹐封侯致悔。得毋念遠徵之夫婿﹐而抑鬱不堪乎。然而尹昌衡方與新人言笑﹐豈復眷念昔日尹邢諸姊妹耶﹖

△紀艷九﹝熊總理馮上將之內助得人﹞

熊秉三先生未顯達時﹐一切供給﹐多取之於嶽家。夫人朱氏﹐美而且才。先生從前宦遊多年﹐文名政績﹐得力於內助者極多。蓋夫人精通文墨﹐閨房贊助﹐能補先生之所不及﹐洵可稱爲賢內助也。癸丑間熊氏到京之後﹐本擬另覓華屋以居之。嗣因先生在國務院﹐事必躬親﹐異常忙碌﹐夫人遂亦移住國務院中。按京中各官署﹐除書吏門役之外﹐從無堂官攜眷居住者。歐美各國﹐亦未嘗非。然熊夫人之住國務院﹐實特例也。馮上將夫人﹐爲前淸李鴻章幕府﹑江蘇宜興周才學閣學第五女公子周道如女士也。優於文學﹐喜讀兵書。繼而隨父宦遊京都﹐入天津女師範學校。旋就今總統袁容庵先生聘﹐爲府中女教授﹐賓主相得。袁君三夫人者﹐女弟子之一也。其師生情誼﹐尢爲投洽﹐朝夕相處﹐儼同姊妹。書窗閒談﹐閒及婚嫁。周女士謂三夫人曰「吾終身事﹐若非執掌大權之髙等軍官不嫁。」三夫人嘗偶言於袁君﹐會去年馮上將在京﹐於袁府睹其麗容﹐遂盛稱之。袁云「君欲膠續﹐當爲作伐而撮合之。」然馮上將嫡妻𨿽喪﹐姬妾已至七人﹐且有子﹐本無續弦之志。因袁總統作此撮合山﹐又素知周女士頗諳韜略﹐亦足爲戎機之襄助﹐欣然允諾﹐立卽叩謝。亦仿張佩綸求婚於李文忠之故事﹐袁爲原媒。上將於去秋奉命都督江寧﹐南下時﹐有某當道恭送行旌。席間談及此事﹐上將則掀髯笑曰「若說起容貌來﹐亦不能比得西施王嬙。可是人家學問﹐實在髙上我一个武夫﹐又年過半百﹐還有什麼不滿意的事﹖不過這胡子長得住否﹐實在是一个大問題。」言畢﹐眾鼓掌大笑。有知者曰「此馮上將得意之語也。」旣而袁君遣公子克定﹐及周女士得意髙足之三夫人於一月十二號送親到寧。此日江寧鐵路﹐特備專車迎迓。沿路綫排列兵隊﹐气象巍然。下關江口一帶﹐極爲熱鬧。輪渡碼頭﹐懸燈紮彩﹐並有松柏牌樓一座﹐編額一方﹐文曰「大家風範」﹐楹聯一副爲「天上神仙金相至質﹐女中豪傑有禮明詩」。以鼓樓前交涉局爲新宅﹐門前裝飾松紮禽獸花鳥之影壁﹐飾以五色電燈。其松枝牌樓﹐亦以五色電燈制成「福共天來」四大字。室中陳設西式儀具﹐而被以五彩繡花披墊。偏懸喜字幛﹐屋檐掛以紅彩及紅喜字燈。屋外環列武裝兵隊﹐層層排列。警察特用布篷崗位數十所﹐明亮刀槍﹐與晝間日光﹑夜間燈光相輝映。都督府中人員﹐稔知周女士具有尙武之精神﹐當時有「帥太太」之稱。故屋內多派軍服侍者﹐窗前階下﹐鵠立荷槍兵士﹐以悅其志。但未知洞房之日﹐曾否亦於房中環列刀槍﹐侍婢佩劍如《三國演義》中所載嫁劉備之孫夫人乎﹖周女士父母俱逝世﹐親丁只一弟﹐入北洋武備學校﹐在陸軍部當差。故當日偕來者四十餘人﹐悉爲女士之姻族親婭而已。主婚者爲劉文荃﹑劉景山兩君﹐亦袁總統所特派者。

十八日下午二時﹐陳設妝奩﹐由女宅啟行入都督府。剪導軍樂﹐引以紅綢彩門。橫書四字曰「山河委佗」﹐左右對聯﹕「上爲掃眉才子名滿天下」﹐下聯爲﹕「上頭夫婿功垂江南」﹐系旅寧同鄕所送。繼以直隸女師範﹐曁髙等女子小學教習學生﹐及女友所送之詩章﹑敍文頌辭﹑對聯﹑詞曲﹐均以玻璃屏裝飾﹐約二十餘對。續爲應用器具﹐極簡朴。其衣箱只八隻﹐聞金玉釵珥無多。蓋因周女士對於戚友饋贈﹐槪行璧謝。僅以己所歷年充教習薪資積蓄﹐以作嫁資也。十九爲婚儀正日﹐女宅因交涉局距都督府﹐道途過遠﹐移駐都督府西首花園內﹐俾新親將迎便捷。此日馮都督著上將禮服﹐佩掛勛徽。周女士著元色緞體繡八團五彩花外套﹐大紅裙﹐戴珠勒﹐梳本國時裝髻﹐略帶簪飾數事﹐被以粉紅紗﹐約四丈長﹐有侍女二人持其兩端。紅紗中結彩﹐置於發頂﹐垂以兩球式﹐因以覆面焉。其結婚禮儀﹐參用中西﹐次序如左。

午後二時﹐由都督府備彩車﹐導以執旗馬隊﹑步隊﹑軍樂隊﹐赴女宅恭迎新人。大總統代表人﹑介紹人﹑迎親人從先﹐由司儀人隨同都督出府。至女宅降車﹐奏樂﹐女宅招待人預候於門外﹐引導都督至正廳向上立﹐司儀人唱行親迎禮。三鞠躬禮成﹐招待人引導都督至休息室﹐與招待人對行一鞠躬禮。由招待人邀請都督入座﹐進茶點略坐。奏樂﹐都督起行先回府﹐招待人送登彩車。四時初刻﹐新人彩車到門﹐至大堂駐車﹐奏樂﹐由陪親女賓引導。都督由宅內出﹐預俟於禮堂外立。由男女宅陪親女賓赴彩車旁排立﹐請新人降車﹐引導新人至禮堂外立。女宅親族及送親女賓﹐從代表人﹑介紹人﹑男女賓﹐均預俟於禮堂外。奏樂﹐司儀人先就席東西向對立﹐唱男賓就席禮堂東隅立。唱女賓就席禮堂西隅立﹐唱代表人就席向南立﹐唱介紹人就席次代表人向南立﹐唱男女親族就席。男宅東席﹐女宅西席﹐各東西向。唱新郎新人就席﹐向北並立。奏樂﹐唱代表人代大總統致頌詞。代表讀頌詞﹐新郎新人答詞﹐遣人代讀。唱男女賓致頌詞﹐新郎新人答詞﹐遣人代讀。奏樂﹐唱新郎新人行鞠躬禮﹐對行三鞠躬禮。唱新郎新人謝代表一鞠躬﹐代表答禮。唱新郎新人謝介紹人一鞠躬﹐介紹人答禮。唱男女親族行相見禮一躬鞠﹐尊長親族新郎新人﹐先向行禮。平輩晚輩﹐則對向行禮。唱男女賓行賀禮﹐一鞠躬﹐新郎新人答禮﹐向東西男女賓各答一鞠躬。奏樂。唱陪親男賓引導新人退席﹐由女賓引導入新房。代表人退席﹐介紹人退席﹐男女賓親族男女賓退席﹐禮成。司儀人亦散去。

靈犀評曰﹕徳相畢士馬克之丰功偉烈﹐歐洲三尺童子﹐靡不知之。而讀其與夫人書﹐一往情深﹐字字作香奩韻語。宋韓世忠破金兀術於黃天蕩﹐梁夫人親執桴鼓﹐中流助戰。迄今鄕姬野叟﹐負曝閒談﹐千載下猶有生气﹐仿佛見將軍之英姿颯爽﹐夫人之香汗淋漓。惟眞英雄能解眞兒女。情長气短﹐迂士之談﹐固不值吾人一哂。今者熊總理與馮上將之艷史﹐流播京津矣。而吾國情狀﹐較畢士馬克居位時之徳國何如﹖風緊艸枯﹐虜騎南下﹐沿邊一夕﹐烽火數驚﹐又正壯士長歌出漢關之會也。熊總理果能盡法畢士馬克之所爲﹐而致吾國於盛彊﹐一如徳國之執歐州中原牛耳乎﹖馮上將果將上書請纓﹐系單於頭﹐勒燕然山﹐還我疆土﹐揚我國威﹐功在韓蘄王上乎﹖吾願熊總理與馮上將好自爲之﹐毋徒享破例之福﹐懷多髭之懼﹐而令畢士馬克與韓蘄王笑人地下也可。

△紀艷十﹝《中外臚歡記》﹞

今年一月某日大總統以歲律更新﹐特在府中居仁堂宴會各國公使﹐並於懷仁堂設茶會﹐請中外男女來賓﹐以志慶賀。屆時到者數百人﹐有名優演劇﹐以助雅興。玆記其事如左。是日宴會各國公使﹐原系新年慶賀之慣例。凡堂開瓊筵﹐禮合中外﹐自是意料中事。而有特別可以記載者﹐卽借宴會﹐爲副總統會見各國公使最宜之介紹人﹐最妙之遮面扇也。原來副總統到京之初﹐對於接見各國公使之禮節﹐頗費研究。蓋此等儀文﹐旣無前例之可援﹐而雙方意見﹐皆覺進退之無據。就國家之禮制言之﹐各公使有覲見之儀﹐大總統無往見之禮。副總統𨿽非行政元首﹐要亦一國所尊﹐往見各公使﹐於理卽有所不合。就通常之交際言之﹐行客必盡先施之誼﹐坐客乃有往拜之理。副總統旣非一國元首﹐卽無覲見禮節﹐先爲晉謁﹐於情亦有所未安。因此之故﹐雙方𨿽有相慕之誠﹐而彼此尙無一面之雅。大總統乃借此日宴會﹐預請副總統在座﹐於有意無意之中﹐以半主半客位﹐與各公使一堂聚首﹐握手言歡﹐省卻無數之煩文縟節。而月餘以來﹐舉凡議禮之士﹐相禮之官﹐束手而不能解決問題﹐至此乃如水到渠成﹐動合自然﹐眞所謂文章天成﹐妙手偶得者也。當日赴會者﹐除各部總次長各機關重要人物﹐與前國會湯王兩議長段香巖等外﹐並有各公使夫人﹐各國務員夫人等。客齊坐定﹐俄而鼓樂齊鳴﹐霓裳曲奏﹐諸名優皆各奏爾能﹐發展其平日拿手妙技﹐以娛嘉賓。所演之劇﹐共四出﹐一《天水關》﹐二《樊江關》﹐三《挑華車》﹐四《戰長沙》。每劇皆有戲單﹐列各伶姓名﹐並敍明事實。譯以英文﹐以便外人觀閱之下﹐領略其中趣味。第二劇終﹐大總統到會。眾起立﹐大總統以最親切最和悅之態度﹐向眾來賓勸飲﹐眾皆舉杯致賀。繼而有一婦人﹐扶大總統夫人﹐姍姍而來﹐衮師兒子﹐樊素姬人﹐皆相率而隨其後。略與來賓周旋﹐就坐觀劇。斯時也﹐禮合大同﹐樂和中外。釵光巒翠﹐輝耀金闕。水瑟云敖﹐韻激玉樓。衣裳簇萬國之華﹐賓主合一堂之樂﹐至矣盛矣﹐蔑以加矣。三劇已闋﹐大總統始退。諸來賓皆於劇終盡歡去。附錄戲單是日所演各劇。諸伶皆精神煥發﹐聲藝俱佳。惟小叫天﹐嗓音稍滯﹐不似向日淸脆﹐亦是美中不足之點。

《天水關》﹕劉鴻聲﹑梅榮齋﹑朱玉龍﹑李玉費﹑何維香。

後漢丞相諸葛亮﹐興師伐魏。魏將姜維獻計於天水郡守馬遵﹐願請精兵伏要路。姜以勇敢善戰聞﹐而事母至孝。時姜母居冀城﹐諸葛亮用計攻冀縣。姜赴冀救母﹐被漢兵圍困﹐不得已降焉。此漢丞相一出祁山﹐收服姜維之故事。《樊江關》﹕王蕙芳﹑梅蘭芳﹑龔云甫﹑王秀云﹑李敬山﹑張二瑣。

唐太宗武臣薛丁山之妻樊梨花﹐封侯掛帥﹐鎭守樊江關。其妹薛金蓮﹐因其父遼王薛仁貴被困﹐以發救兵事誤會﹐姑嫂衝突。經其姑母柳夫人排解﹐遂發兵援之。

《挑華車》﹕楊小樓﹑錢金福﹑何佩亭﹑侯春藍﹑黃三。

宋髙宗時﹐嶽元帥飛與金兵大戰於牛頭山。金兵出鐵華車十二輛抵禦宋將﹐髙寵持槍挑之。挑至十一輛﹐馬疲身墮﹐碾於車下。此宋金在牛頭山之戰事。《戰長沙》﹕譚鑫培﹑王鳳卿﹑金秀山﹑李順亭。

漢將關羽﹐奉命攻取長沙。長沙郡韓宣﹐令魏將黃忠出戰。忠馬失前蹄﹐羽不忍殺之﹐令其易馬再戰。韓宣懼不敵﹐迫忠以箭殺羽。忠感其義﹐射及盔纓以報。韓宣疑與關通﹐問其罪。魏延代爲不平﹐殺韓宣﹐與黃忠同降。此漢將關羽收服黃忠之故事。

△紀艷十一﹝隔江猶唱後庭花﹞

財政困難﹐近來達於極點。陰曆年關﹐幾有不可過渡之勢。一般理財家﹐仍無日不在花天酒地中。一月十四日﹐財政次長張弧﹑中國銀行理事王克敏﹑浦口商場督辦楊度﹑偕禮和洋行買辦金蔭圖﹑交通銀行梁士詒﹑楊蔭森等十人﹐發起新年會慶祝大典。每人各以四百元﹐假東城金魚胡同那桐私第演劇﹐計戲價三千元﹐酒食一千元。是日到會者﹐總統府人物﹐及各部中之一般嫖賭團均赴會。正廳後座者爲若輩之眷屬﹐又最後者則爲八大胡同之妓女﹐指手畫腳﹐酣嬉笑舞。張弧曁王克敏﹑金蔭圖所鐘情之王淩波﹐亦在局中。盡其各種能力﹐頗極一時之盛。是日所演之戲﹐有兪振廷﹑朱桂芳﹑遲月亭之《金錢豹》﹐徳琚如之《叫關》﹐賈洪林之《五丈原》﹐王鳳卿之《取城都》﹐朱素云﹑梅蘭芳﹑王蕙芳之《紅霓關》﹐楊小樓﹑金秀山﹑王長林之《連環套》﹐王瑤卿﹑路三寶之《樊江關》﹐王鳳卿﹑梅蘭芳之《汾河灣》﹐王又宸之《賣馬》﹐楊小樓﹑錢金福之《挑華車》﹐王蕙芳﹑謝寶云﹑陳徳霖﹑梅蘭芳﹑朱素云﹑李連仲﹑孟小如﹑賈洪林﹑朱桂芳﹑田雨農之《雁門關》﹐譚鑫培﹑慈瑞全﹑金秀山﹑李連仲﹑肖長華之《空城計》﹐眞所謂名伶薈萃﹐璧合珠聯。此曲只應天上有﹐人間那得幾回聞也。

△紀艷十二﹝外交部大跳舞會﹞

今春三月五日晚間外交部總長偕其夫人﹐邀集中西女士﹐大會於外交部迎賓館。都中稱爲大茶會﹐或謂此爲大跳舞會﹐蓋確爲孫外交長之一種豪興。確與外交官之行動﹐甚爲合拍。苟仿而行之﹐則足以成一種習慣﹐亦西俗東漸之導綫也。今請以記載社會事實之筆調﹐一詳述之。

西俗無所謂茶話會。凡富戶巨族之喜交際者﹐恆定期招集其親族知交會談﹐於一極寬廣之接待室中﹐佐以茶點﹐披此暢敍﹐盡歡而散。外交官以及貴族婦人﹐尢喜爲之。且視此爲必要﹐蓋借此以廣交際也。西人恆名之爲招待會﹐其招待日期有登廣告於報中﹐以期周到者。此外則有跳舞會﹐多於新年後行之。自元日以至齋節﹝與我國齋戒之意相同﹞﹐相距約五十日。此五十日內﹐幾於無處不跳舞﹐無日不跳舞﹐因名之爲跳舞期﹐或名爲歲爽﹝譯音﹞。然跳舞之種類殊多﹐有舉行於宮中者﹐有舉行於外交團者﹐有舉行於普通廣大之旅館中﹐購入場券卽得加入者。然要與招待會有別﹐所謂跳舞會者﹐以一男與一女爲伍﹐旋轉跳舞﹐以音樂節其徐疾。故跳舞者﹐必須解樂之音節。西人類多解音樂﹐家庭恆習跳舞﹐婦女以不能跳舞爲大恥。習之旣久﹐相沿成風。故一談跳舞﹐輒眉飛色舞﹐爲之技癢。酒後興濃﹐亦多攜其伴食婦女﹐旋繞室中﹐作口嘲以代音樂﹐此可以見西人之習慣矣。編者列述種種﹐所以證明招待會與跳舞會之別﹐且以見跳舞會之最足以融洽人之感情。於外交界行之﹐允稱交際術之一種。尢能於嚴正交涉以外﹐發生特別功用﹐此則所不可不注意者也。我國外交﹐素不注意交際術。故每逢正式談判﹐輒易決裂。蓋彼此使命﹐平日旣無聯絡﹐臨時自易齟齬。在昔我國駐外公使﹐每有歷一年不赴駐在國宴會一次者﹐卽此足覘其外交之失敗。至最近我國外交界﹐始知其非﹐而稍稍注意交際術。是日外交部大會﹐中西女士於迎實館﹐此我國外交界﹐實行交際術之一新紀元也。其爲招待會或跳舞會且勿計﹐而其外形﹐則實具有跳舞會之形式。晚九時﹐中西女士之接有孫外交長請帖者﹐咸陸續來集於外交部迎賓館樓上。卽前歲孫在京﹐大開茶話會﹐以招待各團體代表處也。孫總長偕其夫人﹐恭候於樓上﹐二女公子爲之通譯轉達﹐以二女公子善法語也。來賓凡千八百人﹐中西參半。九時三十分﹐齊入跳舞室﹐電燈如粟﹐上下通明。俄而鼓樂作﹐而跳舞以始。每一次跳舞畢﹐則休息廿分鐘。如此數次﹐時至三鐘始散﹐亦可謂不醉無歸矣。各國公使﹐除和蘭公使不在京外﹐其餘全體赴會。各國務員﹐𨿽以熊總理之病患疾瘧﹐亦旋繞會場一匝﹐始乘汽車歸。孫總長則身穿燕尾服﹐須長盈尺執紅燈出於人叢中時﹐呈興髙采烈之槪。教育次長董鴻衤韋﹐亦圓眼長須﹐與一西女合跳。蓋董曾充意大利公使館隨員﹐跳舞其所素勻也。此外前外交部人員﹐以及曾畱學西洋者﹐頗告奮勇﹐以致男多於女﹐分配不均。在西洋跳舞場﹐亦時或有此。是日跳舞會﹐亦坐此病故。一女子常更番易男﹐而倦憊至不可言狀。我國婦女之能跳者﹐只唐少川女公子﹑淸華學校校長趙國材夫人﹐衣華裝﹐與西人合跳會場頓行特色。而日本婦女之與跳者﹐只一人而已。跳舞之妙處﹐全在精神之活潑。是日跳舞正酣時﹐忽見一花船及一小花車﹐由室內推出﹐滿載五彩紙花及彩結彩帶等件。來賓爭掇之﹐紛然披戴﹐又呈天女散花之槪。跳舞以音樂節爲數出﹐是日舞跳諸出﹐最著者約二出。介紹之以供談資。一撲兒格﹐系旋轉式之跳舞音節爲四分二﹐推源於蘇格蘭之愛閣色夫跳舞。一千八百三十五年﹐初次跳舞於奧城伯臘克。近徳奧人﹐最喜跳之。

二法兒赤﹐亦系旋轉跳舞。音節亦四分二﹐爲徳人發明之最普通跳舞形式。經徳國音樂家許伯兒徳及凡伯兒之攺良﹐始臻完善。後復由奧國音樂家斯徳拉斯﹐二次攺良。

又有格徳利一種﹐爲跳舞式中之最繁雜者﹐𨿽西人亦鮮能之。是日亦跳舞及此﹐跳舞時由徳使館某君﹐朗呼口號﹐始合音節。是日音樂𨿽系華人合奏﹐仍由徳人某爲之指揮云。

△紀艷十三﹝交通部跳舞會﹞

三月十一日午後九時半﹐交通部特借外交部新公所開茶會。來賓較前次尢眾﹐約計不下三千人左右。蓋新風气有開於先﹐必盛之於後。而適意陶情之事﹐尢爲人生所樂爲而不厭者也。

主人爲朱總長﹐葉次長﹐及朱總長夫人葉次長夫人。十時後﹐周總長偕其夫人蒞會﹐亦居主人席位。凡來賓至者﹐由招待員導引至主人前﹐行握手禮。所有交通部及各路局職員﹐均於九時前卽先蒞會﹐佩帶招待員標識﹐分別左右。凡有來賓至者﹐由招待員接待﹐與總次長見禮後﹐卽各自由遊覽。東西各國女賓到者尢多﹐由朱周兩總長夫人及葉次長夫人﹐一一招待。中國女賓到者亦甚眾。開會以前﹐樓下人爲之滿。十時半﹐由招待員引導來賓登樓﹐以大客室爲跳舞場。來賓入座後﹐凡已領取跳舞券者﹐卽分途約伴﹐攜手登場。大約前次能舞之人﹐此次無不至者。而新到者﹐更不可勝計。其中以西洋人占多數﹐中國男賓次之﹐女賓更次之。其中如唐少川女公子及淸華學校趙校長夫人﹑唐質夫夫人等數人﹐技藝皆甚嫻熟﹐頗爲中國女子生色。有日婦以和裝艸履﹐與西人對舞。趨蹌中節﹐亦甚雅觀。舞至鬧熱時﹐滿場幾無隙地。而舞者縱橫馳驟﹐隨機變轉﹐絕無撞觸之處。非嫻於此道者﹐決不敢插足其間也。

前後共跳舞八次﹐每次約數十分鐘。至散會時﹐已過夜半矣。樓上南面客廳之東西兩頭爲食堂﹐到會來賓﹐均在此會食﹐備有西餐﹑洋酒﹑水果之類。男女來賓﹐於跳舞後﹐多臨此休息﹐或飲酒﹑或吸煙﹐亦有部員﹐妥爲招待。至會場中布置﹐則中間爲跳舞場﹐四圍皆設有坐位。女賓坐前﹐男賓立後﹐秩序整齊可觀。跳舞會未終局以前﹐來賓卽有陸續散去者。臨行時﹐先由部員持盤贈鮮花一束﹐旋又贈各種玩物一件﹐較前次外交部所贈者﹐略爲珍貴﹐如墨盒﹑燭奴與花卉﹑人物﹑之類。形式𨿽小﹐皆銅錫與橡皮爲之﹐且每物俱覆以花綠之玻璃罩﹐甚爲精美。故到會來賓﹐个个簪花﹐人人得彩﹐皆興髙采烈而去。然若諸士女於數日之中﹐兩赴盛會﹐覺蹲蹲舞我之際﹐大有樂不可支之槪云。

△紀艷十四﹝法使館古裝跳舞會﹞

三月七日﹐駐京法國公使康悌君﹐在東交民巷法國公使館內﹐開古裝跳舞會。古裝者﹐法國路易十四時代之衣冠也。是日到者約五六百人。法公使之夫人與法國使館館員及夫人﹐均出而招待。惟法使夫人所著衣服﹐則爲路易十六時代之形式。而各國來賓之衣冠﹐亦多系各本國古時之物﹐與法國路易十四時代相近者。俄羅斯有一人所著之衣﹐以寸許紅綠等色之碎錦嵌成。日本有一人仿佛似武士道之裝束。英國有一新聞記者﹐則用吾中國古時之盔甲並帶假辮子一條﹐此盔甲分量極重﹐戴之頗不舒服。故一經跳舞﹐汗流浹背﹐未幾卽將盔卸去。吾國重要人物蒞會者﹐若熊希齡﹑孫總長﹑章總長﹑曹次長及施鶴初﹐均偕其夫人前往赴會﹐熊並攜其女公子同去。此外有扮作《水滸傳》中之武松者﹐有扮諸葛孔明身穿八卦衣者﹐又有扮前淸達官穿袍掛戴紅頂子者。但跳舞廳中﹐陳列之物甚多。穿中國古衣者﹐闊袖大襟﹐稍一轉身﹐卽須損壞物件。故跳舞時﹐殊多不便。是日跳舞﹐每次多以十二人爲一隊。跳舞時出各種玩物﹐其初爲一鴨子﹐次有一紙制大蝴蝶﹐垂兩長須。俄又有西洋童子二人﹐扮作黑種人﹐各捧出一形似小簸箕之物。內盛紙制之古時帽子﹐及古時跳舞時所用之眼鏡﹐以及其他小頑意物件。又有紙制一樹﹐上綴花及果品﹐可以取下。凡此等之物﹐均由使館人員﹐一一分贈來賓。迨散會時﹐已二鐘次。

△紀艷十五﹝兩總統結爲兩親家之佳話﹞

今春各報喧傳﹐副總統將女公子許字於大總統之某公兩子。公子相見﹐嘗叫爲親家﹐已於四月二十傳庚云云。一時佳話﹐徧傳都門﹐莫不謂兩家老親翁﹐一雙好兒女。姻緣簿上﹐有此一重公案﹐消卻人間憾事矣。惟細經訪詢﹐悉此事尙在懸擱中﹐並未定議。原來副總統到京後﹐與大總統日夕說心﹐魚水之歡﹐儼寓秦晉之好。當時適有湯繼午先生作伐其間﹐是議遂起。而此中有一最難解決之問題﹐卽兩家頗有競雄之意是也。蓋兩總統均有金相玉質之小公子﹐堪爲相欣﹐故皆欲以男家自居﹐而以女家讓人。一時月老﹐幾無媒介餘地。大總統乃聲言無適當年齡之公子﹐𨿽欲館甥﹐其道無由。副總統無已﹐始願以女家自居。大總統遂將同歲之七公子與十一公子﹝聞均九齡﹞﹐生辰八字﹐與校中功課﹐俱呈於副總統﹐請其自擇。黎公大悅﹐惟黎公女公子﹐系長夫人出﹐欲爲嬌女擇婿﹐不得不商於其母。乃黎夫人聞言﹐卽曰二公子均佳﹐但不知孰爲嫡出﹐孰爲庶出。黎公言皆庶出也。黎夫人曰「我女斷不字庶子。若嫡子無論若何﹐皆可。」旣爲庶子﹐事不協矣。此時黎公對於此事﹐卻之則有所不可﹐專之則有所不能﹐遂大爲難。蓋黎公有一如夫人﹐𨿽娟好﹐實無偏袒之意。不過老者安之﹐少者懷之﹐亦是體大聖無我之心。不知黎夫人因何執拗﹐竟欲以此見難。黎公亦無如之何﹐或曰黎夫人此舉﹐並非爲鄭忽之辭婚﹐不過借此以見我道之尊耳。欲求轉圜之法﹐惟大總統嫡夫人出而調停﹐黎夫人自然惟命是聽。聲气應求﹐理有固然﹐不待局外人之做力也。果爾阿姑則代冰人之職﹐大享行夫人之禮。千古佳話﹐一時盛事也。

△紀艷十六﹝文明結婚之歷史譚﹞

今春二月某日﹐北京鐵門安慶館中爲董君伯康﹐與侯女士文貞結婚之場。髙朋滿座﹐好友如雲。夫婦交拜後﹐來賓依次演說。就中於文明婚姻有歷史之研究者﹐莫如許先生學源。玆錄其大槪如左﹐以爲開通風气者之一助。初許君上臺時﹐鼓掌之聲如雷。許君笑而言曰﹕今日乃董侯二君﹐百年佳期。鄙人適承諸位不棄推爲男賓代表﹐深滋愧灰。但鄙人對於文明結婚歷史﹐固不甚悉。據普通之說法﹐都謂爲歐風東漸所致﹐其實不然。我國婚姻﹐本自文明﹐有不待外教而始成者。不嘗讀之《詩》乎﹖其第一章

卽曰﹕關關注﹐關關乃雌雄相應和鳴之聲也。雄以關呼﹐雌以關應。則彼此感情﹐自然結合。所以興起「窈窕淑女﹐君子好逑」之句。淑女一定爲君子之配﹐君子一定爲淑女之配﹐自不待言。所以文王不得后妃﹐則有「參差荇菜」之詩﹐后妃思念文王﹐亦有「采采捲耳」之詠。其間相親相愛之意﹐讀《詩》者﹐早已認爲夫婦人倫之始。亦二南率化之正也﹐抱撲子曰「婚媾之結﹐義無逼迫。彼則簡擇而求﹐此則可意乃許。必得同意﹐然後結婚。」是亦文明結婚之證也。文中子曰「古者男女之族﹐各擇徳焉﹐不以財爲禮。」其曰不以財而擇徳者﹐卽今之以品行學問相吸引﹐以道徳文章相切磋也。可見文明結婚﹐乃婚姻之正軌也無疑。及至漢朝孟光﹐守身不字。父母叩之﹐則曰非梁伯鸞其人者不嫁。於是梁鴻禮聘爲夫婦﹐是漢代文明結婚﹐已有成例。賢孟梁之美名﹐至今不衰。使梁不得孟﹐孟不得梁﹐何有夫婦美名﹐以垂永久乎﹖所可恨者﹐南北朝時崔浩等一班名士﹐勸其姻戚﹐指腹聯姻﹐以開後世童子婚姻之漸。夫童子婚姻﹐乃中國最不良之婚制。不問童子成年後之品學何如﹐品貌何如﹐均由父母之命﹐專制行之。及成婚之日﹐非男不愛女﹐卽女不愛男。彼此反目﹐家道乃亂﹐其獘一也。唐時許敬宗輩﹐又提倡門閥以遂其攀附之謀。其女與錢九隴結婚時﹐必曲敍門閥﹐互相誇耀。故後世以門第問題﹐遺誤者不少。不是公子無徳﹐便是小姐不願。害又不止於反目﹐其獘二也。旣有門閥問題﹐故以厚重聘禮爲美﹐是以唐書有賣婚一事。賣婚則有買婚﹐婚姻遂成爲買賣問題。富商大買﹐妻妾滿前。達官顯宦﹐侍妾數十人。其結果之不良﹐今已昭昭在人耳目﹐不待鄙人贅述。其獘三也。有此三獘﹐故宋儒力矯之。朱程結婚﹐千載佳話。而宋史亦有結婚期內﹐父命其子曰「釐爾內治﹐往求爾匹。」子應曰「敬以惟命﹐旣曰往求爾匹﹐則非其匹﹐自不求也。」是則今之文明結婚﹐男女必先期見面爲導綫﹐亦不徒設繹紗窗使女子自行擇婿之法﹐良意美也。自宋至今婚制悉依社會自由行動﹐指腹門閥賣婚等類不一而足﹐實足以阻止文明之進步。今日董侯二君﹐與現今文明男女界﹐爭相提倡文明結婚之制﹐使我國古制復於見世界。是則民國之榮﹐是鄙人之所願也云云。

△紀艷十七﹝北京女子惇誼會開會盛況﹞

北京女子惇誼會於今春三月間在石大人胡同開會。中外男女﹐到者約計千人﹐女界約占三分之二。開會後﹐由主席某君略爲報告﹐卽奏樂。次由馬相伯先生演說本會宗旨後﹐卽照開會日程單奏樂唱歌。時至四點三十分稍休息用茶點﹐復由徳國醫學博士﹐以西語演說防病衛生之道。演說畢﹐卽開跳舞。又繼續唱歌奏樂﹐至六點余鐘散會。統觀當日會場情形﹐可分爲演說﹑樂歌﹑跳舞三種。匯錄如左﹐﹝演說﹞是日以華語演說者﹐惟馬相伯一人。其演說大旨﹐略謂今日爲女子惇誼會成立後第一次大會﹐鄙人試將女子與國家社會之關系略言之。女子惇誼會﹐實爲謀家庭教育攺良而設﹐質言之卽家庭教育攺良會也。世界男女各半﹐缺一卽不成爲社會。吾國女權﹐素不發達。今日一般志士﹐以提倡女權爲維一宗旨。然所謂女權者﹐並非謂與男子執同一之事業也。男子治外﹐女子在內﹐中外古今﹐同此一理。我國男子稱女子爲內人或內子﹐卽表示其職權所試也。中國之貧弱﹐𨿽爲男子之程度低下﹐不能與外人競爭﹐然女子亦與有責。試將中國家庭生活﹐與外人比較﹐相去殆不可以道裏計。外國男子皆得專心治事﹐而中國男子﹐時不免有內顧之憂。家庭旣不若外國﹐因而社會國家﹐皆不克與外人相抗衡。故欲中國富彊﹐當自家庭教育攺良始。欲攺良家庭教育﹐其責任則在女子。今日到會諸君﹐皆髙等社會中人。能以攺良家庭教育爲己任﹐卽爲救治中國之根本方法云。馬君善於演說﹐有聲有色﹐頗能引起一般婦人之興趣﹐聞者莫不鼓掌。至徳國醫學博士﹐以西語演說病源及預防之道﹐詞頗長。復由唐寶潮女士﹝爲前出使法國裕庚之女﹞﹐臨時譯以華語﹐亦明白曉暢﹐動人聽聞。﹝跳舞﹞此次跳舞﹐與外交部交通部兩茶會時之跳舞﹐大不相同。前時系一男一女﹐相攜而舞﹐同時入場者十數人﹑數十人不等﹐能趨蹌中節﹐卽爲合法。此日跳舞﹐爲俄國式。惟勃恩太太及上校索洛先生二人﹐其跳舞之事﹐大意爲某女與某子兩人相見於舞場。某子欲進與之言情﹐女拒之﹐某子羞退。繼而兩人均有悔心﹐遂相善如初﹐乃又同舞。其描寫情狀﹐頗類吾國之演劇。方兩人之出場也﹐女子以羅巾蒙首﹐半遮半露﹐頗帶我國閨閣風味。男子被拒之後﹐答然若喪﹐將所帶之帽連擲於地﹐大有愧不自勝之槪。及其旣協而同舞也﹐或並肩而趨﹐或攜手而行﹐或兩人對面﹐前後進退。一種活潑情形﹐眞能摹擬畢肖。至其姿勢之宛轉﹐足步之緊健﹐非素嫻此道﹐斷不敢當場獻技也﹝樂歌﹞。此日唱歌作樂﹐皆西人爲之。樂則有時男女並作﹐歌則惟女子爲之。惜門外漢﹐不能知其佳處。但其歌喉之宛轉﹐音韻之悠揚﹐滿場聽者﹐無不神淸气靜﹐肅然無嘩﹐尢爲此日會中之特色也。錄其歌曲譯文如下﹕夢金髮蓬蓬﹐情鐘愛儂夢中。綠樹陰濃﹐春暖云封。秀葩初茁泉﹐冷冷然穿林而出。入無塵之境﹐晴漪含笑前迎。余等圍繞於此錦褥﹐余等游泳於此艴福﹐此夢境也。而予所遇之眞境﹐有勝於此者。綠樹隱濃﹐春暖云封。秀葩初茁泉﹐冷冷然穿林而出。入無塵之境﹐晴漪含笑前迎。予握汝手﹐予不釋汝手﹐予誓不與汝分手。唯唯唯唯﹐予誓不與汝分手。春靑林隱﹐我生有幸﹐汝生有幸﹐非夢境焉得有此佳境。此佳境焉得遇之於眞境﹐然而此乃予之夢境﹐然而此乃予之眞境。此眞境﹐恍如夢境。此夢境﹐洵是夢境。情悠然而至﹐忽然而逝。魂王情网﹐毒餳誤幾許蒼生。苦劑滴無涯酸淚﹐魂王來自何方﹐情网來自何方﹐汝來自何方﹖光明傳語破天荒﹐眞耶僞耶﹐喜耶愁耶﹐抑又夢耶﹖福幸福幸。希望殷﹐悲怨生。命爲艷所積﹐命不減艷不滅。魂王情网﹐汝來自何方﹖喜耶愁耶﹐抑又夢耶﹖飛燕﹐天朗气淸。燕飛冥冥﹐喚日旅行。予目逆而疊之﹐予魂馳而系之。顧ツ自雄﹐橫裁太空﹐予焉得爲其僕從。吁吁﹗此神祕之奧區﹐予焉得循其途而一遊。天朗气淸﹐燕飛冥冥﹐喚日旅行﹐播種﹑播種﹑播種。天不阻功﹐地不擇農。在汝之自營﹐祖國土地非不毛﹐手足非畏。勞心無所怯﹐血無所耗﹐有施必有報。施者人工﹐報者天工。靑靑在田野中﹐賴此藐躬。佳種不多﹐人壽幾何。汝具此智﹐鋤一掬新禾秋獲富﹐誰謂無結果﹖前行猛進﹐前行猛進。播公道﹐此播此善﹐道功元妙。

△紀艷十八﹝廳長納妾風潮﹞

髙登甲者﹐爲前充裏龍江警務所科員。性嗜冶遊﹐曾購永安裏芬班妓女爲妾﹐人所共知。後登甲署理大通縣。其弟髙義臣﹐卽由故里新安縣來江﹐隨乃兄享受淸福﹐並爲登甲之耳目。惟乃兄旣有妓妾﹐深憐其弟無牀第樂﹐復以其妾無女子伴爲憾﹐故擬物色民女﹐爲乃弟作小星。無如義臣﹐滿臉黑麻﹐貌極醜陋﹐且素有煙癖﹐以故無肯與之論婚者。而義臣因未遂願﹐致與其兄嫂﹐頗有嫌怨。去年九月﹐登甲以運動力得充警察廳長。義臣亦隨任幫辦廳務﹐威福甚於乃兄﹐故多以二廳長呼之。登甲因乃弟勤勞可嘉﹐特給資與義臣﹐由永安裏羣妓中選擇相當之女子。擲去數千金﹐始檢得雲龍閣妓女金翠。而金翠聲價太髙﹐卽其領家﹐亦不肯賤售。而義臣由此得單思病矣﹐延至今歲二月七號夜﹐義臣以價買不成﹐遂妙想天開。擬歸濟良所擇配﹐當假傳廳長命令﹐飭由第四警察分署長韓一亭﹐將金翠傳送警廳。因夜深未能堂訊﹐暫押於待質所。義臣於夜靜時﹐私至所內﹐與金翠暗度陳倉。﹝系值崗警兵所見﹞且囑令明日過堂﹐只說領家虐待﹐自願從良。詎料次日﹐傳齊堂訊。而金翠直言先夜之事﹐領家並無虐待。又嫌義臣醜陋﹐其領家亦供與金翠相同。登甲失此奢望﹐遂變羞成怒。無由泄忿﹐乃涉及在廳之職員。蓋因義臣病時﹐不得見金翠之面﹐曾托警廳在差職員賈孔章﹑於喜壽﹑胡榮開三人﹐前往龍云閣探詢金翠有無從良之意。而金翠之領家﹐其時因義臣前有恫喝之舉﹐恐施彊迫手段﹐已將金翠藏於下處。是以堂訊時金翠之領家曾供賈等三人前﹐晚至該班﹐問金翠何不見客等語。故登甲借詞賈等冶遊﹐立將三人革除。當時賈等質問其開除理由﹐而登甲愈怒﹐立將三人拘押於警衛隊。次日問賈等知罪乎﹐彼三人叩頭哀懇﹐則曰「若不念素日從公勤愼﹐宜當重辦。」復經廳內眾科長科員等﹐將三人保釋。聞十號又派警傳賈等三人到廳﹐而該三人皆未應召。其原因系民政長亦有所聞﹐登甲恐爲賈等所控﹐欲令三人出具不敢上訴之切結。△紀艷十九﹝藝蘅館主人良匹記﹞

藝蘅館主人者﹐卽梁令嫻女士﹐爲新會梁任公之女公子也。家學淵源﹐文名夙著。少時由乃父親授以經史﹐繼又從麥孟華潘博二君習詩古文詞﹐從湯浚君習政治經濟之學。《藝蘅館詞選》一編﹐爲女士於十七歲時所手集﹐則其所造可推知也。

有周君者﹐奧省人也。畱學美洲﹐嘗隨康南海先生周遊十一國﹐采風問俗。精研西文西語﹐旁通條貫﹐言之成章。南海先生之《十一國遊記》﹐洋洋大文﹐周君與有力焉。因此受知於南海。周君於西文𨿽程度甚髙﹐而漢文則甚疏散。南海意存深造﹐於是貽書介紹於任公﹐謂盡心指導三月﹐漢文必能通曉。任公頗難之。繼而南海主婚﹐介紹令嫻女士爲耦﹐俾得日後於相攸同﹐爲學問中之交換。旋蒙任公﹐欣然允從﹐可謂名士名媛﹐天然良匹。旣而周君學成歸國﹐去年擔任《庸言》編輯報事﹐潛心學海﹐肆力於國學者一年﹐業益大成。時梁女士亦隨父在京﹐爰訂於民國三年春﹐在細瓦廠梁任公寓所﹐行結婚禮。是日也﹐任出柬請各界﹐來賓觀禮。一時在京之舊雨新交﹐接踵詣賀。聯幛禮物﹐頗稱隆盛﹐並於宅內特備茶話會款待來賓。其結婚禮式﹐乃任公親手所定。新舊參半﹐詞文丰瞻﹐足可點綴吾國婚姻史之佳語乎。節記如左。

良時已至﹐云嗷之鳴。執事者﹐各執其事。奏樂﹐有間辟門。候客者導客入門﹐以次就席。奏樂﹐有間。贊者云﹕蓋聞三百三千曲﹐禮戒其不敬。天秩天序﹐舊典訓以協恭。是以男婚女嫁﹐人綱於此權輿。天神地祗﹐靈盟於玆憑式。冠裳旣集﹐壇坫有光。嘉禮聿修﹐無儀有禁。爲此肅壇﹐敢告執事。執事者屏息﹐正色悚立。贊者云蓋聞歌桃宜室﹐灼灼者及時。嫁杏當春﹐鬱鬱者應節。是以溯觀型之典﹐辟貳室以館甥。賦束楚之章﹐望三星而在戶。式維旣夕﹐禮曰孔嘉。敬有加﹐嚴恭將事。執事者各敬其事。奏樂﹐有間。執事者肅主禮入席。奏樂﹐有間。肅大賓蒞壇北面立。致敬﹐有間。肅大賓就位。奏樂﹐有間。乃肅主婚入席。贊者云﹕蓋聞天地始辟﹐而乾坤以定。水火交感﹐而陰陽以生。是以二物之經﹐爲道所自起。一齊之義﹐由禮而後成。大徳主盟﹐有家相愛。遘此良辰﹐舉玆令典。奏樂﹐有間。執事相婚者面壇東西立﹐致敬﹐嘉樂初合。主禮致辭﹐婚者俯伏敬聽受命。次請大賓致辭﹐婚者俯伏敬聽受命畢。嘉樂亞合﹐婚者東序西面立﹐西序東面立。執事相婚者交拜﹐大賓傳換約指﹐嘉樂三合。贊者云﹕蓋聞秦晉有匹﹐無舛於涇渭。潘楊之睦﹐重申以婚姻。是以夫妻匹敵﹐鐘鼓樂其好逑。男女居室﹐山河頌其偕老。二合已兆﹐百兩斯成。黽勉同心﹐人天齊慶。執事者相婚者向主禮致敬﹐次向大賓致敬﹝鞠躬﹞﹐次向婚家主男致敬﹝三鞠躬﹞﹐次向女家主婚致敬﹝三鞠躬﹞﹐次向男女賓及主贊協贊致敬﹝鞠躬﹞﹐男女賓致頌詞。嘉禮旣成﹐嘉樂終合。執事者相婚者退﹐次肅主婚退﹐次肅主禮大賓離席。△紀艷二十﹝南京女學生﹞

南京民國女子法政大學﹑女子法政專門學校﹑女子法律學校﹑女子監獄法政學校﹑女子師範工藝蠶桑及中小各校﹐共女學生六百餘人。因去年民國法政大學開會追悼宋教仁﹐特包定江寧鐵路頭二等火車二輛。各女學生排隊至火車站﹐除五色國旗與各校名稱旗外﹐有大書「司令」二字旗﹐又有大書「最長」二字旗。其女學生中﹐有襟懸白布長條者﹐左臂纏白布者﹐有身圍白布者﹐沿襲中國喪服尙白之義。最出色者﹐爲女子工藝學校女學生﹐有頭頂白布所紮之白彩者﹐殆亦取出風頭之意乎﹖各校女學生﹐經過街市﹐挺胸頓足﹐步伍整齊。商民咸嘖嘖稱羨其內具法政知識﹐外具尙武精神。

◎蛻庵遺事之一﹝漢俠女士述﹞

漢俠𦇤褓失恃﹐依父成立。年念三﹐慈父見背。每冀於蛻伯或得長蒙訓誨﹐詎伯竟捨俠而仙去乎﹖十數年覆蔭之恩﹐誠有不能已於言者。因咨嗟泄﹐涕以道之。先是伯創《蘇報》於滬上﹐時俠年十六﹐與女公子長吉芬﹑次信芳同肄業於中西女塾﹐吉芬年與俠相若﹐而性磊落﹐博學多能﹐素抱愛國熱忱。俠傾佩之深﹐遂與爲莫逆交﹐深獲切磋之益。芬亦幼年失恃﹐由是愈相憐愛﹐乃爲引見於伯前﹐卽承優待﹐愛護之不啻親生兒女﹐也常語人曰「吾今又得一女矣。」假期與芬歡聚有椿庭﹐樂而忘返。伯曾作長歌以勉吾二人﹐迄今猶珍存之﹐歌曰「少小襲嬌癡﹐如花好風調。深情鐘女伴﹐旦旦誓永保。古有陳與雷﹐又有管與鮑。彼爲奇男子﹐佳話式交道。何況巾釵流﹐具此豈不少。吾女幼愚直﹐母棄此兒早。依父如依母﹐不復習窈窕。忽然逢素心﹐藥石左攻討。吾聞喜且懼﹐負劍相詔告。勿爲世俗交﹐切磋終期好。老夫雙掌珠﹐幼者甫離抱。長者及笄年﹐是我擎中寶。兩男性頑鈍﹐惟此女表表。期爲第一流﹐幸得倚充照。進徳日千里﹐繩愆相檢校。老夫拭目望﹐此心勿中槁。支那女中傑﹐捨君復誰蹈。長篇﹛旦助﹜令徳﹐諒君勿聽藐。」又注云「漢俠如侄﹐巾幗中之邁徳也。與吾女吉芬交垂一年矣﹐始以情好相纏縛﹐繼以學行相切靡刂。今𨿽棄情好而學行之﹛旦助﹜進﹐其固結猶甚於前日。僕初慮其僅爲世俗交蹈兒女習﹐不意二人之相得日彰﹐竟續切磋之益不淺也。爲之深喜不能已於言﹐賦長句以贈漢俠﹐並最吉芬﹐葆其歲寒松柏。抑又聞之﹐已進之徳﹐彼此所共見也。未攺之過﹐日月所常有也。願漢俠及我吉芬葆其所已進﹐更誡方來是則所屬望耳。」遺言深銘肺腑﹐曷敢忘之﹗斯時吉芬在校中﹐常念女界蒙聾﹐思設報紙以振興之。遂與諸同志創報於滬江﹐頗見發達。俠讀書未久﹐不諳作文﹐乃作俚言﹐聊助綿力。

荏苒二三年﹐伯因報言忤當路﹐乃挈吉芬漫遊三島。二公子則被逮以緩父獄﹐俠仍就業舊塾。明年歸武林蔡氏﹐嗣後𨿽與芬通鴻﹐伯之事績﹐究不得周知。迄革命告成﹐南北統一﹐俠復遊學於滬﹐憶念頗苦。春三月天假之緣﹐芬自美國歸﹐而伯卽從湘省接續到滬。重聯舊雨於逆旅中﹐心期頗慰。伯忻然謂漢俠曰「吾十年前曾倡革命﹐詎事未成。所遭困難﹐擢發難數。今幸目睹共和﹐又見爾與吉芬均偕佳婿﹐吾無憾矣。」自此往來無虛日﹐每過必以佳章見示﹐詳爲解釋。蓋以俠學淺﹐思有以啟導之也。伯又極贊成女子有參政﹐旁徵博引﹐妙諭橫生。固今猶在預備時代﹐宜各出其所知以與世交換知識﹐第不可橫決泛濫﹐滋人口實﹐徒爲前途障礙矣。伯本斯意遂嘗﹐揄揚俠名於京滬報界。顧俠𨿽譾陋﹐重以老人意﹐不敢過拂﹐乃少少有所供獻。不期相聚未久﹐伯北上爲《民主報》編輯。水土不服﹐甫一月復南下。秋八月吉芬夫婦有蜀道之行﹐俠課暇必往視伯。此時精神殊健﹐坐談二三小時無倦容。倏而歲聿雲暮﹐俠將回裏省姑嫜。伯見俠言別黯然﹐曰「吾二女遠離﹐幸爾相依慰我。今暫去﹐明春早來與吾同遊鄧尉觀梅。可乎﹖」俠敬諾之。不意今春羈身江寧﹐爲女校教授事﹐遂爽雅遊之約。時槁砧方就學於淞校﹐因囑頻往看視﹐復作函自謝。伯知俠情況﹐諒之不爲罪﹐且爲之賀。寒食節循例旋鄕﹐掃墓過滬﹐卽邀伯同行作六橋三竺之遊。時伯患嗽疾劇不果﹐俠至杭﹐無心久遊﹐三日遂返。見老人病體支離﹐厥狀憊甚。俠侍側有間﹐默念吉芬﹑信芳皆在遠地﹐孤館老人﹐將誰負湯藥之責者﹐不禁爲之酸楚。伯微睡間﹐忽張目詢俠曰「爾父沒時年幾何矣﹖時尙健否﹖」俠答猶健﹐年五十四耳。伯喟然嘆曰「余今亦五十四﹐而發蒼蒼﹐而視茫茫。且多病頹唐如此﹐其能久存乎﹖」俠聞之淒然欲淚﹐勉作慰藉語以安老人心。然斯時猶謂病人之常情耳﹐何期遂於此不起乎﹖乃擬請假畱滬奉侍以待信芳歸﹐伯雅不欲俠徇私義而廢公益﹐固促之曰「信芳不日將歸國﹐且吾固無恙矣。爾其行乎﹖」俠猶躊躇﹐適校中庖代乏人﹐書來惇迫返校﹐乃惘然趣裝歸寧。因途中爲風露所欺﹐至校困頓不起。於牀頭疊接信芳及槁砧函云「老人病亟﹐呻吟中屢詢漢俠﹐猶不來﹐過此以往不復見之矣。」伏枕讀之﹐不覺淚隨聲下。是夜夢伯欣然立吾前﹐顧謂俠曰「吾將去﹐汝其勉之。」言訖倏忽引去﹐追之不及而僕﹐俠亦瞿然驚覺。時夜已深﹐斜月映窗﹐殘燈無焰﹐不覺心悲且悸。次日噩音飛來﹐吾伯竟於四月中旬仙逝於逆旅。音容已杳﹐手澤猶存。俠果不見吾伯再聆矩訓矣。嗚呼﹗哲人其萎﹐邦國殄瘁。溯自辛亥之役﹐政體更新。大陸龍蛇﹐爭相角逐。怡然矜其功於新邦者﹐比比皆是。獨吾伯處之泰然﹐不屑自炫其前勛﹐而人亦以其不甘混合流俗焉而遺之。嗚呼﹗世之所以報施善人者﹐固如是乎﹖𨿽然伯工於詩文詞﹐遺著散在海內者﹐同志方搜集裒存之。是天之故厄其身或將彰其名於後世﹐而使俠哀吾伯於今日者﹐亦終得以少殺歟。

◎李烈士祖奎事略

李君祖奎﹐粵之肇慶人也。未至南洋以前﹐無從悉其事。庚戌春南渡至蘇門答臘之日裏埠﹐傭工於民禮錦興荷蘭水店。性情剛直﹐路見不平﹐輒攘臂挺身﹐平其曲直﹐大有朱家郭解之遺風﹐而治事則勤謹﹐甚得居停主人器重。君平日不迷信宗教﹐然素抱博愛主義﹐與耶墨宗旨契合。時闡其精義以教人﹐被化者殊夥。去秋因民禮中華學堂士木君介紹﹐得識火水山羅仲霍君﹐大受羅君薰陶﹐於是有實行革命之志。辛亥春羅君返國﹐君偕行焉。三月二十九入廣州﹐羅君旣慷慨就義﹐而君亦與淸兵巷戰而死。春秋十有六﹐家存老母叔父云。

◎璜涇志士王振羽小傳﹝競優﹞

「欲以革命救中國﹐莫如斬艸除根﹐殺盡貪官污吏與劣紳始。」「吾等今日正在臥薪嘗膽之時﹐處異族勢力範圍之下。團體旣不堅﹐能力又薄弱﹐故吾不敢事虛闊髙尙之空譚以欺人﹐惟實行吾所能爲者。」此皆振羽筆記中語。蓋振羽固誠篤之靑年志士﹐純粹之漢族男兒也。吾方冀其他日實行斯語﹐吾並且知其他日必能實行斯語﹐何意言猶在耳而人已杳。豈漢族之厄運未終耶﹖豈神州終歸於陸沈﹐不欲此輩靑年之逆時勢以行事耶﹖何殘賊吾靑年之酷﹐至一再而猶未已。問天不語﹐斫地無靈﹐吾將偕與斯人同志者同聲一哭。

振羽姓王﹐江蘇太倉之璜涇鎭人﹐名應升。一目秀神淸之美少年也。十齡而父母俱沒﹐無兄弟姊妹。煢煢獨立﹐零丁孤苦。其幼年時代境遇之慘淡已若斯﹐故爲人沈默寡言笑﹐神情有凜凜不可犯之現狀。然而性好奇特﹐慕任俠士。每見其讀《史記﹟遊俠刺客傳》﹐不自覺其精神貫注﹐笑逐顏開。有識者從旁竊觀之﹐已得洞悉其生平之志願矣。年十三﹐聞熱心教育家錢躬行先生設教於婁東羣社﹐振羽乃欣然趨侍之。師弟相見﹐歡若平生。振羽亦一經摩頂﹐宿慧頓發。蓋當時在庚辛之前﹐內地學校﹐無一設立。躬行先生於其時﹐能以愛國尙武之精神﹐光復排攘之主義﹐輸入於靑年之腦。故振羽思想之發達﹐議論之雄偉﹐亦於此際與日俱進。語云﹕鷙鳥將擊﹐先修羽翼。振羽於此修翼之時代﹐方冀其雄飛於他年。躬行先生乃惇促其遊學海上﹐適以患咯血癥不果行。去年春﹐竟以斯疾致夭折﹐年僅弱冠耳。死之日﹐師友哭之慟。

競優曰﹕吾艸斯傳﹐吾實無私於振羽。振羽之爲人﹐不獨吾欽佩之﹐卽同學同志素與振羽交遊者﹐無不欽佩之。而振羽平生所最崇拜者﹐莫若鄒威丹。振羽後威丹一年生﹐後威丹三日死。東吳西蜀﹐同時傑出之兩少年﹐而同時並死。其生平之思想同﹑議論同﹑志願同﹐假使去年不死﹐他日中原相見﹐同登大舞臺﹐相提攜﹑相謀畫﹑相策應﹐共圖革命之大事業﹐推翻賊滿政府﹐殺盡奴隸官紳﹐援同胞於黑暗地獄﹐建共和獨立國於亞東大陸﹐未可知也。柰一死於獄中﹐一死於牖下﹐皆不獲以馬革裹屍﹐則其賫恨以沒也又同。所不同者﹐一則名譽已彰﹐影響普及﹐𨿽牧夫走卒﹐無不知有鄒烈士﹔一則圭角不露﹐淹沒無聞﹐卽通人達士﹐未耳其名。世又豈知同時有第二威丹﹐亦隨威丹而長逝矣﹖悲夫﹗競優又曰﹕自古英雄不爲地限﹐而英雄又往往出產於窮鄕僻壤。吾鄕𨿽距海僅八里﹐彈丸黑子之區﹐代有偉人﹐以光歷史。當滿虜入關之際﹐賊兵南下﹐城中人喪心病狂﹐有七老迎師之舉。獨吾鄕有郎君星緯﹐毛君霄漢﹐一則誓不剃髮﹐寧被賊兵戮﹔一則誓不應試﹐著深墨衣冠以終其身。至天國起義﹐又有趙次生等崛起追從﹐位至將帥﹐卒以身殉。今又有王振羽﹐𨿽無所表見﹐而气節則足繼前賢。嗚呼﹗吾鄕人亦可以興矣。

◎哭王振羽﹝競優﹞

觥觥王君天下才﹐嶄然頭角露崔嵬。奴性力掃千年霧﹐民族主義浸淫來。風神秀澈毅力雄﹐英年乃爲疾病摧。不畱此身爲國死﹐君抱遺恨我悲哀。君我初共厲學術﹐同師同志兩無猜。睥睨古今爭主義﹐縱橫議論響春雷。羨君學識忽猛進﹐飛馳絕迹如奔駘。眼鋒四射無遁形﹐我欲追蹤恨虺隕。君境慘酷君志卓﹐風雪磨煉孤髙梅。投身羣社眾歡迎﹐海濱團體此其胎。遺文寥落誰收輯﹐熱血噴湧班亭臺。

◎飛行家馮如事略

馮君如﹐號鼎三﹐廣東恩平人。父業綸務農﹐家貧不能自給。生五子﹐君最幼。性穎悟﹐少時肄業於鄕中小學。聰明冠羣童﹐教師甚器之。然性好弄物﹐屢戒不聽﹐曾以火柴盒作輪船等物﹐無不酷似。又造紙鳶﹐分給鄰童試髙﹐輒第一﹐鄕人莫不奇之。君之醉心機器﹐蓋胚胎於此矣。未幾四兄皆夭折﹐家益貧。中表某適從海外歸國﹐勸其出外營生﹐君韙之。父母以愛故﹐不肯使離左右。君曰「大丈夫以四海爲家﹐安能鬱鬱久居於此﹖株守鄕隅﹐非兒之所願也。兒行矣﹐毋以我爲念。」遂於一千八百九十五年赴美國小藩市﹐入耶穌教綱紀愼會。日作營生﹐夜習西文﹐是時年僅十二。目睹美國工藝之精﹐心向往之﹐嘗謂家國富彊﹐由於工藝發達﹐而工藝之發達﹐必有賴乎機器。今中國貧弱極矣﹐非學習機器﹐不足以助工藝之發達。於是東至紐約埠專學機器﹐教師見其年少穎悟﹐免收學費。馮君益加勉勵﹐苦心孤詣者十年﹐於三十六種機器無不通曉。又復獨出心裁﹐發明拔水打樁兩種機器﹐最爲適用。其尢出色者﹐則所制之無綫電機﹐能發能收﹐電碼靈敏。西人向其購造數副﹐至今猶存。一千九百零六年復回山藩市﹐其伴朱竹泉久慕其名﹐卽於是年就學於馮君。時值有俄日交戰之後﹐君卽對朱曰「日俄戰爭﹐大不利於中國。當此競爭時代﹐飛機爲軍事上萬不可缺之物。以其制一戰艦費數百萬之金錢﹐何不將此款以造數百隻之飛機﹐價廉工省。倘得千隻飛機﹐分守中國港口內地﹐可保無虞。」於是發明飛機模型﹐先欲自行試辦﹐惟苦於資本。幸海外同胞﹐素知大義。聞飛機足以救國﹐遂招集股本﹐組織一飛機公司﹐請馮君卽速制造。遂於一千九百零七年九月在屋侖埠租廠開工﹐翌年四月告成。搬往打林可市麥園試演無效﹐而屋侖工廠又被焚﹐前時所造之無綫電等盡歸烏有。卽在麥園搭棚再造第二隻﹐至八月告成。試演又是無效﹐再造第三隻。斯時也﹐風雨交侵﹐霜雪滿地。馮君不以爲苦﹐專心致志﹐閱三月而告成﹐試演頗有成效。馮君見其稍有進步﹐更加攺良﹐再造第四隻。於一千九百零九年二月試演﹐約有數丈之髙﹐忽然墜地。此馮君之第一次受驚也﹐幸無損傷﹐馮君得以無恙。又造第五隻﹐適值美國人胡第氏屈氏在羅生技埠試演飛機。馮君不惜重資與其徒朱竹泉到場參觀﹐欲借以增廣見識。不意西人吝甚﹐拒人於三里之外﹐不準近前偸看。馮君掃興而回﹐日夜尋思研究廠機靈動之法。至是年五月告成﹐試演幾次﹐仍未盡善。馮君以爲機量過重﹐稍爲變通。至十二月第六隻又復告成﹐卽時試演依然如故。惟時公司資本十費八九﹐再欲招股﹐股東以六次無效﹐不肯集股。而馮父母見馮君久而不歸﹐屢函催其回家﹐馮君僅用好言慰覆﹐每對人曰「倘飛機不能成功﹐誓不復回祖國。」遂將餘款再造第七隻﹐其苦心毅力﹐比諸哥侖布尋得美洲何多讓焉。惟機𨿽靈動﹐而一間未達﹐仍未敢信。偶見一鷹翺翔空際﹐馮君注目視之﹐見其翼有機關。卽取白鴿考驗全身﹐以尺度之﹐遂趕速制造。至一千九百一十年六月﹐試驗果然靈動。當此時﹐孫中山先生到場參觀﹐贊賞不已﹐加以勉勵。股東見其有效﹐再續股本使馮君逐漸攺良﹐至十月告成試演。凡十餘次﹐中西人士往觀者﹐不可勝計。後復期十一月十八號再演﹐髙至七百餘尺﹐向海灣環繞而行﹐約有二十英里。歐美各報﹐極力推許。此時馮君名譽﹐已飛騰於世界矣。美人久慕其名﹐欲請爲教師﹐優給薪金。不知馮君素胞救國主義﹐不肯楚材晉用。適值上海商務印書編譯員張元濟到美遊歷﹐請馮君卽速回國﹐不可逗𨖻﹐並附薦書於淸督張鳴岐﹐請其破格錄用。馮君遂與其徒朱竹泉﹑朱兆槐﹑司徒璧如等﹐於客歲一千九百十一年正月同帶飛機返國。二月念二日抵港﹐張鳴岐派寶壁兵輪歡迎﹐將飛機運回燕塘安置。馮君順道回家省親。至三月十日安記洋行西人﹐買有飛機一隻﹐在燕塘試演。淸將軍孚琦往觀﹐被溫生才槍斃。滿人大懼﹐疑及馮君。因疑生忌﹐勢所必然。又值三月念九之役﹐張鳴岐恐其暗通同志﹐嚴加防範﹐不肯錄用。賦閒數月﹐至五月念五日自行試演。飛機在船受濕生銹﹐飛力薄弱﹐竟然中墜。幸機器𨿽壞﹐而馮君無恙。及武昌起義﹐各省反正﹐馮君以虜巢未破﹐終爲後患﹐遂結合同志組織北伐飛機偵察隊﹐在燕塘陸軍營內制造。只當義務﹐不受薪金﹐嗣以南北統一﹐無庸北伐。馮君爲開通民智起見﹐呈請陸軍司定期八月念五十一點鐘在燕塘試演。當未度之先﹐馮君招集各界語明飛機如何利用﹑如何制造﹑如何駕駛﹐演說一番﹐各界莫不鼓掌稱善。及試演先由燕塘塘口操場﹐淩空而上﹐髙約一百二十尺﹐東南行約五英里。當時飛機靈動﹐旋轉自如﹐鼓掌之聲不絕於耳。馮君欲急促進行﹐髙益求髙﹐將兩手所持之機關一抽﹐不意力過猛﹐該機直上。頭髙尾低﹐遂兩足浮松﹐至身墜下﹐該機亦卽墜落。頭胸及股各部﹐均受重傷。當時有紅十字會及軍醫馳救﹐然藥料太少﹐難以支持。在場醫士著卽扛到北操場陸軍醫院調冶。是日適值禮拜﹐醫生外出。候至五點鐘時﹐各醫回院﹐施藥已無及矣。計馮君畱美十七年﹐學普通機器者十年﹐專制造飛機六年。屢試屢跌﹐再接再厲﹐其百折不回之志﹐有非尋常所能及者﹐臨歿猶囑其徒曰「吾死之後﹐爾等勿因吾斃而失其進取之心﹐須知此爲必有階級云云。嗚呼﹗若馮君者﹐可謂熱心救國者矣。何昊天不弔﹐年僅三十﹐竟成千古﹖上有父母﹐下無子女﹐吾爲馮君哭﹐吾更爲中國前途悲也。幸其徒朱竹泉等﹐可以繼其志﹐馮君𨿽死猶生矣。

◎孝女何愛文傳

何孝女名愛文﹐字景秋﹐江蘇金山人。祖鳴鼎﹐父汝楷。女士爲人﹐涵默寡笑﹐介而有容。擅女紅﹐通翰墨。待人溫厚﹐而尢篤於所親。四歲喪其生母孫氏﹐繼母張氏女士事之如生母。張氏生一弟一妹﹐女士視之若一母出。保負之職﹐以一身任之。祖母髙氏素患肝疾﹐發時甚劇。女士司湯藥﹐必周必摯﹐終日侍立於側﹐至有數夕不寐者。女士肄業松江景賢本邑欽明二學校﹐在校品學兼修﹐試輒冠其曹。其入欽明髙等科時﹐文學尢精進。女士姑母四﹐均適人。女士念祖母春秋漸髙﹐左右無人﹐乃不忍遠離出外求學。又見其父所攖肺疾﹐偃蹇牀褥﹐勢日益沈重。故求學之志𨿽銳﹐至是亦不得不半駕而稅矣。女士之奉侍父病也﹐纖微必至﹐晝夜不解衣者一月。聞人言足以療其親之疾者﹐無不爲之。逮見其終不能起﹐乃陰到股上肉﹐雜藥餅以進﹐而卒無效。然女士未嘗與人一言股事也。越數日﹐其祖母猝見之﹐驚爲疽發﹐逼視而窮詰之﹐始吐其實。蓋鮮血淋漓﹐猶未愈也。旣居苫次﹐朝夕號泣。哀日深﹐創日潰﹐而病亦日增﹐遂以民國二年十月卒﹐去父亡才六閱月耳。嗚呼傷哉﹗女士得年一十有九。髙旭曰﹕股事親﹐世稱愚孝。以女士之讀書明理﹐豈不知之﹖特以父病終不可爲﹐隱忍於中﹐迫而出此﹐猶冀其一當以報。斯時也﹐但知有父而已﹐其沈毅之气﹐𨿽古烈丈夫﹐蔑以加焉。髙旭又曰﹕女士爲余妻何亞希之侄﹐亞希不忍其侄之死而泯滅也。爲述事略﹐欷不止﹐屢促爲傳以傳之。且云所述悉確實﹐但恨未能詳盡。余謂何必詳盡﹐女士之行如此﹐卽此已足傳矣。獨未知余之文﹐足以傳女士否耶﹖﹝髙旭稿﹞

◎紀陳逸川入獄

陳逸川﹐字雨人﹐號伯江﹐粵之東莞縣人﹐年二十八歲。幼從父奉基督教﹐肄業於教會學堂。後習西醫﹐繼爲香港��等學堂教習。遂結識馮自由﹑陳景華﹑謝英伯等﹐而加入於同盟會。當祕密時代﹐曾爲會中之評議員﹑書記﹑會計等職﹐至辛亥年爲香港同盟會會長。辛亥八月﹐武漢首義﹐陳卽與劉思復﹑朱述堂﹑髙��等﹐謀舉事於東莞歸善新安三縣。時陳炯明攻惠州﹐陳等恐虎門官軍橫襲﹐故於此三縣牽制之。遂於九月十四日發難於東莞觀瀾﹐及新安下﹐陳領軍駐石龍。時粵省已全部光復﹐舉胡漢民爲都督。胡電令陳鎭撫東江一帶﹐陳辭不就﹐以組織北伐軍直搗黃龍爲志。未幾﹐南北和議成﹐遂散其部下歸農。後被舉爲同盟會評議員﹐及臨時省會代議士﹐頗有所建白﹐旋謀擴張黨勢﹐組織同盟會分會於東莞。而長斯會﹐正式省議會選舉﹐陳被選爲候補議員。迨癸丑討袁軍起﹐陳奔走甚力。無何﹐粵取銷獨立。國民黨粵支部部長及各幹事因避嫌疑離粵﹐托陳代理部長之職。陳在粵垣復與三數同志運動陸軍﹐謀所以拒龍﹝濟光﹞之法。龍入城後﹐仍與周��張維新欲狙擊之。事泄﹐張維死焉。時龍濟光方欲一网打盡黨人﹐囑警察廳長陳景華轉請國民黨要人至都督府接洽。陳知其詐﹐力阻同志不往﹐龍計不獲逞。初欲利用陳景華通黨人者﹐至此而並殺之﹐是爲陰曆八月十五夕。旣殺陳﹐星夜使人往陳﹝逸川﹞宅搜捕﹐二次皆不獲。蓋陳自瓦面逃出而之香港者也。抵港後﹐又與三數同志在港澳組織機關﹐及籌辦報館以主持正理。而龍之偵探﹐屢謀所以縶之。會有鄧兆侶﹑顏啟漢者﹐曾掛籍國民黨而爲反姦者。經多方紿陳往澳﹐欲乘間而縛之。陳知其計不應﹐卽遷地避之﹐又爲其偵悉﹐乃於一月十日引港差到陳宅捕之去。陳始猶以爲不過犯國事犯。及抵衙署﹐始知粵政府誣以盜劫謀殺諸案﹐以重金賄買證人﹐爲之傍證。蓋非此不足以提解而肆其殺戮也。且延港政府律師爲主控﹐而證人以僞亂眞。𨿽百方串謀﹐終露形迹。且陳亦延有律師爲之辯護﹐以是得脫於難﹐然被押候於獄﹐凡三閱月。獄中異常﹐其獄卒爲一印度人。晨起﹐令將氈疊起﹐只許呆坐﹐禁行或臥﹐不得與同獄者共言語﹐偶違卽飽以老拳。每飯用一錫兜戴之﹐粗糲不適口。飯備蔬菜數葉﹐鹽一掇﹐食以手而無箸。每日上午放行約一句鐘﹐日中家人親友探問﹐僅五分鐘。不謂香港爲英國文明政府﹐其待押候犯且如是。被判決案者﹐弗知其苦幾百倍也。

◎義丐武訓第二

山東堂邑縣武訓﹐以乞丐興學﹐全國知名。近聞該縣又有吳某﹐混名吳二豆沫者﹐亦乞兒也。前淸時代﹐卽乞鄕裏所得之資﹐儲諸撲滿。日積月累﹐足數百串﹐就林鳳鎭創立義學。貧家子弟入內肄業者累累﹐資其造就而成立者﹐時有所聞。刻已積至京錢兩千餘串﹐近又呈請該縣立案﹐攺爲初等小學校。延聘教員﹐添招新生﹐一切規則﹐甚爲完善。

◎錢恂與陸徵祥

吳興錢恂﹐字念敬﹐驕倨詭異﹐有父風﹐殆出天性。屢試不售﹐益傲謾自恣﹐鄕鄰目爲怪物。許竹使徳俄﹐調充隨員﹐乘法蘭西輪舶。初出國門﹐昧於西語﹐形同木偶。上海制造局總辦劉騏祥﹐遣廣方言館法文髙才生﹑陸徵祥爲許招待。陸乃指揮爲錢安頓行李﹐錢徳之甚﹐遂互通氏族﹐是爲錢陸相交之始。會許以戚某介紹於劉﹐俾讀書廣方言館﹐劉乘間以陸爲囑。許倉卒得書﹐一覽置之﹐移時竟忘。越年餘淸理積牘﹐獲此札﹐不省爲何許人。徧詢僚佐﹐皆不復記憶﹐錢獨具以對。時陸徵祥肄業京師同文館﹐至是奉調出洋。陸感錢一言之知﹐恆敬禮之。顧錢爲人褊愎﹐落落不能得志。陸則才气飆發﹐歷任公使咸倚重之﹐不數稔氵存升參贊﹐聲名洋溢四海。迨胡惟徳使俄﹐與錢故同鄕﹐且有世誼﹐復調之往。錢陸舊雨重逢﹐愈益相親。陸以錢年齒少年﹐偶戲呼「恩師」﹐錢不敢應。嘗欲與陸約爲異姓兄弟﹐陸笑允之﹐亦卒未實行。蓋陸去國數載﹐未一歸省﹐不染京朝气習也。尋荷使陸徵祥升任海牙平和會專使﹐卽以本缺讓錢﹐就商於胡惟徳。胡卽飛章入告﹐報可。錢恂遂以二等參贊充荷蘭公使﹐皆陸推挽之力也。然在任數年﹐碌碌無所表見。時荷蘭方於南洋殖民地設苛例虐待華僑﹐需設領事保護甚亟。錢初不敢以爲言逆﹐揣荷政府必不能從也。將去位始上其奏﹐繼任者乃陸徵祥﹐適當其衝。於是與荷人往復交涉﹐唇焦舌敝﹐墨枯筆禿。且二年餘﹐始克就範。僑民至今受其賜。錢恂旋移節意大利﹐未幾罷職歸。民國肇興﹐復入北京總統府﹐充三等無聊顧問官﹐月縻廩三百金。陸於南北相持之頃﹐嘗聯名電淸帝遜位﹐功在民國。旣還京﹐歷任外交總長﹑國務總理。尋辭職﹐然遠引﹐作瑞士寓公云。余與陸氏﹐𨿽生同裏﹐未嘗謀面。聞其爲人﹐固恂恂儒者。若錢氏則乃者所謂一倫公也。蓋生平惟夫婦篤好﹐後父死納妾﹐則並此一倫而亦破矣。﹝老桂﹞

◎新遊俠傳

河南汝州郟縣﹐相傳有拳士平匪之奇事。一月三十日﹐攻破寶丰縣之白匪﹐進犯郟縣。縣知事某﹐至妝州請兵未返。商民方驚恐時﹐突來壯士百餘人﹐自稱素善拳法﹐居鄰近山中。有生徒八千餘人﹐分散各地。今見白匪勢太猖獗﹐願任保護商民之責﹐遂命地方多備燈火﹐懸掛城樓。是夜白匪果自城西來﹐至離城一里許﹐卽向城內開槍一排。拳士聞之﹐飛至城下﹐直向白匪衝擊。匪不能支﹐向後退卻。次晨﹐拳士以竹竿挑起匪頭四十餘枚﹐徧遊城市。商民感謝無已﹐贈以銀錢不受﹐請其畱名﹐亦不肯。但曰「汝等謹記『愛國民』三字可矣。」遂急還汝州去。此說確否﹐未能深信。果爾﹐是亦新遊俠傳中之佳話也。

◎美人烈士付斜陽

某君曰﹐金陵水西門外莫愁湖﹐爲才士佳人畱連憑覽之所。蓋其處本金陵四十八景之一﹐勝迹也。前年光復後﹐湖畔有園一所﹐系粵軍建國烈士之墓﹐築之以表紀念。粉黛英雄﹐先後輝映。河山生色﹐傳之不朽。豈料有某兵隊經此﹐用其破壞手段﹐以致將園中所有﹐損毀無遺﹐亦可慨矣。餘日前途經其處﹐桑田滄海﹐不禁有今昔之感。觀其荒涼慘楚﹐與莫愁湖之傾坍破敗﹐同一淒狀。墓前左右紀功碑﹐字迹多用灰污沒﹐惟「建國成仁」四字﹐尙巍然矗立。如靈光之在魯殿﹐所堪稍稍吐气者。門關𨿽毀﹐而汪精衛所題之「粵軍建國烈士墓」七字碑石﹐幸未波及。詎楚於彊橫﹐鼎尙非所敢問。抑忠節之气精神奪人冒犯者﹐亦有所凜懼﹐不敢嘗試耶﹖

小鳳曰﹕辛亥建國之役﹐無論何人﹐當不應有一句半句毀辭相加﹐此理之昭昭也。誠如是﹐莫愁湖上﹐粵軍戰死士掩骼之墟﹐彼冢中故鬼﹐何事得罪政人﹐而令其毀成瓦頹垣哉﹖

田橫漢仇﹐五百烈士墳﹐乃在旌表之列﹐況此冢中人﹐於公有晉陽之義﹐於私無季布之嫌哉﹖同一策勛﹐而西冷華表。鶴歸依舊﹐我見朱海鹽撰陣亡諸將墓碑﹐不禁哭向莫愁矣。

◎治賊奇聞

陸軍五師十七團團長徐公燕珊﹐自去春移駐鄆城﹐威望素著。宵小斂蹤﹐四境賴以無事。至七月贛亂旣成﹐團長南徵﹐盜賊竟蜂擁而起。幸縣知事丁公﹐急聯民團﹐竭力維持。一面電稟上憲﹐仍請徐團長趕緊回鄲﹐以資震攝。是時黃水關決﹐鄆民被災者十有五里。賊聞陸軍將至﹐遂相率逃往水中。燒殺搶掠﹐慘不忍聞。及陸軍來後﹐察度情形﹐無可著手。且恐緊及居民﹐不得已密出奇計﹐陽爲以毒攻毒之法﹐使各匪首彊行投誠。旬日之間﹐投者至二十七名之多。團長遂開誠布公﹐曉以大義﹐勸令各匪分置駐防各隊﹐使之效力。彼此相安﹐毫無異議。忽於十月三十一號十一點鐘﹐命令一下﹐同時均行拿獲﹐無一逃者。闔鄆之民﹐無不稱快。卽鄆東壽範之積年巨匪悉數擒拿﹐當卽明正典刑﹐懸首示眾。◎地震誌異一癸丑十一月十八日晚間十時﹐揚城地忽小震﹐不及半分鐘。惟以震甚微﹐故居人多未及知。當震動時﹐玻窗錚錚有聲。立於地上者﹐稍覺有異。而街上之電燈亦搖晃不已。

◎地震誌異二

南峨縣﹐於去歲年底﹐慘遭地震。滇省民政長曾遴委地質學家充農業校長張鴻翼﹐馳往踏勘。其所得報告略云﹕峨此次地震﹐乃地盤下落所致﹐屬乎陷落之一種。非火山地震﹐亦非斷層地震也。﹝中略﹞先是陽曆十二月十九號夜十一點鐘﹐縣城中已有先震。但其震甚微﹐人皆視爲故常﹐毫不介意。念一號夜十點鐘﹐地遂波動﹐民居盡毀﹐壓斃人畜無算。翌朝起視﹐地裂已數寸。田中有水及沙﹐噴出數日。後裂口漸次閉合﹐而白沙尙累若邱阜。數日後﹐震猶未息。居民不遑寧處﹐僅葺艸棚﹐爲苟安計。甑釜缶杓﹐直達戶外﹐街路爲之頓塞。但一仰視﹐則滿城披白﹐無非鰥寡孤獨之輩。入夜哭號﹐聲震數里。偶有小動﹐便徘徊竟夕﹐若將臨大敵者。然重以城堞頹圯﹐門戶洞開。饑犬饞狼﹐直入堂奧。偶觸屍臭﹐吠聲頓作。不得已舁諸靈官殿之西偏﹐覆以薄土而去。牛馬之死者﹐則委諸江渚﹐而不知卹。總計是次死亡丁口﹐不下一千餘人。倒塌房屋﹐不下五千戶﹐亦云慘矣。乃者政府賑濟﹐鄰封助卹。地方長官﹐又籌以工待賑之法﹐然嗷嗷待哺者﹐猶不可以數計。死者長已矣﹐生者將如何﹖誰非赤子﹐能無恫然﹖且熠峨之患猶未艾也﹐其地瘠﹐其民惰。大震之後﹐益之以瘟疫饑饉﹐重之以盜賊水患。試問此漢夷雜處﹐八屬毗連之鄕﹐將以何法處此﹖今小之而壞省會之南藩﹐大之而阻臨元之要隘﹐則其害有逾於地震者多矣。居今之計﹐惟有再籌巨款﹐暫安現在之災民﹐安置重兵﹐預防未來之變亂﹐然後謀建設之法焉。峨素苦瘠﹐每歲收入﹐不過糖鐵諸大宗。以言建築﹐動需巨資。木則取諸下癸興衣﹐石則取諸河西東路﹐垣壁所用磚土﹐則皆衝積層中之砂粒。取材𨿽不甚遽﹐然比重最大﹐粘性最弱。稍有衝突﹐復卽潰散。此次之震﹐所以壓斃人畜者﹐大率坐是。其餘若木制之窗壁﹐俱安存而無恙。是此後之建築﹐當以木制者爲最良。而地盤宜堅﹐林質宜固﹐墻壁宜薄窗格宜細﹐構造宜取輕便堅實。再查震後之屋﹐多傾於西。以後所用之木﹐宜以鐵絲牽引之﹐於其反對之方向。至於砂磚﹐以少用爲宜。然此不過弭患於一時﹐終非久遠之計。故遷城實最穩健之一策﹐查縣治漢人﹐不過二百餘家﹐皆安土重遷者流外。余悉六土司之舊都﹐所云猓夷人之屬。平時與瘴雨戰﹐與蠻煙戰﹐甘受自然淘汰而不辭。與言遷城﹐必漠然不知所可。然震災頻仍﹐陸沈在卽。蚩蚩者氓﹐卽不自重其生。豈有坐視浩劫﹐而不善爲之所者﹖再查峨古城﹐遠在甸中。當時亦爲鎭彜之計﹐以乏水澤﹐始遷今邑。顧自前淸以至今日﹐水災震災﹐疊爲起伏。民命財產﹐損失者不知凡幾﹐況後患之靡涯也。故欲爲長治久安計﹐莫若遷城於地盤穩固得水便易之區。借以厚臨元之唇齒﹐固南部之藩籬﹐尙不失控制蠻荒之至意云。

◎《庸言報》頌

百頃先生曰余最信仰任公也﹐最信仰任公爲新聞記者好手而演說大家也。丙午東渡﹐便擬泛棹須磨﹐與之定交。卒累於學不果﹐歸後﹐讀其所編《國風報》﹐猶想見其爲人﹐低徊不能去。日月幾何﹐河山變色。任公方意气揚揚﹐錦衣歸裏﹐而余已倦鳥思還﹐不樂聞人世事矣。國會開幕﹐猥受父老付托之重﹐翩然來京。得見任公於萬生園暢觀樓﹐再見於磨盤院進步黨俱樂部。觀其議論風生﹐目光電掣﹐頗謂昔所信仰者。自今思之﹐誠不虛也。乃未幾而國會夭矣﹐未幾而內閣頹矣。同是天涯淪落人﹐相逢何必曾相識。讀白香山《琵琶行》﹐不禁淚涔涔下。然今之下淚者﹐豈獨餘一人已哉﹖日昨閱某報大書特書《庸言報》廣告﹐不覺憂從中來。文以情動﹐因率成七言律四。無以名之﹐名曰《庸言報頌》。

一卷庸言千萬身﹐與君約略證前因。《昌言》﹝時務報前身爲《昌言》報﹞忍付東流水﹐淸議﹝戊戌任公出亡﹐在橫濱開一《淸議》報﹞難求南海濱。今日方知時務重﹝丙午二月設《時務》報於上海﹞﹐當年誰采國風新﹝梁卓如光復後到京蒞報界歡迎會演說辭自云自前年十月以後至去年一年之《國風》報﹐殆無日不與政府宣戰﹞。滄江﹝任公隱名﹞悵望風波惡﹐吩咐兒曹理釣綸。

《新民叢報》從頭讀﹐敬告國民﹝憶《新民叢報》第一期首篇論說顏曰敬告國民大率勸勉國民之意﹞入上乘。明水敢云明如水﹐飲冰漫道飲非冰。﹝飲冰卽前司法總長梁啟超﹐明水卽今中國銀行總裁湯睿﹐皆當時作者﹞《藝蘅詞選》題紅葉﹐《詩界潮音》詠紫菱。﹝《藝蘅館詞選》《詩界潮音》皆《新民叢報》中分門名稱紅葉紫菱詩詞標題也﹞畢竟少年中國也﹐﹝叢報有《新少年中國》一篇﹞任公風骨本がテ。

好个傳人黃遠庸﹐東南園裏且停蹤﹝《庸言報》廣告二項云﹐玆特聘訂黃君遠庸爲編輯主任﹐以後內外投稿請徑寄北京前門外東南園黃寓﹞。頭銜耀日知編輯﹝注見上﹞﹐海外思潮﹝廣告五項云﹐本報增加海外思潮﹐凡歐美日本最近各界潮流﹐無不具備﹞富內容。閣議於今成畫餅﹐座談﹝廣告三項云並由此項記者與梁任公先生訂立專約﹐每月記載先生座談兩篇﹞猶自泣寒蛩。刷新體制今年攺﹝廣告云今年大加刷新攺訂體制﹞﹐告白價錢﹝廣告云告料白科面十元一面二十元﹐長登另議﹞卻不松﹝松賤也﹐甌語﹞。

整頓諸須時日多﹝廣告云內部組織整頓諸須時日﹐民國三年一月二月兩期合刊﹞﹐兩期合刊﹝注見上﹐刊字葉去聲﹞竟如何。藝文雜纂皆名宿﹝廣告七項云﹐其他文藝雜纂﹐皆以名宿撰述﹞﹐新學潮流﹝廣告七項又云以力合新文學潮流爲主﹞厭共和﹝《庸言報》第一卷

二十二二十三號登載吳貫因大著《中國共和之前途》一篇﹐語多抵排共和國體﹐廣告所謂新學潮流想當如是﹞。記事中西明系統﹝廣告六項云﹐本報中外記事皆用系統的載法﹞﹐時評內外費搜羅﹝廣告四項云﹐本報每期增加時評至二十篇﹐以上內外時局發揮靡遺﹞。天津日界庸言館﹝廣告云發行所在天津日界旭街《庸言報》館﹞﹐漫擬他年作澗河。

◎可作民國總統之模範

中國承歷代專制之後﹐人民之視總統﹐凜然其不可犯也。若美國則異是﹐編氓婦稚﹐咸以總統爲與人以可親者。塔虎脫在總統任時﹐嘗有民間四歲之女童﹐求得與總統一接吻爲榮幸。威爾遜初就任﹐卽有一孤苦之幼女﹐投書白宮﹐請認總統爲義父。總統皆不之拒。近則又有一趣事﹐卽威爾遜爲一幼女放是也。新年一月十日﹐威爾遜乘車出遊﹐道旁幼童一羣﹐排立呼總統萬歲者再。中有一九齡之幼女﹐手捧一盒﹐附一信函﹐呈遞於總統﹐且諄囑曰﹕必歸至白宮後﹐始可開閱。總統唯唯﹐歸而視之﹐則其函曰﹕我所最愛之總統﹐此盒中乃一也。數星期前﹐飛入吾家窗戶。吾見其翼已折﹐憐而養之。日飼以飲﹐今幸已復原矣。敢乞總統爲我放之﹐使歸其羣﹐則感恩非淺矣。末書最愛之WC﹐蓋卽此幼女之簡名也。威氏如約﹐親啟其盒﹐縱鴿飛去。又使其從者徧訪此幼女之名氏﹐旋乃訁得其實﹐此女名委拉格林。因不欲求人知﹐故但書簡名於函末。越日﹐威氏答此女書﹐略云鴿已放去﹐以示不負所托。事𨿽極細﹐而有奇趣。吾國之從事教育者﹐大可采爲童話之資料也。

萬鴉老﹐卽美拿多﹐又名民那哈煞﹐在西裏伯島之北隅。境內山脈連亙﹐丘陵起伏﹐富有森林﹐故良材甚多。其最著者如鳥木﹐其木大可數抱﹐盡爲英荷商人運往香港上海﹐爲制各種器具之料。椰樹爲尢盛﹐每月出產﹐曬漧者多至萬餘擔﹐亦爲英荷商人采寄英荷兩京﹐制配食品之用。此兩件爲出口貨之冠﹐其餘栳孝咖啡芝古拉及各種果實﹐頗稱繁盛。人民𨿽不務生意﹐亦可賴之以安。土人號曰色那呢﹐與黃種相類。較之各處土人﹐又別爲一族。信奉耶蘇教﹐男女醉心歐化﹐均效西裝﹐文言則以馬來由是用。此地百年前曾屬於英葡﹐華僑亦頗占商業勢力。厥後隸入荷人之版圖﹐於行政區域﹐分爲一府治﹐統轄四縣﹐於玆百載矣。今荷政府已預備本年十一月慶祝得荷屬土地百年之大紀念。荷政府於五年前在華人居畱界內﹐立一學校﹐薄收學費。學生約三百名左右﹐女生過半。荷政府歲費萬餘金﹐專收華人子弟。彼政府本無愛於我華人﹐不過特假教育﹐權以籠絡華僑人材耳。外地生長華僑﹐莫知其包藏禍心﹐反以謂不世之奇遇﹐無有加於此者。本埠華人商會﹐於客秋開辦學校。學生百餘名﹐俱系內地生長之子弟﹐其中有外地生長者﹐貧寒之戶也。倘稍可資身之家﹐有子弟將入荷校﹐其父兄似亦與有榮施。故此奉荷人若祖宗﹐視同胞如無物。而荷政府之待遇華僑﹐無所不用其極。可哀已﹗

◎華僑一角傷心史二

某日太生船﹐由廈到小呂宋塔。有華女十數﹐悉被禁港。醫士另閉一室﹐然後逐一脫卸裏裳﹐驗察身體﹐至非以人類相待。後爲領事聞知﹐欲出交涉。猶冀身受者切實報告﹐方有把握。而不料此次到領事署投訴者﹐只有兩菲婦一華婦而已。其實投訴者尙有多人﹐隱祕不報。最可憐者﹐則系仙未申街賴姓之女﹐年甫及笄﹐竟遇此種苛驗。聞登陸後﹐尙哭泣數天﹐不思飲食。於此可知被驗時之慘苦﹐實有不堪言者。其他埠中大名望家﹐亦有眷屬被驗。故不投報﹐以掩斯恥者。

前內閣總理熊秉三君﹐頗擅文譽。頃有人寫其詞稿兩闋見視﹐皆楚宮春慢調﹐蓋其任熱河都護時作也。其一﹐題爲《偶病赴園庭休息作此》﹐詞云「雲山萬疊﹐似環繞宮城﹐爭獻顏色。流水小橋﹐無限淒涼嗚咽。試上平原一望﹐尙想見當年遊獵。敗堞危樓﹐寫盡了一代興亡﹐只有杜鵑能說。行蹤至此﹐憑弔處惆悵荒煙殘月。心在故鄕﹐風景依稀無別。獨立愴然泣下﹐忽送到一聲羌笛。北顧關山﹐更懸念白艸黃沙﹐遙聽徵人消息。」其二乃疊前韻﹐題曰「昨偶感一詞索和﹐而叔玫卽酬以四闋﹐可謂投桃李報玖瑤矣﹐疊韻奉答。」詞云「新詞幾壘﹐似玉潤珠圓﹐山水生色。記否當年﹐同志湘江嗚咽。恥與元勛爲伍﹐獨自向書城縱獵。憂患餘生都老大﹐風雨相逢﹐翦燭西窗重說。衡陽雁杳﹐舊遊處猶憶君家風月。曾幾何時﹐久與故人違別。惆悵大江東去﹐更怕聽銅琶鐵笛。一事無成﹐都戀戀絕好湖山﹐領略春秋消息。」淸婉蘊藉﹐一往情深﹐允稱佳制。𨿽然﹐以中華開國之元輔﹐而詞中偏帶衰颯气味。何也﹖偶爲戲誦兩語曰「作个詞人眞絕代﹐可憐無福作公卿。」熊君解人﹐當爲首肯。又按第一詞之所謂宮城者﹐卽指熱河行宮而言。彼時竊寶案猶未發﹐而詞中感喟已如此。今請爲易其上調數語曰「剩玉遺弓﹐閱盡了一代興亡﹐只有鳳凰能說。」更易其下調曰「獨立愴然泣下﹐忽送到一聲警笛。北顧行宮﹐更縣念白壁黃金﹐遙聽商人消息。」熊君見之﹐不知更作何語。又其第二詞之結句曰「一事無成﹐都戀戀絕好湖山﹐領略春秋消息。」蓋直已預爲今日之歸去來辭矣﹐尢妙在「一事無成」四字﹐不啻於靑史中自鑄鐵案。爲謂詞讖﹐誰曰不宜﹖

◎白狼小史

白狼爲著名之匪﹐人盡知之。但其眞名姓及究爲何種人﹐則知者甚鮮。現據確實調查﹐其人姓白名朗齋﹐河南汝陽人﹐畢業於日本士官學校。喜騎馬﹐前曾充吳祿貞參謀﹐與季雨霖爲至友。吳死後﹐乃憤甚﹐歸河南﹐欲號召黨羽獨立。所謀不成﹐卽集合散兵土匪爲流寇。季雨霖兵散後﹐彼乃廣爲收羅﹐其勢益張。

◎兩壇遊紀

民國成立以來﹐每遇新年慶祝之期﹐天壇先農壇﹐照例開放十五日﹐縱令遊人入內觀覽。天壇古迹甚多﹐地方亦甚廣闊。惟以無各種陳設品之故﹐遊人反較先農壇爲少。先農壇則有古物保存所﹐久爲人所共聞﹐故屆時輒爭先快睹。古物保存所﹐在壇中之太歲殿﹐及東西兩廡﹐約計數十餘間。古物存儲甚多﹐布置亦極有秩序。東廡所陳列者多系祭器及古代禮樂器﹐又有各種寶玩﹐令人目迷五色。西廡所陳列者﹐多系前淸帝後躬耕與蠶桑等用具。覘覽之餘﹐令人想見重農貴粟之遺意。太歲殿中所陳列者﹐多鼎彜重器﹐中有香壇雕刻山水屏風一座﹐髙丈餘﹐長一丈數尺﹐鐫工極佳。其餘有乾嘉時禦書匾額數方﹐並有慈禧太后禦筆﹐洵大觀也。殿外紮五彩牌樓一座﹐上綴「萬邦協和」字樣。旁有茶樓數家﹐爲遊人小憩品茶之所。與正殿相對者﹐有一圓式拜臺﹐上有警衛駐紮﹐借以輪班彈壓地面者。迆東迆北﹐則爲遊人往來之孔道。紅男綠女﹐不計其數。道旁多零碎小賣﹐及各種玩藝。最新奇者爲文明戲法﹐系東洋式的﹐變幻不測。每入場只索銅元二枚﹐觀者如堵。此先農壇之大略情形也。至天壇則無可述﹐惟去年憲法起艸委員會之地點﹐今尙有剩餘之棹橙而已。撫今追昔﹐不勝感慨系之也。

西藏獨立﹐將近二載。風雲詭譎﹐瞬息萬變。全藏形勢﹐幾至橫潰而不可遏。所幸者班禪效忠﹐鐘軍死守﹐而數百萬方裏之土地﹐尙未遽爾攺色﹐則班禪鐘穎﹐不得謂非中華民國之功臣也。查鐘系順天人﹐前淸時以軍統資格﹐督率軍隊﹐隨駐藏大臣聯豫赴藏。調遣有方﹐鎭撫得宜﹐頗爲藏民所悅服。民國成立﹐中央政府攺駐藏大臣爲西藏辦事長官﹐卽以鐘任之。先是前淸之時﹐以攺土歸流之故﹐致達賴逃亡印京。而少數藏民﹐卽欲狡焉思逞。後因餉糈不支﹐藏軍嘩變。而達賴遂乘機歸藏﹐圖謀獨立。更有姦徒謝國梁等﹐因爭私利不獲﹐教唆哈廈背叛中國﹐與達賴勾結﹐而藏亂遂作。然鐘以單兵微餉﹐尙死守半載有餘。前辭職歸京﹐據雲藏民十之八九﹐皆傾心中國。而至死不悟者﹐不過達賴與少數叛兵耳。且有廓爾喀者﹐本一極富彊之小國﹐向修貢職﹐尊中土爲上國﹐目前尙極恭順。此次藏亂﹐廓人調停之力﹐亦頗不鮮。惟謂廓人心中有一疑意﹐中國動稱五族共和﹐不知廓人究屬何族。蓋廓人所奉者回教耳。如爲回族﹐則土耳基亦回族也﹐亦可列於五族共和中耶﹖倘中國政府﹐明白指示﹐廓人仍當勤修貢職云云。又問西藏之地﹐俄英兩國﹐均極垂涎。特以大勢所牽﹐未有若何之舉動。前聞兩國訂有密約﹐俄在蒙古行動﹐英人不加干涉。英在西藏舉動﹐俄人亦不過問。今俄之在蒙﹐已進一步。英之於藏﹐豈能坐視﹖鐘君云﹕俄英協約﹐未敢謂其必無。但事極祕密﹐外人不得而知。現在俄旣伸展其勢力於蒙古﹐英人自不能甘居俄後。惟英人之於西藏﹐純抱經濟侵略政策﹐尙無掠取土地之心。方今惟一目的﹐在藏中各富饒之區建築鐵道。由印度經波密而至裏塘爲一綫﹐由暹羅經南越四川而至拉薩爲一綫。現正從事勘驗﹐不日卽將動工矣。又問西藏之物產﹐究竟何如。答雲藏地富饒﹐言之誠堪驚人。五金等礦﹐隨地皆有。藏中人民﹐就地面上挖取礦沙﹐卽能煉得金銀。其餘藥材麝香皮毛等物﹐所產極多。而波密一帶﹐尢屬丰富﹐誠中土天府之區也云云。

◎熊烈士成基小傳

熊公諱成基﹐字味根﹐江蘇揚州人﹐余之同學友也。少懷大志﹐有古俠气﹐嘗慕嶽武穆﹑史可法爲人﹐而痛惡夫世之爭名利者。幼年入塾就學﹐善讀兵書﹐不嗜文字。偶與談兵﹐則欣然忘食﹐終日無倦容。或問之﹐公曰「大丈夫生不爲國家效力﹐恥就甚焉。治天下尙文﹐今何時也﹐捨武安能遂吾志耶﹖」迨弱冠﹐入南京將弁學校。卒業後﹐充寧省某營排長。公以江寧𨿽長江咽喉﹐然非上游門戶﹐且駐兵甚多﹐恢復不易﹐慨然有遊皖思想。皖省﹐公產地也﹐公祖若父皆仕皖有年﹐故公於皖省形勢﹐尢爲熟悉。越數月﹐顧君忠琛﹐由寧往皖﹐嘉公之志﹐調充炮營隊官﹐旋欲升爲他營管帶。公堅辭不就﹐以恢復中原時﹐炮營多優於他營也。當是時﹐正徐公錫麟就義安慶﹐公悲憤殊甚﹐滿淸政府專制已極﹐欲爲徐公復仇﹐而厄於時機﹐乃中止。戊申冬十月太湖秋操﹐逾旬日﹐淸帝及太后相繼沒。公乘是時﹐聯合他營﹐得千餘人﹐於二十有九日晚﹐率師攻城。守城者爲薛君哲﹐公之內應也。公不欲傷害皖省居民﹐故暗遣多人入城內應。公之用心誠苦矣﹐公愛同胞誠厚矣﹐當必無往而不利也。詎料淸運未終﹐天不佑漢。薛哲懼事敗禍及﹐忽攺圖堅守﹐加之某炮艦適泊江中﹐聞信立至﹐發炮毀公營壘。逐不支﹐走皖北﹐自汴至魯靑島﹐航海赴日﹐攺名爲張建勛﹐自恨閱歷尙淺﹐奮志勤學﹐專力於軍事學及制造學﹐有再舉之雄志。惜友非其人﹐與吉林臧冠三之子﹐引爲同志。己酉冬十有一月﹐公去日本﹐赴吉林﹐至哈爾濱﹐寓某客店中。臧偵知之﹐是時淸考察海軍大臣載洵﹑薩鎭冰由俄返國﹐道經哈埠。外間喧傳公欲行刺載洵﹐淸官吏恐慌異常﹐出重賞金嚴密搜查。臧利令智昏﹐負心賣友﹐致公於獄。公談笑自若﹐無畏容﹐無慍色﹐慨然自謂曰「事成亦死﹐事敗亦死。」又語於人曰「余主張在傾倒政府﹐並非專爲滿漢成見。西洋各國明達之士﹐無不盛唱社會主義﹐重在彰人道均貧富而已。」去年十月二十九日﹐安慶之役﹐曾以是鼓吹兵士﹐故樂從者多。事旣失敗﹐聞皖撫無辜殺戮多人﹐至今思之猶有餘痛。吁嗟乎﹗公已被逮﹐尙以舊部死亡爲恨﹐其愛土之心可知矣﹐宜一呼而百應也。次日由哈埠解至長春﹐啟程時﹐觀者如堵。公笑語曰「諸君珍重﹐我死猶生。」又曰「吾願以一腔熱血﹐灌自由之花。」聞者莫不感泣。庚戌春正月望後三日﹐就義吉林。臨刑時﹐猶誥於眾曰「我非囚犯﹐乃爲國民謀幸福不遂之首領也。今生已矣﹐我死﹐願繼我而起者大有人也。」亡年二十有四。逾一載武漢義起﹐共和告成﹐公之志至此遂矣。祖瑞生﹐父存仁。兄弟現存三人﹐長兄成模﹐卽予姊丈。安慶巡警學堂畢業。幼弟成鰲﹐年未及冠。公其仲也﹐聘妻未娶。侄興官萊官﹐萊官卽之蔭公子。現胞兄成模赴吉運柩來揚安葬﹐他日勒石銘功﹐名垂千古。誠如公言﹐𨿽死猶生也。嗚呼﹗公自幼至壯﹐僉以恢復漢室﹑扶持民族爲懷。深望繼起諸君﹐勿尙意气﹐同心協力﹐維持民國。獲雄視東亞之效果﹐公之心庶可永慰九泉矣。予忝屬戚誼﹐而又同學﹐不能無言﹐於是爲之傳。

汪家駒曰﹕崇拜英雄﹐當取其質。果能不顧名利﹐爲同胞謀幸福者﹐無論其得志失志﹐吾皆敬之。吾敬孫文﹐吾敬黃興﹐敬其爲得志之英雄也。吾敬徐錫麟﹐吾敬趙聲﹐敬其爲失志之英雄也。熊公成基﹐亦失志英雄之一。犧牲生命﹐爲民族死﹐步徐公之後塵﹐啟武漢之先聲﹐繼往開來﹐厥功甚偉。吾敬之﹐非吾一人敬之﹐吾尢願與天下同胞共敬之。﹝汪家駒稿﹞

◎論躁競

民國時代﹐急功名﹐求利祿者﹐仍不遜於滿淸。余深惡之﹐欲有以懲戒之而無其比例也。因取古之躁競者論列之。

宋王文康公曙苦淋﹐百療不差。洎爲樞密副使﹐疾頓除﹐及罷而疾復作。或戲之曰「欲治淋疾﹐惟用一味樞密副使﹐仍須常服﹐始得不發。」梅金華詢久爲侍從﹐急於進用。晚年多病﹐石參政中立戲之曰「公欲安乎﹖惟服一淸涼散﹐卽差也。」蓋兩府在京﹐許張靑蓋耳﹐詢年七十餘又病足﹐常撫其足而詈之曰「是中有鬼﹐令我不得至兩府者﹐汝也。」

樊樊山嘗誚一熱中者﹐曰﹕當如《豈有此理》﹝豈有此理系一書名﹐續之者曰更豈有此理﹞中﹐治心疾者﹐以小錢一枚﹐熨置胸坎﹐卽栩栩欲活矣。此言𨿽戲﹐可以諭大。

古以由京移外爲貶謫。宋晏元獻早入政府﹐逮出鎭﹐皆近畿名藩﹐未肯遠去。王室自南郡移陳﹐離席官妓﹐有歌千里僑行客之詞。公怒曰「余平生守官﹐未嘗去王畿五百里﹐是何千里傷行客耶﹖」若晚淸時以京員而急求外放﹐又適成一反比例矣。

◎紀趣一﹝大炮護花更正書﹞

時報館大主筆道席﹐五月八號��報插畫中﹐有「大炮護花」一則﹐謂鄙人與新茶花爲恩客﹐閶門兵警互哄之夕﹐馳往力任保護。且有炮兵統領受上賞諸語﹐頗涉詼諧﹐揄揚備至﹐不覺啞然笑色。然怪也﹐此類事﹐但關於个人之道徳名譽﹐輕於鴻毛﹐其細已甚。況男女爲生人大欲﹐中國古代之宏儒碩彥﹐其風流艷史﹐悉數難終。鄙人縱有斯事﹐則如太虛浮雲。固無礙於天地之廣大﹐亦何足深辯。𨿽然﹐美名不可幸竊﹐而事實不可盡誣﹐則又不可不一辯也。先是有太湖水師尋哨官報告到營﹐於昆山火車途次﹐遺失軍餉。敝軍例有緝捕責﹐乃命偵探﹐獲贓犯於閶門外日新浴堂。而巡警誤以爲侵其權限﹐劫持爭論不已﹐幾至用武。適鄙人有要事訪友於惠中不遇﹐追蹤至新茶花家﹐與友晤譚。而風潮作﹐鄙人亟排解巡警﹐約束兵士﹐其事遂息。蓋自新茶花張艷幟於吳門以來﹐震其香名久已﹐此日鄙人始得一見也。就理言之﹐因事訪友﹝此友爲新界偉人﹐本可相告。惟鄙人與之有交﹐應守祕密權﹞﹐友至茶花家﹐則鄙人卽不應往茶花家晤友乎﹖旣至茶花家﹐而兵警哄﹐鄙人復不應出爲捧解約束乎﹖排解約束﹐保護之範圍﹐非一人一家﹐豈獨一茶花乎﹖抑茶花營業者﹐而獨不應保護乎﹖茶花者﹐余友所交之茶花也。是日余友在茶花家宴客﹐豈鄙人訪友於其家﹐而茶花卽屬於鄙人乎﹖又豈匆匆一見﹐而卽謂之恩客乎﹖夫護花﹐豪俠多情之盛舉也﹐恩客嫖界特別之頭銜也。茶花﹐巴黎之後身﹐麋臺之驕女也。僕何人斯﹐能妄想食天鵝之肉乎﹖昔隨園老人﹐謂尹相國有言﹕千載下知有蘇小﹐不知有相公。尹尙且然﹐矧以鄙人之茸衰朽﹐可與美人比肩並論乎﹖鄙人大炮之稱﹐蓋在滿淸時代捕梟剿匪而得。其事至俗﹐而護花之事至雅。以至雅之號﹐而加諸至俗之人﹐抱慚萬萬矣。鄙人在吳數十年﹐迄不樂涉足花叢﹐不僅對於新茶花爲然。非自尊重其道徳﹐保全其名譽也﹐誠以嫖客必具有潘鄧小閒諸資格﹐而後可嫖也。鄙人悍目皤腹﹐擁腫不中繩墨﹐則不潘﹔負債累累﹐無術以償。外蒙親友之訕譏﹐內受室人之交謫﹐則不鄧﹔賦性戇直而褊急﹐一遇不當意之事﹑不入耳之言﹐卽勃然若蛙怒激﹐扡不相容﹐則不小﹔無事奔走於生計﹐有事服役於職務﹐終日勞勞﹐形神俱疲﹐則不閒。諸格之中一格不具﹐而謂可受嫖界之歡迎乎﹖不特此也﹐以己不肖﹐而又度人。治軍之始﹐申儆所部﹐首嚴治遊之禁﹐亦非能尊重吾軍士之道徳﹐保全其名譽也。恐各軍士不潘不鄧不小不閒﹐或不受嫖界之歡迎也。今者該報指生張爲熟魏﹐以大炮爲金鈴﹐而鄙人則無鳳凰之枝棲﹐反被東風之擡舉﹐佳名惠錫。擬於不倫﹐受寵若驚﹐敬謹璧謝。所謂美名不可幸竊﹐而事實不可盡誣也。倘以鄙言欺誑﹐乞再調查。庶幾眞相現﹐而公道彰耳。臨穎不勝惶愧﹐鐘鴻鈞頓首。五月十六號。

◎紀趣二﹝昭陽黃芽菜﹞

興化自光復至今﹐縣知事已四易。第一任爲本邑優貢余宜官﹐第二任爲通州孝廉張蔭谷﹐第三任爲張勛所委之李學誠﹐第四任則今省長韓國鈞所委之丹陽拔貢姜若也。四知事中﹐以李學誠爲最不滿人意。其事之尢著者﹐則挾得辮子兵百數十名﹐橫行於邑中。奸淫搶奪之爲﹐幾於無日無有。又或於興髙采烈時﹐令辮子兵數人﹐手持張大帥令旗﹐遊行街市。每遇軍警兩界之兵士﹐必彊使立正致敬。孔慶儼者﹐省長所委之興化警務長也。其所率之警兵﹐偶見辮子兵所持令旗﹐不肯行立正禮。辮子兵往訴於李﹐李卽遣人詣警局﹐欲縶此警兵以往。警務長不與﹐李卽使人持一大麻繩﹐再詢警局曰「爲我並縛此大膽之警務長來。」時李已卸知事任﹐但以淸鄕名義﹐暫畱興邑。而其威福且如此﹐警務長憤極﹐欲與爲難。幸得紳士調解﹐乃各置其事不問。然警務長終不能平﹐卒赴寧垣訴諸省長。省長乃命東臺淸鄕總辦丁荷生氏撥兵二百到興﹐一面令行至李使速去。於是此百數十名辮子隊﹐始相率曳尾而他適。方李未離興時﹐更有一絕大之趣事。今𨿽已成陳迹﹐而在昭陽政治史上﹐實能放一異彩﹐不可以不志也。舊知事余宜官者﹐自被邑人攻退以後﹐於紳界中頗露頭角。其貴介弟某﹐偶以不規則之舉動﹐爲辮子兵所侮。余頗不平﹐日思所以恢復其鄕紳之體面﹐則於舊曆新歲﹐特備盛席﹐招姜李兩知事會飲於其家。姜李皆乘輿而至﹐酒筵卽設﹐肴核具陳。方舉杯酬酢時﹐忽有一靑年婦人﹐長跪階下﹐且哭且大呼曰「請兩位大老爺伸冤。」姜李俱爲失色﹐然又不便深問。而此婦人則訴說不已﹐自陳爲余知事貴介弟之婦﹐余弟以別有所眷﹐棄婦弗顧。婦旣岑寂﹐又苦食貧﹐故呼大老爺而訴之也。時則余乃大窘﹐不知所云﹐但數數勸飲而已。酒旣過半﹐主客皆有醉意﹐而其興猶未已。李以大白彊姜飲﹐姜以量狹固辭。李不悅曰「吾爲汝之老前輩﹐吾勸汝飲﹐汝何敢辭﹖」姜尙未答﹐余忽起而謂李曰「君欲以老前輩淩人乎﹖須知座中尙有爲君之老前輩者在﹐則我是也。我勸君飲﹐君又能逆我命乎﹖」李乃大怒﹐卽時割席而去。旣出門﹐徧覓輿人﹐只存其一而已﹐其他則以宴飲須時﹐已乘間他適矣。李不及待﹐卽徒步而行。一輿人手挽其輿﹐作拖車狀﹐敝薛從之。市人皆笑失聲﹐李不之顧﹐且行且作婆娑舞﹐口喃喃不知云何。卒之東城外某菜行﹐親揀黃芽菜數顆。購之回署﹐則使人捧其一顆﹐送至余宅﹐且傳命曰「爲我告余老爺﹐此黃芽菜之風味﹐視彼所咀嚼爲佳也。」蓋余自失偶以後﹐卽結識一小家有夫之婦﹐其名曰「黃芽菜」﹐故李以是辱之。余𨿽懊怒﹐亦無柰何﹐彊忍而已。李旣回署﹐餘酲猶未盡解﹐又持一手槍出﹐向署中庭樹亂擊﹐樹中烏鵲驚飛滿天。人民聞聲﹐亦大恐怖﹐疑有兵變﹐及探知爲李大老爺之快舉﹐乃始釋然。李離興後﹐而談者猶津津不已﹐謂自有興邑以來﹐如此荒謬絕倫之縣官﹐實未之覯。偶聞旅滬興友談此﹐走筆記之﹐可作一則民國官場現形記讀也。

◎紀趣三﹝欲離婚須看生理學﹞

北京地方審判廳﹐均受理民事案件。有一北京人﹐因成婚時不見落紅﹐謂其妻不貞﹐請求離婚。該廳以各國民法﹐曾無此離婚之理由。由落紅與否﹐驗女子貞操﹐實吾國習慣上一種惡劣風俗。若不設法攺良﹐一經公然涉訟﹐女子往往因羞自盡。違背人道﹐莫此爲甚。今春該廳馬廳長﹐特邀集各庭推事會議以後﹐對於此種案件﹐須先以生理學解釋。曉諭當事人﹐令其自行撤消﹐以全家庭名譽﹐則決定駁回﹐不能認爲離婚正當理由。庶於審判之中﹐隱寓攺良風俗﹐尊重人道之意。生理學中﹐女子破膜而不落紅者﹐亦有之。其他或因知識早開﹐手淫被破者﹐或遇身體受傷﹐而破裂者甚多﹐非必待初次交接時也。吾國人素昧於生理學﹐北京人及廣東人﹐尢狃於此習﹐牢不可破。往往釀成家庭間之紛擾﹐及夫婦間之不和。此釀成人命重案者﹐明理人不可不共知此義也。

◎紀趣四﹝民國財政之滑稽談﹞

去年底﹐某政客談及中國目前財政之現狀﹐其所發議論﹐極透辟而饒趣味。於滑稽談笑之中﹐實能抉破現在財政之暗幕。爲錄之如下﹐以餉國人之畱心財政者。其曰吾見前淸督撫之爲財政﹐謀收入也。彼並不知國家團體爲何物﹐經濟財政爲何科﹐收入支出﹐當取如何之法則。惟際某時某項現款不足﹐周轉不來﹐則呼二三候補道之爲銅元局總辦﹐或籌款局總辦﹐或榷運局總辦者入署。現一種極嚴厲可畏﹐或極愁苦可憐之詞色﹐下一道糊塗不通﹐無名腫毒之命令曰﹕現某某事需款若干﹐且急不能待﹐你們快快想法子。候補道之受此命令﹐亦卽唯唯而退曰﹕俟職道等下去想法子。至其所想之法子﹐爲借得來﹑移得來﹑捐得來﹑竊得來﹐督撫槪不之聞問。卽明知其爲借得來﹑移得來﹑捐得來﹑竊得來﹐而亦不之過問。蓋卽以「你們想法子」五字﹐爲其畢生財政上最有經驗之辦法。但發此五字之口令﹐卽亦完了其財政上莫大之責任﹐其他非所知也。而彼候補道等﹐亦以能借來﹑移來﹑捐來﹑竊來應付此五字之命令﹐爲希榮固寵升官發財之不二法門﹐其他亦非所知也。民國成立﹐二年於玆。財政之困難﹐較前淸地方﹐殆過數倍。宜乎當局諸公﹐有根本之整理﹐爲系統的攺革﹐不復蹈前淸督撫惡習矣。乃就而觀之﹐兩年以來﹐所謂財政命令﹐較「你們想法子」籌款之五字﹐相去幾何。而彼盈廷長官﹐所想之法字﹐其去借來﹑移來﹑捐來﹑竊來者﹐又有幾何。當至非能借﹑能移﹑能捐﹑能竊者﹐不足以當難關。前年周學熙之入長財政也﹐系先有小借款之成功﹐去年周自齊之將任爲財政總長也﹐卽先取地方借款以爲接濟﹝七月間周自齊來京﹐內甫定爲財政總長。回魯後﹐卽假山東名義借徳華銀行百萬元匯交中央。事後魯民政長財政司查知﹐方揭破此事﹞。推之於現長交通外交各員﹐殆無不兼有能想法子之才智﹐以占取各部之第一把交椅。不必其財政總長﹐專有此想法子之責任也﹐抑吾更有進者。前淸督撫﹐以「想法子」三字﹐誤盡地方。今則以想法子﹐誤盡全國矣。前淸之時尙能有移來﹑捐來﹑竊來之諸多法門﹐今則移無可移﹐捐無可捐﹐竊無可竊﹐惟餘借之一門。夫旣勢逼處此﹐則小借不如大借﹑暗借不如明借﹐大家借不如一人借﹝指總理曁財政總長言﹞﹐而彼滚滚多才﹐則偏不大借而小借﹐不明借而暗借﹐不一人借而大家借﹐甚至明借暗借﹐彼此相期。大借小借﹐亦各分黨。大家借﹐而一人尙有未知是初前淸之籌款亦不如也。嗚呼﹗大借﹑暗借﹑大家借﹐再住半年﹐全國之地皮﹐賣淨盡矣。彼號爲第一流財政專家之財政總長﹐至此而猶戀戀於其部長之椅子。其亦知人世間有羞恥事否﹖

◎紀趣五﹝淸宮瑣聞﹞

宮監舞獘﹐其習已久。革命以後﹐據外間推測﹐以爲此積習﹐當漸革矣。而孰知不然﹐頃聞有太監王子元名寶義者﹐於徳宗時﹐爲織造營造二司掌庫。後拜小徳張之母爲干娘﹐漸引至隆裕太后前差遣。小徳張去﹐王卽得寵於隆裕。前年因宣統年幼﹐宮院地面﹐凸凹不平﹐不便行走。特飭令王子元﹐督工修理。王竟開銷至一百四十餘萬﹐其私囊中飽者﹐約六十餘萬。現王又包攬修理宮殿﹐恐淸室優待費入彼囊橐者﹐更不知若干也。又淸宮中之近況﹐亦有可述者。宣統讀書﹐本屬虛文﹐然猶常由師傅陪至賫宮坐數小時﹐據云現已讀至《孟子》。惟其生平極好弄﹐去年十月間﹐師傅伊克坦授讀時﹐彼忽賜餅數枚與伊﹐並親送入伊口。不待其下咽﹐又一再塞入﹐伊無柰何﹐卽向瑾皇太妃辭職。太妃不允﹐而又不能禁其頑皮﹐乃令溥倫之子毓崇﹐年十一歲者﹐每日進內伴讀。設遇宣統不受師傅約束時﹐卽由師傅責毓崇以恐嚇之﹐如周公撻伯禽以戒成王之故事﹐蓋猶行皇帝讀書之體制也。現前鋒護軍統領治格覲見皇太妃﹐請在宮內置辦輪船汽車﹐及各種圖畫之教育﹐冀爲宣統輸入新知識。伊克坦大反對﹐謂祖宗成法﹐不能因時變更。瑾瑜二妃猶疑﹐請蔭昌及喀拉心王之夫人進內解決此事。孤兒寡婦無人爲之主持﹐任此輩宮監腐儒﹐左右其間﹐亦大可憫矣。

◎紀趣六﹝應運皇帝升遐之笑史﹞

喀拉沁東旗屬小六家子妖人王震﹐素迷信黃羊教。近假乩筆﹐詐稱爲應運皇帝下降﹐並在其所設神堂中﹐懸有鐘鼓。每於夜晚﹐輒聞作響﹐以此鼓煽愚民﹐言將應驗《推背圖》中「天下鐘磬一齊鳴﹐眾聖迎王登九五」之語。因而聚得教徒數千人﹐廣購槍枝﹐並在寧遠縣界內﹐竊用官槍數十枝﹐招集退伍兵卒響馬票匪﹐謀在蒙地﹐恢復帝制。該旗總管許華圃聞之﹐星夜馳抵建昌縣﹐商同縣知事孫香周﹐設計剿滅。該知事以縣城無兵往剿爲慮﹐許總管力任其難﹐自請調集衛兵。曁蒙漢鄕團防營﹐及張管帶官兵往剿﹐該匪見縣知事親往﹐卽首先發槍﹐擊傷蒙旗馬兵二名。幸隊長戰昆陽等﹐不避槍彈﹐奪撲賊巢﹐擊斃僞皇帝王震﹐並僞都督僞駙馬閻陽二人。奪獲槍枝數十桿﹐均印有寧遠縣寧字號碼。呈報各公署請獎出力蒙員﹐並致寧遠縣交涉﹐取締辦法﹐務求淨絕根株。昔有人作寓言﹐謂某狂人以僭稱帝號﹐罪夷三族。狂人臨死不悟﹐猶對人悲憤﹐自稱寡人不徳﹐致令太上皇蒙塵﹐后妃被辱﹐皇族殉國﹐朕亦被弒云云。不謂此種戲言﹐竟至見爲事實。則此「帝王」二字之迷夢爲之也﹐可笑亦可憐已。

◎紀趣七﹝葉封翁慶壽盛況﹞

某記者曰﹕三年二月十二日﹐爲南北統一紀念日。中央各衙門曁各學校﹐皆給假一日。友人均集﹐彊記者遊。趨車出見五色旗之飄揚﹐聞車馬聲鑼鼓聲之嘈雜。余目爲眩﹐耳爲震。余覺近日心中所憂之白狼﹐忽然忘卻。蓋以其呈於吾前者﹐皆太平景象也。及過新華門至正陽門﹐巍然矗立於途者﹐有燈彩輝煌之花牌樓數處﹐鮮明美麗﹐不減去年十月十日之國慶。注視之牌樓上﹐仍有「五族共和」字樣﹐余心更爲之歡悅。牌樓側有人一羣﹐笑語喧嘩。細聽之﹐多贊美共和之聲。內有一老者與一少年曰「畢竟共和勝於專制。其他姑不論﹐卽此華美之牌樓﹐亦爲滿淸所無。」言罷繼之以狂笑﹐余與友人亦不禁發笑。嗣遊先農壇﹐壇內紅男綠女﹐往來如織。上海競馬時之張園﹐亦無如此之繁盛。中有大觀社﹐系臨時賣茶者。社後爲祀器保存所﹐卽前之古物保存處。今易此名﹐蓋前此祀典廢棄﹐可名祀器爲古物。今祭天祀孔案已定﹐不復可以古物名矣﹐故內務部攺之。六時半﹐遊人漸散。余等亦振鞭歸﹐路過騾馬市﹐馬車汽車﹐擁塞於道。友人以此處必有極熱鬧之遊戲﹐囑記者下車﹐詢之巡士﹐乃知爲交通部次長葉恭綽之封翁六十一大慶﹐假湖廣會館演戲慶祝也。記者以葉君爲乃翁祝壽﹐曾登報徵文﹐而記者無文﹐不便登堂瞻此盛典﹐遂悵然返。晚間有友自湖廣會館祝壽來者﹐以盛狀見告。記者以此爲紀念日之點綴﹐不可以不志之。

葉君恭綽﹐管全國鐵道界之樞紐﹐且爲公民黨黨魁﹐故是日上壽者甚多。如五路財神﹝都人呼京漢﹑京奉﹑京張﹑津浦﹑浦信五路督辦爲五路財神﹞﹐及梁祕書長﹐曁公民黨之黨員﹐無不與焉。湖廣會館戲廳能容七千人﹐是日樓下爲男賓﹐樓上爲女賓﹐竟擁擠無座位。至其所收之祝辭﹐佳什鴻篇﹐固已無美不備。而葉封翁復自撰一聯﹐其文甚古雅。句曰「有子能拯民也﹐自誇先憂後樂。吾生眞再世﹐願相隨鼓腹含」。此聯頗爲北京人士所傳誦。有加以評騭者﹐謂此老口气闊大﹐將來葉交通次長不爲總統﹐必爲宰相。惟對於「吾生眞再世」一句有疑葉封翁從前或曾歷危險者。後詢之﹐葉封翁得其解釋﹐始知彼乃以三十爲一世。今其壽已六十﹐是已閱歷二世﹐故曰再世也。用爲注明﹐以免讀者誤會。是日之戲﹐多北京名伶。共有十八出﹐而梅蘭芳一人獨演五出之多﹐爲從來所未有。有詢梅何故如此出力者﹐梅云「今日戲提調爲馮五爺﹐馮與我交最深﹐不能不多盡義務。」﹝義務與四川尹都督府中之義務可謂異曲同工﹞王鳳卿與梅蘭芳搭檔﹐亦演三出。王蕙芳﹑朱幼芬﹑路三寶﹑楊小樓﹐各演二出。陳徳林﹑溥侗﹐亦各演一出。譚叫天定演《打鼓罵曹》﹐竟未出臺﹐不免美中不足。劇中排入惡虎村別母亂箭二出﹐似乎太罵題也。此外更有一段佳語﹐爲躬與壽筵者所傳述。有莊某者﹐前爲某省都督﹐現任某督辦﹐是日亦與此盛典。方梅伶登臺時﹐忽欲小遺﹐而左右擁擠﹐不容外出﹐急不可耐﹐竟脫一襪爲溺器就座次溺之。亦可見來賓之盛矣。

◎紀趣八﹝黎副總統之妙譬﹞

今春三月十五日午後五鐘﹐黎副總統在瀛臺慶雲殿設宴延賓﹐到者十二人。首座爲意大利武參贊阿利威君﹐次爲新簡比利時公使汪榮寶君﹐參謀次長陳宦君﹐參謀本部第三局長張聯君﹐政治會議議員李慶芳君﹐又有軍界五六人。屆八時散會﹐撮其情形如左。阿君帶有日俄兩國勛章﹐聞系常在日本意國使署﹐能操英法語。未入座之前﹐與黎副總統談甚久。黎公熟於英語﹐所談者爲意大利軼事。阿君謂在六百年前﹐意大利有十二人﹐由靑島抵中國﹐歷汴梁揚州等處﹐是爲歐人來東亞之嚆矢。此數人回意後﹐著有《東遊日記》。流行歐洲﹐歌侖布見而奇之﹐亦欲遊中國一次。放舟東下﹐以路途錯誤﹐乃抵美洲。談話時在慶雲殿之南間﹐對室爲大餐間﹐桌上有人造花三盆﹐並皆佳美﹐望之若眞花者。席中𨿽是西餐﹐參以中國食品﹐如燕窩燒鴨魚翅等。黎副總統笑謂眾客云「若請客專用西菜﹐大家多不喜歡喫﹐必參以中國菜方好。譬如制定憲法﹐亦不能專采西洋之形式﹐必須參照中西之習慣。」可謂妙諭生趣﹐眾皆粲然。席散後﹐陳次長與副總統談話甚久﹐多關系我國之風俗習慣者﹐談畢遂盡歡而散。

◎紀趣九﹝省長賦詩答僚屬﹞

鄂省行政各機關﹐有人滿之患。自饒漢祥蒞任以來﹐以節流爲主義﹐一切冗員﹐賡續裁減。際是謀幹愈艱之時﹐鉆營者則愈眾﹐而求進之技亦愈巧。二年十一月間竟有杜顯鑑其人者﹐窺省長之惜才﹐爰呈詩以表志﹐意圖提拔。柰人浮於事﹐位置爲難。饒氏於十六日答以詩曰「廣廈五萬間﹐大裘無萬丈。惟有愛士志﹐方寸自來往。安得出肺肝﹐化作彌天网。雕鳩與鵬鳥﹐巨細皆收養。近將掛冠去﹐身與心俱爽。白雲倘可悅﹐與子同遊賞。」鉆營家﹐讀此詩﹐其知己乎﹖

◎紀趣十﹝官署壁上打油詩﹞

湖北政局﹐自黎黃陂到京後﹐一大變更。一切禮制﹐多已復舊。如民政長出署﹐仍乘綠呢大轎。拜會投刺﹐一律照舊。用大紅手本﹐出則頂馬在前﹐跟隨在後﹐幾如前淸儀制。舊官僚則紛紛來鄂﹐希圖起用。大事運動﹐攀同鄕﹐認門生﹐絡繹不絕。其州縣班以安徽人爲多﹐因軍民兩政長﹐皆系皖籍也。所有撤換攺派人員﹐又以安徽人居多﹐故當時湖北省有攺爲安徽省之譏。武昌竟有好事者﹐寫出打油詩﹐分貼軍民兩府照壁之上。錄之借供一覽。其一云「二黃﹝黎公黃陂﹑饒公黃梅﹞唱罷又徽腔﹐果是官場卽戲場。又是一翻新角色﹐軍民兩府拜同鄕。」其二云「半赴燕京半赴湘﹝指武昌起義人﹞﹐前途各自覓同鄕。偉人從此無消息﹐到處紛紛鬧出洋」云云﹐幸被警察揭去。爲段督聞知﹐以兼領此職﹐不過一時權宜之計﹐乃外間不察﹐滋此物議。除函告呂君調元外﹐並電致中央﹐有趕緊派人來鄂之舉。

◎紀趣十一﹝北京新竹枝詞﹞

北京某報﹐曾載京都新竹枝詞甚多。作者不一其人﹐而各有可以節取之處。首都風俗﹐爲全國文化所系。故量錄其中佳什﹐與畱心時事者共省覽焉。綺佛詩云「奇貨爭居別樣珍﹐長安估客喜翻新。茗樓一角喁喁話﹐交易商量到黨人。馬櫻花下叩雙扃﹐邂逅何須問姓名。附耳有人薦春色﹐文明假托女諸生。名利奔馳頂易摩﹐六街冠蓋有頭陀。人人削髮貪朱紫﹐仕宦紅塵釋教多。金臺舊例重求賢﹐第一推敲到俸錢。三百女閭齊額手﹐涎他買笑六千圓。紛紛報紙演新聞﹐各有機關辯護殷。民國自由言論界﹐國民兩字竟平分。舊人冷落老何戡﹐紅粉登臺倍兩三。試向梨園窺坐客﹐女權眞个勝於男。大半旗裝攺漢裝﹐宮袍截作短衣裳。腳跟形勢先融化﹐銳首蓮鉤八寸長。」窳庵詩云「紫垣馳道直如繩﹐誰遣車塵十丈騰。靑瑣自通門禁弛﹐瞻依還喜近觚稜。春放繁花滿苑狂﹐新華門外露。未圖褒鄂功臣像﹐先賜嘉禾一等章。郊天禮重燔柴地﹐二百年中幾劫灰。畱與農官供墾牧﹐牛羊日夕上壇來﹝原注天壇隙地農林部辟作試驗場﹞。紅氍一曲蕩春魂﹐難得驚鴻露瓜痕。選色徵歌名輩在﹐冷攤閒殺海王村﹝原注梨園有女伶登場﹐琉璃廠肆冷落矣﹞。妾身裙釵云百皺﹐郎襟花球香半開。寶馬一雙車似水﹐路人艷說結婚回。不學時宜不古裝﹐能傳胡服武靈王。座中慘綠諸年少﹐新有髭須兩角張。珠娘窄袖更蠻靴﹐新髻雙丫兩點螺。衣領深深遮笑靨﹐最難得見是梨渦。裙屐風流盛會開﹐革靴橐橐女賓來。座中道韞談鋒妙﹐一笑旋登演說臺。雙陸傳籌打馬經﹐舊家遺物付雕零。今看藝事翻新樣﹐鎭日盤球斗四星。象房橋畔樹含煙﹐兩院人疑碧落仙。出席頻頻費揚摧﹐八千番佛議郎錢。」子虛詩云「短髮西妝色色鮮﹐馬龍車水過街前。同遊攜得如花貌﹐認取新來國務員。笳吹邊聲徹夕曛﹐元宰浩劫愴燕云。尋常兵隊猶嫌少﹐京衛還兼拱衛軍。一剪情絲鬢影收﹐紅妝偏學女尼儔。獨憐纏就雙鉤小﹐乍著坤鞋步履羞。朱邸紛紛閉落暉﹐當年門巷故烏衣。天涯春艸明年綠﹐未識王孫歸不歸。」諶墅詩云「崇樓俯瞰玉河明﹐美酒葡萄澈底淸。一席淸談天下事﹐果然六國是縱橫﹝原注六國飯店在南玉河橋下﹐西人所設﹐中外大會多假席焉﹞。森森老柏殿門扃﹐獵碣分行色黝靑。古物保存猶有社﹐繞廊閒讀《十三經》﹝原注孔廟搭柵未修國子監設古物保存社石鼓及《十三經》石刻尙在﹞。隔城山色俯靑嵐﹐槐柳新陰翠色參。最是芳朝梅雨後﹐滿街煙水似江南﹝原注夾道槐柳近多補栽﹐連日盛雨綠陰新展悅目﹞。貝子園林足避炎﹐歸途斜日好風兼。五云車入西城去﹐十里迎涼盡啟簾﹝原注三具子園建農事試驗場並動物園在西直門外里許﹐銷夏勝地此獨勝耳﹞。蛛网縈回電綫斜﹐西城大半議員家。自從出席新添費﹐到院多於往日車。中華門對正陽門﹐大小官衙僂指論。勝國人才多似鯽﹐花翎紅頂了無存。」逸云詩云「嘉禾文虎大勛章﹐最好行時中將湯。莫笑公和名器濫﹐漢家廝養化侯王。窄袖蠻靴色色新﹐招遙過市彼何人。比肩比翼循西例﹐馬走雙頭車四輪。促駕香車儂伴郎﹐讓儂親揀入時妝。集雲樓下新鞋樣﹐比較應輸勸業場。靑雲閣裏來喫茶﹐女伴相攜笑語嘩。熟魏生張目成否﹐歸途嬌喚橡皮車。馬路平平滑似油﹐逛街遊廟總風流。松松髮辮都拖背﹐愛好還梳革命頭。黃金何惜買頭纏﹐郎面田田妾面圓。漫道儂饒番餅癖﹐阿誰不愛現撣錢。千步回欄亞子紅﹐阿儂斜倚小廊東。雪茄吸處飄香霧﹐勾引遊人拜下風。」湛園詩云「石船危峙海西樓﹐山色湖光眼底收。羞見鴛鴦七十二﹐背人雙宿不回頭。飛蓮新髻號東洋﹐雙鏡金絲半面妝。畫舫人歸風弄笛﹐滿身俱帶芰荷香。踏偏虹橋拂綠楊﹐垂髫嬌女避檀郎。農林何預蛾眉事﹐乘興爭來試驗場。畫裏黃龍懶負舟﹐云深蓬島任勾畱。宮花寂寞無人管﹐十二珠簾不上鉤。西來飛艇半空浮﹐少婦凝妝望翠樓。聞到汽聲拼一笑﹐倚欄斜墜玉搔頭。先農壇畔踏莎行﹐古物斑斕萬象呈。徙倚回廊攜筆記﹐隔簾時透賣花聲。綠樹陰濃笑語涼﹐暖風微透薄羅裳。滿身花露香如海﹐故意攀條學采桑。學堂展覽會新開﹐女塾師生結隊來。競繡鴛鴦鍼暗度﹐嶄新花樣出心裁。都城一洗帝王尊﹐出入居然任腳跟。爲問大家前二載﹐幾人走過正陽門。」髯云詩云「政局紛紛類奕棋﹐本來約法尙臨時。四番總理曾更換﹐內閣從新組短期。煙禁分明訂十年﹐那容偸販賺金錢。法庭執法如山立﹐懲罰難逃小叫天。一從庚子議和成﹐中外聯歡兩不驚。試向東交民巷看﹐今朝各國又添兵。勛章時恨牌兒小﹐禮服惟求帽子髙。總統府中開晚宴﹐悵無燕尾首空搔。」百里詩云「千金駿骨付蓬蒿﹐挽對花圈代節旄。行過前門齊喝采﹐罩棺全用綠松毛。政客連嘲竹戰勞﹐部名俱樂掛牌髙。尋常消遣千金注﹐要比前淸貴冑豪。宣南報館密如毛﹐黨派機關暗自標。縱使無聊記花事﹐風流竹杠也難饒。一般志士懶而嬌﹐總說於今廢早朝。卜晝未能都卜夜﹐汽燈如月照通宵。而今拉得橡皮膠﹐昔掌驢車有故交。短髮松新艸帽﹐見人初解喚同胞。乞食金門筆一枝﹐街衢气象忽遷移。畫龍伎倆描摹熟﹐又換新民五族旗。」曖公詩云「中華門外是天街﹐綠女紅男簇隊來。舊日金吾呵不住﹐喧傳海禁一時開﹝原注海子居大總統非復禁地矣﹞。新翻樂府萬年杯﹐蘭蕙含芳取次陪。聞道白頭譚貝勒﹐髙歌仍媚貴人回。香廠繁華夜不收﹐氍毹新換女班頭。若循供奉夷吾例﹐戶戶馨香趙倚樓﹝原注女伶入都自趙秉鈞爲民政長始﹞。近訊鐘樓曬背翁﹐夥頤非復大王雄。沈沈內務編新姓﹐不在包衣佐領中。末路飄零幾舊僚﹐中山名姓注雲霄。白頭不拜新承旨﹐珠串花翎事早朝。六國店中來喫茶﹐爲誰飄蕩入南家。香巢寂寞無人問﹐不唱當年楊白花。六貴同朝ピ赫年﹐詔傳西女賜金錢。預知世界笙歌歇﹐歸去神山絕頂眠。帶酒敲門問不訛﹐枇杷巷口馬車多。臯陶瘦面瓜同削﹐爭禁宵闌醉尉河。一隊時髦寵眷深﹐議郎聲價重瑤琳。花芳月滿纏頭賤﹐爲有累累出席金。東安市廠擁香車﹐一尺平梳憶六珈。摹仿女兒新結束﹐晚風飄拂自由花。宣南回望路漫漫﹐炸子橋邊樹葉丹。僵臥十年醒不得﹐驚心秋色滿長安。世界花花一治遊﹐居然總長號風流。莫譏開府名稱獨﹐南北遙遙兩太邱﹝按指陳其美也﹞。」﹝1234﹞廠作云「坊表靑松巧纈花﹐喧闐羯鼓並羌笳。比鄰姊妹堅相約﹐明日天壇去喫茶。電鈕斜排燦若星﹐新舒天足更娉婷。舊妝不喜靈蛇髻﹐額際梳成蛺蝶形。旗明五色掛通衢﹐窮巷人家也濫宇。懊惱昨宵風雨惡﹐朝來一片盡模糊。」嶄廠作云「民國無須祀典畱﹐天壇開放盡人遊。何來中婦宣西教﹐獨踞祈年最上頭。暫借南河作市場﹐遊人連衤藝納淸淨。最憐甲第長安女﹐猶倚樓欄看夕陽。一例翻新若病狂﹐攺良花樣到裙裳。笑他黃髮松甚﹐也學江南革命妝。異獸珍禽亦劫塵﹐舊時遺迹不堪循。禦猴老去猩猩死﹐﹝A206﹞有門前二大人。放學歸來正夕陽﹐靑年士女各情長。殷勤默數星期日﹐準備消閒勸業場。」萍影作云「新國人才重佩章﹐招搖過市亦堂皇。一枝花向胸前插﹐道是連朝開會忙。髙髻宮裝笑語柔﹐胭脂北地每生愁。近來風气隨時攺﹐旗女新拖上海頭。彩門頻紮北山松﹐花樣玲瓏又幾重。不是歡迎便追悼﹐車如流水馬如龍。不分男女會場中﹐一笑相逢便鞠躬。本是同胞未相識﹐好將名刺各先通。」友石子作云「機關各部愛金融﹐卦納財神運普通。還恨未生三隻手﹐多抓一把撒胡同。遊徧天壇到道場﹐東黃寺裏看燒香。可憐嬌小名家女﹐誤認煙花姊妹行。牛鬼蛇神盡上場﹐鞠躬還比磕頭忙。京華冠蓋而今異﹐文武新穿外國裝。」戎馬書生作云「來自田間眾議員﹐此身如到大羅天。家肥那管蒼生瘦﹐歲給薪洋要六千。蒙藏風雲腦後丟﹐黨爭誓不與干休。諸君縱使能參政﹐築室還愁是道謀。元勛去後偉人來﹐湘館歡迎會又開。若得當年老同志﹐一篇演說要安排。棋盤方式久名街﹐忽攺圓盤莫浪猜。不信試將門上望﹐中華兩字換招牌。」如諫果室主作云「議員薪水六千彊﹐論少爭多細較量。借款終朝稱反對﹐手中偏愛李鴻章﹝票鈔中有李鴻章像﹞。碧紗如霧花枝﹐日入虞淵傍晚時。大市街前平似砥﹐馬車爭逐電車馳。」綜觀諸時於政黨之喧爭﹐國會之混鬧﹐往復致意﹐可知兩年來國事一壞﹐咎有攸歸。然自國會停廢至今﹐議員星散﹐政黨亦等於消滅。而京師各界之混濁如故﹐則尢可爲浩嘆也。

◎紀趣十二﹝藏番營中之咨文﹞

二年之夏﹐官軍收復乍了時﹐曾於藏番營中拾得咨文一通。語極怪誕﹐可作滑稽文讀。姑爲采錄﹐以博閱者一笑。其咨文曰﹕春料寺堪布爲咨明事情﹐因從前有个太宗皇帝女兒名叫完新官覺﹐嫁與藏土爲妻。漢蠻如同父子﹐立石爲記。刻有「漢」字﹐現在西藏。又有一石﹐刻有「蠻」字﹐現在北京。大約你們都是知道從古至今﹐已有一千二百七十一年。我們鄧柯有間觀音廟﹐乃是完新官覺在半上教人修的。嗣後又有皇帝女兒名叫森新官覺仍然嫁與藏王﹐一子名叫恥松得曾。從古至今又有一千一百八十二年。藏子因爲無後﹐才是喇嘛接充派黃教喇嘛名叫洛松札把﹐舉興佛教。直到如今又有五百五十五年。大明皇帝時﹐欲將洛松札把赴西藏建修色那寺﹐系屬豬年﹐到如今又有四百九十三年。色許寺乃色那分寺﹐及至順治皇帝卽位時迎接西藏達賴喇嘛名叫額汪洛松甲錯前往北京﹐與皇帝看待一樣。到如今又有二百六十三年。至宣統卽位時﹐四川趙總督帶領大兵前來﹐糟蹋黃教﹐薄待達賴噶張等。昨因十八省漢人鬧事﹐將皇帝江山推倒。西藏鐵畱巓又遭漢兵開炮﹐彈子如雪飛來﹐大炮打了一百六十炮。漢兵大敗喇嘛寺左右﹐漢兵屍首堆滿後藏定日地方﹐以下昌都以上﹐現在並無一个漢人。聯大人鐘統領五子九子槍﹐均已交了﹐我們回了內地。你們漢人各自回來﹐我們鄧柯地方糧稅茶稅等﹐衙門等項均交與兩�大頭人保正及喇嘛當事等經管。漢兵如將五子九子交出與我頭人保正等﹐寫信叫他照發三个月口糧保正頭人。如敢不遵﹐定要殺他腦殼。你們漢兵不聽﹐我到來一个不罄。此咨通體不成文言﹐卽白話亦殊難了解。昔有寧夏露布﹐以祿山之亂﹐對宋江之彊﹝見甲乙剩言﹞。史家誚之曰﹕如此等一番大舉﹐動載此露布一通可乎﹖以今方之猶爲彼善於此。嗚呼﹗藏番﹐汝能有獨立之資格耶﹖

◎劉元棟傳

劉元棟﹐字元棟﹐年二十七﹐福建禮州閩縣人。少磊落負奇气﹐風儀修偉﹐志意廓然。目四射有光﹐多膂力﹐有膽略﹐善技擊﹐勇猛冠一時。顧白晰灑脫﹐藹然可親﹐天性任俠﹐急人之急﹐重金不靳﹐見不平事﹐則怒眥欲裂﹐拍案而起﹐必使屈者得直乃已。革命之志﹐蓄已十年。事無難易﹐輒以身先。讀書明大略﹐尢好《左氏春秋》及古偉人傳記。每讀史至漢班超﹑唐蘇烈傳﹐輒嘆息曰「丈夫當如是。」與人論史﹐識解超然。嘗言魏武帝擊烏桓斬蹋頓降虜二十餘萬﹐功髙一世。吾愛之敬之﹐而不願效之也。今者國事方殷﹐生民塗炭﹐吾人當以聖賢之心﹐行英雄之事。不爾必啟爭端﹐他日一蹈洪楊故轍﹐大事去矣。聞者莫不肅然起敬。廣交遊﹐能折節下士。嘗單身入荒僻地﹐運動會黨﹐不避艱險﹐來依者皆推誠待之。多所贍給﹐家以日貧﹐殊不介意。因是爲豪客所歸稱之曰「慷慨劉先生」﹐名大噪﹐𨿽販夫傭兒皆知之。日俄戰後﹐割閩易遼之說起。君泣數日不食﹐潛入山號召所部﹐痛哭聲嘶﹐曉以大義﹐謀獨立殺官吏﹐仰天矢曰「但爲之。苟不成﹐刀鋸斧鉞﹐歸餘一人。」眾未集﹐事已泄﹐禍將發﹐人皆倉皇失措﹐君獨凝然不動聲色。不得已﹐乃偕逸﹐倉猝莫名一錢。沿途絕食﹐脫衣典錢市餅餌﹐以餉諸人。身自饑寒弗卹也﹐事寢旋省﹐深以不學爲憾﹐乃入普通學堂肄業。未幾﹐以事罷學歸﹐遂獻身社會﹐謀公益事。如禁煙救火﹐𨿽焦頭爛額﹐拮手據足﹐苟有小補於同胞﹐無不爲之。南臺者﹐閩之商賈輻輳地﹐多火災。大吏以其在城外﹐危不及己也﹐漠視之。每有警﹐輒借詞防亂﹐立命閉城﹐任其自焚自滅﹐爲狀極慘。南臺故多豪商﹐因是大憤﹐羣起謀自救之術﹐斂資立消防會以備急﹐規模甚可觀。咸以君義﹐欲公推爲會長。請於君﹐君許之﹐因駐會經理一切。有急則立督多人馳援﹐身自縱橫煙火之裏﹐神至堅定﹐焰繞身勿顧也。卒賴其力﹐倏忽以熄﹐人咸徳之﹐稱誦不絕。其生平視友如手足﹐友有難則蹙額竭力爲之營救。意洞愈心諸人﹐皆與君爲莫逆交。得暇則手釋書﹐凡政學軍略靡所不覽。意性朗悟﹐一過輒了其大旨。顧苟有疑﹐必以質人﹐兢兢然若惟患時日之或逝者﹐眾嘆不及。又研究暗殺術﹐善槍擊。庚戌秋﹐嘗欲殺一公仇。嗣以仇家遠遁﹐遂不果﹐深引爲憾。旣好養士﹐飲食起居皆與共。劇傑剽客﹐咸出其門。君恩威並用﹐涕泣戒之﹐不可爲不義﹐犯之者立以法從事﹐婉轉譬諭以時局大勢﹐教之以義﹐勵之以武。眾化其徳﹐隨君周旋﹐願同生死。辛亥春意洞旋梓﹐招募同志。君喜不自勝﹐謂意洞曰「吾黨亦有今日耶。余所部皆能明大義﹐必可用。」當率以往﹐因謂其曹曰「時至矣。余將以死報國﹐願從者從﹐不願者聽之。」眾皆泣曰「先生死﹐吾等何敢生﹖誓相隨作雄鬼﹐蹈湯赴火而不辭也。」君喜曰「今日乃見諸子之心。元棟𨿽死﹐亦無憾矣。」顧恐人多﹐途中足以駭人耳目﹐乃分爲二﹐自率一部偕意洞郁莊先行﹐所餘則囑肩宇﹝劉鋒字肩宇﹐一字六符﹐年二十五﹐福州長樂人﹞﹐任之﹝吳適字任之﹐福州連江人﹞挈往。是役福建所死十五之猛士﹐皆君所部閩人爲多。𨿽曰意洞招募之力﹐實君平日所蓄養也。三月廿八日﹐始皆到集。君諭之曰「此地去家千里﹐退不可歸。中國興亡﹐在此一戰。諸子勉之。」眾皆踴躍﹐气沖牛斗。惟欲速發﹐戰時衝堅陷陣﹐罔不以一當百。廿九早君偕諸友入粵城﹐午後事起﹐以君與靖庵爲軍鋒列最先﹐蓋以二君神勇冠全黨也。靖庵林尹民字﹐貌偉麗﹐負文武材略。與君皆號萬人敵﹐意洞愈心希吾皆溫文。廣塵﹝侯官人﹞子明鑄三郁莊肩宇任之﹐𨿽皆以雄烈著稱﹐然猶未及二君之絕倫逸羣也。旣戰﹐君吼怒猛撲﹐所向摧破。官兵呼爲軍神﹐望而卻走。鏖戰方酣﹐額忽被槍遂僕﹐血漬面目﹐幾不可辧識。呼其名則仰之﹐立其旁者﹐適爲其摯友。見狀大痛﹐乃舁置之路側。君猶示以拇指揮之去﹐若以爲死吾志也﹐不足悲。趣去圖大事﹐勿念吾也。凶問到閩﹐哭聲滿野。嗚呼烈矣﹗君家貧無子﹐寡妻外﹐尙有寡嬸寡嫂﹐皆恃君以生者。慘哉﹗

◎陳家鼎革命大事記﹝林頌亭遺稿﹞

推倒數千年專制﹐創立共和民國。鑿混沌﹐灌文化﹐撫宏模﹐規大型﹐樹亙占未有之奇業﹐彪炳炫赫﹐震動全球。厥惟某某等數偉人﹐此外慷慨悲歌之士﹐憂時憤世﹐擲頭顱﹐嘔心血﹐贊襄擘畫﹐風馳云捲﹐流離顚沛﹐出死入生而革命之絕大事業﹐遂蘊釀郁勃﹐爆發而不可遏﹐一躍而抗衡世界文明各國。功人落落﹐可屈指數﹐眾議員陳君家鼎其一也。陳君字漢元﹐湖南寧鄕人﹐年三十四歲。先世爲湘中文獻故家。陳君品徳髙潔﹐學有淵源。懷抱政略﹐才足匡時。奔走革命十餘年﹐與同志守恢復中華﹐建立民國之盟﹐而力能副其實。交人以血誠相與﹐好結納江湖豪傑﹐性剛峻﹐疾惡如仇﹐其見恨於僉壬得謗以此﹐而名亦隨之。蓋大政治家而俠者流也﹐弱冠開敏雄毅﹐讀書目數行下。自九經三史諸子百家﹐曁陰陽金石小學內典方言之屬﹐靡不通貫。戊戌後﹐每讀船山所南諸遺書﹐革命思想﹑民族大義益奮發﹐慨然以恢復神州爲己任。

甲辰東渡後﹐久業早稻田大學政治經濟科。益肆力於政治學﹐於西籍無所不窺﹐尢博通共和憲法原理原則。闡究民生學﹐注意於社會國家主義。其所爲詩文﹐援筆立成﹐奇气蕩。辯論古今事理﹐口若懸河﹐而言皆中竅。人以是推服。其學識通中外﹐冠時流如此。予與陳君交最深﹐共患難者十餘年﹐悉其生平事迹最詳。顧默而不彰﹐使紀實者無所稽﹐慕義者無所述﹐予之過也夫。謹詳其革命事迹如左。

中國革命﹐萌芽孫中山。然其初風气錮塞﹐機關未立﹐若乙未惠州香港諸役﹐事絕險而艱。自陳君東渡﹐與陳張宋汪胡田白吳﹐協助孫黃諸公﹐使中國同盟會勢力彌滿海內﹐於是團體革命之事興焉。

中山乙巳由歐抵日本﹐陳君卽約數同人迎之橫擯﹐商會事起原。丙午中山寓築土八幡町﹐宅外署髙野長雄寓﹐往來者惟親密同志。陳君時方由湘亡命返東﹐中山嘗與晤商﹐往返頗密﹐並價重要人往入會焉。前淸庚子之役﹐禍延天下。逾年爲城下盟﹐賠款四億﹐中國困乏。陳君憤甚﹐與孫黃宋汪張白田﹐及他烈士共事﹐實行倒王政﹑建民國之策。而革命黨之聲﹐震於寰海。其時帝政派以平和爲名﹐專欲扶植滿洲君主立憲﹐借口革命召瓜分之禍﹐以恫偈吾黨。陳著文累千萬言﹐辯之最力﹐見漢幟及各種革命雜誌日報。奕鐵良用事﹐仇視漢族﹐厲行專制﹐監視人民愈酷。志士箝口﹐陳君以日本鄰近之國﹐遂與同志組織革命黨本部於東京﹐陳君盡瘁部事特甚。先是滬事﹐毓筠與蔡君元培粗有組織﹐以蔡宅爲場所﹐而毓筠時往管其事。乙丙之際﹐陳君內渡﹐益邀毓筠及蔡元培姚宏業等﹐大創同盟會機關部於海上。

時毓筠居滬上阜丰公司﹐首捐款歸陳君創辦。初設美界虹口三元裏﹐舉陳君居其所掌握之﹐有黃訁刃之易本羲梁喬喬杜羲張邦傑秋瑾等共事焉。後移法界八仙橋﹐再舉陳君居其所掌理之﹐有陳陶怡﹑譚心休﹑馬君武﹑楊篤生﹑姚勇忱﹑髙天梅﹑柳亞盧﹑朱葆康﹑寧調元等共事焉。時中山由南洋過滬﹐陳君與議東南部署﹐首駕同志隱爲防衛﹐使赴東京。上海爲南北中外綰轂之區﹐人志輻輳。陳君居滬機關部二年﹐益肆聯絡。時中山克彊香港長江南洋歐美﹐海內外之部署﹐張繼南洋北方之疾呼﹐宋教仁田桐汪胡等東京之運籌﹐秋瑾陳墨峯杭皖之預備﹐章太炎滬獄之密衛﹐於右任南北之奔走﹐商震陳乾燕遼之集合﹐李烈鈞同國之視察﹐時功玖返滬之接洽﹐馮自由港洋之鼓吹﹐白逾桓程家檉京津之侵入﹐吳昆鄭先聲上游之召聚﹐劉家運朱子龍武漢之鎭攝﹐馬君武鄧家彥桂蜀之結納﹐張通典金陵之糾合﹐胡瑛謝意誠梁喬山東牟之聚訓﹐易本羲陶成章陳愷梁及李基鴻南洋之組織﹐吳敬恆張人傑褚民誼法國之唱導﹐盧信美國之鼓動﹐喬宜齋英國之散布﹐述慶與趙聲熊成基長江之運動﹐類多與陳君所居滬機關﹐遙遙相應﹐聲息暗通。而革命之潮流﹐西北逾長城﹐東南灌江海矣。

是年姚宏業憤革命不成﹐赴黃浦灘死﹐遺囑陳君力任大事。逾年端方督寧﹐瑞道滬﹐與各國領事嚴重交涉﹐準租界捕革黨。蔡元培走柏林﹐陳君與毓筠先後遁日本﹐自是上海機關部中斷。嗣陳其美糾同志於右任楊普生等中興﹐遂爲東南起義前一重鎭焉。陳天華投海死﹐本部推宋教仁作傳﹐而推陳君送烈士櫬。蓋天華爲中國革命鼓吹原動者﹐宋陳均與天華故同裏交﹐尢爲文字密友也。時蘇鵬以烈士同邑﹐亦偕陳護櫬歸。初湘紳有主葬烈士故里新化縣者。陳君欲乘機號召人心﹐首主國葬。遂爲示威運動計﹐先由滬電湘各界﹐倡營葬嶽麓名山之議。旣抵湘﹐集各界於左祠﹐演說國事﹐與禹同被舉爲葬麓總代表。官紳竭力沮抗。卒葬之﹐而淸廷伺革黨益嚴。陳於時手建同盟會湘機關﹐值禹烈士之謨﹐極得湘人士傾向。禹尢推服陳君﹐遂與冒險營葬﹐軍學界會者十萬人。

覃振﹑石廣權﹑譚心休﹑寧調元﹑仇毅﹑仇鰲﹑陳荊﹑趙繚﹑李果﹑薛祈齡﹑易宗夔﹑劉庚先﹑黎尙蘇﹑蘇鵬﹑廖秉衡﹑童俊﹑黃吉廷等百餘人﹐助陳尢力。陳君又與禹烈士﹐見學生大可用﹐遂倡建湖南學會﹐陰以聯絡學界﹐爲運動獨立計。湘省人心愈趨向革命﹐學生軍人奉禹陳二人如泰斗。各校皆派代表全體舉禹烈士與陳君長其事。而譚延﹑易宗夔﹑鄒代藩﹑周震鱗﹑羅永紹﹑陳嘉會﹑陸鴻逵﹑齊璜等﹐暗與聞焉。陳君在湘之革命機關﹐一首創之湘同盟會先設天心閣。禹烈士長之﹐嗣移北門湘利乾禹宅。陳長之﹐一邵陽中學堂﹐是校學生思想最髙。辦事者石廣權劉庚先譚心休﹐迎陳君居校內﹐鼓吹革命﹐風靡全省。陳君病時﹐各界各校派代表慰問。一惟一學校禹烈士手創﹐而黎尙雯石廣權鄒代藩陳安良所力營者也。陳君與禹烈士革命計劃﹐多於是校密議。其學生舒紹亮嶽翰唐無我劉盛諸君﹐及成仁煙臺之唐烈士﹐禹之子夷蒼等百數十人﹐皆有自尊獨立之風﹐篤信禹陳之學說﹐其校風爲全省各學校冠。禹被殺﹐陳出亡﹐淸大吏以該校爲革命機關封之。

陳君又於沿江一帶﹐運動尢劇。與劉敬庵朱松坪時功璧等﹐從事日知會﹐設機部於武昌督署後髙升巷。陳君祕糾軍學同志﹐大開演說革命會於黃鶴樓。潛遺其弟家鼐散《民報》《洞庭波》《漢幟》諸革命報於鄂軍界﹐冀以激動軍心﹐急收實行之效。時余鯤常汝川寧坤多人﹐暗與伊弟結焉﹐又與楊恢成亞龍鄭先聲郭連城馬福益等聯合長江會黨﹐以助其勢。陳君任沿江七省機關部之視察﹐招納會員至千餘人﹐而東南革命之潮益澎漲矣。

陳姚葬後﹐同志激昂﹐戰云四布。陳君乘機與禹烈士密議火長沙撫署﹐以大義召天下。事泄﹐禹烈士成仁。淸撫捕陳君急﹐乃以官服間道走江西萍鄕出亡。淸廷詔沿江大吏捕羅不獲﹐遷怒其家。其父被累﹐以邑紳楊翌如等救獲免。而滿大吏端方鐵良瑞澄等﹐恨陳君尢甚。會同沿江海大吏﹐懸重賞購。淸廷大下捕革黨令﹐於是萍鄕醴陵之役﹐長沙覃振之獄﹐曹武之獄﹐寧調元之獄﹐武漢胡瑛朱子龍劉敬庵之獄﹐秋瑾杭州之役﹐楊恢揚州之役﹐及毓筠南京之獄﹐述慶借趙聲熊成基東南之組織﹐疊撲起。全國恐怖﹐人心愈憤。直接間接﹐靡役不有陳之黨友關系。至是而陳氏創著《洞庭波》主事滬上﹐倡葬嶽麓運動長江之風雲徧全球矣。

陳君於內地實驗革命﹐知非軍界同情不爲功。當其事敗返東﹐益注重於此。寓桑原城西二館時﹐同盟會陸軍中人﹐如李烈鈞黃郛王天培仇亮曾昭文華世中何瑞峯劉召棠及他重要同志﹐常於日曜聚陳君寓商進行。因聯絡畱東振武聯隊測量憲兵﹐士官中有思想者眾﹐且嘗於陳寓價軍人加入同盟會焉。起義時建牙諸督師﹐半系當日與陳君往來者。其弟家鼐從戎武昌久﹐陳君嘗遙與函商機宜﹐祕密運動。先是陳君自丙午夏攜陳姚櫬過鄂﹐與劉朱二烈友及日知會諸君﹐運動軍界去後。未幾長沙敗耗至﹐劉朱密電陳君﹐謂鄂疆吏索君亟﹐由湘逃出長江時﹐弗道鄂。君遂有繞道萍醴﹐由江西遁滬之行。而張彪制軍嚴﹐瑞澄至﹐防益厲﹐稍露形迹者不能容。陳君遂示其弟外示腐敗﹐而內密加聯絡。故家鼐居鄂軍九年﹐張瑞不覺其卽被拿案之陳君弟也。而劉朱敗後之武漢黨人﹐漸與陳君通消息﹐隱隱欲動焉。

陳君又慮中國壤地遼闊﹐革命難於普及。丁戊間赴山東靑島沿海一帶﹐組織同盟會機關部﹐而陳幹劉冠三景定成陶成章商震諸志士與焉。迨武昌起義﹐山東響應尢速。商震司令關外﹐陳幹開閫徐州﹐勛閥卓著﹐所部多山東當日運動舊部。結果之良﹐蓋可思矣。綜計中國大革命失敗者十七次﹐而陳君與其事者數次﹐被捕而脫險者十數次﹐如長沙禹烈士宅之役﹐邵陽中學之役﹐江西樟樹鎭水險之役﹐南昌九江被偵之役﹐上海小東門道捕之役﹐南京秦淮河被圍之役﹐山東海岸之役﹐《洞庭波》之獄﹐《漢幟》之獄﹐莫不親履危險﹐百折不回。其立志堅卓﹐任事勇敢﹐有如此者。

乙丙丁戌間﹐滿偵騎四出。同志側足﹐同盟會中勇而敢死者﹐聚陳君所居荒井寓商敵對。陳君遂創一小團曰「血黨」﹐事最密﹐𨿽老同盟亦無多知者﹐專以暗誅偵奴爲事。陳君比邀同盟會舊同志﹐喬宜齋仇亮王延祉杜羲楊樹楷華世中何子奇等發起之﹐旋價鄭先聲陳墨峯唐聲海等數十猛士加入焉。時端方遣捕楊烈士恢之﹐劉祝三至東易名金壽山﹐計在誘陳。陳遣血黨唐聲海至日本警署﹐以劉犯煙禁告密囚斃之。捕鄭烈士先聲之朱孟廉者﹐端方先使至東誘陳君及劉君揆一吳昆者也。陳察其姦﹐乃下誅姦狀於血黨。未幾﹐朱遁鄭被朱誘捕﹐旋血黨中人以反間計誅之。徐錫麟剌恩銘之役﹐血黨中人陳墨峯烈士之功爲多﹐遂同以身殉。晉秦燕魯北方諸大革黨﹐陳君無不結識者。仇亮至晉益加聯絡﹐遂合吳祿貞有石家莊之大舉﹐事泄﹐吳剌而仇南圖。血黨中喬宜齋以畱英學生歸﹐孫中山價法國大革命友人﹐徧遊東南十數大省﹐以外賓鼓吹中國革命﹐喬君任舌人。陳君所建長江各機關﹐多所接洽。此行影響四方﹐尢大且遠。東京神田啟智譯社者﹐湖南畱東革命同志機關﹐而克彊所常往來者也。陳君與血黨王延祉及同盟會員柳聘農居之。陳與王嘗於同盟會物色血黨人物﹐遴擇甚嚴。萍醴之役﹐陳君與鄧恢宇鄭先聲等請於中山﹐以金遣血黨楊樹楷歸應。事敗聯長江會黨返東。杜羲靑年而好俠﹐陳君爲滿廷大索天下。自丙午由湘出亡﹐十年未至北京。羲乃與陳友李烈鈞商震景定成及﹐華何等嘗於國內有所計劃﹐遙告陳君羲﹐又嘗約馬傑首領與陳君會焉。

中山之返國也﹐政務上多所擘贊﹐偕赴武昌議大政。陳君又於滬寧間﹐組織政團﹐輔贊宋教仁籌立南京新政府﹐謀牽制淸廷兵力。遂冒寒率死士杜羲等赴大連奉天一帶﹐組織胡子隊﹐力備南徵。部署已定﹐以和局成﹐遂罷。旋與張繼往返滬寧調和南北﹐融化黨見﹐以謀統一之局。中山又以陳君爲首創上海同盟會之舊人﹐特委其與於右任姚勇忱黃郛褚民誼等﹐重新組織光復後之滬同盟會。是爲陳君手建滬同盟會之第三回

也。陳君極力組合﹐部伍再整。適中山邀同赴鄂﹐陳君遂托姚等堅任其事﹐卽前國民滬黨交通部是也。

迨共和告成﹐政府成立。決計歸養﹐寸職不居。黃克彊宋鈍初電湘都督及特別臨時省議會﹐舉爲參議院議員。於時風雨飄搖﹐上下惶惑。陸君決大疑﹐定大計﹐議論鋒出﹐不苛舉細故。所爭皆卓犖大政﹐臨時不撓﹐國基漸固﹐其被舉總理中央共和紀念會也。招徠蒙藏大活佛﹐導以五族共和之義﹐各喇嘛洗心傾向﹐深得其力。而共和之思想﹐愈以深灌入人心者。以此張方慘殺之案起﹐天下洶懼有功者人人自栗﹐幾有擁兵自衛之勢。大局將裂﹐岌岌堪虞。自中山入京﹐羣疑渙釋。自陳君提出十大罪﹐查辦黎副總統﹐政府爲之失色。而起義諸首領﹐始信監制政府﹐吾國有人﹐猜疑頓釋﹐南北翕然矣。

先是陳君隨中山赴鄂﹐副總統招宴數次﹐互表政見﹐意气隆洽。及張方案出﹐陳君毅然詰難﹐聲震全國。其不顧私交﹐急公好義如此。查辦案卒未再提者﹐一以黎公鎭服東南﹐令政碩望﹐可望恢復議員本如日月之大公﹐毫無成見。一以中山夙與陳君善﹐堅囑暫止是案﹐皆爲國計。而大局隱賴維持﹐固彰彰在入耳目也。陳君十年來﹐嘗任同盟會鼓吹部部長﹐及文事部長職﹐著述騰達中外。若手創之《漢幟》《洞庭波》﹝陳出亡後寧調元以與陳共事《洞庭波》入獄﹞諸書﹐及各革命雜誌日報之文﹐莫不飛揚跋扈﹐異論息喙。《漢幟》者﹐七年前鼓吹革命最有力之雜誌﹐陳君首與同志最初發明國旗以名書。今五色旗所本也﹐輸入內地軍界甚多﹐影響尢速。出數期﹐淸廷大震﹐通飭各疆吏嚴緝陳君﹐而書被禁焉。且著有政治專書數卷﹐詩四卷﹐文六卷﹐均待梓以行於世。陳君久以文名著﹐海內外革黨各文報咸倚重之。所作甚富﹐鼓吹最力﹐旋以文字效力已著﹐專注實行。後克彊囑作文《天討》﹐太炎請作文《民報》﹐易本義陳愷梁由瓜哇三寶壠招辦報﹐田桐由南洋延主筆《中興報》《漢文報》﹐商震蔣衛平由吉林招主《長春日報》﹐景定成由京請作《國風日報》﹐王用賓杜羲由晉請往理《晉陽公報》﹐於右任由申屢招主筆《民吁》《民立》。

陳君方有事於沿江沿海之實地號召﹐未兼應也。去歲與京內外報館同志八十餘家﹐創辦新聞團﹐陳君被各報票選爲團長﹐海內輿論漸歸一致。常與東西各國新聞記者及名流往來﹐發揮政見﹐化除國際誤解。廣聯國民外交﹐極有影響。於承認問題﹐此其落落大者也。當同盟會之在東京也﹐其時宋教仁﹑張繼﹑汪情衛﹑胡漢民﹑陳天華﹑田桐﹑景定成﹑黃侃﹑汪東﹑景耀月﹑湯增壁﹑雷昭性等﹐方挾文字鼓吹革命﹐標徽樹幟。陳君相與角逐馳驟﹐爭盟文壇。海內外知名﹐罔敢睥睨。由是訂交逾密﹐而孫黃以獲諸君子贊助﹐內部益堅實不可搖撼。黨勢漸擴﹐宋陳分途回國。宋君奔走臺灣奉天大連﹐陳君同時有膠州靑島山東沿海一帶之聯合。臨行相約爲拊背扼吭﹐直搗燕京大計。

尋各以事敗﹐相率返東。宋至陳寓桑原館把酒獻欷。時白逾桓入獄﹐宋與吳昆脫歸﹐陳君與陳幹被徳人與淸吏察覺而敗也。武漢起義前數月﹐陳君數祕函教仁於滬上﹐籌畫進行。及南京新政府成立﹐教仁艸創法度﹐經緯萬端。招陳君往來上海松崎洋行南京龍公館之間﹐建國大猷﹐與有謀焉。前宋陳二君返湘﹐遊嶽麓弔烈士﹐賦詩聯句﹐相與痛哭﹐湘人士咸爲感動。宋君一夕﹐邀舊同志吳景鴻盛﹐時曹武等十餘人至陳君寓﹐仿範張之登堂拜親﹐是夕劇界開宋陳歡迎會。宋君親侍陳尊人觀劇﹐備極歡談。以革命被累﹐而多年離散之父子朋友﹐娛聚一堂。宋君因一再至陳尊人處﹐畱聯紀念之。旋宋君赴武漢寄詩相慰勞﹐兩次電促至漢滬同行入都﹐商議大政。其意气拳拳於陳君尢摯﹐蓋陳君十年來文字言語之倡導﹐政治思想之表見﹐始民族民權﹐而終民生社會。與宋張田吳白諸舊人﹐道同而志合。居遊之際﹐皆有神契﹐所謂死生交也。陳君爲人剛毅﹐與人交﹐表裏無異。重然諾﹐開心腹相示。學術政見﹐有不合﹐立與抗爭﹐事後坦然無芥蒂。人以是樂與交遊。湖南革命震一時﹐而周麟亦革命健者也。陳君昔以政見偶與爭論﹐後於克彊席間一見交歡﹐遂爲刎頸交。其心迹磊落光明類如此。陳君輒於革命餘閒﹐政治公暇﹐樂偕海內外名流騷客﹐玩遊山水﹐賦詩寄興。恆與八指頭陀大僧人﹐及他名僧﹐結方外緣。其志趣曠達﹐超越塵俗﹐常慨慕漢諸葛﹑晉謝安﹑美盧斯福﹑日伊藤之風焉。

綜計陳君奔走革命十餘年﹐所交遊而共患難者﹐皆當世舊黨人。生者如孫中山﹑黃克彊﹑宋教仁﹑汪精衛﹑張繼﹑景定成﹑李烈鈞﹑吳敬恆﹑蔡元培﹑胡漢民﹑陳其美﹑於右任﹑馬君武﹑陳陶怡﹑黃郛﹑白逾桓﹑田桐﹑吳昆﹑陳乾﹑商震﹑曾昭文﹑髙天梅﹑劉冠三﹑杜羲﹑蔣翊武﹑覃振﹑柳亞盧﹑寧調元及述慶等﹐死者如陳天華﹑禹之謨﹑楊篤生﹑陶成章﹑姚宏業﹑秋瑾﹑陳墨峯﹑劉家運﹑朱子龍﹑林時爽﹑陳與﹛焱木﹜﹑馬福益﹑鄭先聲﹑楊恢等。凡湘省麓山烈墓數十人﹐粵省黃花崗七十二人﹐大半與陳君共生死﹐共患難﹐剖肝膽以相見者也。陳君亡命中﹐嘗望長沙不能歸﹐思親泣下。於大革命後始省親回朝﹐家四壁立。十年久別之老親﹐見陳幾不識。湘人士開會歡迎﹐累月不絕。

陳君蒞會﹐必暢發政治社會主義﹐輿情大洽。時偕在湘者李懷霜贈陳君詩﹐有「今日湘湖千斛酒﹐家家爭醉自由神」句﹐宋教仁與陳君遊麓山聯句﹐弔烈友兼贈陳君云「陳龍豪气今猶在﹐百尺樓頭一漢元。」文豪政傑﹐重聚故鄕﹐稱盛事云。此次被舉爲眾議院議員﹐赴國會召集。湘省水師數隊﹐歡送至漢。卽丙午事敗﹐淸將楊明遠奉檄捕陳之舊營﹐其將領則早易人矣。一時湘父老傳爲佳話。到京時各省重要同人﹐紛紛函電﹐商詢大政計劃﹐共研組織政府方法。斯人復出﹐立法得人。張民權﹐振民气﹐使吾民出黑暗而睹光明﹐民國有攸賴乎。

述慶曰﹕予述陳君革命大事記﹐讀偕宋教仁遊嶽麓聯句弔烈士作﹐及歷年革命諸詩文﹐爲之慨然流涕。往者已矣﹐來者尢當出其革命時代﹐旋轉乾坤之力。振刷滌蕩﹐急起直追﹐躋吾民於大同康樂之域。能事始畢﹐顧徘徊審顧﹐坐失時機﹐將陷民國於危亡之地﹐泉下諸先烈其不瞑目矣。讀陳君革命大事記﹐或者其有悲感憤勵之心乎﹗

△跋前年光復時間﹐予由滬旋裏。適南京第九鎭兵退至丹陽﹐風聲鶴唳﹐地方之秩序擾亂。予四處宣言虜軍如何腐敗﹐如何野蠻﹐革軍如何精銳﹐如何文明﹐負固小醜﹐不日定當撲滅。人心恐怖中﹐聞予是言﹐而略爲鎭定。其實由鎭江至蘇州﹐均毫無防備﹐危險異常也。逾三日鎭江與丹陽同時光復﹐城市粘有鎭江都督林之通告。父老紛紛問予曰「此都督林者果何人﹖人果何如﹖」予曰「此卽駐鎭某軍林頌亭先生也。予郡得此人而坐鎭﹐百萬生命財產﹐可以擔保無虞矣。」斯時我鎭屬人人腦筋中﹐皆印有林先生之姓字﹐沒齒不能忘。乃未幾而先生去鎭江歸隱於珂裏﹐未幾而先生抵北京暴卒於旅邸。嗚呼痛哉﹗曾幾何時﹐開國偉人﹐僅如曇花之一現。搔首問天﹐何遽奪我元勛之速而且慘也﹖此後國利民福﹐尙有希望耶﹖予方擬搜輯先生之事實﹐以作我鎭人之紀念。適晤泣羣君﹐出其所編《林頌亭先生遺著》一冊。糸番而讀之﹐𨿽吉光片羽﹐而先生之價值已不可一世已。爰拉雜而書數言於其後。民國二年夏初曲阿賀羣上識。

◎爲民懇讓賠款書

嗚呼﹗吾民國承滿淸衰弱之餘﹐國債累累﹐眾生憒憒。憂時之士﹐無不扼腕痛心。前年共和先進國之美國﹐因憫我華民生計維艱﹐願讓棄庚子賠款﹐全球稱頌。今春有伍廷芳﹑陳國權﹑王文典諸先生﹐發起華民討論會﹐請求各債權國﹐允讓庚子賠款之舉。斯可謂補救民國之根本大問題也。當此世界主義﹑人道主義昌盛之時代﹐吾知鄰邦必能以美國之徳爲徳﹐允我所請﹐不我拒也。玆得其宣言書﹐采錄如下。

中華國民﹐對於鄰邦感情﹐至近時乃愈富。鄰邦字華之念﹐亦於斯而益摯。此誠地球萬國﹐兢尙人道﹐扶攜進化之始期也。吾華民幸而屆此盛會﹐宜如何惕勵祗競﹐以副諸鄰邦。殷殷扶攜之雅誼﹐此爲我四萬萬華民所不容或忽者焉。𨿽然庚子野行之遺罪未消﹐際玆多難之秋﹐又無財力以了淸賠款。俾得早日謝去惡紀念﹐吾曹華民﹐益將何以對彼債權各國乎﹖言念及此﹐嘗竊追恨淸季諸王大臣載勛載淸毓賢徐桐等﹐妄釀滔天大禍。開罰於鄰邦﹐而又貽害於齊民也。前淸庚子之歲﹐諸王大臣﹐好自作怪﹐唆成拳匪之亂﹐無故攻打公使館﹐殺戮外國民﹐以致鄰邦震怒﹐聯軍深入﹐京津爲之動蕩。賴各鄰邦雅念華民無疚﹐不忍無罪受刑。又因少數爲禍首之諸王大臣懲儆計﹐於是訂定賠款四百五十兆兩﹐每歲攤償一千五百萬兩﹐構成和局。在鄰邦字華之意﹐固已厚矣。然自華民方面思之﹐當時反抗拳亂甚力﹐且有因諫爭而捨卻生命者。卒因諫爭失效﹐釀玆奇禍﹐築成髙大債臺。而負擔債務之仔肩﹐悉付齊民。按期輸將﹐迄未淸了﹐是華民不啻無罪而受罰也。罰己以益鄰﹐義有所安﹐況系贖罪之資﹐詎曰不宜﹐但推原致罰之案由﹐非發生於鄰邦之公意﹐又非華民之罪過﹐純屬少數諸王大臣愚妄之結果。此則吾華民之得以表白於各債權國者也。蓋國家以人民爲主體﹐前淸專制時代﹐人民幽居悶葫蘆之中﹐無從與政界通聲气。政界人物﹐實不足以爲人民之代表。少數諸王大臣﹐又不足以爲政體上之代表。代表肇禍﹐人民無從救正﹐亦一無可柰何之事也。而爲國家主體之華民﹐至民國始得稍露其頭角。少數權貴﹐旣肇奇禍於前﹐而爲主體的全體華民﹐出而向各鄰邦認罪﹐禮之正也。少數權貴肇禍﹐而嫁罪於全體華民﹐而全體華民﹐出而向各債權國﹐訴明衷曲﹐償淸賠款﹐亦分之宜也。但今日中華﹐財源困涸﹐艱窘萬狀。人民走險﹐或流而爲盜賊﹐其影響波及於租界。國家不得已以借款還債﹐仍是挖肉補瘡之圖。際此艱危之悲運﹐華民縱能出頭露面﹐思有以償淸賠款﹐其如願宏而力不及何。不得已而向各債權國﹐懇讓庚子賠款﹐冀輕負擔﹐又情理上之所有事也。然內外人民﹐於感情上﹐𨿽無何種關礙﹐而於名義上﹐則各以國界爲前提。人民旣以國家名義爲梗阻﹐故華民對於法理上﹐無要求鄰邦解脫債權之理由。惟對於鄰邦之道徳上感情上﹐則勢不得不請求鄰邦之允讓庚子賠款也。計中國庚子賠款﹐攤償期限﹐凡三十有六載。自辛丑以至於今﹐所償約抵四分之一。於鄰邦之歲入﹐僅如毛髮之益﹐而在中國觀之﹐則分流浩大。窮困險象﹐因以成立﹐以致人民顚連流離﹐爲請求人道者所不忍睹。美先進國也﹐最富於人道觀念﹐憫華民之窮﹐讓棄庚子賠款﹐殆已數載。英之文明﹐實與美並稱﹐對於庚子賠款之棄取﹐正在提議之間。其字華之實效﹐於玆顯著。其他文明諸國﹐對於華民之觀感﹐諒具同情。讓棄賠款之動機﹐想能由人道上如旭日朝升﹐燦爛而出。然而未敢必者﹐或由國家意見爲之梗阻也。今者吾華民處於倒懸地位﹐鄰邦所共知。不得已以萬歉之心腸﹐向各債權國﹐而爲人道上之請求。或亦哀我窮民﹐原諒而不此拒乎﹖賠款之肯護與否﹐聽憑乎各債權國﹐國家道徳上之處置。若果有效﹐華之福也﹐民之幸也﹐鄰之徳也。而地球人類競求人道之紀念﹐害於是乎在﹐同人等﹐本此意念﹐不禁掬誠致敬﹐聯情向各債權國懇讓。今後繼續的庚子賠款﹐敢敬告人羣中之道徳家﹐求同聲之相應﹐冀贊助之。殷勤進行﹐手續當另詳之。伍廷芳王文典陳國權等公啟◎胡俠魂胡俠魂﹐皖人﹐爲武昌起義軍政府擢爲漢口保安堂社長者也。生有大志﹐激昂慷慨之气﹐不可一世。與湖南餘恨海極相得﹐而於革命思想﹐尢視若生命。凡同胞具有軍人資格者﹐輒欽敬崇拜。而最厭惡官界人物﹐然嘗入官﹐遊江南﹐蓋正欲置身其中﹐借可偵知其隱﹐此深心人所爲﹐別有懷抱也。越半載卒捨去﹐於長江上下游設招待所﹐聯絡同志﹐資助之費﹐每歲以千百計。廣州一役﹐死力戰鬥﹐奮厲無匹。當時炸彈發現之處益夥﹐其資本多出自俠魂。綜其慨捐巨款﹐贊成天下志士﹐並制造狙擊利器諸事﹐使出自富於資者所爲﹐固輕舉而無足怪。然俠魂僅中人產﹐官未久而隱於商﹐衣食粗礪﹐自奉極薄。而獨罄其平昔薪俸之蓄積﹐貿易之贏餘﹐傾筐倒篋﹐犧牲於平日熱心諸義務。其不足者﹐又稱貸而益之﹐艱巨困難﹐躬任不卹。其舉甚豪﹐其用心尢良苦矣。孫逸仙嘉其志﹐嘗賚以寶星﹐任以軍需。俠魂亦益自勉﹐不敢少懈。惜廣州之舉未成﹐制造巨資虛擲﹐俠魂之英气爲之一挫。時武昌起義軍政府樹立﹐黎都督任俠魂爲保安社堂長。俠魂語人曰「吾當本平昔推倒滿淸政府之雄心﹐奮成今日發揚漢族榮光之功烈也。」然俠魂則今後之成就﹐正未可量。俠魂勉乎哉﹗

