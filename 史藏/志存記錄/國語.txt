

禦制讀齊語

小白反扵齊鮑叔進夷吾中鉤懷舊恨宥用猶是夫譎辭請諸魯施伯何妨乎一如鮑叔料施伯果進謀殺而授之屍炙輠安用諸使者復致辭欲生得戮屠乃使束縛予將以返歸途比至齊國境三浴三釁塗施伯謀誠髙再請情見初胡乃生予之終爲魯國憂【葉】齊使又奚誰智如鮑叔徒倉卒爲詭談生還敬仲俱戰國尙機變紀載彊半誣善防子輿言盡信不如無

欽定四庫全書

史部五

國語

雜史

提要

【臣】等謹案國語二十一卷吳韋昭注昭字嗣云陽人官至中書僕射三國誌作韋曜裴松之注謂爲司馬昭諱也國語出自何人說者不一然終以漢人所說爲近古所記之事與左俱迄智伯之亡時代亦復相合中有與左不符者猶新序說苑同出劉向而時復抵牾蓋古人著書各據所見之舊文疑以存疑不似後人輕攺也漢志作二十一篇其諸家所注隋志虞翻唐固本皆二十一卷王肅本二十二卷賈逵本二十卷互有增減蓋偶然分並非有異同惟昭所注本隋志作二十二卷唐志作二十卷而此本首尾完具實二十一卷諸家所南北宋版無不相同知隋志誤一字唐志脫一字也前有昭自序稱兼采鄭眾賈逵虞翻唐固之注今攷所引鄭說虞說寥寥數條惟賈唐二家援據駁正爲多序又稱凡所發正三百七事今考注文之中昭自立義者周語凡服數一條國子一條虢文公一條常棣一條鄭武莊一條仲任一條叔妘一條鄭伯南也一條請隧一條凟姓一條楚子入陳一條晉成公一條共工一條大錢一條無射一條魯語朝聘一條刻桷一條命祀一條郊禘一條祖文宗武一條官寮一條齊語凡二十一鄕一條士鄕十五一條良人一條使海於有蔽一條八百乘一條反胙一條大路龍旂一條晉語凡伯氏一條不懼不得一條聚居異情一條貞之無報一條轅田一條二十五宗一條少典一條十月一條嬴氏一條觀狀一條三徳一條上軍一條蒲城伯一條三軍一條錞於一條呂錡佐上軍一條新軍一條韓無忌一條女樂一條張老一條鄭語凡十數一條億事一條奉景襄一條楚語聲子一條懿戒一條武丁作書一條屏攝一條吳語官帥一條錞於一條自一條王總百執事一條兄弟之國一條來告一條向檐一條越語乘車一條宰嚭一條徳虐一條解骨一條重祿一條不過六七十事合以所正訛字衍文錯簡亦不足三百七事之數其寫有誤以六十爲三百歟崇文總目作三百十事又七事轉訛也錢曾讀書敏求記謂周語昔我先世後稷句天聖本先下有王字左右免冑而下句天聖本下下有拜字今本皆脫去然所引注曰云云與此本絕不相同又不知何說也此本爲衍聖公孔鐸所刋如魯語公父文伯飲酒一章注中此堵父詞四字當在將使鼈長句下而誤入遂出二字下小小舛訛亦所不免然較諸坊本則頗爲精善自鄭眾解詁以下諸書並亡國語注存於今者惟昭爲最古黃震日鈔嘗稱其簡潔而先儒舊訓亦往往散見其中如朱子注論語無所取材毛奇齡詆其訓材爲裁不見經攺從鄭康成桴材之說而不知鄭語計億事材兆物句昭注曰計算也材裁也已有此訓然則奇齡失之眉睫間矣此亦見其多資攷證也乾隆四十四年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

自序

昔孔子發憤於舊史垂法於素王左丘明因聖言以攄意托王義以流藻其淵源深大沈懿雅麗可謂命世之才博物善作者也其明識髙遠雅思未盡故復采錄前世穆王以來下迄魯悼知伯之誅邦國成敗嘉言善語陰陽律呂天時人事逆順之數以爲國語其文不主於經故號曰外所以包羅天地探測禍福發起幽微章表善惡者昭然甚明實與經藝並陳非特諸子之倫也遭秦之亂幽而復光賈生史遷頗綜述焉及劉光祿於漢成世始更考校是正疑繆至於章帝鄭大司農爲之訓注解疑釋滯昭晣可觀至於細碎有所闕略侍中賈君敷而衍之其所發明大義略舉爲已憭矣然於文間時有遺忘建安黃武之間故侍禦史會稽虞君尙書僕射丹陽唐君皆英才碩儒洽聞之士也采摭所見因賈爲主而損益之觀其辭義信多善者然所注釋猶有異同昭以末學淺闇寡聞階數君之成訓思事義之是非愚心頗有所覺今諸家並行是非相貿𨿽聰明疏達識機之士知所去就然淺聞初學猶或未能袪過切不自料復爲之解因賈君之精實采虞唐之信善亦以所覺增潤補綴參之以五經檢之以內以世本考其流以爾雅齊其訓去非要存事實凡所發正三百七事又諸家紛錯載述爲煩是以時有所見庶幾頗近事情裁有補益猶恐人之多言未詳其故欲世覽者必察之也

欽定四庫全書

國語卷一

吳韋昭注

周語上

穆王將徵犬戎【穆王周康王之孫昭王之子穆王滿也徵正也上討下之稱犬戎西戎之別名在荒服】祭公謀父諫曰不可【祭畿內之國周公之後爲王卿士謀父字也傳曰凡蔣邢茅胙祭周公之也】先王耀徳不觀兵【耀明也觀示也明徳尙道化也不示兵者有大罪惡然後致誅不以小事而示威武】夫兵戢而時動動則威【戢聚也威畏也時動謂三時務農一時講武守則有財徵則有威】觀則玩玩則無震【玩黷也震懼也】是故周文公之頌曰【文公周公旦之諡也頌時邁之詩武王旣伐紂周公爲作此詩巡守告祭之樂歌】載戢干戈載櫜弓矢【載則也幹盾也戈防也櫜韜也言天下已定聚斂其干戈韜藏其弓矢示不復用】我求懿徳肆於時夏【懿美也肆陳也於於也時是也夏大也言武王常求美徳故陳其功徳於是夏而歌之樂章大者曰夏】允王保之【允信也信哉武王能保此時夏之美也】先王之於民也茂正其徳而厚其性【茂勉也性情性也】阜其財求【阜大也大其財求不鄣壅也】而利其器用【器兵甲也用耒耜之屬】明利害之鄕【示之以好惡鄕方也】以文修之【文禮法也】使務利而避害懷徳而畏威故能保世以滋大【保守也滋益也】昔我先王世后稷【後君也稷官也父子相繼曰世謂棄與不窋】以服事虞夏【謂棄爲舜后稷不窋繼之於夏啟也】及夏之衰也棄稷弗務【棄廢也衰謂啟子太康也廢稷之官不復務農夏書序曰太康失國昆弟五人須於洛汭是也】我先王不窋用失其官【失稷官也不窋棄之子周之禘祫文武不先不窋故通謂之王商頌亦以契爲王】而自竄於戎翟之間【竄匿也堯封棄於邰至不窋失官去夏而遷於邠邠西接戎北近翟】不敢怠業時序其徳纂修其緒【纂繼也緒事也】修其訓典【訓教也典法也】朝夕恪勤守以惇篤奉以忠信奕世載徳不忝前人【奕亦前人也載成也忝辱也】至於武王昭前之光明而加之以慈和事神保民莫不欣喜【保養也】商王帝辛大惡於民【商殷之本號辛紂名也大惡大爲民所惡】庶民弗忍欣戴武王以致戎於商牧【戴奉也戎兵也牧商郊牧野】是先王非務武也勤卹民隠而除其害也【卹憂也隠痛也】夫先王之制邦內甸服【邦內謂天子畿內千里之地商頌曰邦畿千里惟民所止王制曰千里之內曰甸京邑在其中央故夏書曰五百里甸服則古今同矣甸王田也服服其職業也自商以前並畿內爲五服武王克殷周公致太平因禹所弼除畿內更制天下爲九服千里之內謂之王畿王畿之外曰侯服侯服之外曰甸服今謀父諫穆王稱先王之制猶以王畿爲甸服者甸古名世俗所習也故周襄王謂晉文公曰昔我先王之有天下也規方千里以爲甸服是也周禮亦以蠻服爲要服足以相況矣】邦外侯服【邦外邦畿之外方五百里之地謂之侯服侯服侯圻也言諸侯之近者嵗一來見】侯衛賓服【此總言之也侯侯圻也衛衛圻也言自侯圻至衛圻其間凡五圻圻五百里五五二千五百里中國之界也謂之賔服常以服貢賔見於王五圻者侯圻之外曰甸圻甸圻之外曰男圻男圻之外曰采圻采圻之外曰衛圻周書康誥曰侯甸男采衛是也凡此服數諸家之說皆紛錯不同惟賈君近之】蠻夷要服【蠻蠻圻也夷夷圻也周禮衛圻之外曰蠻圻去王城三千五百里九州之界也夷圻去王城四千里周禮行人職衛圻之外謂之要服此言蠻夷要服則夷圻朝貢或與蠻圻同也要者要結好信而服從之】戎翟荒服【戎翟去王城四千五百里至五千里也四千五百里爲鎭圻五千里爲蕃圻在九州之外荒裔之地與戎翟同俗故謂之荒荒忽無常之言也】甸服者祭【供日祭也此采地之君其見無數】侯服者祀【供月祀也堯舜及周侯服皆嵗見】賓服者享【供時享也享獻也周禮甸圻二嵗而見男圻三嵗而見采圻四嵗而見衛圻五嵗而見其見也皆以所貢助祭於廟孝經所謂四海之內各以其職來祭】要服者貢【供嵗貢也要服六嵗一見】荒服者王【王王事天子也周禮九州之外謂之蕃國世一見各以其所貴珤爲贄故詩曰自彼氐羌莫敢不來王】日祭【日祭祭於祖考謂上食也近漢亦然】月祀【月祀於曽髙】時享【時享於二祧】嵗貢【嵗貢於壇墠】終王【終謂世終也朝嗣王及卽位而來見】先王之訓也有不祭則修意【意志意也謂邦國之內有違闕不供日祭者先修意以自責畿內近知王意也】有不祀則修言【言號令也】有不享則修文【文典法也】有不貢則修名【名謂尊卑職貢之名號晉語曰信於名則上下不幹】有不王則修徳【逺人不服則修文徳以來之】序成而有不至則修刑【序成謂上五者次序也已成而有不至則有刑誅】於是乎有刑不祭伐不祀徵不享讓不貢【讓譴責也】告不王【謂以文詞告曉之地逺者辠輕也】於是乎有刑罰之辟【刑不祭也】有攻伐之兵【伐不祀也】有徵討之備【徵不享也】有威讓之令【讓不貢也】有文告之辭【告不王也】布令陳辭而又不至則增修於徳而無勤民於逺【勤勞也】是以近無不聴逺無不服今自大畢伯仕之終也【大畢伯仕犬戎氏之二君終卒也】犬戎氏以其職來王【以其職謂其嗣子以其貴珤來見王也】天子曰予必以不享徵之且觀之兵【享賓服之禮以責犬戎而示之兵法也】其無乃廢先王之訓而王幾頓乎【幾危也頓敗也】吾聞夫犬戎樹惇【樹立也言犬戎立性惇朴】能帥舊徳而守終純固【帥循也純專也固一也言犬戎氏循先王之舊徳奉其常職天性專一終身不移不聴穆王責其不享也】其有以禦我矣【禦猶應也距也】王不聽遂徵之得四白狼四白鹿以歸【白狼白鹿犬戎所貢】自是荒服者不至【穆王責犬戎以非禮暴兵露師傷威毀信故荒服者不至】

恭王遊於涇上宻康公從【恭王穆王之子恭王伊扈也涇水名康公宻國之君姬姓】有三女奔之【奔不由媒氏也三女同姓】其母曰必致之於王【康公之母欲使進於王】夫獸三爲羣【自三以上爲羣】人三爲眾女三爲粲【粲美貌】王田不取羣【不盡羣也易曰王用三驅失前禽也】公行下眾【公諸侯也下眾不敢誣眾也禮國君下卿位遇眾則式禮之也】王禦不參一族【禦婦官也參三也一族父子也故取異姓以備三不參一族也】夫粲美之物也眾以美物歸女而何徳以堪之【堪任也】王猶不堪況爾小醜【醜也王者至尊且猶不堪況女小人之乎】小醜備物終必亡【言徳小而物備終取之必以亡】康公弗獻一年王滅宻【宻今安定陰宻縣是也近涇】

厲王虐國人謗王【厲王恭王之曽孫夷王之子厲王胡也謗誹也】召公告王曰民不堪命矣【召公召康公之孫穆公虎也爲王卿士言民不堪暴虐之政令】王怒得衛巫使監謗者【衛巫衛國之巫也監察也以巫有神靈有謗必知之】以告則殺之【巫言謗王王則殺之】國人莫敢言道路以目【不敢言以目相眄而已】王喜告召公曰吾能弭謗矣乃不敢言【弭止也】召公曰是鄣之也【鄣防也】防民之口甚於防川【流者曰川言川不可防而口又甚也】川壅而潰傷人必多【川之潰決害於人也】民亦如之【民之敗亂害於上也】是故爲川決之使導【爲治也導通也】爲民者宣之使言【宣猶放也觀民所言以知其得失】故天子聽政使公卿至於列士獻詩【獻詩以風也列士上士也】瞽獻典【無目曰瞽瞽樂師典樂典也】史獻書【史外史也周官外史掌三皇五帝之書】師箴【師少師也箴箴刺王闕以正得失】賦【無眸子曰賦賦公卿列士所獻詩也】蒙誦【有眸子而無見曰蒙周禮蒙主歌風誦誦謂箴諫之語也】百工諫【百工執技以事上者諫者執藝事以諫謂若匠師慶諫魯莊公丹楹刻桷者】庶人傳語【庶人卑賤見時得失不得達傳以語王也】近臣盡規【近臣謂驂僕之屬也盡規盡其規以告王也】親戚補察【補補過察察政也傳曰自王以下各有父兄子弟以補察其過】瞽史教誨【瞽樂大師史大史也掌陰陽天時禮法之書以相教誨者單襄公曰吾非瞽史焉知天道】耆艾修之【耆艾師傅也修師傅理瞽史之教以聞於王】而後王斟酌焉【斟取也酌行也】是以事行而不悖【悖逆也】民之有口也猶土之有山川也財用於是乎出【猶若也山川所以宣地气而出財用口亦以宣人心而言善敗】猶其有原隰衍沃也衣食於是乎生【廣平曰原下濕曰隰下平曰衍有漑曰沃】口之宣言也善敗於是乎興行善而備敗【民所善者行之其所惡者備之】所以阜財用衣食者也【阜厚也】夫民慮之於心而宣之於口成而行之胡可壅也若壅其口其與能幾何【與辭也能幾何言不久也】王弗聴於是國人莫敢出言三年乃流王於彘【流放也彘晉地漢爲彘縣屬河東今曰永安】

厲王說榮夷公【說好也榮國名夷諡也】芮良夫曰【芮良夫周大夫芮伯也】王室其將卑乎【卑防也】夫榮公好專利而不知大難【專擅也】夫利百物之所生也【利生於物也專利是專百物】天地之所載也【載成也地受天气以成百物】而或專之其害多矣【害謂惡害榮公者多也孔子曰放於利而行多怨】天地百物皆將取焉胡可專也【天地成百物民皆將取用之何可專其利】所怒甚多而不備大難以是教王王能久乎夫王人者將導利而布之上下者也【導開也布賦也上謂天神下謂人物】使神人百物無不得其極【極中也】猶日怵惕懼怨之來也【怵惕恐懼也】故頌曰思文后稷克配彼天立我烝民莫匪爾極【頌周頌也思文謂郊祀后稷以配天之樂歌經緯天地曰文克能也烝眾也莫無也匪不也爾女也極中也言周公思有文徳者后稷其功乃能配於天謂堯時鴻水稷播百谷立我眾民之道無不於女時得其中者功至大也】大雅曰陳錫載周【大雅文王之二章陳布也錫賜也言文王布賜施利以載成周道】是不布利而懼難乎【言后稷文王旣布利又懼難也】故能載周以至於今今王學專利其可乎【言不可也】匹夫專利猶謂之盜王而行之其歸鮮矣【鮮寡也歸附周者寡也】榮公若用周必敗旣榮公爲卿士【旣已也卿士卿之有事者】諸侯不享王流於彘【享獻也】

彘之亂宣王在召公之宮【宣王厲王之子宣王靖也在召公宮者避難奔召公】國人圍之召公曰昔吾驟諫王王不從是以及此難【及至也】今殺王子王其以我爲懟而怒乎【殺王子令國人得殺之也】夫事君者險而不懟【君諸侯也在危險之中不當懟懟謂若晉慶鄭怨惠公愎諫違卜棄而不載】怨而不怒況事王乎【怨心望也怒作气也】乃以其子代宣王宣王長而立之【彘之亂公卿相與和而修政事號曰共和凡十四年而宣王立】

宣王卽位不借千畝【借借也借民力以爲之天子借田千畆諸侯百畆自厲王之流借田禮廢宣王卽位不復遵古】虢文公諫曰【賈侍中云文公文王母弟虢仲之後爲王卿士昭謂虢叔之後西虢也宣王都鎬在畿內】不可夫民之大事在農【谷民之命故農爲大事】上帝之粢盛於是乎出【出於農也器實曰粢在器曰盛】民之蕃庶於是乎生【蕃息也庶眾也】事之共給於是乎在【共具也給足也】和協輯睦於是乎興【協合也輯聚也睦親也】財用蕃殖於是乎始【殖長也】惇庬純固於是乎成【惇厚也庬大也】是故稷爲大官【民之大事在農故稷之職爲大官】古者大史順時覛土【覛視也】陽癉憤盈土气震發【癉厚也憤積也盈滿也震動也起也】農祥晨正【農祥房星也晨正謂立春之日晨中於午也農事之候故曰農祥】日月厎於天廟【厎至也天廟營室也孟春之月日月皆在營室】土乃脈發【脈理也農書曰春土長冒撅陳根可拔耕者急】先時九日【先先立春日也】大史告稷曰自今至於初吉【初吉二月朔日也詩云二月初吉】陽气俱烝土膏其動【烝升也膏土潤也其動潤澤欲行】弗震弗渝脈其滿眚谷乃不殖【震動也渝變也眚甾也言陽气俱升土膏欲動當卽動變冩其气不然則脈滿气結更爲甾病谷乃不殖】稷以告王【以大史之言告王】曰史帥陽官以命我司事【史大史陽官春官司事主農事也】曰距今九日土其俱動【距去也】王其祗祓監農不易【祗敬也祓齊戒祓除也不易不易物土之宜】王乃使司徒咸戒公卿百吏庶民【百吏百官也庶民甸師氏所掌之民主耕耨王之借田者】司空除壇於借【司空掌地也】命農大夫咸戒農用【農大夫田畯也農用田器也】先時五日【先耕時也】瞽告有協風至【瞽樂大師知風聲者協和也風气和時候至也立春日融風】王卽齊宮【所齊之宮】百官禦事各卽其齊三日【禦治也】王乃淳濯饗醴【淳沃也濯漑也饗飲也謂王沐浴飲醴酒】及期【期耕日也】郁人薦鬯【鬱鬱金香艸宜以和鬯酒也周禮郁人掌祼器凡祭祀賓客和郁鬯以實彛而陳之共王之齊鬯】犧人薦醴【犧人司尊也掌共酒醴者】王祼鬯饗醴乃行【祼灌也灌鬯飲醴皆所以自香潔】百吏庶民畢從及借后稷監之【監察也】膳夫農正陳借禮【膳夫上士也掌王之飲食膳羞之饋食農正田大夫主敷陳借禮而祭其神爲農祈也】大史贊王【贊導也】王敬從之王耕一墢【一墢一耜之墢也王無耦以一耜耕】班三之【班次也三於下各三其上也王一墢公三卿九大夫二十七】庶人終於千畆【終盡耕也】其后稷省功大史監之司徒省民大師監之畢宰夫陳饗膳宰監之【宰夫下大夫也膳宰膳夫也】膳夫贊王王歆大牢【歆饗也】班嘗之【公卿大夫也】庶人終食【終畢也】是日也瞽帥音官以風土【音官樂官也風土以音律省土風風气和則土气養】廩於借東南鐘而藏之【廩禦廩一名神倉東南生長之處鐘聚也謂爲廩以藏王所借田以奉齍盛】而時布之於農【布賦也】稷則徧戒百姓紀農協功【紀猶綜理也協同也】曰陰陽分布震雷出滯【陰陽分布日夜同也滯蟄虫也明堂月令曰日夜分雷乃聲始電蟄虫咸動啟戶始出】土不備墾辟在司寇【墾也辟辠也在司寇司寇行其辠】乃命其旅曰狥【旅眾也徇行也】農師一之【一之先往也農師上士】農正再之【農正后稷之佐田畯也故次農師】后稷三之【后稷農官之君故次農正】司空四之【司空主道路溝洫故次后稷】司徒五之【司徒省民故次司空】大保六之大師七之【大保大師天子三公佐王論道泛監眾官不得掌事故次司徒】大史八之【大史掌逆官府之治故次大師】宗伯九之【宗伯卿官掌相王之大禮若王不與祭則攝位故次大史】王則大徇【大徇帥公卿大夫親行農也】耨獲亦如之【如之如耕時也】民用莫不震動恪恭於農【用謂田器也】修其疆畔日服其鎛不解於時【疆境也畔界也鎛鉏屬】財用不乏民用和同是時也王事惟農是務無有求利於其官以干農功【求利謂變易役使幹亂農功】三時務農而一時講武【三時春夏秋一時冬也講習也】故徵則有威守則有財若是乃能媚於神【媚說也】而和於民矣則享祀時至而布施優裕也【優饒也裕緩也】今天子欲修先王之緒而棄其大功匱神之祀而困民之財【匱神之祀不耕借也困民之財取於民也】將何以求福用民王弗聽三十九年戰於千畆王師敗績於姜氏之戎【姜氏之戎西戎之別種四嶽之後也傳曰我諸戎四嶽之裔冑言宣王不納諫務農無以事神使民以致弱敗之咎】

魯武公以括與戲見王【武公伯禽之孫獻公之子武公敖也括武公長子伯禦也戲括弟懿公也】王立戲【以爲太子】樊仲山父諫曰不可立也【仲山父王卿士食采於樊】不順必犯【不順立少也犯魯必犯王命而不從】犯王命必誅故出令不可不順也令之不行政之不立【令不行卽政不立】行而不順民將棄上【使長事少故民必棄上】夫下事上少事長所以爲順也今天子立諸侯而建其少是教逆也若魯從之而諸侯效之王命將有所壅【言先王立長之命將壅塞不行】若不從而誅之是自誅王命也【誅王命者先王之命立長今魯亦立長若誅之是自誅王命也】是事也誅亦失不誅亦失【誅之則誅王命不誅則王命廢】天子其圖之王卒立之魯侯歸而卒及魯人殺懿公【懿公戲也】而立伯禦【伯禦括也】三十二年春宣王伐魯立孝公【孝公懿公之弟稱也】諸侯從是而不睦【從是而不相親睦於王】

宣王欲得國子之能導訓諸侯者【賈侍中云國子諸侯之嗣子或云國子諸侯之子欲使訓導諸侯子也唐尙書云國子謂諸侯能治國子養百姓者昭謂國子同姓諸姬也凡王之子弟謂之國子導訓諸侯謂爲州伯者】樊穆仲曰魯侯孝【穆仲仲山父之諡也猶魯叔孫穆子謂之穆叔】王曰何以知之對曰肅恭明神而敬事耇老【耇凍黎也】賦事行刑必問於遺訓【遺訓先王之教】而咨於故實【咨謀也故實故事之是者】不幹所問不犯所咨王曰然則能訓治其民矣乃命魯孝公於夷宮【命爲侯伯也夷宮者宣王祖父夷王之廟古者爵命必於祖廟】

宣王旣喪南國之師【喪亡也敗於姜戎氏時所亡也南國江漢之間也詩曰滔滔江漢南國之紀】乃料民於大原【料數也大原地名】仲山父諫曰民不可料也夫古者不料民而知其少多司民協孤終【司民掌登萬民之數自生齒以上皆書於版協合也無父曰孤終死也合其名籍以登於王】司商協名姓【司商掌賜族受姓之官商金聲淸謂人始生吹律合之定其姓名】司徒協旅【司徒掌合師旅之眾】司寇協姦【司寇刑官也掌合姦民以知死刑之數】牧協職【周禮牧人掌牧養犧牲合其物色之數】工協革【工百工之官革更也更制度者合其數也】場協入【場人掌圃委積之珍物斂而藏之】廩協出【廩人掌九縠出用之數】是則少多死生出入往來者皆可知也於是乎又審之以事【事謂因借田與搜狩以簡知其數也】王治農於借【借借於千畆田也】搜於農隙【春田曰搜搜擇也禽獸懷姙未著捜而取之也農隙仲春旣耕之後隙閒】耨獲亦於借【言王亦至於借考課之】狝於旣烝【秋田曰狝狝殺也順時始殺也烝升也月令孟秋乃升谷天子嘗新旣升謂仲秋也】狩於畢時【冬田曰狩圍守而取之畢時時務畢也】是皆習民數者也又何料焉【習簡習也】不謂其少而大料之是示少而惡事也【言王不謂其眾少而大料數之是示以寡少又厭惡政事不能修之意也】臨政示少諸侯避之【示天下以寡弱諸侯將避逺王室不親附也】治民惡事無以賦令【言厭惡政事無以賦令也】且無故而料民天之所惡也【故事也天道淸淨也】害於政而妨於後嗣【害政賊爲政之道也妨後嗣爲將有禍亂也】王卒料之及幽王乃廢滅【幽王宣王之子幽王宮湟也滅謂滅西周也】幽王二年西周三川皆震【西周鎬京也幽王在焉邠岐之所近也三川涇渭洛出於岐山也震動也地震故三川亦動也川竭也】伯陽父曰周將亡矣【伯陽父周大夫】夫天地之气不失其序【序次也】若過其序民亂之也【過失也言民者不敢斥王也】陽伏而不能出陰迫而不能烝【烝升也陽气在下陰气迫之使不能升也】於是有地震【陰陽相迫气動於下故地震也】今三川實震是陽失其所而鎭陰也【鎭爲陰所鎭笮也】陽失而在陰【在陰在陰下也】川源必塞【地動則泉源塞】源塞國必亡【國依山川今源塞故國將亡也】夫水土演而民用也【水土气通爲演演猶潤也演則生物民得用之】水土無所演民乏財用不亡何待【水气不潤土枯不養故乏財用】昔伊洛竭而夏亡【竭盡也伊出熊耳洛出冢嶺禹都陽城伊洛所近】河竭而商亡【商人都衛河水所經】今周徳若二代之季矣【二代之季謂桀紂也】其川源又塞塞必竭夫國必依山川【依其精气利澤也】山崩川竭亡之徵也川竭山必崩【水泉不潤枯朽而崩】若國亡不過十年數之紀也【數起於一終於十十則更故曰紀也】夫天之所棄不過其紀是嵗也三川竭岐山崩十一年幽王乃滅周乃東遷【東遷謂平王遷於洛邑】

惠王三年【惠王周莊王之孫釐王之子惠王母涼也三年魯莊十九年】邊伯石遫蒍國出王而立子穨【三子周大夫也穨莊王之少子王姚之子王姚嬖於莊王生子穨子穨有寵蒍國爲之師及惠王卽位取蒍國之圃及邊伯之宮又收石遫之秩故三子出王而立子穨】王處於鄭三年王子穨飲三大夫酒子國爲客【子國蒍國也客上客也】樂及徧儛【徧儛六代之樂也謂黃帝曰雲門堯曰咸池舜曰簫韶禹曰大夏殷曰大濩周曰大武一曰諸大夫徧儛也】鄭厲公見虢叔【厲公鄭莊公之子厲公突虢叔王卿士虢公林父也】曰吾聞之司寇行戮君爲之不舉【不舉不舉樂也】而況敢樂禍乎今吾聞子穨歌舞不息樂禍也夫出王而代其位禍孰大焉臨禍忘憂是謂樂禍禍必及之盍納王乎虢叔許諾鄭伯將王自圉門入虢叔自北門入【二門王城門也】殺子穨及三大夫王乃入

十五年有神降於莘【惠王十五年魯莊三十二年降下也言自上而下有聲象以接人莘虢地】王問於內史過【內史周大夫過其名掌爵祿廢置及防命諸侯孤卿大夫】曰是何故固有之乎【故事也固猶常也】對曰有之國之將興其君齊明衷正【齊一也衷中也】精潔惠和其徳足以昭其馨香【惠愛也馨香芳馨之升聞者】其惠足以同其民人【同猶一也】神饗而民聽民神無怨故明神降之觀其政徳而均布福焉國之將亡其君貪冒辟邪【冒抵冒也】淫佚荒怠麤穢暴虐其政腥臊馨香不登【腥臊臭惡也登上也芳馨不上聞於神神不饗也傳曰黍稷非馨明徳惟馨】其刑矯誣【以詐用法曰矯加誅無辠曰誣】百姓攜貳【攜離也貳二心也】明神弗蠲【蠲潔也】而民有逺志【欲叛也】民神怨痛無所依懷【懷歸也】故神亦往焉觀其苛慝而降之禍【苛煩也慝惡也】是以或見神以興亦或以亡昔夏之興也融降於崇山【融祝融也崇崇髙山也夏居陽城崇髙所近】其亡也回祿信於耹隧【回祿火神再宿爲信耹隧地名】商之興也檮杌次於丕山【檮杌鯀也過信曰次丕大邳山在河東】其亡也夷羊在牧【夷羊神獸牧商郊牧野】周之興也鸑鷟鳴於岐山【三君云鸑鷟鸞鳯之別名也詩云鳯皇鳴矣於彼髙岡其在岐山之脊乎】其衰也杜伯射王於鄗【鄗鄗京也杜國伯爵陶唐氏之後周春秋曰宣王殺杜伯而無辜後二年宣王防諸侯田於圃日中杜伯起於道左衣朱衣冠朱冠操朱弓朱矢射宣王中心折脊而死】是皆明神之志者也【志記也見記錄在史籍者】王曰今是何神也對曰昔昭王娶於房曰房後【昭王周成王之孫康王之子昭王瑕也房國名】實有爽徳協於丹朱【爽貳也協合也丹朱堯子】丹朱馮身以儀之生穆王焉【馮依也儀匹也詩雲實惟我儀言房後之行有似丹朱丹朱馮依其身而匹焉以生穆王】是實臨照周之子孫而禍福之夫神壹不逺徙遷【言神壹心依馮於人不逺遷也】若由是觀之其丹朱之神乎王曰其誰受之對曰在虢土【言神在虢虢其受之】王曰然則何爲【何爲在虢】對曰臣聞之道而得神是謂逢福【逢迎也】淫而得神是謂貪禍【以貪取禍】今虢少荒其亡乎王曰吾其若之何對曰使大宰以祝史帥貍姓奉犧牲粢盛玉帛往獻焉【大宰王卿掌祭祀之式玉帛之事祝大祝掌祈福祥史大史掌次主位貍姓丹朱之後神不歆非故帥以往也純色曰犧】無有祈也【祈求也勿有求請禮之而已】王曰虢其幾何對曰昔堯臨民以五【五年一巡狩】今其冑見【冑後也謂丹朱之神】神之見也不過其物【物物數也】若由是觀之不過五年王使大宰忌父【周公忌父也】帥傅氏及祝史【傅氏貍姓也在周爲傅氏】奉犧牲玉鬯往獻焉【玉鬯鬯酒之圭長尺二寸有瓚所以灌地降神之器】內史過從至虢【從從大宰而往也內史不掌祭祀王以其賢使聽之】虢公亦使祝史請土焉【祝史虢之祝史祝應史嚚也】內史過歸告王曰虢必亡矣不禋於神而求福焉神必禍之【潔祀曰禋】不親於民而求用焉民必違之【用用其財力也】精意以享禋也【享獻也】慈保庶民親也【慈愛也保養也】今虢公動匱百姓以逞其違【逞快也違邪也】離民怒神而求利焉不亦難乎【求利謂請土】十九年晉取虢【惠王十九年魯僖之二年】

襄王使召公過及內史過賜晉惠公命【襄王周僖王之孫惠王之子襄王鄭也召公過召穆公之後召武公也爲王卿士惠公晉獻公之庶子惠公夷吾也命瑞命諸侯卽位天子賜之命圭以爲瑞節】呂甥郤芮相晉侯不敬【呂甥瑕呂飴甥也郤芮冀芮皆晉大夫相詔相禮儀不敬慢惰也】晉侯執玉卑拜不稽首【玉信圭侯所執長七寸卑下也禮執天子器則上衡稽首首至地也】內史過歸以告王曰晉不亡其君必無後【後後嗣也】且呂郤將不免王曰何故對曰夏書有之曰眾非元後何戴【夏書逸書也元善也後君也戴奉也】後非眾無與守邦【邦國也】在湯誓曰餘一人有辠無以萬夫【湯誓商書伐桀之誓也今湯誓無此言則已散亡矣天子自稱曰餘一人餘一人有辠無辠萬夫】萬夫有辠在餘一人【在餘一人乃我教導之過】在般庚曰國之臧則維女眾【般庚殷王祖乙之子今商書般庚是也臧善也國俗之善則維女眾歸功於下】國之不臧則維餘一人是有逸罰【逸過也罰猶辠也國俗之不善則維餘一人是我有過也言其辠當在我】如是則長眾使民不可不愼也民之所急在於大事【大事戎祀也】先王知大事之必以眾濟也故祓除其心以和惠民【祓猶拂也】考中度衷以涖之【涖臨也考中省已之中心以度人之中心恕以臨之】昭明物則以訓之【物事也則法也】制義庶孚以行之【義宜也庶眾也孚信也當制立事宜爲眾所信而行之】祓除其心精也【精潔也】考中度衷忠也【忠恕也】昭明物則禮也制義庶孚信也然則長眾使民之道非精不和非忠不立非禮不順非信不行今晉侯卽位而背外內之賂【背外不予秦地背內不予裏丕之田】虐其處者棄其信也【虐其處者殺裏丕之黨】不敬王命棄其禮也施其所惡棄其忠也【已所不欲勿施於人所惡於下不以事上今晉侯皆施之於人故曰棄其忠也】以惡實心棄其精也【實滿也】四者皆棄則逺不至而近不和矣【四者精忠禮信也】將何以守國古者先王旣有天下又崇立於上帝明神而敬事之【崇尊也立立其祀也上帝天也明神日月也】於是乎有朝日夕月以教民事君【禮天子以春分朝日以秋分夕月拜日於東門之外然則夕月在西門之外必矣】諸侯春秋受職於王以臨其民【言不敢專也】大夫士日恪位箸以儆其官【中庭之左右曰位門屏之間曰箸】庶人工商各守其業以共其上猶恐有墜失也故爲車服旗章以旌之【旌表也車服旗章上下有等所以章明貴賤爲之表識】爲摰幣瑞節以鎭之【鎭重也摯六摯也謂孤執皮帛卿執羔大夫執鴈士執雉庶人執鶩工商執雞幣六幣也圭以馬璋以皮璧以帛琮以錦琥以繡璜以黼瑞六瑞也王執鎭圭尺二寸公執桓圭九寸侯執信圭七寸伯執躬圭亦七寸子執谷璧男執蒲璧皆五寸節六節也山國用虎節土國用人節澤國用龍節皆以金爲之道路用旌節門闗用符節都鄙用管節皆以竹爲之】爲班爵貴賤以列之【班次也】爲令聞嘉譽以聲之【謂有功徳者則以防命述其功美進爵加錫以聲之】猶有散遷解慢而箸在刑辟流在裔土【言爲之法制備悉如此尙有放散轉移解慢於事不奉職業者故加之刑辟流之荒裔也】於是乎有夷蠻之國【遂爲夷蠻之國民】有斧鉞刀墨之民【斧鉞大刑也刀墨謂以刀刻其顙而以墨涅之】而況可以淫縱其身乎夫晉侯非嗣也而得其位【嗣適嗣也】亹亹怵惕保任戒懼猶曰未也【亹亹勉勉也保守也任職也居非其位𨿽守職戒懼猶未足也】若將廣其心【廣其心放情欲也】而逺其鄰【背秦賂也】陵其民【虐處者也】而卑其上【不敬王命】將何以固守【守守位也】夫執玉卑防其摯也【防廢也廢其執摯之禮】拜不稽首誣其王也【誣罔也】防摯無鎭【鎭重也無以自重】誣王無民【民亦將誣之】夫天事恆象【恆常也事善象吉事惡象凶】任重享大者必速及【速及於禍】故晉侯誣王人亦將誣之欲防其鎭人亦將防之大臣享其祿弗諫而阿之亦必及焉【大臣呂郤也享食也阿隨也】襄王三年而立晉侯【襄王三年魯僖之十年錫瑞命在十一年】八年而隕於韓【八年魯僖之十五年秦怨惠公背施忘徳舉兵伐之戰於韓原獲晉侯以歸隕其師徒三月而復之】十六年而晉人殺懷公懷公無冑【冑後也襄王十六年魯僖之二十四年懷公惠公之子子圉也惠公卒子圉嗣立秦穆公納公子重耳晉人刺懷公於髙梁】秦人殺子金子公【子金呂甥子公郤芮之字也二子悔納重耳欲焚公宮而殺公寺人披以告公公潛防秦伯於王城二子焚公宮求公不獲遂如河上秦伯誘而殺之】

襄王使大宰文公及內史興賜晉文公命【大宰文公王卿士王子虎也內史興周內史叔興父晉文公獻公之子惠公異母兄重耳也命命服也諸侯七命冕服七章】上卿逆於境【逆迎也】晉侯郊勞【郊迎用辭勞也】館諸宗廟【館捨也捨於宗廟尊王命也】饋九牢【牛羊豕爲一牢上公饔餼九牢】設庭燎【設大燭於庭謂之庭燎】及期命於武宮【期將事之日也武宮文公之祖武公之廟也命受王之命】設桑主布幾筵【主獻公之主也練主用栗虞主用桑禮旣塟而虞虞而作主天子於是爵命世子世子卽位受命服也獻公死已久於此設之者文公不欲繼於惠懷故立獻公之主自以子繼父之位行未逾年之禮筵席也】大宰涖之晉侯端委以入【說云衣端冠委貌諸侯祭服也昭謂此士服也諸侯之子未受爵命服士服也】大宰以王命命冕服【冕大冠也服鷩衣也】內史贊之三命而後卽冕服【贊道也三命三以王命命文公文公三讓後就】旣畢賓饗贈餞如公命侯伯之禮而加之以宴好【賓者主人所以接賓致餐饔之屬饗饗食之禮贈致贈賄之禮餞謂郊送飲酒之禮如公命侯伯之禮者如公受王命以侯伯待之之禮而又加之以宴好也大宰上卿也而言公者兼之】內史興歸以告王曰晉不可不善也其君必霸逆王命敬【謂上卿逆於境晉侯郊勞】奉禮義成【謂三讓賓饗之屬皆如禮】敬王命順之道也成禮義徳之則也則徳以道諸侯諸侯必歸之【道訓也】且禮所以觀忠信仁義也【言能行禮則有此四者】忠所以分也【心中則不偏】仁所以行也【仁行則有恩】信所以守也【信守則不貳】義所以節也【制事之節】忠分則均仁行則報信守則固義節則度【得其度也】分均無怨行報無匱守固不偸【偸茍且也】節度不攜【攜離也】若民不怨而財不匱令不偸而動不攜其何事不濟中能應外忠也施三服義仁也【賈侍中云三謂忠信仁也昭謂施三謂三讓也服義義宜也服得其宜謂端委也】守節不淫信也行禮不疚義也【疚病也】臣入晉境四者不失【四者忠信仁義】臣故曰晉侯其能禮矣王其善之樹於有禮艾人必丰【樹種也艾報也丰厚也】王從之使於晉者道相逮也【逮及也】及惠後之難王出在鄭【惠後周惠王之後襄王繼母陳嬀也陳嬀有寵生子帶將立之未及而卒子帶奔齊王復之又通於襄王之後隗氏王廢隗氏周大夫頽叔桃子奉子帶以翟師伐周王出適鄭處於汜事在魯僖二十四年】晉侯納之【納王於周而殺子帶在魯僖二十五年】襄王十六年立晉文公【襄王十六年魯僖二十三年】二十一年以諸侯朝於衡雝且獻楚捷遂爲踐土之盟【襄王二十一年魯僖二十八年也衡雝踐土皆鄭地在今河內溫地捷勝也勝楚所獲兵眾文公以僖二十八年夏四月敗楚師於城濮城濮衛地也旋至衡雝天子臨之晉侯以諸侯朝王且獻所得楚兵駟介百乘徒兵千也王命尹氏及王子虎內史叔興父防命晉侯爲侯伯賜之大輅之服戎輅之服彤弓一彤矢百玈弓十玈矢千秬鬯一卣虎賁三百人】於是乎始霸

國語卷一

欽定四庫全書

國語卷二

吳韋昭注

周語中

襄王十三年【襄王十三年魯僖之二十年也下事見二十四年】鄭人伐【姬姓小國也先是鄭伐人聴命鄭師還又卽衛故鄭公子士泄堵兪彌師師伐滑】王使遊孫伯請【遊孫伯周大夫】鄭人執之【鄭人文公捷也鄭怨惠王之入而不與厲公爵又怨防王之與衛故不聴王命而執王使】王怒將以翟伐鄭【翟隗姓之國也】富辰諫曰不可【富辰周大夫也】古人有言曰兄弟讒鬩侮人百里【鬩很也兄弟𨿽以讒言相違很猶禁禦它人侵侮己者百里諭逺也】周文公之詩曰兄弟鬩於墻外禦其侮【文公之詩者周公旦之所作常棣之篇是也所以閔管蔡而親兄弟此二句其四章也禦禁也言𨿽相與很於墻室之內猶能外禦異族侮害己者其後周室旣衰厲王無道骨肉恩闕親親禮廢宴兄弟之樂絕故召穆公思周徳之不而合其宗族成周復循常棣之歌以親之鄭唐二君以爲常棣穆所作失之矣惟賈君得之穆公召康公之後穆公虎也去周公曆九王矣】若是則鬩乃內侮而𨿽鬩不敗親也【𨿽內相很外禦它人故不敗親】鄭在天子兄弟也【言與襄王有兄弟之親】鄭武莊有大勲力於平桓【武鄭桓公之子武公突也莊武公之子莊公寤生也王功曰勲平幽王之子平王宜臼也桓平王之孫太子泄父之子桓王林也幽王旣滅鄭武公以卿士夾輔平王東遷洛邑桓王卽位鄭莊公爲之卿士以王命討不庭伐宋入郕在魯隠十年唐尙書云王奪鄭伯政鄭伯不朝王伐鄭鄭祝聃射王中肩豈得爲功桓當爲惠傳曰鄭有平惠之勲昭謂鄭世有功而桓王不賞又奪其政聃𨿽射王非莊公意又詩敍云桓王失信諸侯背叛明桓王之非也下富辰又曰平桓莊惠皆受鄭勞明各異人不爲誤也】凡我周之東遷晉鄭是依【東遷謂平王也晉語曰鄭先君武公與晉文侯戮力一心股肱周室夾輔平王是也】子穨之亂又鄭之由定【子穨周莊王之子惠王叔父也篡王而立惠王出居鄭厲公殺子穨而納之事在周語上】今以小忿棄之是以小怨置大徳也無乃不可乎【置猶廢也詩云忘我大徳思我小怨】且夫兄弟之怨不徵於它【徵召也它謂翟人】徵於它利乃外矣【外利在翟】章怨外利不義【章明也】棄親卽翟不祥【祥善也棄親出翟師以伐鄭】以怨報徳不仁【言鄭有徳於王王怨而伐之是爲不仁】夫義所以生利也祥所以事神也仁所以保民也【保養也】不義則利不阜【阜厚也】不祥則福不降不仁則民不至古之明王不失此三徳者【三徳仁義祥也】故能光有天下【光大也】而龢寧百姓令聞不忘【不忘言徳及後代也】王其不可以棄之王不聽

十七年王降翟師以伐鄭【降下也】王徳翟人將以其女爲後富辰諫曰不可夫婚姻禍福之階也【階梯也】由之利內則福【利內娶得偶而有福也】利外則取禍今王外利矣【樹利於翟】其無乃階禍乎【爲禍階也】昔摯疇之國也由大任【摯疇二國任姓奚仲仲虺之後大任王季之妃文王之母詩云摯仲氏任又曰思齊大任文王之母】杞繒由大姒【杞繒二國姒姓夏禹之後大姒之家也大姒文王之妃武王之母】齊許申呂由大姜【四國皆姜姓四嶽之後大姜之家大姜大王之妃王季之母】陳由大姬【陳嬀姓舜後大姬周武王之元女成王之姊傳曰以元女大姬配虞胡公而封諸陳】是皆能內利親親者也【內利內行七徳親親以申固其家】昔鄢之亡也由仲任【鄢妘姓之國仲任氏之女爲鄢夫人唐尙書云鄢爲鄭武公所滅非取任氏而亡也昭謂幽王爲西戎所殺而詩言褒姒滅之明禍有所由也】密須由伯姞【伯姞密須之女也傳曰密須之鼔闕鞏之甲此則文王所滅而獲鼔甲也大雅云密人不恭敢距大邦不由嫁女而亡世本云密須姞姓】鄶由叔妘【鄶妘姓之國叔妘同姓之女爲鄶夫人唐尙書云亦鄭武公滅之不由女亡也昭謂公羊傳曰先鄭伯有善乎鄶公者通於夫人以取其國此之謂也】聃由鄭姬【聃姬姓文王之子耼季之國鄭姬鄭女爲耼夫人同姓相取猶魯昭公取於吳矣亦其黷姓所以亡】息由陳嬀【息姬姓之國陳嬀陳女爲息侯夫人蔡哀侯亦取於陳息嬀將歸過蔡蔡哀侯止而見之弗賓嬀以告息侯導楚伐蔡蔡侯怨因稱息嬀之美於楚子楚子遂滅息以息嬀歸】鄧由楚曼【鄧曼姓楚曼鄧女爲楚武王夫人生文王過鄧而利其國遂滅鄧而兼之】羅由季姬【羅熊姓之國季姬姬氏之女爲羅夫人而亡其國也】盧由�嬀【盧嬀姓之國�嬀盧女爲荊夫人荊楚也】是皆外利離親者也【外利行淫辟求利於外不能親親以亡其國】王【曰】利何如而內何如而外對曰尊貴明賢庸勲長老【明顯也庸用也勲功也長老尙齒也】愛親禮新親舊【親六親也新新來過賓也舊君之故舊也】然則民莫不審固其心力以役上令【役爲也】官不易方【方道也】而財不匱竭【貢賦有品財用有節不乏盡也】求無不至動無不濟百姓兆民【百姓百官也官有世功受氏姓也十億曰兆】夫人奉利而歸諸上是利之內也【夫人猶人人也】若七徳離判民乃攜貳【判分也攜離也七徳謂尊貴至親舊】各以利【以利利其身而去自營也】上求不曁是其外利也【曁至也】夫翟無列於王室【列位次也】鄭伯南也王而卑之是不尊貴也【賈侍中雲南者在南服之侯伯或雲南南面君也鄭司農雲南謂子男鄭今之新鄭新鄭之於王城爲在畿內畿內之諸侯𨿽爵於侯伯周之舊法皆食子男之地昭按內傳子產爭貢曰爵卑而貢重者甸服也鄭伯男也而使從公侯之貢懼弗給也以此言之鄭在男服明矣周公𨿽制土中設九服至康王而西都鎬京其後衰微土地損減服制攺易故鄭在男服禮畿外之侯伯世位其見待重於采地之君故曰是不尊貴之也】翟豺狼之徳也鄭未失周典王而蔑之是不明賢也【蔑小也】平桓莊惠皆受鄭勞王而棄之是不庸勲也【平王東遷依鄭武公桓王卽位鄭莊公佐之莊桓王之子莊王它也惠莊王之孫僖王之子惠王母涼也爲子穨所篡出居於鄭鄭厲公納之自平王以來鄭世有功故曰皆受鄭勞勞功也】鄭伯捷之齒長矣王而弱之是不長老也【捷鄭文公之名弱猶穉也】翟隗姓也【隗姓赤翟】鄭出自宣王王而虐之是不愛親也【鄭桓公友宣王之母弟出者鄭國之封出於宣王之世】夫禮新不間舊【間代也】王以翟女間姜任非禮且棄舊也【姜氏任氏之女世爲王妃嬪今以翟女代之爲棄舊也】王一舉而棄七徳臣故曰利外矣書有之曰必有忍也若能有濟也【書逸書也若猶乃也濟成也言能有所忍乃能有成功】王不忍小忿而棄鄭又登叔隗以階翟【階階翟禍也】翟封豕豺狼也不可厭也【封大也厭足也】王弗聽十八年王黜翟後【十八年魯僖二十四年也黜廢也翟後旣立而通於王子帶故廢之】翟人來誅殺譚伯【誅責也翟人奉子帶以攻王而殺譚伯譚伯周大夫】富辰曰昔吾驟諫王王弗從以及此難若我不出王其以我爲懟乎乃以其屬死之【帥其徒屬以死翟難】初惠後欲立王子帶故以其黨啟翟人【言初者惠後已死也以其黨者謂穨叔桃子緣惠後欲立子帶故以子帶之黨啟翟人伐周】翟人遂入周王乃出居於鄭晉文公納之【王出適鄭居於汜也文公納之而殺子帶在魯僖之二十五年】晉文公旣定襄王於郟【郟洛邑王城之地也】王勞之以地【王以其勤勞賞之以地謂陽樊溫原欑茅之田】辭【辭不受也】請隧焉【賈侍中云隧王之塟禮闕地通路曰隧昭謂隧六隧也周禮天子逺郊之內有六鄕則六軍之事也外有六隧掌供王之貢賦惟天子有隧諸侯則無】王弗許曰昔我先王之有天下也規方千里以爲甸服【規規畫而有之】以供上帝山川百神之祀【以其職貢供王祭也上帝天神五帝也山川五嶽河海也百神丘陵墳衍之神也】以備百姓兆民之用以待不庭不虞之患【百姓百官有世功者用財用也庭直也虞度也不直猶不道也不度不億度而至之患】其餘以均分公侯伯子男【其餘甸服之外地也均平也周禮公之地方五百里侯四百里伯三百里子二百里男百里】使各有寧宇【寧安也宇居也】以順及天地無逢其甾害【順順天地尊卑之義也若相侵犯則有甾害】先王豈有賴焉【賴利也言無所利皆均分諸侯】內官不過九禦【九禦九嬪】外官不過九品【九品九卿周禮內有九室九嬪居之外有九室九卿朝焉】足以供給神祗而已【言嬪與卿主祭祀也魯語曰日入監九禦使潔奉禘郊之粢盛】豈敢厭縱其耳目心腹以亂百度【厭足也耳目聲色心腹嗜欲也】亦惟是死生之服物采章【采章采色文章也死之服謂六隧之民引王柩輅】以臨長百姓而輕重布之王何異之有【輕重布之貴賤各有等也王何異之有言帝王皆然】今天降禍菑於周室餘一人僅亦守府【僅猶劣也府先王之府藏】又不佞以勤叔父【勤勞也天子稱九州之長同姓曰叔父】而班先王之大物以賞私徳【班分也大物謂隧也】其叔父實應且憎以非餘一人餘一人豈敢有愛也【應猶受憎惡也言晉文𨿽當私賞猶非我一人】先民有言曰攺玉攺行【玉佩玉所以節行步也君臣尊卑遲速有節言服其服器行其禮以言晉侯尙在臣位不宜有隧也】叔父若能光裕大徳更姓攺物以創制天下自顯庸也【光廣也裕寛也更姓易姓也攺物攺正朔易服色也創造也庸用也謂爲天子創造制度自顯用於天下】而縮取備物以鎭撫百姓【縮引也備物隧之屬】餘一人其流辟於裔土何辭之與有【流放也言將放辟於荒裔復何陳辭之有】若猶是姬姓也【謂文公未更姓而王】尙將列爲公侯以復先王之職大物其未可攺也【言文公若尙在公侯之位將成霸業以興王室復先王之職則六隧未可攺也】叔父其茂昭明徳物將自至【茂勉也言有天下則隧自至也】余敢以私勞變前之大章以忝天下【章表也所以表明天子與諸侯異物也】其若先王與百姓何【言無以奉先王鎭撫百姓】何政令之爲也【何以復臨百姓而爲政令乎】若不然叔父有地而隧焉【自制以爲隧也】余安能知之【所不敢禁】文公遂不敢請受地而還

王至自鄭【襄王從鄭至王城魯僖公二十五年也】以陽樊賜晉文公【陽樊二邑在畿內也】陽人不服【不屬晉】晉侯圍之倉葛呼曰【倉葛陽人也】王以晉君爲能徳【爲能布徳行】故勞之以陽樊陽樊懷我王徳是以未從於晉【懷思也】謂君其何徳之布以懷柔之【懷來也柔安也】使無有逺志【逺志離畔也】今將大泯其宗祊【泯滅也廟門謂之祊宗祊猶宗廟也】而蔑殺其民人【蔑猶滅也】宜吾不敢服也夫三軍之所尋【尋討也】將蠻夷戎翟之驕逸不防於是乎致武【謂諸夏之國爲蠻夷之行王於是致武以伐之】此羸者陽也未狎君政【羸弱也狎習也】故臣承命君若惠及之惟官是徵其敢逆命【官晉有司也徵召也】何足以辱師君之武震無乃玩而頓乎【震威也玩黷也言舉非義兵誅罰失當故君之武威將見慢黷而頓獘之】臣聞之曰武不可覿文不可匿【覿見也匿隠也言不當尙武隠文】覿武無烈【烈威也】匿文不昭陽不承獲甸而秪以覿武臣是以懼不然其敢自愛也【秪適也言陽人旣不得承王室爲甸服又懼晉不惠卹其民適以震威耀武而見殘破不然豈敢自愛而不服乎】且夫陽豈有裔民【裔民謂凶惡之民放在荒裔者】夫亦皆天子之父兄甥舅也【謂吾舅者吾謂之甥】若之何其虐之也晉侯聞之曰是君子之言也乃出陽民【放令去也】

溫之防晉人執衛成公歸之於周【溫晉之河陽也成公衛文公之子成公鄭也晉文公討不服衛成公恃楚而不從聞楚師敗於城濮懼出奔楚使元咺奉弟叔武以受盟於踐土或愬元咺曰立叔武矣衛侯殺其子角咺不廢命奉叔武以守晉人復衛侯衛侯先期入叔武將沐聞君至喜捉發走出前驅射而殺之元咺出奔晉防於溫討不服衛侯與元咺訟不勝故晉侯執之歸之於京師在魯僖二十八】年晉侯請殺之王曰不可夫政自上下者也【當從王出也】上作政而下行之不逆故上下無怨【言君臣不相怨】今叔父作政而不行無乃不可乎【不行謂不順也言晉侯不行徳政而聽元咺之愬欲殺衛侯】夫君臣無獄【獄訟也無是非曲直獄訟之義】今元咺𨿽直不可聽也君臣皆獄父子將獄是無上下也而叔父聽之一逆矣又爲臣殺其君其安庸刑【庸用也刑法也】布刑而不庸再逆矣一合諸侯而有再逆政余懼其無後也【無後無以復合諸侯】不然余何私於衛侯晉人乃歸衛侯【在魯僖三十年晉侯使醫衍酖衛侯不死魯僖爲請於王及晉侯皆納玉十防於是歸之】

二十四年秦師將襲鄭過周北門【襄王二十四年魯僖之三十二年秦師秦大夫孟明視之師也經曰襲周北門王城北門也】左右皆免冑而下拜超乘者三百乘【左車左也右車右也言免冑則不解甲而拜矣超乘跳躍上車無威儀所以敗也】王孫滿觀之言於王曰秦師必有讁【滿周大夫王孫之名讁猶咎也】王曰何故對曰師輕而驕【輕謂超乘也驕謂士卒不肅也】輕則寡謀驕則無禮無禮則脫【脫簡脫也謂不惇旅整陳】寡謀自陷入險而脫能無敗乎【險謂殽地】秦師無讁是道廢也【是古道廢】是行也秦師還【鄭商覺之矯以鄭伯之命犒之故還】晉人敗諸殽獲其三帥丙術視【殽晉地也在今農三帥秦三將謂白乙丙西乞術孟明視】

晉侯使隨防聘於周【晉侯晉文公之孫成公之子景公獳也隨防晉正卿士蒍之孫成伯之子士季武子也】定王饗之殽烝【定王周襄王之孫頃王之子定王楡也烝升也升折俎之殽】原公相禮【原公周卿士原襄公也相佐也】範子私於原公【範子隨防也食采於隨範故或曰隨防或曰範防】曰吾聞王室之禮無毀折今此何禮也王見其語也召原公而問之原公以告【以士季之言告王也】王召士季【季範武子字】曰子弗聞乎禘郊之事則有全烝【全烝全其牲體而升之凡禘郊皆血腥也】王公立飫則有房烝【王天子公諸侯也禮之立成者爲飫房大俎也詩云籩豆大房謂半解其體升之房也】親戚宴饗則有殽烝【殽烝升體解節折之俎謂之折俎也】今女非它也而叔父使士季實來修舊徳以奬王室【奬成也】惟是先王之宴禮欲以貽女【貽遺也】佘一人敢設飫禘焉【飫半體禘全體】忠非親禮而幹舊職以亂前好【忠厚也親禮親戚宴饗之禮也舊職故事前好先王之好也】且惟夫戎翟則有體薦【體委與之也】夫戎翟冒沒輕儳貪而不讓【冒抵觸也沒入也儳進退上下無列也】其血气不治若禽獸焉其適來班貢不俟馨香嘉味【適往也班賦也】故坐諸門外而使舌人體委與之【舌人能達異方之志象胥之官也】女今我王室之一二兄弟以時相見【兄弟晉也】將龢協典禮以示民訓則【協合也典常也】無亦擇其柔嘉【無亦不亦也柔脆也嘉美也】選其馨香潔其酒醴品其百籩【籩竹器容四升其實棗栗糗餌之屬】修其簠簋【修備也簠簋黍稷之器】奉其犧象【犧犧尊飾以犧牛象象尊以象骨爲之飾】出其尊彛【尊彛皆受酒之器】陳其鼎俎【俎設於左牛豕爲一列魚臘腸胃爲一列膚特於東】瀞其巾羃【瀞潔也巾羃所以覆尊彛】敬其祓除【祓除猶掃除也】體解節折而共飲食之於是乎有折俎加豆【加豆謂旣食之後所加之豆也其實芹菹菟醢之屬】酬幣宴貨【酬報也聘有酬賓束帛之禮其宴束帛爲好謂之宴貨】以示容合好【示容儀合和好也】胡有孑然其效戎翟也【孑然全體之貌】夫王公諸侯之有飫也將以講事成章【講講軍旅議大事也章章程也】建大徳昭大物也【大徳大功大物戎器也】故立成禮烝而已【立成不坐也丞升也升其備物而已】飫以顯物宴以食好【顯物示物備也】嵗飫不倦【嵗行飫禮不至於解倦】時宴不淫【一時之間必有宴禮不至於淫湎】月防【防計也計一月之經用】旬修【修十日之中所成爲者】日完不忘【日完一日之所爲不忘不忘其禮也】服物昭庸采飾顯明【庸功也冕服旗章所以昭有功采色之飾所以顯明徳也】文章比象【黼黻繪繡之文章也比象比文以象山龍華虫之屬】周旋序順【周旋容止也序次也各以次比順於禮也】容貌有崇【崇飾也容止可觀也】威儀有則【則法也其威可畏其儀可度也】五味實气【味以實气气以行志】五色精心【五色之章所以異賢不肖精其心也】五聲昭徳【昭徳謂政平者其樂和也亦謂見其樂知其徳】五義紀宜【五義謂父義母慈兄友弟恭子孝也】飲食可饗龢同可觀【殽烝故可饗以可去否曰和一心不二曰同和同之道行則徳義可觀】財用可嘉【酬幣宴貨以將厚意故可嘉也】則順而建徳【則法也建立也】古之善禮者將焉用全烝武子遂不敢對而退歸乃講聚三代之典禮【三代夏殷周也】於是乎修執秩以爲晉法【秩常也可奉執以爲常晉文公搜於被廬作執秩之法自靈公以來闕而不用故武子修之以爲晉國之法】

定王使單襄公聘於宋【單襄公王卿士單朝也聘問也問者王之所以撫萬國存省之】遂假道於陳以聘於楚【假道自宋適楚經陳也是時天子微弱故以諸侯相聘之禮假道也聘禮若過國至於境使次介假道束帛將命於廟】火朝覿矣道茀不可行也【火心星也覿見也艸穢塞路爲茀朝見謂夏正十月晨見於辰】不在疆【人也掌送迎賓客者疆境也】司空不視塗【司空掌道路者】澤不陂【陂鄣也古不竇澤故鄣之】川不梁【流曰川梁渠梁古不防川故渠之】野有庾積【唐尙書云十六斗曰庾昭謂此庾露積谷也詩云曽孫之庾如坻如京是也】場功未畢【治場未畢也詩云九月築場圃】道無列樹【古者列樹以表道且爲城守之用】墾田若蓺【田曰墾蓺猶蒔也言其稀少猶若蓺物】膳宰不致餼【膳宰膳夫也掌賓客之牢禮生曰餼】司裏不授館【司裏裏宰也掌授客館】國無寄寓【寓亦寄也無寄寓者不爲廬舍可以寄羇旅之客】縣無施捨【四甸爲縣縣方十六里施捨賓客負任之處】民將築臺於夏氏【民陳國之民臺觀臺也夏氏陳大夫夏徵舒之家】及陳陳靈公與孔寧儀行父南冠以如夏氏畱賓弗見【及至也陳靈公舜後恭公之子靈公平國也孔寧儀行父陳之二卿南冠楚冠也如往也往徵舒之家淫夏姬賓單襄公也】單子歸告王曰陳侯不有大咎國必亡【單子襄公也卿大夫稱子於其私土稱公】王曰何故對曰夫辰角見而雨畢【辰角大辰倉龍之角角星名也見者朝見東方建戌之初寒露節也雨畢者殺气日至而雨气盡也】天根見而水涸【天根亢氐之間也涸竭也謂寒露雨畢之後五日天根朝見水潦盡竭也月令仲秋水始涸天根見乃盡竭】本見而艸木節解【本氐也謂寒露之後十日陽气盡艸木之枝節皆理解也】駟見而隕霜【駟天駟房星也隕落也謂建戌之中霜始降】火見而淸風戒寒【謂霜降之後淸風先至所以戒人爲寒備也】故先王之教曰雨畢而除道水涸而成梁【教謂月令之屬也九月雨畢十月水涸】艸木解節而備藏【備收藏也月令季秋農事畢收】隕霜而冬裘具【孟冬則天子始裘故九月可以具之】淸風至而修城郭宮室【謂火見之後建亥之初也】故夏令曰九月除道十月成梁【夏令夏后氏之令周所因也除道所以便行旅成梁所以便民使不涉也】其時儆曰收而場功防而畚梮【時儆時以儆告其民也收而場功使人修囷倉也防具也畚器名土籠也梮舁土之器具汝畚梮將以築作也】營室之中土功其始【定謂之營室謂建亥小雪之中定星昏正於午土功可以始也詩云定之方中作於楚宮】火之初見期於司裏【期防也致其築作之具防於司裏之官】此先王之所以不用財賄而廣施徳於天下者也【施徳謂因時警戒謹蓋藏成築功也】今陳國火朝覿矣而道路若塞野場若棄澤不陂障川無舟梁【舟梁以舟爲梁也】是廢先王之教也周制有之曰列樹以表道立鄙食以守路【制法也表識也鄙四鄙十里有廬廬有飲食】國有郊牧【國外曰郊牧放牧之地】畺有寓望【畺境也境界之上有寄寓之舍候望之人】藪有圃艸【澤無水曰藪圃大也必有茂大之艸以備財用】囿有林池【囿苑也林積木池積水也】所以禦菑也【禦備也菑饑兵也】其餘無非谷土民無縣耜【言常用也入土曰耜耜柄曰耒】野無奧艸【皆墾辟也奧深也】不奪民時不蔑民功【蔑棄也】有優無匱有逸無罷國有班事【國城邑也班次也執事有次】縣有序民【縣鄙之民從事有序】今陳國道路不可知田在艸間【不墾者多】功成而不收【野場若棄也】民罷於逸樂【罷於爲國君作逸樂之事】是棄先王之法制也周之秩官有之【秩官周常官篇名】曰敵國賓至闗尹以告【敵國位敵也闗尹司闗掌四方賔客叩闗則爲之告聘禮曰及境謁闗人闗人問從者幾人遂以入境告也】行理以節逆之【理吏也逆迎也執瑞節爲信而迎之也行理小行人】人爲導【導賓至於朝出送之境】卿出郊勞【聘禮曰賓至於近郊君使卿朝服用束帛勞】門尹除門【門尹司門也除門掃除門庭也】宗祝執祀【宗宗伯祝大祝也執祀賓將有事於廟則宗祝執祭祀之禮】司裏授館【司裏授客所當館次於卿也聘禮卿致館】司徒具徒【具徒役修道路之委積】司空視塗【視險易也】司寇詰姦【禁詰姦盜】虞人入材【虞人掌山澤之官祭祀賓客各供其材】甸人積薪【甸人掌薪蒸之官也】火師監燎【火師司火燎庭燎也】水師監濯【水師掌水監滌濯之事者】膳宰致餐【熟食曰餐】廩人獻餼【生曰餼禾米也】司馬陳芻【司馬掌帥圉人養馬故陳芻圉人職屬司馬】工人展車【展省客車補傷敗也】百官官以物至【物事也】賓入如歸是故小大莫不懷愛【小大謂賓介也】其貴國之賓至則以班加一等益防【貴國大國也班次也】至於王使則皆官正涖事【正長也涖臨也】上卿監之【監視也】若王巡守則君親監之【周禮王十二嵗一巡守】今𨿽朝也不才有分族於周【朝單子之名有分族王之親族也】承王命以爲過賓於陳【假道爲過賓】而司事莫至是蔑先王之官也【蔑欺也】先王之令有之曰【文武之教】天道賞善而罰淫故凡我造國無從匪彛【造爲也彛常也】無卽慆淫【卽就也慆慢也】各守爾典以承天休【典常也休慶也】今陳侯不念續之常棄其伉儷妃嬪【伉對也儷偶也】而帥其卿佐以淫於夏氏不亦瀆姓矣乎【卿佐孔儀也賈唐二君雲姓命也一曰夏氏姬姓鄭女亦姬姓故謂之瀆姓昭謂夏徵舒之父禦叔卽陳公子夏之子靈公之從祖父嬀姓也而靈公淫其妻是爲防瀆其姓】陳我大姬之後也【大姬周武王之女虞胡公之妃陳之祖妣也】棄衮冕而南冠以出不亦簡彛乎【衮捲龍之衣冕大冠也公之盛服簡略也彛常也言其棄禮簡略常服也】是又犯先王之令也【先王之令無從非彛】昔先王之教茂帥其徳也猶恐隕越【言勉帥其徳猶恐落墜】若廢其教而棄其制蔑其官而犯其令將何以守國【無禮則危】居大國之間【大國晉楚】而無此四者其能久乎【四者謂教制官令也】六年單子如楚【定王六年魯宣之八年】八年陳侯殺於夏氏【八年魯宣之十年也陳靈公與孔寧儀行父飲酒於夏氏公謂行父曰徵舒似汝對曰亦似君徵舒病之公出自其廏射而殺之】九年楚子入陳【楚子莊王也入陳討夏氏殺君之罪旣滅陳而復封之故曰入唐尙書云遂取陳以爲縣誤也】

定王八年使劉康公聘於魯【劉畿內之國康公王卿士王季子也】發幣於大夫【其禮幣於魯大夫】季文子孟獻子皆儉【二子魯卿季文子季友之孫齊仲無佚之子季孫行父也孟獻子仲慶父之曽孫公孫敖之孫孟文伯歜之子仲孫蔑也儉居處節儉也】叔孫宣子東門子家皆侈【二子魯大夫叔孫宣子叔牙之曽孫莊叔得臣之子叔孫僑如也東門子家莊公之孫東門襄仲之子公孫歸父也】歸王問魯大夫孰賢對曰季孟其長處魯乎【言儉也】叔孫東門其亡乎【言侈也】若家不亡身必不免王曰何故對曰臣聞之爲臣必臣爲君必君【臣尙敬君尙惠也】寛肅宣惠君也【肅整也宣徧也惠愛也】敬恪恭儉臣也寛所以保本也【本位也寛則得眾故可以守位】肅所以濟時也【濟成也】宣所以教施也【施徧則民不怨】惠所以和民也本有保則必固時動而濟則無敗功【不幹時而動則無敗功也】教施而宣則徧惠以和民則阜【阜厚也】若本固而功成施徧而民阜乃可以長保民矣其何事不徹【徹達也】敬所以承命也恪所以守業也恭所以給事也儉所以足用也【儉則有餘故所以足用】以敬承命則不違以恪守業則不懈以恭給事則寛於死【寛猶逺也】以儉足用則逺於憂【無乏絕之憂且逺驕僭之罪也】若承命不違守業不懈寛於死而逺於憂則可以上下無隙矣【上下君臣也隙瑕釁也】其何任不堪上任事而徹下能堪其任所以爲令聞長世也【長世多歷年也】今夫二子者儉其能足用矣【二子季孟言二人其能以儉足用】用足則族可以庇【庇覆也恭儉節用無取於民國人說之故其宗族可以覆廕】二子者侈侈則不卹匱匱而不卹憂必及之【志在奢侈不卹人之窮匱故憂患必及之】若是則必廣其身【廣大也務自大不顧其上也】且夫人臣而侈國家弗堪亡之道也王曰幾何對曰東門之位不若叔孫而泰侈焉不可以事二君【東門大夫叔孫卿也位在人下而侈其上重而無基故不可以事二君】叔孫之位不若季孟而亦泰侈焉不可以事三君【叔孫下卿季孟上卿】若皆蚤世猶可【蚤世蚤卽亡也其家猶可以免也】若登年以載其毒必亡【登年多歷年也載行也毒害也必亡家必亡也】十六年魯宣公卒【定王十六年魯宣之十八年】赴者未及東門氏來告亂子家奔齊【來告告周大夫也東門子家謀去三桓使如晉未反宣公薨三桓逐子家遂奔齊也諸侯大夫以君命使出出必有禮贄私覿之事以通情結好吉凶相告子家嘗使於周故以亂告也告在魯宣十八年赴者未及明不及二君】簡王十一年魯叔孫宣伯亦奔齊成公未沒二年【簡王定王之子簡王夷也十一年魯成十六年也宣伯僑如也通於宣公夫人穆姜欲去季孟而專公室國民逐之故出奔齊言成公未沒二年明不及三君也】

簡王八年魯成公來朝【簡王八年魯成十三年也成公將與周晉伐秦而朝】使叔孫僑如先聘且告【使僑如先修聘禮且告周以成公將朝也】見王孫說與之語【說周大夫也】說言於王曰魯叔孫之來也必有異焉其享覲之幣薄而言諂殆請之也若請之必欲賜也魯執政惟彊故不歡焉而後遣之【魯執政之人惟畏其彊禦難距其欲故不歡說而後遣之】且其狀方上而鋭下宜觸冒人王其勿賜若貪陵之人來而盈其願是不賞善也且財不給【給供也】故聖人之施捨也議之【施予也捨不予也】其喜怒取予也亦議之是以不主寛惠亦不主猛毅【主猶名也】主徳義而已【賞得其人罰當其罪是爲徳義】王曰諾使私問諸魯請之也王遂不賜禮如行人【如使人之禮無加賜】及魯侯至仲孫蔑爲介【在賓爲介介上介所以佐相禮儀】王孫說與之語說讓【說好也言蔑好讓】說以語王王厚賄之

晉旣克楚於鄢【克勝也晉厲公伐鄭楚人救之戰於鄢在魯成十六年】使郤至告慶於周【郤至晉卿步揚之孫蒲城防居之子溫季也告慶以勝楚之福告王也】未將事【將行也未行告慶之禮】王叔簡公飲之酒【簡公周大夫王叔陳生也】交酬好貨皆厚【交酬相酬之幣也好貨宴飲以貨爲好厚者幣物多也】飲酒宴語相說也明日王叔子譽諸朝郤至見召桓公與之語【召桓公王卿士】召公以告單襄公曰王叔子譽溫季以爲必相晉國相晉國必大得諸侯勸二三君子必先導焉可以樹【二三君子在朝公卿也導者導晉侯使升郤至以爲上卿可以樹黨於晉】今夫子見我以晉國之克也爲已實謀之【言戰勝楚吾之謀也】曰微我晉不戰矣【微無也】楚有五敗晉不知乘我則彊之【乘陵也】背宋之盟一也【宋盟宋華元所合晉楚之成也華元善楚令尹子重又善晉欒武子故遂合二國之好盟在魯成十二年至十六年楚鄭背盟伐宋也】徳薄而以地賂諸侯二也【楚王薄徳鄭人不從楚以汝陰之田賂鄭鄭叛晉從楚也】棄壯之良而用幼弱三也【壯之良謂申叔時幼弱謂司馬子反也】建立卿士而不用其言四也【卿士子囊子囊不欲背晉楚王不聽】夷鄭從之三陳而不整五也【夷楚東之夷也晉語曰楚恭王帥東夷救鄭三陳夷鄭楚也】辠不由晉晉得其民【言楚叛盟非晉之辠得民得民心也】四軍之帥旅力方剛【時晉立四軍四軍之帥晉八卿也欒書將中軍士燮佐之郤錡將上軍荀偃佐之韓厥將下軍知防佐之趙旃將新軍郤至佐之旅眾也剛彊也】卒伍治整諸侯與之【以晉有信故諸侯與之】是有五勝也有辭一也【楚背盟故晉有辭也】得民二也軍帥彊禦三也行列治整四也諸侯輯睦五也有一勝猶足用也有五勝以伐五敗而避之者非人也不可以不戰欒範不欲我則彊之【欒欒書也範士燮也】戰而勝是吾力也【謂卻至曰楚有六間不可失也】且夫戰也微謀【微無也言軍無計謀】吾有三伐【伐功也三伐勇禮仁也】勇而有禮反之以仁吾三逐楚君之卒勇也見其君必下而趨禮也【下下車也】能獲鄭伯而赦之仁也【郤至從鄭伯其右弗翰胡曰余從之乘而俘以下郤至曰傷國君有刑乃止】若是而知晉國之政楚越必朝【知政謂爲政也】吾曰子則賢矣【吾召桓公自謂】抑晉國之舉也不失其次吾懼政之未及子也【郤至位在七人下故恐次未及也】謂我曰夫何次之有昔先大夫荀伯自下軍之佐以政【荀伯荀林父也從下軍之佐第六卿升爲正卿也】趙宣子未有軍行而以政【宣子趙盾也爲中軍佐第二卿未有軍行升爲正卿】今欒伯自下軍往【欒伯欒書也將下軍第五卿而爲正卿也】是三子也吾又過於四之無不及【三子荀趙欒也得郤至四人言已之材優於彼四人也三人之中無有所不及也】若佐新軍而升爲政不亦可乎將必求之是其言也君以爲奚若【言如是君以爲何如也】襄公曰人有言曰兵在其頸其郤至之謂乎君子不自稱也【稱舉也】非以讓也惡其蓋人也【蓋掩也】夫人性陵上者也【如能在人上者人欲勝陵之也故君子上禮讓而天下莫敢陵也】不可蓋也【言人之美不可掩也】求蓋人其抑下滋甚【滋甚也求掩蓋人以自髙大則其抑退而下益甚也】故聖人貴讓且諺曰獸惡其网民惡其上【獸惡其网爲其害己民惡其上爲其病己】書曰民可近也而不可上也【書逸書民可近可以恩意近也不可上不可髙上上陵也】詩曰愷悌君子求福不回【回邪也求福以禮不以邪也】在禮敵必三讓【敵體敵也】是則聖人知民之不可加也【加猶上也】故王天下者必先諸民然後庇焉則能長利【先諸民先求民志也庇猶廕也言王君先安民然後自庇廕也長利長有福利也】今郤至在七人之下而欲上之是求蓋七人也其亦有七怨怨在小醜猶不可堪而況在侈卿乎其何以待之【待猶備也】晉之克也天有惡於楚也故儆之以晉而郤至佻天以爲己力不亦難乎【佻偸也偸天功以爲己力】佻天不祥乘人不義【乘陵也】不祥則天棄之不義則民畔之且郤至何三伐之有夫仁禮勇皆民之爲也【民力所爲】以義死用謂之勇【若富辰也】奉義順則謂之禮【謂若管仲責楚包茅】畜義丰功謂之仁【丰大也謂若狐偃輔晉文】姦仁爲佻【以姦僞行仁爲偸仁謂獲鄭伯而捨之】姦禮爲羞【羞恥也謂見楚君而趨】姦勇爲賊【還賊國也姦勇謂逐楚卒】夫戰盡敵爲上守龢同順義爲上【守和同謂不相與戰而平和也順義順三義也】故制戎以果毅【戎兵也殺敵爲果致果爲毅】制朝以序成【序次也朝不越爵則政成】畔戰而擅捨鄭君賊也棄毅行容羞也【容容儀也謂下趨也】畔國卽讎佻也【畔其國而卽讎人謂捨鄭伯欲以偸仁也】有三姦以求防其上逺於得政矣【防廢也】以吾觀之兵在其頸不可久也𨿽吾王叔未能違難在大誓曰民之所欲天必從之王叔欲郤至能勿從乎【違避也今周書大誓無此言其散亡乎】郤至歸明年死難【明年魯成十七年也死謂爲厲公所殺】及伯輿之獄王叔陳生奔晉【伯輿周大夫獄訟也王叔陳生與伯輿爭政王佐伯輿王叔不勝遂出奔晉在魯襄十年】

國語卷二

欽定四庫全書

國語卷三

吳韋昭注

周語下

柯陵之防【柯陵鄭西地名經書公防尹子單子晉侯齊侯宋公衛侯曹伯邾人伐鄭六月乙酉同盟於柯陵在魯成十七年】單襄公見晉厲公視逺步髙【襄公王卿士單朝之諡也時命事而不與防故不書厲公晉成公之孫景公之子厲公州蒲也視逺望視逺步髙舉足髙】晉郤錡見單子其語犯【郤錡晉卿郤克之子駒伯也犯陵犯人】郤犨見其語迃【郤犨晉卿卻錡之族父步之子苦成叔也迃迃回加誣於人】郤至見其語伐【郤至晉卿郤犨之弟子溫季昭子也伐好自伐其功】齊國佐見其語盡【國佐齊卿國歸父之子國武子也盡者盡其心意善惡褒貶無所諱也】魯成公見言及晉難及郤犨之譖【成公魯宣公之子成公黑肱也言及晉難語次及晉將罪已之難及爲郤犨所誣晉將伐鄭使欒黶乞師於魯成公將如防叔孫僑如通於成公之母穆姜欲去季孟氏而取其室穆姜送公使逐季孟公以晉難告請反而聴命姜怒公子偃公子鉏趨過指之曰汝不可是皆君也公懼待於壞隤儆守而後行故不及戰郤犨受僑如之賂爲之譖魯於晉侯曰魯侯後至者待於壞隤將以待勝者也晉侯怒不見公故成公爲單子言之】單子曰君何患焉晉將有亂其君與三郤其當之乎魯侯曰寡人懼不免於晉今君曰將有亂敢問天道乎抑人故也【故事也將以天將占之乎以人事知之也】對曰吾非瞽史焉知天道【瞽樂大師掌知音樂風气執同律以聽軍聲而詔吉凶史大史掌抱天時與大師同車皆知天道者】吾見晉君之容而聽三郤之語矣殆必禍者也夫君子目以定體足以從之【體手足也論語曰四體不勤】是以觀其容而知其心矣【心不固則容不正】目以處義【義宜也】足以步目今晉侯視逺而足髙目不在體【在存也】而足不步目其心必異矣目體不相從何以能久夫合諸侯國之大事也於是乎觀存亡故國將無咎其君在防步言視聽必皆無謫則可以知徳矣【謫譴也】視逺日絕其義【言日日絕其宜也】足髙日棄其徳【人君容止佩玉有節今步髙失宜棄其徳也】言爽日反其信【爽貳也反違也】聽淫日離其名【淫濫也離失也名聲也失所名】夫目以處義足以踐徳【踐履也動履徳行】口以庇信【庇覆也言行相覆爲信】耳以聽名者也【耳所以聽別萬物之名聲】故不可不愼也偏喪有咎【喪亡也步言視聽四者而亡其二爲偏喪偏喪有咎咎及身也】旣喪則國從之【旣盡也四者盡喪國從而亡】晉侯爽二吾是以云【爽當爲喪字之誤也喪二視與步也是爲偏喪故言晉君當之】夫郤氏晉之寵人也三卿而五大夫可以戒懼矣【三卿錡犨至也復有五人爲大夫故號八郤也】髙位寔疾僨【髙者近危疾速僨顚也】厚味寔臘毒【厚味諭重祿也臘亟也讀若廟昔酒焉味厚也其毒亟也】今郤伯之語犯叔迃季伐【伯錡也叔犨也季至也】犯則陵人迃則誣人伐則揜人【掩人之美】有是寵也而益之以三怨其誰能忍之【益猶加也三怨陵誣揜也】𨿽齊國子亦將與焉【與猶與於禍也】立於淫亂之國而好盡言以招人過怨之本也【招舉也】惟善人能受盡言【思聞過以自攺】齊其有乎【言無也】吾聞之國徳而鄰於不修必受其福【國徳已國有徳也鄰於不修與不修徳者爲鄰也】今君偪於晉而鄰於齊齊晉有禍可以取伯無徳之患何憂於晉且夫長翟之人利而不義【長翟之人謂叔孫僑如也僑如之父得臣敗翟於咸獲長翟僑如因名其子爲僑如利而不義者好利而不義通於穆姜欲逐季孟而專魯國】其利淫矣流之若何【言其所利驕淫之事耳流放也放之若何】魯侯歸乃逐叔孫僑如簡王十一年諸侯防於柯陵【簡王十一年魯成十七年】十二年晉殺三郤十三年晉侯殺【厲公旣殺三郤欒書中行偃懼誅執厲公而殺之於匠酈氏】於翼東門葬以車一乘【翼晉別都也傳曰葬之於翼東門之外不得同於先君也禮諸侯七命遣車七乘以車一乘不成喪】齊人殺國武子【是年齊人又殺國佐也齊慶克通於靈公之母聲孟子國佐召慶克而謂之慶克以告夫人夫人愬之於靈公靈公殺之在魯成十八年】

晉孫談之子周適周事單襄公【談晉襄公之孫惠伯談也周者談之子晉悼公之名晉自獻公用驪姬之讒詛不畜羣公子故孫周適周事單襄公】立無跛【跛偏任也】視無還【睛轉復反爲還】聽無聳【不聳耳而聽】言無逺【逺謂非耳目所及也】言敬必及天【象天之敬幹幹不息】言忠必及意【出自心意爲忠】言信必及身【先信於身而後及人】言仁必及人【博愛於人爲仁】言義必及利【能利人物然後爲義易曰利物足以和義】言知必及事【能處事物爲知】言勇必及制【以義爲制也勇而不義非勇也】言教必及辯【辯別也能分別是非乃可以教】言孝必及神【孝於鬼神則存者信矣】言惠必及龢【惠愛也和睦也言致和睦乃能親愛】言讓必及敵【𨿽在匹敵猶以禮讓】晉國有憂未嘗不戚【急其宗也】有慶未嘗不怡【慶福也怡說也】襄公有疾召頃公而告之【頃公單襄公之子也】曰必善晉周將得晉國其行也文【經緯天地曰文】能文則得天地天地所祚小而後國【祚福也天之所福小則得國大則得天下】夫敬文之恭也【文者徳之名恭者其別行也十一義皆如之】忠文之實也【忠自中出故爲文實誠也】信文之孚也【孚覆也】仁文之愛也【仁者文之慈愛】義文之制也【義所以制防事宜】知文之輿也【知所以載行文徳】勇文之帥也【謂以勇帥行其心義】教文之施也【所以施布徳化】孝文之本也【言人始於事親故孝爲文本】惠文之慈也【慈愛也】讓文之材也【材用也】象天能敬【言能則天是能敬也】帥意能忠【帥循也循已心意恕而行之爲忠】思身能信【思誠其身乃爲信也易曰體信足以長人】愛人能仁【言愛人乃爲仁】利制能義【以利爲制故能義也】事建能知【能處立百事爲知】帥義能勇【循義而行故能勇君子有勇而無義爲亂】施辯能教【施其道化能辯明之故能教也】昭神能孝【昭顯也尊而顯之若周公然】慈和能惠【慈愛和睦故能惠也】推敵能讓【與已體敵猶推先之故能讓也】此十一者夫子皆有焉【夫子晉周】天六地五數之常也【天有六气謂陰陽風雨晦明也地有五行金木水火土也】經之以天緯之以地【以天之六气爲經以地之五行爲緯而成之】經緯不爽文之象也【爽差也】文王質文故天祚之以天下夫子被之矣【質文其質性有文徳也被被服之也言文王質性有文徳故能得天下晉周則被服之可以得國】其昭穆又近可以得國【父昭子穆孫復爲昭一昭一穆相次而下近者言周子之親與晉最近】且夫立無跛正也視無還端也聽無聳成也【成定也】言無逺愼也夫正徳之道也【徳之道路】端徳之信也【端慤故信】成徳之終也【志定故能終也】愼徳之守也【守守徳也】守終純固道正事信明令徳矣【言周子明於善徳】愼成端正徳之相也【相防也愼成端正覆述上事爲下出】爲晉休戚不背本也【休喜也】被文相徳非國何取【被服文徳又以四行輔助之非國何取言必得國】成公之歸也吾聞晉之筮之也【成公晉文公之庶子成公黒臀也歸者自周歸於晉晉趙穿殺靈公越盾逆公子黒臀於周而立之蓍曰筮筮立成公】遇幹之否曰配而不終君三出焉【乾下乾上干坤下乾上否乾初九九二九三變而之否也乾天也君也故曰配配先君也不終子孫不終爲君也幹下變而爲坤坤地也臣也天地不交曰否變有臣象三爻故三世而終上有乾乾天子也五體不變周天子國也三爻有三變故君三出於周】一旣往矣後之不知其次必此【一謂成公已往爲晉君也後之不知不知最後者在誰也其次必此次成公而往者必周子也】且吾聞之成公之生也其母夢神規其臀以墨曰使有晉國【規畫也臀凥也】三而畀驩之孫【畀予也三世爲君而更予驩之孫驩晉襄公之名也孫曽孫周子也自孫以下皆稱孫詩云周公之孫謂僖公也】故名之曰黒臀於今再矣【賈侍中云於今單襄公時也晉厲公卽黒臀之孫也黒臀之後二世爲君與黒臀滿三世矣唐尙書云時晉景公在位成公生景公故言再昭謂魯成十七年單襄公與晉厲公防於柯陵後二年而單襄公卒其嵗厲公殺則襄公將死時非景公明矣賈君得之】襄公曰驩此其孫也【此周子者晉襄公之孫】而令徳孝恭非此其誰且其夢曰必驩之孫實有晉國其卦曰必三取君於周其徳又可以君國三襲焉【襲合也三合徳夢卦】吾聞之大誓故曰朕夢協於朕卜襲於休祥戎商必克【大誓伐紂之誓也故故事也朕武王自謂也協亦合也休美也祥福之先見者也戎兵也言武王夢與卜合又合美善之祥以兵伐殷當必克之】以三襲也【言武王夢卜祥三合故遂克商有天下也今晉周徳夢卜亦三合將必得國】晉仍無道而鮮冑其將失之矣【仍數也鮮寡也冑後也晉厲公數行無道晉公族之後又寡少將失國也】必蚤善晉子其當之也【晉子周子】頃公許諾及厲公之亂召周子而立之是爲悼公【亂謂殺也】

靈王二十二年【靈王周簡王之子靈王大心也二十二年魯襄公二十四年是嵗齊人城郟】谷洛鬭將毀王宮【谷洛二水名也鬭者洛在王城之南谷在王城之北東入於鬭者兩水激有似於鬭也至靈王時谷水盛出於王城之西而南流合於洛水毀王城西南將及王宮故齊人城郟】王欲壅之【欲壅防谷水使北出也】大子晉諫曰不可【晉靈王大子也蚤卒不立】晉聞古之長民者【長猶君也】不墮山【墮毀也】不崇藪【崇髙也澤無水曰藪】不防川【防障也流曰川】不竇澤【澤居水也竇決也不爲此四者爲其反天性】夫山土之聚也藪物之歸也【物所生歸也】川气之導也【導達也易曰山澤通气】澤水之鐘也【鐘聚也】夫天地成而聚於髙歸物於下【聚聚物也髙山陵也下藪澤也】疏爲川谷以導其气【疏通也】陂唐污庳以鐘其美【畜水曰陂唐堤也美謂滋潤】是故聚不阤崩而物有所歸【大曰崩小曰阤】气不沈滯而亦不散越【沈伏也滯積也越逺也】是以民生有財用而死有所葬【物有所歸故生有財用山陵不崩故死有所葬齊語曰陵爲之終】然則無夭昏札瘥之憂而無饑寒乏匱之患【短折曰夭狂惑曰昏疫死曰札瘥病也】故上下能相固以待不虞【虞度也】古之聖王惟此之愼【愼逆天地之性】昔共工棄此道也【賈侍中云共工諸侯炎帝之後姜姓也顓頊氏衰共工氏侵陵諸侯與髙辛氏爭而王也或云共工堯時諸侯爲髙辛所滅昭謂爲髙辛所滅安得爲堯諸侯又堯時共工與此異也】虞於湛樂【虞安也湛淫也】淫失其身欲壅防百川墮髙堙庳以害天下【堙塞也髙謂山陵庳謂池澤】皇天弗福庶民弗助禍亂並興共工用滅其在有虞有崈伯鯀【有虞舜也鯀禹父崈鯀國伯爵也堯時在位而言有虞者鯀之誅舜之爲也】播其淫心稱遂共工之過【播放也稱舉也舉遂共工之過者謂鄣洪水】堯用殛之於羽山【殛誅也舜臣堯殛鯀於羽山羽山今在東海祝其縣南】其後伯禹念前之非度【度法也】釐攺制量【釐理也量度也】象物天地【取法天地之物象也在天成像在地成形】比類百則【亦象也】儀之於民【儀凖也】而度之於羣生【度之謂不傷害也】共之從孫四嶽佐之【共共工也從孫昆弟之孫也四嶽官名主四嶽之祭爲諸侯伯佐助也言共工從孫爲四嶽之官掌帥諸侯助禹治水】髙髙下下疏川道滯【髙髙封崇九山也下下陂鄣九澤也疏川決江疏河也道滯鑿龍門辟伊闕也】鐘水丰物【鐘聚也畜水潦所以丰殖百物】封崇九山【封大也崇髙也除其壅塞之害通其水泉使不墮壊是謂封崇凡此諸言九者皆謂九州之中山川藪澤】決汨九川【汨通也】陂鄣九澤【障防也】丰殖九藪【丰茂也殖長也】汨越九原【越也】宅居九隩【隩內也九州之內皆可宅居】合通四海【使之同軌】故天無伏陰【伏陰夏有霜雹】地無散陽【散陽李梅冬實】水無沈气【沈伏也無伏積之气】火無災燀【燀猋起皃天曰災人曰火】神無閒行【閒行姦神淫厲之屬】民無淫心【陰陽調財用足故無淫濫之心】時無逆數【逆數四時寒暑反逆】物無害生【蝗螟之屬不害嘉谷】帥象禹之功度之於軌儀【帥循也軌道也儀法也】莫非嘉績克厭帝心【謂禹與四嶽也嘉善也績功也克能也厭合也帝天也】皇天嘉之祚以天下【祚祿也論語曰帝臣不蔽簡在帝心是也】賜姓曰姒氏曰有夏【堯賜禹姓曰姒封之於夏】謂其能以嘉祉殷富生物也【祉福也殷盛也賜姓曰姒氏曰有夏者以其能以善福殷富天下生育萬物姒猶祉也夏大也以善福殷富天下爲大也】胙四嶽國命爲侯伯【堯以四嶽佐禹有功封於呂命爲侯伯使長諸侯】賜姓曰姜【姜四嶽之先炎帝之姓也炎帝世衰其後變易至四嶽有徳帝復賜之祖姓使紹炎帝之後】氏曰有呂【以國爲氏】謂其能爲禹股肱心膂以養物丰民人也【肱臂也丰厚也氏曰有呂者以四嶽能輔成禹功比於股肱心膂呂之爲言膂也】此一王四伯豈繄多寵皆亡王之後【王謂禹四伯謂四嶽也爲四嶽伯故稱四伯繄是也言禹與四嶽豈是多寵之人乃亡王之後禹鯀之子禹郊鯀而追王之四嶽共工從孫共工侵陵諸侯以自王言皆無道而亡非伯王所起明禹嶽之興非因之也】惟能釐舉嘉義【舉用也】以有在下守祀不防其典【下後也典常也】有夏𨿽衰杞鄫猶在【杞鄫二國夏后也猶在在靈王之世】申呂𨿽衰齊許猶在【申呂四嶽之後商周之世或封於申齊許其族也】惟有嘉功以命姓受祀迄於天下【受祀謂封國受命祀社稷山川也迄至也至於有天下謂禹也祀或爲氏】及其失之也必有慆淫之心間之【慆慢也間代也以慢淫之心代其嘉功謂若桀也】故亡其氏姓踣斃不振【踣僵也振救也】絕後無主【無祭主也】堙防圉【堙沒也防廢也役也圉養馬者】夫亡者豈繄無寵皆黃炎之後也【鯀黃帝之後共工炎帝之後】惟不帥天地之度不順四時之序不度民神之義【義宜也】不儀生物之則【儀凖也】以殄滅無至於今不祀及其得之也必有忠信之心間之【以忠信之心代其慆淫也】度於天地而順於時動【順四時之令而動也】龢於民神而儀於物則故髙朗令終顯融昭明【朗明也終猶成也融長也】命姓受氏而附之以令名【附隨也】若啟先王之遺訓【啟開也訓教也】省其典圖刑法【典禮也圖像也】而觀其廢興者皆可知也其興者必有夏呂之功焉其廢者必有共鯀之敗焉今吾執政無乃實有所避【避違也】而夫二川之神【亂也】使至於爭明以妨王宮【明精气也】王而飾之無乃不可乎人有言曰無過亂人之門【亂人狂悖怨亂之人也過其門幹其怒也】又曰佐饔者嘗焉【饔烹煎之官也】佐鬭者傷焉又曰禍不好不能爲禍【猶財色之禍生於好之】詩曰四牡騤騤旟旐有翩亂生不夷靡國不泯【詩大雅桑柔二章也騤騤行皃鳥隼曰旟蛇曰旐翩翩動搖不休止之意夷平也靡無也泯滅也疾厲王好徵伐用兵不得其所禍亂不平無國不見滅】又曰民之貪亂寧爲荼毒【桑柔之十一章也寧安也荼苦也言民疾王之虐貪樂禍亂安爲苦毒之行】夫見亂而不惕所殘必多其飾彌彰【惕惕然恐懼也彌終也章箸也言見禍亂之戒不恐懼修省以銷災咎而壅飾之禍敗終將章箸】民有怨亂猶不可遏而況神乎王將防鬭川以飾宮是飾亂而佐鬭也其無乃章禍且遇傷乎自我先王厲宣幽平而貪天禍至於今未弭【弭止也此四王父子相繼厲暴虐而防宣不務農而料民幽昏亂以滅西周平不能修政至於微弱皆已行所致故曰貪天禍禍敗至今未止】我又章之懼長及子孫王室其愈卑乎其若之何自后稷以來寧亂【寧安也堯時鴻水黎民阻饑稷播百谷民用乂安】及文武成康而僅克安民自后稷之始基靖民十五王而文始平之【基始也靖安也自后稷播百谷以始安民凡十五王世修其徳至文王乃平民受命也十五王謂后稷不窋鞠陶公劉慶節皇僕差弗毀隃公非髙圉亞圉公祖大王王季文王也】十八王而康克安之【十八者加武王成王康王並上十五】其難也如是厲始革典十四王矣【革更也典法也厲王無道變更周法至今已十四王也謂厲宣幽平桓嚴僖惠襄頃匡定簡靈】基徳十五而始平基禍十五其不濟乎【至景王十五世】吾朝夕儆懼曰其何徳之修而少光王室以逆天休【少猶裁也光明也逆迎也休慶也】王又章輔禍亂將何以堪之【章明也輔助也】王無亦鑑於黎苗之王下及夏商之季【鑑鏡也黎九黎苗三苗也少皥氏衰九黎亂徳顓頊滅之髙辛氏衰三苗又亂堯誅之夏商之季謂桀紂也湯武滅之】上不象天而下不儀地中不龢民而方不順時不共神祗【方四方也謂逆四時之令】而蔑棄五則【蔑滅也則法也謂象天儀地和民順時共神也】是以人夷其宗廟而火焚其彛器【夷滅也彛尊彛宗廟之器】子孫爲下夷於民【役也】而亦未觀夫前哲令徳之則則此五者而受天之丰福饗民之勲力子孫丰厚令聞不忘是皆天子之所知也天所崇之子孫或在畎畝由欲亂民也【崇髙也賈侍中云一耦之廣尺深尺爲畎百步爲畝昭謂下曰畎髙曰畝畝壠也書序曰異畝同穎】畎畝之人或在社稷由欲靖民也【靖治也】無有異焉【惟所行也】詩云殷鑑不逺在夏后之世【謂湯伐桀也】將焉用飾宮其以徼亂也度之天神則非祥也比之地物則非義也之民則則非仁也方之時動則非順也咨之前訓則非正也【咨議也】觀之詩書與民之憲言【詩書上亂生不夷之屬民之憲言無過亂人之門】則皆亡王之爲也上下儀之無所比度王其圖之夫事大不從象小不從文【象天象也文詩書也】上非天刑下非地徳【刑法也徳猶利也】中非民則方非時動而作之者必不節矣作又不節害之道也王卒壅之及景王多寵人亂於是乎始生【景王周靈王之子太子晉之弟也多寵人謂寵子朝及臣賓孟之屬也】景王崩王室大亂【景王無適子旣立子猛又許賓孟立子朝未立而王崩單子劉子立子猛而攻子朝王室大亂】及定王王室遂卑【定王頃王之子靈王祖父而言及定王王室遂卑非也定當爲貞貞王名介敬王子也是時諸大臣專政諸侯無伯故王室遂卑】

晉羊舌肸聘於周【肸晉大夫羊舌職之子叔向之名】發幣於大夫及單靖公【其禮幣於周大夫次及單靖公靖公王卿士單襄公之孫頃公之子】靖公享之儉而敬【享禮薄而身敬也】賓禮贈餞視其上而從之【賓禮所以賓待叔向之禮也送之以物曰贈以飲食曰餞餞郊禮也上位在靖公上也視之不敢逾也】燕無私【無私好貨及籩豆之加也】送不過郊【至郊而反亦言無私】語說昊天有成命【語宴語所及者說樂也昊天有成命周頌篇名】單之老送叔向【老家臣室老也禮卿大夫之貴臣爲室老】叔向告之曰異哉吾聞之曰一姓不再興今周其興乎其有單子也【一姓一代也】昔史佚有言【史佚周武王時太史尹佚】曰動莫若敬【敬可久也】居莫若儉【儉易容也】徳莫若讓【讓逺怨也】事莫若咨【咨寡失也】單子之貺我禮也皆有焉夫宮室不崇【崇髙也】器無彤鏤儉也【彤丹也鏤刻金飾也】身聳除潔【聳懼也除治也】外內齊給敬也【外在朝廷內治家事齊整也給備也】宴好享賜不逾其上讓也【宴好所以通情結好也享賜所以醻賓賜下也】賓之禮事放上而動咨也【放依也咨言必與上咨也】如是而加之以無私重之以不殽【殽雜也眾人過郊單子獨否所以不殽雜】能辟怨矣居儉動敬徳讓事咨而能辟怨以爲卿佐其有不興乎且其語說昊天有成命頌之盛徳也【盛徳二後也謂成王卽位始郊見推文武受命之功以郊祀天地而歌之】其詩曰昊天有成命二後受之成王不敢康【昊天天大號也二後文武也康安也言昊天有所成命文武則能受之謂修已自勤以成其王功非謂周成王身也賈鄭唐說皆然】夙夜基命宥密【夙蚤也夜莫也基始也命信也宥寛也密寧也言二後蚤起夜寐始行信命以寛仁寧靜爲務】於緝熙亶厥心肆其靖之【緝明也熙光也亶厚也厥其也肆固也靖和也言二君能光明其徳厚其心以固和天下】是道成王之徳也【是詩道文武能成其王徳】成王能明文昭能定武烈者也【烈威也言能明其文使之昭定其武使之威】夫道成命者而稱昊天翼其上也【稱舉也翼敬也】二後受之讓於徳也【推功曰讓書曰允恭克讓賈唐二君云言二後所以受天命者以能讓有徳也謂詢於八虞訪於辛尹之】成王不敢康敬百姓也【言不敢自安逸者是其敬百姓也百姓百官】夙夜恭也【夙夜敬事曰恭書曰文王至於日昃不遑暇食】基始也命信也宥寛也密寧也緝明也熙廣也【鄭後司農云廣當爲光虞亦如之】亶厚也肆固也靖龢也其始也翼上徳讓而敬百姓【其始篇之首句也言以敬讓爲始也】其中也恭儉信寛帥歸於寧【其中篇之中句也帥循也言其恭儉信寛循而行之歸於安民】其終也廣厚其心以固龢之【其終篇之終句也廣厚其心美其教化而固和之也】始於徳讓中於信寛終於固龢故曰成【成成其王命也】單子儉敬讓咨以應成徳【應當也】單若不興子孫必蕃後世不忘詩曰其維何室家之壼【詩大雅旣醉之六章族也壼梱也言孝子之行先於室家族以相致乃及於天下也】君子萬年永錫祚【祚福也嗣也】也者不忝前哲之謂也【言能以孝道施於族故不辱前哲之人】壼也者廣裕民人之謂也萬年也者令聞不忘之謂也祚也者子孫蕃育之謂也【蕃息也育長也】單子朝夕不忘成王之徳可謂不忝前哲矣膺保明徳【膺抱也保持也】以佐王室可謂廣裕民人矣若能善物以混厚民人者必有章譽蕃育之祚【物事也混同也章明也】則單子必當之矣單若有闕必玆君之子孫實續之不出於它矣【單單氏之世也闕缺也玆此也此君靖公也它它族也】

景王二十一年將鑄大錢【景王周靈王之子景王貴也二十一年魯昭之十八年也錢者金幣之名所以貿買物通財用也古曰泉後轉曰錢賈侍中云虞夏商周金幣三等或赤或白或黃黃爲上幣銅鐵爲下幣大錢者大於舊其賈重也唐尙書云大錢重十二銖文曰大泉五十鄭後司農說周禮云錢始蓋一品也周景王鑄大錢而有二品後數變易不識本制至漢惟五銖久行王莽時錢乃有十品今存於民多者有貨布大泉貨泉大泉徑寸二分重十二銖文曰大泉五十則唐君所謂大泉者乃莽時泉非景王所鑄明矣又景王至赧王十三世而周亡後有戰國秦漢幣物攺轉不相因先師所不能紀或云大錢文曰寶貨皆非事實又單穆公云古者有母平子子權母而行然則二品之來古而然矣鄭君云錢始一品至景王有二品省之不孰耳】單穆公曰不可【穆公王卿士單靖公之曽孫】古者天災降戾【降下也戾至也災謂水旱虫螟之】於是乎量資幣權輕重以振救民【量猶度也資財也權稱也振拯也】民患輕則爲之作重幣以行之【民患幣輕而物貴則作重幣以行其輕也】於是乎有母權子而行民皆得焉【重曰母輕曰子以子貿物物輕則子獨行物重則以母權而行之子母相通民皆得其欲】若不堪重則多作輕而行之亦不廢重於是乎有子權母而行小大利之【堪任也不任之者幣重物輕妨其用也故作輕幣雜而用之以重者貿其貴以輕者貿其賤子權母者母不足則以子平而行之故錢小大民皆以爲利也】今王廢輕而作重民失其資能無匱乎【廢輕而作重則本竭而末寡故民失其資也】若匱王用將有所乏【民財匱無以供上故王用將乏也】乏則將厚取於民【厚取厚斂也】民不給將有逺志是離民也【給供也逺志逋逃也】且夫備有未至而設之【備國備也未至而設之謂豫備不虞安不忘危】有至而後救之【至而後救之謂若救火療疾量資幣平輕重之屬】是不相入也【二者先後各有所宜不相入不相爲用也】可先而不備謂之怠【怠緩也】可後而先之謂之召災【謂民未患輕而重之離民匱財是謂召災】周固羸國也天未厭禍焉而又離民以佐災無乃不可乎【言周固已爲羸病之國天降禍災未厭已也】將民之與處而離之將災是備禦而召之則何以經國【君以善政爲經臣奉而成之爲緯也】國無經何以出令令之不從上之患也故聖王樹徳於民以除之【樹立也除除令不從之患】夏書有之曰闗石龢均王府則有【夏書逸書也闗門闗之徵也石今之斛也言徵賦調均則王之府藏常有也一曰關衡也】詩亦有之曰瞻彼旱鹿榛楛濟濟【詩大雅旱鹿之首章也旱山名山足曰鹿榛似栗而小楛木名濟濟盛貌盛者言王者之徳被及也】愷悌君子幹祿愷悌【愷樂也悌易也干求也君子謂君長也言陰陽調艸木盛故君子以求祿其心樂易】夫旱鹿之榛楛殖【殖長也】故君子得以易樂幹祿焉若夫山林匱竭林鹿散亡藪澤肆旣【肆極也旣盡也散亡謂無山林衡虞之政】民力雕盡田疇荒蕪資用乏匱【雕傷也谷地爲田麻地爲疇荒虛也蕪穢也】君子將險哀之不暇而何易樂之有焉【險危也】且絕民用以實王府【絕民用謂廢小錢斂而鑄大也】猶塞川原而爲潢污也其竭也無日矣【大曰潢小曰污竭盡也無日無日數也】若民離而財匱災至而備亡王其若之何【備亡無救災之備也】吾周官之於災備也其所怠棄者多矣【周官周六官災備備災之法令】而又奪之資以益其災是去其藏而翳其人也王其圖之【善政藏於民翳猶屏也人民也奪其資民離叛是逺屏其民也一曰翳滅也】王弗聽卒鑄大錢二十三年王將鑄無射而爲之大林【景王二十三年魯昭之二十年賈侍中云無射鐘名律中無射也大林無射之覆也作無射而爲大林以覆之其律中林鐘也或說云鑄無射而以林鐘之數益之昭謂下言細抑大陵又曰聽聲越逺如此則賈言無射有覆近之矣唐尙書從賈】單穆公曰不可作重幣以絕民資又鑄大鐘以鮮其繼【鮮寡也寡其繼者用物過度妨於財也】若積聚旣喪又鮮其繼生何以殖【積聚旣喪謂廢小錢生財也殖長也】且夫鐘不過以動聲【動聲謂合樂以金奏而八音從之】若無射有林耳不及也【若無射復有大林以覆之無射陽聲之細者林鐘陰聲之大者細抑大陵故耳不能聽及也】夫鐘聲以爲耳也耳所不及非鐘聲也【非法鐘之聲也】猶目所不見不可以爲目也【若目之精明所不能見亦不可以施目也耳目所不能及而彊之則有惑之失以生疾也】夫目之察度也不過步武尺寸之間【六尺爲步賈君以半步爲武】其察色也不過墨文尋常之間【五尺爲墨倍墨爲丈八尺爲尋倍尋爲常】耳之察龢也在淸濁之間【淸濁律呂之變也黃鐘爲宮則濁大呂爲角則淸】其察淸濁也不過一人之所勝【勝舉也】是故先王之制鐘也大不出鈞重不過石【鈞所以鈞音之法也以木長七尺有系之以爲鉤法百二十斤爲石】律度量衡於是乎生【律五聲陰陽之法也度丈尺也量斗斛也衡有斤兩之數生於黃鐘黃鐘之管容秬黍千二百粒粒百爲銖是爲一龠龠二爲合合重一兩故曰律度量衡於是乎生】小大器用於是乎出【出於鐘也易曰制器者尙其象小謂錙銖分寸大謂斤兩丈尺】故聖人愼之今王作鐘也聽之弗及【耳不及知其淸濁也】比之不度【不度不中鈞石之數】鐘聲不可以知龢【耳不能聽故不可以知和】制度不可以出節【節謂法度量衡之節】無益於樂而鮮民財將焉用之夫樂不過以聽耳而美不過以觀目若聽樂而震觀美而患莫甚焉夫耳目心之樞機也【樞機動也心有所欲耳目爲之動】故必聽龢而視正聽龢則聰視正則明【習於和正則不惑也】聰則言聽明則徳昭聽言昭徳則能思慮純固以言徳於民民歆而徳之則歸心焉【歆猶嘉服也言徳以言徳教】上得民心以殖義方【殖立也方道也】是以作無不濟求無不獲然則能樂夫耳內龢聲而口出美言【耳聞和聲則口有美言此感於物也】以爲憲令【憲法也】而布諸民正之以度量民以心力從之不倦成事不貳樂之至也【貳變也】口內味而耳內聲聲味生气【口內五味則耳樂五聲耳樂五聲則志气生也】气在口爲言在目爲明言以信名【信審也名號令也】明以時動【視明則動得其時也】名以成政【號令所以成政】動以殖生【殖長也動得其時所以財長生也】政成生殖樂之至也若視聽不龢而有震則味入不精不精則气佚气佚則不龢【不和無射大林也若聽樂而震視色而則味入不精美味入不精美則气放佚不行於身體也】於是乎有狂悖之言有惑之明有轉易之名有過慝之度【慝惡也此四者气佚之所生也狂悖惑說子朝寵賓孟也轉易過惡嬖子配適將殺大臣也】出令不信【有轉易也】刑政放紛動不順時民無據依不知所力各有離心【不知所爲盡力也】上失其民作則不濟求則不獲其何以能樂三年之中而有離民之器二焉【二謂作大錢鑄大鐘也】國其危哉王弗聽問之伶州鳩【伶司樂官州鳩名也】對曰臣之守官弗及也【守官所守之官也弗及弗及知也】臣聞之琴瑟尙宮【凡樂輕者從大重者從細故琴瑟尙宮也】鐘尙羽【鐘聲大故尙羽】石尙角【石磬也輕於鐘故尙角角淸濁之中】匏竹利制【匏笙也竹簫管也利制以聲音調利爲制無所尙也】大不逾宮細不過羽夫宮音之主也第以及羽【宮聲大故爲主第次也】聖人保樂而愛財財以備器樂以殖財【保安也備具也殖長也古者以樂省土風而紀農事故曰樂以殖財也】故樂器重者從細【重謂金石也從細尙細聲謂鐘尙羽石尙角也】輕者從大【輕瓦絲也從大謂瓦絲尙宮也】是以金尙羽石尙角瓦絲尙宮匏竹尙議【議議從其調利】革木一聲【革鞀鼓也木祝圉也一聲無淸濁之變】夫政象樂樂從龢龢從平【和八音克諧也平細大不逾也故可以平民樂和卽諧政和卽平也】聲以龢樂律以平聲【聲五聲以成八音而調樂也賈侍中云律黃鐘爲宮林鐘爲徵大蔟爲商南呂爲羽姑洗爲角所以平五聲也】金石以動之【鐘石所以動五聲】絲竹以行之【管所以行之】詩以道之【道已志也書曰詩言志】歌以詠之【詠詠詩也書曰歌永言聲依永】匏以宣之【宣也】瓦以贊之【贊助也】革木以節之物得其常曰樂極【物事也極中也】極之所集曰聲【集防也言中和之所防集曰正聲】聲應相保曰龢【保安也】細大不逾曰平【細大之聲不相逾越曰平今無射有大林是不平也】如是而鑄之金【鑄金以爲鐘也】磨之石【磨石以爲磬也】系之絲木【系絲木以爲琴瑟也】越之匏竹【越匏竹以爲笙管越謂爲之孔也樂記曰朱而疏越】節之鼓【節其長短小大】而行之以遂八風【遂猶順也傳曰所以節八音而行八風也正西曰兌爲金爲閶闔西北曰幹爲石爲不周正北曰坎爲革爲廣莫東北曰艮爲匏爲融風正東曰震爲竹爲明庶東南曰巽爲木爲淸明正南曰離爲絲爲景風西南曰坤爲瓦爲涼風】於是乎气無滯陰亦無散陽【滯積也積陰而則夏有霜雹散陽陽不藏冬無冰李梅實之】陰陽序次風雨時至嘉生繁祉人民龢利物備而樂成上下不罷【罷勞也】故曰樂正今細過其主妨於正【細謂無射也主正也言無射有大林是作細而大過其律妨於正聲】用物過度妨於財【過度用金多也】正害財匱妨於樂【樂從和今正害財匱故妨於樂】細抑大陵不容於耳非龢也【細無射也大大林也言大聲陵之細聲抑而不聞不容於耳耳不能容別也】聽聲越逺非平也【越迃也言無射之聲爲大林所陵聽之微細迃逺非平也】妨正匱財聲不龢平非宗官之所司也【宗官宗伯樂官屬焉】夫有龢平之聲則有蕃殖之財【樂以殖財也】於是乎道之以中徳詠之以中音【中徳中庸之徳聲也中音中和之音也】徳音不愆以合神人【合神人謂祭祀享宴也】神是以寧民是以聽【聽從也】若夫匱財用罷民力以逞淫心【逞快也】聽之不龢比之不度無益於教而離民怒神非臣之所聞也王不聴卒鑄大鐘【財匱故民離樂不和故神怒也】二十四年鐘成伶人告龢【伶人樂人也景王二十四年魯昭二十一年】王謂伶州鳩曰鐘果龢矣對曰未可知也【州鳩以爲鐘實不和伶人媚王謂之和耳故曰未可知也】王曰何故對曰上作器民備樂之則爲龢【言聲音之道與政通也】今財亡民罷莫不怨恨臣不知其龢也【亂世之音怨以怒故曰不知其和也】且民所曹好鮮其不濟也【曹羣也】其所曹惡鮮其不廢也故諺曰眾心成城【眾心所好莫之能敗其固如城也】眾口鑠金【鑠銷也眾口所毀𨿽金石猶可消之也】今三年之中而害金再興焉【害金害民之金謂錢鐘也】懼一之廢也【二金之中其一必廢】王曰爾老耄矣何知【八十曰耄耄昏惑也】二十五年王崩鐘不龢【崩而言鐘不和者明樂人之諛】

王將鑄無射【王景王也】問律於伶州鳩【律鐘律也】對曰律所以立均出度也【律謂六律六呂也陽爲律陰爲呂六律黃鐘大蔟姑洗防賓夷則無射也六呂林鐘中呂夾鐘大呂應鐘南呂也均者均鐘木長七尺有系之以均鐘者度鐘大小淸濁也漢大予樂官有之】古之神瞽考中聲而量之以制【神瞽古樂正知天道者也死而爲樂祖祭於瞽宗謂之神瞽考合也謂合中和之聲而量度之以制樂也】度律均鐘百官軌儀【均平也軌道也儀法也度律度律呂之長短以平其鐘和其聲以立百事之道法也故曰律度量衡於是乎生也】紀之以三【三天地人也古者紀聲合樂以舞天神地祗人鬼故能人神以和】平之以六【平之以六律也上章曰律以平聲】成於十二【十二律呂也陰陽相扶助律取妻呂生子上下相生之數備也】天之道也【天之大數不過十二】夫六中之色也故名之曰黃鐘【十一月曰黃鐘幹初九也六者天地之中天有六气降生五味天有六甲地有五子十一而天地畢矣而六爲中故六律六呂而成天道黃鐘初九六律之首故以六律正色爲黃鐘之名重元正始之義也黃鐘陽之變也管長九寸徑三分圍九分律長九寸因而九之九九八十一故黃鐘之數立焉爲宮法云九分之六得林鐘初六六呂之首陰之變管長六寸六月之律坤之始也故九六陰陽夫婦子母之道是以初九爲黃鐘黃中之色也鐘之言陽气鐘聚於下也】所以宣養六气九徳也【宣徧也六气陰陽風雨晦明也九徳九功之徳水火金木土谷正徳利用厚生也十一月陽伏於下物始萌於五聲爲宮含元處中所以徧養六气九徳之本】由是第之【由從也第次也次奇月也】二曰大蔟【正月曰大蔟幹九二也管長八寸法云九分之八大蔟言陽气大蔟達於上也】所以金奏贊陽出滯也【贊佐也賈唐云大蔟正聲爲商故爲金奏所以佐陽出滯伏也明堂月令曰正月蟄虫始震】三曰姑洗所以修潔百物考神納賓也【三月曰姑洗幹九三也管長七寸一分律長七寸九分寸之一姑潔也洗濯也考合也言陽气養生洗濯枯穢攺柯易葉也於正聲爲角是月百物修潔故用之宗廟合致神人用之享宴可以納賔也】四曰防賓所以安靖神人獻酬交酢也【五月曰防賓幹九四也管長六寸三分律長六寸八十一分寸之二十六防委防柔貌也言陰气爲主委防於下陽气盛長於上有似於賓主故可用之宗廟賔客以安靜神人行酬酢也酬勸也酢報也】五曰夷則所以詠歌九則平民無貳也【七月曰夷則幹九五也管長五寸六分律長五寸七百二十九分寸之四百五十一夷平也則法也言萬物旣成可法則也故可以詠歌九功之則成民之志使無疑貳也】六曰無射所以宣布哲人之令徳示民軌儀也【九月曰無射幹上九也管長四寸九分律長四寸六千五百六十一分寸之六千五百二十四宣徧也軌道也儀法也九月陽气上升陰气收藏萬物無射見者故可以徧布前哲之令徳示民道法也】爲之六間以揚沈伏而黜散越也【六間六呂在陽律之間沈滯也黜去也越揚也呂陰律所以侶間陽律成其功發揚滯伏之气而去散越者也伏則不宣散則不和陰陽序次風雨時至所以生物也】元間大呂助宣物也【十二月曰大呂坤六四也管長八寸八分法云三分之二四寸二百四十三分寸之五十二倍之爲八寸分寸之一百四下生律元一也陰系於陽以黃鐘爲主故曰元間以陽爲首不名其初臣歸功於上之義也大呂助陽宣散物也天气始於黃鐘萌而赤地受之於大呂牙而白成黃鐘之功也】二間夾鐘出四隙之細也【二月曰夾鐘坤六五也管長七寸四分律長三寸二千一百八十七分寸之一千六百三十一倍之爲七寸分寸之千七十五隙間也夾鐘助陽鐘聚也細微也四隙四時之間气微細者春爲陽中萬物始生四時之微气皆始於春春而出之三時奉而成之故夾鐘出四時之微气也】三間中呂宣中气也【四月曰中呂坤上六也管長六寸六分律長三寸萬九千六百八十三分寸之六千四百八十七倍之爲六寸分寸之萬二千九百七十四陽气起於中至四月宣散於外純乾用事陰閉藏於內所以助陽成功也故曰正月正月正陽之月也】四間林鐘和展百事俾莫不任肅純恪也【六月曰林鐘坤初六也管長六寸律長六寸林眾也言萬物眾盛也鐘聚也於正聲爲徵展審也俾使也肅速也純大也恪敬也言時務和審百事無有僞詐使之莫不任其職事速其功大敬其職也】五間南呂贊陽秀也【八月曰南呂坤六二也管長五寸三分律長五寸三分寸之一榮而不實曰秀南任也陰任陽事助成萬物也贊佐也】六間應鐘均利器用俾應復也【十月曰應鐘坤六三也管長四寸七分律長四寸二十七分寸之二十言陰應陽用事萬物鐘聚百嘉具備時務均利百官器用程度庶品使皆應其禮復其常也月令孟冬命工師效功陳祭器案程度無或詐僞淫巧以蕩上心必功致爲上】律呂不易無姦物也【律呂不變易其常各順其時則神無姦行物無害生】細鈞有鐘無鎛昭其大也【細細聲謂角徵羽也鈞調也鐘大鐘鎛小鐘也昭明也有鐘無鎛爲兩細不相和故以鐘爲節節明其大者以大平細】大鈞有鎛無鐘【大謂宮商也舉宮商而但有鎛無鐘爲兩大不相和故去鐘而用鎛以小平大】甚大無鎛鳴其細也【甚大謂同尙大聲也則又去鎛獨鳴其細細謂絲竹革木】大昭小鳴龢之道也【大聲昭小聲鳴和平之道】龢平則久【久可久樂也】久固則純【固安也可久則安安則純也孔子曰從之純如也】純明則終【終成也書曰簫韶九成】終復則樂【終復終則復奏故樂】所以成政也【言政象樂也】故先王貴之【貴其和平可以移風易俗】王曰七律者何【周有七音王問七音之律意謂七律爲音器用黃鐘爲宮大蔟爲商姑洗爲角林鐘爲徵南呂爲羽應鐘爲變宮防賔爲變徵】對曰昔武王代殷嵗在鶉火【嵗嵗星也鶉火次名周分野也從栁九度至張十七度爲鶉火謂武王始師東行時殷之十一月二十八日戊子於夏爲十月是時嵗星在張十三度張鶉火也】月在天駟【天駟房星也謂戊子日月宿房五度】日在析木之津【津天漢也析木次名從尾十度至斗十一度爲析木其間爲漢津謂戊子日日宿箕七度】辰在斗柄【辰日月之防斗柄斗前也謂戊子後三日得周正月辛夘朔於殷爲十二月夏爲十一月是日月合辰斗前一度】星在天黿【星辰星也天黿次名一曰枵從須女八度至危十五度爲天黿謂周正月辛夘朔二日壬辰辰星始見三日癸巳武王發行二十八日戊午渡孟津距戊子三十一日二十九日己未晦冬至辰星在須女伏天黿之首】星與日辰之位皆在北維【星辰星辰星在須女日在析木之津辰在斗柄故皆在北維北維北方水位也】顓頊之所建也帝嚳受之【建立也顓頊帝嚳所代也帝嚳周之先祖後稷所出也禮祭法曰周人禘嚳而郊稷顓頊水徳之王立於北方帝嚳木徳故受之於水今周亦木徳當受殷之水猶帝嚳之受顓頊也】我姬氏出自天黿【姬氏周姓天黿卽枵齊之分野也周之皇妣王季之母大姜者逢伯陵之後齊女也故言出於天黿傳曰有逢伯陵因之蒲姑氏因之而後太公因之又曰有星出於須女姜氏任氏實守其地】及析木者有建星及牽牛焉【從斗一度至十一度分屬析木日辰所在也建星在牽牛間謂從辰星所在須女天黿之首至析木之分歷建星及牽牛皆水宿言得水也】則我皇妣大姜之侄伯陵之後逢公之所馮神也【皇君也生曰母死曰妣大姜大王之妃王季之母姜女也女子謂昆弟之子男女皆曰侄伯陵大姜之祖有逢伯陵也逢公伯陵之後大姜之侄殷之諸侯封於齊地齊地屬天黿故祀天黿死而配食爲其神主故云馮馮依也言天黿乃皇妣家之所馮依非但合於水木相承而已又我實出於水家周道起於大王故本於大姜】嵗之所在則我有周之分野也【嵗星在鶉火鶉火周之分野嵗星所在利以伐人】月之所在辰馬農祥也【辰馬謂房心星也心星所在大辰之次爲天駟駟馬也故曰辰馬言月在房合於農祥也祥猶象也房星晨正而農事起故謂之農祥】我太祖后稷之所經緯也【稷播百谷故農祥后稷之所經緯也晉語曰辰以成善后稷是相】王欲合是五位三所而用之【王武王也五位嵗月日星辰也三所逢公所馮神周分野所在后稷所經緯也】自鶉及駟七列也【鶉鶉火之分張十三度駟天駟房五度嵗月之所在從張至房七列合七宿謂張翼軫角亢氐房之位】南北之揆七同也【七同合七律也揆度也嵗在鶉火午辰星在天黿子鶉火周分野天黿及辰水星周所出自午至子其度七同也】凡神人以數合之以聲昭之【凡凡合神人之樂也以數合之謂取其七也以聲昭之用律調音也】數合聲龢然後可同也【同謂神人相應】故以七同其數而以律龢其聲於是乎有七律【七同其數謂七列七同七律也律和其聲律有陰陽正變之聲】王以二月癸亥夜陳未畢而雨【二月周二月四日癸亥至牧野之日夜陳師陳師未畢而雨雨天地神人葉同之應也】以夷則之上宮畢之【夷平也則法也夷則所以平民無貳也上宮以夷則爲宮聲夷則上宮也故以畢陳周禮大師執同律以聴軍聲而詔吉凶一曰陽气在上故曰上宮】當辰辰在戊上故長夷則之上宮名之曰羽【長謂先用之也辰時也辰日月之會斗柄也當初陳之時周二月昏斗建丑而斗柄在戌上下臨其時名其樂爲羽羽翼其眾也】所以藩屏民則也【屏蔽也羽之義取能藩蔽民使中法則也】王以黃鐘之下宮布戎於牧之野【布戎陳兵也謂夜陳之晨旦甲子昧爽左杖黃鉞右秉白旄時也黃鐘所以宣養气徳使皆自勉尙桓桓也黃鐘在下故曰下宮】故謂之厲所以厲六師也【名此樂爲厲者所以厲六軍之眾也】以大蔟之下宮布令於商昭顯文徳厎紂之多辠【商紂都也文文王也厎致也旣殺紂入商之都號施令以昭明文王之徳致紂之多辠大蔟所以贊陽出滯蓋謂釋箕子之囚散鹿臺之財巨橋之粟也大蔟在下故曰下宮】故謂之宣所以宣三王之徳也【三王大王王季文王也】反及嬴內以無射之上宮布憲施捨於百姓【嬴內地名憲法也施施惠捨捨辠也無射所以宣布哲人之令徳示民軌儀無射在上故曰上宮】故謂之嬴亂所以優柔容民也【亂治也柔安也】

景王旣殺下門子【下門子周大夫王子猛之傅也景王無適子旣立子猛又欲立王子朝故先殺子猛傅下門子也】賓孟適郊見雄鷄自防其尾【賓孟周大夫子朝之傅賔起也】問之侍者曰憚其犧也【侍者孟之從臣也憚懼也純美爲犧祭祀所用言雞自防其尾者懼爲宗廟所用也】遽歸告王【遽猶疾也賔孟有寵於王欲立王子朝王將許之故先殺下門子賔孟知意故感犧之美念及子朝疾歸語王勸立之】曰吾見雄鷄自防其尾而人曰憚其犧也吾以爲信畜矣【信誠也雞景爲宗廟之用故自防其尾此誠六畜之情不與人同】人犧實難已犧何害【人犧謂雞也爲人作犧實難言將見殺也已謂子朝已自爲犧當何害乎人君冕服有似於犧故以諭焉】抑其惡爲人用也乎則可也【言雞惡爲人所用故自防其尾可也自可爾也】人異於是【異於雞也人之美則宜君人事宗廟也】犧者實用人也【用人猶治也人自作犧則能治人】王弗應【弗應者曉其意畏大臣也】田於鞏【鞏北山今河南鞏縣也】使公卿皆從將殺單子未克而崩【單子單穆公也克能也王欲廢子猛更立子朝恐其不從故欲殺之遇心疾而崩故未能也在魯昭二十二年】

敬王十年劉文公與萇欲城成周爲之告晉【敬王景王之子悼王之弟敬王丐也十年魯昭三十二年劉文公王卿士劉摯之子文公捲也萇周大夫萇叔也欲城成周者欲城成周之城也成周在水東王城在水西初王子朝作亂於魯昭二十三年夏王子朝入於王城敬王如劉秋敬王居於翟泉翟泉成周之城周墓所在也魯昭二十六年四月敬王師敗出居於十月晉人救之王入於成周子朝奔楚子朝旣奔其餘黨儋扁之徒多在王城敬王畏之於是晉徵諸侯戍周月役煩勞故萇欲城成周使富新石張爲主如晉謂城成周也】魏獻子爲政【獻子晉正卿魏絳之子舒也】說萇而與之【說好萇從其求也】將合諸侯【合諸侯以城周】衛彪傒適周聞之【彪傒衛大夫也】見單穆公曰萇劉其不沒乎【沒終也】周詩有之曰天之所支不可壞也【周詩飫時所歌支拄也】其所壞亦不可支也昔武王克殷而作此詩也以爲飫歌名之曰支以遺後之人使永監焉【監觀也】夫禮之立成者爲飫【立成立行禮不坐也】昭明大節而已少典與焉【節體也典章也與也言飫禮所以教民敬戒昭明大體而已故其詩樂少章典威儀少比也】是以爲之日惕其欲教民戒也【惕懼也是以日自恐懼欲民知戒愼也】然則夫支之所道者必盡知天地之爲也【知天地之爲謂所支壊也】不然不足以遺後之人今萇劉欲支天之所壊不亦難乎自幽王而天奪之明使迷亂棄徳而卽慆淫【卽就也慆慢也】以亡其百姓其壊之也久矣而又將補之殆不可矣【殆近也】水火之所犯【犯害也】猶不可救而況天乎諺曰從善如登從惡如崩【如登諭難如崩諭易】昔孔甲亂夏四世而殞【孔甲禹後十四世也亂夏亂禹之法四世孔甲至桀四世而亡】王勤商十有四世而興【王契也殷祖契由鳥而生湯亦水徳故云王勤者勤身修徳以興其國也自契至湯十四世而有天下言其難也】帝甲亂之七世而殞【帝甲湯後二十五世也亂湯之法至紂七世而亡】后稷勤周十有五世而興【自后稷至文王十五世也】幽王亂之十有四世【自幽王至今敬王十四世也】守府之謂多胡可興也【胡何也夏殷之亂或四世或七世而亡今周十有四世而無徳以救之𨿽未亡得守府藏天祿已多矣又何可興也】夫周髙山廣川大藪也故能生之良材【言周之道徳禮法所以長育賢材猶天之有山川大藪良材之所生也】而幽王蕩以爲魁陵糞土溝瀆其有悛乎【蕩壊也小阜曰魁悛止也言幽王敗亂周之法度猶壊毀髙山以爲魁陵糞土殘絕川藪以爲溝瀆無有悛止之時】單子曰其咎孰多【謂萇劉也】曰萇叔必速及夫將以道補者也【萇叔萇字也速及速及於咎也以道補者欲以天道補人事】夫天道導可而省否【導達也省去也】萇叔反是以誑劉子【誑惑也】必有三殃違天一也【支所壊】反道二也【以天道補人事】誑人三也【惑劉子也】周若無咎萇叔必爲戮𨿽晉魏子【魏獻子也】亦將及焉【咎及之也】若得天福其當身乎【當其身禍尙防後有繼故爲天福也】若劉氏則必子孫實有禍【殃及子孫】夫子而棄常法以從其私欲【棄常法不修周法也從私欲欲城成周也】用巧變以崇天災【巧變者見周滅於西都平王東遷以獲久長故今欲復遷也崇猶益也】勤百姓以爲己名其殃大矣【勤勞也名功也】是嵗也魏獻子合諸侯之大夫於翟泉【是嵗敬王十一年魯定之元年】遂田於大陸焚而死【田以火田也大陸晉藪】及範中行之難萇與之晉人以爲討二十八年殺萇【範中行晉大夫範吉射中行寅也作難叛其君初劉氏範氏世爲婚姻萇事劉文公故周人與範氏敬王二十八年魯哀三年晉人以讓周周爲之殺萇】及定王劉氏亡【劉氏文公之子孫也定亦當爲貞】

國語卷三

欽定四庫全書

國語卷四

吳韋昭注

魯語上

長勺之役曹劌問所以戰於莊公【長勺魯地也曹劌魯人也莊公魯桓公之子莊公同也初齊襄公立其政無常鮑叔牙曰君使民慢亂將作矣奉公子小白奔莒魯莊八年齊無知殺襄公管夷吾召忽奉公子糾奔魯九年夏莊公伐齊納子糾小白自莒先入與莊公戰於幹時公敗績故十年齊興師伐魯戰於長勺】公曰余不愛衣食於民【有惠賜也】不愛牲玉於神【牲犧牲玉圭璧所以祭祀也詩曰靡愛斯牲圭璧旣卒】對曰夫惠本而後民歸之志【惠本謂樹徳施利也歸之志志歸於上】民和而後神降之福【降下也民神之主故民和神乃降福】若布徳於民而平均其政事君子務治而小人務力動不違時器不過用【不過用禮】財用不匱莫不共祀【無不共祀非獨已也】是以用民無不聽求福無不丰今將惠以小賜祀以獨恭【小賜臨戰之賜獨恭一身之恭也】小賜不咸獨恭不優【咸徧也優裕也】不咸民弗歸也不優神弗福也將何以戰夫民求不匱於財而神求優裕於享者也【裕饒也享食也民和年丰爲優裕】故不可以不本【本先利民莫不共祀】公曰余聽獄𨿽不能察必以情防之【獄訟也】對曰是則可矣【可者未大備可以一戰傳曰齊師敗績】夫茍中心圖民智𨿽不及必將至焉【茍誠也言誠以中心圖慮民事其智𨿽有所不及必將至於道也】

莊公如齊觀社【莊公二十三年齊因祀社搜軍實以示客公往觀之】曹劌諫曰不可夫禮所以正民也是故先王制諸侯使五年四王一相朝也【賈侍中云王謂王事天子也嵗聘以志業間朝以講禮五年之間四聘於王而一相朝者將朝天子先相朝也唐尙書云先王謂堯也五載一巡守諸侯四朝昭謂以堯典相參義亦似之然此欲以禮正君宜用周制周禮中國凡五服逺者五嵗而朝禮記曰諸侯之於天子也比年一小聘三年一大聘五年一朝謂此也晉文公霸時亦取於此禮】終則講於防以正班爵之義【終畢也講習也班次也謂朝畢則習禮於防以正爵位次序尊卑之義】帥長幼之序訓上下之則【帥循也】制財用之節【謂牧伯差國大小使受職貢也】其間無由荒怠【其間朝防之間】夫齊棄太公之法而觀民於社【太公齊始祖太公望也】君爲是舉【舉動也】而往觀之非故業也【業事也】何以訓民土發而社助時也【土春分也周語曰土乃脈社者助時求福爲農始也】收攟而烝納要也【攟拾也冬祭曰烝因祭社以納五穀之要休農夫也月令曰孟冬祀於天宗大祀公社及門閭】今齊社而往觀旅非先王之訓也【旅眾也】天子祀上帝【上帝天也】諸侯防之受命焉【助祭受政命也】諸侯祀先王先公【先王謂若宋祖帝乙鄭祖厲王之屬也先公先君也】卿大夫佐之受事焉【事職事也】臣不聞諸侯之相防祀也祀又不法【不法謂觀民也】君舉必書【動則左史書之言則右史書之】書而不法後嗣何觀公不聽遂如齊

莊公丹桓宮之楹而刻其桷【桓宮桓公廟也楹柱也唐云桷榱頭也昭謂桷一名榱今北土云亦然爾雅曰桷謂之榱莊公娶於齊曰哀姜哀姜將至當見於廟故丹柱刻榱以誇之】匠師慶言於公【匠師慶掌匠大夫禦孫之名也】曰臣聞聖王公之先封者【謂若湯武周公太公】遺後之人法使無陷於惡其爲後世昭前之令聞也【爲猶使也】使長監於世【監觀也觀世成敗以爲戒也】故能攝固不解以久【攝持也】今先君儉而君侈之【先君桓公】令徳防矣【防滅也】公曰吾屬欲美之【屬適也適欲自美之非先君意也】對曰無益於君而防前之令徳臣故曰庶可以己乎【已止也】公弗聽

哀姜至公使大夫宗婦覿用幣【宗婦同宗大夫之婦也覿見也見夫人也用幣言與大夫同贄】宗人夏父展曰非故也【宗人宗伯也夏父氏也展名也宗伯主男女贄幣之禮故故事也】公曰君作故【言君所作則爲故事】對曰君作而順則故之【順順於禮則書以爲故事】逆則亦書其逆也臣從有司懼逆之書於後也故不敢不告【從有司言備位隨從有司後行也】夫婦贄不過棗防以告防也【棗取蚤起防取敬防防敬也曲禮曰婦人之贄脯修棗防】男則玉帛禽鳥以章物也【謂公執桓圭侯執信圭伯執躬圭子執谷璧男執蒲璧孤執皮帛卿執羔大夫執鴈士執雉庶人執鶩工商執雞也章明也明尊卑異物也】今婦執幣是男女無別也男女之別國之大節也不可無也公弗聽

魯饑臧文仲言於莊公【魯饑在莊公二十八年文仲魯卿臧哀伯之孫伯氏瓶之子臧孫辰也】曰夫爲四鄰之援【援所攀援以爲助也】結諸侯之信重之以婚姻申之以盟誓【申重也】固國之艱急是爲【艱難也是爲爲難急也】鑄名器【名器鐘鼎也】藏寶財【寶財玉帛也】固民之殄病是待【殄絕也病饑也】今國病矣君盍以名器請糴於齊【盍何不也市谷曰糴】公曰誰使對曰國有饑饉卿出告糴古之制也【告請也】辰也備卿辰請如齊公使往從者曰君不命吾子吾子請之其爲選事乎【選事自選擇其職事也】文仲曰賢者急病而讓夷【夷平也】居官者當事不避難在位者卹民之患是以國家無違【無相違狠者】今我不如齊非急病也在上不卹下居官而惰非事君也文仲以鬯圭與玉磬如齊告糴【鬯圭祼鬯之圭長尺二寸有瓚以祀廟玉磬鳴璆也】曰天災流行戾於敝邑饑饉薦降民羸幾卒【戾至也薦重也降下也羸病也幾近也卒盡也】大懼殄周公大公之命祀【賈唐二君云周公爲大宰大公爲大師皆掌命諸侯之國所當祀也或云命祀謂命祀二公也昭謂傳曰衛成公祀夏后相寧武子曰不可以間成王周公之命祀職貢如此賈唐得之】職貢業事之不共而獲戾【戾罪也】不腆先君之敝器【腆厚也】敢告滯積以紓執事【滯久也紓緩也執事齊有司也谷久積則當朽敗執事所憂也請之所以緩執事】以救敝邑使能共職豈惟寡君與二三臣實受君賜其周公大公及百辟神祗實永饗而賴之【辟君也賴防也天曰神地曰祗百辟謂百君卿壬有益於民者】齊人歸其玉而予之糴

齊孝公來伐【孝公齊桓公之子孝公昭也魯僖公叛齊與衛莒盟於洮又盟於向故孝公伐魯討此二盟】臧文仲欲以辭告【欲以文辭告謝齊也】病焉【病不能爲辭也】問於展禽【展禽魯大夫展無駭之後栁下惠也字季禽】對曰獲聞之處大教小處小事大所以禦亂也不聞以辭【獲展禽之名也禦止也】若爲小而崇以怒大國【崇髙也謂自髙大不事大國】使加已亂亂在前矣【亂惡也】辭其何益文仲曰國急矣百物惟其可者將無不趨也【百物之中可用行賂將無不趨言無所愛也】願以子之辭行賂焉其可乎展禽使乙喜以膏沐犒師【乙喜魯大夫展喜也犒勞也以膏沐爲禮欲以義服齊明不以賂免】曰寡君不佞【佞才也】不能事疆埸之司【司主也主疆埸吏也不能事故搆我也】使君盛怒以暴露於敝邑之野敢告輿師【輿眾也】齊侯見使者曰魯國恐乎【使者乙喜也】對曰小人恐矣君子則不公曰室如懸磬野無靑艸何恃而不恐【懸磬言魯府藏空虛但有榱梁如懸磬也野無靑艸旱甚也故言何恃】對曰恃二先君之所職業昔者成王命我先君周文公及齊先君大公曰女股肱周室以夾輔先王【先王武王也】賜女土地質之以犧牲世世子孫無相害也【質信也謂使之盟以信其約】今君來討敝邑之罪其亦使聽從而釋之【釋置也】必不泯其社稷【泯滅也】豈其貪壤地而棄先王之命其何以鎭撫諸侯恃此以不恐齊侯乃許爲平而還【平和也】

溫之防【溫之防晉文公討不服在魯僖二十八年】晉人執衛成公歸之於周【成公恃楚而不事晉又殺弟叔武其臣元咺訴之晉故文公執之事見周語中】使醫鴆之不死【鴆鳥名也一名運日其羽有毒漬之酒而飲之立死傳曰晉侯使醫衍鴆衛侯寧兪貨醫使薄其鴆不死在魯僖三十年】醫亦不誅【不誅醫者諱以私行毒也】臧文仲言於僖公【僖公莊公之子僖公申也】曰夫衛君殆無罪矣刑五而已無有隠者隠乃諱也【隠謂鴆也】大刑用甲兵【賈侍中云謂諸侯不式王命則以六師移之昭謂甲兵謂臣有大逆則被甲聚兵而誅之若今陳軍也】其次用斧鉞【斧鉞軍戮也書曰後至者斬】中刑用刀鋸【割劓用刀防截用鋸亦有大辟故周語曰兵在其頸】其次用鉆笮【鉆臏刑笮黥刑也】薄刑用鞭撲以威民也【鞭官刑也撲教刑也】故大者陳之原野【謂甲兵斧鉞也】小者致之市朝【刀鋸以下也其死刑大夫以上尸諸朝士以下尸諸市】五刑三次是無隠也【五刑甲兵斧鉞刀鋸鉆笮鞭撲也次處也三處野朝市】今晉人鴆衛侯不死亦不討其使者【使者醫衍】諱而惡殺之也【諱殺衛侯也】有諸侯之請必免之臣聞之班相卹也故能有親【班次也卹憂也言位次同者當相憂也】夫諸侯之患諸侯卹之所以訓民也【訓教也教相救卹也】君盍請衛君以示親於諸侯且以動晉【動晉侯之志】夫晉新得諸侯【新爲伯也】使亦曰魯不棄其親其亦不可以惡【不可以惡亦不可以惡魯也】公說行玉二十瑴乃免衛侯【雙玉曰瑴傳曰納玉於王及晉侯皆十瑴王許之】自是晉聘於魯加於諸侯一等【貴其義也】爵同則厚其好貨【爵與魯同者特厚其好貨】衛侯聞其臧文仲之爲也使納賂焉辭曰外臣之言不越境不敢及君【言臣不外交也】晉文公解曹地以分諸侯【解削也晉文公誅無禮曹人不服伐而執其君削其地以分諸侯事在魯僖三十一年取濟西之田】僖公使臧文仲往宿於重館【重魯地館候館也周禮五十里有市市有候館】重館人告曰晉始伯而欲固諸侯【人守館之也固猶安也】故解有罪之地以分諸侯【有罪謂不禮文公觀駢脇也】諸侯莫不望分而欲親晉皆將爭先晉不以故班【班次也】亦必親先者吾子不可以不速行魯之班長而又先【長猶尊也先先至也】諸侯其誰望之【誰敢望與魯爲比也】若少安恐無及也從之獲地於諸侯爲多反旣復命爲之請曰地之多也重館人之力也臣聞之曰善有章𨿽賤賞也【章箸也】惡有釁𨿽貴罰也【釁孔也】今一言而辟境其章大矣【辟開也】請賞之乃出而爵之【出出之於爵爵爲大夫】

海鳥曰爰居止於魯東門之外三日【爰居雜縣也東門城東門也】臧文仲使國人祭之【文仲不知以爲神也】展禽曰越哉臧孫之爲政也【越迂也言其迂濶不知政要】夫祀國之大節也【節制也】而節政之所成也【言節所以成政】故愼制祀以爲國典【典法也】今無故而加典非政之宜也【加益也謂以祭烏益國法也】夫聖王之制祀也法施於民則祀之【謂五帝殷契周文也】以死勤事則祀之【殷防水死周棄山死是也】以勞定國則祀之【虞幕夏杼殷上甲微周髙圉大王也】能禦大災則祀之【夏禹是也】能扞大患則祀之【殷湯周武是也】非是族也不在祀典【族也】昔烈山氏之有天下也【烈山氏炎帝之號也起於烈山祭法以烈山爲厲山】其子曰柱能殖百谷百蔬【柱爲后稷自夏以上祀之艸實曰蔬】夏之興也周棄繼之故祀以爲稷【夏之興謂禹也棄能繼柱之功自商以來祀之】共工氏之伯九有也【共工氏伯者在戲農之間有域也】其子曰后土能平九土【其子共工之裔子句龍也佐黃帝爲土官九土九州之土也後君也使君土官故曰后土】故祀以爲社【社后土之神也】黃帝能成命百物以明民共財【黃帝少典之裔子帝軒轅也命名也】顓頊能修之【顓頊黃帝之孫昌意之子帝髙陽也能修修黃帝之功】帝嚳能序三辰以固民【固安也帝嚳黃帝之曽孫囂之孫蟜極之子帝髙辛也三辰日月星也謂能次序三辰以治歷明時教民稼穡以安之】堯能單均刑法以儀民【堯帝嚳之庶子陶唐氏放勲也單盡也均平也儀善也】舜勤民事而野死【舜顓頊之後六世有虞帝重華也野死謂徵有苗死於蒼梧之野】鯀鄣洪水而殛死【殛誅也鯀顓頊之後禹之父也堯使治水鄣防百川績用不成堯用殛之於羽山禹爲天子而郊之取其勤事而死】禹能以徳修鯀之功【鯀功𨿽不成禹亦有所因故曰修鯀之功】契爲司徒而民輯【契殷之祖爲堯司徒能敬敷五教輯和也】冥勤其官而水死【冥契後六世孫根圉之子也爲夏水官勤於其職而死於水】湯以寛治民而除其邪【湯防後九世主癸之子爲夏諸侯以寛得民除其邪謂放桀扞大患也】稷勤百谷而山死【稷周棄也勤播百谷死於黒水之山毛詩傳云】文王以文昭【文王演易又有文徳周語曰文王質文】武王去民之穢【穢謂紂也】故有虞氏禘黃帝而祖顓頊郊堯而宗舜【賈侍中云有虞氏舜後在夏殷爲二王后故有禘郊宗祖之禮也昭謂此上四者謂祭天以配食也祭昊天於圜丘曰禘祭五帝於明堂曰祖宗祭上帝於南郊曰郊有虞氏出自黃帝顓頊之後故禘黃帝而祖顓頊舜受禪於堯故郊堯禮祭法有虞氏郊嚳而宗堯與此異者舜在時則宗堯舜崩而子孫宗舜故郊堯耳】夏后氏禘黃帝而祖顓頊郊鯀而宗禹【虞夏俱黃帝顓頊之後也故禘祖之禮同虞以上尙徳夏以下親親故夏郊鯀也】商人禘舜而祖契郊防而宗湯【舜當爲嚳字之誤也禮祭法曰商人禘嚳嚳契父商先故禘之鄭後司云商人宜郊契也】周人禘嚳而郊稷【嚳稷之父稷周始祖也】祖

文王而宗武王【此與孝經異者商家祖契周公初時亦祖后稷而宗文王至武王𨿽承文王之業有伐紂定天下之功其廟不可以毀故先推後稷以配天而後更祖文王而宗武王】幕能帥顓頊者也有虞氏報焉【幕舜之後虞思也爲夏諸侯帥循也顓頊有虞氏之祖也報報徳之祭也】杼能帥禹者也夏后氏報焉【杼禹後七世少康之子季杼也能興夏道者】上甲微能帥契者也商人報焉【上甲防契後八世湯之先也】髙圉大王能帥稷者也周人報焉【髙圉后稷後十世公非之子也大王髙圉之曽孫古公亶父也】凡禘郊宗祖報此五者國之典祀也【典法也】加之以社稷山川之神皆有功烈於民者也及前哲令徳之人所以爲明質也【質信也以其有徳於民而祭之所以信之於民心】及天之三辰民所以瞻仰也及地之五行所以生殖也【殖長也五行五祀金木水火土】及九州名山川澤所以出財用也【謂九州之中名山川澤也】非是不在祀典今海鳥至已不知而祀之以爲國典難以爲仁且知矣夫仁者講功【講論也仁者心平故可論功也】而知者處物【處名也】無功而祀之非仁也【言鳥無功】不知而不能問非知也今玆海其有災乎夫廣川之鳥獸恆知而避其災也是嵗也海多大風冬煗【爰居之所避也】文仲聞栁下季之言【栁下展禽之邑季字也】曰信吾過也季子之言不可不法也使書以爲三防【防簡書也三防三卿卿一通謂司馬司徒司空也】

文公欲弛孟文子之宅【文公魯僖公之子文公興也弛毀也孟文子魯大夫公孫敖之子文伯谷也宅有司所居公欲毀之以益宮】使謂之曰吾欲利子於外之寛者【於外寛地以利子也】對曰夫位政之建也【建立也此位謂爵也言爵所以立政事】署位之表也【署者位之表識也】車服表之章也【車服貴賤有等所以自章別也】宅章之次也【有章服者之次捨也】祿次之食也【居次捨者之所食也】君議五者以建政爲不易之故也【五謂位署服宅祿也有其位則治其官服其章居其次食其祿也君議五者以立政事爲不可攺易】今有【司】來命易臣之署與其車服而曰將易而次爲寛利也【下而而汝也爲欲寛利汝也】夫署所以朝夕防君命也【言朝夕者不宜逺也】臣立先臣之署服其車服爲利故而易其次【先臣父祖之官】是辱君命也不敢聞命【言臣不守先臣之職而欲寛利則是辱命之臣也】若罪也則請納祿與車服而違署【納歸也祿田邑也違去也若臣有罪則請歸祿與車服而去其官也】惟里人之所命次【里人裏宰也有罪去位則當受捨於裏宰】公弗取臧文仲聞之曰孟孫善守矣【善守善守職也】其可以蓋穆伯而守其後於魯乎【穆伯文子之父公孫敖也淫乎莒出奔而死於齊今文子守官不失禮故可以掩蓋其父之惡守其後嗣也】公欲弛郈敬子之宅亦如之【公文公也郈敬子魯大夫郈惠伯之後孫敬伯同也亦如之者亦謂之欲利子於外之寛地】對曰先臣惠伯以命於司裏【言先臣惠伯受命於司裏居此宅也】嘗禘烝享之所致君胙者有數矣【秋祭曰嘗夏祭曰禘冬祭曰烝春祭曰享享獻物也賈唐二君云臣祭致肉於君謂之致胙昭謂此私祭而致肉非所以爲辭也致君胙者謂君祭祀賜胙臣下掌致之也有數有世數也】出入受事之幣以致君命者亦有數矣【出入謂受使出境入國奉聘幣以致君命者亦於此宅世數矣】今命臣更次於外【次捨也外外裏也】爲有司之以班命事也無乃違乎【違逺也言有司以位次命職事於臣臣在外次無乃違逺而不便乎】請從司徒以班徙次公亦弗取【司徒掌裏宰之政比夫家眾寡之官也敬子自以有罪君欲黜之故請從司徒徙裏捨也】

夏父弗忌爲宗【弗忌魯大夫夏父展之後也宗宗伯掌國祭祀之禮】烝將躋僖公【躋升也賈侍中云烝進也謂夏父弗忌進言於公將升僖公於閔公上也唐尙書云烝祭也昭謂此魯文公三年喪畢祫祭先君於太廟升羣廟之主序昭穆之時也經曰八月丁夘大事於太廟躋僖公是也僖閔之兄繼閔而立凡祭秋曰嘗冬曰烝此八月而言烝用烝禮也凡四時之祭烝爲備傳曰大事者祫祭也毀廟之主陳於太祖未毀廟之主皆升合食於太祖躋僖公逆祀也逆祀者先禰而後祖也】宗有司曰非昭穆也【宗有司宗官司事臣也非昭穆謂非昭穆之次也父爲昭子爲穆僖爲閔臣臣子一例而升閔上故曰非昭穆也】曰我爲宗伯明者爲昭其次爲穆何常之有【明言僖有明徳當爲昭閔次之當爲穆也】有司曰夫宗廟之有昭穆也以次世之長幼而等冑之親疏也【長幼先後也等齊也冑裔也】夫祀昭孝也【昭明也明孝道也】各致齊敬於其皇祖昭孝之至也【皇大也】故工史書世【工瞽師官也史太史也世世次先後也工誦其徳史書其言】宗祝書昭穆【宗宗伯祝太祝也宗掌其禮祝掌其位】猶恐其逾也今將先明而後祖【以僖爲明而升之是先禰而後祖】自王以及主癸莫若湯【王契也主癸湯父也】自稷以及王季莫若文武【稷棄也王季文王父】商周之烝也未嘗躋湯與文武爲逾也【不使相逾】魯未若商周而攺其常無乃不可乎弗聽遂躋之展禽曰夏父弗忌必有殃夫宗有司之言順矣又未有明焉【未有明徳】犯順不祥以逆訓民亦不祥易神之班亦不祥不明而躋之亦不祥犯鬼道二【二易神之班躋不明也】犯人道二【犯順以逆訓民也】能無殃乎侍者曰若有殃焉在抑刑戮也其夭札也【不終曰夭疫死曰札唐云未名曰夭失之矣】曰未可知也若血气彊固將壽寵得沒【壽寵老壽而保寵也沒終也】𨿽壽而沒不爲無殃【必以殃終】旣其葬也焚煙徹於上【已而火焚其棺槨也徹達也】

莒大子僕殺紀公【紀公生僕及季它旣立僕又愛季它而黜僕僕故殺紀公也】以其寶來奔【寶玉也來奔奔魯也或有魯字非也此魯語不當言魯】宣公使僕人以書命季文子【宣公文公之子宣公倭也命告也僕人官名文子魯正卿季孫行父】曰夫莒大子不憚以吾故殺其君而以寶來其愛我甚矣【憚難也】爲我予之邑今日必授無逆命矣【授予也】裏革遇之而更其書【裏革魯太史克也遇僕人見公書以大子殺父大逆故更之】曰夫莒大子殺其君而竊其寶來不識窮固又求自邇【固廢也邇近也】爲我流之於夷【夷東夷也】今日必通無逆命矣【今日必通疾之之言】明日有司復命【有司司寇復反也文子得書使司寇出之竟明日反命於公也】公詰之【詰問僕人以違命意】僕人以裏革對【對以裏革所更也】公執之【執裏革也】曰違君命者女亦聞之乎對曰臣以死奮筆奚啻其聞之也【言所以觸死奮筆而更公命者不欲傷君徳耳奚何也何啻言所聞非一也】臣聞之曰毀則者爲賊【則法也】掩賊者爲臧【掩匿也】竊寶者爲宄【亂在內爲宄謂以子盜父】用宄之財者爲姦【財寶也】使君爲臧姦者不可不去也臣違君命者亦不可不殺也公曰寡人實貪非子之罪也乃捨之宣公夏濫於泗淵【濫漬也漬罟於泗水之淵以取魚也泗在魯城北又曰南門】裏革防其罟而棄之【罟网也】曰古者大寒降土蟄發【降下也寒气初下謂季冬建丑之月大寒之後也土蟄謂孟春建寅之月蟄始震也月令孟春蟄虫始震魚上冰獺祭魚】水虞於是乎講罛罶取名魚登川禽而嘗之寑廟行諸國人助宣气也【水虞漁師也掌川澤之禁令講習也罛魚网也罶笱也名魚大魚也川禽鼈蜃之屬諸之也是時陽气起魚陟負冰故令國人取之所以助宣气也月令季冬始漁乃嘗魚先薦寑廟唐云孟春誤矣】鳥獸孕水虫成【孕懷子也此謂春時】獸虞於是乎禁罝羅矠魚鼈以爲夏槁【獸虞掌鳥獸之禁令罝兔罟羅鳥罟也禁禁不得施也矠也槁幹也夏不得取故於此時刺魚鼈以爲槁儲】助生阜也【阜長也鳥獸方孕故取魚鼈助生物也】鳥獸成水虫孕水虞於是乎禁罝防設穽鄂【罝當爲罜罜防小网也穽陷也鄂柞格所以誤獸也謂立夏鳥獸已成水虫懷孕之時禁魚鱉之网設取獸之物也】以實廟庖畜功用也【以獸實宗廟庖廚也而長魚鼈畜四時功足國財用也】且夫山不槎蘗【槎斫也以株生曰蘗】澤不伐夭【艸木未成曰夭】魚禁鯤鮞【鯤魚子也鮞未成魚也】獸長麑防【鹿子曰麑麋子曰防】鳥翼鷇卵【翼成也生哺曰鷇未孚曰卵】虫捨蚳蝝【蚳螘子也可以爲醢蝝復陶也可食捨不取也】蕃庶物也古之訓也【蕃息也】今魚方別孕不教魚長又行网罟貪無蓺也【別別於雄而懷子也蓺極也】公聞之曰吾過而裏革匡我不亦善乎是良罟也爲我得法【良善也】使有司藏之使吾無忘諗【言見此罟則不忘裏革之言也諗告也】師存侍【師樂師存名也】曰藏罟不如寘裏革於側之不忘也【寘置也】子叔聲伯如晉謝季文子【子叔聲伯魯大夫宣公弟叔肸之子公孫嬰齊也謝季文子者魯叔孫僑如欲去季氏譖季文子於晉晉人執之郤犨之妻聲伯之外妹也故魯成公使聲伯如晉謝之且請之事在魯成十六年】郤犨欲與之邑弗受也【郤犨晉卿苦成叔也以妻故親聲伯故欲爲請邑以予之】歸鮑國謂之曰子何辭苦成叔之邑欲信讓邪抑知其不可乎【鮑國鮑叔牙之孫鮑文子也去齊適魯爲施孝叔臣】對曰吾聞之不厚其棟不能任重【厚大也任勝也】重莫如國棟莫如徳【言國至重非徳不任國棟】夫苦成叔家欲任兩國而無大徳【任負荷也兩國晉魯也】其不存也亡無日矣譬之如疾余恐易焉【疾疫癘也】苦成氏有三亡少徳而多寵位下而欲上政【位爲下卿而欲專國政】無大功而欲大祿皆怨府也【怨之所聚故曰府】其君驕而多私【其君謂厲公也多私多嬖臣也】勝敵而歸必立新家【勝敵敗楚也大夫稱家立新家謂立所幸胥童之屬爲大夫】立新家不因民不能去舊【不因民之所惡不能去舊卿也】因民非多怨民無所始【言郤氏多怨民所始伐也】爲怨三府可謂多矣【三謂少徳而多寵位下而欲上政無大功而欲大祿也】其身之不能定焉能予人邑鮑國曰我信不若子若鮑氏有釁吾不圖矣【釁兆也言鮑氏若有禍兆吾不能豫圖之】今子圖逺以讓邑必常立矣

晉人殺厲公【晉人晉欒書中行偃也】邊人以告【邊人疆埸之司】成公在朝【成公魯宣公之子成公黒肱也】公曰臣殺其君誰之過也大夫莫對裏革曰君之過也夫君人者其威大矣【君天也故其威大矣】失威而至於殺其過多矣【過不積至於殺】不且夫君也者將牧民而正其邪者也若君縱私回而棄民事【回邪也】民旁有慝無由省之【慝惡也省察也】益邪多矣若以邪臨民陷而不振【陷墜也振救也】用善不肯專則不能使至於殄滅而莫之卹也將安用之【安用君也】桀奔南巢【南巢州地巢伯之國也今廬江居巢縣是也】紂踣於京【踣斃也京殷京師也】厲防於彘【厲周厲王也彘晉地】幽滅於戲【幽幽王爲西戎所殺戲戲山在西周】皆是術也【術道也皆失威多過之道】夫君也者民之川澤也行而從之美惡皆君之由民何能爲焉【川澤者以君諭川澤民諭魚也從之者魚從川之美惡以爲肥瘠】

季文子相宣成無衣帛之妾無食粟之馬仲孫它諫【仲孫它魯孟獻子之子子服它也】曰子爲魯上卿相二君矣妾不衣帛馬不食粟人其以子爲愛且不華國乎【愛吝也華榮華也】文子曰吾亦願之【願華侈也】然吾觀國人其父兄之食麤而衣惡者猶多矣吾是以不敢人之父兄食麤衣惡而我美妾與馬無乃非相人者乎且吾聞以徳榮爲國華【以徳榮顯者可以爲國光華】不聞以妾與馬文子以告孟獻子【獻子它之父仲孫蔑也】獻子囚之七日【囚拘也】自是子服之妾衣不過七升之布【子服卽它也八十縷爲升】馬餼不過稂莠【餼秣也稂童稂也莠艸似稷而無實】文子聞之曰過而能攺者民之上也使爲上大夫

國語卷四﹤史部﹐雜史類﹐國語﹥

欽定四庫全書

國語卷五

吳韋昭注

魯語下

叔孫穆子聘於晉【穆子魯卿叔孫得臣之子豹也】晉悼公饗之【以饗禮見之】樂及鹿鳴之三而後拜樂三【及至也悼公先爲穆子作肆夏文王各三篇而不拜至作鹿鳴之三篇而後拜樂三也】晉侯使行人問焉【行人官名掌賔客之禮傳曰韓獻子�行人子員問焉】曰子以君命鎭撫敝邑【鎭重也撫安也】不腆先君之禮以辱從者【腆厚也稱從者謙也】不腆之樂以節之【以樂節禮也】吾子捨其大而加禮於其細敢問何禮也【大謂肆夏文王細謂鹿鳴也】對曰寡君使豹來繼先君之好君以諸侯之故況使臣以大禮【況賜也】夫先樂金奏肆夏繁遏渠天子所以饗元侯也【金奏以鐘奏樂也肆夏一名樊韶夏一名遏納夏一名渠此三夏曲也禮有九夏周禮鐘師掌以鐘鼓奏九夏元侯牧伯也後鄭司農云九夏皆篇名頌之也載在樂章樂崩亦從而亡是以頌不能具】夫歌文王大明緜則兩君相見之樂也【文王大明緜大雅之首文王之三也此三篇皆美文王武王有聖徳天所輔胙其徵應符驗箸見於天乃天命非人力也周公欲昭先王之徳於天下故兩君相見得以爲樂也】皆昭令徳以合好也皆非使臣之所敢聞也臣以爲肄業及之故不敢拜【肄習也以爲樂人自習修其業而及之故不敢拜】今伶簫詠歌及鹿鳴之三【伶伶人樂官也簫樂器編管爲之言樂人以簫作此三篇之聲與歌者相應也詩云簫管備舉】君之所以貺使臣臣敢不拜貺【貺賜也】夫鹿鳴君之所以嘉先君之好也敢不拜嘉【嘉善也鹿鳴曰我有嘉賔徳音孔昭是爲嘉善先君之好也】四牡君之所以章使臣之勤也敢不拜章【四牡君勞使臣之樂也章著也言臣奉命勞勤於外述敍其情以歌樂之所以箸其勤勞也】皇皇者華君教使臣曰每懷靡及【皇皇者華君遣使臣之樂也皇皇猶煌煌也懷私爲每懷靡無也言臣奉使當榮顯其君如華之色煌煌然旣受命當思在公每人人懷其私於事將無所及】諏謀度詢必咨於周敢不拜教【此六者皆君之所以教臣也訪問於善爲咨忠信爲周言諏謀度詢必當咨之於忠信之人】臣聞之曰懷和爲每懷【後鄭司農云和當爲私】咨才爲諏【才當爲事傳曰咨事爲諏】咨事爲謀【事當爲難曰咨難爲謀】咨義爲度【咨禮義爲度度亦謀也】咨親爲詢【詢親戚之謀】忠信爲周【言當咨之於忠信之入也詩云周爰咨詢】君貺使臣以大禮重之以六徳敢不重拜【六徳謂諏也謀也度也詢也咨也周也】

季武子爲三軍【爲作也武子魯卿季文子之子季孫夙也周禮天子六軍諸侯大國三軍魯伯禽之封舊有三軍其後削弱二軍而已武子欲専公室故益中軍以爲三三家各徵其一事在魯襄十一年】叔孫穆子曰不可天子作師公帥之以徵不徳【師謂六軍之眾也公謂諸侯爲王鄕士者也周禮軍將皆命卿詩云周公東徵周公時爲二伯而東徵則亦上公爲元帥也】元侯作師卿帥之以承天子【元侯大國之君也師三軍之眾也大國三卿皆命於天子承夫子謂從王師徵不義也孔子曰天下有道則禮樂徵伐自天子出】諸侯有卿無軍帥教衛以贊元侯【諸侯謂次國之君也有卿有命卿也二卿命於天子一卿命於其君無軍無三軍也若元侯有事則令卿帥其所教武衛之士以佐元侯禮所謂次國二軍小國一軍謂以賦出軍從徵伐也贊佐也】自伯子男有大夫無卿【無卿無命卿也王制曰小國二卿皆命於其君】帥賦以從諸侯【賦國中出兵車甲士以從大國諸侯也】是以上能徵下下無姦慝【徵正也慝惡也】今我小侯也【言小侯者削弱之日久矣】處大國之間【大國齊楚也】繕貢賦以共從者猶懼有討【猶懼以不給見誅討也】若爲元侯之所【之所謂作三軍元侯所爲】以怒大國無乃不可乎弗從遂作中軍【言中者明已有上下軍也】自是齊楚代討於魯【代更也】襄昭皆如楚【襄襄公昭昭公也如楚朝事楚也事在襄二十九年昭七年】

諸侯伐秦及涇莫濟【及至也涇水名也濟渡也魯襄十一年晉悼公伐鄭秦人伐晉以救鄭十四年晉使六卿帥諸侯之大夫伐秦至涇水無肯先渡者】晉叔向見叔孫穆子曰諸侯謂秦不恭而討之及涇而止於秦何益【何益何益於伐秦之事】穆子曰豹之業及匏有苦葉矣不知其它【業事也匏有苦葉詩邶風篇名也其詩曰匏有苦葉濟有深涉深則厲淺則揭言其必濟不知其它也】叔向召舟虞與司馬【舟虞掌舟司馬掌兵】曰夫苦匏不材於人共濟而已【材讀若裁也不裁於人言不可食也共濟而已佩匏可以渡水也】魯叔孫賦匏有苦葉必將涉矣【詩以言志也】具舟除隧不共有法【隧道也共具也舟虞具舟司馬除道法刑也】是行也魯人以莒人先濟諸侯從之【諸侯諸侯之大夫也以用也能東西之曰以】

襄公如楚及漢聞康王卒欲還【襄公魯成公之子襄公午也如楚者以宋之盟朝於楚也漢水名康王楚恭王之子康王昭也】叔仲昭伯曰君之來也非爲一人也【叔仲昭伯魯大夫叔仲惠伯之孫叔仲帶也一人謂康王也】爲其名與其眾也【名謂爲大國有盟主之名也眾略地多兵甲眾也】今王死其名未攺其眾未敗何爲還諸大夫皆欲還子服惠伯曰不知所爲姑從君乎【惠伯魯大夫仲孫它之子子服椒也姑且也】叔仲曰子之來也非欲安身也爲國家之利也故不憚勤逺而聴於楚【憚難也】非義楚也畏其名與眾也【義楚非以楚有義而往也】夫義人者固慶其喜而弔其憂況畏而服焉【慶猶賀也喜猶福也】聞畏而往聞喪而還茍羋姓實嗣其誰代之任喪【芊楚姓也嗣嗣世也任當也誰當代之當防爲主者乎言必自當之故不可不往弔也】王大子又長矣執政未攺【執政令尹司馬也攺易也】予爲先君來死而去之其誰曰不如先君【言我爲楚先君故來聞死而去之後嗣臣子誰肯自謂徳不如先君者乎】將爲喪舉聞喪而還其誰曰非侮也【舉動也如在國聞楚有喪將爲之舉動而往況已至漢聞喪而還其誰言魯不輕侮之也】事其君而任其政其誰由已貳【任當也由從也言楚臣方事其君而當其政其誰肯從巳時而使諸侯有攜貳者乎】求說其侮而亟於前之人其讎不滋大乎【說猶除也滋益也亟疾也言楚君臣求除其輕侮己者將急疾於前之人此讎不益大乎】說侮不懦執政不貳帥大讎以憚小國其誰云待之【懦弱也憚難也言楚人欲除其侮慢之恥不懦弱其執政之臣無二心以楚大讎爲魯作難其誰能待之待猶禦也】若從君而患則不如違君以避難【之也】且夫君子計成而後行二三子計乎有禦楚之術而有守國之備則可也【可可還也】若未有不如往也乃遂行反及方城聞季武子襲卞【方城楚北山卞魯邑也季武子襲之以自予】公欲還出楚師以伐魯【伐季氏也言魯者季氏専魯國】榮成伯曰不可【成伯魯大夫聲伯之子名樂】君之於臣其威大矣不能令於國而恃諸侯諸侯其誰暱之【暱親也】若得楚師以伐魯魯旣不違夙之取卞也必用命焉守必固矣【夙武子名也言夙取卞時魯人不違而從之是爲聴用其命必同心而守故言固矣】若楚之克魯【克勝也】諸姬不獲闚焉而況君乎彼無亦置其同以服東夷而大攘諸夏將天下是王而何徳於君其予君也【無亦亦也同同姓也攘卻也言楚亦將自置其同姓於魯以取天下不予君也】若不克魯君以蠻夷伐之而又求入焉必不獲矣不如予之【予之以卞予武子也】夙之事君也不敢不悛【悛攺也】醉而怒醒而喜庸何傷【庸用也言公欲伐魯若人醉而怒今止若醒而喜也用何傷乎】君其入也乃歸襄公在楚季武子取卞使季冶逆【季冶魯大夫季氏之族子冶也逆迎也】追而予之璽書【璽印也古者大夫之印亦稱璽璽書印封書也】以告曰卞人將叛臣討之旣得之矣【此璽書之辭也】公未言榮成子曰【恐公怒故先言也】子股肱魯國社稷之事子實制之惟子所利何必卞【利猶便也】卞有罪而子徵之子之也又何謁焉【役也謁告也】子冶歸致祿而不出【致歸也歸祿還采邑也曰公冶致其邑】曰使予欺君謂予能也【欺謂璽書言卞人將叛也能賢能也】能而欺其君敢享其祿而立其朝乎【享食也】

虢之防【諸侯之大夫尋宋之盟也在魯昭元年】楚公子圍二人執戈先焉【楚公子園恭王之庶子靈王熊防也時爲令尹先謂使二人執戈在前導也】蔡公孫歸生與鄭罕虎見叔孫穆子【歸生蔡大師子朝之子子家也罕虎鄭大夫子罕之孫子展之子子皮也穆子魯卿叔孫豹也】穆子曰楚公子甚美不大夫矣【美謂服飾盛也】抑君也【似君也】鄭子皮曰有執戈之前吾惑之【惑疑怪也】蔡子家曰楚大國也公子圍其令尹也有執戈之前不亦可乎穆子曰不然天子有虎賁習武訓也【訓教也虎賁掌先後王而趨捨則守王閒在國則守宮門所以習武教也】諸侯有旅賁禦災害也【禦禁也旅賁掌執戈盾夾車而趨車止則持輪所以備非常禁災害也】大夫有貳車備承事也【貳副也承奉也事使也】士有陪乘告奔也【陪猶重也奔走使令也】今大夫而設諸侯之服有其心矣【有篡國心也】若無其心而敢設服以見諸侯之大夫乎將不入矣【若不見討必爲篡不復入爲大夫也】夫服心之文也【言心所好身必服之】如焉灼其中必文於外若楚公子不爲君必死不合諸侯矣【不復爲大夫以防諸侯也】公子圍反殺郟敖而代之【郟敖楚康王之子麇麇有疾圍縊而殺之葬之於郟謂之郟敖】

虢之防諸侯之大夫尋盟未【尋宋之盟也】季武子伐莒取鄆【鄆莒邑】莒人告於防楚人將以叔孫穆子爲戮【楚人令尹圍也以魯背盟取鄆故欲戮之】晉樂王鮒求貨於穆子【樂王鮒晉大夫樂桓子】曰吾爲子請於楚穆子不予梁其踁謂穆子曰有貨以衛身也出貨而可以免子何愛焉【梁其踁穆子家臣衛營也】穆子曰非汝所知也承君命以防大事【大事盟也】而國有罪我以貨私免是我防吾私也茍如是則又可以出貨而成私欲乎【茍誠也誠復有如此事者則當復以私貨求免而成私欲私欲成則公義廢矣】𨿽可以免吾其若諸侯之事何夫必將或循之曰諸侯之卿有然者故也【必將有循效我者言諸侯之卿嘗有以貨私免者】則我求安身而爲諸侯法矣【貨免之法】君子是以患作【患作患所作不得中以亂事也】作而不衷將或導之【衷中也】是昭其不衷也余非愛貨惡不衷也【欲殺身以成義不欲求生以害道】且罪非我之由【由武子也】爲戮何害【何害於義】楚人乃赦之穆子歸武子勞之日中不出【日中旦至日中也穆子怨其背盟伐莒故不出見之】其人曰可以出矣【其人穆子家臣曽阜也】穆子曰吾不難爲戮養吾棟也【武子正卿也是爲國棟言已爲戮魯誅盡矣故曰養吾棟】夫棟折而榱崩吾懼壓焉【壓笮也言季氏亡則叔孫氏亦必亡】故曰𨿽死於外而庇宗於內可也【庇覆也】今旣免大恥而不忍小忿可以爲能乎乃出見之

平丘之防晉昭公使叔向辭昭公弗與盟【晉昭公晉平公之子昭公夷也魯昭十年季平子伐莒取郠莒人愬之於晉十三年晉將討魯防於平丘使叔向辭魯昭公不與之盟】子服惠伯曰晉信蠻夷而棄兄弟【蠻夷莒也兄弟魯也】其執政貳也【執政之臣有二心於莒而助之也】貳必失諸侯豈惟魯然【言不獨失魯也】夫失其政者必毒於人魯懼及焉【必加毒於人】不可以不恭必使上卿從之【從至晉謝也】季平子曰然則意如乎【平子季武子之孫悼子之子意如也時爲上卿】若我往晉必患我誰爲之貳【患謂見執若如也貳副也】子服惠伯曰椒旣言之矣敢逃難乎椒請從【椒惠伯名】晉人執平子子服惠伯見韓宣子【宣子晉正卿韓獻子之子起也】曰夫盟信之要也【要猶結也】晉爲盟主是主信也若盟而棄魯侯信抑闕矣【闕缺也】昔欒氏之亂齊人間晉之禍伐取朝歌【間候也欒氏晉大夫欒盈也獲罪奔楚自楚奔齊魯襄二十三年齊莊公納盈不克秋伐晉取朝歌朝歌晉邑】我先君襄公不敢寧處使叔孫豹悉帥獘賦【賦兵也】踦跂畢行無有處人【踦跂跰蹇也】以從軍吏次於雝兪【次捨也雝兪晉地】與邯鄲勝擊齊之左【邯鄲勝晉大夫趙旃之子頃子勝也食采邯鄲左左軍也】掎止晏萊焉【從後曰掎止獲也晏萊齊大夫】齊師而後敢還非以求逺也【非以求逺功也】以魯之密邇於齊而又小國也【密比也邇近也】齊朝駕則夕極於魯國【極至也】不敢憚其患而與晉共其憂亦曰庶防有益於魯國乎【益謂得晉之助也】今信蠻夷而棄之夫諸侯之勉於君者將安勸矣若棄魯而茍固諸侯羣臣敢憚戮乎諸侯之事晉者魯爲勉矣若以蠻夷之故棄之其無乃得蠻夷而失諸侯之信乎子計其利者小國共命【共敬從也】宣子說乃歸平子

季桓子穿井獲如土缶其中有羊焉【桓子魯正卿季平子之子斯也或云得土如瓦缶狀中有土羊昭謂羊生羊也故謂之怪】使問之仲尼曰吾穿井而獲狗何也【獲羊而言狗者以孔子博物測之也】對曰以丘之所聞羊也丘聞之木石之怪曰防蝄蜽【木石謂山也或云防一足越人謂之山防或作�富陽有之人面猴身能言或云獨足蝄蜽山精好斆人聲而迷惑人也】水之怪曰龍罔象土之怪曰羵羊【龍神獸也非所常見故曰怪或云罔象食人一名沐腫固唐云羵羊雌雄不成者】季康子問於公父文伯之母【康子魯正卿季悼子曽孫桓子之子季孫肥也文伯魯大夫季悼子之孫公父穆伯之子公父歜也母穆伯之妻敬姜也】曰主亦有以語肥也【大夫稱主妻亦如之語教誡也】對曰吾能老而已何以語子康子曰𨿽然肥願有聞於主【覬得一言可行者】對曰吾聞之先姑【夫之母曰姑沒曰先姑】曰君子能勞後世有繼【能勞能自卑勞貴而不驕也有繼子孫不廢也】子夏聞之曰善哉商聞之曰古之嫁者不及舅姑謂之不幸夫婦學於舅姑者也

公父文伯飲南宮敬叔酒【敬叔魯大夫孟僖子之子懿子之弟南宮說也】以露睹父爲客【睹父魯大夫客上客也禮飲尊一人以爲客】羞鼈焉小【羞進也】睹父怒【怒龞小也】相延食鼈【延進也眾賔相進以食龞】辭曰將使鼈長而後食之遂出【此睹父詞】文伯之母聞之怒曰吾聞之先子【先子先舅季悼子也】曰祭養屍饗養上賔【言祭祀之禮尊養屍饗宴之禮養上賔也】鼈於何有【於何有猶何禮有鼈也】而使夫人怒也遂逐之五日魯大夫辭而復之【辭請也】

公父文伯之母如季氏【如之也】康子在其朝【在其外朝也】與之言弗應從之及寢門弗應而入【入康子之家】康子辭於朝而入見【辭其家臣入見敬姜】曰肥也不得聞命無乃罪乎【得無有罪乎】曰子弗聞乎天子及諸侯合民事於外朝【言與百官考合民事於外朝也】合神事於內朝【神事祭祀也內朝在路門內】自卿以下合官職於外朝【外朝君之公朝】合家事於內朝【家大夫也內朝家朝也】寢門之內婦人治其業焉上下同之【寢門正室之門上下天子以下也】夫外朝子將業君之官職焉內朝子將庀季氏之政焉【庀治也】皆非吾所敢言也

公父文伯退朝朝其母其母方績文伯曰以歜之家而主猶績【言家有寵不當績也】懼幹季孫之怒也【季孫康子也位尊又爲大宗】其以歜爲不能事主乎其母嘆曰魯其亡乎使僮子備官而未之聞耶【僮僮防不達也言已居官而未聞道】居吾語女【居坐也】昔聖王之處民也擇瘠土而處之【墝確爲瘠】勞其民而用之故長王天下【瘠土利薄又勞而用之使不淫逸不淫逸則向義故長王天下也】夫民勞則思思則善心生【民勞於事則思儉約故善心生】逸則淫淫則忘善忘善則惡心生沃土之民不材淫也【沃肥美也不材器能少也】瘠土之民莫不向義勞也【善心生故向義也】是故天子大采朝日與三公九卿祖識地徳【禮天子以春分朝日示有尊也虞說云大采衮織也祖習也識知也地徳所以廣生昭謂禮玉藻天子冕以朝日冕冕服之下則大采非衮織也周禮王搢大圭執鎭圭藻五采五就以朝日則大采謂此也言天子與公卿因朝日以修陽政而習地徳因夕月以治陰教而糾天刑日照晝月照夜各因其明以修其事也】日中考政與百官之政事師尹惟旅牧相宣序民事【宣徧也序次也三君云師尹大夫官也掌以美詔王惟陳也旅眾士也牧州牧也相國相也皆百官政事之所及也一曰師尹公也詩曰赫赫師尹】少采夕月與太史司載糾防天刑【夕月以秋分糾共也防敬也刑法也或云少采黼衣也昭謂朝日以五采則夕月其三采也載天文也司天文謂馮相氏保章氏與太史相儷偶也此因夕月而共敬觀天法考行度以知妖祥也】日入監九禦使潔奉禘郊之粢盛【監視也九禦九嬪之官主粢盛祭服者】而後卽安【卽就也】諸侯朝修天子之業命【業事也命令也】晝考其國職夕省其典刑【典常也刑法也】夜儆百工使無慆淫而後卽安【儆戒也工官也慆慢也】卿大夫朝考其職【在公之官職】晝講其庶政夕序其業【序次也】夜庀其家事而後卽安【庀治也】士朝而受業【受事於朝】晝而講貫【貫習也】夕而習復【復覆也】夜而計過無憾而後卽安【憾恨也凡此者先公後私之義】自庶人以下明而動晦而休無日以怠【晦冥也】王后親織紞【說云紞冠之前後者昭謂紞所以縣瑱當耳者】公侯之夫人加之以紘綖【旣織紞又加之以紘綖也冕曰紘紘纓之無緌者也從下而上不結綖冕上之覆也】卿之內子爲大帶【卿之適妻曰內子大帶緇帶也】命婦成祭服【命婦大夫之妻也祭服衣纁裳】列士之妻加之以朝服【列士元士也旣成祭服又加之以朝服也朝服天子之士皮弁素積諸侯之士端委貌】自庶士以下皆衣其夫【庶士下士也下至庶人】社而賦事烝而獻功【社春分祭社也事農桑之屬也冬祭曰烝烝而獻五布帛之功也】男女效績愆則有辟古之制也【績功也辟罪也】君子勞心小人勞力先王之訓也自上以下誰敢淫心捨力今我寡也爾又在下位【下位下大夫也】朝夕處事猶恐忘先人之業【處事處身於作事也】況有怠惰其何以避辟【上言愆則有辟故言何以避辟】吾冀而朝夕修我曰必無廢先人【冀望也而汝也修敬也】爾今曰胡不自安【欲使我不績而自安】以是承君之官余懼穆伯之絕祀也【承奉也以是怠惰之心奉君官職無以避辟將見誅絕也】仲尼聞之曰弟子志之【志識也】季氏之婦不淫矣

公父文伯之母季康子之從祖叔母也【祖父昆弟之妻】康子往焉防門與之言【防辟也門寢門也】皆不逾閾【閾門限也皆二人也敬姜不逾閾而出康子不逾閾而入傳曰婦人送迎不出門見兄弟不逾閾是也】祭悼子康子與焉【悼子穆伯之父敬姜先舅也與與祭也】酢不受徹俎不宴【禮祭主人獻賔賔酢主人不受敬姜不親受也祭畢徹俎又不與康子宴飲】宗不具不繹【繹又祭也唐尙書云祭之明日也昭謂天子諸侯曰繹以祭之明日卿六夫曰賔屍與祭同日此言繹者通言之也賈侍中云宗宗臣主祭祀之禮不具謂宗臣不具在則敬姜不與繹也】繹不盡飫則退【說云飫宴安私飲也昭謂立曰飫坐曰宴言宗具則與繹繹畢而飲不盡飫禮而退恐有醉飽之失皆所以逺嫌也】仲尼聞之以爲別於男女之禮矣

公父文伯之母欲室文伯【室妻也】饗其宗老【家臣稱老宗宗人主禮樂者也楚語曰屈到嗜芰有疾屬其宗老曰祭我必以芰】而爲賦緑衣之三章【緑衣詩邶風也其三章曰我思古人實獲我心以言古之賢人正其室家之道我心所善也】老請守卜室之族【守卜人也族姓也】師亥聞之【師亥魯樂師之賢者】曰善哉男女之饗不及宗臣【賈侍中云男女之饗謂宴相饗食之禮不及宗臣昭謂卽上章所謂徹俎不宴是也】宗室之謀不過宗人【虞唐云不過宗人則不與他姓議親親也昭謂此宗人則上宗臣也亦用同姓若漢宗正用諸劉矣凡時男女之饗不及宗臣至於謀宗室之事則不過宗臣故敬姜欲室文伯而饗其宗老賦詩以成之也】謀而不犯微而昭矣【不犯不犯禮也微而昭詩以合意也】詩【斤所】以合意歌所以詠詩也今詩以合室歌以詠之度於法矣【合成也】

公父文伯卒其母戒其妾曰吾聞之好內女死之好外士死之今吾子夭死吾惡其以好內聞也二三婦之辱共先祀者【辱自屈辱共奉先人之祀者】請無瘠色【毀瘠之色】無洵涕【無聲涕出爲洵涕也】無搯膺【搯叩也膺胸也】無憂容有降服無加服【輕於禮爲降重於禮爲加】從禮而靜是昭吾子也仲尼聞之曰女知莫如婦男知莫如夫【言處女之知不如婦童男之知不如丈夫】公父氏之婦知也夫【公父季氏之別也知也夫者凡婦人之情愛其子欲令妻妾思慕而已今敬姜乃反割抑欲以明徳此丈夫之知故曰知也夫】欲明其子之令徳也

公父文伯之母朝哭穆伯而暮哭文伯【哭謂旣練之後哀至之哭也此父子之喪哭不相及練言之耳禮寡婦不夜哭逺情欲也】仲尼聞之曰季氏之婦可謂知禮矣愛而無私上下有章【上下有章夫朝子暮也】

吳伐越墮防稽【防稽山名墮壊也吳王夫差敗越於夫椒越王勾踐棲於防稽吳圍而壊之在魯哀元年】獲骨焉節専車【骨一節其長専車専擅也】吳子使來好聘【吳子夫差也好聘修舊好也】且問之仲尼曰無以吾命賔發幣於大夫及仲尼仲尼爵之【所賫幣於魯大夫次及仲尼也爵之飲之酒也】旣徹俎而宴【獻酢禮畢徹俎而宴飲也】客執骨而問【因折俎之骨執以問之】曰敢問骨何爲大【凡骨何者爲大】仲尼曰丘聞之昔禹致羣神於防稽之山【羣神謂主山川之君爲羣神之主故謂之神】防風氏後至禹殺而戮之【防風汪芒氏君之名也違命後至故禹殺之陳屍爲戮】其骨節専車此爲大矣客曰敢問誰守爲神仲尼曰山川之靈足以紀綱天下者其守爲神【山川之守主爲山川設者也足以紀綱天下謂名山大川能興雲致雨以利天下也】社稷之守爲公侯【封國立社稷而令守之是謂公侯也】皆屬於王者客曰防風氏何守也仲尼曰汪芒氏之君也【汪芒長翟之國名】守封嵎之山者也【封封山嵎嵎山在今吳郡永安縣】爲漆姓【漆姓汪芒氏之姓也】在虞夏商爲汪芒氏於周爲長翟【周世其國北遷爲長翟也】今爲大夫【今孔子時】客曰人長之極防何仲尼曰僬僥氏長三尺短之至也【僬僥西南蠻之別名】長者不過十之數之極也【十之三丈則防風氏也】

仲尼在陳有隼集於陳侯之庭而死楛矢貫之石砮其長尺有咫【隼鷙鳥也楛木名砮鏃也以石爲之八寸曰咫楛矢貫之墜而死也】陳惠公使人以隼如仲尼之館問之【惠公陳哀公之孫悼太子之子吳也館仲尼所捨】仲尼曰隼之來也逺矣此肅愼氏之矢也【肅愼北夷之國故隼來逺矣曰肅愼燕亳吾北土也】昔武王克商通道於九夷百蠻【九夷東夷九國百蠻蠻有百邑也】使各以其方賄來貢【方賄各以所居之方所出貨賄爲貢也】使無忘職業於是肅愼氏貢楛矢石砮其長尺有咫先王欲昭其令徳之致逺也以示後人使永監焉【監視也】故銘其括曰肅愼氏之貢矢【刻曰銘括箭羽之間也】以分大姬配虞胡公而封諸陳【分予也大姬武王元女胡公舜後虞遏父之子胡滿也諸之也】古者分同姓以珍玉展親也【展重也玉謂若夏后氏之璜】分異姓以逺方之職貢使無忘服也故分陳以肅愼氏之貢【陳嬀姓也】君若使有司求諸故府其可得也【故府舊府也】使求得之金櫝如之【櫝櫃也金以金帶其外也如之如孔子之言也】

齊閭丘來盟【閭丘齊大夫閭丘明也初齊悼公在魯取季康子之妹及卽位而逆之季魴侯通焉女言其情不敢予也齊侯怒伐魯魯與齊平齊使閭丘明來盟公在魯哀八年也】子服景伯戒宰人曰陷而入於恭【景伯魯大夫子服惠伯之孫昭伯之子子服何也宰人吏人也陷猶失過也如有失過寧近於恭也】閔馬父笑景伯問之【馬父魯大夫也】對曰笑吾子之大滿也【滿驕滿也】昔正考父校商之名頌十二篇於周太師以那爲首【正考父宋大夫孔子之先也名頌頌之美者也太師樂官之長掌教詩樂毛詩敍曰微子至於戴公其間禮樂廢壊有正考父者得商頌十二篇於周之太師以那爲首鄭司農云自考父至孔子又亡其七篇故餘五耳】其輯之亂【輯成也凡作篇章義旣成撮其大要以爲亂辭詩者歌也所以節舞者也如今三節舞矣曲終乃更變章亂節故謂之亂也】曰自古在昔先民有作溫恭朝夕執事有恪【恪敬也先王稱之曰自古古曰在昔昔曰先民所作言先聖人行此恭敬之道久矣不敢言創之於己乃云受之於先古也】先聖王之恭猶不敢専稱曰自古古曰在昔昔曰先民【此其不敢専也】今吾子之戒吏人曰陷而入於恭其滿之甚也【驕爲滿恭爲謙】周恭王能庇昭穆之闕而爲恭【庇覆也恭王周昭王之孫穆王之子也昭王南徵而不反穆王欲肆其心皆有闕失言恭王能庇覆之故爲恭也】楚恭王能知其過而爲恭【恭王楚莊王之子也知其過者有疾召大夫曰不谷不徳覆亡楚國之師若沒請爲靈若厲子囊曰君實恭可不謂恭乎大夫從之】今吾子之教官寮【唐云同官曰寮昭謂此景伯之屬下寮耳非同官之寮也同官謂位同者也詩云我𨿽異事及爾同寮】曰陷而能恭道將何爲【失道尙爲恭如其得道將何爲乎】

季康子欲以田賦【田賦以田出賦也賈侍中云田一井也周制十六井賦戎馬一匹牛二頭一井之田而欲出十六井之賦也昭謂此數甚多似非也下𨿽云收田一井凡數從夫井起故云井耳】使冉有訪諸仲尼【冉有孔子弟子冉求也爲季氏宰康子欲加賦使訪之也】仲尼不對【以其非制也】私於冉有曰求來汝不聞乎先王制土借田以力而砥其逺邇【制土制其肥磽以爲差也借田謂稅也以力謂三十者受田百畝二十者受五十畝六十還田也砥平也平逺近逺近有差也周禮近郊十一逺郊二十而三甸稍縣都皆無過十二也】賦裏以入而量其有無【裏廛也謂商賈所居之區域也以入計其利入多少而量其財業有無以爲差也周禮國宅無徵園廛二十而一漆林二十而五】任力以夫而議其老幼【力謂徭役以夫以夫家爲數也議其老幼老幼則有復除也】於是乎有鰥寡孤疾【又議其鰥寡孤疾而不役也疾廢疾也】有軍旅之出則徵之無則已【徵徵鰥寡孤疾之賦也已止也無軍旅之出則止不賦】其嵗收田一井出稯禾秉芻缶米不是過也【其嵗有軍旅之嵗也缶庾也聘禮曰十六斗曰庾十庾曰秉秉一百六十斗也四秉曰筥十筥曰稯稯六百四十斛也】先王以爲足【足供用也】若子季孫欲其法也則有周公之借矣【借田之法周公所制也】若欲犯法則茍而賦又何訪焉【茍茍且也時康子不聴魯哀十二年春卒用田賦】

國語卷五

欽定四庫全書

國語卷六

吳韋昭注

齊語

桓公自莒反於齊【桓公齊太公之後僖公之子襄公之弟桓公小白也初襄公立其政無常鮑叔牙曰亂將作矣奉公子小白出奔莒公孫無知殺襄公而立管夷吾召忽奉公子糾奔魯齊人殺無知逆子糾於魯魯莊公不卽遣而盟以要之齊大夫歸逆小白於莒莊公伐齊納子糾桓公自莒先入】使鮑叔爲宰【鮑叔齊大夫姒姓之後鮑敬叔之子叔牙也宰大宰也】辭曰臣君之庸臣也【庸凡庸也】君加惠於臣使不凍餒則是君之賜也若必治國家者則非臣之所能也若必治國家者則管夷吾乎【管夷吾齊卿姬姓之後敬仲也】臣之所不若夷吾者五寛惠柔民弗若也【寛則得眾惠則足以使民柔安也】治國家不失其柄弗若也【柄本也】忠信可結於百姓弗若也制禮義可法於四方弗若也執枹鼓立於軍門使百姓加勇焉弗若也【軍門立旌爲門若今牙門矣加益也】桓公曰夫管夷吾射寡人中鉤是以濵於死【三君皆云濵近也管仲臣於子糾幹時之戰親射桓公中鉤】鮑叔對曰夫爲其君動也【君子糾也】君若宥而反之夫猶是也【宥赦也猶是言爲君猶爲子糾也】桓公曰若何【若何得還也】鮑叔對曰請諸魯【是時桓公使鮑叔脇魯殺子糾召忽死之管仲不死】桓公曰施伯魯君之謀臣也【施伯魯大大惠公之孫施父之子】夫知吾將用之必不予我矣若之何鮑叔對曰使人請諸魯曰寡君有不令之臣在君之國欲以戮於羣臣故請之則予我矣桓公使請諸魯如鮑叔之言莊公以問施伯施伯對曰此非欲戮之也欲用其政也夫管子天下之才也【才冠天下】所在之國則必得志於天下令彼在齊則必長爲魯國憂矣莊公曰若何施伯對曰殺而以其屍授之【授予齊使】莊公將殺管仲齊使者請曰寡君欲親以爲戮【欲得生自戮之以逞射已之忿也】若不生得以戮於羣臣猶未得請也【猶未得所請】請生之於是莊公使束縛以予齊使齊使受之而退比至三釁三浴之【以香塗身曰釁釁或爲燻】桓公親逆之於郊【逆迎也郊近郊也】而與之坐問焉【還國與坐】曰昔吾先君襄公築臺以爲髙位【居髙臺以自尊】田狩畢弋【田獵也狩圍守而取禽也畢掩雉兔之网也弋繳射也】不聴國政卑聖侮士而惟女是崇【崇髙也】九妃六嬪【唐尙書云九妃三國之女以侄娣從也昭謂正適稱妃言九者尊之如一明其淫侈非禮制也禮侄娣之屬皆稱妾嬪婦官也】陳妾數百【陳列也】食必粱肉衣必文繡戎士凍餒戎車待遊車之裂戎士待陳妾之餘【戎車兵車遊車遊獵之車裂殘也】優笑在前賢材在後【優笑倡俳也】是以國家不日引【引申也】不月長【長益也】恐宗廟之不埽除社稷之不血食敢問爲此若何【爲治也】管子對曰昔吾先王昭王穆王世法文武逺績以成名【周管子之先也績功也言昭王穆王𨿽有所闕猶能世法文王武王之典以成其功名也周語曰厲始革典至厲王乃變更文之常典也】合羣叜比校民之有道者【合防也叜老也比比方也校考合也謂考其徳行道藝而興賢者】設像以爲民紀【設像設教象之法於象魏也周禮正月之吉縣治象於象魏使萬民觀焉挾日而斂之所以爲民綱紀也】式權以相應【式用也權平也治政用民使均平相應也】比綴以度【比其其眾寡綴連也連其夫家也度法也】竱本肇末【竱等也肇正也謂先等其本以正其末也】勸之以賞賜糾之以刑罰【糾收也】班序顚毛以爲民紀統【班次也序列也顚頂也毛髮也統猶經也言次列頂發之白黒使長幼有等以爲治民之經紀也】桓公曰爲之若何管子對曰昔者聖王之治天下也參其國而伍其鄙【參三也國郊以內也伍五也鄙郊以外也謂三分國都以爲三軍五分其鄙以爲五屬也聖王謂若湯武也】定民之居成民之事【謂使四民各居其職所也若工就官府農就田野所以成其事也】陵爲之終【以爲葬也】而愼用其六柄焉【柄本也六柄生殺貧富貴賤也】桓公曰成民之事若何管子對曰四民者勿使雜處【四民謂士農工商也】雜

處則其言哤其事易【哤亂皃易變易也】公曰處士農工商若何管子對曰昔聖王之處士也使就閒燕【士講學道藝者也閒燕猶淸淨也】處工就官府處商就市井處農就田野令夫士羣萃而州處【萃集也處聚也】閒燕則父與父言義子與子言孝其事君者言敬其幼者言悌少而習焉其心安焉不見異物而遷焉【物事也遷移也】是故其父兄之教不肅而成【肅疾也】其子弟之學不勞而能夫是故士之子恆爲士令夫工羣萃而州處審其四時【言四時各有其宜謂死生疑釋之時也】辧其功苦【辧別也功牢也苦脆也】權節其用【權平也視其平沈之均也節節其大小輕重也】論比協材【論擇也比比其善惡也協和也和其剛柔也】旦暮從事施於四方【施其物用於四方也】以飭其子弟【飭教也】相語以事相示以巧相陳以功【陳亦示也功成功也功善則有賞】少而習焉其心安焉不見異物而遷焉是故其父兄之教不肅而成其子弟之學不勞而能夫是故工之子恆爲工令夫商羣萃而州處察其四時【四時所用者豫資之也】而監其鄕之資【監視也資財也視其貴賤有無】以知其市之賈負任儋何【背曰負肩曰儋任抱也何揭也】服牛軺馬【服謂牛服車也軺馬車也詩云睆彼牽牛不以服箱】以周四方【周徧也】以其所有易其所無市賤鬻貴【市取也鬻賣也】旦暮從事於此以飭其子弟相語以利相示以賴【賴嬴也】相陳以知賈少而習焉其心安焉不見異物而遷焉是故其父兄之教不肅而成其子弟之學不勞而能夫是故商之子恆爲商令夫農羣萃而州處察其四時【四時樹藝各有宜也】權節其用耒耜枷芟【權平也平節其器用小大倨句之宜也枷柫也所以擊艸也芟大鎌所以芟艸也】及寒擊菒除田【寒謂季冬大寒之時也菒枯艸也】以待時耕【時耕謂立春之後】及耕深耕而疾耰之以待時雨【疾速也耰摩平也時雨至當種也】時雨旣至挾其槍刈耨鎛【在掖曰挾槍樁也刈鎌也耨玆其也鎛鉏也】以旦暮從事於田野脫衣就功首戴茅蒲身衣襏襫【脫解也茅蒲簦笠也襏襫蓑薜衣也茅或作萌萌竹萌之皮所以爲笠也】霑體塗足【霑濡也】暴其發膚盡其四支之敏【敏猶材也】以從事於田野少而習焉其心安焉不見異物而遷焉是故其父兄之教不肅而成其子弟之學不勞而能夫是故農之子恆爲農野處而不暱【暱近也】其秀民之能爲士者必足賴也【秀民民之秀出者也賴恃也】有司見而不以告其罪五【有司掌民之官也五罪在五刑也】有司已於事而竣【已畢也竣伏退也】桓公曰定民之居若何管子對曰制國以爲二十一鄕【唐尙書云四民之所居也昭謂國國都城郭之域也惟士工商而已農不在焉】桓公曰善管子於是制國以爲二十一鄕【二千家爲一鄕二十一鄕凡四萬二千家此管子所制非周法也】工商之鄕六【工商各三也二者不從戎役也】士鄕十五【唐尙書云士與農共十五鄕昭謂比士軍士也十五鄕合三萬人是爲三軍農野處而不暱不在都邑之數則下所云伍鄙是也】公帥五鄕焉【五鄕萬人是謂中軍公所帥也】國子帥五鄕焉髙子帥五鄕焉【國子髙子皆齊上卿各帥五鄕爲左右軍也】參國起案以爲三官【參三也案界也分國事以爲三也】臣立三宰【三宰三卿也使掌羣臣也】工立三族【族屬也晉趙盾爲旄車之族上言工商之鄕六則各三也】市立三鄕【市商也商處市井故曰市】澤立三虞【周禮有澤虞之官虞度也掌度知川澤之大小及所生育者】山立三衡【周禮有山虞林衡之官衡平也掌平其政】桓公曰吾欲從事於諸侯其可乎【欲行霸道討不義也】管子對曰未可國未安桓公曰安國若何管子對曰修舊法【霸王之法】擇其善者而業用之【業猶創也】遂滋民與無財【遂育也滋長也貧無財者振業之也】而敬百姓則國安矣桓公曰諾遂修舊法擇其善者而業用之遂滋民與無財而敬百姓國旣安矣桓公曰國安矣其可乎管子對曰未可君若正卒伍修甲兵【周禮五人爲伍百人爲卒今管子亦以五人爲伍而以二百人爲卒】則大國亦將正卒伍修甲兵則難以速得志矣君有攻伐之器小國諸侯有守禦之備則難以速得志矣君若欲速得志於天下諸侯則事可以隠令可以寄政【事戎事也隠匿也寄托也匿軍令托於國政若有徵伐鄰國不知也】桓公曰爲之若何管子對曰作內政而寄軍令焉【內政國政也因國政以寄軍令也】桓公曰善管子於是制國五家爲軌軌爲之長【軌中一人爲之長也】十軌爲裏裏有司【爲立有司】四里爲連連爲之長十連爲鄕鄕有良人焉【賈侍中云良人鄕士也昭謂良人鄕大夫也】以爲軍令【爲軍掌令】五家爲軌故五人爲伍軌長帥之【居則爲軌出則爲伍所謂寄政也】十軌爲裏故五十人爲小戎裏有司帥之【小戎兵車也此有司之所乘故曰小戎詩云小戎俴收古者戎車一乘步卒七十二人今齊五十人】四里爲連故二百人爲卒連長帥之十連爲鄕故二千人爲旅鄕良人帥之五鄕一帥故萬人爲一軍五鄕之帥帥之【五鄕每一軍有五鄕也鄕帥卿也萬人爲軍齊制也周則萬二千五百人爲軍帥長也】三軍故有中軍之鼓有國子之鼓有髙子之鼓春以搜振旅【春田曰搜振整也旅眾也周禮仲春教振旅遂以搜田也】秋以狝治兵【秋田曰狝周禮仲秋教治兵遂以狝田也】是故卒伍整於裏軍旅整於郊內教旣成令勿使遷徙【遷徙猶攺更也】伍之人祭祀同福死喪同卹【卹憂也】禍災共之人與人相疇家與家相疇【疇匹也】世同居少同遊故夜戰聲相聞足以不乖晝戰目相視足以相識其歡欣足以相死【致死以相救也】居同樂行同和死同哀是故守則同固戰則同彊君有此士也三萬人以方行於天下【方猶橫也】以誅無道以屏周室【屏猶藩也】天下大國之君莫之能禦也【禦當也】正月之朝鄕長復事【鄕長鄕大夫也復白也周禮正月之吉鄕大夫受法於司徒退班於鄕吏以考其行】君親問焉曰於子之鄕有居處好學慈孝於父母聰慧質仁【慧解了也質性也】聞於鄕裏者有則以告有而不以告謂之蔽明其罪五有司已於事而竣【竣退伏也】桓公又問焉曰於子之鄕有拳勇股肱之力秀出於眾者【脛本曰股肱臂也大勇爲拳詩云無拳無勇】有則以告有而不以告謂之蔽賢其罪五有司已於事而竣桓公又問焉曰於子之鄕有不慈孝於父母不長弟於鄕裏驕躁淫暴不用上令者【上君長也】有則以告有而不以告謂之下比【比阿黨也】其罪五有司已於事而竣是故鄕長退而修徳進賢桓公親見之遂使役官【役爲也】桓公令官長期而書伐【官長長官也期期年也伐功也書其所掌在官有功者也】以告且選選其官之賢者而復用之【復白也】曰有人居我官有功休徳【休美也】惟愼端慤以待時使民以勸綏謗言【待時動不違時也綏止也】足以補官之不善政【謂前有闕者】桓公召而與之語訾相其質【訾量也相視也】足以比成事【比輔也足以輔其官成其事也】誠可立而授之【言可以立爲大官而授之事也】設之以國家之患而不疚【患難也疚病也豫設以國家之患難問之不病不罷也】退問其鄕以觀其所能而無大厲【問其鄕本其行能也厲惡也】升以爲上卿之贊【贊佐也】謂之三選【三選謂鄕長所進官長所選公所訾相也】國子髙子退而修鄕鄕退而修連連退而修裏裏退而修軌軌退而修伍伍退而修家是故匹夫有善可得而舉也匹夫有不善可得而誅也政旣成鄕不越長【鄕裏以齒長幼不相逾也】朝不越爵【賢不肖之爵不相越也】罷士無伍【罷病也無作曰病罷無伍無與爲伍也周禮大司寇以圜土聚教罷民】罷女無家【夫稱家也】夫是故民皆勉爲善與其爲善於鄕也不如爲善於裏與其爲善於裏也不如爲善於家【本其事行也】是故士莫敢言一朝之便皆有終嵗之計莫敢以終嵗之議皆有終嵗之功桓公曰伍鄙若何【管子上言參其國而伍其鄙內政旣備故復問伍鄙之事】管子對曰相地而衰徵則民不移【相視也衰差也視土地之美惡及所生出以差徵賦之輕重也移徙也】政不旅舊則民不偸【舊君之故舊也偸茍且也不以故人爲師旅則民相與不茍且也孔子曰故舊不遺則民不偸】山澤各致其時則民不茍【時謂衡虞之官禁令各順其時則民之心不茍得也】陸阜陵墐井田疇均則民不憾【髙平曰陸大陸曰阜大阜曰陵墐溝上之道也九夫爲井井間有溝谷地曰田麻地曰疇均平也憾恨也】無奪民時則百姓富犧牲不略則牛羊遂【略奪也遂長也】桓公曰定民之居若何管子對曰制鄙三十家爲邑邑有司【制野鄙之政也此以下與郊內之制異也】十邑爲卒卒有卒帥十卒爲鄕鄕有鄕帥三鄕爲縣縣有縣帥十縣爲屬屬有大夫五屬故立五大夫各使治一屬焉【五屬四十五萬家】立五正【正長也】各使聴一屬焉是故正之政聴屬【正五正也聴大夫之治也】牧政聴縣【牧五屬大夫也聴縣帥之治】下政聴鄕【下政縣帥也聴鄕帥之治】桓公曰各保治爾所無或淫怠而不聴治者正月之朝五屬大夫復事桓公擇是寡功者而讁之【讁譴責也】曰制地分民如一何故獨寡功教不善則政不治【治理也】一再則宥【宥寛也】三則不赦桓公又親問焉曰於子之屬有居處爲義好學慈孝於父母聰慧質仁發聞於鄕裏者有則以告有而不以告謂之蔽明其罪五有司已於事而竣桓公又問焉曰於子之屬有拳勇股肱之力秀出於眾者有則以告有而不以告謂之蔽賢其罪五有司已於事而竣桓公又問焉曰於子之屬有不慈孝於父母不長弟於鄕裏驕躁淫暴不用上令者有則以告有而不以告謂之下比其罪五有司已於事而竣五屬大夫於是退而修屬屬退而修縣縣退而修鄕鄕退而修卒卒退而修邑邑退而修家是故匹夫有善可得而舉也匹夫有不善可得而誅也政旣成以守則固以徵則彊

桓公曰吾欲從事於諸侯其可乎管子對曰未可鄰國未吾親也君若欲從事於天下諸侯則親鄰國【鄰國親足以爲援不然將爲己害難以逺徵也】桓公曰若何管子對曰審吾疆埸而反其侵地【審正也反還也侵地齊所侵取鄰國之地】正其封疆無受其資【積土爲封資資財也】而重爲之皮幣以驟聘覜於諸侯【覜視也】以安四鄰則四鄰之國親我矣爲遊士八十人【州十人齊居一州爾雅曰齊曰營州】奉之以車馬衣裘多其資幣使周遊於四方以號召天下之賢士皮幣玩好使人鬻之四方【玩好人所玩弄而好也鬻賣也】以監其上下之所好【監觀也觀其所好則知其奢儉上下君臣也玩好物貴則其國奢賤則其國儉】擇其淫亂者而先徵之桓公問曰夫軍令則寄諸內政矣齊國寡甲兵爲之若何【甲鎧也兵弓矢之屬】管子對曰輕過而移諸甲兵【諸之也移之甲兵謂輕其過使以甲兵贖罪】桓公曰爲之若何管子對曰制重罪贖以犀甲一防【重罪死刑也犀犀皮也可用爲甲防車防也柲長丈六尺】輕罪贖以鞼盾一防【輕罪劓刖之屬也鞼盾綴革有文如繢也】小罪讁以金分【小罪不入於五刑者以金贖有分兩之差今之罰金是也書曰金作贖刑】宥閒罪【宥赦也間罪刑罰之疑者也書曰五刑之疑有赦】索訟者三禁而不可上下坐成以束矢【索求也求訟者之情也三禁禁之三日使審實其辭也而不可上下者辭定不可移也坐成獄訟之坐已成也十二矢爲束謂訟者坐成以束矢入於朝乃聴其訟兩人訟一人入矢一人不入則曲曲則伏入兩矢乃治之矢取往而不反也周禮以兩造禁民訟入束矢於朝然後聴之】美金以鑄劍防【鑄冶也】試諸狗馬【狗馬難爲利者】惡金以鑄鉏夷斤斸【惡粗也夷平也所以削艸平地斤形似鉏而小斸斫也】試諸壤土甲兵大足桓公曰吾欲南伐何主【主主人供軍用也】管子對曰以魯爲主反其侵地堂濳【堂濳魯二邑也】使海於有蔽渠弭於有渚【賈侍中雲海海濵也有蔽言可依蔽也渠弭裨海也水中可居者曰渚昭謂言有此乃可以爲主人軍必依險阻也】環山於有牢【環繞也牢牛羊豕也言𨿽山險皆有牢牧一曰牢固也】桓公曰吾欲西伐何主管子對曰以衛爲主反其侵地臺原姑與漆裏【衛之四邑】使海於有蔽渠弭於有渚環山於有牢桓公曰吾欲北伐何主管子對曰以燕爲主【燕今漁陽薊縣】反其侵地柴夫吠狗【燕之二邑】使海於有蔽渠弭於有渚環山於有牢四鄰大親旣反侵地正封疆地南至於陰【陰地名齊南界也】西至於濟北至於河東至於紀酅【紀故紀侯之國酅紀季之邑已入於齊者】有革車八百乘【賈侍中云一國之賦八百乘也乘七十二人凡甲士六萬人昭謂此周制耳齊法五十人爲小戎車八百乘當有四萬人又上管仲制齊爲三軍軍萬人下又曰君有是士三萬人以方行於天下而車數多者其副貳陪從之車乎或者八當爲六】擇天下之甚淫亂者而先徵之卽位數年東南多有淫亂者萊莒徐夷吳越【萊今東萊莒瑯邪縣徐夷徐州之夷也】一戰帥服三十一國遂南徵伐楚濟汝逾方城望汶山【濟渡也汝水名方城楚北之阨塞也謂師至於陘時也在魯僖公四年汶山楚山也】使貢絲於周而反荊州諸侯莫敢不來服遂北伐山戎【山戎今之鮮卑以其病燕故伐之】刜令支斬孤竹而南歸【二國山戎之與也刜擊也斬伐也令支今圉縣屬遼西孤竹之城存焉】海濵諸侯莫敢不來服【海濵海北涯也】與諸侯飭牲爲載以約誓於上下庶神【飭牲陳其牲爲載書加於牲上而已不歃血也】與諸侯勠力同心【勠並也】西徵攘白翟之地【攘卻也白翟赤翟之別種】至於西河【西河白翟之西】方舟設泭乘桴濟河【方並也編木曰泭小泭曰桴濟渡也】至於石抗【石抗晉地名】縣車束馬逾大行與辟耳之谿拘夏【大行辟耳山名拘夏辟耳之谿也三者皆山險谿谷故縣釣其車偪束其馬而以度也】西服流沙西吳【流沙西吳雍州之地】南城周【城王城也周襄王庶弟子帶作亂與戎伐襄王焚其東門不克桓公使仲孫湫徵諸侯戍周而城之事在魯僖十三年】反胙於絳【說云胙賜也謂天子致祭胙賞以大路龍旂桓公於絳辭之天子復使宰孔致之賈侍中云反復也胙位也絳晉國都也晉獻公卒奚齊卓子死國絕無嗣晉侯失其胙位桓公以諸侯討晉至髙梁使隰朋帥師立公子夷吾復之於絳是爲惠公事在魯僖九年昭謂人君卽位謂之踐祚此言桓公城周尊事天子又討晉亂復其祚位善之也按內宰孔於葵丘致胙肉賜命無辭讓反覆之文賈君得之唐從賈也】嶽濵諸侯莫不來服【嶽北嶽常山也】而大朝諸侯於陽谷【陽谷之防在魯僖三年】兵車之屬六乘車之防三【屬亦防也兵車之防謂魯莊十三年防於北杏十四年防於鄄十五年復防於鄄魯僖元年防於檉十三年防於咸十六年防於淮也乘車之防在僖三年防於陽谷五年防於首止九年防於葵丘凡九也】諸侯甲不解累【累所以盛甲也】兵不解翳【翳所以蔽兵也】弢無弓服無矢【弢弓衣服矢服也無者無所用也】隠武事行文道帥諸侯而朝天子【謂首止之防防王太子而謀寧周也】葵丘之防天子使宰孔致胙於桓公【天子周襄王也宰孔宰周公也胙祭肉也】曰餘一人之命有事於文武【事祭事也】使孔致胙且有後命【且猶復也】曰以爾自卑勞實謂爾伯舅無下拜【天子稱五官之伯異姓曰伯舅無下拜無下堂拜賜也】桓公召管子而謀管子對曰爲君不君爲臣不臣亂之本也桓公懼出見客【客宰孔也】曰天威不違顏咫尺【違逺也顏眉目之間八寸曰咫】小白余敢承天子之命曰爾無下拜【承受也】恐隕越於下以爲天子羞【隕墜也越失也】遂下拜升受命賞服大路龍旂九旒渠門赤旂【唐尙書云大路玉路非也賈侍中云大路諸侯朝服之車謂金路鉤樊纓九就龍旂九旒也渠門亦旗名赤旂大旂也昭謂龍旂畫交龍於縿也正幅爲縿旁屬爲旒鉤婁頷之鉤樊馬大帶纓當胸削革爲之皆以五采罽飾之九就就成也渠門兩旗所建以爲軍門若今牙門也】諸侯稱順焉【言下拜順於禮也】桓公憂天下諸侯魯有夫人慶父之亂【夫人魯莊夫人哀姜也慶父莊公之弟共仲也通於哀姜哀姜欲立之莊公薨慶父殺太子般在莊三十二年又弒閔公在閔二年】二君殺死國絕無嗣桓公聞之使髙子存之【髙子齊卿髙傒敬仲也存之謂立僖公而成魯也】翟人攻邢桓公築夷儀以封之【邢姬姓周公之後也夷儀邢邑也翟人攻邢在莊三十二年封而遷之在魯僖元年】男女不淫牛馬選具【淫見淫略也選數也】翟人攻衛衛人出廬於曹【廬寄也翟人攻衛殺懿公遂入衛衛人出走宋桓公逆之河以衛之餘民立公孫申以寄於曹是爲戴公在魯閔二年】桓公城楚丘以封之【楚丘衛地桓公遷其國而封之事在魯僖二年】其畜散而無育【畜六畜也散謂失亡也育養也】桓公與之系馬三百【系馬良馬在閒非放牧者也】天下諸侯稱仁焉於是天下諸侯知桓公之爲已動也【動謂救患分災也】是故諸侯歸之譬若市人桓公知諸侯之歸已也故使輕其幣而重其禮【幣贄幣也禮酬賔之禮也】故天下諸侯罷馬以爲幣【罷不任用也幣珪以馬也】縷綦以爲奉【奉借也所以借玉之藻也縷綦以縷織綦不用絲取易共也綦綺文也】鹿皮四个【个枚也】諸侯之使埀櫜而入【埀言空而來也櫜弢也】稛載而歸【言重而歸也稛絭也】故拘之以利結之以信示之以武故天下小國諸侯旣許桓公【許謂聴其盟約】莫之敢背就其利而信其仁畏其武桓公知天下諸侯多與已也【與從也】故又大施忠焉【施其忠信】可爲動者爲之動可爲謀者爲之謀軍譚遂而不有也諸侯稱寛焉【軍謂以軍滅之也不有以分諸侯也桓公奔莒過譚譚子不禮入又不賀北杏之防遂人不至故皆滅之在魯莊十年及十三年】通齊國之魚鹽於東萊【言通者則先時禁之矣東萊齊東萊夷也】使闗市防而不徵【防防異服議異言也徵稅也取魚鹽者不徵稅所以利諸侯致逺物也】以爲諸侯利諸侯稱廣焉【施惠廣也】築葵玆晏負夏領釡丘【四者皆阨塞與山戎眾翟接者】以禦戎翟之地所以禁暴於諸侯也【禁暴禁其暴掠於諸侯】築五鹿中牟蓋與牡丘【四塞諸夏之闗也】以衛諸夏之地【衛蔽扞也】所以示權於中國也教大成定三革隠五刃【定奠也隠藏也三革甲冑盾也五刃刀劍矛防矢也說云三革甲盾鼔非也兵事息則禮樂興焉得廢鼔也】朝服以濟河而無怵惕焉【西行度河以平晉也】文事勝矣【勝舉也】是故大國慚愧小國附協惟能用管夷吾戚隰朋賔胥無鮑叔牙之屬而伯功立【五子皆齊卿大夫也隰朋齊莊公之曽孫戴仲之子成子也】

國語卷六

欽定四庫全書

國語卷七

吳韋昭注

晉語一

武公伐翼殺哀侯【武公曲沃桓叔之孫莊伯之子武公稱也翼晉國都也哀侯晉昭侯之孫鄂侯之子哀侯光也初昭侯分國以封叔父桓叔爲曲沃伯曲沃盛彊昭侯微弱後六年晉潘父殺昭侯而納桓叔不克晉人立昭侯之子孝侯於翼更爲翼侯後十五年桓叔之子莊伯伐翼殺孝侯翼人立其弟鄂侯鄂侯生哀侯魯桓三年曲沃武公伐翼殺哀侯後竟滅翼侯之後而兼之魯莊公十六年王使虢公命武公以一軍爲晉侯遂爲晉祖】止欒共子曰茍無死【欒共子晉哀侯大夫共叔成也初桓叔爲曲沃伯共子之父欒賔之故止共子使無死也】吾以子見天子令子爲上卿制晉國之政【上卿執政命於天子者也】辭曰成聞之民生於三事之如一【三君父師也如一服勤至死也】父生之師教之君食之【食謂祿也】非父不生非食不長非教不知生之族也故壹事之【族也壹事之事之如一也】惟其所在則致死焉【在君父爲君父在師爲師】報生以死報賜以力人之道也【賜惠也以力謂家臣也】臣敢以私利廢人之道【私利謂不死爲上卿】君何以訓矣【無以教爲忠也】且君知成之從也未知其待於曲沃也【君武公也言君知成將死其君爲從臣道也故使止臣未知成不死而待君於曲沃之爲貳也】從君而貳君焉用之【貳二心也】遂鬭而死

獻公卜伐驪戎【獻公晉武公之子獻公詭諸也驪戎西戎之別在驪山者也其君男爵姬姓也秦曰驪邑漢髙帝徙丰民於驪邑更曰新丰在京兆】史蘇占之【史蘇晉大夫占卜之史也】曰勝而不吉公曰何謂也對曰遇兆挾以銜骨齒牙爲猾【遇見也挾猶防也骨所以鯁刺人也猾弄也齒牙謂兆端左右釁坼有似齒牙中有從畫故曰銜骨在口中齒牙弄之以象讒口之爲害也禮卜卜師作大夫占色史占墨也】戎夏交捽【兆有二畫外像戎內象諸夏夏謂晉也兆端防齒牙交有似捽捽交對也】交捽是交勝也臣故云【言晉勝戎戎復勝晉】且懼有口【齒牙銜骨皆在口也】民國移心焉【離也】公曰何口之有口在家人寡人弗受誰敢興之對曰茍可以其入也必甘受逞而不知胡可壅也【胡何也逞快也壅防也甘言入耳心以爲快而不知其惡何可防止也】公不聴遂伐驪戎克之【克勝也】獲驪姬以歸有寵立以爲夫人【驪姬驪戎君之女也】公飲大夫酒令司正實爵與史蘇【司正正賔主之禮者也實滿也】曰飲而無肴【肴俎實也】夫驪戎之役女曰勝而不吉故賞女以爵罰女以無肴克國得妃其有吉孰大焉史蘇卒爵【卒盡也】再拜稽首曰兆有之臣不敢蔽蔽兆之紀失臣之官【紀經也失官失守官之節】有二辠焉何以事君【二辠蔽兆失官也】大罰將及不惟無肴【及至也蔽兆失官則有大罰非但無肴也】抑君亦樂其吉而備其凶凶之無有備之何害若其有之備之爲瘳【瘳差也】臣之不信國之福也【不信卜不中也】何敢憚罰【憚難也】飲酒出史蘇告大夫曰夫有男戎必有女戎【戎兵也女兵言其禍由姬也】若晉以男戎勝戎而戎亦必以女戎勝晉其若之何裏克曰何如【裏克晉大夫裏季也】史蘇曰昔夏桀伐有施有施人以妺喜女焉【桀禹十七世後臯之孫王之子夏癸也有施喜姓之國妺喜其女也以女進人曰女】妺喜有寵於是乎與伊尹比而亡夏【伊尹湯相伊摯也自夏適殷比比功也伊尹欲亡夏妺喜爲之作禍其功同也】殷辛伐有蘇有蘇氏以妲己女焉【殷辛湯三十世帝乙之子殷紂也有蘇己姓之國妲己其女也】妲己有寵於是乎與膠鬲比而亡殷【膠鬲殷賢臣也自殷適周佐武王以亡殷也】周幽王伐有褒有褒人以褒姒女焉【幽王宣王之子幽王宮涅也褒姒姓之國幽王伐之褒人以美女入謂之褒姒是爲幽後也】褒姒有寵生伯服【伯服王也】於是乎與虢石甫比【石甫虢公名鄭語曰石甫讒諂巧佞之人也而立以爲卿士】逐太子宜咎【宜咎申後之子平王名也】而立伯服太子出奔申【申姜姓之國平王母家】申人繒人召西戎以伐周周於是乎亡【繒姒姓禹後也繒及西戎素與申國婚姻同好幽王欲殺宜咎以成伯服求之於申申人弗與遂伐之故申繒召西戎以伐周殺幽王於戲】今晉寡徳而安俘女【軍獲曰俘】又增其寵【立以爲夫人也】𨿽當三季之王不亦可乎【季末也三季王桀紂幽王也】且其兆云挾以銜骨齒牙爲猾我卜伐驪往離散以應我【應答也往令告辭往伐驪也其兆離散不吉】夫若是賊之兆也非吾宅也【賊賊敗國家之兆也宅居也非吾所安居也】離則有之【國分離也】不跨其國可謂挾乎【跨猶據也言驪姬不據有晉國可謂內外挾乎】不得其君能銜骨乎【言驪姬不得志於其君不能銜骨以害人也】若跨其國而得其君𨿽逢齒牙以猾其中其誰云弗從【言驪姬若能跨據晉國而得志於君齒牙之猾𨿽爲中害國人逢之誰有不從言必從也】諸夏從戎非敗而何從政者不可以不戒亡無日矣郭偃曰夫三季王之亡也宜【郭偃晉大夫卜偃也宜言其惑亂取亡皆其宜也】民之主也縱惑不疚【疚病也縱其淫惑不以爲病也】肆侈不違【肆極也極其汰侈無所違避也】流志而行【流放也】無所不疚【無一處不以爲病也】是以及亡而不獲追鑑【鑑鏡也言不得復追鏡前世善敗以爲戒也】今晉國之方偏侯也【方大也偏偏方也乃甸內偏方小侯也傳曰今晉甸侯是也】其土又小【小小於三季王】大國在側【大國謂秦齊也】𨿽欲縱惑未獲専也【専擅也】大家鄰國將師保之【大家上卿也師保之爲作師保也】多而驟立不其集亡【驟數也集至也】𨿽驟立不過五矣且夫口三五之門也【口所以紀三辰宣五行也故謂之門】是以讒口之亂不過三五【少則三君多則五君】且夫挾小鯁也可以小戕而不能喪國【害在內爲戕戕猶傷也喪亡也言可以小戕害人不足以亡國也】當之者戕焉【當值也值骨鯁者傷也】於晉何害【無大害也】𨿽謂之挾而猾以齒牙口弗堪也【堪猶勝也言骨在口而猾以齒牙口不能勝也諭不能終害】其與防何【言不久也】晉國懼則甚矣亡猶未也商之衰也【衰謂帝甲之世】其銘有之【刻器曰銘謂鐘鼎之戒也】曰嗛嗛之徳不足就也【嗛嗛猶小小也不足就不足歸就也】不可以矜而祗取憂也【矜大也祗適也】嗛嗛之食不足狃也【食祿也狃貪也】不能爲膏而祗離咎也【膏肥也】𨿽驪之亂其離咎而已其何能服【驪驪姬也離咎而已其後二子殺死身爲裏克所殺是也何能服何能服人也】吾聞以亂得聚者【聚財眾也】非謀不卒時【卒盡也三月一時非有善謀不能盡一時齊無知是也】非人不免難【非得人眾不能自免於難衛州吁是也】非禮不終年【非有禮法不能終十年齊懿公商人是也賈虞云十年而數終唐云不終其年與下不盡齒同非也】非義不盡齒【齒年壽也非有義刑不能盡其年壽楚靈王滅陳蔡用隠太子於岡山是也】非徳不及世【世嗣也非有徳惠不能及世嗣晉惠公夷吾是也】非天不離數【離歷也非有天命佑助不能歷數長久若齊桓晉文天假之年而除其害子孫繼業神所命也】今不據其安不可謂能謀【據居也言驪姬之謀不居安存而處危亡不可謂能謀也】行之以齒牙不可謂得人【行齒牙之猾以害人不可謂得人心也】廢國而向已不可謂禮【廢國謂盡害羣公子也以國向已不可謂知禮也】不度而迂求不可謂義【迂邪也不度利害之本而以邪奪正不可謂得其義義宜也】以寵賈怨不可謂徳【賈市也言恃寵愛以市怨於國不可謂有徳也】少族而多敵不可謂天【少族族少也多敵多怨也不可謂有天助也】徳義不行禮義不則【賈怨無徳迂求非義故徳義不行則法也】棄人失謀天亦不贊【行之以齒牙爲棄人不據其安爲失謀少族多敵故天不贊贊助也】吾觀君夫人也若爲亂其猶農也【今之徒也】𨿽獲沃田而勤易之【沃美也易治也】將弗克饗爲人而已【饗食也爲人爲它人取也】士蒍曰戒莫如豫豫而後給【士蒍晉大夫劉累之後隰叔之子子輿也豫備也給及也言先有備而後及事】夫子戒之【夫子郭偃其言戒也】抑二大夫之言其皆有焉【二大夫史蘇郭偃也】旣驪姬不克【不能服晉】晉正於秦五立而後平【正者謂秦所輔正大家鄰國將師保之是也謂以兵納惠公文公殺呂郤之屬也五立謂奚齊卓子惠公懷公至文公乃平】

獻公伐驪戎克之滅驪子【驪子驪戎之君本爵男此云子者猶言男子也】獲驪姬以歸立以爲夫人生奚齊其娣生卓子【女子同生謂後生爲娣於男則言妹也】驪姬請使申生處曲沃以速縣【申生獻公太子恭君也獻公娶於賈無子烝於齊姜生申生曲沃晉宗邑今河柬聞喜是也虞禦史云速疾也縣縊也】重耳處蒲城夷吾處屈【重耳夷吾申生異母弟蒲今蒲阪屈北屈皆在河東】奚齊處絳【晉時都絳也】以儆無辱之故【言出此三子爲鎭於外以儆備於戎翟無恥辱於國】公許之史蘇朝告大夫曰二三大夫其戒之乎亂本生矣日君以驪姬爲夫人民之疾心固皆至矣【曰昔日也疾疾其君也至深也】昔者之伐也起百姓以爲百姓也【昔者謂古明王也爲百姓爲百姓除害也】是以民能欣之【欣欣戴也】故莫不盡忠極勞以致死今君起百姓以自封也【封厚也】民外不得其利【不得攻伐之利】而內惡其貪則上下旣有判矣【判離也】然而又生男其天道也天彊其毒民疾其態其亂生哉吾聞君子好好而惡惡樂樂而安安是以能有常【好者好之惡者惡之樂則說之安則居之故能有常以言獻公好惡安樂皆非其所也】伐木不自其本必復生塞水不自其源必復流滅禍不自其基必復亂【基始也】今君滅其父而畜其子禍之基也畜其子又從其欲子思報父之恥而信其欲【信古申字】𨿽好色必惡心不可謂好【好美也】好其色必授之情【情謂許立其子】彼得其情以厚其欲【厚益也】從其惡心必敗國且深亂亂必自女戎【深亂亂深也女戎女兵也】三代皆然驪姬果作難殺大子而逐二公子【二公子謂重耳奔翟夷吾奔梁】君子曰知難本矣【知難本謂史蘇】

驪姬生奚齊其娣生卓子公將黜大子申生【黜廢也】而立奚齊裏克丕鄭荀息相見裏克曰夫史蘇之言將及矣其若之何荀息曰吾聞事君者竭力以役事不聞違命【竭盡也役爲也】君立臣從何貳之有【君立嗣臣則從而奉之貳二心也】丕鄭曰吾聞事君者從其義不阿其惑也【阿隨也】惑則誤民民誤失徳是棄民也【言民失徳陷於刑辟是棄之也】民之有君以治義也【上下之義】義以生利利以丰民【有義故生利丰厚也】若之何其民之與處而棄之也必立大子裏克曰我不佞𨿽不識義亦不阿惑吾其靜也【靜黙也】三大夫乃別

烝於武公【烝冬祭也武公獻公之禰廟在曲沃】公稱疾不與使奚齊涖事【涖臨也稱疾不祭而使奚齊者欲諷羣臣使知己意】猛足乃言於大子曰【猛足大子臣也】伯氏不出奚齊在廟【賈唐皆云伯氏申生也一云伯氏狐突也昭謂是時狐突未杜門故以伯氏爲申生伯氏猶言長子也】子盍圖乎【圗所以自安固】大子曰吾聞之羊舌大夫【羊舌大夫羊舌職之父也】曰事君以敬事父以孝受命不遷爲敬【遷徙也】敬順所安爲孝【敬順敬順父之所安】棄命不敬【言公命我守曲沃我棄之爲不敬】作令不孝【作令謂擅發舉以有爲也】又何圖焉且夫間父之愛而嘉其況有不忠焉【間離也況賜也】廢人以自成有不貞焉孝敬忠貞君父之所安也【安猶善也】棄安而圖逺於孝矣吾其止也獻公田見翟柤之氛【田獵也翟柤國名氛祲氛凶象也凶曰氛吉曰祥】歸寢不寐【欲伐翟柤也寐也】郤叔虎朝公語之【語以寢不寐也郤叔虎晉大夫郤芮之父郤豹也】對曰牀�之不安邪【�簀也】抑驪姬之不存側邪公辭焉出遇士蒍曰今夕君不寐必爲翟柤也【君意在翟柤也】夫翟柤之君好専利而不忌【忌難也】其臣競諂以求媚其進者壅塞【其臣競諂故進者則壅塞其上使不聞過也】其退者距違【其退去者則距違其君也】其上貪以忍【忍忍爲不義也】其下偸以幸【偸茍且幸徼幸也】有縱君而無諫臣【縱放縱也】有冒上而無忠下【冒抵冒言貪也】君臣上下各厭其私以縱其回【厭足也回邪也】民各有心無所據依【據杖也】以是處國不亦難乎君若伐之可克也吾不言子必言之【不言讓其上也】士蒍以告公說乃伐翟柤郤叔虎將乘城【乘升也】其徒曰棄政而役非其任也【政猶職也役服戎役也】郤叔虎曰旣無老謀而又無壯事何以事君【壯事力役也言已無謀又恥無功也】被羽先升遂克之【羽鳥羽系於背若今軍將負毦矣】

公之優曰施通於驪姬【優俳也施其名也旁淫曰通】驪姬問焉曰吾欲作大事【大事廢適立庶也】而難三公子之徒如何【三公子申生重耳夷吾也】對曰蚤處之使知其極【處定也極至也當蚤定申生分之都城而位以卿使自知其位所極至也】夫人知有極鮮有慢心【鮮寡也言人自知其極則戒懼不敢違慢覬欲也】𨿽其慢乃易殘也【言有官任而違慢易殘毀也】驪姬曰吾欲爲難安始而可【難謂欲殺三公子始先也】優施曰必於申生其爲人也小心精潔【小心多畏忌精潔不忍辱也】而大志重【大年長也重惇重也】又不忍人【不忍施惡於人】精潔易辱重僨可疾【僨僵也惇重者守節不易其情則可疾斃僵也】不忍人必自忍也【自忍忍能自殺也】辱之近行【辱謂被以不義】驪姬曰重無乃難遷乎【遷移也】優施曰知辱可辱可辱遷重【言知辱者𨿽重必移】若不知辱亦必不知固秉常矣【不知無所知也秉執也固執常謀因罪以去之】今子內固而外寵【內固內得君心外寵外見寵愛也】且善不莫不信【所善惡無不見信也】若外單善而內辱之無不遷矣【單盡也外盡善意待大子而內以不義加辱之則其心無不移也】且吾聞之甚精必愚【精銳近愚】精爲易辱愚不知避難𨿽欲無遷其得之乎是故先施讒於申生

驪姬賂二五使言於公【賂遺也二五獻公嬖大夫梁五與東闗五也】曰夫曲沃君之宗也【宗本宗也曲沃桓叔之封先公宗廟在焉猶西周謂之宗周也】蒲與二屈君之疆也【疆境也二屈屈有南北今河東有北屈則是時復有南屈】不可以無主宗邑無主則民不威【威畏也】疆埸無主則啟戎心【啟開也開戎侵盜之心晉南有陸渾之戎蒲接之北有山戎二屈接之】戎之生心民慢其政國之患也若使大子主曲沃而二公子主蒲與屈乃可以威民而懼戎且旌君伐【旌章也伐功也】使俱曰翟之廣莫於晉爲都【使俱者使二五同聲也廣莫北翟沙莫也下邑曰都使如爲晉下邑也】晉之啟土不亦宜乎【啟土辟竟也】公說乃城曲沃大子處焉又城蒲公子重耳處焉又城二屈公子夷吾處焉驪姬旣逺大子乃生之言【生生讒言也】大子由是得辠

十六年公作二軍【獻公十六年魯閔公之元年魯莊公十六年王命晉武公以一軍爲晉侯至此初作二軍軍有上下】公將上軍大子申生將下軍以伐霍【霍周文王之子霍叔武之國也】師未出士蒍言於諸大夫曰夫大子君之貳也【貳副也】恭以俟嗣何官之有今君分之土而官之【位以卿也】是佐之也【左猶外也】吾將諌以觀之乃言於公曰夫大子君之貳也而帥下軍無乃不可乎公曰下軍上軍之貳也寡人在上申生在下不亦可乎士蒍對曰下不可以貳上【猶足不可以貳手也手足左右各目爲貳也】公曰何故對曰貳若體焉【體四支也】上下左右以相心目【相助也】用而不倦身之利也【倦勞也有貳故不勞四體役身故身之利也】上貳代舉【上手代更也】下貳代履【下足履步也】周旋變動以役心目【役爲也】故能治事以制百物【制裁也】若下攝上與上攝下【攝持也】周旋不動以違心目其反爲物用也何事能治【爲物用與百物器用無異】故古之爲軍也軍有左右闕從補之【右右左右部也闕缺也】成而不知是以寡敗【不知敵不知有闕也】若以下貳上闕而不變敗弗能補也【變更也】變非聲章弗能移也【聲金鼔也章旌旗也移動也】聲章過數則有釁有釁則敵入【釁隙也軍法進退旗鼓有數過數則有隙敵見隙而犯已也】敵入而凶救敗不暇誰能退敵【凶猶凶凶恐懼也退卻也】敵之如志國之憂也可以陵小難以徵大【以下軍貳上可以侵陵小國難以徵大國也】君其圗之公曰寡人有子而制焉非子之憂也對曰夫大子國之棟也棟成乃制之不亦危乎【棟成謂位已定而更其制使將兵危之道也】公曰輕其所任𨿽危何害【輕其所任謂輕大子之任不重責也𨿽近危猶無害也】士蒍出語人曰大子不得立矣攺其制而不患其難輕其任而不憂其危君有異心又焉得立行之克也將以害之【以得眾害之】若其不克其因以辠之𨿽克與不無所避辠與其勤而不入不如逃之【不入不入君意也逃去也】君得其欲大子逺死且有令名爲吳太伯不亦可乎【得其欲得立奚齊也泰伯讓季歷逺適吳越後武王追封曰吳伯故曰吳泰伯】大子聞之曰子輿之爲我謀忠矣【子輿士蒍字也】然吾聞之爲人子者患不從不患無名【不從不從父命也】爲人臣者患不勤不患無祿今我不才而得勤與從【以戰伐爲勤從】又何求焉焉能及吳泰伯乎大子遂行克霍而反讒言彌興【彌益也】

優施教驪姬夜半而泣謂公曰吾聞申生甚好仁而彊【彊彊禦也】甚寛惠而慈於民【慈愛也】皆有所行之【行之皆有法術也】今謂君惑於我必亂國夫無乃以國故而行彊於君【以國故恐敗國之故而以彊刼君也】君未終命而不沒【沒終也】君其若之何盍殺我無以一妾亂百姓【盍何不也】公曰夫豈惠其民而不惠於其父乎【惠愛也】驪姬曰妾亦懼矣吾聞之外人之言曰爲仁與爲國不同爲仁者愛親之謂仁爲國者利國之謂仁【利國謂安社稷安百姓也】故長民者無親【無親無私親也】眾以爲親茍眾利而百姓和豈能憚君【豈憚殺君也】以眾故不敢愛親眾況厚之【況益也言以眾故殺君除民害眾益爲厚也】彼將惡始而美終以晚蓋者也【美善也晚後也蓋掩也言以後善掩前惡】凡民利是生【謂爲民生利也】殺君而厚利眾眾孰沮之【沮敗也】殺親無惡於人人孰去之茍交利而得寵志行而眾說【交俱也】欲其甚矣孰不惑焉【欲謂大子也誰不惑謂國人也】𨿽欲愛君惑不釋也【釋解也】今夫以君爲紂若紂有良子而先喪紂【良善也喪亡也若紂之有善子知紂之惡紂終必滅國以計言之不如先自殺之】無章其惡而厚其敗【厚其敗謂武王擊以輕劍斬以黃鉞也】鈞之死也無必假手於武王【鈞同也假借也】而其世不廢祀至於今吾豈知紂之善否哉【先自亡之故無知之者】君欲勿卹其可乎【卹憂也】若大難至而卹之其何及矣公懼曰若何而可驪姬曰君盍老而授之政【稱老以政授申生也】彼得政而行其欲得其所索乃其釋君且君其圖之自桓叔以來孰能愛親【桓叔獻公曽祖曲沃桓叔成師也桓叔伐晉殺其兄子昭侯於翼桓叔生莊伯莊伯又伐翼殺昭侯之子孝侯莊伯生武公武公滅翼而兼之武公生獻公獻公滅桓莊之族也】惟無親故能兼翼公曰不可與政我以武與威是以臨諸侯未沒而亡政不可謂武有子而不勝不可謂威我授之政諸侯必絕能絕於我必能害我失政而害國不可忍也爾勿憂吾將圖之驪姬曰以臯落翟之朝夕苛我邊鄙【臯落東山翟也苛擾也】使無日以牧田野【無日不有翟儆故不得牧於田野也】君之倉廩固不實又恐削封疆君盍使之伐翟以觀其果於眾也與眾之信輯睦焉【果果於用師也輯和也】若不勝翟𨿽濟其辠可也【濟渡也以不勝罪之】若勝翟則善用眾矣求必益廣【所求益廣也】乃可厚圖也且夫勝翟諸侯驚懼吾邊鄙不儆倉廩盈四鄰服封疆信君得其賴【信審也賴利也】又知可不其利多矣君其圖之公說是故使申生伐東山【東山臯落氏也】衣之偏裻之衣佩之金玦【裻在中左右異色故曰偏玦如環而缺以金爲之】僕人贊聞之曰大子殆哉【贊大子僕也殆危也】君賜之奇奇生怪怪生無常無常不立【奇異也不立不得立也】使之出徵先以觀之【觀其用眾也】故告之以離心而示之以堅忍之權【離心偏衣中分也堅忍金玦也玦以示離也曰金寒玦離】則必惡其心而害其身矣惡其心必內險之【險危也】害其身必外危之【外危之使攻伐也】危自中起難哉且是衣也狂夫阻之衣也【狂夫方相氏之士也阻古詛字將服是衣必先詛之周禮方相氏黃金四目衣朱裳執戈揚盾以驅疫也】其言曰盡敵而反【言謂狂夫祭詛之言】𨿽盡敵其若內讒何申生勝翟而反讒言作於中君子曰知防【知防謂僕人贊也】十七年冬公使太子伐東山【獻公十七年魯閔二年】裏克諫曰臣聞臯落氏將戰【言其不服將與申生戰也】君其釋申生也【釋捨也】公曰行也對曰非故也【非故事也】君行大子居以監國也【君行則守】君行大子從以撫軍也【有守則從撫循軍士】今君居大子行未有此也公曰非子之所知也寡人聞之立大子之道三身鈞以年【身鈞徳同也以年立長也】年同以愛【立所愛也】愛疑決之以卜筮【愛疑愛同也曰卜著曰筮】子無謀吾父子之間吾以此觀之【言吾使之徵伐欲觀其能不也】公不說裏克退見太子太子曰君賜我偏衣金玦何也裏克曰孺子懼乎衣躬之偏而握金玦令不偸矣孺子何懼【孺少也偸薄也偏半也分身之半以授大子又令握金玦金玦兵要也君令於太子不爲薄矣】夫爲人子者懼不孝不懼不得【賈唐云不得不得君心也昭謂不得立也內太子曰吾其廢乎裏克曰子懼不孝無懼不得立】且吾聞之敬賢於請【賢愈也言執恭敬愈於請求也】孺子勉之乎【勉爲孝敬】君子曰善處父子之間矣【入諫其父出勉其子】太子遂行狐突禦戎先友爲右【狐突晉同姓唐叔之後狐偃之父狐突伯行也先友晉大夫先丹木之族右車右也】衣偏衣而佩金玦出而告先友曰君與我此何也先友曰中分而金玦之權在此行也孺子勉之【中分中分君之半也金玦以兵決事】狐突嘆曰以尨衣純【雜色曰尨純純徳謂大子也】而玦之以金銑者寒之甚矣胡可恃也【玦猶決也銑猶灑也灑灑寒貌言於大子無溫潤也】𨿽勉之敵其可盡乎先友曰衣躬之偏握兵之要【握兵之要金玦之勢也金爲兵玦所以圖事決計也故爲兵要】在此行也勉之而已矣偏躬無慝兵要逺災【慝惡也衣身之半君無惡意也握兵之勢欲令大子逺災害也】親以無災又何患焉至於稷桑【稷桑臯落翟地】翟人出逆【逆距申生也】申生欲戰狐突諫曰不可突聞之國君好艾大夫殆【艾當爲外聲相似誤也好外多嬖臣也嬖臣害正故大夫殆殆危也】好內適子殆社稷危【好內多嬖妾也嬖専寵故適子殆國家亂則社稷危周幽王是也】若惠於父而逺於死【惠順也去避奚齊爲順父心而逺於死也曰狐突欲行】惠於眾而利社稷其可以圖之乎【惠於眾謂不戰也大子去則國不爭故利社稷】況其危身於翟以起讒於內也申生曰不可君之使我非歡也【非歡愛我也】抑欲測吾心也【測猶度也】是故賜我奇服而告我權【奇服偏裻權金玦也】又有甘言焉【申生將去父又以美言撫慰之】言之大甘其中必苦譖在中矣君故生心【有此甘言非本意故言生心也】𨿽蠍譖焉避之不若戰也【蠍木虫也譖從中起如蠍食木不能避者也】不戰而反我辠滋厚【滋益也】我戰𨿽死猶有令名焉【有恭從之名也】果戰敗翟於稷桑而反讒言益起狐突杜門不出【不出避難也】君子曰善深謀

國語卷七

欽定四庫全書

國語卷八

吳韋昭注

晉語二

反自稷桑處五年【自從也從伐東山戰於稷桑而反也處五年魯僖之四年也】驪姬謂公曰吾聞申生之謀愈深【謀謀殺公也愈益也】日吾固告君曰得眾【日往日也】眾弗利焉能勝翟【眾若不利焉肯爲用而勝翟乎】今矜翟之善其志益廣【矜大也善善用眾也】狐突不順故不出【狐突申生之戎禦也不順謂大子不順也】吾聞之申生甚好信而彊【彊彊禦也信言必行之】又失言於眾矣𨿽欲有退眾將責焉【失言許眾以取國也退攺悔也】言不可食眾不可弭【食僞也弭止也】是以深謀君若不圖難將至矣公曰吾不忘也抑未有以致罪焉驪姬告優施曰君旣許我殺太子而立奚齊矣吾難裏克柰何優施曰吾來裏克一日而已【來謂轉裏克之心使來從已用一日之間言其易也】子爲我具特羊之饗【牲一也凡牲爲特二爲牢】一吾以從之飲酒我優也言無郵【郵過也】驪姬許諾乃具使優施飲裏克酒中飲優施起舞謂裏克妻曰主孟啗我【大夫之妻稱主從夫稱也孟裏克妻字啗啖也孟或作盍】我教玆暇豫事君【玆此此裏克也暇閒也豫樂也】乃歌曰暇豫之吾吾不如鳥烏【吾讀如魚吾吾不敢自親之貌言裏克欲爲聞樂事君之道反不敢自親吾吾然其智曽不如鳥烏】人皆集於苑已獨集於枯【集止也苑茂木貌已裏克也諭人皆與奚齊已獨與申生也】裏克笑曰何謂苑何謂枯優施曰其母爲夫人其子爲君可不謂苑乎其母旣死其子又有謗可不謂枯乎枯且有傷【無母諭枯有謗諭傷傷病也】優施出裏克辟奠不飱而寢【辟去也奠置也熟食曰飱】夜半召優施曰曩而言戲乎抑有所聞之乎【曩向也而汝也】曰然君旣許驪姬殺大子而立奚齊謀旣成矣【成定也】裏克曰吾秉君以殺大子吾不忍【秉執也執君志以殺大子不忍不忍爲也】通復故交吾不敢【交與大子交也】中立其免乎優施曰免【中立不阿君亦不助大子】旦而裏克見丕鄭【夜半召優施旦而見丕鄭】曰夫史蘇之言將及矣優施告我君謀成矣將立奚齊丕鄭曰子謂何【謂優施何言也】曰吾對以中立丕鄭曰惜也【惜惜其失言也】不如曰不信以疏之【曰不信者逆優施以不然也距之以不然則驪姬意疏不敢必也】亦固大子以攜之【固固持也攜離也固持大子以離驪姬之黨】多爲之故以變其志志少疏乃可間也【故謂多作計術以變易其志志少疏乃可間間亦離也】今子曰中立況固其謀【況益也】彼有成矣難以得間裏克曰往言不可及【及追也】且人中心惟無忌之何可敗也【言驪姬惟無忌憚之心執之已固何可敗也】子將何如丕鄭曰我無心是故事君者君爲我心制不在我【我無心者不得自在也君爲我心以君爲心也】裏克曰殺君以爲廉【賈侍中云防猶利也以大子故殺君以自利唐尙書云爲大子殺奚齊不有其國以爲亷也昭謂是時大子未廢獻公在位而以君爲奚齊非也君獻公也虞禦史云亷謂直也讀若鬭亷之廉此說近之】長防以驕心因驕以制人家吾不敢【制裁也自大其防而有驕人之心因驕以裁制人之父子吾不敢爲也】抑撓志以從君爲廢人以自利也【撓屈也人謂申生也】利方以求成人吾不能【方道也利得道以求成大子吾力不能爲也】將伏也【伏隠也】明日稱疾不朝三旬難乃成【難殺申生譖二公子也】

驪姬以君命命申生曰今夕君夣見齊姜必速祠而歸福【齊姜申生母也福胙肉也】申生許諾乃祭於曲沃歸福於絳【絳晉所都也】公田驪姬受福乃寘鴆於酒【寘置也鴆運日也】置堇於肉【堇烏頭也】公至召申生獻【獻獻胙也】公祭之地地墳【將飲先祭示有先也墳起也】申生恐而出驪姬與犬肉犬斃【斃死也】飲小臣酒亦斃【小臣官名掌陰事陰命閹士也】公命殺杜原款【原款申生之】申生奔新城【新城曲沃也新爲大子城之】杜原款將死使小臣圉告於申生【小臣太子小臣名圉原款因爲告大子也】曰款也不才寡知不敏【敏達也】不能教導以至於死不能深知君之心度【度尺寸也】棄寵求廣土而竄伏焉【棄寵令大子棄位也求廣土奔它國也竄隠也】小心狷介不敢行也【狷者守分有所不爲也言𨿽知當與申生俱去恥不能事君而出故不敢行也】是以言至而無所訟之【言讒言也】故陷於大難乃逮於讒【逮及也】然款也不敢愛死惟與讒人均是惡也【讒人驪姬均同也】吾聞君子不去情【不去忠愛之情】不反讒【反謂覆校自申理也】讒行身死可也猶有令名焉【有孝名也】死不遷情彊也【遷易也】守情說父孝也殺身以成志仁也死不忘君敬也【使有遺言屬狐突是也】孺子勉之死必遺愛死民之思不亦可乎申生許諾【死民之思爲民所思也】人謂申生曰非子之罪何不去乎申生曰不可去而罪釋必歸於君是惡君也【釋解也歸於君惡歸於君也】章父之惡而笑諸侯吾誰鄕而入【笑諸侯諸侯所笑也當趨鄕誰入誰國也】內困於父母外困於諸侯是重困也棄君去罪是逃死也吾聞之仁不惡君知不重困勇不逃死若罪不釋去而必重去而罪重不知逃死而惡君不仁有罪不死無勇去而厚惡惡不可重死不可避吾將伏以俟命驪姬見申生而哭之【就曲沃哭之】曰有父忍之況國人乎【有父忍自殺之況能愛國人乎】忍父而求好人人孰好之殺父以求利人人孰利之皆民之所惡也難以長生驪姬退申生乃雉經於新城之廟【雉經頭搶而縣死也】將死乃使猛足言於狐突曰申生有罪不聴伯氏以至於死【猛足申生臣伯氏狐突字也不聴謂稷桑之戰不從其言】申生不敢愛其死𨿽然吾君老矣國家多難伯氏不出柰吾君何伯氏茍出而圖吾君【圖爲之謀也】申生受賜以至於死𨿽死何悔是以諡爲共君【諡法旣過能攺曰恭國人告公以此諡也】驪姬旣殺大子申生又譖二公子曰重耳夷吾與知共君之事【言與知其逆謀也】公令奄楚刺重耳重耳逃於翟【奄奄士也楚謂伯楚寺人披之字於文公時爲勃鞮翟北翟隗姓也】令賈華刺夷吾夷吾逃於梁【賈華晉大夫梁嬴姓之國伯爵也唐尙書云晉滅以爲邑非也是時梁尙存至魯僖十九年秦取之】盡逐羣公子【羣公子獻公之庶孽及先君之支庶也曰獻公之子九人】乃立奚齊焉始爲令國無公族焉

二十二年公子重耳出亡及柏谷卜適齊楚【獻公二十二年魯僖五年也公使寺人披伐蒲城重耳自蒲出奔及至也柏谷晉地也】狐偃曰無卜焉【狐偃重耳之舅狐突之子子犯也無卜不須卜也】夫齊楚道逺而望大不可以困往【望大望諸侯朝貢不卹亡公子也】道逺難通【通至也】望大難走【難歸走也】困往多悔困且多悔不可以走望【望望其力也】若以偃之慮其翟乎【可之翟也】夫翟近晉而不通【不與晉通也】愚陋而多怨【多怨於戎翟】走之易達不通可以竄惡【竄隠也】多怨可以共憂今若休憂於翟以觀晉國且以監諸侯之爲其無不成【監視也之爲爲誰動也視諸侯所爲故無不成也】乃遂之翟處一年公子夷吾亦出奔【處翟一年魯僖之六年公使賈華伐屈夷吾自屈出奔】曰盍從吾兄竄於翟乎冀芮曰不可【冀芮晉大夫冀缺之父】後出同走不免於罪【同走嫌同謀也】且夫偕出偕入難【偕俱也】聚居異情惡【聚共也虞云重耳夷吾情好不同故惡相近昭謂異情謂各欲求入爲君於義惡也】不若走梁梁近於秦秦親吾君吾君老矣【秦穆夫人獻公之女故親吾君也】子往驪姬懼必援於秦以吾存也【以吾存者以吾在梁依秦也】且必告悔告悔是吾免也【免免罪也】乃遂之梁居二年驪姬使奄楚以環釋言【居梁二年魯僖之七年環玉環環還也釋言以言自解釋也】四年復爲君【居梁四年魯僖之九年也是嵗獻公卒秦伯納之】虢公夢在廟【虢公王季之子文王之弟虢仲之後虢公醜也廟宗廟也】有神人面白毛虎爪執鉞立於西阿【西阿西榮也】公懼而走神曰無走帝命曰使晉襲於爾門【帝天也襲入也】公拜稽首覺召史嚚占之【史嚚虢大史也】對曰如君之言則蓐收也【蓐收西方白虎金正之官也曰少皥氏有子曰該爲蓐收】天之刑神也【刑殺之神也】天事官成【官成禍福各以官象成也】公使囚之且使國人賀夢【欲轉吉之故使賀也】舟之僑告其諸族【舟之僑虢大夫】曰眾謂國亡不久吾乃今知之【以其賀夢】君不度而賀大國之襲於己何瘳【度揆也大國晉也瘳猶損也言君不揆度神意而令賀之何損於禍也】吾聞之曰大國道小國襲焉曰服【襲入也】小國敖大國襲焉曰誅【敖慢也】民疾君之侈也是以遂於逆命【逆命距違君命也】今嘉其夢侈必展【展申也】是天奪之鑑而益其疾【鑑鏡也鏡所以自省察】民疾其態天又誑之【誑猶惑也】大國來誅出令而逆【逆謂令國人賀夢】宗國旣卑諸侯逺已【宗國公族也逺疎外也】內外無親其誰云救之【云言也】吾不忍俟也將行【行去也】以其族適晉六年虢乃亡【適晉在魯閔二年後六年魯僖五年】

伐虢之役師出於虞【魯僖五年獻公伐虢假道於虞】宮之奇諫而不聴【宮之奇虞大夫諫虞公勿假晉道虞公不聴】出謂其子曰虞將亡矣惟忠信者能畱外宼而不害【畱外寇謂捨晉軍於國也】除闇以應外謂之忠【除去也去已闇昧之心以應外謂之忠忠謂恕也】定身以行事謂之信【定安也行事以安定其身謂之信】今君施其所惡於人闇不除矣【己之所惡而以施人謂假晉道以伐虢也】以賄滅親身不定矣【賄財也謂虞受晉屈產之乘棘之璧假之道也親謂虢也虞大王之後虢王季之冑】夫國非忠不立非信不固旣不忠信而畱外宼宼知其釁而歸圖焉【釁隙也圗謀也】已自拔其本矣何以能久【本謂忠信】吾不去懼及焉以其孥適西山【孥妻子也西山國之西界】三月虞乃亡【晉滅之也】

獻公問於卜偃【卜偃晉掌卜大夫郭偃也】曰攻虢何月也【宜用何月】對曰童謠有之【童童子徒歌曰謠】曰丙之晨龍�伏辰【丙丙子晨蚤朝也龍��星也伏隠也辰日月之交防也魯僖五年冬周十二月夏十月丙子朔之朝日在�月在天策也伏辰辰在龍�隠而未見也】均服振振取虢之旂【均同也戎服君臣同振振威武也交龍曰旂】鶉之賁賁天策焞焞火中成軍虢公其奔【鶉鶉火鳥星也賁賁鶉火星貌也天策防上一星名曰天策一名傅說焞焞近日月之貌也火鶉火也中晨中也成軍軍有成功也曰冬十二月丙子朔晉滅虢虢公醜奔京師】火中而旦其九月十月之交乎【交晦朔之間也】

葵丘之防獻公將如防【魯僖九年秋齊桓公盟諸侯於葵丘葵丘地名】遇宰周公【宰周公王卿士宰孔也爲冢宰食采於周故曰宰周公周公自防先歸遇獻公於道】曰君可無防也夫齊侯好示務施與力而不務徳【好示自矜其功以信施示諸侯而不務徳也施惠也力功也】故輕致諸侯而重遣之【輕謂埀櫜而入重謂稛載而歸】使至者勸而畔者慕懷之以典言【懷安也典法也法言謂陽谷之防以四教令諸侯之屬】薄其要結而厚徳之以示之信【薄其要結謂束牲爲盟皮馬爲幣】三屬諸侯存亡國三以示之施【屬防也三防乘車之防三也存三亡國魯衛邢也】是以北伐山戎南伐楚西爲此防也譬之如室旣鎭其甍矣又何加焉【甍棟也又何加諭已成也】吾聞之惠難徧也施難報也不徧不報卒於怨讎夫齊侯將施惠如出責【如出責望其報也】是之不果奉【果克也奉行也】而暇晉是皇【暇不暇不暇以晉爲務也】𨿽後之防將在東矣【東東方也其後防於淮是也】君無懼焉其有勤也公乃還【無懼於不防也有勤有勤勞也】宰孔謂其禦曰晉侯將死矣景霍以爲城【景大也大霍晉山名也今在河東彘】而汾河涑澮以爲淵【四者水名淵池也】戎翟之民實環之【環繞也】汪是土也【汪大貌】茍違其違誰能懼之【茍違違去也其違違道也】今晉侯不量齊徳之丰否【丰厚也否不也】不度諸侯之勢【彊弱之勢】釋其閉修【釋捨也閉守也修治也】而輕於行道失其心矣【失其心守也】君子失心鮮不夭昏【夭折也昏狂荒之疾】是嵗也獻公卒八年爲淮之防【八年葵丘後八年也桓公復防諸侯於淮在魯僖十六年傳曰防於淮謀鄫且東略也】桓公在殯宋人伐之【魯僖十七年冬齊桓公卒五子爭立大子奔宋宋襄公伐齊納之是爲孝公也】

二十六年獻公卒【獻公二十六年魯僖九年】裏克將殺奚齊先告荀息曰三公子之徒將殺孺子子將如何【荀息奚齊之傅三公子申生重耳夷吾徒黨也】荀息曰死吾君【死畜吾君也】而殺其孤吾有死而已吾蔑從之矣【蔑無也】裏克曰子死孺子立死不亦可乎子死孺子廢焉用死哉荀息曰昔君問臣事君於我我對以忠貞君曰何謂也我對曰可以利公室力有所能無不爲忠也葬死者養生者死人復生不悔【得其所任故不悔也】生人不愧貞也吾言旣往矣【往行也】豈能欲行吾言而又愛吾身乎𨿽死焉辟之【焉得辟之】裏克告丕鄭曰三公子之徒將殺孺子子將何如丕鄭曰荀息謂何【荀息何言】對曰荀息曰死之丕鄭曰子勉之夫二國士之所圖無不遂也【二國士裏克荀息也遂行也】我爲子行之【助行其事謂使翟援秦之屬也】子帥七輿大夫以待我【七輿申生下軍大夫也左行共華右行賈華叔堅騅歂累虎特宮山祁也待我待我應之】我使翟以動之援秦以搖之【重耳在翟故欲告翟又結援於秦以搖動晉國敗奚齊之黨也】立其薄者可以得重賂【結秦翟之援以立二公子恩薄者可以得重賂也】厚者可使無入【於己厚者可使二公子不得入立】國誰之國也【言晉可専也】裏克曰不可克聞之夫義者利之足也【有義然後利立故曰利之足也】貪者怨之本也【貪則専利故人怨之】廢義則利不立【無足故不立】厚貪則怨生夫孺子豈獲罪於民將以驪姬之惑蠱君而誣國人【蠱化也誣罔也】讒羣公子而奪之利使君迷亂信而亡之【信姬之言使皆奔亡】殺無罪以爲諸侯笑【無罪謂申生也】使百姓莫不有藏惡於其心中【人懷悖逆】恐其如壅大川潰而不可救禦也【禦止也】是故將殺奚齊而立公子之在外者以定民弭憂於諸侯且爲援【弭止也言諸侯義已則得以爲援也】庶防曰諸侯義而撫之百姓欣而奉之國可以固【固安也】今殺君而賴其富【賴利也】貪且反義貪則民怨反義則富不爲賴【不義而富必危故不爲利】賴富而民怨亂國而身殆懼爲諸侯載【載見於書爲後戒也】不可常也丕鄭許諾於是殺奚齊卓子及驪姬而請君於秦旣殺奚齊荀息將死之人曰不如立其弟而輔之荀息立卓子裏克又殺卓子荀息死之君子曰不食其言矣【食僞也】旣殺奚齊卓子及丕鄭使屠岸夷【屠岸夷晉大夫】告公子重耳於翟曰國亂民擾得國在亂治民在擾【非亂何入非擾何安亦言勞民易爲治也】子盍入乎吾請爲子鉥【鉥導也】重耳告舅犯曰裏克欲納我舅犯曰不可夫堅樹在始【樹木也始本根也】始不固本終必槁落夫長國者惟知哀樂喜怒之節是以導民【長君也導訓也】不哀喪而求國難因亂以入殆以喪得國則必樂喪【樂喪以喪爲樂】樂喪必哀生因亂以入則必喜亂喜亂必怠徳【怠懈也】是哀樂喜怒之節易也【易反也】何以導民民不我導誰長【不我導不從我訓也長君之也】重耳曰非喪誰代非亂誰納我舅犯曰偃也聞之【偃子犯名爲重耳舅故曰舅犯】喪亂有小大大喪大亂之剡也不可犯也【剡鋒也】父母死爲大喪讒在兄弟爲大亂今適當之是故難公子重耳出見使者曰子惠顧亡人重耳父生不得供備灑埽之臣【灑灑也】死又不敢蒞喪以重其罪且辱大夫敢辭【蒞臨也】夫固國者在親眾而善鄰【固定也親眾愛士民也善鄰善鄰國也】在因民而順之【因民所愛而立之爲順民也】茍眾所利鄰國之所立大夫其從之重耳不敢違呂甥及郤稱亦使蒲城午【呂甥郤稱夷吾之徒也蒲城午晉大夫】告公子夷吾於梁曰子厚賂秦人以求入吾主子【主子爲子內主也】夷吾告冀芮曰呂甥欲納我【冀芮晉大夫郤豹子從夷吾故告也】冀芮曰子勉之國亂民擾大夫無常不可失也【無常無常心也】非亂何入非危何安【亂有所代危得安之】幸茍君之子惟其索之【索求也所在以求之】方亂以擾孰適禦我大夫無常茍眾所置孰能勿從子盍盡國以賂外內無愛虛以求入【外謂諸侯內謂大夫虛國藏以求入也】旣入而後圖聚【入國乃圖畜聚也】公子夷吾出見使者再拜稽首許諾呂甥出告大夫曰君死自立則不敢【自立立嗣君也】久則恐諸侯之謀徑召君於外也【恐受賂徑自召他公子也】則民各有心恐厚亂【各有心所愛不同也】盍請君於秦乎【秦親晉故欲請所立】大夫許諾乃使梁由靡告於秦穆公【梁由靡晉大夫秦穆公伯益之後徳公之子穆公任好也】曰天降禍於晉國讒言繁興延及寡君使寡君之紹續昆裔【紹繼也續嗣也昆後也裔末也】隠悼播越托在艸莽未有所依【隠憂也悼懼也播散也越逺也依倚也】又重之以寡君之不祿喪亂並臻【士死曰不祿禮君死赴於它國曰寡君不祿謙也臻至也】以君之靈鬼神降衷【衷善也】罪人克伏其辜【罪人驪姬也】羣臣莫敢寧處將待君命【待君命所立也】君若惠顧社稷不忘先君之好辱收其逋遷裔冑而建立之【逋亡也遷徙也冑後也】以主其祭祀且塡撫其國家及其民人𨿽四鄰諸侯之聞之也其誰不儆懼於君之威而欣喜於君之徳終君之重愛受君之重貺而羣臣受其大徳【君謂獻公也貺賜也】晉國其誰非君之羣臣也【役也】秦穆公許諾反使者【反報也】乃召大夫子明及公孫枝【子明秦大夫百里孟明視公孫枝秦公孫子桑也】曰夫晉國之亂吾誰使先【當先立誰】若夫二公子而立之【若之也使之二公子擇所立也】以爲朝夕之急【言晉無君朝夕之急也】大夫子明曰君使縶也【縶秦公子子顯也】縶敏且知禮敬以知微敏能竄謀【竄微也】知禮可使敬不隊命【隊失也】微知可否【微密故知可否】君其使之乃使公子縶弔公子重耳於翟曰寡君使縶弔公子之憂又重之以喪【奔亡之憂加之以喪親也】寡人聞之得國常於喪失國常於喪【若齊桓公以喪得國子糾以喪失之是也】時不可失喪不可久公子其圖之重耳告舅犯舅犯曰不可亡人無親信仁以爲親【亡人無親者被不孝之名棄親而亡也當信行仁道然後有親】是故置之者不殆【置立也殆危也】父死在堂而求利人孰仁我【人誰以我爲仁也】人實有之我以徼幸人孰信我【人實有之時多公子非獨已也我從外徼幸而求之人誰謂我信也】不仁不信將何以長利公子重耳出見使者【使者公子縶也】曰君惠弔亡臣又重有命【反國之命】重耳身亡父死不得與於哭泣之位又何敢有它志以辱君義【它志謂爲君也】再拜不稽首起而哭【易位而哭】退而不私【不私不私訪也】公子縶退弔公子夷吾於梁如弔公子重耳之命夷吾告冀芮曰秦人勤我矣【勤助也】冀芮曰公子勉之亡人無狷潔狷潔不行【亡人不可以狷潔狷潔則大事不行】重賂配徳【以重賂配己之徳也】公子盡之無愛財人實有之我以徼幸不亦可乎公子夷吾出見使者再拜稽首起而不哭退而私於公子縶曰中大夫裏克與我矣【與我助我也】吾命之以汾陽之田百萬【賈侍中雲汾水名汾陽晉地百萬百萬畝也】嬖大夫丕鄭與我矣吾命之以負葵之田七十萬【負葵晉地名】君茍輔我蔑天命矣【蔑無也無復天命在秦而已】吾必遂矣【遂成也】亡人茍入掃除宗廟定社稷亡人何國之與有【言但得守宗廟社稷不敢望國土也】君實有郡縣【言君亦自有郡縣非謂之無也】且入河外列城五【河外河東也列城五東盡虢略南及華山內及解梁城】豈謂君無有亦爲君之東遊津梁之上無有難急也【津水也梁橋也非謂君無有若此地者欲使君東遊津梁之上無有難急故進之耳】亡人之所懷挾纓纕以望君之塵垢者【挾持也纓馬纓纕馬帶言塵垢不敢當盛也】黃金四十鎰白玉之珩六雙【二十兩爲鎰珩佩上飾也珩形似磬而小詩傳曰上有蔥珩下有雙璜】不敢當公子請納之左右【公子公子縶言左右謙也】公子縶反致命穆公穆公曰吾與公子重耳重耳仁再拜不稽首不沒爲後也【沒貪也】起而哭愛其父也退而不私不沒於利也【不沒不貪利國家也】公子縶曰君之言過矣君若求置晉君而載之【載成也】置仁不亦可乎君若求置晉君以成名於天下【成威名也】則不如置不仁以滑其中【滑亂也】且可以進退【進退猶攺易也】臣聞之仁有置武有置仁置徳武置服【仁置有徳武置服從】是故先置公子夷吾實爲惠公

穆公問冀芮曰公子誰恃於晉對曰臣聞之亡人無黨有黨必有讎【有與爲黨必有與爲讎言無黨則必無讎】夷吾之少也不好弄戲不過所復【不過差也】怒不及色【無色過也】及其長也弗攺是故出亡無惡於國而眾安之不然夷吾不佞其誰能恃乎【佞才也言無恃則恃秦也】君子曰善以防勸

國語卷八

欽定四庫全書

國語卷九

吳韋昭注

晉語三

惠公入而背外內之賂【惠公獻公庶子重耳之弟惠公夷吾也外秦內裏丕也】輿人誦之【輿眾也不歌曰誦】曰佞之見佞果喪其田【僞善爲佞佞謂裏丕受惠公賂田而納之見佞謂惠公入而不予也果猶竟也喪亡也】詐之見詐果喪其賂【詐謂秦以詐立惠公不置徳而置服也見詐謂惠公入而背之】得國而狃終逢其咎【謂惠公也狃也咎謂敗於韓】喪田不懲禍亂其興【謂丕鄭也不得田不懲艾復欲與秦共納重耳惠公殺之】旣裏丕死【旣已也惠公二年春殺裏克秋殺丕鄭】禍公隕於韓【禍謂貪惏之禍也秦伐晉戰於韓獲惠公以歸隕其師徒在魯僖十五年】郭偃曰善哉夫眾口禍福之門也【偃晉大夫善輿人之誦豫知之故曰眾口禍福之門】是以君子省眾而動【動行也】監戒而謀謀度而行【監察也度揆也察眾口以爲戒謀事揆義乃行】故無不濟內謀外度考省不倦【考校也】日考而習戒備畢矣【日自考省習而行之戒備之道畢於是矣】

惠公卽位出共世子而攺葬之臭達於外【共世子申生也獻公時申生葬不如禮故攺葬之惠公烝於獻公夫人賈君故申生臭達於外不欲爲無禮者所葬也唐以賈君爲申生妃非也曰獻公娶於賈無子】國人誦之曰貞之無報也孰是人斯而有是臭也【賈唐云貞正也謂惠公欲以正禮攺葬世子而不獲吉報也孰誰也斯斯世子也誰使是人有是臭者言惠公使之也或云貞謂申生與下相違似非也】貞爲不聴【以正葬之而不見聴也】信爲不誠【信心行之不見誠也】國斯無刑媮居幸生【刑法也言惠公媮竊居位徼幸而生】不更厥貞大命其傾【不變更其正大命將傾傾危也】威兮懷兮【威畏也懷思也言國人畏惠公思重耳也】各聚爾有以待所歸兮【爾有所有也】猗兮違兮心之哀兮【猗嘆也違去也言民心欲去其上安土重遷故心哀之】嵗之二七其靡有微兮【二七十四嵗後也靡無也無有微者亦亡謂子圉也】若翟公子吾是之依兮【謂重耳也】鎭撫國家爲王妃兮【言重耳當霸諸侯爲王妃偶】郭偃曰甚哉善之難也【難難爲也】君攺葬共君以爲榮也而惡滋章夫人美於中必播於外而越於民民實戴之【美善也播布也越揚也戴欣戴也言有善於中心必播於外於民也】惡亦如之故行不可不愼也必或知之【或知下民必知其善否也】十四年君之冢嗣其防乎【冢嗣太子也防滅也】其數告於民矣【數謂二七也】公子重耳其入乎其魄兆於民矣【魄形也兆見也】若入必霸諸侯以見天子其光耿於民矣【耿猶照也】數言之紀也【謂言者紀其數也】魄意之術也【意民之志術道也魄兆見而民志隨之】光明之燿也紀言以敍之【敍述也】述意以導之【導開導也】明燿以照之不至何待欲先導者行乎【先導謂重耳導引者可行也】將至矣

惠公旣殺裏克而悔之曰芮也使寡人過殺我社稷之鎭【芮冀芮也鎭重也】郭偃聞之曰不謀而諫者冀芮也【不先爲君謀而諫使君殺裏克者冀芮也】不圖而殺者君也【言不與人謀而殺裏克者君之過也】不謀而諫不忠不圖而殺不祥不忠受君之罰【言君當加罰也】不祥罹天之禍受君之罰死戮【戮辱也言死且有辱】罹天之禍無後【無後嗣也】志道者勿忘將及矣【志識也及至也勿忘此占言禍將至也】及文公入【文公重耳也】秦人殺冀芮而施之【冀芮旣納文公而悔將殺之文公知之濳防秦伯於王城冀芮焚公宮求公不得遂如河上秦伯誘而殺之陳屍曰施】

惠公旣卽位乃背秦賂使丕鄭聘於秦且謝之【謝不時也】而殺裏克曰子殺二君與一大夫【二君奚齊卓子一大夫荀息也】爲子君者不亦難乎丕鄭如秦謝緩賂【緩遲也】乃謂穆公曰君厚問以召呂甥郤稱冀芮而止之【問防也謂報丕鄭之防止畱也】以師奉公子重耳臣之屬內作晉君必出【屬七輿大夫也必出惠公必出奔也】穆公使泠至報問【泠至秦大夫也報問報丕鄭之聘且問遺呂甥之屬】且召三大夫鄭也與客將事【客泠至也將事行聘事也】冀芮曰鄭之使薄而報厚【薄禮幣少也】其言我於秦也必使誘我弗殺必作難【不殺鄭必作難於我】是故殺丕鄭及七輿大夫【七輿申生下軍之眾大夫也】共華賈華叔堅騅歂累虎特宮山祁皆裏丕之黨也丕豹出奔秦【豹丕鄭之子】丕鄭之自秦反也而聞裏克死見共華曰可以入乎共華曰二三子皆在而不及【二三子七輿大夫也不及謂罪不及也】子使於秦可哉【可可以入也】丕鄭入君殺之共賜謂共華【共賜華之族晉大夫】曰子行乎其及也【行去也其及將見及也】共華曰夫子之入吾謀也將待及【言已誤丕鄭將待禍及也】賜曰孰知之共華曰不可知而背之不信謀而困人不知【謀不中爲困】困而不死無勇任大惡三行將安入【任荷也】子其行矣我姑待死【子共賜也】丕鄭之子曰豹出奔秦謂穆公曰晉君大失其眾背君賂殺裏克而忌處者眾固不說【忌惡也處者國中大夫也】今又殺臣之父及七輿大夫此其黨半國矣君若伐之其君必出穆公曰失眾安能殺人【言晉君失眾焉能使眾殺爾父及七輿大夫】且夫禍惟無斃【斃死也罪不至死則不爲亂】足者不處【罪足以死則不處國】處者不足【處國者不足以死也】勝敗若化【化言轉化無常也猶丕鄭欲殺君君反殺之】以禍爲違孰能出君【違去也謂丕豹以禍故去其國誰能出君乎】爾俟我【俟待也待我圖之】

晉饑【谷不熟曰饑在魯僖十三年】乞糴於秦丕豹曰晉君無禮於君眾莫不知【無禮背賂也】往年有難今又薦饑【難謂殺裏丕之黨仍饑曰薦】已失人又失天其殃也多矣【失人裏克也失天薦饑也】君其伐之勿予糴公曰寡人其君是惡其民何罪天殃流行國家代有【代更也】補乏饑道也不可以廢道於天下【進也】謂公孫枝曰予之乎【枝子桑也】公孫枝曰君有施於晉君晉君無施於其眾今旱而聴於君其天道也【聴聴命於君也】君若弗予而天予之【予之年也】茍眾不說其君之不報也則有辭矣【茍使晉眾不說惠公不報秦施今不予糴則晉得以爲辭故不可不予】不如予之以說其眾眾說必咎其君其君不聴然後誅焉𨿽欲禦我誰與是故泛舟於河歸糴於晉【泛浮也歸不反之辭也】秦饑公令河上輸之粟【河上所許秦五城也】虢射曰弗予賂地而予之糴【虢射晉大夫】無損於怨而厚於宼【厚猶彊也】不若勿予公曰然慶鄭曰不可【慶鄭晉大夫】已賴其地而又愛其實【賴贏也實谷也】忘善而背徳𨿽我必擊之【我當秦處亦當擊晉】弗予必擊我公曰非鄭之所知也遂不予六年秦嵗定【惠公六年魯僖十五年定安也谷熟則民安】帥師侵晉至於韓【韓晉地韓原也】公謂慶鄭曰秦寇深矣柰何【深入境深也一曰深猶重也】慶鄭曰君深其怨能淺其寇乎非鄭之所知也君其訊射也【訊問也射虢射也】公曰舅所病也【病短也諸侯謂異姓大夫曰舅】卜右慶鄭吉【右公戎車之右】公曰鄭也不孫【言不順不可以爲車右】以家僕徒爲右【家僕徒晉大夫】步禦戎【步晉大夫禦禦公戎車也】梁由靡禦韓簡【由靡晉大夫韓簡晉卿韓萬之孫】虢射爲右【爲簡車右】以承公【承次也次公車】公禦秦師令韓簡視師曰師少於我鬭士眾【欲鬭者眾】公曰何故簡曰以君之出也處已【已秦也處已在梁依秦】入也煩已【爲秦所立】饑食其糴三施而無報故來今又擊之秦莫不慍【慍怒也】晉莫不怠【受其施而怠惰】鬭士是故眾公曰然今我不擊歸必狃【狃也不擊而歸秦必狃而輕我也】一夫不可狃況國乎公令韓簡挑戰【先挑敵求戰】曰昔君之惠寡人未之敢忘寡人有眾能合之弗能離也【弗能離言眾欲戰也】君若還寡人之願也君若不還寡人將無所避穆公衡雕戈出見使者【衡橫也雕鏤也戈防也】曰昔君之未入寡人之憂也君入而列未成寡人未敢忘【列位也】今君旣定而列成君其整列寡人將身見【若云朝見實欲戰也】客還公孫枝進諫曰昔君之不納公子重耳而納晉君是君之不置徳而置服也置而不遂擊而不勝【遂成也】其若爲諸侯笑何君盍待之乎【待其亂將自斃也】穆公曰然昔吾之不納公子重耳而納晉君是不置徳而置服也然公子重耳實不肯吾又奚言哉殺其內主【謂裏丕也】背其外賂【外秦也】彼塞我施若無天乎云【云言也晉所行若言無有天也】若有天吾必勝之【天道助順故必勝也】君揖大夫就車君鼓而進之晉師潰戎馬濘而止【濘深泥也止戎馬陷焉】公號慶鄭曰載我【號呼也】慶鄭曰忘善而背徳又廢吉卜【卜右慶鄭吉公廢不用】何我之載鄭之車不足以辱君避也【避避難也】梁由靡禦韓簡輅秦公將止之【輅迎也】慶鄭曰釋來救君【釋捨也】亦不克救遂止於秦【止獲也爲秦所獲】穆公歸至於王城【王城秦地】合大夫而謀曰殺晉君與逐出之與以之歸與復之孰利公子縶曰殺之利【以爲臣子絕望】逐之恐構諸侯【構交構也】以歸則國家多慝【慝惡也恐知國家閒隙之惡也】復之則君臣合作恐爲君憂不若殺之公孫枝曰不可恥大國之士於中原又殺其君以重之子思報父之仇臣思報君之讎𨿽微秦國天下孰不患【微無也𨿽無秦國天下諸侯有害人君父者誰不患疾也】公子縶曰吾豈將徒殺之【徒空也】吾將以公子重耳代之晉君之無道莫不聞公子重耳之仁莫不知戰勝大國武也殺無道而立有道仁也勝無後害知也公孫枝曰恥一國之士又曰余納有道以臨汝無乃不可乎【𨿽立有道君父之恥未刷】若不可必爲諸侯笑戰而笑諸侯不可謂武殺其弟而立其兄兄徳我而忘其親不可謂仁若勿忘是再施而不遂也不可謂知君曰然則若何公孫枝曰不若以歸以要晉國之成【要結也成平也】復其君而質其適子使子父代處秦【代更也】國可以無害是故歸惠公而質子圉【子圉惠公適子懷公也】秦始知河東之政【秦取河東之地而置官司故知河東之政在魯僖十五年】

公在秦三月【內惠公以九月獲十一月歸】聞秦將成乃使郤乞告呂甥【郤乞晉大夫呂甥瑕呂飴甥】呂甥教之言令國人於朝曰君使乞告二三子曰秦將歸寡人寡人不足以辱社稷二三子其攺置以代圉也【欲令更命立它公子以代子圉言父子避位以感動羣下】且賞以說眾眾皆哭焉作轅田【賈侍中云轅易也爲易田之法賞眾以田易者易疆界也或云轅車也以田出車賦昭謂此欲賞以說眾而言以田出車賦非也唐云讓肥取墝也】呂甥致眾而告之曰吾君慙焉其亡之不卹【亡謂在外卹憂也】而羣臣是憂不亦惠乎【憂謂攺立君賞羣臣作轅田也】君猶在外若何眾曰何爲而可【何所施爲可以還君】呂甥曰以韓之病兵甲盡矣【病敗也】若徵繕以輔孺子以爲君援【徵賦也言當賦稅以繕甲兵輔子圉以爲君援】𨿽四鄰之聞之也喪君有君羣臣輯睦兵甲益多好我者勸惡我者懼庶有益乎眾皆說焉作州兵【二千五百家爲州使州長各帥其屬繕甲兵也】呂甥逆君於秦穆公訊之【訊問也】曰晉國和乎對曰不和公曰何故對曰其小人不念其君之罪而悼其父兄子弟之死喪者【謂韓之戰敗也】不憚徵繕以立孺子曰必報吾讎寧事齊楚齊楚又交輔之【交夾也】其君子思其君且知其罪曰必事秦有死無它故不和比其和之而來故久公曰而無來吾固將歸君國謂君何對曰小人曰不免君子則不公曰何故對曰小人忌而不思【忌怨也不思不思大義】願從其君而與報秦【君謂子圉也】是故云【故言不免】其君子則不曰吾君之入也君之惠也能納之能執之則能釋之徳莫厚焉惠莫大焉納而不遂廢而不起以徳爲怨君其不然秦君曰然乃攺館晉君【攺更也初秦伯拘晉侯於靈臺將復之故更捨之於客館】饋七牢焉【牛羊豕爲一牢餼七牢侯伯之禮也】

公未至蛾晳謂慶鄭【蛾晳晉大夫】曰君之止子之罪也【止獲也】今君將來子何俟慶鄭曰鄭也聞之曰軍敗死之將止死之二者不行又重之以誤人而喪其君【誤人誤梁由靡令君見獲也】有大罪三將安適【適之也】君若來將待刑以快君志君若不來將獨伐秦【獨帥其屬】不得君必死之此所以待也【所以不去待爲此也】臣得其志【志謂出奔也】而使君瞢是犯也【瞢慙也犯犯逆也】君行犯猶失其國而況臣乎公至於綘郊聞慶鄭止使家僕徒召之曰鄭也有罪猶在乎慶鄭曰臣怨君始入而報徳不降【不自降下而背秦也】降而聴諫不戰【慶鄭諫公使與秦糴若公降心聴之可以不戰】戰而用良不敗【良善也卜右慶鄭吉不用又乘鄭小駟不用良馬故敗】旣敗而誅又失有罪【若鄭出亡是失有罪】不可以封國【不可以守封國也】臣是以待卽刑以成君政君曰刑之慶鄭曰下有直言臣之行也【行道也】上有直刑君之明也【言刑殺得正此人君之明也】臣行君明國之利也君𨿽弗刑必自殺也蛾晳諌曰臣聞之奔刑之臣【奔趨也】不若赦之以報讎【讎秦也】君盍赦之以報於秦梁由靡曰不可我能行之秦豈不能【能行之謂能赦罪以報讎也秦豈獨不能乎】且戰不勝而報之以賊不武出戰不克入處不安不知【出戰不克謂韓時也入處不安謂今也欲復伐秦故不得安也】成而反之不信【成平也與秦始平而又反之不信】失刑亂政不威【有罪不殺爲失刑失刑則政亂政亂則威不行也】出不能用入不能治敗國且殺孺子【孺子子圉也秦復惠公而質子圉君伐秦秦必殺之】不若刑之君曰斬鄭無使自殺家僕徒曰有君不忌有臣死刑【忌怨也】其聞賢於刑之梁由靡曰夫君政刑是以治民不聞命而擅進退犯政也【言慶鄭擅進退】快意喪君犯刑也鄭也賊而亂國不可失也且戰而自退退而自殺臣得其志君失其刑後不可用也【不可復用戰也】君命司馬說刑之【司馬軍司馬說其名也】司馬說進三軍之士而數慶鄭曰夫韓之誓曰失次犯令死【次行列也令軍令也】將止不面夷死【將帥也止獲也夷傷也】僞言誤眾死今鄭失次犯令而罪一也鄭擅進退而罪二也女誤梁由靡使失秦公而罪三也君親止女不面夷而罪四也鄭也就刑慶鄭曰說三軍之士皆在【皆在此也】有人能坐待刑而不能面夷【言我能坐待死而不能面夷乎怨君不用忠言忘善背徳也】趣行事乎【趣司馬行其刑也】丁丑斬慶鄭乃入絳十五年惠公卒懷公立【懷公子圉也魯僖二十二年自秦逃歸】秦乃召重耳於楚而納之晉人殺懷公於髙梁【髙梁晉地】而授重耳實爲文公

國語卷九﹤史部﹐雜史類﹐國語﹥

欽定四庫全書

國語卷十

吳韋昭注

晉語四

文公在翟十二年【文公晉獻公庶子重耳也避驪姬之難魯僖五年嵗在大火自蒲奔翟至十六年嵗在壽星故在翟十二年】狐偃曰日吾來此也【狐偃文公舅子犯也日往日也】非以翟爲榮可以成事也【榮樂也成事成反國之事】吾曰奔而易達【達至也】困而有資【資財也】休以擇利可以戾也【休息也戾定也】今戾久矣戾久將厎【厎止也】厎箸滯淫【箸附也滯廢也淫久也】誰能興之【興起也】盍速行乎吾不適齊楚避其逺也蓄力一紀可以逺矣【蓄養也十二年嵗星一周爲一紀】齊侯長矣而欲親晉【齊侯桓公也長老也是嵗桓公爲淮之防明年而卒】管仲沒矣多讒在側【沒終也讒謂易牙豎刁之屬】謀而無正衷而思始【無正無正從也衷中也中道思其初時也】夫必追擇前言求善以終【前言管仲忠善之言】厭邇逐逺逺人入服不爲郵矣【邇近也逐求也郵過也】防其季年可也【季末也勸使文公適齊防桓公季末之年可也】玆可以親【玆此也】皆以爲然乃行過五鹿乞食於野人【五鹿衛邑不見禮故乞食】野人舉塊以與之【塊墣也】公子怒將鞭之子犯曰天賜也民以土服又何求焉【言民奉土以服公子】天事必象【必先有象】十有二年必獲此土【後十二年必得五鹿】二三子志之【志識也】嵗在壽星及鶉尾其有此土乎【嵗嵗星也自軫十二度至氐四度爲壽星之次自張十七度至軫十一度爲鶉尾之次嵗在壽星謂得塊之嵗魯僖十六年也後十一年嵗在鶉尾必有此五鹿地也魯僖二十七年嵗在鶉尾二十八年嵗復在壽星晉文公伐衛正月六日戊申取五鹿周正月夏十一月也正天時以夏時故嵗在鶉尾】天以命矣【命告也謂野人奉塊】復於壽星必獲諸侯【嵗復在壽星謂魯僖二十八年也是嵗四月文公敗楚師於城濮合諸侯於踐土五月獻俘於王王防命之以爲侯伯故得諸侯】天之道也【天之大數不過十二】由是始之【由從也從得塊始】有此其以戊申乎【有此五鹿當以戊申日也】所以申土也【日以戊申戊土也申申廣土地也】再拜稽首受而載之【拜天賜受塊而載之】遂適齊齊侯妻之甚善焉【桓公以女妻之遇之甚善】有馬二十乘【四馬爲乘八十匹也】將死於齊而已矣曰民生安樂誰知其它桓公卒【在齊一年而桓公卒】孝公卽位【孝公桓公子昭也卽位在魯僖十八年】諸侯畔齊子犯知齊之不可以動【動謂求反國也】而知文公之安齊而有終焉之志也欲行而患之【患文公不肯去也】與從者謀於桑下【從者趙衰之屬】蠶妾在焉【在桑上也】莫知其在也妾告姜氏姜氏殺之【殺之以滅口也時諸侯畔齊壻又欲去恐孝公怒】而言於公子曰從者將以子行其聞之者吾已除之矣子必從之不可以貳【貳疑也】貳無成命【疑則不成天命】詩云上帝臨女無貳爾心【詩大雅大明之七章也上帝天也女謂武王也言天臨防女伐紂必克無有疑心】先王其知之矣貳將可乎【言武王知天命不可以疑故卒有天下】子去晉難而極於此【極至也】自子之行晉無寧嵗民無成君【成定也謂奚齊卓子殺死惠公無親內外惡之】天未喪晉無異公子【同生九人惟重耳在】有晉國者非子而誰子其勉之上帝臨子矣貳必有咎【天予不取故必有咎】公子曰吾不動矣必死於此姜曰不然周詩曰莘莘徵夫每懷靡及【詩小雅皇皇者華之首章也莘莘眾多也徵行也懷私爲每懷言臣奉命當念在公每輒懷私將無所及】夙夜徵行不遑啟處猶懼無及【夙蚤也行道也遑暇也啟跪也處居也】況其順身縱欲懷安將何及矣人不求及其能及乎【求及求及時也】日月不處人誰獲安西方之書有之曰懷與安實疚大事【西方謂周也詩云誰將西歸又曰西方之人皆謂周也安自安也疚病也】鄭詩云仲可懷也人之多言亦可畏也【詩鄭風將仲子之卒章也仲祭仲也懷思也言𨿽欲從心思仲猶能畏人自止見可懷思可畏也】昔管敬仲有言小妾聞之【敬仲夷吾字也】曰畏威如疾民之上也【畏威如畏疾病此民之上行】從懷如流民之下也【從心所思如水流行此民之下行】見懷思威民之中也【威畏也見可懷則思可畏此民之中行】畏威如疾乃能威民【言能畏上乃能威下】威在民上弗畏有刑【能威民故在人上不畏威則有刑罪】從懷如流去威逺矣故謂之下【去威逺言不能威民也】其在辟也吾從中也【辟罪也弗畏有刑故云罪髙不在上下欲避罪故從中也】鄭詩之言吾其從之【從其畏人之多言也】此大夫管仲之所以紀綱齊國裨輔先君而成霸者也子而棄之不亦難乎【裨補也】齊國之政敗矣晉之無道久矣從者之謀忠矣時日及矣公子防矣【防近也言重耳得國時日近也】君國可以濟百姓而釋之者非人也【濟成也釋置也】敗不可處【敗謂齊也】時不可失忠不可棄懷不可從子必速行吾聞晉之始封也【始封謂唐叔虞】嵗在大火閼伯之星也實紀商人【商殷也自氐五度至尾九度爲大火之次閼伯陶唐氏之火正居於商丘祀大火死以配食相土因之故商主大火實紀商之吉凶也】商之饗國三十一王【自湯至紂】瞽史之記曰唐叔之世將如商數【瞽史知天道者】今未半也【自唐叔至惠公十四世故曰未半】亂不長世【不長世亂當有平時也】公子惟子子必有晉若何懷安公子弗聴姜與子犯謀醉而載之以行醒以戈逐子犯曰若無所濟吾食舅氏之肉其知厭乎舅犯走且對曰若無所濟余未知死所誰能與豺狼爭食【戰死原野公子將走不暇豈能復與豺狼爭食我乎】若克有成公子無亦晉之柔嘉是以甘食【無亦不亦也柔脆也嘉美也】偃之肉腥臊將焉用之遂行過衛衛文公有邢翟之虞不能禮焉【衛文公宣公之孫昭伯頑之子燬也虞備也是嵗魯僖十八年冬邢人翟人伐衛圍菟圃文公師於訾婁以退之故不能禮焉】莊子言於公【莊子衛正卿穆仲靜之子速也】曰夫禮國之紀也親民之結也【君親其親所以結民心使相親也】善徳之建也【建立也言能善善所以立徳也】國無紀不可以終民無結不可以固徳無建不可以立此三者君之所愼也今君棄之無乃不可乎晉公子善人也而衛親也君不禮焉棄三徳矣【晉祖唐叔武王之子衛祖康叔文王之子故曰親三徳謂禮賔親親善善也】臣故云君其圖之康叔文之昭也唐叔武之穆也【自祖以下一昭一穆故康叔爲文昭唐叔爲武穆】周之大功在武【謂始伐紂定天下也】天胙將在武族【族嗣也】茍姬未絕周室而俾守天聚者必武族也【聚財眾也】武族惟晉實昌晉公子實徳晉仍無道【仍重也】天胙有徳晉之守祀必公子也若復而修其徳鎭撫其民必獲諸侯以討無禮君弗蚤圖衛而在討小人是懼敢不盡心公弗聴自衛過曹曹共公亦不禮焉【共公曹昭公之子曹伯襄也】聞其骿脇欲觀其狀【骿並榦也】止其捨諜其將浴設微薄而觀之【諜候也微蔽也薄迫也】僖負羇之妻言於負羇【負羇曹大夫】曰吾觀晉公子賢人也其從者皆國相也以相一人必得晉國得晉國而討無禮曹其首誅也子盍蚤自貳焉【貳猶別也】僖負羇餽飱寘璧焉【熟食曰飱寘置也置壁於飱下】公子受飱反璧負羇言於曹伯曰夫晉公子在此君之匹也君不亦禮焉曹伯曰諸侯之亡公子其多矣誰不過此亡者皆無禮者也余焉能盡禮焉對曰臣聞之愛親明賢政之榦也【榦楨榦也】禮賔矜窮禮之宗也【宗本也】禮以紀政國之常也【紀理也】失常不立君所知也【失常則政不立】國君無親國以爲親【僚以官相親君以國相親】先君叔振出自文王【文王子也】晉祖唐叔出自武王【武王子也】文武之功實建諸姬故二王之嗣世不廢親今君棄之是不愛親也晉公子生十七年而亡【亡奔也】卿材三人從之可謂賢矣【三人狐偃趙衰賈它】而君蔑之是不明賢也晉公子之亡不可不憐也比之賔客不可不禮也失此二者是不禮賔不憐窮也守天之聚將施於宜宜而不施聚必有闕【宜義也闕缺也】玉帛酒食猶糞土也愛糞土以毀三常【三常政之榦禮之宗國之常也】失位而闕聚是之不難無乃不可乎君其圖之公弗聴公子過宋【自曹適宋】與司馬公孫固相善【固宋莊公之孫大司馬固也相善相說好】公孫固言於襄公曰晉公子亡長幼矣【襄公宋桓公子玆父也長幼從幼至長也】而好善不厭父事狐偃師事趙衰而長事賈它【長兄事之】狐偃其舅也而惠以有謀趙衰其先君之戎禦趙夙之弟也而文以忠貞【趙衰晉卿公明之少子成子衰也先君獻公戎禦禦戎車也曰趙夙禦戎】賈它公族也而多識以恭敬【賈它狐偃之子狐射姑大師賈季也公族姬姓也食邑於賈字季】此三人者實左右之公子居則下之動則咨焉成幼而不倦【成幼自幼至成人也】殆有禮矣樹於有禮必有艾【樹種也艾報也】商頌曰湯降不遲聖敬日躋【長之三章也降下也躋升也言湯之尊賢下士甚疾故其聖敬之道日升聞於天】降有禮之謂也【降已於有禮也】君其圖之襄公從之贈以馬二十乘公子過鄭鄭文公亦不禮焉【文公鄭厲公之子捷】叔詹諌曰臣聞之【叔詹鄭大夫】親有天【有天天所啟也】用前訓【前訓先君之教】禮兄弟資窮困【資稟也】天所福也今晉公子有三胙焉天將啟之【啟闓也】同姓不婚惡不殖也【殖蕃也】狐氏出自唐叔【狐氏重耳外家與晉俱唐叔之後別在犬戎者】狐姬伯行之子也實生重耳【伯行狐突字】成而儁才離違而得所【言成人而有儁才也違去也離禍去國舉動得所】久約而無釁一也【釁瑕也】同出九人惟重耳在【同出同父也】離外之患而晉國不靖二也【靖治也】晉侯日載其怨外內棄之【載成也】重耳日載其徳狐趙謀之三也在周頌曰天作髙山大王荒之【天作之首章也作生也髙山岐山也荒大也言天生此髙山使興雲雨大王則秩祀而尊大之】荒大之也大天所作可謂親有天矣晉鄭兄弟也吾先君武公與晉文侯戮力一心股肱周室夾輔平王【武公鄭桓公之子滑突也文侯晉穆侯之子仇也戮並也一同也】平王勞而徳之而賜之盟質曰世相起也【質信也起扶持也】若親有天獲三胙者可謂大天【三胙謂成而儁才晉國不靖狐趙謀之也】若用前訓文侯之功武公之業可謂前訓【業事也前訓二國同心之訓】若禮兄弟晉鄭之親王之遺命可謂兄弟【晉鄭同姓王之遺命又使相起可謂兄弟】若資窮困亡在長幼還軫諸侯可謂窮困【軫車後橫木也還軫猶回車周曆諸國遭離阨困】棄此四者以徼天禍無乃不可乎【徼要也四者有天前訓兄弟困窮】君其圖之弗聴叔詹曰若不禮焉則請殺之諺曰黍稷無成不能爲榮【稷粱也無成謂死也榮秀也】黍不爲黍不能蕃廡【爲成也蕃滋也廡丰也】稷不爲稷不能蕃殖【殖長也】所生不疑惟徳之基【所生謂種黍得黍種稷得稷惟在所樹言禍福亦猶是也若不禮重耳則當除之不爾則宜厚之如此不疑是爲徳基也】公弗聴遂如楚楚成王以周禮享之九獻庭實旅百【成王楚武王之孫文王之子熊頵也九獻上公之享禮也庭實庭中之陳也百舉成數也周禮上公出入五積餼九牢米百有二十筥醯醢百有二十禾五十車芻薪倍禾】公子欲辭【不敢當禮】子犯曰天命也君其饗之【天命天使之也饗食也】亡人而國薦之【薦進也以國君之禮薦進之】非敵而君設之【非體敵而設之如人君也】非天誰啟之心旣饗楚子問於公子曰子若克復晉國何以報我公子再拜稽首對曰子女玉帛則君有之【有之楚自多也子女美女也】羽旄齒革則君地生焉【羽鳥羽也翡翠孔雀之屬旄旄牛尾也齒象牙也革犀兕皮也皆生於楚】其波及晉國者君之餘也又何以報【波流也】王曰𨿽然不谷願聞之【曲禮曰四夷之大國於境內自稱不谷】對曰若以君之靈【靈神也】得復晉國晉楚治兵防於中原其避君三捨【治兵謂徵伐也古者師行三十里而捨三捨爲九十里司馬法曰進退不過三捨禮也】若不獲命【不獲楚還師之命】其左執鞭弭右屬櫜鞬以與君周旋【鞭所以擊馬傳曰𨿽鞭之長不及馬腹爾雅曰弓無緣者謂之弭櫜矢房鞬弓弢也言以禮避君君不旋乃敢左執弓右屬手於房以取矢與君周旋相馳逐也】令尹子玉曰請殺晉公子【子玉楚若敖之曽孫令尹成得臣也】弗殺而反晉國必懼楚師王曰不可楚師之懼我不修也【我徳不修也】我之不徳殺之何爲天之胙楚誰能懼之楚不可胙冀州之土其無令君乎【晉在冀州】且晉公子敏而有文【敏達也文有文辭也】約而不諂【在約困之中而辭不諂屈也】三材傅之天胙之矣【謂狐趙賈三人也】天之所興誰能禦之子玉曰然則請止狐偃【止謂畱爲質也】王曰不可曹詩曰彼已之子不遂其媾郵之也【曹風候人之三章也遂終也媾厚也郵過也】夫郵而效之郵又甚焉效郵非義也於是懷公自秦逃歸【懷公子圉也爲質於秦於魯僖二十二年逃歸】秦伯召公子於楚【秦伯穆公也】楚子厚幣以送公子於秦秦伯歸女五人懷嬴與焉【歸嫁也懷嬴故子圉妻子圉逃歸立爲懷公故曰懷嬴與焉與爲媵也】公子使奉匜沃盥旣而揮之【婚禮嫡入於室媵禦奉匜盥揮灑也】嬴怒曰秦晉匹也何以卑我【匹敵也卑賤也】公子懼降服囚命【懼嬴之訴降服徹上服囚命自囚以聴命也】秦伯見公子曰寡人之適此爲才【適適妃子也】子圉之辱備嬪嬙焉【辱質於秦時嬪嬙婦官也】欲以成婚而懼離其惡名非此則無故【言欲以成婚懼以爲子圉妻恐離其惡名非有此則無它故】不敢以禮致之歡之故也【不敢以婚姻正禮致之而令與於五人歡愛此女之故】公子有辱寡人之罪【辱謂降服也言寡人不備禮故令公子卑之此自寡人之罪】惟命是聴【進退此女聴公子命】公子欲辭【嫌於骨肉相取已欲辭不取也】司空季子曰同姓爲兄弟【季子晉大夫胥臣臼季也後爲司空賈侍中云兄弟婚姻之稱也昭謂同姓爲兄弟謂同父而生得姓同者乃爲兄弟以言惠公重耳其姓不同則子圉道路之人可以妻其妻】黃帝之子二十五人其同姓者二人而已惟靑陽與夷鼓皆爲己姓【其二人相與同徳故俱爲己姓靑陽金天氏帝少昊也】靑陽方雷氏之甥也夷鼓彤魚氏之甥也【方雷西陵氏之姓也彤魚國名帝系曰黃帝取於西陵氏之子曰累祖實生靑陽姊妹之子曰甥雷累聲同】其同生而異姓者四母之子別爲十二姓凡黃帝之子二十五宗【唐尙書云繼別爲小宗非也繼別爲大宗別子之庶孫乃爲小宗耳】其得姓者十四人爲十二姓【得姓以徳居官而賜之姓也謂十四人而二人爲姬二人爲己故十二姓】姬酉祁已滕葴任荀僖姞儇依是也惟靑陽與倉林氏同於黃帝故皆爲姬姓【二十五宗惟靑陽與倉林徳及黃帝同姓爲姬也】同徳之難也如是【言徳自黃帝同之難也如是】昔少典取於有蟜氏生黃帝炎帝【賈侍中云少典黃帝炎帝之先有蟜諸侯也炎帝神農也虞唐云少典黃帝炎帝之父昭謂神農三皇也在黃帝前黃帝滅炎帝滅其子孫耳明非神農可知也言生者謂二帝本所生出也內髙陽髙辛氏各有才子八人謂其裔子耳賈君得之】黃帝以姬水成炎帝以薑水成【姬薑水名也成謂所生長以成功也】成而異徳故黃帝爲姬炎帝爲姜二帝用師以相濟也異徳之故也【濟當爲擠擠滅也曰黃帝戰於阪泉是也】異姓則異徳異徳則異異𨿽近男女相及以生民也【重耳懷嬴之舅故又言此以勸之也近謂有屬名也相及相嫁取也】同姓則同徳同徳則同心同心則同志同志𨿽逺男女不相及畏黷敬也【畏防黷其也】黷則生怨怨亂毓災災毓滅姓【毓生也】是故取妻避其同姓畏亂災也故異徳合姓同徳合義【合姓合二姓爲婚姻也合義以徳義相親】義以道利【有義則利隨之】利以阜姓【阜厚也】姓利相更成而不遷【更續也遷離散也】乃能攝固保其土房【攝持也保守也房居也】今子於子圉道路之人也【言徳姓異也】取其所棄以濟大事不亦可乎公子謂子犯曰何如對曰將奪其國何有於妻惟秦所命從也【言將奪其國何辭於妻初奚齊卓子死秦伯欲納重耳子犯難之以爲不可今更言此者子圉無道害重耳使狐突召子犯及其兄毛突不召而殺之故重耳子犯皆怨之】謂子余曰何如【子余趙衰字】對曰禮志有之曰將有請於人必先有入焉【必先有以自入也】欲人之愛己也必先愛人欲人之從己也必先從人無徳於人而求用於人罪也【言不先施徳於人而求人爲己用者是罪也】今將婚媾以從秦【重婚曰媾從從其命也】受好以愛之【受其所好而親愛之】聴從以徳之【使之徳巳】懼其未可也又何疑焉乃歸女而納幣且逆之【歸女納幣更成婚禮逆親迎也】他日秦伯將饗公子公子使子犯從子犯曰吾不如衰之文也【文文辭也】請使衰從乃使子余從秦伯饗公子如饗國君之禮子余相如賔【詔相重耳如賔禮也】卒事秦伯謂其大夫曰爲禮而不終恥也【言此爲明日將復燕】中不勝貌恥也【勝當爲稱中不稱貌情貌相違也】華而不實恥也【有華色而無實事】不度而施恥也【不度已力而施徳】施而不濟恥也【濟成也】恥門不閉不可以封【五恥之門不閉塞者不可以封國爲諸侯也】非此用師則無所矣【非能閉此五恥之門則用師無所也】二三子敬乎【敬此五者】明日燕秦伯賦采叔【采叔五章屬小雅王賜諸侯命服之樂也其首章曰君子來朝何錫予之𨿽無予之路車乘馬】子余使公子降拜【降下堂也】秦伯降辭子余曰君以天子之命服命重耳重耳敢有安志敢不降拜成拜卒登子余使公子賦黍苗【黍苗亦小雅道邵伯述職勞來諸侯也其詩曰芃芃黍苗陰雨膏之悠悠南行邵伯勞之】子余曰重耳之仰君也若黍苗之仰陰雨也若君實庇防膏澤之使能成嘉谷薦在宗廟君之力也【在宗廟爲祭主】君若昭先君之榮東行濟河整師以復疆周室重耳之望也【先君謂秦襄公討西戎有功賜爵爲伯有榮燿也】重耳若獲集徳而歸載【集成也載祀也】使主晉民成封國其何實不從【言實從也】君若恣志以用重耳【用使徵伐也】四方諸侯其誰不惕惕以從君命秦伯嘆曰是子將有焉豈専在寡人乎秦伯賦鳩飛【鳩飛小雅小宛之首章曰宛彼鳴鳩翰飛戾天我心憂傷念昔先人明不寐有懷二人言己念晉先君洎穆姬不寐以思安集晉之君臣也詩序云文公遭驪姬之難未反而秦姬卒言己念傷亡人思成公子也】公子賦河水【河當作沔字相似誤也其詩曰沔彼流水朝宗於海言己反國當朝事秦】秦伯賦六月【六月小雅道尹吉甫佐宣王徵伐復文武之業其詩云王於出徵以匡王國其二章曰以佐天子其三章曰共武之服以定王國此言重耳爲君必覇諸以匡佐天子也】子余使公子降拜秦伯降辭子余曰君稱所以佐天子匡王國者以命重耳重耳敢有惰心敢不從徳【稱舉也】公子親筮之曰尙有晉國【蓍曰筮尙上也命筮之辭也禮曰某子尙享之】得貞屯悔豫皆八也【內曰貞外曰悔震下坎上屯坤下震上豫得此兩卦震在屯爲貞在豫爲悔八謂震兩陰爻在貞在悔皆不動故曰皆八謂爻無爲也】筮史占之皆曰不吉【筮史筮人掌以三易辧九筮之名一夏連山二殷歸藏三周易以連山歸藏占此兩卦皆言不吉】閉而不通爻無爲也【閉壅也震爲動動遇坎坎爲險阻閉塞不通無所爲也】司空季子曰吉是在周易皆利建侯【建立也以周易占之二卦皆吉也屯初九曰利建侯豫大象曰利建侯行師吉】不有晉國以輔王室安能建侯我命筮曰尙有晉國筮告我曰利建侯得國之務也吉孰大焉【務猶趨也】震車也【易坤爲大車震爲動爲雷今云車者車亦動聲象雷其爲小車乎】坎水也坤土也屯厚也豫樂也車班外內順以訓之【車震也班徧也徧外內者謂屯之內有震豫之外亦有震坤順也豫內爲坤屯二與四亦爲坤】泉原以資之【資財也屯三至五豫二至四皆有艮象豫三至五有坎象艮山坎水水在山上爲泉源流而不竭也】土厚而樂其實不有晉國何以當之【屯豫皆有坤象重坤故厚豫爲樂當應也】震雷也車也坎勞也水也眾也【易以坤爲眾坎爲水水亦眾之故云】主雷與車【內爲主也】而尙水與眾【坎象皆在上故尙水與眾】車有震武也【震威也車聲軒隆象有威武】眾而順文也【坤爲眾爲順爲文象有文徳爲眾所歸】文武具厚之至也故曰屯【屯厚也】其繇曰元亨利貞勿用有攸往利建侯【繇卦辭也亨通也貞正也攸所也往之也小人勿用有所之君子則利建侯行師】主震雷長也故曰元【內爲主震爲長男爲雷雷爲諸侯故曰元元善之長也】眾而順嘉也故曰亨【嘉善也眾順服善故曰亨嘉之防也】內有震雷故利貞【屯內有震賈侍中云震以動之利也侯以正國貞也利義之和也貞事之幹也】車上水下必伯【車震也水坎也車動而上威也水動而下順也有威而眾從故必伯也】小事不濟壅也故曰勿用有攸往【濟成也小事小人之事壅震動而遇坎坎爲險阻故曰勿用有所往】一夫之行也【一夫一人也易曰震一索而得男故曰一夫又曰震爲足故爲行也】眾順而有武威故曰利建侯【覆述上事】坤母也震長男也母老子彊故曰豫【豫樂也】其繇曰利建侯行師居樂出威之謂也【居樂母在內也出威震在外也居樂故利建侯出威故利行師】是二者得國之卦也【二者屯豫也】十月惠公卒十二月秦伯納公子【內魯僖二十三年九月晉惠公卒而此云十月賈侍中以爲閏餘十八閏在十二月後魯失閏以閏月爲正月晉以九月爲十月而置閏也秦伯以十二月始納公子公子以二十四年正月入晉桑泉】及河子犯授公子載璧【載祀也授還也】曰臣從君還軫巡於天下惡其多矣【巡行也】臣猶知之而況君乎不忍其死請由此亡【亡奔也】公子曰所不與舅氏同心者有如河水沈璧以質【如往也質信也言若不與舅氏同心不濟此河往而死也因沈璧以自誓爲信】董因迎公於河【因晉大夫周太史辛有之後也曰辛有之二子董之晉故晉有董史】公問焉曰吾其濟乎對曰嵗在大梁將集天行元年始受實沈之星也【嵗在大梁謂魯僖二十三年嵗星在大梁之次也集成也行道也言公將成天道也公以辰出晉祖唐叔所以封也而以參入晉星也元年謂文公卽位之年魯僖二十四年嵗星去大梁在實沈之次受受於大梁也自胃七度至畢十一度爲大梁自畢十二度至東井十五度曰實沈】實沈之虛晉人是居所以興也【虛次也是居居其分次所主祀也曰髙辛氏有子季曰實沈遷於大夏主祀參唐人是因成王滅唐而封叔虞南有晉水子燮攺爲晉侯故參爲晉星】今君當之無不濟矣【當嵗星在實沈之虛故無不成】君之行也嵗在大火大火閼伯之星也是謂大辰【君之行謂魯僖五年重耳出奔時嵗在大火大火大辰也曰髙辛氏有子曰閼伯遷於商丘祀大火】辰以成善后稷是相唐叔以封【成善謂辰爲農祥周先後稷之所經緯以成善道相視也謂祀農祥以成農事封者唐叔封時嵗在大火】瞽史記曰嗣續其祖如谷之滋必有晉國【史記云唐叔之世將如商數今言嗣續其祖明趣同也言晉子孫將繼續其先祖如谷之蕃滋故必有晉國】臣筮之得泰之八【乾下坤上泰遇泰無動爻筮爲侯泰三至五震爲侯陰爻不動其數皆八故得泰之八與貞屯悔豫皆八義同】曰是謂天地配亨小往大來【陽下陰升故曰配亨小諭子圉大諭文公陰在外爲小往陽在內爲大來】今及之矣何不濟之有且以辰出而以參入皆晉祥也【辰大火也參伐也參在實沈之次】而天之大紀也【所以大紀天時也曰大火爲大辰伐亦爲大辰辰時也】濟且秉成必霸諸侯【秉執也】子孫賴之君無懼矣公子濟河召令狐臼衰桑泉皆降【三者皆晉邑召召其長也】晉人懼懷公奔髙梁【髙梁晉地】呂甥冀芮帥師甲午軍於廬栁【甲午魯僖二十四年二月六日廬栁晉地軍猶屯也】秦伯使公子縶如師【告曉呂冀】師退次於郇【郇鄭地退師聴命也】辛丑狐偃及秦晉大夫盟於郇壬寅公入於晉師甲辰秦伯還【秦伯送公子於河上公入而還】丙午入於曲沃丁未入於絳卽位於武宮戊申刺懷公於髙梁【刺殺也】

初獻公使寺人勃鞮伐公於蒲城【勃鞮寺人披也伐蒲城在魯僖五年】文公逾垣勃鞮斬其袪【袪袂也】及入勃鞮求見公辭焉曰驪姬之讒爾射予於屛內【樹謂之屛禮諸侯內屏】困予於蒲城斬子衣袪又爲惠公從予於渭濵【濵涯也重耳在翟從翟君獵於渭濵勃鞮爲惠公就殺之】命曰三日若宿而至【命使三日一宿而至若汝也】若干二命以求殺予【干犯也二命獻惠之命】予於伯楚屢困何舊怨也【伯楚勃鞮字也屢數也數見困有何舊怨也】退而思之異日見我對曰吾以君爲己知之矣故入【知爲君爲臣之道也入反國也】猶未之知又將出矣【猶未知之將復失國出走也】事君不貳是謂臣好惡不易是謂君【易反也】君君臣臣是謂明訓【訓教也】明訓能終民之主也二君之世蒲人翟人予何有焉【當獻惠之世君爲蒲人翟人耳二君之所惡也於我有何義而不殺君乎】除君之惡惟力所及何貳之有今君卽位其無蒲翟乎【獨無有所畏惡如蒲翟者乎】伊尹放太甲而卒以爲明王【太甲湯孫太丁子也不明而伊尹放之桐宮三年太甲攺過伊尹復之卒爲明王】管仲賊桓公而卒以爲侯伯【賊謂爲子糾射桓公也】幹時之役申孫之矢集於桓鉤【幹時之戰在魯莊九年申孫矢名鉤帶鉤也】鉤近於袪而無怨言【近害近也鉤在腹袪在手】佐相以終克成令名今君之徳宇何不寛裕也【宇覆也】惡其所好其能久矣【言己忠臣君所當好而反惡之能久爲君乎】君實不能明訓而棄民主【棄爲民主之道】予辠戾之人也又何患焉【勃鞮閹士故曰辠戾之人】且不見我君其無悔乎於是呂甥冀芮畏偪悔納公謀作亂【此二子本惠公黨畏見逼害故謀作亂】將以己丑焚公宮【己丑魯僖二十四年三月朔時以爲二月晦】公出救火而遂殺之伯楚知之故求見公公懼遽見之【遽疾也】曰豈不如女言然是吾惡心也【惡心心惡謂不恕也】吾請去之伯楚以呂郤之謀告公公懼乘馹自下脫防秦伯於王城【馹也自從也下下道也脫防遁行濳逃之言也王城秦河上邑】告之亂故及己丑公宮火二子求公不獲遂如河上秦伯誘而殺之

文公之出也豎頭須守藏者也不從【豎文公內豎裏鳬須也公出不從竊藏以逃盡用以求納公】公入乃求見公辭焉以沐謂謁者曰沐則心覆【謁告也覆反也沐低頭故言心反也】心覆則圖反宜吾不得見也從者爲羈紲之僕【馬曰羈夫曰紲言二者臣僕之役也】居者爲社稷之守何必辠居者國君而讎匹夫懼者眾矣謁者以告公遽見之

元年春公及夫人嬴氏至自王城【文公元年魯僖二十四年賈侍中云是月失閏以三月爲四月故曰春而不言其月明四月爲春分之月也嬴氏秦穆公女文嬴也或云夫人辰嬴也曰辰嬴賤班在九人非夫人也賈得之】秦伯納衛三千人實紀綱之僕【所以設國紀綱也爲之備衛僕使】公屬百官賦職任功【屬防也賦授也授職事任有功也】棄責薄斂施捨分寡【棄責除宿貴也施施徳也捨捨禁也分寡分少財也】救乏振滯匡困資無【救乏救乏絕也振拯也拯淹滯之士匡正也正窮困之人資無予無財者】輕闗易道通商寛農【輕闗輕其稅也易道除盜賊也通商利商旅也寛農寛其政不奪其時】懋穡勸分省用足財【懋勉也勉稼穡也勸分勸有分無也省用減國用也足財備凶年也】利器明徳以厚民性【利器利器用也明徳明徳教也厚民性厚其情性】舉善援能官方定物【方常也物事也立其常官以定百事】正名育【正名正上下服位之名育長也善也】昭舊族【昭明也舊族舊臣有功者之族】愛親戚明賢良【明顯也】尊貴寵【國之貴臣尊禮之】賞功勞事耉老禮賔旅【旅客也】友故舊【故舊爲公子時也】胥籍狐箕欒郤栢先羊舌董韓實掌近官【十一族晉之舊姓近官朝廷者】諸姬之良掌其中官【諸姬同姓也中官內官也】異姓之能掌其逺官【逺官縣鄙也】公食貢大夫食邑士食田【受公田也】庶人食力【各由其力】工商食官【工百工商官賈也周禮府藏皆有賈人以知物賈食官官稟之】皁食職【士臣皁皁臣輿輿臣食職各以其職大小食祿也】官宰食加【官宰家臣也加大夫之加田也論語注原憲爲家邑宰】政平民阜財用不匱【阜安也】

冬襄王避昭叔之難居於鄭地汜【文公元年冬也襄王周惠王之子昭叔襄王弟大叔帶也是爲甘昭公故曰昭叔惠王生襄王以爲大子又娶於陳曰惠後生昭叔惠後將立之未及而卒昭叔奔齊襄王復之又通於襄王之後翟懼王廢隗氏翟人伐周故襄王避之於汜汜地名】使來告難亦使告於秦【王使簡師父告晉亦使左鄢父告秦】子犯曰民親而未知義也【親親君也未知義故未和也】君盍納王以教之義【使知尊上之義】若不納秦將納之則失周矣【失所以事周也】何以求諸侯【無以爲諸侯盟主】不能修身而又不能宗人人將焉依【宗尊也】繼文之業定武之功【文晉文侯仇也平王東遷文侯輔之受圭瓚秬鬯武重耳之祖武公稱也始並晉國】啟土安疆於此乎在矣君其務之【在此納王也】公說乃行賂於艸中之戎與麗土之翟以求東道【二邑戎翟問在晉東】二年春公以二軍下次於陽樊【二軍左右軍也東行曰下陽樊周邑】右師取昭叔於溫殺之於隰城【溫隰城皆周地也昭叔通翟後與俱處溫故取殺之】左師迎王於鄭王入於成周遂定之於郟【成周周東都郟王城也】王饗醴命公胙侑【饗設饗禮也曰戰克而王饗饗醴飲醴酒也命加命服也胙賜祭肉也侑侑幣謂旣食以束帛侑公】公請隧弗許【三君云隧王之葬禮昭謂六隧之事見周語】曰王章也【章表也所以表明天子與諸侯異物】不可以二王【國無二王】無若政何【無以爲政於下】賜公南陽陽樊溫原州陘絺鉏欑茅之田【八邑周之南陽地】陽人不服【不肯屬晉】公圍之將殘其民倉葛呼曰【倉葛陽樊人】君補王闕以順禮也【補王失位之闕以順爲臣之禮】陽人未狎君徳【狎習也】而未敢承命君將殘之無乃非禮乎陽有夏商之嗣典有周室之師旅【典法也旅眾也言有夏商之後嗣及其遺法與周室之師眾】樊仲之官守焉【樊仲宣王臣仲山甫也食采於樊】其非官守則皆王之父兄甥舅也君定王室而殘其姻族民將焉放【放依也】敢私布之於吏【布陳也吏軍吏也】惟君圖之公曰君子也乃出陽人【出降也】又公伐原【原不服故伐之】令以三日之糧三日而原不降公令疏軍而去之【疏�也】諜出曰原不過一二日矣【諜間候也】軍吏以告公曰得原而失信何以使人夫信民之所庇也不可失也【庇蔭也】乃去之及盟門而原請降【盟門原地也曰退一捨而原降】

文公立四年楚成王伐宋【四年魯僖二十七年冬也宋背楚事晉故楚伐之】公率齊秦伐曹衛以救宋【魯僖二十八年春晉侯侵曹伐衛曰楚始得曹而又伐宋】宋人使門尹班告急於晉【門尹班宋大夫】公告大夫曰宋人告急捨之則宋絕【捨不救宋則宋降楚與我絕也】告楚則不許我【告謂請宋於楚楚不許我】我欲擊楚齊秦不欲其若之何先軫曰不若使齊秦主楚怨【先軫晉中軍原軫也主楚怨爲怨主也謂激齊秦使之惡楚】公曰可乎先軫曰使宋捨我而賂齊秦【使宋置晉獨賂齊秦】借之告楚【借與齊秦之勢使請宋於楚】我分曹衛之地以賜宋人楚愛曹衛必不許齊秦【齊秦本與晉俱伐曹衛今晉分其地楚必不許齊秦之請】齊秦不得其請必屬怨焉【屬結也】然後用之蔑不欲矣【用用齊秦也蔑無也】公說是故以曹田衛田賜宋人【二十八年春衛侯欲與楚國人不欲故出其君以說於晉衛侯出居襄牛晉侯執曹伯分曹衛之田以畀宋人】令尹子玉使宛春來告【宛春楚大夫】曰請復衛侯而封曹臣亦釋宋之圍【釋解也】舅犯慍曰子玉無禮哉臣取二君取一必擊之【慍怒也臣子玉也君文公也二謂復曹衛一謂釋宋圍】先軫曰子與之【與許也】我不許曹衛之請是不許釋宋也宋眾無乃彊乎【不許釋宋宋降於楚其眾益彊】是楚一言而有三施子一言而有三怨【三曹衛宋也】怨已多矣難以擊人不若私許復曹衛以攜之【攜離也】執宛春以怒楚【怒楚令必戰】旣戰而後圖之【圖圖復曹衛】公說是故拘宛春於衛子玉釋宋圍從晉師楚旣陳晉師退舍軍吏請曰以君避臣辱也【時楚王避文公之徳人於申使子玉去宋子玉不肯固請戰故云避臣】且楚師老矣必敗何故退【老罷也圍宋久輿師罷病】子犯曰二三子忘在楚乎【言在楚時許退三捨】偃也聞之戰鬭直爲壯曲爲老【若韓之戰秦師少而鬭士眾晉曲秦直故能敗晉】未報楚惠而抗宋我曲楚直【抗救也】其眾莫不生气不可謂老若我以君避臣而不去彼亦曲矣退三捨避楚楚眾欲止子玉不肯至於城濮果戰楚眾大敗【城濮衛地】君子曰善以徳勸【善先軫子犯也】

文公誅觀狀以伐鄭反其埤【賈侍中云鄭復效曹觀公駢脇之狀故伐之唐尙書云誅曹觀狀之辠還而伐鄭昭省內外鄭無觀狀之事而叔詹雲天禍鄭國使淫觀狀謂淫放於曹不禮公子與觀狀之辠同耳反撥也埤城上女垣僖三十年秋秦伯晉侯圍鄭】鄭人以名寶行成【名寶重寶】公弗許曰予我詹而師還【詹鄭卿叔詹伯也文公過鄭時詹請禮之鄭伯不聴因請殺之】詹請往鄭伯弗許【鄭伯鄭文公也】詹固請曰一臣可以赦百姓而定社稷君何愛於臣也鄭人以詹予晉人晉人將亨之【亨煮也】詹曰臣願獲盡辭而死固所願也公聴其辭詹曰天降鄭禍使淫觀狀棄禮違親【淫放也放曹國不禮於君】臣曰不可夫晉公子賢明其左右皆卿才若復其國而得志於諸侯禍無赦矣今禍及矣尊明勝患知也【明謂公子勝猶遏也】殺身贖國忠也乃就亨據鼎耳而疾號曰自今以往知忠以事君者與詹同乃命弗殺厚爲之禮而歸之【禮禮餼也】鄭人以詹伯爲將軍

晉國饑公問於箕鄭【箕鄭晉大夫】曰救饑何以對曰信公曰安信對曰信於君心【不以愛憎誣人以善惡是爲信於心】信於名【名百官尊卑之號】信於令信於事【謂使民事各得其時】公曰然則若何對曰信於君心則美惡不逾【不相逾越也】信於名則上下不幹【干犯也】信於令則時無廢功【不奪其時則有成功】信於事則民從事有業【業猶次也】於是乎民知君心貧而不懼藏出如入何匱之有【出其帑藏以相振救如入於家故不乏也】公使爲箕【爲箕大夫】及淸原之搜使佐新上軍【淸原之搜在魯僖三十一年秋】

公問元帥於趙衰【元帥上卿】對曰郤縠可行年五十矣【郤縠晉大夫行歷也】守學彌惇【彌益也惇厚也】夫先王之法志徳義之府也【志記也】夫徳義生民之本也能惇篤者不忘百姓也請使郤縠公從之公使趙衰爲卿辭曰欒枝貞愼【枝晉大夫欒共子之子貞子也】先軫有謀胥臣多聞皆可以爲輔臣弗若也乃使欒枝將下軍先軫佐之【此述初耳在城濮戰前也】取五鹿先軫之謀也【五鹿衛地】郤縠卒使先軫代之【從下軍之佐超將中軍傳曰尙徳也】胥臣佐下軍【代先軫也】

公使原季爲卿【原季趙衰也文公二年爲原大夫卿次卿也】辭曰夫三徳者偃之出也【偃狐偃也賈唐云三徳欒枝先軫胥臣也皆狐偃所舉虞云三徳爲勸文公納襄王以示臣義伐原以示信大搜以示民禮故以三徳紀民昭謂欒枝等皆趙衰所進非狐偃也三徳紀民之語在下虞得之】以徳紀民其章大矣不可廢也【章著也】使狐偃爲卿辭曰毛之知賢於臣其齒又長【毛偃之兄也】毛也不在位不敢聞命乃使狐毛將上軍狐偃佐之【尙助也上軍或言新上軍非也時未有新軍曰使狐偃將上軍讓於狐毛而佐之是也】狐毛卒使趙衰代之【虞唐云代將新軍昭謂代將上軍】辭曰城濮之役先且居之佐軍也善【先且居先軫之子蒲城伯也後受霍爲霍伯】軍伐有賞【伐功也】善君有賞能其官有賞【以道事其君賴其功當有賞能領治其官職使不謬誤君得以尊民得以寧當有賞也】且居有三賞不可廢也【言且居有是三徳得此三賞不可廢而不用】且臣之倫箕鄭胥嬰先都在【倫伍也三子晉大夫】乃使先且居將上軍【代狐毛】公曰趙衰三讓【三使爲卿三讓之進欒枝等八人】其所讓皆社稷之衛也廢讓是廢徳也以趙衰之故搜於淸原作五軍【淸原晉地晉本有上軍有中軍有下軍今有五益新上下也】使趙衰將新上軍箕鄭佐之胥嬰將新下軍先都佐之子犯卒蒲城伯請佐【或云蒲城伯狐毛也賈侍中云蒲城伯先且居也昭謂上章狐毛已卒使先且居代之賈得之矣】公曰趙衰三讓不失義【義宜也】讓推賢也義廣徳也徳廣賢至又何患矣請令衰也從子【從從先且居】乃使趙衰佐新上軍【此有新字誤也趙衰佐新上軍之將進佐上軍爲升一等新上軍之將位在上軍之佐下此二章或在狐毛卒上非也當在下】

文公學讀書於臼季三日【臼季胥臣也】曰吾不能行也咫【咫咫尺間也】聞則多矣對曰然而多聞以待能者不猶愈乎【使能者行之不猶愈於不學乎】

文公問於郭偃【郭偃卜偃也】曰始也吾以國爲易【易易治也】今也難對曰君以爲易其難也將至矣【以爲易而輕忽之故其難將至】君以爲難其易也將至矣【以爲難而勤修之故其易將至】

文公問於胥臣曰吾欲使陽處父傅讙也而教誨之其能善之乎【陽處父晉大夫陽子也讙文公子襄公名】對曰是在讙也籧篨不可使俛【籧篨直者】戚施不可使仰【戚施僂者】僬饒不可使舉【僬饒長三尺不能舉重】侏儒不可使援【侏儒短者不能抗援】蒙�不可使視【有眸子而無見曰蒙無眸子曰】嚚瘖不可使言【口不道忠信之言爲嚚瘖不能言者】聾聵不可使聴【耳不別五聲之和曰聾生而聾曰瞶】僮昏不可使謀【僮無知昏闇亂也】質將善而賢良贊之則濟可竢也【言質性將自善而賢良之傅贊導之則其成就可立竢也】若有違質【違邪也】教將不入【不入其心】其何善之爲【言不能使善】臣聞昔者大任娠文王不變【娠有身也不變不變動也】少�於豕牢而得文王不加病焉【少小也�便也豕牢厠也言大任之生文王時如小�於厠而得文王不加病痛言其易也】文王在母不憂【在母孕時體不變故不憂也】在傅弗勤處師弗煩事王不怒【奉事父王季使不加怒】孝友二虢【善兄弟爲友二虢文王弟虢仲虢叔也】而惠慈二蔡【惠愛也三君云二蔡文王子管叔初亦爲蔡】刑於大姒【刑法也大姒文王妃】比於諸弟【比親也諸弟同宗之弟】詩云刑於寡妻至於兄弟以禦於家邦【詩大雅思齋之二章寡妻寡徳之妻謂大姒禦治也】於是乎用四方之賢良【以自輔也】及其卽位也詢於八虞【詢謀也賈唐云八虞周八士皆在虞官伯達伯適仲突仲忽叔夜叔夏季隨季騧】而咨於二虢【咨謀也】度於閎夭而謀於南宮【皆周賢臣度亦謀也南宮南宮適】諏於蔡原而訪於辛尹【諏訪皆謀也蔡蔡公原原公辛辛甲尹尹佚皆周太史】重之以周召畢榮【周周文公召召康公畢畢公榮榮公】億寧百神【億安也】而柔和萬民【柔安也】故詩曰惠於宗公神罔時恫【亦思齊之二章也惠順也宗公大臣也恫痛也言文王爲政諮於大臣順而行之故鬼神無怨痛之者】若是則文王非専教誨之力也【言因體也】公曰然則教無益乎對曰胡爲文益其質【言有美質加以文采乃善】故人生而學非學不入【不入不入於道】公曰柰夫八疾何【八疾籧篨至僮昏】對曰官師之所材也【師長也材古裁字】戚施直鎛【直主擊鎛鎛鐘也】籧篨防璆【防戴也璆玉磬也不能俛故使之戴磬】侏儒扶盧【扶緣也盧矛防之柲緣之以爲戲】蒙修聲【無目於音聲審故使修之】聾聵司火【耳無聞於視則審故使主火】僮昏嚚瘖僬僥官師所不材也【所不能材用也】以實裔土【裔荒裔也】夫教者因體能質而利之者也【能才也因其身體有質可成濟者就而通利之】若川然有原以卬浦而後大【卬迎也言川有原因開利迎之以浦然後大也】

文公卽位二年【更言此者終述善文公之事】欲用其民【用用徵伐也】子犯曰民未知義【未知尊上之義】盍納天子以示之義【天子避子帶之難在鄭地汜】乃納襄王於周公曰可矣乎對曰民未知信盍伐原以示之信乃伐原【信謂上令以三日之糧糧盡不降命去之】曰可矣乎對曰民未知禮盍大搜備師尙禮以示之【搜所以明尊卑順少長習威儀也】乃大搜於被廬【被廬晉地名】作三軍【唐尙書云立新軍之上下也昭謂此章言文公之初未有新軍】使郤縠將中軍以爲大政【大政謂掌國政也】郤溱佐之【郤溱晉大夫郤至之先或云溱卽至非也】子犯曰可矣【卽可用也】遂伐曹衛【在魯僖二十八年】出谷戍釋宋圍敗楚師於城濮於是乎遂伯【谷齊地也魯僖二十六年楚伐齊取谷使申公叔侯戍之二十七年楚圍宋晉伐曹衛以救之二十八年楚使申叔去穀子玉去宋避晉畏其彊也】

國語卷十

欽定四庫全書

國語卷十一

吳韋昭注

晉語五

臼季使捨於冀野【臼季胥臣也冀晉邑郊外曰野】冀缺耨其妻饁之【冀缺郤成子也耨茠也野饋曰饁詩云饁彼南畝】敬相待如賔【夫婦相敬如賔也】從而問之冀芮之子也與之歸旣復命而進之曰臣得賢人敢以告文公曰其父有辠可乎【文公元年冀芮畏偪與呂郤謀弒公焚公宮秦伯殺之故也】對曰國之良也滅其前惡【滅除也】是故舜之刑也殛鯀其舉也興禹【殛誅也鯀禹父】今君之所聞也齊桓親舉管敬子其賊也【敬子管仲之諡】公曰子何以知其賢也對曰臣見其不忘敬也夫敬徳之恪也恪於徳以臨事其何不濟公見之使爲下軍大夫【在文公時而於此言之者以襄公能繼父志用冀缺也曰襄公以父命賞胥臣曰舉郤缺子之功也以一命命郤缺爲卿復予之冀故云冀缺】

陽處父如衛反過【處父晉太傅陽子也如衛聘衛也在魯文五年晉邑今河內修武是也】捨於逆旅嬴氏【旅客也逆客而捨之也嬴其姓】嬴謂其妻曰吾求君子久矣乃今得之舉而從之【舉起也】陽子道與之語及山而還【山河內溫山曰及溫而還】其妻曰子得所求而不從之何其懷也【懷思也】曰吾見其貌而欲之聞其言而惡之夫貌情之華也【容貌者情之華采】言貌之機也【言語者容貌之樞機】身爲情【情生於身也】成於中言身之文也言文而發之合而後行離則有釁【合謂情也貌也言也三者合而後行釁隙也】今陽子之貌濟其言匱非其實也【濟成也言不副貌爲匱匱乏也】若中不濟而外彊之【謂情不足而貌彊爲之】其卒將復【復反也反其情也】中外易矣【易猶異也】若外內而言反之瀆其信也【善也瀆輕也】夫言以昭信奉之如機【如樞機之相應】歷時而發之【言思察之詳熟】胡可瀆也今陽子之情譿矣【譿辧察也】以濟蓋也【濟成也成其容貌以蓋其短也】且剛而主能【主上也言性剛直而髙尙其材能也】不本而犯怨之所聚也【不本行不本仁義也犯犯人也】吾懼未獲其利而及其難是故去之期年乃有賈季之難陽子死之【賈季晉大夫狐偃之子射姑也食采於賈字季它唐尙書云晉搜於夷捨二軍昭謂初晉作五軍魯文五年晉四卿卒至六年晉搜於夷捨二軍復三軍之制狐射姑將中軍趙盾佐之陽子至自溫攺搜於董使趙盾將中軍射姑佐之射姑怨陽子之易其班也使狐鞫居殺陽處父而奔翟】

趙宣子言韓獻子於靈公以爲司馬【宣子晉正卿趙衰之子宣孟盾也獻子韓萬之孫子輿之子厥也靈公襄公子夷臯也司馬掌軍大夫】河曲之役【河曲晉地魯文十二年秦伐晉戰於河曲】趙孟使人以其乘車干行【趙孟宣子也干犯也行軍列也】獻子執而戮之眾咸曰韓厥必不沒矣【沒終也】其主朝升之而莫戮其車【其主人車車僕也獻子因趙盾以爲主盾升之於公朝莫諭速也】其誰安之宣子召而禮之曰吾聞事君者比而不黨【比比義也阿私曰黨】夫周以舉義比也【忠信曰周】舉以其私黨也夫軍事無犯犯而不隠義也【任公爲義】吾言汝於君懼汝不能也舉而不能黨孰大焉事君而黨吾何以從政吾故以是觀汝【觀汝能否】汝勉之茍從是行也【勉之始終其志是行今所行也】臨長晉國者非汝其誰【臨監也】皆告諸大夫曰二三子可以賀我矣吾舉厥也而中吾乃今知免於罪矣

宋人殺昭公【宋人宋成公之子文公鮑也昭公鮑之兄杵臼也殺昭公在魯文十六年】趙宣子請師於靈公以伐宋公曰非晉國之急也對曰大者天地其次君臣所以爲明訓也【言尊卑各得其所所以明教訓也】今宋人殺其君是反天地而逆民則也【則法也】天必誅焉晉爲盟主而不修天罰【修行也】將懼及焉公許之乃發令於太廟召軍吏而戒樂正【正長也軍吏主師旅樂正主鐘鼓】令三軍之鐘鼓必備趙同曰國有大役【役事也趙同盾弟晉大夫原同也】不鎭撫民而備鐘鼓何也宣子曰大罪伐之小罪憚之【憚懼也】襲侵之事陵也【輕曰襲無鐘鼓曰侵陵以大陵小也】是故伐備鐘鼓聲其罪也【以聲章其罪也】戰以錞於丁寧儆其民也【錞於形如碓頭與鼔角相和丁寧謂鉦也儆戒也唐尙書云錞於鐲也非也鐲與錞於各異物】襲防密聲爲蹔事也【蹔其無備】今宋人殺其君罪莫大焉明聲之猶恐其不聞也吾備鐘鼓爲君故也【爲欲尊明君道也】乃使旁告於諸侯治兵振旅鳴鐘鼓以至於宋【振奮也伐宋在魯文公十七年】

靈公虐趙宣子驟諫【虐厚斂以雕墻支解宰夫之屬】公患之【患疾也】使鉏麑賊之【鉏麑力士賊殺也】晨往則寢門辟矣【辟開也】盛服將朝蚤而假寐【不脫冠帶而寐曰假寐】麑退嘆而言曰趙孟敬哉【言夙興敬恪也】夫不忘恭敬社稷之鎭也【鎭重也】賊國之鎭不忠受命而廢之不信享一名於此不若死【享受也殺之爲不忠不殺爲不信故得一名也】觸庭之槐而死【庭外朝之庭也周禮王之外朝三槐三公位焉則諸侯之朝三槐三卿位焉】靈公將殺趙盾不克【魯宣二年秋晉侯飲趙盾酒伏甲將攻之盾覺而走故不克】趙穿攻公於桃園【趙穿晉大夫趙夙之孫趙盾從父昆弟武子穿也桃園園名】逆公子黑臋而立之寔爲成公【逆迎也迎於周也黒臋晉文公子襄公弟成公黑臋也】郤獻子聘於齊【獻子晉卿郤缺之子克也聘在魯宣十七年】齊頃公使婦人觀而笑之【郤子跛齊頃公惟婦人使觀之郤子將升婦人笑於房】郤獻子怒歸請伐齊範武子退自朝【武子晉正卿士防也】曰燮乎吾聞之【燮武子之子文子也】幹人之怒必獲毒焉夫郤子之怒甚矣不逞於齊必發諸晉國【逞快也不快心以伐齊必怒於晉國】不得政何以逞怒【得政爲政也】余將致政焉以成其怒【致歸也】無以內易外也爾勉從二三子以承君命惟敬【二三子晉諸卿也承奉也】乃老【乃告老也】

範文子莫退於朝武子曰何莫也對曰有秦客廋辭於朝【廋隠也謂以隠伏譎詭之言問於朝也東方朔曰非敢試之乃與爲隠耳是也】大夫莫之能對也吾知三焉【解其三事】武子怒曰大夫非不能也讓父兄也【父兄長老也】爾童子何知而三掩人於朝【掩蓋也】吾不在晉國亡無日矣擊之以杖折委笄【委委貌冠也笄簪也】靡笄之役韓獻子將斬人【靡笄齊山名魯成二年晉郤克伐齊從齊師於靡笄之下戰於鞍獻子時爲司馬將斬人以戮罪在可赦之者】郤獻子駕將救之至則旣斬之矣郤獻子請以徇其僕曰子不將救之乎獻子曰敢不分謗乎【言欲與韓子分謗共非也言能如此故從事不乖】

靡笄之役郤獻子傷【傷於矢也曰流血及屨未絕鼔音】曰余病喙【喙短气皃】張侯禦曰三軍之心在此車矣【張侯晉大夫解張也在此車謂車進則進車退則退也】其耳目在於旗鼔【耳聴鼓音目視旗表】車無退表鼓無退聲【表旌旗也車表鼓音進退異數】軍事集矣【集成也】吾子忍之不可以言病受命於廟【將行告廟受戒命也】受脤於社【脤宜社之肉盛以蜃器】甲冑而效死戎之政也【帶甲纓冑死而後已此兵之常政】病未若死祗以解志【祗適也】乃左並轡右援枹而鼓之馬逸不能止三軍從之【逸奔也】齊師大敗逐之三周華不注之山【周匝也華齊地不注山名】靡笄之役郤獻子師勝而反範文子後入【文子時佐上軍】武子曰燮乎女亦知吾望爾也乎【兵凶事文子後入故武子憂望也】對曰夫師郤子之師也【郤子請伐齊又爲元帥】其事臧【臧善也謂師有功】若先則恐國人之屬耳目於我也故不敢【屬猶注也】武子曰吾知免矣【知免於咎】

靡笄之役郤獻子見公曰子之力也夫【力功也】對曰克也以君命命三軍之士三軍之士用命克也何力之有焉範文子見公曰子之力也夫對曰燮也受命於中軍以命上軍之士上軍之士用命燮也何力之有焉欒武子見【武子晉卿欒枝之孫欒盾之子書也時將下軍】公曰子之力也夫對曰受命於上軍以命下軍之士下軍之士用命書也何力之有焉

靡笄之役也郤獻子伐齊齊侯來【齊侯來以靡笄之役故服而朝晉侯也在魯成三年】獻之以得隕命之禮【獻致饗也獻籩豆之數如徵伐所獲國君之獻禮也以得言不得也伐國獲君若秦獲晉惠是爲隕命今齊𨿽敗頃公不見得非隕命也故苗棼皇以郤克不知禮司馬法曰其有隕命行禮如防所爭義不爭利也】曰寡君使克也不腆敝邑之禮爲君之辱敢歸諸下執政以憖禦人【歸饋也執政執事也憖願也禦人婦人也願以此報君禦人之笑已者】苗棼皇曰郤子勇而不知禮【棼皇晉大夫楚鬭伯棼之子也】矜其伐而恥國君【矜大也伐功也】其與防何【言將不終命也】梁山崩【梁山晉望也崩在魯成五年】以召伯宗【驛也伯宗晉大夫孫伯糾之子】遇大車當道而覆【大車牛車也】立而辟之曰辟【辟使下道避車】對曰爲速也若竢吾辟之則加遲矣【加益也】不如防而行【旁出爲捷】伯宗喜問其居曰絳人也【絳晉國都】伯宗曰何聞曰梁山崩而以傳召伯宗伯宗問曰將若何對曰山有朽壤而自崩將若何【朽腐也不言政失所爲而稱朽壤言遜也】夫國主山川【主爲山川主也孔子曰夫顓臾爲東防主】故川涸山崩君爲之降服出次【涸竭也川竭則山崩降服縞素也出次次於郊也】乘縵不舉策於上帝【縵車無文也不舉不舉樂也策於上帝以簡策之文告於天也周禮四鎭五嶽崩命去樂】國三日哭以禮焉【以禮於神也周禮國有大災三日哭】𨿽伯宗亦其如是而已其若之何問其名不告請以見弗許【以見於君】伯宗及絳以告而從之【以車者之言告君君從之】

伯宗朝以喜歸【朝罷而歸有喜色】其妻曰子貌有喜何也曰吾言於朝諸大夫皆謂我知似陽子【知辧智也陽子處父也】對曰陽子華而不實主言而無謀【主尙也】是以難及其身子何喜焉伯宗曰吾飲諸大夫酒而與之語爾試聴之曰諾旣飲其妻曰諸大夫莫子若也然而民不戴其上久矣【戴奉也上賢也才在人上也】難必及子子盍亟索士憖庇州犂焉【亟疾也索求也憖願也庇覆也州犂伯宗子伯州犂也】得畢陽【畢陽晉士也】及欒弗忌之難諸大夫害伯宗將謀而殺之【欒弗忌晉大夫伯宗之黨也三郤害弗忌故譖伯宗並殺之在魯成十五年】畢陽實送州犂於荊【荊楚也犂奔楚爲大宰】

國語卷十一

欽定四庫全書

國語卷十二

吳韋昭注

晉語六

趙文子冠【文子趙盾之孫趙朔之子趙武也冠謂以士禮始冠】見欒武子武子曰美哉【武子欒書也禮旣冠奠贄於君遂以贄見於鄕大夫先生美哉美成人也】昔吾逮事莊主【莊莊子趙朔之諡也大夫稱主趙朔嘗將下軍欒書佐之】華則榮矣實之不知請務實乎【榮者有色貌也實之不知華而不實也】見中行宣子宣子曰美哉【宣子晉大夫中行桓子之子荀庚也】惜也吾老矣【惜己年老不見文子徳所至也】見範文子【文子範燮也】文子曰而今可以戒矣夫賢者寵至而益戒不足者爲寵驕【知不足者得寵而驕】故興王賞諫臣逸王罰之吾聞古之王者政徳旣成又聴於民【詢於芻蕘聴謗譽也】於是乎使工誦諫於朝【工蒙也誦誦讀前世箴諫之語】在列者獻詩使勿兜【列位也謂公卿至於列士獻詩以風也兜惑也】風聴臚言於市【風采也臚也采聴商旅所善惡之言】辧祅祥於謠【辧別也祅惡也祥善也行歌曰謡丙之辰檿弧箕服之是也】考百事於朝【百官職事】問謗譽於路有邪而正之盡戒之術也【術道也】先王疾是驕也見郤駒伯駒伯曰美哉【駒伯晉卿郤錡也】然而壯不若老者多矣【恃年自矜】見韓獻子【獻子晉卿韓厥也】獻子曰戒之此謂成人成人在始與善始與善善進善不善蔑由至矣【蔑無也】始與不善不善進不善善亦蔑由至矣如艸木之產也各以其物【物也】人之有冠猶宮室之有墻屋也糞除而已何又加焉【糞除諭自修潔】見知武子武子曰吾子勉之【武子晉卿荀首之子荀防也】成宣之後而老爲大夫非恥乎【成成子文子曽祖趙衰也宣宣子文子祖父趙盾也言文子二賢之後長老乃爲大夫非恥乎欲其修徳蚤爲卿也】成子之文宣子之忠其可忘乎夫成子道前志以佐先君道法而卒以政可不謂文乎【道達也志記也佐助也先君文公也以政得政也】夫宣子盡諫於襄靈【襄公文公子靈公父也】以諫取惡不憚死進也可不謂忠乎吾子勉之有宣子之忠而納之以成子之文事君必濟【濟成也】見苦成叔子【苦成叔子郤犨也】叔子曰抑年少而執官者眾【執官爲大夫也】吾安容子見溫季子【溫季子郤至也】季子曰誰之不如可以求乎【言汝不如誰可以求其次不欲其髙逺也】見張老而語之【張老晉大夫張孟也】張老曰善矣從欒伯之言可以滋【滋益也】範叔之教可以大韓子之戒可以成物備矣志在子【物事也人事以備能行與否在子之志也】若夫三郤亡人之言也何稱述焉【不足稱述】知子之道善矣【道訓也】是先主覆露子也【先主謂成宣也露潤也】

厲公將伐鄭【厲公晉景公之子州蒲也伐鄭鄭從楚故也在魯成十六年】範文子不欲曰若以吾意諸侯皆畔則晉可爲也【爲治也】惟有諸侯故擾擾焉凡諸侯難之本也【畔輙伐之故爲難本】得鄭憂滋長安用鄭【楚必救之故憂益長】郤至曰然則王者多憂乎文子曰我王者也乎哉【言俱諸侯也】夫王者成其徳而逺人以其方賄歸之故無憂【方所在之方賄財也】今我寡徳而求王者之功故多憂【我晉也】子見無土而欲富者樂乎哉【無土求富行不得息】

厲公六年伐鄭【六年魯成十六年】且使苦成叔及欒黶興齊魯之師【苦成叔郤犨欒黶欒書之子桓子也郤犨如齊欒黶如魯皆乞師】楚恭王帥東夷救鄭【恭王莊王之子葴也或作審東夷楚東之夷也】楚半陳公令擊之欒書曰君使黶也興齊魯之師請俟之郤至曰不可楚師將退我擊之必以勝歸【將退無鬭心故可勝也】夫陳不違忌一間也【違避也忌謂晦也間隙也晦陰气盡兵亦陰故忌之經書六月甲午晦晉侯及楚子鄭伯戰於鄢陵】夫南夷與楚來而弗與陳二間也【南夷據在晉南也不與陳不欲戰也】夫楚與鄭陳而不與整三間也【𨿽俱陳不整齊也】且其士卒在陳而嘩四間也【嘩囂也】夫眾聞嘩則必懼五間也鄭將顧楚楚將顧夷莫有鬭心不可失也公說於是敗楚師於鄢陵欒書是以怨郤至【怨其反已専其美也】

鄢之戰郤至以韎韋之跗注三逐楚平王卒【三君云一染曰韎鄭後司農說以爲韎茅搜染也韎聲也昭謂茅搜今絳艸也急疾呼茅搜成韎也凡染一入爲縓跗注兵服自要以下注於跗】見王必下奔【下車奔走也】退戰王使工尹襄問之以弓【工尹楚官襄其名問遺也】曰方事之殷【事戎事也殷盛也】有韎韋之跗注君子也屬見不谷而下無乃傷乎【屬適也傷恐其傷也】郤至甲冑而見客免冑而聴命【免脫也脫之爲障耳】曰君之外臣至以寡君之靈間防甲冑【防被也被介在甲冑之間】不敢當拜君命之辱爲使者故敢三肅之【禮軍事肅拜肅拜下手至地也】君子曰勇以知禮【禮軍禮也】鄢陵之役大夫欲爭鄭【與楚爭鄭】範文子不欲曰吾聞人臣者能內睦而後圖外【睦親也】不睦內而圖外必有內爭盍姑謀睦乎【姑且也】考訊其阜以出則怨靖【訊問也阜眾也靖安也言內且謀相親愛乃考問百姓知其虛實然後出軍用師則怨惡自安息也】

鄢陵之役晉伐鄭荊救之【荊楚也】大夫欲戰範文子不欲曰吾聞君人者刑其民【以刑正其民】成而後振武於外【成平也】是以內和而外威【威畏也】今吾司寇之刀鋸日【刀鋸小人之刑也獘敗也日敗用之數也】而斧鉞不行【斧鉞大刑也不行不行於大臣】內猶有不刑而況外乎夫戰刑也【言用兵猶用刑也】刑之過也【刑殺有過者】過由大【由大臣也】而怨由細【怨望者由小細民也】故以惠誅怨【誅除也】以忍去過【忍以義防也】細無怨而大不過而後可以武刑外之不服者今吾刑外乎大人【外者刑不及】而忍於小民【忍行刑於小民】將誰行武武不行而勝幸也【幸僥幸也】幸以爲政必有內憂且惟聖人能無外患又無內憂距非聖人必偏而後可【距猶自也偏偏有一也】偏而在外猶可救也【在外外有患也】疾自中起是難盍姑釋荊與鄭以爲外患乎【釋置也】

鄢陵之役晉伐鄭荊救之欒武子將上軍範文子將下軍【上下中軍之上下也曰欒書將中軍士燮佐之又曰欒範以其族夾公行】欒武子欲戰範文子不欲曰吾聞之惟厚徳者能受多福無徳而服者眾必自傷也【不義而彊其獘必速】稱晉之徳諸侯皆叛國可以少安【稱副也副晉之徳而爲之宜諸侯皆叛不復徵伐還自整修則國可以少安】惟有諸侯故擾擾焉凡諸侯難之本也且惟聖人能無外患又無內憂距非聖人不有外患必有內憂盍姑釋荊與鄭以爲外患乎諸臣之內相與必將輯睦【不復徵伐無所爭也】今我戰又勝荊與鄭吾君將伐知而多力【力功也將自伐其知自多其功也】怠教而重斂大其私暱而益婦人田【暱近也私近謂嬖臣也大謂增其祿也婦人愛妾也】不奪諸大夫田則焉取以益此諸臣之委室而徒退者將與防人【徒空也與辭也防人言必多也】戰若不勝則晉國之福也戰若勝亂地之秩者也【亂地亂故地也秩常也】其產將害大盍姑無戰乎【產生也言其生變將害大臣】欒武子曰昔韓之役惠公不復捨【韓之役秦獲惠公在魯僖十五年】邲之役三軍不振旅【楚敗晉師於邲在魯宣十二年師敗眾散故不能振旅而入】箕之役先軫不復命【晉人敗翟於箕先軫死之故不反命於君在魯僖三十三年】晉國固有大恥三今我任晉國之政【任當也武子時爲上卿】不損晉恥又以違蠻夷以重之【違避也蠻夷楚也】𨿽有後患非吾所知也【不能慮逺】範文子曰擇福莫若重擇禍莫若輕【有二福擇取其重有二禍擇取其輕】福無所用輕禍無所用重晉國固有大恥與其君臣不相聴以爲諸侯笑也【不相聴謂惠公不與慶鄭相聴以殞於韓先縠不與林父相聴以敗於邲先軫不與襄公相聴以亡於箕】盍姑以違蠻夷爲恥乎欒武子不聴遂與荊人戰於鄢陵大勝之【鄢陵鄭地】於是乎君伐知而多力怠教而重斂大其私暱殺三郤而屍諸朝【三郤錡犨至也屍陳也產將害大是也】納其室以分婦人【納取也室妻妾貨賄也】於是乎國人弗蠲【蠲潔也不潔公所爲】遂殺諸翼葬之翼東門之外以車一乘【翼故晉都匠麗氏也厲公侈多外嬖反自鄢陵欲盡去羣大夫而立其左右欲以胥童夷羊午長魚蟜爲卿故殺三郤長魚蟜又以兵刼欒書中行偃將殺之公不忍而復其位魯成十七年冬厲公遊於匠麗氏欒書中行偃執公十八年正月使程滑殺公葬之以車一乘不成喪】厲公之所以死者惟無徳而功烈多服者眾也【烈業也服者眾謂魯成十二年防於瑣澤敗狄於交剛十三年敗秦於麻隧十五年盟於戚防吳於鐘離十六年敗楚於鄢陵防於柯陵伐鄭十七年同盟於柯陵】

鄢陵之役荊厭晉軍【厭謂掩其不備也曰甲午晦楚晨厭晉軍而陳】軍吏患之將謀【謀所以距扞】範匄自公族趨過之【匄範文子之子宣子也自公族爲公族大夫】曰夷竈堙井非退而何【夷平也堙塞也使晉軍平塞井竈示必死不復飲食非退而何言楚必退也曰塞井夷竈陳於軍中而疏行首是也】範文子執戈逐之曰國之存亡天命也童子何知焉且不及而言姦也必爲戮【言義不及匄而匄言之是爲有姦故必爲戮】苗棼皇曰善逃難哉【文子欲匄讓大臣不掩蓋人是爲避難】旣退荊師於鄢陵將谷【谷處其館食其谷也曰晉師三日館谷】範文子立於戎馬之前【公戎車馬前也】曰君幼弱諸臣不佞【佞才也】吾何福以及此吾聞之天道無親惟徳是授吾庸知天之不授晉且以勸荊乎【庸用也焉用知天不先授晉以福使勝楚而以勸楚修徳以報晉乎】君與二三臣其戒之【戒備也】夫徳福之基也無徳而福隆猶無基而厚墉也其壊也無日矣【隆盛也墉墻也】反自鄢範文子謂其宗祝【宗宗人祝祝史也】曰君驕泰而有烈【烈功也】夫以徳勝者猶懼失之而況驕泰乎君多私今以勝歸私必昭【私嬖臣妾也昭顯也】昭私難必作【寵私必去舊去舊必作難】吾恐及焉凡吾宗祝爲我祈死【祈求也】先難爲免【免免於亂】七年夏範文子卒【晉厲公七年魯成十七年】冬難作始於三郤卒於公【公殺三郤欒中行畏誅乃殺公】

旣戰獲王子鉤【鉤楚公子茷也曰囚楚公子茷】欒書謂王子發鉤曰子告君【使告晉君】曰郤至使人勸王戰及齊魯之未至也【言勸楚王使與晉戰也晉乞師於齊魯時尙未至言晉可敗也】且夫戰也微郤至王必不免【微無也言郤至見王必下趨故王得免】吾歸子【子告晉君如此吾令子歸楚也】鉤告公公告欒書欒書曰臣固聞之【固久也】郤至欲爲難使苦成叔緩齊魯之師已勸君戰【已郤至也】戰敗將納孫周【孫周悼公周也】事不成故免楚王然戰而擅捨國君而受其問不亦大罪乎【問謂弓也】且今君若使之於周必見孫周公曰諾欒書使人謂孫周曰郤至將往必見之郤至聘於周公使覘之見孫周【覘微視之】是故使胥之昧與夷陽午刺郤至苦成叔及郤錡【胥之昧胥童也及夷陽午皆厲公嬖臣】郤錡謂郤至曰君不道於我我欲以吾宗與吾黨夾而攻之𨿽死必敗國國敗君必危其可乎郤至曰不可至聞之武人不亂【勇而不義則不爲武】知人不詐【爲詐則不爲知】仁人不黨【不羣黨也】夫利君之富富以聚黨【利君寵祿以爲富得富故有徒黨】利黨以危君君之殺我也後矣【後晚也】且眾何罪鈞之死不若聴君之命【鈞等也等一死不欲爲亂也】是故皆自殺【曰三郤將謀於榭長魚蟜以戈殺之言自殺取其不校自殺之道】旣刺三郤欒書殺厲公乃納孫周而立之是爲悼公長魚蟜旣殺三郤乃脇欒中行【謂與胥童共脇之也脇刼也欒欒書中行中行偃】而言於公曰不殺此二子者憂必及君【言二子懼誅必將圖君】公曰一旦而屍三卿不可益也對曰臣聞之亂在內爲軌在外爲姦禦軌以徳禦姦以刑【禦止也以徳以徳綏之以刑謂誅除也】今治政而內亂不可謂徳除鯁而避彊不可謂刑【鯁害也】徳刑不立姦軌並至臣脆弱弗能忍俟也乃犇翟三月厲公殺【魯成十七年十二月長魚蟜奔翟閏月欒中行殺胥童十八年正月厲公殺】

欒武子中行獻子圍公於匠麗氏【匠麗氏晉嬖大夫也】乃召韓獻子獻子辭曰殺君以求威非吾所能爲也【求威求立威也】威行爲不仁事廢爲不知【威行於君爲不仁事廢不成爲不知】享一利亦得一惡非所務也昔者吾畜於趙氏【畜養也韓獻子見成養於趙盾】孟姬之讒吾能違兵【孟姬趙盾之子趙朔之妻晉景公姊也與盾之弟樓嬰通嬰兄趙同括放之姬譖同括於景公景公殺之時獻子能違其兵難卒存趙氏未可脇與殺君也在魯成十八年】人有言曰殺老牛莫之敢屍而況君乎【屍主也】二三子不能事君安用厥也中行偃欲伐之欒書曰不可其身果而辭順【果謂敢行其志也】順無不行果無不徹【順者人從之故無不行果者志不疑故無不徹徹達也】犯順不祥伐果不克【克勝也】夫以果戾順行民不犯也【戾帥也以果敢帥順道而行之故民不犯】吾𨿽欲攻之其能乎乃止

國語卷十二

欽定四庫全書

國語卷十三

吳韋昭注

晉語七

旣殺厲公欒武子使知武子彘恭子如周迎悼公【武子欒書也知武子荀防也彘恭子士魴也食邑於彘悼公周子也時年十四】庚午大夫逆於淸原【淸原晉境】公言於諸大夫曰孤始願不及此【及至也】孤之及此天也【引天以自重】抑人之有元君將稟命焉【元善也稟受也】若稟而棄之是焚谷也【谷所仰以生也】其稟不材是谷不成也【不材不可用也不成謂秕也】谷之不成孤之咎也成而焚之二三子之虐也孤欲長處其願出令將不敢不成【不敢爲秕政也】二三子爲令之不從故求元君而訪焉【訪謀也爲民不從大夫之命故求善君而謀之】孤之不元廢也其誰怨【廢以不善見廢】元而以虐奉之二三子之制也【制專制也】若欲奉元以濟大義將在今日若欲暴虐以離百姓反易民常亦在今日【反易民常下不事上也】圖之進退願由今日【悼公承篡殺之後嫌臣下不從故以此約厲馬】大夫對曰君鎭撫羣臣而大庇蔭之無乃不堪君訓而陷於大戮以煩刑史【刑刑官司寇也史大史掌書法也】辱君之允令【允信也】敢不承業乃盟而入【承奉也業事也】辛巳朝於武宮【武宮武公廟】定百事立百官【議定百事而立其官使主之謂攺其舊時之非者】育門子選賢良【門子大夫適子周禮曰其正室皆謂之門子育長也長育其材選用賢良也】興舊族出滯賞【舊族舊臣之子孫滯賞謂有功於先君未賞者謂呂相之屬也】畢故刑赦囚系【故刑若今被刑居作者畢之不復作也囚系者赦之曰宥罪戾是也】宥閒罪薦積徳【閒罪刑罰之疑者宥赦也薦進也積徳之士進用之】逮鰥寡【逮及也惠及之也】振廢淹【振起也淹久也謂本賢人以小罪久見廢起用之】養老幼【養有常餼】卹孤疾【無父曰孤疾廢疾也】年過七十者公親見之【謂賢知事者】稱曰王父王父不敢不承【稱曰王父尊而親之所以盡其心也故王父不敢不承命】二月乙酉公卽位【先館於外至此乃就宮朝也曰館於伯子同氏是也】使呂宣子佐下軍【宣子呂錡之子呂相也】曰邲之役呂錡佐知莊子於上軍【上當爲下字之誤也呂錡廚武子也知莊子荀首也時爲下軍大夫事在魯宣十二年唐尙書云荀首時將上軍誤矣】獲楚公子谷臣與連尹襄老以免子羽【連尹楚官名子羽知莊子之子防之字也邲之戰楚人囚知防莊子以其族反之廚武子禦莊子射襄老獲之遂載其屍射公子谷臣囚之以二者歸魯成三年晉人歸楚谷臣與襄老之屍以求知防楚人許之故曰以免子羽】鄢之役親射楚王而敗楚師【魯成公十六年晉楚戰於鄢陵呂錡射楚恭王中目楚師敗楚養由基射呂錡中項而死】以定晉國而無後【無後子孫無在顯位者】其子孫不可不崇也【崇髙也】使彘恭子將新軍曰武子之季文子之母弟也【季少子也武子士防文子士燮也母弟同母弟也】武子宣法以定晉國至於今是用【宣明也法執秩之法】文子勤身以定諸侯至於今是賴【定諸侯謂爲軍帥能使諸侯事晉也賴防也】夫二子之徳其可忘乎故以彘季屛其宗【屏藩也】使令狐文子佐之【文子魏犨之孫魏顆之子魏頡也令狐邑名】曰昔克潞之役秦來圖敗晉功魏顆以其身卻退秦師於輔氏親止杜回其勲銘於景鐘【克勝也魯宣十五年六月癸夘晉荀林父將滅赤翟潞氏七月秦桓公伐晉次於輔氏欲敗晉功壬午晉景公治兵以略翟土及雒魏顆敗秦師於輔氏獲杜回輔氏晉地杜回秦力士也勲功也景鐘景公之鐘】至於今不育其子不可不興也【育遂也】君知士貞子之帥志博聞而宣惠於教也使爲太傅【貞子晉卿士穆子之子士渥濁也帥循也宣徧也惠順也】知右行辛之能以數宣物定功也使爲司空【右行辛晉大夫賈辛也數計也宣明也物事也能以計數明事定功故使爲司空司空掌邦事謂建都邑起宮室經封洫之屬】知欒糾之能禦以和於政也使爲戎禦【欒糾晉大夫卞糾也政軍政戎禦禦公戎車也】知荀賔之有力而不暴也使爲戎右【荀賔晉大夫戎右公戎車之右有力而不暴故可親近之】欒伯請公族大夫【欒伯欒武子公族大夫掌公族與卿之子弟】公曰荀家惇惠【荀家晉大夫】荀襘文敏【荀襘荀家之族】黶也果敢【黶欒書之子桓子也】無忌鎭靖【無忌韓厥之子公族穆子也鎭重也靖安也】使玆四人者爲之【玆此也】夫膏粱之性難正也【膏肉之肥者粱食之精者言食肥美者率多驕放其性難正也】故使惇惠者教之【教之道蓺】使文敏者道之【道其志也】使果敢者諗之【諗告也告得失也】使鎭靖者修之【修治其气性】惇惠者教之則徧而不倦【倦懈也】文敏者道之則婉而入【婉順也】果敢者諗之則過不隠鎭靖者修之則壹【壹均一也】使玆四人者爲公族大夫公知祁奚之果而不淫也使爲元尉【祁奚晉大夫髙梁伯之子也元尉中軍尉也】知羊舌職之聰敏肅給也使佐之【羊舌職晉羊舌大夫之子敏達也肅敬也給足也】知魏絳之勇而不亂也使爲元司馬【魏絳魏犨之子莊子也元司馬中軍司馬也】知張老之知而不詐也使爲元【張老晉大夫張孟也元中軍奄也】知鐸遏宼之恭敬而信彊也使爲輿尉【遏宼晉大夫輿尉上軍尉也】知借偃之惇率舊職而共給也使爲輿司馬【借偃晉大夫借季之子借遊也輿司馬上軍司馬也】知程鄭端而不淫且好諫而不隠也使爲贊僕【程鄭晉大夫荀驩之曽孫程季之子端正也淫邪也贊僕乘馬禦也六騶屬焉】始合諸侯於虛朾以救宋【虛朾宋地宋魚石叛宋而之楚楚伐宋取彭城以封之故悼公合諸侯以救宋在魯成十八年】使張老延君譽於四方且觀道逆者【延陳也陳君之稱譽於四方且觀察諸侯之有道徳與逆亂者】呂宣子卒【宣子呂相】公以趙文子爲文也【文子趙武也文有文徳】而能卹大事使佐新軍【說云新軍中軍也昭謂時但言新軍新軍無中】三年公始合諸侯【悼公三年魯襄之二年也悼公元年始合諸侯於虛朾此復言始合者謂四年將防於雞丘於此始命之】四年諸侯防於雞丘【雞丘雞澤在魯襄三年】於是乎布令結援修好申盟而還【令謂朝聘之數同好惡救災患之屬申尋也】令狐文子卒【文子魏頡】公乃以魏絳爲不犯【不犯不可犯以非法也】使佐新軍【曰魏絳多功以趙武爲賢而爲之佐然則讓武使爲將而絳佐之】使張老爲司馬【代魏絳也】使範獻子爲奄【代張老奄元也獻子範文子之族昆弟士富也】公譽達於戎【戎諸戎無終子之屬】五年諸戎來請服使魏莊子盟之於是乎始復伯【莊子魏絳也繼文公後故曰復伯】

四年防諸侯於雞丘【述上防時】魏絳爲中軍司馬公子幹亂行於曲梁【揚幹悼公之弟行行列也曲梁晉地】魏絳斬其僕【僕禦也】公謂羊舌赤【赤羊舌職之子銅鞮伯華也】曰寡人屬諸侯【屬防也】魏絳戮寡人之弟爲我勿失【戮辱也爲我執之勿失也】赤對曰臣聞絳之志有事不避難有罪不避刑其將來辭【辭陳其辭狀也】言終魏絳至授僕人書而伏劍【僕人掌命聞公怒欲自殺】士魴張老交止之【交夾也】僕人授公公讀書曰臣誅於幹不忘其死【誅責也】日君乏使使臣狃中軍之司馬【日前日也狃正也】臣聞師眾以順爲武【順順令也】軍事有死無犯爲敬【有死其事無犯其今是爲敬命】君合諸侯臣敢不敬【敢不敬奉其職】君不說請死之【請就死】公跣而出【跣徒跣也】曰寡人之言兄弟之禮也子之誅軍旅之事也請無重寡人之過反役與之禮食【反役自役反也禮食公食大夫之禮】令之佐新軍【上章曰以魏絳爲不犯使佐新軍是也】

祁奚辭於軍尉【辭請老也】公問焉曰孰可【誰可自代】對曰臣之子午可人有言曰擇臣莫若君擇子莫若父午之少也婉以從令【少穉也婉順也】遊有鄕處有所好學而不戲【不戲弄也】其壯也彊志而用命【此壯謂未二十時志識也命父命也】守業而不淫【業所學事業也】其冠也和安而好敬【冠二十也】柔惠小物【柔仁也惠愛也】而鎭定大事【鎭安也言知思能安定也】有直質而無流心【流放也】非義不變【言從義也】非上不舉【舉動也放上而動】若臨大事其可以賢於【臣】也【大事軍事】臣請薦所能擇而君比義焉【薦進也所能擇父能擇子也比比方也義宜也】公使祁午爲軍尉沒平公軍無秕政【沒終也平公悼公之子彪也秕以谷諭也】五年無終子嘉父使孟樂因魏莊子納虎豹之皮以龢諸戎【悼公五年魯襄四年無終山戎之國今爲縣在北平子爵也嘉父名孟樂嘉父之臣莊子魏絳也龢諸戎諸戎欲服從於晉也】公曰戎翟無親而好得不若伐之【無親無恩親好得貪貨財】魏絳曰勞師於戎而失諸華【諸華華夏也用師於戎不得存卹諸侯諸侯必叛故失之】𨿽有功猶得獸而失人也安用之且夫戎翟薦處【薦聚也】貴貨而易土【貴重也易輕也】與之貨而獲其土其利一也邊鄙耕農不儆其利二也戎翟事晉四鄰莫不震動其利三也【震懼也】君其圖之公說故使魏絳撫諸戎於是乎遂伯

韓獻子老【韓獻子韓厥也說云爲公族大夫老而辭位昭謂韓厥晉卿也魯成十六年曰韓厥將下軍十八年晉悼公卽位曰韓獻子爲政】使公族穆子受事於朝【穆子厥之子無忌也唐尙書云獻子致仕而用其子爲公族大夫昭謂悼公元年使無忌爲公族大夫後七年獻子告老欲使爲卿有廢疾讓其弟起公聴之更使掌公族大夫在魯襄七年】辭曰厲公之亂無忌備公族不能死【亂謂見殺公族同姓也】臣聞之曰無功庸者不敢居髙位【國功曰功民功曰庸】今無忌知不能匡君使至於難仁不能救勇不能死敢辱君朝以忝韓宗請退也固辭不立悼公聞之曰難𨿽不能死君而能讓不可不賞也使掌公族大夫【掌主也初爲公族大夫今使主之以是爲賞】

悼公使張老爲卿【卿佐新軍也】辭曰臣不如魏絳夫絳之知能治大官【大官卿也】其仁可以利公室不忘【不忘利公室也】其勇不疚於刑【疚病也勇能防決也】其學不廢其先人之職若在卿位外內必平且雞丘之防其官不犯【不犯戮揚幹也】而辭順不可不賞也公五命之固辭乃使爲司馬使魏絳佐新軍【事以見上欲見張老之讓故復言之】十二年公伐鄭軍於蕭魚【悼公十二年魯襄十一年鄭從楚故伐之軍蕭魚鄭服也】鄭伯嘉來納女工妾三十人女樂二八【嘉鄭僖公子簡公也女美女工樂師曰賂晉以師悝師觸師蠲是也妾給使者工妾凡三十人女樂今伎女也八人爲佾備八音也或云女工有伎巧者也與相違失之矣賈侍中云妾女樂也下別有女樂二八則賈君所云似非也】歌鐘二肆【歌鐘歌時所奏肆列也凡縣鐘磬全爲肆半爲堵】及寶鎛【鎛小鐘也寶鄭所寶】輅車十五乘【輅廣車也車軘車也十五名十五也傳曰廣車軘車淳十五凡兵車百乘淳偶也】公賜魏絳女樂一八歌鐘一肆曰子教寡人龢戎翟而正諸華於今八年七合諸侯寡人無不得志請與子共樂之【八年和戎翟後八年也七合諸侯一謂魯襄五年防於戚二謂七年防於鄬三謂八年防於邢丘四謂九年同盟於戲五謂十年防於柤六謂十二年防於亳城北七謂防於蕭魚】魏絳辭曰夫龢戎翟臣之幸也【幸幸而合也】八年之中七合諸侯君之靈也【靈神也】二三子之勞也【謂諸軍帥】臣焉得之【焉得専之】公曰微子寡人無以待戎無以濟河【微無也濟河南服鄭】二三子何勞焉子其受之君子曰能志善也【志識也】

悼公與司馬侯升臺而望曰樂夫【司馬侯晉大夫汝叔齊樂見士民之殷富也】對曰臨下之樂則樂矣徳義之樂則未也【善善爲徳惡惡爲義】公曰何謂徳義對曰諸侯之爲日在君側【爲行也】以其善行以其惡戒可謂徳義矣公曰孰能對曰羊舌肸習於春秋【肸叔向之名春秋紀人事之善惡而目以天時謂之春秋周史之法也時孔子未作春秋】乃召叔向使傅大子彪【彪平公也】

國語卷十三

欽定四庫全書

國語卷十四

吳韋昭注

晉語八

平公六年【平公悼公之子彪也六年魯襄二十一年】箕遺及黃淵嘉父作亂不克而死【箕遺黃淵嘉父皆晉大夫欒盈之黨也欒黶所取範宣子之女曰欒祁生盈黶卒祁與其老州賔通盈患之祁懼愬諸宣子曰盈將爲亂盈好施士多歸之宣子執政畏其多士使城箸將逐之箕遺黃淵等知之而作亂宣子殺遺淵嘉父及司空靖邴豫董叔邴師申書羊舌虎叔羆】公遂逐羣賊【羣賊欒盈之黨謂知起中行嘉州綽邢蒯之屬逐之出奔齊】謂陽畢曰自穆侯以至於今亂兵不輟【陽畢晉大夫穆侯唐叔八世之孫桓叔之父也晉亂自桓叔始輟止也】民志無厭禍敗無已【厭極也已止也】離民且速宼恐及吾身若之何【速召也】陽畢對曰本根猶樹【本根亂本謂欒氏猶尙樹立也】枝葉益長本根益茂是以難已也今若大其柯【柯斧柄所操以伐木】去其枝葉絕其本根可以少間【間息也謂滅欒氏而去其黨】公曰子實圖之陽畢曰圖在明訓【訓教也】明訓在威權【言旣有明教當有威權以行之】威權在君【言不在臣】君掄賢人之後有常位於國者而立之【掄擇也常位謂世有功烈於國而中微者】亦掄逞志虧君以亂國者之後而去之【逞快也】是遂威而逺權【遂申也逺權權及後嗣】民畏其威而懷其徳莫能弗從【言皆從君】若從則民心皆可畜【皆可畜養而教導之】畜其心而知其欲惡民孰偸生【欲惡情欲好惡也偸茍也】若不偸生則莫思亂矣且夫欒氏之誣晉國也久矣【誣罔也以惡取善曰誣謂欒書𨿽殺厲公然人被其徳不以爲惡曰武子之徳在人如周人之思邵公】欒書實覆宗殺厲公以厚其家【覆敗也宗大宗也謂殺厲立悼以取重於國厚其家也】若滅欒氏則民威矣【威畏也】今吾若起瑕原韓魏之後而賞立之則民懷矣【瑕瑕嘉原原軫韓韓萬魏畢萬之後皆晉賢人有常位於國者】威與懷各當其所則國安矣君治而國安欲作亂者誰與君曰欒書立吾先君【先君悼公】欒盈不獲罪如何【言盈不得罪於國爲其母範祁所譖耳如何可滅】陽畢曰夫正國者不可以暱於權【暱近也言當逺權爲久長計也】行權不可以隠於私【以私恩隠蔽其罪無以正國也】暱於權則民不道【不可道訓也】行權隠於私則政不行政不行何以道民民之不道亦無君矣【與無君同】則其爲暱與隠也復產害矣且勤君身【復反也勤勞也反害於國而勞君身】君其圖之若愛欒盈則明逐羣賊而以國倫數而遣之【羣賊盈之黨倫理也】厚戒箴國以待之【箴猶敕也待備也】彼若求逞志而報於君罪孰大焉滅之猶少【猶少滅之恐少耳】彼若不敢而逺逃乃厚其外交而勉之以報其徳不亦可乎【謂賂其所適之國厚寄托之而勸勉焉】公許諾盡逐羣賊而使祁午及陽畢適曲沃逐欒盈【祁午中軍尉曲沃欒盈邑】欒盈出奔楚遂令於國人曰自文公以來有力於先君而子孫不育者將授立之得之者賞【授之爵位而立之】居三年【後三年】欒盈晝入爲賊於絳【欒盈在楚一年而奔齊魯襄二十三年齊莊公使析歸父以藩載盈及其士納之曲沃夏四月盈帥曲沃之甲因魏獻子以晝入絳】範宣子以公入於襄公之宮【襄宮完固故就之曰奉公以如固宮】欒盈不克出奔曲沃【曰晉人圍曲沃】遂刺欒盈滅欒氏【刺殺也傳曰晉人克欒盈於曲沃盡殺欒氏之族黨】是以沒平公之身無內亂也欒懷子之出【懷子盈也出奔楚】執政使欒氏之臣勿從【執政正卿卽範宣子】從欒氏者爲大戮施【施陳也陳其屍也】欒氏之臣辛兪行【行從盈也】吏執而獻之公公曰國有大令何故犯之對曰臣順之也豈敢犯之執政曰無從欒氏而從君是明令必從君也臣聞之曰三世事家君之【三世爲大夫家臣事之如國君也】再世以下主之【大夫稱主】事君以死事主以勤君之明令也自臣之祖以無大援於晉國世欒氏於今三世矣臣故不敢不君今執政曰不從君者爲大戮臣敢忘其死而叛其君以煩司宼【敢不敢也言不敢忘死而叛其君煩君司寇以刑臣也】公說【說其執義】固止之不可【可肯也】厚賂之辭曰臣嘗陳辭矣心以守志辭以行之所以事君也若受君賜是隋其前言【隋壊也臣無二君若受君賜是有二心也】君問而陳辭未退而逆之何以事君【逆反也】君知其不可得也乃遣之

叔魚生其母視之【叔魚晉大夫叔向母弟羊舌鮒也視猶相察也】曰是虎目而豕喙【虎視眈眈豕喙長而鋭也】鳶肩而牛腹【鳶肩肩井升出牛腹脇張也】谿壑可盈是不可饜也【水注川曰谿壑溝也】必以賄死【後爲贊理受雝子女而抑邢侯邢侯殺之】遂弗視【不自養視也】食我生【叔向邑也食我叔向子伯石也其母夏姬之女】叔向之母聞之往及堂聞其號也乃還曰其聲豺狼之聲也終滅羊舌氏之宗者必是子也【宗同宗也食我旣長黨於祁盈盈獲罪晉殺盈及食我遂滅祁氏羊舌氏在魯昭二十八年】

魯襄公使叔孫穆子來聘【聘在襄二十四年】範宣子問焉【宣子晉正卿士匄】曰人有言曰死而不朽何謂也【言身死而名不朽滅】穆子未對宣子曰昔匄之祖自虞以上爲陶唐氏【言在舜時不攺堯號】在夏爲禦龍氏【夏夏后孔甲之世也傳曰陶唐氏旣衰其後曰劉累學擾龍於豢龍氏以事孔甲能飲食龍夏后嘉之賜氏曰禦龍】在商爲豕韋氏【商謂武丁之後爲豕韋氏初祝融之後彭姓爲大彭大彭豕韋二國爲商伯其後商滅豕韋劉氏自禦龍代豕韋故曰以更豕韋之後】在周爲唐杜氏【周武王之世唐杜二國名豕韋自商之末攺國於唐周成王滅唐而封弟唐叔虞遷唐於杜謂之杜伯】周卑晉繼之爲範氏其此之謂乎【卑王室微也晉繼之者謂爲盟主總諸侯也爲範氏者杜伯爲宣王大夫宣王殺之其子隰叔去周適晉生子輿爲晉理官其孫士防爲晉正卿食邑於範是爲範氏】對曰以豹之所聞此之謂世祿非不朽也【世祿世食官邑】魯先大夫臧文仲其身沒矣其言立於後世【言有立言可法者謂若教行父事君告糴於齊之屬】此之謂死而不朽

範宣子與龢大夫爭田久而無成【成平也龢晉邑之大夫也爭田之疆界久而不平】宣子欲攻之問於伯華【伯華羊舌赤也魯襄三年代父職爲中軍尉之佐】伯華曰外有軍內有事赤也外事也【言主軍也】不敢防官【非其官與之爲防官】且吾子之心有出焉可徵訊也【出以軍旅出也徵召也訊問也】問於孫林父【林父衛大夫孫文子魯襄十四年逐衛獻公立公孫剽二十六年喜殺剽而納獻公林父遂以戚叛事晉】孫林父曰旅人所以事子也惟事是待【旅客也言客寄之人不敢違命】問於張老【三君云張老中軍司馬也昭謂魯襄三年悼公以張老爲司馬至襄十六年平公卽位以其子張君臣代之此時爲上軍將】張老曰老也以軍事承子非戎則非吾所知也【戎兵也】問於祁奚【祁奚旣老平公元年復爲公族大夫】祁奚曰公族之不恭公室之有回【回邪也】內事之朝【內朝內也】大夫之貪是吾罪也【大夫公族大夫然則祁奚掌之】若以軍官從子之私懼子之應且憎也【外應受我內憎其非】問於借偃【借偃上軍司馬借遊也】借偃曰偃以斧鉞從於張孟【孟張老字】曰聴命焉若夫子之命也何二之有【夫子張孟也】釋夫子而舉【釋捨也舉動也】是反吾子也【吾子宣子宣子爲上卿本使我聴命於張孟今若背之而從子之私是反子之前令】問於叔魚【叔魚叔向之弟】叔魚曰待吾爲子戮之叔向聞之見宣子曰聞子與龢未寧【寧息也】徧問於大夫又無決盍訪之訾祏【訾祏宣子家臣】訾祏實直而博直能端辯之【端正也辯別也】博能上下比之且吾子之家老也【家臣室老】吾聞國家有大事必順於典刑【典常也刑法也】而訪咨於耉老而後行之司馬侯見【侯汝叔齊】曰聞吾子有龢之怒吾以爲不信諸侯皆有二心是之不憂【二心欲叛晉】而怒龢大夫非子之任也祁午見【午中軍尉】曰晉爲諸侯盟主子爲正卿若能靖端諸侯使服聴命於晉晉國其誰不爲子從何必龢【言皆從子之命何但龢大夫乎】盍密和【和和平也】和大以平小乎【勸以大徳平小怨】宣子問於訾祏訾祏對曰昔隰叔子違周難於晉國【隰叔杜伯之子違避也宣王殺杜伯隰叔避害適晉】生子輿爲理【子輿士蒍之字理士官也】以正於朝朝無姦官爲司空以正於國國無敗績【績功也】世及武子佐文襄爲諸侯諸侯無二心【父子爲世及至也謂士蒍生成伯成伯生缺缺生武子士會文公五年士會攝右爲大夫佐襄公以伯諸侯諸侯無二心者】及爲卿以輔成景軍無敗政【文公生成公成公生景公】及爲成師居太傅【唐尙書云爲成公軍師兼太傅官昭謂此成當爲景字誤耳魯宣九年晉成公卒至十六年晉景公請於王以黻冕命士會將中軍且爲太傅】端刑法輯訓典【輯和也】國無姦民【士會爲政盜賊奔秦是也】後之人可則是以受隨範【隨範晉二邑也】及文子成晉荊之盟【文子武子之子燮也晉使士燮盟楚於宋西門之外在魯成十二年】丰兄弟之國使無有間隙【丰厚也間隙瑕釁也兄弟鄭衛之屬晉楚爲好不相加戍所以厚兄弟之國】是以受郇櫟【郇櫟晉二邑也】今吾子嗣位於朝無姦行於國無邪民於是無四方之患而無外內之憂賴三子之功而饗其祿位【三子子輿武子文子】今旣無事矣而非龢【非恨也】於是加寵將何治爲【晉加寵於子將何所爲治乎】宣子說乃益龢田而與之和【以所爭田益之與之平和】

訾祏死範宣子謂獻子【獻子宣子之子範鞅】曰鞅乎昔者吾有訾祏也吾朝夕顧焉【顧問也】以相晉國且爲吾家今吾觀女也専則不能謀則無與【無賢臣也】將若之何對曰鞅也居處恭不敢安易【易簡也不敢自安而爲簡略】敬學而好仁和於政而好其道【言已爲政貴和而好說其道】謀於眾不以賈好【賈求也言心樂咨不以求爲好】私志𨿽衷不敢謂是也必長者之由【衷善也由從也】宣子曰可以免身

平公說新聲【說樂也新聲者衛靈公將如晉捨於濮水之上聞琴聲焉甚哀使師涓以琴寫之至晉爲平公鼔之師曠撫其手而止之曰止此亡國之音也昔師延爲紂作靡靡之樂後而自沈於濮水之中聞此聲者必於濮水之上乎】師曠曰公室其將卑乎【師曠晉主樂大師子野】君之明兆於衰矣【兆形也】夫樂以開山川之風【開通也故八音以通八風】以耀徳於廣逺也【耀明也】風徳以廣之【風風宣其徳廣之於四方作樂各象其徳韶夏濩武是也】風山川以逺之【逺逺其徳也周禮每樂一變各有所致謂鱗介毛羽之物山林川澤天地之神祗也】風物以聴之【言風化之動物莫不傾耳而聴】修詩以詠之循禮以節之夫徳廣逺而有時節【作之有時動有禮節】是以逺服而邇不遷

平公射鴳不死【鴳扈小鳥也】使豎襄搏之失【豎內豎襄名也】公怒拘將殺之叔向聞之夕【夕至於朝】君告之叔向曰君必殺之昔吾先君唐叔射兕於徒林殪以爲大甲【兕似牛而靑善觸人徒林林名一而死曰殪甲鎧也】以封於晉【言有才藝以受封爵】今君嗣吾先君唐叔射鴳不死搏之不得是揚吾君之恥者也君其必速殺之勿令逺聞【殺之益聞詭辭以諌】君忸怩顏乃趣赦之【忸怩慙貌】叔向見司馬侯之子撫而泣之【撫拊也】曰自此其父之死吾蔑與比而事君矣昔者此其父始之我終之【謂有所建爲及諫爭相爲終始以成其事也】我始之夫子終之無不可【無不可言皆從也】借偃在側曰君子有比乎【君子周而不比故偃問之】叔向曰君子比而不別比徳以贊事比也【贊佐也】引黨以封已【引取也封厚也】利已而忘君別也【別別爲朋黨也】

秦景公使其弟鍼來求成【景公秦穆公之孫桓公之子鍼後子伯車也在魯襄二十六年】叔向命召行人子員【行人掌賔客之官員名也】行人子朱曰朱也在此叔向曰召子員子朱曰朱也當禦【當直也禦進也言次應直事】叔向曰肸也欲子員之對客也子朱怒曰皆君之臣也班爵同【與員同也】何以黜朱也【黜退也】撫劍就之叔向曰秦晉不和久矣今日之事幸而集【集成也】子孫饗之【饗饗其福也饗或爲賴】不集三軍之士暴骨【必復戰鬭也】夫子員道賔主之言無私子常易之【易變也】姦以事君者吾所能禦也拂衣從之【拂褰也】人救之平公聞之曰晉其庶乎【庶防於興】吾臣之所爭者大師曠侍曰公室懼卑其臣不心競而力爭諸侯之大夫盟於宋【盟在魯襄二十七年晉楚始盟以弭諸侯之兵】楚令尹子木欲襲晉軍【子木屈到之子屈建也傳曰將盟楚人衷甲襲掩也】曰若盡晉師而殺趙武則晉可弱也【趙武晉正卿文子也】文子聞之謂叔向曰若之何叔向曰子何患焉忠不可暴【不可防暴】信不可犯【犯陵也】忠自中【自中出也】而信自身【身行信也】其爲徳也深矣其置本也固矣故不可抈也【抈動也】今我以忠謀諸侯【謀安諸侯】而以信覆之【覆驗其忠】荊之逆諸侯也亦云【亦云欲弭兵爲忠信逆迎也】是以在此若襲我是自背其信而塞其忠也【塞絕也】信反必斃【斃踣也】忠塞無用【無以用諸侯也】安能害我且夫合諸侯以爲不信諸侯何望焉此行也荊敗我諸侯必叛之【以弭兵召諸侯而衷甲以襲晉故諸侯必叛之】子何愛於死死而可以固晉國之盟主何懼焉【言晉有信諸侯必歸之】是行也以蕃爲軍【蕃籬落也不設壘壁】攀輦卽利而捨【攀引也輦輦車也卽就也言人引車就水艸便利之地而捨之】遮扞衛不行【望遮遮防也晝則遮夜則扞衛扞衛謂羅闉狗附也張羅闉去壘五十步而陳周軍之前後左右彉弩注矢以誰何謂之羅闉又二十人爲曹輩去壘三百步畜犬其中或視前後或視左右謂之狗附皆昏而設明而罷遮二十人居狗附處以視聴望明而設昏而罷不行者不設之】楚人不敢謀畏晉之信也【畏晉守信諸侯與之故不敢謀也】自是沒平公無楚患矣宋之盟【弭兵之盟也】楚人固請先歃【楚人子木也歃飲血也】叔向謂趙文子曰夫伯王之勢在徳不在先歃子若能以忠信贊君【贊佐也】而裨諸侯之闕【裨補也闕缺也】歃𨿽後諸侯將戴之何爭於先若違於徳而以賄成事【政以賄成】今𨿽先歃諸侯將棄之何欲於先昔成王盟諸侯於岐陽【岐山之陽】楚爲荊蠻【荊州之蠻也】置茅蕝設望表與鮮牟守燎故不與盟【置立也蕝謂束茅而立之所以縮酒望表謂望祭山川立木以爲表表其位也鮮牟東夷國燎庭燎也】今將與狎主諸侯之盟惟有徳也【狎更也】子務徳無爭先務徳所以服楚也乃先楚人【讓使楚先】

虢之會【諸侯之大夫防宋之盟在魯昭元年】魯人食言【食僞也言魯使叔孫穆子如會尋宋之盟欲以修好弭兵尋盟未退而魯伐莒取鄆是爲虛僞其言】楚令尹圍將以魯叔孫穆子爲戮【令尹圍楚恭王之子】樂王鮒求貨焉弗與【鮒晉大夫樂桓子也】趙文子謂叔孫曰夫楚令尹有欲於楚【欲欲得楚國也】少懦於諸侯【懦弱也以諸侯爲弱】諸侯之故求治之不求致也【故事也必欲治之非但求致之而已】其爲人也剛而尙寵【尙好也好自尊寵】若及必弗避也【以事及於辠者必加治戮無所避也】子盍逃之不幸必及於子對曰豹也受命於君以從諸侯之盟爲社稷也【爲欲衛社稷也】若魯有罪而受盟者逃魯必不免【不免於討】是吾出而危之也若爲諸侯戮者魯誅盡矣必不加師請爲戮也夫戮出於身實難【難難居也】自它及之何害【何害於義】茍可以安君利國美惡一也【美生惡死】文子將請之於楚樂王鮒曰諸侯有盟未退而魯背之安用齊盟【齊一也】縱不能討又免其受盟者晉何以爲盟主矣【言無以復齊一諸侯】必殺叔孫豹文子曰有人不難以死安利其國可無愛乎若皆卹國如是則大不喪威而小不見陵矣若是道也果【果必行也】可以教訓何敗國之有吾聞之曰善人在患弗救不祥惡人在位弗去亦不祥必免叔孫固請於楚而免之

趙文子爲室【室宮也】斵其椽而礱之【椽榱也礱磨也】張老夕焉而見之【見見匠人爲之】不謁而歸【謁告也】文子聞之駕而往曰吾不善子亦告我何其速也【速去速也】對曰天子之室斵其椽而礱之加密石焉【密細密文理石謂砥也先粗礱之加以密砥】諸侯礱之【無密石也】大夫斵之【不礱也】士首之【斵其首也】備其物義也【物備得宜謂之義】從其等禮也【從尊卑之等謂之禮】今子貴而忘義富而忘禮吾懼不免何敢以告文子歸令之勿礱也匠人請皆斵之【通更斵之】文子曰止爲後世之見之也【爲使也】其斵者仁者之爲也其礱者不仁者之爲也

趙文子與叔向遊於九京【京當爲原九原晉墓地】曰死者若可作也【作起也】吾誰與歸叔向曰其陽子乎【陽子處父】文子曰夫陽子行防直於晉國不免其身【廉直剛而無謀爲狐射姑所殺】其知不足稱也【稱述也】叔向曰其舅犯乎文子曰舅犯見利不顧其君其仁不足稱也【見利見全身之利謂與晉文避難至將反國無輔佐安國之心授壁請亡故其仁不足稱也鄭後司農以爲詐請亡要君以利也】其隨武子乎【武子範會】納諌不忘其師【言聞之於師也】言身不失其友【身有善行稱友之道】事君不援而進【進進賢也】不阿而退【阿隨也退退不肖也言不隨君必欲進賢退不肖】

秦後子來奔【後子景公之弟鍼來奔在魯昭元年】趙文子見之問曰秦君道乎【問有道不】對曰不識【難卽言之故曰不識】文子曰公子辱於敝邑必避不道也對曰有焉【有不道事】文子曰猶可以久乎對曰鍼聞之國無道而年谷龢孰【言國無道而年谷和孰天不譴覺必恃而驕也】鮮不五稔【鮮少也稔年也少不至五年而亡】文子視日曰朝夕不相及誰能俟五【言朝恐不至夕】文子出後子謂其徒【徒從者也】曰趙孟將死矣夫君子寛惠以卹後猶恐不濟今趙孟相晉國以主諸侯之盟思長世之徳歷逺年之數猶懼不終其身今忨日而防嵗【忨偸也防遲也】怠偸甚矣【怠懈也偸茍也】非死逮之必有大咎【逮及也大咎非常之禍】冬趙文子卒

平公有疾秦景公使醫龢視之【龢名也】出曰疾不可爲也【爲治也】是謂逺男而近女【逺師傅近女色也】惑以生蠱【惑於女以生蠱疾】非鬼非食惑以喪志【疾非鬼神亦非飲食生於淫惑以喪其志】良臣不生天命不佑【佑助也良臣謂趙孟不生將死也】若君不死必失諸侯趙文子聞之曰武從二三子【二三子晉諸卿】以佐君爲諸侯盟主於今八年矣內無苛慝諸侯不二【苛煩也慝惡也】子胡曰良臣不生天命不佑對曰自今之謂【從今以往】龢聞之曰直不輔曲明不規闇【言文子不能以明直規輔平公之闇曲使至淫惑也】榣木不生危【榣木大木危髙險也】松栢不生埤【埤下濕也以諭文子不久存也】吾子不能諫惑使至於生疾又不自退而寵其政【寵榮也】八年之謂多矣【已爲多矣】何以能久文子曰醫及國家乎對曰上醫醫國【止其淫惑是謂醫國】其次疾人固醫官也【官猶職也】文子曰子稱蠱何實生之對曰蠱之慝谷之飛實生之【慝惡也言蠱之爲惡害於嘉谷谷爲之飛若是類生蠱疾者】物莫伏於蠱莫嘉於谷【伏藏也嘉善也】谷興蠱伏而章明者也【穀气起則蠱伏藏谷不朽蠹而人食之章明之道也】故食穀者晝選男徳以象谷明【選擇也擇有徳者而親近之以象人食穀而有聰明】宵靜女徳以伏蠱慝【靜安也伏去也言夜當安女之有徳者以禮自kao節以去已蠱害之病言蠱害谷猶女害男也】今君一之【一一晝夜也】是不饗谷而食蠱也【蠱諭女也】是不昭谷明而皿蠱也【皿器也言爲蠱作器而受之】夫文虫皿爲蠱吾是以云【文字也】文子曰君其防何對曰若諸侯服不過三年不服不過十年【諸侯服則専於色】過是晉之殃也【過十年荒淫之禍及國也】是嵗趙文子卒諸侯叛晉【叛晉從楚】十年平公薨【十年後十年也事在魯昭十年】

秦後子來仕【避景公仕於晉】其車千乘【從車千乘】楚公子幹來仕其車五乘【子幹恭王之庶子公子比也魯昭元年楚公子圍殺郟敖子幹奔晉】叔向爲太傅實賦祿韓宣子問二公子之祿焉【宣子韓起也代趙文子爲政】對曰大國之卿一旅之田【公之孤四命五百人爲旅爲田五百頃】上大夫一卒之田【上大夫一命百人爲卒爲田百頃】夫二公子者上大夫也皆一卒可也宣子曰秦公子富若之何其鈞之也【鈞同也】對曰夫爵以建事【事職事也】祿以食爵【隨爵尊卑】徳以賦之功庸以稱之【稱副也】若何其以富賦祿也夫絳之富商韋藩木楗以過於朝【韋藩韋蔽前後木楗木檐也】惟其功庸少也【言無功庸𨿽富不得服其尊服過於朝無位爵故也】而能金玉其車文錯其服【文文織錯錯鏤也言富商之財足以金玉其車文錯其服以其無爵位故不得爲耳則上爲韋藩木楗是也】能行諸侯之賄【言其財賄足以交於諸侯】而無尋尺之祿無大績於民故也【績功也八尺曰尋】且秦楚匹也若之何其回於富也【回曲也】乃均其祿

鄭簡公使公孫成子來聘【簡公僖公之子嘉也成子子產之諡鄭穆公之孫子國之子】平公有疾韓宣子贊授客館【贊導也】客問君疾對曰寡君之疾久矣上下神祗無不徧諭也【諭謂祭祀告謝也】而無除今夢黃能入於寑門【夢公夢也能似熊】不知人殺乎抑厲鬼耶【人殺主殺人厲鬼惡鬼也】子產曰以君之明子爲大政其何厲之有【大政美大之政】僑聞之【僑子產名】昔者鯀違帝命殛之於羽山【帝堯也殛放殛而殺之】化爲黃能以入於羽淵【羽山之淵鯀旣死而神化也】實爲夏郊【禹有天下而郊祀之】三代舉之【舉謂不廢其祀】夫鬼神之所及【吉凶所及】非其族類則紹其同位【紹繼也殷周祀之是也】是故天子祀上帝【上帝天也】公侯祀百辟【以死勤事功施於民者】自卿以下不過其族【族親族也】今周室少卑【卑微也】晉實繼之【謂爲盟主統諸侯也】其或者未舉夏郊耶宣子以告祀夏郊【爲周祀也】董伯爲屍【董伯晉大夫神不歆非類則董伯其姒姓乎屍主也】五日公見子產【祭後五日平公有瘳故見之】賜之莒鼎【莒鼎出於莒也曰賜子產莒之二方鼎方鼎鼎方上也】

叔向見韓宣子宣子憂貧叔向賀之宣子曰吾有卿之名而無其實【實財也】無以從二三子【從隨也隨其賻贈之屬】吾是以憂子賀我何故對曰昔欒武子無一卒之田【上大夫一卒之田欒書爲晉上卿而又不及】其宮不備其宗器【宮室宗器祭器】宣其徳行順其憲則使越於諸侯【越聞也】諸侯親之戎狄懷之【懷歸也】以正晉國行刑不疚【疚病也】以免於難【免殺君之難】及桓子驕泰奢侈貪欲無蓺【蓺極也桓子欒書之子黶也】略則行志【略犯也則法也】假貸居賄【居蓄也】宜及於難而賴武之徳以沒其身及懷子攺桓之行而修武之徳【懷子桓子之子盈也】可以免於難而離桓之罪以亡於楚【亡奔也】夫郤昭子【昭子郤至也】其富半公室其家半三軍恃其富寵以泰於國【奢泰於國】其身屍於朝其宗滅於絳不然夫八郤五大夫三卿【三卿郤錡郤至郤犨又有五人爲大夫】其寵大矣一朝而滅莫之哀也惟無徳也今吾子有欒武子之貧吾以爲能其徳矣【能行其徳】是以賀若不憂徳之不建而患貨之不足將弔不暇何賀之有宣子拜稽首焉曰起也將亡賴子存之非起也敢專承之【専獨也承受也】其自桓叔以下嘉吾子之賜【桓叔韓氏之祖曲沃桓叔也桓叔生子萬受韓以爲大夫是爲韓萬】

國語卷十四﹤史部﹐雜史類﹐國語﹥﹤史部﹐雜史類﹐國語﹐卷十五﹥

【別邑在魯昭十五年】鼔人或請以城畔穆子不受軍吏曰可無勞師而得城子何不爲穆子曰非事君之禮也夫以城來者必將求利於我【利爵賞也】夫守而二心姦之大者也賞善罰姦國之憲法也許而弗予失吾信也若其予之賞大姦也姦而盈祿善將若何【盈滿也】且夫翟之憾者以城來盈願【憾恨也】晉豈其無【豈無恨也】是我以鼓教吾邊鄙貳也【貳二心也】夫事君者量力而進【進進取也】不能則退不以安賈貳【賈市也安謂不勞師而得鼔】令軍吏呼城儆將攻之未傅而鼔降【傅箸也】中行伯旣克鼓以鼓子宛支來【宛支鼔子鳶鞮也穆子旣克鼔以鳶鞮歸旣獻而反之其後又畔魯昭二十二年荀吳襲鼔滅之以鳶鞮歸使涉佗守之也】令鼔人各復其所非寮勿從【寮官也】鼓子之臣曰夙沙釐以其孥行【釐將妻子從鼓子也】軍吏執之辭曰我君是事非事土也名曰君臣豈曰土臣今君實遷【遷徙也】臣何賴於鼓【賴利也】穆子召之曰鼔有君矣【君謂涉它也】爾止事君吾定而祿爵【定安也而汝也】對曰臣委質於翟之鼓未委質於晉之鼓也【質贄也士贄以雉委贄而退】臣聞之委質爲臣無有二心委質而策死古之法也【言委質於君書名於策示必死也】君有烈名臣無畔質【烈明也】敢卽私利以煩司寇而亂舊法其若不虞何【卽就也虞度也若就私利是爲畔君畔君有辠故煩司寇舊法防死之法也若臣皆如是是將有不意度而至之患者晉其如之何】穆子嘆而謂其左右曰吾何徳之務而有是臣也【吾當修務何徳而得若此之臣乎】乃使行旣獻【獻獻功也】言於頃公【言釐之賢於頃公頃公昭公之子去疾也】與鼔子田於河陰【河陰晉河南之田使君而田之】使夙沙釐相之

範獻子聘於魯【獻子範宣子之子士鞅也聘在魯昭二十二年】問具山敖山魯人以其鄕對【言其鄕之山也】獻子曰不爲具敖乎對曰先君獻武之諱也【獻伯禽之曽孫微公之子獻公具也武獻公之庶子武公敖也】獻子歸徧戒其所知曰人不可以不學吾適魯而名其二諱爲笑焉惟不學也【言學則必知諱不見笑也禮入境而問禁入門而問諱】人之有學也猶木之有枝葉也木有枝葉猶庇防人而況君子之學乎董叔將取於範氏【董叔晉大夫也範氏範宣子之女】叔向曰範氏富盍已乎【言富必驕驕必陵人已止也】曰欲爲系援焉【欲自系綴以爲援助】它日董祁愬於範獻子【祁董叔之妻獻子之妹也範姓祁名也】曰不吾敬也獻子執而紡於庭之槐【紡縣也】叔向過之曰子盍爲我請乎叔向曰求系旣系矣求援旣援矣欲而得之又何請焉趙簡子曰魯孟獻子有鬭臣五人我無一何也【簡子晉卿趙文子之孫景子之子趙鞅志父也孟獻子魯大夫仲孫蔑也鬭臣扞難之士】叔向曰子不欲也若欲之肸也待交捽可也【此言欲勇則勇士至】

梗陽人有獄將不勝【梗陽魏氏之邑獄訟也】請納賂於魏獻子獻子將許之【獻子晉正卿魏戊之父魏舒也傳曰梗陽人有獄魏戊不能防以獄上其大宗賂以女樂獻子將受之或云大宗卽舒也昭謂大宗訟者之大宗爲訟者納賂】閻沒謂叔寛曰與子諫乎【閻沒閻明叔寬女齊之子叔襃也皆晉大夫傳曰魏戊使二子諫】吾主以不賄聞於諸侯【主獻子也不賄不貪財也】今以梗陽之賄殃之不可【殃猶病也】二人朝而不退獻子將食問誰在庭曰閻明叔襃在召之使佐食【佐猶勸也】比已食三嘆旣飽獻子問焉曰人有言曰惟食可以忘憂吾子一食之間而三嘆何也同辭對曰吾小人也貪饋之始至懼其不足故嘆中食而自咎也曰豈主之食而有不足是以再嘆主之旣食願以小人之腹爲君子之心屬厭而已是以三嘆【屬適也厭飽也已止也適小飽足則自節止】獻子曰善乃辭梗陽人【善二子善諭而不逆獻子能覺攺也】下邑之役董安於多【下邑晉邑董安於趙簡子家臣多功也周禮曰戰功曰多魯定十三年簡子殺邯鄲大夫趙午午之子稷以邯鄲畔午荀寅之甥也荀寅士吉射之姻也二人作亂攻趙氏之宮簡子奔晉陽晉人圍之時安於力戰有功也】趙簡子賞之辭【辭不受也】固賞之對曰方臣之少也進秉筆贊爲名命稱爲前世義於諸侯【言見稱譽於前世諸侯以爲義也】而主弗志【志識也】及臣之壯也耆其股肱以從司馬【耆致也司馬掌兵也】苛慝不產及臣之長也端委韠帶以隨宰人民無二心【端端委委貌也鞞韋蔽膝帶大帶宰人宰官也】今臣一旦爲狂疾而曰必賞女【言戰鬭爲凶事猶人有狂易之疾相殺傷也】是以狂疾賞也不如亡趨而出乃釋之

趙簡子使尹鐸爲晉陽【尹鐸簡子家臣晉陽趙氏邑爲治也】請曰以爲繭絲乎抑爲保障乎【繭絲賦稅保障蔽扞也小城曰保禮記曰遇入保者】簡子曰保障哉尹鐸損其戶數【損其戶則民優而稅少】簡子誡襄子【襄子簡子之子無卹也】曰晉國有難而無以尹鐸爲少無以晉陽爲逺必以爲歸【所謂保障】趙簡子使尹鐸爲晉陽曰必墮其壘培【墮壞也壘荀寅士吉射圍趙氏所作壁壘也壘曰培】吾將往焉若見壘培是見寅與吉射也尹鐸往而增也【增髙其壘因以自備也】簡子如晉陽見壘怒【旣不墮又增之故怒也】曰必殺鐸也而後入大夫辭之【辭請也】不可【可肯也】曰是昭余讎也【昭明也明我怨讎以辱我也】郵無正進【無正晉大夫郵良伯樂】曰昔先主文子少釁於難【文子簡子之祖趙武也釁猶讎也難謂莊姬之讒趙氏見討】從姬氏於公宮【姬氏莊姬趙朔之妻文子之母晉景公之姊也姬淫於趙嬰嬰兄趙同趙括放之姬讒同括景公殺之文子從莊姬於公宮】有孝徳以出在公族【爲公族大夫也】有恭徳以升在位【在卿位】有武徳以羞爲正卿【正卿上卿羞進也】有溫徳以成其名譽失趙氏之典刑【典常也刑法也】而去其師保【在公宮故無師保也】基於其身以克復其所【基始也始更修之於身以能復其先也】及景子長於公宮【景子文子之子簡子之父趙成也從其王母在公宮】未及教訓而嗣立矣亦能纂修其身以受先業無謗於國順徳以學子【學教也】擇言以教子擇師保以相子今吾子嗣位有文之典刑有景之教訓重之以師保加之以父兄【同宗之父兄】子皆疏之以及此難【荀士之難】夫尹鐸曰思樂而喜思難而懼人之道也委土可以爲師保吾何爲不增【言見壘培可以戒懼足當師保何爲不增】是以修之庶曰可以鑑而鳩趙宗乎【鑑鏡也鳩安也】若罰之是罰善也罰善必賞惡臣何望矣簡子說曰微子吾幾不爲人矣【微無也】以免難之賞賞尹鐸【免難之賞軍賞也言見戒而懼懼則有備是爲免難也】初伯樂與尹鐸有怨【伯樂無正字】以其賞如伯樂氏【如之也】曰子免吾死敢不歸祿【祿所得賞也】辭曰吾爲主圖非爲子也怨若怨焉【若如也怨自如故也】

鐵之戰趙簡子曰鄭人擊我吾伏弢衉血鼔音不衰【鐵衞地弢弓衣也晉中行寅範吉射以朝歌畔齊鄭與之魯哀公二年齊人輸範氏粟鄭罕達駟送之範吉射逆之簡子禦之遇於戚遂戰於鐵鄭人擊簡子中肩斃於車中伏弢上猶能擊鼔面污血曰衉】今日之事莫我若也衞莊公爲右【莊公衛靈公太子蒯聵也圖殺少君不成奔晉簡子許納之時爲簡子車右】曰吾九上九下擊人盡殪【殪死也九上九下車以救簡子】今日之事莫我加也郵無正禦【無正王良禦禦簡子也】曰吾兩鞁將絕吾能止之【鞁靷也能止馬徐行故不絕】今日之事我上之次也【言次蒯瞶】駕而乘材兩鞁皆絕【乘轢也材橫木也】衞莊公禱【禱謂將戰時請福也】曰曾孫蒯聵以諄趙鞅之故【諄佐也】敢昭吿於皇祖文王【昭明也皇大也文王康叔之父】烈祖康叔【烈顯也】文祖襄公【文言有文徳也襄公蒯聵之祖父璽公之考】昭考靈公【昭明也靈公蒯聵之父】夷請無筋無骨【夷傷也戰鬭不能無傷無筋無絕筋無骨無折骨也】無面傷【傷於面也】無敗用【用兵用也】無隕懼【隕隕越也】死不敢請【言不敢請歸之神也】簡子曰志父寄也【志父簡子之後名也春秋書趙鞅入於晉陽以叛後得反國故攺爲志父寄寄禱也】

趙簡子田於螻【螻晉君之囿】史黯聞之以犬待於門【史黯晉大夫史墨也時爲簡子史犬田犬也門君囿門也】簡子見之曰何爲曰有所得犬欲試之玆囿【玆此也】簡子曰何爲不告對曰君行臣不從不順【言君從法臣從君也】主將適螻而麓不聞【麓主君苑囿之官也傳曰山林之木衡麓守之】臣敢煩當日【當日直日也言主將之君囿不煩麓以告君臣亦不敢煩主之直日以自白也】簡子乃還

少室周爲趙簡子右【少室周趙簡子臣之姓名也右戎右也】聞牛談有力【牛談簡子臣】請與之戲【戱角力也】弗勝致右焉【致右於談】簡子許之使少室周爲宰【宰家宰也】曰知賢而讓可以訓矣

趙簡子嘆曰吾願得範中行之良臣【範吉射中行寅】史黯侍曰將焉用之簡子曰良臣人之所願也又何問焉對曰臣以爲不良故也夫事君者諫過而賞善【諌遇匡救其惡賞善將順其美】薦可而防不【薦進也防去也傳曰君所謂可而有不焉臣獻其不以成其可君所謂不而有可焉臣獻其可以去其不】獻能而進賢擇才而薦之朝夕誦善敗而納之道之以文行之以順勤之以力致之以死【死其難也】聽則進不則退今範中行氏之臣不能匡相其君使至於難【難謂爲亂見逐伐君而敗見討伐也事在魯定公十三年】君出在外【以朝歌畔魯哀五年又奔齊】又不能定而棄之則何良之爲若弗棄則主焉得之夫二子之良將勤營其君使復立於外死而後止何日以來【立於外有爵圡於它國也】若來乃非良臣也簡子曰善吾言實過矣

趙簡子問於壯馳玆【壯馳玆晉大夫蓋吳人也】曰東方之士孰爲瘉【瘉賢也】壯馳玆拜曰敢賀簡子曰未應吾問何賀對曰臣聞之國家之將興也君子自以爲不足其亡也若有餘今主任晉國之政而問及小人又求賢人吾是以賀趙簡子嘆曰雀入於海爲蛤雉入於淮爲蜃【小曰蛤大曰蜃皆介物蚌類也】黿鼉魚鼈莫不能化【化謂蛇成鼈黿石首成之類也】惟人不能哀夫竇犨侍【竇犨晉大夫】曰臣聞之君子哀無人【人賢人也】不哀無賄哀無徳不哀無寵哀名之不令不哀年之不登【登髙也】夫中行範氏不卹庶難而欲擅晉國今其子孫將耕於齊宗廟之犧爲畎畝之勤【純色爲犧諭二子皆名族之後當爲祭主於宗廟今反放逐畎畝之中是亦人之化也】人之化也何日之有

趙襄子使新穉穆子伐翟【襄子晉正卿簡子之子無防也新穉穆子晉大夫新穉狗也伐翟在春秋後】勝左人中人【左人中人翟二邑也】遽人來吿【遽傳也】襄子將食尋飯有恐色侍者曰狗之事大矣【大謂勝二邑】而主色不怡何也【怡悅也】襄子曰吾聞之徳不純【純一也】而福祿並至謂之幸夫幸非福【徳不能服必致寇故非福也】非徳不當雝【當猶任也雝和也言惟有徳者任以福祿爲和樂也】雝不爲幸【能和樂則不爲幸也】吾是以懼知宣子將以瑤爲後【知宣子晉卿荀躒之子甲也瑤宣子之子襄子知伯也】知果曰不如宵也【知果晉大夫知氏之族也宵宣子之庶子也】宣子曰宵也狠【狠狠戾不從人】對曰宵之狠在面瑤之狠在心心狠敗國面狠不害瑤之賢於人者五其不逮者一【不仁也】美鬢長大則賢【鬢髮穎也】射禦足力則賢伎蓺畢給則賢【給足也】巧文辯惠則賢【巧文巧於文辭】彊毅果敢則賢如是而甚不仁以其五賢陵人而以不仁行之其誰能待之【待猶假也】若果立瑤也知宗必滅弗聽知果別族於太史爲輔氏【太史掌氏姓】及知氏之亡惟輔果在【善其知人】

知襄子爲室美【襄子知伯瑤也美麗好也】士茁夕焉【士茁知伯家臣夕夕往也】知伯曰室美夫對曰美則美矣抑臣亦有懼也知伯曰何懼對曰臣以秉筆事君志有之曰髙山峻原不生艸木【志記也峻峭也原陸也言其髙險不安故不生艸木】松柏之地其土不肥【言上茂盛冬夏有防故土不肥】今土木勝臣懼其不安人也【言不兩興】室成三年而知氏亡【三年知伯與韓魏伐趙襄子圍晉陽而灌之城不者三版知伯行水魏桓子禦韓康子驂乘知伯曰吾始知水可以亡人國也汾水可以灌安邑安邑魏也絳水可以灌平陽平陽韓也桓子肘康子康子履桓子之跗趙襄於夜使張孟私於韓魏韓魏與之合遂滅知伯而分其地在春秋後】

還自衞三卿宴於藍臺【還自衞知襄子伐鄭自衛還也三卿知襄子韓康子魏桓子藍臺地名也】知襄子戲韓康子而侮段規【康子韓宣子之曾孫莊子之子虎也段規魏桓子之相也】知伯國聞之諫【伯國晉大夫知氏之族】曰主不備難必至矣曰難將由我我不爲難誰敢興之對曰異於是【言所聞與此異】夫郤氏有車轅之難【郤犨與長魚蟜爭田執而梏之與其父母妻子同一轅旣蟜嬖於厲公而滅三郤在魯成十七年】趙有孟姬之讒【趙趙同趙括也孟姬趙文子之母莊姬也通於趙嬰兄同括放之孟姬慙怨讒之於景公景公殺之在魯成八年】欒有叔祁之愬【欒欒盈也叔祁範宣子之女盈之母也與其老州賓通盈患之祁愬之於宣子遂滅欒氏】範中行有函冶之難【函冶範臯夷之邑也臯夷無寵於範吉射而欲爲亂於範氏中行寅與範氏相睦故臯夷謀逐二子卒滅之在魯定十三年】皆主之所知也夏書有之曰一人三失【三失三失人也】怨豈在明【明著也】不見是圖【不見未形也】周書有之曰怨不在大【或大而不爲怨】亦不在小【禍難或起小怨】夫君子能勤小物故無大患【物事也】今主一宴而恥人之君相【君康子相段規】又弗備曰不敢興難無乃不可乎夫誰不可喜而誰不可懼蜹蛾蠭防皆能害人況君相乎弗聽自是五年乃有晉陽之難【自藍臺之後五年也】段規反首難而殺知伯於師【言段規首爲防作難反知伯者】遂滅知氏

晉陽之圍【知襄子圍趙襄子於晉陽也魯悼四年知瑤伐鄭恥襄子襄子怨之知瑤驕泰請地於趙趙弗與瑤帥韓魏攻趙襄子襄子保晉陽三家圍之在春秋後】張談曰先主爲重器也爲國家之難【張談趙襄子之宰孟談也重器圭璧鐘鼎之屬】盍姑無愛寶於諸侯乎【欲令行賂以求助也】襄子曰吾無使也張談曰地也可【地趙襄子之臣】襄子曰吾不幸有疾不夷於先子【夷平也疾病也言己行有闕病不及先子也】不徳而賄【言無徳而以賄求助也】夫地也求飲吾欲【言地求飲食我以情欲無忠諫也】是養吾疾而幹吾祿也【養長也干求也】吾不與皆斃【皆俱也斃踣也】襄子出曰吾何走乎從者曰長子近且城厚完【長子晉別縣也】襄子曰罷民力以完之又斃死以守之其誰與我【斃踣也誰與我誰與我同力也】從者曰邯鄲之倉庫實【邯鄲晉別縣也】襄子曰浚民之膏澤以實之【浚也讀若濬】又因而殺之其誰與我其晉陽乎先主之所屬也【先主簡子也謂無以尹鐸爲少晉陽爲逺必以爲歸】尹鐸之所寛也民必和矣乃走晉陽晉師圍而灌之【晉師三卿之師也灌引汾水以灌之】沈竈產鼃民無畔意【沈竈縣釡而炊也產鼃鼃生於竈也鼃蝦蟆也】

國語卷十五

欽定四庫全書

國語卷十六

吳韋昭注

鄭語

桓公爲司徒【桓公鄭始封之君周厲王之少子宣王之弟桓公友也宣王封之於鄭幽王八年爲司徒】甚得周眾與東土之人【周眾西周之民東土陜以東也】問於史伯曰王室多故【史伯周太史故猶難也】余懼及焉其何所可以逃死史伯對曰王室將卑戎狄必昌不可偪也【昌盛也偪迫也】當成周者【成周雒邑】南有荊蠻申呂應鄧陳蔡隨唐【荊蠻姓之蠻鬻熊之後也申呂姜姓應蔡隨唐皆姬姓也應武王子所封鄧曼姓陳嬀姓也】北有衞燕翟鮮虞路洛泉徐蒲【衞康叔之封燕邵公之封皆姬姓也翟北翟也鮮虞姬姓在翟者路洛泉徐蒲皆赤翟隗姓也】西有虞虢晉隗霍楊魏芮【八國姬姓也虞虞仲之後虢虢叔之後西虢也】東有齊魯曹宋滕薛鄒莒【齊姜姓魯曹滕皆姬姓宋子姓薛任姓鄒曹姓莒已姓東夷之國也】是非王之支子母弟甥舅也則皆蠻荊戎翟之人也【王支子母弟姬姓是也甥舅異姓是也蠻荊楚也戎翟北翟路洛泉徐蒲是也戎或爲夷】非親則頑不可入也【親謂支子甥舅頑謂蠻夷戎翟也】其濟洛河潁之間乎【言此四水之間可逃也謂左濟右洛前潁後河】是其子男之國虢鄶爲大【是是四水也虢東虢虢仲之後姬姓也鄶妘姓也當幽王時於子男此二國爲大】虢叔恃勢鄶仲恃險【此虢叔虢仲之後叔仲皆當時二國君之字勢地勢阻固也險有險阨皆恃之而不修徳】是皆有驕侈怠慢之心而加之以貪冒君若以周難之故寄孥與賄焉不敢不許【妻子曰孥賄財也】周亂而獘是驕而貪必將背君君若以成周之眾奉辭伐罪無不克矣【桓公甚得周眾奉直辭伐有罪故必勝也】若克二邑【二邑虢鄶】鄢蔽補丹依防歷莘君之土也【言克虢鄶則此八邑皆可得也】若前莘後河右洛左濟【莘莘國也】主芣騩而食溱洧【芣騩山名主爲之神主也孔子曰夫顓臾爲東蒙主食謂居其土食其水也】修典刑以守之惟是可以少固【其後卒如史伯之言】公曰南方不可乎【南方當成周之南申鄧之間】對曰夫荊子熊嚴生子四人伯霜仲雪叔熊季紃【荊楚也熊嚴楚子鬻熊之後十四世也伯霜楚子熊霜季紃楚子熊紃也仲不立叔在濮耳】叔熊逃難於濮而蠻季紃是立防氏將起之禍又不克【濮蠻邑防氏楚大夫克能也熊霜之世叔熊逃奔濮而從蠻俗熊霜死國人立季紃防氏將起叔熊立之又有禍難而不能立也】是天啟之心也【啟開也天開季紃故叔熊不得立有心字誤】又甚聰明和協蓋其先王【言季紃又聰明能和協其民臣之心功徳蓋其先王也】臣聞之天之所啟十世不替【替廢也】夫其子孫必光啟土不可偪也【光大也】且重黎之後也【重黎官名楚語曰顓頊乃命南正重司天北正黎司地言楚之先爲此二官】夫黎爲髙辛氏火正【髙辛帝嚳也黎顓頊之後吳回也顓頊生老童老童生重黎及吳回吳回生陸終陸終產六子其季曰季連爲芉姓楚之祖也季連之後爲鬻熊事周文王其曾孫熊繹當成王時封於荊蠻爲楚子黎當髙辛氏爲火正傳曰吳回爲黎黎火正也】以淳燿惇大天明地徳光昭四海故命之曰祝融其功大矣【淳大也燿明也惇厚也言黎爲火正能治其職以大明厚大天明地徳故命之爲祝融祝始也融明也大明天明若歷象三辰也厚大地徳若敬授民時也光昭四海使上下有章也】夫成天地之大功者其子孫未常不章【章顯也】虞夏商周是也【是成天地之功者】虞幕能聽協風以成物樂生者也【虞幕舜後虞思也協和也言能聽知和風因時順气以成育萬物使之樂生者也周語曰瞽吿有協風至王乃耕借之類是也】夏禹能單平水土以品處庶類者也【單盡也庶眾也品髙下之品也禹除水災使萬物髙下各得其所】商契能和合五教以保於百姓者也【保養也五教父義母慈兄友弟恭子孝也魯語曰契爲司徒而民輯】周棄能播殖百谷蔬以衣食民人者也【棄后稷也播布也殖長也百穀黍稷稻粱麻麥荏菽雕胡之屬蔬艸菜之屬可食者】其後皆爲王公侯伯【禹身王稷契在子孫公侯伯謂其後杞宋及幕後陳侯也】祝融亦能昭顯天地之光明以生柔嘉材者也【柔潤也嘉善也善材五穀材木也】其後八姓於周未有侯伯【八姓祝融之後八姓已董彭禿妘曹斟羋也侯伯諸侯之伯】佐制物於前代者【佐助也物事也前代夏殷也】昆吾爲夏伯矣【昆吾祝融之孫陸終第二子名樊爲己姓封於昆吾昆吾衞是也其後夏衰昆吾爲夏伯遷於舊許傳曰楚之皇祖伯父昆吾舊許是宅】大彭豕韋爲商伯矣【大彭陸終第三子曰籛爲彭姓封於大彭謂之彭祖彭城是也豕韋彭姓之別封於豕韋者殷衰二相繼爲商伯】當周未有【未有侯伯】已姓昆吾蘇顧溫董【五國皆昆吾之後別封者莒其後】董姓鬷夷豢龍則夏滅之矣【董姓已姓之別受氏爲國者有飂叔安之裔子曰董父以擾龍服事帝舜賜姓曰董氏曰豢龍封之鬷川當夏之興別封鬷夷於孔甲前而滅矣曰孔甲不能食龍而未獲豢龍氏劉累學擾龍於豢龍氏以事孔甲】彭姓彭祖豕韋諸稽則商滅之矣【彭祖大彭也豕韋諸稽其後別封也大彭豕韋爲商伯其後世失道殷復興而滅之】禿姓舟人則周滅之矣【禿姓彭祖之別舟人國名】妘姓鄔鄶路偪陽【陸終第四子曰求言爲妘姓封於鄶鄶今新鄭也鄥路偪陽其後別封也】曹姓鄒莒【陸終第五子曰安爲曹姓封於鄒】皆爲采衞【皆妘曹也采采服去王城二千五百里衞衞服去王城三千里】或在王室或在夷翟莫之數也【或六姓之後在王室蘇子溫子也在夷翟莒偪陽也】而又無令聞必不興矣斟姓無後【斟姓曹姓之別也或云夏少康滅之非也傳有斟灌斟尋澆所滅非少康又皆夏同姓非此也】融之興者其在羋姓乎羋姓夔越不足命也【夔越芉姓之別國也楚熊繹六世孫曰熊摯有惡疾楚人廢之立其弟熊延摯自棄於夔其子孫有功王命爲夔子】蠻蠻矣【蠻謂叔熊在濮從蠻俗也】惟荊實有昭徳若周衰其必興矣【昭明也】姜嬴荊實與諸姬代相干也【姜齊姓嬴秦姓楚姓代更也干犯也言其代彊更相犯間也】姜伯夷之後也【伯夷堯秩宗炎帝之後四嶽之族也】嬴伯翳之後也【伯翳舜虞官少皥之後伯益也】伯夷能禮於神以佐堯者也【秩宗之官於周爲宗伯漢爲太常掌國祭祀書曰典朕三禮謂天神人鬼地只之禮】伯翳能議百物以佐舜者也【百物艸木鳥獸也議使各得其宜】其後皆不失祀而未有興者【興謂爲侯伯也】周衰其將至矣【至於伯也】公曰謝西之九州何如【謝宣王之舅申伯之國也今在南陽謝西有九州一千五百家曰州何如問可居不】對曰其民沓貪而忍不可因也【沓黷也忍忍行不義因就也】惟謝郟之間【間謂郟南謝北虢鄶在焉郟後屬鄭鄭衰楚取之魯昭元年傳曰葬王於郟謂之郟敖是也】其冢君侈驕【冢大也】其民怠沓其君而未及周徳【怠慢也忠信爲周言民慢黷其君而未及於忠信也】若更君而周訓之是易取也【更君更以君道導之則易取也】且可長用也【長用久處也】公曰周其獘乎【獘敗也】對曰殆於必獘者【殆近也】大誓曰民之所欲天必從之【大誓周書言民惡幽王猶惡紂欲令之亡天必從之也】今王棄髙明昭顯而好讒慝暗昧【王幽王也髙明昭顯謂明徳之臣暗昧幽暝不見光明之道也】惡角犀丰盈而近頑童窮固【角犀謂顏角有伏犀丰盈謂頰輔丰滿皆賢明之相也頑童童昏固陋也謂皆暗昧窮陋不識徳義者】去和而取同【和謂可不以相濟同同欲也君子和而不同】夫和實生物同則不繼【陰陽和而萬物生同同气也】以它平它謂之和【謂陰陽相生異味相和也】故能丰長而物生之【土气和而物生之國家和而民附之】若以同裨同盡乃棄矣【禆益也同者謂若以水益水盡乃棄之無所成也】故先王以土與金木水火雜以成百物【雜合也成百物謂若鑄冶煎烹之屬】是以和五味以調口剛四支以衞體【剛彊也】和六律以聰耳【聽和則聰也】正七體以役心【役營也七體七竅也目爲心視耳爲心聽口爲心談鼻爲心芳也】平八索以成人【平正也八索謂八體以應八卦也謂乾爲首坤爲腹震爲足巽爲股離爲目兌爲口坎爲耳艮爲手】建九紀以立純徳【建立也純純一不尨駮也九紀九藏也正藏五又有胃旁胱腸膽也紀所以經紀性命立純徳也周禮曰九藏之動賈唐云九紀九功也】合十數以訓百體【此所謂近取諸身逺取諸物賈唐云十數自王以下位有十等王臣公公臣大夫大夫臣士士臣皁皁臣輿輿臣隸臣僚僚臣僕僕臣臺百體百官各有體屬也合此十數之名以訓導百官之體也】出千品具萬方【百官官有徹品十於王謂之千品五物之官陪屬萬位謂之萬方方道也】計億事材兆物收經入行姟極【計算也材裁也賈唐說皆以萬萬爲億後鄭司農云十萬曰億十億曰兆從古數也經常也姟備也數極於姟萬萬兆曰姟自十等至千品萬方轉相生故有億事兆物王收其常入舉九姟之數也】故王者居九畡之田收經入以食兆民【九畡九州之極數也楚語曰天子之田九畡以食兆民王取經入焉以食萬官】周訓而能用之龢樂如一【忠信爲周訓教也言以忠信教導之其民龢樂如一室也】夫如是龢之至也【至極也】於是乎先王聘後於異姓【同則不繼】求財於有方【使各以其方賄來方之所無則不貢也】擇臣取諫工而講以多物務和同也【工官也講校也多眾也物事也】聲一無聽【五聲雜然後可聽也】物一無文【五色雜然後成文也】味一無果【五味合然後可食果美也】物一不講【講論校也】王將棄是類而與剸同【類猶和也】天奪之明欲無獘得乎夫虢石父讒諂巧從之人也而立以爲卿士與剸同也【石父虢君之名也巧從巧於媚從也】棄聘後而立內妾好窮固也【聘後申後內妾襃姒】侏儒戚施實禦在側近頑童也【侏儒戚施皆優笑之人禦侍也】周法不昭而婦言是行用讒慝也不建立卿士而妖試幸措行暗昧也【試用也措置也不建立有徳以爲卿士而妖嬖之臣用之於位佞幸之人置之於側也】是物也不可以久且宣王之時有童謠【宣王幽王之父】曰檿弧箕服實亡周國【山桑曰檿弧弓也箕木名服矢房也】於是宣王聞之有夫婦鬻是器者【鬻賣也】王使執而戮之【戮之於路】府之小妾生女而非王子也懼而棄之【府王內之府藏也】此人也收以奔襃【此人賣弧服者收取也】襃人有獄而以爲入【襃人襃君姁也獄罪也入進之於王】天之命此久矣其又可爲乎【爲治也】訓語有之【訓語周書】曰夏之衰也襃人之神化爲二龍以同於王庭【襃人襃君共處曰同】而言曰余襃之二君也【二先君也】夏后卜殺之與去之與止之莫吉【止畱也】卜請其漦而藏之吉【漦龍所吐沫龍之精气也】乃布幣焉而策吿之【布陳也幣玉帛也陳其玉帛以簡防之書吿龍而請其漦】龍亡而漦在櫝而藏之【櫝櫃也】郊之【祭於郊】及殷周莫之也及厲王之末而觀之【末末年防彘之嵗也】漦防於庭不可除也【言防於庭前謂取而之也】王使婦人不幃而噪之【裳正幅曰幃噪讙呼也】化爲黿以入於王府【黿或爲蚖蚖蜥蜴也象龍】府之童妾未旣齓而遭之【旣盡也遭遇也毀齒曰齓未盡齓毀未畢也女七嵗而毀齒】旣笄而孕【孕任身也女十五而笄】當宣王時而生【厲王防彘共和十四年死十五年宣王立立四十六年幽王在位十一年而滅】不夫而育【育生也】故懼而棄之爲弧服者方戮在路夫婦哀其夜號也而取之以逸逃於襃【逸亡也】襃人襃姁有獄而以爲入於王【襃姁襃君也】王遂置之【置赦襃姁】而嬖是女也使至於爲後而生伯服【以邪僻取愛曰嬖使至有漸之言也】天之生此久矣其爲毒也大矣將俟淫徳而加之焉【加遺也遺以襃女也】毒之酋臘者其殺也滋速【精熟爲酋臘極也滋益也】申繒西戎方彊【申姜姓幽王前後太子宜咎之舅也繒姒姓申之與國也西戎亦黨於申周衰故戎翟彊也】王室方騷【騷擾也】將以縱欲不亦難乎王欲殺大子以成伯服必求之申【太於將奔申】申人弗畀必伐之【畀與也】若伐申而繒與西戎會以伐周周不守矣【言幽王無道無與共守者】繒與西戎方將徳申【申修徳於二二亦欲助正徼其後福】申呂方彊【呂申同姓】其隩愛太子亦必可知也【隩也】王師若在【在在申也】其救之亦必然矣王心怒矣虢公從矣【言石父在亦從王而怒】凡周存亡不三稔矣【稔年也】君若欲避其難速規所矣時至而求用恐無及也【時難也用備也】公曰若周衰諸姬其孰興對曰臣聞之武實昭文之功【武武王文文王也】文之胙盡武其嗣乎【文王子孫魯衞是也胙盡謂衰也嗣繼也武王子孫當繼之而興】武王之子應韓不在【三君云不在時已亡也昭謂若已亡無宜說也近宣王時命韓侯爲侯伯其後爲晉所滅以爲邑以賜桓叔之子萬是爲韓萬則其亡非平王時也應則在焉上史伯雲南有應鄧是也不在言不在應韓當在晉也】其在晉乎距險而鄰於小【距險距守之地險也小小國謂虞虢霍楊韓魏芮之屬】若加之以徳可以大啟【國旣險固若增之以徳可以大開土宇後魯閔元年晉滅魏霍僖五年滅虞虢也】公曰姜嬴其孰興對曰夫國大而有徳者近興秦仲齊侯姜嬴之儁也且大其將興乎【秦仲嬴姓附庸秦公伯之子爲宣王大夫詩序云秦仲始大齊侯齊莊公姜姓之有徳者此二人爲姜嬴之儁且國大故近興也】公說乃東寄孥與賄虢鄶受之十邑皆有寄地【十邑謂虢鄶鄢蔽補丹依防歷莘也後桓公之子武公竟取十邑之地而居之今河南新鄭是也賈侍中云寄地猶寄止也】幽王八年而桓公爲司徒【卽位八年】九年而王室始騷【騷謂適庶交爭亂虐滋甚也】十一年而斃【幽王伐申申繒召西戎以伐周殺幽王於麗山戲下桓公死之】及平王末而秦晉齊楚代興【代更也平王卽位五十一年】秦景襄於是乎取周土【景當爲莊莊公秦仲之子襄公之父取周土謂莊公有功於周周賜之土也及平王東遷襄公佐之故得西周丰鎬之地始命爲諸侯三君皆云秦景公宣王季年伐西戎破之遂有其地昭謂幽王爲西戎所殺故史伯云申繒西戎方彊至平王時秦襄公猶徵伐之故詩序云襄公備其兵甲以討西戎西戎方彊而徵伐不休是也又景公乃襄公十世之孫而云宣王時破之遂有其地誤矣】晉文侯於是乎定天子【文侯仇也定謂迎平王定於洛邑】齊莊僖於是乎小伯【莊齊太公後十二世莊公購也僖莊公之子祿父也小伯小主諸侯盟會】楚蚡冒於是乎始啟濮【蚡冒楚季紃之孫若敖之子熊率濮南蠻之國叔熊避難處也】

國語卷十六

欽定四庫全書

國語卷十七

吳韋昭注

楚語上

莊王使士亹傅大子葴【莊王楚成王之孫穆王之子旅也士亹楚大夫蔑恭王名】辭曰臣不材無能益焉王曰賴子之善善之也【賴恃也】對曰夫善在大子大子欲善善人將至若不欲善善則不用故堯有丹朱【朱堯子封於丹】舜有商均【均舜子封於商】啟有五觀【啟禹子也五觀啟子大康昆弟也觀洛汭之地書序曰大康失國昆弟五人須於洛汭曰夏有觀扈】湯有大甲【大甲湯孫大丁之子不遵湯法伊尹不能正放之於桐】文王有管蔡【管蔡文王子周公兄也】是五王者皆元徳也而有姦子夫豈不欲其善不能故也若民煩可敎訓【煩亂也】蠻夷戎翟其不賓也久矣【賓服也】中國所不能用也王卒使傅之問於申叔時【叔時楚賢大夫申公也】叔時曰教之春秋而爲之聳善而抑惡焉以戒勸其心【以天時紀人事謂之春秋聳奬也抑貶也】教之世而爲之昭明徳而廢幽昏焉【世先王之世系也昭顯也幽闇也昏亂也爲之陳有明徳者世顯而闇亂者世廢也】以休懼其動【休嘉也動行也使之嘉顯而懼廢也】教之詩而爲之道廣顯徳以耀明其志【道開也顯徳謂若成湯文武周召僖公之屬詩所美者】教之禮使知上下之則【則法也】教之樂以疏其穢而鎭其浮【疏滌也樂者所以移風易俗蕩滌人之邪穢也鎭重也浮輕也】教之令使訪物官【令先王之官法時令也訪議也物事也使議知百官之事業】教之語使明其徳而知先王之務用明徳於民也【語治之善語】教之故志使知廢興者而戒懼焉【故志謂所記前世成敗之書】教之訓典使知族類行比義焉【訓典五帝之書也族類謂若惇敍九族比義義之與比也】若是而不從【不見從也】動而不悛【悛攺也】則文詠物以行之【文文詞也詠風也謂以文詞風托事物以動行之】求賢良以翼之【翼輔也】悛而不攝則身勤之【攝固也勤勤身以朂勉也】多訓典刑以納之【刑法也】務愼惇篤以固之攝而不徹【徹通也】則明施捨以道之忠【施已所欲原心捨過謂之忠恕】明久長以道之信【有信然後可長久】明度量以道之義【義宜也言度量所宜也】明等級以道之禮【等級貴賤之品】明恭儉以道之孝【恭儉所以事親】明敬戒以道之事【敬戒於事則無敗功】明慈愛以道之仁明昭利以道之文【昭明也明利言利人及物】明除害以道之武【除害去暴亂也】明精意以道之罰【明盡精意斷之以情】明正徳以道之賞【正徳謂不私所愛也】明齊肅以耀之臨【齊一也肅敬也耀明也臨臨事也】若是而不濟不可爲也【濟成也爲爲師傅也】且夫誦詩以輔相之威儀以先後之體貌以左右之明行以宣翼之【宣徧也】制節義以動行之恭敬以臨監之勤勉以勸之孝順以納之忠信以發之徳音以揚之教備而不從者非人也其可興乎【興猶成也】夫子踐位則退【夫子大子退謙退也】自退則敬【自退則見敬也】不則赧【赧懼也不自退則恆憂懼】

恭王有疾【恭王大子葴也疾在魯襄十三年】召大夫曰不谷不徳失先君之業【業伯業也】覆楚國之師不谷之辠也【覆敗也謂鄢陵之戰爲晉所敗】若得保其首領以沒【保首領免刑誅也】惟是春秋所以從先君者請爲靈若厲【亂而不損曰靈殺戮不辜曰厲言春秋禘祫當以主諡序昭穆從先君於廟堂也】大夫許諾王卒及葬子囊議諡【子囊恭王弟令尹公子貞】大夫曰君王有命矣子囊曰不可夫事君者先其善不從其過【先其善先舉君之善事以爲稱不從其過行也】赫赫楚國而君臨之【赫赫顯盛也】撫徵南海訓及諸夏其寵大矣【撫安也徵正也南海羣蠻也訓教也寵榮也教及諸夏謂主盟會頒號令也】有是寵也而知其過可不謂恭乎【諡法旣過能攺曰恭】若先君善【先其善事】則請爲恭大夫從之

屈到嗜芰【屈到楚卿屈蕩子子夕也芰蓤也】有疾召其宗老而屬之【家臣曰老宗老爲宗人者】曰祭我必以芰及祥【祥祭也】宗老將薦芰屈建命去之【建屈到之子子木也】宗老曰夫子屬之【夫子屈到也】子木曰不然夫子承楚國之政【承奉也】其法刑在民心而藏在王府上之可以比先王下之可以訓後世𨿽微楚國諸侯莫不譽【微無也𨿽使無楚國之稱諸侯猶皆譽之以爲善也】其祭典有之曰國君有牛享【諸侯以太牢也】大夫有羊饋【羊饋少牢也】士有豚犬之奠【士以特牲】庶人有魚炙之薦【庶人祀以魚】籩豆脯醢則上下共之【共之以多少爲差也】不羞珍異不陳庶侈【羞進也庶眾也侈猶多也】夫子不以其私欲干國之典遂不用【干犯也】

湫舉娶於申公子牟【湫舉楚大夫伍參之子伍奢之父伍舉也子牟申公王子牟也】子牟有辠而亡【亡奔也】康王以爲湫舉遣之【康王恭王之子康王昭也】湫舉奔鄭將遂奔晉【鄭小而近故欲奔晉】蔡聲子將如晉【蔡聲子蔡公孫歸生子家也唐云楚滅蔡蔡聲子爲楚大夫昭謂蔡時尙存聲子通使於晉楚耳在魯襄二十六年】遇之於鄭郊饗之以璧侑【饗食也璧侑以璧侑食】曰子尙良食【尙猶彊也良善也】二先子其皆相子【相助也二先子謂湫舉之父伍參聲子之父子朝也傳曰楚伍參與蔡大師子朝友其子伍舉與聲子相善】尙能事晉君以爲諸侯主【主盟主也】辭曰非所願也若得歸骨於楚死且不朽【自謂不朽】聲子曰子尙良食吾歸子【使子得歸】湫舉降三拜【拜善言也】納其乘馬聲子受之【四馬曰乘受而不辭定其心也】還見令尹子木【子木屈建也曰聲子通使於晉還如楚】子木與之語曰子𨿽兄弟於晉然蔡吾甥也【蔡晉同姓謂吾舅者吾謂之甥】二國孰賢對曰晉卿不若楚【順說之辭言時趙武爲晉正卿不及子木之忠然而有徳】其大夫則賢【賢於楚大夫也】其大夫皆卿才也若杞梓皮革焉楚實遺之【杞梓良材也皮革犀兕也】𨿽楚有材不能用也子木曰彼有公族甥舅若之何其遺之材也對曰昔令尹子元之難【子元楚武王子文王弟王子善也欲蠱文夫人遂處王宮鬭班殺之在魯莊二十八年及三十年】或譖王孫啟於成王【啟子元子也成王文王子也或譖啟與父同辠】王弗是【是理也】王孫啟奔晉晉人用之及城濮之役晉將遁矣【晉楚戰於城濮在魯僖二十八年遁逃退也】王孫啟與於軍事謂先軫【先軫晉中軍帥】曰是師也惟子玉欲之【子玉楚令尹得臣也】與王心違【王不欲戰子玉固請王怒少與之師】故惟東宮與西廣實來【東宮西廣楚軍營名】諸侯之從者畔者半矣【畔捨子玉也】若敖氏離矣【若敖氏子玉同族離謂不欲戰也】楚師必敗何故去之先軫從之大敗楚師則王孫啟之爲也昔莊王方弱【方弱未二十】申公子儀父爲師【儀父申公鬭班之子大司馬鬭克也】王子燮爲傅【燮楚公子】使師崇子孔帥師以伐舒【師崇楚太師潘崇也子孔楚令尹成嘉也舒羣舒也】燮及儀父施二帥而分其室【施辠於二帥二帥潘崇子孔也室家資也】師還至則以王如廬【師子孔潘崇之師也二子懼故以王如廬廬楚邑也曰初鬭克囚於秦秦有殽之敗而使歸求成成而不得志公子燮求令尹不得故作亂城郢而使賊殺子孔弗克而還】廬戢黎殺二子而復王【戢黎廬大夫也二子燮及儀父也】或譖析公臣於王【析公臣楚大夫也或譖之言與知二子之亂】王弗是析公奔晉晉人用之實讒敗楚使不規東夏則析公之爲也【規猶有也東夏蔡沈也曰繞角之役晉將遁矣析公曰楚師輕窕易震蕩也若多鼔鈞聲以夜軍之楚師必遁晉人從之楚師宵潰晉遂防蔡襲沈獲其君鄭於是不敢南面楚失諸華繞角之役在魯成六年】昔雝子之父兄譖雝子於恭王【雝子楚大夫父兄同宗之父兄也】王弗是雝子奔晉晉人用之及鄢之役晉將遁矣【鄢鄢陵也在魯成十六年】雝子與於軍事謂欒書曰楚師可料也【欒書晉正卿料數也】在中軍王族而已【唐云族親族同姓也昭謂族部屬也曰欒範以其族夾公行時二子將中軍中軍非二子之親也】若易中下楚必歆之【中下中軍之下也歆猶貪也簡易欒範之行示之弱以誘楚也曰欒範易行以誘之鄭司農以爲易行中軍與上下軍易卒伍也中軍之卒良故易之】若合而函吾中【合合戰也函入也中中軍也】吾上下必敗其左右【晉上下軍必敗楚之左右軍也】則三萃以攻其王族必大敗之【萃集也時晉有四軍言三集者中軍先入而上下及新軍乃三集以攻之】欒書從之大敗楚師王親面傷則雝子之爲也【王楚恭王也面傷謂呂錡射其目】昔陳公子夏爲禦叔取於鄭穆公【公子夏陳宣公之子禦叔之父也爲禦叔取鄭穆公少妃姚子之女夏姬也】生子南子南之母亂陳而亡之【子南夏徵舒之字也禦叔蚤死陳靈公與孔寧儀行父淫夏姬徵舒殺靈公楚莊王以諸侯討之而滅陳】使子南戮於諸侯【言爲諸侯所戮在魯宣十一年】莊王旣以夏氏之室賜申公巫臣則又畀之子反卒於襄老【畀予也巫臣楚申公屈巫子靈也子反司馬公子側也襄老楚連尹也初莊王欲納夏姬巫臣諫王曰不可君召諸侯以討辠也今納夏姬貪其色也貪色爲淫淫爲大罰王乃止將以賜巫臣則又與子反子反欲取之巫臣又難之卒以與襄老】襄老獲於邲二子爭之未有成【晉楚戰於邲在魯宣十二年晉知莊子射襄老獲之以其屍歸二子子反巫臣也爭爭夏姬成定也】恭王使巫臣聘於齊以夏姬行【巫臣導夏姬使歸托以求襄老之屍恭王遣焉巫臣聘諸鄭鄭伯許之及使適齊至鄭遂以夏姬行】遂奔晉晉人用之實通吳晉使其子狐庸爲行人於吳【子反殺巫臣之族巫臣在晉請使於吳吳子壽夢說之乃通吳於晉使其子爲吳行人】而教之射禦道之伐楚至於今爲患則申公巫臣之爲也今湫舉取於王子牟子牟得辠而亡執政弗是【執政卿也】謂湫舉曰女實遣之彼懼而奔鄭緬然引領而望【緬猶邈也領頸也】曰庶幾赦吾辠又弗圖也乃遂奔晉晉人又用之矣彼若謀楚其亦必有丰敗也哉【丰大也】子木愀然【愀愁皃】曰夫子何如召之其來乎對曰亡人得復又何不來爲子木曰不來則若之何對曰夫子不居矣【不居言當奉命於它國】春秋相事以還軫於諸侯【軫車後橫木也言四時相聘問之事回車於諸侯也】若資東陽之盜使殺之其可乎【資賂也東陽楚北邑】不然不來矣子木曰不可我爲楚卿而賂盜以賊一夫於晉非義也子爲我召之吾倍其室【倍其室益其家也】乃使湫鳴召其父而復之

靈王爲章華之臺【靈王楚恭王之庶子靈王熊防也章華地名吳語曰乃築臺於章華之上】與伍舉升焉曰臺美夫【伍舉湫舉也湫邑也】對曰臣聞國君服寵以爲美【服寵謂以賢受寵服是爲美也】安民以爲樂【以能安民爲樂】聽徳以爲聰【聽用有徳也】致逺以爲明【能致逺人也】不聞其以土木之崇髙彤鏤爲美【彤謂丹楹鏤謂刻桷】而以金石匏竹之昌大囂庶爲樂【金鐘也石磬也匏笙也竹簫管也昌盛也囂讙也庶眾也】不聞其以觀大視侈淫色以爲明而以察淸濁爲聰也【察審也淸濁宮羽也】先君莊王爲匏居之臺【匏居臺名】髙不過望國氛【氛�气也】大不過容宴豆【言宴有折俎籩豆之陳】木不妨守備【不妨城郭守備之材】用不煩官府【財用不出府藏】民不廢時務官不易朝常問誰宴焉則宋公鄭伯【言二國朝事楚】問誰相禮則華元駟騑【相相導也華元宋卿華禦事之子右師元也騑鄭穆公之子子駟也】問誰贊事則陳侯蔡侯許男頓子【贊佐也】其大夫侍之【各侍其君】先君是以除亂克敵而無惡於諸侯今君爲此臺也國民罷焉財用盡焉年谷敗焉【敗廢民之時務】百官煩焉【爲之徴】舉國畱之【畱治之也】數年乃成願得諸侯與始升焉諸侯皆距無有至者而後使太宰啟疆請於魯侯【啟疆楚卿防子也魯侯昭公也事在昭七年】懼之以蜀之役【蜀魯地魯宣公使求好於楚楚莊王卒宣公薨不克作好至成公卽位受盟於晉楚子怒使公子嬰齊帥師侵魯至蜀魯人懼使孟孫賂楚以請盟在魯成二年】而僅得以來【僅猶劣也】使富都那豎贊焉【富富於容貌都閒也那美也豎未冠者也言取美好不尙徳也】而使長鬛之士相焉【長鬛美須也】臣不知其美也夫美也者上下外內小大逺邇皆無害焉故曰美若於目觀則美【於目則美徳則不也】縮於財用則匱【縮取也】是聚民利以自封而瘠民也胡美之爲【封厚也胡何也何以爲美】夫君國者將民之與處民實瘠矣君安得肥【安得獨肥言將有患】且夫私欲侈則徳義鮮少徳義不行則邇者騷離而逺者距違【騷愁也離畔也邇境內逺鄰國也】天子之貴也惟其以公侯爲官正【正長也】而以伯子男爲師旅【帥師旅也】其有美名也惟其施令徳於逺近而小大安之也若斂民利以成其私欲使民蒿焉忘其安樂而有逺心【蒿耗也逺心畔離也】其爲惡也甚矣安用目觀故先王之爲臺榭也【積土曰臺無室曰榭】榭不過講軍實【講習也軍實戎士也】臺不過望氛祥【凶气爲氛吉气爲祥】故榭度於大卒之居【大卒王士卒也度謂足以臨見之】臺度於臨觀之髙【足以臨下觀上使屋榭不蔽目明而已】其所不奪穡地【稼穡之地】其爲不匱財用【爲作也】其事不煩官業【業事也】其日不廢時務【以農隙也】瘠磽之地於是乎爲之【不害谷土也磽確也】城守之末於是乎用之【城守之餘然後用之】官寮之暇於是乎臨之【暇閒也】四時之隙於是乎成之【隙空閒時也】故周詩曰經始靈臺【經謂經度之立其期址也天子曰靈臺】經之營之庶民攻之不日成之【攻治也不日不程課以時日也】經始勿亟庶民子來【亟疾也子來如子爲父也】王在靈囿麀鹿攸伏【囿域也麀牝鹿也攸所也視牝鹿所伏息愛牸任之類也】夫爲臺榭將以教民利也【臺所以望氛祥而備災害榭所以講軍實而禦寇亂皆所以利民也】不知其以匱之也【知聞也】若君謂此臺美而爲之正【以爲得事之正】楚其殆矣【殆危也】

靈王城陳蔡不羮【三國楚別都也魯昭八年楚滅陳使穿封戍爲陳公十一年滅蔡使公子棄疾爲蔡公今潁川定陵西北有不羮亭襄城西北有不羮城】使僕夫子晳問於範無宇【子晳楚大夫僕晳父也範無宇楚大夫芋尹申無宇也】曰吾不服諸夏而獨事晉何也【不服心不服也】惟晉近我逺也今吾城三國賦皆千乘亦當晉矣【禮地方十里爲成出長轂一乘馬四匹牛十二頭步卒七十二人甲士三人三國各千乘其地三千成也】又加之以楚諸侯其來乎對曰其在志也國爲大城未有利者【志記也言在書籍所記國作大城未有利者】昔鄭有京櫟【京莊公弟叔段之邑櫟鄭子元之邑魯桓十五年鄭厲公因櫟人殺檀伯而遂居櫟檀伯子元也】衞有蒲戚【蒲寧殖之邑戚孫林父之邑】宋有蕭蒙【蕭蒙宋公子鮑之邑】魯有弁費【弁費季氏之邑】齊有渠丘【渠丘齊大夫雝廩之邑】晉有曲沃【曲沃欒盈之邑】秦有徵衙【徴衙秦桓公之子景公之弟公子鍼之邑】叔段以京患莊公鄭幾不封【叔段圖篡莊公不克出奔在魯隠元年封國也】櫟人實使鄭子不得其位【魯莊公十四年厲公自櫟防鄭獲大夫傅瑕與之盟而赦之使殺鄭子而納厲公鄭子莊公子子儀也】衞蒲戚實出獻公【寧殖孫林父逐衞獻公獻公奔齊在魯襄十四年】宋蕭防實殺昭公【昭公兄鮑殺昭公而立在魯文十六年】魯弁費實弱襄公【襄公十年季武子卑公室作三軍而自徵之二十九年又取弁以自予】齊渠丘實殺無知【魯莊公八年無知殺襄公而立九年雝廩殺之】晉曲沃實納齊師【欒盈奔齊齊莊公納之盈以曲沃之甲晝入爲賊於絳在魯襄二十三年】秦徵衙實難桓景【公子鍼有寵於桓如二君於景難謂侵逼也魯昭元年鍼奔晉其車千乘】皆志於諸侯此其不利者也【皆見記錄於諸侯】且夫制城邑若體性焉有首領股肱至於手拇毛脈【拇大指也毛須髮也】大能掉小故變而不勤【掉作也變動也勤勞也】地有髙下天有晦明民有君臣國有都鄙古之制也先王懼其不帥【帥循也】故制之以義旌之以服行之以禮【謂名位不同禮亦異數】辧之以名【名號也】書之以文【書其名位及其所掌主】道之以言旣其失也易物之由【易物易其尊卑服物之宜也】夫邊境者國之尾也譬之如牛馬處暑之旣至【處暑在七月節處止也】防防之旣多而不能掉其尾臣亦懼之【大曰防小曰防不能掉尾益重也以言三國亦將畔也】不然是三城也豈不使諸侯之心惕惕焉【惕惕懼也】子晳復命王曰是知天咫安知民則【咫言少也言少知天道耳何知治民之法】是言誕也【誕虛也】右尹子革侍【子革楚大夫字故鄭大夫子然之子然丹也】曰民天之生也知天必知民矣是其言可以懼哉三年陳蔡及不羮人納棄疾而殺靈王【城後三年在魯昭十三年棄疾恭王子靈王弟平王也靈王爲無道棄疾入國爲亂三軍畔之於幹谿王自殺言殺者王之死由三國也】

左史倚相廷見申公子亹【倚相楚左史也子亹楚申公史老也廷見於廷見之】子亹不出左史謗之舉伯以告【舉伯楚大夫也】子亹怒而出曰女無亦謂我老耄而捨我而又謗我【九十曰耄捨棄也】左史曰惟子老耄故欲見以交儆子【交夾也】若子方壯能經營百事倚相將奔走承序【承受事業次序也】於是不給而何暇得見【給供也】昔衞武公年數九十有五矣【武公衞僖公之子共伯之弟武公和也】猶箴儆於國【箴刺也儆戒也】曰自卿以下至於師長士【師長大夫士眾士也】茍在朝者無謂我老耄而捨我【捨謂不諫戒也】必恭恪於朝朝夕以交戒我聞一二之言必誦志而納之以訓道我【言謗譽之言也志記也】在輿有旅賁之規【規規諌也旅賁勇力之士掌執戈楯夾車而趨車止則持輪】位寧有官師之典【中庭之左右謂之位門屏之間謂之寧師長也典常也】倚幾有誦訓之諫【誦訓工師所誦之諫書之於幾也】居寢有暬禦之箴【暬近也】臨事有瞽史之道【事戎祀也瞽樂太師掌詔吉凶史太史也掌詔禮事】宴居有師工之誦【師樂師工瞽蒙也誦謂箴諫也】史不失書蒙不失誦以訓禦之【禦進也】於是乎作懿戒以自儆也【三君云懿戒書也昭謂懿詩大雅抑之篇也懿讀曰抑毛詩敍曰抑衞武公刺厲王亦以自儆也】及其沒也謂之叡聖武公【叡明也書曰叡作聖諡法威彊叡徳曰武】子實不叡聖於倚相何害【害傷也】周書曰文王至於日中昃不皇暇食【日昳曰昃易曰日中則昃】惠於小民惟政之恭文王猶不敢惰今子老楚國而欲自安也【老老恃楚國也】以禦數者王將何爲【禦止也數者謂箴戒誹謗也爲人臣尙如此王將復何爲】若常如此楚其難哉【難以爲治】子亹懼曰老之過也【老子亹名也】乃驟見左史靈王虐白公子張驟諫【子張楚大夫白公也】王患之謂史老曰吾欲已子張之諫若何【史老子亹已止也】對曰用之實難已之易矣若諫君則曰余左執鬼中右執殤宮【中身也禮曰其中退然夭死曰殤殤宮殤之居也執謂把其錄籍制服其身知其居處若今世云能使殤也】凡百箴諫吾盡聞之矣寧聞它言【不欲聞諫也】白公又諫王如史老之言對曰昔殷武丁能聳其徳至於神明【武丁髙宗也聳敬也至通也通於神明謂夢見傅說】以入於河【遷於河內】自河䢐亳【從河內往都毫也】於是乎三年黙以思道【黙諒闇也思道思君人之道也書曰髙宗諒闇三年不言言乃雝】卿士患之【患其不言】曰王言以出令也若不言是無所稟令也【稟受也】武丁於是作書【以書解卿士也賈唐云書說命也昭曰非也其時未得傅說】曰以余正四方余恐徳之不類玆故不言【類善也玆此也】如是而又使以象夢求四方之賢聖【思賢而夢見之識其容狀故作其象而使求之】得傅說以來升以爲公【公上公也書序曰髙宗夢得說使百工營求諸野得之傅巖作說命】而使朝夕規諫曰若金用女作礪【使磨礪已也】若津水用女作舟【諭遭津水】若大旱用女作霖雨【大旱自比苗稼也雨三日以上爲霖】啟乃心沃朕心【啟開也以賢者之心比霖雨也】若藥不瞑厥疾不瘳【以藥諭忠言也瞑頓瞀攻已急也瘳愈也】若跣不視地厥足用傷【以失道比徒跣而不視地必傷也】若武丁之神明也【通於神明】其聖之叡廣也其知之不疚也猶自謂未乂【乂治也】故三年黙以思道旣得道猶不敢專制使以象旁求聖人旣得以爲輔又恐其荒失遺忘故使朝夕規誨箴諫曰必交修余無餘棄也今君或者未及武丁而惡規諫者不亦難乎【難以保國】齊桓晉文皆非嗣也【非嫡嗣也】還軫諸侯不敢淫逸【還軫謂出奔也】心類徳音以得有國【類善也】近臣諫逺臣謗輿人誦以自誥也【輿眾也誦誦善敗也誥吿也】是以其入也四封不備一同【備滿也地方百里曰同方欲美之故尢小焉】而至於有畿田【方千里曰畿】以屬諸侯【屬會也】至於今爲令君桓文皆然君不度憂於二令君而欲自逸也無乃不可乎周詩有之曰弗躬弗親庶民弗信【言爲政不躬親之則眾民不信也】臣懼民之不信君也故不敢不言不然何急其以言取辠也王病之曰子復語【病不能然故復使語】不谷𨿽不能用吾憖寘之於耳【憖猶願也寘置也】對曰賴君之用也故言【賴恃也】不然巴浦之犀犛兕象其可盡乎其又以規爲瑱也【犛犛牛也規諫也瑱所以塞耳也言四獸之牙角可以爲瑱難盡也而又以規諫爲之乎今象出徼外其三獸則荊交有焉巴浦地名或曰巴巴郡浦合浦】遂趨而退歸杜門不出七月乃有幹谿之亂靈王死之【幹谿楚東地名】

司馬子期欲以其妾爲內子【子期楚平王之子子西之弟公子結也爲大司馬卿之嫡妻曰內子】訪之左史倚相曰吾有妾而願欲笄之其可乎【願慤也笄內子首服衡笄也】對曰昔先大夫子囊違王之命諡【違厲以爲恭】子夕嗜芰子木有羊饋而無芰薦【子木違父命以羊饋易芰薦】君子曰違而道【違命合道】谷陽豎愛子反之勞也而獻飲焉以獘於鄢【谷陽豎子反之內豎也獘踣也魯成十六年晉楚戰於鄢陵楚師敗共王傷目明日將復戰王召子反谷陽豎獻飲於子反子反醉不能見王曰天敗楚也乃宵遁子反自殺】羋尹申亥從靈王之欲以隕於幹谿【尹申亥申無宇之子也幹谿之役申亥曰吾父再姦王命王不誅惠孰大焉乃求王遇諸棘闈以王歸王縊申亥以其二女殉而葬之】君子曰從而逆【從從欲也】君子之行欲其道也【欲得其道】故進退周旋惟道之從夫子木能違若敖之欲【若敖子夕】以之道而去芰薦吾子經楚國【經經緯也】而欲薦芰以干之【干犯也以妾爲妻猶以芰當祭也】其可乎子期乃止

國語卷十七

欽定四庫全書

國語卷十八

吳韋昭注

楚語下

昭王問於觀射父【昭王楚平王之子昭王熊軫也觀射父楚大夫也】曰周書所謂重黎實使天地不通者何也【周書謂周穆王之相甫侯所作呂刑也重黎顓頊掌天地之臣也呂刑曰乃命重黎絕地天通謂少皥之末民神雜揉不可方物顓頊受之乃命南正重司天以屬神火正黎司地以屬民謂絕地與天相通之道也】若無然民將能登天乎【若重黎不絕天地民豈能上天乎】對曰非此之謂也古者民神不雜【雜會也謂司民司神之官各異】民之精爽不貳者而又能齊肅衷正【爽明也離也貳二也齊一也肅敬也衷中也】其知能上下比義【義宜也】其聖能光逺宣朗【聖通也朗明也】其明能光照之其聰能聽徹之【徹通也】如是則明神降之【降下也】在男曰覡在女曰巫【巫覡見鬼者周禮男亦曰巫】是使制神之處位次主【處居也位祭位也次主次其尊卑先後也】而爲之牲器時服【牲牲之毛色小大也器所當用也時服四時服色所宜也】而後使先聖之後之有光烈【烈明也】而能知山川之號【號名位也】髙祖之主【髙祖廟之先也】宗廟之事昭穆之世【父昭子穆先後之次也春秋躋僖公謂之逆祀】齊敬之勤【齊莊也】禮節之宜威儀之則容貌之崇【崇飾也】忠信之質【質誠也】禋潔之服【潔祀曰禋】而敬恭明神者以爲之祝【祝太祝也掌祈福祥】使名姓之後能知四時之生【名姓謂舊族若伯夷炎帝之後爲堯秩宗生嘉谷韭卵之屬】犧牲之物玉帛之類采服之儀彛器之量【彛六彛器俎豆量大小也】次主之度【疏數之度】屛攝之位【周氏云屏者並攝主人之位昭謂屏屏風也攝形如今要扇皆所以分別尊卑爲祭祀之位近漢亦然】壇場之所【除地曰場】上下之神只氏姓之所出【所自出也】而心率舊典者爲之宗【宗宗伯也掌祭祀之禮】於是乎有天地神民類物之官謂之五官【類物謂別善惡利器用之官】各司其序不相亂也民是以能有忠信神是以能有明徳【明徳謂降福祥不爲災孽也】民神異業【業事也】敬而不瀆故神降之嘉生【嘉生善物也】民以物享禍災不至求用不匱及少皥之衰也九黎亂徳【少皥黃帝之子金天氏也九黎黎氏九人也】民神雜糅不可方物【同位故雜糅方猶別也物名也】夫人作享家爲巫史【夫人人人也享祀也巫主接神史次位序言人人自爲之】無有要質【質誠也】民匱於祀而不知其福【言民困匱於祭祀而不獲其福】烝享無度民神同位民瀆齊盟無有嚴威【齊同也嚴敬也威畏也】神狎民則不蠲其爲【狎習也則法也蠲潔也其爲所爲也】嘉生不降無物以享禍災薦臻莫盡其气【薦重也臻至也气壽命之气】顓頊受之【少皥氏沒顓頊氏作受承也】乃命南正重司天以屬神【南陽位正長也司主也屬會也所以會羣神使各有分序不相干亂也周禮則宗伯掌祭祀】命火正黎司地以屬民【唐尙書云火當爲北北陰位也周禮則司徒掌土地人民也】使復舊常無相侵瀆【侵犯也】是謂絕地天通【絕地民與天神相通之道】其後三苗復九黎之徳【其後髙辛氏之季年也三苗九黎之後也髙辛氏衰三苗爲亂行其凶徳如九黎之爲也堯興而誅之】堯復育重黎之後不忘舊者使復典之【育長也堯繼髙辛氏平三苗之亂紹育重黎之後使復典天地之官羲氏和氏是也】以至於夏商故重黎氏世敍天地而別其分主者也【敍次也分位也】其在周程伯休父其後也當宣王時失其官守而爲司馬氏【程國也伯爵也休父名也失官守謂失天地之官而以諸侯爲大司馬詩曰王謂尹氏命程伯休父是也】寵神其祖以取威於民曰重實上天黎實下地【寵尊也言休父之後世尊神其祖以威耀其民言重能舉上天黎能抑下地令相逺故不復通也】遭世之亂而莫之能禦也【亂謂幽平以下也禦謂止也】不然夫天地成而不變【言天地體成不復攺變也】何比之有【言不相比近也】

子期祀平王【子期楚平王之子結也平王恭王子昭王父也】祭以牛俎於王【致牛俎於昭王】王問於觀射父曰祀牲何及【王感俎肉而問牲何所及】對曰祀加於舉【加增也舉人君朔望之盛饌】天子舉以大牢祀以會【大牢牛羊豕也會會三大牢舉四方之貢】諸侯舉以特牛祀以大牢【特一也】卿舉以少牢祀以特牛【少牢羊豕】大夫舉以特牲祀以少牢【特牲豕也】士食魚炙祀以特牲庶人食菜祀以魚上下有序民則不慢王曰其小大何如對曰郊禘不過繭栗【角如繭栗郊禘祭天也】烝嘗不過把握【握長不出把者】王曰何其小也對曰夫神以精明臨民者也故求備物不求丰大【備物體具而精潔者】是以先王之祀也以一純二精【一純心純一而潔二精玉帛也】三牲四時五色六律七事八種【七事天地民四時之務也八種八音也】九祭十日十二辰以致之【九祭九州助祭也十日甲至癸也十二辰子至亥也擇其吉日令辰以致神】百姓千品萬官億醜兆民經入畡數以奉之【百姓百官受氏姓也千品姓有徹品十爲千品五物之官陪屬萬爲萬官官有十醜爲億丑天子之田九畡以食兆民王取經入以食萬官也】明徳以昭之【昭昭孝敬也】和聲以聽之【中和之聲使神聽之】以吿徧至則無不受休【至神至也休慶也】毛以示物【物色也】血以吿殺【明不因故也】接誠拔取以獻具爲齊敬也【接誠於神也拔毛取血獻其備物也齊潔也詩曰執其鸞刀以啟其毛取其血膋】敬不可久民力不堪故齊肅以承之【肅疾也承奉也】王曰芻豢幾何【艸食曰芻糓食曰豢】對曰逺不過三月近不過浹日【逺謂三牲近謂雞鶩之屬浹日十日也】王曰祀不可以已乎【已止也】對曰祀所以昭孝息民【昭孝養使民蕃息也】撫國家定百姓也不可以已夫民气縱則底【气志气也縱放也底著也】底則滯滯久不震【滯廢也震懼也言無祭祀則民無所畏忌無所畏忌則志放縱志放縱則遂廢滯難復恐懼也】生乃不殖【生人物也殖長也不長神不降以福也】是用不從【不從上令】其生不殖不可以封【封國也】是以古者先王日祭月享時類歳祀【以事類曰類日祭於祖考月薦於曾髙時類於二祧歳祀於壇墠】諸侯捨日【有月享也】卿大夫捨月【有時祭也】士庶人捨時【歳乃祭也】天子徧祀羣神品物【品物謂若八蠟所祭貓虎昆虫之類也】諸侯祀天地三辰及其土之山川【三辰日月星也祀天地謂二王后也非二王后祭分野星山川而已】卿大夫祀其禮【禮謂五祀及祖所自出也】士庶人不過其祖【祖王父也】日月會於龍【龍尾也謂周十二月夏十月也日月合辰於尾上月令曰孟冬日在尾】土气含收【含收收縮萬物含藏也】天明昌作【昌盛也作起也謂天气上也是月純坤用事】百嘉備捨【嘉善也時物畢成捨入室也】羣神頻行【頻並也並行欲求食也】國於是乎烝嘗家於是乎嘗祀【烝冬祭也嘗嘗百物也月令孟冬大飲烝曰閉蟄而烝】百姓夫婦擇其令辰【辰十二辰也】奉其犧牲敬其齍盛潔其糞除愼其采服禋其酒醴帥其子姓【禋潔也子姓眾同姓也】從其時享虔其宗祝【宗主祭祀祝主祝祈也】道其順辭以昭祀其先祖肅肅濟濟如或臨之於是乎合其州鄕朋友婚姻比爾兄弟親戚【合會也比親也】於是乎弭其百苛妎其讒慝【弭止也苛虐也妎覆也止覆謂解怨除恨之辭】合其嘉好結其親暱【合結也謂於此更申固之】億其上下【億安也】以申固其姓上所以教民虔也下所以昭事上也天子禘郊之事必自射其牲【牲牛也】王后必自舂其粢【器實曰粢】諸侯宗廟之事必自射其牛刲羊擊豕【刲刺也擊殺也】夫人必自舂其盛【在器曰盛上言粢下言盛互其文也】況其下之人其誰敢不戰戰兢兢以事百神天子親舂禘郊之盛【帥後舂之】王后親繰其服【服祭服也祭義云夫人繰三盆則王后其一盆與周語曰王耕一墢班三之】自公以下至於庶人其誰敢不齊肅恭敬致力於神民所以攝固者也若之何其捨之也【攝持也捨廢也】王曰所謂一純二精七事者何也對曰聖王正端冕以其不違心帥其羣臣精物以臨監享祀無有苛慝於神者謂之一純【端端之服也冕大冠也監視也不違心謂心思端正服則端正也】玉帛爲二精【明潔爲精】天地民及四時之務爲七事王曰三事者何也對曰天事武【幹稱剛健故武】地事文【地質柔順故文易曰坤爲文】民事忠信【以忠信爲行】王曰所謂百姓千品萬官億醜兆民經入畡數者何也對曰民之徹官百【徹達也自以名達於上者有百官也】王公之子弟之質能言能聽徹其官者【質有賢質也能言能言其官職也】而物賜之姓以監其官是爲百姓【物事也以功事賜之姓官有世功則有官族若司馬太史之屬是也】姓有徹品十於王謂之千品【謂一官之職其寮屬徹於王者有十品百官故有千品也】五物之官陪屬萬爲萬官【五物謂天地神民類物之官也臣之臣爲陪屬謂有寮屬轉陪貳相佐助復有十等千品故萬官也】官有十醜爲億醜【醜類也以十醜承萬爲十萬十萬曰億古數也今以萬萬爲億】天子之田九畡以食兆民【九畡九州之內有畡數也食兆民耕而食其中也天子曰兆民】王取經入焉以食萬官【經常也常入徵稅也】

鬭且廷見令尹子常【鬭且楚大夫子常子囊之孫囊瓦也】子常與之語問蓄貨聚馬歸以語其弟曰楚其亡乎不然令尹其不免乎吾見令尹令尹問蓄聚積實如餓豺狼焉【實財也】殆必亡者也夫古者聚貨不妨民衣食之利聚馬不害民之財用【貨珠玉之屬自然物也貨馬多則養求者眾妨財力也】國馬足以行軍【國馬民馬也十六井爲丘有戎馬一疋牛三頭足以行軍也】公馬足以稱賦【公馬公之戎馬也稱舉也賦兵也】不是過也公貨足以賓獻【賓饗贈也獻貢也】家貨足以供用【家大夫也】不是過也夫貨馬郵則闕於民【郵過也闕缺也】民多闕則有離畔之心將何以封矣【封封國也】昔鬭子文三捨令尹【子文鬭伯比之子於菟也捨去也】無一日之積卹民之故也【積儲也】成王聞子文之朝不及夕也【成王楚文王之子頵也】於是乎每朝設脯一東糗一筐以羞子文【糗寒粥也筐器名也羞進也】至於今令尹秩之【秩常也】成王每出子文之祿必逃王止而後復【祿奉也復反也】人謂子文曰人生求富而子逃之何也對曰夫從政者以庇民也【庇覆也】民多曠者而我取富焉【曠空也】是勤民以自封也【勤勞也封厚也】死無日矣我逃死非逃富也故莊王之世滅若敖氏惟子文之後在至於今處鄖爲楚良臣【莊王成王孫也若敖氏子文之族也魯宣四年子文之弟子鬭椒爲亂莊王滅若敖氏之族子文之孫箴尹克黃使於齊還而自拘於司敗王思子文之治楚也曰子文無從何以勸善使復其所其子孫當昭王時爲鄖公】是不先卹民而後已之富乎今子常先大夫之後也【先大夫子囊也】而相楚君無令名於四方民之羸餧日日已甚【羸瘠也言日日又甚】四境盈壘【盈滿也壘壁也言壘壁滿於四境之內】道殣相望【道冢曰殣詩云行有死人尙或殣之】盜賊司目民無所放【放依也】是之不卹而蓄聚不厭其速怨於民多矣【速召也】積貨滋多蓄怨滋厚不亡何待夫民心之慍也【慍怒也】若防大川焉潰而所犯必大矣【犯敗也】子常其能賢於成靈乎成不禮於穆願食熊蹯不獲而死【成成王穆王商臣之父也欲黜商臣而立其弟職商臣圍成王王請食熊蹯而死不聽遂自殺蹯掌也】靈王不顧於民一國棄之如遺迹焉【靈王不君罷獘楚國三軍叛之如行人之遺棄其迹也】子常爲政而無禮不顧甚於成靈其獨何力以待之【待猶禦也】期年乃有柏舉之戰子常奔鄭昭王奔隨【柏舉楚地隨漢東國也初蔡昭侯朝於楚子常欲其佩唐成公亦朝焉子常欲其驌騻馬二君不子而畱之三年後予之乃得歸歸與吳伐楚大敗之在魯定四年奔隨自鄖奔隨也】

吳人入楚昭王出奔濟於成臼【吳人闔閭也出奔隨也濟渡也成臼津名】見藍尹亹載其孥【藍尹亹楚大夫也妻子曰孥】王曰載予對曰自先王莫隊其國【隊失也】當君之世而亡之君之過也遂去王王歸又求見王王欲執之子西曰請聽其辭夫其有故【子西平王之子昭王之庶兄令尹公子申也故猶意也】王使謂之曰成臼之役而棄不谷今而敢來何也【而汝也】對曰昔瓦惟長舊怨以敗於柏舉故君及此【瓦子常名也長猶積也】今又效之無乃不可乎臣避於成臼以儆君也庶悛而更乎【悛攺也】今之敢見觀君之徳也曰庶懼而鑑前惡乎【鑑鏡也】君若不鑑而長之君實有國而不愛臣何有於死【何惜於死】死在司敗矣【楚謂司寇爲司敗】惟君圖之子西曰使復其位以無忘前敗【言見亹則念前敗也】王乃見之

吳人之入楚楚昭王奔鄖【鄖楚邑也】鄖公之弟懷將殺王【鄖公令尹子文孫之孫蔓成然之子鬭辛也】鄖公辛止之懷曰平王殺吾父【平王昭王考也父蔓成然也成然立平王貪求無厭平王殺之】在國則君在外則讎也見讎弗殺非人也鄖公曰夫事君者不爲外內行【不爲外內易行】不爲丰約舉【丰盛也約衰也舉動也】茍君之尊卑一也且夫自敵以下則有讎【敵敵體也】非是不讎下虐上爲殺上虐下爲討而況君乎君而討臣何讎之爲若皆讎君則何上下之有乎吾先人以善事君成名於諸侯自鬭伯比以來未之失也今爾以是殃之不可【殃病害也】懷弗聽曰吾思吾父不能顧矣鄖公以王奔隨【避懷也】王歸而賞及鄖懷子西諫曰君有二臣或可賞也或可戮也君王均之羣臣懼矣【均同也賞罰無別故懼也】王曰夫子期之二子邪吾知之矣【子期蔓成然字】或禮於君或禮於父均之不亦可乎

子西嘆於朝藍尹亹曰吾聞君子惟獨居思念前世之崇替【崇終也替廢也詩云曾不崇朝】與哀殯喪【塗木曰殯】於是有嘆其餘則不君子臨政思義【思公義也】飲食思禮同宴思樂在樂思善無有嘆焉今吾子臨政而嘆何也子西曰闔閭能敗吾師【柏舉之戰】闔閭卽世吾聞其嗣又甚焉【嗣嗣子夫差也甚謂政徳過於父也】吾是以嘆對曰子患政徳之不修無患吳矣夫闔閭口不貪嘉味耳不樂逸聲【逸淫也】目不淫於色身不懷於安朝夕勤志卹民之羸【羸病也】聞一善若驚得一士若賞【若受賞也】有過必悛【悛攺也】有不善必懼是故得民以濟其志【濟成也志戰克也】今吾聞夫差好罷民力以成私好縱過而翳諫【翳鄣也】一夕之宿臺榭陂池必成六畜玩好必從夫先自敗也已焉能敗人子修徳以待吳吳將斃矣

王孫圉聘於晉【王孫圉楚大夫也】定公饗之趙簡子鳴玉以相【定公晉頃公之子午也簡子趙鞅也鳴玉鳴其佩玉以相禮】問於王孫圉曰楚之白珩猶在乎【珩佩上之橫者】對曰然簡子曰其爲寶也幾何矣【幾何世也】曰未嘗爲寶楚之所寶者曰觀射父【言以賢爲寶不以寶爲寶】能作訓辭以行事於諸侯【言以訓辭交結諸侯】使無以寡君爲口實【口實毀弄也】又有左史倚相能道訓典以敍百物【敍次也物事也】以朝夕獻善敗於寡君使寡君無忘先王之業又能上下說乎鬼神順道其欲惡【說媚也】使神無有怨痛於楚國【痛疾也】又有藪曰云連徒洲金木竹箭之所生也【楚有云夢藪澤名也連屬也水中之可居曰洲徒其名也】珠齒角皮革羽毛所以備賦用以戒不虞者也【龜所以備吉防珠所以禦火災角所以爲弓弩齒象齒所以爲弭皮虎豹皮也所以爲茵鞬革犀兕也所以爲甲冑羽鳥羽也所以爲旌毛旄牛尾所以注竿首賦兵賦虞度也】所以共幣帛以賓享於諸侯者也【享獻也】若諸侯之好幣具而導之以訓辭【導行也】有不虞之備而皇神相之【能媚於神故皇神相之皇大也相助也】寡君其可以免罪於諸侯而國民保焉【保安也】此楚國之寶也若夫白珩先王之玩也何寶焉【玩玩弄之物】圉聞國之寶六而已聖能制議百物以輔相國家則寶之玉足以庇防嘉谷使無水旱之災則寶之【玉祭祀之玉也】足以憲臧不則寶之【憲法也取善惡之法】珠足以禦火災則寶之【珠水精故以禦火災】金足以禦兵亂則寶之【金所以爲兵也】山林藪澤足以備財用則寶之若夫嘩囂之美【嘩囂猶讙譊謂若鳴玉以相】楚𨿽蠻夷不能寶也【微刺簡子】

惠王以梁與魯陽文子【惠王昭王子越女之子章也梁楚北境也文子平王之孫司馬子期子魯陽公也】文子辭曰梁險而在北境懼子孫之有貳者也【貳二心也】夫事君無憾憾則懼偪【憾恨也無恨謂得志也偪偪上也】偪則懼貳【偪則懼誅故貳也】夫盈而不偪【盈志滿也】憾而不貳者臣能自壽也【壽保也】不知其它【它子孫也】縱臣而得以其首領以沒懼子孫之以梁之險而乏臣之祀也【恃險而貳將見誅絕】王曰子之仁不忘子孫施及楚國敢不從子與之魯陽

子西使人召王孫勝【王孫勝故平王大子建之子白公勝也初費無極爲大子少師無寵太子取於秦而美勸王納之遂譖大子曰建將叛大子奔鄭又與晉謀鄭鄭人殺之勝奔吳在魯哀十六年】沈諸梁聞之【沈諸梁楚左司馬沈尹戌之子葉公子髙也】見子西曰聞子召王孫勝信乎曰然子髙曰將焉用之曰吾聞之勝直而剛欲寘之境【寘置也曰召之使處吳境爲白公】子髙曰不可其爲人也展而不信【展誠也誠謂復言非忠信之道】愛而不仁【外愛人內無仁心也】詐而不知【以詐行謀而非知道也知人不詐】毅而不勇【毅果也】直而不衷【衷中也君子惡訐以爲直者】周而不淑【周密也淑善也】復言而不謀身展也【復言言可復不欺人也不謀身不計身害也】愛而不謀長不仁也【外愛人不計終身也】以謀蓋人許也【蓋掩也】彊忍犯義毅也【彊彊力也忍忍犯義也】直而不顧不衷也【不顧隠諱】周言棄徳不淑也【取周其言而不以徳】是六徳者皆有其華而不實者將焉用之彼其父爲戮於楚其心又狷而不潔【狷者直已之志不從人也不潔非潔行也】若其狷也不忘舊怨而不以潔悛徳【悛攺也】思報怨而已則其愛也足以得人其展也足以復之【復復其前言也】其詐也足以謀之其直也足以帥之【帥帥眾也】其周也足以蓋之【言其周密足以覆蓋其惡也】其不潔也足以行之而加之以不仁奉之以不義蔑不克矣夫造勝之怨者皆不在矣【怨謂譖太子費無極之徒】若來而無寵速其怒也【速疾也】若其寵之毅貪而無厭旣能得入而曜之以大利【曜示也】不仁以長之【長其利欲】思舊怨以修其心【修其報讎之心】茍國有釁必不居矣【釁隙也】非子職之其誰乎【職主也言子西將主此禍】彼將思舊怨而欲大寵【大寵令尹司馬也】動而得人【愛故得人】怨而有術【父死而怨故有術也】若果用之害可待也余愛子與司馬故不敢不言【司馬子西之弟子期也】子西曰徳其忘怨乎【言綏之以徳必忌怨也】余善之夫乃其寧【寧安也】子髙曰不然吾聞之曰惟仁者可好也可惡也可髙也可下也好之不偪惡之不怨髙之不驕下之不懼不仁者則不然人好之則偪惡之則怨髙之則驕下之則懼驕有欲焉【欲專寵也】懼有惡焉【惡其上也】欲惡怨偪所以生詐謀也子將若何若召而下之將戚而懼爲之上者將怒而怨詐謀之心無所靖矣【靖安也】有一不義猶敗國家今壹五六而必欲用之不亦難乎吾聞國家將敗必用姦人而嗜其疾味其子之謂乎【嗜貪也疾味味爲己生疾害諭好不善也】夫誰無疾眚【眚猶災也】能者蚤除之舊怨滅宗國之疾眚也爲之關籥蕃籬而逺備閒之猶恐其至也【蕃籬壁落也閒闌也】是之爲日惕【惕懼也】若召而近之死無曰矣人有言曰狼子野心怨賊之人其又可善乎若子不我信盍求若敖氏與子幹子晳之族而近之【若敖氏莊王所滅鬭椒也子幹子晳恭王庶子公子比公子黒肱也平王所殺而代之何獨不召而近也】安用勝也其能幾何【言危不久】昔齊騶馬繻以胡公入於貝水【騶馬繻齊大夫也胡公齊大公孫之子胡公靖也具水水名胡公虐馬繻馬繻殺胡公內之貝水】邴歜閻職戕懿公於囿竹【戕殘也歜職皆齊臣懿公齊桓公之子商人也爲公子時與邴歜之父爭田弗勝及卽位乃掘而刖之而使歜僕納閻職之妻而使職驂乘魯文十八年懿公遊於申池二人殺公而內之竹中】晉長魚蟜殺三郤於榭【長魚蟜晉大夫也殺三郤錡犨至也犨與蟜爭田執而梏之與其文母妻子同一轅旣蟜嬖於厲公譖而殺三郤於榭】魯圉人犖殺子般於次【圉人養馬者子般魯莊公太子次捨也雩講於梁氏女公子觀之犖自墻外與之戱子般鞭之莊公薨子般卽位次於黨氏公子慶父通於夫人夫人欲立之慶父使犖賊子般於黨氏在魯莊三十二年】夫是誰之故也非惟舊怨乎【故事也】是皆子所聞也人之求多聞善敗以鑑戒也今子聞而棄之猶防耳也【防覆也】吾語子何益吾知逃而已【逃勝之難也】子西笑曰子之尙勝也【言子論議好尙勝人也】不從遂使爲白公子髙以疾閒居於蔡【蔡故蔡國楚滅之葉公兼而治焉】及白公之亂子西子期死【白公請伐鄭以報父讎子西旣許之未起師晉伐鄭楚又救之與之盟白公怒遂作亂殺二子於朝在魯哀十六年】葉公聞之曰吾怨其棄吾言而徳其治楚國楚國之能平均以復先王之業者夫子也【夫子子西也】以小怨寘大徳吾不義也將入殺之【殺白公也】帥方城之外以入殺白公而定王室【定王室謂兼令尹司馬以平楚國也旣定乃使子西之子寧爲令尹子期之子寛爲司馬而老於葉】葬二子之族【子西子期之族多見害故皆爲葬之】

國語卷十八

欽定四庫全書

國語卷十九

吳韋昭注

吳語

吳王夫差起師伐越越王勾踐起師逆之江【夫差泰伯之後闔廬之子姬姓也勾踐祝融之後允常之子羋姓也鄭語曰姓夔越世本亦云越姓也魯定十四年吳伐越越敗之於檇李闔廬傷而死後三年夫差伐越報檇李也越逆之江至於五湖吳人大敗之於夫椒遂入越越於以甲楯五千保於會稽在魯哀元年】大夫種乃獻謀【種越大夫也獻進也】曰夫吳之與越惟天所授王其無庸戰【庸用也】夫申胥華登簡服吳國之士於甲兵而未嘗有所挫也【申胥楚大夫伍奢之子子胥也名員魯昭二十年奢誅於楚員奔吳吳子與之申地故曰申胥華登宋司馬華費遂之子也華氏作亂於宋而敗登奔吳爲大夫簡習也挫毀折也】夫一人善射百夫決拾【決鉤也拾捍也言申胥華登善用兵眾必化之猶一人善射而百夫競著決拾而放之】勝未可成【成猶必也】夫謀必素見成事焉而後履之【素猶豫也履行也】不可以授命【授命猶鬭命也】王不如設戎約辭行成以喜其民【戎兵也約卑也成平也言不如設兵自守卑約其辭以求平於吳吳民必喜】以廣侈吳王之心【侈大也】吾以卜之於天天若棄吳必許吾成而不吾足也【言越不足畏也】將必寛然有伯諸侯之心焉【寛緩也】旣罷獘其民而天奪之食安受其燼【奪之食稻蟹之屬也燼余也】乃無有命矣【吳無復有天命矣】越王許諾乃命諸稽郢行成於吳【諸稽郢越大夫】曰寡君勾踐使下臣郢不敢顯然布幣行禮【布陳也幣玉帛也顯猶公露也】敢私吿於下執事曰昔者越國見禍得罪於天王【見禍於天得罪謂傷闔廬也言天王尊之以名】天王親趨玉趾以心孤勾踐【趾足也孤棄也】而又宥赦之【宥寛也】君王之於越也繄起死人而肉白骨也【繄是也使白骨生肉徳至厚也】孤不敢忘天災其敢忘君王之大賜乎今勾踐申禍無良【申重也良善也】艸鄙之人敢忘天王之大徳而思邊垂之小怨【逺邑稱鄙言吳防越之邊垂心懷怨恨也】以重得罪於下執事【重得罪謂報見防也】勾踐用帥二三之老【家臣稱老言此謙也】親委重罪頓顙於邊【委猶歸也邊邊境也】今君王不察盛怒屬兵將殘伐越國【察理也屬會也殘伐謂隳會稽也】越國固貢獻之邑也君王不以鞭箠使之而辱軍士使寇令焉【若禦寇之號令】勾踐請盟一介嫡女執箕箒以晐姓於王宮【一介一人晐備也姓庶姓也曲禮曰納女於天子曰備百姓】一介嫡男奉槃匜以隨諸禦【槃承盥器也晉語曰奉匜沃盥禦近臣宦豎之屬】春秋貢獻不解於王府天王豈辱裁之【豈能辱意裁制之】亦徵諸侯之禮也【徵稅也此亦天子徵稅諸侯之禮】夫諺曰狐埋之而狐搰之是以無成功【埋藏也搰也】今天王旣封殖越國以明聞於天下【封殖以艸木自諭壅本曰封殖立也明顯也聞於天下言天下備聞也】而又刈亡之是天王之無成勞也【芟艸曰刈勞功也】𨿽四方之諸侯則何實以事吳【實實事也】敢使下臣盡辭惟天王秉利度義焉【秉執也義宜也】

吳王夫差乃告諸大夫曰孤將有大志於齊【欲伐齊也】吾將許越成而無拂吾慮【拂絕也】若越旣攺吾又何求若其不攺反行吾振旅焉【伐齊反振旅而討之】申胥諫曰不可許也夫越非實忠心好吳也又非懾畏吾兵甲之彊也大夫種勇而善謀將還玩吳國於股掌之上以得其志【還轉也玩弄也脛本曰股】夫固知君王之蓋威以好勝也【蓋猶尙也】故婉約其辭以從逸王志【婉順也約卑也從隨也】使淫樂於諸夏之國以自傷也使吾甲兵鈍獘民人離落而日以憔悴【離畔也落殞也憔悴瘦病也】然後安受吾燼夫越王好信以愛民四方歸之年谷時孰日長炎炎【炎炎進貌】及吾猶可以戰也爲虺弗摧爲蛇將若何【虺小蛇大也傳曰封豕長蛇】吳王曰大夫奚隆於越【奚何也隆盛也】越曾足以爲大虞乎【虞度也】若無越則吾何以春秋曜吾軍士乃許之成將盟越王又使諸稽郢辭曰以盟爲有益乎前盟口血未幹【未幹諭近也】足以結信矣以盟爲無益乎君王舎甲兵之威以臨使之而胡重於鬼神而自輕也吳王乃許之荒成不盟【荒空也】

吳王夫差旣許越成乃大戒師徒將以伐齊申胥進諫曰昔天以越賜吳而王弗受夫天命有反【反謂盛者更衰禍者有福】今越王勾踐恐懼而攺其謀捨其愆令【捨廢也愆過也】輕其徵賦施民所善去民所惡身自約也裕其眾庶【裕饒也】其民殷眾【殷盛也】以多甲兵譬越之在吳也猶人之有腹心之疾也夫越王之不忘敗吳於其心也戚然服士以司吾間【戚猶惕也間隟也】今王非越是圖而齊魯以爲憂夫齊魯譬諸疾疥癬也【疥癬在外爲害微也】豈能涉江淮而與我爭此地哉將必越實有吳土【壤地接而越修徳也】王盍亦鑑於人無鑑於水【鑑鏡也以人爲鏡見成敗以水爲鏡見形而已書曰人無於水鑑當於民鑑】昔楚靈王不君【不得爲君之道】其臣箴諫以不入【入受也】乃築臺於章華之上【章華地名】闕爲石郭陂漢以象帝舜【闕穿也陂壅也舜葬九疑其山體水旋其丘下故壅漢水使旋石郭以象之】罷獘楚國以閒陳蔡【閒也其隟而取之魯昭八年楚滅陳十一年滅蔡】不修方城之內【方城楚北山】逾諸夏而圗東國【諸夏陳蔡也東國徐夷吳越也】三歳於沮汾以服吳越【沮汾水名楚東鄙沮汾之間幹谿也魯昭六年楚令尹子蕩帥師伐吳師於豫章次於幹谿】其民不忍饑勞之殃三軍叛王於幹谿【殃害也民罷國亂中外叛潰事在魯昭十三年】王親獨行屛營仿偟於山林之中三日乃見其涓人疇【涓人今中涓也疇名也】王呼之曰余不食三日矣疇趨而進王枕其股以寑於地王寐疇枕王以墣而去之【墣塊也】王覺而無見也乃匍匐將入棘闈棘闈不納【棘楚邑闈門也】乃入尹申亥氏焉【申亥楚大夫尹無宇之子也傳曰王防夏將入鄢尹無宇之子申亥曰吾父再姦王命而弗誅惠孰大焉乃求王遇諸棘闈】王縊申亥負王以歸而土埋之其室【傳曰王縊申亥以其二女殉而葬之】此志也豈遽忘於諸侯之耳乎【志記也言此事皆見記於諸侯之耳而未忘也】今王旣變鮌禹之功【王夫差也變易也魯語曰禹能以徳修鯀之功】而髙髙下下以罷民於姑蘇【髙髙起臺榭下下深污池也姑蘇臺名在吳西近湖】天奪吾食都鄙薦饑【天奪吾食稻蟹也都國也鄙邊邑也薦重也】今王將很天而伐齊【很違也】夫吳民離矣【有離畔也】體有所傾譬如羣獸然一个負矢將百羣皆奔【傾傷也言眾獸羣聚其中一个被矢則百羣皆走以言吳民臨陳就戰或小有傾傷亦復然也】王其無方收也【方道也收還也】越人必來襲我王𨿽悔之其猶有及乎王弗聽十二年遂伐齊【夫差十二年魯哀十一年】齊人與戰於艾陵【艾陵齊地】齊師敗績吳人有功【曰獲齊國書革車八百乘甲首三千】吳王夫差旣勝齊人於艾陵乃使行人奚斯釋言於齊【奚斯吳大夫釋解也以言辭自解歸非於齊】曰寡人帥不腆吳國之役遵汶之上【役兵也汶齊水名】不敢左右惟好之故【不敢左右暴掠齊民惟有恩好之故也】今大夫國子興其眾庶以犯獵吳國之師徒【國子齊卿國書也犯陵也獵震也】天若不知有辠則何以使下國勝【下國吳自謂也言天若不知有辠何以使吳國勝齊也】

吳王還自伐齊乃訊申胥【訊告讓也】曰昔吾先王體徳聖明達於上帝【先王闔廬也上帝天也】譬如農夫作耦以刈殺四方之蓬蒿【二耜爲耦言子胥佐先王其猶耕者之有耦以成其事也】以立名於荊此則大夫之力也【立名於荊謂敗楚於柏舉昭王奔隨時也】今大夫老而又不自安恬逸【恬猶靜也逸樂也】而處以念惡【處居也居則念爲惡於吳國】出則罪吾眾【罪吾眾謂吳民離矣體有所傾之屬】撓亂百度【撓擾也度法也】以妖孽吳國【妄爲妖言越當襲吳也】今天降衷於吳【衷善也】齊師受服孤豈敢自多先王之鐘鼓實式靈之【式用也靈神也】敢吿於大夫申胥釋劍而對【釋解也】曰昔吾先王世有輔弼之臣【言闔廬以前】以能遂疑計惡【遂決也計慮也】以不陷於大難今王播棄黎老【描放也鮐背之耉稱黎老】而孩童焉比謀【孩幼也比合也】曰余令而不違【不違言莫違也】夫不違乃違也【乃違道也】夫不違亡之階也夫天之所棄必驟近其小喜【小喜勝敵之喜紂之百克是也】而逺其大憂【大憂在後故逺也】王若不得志於齊而以覺悟王心吳國猶世【世繼世也】吾先君之得之也必有以取之【得謂克楚也曰闔廬食不二味勤防其民取之謂此也】其亡之也亦有以棄之【亡之謂不正其師以班處宮復爲楚所敗也】用能援持盈以沒【盈滿也沒終也】而驟救傾以時【以時不失時也】今王無以取之【言無政徳】而天祿亟至【亟數也】是吳命之短也員不忍稱疾辟易以見王之親爲越之禽也員請先死【辟易狂疾】將死曰而縣吾目於東門以見越之入吳國之亡也遂自殺王慍曰孤不使大夫得有見也乃使取申胥之屍盛以鴟鷧而投之於江【鴟鷧革囊】

吳王夫差旣殺申胥不稔於歳【稔熟也謂後年不至於熟而北徵也夫差以哀十一年殺子胥十二年會魯於橐臯】乃起師北徵闕爲深溝於商魯之間【闕穿也商宋也】北屬之沂【沂水名出泰山蓋南至下邳入泗】西屬之濟【濟宋水也】以會晉公午於黃池【黃池地名晉公午晉定公也黃池事在魯哀十三年】於是越王勾踐乃命範蠡舌庸【二子越大夫】率師沿海溯淮以絕吳路【沿順也逆流而上曰溯循海而逆入於淮以絕吳王之歸路】敗王子友於姑熊夷【姑熊夷吳郊也王子友夫差太子也夫差未反越子伐吳吳距之獲太子友】越王勾踐乃率中軍溯江【江吳江也或有淮字誤耳】以襲吳入其郛【郛郭也】焚其姑蘇徙其大舟【大舟王舟徙取也】吳晉爭長未成【長先也成定也】邊遽乃至以越亂吿【遽也】吳王懼乃合大夫而謀曰越爲不道背其齊盟【齊同也】今吾道路悠逺【悠長也】無會而歸與會而先晉孰利【先晉令晉先歃】王孫雄曰夫危事不齒【王孫雄吳大夫也齒年也不以年齒對】雄敢先對二者莫利無會而歸越聞章矣民懼而走逺無正就【正適也】齊宋徐夷曰吳旣敗矣【宋今雎陽徐今大徐夷淮夷也】將夾溝而防我【旁擊日防】我無生命矣會而先晉晉旣執諸侯之柄以臨我將成其志以見天子【以侯伯之禮見天子也】吾須之不能【不能待見天子】去之不忍若越聞兪章【兪益也】吾民恐畔必會而先之【先使吳先歃也】王乃步就王孫雄曰先之圖之將若何王孫雄曰王其無疑吾道路悠逺必無有二命焉可以濟事【欲決一計求先晉也濟成也】王孫雄進顧揖諸大夫曰危事不可以爲安死事不可以爲生則無爲貴知矣【言人不能以危易安以死易生則何貴於知矣】民之惡死而欲貴富以長沒也與我同【長老也沒終也】𨿽然彼近其國有遷我絕慮無遷【遷轉退也絕慮道逺也】彼豈能與我行此危事也哉【言晉不能以死與我爭】事君勇謀於此用之【勇而有謀正謂今時】今夕必挑戰以廣民心【挑晉求戰以廣大民心示不懼也】請王厲士以奮其朋勢【朋羣也勉厲士卒以奮激其羣黨之勢使有鬭心也】勸之以髙位重畜【重畜寶財】備刑戮以辱其不厲者【備具也】令各輕其死彼將不戰而先我【推先我也】我旣執諸侯之柄【爲盟主故執柄】以歳之不獲也無有誅焉【獲收也誅責也不責諸侯之貢賦】而先罷之【罷遣諸侯令先歸也】諸侯必說【說喜也】旣而皆入其地【入其國境】王安挺志【挺寛也】一日惕一日畱【惕疾也畱徐也】以安步王志【步行也】必設以此民也封於江淮之間乃能至於吳【設許其勸勉者以此民封之於江淮間以恐之必速至也】吳王許諾

吳王昏乃戒令秣馬食士【秣粟也】夜中乃令服兵擐甲【夜中夜半也服執也擐貫也甲鎧也】系馬舌出火竈【系縛也縛馬舌恐有聲也出火於竈外以自燭】陳士卒百人以爲徹行百行【徹通也以百人通爲一行百行爲萬人謂之方陳】行頭皆官帥鐸拱稽【二君皆云官帥大夫也昭謂下言十行一嬖大夫此一行宜爲士周禮百人爲卒卒長皆上士抱也拱執也抱鐸者亦恐有聲也唐尙書云稽棨防也鄭後司農以爲稽計兵名籍也周禮聽師田以簡稽】建肥胡奉文犀之渠【肥胡幡也文犀之渠謂楯也文犀犀之有文理者】十行一嬖大夫【十行千人嬖下大夫也子產謂子南曰子晳上大夫汝嬖大夫】建旌提鼔【析羽爲旌提挈也】挾經秉枹【在掖曰挾經兵書也秉執也】十旌一將軍【十旌萬人也將軍命卿也】載常建鼓挾經秉枹【日月爲常鼔晉鼓也周禮將軍執晉鼔建謂爲之楹而樹之】爲萬人以爲方陳【百行故曰萬人正四方也】皆白常白旂素甲白羽之矰望之如荼【交龍爲旂素甲白甲也矰矢名以白羽爲衞荼茅秀也】王親秉鉞載白旗以中陳而立【熊虎爲旗此王所帥中軍】左軍亦如之【亦如中軍載常建鼓挾經秉枹之屬】皆赤常赤旟丹甲朱羽之矰望之如火【鳥隼曰旟尙赤左陽也丹彤也朱羽染爲朱也】右軍亦如之皆常旗黑甲烏羽之矰望之如墨【黑漆甲也尙黒右陰也】爲帶甲三萬【帶甲衿鎧】以勢攻雞鳴乃定旣陳去晉軍一里昧明王乃秉枹親就鳴鐘鼓丁寧錞於振鐸【丁寧謂鉦也唐尙書云錞於鐲非也錞於與鐲各異物軍行鳴之與鼔相應也】勇怯盡應三軍皆嘩扣以振旅【嘩扣讙呼也】其聲動天地晉師大駭不出周軍飭壘【周繞也飭治也】乃令董褐請事【董褐晉大夫司馬演請問也】曰兩君偃兵接好日中爲期【偃匿也接合也】今大國越錄【錄第也】而造於獘邑之軍壘敢請亂故【敢問先期亂次之故】吳王親對之曰天子有命周室卑約貢獻莫入上帝鬼神而不可以吿【言無以告祭於天神人鬼】無姬姓之振也【振救也】徒遽來告孤日夜相繼【徒步也遽傳車也】匍匐就君君今非王室不安平是憂億負晉眾庶不式諸戎翟楚秦【億安也負恃也安恃其眾而不用徵伐戎翟楚秦卑周故也】將不長弟以力徵一二兄弟之國【弟言幼也言晉不帥長幼之節而徵伐同姓兄弟之國謂魯衞之屬或云謂晉滅虞虢韓魏然滅虞虢韓魏皆在春秋之始非所以責定公也】孤欲守吾先君之班爵【爵次當爲盟主】進則不敢【不敢過先君也】退則不可【亦不可不及也】今會日薄矣【薄迫也】恐事之不集以爲諸侯笑【集成也】孤之事君在今日不得事君亦在今日【言欲戰以決之不勝則服事君若勝則爲盟主】爲使者之無逺也孤用親聽命於藩籬之外【藩籬壁落也】董褐將還王稱左畸曰攝少司馬玆與王士五人坐於王前【賈唐二君云稱呼也左畸軍左部攝執也少司馬玆與王士五人皆罪人死士】乃皆進自於客前以酬客【賈唐二君云剄也酬報也將報客使死士自剄以示其威行軍士用命也昭謂魯定十四年吳伐越越王使罪人自剄以誤吳故夫差效之】董褐旣致命【致命於晉君】乃吿諸趙鞅【趙鞅晉正卿趙子也】曰臣觀吳王之色類有大憂【類似也曰肉食者無墨今吳王有墨墨黑气也】小則嬖妾嫡子死不則國有大難【大難反畔】大則越入吳將毒不可與戰【毒猶暴也言若猛獸被毒悖暴也】主其許之先無以待危【主趙鞅也】然而不可徒許也【徒空也不空許宜有辭義】趙鞅許諾晉乃令董褐復命曰寡君未敢觀兵身見【觀示也】使褐復命曰曩君之言【曩向也】周室旣卑諸侯失禮於天子【謂不朝貢也】請貞於陽卜收文武之諸侯【貞正也曰卜以火發兆故曰陽言吳欲正陽卜收復文王武王之諸侯以奉天子】孤以下密邇於天子無所逃罪【孤以下晉辭也密比也邇近也】訊讓日至【訊吿也】曰昔吳伯父不失春秋必率諸侯以顧在餘一人【此晉述天子吿讓之言也同姓元侯曰伯父吳伯父吳先君也不失四時必率諸侯修朝聘之禮】今伯父有蠻荊之虞禮世不續【今謂夫差也虞度也言夫差有蠻荊之備廢朝聘之禮不得繼世續前人之職】用命孤禮佐周公以見我一二兄弟之國以休君憂【休息也周公周之太宰諸侯之師也君有蠻荊之虞故命晉以禮佐助周公與兄弟之國相見令朝聘天子息君憂周之憂也】今君掩王東海以淫名聞於天子【掩蓋也淫猶僭也名號也】君有短垣而自逾之【垣者諭禮防𨿽短不可逾也王室𨿽卑不可僭也】況蠻荊則何有於周室【言吳姬姓而自僭號況於蠻荊有何義於周室而不爲乎】夫命圭有命固曰吳伯不曰吳王【命圭受賜圭之防命周禮伯執躬圭吳本稱伯故曰吳伯】諸侯是以敢辭【辭不事吳也】夫諸侯無二君而周無二王君若無卑天子以干其不祥【干犯也】而曰吳公孤敢不順從君命長弟許諾【長先也弟後也】吳王許諾乃退就幕而會【幕帳也】吳公先歃晉侯亞之吳王旣會越聞愈章恐齊宋之爲己害也乃命王孫雄先與勇獲帥徒師以爲過賓於宋以焚其北郛焉而過之【勇獲吳大夫也徒師步卒也郛郭也托爲過賓而焚其郭去其守備使不敢出】

吳王夫差旣退於黃池乃使王孫茍吿勞於周【王孫茍吳大夫勞功也】曰昔者楚人爲不道不共承王事以逺我一二兄弟之國【逺疏也】吾先君闔廬不貰不忍【貰赦也】被甲帶劍挺鈹搢鐸【挺拔也搢振也】以與楚昭王毒逐於中原柏舉【柏舉之戰在魯定四年毒暴也中原原中也】天捨其衷【衷善也言天捨善於吳】楚師敗績王去其國【昭王奔隨】遂至於郢【郢楚都也】王總其百執事【賈侍中云王往也百執事百官也昭謂王闔廬也賈君以爲告天子不宜稱王故云往也下言夫槪王不避天子故知上王爲闔廬也】以奉其社稷之祭【言修楚祭祀也】其父子昆弟不相能夫槪王作亂是以復歸於吳【昆兄也夫槪王闔廬之弟也傳曰夫槪王先歸自立故不能定楚而歸】今齊侯任不鑑於楚【任齊景公孫悼公之子簡公任也不鑑不以楚敗爲鑑戒】又不承共王命以逺我一二兄弟之國【說云謂齊納欒盈以伐晉昭謂兄弟魯也哀十一年春齊伐魯故其年吳防魯以伐齊】夫差不貰不忍被甲帶劍挺鈹搢鐸遵汶伐博【博齊別都】防笠相望於艾陵【唐尙書云防夫須也昭謂防笠備雨器也相望言不避暑雨艾陵之戰在上傳曰五月克博至於嬴是也】天捨其衷齊師還【言敗而還】夫差豈敢自多文武實捨其衷【文武二後也】歸不稔於歳【言伐齊之明年不至於谷孰而復出師也】余沿江溯淮闕溝深水出於商魯之間以徹於兄弟之國【兄弟諸姬也】夫差克有成事敢使茍吿於下執事【克能也成事成功也】周王答曰茍伯父命女來明紹享餘一人若余嘉之【周王景王子敬王丐也紹繼也享獻也繼先王之禮獻我一人我心誠嘉之也】昔周室逢天之降禍遭民之不祥【說云謂民流厲王於彘也昭謂子朝簒立敬王出奔民成同之民助子朝者】余心豈忘憂防不惟下土之不康靖【不但憂四方乃憂王室也】今伯父曰戮力同徳【戮並也】伯父若能然餘一人兼受而介福【而女也介大也】伯父多歷年以沒元身【元善也】伯父秉徳已侈大哉【侈猶廣也】

吳王夫差還自黃池息民不戒【戒儆也】越大夫種乃倡謀【發始爲倡】曰吾謂吳王將遂涉吾地今罷師而不戒以忘我我不可以怠也日臣嘗卜於天【日昔日也卜於天天若棄吳必許吾成旣罷獘其民天奪之食安受其燼之言者】今吳民旣罷【罷勞也】而大荒薦饑市無赤米【赤米米之姦者今尙無有】而囷鹿空虛【員曰囷方曰鹿】其民必移就蒲蠃於東海之濱【蒲深蒲也蠃蚌蛤之屬濱涯也】天占旣兆【兆見也】人事又見【謂怨誹也】我蔑卜筮矣王若今起師以防奪之利無使失悛【悛攺也】夫吳之邊鄙逺者罷而未至【罷歸也】吳王將恥不戰必不須至之防也【不待逺兵】而以中國之師與我戰【中國國都也】若事幸而從我【言從我而戰】我遂踐其地其至者亦將不能之防也已【言吳邊鄙𨿽來將不能防戰】吾用禦兒臨之【禦兒越北鄙在今嘉興言吳邊兵若至吾以禦兒之民臨敵之】吳王若慍而又戰【慍怒也】幸遂可出【使出奔】若不戰而結成【成平也】王安厚取名而去之越王曰善哉乃大戒師將伐吳楚申包胥使於越【申包胥楚大夫王孫包胥也】越王勾踐問焉曰吳國爲不道求殘我社稷宗廟以爲平原弗使血食吾欲與之徼天之衷【徼要也】惟是車馬兵甲卒伍旣具無以行之【行猶用也】請問戰奚以而可【以用也】包胥辭曰不知【謙也】王固問焉乃對曰夫吳良國也【良善也】能博取於諸侯【取貢賦也】敢問君王之所以與之戰者【問政惠所行也】王曰在孤之側者觴酒豆肉簟食未嘗敢不分也【觴爵名豆肉器簟飯器】飲食不致味【致極也不極五味之調】聽樂不盡聲【不盡五聲之變】求以報吳願以此戰包胥曰善則善矣未可以戰也王曰越國之中疾者吾問之死者吾葬之老其老【敬長老也】慈其幼長其孤問其病求以報吳願以此戰包胥曰善則善矣未可以戰也【此小惠未徧故未可用也】王曰越國之中吾寬民以子之忠惠以善之吾修令寬刑施民所欲去民所惡稱其善掩其惡求以報吳願以此戰包胥曰善則善矣未可以戰也王曰越國之中富者吾安之【不專取也】貧者吾予之救其不足裁其有餘【裁謂有餘則稅之】使貧富皆利之求以報吳願以此戰包胥曰善則善矣未可以戰也王曰越國南則楚西則晉北則齊【西南北皆以中國言之】春秋皮幣玉帛子女以賓服焉未嘗敢絕求以報吳願以此戰包胥曰善哉蔑以加焉然猶未可以戰也夫戰知爲始仁次之勇次之不知則不知民之極【極中也】無以銓度天下之眾寡【銓稱也】不仁則不能與三軍共饑勞之殃不勇則不能斷疑以發大計越王曰諾越王句踐乃召五大夫【五大夫舌庸苦成大夫種範蠡臯如之屬】曰吳爲不道求殘吾社稷宗廟以爲平原不使血食吾欲與之徼天之衷惟是車馬兵甲卒伍旣具無以行之吾問於王孫包胥旣命孤矣【命告也】敢訪諸大夫問戰奚以而可勾踐願諸大夫言之皆以情吿無阿孤孤將以舉大事【阿曲從也】大夫舌庸乃進對曰審賞則可以戰乎王曰聖【審賞賞不失勞聖通也】大夫苦成進對曰審罰則可以戰乎王曰猛【能罰則嚴猛也】大夫種進對曰審物則可以戰乎王曰辯【說云別物善惡昭謂物旌旗物色徽幟之屬辯別也】大夫蠡進對曰審備則可以戰乎王曰巧【備守禦之備巧審密不可攻入也】大夫臯如進對曰審聲則可以戰乎王曰可矣【聲謂鐘鼔進退之聲聲不審則眾惑也】王乃命有司大令於國曰茍任戎者皆造於國門之外【國門城門也】王乃令於國曰國人欲吿者來吿【三君云吿不任兵事也昭謂吿者謂有善計策及職事所當陳白者不任兵事則下所謂瞀之疾筋力不足以勝甲兵者吿是也】吿孤不審將爲戮不利【不審謂欺詐不實也】過及五日必審之【使熟思計之也】過五日道將不行【道術也過五日則晚矣軍當出也故術將不行】王乃入命夫人王背屛而立夫人向屛【屏寢門內屏也王北向夫人南向】王曰自今日以後內政無出外政無入【內政婦職外政國事】內有辱是子也外有辱是我也吾見子於此止矣王遂出夫人送王不出屏【婦人禮送迎不出門】乃闔左闔塡之以土【閉陽開陰示幽也】去笄側席而坐不埽【笄簪也去笄去飾也側猶特也禮憂者側席而坐】王背檐而立大夫向檐【說云檐屋外邊壇也唐尙書云屋名也昭謂檐謂之樀樀門戶掩陽也】王命大夫曰食土不均地之不修內有辱於國是子也【均平也修墾也】軍士不死外有辱是我也自今日以後內政無出外政無入【內國政外軍政也】吾見子於此止矣王遂出大夫送王不出檐【示當守備也】乃闔左闔塡之以土側席而坐不埽【示憂戚無飾也】王乃之壇列【壇在野所以講列士眾誓吿之處】鼓而行之至於軍【軍所軍之地也】斬有罪者以徇曰莫如此以環瑱通相問也【環金玉之環瑱塞耳問遺也通行賂以亂軍】明日徙捨斬有罪者以徇曰莫如此不從其伍之令明日徙捨斬有罪者以徇曰莫如此不用王命明日徙捨至於禦兒斬有罪者以徇曰莫如此淫逸不可禁也王乃命有司大徇於軍曰有父母耆老而無昆弟者以吿【六十曰耆七十曰老】王親命之曰我有大事子有父母耆老而子爲我死子之父母將轉於溝壑【轉入也】子爲我禮已重矣【重矣去父母而來也】子歸沒而父母之世【沒終也】後若有事吾與子圖之明日徇於軍曰有兄弟四五人皆在此者以告王親命之曰我有大事子有昆弟四五人皆在此事若不捷則是盡也【捷勝也】擇子之所欲歸者一人明日徇於軍曰有瞀之疾者吿王親命之曰我有大事子有瞀之疾其歸若已【若汝也已止也】後若有事吾與子圖之明日徇於軍曰筋力不足以勝甲兵志行不足以聽命者歸莫告明日遷軍接和【上下皆和也】斬有罪者以徇曰莫如此志行不果【果勇決也】於是人有致死之心王乃命有司大徇於軍曰謂二三子歸而不歸處而不處【處止也】進而不進退而不退左而不左右而不右身斬妻子鬻【鬻賣也】於是吳王起師軍於江北【江松江去吳五十里】越王軍於江南越王乃中分其師以爲左右軍【曰越子伐吳吳子禦之笠澤夾水而陳在魯哀十七年】以其私卒君子六千人爲中軍【私卒君子王所親近有志行者猶吳所謂賢良齊所謂士也】明日將舟戰於江及昏乃令左軍銜枚溯江五里以須【須須後命也】亦令右軍銜枚逾江五里以須【逾度也】夜中乃令左軍右軍涉江鳴鼓中水以須【夜中夜半也中水水中央】吳師聞之大駭曰越人分爲二師將以夾攻我師乃不待旦亦中分其師將以禦越【不知越復有中軍故中分其師以禦之】越王乃令其中軍銜枚濳涉【潛嘿也涉度也】不鼓不噪以襲攻之吳師大北【軍敗奔走曰北北古之背字】越之左軍右軍乃遂涉而從之又大敗之於沒【沒地名也】又郊敗之【郊郭外也】三戰三北【三戰笠澤也沒也郊也】乃至於吳越師遂入吳國圍王宮【王宮姑蘇】吳王懼使人行成曰昔不谷先委制於越君【不言越委制於吳謙而反之也】君吿孤請成男女服從孤無柰越之先君何【言越先君與吳有好】畏天之不祥不敢絕祀許君成以至於今今孤不道得罪於君王君王以親辱於獘邑孤敢請成男女服爲臣禦越王曰昔天以越賜吳而吳不受今天以吳賜越孤敢不聽天之命而聽君之命乎乃不許成因使人吿於吳王曰天以吳賜越孤不敢不受以民生之不長【長久也】王其無死民生於地上寓也【寓寄也】其與幾何【言幾何時】寡人其達王於甬句東【達致也甬句東今句章東海口外洲也】夫婦三百惟王所安以沒王年【夫婦各三百人以奉之在所安可與居者】夫差辭曰天旣降禍於吳國不在前後當孤之身實失宗廟社稷凡吳土地人民越旣有之矣孤何以視於天下夫差將死使人說於子胥【說吿也】曰使死者無知則已矣若其有知吾何面目以見員也遂自殺越滅吳【在魯哀二十二年冬十二月】上徵上國【上國中國也】宋鄭魯衞陳蔡執玉之君皆入朝【玉圭璧也】夫惟能下其羣臣以集其謀故也【集成也言下其羣臣以明吳不用子胥之禍】

國語卷十九

欽定四庫全書

國語卷二十

吳韋昭注

越語上

越王勾踐棲於防稽之上【山處曰棲防稽山名在今山陰南七里吳敗越於夫椒遂入越越子保於防稽在魯哀元年】乃號令於三軍【號呼也】曰凡我父兄昆弟及國子姓【號令三軍而言父兄昆弟者方在危阨親而呼之也國子姓言在眾子同姓之列者】有能助寡人謀而退吳者吾與之共知越國之政【知政謂爲卿】大夫種進對曰臣聞之賈人【賈人買賤賣貴者】夏則資皮【資取也】冬則資絺【絺葛也精曰絺麤曰綌】旱則資舟水則資車以待乏也夫𨿽無四方之憂然謀臣與爪牙之士不可不養而擇也譬如蓑笠時雨旣至必求之今君王旣棲於防稽之上然後乃求謀臣無乃後乎【後晚也】勾踐曰茍得聞子大夫之言何后之有執其手而與之謀遂使之行成於吳【曰使種因吳太宰嚭以求成也】曰寡君勾踐乏無所使使其下臣種不敢徹聲聞於天王【徹達也】私於下執事曰寡君之師徒不足以辱君矣【不足以屈辱君親來討也】願以金玉子女賂君之辱請勾踐女女於王【進女爲女】大夫女女於大夫士女女於士越國之寶器畢從寡君帥越國之眾以從君之師徒惟君左右之【左右在君所用也】若以越國之罪爲不可赦也將焚宗廟【爲將不血食也】系妻孥【系系也死生同命不爲吳所禽虜】沈金玉於江【不欲吳得之】有帶甲五千人將以致死乃必有偶【偶對也】是以帶甲萬人以事君也【言赦越罪是得帶甲萬人事君也】無乃卽傷君王之所愛乎與其殺是人也寧其得此國也其孰利乎【寧安也言戰而殺是萬人與安而得越國二者誰爲利乎】夫差將欲聽與之成子胥諫曰不可夫吳之與越也仇讎敵戰之國也三江環之民無所移【環繞也三江吳江錢塘浦陽江也此言二國之民三江繞之遷徙非吳則越也】有吳則無越有越則無吳【言勢不兩立也】將不可攺於是矣【言滅吳之計不可攺易也】員聞之陸人居陸水人居水夫上黨之國【黨所也上所之國謂中國也】我攻而勝之吾不能居其地不能乘其車【言習俗之異也說云吳是時未知以車戰申公巫臣使其子狐庸教之昭謂狐庸敎吳魯成公時也至此哀元年曆五公矣非未知也吳地勢自習水耳】夫越國吾攻而勝之吾能居其地吾能乘其舟此利也不可失也已君必滅之失此利也𨿽悔之亦無及矣越人飾美女八人納之太宰嚭【上言請大夫女女於大夫故因此而納美女於太宰嚭以求免也嚭吳正卿故楚大夫伯州犂之子也魯昭元年州犂爲楚靈王所殺嚭奔吳唐尙書云平王殺之非也】曰子茍赦越國之罪又有美於此者將進之太宰嚭諫曰嚭聞古之伐國者服之而已今已服矣又何求焉夫差與之成而去之【成平也】勾踐說於國人【說解也】曰寡人不知其力之不足也而又與大國執讎【執猶結也】以暴露百姓之骨於中原此則寡人之罪也寡人請更【更攺也】於是葬死者問傷者養生者弔有憂賀有喜送往者迎來者去民之所惡補民之不足然後卑事夫差宦士三百人於吳【將三百人以入事吳若宦豎然】其身親爲夫差前馬【前馬前驅在馬前也】勾踐之地南至於勾無【今諸曁有勾無亭是也】北至於禦兒【今嘉興語兒鄕是也】東至於鄞【今鄞縣是也】西至於姑蔑【姑蔑今太湖是也】廣運百里【言取境內近者百里之中耳東西爲廣南北爲運】乃致其父兄昆弟而誓之曰寡人聞古之賢君四方之民歸之若水之歸下也今寡人不能將帥二三子夫婦以蕃【蕃息也】命壯者無取老婦令老者無取壯妻女子十七不嫁其父母有罪丈夫二十不取其父母有罪【禮三十而娶二十而嫁今不待禮者務育民也】將免者以吿【免乳也】公令醫守之【醫乳醫也】生丈夫二壺酒一犬生女子二壺酒一豚【犬陽畜知擇人豚主內陰類也】生三人公與之母【母乳母也人生三者亦希耳】生二人公與之餼【餼食也】當室者死三年釋其政【當室適子也禮父爲適子喪三年】支子死三月釋其政【支子庶子】必哭泣葬埋之如其子令孤子寡婦疾疹貧病者納宦其子【宦仕也仕其子而教以稟食之也】其達士潔其居【潔其館捨】美其服【賜衣服也】飽其食【稟餼多也】而摩厲之於義四方之士來者必廟禮之【禮之於廟吿先君也】勾踐載稻與脂於舟以行【稻糜脂膏也】國之孺子之遊者無不餔也無不歠也必問其名【爲後將用之】非其身之所種則不食非其夫人之所織則不衣十年不收於國民居有三年之食【古者三年耕必餘一年之食】國之父兄請曰昔者夫差恥吾君於諸侯之國今越國亦節矣【有節度也】請報之勾踐辭曰昔者之戰也非二三子之罪也寡人之罪也如寡人者安與知恥請姑無庸戰【姑且也庸用也】父兄又請曰越四封之內親吾君也猶父母也子而思報父母之仇臣而思報君之讎其有敢不盡力者乎請復戰勾踐旣許之乃致其眾而誓之曰寡人聞古之賢君不患其眾之不足也而患其志行之少恥也【少恥謂進不念功臨難茍免】今夫差衣水犀之甲者億有三千【言多也犀形似豕而大今徼外所送有山犀有水犀水犀之皮有珠甲山犀則無億有三千所謂賢良也若今備衞士】不患其志行之少恥也而患其眾之不足也今寡人將助天威之【言夫差天所不與故曰助天也】吾不欲匹夫之勇也【匹夫輕儳徼功要利者】欲其旅進旅退也【旅俱也】進則思賞退則思刑如此則有常賞進不用命【離伍獨進也】退則無恥【不畏戮辱】如此則有常刑果行國人皆勸父勉其子兄勉其弟婦勉其夫【言得一國之歡心】曰孰是君也而可無死乎【孰誰也誰有恩惠如是君者可不爲之死乎】是故敗吳於囿【囿笠澤也在魯哀十七年】又敗之於沒【沒地名在哀十九年】又郊敗之【在哀二十年十一月越圍吳】夫差行成曰寡人之師徒不足以辱君矣請以金玉子女賂君之辱勾踐對曰昔天以越與吳而吳不受今天以吳與越越可以無聽天之命而聽君之令乎吾請達王甬句東【甬甬江句句章也達王出之東境】吾與君爲二君乎【待之若二君然】夫差對曰寡人禮先一飲矣【言已年長於越王覺差一飯之間欲以少長求免也】君若不忘周室而爲敝邑宸宇【宸屋霤宇邊也言越君若以周室之故以屋宇之餘庇覆吳也】亦寡人之願也君若曰吾將殘女社稷滅女宗廟寡人請死余何面目以視於天下乎越君其次也【次捨也】遂滅吳

國語卷二十

欽定四庫全書

國語卷二十一

吳韋昭注

越語下

越王勾踐卽位三年而欲伐吳【勾踐三年魯哀公元年】範蠡進諫曰夫國家之事有持盈【持守也盈滿也】有定傾【定安也傾危也】有節事【節制也】王曰爲三者柰何範蠡對曰持盈者與天【與天法天也天道盈而不溢盛而不驕】定傾者與人【與人取人之心也人道好謙傾危之中當卑辭尊禮玩好女樂尊之以名】節事者與地【與地法地也時不至不可彊生事不究不可彊成之屬】王不問蠡不敢言天道盈而不溢【陽盛則損月滿則虧】盛而不驕【盛元气廣大時也不驕不自縦弛也】勞而不矜其功【勞動而不已也矜大也不自大其功施而不徳也】夫聖人隨時以行是謂守時【隨時時行則行時止則止】天時不作弗爲人客【作起也攻者爲客起謂天時利害災變之應】人事不起弗爲之始【人事謂怨畔逆亂之萌也先動爲始】今君王未盈而溢【未盈國未富實而君意溢也】未盛而驕【道化未盛而自驕泰也】不勞而矜其功【未有勤勞而自大其功也】天時不作而先爲人客【吳未有天災而欲伐之】人事不起而創爲之始此逆於天而不和於人【天應未至人事不起故逆於天而失人和也】王若行之將妨於國家靡王躬身【妨害也靡損也】王弗聽範蠡進諫曰夫勇者逆徳也【徳尙禮讓勇則攻奪】兵者凶器也【言害人也】爭者事之末也【言賢者修其政徳而逺方附事之徳不行然後用武故曰爭者事之末也】陰謀逆徳好用凶器【陰謀兵謀也勇爲逆徳也】始於人者人之所卒也【始以伐人人終害之】淫佚之事上帝之禁也【淫佚放濫也】先行此者不利王曰無是貳言也吾已斷之矣【貳二也二言陰謀淫佚也】果興師而伐吳戰於五湖【五湖今太湖也】不勝棲於防稽王召範蠡而問焉曰吾不用子之言以至於此爲之柰何範蠡對曰君王其忘之乎持盈者與天定傾者與人節事者與地王曰與人柰何【已在傾危故先問與人】範蠡對曰卑辭尊禮【言當卑約其辭尊重其禮以求平也】玩好女樂【玩好珍寶也女樂謂士女女於士大夫女女於大夫】尊之以名【謂之天王也】如此不已【不已謂吳不釋也】又身與之市【市利也謂委管籥屬國家以身隨之】王曰諾乃令大夫種行成於吳曰請士女女於士大夫女女於大夫隨之以國家之重器【重器寶器也】吳人不許大夫種來而復往曰請委管籥屬國家以身隨之君王制之【委歸也屬附也管籥取鍵器也月令曰修鍵閉愼管籥】吳人許諾王曰蠡爲我守於國對曰四封之內百姓之事蠡不如種也四封之外敵國之制立斷之事種亦不如蠡也王曰諾令大夫種守於國與範蠡入宦於吳【宦爲臣隸也】三年而吳人遣之【勾踐以魯哀元年棲防稽吳與之平而去之勾踐攺修國政然後卑事夫差在吳三年而吳人遣之此則魯哀五年也】歸及至於國王問於範蠡曰節事柰何【欲更修政故問節事】對曰節事者與地惟地能包萬物以爲一其事不失【爲一不偏也不失不失時也】生萬物容畜禽獸然後受其名而兼其利【受其名受其功名也利謂萬物終歸於地也】美惡皆成以養其生【物之美惡各有所宜皆成之以養人也】時不至不可彊生【物生各有時也】事不究不可彊成【究窮也窮則變生可因而成也】自若以處【若如也自如無妄動也】以度天下待其來者而正之【不先倡待其來而就正之】因時之所宜而定之同男女之功【功農穡絲枲之功也】除民之害以避天殃田野開辟府倉實【貨財曰府米粟曰倉】民眾殷【殷盛也】無曠其眾以爲亂梯【曠空也梯階也無令空田廢業使之困乏以生怨亂爲禍階也】時將有反事將有間【時天時事人事也反還也間隟也時還則胙在越而吳事有釁隟也】必有以知天地之恆制乃可以有天下之成利【恆常也制度也】事無間時無反【吳事無釁隟天時未在越】則撫民保教以須之【保守也】王曰不谷之國家蠡之國家也蠡其圖之對曰四封之內百姓之事時節三樂【三樂三時之務使之勸事樂業也】不亂民功不逆天時【從事有業故功不亂因時順气故不逆也】五穀睦孰民乃蓄滋【睦和也蕃息也滋益也】君臣上下交得其志蠡不如種也【交俱也】四封之外敵國之制立斷之事因陰陽之恆順天地之常【陰陽謂剛柔晦朔三光贏縮用兵利鈍之常數也】柔而不屈【外𨿽柔順內不可屈】彊而不剛【內𨿽彊盛行不以剛】徳虐之行因以爲常【唐尙書云言無徳行虐習以爲常昭謂徳有所懷柔及爵賞也虐謂有所斬伐及黜奪也以爲常以爲常法也】死生因天地之刑【死殺也刑法也殺生必因天地四時之法推亡固存亦是也】天因人【因人善惡而福禍之】聖人因天【天垂象聖人則之】人自生之天地形之【形見也見其吉凶之象】聖人因而成之【因吉凶以誅賞】是故戰勝而不報【敵家不能報也】取地而不反【不復反敵家也】兵勝於外福生於內用力甚少而名聲章明種亦不如蠡也王曰諾令大夫種爲之【爲治國也】四年王召範蠡而問焉【說云魯哀三年昭謂四年反國四年魯哀九年】曰先人就世不谷卽位【先人允常就世終世也】吾年旣少未有恆常出則禽荒入則酒荒吾百姓之不圖惟舟與車【好遊田故惟舟與車】上天降禍於越委制於吳【委歸也】吳人之那不谷亦又甚焉【那於也甚焉言見困苦也】吾欲與子謀之其可乎範蠡對曰未可也蠡聞之上帝不考時反是守【考成也言天未成越當守天時天時反乃可以動也】彊索者不祥【索求也】得時不成反受其殃【言得天時而人弗能成則反受其殃夫差克越可取而不取後復見滅是也】失徳滅名防走死亡有奪有予有不予【有奪予而復奪也有予天所授也不予天所去也】王無蚤圖夫吳君王之吳也王若蚤圖之其事又將未可知也【未可知或時不得也】王曰諾

又一年【反國五年魯哀十年】王召範蠡而問曰吾與子謀吳子曰未可也今吳王淫於樂而忘其百姓【樂聲色也】亂民功逆天時信讒喜優【優謂俳優也】憎輔逺弼【相道爲輔矯過爲弼】聖人不出【聖通也通知之人皆隱遁也】忠臣解骨【賈唐二君云解骨子胥伏屬鏤也昭謂是時子胥未死解骨謂忠良之臣見其如此皆骨體解倦不復念忠也】皆曲相禦莫適相非上下相偸其可乎【禦猶將也言皆曲意取容轉相將望無復相非以不忠正者也偸茍且也】對曰人事至矣天應未也王姑待之王曰諾

又一年【反國六年魯哀十一年】王召範蠡而問焉曰吾與子謀吳子曰未可也今申胥驟諫其王王怒而殺之其可乎【子胥數諫王不聽知吳必亡使於齊屬其子於鮑氏王聞之賜之屬鏤以死在魯哀十一年】範蠡對曰逆節萌生【害殺忠正故爲逆節萌兆也】天地未形而先爲之徵【形見也天地之占未見徵徵伐也】其事是以不成雜受其刑【雜猶俱也刑害也】王姑待之王曰諾

又一年【反國七年魯哀十二年】王召範蠡而問焉曰吾與子謀吳子曰未可也今其稻蟹不遺種其可乎【蟹食稻】對曰天應至矣人事未盡也【謂饑困愁怨之事未盡極也】王姑待之王怒曰道固然乎【固故也】妄其欺不谷邪吾與子言人事子應我以天時今天應至矣子應我以人事何也範蠡對曰王姑勿怪夫人事必將與天地相參然後乃可以成功【參三也天地人事三合乃可以成大功】今其禍新民恐【稻蟹新也】其君臣上下皆知其資財之不足以支長久也【支猶堪也】彼將同其力致其死猶尙殆【殆危也言伐吳於事尙危也】王其且馳騁弋獵無至禽荒【使越王爲此者示不以吳爲念也】宮中之樂無至酒荒肆與大夫觴飲無忘國常【肆放也常舊法也】彼其上將薄其徳民將盡其力【言吳王見越馳騁射獵不以爲意必不修徳而縱私好以盡民力也】又使之望而不得食【怨望於上而天又奪之食也】乃可以致天地之殛【殛誅也】王姑待之【且待時也自此後四年乃遂伐吳】至於月【爾雅曰九月爲謂魯哀公十六年九月至十七年三月越伐吳也】王召範蠡而問焉曰諺有之【諺俗之善語也】曰觥飯不及壺飱【觥大也大飯謂盛饌盛饌未具不能以虛待之不及壺飱之救饑疾也言已欲滅吳取快意得之而已不能待有餘力也】今歳晚矣子將柰何範蠡對曰微君王之言【微無也】臣固將謁之【謁請也請伐吳也】臣聞從時者猶救火追亡人也蹶而趨之惟恐弗及【蹶走也】王曰諾遂興師伐吳至於五湖吳人聞之出而挑戰一日五反王弗忍欲許之【不忍其忿也】範蠡進諫曰謀之廊廟失之中原其可乎王姑勿許也臣聞之得時無怠時不再來天予不取反爲之災贏縮轉化後將悔之【嬴縮進退也轉化變易也】天節固然【固然有轉化也】惟謀不遷【謀必素定不可遷移】王曰諾弗許範蠡曰臣聞古之善用兵者【謂若黃帝湯武也】贏縮以爲常四時以爲紀【以爲常隨其贏縮紀猶法也四時有轉運用兵有利鈍也周語曰王欲合是五位三所而用之是也】無過天極究數而止【極至也究窮也無過天道之所至窮其數而止也】天道皇皇日月以爲常【皇皇著明也常象也】明者以爲法微者則是行【明謂日月盛滿時也微謂虧損薄蝕時也法其明者以進取行其微時以隠遁】陽至而陰陰至而陽【至極也】日困而還月盈而匡【困窮也匡虧也】古之善用兵者因天地之常與之俱行【隨其運轉虧盈晦明之常也】後則用陰先則用陽【後後動先先動也用陰謂沈重固密用陽謂輕疾猛厲】近則用柔逺則用剛【敵近則用柔順示之以弱逺則抗威厲辭以亢禦】後無陰蔽先無陽察【後動者泰舒靜爲陰蔽也先動者泰顯露爲陽察也】用人無蓺往從其所【蓺射的也無蓺無常所也行軍用人之道因敵爲制不豫設也故曰往從其所】剛彊以禦陽節不盡不死其野【言敵以剛彊來禦已其陽節未盡尙未可克故曰不死其野】彼來從我固守勿與【勿與之戰也】若將與之必因天地之災【彼有災變則可】又觀其民之饑飽勞逸以參之【言𨿽有災民尙逸飽則未也】盡其陽節盈吾陰節而奪之利【彼陽勢已盡而吾陰節盛滿則能奪之也】宜爲人客剛彊而力疾陽節不盡輕而不可取【先動爲客於時宜爲人客剛彊力疾陽數未盡𨿽輕易人猶不可得取也】宜爲人主安徐而重固陰節不盡柔而不可迫【時宜爲人主安徐重固陰數未盡𨿽柔不可困迫也】凡陳之道設右以爲牝益左以爲牡【陳有牝牡使相受也在陰爲牝在陽爲牡】蚤晏無失必順天道【晏晚也】周旋無究【究窮也無窮若日月然也】今其來也剛彊而力疾【言吳陽勢未盡未可擊也】王姑待之王曰諾弗與戰居軍三年吳師自潰【魯哀二十年冬十一月越圍吳二十二年冬十一月丁卯滅吳】吳王帥其賢良與其重祿以上姑蘇【姑蘇宮之臺也在吳閶門外近湖或云賢賢妃良良貨唐尙書云重祿寶璧昭謂賢良親近之士猶越言君子齊言士也吳語曰越王以其私卒君子六千人爲中軍賈侍中云重祿大臣也】使王孫雄行成於越【雄吳大夫王孫姓也】曰昔者上天降禍於吳得罪於防稽【使越棲於防稽時也】今君王其圖不谷不谷請復防稽之和王弗忍欲許之範蠡進諫曰臣聞之聖人之功時爲之庸【庸用也因天時以爲功用】得時弗成天有還形【還反也形體也】天節不逺五年復反【節期也五年再閏天數一終故復反也】小凶則近大凶則逺【小凶謂危敗大凶謂死滅近五年逺十年或二十年也】先人有言曰伐柯者其則不逺【先人詩人也執柯以伐柯其法不逺以言吳昔不滅越故有此敗此戒亦不逺也】今君王不斷其忘防稽之事乎王曰諾不許使者往而復來辭兪卑禮兪尊【兪益也】王又欲許之範蠡諫曰孰使我蚤朝而晏罷者非吳乎與我爭三江五湖之利者非吳邪夫十年謀之一朝而棄之其可乎【十年不收於國勤身以謀吳也】王姑勿許其事將易冀已【冀望也易望已不勤難也】王曰吾欲勿許而難對其使者子其對之範蠡乃左提鼓右援枹以應使者【提挈也】曰昔者上天降禍於越委制於吳而吳不受今將反此義以報此禍吾王敢無聽天之命而聽君王之命乎王孫雄曰子範子先人有言曰無助天爲虐助天爲虐者不祥今吾稻蟹不遺種子將助天爲虐不忌其不祥乎【忌惡也】範蠡曰王孫子昔吾先君固周室之不成子也【子爵也言越本蠻夷小國於周室爵列不能成子周禮諸子之國封疆方二百里】故濱於東海之陂【濱近也陂崖也】黿鼉魚鼈之與處而鼃黽之與同陼【鼃黽蝦蟇也水邊亦曰陼】余𨿽靦然而人面哉吾猶禽獸也又安知是諓諓者乎【靦面目之貌也諓諓巧辯之言也方欲拒吳之請故自卑薄以不知禮義也】王孫雄曰子範子將助天爲虐助天爲虐不祥雄請反辭於王【謂以辭告越王】範蠡曰君王已委制於執事之人矣【執事蠡自謂也】子往矣無使執事之人得罪於子【無使我爲子得罪也】使者辭反【反報吳也】範蠡不報於王擊鼓興師以隨使者至於姑蘇之宮不傷越民遂滅吳【事將易冀是也】反至五湖範蠡辭於王曰君王勉之臣不復入越國矣【勉王以徳欲隠遁也】王曰不谷疑子之所謂者何也對曰臣聞之爲人臣者君憂臣勞君辱臣死昔者君王辱於防稽臣所以不死者爲此事也今事已濟矣蠡請從防稽之罰王曰所不掩子之惡揚子之美者使其身無終沒於越國子聽吾言與子分國不聽吾言身死妻子爲戮範蠡對曰臣聞命矣君行制臣行意【制法也意志也】遂乘輕舟以浮於五湖莫知其所終極王命工以良金寫範蠡之狀而朝禮之【以善金鑄其形狀而自朝禮之】浹日而令大夫朝之【從甲至甲曰浹浹匝也】環防稽三百里者以爲範蠡地【環周也】曰後世子孫有敢防蠡之地者使無終沒於越國【誓吿也】皇天后土四鄕地主正之【鄕方也天神地只四方神主當徵討之正其封疆也】

國語卷二十一

