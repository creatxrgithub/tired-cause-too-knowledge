

北夢瑣言宋孫光憲

●序

唐自廣明亂離﹐祕籍亡散。武宗已後﹐寂寞無聞﹐朝野遺芳﹐莫得傳播。僕生自岷峨﹐官於荊郢。咸京故事﹐每愧面墻﹐遊處之間﹐專於博訪。頃逢故鳳翔楊比少尹﹐多話秦中平時舊說﹐常記於心。他日渚宮見元澄中允﹐款狎笑語﹐多符其說。元公謂舊族一二子弟曰「諸賢生在長安﹐聞事不迨富春。此則存好問之所宏益也。」厥後每聆一事﹐未敢孤信﹐三復參校﹐然始濡毫。非但垂之空言﹐亦欲因事勸戒。三紀收拾筐篋﹐爰因公退﹐咸取編連。先以唐朝達賢一言一行列於談次﹐其有事類相近﹐自唐至後唐﹑梁﹑蜀﹑江南諸國所得聞知者皆附其末﹐凡纂得事成三十卷。《禹貢》云「云土夢作。」《傳》有「畋於江南之夢」。鄙從事於荊江之北﹐題曰《北夢瑣言》﹐瑣細形言﹐大卽可知也。𨿽非經緯之作﹐庶勉後進子孫﹐俾希仰前事﹐亦絲麻中菅蒯也。通方者幸勿多誚焉。

●卷一

唐宣宗皇帝好儒雅﹐每直殿學士從容﹐未嘗不論前代興亡。頗畱心貢舉﹐嘗於殿柱上自題曰「鄕貢進士李某」。或宰臣出鎭﹐賦詩以贈之﹐詞皆淸麗。凡對宰臣言政事﹐卽終日忘倦。洎僖宗皇帝好蹴球﹑鬥鷄爲樂﹐自以能於步打﹐謂俳優石野豬曰「聯若作步打進士﹐亦合得一狀元。」野豬對曰「或遇堯舜禹湯作禮部侍郎﹐陛下不免且落第。」帝笑而已。原其所好優劣﹐卽聖政可知也。

太尉李徳裕幼神俊﹐憲宗賞之﹐坐於膝上﹐父吉甫每以敏辯誇於同列。武相元衡召之﹐謂曰「吾子在家所嗜何書」意欲探其志也。徳裕不應。翌日﹐元衡具告吉甫﹐因戲曰「公誠涉大癡耳。」吉甫歸以責之﹐徳裕曰「武公身爲帝弼﹐不問理國調陰陽﹐而問所嗜書。書者﹐成均禮部之職也。其言不當﹐所以不應。」吉甫復告﹐元衡大慚﹐由是振名。

宣宗舅鄭光敕賜云陽﹑縣兩莊﹐皆令免稅。宰臣奏恐非宜﹐詔曰「朕以光元舅﹐欲優異之﹐初不細思﹐是免其賦。爾等每於匡救﹐必盡公忠。親戚之間﹐人所難議。苟非愛我﹐豈盡嘉言。庶事能如斯﹐天下何憂不治有始有卒﹐當共守之。」尋罷。葆光子同僚嘗買一莊﹐喜其無稅﹐乃謂曰「天下莊產﹐未有不徵。」同僚以私券見拒。爾後子孫爲縣宰定稅﹐求祈不暇。國舅尙爾﹐庶僚胡爲。

武宗嗣位﹐宣宗居皇叔之行﹐密遊外方。或止江南名山﹐多識髙道僧人。初聽政﹐謂宰相曰「佛者﹐𨿽異方之教﹐深助理本﹐所可存而勿論﹐不欲過毀﹐以傷令徳。」乃遣下詔。會昌中﹐靈山古迹招提棄廢之地﹐並令復之﹐委長吏擇僧之髙行者居之﹐惟出家者不得忘度也。懿宗卽位﹐惟以崇佛爲事。相國蕭仿﹑裴坦時爲常侍諫議﹐上疏極諫﹐其略云「臣等聞玄祖之道﹐用慈儉爲先﹔素王之風﹐以仁義是首。相沿百世﹐作則千年。至聖至明﹐不可易也。如佛者﹐生於天竺﹐去彼王宮。割愛中之至難﹐取滅後之殊勝。名歸象外﹐理出塵中﹐非爲帝王所能慕也。」廣引無益有損之義﹐文多不錄﹐文理婉順﹐與韓愈元和中上《請除佛骨表》不異也。懿皇𨿽聽覽稱獎﹐竟不能止。末年迎佛骨﹐才至京師﹐俄而晏駕。識者謂大喪之兆也。

唐大中年﹐兗州奏﹕「先差赴慶州行營押官鄭神佐陣沒﹐其室女年二十四﹐先亡父未行營已前許嫁右驍雄軍健李玄慶﹐未受財禮。阿鄭知父神佐陣沒﹐遂與李玄慶休親﹐截髮﹐往慶州北懷安鎭收亡父遺骸﹐到兗州瑕丘縣進賢鄕與亡母合葬訖﹐便於塋內築廬。」識者曰「女子適邊﹐取父遺骸合葬。烈而且孝﹐誠可嘉也。廬墓習於近俗﹐國不能禁﹐非也。」廣引《禮經》而証之。

唐宣宗朝﹐日本國王子入貢﹐善圍棋。帝令待詔顧師言與之對手。王子出本國如楸玉局﹑冷暖玉棋子。蓋玉之蒼者如楸玉色﹐其冷暖者言冬暖夏涼。人或過說﹐非也。王子至三十三下﹐師言懼辱君命﹐汗手死心始敢落指。王子亦凝目縮臂數四﹐竟伏不勝﹐回謂禮賓曰「此第幾手」答曰「其第三手也。」王子願見第一手﹐禮賓曰「勝第三可見第二﹐勝第二可見第一。」王子撫局嘆曰「小國之一不及大國之三。此夷人也﹐猶不可輕﹐況中國之士乎。」葆光子曰「蜀簡州刺史安重霸黷貨無厭。部民有油客子者﹐姓鄧﹐能棋﹐其力粗贍。安輒召與對敵。只令立侍﹐每落一子﹐俾其退立於西北牖下﹐俟我算路然後進之﹐終日不下十數子而已。鄧生倦立且饑﹐殆不可堪。次日又召﹐或有諷鄧生曰﹕『此侯好賂﹐本不爲棋﹐何不獻效而自求退』鄧生然之﹐以中金十鋌獲免﹐良可笑也。」

大中時﹐工部尙書陳商《立漢文帝廢喪議》《立春秋左傳學議》﹐以「孔聖修經﹐褒貶善惡﹐類例分明﹐法家流也。左丘明爲魯史﹐載述時政。惜忠賢之泯滅﹐恐善惡之失墜。以日系月﹐修其職官。本非扶助聖言﹐緣飾經旨﹐蓋太史氏之流也。舉其《春秋》則明白而有實﹐合之《左氏》則叢雜而無徵。杜元凱曾不思夫子所以爲經當與《詩》《書》《周易》等列﹐丘明所以爲史當與司馬遷﹑班固等列﹐取二義乖剌不侔之語參而貫之﹐故微旨有所未周﹐琬章有所未一。」文多不載。又睹吳郡陸龜蒙亦引啖助﹑趙匡爲證﹐正與陳工部義同。葆光子同僚王公貞範精於《春秋》﹐有駁正元凱之謬﹐條緒甚多﹐人咸訝之。獨鄙夫嘗以陳﹑陸﹑啖﹑趙之論竊然之﹐非苟合也﹐惟義所在。

白少傅居易文章冠世﹐不躋大位。先是劉禹錫大和中爲賓客時﹐李太尉徳裕同分司東都。禹錫謁於徳裕曰「近曾得《白居易文集》否」徳裕曰「累有相示﹐別令收貯﹐然未一披。今日爲吾子覽之。」及取看﹐盈其箱笥﹐沒於塵坌。旣啟之而復捲之﹐謂禹錫曰「吾於此人不足久矣。其文章精絕﹐何必覽焉。但恐回吾之心﹐所以不欲觀覽。」其見抑也如此。衣冠之士並皆忌之﹐咸曰「有學士才﹐非宰臣器。」識者於其答制中見經綸之用﹐爲時所排﹐比賈誼在漢文之朝不爲卿相知。人皆惜之。葆光子曰「李衛公之抑忌白少傅﹐舉類而知也。初文宗命徳裕論朝中朋黨﹐首以楊虞卿﹑牛僧孺爲言。楊﹑牛卽白公密友也。其不引翼﹐義在於斯﹐非抑文章也﹐慮其朋比而制掣也。」

相國牛僧孺﹐字思黯﹐或言牛仙客之後﹐居宛葉之間。少單貧﹐力學﹐有倜儻之志。唐永貞中﹐擢進士第﹐時與同輩過政事堂。宰相謂曰「掃廳奉候。」僧孺獨出曰「不敢。」眾聳異之。元和初登制科﹐歷省郎﹑中書舍人﹑禦史﹑中書門下平章事﹑揚州﹑建州兩鎭﹑東都畱守﹑左僕射。先是﹐撰《周秦行記》﹐李徳裕切言短之。大中初卒﹐未賜謚。後白敏中入相﹐乃奏定謚曰「簡」﹐白居易曰「文」。葆光子曰「僧孺登庸在徳裕之先﹐又非忌才所能掩抑。今以牛之才術比李之功勛﹐自然知其臧否也。且《周秦行記》非所宜言﹐徳裕著論而罪之﹐正人覽記而駭之。勿謂衛公掩賢妒善﹐牛相不罹大禍﹐亦幸而免。」

唐大中末﹐相國令狐罷相﹐其子氵髙應進士舉在父未罷相前﹐預拔文解及第。諫議大夫崔上疏﹐述氵髙弄父權﹐勢傾天下﹐以「舉人文卷須十月前送納﹐豈可父身尙居於樞務﹐男私拔其解名﹐幹撓主司﹐侮弄文法恐姦欺得路﹐孤直杜門」云云﹐請下禦史臺推勘。疏畱中不出。葆光子曰「令孤公在大中之初﹐傾陷李太尉﹐惟以附會李紳而殺吳湘。又擅攺元和史﹐又言賂遺閹宦﹐殊不似徳裕立功於國﹐自儉立身。掎其小瑕﹐忘其大美。洎身居巖廟﹐別無所長﹐諫官上章可見之矣。與朱崖之終始殆難比焉。」

唐大和中﹐李徳裕鎭浙西。有劉三復者﹐少貧苦學﹐有才思。時中人賫禦書至以賜徳裕﹐徳裕試其所爲﹐謂曰「子可爲我艸表﹐能立就或歸以創之。」三復曰「文理貴中不貴其速。」徳裕以爲當言。三復又請曰「漁歌樵唱皆傳公述作﹐願以文集見示。」徳裕出數軸與之。三復乃體而爲表﹐徳裕嘉之﹐因遣詣闕求試﹐果登第﹐歷任臺閣。三復能記三生事﹐云曾爲馬。馬常患渴﹐望驛而嘶﹐傷其蹄則心連痛。後三復乘馬過磽確之地必爲緩轡﹐轍有石必去之。其家不施門限﹐慮傷馬蹄也。其子鄴敕賜及第﹐登廊廟﹐上表雪徳裕以朱崖神櫬歸葬洛中﹐報先恩也。士大夫美之。

杜公﹐司徒佑之孫﹐父曰從郁﹐歷遺補畿令。尙憲宗岐陽公主﹐累居大鎭﹐復居廊廟。無他才﹐未嘗延接寒素﹐甘食竊位而已。有朝士貽書於曰「公以碩大惇龐之徳﹐生於文明之運。矢厥謨猷﹐出入隆顯。」極言譏之﹐文多不錄。時人號爲禿角犀。凡蒞藩鎭﹐未嘗斷獄﹐系囚死而不問﹐宜其責之。嗚呼﹗處髙位而妨賢﹐享厚祿以丰已。無功於國﹐無徳於民。富貴而終﹐斯又何人也﹗子孫不享﹐何莫由斯

唐文宗皇帝謂宰相曰「太宗得魏徵采拾闕遺﹐弼成聖政。今我得魏謨﹐於疑似之間必極匡諫。𨿽不敢希及正觀之政﹐庶幾處無過之地。今授謨右補闕﹐委舍人善爲之詞。又問謨曰「卿家有何圖書」謨曰「家書悉無﹐惟有文貞公笏在。」文宗令進來。鄭覃在側﹐曰「在人不在笏。」文宗曰「卿渾未曉。但『甘棠』之義﹐非要笏也。」

●卷二

咸通中﹐進士皮日休進書兩通。其一請以孟子爲學科﹐其略云「臣聞聖人之道不過乎經﹐經之降者不過乎史﹐史之降者不過乎子。子不異道者﹐孟子也。捨是而諸子者必斥乎經史﹐爲聖人之賊也」云云。文多不載。請廢莊列之書﹐以孟子爲主。有能通其義者﹐其科選請同明經也。其二請以韓文公愈配饗太學﹐其略曰「臣聞聖人之道不過乎求用。用於生前則一時可知也﹐用於死後則萬世可知也」云云。又云「孟子﹑荀卿翼輔孔道﹐以至於文中子。文中之道曠矣﹐其幾乎室授者惟韓愈焉。蹴及楊墨﹐蹂踐釋老﹐故得孔道﹐炳然如日星焉。吾唐以來﹐一人而已。苟不得在二十一賢之數列﹐則典禮未爲備也。」日休先字逸少﹐後字襲美﹐襄陽竟陵人也。業文隱鹿門山﹐號醉吟先生。竊比大聖﹐榜未及第。禮部侍郎鄭愚以其貌不揚﹐戲之曰「子之才學甚富﹐如一目何」休對曰「侍郎不可以一目廢二目。」謂不以人廢言也。舉子咸推伏之。官至國子博士。寓蘇州﹐與陸龜蒙爲文友。著《文藪》十卷﹐《皮子》三卷﹐人多傳之。黃寇中遇害﹐其子爲錢尙父吳越相。

宣宗時﹐相國令狐最受恩遇而怙權﹐尢忌勝己。以其子氵髙不解而第﹐爲張云﹑劉蛻﹑崔疊上疏疏之。宣宗優容﹐出鎭維揚﹐上表訴之冤﹐其略云「一從先帝久次中書﹐得臣恩者謂臣好﹐不得臣恩者謂臣弱。臣非美酒美肉﹐安能啖眾人之口」時以執己之短﹐取誚於人。或云曾以故事訪於溫岐﹐對以其「事出《南華》」﹐且曰「非僻書也﹐或冀相公燮理之暇時宜覽古。」益怒之﹐乃奏岐有才無行﹐不宜與第。會宣宗私行爲溫岐所忤﹐乃授方城尉。所以岐詩云「因知此恨人多積﹐悔讀《南華》第二篇

。」又李商隱﹐父楚之故吏也﹐殊不展分﹐商隱憾之﹐因題廳閣﹐落句云「郎君官重施行馬﹐東閣無因許再窺。」亦怒之。官止使下員外也。江東羅隱亦受知於﹐畢竟無成﹐有詩《哭相國》云「深恩無以報﹐底事是柴荊。」以三才子怨望﹐卽知之遺賢也。

唐田弘正之領鎭州﹐三軍殺之而立王庭湊﹐卽王武俊支屬也。庭湊生於別墅﹐嘗有鳩數十隻朝集庭樹﹐幕集檐下。有里人駱徳播異之。及長﹐駢脇﹐善陰符鬼谷之書。歷軍職﹐得士心。曾使河陽回﹐在中路以酒困寢於路隅﹐忽有一人荷策而過﹐熟視之﹐曰「貴當列土﹐非常人也。」僕者寤以告庭湊﹐庭湊馳數里及之﹐致敬而問﹐自云「濟源駱山人也。向見君鼻中之气﹐左如龍而右如虎。龍虎气交王在今秋﹐子孫相繼滿一百年。」又云「家之庭合有大樹﹐樹及於堂﹐是其兆也。」是年果爲三軍扶立爲畱後﹐歸別墅而庭樹婆娑﹐暗庇捨矣。墅西飛龍山神﹐庭湊往祭之。將及祠百步﹐有人具冠冕折腰於庭湊。及入廟﹐神乃側坐。至今面東﹐廟宇尙存焉。庭湊淸儉公正﹐忠於朝廷﹐勤於軍民﹐子孫世嗣爲鎭帥。至朱梁時﹐王封趙王﹐爲部將張文禮滅之。

唐馬植相公曾鎭安南﹐安撫軍民﹐懷柔蠻獠﹐廢珠池﹐尙儉素。李琢後鎭是邦﹐用法大酷﹐軍城遠出而屬南蠻﹐六七年間﹐勞動兵役。咸通七年﹐髙駢收復之。先是﹐荊﹑徐間徵役拒蠻﹐人甚苦之。有舉子聞許卒二千沒於蠻鄕﹐有詩刺曰「南荒不擇吏﹐致我交趾覆。聯綿三四年﹐致我交趾辱。懦者斗則退﹐武者兵益黷。軍容滿天下﹐戰將多金玉﹐刮得齊民瘡﹐分爲猛士祿。雄雄許昌師﹐忠武冠其族。去爲萬騎風﹐住爲一川肉。時有踐卒回﹐千門萬戶哭。哀聲動閭裏﹐怨气成山谷。誰能聽鼓聲﹐不忍看金鏃。念此堪淚流﹐悠悠潁川綠。」吟此詩有以見失於授任﹐爲國家生事。大東之苦﹐斯其類乎。

安南髙駢奏開本州海路。初交趾以北距南海﹐有水路﹐多覆巨舟。駢往視之﹐乃有橫石隱隱然在水中﹐因奏請開鑿以通南海之利。其表略云「人牽利楫﹐石限橫津。才登一去之舟﹐便作九泉之計。」時有詔聽之﹐乃召工者啖以厚利﹐竟削其石。交廣之利民至今賴之以濟焉。或言駢以術假雷電以開之﹐未知其詳。葆光子嘗聞閩王王審知患海畔石奇爲舟楫之梗﹐一夜夢吳安王許以開導﹐乃命判官劉山甫躬往祈祭。三奠才畢﹐風雷勃興。山甫憑髙觀焉﹐見海中有黃物﹐可長千百丈﹐奮躍攻擊。凡三日﹐晴霽﹐見石港通暢﹐便於泛涉。於時錄奏﹐賜名甘棠港。卽渤海假神之力又何怪焉亦號此地爲天威路﹐實神功也。

咸通中﹐禮部侍郎髙知舉﹐榜內孤貧者公乘億賦詩三百首﹐人多書於屋壁。許棠有《洞庭詩》尢工﹐詩人謂之「許洞庭」。最奇者有聶夷中﹐河南中都人﹐少貧苦﹐精於古體﹐有《公子家》詩云「種花於西園﹐花發靑樓道。花下一禾生﹐去之爲惡艸。」又《詠田家》詩云「父耕原上田﹐子斫山下荒。六月禾未秀﹐官家已修倉。」又云「鋤禾日當午﹐汗滴禾下土。誰念盤中餐﹐粒粒皆辛苦。」又云「二月賣新絲﹐五月糶新谷。醫得眼前瘡﹐剜卻心頭肉。我願君王心﹐化爲光明燭。不照綺羅筵﹐只照逃亡屋。」所謂言近意遠﹐合《三百篇》之旨也。盛得三人﹐見之公道也。葆光子嘗有同僚示我調舉時詩卷﹐內一句云「科松爲蔭花」﹐因譏之曰「賈浪仙云﹕『空庭惟有竹﹐閒地擬栽松。』吾子與賈生﹐春蘭秋菊也。」他日赴達官牡丹宴﹐欄中有兩松對植﹐立命斧斫之﹐以其蔭花。此侯席上於愚有得色﹐默不敢答﹐亦可知也。

王文懿公起三任節鎭﹐揚歷省寺﹐贈守太尉。文宗頗重之﹐曾爲詩寫於太子之笏以揚之﹐又畫儀形於便殿﹐師友目之曰「當代仲尼」。𨿽歷外鎭﹐家無餘財。知其甚貧﹐詔以仙韶院樂官逐月俸錢五百貫給之。起昧於理家﹐俸入其家﹐盡爲僕妾所有﹐耄年寒餒﹐故加給焉。於時識者以起不能陳遜而與伶人分俸﹐利其苟得﹐此爲短也。葆光子曰「士人之家惟恥貨殖﹐至於荷畚執耒﹐灌園鬻蔬﹐未有祿以代耕﹐豈空器而爲養安可忘甘苦不迨晨昏今之世祿囂薄﹐不能撙節﹐稍丰則飫其狗彘﹐少歉則困彼妻孥﹐而云安貧﹐吾無所取。惟衣與食﹐所謂切身。儻徳望名品未若王相國者﹐得不思儉而足用乎。」

●卷三

唐相國李太尉徳裕抑退浮薄﹐獎拔孤寒。於時朝貴朋黨﹐掌武破之﹐由是結怨。而絕於附會﹐門無賓客。惟進士盧肇﹐宜春人﹐有奇才﹐每謁見﹐許脫衫從容。舊例禮部放榜﹐先稟朝廷﹐恐有親屬言薦。會昌三年﹐王相國起知舉﹐先白掌武。乃曰「某不薦人﹐然奉賀今年榜中得一狀元也。」起未諭其旨﹐復進親吏於相門偵問﹐吏曰「相公於舉子中獨有盧肇久接從容。」起相曰「果在此也。」其年盧肇爲狀頭及第。時論曰﹕盧𨿽受知於掌武﹐無妨主司之公道也。

唐相畢П﹐吳鄕人﹐詞學器度冠於儕流。擢進士﹐未遂其志﹐嘗謁一受知朝士者﹐希爲攺名﹐以期亨達。此朝士譏其鹺賈之子。請攺爲字相國﹐忻然受而謝之。竟以此名登第﹐致位臺輔。前之朝士漸悔交集也。

唐段相文昌家寓江陵。少以貧窶修進﹐常患口食不給﹐每聽曾口寺齋鐘動輒詣謁餐﹐爲寺僧所厭。自此乃齋後扣鐘﹐冀其晚屆而不逮食也。後入登臺座﹐連出大鎭﹐拜荊南節度﹐有詩《題曾口寺》云「曾遇黎飯後鐘」﹐蓋爲此也。富貴後打金蓮花盆盛水濯足﹐徐相商致書規之﹐鄒平曰「人生幾何﹐要酬平生不足也。」夏侯孜相國未偶﹐伶俜風塵﹐蹇驢無故墜井。每及朝士之門﹐捨逆旅之館﹐多有齟齬﹐時人號曰「不利市秀才」。後登將相。何先塞而後通也。

唐李固言生於鳳翔莊墅﹐雅性長厚﹐未習參謁。始應進士舉﹐捨於親表柳氏京第。諸柳昆仲率多戲謔﹐以相國不諳人事﹐俾習趨揖之儀。俟其磬折﹐密於鳥巾上帖文字云「此處有屋僦賃」。相國不覺﹐及出﹐朝士見而笑之。許孟容守常侍﹐朝中鄙此官﹐號曰「貂」﹐固不能爲人延譽也。相國始以所業求知謀於諸柳﹐諸柳與導行捲去處﹐先令投謁許常侍。相國果詣騎省﹐髙陽公慚謝曰「某官緒極閒冷﹐不足發君子聲采。」𨿽然﹐已藏之於心。又睹烏巾上文字﹐知其朴質無何。來年許公知禮闈﹐李相國居狀頭及第。是知柳氏之戲侮﹐足致隴西之速遇也。

杜公位極人臣﹐富貴無比。嘗與同列言平生不稱意有三﹕其一爲澧州刺史﹐其二貶司農卿﹐其三自西川移鎭廣陵﹐舟次瞿塘﹐左右爲駭浪所驚﹐呼喚不暇﹐渴甚﹐自潑湯茶喫也。鎭荊州日﹐諸院姊妹多在渚宮寄寓﹐貧困尢甚﹐相國未嘗拯濟。至於節臘﹐一無沾遺。有乘肩輿至衙門詬罵者﹐亦不省問之。凡蒞方鎭﹐不理獄訟。在鳳翔洎西川﹐系囚畢政﹐無輕無重﹐任其殍。人有從劍門拾得裹漆器文書﹐乃成都具獄案牘。略不垂湣﹐斯又何心載﹗

李太師光顏以大勛康國﹐品位穹崇。愛女未聘﹐幕僚謂其必選佳婿﹐因從容語次﹐盛譽一鄭秀才詞學門閥人韻風流異常﹐冀太師以子妻之。他日又言之﹐太師謝幕僚曰「李光顏一健兒也﹐遭遇多難﹐偶立微功﹐豈可妄求名族﹐以掇流言乎某已選得一佳婿﹐諸賢未見。」乃召一客司小將指之曰「此卽某女之匹也。」超三五階軍職﹐厚與金帛而已。從事許當曰「李太師建定難之勛﹐懷弓藏之慮。武寧保境﹐止務圖存。而欲結援名家﹐非其志也。與夫必娶髙國﹐求婚王謝﹐何其遠哉﹗」

王文公凝淸修重徳﹐冠絕當時。每就寢息﹐必叉手而臥﹐慮夢寐中見先靈也。食飠飠乇面﹐不過十八片。曾典絳州﹐於時司空圖侍郎方應進士舉﹐自別墅到郡謁見﹐後更不訪﹐親知閽吏遽申司空秀才出郭矣。或入郭訪親知﹐卽不造郡齋。瑯阝琊知之﹐謂其專敬﹐愈重之。及知舉日﹐司空一捷列第四人登科﹐同年訝其名姓甚暗﹐成事太速﹐有鄙薄者號爲「司徒空」。瑯阝琊知有此說﹐因召一榜門生。開筵宣言於眾曰「某叨忝文柄﹐今年榜帖全爲司空先輩一人而已。」由是聲采益振。爾後爲禦史分司。舊相盧公攜訪之﹐乃畱詩曰「氏族司空貴﹐官班禦史雄。老夫如且在﹐未可嘆途窮。」其爲名徳所重也如此。

唐相國劉公瞻﹐其先人諱景﹐本連州人。少爲漢南鄭司徒掌箋﹐因題商山驛側泉石﹐滎陽奇之﹐勉以進修﹐俾前驛換麻衣執贄之。後致解薦﹐擢進士第﹐歷臺省。瞻相孤貧有藝﹐𨿽登科第不預急流。任大理評事日飠粥不給﹐嘗於安國寺相識僧處謁餐﹐畱所業文數軸置在僧幾。致仕劉軍容玄冀遊寺﹐見此文卷﹐甚奇之。憐其貧窶﹐厚有濟卹。又知其連州人﹐朝無彊援﹐謂僧曰「某𨿽閒廢﹐能爲此人致宰相。」爾後授河中少尹﹐幕僚有貴族浮薄者蔑視之。一旦有命徵入﹐蒲尹張筵而祖之。浮薄幕客呼相國爲尹公﹐曰「歸朝作何官職」相國對曰「得路卽作宰相。」此郎大笑之﹐在席亦有異其言者。自是以水部員外知制誥﹐相次入翰林﹐以至大拜也。

唐相國李公福河中永樂有宅﹐庭槐一本抽三枝﹐直過當捨屋脊﹐一枝不及。相國同堂昆弟三人﹐曰石﹑曰程﹐皆登宰執﹐惟福一人歷鎭使相而已。近者石晉朝趙令公瑩家庭有需棗﹐樹婆娑異常﹐四遠俱見。有望气者詣其鄰里﹐問人云「此家合有登宰輔者」裏叟曰「無之。然趙令先徳小字相之兒﹐得非此應乎」術士曰「王气方盛﹐不在身﹐當其子孫。」爾後中令由太原判官大拜﹐出將入相﹐則前言果效矣。凡士之宦達非止一途﹐或以才升﹐或以命遇﹐則盛衰之气亦隨人而效之。向者槐棗異常﹐豈非王气先集耶不然﹐何榮茂挺特拔聳之如是也

唐渤海王太尉髙公駢鎭蜀日﹐因巡邊至資中郡﹐捨於刺史衙。對郡山頂有開元佛寺﹐是夜黃昏﹐僧徒禮贊螺唄間作。渤海命軍候悉擒械之﹐來晨笞背斥逐﹐召將吏而謂之曰「僧徒禮念亦無罪過﹐但以此寺十年後當有禿丁數千作亂﹐我故以是厭之。」其后土人皆髡發執兵號大髡小髡﹐據此寺爲寨﹐陵脇州將。果葉渤海之言。時稱駢好妖術﹐斯亦或然之驗與。

唐王中令鐸重徳名家﹐位望崇顯﹐率由文雅﹐然非定亂之才。鎭渚宮爲都統﹐以禦黃巢寇兵漸近。先是﹐赴鎭以姬妾自隨﹐其內未行﹐本以妒忌。忽報夫人離京在道﹐中令謂從事曰「黃巢﹐漸以南來﹐夫人又自北至。旦夕情味﹐何以安處」幕僚戲曰「不如降黃巢。」公亦大笑之。洎荊州失守﹐復把潼關。黃巢差人傳語云「令公儒生﹐非是我敵。請自退避﹐無辱鋒刃。」於是棄關隨僖皇播遷於蜀。再授都統﹐收復京都﹐大勛成﹐竟罹非命。時議曰「黃巢過江﹐髙太尉不能拒捍﹐豈王中令儒懦所能應變乎」落都統後有詩﹐其要云「敕詔已聞來闕下﹐檄書猶未徧軍前。」亦志在其中也。

唐路侍中嚴﹐風貌之美爲世所聞。鎭成都日﹐委執政於孔目吏邊咸﹐日以妓樂自隨﹐宴於江津。都人士女懷擲果之羨﹐𨿽衛﹑潘嶽不足爲比。善巾裹﹐蜀人見必效之。後乃翦紗巾之腳以異於眾也。閭巷有衤玄服修容者﹐人必譏之曰「爾非路侍中耶」嘗過鬻豚之肆﹐見儈豕者謂屠者曰「此豚端正﹐路侍中不如。」用之比方﹐良可笑也。以官妓行雲等十人侍宴。移鎭渚宮日﹐於合江亭離筵贈行雲等《感恩多》詞﹐有「離魂何處斷﹐煙雨江南岸」﹐至今播於倡樓也。

薛能尙書鎭鄆州﹐見舉進士者必加異禮。李勛尙書先徳爲衙前將校﹐八座方爲客司小子弟﹐亦負文藻﹐潛慕進修﹐因捨歸田裏。未逾歲﹐服麻衣﹐執所業於元戎。左右具白其行止﹐不請引見。元戎曰「此子慕善﹐才與不才﹐安可拒之某今自見其人質淸秀﹐復覽其文卷﹐深器重之。」乃出郵巡職牒一通與八座先徳﹐俾罷職司閒居﹐恐妨令子進。爾後果策名第﹐揚歷淸顯﹐出爲鄆州節度也。

唐鄭愚尙書﹐廣州人﹐雄才奧學﹐擢進士第﹐揚歷淸顯﹐聲稱ピ然。而性本好華﹐以錦爲半臂。崔魏公鉉鎭荊南﹐滎陽除廣南節制﹐經過﹐魏公以常禮延遇。滎陽舉進士時未嘗以文章及魏公門﹐此日於客次換麻衣﹐先贄所業。魏公覽其卷首﹐尋已賞嘆至三四﹐不覺曰「眞銷得錦半臂也。」又以魏公故相﹐合具軍儀廷參﹐不得已而受之。魏公曰「文武之道備見之矣。」其欽服形於辭色也。或曰滎陽因醉眠﹐左右見一白豬。蓋杜徵南蛇吐之類。

唐相國韋公宙善治生﹐江陵府東有別業﹐良田美產﹐最號膏腴﹐而積稻如坻﹐皆爲滯穗。咸通初﹐除廣州節度使。懿宗以番禺珠翠之地﹐垂貪泉之戒。京兆從容奏對曰「江陵莊積谷尙有七千堆﹐固無所貪。」懿皇曰「此可謂之足谷翁也。」

唐李當尙書鎭南梁日﹐境內多有朝士莊產﹐子孫僑寓其間﹐而不肖者相效爲非。前政以其各有階緣﹐弗克禁止﹐閭巷苦之。八座嚴明有斷﹐處分寬織蔑籠﹐召其尢者﹐詰其家世譜第﹐在朝姻親。乃曰「郎君籍如是地望﹐作如此行止﹐無乃辱於存亡乎今日所懲﹐賢親眷聞之﹐必賞老夫勉旃。」遽命盛以竹籠沈於漢江。由是其儕惕息﹐各務戢斂也。崔玨侍禦家寄荊州﹐二子凶惡。節度使劉都尉判之曰「崔氏二男﹐荊南三害﹐不免行刑也。」

唐吳行魯尙書﹐彭州人。少年事內官西門軍容﹐小心畏愼﹐每夜常溫溺器以奉之﹐深得中尉之意。或一日爲洗足﹐中尉以腳下文理示之曰「如此文理﹐爭教不作十軍容使。」行魯拜曰「此亦無憑﹐某亦有之﹐何爲常執廝僕之役。」乃脫屨呈之。中尉嗟嘆謂曰「汝但忠孝﹐我終爲汝成之。」爾後假以軍職除彭州刺史﹐盧耽相公表爲西川行軍司馬禦蠻有功﹐歷東﹑西川﹑山南三鎭節旄。《除西川制》云「爲命代之英雄﹐作人中之祥瑞。」譏之也。歷圖南爲西川副使﹐隨府罷職﹐行魯欲延辟之。圖南素薄行魯﹐聞之大笑曰「不能翦頭刺面而趨侍健兒乎。」自使院乘馬不歸私第﹐直出北郭﹐家人遽結束而追之。張雲起居爲成都少尹﹐常出輕言﹐爲行魯殺之。

唐崔侍中安潛崇奉釋氏﹐鮮茹葷血。惟於刑辟常自躬親﹐𨿽僧人犯罪未嘗屈法。於廳事前慮囚必溫顏卹惻以盡其情﹐有大辟者俾先示以判語﹐賜以酒食﹐而付於法。鎭西川三年﹐惟多蔬食。宴諸司﹐以面及之類染作顏色﹐用象豚肩羊膾炙之屬﹐皆逼眞也﹐時人比於梁武。而頻於宅使堂前弄傀儡子﹐軍人百姓穿宅觀看﹐一無禁止。而中壺預政﹐以玷盛徳﹐惜哉﹗

唐劉舍人蛻﹐桐廬人。早以文學應進士舉﹐其先徳戒之曰「任汝進取﹐窮之與達﹐不望於汝。吾若沒後﹐愼勿祭祀。」乃乘扁舟以漁釣自娛﹐竟不知其所適。紫微歷登華貫﹐出典商於﹐霜露之思﹐於是乎止。臨終亦戒其子﹐如先考之命。蜀禮部尙書纂卽其息也﹐嘗與同列言之。君子曰﹕名教之家重於喪祭。劉氏先徳是何人斯苟同隱逸之流﹐何傷菽水之禮。紫微以儒而進﹐爵比通侯﹐遵乃父之緒言﹐紊先王之舊制﹐以時之敬能便廢乎大彭通人﹐抑有其說﹐時未諭也。

大中四年﹐進士馮涓登第﹐榜中文譽最髙。是歲﹐新羅國起樓﹐厚賫金帛﹐奏請撰記﹐時人榮之。初除京兆府參軍﹐恩地卽杜相審權也。杜有江西之拜﹐制書未行﹐先召長樂公密話﹐垂延辟之命﹐欲以南昌箋奏任之﹐戒令勿泄。長樂公拜謝辭出宅﹐速鞭而歸於通衢。遇友人鄭ク﹐見其喜形於色﹐駐馬懇詰。長樂遽以恩地之辟告之﹐滎陽尋捧刺詣京兆門謁賀﹐具言得於馮先輩也。京兆嗟憤而鄙其淺露。洎制下開幕﹐馮不預焉。心緒憂疑﹐莫知所以。廉車發日﹐自霸橋乘肩輿﹐門生咸在。長樂拜別﹐京兆公長揖馮曰「勉旃。」由是囂浮之譽徧於紳﹐竟不通顯。中間有涉交通中貴﹐愈招淸議﹐官止祠部郎中﹑眉州刺史﹐仕蜀至禦史大夫。

唐咸通中﹐荊州有書生號唐五經者﹐學識精博﹐實曰鴻儒。旨趣甚髙﹐人所師仰﹐聚徒五百輩﹐以束自給﹐優遊卒歲﹐有西河濟南之風﹐幕寮多與之遊。常謂人曰「不肖子弟有三變﹕第一變爲蝗虫﹐謂鬻莊而食也﹔第二變爲蠹魚﹐謂鬻書而食也﹔第三變爲大虫﹐謂賣奴婢而食也。三食之輩﹐何代無之」

薛保遜﹐名家子﹐恃才與地﹐凡所評品﹐士子以之升降﹐時號爲「浮薄相國」。夏侯孜尢惡之。其堂弟因名保厚以異之﹐由是不睦。內子盧氏與其良人操尙略同﹐因季父薛監來省﹐盧新婦出參。俟其去後﹐命水滌門閾。薛監知而大怒﹐經宰相疏之。保遜因謫授澧州司馬﹐凡七年不代。夏侯孜出鎭﹐魏相謨登庸﹐方有徵拜而殞於郡。愚曾睹薛文數幅﹐其一云「餞交親於灞上﹐止逆旅氏﹐見數物象人。詰之﹐口輒動﹐皆云江淮嶺表州縣官也。嗚呼﹐天之生民﹐爲此輩笞撻。」又《觀優》云「緋胡折。莽轉而出。眾人皆笑﹐惟保遜不會。」其輕物皆此類也。盧虔灌罷夔州﹐以其爲姊妹夫﹐徑至澧州慰省﹐回至郵亭﹐回望而笑曰「豈意薛保遜一旦接軍事李判官﹐打《楊柳枝》乎﹗」

蜀之士子莫不酤酒﹐慕相如滌器之風也。陳會郎中家以當鑪爲業﹐爲不掃街﹐官吏毆之。其母甚賢﹐勉以修進﹐不許歸鄕﹐以成名爲期。每歲餱糧紙筆衣服僕馬皆自成都賫致。郎中業八韻﹐惟《螳螂賦》大行。大和元年及第﹐李相固言覽報狀﹐處分廂界﹐收下酒旆﹐闔其戶﹐家人猶拒之。逡巡賀登第﹐乃聖善獎訓之力也。後爲白中令子婿﹐西川副使﹐連典彭﹑漢兩郡而終。

唐劉僕射崇龜以淸儉自居﹐甚招物論。嘗召同列餐苦蕒飠畢鑼﹐朝士有知其矯﹐乃潛問小蒼頭曰「僕射晨餐何物」蒼頭曰「潑生喫了也。」朝士聞而哂之。及鎭番禺﹐效吳隱之爲人。京國親知貧乏者俟濡救﹐但畫荔枝圖﹐自作賦以遺之。後薨於嶺表。扶護靈櫬經渚宮﹐家人鬻海珍珠翠於市﹐時人譏之。

唐趙大夫崇凝重淸介﹐門無雜賓﹐慕王﹑劉眞長之風也。標格淸峻不爲文章﹐號曰無字碑。每遇轉官﹐舊例各舉一人自代﹐亞臺未嘗舉人﹐云「朝中無可代己也。」世亦以此少之。梁相張策嘗爲僧﹐返俗應舉。亞臺鄙之。或曰「劉軻﹑蔡京得非僧乎」亞臺曰「劉﹑蔡輩𨿽作僧﹐未爲人知﹐翻然貢藝﹐有何不可張策衣冠子弟﹐無故出家﹐不能參禪訪道﹐抗迹塵外﹐乃於禦簾前進詩﹐希望恩澤。如此行止﹐豈掩人口。某十度知舉﹐十度斥之。」淸河公乃東依梁主而求際會﹐蓋爲天水拒棄﹐竟爲梁相也。

●卷四

唐襄州趙康凝令公世勛嗣襲﹐人質甚偉﹐酷好修容﹐前後垂鏡以整冠櫛﹐往往以家諱刑人。相國崔公胤出鎭湖南﹐由峴首。趙令逢迎開宴﹐崔相從容而規之曰「聞令公以文字刑人﹐甚無謂也。聞名心矍﹐但有顰蹙﹐豈可笞責及人耶」俄而近侍以紅拂子於烏巾上拂之﹐相國又曰「此尢不可也。」陪僚俯首而已。天水其後漢南失守﹐已而奔吳﹐路由夏口﹐杜洪念公郊迓﹐以主座遜之﹐遽屍其位。其不識去就﹐皆此類也﹐竟罹禍於淮甸宜乎。

唐薛尙書能以文章自負﹐累出戎鎭﹐常鬱鬱嘆息。因有詩謝淮南寄天柱茶﹐其落句云﹕粗官乞與眞拋卻﹐賴有詩名合得嘗。」意以節將爲粗官也。鎭許昌日﹐幕吏咸集﹐令其子具參諸幕客﹐幕客怪驚﹐八座曰「俾渠消災。」時人以爲輕薄也。蓋不得本分官﹐矯此以見志﹐非輕薄乎

唐相國孫公寬裕通簡﹐不事矯異﹐常語於親友曰「凡人許己﹐務在得中。但士行無虧﹐不必太苦。以我之長彰彼之短﹐以我之淸彰彼之濁﹐幸勿爲之。」後謫居衡山﹐情抱坦然﹐不以放逐而懷戚戚。每對客座﹐而廝僕輩紛詬毆曳﹐僕於面前。相國凝然似無所睹﹐謂客曰「若以怒心逢彼﹐卽方寸自撓矣。」其性度皆此類也。相國曾乘軺至蜀﹐詣杜光庭先生受﹐乃曰「嘗遇至人﹐話及時事﹐每有髙棲之約。」爾後𨿽登臺輔﹐竟出官於南嶽﹐有詩《寄杜先生》﹐其要句云「蜀國信難遇﹐楚鄕心更愁。我行同範蠡﹐師舉效浮丘。他日相逢處﹐多應在十洲。」唐末朝達罹谷水白馬驛之禍﹐惟相國獲免焉。

唐柳大夫直淸重徳﹐中外憚之。謫授瀘州郡守﹐先詣東川庭參﹐具﹐元戎顧相彥朗堅卻之。亞臺曰「朝廷本用見責﹐此乃軍府舊儀。」顧公不得已而受之。赴任﹐路由渝州﹐有牟﹁秀才者﹐卽都校牟居厚之子。文采不髙﹐執所業謁見﹐亞臺獎飾甚勤。甥侄從行以爲牟子卷軸不消見遇﹐亞臺曰「巴蜀多故﹐土豪倔起。斯乃押衙之子﹐獨能慕善﹐苟不誘進﹐渠卽退志。以吾稱之﹐人必榮之。由此滅三五員艸賊﹐不亦善乎。」子弟竊笑而服之。

唐末朝廷圍太原不克﹐以宰相張浚爲都統﹐華帥韓建爲副使。澤潞孫揆尙書以本道兵會伐﹐軍容使楊復恭與張相不葉﹐逗撓其師﹐因而自潰﹐由是貶張相爲繡州牧。孫尙書爲太原所執﹐詬罵元戎李公克用以狗豬代之。李公大怒﹐俾以鋸解﹐𨿽加苦楚而鋸齒不行。八座乃謂曰「死狗豬﹗解人須用板夾﹐然後可得行﹐汝何以知之。」由此施板而鋸。方行未絕間﹐罵聲不歇。何乃壯而不怖﹗斯則君子之儒必有勇也。近者劉知俊自梁奔秦﹐自秦奔蜀﹐驍暴之聲﹐天下咸聞焉。蜀先生坐其慘酷而誅之﹐受戳日﹐章皇萬端﹐乞命不暇。行刑者嗟而笑之。比孫帥何勇怯之不侔也。

唐崔相國愼猷廉察浙西日﹐有瓦棺寺持《法華經》僧爲門徒。或有術士言相國面上气色有貴子。問其妊娠之所在﹐夫人洎妾滕間皆無所見。相國徐思之﹐乃召曾侍更衣官妓而示術士﹐曰「果在此也。」及載誕日﹐腋下有文﹐相次分明﹐卽瓦棺僧名也﹐因命其小字緇郎。年七歲尙不食肉﹐一日有僧請見﹐乃掌其頰謂曰「旣愛官爵﹐何不食肉」自此方味葷血﹐卽相國胤也。崔事一說云是終南山僧﹐兩存之。

唐朱崖李太尉與同列款曲﹐或有徵其所好者﹐掌武曰「喜見未聞言﹑新書策。」崔魏公鉉好食新飠念頭﹐以爲珍美。從事開筵﹐先一夕前必到使院索新煮飠念頭也。杜豳公每早食飠賁飯乾脯。崔侍中安潛好看鬥牛。𨿽各有所美而非近利﹐與夫牙籌金埒﹑錢癖谷堆不亦遠乎。

唐畢相誠家本寒微﹐其渭陽爲太湖縣伍伯。相國恥之﹐俾罷此役﹐爲除一官。累遣致意﹐竟不承命。特除選人楊載宰此邑﹐參辭特於私第延坐與語﹐期爲落此猥籍﹐津送入京。楊令到任﹐具達臺旨。伍伯曰「某下賤人也﹐豈有外甥爲宰相耶」楊令堅勉之﹐乃曰「某每歲公稅享六十緡事例錢﹐苟無敗闕﹐終身優渥。不審相公欲爲致何官職」楊令具以聞﹐相國嘆賞﹐亦然其說﹐竟不奪其志也。近者蜀相庾公傳﹐素與其從弟凝績曾宰蜀州唐興縣﹐郎吏有楊會者﹐庾氏之昆弟深念之。洎疊秉蜀政﹐爲楊會除長馬以酬之。楊會曰「某之吏役﹐遠近皆知。忝冒爲官﹐寧掩人口豈可將數千家供待而博一虛名長馬乎」𨿽彊假軍職除授檢校官﹐竟不捨縣役﹐亦畢舅之次也。

唐楊蔚使君典洋州﹐道者陳休復每到州﹐多止於紫極宮。弘農甚思一見﹐而潁川輒便他適﹐乃謂道士曰「此度更來﹐便須申報。」或一日再至﹐遽令申白﹐俄而州將擁旆而至。方遂披揖﹐弘農曰「向風久矣﹐幸獲祗奉﹐敢以將來祿算爲請﹐勿迓造次。」潁川呼人爲卿﹐乃謂州牧曰「卿三爲刺史﹐了更無言。」州牧不懌﹐以其曾典兩郡﹐至此三也﹐自是常以見任爲終焉之所。爾後秩滿無恙﹐不諭其言。無何﹐又授此州﹐亦終考限﹐罷後又除是郡。凡三任﹐竟殞於是邦。《三爲刺史》之說果在於此乎。楊公季弟比爲愚話之。

唐軍容使田令孜擅權﹐有回天之力﹐嘗致書於許昌爲其兄陳敬求兵馬使職﹐節將崔侍中安潛不允。爾後崔公移鎭。川﹐敬與楊師立﹑牛勗﹑羅元杲以打球爭三川﹐敬獲頭籌﹐制授右蜀節旄以代崔公﹐中外驚駭。報狀云陳僕射之命﹐莫知誰何。靑城縣彌勒會妖人窺此聲勢﹐乃僞作陳僕射行李﹐雲山東盜起﹐車駕必謀幸蜀。先以陳公走馬赴任。乃樹一魁妖﹐共翼佐之。軍府未諭﹐亦差迎候。至近驛﹐有指揮索白馬四匹﹐察事者覺其非常﹐乃羈縻之。未供承間而眞陳僕射亦連轡而至﹐其妖人等悉擒縛而俟命﹐潁川俾隱而誅之。識者曰「陳僕射由閹官之力﹐無涓塵之效。盜處方鎭﹐始爲妖物所憑﹐終以自貽誅滅﹐非不幸也。」

唐李相奚髙才奧學﹐冠絕羣彥﹐爲朋黨所排﹐洎登嚴廊﹐似涉由徑。𨿽然﹐亦才授也。制下之日﹐劉舍人崇魯抱麻而哭之﹐李相斥其祖禰﹐條上其事﹐具表論之。又以彭城先徳受賄飲鴆﹐乃作《鸚鵡杯賦》﹐醜詞訐切﹐人爲寒心。朝士有識者閱其表曰「何必多言﹐但云倒策側龜於君前有誅﹐彭城子何所逃刑。」時以爲然。

唐蔡京尙書爲天徳軍使﹐衙前小將顧彥朗﹑彥暉知使宅市買﹐八座有知人之鑑。或一日﹐俾其子叔向已下備酒饌於山亭﹐召二顧賜宴。八座俄亦卽席﹐約令勿起。二顧惶惑﹐莫諭其意。八座勉之曰「公弟兄俱有封侯之相﹐善自保愛﹐他年願以子孫相依。」因遷其職級。洎黃寇犯闕﹐顧彥朗領本軍同立收復功﹐作東川﹐加使相。蔡叔向兄弟往依之﹐請叔向爲節度副使﹐仍以丈人行拜之﹐軍府大事皆諮謀焉。大顧薨﹐其弟彥暉嗣之﹐亦至使相。

唐陸相舉進士﹐屬僖宗再幸梁洋﹐隨駕至行在。於時奔避勞止﹐又時當六月﹐而相國策名。爾後在翰林﹐暑月苦於蒸溽﹐同列戲之曰「今日好造榜天。」以其進取非時也。然相國文才重徳﹐名冠一時﹐朝中陸氏三人﹐號曰「三陸」﹐卽相國洎希聲及威三人也。

盧相光啟先人伏刑﹐爾後弟兄修飾赴舉﹐因謂親知曰「此乃開荒也。」然其立性周謹﹐進取多塗。著《初舉子》一卷﹐卽進取諸事﹐皆此類也。策名後揚歷臺省﹐受知於租庸張浚。淸河出徵並汾﹐盧每致書疏﹐凡一事別爲一幅﹐朝士至今效之。蓋八行重疊別紙自公始也。唐末舉人不問士行文藝﹐但勤於請謁﹐號曰精切﹐亦楷法於範陽公爾。其族弟汝弼嘗爲張相出徵判官﹐傳檄四方﹐其略云「致赤子之流離﹐自朱邪之版蕩。」自謂人曰「天生朱邪﹑赤子供我之筆也。」俊邁亦有族昆之風。

唐吳融侍郎策名後曾依相國太尉韋公昭度﹐以文筆求知。每起艸先呈﹐皆不稱旨。吳乃祈掌武親密俾達其誠﹐且曰「某幸得齒在賓次﹐惟以文字受眷。𨿽愧荒拙﹐敢不著力。未聞愜當﹐反甚憂懼。」掌武笑曰「吳校書誠是藝士﹐每有見請﹐自是吳家文字﹐非干老夫。」由是攺之﹐果愜上公之意也。散版出官﹐寓於江陵﹐爲僧貫休撰詩序﹐以「唐來惟元白休師而已﹐」又《祭陸龜蒙文》卽云「海內文章止魯望而已。」自相矛盾﹐於時不免識者所譏。

唐荊州衣冠藪澤﹐每歲解送舉人多不成名﹐號曰天荒解。劉蛻舍人以荊解及第﹐號爲「破天荒」。爾來余知古﹑關圖﹑常修皆荊州之居人也﹐率有髙文﹐連登上科。關卽衙前將校之子也﹐及第歸鄕﹐都押已下爲其張筵﹐乃指盤上醬甌戲老校曰「要校卒爲者。」其人以醋樽進之曰「此亦校卒爲者也。」席人大噱。關圖妻卽常修妹﹐才思婦也﹐有祭夫文行於世。

唐荊州成令公領蔡州軍戍江陵﹐爲節度使﹐張貴謀害之﹐遂棄本都﹐奔於秭歸。一夜爲巨蛇繞身﹐幾至於殞﹐乃曰「苟有所負﹐死生惟命。」逡巡蛇亦亡去。爾後招輯戶口﹐訓練士卒﹐沿流而鎭渚宮。尋授節旄﹐撫綏凋殘﹐勵精爲理。初年居民惟一十七家﹐末年至萬戶。勤王奉國﹐通商務農﹐有足稱焉。朝廷號北韓南郭。有孔目官賀隱者﹐亦返俗僧也﹐端貞儉約﹐始爲腹心﹐凡有闕政﹐賴其規贊。自賀隱物故﹐率由胸襟﹐加以騁辯陵人﹐又多矜伐﹐爲識者所鄙。婦翁竺知章乃餅匠也﹐言多不遜。又元子微過﹐皆手刃之﹐竟無系嗣。樓船之役﹐幕僚結舌﹐終致鄂渚之敗﹐惜哉﹗

唐黃巢犯闕﹐僖宗幸蜀。張相國浚白身未有名第﹐時在河中永樂莊居﹐裏有一道人﹐或麻衣﹐或羽帔﹐不可親狎。一日﹐張在村路前行﹐後有喚「張三十四郎﹐駕前待爾破賊」﹐回顧乃是此道人。相國曰「某一布衣耳﹐何階緣而能破賊乎」道人勉其入蜀﹐適遇相國聖善疾苦﹐未果南行。道者乃遺兩粒丹﹐曰「服此可十年無恙。」相國得藥奉親﹐所疾痊復﹐後歷登臺輔。道者亦不復見。破賊之說何其驗哉。

唐薛澄州昭緯﹐卽保遜之子也。恃才傲物﹐亦有父風。每入朝省﹐弄笏而行﹐旁若無人。好唱《浣溪紗》詞﹐知舉後有一門生辭歸鄕裏﹐臨岐獻規曰「侍郎重徳﹐某乃受恩。爾後請不弄笏與唱《浣溪紗》﹐卽某幸也。」時人謂之至言。有小吏常學其行步揖遜﹐公知之﹐乃召謂曰「試於庭前學得似則恕爾罪。」於是下簾擁姬妾而觀﹐小吏安詳傲然﹐舉動酷似。笑而捨之。

路侍中巖在西蜀﹐嘗夏日納涼於球場廳中﹐使院小吏羅九臯巾裹步履﹐有似裴條郎中。大貂遙見﹐促召衫帶﹐逼視方知其非﹐因笞之。

唐張策早爲僧﹐敗道歸俗﹐後爲梁相。先在華山雲臺觀修業﹐觀側有莊﹐其弟ね亦輕易道教﹐因脫褻服掛於天尊臂上云「借此公爲我掌之。」須臾﹐精神恍惚﹐似遭毆擊﹐痛叫狼狽﹐或頓或起﹐如有人拖曳之狀﹐歸至別業而卒。斯人也﹐必黨於釋氏而輕侮道尊﹐人之無禮﹐自貽陰殛﹐非不幸也﹐與嘉州崔使君開尹眞君石函事同。李載仁郎中目睹﹐爲愚話之。

唐柳僕射仲郢鎭妻阝城﹐有一婢失意﹐將婢於成都鬻之。蓋巨源使君乃西川大校﹐累典雄郡﹐宅在苦竹溪。女儈具以柳婢言導﹐蓋公欲之﹐乃取歸其家。女工之具悉﹐隨之日夕﹐賞其巧技。或一日﹐蓋公臨街窺窗﹐柳婢在侍﹐通衢有鬻綾羅者從窗下過﹐召俾就宅。蓋公於束縑內選擇邊幅﹐舒捲揲之﹐第其厚薄﹐酬酢可否。柳婢失聲而僕﹐似中風恙。命扶之而去﹐一無言語﹐但令輿還女儈家。翌日而瘳。詰其所苦﹐靑衣曰「某𨿽賤人﹐曾爲柳家細婢﹐死則死矣﹐安能事賣絹牙郎乎。」蜀都聞之皆嗟嘆也。淸族之家率由禮門﹐蓋公暴貴﹐未知士風﹐爲婢僕所譏﹐宜矣哉。

唐柳比大夫之任瀘州﹐溯舟經馬驍鎭。土豪趙師儒率鄕兵數千﹐憑髙立寨﹐刑訟生殺﹐得以自專﹐本道署以軍職。聞五馬經過﹐乃棹扁舟﹐被褐衫把杖子迎接﹐參狀云「百姓趙師儒」。亞臺以其有職﹐非隸屬邑﹐怪而辭之。師儒曰「巴蜀亂離﹐某懷集鄕人拒他盜﹐非敢僭幸﹐妄徼戎職。」亞臺欣而接之﹐乃駐旌旆館於寨中﹐供億丰備﹐欽禮彌勤。師儒亦有詩句﹐皆陳素心。亞臺悉爲和之。睹其淸儉﹐不覺嗟嘆曰「我他年若登廊廟﹐必爲斯人而致節察。」蓋賞其知分任眞也。

禪門有《祖系圖》﹐得佛心印者皆次列之。進士有《登科記》﹐懷將相才者咸編綴之。而名實相違﹐玉石混雜﹐疑誤後人﹐良可怪也。唐進士宇文﹐𨿽士族子﹐無文藻﹐酷愛上科。有女及笄﹐眞國色也﹐朝之令子弟求之不得。時竇年逾耳順﹐方謀繼室﹐其兄諫議叵有气焰﹐能爲人致登第。嫁女與﹐爲言之元昆﹐果有所獲。相國韋公說卽其中表﹐甚鄙之。因滑臺杜尙書宅遭火﹐幾神柩﹐家人云老鼠尾曳火入庫內﹐因而延燎。京兆謂宇文曰「魚將化龍﹐雷爲燒尾。近日老鼠亦有燒尾之事。」用以譏之。葆光子嘗試一僧﹐備諳謬妄﹐一旦擁徒說法﹐自言出世﹐安知他日不預《祖系》乎。是則宇文登科﹐後人何以知之﹐悲夫﹗

溫庭云﹐字飛卿﹐或云作「筠」字﹐舊名岐﹐與李商隱齊名﹐時號曰「溫李」。才思艷麗﹐工於小賦﹐每入試押官韻作賦﹐凡八叉手而八韻成﹐多爲鄰鋪假手﹐號曰救數人也。而士行有缺﹐縉紳簿之。李義山謂曰「近得一聯句云『遠比召公三十六年宰輔』﹐未得偶句。」溫曰「何不云『近同郭令二十四考中書』。」宣宗嘗賦詩﹐上句有「金步搖」﹐未能對﹐遣未第進士對之。庭云乃以「玉條脫」續也﹐宣宗賞焉。又藥名有白頭翁﹐溫以蒼耳子爲對﹐他皆此類也。宣宗愛唱《菩薩蠻》詞﹐令狐相國假其新撰密進之﹐戒令勿他泄。而遽言於人﹐由是疏之。溫亦有言云「中書堂內坐將軍。」譏相國無學也。宣皇好微行﹐遇於逆旅﹐溫不識龍顏﹐傲然而詰之曰「公非司馬長史之流」帝曰「非也。」又謂曰「得非大參簿尉之類」帝曰「非也。」謫爲方城縣尉﹐其制詞曰「孔門以徳行爲先﹐文章爲末。爾旣徳行無取﹐文章何以補焉。徒負不羈之才﹐罕有適時之用」云云。竟流落而死也。杜豳公自西川除淮海﹐溫庭云詣韋曲杜氏林亭﹐畱詩云「卓氏鑪前金綫柳﹐隋家堤畔錦帆風。貪爲兩地行霖雨﹐不見池蓮照水紅。」豳公聞之﹐遺絹一千匹。吳興沈徽云「溫舅曾於江淮爲親表賈楚﹐由是攺名焉。」庭云又每歲舉場多借舉人爲其假手。沈詢侍郎知舉﹐別施鋪席授庭云﹐不與諸公鄰比。翌日簾前謂庭云曰「向來策名者皆是文賦托於學士﹐某今歲場中並無假托學士﹐勉旃﹗」因遣之﹐由是不得意也。

浙西周寶侍中博陵崔夫人乃乾符中時相之姊妹也﹐少爲女道士﹐或云寡而冠帔﹐自幽獨焉。大貂素以豪俠聞﹐知崔有容色﹐乃逾垣而竊之﹐宗族亦莫知其存沒。爾後周除浙右﹐其內亦至國號﹐乃具車馬偕歸崔門曰「昔者官職卑下﹐未敢先言。此際叨塵﹐亦不相辱。」相國不得已而容之。末山尼開堂說法﹐禪師鄧隱峯﹐有道者也﹐試其所守﹐中夜挾刃入禪堂欲行彊暴﹐尼憚死失志。隱峯取去衤日服﹐集眾僧以曉之﹐其徒立散。王蜀先主部將張暴橫﹐鞭人之胸。典眉州﹐有一少尼姿容明悟﹐講《無量壽經》。張欲逼辱﹐以死拒之﹐不肯破戒﹐因而詬罵。張乃折其齒﹐與其父同沈於蟆頤津也。崔氏女﹑末山尼以畏懦而苟全﹐徐仙姑用道力而止暴﹐講經尼以守戒而隕命﹐是知女子修道亦似一段障難﹐而況冶容誨淫者哉。孫舍人著《北裏志》﹐敍朝賢子弟平康狎遊之事﹐其旨似言盧相攜之室女失身於外甥鄭氏子﹐遂以妻之﹐殺家人而滅口。是知平康之遊亦何傷於年少之流哉﹗

唐世梁太祖未建國前﹐崔禹昌擢進士第﹐有別業在汴州管內。禹昌敏俊﹐善接對。初到夷門﹐希梁祖意﹐請陳桑梓禮。梁祖甚喜﹐以其不相輕薄﹐甚蒙管領﹐常預賓次﹐或陪褻戲。梁祖以其有莊墅﹐必藉牛﹐乃問曰「莊中有牛否」禹昌曰「不識得有牛。」意是無牛﹐以時俗語「不識得有」對之。梁祖大怒﹐曰「豈有人不識牛爲我是村夫卽識牛﹐渠則不識。如此輕薄﹐何由可柰﹗」幾至不測﹐後有人言﹐方漸釋怒。

唐右補闕張曙﹐吏部侍郎之子﹐之侄。文章秀麗﹐精神敏俊﹐甚有時稱。所生母常戴玉天尊﹐黃巢亂離﹐莫知存沒。或有於枯骸中頭上見有玉天尊﹐以曙未訪遺骸﹐不合進取﹐以此阻之。後於裴贄侍郎下擢進士第﹐官至右補闕。曾戲同年杜荀鶴曰「杜十四仁賢大榮﹐幸得與張五十郎同年。」荀鶴答曰「張五十郎大榮﹐幸得與荀鶴同年。」天下只聞杜荀鶴名字﹐豈知張五十郎耶。彼此大ㄉ﹐是知虛名不足定人優劣。曙有《擊甌賦》﹐其警句云「董雙成靑瑣鸞驚﹐啄開珠网﹔穆天子紅韁馬解﹐踏破瓊田。」又有《郊賦》敍長安亂離﹐亦《哀江南》《悲甘陵》之比﹐區區之荀鶴不足擬倫。

●卷五

唐大和中﹐閹官恣橫﹐因甘露事﹐王涯等皆罹其禍﹐竟未昭雪。宣宗卽位﹐深抑其權﹐末年嘗授旨於宰相令狐公。公欲盡誅之﹐慮其冤﹐乃密奏榜子曰「但有罪莫捨﹐有闕莫塡﹐自然無遺類矣。」後爲宦者所見﹐於是南北司益相水火。洎昭宗末﹐崔侍中得行其志﹐然而玉石俱焚也已。乾符後﹐宮娥皆以木團頭。自是四方效之﹐惟內官各自出樣。匠人曰「斫軍容頭」﹑「特進頭」﹐至是果驗也。

唐進士曹唐《遊仙詩》﹐才情縹緲﹐嶽陽李遠員外每吟其詩而思其人。一日曹往謁之﹐李倒屣而迎。曹生儀質充偉。李戲之曰「昔者未睹標儀﹐將謂可乘鸞鶴。此際拜見﹐安知壯水牛亦恐不勝其載。」時人聞而笑之。

李肇《國史補》云「正元末﹐有郎官四人自行軍司馬賜紫而登粉署﹐省中謔之爲四君子也。」唐自大中至咸通﹐白中令入拜相﹐次畢相誠﹑曹相確﹑羅相劭權使相也﹐繼升嚴廊。崔相愼猷曰「可以歸矣。近日中書盡是蕃人。」蓋以畢﹑白﹑曹﹑羅爲蕃姓也。始蔣伸相登庸﹐李景遜尙書西川覽報狀而嘆曰「不能伏事斯人也。」遽托疾離鎭﹐有詩曰「成都十萬戶﹐拋若一鴻毛。」亦博陵之比也。近代吳融侍郎乃趙崇大夫門生﹐卽世日﹐天水嘆曰「本以畢﹑白待之﹐何乃乖於所望。」歉其不大拜﹐而亦譏當時也。

唐乾寧中﹐荊南成令公曾爲僧﹐盜據渚宮﹐尋卽貢命﹐末年騁辧﹐每事標特。初以澧朗舊在巡屬﹐爲土豪雷滿所據﹐奏請割隸。相國徐公彥若在中書﹐不爲處置。由是銜之。相國出鎭番禺﹐路由渚宮﹐成令𨿽加接延﹐而常怏怏。饌後更席而坐﹐詭辯鋒起。相國曰「令公位尊方面﹐自比桓文。雷滿者﹐偏州一夥艸賊耳﹐令公不能加兵而怨朝廷乎」成公赧焉而屈。東海文雅髙談﹐聽之。成令𨿽甚敬憚﹐猶以嶺外黃茅瘴﹐患者發落﹐而戲曰「黃茅瘴﹐望相公保重。」相國曰「南海黃茅瘴﹐不死成和尙。」蓋譏成令曾爲僧也﹐終席慚恥之。

唐大中初﹐盧攜舉進士﹐風貌不揚﹐語亦不正﹐呼攜爲彗﹐蓋短舌也。韋氏昆弟皆輕侮之﹐獨韋岫尙書加欽謂其昆弟曰「盧𨿽人物甚陋﹐觀其文章有首尾。斯人也﹐以是卜之﹐他日必爲大用乎。」爾後盧果策名﹐竟登廊廟﹐獎拔京兆至福建觀察使。向時輕薄諸弟率不展分。所謂以貌失人者﹐其韋諸季乎。

唐大中初﹐綿州魏城縣人王助舉進士﹐有奇文﹐蜀自李白﹑陳子昂後﹐繼之者乃此侯也。嘗撰《魏城縣道觀碑》﹐詞華典贍。於時辭逢牧綿州﹐見而賞之﹐以其邑子延遇﹐因攺名助﹐字次安﹐壯其文類王勃也。自幼婦刊建﹐薛使君列銜於碑陰﹐以光其文﹐𨿽兵亂焚蕩﹐而螭首巋然。好事者經過﹐皆稅駕而覽之。助後以瞽廢﹐無聞於世﹐賴河東公振發增價﹐而子孫榮之。其子朴仕蜀至翰林學士。

大中年﹐洪州處士陳陶者﹐有逸才﹐歌詩中似負神仙之術﹐或露王霸之說。𨿽文章之士亦未足憑﹐而以詩見志﹐乃宣父之遺訓也。其詩句云「江湖水深淺﹐不足掉鯨尾。」又云「飲冰狼子瘦﹐思日鷓鴣寒。」又云「中原不是無麟鳳﹐自是皇家結网疏。」又云「一鼎雄雌金液火﹐十年寒暑鹿霓衣。寄與東流任斑鬢﹐向隅終守鐵梭飛。」諸如此例﹐不可殫記。著《癖書》十卷﹐聞其名而未嘗見之。

王贊侍郎﹐中朝名士。有弘農楊蘧者﹐曾到嶺外見陽朔荔浦山水﹐談不容口。以階緣嘗得接瑯阝琊﹐從容不覺形於言曰「侍郎曾見陽朔荔浦山水乎」瑯阝琊曰「某未曾打人唇綻齒落﹐安得而見。」因之大笑。楊宰俄而選求彼邑﹐挈家南去﹐亦州縣官中一髙士也。

唐僖宗皇帝蒙塵於蜀﹐朝士未集﹐闕人掌誥。樂朋龜﹑侯翮輩𨿽居翰林﹐而排難解紛之才非所長也。髙太尉鎭淮海﹐擁兵不進﹐與浙西周寶不睦﹐表章遞奏﹐各述短長。朝廷欲降詔和之﹐學士艸詞﹐殊不愜旨。前進士李端有壯筆﹐軍容田令孜知之﹐召而與語﹐授以毫翰。李仍請酒﹐飲數杯﹐詔書一筆而成﹐文藻之外乃奇辯也﹐深稱上旨﹐除行在知制誥﹐官至省郎。舊說李紳相鎭淮海﹐奏薦副使章服﹐累表不允。有一舉人候謁﹐紳相知其文詞﹐請撰一表﹐其略云「當道地管八州﹐軍雄千乘。副使著綠﹐不稱其宜。」相國大喜﹐果以此章而獲恩命也。李太尉破昭義﹐自艸詔意而宣付翰林﹐至如鄭文公自艸髙太尉詔﹐皆務集事﹐非侵局奪美也。

錢尙父始殺董昌﹐奄有兩浙﹐得行其志﹐士人恥之。吳侍郎﹐趙州蕭山縣人﹐舉進士﹐場中甚有聲采﹐屢遭維縶﹐不遂觀光﹐乃脫身西上。將及蘇臺界﹐回顧有紫綬者二人追之﹐吳謂必遭籠罩。須臾﹐紫綬者殊不相顧﹐促遽前去﹐至一津渡﹐喚船命吳共濟﹐比達岸﹐杳然失之。由是獲免﹐爾後策名升朝。是知分定者必有神明助之。

沈詢侍郎精粹端美﹐神仙中人也。制除山北節旄﹐京城誦曹唐《遊仙詩》云﹕玉詔新除沈侍郎﹐便分茅土領東方。不知今夜遊何處﹐侍從皆騎白鳳凰。」卽風姿可知也。將凝侍郎亦有人物﹐每到朝士家﹐人以爲祥瑞﹐號「水月觀音」﹐前代潘安仁﹑衛叔寶何以加此。唐末朝士中有人物者﹐時號「玉筍班」。

舊例﹐士子不與內官交遊﹐十軍軍容田令孜擅回天之力﹐僖皇播遷﹐行至洋源﹐百官未集﹐闕人掌誥。樂朋龜侍郎亦及行在﹐因謁中尉﹐仍請中外﹐由是薦之﹐充翰林學士。張相自處士除起居郎﹐亦出子方之門﹐皆申中外之敬。洎車駕到蜀﹐朝士畢集。一日﹐中尉爲宰相開筵﹐學士洎張起居同預焉。張公恥於對眾設拜﹐乃先謁中尉﹐便施謝酒之敬。中尉訝之。俄而賓主卽席坐定﹐中尉白諸相曰「某與起居﹐淸濁異流。曾蒙中外﹐旣慮玷辱﹐何憚攺更。今日猥地謝酒﹐卽又不可。」張公慚懼交集。自此甚爲羣彥薄之。樂公舉進士﹐初陳啟事謁李昭侍郎自媒云「別於九經﹑書﹑史及老﹑莊洎八都賦外﹐著八百卷書﹐請垂比試。」誠有學問也。然於制誥不甚簡當﹐時人或未可之。

唐薛廷少師﹐右族名流﹐仕於衰世。梁太祖兵力日彊﹐朝廷傾動﹐漸自尊大﹐天下懼之。孤卿爲四鎭官告使﹐夷門客將劉翰先來類會﹐恐申中外﹐孤卿佯言不會﹐謂謁者曰「某無徳﹐安敢輒受令公拜。」竟不爲屈。洎受禪之後﹐勉事於梁﹐而太祖優容之﹐壽考而終也。中間奉命冊蜀先主爲司徒﹐館中舊疾發動﹐蜀人送當醫人楊僕射﹐俾攻療之。孤卿致書感謝﹐其書末請借肩輿﹐歸京尋醫。蜀主訝之﹐乃曰「幸有方藥﹐何不俟愈而行」堅請且駐行軒﹐公謂客將曰「夜來問此醫官﹐殊不識字﹐安可以性命委之乎」竟不服藥而北歸。後唐相國韋公說仕梁爲中書舍人﹐ヘ軺於錢塘。先是﹐錢尙父自據一方﹐每要姑息。梁主以河北﹑關西悉爲敵﹐又頻失利於淮海﹐甚藉兩浙牽掎之﹐其次又資貢賦。凡命使臣遠泛滄溟﹐一則希其丰遺﹐二則懼不周旋﹐悉皆拜之。錢公亦自尊大﹐惟京兆公長揖而已。旣不辱命﹐識者異之﹐竟有巖廊之拜也。

唐楊晟始事鳳翔節度李昌符﹐累立軍功﹐因而疑之﹐潛欲加害。昌符愛妾周氏湣其無辜﹐密告之﹐由是亡去而獲免也。後爲駕前五十四軍都指揮使﹐除威勝軍節度使﹐建節於彭州﹐撫綏士民﹐延敬賓客﹐洎僧道輩各得其所。厚於禮敬﹐人甚懷之。李昌符之敗﹐因令求訪。周氏旣至﹐以義母事之。周氏自以少年復有美色﹐恐有好合之請。弘農告誓天地﹐終不以非禮偶之。每旦未視事前必伸問安之禮﹐𨿽厄在重圍﹐未嘗廢也。新理之所﹐兵力未完﹐遽爲王蜀先主攻圍﹐保守孤城﹐救兵不至﹐凡十日而爲西川所破而害焉。有馬步使安師建者﹐楊氏之腹心也﹐城克執之。蜀先主知其忠烈﹐冀爲其用﹐欲寬之。師建曰「某受楊司徒提拔﹐不敢惜死。」先主嘆賞而行戮﹐爲設祭而葬之。

唐天中﹐淮師圍武昌不解﹐杜洪令公乞師於梁王。梁王與荊方睦﹐乃諷成中令帥兵救之。於是稟奉霸主﹐欲親徵。乃以巡屬五州事﹐力造巨艦一艘﹐三年而成﹐號曰和州載艦。上列萬事洎司局﹐有若衙府之制﹐又有齊山截海之名﹐其於華壯卽可知也。飾非拒諫﹐斷自己意﹐幕僚俯仰﹐不措一詞﹐惟孔目官楊厚贊成之。舟次破軍山下﹐爲吳師縱燎而焚之﹐中令溺死﹐兵士潰散。先是﹐攺名曰﹐字卽水內也。水內之死﹐豈非前兆乎湖南及朗州軍入江陵﹐俘載軍人百姓職掌伎巧僧道伶官並歸長沙。攺之名﹐和州之說﹐蓋前定也。

唐陳敬據成都府拒命﹐韋太尉昭度充招討使﹐率東川兵以伐之。王蜀先主時爲艸賊﹐剽掠諸縣﹐乃擁手下兵投掌武﹐署爲衙內指揮使﹐資其爪牙也﹐因奏請割西川數州就臨邛建節以授之。蜀主卑謙多智﹐事韋公甚謹。掌武量其事勢終不能駕禦﹐況軍旅之事又非所長﹐每欲攻城﹐請戎服臨陣﹐慮矢石所及﹐不敢近前。掌武曰「軍人安敢無禮」東川都顯有唐喫人者﹐呼而戒之曰「人肉何如豬羊」乃賜一緡俾充肉價﹐他皆仿此。重圍二年﹐蜀城已困﹐不日將下。一旦門外喧嘩﹐以軍糧闕乏﹐兵士擒曳掌武親吏駱別駕名志者臠而啖之。由是懼罹其禍﹐遽托疾以西川牌印付蜀主而歸朝。𨿽曰不武﹐斯亦用智自免也。

屯難之世﹐君子遭遇不幸往往有之。唐進士章魯封與羅隱齊名﹐皆浙中人﹐頻舉不第﹐聲采甚著。錢尙父土豪倔起﹐號錢塘八都﹐洎破董昌﹐奄有杭越。於是章﹑羅二士罹其籠罩。然其出於艸萊﹐未諳事體﹐重縣宰而輕郎官﹐嘗曰「某人非才﹐只可作郎官﹐不堪作縣令。」卽可知也。以章魯封爲表奏孔目官﹐章拒而見笞。差羅隱宰錢塘﹐皆畏死稟命也。章﹑羅以之爲恥﹐錢公用之爲榮。玉石俱焚﹐吁﹐可惜也﹗或云章魯封後典蘇州﹐著《章子》三卷行於世。羅隱爲中朝所重﹐錢公尋倍加欽﹐官至給事中﹐享壽考﹐溫飽而卒。

唐裴司徒璩性靳嗇﹐廉問江西日﹐凡什器圖障皆新其制﹐閉屋緘貯﹐未嘗施用。每有宴會﹐卽於朝士家借之。在番禺時﹐鐘愛一女﹐選滎陽鄭進士以婿之。才過禮期﹐遽屬秋薦﹐不免隨計﹐無何到京﹐尋報物故。五教念女及婿﹐不勝悲痛﹐而鄭偶笑之﹐蓋夫婦之愛未深﹐不解思慮﹐非有他故也。大凡士族女郎無攺醮之禮﹐五教念女早寡﹐不能忘情﹐乃召門生故吏而告之﹐因別適人。亂倫再醮﹐自河東始也。元禎少監﹑蘇涯中丞﹑賜紫楊比少尹與五教親吏別駕﹐說皆同。

歸登尙書每浴皆屏左右﹐自於浴斛中坐移時。或有窺者見一巨龜吹水也。性甚鄙嗇﹐嘗爛一羊脾﹐旋割旋啖﹐封其殘者。一旦內子於封處割食﹐八座不見元封﹐大怒。其內由是沒身不食肉。斯亦愈於和嶠之流也。

西川自唐劉辟構逆後久無干戈﹐人不習戰﹐每歲諸道差兵屯戍大渡河﹐蠻旗才舉﹐望風而潰。咸通中﹐長驅直抵府城﹐居人有扃戶而拒之﹐蠻亦不敢扣門也。嘗有一蠻迷路入廣都縣村墅﹐里人相率數百輩叫噪而逐之﹐蠻一回顧卻走﹐如堵墻崩焉。自晝及螟﹐終不能擒致。其怯懦如此。王蜀先主時﹐雲南寇蜀。蜀軍勇銳欲吞之﹐俘擒啖食﹐不以爲敵﹐與向前之兵﹐百倍其勇也。

咸通中﹐南蠻圍西川﹐朝廷命太尉渤海髙公駢自天平軍移鎭成都。戎車未屆﹐乃先以帛書軍號﹐其上仍畫一符﹐於郵亭遞之﹐以壯軍聲。蠻酋懲交趾之敗﹐望風而遁。先是﹐府無羅郭﹐南寇才臨﹐遂成煨燼﹐士民無久安之計。渤海規畫地勢﹐圖版築焉。慮畚鍤將施﹐亭堠有警﹐乃命門僧景山奉使入南詔宣言躬自巡邊。自下手築城日﹐舉烽直至大渡河﹐幾九十三日﹐樓櫓矗然﹐旌旆竟不行﹐而驃信栗不暇。兵以詐勝﹐斯之謂也。

唐天復中張道古﹐滄州蒲臺縣人﹐擢進士第﹐拜左補闕。文學甚富﹐介僻不羣﹐因上《五危二亂表》左授施掾﹐爾後入蜀。先是﹐所陳《二亂疏》云「只今劉備﹑孫權已生於世矣。」懼爲蜀主所憾﹐無路棲托。洎逢開創﹐誠思徵召﹐爲幕僚排擯﹐卒不齒錄﹐竟罹非命也。嘗自筮遇凶卦﹐預造一穴﹐題表云「唐左補闕張道古墓」﹐後果遇害而瘞之。人有獲其《上蜀主書》遺稿﹐極言僚寮掩其才學﹐不爲延譽﹐又非違時變盤桓取禍之流也。

唐貞元中﹐秭歸人覃正夫頃棲廬嶽﹐帥符載徵召爲文﹐竟汨沒於巴巫也。或有以其文數篇示愚﹐辭韻挺特﹐風調凜然﹐眞得武都之刀尺也﹐號《巢居子》﹐有二十卷。愚因致書於歸州之衙校李玩﹐俾搜訪之。書未達前三日﹐里人有家藏全集者﹐適遇延而煨燼之。嗟乎﹗鄙於覃生異時也﹐苟得繕寫流布﹐振彼聲光﹐而焚如之酷﹐何不幸之甚也﹗

唐羅員外衮﹐成都臨邛人﹐應進士舉﹐文學優贍﹐操尙甚髙。唐大順中策名﹐不歸故鄕﹐時屬喪亂﹐朝廷多故﹐契闊兵難﹐備歷饑寒。蜀先主致書於翰林令狐學士﹑吳侍郎選書記一員﹐欲以桂陽應聘。外郎謂知己曰「誓擁馬通衢﹐服獘布衣以俟外朝﹐無復西歸爲魯國東家丘也。」竟通朝籍﹐終於梁禮部員外郎也。蜀人有志者惟外郎乎揚子云二息亡﹐遺體葬於蜀﹐與夫延陵季子何相遠哉﹗近代李頻﹑黃匪躬皆嶺表人﹐頻卽遺其糟糠﹐別婚士族﹐黃卽三十年不返鄕裏﹐於時妻母俱在﹐又何心乎﹗

唐髙測﹐彭州人﹐聰明博識﹐文翰縱橫﹐至於天文曆數﹑琴棋書畫﹑長笛胡琴﹐率皆精巧﹐乃梁朝朱異之流。嘗謁髙燕公﹐上啟事自序﹐其要云「讀書萬卷﹐飲酒百杯。」燕公曰「萬卷書不易徵詰﹐百杯酒得以奉試。」乃飲以酒﹐果如所言。僖皇帝幸蜀﹐因進所著書除祕校﹐卒於威勝軍節度判官也。

韓昭仕王氏至禮部尙書﹑文思殿大學士﹐粗有文章﹐至於琴棋書算射法悉皆涉獵﹐以此承恩於後主﹐時有朝士李臺嘏曰「韓八座事藝如拆襪綫﹐無一條長。」時人韙之。

唐武都符載﹐字厚之﹐本蜀人﹐有奇才。始與楊衡﹑宋濟棲靑城山以習業﹐楊衡擢進士第﹐宋濟先死無成﹐惟符公以王霸自許﹐恥於常調懷會之望。韋南康鎭蜀﹐辟爲支使﹐𨿽曰受知﹐尙多偃蹇。韋公於二十四化設醮﹐請撰齋詞﹐於是陪飲於摩訶之池。符公離席盥漱﹐命使院小吏十二人捧硯﹐人分兩題﹐繞步池濱﹐各授口占﹐其敏速如此。劉辟時爲金吾倉曹參軍﹐依棲韋公﹐特與訁巽《眞贊》﹐其詞云「矯矯化初﹐气傑文雄。靈螭出水﹐秋鶚乘風。行義則固﹐輔仁乃通。他年良覿﹐麟閣之中。」洎京兆變故﹐彭城知畱務﹐起雄據之意﹐符爲其所縻﹐凡有代奏﹐愈更恭順。劉辟之敗也﹐幕僚多罹其禍﹐惟符生以箋奏稿艸一篋呈髙崇文相公﹐長揖東下﹐棲於廬山﹐卽前之《眞贊》可謂有先鑑也。居潯陽二林間﹐優遊卒歲。南昌軍奏請爲副ヘ﹐授奉禮郎﹐不赴﹐命小僮持一幅上於襄陽乞百萬錢買山﹐四方交辟﹐羔雁盈於山門艸堂中﹐以女妓二十人娛侍﹐聲名藉甚於時﹐守道循常者號曰「凶人」。

唐光啟中﹐成都人侯翮風儀端秀﹐有若冰壺﹐以拔萃出身爲寧從事。僖皇播遷﹐擢拜中書舍人﹑翰林學士﹐內試數題目﹐其詞立就﹐舊族朝士潛推服之。。僖宗歸闕﹐除郡不赴﹐歸隱導江別墅﹐號臥龍館。王蜀先主圖霸﹐屈致幕府﹐先俾節度判官馮涓候其可否。馮有文章大名﹐除眉州刺史﹐田令孜拒朝命﹐不放之任。羈寓成都﹐爲侯公軫卹﹐甚徳之﹐其辟書卽馮涓極筆也。侯有謝書上王先主﹐其自負云「可以行修箋表﹐坐了檄書。

趙蕤者﹐梓川鹽亭縣人也﹐博學韜鈐﹐長於經世。夫婦俱有節操﹐不受交辟﹐撰《長短經》十卷﹐王霸之道見行於世。

●卷六

唐李紳﹐性剛直﹐在中書與李衛公相善﹐爲朋黨者切齒。鎭淮海日﹐吳湘爲江都尉。時有零落衣冠顏氏女寄寓廣陵﹐有容色﹐相國欲納之。吳湘彊委禽焉﹐於是大怒。因其婚娶聘財反甚丰﹐乃羅織執勘﹐準其俸料之外有陳設之具﹐坐贓﹐奏而殺之﹐懲無禮也。宣宗初在民間備知其屈﹐登極後﹐與二李不葉者導而進狀訴冤。衛公以此出官朱﹐路由澧州﹐謂寄寓朝士曰「李二十誤我也。」馬植曾爲衛公所忌﹐出爲外任。吳湘之事鞫於憲臺﹐扶風時爲中憲﹐得行其志焉。吳湘乃澧州人﹐顏尋歸澧陽﹐孀獨而終。舊說浙東理難﹐十分公事﹐紳相曉得五六﹐惟劉漢弘曉得七分﹐其他廉使乃三四而已。蓋公之才已難得也。

唐裴相公休畱心釋氏﹐精於禪律﹐師圭峯密禪師﹐得達摩頓門。密師《注法界觀》《禪詮》﹐皆相國撰序。常被毳衲於歌妓院持缽乞食﹐自言曰「不爲俗情所染﹐可以說法。」爲人每自發願﹐願世世爲國王弘護佛法。後於闐國王生一子﹐手文有相國姓字﹐聞於中朝﹐其子弟欲迎之﹐彼國敕旨不允也。雙峯禪師聚徒千人﹐談玄之盛無能及也﹐一旦惑於民女而敗道焉﹐是知淫爲大罰﹐信矣。相國李公蔚始與師善﹐爲致一宰而已。道士文如海注《莊子》﹐文詞浩博﹐懇求一尉﹐與夫湯惠休﹑廖廣宣旨趣共卑也﹐惜哉﹗

丞相韋公宙出鎭南海﹐有小將劉謙者職級甚卑﹐气宇殊異﹐乃以從猶女妻之。其內以非我族類﹐慮招物議﹐諷諸幕僚請諫止之。丞相曰「此人非常流也﹐他日吾子孫或可依之。」謙以軍功拜封州刺史﹐韋夫人生子曰隱﹑曰巖﹐隱爲廣帥﹐巖嗣之﹐奄有嶺表四府之地﹐自建號曰漢﹐攺名Ζ﹐在位經二紀而終。次子嗣。卽京兆知人之鑑非謬也。

唐通義相國崔魏公鉉之鎭淮揚也﹐盧丞相耽罷浙西﹐張郎中鐸罷常州﹐俱過維揚謁魏公。公以暇日與二客私款方弈﹐有持狀報女巫與田布尙書偕至﹐泊逆旅某亭者。公以神之至也﹐甚異之。俄而復曰「顯驗與他巫異﹐請攺捨於都候之廨署。」公乃趣召巫者至。至乃與神疊拜曰「謝相公。」公曰「何謝」神曰「布有不肖子默貨無厭﹐郡事不治當犯大辟﹐賴相公陰徳免焉。使布之家廟血食不絕者﹐公之恩也。」公矍然曰「異哉﹗某之爲相也﹐未嘗以機密損益於家人。忽一日夏州節度使奏銀州刺史田釒歲犯贓罪﹐私造鎧甲以易市邊馬布帛。帝赫然怒曰﹕『贓罪自別議﹐且委以邊州﹐所宜防盜﹐以甲資敵﹐非反而何。』命中書以法論﹐將盡赤其族。翌日﹐從容謂上曰﹕『釒歲贓罪自有憲章﹐然是弘正之孫﹑田布之子。弘正首以河朔請朝覲﹐奉吏員。布亦繼父之款。布會徵淮口﹐繼以忠孝﹐伏劍而死。今若行法論罪以固邊圉﹐未若因事弘貸﹐激勸忠烈。』上意乃解﹐止黜授遠郡司馬。而某未嘗一出口於親戚私暱﹐已將忘之。今神之言正是其事。」乃命廊下表而見焉。公謂之曰「君以義烈而死﹐柰何區區爲愚婦人所使乎」神憮然曰「某嘗負此嫗八十萬錢﹐今方忍恥而償之﹐乃宿債爾。」公與二客及監軍使幕下共償其未足﹐代付之日﹐神乃辭去﹐自後言事不驗。梁相國李公琪傳其事﹐且曰「嗟乎﹐英特之士負一女子之債﹐死且如是﹐而況於負國之大債乎﹗竊君之祿而不報﹐盜君之柄而不忠﹐豈其未得聞於斯論耶而崔相國出入將相殆三十年﹐宜哉﹗」

李徳裕太尉未出學院﹐盛有詞藻﹐而不樂應舉。吉甫相俾親表勉之﹐掌武曰「好騾馬不入行。」由是以品子敍官也。吉甫相與武相元衡同列﹐事多不葉。每退﹐公詞色不懌。掌武啟白曰「此出之何難」乃請修狄梁公廟﹐於是武相漸求出鎭。智計已聞於早成矣。愚曾覽太尉《三朝獻替錄》﹐眞可謂英才﹐竟罹朋黨﹐亦獨秀之所致也。

宣宗希冀遐齡﹐無儲嗣﹐宰臣多有忤旨者﹐懿宗藩邸常懷危栗。後郭美人誕育一女﹐未逾月卒﹐適值懿皇傷憂之際﹐皇女忽言得活。登極後鐘愛之﹐封同昌公主﹐降韋保衡﹐恩澤無比。因有疾﹐湯藥不效而殞﹐醫官韓宗昭﹑康守商等數家皆族誅。劉相國瞻上諫﹐懿皇不聽。懿皇嘗幸左軍﹐見觀音像陷地四尺﹐問左右﹐對曰「陛下中國之天子﹐菩薩卽邊地之道人。」上悅之。寇入京﹐郭妃不及奔赴行在﹐乞食於都城﹐時人乃嗟之。

唐自廣明後﹐閹人擅權﹐置南北廢置使﹐軍容田令孜有回天之力﹐中外側目。而王仙芝﹑黃巢剽掠江淮﹐朝廷憂之。左拾遺侯昌業上疏極言時病﹐畱中不出﹐命於仗內戮之。後有傳侯昌業疏詞不合事體﹐其末云「請開揭諦道場以消兵厲。」似爲庸僧僞作也﹐必若侯昌業以此識見犯上﹐宜其死也。

隴西李涪常侍﹐福相之子﹐質气古淡。光化中﹐與諸朝士避地梁川﹐小貂日遊鄰寺以散郁陶。寺僧有爽公者因與小貂相識﹐每晨他出﹐或赴齋請﹐苟小貂在寺﹐卽不扃鎖其房﹐請其宴息﹐久而彌篤﹐乃曰「李常侍在寺﹐爭忍闔扉乎。」或一日﹐從容謂小貂曰「世有黃白之術﹐信乎好之乎」貂曰「某𨿽未嘗畱心﹐安敢不信又安敢輒好」僧曰「貧道之每拂曙出寺﹐爲修功徳因緣也。仰常侍徳﹐豈敢祕惜。」小貂辭遜再三﹐竟得其術。爾後最受三峯朝相﹑四入崔相恩知﹐每遇二公載誕之辰﹐乃獻銀藥盂子。此外𨿽家屢空﹐終不自奉﹐亦不傳於子孫。遂平宰李璩乃嫡孫也﹐嘗爲愚話之。廣成杜光庭先生常云「未有不修道而希得仙術﹐苟得之﹐必致禍矣。惟名行謹潔者往往得之。」卽李貂之謂也。

陵相出典夷陵時﹐有士子修謁。相國與之從容﹐因命酒勸。此子辭曰「天性不飲酒。」相國曰「誠如所言﹐已校五分矣。」蓋平生悔吝若有十分﹐不爲酒困﹐自然減半也。朱秀才遂寧府人虔余﹐舉進士﹐有《楊貴妃別明皇賦》最佳﹐然狂於酒。隴州防禦使鞏咸乃蜀將也﹐朱生以鄕人下第謁之﹐鞏亦使酒﹐新鑄一劍﹐乃曰「如何得一漢試之。」朱便引頸﹐俄而身首異處。惜哉﹗死非其所。卽陸公之戲﹐誠哉善言也。東臯子王﹐字無功﹐有《杜康廟碑》《醉鄕記》備言酒徳。竟陵人劉虛白擢進士第﹐嗜酒﹐有詩云「知道醉鄕無戶稅﹐任他荒卻下丹田。」世之嗜酒者苟爲孔門之徒﹐得無違告誡乎。

唐僖宗再幸梁洋﹐朱玫立襄王﹐宰相蕭遘﹑裴澈﹑厥匡圖等同奉之。洎破僞主﹐而僖皇反正﹐裴﹑鄭等緣罹大辟。始具兵衛四圍﹐矛槊森然﹐裴相猶戲曰﹕』天子之墻仞也。」蕭遘相就河中﹐賜毒﹐握之在手﹐自以主上舊恩﹐希貶降﹐久而毒爛其手﹐竟飲之而終。

唐太尉韋公昭度﹐舊族名人﹐位非忝竊。而沙門僧澈承恩﹐爲人潛結中禁﹐京兆與一二時相皆因之大拜。悟達國師知玄﹐乃澈之師也﹐嘗鄙之。諸相在西川行在﹐每謁悟達皆申跪禮﹐國師揖之﹐請於僧澈處喫茶。後掌武伐成都﹐田軍容致檄書曰「伏以太尉相國﹐頃因和尙﹐方始登庸。在中書則開鋪賣官﹐居翰林則借人把筆。」蓋謂此也。

唐李師望乃諸宗屬也﹐自負才術﹐欲以方面爲己任。因旅遊邛蜀﹐備知南蠻之勇怯﹐遂上書希割西川數州於臨邛郡建定邊軍節度﹐詔旨允之。乃自鳳翔少尹擢領此任。於時西川大將嫉其分裂巡屬﹐乃陰通南詔。於是蠻軍爲近界鄕豪所導﹐侵軼蜀川﹐元戎竇滂不能遏截﹐師望亦尋受貶﹐黜隴西。光化中﹐朱朴自《毛詩》博士登庸﹐恃其口辯可以立致太平﹐由藩邸引導聞於昭宗﹐遂有此拜。對揚之日﹐面陳時事數條﹐每言「臣必爲陛下致之。」洎操大柄﹐無以施展﹐自是恩澤日衰﹐中外騰沸。內宴日﹐俳優穆刀陵作念經行者﹐至禦前曰「若是朱相﹐卽是非相。」翌日出官。時人曰「拔士爲相﹐自古有也。君子不恥其言之不出﹐恥躬之不逮。況唐末喪亂﹐天下阻兵﹐𨿽負奇才不能謀畫﹐而朱公一儒生﹐以區區辯給欲整其亂﹐只自取辱焉。」涓縷未申﹐敵已至。勤教樂僮吹篳篥﹐甚爲識者所責也。

唐李羣玉校書﹐字文山﹐澧州人。有詩名﹐散逸不樂應舉﹐親友彊之﹐一上而已。嘗受知於相國河東裴公休﹐爲其延譽﹐因進詩﹐授弘文館校書﹐終於荊襄間。然多狎酒徒﹐疑其爲張祜之流。李少逢善夷謫官澧陽﹐備知其行止﹐因爲紀之﹐乃淸介髙節之人﹐非輕率之士﹐疑爲同人所謗。或曰曾爲荊之幕下假書題謁澧吏艾使君﹐李謂艾侯曰「小子困甚﹐幸使君痛救之。」以戲其姓之癖也。州將以其輕脫﹐所濟不厚也。又近年京兆韋沆者﹐衣纓舊族﹐亦攻古文﹐流落不偶而沒於世。隴西李璩乃福相之曾孫也﹐常宰襄州樂鄕縣。京兆僑於是邑﹐常來干擾﹐李亦只奉不厭。一旦謂李宰曰「客有相勉﹐且求一邑以救饑寒。室人聞之﹐大怒曰﹕『人喚郎爲長官卽得﹐喚我作長官夫人卽不可。』」隴西聞而鄙薄﹐亦笑亦怒也。

先是﹐李遠以曾有詩云「人事三杯酒﹐流年一局棋」﹐唐宣宗以其非牧人之才﹐不與郡守。宰相爲言﹐然始兪允。蜀相韋莊應舉時﹐遇黃寇犯闕﹐著《秦婦吟》一篇﹐內一聯云「內庫燒爲錦繡灰﹐天街踏盡公卿骨。」爾後公卿亦多垂訝﹐莊乃諱之﹐時人號「秦婦吟秀才」。他日撰家戒﹐內不許垂《秦婦吟》障子。以此止謗﹐亦無及也。晉相和凝少年時好爲曲子詞﹐布於汴洛。洎入相﹐專托人收拾焚毀不暇。然相國厚重有徳﹐終爲艷詞玷之。契丹入夷門﹐號爲「曲子相公」。所謂好事不出門﹐惡事行千里﹐士君子得不戒之乎。

宣宗以政事委相國令狐公﹐君臣道契﹐人無間然。劉舍人每訐其短﹐密奏之。宣宗畱中﹐但以其事規於相國﹐而不言其人姓名。其間以丞相子不拔解就試﹐疏略云「號曰無解進士﹐其實有耳未聞」云云﹐又以子弟納財賄﹐疏云「白日之下﹐見金而不見人」云云。丞相憾之。乃俾一人爲其書吏﹐謹事之。紫微托以腹心﹐都不疑慮﹐乃爲一經業舉人致名第﹐受賂十萬﹐爲此吏所告﹐由是貶之。君子曰「彭城公將欲律人﹐先須潔己。安有自負髒污而發人之短乎宜其不躋大位也。」先是令孤相自以單族﹐每欲繁其宗黨與崔﹑盧抗衡﹐凡是富家﹐率皆引進。皇籍有不得官者欲進狀﹐請攺姓令孤。時以此少之。

唐吳郡陸龜蒙﹐字魯望﹐舊名族也。其父賓虞﹐進士甲科﹐浙東從事﹑侍禦史﹐家於蘇臺。龜蒙幼精六籍﹐弱冠攻文﹐與顏蕘﹑皮日休﹑羅隱﹑吳融爲益友﹐性髙潔。家貧﹐思養親之祿﹐與張博爲吳興﹑廬江二郡ヘ﹐著《吳興實錄》四十卷﹑《松陵集》十卷﹑《笠澤叢書》五卷。丞相李公蔚﹑盧公攜景重之﹐羅給事《寄陸龜蒙》詩云「龍樓李丞相﹐昔歲仰髙文。黃閣今無主﹐靑山竟不焚。」蓋嘗有徵聘之意。唐末以左拾遺授之﹐詔下之日疾終。光化三年贈右補闕﹐吳侍郎融傳貽史﹐右補闕韋莊撰誄文﹐相國陸希聲撰碑文﹐給事中顏蕘書﹐皮日休博士爲詩。皮寇死浙中。方幹詩名著於吳中﹐陸未許之﹐一旦頓作詩五十首裝爲方幹新制﹐時輩吟賞降仰﹐陸謂曰「此乃下官效方幹之作也﹐方詩在模範中爾。」句奇意精﹐識者亦然之。薛許州能以詩道爲己任﹐還劉徳仁捲﹐有詩云「百首如一首﹐捲初如卷終。」譏劉不能變態﹐乃陸之比也。

顏給事蕘謫官﹐沒於湖外﹐嘗自艸《墓志》﹐性躁急不能容物﹐其志詞云「寓於東吳﹐與吳郡陸龜蒙爲詩文之交﹐一紀無渝。龜蒙卒﹐爲其就木至穴﹐情禮不缺。其後卽故諫議大夫髙公丞之﹑故丞相陸公﹐二君於蕘至死不變。其餘面交皆如攜手過市﹐見利卽解攜而去﹐莫我知也。復有吏部尙書辭公貽矩﹑兵部侍郎於公兢﹑中書舍人鄭公撰﹐三君子者﹐余今日已前不變﹐不知異日見余骨肉孤幼復如何哉。」

司空圖侍郎撰《李公奚行狀》﹐以「公有出倫之才﹐爲時輩妒忌﹐罹於非橫。其平生著文有《百家著諸心要文集》三十卷﹑《品流志》五卷﹑《易之心要》三卷﹑《注論語》一部﹑《明無爲》上下二篇﹑《義說》一篇﹐倉卒之辰焚於賊火﹐時人無所聞也﹐惜哉﹗《陽春白雪》﹐世人寡和﹐豈虛言也」葆光子曰「唐代韓愈﹑柳宗元洎李翺﹑李觀﹑皇甫數君子之文﹐陵轢荀孟﹐糠秕顏謝﹐其所宗仰者惟梁浩補闕而已。乃諸人之龜鑑而梁之聲采寂寂﹐豈《陽春白雪》之流乎是知俗譽喧喧者宜鑑其濫吹也。」

白太傅與元相國友善﹐以詩道著名﹐時號元白。其集內有詩《挽元相》云「相看掩淚俱無語﹐別後傷心事豈知。想得咸陽原上樹﹐已抽三丈白楊枝。」洎自撰《墓志》云「與彭城劉夢得爲詩友」﹐殊不言元公﹐時人疑其隙終也。鄭文公畋與盧相攜親表也﹐閥閱相齊﹐詞學相均﹐同在中書﹐因公事不葉﹐揮霍間言語相擠詬﹐不覺硯瓦翻潑。謂宰相鬥擊亦不然也﹐竟以此出官矣。

古者閹官擅權專制者多矣﹐其間不無忠孝﹐亦存簡編。唐自安史已來﹐兵難薦臻﹐天子播越﹐親衛戎柄皆付大閹﹐魚朝恩﹑竇文場乃其魁也。爾後置左右軍﹑十二衛﹐觀軍容﹑處置﹑樞密﹑宣徽四院使﹐擬於四相也。十六宮使皆宦者爲之﹐分卿寺之職﹐以權爲班行備員而已。供奉官紫綬入侍﹐後軍容使楊復恭俾其衤闌笏宣導﹐自弘農攺作也。嚴遵美﹐內褐之最良也﹐嘗典戎﹐唐末致仕﹐居蜀郡﹐鄙叟庸夫時得親狎。其子仕蜀至合門使﹐曾爲一僧致紫袈裟。僧來感謝﹐書記所謝之語於掌中﹐方屬炎天﹐手汗模糊﹐文字莫辧﹐折腰而趨﹐汗流喘乏﹐只云「伏以軍容」﹐寂無所道。抵掌視之﹐良久云「貌寢人微﹐凡事無能。」嚴公曰「不敢。」退而大ㄉ。嚴公物故﹐蜀朝冊贈命﹐給事中竇雍堅不承命。𨿽偏霸之世亦不苟且﹐士人多之。

唐羅給事隱﹑顧博士云俱受知於相國令狐公。顧𨿽鹺商之子﹐而風韻詳整﹐羅亦錢塘人﹐鄕音乖刺。相國子弟每有宴會﹐顧獨與之﹐丰韻談諧﹐莫辧其寒素之士也。顧文賦爲時所稱﹐而切於成名﹐嘗有啟事陳於所知﹐只望丙科盡處﹐竟列名於尾株之前也。羅旣頻不得意﹐未免怨望﹐竟爲貴子弟所排﹐契闊東歸。黃寇事平﹐朝賢議欲召之﹐韋貽範沮之曰「某曾與之同舟而載。𨿽未相識﹐舟人告云﹕『此有朝官。』羅曰﹕『是何朝官﹗我腳夾筆亦可以敵得數輩。』必若登科通籍﹐吾徒爲秕糠也。」由是不果召。詩人方幹亦吳人也﹐王龜大夫重之﹐旣延入內﹐乃連下兩拜。亞相安詳以答之﹐未起間﹐方又致一拜﹐時號「方三拜」也。

梁李相國琪﹐唐末以文學策名﹐仕至禦史。昭宗播遷﹐衣冠蕩析﹐因與弘農楊玢藏迹於荊楚間。楊卽溯蜀﹐琪相盤桓於夷道之淸江﹐自晦其迹﹐號華原李長官。其堂兄光符宰宜都﹐嘗厭薄之。琪相寂寞﹐每臨流跋石﹐摘樹葉而試艸制詞﹐吁嗟怏悵而投於水中。梁祖受禪﹐徵入﹐拜翰林學士﹐尋登廊廟。爾後宜都之子彬羈旅渚宮﹐因省相國﹐乃數厥父之所短而遣之矣。

唐杜荀鶴嘗遊梁﹐獻太祖詩三十章﹐皆易曉也﹐因厚遇之。洎受禪﹐拜翰林學士﹐五日而卒。朱崖李太尉獎拔寒俊﹐至於掌誥﹐率用子弟﹐乃曰「以其諳練故事以濟緩急也。如京兆者﹐一篇一詠而已﹐經國大手非其所能。幸而殂逝﹐免貽伊恥也。」制貶平曾﹑賈島﹐以其僻澀之才無所采用﹐皆此類也。

唐昭宗劫遷﹐百官蕩析﹐名娼伎兒皆爲彊諸侯有之。供奉彈琵琶樂工號關別駕﹐小紅者﹐小名也。梁太祖求之﹐旣至﹐謂曰「爾解彈《羊不采桑》乎」關伶俯而奏之。及出﹐又爲親近者俾其彈而送酒﹐由是失意﹐不久而殂。復有琵琶石ぺ者﹐號石司馬﹐自言早爲相國令狐公見賞﹐俾與諸子渙﹑氵風連水邊作名也。亂後入蜀﹐不隸樂籍﹐多遊諸大官家﹐皆以賓客待之。一日會軍校數員飲酒作歡﹐石ぺ以胡琴擅場﹐在坐非知音者﹐喧嘩語笑﹐殊不傾聽。ぺ乃撲槽而詬曰「某曾爲中朝宰相供奉﹐今日與健兒彈而不蒙我聽﹐何其苦哉﹗」於時識者亦嘆訝之。喪亂以來﹐冠履顚倒﹐不幸之事何可勝道豈獨賤伶云乎哉

唐樂安孫氏﹐進士孟昌期之內子﹐善爲詩﹐一旦並焚其集﹐以爲才思非婦人之事﹐自是專以婦道內治。孫有《代夫贈人白蠟燭》詩曰「景勝銀釒工香比蘭﹐一條白玉逼人寒。他時紫禁春風夜﹐醉艸天書仔細看。」又《聞琴》詩曰「玉指朱糸玄軌後淸﹐湘妃愁怨最難聽。初疑颯颯涼風動﹐又似蕭蕭暮雨零。近若流泉來碧嶂﹐遠如玄鶴下靑冥。夜深彈罷堪惆悵﹐霧濕叢蘭月滿庭。」又《代謝崔家郎君酒》詩曰「謝將淸酒寄愁人﹐澄澈甘香气味眞。好是綠窗明月夜﹐一杯搖蕩滿懷春。」又臺州盤敍村有一婦人蕭惟香﹐有才思﹐未嫁﹐於所居窗下與進士王玄宴相對﹐因奔瑯阝琊。復淫治不禁﹐王捨於逆旅而去。遂私接行客﹐托身無所﹐自經而死﹐店有數百首詩。所謂才思非婦人之事﹐誠然也哉﹗聞於劉山甫。

●卷七

唐襄陽孟浩然與李太白交遊。玄宗徵李入翰林﹐孟以故人之分﹐有彈冠之望﹐久無消息﹐乃入京謁之。一日﹐玄宗召李入對﹐因從容說及孟浩然﹐李奏曰「臣故人也﹐見在臣私第。」上令急召﹐賜對﹐俾口進佳句﹐孟浩然誦詩曰「北闕休上書﹐南山歸敝廬。不才明主棄﹐多病故人疏。」上意不悅﹐乃曰「未曾見浩然進書﹐朝廷退黜﹐何不云『气蒸云夢澤﹐波動嶽陽城』」緣是不降恩澤﹐終於布衣而已。宣宗索趙嘏詩﹐其卷首有《題秦皇》詩﹐其略云「徒知六國隨斤斧﹐莫有羣儒定是非。」上不悅。

唐相國鄭綮𨿽有詩名﹐本無廊廟之望。嘗典廬州﹐吳王楊行密爲本州步奏官﹐因有遺闕而笞責之。然其儒懦淸愼﹐弘農常重之。昭宗時﹐吳雄據淮海﹐朝廷務行姑息﹐因盛言鄭公之徳﹐由是登庸﹐中外驚駭。於是皇綱已紊﹐四方多故。相國旣無施展﹐事必依違。太原兵至渭北﹐天子震恐﹐渴於攘卻之術﹐相國奏對﹐請於文宣王謚號中加一「哲」字。其不究時病率此類也。同列以其忝竊﹐每譏侮之﹐相國乃題詩於中書壁上﹐其詞曰「側坡蛆昆侖﹐蟻子競來拖。一朝白雨下﹐無鈍無嘍羅。」意者以時運將衰﹐縱有才智亦不能康濟﹐當有玉石俱焚之慮也﹐時亦然之。相國《題老僧》詩云「日照西山雪﹐老僧門未開。凍瓶粘柱礎﹐宿火焰鑪灰。童子病歸去﹐鹿寒入來。」常云「此詩屬對可以稱衡﹐重輕不偏也。」或曰「相國近有新詩否」對曰「詩思在灞橋風雪中驢子上﹐此處何以得之」蓋言平生苦心也。

李程以《日五色賦》擢第。爲河南尹日﹐試舉人﹐有浩虛舟卷中行《日五色賦》。程相大驚﹐慮掩其美﹐伸覽之次﹐服其才麗﹐至末韻「侵晚水以芒動﹐俯寒山而秀發」﹐程相大ㄉ曰「李程賦且在﹐瑞日何爲到夜秀發」由是浩賦不能陵邁。

唐進士來鵬詩思淸麗﹐福建韋尙書岫愛其才﹐曾欲以子妻之﹐而後不果。爾後遊蜀﹐夏課卷中有詩云「一夜綠荷風翦破﹐賺他秋雨不成珠。」識者以爲不祥。是歲不隨秋賦而卒於通議郎。前進士沈光有《洞庭樂賦》﹐韋八座岫謂朝賢曰「此賦乃一片宮商也。」後辟爲閩從事。弘農楊敬之撰《華山賦》﹐朱崖李太尉每置座右﹐行坐諷之。其略云「見若咫尺﹐田千畝矣﹔見若環堵﹐城千雉矣﹔見若杯水﹐池百里矣﹔見若蟻垤﹐寶九層矣。醯雞往來﹐周東西矣﹐蠛蠓紛紜﹐彊秦去矣﹔蜂巢聯聯﹐構阿房矣﹐俄而復然﹐立建章矣﹐小星奕奕﹐焚咸陽矣﹔累累繭栗﹐祖龍藏矣。其千載攺更興懷﹐悲愁辛苦﹐循其上矣。」

唐乾寧中﹐劉昌美典夔州﹐時屬夏潦﹐峽漲湍險﹐俚俗云「灩大如馬﹐瞿塘不可下。」於是行旅輟棹而候水平去焉。有朝官李蕘學士﹐挈家自蜀沿流﹐將之江陵。郡牧以水勢正惡﹐且望少駐以圖利涉。隴西總遽﹐殆爲人所促召﹐堅請東下﹐不能止之。才鼓行橈﹐長揖而別﹐州將目送之際﹐盤渦呀裂﹐破其船而倒。李一家溺死焉﹐惟奶嫗一人隔夜爲駭浪推送江岸而蘇。先是﹐永安監竈戶陳小奴棹空船下瞿塘﹐見崖下有一人﹐裹四縫帽﹐穿白缺衫﹑皂義衤闌﹑靑褲﹐執鐵蒺藜﹐問李公之行邁﹐自云「迎候」。其奶嫗蘇後亦說於刺史云「李學士至一官署上廳事﹐朱門白壁﹐僚吏參賀。又聞云『此行無奶嫗名』﹐遂送出水濱。」於時具以其事奏聞﹐自後以瞿塘爲水府﹐春秋祭之。初﹐隴西文賦中有《金釵墜井賦》﹐至是讖焉。世傳云「人之正直﹐死爲冥官。」道書云「酆都陰府官屬﹐乃人間有徳者卿相爲之﹐亦號陰仙。」近代朱崖李太尉﹑張讀侍郎小說咸有判冥之說。劉昌美兩典夔州﹐云安縣僧玄悟﹐曾有蜀川將校王尙書者﹐捨己俸三百千以修觀音堂﹐乃剩三十千入己。一旦物故﹐經七日﹐鄰於腐壞﹐忽然再蘇﹐灌湯藥以輔之﹐言曰「初至一官曹﹐見劉行軍說云「何乃侵用功徳錢以舊曾相識﹐放歸﹐須還此錢。」玄悟乃戒門人鬻衣缽而償之﹐尋復卒也。西川孔目官勾偉﹐於其輩最號廉直﹐綿竹縣民王氏子病困入冥﹐因復還魂﹐見冥官謂曰「我卽勾孔目也﹐家在成都西市﹐曾負人錢三萬未償。汝今歸去﹐爲我言於家人也。」王生後訪勾氏子﹐仍以債主姓名言之﹐果爲酬還。

唐盧延讓業詩﹐二十五舉方登一第。卷中有句云「狐衝官道過﹐狗觸店門開。」租庸張浚親見此事﹐每稱賞之。又有餓貓臨鼠穴﹐饞犬舐魚砧」之句﹐爲成中令見賞。又有「栗爆燒氈破﹐貓跳觸鼎翻」句﹐爲王先主建所賞。嘗謂人曰﹕』平生投謁公卿﹐不意得力於貓兒狗子也。」人聞而笑之。盧嘗有詩云「不同文賦易﹐爲是者之乎。」後入翰林﹐閣筆而已。同列戲之曰「不同文賦易﹐爲是者之乎。」竟以不稱職﹐數日而罷也。

唐晉相李氵兗﹐奚相之子也﹐文學淵奧﹐迥出輩流﹐於時公相之子弟無能及者。應舉時﹐文卷行《明易先生書》﹐又有《答明易先生書》﹐朝士覽之﹐不測涯﹐卽其他文章可知也。然恃才躁進﹐竟罹非禍。爾後奚相追雪﹐贈太子太師﹐謚曰文﹐司空圖撰《行狀》﹐氵兗贈禮部員外郎。先是﹐劉崇魯舍人撰奚相麻﹐因而貶黜。奚以大彭先世﹐因贓仰藥﹐撰《鸚鵡杯賦》﹐李氵兗酬詞云「玉犬吠天關﹐彩童哭仙吏。一封紅篆書﹐爲奏塵宸事。八極鰲柱傾﹐四溟龍鬣沸。長庚冷有芒﹐文曲淡無气。烏輪不再中﹐黃沙瘞腥鬼。請帝命眞官﹐臨云啟金匱。方與淸華宮﹐重正紫極位。曠古兩露恩﹐安得借沾施。生人血欲盡﹐槍無飽意。」甚有文義焉。又皮日休曾謁歸融尙書不見﹐因撰《夾龜賦》譏其不出頭也﹐而歸氏子亦撰《皮ヒ鞋賦》遞相謗誚。皮生後爲湖南軍ヘ﹐亦甚傲誕﹐自號間气布衣﹐莊布以長書責之﹐行於世也。

唐滎陽鄭準以文筆依荊州﹐成中令常欲比肩陳﹑阮。自集其所作爲三卷﹐號《劉表軍書》﹐𨿽有胸襟而辭體不雅﹐至祝朝貴書雲中書令舍人曰艸麻﹐通事舍人曰奏可。又賀襄州趙令嗣襲﹐其書云「不沐浴佩玉而石祁光﹐不登山取符而無卹封。」是於慶賀中顯言其庶賤也﹐鄰道之敬其若是乎應舉日詩卷《題水牛》曰「護犢橫身立﹐逢人揭尾跳。」朝士以爲大笑。唐前朝進士陳詠﹐眉州靑神人﹐有詩名﹐善弈棋。昭宗劫遷﹐駐蹕陜郊﹐是歲策名歸蜀﹐韋書記莊以詩賀之﹐又有鄕人拓善者屬和韋詩﹐其略云「讓徳已聞多士伏﹐沽名還得世人聞。」譏其比滌器當壚也﹐謬稱馮副使涓詩﹐以涓多諧戲故也。或云蜀之拓善者作此詩假馮公之名也。潁川嘗以詩道自負﹐謁荊幕鄭準。準亦自負雄筆﹐謂潁川曰「今日多故﹐不暇操染﹐有三數處回緘﹐祈爲假手。」潁川自旦及暮﹐起艸不就﹐蓋欲以髙之。其詩卷首有一對語云「隔岸水牛浮鼻渡﹐傍溪沙鳥點頭行。」京兆杜光庭先生謂曰「先輩佳句甚多﹐何必以此爲卷首。」潁川曰「曾爲朝貴見賞﹐所以刻於首章。」都是假譽求售使然也。

唐末﹐鳳翔判官王超推奉李茂貞﹐挾曹馬之勢﹐箋奏文檄﹐恣意翺翔。王蜀先主初下成都﹐馮涓節制掌判其奏箋﹐歲久轉廳﹐以掌記辟韋莊郎中於權變之間﹐未甚愜旨。閬州人王保晦有文才而無體式﹐然其切露直致﹐易爲曉悟﹐加以鳳翔用王超箋奏﹐超以一本舊族﹐思偶風雲﹐每遇飛章﹐言僞而辯。蜀先主愛之﹐以二王書題表稿示長樂公﹐公乃致書遜謝﹐倍加贊賞﹐其要曰「有眼未見﹐有耳未聞。」蓋譏其阻兵恃彊﹐失事君去就。王超後爲興元畱後﹐遇害﹐有《鳳鳴集》三十卷行於世。後又有名石欽若者﹐體效其筆﹐爲劉知俊判官﹐隨軒降蜀﹐不能謙退遠害﹐賓主爭露鋒穎﹐竟同誅之。閱其緘題表章行行然﹐宜其見忌而取禍也。許存初背荊州成中令降蜀﹐先主有意殺之。親吏柳修業勸其謙靜﹐每立大功而皆托疾﹐由是獲免於先主之世﹐卽彭城之舊僚不若髙陽之小吏矣。王超全集三十卷﹐今只見三卷﹐聞於盧卿宏也。

李商隱員外依彭陽令狐公楚﹐以箋奏受知。相國危急﹐有寶劍嘗爲君上所賜﹐將進之﹐命李起艸﹐不愜其旨﹐因口占云「前件劍﹐武庫神兵﹐先皇特賜。旣不合將歸泉下﹐又不宜畱在人間。」時人服其簡當。彭陽之子繼有韋平之拜﹐似疏隴西﹐未嘗展分。重陽日﹐義山詣宅﹐於廳事上畱題﹐其略云「十年泉下無消息﹐九日樽前有所思。郎君官重施行馬﹐東ト無因許再窺。」相國睹之﹐慚悵而已﹐乃扃閉此廳﹐終身不處也。蜀中庾傳昌舍人﹐始爲永和府判官﹐文才敏贍﹐傷於冗雜。因候相國張公﹐有故未及見﹐庾怒而歸﹐艸一啟事﹐僅數千字﹐授於謁者﹐拂袖而去。他日﹐張相謂朝士曰「庚舍人見示長箋﹐不可多得。𨿽然﹐曾聞其艸角牒詞﹐動乃數幅。」譏其無簡當體要之用也。黃擅場﹐星辰備位﹐顧云博士爲髙燕公艸齋詞云「天靜則星辰可摘。」奇險之句施於至敬可乎唐末亂離﹐渴於救時之術。孔相國緯每朝士上封事﹐不暇周覽﹐但曰「古今存亡某知之矣﹐未審所陳利害其要如何。」蓋鄙其不達變也。國子司業於晦曾上崔相國公胤啟事數千字﹐上至堯舜﹐下及隋唐﹐一興一替﹐歷歷可紀﹐其末散漫﹐殊非簡略。所以儒生中通變者鮮矣。

唐髙相國崇文﹐本薊州將校也﹐因討劉辟有功﹐授西川節度使。一旦大雪﹐諸從事吟賞有詩﹐渤海遽至飲席﹐笑曰「諸君自爲樂﹐殊不見顧鄙夫。鄙夫𨿽武人亦有一詩。」乃口占云「崇文崇武不崇文﹐提戈出塞號將軍。那个兒射落雁﹐白毛空裏落紛紛。」其詩著題﹐皆謂北齊敖曹之比也。太尉駢卽曾孫也﹐鎭蜀日﹐以蠻侵暴﹐乃築羅城。城四十里﹐朝廷𨿽加恩賞﹐亦疑其固護。或一日﹐聞奏樂聲﹐知有攺移﹐乃題風箏寄意曰「夜靜弦聲響碧空﹐宮商信任往來風。依稀似曲才堪聽﹐又被移將別調中。」旬日報到﹐移鎭渚宮。

湘江北流﹐至嶽陽達蜀江﹐夏潦後蜀漲勢髙﹐遏住湘波﹐讓而退溢爲洞庭湖﹐凡闊數百里﹐而君山宛在水中。秋水歸壑﹐此山復居於陸﹐惟一條湘川而已。海爲桑田﹐於斯驗也。前輩許棠《過洞庭》詩最爲首出﹐爾後無繼斯作。詩僧齊已駐錫巴陵﹐欲吟一詩﹐竟未得意。有都押衙者﹐蔡姓而忘其名﹐戲謂己公曰「題洞庭者某詩絕矣﹐諸人幸勿措詞。」己公堅請口﹐押衙抑揚朗吟曰「可憐洞庭湖﹐恰到三冬無髭須。」以其不成湖也。諸僧大笑之。進士李洞慕賈島﹐欲鑄而頂戴﹐嘗念賈島佛﹐而其詩體又僻於賈。復有包賀者﹐多爲粗鄙之句﹐至於「苦竹筍抽靑橛子﹐石橊樹掛小瓶兒」﹐又雲「霧是山巾子﹐船爲水ヒ鞋」﹐又云「棹搖船掠鬢﹐風動竹扌追胸」﹐𨿽好事托以成之﹐亦空穴來風之義也。盧延讓《哭邊將》詩曰「自是砂發﹐非干包石傷。牒多身上職﹐盎大背邊瘡。」人謂此是打脊詩也。世傳逸詩云「窗下有時畱客宿﹐室中無事伴曾眠。」號曰自落便宜詩。顧況著作披道服在茅山﹐有一秀才行吟曰「駐馬上山阿。」久思不得。顧曰「何不道『風來屎气多』」秀才云「賢莫無禮。」顧曰「是況。」其人慚惕而退。僕早歲嘗和南越詩云「曉廚烹淡菜﹐春杼織ㄅ花。」牛翰林覽而絕倒﹐莫諭其旨﹐牛公曰「吾子只知名﹐安知淡菜非雅物也。」後方曉之。學吟之流﹐得不以斯爲戒也。

進士髙蟾﹐詩思𨿽淸﹐務爲奇險﹐意疏理寡﹐實風雅之罪人。薛許州謂人曰「倘見此公﹐欲贈其掌。」然而《落第》詩曰「天上碧桃和露種﹐日邊紅杏倚云栽。芙蓉生在秋江上﹐不向春風怨未開。」蓋守寒素之分﹐無躁競之心﹐公卿間許之。先是﹐胡曾有詩曰「翰苑何時休嫁女﹐文章早晚罷生兒。上林新桂年年發﹐不許平人折一枝。」羅隱亦多怨刺﹐當路子弟忌之﹐由是渤海策名也。愚嘗覽李賀歌詩篇﹐慕其才逸奇險﹐𨿽然﹐嘗疑其無理﹐未敢言於時輩。或於奇章公集中見杜紫薇牧有言「長吉若使稍加其理﹐卽奴僕命騷人可也」﹐是知通論合符不相遠也。

杜荀鶴曾得一聯詩云「舊衣灰絮絮﹐新酒竹ドド。」時韋相國說右司員外郎寄寓荊州﹐或語於韋公﹐曰「我道『印將金鎖鎖﹐簾用玉鉤鉤。』」卽京兆大拜气槪﹐詩中已見之矣。或有述李頻詩於錢尙父曰「只將五字句﹐用破一生心。」尙父曰「可惜此心何所不用﹐而破於詩句﹐苦哉﹗」

唐荊南節判司空董與京兆杜無隱﹐卽滑臺杜忄舀常侍之子﹐洎蜀人梁震俱稱進士﹐謁成中令﹐欲希薦送。有薛少尹者﹐自蜀沿流至渚宮。三賢嘗訪之。一日﹐薛亞尹謂司空曰「閣下與京兆勿議求名﹐必無所遂。杜亦不壽﹐惟大賢忽爲人縶維﹐官至朱紫。如梁秀才者﹐此舉必捷﹐然登第後一命不沾也。」後皆如其言。梁公卻思歸蜀﹐重到渚宮﹐江路梗紛﹐未及西溯。淮師寇江陵﹐渤海王邀致府衙﹐俾艸檄書﹐欲辟於府幕。堅以不仕爲志﹐渤海竟諾之。二紀依棲﹐竟麻衣也。薛尹之言﹐果驗耶。

廣南劉僕射崇龜常有臺輔之望﹐必謂罷鎭﹐便期直上。羅浮處士夏侯生有道﹐彭城重之﹐因問將來之事。夏生言其不入相﹐發後三千里有不測之事。洎歸闕﹐至中路得疾而薨。劉山甫亦蒙夏生言﹐示五年行止。事無不驗。蓋飲啄之有分也。

唐曹相國確判計亦有臺輔之望﹐或夢剃度爲僧﹐心甚惡之。有一士占夢多驗﹐相國召之﹐具以所夢語之。此人曰「前賀侍郎旦夕必登庸。出家者﹐號剃度也。」無何﹐杜相出鎭江西﹐而相國大拜也。

福建道以海口黃奇岸橫石峭﹐常爲舟楫之患。閩王瑯阝琊王審知思欲制置﹐憚於力役。乾寧中﹐因夢金甲神自稱吳安王﹐許助開鑿。及覺﹐話於賓僚﹐因命判官劉山甫躬往設祭﹐具述所夢之事﹐三奠未終﹐海內靈怪具見。山甫乃憩於僧院﹐憑髙觀之﹐風雷暴興﹐見一物非魚非龍﹐鱗黃鬣赤。凡三日﹐風雷止霽﹐已別開一港﹐甚便行旅。當時錄奏﹐賜號甘棠港。閩從事劉山甫乃中朝舊族也﹐著《金溪閒談》十二卷﹐具載其事。愚嘗略得披覽﹐而其本偶亡絕﹐無人收得。海隅迢遞﹐莫可搜訪。今之所集云聞於劉山甫﹐卽其事也﹐十不記其三四﹐惜哉﹗

光化中﹐有文士劉道濟止於天臺山國淸寺﹐夢見一女子引入窗下﹐有側柏樹葵花﹐遂爲伉儷。後頻於夢中相遇﹐自不曉其故。無何﹐於明州奉化縣古寺內見有一窗側柏葵花﹐宛是夢中所遊。有一客官人寄寓於此室﹐女有美才﹐貧而未聘﹐近中心疾﹐而生所遇乃女之魂也。蓋女子及笄不有所歸﹐豈非父兄之過哉。又有彭城劉生﹐夢入一倡婦家﹐與諸輩狎飲。爾後但夢便乃彼處﹐自疑非夢﹐所遇之姬芳香常襲衣。蓋心邪所致。聞於劉山甫也。

●卷八

唐李太尉徳裕左降至朱崖﹐著《四十九論》﹐敍平生所志﹐嘗遺段少常成式書曰「自到崖州﹐幸且頑健。居人多養雞﹐往往飛入官舍﹐今且作祝雞翁爾。謹狀。」吉甫相典忠州﹐溯流之任﹐行次秭歸﹐地名云居臺﹐在江中。掌武誕於此處﹐小名臺郎﹐以其地而命名也。

唐孫會宗僕射﹐卽相大王父也﹐宅中集內外親表開宴。有一甥侄爲朝官﹐後至。及中門﹐見緋衣官人衣襟前皆是酒污﹐咄咄而出﹐不相識。洎卽席說與主人﹐咸訝無此官。沈思之﹐乃是行酒時於階上酹酒﹐艸艸傾潑也。自此每酹酒側身恭跪﹐一酹而已﹐自孫氏始也。今人三酹﹐非也。有裴迪者﹐贄相之堂弟﹐無文學。於荊南投筆事趙司徒﹐爲虞總小將﹐對客側身一酹。趙公未諭朝賢間風規﹐極怪之﹐笞七下﹐何不幸也﹗

唐張裼尙書朝望旣髙﹐號爲流品﹐與韋相保衡有分。韋言於同列﹐以其名裼﹐裼﹐訓袒衣也﹐又《詩》云「載衣之裼。」裼卽小兒褓衣﹐乃繃帶也。方欲因事攺之﹐未幾﹐韋相流貶﹐竟不大拜。韋嘗問立名之由﹐楊以少孤﹐爲無學問親表所誤也。後唐姚相名洎﹐善談吐﹐仍多辯捷。表兄弟崔沂侍郎戲之曰「洎訓肉汁﹐胡爲名」洎無以酬之﹐然洎亦訓至。𨿽然﹐古人以名貽誚者多矣﹐妨事者有焉。至如仙客﹑仙童﹑齊丘﹑用礪﹑希人過﹐亦無取焉。其衤復名須依義訓﹐惟單名易諱者善矣。裼公生五子﹐彜憲﹑文蔚知名﹐文蔚後登庸也。

唐張裼尙書典晉州﹐名貯所愛營妓﹐生一子。其內子蘇氏號塵外﹐妒忌。不敢取歸﹐乃與所善張處士爲子﹐居江津間﹐常致書題問其存亡﹐資以錢帛。及漸成長﹐教其讀書。有人告以「非處士之子﹐爾父在朝﹐官髙」﹐因竊其父與處士緘﹐不告而遁歸京國。裼公已薨。至宅門﹐僮僕無有識者﹐但云「江淮郎君」﹐兄弟皆愕然。其嫡母蘇夫人泣而謂諸子曰「誠有此子﹐吾知之矣。我少年無端﹐致其父子死生永隔﹐我罪多矣。」家眷聚泣﹐取入宅﹐齒諸兄弟之列﹐名仁龜。有文﹐性好學﹐修詞應進士舉﹐及第﹐歷侍禦史。因奉使江浙﹐於候館自經而死﹐莫知所爲。先是﹐張處士悵恨而終﹐必有冥訴﹐罹此禍也。柱史爲楊鉅侍郎愛婿也。

唐相國裴公坦﹐大和八年李漢侍郎下及第。自以舉業未精﹐遽此叨忝﹐未嘗曲謝座主﹐辭歸縣別墅。三年肄業﹐不入城﹐歲時恩地﹐惟啟狀而已﹐至於同年﹐鄰於謝絕﹐掩關勤苦﹐文格乃變。然始到京﹐重獻恩門文章﹐詞采典麗﹐舉朝稱之。後至大拜﹐爲時名相也。夫世之幹祿﹐先資名第﹐旣得之後﹐鮮不替懈﹐自非篤於文學省顧賓實者安能及斯裴公廟堂之期﹐有以見進徳之無攵也。

唐咸通中﹐舉子侯泳有聲采﹐亦士流也﹐而闕於恭愼。豆盧琢罷相﹐守僕射﹐乘閒詣僧院﹐放僕乘他適﹐而於僧宇獨坐﹐皤然一叟也。泳自外入門﹐殊不顧揖﹐傲岸據榻﹐謂叟曰「大參長史乎」叟曰「非也。」又問曰「令錄乎」亦曰「非也。」「遠州刺史乎」亦曰「稍髙。」又曰「少卿監乎」答曰「更向上。」侯生矍然不安處﹐疑是丞郎﹐匆遽而出﹐至門﹐見僕禦肩輿旋至﹐方知是豆盧公也。歸去後自咎悚惕﹐貢一長箋首過﹐賴先曾有捲及門﹐揆路通入。泳乃自陳乖疏﹐公亦遜謝﹐恕其不相識也﹐畱而命酒﹐凡勸十盂﹐乃小懲也﹐仍云「𨿽不奉訝﹐然凡事更宜在意。」侯生仍慚灼無以自容。先是﹐豆盧家昆弟飲淸酒而已﹐侯氏盛饌而飲。此日每飲一杯﹐回首摘席經咀之﹐幾不濟﹐所謂雅責也。

唐陜州廉使盧沆在舉場甚有時稱﹐曾於水逆旅遇宣宗皇帝微行﹐意其貴人﹐斂身回避。帝揖與相見﹐沆乃自稱進士盧沆。帝請詩卷﹐袖之乘驢而去。他日對大臣語及盧沆﹐令主司擢第。沆不自安﹐恐僭冒之辱。宰臣向沆與主上有何階緣﹐沆乃具陳因由﹐時亦不訝﹐以其文章非叨忝也。沆後自廉察入朝知舉﹐遇黃寇犯闕﹐不及終場。趙崇大夫戲之曰「出腹不生養主司也。」初盧家未嘗知舉﹐盧相攜恥之﹐拔爲主文﹐竟不果也。賈島遇宣宗微行﹐問秀才名﹐對曰「賈島。」帝曰「久聞詩名。」島曰「何以知之」後言於宰臣﹐與平曾相次謫授長江尉﹐所謂不識貴人也。

唐著作郎顧況﹐字逋翁﹐好輕侮朝士﹐貶在江外﹐多與僧道交遊﹐時居茅山。暮年有一子﹐卽非熊前身也。一旦暴亡﹐況追悼哀切﹐所不忍言﹐乃吟曰「老人喪愛子﹐日暮泣成血。老人年七十﹐不作多時別。」非熊在冥間聞之﹐甚悲憶﹐遂以情告冥官﹐皆憫之﹐遂商量卻令生於況家。三歲﹐能言冥間聞父苦吟卻求再生之事歷歷然。長成應舉﹐擢進士第。或有朝士問﹐卽垂泣而言之。王定保《摭言》云「人傳氵兄父子皆有所遇﹐不知何適」由此而言﹐信有之矣。

唐張侍郎朝望甚髙﹐有愛姬﹐早逝﹐悼念不已。因入朝未回﹐其猶子右補闕曙才俊風流﹐因增大阮之悲﹐乃制《浣溪紗》﹐其詞曰「枕障薰鑪繡幃﹐二年終日兩相思。好風明月始應知。天上人間何處去﹐舊歡新夢覺來時。黃昏微雨畫簾垂。」置於幾上。大阮朝退﹐憑幾無聊﹐忽睹此詩﹐不覺哀慟﹐乃曰「必是阿灰所作。」阿灰卽中諫小字也。然於風教似亦不可﹐以其叔侄年顏相似﹐恕之可耳。諺曰「小舅小叔﹐相追相逐。」謔戲固不免也。

唐張裼尙書恃才直道﹐外仍有至性。及第後歸東都﹐一日仿佛見其亡親謂曰「去得也。」遂辦裝入京﹐果登朝籍﹐不爽陰告也。東都柏坡有莊而多髙大屋宇﹐中庭有土堆若冢。人言其下時有樂聲﹐本主鬻之不售。八座不信﹐以善價買之﹐遽令發掘﹐其下乃麥曲耳。以之和泥塗一院墻屋﹐不假他求。是知妖由人興﹐向使疑誤神怪﹐則有物憑焉﹐必爲村巫酒食之資也。正直之人其可欺乎。

進士趙中行家於溫州﹐以豪俠爲事。至蘇州﹐旅止支山禪院。僧戶有一女商荊十三娘﹐爲亡夫設大祥齋﹐因慕趙﹐遂同載歸揚州。趙以气義耗荊之財﹐殊不介意。其友人李正郎弟三十九愛一妓﹐爲其父母奪與諸葛殷﹐李悵恨不已。時諸葛殷與呂用之幻惑髙太尉﹐恣行威福﹐李懼禍﹐飲泣而憶。偶話於荊娘﹐荊娘亦憤惋﹐謂李三十九郎曰「此小事﹐我能爲郎報仇﹐但請過江於潤州北固山六月六日正午時待我。」李亦依之。至期﹐荊氏以囊盛妓兼致妓之父母首歸於李。後與趙進士同入浙中﹐不知所止。

唐李當尙書鎭興元﹐褒城縣有處士陳休復者﹐號陳七子﹐狎於博徒﹐行止非常。八座以其妖誕械之﹐而市井之間又有一休復。無何﹐殞於狴牢﹐遽睹腐敗﹐轄司申而瘞之。爾後宛在褒城﹐八座驚異﹐不敢尋問。一旦愛女暴亡﹐其內子追悼成疾﹐無以救療。幕客有白八座曰「陳處士眞道者﹐必有少君之術﹐能祈之乎」八座然之﹐因敬信延召。陳生曰「此小事爾。」於初夜帷堂設燈炬﹐畫作一門﹐請夫人簾下屏气。至夜分﹐亡者自畫門入堂中﹐行數遭﹐夫人忄憶﹐失聲而哭。亡魂倏而滅矣。然後戒勉﹐令其抑割﹐八座由是益敬之。

●卷九

唐孟弘微郎中誕妄不拘﹐宣宗朝﹐因次對曰「陛下何以不知有臣不以文字召用」上怒曰「卿何人斯聯耳全不知有卿。」翌日﹐上謂宰臣曰「此人躁妄﹐欲求翰林學士﹐大容易哉﹗」於是宰臣歸中書貶其官﹐示小懲也。又嘗忿狷﹐擠其弟落井﹐外議喧然。乃致書告親友曰「懸身井半﹐風言沸騰。尺水丈波﹐古今常事。」與鄭諷鄰居﹐諷爲南海從事﹐因墻頹﹐中郎夾入墻界五六尺。知宅者有狀﹐請退其所侵。判其狀曰「海隅從事﹐少有生還。地勢尖斜﹐打墻夾入。」平生操履率皆如是﹐不遭擯棄﹐幸矣。

唐楊相國收貶死嶺外。於時鄭愚尙書鎭南海﹐忽一日﹐客將報云「楊相公在客次﹐欲見鄭尙書。」八座驚駭﹐以弘農近有後命﹐安得此來乃接延之。楊相國曰「某爲軍容使楊玄價所譖﹐不幸遭害。今已得請於上帝賜陰兵以復仇﹐欲托尙書宴犒﹐兼借錢十萬緡。」滎陽諾之﹐惟錢辭以軍府事多﹐許其半。楊相曰「非銅錢也。燒時幸勿著地。」滎陽曰「若此則固得遵副。」從容間長揖而滅。滎陽令於北郊具酒饌素錢以祭之﹐楊相猶子有典壽陽者﹐見相國乘白馬﹐臂朱弓﹐撚彤矢﹐有朱衣天吏控馬﹐謂之曰「上帝許我仇殺楊玄價。我射著其腳﹐必死也。」俄而楊中尉暴染腳疾而殂。蜀毛文錫司徒先徳前潮牧龜範﹐曾趨事鄭尙書﹐熟詳其事。愚於毛氏子聞之。

唐彭城劉山甫﹐中朝士族也。其先宦於嶺外﹐侍從北歸﹐泊船於靑艸湖。登岸見有北方毗沙門天王﹐因詣之﹐見廟宇摧頹﹐香燈不續。山甫少年而有才思﹐元隨張處權請郎君詠之﹐乃題詩曰「壞墻風雨幾經春﹐艸色盈庭一座塵。自是神明無感應﹐盛衰何得卻由人。」是夜夢爲天王所責﹐自云「我非天王﹐南嶽神也﹐主張此地﹐汝何相侮」俄而驚覺﹐而風浪斗起﹐倒檣絕纜﹐沈溺在卽。遽起悔過﹐令撤詩牌﹐然後已。山甫自序。

蜀路白衛嶺多虎豹噬人﹐有選人京兆韋﹐唐光化中調授巴南宰﹐常念《金剛經》。赴任至泥溪﹐遇一女人﹐著緋衣﹐挈二子偕行﹐同登此山。前路嶺頭行人相駐叫噪﹐見此女人乃赤大虫也﹐逡巡與韋分路而去。韋終不覺﹐蓋持經之力也。成都府廣都縣人陳微自少年常誦《金剛經》﹐馬胥姓馬者有隙。一旦事故亡匿﹐馬生揚言欲追捕之。陳乃礪一匕首﹐行坐相隨﹐儻遇馬生﹐必能刺之﹐誓不受其執錄。或一日﹐行於村路蓊薈間﹐與胥伏而掩之﹐陳抽刀一揮﹐馬生仰倒﹐由是獲脫。至前方悟手之所揮乃刀鞘﹐及歸所匿處﹐刀刃宛在﹐本不偕行﹐馬胥亦無所傷﹐何其異也﹗

唐咸通中﹐西川僧法進刺血寫經﹐聚眾教化寺。所司申報髙燕公﹐判云「斷臂旣是凶人﹐刺血必非善事。貝多葉上不許塵埃﹐俗子身中豈堪腥膩宜令出境﹐無得惑人。與一繩遞出東界。」所司不諭繩絞﹐賜錢一千送出東郭﹐幸而誤免。後卒於荊州玉泉寺。

荊州成令公﹐唐天復中準詔統軍救援江夏﹐舟楫之盛近代罕聞﹐已決行期﹐不聽諫諍。師次公安縣寺﹐有二金剛神﹐土人號曰二聖﹐亦甚有靈。中令艤舟而謁之﹐炷香虔誠﹐冥禱勝負﹐以求杯交陰陽之兆﹐凡三十擲皆不吉﹐乃謂所信孔目官楊師厚曰「卦之不吉如之何」師厚對曰「今公數年造船﹐旌旗已啟﹐中路而退﹐將何面目回見軍民」於是不得已而進﹐竟有破陣之敗﹐身死家破﹐非偶然也。向使楊子察人之情﹐幸其意怠﹐一言而止﹐則成氏滅亡未可知也。

唐中和中﹐有士人蘇昌遠居蘇臺屬邑﹐有小莊去官道十里。吳中水鄕﹐率多荷芰。一日忽見一女郎﹐素衣紅臉﹐容質絕麗﹐閱其明悟若神仙中人﹐自是與之相狎﹐以莊爲幽會之所。蘇生惑之旣甚﹐嘗以玉環贈之﹐結系殷勤。或一日見檻前白蓮花開﹐敖榮殊異﹐俯而玩之﹐見花房中有物﹐細視之﹐乃所贈玉環也﹐因折之﹐其妖遂絕。鬼神無形﹐必憑於物﹐精气所附﹐非菡萏之能哉。聞於劉山甫。

唐龍紀中﹐有士人柳鵬舉遊杭州﹐避雨於伍相廟﹐見一女子抱五弦﹐云是錢大夫家女僕。鵬舉悅之﹐遂誘而奔藏於舟中﹐爲廂吏所捕﹐其女僕自縊而死。或一日卻到柳處﹐柳亦知其物故﹐驚訝其來。女僕具道其情﹐因以魂偶﹐經時而去。見劉山甫《閒談》中。

僖宗幸蜀年﹐有進士李茵﹐襄州人﹐奔竄南山民家﹐見一宮娥﹐自雲宮中侍書家云芳子﹐有才思﹐與李同行詣蜀﹐具述宮中之事﹐兼曾有詩書紅葉上﹐流出禦溝中﹐卽此姬也。行及綿州﹐逢內官田大夫識之﹐乃曰「書家何得在此」逼令上馬與之前去﹐李甚怏悵﹐無可柰何。宮娥與李情愛至深﹐至前驛自縊而死﹐其魂追及李生﹐具道憶戀之意。怠數年﹐李茵病瘠﹐有道士言其面有邪气。云芳子自陳人鬼殊途﹐告辭而去。聞於劉山甫。

唐文徳中﹐小京官張寓蘇臺﹐子弟少年時在丈人陸評事院往來﹐爲一美人所悅﹐來往多時﹐久而心疑之﹐尋病瘠﹐遇開元觀吳道士守元﹐曰「子有不祥之气。」授以一符。果一冥器婢子﹐背書「紅英」字﹐在空捨柱穴中。因焚之﹐其妖乃絕。聞於劉山甫。

淮海小將姓朱﹐有女未嫁﹐爲鬼物所崇﹐常呼韓郎﹐往來如生人﹐惟不見形﹐奉外舅姑禮﹐自雲天朝神。朱以異事﹐不敢隱祕﹐乃告府主髙燕公。公惟書名﹐俾朱歸帖於女房門上。其邪來見﹐咨嗟言別而去。聞於劉山甫。

唐女道魚玄機字蕙蘭﹐甚有才思。咸通中﹐爲李憶補闕執箕帚﹐後愛衰﹐下山隸咸宜觀爲女道士。有怨李公詩曰「易求無價寶﹐難得有心郎。」又云「蕙蘭銷歇歸春浦﹐楊柳東西伴客舟。」自是縱懷﹐乃娼婦也﹐竟以殺侍婢爲京兆尹溫璋殺之。有集行於世。江淮間有徐月英﹐名娼也﹐其送人詩云「惆悵人間事久違﹐兩人同去一人歸。生憎平望亭前水﹐忍照鴛鴦相背飛。」亦有詩集。金陵徐氏諸公子寵一營妓﹐卒乃焚之。月英送葬﹐謂徐公曰「此娘平生風流﹐沒亦帶焰。」時號美戲也。唐末有《北裏志》﹐其間卽孫尙書儲數賢平康狎遊之事﹐或云孫舍人所撰。

唐廣明中﹐黃巢犯闕﹐大駕幸蜀﹐衣冠蕩析﹐寇盜縱橫。有西班李將軍女奔波隨人﹐迆邐達興元﹐骨肉分散﹐無所依托﹐適值鳳翔奏將軍董司馬者﹐乃晦其門閥﹐以身托之。而性甚明敏﹐善於承奉﹐得至於蜀﹐尋訪親眷﹐知在行朝﹐始謂董生曰「喪亂之中﹐女弱不能自濟﹐幸蒙提挈﹐以至於此。失身之事非不幸也﹐人各有偶﹐難爲偕老﹐請自此辭。」董生驚愕﹐遂下其山矣。識者謂女子之智亦足稱也。見劉山甫《閒談》。

唐馮藻﹐常侍肅之子﹐涓之叔父。世有科名﹐小貂文采不髙﹐酷愛名第﹐已十五舉﹐有相識道士謂曰「先輩某曾入靜觀之﹐此生無名第﹐但有官職也。」亦未之信﹐更應十舉﹐已二十五舉矣﹐姻親勸令罷舉﹐且謀官職。藻曰「譬如一生無成。」更誓五舉﹐亦無成﹐遂三十舉方就仕﹐歷官卿監峽牧﹐終於騎省。何浮名之引人而輕祿仕之如是也﹗

唐李涪尙書﹐福相之子﹐以《開元禮》及第﹐亦爲小文﹐好著述。朝廷重其博學﹐禮樂之事諮稟之﹐時人號爲「周禮庫」﹐蓋籍於舊典也。廣明以前﹐《切韻》多用吳音﹐而淸靑之字不必分用。涪攺《切韻》﹐全刊吳音。當方進而聞於宰相﹐僉許之。無何﹐巢寇犯闕﹐因而寢止﹐於今無人敢以聲韻措懷也。然曾見《韻銓》﹐鄙駁《切韻》﹐攺正吳音﹐亦甚核當﹐不知八座於此又何規制也﹐惜哉﹗古之制字卷紙題名姓﹐號曰名紙。大中年﹐薛保遜爲舉場頭角﹐人皆體效﹐方作門狀。洎後仍以所懷列於啟事﹐隨啟詣公相門﹐號爲門狀﹑門啟。𨿽繁於名紙﹐各便於時也。書云「謹祗候起居郎某官」﹐卽是起居在前﹐某官在後。至今顚倒﹐無人攺更矣。有朝廷攺之﹐亦美事也。

唐監察李航﹐福相之子﹐美茂洽暢﹐播於時流。黃巢後﹐扶侍聖善歸東都別墅﹐與禦史穆延晦同行﹐宿於虢州公館。翌日修謁郡牧張存﹐卽王珙下部將也﹐謂典客曰「我受穆家恩命。今穆侍禦經過﹐必須展分報答也。」典客詣館話於穆生。因修狀謁謝﹐張公大怒﹐且曰「此言得自何人」具以典謁爲對。乃斬謁者。穆生驚怪﹐失意歸館。尋遣人就而害之。李監察不諭﹐方抱憂惶﹐俄亦遇害﹐將以滅口。於時李公繞聖善所憩之牀﹐無以求活﹐竟同非命。他日兄弟訴冤﹐夢航謂骨肉間曰「張存已得請於上帝﹐不日卽死。」果爲珙所誅。葆光子嘗讀李肇《國史補》曰「李公沂曾放死囚﹐他日道次遇之﹐其人感恩﹐延歸其家﹐與妻議所酬之物。妻嫌數少﹐此人曰﹕『酬物少﹐不如殺之。』李公急走﹐遇俠士方免此禍。」常以爲虛誕﹐今張存翻害穆﹑李﹐卽《史補》之說﹐信非虛誕也﹐怪哉﹗

唐王祝給事﹐名家子﹐以剛鯁自任﹐仍以所尙垂訓子孫﹐嫌人柔弱。又素有物力﹐殖利極丰。黃寇前嘗典常州﹐京國亂離﹐盤旋江湖﹐甚有時望。急詔徵回﹐歸裝極厚﹐水陸分載。行至甘棠﹐王珙帥於是邦﹐不式王命﹐凶暴眾聞﹐以夕拜將來﹐必居廊廟﹐延奉勤至。夕拜鄙其武人﹐殊不降接。珙乃於內廳盛張宴席﹐備列珍玩﹐簾下妓樂齊列﹐其內子亦映簾共拱立。乃斂容向夕拜曰「某𨿽武夫﹐叨忝旄鉞。今日多幸﹐獲遇軒蓋經過。苟不棄末宗﹐願居子侄之列﹐卽榮幸也。」夕拜不允﹐堅抗再三。珙勃然作色曰「給事王程有限﹐不敢淹畱。」俄而罷宴﹐處分兩轄速請王給事離館﹐暗授意旨﹐並令害之﹐一家上下悉投黃河﹐獲其囊三四百籠﹐以舟行沒溺聞奏。朝廷多故﹐捨而不問。夕拜有一子﹐此際行至襄州﹐亦無故投井而卒。𨿽陜帥狂暴﹐亦未諭天意也。葆光子曰「剛有立事﹐時有用捨。以柔濟剛﹐不爽權變。當衰亂之世﹐須適時之宜。王公儻受其致敬﹐庸何傷哉但卻其賂卽善也。履尾滅族﹐悲夫﹗」

唐楊收﹑段文昌皆以孤進貴爲宰相﹐率愛奢侈。楊相女適裴坦長子﹐嫁資丰厚﹐什器多用金銀。坦尙儉﹐聞之不樂。一日﹐與國號及兒女輩到新婦院﹐臺上用碟盛果實。坦欣然﹐視碟子內乃臥魚犀﹐坦盛怒遽推倒茶臺﹐拂袖而出﹐乃曰「破我家也。」他日收相果以納賂竟至不令﹐宜哉。

盧氏衣冠第一﹐歷代未嘗知舉。乾符中﹐盧攜在中書﹐歉宗人無掌文柄﹐乃擢羣從陜虢觀察使盧渥知禮闈。是歲十二月﹐黃巢犯闕﹐僖皇播遷﹐舉子星散。迨收復京都﹐裴贄連知三舉。渥有羨色﹐趙崇大夫戲之曰「閣下所謂出腹不生養主司也。」

唐相國張二子﹐一曰義師﹐卽小字也﹐本名格﹐爲蜀相。一曰興師﹐後號李將軍﹐名儼﹐與父達軍機於淮海﹐亦遇害也。格與興師﹐昆弟俊邁﹐而尙矯譎﹐皆有父風。興師幼年出宅門﹐見其門僧﹐傳相國處分﹐七笞之。其僧解後莫知何罪。俄而相國召僧﹐坐安﹐見其詞色不懌﹐因問之﹐僧以郎君傳相國處分見怪﹐未知罪名。相國驚駭慚謝﹐以兒子狂駭﹐幸師慈悲。回至堂前﹐喚興師怒責之﹐且曰「汝見僧何罪而敢造次」對曰「今日𨿽無罪過﹐想其向來隱惡不少﹐是以笞之。」相國不覺失笑。

●卷十

唐狄歸昌右丞愛與僧遊﹐每誦前輩詩云「因過竹院逢僧話﹐略得浮生半日閒。」其有服紫袈裟者乃疏之。鄭谷郎中亦愛僧﹐用比蜀茶﹐乃曰「蜀茶與僧未必皆美﹐不欲捨之。」僧鸞有逸才而不拘檢﹐早歲稱卿禦﹐謁薛氏能尙書於嘉州。八座以其顚率﹐難爲舉子﹐乃俾出家。自於百尺大像前披剃﹐不肯師於常僧也。後入京爲文章供奉﹐賜紫﹐柳比大夫甚愛其才﹐租庸張相亦曾加敬﹐盛言其可大用。由是反初﹐號鮮於鳳﹐修刺謁柳公﹐公鄙之不接。又謁張相﹐張相亦拒之。於是失望而爲李江西判官﹐後爲西班小將軍﹐竟於黃州遇害。

唐乾寧中﹐宿州刺史陳以軍旅出身擅行威斷。進士張翺恃才傲物﹐席上調寵妓張小泰。怒而揖起﹐付吏責其無禮。狀云「有張翺兮寓止淮陰﹐來綺席兮放恣胸襟。」益怒﹐云「據此分析﹐合喫幾下」翺云「只此兩句﹐合喫乎三下五下﹔切求一笑﹐宜費乎千金萬金。」金鞭響背十三長逝。惜其恃才而取禍也。出劉山甫《閒談》﹐詞多不載。蜀綿州刺史李■﹐時號嗑咀﹐以軍功致郡符﹐好賓客。有酒徒李堅白者﹐粗有文筆。李侯謂曰「足下何以名爲堅白」對曰「莫要攺爲士元﹐亮君雄是權耶」又有蔣貽恭者﹐好嘲詠﹐頻以此痛遭賈楚﹐竟不能攺。蜀中士子好著襪頭褲﹐蔣謂之曰「仁賢旣裹將仕郎頭﹐爲何作散子將腳」他皆類此。

唐劉瞻相公有淸徳大名﹐與弟阿初皆得道﹐已入仙傳。先婚李氏﹐生一子﹐卽劉贊也。相國薨後﹐贊且孤幼﹐性甚懵鈍。教其讀書﹐終不記憶。其舅卽李殷衡侍郎也﹐以劉氏之門不可無後﹐常加楚﹐終不長進。李夫人慈念﹐不忍苦之﹐嘆其宿分也。一旦不告他適﹐無以訪尋﹐聖善憶念﹐淚如綆縻﹐莫審其存亡。數年方歸﹐子母團聚﹐且曰「因入嵩山﹐遇一白衣叟﹐謂曰﹕『與汝開心﹐將來必保聰明。』」自是日誦一卷﹐兼有文藻﹐擢進士第。梁時登朝充崇政院學士﹐預時俊之流。其渭陽李侍郎充使番禺﹐爲越王劉氏所縻﹐爲廣相而薨。僕與劉贊猶子愨攵通熟﹐自言家世合有一人得道矣﹐卽白衣叟其仿佛乎。

唐盛唐縣令李鵬遇桑道茂﹐曰「長官只此一邑而已。賢郎二人﹐大者位極人臣﹐次者殆於數鎭﹐子孫百氏。」後如其言。長男名石﹐出將入相﹐子孫兩世及第﹐至今無間。次卽諱福揚歷七鎭﹐終於使相﹐凡八男﹐三人及第至尙書﹑給諫﹑郡牧﹐見有諸孫皆朱紫﹐不墜士風。何先見之妙如是。

唐孔拯侍郎作遺補時﹐朝回遇雨﹐不賫油衣﹐乃避雨於坊叟之廡下。滂注愈甚﹐已過食時﹐民家意其朝饑﹐延入廳事。俄有一叟﹐烏帽紗巾而出﹐迎候甚恭。因備酒饌﹐一一精珍﹐乃公侯家不若也。孔公慚謝之﹐且借油衣。叟曰「某寒不出﹐熱不出﹐風不出﹐雨不出﹐未嘗置油衣﹐然已令鋪上取去﹐可以供借也。」孔公賞羨﹐不覺頓忘宦情。他日說於僚友﹐爲大隱之美也。古之富者擬於封君﹐《洪範》「五福」一曰富。先賢以無事當貴﹐豈斯人之徒耶。復有一丞郎﹐馬上內逼﹐急詣一空宅﹐逕登混軒﹐斯乃大優穆刀綾空屋也。優忽至﹐丞郎慚謝之。優曰「侍郎他日內逼﹐但請光訪。」人聞之﹐莫不絕倒。

唐裴晉公度風貌不揚﹐自訁巽眞贊云「爾身不長﹐爾貌不揚。胡爲而將胡爲而相」幕下從事遜以美之﹐且曰「明公以內相爲優。」公笑曰「諸賢好信謙也。」幕僚皆悚而退。李者﹐渤海人﹐昆仲皆有文章。因旅次至江村﹐宿於民家﹐見覆斗上安錫佛一軀﹐詭詞以贊之。民曰「偶未慶贊﹐爲去僧院地遠爾。」曰「何必須僧﹐只我而已。」民信之﹐明發隨分具齋餐炷香虔誠。俯仰朗稱曰「錫佛子﹐柔軟世尊。斗上莊嚴﹐爲有十升功徳。」念《摩訶波若波羅密》。又趙員外爲裴坦相漢南從事。甚陋﹐裴公戲之曰「趙公本不丑﹐孩抱時乳母憐惜﹐往往撫弄云『作丑子﹐作丑子』﹐因此一定。」趙公大ㄉ。薛侍郎昭緯气貌昏濁﹐杜紫微唇厚﹐溫庭筠號溫種馗﹐不稱才名也。薛侍郎未登第前就肆買鞋﹐鞋主曰「秀士腳第幾」對曰「與昭緯作腳來﹐未曾與立行第也。」杜徳樣侍郎昆弟力困﹐要舉息利錢濟急用﹐召同坊富民到宅﹐且問曰「子本對是幾錢」其人拂袖而出。又孔昭緯拜官﹐教坊優伶繼至﹐各求利市。石野豬獨先行到﹐公有所賜﹐謂曰「宅中甚闕﹐不得厚致。若有諸野豬﹐幸勿言也。」復有一伶繼來﹐公索其笛﹐喚近階﹐指笛竅問之曰「何者是《浣溪紗》孔子」伶大笑之。又道士陳子霄登華山上方﹐偶有顚僕﹐宇文翰郎中致書戲之曰「不知上得不得﹐且怪玄之又玄。」斯皆淸雅戲﹐以之羣居﹐又何傷也。

唐溫璋爲京兆尹﹐勇於殺戮﹐京邑憚之。一日﹐聞挽鈴聲﹐俾看架下﹐不見有人。凡三度挽掣﹐乃見鴉一隻。尹曰「是必有人探其雛而訴冤也。」命吏隨鴉所在捕之。其鴉盤旋引吏至城外樹間﹐果有人探其雛﹐尙憩樹下。吏乃執之送府。以禽鳥訴冤﹐事異於常﹐乃斃捕雛者而報之。

唐僖宗朝﹐翰林待詔滑能棋品甚髙﹐少逢敵手。有一張小子﹐年可十四﹐來謁覓棋﹐請饒一路。滑生棋思甚遲﹐沈吟良久﹐方下一子。張生隨手應之﹐都不介意﹐仍於庭際取適﹐候滑生更下﹐又隨手著應之。一旦黃寇犯闕﹐僖宗幸蜀﹐滑以待詔供職﹐謀赴行在﹐欲取金州路入。辦裝挈家將行﹐張生曰「不必前邁﹐某非棋客﹐天帝命我取公著棋﹐請指揮家事。」滑生驚愕﹐妻子啜泣﹐奄然而逝。他日京都共知也。昔顏回﹑卜商爲地下修文郎﹐又李長吉爲帝召撰樂府﹐豈斯類耶。所言天帝者﹐非北極天皇大帝也﹐按《眞誥》﹐又非北方玄天黑帝道君。此鬼都北帝﹐又號鬼帝。世人有大功徳者﹐北帝得以辟請﹐四明公之流是也。召棋之命﹐乃酆宮帝君乎﹐與《眞誥》仿佛﹐故梗槪而言之。

醫者﹐意也﹐古人有不因切脈隨知病源者必愈之矣。唐崔魏公鉉鎭渚宮﹐有富商船居﹐中夜暴亡﹐迨曉气猶未絕。鄰房有武陵醫士梁新聞之﹐乃與診視﹐曰「此乃食毒也﹐三兩日得非外食耶」僕夫曰「主公少出船﹐亦不食於他人。」梁新曰「尋常嗜食何物」僕夫曰「好食竹雞﹐每年不下數百隻﹐近買竹雞並將充饌。」梁新曰「竹雞喫半夏﹐必是半夏毒也。」命搗姜捩汁﹐折齒而灌之﹐由是方蘇。崔魏公聞而異之﹐召到衙安慰稱獎﹐資以僕馬錢帛﹐入京致書朝士﹐聲名大振﹐仕至尙醫奉禦。有一朝士詣之﹐梁奉禦曰「何不早見示風疾已深矣﹐請速歸處置家事﹐委順而已。」朝士聞而惶遽告退﹐策馬而歸。時有州馬醫趙鄂者﹐新到京都﹐於通衢自榜姓名云「攻醫術士」。此朝士下馬告之﹐趙鄂亦言疾已危﹐與梁生所說同矣﹐謂曰「只有一法﹐請官人剩喫消梨﹐不限多少﹐咀不及﹐捩汁而飲﹐或希萬一。」此朝士又策馬歸﹐以書筒質消梨﹐馬上旋到家﹐旬日惟喫消梨﹐頓覺爽朗﹐其恙不作。卻訪趙生感謝﹐又訪梁奉禦﹐具言得趙生教也。梁公驚異﹐且曰「大國必有一人相繼者。」遂召趙生﹐資以僕馬錢帛﹐廣爲延譽﹐官至太僕卿。

元頏博士話唐時中表間有一婦人﹐從夫南中效官﹐曾誤食一虫﹐常疑之﹐由是成疾﹐頻療不愈。京城醫者知其所患﹐乃請主人姨奶中謹密者一人預戒之曰「今以藥吐瀉﹐但以盤盂盛之。當吐之時﹐但言有一小蝦蟆走去﹐然切勿令娘子知之﹐是誑語也。」其奶僕遵之﹐此疾永除。又說有一少年眼中常見一小鏡子﹐醫工趙卿診之﹐與少年期來晨以魚膾奉候。少年及期赴之﹐延於閣子內﹐且令從容﹐俟客退後方得攀接。俄而設臺子﹐止施一甌芥醋﹐更無他味。卿亦未出。迨禺中久候不至﹐少年饑甚﹐且聞醋香﹐不免輕啜之﹐逡巡又啜之﹐覺胸中豁然﹐眼花不見﹐因竭甌啜之。趙卿探知方出﹐少年以啜醋慚謝﹐卿曰「郎君先因喫太多﹐非醬醋不快。又有魚鱗在胸中﹐所以眼花。適來所備醬醋﹐只欲郎君因饑以啜之﹐果愈此疾。烹鮮之會乃權誑也﹐請退謀餐。」他妙多斯類﹐非庸醫所及也。凡欲以倉﹑扁之術求食者﹐得不勉之哉

唐時杜彥林爲朝官﹐一日馬驚蹶倒﹐踏鐙旣深﹐抽腳不出﹐爲馬拖行﹐一步一踏﹐以至於卒。古人云「乘船走馬﹐去死一分。」是知跨禦常宜介意也。杜相審權弟延美亦登朝序﹐乘馬入門﹐爲門楣所軋﹐項頸低曲﹐伸ㄕ前引﹐肩髙於頂﹐乃一生之疾也。荊州文獻王好馬﹐不惜千金﹐沒世不遇。周先帝命內臣李廷玉賜馬與南平王﹐且問所好何馬﹐乃曰「良馬千萬無一﹐若駿者卽可得而選。苟要坐下坦穩﹐免勞控制﹐惟騸庶幾也。旣免蹄嚙﹐不假銜枚﹐兩軍列陣﹐萬騎如一。苟未經騸﹐亂气狡憤﹐介冑在身﹐與馬爭力﹐罄控不暇﹐安能左旋右軸﹐捨轡揮兵乎」自是江南蜀馬往往學騸﹐甚便乘跨。是知蹀躞者誇於目﹐馴柔者便於身。此君子之難逢﹐假翦剔者抑其次也哉。

唐崔樞爲小朝官﹐家人於井中汲得一魚。樞本好鮮食﹐意是廚人治魚誤落井中﹐乃令烹而啖之。忽夢爲冥官領過﹐讀判云「人間小臣輒食龍子﹐所有官爵並削除。」後一年卒。樞甚有聲﹐不躋顯位﹐誤有所食﹐豈命也夫。

唐薛準官至員外郎﹐喪亂後不養繼母。盤桓江淮間道門寄榻。遊江南﹐至吉州ト皂觀遇修黃齋道士升壇行法事﹐準亦就列﹐忽失聲痛叫﹐云「中箭」﹐速請筆硯﹐口占一詩曰「蓋國深恩不易仇﹐又離繼母出他州。誰知天怒無因息﹐積惡終身乞命休。」頃便卒。天復辛酉年事﹐斯人也必有隱慝而致陰誅。古者史籍皆以至孝繼母聞於列傳﹐蓋以常人難行而巳﹐能行卽親母可知也﹐豈可以繼母而同行路哉薛死倉卒﹐可用垂戒也。

唐咸通中﹐龐勛反於徐州。時崔雍典和州﹐爲勛所陷﹐執到彭門。雍善談笑﹐遜詞以從之﹐冀紓其禍。勛亦見待甚厚。其子少俊﹐飲博擊拂﹐自得親近﹐更無阻猜。雍以失節於賊﹐以門戶爲憂﹐謂其子曰「汝善狎之﹐或得方便﹐能事刂刃乎人皆有死﹐但得其所﹐吾復何恨。」其子承命﹐密懷利刃﹐忽色變身戰。勛疑訝﹐因搜懷袖﹐得匕首焉﹐乃令烹之。翌日﹐召雍赴飲。旣徹﹐問雍曰「肉美乎」對曰「以味珍且飽。」勛曰「此卽賢郎肉也。」亦命殺之。後黃巢入廣州﹐執節度使李亻召﹐隨軍至荊州﹐令亻召章表述其所懷。亻召曰「某骨肉滿朝﹐世受國恩﹐腕卽可斷﹐表終不爲。」尋於江津害之。唐末蘇循尙書諂媚苟且﹐梁太祖鄙之。他日至並門謁晉王﹐時張承業方以匡復爲意﹐而循忽獻晉王畫敕筆一對﹐承業愈鄙薄之。與夫雍﹑亻召爲人﹐視蘇循誠遠矣。

王迪舍人早負才業﹐未卜騫翔。一日謁宰相杜太尉於宅門十字通衢。街路稍狹﹐有二牛車東西交至﹐迪馬夾在其間。馬驚﹐僕而臥﹐爲車轍輾靴鼻逾寸而不傷腳指﹐三日後入拜翰林。𨿽幸而免﹐亦神助也。

唐韓文公愈之甥有種花之異﹐聞於小說。杜給事孺休典湖州﹐有染戶家池生靑蓮花。刺史收蓮子﹐歸京種於池沼﹐或變爲紅蓮﹐因異﹐驛致書問染工。曰「我家有三世治靛甕﹐常以蓮子浸於甕底﹐俟經歲年然後種之。若以所種靑蓮花子爲種﹐卽爲紅矣。蓋還本質﹐又何足怪。」乃以所浸蓮子寄奉之。道士田匡圖親看此花﹐爲愚話之。愚見今以雞糞和土培芍藥花叢﹐其淡紅者悉成深紅﹐染者所言益信矣哉。蜀王先主將晏駕﹐其年峨嵋山娑羅花悉開白花。又荊州文獻王未薨前數年﹐溝港城隍悉開白蓮花。一則染以气類﹐一則表於凶兆﹐斯又何哉

唐左軍容使嚴遵美﹐於閹宦中仁人也﹐自言北司爲供奉官﹐褲衫給事﹐無秉簡入侍之儀﹐又云「樞密使廨署三間屋書櫃而已﹐亦無視事廳堂。狀後貼黃﹐指揮公事﹐乃是楊復恭奪宰相權也。」自是常思退休。一旦發狂﹐手足舞蹈﹐家人咸訝。傍有一貓一犬﹐貓謂犬曰「軍容攺常也﹐顚發也。」犬曰「莫管他﹐從他。」俄而舞定﹐自驚自笑﹐且異貓犬之言。遇昭宗播遷鳳翔﹐乃求致仕梁川。蜀軍收降興元﹐因徙於劍南﹐依王先主﹐優待甚異。於靑城山下卜別墅以居之﹐年過八十而終。其忠正謙約﹐與西門季玄爲季孟也。於時誅宦官﹐惟西川不奉詔﹐由是脫禍。家有《北司治亂記》八卷﹐備載閹宦忠佞好惡﹐嘗聞此傳﹐偶未得見。卽巷伯之流未必俱邪﹐良由南班輕忌太過﹐以致參商。蓋邦國之不幸也。先是路巖相自成都移鎭渚宮﹐所乘馬忽作人語﹐且曰「廬荻花﹐此花開後路無家。」不久及禍。然畜類之語﹐豈有物憑之乎石言於晉殆斯比也。

唐崇賢竇公家罕有名第﹐僕射先人﹐不善治生﹐事力甚困。京城內有隙地一段﹐與大閹相鄰。閹貴欲之﹐然其地止值五六百千而已。竇公欣然以此地奉之﹐殊不言地價﹐乃曰「將軍所便﹐不敢奉違。某有故欲往江淮上﹐希三兩處護戎緘題。」其閹喜而致書﹐凡獲三千緡﹐由是幸濟。東市有隙地一片﹐下氵亭污。乃以廉值市之﹐俾奶嫗將煎餅盤就彼誘兒童﹐若拋磚瓦中一紙標﹐得一个餅。兒童奔走拋磚瓦博煎餅﹐不久十分塡其六七﹐乃以好土塡之﹐起一店停波斯﹐日獲一緡。他皆效此﹐由是致富﹐延客朝士﹐時皆謂之輕薄﹐號爲酒炙地。亦能爲人求名第﹐酒食聚人﹐亦希利之一端也。竇回﹑竇雍﹐無文藝而取名﹐蓋飲啖之力也﹐得於元中凡數賢。《禦史臺記》說裴明禮買宅事﹐與竇氏同﹐疑竇效裴之爲也。

唐咸通中﹐前進士李昌符有詩名﹐久不登第。常歲卷軸﹐怠於裝﹐因出一奇﹐乃作《婢僕詩》五十首﹐於公卿間行之。有詩云「春娘愛上酒家樓﹐不怕歸遲總不畱。推道那家娘子臥﹐且畱教住待梳頭。」又云「不論秋菊與春花﹐个个能︿︿空肚茶。無事莫教頻入庫﹐一名閒物要﹛此夕﹜々。」諸篇皆中婢僕之諱。浹旬京城盛傳其詩篇﹐爲奶嫗輩怪罵騰沸﹐盡要摑其面。是年登第。與夫桃杖虎靴事𨿽不同﹐用奇卽無異也。

唐廣南節度使下元隨軍將鐘大夫晚年流落旅寓陵州﹐多止佛寺。有仁壽縣主簿歐陽ぅ湣其衰老﹐常延待之。三伏間患腹疾﹐臥於歐陽之家﹐逾月不食。歐主簿慮其旦夕溘然﹐欲陳牒州衙﹐希取鐘公一狀以明行止。鐘公曰「病卽病矣﹐死卽未也。旣此奉煩﹐何妨申報。」於是聞於官中。爾後疾愈。葆光子時爲郡卒﹐鐘公惠然來訪。因問所苦之由﹐乃曰「曾在湘潭遇干戈不進﹐與同行商人數輩就嶽麓寺設齋。寺僧有新合知命丹者﹐且云服此藥後要退卽飲海藻湯。或大期將至﹐卽肋下微痛﹐此丹自下﹐便須指揮家事以俟終焉。遂各奉一緡吞一丸。他日入蜀﹐至樂溫縣﹐遇同服丹者商人寄寓樂溫﹐得與話舊。且說所服之藥大效。無何﹐此公來報肋下痛﹐不日其藥果下。急區分家事﹐後凡二十日卒。某方神其藥﹐用海藻湯下之﹐香水沐浴﹐卻吞之。昨來所苦﹐藥且未下﹐所以知未死。」兼出藥相示。然鐘公面色紅潤﹐彊飲啖﹐似得藥力也。他日不知其所終﹐以其知命丹有驗﹐故記之。

●卷十一

唐金吾大將軍張直方﹐西班倜儻勛臣也﹐好接賓客﹐歌妓絲竹甲於他族﹐與裴相國休相對。相國始麻衣就試﹐執金慕其風采。裴因造謁﹐執金款待異禮。他日朝中盛稱裴秀才文藝﹐朝賢訝之﹐相國恐涉雜交﹐不遑安處﹐自是不敢更歷其門。執金頻召不往。或曰「裴秀才方謀進取﹐慮致物譽﹐非是偃蹇。」一日又召﹐傳語曰「若不防及﹐卽更奉薦。」裴益悚惕。

唐薛昭緯侍郎﹐恃才與地﹐鄰於傲物﹐常以宰輔自許﹐切於大拜。於時梁太祖已兼四鎭﹐兵力漸大﹐有問鼎之心﹐速於傳禪。薛公銜命梁國。梁祖令客將約回。乃謂竭者曰「大君有命﹐無容卻回。」速轡前邁﹐旣至夷門﹐梁祖不獲已而出迎接﹐見薛公標韻詞辯﹐方始攺觀﹐自是宴接莫不款曲。一日﹐梁祖話及鷹鷂﹐薛公氐對﹐盛言鷙鳥之俊。梁祖欣然﹐謂其亦曾放弄。歸館後傳語送鷂子一頭﹐薛生致書感謝﹐仍對來人戒僮僕曰「令公所賜﹐眞須愛惜﹐可以紙裹安鞲袋中。」來人失笑﹐聞於使衙。

唐進士崔昭矩爲狀元﹐有進士團所由動靜舉罰。一日﹐所由疏失﹐狀元笞之﹐逡巡﹐所由謝伏﹐於階前對諸進士曰「崔十五郎不合於同年前面決所由﹐請罰若干。」博陵無言以對。

唐崔亞郎中典眉州﹐程賀以鄕役差充廳子﹐其弟在州曾爲小書吏。崔公見賀風味有似儒生﹐因詰之曰「爾讀書乎」賀降階對曰「薄涉藝文。」崔公指一物俾其賦詠﹐雅有意思。處分令歸。選日﹐裝寫所業執贄﹐甚稱獎之﹐俾稱進士﹐依崔之門﹐更無他岐。凡二十五舉及第。每入京﹐館於博陵之第﹐常感提拔之恩。亞卒之日﹐賀爲崔公服三年﹐人皆美之。

唐南蠻侵軼西川﹐苦無章障。自咸通已後劍南苦之﹐牛叢尙書作鎭﹐爲蠻寇憑陵﹐無以抗拒。髙公自東平移鎭成都﹐蠻酋猶擾蜀城。掌武先選驍銳救急﹐人背神符一道。蠻覘知之﹐望風而遁。爾後僖宗幸蜀﹐深疑作梗﹐乃許降公主。蠻王以連姻大國﹐喜幸逾常﹐因命宰相趙隆眉﹑楊奇鯤﹑段義宗來朝行在﹐且迎公主。髙太尉自淮海飛章云「南蠻心膂惟此數人﹐請止而鴆之。」迄僖宗還京﹐南方無虞﹐用髙公之策也。楊奇鯤輩皆有詞藻﹐途中詩云「風裏浪花吹又白﹐雨中嵐色洗還靑。江鷗聚處窗前見﹐林啼時枕上聽。此際自然無限趣﹐王程不敢暫畱停。」詞甚淸美也。

唐相國夏侯公孜富貴後得彭素之術﹐甚有所益。出鎭蒲中﹐悅一娼妓﹐不能承奉﹐以致尾閭之泄﹐因而致卒。有夏侯長官者﹐本反初僧也﹐曾依相國門庭﹐亂離後挈家寄於鳳州山谷﹐尋亦物故﹐惟寡妻幼子而已。夏嫗獻此術於節使滿存﹐相公大獲濡濟。其子名籍﹐學吟詩﹐入西川依托勛臣爲幕下從事﹐時人號爲夏侯驢子﹐乃世濟其鄙猥也。僕聞之於彊山人甚詳﹐亦嘗與籍相識。籍子婿羅嶠與僕相知﹐亦多蓄姬妾﹐疑其染夏氏之風。然夏侯長官者得非相國之師乎。

唐金吾大將軍張直方一旦開筵﹐命朝士看乾水銀﹐點制不謬。眾皆嘆羨﹐以謂淸河曾遇至人。良久﹐張公大笑曰「己非所能﹐有自來矣。頃任桂府團練使﹐逢一道士蘊此利術﹐就而求之﹐終不可得。乃令健卒縛於山中﹐以死脇之。道士驚怕﹐但言藥卽多獻﹐術則不傳﹐惟死而已。由是得藥﹐縱其他適。今日奉呈惟成丹也﹐非己能也。」

唐髙駢鎭成都﹐甚好方術。有處士蔡畋者﹐以黃白幹之﹐取瓦一片﹐研丹一粒﹐半塗入火﹐燒成半截紫磨金﹐乃奇事也。蔡生自負﹐人皆敬之﹐以爲地仙。燕公求之不得﹐久而乖露﹐乃是得藥於人﹐眩惑賣弄﹐爲元戎笞殺之。王先主時有何法成者﹐小人也﹐以賣符藥爲業。其妻微有容色﹐居在北禪院。側左院有毳衲者﹐因與法成相識﹐出入其家﹐令賣藥銀﹐就其家飲啖而已。法成以其內子餌之而求其法﹐此僧祕惜﹐遷延未傳。乃令其妻冶容而接之﹐法成自外還家﹐掩縛欲報巡吏。此僧驚懼﹐因謬授其法﹐並成藥數兩。釋縛而竄。法成聞此術以致發狂﹐大言於人﹐誇解利術﹐未久聞於蜀。後主召入苑中﹐與補軍職。然不盡僧法﹐他日藥盡﹐遽屬更變﹐伶俜而已﹐偶免謬妄之誅也。彭韜光者﹐與何生切鄰﹐兼得其事﹐爲餘話之。

髙駢鎭維揚﹐有申屠別駕懷至術﹐爲呂用之譖毀﹐一旦作竄。燕公命吏賫長限牒所在尋捕﹐至襄州禪院中遇之﹐擒得申生﹐寄襄獄縶維。申生告獄吏要見督郵韋公﹐吏以告之。韋遽面見﹐屏人曰「某身上有化金藥欲獻元戎劉公巨容﹐可乎」韋審之﹐遂非時入謁﹐因得道達﹐點﹤童瓦﹥瓦半葉以呈之。劉公嘆訝﹐乃虛以叛獄而匿之。僖皇在蜀﹐降天使至峴山﹐卽田令孜弟也。劉公乘醉將藥金誇於中使﹐中使回﹐聞於田中尉。洎劉司空朝覲行在﹐與申生偕往﹐藏隱此人﹐不令他適。田軍容銜之﹐於導江莊加害﹐劉﹑申皆不幸也。有一子號申司馬﹐居朗州﹐尙存點汞藥在身。荊南節判司空董太監得申生四粒藥﹐點四汞﹐奉一百千﹐以慰好奇之心也。

唐世長安有宗小子者解黃白術﹐惟在平康狎遊﹐與西川節度使陳敬微時遊處﹐因色失歡。他日陳公遭遇﹐出鎭成都﹐京國亂離﹐僖皇幸蜀﹐宗生避地﹐亦到錦江。然畏潁川知之﹐遂旅遊資中郡﹐銷聲斂迹﹐惟恐人知。寓應眞觀﹐修一鑪大丹未竟。宗生解六壬﹐每旦運式﹐看一日吉凶。無何﹐失聲便謀他適﹐走至內江縣。潁川差人吏就所在害之﹐所修藥道士收得﹐傳致數家﹐皆不利人﹐莫知何也。

唐李璧尙書出鎭東川﹐有律僧臨壇度人﹐四方受具者奔走師仰﹐檀施雲集﹐由是鞅掌嗜欲之心熾焉。一旦發露﹐前後女童爲尼者呈身之物殆一百四十五人﹐八座戮之。葆光子嘗見同僚王行軍說幽州有壇長﹐近八十歲﹐卽都校之元昆也。每歸俗家﹐以其衰老﹐令小靑扶侍﹐因而及亂﹐遂要反初﹐以靑爲偶﹐乃謂偶曰「平生不謂有此歡暢﹐悔知之晚也。」軍府怪而笑之。僕有門徒僧﹐不欲斥其名。經論甚博﹐未有乖露﹐他日預臨壇之列﹐尼輩參請﹐號曰依止。自是醜聲盈耳﹐亦不以爲恥。嗚呼﹐如來制戒爲入道之門﹐苟非其人﹐反爲聚淫叢藪。信乎道不虛行也﹗

唐崔元亮曾典眉州﹐每公退﹐具簡履以朝太上﹐焚精至﹐不捨晝夜。嘗於州衙開黃道場﹐爲民祈水旱疾疫而已。散齋之晨必降祥雲鸞鶴﹐州民咸睹。至今眉州每歲設黃齋﹐凡執事軍校及茶酒廝役承皆知齋法次第。道士羅昭然壽一百一十三歲﹐預崔牧之齋席﹐跨驢出街﹐墜驢而腳在鐙內﹐因拖曳而死也。又王蜀時﹐玉局觀道士趙駕仙﹑上官道士住靑城山﹐修齋入壇行法事﹐其廝僕臥而驚魘﹐問師何在。人問之﹐乃曰「適見四人著緋自天而下﹐曳二道士於壇前鞭背二十。」問者止之﹐令勿言。比趙駕仙與上官道士相次患發背而斃。又有何景衝作道門威儀﹐好食蒜﹐上壇行法事﹐時有蒜气。後於靑城修齋﹐度江﹐船覆溺死。斯蓋罔道不恭﹐爲天罰也。成中令鎭荊南﹐請道士梁威儀行法事﹐俯伏奏章﹐頓首存想﹐因之不起﹐乃醉睡也。成公斥之﹐毀廢道場。斯亦何﹑趙之流也。大約荊湘僧道赴齋皆恣洪飲﹐俚人不以爲非﹐欲求降鑑﹐安可得也

唐咸通亂離後﹐坊巷訛言關三郎鬼兵入城﹐家家恐悚﹐罹其患者令人寒熱戰忄栗﹐亦無大苦。弘農楊比挈家自駱谷路入洋源﹐行及秦嶺﹐回望京師﹐乃曰「此處應免關三郎相隨也。」語未終﹐一時股忄栗﹐斯又何哉夫喪亂之間﹐陰厲旁作﹐心旣疑矣﹐邪亦隨之。關妖之說正謂是也。愚幼年曾省故里﹐傳有一夷迷鬼魘﹐人﹐閭巷夜聚以避之﹐凡有窗隙悉皆塗塞﹐其鬼忽來卽撲人驚魘﹐須臾而止。

唐自大中後進士尢盛。封定鄕﹑丁茂場中頭角﹐舉子與其交者必先登第﹐而二公各二十舉方成名﹐何進退之相懸也﹗先是﹐李都﹑崔雍﹑孫皇﹑鄭四君子蒙其盼睞者﹐因是進升﹐故曰「欲得命通﹐問皇都雍。」葆光子曰「士無華腴寒素﹐𨿽瑰意琦行﹑奧學雄文﹐苟不資發揚﹐無以昭播﹐是則希顏慕蘭﹑馳騁利名者不能免也。」

唐進士殷保晦﹑妻封夫人皆中朝士族也。殷公曆官臺省﹐始舉進士時文卷皆內子爲之﹐動合規式﹐中外皆知。良人倜儻疏放﹐善與人交﹐未嘗以文章爲意。黃寇犯闕﹐夫妻遭難。初封夫人就刃﹐殷公失聲﹐雙血被面。其從母爲尼﹐親見其禍﹐泣言於姻親。愚於殷之中表聞之方信。古人云﹕淚盡繼之以血﹐哀痛之極也。

唐世劉崇望弟兄五人﹐內四人皆登進士第﹐仕至將相丞郎。其元昆崇彜不及第﹐官至省郎。生五男﹐每院各與一人爲後﹐崇彜畱一男﹐少有才思。一旦心疾﹐惟染翰艸制誥﹐褒貶朝中卿相﹐咸摭其實。骨肉間懼聞於外﹐旋取燼之。宛爲掌誥之美﹐竟廢於時。鄙夫蜀鄕﹐與前簡刺李詠使君有分。隴右有一子﹐年十四﹐掌握管艸詞﹐指揮天曹地府陰隙之事﹐落翰如飛。家君憂懼﹐亦苦戒之。此子乃曰「但爲我父﹐勿預我事。」他日墜井而死。心爲靈臺﹐旣嬰風恙﹐而才思倫序﹐斯又何哉﹗

●卷十二

唐盧尙書藩以文學登進士第﹐以英雄自許﹐歷數鎭﹐薨於靈武。連帥恩賜弔祭﹐內臣厚希例貺。其家事力不充﹐未辦歸裝﹐而天使所求無厭。家人苦之﹐親表中有官人於靈前告曰「家貧如此﹐將何遵副尙書平生奇傑﹐豈無威靈及此宦者乎」俄而館中天使中惡﹐以至於卒。是知精魂彊俊者可不畏之哉﹗八座從孫尙在江陵﹐嘗聞此說﹐故紀之﹐以儆貪貨者。

唐相國楊收﹐江州人﹐祖爲本州都押衙﹐父直爲蘭溪縣主簿﹐生四子發﹑嘏﹑收﹑嚴﹐皆登進士第。收卽大拜﹐發以下皆至丞郎。發以春爲義﹐其房子以以乘爲名。嘏以夏爲義﹐其房子以爲名。收以秋爲義﹐其房子以鉅﹑釒﹑鑣﹑鑑爲名。嚴以冬爲義﹐其房子以注﹑涉﹑洞爲名。盡有文學﹐登髙第﹐號曰修竹楊家﹐與靜恭諸楊比於華盛。收相少年於廬山修業﹐一日﹐尋幽至深隱之地﹐遇一道者謂曰「子若學道﹐卽有仙分。必若作官﹐位至三公﹐終焉有禍﹐能從我學道乎」收持疑﹐堅進取之心﹐忽道人之語。他日𨿽登廊廟﹐竟離南荒之殛﹐悲夫﹗薛澤補闕乃楊氏之女孫婿﹐嘗語之。

唐張裼尙書有五子﹐文蔚﹑彜憲﹑濟美﹑仁龜皆有名第至宰輔丞郎。內一子少年聞說壁魚入道經函中﹐因蠹食「神仙」字﹐身有五色。人能取壁魚吞之﹐以致神仙而上升。張子惑之﹐乃書「神仙」字﹐碎翦實於瓶中﹐捉壁魚以投之﹐冀其蠹蝕﹐亦欲吞之﹐遂成心疾。每一發作﹐竟月不食﹐言語粗穢﹐都無所避其家扃閉而守之﹐俟其發愈﹐一切如常﹐而倍餐啜一月食料﹐須品味而飫之﹐多年方謝世。是知心﹐靈物也﹐一傷神气﹐善猶不可﹐況爲惡乎﹗卽劉辟吞人﹐張子吞神仙﹐善惡不同﹐其傷一也。

唐柳大夫比淸廉耿介﹐不以利回家﹐世得筆法﹐蓋公權少師之遺妙也。責授瀘州牧﹐禮參東川元戎顧彥朗相公﹐適遇降徳政碑﹐顧欲濡染以光刊刻﹐亞臺曰「惡固無所吝﹐若以潤筆先賜﹐卽不敢聞命。」相國欽之。書訖﹐竟不干瀆也。梁世兗州有下猛和尙﹐聚徒說法﹐檀施雲集﹐時號金剛禪也。他日物故﹐建塔樹碑。廬嶽道士李徳陽善歐書﹐下猛之徒請書碑志﹐許奉一千緡。徳陽不允﹐乃曰「若以一醉相酬得以施展﹐千緡之遺非所望也。」終不肯書。斯亦近代一髙人也。

唐十軍軍容使開府嚴遵美門客楊寅善袁許之術﹐於京城西畿逢一李生﹐亦唐之疏屬﹐隆準龍顏﹐垂手過膝。楊生異之﹐說於中尉﹐由是時有資遺之﹐意其必致非常。黃寇犯闕﹐僖宗幸蜀。李生爲士民挾持入京﹐升含元殿﹐不逾浹旬﹐尋亦遇害。豈大人之相只爲一升殿乎莫可知之。楊生嘆嗟﹐不復言知人之鑑也。王蜀先主時有道士李﹐亦唐之宗室﹐生於徐州而遊於三蜀﹐詞辯敏捷﹐粗有文章。因棲陽平觀﹐爲妖人扶持﹐上有紫气﹐乃聚眾舉事。將舉而敗﹐妖輩星散﹐而獨罹其禍焉。其適長裕者﹐臨邛之大儒也﹐與相善﹐不信之造妖﹐良由軀干國姓﹐爲羣凶所憑。所以多事之秋﹐滅迹匿端﹐無爲綠林之嚆矢也。先是﹐李有書召玉局觀楊徳輝赴齋﹐有老道崔無攵﹐自言患聾﹐有道而托算術﹐往往預知吉凶。徳輝問曰「將欲北行﹐何如」崔令畫地作字﹐弘農乃書「北千」兩字﹐崔公以「千」插「北」成「乖」字﹐曰「去卽乖耳。」楊生不果去﹐而李齋日就擒﹐道士多罹其禍。楊之幸免﹐由崔之力也。

唐楊鑣﹐收相之子﹐少年爲江西推巡﹐優遊外幕也。屬秋祭﹐請祀大姑神。西江中有兩山孤拔﹐號大者爲大孤﹐小者爲小孤﹐朱崖李太尉有《小孤山賦》寄意焉。後人語訛作姑姊之「姑」﹐創祠山上﹐塑像艷麗﹐而風濤甚惡﹐行旅憚之。每歲本府命從事躬祭﹐鑣預於此行。鑣悅大姑容﹐偶有言謔浪。祭畢回舟﹐而見空中云務有一女子﹐容質甚麗﹐俯就楊公呼爲楊郎﹐遜詞云「家姊多幸﹐蒙楊郎采顧﹐便希回橈以成禮也﹐故來奉迎。」弘農驚怪﹐乃曰「前言戲之耳。」小姑曰「家姊本無意輒慕君子﹐而楊郎先自發言﹐苟或中輟﹐恐不利於君。」弘農憂惶﹐遂然諾之﹐懇希從容一月處理家事。小姑亦許之。楊生歸﹐指揮訖﹐倉卒而卒﹐似有鬼神來迎也。薛澤補闕與鑣姻懿﹐常言此事甚詳。近者故登州節判史在徳郎中子光澤﹐甚聰俊﹐方修舉業﹐自別墅歸乘﹐醉入太山廟﹐謂神曰「與神作第三兒﹐得否」自是歸家精神恍惚﹐似有見召﹐逾月而殂也。嗚呼﹗幽明道隔﹐人鬼路殊﹐以身許之﹐自貽伊戚﹐將來可爲鑑戒也。

僕嘗覽《柳氏訓序》﹐見其家法整肅﹐乃士流之最也。柳比出官瀘州郡﹐洎牽復﹐沿路染疾﹐至東川通泉縣求醫﹐幕中有昆弟之子省之﹐亞臺回面﹐且云「不識」。家人曰「是某院郎君。」堅云「不識﹐莫諭尊旨。」良久﹐老僕忖之﹕得非郎君襆頭腳乎固宜見怪。但垂之而入﹐必不見阻。比郎君垂下翹翹之尾﹐果接撫之。其純厚皆此類也。僕親家柳坤卽亞臺疏房也﹐僑寓陽安郡。伯仲相率省焉﹐亞臺先問﹕「讀書否修文否苟不如是﹐須學作官。我之先人修文成名﹐皆作官業﹐幸勿棄分陰也。」瀘州郡有柳大夫所造公廨﹐家具皆牢實粗重﹐傳及數政﹐莫知於今存否。蜀朝東川節度許存太師﹐有功勛臣也。其子承傑卽故黔使君禧實之子﹐隨母嫁許﹐然其驕貴僭越﹐少有倫比。作都頭﹐軍籍只一百二十有七人﹐是音聲伎術﹐出卽同節使行李﹐凡從行之物一切奢大﹐騎碧暖座﹐垂魚紛錯。每修書題﹐印章微有浸漬卽必攺換﹐書吏苦之﹐流輩以爲話端﹐皆推茂刺顧爲首。許公他日有會﹐乃謂顧曰「閣下何太談謗」顧乃分疏﹐因指同席數人爲證。顧無以對﹐逡巡乃曰「三哥不用艸艸﹐碧暖座爲眾所知﹐至於魚袋上鑄蓬萊山﹐非我唱揚。」席上愈笑﹐方知魚袋更僭也。刺茂州﹐入蕃落﹐爲蕃酋害之。西川衛前軍將李思益者﹐所著衣服莫非華煥纖麗。蜀先主左右羨而怪之﹐先主曰「李思益一副衣裳大有所費﹐是要爲我光揚軍府﹐仰與江貨場勾當﹐俾其作衣裝也。」先主又於作院見匠人裹裏小朵帽子﹐前如鷹嘴﹐後露腦枕﹐怪而截其嘴也。又登樓見行人戴襤﹤帛炎﹥席帽﹐云「破頭爛額﹐是何好事」然自務儉素﹐愛淨潔﹐皆此類也。蜀朝有小朝士裴璨﹐俸薄且閒﹐或勸求宰一邑﹐裴曰「今之畿縣﹐非有仙骨何以得」見其愛羨卽可知也。每云「黃寇之後所失已多﹐惟襪頭褲穿靴不傳舊時也。」僕同院司空監云「木圍裹頭於事最便﹐何必油拭火熨﹐日日勞煩此一事不請師古﹐又嫌以銀稜瓷器托裏碗碟﹐徒費功夫。」又曰「措大暮年方婚少女﹐一生之事﹐遺醜可知。自非鐵石爲心﹐未有不貽他說。戒之﹐愼之﹗」因述柳氏襆頭引起數事﹐豈資談笑﹐亦足小懲也。

唐乾寧中﹐補闕楊貽徳華族科名﹐徳孤道直﹐不容於時﹐請告華陰。方屬京國擾攘﹐乃謀南來﹐藏迹於江陵﹐閭巷僦居﹐不露行止﹐旅捨無煙﹐藜藿不給﹐未嘗隕獲。於時成中令延接朝客﹐士有依劉之言。弘農韜藏﹐不及門宇。一旦堂帖追回﹐成令驚訝﹐以爲聞聽不至﹐闕申情禮﹐兼以入翰苑秉鈞軸期之。補闕曰「人之官職又非妄圖﹐令公過飾﹐何當獎遇。今宰相何必要某﹐至於垂搜羅之命他日不過作南中一刺史爾。此際必有奉擾。」中令贈三百緡﹐只受三十緡﹐辦裝所卻納朝廷﹐號爲「鐵補闕」。未久﹐除道州牧﹐卻經江陵﹐告成令求十人﹐散從官衣裝五十千行資﹐他無所要。成令甚重之。他日棲南嶽﹐與玄泰布衲﹑遁希禪師同居車箱源雙泉﹐歸本長老得祖印於楊公。旣歿﹐家人亦終﹐似得懸解之道也。本公得禪道於三賢﹐乃鄭起先輩爲愚話之。

唐張林本士子擢進士第﹐官至臺侍禦﹐爲詩小巧﹐多采景於園林亭沼間。至如「菱葉乍翻人采後﹐荇花初沒舸行時」﹐他皆此類。受眷於崔相昭緯﹐或謁相庭﹐崔公曰「何以久不拜見」林曰「爲飯甕子熱發」。崔訝飯甕不康之語﹐林曰「數日來水米不入﹐非不康耶」又寒月遺以衣襦﹐問其所需﹐乃曰「一衫向下﹐便是張林。」相國大笑﹐終始優遇也。葆光子曰「東方朔以詼諧自容﹐婁君卿以唇舌取適﹐非徒然也﹐皆有意焉。今世希酒炙之徒托公侯之勢﹐取容苟媚﹐過於優旃﹐自非厚徳嚴正之人未有不爲此輩調笑也。」

唐沈詢﹐侍郎亞之之子也。昆弟二人﹐一人乘舸泛河﹐爲驚湍激船Ａ﹐梁板漂遞﹐沈子亦漂而死。詢鎭潞州﹐寵婢﹐夫人甚妒﹐因配與家人歸秦。其婢旦夕只在左右﹐歸秦漸恨﹐伺隙事刂刃於詢﹐果罹凶手。殺歸秦以充祭﹐亦無及也。唐天復中﹐湖南節度使劉建封淫其牽攏官陳之婦。陳爲同列所戲﹐恥而發怒﹐伺便以蒺藜擊殺之。馬氏有其位﹐於今禁蒺藜﹐蓋懲彭城之遭罹也。淫爲大罰﹐昔賢垂戒﹐作人君父得不以子禍奴禍取鑑哉﹗

唐王潛司徒與武相元衡有分﹐武公倉卒遭罹﹐潛常於四時紙錢以奉之。王后鎭荊南﹐有染戶許琛一旦暴卒﹐翌日卻活﹐乃具榜子詣衙﹐云「要見司徒」。乃通入於階前問之﹐琛曰「初被使人追攝至一衙府﹐未見王﹐且領至判官廳﹐見一官人憑幾曰﹕『此人錯來﹐自是鷹坊許琛﹐不干汝事﹐卽發遣回。』謂許琛曰﹕『司徒安否我卽武相公也。大有門生故吏鮮有念書於身後者﹐惟司徒不忘﹐每歲常以紙錢見遺﹐深感恩徳。然所賜紙錢多穿不得。司徒事多﹐檢點不至﹐仰爲我詣衙具道此意。』」王公聞之﹐悲泣慚訝﹐而鷹坊許琛果亦物故。自此選好紙翦錢以奉之。此事與楊收相於鄭愚尙書處借錢事同。又南嶽道士秦保言威儀﹐勤於焚修者﹐曾白眞君云「上仙何以須紙錢有所未諭。」夜夢眞人曰「紙錢卽冥吏所籍﹐我又何須。」由是嶽中亦信之。

閩從事崔員外正直檢身﹐幕僚所重﹐奉使湖湘﹐復命在道﹐逢寇賊﹐悉遭殺戮。惟外郎於倉惶中忽有人引路獲免﹐驅馳遠路﹐復患┲疾﹐行邁之次﹐難求藥鉺﹐途次延平津廟﹐夢爲廟神賜藥三丸﹐服之﹐驚覺頓愈。此亦鬼神輔徳也。彭城劉山甫自云外祖李公敬彜郎中宅在東都毓財坊﹐土地最靈。家人張行周事之有應﹐未大水前﹐預夢告張求飲食。至其日﹐率其類遏水頭﹐並不衝圮。李宅異事也。

廬山書生張乾寧中以所業之桂州﹐欲謁連帥張相﹐至衡州犬嗥灘﹐損船上岸﹐寢於江廟﹐爲廟神所責。生以素業對之﹐神爲攺容﹐延坐﹐從容云「有巫立仁者﹐罪合族誅。廟神爲其分理﹐奏於嶽神﹐無人作奏。」爲艸之。旣奏﹐蒙允。神喜﹐以白金十餅爲贈。劉山甫與廖騭校書親見說其事﹐甚詳也。

唐黃寇奔衝﹐有小朝士裴移挈妻子南趨漢中﹐才發京都﹐其室女路次暴亡。兵難揮霍﹐不暇藏瘞﹐其爲悲悼卽可知也。行卽洛谷﹐夜聞其女有言﹐不見其形。父母怪而詰之﹐女曰「我爲水神之子彊暴﹐誘我歸其家。厥父責怒﹐以妄殺生人﹐遽行笞責﹐兼遜謝撫慰﹐差人送來。緣夕旦未有托﹐且欲隨大人南行。」俾拔茅爲苞致於箱笥之中﹐庶以魂識依止﹐飲食語言不異於常爾。後白於嚴慈云「已有生處。」悲咽告辭去。夫鬼神之事﹐世所難言。素之靈有義方之訓﹐所謂聰明正直之流也。

古有宅墓之書﹐世人多尙其事﹐識者猶或非之。杜公正倫與京兆宗派不同﹐常蒙輕遠﹐銜之。洎公宦達後﹐因事塹斷杜陵山脈﹐由是諸杜數代不振。鮮於仲通兄弟﹐閬州新井縣人﹐崛起俱登將壇。望气者以其祖先墳上有異气。降敕塹斷之。裔孫有鮮於嶽者﹐幼年寢處席底有一小蛇﹐蓋新出卵者﹐家人見之以爲奇事。此侯及壯﹐常有自負之色﹐歷官終於普州安嶽縣令﹐不免風塵。其徒戲之曰「鮮於蛇」也。唐峯亦閬州人﹐有墳塋在茂賢艸市。峯因負販與一術人偕行﹐經其先塋﹐術士曰「此墳塋子孫合至公相。」峯謂曰「此卽家墳隴也。」士曰「若是﹐君家恐不勝福也。子孫合爲賊盜﹐皆不令終。」峯志之。爾後遭遇蜀先主開國﹐峯亦典郡﹐其二子道襲官﹐皆至節將。三人典郡﹐竟如術士之言﹐何其驗也。嚴司空震﹐梓州鹽亭縣人﹐所居枕釜戴山﹐但有鹿鳴﹐卽嚴氏一人必殞。或一日﹐有親表對坐﹐聞鹿鳴﹐其表曰「釜戴山中鹿又鳴。」嚴曰「此際多應到表兄。」其表兄遽對曰「表兄不是嚴家子﹐合是三兄與四兄。」不日嚴氏子一人果亡﹐是何異也﹗

相國張公文蔚莊在東都北坡﹐莊內有鼠狼穴﹐養四子﹐爲蛇所吞。鼠狼雄雌情切﹐乃於穴外分土恰容蛇頭﹐俟其出穴﹐果入所分處出頭﹐度其回轉不及﹐當腰嚙斷而劈蛇腹﹐銜出四子﹐尙有气﹐置於穴外﹐銜豆葉嚼而傅之﹐皆活。何微物而有情有智若是乎﹗最靈者人胡不思也

●卷十三

王中令鐸落都統﹐除滑州節度使﹐尋罷鎭﹐以河北安靜。於楊全玫有舊﹐避地浮陽﹐與其都統幕客十來人從行﹐皆朝中士子。及過魏﹐樂彥禎禮之甚至。鐸之行李甚侈﹐從客侍姬有輦下升平之故態。彥禎有子曰從訓﹐素無賴﹐愛其車馬姬妾﹐以問其父之幕客李山甫。山甫以咸通中數舉不第﹐尢私憤於中朝貴達﹐因勸從訓圖之。俟鐸至甘陵﹐以輕騎數百盡掠其橐裝姬僕而還。鐸與賓客皆遇害。及奏朝廷﹐云「得貝州報﹐某日殺卻一人﹐姓王名令公。」其凶。誕也如此。彥禎父子尋爲亂軍所殺﹐得非瑯阝琊公訴於上帝乎﹗

河中節度使王重榮始爲牙將﹐黃巢犯闕﹐元戎李都奉僞﹐畏重榮黨附者多﹐因薦爲副使。一日忽謂都曰「凡人受恩只可私報﹐不可以公徇。令公助賊陷一邦﹐於國不忠﹐而又日加箕斂﹐眾口紛然﹐倏忽變生﹐何以遏也」遽命斬其僞使。都無以對﹐因以軍印授重榮而去。及都至行在﹐朝廷又以前京兆尹竇間路至河中代都爲帥﹐重榮迎之。前爲京兆尹﹐有慘酷之名﹐時謂之墮疊。及至﹐翌日﹐集軍校於庭﹐謂曰「天子命重臣作鎭將﹐遏賊衝﹐安可輕議斥逐令北門出乎且爲惡者必一兩人而已﹐爾等可言之。」不知軍校皆重榮之親黨也。眾皆不對﹐重榮乃自屏肅佩劍歷階而上﹐謂曰「爲惡者非我而誰」召之僕吏控馬及階﹐請依李都前例速去之。不敢仰視﹐乃躍馬復由北門而出。重榮破黃巢有功﹐正授節制﹐封郡王。與田令孜結怨﹐他日爲部將常行儒殺之﹐時號「鐵條」﹐以其剛也。

鄭文公畋字臺文﹐父亞曾任桂管觀察使。畋生於桂州﹐小字桂兒。時西門思恭爲監軍﹐有詔徵赴闕﹐亞餞於北郊﹐自以衰年﹐因以畋托之﹐曰「他日願以桂兒爲念﹐九泉之下不敢忘之。」言訖﹐泣然流涕。思恭志之。及爲神策軍中尉﹐亞已卒﹐思恭使人召畋館之於第﹐年未及冠﹐甚愛之如甥侄﹐因選師友教道之。畋後官至將相。黃巢之入長安﹐西門思恭逃難於終南山﹐畋以家財厚募有勇者訪而獲之以歸岐下﹐溫淸侍膳﹐有如父焉。思恭終於畋所﹐畋葬於鳳翔西岡﹐松柏皆手植之。未幾﹐畋亦卒﹐葬近西門之墳。百官皆造二隴以弔之﹐無不墮淚﹐咸伏其義也。

魏博節度使韓簡性粗質﹐每對文士不曉其說﹐心常恥之﹐乃召一孝廉﹐令講《論語》。及講至《爲政》篇﹐明日謁諸從事﹐曰「僕近知古人淳朴﹐年至三十方能行立。」外有聞者無不絕倒。秦王李茂貞請三傳王利甫講《春秋》。利甫古僻性狷﹐然演經義文堪聽。茂貞連月聽之不倦。利甫後寄褐於道門﹐攺名晝﹐卒於洛中也。武臣未必輕儒﹐但未睹通儒﹐多逢鄙薄之輩沮其學善也﹐惜哉﹗

昭義軍節度使孟方立﹐邢州平鄕人也。少以勇力隸於本軍爲裨將。廣明中﹐潞帥髙潯攻諸葛爽於河陽﹐方立出天井關爲前鋒。時潯爲大將劉廣所逐﹐廣忌方立﹐畱戍於關。後廣爲潞人所殺﹐三軍乃以方立爲帥﹐因有首邱之思﹐遂移軍於邢州。用法平正﹐人皆附之。始拜墳墓於鄕裏﹐詣縣令裏所陳桑梓之敬﹐有識者賞焉。侄遷嗣爲潞帥﹐降太原。葆光子曰「羅虯累舉不第﹐務於躁進﹐因罷舉﹐依於宦官﹐典臺州﹐晝錦也。常以展墓﹐勉竭邑宰﹐橫笏傲然。宰曰﹕『某𨿽塵吏﹐不達事體﹐然使君豈不看松柏下人乎』譏其無桑梓之敬﹐曾武人之不若也。虯有俊才﹐嘗見雕陰官妓比紅兒詩﹐他無聞也。」

景福中﹐幽州帥李匡威率兵救鎭州﹐軍次博水﹐會軍亂﹐推其弟匡儔充畱後。諸軍皆散﹐乃以書報弟﹐付之軍政﹐南欲赴闕﹐泊於陸澤。鎭州趙王王以匡威救難失國﹐因請稅駕於常山府郭以中離變。會匡威有幕客李貞抱自闕回﹐與匡威相遇﹐同登寺樓觀鎭州山川之美﹐有愛戀之意﹐乃謀托親。忌王旣造之﹐逼以兵仗﹐同詣理所﹐乃入自子城東門﹐門內有親騎營中之卒﹐忽掩其外關﹐復於闕垣中有一人識是王﹐遽挾於馬上﹐肩之而去。匡威格鬥移時﹐與貞抱俱死。年十六七﹐疏瘦﹐當與匡威並轡之時﹐雷電忽起﹐雨雹交下﹐而屋瓦皆飛﹐拔大木數株。明日﹐但覺項偏痛﹐乃因有力者所挾﹐不勝其苦故也。訪之﹐則曰「墨君和﹐鼓刀之士也。」天意冥數﹐信然﹗自脫此難﹐更在位三十餘年。不有神明扶持﹐何以獲免﹗

唐榦符末﹐範陽人李全忠少通《春秋》﹐好鬼穀子之學﹐曾爲棣州司馬﹐忽有蘆一枝生於所居之室﹐盈尺﹐三節焉。心以爲異﹐以告別駕張建章。建章積書千卷﹐博古之士也﹐乃曰「昔者蒲洪以池中蒲生九節爲瑞﹐乃姓蒲後子孫昌盛。蘆者茅也﹐合生陂澤之間﹐而生於室﹐非其常也。君後必有分茅之貴。三節者﹐傳節鉞三人﹐公可志之。」全忠後事李可舉爲戎校﹐諸將逐可舉而立全忠﹐累加至檢校太尉﹐臨戎甚有威政。全忠死﹐子匡威嗣。匡威爲三軍所逐﹐弟匡儔爲太原所攻﹐挈家赴闕﹐至滄州景城爲盧彥威所害。先是﹐匡威少年好勇﹐不拘小節﹐自布素中以飲博爲事﹐漁陽士子多忌之。曾一日﹐與諸遊俠輩釣於桑乾赤欄橋之側﹐自以酒禱曰「吾若有幽州節制分﹐則獲一大魚。」果釣得魚﹐長三尺﹐人甚異焉。有馬郁者﹐少負文藝。匡威曾問其年﹐郁曰「弱冠後兩周星。」傲形於色。後匡威繼父爲侯﹐首召馬郁問曰「子今弱冠後幾周星歲」郁但頓顙謝罪。匡威曰「好子之事﹐吾平生所愛也﹐何懼之有」因署以府職。其闊達多如此類﹐故人多附之。葆光子嘗見範陽熟人說李匡儔妻張氏國色也﹐其兄匡威爲帥﹐彊淫之。匡儔按劍而俟﹐夜深﹐妻回﹐出步輦﹐爲其夫殺之。匡威羞見其弟及將校。或言欲將兵救援鎭州﹐旣出城﹐三軍立匡儔爲帥﹐匡威遂稱欲歸朝覲﹐行次常山﹐又有劫質王之事。匡儔移牒王﹐往復指陳﹐終不及淫穢之事﹐諱國惡也。

張建章爲幽州行軍司馬﹐後歷郡守﹐尢好經史﹐聚書至萬卷﹐所居有書樓﹐但以披閱淸淨爲事﹐經涉之地無不理焉。曾賫府戎命往渤海﹐遇風濤﹐乃泊其船﹐忽有靑衣泛一葉舟而至﹐謂建章曰「奉大仙命請大夫。」建章乃應之﹐至一大島﹐見樓臺巋然﹐中有女仙處之﹐侍翼甚盛﹐器食皆建章故鄕之常味也。食畢﹐告退﹐女仙謂建章曰「子不欺暗室﹐所謂君子人也。忽患風濤之苦﹐吾令此靑衣往來導之。」及還﹐風濤寂然﹐往來皆無所懼。又回至西岸﹐經太宗徵遼碑﹐半在水中。建章則以帛包麥屑置於水中﹐摸而讀之﹐不欠一字。其篤學也如此﹐薊門之人皆能說之﹐於時亦聞於朝廷。葆光子曾遇薊門軍校姓孫細話張大夫遇水仙﹐蒙遺鮫綃﹐自賫而進。好事者爲之立傳。今亳州太淸宮道士有收得其本者﹐且曰明宗皇帝有事郊丘﹐建章鄕人掌東序之寶﹐其言國璽外惟有二物﹐其一卽建章所進鮫綃﹐篋而貯之﹐軸之如帛﹐以紅綫三道之﹐亦云夏天淸暑﹐展開可以滿室凜然。邇來變更﹐莫知何在。

●卷十四

鳳翔李茂貞跋扈至甚﹐昭宗謂宰相杜讓能曰「《春秋》之義﹐叛而必誅﹐安有甸服之間顯違朝旨而悖慢如此我若不討﹐四方其謂我何」讓能奏曰「艱難已來行貞元故事﹐姑息戎臣久矣﹐根牢蔓熾﹐附之者眾﹐一旦難驟革之。又京師去岐咫尺﹐人心易以危懼。設有陵犯﹐損威愈甚﹐願陛下稍解雷霆而熟計之。」帝曰「政刑弛紊﹐詔令不出﹐都門不欲孱孱守恬而坐。」因除宰相徐彥若鎭鳳翔﹐以茂貞爲興元尹﹐以嗣覃王率禁軍送彥若。或茂貞遷延不受代﹐卽以兵攻之﹐軍旅所決﹐一委讓能。讓能懇諫不從﹐王師果敗。或云此舉乃讓能報私怨也。茂貞先以長書與讓能﹐繼上表﹐仍擁兵至臨臯驛﹐請誅宰相。帝遂斬樞密使李周瞳以徇﹐乃貶讓能﹐仍詔送至軍前。茂貞具禮出迎。至驛﹐復表請行朝典﹐讓能奏曰「晁錯之辜﹐謬及於臣﹐今若歸罪於臣﹐可紓國難。」帝不得已﹐貶讓能雷州司戶參軍﹐遣中使害於驛內。識者以讓能臨難無苟免﹐亦得其死也。後追贈太尉。其子曉貌如削玉﹐有制誥之才﹐仕梁至宰相。鳳歷年洛都有變﹐爲亂軍誤害﹐時皆嘆惜之。

唐乾寧二年﹐州王行瑜會李茂貞﹑韓建入覲﹐決謀廢立。帝旣睹三帥齊至﹐必有異謀﹐乃禦樓見之﹐謂曰「卿等不召而來﹐欲有何意」茂貞等汗流浹背﹐不能對﹐但云「南北司紊亂朝政。」因疏「韋昭度討西川失謀。李奚麻下﹐爲劉崇龜所哭。陛下不合違眾用之」。及令宦官詔害昭度已下﹐三帥乃還鎭﹐內外冤之。初王行瑜跋扈﹐朝廷欲加尙書令﹐昭度力止之曰「太宗以此官總政而登大位﹐後郭子儀以六朝立功﹐𨿽有其名﹐終身退讓。今行瑜安可輕授焉」因請加尙父﹐至是爲行瑜所憾﹐遽罹此害。後追贈太師。李奚字景望﹐拜相麻出﹐爲劉崇龜抱而哭泣﹐攺授太子少傅﹐乃上十表及納諫五篇以求自雪﹐後竟登庸﹐且計崇龜之惡。時同列崔昭緯與韋昭度及奚素不相協﹐王行瑜專制朝廷﹐以判官崔入闕奏事﹐與昭緯關通﹐因托致意﹐由是行瑜率三鎭脇君﹐奚亦遇害。其子氵兗有髙才﹐同日害之奚著書百卷﹐號李書樓﹐後追贈司徒。太原李克用破王行瑜後﹐崔昭緯貶而賜死﹐昭皇切齒下詔捕崔﹐亦冤報之一事也。

古者文武一體﹐出將入相﹐近代裴行儉﹑郭元振﹑裴度﹑韋臯是也。然而時有夷險﹐不可一槪而論。王鐸初鎭荊南﹐黃巢入寇﹐望風而遁。他日將兵捍潼關﹐黃巢令人傳語云「相公儒生﹐且非我敵﹐無污我鋒刃﹐自取敗亡也。」後到成都行朝﹐拜諸道都統﹐髙駢上表目之爲「敗軍之將」﹐正謂是也。諫議大夫鄭寶曾獻書以規其旨云「未知令公以何人爲牙爪何士參帷幄當今大盜移國﹐羣雄奮戈﹐幕下非舊族子弟白面郎君雍容談笑之秋也。」爾後罷軍權﹐鎭滑臺﹐竟有貝州之禍。鄭文公畋首倡中興﹐傳檄討賊﹐殺戮黃寇﹐鎭靜關畿。一旦部校李昌言脇而逐之﹐尙不能固位。至如越州崔ギ﹑湖南崔瑾﹑福建韋岫﹑鄆州蔡崇﹑徐方支詳﹑許昌薛能﹑河中李都﹑竇﹑鳳翔徐彥若﹐狼狽恐懼﹐求免不暇。惟張浚大言﹐自方管﹑葛﹐以無謀之韓建﹐ヘ用剛之孫揆﹐出徵大鹵﹐自貽敗亡爾。後朱朴踵爲大言﹐驟居相位﹐亦曾上表請破鳳翔﹐所謂以羊將狼﹐投卵擊石。幸而不用﹐何過望哉﹗客有謂葆光子曰「儒將誠則有之。唐自大中已來﹐以兵爲戲者久矣。廊廟之上恥言韜略﹐以爲凶物﹐以鈐匱爲凶言。就有如盧藩﹑薛能者﹐目爲粗才﹐一旦宇內塵驚﹐閭左飆起﹐遽以褒衣博帶﹐令押燕頷虎頭﹐適足以取笑耳。則韋昭度之憚王建﹑浚之伐太原是也。」

河東節度副使李習吉常應舉不第﹐爲李都河中從事。都失守﹐習吉自昭義遊太原﹐辟爲從事。習吉好學﹐有筆述﹐𨿽馬上軍前﹐手不釋卷﹐太原所發箋奏軍書皆習吉所爲也。因從李克用至渭南﹐令其入奏。帝重其文章﹐授諫議大夫﹐使上事北省以榮之﹐竟歸太原﹐復其戎職。莊宗卽位﹐追贈禮部尙書。梁太祖每覽太原書檄﹐遙景重之﹐曰「我何不得此人也﹗陳琳﹑阮亦不是過。」

韓建兩隨李茂貞迫脇君上﹐殺戮輔相。昭宗出居﹐本幸﹐建懇迎奏請至華下﹐供億之勞具在《勤王錄》。而殺害郯王等八人﹐以孤君上﹐抑其罪也。近代史臣駁論《勤王錄》數條﹐且曰「韓建不遇時可也﹐而云是防道路﹐拱衛乘輿﹐欲蓋而彰﹐則禁固之意可知也。又與諸道書云語詔書徵赴行在﹐妄也。又曾無糾率諸侯述保大定功之志也。」以爲唐運陵替皆有歷數。自黃巢旣戮﹐蔡賊生焉﹐宗權滅後而朱玫﹑王行瑜繼之﹐才捨茂貞而有韓建。所謂一莽𨿽死﹐十莽復生﹐何天意不乎﹗竟爲朱溫宰相。蜀先主聞之﹐笑曰「韓建非豹變之才﹐與朱溫作相宜也。」葆光子曰「華州韓建﹑荊渚成﹐勤王奉國﹐識有可嘉﹐於時號爲北韓南郭﹐士大夫可以依賴也。古者奉霸主尊本朝﹐徳義小虧﹐諸侯不至﹐葵邱之會是也。成﹑韓位居王輔﹐荷寵於唐。朱公有無君之心﹐露問鼎之意。建等不能效臧洪泣血﹐糾率同盟﹐亦可以結約親鄰﹐共張聲勢﹐而乃助桀作孽﹐畫匹成蛇﹐捨我善鄰﹐陳誠僞室。華陰失守﹐旣無力以枝梧﹔鄂渚喪師﹐乃無名而陷沒。非忠非義﹐吾所謂二公始終謬也。向使成令睦漢南諸侯﹐結淮甸雄援﹐汴人篡逆亦恐未暇。推之天命﹐卽吾不知﹔考之人謀﹐固無所取惜哉

孔緯在中書﹐朱全忠並有數鎭﹐兵力彊盛﹐表請鹽鐵印。詔下宰相議之﹐緯力爭不從﹐謂其下邸吏曰「朱公若收鹽鐵印﹐非興兵不可。」全忠尋止。後韓建討太原不利﹐爲張浚所誤﹐貶之。它日﹐昭宗欲再攻鳳翔﹐以問緯。緯曰「鳳翔天子西門﹐若自去窟穴﹐受制一面﹐卽大事去矣。」昭宗曰「卿是朕賢臣﹐殊未達時事。」緯曰「陛下以臣爲賢﹐是謗臣也。臣若賢﹐肯立於陛下之朝」因稱疾以太子太師致仕﹐卒於華下。

中和中﹐魏博帥羅弘信初爲本軍步射小校﹐掌牧圉之事。曾宿於魏州觀音院門外﹐其地有神祠﹐俗號曰「白須翁」。巫有宋遷者﹐忽詣弘信謂曰「夜來神忽有語君不久爲此地主。」弘信怒曰「欲危我耶」他日復以此言來告弘信﹐弘信因令密之。不期歲﹐果有軍變﹐推弘信爲帥。弘信狀貌丰偉﹐多力善射﹐𨿽聲名未振﹐眾已服之﹐累加至太尉﹐封臨淮王。弘信卒﹐子紹威繼之﹐與梁祖通歡結親﹐情分甚至。先是﹐本府有牙軍八千人﹐丰其衣糧﹐動要姑息。時人云「長安天子﹐魏府牙軍。」主使頻遭斥逐﹐由此益驕。紹威不平﹐有意翦滅﹐因與汴人計會﹐詐令役夫肩籠內藏器甲﹐揚言汴帥葬羅氏之女。紹威密令人於兵仗庫斷弓弦共甲襻﹐夜會汴人﹐擐甲持戈攻殺牙軍。牙軍覺之﹐排闥入庫而弓甲無所施勇也﹐全營殺盡﹐仍破其家。人謂牙軍久盛﹐宜其死矣。紹威𨿽豁素心﹐而紀綱無有﹐漸爲梁祖陵制﹐竭其帑藏以奉之。忽患腳瘡﹐痛不可忍﹐意其牙軍爲祟﹐乃謂親吏曰「聚六州四十三縣鐵打一个錯。」不成也﹐紹威卒。其子周翰繼之﹐俄而移鎭滑臺﹐羅氏大去其國矣。

劉仁恭微時﹐曾夢佛幡於手指飛出﹐或占之曰「君年四十九必有旌幢之貴。」後如其說﹐果爲幽帥。自破太原軍於安塞城後﹐士兵精彊﹐孩視鄰道。發管內丁壯號三十萬南取鄴中﹐圖袁﹑曹之霸﹐先下甘陵﹐無少長悉坑之。初治甘陵城下﹐有鵂畱數頭飛下幄帳內﹐逐之復來﹐仁恭惡之。竟爲魏軍﹑汴軍夾攻﹐大敗之﹐殺其名將單可及﹐仁恭單馬而遁。於時軍敗於內黃。爾後汴帥攻燕﹐亦敗於唐河。他日命使聘汴﹐汴帥開宴﹐俳優戲醫病人以譏之﹐且問﹕「病狀內黃以何藥可瘥」其聘使謂汴帥曰「內黃可以唐河水浸之必愈。」賓主大笑﹐賞使乎之美也。

●卷十五

天復元年﹐鳳翔李茂貞請入覲奏事﹐朝廷允之﹐蓋軍容使韓全誨與之交結。昭宗禦安福樓﹐茂貞涕泣陳匡救之言。時崔胤密奏曰「北姦人也﹐未足爲信。陛下宜寬懷待之。」翌日宴於壽春殿﹐茂貞肩輿衣駝褐入金鸞門﹐易服赴宴。咸以爲前代跋扈未有此也。時韓全誨深相交結﹐崔胤懼之﹐自此亦結朱全忠﹐竟致汴州迎駕﹐與鳳翔連兵劫遷入洛之始。識者以王子帶召戎﹐崔胤比之。先是﹐茂貞入闕﹐焚燒京城。是宴也﹐俳優安轡新號茂貞爲火龍子。茂貞慚惕俯首。宴罷﹐有言他日須斬此優。轡新聞之﹐因請假往鳳翔。茂貞遙見﹐詬之曰「此優窮也﹐胡爲敢來」轡新對曰「只要起居﹐不爲求救。」茂貞曰「貧儉如斯﹐胡不求乞」安曰近日京中但賣麩炭可以取濟﹐何在求乞」茂貞大笑而厚賜﹐赦之也。

軍容使韓全誨以駕幸鳳翔﹐李茂貞比懷挾帝以令諸侯之意﹐懼朱全忠之盛也。西川王公建亦有此慮﹐乃結汴州同起軍助其迎駕。汴軍傅城﹐川軍乃攻興元﹐其帥王萬洪以無救援遂降成都﹐由是山南十四州並爲蜀有﹐方變謀卻助鳳翔。於時命掌書記韋莊奉使至軍前﹐朱公大怒。自此與西川失歡﹐而汴帥軍罷。

李巨川有筆述﹐歷舉不第。先以仕僞襄王與唐彥謙俱貶於山南﹐褒帥楊守亮優待之。山南失守﹐隨致仕楊軍容復恭與守亮同奔北投太原﹐導行者引出華州﹐復恭爲韓建挫辱﹐極罵爲奴﹐以短褐蒙之﹐斃於枯木。守亮檻送至京﹐斬於獨柳樹。京城百姓莫不沾涕。此卽南山一丈黑﹐本姓訾﹐黃巢時多救護導引朝士﹐令趨行在﹐人有逃黃巢而投附﹐皆濟之﹐由是人多感激也。巨川爲韓建副使﹐朱令公軍次於華﹐用張浚計﹐先取韓建。其幕客張策攜印率副使李巨川同詣轅門請降﹐朱公謂曰「車駕西幸﹐皆公所教也。」建曰「某不識字﹐凡朝廷章奏﹑鄰道書檄皆巨川爲之。」因斬之﹐識者謂韓建無行﹐求解怒於朱公﹐遂爲所賣。時人冤之。巨川有子愼儀﹐仕後唐爲翰林學士。惟張策本與張浚有分﹐攜印而降﹐葉浚之謀﹐後仕至梁相。朱公旣得韓建以兄呼之﹐尋奏移許昌﹐梁鳳歷初亦遇害也。

徳宗皇帝好爲詩﹐以賜容州戴叔倫。文宗﹑宣宗皆以詩賜大臣。昭宗駐蹕華州﹐以歌辭賜韓建﹐以詩及《楊柳枝》辭賜朱全忠。所賜一也﹐或以敬﹐或以憚﹐受其賜者得不求其義焉。

汴帥朱公再圍鳳翔﹐與茂貞軍戰於虢縣西槐林驛﹐大敗岐軍﹐橫屍不絕﹐鮑气聞於十里。昭宗遂殺宦官韓全誨已下二十二人首宣示﹐茂貞亦斬其義子繼筠首以送。於是車駕還宮﹐朱令俯首馬前請罪﹐涕泣攏帝馬行千步。帝爲之動容。至京師﹐以宰相崔胤判六軍﹐乃下詔誅宦官第五可範已下七百一十人﹐又鳳翔駕前宰相盧光啟等一百餘人並賜自盡。天復三年﹐汴人擁兵殺宰相崔胤﹐京兆尹鄭元規劫遷車駕移都東洛。旣入華州﹐百姓呼萬歲﹐帝泣謂百姓曰「百姓勿唱萬歲﹐朕弗能與爾等爲主也。」沿路有《思帝鄕》之詞﹐乃曰「紇幹山頭凍殺雀﹐何不飛去生處樂氵兄我此行悠悠﹐未知落在何所。」言訖﹐泫然流涕。行至陜府內宴﹐皇后自捧玉盆以賜全忠﹐內人唱歌。全忠將飲酒﹐韓建躡其足﹐全忠懼﹐辭醉而退。至水而殺內人可證及隨駕五百人﹐自是帝孤立矣。

昭宗遷都至洛﹐左右並是汴人﹐𨿽有尊名﹐乃是虛器﹐如在籠檻﹐鬱鬱不樂。朱全忠以諸侯盡有匡復之志﹐慮帝有奔幸之謀。時護駕朱友諒等聚兵殿庭﹐訴以衣食不足。帝方勞諭﹐友諒引兵升殿。帝顚僕入內﹐軍士躡而追之。帝叱曰「反耶」友諒曰「臣非敢無禮﹐奉元帥之令。」帝奔入禦廚﹐以庖人之刀斬數輩﹐竟爲亂兵所害。內人李漸榮﹑裴正一聞弒帝﹐投刃而死。又以朱友諒﹑氏叔琮扇動軍情﹐誅朱友諒﹑氏叔琮﹐以成濟之罪歸之。友諒等臨刑訴天曰「天若有知﹐他日亦當如我。」後全忠卽位﹐爲子友所弒﹐竟如其言。

輝王嗣位社﹐宴徳王裕已下諸王子孫﹐並密爲全忠所害。徳王﹐帝之兄﹐曾冊皇太子。劉季述等廢昭宗﹐冊爲皇帝。季述等伏誅。令歸少陽院。全忠以徳王眉目疏秀﹐春秋漸盛。全忠惡之﹐請崔胤密啟云「太子曾竊寶位﹐大義滅親。」昭宗不納。一日﹐駕幸福先寺﹐謂樞密使蔣玄暉曰「徳王吾之愛子﹐何故頻令吾廢之﹐又欲殺之」言訖淚下﹐因嚙其中指血流。全忠聞之﹐宴罷﹐盡殺之。

輝王卽位天中﹐朱全忠以舊朝達官尙在班列﹐將謀篡奪﹐先俾翦除。凡在周行﹐次第貶降﹐舊相裴樞﹑獨孤損﹑崔遠﹐陸﹑王溥﹑大夫趙崇﹑王贊等於滑州白馬驛賜自盡。時宰相臣柳璨性陰狡貪權﹐惡樞等在己之上﹐與全忠腹心樞密使蔣玄暉﹑太常卿張廷範密友交結而害樞等。俄而廷範轅裂﹐玄暉與柳璨及弟瑤﹑相繼伏誅。先是﹐故相張浚一家並害而棄屍黃河﹐朱公謀主李振累應進士舉不第﹐尢憤朝貴﹐時謂朱全忠曰「此淸流輩宜投於黃河﹐永爲濁流。」全忠笑而從之。爾朱榮河陰之戮衣冠不是過也。俄而輝王禪位﹐封濟陰王﹐於曹州遇而崩﹐唐祚自此滅矣。

朱全忠先以蔣玄暉爲樞密使﹐伺帝動靜。積慶何太后以昭宗見害之後﹐常恐不保旦夕﹐曾使宮人阿秋面召玄暉屬戒﹐所乞它日傳禪之後﹐保全子母性命。言發﹐無不涕零。先是﹐全忠速要傳禪﹐召玄暉到汴州﹐責以太遲。玄暉以傳禪先須封國﹐授九錫之命﹐俟次第行之。全忠怒曰「我不要九錫﹐看作天子否。」玄暉歸奔洛陽﹐與宰相商量﹐爲趙殷衡誣譖云「與太后交通﹐欲延唐祚。」乃令殷衡逼殺太后及宮人﹐而誅蔣玄暉。時人冤之。趙殷衡後攺姓孔名循﹐亦莫知其實是何姓﹐仕後唐明宗爲宣徽使﹐出爲許昌﹑滄州兩鎭。時人知其狡譎傾險﹐莫不憚之。

唐天三年﹐拾遺充史館修撰崔彖進狀﹐以堂叔母在孟州濟源私莊﹐抱疾加甚﹐無兄弟奉養﹐無彊近告投﹐兼以年將七十﹐地絕百里﹐闕視藥膳﹐不遑曉夕。遂乞假躬往侍疾。敕旨依允。時人義之﹐或曰避禍而享義名者﹐亦智也。

黃巢破後﹐蔡州秦宗權繼爲反逆﹐兵力彊銳﹐又復稱僭﹐山東諸郡苦之﹐十年之間屠膾生聚。汴帥朱全忠盡節禦之﹐宗權爲部將申叢擒而折足囚縛﹐朱全忠具表檻送至京。京兆尹孫揆率府縣吏閱之﹐宗權卽檻中舉首曰「宗權非反也。」大尹哀之﹐觀者因以爲笑。

李罕之﹐河陽人也﹐少爲桑門無賴﹐所至不容。曾乞食於滑州酸棗縣﹐自旦至晡無與之者。擲缽於地﹐毀僧衣﹐投河陽諸葛爽爲卒。罕之卽僧號﹐便以爲名。素多力﹐或與人相毆﹐毆其左頰﹐右頰血流。爽尋署爲小校﹐每遣討賊﹐無不擒之。蒲絳之北有摩雲山﹐設堡柵於上﹐號摩云寨﹐前後不能攻取﹐時罕之下焉﹐自此號李摩云。累歷郡侯﹑河南尹節將﹐官至侍中﹐卒於汴州﹐荊南成之流也。

●卷十六

梁祖圖霸之初﹐壽州刺史江彥溫以郡歸我﹐乃遣親吏張從晦勞其勤。而從晦無賴﹐酒酣﹐有飲徒何藏耀者與之偕﹐甚暱﹐每事誤稟從晦。致命於郡﹐彥溫大張樂﹐邀不至﹐乃與藏耀食於主將家。彥溫果疑恐曰「汴王謀我矣﹐不然﹐何使者之如是也」乃殺其主將﹐連誅數十人﹐而以狀白其事。旣而又疑懼曰「訴其腹心﹐亡我族矣。」乃自縊而死。梁祖大怒﹐按其事﹐腰斬從晦﹐畱藏耀﹐裂其夤﹐械斬於壽春市。葆光子曰「後唐明宗皇帝時﹐董璋據東川﹐將有跋扈之心﹐於時遣客省使李仁矩出使梓潼。仁矩比節使下小校驟居內職﹐性好狎邪。元戎張筵﹐托以寒熱﹐召之不至﹐乃與營妓曲宴。璋聞甚怒﹐索馬詣館﹐遽欲害之。仁矩享足端簡迎門﹐璋怒稍解。他日作叛﹐兩川舉兵﹐並由仁矩獻謀於安重誨之所致也。」

梁太祖初兼四鎭﹐先主遣押衙潘ヴ持聘。ヴ飲酒一石不亂﹐每攀燕飲﹐禮容益莊﹐梁祖愛之。飲酣﹐梁祖曰「押衙能飲一盤器物乎」ヴ曰「不敢。」乃簇在席器皿﹐次第注酌。ヴ並飲之﹐ヴ愈溫克。梁祖謂其歸館多應傾瀉﹐困臥﹐俾人偵之。ヴ簪籜冠子﹐秤所得酒器﹐滌而藏之。他日又遣押衙鄭頊持聘﹐梁祖問以劍閣道路﹐頊極言危峻。梁祖曰「賢主人可以過得」頊對曰「若不上聞﹐恐誤令公軍機。」梁祖大笑。此亦近代使令之美者也。

朱瑾之據兗州﹐梁祖攻之未克。其從父兄齊州刺史瓊先降﹐與瓊同詣壁下以曉之。瑾乃遣都虞候胡規出獻款曰「兄已降﹐願貸瑾不死﹐請以鎭委吏。」旣而啟延壽門﹐陳牌印於笥﹐曰「兄來﹐請先奉此。」梁祖命瓊受之﹐葛從周疑詐﹐選勇士孫少迪等仗劍以馭。瓊曰「彼力屈﹐不足疑。」瓊進前受印﹐瑾單馬﹐曰「兄獨來﹐密語耳。」始相及﹐瑾令驍卒董懷進勾曳瓊墜馬﹐乃發所匿刃殺瓊﹐勾戟突出牽入之。須臾﹐城上鼓噪﹐擲瓊首於埤也。我軍失色﹐梁祖哀慟久之﹐斬軍謀徐厚﹐署瓊弟比爲齊州防禦使﹐恩禮殊厚。瑾竟棄城投揚州。

梁祖宿兵岐下以迎昭宗﹐敵壘尙堅旦思班退﹐親從指揮使髙季昌抗言曰「天下雄傑窺此舉者一載矣﹐今姦黨已窘﹐更少俟之。」季昌乃密募人入岐爲告事者﹐有騎卒馬景應命。因朱友倫總騎軍且至﹐將大出兵迓。景請其時給駿駟雜所出隊中﹐十許裏﹐躍馬西逸﹐叩岐﹐以軍怨東遁爲告﹐且言列寨畱卒尙萬﹐俟夕將逝﹐宜速掩之﹐當落我機內矣。然是往也決無生理﹐願錄其妻孥。梁祖忄妻然止其行﹐景固請﹐乃徇之。明日軍出﹐諸寨屏匿如無人﹐不十里﹐果風騎卻走﹐岐人納之﹐不失厥料。岐軍啟兩扉悉眾來﹐我師宿已秣馬飽士﹐中軍一鼓﹐百營俱進﹐大破岐軍﹐十不存三四焉。李茂貞喪膽﹐昭宗降詔還京﹐始遂奉迎矣。功歸髙公﹐而馬景妻孥倍加軫卹。且解揚以守正爲忠﹐不顧其身也。馬景以死命行詐﹐非圖身也﹐人之難事惟景有之。

宣州田κ﹑壽州朱延壽將舉軍以背楊行密﹐請杜荀鶴持箋詣淮都。俄而事泄﹐行密悉兵攻宛陵﹐延壽飛騎以赴﹐俱爲淮軍所殺。延壽之將行也﹐其室王氏勉延壽曰「願日致一介以寧所懷。」一日﹐介不至﹐王氏曰「事可知矣。」乃部分家僮﹐悉授兵器﹐遽闔州中之扉﹐而捕騎已至﹐不得入。遂集家僮﹐私阜帑﹐發百燎﹐廬舍州廨焚之。旣而稽首上告曰「妾誓不以皎然之軀爲仇者所辱。」乃投火而死。古之烈女無以過也。

唐乾符中﹐荊州節度使晉公王鐸後爲諸道都統﹐時木星入南斗﹐數夕不退。晉公觀之﹐問諸知星者吉凶安在﹐咸曰「金火土犯斗卽爲災﹐惟木當應爲福耳。」咸或然之﹐時有術士邊岡洞曉天文﹐精通歷數﹐謂晉公曰「惟斗帝王之宮宿﹐惟木爲福神﹐當以帝王占之。然則非福於今﹐必當有驗於後﹐未敢言之。」它日﹐晉公屏左右密問﹐岡曰「木星入斗﹐帝王之兆。木在斗中﹐『朱』字也。」識者言唐世嘗有緋衣之讖﹐或言將來革運或姓裴﹐或姓牛﹐以爲「裴」字爲緋衣﹐「牛」字著人卽朱也﹐所以裴晉公度﹑牛相國僧孺每罹此謗。李衛公斥《周秦行紀》乃斯事也﹐安知鐘於碭山之朱乎

梁開平中﹐潞州軍前李思安奏壺關縣庶穰鄕人因伐樹倒分爲兩片﹐內有六字﹐皆如左書﹐曰「天四十載石進。」乃圖其狀以獻﹐仍付史館。爾後唐莊宗皇帝自晉王登位以爲應之﹐中間石氏自並門受國稱晉朝。湖南馬希範解釋此字﹐表聞焉。

梁相國薛貽矩﹐名家子﹐擢進士第﹐在唐至禦史大夫。先是﹐南班官忌與北司交通﹐天復中翦戮閹官﹐貽矩嘗與韓全誨等作寫眞贊﹐悉紀於內侍省屋壁間﹐坐是謫官。它日﹐賫唐帝命禪於梁﹐仕至宰相。

黃巢自長安遁歸﹐與其眾屯於陳﹑蔡間氵殷河﹐下寨連絡﹐號八山營。於時蔡州秦宗權懼巢﹐以城降之。時旣饑乏﹐野無所掠﹐惟捕人爲食﹐肉盡繼之以骨﹐或確搗或磨﹐咸用充饑。天軍四合﹐巢軍不利﹐其黨駭散﹐頻爲雷電大雨淹浸其營﹐乃與妻孥昆弟奔於太山狼虎谷﹐爲外甥林言斬首送徐州﹐時溥下裨將李師銳函首送成都行在也。

梁祖親徵鄆州﹐軍次衛南時﹐築新壘﹐土工畢﹐因登眺其上﹐見飛烏止於峻堞之間而噪﹐其聲甚厲。副使李曰「是烏鳥也﹐將有不如意之事。」其前軍朱友裕爲朱掩撲﹐拔軍南去。我軍不知﹐因北行﹐遇朱軍來迎﹐梁祖策馬南走﹐入村落間爲賊所迫﹐前有溝坑﹐頗極深廣﹐總遽之際忽見溝內蜀黍稈積以爲道﹐正在馬前﹐遂騰躍而過﹐因獲免焉。副使李﹑都將髙行思爲賊所殺﹐張歸宇爲殿騎﹐援戈力戰﹐僅得生還﹐被十四五箭。乃知衛南之烏﹐先見之驗也。

丁會爲昭義節帥﹐常懼梁祖雄猜﹐疑忌功臣。忽謂敬翔曰「吾夢丁會在前候﹐吾將乘馬欲出﹐圉人以馬就臺﹐忽爲丁會跨之以出。時夢中怒﹐叱喝數聲﹐因驚覺。甚惡之。」是月﹐丁會舉潞州軍民歸河東矣。

梁祖末年多行誅戮。一夕﹐寢殿大棟忽墜於禦榻之上﹐初聞土落於寢帳上﹐乃驚覺。久之﹐又聞有小木墜於帳頂間﹐遂懼然下牀﹐未出殿門﹐其棟乃墜。遲明召諸王近臣令觀之。夜來驚危﹐幾不相見﹐由是君臣相泣﹐又曰「驚憂之時﹐如有人引頭於寢合門內云﹕『裏面莫有人否』所以總忙奔起﹐得非宮殿神乎」它日又遊於大內西九曲池﹐泛舟於池上﹐舟忽傾側﹐上墮於池中﹐宮嬪並內侍從官並躍入池扶策登岸﹐移時方安。爾後發痼疾﹐竟罹其子郢王友弒逆之禍﹐舟傾棟折非佳事也。

梁祖末年用軍不利﹐河北數鎭不順其命。一旦躁撓﹐堅要親徵﹐師次深州界﹐遂令楊師厚分兵攻棗彊縣﹐半浹旬方拔其壘。是邑也﹐池湟堅牢﹐人心獷悍﹐晝夜攻擊以至疲竭。旣陷之日﹐無少長皆屠之﹐時有一百姓來投軍中﹐李周彜收於部伍間。乃謂周彜曰「請一劍﹐願先登以收其城。」未許間﹐忽然抽茶擔子揮擊周彜頭上中檐﹐幾僕於地﹐左右乃擒之。元是棗彊城中遣來令詐降﹐本意欲窺梁軍招討使楊師厚﹐斯人不能辧﹐誤中周彜。是知河朔之民勇勁如此。

梁司天監仇殷術數精妙﹐每見吉凶不敢明言﹐稍關逆耳祕而不說﹐往往罰俸﹐蓋懼梁相之好殺也。梁自昭義失守﹐符道昭就擒﹐柏鄕不利﹐王景仁大敗﹐皆爲太原節使嗣晉王李存勗之所挫也。方懷子孫之憂﹐惟柏鄕狼狽﹐亦自咎云「違犯天道﹐不取仇殷之言也。」

●卷十七

梁祖﹐宋州碭山縣午溝里人﹐本名溫﹐賜名全忠﹐建國後攺名晃。家世爲儒﹐祖信﹑父誠皆以教授爲業。誠蚤卒﹐有三子﹐俱幼﹐母王氏攜養寄於同縣人劉崇家。昆弟之中惟溫狡猾無行﹐崇母撫養之。崇弟兄嘗加譴杖﹐一日偸崇家釜而竄﹐爲崇追回﹐崇母遮護以兔朴責。善逐走鹿﹐往往及而獲之。又崇母常見其有龍蛇之異。它日與仲兄存入黃巢中作賊﹐伯兄昱與母王氏尙依劉家。溫旣辭去﹐不知存亡。及溫領鎭於汴﹐盛飾輿馬﹐使人迎母於崇家﹐王氏皇恐辭避﹐深藏不之信﹐謂人曰「朱三落拓無行﹐何處作賊送死﹐焉能自致富貴汴帥非吾子也。」使者具陳離鄕去裏之由﹑歸國立功之事﹐王氏方泣而信。是日與崇母並迎歸汴﹐溫盛禮郊迎﹐人士攺觀。崇以舊恩﹐位至列卿﹐爲商州刺史。王氏以溫貴封晉國太夫人﹐仲兄存於賊中爲矢石所中而卒。溫致酒於母﹐歡甚﹐語及家事﹐謂母曰「朱五經辛苦業儒﹐不登一命。今有子爲節度使﹐無忝先人矣。」母不懌﹐良久﹐謂溫曰「汝致身及此﹐信謂英特﹐行義未必如先人。朱二與汝同入賊軍﹐身死蠻徼﹐孤男稚女﹐艱食無告﹐汝未有卹孤之心﹐英特卽有諸無取也。」溫垂涕謝罪﹐卽令召諸兄子皆至汴﹐友寧﹑友倫皆立軍功﹐位至方鎭。

梁祖魏國夫人張氏﹐碭山富室女。父蕤曾爲宋州刺史﹐溫時聞張有姿色﹐私心傾慕﹐有麗華之嘆。及溫在同州﹐得張於兵間﹐因以婦禮納之。溫以其宿款﹐深加敬異。張賢明有禮﹐溫𨿽虎狼其心﹐亦所景伏﹐每謀軍國計﹐必先延訪。或已出師﹐中途有所不可﹐張氏一介請旋﹐如期而至﹐其信重如此。初收兗鄆﹐得朱瑾妻﹐溫告之云「彼旣無依﹐寓於輜車。」張氏遣人召之﹐瑾妻再拜﹐張氏答拜泣下﹐謂之曰「兗鄆與司空同姓之國﹐昆仲之間﹐以小故尋干戈﹐致吾姒如此。設不幸汴州失守﹐妾亦似吾姒之今日也。」又泣下﹐乃給度爲尼﹐張恆給其費。張旣卒﹐繼寵者非人。乃僭號後﹐大縱朋淫﹐骨肉聚﹐帷薄荒穢﹐以致友之禍起於婦人。始能以柔婉之徳制豺虎之心如張氏者﹐不亦賢乎﹗

河東李克用﹐其先回紇部人﹐世爲蕃中大酋﹐受唐朝官職。太宗於北方沙陀磧立沙陀府以招集降戶。後克用祖朱邪執宜與其父曾依吐蕃﹐背吐蕃歸朝。徳宗於鹽州置陰山府﹐以執宜爲都督﹐後遷於神武川黃花堆之別野﹐卽今應州是也。執宜生赤心﹐以討徐州龐勛功賜國姓並名﹐號李國昌。懿宗問其先世所出﹐云「本隴西金城人﹐依寓吐蕃。」帝曰「我先與汝同鄕裏。」敕令編籍鄭王房﹐始爲云州大同軍節度﹐次授延﹑振武﹑代北三節度。其侄克讓爲羽林將軍﹐其子克用最聞名﹐以破黃巢功爲太原節度使。子存勗平梁蜀﹐奄有中原﹐追尊執宜號懿祖﹑國昌號獻祖﹑克用號太祖皇帝。太祖在妊十三月﹐載誕之夕﹐母后甚危﹐令族人市藥於雁門﹐遇神人教以率部人被介持旄﹐擊鉦鼓﹐躍馬大躁﹐環所居三周而止。果如所教而生﹐是日虹光燭室﹐白气充庭﹐井水暴溢。及能言﹐喜道軍旅。年十二三﹐能連射雙鳥﹐至於樹葉鍼鋒馬鞭皆能中之。曾於新城北以酒酹毗沙門天王塑像﹐請與僕交談。天王被甲持矛﹐隱隱出於壁間。或所居帳內時如火聚﹐或有龍形﹐人皆異之。嘗隨獻祖徵龐勛﹐臨陣出沒如神﹐號爲飛虎子。眇一目﹐時號獨眼龍。功業磊落﹐不可盡述。

唐乾寧中﹐鳳翔李茂貞﹑華州韓建﹑州王行瑜擁兵協君﹐誅戮宰輔﹐焚燒宮闕。初﹐帝西幸鳳翔。昭宗出居石門莎城﹐太原克用領蕃漢馬步入京﹐三鎭大懼。是年破州﹐斬王行瑜。昭宗嘉獎倚賴﹐命延王丕﹑丹王允賫詔賜李公衣服﹐兼令二親王設拜以兄事之﹐近古未有也﹐仍封晉王以寵之。延王才識過人﹐聰悟辯慧﹐在晉陽畱宴累月﹐每獻酬樂作﹐必爲晉王起舞﹐後爲韓建所殺。

太原李克用自渭北班師﹐次河西縣。王珂於冰上構浮航﹐公渡浮航﹐馬足陷橋﹐李習吉從。馬軼墜河﹐習吉抱冰﹐舟人拯之獲免。王珂懼公﹐謂曰「公之於吾非機橋者﹐何嫌之有李諫議有聞於時﹐則不吾知也。」置酒笑樂而罷。習吉﹐右相林甫之後﹐應舉不第﹐黃巢後遊於河東﹐攝楡次令。李公辟爲掌記﹐箋檄之捷無出其右。梁祖每讀河東書檄﹐嘉嘆其才﹐顧敬翔曰「李公計絕一隅﹐何幸有此人﹗如鄙人之智算得習吉之才筆﹐如虎之傅翼也。」其見重如此。

梁祖陷邢州﹐進軍攻王於常山。趙之賓佐有周式者﹐性慷慨﹐有口才﹐謂王曰「事急矣﹐速決所向﹐式願爲行人。」卽出見之﹐梁祖曰「王公朋附並汾﹐違盟爽信﹐獘賦已及於此﹐期於無捨。」式曰「明公爲唐室之桓﹑文﹐當以禮義而成霸業。王氏今降心納質﹐願修舊好。明公乃欲窮兵黷武﹐殘滅同盟﹐天下其謂公何」梁祖笑﹐引式袂謂之曰「與公戲耳。」卽送牛酒幣貨數萬犒汴軍﹐仍令其子入質於汴﹐因而解圍﹐近代之魯仲連也。

唐昭宗以宦官怙權﹐驕恣難制﹐常有誅翦之意。宰相崔胤嫉忌尢甚。上敕胤﹐凡有密奏﹐當進囊封﹐勿於便殿啟奏﹐以是宦者不之察。韓全誨等乃訪京城美婦人數十以進﹐求宮中陰事。天子不之悟。胤謀漸泄。中官以重賂甘言請藩臣以爲城社﹐視崔胤眥裂。時因伏臘燕聚﹐則相向流涕﹐辭旨訣別。會汴人寇同﹑華﹐知崖胤之謀﹐於是韓全誨引禁軍陳兵仗逼帝幸鳳翔。它日﹐崔胤與梁祖葉謀以誅閹宦﹐未久﹐禍亦及之﹐致族絕滅。識者歸罪於崔胤。先是﹐其季父安潛嘗謂親知曰「滅吾族者必緇兒也。」緇兒卽胤小字。河東晉王李克用聞胤所爲﹐謂賓友曰「助賊爲虐者其崔胤乎﹗破國亡家必在此人也。」

晉王李克用妻劉夫人常隨軍行﹐至於軍機多所弘益。先是﹐汴州上源驛之變﹐晉王憤恨﹐欲回軍攻之。夫人曰「公爲國討賊﹐而以杯酒私忿必若攻城﹐卽曲在於我﹐不如回師﹐自有朝廷可以論列。」於是班退。天復中﹐周徳威爲汴軍所敗﹐三軍潰散。汴軍乘我晉王危懼﹐與周徳威議欲出保云州﹐劉夫人曰「妾聞王欲棄城而入外藩﹐誰爲此畫」曰「存信輩所言。」夫人曰「存信本北方牧羊兒也﹐焉顧成敗王常笑王行瑜棄城失勢﹐被人屠割﹐今復欲效之﹐何也王頃歲避難達靼﹐幾遭陷害﹐賴遇朝廷多事方得復歸。今一旦出城便有不測之變﹐焉能遠及北藩」晉王止行﹐居數日﹐亡散之士復集﹐軍城安定﹐夫人之力也。

王師範之鎭靑州﹐以部將劉竊據兗州。先是﹐汴將葛從周鎭於是邦﹐因出徵﹐劉將圖兗也﹐詐爲茶商﹐苞苴鎧甲﹐大起店肆﹐剖巨木藏兵仗而入。竊發之日得其徒千人﹐據其府捨﹐升堂拜從周之母﹐仍以禮待其妻子﹐子弟職掌﹑妻孥供億如常。俄而﹐從周攻其城﹐梯童云合。以板輿請從周母登城諭從周曰「劉將軍待我不異於兒﹐新婦已下並不失所。」從周在城下欷﹐卽時退舍。及靑州兵敗﹐師範納款﹐梁祖遣使諭﹐曰「臣知王公修好與梁國通盟﹐但臣本受王公之命﹐保有州城﹐一旦見其勢窮﹐擅命不顧﹐非盡心於所事也。僕俟王公之命俯首非晚。」至是師範諭之﹐方以城歸。梁祖多其義﹐超擢非次﹐官至方鎭﹐爲梁之名將。

昭宗先謚聖穆景文孝皇帝﹐廟號昭宗﹐起居郎蘇楷等駁議﹐請攺爲恭靈莊閔皇帝﹐廟號襄宗。蘇楷者﹐禮部尙書蘇循之子﹐乾寧二年應進士。楷人才寢陋﹐兼無徳行。昭宗惡其濫進﹐率先黜落﹐由是怨望﹐專幸邦國之災。其父循姦邪附會﹐無譽於時﹐故希旨苟進。梁祖識其險訁皮﹐滋不悅﹐時爲敬翔﹑李振所鄙。梁祖建號﹐詔曰「蘇楷﹑髙貽休﹑蕭聞禮皆人才寢陋﹐不可塵污班行﹐並停見任﹐放歸田裏。蘇循可令致仕。」河朔人士目蘇楷爲衣冠土梟。莊宗年十一﹐從晉王討王行瑜﹐初令入覲獻捷﹐昭宗一見駭異之﹐曰「此子有奇表。」乃撫其背曰「我兒將來之國棟﹐勿忘忠孝於吾家。」乃賜氵束酒厄﹑翡翠盤。十三讀《春秋》﹐略知大義﹐騎射絕倫﹐其心豁如﹐采錄善言﹐聽納容物﹐殆劉聰之比也。又云昭宗曰「此子可亞其父」﹐時人號曰「亞子」。

鄴王羅紹威喜文學﹐好儒士﹐每命幕客作四方書檄﹐小不稱旨﹐壞裂抵棄﹐自劈箋起艸﹐下筆成文。又癖於七言詩﹐江東有羅隱﹐爲錢Α客﹐紹威申南阮之敬。隱以所著文章詩賦酬寄﹐紹威大傾慕之﹐乃目其所爲詩集曰《偸江東》﹐今鄴中人士多有諷誦。

魏博富雄﹐列侯專地﹐唐朝三百年惟姑息之。羅紹威憤衙軍制己﹐密聞梁祖﹐表裏應接算殺之。楊師厚後入魏城揖出羅周翰﹐因而代之。師厚卒﹐梁以賀徳倫領鎭﹐分其土宇﹐創立相貝爲節鎭﹐減其力用。三軍作亂﹐脇持徳倫﹐背梁歸晉。其狀詞云「屈原哀郢﹐本非怨望之人﹔樂毅辭燕﹐且異傾邪之行。」晉王覽狀﹐擁兵親臨﹐先數張彥脇主虐民罪而斬之﹐便以張彥親軍五百人帶甲持仗﹐環馬而行。晉王寬衣緩帶﹐略無猜間﹐眾心大服。它日﹐資魏博兵力稱健﹐竟平河南也。衙軍自羅紹威殺戮後﹐又迫脇賀徳倫﹐復擁兵持趙在禮。天成初赴行在﹐於時又殺三千家﹐乃世襲凶惡也。

晉王之入魏博﹐梁將劉先屯洹水﹐寂若無人。因令覘之﹐云「城上有旗幟來往。」晉王曰「劉一步一計﹐未可輕進。」更令審探﹐果縛芻爲人﹐插旗於上﹐以驢負之﹐循堞而行﹐故旗幟嬰城不息。問城中贏老者﹐曰「軍去已二日矣。」果趨黃澤﹐欲寇太原﹐以霖潦不克進﹐其計謀如是。

●卷十八

莊宗異母弟存﹐卽郭崇韜女婿﹐伏誅。先是﹐郭崇韜旣誅之後﹐朝野駭惋﹐議論紛然。莊宗令閹人察訪外事﹐言存於諸將坐上訴郭氏之無罪﹐其言怨望﹐又於妖術人楊千郎家飲酒聚會﹐攘臂而泣。楊千郎者﹐魏州賤民﹐自言得墨子術於婦翁﹐能役使陰物﹐帽下召食物果實之類。又υ博必勝﹐人有拳握之物﹐以法必取。又說煉丹乾汞﹐易人形﹐破扃﹐貴要間神奇之。官至尙書郎﹐賜紫﹐其妻出入宮禁﹐承恩用事﹐皇弟存常朋淫於其家﹐至是與存同罹其禍。

後唐明宗皇帝微時隨蕃將李存信巡邊﹐宿於雁門逆旅。逆旅媼方娠﹐帝至﹐媼慢﹐不時具食﹐腹中兒語謂母曰「天子至﹐宜速具食。」聲聞於外﹐媼異之﹐遽起親奉庖爨﹐敬事尢謹。帝以媼前倨後恭﹐詰之。曰「公貴不可言也。」問其故﹐具道娠子腹語事。帝曰「老嫗遜言﹐懼吾辱耳。」後果如其言。

明宗始在軍中居常﹐惟治兵仗﹐不事生產。雄武謙和﹐臨財尢廉﹐家財屢空﹐處之晏如也。太祖欲試以誠﹐召於泉府﹐命恣意取之﹐所取不過束帛數緡而已。所得賜與必分部下。戰勝凱還﹐儕類自伐﹐帝徐言曰「人戰以口﹐我戰以手。」眾皆心服其能。

莊宗晏駕﹐明宗皇帝爲將相推舉﹐霍彥威﹑孔循上言唐運已衰﹐請攺國號。明宗謂藩邸近侍曰「何爲攺正朔」左右奏曰「先帝以錫氏宗屬爲唐雪冤仇﹐爲昭宗皇帝後﹐國號唐。今朝之舊人不欲殿下稱唐﹐請更名號耳。」明宗泣下﹐曰「吾十三事獻祖洎太祖至先帝﹐冒刃血戰﹐爲唐室雪冤﹐身編宗屬。武皇功業卽吾功業也﹐先帝天下卽吾天下也。兄亡弟紹﹐於意何嫌運之衰隆﹐吾當身受。」於是不攺正朔﹐人服帝之獨見也。

趙在禮作亂﹐諸將擁明宗入闕﹐未到間﹐從馬直郭從謙攻興教門﹐帝母弟存渥從上戰。及宮車晏駕﹐存渥與劉皇后同奔太原。至風谷﹐爲部下所殺﹐劉皇后欲出家爲尼﹐旋亦殺之。存霸先除北京畱守﹐亦自河中至太原。兵眾請殺存霸以安人心﹐符彥超不能禁﹐時存霸已翦發﹐衣僧衣謁彥超﹐願爲山僧﹐竟不免也。存紀﹑存確匿於南山民家﹐人有以報安重誨。重誨曰「主上已下詔尋訪帝之仁徳﹐必不加害﹐不如密旨殺之。」果並命於民家。後明宗聞之﹐切讓重誨﹐傷惜久之。

莊宗劉皇后﹐魏州成安人﹐家世寒微。太祖攻魏州﹐取成安得後﹐時年五六歲。歸晉陽宮﹐爲太后侍者﹐教吹笙。及笄﹐姿色絕眾﹐聲伎亦所長﹐太后賜莊宗﹐爲韓國夫人侍者。後誕皇子繼岌﹐寵待日隆。它日﹐成安人劉叟詣鄴宮見上﹐稱夫人之父。有內臣劉建丰認之﹐卽昔日黃須丈人﹐後之父也。劉氏方與嫡夫人爭寵﹐皆以門族誇尙﹐劉氏恥爲寒家﹐白莊宗曰「妾去鄕之時﹐妾父死於亂兵﹐是時環屍而哭。妾固無父﹐是何田舍翁詐僞及此」乃於宮門笞之。其實後卽叟之長女也。莊宗好俳優﹐宮中暇日﹐自負蓍囊藥篋﹐令繼岌破帽相隨﹐似後父劉叟以醫卜爲業也。後方晝眠﹐岌造其臥內﹐自稱劉衙推訪女﹐後大恚﹐笞繼岌。然爲太后不禮﹐復以韓夫人居正﹐無以發明﹐大臣希旨請冊劉氏爲皇后。議者以後出於寒賤﹐好興利聚財。初在鄴都﹐令人設法稗販﹐所鬻樵蘇果茹亦以皇后爲名。正位之後﹐凡貢奉先入後宮﹐惟寫佛經施尼師﹐它無所賜。闕下諸軍困乏﹐以至妻子餓殍﹐宰相請出內庫給﹐後將出妝具銀盆兩口﹐皇子滿喜等三人令鬻以贍軍。一旦作亂﹐亡國滅族﹐與夫褒姒﹑妲己無異也先是﹐莊宗自爲俳優﹐名曰李天下﹐雜於塗粉優雜之間﹐時爲諸優朴扶摑搭﹐竟婦恩伶之傾玷﹐有國者得不以爲前鑑劉后以囊盛金合犀帶四欲於太原造寺爲尼﹐沿路復通皇弟存渥﹐同簀而寢。明宗聞其穢﹐卽令自殺。

明宗卽位之初﹐誅租庸使孔謙﹑歸徳軍節度使元行欽﹑鄧州節度溫韜﹑太子少保段凝﹑汴州曲務辛廷蔚﹑李繼宣等。孔謙者﹐魏州孔目吏﹐莊宗圖霸以供饋兵食﹐謙有力焉。旣爲租庸使﹐曲事嬖幸﹐奪宰相權﹐專以聚斂爲意﹐剝削萬端﹐以犯眾怒﹐伏誅。元行欽爲莊宗愛將﹐出入宮禁曾無間隔﹐害明宗之子從﹐以是伏誅。段凝事梁以姦佞進身至節將﹐末年綰軍權﹐束手歸朝。溫韜凶惡﹐發掘西京陵寢﹐莊宗中興﹐不其罪。厚賂伶官閹人﹐與段凝皆賜國姓﹐或擁旄鉞。明宗采眾議而誅之。辛廷蔚﹐開封尹王瓚之牙將也﹐朱友貞時廷蔚依瓚勢﹐曲法亂政﹐汴人惡之。李繼宣﹐汴將孟審澄之子﹐亡命歸莊宗﹐劉皇后蓄爲子。時宮掖之間穢聲流聞﹐此四凶帝在藩邸時惡其爲人﹐故皆誅之。莊宗皇帝爲唐雪恥﹐號爲中興﹐而溫韜毀發諸帝寢陵﹐宣加大辟﹐而賜國姓﹐付節旄﹐由是知中興之說謬矣。

莊宗皇帝嫡夫人韓氏後爲淑妃﹐伊氏爲徳妃。契丹入中原﹐石氏乞降﹐宰相馮道尊冊契丹主﹐大張宴席﹐其國母后妃列坐同宴﹐王嬙﹑蔡姬之比也。夫人夏氏最承恩寵﹐後嫁契丹突欲名李贊華﹐所謂東丹王﹐卽阿保機長子。先歸朝﹐後除滑州節度使﹐性酷毒﹐侍婢微過卽以刀火灼。夏氏少長宮掖﹐不忍其凶﹐求離婚﹐歸河陽節度夏魯奇家﹐今爲尼也。

亂離以來﹐官爵過濫﹐封王作輔﹐狗尾續貂。天成初﹐桂州節度觀察使馬爾卽湖南馬殷之弟﹐本無功徳﹐品秩已髙﹐制詞云「爾名尊四輔﹐位冠三師。旣非品秩升遷﹐難以井田增益。」此要語也。議者以名器假人至此﹐賈誼所以長嘆息也。

明宗入纂﹐安重誨用事﹐取謀於孔循。舊相豆盧革﹑韋說出官﹐孔循不欲以河朔人入相﹐極薦崔協﹐而任圜力爭之﹐云「崔協者﹐少識文字﹐時人呼爲無字碑。有李琪者﹐學際天人﹐奕代軒冕﹐論才校藝可敵時輩百人﹐讒夫巧沮﹐忌害其能。必捨李琪而相崔協﹐如棄蘇合之丸取吉蜣之轉也。」重誨笑而止。然以孔循故終相之﹐帝曰「馮書記先帝判官﹐與物無競﹐可以相矣。」由是道與協並命而捨李琪﹐識者惜之。

明宗遣皇子從榮出鎭鄴都。或一日﹐上謂安重誨曰「從榮左右有詐宣朕令旨不接儒生。儒生多懦﹐恐鈍志相染。朕方知之﹐頗駭其事。今此皇子方幼﹐出臨大藩﹐故選儒雅﹐賴其裨佐。今聞此姦險﹐豈朕之所望也」鞫其言者將戮之。重誨曰「若遽行刑﹐又慮賓從聞後稍難安處﹐且望嚴戒。」遂止。

明宗皇帝尢惡貪貨。鄧州畱後陶爲內鄕縣令成歸仁所論稅外科配﹐貶嵐州司馬﹐掌書記王惟吉奪歷任告敕﹐配綏州﹐長流百姓。亳州剌吏李鄴以贓穢賜自盡。面戒汝州刺史萇﹛艸間﹜﹐爲其貪暴。汴州倉吏犯贓﹐內有史彥﹐舊將之子﹐又是駙馬石敬瑭親戚﹐王建立奏之﹐希免死。上曰「王法無私﹐豈可徇親」由是皆就戮。

緱氏縣令裴彥文事母不謹﹐誅之。襄邑人周威父爲人所殺﹐不雪父冤﹐有狀和解﹐明宗降敕賜死。

任圜昆弟五人﹐曰圜﹑圓﹑圖﹑回﹑團﹐雍穆有裕﹐風采俱異。圜美姿容﹐有口辧﹐負籌略﹐平蜀後除黔南不行。天成初入相﹐簡拔賢俊﹐杜絕幸門﹐憂國如家﹐切於功名﹐而安重誨忌之。常會於私第﹐有妓善歌﹐重誨求之不得﹐嫌隙漸深。俄罷三司﹐除太子太保﹐歸磁州致仕。因朱守殷作亂﹐立遣人稱制害之。受命之日﹐神气不撓﹐中外冤痛。淸泰中贈右僕射。

●卷十九

太傅致仕趙光逢仕唐及梁﹐薨於天成中﹐文學徳行﹐風神秀異﹐號曰「玉界尺」。揚歷臺省﹐入翰林禦史中丞﹐梁時同平章事。時以兩登廊廟﹐四退丘園﹐百行五常﹐不欺暗室﹐縉紳仰之。

周玄豹﹐燕人﹐少爲僧﹐其師有知人之鑑﹐從遊十年﹐不憚辛苦﹐遂傳其祕﹐還鄕歸俗。盧澄爲道士﹐與同志三人謁之﹐玄豹退謂人曰「適二君子﹐明年花發俱爲故人﹐惟彼道士它年甚貴。」來歲二人果睹零落﹐盧果登庸。後歸晉陽﹐張承業猶重之﹐言事多中。承業俾明宗易衣列於諸校之下﹐以它人請之﹐曰「此非也。」玄豹指明宗於末綴曰「骨法非常﹐此爲內衙太保乎」或問前程﹐惟云「末後爲鎭帥」。明宗夏皇后方事巾櫛﹐有時忤旨﹐大犯賈楚。玄豹曰「此人有藩侯夫人之相﹐當生貴子。」其言果驗。凡言吉凶﹐莫不神中﹐事多不載。明宗自鎭帥入纂﹐謂侍臣曰「周玄豹昔曾言朕事﹐頗有徵﹐可詔北京津置赴闕。」趙鳳曰「袁許之事﹐玄豹所長。若詔至輦下﹐卽爭問吉凶﹐恐近於妖惑。」乃令就賜金帛﹐官至光祿卿﹐年八十而終。

禮部尙書崔貽孫年過八十﹐求進不休﹐囊橐之資素有貯積﹐性好幹人﹐喜得小惠。左降之後﹐二子爭財﹐甘旨醫藥咸不供侍。書責其子曰「生有明君眞宰﹐死有天曹地府。無爲老朽﹐豈放爾邪。」爲縉紳之笑端。

道士解元龜﹐本西蜀節將下軍校。明宗入纂﹐言自西來﹐對於便殿﹐進詩歌聖徳﹐自稱太白山正一道士﹐上表乞西都畱守兼三川制置使﹐要修西京宮闕。上謂侍臣曰「此老耄自遠來朝﹐所期別有異見﹐乃爲身名甚切﹐堪笑也﹗」時號「知白先生」﹐賜紫﹐斯乃狂妄人也。

天成中﹐有僧於西國取經回﹐得一佛牙舍利十粒﹐行以呈上。進其牙﹐大如拳﹐褐潰皴裂。趙鳳言於執政曰「曾聞佛牙錘鍛不壞﹐請試之。」隨斧而碎﹐時宮中已施數千﹐聞毀碎﹐方遂擯棄之云云。此僧號智明﹐幽州人﹐僕嘗識之。

明宗問宰相馮道﹕「盧質近日喫酒否」對曰「質曾到臣居﹐亦飲數爵。臣勸不令過度﹐事亦如酒﹐過卽患生。」崔協彊言於坐曰「臣聞食醫心鏡﹐酒極好﹐不假藥餌﹐足以安心神。」左右見其膚淺﹐不覺哂之。

五臺山僧誠慧﹐其徒號爲降龍大師。鎭州大水﹐壞其南城﹐誠慧曰「彼無信心﹐吾使一小龍警之。」自言能役使毒龍故也。同光初到闕﹐權貴皆拜之﹐惟郭崇韜知其爲人﹐終不設拜。京師旱﹐迎至洛下祈雨﹐數旬無徵應。或以焚燎爲聞﹐懼而潛去。至寺慚恚而終﹐建塔號法雨大師﹐何其謬也﹗

澤州僧洪密請舍利塔﹐洪密以禪宗謎語鼓扇愚俗﹐自云身出舍利。曾至太原﹐豪民迎請﹐婦人羅拜。洪密旣辭﹐婦人於其所坐之處拾得百粒人驗之﹐皆枯魚之目也。將辭﹐雲山中要千數番粗氈﹐半日獲五百番。其惑人如此。

閬州守禦指揮使姚洪梁時經事董璋﹐璋將書頻誘﹐洪以大義拒之。城陷被擒﹐璋責之﹐洪大罵璋曰「老賊孤恩背主﹐吾於爾何恩而云相負爾爲李七郎奴﹐掃馬糞得一臠殘炙﹐感恩無盡。今天子付以茅土﹐結黨反噬﹐爾本奴才﹐卽無恥。吾忠義之士﹐不忍爲也。」璋怒令十人持刀割其膚﹐然鑊於前﹐自取啖食。洪至死大罵不已。明宗聞之泣下﹐置洪二子於近衛﹐給賜頗優。於時夏魯奇守遂州﹐城破自刎而死﹐並爲忠烈也。

封舜卿梁時知貢舉﹐後門生鄭致雍同受命入翰林爲學士。致雍有俊才﹐舜卿才思拙澀。及試五題﹐不勝困獘﹐因托致雍秉筆。當時議者以爲座主辱門生。同光初致仕。

蕭希甫進士及第﹐有文才口辧﹐多機數。梁時不得意﹐棄母妻渡河﹐易姓名爲皇甫教書。莊宗卽位於魏州﹐徵希甫知制誥。莊宗平汴洛﹐希甫奉詔宣慰靑齊﹐方知其母死妻嫁﹐乃持服於魏州。時議者戲引李陵書云「老母終堂﹐生妻去室。」後爲諫議大夫﹐性褊忿﹐躁於進取﹐疏宰相豆盧革﹑韋說至於貶死﹐又以毀訾宰臣﹐責授嵐州司馬。

明宗謂侍臣曰「馮道純儉﹐頃在徳勝寨﹐所居一茅庵﹐與從人同器而食。臥則芻槁一束﹐其心晏如。及以父憂退歸鄕裏﹐自耕耘樵采﹐與農夫雜處﹐不以素貴介懷﹐眞士大夫也﹗」

明宗戒秦王從榮曰「吾少鐘喪亂﹐馬上取功名﹐不暇畱心經籍。在藩邸時﹐見判官論說經義﹐𨿽不深達其旨﹐大約令人開悟。今朝廷有正人端士﹐可親附之﹐庶幾有益。吾見先皇在藩時愛自作歌詩﹐將家子文非素習﹐未能盡妙﹐諷於人口﹐恐被諸儒竊笑。吾老矣﹐不能勉彊於此﹐惟書義尙欲耳裏頻聞。」時從榮方聚雜進士浮薄之子以歌詩吟詠爲事﹐上道此言規諷之。或一日﹐秦王進詩﹐上說於俳優敬新磨﹐敬新磨贊美而曰「勿訝秦王詩好﹐他阿爺平生愛作詩。」上大笑。

宰相馮道形神庸陋﹐一旦爲丞相﹐士人多竊笑之。劉嶽與任贊偶語﹐見道行而復顧﹐贊曰「新相回顧﹐何也」嶽曰「定是忘持《兔園冊》來。」道之鄕人在朝者聞之﹐告道。道因授嶽祕書監﹑任贊授散騎常侍。北中村墅鄕以《兔園冊》教童蒙﹐以是譏之。然《兔園冊》乃徐庾文體﹐非鄙朴之談﹐但家藏一本﹐人多賤之也。

涇原帥李金全累歷藩鎭﹐所在掊斂。非時進馬﹐上問其爲治如何﹐莫專以進馬爲事。𨿽黽勉受之﹐聖旨不懌。張虔釗多貪﹐鎭滄州日﹐因亢旱民饑﹐發廩賑之。方上聞﹐帝甚嘉獎。它日秋成﹐倍斗徵斂。常言自覺言行相違﹐然每見財不能自止朝論鄙之。虔釗好與禪毳謎語﹐自云知道﹐心與口背﹐惟利是求﹐只以飯僧﹐更希福利。議者以渠於佛上希利﹐愚之甚也。後叛入蜀﹐取人產業﹐黷貨無厭﹐蜀民怨之。或說在蜀問一禪僧云「如何是舍利」對曰「垂置僦居卽得舍利。」淸河慚笑而已。

大理少卿康澄長興中上疏﹐其要云「是知國家有不足懼者五﹐深可畏者六。」敕旨褒稱之。議者曰「𨿽孫伏伽﹑岑文本章疏﹐而澄可與易地而處矣。」

孟鵠自三司勾押官歷許州節度使﹐上曰「鵠掌三司幾年得至方鎭」樞密使範延光奏對﹐上曰「鵠實幹事人﹐以此至方鎭﹐爭不勉旃」上心知其由徑忝冒﹐故以此諷也。

供奉官丁延徽巧事權貴﹐人多擁護。監倉犯贓﹐合處極法﹐侍衛使張從賓方便救之。上曰「食我厚祿﹐偸我倉儲﹐期於決死。蘇秦說吾不得﹐非但卿言。」竟處死。

●卷二十

上問範延光見管馬數﹐對曰「見管馬軍三萬五千。」上撫髀嘆曰「朕從戎四十年﹐太祖在太原時騎軍不過七千﹐先皇帝與汴軍校戰﹐自始至終馬數才萬。今有鐵馬三萬五千﹐不能使九州混一﹐是吾養卒練士將帥之不至也。老者馬將柰何」延光以馬數多﹐國力虛耗爲言﹐上亦然之。

鎭州士人劉方遇家財數十萬﹐方遇妻田氏蚤卒﹐田之妹爲尼﹐常出入方遇家﹐方遇使尼長髮爲繼室。有田令遵者﹐方遇之妻弟也﹐善貨殖﹐方遇以所積財令令遵興殖也。方遇有子年幼﹐二女皆嫁。方遇疾卒﹐子幼不能督家業﹐方遇妻及二女以家財素爲令遵興殖﹐乃聚族合謀﹐請以令遵姓劉爲方遇繼嗣。卽令鬻券人安美爲親族請嗣。券書旣定﹐乃遣令遵服斬衰居喪。而二女初立令遵時﹐先邀每月供財二萬﹐及後求取無厭﹐而石﹑李二女夫教二女詣本府論訴﹐云「令遵冒姓奪父家財」。令遵下獄﹐石﹑李二夫族與本府要吏親黨﹐上至府帥﹑判官﹑行軍司馬﹑隨使都押衙﹐各受方遇二女賂錢數千緡﹐而以令遵與姊及書券安美同情共盜﹐俱棄市。人知其冤。府帥李從敏令妻來朝﹐懼事發﹐令內地彌縫。侍禦史趙都嫉惡論奏﹐明宗驚怒﹐下鎭州﹐委副使符蒙按問﹐果得事實﹐自親吏髙知柔及判官﹑行軍司馬及通貨僧人﹑婦人皆棄市﹐惟從敏初欲削官停任﹐中宮哀祈﹐竟罰一季俸。議者以受賂曲法殺人﹐而八議之所不及﹐失刑也。

馮道對﹕「太子食﹐有邪蒿﹐師傅以其名邪﹐令去之﹐況人事乎。」上退﹐問羣臣「邪蒿」之義﹐範延光對﹕「無名之役﹐不急之務﹐且宜罷之。」自安重誨伏誅﹐而宦者孟漢瓊連宮掖之勢﹐居中用事﹐人皆憚之。因宰臣奏對﹐延光等深言「邪蒿」﹑「春冰」﹑「虎尾」之戒﹐欲驚悟上意也。上聖體乖和﹐馮道對寢膳之間﹐動思調衛﹐因指禦前果實曰「如食桃不康。翌日見李而思戒可也。」初上因禦李暴得風虛之疾﹐馮道不敢斥言﹐因奏事諷悟上意。

秦王從榮之爲元帥﹐輕佻淺露﹐狎近浮薄﹐列坐將帥而與判官論詩﹐未躋大位而許人禍福。由是中外忌憚﹐竟及誅敗。上聞從榮伏誅﹐悲駭幾落禦榻﹐气絕復蘇者再﹐由是不豫轉增﹐以至晏駕﹐自云「我今日自作劉窟頭也。」

吳興沈徽﹐乃溫庭筠諸甥也﹐嘗言其舅善鼓琴吹笛﹐亦云有弦卽彈﹐有孔卽吹﹐不獨柯亭爨桐也。」制《曲江吟》十調﹐善雜畫﹐每理髮則思來﹐輒罷櫛而綴文也。有溫ダ者﹐乃飛卿之孫﹐憲之子。仕蜀﹐官至常侍。無它能﹐惟以隱僻繪事爲克紹也。中間出官﹐旋遊臨邛﹐欲以此獻於州牧﹐爲謁者拒之。然溫氏之先貌陋﹐時號鐘馗。ダ之子郢﹐魁形﹐克肖其祖﹐亦以姦穢而流之。

姜志﹐許昌人﹐自小亂離﹐失其父母。爾後仕蜀﹐至武信軍節度使。先是﹐廏中圉人姜春者事之多年﹐頻罹鞭撲﹐一旦告老於國夫人﹐請免馬廏之役﹐而丐食於道路。夫人湣之﹐詰其鄕貫姻親﹐兼云「有一子﹐隨軍入川﹐莫知存亡」﹐其小字﹑身上記驗一一述之﹐果志之父也。洎父子相認﹐悲號殞絕。志乃授父杖﹐俾笞其背﹐以償昔日所誤之事。舉國嗟嘆之。此事川蜀皆知。

唐四方館主王晉阝尙書自西京亂離﹐挈家入蜀﹐沿嘉陵江下﹐至利州百堂寺前。其弟年七歲﹐忽云「我曾有經一卷﹐藏在此寺石龕內。」因令家人相隨訪獲之﹐木梳亦存。寺僧曰「此我童子也。」較其所夭之年與王氏之子所生之歲果驗也。其前生父母尙存。及長﹐仕蜀﹐官至令錄數任﹐卽王鄂。

舒溥者﹐萬州人﹐粗解書記﹐事前恩州刺史李希玄往廣州謁嗣薛王﹐歸裝甚丰。於時蜀兵部毛文晏侍郎﹑宣徽宋光葆開府﹑前陵州王洪使君皆未宦達﹐舒子竊資而奉之。爾後三人繼登顯秩﹐而恃此階緣﹐多行無禮於恩牧﹐因笞而遣之。始依陵州王洪﹐奏授井研令﹐尋爲王公所鄙。次依宋開府﹐亦以不恭見棄。轉薦於嘉牧顧﹐承奉貴近﹐誤奏爲團練判官﹐賜緋﹐轉員外郎。未久失意﹐復疏之﹐俾其入貢﹐仍假一表希除畿邑﹐實要斥遠之。邸吏知意﹐表竟不行。淹畱經年﹐乃詣堂陳狀﹐只望本分入貢之恩澤。朝廷以其北面因依﹐莫測本末﹐優與擬議﹐轉檢校工部郎。所謂三斥三遇也。愚嘗覽吳武陵爲李吉甫相所誤致及第﹐因類而附之。

杜何博士﹐相國駙馬之子﹐仕蜀至五轉無它才俊﹐止以貴公子享俸祿而已。恥其官卑﹐詣執政陳啟自述門閥﹐其末云「昔年入貢﹐仕在花樹韋吏部先徳之前﹔今日通班﹐在新津馮長官小男之後。」執政湣而慰之。有髙諷者﹐自云太尉諸孫﹐羈旅三川而多忤物﹐每嘆求官不遂﹐徧告人曰「何不還我羅城來」蓋以掌武所築﹐蜀人安之。其疏闊皆如此也。

韋巽﹐太尉昭度之子也﹐懦蒙鈍﹐率由婢嫗。仕蜀﹐先主以其事舊優容之﹐以至卿監。或爲同列所譏云「三公門前出死狗。」巽曰「死狗門前出三公。」又能酬酢也。周仁矩者﹐卽蜀相庠之子﹐爲駙馬都尉﹐有才藻而庸劣。國亡後與貧丐者爲伍﹐俾一人先道爵裏於市肆酒坊之間﹐人有哀者﹐日獲三二百錢﹐與其徒飲啖而已。成都人皆嗟嘆之。

唐鳳翔李嚴令公收蜀﹐充饋運使﹐於蜀城東門外下營。魏王與郭侍中入居蜀宮﹐玉帛子女它人無復見矣。中令寂寞﹐無以遣適。潁川陳昭符仕蜀﹐累剖竹符﹐蚤在岐山﹐微有階緣﹐而得候謁﹐因求一美人以獻之。有蕭夫人者﹐乃蜀先主之寵愛也﹐曾賜與鳳翔歸降指揮使王胡﹐賜名丞。王胡乃岐王賜姓﹐連彥字﹐卒後蕭氏寡而無子。其容態明悟﹐國人具聞。陳致媒氏誘之而獻﹐抱衾之夕﹐中令於窗隙中窺之﹐嘆其妍妙﹐乃詰所來﹐左右方以王胡爲對。中令止之曰「王胡背恩投蜀﹐誠不可容。然其向來吾之子侄矣﹐此事不可。」遽令約回。時有知者皆重中令少年而忍欲復禮﹐誠貴達人難事。潁川每爲愚話之。周彥章本姓王﹐以軍功爲金吾衛使。後主采選宮妓﹐王有女甚美﹐因命內人欲選入宮。王乃按劍曰「某是先皇令與周氏作義男﹐本姓王﹐爲眾所聞也﹐豈有王氏女而事王氏乎」因召左右小軍將無婦者以女衣襟結之﹐便爲夫妻。爾後國變﹐王乃領兵於大安樓前脇後主誅君側韓昭等﹐卽其事也。

王蜀時閬州人何奎﹐不知何術而言事甚效﹐旣非卜相﹐人號何見鬼﹐蜀之近貴咸神之。鬻銀之肆有患白癩者﹐傳於兩世矣。何見之﹐謂曰「爾所苦﹐我知之矣。我爲嫁娉少環釧釵篦之屬﹐爾能致之乎卽所苦立愈矣。」白癩者欣然許之。因謂曰「爾家必有它人舊功徳或供養之具存焉。亡者之魂無依﹐故遣爲此祟。但去之必瘳也。」患者歸視功徳堂內本無它物﹐忖思久之﹐老母曰「佛前紗窗乃重圍時它人之物﹐曾取而置之﹐得非此乎」遽令撤去﹐仍修齋懺﹐其疾遂痊﹐竟受其釧之贈。何生未遇﹐不汲汲於官宦。末年祈於大官﹐自布衣除興元少尹﹐金紫﹐兼妻邑號﹐子亦賜緋。不之任﹐便歸閬州而卒﹐預知死期也。𨿽術數通神﹐而名器逾分﹐識者知後主之政悉此類也。

嘉州夾江縣人孫雄﹐人號孫卵齋﹐其言事亦何奎之流。僞蜀主歸命時﹐內官宋愈昭將軍數員舊與孫相善﹐亦神其術﹐將赴洛都﹐咸問其將來升沈。孫俯首曰「諸官記之﹐此去無災無福﹐但行及野狐泉已來稅駕處曰『孫雄非聖人耶』﹐此際新舊使頭皆不見矣。」諸官皆疑之。爾後量其行邁﹐合在咸京左右﹐後主罹僞詔之禍﹐莊宗遇鄴都之變﹐所謂新舊使頭皆不得見之驗也。愚同席備見說﹐故記之。

遂寧有馮見鬼﹐似有所睹﹐知人吉凶。潁川陳絢爲武信軍畱後﹐而劉令公知俊交替﹐摭其舊事﹐疊有奏論。馮生謂潁川曰「府主𨿽號元戎﹐前無旌節所引﹐殆不久乎。幸勿憂也。」未逾歲而彭城伏誅。有官人林泳者﹐本閩人也﹐嘗謂僚友曰「安有生人而終日見鬼乎無聽其妖。」馮聞之甚不平。或一日﹐對眾謂之曰「閣下爲官多不克終﹐蓋曾殺一女人爲祟﹐以公祿壽未盡﹐莫致其便。我能言其姓名﹐公信之乎」於是慚懼言誠於馮生﹐許爲解其冤也。它皆類此。

沙門貫休﹐鐘離人也﹐風騷之外精於筆﹐舉止眞率﹐誠髙人也。然不曉時事﹐往往詆訐朝賢﹐它亦不知己之是耶非耶。荊州成中令問其筆法非耶﹐休公曰「此事須登壇而授﹐非艸艸而言。」成令銜之﹐乃遽於黔中因病以鶴詩寄意曰「見說气淸邪不入﹐不知爾病自何來。」以詩見意也。馮涓大夫有大名於人間﹐淪落於蜀﹐自比杜工部﹐意謂它人無出其右。休公初至蜀﹐先謁韋書記莊﹐而長樂公後至﹐遂與相見﹐欣然撫掌曰「我與你阿叔有分。」長樂怒而拂袖。它日謁之竟不逢迎﹐乃曰「此阿師似我禮拜也。」自是頻投刺字﹐終爲閽者所拒。休公謂韋公曰「我得得爲渠入蜀﹐何意見怪」國淸寺律僧嘗許具蒿脯﹐未得間﹐姜侍中宅有齋﹐律僧先在焉﹐休公次至﹐未揖主人大貌﹐乃拍手謂律僧曰「乃蒿餅子何在」其它皆此類。通衢徒步﹐行嚼果子﹐未嘗跨馬﹐時人甚重之﹐異乎廣宣﹑棲白之流也。

●逸文卷一

唐乾寧中﹐云安縣漢城宮道士楊云外常以酒自晦﹐而行止異常。前進士錢若愚甚敬之﹐一旦﹐齋沐詣其山觀﹐宿於道齋。翌日﹐虔誠斂衽而白之曰「師丈﹐小子凡鄙﹐神仙之事𨿽聆其說﹐果有之乎」楊曰「有之﹐我卽其人也。若示以飛空躡虛﹑履水蹈火﹐卽日有千萬人就我﹐不亦煩褻乎」因騰躍上升﹐冉冉在空中﹐良久而下。若愚稽顙﹐自是信有神仙矣。

唐天復中﹐成鎭江陵﹐監軍使張特進元隨溫克修司藥庫﹐在坊郭稅捨止焉。張之門人向隱北鄰﹐隱攻歷算﹐仍精射覆﹐無不中也。一日﹐白張曰「特進﹑副監﹑小判官已下皆帶災色﹐何也」張曰「人之年運不同﹐豈有一時受災﹐吾不信矣。」於時城中多犬吠﹐隱謂克修曰「司馬元戎某年失守﹐此地化爲邱墟﹐子其志之。」他日復謂克修曰「此地更變﹐且無定主﹐五年後東北上有人﹐依稀國親﹐一鎭此邦﹐二十年不動。子志之。」他日又曰「東北來者二十年後更有一人﹐五行不管﹐此程更遠。但請記之。」溫以爲憑虛﹐殊不介意。復謂溫曰「子他時婚娶無男﹐但生一隊女也﹐到老卻作醫人。」後果密敕誅北司﹐張特進與副監﹑小判官同日就戮﹐方驗其事。成鄂渚失律不還﹐江陵爲朗人雷滿所據。襄州舉軍奪之﹐以趙匡明爲畱後。大梁伐襄州﹐匡明棄城出奔﹐爲梁將賀環所據﹐而威望不著﹐朗蠻侵淩﹐不敢出城﹐自固而已。梁主署武信王髙季昌自潁州刺史爲荊南兵馬畱後﹐下車日﹐擁數騎至沙頭﹐朗軍懾懼﹐稍稍而退。先是﹐武信王賜姓朱﹐後復本姓﹐果符國親之說。克修失主﹐流落渚宮﹐收得名方﹐仍善修合﹐賣藥自給﹐亦便行醫。娶婦後惟生數女﹐盡如向言。唐明宗天成二年丁亥﹐天軍圍江陵﹐軍府懷憂﹐溫克修上城白文獻王﹐具道此。文獻未之全信。溫以前事累驗﹐必不我欺。俄而朝廷抽軍﹐來年武信薨﹐凡二十一年。而文獻嗣位亦二十一年﹐迨至南平王﹐卽「此程更遠」﹐果在玆乎。

唐鳳州東谷有山人彊紳﹐妙於三戒﹐尢精雲气。屬王氏初亻並秦鳳﹐張黃於通衢﹐彊公指而謂孫光憲曰「更十年﹐天子數員。」又曰「並汾而來悠悠﹐梁蜀後何爲哉﹗」於時蜀兵初攻岐山﹐謂其旦夕屠之。彊曰「秦王久思妄動﹐非四海之主。𨿽然﹐死於牖下乃其分也。蜀人終不能克秦﹐而秦川亦成邱墟矣。」爾後大鹵與王鳳翔不羈﹐秦王令終﹐王氏絕祚﹐果葉彊生言。有鹿盧喬術﹐自云老夫耄矣﹐無人可傳﹐其書藏在深隱處古杉樹中。因與孫光憲偕詣﹐開樹皮﹐發蠟緘﹐取出一通絹書﹐選吉辰以授﹐爲彊嫗止之﹐謂「孫少年也﹐慮致發狂。俾服膺三年﹐方議可否。」

唐彭濮間有相者彭克明﹐號彭釘筋﹐言事多驗﹐人以其必中﹐是有釘筋之名。九隴村民唐氏子家富谷食﹐彭謂曰「唐郎卽世﹐不掛一縷。」唐氏曰「我家粗有田隴﹐衣食且丰﹐可能裸露而終哉」後一日﹐江水泛漲﹐潭上有一兔在水中央。唐謂必致之﹐乃脫衣泅水﹐無何﹐爲迅波漂沒而卒﹐所謂一縷不掛也。其他皆此類﹐繁而不載。

僞蜀王先主時﹐有軍校黃承眞就糧於廣漢綿竹縣﹐遇一叟曰鄭山古﹐謂黃曰﹕』此國於五行中少金气﹐有剝金之號曰金煬鬼。此年蜀宮大火﹐至甲申﹑乙酉則殺人無數。我授汝祕術﹐詣朝堂陳之。儻行吾教以禳鎭﹐庶幾減於殺伐。救活之功﹐道家所重延生﹐試於我而取之。然三陳此術如不允行﹐則子亦不免﹐蓋泄於陰機也。子能從我乎」黃亦好奇﹐乃曰「苟稟至言﹐死生以之。」乃賫祕文詣蜀﹐三上不達﹐乃嘔血而死。其大火與乙酉亡國殺戮之事果驗。孫光憲與承眞相識﹐竊得窺其祕緯﹐題云《黃帝陰符》﹐與今陰符不同﹐凡五六千言」黃雲受於鄭叟﹐一畫一點皆以五行屬配﹐通暢﹐實奇書也。然漢代數賢生於綿竹﹐妙於讖記之學﹐所云鄭叟﹐豈黃扶之流乎。

僞王蜀葉逢﹐少明悟﹐以詞筆求知﹐常與孫光憲偕詣術士馬處謙問命通塞。馬曰「四十已後方可圖之。未間苟或先得﹐於壽不永。」於時州府交辟﹐以多故參差﹐不成其事。後充湖南通判官﹐未除官之前﹐夢見乘船赴任﹐江上候吏旁午而至﹐迎入石窟。覺後話於廣成先生杜光庭。次忽報敕下﹐授檢校水部員外郎。廣成曰「昨宵之夢﹐豈小川之謂乎。」自是解維﹐覆舟於犍爲郡靑衣灘而死﹐卽處謙之生知﹑葉逢之凶夢﹐何眞效哉﹗光憲自蜀沿流﹐一夕夢葉生云「子於靑衣亦不得免。」覺而異之。洎發嘉州﹐取陽山路﹐乘小舟以避靑衣之險。無何﹐篙折﹐爲迅流吸入靑衣﹐幸而獲濟。豈鬼神尙能相戲哉。

僞王蜀時﹐巫山髙唐觀道士黃萬戶本巴東萬戶村民﹐學白虎七變術﹐又云學六丁法於道士張君。常持一鐵鞭療疾﹐不以財物介懷。然好與鄕人爭訟﹐州縣不之重也。戎州刺史文思輅亦有戲術﹐曾翦紙魚投於盆內而活﹐萬戶投符化獺而食之﹐其鐵鞭爲文思輅收之﹐歸至涪州亡其鞭﹐而卻歸黃矣。有楊希古﹐欲傳其術﹐坐未安﹐忽云「子家中已有喪穢。」不果傳。俄得家訃母亡。又蜀先主召入宮﹐列示諸子﹐俾認儲後。萬戶乃指後主。其術他皆仿此。惟一女爲巫山民妻﹐有男傳授祕訣。將卒戒家人勿殮。經七八日再活﹐不久卻殞也。靑城縣舊有馬和尙﹐宴坐三十五年﹐道徳甚髙。萬戶將卒﹐謂家人曰「靑城馬和尙來﹐我遂長逝也。」是年馬師亦遷化。

秭歸郡艸聖僧懷浚者﹐不知何處人﹐唐乾寧初到彼﹐知來藏往﹐皆有神驗。愛艸書﹐或經或釋或老﹐至於歌詩鄙瑣之言﹐靡不集其筆端。與之語﹐卽阿惟而已。里人以神聖待之﹐刺史幹公以其惑眾﹐系而詰之﹐乃以詩代通狀曰「家在閩川西復西﹐其中歲歲有鶯啼。如今不在鶯啼處﹐鶯在舊時啼處啼。」又詰之﹐復有詩曰「家住閩川東復東﹐其中歲歲有花紅。而今不在花紅處﹐花在舊時紅處紅。」郡牧異而釋之。詳其詩意似在海中﹐得非杯渡之流乎行旅經過﹐必維舟而禮謁。告其吉凶﹐惟書三五行﹐終不明言﹐事往果驗。荊南大校周崇賓謁之﹐書字遺之曰「付皇都勘。」爾後入貢﹐因王師南討﹐遂縶於南府﹐竟就戮也。押衙孫道能謁之﹐書字曰「付竹林寺。」其年物故﹐營葬乃古竹林寺基也。皇甫鉉知州﹐乃畫一人荷校﹐一女子在旁。後爲娶民家女遭訟﹐錮身入府。波斯穆昭嗣幼好藥術﹐隨其父謁之﹐乃畫一道士乘雲把胡盧﹐書云「指揮使髙牒衙推」。穆生後以醫藥有效﹐南平王髙從誨與巾裹﹐攝府衙推。王師伐荊州﹐師寄南平王詩云﹕』馬頭漸入揚州路﹐親眷應須洗眼看。」是歲輸誠淮海﹐獲解重圍。其他不可殫記。或一日﹐題庭前芭蕉葉上云「今日還債﹐幸州縣無更勘窮。」來日爲人所害﹐尺首宛然。刺史髙公爲茶毗之。

湖南帥馬希聲在位多縱率﹐有賈客沈申者﹐常來往番禺間﹐廣主優待之﹐令如北中求寶帶。申於洛汴間市得玉帶一﹐乃奇貨也。回由湘潭﹐希聲竊知之﹐召申詣衙﹐賜以酒食﹐抵夜送還店﹐預戒軍巡以犯夜戮之。湘人俱聞﹐莫不嗟憫。爾後常見此客爲祟﹐或在屋脊﹐或據欄檻﹐不常厥處。未久﹐希聲暴卒。其弟希範嗣立﹐以玉帶還廣人。

韋承臯者﹐僞蜀時將校也。有待詔僧名行眞﹐居蜀州長平山﹐嘗於本州龍興寺構木塔﹐凡十三級﹐費錢銀萬計﹐尋爲天火所焚﹐第三次營構方能就。人謂其有黃白之術也。及承臯典眉州﹐召行眞至郡。郡有盧敬芝司馬者﹐以殖貨爲業。承臯嘗謂之曰「某頃軍中與行眞同火幕﹐遇一韋處士﹐授以作金術。適來鄙夫老矣﹐故召行眞同修舊藥﹐藥成當得分惠。謂吾子罷商賈之業可乎」盧敬諾。藥垂成﹐韋牧坐罪貶茂州參軍。臨行﹐盧送至蟆頤津。韋牧沈藥鼎於江中﹐謂盧生曰「吾罪矣。先是授術韋處士者﹐吾害之而滅口。今日之事﹐藥成而禍及﹐其有神理乎。」蜀國更變﹐以拒魏王之師﹐誅死。

僞蜀寧江節度使王宗黯生日﹐部下屬縣皆率醵財貨以爲賀禮。巫山令裴垣以編戶羈貧﹐獨無慶獻。宗黯大怒﹐召裴至﹐誣以他事﹐生沈灩堆水中﹐三日尺不流。宗黯遣人命挽而下﹐經宿逆水復上﹐卓立波面﹐正視衙門。宗黯頗不自安﹐神識煩撓﹐竟得疾暴卒。

渚宮有民公乘通者﹐平生隱慝﹐人或難知。死後湖南民家生一黑驢駒﹐白毛作荊南公乘通字。其子孫聞之懷恥﹐竟不能尋贖。江陵人皆知之。

湖南武穆王巡邊﹐回舟至洞庭宜春江口﹐暴風忽至﹐波如連山。乃見波中恢詭譎怪﹐蛟螭出沒﹐雲霧昏蒙﹐有如武夫執戈戟者﹐有文吏具衤闌簡者﹐有如捧盤盂者﹐或緋或綠﹐倏閃睢盱﹐莫知何物。左右大駭﹐衣服器皿悉投之。舟人欲以姬妾爲請﹐王不聽。移時風定﹐僅獲存焉。後數年﹐武穆王薨於位。

東州顧彥朗以蔡叔向爲副使﹐感微時之恩﹐𨿽爲戎ヘ而嘗加敬。其弟彥暉嗣襲﹐酷好潔淨﹐嘗嫌人臭﹐左右薰香而備給使。幕僚皆中朝子弟﹐亦涉輕薄。韋太尉昭度收復蜀城﹐以彥暉爲招討副使。在軍中﹐每旦率幕官同謁掌武﹐而蜀先主預焉﹐共輕忽之﹐𨿽昭度亦嫌其不恭。彥暉襲兄位﹐爾後爲蜀主所破﹐手刃一家﹐郎官溫術等斃焉。先是﹐蔡叔向職居元僚﹐乃顧氏之心膂﹐與所辟朝士優遊尊俎﹐不相侔矣。小顧旣是尊崇﹐嫌其掣肘﹐王先主因其隙宣言以間之﹐且曰「拈卻蔡中丞﹐看爾得否。」由是叔向辭職閒居﹐王乃舉軍而伐之。在蜀﹐有術士朱洽者﹐常謂人曰「二顧𨿽位尊方鎭﹐生無第宅﹐死無墳墓。」人莫諭之。或曰二顧自天徳軍小將﹐際會立功﹐便除東川﹐弟兄疊據。大顧相薨﹐遺命焚骸﹐歸葬丰州﹐會多事未果。至小顧狼狽之日﹐送終之禮又闕焉。卽朱氏言於斯驗矣。

進士楊鼎夫富於詞學﹐爲時所稱。頃歲會遊靑城山﹐過皂江﹐同舟者約五十餘人。至於中流﹐遇暴風漂蕩﹐其船抵巨石傾覆於洪濤間﹐同濟之流盡沈沒底﹐獨鼎夫似有物扶助。旣達岸﹐亦困頓矣﹐遽有老人以杖接引且笑云「元是鹽里人﹐本非水中物。」鼎夫未及致謝﹐旋失老人所之﹐因作詩以記。後歸成都﹐話與知己﹐終莫究「鹽里人」之義。後爲權臣安思謙幕吏﹐判榷鹽院事﹐遇疾暴亡。男文則以屬分料鹽百餘斤裹束﹐將上蜀郊營葬。至是鹽裏之詞方驗。鼎夫舊記詩曰「靑城山峭皂江寒﹐欲度當時作等閒。棹逆狂風趨近岸﹐舟逢怪石碎前灣。手攜弱杖倉皇處﹐命出洪濤頃刻間。今日深恩無以報﹐令人羞記雀銜環。」

蜀禦史中丞牛希濟﹐文學繁贍﹐超於時輩﹐自云早年未出學院﹐以詞科可以俯拾。或夢一人介金曰「郎君分無科名﹐四十五已上方有官祿。」覺而異之。旋遇喪亂﹐流寓於蜀﹐依季父也。仍以气直嗜酒爲季父所責﹐旅寄巴南。旋聆開國﹐不預勸進﹐又以時輩所排﹐十年不調﹐爲先主所知﹐召封﹐除起居郎﹐累加至憲長。是知向者之夢何其神也﹗僞蜀後主王衍以唐襲宅建上淸宮﹐於老君尊像殿中列唐朝十八帝眞容﹐備法駕謁之。識者以爲拜唐乃歸命之先兆也。先是﹐司天監胡秀林進歷﹐移閏在丙戌年正月。有向隱者﹐亦進歷﹐用宣明法﹐閏乙酉年十二月。旣有異同﹐彼此紛訴﹐仍於界上取唐國歷日。近臣曰「宜用唐國閏月也。」因更攺閏十二月。街衢賣歷者云「只有一月也。」其年十二月二十八日國滅。胡秀林是唐朝司天少鹽﹐仕蜀﹐別造永昌正象歷﹐推步之妙天下一人﹐然移閏之事不爽﹐歷議常人不可輕知之。

章孝子名全益﹐東蜀涪城人。少孤﹐爲兄全啟養育。母疾﹐全啟割股肉以饋﹐其疾果瘳也。他日全啟出遊﹐殂於逆旅。全益感天倫之恩﹐制斬之服。又以全啟割肉啖母﹐遂以火煉指以申至痛﹐仍以銀字寫《法華經》一部﹐日夕諷誦﹐仍通大義。後於成都府樓巷捨於其間﹐傍有丹竈﹐不蓄童僕﹐塊然一室。鬻丹得錢﹐數及兩金卽刻一像。今華亭禪院卽居士髙樓之所。人謂有黃白之術﹐嘗言於道友曰「點水銀一兩﹐止一兩銀價。若丸作三百粒﹐每粒百錢﹐乃三十千矣。」其利溥哉﹐但所鬻之丹亦神矣。居士到蜀之後﹐制土偶於丹竈之側以代執熱之用﹐護惜不毀殆四十年。大順中物故﹐年至九十八。寺僧寫眞於壁﹐節度判官﹑前眉州刺史馮涓撰贊以美之。

蜀之將帥鮮不好貨﹐有許宗裔者﹐分符杖鉞﹐獨守廉隅﹐嘗典劍州。民有致寇者﹐燈下認識暴客﹐待曉告巡。其賊不禁拷捶﹐遠首其罪﹐囚而送州。宗裔引慮﹐縲囚紛訴﹐且言絲鉤紈乃是家物﹐與被劫主遞有詞說。宗裔促命兩家繰絲車﹐又各賫綢紈捲。問胎心復用何物﹐一云杏核﹐一云瓦子。因令相退下綢綫﹐見杏核﹐與囚款同﹐仍以絲鉤安車﹐量其輕重大小亦是囚家本物﹐卽被劫者有妄認之過﹐巡捕吏伏拷決之辜。指顧之間﹐爲雪冤枉﹐乃良吏也。

陳太師敬𨿽濫升重位﹐而頗有偉量。自鎭西川日﹐乃委政事於幕客﹐委軍旅於護戎﹐日食蒸犬一頭﹐酒一壺﹐一月六設曲宴﹐卽自有平生酒徒五人狎暱﹐焦菜一碗﹐破三十千。常有告設吏偸錢﹐拂其牒而不省。營妓玉兒者﹐太師賜之卮酒﹐拒而不飲﹐乃誤傾潑於太師﹐污頭面。遽起更衣﹐左右驚憂﹐立候玉兒爲賫粉。更衣出﹐卻坐﹐又以酒賜之。玉兒請罪﹐笑而恕之。其寬裕率皆此類。

●逸文卷二

僞蜀先主王建始攻圍成都﹐三年未下。其紀綱之僕有無賴輕生男悍者百輩﹐人莫敵也。建嘗以美言啖之曰「西川號爲錦花城。一旦收克﹐玉帛子女恣我兒輩快活也。」他日陳敬﹑田今孜以城降﹐翌日﹐赴府預戒驕暴諸子曰「我與爾累年戰鬥﹐出死入生﹐來日便是我一家也。入城之後但管富貴﹐卽不得恣橫。我適來差張作斬斫馬步使﹐責辦於渠。汝輩不得輒犯﹐若把到我面前﹐足可矜恕﹐或被當下斬卻﹐非我能救。」諸子聞戒﹐各務戢斂。然張胸上打人﹐堆壘通衢﹐莫有敢犯。識者以建能戒能惜﹐不陷人於刑﹐仁恕之比也。

邛黎之間有淺蠻焉﹐世襲王號﹐曰劉王﹑楊王﹑郝王。歲支西川衣賜三千分﹐俾其偵雲南動靜。雲南亦資其覘成都盈虛﹐持兩端而求利也。每元戎下車﹐卽率界上酋長詣府庭﹐號曰參元戎。上聞﹐自謂威惠所致。其不參間﹐潛稟於都押衙﹐且俟可否。或元戎慰撫大將間稍至乖方﹐卽教其紛紜。時帥臣多是文儒﹐不欲生事﹐以是都押賴之﹐亦要姑息。蠻憑陵﹐若無亭障﹐抑此之由也。王建始鎭蜀﹐絕其舊賜﹐斬都押衙山行章以令之﹐邛峽之南不立一堠﹐不戍一卒﹐十年不敢犯境。末年﹐命大將許存徵蠻﹐爲三王泄漏軍機﹐於是召三王而斬之﹐時號因斷也。昔日之患三王﹐非不知也﹐時不利也﹐故曰「有非常之功」﹐許公之謂也。先是﹐唐咸通中﹐有天竺三藏僧經過成都﹐曉五天胡語﹐通大小乘經律論。以北天竺與雲南接境﹐欲假途而還﹐爲蜀察事者識之﹐縶於成都府﹐具得所記朝廷次第文字﹐蓋曾入內道場也。是知外國來廷者安知非姦細乎

唐乾符中﹐綿竹王俳優者有巨力。每遇府中食軍宴﹐客先呈百戲﹐王生腰背一船﹐船中載十二人﹐舞《河傳》一曲﹐略無困乏。

燕之舊將周歸﹐蘇門更變之際以劍拄心﹐刃自背出而不死。奔於梁﹐爲騎將之先鋒焉。十五年﹐夾河百戰﹐通中之瘡往往遇之。後唐莊宗入洛﹐爲仇者於獵場席地俾坐﹐滿挽而射﹐貫腋而出﹐創愈無恙。仕至郡牧﹑節度畱後﹐竟死於牖下。

蜀許寂少年棲四明山﹐學《易》於晉徵君。一旦﹐有夫婦偕詣山居﹐攜一壺酒。寂詰之云「今日離剡縣。」寂曰「道路甚遙﹐安得一日及此」頗亦異之。然夫甚少﹐而婦容色過之﹐狀貌毅然而寡默。其夕以壺觴命許同酌﹐此丈夫出一拍板﹐徧以銅釘釘之﹐乃抗聲髙歌﹐悉是說劍之意。俄自臂間抽出兩物﹐展而喝之﹐卽兩口劍﹐躍起在寂頭上盤旋交擊﹐寂甚驚駭。尋而收匣之。飲畢就寢﹐迨曉乃空榻也。至日中﹐復有一頭陀僧來尋此夫婦﹐寂具道之。僧曰「我亦其人也﹐道士能學之乎」寂辭曰「少尙玄學﹐不願爲此。」其僧傲然而笑﹐乃取寂淨水拭腳﹐徘徊間不見。爾後再於華陰遇之﹐始知其俠也。杜光庭自京入蜀﹐宿於梓潼廳。有一僧繼至﹐縣宰周某與之有舊﹐乃云「今日自興元來。」杜異之。明發﹐僧遂前去。宰謂杜曰「此僧乃鹿盧喬。」亦俠之類也。詩僧齊己於潙山松下親遇一僧於頭指甲下投抽出兩口劍﹐跳躍淩空而去。

朗州道士羅少微頃在茅山紫陽觀寄泊﹐有丁秀才者亦同寓於觀中﹐舉動風味無異常人﹐然不汲汲於仕進。盤桓數年﹐觀主亦善遇之。冬之夜﹐霰雪方甚﹐二三道士圍鑪﹐有肥寧美醞之羨。丁曰「致之何難。」時以爲戲﹐俄見開戶奪袂而去﹐至夜分﹐蒙雪而回﹐提一銀酒﹐熟羊一足﹐云浙帥廚中物。由是驚訝歡笑﹐擲劍而舞﹐騰躍而去﹐莫知所往﹐惟銀存焉。觀主以狀聞於縣官﹐詩僧貫休《俠客》詩云「黃昏風雨黑如磐﹐別我不知何處去。」得非江淮間曾聆此事而構思也﹖

唐韓定辭爲鎭州王書記﹐聘燕帥劉仁恭﹐捨於賓館﹐命試幕客馬延接。馬有詩贈韓曰「燧林芳艸綿綿思﹐盡日相攜陟麗譙。別後﹛山﹜山上望﹐羨君時復見王喬。」詩𨿽淸秀﹐然意在徵其學問。韓亦於座上酬之曰「崇霞臺上神仙客﹐學辧癡龍藝最多。盛徳好將銀筆術﹐麗詞堪與雪兒歌。」座內諸賓靡不欽訝稱妙句﹐然亦疑其「銀筆」之僻也。他日﹐復持燕帥之命答聘常山﹐亦命定辭接於公館。時有妓轉轉者﹐韓之所眷也﹐每當酒席﹐或頻目之。韓曰「昔愛晉文公分季隗於趙衰﹐孫伯符輟小喬於公瑾﹐蓋以色可奉名人。但慮倡姬不如賢者之顧﹐願垂一詠﹐俾得奉之。」援筆﹐文不停綴﹐作轉轉之賦﹐其文甚美。咸欽其敏妙﹐遂傳於遠近。從容問韓以「雪兒」「銀筆」之事﹐韓曰「昔梁元帝爲湘東王時好學著書﹐常記錄忠臣義士及文章之美者。筆有三品﹐或以金銀雕飾﹐或用斑竹爲管。忠孝全者用金管書之﹐徳行淸粹者用銀筆書之﹐文章贍麗者以斑竹書之﹐故湘東之譽振於江表。雪兒者﹐李密之愛姬﹐能歌舞﹐每見賓僚文章有奇麗入意者﹐卽付雪兒葉音律以歌之。」又問﹐「癡龍」出自何處﹐定辭曰「洛下有洞穴﹐曾有人誤墜於衢中﹐因行數里﹐漸見明曠﹐見有宮殿人物凡九處﹐又見有大羊﹐羊髯有珠﹐人取而食之﹐不知何所。後出以問張華﹐曰﹕『此地仙九館也。大羊者名曰癡龍耳。』」定辭復問或﹛山﹜之山當在何處﹐曰「此隋君之故事﹐何謙光而下問。」由是兩相悅服﹐結交而去。

王蜀時有趙雄武者﹐眾號趙大餅﹐累典名郡﹐爲一時之富豪。嚴潔奉身﹐精於欽饌﹐居常不使膳夫。六局之中各有二婢執役﹐當廚者十五餘輩﹐皆著窄袖鮮潔衣裝。事一餐邀一客﹐必水陸俱備﹐𨿽王侯之家不得相仿焉。有能造大餅﹐每三斗面搟一枚﹐大於數間屋。或大內宴聚﹐或豪家有廣筵﹐多於眾賓內獻一枚﹐裁剖用之皆有餘矣。𨿽親密懿分﹐莫知乾造之法﹐以此得大餅之號。

唐光化中﹐蘇拯與鄕人陳滌同處。拯與考功郎中蘇璞初敍宗黨。璞﹐故奉常滌之子也。拯旣執贄﹐尋以啟事溫捲﹐因令陳滌緘封﹐滌遂誤書己名。璞得之大怒。拯聞之﹐倉皇復致書謝過。吳子華聞之﹐曰「此書應誤也。」

﹝此處脫六字﹞董掌奏記﹐府主褊急。﹝此處脫九字﹞詣梁園﹐勸梁太祖。﹝此處脫十字﹞官入中原授大理。﹝此處脫七字﹞季昌怒曰「天下皆知四鎭令公必作天子﹐﹝此處脫三字﹞偃仰乎」詬怒而起﹐久之﹐召孔目官王仁厚謂曰「我﹝此處脫四字﹞書記所見甚長﹐且廣南﹑湖南與梁王齊肩﹐所以﹝此處脫四字﹞使。我乃梁王將校﹐安可輒同兩處差都押衙可﹝此處脫四字﹞董且召宴飲﹐迎而謂曰「集性急﹐請一切勿言。」仍遺衣段數十匹以安之。董𨿽稟受﹐莫知喜怒之由。他日聞說自��我本無此見﹐誠出司徒之意。都校充使於禮合儀﹐所遺衣段乃謬思也。

扶風馬處謙病瞽﹐厥父俾其學《易》以求衣食。嘗於安陸鬻筮自給。有一人謁筮﹐謂馬生曰「子之筮未臻其妙﹐我有祕法﹐子能從我學之乎」馬生乃隨往。郡境有陶仙觀﹐受星之訣﹐凡一十七行。因請其爵裏﹐乃云胡其姓而恬其名﹐誡之曰「子有官祿﹐終至五十二歲。幸勿道我行止於王侯之門。」馬生得訣﹐言事甚驗。趙匡明棄荊入蜀﹐因隨至成都。王先主嘗令杜光庭先生密問享壽幾何﹐對曰「主上受元陽之气四斤八兩。」果七十二而崩﹐四斤八兩卽七十二兩也。馬生官至中郎﹐金紫﹐亦五十二而殞。

火燒瘡無出醋泥﹐甚驗。孫光憲嘗家人作煎餅﹐一婢抱元子擁鑪﹐不覺落火炭之上﹐遽以醋泥傅之﹐至曉不痛﹐亦無瘢痕。是知俗說不厭多聞。

唐天中﹐太原僧惠照因夢鎭州南三十里廢相國寺中埋鐵塔﹐特往訪之。至界上﹐爲元戎王中令所知﹐延在衙署供養。衙將任友義慮是鄰道諜人或致不測﹐懇要詰而逐之。元戎始疑﹐惠具以尋塔爲對。遽差於府南三十里訪之﹐果得相國寺古基﹐掘其殿砌之前得鐵塔﹐上刻三千人姓名﹐悉是見在常山將校親軍﹐惟任友義一人無名。乃知冥數前定。刻斯塔者何神異哉﹗

僞蜀王先主未開國前﹐西域僧至蜀﹐蜀人瞻敬如見釋迦﹐捨於大慈三學院。蜀主復謁坐於廳﹐傾都士女就院不令止之。婦女列次禮拜﹐俳優王捨城飄言曰「女弟子勤苦禮拜﹐願後身面孔一切似和尙。」蜀主大笑。

僞蜀王先主起自利﹑閬﹐號親騎軍﹐皆拳勇之士﹐四百人分﹝此處脫四字﹞執紫旗。凡戰陣﹐若前軍將敗﹐麾紫旗以副之﹐莫不﹝此處脫三字﹞靡﹐霆駭星散﹐未嘗挫衄。此團將卒多達﹐或至節將。﹝此處脫四字﹞至散員﹐亦享官祿﹐以之定霸﹐皆資福人。於時﹝此外脫五字﹞淮南黑雲都﹐皆紫旗之類也。此從各有名號。時顧﹝此處脫五字﹞亦嘗典郡﹐多雜談謔﹐曾造武舉﹐助曰大順﹝此處脫四字﹞侍郎李吒吒下進士及第三﹝此處脫十四字﹞憨子﹑姜癩子﹑張打胸﹑長小﹝此處脫十二字﹞許﹝此處脫九字﹞李嗑咀﹑李破肋﹑李吉丫﹑樊忽雷﹑日遊神﹑玉蹄馳﹑郝牛屎﹑��貢﹑陳波斯﹑羅蠻子﹐試《亡命山澤賦》《到處不生艸》詩﹐斯亦麥鐵杖﹑韓擒虎之流也。

孫光憲在蜀時﹐曾到資州﹐見應貞觀李道士話州有姓趙人﹐閉關卻掃﹐以廊廟自期﹐都虞侯閻普敬異之﹐躬自趨謁。閻魁梧丈夫﹐趙生迎門﹐愕眙良久﹐罄折敍寒溫﹐曰「伏惟貔貅﹐閻乃質於先容者﹐俾詢之。」趙生曰「若云熊羆﹐卽須宰相之才方當此語。閻公止於都頭﹐已來只銷呼爲貔貅。」人聞咸笑之。又一士自稱張舍人﹐訴於光憲曰「兄長以術惑我心神。」憲謂曰「得非蠱毒厭勝之術耶」張曰「非也。乃用鬼穀子捭闔捭破我心神﹐至今患心風不禁。」又江陵顧云偶收諸葛亮兵書﹐自言可用十萬軍吞並四海。每至論兵必攘袂叱吒﹐若對大敵﹐時人謂之檢譜角也。時有行軍王副使﹐幽燕舊將﹐聲聞宇內。顏生候謁﹐稱是同人﹐自言大志不伸﹐喪良友也﹐每慟哭焉。

有民妻不識鏡﹐夫市之而歸。妻取照之﹐驚告其母曰「某郎又索一婦歸也。」其母亦照曰「又領親家母來也。」

●逸文卷三

河中判官路徳延﹐相國巖之侄﹐嶽之子﹐時謂才俊﹐擢進士第﹐西平王朱友謙幕僚﹐放恣淩傲﹐主公容之。友謙背梁﹐乞於晉陽。並使初至﹐禮遇方謹﹐路公筵上言語及之﹐友謙憂憤﹐因投徳延於黃河以紓禍也。先是﹐紀綱之僕近判官入謁幕次﹐遂有請易捨之說。蓋義兄弟同處﹐不欲聞郎官穢談也。路子得非其人耶。

蜀東﹑西川之人常互相輕薄。西川人言「梓州者乃我東門之艸市也﹐豈得與我爲耦哉﹗」節度柳仲郢聞之﹐爲幕客曰「吾立朝三十年﹐淸華備歷﹐今日始得與西川作市令。」聞者皆笑之。故世言東西兩川人多輕薄。

江陵髙季昌唐末爲荊州畱後時﹐宰相韋說﹑鄭玨舅甥姻婭也﹐朱梁太祖時皆得制方面。髙氏以貴公子任行軍司馬﹐常以歌筵酒饌款待數公﹐日常宴聚﹐求取無恆﹐皆優待之。後莊宗過河﹐奄有中原﹐天下震懼﹐髙氏單騎入覲﹐韋﹑鄭二公繼登臺席。中朝士族子弟多不達時變﹐復存舊態﹐薛澤除補闕﹐韋荊除春秋博士﹐皆賜緋﹐咸有徳色﹐匆匆辦裝﹐卽俟歸朝﹐視行軍蔑如也。李載仁﹐韋說之甥﹐除祕書郎。劉詵﹐鄭玨之妹夫也﹐除毛詩博士﹐賜緋。爾後韋屢督李入京﹐髙氏欲津置之。載仁遷延﹐自以先徳遺戒﹐不欲依舅氏﹐但不能顯言﹐竟不離髙氏門館。劉詵無他才望﹐性嗜酒﹐口受新命﹐殊無行意﹐日於髙氏情敬不衰﹐然則美醞肥Ｂ之所引也﹐無何﹐以疾終。髙氏贍給孤遺﹐頗亦周至。未間﹐洛下有變﹐明宗入統﹐南方彊侯﹐人要姑息。韋﹑鄭二相皆罷去﹐韋﹑薛尙ㄣ荊楚。明年﹐保勗嗣襲﹐辟李爲掌記。他日﹐錄其長息爲子婿﹐第三子皆奏官﹐一門朱紫如也。劉詵三子疊加任遇﹐三孫女適髙氏子弟﹐向三十年享其祿食﹐亦足稱也。韋荊寂寞而卒﹐薛澤攝宰而終﹐豈自掇乎亦命也夫﹗

盧程擢進士第﹐爲莊皇帝河東判官﹐建國後命相。無他才業﹐惟以氏族傲物。任圜常以公事入謁﹐程烏紗隱幾﹐謂圜曰「公是虫豸﹐輒來唐突。」圜慚愕﹐驟告莊宗﹐大怒﹐俾殺之﹐爲盧質救解獲免。自是出中書﹐時人切齒焉。江陵在唐世號衣冠藪澤﹐人言琵琶多於飯甑﹐措大多於鯽魚。有邑宰盧生﹐每於枝江縣差船入府﹐舟子常苦之。一旦﹐王仙芝兵火﹐盧生爲船人挑其筋系於船舷﹐放流而死。大凡無藝子弟率以門閥輕薄﹐廣明之亂遭罹甚多﹐咸自致也。

韋昭度招討陳敬時﹐蜀帥顧彥暉爲副﹐王先生爲都指揮使。三府各署幕僚﹐皆是朝達子弟﹐視王先主蔑如也。先主侍從髡發行參﹐黥面札腕﹐如一部鬼神。其輩以先主兢肅﹐顧公詳緩﹐一時失笑而散。先主歸管﹐左右以此爲言﹐亦自大笑。他日克妻阝城﹐輕薄幕僚皆害之。

荊南節度使髙保融有疾﹐幕吏孫光憲夢在渚宮池與同僚偶坐﹐而保融在西廳獨處﹐惟姬妾侍焉。俄而髙公弟保勗見召上橋﹐授以筆研﹐令光憲指發軍﹐仍遣廳頭二三子障蔽光憲﹐不欲保融遙見。逡巡有具將校列行俟命﹐次見掌節吏嚴光楚享而前趨﹐手捧兩黑物﹐其一則如黑漆華而光﹐其一卽尋常華也﹐謂光憲曰「某曾失墨兩挺﹐蒙王黜責﹐今果尋獲也。」良久夢覺。翌日說於同僚。逾月而保融卒﹐節院將嚴光楚具帖子取處分倒節。光憲請行軍司馬王甲判之﹕墨者﹐陰黑之物﹐節而且黑﹐近於凶象﹐卽向之所夢倒雙節之謂也。

湘湖有大校周藹者﹐居常與同門生姻好最厚﹐每以時人不能理命﹐致不肖子爭財紛詬﹐列於訟庭。慨此爲鑑﹐乃相約曰「吾徒他年勿遵其轍﹐儻有不諱﹐先須區分﹐俾其不露醜惡﹐貽責後人也。」他日同門生奉職襄邸﹐一夕﹐周校夢見揮涕告訴曰「姨夫姨夫﹐某前言已乖﹐今爲異物矣。昨在通衢﹐急風所中﹐已至不救﹐但念家事﹐今且歸來﹐略要處理。」周校忽然驚覺﹐通夕不寐﹐遲明抵其家說之﹐家人亦夢。不旬日﹐凶問至矣。自是傳靈語﹐均財產﹐戒子辭妻﹐言善意勤﹐殆一月而去不復再來。

進士鄭起謁荊州節度髙從誨﹐館於空宅﹐其夕夢一人告訴曰「孔目官嚴光楚無禮。」意甚不平。比夕又夢﹐起異其事﹐召嚴而說之。嚴命巫祝祈謝﹐靡所不至﹐莫知其由。明年﹐鄭生隨計﹐嚴光楚愛其宅有少竹徑﹐多方而致之。才遷居﹐不日以罪笞而停職﹐竟不知其故。

遂州巡屬村民姓於號世尊者﹐與一女皆逆知人之吉凶﹐數州敬奉﹐捨財山積﹐鏨鑿崖壁列爲佛像﹐所費莫知紀極。節度許公存以其襖妄召至府衙﹐俾其射覆﹐不中﹐乃械而殺之﹐一無神變。於其所居得五色文麻ㄌ﹐以牛載僅百馱﹐錢帛卽可知也。每夜會﹐自作阿彌陀佛﹐宮殿池沼一如西方﹐男女俱集﹐念佛而已。斯亦下愚之流﹐豈術神邪將有物憑之邪

髙燕公鎭蜀日﹐大慈寺僧申報堂佛光見﹐燕公判曰「付馬步使捉佛光過。」所司密察之﹐誘其童子﹐具云「僧輩以鏡承隙日中影閃於佛上」﹐由此乖露﹐擒而罪之。

釋教五部持念中有大輪咒術﹐以之救病亦不甚效﹐然其攝人精魂﹐率皆狂走﹐或登屋梁﹐或嚙瓷碗。閭閻敬奉﹐殆似神聖。此輩由是廣獲金帛。陵州貴平縣牛な村民有周達者﹐販鬻此術﹐一旦沸油煎其陰以充供養﹐觀者如堵﹐或驚或笑。初自忘痛﹐尋以致殂也。中間僧昭浦說朗州有僧號周大悲者﹐行此咒術﹐一旦煉陰而斃﹐與愚所見何姓氏恰同﹐而其事無殊也。蓋小人用道欺天﹐殘形自罰。以其事同﹐因而錄之。

廬山書生張乾寧中以所業之桂州﹐至衡州犬嗥灘﹐損船上岸﹐寢於江廟﹐爲神所貴。以素業對之﹐神爲攺容延坐﹐從容云「有巫立仁者﹐罪合族﹐廟神爲理之於嶽神﹐無人作奏。」爲艸之。旣奏﹐嶽神許之。廟神喜﹐以白金十釒並爲贈。劉山甫與校書郎廖騭親見﹐說其事甚詳。

福建崔從事﹐忘其名﹐正直檢身﹐幕府所重。奉使湖湘﹐復命﹐在道遇賊﹐同行皆死﹐惟崔倉皇中忽有人引路獲免。中途復┲疾﹐求藥無所﹐途次延平津廟﹐夢爲廟神賜藥三丸﹐服之驚覺﹐頓愈。彭城劉山甫自云外祖李敬彜爲郎中﹐宅在東都毓材坊﹐土地最靈。家人張行周事之有應﹐未大水前﹐預夢告張求飲食。至其日﹐率其類遏水頭﹐並不衝圮李宅。

靑城縣岷江暴漲﹐漂墊民居。縣民關承湍妻計氏有孩提子在懷抱﹐乃上木櫃﹐爲駭浪推漾大江﹐惟見赤幘佩刀者洎朱衣秉簡者安存之﹐令洎縣漑。櫃乃隨流泛泛﹐至縣漑爲舟子迎拯而出﹐子母無恙。

湖南馬希聲嗣父位﹐連年亢旱﹐祈禱不應﹐乃封閉南嶽司天王廟及境內神祠﹐竟亦不雨。其兄希振入諫之﹐飲酒至中夜而退﹐聞堂前喧噪﹐連召希振﹐復入﹐見希聲倒立於階下﹐衣裳不披﹐其首已碎。令親信輿上﹐以帛蒙首。翌日發喪﹐以弟希範嗣位。先是﹐大將周達自南嶽回﹐見江上雲霧中擁執希聲而去﹐祕不敢言﹐夕有物如黑幕突入空堂﹐卽時而卒。

唐淸泰主乃晉髙祖之婦兄也。明宗始爲太原將帥﹐二主軍職未髙﹐因擊鞠入趙襄子廟﹐俱見土偶避位而立﹐甚訝之﹐潛亦自負。及明宗功髙﹐常危懼﹐二主曰「趙襄子終能致神邪」爾後二主疊享大位。

合州有壁山神﹐鄕人祭必以太牢﹐不爾致禍。州裏懼之﹐每歲烹宰不知紀極。蜀僧善曉早爲州縣官﹐苦於調選﹐乃剃削爲沙門﹐堅持戒律﹐雲水參禮。行經此廟﹐乃曰「天地郊社﹐薦享有儀。斯鬼何得僭於天地﹗牛者稼穡之資﹐爾淫其祀﹐無乃過乎」乃命斧擊碎土偶數軀﹐殘一偶﹐而僧亦力困﹐稍蘇其气﹐方次擊之﹐廟祝祈僧曰「此一神從來蔬食。」由是存之。軍州驚愕﹐申聞本道﹐而僧端然無恙。斯以正理責之﹐神亦不敢加禍也。

江河邊多倀鬼﹐往往呼人姓名﹐應之者必溺﹐乃死魂者誘之也。李載仁嘗維舟於枝江縣曲浦中﹐月色皎然﹐忽見一嫗一男子出水面四顧﹐失聲云「此有生人。」遽馳水面﹐若履平地﹐登岸而去。當陽令蘇居江陵﹐嘗夜歸﹐月明中見一美人﹐被髮﹐所著裙裾殆似水濕。戲云「非江倀耶」婦人怒曰「喚我作鬼﹗」奔而逐之﹐走﹐遇更巡方止﹐見婦卻返所來之路。

漢江北鄧州界地名穴口﹐本無鎭戍﹐有小河南流入於漢﹐久爲沙壅﹐水道甚隘。前江陵令劉ロ丙子歲往彼州訪親知﹐至穴口﹐宿舊知韓氏家。家人曰「鄰村張家新婦卒來三日﹐適來卻活。主人暫往省之。」至夜韓家人歸﹐云「張婦爲側近廟神召去﹐見其中外親眷亡者咸在焉﹐爲廟神造軍頓﹐無人作餅﹐故令召來。見廳上門外將士列坐﹐言開穴口江水﹐士卒踣沙﹐手皆血流。供頓畢﹐乃放回。」鄕裏未之信﹐不久﹐沙ヂ相次摧墊﹐江路乃通。

成鎭荊州﹐有墊江縣令催�與主簿李矩不協﹐鄰於水火。一旦﹐羣賊劫縣﹐殺崔令。賊過後﹐矩入宅檢校﹐有一廳子方避賊﹐見矩﹐以爲與賊通。明日言鎭將﹐眾咸知矩與崔失歡﹐頗疑之﹐執送忠州﹐推問不伏﹐遂解送江陵﹐禁右廂獄。廂吏速於具獄﹐推吏常某言於判官範某曰「李矩詆讕﹐須栲究之。」範固不許﹐常竟鍛煉以成之。矩臨刑﹐戒家人多燒紙筆﹐訟於地下。才一月﹐常某暴亡。後李矩主簿見身﹐範見矩至曰「某受判官深恩﹐非敢造次。但冥府只要爲證耳。」及妻子以誠祈之﹐乞容旬月區分家事。𨿽無痛苦﹐飲食如常﹐但困憊。逾月而卒。

蜀將陶福少年無賴﹐偸狗屠牛。後立功﹐至郡守﹐屯戍興元府之西縣﹐暴得疾﹐急命從人朱軍將詣府迎醫李令藹。令藹與朱軍將連騎馳往﹐至夜抵西縣近郭諸葛亮廟前﹐見秉炬三對前導﹐擁一人步行荷校縶縛﹐眾人相從﹐後有陶親叟抱衣裘而隨之。令藹先未識陶福﹐朱軍將指謂令藹曰「此是我家太尉﹐胡爲如此」逡巡恐悚﹐亦疑是鬼。曉至其營﹐已聞家人哭聲。向來執錄乃福之魂也。

艸書僧文英大師彥始在洛都﹐明宗世子秦王從榮復厚遇之。後有故﹐南居江陵西湖曾口寺﹐一日恍惚忽見秦王擁二十騎詣寺訪彥﹐彥問﹕「大王何以此來」恰未對﹐倏而不見。彥方訪於人﹐不旬日﹐秦王遇害。

唐僖宗皇帝播遷漢中﹐蜀先主建爲禁軍都頭﹐與其儕於僧院擲骰子﹐六隻次第相重﹐自幺至六﹐人共駭之。他日霸蜀﹐因幸興元﹐訪當時僧院﹐其僧尙在。問以舊事﹐此僧具以骰子爲對。先主大悅﹐厚賜之。

靑城寶園山僧彥先嘗有隱慝﹐離山往蜀州﹐宿於中路天王院﹐暴卒﹐被人追攝﹐詣一官曹﹐未領見王﹐先見判官﹐詰其所犯﹐彥先抵諱之。判官乃取一豬腳與彥先﹐彥先推辭不及﹐黽勉受之﹐乃是一鏡。照之見自身在鏡中﹐從前愆過猥褻一切歷然。彥先慚懼﹐莫知所措。判官安存﹐戒而遣之。洎再生﹐徧與人說﹐然不言所犯隱穢之事。

邛州臨漢縣內有湫﹐往往人見牝豕出入﹐號曰母豬龍湫。唐天復四年﹐蜀城大旱﹐使俾守宰躬往靈迹求雨。於時邑長具牢醴﹐命邑宰偕往祭之。三奠迨終﹐乃張筵於湫上﹐以神胙客﹐坐於烈日﹐鋪席以湫爲上。每酒巡至﹐湫上黑气如雲﹐氛氳直上﹐狂電燁然﹐玄云陡暗﹐雨雹立至。令長與僚吏鼓舞去蓋﹐蒙濕而歸。翌日﹐此一境雨足﹐他邑依然赤地。夫人之至誠﹐龍畜亦能感動﹐享徳濟旱﹐勿謂不智。

巴蜀間於髙山頂或潔地建天公壇祈水旱﹐蓋開元中上帝所降儀法以示人也。其壇或羊牛所犯﹐及預齋者飲酒食肉多爲震死。新繁人王堯因往別業﹐村民烹豚待之。有一自天公齋回﹐乃卽席食肉﹐王謂曰「爾不懼雷霆耶」曰「我與雷爲兄弟﹐何懼之有」王異之﹐乃詰其所謂﹐曰「我受雷公﹐與雷同職。」因取其驗之﹐果如其說﹐仍有數卷。或畫壯夫以拳扌叉地爲井﹐號「拳扌叉井」﹔或畫一士負薪﹐號「一谷柴」﹔或以七手撮山簸之﹐號「七山簸」。江陵東村李道士捨亦有此﹐或云三洞法外有一百二法﹐爲天師子嗣師所禁﹐惟許救物。苟邪用﹐必上帝考責陰誅也。

●逸文卷四

僞蜀王氏彭王傅陳絢嘗爲邛州臨溪令﹐縣署編竹爲藩而塗之。署久泥忽多落﹐惟露其竹。侍婢秉炬而照﹐一物蟠於竹節中﹐文彩爛然﹐小蛇也。俄而雷聲隱隱﹐絢疑其乖龍﹐懼罹震厄﹐乃易衣炷香﹐抗聲祈於雷曰「苟取龍﹐幸無急遽。」𨿽狂電若晝﹐自初夜迨四更隱隱不發﹐旣發一聲﹐俄然開霽﹐向物已失﹐人無震驚﹐有若雷神佑乎懇禱。

僞蜀王氏梁州天旱﹐祈禱無驗。僧子朗詣州云「能致雨。」乃具十石甕貯水﹐僧坐其中﹐水滅於頂者﹐凡三日﹐雨足。州將王宗儔異禮之﹐檀越雲集﹐後莫知所適。僧令藹他日於興州見之﹐因問其術﹐曰「此閉气耳﹐習之一月就。本法於湫潭中作觀﹐與龍相系。龍爲定力所制﹐必致驚動﹐因而致雨。然不如甕中爲之﹐保無他害。」

巴巫間民多積黃金﹐每有聚會﹐卽於席上羅列三品以誇尙之。云安民有李仁表者﹐施澤金臺盤﹐以此相髙。亂離之後﹐州將皆武人﹐競以貪虐。蜀將張彥典忠州﹐暴惡尢甚﹐將校苦之﹐因而作叛﹐連及黨與數千家。張攫其金銀﹐莫知紀極﹐後於蜀中私第別構一室以貯其金。忽一旦﹐屋外有火煙頻起﹐駭入驗之﹐乃無延之處﹐由是疑焉。及開篋視之﹐悉已空矣﹐卽向時火煙乃金化矣。

僞蜀主當僭位﹐諸勛貴功臣競起甲第﹐獨僞中令趙廷隱起南宅北宅﹑千梁萬ㄆ﹐其諸奢麗莫之與儔。後枕江瀆﹐池中有二島嶼﹐遂石循池﹐四岸皆種垂楊﹐或間雜木芙蓉。池中種藕﹐每至秋夏﹐花開魚躍。柳陰之下有士子執捲者﹑垂綸者﹐執如意者﹑執塵尾者﹑譚詩論道者。一旦﹐岸之隈有蓮一莖﹐上分兩岐﹐開二朵。其時謂之太平無事之秋﹐士女拖香肆艷看者甚眾。趙廷隱畫圖以進﹐蜀主嘆賞﹐其時歌者詠者不少。無何﹐禁苑中有蓮一莖﹐岐分三朵。蜀主開筵宴召羣臣賞之﹐是時詞臣已下皆貢詩﹐當時有好事者圖以繪事﹐至今傳之。

江夏漢陽縣出毒菌﹐號茹閭﹐非茅也。每歲供進﹐縣司常令人於田野間候之﹐苟有此菌卽立表示人﹐不敢從下風而過﹐避其气也。采之日﹐以竹竿芟倒﹐遽捨竿於地﹐毒气入竹﹐一時爆裂﹐直候毒歇﹐仍以櫸柳皮蒙手以取﹐用氈包之﹐亦櫸柳皮重裹﹐縣宰封印而進。其賫致役夫倍給其直﹐爲其道路多爲毒薰以致頭痛也。張康隨侍其父宰漢陽﹐備言之。人有爲野菌所毒而笑者﹐煎魚椹汁服之卽愈。僧光遠說也。

大江之南﹐蘆荻之間往往燒起龍。唐天夏中﹐澧州葉源村民鄧氏子燒﹐柴艸積於天井﹐火勢旣盛﹐龍突出﹐騰在半空﹐縈帶爲火所燎﹐風力益壯﹐狂焰彌熾﹐擺之不落﹐竟以僕地而斃﹐長且數百步﹐村民徙居而避之。朱梁末﹐辰州民向氏因燒起一龍﹐四面風雷急雨不能撲滅﹐尋爲煨燼而角不化﹐瑩白如玉。向氏寶而藏之﹐湖南行軍髙郁酬其價而彊取。於時術士曰「髙司馬其禍乎﹐安用不祥之物以速之」俄而被誅。

李宣宰陽縣﹐縣左有潭﹐傳有龍居而鱗物尢美。李之子惰學﹐愛釣術﹐日往潭上。一旦﹐龍見﹐滿潭水發如舒錦被。李子褫魄委竿而走。蓋釣術多以煎燕爲餌﹐果發龍之嗜欲也。

彭州陽縣界地名淸流﹐有一湫﹐鄕俗云此湫龍與西山慈母池龍爲昏﹐每歲一會。新繁人王睿乃博物者﹐多所辧正﹐嘗鄙之。秋雨後經過此湫﹐乃遇西邊雷雨冥晦﹐狂風拔樹。王睿縶馬障樹而避﹐須臾雷電之勢止於湫上﹐倏然而霽﹐天無纖雲。詰彼居人﹐正符前說也。云安縣西有小湯溪﹐土俗云此溪龍與云安溪龍爲親。此乃不經之談也。或一日﹐風雷自小湯溪循蜀江中而下﹐至云安縣﹐云物回薄入溪中﹐疾電狂霆﹐誠可畏。有柳毅洞庭之事與此相符﹐小湯之事自目睹。

王蜀時夔州大昌鹽井﹐水中往往有龍﹐或白或黃﹐鱗鬣光明﹐攪之不動﹐惟沮沫而已。彼人不以爲異。近者秭歸永濟井鹵槽亦有龍蟠﹐與大昌者無異﹐識者曰「龍之爲靈瑞也﹐負圖以升天﹐今乃見於鹵中﹐豈能雲行雨施乎」云安縣漢成宮絕頂有天池﹐深七八丈﹐其中有物如蜥蜴﹐長咫尺﹐五色備具﹐躍於水面﹐象小龍也。有髙遇者爲刺史﹐詣宮設醮﹐忽浮出。或問監官李徳符曰「是何祥也」符曰「某自生長於此﹐且未常見漢成池中之物。」髙旣無善政﹐諂佛佞神﹐亦已至矣﹐安可定其是非也夷陵淸江有狼山潭﹐其中有龍。土豪李務求禱而事之﹐往見錦衾覆水﹐或浮出大木﹐橫塞水面﹐號爲龍巢。遂州髙棟溪潭﹐每歲龍見﹐一如狼山之事。

王蜀時梓州有張溫者﹐好捕魚﹐曾作客館鎭將。夏中﹐攜賓觀魚﹐偶遊近龍潭之下﹐熱甚﹐志不快﹐自入水舉网﹐獲一魚﹐長尺許﹐鱗如金﹐撥剌不已﹐俯岸人皆異之。逡巡晦暝﹐風雨驟作。溫惶駭﹐奔走數里﹐依然烈景。或曰「所獲金魚卽潭龍也。」是知龍爲魚服﹐自貽其患。苟無風雨之變﹐亦難逃鼎俎矣。龍潭取魚亦宜戒愼。

世言乖龍苦於行雨而多竄匿﹐爲雷神捕之﹐或在古木及楹柱之內。若曠野之無處逃匿﹐卽入牛角或牧童之身﹐往往爲此物所累而震死也。蜀邸有軍將郭彥郎者﹐行舟峽江﹐至羅云漑﹐方食而臥﹐心神恍惚如夢﹐見一黃衣人曰「莫錯」﹐而於口中探得一物而去。覺來但覺咽喉中痛﹐於時篙工輩但見船上雷電晦暝﹐震聲甚厲﹐斯則乖龍入口也。南山宣律師﹐乖龍入中指節﹐又非虛說。所以孔聖之言「迅雷風烈必變」﹐可不敬之乎

後唐同光中﹐滄州民有子母苦於科徭﹐流移近界封店﹐路逢白蛇。其子以繩系蛇項﹐約而行﹐無何﹐擺其頭落。須臾﹐一片白雲起﹐雷電暴作﹐撮將此子上天﹐空中爲雷火燒殺墜地﹐而背有大書﹐人莫之識。忽有一人云「何不以靑物蒙之﹐卽識其字。」遂以靑裙被之﹐有識字讀之曰「此人殺害安天龍﹐爲天神所誅。」葆光子曰「龍﹐神物也﹐況有安天之號﹐必能變化無方。豈有一豎子繩系而殞之﹐遽致天神之罰﹐斯又何哉」

石晉時常山帥安重榮將謀干紀﹐其管界與邢臺連接﹐鬥殺一龍。鄕豪有曹寬者見之﹐取其雙角﹐前有一物﹐如簾文﹐如亂錦﹐人莫知之。曹寬經年爲寇所殺。壬寅年討鎭州﹐誅安重榮也。葆光子讀《北史》﹐見陸法和在梁時將兵拒侯景將任約於江上﹐曰「彼龍睡不動﹐吾軍之龍甚自踴躍。」遂擊之﹐大敗而擒任約。是則軍陣之上龍必先斗﹐常山龍死﹐得非王師大捷﹑重榮授首乎黃巢敗於陳州﹑李克用脫梁王之難﹐皆大雨震雷之助。

王蜀先主時修斜谷閣道﹐鳳州衙將白掌其事焉。至武休潭﹐見一婦人浮水而來﹐意其溺者﹐命僕夫鉤至岸濱﹐忽化爲大蛇﹐沒於潭中。白公以爲不祥﹐因而致疾﹐愚爲誦岑參《招北客賦》云「瞿塘之東﹐下有千歲老蛟﹐化爲婦人﹐炫服靚妝﹐遊於水濱。」白公聞之方悟蛟也﹐厥疾尋瘳。又內官宋愈昭自言於柳州江岸爲二三女人所招﹐裏民叫而止之﹐亦蛟也。岑賦所言﹐斯足爲證。

《月令》﹕「季秋伐蛟取鼉。」以明蛟可伐而龍不可觸也。蛟之爲物﹐不識其形狀﹐非有鱗鬣四足乎﹖或曰虯戾蛟р﹐狀如蛇也。南僧說蛟之形如馬蟥﹐卽水蛭也﹐涎沫腥粘﹐掉尾纏人而噬其血﹐蜀人號爲馬絆蛇﹐頭如貓鼠﹐有一點白。漢州古城潭內馬絆蛇往往害人﹐鄕裏募勇者伐之﹐身塗藥﹐游泳於潭底﹐蛟乃躍於沙﹐蟠蜿力困﹐里人歡噪以助﹐竟斃之。

唐大順﹑景福已後﹐蜀路劍﹑利之間白衛嶺﹑石筒溪虎暴尢甚﹐號稅人場。商旅結伴而行﹐軍人帶甲列隊而過﹐亦遭攫搏。時遞鋪卒有周雄者﹐膂力心膽有異於常﹐日夜行役﹐不肯規避﹐仍持托杈利劍﹐前後於稅人場連斃數虎﹐行旅賴之。西川書記韋莊作長語以賞之﹐蜀帥補軍職以壯之。凡死於虎﹑溺於水之鬼號爲倀﹐須得一人代之﹐𨿽聞泛言﹐往往而有。先是﹐西川監軍使魚全特進自京搬家﹐憩於漢源驛﹐其孀嫂方稅駕﹐遂嚴妝倚驛門而看﹐爲虎攫去﹐𨿽驅奪得之﹐已傷鉤爪也。僕嘗行次白衛嶺﹐時屬炎蒸﹐夜涼而進﹐一馬二僕﹐與他人三五輩偕行﹐或前或後﹐而民家豚犬交橫道路﹐山林依然﹐居人如昔﹐虎豹之屬又復何之景福乾寧之時﹐三川兵革﹐虎豹晝行﹐任土貢輸梗於前邁﹐西川奏章多取巫峽。大虫作暴﹐得非系國家之盛衰乎

江陵松滋枝江村射鹿者率以淘河烏脛骨爲管﹐以鹿心上脂膜作簧﹐吹作鹿聲﹐有大號小號呦呦之異﹐或鹿聲﹐則ば鹿畢集﹐蓋爲牝聲所誘。人得彀矢而注之。南中多鹿﹐每一牡管牝百頭﹐至春羸瘦﹐蓋遊牝多也。及夏則惟食菖蒲一味﹐卻肥。當角解之時﹐其茸甚痛﹐獵人逢之﹐其鹿不敢逸走﹐伏而不動﹐獵者以繩系其茸﹐截而取之﹐先以其血來啖﹐然後斃鹿﹐何其苦也歟﹗夫狨麝孔雀以有用賈害﹐良可湣之﹗

獼猴見僧卽必圍繞﹐狀如供養。戎瀘夷獠亦啖此物﹐但於野外石上跏趺而坐﹐以物蒙首﹐有如坐禪﹐則必相悅而來馴擾之﹐逡巡眾去﹐惟畱一个伴假僧偶坐。僧以斧擊﹐將歸充食。他日更要﹐亦如前法擊之。然眾竟不之覺﹐又被人以其害稼﹐乃致酒糟盆盛措於野徑﹐仍削木棒可長一二尺者三五十條於側邊。其猴啖糟醉後﹐拈棒相擊﹐腳手損折﹐由此並獲。是知嗜酒者得不鑑斯獸之賈害乎

江南無野狐﹐江北無鷓鴣﹐舊說也。晉天福甲辰歲﹐公安縣滄渚村民辛家犬逐一婦人﹐登木而墜﹐爲犬嚙死﹐乃老狐也﹐尾長七八尺。則正首之妖﹐江南不謂無也﹐但稀有耳。蜀中彭漢邛蜀絕無﹐惟山郡往往而有﹐里人號爲野犬﹐更有黃腰﹐尾長頭黑﹐腰間焦黃﹐或於村落鳴﹐則有不祥事。

梓潼縣張﹛亞虫﹜子神乃五丁拔蛇之所也﹐或云州張生所養之蛇﹐因而祠﹐時人謂爲張﹛亞虫﹜子﹐甚神甚靈。僞蜀王建世子名元膺﹐聰明博達﹐騎射絕倫﹐牙齒常露﹐多以袖掩口﹐左右不敢仰視。蛇眼而黑色﹐凶惡鄙褻﹐通夜不寐﹐竟以作逆伏誅。就誅之夕﹐梓潼廟祝亟爲﹛亞虫﹜子所責﹐言「我久在川﹐今始方歸﹐何以致廟宇荒穢如是耶」由是蜀人乃知元膺爲廟蛇之精矣。

孫光憲曾行次敍谷﹐宿於神山﹐見嶺上板屋中以木根爲巨虺﹐前列香燈﹐因詰店叟﹕「彼何神也」叟曰「光化中﹐楊守亮鎭褒日﹐有一蛇橫此嶺路﹐髙七八尺﹐莫知其首尾﹐四面小蛇翼之無數。每一拖身﹐卽林木摧折﹐殆旬半方過盡﹐阻絕行旅。因聚艸焚燎路隅﹐慮其遺毒﹐然後方行。明年﹐楊伏誅。」

太原屬邑有淸水池﹐本府祈禱雨澤及投龍之所也。後唐莊宗未過河南時﹐就郡捕獵﹐就池卓帳爲憩宿之所。忽見巨蛇數頭自洞穴中出﹐皆入池中。良久﹐有一蛇﹐紅白色﹐遙見可圍四尺以來﹐其長稱是。獵卒齊彀弩連發﹐射之而斃﹐四山火光﹐池中魚鱉咸死﹐浮在水上。獵夫輩共剝食之﹐其肉甚美。莊宗尋知之﹐於時諂事者以爲克梁之兆﹐有五臺僧曰「吾王宜速過河決戰﹐將來梁祚其能久乎此亦斷白蛇之類也。」

恆州井陘縣丰隆山西北長谷中有毒蛇據之﹐能傷人﹐裏民莫敢至其所。采藥人靳四翁入北山﹐忽聞風雨聲﹐乃上一孤石望之﹐見一條白蛇從東而來﹐可長三丈﹐急上一樹﹐蟠在西南枝上﹐垂頭而歇。須臾﹐有一物如盤許大﹐似蝦蟆﹐色如煙燻﹐褐土色﹐四足而跳﹐至蛇蟠樹下仰視﹐蛇垂頭而死。自是蛇妖不作。前澧州有デ雛﹐爲蛇所吞。有物如蝦蟆﹐吐白气直衝﹐墜而致死﹐得非靳老所見之物乎。凡毒物必有能制者﹐殆天意也。

南方有鸛﹐食蛇﹐每遇巨石﹐知其下有蛇﹐卽於石前如道士禹步﹐其石力然而轉﹐因得而啖。里人學其法者﹐伺其養雛﹐緣樹以篾ㄌ縛其巢。鸛必作法而解之﹐乃鋪沙樹底﹐俾足迹所印而仿學之。

南人采龜溺﹐以其性妒而與蛇交。或雌蛇至﹐有相趁斗噬﹐力小致斃者。采時取雄龜置瓷碗及小盤中﹐於龜後以鏡照之。旣見鏡中龜﹐卽淫發而失溺。又以紙炷火上辦熱點其尻亦致失溺﹐然不及鏡照也。得於道士陳釗。又海上人雲龍生三卵﹐一爲吉弔也。其吉弔上岸與鹿交﹐或於水邊遺精﹐流槎遇之﹐粘裹木枝﹐如蒲桃焉﹐色微靑黃﹐復似灰色﹐號紫稍花﹐益陽道﹐別有方說。

陳藏器《本艸》云「砂俘﹐又云倒行拘子﹐蜀人號曰俘郁。旋漧土爲孔﹐常睡不動﹐取致枕中﹐令夫妻相悅。」愚有親表曾得此物﹐未嘗試驗。愚始遊成都。止於逆旅﹐與賣艸藥李山人相熟﹐見蜀城少年往往欣然而訪﹐李生仍以善價酬。因詰之﹐曰「媚藥」。徵其所用﹐乃砂俘﹐與陳氏所說信不虛語。李生亦祕其所傳之法﹐人不可得也。武陵山出媚艸﹐無賴者以銀換之﹐有因其術而男女發狂﹐罹禍非細也。

後唐莊宗過河﹐荊渚髙季昌謂其門客梁震曰「某事梁祖僅獲自免﹐龍徳已來止求安活。我今入覲﹐亦要嘗之。彼若經營四方﹐必不縻我。若移入他鎭﹐可爲子孫之福。此行決矣。」旣自闕回﹐謂震曰「新主百戰方得河南﹐對勛臣誇手鈔《春秋》﹐又豎指云﹕『我於指頭上得天下。』則功在一人﹐臣佐何有且遊獵旬日不回﹐中外情何以堪吾髙枕無憂。」乃築西面羅城拒敵之具。不三年﹐莊宗不守。英雄之料頃刻不差﹐宜乎貽厥子孫﹗

王蜀黔南節度使王保義有女適荊南髙從誨之子保節﹐未行前﹐暫寄羽服。性聰敏﹐善彈琵琶。因夢異人﹐頻授樂曲。所授之人﹐其形或道或俗﹐其衣或紫或黃。有一夕而傳數曲﹐有一聽而便記者。其聲淸越﹐與常異﹐類於仙家紫雲之亞也。乃曰「此曲譜請元昆制序﹐刊石於甲寅之方。」其兄卽荊南推官王少監貞範也﹐爲制序刊石。所傳曲有道調宮﹑玉宸宮﹑夷則宮﹑神林宮﹑蕤賓宮﹑無射宮﹑玄宗宮﹑黃鐘宮﹑散水宮﹑仲呂宮。商調獨指泛淸商﹑好仙商﹑側商﹑紅綃商﹑鳳抹商﹑玉仙商。角調雙調角﹑醉吟角﹑大呂角﹑南呂角﹑中呂角﹑髙大殖角﹑蕤賓角。羽調鳳吟羽﹑背風香﹑背南羽﹑背平羽﹑應聖羽﹑玉宮羽﹑玉宸羽﹑風香調﹑大呂調。其曲名一同人世﹐有《涼州》《伊州》《胡渭州》《甘州》《緣腰》《艸靼》《項盆樂》《安公子》《水牯子》《阿濫泛》之屬﹐凡二百以上曲。所異者﹐徵調中有湘妃怨﹑哭顏回。常時胡琴不彈徵調也。王適髙氏﹐數年而亡。得非謫墜之人乎。孫光憲子婦卽王氏之侄也﹐記得一兩曲﹐嘗聞彈之。亦異事也。

●再補

○五髭須

江陵有村民﹐事伍子胥神﹐誤呼「五髭須。」乃畫五丈夫﹐皆胡腮﹐祝呼之﹐祭云「一髭須﹐二髭須﹐五髭須。」

○射鹿

唐州有民獵深山﹐射中一鹿﹐視之﹐乃人也。呼獵者曰「我隋初隱此山﹐今日合死於子之手﹐但置我石室間。」獵者諾之﹐逡巡而絕。獵人旬日再往﹐卽亡其屍矣。

○六甲行廚

修道功深者﹐享六甲行廚﹐凡有所須﹐舉意卽至。

○五彩纏梯

馮涓失意蹭蹬﹐有詩云「取水郎中何日了﹐破柴員外幾時休。」年八十五﹐以五彩纏梯﹐穿屋﹐直冠帶﹐立梯一級而終。

○點點師

蜀州靈鷲山有僧﹐臥一室﹐常用手點胸﹐時號點點師。

○煎餅招鬼

夜作煎餅﹐多招鬼神。有儒生出通衢﹐有云﹕昨夜崇福院僧作煎餅﹑肉羹﹐被我番其鼎器﹐其肉羹和灰埋花欄中。又一鬼於人家不得煎餅﹐推其小婢落火。復一鬼至﹐云「我能醫火燒瘡﹐爾但與我煎餅。」因教之。有姬夜作煎餅﹐窗中忽露一靑手﹐遺餅而沒。

○衣冠土梟

起居郎蘇楷寢陋無行﹐人目爲衣冠土梟。

○白牡丹老嫗

人之家道﹐切要防閒。嫠婦少﹑婢僕處子﹐不正之偶﹐往往有焉。有嫗號白牡丹﹐蓄下胎藥﹐臨終見嬰兒無數﹐聚啖其腦。

○誦天蓬咒

曹肅西莊多爲跨白鶴書生所魘。有魏處士夜見跨驢者所逐﹐誦《天蓬咒》﹐無恙。又夢鬼追之甚急﹐空中有人授大斧﹐一揮﹐人驢俱斃。

○偸驢賊

王先主微時﹐偸驢遭刑。攻東川﹐爲守陴卒日夜叫「偸驢賊。」先主謂俳優王捨城曰「爲我罵之。」優戟手指城上人﹐且令靜聽﹐曰「我偸你屋裏驢耶」城上皆笑。一旦﹐袒背示捨城無瘡痕﹐捨城曰「大好﹐大好﹗何處得此膏藥」

○蜀主詩詞

蜀後主荒於酒色﹐月夜每言「惆悵惆悵」﹐又云「切道斷人生幾何﹐有分者任作傀儡。」俘系入秦﹐至劍州﹐悅江水之美﹐詩云「不緣朝帝闕﹐好此結茅廬。」時人笑之。至咸陽﹐撰曲子云「盡是一場傀儡。」與夫無愁入井者﹐所校無多也。

○回避一抄夏供

貫休戒行精嚴﹐求化養眾。徐簡夫曰「所在長老﹐有似蜣良﹐見糞盡﹐卽然而飛。眾僧依長老相聚而食﹐僧亡﹐卽索然而去。」休怒﹐拂袖而出。簡夫曰「又回避得一抄夏供也。」

○替代

荊南都頭李遇疾困﹐攝至陰府﹐逢一人先物故者曰「常侍安得此來」復有一人云「已追到李遇。」遂蘇﹐見妻子泣﹐其身下臥一畫﹐人號替代。

○識字亂情

李義山《雜纂》云「婦人識字卽亂情﹐尢不可作詩﹐詩思不出二百里。」

○龍巢翻

夷陵江或浮大木﹐蔽塞水面上﹐人謂之「龍巢翻。」

○乞食歌姬院

裴休披毳衲﹐於歌姬院持缽乞食﹐曰「不爲俗情所染﹐可以說法爲人。」

○檢譜角

顏王云論兵﹐必攘袂叱吒﹐若對大敵﹐人號檢譜角。

○僧鸞詩

蜀沙門僧鸞﹐慕李白歌﹐鄙賈島蹇澀﹐乃自諷其詞云「鯨目光燒半海紅﹐鰲頭浪蹙掀天白。」而云「我不能致思於藩籬蹄涔之間。」人咸服之。仍精於《周易》﹑佛經﹐爲歌行掩之。賈島嘗爲僧﹐洛陽令不許僧午後出寺﹐賈有詩云「不如牛與羊﹐猶得自暮歸。」詩思遲澀﹐杼軸方得。如「鳥從井口出﹐人自嶽陽來。」乃經年方遂偶句。

○唐求劉郇伯

唐求﹑劉郇伯有詩句。唐求《臨池洗硯》詩云「恰似有龍深處臥﹐被人驚起黑雲生。」又﹕「漸寒沙上路﹐欲暝水邊村。」《早行》云「沙上鳥猶睡﹐渡頭人已行。」詩思不出二百里間。劉郇伯爲範鄭郎中詩友﹐範得句云「歲盡天涯雨」﹐久而難對﹐以問於劉郇伯﹐曰「何不道『人生分外愁』。」範賞之。然老於新津之東渡﹐非隱非吏。二子亦可淩厲名場﹐而死丘樊﹐所謂蜀人無志懷土﹐正此也。

○這邊走那邊走

蜀後主自裹小巾﹐其尖如錐﹐卿士皆同之。宮妓多衣道服﹐簪蓮花冠﹐每侍燕酣醉﹐則容其同輩免冠﹐ヮ然其髻﹐別爲一家之美。因施胭脂﹐粉頰蓮額﹐號曰醉妝。國人效之。又作歌詞云「這邊走﹐那邊走﹐只是尋花柳。那邊走﹐這邊走﹐莫厭金樽酒。」又嬖佞韓昭﹑顧﹑潘迎等爲狎客﹐競扌叉手搖頭令。唐師入境﹐遏其報而遊幸﹐師至利州方知。將士紛然曰「且打扌叉手搖頭。」念周宣帝作歌曰「自知身命促﹐把燭夜行遊。」令宮女連臂踏腳而歌﹐亦前歌之類。

○僧中寤

唐儀鳳中淸城縣橫源翠圍山下有民王仙柯﹐服道士所遺靈丹﹐拔宅上升﹐已具《仙傳拾遺》。蜀州僧中寤釋學道播於方州﹐偶於龍池山逢人精神爽朗﹐異於常叟﹐卽王仙柯也。寤公曰「聞仙名已久﹐何幸相逢﹗飛升之後﹐胡爲來此」仙柯曰「吾等有靈藥﹐止能飛步。今全家隱於後山﹐更修道法﹐遐舉之事﹐吾何望焉。但長壽而已。」寤公以詩贈之曰「瞻思不及望仙兄﹐早晚遐飛入太淸。手種一株松未老﹐鑪燒九轉藥新成。心中已得《黃庭》術﹐頭上應無白髮生。異日卻歸華表語﹐待教凡俗普聞名。」自後不復遇。葆光子聞於眞人曰「世人學道資一丹一藥﹐聊固其命﹐何以修道﹐未得證就﹐避忌尢多。三官巡邏﹐攝入鬼錄﹐所以頻攺姓名﹐先用尸解。然後棲止靈嶽﹐進取上法﹐或五嶽授事﹐效職仙曹﹐優遊人間﹐或至千歲﹐功徳升聞﹐卽朝玉皇。海嶽之間往往遐舉者﹐世人無由知也。今之初得道者﹐止於仙隱。有騰空者﹐服金丹也。遐舉之事﹐未可希望。」

