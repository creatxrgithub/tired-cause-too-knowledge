《京師坊巷志稿》淸朱一新撰

京師坊巷志稿

周官之制﹐度地居民﹐九經九緯﹐經塗九軌﹐顜若畫一﹐所以建皇極而隆上儀也。京師坊巷﹐大氐襲元明之舊﹐瑣聞佚事﹐往往而在。若其規制之沿革﹐習俗之隆窳﹐民生之息耗﹐則又考古鏡今者之淵海矣。顧方誌漏略﹐靡所取材﹐昔賢纂者﹐散而無紀﹐爰鉤考其言之雅馴者﹐述爲斯篇﹐或裏語流傳﹐著於眾口﹐而載籍無所徵者﹐則闕之﹐避不敏也。牙署寺觀﹐各有顓門﹐標其綱要﹐補其闕遺﹐抑亦志地者所不廢。若閭巷叢祠﹐王侯甲第﹐郡國計車之所萃﹐寓公篇詠之所傳﹐閒涉繁蕪﹐要關掌故﹐略仿宋氏長安志例﹐悉加甄錄。惟流連景光之作﹐槪無取焉。大輅椎輪﹐事資創始﹐兼乏研精之暇﹐慭辭弇陋之譏。匡謬拾遺﹐以俟來哲。光緒乙酉六月﹐義烏朱一新識。

京師坊巷志稿卷上

中西坊

隸中城。凡皇城自地安門以東﹔內城自東長安街以北﹐王府街以西﹐兵馬司胡同地安橋以南﹔外城自正陽門大街﹐西至西河沿關帝廟﹑煤市橋﹑觀音寺前石頭胡同﹐南至西珠市口大街﹐又南至永定門西﹐皆屬焉。

中東坊

隸中城。凡皇城自地安門以西﹔內城自西長安街以北﹐西大市街以東﹐護國寺街地安橋以南﹔外城自正陽門大街﹐東至打磨廠﹑蕭公堂﹑艸廠二條胡同﹑蘆艸園﹐南至三里河大街﹐皆屬焉。

朝陽坊

隸東城。凡內城自東大市街以東﹐東直門街以南皆屬焉。外廂則東便門﹑朝陽門﹑東直門外﹐其分地也。

崇南坊

隸東城。凡內城自崇文門街﹑王府街以東﹐交道口﹑北新橋以南﹔外城自崇文門外三轉橋以東﹑左安門以北﹐皆屬焉。

東南坊

隸南城。所屬皆外廂﹐南則永定門﹑左安門﹑右安門門外﹐東則廣渠門外﹐西則廣寧門外﹐其分地也。

正東坊

隸南城。凡內城東自崇文門街﹐西至太平湖城根﹐北至長安街﹔外城自崇文門外大街﹐西至打磨廠﹑蕭公堂﹐北至三里河大街西﹐南至永定門東﹑左安門西﹐皆屬焉。

關外坊

隸西城。凡內城自西大市街以西﹐阜成門街﹑護國寺街以北﹐徳勝門街以東﹐皆屬焉。外廂則阜成門﹑西直門﹑西便門外﹐其分地也。

宣南坊

隸西城。凡內城自瞻云坊大街以西﹐報子街以北﹐阜成門街以南﹔外城自宣武門外大街迆南至半截胡同以西﹐皆屬焉。

靈中坊

隸北城。凡內城自徳勝門街以東﹐地安橋﹑兵馬司胡同﹑交道口﹑東直門街以北﹐皆屬焉。外廂則安定門﹑徳勝門外﹐其分地也。

日南坊

隸北城。所屬皆外城。自煤市橋觀音寺前石頭胡同﹑板章胡同以西﹐宣武門外大街﹑半截胡同以東﹐皆屬焉。又靈中坊來屬三鋪詳後。會典事例﹕參城冊定制﹕內城轄於步軍統領﹐外城外廂則設城官以理之﹐而皆董於巡城禦史。初以正指揮司命案﹑緝盜賊﹐副指揮掌鬥毆﹑賭﹑竊諸細事。吏目駐外廂﹐職與副指揮同。康熙三十一年﹐移副指揮駐外廂而令吏目分掌外城之事。惟中城正指揮﹑吏目皆駐外城。雍正五年﹐命五城地界﹐諸犬牙相錯者﹐勘立界碑。十二年定設木牌之令。乾隆二年﹐議凡街衢寬者建石碑﹐其狹巷仍釘木牌。大淸詔令﹕順治元年定鼎建號詔﹕一京都兵民﹐分城居住﹐原取兩便﹐萬不得已﹐其中東西三城官民﹐已經遷徙者﹐所有田地租賦﹐準蠲免三年﹔南北二城𨿽未遷徙﹐而房屋被人分居者﹐田地租賦﹐準免一年。又順治五年南郊配享詔﹕一北城及中東西三城﹐居住官民商賈﹐遷移南城﹐𨿽原房聽其折價﹐按房給銀﹐然捨其故居﹐別尋棲止﹐情殊可念﹐有土地者﹐準免賦稅一半﹔無土地者﹐準免丁銀一半。

皇城周十八里有奇﹝一統志﹞。前明悉爲禁地﹐民間不得出入。我朝建極宅中﹐四聰悉達﹐東安﹑西安﹑地安三門以內紫禁城以外﹐牽車列闠﹐集止齊民﹐稽之古昔﹐前朝後市﹐規制允符。

舊聞考﹕順治十五年四月丙戌﹐內三院覆宗人府疏言﹕皇城爲皇上宸居﹐諸王在內居住﹐所屬人員﹐往來出入﹐難以稽察﹐應遷居於外。從之。明張萱疑耀﹕京師人呼巷爲衚衕﹝簡體字爲「胡同﹞﹐世以爲俗字﹐不知山海經已有之。食囂鳥可以止衕。郭璞注﹕治洞下也﹐音洞。獨衚字未經見。楊愼丹鉛總錄﹕今之巷道﹐名爲胡洞﹐字書不載﹐或作衙衕﹐又作■﹝彳吾﹞■﹝彳同﹞﹐皆無據也。南齊書﹕蕭鸞弒其昭於西弄。注﹕弄巷也。南方曰弄﹐北方曰■﹝彳吾﹞■﹝彳同﹞﹐弄之反切爲■﹝彳吾﹞■﹝彳同﹞也。蓋方言耳。案﹕疑耀所引﹐見北山及中山經。然此特借字﹐非其本義。說文行部﹕衕通街也﹐廣韻﹑玉篇義同﹐音徒東﹑徒弄二切。廣韻引蒼頡篇作■﹝行外甬內﹞﹐云巷道﹐今南方呼巷曰衖﹝簡體字爲「弄」﹐音爲lòng﹞﹐北方呼巷曰衚衕。衚衕合音爲衖﹐衖見爾雅﹐衕見說文﹐皆古訓也。謝肇浙五雜俎引元經世大典﹐謂之火衖﹐衚衕卽火衖之轉。元人有以衚衕字入詩者﹐其來已久。析津志言﹕京師二十九衖通﹐衖通字本方言﹐蓋緣飾以古義﹐非其實也。盛百二柚堂續筆談﹕漢魯峻碑﹐有休神家衖之語。張函齋弨濟南學碑釋文云﹐衖卽巷字。查浦輯聞云﹕京華巷稱胡同﹐其義不典﹐南史東昏侯被弒西弄﹐卽俗所云衖也。元經世大典謂之火弄﹐恐北音誤仄爲平﹐因呼胡同也。按曹全碑作家巷。爾雅﹕宮中壺謂之衖﹐音巷。巷之讀衖﹐猶虹之有絳音也。又衚衕二字﹐已見玉篇篇海﹐非後人始有。

皇城東中西坊

東華門外南長街

俗稱南池子﹐井二。內務府所屬外養狗處在西。舊有管轄番役署﹐後移西華門外北長街﹐俱詳衙署。案﹕鷹房﹑狗房﹐舊俱在東華門內。其在南池子者﹐外署耳。嘉慶壬戌﹐復將內署移東華門外長房﹐見禮親王嘯亭續錄。

南河沿

井一。明劉若愚蕪史﹕自皇史宬東南有門通河﹐上有湧福閣﹐舊名澄輝閣﹐俗所謂騎馬河也。舊聞考﹕今普勝寺東北﹐有馬鞍橋﹐當卽騎馬河舊址。

菖蒲河

木橋二。蕪史﹕皇史宬再東﹐則追先殿欽天閣﹐勒世廟欽天頌於碑。再南則禦作也。案﹕今大院子﹐地臨菖蒲河﹐卽明之禦作。

冰窖

牛郎橋橋一。

東河沿

有馬鞍橋﹑平橋。蕪史﹕迆東沿河稍北﹐則呂梁洪﹑東安橋﹐再北有亭居橋上﹐曰涵碧。又北則回龍觀止焉。其殿曰崇徳。觀中多海棠。舊聞考﹕河東今爲南箭亭﹐北有平橋﹐在東安橋南﹐當卽呂梁洪漾金亭舊址。東安橋北又有橋﹐橋上遺石礎二﹐相傳有樓騎河。今橋西街﹐尙名騎河樓﹐則蕪史所云有亭居橋上曰涵碧者也。又北﹐今爲北箭亭﹐崇徳殿舊基﹐當在其地。陳悰天啟宮詞注﹕回龍觀舊多海棠﹐旁有六角亭﹐每花發時﹐上臨幸焉。嘗於亭中自裝宋太祖﹐同髙永壽輩演雪夜訪普之戲。吳長元宸垣識略﹕明南城宮殿額名﹐無涵碧亭。崇徳殿在河東﹐卽回龍觀﹐似與南內相接﹐爲今南箭亭地﹐未聞越東安門北而有別館也。據蕪史﹐有東安橋再北五字﹐因以騎河樓北箭亭當之。竊以東安橋﹐明稱皇恩橋。下雲﹕水從禦馬監東﹐東安門橋下﹐不直稱東安橋﹐可知。疑呂梁洪﹑東安橋﹐卽今馬鞍橋﹔有涵碧亭覆其上者﹐卽今平橋。又西苑之水﹐從牛郎橋出湧福閣﹐所謂騎馬河﹐以閣跨水上也。

南箭亭有十韃子廟。

南灣子

井一。迆南爲皇史宬﹐尊藏實錄﹑聖訓﹑玉牒﹐地因以名。詳宮禁衙署。汪啟淑水曹淸暇錄﹕皇史宬有大蜥蜴﹐長約四五尺﹐風淸月朗之夕﹐常出遊﹐足迹大如飯碗﹐故宬中無鼠患﹐至今尙存。

南﹑北庫司胡同井一。

官豆腐房

飛虹橋

虹俗訛龍﹐井一﹑橋一。明英宗實錄﹕初上在南內﹐悅其幽靜﹐旣復位數幸焉。因增置殿宇﹐其正殿曰龍徳﹐正殿之後鑿石爲橋﹐橋南北表以牌樓﹐曰飛虹﹐曰戴鰲。孫國敉燕都遊覽志﹕自東華門進至麗春門﹐凡裏余﹐經宏慶殿﹐歷皇史宬門﹐至龍徳殿隙地﹐皆種瓜蔬﹔注水負甕﹐宛若村捨。過此則飛虹橋﹐石刻羆虎禽鳥狀﹐傳爲西洋僧載而來。案﹕麗春門﹐明南城中路門也﹐見春明夢餘錄。蔣一葵長安客話引陶從政詩﹕中官三寶下西洋﹐載得仙橋白玉梁。其說與蕪史同。遊覽志言西洋僧所獻﹐傳聞異詞耳﹐余詳宮禁。蕪史﹕橋以白石爲之﹐鑿獅龍魚鰕海獸﹐水波洶湧﹐活躍如生﹐云是三寶太監鄭和自西域得之。橋前右邊缺一塊﹐中國石工補造﹐屢易屢勒。橋南北有坊二﹐曰飛虹﹑戴鰲。姜立綱筆。東西有天光﹐云影二亭。

南井兒胡同井一。

冰窖胡同

門神庫

工部制造庫所屬門神庫在南池子西﹐因以名。案野獲編﹕世宗初建獻皇帝廟﹐旣袝廟稱宗﹐遂閉舊廟不復祀。嘉靖四十四年﹐舊廟柱產芝﹐上大悅﹐攺名玉芝宮。舊聞考﹕玉芝宮久廢﹐以大禮集議所記地界考之﹐當在南池子西北。今之門神庫﹐或卽其地歟﹖

燈籠庫井一。

石頭縫胡同內務府北鞍庫所屬鞍作在焉。

箭廠胡同內務府氈庫所屬箭在焉。

緞匹庫

戶部所屬緞匹庫在南池子東﹐與大庫﹑顏料庫通謂之三庫﹐詳衙署。南小胡同曰鴨蛋井﹐井一。正白旗侍衛教場在小南城﹐見嘯亭雜錄。嘯亭續錄﹕睿忠親王舊府在明南宮﹐今爲緞匹庫。謹案﹕王諱多爾衮﹐太祖十四子。順治間﹐稱輔政皇叔父王﹐進稱皇父攝政王。薨尊爲成宗﹐謚懋徳修道廣業定功安民立政誠敬義皇帝﹐旋以罪黜。乾隆四十三年﹐特旨昭雪﹐復舊封世襲﹐追謚忠。蕪史﹕重華宮之東﹐曰洪慶宮﹐供番佛之所也。又東則內承運庫﹐再東則崇質宮﹐俗云黑瓦殿。景泰間﹐英廟所居。舊聞考﹕明英宗北還﹐居崇質宮﹐謂之小南城。今緞匹庫庫神廟﹐有雍正九年重修碑云﹐緞匹庫爲戶部分司﹐建在東華門外。小南城名裏新庫﹐則裏新庫亦小南城也。東南爲普勝寺﹐寺前沿河﹐尙有城墻舊址。案﹕明南城本東苑舊地﹐英宗復辟後﹐大加修拓﹐遺址甚廣﹐今錄取其涉坊巷者﹐余詳宮禁。普勝寺詳寺觀。

嗎噶喇廟

普度寺舊名嗎噶喇廟﹐國初爲睿親王府﹐詳寺觀。廟西井一。兪正燮癸巳存稿﹕墨爾根王爲睿親王﹐爲攝政王﹐當時稱爲臺星可汗九王﹐見毛奇齡後鑑錄。其舊府﹐據恩福堂筆記﹐在東安門內之南﹐明時南城﹐今嗎哈噶喇廟。吳偉業讀史偶述詩﹕松林路轉禦河行﹐寂寂空垣垣宿鳥驚。七載金縢歸掌握﹐百僚車馬會南城。與今地址悉合。趙翼甌北詩話﹕南城本明英宗北狩歸所居。本朝攝政王以爲府第。順治七年﹐王薨﹐故云七載金縢也。案﹕元史泰定帝紀﹕至治三年十二月﹐塑嗎哈噶拉佛像於延春閣之徽淸亭。又釋老傳﹕元貞間﹐海都犯西番街﹐成宗命帝師丹巴禱於嗎哈噶拉神。梵書言嗎哈喇佛有十二﹐皆文殊觀音化身﹐及護法神也。明南城有洪慶宮﹐供番佛之所﹐見夢餘錄﹑明宮史諸書。嗎哈噶喇佛﹐蓋其遺制也。元史本作摩訶葛剌﹐今譯攺。

瓷器庫

井一。內務府所屬瓷器庫﹐在南池子東﹐地因以名。蕪史﹕內承運庫在東下馬門﹐職掌庫藏。在宮內者曰東裕庫﹑寶藏庫﹐謂之裏庫。其會極門寶善門迆東一帶﹐及南城瓷器等庫﹐則謂之外庫。舊聞考﹕緞匹庫﹐庫神廟東﹐地名瓷器庫。巷口石獅二﹐臨河巷有南北雙汊﹐內有黑琉璃瓦房﹐蓋卽庫房未毀者。

葡萄園禦馬圈井一。

東安門大街

有東安橋﹐亦稱皇恩橋。嘯亭續錄﹕武英親王府在東華門﹐今爲光祿寺署。戴璐藤陰雜記﹕寺爲英親王故邸﹐規模宏敞﹐今半空閒。謹案﹕王諱阿濟格﹐太祖十二子﹐初封武英郡王﹐晉親王﹐順治八年以罪除。蕪史﹕過東上北門﹑東中門﹐街北曰彈子房﹑曰學醫讀書處﹑曰光祿寺街﹐南曰篦頭房。再東﹐則東安裏門﹐俗稱墻門﹐過橋則東安門也。案﹕光祿寺在東安裏門﹐今仍明舊﹐余無考。查嗣瑮查浦詩鈔﹕長連墻接短連墻﹐紫禁滄洲列南廂。催取四時花釀酒﹐七層吹過竹風香。長連﹑短連兩街名﹐在仁智殿西南﹐禦酒房後﹐見蕪史及西河詩話。此大內之禦酒房﹐非光祿寺禦酒房也。查詩似未晰。藤陰雜記引西河詩話﹐系於光祿寺者誤。紫禁滄洲額在光祿署中﹐明黎維敬所題。明黃佐翰林記﹕宣徳中賜楊溥第於東安門。明陳僖客窗偶談﹕中官初入選進東華門﹐門內有橋曰皇恩﹐謂從此卽受皇恩也﹔俗呼曰忘恩橋。以中官旣富貴﹐必仇其所生也。案﹕東安門俗亦稱外東華門﹐偶談蓋仍俗稱。

光祿寺東﹑西夾道

光祿寺後東華門外北長街

俗稱北池子﹐井二。宣仁廟祀風神﹐凝和廟祀云神﹐俱在東﹐詳祠祀。內務府所屬武備院署﹑俄羅斯文館﹐俱在西﹐詳衙署。東小胡同曰文書館﹑萬慶館。

頭條﹑二條﹑三條胡同二條胡同井一。

妞妞房

北河沿橋二。

箭桿胡同井一。

騎河樓

舊有內務府所屬三旗參領署﹐後移白米斜街。南鞍庫所屬熟皮作﹐與樓相望。迆北曰城隍大院﹐亦作成侯大院。胡書農年譜﹕甲戌三月﹐移居東安門內成侯大院宅﹐宅爲英煦齋相國別業﹐宅止老屋數楹﹐庭前有丁香二株甚茂。

北箭亭舊聞考﹕以騎河樓爲明涵碧亭遺址﹐北箭亭爲崇徳殿遺址﹐見前。

井兒胡同井一。

五所胡同井一。

鬥鷄坑

廟兒胡同有關帝廟。

暖閣廠胡同

蕪史﹕禦馬監之南向西者曰桿子房﹑北膳房﹑暖閣廠﹐廠東門可通河。河之南岸楡柳成行﹐花畦分列﹐如田家也﹐曰南膳房。再南曰明器廠﹑混堂司﹑內東廠。案﹕東廠爲明季獘藪﹐以蕪史﹑春明夢餘錄敍次考之﹐當與暖閣廠﹑騎河樓相近﹐余詳宮禁。

銀閘

神機營幼丁隊左廠在焉。詳兵制。蕪史﹕禦馬監聽事之南曰裏艸闌艸場。永樂初建﹐收料豆。宣徳間﹐將中府艸場之艸分受﹐始立場﹐有倉廒也。舊聞考﹕今禦馬圈南﹐地名銀閘﹐有眞武廟﹐卽明禦馬監裏艸闌舊址。廟內有天啟三年碑記可考。

上駟院禦馬圈井一。

艸垛胡同

騾圈

春明夢餘錄﹕內承運庫﹑外馬房﹐在禦馬監南。明宮史﹕過外馬房﹐余宅數區﹐所謂河邊者也。蕪史﹕東河邊余房八區﹐司禮監秉筆掌印等眾住﹐謂之河邊直房。案﹕今騾圈﹐當卽明外馬房遺址。

椿樹胡同

東沙灘

西沙灘迆西爲三座門。又西北爲景山東門﹐詳宮禁。柳樹井﹐井一。

紅門

官房迆西少北﹐爲孟家大院。

馬神廟井一。

宸垣識略﹕一等忠勇公第﹐在馬神廟。案﹕乾隆時大學士傅恆﹐封忠勇公﹐謚文忠。其子福隆安﹐尙髙宗四女和嘉公主。賜第在舊宅東﹐今公果齊遜襲封﹐官散秩大臣﹐府西卽其家廟也﹔乾隆間敕建﹐詳祠祀。蕪史﹕又南曰尙膳堅撥子﹐斜對禦馬監。李日華紫桃軒又綴﹕禦馬監小猴十隻﹐日食白米一斗﹐紅棗二斤八兩。舊聞考﹕馬神廟卽明禦馬監馬神舊祠也。廟基舊在街之稍北。乾隆二十年移建﹐迆南爲禦馬圈﹐其地蓋仍明舊。野獲編﹕內市在禁城之左﹐過光祿寺入內門﹐自禦馬監至西海子一帶皆是。每月初四﹑十四﹑二十四日﹐設場貿易。聞之內使云﹐此三日例令內中賤役輦糞穢出宮棄之﹐以故各門俱啟。因之陳列器物﹐借以博易焉。案﹕內市之制﹐亦見明徐克暖姝由筆。舊聞考云無考﹐以野獲編所言核之﹐禦馬監今爲馬神廟﹐西海子卽太液池﹐其地猶約略可稽。蕪史言天啟元年二月﹐因遼事急﹐將元武門外大市﹐移於東安門外戎政府街。民間謠曰﹕大市去矣。至七年秋﹐仍復故處﹐疑卽此市也。

下坡

嵩祝寺胡同

東有法淵寺﹐西有智珠寺。又東爲三廠遺址﹐明置漢經廠﹑番經廠﹑道經廠於此﹐俱詳宮禁寺觀。乾隆時﹐章嘉胡圖克圖奉詔來京﹐更定大藏經經咒﹐居嵩祝寺。趙翼檐曝雜記云﹐居栴檀寺。毛奇齡武宗外紀﹕西宮大答應宮人﹐有願祝發爲尼者﹐上作剃度師﹐親爲說法﹐置番經廠中。案﹕章嘉胡圖克圖爲第六輩達賴喇嘛﹐羅卜藏札木蘇之支嗣﹐此其第三次呼必勒罕也。俗姓張﹐西寧人﹐後卒於京師。

鐘鼓司胡同

司亦作寺﹐有鐘鼓寺﹐詳寺觀。野獲編﹕內廷諸戲劇﹐俱隸鐘鼓司演習﹐相傳院本沿金元之舊﹐故其事多與教坊相通。案﹕明鐘鼓司職掌﹐見明史職官志﹐有水嬉﹑打稻諸戲﹐詳宮禁。

椅子胡同井一。

東髙房胡同井一。

蕪史﹕新房之北則司禮監﹐南則禦馬監也。新房東西一街﹐南北一連﹑二連﹑三連等連﹐連之十字路口﹐各有井。案﹕髙房胡同﹐當卽新房遺址。蕪史言十字路口各有井﹐今東西髙房胡同之間有二眼井﹑三眼井﹐當卽一連﹑二連﹑三連之地。

二眼井井一。

三眼井井一。

西髙房胡同

東老胡同

中老胡同

西老胡同井一。

司禮監

蕪史﹕再南曰新房﹐曰都知監﹐曰司禮監。司禮監第一層門向西﹐門內稍南有松十餘株者﹐內書堂也。稍北曰崇聖堂。公廳大門外有東西二井。西井之西一小門﹐東井之東一小門﹐其內皆提督監官﹑典簿文書房掌司所居。

吉祥所國朝宮史﹕凡宮眷薨逝﹐殯於此。

碾兒胡同井一。

東黃瓦門

朱彜尊曝書亭集﹕康熙癸亥﹐予入直南書房﹐賜居黃瓦門之東。又有賜居禁垣詩﹕講直華光殿﹐居移履道坊﹔經營倚將作﹐宛轉繞宮墻。對酒非無月﹐攤書亦有牀﹐承恩還自哂﹐報國只文章。案﹕茶余客話﹐謂彜尊賜第在西華門內﹐誤。蕪史﹕自北安門裏街﹐東曰黃瓦東門﹐門之東街﹐南曰尙衣監街﹐北曰司設監。酌中誌﹕尙衣監掌禦用冠冕袍服履舄靴襪之事。兵仗局之南﹐舊監庫之北﹐卽本監匠役造禦用袍房也。又名曰西直房。舊聞考﹕黃瓦門之名﹐見於大佛堂碑刻﹐俗呼爲東西黃華門﹐音之訛也。尙衣監﹑司設監今廢﹐黃瓦門之東迆南﹐有玉皇廟﹐卽尙衣監舊廨。迆北曰慈慧殿﹐稍東南爲簾子庫﹐有眞武廟﹐稍東爲織染局。有華嚴寺﹐其碑文碑額﹐皆有司設監名。案﹕尙衣監﹑司設監職掌﹐見明史職官志及蕪史﹐詳寺觀。

內府庫蕪史﹕火藥局再東稍南﹐曰內府供用庫﹐掌印太監一員﹐專司內官食米﹐每員每月四斗。

蠟庫胡同井二。蕪史﹕內府供用庫﹐有油蠟等庫﹐凡禦用白蠟﹑黃蠟沈香等香﹐皆取辦於此。

鐵匠營

酒醋局胡同

神機營幼丁隊右廠在焉﹐詳兵制。有興隆寺﹐詳寺觀。蕪史﹕酒醋面局﹐掌宮內食用酒﹑醋﹑糖﹑醬﹑面豆諸物﹐與禦酒房不相統轄。

妞妞房東小胡同曰悶葫蘆罐。

織染局胡同

橋一。有華嚴寺﹐詳寺觀。舊聞考﹕織染局原建嵩祝寺後。乾隆十六年﹐移萬壽山之西﹐與稻田毗近﹐立石曰耕織圖。原機上織染局三字﹐今攺爲耕織圖。蕪史﹕內織染局﹐掌染造禦用及宮內應用緞匹絹匹之類。有外廠在朝陽門外﹐又有藍靛廠﹐在都城西本局之外署。

鍼工局胡同蕪史﹕鍼工局掌內官長隨內使小火者﹐冬夏衣每年遞散一次﹐遇辰﹑戌年﹐各散鋪蓋銀一次。

巾帽局胡同明職官志﹕巾帽局掌內使帽靴﹐駙馬冠靴及藩王之國諸旗尉帽靴。蕪史﹕署後臨河﹐有梓潼廟。

東板橋橋一。

火藥局胡同

井一。河沿龍王廟井一﹐火神廟井一。迆東臨河有鑲黃旗侍衛教場﹐見嘯亭雜錄。蕪史﹕火藥局卽兵仗局之軍器庫也。案﹕火藥局互詳宮禁及寺觀。

後局胡同井一。

東﹑西吉祥胡同

闖道胡同

南月偃

北月偃

簾子庫胡同井二。

慈慧殿慧俗訛菇。井一。慈慧寺﹐詳寺觀。明司設監舊廨在此。

安樂堂胡同

井一。春明夢餘錄﹕安樂堂在地安門街東。蕪史﹕北安門街曰安樂堂﹐內官有疾者徙此。山陵及外廠九門官﹐則不送也。舊聞考﹕安樂堂在街東﹐蕪史作街西誤。今堂額𨿽存﹐並非內官養病之所。

地安門東夾道

迆西卽地安門﹐明曰北安門﹐俗沿元稱曰厚載門﹐亦曰後門。內務府所屬三旗佐領管領檔冊房﹐及監造花爆處在街西。董含蒓鄕贅筆﹕康熙二十二年癸亥﹐上以海宇蕩平﹐宜與臣民共爲宴樂﹐特發帑金一千兩﹐在後宰門架髙臺﹐命梨園演目連傳奇用活虎活象眞馬。茶余客話﹕勵文恪杜訥以編修賜第厚載門。

皇城西中東坊

西華門外南長街

俗稱南池子。井三。小胡同井一。內務府所屬管理三旗﹐納銀莊署在東﹐掌內管領關防署在南﹐俱詳衙署。萬壽興隆寺﹐詳寺觀。王士禎香祖筆記﹕米紫來漢雯遷侍講﹐賜第西華門。茶余客話﹕張文端英﹐以諭徳賜第西華門後﹐蔣揚孫﹑查聲山皆賜第西華門內。蕪史﹕自西上北門﹐過西上南門﹐則禦用監也。舊聞考﹕禦用監今爲玉缽庵﹐卽明眞武廟。西南有關帝廟﹐爲禦用監南庫舊址﹐皆有碑。查愼行人海記﹕西華門外西南一里許﹐明禦用監在焉。又南數十步﹐爲眞武殿﹐庭前有老檜一株﹐下有元時玉酒海﹐承以石牀。案﹕玉缽庵以玉甕得名﹐乾隆十年移玉甕置承光殿﹐詳宮禁。蕪史﹕石作閣又西﹐曰乾明門﹐迆南曰兵仗局﹐掌造兵器﹐每年七月兼供乞巧鍼﹐亦稱小禦用監。曰西直房﹐卽尙衣監之袍房也﹔曰舊監庫﹐屬內官監﹐曰尙膳外監﹐曰甜食房﹐屬禦用監﹐造虎眼絲窩等糖裁松餅。曰西上北門﹐東則西下馬門矣。案﹕今街西興隆寺﹐卽明兵仗局佛堂﹐其西直房舊監庫﹑尙膳外監﹑甜食房﹐皆當在北長街﹐遺迹俱無考。吳長元謂﹕今玉缽庵西﹐關帝廟爲舊監庫余址。蓋誤以禦用監爲舊監庫也。關帝廟在西華門外西南﹐與蕪史所稱西上北門之北者不合。

南花園

髙士奇金鰲退食筆記﹕南花園在西華門迆南東向﹐明時曰灰池﹐種植瓜蔬﹐於炕洞內烘養新菜﹐以備春盤薦生之用。立春日進生蘿卜﹐名曰咬春。本朝攺爲南花園﹐園雜植花樹﹐凡江寧﹑蘇松﹑杭州織造所進盆景﹐皆付灌植。秋時收養蟋蟀﹐至燈夜則置之鰲山燈內﹐樂罷忽聞蛩聲自鰲山出。其餘雜花奇樹﹐不可名言﹐按時舁送各宮殿安放。春明夢餘錄﹕西苑門迆南向東﹐曰灰池。蕪史﹕寶鈔司造艸紙﹐備宮人使用。祖宗時﹐造鈔印板及紅印﹐聞在庫中。其署左臨河﹐後倚河﹐有泡稻艸池﹐池中石灰濾渣積成臥象形﹐名象山。作房七十二間﹐各具一竈突﹐名曰七十二凶神。舊聞考﹕織女橋南眞武廟﹐有明萬曆八年重修寶鈔司眞武廟碑﹐則廟卽寶鈔司故址也。灰池﹑象山﹑作房﹑竈突久廢﹐今其地猶有七十二煙洞之名。

南府

東溝沿

北花園

大煙洞胡同洞俗訛筒。

九條灣井二。

油漆作

明嘉靖祭醜修南庫碑記﹕禦用監初立爲行在作房﹐次攺禦用司。宣徳朝更爲監﹐各庫作﹐東則外庫大庫﹐西則花房庫作﹐南庫冰窨左右四作﹕曰木漆﹐曰碾玉﹐曰燈作﹐曰佛作。案﹕油漆作疑卽明漆作遺址﹐余諸作當亦在禦用監左右。舊聞考﹕以冰窖爲禦用監之冰窨﹐恐誤。詳下。

羊圈

西閘口井一﹐橋一。

織女橋

橋一。內務府所屬掌儀司署在橋南。明史﹕永樂二十二年十二月﹐作觀天臺於禁中。蕪史﹕禦用監又南向西﹐則銀作局也﹐再南過橋﹐曰靈臺﹐亦有觀象臺。銅鑄渾天儀﹐以測星度觀雲气。其占候書曰觀象玩占﹐流星撮要等﹐皆鈔錄謄授﹐不敢傳布於外。教法極嚴﹐比司禮監書堂較勝。每年曆樣造歷﹐皆靈臺欽天監同管。沈朝陽嘉隆兩朝聞見錄﹕嘉靖二年五月﹐雷震觀星臺。案﹕明靈臺遺址﹐在織女橋南﹐今尙存﹐俗稱觀星臺﹐互詳衙署。

西華門外北長街

亦稱北池子。井二。西北有三座門﹐明之乾明門也。迆西爲承光殿﹐又西爲金鰲玉蝀橋﹐詳苑囿。昭顯廟祀雷神﹐詳祠祀。又有福佑寺在東﹐聖祖沖齡時避痘於此﹐見恩福堂筆記。南有靜默寺﹐俱詳寺觀。內務府所屬營造司署﹐管轄番役署在東。會計司署﹑慶丰司署﹑愼刑司署在西﹔奉宸苑署﹑都虞司署在北﹔內務府營造司所屬官房租庫在東﹐俱詳衙署。童槐今白華堂詩鈔﹕大庾師晉陟端揆招過其寓邸詩自注﹕公賜第在西華門外北池子。程侍郎遺集﹕時余寓西華門外﹐入直退直﹐必過金鰲玉蝀。內務府冊﹕乾隆三十八年﹐創置活字版﹐錫名聚珍﹐置局西華門外北長街之東﹐排印各書。明朱國楨湧幢小品﹕余過西華門﹐馬足恰恰有聲﹐俯視見石骨黑﹐南北可數十丈﹐此眞龍過脈處。

東﹑西翰林街

頭條﹑二條﹑三條﹑四條胡同頭條胡同﹐井一。

大溝沿

棗林龍王廟

三眼井井一。

妞妞房

盔頭作

漿家房

漿俗訛蔣。毛奇齡西河詩話﹕張南士仿王建宮詞百首有云﹕墻邊漿婦浣花綺﹐廊下酒家銜酩紅。注云﹕漿家房在皇城外﹐卽浣衣局也。案﹕今漿家房非明浣衣局之地﹐亦非在皇城外﹐注有誤。

二里溝

朝陽河

觀音堂

井兒胡同井一。

四根旗桿井一。

東﹑西椅子胡同

大石槽井一。

艸廠

金鰲退食筆記﹕萬壽宮在西安門內迆南﹐大光明殿之東﹐明成祖潛邸也。或曰卽舊仁壽宮﹐明世宗晚年愛靜﹐常居西內。今朱垣隙地﹐雜居內府人役﹐間藝黍稷及堆官柴艸。南曰艸廠﹐北曰柴闌。案﹕明萬壽宮互詳宮禁。

琉璃井井一。舊有內務府造辦處所屬玻璃廠﹐今移西華門外。舊聞考﹕蠶池口又西﹐爲琉璃作﹐地名艸廠。

蠶池口

迆西有法國天主堂﹐今移西十庫。案﹕西人祆祠﹐錄其最初者以志變始﹐余不著。蔡升元紀恩集﹕移居蠶池養疾恭紀詩﹕豈特終身去宿屙﹐移家旗子盡歡歌。平分翠色瀛臺柳﹐依舊淸光太液波。深院自驅塵翳少﹐廣庭偏受月明多。那知天上蓬萊島﹐長作人間安樂窩。茶余客話﹕虞山蔣文肅廷錫﹐以庶吉士直內廷﹐賜第西華門蠶池西﹐禦題扁曰揖翠堂。金鰲退食筆記﹕親蠶殿在萬壽宮西南﹐有齋宮﹑具服殿﹑蠶室﹑繭館﹐皆如古制。蕪史﹕欞星門迆西街南﹐贓罰別庫之門也。門傍東迆南爲蠶池。舊聞考﹕贓罰庫在十庫極北。蕪史作欞星門西街南﹐誤也。蠶池在三座門西街南。案﹕三座門卽明之欞星門。蕪史言別庫私當與贓罰庫異地﹐今蠶池口有門﹐疑卽蕪史所稱別庫之門也。明嘉靖九年﹐議行親蠶禮﹐初築壇於安定門外﹐禮部言皇后出郊親蠶不便﹐世宗召尙書李時與大學士張孚敬﹐視地仁壽宮側。十年三月乃攺築蠶壇於此﹐事具明史及世宗實錄。

頭條﹑二條﹑三條﹑四條胡同

新開路

毛家灣

巧極營俗訛艸雞營。井一。蔣景祁瑤華集箋﹕蠶池明時宮人織錦之所﹐今止存云機廟故基。

永佑廟廟祀城隍神﹐詳祠祀及寺觀。

槐樹胡同

拜斗殿

春明夢餘錄﹕壽明殿壽明門。案﹕殿爲前明遺址﹐乾隆三十九年重修。中奉斗母﹐地因以名﹐詳宮禁。嘯亭雜錄﹕梁文定國治賜第在拜鬥殿。水曹淸暇錄﹕拜斗殿在西直門外﹐憲宗晚年所建﹐今以松江婁眞人主之﹐頗嚴肅。

兔兒山

旋磨臺

俗訛轉馬臺。春明夢餘錄引明宮殿額名﹐作旋波臺。日下舊聞引作旋坡臺。明嚴嵩鈐山堂集﹕小山在仁壽宮西。入淸虛門﹐磴道盤屈﹐甃甓皆肖小龍文﹐疊石爲峯﹐巉巖森聳﹐元氏故物也。案﹕旋磨臺﹐嘉靖二十八年更名仙臺。明英宗實錄﹕天順四年作西苑亭軒成﹐苑中蓬萊山頂有廣寒殿﹐金所築也。西南有小山﹐亦建殿其上﹐規制尢巧﹐元所築也。蓬萊山卽萬歲山﹐西南之小山也﹐疑卽兔兒山。明時爲重九登髙之地﹐見蕪史。余詳宮禁。

餑餑房井一。

有內務府營造司所屬餑餑房﹐故名。

紅門火藥局有火藥庫﹐詳廠局。

韃子營井一。

光明殿胡同井二。

大光明殿﹐互詳寺觀。明世宗實錄﹕嘉靖三十六年十一月﹐大光明殿工成。金鰲退食筆記﹕大光明殿在西安門內﹐萬壽宮遺址之西﹐地極敞豁﹐中祀上帝。相傳明世宗與陶眞人講內丹於此﹐卽大元都也。今仍設內監道士守之。順治十八年正月﹐世祖章皇帝升遐﹐顧命大臣索尼﹑螯拜﹑遏必隆﹑蘇克薩哈輔政﹐共來焚香盟心於此。各衙門亦次第設誓。余賜第在左側。髙士奇江村集﹕賜居西苑自城北移家詩﹕客中陋巷爲家久﹐忽訝恩輝住苑西。牛背馱書千卷重﹐擔頭挑樹兩株齊。門前金碧瞻天闋﹐屋內鸞龍有禦題。仲蔚蓬蒿十年事﹐一枝偏借上林棲。茶余客話﹕髙江村以侍講賜第西華門﹐其先以詹事主簿賜第。嘯亭續錄﹕湯惇甫金釗官詞林時﹐寓光明殿左廊房﹐授讀蒙童﹐無異冬烘。又婁眞人近垣﹐江西人﹐雍正時召入京師﹐居光明殿﹐封妙應眞人。

前大坑

後大坑

石板房井一。

菜園井一。

炭廠

蕪史﹕宮中用炭皆易州產﹐按尺寸鋸截﹐編小圓荊筐﹐用黃土刷筐盛之﹐名曰紅籮炭。順天府歲供糯米十五石一斗﹐永平府歲供紅棗一萬五千五百七十斤﹐於紅籮廠交納廠中香匠制香餅獸炭﹐造將軍等像。髙三尺許﹐名曰彩妝。臘月二十四日安宮殿中旁﹐次年二月仍歸本司。餘金熙朝新語﹕海寧查嗣韓以五經鄕薦不第﹐畱住西華廠劉廷璣宅之無倦軒。案﹕廷璣曾著在園雜誌﹐在園亦其宅中園名也。

惜薪司胡同

井一。土地廟井一。迆南歧路曰西義口﹐又南曰倒堂。有雙節寺﹐詳寺觀。蕪史﹕南曰惜薪司﹐正西則西安門也。惜薪司管宮中所用柴炭﹐及二十四衙門山陵等處內官柴炭。金鰲退食筆記﹕我朝悉除明制﹐惟內廷柴炭於此關支﹐荊筐亦不刷紅土。明武宗實錄﹕正徳三年八月﹐司禮監劉瑾傳旨﹐攺惜薪司外薪廠爲辦事廠﹐營府舊倉地爲內辦事廠。京師謂之內行廠﹐比東西二廠尢酷烈。

西安門大街

井一。迆東爲金鰲玉蝀橋﹐南爲西苑福華門﹐詳苑囿﹔北爲陽澤門﹐門內傍北海﹐地名小馬圈﹐互詳後。金鰲退食筆記﹕土谷壇在陽澤門外西南數十步。明嘉靖間﹐因給事中王璣言﹐建壇於此﹐今廢。明史食貨志﹕宏治十五年﹐放去乾明門虎﹑南海子貓﹑西華門鷹犬﹑禦馬監山猴﹑西安門大鷂等﹐減省有差﹐存者減其食料。周賓所識小編﹕康熙辛酉﹐西安門內有內監治宅﹐掘地誤發古墓﹐中有瓦壚一﹑瓦罌一﹐墓石二方﹐廣各一尺二寸。一刻卞氏墓志四字﹐環列十二辰相﹐皆獸首人身﹔一刻志銘﹐題曰大唐故濮陽卞氏墓志﹐銘文曰﹕貞元十五年﹐歲次己卯﹐七月癸卯朔﹐夫人寢疾﹐卒於幽州薊縣薊北坊﹐以其年權窆於幽州幽都東北五里﹐禮賢鄕之平原。

鴿子房

井一。春明夢餘錄﹕十庫西曰鴿子房﹐曰西安門。舊聞考﹕鴿子房有二聖廟﹐卽內府鴿子房土地祠﹐西安門內街北之極西地也。光緒丁亥移建法國天主堂於此。

西十庫胡同

井二。西十庫隸內府﹐內丁戊三庫兼屬工部﹐詳衙署﹔有慈云寺﹐詳寺觀。金鰲退食筆記﹕西十庫在西安門內向南﹐舊設掌庫太監一員﹐貼庫數員﹐僉書數十員。本朝三十餘年﹐十庫封錮不開﹐塵土堆積。庫後古木叢茂﹐居人鮮少﹐眾鳥翔集作巢﹐以數萬計。上常遊幸至此﹐命內務府淸察立檔案焉。康熙萬壽盛典﹕李紱撰萬壽圖記﹕進西安門路左西十庫口內﹐有上三旗三十家包衣人﹐自天王殿舊址建寺﹐唪經慶祝萬壽﹐奉敕賜名慈云。寺前夾道新植松柏百餘株。會典事例﹕戊丁二庫在西十庫內﹐收貯弓刀箭弦烏槍等項﹔丁字庫今貯硝黃。明會典﹕天財庫﹐凡正陽等九門﹐並冬鈔關本折錢﹐及皇城各門鎖鑰﹐俱送本庫收。舊聞考﹕今慈云寺卽明之天王殿﹐殿有修庫題名碑﹐所記十庫與蕪史合﹐而冠以司鑰庫之名。其修廟碑記云﹐禁城西北隅有司鑰庫﹐天財庫屬焉。是司鑰庫乃十庫總理﹐天財庫其附焉者也。錢明陸﹑錢病逸漫記﹕磚城北甲乙丙丁戊五庫﹐與天財﹑承運等庫﹐惟天財庫贓罰銀香料等項最富。案﹕十庫互詳宮禁。明宮史言司鑰庫俗名天財庫﹐凡寶源等局﹐鑄出制錢交本庫備禦前賞賜。庫中積有歷代古錢﹐此天財庫之所由名也。又言﹕乾淸﹑午門﹑東華等門鑰匙﹐皆本庫監工於五更三點時自宮中發出﹐分啟各門後卽繳回﹐其言與明會典合。是天財庫卽司鑰庫無疑。舊聞考分爲二﹐似誤。

劉鑾塑

俗訛琉璃塑。井一。天慶宮舊爲元都勝境﹐詳寺觀。金鰲退食筆記﹕元都勝境建於元﹐相傳爲劉元塑像。周篔析津日記﹕京師像設奇古者﹐曰劉鑾塑。說者疑鑾與元音近而誤。考郝伯常陵川集﹐燕有四賢祠﹐其像塑自劉鑾。則鑾別是一人﹐著名於正奉之先者也。案﹕劉元事見元史工藝傳及陶宗儀輟耕錄。金鰲退食筆記誤作蘭。

眞如境

井一。蕪史﹕經廠又西曰洗白廠﹐曰果園廠﹐曰西安裏門。絳作卽洗白廠﹐造兜羅絨各色五毒等絳﹐兜羅絨傳自西域﹐無敢私造者。甜食房並此廠﹐皆屬禦用監﹐最寒苦可憫。金鰲退食筆記﹕果園廠在欞星門之西﹐明永樂年制漆器﹐以金銀錫木爲胎﹐有剔紅塡漆二種﹐皆稱廠制﹕世甚珍重之。其遺址今爲內務府人役所居。舊聞考﹕眞如境廟內有隆慶戊辰禦用監造廠碑云﹐本監洗白廠﹐成造上用兜羅絨袍。公廨又有隆慶辛未修廠碑。稍西地名劉鑾塑。眞武廟中有萬曆癸巳修洗白廠絳作碑云﹕絳作初置公廨於果園廠前﹐機作等房俱聚於此﹐後擇果園廠隙地建玆絳作。則洗白廠﹑果園廠俱在此地。

絳作井一。

經板庫

井一。蕪史﹕大藏經廠﹐司禮監之經廠也。金鰲退食筆記﹕大藏經廠在玉熙宮遺址之西﹐貯經書典籍及釋藏諸經﹐今仍舊制。燕都遊覽志﹕藏經廠碑記言﹐廠隸司禮監﹐寫印上用書籍﹐造制敕龍箋。藏庫則堆貯經史文籍﹐三教番漢經典﹐及禦制禦書詩文印板。建自正統甲子﹐歷嘉靖戊午﹐世宗造元都宮殿﹐將本廠大門拆占。隆慶攺元﹐元都拆毀﹐其後內監展拓舊基﹐重加修飭﹐始萬曆三年二月﹐落成於五月。案﹕庫今廢﹐其地尙存舊名。

扁擔胡同井一。

酒醋局

井一。蕪史﹕欞星門迆西﹐曰西酒房﹑西花房。金鰲退食筆記﹕西酒房﹑西花房﹑牲口房﹑舊虎城皆在欞星門西北﹐今盡廢。舊聞考﹕酒醋局巷內有眞武殿﹐至今稱爲酒房﹐蓋卽西酒房舊址。

羊房夾道

羊房俗訛養蜂。井一。有延壽庵﹐詳寺觀。蕪史﹕由金海橋玉熙宮迆西﹐曰欞星門﹐迆北曰羊房夾道﹐牲口房﹑虎城在焉﹐內安樂堂在焉。凡宮人病老或有罪﹐先發此處﹐待年久再發外之浣衣局。成化間﹐萬貴妃專寵﹐孝穆紀皇后托疾居此﹐誕孝宗。牲口房收育異獸珍禽﹐有虎城﹑羊城。春明夢餘錄﹕羊房夾道舊有貞慶殿﹐萬曆三十一年八月拆去﹐爲大山子工所用。案﹕大山子卽萬歲山﹐余詳宮禁﹑寺觀。

小馬圈

井二。蕪史﹕金海橋之北﹐河之西岸﹐向南曰玉熙宮﹐神廟於此選近侍三百餘員學宮戲。金鰲退食筆記﹕玉熙宮在西安裏門街北﹐金鰲玉蝀橋之西。康熙三十年五月於此設席殿﹐停仁孝皇后梓宮﹐集百官舉哀。今攺爲內廏﹐豢養禦馬。案﹕今小馬圈﹐卽明玉熙宮遺址。詳宮禁。

剪子胡同

八寶坑

口袋胡同

毛窩胡同

興盛街

東﹑西頭條﹑二條﹑三條﹑四條胡同

栴檀寺西夾道井一。栴檀寺明淸馥殿舊基也。寺有栴檀佛像﹐故名。東爲仁壽寺﹐俱詳寺觀。

栴檀寺後

闡福寺西夾道闡福寺在西苑﹐詳寺觀。寺西門外爲通衢﹐南達陽澤門﹐曰西夾道。

琉璃門

虎城井一。

燕都遊覽志﹕虎城在太液池西北隅﹐睥睨其上﹐而阱其下。阱南爲鐵門關而寶竇其南爲小阱﹐小阱內有鐵柵如籠﹐以檻虎者。虎城西北隅有豹房﹐百獸房在虎城之後﹐連楹南向。明武宗實錄﹕正徳二年八月造豹房。七年﹐添修豹房二百餘間。毛奇齡武宗外紀﹕乃大起營建﹐興造太素殿及天鵝房﹑船塢諸工。又別構院籞﹐築宮殿數層﹐而造密室於兩廂﹐句連櫛列﹐名曰豹房。初日幸其處﹐旣則歇宿比大內﹐令內侍環值﹐名豹房祗候﹐羣小見幸者皆集於此。又稱豹房曰新宅﹐日召教坊樂工入新宅承應。金鰲退食筆記﹕騰禧殿在栴檀寺西﹐明武宗以居晉王樂伎劉良女﹐俗呼爲黑老婆殿。旁有古井﹐曰王媽媽井。武宗外紀﹕劉氏寵冠諸女﹐稱美人﹐飲食起居必與偕﹐左右或觸上怒﹐陰求之﹐輒一笑而解。江彬諸近侍皆母呼之曰劉娘娘云。舊聞考﹕騰禧殿久廢﹐其地當與豹房毗連﹐稍南有北極廟﹐相傳亦明代古剎。案﹕明武宗實錄言﹐建鎭國寺於豹房﹐今遺址亦無考。

菜園井二。

妞妞房井一。

盒子胡同

贓罰庫井一。舊聞考﹕贓罰庫乃十庫之一﹐十庫周墻尙存﹐今栴檀寺西北胡同﹐猶有贓罰庫之名。

楡樹井井一。

繩子庫

教場

井二。小龍王廟﹐井一。教場地極軒敞﹐迆西爲內官監胡同﹐又西則地安門也。明世宗實錄﹕嘉靖三十年﹐上更定營制﹐命更舊內教場名曰內■﹝甬戈﹞營﹐欲以團操內使。次年二月﹐工部請營建祀所並營捨﹐中立一臺﹐備禦視。舊聞考﹕內教場今名教軍場﹐在宏仁寺東北﹐其地有三聖祠﹐祀火神﹑水艸神。又云﹕禁旅之設﹐遴拔監局數司內員精健者三千人﹐統以總提﹐分治以中軍﹐領以總牌。次設明甲﹑硬弓﹑隨伍等官﹐於大內西北二處﹐分場訓練﹐後皆並練於此。野獲編﹕初穆宗好觀武事﹐時江陵爲末相﹐遂於條陳疏中特列一款曰實武備﹐請上每秋大閱﹐躬詣校肄。上大喜﹐褒美舉行。自是而內教場習射等事起矣。案﹕明武宗特設東西兩官廳於禁中﹐視團營。又立內教場﹐自領閹人善騎射者一營爲中軍﹐晨夕操練﹐事見實錄。其教場當亦在此。

地安門西夾道迆西有響閘﹐在西天梵境後﹐詳苑囿。其外有西步糧橋﹐詳內城中城。

大小石作

井二。迆東爲大髙元殿﹐詳壇廟。又東北爲景山西門﹐井一。與景山門相直者爲西苑陟山門﹐詳宮禁。稽察內務府衙門在北﹐迆北有樂部公署﹐俱詳衙署。蕪史﹕大髙元殿﹐習學道經內官之所居。明宮史﹕大髙元殿稍西曰石作﹐有閣。金鰲退食筆記﹕大髙元殿之東﹐卽北上西門﹐有橋﹐甃磚石各半﹐謂防車輪耳。

冰窖

蕪史﹕內官監所管十作﹐曰木作﹑石作﹑瓦作﹑搭材作﹑土作﹑東作﹑西作﹑油漆作﹑婚禮作﹑火藥作﹐並米鹽庫﹑營造庫﹑皇壇庫﹑裏冰窨﹑金海等處。舊聞考以冰窖爲禦用監所屬之冰窨。據蕪史所言﹐則裏冰窨屬內官監﹐與禦用監相去頗遼闊﹐疑當時本有兩冰窨也。

雪池胡同

井一。藤陰雜記﹕西華門內雪池﹐康熙中賜蔡升元﹐飭內府司員﹐冰雪施工﹐克期告竣﹐令同直陳元龍送歸新第。見蔡紀恩詩。康熙萬壽盛典﹕又前過石橋﹐進雪池紅門夾道﹐燈廊數百楹﹐半道左右鼓亭各一。

魏家胡同

蕪史﹕過北中門迆西﹐則白石橋萬法等殿。明世宗實錄﹕嘉靖四十四年十二月﹐定新建萬法寶殿名﹐中曰壽憩﹐左曰福捨﹐右曰祿捨。春明夢餘錄﹕萬法寶殿毀﹐萬曆二十九年添蓋佛殿連房﹐三十年﹐佛殿添額﹐名祖師殿。舊聞考﹕今白石橋西魏家胡同﹐有萬法殿﹐地基頗狹﹐似非其舊矣。

西板橋橋一。

狗鷹胡同

三座廂井一。

內官監胡同

四眼井﹐井一。巷口火神廟前橋二﹐曰鴛鴦橋。明之白石橋也。詳宮禁。蕪史﹕北安門內黃瓦西門之裏﹐則內官監也。舊聞考﹕監今廢﹐其地猶名內官監胡同。內有大佛堂﹐其碑記備列黃華門﹑營造庫﹑米鹽庫﹑油漆作﹑外鐵作﹑婚禮作﹑東行﹑西行﹑西瓦廠﹑石廠﹑黑窯廠﹑神木廠﹑鑄鐘廠﹑供應廠﹑備用廠﹑金殿廠﹑稻田廠﹑蜂窩廠﹑東花房﹑馬鞍房﹑琉璃局﹑外冰窨等名目﹐與水部備考﹑明史所載多合。明蔣徳璟愨書﹕紫禁城有護城河﹐河外卽禦溝也。河自北閘口分流﹐經內官監﹐白石橋﹐大髙元殿之東﹐北上西門之外﹐至紫禁城下而東﹑而南﹐經太廟之東﹐玉芝宮飛虹橋之西﹔而其在西一派﹐則自太社﹑太稷壇﹐西至靈臺寶鈔司之東﹐合流於湧福河以出。

太平街井一。迆西曰獅子衙門。

西黃瓦門

油漆作井一。明內官監所屬油漆作當在此﹐互詳上。

米糧庫疑卽明之米鹽庫。又東北則地安門也。

內城周四十里﹐門九﹝一統志﹞。定制分五城﹐而實轄於步軍統領﹝會典事例﹞。其街衢之大者﹐中曰棋盤街。南北曰崇文門街﹑宣武門街﹑大市街﹑王府街﹑地安門街﹑安定門街﹑徳勝門街﹑南小街﹑北小街﹑錦什坊街。東西曰江米巷﹑長安街﹑丁字街﹑馬市街﹑朝陽門街﹑東直門街﹑阜成門街﹑西直門街﹑鼓樓東大街﹑鼓樓西斜街。

會典參宸垣識略﹑析津志﹕街制自南以至於北﹐謂之經﹔自東至西﹐謂之緯。大街二十四步闊﹐小街十二步闊﹐三百八十四火巷﹐二十九衖通。衖通二字本方言。又長街﹑千步廊﹑丁字街﹑十字街﹑鐘樓街﹑半邊街﹑棋盤街﹑五門街﹑三叉街。此二街在南城。案﹕析津志所舉街名﹐今多仍其舊。惟長街﹑五門街﹑三叉街遺址不可考。余俱見後。

內城南城

城冊﹕內城地址隸南城者﹐東至崇文門街與東城界﹐南至城根﹐西逾宣武門街﹐迆西至城根﹐北至東西單牌樓。東西長安街與中城界迆西﹐至舊刑部與西城界。案﹕明代以前﹐三門外爲南城﹐故內城祗分中﹑東﹑西﹑北四城。我朝規制﹐內外城各分五城。其皇城內﹐前明爲禁地者﹐今則悉隸中城﹐余亦各有分並。惟正陽門爲向明出治之區﹐棋盤街在門內﹐地屬南城。今敍次先南城而中城次之。

棋盤街

東西井各一。舊聞考﹕大淸門外俗稱棋盤街﹐乾隆四十年修葺周圍石闌﹐以崇體制。東華錄﹕順治六年五月癸巳﹐欽天監奏﹕宸居重地﹐負陰抱陽﹐陰宜斂藏﹐陽宜開廣。棋盤街房屋蔽塞﹐宜禁﹔文徳﹑武功兩坊﹐左右相配﹐今文徳坊已火﹐卽宜修建。從之。禮部則例﹕順治八年議﹐大淸門外原立有下馬牌﹐官民乘車馬者俱下。其在石闌內貿易者﹐永行禁止。兩旁系故明市肆﹐許貿易如故。宸垣識略﹕棋盤街四圍列肆﹐長廊百貨雲集。又名千步廊。元歐陽原功詩﹕麗正門當千步街。則千步廊爲闤闠之所明矣。今大淸門外﹐居人猶仍此名。舊聞考以門內朝房當之﹐蓋據金志而言。燕都遊覽志﹕棋盤街直宮禁大明門之前﹐每朝會諸大典﹐京營將先期領營軍護衛﹐駐足其中﹐樹幟甚盛。若乃天街步月﹐𨿽城中多曠﹐觀乎此屬第一。長安客話﹕棋盤街府部對列﹐街之左右天下士民工賈﹐各以牒至﹐雲集於斯﹐肩摩轂擊﹐竟日喧囂﹐此亦見國家丰豫之象。查嗣瑮查浦詩鈔﹕雜詠詩﹕棋盤街闊靜無塵﹐百貨初收百戲陳。向夜月明眞似海﹐參差宮殿湧金銀。析津志﹕崇文門正南﹐出周橋靈星三門﹐外分三道﹐中千步廊街﹐出麗正門。又菜市在麗正門三橋﹔窮漢市一在麗正門西。案今之正陽門﹐元之麗正門也。明初築京城時﹐不言有所更攺﹐第證以元一統志﹑析津志﹐則麗正門當與今長安街相近﹐所謂千步廊者﹐未必卽在今棋盤街之地。以他無可麗﹐姑附此。

正陽門內東城根

井一。太僕寺署在中心臺﹐迆西則會同四譯館﹑教習庶常館在焉。俱詳衙署。怡賢親王祠﹐詳祠祀。有毗盧庵﹐松雪庵。元明寺東有武郡會館。禮部冊﹕明會同館在玉河橋西﹐國朝攺設會同四譯館。燕都遊覽志﹕四夷館在玉河橋西﹐永樂五年十一月始設。案﹕明四夷館隸翰林院﹐故其地與院相連。吳長元謂今庶常館東有髙麗人所居館捨﹐殆卽四夷館之別宇﹐是也。明太僕寺在萬寶坊﹐乃元兵部舊署﹐與今地異。張爵五城坊巷胡同集﹕南薰坊八鋪﹐有金吾右衛。今無考。湯斌潛庵明史稿﹕商輅傳﹕輅遷兵部左侍郎﹐兼左春坊大學士﹐賜第南薰裏。案﹕明史略同。歸有光震川集﹕戴錦衣傳﹕子寓京師南薰坊。

貂皮巷

巾帽胡同

東江米巷

亦稱交民巷。西有坊曰敷文。井二。俄羅斯館﹐明會同館故址也。今爲俄國使館。又有美國﹑徳國﹑法國﹑日國﹑比國﹑和國諸使館。東有武定會館。嘯亭續錄﹕貝子博和托宅﹐在東交民巷。謹案﹕博和托﹐太祖孫饒余郡王阿巴泰次子﹐謚溫良。明兵例﹕南會同館﹐在東交民巷玉河橋西街北﹐正統六年蓋造﹐宏治五年攺作﹐共房屋三百八十七間。明一統志﹕上林苑監在文徳坊玉河橋西﹐典簿廳附焉。外有蕃育﹑嘉蔬﹑冰鑑﹑川衡﹑林衡﹑良牧﹑左典察﹑右典察﹑前典察﹑後典察十署。春明夢餘錄﹕上林苑監在東江米巷南向﹐永樂十四年諭﹐凡牧養栽種地﹐東至白河﹐西至西山﹐南至武淸﹐北至居庸﹐西南至渾河﹐禁不許圍獵。案﹕監久廢。明李詡戒庵漫筆﹕嘉靖六年六月十九日夜﹐京城雨雹交作﹐次早東江米巷南﹐李學等家房上有錢八十四文﹐一一壁立瓦櫳中。禦史張璠具奏﹐錢進入庫。

富貴街

亦稱戶部街。甘露庵井一。宗人府﹑吏部﹑禮部諸署俱在東。詳衙署。明胡應麟少室山房筆叢﹕燕中書肆﹐多在大明門右及禮部門外﹐拱宸門西。每會試舉子﹐則書肆列於場前。歲朝後三日﹐則移於燈市。朔望並下浣五日﹐則徙於城隍廟中。案﹕拱宸門卽公生門﹐見菽園雜記。今內城書肆在隆福寺街﹐外城在琉璃廠﹐余惟正陽門外東河沿打磨廠間有之。水曹淸暇錄﹕吏部大堂藤花﹐相傳嚴世蕃手植﹔少宰署右藤花﹐相傳吳文定公寬手植。

擡頭庵

宗人府後胡同

牛圈胡同井

史家胡同

戶部北夾道

兵部街井二。兵部﹑工部﹑鴻臚寺﹑欽天監﹑太醫院諸署俱在東﹐詳衙署。嘉靖間建三皇廟於太醫院北﹐名景惠殿。

韃子館俄羅斯館也。會同館俗稱靼子館。

雞鵝館井一。

藥庫

東﹑西河沿

橋三。在城根者曰南玉河橋﹐江米巷者曰中玉河橋。橋東路北有胡同曰勾張胡同。在長安街者曰北玉河橋。中河沿東西井各一﹐北河沿井一。詹事府在東﹐詳衙署。河旁舊有坊二﹐曰東西坊﹐久廢。又玉河新柳﹐昔人題詠甚夥﹐今兩岸垂楊亦殆盡矣。采訪冊﹕肅親王府在禦河橋東。嘯亭續錄﹕惇親王府在禦河橋西岸。謹案﹕肅王諱豪格﹐太宗長子﹐順治三年授靖遠大將軍﹐後爲攝政睿親王所陷﹐薨。世祖親政﹐復封世襲﹐追謚武。惇王諱允祐﹐聖祖七子﹐謚曰度。裔孫奕梁降襲﹐俗稱梁公府。今廢爲英國使館。萬曆沈志﹕元寧觀在南薰坊。案﹕觀在今南玉河橋﹐詳寺觀。明徐克暖姝由筆﹕京師井水多鹹苦﹐不可飲﹐惟詹事府井最佳﹐汲者甚眾。甲申傳信錄﹕三月十九日城陷﹐中書舍人滕之所阮文貴投禦河死。

東長安街

中有坊曰長安街﹐井二。南爲堂子﹐詳壇廟。翰林院﹑鑾儀衛外駕庫在南﹐理藩院在北﹐詳衙署。嘯亭續錄﹕溫郡王府在理藩院大街。謹案﹕王諱猛峨﹐肅武親王支子﹐以恩推封﹐謚曰良。子延信襲貝勒。雍正中﹐以黨附阿其那﹐黜屬籍。俗謂肅府爲前府﹐溫爲後府﹐今後府盡圮﹐惟溫良郡王祠僅存。池北偶談﹕孫可望降後﹐封義王世襲﹐賜第東長安門外。可望死﹐其子徵灝襲封。康熙十二年﹐臺省以爲言﹐下諸王大臣九卿會議﹐降封義公﹐攺慕義公。案﹕可望以順治十五年五月戊戌抵京﹐乙巳賜宴於其邸﹐戊申復賜宴。可望旋以不見禮於廷臣﹐疏辭新命。詔勿許。徵灝謚法考作徵淳﹐云徵一作澄。東華錄亦作徵淳﹐云可望之孫。朱彜尊瀛洲道古錄﹕孫承澤謂翰林院本元之鴻臚署。焦氏玉堂叢語載﹐宣徳七年以故鴻臚寺爲翰林院。考元史百官志﹐止有侍儀使無鴻臚寺﹐當是永樂年間所建。舊聞考﹕元侍儀司署﹐在都省之東﹐水門之西﹐南倉之前。見析津志。都省卽中書省﹐以尙書省攺設﹐所謂南省也。南倉卽太倉﹐亦見析津志。其迹𨿽皆不可考﹐而以金水河水門按之﹐元時署在西﹐今則在西北。蓋明時展築南城﹐水門遂徙而南﹐而署廨之縈帶玉河﹐則自元迄今未攺也。析津志﹕省東市在檢校司門前﹐墻下文籍市﹐在省前東街﹐紙札市在省前。案﹕諸市皆無考。菽園雜記﹕京師元日後﹐上自朝官﹐下至庶人﹐往來交錯道路者連日﹐謂之拜年。東西長安街朝官居住最多﹐至此者不問識與不識﹐望門投刺﹐有不下馬或不至其門﹐令人送名帖者﹐遇黠僕應門﹐則皆卻而不納﹐或有閉門不納者。

崇文門內西城根井一。

洪廠胡同

水獺胡同

臺基廠

亦稱臺吉廠﹐井一。西有總稅務司署。迆北爲王府街﹐詳中城。嘯亭續錄﹕裕親王府在臺吉廠。采訪冊﹕安郡王府在臺基廠南口。謹案﹕裕王諱福全﹐世祖次子﹐康熙二十九年授撫遠大將軍﹐謚曰憲﹐今爲榮公府。安郡王諱嶽樂﹐饒余郡王四子﹐襲封後攺號安﹐晉親王﹐謚曰和﹐後追降郡王。雍正時爵除﹐乾隆四十三年紹封輔國公﹐府今廢爲法國使館。其地猶存慶公府之名。明髙道素明水軒日記﹕工部設五大廠﹐其一曰臺基廠﹐堆放柴薪及蘆葦。案﹕五大廠者﹐神木廠在崇文門外﹐大木廠在朝陽門外﹐琉璃廠﹑黑窯廠俱在外城﹐與臺基廠而五。萬曆沈志有臺基廠艸場官一員。明世宗實錄﹕嘉靖元年﹐禦史鄭本公請賑濟京師窮民﹐戶部議﹕朝廷舊設養濟院﹐窮民各有記籍﹐無籍者收養蠟燭幡竿二寺﹐遣光祿寺及大宛二縣官以時更理其事﹐合用柴斤令於臺基廠關支。明景帝實錄﹕景泰中欽天監奏﹐觀星臺在東城上﹐喧擾不便﹐而屋宇墻壁多壞﹐乞徙至東長安街臺基廠﹐則髙與西長安街二塔相對﹐並爲靑龍白虎之象﹐於堪輿家所言﹐形勢相宜。帝允其請。六年三月﹐造內觀象臺簡儀成﹐八月﹐以勞費罷徙。

北夾道

柴火闌

薛家胡同

三義庵

笤帚胡同

白家柵欄

天問閣集﹕崇禎甲申三月十八日暮﹐湣帝帶親軍四百騎馳正陽門﹐門者疑內變﹐反炮將擊之﹐帝震﹐返騎不得﹐上從白家胡同繞出乃得。上見守備單弱﹐下幸成國公朱純臣第﹐純臣言燕飲他處﹐帝竟不得見。

小頭條﹑二條胡同

花枝營井一。

經板庫

黃土坑井一。西小胡同曰下坡。

舊衙門

破府井一。

鐵門

牛角灣井一。

賣羊肉胡同井一。

白家大門

龍王廟

四王柵欄

迆西井一。昭忠祠在北﹐詳祠祀。嘯亭續錄﹕饒余親王府﹑廉親王府﹐在王府大街﹐今皆爲昭忠祠。謹案﹕饒余親王諱阿巴泰﹐太祖七子﹐以功封郡王。復以子嶽樂晉親王﹐贈如其爵﹐追謚敏﹐三傳無嗣﹐爵除。廉王諱允祀﹐聖祖八子﹐雍正四年黜屬籍。乾隆四十三年詔復之。今昭忠祠在臺基廠東北。臺基廠本王府街﹐明中葉後置廠於此﹐故名。續錄所稱﹐從其朔也。

化成寺夾道井一。化成寺﹐詳寺觀。今圮。

中街

右至正陽門東﹐長安街南﹐崇文門街西﹐與中城東城界。

正陽門內西城根

井一。西有花石橋﹐東溝水由此入護城河。巡視東城﹑南城禦史署俱在北﹐有願學堂﹐有桐城試館。童槐今白華堂詩鈔﹕移寓正陽門西城根詩﹐自注﹕昔爲謝金圃少宰邸第﹐蕓臺師嘗居門下。張鑑雷塘盦主弟子記﹕丙午公至京師﹐寓前門內西城根。陳用光太乙舟詩集﹐有和顧晴芬臯移居西城根東偏詩。髙層雲攺虫齋雜疏﹕綠雨樓陸文裕深舊邸也﹐在正陽﹑宣武二門之間﹐東曰素軒﹐北曰潛室﹐其中爲書窟﹐文裕記載集中﹐今已失其處。

頭甲巷

二甲巷

三甲巷

剪子巷

喜春胡同

取燈胡同

財神廟

髙井井一。

捨飯寺

碾兒胡同曾文正年譜﹕道光二十四年三月﹐移寓前門內碾兒胡同西。

西江米巷東有坊曰振武﹐巡視中城禦史署在北。

西皮市彭文敬自訂年譜﹕己卯住西皮市葦間公寓﹐寓中疊石爲山﹐頗多喬木。韓桂舲尙書顏曰疑野山房。

前府胡同

左府胡同井一。

大﹑小中府胡同

右府胡同

後府胡同

坊巷胡同集﹕大時雍坊十八鋪﹐有府軍衛﹑羽林前衛。明英宗實錄﹕正統七年﹐建五府於大明門之右﹐遂營武成王廟於後軍都督府。春明夢餘錄﹕五軍都督府在闕西﹐皆東向。五軍營卽團營。景泰初年﹐建立於安定﹑徳勝兩關外之中。嘉靖二十九年罷團營﹐始更於此。南面建閱武門。閱武門起﹐至北土城止﹐長一千七百四十二步﹐設將臺一座﹐前設旗臺二座﹐石榜牌一座﹐鼓棚二座﹐石旗架二座﹐演武廳一座。案﹕五軍營久廢﹐其地猶存舊名。明呂本館閣類錄﹕宣徳六年正月朔﹐以纂修兩朝實錄成﹐賜監修﹑總裁﹑纂修等官﹐太師英國公張輔等宴於行在中軍都督府。

掃帚胡同

翠珠胡同

四眼井

井一。工部所屬制造庫在北﹐詳衙署。香祖筆記﹕工部四淸吏司外﹐今增制造庫﹐滿洲司官外惟設漢郎中一人﹐卽宋之文思院也。

京畿道都察院河南道署在西﹐舊爲京畿道﹐故俗猶沿舊稱。又有禮部所屬會同館﹐俱詳衙署。

刑部街

井一。大理寺﹑刑部﹑都察院﹑太常寺﹑鑾儀衛俱在西﹐詳衙署。理藩院舊在刑部北﹐後移東長安街。水曹淸暇錄﹕刑部大堂階石上﹐有血影如人形﹐傳是楊忠湣公被拷處﹐流血沁入石中所成。舊聞考﹕今大理寺署﹐傳爲明南鎭撫司故址。明通政司署﹐國朝攺爲都察院。又鑾儀衛署﹐明錦衣衛也﹐刑部署亦相傳爲明錦衣衛故址。殆卽其地而分建二署歟。

刑部後胡同

西長安街

中有坊曰長安街。井一。街南曰河漕沿﹐下有枯渠﹐曰東溝﹐徑大川澱受水塘西南入護城河。明時亦稱舊溝﹐詳水道。通政司署﹑回人佐領事務處﹐俱在南﹐詳衙署。北有雙塔慶壽寺﹐金遺剎﹐詳寺觀。井一。南小胡同曰回子營﹐夾道曰頭牛錄﹐二牛錄。春明夢餘錄﹕行人司在西長安街朝房之西。案﹕明行人司署﹐順治間攺建兵部督捕公署。康熙三十八年裁﹐並刑部﹐詳衙署。茶余客話﹕登聞鼓院﹐在西長安門外街東﹐舊設滿漢科道各一員掌之。雍正二年﹐統於通政司。嘯亭續錄﹕儀親王府在長安街﹐系耿仲明宅。謹案﹕王諱永璇﹐髙宗八子﹐謚曰愼。今其孫貝勒奕絪襲封﹐府在街北﹐院宇宏邃﹐林亭尢美。坊巷胡同集﹕小時雍坊五鋪﹐有武功左衛中衛。案﹕二衛今無考。池北偶談﹕京師雙塔﹐乃安祿山史思明所造﹐而劉侗景物略不載﹐元乃賢易之詩﹕安史開元日﹐千金構塔基。案﹕乃賢詩詳外城西城。其所詠者﹐憫忠寺之磚塔也。偶談似誤爲慶壽寺之雙塔。水曹淸暇錄﹕土醞舊稱薏苡酒﹐雙塔寺趙家所造最佳。明史姦臣傳﹕西苑造新閣﹐不以時告﹐成帝一日登髙﹐見西長安街有髙甍﹐問誰宅。左右曰﹕趙尙書新宅也。旁一人曰﹕工部大木半爲文華作宅﹐何暇營新閣。帝益慍。明王世貞藝苑卮言﹕崔子鐘好劇飲﹐嘗五鼓踏月長安街﹐席地坐﹐李文正時以元相朝天偶過早﹐遙望之曰﹐非子鐘耶﹖崔便趨至輿旁﹐拱曰﹕吾師得少住乎﹖李曰﹕佳。便脫衣行觴﹐火城漸繁始分手別。明石珤熊峯集﹕翰林編修李宗易建亭於時雍坊居第之後﹐名曰午風。南城羅侍讀景鳴﹐隸書其上。案﹕亭今無考。

鑾儀衛夾道

律例館井一。地在太常寺署後﹐有刑部律例館﹐攺名。

旗手衛手俗訛所。明一統志﹕旗手衛在通政司後。案﹕旗手衛屬錦衣衛﹐今廢﹐其地猶存舊名。

耳朵眼井一。

艸帽胡同井一。

麻綫胡同綫亦作繩。長安客話﹕胡忠安濙賜第﹐在麻繩胡同內。

花圈胡同井一。迆南曰花園頭。

五顯廟

萬曆沈志﹕五顯禪林在大時雍坊。人海記﹕張文忠居正之賜第﹐在五顯廟前張國老胡同。案﹕今東城亦有五顯廟﹐皆無張國老胡同之名﹐其遺迹不可考矣。

小四眼井井一。

紅井胡同巡視北城禦史署在北。

後紅井井一。

髙碑胡同井一。巡視西城禦史署在北。

羊毛胡同井一。

扁擔胡同

獅子口

兵部窪火神廟井一。文殊庵前井一。

石碑胡同

馬神廟井一。

拴馬椿

文昌閣

大川澱

土地廟

中受水塘

帝京景物略﹕唐大士像﹐古銅身三尺﹐下刻大唐貞觀十四年尉遲敬徳監造字。舊供宣武門外晉陽庵﹐庵廢﹐內侍朱移像受水塘﹐創古佛庵供之﹐庵今又廢﹐移置稽山會館。案﹕觀音像互詳外城南城。

賢孝牌

張相公廟

萬曆沈志﹕張老相公廟在大時雍坊。紀昀濼陽續錄﹕京師有張相公廟﹐士人或以爲河神﹐然河神宜在沽水漷縣間﹐京師非所治也。余謂唐張守圭﹑張仲武皆曾鎭平盧﹐髙適燕歌行﹐實爲守圭作。一則曰戰士軍前半死生﹐美人帳下猶歌舞﹔再則曰君不見邊庭徵戰苦﹐至今猶憶李將軍。於守圭大有微詞。仲武則摧破奚寇﹐有捍禦保障之功。其露布今尙載文苑英華。以理推之﹐或士人立廟祀仲武﹐未可知也。案﹕廟祀宋人張夏﹐碑記可徵﹐紀說傅會﹐未足據也。毛奇齡九懷詞﹕張十一郎官者﹐宋護堤侯張六五老相公也。名夏﹐邑之塢里人﹐初以父亮爲吳越時刑部尙書﹐入宋歸命﹐遂由故任子起家﹐授工部郎中﹐旣而海溢颶風發﹐錢塘蕭山堤總壞﹐相公充護堤使者﹐統捍江五指揮使﹐護海堤有功﹐封護堤侯﹐乃以護漕﹐當決河覆舟﹐旗丁繞河覓相公不得﹐翼日有大黿負屍浮於沙﹐巫者狂言相公已爲神。又紀氏筆記多寓言﹐今摭其徵實者﹐著於篇﹐余不取。

東溝沿明之舊溝也。時雨積潦﹐溝水由花石橋﹐出水關入護城河。

板橋井一﹐橋一。

舊簾子胡同簾或作蓮。井一﹐橋一。

新簾子胡同井一﹐橋一。

前細瓦廠井一﹐橋一。宛平王志﹕北極寺在細瓦廠。

後細瓦廠橋一。

半壁街

橋一。有呂祖閣。魯一同通甫詩存﹕呂祖閣道士是仁宗時宮監﹕皓鶴歸來月已霜﹐明燈殿角鐵鋃鐺﹔白頭宮監無言說﹐暗誦多羅報睿皇。

中街井二﹐橋一。

橫街

崇興胡同

宣武門內東城根

中心臺西﹐井一。有天主堂﹐詳寺觀。燕都遊覽志﹕首善書院在宣武門內左方對城。明葉向髙蒼霞艸﹕書院在大時雍坊十四鋪﹐貿自民間﹐爲金一百八十兩﹐皆五廳十三道所輪。經紀其事者﹐司務呂克孝﹐禦史周宗建﹐以天啟二年某月日開講。帝京景物略﹕鄒元標﹑馮從吾﹐以泰昌初徵入京﹐尋總副臺憲﹐公暇輒會講城隍廟百子堂﹐自紳衿氓隸﹐聽者數百人。始議建書院宣武門內城下﹐講堂三楹﹐後堂三楹﹐供先聖﹐陳經史典律。春明夢餘錄﹕禦史臺諸公構書院於宣武門內東墻下﹐南臯﹑少虛兩先生朝退公餘﹐不通賓客﹐不赴宴會﹐輒入書院講學﹐一時士風爲之稍變。未幾逆璫用事﹐郭允厚﹑朱童蒙輩﹐相繼論劾﹐以講學爲門戶。及楊忠烈劾魏忠賢疏上﹐黨禍大作﹐善類一空﹐禦史倪文煥遂奏請毀書院﹐棄先師木主於路。左右壁有記﹐爲葉公向髙文﹐董公其昌書﹐並碎焉。一統志﹕時憲書局在宣武門內﹐天主堂西﹐卽明之首善書院。後禮部尙書徐光啟借院修歷﹐名曰歷局﹐本朝仍令西洋人居此﹐治理時憲書。案﹕其地今以局爲名﹐互詳衙署﹑寺觀。吳偉業讀史偶述詩﹕西洋館宇迫城陰﹐巧歷通元妙匠心﹔異物每邀天一笑﹐自鳴鐘應自鳴琴。明一統志﹕太極書院﹐元中書行省楊維中建。蘇天爵元名臣事略﹕中書楊忠肅公惟中﹐立周子祠﹐建太極書院﹐俾師儒趙復等講授。案﹕元郝經陵川集﹕有周子祠堂碑﹑太極書院記﹐碑稱祠中以二程張楊遊朱六子配食﹐今遺迹無考。夢餘錄敍述於首善書院條下﹐姑仍之。

下窪

松樹胡同井一﹐橋一。

苦水井

頭髮胡同井一。

翠花街土地廟前﹐井一。

石老娘胡同

扁擔胡同

西拴馬椿井二。

燈籠胡同

髙低胡同低或作底。

象牙胡同

安兒胡同

餹坊胡同

油坊胡同井一。

背陰胡同

口條胡同

緯纓胡同

俗訛未英。井一。宗稷辰躬恥齋詩鈔﹕薈英集引新居在薈英巷之南﹐因顏婿侄讀書之室曰薈英書屋﹐戲占絕句﹕北鎭气來回地脈﹐西洋焰息聚人文。從今環堵英才萃﹐日下他年益緒聞。自注﹕薈英俗曰緯纓﹐余更之。

穿堂胡同

絨綫胡同井一。右翼宗學在北。嘯亭雜錄謂在簾子胡同﹐誤也。眞武廟﹐詳寺觀。嘯亭續錄﹕貝勒杜度宅﹐在絨綫胡同。

謹案﹕杜度太祖孫﹐廣略貝勒褚英長子﹐今爲光公宅。采訪冊﹕勛貝子第﹐在絨綫胡同北。謹案﹕貝子爲聖祖二十四子諴恪親王之後。

成公府夾道井一。

大﹑小六部口井一。案﹕八旗通誌﹕絨綫胡同之南﹐有抽屜胡同﹐今無是名。

後水泡

噶禮兒胡同相傳﹕康熙時江督噶禮居此﹐後以罪誅﹐地仍其名。

牛肉灣

新開路

安福胡同

井一﹐橋一。安福寺﹐詳寺觀。關帝廟俗稱倒座廟﹐有明正徳四年鼎﹐上鐫淨居寺。僧云廟爲寺舊址。又有萬曆四十七年鼎一。

永順胡同

大柵欄

右在宣武門街東﹐長安街南﹐正陽門西﹐與中城界。

宣武門大街

宣武門俗沿元稱﹐曰順承門﹐北有坊曰瞻云。井二。鑲藍旗蒙古都統署在西﹐詳衙署。右翼宗學﹐舊在瞻云坊北﹐今移絨綫胡同。嘯亭續錄﹕貝子穆爾祐宅﹐在宣武門內。謹案﹕穆爾祐太祖曾孫﹐安平貝勒杜度次子。順治間以鎭國將軍累功晉貝子﹐後以罪除﹐子降襲。析津志﹕窮漢市一在順承門裏艸塔兒。慶元樓在順承門內街西。麗春樓在順承門內﹐與慶元樓相對﹐乃巴延太師之府第也。朝元樓在順承門內﹐近石橋﹐慶元樓北。案﹕今俱無考。元仁宗紀﹕皇慶五年十月﹐建帝師帕克斯巴殿於大興教寺。六年三月﹐賜寺僧齋食鈔二萬錠。英宗紀﹕至治二年十月﹐建太祖神禦殿於興教寺。成宗紀﹕大徳五年二月﹐賜興教寺地百頃。舊聞考﹕元大都圖冊云﹐寺在順承門內﹐街西佛會甲於京師。明一統志已無此寺﹐殆久廢矣。坊巷胡同集﹕阜財坊四牌二十鋪﹐過象房橋有王恭廠﹑燕山左衛﹑眞如寺﹑承恩寺﹑圓洪寺﹑保安寺﹑望鄕臺。案﹕望鄕臺今無考﹐余俱見後。

宣武門內西城根

井一。有象房橋﹐西溝沿水由此出水關入護城河。嘯亭續錄﹕貝子準達宅在宣武門西城根﹐貝子蘇努宅在象房。又年大將軍羹堯賜第在宣武門內右隅﹐額書邦家之光。長安客話﹕象房在宣武門西城墻北﹐每歲六月初伏﹐官校用旗鼓迎象﹐出宣武門濠內洗濯。野獲編﹕象初至京﹐先於射所演習﹐故謂之演象所。而錦衣衛自有馴象所﹐專管象奴及象只﹐特命錦衣指揮一員提督之。凡大朝會﹐役象甚多﹐常朝則止用六隻﹐所受祿秩﹐俱視武弁有等差。人有入觀者﹐能以鼻作觱栗銅鼓聲。觀者持錢畀象奴﹐如教獻技﹐又必斜睨象奴受錢滿數﹐而後昂鼻俯首﹐嗚嗚出聲。將病﹐耳中先有油出﹐名曰山﹐性發則預以巨綆縻縶之。管象房緹帥申報兵部﹐上疏得旨﹐始命再驗﹐發光祿寺。萬曆沈志﹕巡鹽察院在順承門西。案﹕明察院久廢。

抄手胡同井一。

西溝沿西溝水﹐詳西城。

頭髮胡同

橋一。鑲紅旗官學在北﹐有眞如寺﹐詳寺觀。燕都遊覽志﹕眞如寺元季爲定力院﹐南向﹐今之象房是其山門。蓋象房初設於報國古松之畔﹐以隔城致稽赴闕﹐乃割定力院爲駐象所。

小麻綫胡同

承恩寺街

徳功橋亦稱承恩橋。鑲紅旗覺羅學在北﹐詳學校。承恩寺﹐詳寺觀。萬曆沈志﹕巡倉察院在承恩寺前。案﹕今廢。趙吉士寄園寄所寄﹕王恭廠災時﹐承恩寺街有女轎八乘經過﹐女子轎夫都不見。有州吏目弟在街﹐與相識六人拜揖未完﹐頭忽飛去﹐其六人竟無恙。

杠房胡同

棺材胡同或作光彩。

太平街

溫家街

前﹑後王恭廠

井一。采訪冊﹕徳公第在後王恭廠北。蕪史﹕王恭廠掌廠太監一員﹐管營造錢糧﹐與盔甲廠同署﹐在都城西南隅。天啟六年五月初六日辰時﹐忽大震﹐拔大樹二十餘株。自西安門一帶霏落鐵渣如麩如米者﹐移時方止。近廠房屋傾倒﹐木在上而瓦在下﹐殺數千人。乃攺卜於西直門街北建廠﹐賜名曰安民。其舊址攺爲戎政署。明史熹宗紀﹕天啟六年五月戊申﹐王恭廠災死甚多。又五行志火災內所書加詳。明趙維寰雪廬焚余稿﹕天啟丙寅五月六日﹐王恭廠忽震裂﹐響若轟雷﹐平地陷二坑﹐約長三十步﹐闊三五十步﹐深二丈許。明沈國元兩朝從信錄﹕時塌屋一萬九百三十間﹐壓死男女五百三十七人。吳偉業綏寇紀略﹕自順承門大街北至刑部街﹐盡爲齏粉。劉侗帝京景物略﹕北自阜成門東至刑部街﹐互四里﹐闊十三里﹐宇坍地塌﹐木石人禽﹐自天雨而下。案﹕諸書記王恭廠災事甚夥﹐今取其涉坊巷者﹐余詳災祥。明水軒日記﹕工部又有五小廠﹐曰營繕所﹐木工也﹔曰寶源局﹐金工也﹔曰文思院﹐曰王恭廠﹐俱絲工也﹔曰皮作局﹐革工也。

永寧胡同橋一。

圓洪寺街

舊有圓洪寺﹐今廢。寄園寄所寄﹕王恭廠災﹐宣府楊總兵行至圓洪寺街﹐隨從七人連人馬俱陷入地。碧血錄﹕王恭廠災﹐元洪寺街有女轎過﹐一響掀去轎頂﹐女身衣盡去﹐而竟無恙。

豬尾坑亦稱豬尾胡同。

石鐙庵地以庵名﹐舊爲吉祥寺﹐詳寺觀﹐今圮。

象來街

箭桿胡同

陶家胡同

壇子胡同

水仙庵

艸廠

茄子胡同西小胡同曰茄柄胡同。

四眼井井一。

太平湖

城隅積潦瀦爲湖﹐由角樓北水關入護城河。橋二﹕一在湖北﹐一在西南隅。迆北爲龍王堂。嘯亭續錄﹕貝勒喀爾楚渾宅在太平湖﹐今爲榮親王府。謹案﹕喀爾楚渾﹐一作哈爾出洪﹐太祖曾孫克勤郡王嶽托三子﹐以功封﹐謚顯榮。榮王諱永琪﹐髙宗五子﹐謚曰純﹐今爲醇親王府。王爲宣宗七子﹐世襲。陳文述頤道堂詩選﹕孫古云云繪園詩﹐爲同查伯揆作﹐自注﹕園在宣武門內太平湖之西﹐時海昌查伯揆﹑廣陵朱素人﹑丹徒嚴麗生同在賓館。

槐抱椿庵井一。寺院冊﹕觀音庵在西南隅﹐槐抱椿庵系舊剎﹐無碑碣可考。其南爲祇園禪林﹐前後相屬。

小護國寺

老萊街井二。嘯亭續錄﹕貝子薩弼宅在老萊街。謹案﹕薩弼太祖曾孫﹐安平貝勒杜度七子﹐謚懷湣。

中街

梅文鼎勿庵歷算書目﹕己巳入都﹐獲侍誨於李安溪先生﹐至辛未夏移榻中街寓邸﹐先生旣門庭若水﹐絕諸酬應﹐退朝則亟問今日所成何論﹐有脫稿者乎﹖爲點定﹐如是數月﹐得稿三十餘篇。授徒直沽﹐又陸續成其半﹐爲歷學疑問三卷。

西太平街東街井一﹐橋一﹔西街井一。

扁擔胡同

鮑家街井一。采訪冊﹕榮公第在鮑家街北。謹案﹕貝勒費揚古﹐顯祖孫﹐莊親王八子﹐以功封﹐今公其後裔也。

前﹑後百戶廟永泉寺俗稱百戶廟﹐復訛白虎。井一。

狗尾胡同

取燈胡同

南鬧市口迆北爲四道口﹐又北爲半截碑﹐其南接天仙庵。

天仙庵寺院冊﹕天仙廟﹐明建﹐有隆慶二年銅鐘一。又明崇禎間重修碑。

羅圈胡同

東﹑西石駙馬大街

井二。鑲紅旗滿洲蒙古漢軍都統署俱在北﹐詳衙署。嘯亭續錄﹕公諾尼宅在石駙馬大街。采訪冊﹕克勤郡王府在街北。謹案﹕王諱嶽托﹐太祖孫﹐禮烈親王長子。崇徳元年封成親王﹐屢以罪降至貝子。五年復封貝勒﹐追封克勤郡王﹐世襲。諾尼其分支﹐今慶公第是也。明金日升頌天臚筆﹕王恭廠震日﹐石駙馬街有石獅重五千斤﹐飛出順承門外。寄園寄所寄﹕嘉靖中﹐京師大盜朱國臣﹐居堂子胡同﹐其黨數十人﹐官莫敢詰。一日﹐怒笞其妻﹐妻逸告夜巡把總﹐擒獲十人下法司﹐俱服。國臣自言﹕石駙馬街周皇親之殺﹐乃我也。而坐使女蕭荷花淩遲家人斬﹐豈不冤乎﹖於是法司追問治荷花獄者。免侍郎翁大立爲民﹐謫郎中徐一忠於外。案﹕耳談載是事﹐言荷花兒臨刑時﹐觀者雲集﹐忽一人呼曰冤哉﹐荷花兒﹗殺人者我也。兵卒逮至法場﹐輪服無異辭﹐而荷花兒已刑畢。其獨呼者﹐乃市中細民末腦瓜也。與此說異。孫承澤閒者軒帖考﹕甲申三月之變﹐餘石駙馬街邸中所藏金石法帖﹐播棄都盡﹐從灰燼中極力搜募﹐得閣帖第一三四五六七八十共八本﹐板紋墨色﹐大約皆有宋故物。

都統署夾道

通條胡同

臭水河或作楸樹河。嘯亭續錄﹕貝子特爾祜宅在臭水河。謹案﹕特爾祜﹐太祖曾孫貝勒杜度三子﹐謚恪僖。

石駙馬后宅有武烈橋。

回子營

東﹑中﹑西鐵匠胡同

東胡同﹐橋一。迆東抵大街﹐俗稱穿堂門﹐井一。中西胡同井各一。嘯亭續錄﹕敬謹親王府在東鐵匠胡同。謹案王諱尼堪﹐太祖孫廣略貝勒褚英三子﹐順治六年授定西大將軍﹐九年授定遠大將軍﹐徵明桂王﹐戰殆於衡州﹐追謚莊。今爲桂公府。

鐵箭營

口袋胡同

手帕胡同井一。

通條胡同

姚斌廟

察院胡同井一。有文盛橋﹐文俗訛溫。萬曆沈志﹕巡關察院在西城﹐或其遺址。

保安寺街

保安寺﹐詳寺觀。沈朝陽嘉隆兩朝聞見錄﹕嘉靖二年六月﹐以江斌﹑錢寧入官房及故保安寺爲燕山府軍等衛凡十五所。案﹕日下舊聞引明世宗實錄﹐作五月事。坊巷胡同集﹕阜財坊有燕山左衛。以實錄所言核之﹐其遺址當在今保安寺街。集又言燕山左衛在安富坊﹐蓋其始置之地也。嘉靖後移置於此。

安達公街亦作諳達。諳達﹐蒙古語火伴也。

棕帽頭條﹑二條﹑三條﹑四條胡同二條胡同﹐井一。

炕沿井

都土地廟

柳樹井井一。

筆管胡同

褲子胡同井一。

邱子胡同

井一。談孺木金陵對泣錄﹕崇禎帝後移東華門席捨﹐武選主事大足劉貞日侍側哀毀﹐被執至李友家﹐友據邱子胡同許錦衣宅。碧血錄﹕王恭廠火時﹐有喬老騎一馬﹐行至泊子街﹐地動墜馬﹐此老頭旋眼暗﹐自疑痰暈﹐急覓路旁一酒櫃靠定﹐少頃明亮﹐擡頭見左右伏兩人﹐一人紗帽無翅﹐一人紗帽蓋眉﹐細看之﹐俱是豸補﹐各面面相覷而散。

報子街報或作泡﹐亦作豹﹐井二﹐橋一。鑲紅旗護軍統領署在南﹐詳衙署。

右在宣武門西﹐其北與西城界。

內城中城

城冊﹕內城地址隸中城者﹐中西坊自皇城外東至王府街﹐迆北與東城界。南至東長安街與南城界。北至兵馬司胡同﹑帽兒胡同與北城界。中東坊自皇城外﹐南至西長安街與南城界。西至大市街與西城界﹐北至護國寺街﹐定府街迆東﹐逾十剎海﹐抵地安門橋與北城界。

王府大街

元名丁字街﹐見析津志。明建十王邸於此﹐稱王府街﹐井二。兵部所屬會同館在東﹐掌驛政﹐明初燕臺驛故址也。詳衙署。嘯亭續錄﹕饒余親王﹑廉親王府﹐俱在王府大街。案﹕互詳南城。析津志﹕菜市一在哈達門丁字街。案﹕今王府街旁有菜廠胡同﹐疑沿元舊稱也。明成祖實錄﹕永樂十五年六月﹐於東安門下東南﹐建十王邸﹐通爲屋八千三百五十楹。宣宗實錄﹕宣徳三年四月﹐新作公主府三所於諸王邸之南。燕都遊覽志﹕烏蠻市在王府街會同館。明會典﹕會同館永樂初設﹐三年並烏蠻市入本館。案﹕烏蠻市久廢。又金源之制﹐會同館﹑來寧館﹐在宣陽門內﹐見周輝北轅錄。燕山館﹑燕賓館﹐見範成大石湖集。永平館在府南一里﹐一名碣石館﹐遼朝士宴集之所﹐見明一統志。其遺址皆當在南城外﹐今不可考矣。析津志﹕保大坊在樞府北。坊巷胡同集﹕保大坊四鋪。有府軍前衛左衛﹑羽林左衛右衛﹑金吾左衛前衛后衛﹑虎賁左衛﹑迎禧觀﹑捨飯幡竿寺。萬曆沈志﹕有眞武廟。案﹕羽林右衛﹐明一統志在明時坊﹐今諸衛及眞武廟俱廢﹔迎禧觀在王府街﹐詳寺觀。幡竿寺見後。查愼行人海記﹕李文達賢賜第在王府街。明北平圖經誌書﹕武成王廟在保大坊都指揮使司之西。元祭祀志﹕武成王立廟於樞密院公堂之西﹐以孫武﹑張良﹑管仲﹑樂毅﹑諸葛亮以下十人從祀﹐歲春秋仲月上戊﹐樞密院遣官行禮。案﹕廟址今無考。析津志言﹕柴炭市集市﹐一在樞密院﹐今亦無考。

東安門外南夾道關帝廟北﹐井一。

霞公府卽理藩院後胡同﹐節孝祠在北﹐詳祠祀。

空府夾道溫郡王府俗稱空府。

理藩院東夾道

大﹑小紗帽胡同小胡同井一。

口袋胡同

梯子胡同

小甜水井井一﹐有鎭海﹑慈溪會館。

康家胡同

大甜水井采訪冊﹕倫貝子第在大甜水井北。謹案﹕貝子爲宣宗長子隱志郡王奕緯子。

大﹑小阮府胡同正藍旗覺羅學在大阮府胡同。

菜廠胡同

嘯亭續錄﹕公韜塞宅在菜廠胡同。謹案﹕韜塞太宗十子﹐初封鎭國將軍﹐康熙八年晉輔國公。蕪史﹕南海子總督太監一員﹐東安門外有菜廠﹐其在京之外署也。掌壽鹿獐兔菜蔬西瓜果子。凡收選內官﹐於禮部大堂同司禮監監官選定﹐由部之後門到廠﹐次晨點入東安門赴內官監細選﹐無違礙者方給烏木牌﹐候收畢﹐詣萬歲山撥散。

南灣子

東安門外大街

亦稱丁字街﹐井三。五聖庵﹐井一。官馬圈﹐井一。南小胡同﹐井一。北小胡同曰老虎洞﹐井一。明史衍聖公傳﹕仁宗踐阼﹐孔彥縉來朝﹐賜宅東安門外。明宋端儀立齋閒錄﹕永樂二十二年十一月賜衍聖公孔彥縉宅於京師。彥縉數來朝﹐皆館於民家﹐上聞之顧近臣曰﹕四夷朝貢之使﹐皆有公館﹐先聖子孫乃寓宿於民家﹐何以稱崇儒之意﹖遂命工部賜宅。案﹕今宅在太僕寺街﹐乃明英宗所賜﹐其仁宗所賜者﹐據闕裏文獻考云在東安門北﹐遺址無考。明景帝實錄﹕景泰三年八月﹐攺造四夷館﹐先是譯書子弟俱於東安門外廊房肄業﹐至是提督譯書郎中劉文等﹐請建館於廊房南隙地﹐從之。案﹕明四夷館見前﹐互詳衙署。

東安門外北夾道內務府武備院所屬亮鐵作﹑染氈作﹐俱在東。

錫蠟胡同內務府武備院所屬帽作在南。

扁擔胡同

燒酒胡同井一。

丰順胡同

母豬胡同

灌腸胡同

奶子府

南大院井一。花園﹐井一。迆北曰關東店﹐嘯亭續錄﹕公宏升宅在奶子府。采訪冊﹕惠王府在路北。謹案﹕王諱綿愉﹐仁宗五子﹐咸豐三年授奉命大將軍﹐謚曰端﹐其府卽公宏升舊第。明宮史﹕禮儀房署﹐在都府艸廠之東向南﹐提督太監一員﹐掌印或秉筆攝之。掌選婚吉禮﹐每年四仲月選乳婦﹐生男十口﹑生女十口﹐月給食料﹐在奶子府居住。及報生皇子﹐則用生女奶口﹐生皇女則用生男奶口。明沈榜宛署雜記﹕奶子府隸錦衣衛﹐其制每季精選各裏良家婦﹐年十五以上二十以下四十名養之內﹐曰坐季奶口。別選八十名籍於官﹐曰點卯奶口。季終則更之。後來夙戒奶口﹐多不稱旨﹐臨時多別選城市婦人以應。有雇值之費﹐打點之費﹐上納之費﹐而奶子遂爲奇貨﹐幸一見畱﹐則終其身事所乳﹐得沾恩澤﹐無復出理﹐其食報特隆云。

黃土坑

大﹑小艸場胡同

場或作廠。大胡同﹐井一。明宮史﹕中府艸場﹐卽舊都府艸場﹐在東安門外奶子府街。永樂初﹐創收禦馬艸。傳云是勝國都督府故名。天啟六年﹐舊都府艸場火﹐魏忠賢督率內外官員軍士﹐救撲三日乃熄。

東廠胡同

井一。明宮史﹕東廠﹐永樂十八年置﹐其外署在東安門外迆北﹐其內署在東上北門之北﹐街東混堂之南。菽園雜記﹕京師東廠者﹐掌巡邏兵校之地也﹐宏治癸丑五月﹐忽風大作﹐地陷約深二三丈﹐廣亦如之。

太平胡同

黃面胡同

口袋胡同

翠花胡同井二。

花枝營

雙碾胡同

碾或作輦﹐八旗通誌誤作塔。井一。有捨飯幡竿寺﹑興福禪林﹐詳寺觀。明於愼行谷城山房筆麈﹕唐時禁京城丐者﹐分置病坊於諸寺以廩之﹐亦謂之卑田院﹐卽今蠟燭﹑幡竿二寺也。案﹕蠟燭寺見西城。元袁桷淸容居士集﹕興福院在都城保大坊北。案﹕今無考。蕪史﹕東西捨飯寺﹐各有燒香內官數十員﹐或年老有病退居於此﹐給柴米冬衣靴料﹐以終殘年。

弓弦胡同

井一。萬曆沈志﹕延禧寺﹑迎禧觀﹐俱有敕建碑在明照坊。案﹕寺在弓弦胡同﹐詳寺觀。據坊巷胡同集﹐弓弦胡同隸保大坊。萬曆沈志作明照坊﹐其後或有攺並也。延禧觀見前。

牛排子胡同

麟慶鴻雪因緣圖說﹕半畝園在弓弦胡同內﹐本賈中丞漢復宅。李笠翁客賈幕時﹐爲葺新園﹐壘石成山﹐引水作沼﹐平臺曲室﹐奧如曠如。乾隆初楊韓庵員外得之﹐又歸春馥園觀察﹐道光辛丑始歸於余。

黃米胡同

晾果廠

俗訛亮谷廠﹐井一。蕪史﹕天壽山守備太監一員﹐轄十二陵﹐歲進松花黃連茶核桃榛栗等﹐各陵皆有晾果廠在京。

大覺﹑小覺胡同覺或作腳﹐迆北爲鄒家大院﹐王家大院。

大﹑小取燈胡同

井二。采訪冊﹕森公府在取燈胡同。嘯亭續錄﹕貝子宏旿宅在取燈胡同。謹案﹕貝子善書畫﹐自署瑤華道人﹐其宅後爲恭勤貝勒宏明所居。貝勒聖祖孫恂勤郡王允禵之子﹐今輔國公載森其後人也。

鐵匠營

艸廠眉掠胡同

明一統志﹕崇眞萬壽宮﹐在府南蓬萊坊﹐元至正中建﹐翰林學士王構爲記。眞人張畱孫﹑吳全節相繼居此﹐俗名天師巷。明史釋老傳﹕至元中建崇眞宮於兩京﹐俾吳畱孫居之﹐專掌祠事。日下舊聞﹕天師庵﹐據坊巷胡同集﹐在艸廠眉掠胡同﹐與惠民藥局連敍。今藥局遺址尙存﹐則天師庵疑與相近。明宮史﹕禦馬監轄有天師庵艸場﹐舊都府艸場﹑天師庵艸場在皇城外東北角﹐正統間以張天師舊處攺建﹐故名。有井﹐甘冽可用﹐不減十王府街之井也。析津志﹕杜康廟在舊城光祿寺內西偏﹐內有天師宮﹐禮部標撥道士一人提點看經傳﹐專一焚修香火﹐蓋爲醞造禦酒﹐每日於上位至押槽內支酒一瓶﹐以供杜康提點者自行收貯。舊聞考﹕元崇眞萬壽宮﹐俗名天師庵﹐亦曰天師宮﹐明圖經誌書云在蓬萊街。相傳今顯佑宮及步軍統領衙門卽其地。此所稱光祿寺內之杜康廟﹑天師宮﹐以析津志所載北城道裏計之﹐一云樞密院西爲玉山館﹐館西北爲蓬萊坊﹑天師宮。又云樞密院南轉西爲宣徽院﹐院南轉西爲光祿寺酒坊橋﹐其方位似亦相合。案﹕顯佑宮﹑步軍統領衙門﹐俱在帽兒胡同﹐去此稍遠﹐俗語流傳疑未足據。

小蘇州胡同

寬街

宸垣識略﹕一等果毅繼勇公第在寬街。案﹕宏毅公額亦都﹐及其子果毅公圖爾格﹐皆開國勛臣也。後並爲果毅繼勇公。其賜第相傳爲明璫杜衡宅﹐今公寶全前任散秩大臣。坊巷胡同集﹕昭回坊﹐靖恭坊﹐在北安門東﹐共十四鋪。有圓恩寺﹑福祥寺﹐裟衣寺。案圓恩寺﹐見北城。萬曆沈志云在昭回坊。福祥寺﹐裟衣寺俱見後志。又有慈善寺﹐今圮。地安門外東城根

井一。有東步糧橋﹐宛平王志步作部。采訪冊﹕澤公府在北皇城根。案﹕公以惠端親王支子推封。

炒豆胡同

井一。采訪冊﹕博多勒噶臺親王府﹐在安定門內炒豆胡同。案科爾沁郡王索特那木多布齊尙仁宗三女莊敬公主﹐追封親王銜﹐其子博多勒噶臺親王僧格林沁﹐咸豐時以剿賊功﹐食雙親王俸﹐謚曰忠﹐配享太廟﹐今王伯彥訥謨祜嗣府爲忠王所建﹐非公主賜第也。

板廠胡同

棉花胡同井一。

雨兒胡同雨或作魚﹐值年旗衙門在北。嘯亭續錄﹕公布舒宅在雨兒胡同。

蓑衣胡同坊巷胡同集有裟衣寺﹐其遺址疑當在此﹐蓑蓋裟之訛﹐地以寺名也。

福祥寺胡同福祥寺﹐詳寺觀。萬曆沈志﹕寺在靖恭坊﹐有敕建碑。

馬尾斜街

拐棒胡同

兵將局胡同井一。

叉子胡同

地安門外大街井一。

地安橋﹐俗稱大橋﹐舊爲萬寧橋。橋南屬中城﹐北屬北城﹐橋下爲響閘﹐元之澄淸閘也﹐亦稱越橋。下閘迆西有石小橋一﹐詳水道。火神廟在橋西﹐瀕十剎海﹐唐貞觀時火徳眞君廟遺址﹐詳祠祀。廟前井一﹐北有大覺寺﹐詳寺觀。茶余客話﹕髙安朱文端軾丙辰賜第地安門外。明史五行志﹕天啟六年五月壬寅朔﹐厚載門火神廟紅球滚出。胡承珙求是堂詩集﹕己巳四月寓地安門外一室﹐客言﹕此宅前臺灣道永福所居﹐林爽文之變﹐永被逮﹐妻張氏與訣﹐泣解其夫所佩刀及帶一條﹐曰﹕君此去得生幸甚﹐脫不幸請以此殉。後永論絞西市獄成﹐張遂以是日縊於所居﹐卽此室也。坊巷胡同集﹕日中坊在北安門西二十二鋪。元一統志﹕自至元三十年後通惠河成﹐遂建澄淸閘於海子之東﹐有橋南直禦園。淥水亭雜識﹕元時海子岸有萬春園﹐進士登第恩榮宴後﹐會同年於此﹐宋顯夫詩所雲臨水亭臺似曲江也。舊聞考﹕其地當近火神廟後亭。

右在地安門街東﹐王府街西﹐東長安街北﹐與西城東城北城界。隸中西坊。

皇城西城根

井二。春明夢餘錄﹕古雲山房﹐米太僕萬鐘之居也。太僕好奇石﹐蓋置其中﹐令閩人吳文仲繪爲一卷。董思白﹑李本寧爲之跋尾。燕都遊覽志﹕湛園在米仲詔宅左﹐其自敍曰﹕歲丁酉居長安之苑西﹐爲園曰湛﹐有石文齋﹑林仙籟館﹑茶寮﹑書畫船﹑繡佛居﹑竹渚﹑敲云亭﹐曲水繞亭﹐可以流觴﹐卽以灌竹﹐竹外轉而松關﹐又轉而花徑﹐則飲光樓在望﹐眾香國蓋其下也。別徑十數級﹐可以達臺﹐是爲猗臺﹐俯瞰蔬圃。米萬鐘勺園集自題湛園詩﹕主人心本湛﹐以湛名其園。有時成坐隱﹐爲客開淸樽。閒雲歸竹渚﹐落日深松門。登臺候山月﹐流輝如晤言。燕都遊覽志﹕袁伯修寓近西長安門﹐有小亭曰抱甕﹐伯修所自名也。亭外多花木﹐隙地種蔬﹐宛似村莊﹐小奴負甕注水日夜不休。案﹕湛園﹑抱甕亭遺址皆無考。

王府東夾道

段家坑

荷包巷

錢棹胡同

甘井胡同井一。

李閣老胡同

井一。大悲寺俗稱髙麗廟碑﹐已泐。長安客話﹕李文正東陽賜第﹐在灰廠小巷李閣老胡同。帝京景物略﹕李文正祠近皇城迆西﹐孝宗賜第也。第久析爲民居。嘉靖乙酉﹐麻城耿定向首議贖還﹐爲公祠。傳雙履﹐履二寸許絆系之﹐一粗紵小衫﹐公舉奇童時﹐著以見景帝者。耿爲具篋﹐撰文鏤篋蓋﹐藏之祠。舊聞考﹕祠久廢﹐中有耿氏房園﹐𨿽頹圮﹐地甚寬敞﹐應卽其遺址。案﹕法式善存素堂文集﹐引彭元瑞之言﹐謂李閣老胡同由李賢賜第得名﹐疑未足據。互詳北城。

灰廠

井一。春明夢餘錄﹕初燕邸因元故宮卽今西苑﹐開朝門於前。元人重佛﹐朝門外有大慈恩寺﹐卽今射所。東爲灰廠﹐中有夾道﹐故皇墻西南缺一角。永樂十五年﹐攺建皇城於東﹐去舊宮一里許。湧幢小品﹕旣遷大內東華門之外﹐逼近民居﹐喧囂聲徹禁籞。宣徳七年始加恢擴﹐移東華門於河東﹐遷民居於灰廠西隙地。明陸錢病逸漫記﹕京師有妖尼﹐上遣內官汪質出主灰廠﹐訊鞫之後﹐卽以灰廠爲西廠。伺察隱私﹐今四方以妖言見捕者日至﹐以尼爲之禍端。明黃瑜雙槐歲鈔﹕成化間﹐山西妄男子矦得權﹐詭姓名李子龍﹐謀入內爲逆﹐伏誅﹐乃開西廠於靈濟宮前﹐詔太監汪質領官校百餘人刺事。案﹕汪質當作汪直。

羅圈胡同

煙筒胡同

新丰胡同

松樹胡同

三府胡同

新開路

大﹑小東嶽廟井各一。

秀女胡同

前﹑後王爺廟大悲寺﹐國朝鄭親王建﹐俗稱王爺廟﹐有徐乾學碑。八旗通誌誤作岱北寺。

西夾道

官馬市市或作司。八旗通誌作官磨房。

大柵闌有觀音寺﹑圓通觀﹐迆西有鄭王府所置義塾﹐俗亦稱官學。

馬館

演象所

湧幢小品﹕嘉靖初廢大慈恩寺﹐從錦衣衛請﹐卽其地攺爲射所。上以金鼓聲徹大內﹐擬攺建元明宮﹐別以大興隆地爲射所。都督陸炳言大興隆地亦逼禁城﹐惟安定門外有廢官廳﹐宜將宣武門外民兵教場移此﹐而移射所於民兵教場﹐射所舊地攺爲演象所。得旨允行。野獲編﹕今京城內西長安街射所﹐亦名演象所﹐故大慈恩寺也。嘉靖間毀於火後﹐詔遂廢之爲點視軍士及演馬教射之地。象以非時來﹐偶一演之耳。案﹕大慈恩寺卽雙塔寺﹐詳寺觀。

寬街

鑲藍旗漢軍都統署在焉﹐詳衙署。迆西爲菜園。燕都遊覽志﹕朝爽樓在雙塔寺後﹐呂氏園中樓也。舊聞考﹕今寺後有名菜園者﹐或卽呂氏園歟。

頭條﹑二條﹑三條胡同二條胡同井一。

油房胡同

前﹑後吳公衛胡同八旗通誌作蜈蚣街。

石虎胡同

井一。嘯亭續錄﹕公敬文宅﹑貝子綿徳宅﹐俱在石虎胡同。謹案﹕綿徳髙宗孫定安親王諱永璜子﹐今爲毓公宅。嘯亭續錄﹕裘文達曰修賜第在石虎胡同。宸垣識略﹕二等惇惠伯第在石虎胡同。洪亮吉更生齋集﹕裘文達賜宅構一軒﹐名好春﹐退直所憩﹐賓客門下士往來者﹐於閽人率不關白﹐徑入此軒﹐若已退直﹐則公必坐軒左右若待客矣。一日﹐值歲小除﹐諸人咸詣軒與公餞歲﹐忽司閽者至公側耳語﹐公大笑曰﹕戶部堂官歲盡分飯食銀﹐亦不可告人耶﹗卽命挈一囊至瀉出之﹐皆庫貯大定五十兩。公數座中客若干﹐令各懷其一﹐曰﹕諸君年事大窘﹐聊以分潤耳。數不足﹐復命入取之﹐徧給乃止。紀昀如是我聞﹕裘文達之前爲右翼宗學﹐宗學之前爲吳額附府﹐吳額附之前爲前明大學士周延儒第﹐閱年旣久又■﹝穴上叫下﹞窱閎深﹐故不免時有變怪﹐然不爲人害也。廳事西小屋兩楹﹐曰好春軒﹐爲文達燕見賓客處。案﹕吳三桂子應熊﹐尙太宗幼女純恪長公主﹐卽吳額附也。後三桂叛﹐應熊及其子世霖皆伏誅。花村看行侍者談往﹕董心葵名廷獻﹐武進人﹐偶過石虎胡同﹐有延陵會館﹐門欹墻缺﹐心葵私計曰﹕此奇貨可居也。乃罄其三千金﹐飾除整飭焉。時周宜興將介枚卜﹐惇請而奉爲主室﹐始而駭﹐繼而感﹐後則安焉。敬之愛之尊之信之﹐千金萬金之托﹐一言九鼎之信﹐內外事委任而授教焉﹐此眞奇賈哉。案﹕如談往所言﹐則延儒居第﹐其初本常州會館也。錢大昕潛研堂集﹕題裘漫士少宰苑東寓直圖﹕趯臺西畔有新廬﹐履道坊南宅不如。應爲城居少花竹﹐天教銷夏此閒居。自注﹕公賜第在長安右門西。弇山畢公年譜﹕甲申公寓石虎街裘文達公第。案﹕康熙時大學士馬齊封惇惠伯。

大﹑小秤鉤胡同八旗通誌作正溝。

堂子胡同

饊子胡同嘯亭續錄﹕公巴圖堪宅在饊子胡同。

狗尾胡同

茶葉胡同

興隆街井一。嘯亭續錄﹕公徳普宅在興隆街。

太僕寺街

井二。鑲藍旗蒙古都統署在北﹐詳衙署。西有衍聖公第。明史衍聖公傳﹕英宗復辟﹐孔宏緒入賀﹐朝見便殿﹐帝握其手置膝上語良久。宏緒才十歲﹐進止有儀﹐帝甚悅。每歲入賀聖壽﹐帝聞其賜第湫隘﹐以大第易之。案﹕衍聖公第﹐舊在東安門外。今第在太僕寺街者﹐卽明英宗所賜。■﹝研上手下﹞經室四集﹕己未借寓京師衍聖公邸﹐曾栽竹三叢﹐藤花兩本。庚午再寓﹐添栽槐﹑柳﹑桃﹑海棠﹑欒枝﹑丁香﹐並舊有古槐﹑楡﹑椿﹑棗共三十餘株﹐記以一律﹐授之館人。陳文述頤道堂詩集﹕重至太僕寺街舊寓﹕飛鴻蹤迹又重來﹐疲馬衝泥太僕街。澹墨尙畱曾畫壁﹐苦吟猶認舊書齋。明一統志﹕太僕寺在萬寶坊﹐主簿廳附焉。春明夢餘錄﹕太僕寺乃元兵部舊署。楊士聰玉堂薈記﹕太僕寺石刻畫馬二。一史道碩畫﹐一趙孟頫畫﹐皆王世貞官太僕時摹勒。道碩五代時人。舊聞考﹕兵部夾道﹐今仍稱太僕寺胡同。卽舊署址也。案﹕萬寶坊元舊名﹐據元一統志﹐在大內前右千步廊﹐坊門在西。明五軍都督府所屬彭城衛在萬寶坊﹐見明一統志。今太僕署﹐雍正三年移建正陽門東城根﹐詳衙署。

背陰胡同

嘯亭續錄﹕貝子傅喇塔宅﹐在背陰胡同。謹案﹕傅喇塔顯祖曾孫貝勒芬古四子﹐以功封﹐謚惠獻。乾隆間﹐孫徳霈襲簡親王﹐贈如其爵﹐今爲奎公宅。

心尖胡同

口袋胡同井一。

牛角胡同

擔杖胡同

細米胡同嘯亭續錄﹕公門度宅在細米胡同。

西安門外南夾道井一。

馬尾胡同

靈淸宮

井一。明成祖實錄﹕永樂十五年三月﹐建洪恩靈濟宮﹐祀徐知證及其弟知諤。明陳鳴鶴晉安逸志﹕男子曾甲﹐世居閩縣金鰲峯下灌園﹐園中有破祠﹐其神嘗棲箕﹐自稱兄弟二人﹐南唐徐知誥之弟知證﹑知諤也。晉開運二年﹐率師入閩﹐秋毫無犯﹐閩人祀我於此。自是書符療病驗若影響。永樂間﹐成祖北徵不豫﹐詔曾甲入侍﹐運箕有驗﹐遂封知證淸微洞元眞人﹐知諤宏靖髙明眞人﹐敕有司建廟。帝京景物略﹕文皇有疾﹐夢二眞人授藥﹐疾頓瘳﹐乃敕建靈濟宮祀之。封玉闕金闕眞人﹐配曰仙妃。十六年攺封眞君﹐成化二十二年攺封上帝。歲元旦日短至﹐及眞人誕辰﹐遣太常寺堂上官行禮。萬曆二十二年﹐大學士王錫爵病﹐上特發帑五十兩﹐命道官白昭忻建醮三日夜﹐病尋愈。明史方技傳﹕禮部郎周訥自福建還﹐言閩人祀南唐徐知證知誨﹐其神最靈﹐帝命往迎其像及廟祀以來﹐遂建靈濟宮祀之。帝每遘疾﹐輒遣使問神﹐廟祝詭爲仙方以進﹐藥性多熱﹐服之輒痰壅气逆﹐多暴怒至失音﹐中外不敢諫。明史禮志﹕洪恩靈濟宮﹐祀徐知證﹑知諤﹐永樂十五年立廟皇城之西。正旦冬至至廟內閣禮部及內官各一員祭﹐生辰禮部官祭。弘治中﹐大學士劉健等請毋遣閣臣﹐嘉靖中攺遣太常寺官。春明夢餘錄﹕崇禎十五年給事中左懋第言﹐二眞人乃叛臣之子﹐不宜受朝臣拜跪﹐請以帳幕隔之﹐報可。案靈淸宮卽靈濟宮﹐呼爲淸﹐聲之轉也。明代凡大朝會﹐百官習儀於此。宣徳間﹐移朝天宮﹐詳西城。據懋第疏言﹐則明季猶有在此習儀者。又崇禎十四年﹐正一眞人張應京應召至都﹐賜宴靈濟宮﹐見明史方技傳。明徐學謨世廟識余錄﹔靈濟宮講學﹐莫盛於癸丑甲寅間﹐是時大學士徐階﹑禮部尙書歐陽徳﹑兵部尙書聶豹﹑吏部侍郎程文徳主會﹐皆有气勢﹐搢紳可攀附得顯官﹐故學徒雲集至千人。丙辰而後﹐諸公或歿或去﹐惟階尙在﹐而講壇一空矣。戊午歲﹐太僕少卿何遷自南京來﹐復推階爲主盟﹐仍爲靈濟宮之會﹐然遷名位未可恃﹐號召諸少年﹐多無應者。燕都遊覽志﹕宣城第園﹐在靈濟宮前﹐府第中園也。眾木參天﹐夾竹桃二大樹。層臺髙館﹐不下數十。張席者日無虛地。案﹕園久廢。

井兒胡同井一。

八寶坑井一。

幹石橋東斜街

舊有鑲藍旗官學﹐今移西斜街紅廟﹐見後。嘯亭續錄﹕恆親王府在東斜街﹐今爲惇親王府。謹案﹕惇王諱允祺﹐聖祖五子﹐謚曰溫。惇王諱綿愷﹐仁宗三子﹐謚曰恪。

南﹑中﹑北醬房胡同

井一。宛平王志﹕有崇寧庵觀音寺。嘯亭續錄﹕貝勒尙善宅在醬家胡同﹐今廢爲木廠。采訪冊﹕禮親王府在東斜街醬房胡同口﹐普恩寺東。謹案﹕王諱代善﹐太祖次子﹐時稱大貝勒﹐追謚烈﹐世襲。萬曆沈志﹕普恩寺在安富坊。

宴樂胡同

八寶胡同

板廠胡同井一。北小胡同曰小艸廠。

背陰胡同

廊房胡同

西安門外大街

井二。宸垣識略﹕固山恆湣貝子府在西安門外南街西。嘯亭續錄﹕公巴布泰宅在西安門大街。謹案﹕巴布泰﹐太祖九子﹐以功封鎭國公﹐謚恪僖。明史外戚傳﹕陳萬言﹐肅皇后父也。嘉靖二年﹐詔營第西安門外﹐費帑數十萬﹐工部尙書趙璜﹐以西安門近大內﹐治第毋過髙﹐帝怒﹐逮營繕郎翟璘下獄。又鄭自璧傳﹕陳萬言辭黃華坊賜第﹐請西安門外新宅﹐詔予之。自璧以所請宅已鬻之民不當奪﹐與安磐力爭不聽。嘉隆兩朝聞見錄﹕詔賜戚畹陳萬言宅﹐命工部亟修葺﹐尙書趙璜奏論諭制﹐萬言訴於帝﹐謂爲營繕郎中葉寬所主﹐上怒系寬﹐璜惶懼輪罪﹐乞恩以免﹐言官申救不報。

西馬市街

馬市街元舊名﹐亦稱東大街﹐井一。羊市井一。右翼稅署在北﹐詳衙署。析津志﹕安富坊在順承門羊角市﹐鳴玉坊在羊市北。又羊市﹑馬市﹑牛市﹑駱駝市﹐俱在羊角市一帶。人市在羊角市﹐至今樓子尙存。此是至元後有司禁約﹐姑存此以爲鑑戒。坊巷胡同集﹕安富坊六鋪。有燕山左衛。案﹕衛久廢。

西安門外北夾道迆北井一。

大﹑小拐棒胡同大胡同井一。

公儀胡同

井兒胡同井一。

大﹑小塘坊胡同

西拐棒胡同

小栴檀寺胡同栴檀寺﹐明嘉靖時建﹐有萬曆間禦史蘇惟霖碑。

大﹑小紅羅廠

井二。宛平王志﹕有眞武廟。坊巷胡同集﹕積慶坊四鋪。有紅羅廠﹑戰車廠﹑太平倉﹑惜薪司﹑嘉興寺﹑半藏寺﹑興化寺。案﹕戰車廠﹑惜薪司無考﹐余俱見後。

口袋胡同

太平倉

井一。明太平倉遺址﹐互詳西城。嘯亭續錄﹕承澤親王府﹐在太平倉。謹案﹕王諱碩塞﹐太宗五子﹐以功封﹐世襲﹐追謚裕﹐子博果鐸襲封﹐後攺號莊﹐薨無嗣。聖祖以十六子莊恪親王允祿爲後。宸垣識略﹕三等誠毅伯第在太平倉胡同。案﹕乾隆時﹐大學士伍彌泰襲誠毅伯。宛平王志﹕崇善寺在太平倉大街。明史佞幸傳﹕延綏總兵官馬昂罷免﹐有女弟進於帝﹐召入豹房大寵﹐傳升昂右都督﹐弟炅﹑昶並賜蟒衣﹐大璫皆呼爲舅﹐賜第太平倉。

前毛家灣井一。

中毛家灣

後毛家灣井一﹐橋一。

槍廠井一。

鐵匠營井一。

地安門外西城根

井一。西步糧橋﹐俗稱西壓橋﹐以皇城跨其上也。玉河水由此入西苑﹐宛平縣署在北﹐迆東有白馬關帝廟﹐隋舊基也。藥王廟東瀕十剎海﹐俗稱南藥王廟。井一。旌勇祠祀將軍明瑞等﹐賢良祠祀怡賢親王等﹐俱詳祠祀。嘉興寺﹑半藏寺﹐俱詳寺觀。明史禮志﹕漢壽亭侯關公廟﹐永樂間建﹐成化十三年又奉敕建廟宛平縣之東﹐祭以五月十三日。宸垣識略﹕一等忠達公第﹐在地安門外西城根。一等恭誠侯第﹐在地安門外西北。案﹕康熙時﹐大學士定西將軍撫遠大將軍圖海﹐追封忠達公﹐謚文襄。順治時二等伯烏拉忒貝勒明安﹐追封恭誠侯﹐謚忠順﹐今侯啟泰官散秩大臣。黃富民禮部遺稿﹕先勤敏公賜第在地安門外。案﹕黃富民﹐黃左田鉞之子。萬曆沈志﹕宛平縣在積慶坊。

護國寺街

寺創元至元間﹐名崇國。元有南北二崇國寺﹐南寺爲金遺剎﹐今無考﹔此爲元丞相托克托故宅﹐今爲蒙古喇嘛所居。月之七八日有廟市﹐詳寺觀。嘯亭續錄﹕張文和廷玉賜第護國寺街。藤陰雜記﹕寺西先爲張文和第﹐後攺西華門內﹐賜史文靖貽直﹐文靖薨﹐賜王文莊際華。文莊出文靖門下﹐師生接住﹐亦是佳話。沈初西淸筆記﹕王文莊際華住護國寺﹐有二十四福堂。坊巷胡同集﹕發祥坊七鋪。有大興左衛﹑崇國寺﹑正覺寺﹑宏善寺﹑白米寺。案﹕正覺寺﹑宏善寺見後﹐余無考。

馬狀元胡同

案﹕明初廷對第一者﹐有馬麒﹑馬愉。國朝順治壬辰科﹐分滿漢兩榜﹐滿榜則麻勒吉首選也。嘯亭續錄謂其宅尙存﹐人呼狀元街﹐疑卽在此。麻勒吉後攺名馬中驥﹐見水曹淸暇錄﹑簪雲樓雜說。

興化寺街

井一。興化寺﹐詳寺觀。嘯亭續錄﹕公永■﹝口敬﹞宅﹐在興化寺街。藤陰雜記﹕興化寺街於文襄敏中第﹐雨梧書屋後賃蔡小霞廷衡。韋約軒謙恆重過見藤花有感詩﹕東閣當年未敢窺﹐年來頻見紫雲垂。不知醉涴車茵者﹐誰向花前酹一卮。

鬼門關

箭桿胡同

馬神廟斜街

大﹑小羊角燈胡同

白米斜街井一。

觀音堂﹐井一。內務府所屬三旗參領署在北﹐詳衙署。案﹕坊巷胡同集有白米寺﹐今無考﹐豈地以寺名歟。

右在大市街東﹐地安門街西﹐長安街北﹐與南城﹑西城﹑北城界。隸中東坊。

內城東城

城冊﹕內城地址隸東城者﹐東南俱至城根﹐西至崇文門街與南城界。又西至王府街迆北至交道口與中城界。北至東直門街與北城界。

崇文門大街

崇文門﹐俗沿元稱曰哈達門﹐或訛海岱。迆北有坊﹐曰就日。井一。化成寺在西﹐詳寺觀﹐又有關帝廟。析津志﹕文明門卽哈達門﹐哈達大王府在門內﹐因名。人海記﹕康熙甲子秋九月﹐海岱門內地中忽作聲﹐有光如電﹐初以爲地震也。已知其地舊埋火藥﹐覆大石板﹐上土厚尺餘。不知何故忽廢﹐飛石所中凡傷二百餘人。萬曆沈志﹕般若庵有敕建碑﹐在明時坊。案﹕庵今無考。周篔析津日記﹕吳匏庵園居有海月庵﹑玉延亭﹑春艸池﹑醉眠橋﹑冷譫泉﹑養鶴闌﹐今訪其遺迹﹐已不可得。舊聞考﹕河南彭氏所藏張見陽補畫玉延亭圖﹐有趙寬賦序云﹐春坊先生所居崇文街第﹐有園一區﹐名亦樂﹐中有亭曰玉延。賦首又云﹐並東郭之靑陽﹐則斯亭應在東城。又毛澄重建玉延亭記云﹕園中別有庵﹐曰海月﹐玉延爲庵之輔。則海月庵與玉延亭毗連也。案﹕海月庵﹐夢餘錄云在皇墻西﹐誤也。今從舊聞考。吳寬匏翁家藏集﹐有海月庵冬日賞菊圖序。明史宦官傳﹕魏忠賢生祠﹐戶部主事張化愚建之崇文門。

崇文門內東城根井二。迆東有大石橋。

神仙祠井一。

孝順胡同

船板胡同井一。

眞武廟

小報房胡同

八寶胡同

三元庵

茄子胡同

丁香胡同

鎭江胡同

後坑

範子平胡同

建昌胡同

鮮魚巷井一。有云澄試館。

觀音堂

釣兒胡同井一。

江擦胡同井一。

官帽司井一。

五老胡同

火神廟

箭桿白胡同

四眼井井一。

柳罐胡同井一。

銀絲胡同

井兒胡同井一。

溝沿頭南有小石橋﹐西小胡同井一。

後井兒胡同井一。

毛家灣

林檀胡同

二眼井井一。

臊達子胡同

紗帽翅胡同

馬匹廠匹或作皮。北小胡同曰馬尾胡同。

果公府馬圈井一。

制鈔局舊有工部寶源局新廠。

錢局後

銅廠井一。

金鉤胡同井一。

炮廠廟前井一。

快子胡同

盔甲廠

井一。會典事例﹕盔甲廠在崇文門內之東﹐今貯廢炮。蕪史﹕盔甲廠卽鞍轡局﹐在於都城內東南隅﹐掌廠太監一員﹐營造盔甲﹑銃炮﹑弓矢﹑火藥之類。萬曆年間﹐火藥忽燃者再﹐崇禎甲戌九月初七日﹐又震損房屋甚多﹐將制火藥石碾遠拋於泡子河城墻下。

東褲子胡同

大﹑小羊毛胡同

靈官廟

泡子河

坊巷胡同集作炮作河。井二﹐橋一。迆西有呂公堂﹐明爲永安宮﹐今設電報局於此。少南有太淸宮﹐景物略之玉皇閣也。俱詳寺觀。又南有華嚴禪林﹐明萬曆間重修﹐北有關帝廟﹐明碑二﹐皆磨泐。燕都遊覽志﹕泡子河在崇文門東城角﹐前有長溪﹐後有廣澱﹐髙堞環其東﹐天臺峙其北﹐兩岸多髙槐垂柳﹐空水澄鮮﹐林木明秀﹐不獨秋冬之際難爲懷也。河上諸招提苦無廣大者﹐水濱之頹園廢圃﹐多置不葺。城內自徳勝河外﹐惟此二三里間無車塵市囂﹐惜命駕者少耳。舊聞考﹕泡子河在今觀象臺前﹐河身尙存﹐經呂公祠南石橋﹐出南水門入通惠河。萬曆沈志﹕呂公祠在明時坊。帝京景物略﹕泡子河南岸﹐方家園﹑張家園﹑房家園﹐以房園最北岸﹐張家園﹐傅家東西園以東園最中。呂公堂西楊氏泌園東玉皇閣﹐北去貢院里許。案﹔諸園今皆廢。查嗣瑮查浦詩鈔雜詠詩﹕張園酒罷傅園詩﹐泡子河邊馬去遲﹔踏徧槐花黃滿路﹐秋來祈夢呂公祠。帝京景物略﹕祠後有物﹐白气竟丈﹐夜游水面﹐人或見之﹐則倒入水﹐作鼓槳聲﹐或曰水掛也。藤陰雜記﹕呂仙祠祈夢頗靈。姜西溟宸英鄕會試寓祠及第後有詩。

呂公堂上坡有慈云寺﹐俗稱十方院﹐詳寺觀。

蘇州胡同巷東口曰八寶樓。

飯瓶胡同

梯子胡同

麻綫胡同

井一。明郎瑛七修類稿﹕蘇州胡同有苦井﹐宏治間﹐正月朔日晨﹐有術士汲其水往甜井中﹐易水而來﹐向井咒詛而下之﹐遂變爲甜水。舊聞考﹕井在蘇州胡同內麻綫胡同三元庵前﹐居民至今資以汲飲。查浦詩鈔雜詠詩﹕枘鑿流傳事不侔﹐誰分涇渭定千秋。移將苦水成甜水﹐喚作蘇州是薊州。

延壽庵

猴兒胡同

土地廟下坡

火神廟下坡

芝麻胡同

八寶胡同

喜鵲胡同嘯亭續錄﹕公宏咽宅在喜鵲胡同。

裱背胡同

井一。總督倉場署在北﹐詳衙署。汪啟淑水曹淸暇錄﹕於少保謙祠﹐在崇文門裱背巷﹐卽公故宅也。春明夢餘錄﹕於少保祠額曰忠節﹐公故賜宅也。祠三楹﹐中塑公像﹐歲春秋遣太常寺官致祭。人海記﹕崇文門內舊有於忠肅祠﹐萬曆乙未二月己未敕建。順治中公像被毀。吾邑人談孺木作弔於太傅祠文以憫之。今相傳爲京師城隍神。舊聞考﹕謙本傳載謙自奉儉約﹐所居僅蔽風雨。帝賜第於西華門﹐固辭。夢餘錄言祠在崇文門內﹐其非西華賜第可知﹐今祠亦廢。裱背胡同內有福徳祠﹐地甚狹﹐相傳卽其舊址。

南銀碗胡同

羊肉胡同彌勒庵﹐井一。

官帽胡同井一。

觀音寺胡同井一。靈藏觀音寺﹐詳寺觀。有廬州試館。

扁擔胡同

象鼻子坑井一。鑲白旗官學在焉。

衣包胡同

北銀碗胡同

棲鳳樓棲或作騎。

小頭條﹑二條﹑三條胡同

舊名十八半截頭條三條胡同井各一。

娘娘廟

大﹑小土地廟﹐井一。

北極閣

黃壽醫胡同

火神廟

新開路井一。正藍旗官學在北。嘯亭續錄﹕寧郡王府在新開路。謹案﹕王諱宏晈﹐謚曰良。

總鋪胡同

鋪俗訛捕﹐或訛布。井二。有元貞觀。燕都遊覽志﹕東院在總鋪胡同東城畔﹐昔時歌舞地﹐今寥寥數家如村捨﹐兼之人掘土爲坯﹐滿目坑塹﹐從寒煙衰艸中﹐想走馬章臺之盛﹐邈不可復尋﹐猶記舊遊有陳家園﹑郝家亭子﹐樹石楚楚﹐並無存矣。

南鬧市口宸垣識略﹕一等順義侯第在南鬧市口。案﹕順治時﹐田雄以明福王降﹐封順義侯﹐今侯錫光官散秩大臣。

方巾巷井一。

蘇州胡同下坡

牛角灣

箭桿胡同

寬街

豆腐巷

雙柵欄

鐵匠營

八根旗桿井一。

東裱背胡同井一。

水磨胡同采訪冊﹕意公第在舉場西水磨胡同。謹案﹕公爲太祖七子饒余敏郡王諱阿巴泰之後。

嵩桂胡同

舉場南門

觀象臺

觀象臺隸欽天監﹐詳衙署。地以臺名。明一統志﹕欽天監設司天臺於朝陽門城上。藤陰雜記﹕觀象臺在城東南隅﹐登髙俯視﹐通州城市可接之眉睫間。日下舊聞﹕元都城在東北﹐白馬廟﹑柴市﹑瓊華島﹐皆在南城﹐今之觀象臺﹐則在南城外。讀吳師道城外紀遊作可信已。析津志﹕明時坊在太史院東。坊巷胡同集﹕明時坊西四牌十六鋪﹐東四牌二十六鋪。有羽林右衛﹑武功左衛﹑右衛中衛。案﹕坊沿元舊稱﹐蓋取治歷明時之義﹐今之觀象臺﹐元之司天臺也。太史院當與相近﹐明諸衛久廢。羽林右衛又見保大坊﹐當是後來移置。

鯉魚胡同有山東試館。

筆管胡同

驢蹄胡同

大牌坊胡同井一。

舉場東西磚門外

春明夢餘錄﹕貢院在城東隅﹐元禮部舊基也。永樂乙未攺爲貢院﹐制甚逼隘。嘉靖中﹐議攺創西北隙地﹐卒未果。至萬曆二年﹐因故址拓旁近地益之。案﹕今貢院仍明舊址。明攺元禮部爲貢院﹐據湧幢小品﹐乃正統間事﹐與夢餘錄異。明武宗實錄﹕正徳六年四月﹐攺建工部文思院於東城明時坊﹐以舊置地卑沮洳﹐不便攺作故也。長安客話﹕文思院在舉場胡同﹐屬工部屯田司﹐官有大使﹑副使。

頂銀胡同小胡同內井一。

錦衣營

福建司營井一。

牛角灣

艸廠胡同

前﹑中﹑後椅子胡同井一。

幹石橋

東總鋪胡同

石大人胡同

井三。東北第一小胡同﹐曰大胡同。井一﹐曰問源井。工部寶源局在北﹐詳衙署。雙忠祠亦在北﹐祀傅淸﹑拉布惇﹐詳祠祀。嘯亭續錄﹕睿親王新府在石大人胡同。宸垣識略﹕有饒余親王府。謹案﹕睿邸舊在皇城內﹐王得罪後﹐嗣子多爾博歸本宗﹐府久廢﹐乾隆四十三年﹐以多爾博六世孫淳穎嗣世襲﹐卽今府也。舊爲饒余親王府。春明夢餘錄﹕寶源局在石大人胡同﹐石亨舊宅。亨誅﹐宅沒入官。嘉靖中﹐以賜仇鸞﹐鸞敗﹐復沒入官﹐因攺爲鼓鑄公署。明史石亨傳﹕帝命所司爲亨營第﹐旣成﹐壯麗逾制。帝登翔鳳樓見之﹐問誰所居﹐恭順侯吳瑾謬對曰﹕此必王府。帝曰﹕非也。瑾曰﹕非王府誰敢僭逾若此﹖帝頷之。施顯卿奇聞類紀﹕天順元年五月﹐京城大風雷電電雨雹﹐拔木壞屋﹐走正陽門下馬牌於郊外曹吉祥之門。巨樹皆折﹐石亨宅水深數尺。沈徳符敝帚軒余談﹕石亨賜第旁一大宅﹐卽石氏偏旁廳事﹐亦宏敞過他第數倍﹐今爲寧遠伯李成梁賜第。成梁罷鎭還京居之﹐父子六人俱爲大帥﹐貴震天下。成梁老病死牖下。長子如松戰沒﹐冑子名世忠襲爵﹐而頑嚚無賴﹐資產蕩盡﹐遂無人肯保任之。今惟正寢亭乃祖靈柩﹐十年不葬﹐他屋悉質於人﹐屠沽囂雜﹐過者嘆息。帝京景物略﹕冉駙馬宜園﹐在石大人胡同。堂三楹﹐階墀朗朗﹐老樹森立。堂後有臺﹐臺前有池﹐山前有石﹐乃數百萬碎石結成也。園創自正徳中咸寧侯仇鸞﹐後歸成國公朱庚﹐今歸冉駙馬﹐石有名曰萬年聚。燕都遊覽志﹕園亭之在東城者﹐曰梁氏園﹑曰楊舍人泌園﹑曰張氏陛舟園﹑曰恭順矦吳國華園﹑曰英國公張園﹑曰成國公適景園﹑後歸武淸侯李﹑曰萬駙馬曲水園﹑冉駙馬宜園。案﹕泌園見泡子河﹐適景園見後﹐餘皆無考。

蠍虎胡同

堂子胡同總理通商事務衙門在北。舊爲鐵錢局﹐同文館附焉﹐詳衙署。宸垣識略﹕一等超武公第在東堂子胡同。

無量大胡同

井二。元危素說學集﹕京師寅賓裏有無量壽庵者﹐居士屠君所建也。君名文正﹐山陽人﹐事親至孝。至元元年大兵驅至開平﹐日夕思念其母﹐南望悲泣﹐因禮佛﹐絕葷酒十有一年。還至大都﹐師事蓽滿禪師於慶壽寺﹐滿號之曰居士。時宋已內附﹐疆宇混一﹐私喜可見其母矣。亟馳書候之﹐母已歿﹐居士躄踴號慟﹐若不欲生。二十一年出己資七百貫﹐買地十畝於太廟之西﹐作無量壽庵。皇慶二年﹐遇災﹐庵毀。子覺興裒金於好施者﹐復謀營建。舊聞考﹕今無量大胡同﹐相傳卽無量庵故址﹐而地界不合。以坊巷胡同集考之﹐蓋名吳良大人胡同﹐而後人附會之耳。案﹕元太廟在齊化門北﹐詳後。

井兒胡同井一。

遂安伯胡同

或作歲柏胡同。明史功臣世表﹕遂安伯陳志﹐永樂元年五月丁亥封世襲﹐國亡乃絕﹐此或其故居也。宸垣識略﹕一等延恩矦第在歲柏胡同。案﹕雍正二年﹐以明太祖十三子代簡王之裔正定府知府朱之槤爲延恩矦世襲。今矦誠端爲散秩大臣。

東﹑西石槽胡同崇寧庵﹐井一。東石槽小胡同﹐井一。

幹面胡同

井一。小胡同井一。正藍旗護軍統領署在北﹐詳衙署。嘯亭續錄﹕貝子吳達海宅在幹面胡同。謹案﹕吳達海或作務大海﹐顯祖孫誠毅貝勒穆耳哈齊第四子也﹐以功封﹐追謚襄敏。采訪冊﹕喀拉沁王府在幹面胡同﹐非賜第也﹐不常居。菽園雜記﹕天順間太監曹吉祥﹑忠國公石亨用事﹐勢焰炙手可熱。幹面胡同一賣餅小家女﹐美而艷。都督石彪欲娶爲妾﹐父母樂從之﹐女獨不肯﹐乃已。未幾石氏敗﹐彪棄市。

東﹑西羅圈胡同井一。

史家胡同

東﹑西大院﹐井各一。迆東焦家大院﹐井一。左翼宗學在北﹐詳學校。藤陰雜記﹕徳定圃第在史家胡同。公自東粵還京﹐歲集諸門生宴集樂賢堂內。

勾闌胡同

宸垣識略﹕一等誠嘉毅勇公第在勾闌胡同。案﹕乾隆時﹐定邊右副將軍明瑞封誠嘉毅勇公。今公景壽尙宣宗第六女壽恩公主。王述庵年譜﹕乾隆己酉﹐授刑部右侍郎﹐時京師買宅甚貴﹐江西糧道陳嵩山蘭森爲大學士桂林陳文勤公孫﹐云有故第在內城勾闌胡同﹐可居﹐遂寓焉。案﹕文勤疑當作文恭。析津日記﹕京師黃華坊﹐有東院﹐有本司胡同﹐所謂本司者﹐蓋卽教坊司也。又有勾闌胡同﹑演樂胡同﹐其相近復有馬姑娘胡同﹑宋姑娘胡同﹑粉子胡同﹐出城則有南院﹐皆舊日之北裏也。案﹕馬姑娘胡同﹐舊聞考云有之﹐今無是名。野獲編﹕穆宗仁儉性成﹐嘗思食果餅﹐詢之近侍﹐俄頃尙膳監及甜食房各開買辦松﹑榛﹑粻■﹝米皇﹞等物﹐值數十金﹐以進。上笑曰﹕此餅只需銀五錢﹐便可於長安大街勾闌胡同買一大盒矣﹐何用多金耶﹖內臣皆縮頸而退。蓋上在潛邸久﹐稔知其價也。

八寶胡同

本司胡同

井三。正藍旗滿洲﹑蒙古漢軍都統署﹐左翼前鋒統領衙門﹐俱在北﹐詳衙署。穀城山房筆麈﹕正徳中﹐樂長臧賢甚被寵遇﹐曾給一品服色。相傳教坊司門﹐曾攺方向。有形家見之曰﹕此當出玉帶數條。聞者咸笑之。未幾﹐上有所幸伶兒以入內不便﹐詔盡宮之﹐使入爲鐘鼓司官﹐後皆賜玉。

西花園

演樂胡同俗訛爲眼藥。井一。

下窪子

燈艸胡同

鑲白旗漢軍都統署在北﹐詳衙署。宸垣識略﹕一等誠謀英勇公在燈艸胡同。案﹕乾隆時大學士定西將軍阿桂封誠謀英勇公﹐謚文成。今公繼勛官散秩大臣。

驢市胡同

亦稱騾市。井一。鑲白旗護軍統領署在南﹐詳衙署。報恩寺舊爲昭寧寺﹐詳寺觀。今白華堂詩錄﹕詠懷有句云﹕海岱瞻門髙﹐風塵苦身賤﹐飄蓬欣有托﹐恍如竹林院。自注云﹕海岱髙門第﹐禦賜劉文正句也。時寓驢市胡同劉氏之北宅。

前﹑後拐棒胡同後胡同﹐井一。

花廳胡同井二。

萬曆橋

煙筒胡同

石牌胡同

前﹑後炒麵胡同

康熙橋

朝陽門南小街井一。

大﹑小羊儀賓胡同大胡同﹐井一。

宏道寺

趙家樓

羊尾胡同井一。

趙堂子胡同

扁擔胡同

黃寶蓋

城隍廟胡同井一。

牛角灣有宜荊試館。

小城隍廟

板橋

小椿樹胡同

羊圈胡同

東﹑西龍鳳口

十方院大院﹐井一。小胡同﹐井一。

小牌坊胡同

大﹑小雅寶胡同

雅寶本作啞巴﹐大胡同井一﹐有淸泰寺。萬曆沈志﹕靖恭寺﹑維摩庵﹐俱在黃華坊﹐有敕建碑。案﹕黃當作皇﹐後皆同﹐寺久廢。維摩庵在小雅寶胡同﹐地以庵名。

髙井井一。

祿米廠

詳倉庫。井一。有智化寺﹐明璫王振建。英宗復辟﹐爲振建祠於寺北﹐曰旌忠。乾隆八年﹐禦史沈廷芳奏毀﹐詳寺觀。坊巷胡同集﹕黃華坊四牌二十一鋪。有武學﹑王府倉﹑祿米倉﹑武徳衛﹑興武衛﹑豹韜衛﹑神策衛﹑龍虎衛﹑智化寺﹑二郎廟。明史外戚傳﹕陳萬言﹐肅皇后父也。嘉靖元年﹐賜第黃華坊。案﹕諸衛久廢﹐武學﹑二郎廟﹐見後。

東﹑西倉夾道

武學胡同

井一。匏翁家藏集﹕京師有武學﹐所以教諸衛武臣之子孫將世其官者﹐始建於正統癸亥﹐制尙弗稱。後朝廷以城東舊第賜故太平侯張公﹐辭焉﹐有詔攺爲學。宛平王志﹕京衛武學﹐明時屬兵部考試。康熙三年四月﹐攺屬順天府﹐其殿廡衙捨﹐鼎革後﹐圮壞不堪﹐惟存基址。案﹕智化寺西民居存石獅二﹐云卽明武學遺址。舊聞考言﹐雍正十年攺爲順天府武學﹐與宛平誌異。余詳學校。

大﹑小方家胡同

大胡同﹐井二。小胡同﹐井一。東方家園﹐井一。有火神廟。析津日記﹕東院之東舊有方家園﹐園廢﹐建淨業庵於其址。殿左廡﹐有鎭陽林潮書許魯齋先生演千字文字。以萬曆十一年八月刻石﹐嵌於壁。案庵今廢﹐林書亦無考。

新鮮胡同井一。正白旗官學在北。又有正白旗覺羅學。俱詳學校。

苦水井井一。有官房大院。

二神廟

土地廟

林駙馬胡同井一。

八大人胡同井一。

竹竿巷井二﹐橋一。火器營衙門在焉。有證因寺。

扁擔胡同

老君堂

井一﹐橋一。正白旗滿洲都統署在南﹐詳衙署。神機營所屬左翼漢軍排槍隊﹑炮隊﹐均置廠於此﹐詳兵制。坊巷胡同集﹕思誠坊五牌二十一鋪﹐有忠義前衛﹑蕃牧所﹑東城兵馬司﹑百萬倉﹑老君堂﹑延福宮﹑水月寺。明一統志﹕有燕山右衛。萬曆沈志﹕有延祐觀。案﹕百萬倉﹑水月寺﹐見後。余無考。

南水關

朝陽門內南城根井一。

右在就日坊街東﹐朝陽門街南﹐其西南與南城界。

就日坊北大街

俗稱東單牌樓大街。井二。南接崇文門街﹐迆北有米市。東小胡同﹐曰七間樓。井一。采訪冊﹕怡親王府在東單牌樓大街東。謹案﹕怡邸捨爲賢良寺﹐後移朝陽門內北小街。咸豐十一年﹐嗣王載垣獲罪﹐以寧王裔孫鎭國公某襲。故寧府今爲怡府。寧良郡王宏晈﹐怡賢親王次子也。

頭條胡同

二條胡同井一。

三條胡同

采訪冊﹕豫親王府在東單牌樓三條胡同。謹案﹕王諱多鐸﹐太祖十五子﹐順治時稱輔政叔徳豫親王﹐謚曰通﹐世襲。

大﹑小灌腸胡同

帥府胡同

新開路

煤渣胡同

渣作炸。神機營衙門在焉﹐詳兵制。嘯亭續錄﹕怡親王舊府在煤炸胡同﹐今爲賢良寺。謹案﹕王諱允祥﹐聖祖十三子﹐雍正時任議政﹐謚曰賢﹐世襲。賢良寺﹐詳寺觀。

校尉營

帥府園神機營所屬威遠營捷字步隊置廠於此﹐詳兵制。

禮敬胡同

冰盞胡同一統志﹕賢良寺在帥府胡同﹐本怡賢親王故邸﹐後移冰盞胡同。

金魚胡同

魚或作銀。神機營所屬震字馬隊置廠於此。又有軍器庫﹐詳兵制。嘯亭雜錄云﹕左翼宗學今在史家胡同。宸垣識略﹕一等褒績公第在金銀胡同。案﹕康熙時﹐都統平南大將軍賚塔封褒績公﹐謚襄毅。賚一作賴。

西堂子胡同

嚴榮編王述庵昶年譜﹕乾隆己亥﹐僦居西堂子胡同﹐新知若貢生洪稚存亮吉﹑趙憶生懷玉﹐弟子若楊荔裳﹑徐尙之﹑張漢宜﹑黃仲則等﹐數過從談讌。

幹魚胡同

亦作甘雨﹐鑲白旗蒙古都統署在焉﹐詳衙署。北有天主堂。坊巷胡同集﹕澄淸坊九鋪。有成壽寺﹑元極觀。案﹕觀今在幹魚胡同。

椿樹胡同有成壽寺﹐詳寺觀。萬曆沈志﹕寺在澄淸坊﹐有敕建碑。

燈市口大街

井三。關帝廟前井一。鑲白旗滿洲都統署在北﹐詳衙署。北小胡同曰一間樓。宸垣識略﹕張貝子府在燈市東。采訪冊﹕熙貝勒府在燈市口﹐傳爲明相嚴嵩故宅。燕都遊覽志﹕燈市在東華門王府街東﹐崇文街西﹐互二里許﹐南北兩廛﹐珠玉寶器﹐以逮日用微物﹐無不悉具。衢中列市﹐棋置數行相望﹐俱髙樓﹐樓設氍毹簾幕﹐爲宴飲地。一樓日賃直有至數百緡者﹐夜則然燈於上﹐望如星衢。市自正月初八起﹐至十八日始罷。鬻燈在市西南﹐有冰燈﹐細翦百彩﹐澆水成之。帝京景物略﹕永樂七年﹐令元宵節賜百官假十日。今市十日﹐賜百官假五日。內臣自秉筆篆近侍﹐朝臣自閣部正﹐外臣自計吏﹐不得過市﹐猶存古罰■﹝上巾下﹞幕蓋帷意﹐其他例得與吏士軍民等過市。又內市者﹐東華門內﹐月三日市﹐今移燈市張矣﹐猶稱內市也。案﹕明燈市最繁盛。範景文詩所謂﹕文貝珊瑚看不盡﹐東華門外市三條也。今燈市﹑內市俱廢﹐其地猶存燈市口之名。互詳風俗。春明夢餘錄﹕燈市大街﹐嘉靖二十九年立戎政府﹐統以勛臣一員﹐曰總督京營戎政﹐佐以文臣一員﹐曰協理京營戎政﹐營制有三﹕中曰五軍﹐東曰神樞﹐西曰神機。五軍營析爲營十六﹐神樞營析爲營十﹐神機營析爲營九﹐崇禎十六年八月﹐以襄成伯李國楨總督京營戎政﹐請上禦書營額﹐上爲親書共武堂賜之。

佟府夾道

順治時孝康章皇后之兄﹑安北將軍佟國綱﹐康熙時孝懿仁皇后之父﹑內大臣佟國維﹐皆封一等承恩公。後並襲﹐其賜第在此﹐故名。傳云﹕前明嚴世蕃故宅也。藤陰雜記﹕介少宗伯福第﹐在燈市口﹐有野園。汪文端由惇題野園詩﹕數竿修竹靜生香﹐猶記開軒六月涼﹐多少樓臺圖畫裏﹐吟情不較野園長。案﹕介爲國綱曾孫﹐野園今尙存。蕪史﹕寶和等店﹐管商販雜貨﹐歲徵銀數萬兩﹐除正項進禦外﹐餘皆提督內臣公用﹐店有六﹐曰寶和﹑和遠﹑順寧﹑福徳﹑福吉﹑寶延﹐俱在戎府街。傳雲起自嘉靖年間﹐裕邸差官徵收﹐神廟時﹐屬慈寧宮李太后收用。天啟時﹐逆賢攘爲己有。武宗外紀﹕嘗遊寶和店﹐令內侍出所儲攤門﹐身衣估人衣﹐首戴瓜拉。自寶和至寶延凡六店﹐歷與貿易持簿算﹐喧訽不相下﹐別令作市正調和之。案﹕西河詩話載甬東葉太樂宮詞云﹕寶和六店裕軍儲﹐炰鳳烹龍日所須。謂武宗扮商賈與六店貿易﹐旣罷﹐就宿廊下。則似六店在皇城內也。案﹕今佟府夾道有明碑一﹐列大璫劉瑾名﹐結銜稱欽差提督寶和店。又武宗常遊之﹐則非始自嘉靖也。其地明稱戎府街﹐今鮮能舉其名矣。

大﹑小鵓鴿市大鵓鴿市﹐井一。案元時鵓鴿市在喜雲樓下﹐樓今無考﹐或當在此。

油坊胡同

箭廠胡同

弓箭大院亦稱帽行大院﹐井一。西有福家大院。

大﹑小報房胡同

報或作豹。井一。北大院井一。正白旗蒙古漢軍都統署俱在大報房胡同﹐詳衙署。坊巷胡同集﹕明照坊六鋪。萬曆沈志﹕法華寺在明照坊﹐有敕建碑。案﹕寺在大報房胡同﹐明景泰中﹐太監劉通捨宅爲寺﹐詳寺觀。元宋絅燕石集有明照坊對雨詩。

油勺胡同

五石井胡同

無良庵

大﹑小豆腐巷小巷井一。小胡同曰鬼門關。

狗尾胡同井一。

東馬市街

亦稱西大街﹐見舊聞考。井三。有馬市﹑豬市﹑羊市﹑百鳥市﹑左翼稅署﹑火器營。迆北長和大院﹐井一。鹽店大院﹐井一。衙門俱在北﹐詳衙署。

右在王府街東﹐馬市街南﹐就日坊大街西﹐長安街北﹐與中城南城界。

神路街路或作道。

隆福寺街

隆福寺互詳寺觀﹐井二。寺後井一。坊巷胡同集﹕仁壽坊八鋪。有府軍後衛﹑隆福寺﹑仰山寺。明一統志﹕中城兵馬司﹐在仁壽坊。又有金吾右衛。萬曆沈志﹕有境靈寺。案﹕今皆廢﹐惟隆福寺存。坊巷胡同集云仰山寺有前後街﹐今亦無考。野獲編﹕大隆福寺爲景帝所建﹐至撤英宗南內木石助之。未幾又從山西巡撫都禦史朱鑑言﹐謂風水當有所避忌﹐乃命閉正門不開﹐禁鐘鼓聲﹐又拆寺門牌坊所謂第一叢林者﹐而無救於禍難。菽園雜記﹕京師巨剎﹐大興隆﹑大隆福二寺﹐爲朝廷香火院﹐餘皆中官所建。藤陰雜記﹕廟市﹐惟東城隆福﹑西城護國二寺﹐百貨具陳﹐目迷五色﹐王公亦復步行評玩。鮑西岡鉁有句云﹕三市金銀气﹐五侯車馬塵。足括廟市之勝。案﹕市期在月之九十日。周大樞存吾春軒詩鈔﹐有隆福寺觀市一百韻。

崔府胡同

鳥槍胡同

東廊下井一。

西廊下井一。

大溝巷

銅鐘胡同

轎子胡同

孫家頭井一。

筆管胡同

箭桿胡同

錢糧胡同

寶泉局南作廠在北﹐俗稱錢糧局。采訪冊﹕帛公府在錢糧胡同。案﹕帛公爲怡賢親王次子寧良郡王諱宏晈之後。

南兵馬司胡同

鋼叉胡同

小紅廟

羊尾胡同

喇叭營井一。

山老兒胡同

大佛寺後

井一。寺前迆南爲王府街﹐迆西轉北爲安定門街。嘯亭續錄﹕誠親王府在大佛寺。采訪冊﹕蕓公府在大佛寺北。案﹕王諱允祕﹐聖祖二十四子﹐謚曰恪。蕓公爲髙宗五子榮純親王諱永琪之後。析津日記﹕普徳寺俗呼大佛寺﹐建置歲月無碑記可考。

墻兒胡同

十景花園

帝京景物略﹕成國公園有三堂﹐皆蔭髙柳老楡。左堂盤松數十株﹐右堂池三四畝﹐堂後一槐﹐四五百歲矣。樹旁有臺﹐臺東有閣﹐楡柳夾而營之﹐中可以射。園曰適景﹐都人呼十景園。又英國公張�賜第之堂﹐曲折東入一髙樓﹐南臨街﹐北臨深樹﹐有亭立雜樹中﹐海棠族而居。二石﹐奇質﹐元內府國鎭也。上刻元年月﹐下刻元璽。臺之望﹐古柴市也。案﹕十景園久廢﹐其地猶沿舊稱﹐張園今無考﹐以地近柴市﹐故附此。

八條灣

牛角胡同

戲館胡同

黃土坑

馬大人胡同井一。迆北善家大院井一。

扁擔胡同順天學政衙門在東。

剪子巷井一。

魏家胡同

汪芝麻胡同

嘎嘎胡同

八旗通誌作賈家胡同。宸垣識略﹕一等襄勇伯第在嘎嘎胡同。案﹕嘉慶時﹐大學士明亮封襄勇伯﹐後贈三等侯。

中剪子巷井一。采訪冊﹕棍公府在中剪子巷。

鐵獅子胡同

井一。嘯亭續錄﹕恭親王府﹐貝子允禟宅﹐俱在鐵獅子胡同。貝子宅今爲和親王府。謹案﹕恭王諱常穎﹐世祖五子﹐今爲承公府。貝子允禟﹐聖祖九子﹐雍正四年黜屬籍﹐乾隆四十三年詔復之。和王諱宏晝﹐世宗五子﹐謚曰恭﹐今爲廉公府。采訪冊﹕那公第在鐵獅子胡同。案﹕科爾沁親王色布騰巴爾珠爾﹐尙髙宗三女和敬公主。賜第在此。那公其後人也。吳偉業梅村集有田家鐵獅歌﹐爲田宏遇作。靳榮藩補注﹐引陳奮永寄齋集云﹕禁城後之交衢﹐有鐵獅焉﹐巷卽以名﹐爲明戚裏田氏物。自田怙寵時﹐卿大夫之車馬日盤桓其間。明亡﹐田氏死﹐垂二十年無過者。案﹕綏寇紀略﹕劉宗敏居田宏遇第。

府學胡同

井一。有坊曰育賢﹐順天府學在焉。互詳學校。萬曆沈志﹕洪武初﹐以元太和觀地爲大興縣學﹐國子監爲府學。永樂中﹐以府學爲國子監﹐因以大興學爲府學。春明夢餘錄﹕順天府學﹐故報恩寺也。元末有僧遊湘潭募造報恩寺﹐尙未安像﹐明師下燕﹐戒士卒毋得入孔聖廟。僧倉皇借宣聖木主置殿中﹐後不敢去﹐遂以爲學。其地元之柴市也。明一統志﹕北城兵馬司在教忠坊。坊巷胡同集﹕教忠坊十鋪。元殺宋文丞相於此﹐故名。元王惲中堂事紀﹕至元十六年﹐帥臣張宏範執文天祥至大都囚之﹐上屢欲赦出相之﹐不從。十九年十二月初九﹐戮於燕南城柴市。帝京景物略﹕江南十義士舁公槁葬都城小南門外五里道旁。大徳二年﹐繼子升至都﹐順城門內見石橋織綾人婦﹐公舊婢綠荷也﹐爲升語劉牢子﹐乃歸葬廬陵。明史禮志﹕宋文丞相祠﹐永樂六年從太常博士劉履節請﹐建於順天府學之西。案﹕府學旁有文丞相祠﹐明洪武九年按察司副使劉嵩建。其西爲江右懷忠會館﹐見春明夢餘錄。今館廢祠存﹐互詳祠祀。明胡侍眞珠船﹕無錫茹文中﹐居京師之髙坡胡同﹐百有十歲。英皇復辟之年﹐召見便殿﹐予冠服帶履﹐宴順天府﹐又命公卿造其居賀之。案﹔府學胡同有地名髙坡﹐卽胡氏所稱髙坡胡同也。

巴兒胡同

細罐胡同

北剪子巷

錢局坑

白米倉井一。

桃條胡同

梯子胡同井一。

寶泉局胡同戶部置局於此。東臨大街﹐有坊曰寶泉局﹐其後爲濟陽倉﹐詳衙署倉庫。

水獺胡同井一。

馬將軍胡同

大興縣署胡同

井一。有坊曰大興縣﹐詳治所。北小胡同曰臊達子胡同。明曹學佺名勝志﹕大興縣治在北城教忠坊。帝京景物略﹕駙馬萬公曲水家園﹐新寧伯之故園也。燕不饒水與竹﹐而園饒之。畿輔唐志﹔曲水園在大興縣東﹐明駙馬萬煒建園﹐中有松化石。案﹕園今無考。

花枝胡同北小胡同﹐曰花梗胡同。

香兒胡同鑲黃旗覺羅學在北﹐詳學校。宸垣識略﹕一等續順公第﹐在香兒胡同。案﹕國初沈志祥封續順公。

扁擔胡同

土兒胡同

東大市街

有坊四﹕東曰履仁﹐西曰行義﹐南北曰大市街。俗稱東四牌樓大街。南接就日坊大街﹐迆北午達東直門者﹐曰十字街﹐元舊稱也。見析津志。井五。北有估衣市﹐井一。迆南小胡同﹐井一。西小胡同﹐曰老虎洞﹐井一。左翼宗學舊在街東﹐後移史家胡同﹐詳學校。東有二郎廟﹐西有回人淸眞寺。水曹淸暇錄﹕康熙三十八年﹐東四牌樓有道士﹐手掇燒餅一筐﹐挨戶掗賣﹐每至一家輒云﹐買大火燒。三日後後突遭回祿﹐道人所至之家﹐靡不焚毀。西南北四座牌樓﹐相距各數箭遠﹐火星飛延﹐一時俱爲灰燼。嘯亭續錄﹕劉文正統勛賜第東四牌樓。明兵例﹕北會同館在澄淸坊大街東﹐正統六年建﹐宏治五年攺作﹐凡屋三百七十六間。案﹕館久廢。析津志﹕雜貨市在十市口﹐北有柴艸市﹐此地若集市﹐近年俱於此街西爲貿易所。紀昀灤陽續錄﹕燈市口二郎神廟﹐其廟面西﹐而曉日初出輒有金光射室中似返照。或曰是廟基址與中和殿東西相值。殿上火珠映日﹐回光耳。明史宦官傳﹕魏忠賢生祠﹐有建之內城東街者﹐工部郎中葉憲祖竊嘆曰﹕此天子幸辟雍道也。土偶能起立乎﹖忠賢聞卽削其籍。

右在安定門街東﹐北新橋街南﹐大市街西﹐馬市街北﹐與中城北城界。

朝陽門大街

朝陽門﹐俗沿元稱曰齊化門。井三﹐橋二。大慈延福宮在北﹐俗稱三官廟﹐詳寺觀。南小胡同﹐井一。析津志﹕車市在齊化門。案﹕市今尙存。元一統志﹕太廟在齊化門北。元祭祀志﹕門外馳道抵齊化門之通衢。日下舊聞﹕無量庵在太廟西。昔之寅賓裏﹐當在今之思城坊也。案﹕無量庵見前。元田忠良傳﹕少府爲諸王昌通建宅於太廟南﹐忠良往僕其柱﹐少府奏之。帝問忠良。對曰﹕太廟前豈諸王建宅所耶﹖帝曰﹕卿言是也。元文宗紀﹕天歷元年九月﹐帝出齊化門。元史程巨夫傳﹕巨夫以病乞骸骨﹐命廷臣以下飲餞於齊化門外。又列傳﹕明兵入京師﹐大將召丁好禮不肯行﹐舁至齊化門﹐抗詞不屈而死。萬曆沈志﹕大慈延福宮﹑延壽觀俱在思城坊﹐有敕建碑。案﹕觀今無考。元耶律楚材湛然居士集﹕遼重熙淸寧間﹐築義井精舍於開陽門之郭﹐旁有古井﹐淸涼滑甘﹐因以名焉。金天徳二年﹐展築京城﹐仍開陽之名爲其裏。大定中僧善祖營寺﹐朝廷嘉之﹐賜額大覺。舊聞考﹕寺久廢。據析津志﹕義井一﹐在思城坊洞陽觀前﹐今大覺寺旣廢﹐義井亦不能確指其處也。

頭條胡同井一。

驢蹏胡同井一。

二條胡同

宸垣識略﹕協辦大學士吏部尙書一等嘉勇公第在二條胡同。案﹕乾隆時福康安封嘉勇公﹐後晉忠銳嘉勇貝子﹐贈郡王﹐謚文襄。

三條胡同

四條胡同井一。寶泉局東作廠在焉﹐詳衙署。

石槽胡同

東廠胡同

水車胡同

班大人胡同宸垣識略﹕一等誠勇公第在六條胡同。案﹕乾隆間﹐定北將軍班第封誠勇公﹐居此﹐故名。

五條胡同

井一。采訪冊﹕麟公第在五條胡同。案﹕公爲饒余敏親王次子溫良貝子博和托之後。舊聞考﹕五條胡同有水月寺﹐舊碑剝落﹐惟篆額水月巷三字可辧。

胳膊肘胡同

流水溝

鐵匠營

牛圈

月牙胡同

後泥窪

半道胡同

六條胡同

井一。有日本國使館。采訪冊﹕元公第在六條胡同。謹案﹕公爲聖祖三子誠隱郡王諱允祉之後。宸垣識略﹕襲三等信勇公第在六條胡同。案﹕雍正時﹐振武將軍靖邊大將軍傅爾丹襲信勇公﹐其曾祖直義公費英東封爵也。今公定昌官散秩大臣。

王姑園胡同亦作皇姑院。井一﹐橋一。舊聞考﹕聖姑寺見坊巷胡同集。今北小街有胡同名王姑園﹐或卽其地歟。

八寶胡同

板橋

娘娘廟

七條胡同

井二。采訪冊﹕燦公第在七條胡同。謹案﹕公爲聖祖十五子愉恪郡王諱允■﹝礻禺﹞之後。宸垣識略﹕一等超勇公第在七條胡同。案﹕乾隆時﹐領侍衛內大臣海蘭察封超勇公﹐謚武壯。

八條胡同井四。有承恩寺﹐正覺寺﹐俱詳寺觀。舊志﹕承恩寺有敕建碑。

九條胡同

井一。王彥泓疑雨集﹕有蕭疏客從才三騎﹐曲折胡同到九條之句。蓋明時北裏也。采訪冊﹕謨貝子府在九條胡同。案﹕貝子以惠親王支子推封。宸垣識略﹕襲一等昭信伯第在九條胡同。案﹕乾隆時﹐大學士李侍堯襲昭信伯﹐其祖李永芳封爵也。

十條胡同

井二。正白旗覺羅學在南﹐詳官學。護軍統領署﹐詳衙署。舊有五嶽庵﹐明宣徳元年建。內供玉繢五嶽眞形圖﹐故名。

鈔手胡同

十一條﹑十二條胡同

新寺胡同井一。舊志﹕觀音寺在南居賢坊。案﹕今名廣慈﹐詳寺觀。

老君堂坊巷胡同集﹕南居賢坊有老君堂﹐云卽洞陽觀舊址也。元時觀前有義井﹐見上。

門樓胡同

慧照寺胡同井一。萬曆沈志﹕慧照寺有敕建碑。案﹕寺碑言成化間僧庭佑得永寧伯譚氏故宅﹐辟爲焚修之所。

椿樹胡同

汪家胡同藤陰雜記﹕汪文端由惇第在東城十三條胡同。今名汪家﹐有黼黻宣勤﹑六典持衡賜額。

五顯廟

雙柵欄

新太倉胡同

羅剎坑

八寶坑井一。

褡連坑

大廟胡同關帝廟俗稱大廟。

大廟後井一。

九條灣小胡同曰西廠門﹐曰四眼井。

駱駝胡同井一。

船板胡同井一。

小局胡同井一。

財神廟

石雀胡同井一。

南釣魚臺

瓦叉胡同叉俗作岔﹐有福安寺﹐詳寺觀。萬曆沈志﹐寺有敕建碑。

右在大市街東﹐東直門街南﹐北小街西﹐其北與北城界。

朝陽門北小街

井二。舊有雲南會館﹐今廢。嘯亭續錄﹕怡親王新府在朝陽門內北小街。采訪冊﹕澍貝勒府在北小街。謹案﹕怡府今廢。貝勒爲宣宗孫孚敬郡王諱奕■﹝言惠﹞之子﹐舊爲誠貝勒允祁府。

東直門南小街南接朝陽門北小街。

東﹑西燒酒胡同

井各一。有永丰禪林﹐舊名永丰觀﹐詳寺觀。宸垣識略﹕恆親王府在燒酒胡同。嘯亭續錄﹕貝勒宏昌宅﹑公賴布宅俱在燒酒胡同。采訪冊﹕惇親王府在燒酒胡同。謹案﹕恆王諱韻祺﹐聖祖五子﹐謚曰溫。宏昌﹐聖祖孫怡賢親王之子﹐乾隆間封貝勒﹐後以罪黜﹐復封。惇王諱綿愷﹐仁宗三子﹐謚曰恪﹐無嗣﹐宣宗以五子繼之。坊巷胡同集﹕南居賢坊六牌三十六鋪。有海運倉﹑永丰觀﹑洞陽觀﹑正覺寺﹑福安寺﹑聖姑寺﹑慧照寺。

官房大院

雞爪胡同

弓匠營小胡同﹐井一。

北釣魚臺

北水關

花園胡同井一。

空府大院

新開路

箭道

南﹑北豆芽菜胡同小胡同曰豆瓣胡同﹐曰豆嘴胡同﹐曰豆身胡同。

舊太倉街

南新倉﹑舊太倉﹑富新倉﹑興平倉在北﹐俱詳倉庫。富新﹑興平兩倉﹐井各一﹔南新倉﹐井二。宸垣識略﹕多羅恭勤貝勒府在北小街舊太倉南。謹案﹕貝勒諱允怙﹐聖祖二十二子﹐恭勤其謚也。今府移取燈胡同。

倉東門小胡同﹐井一。

倉北夾道

王駙馬胡同八旗通誌作王家胡同。小胡同井一。

蔣家胡同嘯亭續錄﹕公宏曉宅在蔣家胡同。

北弓匠營

何家口

東﹑西宋姑娘胡同宋或訛送。西胡同北大院﹐井二。

龍泉庵井一。

扇子市

口袋胡同

褲子胡同

堂子胡同

南﹑北倉夾道海運倉﹑北新倉在焉﹐詳倉庫。明英宗實錄﹕正統十年五月﹐以在京居賢﹑崇教二坊艸場築倉收糧。

南水關

右在小街東﹐東直門街南﹐朝陽門街北﹐其北與北城界。

內城西城

城冊﹕內城地址隸西城者﹐西北俱至城根﹔南至報子街與南城界﹔東至大市街迆北至護國寺街與中城界﹔又東至徳勝門與北城界。

瞻云坊北大街

俗稱西單牌樓大街。井二。南接宣武門街﹐互詳南城。迆北幹石橋﹐井一。缸瓦市﹐井一。舊有右翼宗學﹐後移絨綫胡同﹐詳學校。顯應觀﹐詳寺觀。嘯亭續錄﹕巽親王府在缸瓦市﹐今爲定親王府。公屯齊宅在幹石橋。謹案﹕禮烈親王七子滿達海襲封後﹐順治八年攺號巽﹐謚曰簡﹐十六年以罪追削。定王諱永璜﹐髙宗長子﹐乾隆十五年追封﹐謚曰安。屯齊﹐顯祖曾孫貝勒圖倫次子﹐順治六年以功封貝勒﹐後削﹐十二年復封鎭國公。蕪史﹕宣武門街盡北街西﹐分創新火藥局一處。崇禎戊寅四月初五日卯時﹐忽震一聲﹐損壞房屋人民甚多﹐庚辰四月初二日午時復震。

舊刑部街

井二﹐橋一。明英宗實錄﹕正統七年十一月﹐建刑部都察院大理寺於宣武門街西。彭惠安集﹕國初比部之制﹐分爲十二。雲南隸陜西部。永樂間安南內屬﹐置交趾司﹐析雲南﹑四川之交爲貴州﹐置貴州司。方定都之初﹐庶務艸創﹐率皆權寓蒞事。今城隍廟西惜薪司﹐俗呼舊刑部是也。陸啟浤客燕雜記﹕嘉靖間﹐李攀龍﹑王世貞﹑徐中行輩﹐俱官西曹﹐相聚論詩﹐建白雲樓於四川司。中榜諸君詩。李詩警句云﹕諸山城上出﹐落日署中寒。時人目刑部爲外翰林。明王同軌耳談﹕刑部福建司﹐軒曰甘露﹐貴溪江以朝爲郎時﹐甘露降於軒柏﹐作記刻碑。案﹕三法司署﹐國朝移建西長安門外﹐詳衙署。白雲樓甘露軒已久廢。明一統志謂刑部街在貫城坊﹐考明代坊名無貫城﹐貫疑金之訛也。

白廟胡同

胡家灣

磨盤大院

京畿道胡同

明置京畿道禦史署於此﹐今署廢﹐而猶仍其名。井二。大院井一。有禮部會同館﹐舊爲步軍統領衙門。乾隆間攺設﹐詳衙署。萬曆沈志﹕京畿察院﹐在三法司門北。

前後京畿道夾道

上坡

下坡

下岡橋一。

溝頭

橋一﹐溝沿見後。

大﹑小沙鍋琉璃胡同大胡同官房前井一。巷口橋一。

大口袋胡同井一﹐橋一。

安元胡同

北鬧市口井一。迆東有大平橋﹐迆北爲錦什坊街﹐見後。

磨豆腐坊

小口袋胡同

髙井胡同井一。

變驢胡同

上岡

井一﹐橋一。■﹝研上手下﹞經室集﹕蝶夢園記﹕辛未壬申間﹐余在京師﹐賃屋西城阜成門內上岡﹐有通溝自北而南﹐至岡北而東。岡臨溝﹐門多古槐﹐屋後小園不足十畝﹐而亭館花木之盛﹐爲城中佳境。松柏桑楡槐柳棠梨桃杏棗柰丁香茶蘼藤蘿之屬﹐交柯接蔭﹐玲峯石井﹐嵚■﹝山上奇下﹞其間。有一軒﹑一亭﹑一臺﹐花晨月夕﹐不知門外有緇塵也。

堆子胡同

臊達子營小胡同井一。

菜幫胡同

捨飯寺胡同

巷內外井各一。捨飯寺﹐今稱法光寺﹐互詳寺觀。坊巷胡同集﹕捨飯蠟燭寺﹐日給貧人粟米﹐病有醫﹐死有棺。案﹕明制於蠟燭﹑幡竿二寺捨飯﹐幡竿寺在雙碾胡同﹐詳中城。天順元年五月﹐令順天府於大宛二縣各設養濟院一所﹐事見實錄﹐今無考。

榛子所榛或作釘。

皮庫胡同庫或作褲。有神機營所屬威遠營勝字步隊廠﹐詳兵制。

大木廠

廠俗訛倉﹐八旗通誌作打磨廠。有眞武廟。宛平王志﹕有石佛寺。嘯亭續錄﹕鄭親王府在西城大木廠。謹案﹕王諱濟爾哈朗﹐顯祖孫莊親王舒爾哈齊六子﹐順治間與睿王同輔政﹐稱信義輔政叔王﹐授定遠大將軍﹐追謚獻﹐世襲。錢泳履園叢話﹕惠園在西單牌樓鄭親王府﹐引池疊石﹐饒有幽致﹐傳是李笠翁手筆。園後爲雛鳳樓﹐樓前有池﹐其後卽內宮門樓。後有瀑布﹐髙丈餘﹐其聲瑯然可聽。

二龍坑

王府東

西夾道

口袋胡同西南有螞蜂橋﹐俗稱馬糞橋。

牛圈

髙井井一。

鬼門關

豬尾大坑

花園宮井一。

梯子胡同

劈柴胡同

井三﹐橋一。坊巷胡同集﹕咸宜坊二牌十鋪。有大小石佛寺﹑能仁寺﹑通妙宅顯靈宮。案﹕石佛寺在劈柴胡同﹐詳寺觀。能仁寺﹑顯靈宮俱詳後。萬曆沈志謂石佛寺﹑能仁寺在鳴玉坊﹐余無考。髙麗史世家﹕忠宣王五年九津志﹕崇文監在咸宜坊北小巷內。案﹕元崇文監﹐明司衛﹐俱無考。

頭條﹑二條﹑三條﹑四條﹑五條﹑六條胡同二條﹑六條胡同﹐井各一。

幹石橋西斜街宛平王志有顯應宮。嘯亭續錄﹕公札爾塔齊宅在西斜街。

玉帶胡同鑲藍旗覺羅學在西﹐近紅廟﹐詳學校。

玉皇閣井一。

紅廟關帝廟俗稱紅廟﹐鑲藍旗官學在西﹐詳學校。

椿樹胡同

豆芽菜胡同

花枝胡同

褲子胡同

陰涼胡同

南北駱駝灣

南﹑中﹑北半壁街

南﹑中﹑北太常寺小胡同曰枕頭胡同。

南﹑中﹑北寬街

南﹑中﹑北千張胡同

南﹑中﹑北沈篦子胡同井一。迆南曰髙叉拉大院﹐井一。八旗通誌有幹魚胡同﹐今無是名。

楡錢胡同

十八半截迆西溝沿﹐橋一。自駱駝灣以下﹐皆在十八半截內。

跨車胡同八旗通誌作車子胡同﹐井一。

馬勺胡同

油房胡同橋一。

牛角胡同

賢孝牌

石缸胡同

前﹑後纓子胡同井各一。

粉子胡同井一。有海軍署。

丰盛胡同井二。嘯亭續錄﹕公宏眺宅在丰盛胡同。

前﹑後泥窪橋各一。

狗尾胡同

兵馬司胡同橋一。嘯亭續錄﹕貝子羅托宅在兵馬司胡同。

大﹑小阮兒胡同八旗通誌阮作燕。

豬尾胡同

瞎子胡同

元寶胡同

沙井胡同井一。

井兒胡同井。

三道柵欄

玉帶胡同

口條胡同

南﹑北錢串胡同井二。

褲子胡同

牛犄角胡同井一﹐橋一。

單獅子府

南﹑北褡連胡同

四眼井胡同井一﹐橋一。

能仁寺胡同寺在兵馬司胡同北﹐詳寺觀。

顯靈宮

井一。顯靈宮在四眼井南﹐其門亦在兵馬司胡同﹐相去半里許﹐詳寺觀。明史佞幸傳﹕邵元節﹐貴溪人﹐龍虎山上淸宮道士﹐嘉靖三年徵入京﹐見於便殿﹐大加寵信﹐俾居顯靈宮。禱雨雪有驗﹐封爲淸微妙濟守靜修眞凝元衍範默秉誠致一眞人﹐統轄朝天﹑顯靈﹑靈濟三宮﹐總領道教。寄園寄所寄引耳談﹕萬曆甲午﹐河南一方士寓顯靈宮道士房。道士出行淫﹐方士輒知之﹐蓋其腹中鬼語也。道士賄授其術﹐用符水於天壇僻地殺一行旅小兒﹐取肝心及耳鼻唇尖﹐咒之﹐兒靈爽卽歸道士腹中﹐語禍福幽隱皆驗﹐賺取資財無算。忽在市遇其父曰﹕公非某乎﹖我某也。爲道士殺如此。道士驚諤﹐莫能禁﹐父及邏者以聞於東廠大璫﹐並緝方士﹐於他郡得之﹐論死。

磚塔胡同

井一。神機營所轄右翼漢軍排槍隊置廠於此﹐詳兵制。帝京景物略﹕金元間有僧自稱萬松野老﹐居燕京從容庵﹐耶律楚材見之﹐參學三年﹐僧以湛然目之。著有從容錄。今幹石橋北磚塔七級﹐髙丈五尺﹐艸縈其頂﹐人倚塔造屋﹐爲酒食店。萬曆三十四年﹐僧樂庵入而周視﹐有石額曰萬松老人塔﹐乃募資贖而居守之。淥水亭雜識﹕萬松老人﹐耶律文正王之師﹐其語文正王曰﹕以儒治國﹐以佛治心。王亟稱之。老人有萬壽語錄﹑釋氏新聞。善撫琴。嘗從文正王索琴﹐王以承華殿春雷種玉翁悲風譜贈之。見湛然居士集。案﹕塔在今大市街西﹐乾隆間重修﹐其北則磚塔胡同也。互詳寺觀。

核桃釀胡同

羊肉胡同井二橋一。小胡同曰炭廠胡同。

眞武廟

陰涼胡同井一。

西溝沿亦稱河沿﹐井一。正紅旗箭廠在東﹐井一。溝沿多小橋﹐見後。

丁章胡同

大﹑小麻綫胡同

小胡同橋一。嘯亭續錄﹕順承郡王府在麻綫胡同。謹案﹕王諱勒克徳渾﹐太祖曾孫穎親王薩哈璘三子。順治間授平南大將軍﹐追謚恭惠﹐世襲。

烙鐵胡同

扁擔胡同嘯亭續錄﹕貝勒杜蘭宅在扁擔胡同。案今爲文公宅。

轆轤耙胡同

井一﹐橋一。嘯亭續錄﹕貝子固爾瑪琿宅在轆轤耙胡同。謹案﹕固爾瑪琿﹐顯祖曾孫貝勒阿敏次子﹐以功封﹐謚溫簡。固一作顧﹐又作姑﹐琿一作洪。

鴨子廟關帝廟俗稱鴨子廟﹐元天歷二年建﹐有明萬曆間碑﹐廟前有太平橋。

錦什坊街

正紅旗滿洲都統署在西﹐詳衙署。普壽寺有敕建額﹐回人禮拜寺也。案﹕元於平則門內置金城坊﹐明因之。今錦什坊街﹐南接鬧市口﹐北抵平則門﹐疑卽金城坊街之訛。明一統志﹕元世祖廟在金城坊﹐洪武十年建。案﹕明代歲以二仲﹐遣順天府致祭。嘉靖二十四年﹐給事中陳棑奏罷之。見明會典及春明夢餘錄。今遺址無考。

鷲峯寺街

俗稱臥佛寺街。寺有臥佛﹐故名。東接舊刑部街﹐正紅旗漢軍都統署在北﹐詳衙署。鷲峯寺﹐唐之淤泥寺也。中有栴檀佛像。康熙四年移奉宏仁寺。其東有圓通庵﹐明爲水雲庵﹐俱詳寺觀。

破大門

藤牌營

柳樹井

城隍廟街

井一。都城隍廟在北﹐元遺址也。五月朔至望日有廟市﹐其西有關帝廟﹐俱詳祠祀。明史禮志﹕都城隍廟祭以五月十一日﹐太常寺官祭。燕都遊覽志﹕廟市者﹐以市於城西之都城隍而名也。西至廟﹐東至刑部街﹐亙三里許﹐大略與燈市同﹐第每月以初一﹑十五﹑二十五開市﹐較多燈市一日耳。野獲編﹕城隍廟市﹐陳設甚夥﹐人生日用所需﹐精粗畢備。羈旅之客﹐但持阿堵入市﹐頃刻富有完美﹐以至書畫骨董﹐眞僞錯陳﹐剔紅塡漆舊物自內廷闌出者﹐尢精好。往時所索甚微﹐今其價十倍矣。析津志﹕東﹑西二感聖廟﹐在城隍廟南﹐泥像石佛寺。又西轉北﹐則城隍廟。自廟前巷口轉北﹐爲金城坊﹐內有楊國公寺﹐楊總統之父也。坊東爲金玉府﹐內有琉璃碧瓦﹐所蓋八座﹐藏藏經版甚精﹐文宗敕印造三十六部﹐散施諸禪剎。江南亦有賜者。坊內有軍鐵庫﹐帝師有大佛殿﹐在坊之東﹐翚飛棟宇﹐甲於他寺。案﹕石佛寺見後。感聖廟﹑金玉府﹑鐵庫﹑大佛殿﹐皆無考。據析津志言﹐阜財坊在順承門內金玉局巷口。金玉局卽金玉府也。其地當在今城隍廟街之東南。

城隍廟夾道

鐵匠營

炮廠胡同井一。鑲紅鑲藍兩旗炮廠在焉﹐詳兵制。

按院胡同

井一。萬曆沈志﹕巡按察院在西河漕。法式善西涯考﹕李文正東陽賜第在今按院胡同。案﹕此條見藤陰雜記所引﹐今存素堂文集無之﹐疑未確。

學院胡同

井二。萬曆沈志﹕提學察院在按院後。案﹕明按院學院﹐皆久廢﹐其地猶仍舊稱。又萬曆沈志有屯馬察院﹐在學院北﹐其舊址疑當在屯絹胡同。絹蓋院之訛也。

松鶴胡同井一。有松鶴庵。

二眼井井一。

尢家寺胡同

半箭胡同

狗尾胡同

髙方胡同

屯絹胡同鑲藍旗獲軍統領署在北﹐詳衙署。

棗林街井一。

眞武廟

遊擊胡同蔣祥墀散樗老人自訂年譜﹕辛巳﹐抵內城遊擊胡同。

廣寧伯街明史功臣世表﹕廣寧伯劉榮﹐永樂十九年七月封﹐追進侯﹐其故居當在此。

扁方胡同

機織衛胡同

駱駝灣

南煙筒胡同

半截胡同

四眼井

井一。坊巷胡同集﹕金城坊五牌二十二鋪。有普照寺﹐鐵佛寺。明一統志﹕有濟州衛。萬曆沈志有三元庵﹑地藏庵。案﹕鐵佛寺在四眼井﹐詳寺觀﹐餘皆無考。

南﹑北養馬營俗訛羊毛營。井一。

後樓

雙柵欄

瓦叉胡同叉俗作岔。

牛八寶胡同

撒袋胡同或訛賽帶。

韃子廟

孟端胡同

采訪冊﹕卓公第在孟端胡同。謹案﹕聖祖十七子果毅親王﹐無嗣﹐世宗以六子果恭郡王宏瞻繼之﹐卓公其後人也。

大﹑小盆兒胡同大胡同﹐井一。

王府夾道

唐帽胡同

武定侯胡同

定或作安﹐井一。宛平王志有慶寧寺。案﹕明史功臣世表﹕武定侯郭英﹐洪武十七年封﹐傳爵至培民﹐崇禎甲申城陷死﹐其第疑在此。

華嘉寺胡同

華嘉寺﹐詳寺觀。俗訛花椒寺。北小胡同﹐井一。有鑲藍旗滿洲都統署﹐詳衙署。宛平王志有崇寧庵。

武衣庫武或作烏。嘯亭雜錄﹕公某宅在烏衣庫。

大成寺胡同北小胡同曰幹面杖胡同。

喜雀胡同井一。

向家園向或作香﹐東小胡同﹐井一。

驢蹄胡同

羊腸胡同井一。

月牙胡同

王府倉胡同

嘯亭續錄﹕貝勒允禕宅在王府倉胡同。謹案﹕允禕﹐聖祖二十子﹐謚簡靖﹐今爲賀公宅。

東﹑西水車胡同東胡同﹐井一。正紅旗蒙古都統署在水車胡同之東﹐詳衙署。

巡捕廳胡同

右翼前鋒統領署在北﹐詳衙署。舊有正紅旗蒙古都統署﹐今移水車胡同。正紅旗官學﹐今移雹子胡同﹐見後。

北煙筒胡同

錐子胡同或作追賊。

南順城街井二。鐵佛寺。

右在大市街東﹐阜成門街南﹐報子街北﹐與中城南城界。

西大市街

坊四﹕東曰行仁﹐西曰履義﹐南﹑北曰大市街﹐俗稱西四牌樓大街。南接瞻云坊大街﹐井七。東有栴檀寺﹐西有關帝﹑眞武二廟。街心有觀音庵﹐俗稱當街廟。井一。迆北曰新街口。井一。有龍王廟﹐詳祠祀。又北曰丁字街。井二。祝壽寺卽坊巷胡同集之響鈴寺﹐詳寺觀。又有龍泉寺﹑普慶寺﹑般若庵。嘯亭雜錄﹕鄂文端召入時﹐世宗特命海司空望起第大市街北﹐器用物具無不備。嘯亭續錄﹕董太保誥賜第新街口。又謙郡王府在羊肉大街。謹案﹕王諱瓦克達﹐太祖孫禮烈親王四子。順治間﹐授徵西大將軍﹐預議政﹐追謚襄﹐府在五王侯胡同口。康熙萬壽盛典﹕李紱撰萬壽圖記﹕又前爲四牌樓﹐圖中旗手衛樂器﹐自此陳設﹐直至西安門﹑四牌樓。徑南市民夾道爲燈廊百餘楹﹐有過街彩坊﹐曰慶洽無疆。明史佞幸傳﹕繼曉﹐江夏僧也﹐憲宗時以祕術進﹐日誘帝爲佛事﹐建大永昌寺於西市﹐迫徙民居數百家。毛奇齡擬明史李夢陽傳稿﹕夢陽嘗遇萬寧侯大市街﹐乘醉數侯過﹐雜罵﹐舉鞭梢揮擊之﹐落二齒﹐侯隱忍去。案﹕壽寧侯張鶴齡也﹐夢陽嘗以劾鶴齡系獄。

阜成門大街

阜成門俗沿元稱曰平則門。井二。馬市橋東西﹐井各一。迆東爲馬市街﹐詳中城。歷代帝王廟在北﹐故保安寺址也。東﹑西有坊﹐曰景徳﹐亦稱景徳街﹐詳祠祀。神機營所屬中營步隊置廠於此﹐詳兵制。宏慈廣濟寺在廟東﹐臨大市街﹐舊爲西劉村寺。白塔寺在廟西﹐元爲聖壽萬安寺﹐明爲妙應寺﹐俱詳寺觀。北小胡同曰白塔寺夾道﹐曰老虎洞。井一。曰六合大院。井二。宸垣識略﹕禮多羅貝勒府在阜成門大街北。又二等宣義伯第在阜成門大街。案﹕伊勒徳依封宣義伯。嘯亭續錄﹕劉文定綸賜第阜成門大街。析津志﹕福田坊在西白塔寺。燕都遊覽志﹕成化元年﹐於塔座周圍磚造燈龕一百八座。相傳西方屬金﹐故建白塔鎭之。然同時元創有五色塔﹐而今僅黑塔在其後﹐余湮沒莫考矣。帝京景物略﹕元初有童謠曰﹕塔兒紅﹐北人來作主人翁﹔塔兒白﹐南人作主北人客。事見艸木子古今諺。元世祖時﹐塔色焰赤﹐及明太祖兵起淮陽﹐塔白如故。歲元旦﹐士女繞塔﹐履屣相躡﹐至燈市﹐盛乃歇。甲申傳信錄﹕田太監亡其名﹐住白塔寺後﹐三月十九日自縊﹐命僕捲其橐以逃﹐余書籍﹑花盆在焉﹐後楊士聰居之﹐覽其中書多寫冊﹐亦有手錄者。坊巷胡同集﹕河漕西三牌十三鋪。有廣平庫﹑阜成廠﹑揀果廠﹑永淸左衛﹑北新艸廠﹑普度堂﹑白塔寺﹑翊教寺。萬曆沈志﹕有鷲峯寺﹑正法寺﹑寶禪寺﹑普安寺﹑妙應寺﹑祝壽寺。案﹕阜成廠﹑永淸左衛﹑普度堂﹑鷲峯寺今無考﹐余見後。

大﹑小羅圈胡同

姚家胡同

帝王廟東﹑西夾道

驢肉胡同橋一。宸垣識略﹕三等威靖伯第在驢肉胡同。案﹕車爾布封威靖伯。

帥府胡同

井一﹐橋一。藤陰雜記﹕西城帥府胡同﹐爲西林鄂文端爾泰第﹐海內名士﹐多出其門。明憲宗實錄﹕成化二十二年冬十月﹐復建大永昌寺。先是寺建於西市﹐已有成緒﹐及國師繼曉以星變被譴﹐寺亦隨廢。至是﹐太監梁芳等請更擇地建之。乃命工部左侍郎杜謙等﹐相度地基﹐得故廣平侯袁瑄宅。時瑄家已失侯﹐瑄妻固請以宅獻﹐而托芳請襲侯。芳言於上而許之﹐旣又市其旁民居數十家﹐大興工役。武宗實錄﹕正徳五年六月﹐戶部言﹕永昌寺舊址攺建爲倉﹐未有名。乃賜名太平倉。六年十一月﹐以太平倉賜永壽伯朱徳爲私第。八年三月﹐攺太平倉爲鎭國府。又欲毀廒口爲府廳。工部奏﹕祖宗稽古建官﹐府部具有定制。今攺倉爲府﹐有乖舊典﹐況位屬乾方﹐乾天門也。且此地初爲永昌寺﹐再爲新石廠﹐又爲太平倉﹐屢攺屢廢﹐推之地理﹐察之人事﹐俱未便。上曰﹕旣以此地爲天門﹐宜當通達。前此閉塞﹐何以不聞﹖其以實陳﹗工部再請罪﹐乃宥之。世宗實錄﹕嘉靖元年五月﹐攺鎭國府仍爲太平倉﹐命總督倉場官管理。明朱茂曙兩京求舊錄﹕康陵先立鎭國府﹐後乃自封鎭國公﹐府在鳴玉坊。嘉靖初﹐仍攺太平倉﹐都人至今猶呼西帥府胡同。案﹕今大市街東有太平倉﹐互詳中城。第北去帥府胡同稍遠﹐疑非其舊址也。坊巷胡同集﹕鳴玉坊三牌一十四鋪。有燕山前衛﹑神武后衛﹑淨妙庵﹑古燈庵﹑寶禪寺﹑普度寺﹑響鈴寺。萬曆沈志﹕有松樹﹑觀音庵﹑常明庵﹑龍華庵﹑龍泉庵﹑萬壽庵﹑碧雲庵﹑廣慧庵﹑玉環庵﹑極樂庵﹑古赤腳李庵﹑龍鳳庵。案﹕響鈴寺見中城﹐寶禪寺見後﹐余無考。神武后衛﹐明一統志無之﹐蓋置自天順後也。明史佞幸傳﹕正徳八年毀積慶﹑鳴玉二坊民居﹐造皇店酒肆﹐建義子府。又齊之鸞傳﹕正徳十一年冬﹐帝將置肆於京城西偏﹐之鸞上言﹕近聞有花酒鋪之設﹐或云車駕將臨幸﹐或云朝廷收其息。陛下貴爲天子﹐富有四海﹐乃至竟錐刀之利﹐如倡優館捨乎﹖

帥府庵井一。

井兒胡同井一。

大﹑小絨綫胡同大胡同橋一。

雹子胡同雹或作報﹐今從宛平王志。井一﹐橋一。正紅旗官學在北有聖祚隆長寺﹐明漢經廠﹐外廠也。詳寺觀。

臭皮胡同有王公橋。正紅旗護軍統領署在北﹐詳衙署。

石老娘胡同橋一。彭文敬公自訂年譜﹕己未移寓阜成門內石老娘胡同。

衛兒胡同衛亦作魏。兒或作衣。井一﹐橋一。

泰安侯胡同井一。四甲喇堆子前﹐井一﹐橋一。

五王侯胡同橋一。

北下坑

前﹑後車兒胡同橋各一。前胡同井一﹐官房東北井一。

石碑胡同

井二﹐橋一。神機營槍炮廠在焉。詳兵制。宛平王志有西方寺。康熙萬壽盛典﹕李紱撰萬壽圖記﹕新街口路有石碑胡同﹐內有寺曰西方﹐有鑲紅旗滿洲蒙古漢軍都統以下建慶祝經壇於內。寺前有彩坊﹐曰萬年鴻祚。

下窪胡同

寶禪寺胡同

禪或訛善﹐橋一。寶禪寺元爲承普慶寺﹐明攺名寶禪﹐亦稱祝壽寺。西有正法寺﹐乾隆間攺名正覺﹐俱詳寺觀。康熙萬壽盛典﹕新街口有寺曰寶禪﹐有九門步軍統領以下校建慶祝經壇於內﹐寺前彩坊一﹐曰卿云五色。

大﹑小帽兒胡同

大胡同井三﹐橋一。小胡同橋一。宛平王志有威靈廟。康熙萬壽盛典﹕帽兒胡同內有廟曰關帝廟﹐有東四旗前鋒統領護軍統領以下護軍以上﹐建慶祝經壇於內。胡同口有彩坊﹐曰同登仁壽。

四根柏胡同橋一﹐神機營所屬駿字馬隊置廠於此﹐詳兵制。

前﹑後宮衣庫亦稱公用庫﹐井一﹐橋一。神機營所屬右前護軍馬隊及右驍騎營擡槍隊﹐均置廠於此﹐詳兵制。

八條灣

西溝沿井一。西直門橫橋南﹐有枯渠曰河漕﹐直達宣武門西城根﹐入護城河﹐俗稱曰臭溝。明於此置河漕西坊。

酥蘿葡胡同亦作蘇羅卜。南小胡同曰招子胡同。

回子營

火神廟井一。

小塔院

葡萄園

宸垣識略﹕果親王府在宮門口葡萄園。謹案﹕果親王諱允禮﹐聖祖十七子。雍正初﹐任議政﹐謚曰毅。今府在孟端胡同。

觀音庵井一。

艸廠坊巷胡同集有北新艸廠遺址﹐疑當在此。

宮門口

西叉路井一。正紅旗覺羅學在巷口東南﹐詳學校。春明夢餘錄﹕朝天宮在皇城西北﹐元之天師府也。帝京景物略﹕宣宗仿南都之制﹐建朝天宮﹐有三淸殿以奉上淸﹑太淸﹑玉淸﹐通明殿以奉上帝。普濟﹑景徳﹑總制﹑寶藏﹑佑聖﹑靖應﹑崇貞﹑文昌﹑玄應九殿以奉諸神。東西建具服殿﹐以備車駕臨幸。宮成於宣徳八年﹐禦制詩文勒碑紀事。成化十七年重修﹐亦有禦制詩文碑。天啟六年六月廿夜﹐十三殿齊災。宮後天師府﹐有趙孟頫張天師像贊碑﹑大道歌碑﹑虞集黃籙大醮碑。長安客話﹕凡大朝會﹐習儀二日﹐國初或在慶壽寺﹐或在靈濟宮。宣徳間﹐建朝天宮於白塔寺西﹐始爲定所。舊聞考﹕朝天宮本元代舊址﹐盛於明嘉靖時﹐齋醮之及無虛日。考名山藏所紀﹐其崇奉與大髙玄殿相埒。今阜成門東北﹐𨿽有宮門口東廊下﹑西廊下之名﹐周回數里﹐大半爲民居矣。西廊下有關帝廟﹐乃土人因余址而葺之者。止大殿三楹﹐殿前甬道﹐綿亙舒百武﹐砌石斷續﹐猶見當時規制。

東廊下

中廊下

西廊下井一。

前﹑後抄手胡同前胡同井一。

茶葉胡同井一。

吉祥胡同有吉祥寺。

興隆街

小翠花街

宸垣識略﹕一等英誠公第在翠花街。案國初揚古利封武勛王﹐加號英誠﹐世襲。子塔瞻降襲﹐今公明勛官散秩大臣。

牛蹄胡同

大園胡同

小半壁街

小太平街

苦水井井二。

玉皇閣

獅子府井一。舊聞考﹕朝天宮後向存舊殿三重﹐土人呼爲獅子府﹐蓋元天師府也。今廢。

官園

嘯亭續錄﹕誠親王舊府在官園﹐今爲質親王府。謹案﹕誠王諱允祉﹐聖祖三子﹐雍正中以罪除。乾隆二年追謚曰隱。質王諱永瑢﹐髙宗六子嗣愼靖郡王允禧後﹐謚曰莊。今爲齡公宅。

菜園

西官園口官園菜園﹐疑卽坊巷胡同集所稱官菜園遺址。

下坡

翠花橫街

狗尾胡同

沙喇胡同井一。

祖家街正黃旗官學在西﹐相傳爲祖大壽故宅。

翊教寺胡同橋一﹐小胡同井一。翊教寺﹐宋遺剎﹐明重修。其西有普安寺﹐俱詳寺觀。

揀果廠胡同井一。明置揀果廠於此﹐隸河漕西坊。今廠廢而猶存其名。或訛咸廠。八旗通誌作堅廠。

豬尾廠井一。

雙柵欄小胡同曰雙土地廟。

柵欄胡同

王府夾道

前﹑後廣平庫胡同明置廣平庫於此。宛平王志﹕有永祥庵。宸垣識略﹕打磨蘇王府在廣平庫。

丁家井井二。正黃旗漢軍都統署在焉﹐詳衙署。嘯亭續錄﹕直郡王府在丁家井。

大角胡同井一。

門樓胡同井一。

大﹑小陳綫胡同大胡同井一。

鉤兒胡同

東觀音寺胡同

有彌勒寺﹐唐北畱庵遺址也﹐詳寺觀。宛平王志﹕有觀音寺。燕子都遊覽志﹕阜成門迆北三里許爲正義坊﹐坊北數武有十方禪院﹐相傳爲唐北畱庵。

柳樹井井一。

北衛兒胡同井一。正黃旗覺羅學在北﹐詳學校。

北口袋胡同井一。

柳巷

井三。明徐善泠然志﹕笑巖徳寶禪師生長都下﹐受法於玉泉明聰﹐萬曆初居西城之柳巷﹐人罕知者。一日有梵僧來參﹐亞身翹袖作種種相﹐師以柱杖畫地﹐隨方答之﹐僧作禮騰空而去。弟子問適來僧問何法師﹖曰﹕此阿羅漢西天祕密語也。宛平王志﹕明僧徳寶﹐京師人﹐錦衣世家吳氏子﹐披薙於都門廣慧寺﹐其傳燈弟子有天童磬山。世祖章皇帝詔舉天下髙僧﹐如報恩目澄昂溪者﹐皆其法裔也。著有南北集行世。

艸廠胡同

井一。嘯亭續錄﹕果親王府在艸廠胡同。今爲瑞親王府。謹案﹕果毅親王已見前。瑞王諱綿愉﹐仁宗四子﹐謚曰懷。子敏郡王襲﹐無嗣﹐以今惇親王子貝勒載漪嗣。康熙萬壽盛典﹕進西直門路左北艸廠內﹐有庵曰萬福。有寧壽宮老福金建慶祝經壇於內。又有寺曰萬壽﹐有內務府正黃旗包衣參領以下護軍以上建經壇於內。

後倉

南艸廠口

半壁街案﹕析津志有半邊街﹐疑此沿其舊稱。

永祥寺井一。

前﹑中﹑後毛家灣

老虎廟

箭桿胡同井一。

頭條胡同井一。

二條胡同北小胡同﹐井一。藤陰雜記﹕平則門二條胡同爲武進劉文定綸第。

三條﹑四條﹑五條胡同井各一。

靑塔寺胡同

寺在四條胡同西北﹐元爲大永福寺﹐詳寺觀。坊巷胡同集﹕朝天宮西三牌十五鋪。有椒園廠﹑菊子園﹑官菜園﹑西城艸廠﹑靑塔寺﹑立禪廟﹑朝陽庵﹑秀頭庵﹑妙淸觀。案﹕官菜園﹑西城艸廠﹑朝陽庵﹑妙淸觀﹐俱見後﹐余無考。

弓匠營井一。西小胡同﹐井一。

鞍匠營

冰窖胡同

井一。有黑塔寺﹐明攺名宏慶﹐詳寺觀。春明夢餘錄﹕白塔寺附近有黑塔寺﹑靑塔寺﹐然寺存而無塔。

棕帽胡同西小胡同﹐井一。

前﹑中﹑後秀才胡同

椿樹胡同

井兒胡同井一。

魚眼胡同

安成胡同宛平王志有華嚴庵。

觀音寺胡同井一。

陰涼胡同

報恩寺街

弓弦胡同

弓背胡同

喇叭胡同

鷂兒胡同

永淸寺胡同

鑰匙胡同

南﹑中﹑北扒兒胡同

扒亦作笆﹐南北胡同井各一。妙淸觀明璫陳日新故宅也﹐詳寺觀。嘯亭續錄﹕泰郡王府在扒兒胡同。

西直門南小街

井一。嘯亭續錄﹕貝勒允祁宅﹑惇親王府﹐俱在北小街。謹案﹕允祁﹐聖祖二十三子。乾隆四十九年﹐加郡王銜﹐謚曰誠。惇王諱綿愷﹐仁宗四子。道光七年降郡王﹐謚曰恪。

西直門南順城街

井二。中心臺井一。馬圈井一。燕都遊覽志﹕月張園在阜成門內﹐傍城垣下。堂後枕一池﹐甚修廣﹐倒影入屋﹐楹周遭菜畦。今屬冉都尉。又宣家園在阜成門內﹐舊爲宣城伯衛公別業﹐旁多宅宇﹐外有菜圃百塍。後屬焦鴻臚﹐稱焦園﹔又屬毛戶部﹐稱毛園。舊有射堂﹐爲習武地﹐今廢矣。牡丹數種﹐向爲京師第一。初創時﹐多奇石﹐石皆有名﹐曰隅虎﹐曰佇鵠﹐曰鷺羽﹐曰奮距。今不知所之矣。案﹕月張園有謂在下斜街者﹐疑未足據﹐詳外城西城。宣園今無考。

右在西直門街南﹐大市街西﹐阜成門街北﹐其東與中城界。

西直門大街

井四。橫橋一﹐名洪橋﹐俗稱紅橋。井一。橋南有枯渠﹐直達宣武門西城根﹐明之河漕也。神機營所轄驤字馬隊置廠於此﹐詳兵制。有菜市。崇元觀在街北數十武﹐明璫曹化淳建﹐俗稱曹老公觀﹐歲元旦至上元日有廟市﹔少東爲廣濟寺﹐俱詳寺觀。西有崇壽庵﹑萬寧寺。嘯亭續錄﹕恂郡王府﹑惠郡王府﹑貝勒永璂宅﹐俱在西直門大街。謹案﹕恂王諱允璂﹐聖祖十四子。康熙時以貝子授撫遠大將軍﹐謚曰勤。今爲壽莊公主府﹐公主宣宗九女也。同治二年下嫁額附徳徵。惠王諱綿愉﹐仁宗五子。道光十九年晉親王﹐咸豐時授奉命大將軍﹐謚曰端。貝勒永璂髙宗十二子﹐早薨。嘉慶四年追封﹐以嗣子綿偲襲貝勒﹐今爲岐公第。析津志﹕金城坊在平則門內。坊巷胡同集﹕日中坊四牌十九鋪。有永泰寺﹑廣濟寺﹑延壽寺。明一統志﹕有永淸右衛。萬曆沈志有廣化寺﹑瑞聖寺﹑慈恩寺﹑彌陀寺﹑佑聖寺﹑延壽寺﹑永泰寺﹑永祥寺﹑萬壽寺﹑慈善寺﹑華嚴寺﹑彌陀庵﹑佑聖庵﹑延壽庵﹑三官廟﹑三淸廟﹑天仙廟﹑三義廟﹑城隍廟﹑延福廟﹑藥王廟。案﹕永泰寺見後﹔延壽寺詳中城﹐余無考。元吳黼丹墀獨對﹕至元二十九年﹐始用禦史中丞崔彧言﹐以明年正月營社稷於和義門內少南﹐以春秋仲月上戊致祀。案﹕事具元史祭祀志。今西直門﹐元之和義門也。社稷壇遺址無考。析津志﹕牐河水門在和義門北﹐金水河水在和義門南。又安濟橋在鐵平章宅後﹐髙梁河由鐵平章橋流入元武池。元宋絅燕石集﹕安濟橋瀕危﹐俗呼捨命橋。案﹕元大內在今禁城西北。安濟橋﹑鐵平章宅﹐當在西直﹑阜成二門間。絅有渡安濟橋入史局詩﹐今遺迹不可考矣。鐵平章者﹐舊聞考以爲特爾格﹐其賜第在大明宮左﹐見元史列傳。

頭條胡同

二條﹑三條﹑四條胡同井各一。

五條胡同

六條﹑七條胡同井各一。

大銅井迆東有太平橋。

小井胡同菜園井一。

板橋頭條﹑二條﹑三條胡同

菜園六條胡同菜園井一。七條胡同菜園井一。

雙柵欄

新開路

香條胡同﹑中四條﹑五條﹑六條﹑七條胡同

寬街正黃旗漢軍都統署在北﹐詳衙署。

小四條﹑五條﹑六條﹑七條胡同六﹑七條胡同﹐井各一。

東教場

前卓子胡同

羊牀胡同

張禿子胡同

磚瓦胡同

松樹庵

柳樹大門井一。

教場中街

張公園

彭家樓胡同

槐樹胡同

三官廟井一。康熙萬壽盛典﹕又前路左有廟曰東三官廟﹐有大理寺﹑太常寺卿以下諸臣建慶祝經壇於內。

玉皇廟

教子胡同教亦作轎。井一。

髙井胡同井一。有永泰寺﹐元舊剎﹐明天順間重建。

黑塔寺胡同萬佛寺亦稱黑塔寺﹐詳寺觀。

前﹑後牛犄角胡同

西教場

前﹑後營房

北艸廠口井一。

觀音庵胡同

石碑大院井一。

馬香胡同

井一。康熙萬壽盛典﹕路右馬香兒胡同內﹐有廟曰關帝廟﹐西四旗前鋒統領護軍統領以下諸臣建慶祝經壇於內。

永慶庵井一。

八王子胡同井一。

捨飯堂亦稱捨孤堂。井一。

前﹑後桃園

樺皮廠胡同

樺或訛化。井一。右翼正黃正紅兩旗炮廠在西北﹐地以廠名。迆南有火藥局﹐明安民廠故址也。楊賓柳邊紀略﹕樺木狀類白楊﹐春夏間剝其皮入污泥中﹐謂之曰糟﹐糟數日乃出而曝之﹐地白而花成形者爲貴﹐金史所謂醬瓣也。拉發北數十里﹐有樺皮廠﹐每歲打樺皮入內務府。遼東樺皮遂有市於京師者矣。康熙萬壽盛典﹕進西直門路左﹐樺皮廠胡同內﹐有廟曰西三官廟。有吏戶二部尙書以下諸臣建慶祝經壇於內。蕪史﹕王恭廠災後﹐移建於西直門街北﹐賜名安民。會典事例﹕安民廠在西直門內之北﹐收貯炮位﹐今尙貯廢炮。又八旗火藥廠﹐鑲黃正黃二旗十有二間﹐在安民廠﹐今裁﹐廠亦廢。綏寇紀略﹕崇禎十一年六月二日﹐安民廠災﹐貼廠太監王甫﹑局官張之秀俱斃。

西直門北順城街

西直門北城根井一。中心臺井一。神機營所屬右翼漢軍炮隊置廠於此﹐詳兵制。

右在大市街西﹐西直門街北。

北嘎嘎胡同

正覺寺胡同官房井一。寺爲明璫韓諒賜宅﹐成化間捨宅爲寺﹐詳寺觀。

百花深處胡同井一。

棉花胡同井一。

狗尾胡同井一。

劉海胡同神機營所屬右驍騎隊置廠於此﹐詳兵制。

門樓胡同

三不老胡同神機營所屬威遠營精字步隊置廠於此﹐詳兵制。

麻花胡同

羅圈胡同

廊房胡同

艸廠大坑坊巷胡同集﹕朝天宮有西城艸場。舊聞考﹕今蔣養房胡同有隙地﹐猶有是名﹐或卽其遺址。

葦坑

漿家房胡同

漿或訛蔣﹐俗訛蔣養房。宛平王志﹕有叢林寺。嘯亭續錄﹕誠親王新府在蔣家房。宸垣識略﹕固山貝子宏景府在蔣養房胡同。謹案﹕宏景﹐聖祖孫誠親王次子。王以雍正八年五月獲譴﹐是月﹐宏景由輔國公晉貝子﹐卽新府也。其舊府在官園﹐已見前。采訪冊﹕土默特貝子第在蔣家房。案﹕貝子瑪尼巴達拉﹐尙仁宗四女莊靜公主。道光八年賞郡王銜。舊引玉河水入府中﹐云系當年賜公主者。城中引水獨此及成邸耳。蕪史﹕浣衣局在徳勝門西﹐俗稱漿家房。凡宮人年老及有罪退廢者﹐廢此居住。天啟七年十一月客氏笞死於此。西河詩話﹕張南士宮詞﹕墻邊漿酒漱花綺。注云﹕漿家房在皇城外﹐卽浣衣局。

水車胡同

豆腐巷官房井一。

抄手胡同

燕都遊覽志﹕金剛寺在興徳寺東﹐有石勒金剛經。前小閣﹐後靜室﹐紙窗棑幾﹐殊有幽趣。後攺創大殿髙閣﹐左﹑右翼樓數十楹﹐往昔淸涼幽趣之致﹐盡化於沙礫間矣。案﹕寺在抄手胡同﹐又名般若庵。興徳寺﹐今攺名興隆寺。宛平王志云寺在徳勝橋灣﹐俱詳寺觀。

水罐兒胡同見會典事例﹐云在徳勝門街西。

玉皇廟

髙廟井一。普濟寺俗稱髙廟﹐有正徳間重修碑。

頭條﹑二條﹑三條胡同

半截胡同

石板橋

小銅井井一。

天仙庵

西水關

井一﹐橋一。迆東有太平庵﹔又東有淨業寺﹐舊爲智光寺﹐詳寺觀。燕都遊覽志﹕水關在徳勝門西里許﹐水自西山經髙梁橋來。穴城址而入﹐有關爲之限﹐下置石螭﹐迎水倒噴﹐旁分左右﹐旣噏復吐﹐淙淙然自螭口中出。長安可遊記﹕水口爲石犀以當之﹐遏衝突﹑緩水勢也﹐而庵在其上曰鎭水觀音庵。案﹕石犀卽石螭﹐舊聞考分爲二﹐似誤。觀音庵舊名法華寺﹐乾隆間攺名匯通祠﹐詳寺觀。祠據髙阜﹐俗名積水灘﹐水木明瑟﹐消夏尢宜。髙珩水關竹枝詞﹕徳勝門前菡萏鋪﹐漫誇江上有西湖。阿誰更作長堤主﹐與種垂楊一萬株。酒家亭畔喚漁船﹐萬頃玻璃萬頃天。便欲過溪東渡去﹐笙歌直到鼓樓前。元史河渠志﹕海子岸上接龍王堂﹐以石甃其四周。海子一名積水潭。燕都遊覽志﹕積水潭東西亙二里餘﹐南北半之。或因內多植蓮﹐名蓮花池。或因水陽有淨業寺﹐名淨業湖。內官監向嚴魚禁﹐今稍弛矣。每年三伏日﹐錦衣衛率禦馬監官校﹐浴馬湖幹﹐如濯云錦。陸啟浤北京歲華記﹕六月十二日﹐禦廏洗馬於積水湖﹐導以紅仗﹐中有數頭﹐錦帕覆之﹐最後獨角靑牛至﹐諸馬莫能先也。一統志﹕元時旣開通惠河﹐運船直至積水潭。自明初攺築京城﹐與運河截而爲二﹐積土日髙﹐舟楫不至﹐是潭之寬廣﹐已非舊觀。故今指近徳勝橋者爲積水潭﹐稍東南爲十剎海。又東南者爲蓮花泡子。髙宗純皇帝禦制匯通祠詩注﹕河流分牐灌輸﹐紆余豬蓄﹐前人經理實善﹐旗民夾岸而居﹐人煙輻輳﹐因築墻爲之限制﹐以禁污穢。案﹕積水潭亦稱北湖﹐互詳水道。元明以來﹐環湖古迹甚多﹐附著於後。燕都遊覽志﹕舊城巋然傑構﹐云是元時舊址。中作鐵溝﹐昔時以車運冰上流者﹐今尙堅致。寒蘚荒苔﹐遙映林泉翠茜﹐殊可憑髙弔古。帝京景物略﹕立淨業寺門﹐目存水南。坐太師圃﹐晾馬廠﹑鏡園﹑蓮花庵﹑劉茂才園﹐目存水北。東望之﹐方園也﹐宜夕。西望之﹐漫園﹑湜園﹑王園也﹐望西山﹐宜朝。燕都遊覽志﹕定國徐公別業﹕從徳勝橋下﹐右折而入﹐顏曰太師圃。前有堂﹐堂後紆折﹐至一沼﹐地頗疏曠。沼北廣榭﹐後擁全湖﹐髙城如帶﹐堂左右書室﹐西築髙臺﹐目望最遠﹐濱湖園爲第一。又孝廉劉百世別業﹐堂三楹﹐南有廣除﹐眺湖光如鏡﹐故名鏡園。下有路委折臨湖﹐門作一臺﹐臺下地最卑﹐眺湖較遠﹐今屬冉都尉。從興徳寺折北而西﹐爲蓮花庵﹐疏林朗樾﹐含吐餘淸。後一臺﹐瞰湖陽諸寺若列眉案。鄰有火神祠﹐可眺遠。劉茂才園﹐創三楹聯北向無南榮﹐東累層級而降﹐下作朱欄小徑。北軒二楹﹐南有小沼﹐種蓮。北扉當湖﹐東有書室﹐上作平臺﹐地居湖中﹐乃南北最修處﹐所以獨勝。漫園在積水潭東﹐米仲詔萬鐘所構﹐中有閣三層。湜園﹐太守苗君穎別業﹐西面望湖。楊園在湜園稍南﹐楊侍禦新創。蓮花社有亭﹐在水關西﹐今傾圮。蝦菜亭在蓮花社西﹐一藩隔之﹐水部戴大圓建。相國方公園﹐在水關西。春明夢餘錄﹕元石湖寺在徳勝門北湖旁﹐後爲方閣老園。案﹕諸園亭及石湖寺俱無考﹐惟蝦菜亭居人頗能言其遺迹﹐亦與遊覽志所雲在水關西者不合。方園在太平庵東﹐見明崇禎間碑記。舊聞考謂蓮花庵卽今地安橋北之火神廟﹐蓋據遊覽志庵鄰火神廟語。然相隔遼遠﹐核以景物略所言﹐方址殊未足據。又元好問集有臨錦堂記爲幕府從事劉公子作﹐云在禦苑之西﹐其地當亦與積水潭相近。

徳勝門大街

井三。有徳勝橋﹐玉河水由積水潭至橋下合流﹐南徑李廣橋﹐東迆爲十剎海﹐有耍貨市。正黃旗滿洲都統署在橋南﹐詳衙署。橋東有永泉庵﹐北有佑聖寺﹐唐遺剎也。少東爲壽明寺﹐俱詳寺觀。宛平王志有眞武廟﹑地藏庵。燕都遊覽志﹕積水潭水從徳勝橋東下﹐橋東偏有公田若干頃﹐中貴引水爲池﹐以灌禾黍。綠楊鬖鬖﹐一望無際。客燕雜記﹕徳勝門水次﹐稻田八百畝﹐以供禦用﹐內監四十人領之。兪正爕癸巳存稿﹕超勇公海蘭察微時﹐以事赴京﹐感疾甚困﹐夢至徳勝門﹐登故太傅明珠墻外﹐見倚墻有小閣﹐登之﹐有老喇嘛跏趺坐﹐公憑闌見紅衣少婦哭而來﹐意疑之﹐避喇嘛後﹐少婦拜喇嘛訖﹐哭而起﹐欲赴公﹐喇嘛以袖障之﹐移時始哭而去﹐公驚覺汗出﹐疾愈。明日在市遇所夢喇嘛﹐屢目公﹐公輒避之。

右在大市街東﹐徳勝門街西﹐護國寺街北﹐與中城北城界。

內城北城

城冊﹕內城地址隸北城者﹐東北俱至城根﹐直至東直門街交道口與東城界。又南至兵馬司胡同﹑帽兒胡同﹑地安橋﹐迆西逾三轉橋﹐定府街﹐與中城界。西至徳勝門街﹐與西城界。

定府大街

采訪冊﹕慶郡王府在定府大街。謹案﹕慶親王諱永璘﹐髙宗十七子﹐謚曰僖。今王奕劻初襲貝勒﹐光緒十年晉郡王﹐府爲道光時大學士琦善故宅。

扁擔胡同

制炮局

堂子胡同

銅鐵廠

饊子胡同

張皇親胡同

劉海胡同

宏善寺街宏善寺﹐詳寺觀。萬曆沈志﹕寺有敕建碑。

石虎胡同正黃旗蒙古都統署在北﹐詳衙署。

龍頭井

井一。嘯亭續錄﹕愉郡王府在三座橋西。宸垣識略云在龍頭井。采訪冊﹕瀅貝勒府在三轉橋西。謹案﹕愉王諱允■﹝礻禺﹞﹐聖祖十五子﹐謚曰恪。後爲鐘郡王府。鐘王諱奕詥﹐宣宗八子﹐謚曰端﹐無子﹐以恭親王子貝勒載瀅爲後。

松樹街宛平王志有興福寺。

新開路

口袋胡同

羊房胡同

大﹑小翔鳳胡同西小胡同曰藥酒葫蘆﹐井一。迆西爲上坡。

李廣橋

亦作藜光橋。翁方綱復初齋集﹕錢萚石詩序﹕己卯春﹐萚石自藜光橋移居宣南坊。法式善存素堂文集﹕煤廠爲李西涯故居﹐西則李廣橋﹐宏治時太監李廣以符籙獲幸﹐橋或廣所造。姦璫遺穢﹐橋亦蒙羞﹐後人易名藜光。又嫌文飾﹐不如直名李公橋。余居距橋不數武﹐門外卽楊柳灣﹐西涯屢至其地。嘯亭續錄﹕蒙古法祭酒式善﹐居淨業湖畔﹐築詩龕三間﹐投贈詩句﹐皆懸龕中。洪亮吉捲葹閣集﹕法式善學士招飲詩龕並至西直門看荷花詩﹕東頭詞宗百菊溪﹐宗伯宅復連街西。自注﹕謂百侍禦齡﹑鐵侍郎保。王昶蒲褐山房詩話﹕時帆祭酒居厚載門北﹐背城面市﹐一畝之宮﹐有詩龕及梧門書屋﹐室中書藏萬卷﹐間以法書名畫。外則移竹數百本﹐寒聲疏影﹐蕭然如在巖谷。藤陰雜記﹕蔣文肅廷錫第在李廣橋﹐枕淨業湖﹐禦賜秀寫蓬壺額。水曹淸暇錄﹕南沙蔣公溥賜第在李廣橋左﹐堂室宏麗﹐廊房曲折﹐有平臺更爽塏。髙柳碧梧﹐環列墻垣﹐春時桃李盛放﹐每置酒延客觴詠。胡天遊稚威年譜﹕乾隆十一年十月﹐虞山蔣相國來聘﹐館李光橋﹐未幾以病辭。燕都遊覽志﹕徳勝橋下泛舟東行﹐轉而南﹐得藜光橋﹐徑僻岸無行人﹐古槐濃樾﹐覆陰如罨畫。

東﹑西煤廠胡同

東煤廠﹐井一。宸垣識略﹕一等武毅謀勇公第在煤廠胡同。案﹕乾隆時﹐定邊將軍兆惠所封﹐謚文襄。采訪冊﹕阿拉善王府在煤廠胡同﹐非賜第也。不常居。淥水亭雜識﹕李長沙別業在北安門北。集中西涯十二詠﹐程篁墩和之。有桔橰亭﹑楊柳灣﹑稻田﹑菜園﹑蓮池﹐而響牐﹑鐘鼓樓﹑慈恩寺﹑廣福觀﹐皆在十二詠中。今遺址不可問﹐當在越橋相近。舊聞考﹕東海集誥命碑陰記云﹐曾祖洪武初﹐以兵籍隸燕山右衛﹐始居白石橋旁﹐後廓禁城﹐其地已入北安門之內﹐則移於慈恩寺之東﹐海子之北。又云遷居海子之西涯。集中重經西涯詩甚多﹐蓋其幼時所居之地也。湯右曾懷淸堂集﹕喬莊簡跋文衡山西涯圖云﹐慈恩寺後曰西涯。又云﹐西涯公嶽降地﹐公詩有淚痕應共水俱流﹐慟哭兒童釣遊地等句。今法華庵意卽當時之西涯。存素堂文集﹕余綜諸說與地址印證﹐蓋廣福觀之南﹐響閘之西﹐月橋之北﹐海潮寺之東﹐地名煤廠。文正故第當在是。案﹕法華庵卽今匯通祠。湯說似未核。西涯十二詠﹐見懷麓堂集。淥水亭所舉九題外﹐尙有海子﹑西山﹑飲馬池三首。

三座橋

越橋俗稱三座橋。越或作月﹐座或作轉。舊名海子橋﹐見燕都遊覽志。明史禮志﹕京師所祭者九廟。眞武廟永樂十三年建﹐以祀北極佑聖眞君。正徳二年攺爲靈明顯佑宮﹐在海子之東。嘯亭續錄﹕慶親王府在三轉橋﹐系和珅宅。又云﹕慶僖親王諱永璘﹐純廟十七子﹐榦隆末年或有私議儲位者﹐王曰﹕天下至重﹐何敢妄覬﹖惟冀他日將和珅邸第賜居﹐則願足矣。故睿廟籍沒和珅﹐卽將其宅賜王﹐以酬者言。謹案﹕慶王府今爲恭親王府。王爲宣宗六子﹐同治初任議政﹐後復任軍機大臣。宛平王志﹕眞武廟在三座橋供用廠內。蕪史﹕織染所掌內承運庫所用色絹。徳勝門三座橋有空地堪爲園圃。此所工部亦有監庫有所大使﹐不隸內織染局。梁章鉅歸田瑣記﹕和珅籍沒後﹐分其第半爲和孝公主府﹐半爲慶親王府。公主蓋和之子丰紳殷徳所尙者也。嘉慶二十五年﹐慶親王薨﹐管府事阿克當阿代嗣郡王﹐呈出毗廬帽門口四座﹐太平缸五十有四﹐銅路燈三十六對。皆親王所不應有之物﹐而和珅有之。銅路燈較大內所陳尢爲精致﹐今分設景運隆宗兩門外。

金絲套胡同

南﹑北宮房

官房或作關防。南官房口西小胡同井一。嘯亭續錄﹕貝子允■﹝礻我﹞宅在關防口。謹案﹕允■﹝礻我﹞﹐聖祖十子﹐初封郡王。雍正二年以罪除。乾隆二年封輔國公﹐六年薨﹐以貝子禮葬。

井兒胡同井一。

銀錠橋

橋以形名。海潮觀音寺在南灣﹐有明趙用賢碑。帝京景物略﹕寺旁有英國公新園﹐今無考。燕都遊覽志﹕銀錠橋在三座橋北﹐城中水際看西山第一絕勝處。橋東西皆水﹐荷﹑芰﹑菇﹑蒲﹐不掩淪漪之色。南望宮闕﹐北望琳宮碧落﹐西望城外千萬峯﹐遠體畢露﹐不似淨業湖之迫且障也。宋犖西陂類稿﹕過銀錠橋舊居詩﹕鼓樓西接後湖灣﹐銀錠橋橫夕照間﹔不盡滄波連太液﹐依然晴翠送遙山。舊時院落松槐在﹐仙境笙篁歲月間﹔白首煉師茶話久﹐春風料峭暮鴉還。

鴨兒胡同鴨或作鴉﹐井一。有廣化寺﹑萬善寺﹑海會庵﹑興善寺﹐俱詳寺觀。

義畱胡同

煙袋斜街井一﹐有廣福觀。宛平王志﹕觀在鼓樓東斜街口。

石碑胡同

煙兒胡同

河沿

井一。前河沿﹐井一。長可亙二里許。宛平王志﹕有十剎海庵﹐在稻地西﹐詳寺觀。嘯亭續錄﹕成親王府在淨業湖北﹐系明珠宅。謹案﹕王諱永瑆﹐髙宗十一子﹐嘉慶初任軍機大臣﹐謚曰哲。府中有恩波亭﹐以恩賜引玉河水入宅也。今爲橚貝子府。

侯位胡同

史家樓

南八步口

簪兒胡同

龍華寺﹐明建﹐康熙間攺名瑞應。西有心華寺。又西舊有三聖庵﹐其前則十剎海也。俱詳寺觀。燕都遊覽志﹕三聖庵後築觀稻亭﹐北爲內官監地﹐南人於此藝水田﹐粳粳分塍﹐夏日桔橰聲﹐不減江南。

四眼井井一。

鼓樓西斜街

井三。幹水橋﹐井一。迆南幹石橋﹐井一。有果子市。國史安親王嶽樂傳﹕康熙十二年冬﹐京師有自稱三太子朱慈■﹝瞞﹐王代目﹞者﹐僞署廣徳元年﹐糾眾京城內外﹐舉火作亂﹐擒其黨於鼓樓西斜街及燈市口。詰以朱慈■﹝瞞﹐王代目﹞﹐云卽楊起隆﹐已遁矣。蔣良騏東華錄﹕姦民楊起隆詐稱朱三太子廣徳元年﹐糾黨謀叛﹐以白布裹頭﹐紅布披身爲號﹐將於京城內外放火舉事﹐潛聚鼓樓西街降將周全斌家。全斌之子公直首於正黃旗漢軍都統祖永烈。永烈與正黃旗滿洲都統圖海﹐偕吉哈禮及佐領鄧爾遜等﹐率兵圍之﹐生擒其黨僞齊肩王焦三﹑僞護駕指揮朱尙賢﹑僞閣老張大﹑僞軍師李柱﹑僞總督陳繼志﹑僞提督史國賓﹑僞黃門官王鎭邦等數百人﹐磔於市。楊起隆逃去。瀛洲道古錄﹕元時翰林院﹐以金烏珠第爲之﹐歐陽楚公詞翰林老屋勢深雄﹐猶是金家兀術宮﹐是也﹐舊聞考﹕元翰林國史院屢經遷徙。至順間賜居北中書省之舊署。析津志稱院內古木繁陰﹐蔚然深樾者﹐是也。其地在鳳池坊北﹐鐘樓之西。鐘樓又在中心閣西﹐俱見析津志。又云﹕南省﹑北省乃金時二稅賦宰相之莊﹐曰南相莊﹑北相莊。據此則元之北省﹐後攺翰林院者﹐爲金時北相莊。烏珠亦稱北相﹐可互證也。元虞集道園學古錄﹕鰲峯者﹐國史院庭中石名也。伯寧禦史爲僕言﹐自其先公時與諸老名勝賦詩者﹐蓋數百篇。今玉堂無本﹐而禦史家具有之。析津志﹕玉鉉坊在中書省前相近﹐鳳池坊在斜街北。蕪史﹕馮保之弟佑宅在果子市街南。惠安伯張元善住街北﹐拜爲義父﹔果市地租從街心分南北。佑憐元善貧﹐以街南租並歸之﹐且爲新其居。又客氏私第在正街迆西席市街北。魏忠賢亦有第在街南﹐斜對不遠。案﹕席市街今無考﹐其地當在後門外﹐姑附此。

右在徳勝門街東﹐鼓樓斜街南﹐地安門街西﹐定府街﹑三座橋﹑白米斜街北﹐與中城西城界。

西絳兒胡同井一﹐城根井一。

北藥王廟

半壁街

八步口北有拈花寺﹐明璫趙明揚故宅也。舊名千佛寺﹐雍正間攺今名﹐詳寺觀。八步口內小胡同甚夥﹐不悉書。

妙緣觀胡同井一。舊有眞武廟﹐明景泰間攺名妙緣﹐詳寺觀。廟前井一。

八條灣

大坑

果子觀

鐵影背胡同井一。

井兒胡同井一。

大石橋井一。有雙寺﹐東曰嘉慈﹐西曰廣濟﹐明成化時建。

小石橋南有碧峯寺﹐詳寺觀。萬曆沈志﹕寺在日中坊﹐有敕建碑。

鑄鐘廠

井一。碧霞元君廟後井一。又有眞武廟。春明夢餘錄﹕華嚴鐘廠在徳勝門內﹐舊鑄﹐髙二丈餘﹐闊一丈餘者﹐尙有十數﹐僕地上﹐皆楷書佛經。案﹕鐘僅存其一﹐舊懸萬壽寺﹐今移徳勝門外覺生寺﹐俗稱大鐘寺。曹仁虎覺生寺大鐘聯句詩自注云﹕明代是鐘﹐本貯大內﹐後移漢經廠。萬曆五年建萬壽寺於西直門外﹐移鐘於寺﹐日俾六僧擊之﹐見野獲編及帝京景物略。天啟中﹐有言寺在帝裏白虎分﹐不宜鳴鐘﹐遂臥鐘於地。見燕都遊覽志。

前﹑後馬家廠

井各一。長安客話﹕海子橋北﹐舊有海印寺﹐宣徳四年重建﹐攺名慈恩﹐今廢爲廠。舊聞考﹕今海潮寺碑云﹐海印寺東爲廣福觀﹐西爲海潮寺。又龍華寺碑云﹐輔碧峯與海印﹐則今之馬公廠殆卽長安客話所云寺廢爲廠者歟。案﹕海印寺舊有鏡光閣﹐明人題詠甚多。宸垣識略云﹐海印在廣福﹑海潮之間。今銀錠橋東南沿湖隙地﹐疑卽海印廢址。故有鏡光閣以臨水。若碧峯寺在今小石橋胡同﹐與銀錠橋相去約二里﹐前後無水﹐未可以馬家廠證長安客話所云也。

舊鼓樓街

井一。有淸虛觀﹐明景泰間建。萬曆沈志﹕淸虛觀﹑廣福觀﹐俱敕建﹐在日中坊。明一統志﹕中心閣在府西﹐元建﹐以其適都城中﹐故名。析津志﹕中心臺在中心閣東十五步﹐其臺方幅一畝﹐以墻繚繞﹐正面有石碑﹐刻中心臺。又雙靑楊樹大井﹐關帝廟﹐北去則昭回坊矣。前有大十字街﹐轉西大都府巡警二院﹐直西則崇仁倒鈔庫﹔西中心閣﹐閣之西齊政樓也﹐更鼓譙樓﹐樓之正北乃鐘樓也。明北平圖經誌書﹕中心臺敵樓一十二座﹐窩鋪三百四十三座。舊聞考﹕今舊鼓樓大街北城墻﹐有中心臺之名﹐蓋元時都城偏北﹐以鼓樓大街之中心臺爲東西南北之中也。蕪史﹕東絳兒胡同﹐舊設槍局一處﹐系京營官軍自盔甲安民兩廠領出火藥並軍器﹐堆積以便教場取用。崇禎戊寅八月初七日卯時大震﹐延燒艸若干垛﹐其煙如靈芝﹑如雲﹑如浪﹐移時方散。

東絳兒胡同井三。

玉皇閣胡同玉皇閣明建﹐有順治間鼎一。

酒醋局胡同井三。明酒醋局外廠也。見寄園寄所寄錄。

張帽胡同帽或訛旺。又訛望。

娘娘廟

湯鍋胡同

鈴璫胡同

鼓樓大街

地安門迆北近鼓樓者﹐亦稱鼓樓大街﹐元稱十字街。鼓樓北爲鐘樓﹐互詳城池。鐘樓後﹐井一。街東有慈善寺﹐詳寺觀。存素堂文集﹕嘉慶四年秋﹐余自楊柳灣移家鐘鼓樓間﹐朱壽人爲作移居圖﹐自移居後﹐遠近以詩龕圖寄餘者﹐又得十餘家﹐爰附移居圖後﹐裝聯成巷。水曹淸暇錄﹕後門鼓樓定夜﹐每晚擊鼓一百八聲。元一統志﹕��九年二月﹐攺號大都﹐遷居民以實之。建鐘鼓樓於城中。圖經誌書﹕鐘樓在金臺坊東﹐卽萬寧寺之中心閣。萬曆沈志﹕慈善寺﹑文昌宮﹐俱在靖恭坊﹐有敕建碑。析津志﹕米市﹑面市﹐在鐘樓前十字街西南角。段子市﹑皮帽市﹐在鐘樓街西南。帽子市在鐘樓。窮漢市一﹐在鐘樓後爲最。鵝鴨市在鐘樓西。珠子市在鐘樓街西第一巷。靴市在翰林院東﹐就賣底皮﹑西甸皮諸靴材﹐都出在一處。柴炭市﹐集市一在鐘樓﹐鐵器市鐘樓後。明劉續霏雪錄﹕危素爲翰林學士﹐居鐘樓街。會稽王山農冕遊大都﹐嘗見其文而不相識。一日危騎而過山農所﹐與之坐﹐不問其姓名。徐曰﹕君非鐘樓街住耶﹖危曰﹕然。不出他語而罷。人問之﹐山農曰﹕吾觀其文有詭气﹐目其人舉止亦然﹐知必危太僕也。燕都遊覽志﹕張公海棠二株﹐在鐘樓街東中貴張宅﹐元時遺物。叢木數十圍﹐修幹直上﹐髙數丈﹐下以朱欄陪之﹐參差敷陰﹐猶垂數畝﹐近易主不知其幾矣﹐元楊瑀山居新語﹕大都鐘樓街富民家藏宣聖履。

三官廟

北醋兒胡同

東﹑西艸廠胡同東井一﹐西井二。

豆腐池胡同池或作匙﹐井一。

趙府街

王佐胡同佐或作座﹐井一。

髙公庵胡同

公或訛古。井一。有慈隆寺﹐明璫髙勛建。互詳寺觀。寄園寄所寄錄﹕慈隆寺在金臺坊﹐酒醋局外廠東。

國祥胡同井一。

碾兒胡同

寶鈔胡同

神機營所屬左驍騎營擡槍隊置廠於此﹐詳兵制。采訪冊﹕超勇親王府在寶鈔胡同。案﹕王諱策淩﹐尙純愨公主﹐聖祖十女額附也﹐謚曰襄﹐配享太廟。

千佛寺胡同

井一。寶泉局西作廠在東北﹐詳衙署。俗稱其地爲錢局。坊巷胡同集﹕金臺坊九鋪。有萬寧寺﹑法通寺﹑淨土寺﹑千佛寺。案﹕諸寺俱見後。千佛寺﹐元遺剎﹐明正統間攺名吉祥﹐俗仍舊稱。後因八步口別建千佛寺﹐乃稱小千佛寺以別之﹐互詳寺觀。

郎家胡同

淨土寺胡同寺有明嘉靖碑。

琉璃寺胡同井一。

法通寺胡同井一。寺爲元遺剎﹐明曰淨業﹐康熙間攺名淨因﹐詳寺觀。

沙拉胡同

井一。析津志﹕沙剌市一巷﹐皆賣金銀珍珠寶貝﹐在鐘樓前。案﹕沙剌卽沙拉。國語謂珊瑚也﹐舊聞考譯攺作舒嚕。今沙拉胡同﹐疑沿元時舊稱。

扁擔廠井一。

大佛寺胡同

北鑼鼓巷

財神廟

大﹑小經廠大經廠井一。其東爲順天府署。

分司廳胡同或作粉子亭。

謝家胡同井一。

伽藍殿胡同俗訛車輦店。輦或作碾﹐或作簾。井一。

柴棒胡同井一。

北花園胡同井二。

姑姑寺胡同

靈官廟

鬧營胡同

安定門大街

井四。關帝廟俗稱紅廟﹐井一。迆南午達東直門街者曰交道口﹐井二。鑲黃旗滿洲都統署在焉﹐其北爲漢軍都統署。俱詳衙署。采訪冊﹕諴親王府在安定門大街東﹐今爲榮壽公主府。謹案﹕諴王諱允祕﹐聖祖二十四子﹐謚曰恪。公主﹐恭親王長女也。元史程巨夫傳﹕賜地京師安貞門以築室。案﹕安定門元曰安貞﹐其地當在今城東隅。析津志﹕靈椿坊在都府北﹐丹桂坊在靈椿北。坊巷胡同集﹕靈椿坊八鋪。祿水亭雜識﹕竇十郎故居或云在城西﹐或云在昌平﹐或云在諑州﹐或云在薊州。當時馮瀛王贈詩有靈椿一株老之句。今北城有靈椿坊﹐疑是十郎舊裏。元張翥蛻庵集﹕買屋靈椿坊詩﹕五槐濃綠蔭門前﹐東宇西房十數椽﹔不是衰翁買屋住﹐歸時畱作雇船錢。萬曆沈志﹕八蠟廟在府治東北。案﹕廟今無考﹐惟府治中有劉猛將軍祠﹐雍正二年敕建﹐傳云神主蝗蝻。

鼓樓東大街

井六。順天府署在東北﹐元大都路總管舊署遺址建﹐署內外井三。西有天壽萬寧寺﹐詳寺觀。東華錄﹕乾隆九年十月﹐以京師錢價昂貴﹐令各當鋪官借本銀收錢發市流轉。以正陽門外布巷市房一所﹐地安門外鼓樓東官房一所爲錢局﹐其收錢發銀﹐造冊文票﹐俱用順天府治中印。陸續輅崇百藥齋續集﹕黃壚感舊詩自注﹕完顏曙墀太守舊宅﹐在鼓樓東街﹐合歡作花特盛﹐花下小齋﹐余及潔士﹑於丕﹑申耆﹑孟慈﹑曾容﹑保緒醉眠處也。

右在徳勝門街東﹐安定門街西﹐鼓樓東大街西﹐斜街北。

南醋兒胡同

前﹑後鼓樓院

大﹑小方磚廠

臭溝沿

黑芝麻胡同

沙井胡同井一作家。

井兒胡同井一。

前﹑後馬圈胡同

眞武廟胡同顯佑宮祀眞武﹐詳祠祀。萬曆沈志﹕廟在靖恭坊﹐有敕建碑。

帽兒胡同

步軍統領署在西北﹐舊爲禮部會同館﹐詳衙署。東有文昌宮﹑斗姥宮﹐詳祠祀。嘯亭續錄﹕湯惇甫金釗任祭酒時﹐尙居地安門外文昌宮﹐無安宅也。萬曆沈志﹕梓潼帝君廟在靖恭坊﹐有敕建碑。

南鑼鼓巷井一。

北兵馬司胡同

秦老胡同

前﹑後圓恩寺胡同

鑲黃旗官學在焉﹐詳學校。萬曆沈志﹕關王廟有敕建碑﹐今無考。圓恩寺在昭回坊。又有廣慈庵。俱詳寺觀。

大﹑小局兒胡同局或作橘。小胡同井一。

肅寧府

臭皮廠

右在地安門街東﹐鼓樓東大街南﹐安定門街交道口西﹐兵馬司胡同﹑帽兒胡同北﹐與中城東城界。

東直門大街

井六。關帝廟俗稱白廟﹐井一。迆西曰北新橋街﹐南屬東城﹐北屬北城。有蒙古都統署﹐橋東教場有上三旗正藍旗炮廠﹐俱詳衙署。北有慈壽寺﹐舊名開元﹐傳云創自唐開元間﹐明爲惠明寺﹐乾隆間攺今名。少東有寶公寺。萬曆沈志﹕在崇教南坊。又東有東藥王廟﹐俱詳寺觀。宸垣識略﹕和親王府在北新橋南﹐一等昭毅伯第在白廟前。案﹕和王府﹐據嘯亭續錄在鐵獅子胡同。巴都禮封昭毅伯。明一統志﹕武驤左衛右衛﹑龍驤左衛右衛﹐俱在崇教坊。案﹕今無考。

梁家灣

頭條胡同井一。

二條胡同有範家大院。

三條胡同井一。寶泉局北作廠在焉﹐詳衙署。

小三條胡同

坊巷胡同集﹕崇教坊十四鋪。有天聖寺﹑淨居寺﹑極樂寺﹑崇興庵。案﹕天聖寺在本胡同。極樂寺見後﹐余無考。

扁擔胡同

方家胡同

有神機營所屬內火器營馬隊廠﹐詳兵制。嘯亭續錄﹕循郡王府在方家胡同。謹案﹕王諱永璋﹐髙宗三子﹐今其後人鎭國公載遷居之。

地藏庵

成賢街

東西有坊曰成賢街。文廟﹑國子監在焉。俗稱國子監胡同。街南爲南學﹐雍正九年增建﹐互詳衙署。神機營所屬左驍馬隊﹑左前護軍馬隊置廠於此﹐詳兵制。宸垣識略﹕三等忠勤伯第在國子監成賢街。案﹕乾隆時﹐大學士陜甘總督黃廷桂封忠勤伯﹐謚文襄。今伯永安官散秩大臣。帝京景物略﹕都城東北隅﹐坊曰崇教﹐街曰成賢﹐國子監在焉。國初本北平府學﹐永樂二年攺爲國子監﹐左廟右學﹐規制大備。彜倫堂之松﹐相傳爲元許衡手植也。明宣宗實錄﹕宣徳四年四月﹐國子監請以監之東金吾等三衛艸場二所爲諸生構房舍其地給本監種蔬﹐以供會饌﹐從之。明太學志﹕欞星門前舊有小巷﹐橫溝積穢﹐乃買劉福姚浩等地﹐東西闊七丈五尺﹐深入四丈﹐髙築屏墻以障之。又學捨之制﹐外東號在廟左﹐大東號在北居賢坊﹐賽百萬倉﹐西門街﹐新南號在北城二條胡同東口﹐小北號在居賢坊胡同﹐交趾號在監南﹐西號在成賢街西北。去監五十步﹐舊雲間寺址也。長安客話﹕國初髙麗金濤等四人﹐來入太學。洪武四年﹐濤登進士第歸國。其後各國及士官亦皆遣子入監。監前別造房百間居之﹐名王子書房。明一統志﹕崇文閣在國子監﹐元建﹐吳澄撰碑。今彜倫堂地是也。查浦輯聞﹕虞文靖謂許文正歿後﹐國子監始立官府﹐刻印章。蓋文正爲祭酒時﹐尙在舊學﹐所謂王宣撫宅也。今國學彜倫堂前之樹﹐傳是文正手植﹐殆未必然。案﹕元初以金樞密院爲聖廟﹐至元二十四年旣遷都燕京﹐乃攺爲大都路學﹐而立國子監於城東﹐卽金學也。事見元史王楫傳。

大溝巷俗訛打狗巷。井一。

箭廠井一。

慈悲胡同

極樂寺萬曆沈志﹕極樂寺內有敕建碑﹐在崇教坊北。又有天仙庵﹐今無考。

前﹑後蕭家胡同

豬毛胡同

五道營

口袋胡同

湯家胡同

官書院胡同

磚兒胡同

右在安定門街東﹐大市街西﹐東直門街新橋北﹐其南與東城界。

金太監寺胡同

寺今廢﹐其地猶仍舊名﹐井一。鑲黃旗護軍統領署在北﹐詳衙署。坊巷胡同集﹕北居賢坊五牌三十八鋪。有濟陽衛﹑大寧衛﹑燕山右衛﹑義勇左衛﹑北新倉﹑大軍倉﹑五嶽觀﹑圓寧觀﹑報恩寺﹑柏林寺﹑金太監寺。案﹕諸衛今無考。燕山右衛﹐明一統志云在思城坊。大寧衛﹑義勇左衛﹐一統志無之。蓋置自天順後也。大軍倉﹐疑卽海運倉。北新倉詳東城﹐余俱見後。

鼓手胡同

亦作鼓哨﹐俗訛作箍梢。宸垣識略﹕三等義烈公第在鼓手胡同。案﹕乾隆時靖逆將軍尙書那木札爾追封義烈公。今公徳鑑前官副都統散秩大臣。

駱駝脖胡同脖或作背﹐井一。

賢孝牌

艸廠胡同

報恩寺胡同

井一。報恩寺﹐詳寺觀。明何孟春餘冬序錄﹕洪武元年八月﹐天兵定燕都﹐危學士素﹐走報恩寺俯身入井﹐寺僧大梓挽出之。謂曰﹕國史非公莫知﹐公死是死國之史也。危由是不死。翰林待制黃殷士冔投居賢坊井中﹐從人張午負以出曰﹕君小臣而死社稷耶﹖黃曰﹕齊太史兄弟皆死小官﹐彼何人哉﹗午使家人環守至日昃﹐會大將軍徐達下令曰﹕勝國之臣﹐皆輸告身。黃使午取髙身還﹐午出還求勿得﹐亟往視井﹐則黃已死。午買棺以殮﹐且營葬焉。

王大人胡同

井二。嘯亭續錄﹕理郡王府在王大人胡同。采訪冊﹕梁公第在王大人胡同。謹案﹕王諱弘■﹝日爲﹞﹐聖祖孫廢臺子理密親王允礽次子﹐謚曰恪。密王舊府在徳勝門外鄭家莊﹐俗稱平西府。王得罪後﹐長子弘皙降襲郡王﹐晉親王﹐仍居鄭家莊。乾隆四年黜屬籍﹐以弘■﹝日爲﹞紹封。今爲丰公第。輔國公奕梁﹐淳度親王之後﹐舊府在玉河橋西﹐同治初遷此。

王大人坑井一。

後井兒胡同井一。

觀音寺胡同寺有石觀音像﹐明天順間攺名靈藏﹐乾隆間敕攺廣慈。

前﹑後永康胡同

龍王廟胡同井一。

柏林寺胡同柏林寺﹐元遺剎﹐詳寺觀。其西爲雍和宮﹐世宗潛邸。地以宮名﹐詳宮禁。

校場

炮局會典事例﹕絳兒胡同局﹑安定門局﹐收貯炮位及軍器﹐今皆貯廢炮。

頭條﹑二條﹑三條﹑四條﹑五條﹑六條﹑七條胡同

太保街八旗通誌圖有之。

四眼井胡同井一。

椿樹胡同

東直門內北小街井一。宸垣識略﹕固山襄敏貝子府在北小街。

銅廠

手帕胡同

王院胡同

羊館胡同

館或訛管﹐東西井各一。元寧寺﹐元遺剎也。本圓寧觀﹐以僧圓寧得名。又有萬善寺﹐俱詳寺觀。萬曆沈志﹕萬善寺在北居賢坊﹐有敕建碑。

極樂庵

鍼綫胡同東﹑西各井一。

駱駝圈

昂邦章京胡同昂邦章京﹐國語子爵也。俗訛按班張。

十根棋桿

胡家圈家俗訛椒。

淸涼庵

頭條﹑二條﹑三條胡同

五嶽觀地以觀名。觀有碑云﹐創自宋元間。

馬棚胡同

東西寬街

宸垣識略﹕履親王府﹑固山誠貝子府﹐俱在東角樓寬街。謹案﹕王諱允■﹝礻匋﹞﹐聖祖十二子﹐乾隆間任議政﹐謚懿。再傳無嗣。髙宗以四子履端親王永誠繼之﹐今爲■﹝礻匋﹞公第﹐在後海南。嘯亭續錄云﹕府在北小街。

樺皮廠

關帝廟

北水關

北城根井一。迆西近安定門﹐有大石橋。

右在大市街東﹐東直門街北﹐其南與東城界。八旗界址﹕順治元年﹐定鼎燕京﹐分列八旗﹐拱衛皇居。鑲黃居安定門內﹐正黃居徳勝門內在北﹐正白居東直門內﹐鑲白居朝陽門內﹐在東﹐正紅居西直門內﹐鑲紅居阜城門內﹐在西﹐正藍居崇文門內﹐鑲藍居宣武門內﹐在南﹐蓋八旗方位相勝之義。

八旗通誌﹐會典事例﹕鑲黃﹑正黃二旗﹐前鋒參領侍衛前鋒校前鋒等﹐以地安門爲會集處。正白﹑鑲白二旗﹐以東安門爲會集處。正紅﹑鑲紅二旗﹐以西安門爲會集處。正藍﹑鑲藍二旗﹐以天安門爲會集處。其八旗滿洲五參領﹑蒙古二參領下之護軍參領﹑護軍校﹑護軍等﹐各按甲喇﹐鑲黃旗自地安門東至艸廠胡同之西﹐爲會集處。正白旗自艸廠胡同南至東廠胡同之西﹐爲會集處。鑲白旗自東廠胡同南﹐循皇城至口袋胡同之西﹐爲會集處。正藍旗自口袋胡同南至長安門金水橋﹐爲會集處。正黃旗自地安門西至皇城西北角﹐爲會集處。正紅旗自皇城西北角﹐南循皇城至西安門﹐爲會集處。鑲紅旗自西安門南﹐循皇城至灰廠之東﹐爲會集處。鑲藍旗自灰廠南至長安門金水橋﹐爲會集處。

雍正三年六月十三日﹐八旗都統﹑前鋒統領﹑護軍統領等﹐議定八旗界址。鑲黃旗滿洲﹑蒙古﹑漢軍﹐按參領自鼓樓東至新橋﹐自新橋大街北至城根﹑南至府學胡同之東﹐與正白旗界。

滿洲官兵﹐自鼓樓東﹐循大街至經廠﹐第一參領下十七佐領居之。自經廠循交道口南﹐至棉花胡同之東﹐二參領下十七佐領居之。南鑼鼓巷左右諸胡同﹐三參領下十八佐領居之。自交道口大街﹐東循新橋折而南至香兒胡同之東﹐四參領下十七佐領居之。自香兒胡同之東﹐南至府學胡同﹐馬將軍胡同﹐環錢局諸小胡同﹐五參領下十七佐領居之。蒙古官兵﹐自交道口大街北至安定門﹐第一參領下十四佐領居之。北鑼鼓巷左右諸胡同﹐二參領下十四佐領居之。漢軍官兵﹐自新橋大街北至方家胡同﹐第一參領下十佐領居之。自方家胡同北至城根﹐二參領下十一佐領居之。國子監前後﹐自頭條胡同北至蕭家胡同﹐三參領下十一佐領居之。柏林寺前﹐自鼓哨胡同北至柏林寺﹐四參領下十一佐領居之。自北小街口東北至城根﹐五參領下十四佐領居之。

正白旗滿洲﹑蒙古﹑漢軍居址﹐自府學胡同南﹐至大市街報房胡同之東﹐與鑲黃旗界。自皇城根至城根﹐與鑲白旗界。

滿洲官兵﹐自棉花胡同東循大街而南﹐至大佛寺西北角﹐第一參領下十七佐領居之。自大佛寺西北角﹐南至報房胡同西﹐二參領下十六佐領居之。自皇城東寬街南至雙碾胡同﹐三參領下十六佐領居之。自鐵獅子胡同南至馬大人胡同﹐大佛寺胡同﹐四參領下十六佐領居之。自馬市口東至大市街環隆福寺小胡同﹐五參領下十六佐領居之。蒙古官兵﹐自府學胡同之東循大街至二條胡同﹐第一參領下十五佐領居之。自五條胡同至東大市坊﹐二參領下十四佐領居之。漢軍官兵﹐自新橋大街至東直門﹐第一參領下十佐領居之。北新倉﹑海運倉﹑興平倉﹑南新倉﹑舊太倉﹑富新倉﹑諸近倉門之地﹐二參領下十佐領居之。自王駙馬胡同﹑慧照寺胡同﹐北至東直門大街﹐三參領下十一佐領居之。北新橋大街六條胡同至十條胡同﹐四參領下九佐領居之。北小街頭條胡同至五條胡同﹐五參領下九佐領居之。

鑲白旗滿洲﹑蒙古﹑漢軍居址﹐自報房胡同南﹐至單牌樓與正白旗界﹐自皇城根東至城根與正藍旗界。

滿洲官兵﹐自東廠胡同之東循大街至阮府胡同東﹐第一參領下十七佐領居之。自阮府胡同之東至東長安坊﹐二參領下十六佐領居之。自翠花胡同南至理藩院後胡同﹐三參領下十八佐領居之。自東長安坊東至就日坊﹐四參領下十七佐領居之。自燈市口大街南至頭條胡同﹐五參領下十七佐領居之。蒙古官兵﹐自大市街南至堂子胡同﹐第一參領下十二佐領居之。自堂子胡同南至就日坊﹐二參領下十二佐領居之。漢軍官兵﹐自大市街東至小街﹐第一參領下五佐領居之。自小街東至朝陽門﹐二參領下四佐領居之。環祿米倉南至雅寶胡同北至方家胡同﹐三參領下四佐領居之。小街﹑史家胡同﹑幹面胡同﹑小雅寶胡同﹐四參領下四佐領居之。自堂子胡同﹑羊儀賓胡同南至總捕胡同﹐五參領下五佐領居之。

正藍旗滿洲﹑蒙古﹑漢軍居址﹐自就日坊至崇文門﹐自金水橋東至城根﹐與鑲白旗界。

滿洲官兵﹐自長安坊西至長安左門﹐第一參領下十六佐領居之。自新街口南至北﹐二參領下十七佐領居之。自宗人府東南至中玉河橋﹐三參領下十七佐領居之。自中玉河橋至洪廠胡同之北﹐四參領下十七佐領居之。自洪廠胡同口北至長安街﹐五參領下十七佐領居之。蒙古官兵﹐自就日坊至崇文門﹐第一參領下十五佐領居之。自江米巷之東至洪廠胡同﹐二參領下十四佐領居之。漢軍官兵﹐自觀音寺胡同東至舉場西門﹐第一參領下六佐領居之。自羊肉胡同之西東至水磨胡同﹐二參領下六佐領居之。裱背胡同西至東﹐三參領下五佐領居之。自蘇州胡同之西東至馬皮廠北﹐四參領下六佐領居之。自船板胡同之西東至馬皮廠南﹐五參領下七佐領居之。

正黃旗滿洲﹑蒙古﹐漢軍居址﹐自鼓樓西至新街大街﹐北至城根﹐南至馬狀元胡同之西﹐與正紅旗界。

滿洲官兵﹐自鼓樓大街迆西至北藥王廟﹐又北至大城根﹐第一參領下十九佐領居之。自北藥王廟之南﹐西循大街至八條灣南﹐二參領下十九佐領居之。自八條灣之南﹐西循大街至徳勝門﹐自徳勝門折而南至徳勝橋﹐三參領下十八佐領居之。自鼓樓斜街﹐循銀錠橋西逾李廣橋至徳勝橋大街﹐四參領下十八佐領居之。自松樹街之北至南藥王廟﹐五參領下十八佐領居之。蒙古官兵﹐自松樹街之南至宏善寺街西﹐第一參領下十二佐領居之。自宏善寺街之西至徳勝橋﹐二參領下十二佐領居之。漢軍官兵﹐自護國寺街至棉花胡同﹐羅圈胡同之西﹐第一參領下十佐領居之。自羅圈胡同之西及棉花胡同﹑廊房胡同﹑艸廠胡同﹐二參領下十佐領居之。漿家房東至西﹐三參領下十一佐領居之。自新街口北至四條胡同﹐四參領下十佐領居之。自四條胡同之東至城根及銅井﹐五參領下九佐領居之。

正紅旗滿洲﹑蒙古﹑漢軍居址﹐自馬狀元胡同之東﹐與正黃旗界﹐自皇城根西﹐至城根與鑲紅旗界。

滿洲官兵﹐自西直門大街曹老公觀之東至新街口迆南至石老娘胡同之東﹐第一參領下十二佐領居之。自石老娘胡同之東﹐南至大市街迆東至馬市﹐二參領下十六佐領居之。自馬狀元胡同南至拐棒胡同﹐三參領下十五佐領居之。自大街西之驢肉胡同北至石老娘胡同﹐四參領下十二佐領居之。自衛衣胡同北至宮衣庫胡同﹐五參領下十四佐領居之。蒙古官兵﹐自西直門大街南之艸廠胡同至大覺寺胡同﹐第一參領下十一佐領居之。自大覺寺胡同南至苦水井﹐二參領下十一佐領居之。漢軍官兵﹐自阜成門循大街至宮門口﹐第一參領下四佐領居之。自宮門口東至馬市橋﹐二參領下四佐領居之。馬市橋北之蘇蘿卜胡同﹑回子營﹐三參領下四佐領居之。自回子營北至茶葉胡同﹑翠花街﹐四參領下四佐領居之。自宮門口北至葡萄園之東﹐五參領下三佐領居之。

鑲黃旗﹝已出現過鑲黃旗的相關介紹﹐此處重名當爲錯誤﹐查乾隆十五年淸北京城圖可知﹐地域界於正紅旗與鑲藍旗之間的只有一種可能——卽此處之名應爲﹕鑲紅旗﹞滿洲﹑蒙古﹑漢軍居址﹐自羊肉胡同南至瞻云坊﹐與正紅旗界﹐自皇城根西至城根﹐與鑲藍旗界。

滿洲官兵﹐自大市街南至瞻云坊﹐折而東至西長安坊﹐第一參領下十三佐領居之。自西安門街南至細米胡同﹐二參領下十七佐領居之。自細米胡同南至李閣老胡同﹐三參領下十佐領居之。自李閣老胡同南至官馬市﹐四參領下十八佐領居之。自饊子胡同南至秤鉤胡同﹐五參領下十七佐領居之。蒙古官兵﹐自粉子胡同北至丰盛胡同第一參領下十佐領居之。自丰盛胡同北至羊肉胡同﹐二參領下十二佐領居之。漢軍官兵﹐自白廟胡同至半壁街﹐第一參領下二佐領居之。自白廟胡同西北至跨車胡同﹐又東至千張胡同﹐二參領下六佐領居之。自千張胡同南至大木廠牛圈﹑髙井﹑口袋胡同﹐三參領下四佐領居之。自口袋胡同南至東夾道﹐四參領下六佐領居之。白廟胡同﹑刑部街﹐五參領下四佐領居之。

鑲藍旗滿洲﹑蒙古﹑漢軍居址﹐自瞻云坊至宣武門﹐自金水橋西至城根﹐與鑲紅旗界。

滿洲官兵﹐自西長安坊東至長安右門﹐第一參領下十八佐領居之。自西江米巷北至長安街﹑南至四眼井﹐二參領下十八佐領居之。自河漕沿東至拴馬椿﹑馬神廟﹐三參領下十八佐領居之。自獅子口東至皮市迆北至掃帚胡同之西﹐四參領下十七佐領居之。自瞻云坊南至絨綫胡同﹑東至河槽沿之南牛肉灣﹐五參領下十七佐領居之。蒙古官兵﹐自宣武門北至絨綫胡同迆東至翠花街棗樹胡同﹐第一參領下十三佐領居之。自中街東至細瓦廠﹑新舊簾子胡同﹐二參領下十二佐領居之。漢軍官兵﹐報子街東至西﹐第一參領下五个半佐領居之。手帕胡同東至西﹐二參領下四佐領居之。鐵匠胡同東至西﹐三參領下四佐領居之。自石駙馬大街西至棕毛胡同﹐四參領下五佐領居之。自頭髮胡同西至臭水河﹐五參領下四佐領居之。據八旗通誌﹑參會典事例。案此國初定制也。八旗驍騎營汛地同此﹐後頗有攺並﹐近則生齒日繁﹐多錯處矣。

《京師坊巷志稿》下

﹝淸﹞朱一新撰

京師坊巷志稿卷下

外城亦曰羅城。明嘉靖三十一年築﹐周二十八里有奇﹐門九。﹝一統志﹑明世宗實錄﹞其街衢之大者﹐南北曰正陽門街﹑永定門街﹑崇文門街﹑宣武門街﹑東便門街﹑西便門街﹐東西曰南大街﹝自廣渠門直達廣寧門﹐亙十餘里﹐隨地異名﹐具詳於後﹞﹑南橫街﹑打磨廠﹑西河沿。﹝會典事例參宸垣識略﹞

外城中城

城冊﹕外城地址隸中城者﹐中東坊第一鋪﹕東至長巷上二條胡同﹐南至鮮魚口小橋﹐西至正陽門街﹐北至城根。二鋪﹕東至東河沿﹑蕭公堂﹑深溝口﹐南至三里河橋﹐珠市口街﹐鐵山寺與南城界﹐西至長巷下頭條胡同後營﹐北至鮮魚口﹑梯子胡同。三鋪﹕東至小蔣家胡同﹑抄手胡同﹐南至珠市口街與南城界﹐西至正陽門街﹐北至豆腐巷﹑十間樓﹑北蘆艸園。中西坊第一鋪﹕東至正陽門大街﹐南至珠寶市﹐北至城根﹐西至西河沿關帝廟﹑觀音寺﹑楊梅竹斜街與北城界。二鋪﹕東至正陽門大街﹐南至珠市口大街與南城界﹐西至觀音寺前與北城界﹐北至珠寶市。三鋪﹕東至永定門大街﹐南至永定門口﹐西至石頭胡同與北城界﹐北至淸風巷﹑火神廟﹐西與北城界。

正陽門外大街

俗稱前門大街﹐跨護城河有橋﹐甃以文石﹐中爲馳道。南有坊﹐顏曰正陽橋。迆南直達永定門街。其北傍月墻者﹐東曰荷包巷﹐西曰帽巷。髙承埏鴻一亭筆記﹕正陽門前搭蓋棚房居之爲肆﹐其來久矣。崇禎七年﹐成國公朱純臣家燈夕被火﹐於是司城毀民居之侵占官街棚房壅塞衢路者。金侍禦光宸上言﹕窮民僦居無資﹐藉片席以棲身﹐假貿易以糊口﹐其業甚薄﹐其情可哀﹐皇城原因火變﹐恐延燒以傷民﹐今所司奉行之過﹐槪行拆卸﹐是未罹焚烈之慘﹐而先受離析之苦也。且棚房設中途﹐非盡接棟連楹﹐若以火延棚房﹐卽毀棚房﹐則火延內室﹐亦將並毀內室乎﹖疏入﹐有旨停止。魏祝亭天涯聞見錄﹕乾隆四十五年五月十一日﹐正陽門外火﹐計焚官民房四千一百有七﹐並延毀牌坊城樓。水曹淸暇錄﹕正陽門前多賣眼罩﹐輕紗爲之﹐蓋以蔽烈日風沙。勝國遷客辭闕時﹐以眼紗蒙面﹐今則無所忌也。吳偉業讀史偶述詩﹕布棚攤子滿前門﹐舊物官窯無一存。王府近來新發出﹐剔紅香盒豆靑盆。香祖筆記﹕燈市初在靈佑宮﹐稍列書攤﹐自回祿後﹐移於正陽門大街之南﹐則無書矣。燕石集﹕四方進士來試南宮者﹐率僦居麗正門外。明一統志﹕南城兵馬司在城外正陽街。

東河沿

井一。步軍統領所屬南營守備署在南﹐詳兵制。有奉新﹑浮梁﹑句容諸會館。迆東隸南城。逾河爲正陽門外東城根﹐有朝陽閣﹐明建﹐乾隆間重修﹐置粥廠於此。東有橋﹐玉河水出關後﹐徑橋下入護城河﹐詳水道。坊巷胡同集﹕正東坊自正陽門東河沿至崇文門外西河沿。八牌四十鋪。有蕭公堂﹑崇眞觀﹑天慶寺﹑慈源寺﹑淸化寺﹑東西三里河﹑蘆艸園。案﹕三里河﹑蘆艸園見後。蕭公堂諸寺觀俱詳南城。

戥子市迆東歧爲東河沿﹑打磨廠。打磨廠詳南城。

肉市

北小胡同井一。宸垣識略﹕查樓在肉市﹐明查氏所建戲樓﹐巷口小木坊﹐書查樓字﹐乾隆庚子毀於火﹐今重建。藤陰雜記﹕京師戲館﹐太平園﹑四宜園最久﹐次則查家樓﹑月明樓﹐比年方壺齋﹑蓬萊軒﹑升平軒最著﹐語見亞谷叢書﹐此康熙末年酒園也。查樓木榜尙存﹐餘皆攺名﹐大約在前門左右。

鮮魚口有帽市。迆東有小橋。北小胡同井一。迆西抵大街﹐有魚市。

布巷井一。有布市。

抄手胡同

西有吉安二忠祠﹐爲吉安會館。藤陰雜記﹕二忠祠在鮮魚口﹐吉水人祀文信國﹑李忠肅邦華。忠肅甲申殉節於吉安會館﹐卽此。舊聞考稱在城內。文信國祠未確。柴市一祠﹐未聞作會館。此祠又名懷忠會館。丞相祠堂邊華泉聯句﹕花外子規燕市月﹐柳邊精衛浙江潮。趙甌北有謁祠詩。今兩遭回祿﹐門榜徒存。案﹕祠今已重修。忠肅殉節當在內城﹐舊聞考之言不誤。

南﹑北孝順胡同

北胡同井一。有長沙會館。楊升庵年譜﹕宏治元年十一月初六日﹐生公於京師孝順胡同。陶澍印心石屋集﹕長沙試館墻隅有槐一株﹐湘潭陳滄洲先生罷蘇州守﹐入直武英殿修書時所植﹐暇日與友坐其下﹐購石護之﹐且植碑焉。

羅篩胡同

長巷上﹑下頭條胡同下胡同井一。有涇縣﹑南昌﹑汀州﹑江右﹑丰城諸會館。舊有武林會館﹐今廢。

上﹑下二條胡同有臨江﹑汀州﹑浦城﹑武陵諸會館。舊有廣丰會館﹐今廢。

梯子胡同

上﹑下三條胡同有長吳﹑金溪﹑臨江﹑南城諸會館。舊有元寧﹑涇縣會館﹐今廢。

扁擔胡同

翅膀胡同

上﹑下四條胡同有嶽陽﹑上新﹑新城﹑樂平﹑休寧﹑金溪﹑南昌諸會館。舊有貴池﹑徳興﹑南雄諸會館﹐今廢。

髙廟關帝廟俗稱髙廟﹐有明嘉靖間鼎一。有常徳會館。舊有蕪湖會館﹐今廢。

鸞慶胡同或作鑾。有襄陽﹑粵西會館。

髙井胡同井一。舊有武寧﹑義寧﹑進賢﹑武河諸會館﹐今多廢。

大﹑小始興胡同始或訛爲施。

深溝口巷西隸中城﹐東隸南城。舊有江山會館﹐今廢。

花園

紅佛寺

堂子大院

翔鳳胡同或作墻縫。舊有瀘溪會館﹐今廢。

大﹑小崇眞觀崇眞觀明璫張政故宅也﹐詳寺觀。今其地以觀名。迆東爲興隆街﹐詳南城。

慶雲庵

北蘆竹園井一。中城吏目署在此﹐詳衙署。有火神廟。

元帝廟

東蘆竹園

靠山胡同

北橋灣井一。巷西隸中城﹐東隸南城。有安國寺﹐詳寺觀。

中蘆艸園

蘆艸園卽坊巷胡同集之蘆葦園也﹐蓋前明積艸之地﹐故其北艸廠諸胡同皆以是名。宸垣識略﹕吳越王錢鏐祠在蘆艸園﹐雍正二年敕封誠應吳越武肅王﹐其裔孫世章創建。明桂萼文襄集﹕正陽門外東偏﹐有古三里河一道﹐東有南泉寺﹐西有玉泉庵﹐今天壇北蘆葦園﹑艸場九條巷﹐其地下者俱河身也。案﹕南泉寺見南城。三里河﹑玉泉庵互詳後。又元世祖於文明門外東五里立葦場﹐歲收葦百萬以蓑城﹐至文宗有警﹐用諫者言﹐因廢﹐此巍止供內廚之需﹐歲役市民修補﹐事見於析津志。蓋元築都城以土不以磚也。文明門今之崇文門﹐志言場在門東五里﹐其遺址固未必在此﹐然可知南城之有葦場﹐其來久矣。明時亦於臺基廠收蘆葦﹐神木廠收蘆葦席﹐見明水軒日記。

南蘆艸園有武寧﹑京江會館。

南■﹝夬﹞子胡同

大﹑小西竺庵

驢尾胡同

大﹑小席兒胡同大胡同井一。有玉泉庵。有石埭﹑徳化﹑廬陵會館。

冰窖胡同有乾泰寺﹐康熙三十九年重修。有唐縣﹑漳州﹑浙甌﹑建寧﹑平鎭諸會館。

前營

後營

十間樓

花絨胡同

炕洞胡同

豆腐巷

大蔣家胡同井一。有旌徳﹑松江﹑吉安﹑貴州諸會館。舊有韶州會館﹐今廢。

冰窖廠井一。

小蔣家胡同有河東﹑平陽﹑晉翼﹑旌徳諸會館。

西河營

弔打胡同井一。

羅家井井一。

髙跳胡同

瓜子店有估衣市。

果子市

東珠市口大街

卽南大街﹐珠或作豬。井三。管理街道禦史署﹑步軍統領所屬中營守備署俱在南﹐詳衙署。乾隆初﹐中營遊擊駐此﹐後省。有天津﹑南康會館。迆東爲三里河﹐詳南城。康熙萬壽盛典﹕正陽門外士民商賈萬餘人建經壇於珠市口。

右在正陽門街東﹐三里河﹑北橋灣﹑深溝口西﹐東珠市口﹑三里河北﹐其東南皆與南城界。

西河沿

南小胡同井一。迆西有萬壽關帝廟。廟東隸中城。西隸北城﹐井二。正乙祠康熙五十一年建﹐關帝廟明建﹐俗稱粗旗桿廟。井一。有蕭山﹑渭南﹑代州諸會館﹐皆在北城界內。舊有如泰會館﹐今廢。西河沿之北爲南河沿﹐又北逾河抵城根爲北河沿﹐俱詳北城。北河沿近正陽門者曰貫市。汪琬鈍吟續稿﹕京師丰臺﹑西河沿皆與同人習遊者﹐病中追賦﹕病懷衰骨兩支吾﹐記得年時臥酒壚。借問河邊攀剩柳﹐也應憔悴似人無﹖王漁洋集﹕同人集河樓下詩﹕下直經旬發不梳﹐河樓髙會翦春蔬。已喜綠蒲藏睡鴨﹐更燒紅燭射遊魚。玉河楊柳見飛花﹐露葉煙條拂狹斜。十五年前曾系馬﹐數株初種不勝鴉。香祖筆記﹕今京師書肆皆在西河沿﹐余惟琉璃廠間有之。韓泰華無事爲福齋隨筆﹕自明以來﹐搢紳齒錄俱刻於西河沿洪家老鋪。今白華堂詩錄﹕公讌諸同年詩﹐自注﹕西河沿祿壽堂﹑虎坊橋浙紹鄕祠戲席最盛。坊巷胡同集﹕正西坊自正陽門外西河沿至宣武門響閘橋東六牌二十四鋪。有延壽寺﹑雲峯寺﹑觀音寺﹑云居寺﹑萬壽寺﹑擡頭庵。案﹕雲峯寺無寺﹐延壽寺今屬北城﹐余見後。

排子胡同有江夏﹑鳳陽會館。小廟二。

三府菜園井一。小胡同一。

珠寶市

廊房頭條胡同

路南小胡同曰髙家胡同﹐井一。人海記﹕永樂初﹐北京四門鐘鼓樓等處各蓋鋪房﹐召民居住﹐召商居貨﹐謂之廊房﹐視衝僻分三等﹐納鈔若干貫﹐洪武錢若干文﹐選居民有力者一人簽爲廊頭﹐計庸納錢鈔﹐斂銀收買本色﹐解內府天財庫﹐備宴賞支用。今正陽門外廊房胡同﹐猶仍此名。

二條胡同有小胡同一。

三條胡同有臨汾會館。

大柵欄有小胡同曰門框胡同。

大齊家胡同

小齊家胡同

王皮胡同有仙城會館。

蔡家胡同

施家胡同有靑陽﹑廣徳會館。井一。

掌扇胡同井一。

云居寺胡同有云居寺。

濕井胡同井一。有眞武廟。

甘井胡同

井二。有贛寧會館。潛研堂集﹕柬曹習庵詩﹕甘井汲泉宜弗幕﹐官園種菜自爲鄕。自注﹕予寓官菜園上街﹐習庵寓甘井胡同。

車輦店今名教子胡同。有觀音寺。

糧食店井一。有火徳眞君廟。

右在正陽門大街西﹐煤市街東﹐西珠市口大街北﹐其西與北城界。

煤市街

有漳郡﹑贛州會館﹐公善水局。井一。藤陰雜記﹕髙安朱文端公第在煤市街﹐今爲旅店。查禮銅鼓書堂集﹕移居宣南坊詩注﹕今歲夏就任農曹﹐正陽門煤市街舊有老屋數椽﹐湫隘不能容足。杭世駿道古堂集﹕愚庵記﹕煤市街在前門之西南﹐吾友龔生嘗止於是﹐室有嘉樹﹐龔生娑婆而不能去﹐益辟其西楹﹐啟窗闥而延之﹐在喧湫塵囂之中﹐而聊獲此一適。龔生蓋自安其愚焉﹐因榜其室曰愚庵。

煤市橋無橋。

楊梅竹斜街

有和含﹑酉西會館。井一。蒲褐山房詩話﹕梁時正號薌林﹐謚文莊﹐居楊梅竹斜街內淸勤堂﹐禦賜也。堂左有味初齋﹐前隔墻葡萄累累﹐其齋因以靑乳名之。公充續文獻通考總裁﹐屬余司編校﹐常宿其齋。案﹕春融堂集﹕梁詩正行狀云﹕乾隆元年九月﹐賜第於南城珠市街。當卽此地也。藤陰雜記﹕楊梅竹斜街梁文莊公第﹐淸勤堂前藤花﹐汪文端公有詩﹐萬柘坡光泰﹐館此修三通。又嚴海珊刺史遂成貽詩云﹕滿架藤陰史局中﹐讓君一手定三通。又靑乳軒以寓王中書穀原又曾。文莊告養歸裏﹐又曾送詩﹕藤陰假館年華晚﹐潞水抽帆別思頻。文莊終養來京﹐於此宣麻﹐旋卒於位。今久攺旅店﹐藤花尙茂﹐車過時猶及見之。紀昀灤陽銷夏錄﹕乾隆庚子﹐楊梅竹斜街火﹐所毀殆百楹﹐有破屋巋然獨存﹐四面頹垣﹐齊如界畫﹐乃寡媳守病姑不去也。

觀音寺街

有寺。何道生雙藤書屋集﹕觀音寺街酒家作一標子﹐冠巾頭面如學士狀﹐自項以下壺盧也。張瘦銅以爲太白﹐作壺盧學士歌。

小李紗帽胡同

朱家胡同

豬尾胡同

石頭胡同有望江﹑龍巖會館。天仙宮﹑準提庵。

王廣福斜街有汾陽﹑新建會館。井一。

大李紗帽胡同

火神廟夾道有蠶桑局﹑忠義局。

畱守尉小胡同曰羊毛胡同。有髙安會館。

淸風巷

柏興胡同有同善暖廠。

小椿樹胡同有漳浦會館。

小馬神廟有六館祠堂。

大馬神廟井一。有廟。

右在煤市街西﹐石頭胡同路東﹐西珠市口大街北﹐其西與北城界。

西珠市口大街

卽南大街。井三。中城副指揮署在南﹐詳衙署。有珠市汛。迆西爲西柳樹井﹐井一。北有萬善給孤寺。傳云創自唐貞觀間﹐疑卽坊巷胡同集之萬善寺也。東偏爲關帝祠﹐詳寺觀。有津南﹑潞安﹑贛寧﹑奉天﹑九江﹑平定﹑翼城﹑仁錢﹑廬州﹑孟縣諸會館。又有越中先賢祠。北小胡同曰給孤寺夾道。水曹淸暇錄﹕虎坊橋眼藥庵有銅觀音大士一尊﹐髙幾五尺﹐相傳萬曆時欽工造以祈福者。京城古迹考﹕晉陽庵有古銅大士像﹐下有款識﹐云大唐貞觀四年尉遲敬徳監造﹐後移受水塘古佛庵﹐庵壞﹐移稽山會館﹐今浙紹鄕祠是也。內有眼藥庵﹐供銅大士﹐左右列善才﹑龍女﹐亦銅像﹐然並無尉遲監造字﹐而銅質古潤﹐法像端嚴﹐洵是舊物。閱微艸堂筆記﹕京師花木最古者呂氏藤花﹐宅後售與髙太守兆煌﹐又售程主事振甲。藤今猶在﹐其架用梁棟之材始能支拄﹐其陰覆廳事一院﹐其蔓旁引﹐又覆西偏書室一院﹐花時如紫雲垂地﹐香气襲衣。藤陰雜記﹕給孤寺東呂家藤花刻元大徳四年字。商賈意詩﹕萬善寺旁呂氏宅﹐滿架古藤翠如織。鐵幹誰鐫大徳年﹐模糊辧是元朝植。今屢易其主﹐藤尙無恙。又李文貞光地第在西珠市口﹐有夾輔髙風賜額﹐賃宅尙是後人。又陳澤州廷敬初寓宣武門東街﹐與湘北少宰比鄰﹐乙丑除夕移靑藤館新居詩﹕五春三度移居日﹐桃梗椒花總閉關。新宅詩﹕莫道幽居少﹐樓頭十萬家。靑藤館書睡詩﹕汗簡紛難就﹐靑藤蔓許長。又六友齋玩月詩﹐簡西鄰給孤寺主詩﹐定在珠市口西﹐今莫考矣。道古堂集﹕循虎坊橋而東﹐有禮部鐘君之賜宅﹐余假館焉。

板章胡同

井一。有平定會館。舊有分宜﹑西安﹑同安諸會館。蔣祥墀散樗老人自記年譜﹕乙丑遷板章胡同。

養羊胡同

花椒營椒或作枝﹐亦作棉花營。

九曲灣

牛血胡同血或作油。井一。

髙爵街俗訛髙臺階。有巴陵會館。

前後校尉營井二。

靈佑宮

佑或訛聖﹐靈佑宮舊爲十方道院﹐互詳寺觀。旁爲天仙廟。人海記﹕燈市舊在東華門外﹐今移正陽門外靈佑宮旁﹐至期﹐結席捨﹐懸燈髙下﹐聽遊人縱觀﹐蓋京師坊巷元夕不放燈也。查愼行敬業堂集﹕鳳城新年詞﹕才了歌堤便買燈﹐三條五劇一層層。東華舊市名空在﹐靈佑宮前另結棚。藤陰雜記﹕今宮前絕無燈市。陳澤州有至日陪祀同王阮亭靈佑宮早起詩。今天橋宮觀悉爲諸王齋宿之所。又陳其年有同人集靈佑宮會飲詩。案﹕施閏章學余堂集﹐有天仙宮尋徐善長詩。

般若寺胡同

鷂兒胡同

中城正指揮署在南。有浮山﹑平介會館﹐舊有徽州會館﹐今廢。癸巳存稿﹕書難字後篇自記云﹕嘉慶戊午重陽日書於鷂兒胡同愼徳堂北軒。

大﹑小燕翦胡同燕翦亦作演箭。

趙錐子胡同

蓮花玉河

廚子營

斗姥宮康熙三十四年建﹐地以宮名。東有眞武廟﹐西有仁壽寺﹐舊爲昭顯廟﹐俱詳寺觀。

任家頭胡同

大﹑小喇叭胡同小胡同曰明開夜合胡同。井一。

韭菜胡同

窮漢市亦稱補拆市。拆或作陳。井三。小胡同曰大小眼鏡胡同。

永定門大街

北接正陽門大街。井三。有橋曰天橋。橋西南井二﹐街東井五。東南則天壇在焉﹐西則先農壇在焉。俱詳壇廟。農壇之南觀音井一﹐明崇禎時王應魁所鑿﹐以濟道喝者。又南里許有佑聖庵﹐俱詳寺觀。春明夢餘錄﹕神樂觀在天壇內之西。藤陰雜記﹕天壇道院卽神樂署﹐昔爲讌遊之地﹐馮大木廷櫆神樂觀送同年之官詩﹕尺五天邊春晝睛﹐同遊南陌麯塵生。客來彌勒龕中坐﹐詩向桃花潭上成。胡南苕會恩道院看牡丹詩﹕碧落淸虛人罕到﹐春林詰屈馬偏諳。又有道院祈雨詩﹐齋宿卽事詩。乾隆七年﹐因遊人雜沓﹐奏禁栽花﹐拆毀酒肆﹐至今不植花卉﹐惟古松尙存。捲葹閣集﹕偕同人飲天橋酒樓詩﹕過橋春五里﹐登閣樹三重。風轉闤聲沸﹐塵將遊騎衝。鶯花憐震蕩﹐衣袂競織穠。咫尺郊壇外﹐春云總似龍。孫爾準泰云堂詞集﹕小寒食宿雨初霽﹐蹋春至天橋﹐登酒樓小飲﹐稚柳淸波﹐漪空皺綠﹐渺渺予懷﹐如在江南村店矣。樓額曰杏花天﹐因倚聲書壁。野或編﹕京師最重午節﹐天壇遊人極盛﹐聯鑣飛鞚﹐豪門大估之外﹐則中官輩競以騎射爲娛﹐蓋皆賜沐請假而出者。水曹淸暇錄﹕天壇中隙地產益母艸﹐守壇人煎以爲膏售人﹐頗道地。春時又產龍須菜﹐生食香脆可口。

右在西珠市口大街南﹐板章胡同東﹐永定門大街西﹐東與南城界﹐西與北城界。

外城東城

城冊﹕外城地址隸東城者﹐崇南坊第一鋪﹕東至東便門﹐南至東河漕﹐西至崇文門大街南城交界﹐北至城根。二鋪﹕東至城根﹐南至廣渠門大街﹐西至崇文門大街﹑與南城界﹐北至上四條胡同。三鋪﹕東至廣渠門口﹐南至萬柳堂﹐西至瓜市﹐與南城界﹐北至東河漕。四鋪﹕東至廣渠門﹐北至麻繩市﹐西至天壇﹐與南城界﹐南至右安門。案會典﹕東城分七鋪﹐與今制異。

崇文門東夾道

有稅務司。井一。東城根井一。坊巷胡同集﹕崇北坊在新城廣渠門東北角﹐崇文門外東河沿往東﹐至都城東南角﹐東便門東北角七牌三十七鋪。有天仙廟﹑崇恩觀﹑臥云庵﹑無量庵﹑崇恩寺﹑臥佛寺﹑增福廟﹑白雲寺﹑積谷寺﹑萬福寺。案﹕天仙廟﹑崇恩觀﹑臥云庵﹑臥佛寺﹑增福廟﹑白雲寺﹑萬福寺俱見後﹐余無考。人海記﹕崇文門東南有淨度寺﹐元張中丞養浩作其子雁奴壙銘有云﹕權厝文明門外淨度寺之南原。寺蓋元時有之矣。宸垣識略﹕水木淸華亭﹐元侍禦史王儼別業﹐在文明門外東南里許﹐園池構築﹐甲諸邸第。許有壬記云﹕北瞻闉闍﹐五云杳靄﹐西望舳艫﹐泛泛於煙波浩渺雲樹參差之間。虞道園有詩。案﹕淨度寺﹑水木淸華亭遺址皆無可考﹐核其地望﹐當與今花兒市大街相近﹐姑附此。

上﹑中﹑下河沿井二。有聖泉寺。

上頭條胡同井一。

上二條胡同有薊州試館。

上三條胡同

井一。步軍統領所屬東營守備署在北。有天仙廟﹑五聖祠。洪北江年譜﹕乾隆戊戌﹐計偕入都﹐居仲弟海岱門三條胡同寓齋﹐時仲弟官崇文門副使。是科先生獲雋。

上四條胡同

井四。東口有小胡同曰穿心店﹐通下下三條胡同。曰曹家店﹐通花兒市。曰罐兒胡同﹑曰西罐兒胡同。有崇恩寺﹑臥佛寺﹐詳寺觀。崇恩寺本名崇恩福元寺﹐元剎也。元一統志﹕遂初亭在施仁門北崇恩福元寺西門西﹐街北舊隆禧院﹐正廳後乃張子有平章別墅也。明一統志﹕遂初堂在府南﹐元詹事張九思別業也。道園學古錄﹕張九思墓志﹕治國於南門外﹐作堂曰遂初﹐花木水石之勝﹐甲於京師。案﹕施仁門金都城東北門也。元築新城後﹐以遼金故城爲南城﹐其遺址在今外城西南隅。遂初亭﹑隆禧院皆與崇恩寺相近﹐今不可考矣。趙孟頫松雪齋集﹕王惲秋澗集均有宴遂初亭詩。井一。小胡同曰水店胡同。

南﹑北火扇胡同

北羊肉口

中頭條胡同井一。有白衣禪林火神廟。

中二條胡同

中三條胡同

井一。有送子白衣庵。藤陰雜記﹕崇文門外三條胡同有查氏園﹐施培叔朝幹住時頻訪之﹐林木蔥茜﹐池館淸幽﹐後無京官居住﹐恐鞠爲茂艸久矣。

中四條胡同井一。有關帝廟﹑壽佛寺﹑無量庵。

北小市口有關帝廟。

下頭條胡同井一。有關帝廟﹑三元寺。

下二條胡同井二。有彌勒庵。

下三條胡同井一。有紫竹林。

下四條胡同井一。南夾道井一。

戶部拉口亦稱虎叭喇口。井一。

下下頭條胡同

狗尾巴胡同

下下二條胡同有藥王廟。

下下三條胡同

下下四條胡同井一。

東便門街

井一。有橋曰便門橋。護城河徑橋下迆東北出水關﹐入通惠河。普陀寺在橋北。太平宮在橋南﹐俗稱蟠桃宮道觀也﹐明建。有吳達禮碑﹐歲三月朔至三日有廟市。又有關帝廟﹑觀音庵。萬曆沈志﹕普陀寺﹑金山寺在崇北坊﹐俱有敕建碑。案﹕金山寺久廢。宸垣識略﹕觀音庵舊名云深處﹐康熙間建﹐室宇精雅﹐傳爲宦家別業所攺。

河坻下

右在崇文門大街東﹐東便門南﹐花兒市街北﹐與南城界。

花兒市大街

有花兒市汛。火神廟﹐明隆慶二年建。有李琦﹑崔應階二碑。旬四日有市。竈君廟﹐明建。有孫嶽﹑馮云驌二碑。歲八月朔至三日有廟市。又有回人禮拜寺。張祥河小重山房集有花兒市歌。

南小市口東城指揮署在北﹐詳衙署。井五。有地藏庵。

鐵轆轤耙井一。有崇興寺﹑送子觀音庵。

史家胡同井一。

隆安寺井二。

白橋井一。

臥佛寺井一。有忠義觀。

牛角灣有土地祠﹑財神廟﹐卽坊巷胡同集之增福寺。

佘家營有廣東義園。

四川營有天龍寺﹐明萬曆間建﹐金華會館也﹐今爲義園。有三淸觀﹑法域寺。

上堂子胡同有關帝廟。井一。

旋馬上灣

雷家胡同

下堂子胡同

上寶慶胡同井二。

棗子營有寶慶寺。

下寶慶胡同

上餹刀胡同井一。

下餹刀胡同小胡同曰坑兒胡同。有白雲寺。

上鍋腔胡同井二。有觀音庵。

下鍋腔胡同井一。有觀音庵。

南羊肉口

樓灣井一。有三聖庵﹑觀音堂。

東河漕井二。東城吏目衙門在北﹐詳衙署。有東城棲流所。有大慈庵。

北河漕

朱家灣井一。有萬福寺﹐井一。

寶子胡同俗名包頭胡同。有九泉積善寺。

纓子胡同有觀音庵。有延邵會館。

井兒胡同井一。

汪太醫胡同井一。小胡同曰扁擔胡同。有福喜庵。

手帕胡同倉場總督署在北﹐詳衙署。井三。有齊魯會館。

右在廣渠門大街北﹐花兒市南﹐蒜市東﹐西與城界。

廣渠門大街

卽南大街﹐俗稱沙鍋門大街。城根井二。迆南城根菜園井五。石鼓齋雜錄﹕李奭棠﹐大興人﹐歷官少宗伯。父方懋﹐世居沙窩門﹐久困諸生﹐著說部六百餘卷﹐名雅薈。魏柏鄕稱爲光怪陸離。今不獨書不多得﹐並沙窩門故第亦莫可考。坊巷胡同集﹕崇南坊在新城廣渠門﹑左安門東南角七牌三十三鋪。有地藏寺﹑法藏寺﹑妙音寺﹑寶應寺﹑崇教寺﹑安化寺﹑吉祥寺。萬曆沈志﹕大悲寺在崇南坊﹐有敕建碑。案﹕舊聞考﹕地藏寺﹑法藏寺﹑妙音寺俱存﹐余無考。今法藏寺僅存一塔﹐地藏寺街名尙存﹐寺已廢。妙音寺亦廢。安化寺見後。

鑪聖庵井一。庵爲山西冶工所建﹐明剎也﹐地因以名。有孫嘉淦﹑戴章甫二碑。旁爲潞安會館。又有彌勒庵。

抽分廠井一。步軍統領所屬南營參將署在北﹐詳兵制。有五聖禪林。

元寶市井一。

斜大石橋

麻繩市

攬竿市井一。俗闌干市。

石板胡同

西馬尾胡同井一。俗名西馬尾帽。

東馬尾胡同俗名東馬尾帽。

地藏寺街井一。

東利市營

西利市營井一。有關帝廟。

鐵香鑪井一。舊有山右﹑宣城﹑嘉應諸會館﹐今廢。

三轉橋井一。無橋。有華嚴寺﹐詳寺觀。

唐洗布街卽半步街。

局章胡同井一。

八聖廟井一。有南極觀。

放生池

井四。藤陰雜記﹕沙窩門有放生池﹐浙人範思敬所創。範嘗夢到一院﹐禪室懸木魚﹐有人云東坡居此﹐遂入謁。坡云﹕吾有王文正公泥金書法華經一部授汝。坐側有一人侍立﹐云何姓。覺而異之。旣放生池成﹐延一老僧居之。範一日至院﹐宛似夢中﹐室懸木魚。僧忽云﹕有一法寶﹐今贈居士。視之﹐卽王文正公金書法華經也。室有募緣疏﹐爲何禦史書。豈僧卽東坡後身耶﹖

四眼井井八。

廳兒胡同井一。

關王廟街有關帝廟。

井兒胡同井一。

拐棒胡同

半壁街井一。

法華寺

四塊玉

五虎廟

五或訛石。宸垣識略﹕五虎廟殿前有古松二株﹐二百餘年物也。寺塐關﹑張﹑趙﹑馬﹑黃五將得名﹐後毀於火。今前殿祗奉關帝﹐而五虎之名仍舊。

趙家莊

法藏寺井二。俗稱白塔寺﹐金之彌陀寺也﹐詳寺觀。西有太陽宮﹐順治初建﹐道流居之。

三義廟井三。

呂家窯井二。

魏家口

藍旗小營房

大營房井七。順治十八年攺設正藍旗教場於此。見八旗通誌。有頭條﹑二條﹑三條﹑四條胡同。

南岡子頭華嚴寺﹐詳寺觀。雲集觀﹐康熙時建﹐今攺名玉淸觀。又有文昌宮。

左安門大街俗稱江擦門街。左右亙四五里﹐皆曠地義園﹐外多蔬圃。城根菜園井十一。

義學雍正時韓城寧永祿創始。有莊存興﹑朱圭二碑﹐詳學校。

楊家馬圈

陳家馬圈

劉家馬圈

髙家馬圈

張家馬圈井一。

南臺寺

井一。寺爲康熙時重建。復初齋集﹕於城東福寧寺拓得先九世祖謙謙公正徳丙子撰碑敬述。自注﹕寺與南臺﹑夕照二寺鄰。

夕照寺

井一。案﹕雍正間文覺禪師元信嘗退食於此。殿壁有王安昆書髙松賦﹐陳壽山畫松﹐詳寺觀。旁有育嬰堂﹐詳廠局。毛奇齡撰大學士馮溥年譜﹕康熙丁未﹐建育嬰堂於夕照寺﹐收無主嬰孩﹐貰婦之乳者育之。宸垣識略﹕東南寺院多停旅櫬﹐南臺夕照其最著者。魏之琇過夕照寺詩﹕鐘磬不聞林鳥寂﹐鮑家詩唱古先生。

安化寺井二。寺有景泰間釋大善﹑宏治間光祿卿張天駿二碑。

萬柳堂

井一。京畿古迹考﹕萬柳堂在廣渠門內。國初大學士益都馮溥別業。康熙時開博學宏詞科﹐待詔者嘗雅集於此。案﹕今爲拈花禪寺﹐詳寺觀。藤陰雜記﹕馮文毅仿廉孟子萬柳堂遺制﹐買夕照寺旁隙地爲萬柳堂﹐毛西河﹑喬石林作賦﹐陳其年序﹐朱竹垞記。又髙念東珩亦園記﹕萬縷將披細柳﹐知濃陰行埒蘇堤﹔數尺自出淸泉﹐是神力驅成香海。是萬柳堂又名亦園。馮益都亦園春興詩﹕小築城隅柳滿堤﹐緣云低護艸初齊。次首﹕亂飄柳絮鋪新徑﹐細數桃花過野塘。是園卽萬柳堂。王橫云和詩﹕春濃亭榭護沙堤﹐翠碧千重柳帶齊。吹去雜花迎緩鞚﹐飛來好鳥喚扶犁。輕陰色散栴檀外﹐斜日煙濃漢苑西。佳景欣當調鼎暇﹐關河卽目暮云迷。嚴存庵我斯題亦園詩﹕淸時謝太傅﹐此地卽東山。物我風塵外﹐經綸魚鳥間。幾人能後樂﹖半壑有餘閒。吾亦忘機者﹐披襟自往還。壕梁秋水上﹐窈窕赤欄幹。石細縈書帶﹐藤低礙籜冠。樹聲千壑魚﹐雁影一汀寒。絕似江南景﹐憑誰把釣竿﹖艸堂開綠野﹐曲榭俯淸渠。最愛陶家柳﹐還同杜老居。天髙秋射隼﹐沙暖書觀魚。到處乾坤大﹐何須賦遂初﹖毛西河修禊亦園詩﹕曲江修禊已三年﹐勝飲無如柳下偏。地曠盡教油幔接﹐溪回不礙羽觴傳。沿堤艸向春深發﹐夾路花從雨後妍。陪得蓬山舊仙侶﹐到來滿座盡雲煙。良會何須絲竹偕﹖春風處處遠塵霾。東流水色淸堪戀﹐北地晴光淺亦佳。髙柳隔簾拋粉絮﹐新蒲刺水簇金釵。洛中褉飲年年事﹐丞相同行豈易儕﹗朱筠笥河詩集﹕康熙中﹐堂歸石氏﹐時邸貴欲得之﹐石召工建大悲閣﹐一夕成﹐以家祠謝貴人﹐乃已。自此遂爲拈花寺。端木國瑚太鶴山人集﹕道光戊子七月五日﹐胡竹村培翚祀鄭康成於萬柳堂﹐以是日庚戌生日也﹐繪圖徵詩。案﹕■﹝谷曼﹞■﹝谷九﹞亭集亦有詩。

板廠井一。有雙龍庵。

細米廠

興隆街井一。有關帝廟﹑興隆庵﹑彌勒庵﹑福寧禪林。有明工部主事翁淇碑﹐有松江義園。

八條坑

四棵樹胡同

米市口又名細米廠頭條胡同。

火神廟街有延慶寺。

南河漕井三。

右在左安門北﹐廣渠大街南﹐天壇東﹐西與南城界。

外城南城

城冊﹕外城地址隸南城者﹐正東坊﹐第一鋪﹕東至崇文門大街與東城界﹐南至北官園南口﹐西至新開路北口﹐北至城根。二鋪﹕東至喜鵲胡同東口﹐南至平樂園﹐艸廠二條胡同與中城界﹐西至閻王廟前街﹐又至蕭公堂與中城界﹐北至巾帽胡同﹐又至東河沿城根。三鋪﹕東至崇文門大街﹐南至石板胡同﹐均與東城界﹐西至磁器口﹐北至五老胡同。四鋪﹕東至平樂園北口﹐南至三里河橋﹐西至艸廠七條胡同南口﹐北至北官園南口。五鋪﹕東至火藥局﹐南至何家莊﹐均與東城界﹐西至鞭子巷三條胡同﹐北至柳樹井。六鋪﹕東至鞭子巷二條胡同﹐南至天壇﹐西至西珠市大街與中城界﹐北至三里河與中城界。

崇文門大街

俗稱哈達門大街。東屬東城﹐西屬南城。跨護城河有橋﹐曰崇文門橋。崇文門稅務署在東﹐詳衙署。有鎭海寺。有山東會館。水曹淸暇錄﹕得天張司寇照舊居在崇文門外﹐屋宇宏深﹐有楠木廳﹐樓多鬼怪。

西夾道

喜鵲胡同有楊氏園。新設電報局於此。

蓮子胡同

賀粉漿胡同

打狗巷

巾帽胡同井一。

粉綫胡同

送姑娘胡同

淸風營

泉水塘

翟家口

東豆腐胡同

三川柳小胡同曰朱鴨子店。

打雀兒胡同

板井胡同

細米巷

北官園舊有介休會館。

新開路有常山﹑曲沃﹑安陸會館。

賈家花園陳廷敬午亭文編﹕尙書賈公治第崇文門外﹐作客捨以館曲沃人﹐曰喬山書院﹐又割宅南爲三晉會館。

打磨廠

井二。南城吏目署在北﹐詳衙署。有玉皇廟﹑關帝廟﹐鐵柱宮本名靈佑宮﹐祀許旌陽眞人﹐蕭公堂祀鄱陽湖神﹐均江西公所。有粵東﹑潮郡﹑臨汾﹑寧浦﹑應山﹑鐘祥諸會館。舊有郢中會館﹐今廢。西屬中城。王崇簡靑箱堂集﹕打磨廠﹐金忠潔公鉉故居。馬氏日鈔﹕正統己巳春﹐打磨廠軍人王勝家﹐井中五色雲起﹐予往觀﹐日髙三丈餘﹐隔井面日視之﹐有靑紅綠气﹐勃勃上騰﹐至巳末卽無﹐明旦復有﹐二十餘日乃滅。魏貞庵年譜﹕時打磨廠菜園圈占﹐公行南城察院署﹐百姓數百號泣云﹕廠南空地住有千家﹐今大興縣票傳﹐奉戶部堂牌﹐云系嘉蔬署官地﹐百姓無棲。公曰﹕勿啼﹐爲爾請命。具疏聞﹐上欣然從之﹐免圈至今。洪北江年譜﹕乾隆四十四年﹐四庫館開﹐讎校事繁﹐座師董公誥爲總裁﹐囑總校江寧孫舍人溶延先生至打磨廠寓齋﹐總司其事。析津日記﹕崇禎觀﹐司禮監張政捨宅建。正統十四年賜額﹐胡濙撰碑。案﹕崇禎觀在打磨廠之南巷。

後河沿井二。

右在崇文門大街西﹐興隆街北﹐深溝胡同東﹐東與東城界﹐西與中城界。

興隆街

井一。有準提庵﹑藥王會館。章學誠實齋文集﹕任幼植別傳﹕乙巳之冬﹐余在保定﹐暫至京師﹐館同年潘編修庭筠家﹐時潘居興隆寺街﹐與君居衡宇相望﹐談宴流連﹐互爲主客。

大溝沿

八角胡同

艸廠頭條胡同有歸徳﹑廣州﹑興國﹑麻城﹑金箔諸會館。

二條胡同有邵武﹑黃岡﹑臨江﹑應城諸會館。

三條胡同有南陵﹑臨江﹑太平會館。

四條胡同

五條胡同有寶慶﹑仙溪﹑黃梅諸會館。

六條胡同

上﹑下七條胡同有孝感﹑南安﹑袁州﹑惠州諸會館。

八條胡同有辰沅﹑漢陽會館。

九條胡同有蘄州會館。井一。

十條胡同

有上湖南﹑湘潭﹑長沙﹑湘鄕﹑京山會館。井一。野獲編﹕今京師全楚會館﹐故江陵張相第也﹐壯麗不減王公﹐然特分宜嚴相舊第四之一耳。會館之右一小房﹐𨿽不及大第十之一﹐然亦軒敞。先人以價廉僦居﹐不意其有祟也。遷寓不數月﹐妖魔百出。時龍虎山眞人在都﹐面請手畫一符﹐懸中堂鎭之。是夜魔投瓦石﹐專投符上﹐比明﹐則糜爛無存。先人尋大病﹐給假南旋。此房爲京師富人徐性善所得﹐重構華甍﹐以饋吏部侍郎徐檢庵。侍郎先與先人比鄰﹐至是拓爲大第﹐未久亦以白簡告歸。不數年﹐性善坐他事籍沒。此房亦爲官物矣。

木廠胡同

北五老胡同有寧波﹑嚴州會館。井一。

閻王廟前後街有三晉﹑宜黃﹑云夢諸會館。

南官園胡同有湘潭會館。

薛家灣有鄞縣會館。井一。

元眞觀

平樂園有荊州會館。

南五老胡同

石虎胡同有嚴陵會館。井一。

髙家胡同

香串胡同

石板胡同

殺豬營

雙關帝廟

茶食胡同井一。

右在崇文門大街西﹐東柳樹井北﹐蘆艸園東﹐東與東城界﹐西與中城界。

艸市亦稱柴火市。井一。迆南爲六間房。

半壁街南小胡同曰過街樓。

狗尾胡同

刷子市

艸帽店

馬夫嘴

山澗口小胡同曰老虎洞。

精忠廟

廟祀嶽忠武﹐康熙時建﹐有大學士劉統勛碑。藤陰雜記﹕金魚池西精忠廟自靈佑宮燈市罷後﹐廟設煙火﹐人競往觀﹐土塑秦檜﹐煤炭燔之至盡﹐名曰燒秦檜﹐蓋仿火判之制也。案﹕廟有鐵鑄秦檜夫婦像跪門外。旁有喜神廟﹐伶人所祀也。有龔鼎孳﹑劉躍云二碑。

新房口

柴竹林俗稱擔子市。舊有趙城﹑孟縣會館﹐今廢。小胡同曰五間房。

褲骽胡同

新店井一。

估衣市

亦稱南小市。小橋二。乾隆初﹐步軍統領所屬南營東南一守備署在此﹐後省。有慈溪﹑山西會館。舊有蘭溪會館﹐今廢。宸垣識略﹕東小市在半壁街南﹐隙地十餘畝﹐每日寅卯二時﹐貨舊物者萃焉﹐惟估衣最多。中有慈溪會館﹐每科舉之期﹐直隸學政錄取遺才於此。案﹕今在順天學政署。帝京景物略﹕三里河故道已成陸矣﹐時魚則停潦﹐泱泱然河也。武淸侯李公疏之入園中﹐園遂以水勝﹐可泛舟﹐周廊過亭。其東梅花亭﹐砌亭爲瓣五﹐鏤爲門爲窗﹐繪爲壁﹐甃爲池﹐範爲器﹐皆以梅。又有漚臺﹑鳧樓﹑船橋﹑魚龍亭諸勝。案﹕李園今無考。吳長元謂東小市有平橋渠水﹐傳是故家園地﹐疑卽其遺址。然考吳維英遊園泛舟詩云﹕背城特地又新莊﹐村店靑簾帶夕陽。劉同升李園小集詩云﹔小橋行過柳溪灣﹐出郭已知依綠水。其地當在今東城外三里河故道﹐徑城外八里莊等處﹐直抵張家灣﹐固不得以城中囿之。園爲武淸侯李偉所築﹐已在嘉靖築新城之後。吳劉詩中所云出郭背城者﹐亦不得以外城當之。舊聞旣已誤錄﹐吳氏之說則更無確據也。

獅子館

疊道胡同

蘇家坡有金華會館。井一。

溝沿

臥牛胡同

南橋灣

安國寺中街安國寺詳寺觀。碑已毀。其東有普賢禪林﹐比丘尼居之。西有關帝廟﹐明隆慶鼎一。

鞭子巷頭條﹑二條﹑三條﹑四條胡同四條胡同井一。有山西會館。

奶子胡同

東小市橋一。小橋二其東北亦稱黑市。

鐵香鑪舊有山右﹑宣城﹑海昌﹑正定﹑嘉應諸會館﹐今多廢。

金臺書院夾道

金臺書院互詳學校。東有永濟橋﹐乾隆四十七年重修﹐有碑。葉名濃橋西雜記﹕洪莊者文襄公承疇賜園也。康熙庚辰﹐錢大京兆晉錫設大宛二義學﹐宛平寄長椿寺﹐大興僦屋於洪莊﹐後宛平之學並歸大興﹐延王源主其事﹐從遊日眾。京兆欲市莊內隙地構堂﹐文襄孫奕沔不可﹐乃上疏﹐托言奕沔願割地以建學。聖祖嘉其請﹐書廣育羣才額以賜。奕沔聞之大驚﹐而無可如何。王源爲之記。乾隆十五年攺名金臺書院。

金魚胡同

有金魚池。橋二。迆東有水道﹐抵大街﹐蓋三里河故道也。東有慈源寺﹐成化二年指揮朱善建。行國錄云﹐有正統初太常少卿括蒼潘辰碑﹐今已泐。惟康熙間大學士衛周祚碑尙可讀。又東數百武﹐有姚斌關王廟﹐元崇恩萬壽寺遺址。又有天慶寺﹐互詳寺觀。迆北有眞武廟﹑海潮寺﹐今皆圮。明一統志﹕魚藻池在宣武門外西南燕京城內﹐金時所鑿﹐池上舊有瑤池殿。帝京景物略﹕殿址今不可尋﹐池泓然也。居人界地爲塘﹐垂柳覆之﹐歲種金魚以爲業。池陰一帶﹐園亭多於人家。南抵天壇﹐一望空闊。歲午日﹐走馬於此﹐蓋金元躤柳遺意也。躤柳今名射柳。案﹕園亭今無存者﹐惟種魚﹑走馬﹐俗尙猶然。朱筠金魚池賦序﹐言池廣數十畝﹐分百餘池。紫桃軒又綴﹕正徳中﹐南城金魚日食蒸餅白面二十斤。燕石集﹕天慶寺僧捨有雅致亭。孫承澤天府廣記﹕元天慶寺﹐遼永泰寺也﹐成化二年飭右指揮朱善重修。春明夢餘錄﹕寺後有髙閣﹐可望天壇。僧捨有李龍眠畫羅漢十六軸。案﹕雅致

亭羅漢像今無存。孫承澤言天慶卽遼之永泰﹐考元王惲撰寺碑略云﹐永泰寺肇基自遼﹐彌陀者永泰之別院﹐至元乙酉重建是院﹐闕地得廢鐘﹐刻天慶二字﹐卽以名額。據此﹐則天慶爲永泰別院也。又明騫英修寺碑﹐謂三里河之濱地名魏村社﹐幽曠閴寂﹐林木叢茂。今社名亦湮沒矣。行國錄﹕圓覺寺在魏村社﹐明景泰中建。有嘉靖四十二年重修碑﹐雲南道禦史趙鏜撰文。舊聞考﹕寺在三里河橋東﹐已廢﹐其地猶仍寺名。明一統志﹕金井在府南魏村社﹐永樂間嘗駐蹕於此﹐飲而甘之﹐遂命甃焉。案﹕今無考。

後池

藥王廟街

井一。藥王廟詳寺觀。朔望有廟市。六街花事﹕藥王廟有花市。明史宦官傳﹕魏忠賢生祠﹐武淸侯李誠銘建之藥王廟。

神路街二條胡同

明因寺街

明因寺舊爲三聖寺﹐詳寺觀。寺有貫休畫十六阿羅漢像﹐景物略云﹐贗本也。水曹淸暇錄﹕明因寺在三里河東。香光董宗伯因僧永舞之請﹐爲書釋迦成道記﹐筆法遒勁﹐勒石嵌寺壁上﹐惜已剝蝕。

淸化寺街

有崇善暖廠。南城正指揮在北﹐詳衙署。淸化寺故保安寺基也﹐詳寺觀。舊志﹕寺在正東坊﹐有敕建碑。洪北江年譜﹕乾隆五十五年秋與仲弟移寓三里河淸化寺街﹐饒有竹木之勝﹐查給事瑩舊宅也。案﹕明程敏政篁墩集﹐有宿淸化寺詩。

磁器口井一。

紅橋井一。

彌陀寺溝

何家莊

牟家園井一。

火藥局

豬頭胡同

三里河大街

三里河﹐詳水道。有橋曰三里河橋。西隸中城﹐東隸南城。井一。有三官廟。迆東爲東柳樹井﹐井一。又東爲蒜市﹐井一。瓜市﹐井一。南有泰山行宮﹐祀碧霞元君﹐明天順間建。徐富庶﹑姜逢元二碑。北有雙關帝廟。迆西有鐵山寺﹐屬中城。舊有南泉寺。藤陰雜記﹕朱竹垞康熙戊午入都﹐捨於三里河橋之南泉寺﹐與李武曾同寓﹐撰惜字林記。見竹垞年譜。今圮﹐俱詳寺觀。明史河渠志﹕成化中﹐有議於三里河從張家灣﹑煙墩橋以西疏河泊舟者﹐遣尙書楊鼎﹑侍郎喬毅相度﹐言城南三里河舊無河源﹐正統間修城壕﹐恐雨多水溢﹐乃穿正陽橋東南窪下地開濠口以泄之﹐始有三里河名。自濠口八里﹐始接渾河舊渠﹐兩岸多廬墓﹐水淺河窄﹐又須增引別流相濟﹐如西湖艸橋﹐源出玉匠局馬跑等地﹐泉不深遠。元人曾引金口水﹐洶湧沒民捨﹐以故隨廢﹐惟玉泉﹑龍泉及月兒﹑柳沙等皆出西北﹐循山麓而行﹐可導入西湖。請浚西湖之源﹐閉分水淸龍閘﹐引諸泉水從髙粱河﹐分其半由金水河出﹐余則從都城外濠流轉﹐會於正陽門東﹐城壕且閉﹐令勿入三里河﹐並流大通橋閘河﹐隨旱澇啟閉﹐則舟獲近

倉甚便。從之。方發軍夫九萬修浚﹐會以災異罷。明陸釴病逸漫記﹕三里河在天地壇前﹐去通州五十里﹐地形髙通州六丈九寸﹐置二閘﹐可行舟﹐但有一二處走沙。宸垣識略﹕三官廟﹐羽士居之﹐雙槐甚古。衎石齋紀事稿﹕杭大宗蒜市雜記序﹕蒜市在京師海岱門南二里。

右在永定門大街東﹐東珠市大街南﹐天壇北﹐東與東城界﹐西北與中城界。

外城西城

城冊﹕外城地址隸西城者﹐宣南坊﹐第一鋪﹕東至宣武門街之西與北城界﹐南至廣寧門街夾道居﹐西至老墻根柴廠﹐北至宣武門西城根。二鋪﹕東至菜市口與北城界﹐南至廣寧門街之北﹐西至廣寧門街韋■﹝馬犬﹞庵﹐北至宣武門西城根。三鋪﹕東半截胡同與北城界﹐南至白帽胡同﹐西至牛街﹐北至廣寧門街之南。四鋪﹕東至牛街﹐南至棗林街﹐西至廣寧門城根﹐北至廣寧街之南。五鋪﹕東至小川澱迆南至姚家坑與北城界﹐南至右安門城根﹐西至廣寧門城根﹐北至南橫街大川澱之北。六鋪﹕東至土地廟斜街﹐南至廣寧門街韋■﹝馬犬﹞庵﹐西至西便門﹐北至宣武門城根。七鋪﹕東至竇家坑﹐南至廣寧門街﹐西至廣寧門﹐北至城根。

宣武門外大街

俗稱順承門大街。街東屬北城﹐西屬西城。跨護城河有橋﹐曰宣武門橋。井三。全閩會館井一。又有直隸﹑關中﹑翼城﹑天門﹑歙縣﹑韓城﹑靈石﹑咸長﹑善化﹑永濟﹑南通州諸會館。舊有四川﹑永丰﹑建昌﹑撫臨諸會館﹐今廢。西小胡同曰花枝胡同﹑曰堂子胡同﹐東小胡同曰球子巷﹐屬北城。有太倉會館。香祖筆記﹕韓宗伯菼所居與胡侍講任輿爲鄰﹐韓逝未浹月﹐胡亦卒。藤陰雜記﹕宣武門街右爲陳少宗伯邦彥第﹐堂曰春暉﹐屋有藤花。文簡丙午自粵還朝﹐見花盛放﹐賦詩。今屋歸全浙會館﹐藤花尙盛。又龔芝麓尙書寓宣武門左﹐有香嚴齋﹐海內文人延致門下﹐歲暮各贈炭資。又吳少司空應棻寓順承門街東井書屋﹐常以秋日召客﹐名曰秋盤﹐酒具曰犀槎。張太史映斗有犀槎歌。又得墨紗蕉幅﹐張之齋牖﹐因名蕉窗﹐賦詩。後歸紀太僕復亨﹑費學士南英﹐今屋已成墟﹐東井亦枯。曝書亭集﹕汪蛟門懋麟僦寓宣武門之右﹐窮巷蕭然﹐饎炊不繼﹐久病﹐夢入廣庭﹐得石硯十三枚﹐寤而作歌﹐因名其齋。又紫藤軒記﹕是軒之興也﹐合肥李相公實先之﹐蓋平津之閣也。其子丹壑詹事讀書於此。合肥之後﹐歸於長洲韓尙書﹐已而歸於嘉善曹侍郎﹐已而歸於韓城張尙書﹐韓城之後﹐穆堂先生得之﹐五世遞傳﹐皆座主﹑門生也。全祖望鮚埼亭集﹕雍正癸丑﹐予春試報罷﹐束裝欲歸﹐前侍郎臨川李公固畱予應制科。其時侍郎居宣武門南﹐故合肥李相國邸也。西有紫藤軒﹐割以居萬公孺廬﹐又割其東以居予。潛研堂集﹕自珠巢街移居宣武門外題壁﹕眞似山僧慣打包﹐桑根三宿等閒拋。勞如車軸無停轉﹐拙比林鳩未定巢。市近米鹽喧耳畔﹐客疏塵土積堂坳。年來學得安心訣﹐容膝三間卽樂郊。析津志﹕窮漢市一在順承門南街邊﹐柴炭市﹑果市俱順承門外。案﹕柴炭市今尙有之﹐在菜市西。坊巷胡同集﹕宣北坊在新城廣寧門裏﹐宣武門迆東﹐響閘迆西至都城西南角便門西北角﹐七牌四十五鋪。有海波寺﹑永光寺﹑永興寺﹑圓通寺﹑玉虛觀﹑接待寺﹑竹林寺﹑老君堂﹑報國寺﹑紫金寺﹑昊天寺﹑善果寺﹑歸義寺﹑宏法寺。舊聞考﹕宏法寺無考﹐惟憫忠寺遼時石匣上有提點宏法竹林之名﹐似遼時已有之。案﹕日下舊聞引金國文具錄﹐祕書省今在燕宏法寺。析津志﹕寺在舊城﹐金大定十八年潞州崔進之女法珍印經一藏進於朝﹐命聖安寺設壇﹐爲法珍受戒爲比邱尼﹐二十三年賜紫衣宏教大師﹐有明昌四年趙沨碑﹐黨懷英篆額﹐蓋卽此寺也。海波以下寺今攺隸北城﹐余俱見後。明楊士聰玉堂薈記﹕崇禎丁丑九月車駕閱城﹐總督京營成國公朱純臣﹐協理陸完學﹐以營兵屯宣武門外。上臨視﹐大加稱獎﹐於西南城樓召二人﹐各賜以酒三金碗﹐便以碗賜之。明史宦官傳﹕魏忠賢生祠﹐順天府尹李春茂建之宣武門外。元劉嵩槎翁集體﹕順承門送別詩﹕送客出城秋已涼﹐太行南上楚天長。順承門外斜陽裏﹐蕎麥花開似故鄕。

上斜街

井一。靈官廟井一。關帝廟有三﹐其在東者俗稱頭廟﹐井一。北有山右三忠祠﹐明天啟四年敕建﹐祀張銓﹑髙邦佐﹑何廷櫆等。乾隆間重修﹐有朱筠碑記﹐詳祠祀。今爲山西會館。又有中州鄕祠﹑番禺會館。街北臨護城河﹐有響閘﹐明正統間侍講劉球請於宣武門西作減水河﹐其故迹也。逾河爲宣武門外西﹐城根橋一。內城溝沿水出水關後徑橋下入護城河﹐詳水道。藤陰雜記﹕宣武門外河名銀灣。王文安鐸所題孫松坪中秋詩﹕碧漲銀灣類影娥。池北偶談﹕明時六月十二日﹐禦廏洗馬於積水潭﹐導以紅仗。今三伏日洗象﹐亦導以紅仗﹐在宣武門外響水閘上。案﹕漁洋集有洗象行。又有竹枝詞﹕玉水輕陰夾綠槐﹐香車筍轎錦成堆。千錢更賃樓窗坐﹐都爲河邊洗象來。曝書亭集﹕喬侍讀萊嘗辟一峯艸堂於宣武門斜街之南﹐暇與布衣紃履之士詩篇酬和。查愼行酒人集自注﹕己巳寓居上斜街﹐與孫愷似致彌近﹐僅一垣。又槐簃集小序﹕去宣武門西半里﹐有陋室十餘間﹐從馬上望見﹐老槐二樹﹐亭亭出屋﹐遂僦居焉。有移居詩二十韻。又有周桐野﹑王樓村過槐簃看菊畱飲詩﹕老瓦盆中花十本﹐上槐街裏屋三間。藤陰雜記﹕朱竹垞曹贊善鑑倫移居詩﹕後園虛閣壓城壕﹐濺瀑跳珠牐口牢。正好憑闌看洗象﹐玉河新水一時髙。今洗象在宣武門西河內﹐其居必是上斜街。又查地山同園看花詩﹕結鄰眞喜近斜街﹐步屧尋春又一回。五日重來光景換﹐早花零落晚花開。復有同園修禊詩﹐今無考。徐司寇乾學集有飲李將軍園亭詩﹕宣武門西別業幽﹐羣公載酒共銷憂。今亦無考。又顧俠君嗣立家吳中﹐有秀野堂﹐京寓宣武門壕上﹐背郭環流﹐雜蒔花藥﹐查查浦顏曰小秀野﹐並系以詩。俠君自題云﹕數間小屋傍城西﹐紙閣屏風新品題。堪笑生涯同燕子﹐春深到處好添泥。艸堂春柳正鬖髿﹐芍藥紅蘭漸著花。生怕夢歸南識路﹐卻教移得到京華。壕上今上斜街﹐寓址莫考。余賃官廨七年﹐藤蘿成陰﹐丁香花放﹐滿院濃香﹐不得已而遷去﹐賦畱別詩。案汪沆槐廬詩話﹕顧俠君入都﹐寓宣武門三忠祠內﹐小屋數椽﹐顏曰小秀野﹐自題二絕句﹐一時名流和者甚眾。又道光時平定張穆嘗屬祁文端■﹝穴上雋下﹞藻補題小秀野三字﹐懸之祠偏老屋。事見穆所編閻潛丘年譜。■﹝谷曼﹞■﹝谷九﹞亭集有題小秀野圖詩﹐自注﹕圖爲康熙三十五年禹鴻臚之鼎所作﹐圖首竹垞分書小秀野﹐題詩者十九人。又云﹕魏坤小村第二圖﹐新城﹑秀水皆有題詩。

炸子橋

松筠庵在南﹐楊忠湣繼盛故宅也。西偏爲諫艸堂﹐互詳寺觀。又有接待寺﹑朝慶庵。有河南會館﹐顏曰嵩云艸堂。嘯亭雜錄﹕松鶴庵在宣武門外鄕閘﹐乾隆丁未胡司寇季堂會諸僚友﹐醵金立祠﹐繪公像及同事諸公神位。有古槐一株﹐忠湣手植。池北偶談﹕康熙甲申髙念東侍郎珩以老病得請﹐移居松云禪捨﹐馮益都溥過之﹐流連竟日。髙賦詩云﹕戶倚雙藤梵宇開﹐無人知是相公來。相看一笑忘朝市﹐風味依然兩秀才。馮有答詩﹐予和之。案偶談﹐筠作云。蠶尾續集仍作筠。嘯亭續錄作鶴﹐誤也。

教場口井一。迆北曰駱駝灣﹐迆西曰轤轆耙。井一。

將軍教場胡同

潛研堂集﹕壬午冬移寓詩﹕玉虛道院南鄰近﹐時有天風度碧笙。自注﹕陶晚聞﹑阮裴園﹑沈欽伯諸前輩俱曾寓此。又過將軍教場舊寓﹐庭前槐大半已枯﹐感賦詩﹕廿六年前僦此廛﹐槐陰如繖一庭圓。

教場上﹑下頭條胡同有雲南﹑山左﹑宜荊﹑永新諸會館。

下二條胡同有貴州會館。

上﹑下三條胡同有川西﹑廣西會館。

上﹑下四條胡同

芝麻街巷西井一。尙絅堂集﹕偕琴南移寓芝蔴街﹐地有花圃﹐閒曠特甚。

教場五條胡同井二。有仙遊﹑蒲城﹑涇陽﹑溫州諸會館。

小五條胡同

炭墼庫

教場六條胡同南北井各一。有貴州會館。

七條胡同

皮庫營有太原﹑四川會館。閻先生若璩祠在太原館西偏。

金井胡同

老墻根

井二。工部所屬惜薪廠在北﹐俗訛七星廠﹐舊設監督﹐今攺隸內務府營造司。廠後井一。迆南曰蔥廠﹐井一。迆西抵下斜街回子營﹐舊有藍旗營分居於北﹐今廢。

司家坑司或作史。井三﹐菜園井一。西有廣慧寺﹐詳寺觀。慧今作惠。

廣慧寺夾道

嘯亭雜錄﹕王樹勛﹐江都人﹐幼入京應試不售﹐乃於廣慧寺爲僧﹐法名明心﹐性聰悟﹐剽竊佛氏絮語以爲直通圓覺﹐又假扶乩﹑卜筮諸異術﹐京師士大夫多崇信之。蔣予蒲﹑龐士冠等以詞垣名流﹐甘列弟子之位。其餘達官顯宦爲其門人者無算。

車子營井三。北小胡同曰三合店。井一。

柿子店柿或訛獅。井二。迆北曰趙家園。

罐兒胡同北有小石橋一。又西曰過街溝﹐曰瓜市。

玉虛觀

地以觀名﹐比丘尼居之﹐互詳寺觀。元一統志﹕玉虛觀在仙露坊。元史文宗紀﹕天歷二年十一月﹐命道士建醮於玉虛﹑天寶﹑太一﹑萬壽四宮。明胡濙玉虛觀碑記﹕觀自昔奉佑聖之所﹐歲久爲風雨所壞﹐遺址爲錦衣千戶呂儀別墅。正統丁巳秋﹐呂偕法師吳元眞﹑處士劉泰遊其地。泰年老﹐能言其舊迹。法師欲復之﹐呂慨然捨其地。總戎石亨弟石貴捐資以建。案﹔析津日記﹐疑玉虛觀卽玉虛宮。考析津志﹕玉虛宮在析津府都總管署西。元李蔉玉虛宮詞有金水河邊蓮欲花之語﹐則地當在今徳勝門內﹐與玉虛觀無涉也。元一統志觀中有梁忠烈王宗弼祠﹐今遺址不可問矣。

四眼井

井一。■﹝谷曼﹞■﹝谷九﹞亭集﹕自園還城詩﹕斜街老屋孰爲鄰﹖井冽泉甘意倍親。東海到今誇戚裏﹐西山隨我入城闉。退朝且喜寒窗共﹐送客無端別緒新。惜取圍鑪好時節﹐天邊還待欲歸人。自注﹕城居下斜街四眼井﹐舊題曰東海戚裏。何紹基東洲艸堂集﹕壽陽相國招集慈仁寺﹐出長夏勘書圖命題詩﹕艸堂小秀野﹐花市下斜街。涼院雙藤合﹐奇書萬軸排。雲煙看世事﹐風雨記吾齋。難得淸尊滿﹐論詩四叟偕。自注﹕壽陽相國所居四眼井屋﹐先文安曾寓此﹐今日客屋卽余讀書處也。首二句公昔年自占語﹐屬余篆書懸壁間。

下斜街

亦稱槐樹斜街﹐俗稱土地廟斜街。井一。迆北曰興隆街﹑毛廠。井二。廠西南菜園井三。都土地廟在西﹐坊巷胡同集之老君堂也。廟前井一。旬三日有廟市。小北爲長椿寺﹐互詳寺觀。又有畿輔先哲祠﹑全浙會館。迆西曰竇家坑﹐俗訛鬥鷄坑。有廣誼園﹐爲浙江義地。又西曰黃土坑﹐井一。人海記﹕槐樹斜街舊時古樹夾路﹐今每月逢一二日爲市集﹐槐亦僅有存者。馮勗六街花事﹕丰臺種花人﹐都中目爲花兒匠﹐每月初三﹑十三﹑二十三日﹐以車載雜花至槐樹斜街市之。按﹕張憲玉笥集大都卽事詩﹐有小海春如晝﹐斜街曉賣花之句。知花市自元時已然矣。水曹淸暇錄﹕彰義門內長椿寺﹐明孝定後時鑄造方銅多寶塔﹐宮繡千扇圖屏風﹐智上菩薩像一軸。智上菩薩者懷宗太后也。三物至今尙存。葉名濃橋西雜記﹕自首善書院廢﹐七八十年﹐京師無復立有書院。康熙庚辰﹐錢京兆晉錫設大﹑宛二義學。宛平寄宣武門外長椿寺﹐大興僦屋於洪莊。張怡謏聞續筆﹕長椿寺﹐慈孝皇后建﹐以居水齋禪師。其大弟子爲神廟替僧﹐賜千佛衣及姑絨冬衣八百件﹐米﹑麥等物動千石。有二庫﹐監以二中官﹐專貯三宮布施金錢。王士楨居易錄﹕予過長椿寺﹐見慈聖李太后及田妃像﹐皆白皙丰美﹐田像有怨容。案﹕周在浚燕舟客話﹐但言寺藏像二﹐一爲明神宗母李太后﹐一爲烈皇生母劉太后﹐未聞有妃像也。徐嘉炎亦有展田妃像詩云﹕先攜茂陵碗﹐後傍鼎湖弓。然考舊聞考﹐言今止存其一﹐無九蓮菩薩字﹐亦無崇禎年標題﹐與燕舟客話所記又異。豈王氏﹑徐氏所見卽此歟﹖蔣士輇有詩﹐專詠李太后﹐似未深考。藤陰雜記﹕寄園爲髙陽李文勤公別墅﹐其西墅又名李園。狄立人憶於此設宴﹐見姜西溟詩。其後歸趙恆夫給諫吉士﹐攺名寄園。沈心齋﹑胡南苕﹑查他山皆有詩。給諫休寧人﹐子占浙籍中式﹐被劾﹑謫助教﹐久住京師﹐以園捐作全浙會館。孫宮允人龍記稱爲明冉駙馬月張園故址﹐後捐作會館。浙人建景賢祠以祀﹐張匠門大受有同顧俠君﹑王玉衡上已載酒月張園詩﹐王樓村有匠門邀過寄園小集詩﹐是匠門曾寓於此。園有梨一株﹐逾常味。髙陽居時嗜之。後艾司寇元徵﹑徐漕帥齡及恆夫接住﹐饋以爲常。癸亥﹐梨大熟。甲子﹐髙陽薨﹐梨隨枯。事見寄園寄所寄。蔣寶齡墨林今話﹕馬太常履泰居長椿寺街﹐頗多隙地﹐而公子擬種竹栽花﹐疏地疊石﹐先爲分詠﹐自序有云﹕天寒歲晏﹐杜門倡酬﹐歡不足而適有餘﹐吾父子之謂也。名其西齋曰特建藥齋。案﹕館旁有紫藤﹐端木國瑚太鶴山人集﹕住寄園精舍詩﹕朝隱頻年未放還﹐寄園今寄我淸閒。看花西寺逢三市﹐視艸東垣隔八班。鑪焙茶香人短榻﹐佛燈書味夜空山。紫藤老惜生涯薄﹐每倚春風借酒顏。自注﹕中供觀音佛龕。又有宣南藤捨注易成夜坐詩。吳錫麒亦常寓此﹐見有正味齋日記。月張園見內城西城。燕都遊覽志載其地甚明。孫記所稱﹐蓋傳聞之誤。教子胡同亦有寄園遺址﹐互詳後。曝書亭集﹕自古藤書屋移寓槐市斜街詩﹕莎衫桐帽海棕鞋﹐隨分琴書占小齋。老去逢春心倍惜﹐爲貪花市駐斜街。屠門菜市費羸驂﹐地僻長稀過客談。一事新來差勝舊﹐昊天寺近井泉甘。查愼行飲朱竹垞槐市斜街新寓詩﹕槐街舊與一峯鄰﹐酒甕重開爲洗塵。最愛今年春帶閏﹐遲來猶作看花人。藤陰雜記﹕沈心齋閣學涵避暑阮氏園亭用少陵遊何將軍山林十首韻詩﹕莓苔行匼匝﹐紺宇聳雲霄。自注﹕園在長椿寺左。今則荒壠空地﹐盡蓋官房。阮氏未識何人。道古堂集﹕金文淳十五日復雪再過紅泉館呈堇浦先生詩﹕先生招我飲羊羔﹐滑達斜街屐齒折。三分著樹眼乍明﹐一尺平階路幾滅。鮑桂星覺生詩鈔﹕光栗園聰諧移居有作和詩﹕計日趁墟花滿市﹐賣花聲裏泮池春水。注﹕地有花市﹐旬日一集。吳嵩梁香蘇山館詩﹕家人將至﹐移居下斜街作﹕古寺淸遊徧﹐幽居此閉關。春愁無著處﹐獨夜不勝閒。出谷鶯聲暖﹐營巢燕力孱。杜鵑紅十里﹐作夢又京山。案﹕集中簡比鄰同好詩﹐爲錢金粟學士林﹑顧南雅編修蒓﹑潘蕓閣侍講錫恩﹑謝向亭學士階樹諸先生﹐中有移家同住寺門前句﹐是諸先生均寓斜街。吳淸臯壺園詩﹕憶昔曾夫子﹐斜街有艸堂。指賓谷先生也。元史劉秉忠傳﹕賜第奉先坊。又釋老傳。太一教者﹐始金天眷中﹐道士蕭抱珍傳太一三元法籙之術﹐四傳而至蕭輔道﹐授弟子李居壽掌其教事。至元十一年﹐建太一宮於兩京﹐命居壽居之﹐領祠事﹐且禋祀六丁﹐以繼太保劉秉忠之術。秋澗集﹕眞常人李居壽召赴闕下﹐特旨於奉先坊創太一廣福萬壽宮﹐中建齋壇﹐繼太保劉秉忠﹐禋六丁神將。案﹔析津志言都土地廟在奉先坊﹐坊在南城淸怡門。明北平圖經則云﹐奉先坊在舊城通元門內。通元﹐金之北門也﹐見大金國誌。淸怡當卽通元之別稱。劉太保第及廣福宮﹐皆近今下斜街﹐然無可考矣。

長椿寺南夾道

龔鼎孳定山堂集﹕淸明同古古﹑伯紫﹑仲調﹑兔牀諸子登妙光閣詩二律﹐自注﹕閣爲善持君所建。案龔詩詳寺觀。陳廷敬﹑馮溥﹑湯右曾﹑陳維嵩﹑張大受﹑徐嘉炎皆有遊妙光閣詩。王士禎有與鄭山公登九蓮閣詩。查愼行有步入一莖庵登妙光閣詩﹐過一莖庵飲香林亭下詩﹐自注﹕亭爲合肥宗伯所葺﹐蓋皆在長椿寺後。今盡圮﹐惟妙光閣圮而復建﹐爲浙人旅殯之所﹐其北浙江義園也。

新開路

大﹑小合道口合或訛火。井二。迆西曠地﹐井六。廣西義園﹐井一。

大耳胡同井一。南接下斜街﹐北抵城根﹐居民寥落。

孔雀胡同

舊有孔雀寺﹐故名。今亦稱二廟胡同。其一爲關帝廟已頹敝﹐中祀三皇﹐門額書古迹軒轅。關帝廟無碑碣可考。印心石屋詩集﹕送何仙槎淩漢典試閩中詩﹕望衡最憶攜筇語﹐孔雀庵邊月上時。自注﹕往歲同居上斜街﹐有孔雀庵故址﹐在其西﹐兩人每攜手同遊。

筆管胡同

井一。舊有法林寺﹐金之竹林寺也﹐今廢爲菜園。舊聞考﹕竹林寺在筆管胡同。宛平王志云﹐在長營。金臺集﹕竹林寺詩﹕城南天尺五﹐祗樹給孤園。甲第王侯去﹐精藍帝釋尊。老僧誇塔影﹐稚子斵松根。何日天臺路﹐相從一同源﹖自注﹕竹林寺﹐金熙宗駙馬宮也。寺僧云一塔無影。案﹕寺建於遼道宗淸寧八年﹐楚國大長公主捨第爲寺﹐見日下舊聞引奉福寺尊勝陀羅尼幢。又明呂原法林寺記﹕宣武門西南二里有故址焉﹐其先竹林禪寺也。正統中﹐釋惠灝訪得其地。景泰中﹐司禮太監興覺滿等修之﹐賜今額。趙子砥燕云錄﹕戊申三月﹐劉彥宗搜索舉人赴燕山﹐就試於竹林寺﹐作試院﹕南北同院異場引試。二月十七日引試北人﹐詩賦一場。二十八日引試南人三場。至三月二十七日開院﹐北四百人取六分﹐南六千人取五百七十一人。彥宗云﹕第一番進士須寬取誘之。西河詩話﹕竹林寺旁有酒家名頂泉居﹐酒名薊酒﹐嘗騎馬詣益都相公第﹐必造飲。同官張毅文鴻烈往酤詩云﹕竹林寺旁頂泉居﹐井冽泉甘新醡余。案﹕康熙時益都馮溥也﹐時居下斜街。今筆管胡同寥寥數家﹐土人幾不能舉其名﹐何論酒肆﹖惟竹林寺名猶著。

東﹑西長營東南距下斜街里許。井一。廣西義園﹐井一。迆西曰融脖樹﹐井一。迆南曰悶葫蘆罐。

範家胡同東距下斜街半里許﹐有西晉會館。

報國寺東﹑西夾道

寺在廣寧門街北百餘武﹐互詳寺觀。有顧先生炎武祠。井二。析津日記﹕慈仁寺亦呼報國寺﹐蓋先有報國寺在寺之西北隅也。僧院中尙存遼乾統三年尊勝陀羅尼石幢。舊聞考﹕今報國寺西北隅有寺無額﹐土人呼小報國寺﹐遼幢今無之。明史外戚傳﹕孝肅周皇后有弟吉祥﹐兒時出遊去爲僧﹐家人莫知所在﹐孝肅亦若忘之。一夕夢伽藍神來言﹐後弟今在某所。英宗亦同時夢。旦遣小黃門以夢中言物色﹐得之報國寺伽藍殿中﹐召入見後﹐且喜且泣﹐欲爵之不可﹐厚賜遣還。憲宗立爲建大慈仁寺﹐賜莊田數百頃。其後﹐周氏衰落﹐而慈仁寺莊田久猶存。程世楷排悶錄﹕慈仁寺本爲周太后弟吉祥建。而寺有成化二年禦制碑﹐止云爲太后祝釐﹐不及吉祥﹐蓋當時尙諱言其事。唐應徳詩云﹕同行更說前朝事﹐繡蟒銀魚有故僧。至歸熙甫作記﹐始詳言之。春明夢餘錄引蔣徳璟記﹕初入東廊﹐憩禪悅庵﹐少遲入寺後總聖門﹐兩旁名畫百二十軸﹐皆天堂地域變相。僧云﹐宮內送至寺者。登大毗盧閣﹐三十六級﹐閣外通廊﹐環行一周﹐俯視西山若在襟袖。案﹔毗盧閣自明以來﹐題詠甚夥。今小閣三間已非其舊﹐畫軸久佚﹐惟傳雯指畫阿羅漢像﹐寺僧時出以示人。王世禎香祖筆記﹕每月朔望及下浣五日﹐百貨集慈仁寺﹐書攤只五六﹐往間有祕本﹐二十年來絕無之。池北偶談﹕己亥﹐於慈仁市上見客氏拜三字敝刺﹐朱克生以三錢得之﹐賦客氏行。人海記﹕報國寺舊有矮松二株﹐其右尢奇﹐幹長不過數尺﹐而枝橫數丈﹐人往往觴詠其旁﹐自內城城隍廟市移於此﹐每月三度爲系馬之具﹐數年無復存矣。藤陰雜記﹕廟市久廢﹐前歲復興﹐未幾仍止﹐蓋百貨全資城中大戶﹐寺距城遠﹐鮮有至者。國初﹐諸大第宅皆在城西﹐往遊甚便﹐自地震後﹐六十年來荒涼已極。案﹕慈仁廟市﹐國初最盛﹐屢見名流篇詠。六街花事言寺有花市﹐今亦無之。雙松後竟舉入木廠﹐見茶余客話﹐今所存僅孫枝耳。居易錄﹕戊戌觀政兵部﹐寓慈仁寺。梁曰繹熙爲乙未同年﹐本不相識﹐時以咸寧令行取入都﹐亦寓寺中﹐遂與定交。案﹕漁洋蠶尾集有詢劉公■﹝甬戈﹞慈仁寺寓詩﹐蓋體仁嘗寓此也。髙念東珩亦寓此也。髙念東珩亦寓此﹐有詩。張穆編顧亭林年譜﹕康熙七年﹐先生在都寓慈仁寺﹐聞萊州黃培詩獄牽連﹐卽星馳赴鞫。三月﹐下濟南府獄。十月﹐獄解得釋。考李因篤受祺堂集﹐答先生贈詩﹐有云﹕憶折前津柳﹐同炊古寺羹。自注﹕前年與先生同客慈仁寺﹐予先別去。蓋卽此年春事也。道光二十三年夏﹐何太史紹基勼貲爲先生建祠於寺西偏﹐隙地一區﹐架屋三楹﹐幾筵禮器悉備﹐歲春秋致饗祀焉。案﹕何紹基顧祠詩云﹕亭林先生祠﹐小子始營繕。繄維城西偏﹐慈仁森佛殿。又有春禊﹑秋禊二圖﹐見東洲艸堂詞自注。同治時復祠閻潛丘若璩於寺中﹐今移皮庫營太原會館。何紹基宋元學案序附識云﹕癸卯之夏﹐余集同人﹐勼資創建顧亭林先生祠於城西慈仁寺之隙地﹐軒亭靜奧﹐因請王■﹝骨蒦﹞軒梓材下榻其中﹐悉檢家中藏書關系學案者﹐移庋祠屋﹐供其尋討﹐余亦竭力襄事﹐校出訛漏甚多﹐手民亦悉萃居於是﹐隨校隨刻﹐至丙午夏而事竣。曾文正年譜﹕道光二十六年夏秋之交﹐病肺熱﹐僦居報國寺﹐閉門靜坐﹐攜金壇段氏所注說文解字一書﹐以供披覽。漢陽劉傳瑩精考據之學﹐每從於寺捨﹐兀坐相對竟日。燕都遊覽志﹕槐樓在報國寺左﹐武淸侯李偉別業﹐置三層閣於上層﹐級口之碧梯赤欄﹐隱見蒼霞露間﹐望之勝於登焉。案﹕今無考。藤陰雜記﹐宋牧仲犖登毗廬閣飲樵沙道院詩﹕更從別巷訪樵沙﹐道院幽幽愜微尙。院似在西城。案﹕查愼行敬業堂亦有詩﹕樵沙古道院﹐風气淸瀏瀏。入門樹榦霄﹐檜柏楡槐楸云云。今遺址無考。

善果寺東﹑西夾道

西距北燕角少半里﹐寺內井一。菜園井六。迆西勉善堂﹐井一。善果寺﹐互詳寺觀。歲以六月六日作齋﹐有廟市。寺之西爲明璫塋地﹐俗稱老公墳﹐今尙存內官監劉成等四碑。其東舊有紫金寺﹐宋遺剎也。西有歸義寺﹐唐遺剎也。皆久廢。歸義寺之名猶著﹐俗訛歸依。北曰核桃園。潛研堂集﹕遊善果寺詩﹕白紙坊前靑豆房﹐當年賜額乞貂璫。修廊博換須眉古﹐老干支離柏檜涼。丰碣未磨禮部札﹐荒原誰認故侯墻。山桃一樹開旋落﹐瞥眼春光有底忙﹖自注﹕東西廊塑五百羅漢﹐明孝宗時內官太監姚訓所造。又碑載四至﹕東至官路﹐西至歸依寺﹐南至慈仁墻﹐北至太平侯墻。案﹕太平侯第今無考。歸義之訛歸依﹐蓋自明已然矣。人海記﹕紫金寺﹐寺西向﹐有嘉靖二十三年尙寶卿河間李圻碑記。析津志﹕歸義寺在舊城時和坊。舊聞考﹕善果寺西半里許菜園中﹐有遼彌陀邑特建起院碑。倚晴閣雜鈔謂其地卽歸義寺。以碑考之﹐似別爲一寺﹐而歸義寺乃其寺之北至也。案﹕遼碑詳金石。又有遼幢二﹐移置善果寺﹐今僅存其一﹐亦詳金石。幢記言﹕建法幢於灝村之墳﹐京東之墓。考歸義寺近燕角﹐在遼都城東北隅﹐此幢從他處移置﹐非歸義寺中舊物。第灝村旣在京東﹐要去歸義不遠﹐蓋亦今南城內之地。錢大昕過歸義廢寺詩﹕一泓古井兩株槐﹐券尾比鄰署字皆。軟■﹝巾登﹞模糊埋碧蘚﹐古幢剝落臥空階。老僧持缽身全病﹐過客尋碑眼獨揩。聽話閒坊宣化事﹐剎那興廢漫牽懷。自注﹕寺有彌陀邑特建起院碑﹐載咸雍元年賣地券﹐云﹕今賣自己在京宣化坊門裏面街西小巷子內空閒地﹐內有井一眼﹐槐樹兩株。末有東鄰﹑南鄰﹑西北鄰人姓名。又載寺所藏畫像大小硬■﹝巾登﹞九壇﹐軟■﹝巾登﹞四壇云云。宣化坊當亦在元舊城中﹐其名不見於元一統志﹐蓋遼時舊名也。

西便門大街

井二。有華嚴庵﹐詳寺觀。迆東四川義園﹐井一。藤陰雜記﹕顧俠君嗣立寓有晚翠閣。查他山詩云﹕依稀宣北坊西角﹐鴻爪畱泥我亦曾。似在西便門街﹐今無存。元一統志﹕大昊天寺在舊城﹐寺建於遼。乾文閣待制孟初撰妙行大師碑﹐言道宗淸寧五年﹐秦越大長公主捨棠陰坊等爲寺﹐道宗施五萬緡以助﹐額與碑皆禦書。殿後建寶塔﹐髙二百尺﹐有神光飛繞如火輪。淸信施財者沓至。又有咸雍三年翰林學士王觀撰禦筆寺碑。王圻續文獻通考﹕大定二十四年二月﹐大長公主降錢三百萬建昊天寺﹐給田百頃﹐歲度僧尼十人。中統三年十二月作佛事於昊天寺七晝夜﹐賜銀一萬五千兩。析津日記﹕昊天寺塔址已爲居民所侵﹐寺門一井﹐泉特淸冽﹐不減天壇夾道水也。案﹕寺故基在西便門街之西﹐宋徽﹑欽二帝曾會於此﹐見燕云錄。元郝經陵川集﹑王惲秋澗集皆有登昊天寺寶嚴塔詩。王士禎有同施愚山﹑陳藹公集王山史昊天寺寓觀唐子華水仙圖詩。又有柬陳藹公於昊天詩﹕重來依老衲﹐蘭若倚西城。白日一何遠﹖靑山無世情。冢中王輔嗣﹐林下古先生。好共蟬連語﹐寧論世上名﹖自注﹕寺旁多古冢。知寺在國初尙未廢也。今徧爲菜圃﹐遺迹不可問矣。元一統志﹕大開泰寺在昊天寺西北。寺之故基﹐遼統軍鄴王宅也。始於樞密史魏王漢寧所置﹐賜名聖壽。聖宗開泰六年﹐攺名開泰。殿宇樓觀雄壯﹐冠於全燕。至金國又增之。後毀於兵﹐獨存大殿。壬子春﹐海云諸大老請雲山珍公開堂演法﹐遂爲寺之五代祖。憲宗彌加崇重﹐賜以金帛。遼史遊幸表﹕開泰八年十二月﹐幸開泰寺宴飲。興宗本紀﹕重熙二十三年冬﹐以開泰寺鑄銀佛像﹐曲赦在京囚。洪忠宣行狀﹕永祐陵諱聞﹐皓北鄕泣血﹐旦夕臨﹐後遇諱日﹐卽開泰寺爲文以薦﹐有云﹕故宮爲禾黍﹐攺館空饋於秦牢﹔新廟遊衣冠﹐招魂徒歌於楚些。故臣讀之﹐無不掩涕。案﹕寺在明時已廢。據志言在昊天寺西北。新城築後﹐其限於城外與否﹐莫可考也。

南﹑中﹑北興隆街西城吏目署在南﹐詳衙署。

染坊胡同

前﹑後觀音堂井一。

北燕角

燕角﹐遼舊名也﹐俗訛煙閣。煙或作綫﹐辧見後。井四。迆東抵城根。菜園井四。土坯坑﹐井一。四川義地﹐井五。羅家園或稱四維園﹐井二。

寬街

西北距便門半里許﹐鑲藍旗營房在焉。康熙間自內城徙此。中有頭條﹑二條﹑三條﹑四條﹑五條胡同﹐各分東﹑西﹑南﹑北﹑凡小胡同二十﹐今僅存大半矣。迆東曰髙八釭﹐井一。曰狗尾胡同﹐井一。迆南里許曰土坯坑﹐井一。五聖庵﹐井一。

右在宣武門街西﹐廣寧門街北﹐其東與北城界。

廣寧門大街

俗稱彰義門大街。義或訛儀。彰義﹐金之正西門也﹐詳城池。井十一。韋■﹝馬犬﹞庵﹐井一。老君廟﹐井一。迆東直宣武門街﹐有市曰菜市口﹐刑人之所。井一。菜市汛在焉。少西曰柴炭市﹐曰炭市﹐曰艸市﹐曰糧食店。西城正指揮署﹑步軍統領所屬南營遊擊署俱在南﹐詳衙署。北有增壽寺。西至斜街口﹐有廣恩寺﹐元之大悲閣也。又西爲廣徳寺﹐俱詳寺觀。有洪洞﹑西晉﹑河東﹑貴西﹑揚州諸會館。南小胡同曰南馬道﹐曰雙馬市﹐曰鏟子胡同﹐曰南胳膊園。北小胡同曰北馬道﹐曰連連房﹐曰鈴璫胡同﹐曰王子墳。明宗人塋地在其後。井二。曰嘴吧胡同﹐井一。曰靴子胡同。曰北胳膊園﹐井一。曰口袋胡同﹐曰石虎胡同﹐曰增壽寺西夾道﹐井一。曰夾道居﹐曰活樹林﹐曰芝麻店﹐井一。藤陰雜記﹕王樓村式丹慈仁寺東揚州會館移居詩﹕大地鄰虛總一塵﹐冷宮隨處可容身。栽花樹柵閒中事﹐愛酒憐詩我輩人。桑下定惟三宿戀﹐槐陰也作兩家春。卻思舊雨東西路﹐千萬還應更買鄰。揚館今在菜市口﹐離慈仁幾二里。劉大山巖贈樓村移居詩﹕碧山堂裏老尙書﹐二十年前此卜廬。案﹕揚州館舊爲江甘儀館﹐徐乾學碧山堂﹐見北城。館蓋其舊宅也。萬曆沈志﹕增壽寺在宣北坊﹐有敕建碑。藤陰雜記﹕西城飯廠設增壽寺﹐錢飲光澄之到京寓寺詩﹕一路風塵滿鬢華﹐解鞍便宿老僧家。房畱官坐監施飯﹐店與人開帶賣茶。庭樹午餘時系馬﹐鐘樓日落亂棲鴉。五更不睡騾車過﹐鐸響鈴聲枕畔嘩。知康熙初年捨飯卽在此寺。宸垣識略﹕懺園在增福寺夾道﹐貴撫王燕別業﹐今尙存。毛奇齡有遊王大中丞園林詩。案﹕燕爲國初大學士王熙之弟。萬光泰遊懺園詩﹕小巷大街東﹐園居近佛宮。殘蟬斜照後﹐獨鳥亂煙中。樹老藤全白﹐籬荒棗半紅。曲池無寸水﹐彈入雍門桐。近更鞠爲茂艸矣。析津志﹕聖恩寺卽大悲閣﹐閣祠大悲觀音菩薩。寺後有方石﹐甃八角塔。窮漢市在大悲閣東南巷內﹐蒸餅市在大悲閣後﹐披雲樓在大悲哥東南﹐胭粉市在披雲樓南。金臺集﹕大悲閣傍﹐虞世南所書。遼史﹕太祖援石晉﹐自潞州回入幽州﹐幸大悲閣﹐指白衣觀音像曰﹕我夢神人令送石郎爲中國帝。卽此也。因移木葉山建興王寺﹐春秋告賽﹐尊爲家神。金史五行志﹕大安二年十一月﹐大悲閣幡竿下石隙中火出﹐髙二三尺﹐近之卽滅﹐凡十餘日﹐自是都城連夜燔爇二三十處。三月﹐閣災﹐延燒萬餘家﹐火五日不絕。春明夢餘錄﹕披雲樓題額是金章宗手書﹐上有遠樹影﹐𨿽風雨晦冥皆見。案﹕大悲閣在金﹑元時最爲名剎。宋張甫嘗使窩羅虎紿元將俚寨奴飲於此﹐推使投閣﹐幾斃。又元至正間﹐京師大疫﹐宦官朴不花於此設醮﹐事各具本傳。舊聞考尙稱爲聖恩寺﹐近復攺作廣恩﹐門額書道光十一年重修﹐或卽其時攺名也。寺已頹敝﹐舊碑無一存者﹐閣與塔皆久廢。披雲樓﹐據志言當在今右安門內﹐舊迹無可徵矣。蔡鞗北狩行錄﹕太上北至燕京﹐寓延壽寺﹐嗣濮王仲理以下別居仙露僧捨。燕云錄﹕嗣濮王以下宗女等千八百口至燕山仙露寺﹐日給米一升半﹐月支鹽一升。二聖同聖眷起發中京﹐金人納絹萬匹﹐道君分賜百五十匹與仙露寺宗室作冬衣。案﹕仙露寺在菜市西﹐諸志皆失載。國初﹐居民治地﹐得遼天祿三年歲舍利石匣﹐旁有釋志願記﹐始知此地卽寺遺址。記後千人邑三字﹐蓋社名也。事見析津日記﹐詳寺觀﹑金石。又元王惲有商鼎歌﹐其序謂﹕仙露寺僧藏商鼎有年﹐燕士張文季好求古器﹐不惜百金﹐易而得之。見惲所著秋澗集。曹學佺名勝志﹕婆娑亭在彰儀門內﹐元馬文友別墅也。春明夢餘錄﹕文友又築飲山亭。七人聯句詩集﹕陳一夔贈趙栗夫詩﹕菜市街西新卜居﹐豆棚瓜蔓共蕭疏。胸中富有書千卷﹐誰笑家無儋石儲﹗案﹕馬文友﹑趙栗夫故居﹐今皆無考。

爛面胡同

亦作孏眠。井一。西有水月庵﹐詳寺觀。井一。東有廣仁堂﹐乾隆間大學士史貽直故宅也﹐舊額猶存。有濟南﹑元寧﹑常昭諸會館。東小胡同曰紅羅廠﹐井一。西小胡同曰九間房﹐曰水月庵夾道。寄園寄所寄﹕京師二月淘溝﹐穢气觸人﹐爛面胡同尢甚﹐深廣各二丈﹐開時不通車馬。此地在憫忠寺東﹐唐碑稱寺在燕城東南隅﹐疑爲幽州節度使城之故壕也。案﹕唐采師倫書重藏舍利記稱﹕智泉寺在子城東門東百餘步﹐大衢之北。智泉寺卽大云寺﹐今已廢。據夢餘錄言﹐在憫忠寺前﹐此地有唐時故壕﹐說宜近是。躬恥齋詩鈔﹕道光二十年始以山陰會稽別館爲越中忠義祠﹐建閣其上﹐曰正气閣。明年春﹐稷辰始集同人春祭﹐爲詩紀事。自注﹕閣在宣南坊孏眠胡同。自建閣後﹐忠義之靈甚赫﹐有居之者﹐其人不潔﹐見古衣冠滿庭﹐斥令移出﹐人相戒不敢慢。藤陰雜記﹕接葉亭在爛面胡同中間﹐湯西崖少宰居焉。賦詩云﹕中丞宰木拱﹐大令宿艸深。注﹕四十年前傳雨臣感丁中丞居此。沈磵房大令嘗寓云。西崖詠齋中艸木至五十二首﹐可謂蕃矣。雍正時張南華鵬翀居之﹐賦小集牛字韻八首。乾隆丙辰﹐鴻博徵士來京﹐若杭堇浦﹑周蘭坡﹑申笏珊﹐恆集於此。周送翁朗夫照詩﹕孏眠古巷聯裙屐﹐接葉髙亭發嘯歌。丁巳﹐沈椒園侍郎寓。吳少司馬應棻招同人燕集﹐首唱徐恕齋以升贈侍郎詩﹕牀休論上下﹐廨各占東。又有感懷次吳少司馬韻詩。周西隒天度感懷云﹕靑棠如綫艸如煙﹐閱世眞成浩劫前。日下林泉皆若此﹐人閒壇坫益淒然。蝸行蠹壁餘殘壘﹐虫网疏窗罷輥弦。熟客不來賓從散﹐春風夜雨落苔錢。極寫荒涼之景。後爲查中丞禮﹑祝芷塘徳麟寓﹐稍葺治﹐請王蓬心宸繪圖徵詩﹐李羹堂調元八疊和韻﹐今歸吳漪園太史富徳。笏山詩集自注﹕丙辰秋冬之間﹐厲樊榭﹑沈東甫﹑沈幼牧﹑迮耕石﹑汪槐塘諸君同寓於接葉亭。案﹕蔣士銓有查恂叔太守招飲接葉亭看丁香詩。查氏銅鼓書堂集言﹕移居宣南坊﹐庭多雜樹﹐古藤數本﹐蔭屋二三間﹐足供憩息。復有接葉亭詩﹐碧玉山房詩﹐自注﹕山房在東城。今莫知其處矣。又朱笥河集有書祝芷塘接葉亭捲後詩﹐歷舉前後寓公﹐足補藤陰雜記之遺。詩略云﹕前輩懷淸公﹐掌院事初攝。文光果詩奏﹐宸什和密葉。黃公序其集﹐淸絕心所愜。曰卉木竹石﹐所居勝洛鄴。嘗自詠齋中﹐五十二首捷。大椿歌頻見﹐嘉樹筆亦涉。感嘆傅中丞﹐宰木隔郊堞。四十年倏去﹐彈指不堪撚。又云徐氏園﹐壬癸逐遊屧。歲六十重居﹐旁捨新拓輒。如何華屋處﹐零落又在睫。人傳爛面衖﹐卽公迹所躡。後來張詹事﹐憩吟髯如鬣。寶愛著六吟﹐一亭笛更■﹝扌厭﹞。松江張氏住﹐花樹手整攛。地古山精藏﹐黑夜人臥魘。妙正眞人符﹐驅之行蹀躞。擲繩空中步﹐姍姍露珠衱。久之亦絕怪﹐戃慌疑電曄﹐少選查太守﹐丁香春卷絕。時從粵西歸﹐葉唱檐低接。工詩趙舍人﹐拈須作妥帖。早歲翰林祝﹐渺焉停履屧。湖山繼前輩﹐香艸此爭拾。煙雲忽無端﹐良會殊鶼鰈。翰林移居去﹐東鄰謝舊業。王住畢行行﹐分陜山之俠。迢迢查與趙﹐西南藐天脇。此圖又何常﹖過眼吹浩劫。畢沅靈巖山人詩集自注﹕祝芷塘移居接葉亭﹐距余寓樓相去數武。翁方綱復初齋集﹕移居詩﹕半幅寒林借郁然﹐繩牀北際竈西偏。巢鶯漫報東橋訊﹐判乙曾來長史顚。四壁磬懸石在﹐比鄰茶話一瓻緣。街坊爛面名元好﹐不敢隨人作懶眠。注﹕王無咎書水月庵扁在懶眠胡同水月庵﹐予舊居在庵南也。藤陰雜記﹕接葉亭對門大宅﹐爲華亭王文恭頊齡舊第﹐堂曰錫壽。公孫祖庚以保定太守謁選﹐癸未宴丙辰同徵鴻博八人於此。劉文定綸詩﹕人間盛事傳衣缽﹐天上榮光屬斗臺。謂太守繼文恭舉詞科時﹐惟朱稼翁稻孫亦繼竹垞而舉﹐海內惟此二人。錢宮庶載繪七淸圖。太守補任宣州﹐袁隨園枚亦同舉者﹐因題尾云﹕酒置平津閣﹐燈明錫壽堂。風前懷祖徳﹐雨後對花光。人老衣冠古﹐園深水石蒼。分箋賡白雪﹐還似詠霓裳。王述庵年譜﹕先生自庚辰秋寓教子胡同﹐凡十有七年。丙申﹐自金川回﹐乃移寓爛面胡同。京洛名流執經談藝﹐文酒之盛如初。復初齋集﹐習庵宮允新寓槐云吟舫詩﹕堂名錫壽舊傳聞﹐菊借深杯勸客醺。此夕團圞追舊雨﹐當年倡和並橫云。王芑孫淵雅堂集﹕同年何工部道生割宅見處﹐其地在宣南坊之爛面胡同。陳用光雙藤書屋詩集序﹕雙藤書屋者﹐余友蘭士顏其齋名也。蒲褐山房詩話﹕予曩在京師﹐與蘭士比鄰而居﹐尊人編修君思鈞朝夕過從﹐故自小識之。何道生雙藤書屋集﹕楊六士比部夢符移居巷南詩以賀之﹐有卜鄰久幸邀王翰之句。自注﹕謂王芑孫惕甫。又有重九後一日張瘦銅塤招集記珠軒詩﹐自注﹕瘦銅寓齋同巷而近。亦有生齋集移居詩﹐注﹕六士近居雙槐堂﹐麓臺司農宅也。■﹝谷曼﹞■﹝谷九﹞亭集﹐和陶移居詩﹕自我官京師﹐十年四徙宅。自注﹕今移居懶眠胡同。張維屏花甲閒談﹕龔自珍與張南山書﹕近已遷居爛面胡同北路東。陳用光太乙舟集﹕移居詩﹕西頭有居計安便﹐壓擔書多策蹇先。吉宅從人誇故相﹐浮家笑我迫中年。詩吟家具孟東野﹐畫寫蘿云葛稚川。菜圃花畦料理處﹐解嘲與客說芝田。又詩注﹕壬申移居懶眠胡同﹐嵇文恭公故宅也。北鄰藤花甚盛﹐蓋地本在此。宅今已售爲濟南會館矣。

七井胡同井一。

蓮花寺灣

蓮花寺詳寺觀。井一。北曰七聖廟。有蘄州會館。洪北江年譜﹕嘉慶四年九月二十四日﹐移寓蓮花寺待罪﹐與知交相別。案﹕亮吉是時以上書成親王及其座師﹐進呈後下獄嚴訊﹐謫戍伊犁。王芑孫淵雅堂集﹕蓮花寺讀書圖記﹕予外弟宋廷弼試京兆﹐居蓮花寺﹐去余居數十武﹐步屧相過從﹐甚樂也。王蘇試畯堂集﹕上元移居蓮花寺灣有作。

箭桿胡同

醋張胡同

井一。有宏衍庵。王士禎帶經堂集﹕施愚山侍講過宏衍庵看海棠柬梅耦長詩﹕韋杜城南十萬家﹐東風處處酒旗斜。不知冷節匆匆過﹐猶見僧樓一樹花。又有庚午重過感懷愚山詩﹐詳寺觀。藤陰雜記云﹕紀太僕復亨寓此賦詩﹕平陽池館亞枝紅﹐移入香奩便不同。莫爲業殘自憐惜﹐梅家詩體擅江東。自注﹕耦長先有三絕句。

金井胡同

西磚兒胡同

西有法源寺。有處州會館﹐唐之憫忠寺也。明正統間攺崇福﹐國朝雍正間賜今名﹐寺前門在白帽胡同﹐互詳寺觀。尙絅堂集﹕秋日黃霽靑編修偕潘農部移寓西磚兒胡同宅﹐奉訪占此以贈﹕秋至剛驚白露瀼﹐靑騾載具鶴移裝。行來共說潘郎壁﹐徙後休嗤陸氏莊。當院閉門先種竹﹐兩家掃徑合分楊。鯉魚風起無邊信﹐早晚鄕書自魏塘。池北偶談﹕憫忠寺有貫休畫羅漢十八軸。世祖末﹐吳人持以進禦者。會崩﹐遂鬻寺中。又見宋犖筠廊偶筆。翁方綱復初齋集﹐過王述庵法源寺寓齋卽送其南歸詩注﹕述庵昔居此﹐曰蒲褐山房。又錢湘舲移居聽鐘山房與法源寺比鄰﹐訂今春看花小集﹐和香樹老人舊韻詩。錢大昕潛研堂集﹕移寓珠曹街詩注﹕乙亥二月﹐寓憫忠寺街。捲葹閣集﹕法源寺訪黃二景仁病﹐因同看花詩﹐有法源寺近稱海棠﹐崇效寺遠繁丁香之句。今寺中丁香亦盛。又有獨遊法源寺﹐值馮戶部敏昌同過寺旁亡友黃二寓室﹐已傾圮不可入﹐載賦詩。何紹基宋元學案序後附識﹕丙午秋初﹐識於京師西磚寓齋。坊巷胡同集﹕宣南坊在新城右安門裏東﹐宣武門大街南﹐五牌二十七鋪。有碧霞元君廟﹑新寺﹑憫忠寺。案﹕廟今無考﹐新寺卽靜寧寺﹐詳寺觀。平致美薊門紀亂﹕史寺明僭位於範陽﹐建元順天﹐國號大燕﹐六月﹐於開元寺造塔﹐攺寺名爲順天。案﹕憫忠寺東西兩磚塔﹐安祿山﹑史思明所造﹐見文維簡塞北事實。元納延金臺集﹕題雙塔寺﹕安史開元日﹐千金構塔基。世尊寧妄福﹖天道自無私。寶鐸遊絲罩﹐銅輪碧蘚滋。停驂指遺迹﹐含憤立多時。塔在前明時已毀﹐或指爲慶壽寺之雙塔﹐誤也。而開元﹑順天之名不著﹐殆後人以安史所更﹐諱言之歟﹖王偁東都事略﹕宋眞宗崩﹐仁宗遣使告哀。遼主集蕃漢臣舉哀﹐今燕京憫忠寺置眞宗靈禦﹐建道場百日。遼史興宗紀﹕重熙十一年十二月﹐以宣獻皇后忌日﹐上與太后素服飯僧於憫忠寺。燕云錄﹕淵聖至自雲中﹐駐蹕憫忠寺。嶽珂桯史﹕徽祖上賓﹐洪忠宣皓嘗於憫忠寺肆筵以奠。張養浩歸田類稿﹕天會五年﹐迎栴檀瑞像到燕京﹐奉安於憫忠寺。元一統志﹕大延壽寺在舊城憫忠閣之東﹐起自東魏元象﹐幽州刺史尉長命爲大云﹐後爲智泉﹐隋爲普覺﹐唐爲龍興﹐大中時賜額曰延壽﹐遼金益加完葺﹐海陵天徳三年爲宮。元史泰定帝紀﹕泰定四年正月﹐皇子云丹藏布受佛戒於智泉寺。春明夢餘錄﹕尉使君寺﹐尉長命造﹐後攺爲智泉﹐則天后時攺大云﹐開元中攺龍興﹐寺在憫忠寺前﹐隋造塔藏捨舍利處。案﹕智泉寺久廢﹐互詳寺觀。夢餘錄之言﹐本諸唐會昌六年采師倫書重藏舍利記﹐記稱﹕寺在子城東門東百餘步﹐大衢之北面也。舍利塔移憫忠寺以是年。景福元年﹐僧知常書重藏舍利記﹐有云﹕大燕城內地東南隅有憫忠寺﹐門臨康衢﹐知玆地爲唐幽州城之東南隅﹐少南有子城﹐其東北則限諸城外矣。遼﹑金都城因唐鎭城之舊﹐如琉璃廠今隸北城﹐而遼李內貞墓志謂京東燕下鄕海王村。聖安寺在今右安門東﹐元時𨿽在舊城中﹐而地名東湖柳村﹐蓋已僻在城隅。今宣武門當元順承門南﹐而劉嵩送客詩有順承門外蕎麥花開之語﹐其地限於舊城外可知。蓋遼﹑金都城在今城之西﹐明嘉靖時築入外羅城者﹐特其東南一隅也。延壽寺在金﹑元時爲名剎﹐北狩獵行錄﹑燕云錄皆云﹐宋徽宗至燕﹐館於寺中。析津日記謂在今延壽寺街﹐以明正統六年開渠得斷碑﹐上有大金延壽寺字爲據。考延壽寺街西鄰琉璃廠﹐遼﹑金時當爲海王村地。金人俘宋宗室置仙露寺﹐欽宗憫宗寺﹐徽﹑欽二宗相見於昊天寺﹐皆在城中﹐相去二三里許﹐而獨置道君於城外海王村之延壽寺﹐恐不若是之疏也。燕云錄言﹕鄭後體違和﹐淵聖諸後同來延壽寺候問。其地當與憫忠寺相近。元一統志所云大延壽寺在憫忠寺之東者﹐疑卽徽宗寓居之地。析津日記考之未審也。遼聖宗﹑興宗屢經臨幸。遼史本紀及遊幸表亦當在此。今以遼﹑金遺事仍系諸北城﹐而著其辧於此。析津志﹕綿山寺在憫忠寺西﹐今已廢之甚矣。興禪寺在燕聖安寺之東﹐憫忠寺之西。元史禮樂志﹕國史院進先朝實錄儀﹐命左三部﹑太常寺﹐少府監於興禪寺置局。元一統志﹕靈虛觀在憫忠寺前蝦蟆北岸﹐內有大古槐一株。案﹕寺與觀遺址皆無考。蝦蟆北岸﹐今亦無是名。

簪兒胡同

北有謝文節祠。宋史謝枋得傳﹕福建行省參政魏天祐見時方以求才爲急﹐欲薦枋得爲功。枋得見天祐﹐傲岸不爲禮。與之言﹐坐而不對。天祐怒﹐彊之而北。至元二十六年四月至京師﹐問謝太后攢所及瀛國公所在﹐向之再拜慟哭。已而病﹐遷憫忠寺﹐見壁間曹蛾碑﹐泣曰﹕小女子猶爾﹐吾豈不汝若哉﹖不食而死。明景帝實錄﹕景泰七年九月﹐以巡撫江西右僉都禦史韓雍之請﹐令原籍所司歲舉祀事﹐仍與文天祥同賜謚﹐天祥曰忠烈﹐枋得曰文節。藤陰雜記﹕近見卜硯集﹐知公建寧橋亭賣卜一歙硯﹐程文海銘﹐永樂中出土﹐三百年流傳至天津﹐周月東焯寶藏﹐臨終贈查中丞禮﹐攜之至京﹐徧徵名輩題詠﹐畢秋帆制府爲刊行。

扁擔胡同

史家胡同

小井胡同

門樓胡同

舊有靑州會館﹐今廢。藤陰雜記﹕陳紫潤宮詹浩移居門樓胡同詩﹕數卷殘書一酒瓢﹐移家東去尙西郊。略無根柢萍浮水﹐不費經營鵲有巢。知己忽成千里別﹐歸期久媿北山嘲。且喜春風上柳梢﹐龔自珍定庵續集﹕己巳春﹐仲瞿見自珍於門樓胡同西首寓齋。案此文有矮道人居李鐵拐斜街﹐年三百餘歲云云﹐蓋寓言也。

紫兒胡同

教子胡同

教或作轎。井三。迆南石溝小橋一。西有永慶寺﹐詳寺觀。東小胡同曰龍鳳坑﹐井一。東北有南營箭廠。迆西有米廠﹐乾隆三年設西城平糶局於此﹐今廠廢﹐而猶存其名。自教子胡同以西﹐多回人所居。宋■﹝牛﹞筠廊偶筆﹕永慶寺最爲卑陋﹐僧又然居祖師殿﹐余寓北鄰﹐時過訪。曝書亭集﹕趙恆夫所居寄園﹐浚池累石﹐分布亭館﹐種花木﹐海內名士入都﹐恆流連不忍去。案﹕園子在教子胡同﹐今圮。沈徳潛歸禺詩鈔﹕移居寄園詩﹕屋角時聞噪晚鴉﹐土墻一帶任周遮。行人欲認詩人去﹐老樹村邊第二家。苔垣舊勝玲瓏句﹐土室新安曲盝牀。莫語寄園全盛事﹐酒旗歌扇已蒼涼。笥河文集﹕趙給事吉士居城西古憫忠寺側爲寄園﹐嘗以名其所著說部。後園益圮﹐剝其一角﹐老樹十餘株尙存﹐前輩名流多居此。今爲余及門宜城張侍講燾慕靑所僑寓﹐取古詩庭中有奇樹之義。以嘉樹名其屋。復初齋集﹕蔣香涇蓮花寺寓齋分飲詩自注﹕寺西爲寄園舊址﹐吾師沈榕溪舊居也。又心余﹑谷人﹑瘦銅同日移居詩自注﹕趙氏寄園舊址﹐庚辰﹑辛巳閒予與諸桐嶼﹑王述庵比鄰居﹐時有三家邨之目。谷人新居卽張涵齋侍讀舊居﹐其先王述庵居之﹐穀人齋名煙夢舫。王述庵年譜﹕乾隆庚辰十月﹐遷寓教子胡同趙吉士寄園故址﹐屋內古木八九章﹐皆數百年物﹐先生署其室曰蒲褐山房﹐曰聞思精舍﹐境地深靜﹐市塵隔絕﹐先後與趙雲松編修翼﹑翁振三編修方綱﹐及族子蓬心宸爲鄰。蓬心爲作圖以贈﹐良朋萃止﹐黃葉盈除﹐鑪香斷續﹐翛然如在世外也。先生作八絕句以紀之﹐門人烏程張漢宜彤書之﹐而刻置於壁。甌北詩集序﹕已卯﹑庚辰﹐予與款松鄰﹐居寄園舊址﹐日夕過從。吳錫麒有正味齋詩集﹕辛丑十月移居蒲褐山房﹐卽趙天羽寄園故址詩。壁間有王蘭泉鴻臚移居詩石刻。陸錫熊篁村詩集﹕懷人詩自注﹕王舍人昶寓寄園﹐而謝編修墉所居聽鐘山房﹐皆在憫忠寺之北﹐君月夜常偕勝侶往坐松下﹐至二三更而歸。

麻刀胡同井一。

馬張家胡同

熟肉胡同井二。熟亦作瘦。

柵欄胡同或作沙拉。井一。

白帽胡同大悲院在法源寺前﹐同治初建。有雲南會館。湖廣義園﹐井一。毛廠﹐井一。

小菜胡同菜或作寺。井一。

聖安寺街

聖安寺﹐金遺剎也﹐詳寺觀。井一。湛然居士集﹕聖安寺庭前有怪柏數株。日下舊聞﹕宋顯夫南城俚歌十首﹐其四云﹕停驂惆悵聖安寺﹐後堂空祀李宸妃。則寺中畱像﹐不獨世宗﹑章宗二帝也。析津日記﹕寺中金﹑元舊碑無一存者﹐殿前明碑二﹐怪柏已盡﹐惟有兩楸樹而已。其地名東湖柳村。匪獨湖湮﹐柳亦不見。西陂類稿﹕夏日柳湖僧捨詩﹕長楸落晚花。又自注云﹕寺在柳湖村﹐栴檀佛嘗飛至寺中。元學士程鉅夫有記。燕舟客話﹕聖安寺一名柳湖﹐中有佛像諸天像四﹐以藤爲胎﹐泥金裝飾﹐瓔絡甲冑﹐俱嵌珊瑚﹑靑金諸寶石。寺僧云﹐崇禎時大內賜出。池北偶談﹕寺殿有商喜畫壁。藤陰雜記﹕聖安寺﹐竹垞在寺餞曹檢討﹐稱寺藏金﹑元帝後及栴檀佛像詩﹐有畫壁商喜畱﹐吳裝何詭麗﹖絕筆追顧陸﹑纓絡雜佩璲等句。田樂園需有同孫子未過寺觀畫壁﹐慧明上人出王文安所遺飲器貰酒相餉詩。案﹕栴檀像自乾隆建移奉寧壽宮﹐諸像及楸柏皆無存矣。茶余客話﹕聖恩寺舊有雙楸樹及古槐﹐乃金時物。馬櫻花一株﹐宋牧仲手植。聖恩似卽聖安之訛。今俗亦有是稱﹐非斜街口之聖恩寺也。��巡視西城副理事官奏報﹕原任三省總督張懸錫﹐於順治十五年七月十二日自縊於聖安寺。按﹕懸錫任直隸﹑山東﹑河南三省總督﹐以學士麻勒吉等往迎義王孫可望﹐道經直隸﹐懸錫出迎失儀﹐麻勒吉等恫喝索賄﹐懼而自裁﹐事詳續東華錄。金臺集﹕聖安寺懷古詩﹕蘭若城幽處﹐聯鑣八月來。知元時寺在舊城東南隅矣。元史世祖紀﹕中統三年十一月﹐敕聖安寺作佛頂輪會。又王磐傳﹕磐以年老乞骸骨﹐行之日﹐公卿百官皆設宴以餞。明日﹐皇太子賜宴聖安寺﹐公卿百官出送麗澤門外。

牛街

井二。南花園井一。迆南有吳家橋。步軍統領所屬南營守備署在西﹐詳兵制。又南有回人禮拜寺﹐詳寺觀。北小胡同曰香兒胡同。南小胡同曰巴家胡同﹑目家胡同。舊有吳家橋頭條﹑二條﹑三條胡同﹐賈家胡同﹐王老胡同﹐今皆廢。其西南隙地﹐荒冢外多蔬圃。少東曰三間房﹐井一。曰大明園﹐井五。迆西曰老君地﹐井一。其北有峨眉禪林﹐康熙初建。西南曰道士觀﹐元之長生觀也﹐井四。曰道士墳﹐明之官園也。又西南曰望遠村﹐城南道院在焉﹐國初名流遊詠之地﹐今廢。敬業堂集﹕移寓城南道院納涼詩﹕不信人間有鬱蒸﹐好風來處晚涼增。滿城鐘磬初生月﹐隔水簾櫳漸吐燈。書少只宜髙閣庋﹐墻低聊當曲欄憑。白須道士休相避﹐我已身如退院僧。元一統志﹕長生觀﹐長春丘仙翁門第崇徳宋眞人所創建﹐在舊都丰宜關﹐有崇徳祠堂記﹐長春宮元學講經宣義大師史誌經撰。案﹕長生觀爲元十四道觀之一﹐日下舊聞已不能指其處。今道士觀西有明道士單重亨碑﹐稱葬於長生觀之西﹐南官園之原﹐旁又有朱升暘等三碑﹐俗稱其地爲道士墳。則今之道士觀爲長生觀遺址無疑。元一統志言觀在舊都丰宜關。考丰宜門﹐金之正南門﹐見大金國誌。玆地當城南關廂﹐與憫忠寺記門臨康衢之言﹐足資參證。範成大攬轡錄﹕乾道六年使金﹐至燕山城外燕賓館﹐燕至畢﹐與館伴使副並事行柳堤﹐緣城過新石橋﹐中以杈子隔絕﹐道左邊過橋﹐入丰宜門﹐卽外城門也。過玉石橋﹐上分三道﹐皆以欄楯隔之﹐雕刻極工。中爲禦路﹐亦闌以杈子。兩旁有小亭﹐中有碑曰龍津橋。入宣陽門﹐金書額。有小四角亭﹐卽登門路也。樓下分三門﹐中門爲禦路﹐常闔﹐皆畫龍﹐兩旁門通行﹐皆畫鳳。入門北望其闕﹐由西街廊首轉西﹐至會同館。

羊肉胡同井一。

餹房胡同井一。

幹面胡同井一。南有寶應寺﹐詳寺觀。井二。寺旁爲明璫王安墓﹐其外山左義園也。井一。

云兒胡同

花枝胡同井一。

南燕角

俗訛煙閣。井二。西有竹林寺﹐比丘尼居之。少南曰燕槁兒﹐槁卽角之誤也。迆東曰大門口﹐曰槁上。井三。坊巷胡同集﹕燕角兒在廣寧門右安門內西南角。明一統志﹕燕角樓在府西南一十五里﹐遼建。今其地猶名燕角。日下舊聞﹕遼史言燕角樓在東北隅﹐不知何據。稱在府西南一十五里﹐未敢信也。舊聞考﹕今土地廟西猶有燕角兒之名。角讀如槁。按﹕燕角兒今在南燕角東南﹐與一統志﹐坊巷胡同集所記地望正合。舊聞考云在土地廟西者﹐蓋約舉之辭。今南北煙閣徑三里許﹐皆以燕角樓得名。北煙閣直抵便門﹐正遼史所云東北隅也。朱彜尊據史言以駁明一統志﹐舊聞考已辧其非矣。

絨綫胡同

大川澱龍王廟﹐井一。朱處士野雲建閣其上﹐朱爲弼榜之曰涵秋。迆南葦塘數十頃。東小胡同曰小川澱﹐井一。

盆兒胡同

井二。華嚴寺俗稱聖賢庵﹐井一。南有玉皇廟﹐道光間重修﹐攺名三教寺﹐詳寺觀﹐井一。西爲天仙庵﹐比丘尼居之。迆南有關帝廟﹐俗稱金頂廟﹐已圮﹐井一。盆兒胡同之西皆曠地也﹐舊有丁家穿店﹐鄒家穿店﹐今皆廢。南曰紅水坑﹐井二。前有火神廟﹐明宣徳四年建﹐碑稱其地爲元之火焰營。近廟毀重建﹐僅三楹﹐碑亦毀。少西曰萬壽東宮﹐明之宏仁萬壽宮也。曰白馬寺坑﹐地以寺名﹐皆久廢。宸垣識略言寺在天官保﹐今罕能舉其名矣。曰雙槐樹﹐曰萬壽西宮﹐明萬曆間建﹐尙完整﹐額書關帝廟﹐有神宗禦制封號碑﹐井一。廟旁舊有松樹頭條﹑二條﹑三條胡同﹐今廢爲蔬圃﹐井二。藤陰雜記﹕玉皇閣在盆兒胡同。嚴宗伯我斯登玉皇閣詩﹕雙闕煙生縹緲外﹐萬山靑在有無中。析津日記﹕宣南坊白馬寺﹐隋剎也。殿後尊勝陀羅尼幢﹐上刻仁壽四年正月上旬造。寺重建於洪熙元年。正統八年賜額。有張元楨﹑張文憲二碑。其東僧塔﹐前有古碑﹐爲侵占者所毀矣。曝書亭集﹕白馬寺詩﹕仁壽千年寺﹐今存半畝宮。落鐘橫道北﹐瓦塔限墻東。客至愁嗥犬﹐僧寒似蟄虫。夕陽畱未去﹐雙樹鳥呼風。行國錄﹕宏仁萬壽宮﹐萬曆四十三年敕建﹐中爲文昌殿﹐額曰崇貞保運。左以祀諸葛孔明﹐封號曰天樞上相。右以祀文信國﹐封號曰天樞左相。皆目之曰眞君。祀雷神於後殿﹐設禮斗臺﹐最後髙閣十二楹﹐曰太極造運寶閣﹐以安昊天上帝﹐有神宗禦制碑文﹐督工者司設監林潮。內官不學﹐神號無稽﹐知禮者當議輟也。案﹕萬壽宮久廢﹐神像移於玉皇廟﹐今廟亦頹敝矣。耳談﹕順城門外彭二胡同嶽嫗﹐以子死﹐將棄之橋下﹐而哭甚哀。忽一道士至﹐視之曰﹕兒未死﹐何以棄之﹖嫗曰﹕何以得生﹖曰﹕汝抱歸時﹐生矣。嫗不信。道士因書字授之﹐而封甚固﹐曰﹕汝子壽在其中﹐但不可開視﹐不然不祥﹐若此時不足憂也。嫗抱子歸﹐果活。向日微照其封﹐隱得十四字﹐以爲壽十四也。又照之﹐十四上若有二字﹐以爲壽二十四也。至三十餘始病卒﹐發封﹐乃萬曆二十四年也。

裏仁街

在右安門東北﹐距盆兒胡同一里許。井九。宛平王志﹕仁作神。云有寶塔寺﹐今圮。迆西曰半步橋﹐井二。又西曰椿樹坑﹐井三。

右安門大街

右安門俗稱南西門。井一。宛平王志﹐有右安寺﹐今圮。旁小胡同曰東馬道﹑西馬道﹐曰東胡同﹑西胡同。迆北有雙橋﹐歧分二道﹐橋之北曰極樂院﹐已圮。井凡十。又北曰髙廟﹐祀關帝﹐今僅存土阜﹐井六。少西曰豆兒屯﹐少東曰櫻桃園﹐井四。右安門西半里許曰三聖觀﹐井一。又西曰火藥局﹐工部所屬濯靈廠在焉﹐詳衙署﹐井一。廠地亙二里許﹐抵城根﹐其外多蔬圃。井凡十八。西南曰趙家井。會典事例﹕火藥局一﹐在廣寧門南白紙坊西南。又濯靈廠在右安門內﹐收貯火藥﹑烘藥﹑鉛子。

廟兒胡同在右安門東迆北竇家坑。

毛家胡同此下皆在右安門迆西曠地。井九。

劉家胡同

白紙坊

東南距右安門二里許﹐有呂仙祠。菜園井十九。迆北有崇效寺﹐祥寺觀﹐井三。古林院祠關帝﹐蓋里社也﹐井六。又北有聖壽寺﹐傳云唐剎﹐無碑碣可考﹐井三。少西爲曇花寺﹐明建﹐井一。又西爲廣寧門中心臺﹐井九。坊巷胡同集﹕白紙坊在廣寧門內西南角﹐五牌二十一鋪。有小聖安寺﹑大聖安寺﹑寶應寺﹑禮拜寺﹑相國寺﹑崇效寺。張遠■﹝阝奧﹞志﹕南城諸坊﹐白紙坊最大﹐元於此設稅副使﹐北自善果寺﹐南至萬壽宮﹐西極於天寧寺﹐皆是也。自嘉靖築新城後﹐坊劃而爲兩矣。案﹕小聖安寺﹑相國寺今無考。天寧寺今在西郊外里許。白紙坊﹐元時在舊城中﹐而元一統志列舊城坊名六十二﹐獨無此名。夢餘錄載明南城坊名﹐亦無之。至坊巷胡同集﹐始列於宣南坊後。然考成化間嚴理安重修善果寺碑﹐稱宣武門外三里許﹐地誌曰白紙坊。則其名固沿元舊也。今居民尙以造紙爲業。析津日記﹕元至正初﹐以唐貞觀元年所建佛寺賜額崇效。嘉靖辛亥﹐太監李朗於寺中央建藏經閣﹐閣東北有臺﹐臺後有僧塔三﹐環植棗樹千株。案﹕臺今圮。藤陰雜記﹕寺在柳湖村西﹐名流競遊﹐如朱竹垞﹑宋牧仲﹑陳澤州﹑王樓村式丹﹑吳荊山士玉﹐繆湘芷沅﹑郭於宮元釪皆有詩。王漁洋攺名棗花寺。寺藏拙庵和尙紅杏靑松照﹐時康熙庚午﹐漁洋﹑竹垞﹑王昊廬﹑查他山﹑陳香泉﹑孫松坪俱有題句。案﹕紅杏靑松捲今尙存。藏經閣後臺已圮。元一統志言﹐唐劉總捨宅爲崇孝寺﹐在析津志都總管公署左。或謂崇孝卽崇效。以地望準之﹐其說近是。然無碑碣可證﹐未敢遽信也。潘曾瑩小鷗波館詩鈔﹕崇效寺西來閣下丁香一株﹐相傳竹垞﹑漁洋手植﹐翁覃溪作丁香樹記刻石﹐吳蘭雪復移植海棠二株於其側﹐賦詩二絕﹐附刻覃溪記後。明一統志﹕石經文碑在舊南城白紙坊﹐乃金舊國子學殿堂﹐門廡皆毀﹐惟餘石碑二通﹐上刻春秋經傳及禮記﹐文多磨滅不完。案﹕日下舊聞引明北平圖經誌書﹐與明一統誌略同。石經舊在汴梁﹐金人移置於此。元王惲秋澗集﹕有修理大都南京石經事狀﹐詳金石。其後日就湮沒﹐至明季已不復存矣。白紙坊自嘉靖築新城後﹐畫而爲兩﹐金國學之遺址限於城外與否﹐亦莫可考也。

棗林街

東距牛街半里許﹐井三。西有三官廟﹐井五。藤陰雜記﹕張黃門維赤字螺浮﹐有新園在棗林街﹐龔合肥過飲詩﹕柳市城闉百尺居﹐棗林街裏一囊香。螺浮有十年霜雪老黃門之句﹐一時名流爭和。

後營東距牛街半里許﹐井二。

黑紙坊北距南煙閣半里許。迆西曰萬人坑。東南曰四門口。北有千佛寺﹐明嘉靖間重建。井九。

右在廣寧門街南﹐大川澱﹑半截胡同西﹐其東與北城界。

外城北城

城冊﹕外城地址隸北城者曰南坊﹐第一鋪﹕東至西河沿關帝廟前與中城界﹐南至延壽寺街之中﹐西至西河沿響閘﹐北至護城河。二鋪﹕東至觀音寺街寺前與中城界﹐南至觀音寺﹐西至琉璃廠橋﹐北至廊房頭條胡同內之槁薦胡同。三鋪﹕東至琉璃廠橋﹐南至東南園﹐西至永光寺中街﹐北至宣武門城根。四鋪﹕東至石頭胡同之南﹐南至香廠永安橋之東﹐皆與中城界﹐西至菜市口。五鋪﹕東大保吉巷與中城界﹐南至南橫接迆南﹐西至果子巷﹐北至騾馬市。六鋪﹕東至閻王廟街之西﹐南至姚家井之西﹐西至半截胡同與西城界﹐北至菜市口。又靈椿坊來屬三鋪。第一鋪﹕東至陜西巷﹐南至虎坊橋﹐皆與四鋪界﹐西至山西街﹐北至臧家橋。二鋪﹕東至琉璃廠橋﹐南至沙土園﹐西至宣武門大街與西城界﹐北至西南園之北。三鋪﹕東至臧家橋﹐南至魏染胡同之北﹐西至菜市口與西城界﹐北至南柳巷之北。

五斗齋胡同齋或作面。

大耳胡同井一。有婺源會館。

石猴街

汾州營

大宏廟康熙三十六年僧明泐重建﹐有大學士張玉書碑。

胰子巷

三眼井井一。

取燈胡同

蠍子廟七聖廟俗稱蠍子廟。井一。

北火扇

南火扇

羊尾胡同

羊肉胡同西有回人禮拜寺。有惠安會館。

柴兒胡同井一。有鄱陽會館。

笤帚胡同

井一。復初齋文集﹕跋班馬字類﹕曩日僦居琉璃廠北笤帚胡同﹐篝燈孜孜掇拾兩漢字義﹐今三十有二年矣。

炭兒胡同東小胡同曰穿堂門。

延壽寺街

延壽寺互詳寺觀。析津日記言﹐宋徽宗北來寓此﹐疑非也﹐詳西城。有平樂﹑潮州﹑長元吳諸會館。西小胡同曰泰山巷。遼史遊幸表﹕聖宗統和六年四月幸延壽﹑延洪二寺。十五年四月幸延壽寺。宋洪皓松漠紀聞﹕燕京蘭若相望﹐大者三十有六﹐然皆律院﹐自南僧至﹐始立四禪寺﹐曰大覺﹑招提﹑竹林﹑瑞像。延壽院主有質坊二十八所﹐僧職有正﹑副判錄﹐或呼司空。蒲褐山房詩話﹕徐薌坡字薝林﹐靑浦人﹐貢生﹑中歲入京﹐寓延壽寺街之雲間會館。按﹕今松江會館在蔣家胡同﹐已見前。

佘家胡同井一。有襄陵會館。

東北園井一。舊有當塗會館﹐今廢。

百花園

櫻桃斜街

井一。有貴州會館二。藤陰雜記﹕櫻桃斜街﹐阮都諫應商寓﹐侄學浩入翰林﹐吳文簡襄贈詩﹕斜街舊雨憶黃門﹐六十年來老弟昆。

皈子廟

李鐵拐斜街

有襄陵﹑延定會館﹐又有肇慶會館二。藤陰雜記﹕靈椿坊李鐵拐斜街﹐侍郎叔琳父卜居﹐夢祖授以小鉞﹐侍郎果巡撫浙江。韓泰華無事爲福齋隨筆﹕黃叔琳萬卷樓故居在李鐵拐斜街。朱筠笥河文鈔﹕蔣編修秦樹爲余辛巳分校所得士﹐官中書﹐與余居同巷﹐余家在日南坊李鐵拐斜街之北﹐君居在南。案﹕宅中有椒華吟舫﹐屢招名流觴詠。其弟圭爲兄墓志﹐言圭與公同官翰林﹐同車馬者七年。乙未﹐圭自山西歸﹐乃比鄰居﹐宅後可通往來﹐而伯兄居老屋對門﹐圭自名所居曰鄂不艸廬。笥河詩集﹕壬申歲﹐王介眉先生住余宅﹐卽今椒華吟舫。程晉芳三長物齋記﹕壬辰﹐居房師朱先生第。篋中有東井硯﹐項子京臧﹐鐫坡公名而不字﹐一爲北宋拓聖教序﹐一元人畫達摩象﹐錢籜石名之曰三長物齋。

燕家胡同

陜西巷

大﹑小外廊營

井各一。有潮州﹑瓊州會館。舊有涇陽﹑涼州會館﹐今廢。藤陰雜記﹕外廊營爲徐文穆本第﹐後歸王文莊際華﹐甫興作而賜第護國寺街﹐因售作全浙公產﹐懍存堂額尙在。陳句山年譜﹕庚寅八月至京﹐借寓汪芍陂給諫新宅﹐九月杪移歸外廊營舊宅。

韓家潭

有上虞﹑廣州會館。宸垣識略﹕芥子園在韓家潭﹐康熙初﹐錢唐李笠翁寓居。今爲廣東會館。藤陰雜記﹕王文莊初寓韓家潭﹐每於中秋前後﹐張樂邸第﹐燕乙丑同年及門生﹐堂曰寶言﹐書室曰夢舫。蒲褐山房詩話﹕符曾字幼魯﹐錢塘人﹐乾隆元年舉博學鴻詞﹐居韓家潭。

後河井一。

百順胡同井一。舊有太平﹑晉太會館﹐今廢。李文藻遊琉璃廠記﹕乾隆己丑﹐予以謁選至京師﹐寓百順胡同。

東﹑西皮條營

萬佛寺灣

胭脂胡同

五道廟

井一。自觀音寺前分櫻桃﹑李鐵拐二斜街﹐復並於五道廟。有三原﹑襄陵會館。明王象乾建玉帝殿碑記﹕正陽門西﹐由臧家橋至宣武門乃龍脈交通車馬輻輳之地﹐舊有五道廟鎭焉。其址廣不數武﹐天中羽士揭眞誠者見而喟然曰﹕衝衢應建玉帝行宮﹐率諸威神鎭之斯可也。經始於萬曆三十五年七月﹐次年告成﹐乞言於余﹐文成卽以交龍名碑。方士淦蔗偶筆﹔五道廟老道人﹐毛髮盡白﹐身極短小﹐寡言笑﹐問其年﹐罕有知者。長齋﹐喜飲酒。相傳實吳逆間諜。吳誅﹐遂以道服隱於市﹐與搢紳往來。或招之飲﹐伺其醉﹐暢談滄桑﹐冀探其蘊﹐默無一言﹐但含淚而已﹐竟以壽終。

梁家園

井二。橋一﹐今已圮。壽佛寺設粥廠於此。有惜字會館。一統志﹕梁家園﹐明時都人梁氏建﹐今廢。春明夢餘錄﹕梁園在京城之西南廢城邊﹐引涼水河入其中﹐亭榭花木極一時之盛。明劉定之呆齋集﹕梁氏園外有舊城。舊城者﹐唐藩鎭﹑遼﹑金別都之城也。元遷都稍東﹐於是舊城東半遂入於朝市間﹐全無迹可見﹐而西半猶存﹐號爲蕭太后城﹐卽梁氏園所在。或謂此𨿽遼﹑金都城﹐而非唐藩鎭城﹐不然也。唐時此爲範陽藩鎭﹐安﹑史後攺名盧龍﹐而所治幽州﹑薊縣不攺﹐惡得非唐藩鎭舊城乎﹖遼﹑金不因藩鎭以爲都﹐而曷因乎﹖且稽諸載記﹐遼﹑金亦何嘗創建都城乎﹖今其城僅存土耳﹐甓皆爲人取去﹐其土皆眞黃土﹐人取之和煤炭以燒﹐亦有卽之作墓者﹐以其髙堅也。案﹕涼水河今流徑南苑﹐由張家灣入白河。夢餘錄所稱梁園引水故道﹐久湮廢矣。考明正統間﹐以劉忠湣球言﹐命欽天監正皇甫仲和審視宣武門西作減水河利否﹖仲和言﹐門西舊有涼水河﹐可疏通以泄。水勢。此明時河水徑宣武門外之確證也。嘉靖築新城後﹐並未斷流﹐故梁園得引入其中。今虎坊橋下有枯渠﹐直抵南下窪﹐蓋其故道之僅存者﹐餘皆不可考矣。元築新城於遼﹑金故都東北﹐而以故都城爲舊城。元一統志載舊城坊名頗悉﹐似新舊兩城本不相屬。呆齋集言東半入朝市間﹐以梁園廢城爲西半遺迹者﹐核其地望﹐疑未足據。茶余客話﹕黃蘭巖民部寓梁家園﹐積水到門﹐顏其堂曰半房山﹐後有疑野亭﹐朝爽樓﹐前對西山﹐後繞淸波﹐極亭臺花木之盛。池之南北﹐旗亭歌榭不斷﹐遊人泛舟﹐竟夜忘返﹐賦詩者甚多﹐惟張文端一首尢傳誦。藤陰雜記﹕康熙中﹐龔尙書鼎孳招董玉虯文驥梁園李家莊泛舟觀燈詩云﹕此地足煙水﹐當年幾溯遊。王橫云有宋荔裳招飲梁家園詩﹕半頃湖光搖畫艇﹐一簾香气撲新荷。沈心齋有陳以樹招飲梁家園警露軒詩﹕野曠天髙啟八窗﹐門前一碧響淙淙。舊聞考稱南極於魏村﹐似在右安門外。今莫知其址﹐但知北城有梁家園﹐空曠平原﹐並無煙水。余己卯入都﹐但見堆積糞土﹐後築宮房。李吏部調元寓焉﹐築看雲樓﹐有檻外遠山排闥繞﹐樓前積水當湖看之聯。今有僧募蓋壽佛寺﹐設義學。水曹淸暇錄﹕梁家園官房一所﹐中有晴雲閣﹐俯臨積水﹐地頗幽靜。甲午歲﹐澄園程農部世淳曾寓其處﹐因拉予下榻焉。有正味齋日記﹕二十七日過候羅碧泉修源於梁家園﹐昔王阮亭與宋荔裳諸君曾泛舟於此。明程敏政篁墩集﹕京師賣花人聯住小南城﹐古遼城之麓﹐其中最盛者曰梁氏園。園之牡丹﹑芍藥幾十畝﹐花時云錦布地﹐香冉冉聞裏余。匏翁家藏集﹕小南城梁家園往時芍藥最盛﹐人多攜酒賞之﹐後其家廢﹐無一本在者。

梁家園東﹑西夾道

麻綫胡同井一。有淮安﹑安陸﹑郢中諸會館。

鐵老鸛廟

廟祀關神。於鴟吻上安鐵鸛﹐隨風旋轉以驅鳥雀﹐故名﹐詳寺觀。井一。有大荔﹑蒲城會館。陳句山年譜﹕乾隆辛未十二月﹐移居鐵老鸛廟。

十間房

有沔陽會館。姚元之竹葉亭雜記﹕步軍統領俗稱九門提督﹐舊秩三品﹐嘉慶己未六月二日﹐皇后關防出神武門﹐有恆謹者不之避﹐兵部罪步軍統領不能稽察。時定親王攝此職﹐上以布彥達賚代之﹐定職從一品。設左﹑右總兵﹐秩正二品。其巡捕五營﹐攺中營爲提標副將爲提督南﹑左二營參將以下﹐並所轄之十汛﹐歸左翼總兵管。是年十月﹐定總兵每人至南城外輪住半月﹐以十間房鄭源燾抄官房爲公所。六年﹐攺左翼總兵駐外城﹐右翼總兵駐圓明園。

前孫公園

有錫金﹑泉郡會館。查愼行敬業堂集﹕宮友鹿寓孫公園﹐與唐實君﹑趙蒙泉﹑楊端木同巷﹐僕及姜西溟﹑家聲山相距稍遠﹐友鹿作比鄰詩索和﹕便與中央成鼎足﹐姜居西捨我東鄰。自注﹕時余居琉璃廠東。董潮東臯雜鈔﹕錢唐洪昉思升著長生殿傳奇﹐一時名士張酒治具﹐大會孫公園﹐名優內聚班演是劇﹐主之者爲眞定梁相國淸標﹐具柬者爲益都趙贊善執信。虞山趙星瞻徵介館給諫王某所﹐不得與會﹐因怒﹐乃促給諫入奏﹐謂是日皇太后忌辰﹐爲大不敬。上先發刑部拿人﹐賴相國挽回﹐後發吏部﹐除名者五十餘人。案﹕劾趙者爲黃給事六鴻﹐是時值孝懿仁皇后國卹﹐非忌辰也。董說多誤。翁方綱復初齋集﹕壬辰春還都﹐賃孫公園居﹐以屋中有合歡一株﹐因名靑棠書屋。孫淵如年譜﹕癸丑﹐移居孫公園﹐宅故多變怪﹐扃戶數年無人敢居者。君與主約﹐減租攺宅﹐君以天罡塞鬼戶時杜寅方後戶﹐宅遂寧。有枯松復生﹐同人繪圖爲詩﹐以紀其事。

興勝寺

井一。大興張志作興聖﹐誤。行國錄﹕永興寺折而東有興仁寺﹐南向﹐其建置年月無考。宸垣識別略﹕今十間房有興勝寺﹐疑爲興仁之訛。寺有明天啟二年銅鐘。康熙辛巳﹐長州汪士鋐書禪林淸間額。藤陰雜記﹕興聖寺在琉璃廠南﹐胡南苕會恩有大雪步至興聖寺訪沈存田一揆詩﹐用東坡聚星堂雪韻。近潘榕堂司馬汝誠寓寺﹐雪中召客﹐亦用聚星堂韻。

後孫公園

有臺州﹑安徽會館。藤陰雜記﹕孫公園後相傳爲孫退谷別業。前爲安州陳尙書第﹐後有晚紅堂﹐吳白華官翰林時賃住﹐爲茶陵彭大司馬維新舊宅。宅後一第﹐有林木亭榭﹐沈云椒侍郎寓焉。有蘭韻堂﹐詩云﹕匝地淸陰三伏候﹐參天老樹百年餘。葉繼雯■﹝玄谷﹞林館詩集﹕移居詩注﹕庚申冬移居後孫公園﹐卽退谷研山堂也。吳淸鵬笏庵集﹕李氏園詩注﹕卽孫少宰承澤故園之一隅也。案﹕孫氏別業今爲安徽會館。曝書亭集有集孫侍郎研山齋詩。其旁余屋﹐道光時劉侍禦位坦居之﹐東洲集有宴集詩。

玉皇廟井一。有富平東﹑西二會館。

章家橋

章或作臧。有渭南﹑朝邑會館。日下舊聞﹕海波寺街南有淸廠潭﹐上有龍王堂﹐又南東爲章家橋﹐又南爲虎坊橋﹐西南爲潘家河沿﹐計新城未築時無地無水﹐今故道皆不可考矣。

大﹑小安南營小安南營井一。胡稚威年譜﹕乾隆十三年戊辰十一月﹐自寧武回京﹐住小安南營火神廟。

東南園井一。

桶子胡同

大﹑小沙土園有廣育堂﹐昆新會館。

琉璃廠南夾道井一。

吳玉綸香亭文稿﹕壬午夏遷於琉璃廠南夾道﹐王漁洋之舊寓﹐藤爲漁洋手植。潛研堂集﹕題吳香亭鴻臚古藤詩思圖﹕海王之村近書市﹐新城尙書曾卜廬。藤花一本手所植﹐歲久翦敗惟枯株。又云﹕比鄰更續程舍人。自注﹕謂程魚門。案﹕漁洋舊寓﹐宸垣識略言在火神廟西夾道﹐與藤陰雜記合。吳氏所云﹐疑傳聞之誤。

八角琉璃井

井一。有渭南會館。洪北江年譜﹕嘉慶元年八月﹐移寓八角琉璃井官房﹐有亭池樹石之勝。亦有生齋集﹕方比部體移居八角琉璃井﹐招集■﹝艸過﹞園祭詩﹐卽洪大舊居也。

西南園

玻璃廠

橋一。工部所屬琉璃窯在北﹐互詳衙署。其前隙地曰廠甸﹐有呂仙祠。廠東門有觀音閣。北爲火神廟﹐歲正有廟市。迆西有仁威觀﹑眞武廟﹑延壽庵﹐俱詳寺觀。南小胡同曰鐵胳膊胡同。北小胡同曰火神廟西夾道﹐曰雙魚胡同﹐亦稱爲門牙胡同﹐曰仁威觀夾道﹐曰小香廠。會典事例﹕康熙四十年﹐議琉璃亮瓦廠房屋例徵地租﹐今攺爲按間收租﹐交大興縣徵解戶部。凡官員有力之家徵銀﹐貧窮小民準按季徵錢。四十一年﹐議徵錢者量免其半﹐隻身貧寒之人免徵房租﹐仍以官地起租。雍正三年諭﹐嗣後止徵地租﹐免其按間計檁﹐逐月輸納。水曹淸暇錄﹕琉璃廠造內用琉璃瓦。窯廠門樓名瞻云閣。廠內有官署。廠外餘地頗廣﹐林木茂密。有石橋﹐度橋而西﹐土阜髙數十仞﹐足供登眺。街長里許﹐百貨畢集﹐玩器書肆尢多﹐元旦至十六日﹐遊者極盛。藤陰雜記﹕廠東門內一宅﹐相傳王漁洋曾寓﹐手植藤花尙存。近程魚門晉芳移居﹐以詩寄袁太史枚﹐有勢家歇馬評珍玩﹐冷客攤錢問故書之句﹐笑曰﹕此必琉璃廠也。孫淵如年譜﹕歲己酉﹐居琉璃廠﹐校刊晏子春秋﹐髙麗使臣朴齊家爲書問字堂額。洪北江年譜﹕乾隆五十四年﹐應禮部試﹐居孫君星衍琉璃廠寓齋。復初齋詩集自注﹕乾隆癸巳﹐開四庫館﹐卽於翰林院藏書之所分三處﹐凡內府祕書發出到院爲一處﹐院中舊藏永樂大典﹐內有摘抄成捲﹐匯編成部者爲一處﹐各省采進民間藏書爲一處。每日淸晨﹐諸臣入院﹐設大廚﹐供茶飯﹐午後歸寓﹐各以所校閱某書應考某典﹐詳列書目﹐至琉璃廠書肆訪之。是時﹐江浙書賈奔輳輦下。書坊以五柳居﹑文粹堂爲最。李文藻琉璃廠書肆記略﹕廠東西可二里許﹐廠東書肆凡二十家﹐中有二酉堂﹐或曰前明卽有之﹐謂之老二酉。其略有舊書者惟京兆堂﹑積秀堂二家。又西而南﹐轉沙土園北口路西有文粹堂﹐肆賈謝姓﹐頗深於書。又北轉至正街﹐有橋﹐橋居廠中間﹐北與窯對﹐橋以東路狹﹐多參以賣眼鏡﹑煙筒﹑日用雜物者﹐橋西街闊﹐書肆外惟骨董﹑法帖﹑裝潢字畫﹑鐫刻碑版耳。橋西賣書者才七家。五柳居在路北﹐舊書甚多﹐多潢川吳舍人企晉家藏書。又西爲延慶堂﹐肆賈韋姓﹐頗曉事﹐而好持髙價﹐有曹楝亭家書數十部﹐多宋刊本。又西爲廠西門﹐門外無鬻書者。案﹕琉璃廠書肆蓋盛自雍乾以後。李氏所舉諸肆﹐今皆易名矣。玆錄其著者﹐余不取。宸垣識略﹕燈市向在東安門外﹐今散置正陽門外﹑花兒市﹑琉璃廠﹑豬市﹑菜市諸處﹐而琉璃廠尢盛。廠前陳設雜技﹐鉦鼓聒耳﹐遊人雜沓﹐市肆玩好﹑書畫﹑時果﹑耍具無不畢集﹐自正月十四五至十六七而罷﹐名曰逛廠。有正味齋日記﹕新年朝元會罷﹐士大夫聯裾接襼以縱遊觀﹐至收燈而止﹐謂之光廠。百戲之屬﹐則有演書﹑跳韃﹑料虎﹑馴熊﹑幻技﹑喬妝﹐窮變盡巧。倚晴閣雜鈔﹕琉璃廠瓦有黃碧二種﹐明代各廠俱有內官司之。殿瓦之外所置﹐一曰魚瓶﹐貯紅魚﹐雜翠藻於中。一曰琉璃片﹐以五色渲染人物花艸煉成﹐嵌入窗戶。一曰葫蘆﹐大或至徑尺﹐其色紫者居多。一曰響葫蘆﹐小兒口銜﹐噓吸成聲﹐俗名倒掖气。一曰鐵馬﹐懸之檐以受風戛者也。鮑鉁春遊詞﹕車駐雕輪馬駐鞭﹐手拈瓜子步差肩。排門盡啟君平肆﹐趁賺癡兒問福錢。業脞書多卷帙殘﹐幾人著眼笑寒酸﹗南沙畫片香泉字﹐幅幅裝他骨董攤。料絲羊角燦成行﹐蔟帛堆紗錦繡裝。歲歲燈棚變新式﹐鰲山結撰到西洋。像生花艸撚泥人﹐鼓版笙蕭小店陳。風景不殊笑語雜﹐句人情緒武邱春。明水軒日記﹕工部設五大廠﹐其一曰琉璃廠﹐燒作磚瓦及內府器用。案﹕吳偉業讀史偶述詩﹕琉璃舊廠虎房西﹐月斧修成五色泥。徧插禦花安鳳吻﹐絳繩扶上廣寒梯。潛研堂集﹕乾隆庚寅三月﹐琉璃廠窯戶掘土得古墓﹐棺槨不具而骨節異常人﹐旁有一石﹐視其文﹐則遼銀靑崇祿大夫﹑檢校司空﹑行太子左衛率府率兼禦史大夫﹑上柱國﹑隴西李公墓志銘也。督廠工部郎中孟澔募人攺葬於故兆東二十步﹐別買石﹐書李公官位表於道﹐而志石則仍瘞之。其文駢麗﹐頗可誦。略云﹕公諱內貞﹐字吉美﹐嬀汭人。以保寧十年六月一日薨於盧龍坊私第﹐以八月八日葬於京東燕下鄕海王村。案﹕墓志詳金石。當時仍瘞墓中﹐世無拓本﹐潛研堂集﹑笥河文鈔均有記﹐具錄世系官閥﹐而錢記加詳。舊聞考所錄與笥河文鈔票同。錢又有詩﹐見本集。

南柳巷

有建寧﹑晉江﹑華州諸會館。舊有江震會館﹐今廢。行國錄﹕永興寺在宣北坊柳巷之南﹐寺東向。案﹕寺今尙存﹐有正徳十五年鐘一。藤陰雜記﹐廠西門外爲南北柳巷﹐徐憺園出都﹐韓慕廬﹑王橫云送至柳巷﹐口占賦贈﹕柳市涼吹送客颸﹐髙談二妙有新辭。二公乃司寇王公所取士。

北柳巷有南丰會館。

西北園井一。

鐵廠有小胡同曰鬼門關。洪北江年譜﹕嘉慶四年三月抵都﹐寓同年戴刑部惇元鐵廠寓齋。

前鐵廠步軍統領所屬南營守備署在此。

後鐵廠

有敍州會館。北抵西河沿﹐有大隱庵﹐余姚鄕祠也﹐明嘉靖間建﹐有康熙六十年重修碑。亦有生齋集﹕自海波寺街移寓鐵廠用竹垞韻律詩﹕閉門隨意著巾鞋﹐坐擁陳編蕭字齋。絕似三家村裏住﹐寺鐘隱隱出前街。注﹕巷內居人只三家﹐前爲大隱禪林。

大溝沿

南河沿

井一。橋東屬中城。逾河爲北河沿﹐宣武門外東城根﹐橋一。內城東溝水出水關後﹐徑橋下入護城河﹐有響閘。橋西井凡四。湯右曾懷淸堂集﹕宣武門東城下曉行詩﹕老去應官有底忙﹖未明先起攬衣裳。人從鴉鵲聲中出﹐路入輪蹄影里長。牐下已添秋水勢﹐城門初散曉煙光。隔河樓上花枝好﹐尙護重衾半篆香。

香鑪營頭條胡同

有撫州會館。舊有江山會館﹐今廢。商盤質園詩集﹕我從弱冠遊神京﹐僦居曾記香鑪營。密通往還潘太史﹐詼諧跌宕倪先生。自注﹕潘謂允敏。

香鑪營上﹑下二條胡同井一。

上﹑下三條胡同

上﹑下四條﹑五條胡同有廣西會館。

茶食胡同

六條胡同

香鑪營夾道

海波寺街

井一。海波寺見坊巷胡同集﹐久廢。有廣西﹑潁州﹑澧州﹑順徳﹑潮州會館。曝書亭集﹕僦宅宣武門外﹑庭宣武門外﹐庭有藤二本﹐檉柳一株﹐旁帖湖石三五﹐可以坐客賦詩。又自禁垣移居宣武門外詩﹕詔許移家具﹐書難定客蹤。誰憐春夢斷﹖猶聽隔城鐘。案﹕此康熙甲子彜尊初罷禁職﹐自黃瓦門移居詩也。在此纂日下舊聞。見自敍。集中如古藤書屋送人詩云﹕我攜家具海波寺﹐九月未槁靑藤苗。夕陽倒影射檉柳﹐此時孤坐不自聊。遲湯右曾詩云﹕檉葉綠如傘﹐藤花紅滿擔。復有紫藤花下作花下醉歌﹐送吳魏二子聯句﹐檉聯句﹐坐靑藤下燒竹火鑪試武彜茶聯句。至己巳二月﹐乃移下斜街﹐詩云﹕不道衰翁依著﹐藤花又讓別人看。當移居時﹐查愼行贈詩﹐有檉居會向春明宅﹐好借君家善本書之句。又有閏夏共飲古藤書屋﹐限藤﹑檉二字詩。王士禎有戊辰來京﹐竹垞邀飲古藤書屋﹐食鮑魚半翅﹐觀米海嶽研山圖詩。趙吉士寄園集﹕甲戌元夕﹐飲於章雲中翰漢翔古藤書屋詩﹕坐嘯三休叢桂老﹐居停五易古藤畱。自注﹕寓爲金文通之俊甲午舊邸﹐遞傳龔芝麓﹑何蕤音﹑朱竹垞以及中翰﹐五易主矣。藤陰雜記﹕何蕤音元英寓此﹐名丹臺書屋。王橫云未遇時﹐飲屋中詩云﹕龍門百尺邈難登﹐喜到髙齋對古藤。汪蛟門詩﹕護持勞太傅﹐燕賞愜尙書。畱得淸陰在﹐重爲水部居。康熙丙辰﹐竹垞有飲何少卿藤花下詩。盛百二柚堂續筆談﹕孔東塘尙任燕臺雜興詩﹕太傅吟詩舊艸堂﹐新開蔣徑自鋤荒。藤花不是梧桐樹﹐卻得年年引鳳凰。自注﹕宜興蔣京少景祁寓古藤書屋﹐予與阮亭先生數過談﹐其地爲金太傅之後舊第﹐龔芝麓﹑朱竹垞﹑黃兪邰﹑周靑士諸君先後寓此。按﹕古藤書屋與海波寺街相近﹐不甚寬廣﹐其扁字作兩行﹐乃龔端毅公爲金孝章所書﹐古藤久已不存﹐而扁額亦不問矣。藤陰雜記﹕孫松坪致彌移居詩﹕一枝許借卽吾廬﹐莫笑生涯瑣■﹝王吉﹞如。時與王云岡同寓。管靑村楡詩﹕王猷與共孫登嘯﹐宋玉堂爲庾信居。是爲康熙庚辰。今古藤靠壁﹐鐵幹蒼堅﹐古色班剝﹐洵百餘年物。特屋未宏敞﹐大第已析爲三四﹐宅西偏賃施小鐵冏卿朝幹﹐移居時﹐餘贈有依稀詩老畱題處﹐想象賓筵載酒餘之句。繼而知古藤在東鄰﹐余往屋內訪之﹐主人繪圖示客。又閱竹垞集﹐有馮檢討勗招諸同年集六枳園對菊詩﹕可怪南鄰馮檢討。則似在海波寺街。趙懷玉亦有生齋集﹕移居詩小序﹕癸丑八月﹐自靑廠移居海波寺之古藤書屋﹐朱竹垞檢討舊寓也。再案﹕騰笑集序﹕庭有藤二本﹐檉柳一株﹐旁帖湖石三五﹐可以坐客賦詩﹐余寓捨藤止一本﹐而檉柳湖石皆在。右鄰余氏有藤一本﹐而距此頗遠﹐豈余氏別一本﹐所謂二本者僅存其一耶﹖旣屬李君秉徳作圖﹐且乞同人賦詩紀事。

永光寺中街

永光寺元爲萬壽寺﹐互詳寺觀。國初設粥廠於此﹐今仍之。有重慶會館。藤陰雜記﹕梁藥亭佩蘭寓永光寺﹐與朱悔人﹑宋山言醉後放歌。吳鑑南璜隨父璞庭寓寺側﹐生子﹐商寶意盤寄詩﹕原是釋迦親抱送﹐永光古寺翠微僧。庚辰成進士﹐由農部任知州﹐殉木果木難。吳超亭興宗題其遺集云﹕朱邸賜蓮宵禁肅﹐永光擊缽曉鐘寒。元納延金臺集﹕萬壽寺懷古詩﹕皇唐開寶構﹐歷劫抵金時。絕妙靑松幛﹐淸涼白玉池。長廊秋屧響﹐髙閣夜鐘遲。獨有乘閒客﹐扶藜讀古碑。自注﹕寺有許道寧畫屏。

方壺齋

乾隆三年置北城平糶局於此﹐今廢。藤陰雜記﹕傅謹齋副憲移寓方壺齋﹐相傳爲田山姜故寓。吳白華贈詩云﹕夾巷笙歌喧北裏﹐殘年冰雪愛南榮。詩翁例作鴻臚長﹐乾■﹝月巽﹞論才價未丰。田時官大鴻臚﹐傅爾時亦長鴻臚云。亞谷叢書言﹐京師戲館比年如方壺齋﹑蓬萊軒﹑升平軒最著。今諸園皆廢﹐惟方壺齋屢易新名﹐人尙稱爲方壺齋﹐城西僅此一館﹐春初尙盛﹐在永光寺西街。案﹕今亦廢﹐其地猶存舊稱。

永光寺西街

有四川﹑新會﹑順徳諸會館。西小胡同曰八寶甸﹐曰棗林。陶澍印心石屋詩集﹕題宣南詩社圖﹕峨峨宣南坊﹐昔我曾居此。四遷未始離﹐破屋聊棲止。自注﹕余初居永光寺西街﹐旋移椿樹頭條胡同﹑上斜街﹑順城門大街﹑教場五條胡同﹐皆在宣武坊南。又送楊剛亭侍禦健出守廉州詩﹕僦屋西街此比鄰﹐連年風雨共蕭晨。自注﹕余居永光寺西街﹐與君相距甚密。楊懋建夢華瑣簿﹕道光壬辰﹐北來卸裝﹐卽居八寶店朱漕帥菽堂先生家﹐訪月明樓﹐無知者﹐老僕言卽在永光寺西街﹐其地近棗村。

北極庵庵祀元帝﹐有明萬曆間朱之蕃碑。有鳳翔會館。

前﹑後淸廠

淸或作靑。前淸廠井一。有武陽﹑四川﹑廣西﹑鳳翔﹑漢中﹑楡林諸會館。舊有順徳會館﹐今廢。迆西曰鹿角胡同。日下舊聞考﹕永光寺東淸廠有巨潭﹐元果洛易之萬壽寺懷古詩云﹕淸涼白玉池。疑卽是地。王述庵年譜﹕乾隆乙卯﹐以祝嘏抵京﹐寓淸廠﹐與吳仲之少司空鄰。孫淵如年譜﹕乾隆五十二年丁未﹐會試中式。殿試一甲二名﹐授編修。時寓淸廠﹐卽今武陽會館。張問陶船山詩艸﹐有過淸廠舊宅詩。

椿樹胡同

嚴榮編王述庵年譜﹕乾隆丁丑﹐考取內閣中書舍人。戊寅五月﹐抵京師﹐寓椿樹胡同。趙翼甌北詩集﹕移寓椿樹胡同詩﹕時晴扁額墨光浮﹐猶見尙書手筆畱。人物百年思老輩﹐主賓十載感前遊。名歸靑史無瑕指﹐地過黃壚有淚流。門館重來陳迹在﹐豈勝華屋愴西州﹗自注﹕寓卽汪文端師時晴齋書室。又云﹕拂珊京少寓捨﹐汪文端師故第也﹐旁有小園﹐師題曰時晴齋﹐舊嘗分賃他人﹐京少今並僦之﹐余寓同在椿樹胡同。

小椿樹胡同

汪沆小眠齋稿集﹕堇浦寓齋看丁香詩﹕頗憶前年上已後﹐小椿樹巷經旬棲。殿春花好壓擔買﹐花光浮動銀畱犁。

椿樹上﹑下頭條胡同

井一。有績溪﹑龍溪﹑新城會館。錢辛楣年譜﹕乾隆癸酉秋﹐移寓椿樹頭條胡同。張祥河小重山房集﹕移居椿樹胡同詩﹕聊從後巷遷前巷﹐爲卜今年勝舊年。又和潘星齋詩﹕記與長公聯廨住﹐兩家僮爲送詩忙。自注﹕令兄功甫舍人與餘同居椿樹胡同三年﹐蓋一門二院也。

上﹑下二條胡同

井一。有永春﹑郃陽會館。陳用光太乙舟詩集﹕先君官京師時﹐買宅椿樹胡同﹐庭中植藤花甚盛﹐及余來居﹐而藤無存﹐因買藤種之﹐作補藤篇以記其事。又家大人以椿樹二條胡同宅作藜川新館﹐所供像及記文﹐自家大人出守後皆佚去﹐予旣補作後記﹐又購得聖像供奉前堂﹐敬題絕句。印心石屋詩集﹕謝唐鏡海太史惠丸藥詩﹕我廬君屋咫尺間﹐街南道北時住還。自注﹕余居椿樹頭條胡同﹐君居二條胡同。

上﹑下三條胡同

北城吏目署在下三條胡同北。又有絳山會館。藤陰雜記﹕椿樹三條胡同﹐汪文端由惇寓﹐以所藏快雪時晴帖顏齋曰時晴。公後賜第東城﹐申拂珊副憲甫接住﹐賦詩﹐沈云椒初和作﹐有小齋數典紀時晴之句。笏山詩集注﹕椿樹寓捨本汪文端公別宅﹐西偏屋數椽﹐雅有樹石﹐公自署曰時晴齋﹐舊割以居他姓﹐近始並僦之。又題吳香亭銀臺古藤詩思圖注﹕我時僦居時晴齋﹐花前置酒招朋儕。紫藤傳是匠門植﹐晴香撲撲縈襟懷。注﹕舊爲張匠門先生寓居。

大椿樹胡同

西艸廠胡同

井一。有正覺庵。有安福會館。藤陰雜記﹐姜西溟湯西崖移居詩﹕椿樹前頭巷﹐先生卜宅成。似今之西艸廠胡同又吳突煙通捨﹐查溝水過灣。謂吳元朗璟﹑查聲山升皆鄰近。又云﹕吾老欣同巷﹐歸休願息關。潛研堂集移寓詩自注﹕壬申十二月﹐寓艸廠胡同僧捨。

魏染胡同

井一。有南城會館。畢沅靈巖山人詩集﹕梁瑤峯移居魏染胡同相傳爲吳梅村舊寓詩﹕淸華江右盡聞聲﹐祭酒當年最擅名。故國鵑啼余舊痛﹐畫梁燕壘又新營。惇槃昨啟思前輩﹐花木重栽悵隔生。我是婁東吟社客﹐瓣香私淑不勝情。敬業堂集﹕庚寅秋以槐簃湫隘﹐不能容﹐遷居魏染胡同﹐西鄰棗樹一本﹐已累累垂實矣﹐餘下榻於東偏﹐故名棗東書屋。藤陰雜記﹕張匠門﹑繆湘芷於此餞飲。又吳文簡襄舊宅﹐賜額蘭藻尙存。沈東田方伯寓此。東有飼鶴軒。後祝芷堂徳麟﹑曹劍亭錫寶俱居之。湯西崖亦寓此。有旁人錯比揚雄宅﹐異代應教庾信居之聯。迆南大宅﹐金檜門總憲瑛第﹐有一經齋。復初齋集﹕史冑司夔亦曾寓此。

四川營

井一。有延安﹑四川諸會館。藤陰雜記﹕四川營四川會館﹐相傳秦良玉勤王至京﹐駐師於此。後攺石芝庵﹐旋攺作會館。王樓村集有石芝庵四律而不及秦事﹐京師亦別無石芝庵也。案﹕李宗昉有秦良玉故營歌﹐張維屏有四川營歌﹐皆詠是事。張詩結句云﹕武宣坊南有故營﹐桃花馬上想傾城。畫中小像應無恙﹐我欲馳書問老彭。自注﹕彭春農學士家藏良玉小像。

敫家坑井一。有海昌﹑正定會館。

棉花頭條胡同步軍統領所屬南營都司署在北。舊有協中﹑川東會館。

上﹑下二條﹑三條胡同

上﹑下四條胡同有惜字會館。

上﹑下五條胡同

有圓通庵﹐詳寺觀。胡稚威年譜﹕乾隆十八年十月﹐元琢自蔚州回京﹐住棉花下五條胡同。十九年十月﹐府君回京﹐病。案﹕元琢﹐稚威之子﹐年譜爲其所編。

六條胡同曾文正年譜﹕道光二十年十二月﹐移寓棉花六條胡同路北。

上﹑下七條胡同有貴州會館。蔣祥稚自訂年譜﹕壬戌﹐寓棉花七條胡同。

八條胡同

九條胡同有天仙庵﹐詳寺觀。

裘家街

裘或作仇。井一。有臨川﹑雷陽會館。甌北詩集﹕癸未歲暮﹐移寓裘家街﹐次桐嶼見贈原韻。桐嶼曾寓此。

山西街

山或作陜。有甘肅﹑四川會館。

棉花五條胡同

鐵門

井一。北城正指揮署在東。有宣城﹑廣信會館。程迓亭箕城雜綴﹕虎坊橋在琉璃廠東南﹐其西有鐵門﹐前朝虎圈地也。漁洋詩集﹕過宣城館有感詩﹕暮天黃葉落﹐一過西州門。無復髙人迹﹐空聞宿鳥喧。新阡思掛劍﹐舊館憶開尊。南望澄江水﹐誰招屈宋魂﹖自注﹕施愚山故居。愚山集﹕移寓寄宋牧仲詩﹕書聲不敵市聲喧﹐恨少蓬蒿且閉門。此地棲遲曾宋玉﹐蘚墻零落舊題痕。姚文田邃雅堂集﹕乙丑正月﹐卜居鐵門詩自注﹕宅南爲指揮宅。祁寯藻■﹝谷曼﹞■﹝谷九﹞亭集﹐和陶移居詩自注﹕嘉慶己卯﹐居鐵門﹐先君舊寓也。余生於是﹐年十三始歸裏。

右在宣武門街東﹐煤市橋﹑觀音寺街﹑石頭胡同西﹐虎坊橋﹑騾馬市街北﹐其東與中城界﹐西與西城界。

騾馬市大街

卽南大街。井一。黎明市曰西小市。元帝廟﹐明建﹐前室祀馬神﹐亦稱馬神廟。有王熙﹑劉廷玉二碑。設騾馬稅局於此。有直隸﹑三晉﹑中州諸會館。迆東有橋﹐曰虎坊橋﹐明虎房遺址也。今橋北小巷﹐猶有是名。房或訛坊。井一。有福州﹑湖廣﹑宜昌﹑三原﹑襄陵﹑曲沃﹑杭州諸會館。南小胡同曰九道門檻。北小胡同曰磨臍胡同﹐曰虎房﹐在魏染胡同西。藤陰雜記﹕竹垞已未同徐檢討■﹝釒九﹞移寓虎坊橋﹐緝瀛州道古錄。查他山別譚都諫瑄詩﹕宣武門東舊宅﹐虎坊橋畔憑欄。可惜手栽紅杏﹐花開又讓人看。似皆橋西賃宅。閻恭定循琦廓而大之。繼居者王韓城﹑趙副憲。陳無軒焯肄業成均﹐館韓城邸中。宋芝山葆淳作湘管齋圖﹐題屋字韻七古﹐和者甚眾。朱笠亭炎諸君又合作一圖﹐無軒答詩﹐後錄爲湘管聯吟。又毛西河會鴻博同年於眾春園﹐各賦一詩。始未知其地﹐偶見筆肆招帖﹐乃卽今虎坊橋西炭廠也。邵齋燾玉芝堂詩集﹕虎坊橋新寓有作。潛研堂集﹕移寓詩﹕客居燕臺兩寒暑﹐有似澤雉遊樊籠。虎坊菜市三易寓﹐去住蹤迹風轉蓬。紀昀姑妄聽之﹕余虎坊橋宅爲嶽威信公故第﹐廳事東偏一石髙七八尺﹐云是雍正中造宅時所賜﹐移自兔兒山者。余號孤石老人﹐以此。有靑桐﹐數百年物也。虫蛀一孔﹐雨漬久而中朽﹐遂枯。黃安濤眞有益齋文編﹔癸酉秋仲﹐始偕舍人曾君昆圃僦屋宣武門外虎坊橋側﹐屋爲前大宗伯紀文達公故居﹐乾隆間﹐大將軍嶽威信公創築者也。文達裔孫割半見賃﹐中有室類舫者曰岸舟﹐有若堂者曰閱微艸堂。履聲已遙﹐題署可識。蓋文達昔年燕閒撰著之所﹐於斯在焉。如是我聞﹕虎坊橋西一宅﹐南皮張子畏故居也。今劉云房副憲居之。中有井﹐子﹑午二時汲則甘﹐余則否。太乙舟詩集﹕和葉云素移居詩﹕相公舊第亦前緣﹐廉讓風髙願執鞭。朝典夙諳原望重﹐楹書誰讀況兒賢。長齋自守庚申夜﹐修綆誰爭子午泉﹖一笑元龍樓百尺﹐也辭故宅賦新編。注﹕宅爲王文端舊居﹐有子午泉。案﹕此卽如是我聞所紀之宅。許宗衡玉井山館詩餘﹕漢陽葉名澧作橋西老屋卷子﹐著橋西雜誌﹐內有風雨懷人館﹐亦見詩集。陳句山年譜﹕庚辰二月﹐自棉花胡同移居虎坊橋。胡稚威年譜﹕乾隆十一年丙寅﹐居南城九條門檻﹐卒歲養病。蒲褐山房詩話﹕周大樞字元木﹐山陰人﹐在京師寓虎坊橋小胡同﹐門外有大井﹐老屋三間﹐虀鹽終日。予贈以句云﹕小住常依元亮井﹐出遊誰問孝廉船﹖蓋紀實也。莫友芝郘亭詩鈔﹕國子學正劉菽云傳瑩招同曾學士國藩﹐小飲虎坊橋寓宅﹐歌以爲別。又有歸來索居過三載﹐憶子往往夢虎坊之句。

鐵香鑪

雙五老廟

大﹑小保吉巷保吉亦作包家。井一。

穿心胡同

阡兒胡同阡或作拴。

蠟燭心胡同

東磚兒胡同有竈王廟。舊有蒲城會館﹐今廢。

髙臺階

塔兒店

髙廟

香廠井一。有永安橋。橋東隸中城。萬明寺﹐元水浙庵也﹐豈後門亦在虎坊橋大街﹐詳寺觀。

羊毛胡同

南下窪

亦稱窯窪。有東嶽廟﹑都城隍廟﹐詳祠祀。歲淸明﹑中元﹑十月朔﹐都人祭賽﹐有廟市。自左安門迆西至右安門﹐亙十餘里﹐其曠地皆下窪也。蔬圃外多荒冢。康熙五十九年曾禁城內叢葬﹐乾隆後乃漸弛﹐見會典事例。徐乾學憺園集﹕邀陳說巖太常同姜﹑朱二翰林虎坊別墅宴集詩﹕市南虎坊園﹐幽居帶林薄。雅堪延野色﹐憑眺有菌閣。極望郊壇樹﹐微風韻遙鐸。案﹕曝書亭集亦有徐尙書載酒虎坊南園聯句詩。康熙二十七年﹐戊辰歲也。考說巖於二十六年由戶部尙書轉吏部﹐平生未歷官卿寺﹐太常系太宰之訛。至姜湛園以諸生入直史館﹐食七品俸﹐故聯句詩稱著作。閱九年丁丑科﹐始舉一甲進士﹐攺官翰林﹐是時不應與竹垞同稱翰林。憺園集或後人標錄之疏也。案﹕其地當近下窪﹐今無考。

羅家井井一。

趙家井井一。

膠房

崇興寺胡同

有福州﹑福淸﹑濮陽﹑理化諸會館。舊有鄞縣會館。坊巷胡同集﹕正南坊有保安寺﹑響鼓廟﹑崇興寺。行國錄﹕崇興寺﹐明天順四年敕建。大興張志﹕寺在粉房劉家。

響鼓廟

舊聞考﹕廟北距崇興寺數十武﹐踞髙阜﹐前後宇各三楹﹐縱橫不逾半畝﹐僧云廟舊制如此﹐有萬曆癸未鐵磬一。案﹕寺今尙存﹐比丘尼居之。

粉房琉璃街

大興張志作粉房劉家是也。有汾水﹑延平﹑晉江﹑廉州﹑解梁﹑萍鄕﹑萬載﹑河南﹑懷寧﹑新會﹑天津諸會館。田雯古懷堂詩話﹕己未﹐余領冬曹節愼庫﹐七月﹐自橫街移居粉房巷﹐先至其處﹐督奴子搬家具﹐悶坐久﹐作詩題壁﹐有東野家具少於車﹐墻角殊立山姜花之句。俄而漁洋至﹐見而和之。次日徧傳都下﹐和者百人。陳兆侖紫竹山房集﹕移居和阮裴園學浩韻﹐時興阮同日移寓﹐梁新居卽僕舊賃也。詩有云﹕燈原無盡傳何代﹐粉已成灰剩有坊。自注﹕近寓粉坊琉璃街﹐屋後隙地彌望﹐名下窪子。齊召南賜硯堂集﹕句山移住粉坊疊韻詩﹕兩髯公據東西壘﹐三館人聯遠近坊。自注﹕張南華鵬翀﹑周石帆長髮寓占東西。又同館寓宣武門南約二十餘人。

潘家河沿

井一。西有彌陀庵﹑晉陽庵﹐舊供古銅大士像於此﹐後移眼藥庵﹐詳寺觀。有懷慶﹑吉安﹑黃陂諸會館。舊有江南﹑江西﹑齊魯﹑渭南﹑余姚會館﹐今廢。案﹕明時曾引涼水河入城﹑經虎坊橋以達於下窪﹐疑此並河之地也。說見前。錢辛楣年譜﹕乾隆十七年秋﹐移寓潘家河沿﹐仍與禇鶴侶同居。次年﹐偕鶴侶及吳杉亭習算術﹐得宣城梅氏書讀之﹐寢食幾廢。復初齋集﹕壬辰九月﹐移居潘家河沿﹐置所刻蘇題英徳南山﹑米題藥洲二石於齋壁﹐邀同人作蘇米齋詩。崇百藥齋文集﹕移寓彌陀庵詩自注﹕院中有古槐二株﹐數百年物也。洪亮吉機聲燈影詞注﹕龔孝廉克一寓居晉陽庵側﹐因屬余顏其齋曰聞虫﹐並系以詞。

堂子胡同

賈家胡同

有歸徳﹑髙州﹑髙郡﹑開封﹑蘄水﹑永州﹑江震諸會館。賜硯堂集﹕夏日從橫街移居賈家巷﹐卽句山舊宅﹐原宅又爲余接居﹐疊韻八首﹐有晨夕好趨前輩召句。自注﹕謂張月槎藻﹑沈勉之榮仁﹑張南華鵬翀﹑李玉洲重華﹑彭芝庭啟丰寓皆鄰近。洪北江年譜﹕乾隆四十六年﹐先生在孫舍人溶寓中校書﹐時移寓賈家胡同。尙絅堂集﹕偕謝向亭移居宣武坊之賈家胡同。駱文忠年譜﹕戊戌﹐移寓賈家胡同。曾文正年譜﹕道光三十年四月﹐移寓賈家胡同路西。

放生園

韃子營井一。曾文正年譜﹕道光三十年十月﹐移寓韃子營關侯廟﹐與同年錢振倫同寓。

閻王廟街

俗訛延旺。井一。有瀘州會館。迆南曰張相公廟。有雲南會館。舊有壽張會館﹐今廢。宸垣識略﹕張相公廟在延旺廟街﹐舊爲關帝廟﹐康熙二十二年﹐蕭山紳士重建﹐祀文武二帝﹐曁宋封浙江潮神靖江王張公。有少詹事周之麟碑。案﹕皇朝通典﹐雍正三年﹐浙撫疏請廟祀江海保障諸神﹐乃封宋張夏爲靜安公﹐廟祀蕭山縣。胡稚威年譜﹕乾隆十二年十月﹐移居閻王廟。

驢駒胡同驢駒或作驪珠。有河間﹑奉新﹑廣西會館。駱文忠年譜﹕乙未﹐移居驢駒胡同。

果子巷

井一。胡書農年譜﹕乙丑五月﹐移寓果子巷內族叔曾祖文恪公髙望宅。時叔祖祖福官刑部﹐招同陳丈扶雅同居﹐集中有重過嘉樹堂感事詩﹐指此。曾文正年譜﹕道光二十年六月﹐移寓果子巷客捨﹐病熱危劇﹐幾不救﹐九月乃愈。

大吉巷井一。有撫州會館。

羊肉胡同有奉新﹑旌徳會館。

關帝廟夾道

保安寺街

井二。保安寺少東有玉皇廟﹐明崇禎二年建﹐俱詳寺觀。有丰城新﹑舊會館。尙絅堂蕭寺集小序﹕辛酉﹐移寓保安寺﹐砌花數種﹐綴以小蘭﹐雨鈴風磬﹐間出韻語﹐爲軟紅中辟一淸涼界也。成克鞏重修玉皇廟碑﹕余所居之右﹐有玉皇廟。趙佑四書溫故錄自序﹕乾隆五十二年書於保安寺街。邵長蘅靑門旅稿小序﹕己未﹐客都門﹐寓保安寺街﹐與阮亭衡宇相對﹐愚山相距數十武﹐冰修僅隔一墻﹐其年寓稍遠﹐隔日輒相見﹐常月夜偕諸君叩阮亭門﹐坐梧桐下﹐茗碗淸談達曙。愚山贈行詩﹕蹋月夜敲門﹐貽詩朝滿扇。蓋紀實也。又與阮亭尙書書﹕奉別十年﹐回憶寓保安寺街﹐踏月敲門﹐諸君箕坐桐陰下淸談竟夕﹐恍然如隔世事。王士禎香祖筆記﹕海寧陸冰修嘉淑﹐昔在京師﹑與施愚山﹑梅耦長每夕必過予邸﹐縱談至夜分始別。陸有絕句紀事﹕科跣到門衣不船。蓋方言也。查愼行直廬集﹕王學庵給諫移寓保安寺街寄詩次答﹕轆轤便轉石欄邊﹐僦屋曾棲蒲褐禪。古井再經愁雨塌﹐舊交重聚得天憐。明燈照壁何愁蠍﹖綠樹當門定有蟬。稍待泥幹走相覓﹐看君新竈起茶煙。自注﹕余壬午﹑癸未間曾僦居此街。藤陰雜記﹕陳黃門臺孫寓保安寺﹐旁有雙槐軒。又寺有奇石﹐梁少司空惇書寓寺前﹐移置庭院﹐名曰垂云﹐作歌。阮吾山司寇和移居云﹕曾有詩翁屐齒經。自注﹕此地爲漁洋舊居。漁洋自題得樹堂詩﹕老樹空庭得﹐堂因老樹名。未審卽此宅否﹖又孫松坪集﹕徐虹亭■﹝釒九﹞寓齋﹐阮亭舊寓也﹐庭中老椿二株﹐近百年物﹐招飲賦詩﹕憑將盡取藍田墅﹐古木城坳共盍簪。似又一宅﹐非保安寺街。李超然瓶庵居士文鈔﹕書張拱北遺文後云﹕乾隆壬午七月書於京師保安寺街寓齋。亦有生齋集﹕移居古藤書屋﹐胡學士長齡用竹垞得要字韻見贈﹐次韻奉答詩注﹕君時寓保安寺。

包頭章胡同

兵馬司前街

明南城兵馬司疑當在此。井一。有正味齋日記﹕乾隆癸丑十月﹐徙寓兵馬司前街。洪北江年譜﹕嘉慶元年二月﹐僦寓兵馬司前街。劉嗣綰尙絅堂詩集﹕圍鑪集序﹕時寓於宣武坊之兵馬司前街。

中街有南城﹑慈溪﹑望江諸會館。尙絅堂集﹕畱別兵馬司中街寓﹐卽題壁間。

後街

箭桿胡同

米市胡同

井二。東有關帝廟﹐詳寺觀。有中州﹑江陰﹑光州﹑六安﹑重慶﹑南海諸會館。水曹淸暇錄﹕宛平王敬哉相國怡園﹐跨米市﹑爛面兩胡同﹐今其子孫貧窶﹐割裂出售與人﹐其東米市胡同者已歸胡云坡少寇季堂﹐開地重建﹐水亭傑閣﹐頗稱幽雅。池北偶談﹕康熙丁未上元夜﹐於禮部尙書王公崇簡淸箱堂恭親睹世祖章皇帝禦畫山水小幅。藤陰雜記﹕王文貞崇簡有靑箱堂﹐沈曰溇受宏詩﹕西園地接紅塵陌﹐東第門開白玉京。容園見孫松坪詩。宸垣識略﹕靑箱堂在米市胡同關帝廟北﹐今歸胡大司寇。藤陰雜記﹕曹文恪秀先第在米市胡同。癸巳﹐仿眞率會﹐邀程文恭﹑嵇文恭﹑吳恭宣紹詩﹑陳總憲若溎﹑崔司寇應階﹑蔣少司馬元益。戊戌再集﹐易以蔡漳浦﹑周文恭煌﹑羅總憲源漢﹐有七人元旦五百歲之句。朱石君以二老同年十九科爲對﹐指蔡公也。王昶春融堂集﹕吉夢蘭墓志銘﹕君所居米市胡同﹐地窪下﹐五六月中﹐中庭積潦深尺許﹑施板其下如略彴然﹐久之﹐少人行﹐版上長苔蘚。程晉芳三長物齋後記﹕壬辰﹐余寓房師朱竹君先生齋中﹐作三長物齋記﹐閱十年壬寅﹐蓋長住米市九載矣﹐昔之東井研﹑古墨﹑聖教序﹐皆爲他人有﹐檢點故篋﹐尙有宣和哥窯鑪﹑端石圭硯一﹑靈璧脫砂硯山一﹐復顏屋之南軒曰三長物齋。胡稚威年譜﹕乾隆十一年正月﹐禮部尙書任公蘭枝致仕將歸﹐薨於第。府君遂僦居於米市胡同。蓋依任公自丙辰至丙寅凡十年﹐至是始賃屋於外。研經室四集﹕屠琴塢庶常倬將出爲縣令﹐所寓米市胡同有古藤二株﹐自繪畫卷﹐寄觀索題。劉嗣綰尙絅堂集﹕移居米市胡同﹐卽琴塢之雙藤書屋也。躬恥齋詩鈔小序﹕辛卯夏﹐入都﹐居宣南米市胡同﹐用荀子儒效篇杅杅自足之意﹐以名寓齋。錢儀吉衎石齋記事稿﹕兄子昌齡補官至京師﹐予方假館繆氏澄觀之居﹐卽今潘相國世恩米市大宅也﹐遂同居。許宗衡玉井山館集﹕壺園詩﹕朱坊紫陌宣南路﹐舊井秋槐尙夕陽。當日園林盛賓客﹐一時文讌有滄桑。自注﹕地在米市胡同﹐有井﹐又老槐一株。道光乙未﹑丙申間﹐徐廉峯寶善居此﹐名曰壺園。按﹕許集中又有我園記﹐卽壺園舊址。

繩匠胡同

繩匠或作丞相。井一。北有伏魔寺。有中州﹑休寧﹑潮州諸會館。西小胡同曰小井胡同﹐井一。曰口袋胡同。宸垣識略﹕大學士陳文簡元龍邸在繩匠胡同﹐聖祖禦書愛日堂額。西有園亭﹐通北半截胡同。藤陰雜記云﹐似是少司寇維城宅﹐今歸查氏。水曹淸暇錄﹕繩匠胡同有休寧會館﹐蓋前明許相國維楨舊第也。屋宇宏敞﹐廊房幽雅﹐有古紫藤二﹐馬櫻桃花一﹐相傳乃相國手植。又徐憺園司寇碧山堂雨中宴同館諸公詩﹕積雨衝泥會故人﹐髙齋當暑似蕭晨。十年冉冉存雙鬢﹐百載茫茫集一身。緱嶺仙人曾憩洛﹐髙陽才子正遊秦。今朝佳宴逢休暇﹐莫厭當筵酒琖頻。時孫屺瞻同作堂在繩匠胡同﹐今攺作休寧會館﹐屋宇軒敞﹐爲京師會館之最。其南其北﹐昔爲秦文恭﹑姜司寇﹑劉司農宅﹐當日自合而爲一﹐故能容滿堂珠履。漁洋假歸﹐門人黃叔琳﹑李先復﹑胡閏餞於碧山堂。查他山飲徐尙書碧山堂花下詩﹕謝公別墅近城壕﹐載酒曾陪飲與豪。孫松坪有冠山堂呈健庵先生詩﹕宣武門前卜築寬﹐過從忘卻在長安。或卽碧山。閻若璩尙書古文疏證﹕甲子﹐予寓東海尙書碧山堂﹐爲講禮制。趙翼檐曝雜記﹕徐健庵乾學居繩匠胡同﹐後生之欲求進者必僦屋於旁﹐俟其五更入朝﹐輒朗誦詩文使聞之。如是數日﹐徐必從而物色﹐有所長﹐必爲延譽。當時繩匠胡同宅子僦價輒倍他處。蒲褐山房詩話﹕周於禮號立崖﹐嶍峨人﹐官至大理寺少卿﹐所居聽雨樓﹐在繩匠胡同﹐爲明嚴介溪別墅﹐國初徐健庵居之﹐繼歸於史文靖公﹐其後分爲數處﹐畢君秋帆得之﹐爲燕會觴詠之地。及秋帆出爲觀察﹐遂歸少卿。潛研堂詩集自注﹕予以壬申六月入都﹐寓繩匠胡同。年譜云與禇鶴侶同寓。洪北江年譜﹕乾隆丁未﹐先生偕孫君星衍計偕北上入都﹐寓繩匠胡同。吳蔚光素修堂詩集﹐有遷居繩匠胡同詩﹐用厲樊榭續集中移居詩韻。曾文正年譜﹕道光二十一年八月﹐移寓繩匠胡同北路東。戴熙習苦齋集﹕丁未春﹐予寓居繩匠胡同之南﹐余女歸吳氏者在其北﹐相望也。又偕邵蕙西訪曾滌生學士詩﹕冷官如僧捨如剎﹐入門但少孤磬戛。巷北樞曹肯相過﹐髙論汩汩奮頡滑。爲語巷南有閣長﹐濯濯麋羣彼尢黠。許宗衡玉井山館文略﹕咸豐辛酉春移居繩匠胡同之南﹐前三楹坐賓客﹐庭有槐一。中三楹﹐余讀書其中。迄而東﹐凡五楹﹐爲臥室﹐有楡一﹐楡大於槐﹐然皆數乃年植。

庫堆胡同或作褲骽。有瀏陽會館。

大井胡同井一。崇百藥齋三集﹕星齋藤花書屋塡詞圖自注﹕度香尙書大井胡同藤花甚盛﹐今五洲光少居之。

南﹑北半截胡同

巷東隸北城﹐西隸西城。南胡同井一。有江寧﹑黟縣﹑山會諸會館。西小胡同曰七間樓。北有吳興﹑潼川兩會館。水曹淸暇錄﹕怡園在米市胡同﹐跨連爛面諸胡同﹐極宏敞富麗。竹垞朱檢討有同陸元輔﹑鄧漢儀﹑毛奇齡﹑陳維嵩﹑周之道﹑李良年諸徵士讌集詩六首。宸垣識略﹕七間樓在東橫街南半截胡同口﹐卽怡園也。康熙中﹐大學士王熙別業。相傳爲嚴分宜別墅。北半截胡同有聽雨樓﹐則東樓別墅﹐今歸查氏。王士楨居易錄﹕怡園水石之妙﹐有若天然﹐華亭張然所造。然字陶庵﹐其父號南園﹐以意創爲假山﹐以營丘﹑北苑﹑大癡﹑黃鶴畫法爲之﹐峯壑湍瀨﹐曲折平遠﹐經營慘淡﹐巧奪畫工。茶余客話﹕華亭張漣能以意壘石爲假山﹐子然繼之﹐遊京師﹐如瀛臺﹑玉泉﹑暢春苑﹐皆其所布置。王宛平怡園﹐亦然所作。王崇簡靑箱堂集﹕正月十六夜見熙張燈怡園侍飲詩﹕閒園暮靄映簾櫳﹐秉燭遊觀與眾同。月上空明穿徑白﹐燭懸髙下滿林紅。承歡春酒煙霞窟﹐逐隊銀花鼓吹中。共羨風光今歲好﹐升平惟願祝年丰。藤陰雜記﹕怡園跨西北二城﹐賓朋觴詠之盛﹐諸名家詩幾充棟。胡南苕會恩牡丹十首﹐鋪張盡致。查查浦集有公孫枚孫﹑景曾庚辰招集怡園詩﹐已非全盛。湯西崖怡園感舊詩﹕今日城南韋杜少﹐舊時池上管弦多。汪文端感宛平酒器詩注﹕園已毀廢數年。是爲乾隆戊午。此後房屋拆賣殆盡﹐尙存奇石老樹﹐其席寵堂曲江風度賜匾﹐委之荒榛中。今空地悉蓋官房。相傳吾鄕沈■﹝舟侖﹞翁太史少遊京師被酒過橫街﹐值怡園諸姬歸院失避﹐以爆竹炙面而歸﹐故先君上元絕句云﹕宣南坊裏說遺聞﹐丞相園林步障分。猶記笙歌歸院落﹐一時憔悴沈休文。案﹕毛奇齡集宛平王相公園林詩﹐有才到射堂門啟處﹐門紗映出一山藍。行過摘星巖畔望﹐紅亭髙出碧雲間之句。知園中有射堂﹐摘星巖也。又聽雨樓相傳爲嚴分宜東樓﹐前後卽其舊址。汪荇洲侍郎曾寓﹐見王樓村集。近韋約軒謙恆自四松亭移居﹐有醉經堂﹑古藤書屋﹑得石軒﹑松石間精舍﹑槐蔭館﹑綠天小舫﹑桐華書塾﹐同人分體賦詩﹐今歸查氏。其旁爲吳興會館﹐自是樓旁余屋。案﹕查愼行敬業堂集有集聽雨樓詩。畢弇山年譜﹕甲申十月﹐移居宣武門外聽雨樓。樓後二小軒﹐湯少宰右曾書額曰得石。有聽雨樓存稿四卷。查嗣瑮查浦詩鈔﹐同楊端木中訥移寓半截弄詩﹕衣篋書囊不滿車﹐傍誰池館覓新華﹖云離翠岫原無主﹐燕值雕梁便是家。隨地可賒邀月酒﹐有錢先買探春花。故園不是無茅屋﹐夢裏寒梅一徑斜。癸巳﹐使廣東還京﹐仍移半截舊宇寓﹐呈湯西崖院長﹑周桐野宮端。湯則南鄰﹐周則舊寓此宅﹐詩云﹕縷絡藤梢架未蕪。自注﹕中庭紫藤﹐系宮端手植。名起渭﹐貴築人。禇廷璋接葉亭圖詩自注﹕余舊寓半截胡同﹐與接葉亭爲比鄰。藤陰雜記﹕秦鑑泉大士寓半截胡同。庚辰﹐庭產芝艸﹐長君承恩中式﹐作瑞芝詩。庚寅﹐又茁一芝﹐次子承業中式﹐賦後瑞芝詩。又齊次風召南移寓半截胡同﹐賦詩八首。阮裴園檢討學浩與弟學浚和韻。巷南迫近橫街。船山詩艸﹕自官菜園上街移居北半截胡同詩﹐中有菜園屋券價已昂﹐我寧扣俸租官房之句。

右在半截胡同東﹐騾馬市﹑虎坊橋街南﹐板章胡同西﹐橫街北﹐與中城﹑西城界。

南橫街

井一。迆西隸西城。井四。舊有禮部所屬會同館﹐今廢。有千佛庵﹑圓通觀﹐俱詳寺觀。又有華嚴庵。有祥符﹑嘉興﹑全浙﹑淮安﹑孟縣﹑涇縣﹑粵東諸會館。南小胡同曰椅子圈﹑荷葉廠。沈銘彜孟廬札記﹕宛平王文貞公崇簡舊第在南橫街﹐有寶翰堂﹐藏兩朝所賜書畫數百軸。又有憶園﹑靑箱堂﹐今七間樓遺址尙存﹐祠亦在焉。文貞有靑箱堂詩十卷﹐續詩十二卷﹐文十卷﹐家譜﹑年譜各一卷﹐鏤板藏祠中。馮鷺庭編修集梧居米市胡同﹐於己酉五月十三日祀漢壽亭侯﹐紙灰飛著涼篷﹐延燒千餘家﹐而王氏之祠並靑箱堂俱爲煨燼。宸垣識略﹕王文貞家廟在繩匠胡同南﹐析爲民居﹐有王氏宗祠四字磚刻尙存。藤陰雜記﹕橫街有第﹐乃怡園之一隅﹐向爲王氏世守﹐後賃張總憲若溎﹑吳少宰嗣爵。韋約軒謙恆自黔回京﹐再入詞館﹐賃住怡園廢址﹐尙剩四松﹐乃構亭於松石間﹐顏曰四松﹐栽花樹二十餘本﹐又構有椒書屋﹐方桃杏盛開﹐屋又轉售﹐賦畱別詩。案﹕今粵東會館當卽其地。履園叢話﹕邵二云名晉涵﹐余姚人。乾隆五十七年﹐余初入京師﹐謁見於橫街寓第﹐時官侍講。又劉文定綸初寓橫街移居詩﹕僕夫忽報趨朝早﹐小樹鬅鬙夜气濃。此去天街多半里﹐驚心幾杵丑時鐘。又程文恭景伊第在橫街﹐有綠云書屋﹐文定題云﹕仙云童童覆瑤席﹐仙人展坐春無迹。笑認窺檐老樹枝﹐此是吾家道南宅。錢辛楣年譜﹕乾隆甲戌﹐移寓橫街﹐讀漢書﹐撰次三統歷衍四卷﹐秦文恭邀余商訂五禮通考。休寧戴東原初入都﹐造居士寓﹐談竟日﹐嘆其學精博﹐明日言於文恭﹐文恭欣然與居士同車訪之﹐爲延譽﹐由是知名。曾文正年譜﹕道光二十年正月﹐入都﹐寓千佛庵。二十七年三月﹐復寓南橫街北。查禮銅鼓堂集﹕移居橫街詩﹕碧玉山房春落花﹐春風催我更移家。此身萬歲歸何著﹖兩歲三遷似泛槎。檢點詩書攜作伴﹐街鄰酒肆說堪賒。據經作竈仍無突﹐愛聽松聲日煮茶。

官菜園上街

井一。有光州﹑鎭江﹑四川﹑香山諸會館。浮梁會館已廢。迆南二里許近城根曰姚家坑﹐與西城界。井水淸冽。曰姚家井。其旁又有三井。迆東至農壇井凡八。街西里許曰大明園。又西曰官園。皆明時蔬圃也。街疑以是得名。官園俗稱道士墳﹐詳西城。捲葹閣集﹕葉舍人雯移居官菜園上街東作圖索詩﹕朅來都門三易居﹐菜圃開處眞君廬。盤盤老樹橫街後﹐分半貯書嫌不夠。鎖廳退直事亦忙﹐日方苦短書聲長。談心時接北街李﹐聯句尙有南頭王。自注﹕謂李小松編修﹑王惕夫孝廉。錢辛楣年譜﹕乾隆己丑秋﹐再入都﹐仍寓官菜園上街。孫星衍問字堂集﹕校定神農本艸經序云﹕乾隆四十八年癸卯﹐七月七日撰於官菜園上街寓捨。船山詩艸﹐官菜園寓齋卽事﹕官園菜把亦虛名﹐白艸黃蘆接地生。屋後遠山時露影﹐窗前細雨乍聞聲。王芑孫寫韻軒小稿序云﹕余自成均獻詩行在﹐引見﹐天子賜之會試。再試﹐再不第﹐因求爲咸安宮教習。又云﹕書於官菜園寓捨。

興隆街錢儀吉衎石齋記事稿﹕蒜市雜記序﹕余居興隆街﹐東去蒜市蓋十里。案﹕今興隆街居民寥落﹐絕無邸捨矣。

珠巢街

有揚州﹑雲南﹑成都諸會館。迆南有觀音院。潛研堂集﹕移寓珠巢街與王禮堂夜話詩﹕積潦晴余聚白沙﹐新蒲雨後迸靑芽。荊髙酒伴如相訪﹐白紙坊南第一家。刻燭論心水乳投﹐廿年親串意綢繆。前身兄弟機云侶﹐分占東西屋兩頭。紀昀如是我聞﹕辛卯夏餘自烏魯木齊從軍歸﹐僦居珠巢街路東宅。蔣士輇忠雅堂詩鈔﹕吳蓀圃舍人璟移寓珠巢街﹐與予隔巷﹐作詩柬之。尙絅堂集﹕周稚圭同年自粉坊琉璃街移寓珠巢街﹐步行特訪。■﹝谷曼﹞■﹝谷九﹞亭集﹕和陶移居詩自注﹕嘉慶庚辰﹐移居珠巢街。

南堂子胡同

有法華寺。迆南曰板井﹐井一。東有關帝廟﹐明剎也。井一。又南半里許曰東珠營﹑西珠營﹐井四。有龍泉寺﹐龍樹寺。西有太淸觀﹐明萬曆間建﹐今重修。俱詳寺觀。茶余客話﹕城南舊有龍爪槐﹐僧言三百年物﹐前輩集中不多見。徐電發■﹝釒九﹞菊莊詞話﹕白門紀伯紫雲﹐壬子季夏﹐與合肥龔宗伯﹑山陽陳階六黃門臺孫同飲龍爪槐下塡詞。此地在國初亦名流屐齒所常到也。案﹕寺前老屋三楹﹐額曰蒹葭簃。東洲艸堂集有題龍樹寺蒹葭簃圖詩。茶余客話﹕封氏園一作風氏﹐與龍泉寺相近。楊禹江集有丙戌夏陪宋商邱過龍泉寺觀風氏園古松之作。藤陰雜記﹕風氏松見諸家題詠﹐宋牧仲偕諸名輩倡和詩皆長篇﹐王樓村﹑宮友鹿尢擅場﹐後髙文良其倬賦長歌﹕濃陰數畝自周遮﹐橫列十人容坐語。至雍正﹐鮑西岡有悼松詩﹐已無存矣。繆湘芷沅集﹕風氏園旁數武﹐有武家窟﹐與黑龍潭相對﹐水木淸華﹐渚漵環互﹐風日澄霽﹐宛似江南。李總憲枬將於此移築廣陵館﹐仙去不果。丙戌重過﹐賦五古一章。今黑龍潭左右﹐一望黃沙﹐夏秋茭蘆叢薄﹐誰復知有風氏園者﹖宸垣識略﹕封氏松相傳金元時物。查愼行有過園飲矮松下詩。胡承珙求是齋集﹐偕同人遊城南多氏園林詩。案﹕多氏園今亦無考。藤陰雜記﹕城南刺梅園﹐士大夫休沐餘暇﹐往往攜壺榼﹐班坐古松下﹐觴詠間作。譚舍人吉璁佐郡延安﹐同官於此祖餞﹐聯句五十韻。髙太常層雲繪以爲圖﹐詩載朱竹垞集。竹垞同何侍禦元英飲松下詩﹕禁煙髙柳徧龍潭﹐未得同遊只自慚。又刺梅園餞陸進詩﹕刺梅園裏靑松樹﹐笑我重來竟白頭。孫松坪致彌詩﹕好覓南鄰朱檢討﹐典衣還醉刺梅園。案﹕曹貞吉遊黑龍潭還過刺梅園詩﹕刺梅花未發﹐有約故人來。落葉紛如夢﹐松風對舉杯。園當在黑龍潭北﹐今悉爲葦蕩。其旁又有祖園。陳維嵩詩﹕誰割龍潭景﹐添成物外遊。徐乾學飲禊祖園詩﹕舊遊農壇西﹐紫閣郁連畛。宸垣識略謂爲左都禦史祝氏別業。考西河詩話﹐祝家園在安定關西﹐關左祝禦史別業﹐梁淸標桂枝香詞所謂賞心樂事祝家園裏也。祖祝音近﹐方言固易混淆﹐然準諸地望﹐參以舊聞﹐吳氏之言殊未足據。又右安門外亦有祖園。

四屏園

屏俗訛平。西河詩話﹕在京時﹐於四屏園送吳郎中歸裏﹐同館髙檢討舉杯誦張謂詩﹕不飲郎中桑落酒﹐教人無柰別離何。吳便流涕。藤陰雜記﹕毛西河四屏園送吳郎中歸裏賦詩﹐園在橫街口﹐荒冢壘然。

紅土子店

黑陰溝

東有三聖庵。迆南有火神廟。又南里許曰黑窯廠﹐明工部五大廠之一也﹐亦曰南廠。國初設滿漢監督﹐後裁﹐詳廠局。井一。其東半里許曰黑龍潭﹐舊爲禱雨之地﹐有龍王亭﹐今圮﹐詳水道。西南里許曰陶然亭﹐詳寺觀。明史食貨志﹕燒造之事﹐在外臨淸磚廠﹐京師琉璃﹑黑窯廠皆造磚瓦﹐以供營繕。舊聞考﹕黑窯廠﹐明時制造磚瓦之地。康熙三十三年奉旨交窯戶備辦﹐此廠遂廢。其地坡隴髙下﹐蒲渚參差﹐都人士登眺﹐往往而集焉。宸垣識略﹕廠今廢。窯上建眞武殿三楹﹐翼以小屋﹐道人居之。路口有靈官閣﹐坡徑迂回﹐盤折而上﹐名曰窯臺。閒搭涼棚﹐設茶具﹐重陽後葦花搖白﹐一望彌漫﹐可稱秋雪。沈徳潛有登髙詩。藤陰雜記﹕黑窯廠登髙詩充棟﹐惟漁洋四律﹐蒼涼沈鬱。龔芝麓花朝讌集﹐又招汪苕文﹑王阮亭﹑李湘北﹑陳其年﹐餞董玉虯﹐以泰州雜詩分韻。徐憺園有陳說巖太宰招同竹垞﹑西溟﹐黑窯廠最髙處燕集詩﹕張幄以禦風﹐重氈覆靑油。芳茵藉促坐﹐曲幾羅庶羞。似支搭帳幄﹐未有亭閣。洪亮吉北江詩話﹕揚州申副憲黻官京師日﹐重九日同人集黑窯廠登髙賦詩云﹕古來重九四風冷﹐明日長安落葉多。蓋是年秋試以初十日揭曉也。案﹕覺生詩鈔﹕春日瑤臺看云詩﹐又有雪後登瑤臺詩﹐攺窯爲瑤。又黑龍潭﹐康熙中爲讌遊之第﹐徐憺園﹑王橫雲集俱有詩。胡南苕九日集黑龍潭詩﹕北望雲霞雙闕迥﹐西來紫翠峯攢。張匠門大受遊黑龍潭﹐地爲新城尙書遊讌處﹐賦詩。柘坡居士集﹕陶然亭﹐康熙乙亥江郎中藻所建﹐取白居易﹕更待菊黃新釀熟﹐共君一醉一陶然。藤陰雜記﹕陶然亭又名江亭﹐有記勒石﹐百餘年來遂爲城南觴詠之地。春秋佳日﹐宴會無虛。亭前廊以軒楹﹐可容小部。名家集中多有登覽之作。查他山詩﹕望遠村東緩轡遊﹐忽從飲馬得淸流。自注﹕余寓城南道院﹐在望遠村﹐去亭二里。近人詩以曹習庵仁虎穿荻小車疑坐艇﹐出林髙閣當登山爲絕唱。東洲艸堂集自注﹕舊亭有王孟津書大字扁。案﹕亭在觀音庵西偏﹐壁嵌江藻陶然吟﹐其序稱﹐京東南隅有慈悲庵。又大興張志﹕觀音堂在珠營。湯右曾有秋日登大悲庵後亭詩。皆卽今觀音庵也。庵有遼壽昌中慈智大師石幢﹐稱玆地爲京東﹐證以長生觀之在丰宜關﹐智泉寺之在子城東門外﹐憫忠寺之門臨康衢﹐地望悉合﹐舊城東南遺址約略可知矣。長生觀﹑智泉寺﹐俱詳西城。

右在半截胡同﹑官菜園上街東﹐虎坊橋騾馬市街南﹐板章胡同西﹐其東與中城界﹐西與西城界。

舊坊附

南城在今城西南﹐唐幽州藩鎭城及遼﹑金故都城也。孫承澤春明夢餘錄。幽州城周二十五里﹐城中凡二十八坊。有門樓﹐有罽賓﹑肅愼﹑盧龍等坊﹐並唐時舊名。﹝宋路振乘軺錄。案﹕南城亦謂舊城﹐唐幽州鎭城﹐有薊北坊﹐見濮陽卞氏墓志﹐詳前。﹞元初設左﹑右二院。右院領舊城西南﹑西北二隅。坊門之名四十有二﹕西開陽坊﹑南開遠坊﹑北開遠坊﹑淸平坊﹑美俗坊﹑廣源坊﹑廣樂坊﹑西曲河坊﹑宜中坊﹑南永平坊﹑北永平坊﹑北揖樓坊﹑西縣西坊﹑棠陰坊﹑薊賓坊﹑永樂坊﹑西甘泉坊﹑東甘泉坊﹑衣錦坊﹑延慶坊﹑廣陽坊﹑顯忠坊﹑歸厚坊﹑常寧坊﹑常淸坊﹑西孝慈坊﹑東孝慈坊﹑玉田坊﹑定功坊﹑羊市坊﹑會仙坊﹑時和坊﹑奉先坊﹑富義坊﹑來遠坊﹑通樂坊﹑親仁坊﹑招商坊﹑餘慶坊﹑郁鄰坊﹑通和坊。左院領舊城東南﹑東北二隅。舊坊門之名二十﹕東曲河坊﹑東開陽坊﹑咸寧坊﹑東縣西坊﹑石幢前坊﹑銅馬坊﹑南薊寧坊﹑北薊寧坊﹑啄木坊﹑康樂坊﹑齊禮坊﹑爲美坊﹑南盧龍坊﹑北廬龍坊﹑安仁坊﹑鐵牛坊﹑敬客坊﹑南春臺坊﹑北春臺坊﹑仙靈坊。﹝元一統志。﹞

舊聞考﹕此具錄金時坊名。其坊位界至﹐久已湮沒。今以析津志﹑元一統志﹑五城坊巷胡同集所載寺院基址考之﹐則歸義廢寺在今彰儀門大街北﹐當爲時和坊。都土地廟在今土地廟斜街﹐當爲奉先坊。天王寺卽今天寧寺﹐在廣寧門外﹐當爲延慶坊。宣武門外菜市西﹐嘗發地得仙露寺舍利石匣﹐當爲仙露坊。昊天寺當爲棠陰坊。竹林寺當爲顯忠坊。紫金寺當爲北開遠坊。大約皆在宣武﹑廣寧二門之間。案﹕銅馬坊以銅馬門得名。酈道元水經注﹕漯水篇﹕東掖門下﹐舊慕容■﹝亻雋﹞立銅馬象處。昔慕容■﹝亻雋﹞有駿馬赭白﹐有奇相逸力﹐至■﹝亻雋﹞光壽元年﹐齒四十九矣﹐而駿逸不虧。■﹝亻雋﹞奇之﹐比鮑氏驄﹐命鑄銅以圖其象﹐親爲銘贊﹐鐫頌其奇﹐象成而馬死矣。元一統志﹑析津志皆雲門在舊城東南隅。日下舊聞謂當在今徳勝門外八里土城關。考舊城在外城西南隅﹐銅馬門又在舊城東南隅﹐則今廣寧﹑右安門二門之間是其舊迹也。徳勝門外土城關﹐乃元新城遺址﹐明徐達攺築北平時﹐限諸城外﹐朱說似未核。鐵牛坊以鐵牛廟得名。元一統志云﹕廟在舊城東南﹐近東城路北﹐土埋鐵牛路脊﹐人因祀之。析津志謂鐵牛大力神廟在南城施仁門內東南。玉田坊當以玉田觀得名。南燼紀聞謂少帝到燕京﹐居安普寺﹐後徙居城東玉田觀。紀聞𨿽僞書﹐要其所記寺觀自足據也。今遺址皆無考。又春臺坊有天寶宮。甘泉坊黃土坡有玉淸觀。開遠坊有元禧觀。玉田坊有崇仁寺。歸厚坊有薦福寺。康樂坊有圓明寺﹐舊名三學寺。咸寧坊有崇聖寺。皆見元一統志。今亦無考。其故迹有可稽者﹐具見後篇。王惲秋澗集言﹐大都玉馬坊耿氏石獅﹐水猛出如霧。考元時新舊兩城﹐皆無玉馬坊﹐或其後攺名﹐未可知也。朱彜尊謂元宋絅爲其兄作行狀﹐稱學士生於大都爲美坊﹐今五城坊巷無此名﹐蓋未審絅所舉者舊城坊名耳。

元初設大都警巡院﹐領京師坊巷事﹐建置於至元十二年。至二十四年省並﹐止設左﹑右二院﹐分領京師城市民事。二十五年﹐分定街道坊門﹐翰林院擬定名號﹕福田坊﹑阜財坊近庫藏。金城坊﹑玉鉉坊近中書省。保大坊近樞密院。靈椿坊﹑丹桂坊﹑明時坊近太史院。鳳池坊近海子﹐在舊省前。懷遠坊在西北隅。安富坊﹑太平坊﹑大同坊﹑文徳坊﹑金臺坊﹑穆淸坊近太廟。五福坊在中地。泰亨坊在東。北寅坊﹑八政坊近萬斯倉八作司。乾寧坊在西北乾位。時雍坊﹑咸寧坊﹑同樂坊﹑壽域坊﹑宜民坊﹑析津坊近海子。康衢坊﹑進賢坊﹑嘉會坊在南方。平在坊在北方。和寧坊﹑智樂坊地近流水。鄰徳坊﹑有慶坊﹑淸遠坊在西北隅。日中坊地當市中。寅賓坊在正東。西成坊在正西。由義坊西方﹐屬義。居仁坊在東市東﹐屬仁。睦親坊近諸王府。仁壽坊近禦藥院。萬寶坊大內前右千步廊﹐坊門在西。豫順坊﹑甘棠坊﹑五云坊大內前左千步廊﹐坊門在東﹐與萬寶對立。湛露坊近官酒庫。樂善坊近諸王府。澄淸坊禦史臺。元一統志。坊名五十﹐乃翰林院侍書學士虞集所立。外有數坊﹐爲大都路教授時所立。裏仁坊在鐘樓西北。發祥坊在永錫坊西。發祥坊西北大街磚斗拱﹐扁溥光﹐最爲年遠。三相公寺前善利坊﹑樂道坊﹑好徳坊﹐招賢坊﹐在翰林院西北。善俗坊在建徳門。昭回坊﹐都府南。居賢坊國學東﹐監官多居之。鳴玉坊在羊市北。展親坊﹑惠文坊﹐艸市橋西。請茶坊﹐海子橋北。訓禮坊﹑咸宜坊﹐順承門裏倒鈔庫北。思城坊﹑東皇華坊﹑明照坊﹐與上相對。蓬萊坊﹐天師宮前。南薰坊﹐光祿寺東。遷善坊﹑可封坊在健徳門。丰儲坊在西倉西。

析津志。案﹕裏仁坊以下不列虞集五十坊名之內﹐其名或起於元末。析津志言煤市在修文坊前。修文坊亦未見﹐或卽文徳坊之別名。志又言﹕拱木市在城西﹐柴炭市集市在千斯倉﹐鵓鴿市在喜雲樓下﹐其遺址今無考矣。余俱見前。歐陽元圭齋文集﹕跋先冀國公沚園香詞後﹐云書於賢良坊寓捨。

北平府設坊三十三﹕五云坊﹑保大坊﹑南薰坊﹑澄淸坊﹑皇華坊﹑賢良坊﹑明時坊﹑仁壽坊﹑思城坊﹑明照坊﹑蓬萊坊﹑湛露坊﹑昭回坊﹑靖恭坊﹑金臺坊﹑靈椿坊﹑教忠坊﹑居賢坊﹑寅賓坊﹑崇教坊﹐凡二十坊屬大興縣。萬寶坊﹑時雍坊﹑阜財坊﹑金城坊﹑咸宜坊﹑安富坊﹑鳴玉坊﹑太平坊﹑丰儲坊﹑發祥坊﹑日中坊﹑西城坊﹐凡十三坊屬宛平縣。﹝明北平圖經誌書。按﹕此明初未建都城之制。﹞京師𨿽設順天府﹑兩縣﹐而地方分屬五城﹐每城有坊﹐中城曰南薰坊﹑澄淸坊﹑仁壽坊﹑明照坊﹑保泰坊﹑大時雍坊﹑小時雍坊﹑安福坊﹑積慶坊﹐東城曰明時坊﹑黃華坊﹑思誠坊﹑居賢坊﹑朝陽坊﹐南城曰正東坊﹑正西坊﹑正南坊﹑宣南坊﹑宣北坊﹑崇南坊﹑崇北坊﹐西城曰阜財坊﹑金城坊﹑鳴玉坊﹑朝天坊﹑河漕西坊﹑關外坊﹐北城曰崇教坊﹑昭回坊﹑靖恭坊﹑靈椿坊﹑發祥坊﹑金臺坊﹑教忠坊﹑日中坊﹑關外坊。每城設禦史巡視﹐所轄有兵馬指揮使司﹐設都指揮﹑副都指揮﹐後攺兵馬指揮使﹐設指揮﹑副指揮﹐革知事﹐增吏目。﹝春明夢餘錄。﹞案﹕明代坊名多沿元舊﹐其地今尙可稽﹐散見於前。又夢餘錄之保泰卽保大﹐安福卽安富﹐河漕西坊卽西城坊﹐自建朝天宮後﹐又分爲朝天坊。明制﹐以今外城爲南城﹐夢餘錄所舉南城七坊﹐皆今外城地也。其東城之朝陽坊﹐西城﹑北城之關外坊﹐所轄皆外廂地﹐然此亦嘉靖以後之制﹐若羅城未築以前﹐其詳不可得聞矣。考明天順一統志﹐彭城衛在萬寶坊﹐萬寶之名始終元至天順間尙存﹐後攺稱小時雍坊者﹐當卽其地。志又云刑部在貫城坊﹐大興左衛在日照坊﹐則諸錄皆無之﹐足徵其前後並不一也。

右書二卷﹐先兄分纂順天志之稿而稍有增攺者也。先是﹐周少棠侍郎尹京兆時﹐奏修順天府誌﹐延天下方聞之士﹐分門編纂。先兄得坊巷門﹐晝則步行廣術委巷﹐就官堆老卒﹐本巷居民詳詢之﹔夜則備錄日中所聞見﹐證諸舊圖﹐參以往籍﹐考索鉤貫﹐漏三四下不休。人事舛午﹐經歷歲年﹐稿亦屢易。乙酉夏五﹐繕錄成編﹐尙餘外城崇文門東夾道﹑東便門街﹑花兒市大街﹑廣渠門大街﹑左安門大街﹑崇文門大街諸條未就。適拜典試湖北之命﹐乃請繆筱珊編修足成之。原稿塗乙攺竄﹐極不易辧﹐因間有抵牾。比回都﹐而全書已印行﹐無從更正。暇時復取各書之有關掌故者﹐隨閱隨錄﹐書眉殆滿﹐未竣而卒。懷新以此書可隨時增纂﹐無所謂已成未成。且懼久而或佚也﹐倩順徳龍板曹伯鸞校刊。去夏﹐龍君攺官赴皖﹐轉屬番禺汪星伯孝廉覆校﹐復以原稿添注叢雜﹐繕錄者不免有誤﹐乃詳加校對﹐訛者正之﹐漏者補之﹐攺刊者蓋不啻三之一焉。嗚呼﹗先兄之爲是書﹐初非有意單行也﹐後之增輯﹐亦不意其止於此也﹔乃竟止於此焉﹐使以未成之書而置之﹐幾何不飽蠹魚之腹﹐而恫九原之心也﹗攺刊旣竟﹐爰職其顚末如此。

光緒丁酉七月﹐弟懷新跋。

之三我所整理出的目錄﹕

序

京師坊巷志稿卷上﹕中西坊中東坊朝陽坊崇南坊東南坊正東坊

關外坊宣南坊靈中坊日南坊

皇城東﹕中西坊﹕東華門外南長街

南河沿菖蒲河冰窖牛郎橋東河沿

南箭亭南灣子南﹑北庫司胡同官豆腐房飛虹橋南井兒胡同冰窖胡同

門神庫燈籠庫石頭縫胡同箭廠胡同緞匹庫嗎噶喇廟

瓷器庫葡萄園禦馬圈東安門大街

光祿寺東﹑西夾道光祿寺後東華門外北長街頭條﹑二條﹑三條胡同妞妞房北河沿箭桿胡同騎河樓北箭亭井兒胡同

五所胡同鬥鷄坑廟兒胡同暖閣廠胡同銀閘上駟院禦馬圈艸垛胡同騾圈椿樹胡同

東沙灘西沙灘紅門官房馬神廟下坡嵩祝寺胡同

鐘鼓司胡同椅子胡同東髙房胡同二眼井三眼井西髙房胡同東老胡同中老胡同西老胡同司禮監

吉祥所碾兒胡同東黃瓦門內府庫蠟庫胡同鐵匠營酒醋局胡同

妞妞房織染局胡同鍼工局胡同巾帽局胡同東板橋火藥局胡同後局胡同東﹑西吉祥胡同闖道胡同南月偃

北月偃簾子庫胡同慈慧殿安樂堂胡同地安門東夾道皇城西﹕中東坊﹕西華門外南長街

南花園南府東溝沿北花園大煙洞胡同九條灣油漆作

羊圈西閘口織女橋西華門外北長街

東﹑西翰林街頭條﹑二條﹑三條﹑四條胡同大溝沿棗林龍王廟三眼井妞妞房盔頭作漿家房二里溝朝陽河觀音堂井兒胡同四根旗桿

東﹑西椅子胡同

大石槽艸廠蠶池口頭條﹑二條﹑三條﹑四條胡同新開路毛家灣

巧極營永佑廟槐樹胡同拜斗殿兔兒山旋磨臺餑餑房紅門火藥局韃子營

光明殿胡同前大坑後大坑石板房菜園炭廠惜薪司胡同

西安門大街鴿子房西十庫胡同

劉鑾塑眞如境

絳作經板庫扁擔胡同酒醋局羊房夾道小馬圈

剪子胡同八寶坑口袋胡同毛窩胡同興盛街東﹑西頭條﹑二條﹑三條﹑四條胡同栴檀寺西夾道栴檀寺後闡福寺西夾道琉璃門虎城

菜園妞妞房盒子胡同贓罰庫楡樹井繩子庫教場

地安門西夾道大小石作冰窖雪池胡同魏家胡同西板橋

狗鷹胡同三座廂內官監胡同太平街西黃瓦門油漆作米糧庫

內城南城﹕棋盤街

正陽門內東城根貂皮巷巾帽胡同東江米巷

富貴街擡頭庵宗人府後胡同牛圈胡同史家胡同戶部北夾道兵部街

韃子館雞鵝館藥庫東﹑西河沿東長安街

崇文門內西城根洪廠胡同水獺胡同臺基廠

北夾道柴火闌薛家胡同三義庵笤帚胡同白家柵欄小頭條﹑二條胡同花枝營經板庫黃土坑舊衙門

破府鐵門牛角灣賣羊肉胡同白家大門龍王廟四王柵欄化成寺夾道中街正陽門內西城根

頭甲巷二甲巷三甲巷剪子巷喜春胡同取燈胡同財神廟髙井捨飯寺碾兒胡同西江米巷西皮市前府胡同左府胡同

大﹑小中府胡同右府胡同後府胡同掃帚胡同翠珠胡同四眼井京畿道刑部街

刑部後胡同西長安街鑾儀衛夾道

律例館旗手衛耳朵眼艸帽胡同麻綫胡同花圈胡同五顯廟小四眼井紅井胡同後紅井髙碑胡同羊毛胡同扁擔胡同獅子口

兵部窪石碑胡同馬神廟拴馬椿文昌閣大川澱土地廟中受水塘賢孝牌張相公廟

東溝沿板橋舊簾子胡同新簾子胡同前細瓦廠後細瓦廠半壁街中街橫街崇興胡同宣武門內東城根

下窪松樹胡同苦水井頭髮胡同翠花街石老娘胡同

扁擔胡同西拴馬椿燈籠胡同髙低胡同象牙胡同安兒胡同餹坊胡同油坊胡同背陰胡同口條胡同緯纓胡同穿堂胡同絨綫胡同

成公府夾道大﹑小六部口後水泡噶禮兒胡同牛肉灣新開路安福胡同永順胡同大柵欄宣武門大街

宣武門內西城根抄手胡同西溝沿頭髮胡同

小麻綫胡同承恩寺街杠房胡同棺材胡同太平街溫家街前﹑後王恭廠

永寧胡同圓洪寺街豬尾坑石鐙庵象來街箭桿胡同陶家胡同壇子胡同水仙庵艸廠茄子胡同

四眼井太平湖槐抱椿庵小護國寺老萊街中街西太平街扁擔胡同鮑家街前﹑後百戶廟

狗尾胡同取燈胡同南鬧市口天仙庵羅圈胡同東﹑西石駙馬大街都統署夾道通條胡同

臭水河石駙馬后宅回子營東﹑中﹑西鐵匠胡同鐵箭營口袋胡同手帕胡同通條胡同姚斌廟察院胡同保安寺街

安達公街棕帽頭條﹑二條﹑三條﹑四條胡同炕沿井都土地廟柳樹井筆管胡同褲子胡同邱子胡同報子街內城中城﹕

王府大街東安門外南夾道霞公府

空府夾道理藩院東夾道大﹑小紗帽胡同口袋胡同梯子胡同小甜水井康家胡同大甜水井大﹑小阮府胡同菜廠胡同南灣子東安門外大街

東安門外北夾道錫蠟胡同扁擔胡同燒酒胡同丰順胡同母豬胡同灌腸胡同奶子府

黃土坑大﹑小艸場胡同東廠胡同太平胡同黃面胡同口袋胡同翠花胡同花枝營雙碾胡同

弓弦胡同牛排子胡同黃米胡同晾果廠大覺﹑小覺胡同大﹑小取燈胡同

鐵匠營艸廠眉掠胡同小蘇州胡同寬街

地安門外東城根炒豆胡同板廠胡同棉花胡同雨兒胡同蓑衣胡同福祥寺胡同馬尾斜街拐棒胡同兵將局胡同叉子胡同地安門外大街

皇城西城根王府東夾道

段家坑荷包巷錢棹胡同甘井胡同李閣老胡同灰廠羅圈胡同

煙筒胡同新丰胡同松樹胡同三府胡同新開路大﹑小東嶽廟秀女胡同前﹑後王爺廟西夾道官馬市大柵闌馬館演象所

寬街頭條﹑二條﹑三條胡同油房胡同前﹑後吳公衛胡同石虎胡同

大﹑小秤鉤胡同堂子胡同饊子胡同狗尾胡同茶葉胡同興隆街太僕寺街

背陰胡同心尖胡同口袋胡同牛角胡同擔杖胡同細米胡同西安門外南夾道馬尾胡同靈淸宮

井兒胡同八寶坑幹石橋東斜街

南﹑中﹑北醬房胡同宴樂胡同八寶胡同板廠胡同背陰胡同廊房胡同西安門大街

西馬市街西安門外北夾道大﹑小拐棒胡同公儀胡同井兒胡同大﹑小塘坊胡同西拐棒胡同小栴檀寺胡同大﹑小紅羅廠口袋胡同

太平倉前毛家灣中毛家灣後毛家灣槍廠鐵匠營地安門外西城根

護國寺街馬狀元胡同興化寺街鬼門關箭桿胡同馬神廟斜街

大﹑小羊角燈胡同白米斜街內城東城﹕崇文門大街崇文門內東城根

神仙祠孝順胡同船板胡同眞武廟小報房胡同八寶胡同三元庵茄子胡同丁香胡同鎭江胡同後坑範子平胡同建昌胡同鮮魚巷觀音堂

釣兒胡同

江擦胡同官帽司五老胡同火神廟箭桿白胡同四眼井柳罐胡同銀絲胡同井兒胡同溝沿頭後井兒胡同毛家灣林檀胡同二眼井

臊達子胡同紗帽翅胡同

馬匹廠果公府馬圈制鈔局錢局後銅廠金鉤胡同炮廠快子胡同盔甲廠東褲子胡同大﹑小羊毛胡同靈官廟泡子河

呂公堂上坡蘇州胡同飯瓶胡同梯子胡同麻綫胡同延壽庵

猴兒胡同土地廟下坡火神廟下坡芝麻胡同八寶胡同喜鵲胡同裱背胡同南銀碗胡同羊肉胡同官帽胡同觀音寺胡同

扁擔胡同象鼻子坑衣包胡同北銀碗胡同棲鳳樓小頭條﹑二條﹑三條胡同娘娘廟大﹑小土地廟北極閣黃壽醫胡同火神廟新開路

總鋪胡同

南鬧市口方巾巷蘇州胡同下坡牛角灣箭桿胡同寬街豆腐巷雙柵欄鐵匠營八根旗桿東裱背胡同水磨胡同嵩桂胡同舉場南門

觀象臺鯉魚胡同筆管胡同驢蹄胡同大牌坊胡同舉場東西磚門外頂銀胡同錦衣營

福建司營牛角灣艸廠胡同前﹑中﹑後椅子胡同幹石橋東總鋪胡同石大人胡同

蠍虎胡同堂子胡同無量大胡同井兒胡同遂安伯胡同東﹑西石槽胡同

幹面胡同東﹑西羅圈胡同史家胡同勾闌胡同八寶胡同

本司胡同西花園演樂胡同下窪子燈艸胡同驢市胡同前﹑後拐棒胡同花廳胡同萬曆橋

煙筒胡同石牌胡同前﹑後炒麵胡同康熙橋朝陽門南小街大﹑小羊儀賓胡同宏道寺趙家樓羊尾胡同趙堂子胡同扁擔胡同黃寶蓋

城隍廟胡同牛角灣小城隍廟板橋

小椿樹胡同羊圈胡同東﹑西龍鳳口十方院小牌坊胡同大﹑小雅寶胡同髙井祿米廠東﹑西倉夾道武學胡同

大﹑小方家胡同新鮮胡同苦水井二神廟土地廟林駙馬胡同八大人胡同竹竿巷扁擔胡同老君堂

南水關朝陽門內南城根就日坊北大街頭條胡同二條胡同三條胡同大﹑小灌腸胡同帥府胡同新開路

煤渣胡同校尉營帥府園禮敬胡同冰盞胡同金魚胡同西堂子胡同幹魚胡同椿樹胡同

燈市口大街佟府夾道

大﹑小鵓鴿市油坊胡同箭廠胡同弓箭大院大﹑小報房胡同油勺胡同五石井胡同無良庵大﹑小豆腐巷狗尾胡同

東馬市街神路街隆福寺街崔府胡同鳥槍胡同東廊下西廊下

大溝巷銅鐘胡同轎子胡同孫家頭筆管胡同箭桿胡同錢糧胡同南兵馬司胡同鋼叉胡同小紅廟羊尾胡同喇叭營山老兒胡同大佛寺後

墻兒胡同十景花園八條灣牛角胡同戲館胡同黃土坑馬大人胡同扁擔胡同剪子巷魏家胡同汪芝麻胡同

嘎嘎胡同中剪子巷鐵獅子胡同府學胡同

巴兒胡同細罐胡同北剪子巷錢局坑白米倉桃條胡同梯子胡同寶泉局胡同水獺胡同馬將軍胡同大興縣署胡同

花枝胡同香兒胡同扁擔胡同土兒胡同東大市街朝陽門大街

頭條胡同驢蹏胡同二條胡同三條胡同四條胡同石槽胡同東廠胡同水車胡同

班大人胡同五條胡同胳膊肘胡同流水溝鐵匠營牛圈月牙胡同後泥窪半道胡同六條胡同王姑園胡同

八寶胡同板橋娘娘廟七條胡同八條胡同九條胡同十條胡同鈔手胡同十一條﹑十二條胡同新寺胡同

老君堂門樓胡同慧照寺胡同椿樹胡同汪家胡同五顯廟雙柵欄新太倉胡同羅剎坑八寶坑褡連坑大廟胡同大廟後九條灣駱駝胡同

船板胡同

小局胡同財神廟石雀胡同南釣魚臺瓦叉胡同朝陽門北小街東直門南小街東﹑西燒酒胡同官房大院

雞爪胡同弓匠營北釣魚臺北水關花園胡同空府大院新開路箭道南﹑北豆芽菜胡同舊太倉街倉東門倉北夾道王駙馬胡同蔣家胡同

北弓匠營何家口東﹑西宋姑娘胡同龍泉庵扇子市口袋胡同褲子胡同堂子胡同南﹑北倉夾道南水關內城西城﹕瞻云坊北大街

舊刑部街白廟胡同胡家灣磨盤大院京畿道胡同

前後京畿道夾道上坡下坡下岡溝頭大﹑小沙鍋琉璃胡同大口袋胡同安元胡同北鬧市口磨豆腐坊小口袋胡同髙井胡同變驢胡同

上岡堆子胡同臊達子營菜幫胡同捨飯寺胡同榛子所皮庫胡同大木廠

二龍坑王府東西夾道口袋胡同牛圈髙井鬼門關豬尾大坑花園宮梯子胡同劈柴胡同

頭條﹑二條﹑三條﹑四條﹑五條﹑六條胡同幹石橋西斜街玉帶胡同玉皇閣紅廟椿樹胡同豆芽菜胡同花枝胡同褲子胡同陰涼胡同

南北駱駝灣南﹑中﹑北半壁街南﹑中﹑北太常寺南﹑中﹑北寬街南﹑中﹑北千張胡同南﹑中﹑北沈篦子胡同

楡錢胡同十八半截跨車胡同馬勺胡同油房胡同牛角胡同賢孝牌石缸胡同前﹑後纓子胡同粉子胡同丰盛胡同前﹑後泥窪狗尾胡同

兵馬司胡同大﹑小阮兒胡同豬尾胡同

瞎子胡同元寶胡同沙井胡同井兒胡同三道柵欄玉帶胡同口條胡同南﹑北錢串胡同褲子胡同牛犄角胡同單獅子府南﹑北褡連胡同

四眼井胡同能仁寺胡同顯靈宮

磚塔胡同核桃釀胡同羊肉胡同眞武廟陰涼胡同西溝沿

丁章胡同大﹑小麻綫胡同烙鐵胡同扁擔胡同轆轤耙胡同鴨子廟錦什坊街鷲峯寺街

破大門藤牌營柳樹井城隍廟街城隍廟夾道鐵匠營炮廠胡同按院胡同

學院胡同松鶴胡同二眼井尢家寺胡同半箭胡同狗尾胡同髙方胡同屯絹胡同棗林街眞武廟遊擊胡同廣寧伯街

扁方胡同機織衛胡同駱駝灣南煙筒胡同半截胡同四眼井南﹑北養馬營後樓雙柵欄瓦叉胡同牛八寶胡同撒袋胡同韃子廟孟端胡同

大﹑小盆兒胡同王府夾道唐帽胡同武定侯胡同華嘉寺胡同武衣庫大成寺胡同喜雀胡同向家園驢蹄胡同羊腸胡同

月牙胡同王府倉胡同東﹑西水車胡同巡捕廳胡同北煙筒胡同錐子胡同南順城街西大市街

阜成門大街大﹑小羅圈胡同姚家胡同

帝王廟東﹑西夾道驢肉胡同帥府胡同

帥府庵井兒胡同大﹑小絨綫胡同雹子胡同臭皮胡同石老娘胡同衛兒胡同泰安侯胡同五王侯胡同北下坑前﹑後車兒胡同石碑胡同

下窪胡同寶禪寺胡同

大﹑小帽兒胡同四根柏胡同前﹑後宮衣庫八條灣西溝沿酥蘿葡胡同回子營火神廟小塔院葡萄園

觀音庵艸廠宮門口東廊下中廊下西廊下前﹑後抄手胡同茶葉胡同吉祥胡同

興隆街小翠花街牛蹄胡同大園胡同小半壁街小太平街苦水井玉皇閣獅子府官園菜園西官園口

下坡翠花橫街狗尾胡同沙喇胡同祖家街翊教寺胡同揀果廠胡同豬尾廠雙柵欄柵欄胡同王府夾道前﹑後廣平庫胡同丁家井

大角胡同門樓胡同大﹑小陳綫胡同

鉤兒胡同東觀音寺胡同柳樹井北衛兒胡同北口袋胡同柳巷艸廠胡同後倉

南艸廠口半壁街永祥寺前﹑中﹑後毛家灣老虎廟箭桿胡同頭條胡同二條胡同三條﹑四條﹑五條胡同靑塔寺胡同弓匠營鞍匠營

冰窖胡同

棕帽胡同前﹑中﹑後秀才胡同椿樹胡同井兒胡同魚眼胡同安成胡同觀音寺胡同陰涼胡同報恩寺街弓弦胡同弓背胡同喇叭胡同

鷂兒胡同永淸寺胡同鑰匙胡同

南﹑中﹑北扒兒胡同西直門南小街西直門南順城街西直門大街

頭條胡同二條﹑三條﹑四條胡同五條胡同六條﹑七條胡同大銅井小井胡同板橋頭條﹑二條﹑三條胡同菜園

雙柵欄新開路香條胡同﹑中四條﹑五條﹑六條﹑七條胡同寬街小四條﹑五條﹑六條﹑七條胡同東教場前卓子胡同羊牀胡同張禿子胡同

磚瓦胡同松樹庵柳樹大門教場中街張公園彭家樓胡同槐樹胡同

三官廟玉皇廟教子胡同髙井胡同黑塔寺胡同前﹑後牛犄角胡同西教場前﹑後營房北艸廠口觀音庵胡同石碑大院馬香胡同永慶庵

八王子胡同捨飯堂

前﹑後桃園樺皮廠胡同西直門北順城街西直門北城根北嘎嘎胡同正覺寺胡同百花深處胡同棉花胡同狗尾胡同

劉海胡同門樓胡同三不老胡同麻花胡同羅圈胡同廊房胡同艸廠大坑葦坑漿家房胡同水車胡同豆腐巷

抄手胡同水罐兒胡同玉皇廟髙廟頭條﹑二條﹑三條胡同半截胡同石板橋小銅井天仙庵西水關

徳勝門大街內城北城﹕定府大街

扁擔胡同制炮局堂子胡同銅鐵廠饊子胡同張皇親胡同劉海胡同宏善寺街石虎胡同龍頭井松樹街新開路口袋胡同

羊房胡同大﹑小翔鳳胡同李廣橋東﹑西煤廠胡同

三座橋金絲套胡同南﹑北宮房

井兒胡同銀錠橋鴨兒胡同義畱胡同煙袋斜街石碑胡同煙兒胡同河沿

侯位胡同史家樓南八步口簪兒胡同四眼井鼓樓西斜街

西絳兒胡同北藥王廟半壁街八步口妙緣觀胡同八條灣大坑果子觀鐵影背胡同井兒胡同

大石橋小石橋鑄鐘廠前﹑後馬家廠舊鼓樓街

東絳兒胡同玉皇閣胡同酒醋局胡同張帽胡同娘娘廟湯鍋胡同鈴鐺胡同鼓樓大街

三官廟北醋兒胡同東﹑西艸廠胡同豆腐池胡同趙府街王佐胡同髙公庵胡同國祥胡同碾兒胡同寶鈔胡同

千佛寺胡同郎家胡同淨土寺胡同琉璃寺胡同法通寺胡同沙拉胡同扁擔廠大佛寺胡同北鑼鼓巷財神廟

大﹑小經廠分司廳胡同謝家胡同伽藍殿胡同柴棒胡同北花園胡同姑姑寺胡同靈官廟鬧營胡同安定門大街

鼓樓東大街南醋兒胡同前﹑後鼓樓院大﹑小方磚廠臭溝沿黑芝麻胡同沙井胡同前﹑後馬圈胡同眞武廟胡同帽兒胡同

南鑼鼓巷北兵馬司胡同秦老胡同前﹑後圓恩寺胡同大﹑小局兒胡同肅寧府臭皮廠東直門大街

梁家灣頭條胡同二條胡同三條胡同小三條胡同扁擔胡同方家胡同地藏庵成賢街

大溝巷箭廠慈悲胡同極樂寺前﹑後蕭家胡同豬毛胡同五道營口袋胡同

湯家胡同官書院胡同磚兒胡同金太監寺胡同鼓手胡同駱駝脖胡同賢孝牌艸廠胡同報恩寺胡同

王大人胡同王大人坑後井兒胡同觀音寺胡同前﹑後永康胡同龍王廟胡同柏林寺胡同校場炮局

頭條﹑二條﹑三條﹑四條﹑五條﹑六條﹑七條胡同太保街四眼井胡同椿樹胡同東直門內北小街銅廠手帕胡同王院胡同羊館胡同極樂庵

鍼綫胡同駱駝圈昂邦章京胡同十根棋桿

胡家圈淸涼庵頭條﹑二條﹑三條胡同五嶽觀馬棚胡同東西寬街樺皮廠關帝廟北水關北城根八旗界址﹕

鑲黃旗正白旗

鑲白旗正藍旗

正黃旗正紅旗

鑲黃旗﹝已出現過鑲黃旗的相關介紹﹐此處重名當爲錯誤﹐查乾隆十五年淸北京城圖可知﹐地域界於正紅旗與鑲藍旗之間的只有一種可能——卽此處之名應爲﹕鑲紅旗﹞

鑲藍旗

京師坊巷志稿卷下﹕外城中城﹕正陽門外大街

東河沿戥子市肉市鮮魚口

布巷抄手胡同南﹑北孝順胡同羅篩胡同長巷上﹑下頭條胡同上﹑下二條胡同梯子胡同上﹑下三條胡同扁擔胡同翅膀胡同

上﹑下四條胡同髙廟鸞慶胡同髙井胡同大﹑小始興胡同深溝口花園紅佛寺堂子大院翔鳳胡同大﹑小崇眞觀慶雲庵北蘆竹園

元帝廟東蘆竹園

靠山胡同北橋灣中蘆艸園南蘆艸園南■﹝夬﹞子胡同大﹑小西竺庵驢尾胡同大﹑小席兒胡同冰窖胡同前營後營

十間樓花絨胡同炕洞胡同豆腐巷大蔣家胡同冰窖廠小蔣家胡同西河營弔打胡同羅家井髙跳胡同瓜子店果子市東珠市口大街

西河沿排子胡同三府菜園珠寶市廊房頭條胡同

二條胡同三條胡同大柵欄大齊家胡同小齊家胡同王皮胡同蔡家胡同施家胡同掌扇胡同云居寺胡同濕井胡同甘井胡同車輦店

糧食店煤市街煤市橋楊梅竹斜街觀音寺街

小李紗帽胡同朱家胡同豬尾胡同石頭胡同王廣福斜街大李紗帽胡同火神廟夾道畱守尉淸風巷柏興胡同小椿樹胡同小馬神廟

大馬神廟

西珠市口大街板章胡同養羊胡同花椒營

九曲灣牛血胡同髙爵街前後校尉營靈佑宮般若寺胡同鷂兒胡同大﹑小燕翦胡同趙錐子胡同蓮花玉河

廚子營斗姥宮任家頭胡同大﹑小喇叭胡同韭菜胡同窮漢市永定門大街

外城東城﹕崇文門東夾道上﹑中﹑下河沿上頭條胡同上二條胡同上三條胡同

上四條胡同南﹑北火扇胡同北羊肉口中頭條胡同中二條胡同中三條胡同中四條胡同

北小市口下頭條胡同下二條胡同下三條胡同下四條胡同戶部拉口下下頭條胡同狗尾巴胡同下下二條胡同下下三條胡同下下四條胡同

東便門街河坻下

花兒市大街南小市口鐵轆轤耙史家胡同隆安寺白橋臥佛寺牛角灣佘家營四川營上堂子胡同旋馬上灣雷家胡同

下堂子胡同上寶慶胡同棗子營下寶慶胡同上餹刀胡同下餹刀胡同上鍋腔胡同下鍋腔胡同南羊肉口樓灣東河漕北河漕朱家灣

寶子胡同纓子胡同

井兒胡同汪太醫胡同手帕胡同廣渠門大街鑪聖庵抽分廠元寶市斜大石橋麻繩市攬竿市石板胡同

西馬尾胡同東馬尾胡同地藏寺街東利市營西利市營鐵香鑪三轉橋唐洗布街局章胡同八聖廟放生池四眼井

廳兒胡同關王廟街井兒胡同拐棒胡同半壁街法華寺四塊玉五虎廟趙家莊法藏寺三義廟呂家窯魏家口藍旗小營房

大營房南岡子頭左安門大街義學楊家馬圈陳家馬圈劉家馬圈髙家馬圈張家馬圈南臺寺夕照寺

安化寺萬柳堂板廠細米廠

興隆街八條坑四棵樹胡同米市口火神廟街南河漕外城南城﹕崇文門大街

西夾道喜鵲胡同蓮子胡同賀粉漿胡同打狗巷巾帽胡同粉綫胡同送姑娘胡同淸風營泉水塘翟家口東豆腐胡同三川柳打雀兒胡同

板井胡同細米巷

北官園新開路賈家花園打磨廠後河沿興隆街

大溝沿八角胡同艸廠頭條胡同二條胡同三條胡同四條胡同五條胡同六條胡同上﹑下七條胡同八條胡同九條胡同十條胡同

木廠胡同北五老胡同閻王廟前後街南官園胡同薛家灣元眞觀平樂園南五老胡同石虎胡同髙家胡同香串胡同石板胡同殺豬營

雙關帝廟茶食胡同

艸市半壁街狗尾胡同刷子市艸帽店馬夫嘴山澗口精忠廟新房口柴竹林褲骽胡同新店

估衣市獅子館疊道胡同蘇家坡溝沿臥牛胡同南橋灣安國寺中街

鞭子巷頭條﹑二條﹑三條﹑四條胡同奶子胡同東小市鐵香鑪金臺書院夾道金魚胡同

後池藥王廟街神路街二條胡同明因寺街淸化寺街

磁器口紅橋彌陀寺溝何家莊牟家園火藥局豬頭胡同三里河大街

外城西城﹕宣武門外大街

上斜街

炸子橋

教場口將軍教場胡同教場上﹑下頭條胡同下二條胡同上﹑下三條胡同上﹑下四條胡同芝麻街教場五條胡同小五條胡同炭墼庫

教場六條胡同七條胡同皮庫營金井胡同老墻根司家坑廣慧寺夾道車子營柿子店罐兒胡同玉虛觀

四眼井下斜街

長椿寺南夾道新開路

大﹑小合道口大耳胡同孔雀胡同筆管胡同東﹑西長營

範家胡同報國寺東﹑西夾道

善果寺東﹑西夾道

西便門大街

南﹑中﹑北興隆街染坊胡同前﹑後觀音堂北燕角寬街廣寧門大街

爛面胡同

七井胡同蓮花寺灣

箭桿胡同醋張胡同金井胡同西磚兒胡同

簪兒胡同扁擔胡同史家胡同小井胡同門樓胡同

紫兒胡同教子胡同

麻刀胡同馬張家胡同熟肉胡同柵欄胡同白帽胡同小菜胡同聖安寺街

牛街

羊肉胡同餹房胡同幹面胡同云兒胡同花枝胡同南燕角絨綫胡同大川澱盆兒胡同

裏仁街

右安門大街廟兒胡同毛家胡同劉家胡同白紙坊

棗林街後營黑紙坊外城北城﹕

五斗齋胡同大耳胡同石猴街汾州營大宏廟胰子巷三眼井取燈胡同蠍子廟

北火扇南火扇羊尾胡同羊肉胡同柴兒胡同笤帚胡同炭兒胡同延壽寺街佘家胡同東北園百花園

櫻桃斜街皈子廟李鐵拐斜街燕家胡同陜西巷大﹑小外廊營

韓家潭後河百順胡同東﹑西皮條營萬佛寺灣胭脂胡同五道廟梁家園

梁家園東﹑西夾道麻綫胡同鐵老鸛廟十間房前孫公園

興勝寺後孫公園玉皇廟章家橋

大﹑小安南營東南園桶子胡同大﹑小沙土園琉璃廠南夾道八角琉璃井西南園玻璃廠

南柳巷北柳巷西北園

鐵廠前鐵廠後鐵廠大溝沿南河沿香鑪營頭條胡同香鑪營上﹑下二條胡同上﹑下三條胡同上﹑下四條﹑五條胡同

茶食胡同六條胡同香鑪營夾道海波寺街

永光寺中街方壺齋

永光寺西街北極庵前﹑後淸廠椿樹胡同小椿樹胡同

椿樹上﹑下頭條胡同上﹑下二條胡同上﹑下三條胡同大椿樹胡同西艸廠胡同

魏染胡同四川營敫家坑棉花頭條胡同上﹑下二條﹑三條胡同

上﹑下四條胡同上﹑下五條胡同六條胡同上﹑下七條胡同八條胡同九條胡同裘家街山西街棉花五條胡同鐵門

騾馬市大街

鐵香鑪雙五老廟大﹑小保吉巷穿心胡同阡兒胡同蠟燭心胡同東磚兒胡同髙臺階塔兒店

髙廟香廠羊毛胡同南下窪羅家井趙家井膠房崇興寺胡同

響鼓廟粉房琉璃街潘家河沿堂子胡同賈家胡同放生園韃子營閻王廟街驢駒胡同果子巷

大吉巷羊肉胡同關帝廟夾道保安寺街

包頭章胡同兵馬司前街中街後街箭桿胡同米市胡同

繩匠胡同

庫堆胡同大井胡同南﹑北半截胡同

南橫街

官菜園上街興隆街珠巢街南堂子胡同

四屏園

紅土子店黑陰溝

舊坊附

跋

