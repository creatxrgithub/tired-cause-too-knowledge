

弇山堂別集明王世貞

《四庫全書弇山堂別集》一百卷﹝明﹞王世貞撰

欽定四庫全書

史部五

弇山堂別集

雜史類

提要

臣等謹案弇山堂別集一百卷明王世貞撰世貞字符美號弇州山人太倉人宣大總督忬之子嘉靖丁未進士歷官南京刑部尙書事迹具明史文苑傳其書専載明代典故凡盛事述五卷異典述十卷奇事述四卷史乘考誤十一卷表三十四卷分六十七目考三十六卷分十二目世貞自序云是書出異日有裨於國史者十不能二耆儒掌故取以考證十不能三賓幙酒次以資談謔參之十或可得四其用如是而已然其間如史乘考誤及諸侯王百官表親徵命將謚法兵制市馬中官諸考皆能辧析精核有禆考證蓋明代史學廢絕自永樂間攺修太祖實錄誣妄尢甚其後累朝所修實錄類皆缺漏蕪疎而民間野史競出又多慿私心好惡誕妄失倫史愈繁而是非同異之迹愈顚倒而失其實世貞承世家文獻熟悉朝章復能博覽羣書多識於前言往行故其所述俱確有可徵迥非諸家耳食傳訛者比且不敢自居筆削第用說部之體類聚條分而以別集命名深致謙抑之意亦由其晚年境地益進深知作史之難故能斂晦如此與當時略窺紀載便奮然以史筆自居者相去亦不啻霄壤惟是徵事旣多不無小誤又所爲各表多不依旁行斜上之體所失正與雷禮相同其盛事奇事諸述頗渉談諧亦非史體然其大端可信此固不足以爲病矣

乾隆四十四年正月恭校上

總纂官﹝臣﹞紀昀﹝臣﹞陸錫熊﹝臣﹞孫士毅

總校官﹝臣﹞陸費墀

●弇山堂別集原序

弇山堂別集者何王子所自纂也名之別集者何內之無當於經術政體卽雕虫之技亦弗與焉故曰別集也王子弱冠登朝卽好訪問朝家故典與閥閱琬琰之詳蓋三十年如一日矣晚而從故相徐公所得盡窺金匱石室之藏竊亦欲藉薜蘿之日一從事於龍門蘭臺遺響庶幾昭代之盛不至忞忞爾甫欲命管而病妒之旣而自惟材力綿淺一不稱也所睹章奏竿尺賦頌之類鮮足裒者二不稱也是非小有不當流禍後世三不稱也而是時倡道者謂王子毋受役於筆研以鑿性靈自是絕意不復作其它有所聞見偶書之赫蹏以數甓貯藏尋得間出之編次成帙凡一百卷攜來金陵署中乃好事者見而異之固請付剞劂是書行異日有禆於國史者十不能二耆儒掌故取以考證十不能三賓幙酒次以資談謔參之十或可得四其用如是而已秋官尙書吳郡王世貞撰

●欽定四庫全書

弇山堂別集卷一

﹝明﹞王世貞撰

○盛事述敍

不佞生晚當累洽之季而又家世從纓紱後竊有志慕說古公卿將相之盛屈指西京以還若功臣之族鮮通籍者計獨有外戚王馬梁竇之屬𨿽鼎貴不足道而丞相徹侯父子相繼僅絳條韋平兩三氏而已東京尙行誼薄華腴玄纁羔鴈施自黃耉辟書徵輪徧於白屋而闗西之楊汝南之袁乃亦有四世爲三公者西晉之習流爲江左蔓而北魏門蔭相藉爵封逓及一夫秉軸則乘朱且垂百輪九命弁冕則戴貂詎止十輩而李唐之史猶有志宰相世系者宋之郊恩三事而下推蔭必數十百指援薦亦不可勝數至於元而眞王徹侯三師三公以至三省之長非特穆津之懿親則亦集賽之華冑閥閱朱紫𨿽若蟬綿而庇蔭系援亡足稱述我明之世文武判隔濁涇淸渭貴極冕弁者不參政紀齒自縉紳者靡開茅土經術弛於紈綺崇顯局於賢科以故視前代小遜焉爰若和气磅礡淵源流衍𨿽義取側微材由自奮而門積膏華蹤若憑倚至乃徳祉互凝君臣交契或蚤附風雲或恆依日月祿位名壽顯融令終代不乏人人不乏遘要亦有可紀者夫侈庶彚之繁生則思坤輿之厚偉修鱗之孳育則羨海王之廣以髙帝之功徳超駕堯舜文皇之疆宇逺踰漢唐皇仁旣宏聖壽復髙維城祼將繩繩振振其爲盛事豈前代可擬故略敍一二冠之篇首庶使談者知所本云

○盛事述一

太祖功徳

髙皇帝辟乾轉坤功只萬古又有古創業之主所不敢望者四享天下三十一年一也聖壽七十有一二也自江左並中原三也太子諸王二十四人公主一十六人皆受冊封四也於乎盛哉

成祖功徳

成祖文皇帝自起事至下京師凡大小百餘戰未嘗不身冒矢石卽位之後四徵朔漠三下南交舟車之地無間大小逺邇悉奉琛幣若榜葛剌滿剌加忽魯謨斯等處新受朝命爲王者殆三十國東逾遼水諸處及野人烏梁海之地立行都司衛所設官統治幾三百處直西部落數百種皆重譯來附其請置官府蓋三之二西南羗夷建宣慰宣撫安撫司及軍衛郡縣增益數百自古討西南夷未有生得其王者獨是時下安南得僞大虞上皇黎季犛﹝卽胡一元﹞僞虞國主黎蒼﹝卽胡■﹝大上互下﹞僞越上皇簡定僞越王陳季獷錫蘭山國王亞烈苦納兒蘇門答剌前王弟蘇斡剌

古西南夷國王未有來朝者獨其時浡泥國王麻邪惹加那乃來朝闕下卒於京子遐旺受封闕下滿剌加國王拜裏迷蘇剌又蘇祿國東王巴都葛哈叭答剌西王麻哈刺吒葛剌麻丁峒王叭都葛巴剌卜格黙勒朗國王衛喇義伊徳伯俱來朝受封爵

自古封止中國山川而獨其時封日本山曰壽安鎭國山浡泥山曰長寧鎭國山余折枝國滿剌加國山俱曰鎭國山各立禦碑凡北討及回鑾所至如靈顯翠秀等山神應等十二泉立馬等五峯諸壑谷坡甸岡巘川圃磧戍之類皆錫以嘉名勒石垂永

各國貢物自金銀犀象香藥珊瑚玳瑁鶴頂龜筒諸器皿外鳥則有孔雀火雞紅白鸚鵡倒掛駝鳥獸則有麒麟白鹿白象紅猴黒熊黒猿白麂福祿馬哈剌六足龜白獺而中國亦自兩進騶虞人則有金衣銀衣人黒小廝香則各色龍腦奇南蘇合油布則兜羅綿紅撒哈剌八者藍覬木黒蕪蔓畨沙紅絞節智杜花頭乍蓮花織人像之類珍珠寶石奇怪之物充牣天府

二子卽天位

宣宗章皇帝二子長爲英宗睿皇帝次爲恭仁康定景皇帝

英宗再正位

英宗皇帝爲太上皇帝居朔漠一年居深宮七年再攺元爲正統天順踐天子位總二十三年故劉文安定之挽詩曰享國卅年髙帝並臨朝八閏太宗同

再正東宮

憲宗以正統十四年爲皇太子以景泰三年封沂王以天順元年更禦名復爲皇太子凡兩赦

藩王登極

成祖文皇帝以燕王靖難登極景皇帝以郕王監國登極世宗肅皇帝以興世子登極穆宗莊皇帝以裕王登極

慈闈重慶

正統太皇太后張氏皇太后孫氏弘治太皇太后周氏皇太后王氏正徳太皇太后王氏皇太后張氏至嘉靖初壽安皇太后邵氏昭聖皇太后張氏章聖皇太后蔣氏莊肅皇后夏氏蓋四宮並尊矣

藩國之盛

熈祖凡四子仁祖最幼長壽春王次安成王次蒙城王仁祖四子上最幼長南昌王次盱眙王次臨淮王

太祖二十四子懿文太子及文皇帝外爲秦湣王樉國西安晉恭王棡國太原周定王橚國開封楚昭王楨國武昌齊王槫國靑州﹝尋廢﹞潭王梓國長沙﹝自焚除﹞魯荒王檀國兗州蜀獻王椿國成都湘獻王栢國荊州﹝自焚除﹞代簡王桂國大同肅莊王楧國甘州移蘭州遼簡王植國遼東移荊州慶靖王■﹝木旃﹞國韋州移寧夏寧獻王權國大寧移南昌﹝曽孫宸濠誅﹞岷莊王楩國雲南移武岡谷王橞國宣府移長沙﹝廢﹞韓獻王松國平涼瀋簡王模國潞安安惠王楹國平涼﹝無子除﹞唐定王桱國南陽郢靖王棟國安陸﹝無子除﹞伊厲王■﹝木彜﹞國河南﹝至六世典英廢﹞

成祖四子自仁宗外爲漢王髙煦初國雲南繼靑州不行移樂安﹝反除﹞趙簡王髙燧國彰徳皇少子髙爔逝未受封

仁宗十子自宣宗外鄭靖王瞻埈國鳳翔移懷慶越靖王瞻墉國衢州﹝未行無子除﹞蘄獻王瞻垠﹝未國無子﹞襄憲王瞻墡國長沙移襄陽荊憲王瞻堈國建昌移蘄州淮靖王瞻墺國韶州移饒州滕懷王瞻塏國雲南﹝未行無子﹞梁莊王瞻垍國安陸﹝無子除﹞衛恭王瞻埏國懷慶﹝無子除﹞

宣宗二子英景

英宗七子自憲宗外徳莊王見潾國濟南許悼王見淳﹝未之國無子除﹞秀懷王見澍國汝寧﹝無子除﹞吉簡王見浚國長沙忻穆王見治﹝未之國無子﹞徽莊王見沛國鈞州﹝曾孫載埨廢國除﹞

憲宗十四子孝宗及未名長子外悼恭太子佑極興王諱國安陸﹝後尊帝號﹞岐惠王佑楡國徳安﹝無子除﹞益端王佑檳國建昌衡恭王佑楎國靑州雍靖王佑橒國衡州﹝無子除﹞壽定王佑榰國保寧移徳安﹝無子除﹞汝安王佑梈國衛輝﹝無子除﹞涇簡王佑橓國沂州﹝無子除﹞榮莊王佑樞國常徳申懿王佑楷國敍州﹝未行無子﹞

孝宗二子自武宗外蔚悼王厚煒﹝未之國無子﹞

睿宗卽興王諱長嶽懷王未名薨追贈

世宗八子自穆宗外哀衝太子載■﹝土戛﹞莊敬太子載■景恭王載圳國徳安﹝無子除﹞潁殤王載■戚懷王載■薊哀王載■﹝土匱﹞均思王載■﹝土夙﹞﹝俱夭﹞

穆宗四子自今上外憲懷太子翊釴靖悼王翊鈴﹝俱夭﹞潞王翊鏐國衛輝

今天下存者大國凡二十四盛哉無論唐以後不世胙土卽漢中葉所餘無幾寧能嫓美於我明也

宗室之盛

隆慶萬曆之際宗室蕃衍可謂極矣宗伯苛爲革削司冦嚴其條禁以故時損時益而其見在者余得而志之髙皇帝子秦陜西西安府親王一位在省永壽王一位鎭輔奉國將軍一百七位鎭輔奉國中尉五百七位郡縣主君二百四十二位庶人一百四十九名晉山西太原府親王一位在省寧化髙平廣成平陽西河等王共一十二位鎭輔奉國將軍一千八十五位中尉二千二百位郡縣主君一千五百十一位庶人一百七十名周河南開封府親王一位在省永寧等王四十六位鎭輔奉國將軍一千三百四十九位中尉二千五百五十九位郡縣主君一千二百六十五位庶人一十五名楚湖廣武昌府親王一位在省永安等王六位鎭輔奉國將軍一百九十八位中尉六百四位郡縣主君四百四十七位庶人四名魯兗州府親王一位在府鄒平等王八位鎭輔奉國將軍一百六十位中尉一百七十位郡縣主君二百四十九位庶人六名蜀成都府親王一位在省內江等王六位澧州華陽王一﹝闕﹞位鎭輔奉國將軍四十六位中尉七十二位郡縣主君五十六位庶人無代大同府親王一位在府廣靈等十王蒲州山陰等二王澤州宣寧四王絳州靈丘王一位忻州定安王一位共一十八位鎭輔奉國將軍一千二百七十九位中尉一千三百四十位郡縣主君一千三百三十位庶人一百五十名肅陜西甘州衛親王一位在衛淳化等王五位鎭輔奉國將軍六位中尉﹝闕﹞位郡縣主君八位庶人一名遼荊州府親王奪在府長陽等王九位鎭輔奉國將軍一百八位中尉一百五十位郡縣主君一百二十位庶人十名慶寧夏衛親王一位在衛眞寧等王六位鎭輔奉國將軍六十一位中尉五十六位郡縣主君五十七位庶人六名寧江西南昌府親王奪在省樂安等王三位鎭輔奉國將軍二百七十六位中尉二百六十五位郡縣主君三百二十四位庶人四十四名岷湖廣武岡州親王一位在州安昌等王一十位寶慶江川王一位南渭王一位共一十二位鎭輔奉國將軍九十位中尉十五位郡縣主君七十三位庶人無韓陜西鞏昌府親王一位在府襄陵等王一十七位鎭輔奉國將軍四百三位中尉五百八十六位郡縣主君六百四十三位庶人二十九名瀋山西潞安府親王一位在府陵川等王一十六位鎭輔奉國將軍二百四十二位中尉二百二十位郡縣主君二百七十六位庶人十三名唐河南南陽府親王一位在府新野等王三位鎭輔奉國將軍二十二位中尉十五位郡縣主君三十五位庶人無伊河南河南府親王奪在府方城等王二位鎭輔奉國將軍二十八位中尉二位郡縣主君二十二位庶人二名文皇帝子趙河南彰徳府親王一位在府臨漳等王八位鎭輔奉國將軍一百八十六位中尉一百十七位郡縣主君二百八十三位庶人三名昭皇帝子鄭河南懷慶府親王一位在府東垣等王四位鎭輔奉國將軍六位中尉五位郡縣主君三位庶人三名襄湖廣襄陽親王一位在府棗陽等王四位鎭輔奉國將軍十二位中尉十位郡縣主君十位庶人無荊湖廣蘄州親王一位在州樊山等王五位鎭輔奉國將軍三十八位中尉四位郡縣主君二十八位庶人一名淮江西饒州府親王一位在府永丰等王一十三位鎭輔奉國將軍三十四位中尉二位郡縣主君三十一位庶人無睿皇帝子徳山東濟南府親王一位在省臨朐等王五位鎭輔奉國將軍七位中尉無郡縣主君五位庶人無崇河南汝寧府親王一位在府懷安等王三位鎭輔奉國將軍七位中尉無郡縣主君七位庶人無吉湖廣長沙府親王一位在府長沙等王二位鎭輔奉國將軍四位中尉無郡縣主君四位庶人無徽河南鈞州親王奪在州太和等王一十五位鎭輔奉國將軍三十七位中尉無郡縣主君二十七位庶人無純皇帝子益江西建昌府親王一位在府金溪等王十二位鎭輔奉國將軍九位中尉無郡縣主君十一位庶人無衡山東靑州府親王一位在府玉田等王共十位鎭輔國將軍十二位奉國及中尉無郡縣主君一十四位庶人無榮湖廣常徳府親王一位在府恵安等王四位鎭輔國將軍九位奉國及中尉無郡縣主君一十五位庶人無靖江郡王一位廣西桂林府在府輔奉國將軍十五位鎭輔奉國中尉七百十二位郡縣主君七十四位庶人一十四名共郡王二百五十一位鎭輔奉國將軍七千一百位鎭輔奉國中尉八千九百五十一位郡主縣主郡君縣君共七千七十三位庶人六百二十名而未封未名者與齊府之庶髙墻之庶皆不與焉更二十年而其麗當不億矣固千古所未有也於乎盛哉

慶成王百子

慶成王生一百子俱成長自封長子外餘九十九人並封鎭國將軍每會紫玉盈坐至不能相識而人皆隆準極異事也

皇太后父

英宗初尊皇后孫爲皇太后父會昌伯忠存今上初尊皇后陳爲仁聖皇太后父固安伯景行存皇貴妃李爲慈聖皇太后父武淸伯偉存近古所未有

公侯子尙主

髙帝時駙馬尙公主多以公侯子弟充之而不甚拘年貌易代以後漸選之民問而甚至駙馬之父若職官則進級而俾令致仕此大不可曉也今按洪武皇帝長女臨安公主駙馬李祺太師韓國公李善長長子第二女寧國大長公主駙馬梅殷汝南侯思祖子第五女汝寧公主駙馬陸賢吉安侯仲亨子第八女福淸公主駙馬張麟鳳翔侯龍子第九女壽春公主駙馬傅忠潁國公友徳子第十一女南康公主駙馬郭鎭武定侯英子懿文太子女江都公主駙馬耿璇長興侯炳文子太宗長女永安大長公主駙馬袁容右都督袁洪子第三女安成大長公主駙馬宋琥第四女咸寧大長公主駙馬宋瑛俱西寧侯晟子第五女長公主駙馬沐昕西平侯英子英宗第二女嘉善長公主駙馬王增靖逺伯驥孫第四女崇徳長公主駙馬楊偉興濟伯善孫

勛臣國戚

今諸王國親例不得爲在京文武職官而不知髙皇帝假幹城之寄重維城之固其意殊不爾也按魏國公徐逹三女一爲文皇后一爲代王妃一爲安王妃鄂國公常遇春女爲懿文皇太子妃衛國公鄧愈二女一爲秦湣王次妃一爲齊王繼妃永平侯謝成女爲晉恭王妃宋國公馮勝女爲周定王妃定逺侯王弼女爲楚昭王妃安陸侯吳復二孫女一爲齊王妃一爲唐定王妃信國公湯和女爲魯荒王妃涼國公藍玉女爲蜀獻王妃靖海侯吳髙女爲湘獻王妃武定侯郭英二女一爲遼簡王妃一爲郢靖王妃右都督袁洪女爲岷莊王妃右都督馮誠女爲韓獻王妃內郭英二女皆爲王妃子爲駙馬而妹又爲髙廟恵妃袁洪一女爲王妃而子亦爲駙馬右二則皆勛臣兼戚裏爲一時之盛而制亦與後稍異

南直隸盛事

吾南直隸文獻之盛惟江浙二省差足雁行至於帝冑國封則固不可同年而語矣今按太祖太宗仁宣英景憲孝武世穆及今上凡十葉十二帝興睿二贈帝建文一出帝秦晉周楚齊潭魯蜀湘代肅遼慶寧岷谷韓瀋安唐郢伊虞吳衡徐漢趙鄭越蘄襄荊淮滕梁衛徳許秀崇吉忻徽岐益衡雍壽汝涇榮申景潞親王五十五國後先秦十二王晉八王周九王楚九王齊一王潭一王魯六王蜀十一王湘一王代八王肅七王遼八王慶八王寧四王岷七王谷一王韓十一王瀋六王安一王唐八王郢一王伊七王虞一王吳一王衡一王徐一王漢一王趙七王鄭五王越一王蘄一王襄七王荊七王淮六王滕一王梁一王衛一王徳四王許一王秀一王崇五王吉五王忻一王徽四王岐一王益四王衡四王雍一王壽一王汝一王涇一王榮二王申一王景一王今潞王凡三百二十一王郡王秦則永興保安興平永壽安定合陽渭南臨潼晉則髙平慶成寧化平陽聞喜和順永和廣昌交城陽曲西河方山臨泉云丘寧河徐溝太谷河中襄陰安溪靖安旌徳滎澤新化周則汝南順陽新安祥符永寧汝陽鎭平宜陽封丘羅山內鄕胙城固始原武鄢陵河陰項城潁川泌陽義陽臨汝沈丘魯陽臨湍堵陽河淸新會義寧平樂崇善海陽安定曲江博平汾西魯山信陵邵陵萊陽東會富陽會稽浦江麗水應城益陽奉新南陵京山華亭寶坻湯溪瑞金商城臨安柘城修武安吉汝寧彰徳順慶保寧儀封安昌遂寧楚則巴陵永安壽昌崇陽武陵黔陽通山通城景陵嶽陽江夏東安大冶縉雲保康武岡齊則樂安長山平原魯則安丘巨野鄒平樂陵東阿東甌郯城館陶翼城滋陽陽信髙密歸善新蔡東原蜀則華陽崇寧保寧崇慶永川羅江黔江內江通江徳陽石泉汶川慶符江安南川代則廣陵潞城山陰襄垣靈丘宣寧懷仁隰川昌化定安博野和川寧津棗彊饒陽樂昌吉陽溧陽進賢河內富川寶丰碭山新寜永慶肅則淳化鉛山汾川金壇會寧延長開化會昌延安遼則長陽逺安巴東潛山宜都松滋益陽湘陰衡陽應山宜城枝江沅陵麻陽衡山蘄水肅寧長垣光澤廣元靖寧眞寧安化岐山安塞弘農丰林鞏昌壽陽延川華陰寧則臨川宜春新昌信丰瑞昌樂安石城弋陽鍾陵建安岷則江川廣通南渭安昌充城黎山沙陽唐年南安南丰建徳遂安長壽綏寧南漳祁陽廣濟靑林谷則醴陵韓則襄陵樂平臨汾褒城通渭平利漢陰髙平西徳隴西寧逺長泰永福建寧長洲昆山長樂髙淳休寧慶陽崇明長吉瀋則陵川平遙黎城淸源稷山福山靈川沁水沁源徳平遼山內丘廣宗唐山永年宜山宿遷吳江定陶云和鎭康安慶保定徳化唐則新野三城新城舞陽文城承休蕩陰淅陽郾城衛輝伊則光陽方城西鄂萬安漢則濟陽臨淄昌樂淄川齊東任城海丰新泰趙則臨漳湯陰襄邑洛川南洛平鄕汝源廣寧昆陽廣安江寧光山秀水成臯鄭則新平涇陽朝邑盟津河陽信陽宜章繁昌廬江丹陽眞丘東垣徳慶崇徳襄則寧鄕棗陽鎭寧鄖城永城荊則都昌樊山富順永新徳安都梁淮則鄱陽永丰南康徳興順昌崇安髙安上饒吉安廣信嘉興紹興建昌金華華容徳則泰安濟寧臨胊髙唐臨淸寧海堂邑利津崇則瑞安慶元懷安歸徳吉則長沙糓城徽則太和遂昌景寧建徳陽城嘉定新昌慶雲隆平伍城太康陽夏徳平滎陽懷慶咸平延津孟津上蔡安陽萬善益則崇仁金溪玊山安東舒城阜平銅陵黎丘浦陽浮河華山筠溪羅川安仁衡則玊田新樂髙唐齊東邵陵漢陽武定平度寧陽昌樂壽張商河榮則福寧惠安永春富城貴溪又廣西靖江王同藩國按自此以至將軍中尉將三萬人皆中都之聖胤也

追封王十七髙王某公楊王陳公徐王馬公滁陽王郭子興中山王徐達開平王常遇春岐陽王李文忠寧河王鄧愈東甌王湯和黔寧王沐英東平王朱能河間王張玉定興王張輔定逺王沐晟平陰王朱勇寧陽王張懋定襄王朱希忠其以三代封者不載

公國十九韓國李善長魏國徐達鄂國常遇春鄭國常茂開國常升楚國廖永安曹國李文忠宋國馮勝衛國鄧愈申國鄧鎭信國湯和潁國傅友徳涼國藍玉梁國胡顯淇國丘福成國朱能黔國沐晟定國徐景昌翊國郭勛

侯國六十五恩親李貞延安唐勝宗吉安陸仲亨江夏周徳興淮安華雲龍濟寧顧時長興耿炳文臨江陳徳鞏昌郭子興六安王志滎陽鄭遇春平涼費聚江陰吳良靖海吳禎南雄趙庸徳慶廖永忠南安兪通源越雋兪通淵廣徳華髙營陽楊璟永嘉朱亮祖宜春黃彬宣寧曹良臣永城薛顯東勝汪興祖西平沐英安陸吳復宣徳金朝興安慶仇成鳳翔張龍定逺王弼靖寧葉升永平謝成西涼濮琠武定郭英普定陳桓東川胡海鶴慶張翼航海張赫泰寧陳珪武安鄭亨鎭逺顧成永康徐忠隆平張信安平李逺成安郭亮丰城李彬西寧宋晟永春王寧廣平袁容富陽李讓寧陽陳懋安逺柳升定西蔣貴廣寧劉安昌平楊洪武平陳友南和方瑛平江陳豫武靖趙輔襄城李瑾瑞安王源咸寧仇鉞安平方銳

伯國二十六忠勤汪廣洋襄城李璇新寧譚忠應城孫巖忻城趙彛云陽陳旭廣恩劉才平江陳瑄安鄕張興廣寧劉榮崇信費獻修武沈淸永寧譚廣平鄕陳懷定襄郭登懷柔施聚丰潤曹義武功徐有貞宣城衛頴彰武楊信武彊楊能武靖趙輔安平吳安崇善王淸安仁王浚慶陽夏儒

大約侯國十之九伯國十之八公國則惟一英公非同鄕耳其它贈公贈侯如越之胡大海郢之馮國用虢之兪通海泗之耿再成梁之趙徳勝涇之陳亨榮之姚廣孝蔡之張徳勝東丘之花云崇山之李新霍山之王簡文臨沂之王眞崇安之譚淵伯如景成之馬榮建平之髙福萊陽之周長滎陽之潘毅威逺之方政沭陽之金濓不可數計也

三公十九人太師李善長徐光祚郭勛朱希忠太傅徐逹徐光祚沐晟柳溥譚佑陳銳仇鸞徐文璧太保陳懋朱勇蔣琬李瑾衛錞陳珪徐文璧

三孤十七人少師文臣徐溥楊一淸徐階李春芳申時行武臣張信少傅除二徐楊李申已見外胡濙王鏊許國武臣楊炳少保除楊一淸徐階李春芳申時行已見外許國髙谷顧鼎臣胡宗憲武臣陳鏸方承裕顧寰徐文璧湯佑賢

東宮三師四十九人太子太師文臣自三孤已見外武臣自三公已見外馮勝傅友徳李景隆丘福太子太傅文臣自三孤已見外白昂毛澄武臣藍玊徐輝祖朱能柳升沐琮徐俌沐昆顧仕隆李旻沐紹勛楊炳徐文璧太子太保文臣自三孤已見外金濓兪士恱陳鎰陸完汪鋐秦金顧可學嚴訥王錫爵武臣自三公已見外常升孫恪張輗李勇顧溥朱麒譚綸柳珣王瑾陳王謨徐鵬舉沐朝輔沐昌祚湯佑賢李言恭

內閣十五人髙谷張益苗衷徐有貞徐溥王鏊楊一淸靳貴顧鼎臣徐階李春芳嚴訥申時行許國王錫爵

萬曆甲申乙酉間申許王同時在閣而申爲狀元王爲會元許爲解元申王同會試許與申又同鄕試尢盛而奇

太宰十一人余熂呂本詹同詹徽倪嶽楊一淸陸完汪鋐周用胡松嚴訥

狀元十七人許觀邢寛施盤吳寛錢福毛澄朱希周顧鼎臣唐臯沈坤李春芳丁士美申時行孫繼臯沈懋學唐文獻焦竑

左丞相二人李善長胡惟庸

右丞相二人徐達汪廣洋平章軍國重事一人常遇春他平章及行省平章多不可紀

禦史大夫三人湯和鄧愈安然

弇山堂別集卷一

●欽定四庫全書

弇山堂別集卷二

﹝明﹞王世貞撰

○盛事述二

父子封王

隴西恭獻王李貞子岐陽武靖王文忠黔寧昭靖王沐英子定逺忠敬王晟東平武烈王朱能子平陰武湣王勇﹝凡三家﹞

三代封王

河間忠武王張玉子定興忠烈王輔孫寧陽恭靖王懋凡三代王東平朱武烈王能子平陰武湣王勇又再世而定襄恭靖王希忠繼之亦可稱三代也

封三代王

洪武中中山開平岐陽黔寧永樂中河間東平薨後俱封王其曽祖祖父三代俱追封王爵他功臣不得同

一門兩公

中山王首佐太祖定天下功業爵位朝班廟享皆第一封魏國公歲祿獨五千石世世承襲嗣公輝祖旣殉節以終次子增壽復以龍潛翊戴贈爵上公啟國於定一門兩公往往對握二都兵政諸勲貴無敢埒者又三女一爲文皇后一爲代簡王妃一爲安惠王妃

父子三公

太師英公張輔子懋復爲太師俱加階特進俱勲左柱國俱再知經筵事俱再監修國史足稱東第之冠其次則朱保公永爲太師子暉爲太保孫會昌侯繼宗爲太傅孫銘爲太保僅三家

父子贈爵

令典開茅土者公贈王侯贈公伯贈侯其嗣爵者非有奇功異能不能加贈今聊記之除前封王外元帥贈河間公兪廷玊長子平章政事贈虢國公通海魏國公贈中山王徐達次子左都督贈定國公增壽都督同知贈蘄國公康茂才子蘄春侯贈蘄國公鐸都指揮初贈榮國公加贈河間王張玉子英國公贈定興王輔次子文安伯贈文安忠僖侯輗太平侯贈裕國武襄公軏平江伯贈平江侯陳瑄子平江侯贈黟國公豫右都督贈涇國公陳亨子寧陽侯贈浚國公懋武進伯贈武進侯朱榮子嗣伯贈武進侯冕丰城侯贈茂國公李彬子嗣侯贈丰國公賢廣寧伯贈廣寧侯劉榮子廣寧侯贈嶧國公安恭順侯贈邠國公吳克忠子嗣侯贈涼國公瑾會昌伯累贈安國公孫忠子嗣侯贈郯國公繼宗撫寧伯贈撫寧侯朱謙子保國公贈宣平王永慶雲伯累贈寧國公周能子慶雲侯贈宣國公壽

三世知經筵再監修國史

英公輔知宣英二朝經筵監修仁宣二朝實錄子公懋知孝武二朝經筵監修憲孝二朝實錄至曾孫公溶知今上朝經筵監修世穆二朝實錄亦本朝所無

父子兄弟封三國

鄂國常公遇春子茂封鄭國公以罪廢復封弟升爲開國公然皆遇春功也父子兄弟封三國足稱盛事又衛國鄧愈子申國公鎭其國名亦有二

三代尙書

尙書宰執大臣漢則楊震四公唐則張嘉貞三相耳國朝尢不易得惟南京兵部尙書林公瀚瀚子南京禮部尙書庭機庭機子南京禮部尙書燫僅一家

父子尙書

父子俱仕至尙書者吏部尙書兼翰林學士承旨詹公同太子少保吏部尙書兼都察院左都禦史徽按詹同見任時尙書尙止三品今以其名職皆尙書故記之太子太保吏部尙書何公文淵刑部尙書喬新少保吏部尙書謹身殿大學士兼東閣大學士王公文南京禮部尙書宗彛刑部尙書耿公九疇太子太保吏部尙書裕南京刑部尙書周公瑄太子太保禮部尙書經南京禮部尙書倪公謙太子少保吏部尙書嶽刑部尙書施公禮太子少保禮部尙書掌鴻臚寺事純太子少保兵部尙書白公圭太子少保禮部尙書翰林院學士鉞太子太保吏部尙書王公恕南京戶部尙書承裕南京工部尙書侯公瓚戶部尙書觀太子少保吏部尙書許公進南京戶部尙書誥少傅太子太傅吏部尙書文淵閣大學士贊太子太保兵部尙書論南京兵部尙書林公瀚太子太保工部尙書庭■﹝木昂﹞南京禮部尙書庭機南京吏部尙書王公華新建伯南京兵部尙書都察院左都禦史守仁南京刑部尙書吳公洪刑部尙書山戶部尙書李公瓚太子賓客戶部尙書翰林院學士廷相太子少保刑部尙書劉公璟刑部尙書訒南京工部尙書何公詔刑部尙書鰲少師太子太師吏部尙書楊公博戶部尙書俊民南京禮部尙書孫公升南京吏部尙書鑨先父都察院右都禦史王諱南京刑部尙書世貞凡二十二家四十七人內詹許俱太宰倪氏俱學士林氏俱司成又朱復爲燕府左相位尙書上而子浚爲刑部尙書楊公博爲少師而次子俊卿至都督同知𨿽文武異途然俱腰玉皆可紀也

父子至三品九卿

若三品九卿則翰林院學士朱公升子禮部右侍郎大同兵部右侍郎鍾公朂戶部右侍郎永吏部尙書趙公好徳工部左侍郎毅戶部尙書王公鈍戶部右侍郎瀹工部左侍郎陳公壽戶部右侍郎常禮部左侍郎儀公智太子太保兵部尙書銘工部尙書黎公澄右侍郎叔林禮部左侍郎蔣公驥都察院左副都禦史琳工部尙書畢公亨都察院右副都禦史昭少師太子太師吏部尙書華蓋殿大學士萬公安南京禮部左侍郎翼兵部尙書兼大理寺卿程公信禮部右侍郎翰林院學士贈尙書敏政戶部右侍郎李公暹南京戶部左侍郎益吏部右侍郎楊公守陳刑部右侍郎茂元南京吏部尙書王公■﹝亻與﹞都察院右副都禦史沂太子太傅刑部尙書白公昻都察院右副都禦史圻都察院右副都禦史李公介兵部左侍郎昆少傅太子太傅戶部尙書時品従三在侍郎上謹身殿大學士謝公遷吏部左侍郎翰林院學士丕南京禮部尙書江公瀾工部右侍郎曉兵部右侍郎邊公鏞都察院左都禦史憲右副都禦史憲禮部尙書劉公春右副都禦史彭年南京工部尙書董公越大理寺卿天錫都察院右副都禦史王公珣右副都禦史崇文都察院右副都禦史孫公燧禮部尙書升都察院右都禦史劉公洪右副都禦史臬刑部尙書楊公志學兵部左侍郎守謙太子太保兵部尙書王公憲都察院右副都禦史汝孝兵部左侍郎陶公諧右副都禦史大順吏部右侍郎大臨少師太子太師吏部尙書華蓋殿大學士嚴嵩工部左侍郎世蕃﹝以嵩蔭﹞刑部左侍郎劉公玉南京工部右侍郎愨都察院右副都禦史吳公瀚通政司通政使三樂兵部尙書王公邦瑞南京刑部右侍郎正國大理寺卿汪公文盛南京吏部尙書宗伊署兵部尙書李公燧僉都禦史材亦可附見

三代三品九卿

都察院右副都禦史孫忠烈公燧南京禮部尙書文恪公升南京禮部右侍郎鋌先大父用檢公爲南京兵部右侍郎先父民應公爲都察院右都禦史兼兵部左侍郎而貞不肖亦忝南京刑部尙書次則少師大學士徐文貞階子太常卿球孫太常卿元春

三代司馬中丞

先大父以正徳甲戌擢右副都禦史先父以嘉靖庚戍擢右僉都甲寅轉右副都至右都兵左侍貞不肖亦以萬曆甲戌忝轉右副都與先大父前後相去六十年俱轉侍郎皆兵部

三代大司成

林文安瀚子庭機孫燫俱爲國子祭酒三代國師惟王儉有之近世罕見

三代翰林

林文安瀚爲編修庭機爲檢討燫亦爲檢討至學士三代翰林亦國朝所無

四代尊官

刑部尙書劉公廣衡子湖廣左布政使喬喬子刑部左侍郎玉玉子南京工部右侍郎愨二品三品合四代亦近世所無

父子文選郎中

黃公孔昭子俌成化弘治中俱爲文選郎中皆久任

父子翰林

父子同在翰林者唐應奉肅侍講之淳胡閣學廣檢討穜金閣學幼孜檢討達王學士直檢討■﹝禾資﹞曹學士鼐修撰恩倪學士謙學士嶽楊中允鼎學士時暢商殿學輅侍講良臣鄒少詹濟禮部右侍郎兼左庶子幹焦殿學芳侍讀黃中劉閣學宇編修仁謝殿學遷學士丕江學士瀾修撰暉楊殿學廷和修撰愼倫諭徳文敍諭徳以訓孫中允升諭徳鋌晁洗馬栗庶吉士東吳陳殿學以勤學士於陛張殿學居正編修嗣修修撰懋修內胡氏金氏曹氏皆以蔭敍得之而倪公父子光學尢爲盛事

父子提學

父子提學凡八家北直隸禦史顧潛河南副使夢圭湖廣僉事蔡潮雲南副使雲程貴州僉事劉彭年湖廣副使起宗山東副使楊博河南副使俊民廣西僉事袁袠山東副使尊尼廣東僉事潘恩陜西副使允哲湖廣副使喬世寧浙江僉事因阜江西副使金賁亨福建副使立敬

父子同科

會稽陶大順前名大壯舉癸卯順天第九人回籍復舉戊午浙江第四人又與子允淳嘉靖乙丑同榜禦史蕭廩榜其門曰畿省兩舉經魁父子同科進士先君同年陸主事杲與子尙書光祖同順天丁酉

子先父登進士

子先父登進士者成化戊戌楊少師廷和又三年辛丑父僉憲春嘉靖丙辰包憲副檉芳曾尙書省吾又三年己未包之父郎中汴又三年壬戌曾之父參議璠萬曆庚辰董禮部嗣成又三年癸未父給事道醇

五世甲科

仁和江玭子瀾孫曉曾孫圻玄孫鐸巴縣劉規子春孫彭年曾孫起宗玄孫世賞凡五世甲科

父子贈官一品

父子生前無俱一品者贈則有之太子太保儀智太師銘太子太保鄒濟少保幹太子太保許進太子太保誥少師讚太子太保林瀚少保廷■﹝木昂﹞太子太保李瓚太子太保廷相實以尙書贈者三家耳若儀鄒二公以三四品得之則東宮恩也

勛臣累世不絕謚

東平朱武烈王能子平陰武湣王勇勇子太師莊簡公儀儀子太傳恭僖公輔輔子太傅榮康公鳳鳳從子定襄恭靖王希忠太傅忠僖公希孝

文臣父子賜謚

父子俱得謚者凡十五家朱忠定復榮願浚儀文簡智忠襄銘鄒文敏濟康靖幹王毅湣文安簡宗彛周莊懿瑄文端經耿淸惠九疇文恪裕白恭敏圭文裕鉞倪文僖謙文毅嶽王端毅恕康僖承裕許襄毅進莊敏誥文簡讚恭襄論林文安瀚康懿庭■﹝木昂﹞孫忠烈燧文恪升陶莊敏諧文僖大臨楊康恵志學恪湣守謙又宋忠肅崇祿仕元而子文恪訥按倪父子同謚文尢爲奇絕

武臣父子同謚忠

河間忠武王張玉子定興忠烈王輔文安忠僖侯輗威逺忠毅伯方政子南和忠襄侯瑛

祖孫尙書

祖孫至尙書者工部尙書薛公祥南京兵部尙書逺工部尙書王公永壽少師吏部尙書瓊兵部尙書孫公原貞南京吏部尙書需太子賓客戶部尙書劉公中敷太子少保吏部尙書機若太子太保兵部尙書劉莊襄公天和蔭孫守有至太子太傅左都督掌錦衣衛事𨿽文武異途而皆至文銜一品亦可附見

祖孫三品九卿

刑部尙書劉公廣衡刑部左侍郎玉兵部右侍郎喬公毅少保太子太保吏部尙書宇工部右侍郎贈禮部尙書黃公孔昭禮部尙書綰禮部左侍郎李公嘉兵部左侍郎震都察院右副都禦史曹公鳳南京工部尙書亨兵部左侍郎贈尙書陶莊敏公諧吏部右侍郎贈尙書文僖公大臨

兄弟封爵

贈郢國公馮國用宋國公勝楚國公廖永安徳慶侯永忠贈虢國公兪通海南安侯通源越雋侯通淵江陰侯贈江國公吳良靖海侯贈海國公禎鞏昌侯贈陜國公郭子興武定侯贈營國公英歸仁伯陳友富懷恩伯友直﹝陳友諒兄弟也﹞沐春西平侯弟晟襲進封黔國公弟昻左都督贈定邊伯弟昕駙馬都尉英國公贈定興王張輔文安伯贈文安侯輗太平侯贈裕國公軏嗣魏國公徐欽衍定國公景昌恭順侯吳克忠廣義伯管者贈遵化伯克勤昌平侯贈潁國公楊洪武彊伯贈武彊侯能已上各自積戰功開茅土而輔輗軏三人爲尢盛沐氏亦幾焉彭城伯張■﹝日上永下﹞惠安伯升慶雲侯周壽長寧伯彧瑞安侯王源崇善伯淸安仁伯浚昌國公張鶴齡建昌侯延齡系戚畹若泰安伯張富安定伯容髙平伯谷大寛永淸伯大亮皆閹人推恩者也附記於後

兄弟尙主

永樂中西寧侯宋晟子琥瑛一時尙公主拜駙馬都尉相繼嗣父爵鎭守甘肅

兄弟尙書

南京工部尙書蔣公升少傅太子太傅戶部尙書謹身殿大學士冕太子少保戶部尙書石公玠少保太子太保吏部尙書武英殿大學士珤南京戶部尙書許公誥少傅太子太傅吏部尙書文淵閣大學士贊太子太保兵部尙書論太子太保工部尙書林公庭■﹝木昂﹞南京禮部尙書庭機﹝系親昆季﹞按許氏旣三人而少傅宮保復腰玉尢人間所希

少保吏部尙書文淵閣大學士彭公時太子少保禮部尙書翰林院學士華少師太子太師吏部尙書華蓋殿大學士費公宏少保太子太保禮部尙書翰林院學士宷工部尙書掌大理寺楊公守隨南京吏部尙書守址南京禮部尙書李公機南京兵部尙書遂﹝系従昆季﹞

兄弟三品九卿

少保彭公時尙書華工部右侍郎禮大理寺卿章公格都察院右副都禦史律吏部右侍郎楊公守陳南京吏部尙書守址工部尙書守隨都察院右副都禦史周公季麟右都禦史季鳯少師太子太師吏部尙書華蓋殿大學士楊公廷和兵部左侍郎廷儀禮部尙書汪公俊吏部左侍郎偉少保太子太保禮部尙書席公書吏部右侍郎春吏部尙書羅公欽順都察院右副都禦史欽忠工部右侍郎陳公珤都察院右副都禦史瑛吏部右侍郎歐陽公鐸禮部尙書徳南京工部侍郎塾都察院右副都禦史劉公渠及臬南京戶部尙書張公珩戶部右侍郎玭工部左侍郎郭公鋆工部右侍郎鎜少師大學士徐公階南京刑部右侍郎陟都察院副都禦史萬公潮禮部侍郎浩通政使汪公宗元南京戶部尙書宗伊兵部尙書陳公瑞右侍郎省都察院右副都禦史陶公大壯吏部右侍郎大臨若南京兵部尙書劉龍弟左僉都禦史夔都察院右僉都禦史髙捷弟少師中極殿大學士拱禮部尙書陸樹聲弟右僉都樹徳右副都禦史張禬右僉都禦史禴南京工部尙書翟公瑄弟太常卿瑛近時南京吏部尙書孫公鑨南京禮部右侍郎鋌通政使徐公元气兵部侍郎元泰亦可附見

兄弟翰林

兄弟三人入翰林者凡二家王編修璉贊善璲侍講琎在洪武永樂間汪尙書俊以學士侍郎偉以侍讀太常卿佃以侍講在弘治正徳嘉靖間

若二人入翰林沈學士度庶子粲周庶子述編修孟簡彭學士時學士華楊學士守陳學士守址費學士宏學士宷許編修讚檢討誥孫中允紹先檢討紹祖劉學士龍檢討夔秦中允鳴夏學士鳴雷何學士洛文檢討洛書張編修嗣修修撰懋修內沈氏以善書薦然在翰林供奉直三十年實爲史職周𨿽従昆季然同年及第上禦批云兄弟齊名古今罕比而費氏宏侄懋賢及第爲宮贊子懋中爲庶吉士張氏居正居首揆而嗣修兄弟復以及第凡三人亦一時盛事

兄弟賜謚

文臣彭文憲公時文思公華楊文懿公守陳康簡公守隨周僖敏公季麟康恵公季鳯費文憲公宏文通公宷凡四家而周爲同產武臣則江國吳襄烈公良海國襄毅公禎陜國郭宣武公子興營國威襄公英邠國吳壯勇公克忠遵化僖湣伯克勤太傅慶雲周恭和侯壽太保長寧榮僖伯彧定襄朱恭靖王希忠太傅忠僖公希孝若兄弟三人賜謚者文臣許莊敏公誥文簡公讚恭襄公論武臣西平沐恵襄侯春黔國公定逺忠敬王晟定邊武襄伯昂定興張忠烈王輔裕國勇襄公軏文安忠僖侯輗而皆同產尢爲奇絕

庚辰首甲兄弟

萬曆庚辰第一甲第一人江陵張懋修兄敬修第二人漢陽蕭良有弟良譽第三人華州王庭譔弟庭諭皆同科進士又同胞也古今所稀

叔侄尙書

従父猶子相繼至尙書者屠宮傅滽宮保僑章宗伯懋司空拯張大司馬時徹大司馬邦奇閔少保珪宗伯如霖閔禮書楷刑書煦

叔侄封爵

洪武初歸仁伯陳友富懷恩伯陳友直侄歸徳侯理以降附封又景泰天順間石亨以忠國公總禁兵而侄彪以定逺侯爲徵西前將軍鎭大同楊洪總禁兵封昌平侯及弟武彊伯能従子信封彰武伯爲西北大將

父子同時

大位國朝分宜在相位而子爲侍郎然是蔭官耳若萬文康安以少師居首揆而子翼爲兵部右侍郎李文敏廷相爲南吏侍父瓉爲右副都林公庭機爲南大宗伯子燫爲北少宗伯武臣則李貞爲恩親侯而子文忠封曹國公昌平侯楊洪與子左都督俊同總京營兵馬差可記也

父任內閣長吏部子孫登第

父見任內閣而子及第者弘治乙丑謝文正子丕正徳辛未楊文忠子愼萬曆丁丑張文忠子嗣修庚辰懋修成進士者正徳戊辰焦少師子黃中正徳辛未楊文忠子愼丙戌費文憲子懋賢甲辰翟文懿子汝儉汝孝隆慶戊辰陳少傅子於陛萬曆丁丑呂文簡子興周庚辰張少師子敬修張少傅子嘉徵癸未少傅次子甲徵申少保子用懋孫成進士者成化丁未萬文康孫弘璧見任吏部尙書而子成進士者嘉靖己未吳太保子紹武進士第一者隆慶戊辰楊襄毅子俊卿可謂一時之盛然成化以前皆無之

婦翁與婿同在大位

國朝婦翁與婿同時大位者洪武初宋國公馮勝以大將軍北討而婿鄭國公常茂參其軍事正徳中周文端經爲太子太保禮部尙書婿曹元以太子少保兵部尙書入閣孫需爲南京吏部尙書婿費宏爲太子太保武英殿大學士陳金爲少保左都禦史婿蔣冕爲少傅謹身殿大學士太子太傅成國公朱儀守備南京三十年而壻太子太傅魏國公徐俌代之又洪武中劉學士三吾預機密而壻趙勉爲戶部尙書以勉累得罪嘉靖中吳太保鵬爲吏部尙書而壻董公份爲學士無何亦遷部尙書

父子兄弟有文名

弋陽汪鳯以進士至參政而子郎中僎大宗伯俊少宰偉太常佃髙科有文行吾郡皇甫重慶錄博雅而子鄕進士衝按察涍汸工部濓俱以古文辭名於世又靑州馮按察裕子鄕進士惟健行人惟重郡倅惟敏光祿卿惟訥亦庶幾焉其詞翰彪映自謂逾於貂珥之連綿也惟重子至儀爲按察副使孫琦爲侍講

公侯父在受封

洪武中李文忠以浙江行省平章封曹國公而父貞以恩親侯進封如之胡顯以都督僉事封梁國公而父泉以致仕都督封亦如之永樂初鄭亨以都督僉事封武安侯父用以致仕千戶封亦如之嘉靖初南京兵部尙書王守仁封新建伯封其父南京吏部尙書華如之又宣徳初會寧伯李英封其父右都督南哥亦如之南哥降虜也

孤卿封父

內閣則黃公淮李公賢楊公廷和父封少保劉公珝嚴公訥父封太子太保李公春芳父封少傅張公四維父封少師獨張公居正父自少保少師以至加特進左柱國凡四膺誥命封尙書則彭公時劉公吉內淮珝及嚴公李公皆得歸政終養彭公父毓義後公七年始卒而二李彭楊二張俱首揆尢爲卓絕

尙書則吏部屠公滽郭公朴梁公夢龍戶部黃公福賈公應春髙公耀兵部白公圭翁公萬逹楊公博張公學顏刑部開公濟張公子麟工部胡公松曾公省吾南京兵部則王公守仁禮部則林公燫王公封伯見前內滽父封太子太傅子麟夢龍父封太子太保燫父庭機自爲尙書其它尙有未及封或封止三品者

嘉隆萬之際吏部則郭公內閣則嚴公李公二張公咸父母具慶尢爲一時之盛而李公狀元及第時見其祖父子孫罷相時又見其父子孫曾江陵張公封其父母僅六十餘士林以爲美談

若恩禮之盛新都公以封少保公老疾乞歸不許特詔遣醫馳驛問疾賜少牢上尊白粲寶鈔令守臣存問興化公父沒治塟外加二祭江陵公父沒加三祭命子編修及司禮太監代治喪遣官祭塟

一門髙第

謝文正遷以解元會魁中狀元而子丕復以解元會魁及第倫諭徳文敍以會元中狀元而長子通參以諒復領省解次子祭酒以訓會元及第此其最盛者也黃行人幹亨子禦史如金伍參政﹝闕﹞子都禦史符史僉事俊子尙書道毛文簡紀子太僕渠張侍郎志淳子副使合俱父子解元曾狀元鶴齡孫追費狀元宏從子懋中羅文莊欽順從子珵俱進士及第孫文恪升及第而子鋌鄕薦第一礦會試第一升弟堪武會舉第一至都督劉尙書龍祖副使潔父刑部鳳儀俱鄕試第四人龍及子郎中承恩俱第二人葛少保守禮與其孫庶吉士曦俱山東解元若兄弟髙科如永樂甲申周庶子述長史孟簡同科及第正統景泰中彭文憲時中狀元文思華中會元然是從弟兄耳楊文懿守陳尙書守址劉文簡春參政臺王文莊鴻儒布政鴻漸俱解元而守址春復及第其三兄俱謚文楊光祿惟聰己卯解元辛卯狀元而兄庶子惟傑丙戌及第尢爲盛事吾州王宮保錫爵經魁會元及第而弟鼎爵復會試第五人宮保子衡北京鄕試第一人江陵張嗣修第一甲第二人弟懋修第一甲第一人王刑侍宗沐以春秋中第三人而子郎中士琦知州士崧知縣士昌俱連以春秋中第五人俱成進士參政曹樓與祖父俱應天解元

三代甲科同時俱在

少師大學士萬安戊辰子南京禮部右侍郎翼丙戌孫翰林庶吉士弘璧丁未致仕提學僉事楊春辛丑子少師大學士廷和戊戌孫翰林修撰愼辛未南京兵部尙書林瀚丙戌子右參政庭■﹝木昂﹞己未孫禮部主事炫甲戌撫州知府林春澤甲戌子戶部右侍郎應亮壬辰孫提學副使如楚壬戌禮部尙書董份辛丑子南工科給事中道醇癸未孫禮部郎中嗣成庚辰三代俱無恙

弇山堂別集卷二

●欽定四庫全書

弇山堂別集卷三

﹝明﹞王世貞撰

○盛事述三

父子兄弟貴盛一時

嘉靖初武宗實錄完少保大學士費公宏進少師從弟編修宷進左贊善從子懋中進修撰而子懋賢復爲庶吉士隆慶初徐公階以少師當首揆而弟陟爲南少司冦長子璠以太常卿掌尙寶司次子瑛少子琨俱爲少卿歸後孫元春舉進士亦爲太常寺卿楊公愽以師傅位太宰而子俊民以會魁歷提學太僕少卿後至尙書俊卿武鄕會第一至錦衣衛都指揮後至都督同知俊士舉進士一子鄕舉餘蔭敍又二人沒後俊卿子元祥十九舉進士爲翰林檢討萬曆初張公居正太師當揆而子敬修爲儀部郎嗣修榜眼懋修狀元爲翰林編修修撰簡修爲錦衣衛指揮同知景泰中楊潁公洪以昌平侯掛鎭朔大將軍印鎭宣府從子信以都督同知充宣府左參將從弟能以都督僉事充宣府右參將子俊以左都督緫三千營兵馬領勑候有聲息爲後繼寜逺伯李成梁以太保鎭遼東子如松以都督僉事鎭宣府如栢以都督僉事充副總兵如楨以﹝闕﹞都指揮使掌錦衣衛可謂文武一時一家之盛張后闔門削奪楊氏俊嗣侯信能皆封伯

郭氏子孫蕃顯

武定侯營國威襄公郭英兄弟四人長早卒次子興以軍功封鞏昌侯贈陜國公謚宣武次徳成福建都指揮姊爲髙皇帝妃子十二人鎭銘鏞鑑鑰銓錡鈺鈁鑌鋼錀鎭駙馬都尉尙永嘉公主銘遼王府典寶追封武定侯鏞中軍都督府右都督鑑中都畱守司副畱守鑰散騎舍人鈺贈承徳郎尙寶司丞鈁旗手衛指揮使女九人長適府軍衛指揮僉事藺瑜次適濟寜衛指揮使戈某次遼王妃次適府軍衛指揮僉事趙斌次郢王妃次適金吾右衛指揮同知範聚孫男二十有八琮玹璧瑭瑾珷瑀璒璟玘瑋璦琎璨璝琬琰余尙幼琮府軍衛指揮僉事玹爲都督同知襲武定侯珷尙寶司丞瑀梁王府典寶曽孫登爲名將封定襄伯贈侯女爲仁宗昭皇帝貴妃公之勲名祿位𨿽未敢上躋汾陽而子孫之盛殆有光於昔矣﹝唐郭子儀封汾陽王八子七壻皆位貴顯﹞

門宗仕宦

一門科第祿位之重弘治正徳間無過於鄞縣楊氏者吏部右侍郎詹事府丞守陳南吏部尙書守址工部尙書掌大理寺事守隨廣西布政使守隅皆昆季也刑部右侍郎茂元按察使茂仁皆守陳子也靈寶之許則太子少保吏部尙書進進子少保吏部尙書文淵閣大學士讚南京戶部尙書誥太子太保兵部尙書論及諸子孫爲郡守曹郎登科甲者又十餘人福州之林自郡守元美子南京吏部尙書瀚瀚子太子太保工部尙書庭■﹝木昂﹞南京禮部尙書庭機庭■﹝木昂﹞子通政司參議炫庭機子南京禮部尙書燫建昌知府烴及他蔭敍者亦不下數人吳江之吳尙書洪子尙書山參政巖知府昆諸孫行太僕卿邦楨曽孫布政承燾余鄕貢士凡五人余姚之孫副都禦史贈尙書燧子都督僉事堪尙寶卿墀南京禮部尙書升堪子都督同知鈺升子禮部侍郎鋌刑部侍郎鑨布政使錝太常少卿礦鑨子進士如法墀子亦舉鄕試鉛山之費少師大學士宏少保尙書宷伯父參議瑄宏子武選懋賢從子修撰懋中工部郎中懋良四川之劉禦史規子尙書春參政臺春子副都禦史彭年彭年子行太僕卿起宗子布政使世賞臺子參政鶴年後有右都禦史世曽蔭敍者亦數人若宗黨貴盛一時者嘉靖間少宰歐陽鐸大宗伯徳少司空塾少保必進太僕卿衢都禦史重禦史席余丞郎守令數人少司馬潘珍潘旦少司空希曽大司空鑑大司馬潢及會稽之陶參議懌司馬都憲諧少宰學士大臨南大宗伯承學布政使幼學參政大年都禦史大壯布政使大順憲副大有尙寶丞允淳主事允宜編修陶望齡九進士而薦鄕科者又十餘人

闕裏恩澤

洪武初年衍聖公孔希學來朝詔襲封予誥還其祭田備禮器樂器樂舞置屬官管勾典籍司樂各一員會班亞丞相十七年子訥嗣來朝特賜一品織文誥命白玉軸每歲入覲得給符乘傳班序文臣首洪熈元年彥縉來朝賜第東安門北景泰三年賜三臺銀印玉帶麒麟服六年子弘緒嗣入朝賜玉帶以軀小去二胯授之俾藏焉又範金爲圖書其文曰謹禮崇徳以賜天順元年入朝上見便殿握手置膝上與語攺賜大第給三氏教授印開生員歲貢格蠲孔氏田租弘治中加廟祭禮樂景泰弘治嘉靖隆慶四幸學衍聖公率三氏子孫觀禮公賜大紅織金仙鶴羅紗帽金廂犀束帶三氏各冠帶有差

又衍聖公次子一人爲子思後得世襲五經博士而嫡系在衢州者亦得世襲五經博士還其西安祭田五頃在河南者世襲國子學正又族之賢者一人世爲曲阜知縣後先給復其家人五百名

永樂中其宗人孔諤以會試副榜第一人見皇太子特授左春坊左中允後攺禦史天順中其宗人公恂自禮科給事中超拜爲詹事府少詹事

義門恩澤

浦江鄭氏有恩育錄予節其略筆之以見祖宗風勵天下之意洪武十四年爲內藏金銀事發連鄭氏以義門故釋之家長鄭濓鄭湜面見擢湜福建左參政吏部奏無見缺添設左參議授之二十六年詔鄭氏子弟三十以上者來見擢鄭濟左春坊左庶子伴太孫三十年起取天下稅戶鄭沂入見授禮部尙書以其從子幹爲禦史永樂十二年禦史七十二歲進賀捷詩稱旨乞歸上曰教翰林院冩勅書禮部宴他用正官陪教坊伎樂陛辭賜金繡衣禇帛幹薦從子煁可用上曰禦史舉他除禦史後累遷大理寺丞永樂十七年北京初受賀致仕禦史幹及弟致仕長史楷來朝賜宴及楮幣與爲善陰隲二部上曰他家人多與二十部十九年翰林檢討鄭叔美以告病例爲民仁宗立與子弟來朝上顧長者非鄭檢討乎何爲冠平巾呂震以故對上特詔予冠帯致仕各賜鈔二千貫給驛舟還家

王氏奇迹

萬曆中吾州王錫爵以會元及第四十餘而至少宗伯抗時相直節重天下會其弟提學副使鼎爵歸省父封詹事夣祥母吳淑人俱無恙女曇陽子以貞節得仙白日升舉後五載服初禫召入爲文淵閣大學士天下艶之

畨將子孫兄弟勲烈

永樂中畨將吳允誠來歸居涼州累功封恭順伯長子克忠進封侯孫瑾嗣侯克忠瑾俱以殉節開公號賜美謚次子管者以都督累功封伯少子克勤復以都督同克忠殉節封伯賜謚𨿽日磾之盛不得專於前矣故拈出之

三畨將種

永樂虜酋阿嚕岱嘗受國家印誥爲太師和寜王后敗於他部見殺其子阿巴阿齊來歸仕至左都督子勇以和爲姓累功封靖安伯子孫世錦衣衛指揮阿嚕岱時忌其別部王額森托噶來歸封忠勇王累加至太保卒無子甥巴塔從封忠勇伯賜姓名蔣信卒子善嗣羅秉忠沙州左都督困卽來子累功封順義伯皆酋長貴種也故志之

師弟同居內閣

李文達賢以吏書學士入內閣而薛文淸瑄以禮侍學士繼之李公薛公之講學門人也楊少師廷和爲靳宮保貴座主靳公又嘗受業楊少師一淸二楊先後入皆同官近袁少傅煒爲少師徐公階督學所取士少保江陵張公居正爲徐公教習庶吉士弘治乙丑少傅謝公遷廷試讀卷己丑與是科進士翟公鑾同居內閣正徳庚辰少保石公珤以禮侍主考丁亥罷相是科進士張公孚敬實代之張公加至少師而主考李公廷相猶爲侍郎嘉靖戊戌分宜以禮書知貢舉辛酉與是科及第進士袁公煒同居內閣若經房取士年位相邇者所不論也

文臣一時十玉

陸文裕玉堂雜筆謂正徳二年內閣李公東陽爲少師焦公芳王公鏊俱加少傅家宰許公進大司馬劉公宇宗伯李公傑司冦屠公勲司徒顧公佐司空李公鐩皆賜玉帶尋屠公滽以太子太傅掌都察院孤卿十玉帶以爲奇事然武廟以左班皆老臣而服色不稱故賜玉耳不爲奇也景泰三年吏部王公直禮部胡公濙俱以少傅內閣陳公循髙公榖兵部於公謙俱以少保兼宮秩戶部金公濓都察院王公文俱先爲太子太保吏部何公文淵兵部儀公銘刑部兪公士恱工部石公璞都察院陳公鎰王公翺俱以易儲加太子太保蓋一品而玉者十三人正徳末內閣楊公廷和梁公儲兵部王公瓊俱少師內閣蔣公冕少傅毛公紀吏部陸公完都察院陳公金俱少保刑部張公子麟工部李公鐩都察院王公璟俱太子太保一品十人賜玉者戶部鄭公宗仁禮部毛公澄又二人尢爲一時之盛

內閣六相

永樂初內閣七人如解公軰初以六品後稍進爲五品而已宣徳元年楊公士奇以少傅黃公淮以少保楊公榮以太子少傅金公幼孜以太子少保楊公溥以太常卿尋黃公移疾去而進尙書陳公山張公瑛凡六人景泰末陳公循髙公榖王公文俱以少保蕭公鎡江公淵以太子少師商公輅以兵部左侍郎隆慶初徐公階以少師李公春芳郭公朴以少傅髙公拱以少保俱內閣而陳公以勤張公居正以尙書侍郎入未幾加保傅等官蓋前後滿六人者三而已

二相同時極品

正徳四年李公東陽首揆焦芳次之七年李公仍首揆楊廷和次之十四年楊公首揆梁儲次之皆少師太子太師吏部尙書華蓋殿大學士而楊與梁又皆特進左柱國四公皆同年爲一時之盛而焦以阿附中官見時詆正統三年楊公士奇楊公榮皆少師又同姓然一爲兵書華蓋殿學士一爲工書謹身殿學士嘉靖三十六年夏公言嚴公嵩俱爲特進少師太子太師吏部尙書俱華蓋殿惟夏至上柱國小異耳二公同鄕而好不終

翰林十五學士

天順初上擬學士多以陳汝言十八學士語解按此時內閣李文逹賢呂文懿原彭文憲時並李紹黃諌林文劉定之皆學士倪謙錢溥爲講讀學士僅九人弘治中吳文定寛以禮書梁文康儲王太宰華以少詹俱兼學士楊少師廷和以坊學兼讀學武少卿衛張太常芮江文昭瀾劉文肅忠劉太宰機俱光學楊太常時暢爲讀學時有翰林十學士之稱並內閣劉李謝南京張東白元禎爲十四人固已盛矣嘉靖戊午內閣自三大學士嚴徐李外禮部則吳尙書山茅侍郎瓉袁侍郎煒吏部則郭侍郎朴詹事府則李右侍郎機太常則嚴少卿訥李少卿春芳董少卿份俱光學翰林則秦讀學鳴雷髙講學拱並南京吏部王學士用賓掌院全講學元立凡一十五人蓋前所未有萬曆十四年內閣申許二王公爲中極武英文淵東閣大學士禮部尙書沈鯉兼翰林院學士禮部左侍郎掌詹事府周子義吏部左侍郎沈一貫吏部左右侍郎朱金庭王弘誨詹事徐顯卿少詹事張位俱兼侍讀學士於愼行爲侍讀學士陳於陛爲侍講學士合之得十三人亦庶幾焉

林下九相

宣徳初內閣大臣俱在位正統元年少保黃公淮太子賓客胡公儼居林下二人景泰元年亡天順元年苖公衷及少保髙公谷乞歸成化元年少保陳公循武功伯徐公有貞自赦所歸侍郎許公彬三人弘治元年少師萬公安罷與太子太保劉公珝太子少保彭公華尹公直凡四人正徳元年尹公直一人嘉靖元年少師劉公健梁公儲少傅謝公遷劉公忠王公鏊楊公一淸五人惟梁公初罷歸其餘皆以名徳存又隆慶元年少傅李公本太子太保嚴公訥二人萬曆元年李公攺姓爲呂及嚴公少師徐公階李公春芳前少師髙公拱少傅郭公朴陳公以勤少保殷公士儋太子太保趙公貞吉凡九人皆一品腰玉逍遙林下尢前代所無

壬子浙江三仁

浙江壬子舉人爲余姚孫公燧錢唐胡公世寧余姚王公守仁宸濠之變胡公以按察副使指其漸孫公以巡撫右副都禦史殉其節王公以提督右副都禦史戡其亂胡至太子太保兵部尙書贈少保謚端敏孫贈禮部尙書謚忠烈王封新建伯贈侯謚文成禦史周汝員合而祀之曰三仁祠

浙江三大功文臣

洪武三年庚戌禦史中丞劉基以謀策功封誠意伯天順十四年己巳兵部尙書於謙以靖亂功加少保正徳十六年辛巳南京兵部尙書王守仁以擒叛功封新建伯文臣最爲灼然者皆浙人劉贈太師於贈太傅王贈侯皆在易世論定之後於事尢奇

壬戌首甲三相

首甲三人無俱至尙書者惟嘉靖壬戌二十二年中第一人申時行今爲少師中極殿學第三人余有丁至少傅建極殿學第二人王錫爵今爲太子太保武英殿學光絕前古

內閣三元

萬曆乙酉內閣首揆申公時行壬戌狀元次揆許公國辛酉解元三揆王公錫爵壬戌會元而皆南直隸近代所無

三省長官同鄕

洪武初中書省長官左丞相李善長右丞相徐逹平章軍國重事常遇春大都督府長官右都督馮勝禦史臺長官左禦史大夫湯和右禦史大夫鄧愈十年以後中書左丞相胡惟庸右丞相汪廣洋大都督府左都督李文忠右都督馮勝禦史臺左大夫陳寜右大夫丁玉安然省府臺一品總攝天下機務而皆南直隸江北人蓋髙帝起濠上一時賢傑云蒸龍從故不必借才於異地也盛矣

內閣同鄕

永樂初元選翰林臣入內閣而江西居其五曰吉水解學士縉胡文穆廣廬陵楊文貞士奇南昌胡賓客儼新淦金文靖幼孜縉廣幼孜皆吉安府而官皆僅五品景泰中陳芳洲循以少保首揆而蕭孟勤鎡以太子少師位第四二公皆泰和人也成化初陳莊靖文彭文憲時俱以太子少保劉文安定之以工侍俱兼學士在閣時無他相參之三公皆吉安人也最後彭文思華以太子少傅尹文和直以太子少保俱兼學士在閣又皆吉安人也江西吉安之盛至此後至嘉靖夏貴溪言嚴分宜嵩俱以江西人官少師不參他相寵眷事權相埒而終不合正徳初焦泌陽芳以少師任華蓋殿劉鈞州宇以少傅任文淵閣然劉僅六日而予告又俱以附中人削其後楊文襄一淸靳文僖貴同爲丹徒人楊以少傅靳以太子太保同爲武英殿學嘉靖末郭安陽朴髙新鄭拱同日大拜至隆慶初同爲少傅吏部殿學同歲罷又嘉靖末吾直隸華亭徐公階以少師常熟嚴公訥興化李公春芳俱以太子太保同在閣凡三人萬曆初南直隸吳縣申公時行以少師歙縣許公國以少保在內閣而吾州王公錫爵又以宮保繼之三公皆在大江以南則尢盛矣申王同郡又盛也按永樂之五人僅五品成化之三人不登一品則吾直隸爲盛

內閣首輔太宰同鄕

我朝大政寄之內閣次則吏部正統中楊文貞士奇以少師首揆而王文端直拜太宰景泰中文端進加少傅而何旴江文淵以宮保同爲尙書陳廬陵循以少保居首揆四公皆江西人楊王陳又皆吉安人也弘治中劉文靖健以少師首揆而馬端肅文升以少師爲太宰馬致仕焦泌陽芳繼之皆河南人嘉靖嚴少師嵩首揆而熊宮保浹萬宮保鏜歐陽少保必進後先爲太宰皆江西人歐陽又嚴之兒女姻也其後徐公階首揆而滁州胡簡肅松及嚴公訥爲太宰皆吾直隸人張公四維首揆而王太保國光爲太宰皆山西人如不必首揆則棗彊王公文以少保居內閣而鹽山王公翺以宮保居吏部淳安商公輅以戶書居內閣而桐廬姚公夔居吏部壽光劉公珝以太子太保居內閣而歷城尹公旻以太子太傅居吏部泰和尹公直居內閣而丰城李公裕居吏部洛陽劉公健盧氏耿公裕以宮保居內閣吏部丹徒靳公貴以宮保居內閣而同裏楊公一淸以少傅居吏部楊公入閣而長洲陸公完以宮保代之焦泌陽芳許靈寶進劉鈞州宇相繼居內閣吏部槁城石公珤東光廖公紀俱以少保居內閣吏部鄞縣聞公淵以宮保居吏部而余姚李公本自少詹入閣李公加少保而秀水吳公鵬入吏部蓋不可屈指數矣

蒲州盛事

蒲州楊襄毅公博以少師爲吏部尙書其子舅王公崇古以太子太保領宣大節楊公卒王公以少保拜兵部尙書其甥張公四維入內閣加太子太保王公致仕張公遂進少保至少傅少師三孤初各得其一後得二而居同裏閈又至親爲甚盛而奇

吳中盛事

會元凡七人常熟施顯太倉吳釴﹝卽陸釴也﹞長洲吳寛吳縣王鏊吳江趙寛常熟瞿景淳太倉王錫爵

狀元凡六人吳縣施盤長洲吳寛昆山毛澄朱希周顧鼎臣吳縣申時行又山陽沈坤原籍昆山亦當爲七人及第凡六人除會元二王陸瞿外又有陳祭酒鑑劉編修瑊

內閣七人吳縣張學士益徐華蓋有貞王武英鏊昆山顧武英鼎臣常熟嚴武英訥今吳縣中極申公時行武英王公錫爵

東閣掌誥勑二人吳公寛吳公一鵬

伯爵一人徐公有貞

太宰四人余公熂太子太保陸公完太子少保周公用太子太保嚴公訥

一品十人太子太保陳公鎰太子太保兪公士恱武功伯徐公有貞少傅王公鏊少保陸公完太子太傅毛公澄少保顧公鼎臣太子太保嚴公訥少師今申公時行太子太保王公錫爵又常熟宗伯李公傑郡城司冦劉公纓正徳中賜玉帶

太子少保五人吳公一鵬周公用淩公云翼徐公學謨袁公洪愈

學士十五人張公益劉公鉉陳公鑑李公傑吳公寛王公鏊毛公澄朱公希周顧公鼎臣陳公霽嚴公訥瞿公景淳申公時行王公錫爵徐公顯卿實爲光學者毛顧嚴三人

贈三公二人太傅王公鏊太保顧公鼎臣得謚者十八人劉文恭鉉韓襄毅雍陳僖敏鎰李文安傑王文恪鏊吳文定寛毛文簡澄吳文端一鵬朱恭靖希周葉文莊盛周康僖倫顧文康鼎臣魏恭簡校周恭肅用瞿文懿景淳徐文敏縉嚴文靖訥陳簡肅瓉

贈三孤三人少保陳公鎰毛公澄嚴公訥

贈東宮一品五人太子太保李公傑吳公一鵬朱公希周周公用吳公寛

尙書二十七人除已登內閣者不載外吏部余熂陸完周用南吏部朱希周袁洪愈楊成戶部滕思勉禮部楊翥吳寛李傑毛澄吳一鵬徐學謨南兵部淩雲翼刑部顧禮兪士恱周倫吳山南刑部吳洪顧璘劉纓錢邦彥工部龔弘南工部程宗徐栻王世貞

左都禦史一人陳鎰右都三人韓雍盛應期及先君諱贈尙書四人禮部徐縉瞿景淳兵部先君子工部王永和

贈太子少保二人劉纓周倫

吾郡之盛未有如庚辰以至今日者庚辛間申公時行居內閣而徐公學謨長禮部楊公成長南工部淩公云翼以兵書督漕張公任以副都禦史撫廣西林下則大學士嚴公訥尙書錢公邦彥徐公栻侍郎王公錫爵而余忝南刑侍凡十人丙戌申王二公爲大學士徐顯卿爲少宰韓世能爲禮部趙用賢爲右庶子祭酒劉瑊爲左中允掌司經局顧紹芳徐應聘爲翰林檢討館閣凡八人

一郡八座三元

甲丙之際吾郡申公時行以狀元王公錫爵以會元居內閣袁公洪愈以解元爲大宗伯眞一時之選

吾州盛事

萬曆己夘壬午南畿解元連爲吾州人陸大成吾子士騏又一科爲戊子王衡復爲解元而武舉解元爲吾州人徐山中亦出州衛及屬所亦一時之盛

昆山盛事

嘉靖戊子己丑間昆山一城中爲刑部尙書周公倫子大理寺丞鳳鳴詹事顧公鼎臣太常寺卿魏公校南京太常卿方公鵬光祿寺丞陸公鰲京堂凡六人而顧公以學士掌翰林院印魏公以祭酒掌國子監印方公以右庶子掌春坊印皆極一時淸華之選

嚴州盛事

嚴州小郡也而成化初商文毅輅以戶部尙書翰院學士居內閣尋進太子少保吏部尙書謹身殿大學士姚莊敏公夔以太子少保爲吏部尙書又商公以乙卯解元爲乙丑省殿元姚公以辛酉解元爲壬戌省元二甲傳臚商公自修撰超入內閣姚自給事中超拜侍郎可謂一時之盛矣

一郡同榜兩元

永樂甲申狀元曽棨永丰人會元楊相泰和人俱吉安府嘉靖壬戍狀元申時行吳縣人會元王錫爵太倉人俱蘇州府至丁丒二公俱爲詹事府詹事兼翰林院侍讀學士王公掌府申公掌院

一郡三及第

建文庚辰狀元胡靖第二名王艮吉水人第三名李貫廬陵人俱吉安府而二甲第一名吳溥第三名朱答皆江西溥又會元也永樂甲申狀元曾棨永丰人第二名周述第三名周孟簡俱吉水人二甲第一名楊相第四名王直俱泰和人第二名宋子環吉水人第三名王訓廬陵人相又會元也七人皆吉安府而內閣學士讀卷五人解縉胡廣楊士奇胡儼金幼孜皆江西中三人皆吉安府可謂極盛

一郡三傳臚

正統丙辰第一甲第一名施盤吳縣人第二甲第一名張和昆山人第三甲第一名莫震吳江人皆蘇州府

國初三遺老

元楊維楨爲浙江儒學提舉國初召修史年七十六而卒沈夢麟爲武康尹入國朝五司閩浙文衡一考會試九十三而卒滕克恭爲翰林學士入國朝一主河南鄕試至百餘歲而卒皆不肯屈節仕宦其耆徳爲昭代之盛

金處二郡文武分盛

國初浦江宋承旨濓義烏王待制褘金華胡教授翰蘓編修伯衡皆以文章名天下而皆爲金華人靑田劉中丞基龍泉章中丞溢胡郡伯深麗水葉太守琛亦文章士也而皆以武功顯內王胡葉三公能以死見節而浦江之鄭爲義門至方博士孝孺遂爾卓絕可謂盛而奇矣

一榜四相

大約一榜中有一相者二相三相者以四相爲盛洪武庚辰文淵閣大學士胡廣謹身殿大學士楊榮武英殿大學士金幼孜楊溥正統戊辰文淵閣大學士彭時華蓋殿大學士萬安劉吉謹身殿大學士劉珝而益以吏部二尙書尹旻王恕景泰甲戌華蓋殿大學士徐溥武英殿大學士丘浚宮保學士彭華尹直而益以吏部二尙書耿裕李裕成化丁未華蓋殿大學士費宏謹身殿大學士蔣冕毛紀武英殿大學士石珤而益以吏部一尙書陸完又石公亦拜焉弘治乙丑華蓋殿大學士嚴嵩謹身殿大學士翟鑾武英殿大學士方獻夫顧鼎臣又益以吏部一尙書聞淵而方公亦拜焉若至五相者則嘉靖辛丑中極殿大學士髙拱武英殿大學士嚴訥陳以勤潘晟而嚴公復正吏部髙公兼領之久尢爲盛事潘至中途返正得半耳

一科六玉帶

一科中六人至一品腰玉者爲盛永樂乙未少保陳循髙榖太子太保陳鎰兪士恱何文淵王翺正統戊辰少師萬安劉吉少保彭時太子太傅尹旻太子太保劉珝王恕嘉靖辛丑少師髙拱少傅陳以勤少保王崇古方逢時太子太保嚴訥潘晟皆六玉若弘治乙丑少師嚴嵩少傅翟鑾少保顧鼎臣方獻夫張瓉太子太保聞淵顧可學凡七玉爲尢盛若五玉則天順甲申少師李東陽焦芳少保閔珪太子太保劉大夏王軾成化壬辰少師楊一淸少傅劉宇少保陳金太子太保李燧王璟丁未少師費宏少傅蔣冕少保毛紀石珤少保陸完弘治庚戌少保彭澤席書廖紀太子太保靳貴王憲亦庶幾焉

永樂丙戌一伯則王驥宣徳癸丑一伯則徐有貞景泰辛未一伯則王越弘治己未一伯則王守仁嘉靖丁未一太師則張居正亦甲科之盛事也

弇山堂別集卷三

●欽定四庫全書

弇山堂別集卷四

﹝明﹞王世貞撰

○盛事述四

勲臣歷三公

勲臣以太師爲極凡八人若李韓公善長張英公輔不爲太傅太保朱保公永張英公懋張昌公鶴齡徐定公光祚不爲太保以躐加故也獨翊國公郭勛初加太保再加兼太子太傅三加太傅四加兼太子太師五加太師成國公朱希忠初加太子太傅再加太保三加太傅四加兼太子太師五加太師二公徧歷三公近代所絕少而成公知經筵監國史贈王后謚尢爲絕盛

文臣徧歷三孤

文臣以少師爲極凡二十四人若吳榮襄中費文憲宏不爲少傅楊文敏榮萬文康安徐文靖溥不爲少保亦以躐加故也其徧歷三孤者蹇忠定義楊文貞士奇劉文穆吉劉文靖健馬端肅文升李文正東陽楊文忠廷和梁文康儲王恭襄瓊楊文襄一淸張文忠孚敬夏文湣言嚴分宜嵩髙新鄭拱徐華亭階李興化春芳張江陵居正張蒲州四維與今申吳縣時行凡十九人內忠定文貞皆不帶宮職忠定以半歲中加少保少傅少師尢爲奇絕分宜華亭一加太子太保再加少保三加兼太子太傅四加少傅五加太子太師六加少師江陵一加少保太子太保再加兼太子太傅三加少傅四加太子太師五加少師六加太傅七加太師遂眞爲三公比諸公尢詳

文臣徧歷一品階勲

張居正初加階榮祿大夫再以恩詔加光祿大夫三加柱國四加特進五加左柱國六加上柱國尢爲盛事﹝張辭上柱國遂以爲贈﹞

歷封公侯伯

諸功臣有徑封公侯者無論已有自侯而公者則湯中山和之進封信傅潁川友徳之進封潁藍永昌玉之進封涼沐西平晟之進封黔郭武定勛之進封翊張壽寧鶴齡之進封昌是也有自伯而侯者則徐興安亨李襄城瑾陳平江豫陳寧陽懋王淸逺友栁安逺升劉廣寧安吳恭順克忠薛安順貴梁保定瑤吳淸平成蔣定西貴楊昌平洪方南和瑛石定逺彪孫懷寧鏜陳武平友趙武靖輔仇咸寧鉞孫會昌會宗周慶雲壽張壽寧巒張建昌延齡王瑞安源方安平銳李武淸偉皆仍故封者也王武義通之成山則徙邑者也惟張英國輔自新城伯進侯以至公石忠國亨自武淸伯進封以至公朱保國永自撫寧伯進侯以至公前後領三劵者僅三人其後忠國公削保國一傳至孫復爲侯而英公開國至今

出將入相

國初徐太傅達初入爲右相國出爲大將軍徵吳再出爲徵北大將軍北伐入爲中書右丞相復出爲徵北大將軍鎭撫東北正徳中楊文襄一淸以三邊總督入爲吏部尙書內閣大學士致仕後落致仕復出爲三邊總督入爲少師太子太傅吏部尙書武英殿大學士楊公將相勲烈𨿽不敢望太傅而事頗相埒

吏兵二部正

六卿惟吏兵二部知文武選最重本朝大臣兩爲其部尙書者吳公琳陳公銘李公煥文茹忠誠瑺馬端肅文升許襄毅進劉少傅宇陸太保完王恭襄瓊楊襄毅博梁太保夢龍十一人而已馬公楊公俱以少傅掌兵部少師長吏部尢爲隆重而楊公凡三爲兵部三爲總督再爲吏部汪榮和鋐以吏部尙書兼兵部尙書亦自卓絕李康恵承勛以吏部召未上攺吏部爲兵部

文臣雄職惟吏兵二部都察院南參贊及邊方總督而已馬端肅文升歷任之劉均州宇陸長洲完爲吏部兵部都察院總督凡四任

吏部尙書入內閣

內閣居首者稱元輔太宰握銓柄爲六卿之長國朝居此任者惟楊文襄一淸而已若以太宰入閣則正徳始焦芳劉宇石珤桂蕚方獻夫許讚嚴訥郭朴凡八人焦𨿽至少師華蓋以長沙壓之不登首揆邇時髙拱以故相起掌吏部尋進元相掌部如故尢爲盛事按河南凡八相焦劉許郭旣嘗爲太宰髙以內閣兼之李文達賢劉文靖健又帶吏部尙書銜其不與者惟賈文靖詠而已

文武二選

安丘黃楨以武選郎中調文選以郎署同考會試及武舉凡知文武選舉者再亦庶僚之盛際也

徧歷殿閣

天順以前諸殿閣除文華不以授人凡五銜一兼其官者用師傅爲次序遂終其身不復轉成化而後始以序遷矣然無有徧歷者惟近時申吳縣時行始以吏侍兼東閣繼以禮書兼文淵三以戶部兼武英四以少傅吏書兼建極五以少師兼中極揚歷悉徧若歷三殿者則劉文穆吉徐文靖溥劉文靖健焦泌陽芳楊文忠廷和梁文康儲費文憲宏楊文襄一淸嚴分宜嵩李文定春芳髙新鄭拱張文忠居正凡十二人內二劉徐楊費不爲東閣而張不爲文淵閣餘皆未歷閣任者

臺臣揚歷督撫

部院大臣更歷督撫之多者無如王忠肅翺李襄敏秉馬端肅文升秦襄毅紘及先君子忠肅初以右僉都禦史自佐院出鎭守浙江還院再鎭守江西還院三鎭守四川參贊松潘軍務四鎭守陜西還院五以左副都禦史提督遼東軍務還院六以太子太保左都總督兩廣軍務襄敏初以右僉都禦史撫宣府再撫南直隸三撫大同四以左副都撫宣府五以左都出飭宣大薊遼邊備六提督遼東軍務徵建州人端肅初以右副都巡撫陜西再以左副都提督三邊軍務三以兵右侍飭遼東邊備四以兵左侍督撫遼東五起家左副都巡撫遼東六以右都總督漕運襄毅初以僉都禦史撫陜西謫知州再以僉都撫宣府三撫河南四以左副都總漕運撫鳳陽五以右都總督兩廣六以戶部尙書總制三邊先君子初以右僉都禦史經略通州軍務再提督畿輔糧餉三巡撫山東四督撫浙江福建五以右副都巡撫大同六以右都兵侍總督薊遼三鎭其次則韓襄毅雍初以僉都禦史巡撫江西再以僉都撫大同三以兵侍撫宣府大同四以左僉都禦史參贊南徵軍務五以右都總督兩廣王端毅恕初以右副都撫襄南再以右副都撫河南三以刑左侍郎督河道四以右都巡撫雲南五以兵部尙書巡撫南直隸洪襄惠鍾初以右副都禦史巡撫順天再調雲南三調撫貴州四以右都總督漕運五以太子太保刑書左都總督四川湖廣陜西河南軍務譚襄敏綸初以右僉都禦史督撫福建再以右副都撫陜西三撫四川四以兵部左侍郎總督兩廣軍務五以右都總督薊遼軍務

揚歷部院之多

部院長官揚歷之多者如秦端敏金兩爲南兵一爲戶部一爲工部一爲南戶一爲南禮凡五部六任馬端肅文升兩爲兵部一爲吏部左都南兵部凡三部一院五任耿文恪裕兩爲吏部一爲禮部南禮部南兵部凡四部五任顏公頥壽歷南吏戶禮北刑部左都禦史凡四部一院五任周恭肅公用歷吏部南刑工部北左都南右都凡五任熊恭肅公浹歷吏部南禮部兵部都察院前後左右都禦史凡三部一院五任歐陽公必進兩任工部歷吏刑部南北左右都禦史凡三部二院六任今趙公錦兩歷南吏一歷禮刑部南北左右都禦史凡三部二院六任

郎署至尙書不離局

戶部徐輝郁新夏原吉俱自主事郎中侍郎至尙書夏首尾三十五年兵部劉儁徐晞亦自主事郎中侍郎至尙書垂三十年俱不得他官輝又戶部吏晞兵部吏也吏部趙新自主事員外郎郎中以至侍郎尙書四十年亦不帶他銜其在侍郎則巡撫任也周瑄自刑部主事至尙書三十餘年不出刑部僅一爲右都禦史亦法司也屠滽授禦史遷僉都副都左右都禦史掌院以至再起吏部掌院垂三十年中間爲吏書者三年張彩授吏部主事員外郎郎中以至尙書侍郎中間爲左僉都禦史者僅三月楊善十八以守城諸生爲鴻臚序班署丞寺丞卿以至禮部左侍郎左右都太子太保興濟伯俱掌本寺凡五十四年中間掌禮部左軍都督府僅五月餘

再長中書

洪武四年太師中書左丞相李善長以韓國公致仕奉朝請十一年復與曹國公李文忠同理中書省及府臺事二年汪廣洋自右丞進右丞相七年出爲廣東行省參政十年復自禦史臺左大夫進右丞相汪兩拜不爲左

四入內閣

嘉靖六年張文忠孚敬入爲禮書文淵閣學八年以少傅謹身殿學爲次揆歸至天津召入十年以少傅謹身殿學爲首揆歸十一年復入其年以華蓋殿學歸十二年復入加少師十六年夏文湣言以少傅武英殿學入十八年以少師首揆罷至張家灣以少傅召入二十年復以少師致仕候聖誕行月餘自居第以少傅召入二十一年歸二十五年召以少師入二公凡四拜相張公後再召皆中道返蓋六被命矣

三入內閣

正徳六年費文憲宏以宮保武英殿學入九年歸十六年以少保召入嘉靖六年歸十四年以少師華蓋殿學復召入凡三拜相

再入內閣

黃文簡淮洪武三十五年以侍講入內閣永樂中以右坊學下獄二十二年以通政使武英殿學復入楊文定公溥洪熈元年以太常卿學士入內閣宣徳四年丁憂服滿守本官正統元年以禮書學士復入正統元年商文毅輅以侍讀彭文憲時以修撰入本年彭丁憂服除守本官天順元年商去彭以太常少卿學士復入成化三年商以兵左侍學士復入天順元年李文達賢以吏侍入本年謫福建參政還爲吏部左侍郎俄以尙書學士復入弘治謝文正遷以詹事學士入正徳元年去嘉靖六年以少傅謹身殿學復入正徳九年楊文忠廷和以禮書文淵閣學入九年丁憂十二年以少師華蓋殿學復入正徳十年楊文襄一淸以少傅武英殿學入十一年去嘉靖四年以少師復入六年翟文懿鑾以禮侍學士入十三年丁憂十九年以太子少保武英殿學復入八年桂文襄萼以少保武英殿學入本年致仕九年復召入嘉靖四十五年髙新鄭拱以宗伯文淵閣學入隆慶元年致仕三年以少傅武英殿學復任萬曆十四年王家屏以吏部侍東閣學丁憂後以禮書文淵閣學入

再正銓部

洪武五年李信任攺山西參政十五年復任成化二十一年盧氏耿公裕由少宰遷攺南禮部弘治六年以南大司馬復入正徳十六年太原王公瓊以少師大司馬戍嘉靖十年以太子太保三邊總制復入十四年靈寶許公贊以大司徒守制入二十年以少保致仕本年冬復入二十年建寧李公黙以少宰遷三十年罷三十二年復入四十年彰徳郭公朴以太子少保大宗伯入四十二年丁憂四十四年復入四十五年蒲州楊公博以少保大司馬入隆慶三年致仕六年以少傅原官掌兵部事復入太原初以三孤之首下獄論死末減戍邊起徒中復得宮保以入尢爲難事

三長戶部

梁端肅公材初爲戶部尙書丁憂歸再起再致仕降本部右侍郎三復原官加太子少保

三長兵部

王忠毅公驥初以本部侍郎升出總西兵還復任三以靖逺伯起掌部楊襄毅公博初以薊遼總督入爲兵部尙書再以薊遼總督加少保入兵部三以致仕少傅吏部尙書起掌兵部若再掌兵部者則唐鐸初以太常寺卿任踰七年復以刑部攺任沈溍初以本官攺工部尋復任茹瑺初以本官出掌布政司再以忠誠伯任餘子俊初以右都禦史升任攺戶部再以太子太保起任馬文升初以右都禦史升任攺南京再自都察院左都任王康毅憲初以本部侍郎升任再以太子太保左都禦史起家王刑部時中初以侍郎升任再由致仕起翁襄敏萬達初以總督尙書回部再以尙書召至則降右侍郎歸以右侍郎再遷尙書起家未上卒

九佩大將印

吳元年徐中山達以中書左相國掛大將軍印平吳還上之洪武元年以中書右丞相信國公掛徵北大將軍印北討二年還三年正月復掛印西討還四年復掛印往北平山西練兵還五年復掛印西徵還六年復掛印往二地練兵八年還九年復掛印鎭守北平等處十三年還十六年復掛印鎭北平還十七年復掛印鎭北平冬還凡佩大將軍印一佩徵北大將軍印八自吳元年以前不佩印而總兵者又不易指數也

按洪武中命大將儀上武冠禦午門百僚盛服陪位大將軍拜前諸將拜後先授節次授鉞訖出勒所部建牙鳴鼓角正行列擎節鉞鼓吹前導百官以次送出其盛如此恐丘淇公而後無舉此典者也今將軍有制有勅有銀印而無節鉞非將軍而總兵者有勅有關防而無銀印

八佩將印

宣平王朱永以撫寧伯總十二營以靖邊將軍討荊襄境進封侯以平北將軍拒敵以平西將軍拒西人世侯尋以將軍印討北邊進封公復以將軍印破大同境世襲復以鎭朔大將軍總宣大兵加太子太師還總京營凡八佩將印

咸寧侯仇鸞以口辯數當重寄初掛靖北將軍印鎭寧夏再以徵蠻將軍鎭兩廣三以都護前將軍扈駕承天四以徵夷將軍討安南五以平羌將軍鎭甘肅六以徵西前將軍太子太保鎭大同七以平北大將軍禦敵八以太傅總京營戎政掛印

七佩將印

郤懷僖永正徳甲戌以都督僉事佩徵西前將軍印鎭大同乙亥以鎭朔將軍鎭宣府丁丑以平北將軍左都督徵吐魯畨己夘鎭三闗以徵北前將軍鎭朔北丙戌再以鎭朔將軍鎭宣府癸巳以都督同知充平北將軍總宣大癸夘仍以鎭朔將軍鎭宣府凡八爲大將七掛印

三爲大將軍

洪武中馮宋公勝初以徵西將軍伐西畨以徵北將軍練汴晉兵再以徵北大將軍北破敵傳潁公友徳初以徵北前將軍平蜀又以徵南將軍平雲南又以徵北將軍北禦敵𨿽受脤非煩而專徵斯重比之開平岐陽爲多

三下南交

永樂間淇成二公𨿽元勲然未嘗專節鉞淇公徵北敗歿成公徵南病卒惟張定興輔三下安南初以新城侯行徵夷將軍執僞虞上皇黎季犛子大虞國王蒼再以英國公行徵夷副將軍執僞越上皇簡定三復以徵夷將軍執僞越王陳季獷皆獻俘闕下英公望最重功甚多獨不得掛大將印

三下滇南

王忠毅驥初以兵部尙書兼大理寺卿總督軍務偕定西伯蔣貴以大軍十五萬平麓川走其叛宣慰思任發再以靖逺伯兵部尙書總督軍務偕定西侯蔣貴以大軍十餘萬討思任發之子思機發獲妻孥象馬輜重而還三復爲總督偕都督同知宮聚以大軍十餘萬窮追思機發於孟養破之不能得而還凡三下滇南

文臣累爲督帥

王忠毅驥初以尙書提督甘涼軍務還部再以尙書總督討多爾濟巴勒三以尙書總督軍務討麓川思任發四以靖逺伯總督討思機發五仍討思機發六掛徵蠻將軍印平貴州苗七總督南京守備王襄敏越初以副都禦史總督延綏等處軍務破紅鹽池敵再以太子太保尙書總督大同諸邊軍務破威寧海境三以威寧伯總督破山東墩境四以太子太傅總督五軍十二營兵馬五以平北將軍總兵北徵六以徵西前將軍鎭守大同七以靖邊副將軍鎭守延綏八起家太子太保左都禦史總督陜西甘涼寧夏延綏軍務

三總三邊

楊文襄公一淸初以左副都總制三邊再以右都起總制平安化王難三以致仕少傅大學士起提督王襄敏公越初以左副都右都禦史連歲出兵闗中破西北敵再以威寧伯提督同保國公朱永破西北敵三以太子太保總制陜西三邊破西敵中間一以總兵鎭延綏

三總漕運

陶少保琰正徳中以左副都禦史總督漕運兼巡撫鳯陽等處地方再以原職往嘉靖初三以右都禦史往

四總河道

潘公季馴初以僉都理河道丁憂歸再以副都任歸三以右都禦史往任以宮保尙書歸四復以右都禦史任

身封二國

徐太傅達初封信國公進封魏國公李太師善長初封宣國公進封韓國公

勲徳文武

王新建守仁以書生建汗馬勲封伯贈侯又以勲臣得謚文成又以侯伯従祀孔子廟廷文武勛徳爲我朝冠

文臣再知經筵

弘治初開經筵劉文靖健以內閣學士同知正徳初則以少師知經筵隆慶初江陵公居正以內閣侍郎大學士同知萬曆初以少師知經筵事

文臣再監修國史

永樂修太祖實錄夏忠靖原吉以戶部尙書監修宣徳修太宗仁宗實錄夏公再以少保太子少傅尙書監修

兩總裁國史

宣徳修太宗仁宗實錄楊文貞公士奇楊文敏公榮楊文定公溥爲總裁正統修宣宗實錄復爲總裁史成始進官文貞文敏加少師文定加少保弘治修憲宗實錄劉文靖健以侍郎學士總裁正徳修孝宗實錄文靖復以少師總裁隆慶修世宗實錄今江陵公以侍郎學士總裁萬曆修穆宗實錄復以少師總裁劉公首尾十九年尢爲盛事

六主鄕會文衡

王文安公英永樂丁酉以翰林侍講主應天試庚子癸夘復以侍講俱主順天試永樂戊戌以侍講宣徳庚戌以左春坊大學士正統壬戌以禮部左侍郎兼學士俱主會試錢侍郎習禮永樂丙午以翰林侍讀主應天試宣徳壬子以侍讀學士正統戊午以學士俱主應天試宣徳庚戌以侍讀己未乙丑俱以學士俱主會試二公皆六典文衡門生徧海內而文安鄕試連三科會試隔三戌尢爲卓絕

三主會試

曽少詹棨永樂戊戌以侍讀學士甲辰以原官丁未以左春坊大學士王文端公直宣徳癸丑以少詹事正統丙辰以原官己未以禮侍學士徐文靖公溥成化乙未以少詹事辛丑以太常卿弘治庚戌以大學士俱主會試凡三典文衡文端連三科文靖三爲前序而曾公復再主順天俱稱奇絕

兩主鄕會試

成化戊戍彭華以學士甲辰以詹事俱主會試仍以編修主乙酉應天侍讀主戊子順天鄕試弘治癸丑李東陽以少卿學士己未以大學士俱主會試仍以侍講主庚子應天侍講學士主丙午順天鄕試嘉靖丁未張治以吏侍庚戌以大學士俱主會試仍以左中允主甲午學士主庚子俱應天鄕試天順庚辰柯潛以尙寶少卿主會試癸未以原官主會試火發而出仍以洗馬主景泰丙子學士主乙酉俱順天鄕試

兩主會試

兩主會試自彭李張三公外黃淮永樂甲申以侍讀宣徳癸丑以致仕少保楊士奇永樂壬辰以左諭徳辛丑以左坊學楊溥永樂丙戌以司經局洗馬宣徳丁未以太常卿學士呂原天順丁丑以通政司左參議庚辰以學士萬安成化丙戌以學士壬辰以禮侍學士劉吉成化己丑以侍讀學士戊戌以禮書學士吳寛成化丁未以右諭徳弘治壬戌以禮侍學士王鏊弘治丙辰以侍讀學士正徳戊辰以少傅大學士梁儲正徳戊辰以吏書學士甲戌以少傅大學士靳貴正徳辛未以吏侍學士丁丑以宮保大學士石珤正徳庚辰以禮侍學士嘉靖癸未以吏書學士呂公調陽隆慶辛未以吏侍學士甲戌以宮保大學士申公時行萬曆丁丑以吏侍學士庚辰以尙書大學士許公國萬曆癸未以吏侍學士己丑以少傅大學士

三主鄕試

永樂甲午周述以編修主應天試宣徳壬子以左庶子主順大試乙夘仍以庶子主順天試又以侍講主會試甲午鄒緝以侍講左中允主順天開科試丁酉再主順天試庚子主順天試三主皆順天又以己丑主會試主會試在前而四試皆侍講

十知貢舉

胡忠定公濙爲禮部尙書自宣徳丁未至景泰甲戌凡十爲會試廷試知貢舉官古今罕有

連主鄕會試

鄕試主考官會試入爲同考者有之未有主試者若祖宗朝則不論也按洪武辛亥司業宋濂主京畿鄕試其年復以司業主會試建文乙卯髙巽志以太常少卿主鄕試明年主會試永樂乙酉侍讀學士王達主鄕試明年主會試丁酉侍講王英主順天試明年主會試宣徳己酉侍讀錢習禮主應天試明年主會試戊午又以翰林學士主順天試明年主會試以後則無之若先主會試而後鄕試者則己丑鄒緝又主甲午順天丙戌洗馬楊溥又主甲午應天辛丑侍講周述壬子主順天其事尢奇

享國長久

親王享國之久者吉簡王見浚七十一年代簡王桂六十九年魯靖王肇輝六十四年徳莊王見潾晉莊王鍾鉉俱六十一年岷莊王楩六十年瀋莊王幼■﹝土學﹞五十八年寧獻王權五十八年周定王橚五十七年襄憲王瞻墡壽定王佑榰淮康王祁銓俱五十五年益端王佑■﹝木軍﹞五十三年衡恭王佑楎五十二年

勲臣久任

武臣徐中山達爲將相近三十年洪武元年至其歿時掛徵虜大將軍印者復十七年湯東甌和馮宋公勝爲大將俱三十餘年沐定逺晟以國公掛將印守雲南三十年張定興輔永樂元年封伯及國公至歿四十七年爲太師二十六年子寧陽懋九歲襲封公至歿六十七年統五軍及十二營共四十餘年爲太師二十年徐興安亨自伯至侯卒五十五年朱宣平永總十二團營兵馬爲首帥三十五年譚新寧佑天順元年襲爵加保傅掌禁兵至嘉靖四年始卒凡六十九年毛伏羌鋭成化五年襲爵加宮保至嘉靖二年卒凡五十五年郭翊公勲自加太保至太師凡三十餘年總十二團營兵亦二十餘年朱成公輔守備南京三十四年其孫恭靖王希忠自太保至太師已三十年入直亦三十年十主瓊林宴代郊天大禮亦三十餘次古今罕有陳瑞安韶正統十四年襲至弘治十七年加宮傅卒凡五十八年子鏸以十七年襲正徳十年爲薊帥隆慶六年加以少保掌府事爲帥五十八年享伯爵六十九年徐魏公俌自襲爵至卒再提督守備五十四年孫鵬舉自襲至卒三提督守備五十六年今顧鎭逺寰總兩廣再督漕一守備南京一爲戎政大帥三掌府亦踰四十年享侯爵五十餘年張英公溶封公四十六年其加宮保至少傅掌府亦三十年鄭武安亨譚永寧廣任寧逺禮周太保尙文爲邊將垂四十年永寧八十始解任寧逺之解任與鄭周之卒也亦垂八十矣

蔡太保震以成化二年丙戌授以嘉靖十四年乙未卒凡七十年趙輝在永樂十一年癸巳以千戶守金川門太宗奇其貌以長公主配之凡事六朝掌都督府主孝陵祀至成化十二年丙申卒凡六十四年尙主已二十餘二公年俱近九十時寧陽侯陳懋亦歷事五朝二公皆享髙爵窮奢極欲姬妾百餘而皆以壽終史俱異之謂得於內養云

一品考十八年

嘉靖少師嚴分宜嵩一品六考十八年又三年凡五膺勅奬諭蔭中書舍人隆慶少師徐公階一品六考滿十八年加伯爵俸賜勅奬諭蔭子錦衣衛千戶及宴備極恩禮公蓋四膺勅奬矣按李韓公自左相國太師近三十年是時不考滿楊文貞自少傅至少師凡十九年九年後通不考此外無考十八年者

一品考十二年

正徳初少師劉公健嘉靖初少師楊公廷和各以元輔十二年楊加太傅辭賜勅奬諭及宴隆慶末少傅太宰楊公博亦考十二年進少師歿後加特進萬曆中少師張公居正考十二年詔以奪情之日仍準通考爲十五年加上柱國太傅支伯爵俸給太傅四代誥命蔭子尙寶司丞其考九年者少師蹇公義楊公士奇楊公榮萬公安劉公吉馬公文升李公東陽梁公儲凡內閣九人吏部三人

文臣久任

文臣蒞任之久者李韓公善長實掌中書省十年爲太師二十三年蹇忠定公義在吏部胡忠安公濙在禮部楊文敏公榮在內閣俱三十餘年黃忠宣公福爲尙書四十年楊文貞公士奇在內閣四十三年中間輔東宮十八年爲首揆二十年夏忠靖公原吉郭忠襄公資在戶部金文靖公幼孜在內閣俱二十五年彭文憲公時萬文康公安劉文靖公健及分宜在內閣俱二十年商文毅公輅兩任及劉文穆公吉李文正公東陽俱十八年今少師華亭徐公階十七年太師張公居正十六年楊文定公溥陳芳洲循髙文義公谷李文達公賢徐文靖公溥楊文忠公廷和梁文康公儲李少傅本在內閣俱十餘年王文端公直王忠肅公翺尹恭簡公旻在吏部俱十餘年王靖逺公驥馬端肅公文升許文簡公贊爲尙書俱二十有餘年

巡撫之久無過於於肅湣周文襄於十八年周二十一年鳳翔知府扈暹任二十五年再以九年滿加從二品服色俸級陜西寧州知州劉綱任三十三年三以九年滿亦加至從二品服色俸級兵科給事中傅安以洪武二十八年使西域畱滯者十二年永樂五年始歸十四年封巴實伯裏納琳實克爲王見羈北廷畱滯者復九年宣徳元年始歸給勅命賜老而已前後爲給事中三十二年畱北二十一年白首生還去蘇卿不逺也

文臣腰玉年久

一品橫玉文臣得之往往遲暮以故無甚久者余所知者劉文靖健三十一年嚴少師嵩二十七年謝文正遷二十九年王端毅恕二十二年楊文貞士奇二十年徐少師階三十三年呂少傅本三十四年

直廬應制年久

世宗於西苑躬醮事一時文武大臣後先賜直廬於無逸殿廡俾供應靑詞門聨表疏之類庶務從便取裁後先凡二十人然多有遷革及物故者獨少師嚴嵩以辛丑入至壬戌始出凡二十年少師徐階以己酉入至丁卯出凡十九年太師成國公朱希忠入同嚴出同徐凡二十五年首尾恩賜最爲優渥而嚴徐後別賜居捨銀器什物皆出尙方

中官壽考久任

中璫之久貴無過於蕭敬者年二十餘則已侍英宗爲太監成化中入司禮自是數廢數起凡四秉筆四掌印幾五十年而退休禮數視大臣凡爲太監近七十年九十一而後死從孫舉進士爲少卿郎中二人錦衣復數人其次則劉永誠從成祖兵間自後歷西陲大鎭總京營兵十年始辭任入見復勉畱之諸子封伯者一人爲指揮千戶者數人內臣至今艷稱之其次則張佐黃錦掌司禮兼督東廠二十餘年鮑忠前後在司禮亦三十年年近九十而終

中貴人歷中外任

中貴人權震天下者柄司禮則王振劉瑾數將大兵則曹吉祥汪直然皆不克終惟張永初自春宮得幸上累加提督三千神機二營兼掌十二團營幹淸宮掌事兼掌禦用監提督尙衣司設內官三監整容禮儀甜食諸房並豹房浣衣局混堂司南海子出總督寧夏等處軍務特給金闗防金瓜鋼劍還攺司禮太監長監事再起掌禦用總制提督宣大延固等處軍務還總理幹淸大工再督團營兵馬從上禦敵應州爲監督機務從上徵寧庶人爲提督贊畫重務罷閒復起掌禦用提督團營凡一綰司禮二綰禦用綬三督團營再總大兵再扈上領樞密出許便宜行事及撫鎭聽制父友科都督同知兄泰安伯富弟安定伯容右都督寰余官復十餘人貴勢傾一時而名位不衰亦一時中人之翹楚也其次則內官監太監鄭和以永樂四年率師一萬七千人駕海舶賫勅諭金帛行賚西洋瑣裏暹邏等三十餘國皆隨使入朝所奉獻及互市采取未名之寶以巨萬計凡一破國都再夷逆命王一擒大盜酋凡二十年而首命提督南京守備至宣徳八年復賫詔由陸路諭西畨諸國今西南夷及世所稱三寶太監者鄭和也西北所稱劉馬太監者劉永誠也

弇山堂別集卷四

●欽定四庫全書

弇山堂別集卷五

﹝明﹞王世貞撰

○盛事述五

親王髙壽

親王壽過八十者肅恭王貢錝八十一瀋莊王幼■﹝土學﹞八十六益恭王厚炫八十二

若過七十者則晉莊王鍾鉉七十五魯靖王肇輝七十九莊王陽鑄七十六代簡王桂七十三寧獻王權七十一靖王奠培七十四岷莊王楩七十三唐敬王宇溫七十六襄憲王瞻墡七十三康王佑櫍七十六徳莊王見潾七十衡莊王厚燆七十一

郡王過八十者慶成恭裕王表欒八十七鄢陵﹝闕﹞王睦枸九十餘者堵陽安僖王同鉣八十二東阿端懿王泰壄八十一內江莊懿王友墦八十二襄垣安恵王仕坯九十一子﹝闕﹞王成鍨九十二吉陽恭順王聰注八十安化恵懿王秩炵八十八襄陵恭恵王範址八十二子安穆王徵鈐八十三樂平定肅王衝■﹝休上火下﹞八十二唐山恭懿王勛澄八十三郾城恭端王彌鈱八十富順王厚焜懷安王厚■﹝火亷﹞俱八十餘

見任髙年文臣

舊例文臣京職七十方面以下六十五致仕其過期而畱任者永樂中儀少宗伯智滿八十致仕正統中楊文貞士奇八十以首揆終天順初胡忠安濙八十二始以大宗伯得請王靖逺驥八十二復爲大司馬成化初王忠肅翺八十四猶爲太宰正徳初馬端肅文升八十一始以太宰得請嘉靖初謝文正遷以八十復相明年致仕嘉靖末嚴分宜八十三始以首揆斥免其它若秦襄毅竑總三邊年七十九黃忠定福參贊機務黃太宰宗載俱以七十八在任李韓公善長以太師得罪王端毅以太宰致仕俱七十七萬文康以少師罷楊文定溥以少保卒時俱七十五屠簡肅僑以太保卒楊文襄一淸以少師罷時年七十六楊興濟善封伯蹇忠定義吳榮襄中爲少師陳少保循在首揆王威寧越爲大帥俱七十三他不可悉數也隆萬中起左僉都禦史海瑞年七十三按察使丁湛七十九南京工部尙書孫植七十八今見任者姜宗伯寶七十六楊太宰巍七十四傅司馬希摯七十一太僕卿崔文奎初爲寺丞滿九載年七十三例當退自陳守城功特升少卿至八十三復自陳升本寺卿八十六始致仕而蒯祥年八十餘猶爲工部左侍郎黎澄八十爲尙書至欽天監例不引年又所不論也

大臣眉壽

大臣眉壽至九十者魏文靖驥九十八劉文靖健九十四王端毅恕九十三尙書胡公拱辰陳公雍大理寺卿葛公浩俱九十二嘉靖以來廣東按臣言致仕尙書湛若水年九十請賜存問已之又五年而卒末年諭尙書茂堅萬曆初王尙書學夔俱九十餘王以九十四應尙書大猷以九十五卒應公凡四遇優詔存問南兵書郭宗臯九十刑書錢邦彥九十一存問加夫米其尙書以上至八十餘者胡忠安濙韓司寇邦問蔣恭靖瑤方尙書鈍俱八十九鄒宗伯幹殷司寇從儉李太宰裕張太保子麟馮司寇嶽俱八十八王恭靖璟潘恭定恩俱八十七馬端肅文升林司馬瀚韓忠定文章文懿懋髙襄簡友璣劉淸惠麟嚴分宜嵩俱八十六單司馬安仁楊宗伯翥王靖逺驥孫司馬原貞王崇簡宗彜陶恭介琰趙康敏鑑李莊簡浩朱宗伯恩焦泌陽芳俱八十五王文端直王忠肅翺崔司空文奎賈文靖詠朱恭襄希周孫司徒應奎何右都棟呂少傅本俱八十四黃文簡淮胡賓客儼劉宮保障薛司馬逺尹文和直陳太保金謝文正遷毛文簡紀羅文莊欽順顧宮保應祥張恭肅潤胡司空松俱八十三陸康僖瑜尹恭簡旻李襄敏秉閔莊靖珪李恭襄鐩劉司寇纓李司空善王右都爌王太宰崇慶俱八十二徐宗伯瓊侯司空瓉洪太保鍾林司徒泮李司徒瀚周司寇倫鄭尙書紳徐少師階俱八十一兪司寇士悅苗文康衷何司馬鑑雍司徒泰王司寇鑑之鄧司徒璋孫司徒交楊司徒潭文莊靖淵孫宗伯承恩吳太宰鵬黃司寇中張太宰瀚陸大宗伯樹聲俱八十二董宗伯份八十一王左都廷八十五

若三品京堂則禮部右侍郎錢習禮八十九戶部侍郎王儼萬虞愷副都禦史朱鑑大理卿夏時正八十八禮部右侍郎王士嘉右副都禦史孫曰良八十七左副都禦史吳訥刑部左侍郎曽翚南京工部右侍郎範嵩八十六禮部左侍郎陳璉太常卿兼學士吳節工部左侍郎龔輝八十五兵部左侍郎吳寧工部左侍郎蒯祥右副都禦史王嵩八十四工部右侍郎潘禮太常寺卿夏■﹝日上永下﹞順天府尹王賢八十三兵部左侍郎陳臯謨禮部右侍郎趙永右副都禦史毛珵八十二戶部左侍郎韓福八十一工部左侍郎郝墴兵部左侍郎範欽府尹王弼八十今戶部侍郎林應亮八十五正統丙辰進士古鏞天順丁丑以大理左少卿謫戍赦還至正徳己巳猶在能躍馬豪飲時人謂之古進士考登科鏞以二十四登第至己巳又七十三年蓋得文王之歲矣

勲臣享封爵髙壽

會昌伯孫忠宣城伯衛頴八十八鎭逺侯顧成泰寧侯陳珪寧陽侯陳懋會昌侯孫繼宗宣城伯衛錞八十五成安侯郭亮亦近之平江侯陳豫東寧伯焦禮永寧伯譚廣新寧伯譚佑八十二隆平侯張信八十一伏羌伯毛鋭遂安伯陳韶子恵皆八十餘懷寧侯孫鏜八十今英公張溶鎭逺侯顧寰亦如之

都督同知吳良畨將也以洪武中來降有功至成化時始卒年九十九蘓和爾和乃靖難時舉槍擬太宗者爲童信射馬蹶被擒釋之累戰功至左軍左都督八十四猶請效用趙淸守彰徳不下太宗釋之俾仍以都督僉事守邊年八十八卒有子九人長璟同時爲都督而琮珣瑛玹俱世襲指揮使李達八十八歲猶以都督守邊

髙年人瑞

髙皇帝詔諸耆老謁見而昆山周壽誼居首年一百十六歲賜宴及鈔幣天順中召京師人百四歲茹大中入見便殿賜宴順天府賜冠帶襲衣命禮部尙書姚夔造其第賀之成化中濟寧人王士能以百十六歲徵又七年終又韓王奏羣牧所千戶朱政曽祖信年一百六歲而終祖全一百二歲父鏞八十二歲見存三代皆以千戶致仕詔信全俱進階宣武將軍各賜羊酒白米二石弘治中吾州毛弼年百歲而孫澄狀元及第有司爲蓋人瑞狀元坊福建林知府春澤百歲時有司爲蓋百歲坊而子侍郎應亮年七十三孫學憲如楚乞歸侍又四年而春澤始卒今亮八十五

舊徳

黃文簡淮以永樂甲申右庶子主考會試後以宣徳癸丑致仕少保謝恩主會試相去三十年謝文正遷以弘治乙卯入相至嘉靖戊子復召相去三十年費文憲宏以正徳辛未入相辛巳再召至嘉靖乙未三召相去二十五年可謂舊徳

丙辰兩狀元

吾吳朱恭靖希周弘治丙辰狀元盛徳爲天下師表𨿽壽止八十四然及見嘉靖丙辰狀元諸大綬而沒亦吾吳盛事也今少師徐公以癸未第三人及第至癸未沒之旬日而傳臚唱名不及見

驟貴

髙帝不愛官爵以收天下賢才故有布衣或下僚徑超八座者別有紀記之玆錄其遷轉之驟者三人於後大理寺右評事王雋以有過當罰上念其年少才美赦之超爲工部左侍郎尋進尙書予誥命禦史淩漢上言閫外不宜専制召爲右僉都禦史數日遂進右都禦史吏科庶吉士楊靖使還擢戶部右侍郎數月轉左遂進尙書歷刑禮二部都察院左都禦史加太子賓客最隆委寄

洪熙楊文貞士奇以左春坊大學士進禮部左侍郎華蓋殿大學士再進少保少傅尙書黃文簡淮以右春坊大學士系獄出爲通政司通政使兼武英殿大學士再進少保尙書武英殿大學士楊榮加太常卿兼謹身殿大學士再進太子少保尋加工部尙書金幼孜加戶部右侍郎兼武英殿大學士再進太子少保尋加戶部尙書宣徳左庶子陳山進戶部右侍郎再進戶部尙書謹身殿大學士司經局洗馬張瑛進禮部左侍郎再進禮部尙書華蓋殿大學士首尾數月內事耳正統曹狀元鼐以侍講入內閣進翰林院學士遂進吏部左侍郎兼學士居首揆景泰商狀元輅以侍讀入內閣進翰林院學士遂進兵部左侍郎兼春坊學士嘉靖初主事桂文襄萼張文忠■﹝王怱﹞以議追崇獻皇帝稱旨俱超授翰林學士方文襄獻夫以員外霍文敏韜以主事俱爲侍講學士萼■﹝王怱﹞俱進詹事府萼爲吏禮左右侍郎尙書加太子太保再加少保太子太傅尋兼武英殿大學士■﹝王怱﹞爲兵部左右侍郎禮部尙書文淵閣大學士加少保再加少傅太子太傅吏部尙書謹身殿大學士累進少師太子太師華蓋殿大學士獻夫進少詹事禮部左侍郎尙書加太子太保攺吏部進武英殿大學士韜進詹事復遷禮部尙書不拜久之始爲吏部左侍郎南禮吏尙書召掌詹事府加太子少保預議者席文襄書以南兵部右侍郎進禮部尙書加少保太子太保黃綰都察院經歷由南京刑部員外郎進光祿少卿大理少卿少詹事南北禮部左右侍郎遂進尙書兼學士黃宗明以運使進光祿卿兵禮左右侍郎熊浹以給事中出爲參議進右僉都禦史遂爲副都以至右都後至太子太保吏部尙書張桂等不五年而登大位八年夏文湣言以吏科都給事中議郊廟禮稱旨進侍講學士少詹事禮部左侍郎尙書累加少傅入閣官至少師太子太師吏部尙書華蓋殿大學士其自都給事中至尙書只二年中事耳嘉靖末以撰玄稱旨侍講袁煒進侍講學士吏禮左右侍郎尙書至少傅太子太傅戶部尙書建極殿大學士嚴訥以侍讀李春芳以修撰董份以左中允俱爲翰林院學士俱進太常少卿後訥至太子太保武英殿大學士春芳至少師吏部尙書中極殿大學士份至禮部尙書兼學士胡宗憲以禦史禦倭進僉都禦史遂進兵部侍郎總督累加至少保太子太保兵部尙書兼都察院左都禦史萬曆十年右贊善沈鯉超爲翰林侍讀學士俄遷禮部右侍郎攺吏部轉左進禮部尙書首尾僅二年

成化中汪直所厚禦史戴縉遷尙寶少卿不數月進右僉都禦史遂爲左副及右都禦史出爲南京工部尙書

正徳中劉瑾所厚文選郎中張彩超爲都察院右僉都禦史吏部尙書加太子少保西安府知府胡汝礪遷順天府丞府尹兵部左右侍郎督理宣府兵馬糧餉以至兵部尙書衡州府知府劉機遷太僕少卿太常卿戶部右侍郎至戶部尙書朱恩由河南按察副使遷按察使布政副都南京吏部侍郎以至禮部尙書首尾只三年

早達

宋人春明退朝錄有記早達者年歲今仿之錄於後

四歲洪舎人鍾以善大書舉入翰林肄業

五歲李文正東陽以奇童舉善大書屬對入翰林肄業

八歲至十歲程學士敏政楊文襄一淸俱以有司薦舉奇童弘治中董侍郎玘舉奇童不中格罷歸

九歲張寧陽王懋襲爵英國公

十二歲楊少師廷和舉鄕試大理寺卿朱奎太常卿任道遜舉奇童侍東宮書

十四歲趙中丞時春中經魁楊少師一淸中鄕舉

十五歲蔣文定冕中解元

十六歲王庻子臣登進士李少師東陽費少師宏何提學景明張太師居正劉侍讀虞夔中鄕試鄧寧河愈爲中軍先鋒

十七歲李少師東陽舉會試太常王學士獻張宮傅澯王郡守廷幹舉進士馬工部拯余工部毅中舉解元沐都督昻以戰功遷都督

十八歲王侍講洪陳修撰景著王兵侍偉楊少師一淸趙中丞時春王參政愼中蔡侍郎汝楠俱第進士奇童洪舍人鍾舉進士解學士縉中解元傅吉士新徳中鄕魁內陳爲探花趙中會元王禮書弘誨中解元

十九歲解學士縉範少宰理李詹事泰白中丞圻楊少師廷和何少宰孟春陳中丞耀蔡尙書克亷俱舉進士今王布政象坤中解元舒編修弘志中探花楊元祥攺庶吉士殷少保士儋經魁吳吉士鴻功解元

二十歲費少師宏舉狀元鄒司成守益倫司成以訓俱會元又與戴編修大賓俱及第向右都寶張學士益王中丞云鳳胡司馬汝礪李司馬昆盛右都應期李司徒如圭何提學景明王太宰用賓王大司馬一鶚方少保逢時王方伯庭詩方伯象坤劉詹事虞夔吳吉士鴻功俱登第

二十一歲喬少保宇項吏侍文曜邊尙書貢顧尙書璘方少保獻夫邊左都憲成進士徐少師階及第拜翰林編修金侍郎紳兪侍郎欽爲翰林庶吉士楊少師溥胡司徒執禮馮方伯叔吉張中丞九一嚴太宰淸蹇觀察達俱中進士李夢陽中解元

二十二歲徐武寧王達爲統帥林修撰大欽狀元及第

二十三歲施修撰盤狀元及第

二十四歲郭太宰琎爲布政司參議

二十五歲鄧寧河王愈爲行省參政

二十七歲徐中山王達爲同知樞密院

二十八歲項文曜爲兵部侍郎李岐陽王文忠爲行省平章沐昭靖英爲都督同知沐定逺晟封黔國公

二十九歲鄧寧河愈爲行省平章馮宋公勝爲右都督兼詹事韓襄毅雍爲僉都禦史

三十歲徐太傅達爲中書右丞朱定襄王希忠加太保掌京營兵項公文曜爲吏部左侍郎

三十一歲鄧寧河王愈爲右禦史大夫朱東平王能封成國公

三十二歲李岐陽文忠封曹國公徐太傅達爲左相國向右都寶爲通政使胡文穆廣以侍讀楊文敏榮以侍講入內閣

三十三歲常開平遇春爲中書平章政事解學士縉以侍讀入內閣於肅湣謙爲兵部侍郎朱成公希忠加太傅

三十四歲鄧寧河愈封衛國公馮宋公勝封宋國公沐昭靖英封黔寧侯陳節湣洽爲吏部右侍郎彭少保時以修撰入內閣張定興輔以徵夷將軍平安南

三十五歲解公縉爲翰林院學士

三十六歲徐中山達爲中書右丞相封信國公張定興輔封英國公鐵公鉉爲兵部尙書李公友直爲刑部左侍郎許公觀爲禮部侍中許公廓爲工部侍郎李公實爲禮部侍郎孫公祥爲副都禦史商少保輅以侍讀入閣胡司徒執禮爲太僕寺卿

三十七歲常開平遇春爲平章軍國重事封鄂國公夏忠定原吉吳公中爲尙書郭太宰琎爲工部右侍郎胡文穆廣爲學士黃文簡淮爲侍讀學士在內閣今劉公虞夔以太常少卿掌翰林院

三十八歲胡公子昭爲刑左侍許公思溫爲吏左侍王襄敏越胡公執禮爲右副都前劉公爲詹事

三十九歲徐中山達爲太傅封魏國公湯中山和爲中書左丞許公觀爲禮部侍中

四十歲蹇忠定義爲吏部尙書黃忠宣福爲工部尙書商少保輅爲兵部左侍郎在內閣費文憲宏爲禮部侍郎申少保時行以少詹兼學士

四十一歲徐少師階爲禮部侍郎

四十二歲郭忠襄資爲戶部呂公震爲刑部俱尙書呂文懿原以學士入閣彭文憲時以太常少卿再入閣馬端肅文升爲大理寺卿李泰董文莊玘爲詹事費少師宏爲禮部尙書尹太傅旻徐少師階俱爲吏侍

四十三歲張太師居正爲武英殿大學士胡少傅濙爲禮侍郭少傅朴爲吏侍孫烶爲禮侍申少保時行爲禮侍加太子賓客

四十四歲呂公震爲禮部尙書趙公羾爲刑部尙書白公圭爲工部尙書張居正加少保太子太保林尙書■﹝火亷﹞爲吏部侍郎申公時行以太子賓客吏部左侍郎爲文淵閣大學士王太保錫爵爲詹事府詹事今李公長春爲南禮部右侍郎

四十五歲白恭敏圭爲工部尙書王襄敏越爲右都禦史費文憲宏方文襄獻夫加太子太保余肅敏子俊爲兵部尙書張公彩爲吏部尙書董公玘殷公士儋爲吏部侍郎王公錫爵爲禮部侍郎

四十六歲陳節湣洽胡公汝礪爲兵部尙書熊公槪屠太傅滽胡少保宗憲楊少師博爲右都禦史呂少傅本爲少詹事入閣殷公士儋爲禮部尙書

四十七歲謝文正遷以詹事入閣趙公榮張公澯俱爲尙書徐公階爲禮部尙書楊公博爲兵部尙書加太子少保髙公耀爲戶部尙書張公居正加少師中極殿大學士居首輔陳公經邦於公愼行爲禮部尙書

四十八歲陸康僖瑜爲刑部尙書王襄敏越爲左都禦史項襄毅忠余肅敏子俊爲右都禦史劉文穆吉以禮侍入閣徐公階申公時行加太子太保呂公本以內閣加禮部尙書殷公士儋加太子太保萬少保鏜爲南院右都禦史谷公中虛王公遴汪公道昆爲兵左侍曽公省吾爲工書王公弘誨爲南禮部尙書

四十九歲劉太保珝以吏侍李少師東陽以禮侍俱入內閣王少保越白宮傅圭俱加太子少保蔡公克亷爲戶部尙書殷公士儋加少保武英殿大學士申公時行以少傅居首揆王公家屏以吏部左侍郎兼東閣大學士趙公賢爲南吏部尙書劉公一儒爲南工部尙書

五十歲李韓公善長爲左丞相李文達賢以吏書入內閣余肅敏子俊爲兵部尙書王文成守仁以尙書封伯楊文忠廷和加少保彭文憲時姚文敏夔倪文毅嶽夏文湣言及林公■﹝火亷﹞爲尙書桂文襄萼爲吏部尙書王襄敏越翁襄敏萬達爲左都禦史楊公博與胡公宗憲俱加太子太保郭公朴加太子少保禮部尙書申公時行以少師華蓋殿學士居首揆

五十一歲徐天全有貞封武功伯爲華蓋殿大學士居首揆

晚達

劉文介儼四十九曽學士彥五十四唐學士臯五十八焦竑五十俱登狀元魯祭酒鐸四十五登會元王祭酒激以四十九登進士近金司業達以五十八會元及第惟張文忠四十七舉進士六年大拜任師臣者十二年錢文肅習禮以練子寧姻累三十九始中解元登第入翰林歷淸華之選而近八十猶爲學士五品轉禮部侍郎歸湛文莊若水亦以父累故四十會試入翰林至七十餘始拜尙書二公皆登上壽丘文莊浚張文簡璧七十餘始入閣焦泌陽芳七十餘始以侍郎拜太宰王太保璟陳簡肅瓉七十餘以侍郎進左都禦史楊尙書翥八十餘以長史進禮部左侍郎袁景襄宗臯近七十以長史爲吏侍周侍郎詔近八十以紀善拜少詹事

文貞奇遇

楊文貞公士奇不由科目以布衣薦輔導東宮居內閣首揆典制艸詔定大禮授冊二總裁國史主會試及京試各再備極儒林之榮可謂奇遇矣

三元

國朝商少保輅正統乙夘領解浙江乙丑爲會試廷試第一人士林艷羨商公年二十二發解十年而成進士四年而以修撰入閣七年而以兵侍歸歸十年而復入入十年而以少保歸又十年乃卒尢爲奇也

會元狀元

許侍中觀﹝洪武辛未﹞吳宗伯寛﹝成化壬辰﹞錢修撰福﹝弘治庚戌﹞倫宮諭文敍﹝弘治己未﹞內文敍鄕試復第三人

解元會元

黃太常子澄﹝洪武甲子乙丑﹞施禦史顯﹝洪武丁夘戊辰﹞陳僉事璲﹝永樂戊子己丑﹞林宮諭志﹝永樂辛夘壬辰﹞洪右都英﹝永樂甲午乙未﹞楊司徒鼎﹝正統乙夘己未﹞姚太宰夔﹝正統戊午壬戌﹞王少傅鏊﹝成化甲午乙未﹞儲吏侍瓘﹝成化癸夘甲辰﹞汪宗伯俊﹝弘治壬子癸丑﹞李太史廷機﹝隆慶庚午萬曆癸未﹞內林志楊鼎李廷機俱廷試第二王鏊廷試第三

解元狀元

吳學士伯宗﹝洪武庚戌辛亥﹞林侍講環﹝永樂乙酉丙戌﹞蕭修撰時中﹝永樂戊子辛夘﹞陳少保循﹝永樂甲午乙未﹞柯少詹潛﹝正統丁夘景泰辛未﹞彭侍講教﹝天順壬午甲申﹞謝少傅遷﹝成化甲午乙未﹞李少宰旻﹝成化庚子甲辰﹞楊光祿惟聰﹝正徳己夘辛巳﹞內陳循彭教會試第二人謝遷會試第三人

三試魁元

鄕會試俱五名之內廷試三名之內除前所紀倫林楊李王陳彭謝八人外花解元綸會試殿試俱第三楊狀元愼鄕試第三會試第二陳會元瀾袁會元煒俱鄕試第二廷試第三王會元錫爵鄕試第四廷試第二金會元達鄕廷試俱第三靳解元貴會試廷試俱第二謝解元丕會試第四廷試第三陶太史望齡鄕試第二殿試第三

狀元入內閣

永樂狀元胡文穆廣陳芳洲循宣徳馬侍郎愉曹文忠鼐正統商文毅輅彭文憲時成化謝文正遷費文憲宏弘治顧文康鼎臣嘉靖李文定春芳及今申公時行凡十一人入閣而不得大學士者馬公及曹公也官大學士而非入閣者吳公伯宗也入閣又爲大學士而止五品者胡公也

狀元一品

少師前費公少傅前謝公李公少保前陳公商公彭公顧公成化狀元太子太傅張公升弘治狀元太子太傅毛公澄嘉靖狀元少師申公時行凡十人

狀元二品

洪武狀元禮部任尙書亨泰許侍中觀﹝建文官制﹞天順南京禮部黎尙書淳工部謝尙書一夔成化禮部吳尙書寛南吏部王尙書華弘治南吏部朱尙書希周嘉靖南禮部秦尙書鳴雷凡八人

狀元三品

前侍郎馬公曹公及景泰狀元孫太常卿賢成化李吏侍旻正徳呂禮侍柟楊光祿惟聰嘉靖茅吏侍瓉隆慶諸吏侍大綬丁吏侍士美羅禮侍萬化凡十人

榜眼入閣

永樂苗文康衷正統陳莊靖文呂文懿原景泰徐文靖溥萬曆呂少傅調陽王太保錫爵又潘太保晟﹝未上﹞凡七人

榜眼一品

自內閣徐公溥呂公調陽外天順太子太保禮部尙書徐瓊萬曆太子太保禮部尙書潘晟太子太保大學士王公錫爵凡五人

榜眼二品

自苖衷陳文二公外永樂交址左布政使張顯宗﹝自侍郎遷﹞正統太子少保戶部尙書楊鼎太子少保禮部尙書周洪謨成化南京吏部尙書楊守址南京吏部尙書黃珣正徳太子少保禮部尙書白鉞禮部尙書劉春嘉靖南兵部尙書劉龍南禮部尙書孫升十一人

榜眼三品

洪武工部侍郎張顯宗永樂禮部侍郎杜寧成化禮部右侍郎程敏政禮部右侍郎費誾弘治禮部左侍郎王瓉吏部左侍郎董玘正徳禮部左侍郎蔡昻嘉靖南兵部右侍郎王教吏部右侍郎程文徳禮部左侍郎瞿景淳萬曆吏部右侍郎陶大臨南京吏部右侍郎趙志臯凡十二人

探花入內閣

正統劉文安定之嶽文肅正成化王文恪鏊弘治靳文僖貴嘉靖徐文貞階袁文榮煒萬曆余少傅有丁凡七人

探花一品

自王鏊靳貴徐階袁煒余有丁五公外嘉靖少保太子太保禮部尙書吳山凡六人

探花二品

正統南京禮部尙書倪謙景泰南京吏部尙書王■﹝亻與﹞天順南京禮部尙書鄭環成化南京禮部尙書董越弘治戶部尙書李廷相萬曆南京禮部尙書林士章凡六人

探花三品﹝內黃鳳翔系榜眼﹞

洪武右副都禦史練子寧成化詹事府詹事陸簡弘治吏部左侍郎謝丕正徳禮部右侍郎崔桐嘉靖南太僕卿歐陽衢太常卿胡正蒙禮侍黃鳳翔凡七人

會元入內閣

前商公輅嶽公正劉公定之王公鏊景泰彭文思華成化梁文康儲正徳張文弘治今王太保錫爵及袁公煒凡九人

會元一品

前少保商公少傅王公少師梁公太子太保張公少傅袁公太子太保王公凡六人

會元二品

前吳文定公彭文思公及永樂洪右都英正統楊戶書鼎姚吏書夔成化章禮書懋弘治汪禮書俊正徳霍禮書韜嘉靖陸禮書樹聲凡九人按會元至太宰者一人而狀元遂闕

會元三品

洪武太常卿黃子澄前侍郎劉文安公及成化費禮侍誾儲吏侍瓘弘治董禮侍玘正徳邵太僕鋭嘉靖李太僕舜臣瞿禮侍景淳胡太常卿正蒙田禮侍一儁凡十人

狀元得謚

狀元得謚者胡文穆廣曹文忠鼐劉文介儼商文毅輅彭文憲時黎文僖淳謝文莊一夔羅文毅倫張文僖升吳文定寛費文憲宏毛文簡澄朱恭靖希周顧文康鼎臣呂文簡柟羅文恭洪先李文定春芳諸文懿大綬丁文恪士美凡十九人

會元得謚

會元得謚者劉文安定之楊莊敏鼎姚文敏夔嶽文肅正彭文思華章文懿懋王文恪鏊梁文康儲魯文恪鐸儲文懿瓘汪文莊俊董文簡玘邵康僖鋭鄒文莊守益霍文敏韜張文毅治袁文榮煒瞿文懿景淳並前商公吳公凡十八人

榜眼得謚

榜眼得謚者苖文康衷陳莊靖文呂文懿原周文安洪謨徐文靖溥黃文僖珣白文裕鉞劉文簡春劉文安龍王文定瓉孫文恪升程文恭文徳呂文簡調陽陶文僖大臨並前劉楊鄒瞿凡十九人

探花得謚

探花得謚者倪文僖謙王文肅■﹝亻與﹞董文僖越靳文僖貴李文定廷相徐文貞階吳文端山並前王袁凡九人

武舉首至通顯

武舉始自弘治十四年其居首選者曰會元如近世尹鳳王世科之類亦俱至都督僉事若名位之顯者曰許泰至左都督封安邊伯安國至都督同知贈左都督賜謚武敏王佐以錦衣都指揮使贈右都督三人皆有才望而泰不克終

弇山堂別集卷五

●欽定四庫全書

弇山堂別集卷六

﹝明﹞王世貞撰

○異典述序

夫國之有典也則號令慶罰皆在焉其曰典者何志常也曰異典者何志非常也諸創國者皆不爲常者也其業可大而法可久習之則爲常是故曰典也自古有天下之盛者莫過唐虞三代唐有天下舉畎畆之鰥民而委之政旣得政則紲天子之所任嶽牧侯伯而僇之旣僇之而復峻用其子其後輒舉祖宗之人民社禝而付之商有天下舉五就之遁臣而委之政旣托孤而廢其主廢而旋復焉尊之曰阿衡而待之以不臣周借其國付渭川之釣叟使埒父稱而師事之又以其幼子托之於介弟使據君位而朝諸侯其歿也又崇以天子之禮樂典而異者孰並哉及其衰也以定王卻楚之晉文尙能守空名之隧而不肯予以九合諸侯之齊桓其相國尙能守陪臣之分而不敢渝非衰主之賢而創主之易也其勢殊也明興髙帝取天下於殘裂之餘勢不得不有所更革天造艸昧事取意裁未及討論至末年而始截如矣其始不能無異也𨿽然異而非異也易世而後或革或因乘時變通加以潤色固無論已其它或不無一時之好而有所登進或不考於甲令之舊而有所抵迕或飾喜出於燕暱而少折衷或疑功歸之惟重而未爲衡或假無方之立而不必公或取政府之徇而不必當或言路啟於新進而不暇詳或曹局迫於奉行而不暇執主之者快而旁覩者駭授之者以爲常而受之者以爲異也余故識而述之其有抑斥者亦附焉凡十卷以從異日稗官之後

○異典述一

再上祖宗號嘉

靖十八年攺上太宗體天弘道髙明廣運聖武神功純仁至孝文皇帝尊號爲成祖啟天弘道髙明肇運聖武神功純仁至孝文皇帝加上皇考恭睿淵仁寛穆純聖獻皇帝尊號爲睿宗知天守道洪徳淵仁寛穆純聖恭儉敬文獻皇帝按世宗欲罷太宗之配天而宗祀獻皇於明堂以配上帝故有所更置耳

天子別號

正徳五年上自號大慶法王西天覺道圓明自在大定慧佛特給黃金印白玊軸頭誥命嘉靖三十五年恩封睿宗爲三天金闕無上玉堂都仙法主玄元道徳哲慧聖尊開眞仁化大帝獻皇后爲三天金闕無上玉堂總仙法主玄元道徳哲慧聖母慈化天后孝烈方皇后爲九天金闕玊堂輔聖天后掌仙妙化元君上初封靈霄上淸統雷元陽妙一飛玄眞君加封九天弘教普濟生靈掌陰陽功過大道思仁紫極仙翁一陽眞人元虛玄應開化伏魔忠孝帝君再加太上大羅天仙紫極長生聖智昭靈統三元證應玉虛總掌五雷大眞人玄都境萬壽帝君自是至四十五年又不可勝紀矣

天子爵封

髙皇帝初渡江下太平稱行中書省馬步水軍大元帥下建業稱江南等處行中書省中書右丞相吳國公尋進吳王皆諸將推而以宋龍鳳主命行之也

正徳十三年七月司禮監太監蕭敬傳奉聖旨近年以來塞外犯順屢害四方兵戎廢弛其遼東宣府大同延綏陜西寧夏甘肅尢爲要任今特命總督軍務威武大將軍總兵官朱壽統率六師分布人馬或攻或守卽寫各地方制勅與之使其必掃凶殘靖安民物至於河南山西東北直隸倘有小寇亦各給與勅書使率各路人馬剪削朱壽者上所自命名也尋召內閣九卿科道官於左順門諭旨皆泣諫弗納八月手勅吏部總督軍務威武大將軍總兵官朱壽統領六師掃除邊患累建奇功特加封鎭國公歲支祿米五千石吏部如勅諭奉行該尙書陸完等執奏不聴仍批注於後軍都督府帶俸十四年正月手勅吏部鎭國公朱壽特加太師又傳旨諭吏部總督軍務威武大將軍太師鎭國公朱壽今往南北兩直隸山東泰安州等處尊奉聖像供獻香帛祈福安民內閣部院科道部屬官極諫不聴八月傳旨寧王宸濠悖逆天道謀爲不軌擅殺巡撫等官燒毀府縣荼毒生靈傳聞已至湖口將犯南京卽令總督軍務威武大將軍總兵官後軍都督府太師鎭國公朱壽親統各鎭官軍徵剿又傳旨朕親率六師奉天徵討仍托總督軍務威武大將軍鎭國公名號還寫制勅便於行事

三祖爵封

髙皇帝之曽祖四九公宋龍鳳九年贈資徳大夫江南等處行中書省右丞上護軍司空吳國公是曰懿祖配侯氏贈公夫人祖初一公贈光祿大夫江南等處行中書省平章政事柱國司徒吳國公是曰熙祖配王氏贈公夫人父五四公諱世珍贈開府儀同三司上柱國錄軍國重事中書右丞相太尉吳國公是曰仁祖配陳氏贈公夫人豈諸將臣上之而以宋龍鳳之制行之耶抑龍鳳主來見冊也

兩宮並尊

憲宗初嫡母錢上徽號曰慈懿皇太后生母周曰皇太后錢太后崩周太后始有聖慈仁壽之號

正徳中母后張已上徽號曰慈壽皇太后矣

嘉靖初加尊號曰昭聖慈壽皇太后稱皇伯母而聖母蔣止稱章聖皇太后三年加張太后尊號曰昭聖康恵慈壽而蔣太后亦加號曰章聖慈仁然尙有二字異也十五年昭聖加恭安二字於康恵上而章聖加康靖貞壽於慈仁下遂並加八字無別矣

隆慶六年今上卽位上嫡母陳號曰仁聖皇太后生母李號曰慈聖皇太后而萬曆六年加懿安於仁聖上加昭文於慈聖上十一年仁聖復加康靖二字慈聖亦加明肅二字蓋不惟等重無別而字義之間亦分軒輊矣

親王賜道號

世宗末賜徽王厚爝號忠孝﹝闕﹞一眞人遼王憲■﹝火節﹞號﹝闕﹞一眞人黃金印大於國寶後皆追奪

親王將兵

國初皇侄文正以總兵鎭洪都諸將悉聴節制後秦王徵西虜晉王燕王徵北境楚王湘王徵五開洞蠻俱領勑爲大將統兵公侯皆聴節制有功永樂元年初下京師制髙陽郡王髙煦充徵北副將軍北平開原諸衛及從徵官軍悉聴節制

親王授官

國初皇侄文正初爲同僉書樞宻院事特拜大都督府大都督秦王爲宗人令晉王燕王爲左右宗人正周王楚王爲左右宗人俱正一品

諸王公主初定歲祿

九年定諸王公主歲供之數親王歲支米五萬石鈔二萬五千貫錦四十疋紵絲三百疋紗羅各一百疋絹五百疋冬夏布各一千疋綿二千兩鹽二百引茶一千斤馬匹艸料月支五十匹靖江王府歲米二萬石鈔一萬貫余比親王減半馬匹艸料月支二十匹公主未受封者歲支紵絲一十疋紗一十疋羅一十疋絹三十疋夏布三十疋木棉布三十疋綿二百兩已受封者莊田一所歲收糧一千五百石鈔二千貫親王子男未受封者歲支紵絲羅絹冬夏布綿同公主女半之男已封郡王者歲米六千石鈔二千八百貫錦十疋紵絲五十疋羅二十五疋紗二十五疋絹一百疋夏布一百疋木棉布一百疋綿五百兩鹽五十引茶三百斤馬匹艸料月支十匹女已受封及嫁者歲米一千石鈔一千四百貫親王世子歲賜同郡王郡王之子襲封者比始封郡王減半郡王女縣主已嫁者歲米五百石鈔五百貫後至二十二年以物力不給更定爲今制自初封十王之外未有沾被者

親王歲祿之異

親王歲祿萬石考宣徳元年周王歲祿加至二萬石以太宗母弟也漢趙二王又加至各三萬石以太宗親子也若代王六千石唐王五千石韓王三千石伊王遼王二千石岷王一千五百石肅王一千石則以邊餉之不繼或多賜莊田艸場以益之非有隆殺也

親王功賞之厚

宗王以賢徳維藩不當有戰功而髙帝則獨重之洪武中秦晉燕數北徵有功賞最重楚湘次之其可考者晉燕二府賜鈔各一百萬錠楚王徵雲南阿魯禿等處賜秦馬三千匹黃牛二千頭犛牛一千頭羊九千隻

永樂賞谷王橞金川門功樂七奏衛士三百金銀大劍金三百兩銀三千兩鈔三萬錠彩幣三百疋良馬四匹金籠鞍轡二副又馬二十四匹金鞍二副銀五百兩鈔四萬六千錠錦十疋紵絲綾羅各六十疋絹百九十疋又銀千兩鈔三萬錠袍衣三襲絹五百疋白兜羅綿一條西洋布三十疋檀香三百斤降眞香五百斤胡椒蘇木各千斤良馬十匹羊百羫酒五百缻椰子三百火者百人賞蜀王椿發谷府反謀功黃金二百兩銀千兩鈔四萬錠玊帶一金織衮龍紵絲紗羅衣九襲紵絲紗羅各五十疋絨錦十疋彩絹千疋兜羅綿十條髙麗布一百疋白米千石胡椒千斤良馬十匹金鞍二副又銀四千五百兩鈔十萬錠米萬石紵絲五百疋紗羅各二百五十疋絹一千疋兜羅綿六十條蘇木五千斤胡椒三千斤珍珠一百九十二兩馬一百五匹金鞍二副火者百人洪熙賞趙王髙燧山陵功白金三千兩鈔三萬貫彩幣二百表裏馬十匹

親王誕辰特頒

永樂初周定王橚誕辰賜冠一通天犀帶一彩幣三十疋金香鑪合各一玉觀音金銅佛各一鈔八千錠羊十腔酒百缾立春賜彩幣三十疋珠翠春花各四十枝酒千缾羊百牽馬十匹金鞍二副按我朝諸王於此二節例無慶賜獨定王以同母弟得之至王薨而後已蓋特恩也

親王封國攺建

洪武初封吳王橚攺封周王封豫王桂攺封代王封漢王楧攺封肅王封衛王植攺封遼王

親王降封

永樂中徐王允■﹝火熙﹞降封甌寧王奉懿文皇太子祀

郡王同親王

髙皇之世皇侄文正以大都督總制南昌摧陳友諒後𨿽用驕僣致殞而念親念勲上實不忘故其子守謙𨿽封郡王冠止七旒祿止二千石而特設內外承奉長史等官宮城莊田宗社之類皆與親王等

宗王獻詩奬賞

洪熙元年韓王衝■﹝火或﹞襄陵王衝秌樂平王衝■﹝休上火下﹞各獻詩頌上嘆而嘉之賜勅奬諭比之東平河間仍賚韓王白金五百兩鈔六千錠錦六疋紵絲二十表裏紗羅各二十疋二王各白金二百五十兩鈔四千錠錦三疋紵絲十表裏紗羅各十疋仍令戶部加支本色祿米有差祖宗朝親親右文其隆渥如此

夷王如親王

西虜如忠義王北邊如太平王如和寧王皆待之以王號取羈縻而已獨永樂哈密忠順王築城池賜金印復設長史紀善衛經歷以中國庶僚周安劉行韋思誠充之則儼然親王矣哈密累建累廢後爲土魯畨所並𨿽以詔旨還王及印微弱不振終難復也

異姓追封王

國朝推劉氏白馬之約於勲戚大臣無生封王者惟贈典則有之今記於左

滁陽王郭子興以舊帥追封

楊王陳公以外大父追封徐王馬公以外父追封俱無名外髙祖太王外曽祖髙王俱無姓

隴西王李貞以姊夫及子文忠功追封

中山王徐達開平王常遇春岐陽王李文忠寧河王鄧愈東甌王湯和黔寧王沐英定逺王沐晟河間王張玊定興王張輔東平王朱能宣平王朱永以功追封

平陰王朱勇以死難追封

寧陽王張懋定襄王朱希忠以恩舊追封以上廟像用七旒冠皮弁及誥命用寶軸金冊寧陽定襄後以言者追論非例見褫

又

洪武三年大封勲臣所謂生封公死封王者凡六人其後李韓公善長馮宋公勝皆以罪不得封而封王者湯信公和沐西平英也沐定逺晟朱宣平永已不能無異議矣朱平陰之死敗績與丘淇公同而得封王爵至李隴西貞張寧陽懋朱定襄希忠抑又異矣

異姓封王

永樂末年額森托噶來歸賜姓名金忠封忠勇王奉朝請其祿俸傔從在公之下侯之上然累加太保太子太保等官又在京及典兵出徵非四夷封爵比也

贈三代王

洪武三年追封鄂國公遇春爲開平王十六年曹國公文忠爲岐陽王十八年魏國公達爲中山王二十五年西平侯英爲黔寧王俱追封其三代曽祖祖父爲王鄂魏曹以勲西平兼以戚也洪熙初追封東平河間亦三代王后無之

再進公號

吳元年封中書左相國李善長宣國公右相國徐達信國公時上尙爲吳王也洪武三年左丞相宣國公善長進封韓國公祿四千石右丞相信國公達進封魏國公祿五千石

再易侯號

豫章侯胡廷瑞攺封臨川侯

父子易封

甲令襲封仍故號常忠武遇春封鄂國公薨子茂襲攺封鄭國公茂得罪弟升攺封開國公鄧武順愈封衛國公子鎭襲攺封申國公納哈出降附封海西侯子察罕襲攺封沈陽侯濮英贈金山侯子玙攺封西涼侯

遙授國公

廖平章永安爲張士誠所獲不屈被囚遙封楚國公卒後攺封鄖以避王封也

恩澤公

髙帝最重公封下於王一等其時獨李曹公貞以尙主由恩親侯進封然與其子文忠同爵不甚異也至二十三年都督僉事胡顯以皇充妃從子侍楚王徵蠻洞功甚微進封梁國公則甚異矣永樂初徐定公增壽以皇后弟輸款被禍封遂世襲嘉靖初張昌公鶴齡以太后兄推恩郭翊公勛以督工進封眞闊異之典也然昌翊二國是流爵非世襲

襲爵公侯贈王公

襲爵公侯伯非有奇功異能沒不得追封王公侯亦令甲也寧陽王爲英國公懋平陰王爲成國公勇定襄王爲成國公希忠康蘄春鐸之封蘄國陳泰寧瀛之封寧國宋西寧瑛之封鄆國吳恭順瑾之封涼國孫會昌繼宗之封郯國李忠憲賢之封丰國蔣敏毅琬之封涼國皆襲爵內朱陳宋吳四人皆以死事則寧陽定襄誠爲曠典而嗣侯得之亦爲異恩矣

文臣封爵

按大明律文臣不許封公侯又云其生前出將入相能除大患盡忠報國者同開國元勲一體封侯謚公不拘此例謚當作贈疑誤也按稱封侯謚公又云不拘此例則侯似可封然所謂生前云云恐亦追封也國初自李韓公後不復見成化中欲進封王越亦以此例而止

封公者中書左丞相韓國公李善長以開國輔政功封封伯者右丞相忠勤伯汪廣洋以輔政封禦史中丞誠意伯劉基以籌策封廣東左布政使東莞伯何眞以降附封﹝何本武臣而受文職﹞已上太祖時封階勲尙二品而何公不言階勲顧歲祿至千五百石已在一品上矣

兵部尙書忠誠伯茹瑺以迎附封已上太宗時封勲階皆正一品矣

兵部尙書靖逺伯王驥以平麓川封禮部尙書興濟伯楊善華蓋殿大學士武功伯徐有貞以奪門封已上英宗時封

都察院左都禦史威寧伯王越以破虜封已上憲宗時封

南京兵部尙書新建伯王守仁以擒叛王封眞人恭誠伯陶仲文以修藥餌封已上世宗時封

汪劉陶不世襲劉卒後其孫推恩封一輩至曽孫於嘉靖中復封何楊傳一代廢茹徐傳世指揮使隨革今得世襲者基驥守仁而已

嘉靖初修定策功內閣大學士楊廷和蔣冕毛紀封伯爵子孫世襲固辭而許廷和子孫世襲在京四品文職冕等五品俱不就

文臣支伯爵俸者嘉靖中眞人陶仲文以祈雨少師嵩年八十加恩隆慶初少師徐階十八年考滿加恩辭萬曆中少師張居正十五年滿加恩辭按嵩之伯爵俸定議千二百石又本色八分折色二分所以爲優若千石則在正一品下比之舊支正一品兼支尙書俸更薄矣

錄軍國重事

洪武元年李宣公善長徐信公達常鄂公遇春於階勲下帶錄軍國重事若因元之舊耳三年宣公進封韓信公進封魏攺帶參軍國事而同封李曹公文忠爲同知軍國事馮宋公勝鄧衛公愈爲同參軍國事蓋不無少軒輊也十年信公湯和加設知軍國事頗重以後不入銜

文職冒武號

國初公侯爲輔運伯爲翊運武爲宣力而文爲守正汪忠勤廣洋劉誠意基爲開國翊運守正文臣而無推誠字蓋殺其禮也茹忠誠瑺因之其後王靖逺驥號止推誠宣力楊興濟善有奉天翊衛八字然俱稱武臣𨿽秩隆於前三伯而文職冒武號不自覺其誤矣後徐武功有貞自爲誥劵始復攺正而靖逺興濟遂援以請亦得稱文臣洪武中公有光祿左柱國榮祿右柱國皆帶特進而侯止榮祿柱國伯止資善大夫護軍靖逺以後乃俱爲特進光祿大夫柱國𨿽伯階已進次通侯然職典章者亦不爲不誤也

文武勲號之優

勲號在洪武者曰開國輔運在永樂者曰奉天靖難久之則曰奉天翊衛或以祖勲而封後人者曰欽承祖業其武職則曰推誠宣力文職則曰推誠守正而已惟張英公輔初以奉天靖難推誠宣力武臣爲新城侯洪熙給誥以上公故特加輔運二字正統實錄成加佐理二字共得十二字朱宣平永加佐理與徐武功有貞加奉天翊運推誠宣力守正得十字而王靖逺楊興濟因之後王威寧王新建亦因之蓋奄有文武之美非故典也嘉靖中封常李鄧湯後四侯誠意一伯給本身誥劵只當稱欽承祖業不可言開國也

文臣贈爵

贈公者江西行省參政姑熟郡公陶安﹝系國初未定﹞太子少師榮國公姚廣孝

贈侯者知處州府太原郡侯王道同知南昌府南陽郡侯葉琛左司郎中髙陽郡侯許瑗﹝系國初未定﹞尙書靖逺侯王驥興濟侯楊善新建侯王守仁﹝俱見前﹞

贈伯者吳王府參軍左司郎中縉雲伯胡深中書參議西河伯毛麟臨江同知天水伯趙天麒太子太師湯陰伯郭資少師茌平伯吳中太子太保沭陽伯金濂深麟麒皆國初未定之制

贈男者中書都事丹陽縣男孫炎中書郎中當塗縣男王愷子男系國初未定時爵後罷不置

公世子

令典親王子曰世子禮服視郡王郡王子曰長子禮服視鎭國將軍公侯子應襲者授勲衛及帶刀舍人不當言世子也惟湯信公和子輗已爲前軍都督僉事二品矣卒而贈世子又髙帝禦撰中山王神道碑曰世子輝祖襲想國初之制如此但不知品秩何如

上柱國

會典稱正一品階勲云加授贈特進光祿大夫上柱國疑止爲贈設耳李韓公徐魏公常鄂公初俱帶上柱國然階不過銀靑榮祿大夫蓋因元之舊官未定也後常公物故二公俱攺左柱國近夏少師言獨得上柱爲一時曠典然在隋初爲從一品勲而唐則四實不爲異也乙丑年加嚴嵩辭以人臣無上則夏公此官固驂乘之禍耳乙丑少師徐階以十五年滿加固辭辛巳少師張居正亦以十五年滿加亦辭後卒以爲贈今按上柱國一人夏言贈上柱國一人張居正﹝張后追奪而言官誤以爲生前所加﹞

左柱國

左右柱國不見會典洪武三年始封李徐二公加左柱國自李曹公而下俱右柱國文臣則絕無及者正徳初劉文靖健以顧命大臣得左柱國繼之者李文正東陽楊文忠廷和梁文康儲楊文襄一淸大槪皆異典也萬曆時大學士張申俱以九年滿加左柱共八人正徳末年梁文康以次輔與楊文忠同得左柱尢奇今少師時行以六年滿得之俱奇居正時行

洪武三年大封惟太師李韓公太傅徐魏公稱特進光祿大夫左柱國而已常鄭公茂馮宋公勝李曹公文忠鄧衛公愈皆以榮祿右柱國封見左之不易得也湯信公和由中山侯進封得光祿左柱而胡梁公顯以王親亦濫竽焉若傳潁公藍涼公之大勲亦仍榮祿右柱而已永樂初李曹公景隆以降附加祿千石爲光祿左柱而元勲如丘淇公福朱成公能下安南如張英公輔沐黔公晟皆榮祿右柱至洪宣中英公以國史完始進光祿左柱成化末太師張英公懋進光祿左柱而朱保公永封國時亦止以光祿兼右柱耳以後如朱太師希忠之崇貴亦止特進柱國然則左柱國亦非人臣所易當也

左柱國不兼特進

階以特進爲重而勲尢以左柱國爲崇特進而止柱國者有之未有左柱國而不帶特進者也嘉靖十五年加武定侯太師左柱國而不帶特進似不可曉萬曆初吏部擬加少師江陵公亦如之尋辭

文臣特進

文臣非伯爵而階特進光祿大夫者亦不易得今按無左柱國者劉文穆吉嚴分宜嵩徐文貞階帶左柱者劉文靖李文正楊文忠楊文襄梁文康張江陵及申少師帶上柱者夏文湣前後十一人而已

弇山堂別集卷六

●欽定四庫全書

弇山堂別集卷七

﹝明﹞王世貞撰

○異典述二

文臣加三公

太師太傅太保曰三公髙帝時李韓公善長爲太師而徐魏公達爲太傅常開平遇春贈太保已後絕不輕授其重惜之意可知仁宗始加張英公爲太師嗣後武臣得之不以爲異嘉靖初楊少師廷和一品十二年又以辭伯爵有進階二級詔旨特拜太傅四辭而止萬曆初張文忠居正一加太傅三辭而止辛巳始拜命壬午張進太師十日卒今按太師二人李善長張居正太傅一人卽張公二公後皆削

勲臣太師

三公𨿽並經邦而太師尢重非人臣所敢當以徐中山之勲徳而加止太傅去韓公幾五十年而有英國公張輔嗣公張懋保國公朱永昌國公張鶴齡定國公徐光祚翊國公郭勛成國公朱希忠並韓公凡八人郭加太師時尙侯爵尢爲異也

公孤眞任

洪武十三年廢中書省後有上疏請設三公府俾之坐論燮理上欲從之而未定也考宣徳三年勑太師英國公張輔少師吏部尙書蹇義少傅兵部尙書華蓋殿大學士楊士奇少保太子少傅戶部尙書夏原吉太子少傅工部尙書謹身殿大學士楊榮按義等勑云卿等祇事祖宗多歷年所嘉謨讜議積勛勤誠朕嗣統以來尢深贊輔夙夜在念圖善始終蓋以卿春秋髙尙典繁劇優老待賢禮非攸當況師保之重寅亮爲職不煩庻政乃副倚毗可輟所務朝夕在朕左右相與討論至理共寧邦家職名俸祿悉如舊卿其専精神審思慮益致嘉猷用稱朕眷注老成至意欽哉其輔勑云卿以親以賢祇事祖宗多歷年所忠存社禝功著國家逮朕纉承大統勤誠輔弼元勲厚徳巋然於今方當注倚之時矧居燮理之任不煩以政乃理攸宜可輟中軍都督府事職名俸祿悉如舊朝夕在朕左右相與究論軍國重務共安家邦卿其専精神明道徳益弘啟沃之功用臻治平之效蓋眞領公孤之職也十年上崩蹇夏后先卒而二楊還領閣務尋復爲虛銜蓋迄今云又永樂中姚廣孝以立東宮自僧錄左善世進太子少師而無他兼職又有勑云卿資性篤實學行老成事朕藩邸積有年歲朕靖難之初卿侍左右謨謀弼贊禆益良多今建儲嗣簡求良輔以卿舊人特授太子少師夫太子天下之本也必賴啟迪良正輔成徳器卿尙勉盡厥職副朕眷倚之重欽哉以此考之不兼它官不領他職亦眞任也

四夷三公

永樂中額森圗罕來歸賜名金忠洪熙元年加太子太保宣徳六年加太保俱二俸兼支又永樂賜阿嚕岱太師中書右丞相和寧王誥命然亦因故號而稱之耳

三孤兼東宮卑秩

按師保兼東宮官或帶本秩如少師兼太子太師之類或以小兼大如少保兼太子太傅之類無大兼小者惟宣徳初夏忠靖原吉以少保仍兼太子少傅欲優以二俸故也嘉靖初楊文襄一淸以少師兼太子太傅亦官制一變也席文襄公書嘗言宜釐正不報

公孤自相兼

嘉靖中京山侯崔元已加太傅左都督陸炳已加太保二公俱兼太子太傅太保正一品階矣後以聖誕前後元加少師炳加少傅元後同大學士嵩辭得免炳至終身稱太保兼少傅上時亦不安於心有禦札云以

公兼孤亦可公兼三孤及侯兼東宮三少

國公自加三公外有東宮三太而無三孤萬曆英國公張溶加少保再加少傅侯伯兼公孤外其於東宮有三太而無三少天順中廣寧侯劉安加兼太子少傅隆慶中恭順侯吳繼爵加兼太子少保若洪武初李韓公兼太子少師徐信公兼太子少傅常鄂公兼太子少保其時官制亦未定也

三少相兼

嘉靖中眞人禮部尙書陶仲文兼少師少傅少保古今所未有

三品兼三少

東宮三少以上舊制惟尙書左右都禦史得兼之洪熙初推恩大學士楊士奇以禮部左侍郎加少保楊榮以太常卿加太子少傅金幼孜以戶部右侍郎加太子少保無何俱進尙書景泰間備署宮官且以易儲故推恩吏部左侍郎兼翰林院學士江淵禮部左侍郎兼學士王一寧戶部左侍郎兼學士蕭鎡兼太子少師吏部左侍郎兪山太子少傅兵部右侍郎兪綱都察院左副都禦史羅通大理卿蕭維禎通政使李錫俱太子少保前後所無

孤卿兼宮官

洪熙中少師蹇義少傅楊士奇少保黃淮例不兼宮臣其自東宮三太三少而進三孤者則削其舊銜如太子少傅楊榮太子太傅胡濙太子太保王直進少傅是也故景泰以前當以孤卿兼宮秩爲異少保兼太子少傅戶部尙書夏原吉僅一人

孤卿不兼宮官

自景泰備東宮三太而三孤俱有兩職然成化初猶有不兼者曰少保李賢彭時彭公沒絕響矣故成化而後當以不兼宮秩爲異曰少保禮部尙書文淵閣大學士張璁亦僅一人

南部三孤南

京大臣以三孤兼者獨少保參贊機務南京戶部尙書黃福一人而已若太子太保則有四人兵部喬宇秦金吏部王用賓戶部周經

節鎭三孤

弘治王襄敏越總制陜西三邊以少保兼太子太傅嘉靖楊文襄一淸總制陜西三邊以少傅兼太子太傅正徳陳金總督兩廣胡宗憲總督浙直江西福建俱以少保兼太子太保凡四人若太子太保則景泰兩廣王翺成化宣大王越餘子俊正徳四川洪鍾彭澤嘉靖三邊王憲王瓊王以旗劉天和徵倭趙文華隆慶宣大王崇古萬曆宣大方逢時張佳胤鄭洛

尙書一品

建文初特崇加六部尙書皆正一品於是吏部尙書張紞戶部尙書王鈍禮部尙書陳迪鄭賜兵部尙書齊泰茹瑺鐵鉉刑部尙書侯泰暴昭工部尙書嚴震直皆階特進榮祿大夫毎部增設侍中正二品

四輔官分四時

髙皇帝設四輔官均職四季以上中下三旬人各司之驗雨暘春三月王本司皆上旬十日杜佑司皆中旬十日龔斆司皆下旬十日夏三月杜斆司皆上旬十日吳源司皆中旬十日趙民望司皆下旬十日秋冬亦如之各兼太子賓客班列公侯都督之次尙書之上又有四輔遊東苑倡和詩不載

一佩九印

太宗初幸北京官不必備或以事譴有一官署二三印者惟夏忠靖原吉兼掌九卿印各曹俱於朝房取裁爲一時盛事云

六卿兩銜

洪武二十四年太子少保詹徽以吏部尙書正兼都察院左都禦史嘉靖十四年太子太保汪鋐以吏部尙書正兼兵部尙書二公俱綰二綬更日治事詹公同在洪武初以吏部尙書兼翰林院學士承旨亦兩綬二職以其俱三品也故附記之

吏部尙書掌別部

正徳初起太子太傅吏部尙書屠公滽以舊銜兼都察院左都禦史掌院事隆慶末起少傅兼太子太傅吏部尙書楊公博以舊銜掌兵部事然不預本部職任十五年起吏部尙書嚴淸掌兵部未上

別部尙書署吏兵部

永樂以前無論已宣徳間戶部尙書師逵署吏部終身輟本部事工部尙書吳中署吏部不輟本部事嘉靖間刑部尙書鄭曉署兵部﹝輟本部事﹞萬曆間兵部尙書方逢時署吏部﹝不輟本部事﹞俱以侯尙書未至也又刑部尙書嚴淸署吏部﹝三日推吏部尙書﹞

六卿外署

建文中兵部尙書茹瑺署河南布政司刑部尙書暴昭署平燕布政司﹝在眞定﹞永樂中戶部尙書郭資署北平布政司工部尙書黃福兵部尙書陳洽總署交址布按二司刑部尙書雒僉掌眞定府刑部左侍郎楊勉署山東布政司

吏部尙書外遷

洪武十三年以前吏部尙書遷行省參政者皆爲遷也蓋尙書三品而參政從二品耳又有吏部尙書王興福爲西安知府周時中爲鎭江知府陳修爲濟南知府李仁爲靑州知府陳敬爲禮部員外郎崔善爲宣化典史

吏部尙書攺別部

吏部自建文而後益重矣其攺兵部者茹忠誠瑺南本部者崔莊敏恭﹝以丁憂服除﹞南禮部者耿文恪裕南兵部者劉機﹝以丁憂服除﹞攺兵部總督者王恭襄瓊攺刑書者李康惠承勛以戍起﹝未上攺﹞

尙書兼九列

王驥程信以兵部尙書兼大理寺卿石璞趙榮以工部王來以南京工部兼亦如之蓋皆用軍功也按理官非若宮秩可兼又於品爲三無足榮者蓋二俸並支優以歲祿耳自程後絕不復有此加又洪熙初禮部尙書呂震爲太常寺卿則兼事與祿也

南兼北銜

正徳初王公軾以南大司徒兼北院副都總師徵蜀嘉靖中王公守仁以南大司馬兼北院左都討岑猛張公經以南大司馬兼北院右都平倭至王公用賓以南太宰仍兼翰院學士蓋優禮儒臣之典也

北銜理南務

嘉靖中李黙王材萬曆中屠羲英俱以太常寺卿掌南京國子監祭酒事萬曆初萬士和以禮左侍管南禮右侍事尋以左侍掌國子監翁大立以兵左侍前後管南吏刑二部右侍事此皆以北銜理南務也

戶部事祿之異

宣徳中夏忠靖原吉爲少保太子少傅戶部尙書然不治部事而兼支尙書俸郭忠襄資以太子太師起掌部事然不帶尙書銜一時事也

一部二尙書

洪武初制毎一部二尙書如吏部詹同李守道戶部李泰周肅同日命下後𨿽革亦往往有之吏部宣徳蹇義郭進景泰王直何文淵又王直王翺戶部永樂郁新夏原吉宣徳夏原吉郭資禮部永樂呂震趙羾景泰胡濙楊寧兵部建文茹瑺齊泰永樂金忠方賓正統王驥徐晞又徐晞鄺埜景泰於謙儀銘又於謙石璞嘉靖張瓉樊繼祖工部永樂趙羾宋禮又吳中趙羾宣徳吳中李友直嘉靖林廷■﹝木昂﹞甘爲霖又溫仁和甘爲霖又歐陽必進雷禮萬曆楊兆何起鳴石星曽同亨兩左都景泰陳鎰王文正徳陳金王璟三左都景泰陳鎰王文王翺

參贊團營非兵部

參贊守備機務非南京兵部者戶部尙書黃福張鳳吏部尙書崔恭都察院右都禦史張純王恕南兵部而非尙書者右侍郎徐琦

團營非兵部者都察院左都禦史王越馬文升右都禦史鄭曉右僉都禦史李鐩若王廷相汪鋐𨿽以掌院兼之然帶兵部尙書銜

蘓松江浙人戶部帶銜

髙皇帝制直隸蘓松二郡人不得官戶部永樂中皇太子監國請以江西人給事中王髙爲戶部侍郎不許正統末吉水周忱拜戶部尙書僅數日而攺工部以後𨿽巡撫銜亦避之惟內閣學士不論如永嘉黃公淮廬陵陳公循淳安商公輅長洲王公鏊余姚謝公遷慈溪袁公煒吾郡申公時行鄞縣余公有丁是也又吾郡滕思勉顧禮衢州徐恢皆實拜戶部蓋洪武中未定之制也

尊官掌九列

成化末三品以下九卿多以尊官掌之通政司張文質太常寺劉岌鴻臚寺施純俱太子少保禮部尙書大理寺杜銘工部尙書光祿寺艾福國子監丘浚欽天監康永韶皆禮部侍郎太醫院蔣宗武通政使上林苑監李孜省左通政蓋多以傳奉得之故也然未有如景泰時楊善之異善以左右都禦史加太子太保俱仍掌鴻臚寺

內閣次序互異

內閣五品時不過文淵翰林諸學士庶子諭徳中允爲序耳其諸殿次第自正統時定兼部銜次第自天順始定如楊榮以太子少傅謹身位少保黃淮武英下陳山無兼官以謹身位少保黃淮太子少保金幼孜武英下少保黃淮太子少保金幼孜以戶部尙書位少傅兵部楊士奇下金幼孜又以戶部楊溥無兼官以禮部位工部楊榮下王文以少保吏部位戶部陳循工部髙榖少保太子太傅下皆取所兼保傅爲次序也張瑛以禮部華蓋殿位戶部謹身陳山下此則以部分爲次序也

掌文淵閣

閣臣入閣止云直文淵及辦事而已惟徐有貞以武功伯兼華蓋殿學勑掌文淵閣事遂以掌文淵閣入銜武功敗李賢以右侍郎復拜吏書兼學士奉旨亦掌文淵閣然不入銜

閣臣不預事

宣徳初謹身殿大學士陳山攺専教內璫華蓋殿大學士張瑛出理南部俱不得預閣事而吏部蹇義戶部夏原吉俱輟部務以師保入備顧問計議朝政卽家條旨艸制勑然不入內閣亦一時異事也

大學士非內閣

洪武中華蓋等殿大學士劉仲質邵質餘思誠鮑恂余銓張長年吳伯宗朱善宋訥吳沈其時原無內閣也若洪熙時文華殿大學士權謹及陳山教內豎後皆非內閣臣矣

內閣兼掌部院

正徳初大學士焦芳入閣後又専銓柄乞於閹人瑾兼掌吏部﹝數日罷﹞嘉靖中大學士張璁兼掌都察院方獻夫兼掌吏部﹝不久罷﹞嚴嵩以上眷注及徐公階以候尙書徳俱兼掌禮部﹝俱半歲罷﹞李公本出掌吏部﹝旬日罷﹞乙丑大學士嚴公訥由吏部入以候尙書朴仍暫掌部事隆慶庚午大學士髙公拱起掌吏部趙公貞吉出兼掌都察院俱免奏事承旨內璁奉勑肅淸百僚本事畢恩奬加少保武英殿學拱綰綬歷年兩司內外考察至居首揆尙握銓柄出而啟事入而條旨尢爲異聞

內閣司考察

嘉靖三十五年吏部尙書李黙得罪內閣大學士李公本掌部事分別尙書以下九卿大小巡撫都禦史作三等其上中等擬畱下等取上裁復考察科道官應畱應去者以聞天順元年特命大學士徐有貞考布政黃輿髙寅王亮等知府白仲賢萬安等俱冠帶閒住

南部入閣

內閣由南部入者凡三人楊文忠廷和以南京戶部梁文康儲張文隠治以南京吏部俱尙書入

內閣出爲六卿

景泰六年太子少師吏部左侍郎兼學士江淵爲工部尙書掌部事嘉靖四年少傅大學士楊一淸起攺兵部尙書左都禦史總督三邊十八年禮部尙書大學士翟鑾起攺兵部尙書右都禦史閱九邊充行邊使

內閣出理南部

宣徳四年華蓋殿大學士張瑛以原官掌南京禮部其官稱禮部尙書蓋是時北爲行在故也

致仕丁憂

部臣入內閣萬曆十年致仕太子太保禮部尙書潘晟起家武英殿大學士十二年給假丁憂禮部右侍郎兼翰林院侍讀學士王錫爵起家禮部尙書文淵閣大學士祖宗朝所未有也

閣臣外任

永樂中解學士縉爲交址參議胡侍讀儼爲國子祭酒天順中嶽修撰正爲欽州同知後復官止於翰林供事再出知興化府徐武功有貞爲廣東李尙書賢爲福建許禮侍彬爲陜西俱參政賢尋復入爲吏部右侍郎又宣徳中太常卿兼學士楊溥景泰中翰林院侍讀彭時俱以內閣丁憂服除守本官後二公俱再入內閣

輔宰臣督工

閣臣於興造工役規畫則有之未有躬履其事者若吏禮二部臣則絕不之及矣惟嘉靖九年建南北郊大工少傅大學士張孚敬知建造少保大學士桂萼大學士翟鑾同知建造十四年少師大學士孚敬少保大學士李時知建造太子太保吏部尙書汪鋐少保禮部尙書夏言同知建造於工部爲侵官於閣臣爲失職

內閣公侯審錄

今三法司囚犯毎五年熱審奏請矜疑辧問及減等發落自正統初遣司禮監太監金英始遂爲定制必以巨璫之首爲之張傘蓋列騶騎旣至大理寺則據髙坐南向尙書都禦史皆旁坐而禦史郎中以下官引囚廷審殊不爲雅惟嘉靖十六年三月不用中官特以勲臣勛及二輔理之第勛倚貴自用所釋減幾大半囹圄爲空皇帝勑諭太師兼太子太師武定侯郭勛少傅兼太子太師吏部尙書華蓋殿大學士李時少傅兼太子太師禮部尙書武英殿大學士夏言朕惟刑獄重事民命所闗近來法官多不習律比任情出入以致寃濫滋甚及今會審應辧問者又拘執成案不與開釋朕毎念及此惻然軫懷玆特命卿等會同三法司官將見監死罪重囚逐一面加勘鞫務得眞情中間事有虧枉情可矜疑者奏來定奪朕以卿等勲輔重臣故玆簡托卿等宜仰體朕心殫誠竭慮往恭厥事卿等其欽哉欽哉

內閣不由翰林

內閣不由翰林凡八人王毅湣文以左都禦史楊文襄一淸劉鈞州宇許文簡讚以吏部尙書薛文淸瑄以大理寺卿兪綱以兵部右侍郎李文達賢以吏部侍郎曹元以兵部尙書﹝內許公曽爲編修然以禦史攺﹞

其初不由翰林而後攺翰林入閣者解縉初爲禦史黃淮初爲中書舍人楊士奇初爲吳府審理副胡儼初爲桐城知縣金幼孜初爲給事中陳山張瑛初爲教官給事中袁宗臯初爲長史桂萼初爲刑部主事張孚敬初爲南刑部主事方獻夫初爲吏部員外郎夏言初爲行人給事中

王毅湣薛文淸外亦有異者如江淵以刑部右侍郎尹直以兵部左侍郎徐有貞以都察院左副都禦史許彬以太常卿𨿽常爲翰林而所進階序亦未相應

殿閣二銜

景泰中修寰宇通誌陳少保循以華蓋殿大學士兼文淵閣大學士髙少保榖王少保文俱以謹身殿大學士兼東閣大學士亦一時異制也

學士二銜

弘文館學士兼翰林院侍讀學士危素文淵閣大學士兼翰林院學士胡廣楊榮金幼孜左春坊大學士兼翰林院學士解縉胡廣商輅左春坊大學士兼侍讀學士曽棨楊廷和彭時右春坊大學士兼侍讀學士王英劉儼呂原楊公以弘治末年加坊學不設五十年矣自楊公後八十餘年絕不復設

內閣首臣復居次

永樂四年解縉罷黃文簡淮以右坊學居首二歲而庶子胡文穆以學士兼左坊淮遂居次楊文敏榮永樂十六年以文淵閣學居首二十二年楊文貞爲華蓋榮遂以謹身居次梁文康儲正徳九年居首累遷至華蓋十三年故相楊文忠復入銜位同而入閣在前儲遂居次嘉靖二十三年嚴分宜居首累遷至謹身二十五年夏文湣以華蓋復入嵩遂居次

內閣兼官之異

大學士五品也然多以尙書兼之洪熙元年楊文貞以禮左侍兼華蓋金文靖以戶右侍兼武英宣徳元年陳山以戶左侍兼謹身張瑛以禮左侍兼華蓋後絕無之至嘉靖中李公本以吏右侍兼東閣隆慶初江陵張公居正以吏左侍兼文淵閣萬曆中吾吳申公時行大同王公家屏以吏左侍兼東閣俱大學士謹身殿大學士以太常卿兼者楊榮武英殿大學士以通政使兼者黃淮蓋加官也學士以刑部右侍郎兼者江淵以國子祭酒兼者蕭鎡以都察院左副都禦史兼者徐有貞由兼官進故也江蕭徐俱不數日而攺

學士兼官之異

正徳中學士靳貴左兼光祿寺卿天順復辟凡景泰中東宮官左右春坊大學士呂原倪謙左庶子劉定之攺通政司左右參議左右庶子林文李紹俱攺尙寶司卿仍兼講讀諭徳錢溥洗馬柯潛俱攺尙寶司少卿左右中允黃諫萬安李泰攺尙寶司丞仍兼史官亦時制之一變也

洪武孔克表王僎以翰林修撰兼編修天順孔公恂以詹事府少詹事兼諭徳近乎疊牀架屋矣

閣臣出使

內閣若楊文襄之督三邊翟文懿之巡九鎭皆起自家俱攺兼部職楊文敏三使寧夏甘肅與寧逺西寧謀軍務其時閣體未重至景泰中王毅湣文勘南直隸事情髙文義谷以祭告江海二公皆兼賑濟江少師淵督察四川軍情理糧餉則事體異矣弘治末闕裏告完李文正東陽以次輔致祭兼撰碑蓋重其事也

閣臣扈從

永樂北徵凡四其前二則胡文穆廣以文淵閣學與楊文敏榮金文靖幼孜扈從其後二則楊金二公俱以文淵閣學扈從宣徳徵漢庶人一楊少傅士奇楊宮傅榮金宮保幼孜楊學士溥從巡邊二其一則三楊與金其一獨三楊從正統北徵曹學士鼐張學士益從正徳徵寧庶人梁文康儲蔣文定冕從嘉靖南幸承天夏文湣言從惟徵漢庶人有勑與蹇少師夏少保同參預機務

贈官內閣吏部銜

大臣歿有贈官獨內閣大學士及吏部尙書不以加贈如梁武之於朱異宋神宗之於韓琦非破例不可惟景泰中贈侍郎曹鼐嘉靖初贈左長史張景明俱文淵閣大學士贈左都禦史宋景爲太子少保吏部尙書﹝鼐贈三官景贈二官尢爲本朝所無之典﹞

各部尙書兼學士

六部尙書非內閣而帶學士者惟禮部有之然亦自桂方二文襄起蓋上以議禮褒寵之且示爲入相之地耳後遂爲定制今按以吏部尙書帶者桂公萼方公獻夫李公黙郭公朴嚴公訥以戶部尙書帶者李公廷相以工部尙書帶者溫公仁和董公份自嘉靖丙戍後禮部尙書不兼學士銜者惟萬公士和及今徐公學謨而已

二尙書任國子

洪武中起致仕刑部尙書李敬爲國子祭酒致仕試吏部尙書劉崧爲司業今人但知劉而不知李也劉居官月餘卒李后坐事抵罪成化初亦以此例起禮部左侍郎李紹少詹事兼學士柯濳濳以喪服辭與李俱不及任而卒

弇山堂別集卷七

●欽定四庫全書

弇山堂別集卷八

﹝明﹞王世貞撰

○異典述三

文臣監修國史

國朝修實錄例以內閣大臣總裁而元勛上公一人監修獨髙廟實錄初以曹國公李景隆監修戶部尙書夏原吉副之中用太子少師姚廣孝及夏公至嘉靖中修睿宗實錄復用禮部尙書席公書吏部尙書廖公紀蓋特典也

文臣知經筵

故事勛臣一人知經筵內閣臣俱同知經筵後至李文達賢始以內閣首臣與勛臣俱知經筵而劉文穆劉文靖楊文忠徐文貞張江陵及今申少師俱因之矣夏貴溪嚴分宜𨿽極貴寵而上不禦經筵遂成闕事

勛臣從祀孔廟

萬曆中詔以新建伯王守仁從祀孔廟時布衣胡居仁亦與焉眞非常之遇也

文臣配享

髙廟配享不及文臣洪熙中以太子少師贈少師姚恭靖公廣孝配文皇帝嘉靖中以禦史中丞贈太師劉文成公基配髙皇帝姚至嘉靖中革賜祀於大興隆寺

藉田孤卿五推

天子耕藉田三公五推九卿九推今例以公侯兼三太者充之張江陵以少師與五推蓋特恩以爲加太傅張本也

文職世文蔭

嘉靖元年楊太師廷和蔣少傅冕毛少保紀以辭伯爵費少保宏以辭蔭錦衣指揮使攺蔭錦衣指揮千戶等官復固辭以兵部尙書彭澤言蔭楊公四品在京文職蔣毛五品費七品皆世襲固辭復不許然四公迄無拜

侍郎非本曹

嘉靖中董吳興份以工部尙書管吏部左侍郎事正徳中儲文懿瓘以戶部左侍郎起管右侍郎事又嘉靖初兵部左侍郎陶諧黎爽俱管右侍郎事萬曆中右都禦史吳兌張佳胤管兵部左侍郎事又兵部左侍郎王遴起管右侍郎事則以左侍無見缺故也萬曆中萬宜興士和以禮部左侍郎管南京禮部右侍郎事翁余姚大立以兵部左侍郎管南京刑部右侍郎事尋以原官管南吏部右侍郎事胡永昌執禮以兵部左侍郎管南京兵部右侍郎事則以南部無左侍故也按儲文懿瓘後復以戶部左侍郎起南京左嘉靖初胡端敏世寧以兵左侍告南攺吏左非謂南必無左有左不設右有右不設左乃故事也吳興一轉尢爲異典

巡撫非部院

永樂間大理寺卿胡槪參政葉春同撫南直隸太常寺少卿周訥撫湖廣大理寺丞郭瑄撫廣東大理寺丞孫時撫山西通政司參議朱侃撫廣西正統間大理寺卿蔡錫撫湖廣大理少卿張驥撫浙江大理寺丞孔公恂撫直隸景泰初大理寺丞王振撫貴州大理寺卿孔文英鎭紫荊通政司參議鄒文學鎭保定大理寺丞羅綺贊理甘肅軍務李奎撫保定成化間大理少卿吳道宏撫鄖陽又正統巡撫山西河南侍郎於謙降大理寺少卿嘉靖巡撫順大僉都禦史張址降寺丞俱仍巡撫

大將軍

國朝將軍掛印者事權甚重可以生殺人而大將軍爲尢重洪武元年以徐中山達爲徵虜大將軍至十七年卒𨿽以常開平李岐陽之才且貴重然不過副將軍而其它有徵南徵北徵西徵戎之専寄亦不過將軍而已傅潁公之平雲南鎭北邊張英公之三下交址統眾多者至八十萬少亦三十萬然皆不得掛大將軍印也余所知者十六人

徵北大將軍徐達馮勝藍玊﹝洪武﹞丘福﹝永樂﹞平北大將軍李景隆﹝建文伐燕﹞柳溥﹝景泰﹞朱永﹝成化﹞朱暉﹝正徳禦虜﹞杭雄仇鸞﹝嘉靖俱禦虜﹞鎭朔大將軍薛祿譚廣﹝宣徳﹞楊洪石亨﹝景泰俱徵邊﹞

按譚杭以都督得之尢爲異典余嘗見仇鸞銜位云平北大將軍總督京營戎政統領各路人馬太傅太子太師咸寧侯可爲寒心然未幾死事敗僇及妻子正徳中有稱威武大將軍朱壽者上也而許泰則爲副將軍迨南狩上自稱總督軍務而太監張永與彬曰提督贊畫機密軍務張忠及泰曰提督軍務一時各邊稱總督者俱攺總制及提督

世廟幸承天以太師翊國公郭勛爲都護大將軍太子太傅成國公朱希忠爲副將軍

掛兩將軍印

永樂中徵南將軍沐晟徵蠻將軍韓觀先後掛徵夷副將軍印嘉靖中徵蠻將軍栁珣亦掛徵夷副將軍印俱有安南之師故也

副副將軍

洪武四年徐魏公達北討李曹公文忠馮宋公勝爲左右副將軍鄧衛公愈湯中山和爲左右副副將軍按唐諸鎭徵黃巢四面行營各設都統而王晉公鐸以上相臨之爲都都統事相反而相類

外任下遷翰林

外任左遷而得翰林者洪武中時有之若永樂庚寅許州知州潘文奎以事當降爲有文學攺左春坊司直郎乙未湖廣按察僉事言蘄州同知桂宗儒柔懦當黜以任淺送都察院問刑三載攺翰林院修撰宣徳丙午吏部言四川按察使陳璉不諳憲法攺通政使掌國子監祭酒因謫而遷淸近誠爲異事壬子大學士楊士奇等言交址南靈州革任知州黎恬有文學攺右春坊右諭徳又山東左參政兪士吉考滿升詹事府詹事亦可謂非望之典最後如雲南布政使陳文之入爲詹事浙江布政使李黙之入爲太常寺卿掌南京國子監祭酒事皆視若登仙矣

翰林兼諫官

洪武中夏公原吉範公顯祖以太子賓客兼治書侍禦史永樂丁未李公準以太子賓客兼吏科都給事中嘉靖庚戌趙公貞吉以左春坊左諭徳兼河南道禦史宣諭行營己丑夏公言以翰林院侍講學士兼吏科都給事中李以三品兼七品尢異國初治書侍禦史階正四品蓋今僉都禦史官也

翰林攺給事中

正統中大學士金幼孜子翰林檢討達攺給事中成化中翰林檢討李昊攺南京禮科給事中昊忻王教授王薨故也

翰林攺禦史

洪武中翰林院編修馬亮任敬王璉王輝陳敏張惟洪熙元年翰林院侍講李時勉羅汝敬俱攺監察禦史仍限李羅一日言一事凡三日而下獄正統己巳徐公珵以翰林院侍讀攺浙江道禦史募兵彰徳楊公鼎以右春坊右中允攺河南道禦史募兵兗州檢討王玉攺江西道禦史募兵濟南俱事完復故官

翰林攺教授

永樂乙未進士第二人李貞第三人陳景著俱以翰林院編修九年滿當遷攺鄕官便養貞得髙州府景著得福州府俱教授遂以此官終其身景著及第時僅十八尢可惜也又有錢唐王羽者由太常少卿請便養亦得杭州教授正徳中援此例以授興化養親禦史陳茂烈固辭

狀元謫任

狀元授官以後謫爲他官者羅倫舒芬俱自修撰謫市舶司副提舉呂柟自修撰謫解州判官張升自左庶子謫工部員外郎俱以言事陳謹自修撰謫廣州府推官以公誤範應期以修撰謫南京大理寺評事以被論

進士徑授編檢

洪武十八年乙丑授進士馬京等爲編修吳文爲檢討建文庚辰進士吳溥楊榮楊溥俱爲編修蓋官制未定也若正統己未進士錢溥教內使徑授檢討正徳三年徑授二甲第一人焦黃中三甲第一人胡纉宗爲檢討蓋中人瑾變亂成法且欲私其門客及鄕人故也

首甲不授翰林

洪武四年初開科狀元吳伯宗授禮部員外郎﹝時正六品﹞第二第三人郭翀吳公達俱吏部主事﹝從六品﹞而會元兪友仁中三甲爲縣丞蓋官制未定也丁丑狀元陳■﹝安阝﹞第三人劉鍔成謫補鴻臚寺司賓署丞尹昌隆授禮部主事以人言考官私南人故也嘉靖壬辰第二人孔天胤授陜西按察僉事以王親故也

給事禦史互攺

洪武中給事中宋善萬徵彭通王惟言王■﹝日斬﹞攺監察禦史李爌以禦史攺工科給事中兼齊王府錄事若永樂江西道禦史汪俊民攺刑科給事中山東道禦史文郁攺工科給事中吏科右給事中羅亨信工科給事中周岐正統給事中朱良暹李運俱攺監察禦史又給事中金達王庾暫攺禦史募兵正徳兵科都給事中王翊刑科給事中張禴工科都給事中段豸俱攺禦史查盤凡五六見若王肅敏廷相以庶吉士授兵科給事中降亳州判官升髙淳知縣入爲監察禦史邇來徐貞明以給事中謫按察照磨升推官兵部主事尙寶司丞再以尙寶卿兼禦史治水利尢異

布衣總裁國史

永樂詔重修髙廟實錄布衣陳濟與學士解縉等爲總裁而禮部尙書李至剛及講讀以下僅爲纂修官

布衣考試

洪武四年京畿試前元貢士鮑恂與學士宋濓等同爲考試官

三布衣優禮

國朝優禮處士與處士所以自處者毋過於陳靜誠遇吳康齋與弼武學士周文而已陳在髙帝初應聘與參帷幄大計再授翰林院學士辭授禮部侍郎尙書以至尙書左丞又辭竟以處士卒遣中官諭祭官爲賻有子枋以遇故特擢累官至尙書武在文廟初以藩邸講讀之舊驛召至京賜襲衣銀帶鞍馬以爲翰林院侍講學士固辭聴以學士致仕賜勅及白金文幣酒餼馳驛歸吳在英廟時遣行人賫勑及金幣驛召引見授左春坊左諭徳賜宴文華殿內閣學士李賢待再賜金幣羊酒三辭俱溫音慰畱最後賜勑及銀幣給月米遣行人護歸其初聘勑曰朕承祖宗求賢圖治亦有年矣永惟勞於求賢然後成無爲之治樂於忘勢乃能致難進之賢聞爾與弼潛心經史博洽古今蘊經國之逺猷抱致君之宏略爾乃嘉遁丘園不求聞達朕眷懷髙誼思訪髙賢渴望來儀以資啟沃今特遣行人曹隆往詣所居徵爾赴闕仍賜禮幣以表至懷爾其恵然就道以副朕翹待之意賜歸勑曰朕惟自古英君誼辟莫不好求賢士以臻治理故服位以來深思先務莫急於此聞爾與弼懷材抱道嘉遁林泉特遣行人賫捧書幣造廬徵聘爾乃惠然肯來深慰朕懷欲煩輔導東宮特授春坊諭徳爾以衰老固辭朕堅意不允畱之數月病勢不已乃知本心非不欲仕第以不能供職故耳於是特允所辭且以嘉猷朂朕足見忠愛之誠仍遣行人送還故里賜以銀幣用表至懷復命有司月給米二石以資供膳爾其優遊桑梓安身樂道以度遐齡倘精力未衰尙其無忘纂述以繼前賢輔教垂世之意其初授官賜銀幣辭疏旨曰朝廷久聞髙義特用徵聘今惠然逺來朕深嘉悅然幣以將誠官以命徳禮非過也不允所辭面見諭曰重卿學行特授宮僚煩輔太子再辭疏旨曰朕知乃心不幹仕進故不煩以冗務特處以宮僚之職不必再辭三疏辭旨曰固辭𨿽得難進之義揆之中道無乃過乎欲觀祕書可勉就職觀此二勑三旨一諭𨿽內閣輔臣其優禮逺不能過也

編修主會試

洪武戊辰國史編修蘓伯衡李叔荊主會試

編修主鄕試

永樂癸未編修王達戊子檢討王洪甲午編修周述正統丁夘檢討錢溥成化乙酉編修彭華俱主應天試

司直修撰主會試

永樂己丑左司直郎徐善述乙未翰林院修撰梁潛王洪景泰辛未修撰林文主會試

待詔典籍紀善主會試

洪武乙丑翰林院待詔朱善前翰林院典籍聶鉉丁丑吉府紀善白信蹈主會試

致仕官主試

洪武乙丑命前翰林院典籍聶鉉主考會試宣徳癸丑前少保戶部尙書武英殿大學士黃淮主考會試聶待選吏部黃以謝恩適至京故也然聶以卑官得之其同試乃有講讀以上者尢爲奇矣

非翰林官主試

洪武三年主鄕試者禦史中丞劉基治書侍禦史秦裕伯丁丑主會試者吉府紀善白信蹈革除中太常寺少卿髙巽志主己夘庚辰鄕會試

同考官尊於主考

洪武丁丑紀善白信蹈主會試而同考則侍讀張信侍講戴彛正徳丙辰侍講學士陳循主會試而同考則太常少卿魏驥景泰辛未修撰林文主會試而同考則侍講劉儼廣東參政羅宗本

三伯讀卷

廷試讀卷官當以內閣及九卿詹事翰林學士爲之惟天順丁丑徐有貞以武功伯掌內閣王驥以靖逺伯掌兵部楊善以興濟伯掌鴻臚寺讀卷居諸公首亦時制之變也成化中王越以威寧伯兼宮保掌都察院亦預讀

異途官讀卷

又正統中左都禦史楊善以守城生員戶部左侍郎掌光祿寺事柰亨以吏員太常少卿程南云以習字生讀卷尢爲奇事亨序列內閣戶部右侍郎兼學士陳循上

特賜出身

宋制大臣或有不由科第者特賜於某人榜出身或用累舉恩賜第國朝無之惟永樂間曲阜孔諤以舉人至京中副榜第一人諤宣聖後皇太子召見特賜進士出身授左春坊左中允侍講讀

鄕試不第而特許會試者景泰中陳瑛王倫也﹝大學士循文子有疏﹞

會試不第而特賜廷試者洪武中韓克忠等一榜進士也會試不第免廷試特賜進士出身者孔諤也﹝一云諤超授中允未賜進士出身後文皇帝攺監察禦史﹞

贈進士

天順七年貢院災會試舉人死於火者九十人事聞俱贈進士出身

一歲兩狀元

洪武丁丑廷試賜陳■﹝安阝﹞劉鍔尹昌隆及第後以舉人訴覆試復取韓克忠王恕焦勝及第凡二榜兩狀元而二公官俱不顯

連歲狀元

永樂辛夘始廷試寄監中式舉人陳璲等賜蕭時中苗衷黃暘及第明年復廷試中式舉人林志等賜馬鐸林志王鈺及第連歲二狀元而皆不顯

會試四主考

天順癸未禮部左侍郎學士陳文尙寶少卿兼修撰柯潛爲考試官貢院災以次年攺太常少卿學士彭時侍讀學士錢溥

丞相知貢舉

洪武三年應天鄕試特進右丞相汪廣洋左丞相胡惟庸知貢舉禦史中丞劉基治書侍禦史秦裕伯主試同考則侍讀學士詹同弘文館學士睢稼起居注樂韶鳳尙寶丞吳潛國史編修宋濓四年仍鄕試主試兵部尙書吳琳國子監司業宋濓尋會試知貢舉仍廣洋惟庸又設主文官爲禮部尙書陶凱前翰林侍講學士潘廷堅考試翰林侍讀學士詹同國子監司業宋濓等

知貢舉官讀卷

禮部尙書知貢舉不得爲讀卷官惟永樂中特詔尙書呂震嘉靖中特詔尙書嚴嵩讀卷皆異數也

典史中會試

曹文襄鼐以太和典史運糧至京乞會試得第二人廷試復爲第一人不十年遂登相位後有刑部吏南昱松陵驛丞鄭溫然位不甚顯考蘓州誌常熟黃鉞叔楊亦以典史中會試

朱書黃榜

永樂甲辰上臨軒策士初以孫曰恭爲第一邢寛爲第二旣而曰孫暴不如邢寛遂擢寛第一曰恭第三仍朱書黃榜一時以爲盛事

同考試官作試錄序

洪武二年京畿鄕試錄序出於國史院編修宋濓四年京畿鄕試錄序復出於濓俱國子司業是秋會試錄序復出於濓俱同考試官最後者蓋濓以文學見重故耳嘉靖甲辰主考禮部尙書學士張潮卒於試院同考翰林修撰茅瓉爲後序甲子應天主考中允孫世芳卒於試院同考吏部蔡國珍爲後序

一歲兩考庶吉士

永樂甲申擇二甲文學優長者楊相等五十一名及善書湯流等十人俱爲翰林庶吉士進學五月擢庶吉士杜欽王惟正節慶爲戶科給事中周玊羅亨信張侗爲工科給事中明年正月始復選楊相劉子欽彭汝器王英王直余鼎章敞王訓柴廣敬王道熊直陳敬宗沈升洪順章朴兪學夔羅汝敬盧翰湯流李時勉段民悅吳紳楊勉及首甲修撰曽棨編修周述周孟簡二十六人於文淵閣肄業所謂二十八宿者而周忱陳請與焉司禮監月給筆墨紙光祿寺日給酒饌禮部月給膏燭工部人給第舎按今人但知二十八人不知其先取六十一人也宣徳癸丑選年少質美者尹昌黃瓉趙智陳雲傅綱黃回六人爲庶吉士令王直教習十一月復選徐珵賴世隆吳節李紹姜洪虞瑛潘洪王玉陳金劉實鄭建方熙何瑄爲庶吉士並令王直教習今人但知徐珵卽有貞爲首不知其有尹昌等六人也蓋一榜有前後兩庶吉士矣若嘉靖壬辰初取錢亮許檖閔如霖衛元確段承恩韓朂扈永通呂光洵謝九儀劉光文黃獻可劉士達劉思唐閻朴胡守中錢籍王梅雷禮邊涔李大魁郭希顏進呈矣上閱卷見彌封有不固者寢之尋詔復選得呂懷範瑟錢亮黃應中秦鳴夏邊沆閔如霖王珩衛元確浦應麒遊居敬趙汝濓劉思唐閻朴胡守中李本趙維垣何城王梅李大魁郭希顏蓋以後選爲重也

冠帶舉人

永樂甲申翰林院試下第舉人張鉉等六十一人俱賜冠帶於國子監進學以俟後科丙戌廷試乙榜舉人周翰等二人俱賜冠帶於國子監進學余除教官己丑國子監試下第舉人熊槪金庠等十餘人並會試中式舉人陳璲等俱寄國子監不給冠帶宣徳癸丑試乙榜龍文通章瑾等二十四人如張鉉例給訓導俸考諸冠帶舉人登第者十不下六七而名世之臣不與焉

史官教庶吉士

教習庶吉士多用學士以上官亦間有及講讀者惟正統乙丑初用編修趙恢後用修撰王振

藩臬兼任

成化中湖廣右布政使陶魯兼廣東按察副使正徳中江西右布政使吳廷舉兼本省按察副使嘉靖中山西右參政王輪兼按察僉事山西右參政李蓁江西右參政張景賢浙江右參政劉濤俱兼按察副使蓋皆爲兵備地方有年勞或功賞故也以吾吳兵備言之山東右參政任環湖廣右參政王叔杲俱兼按察僉事湖廣右參政湯賓兼按察副使凡三人近年以來不可勝紀襄陽兵備楊一魁則升右參政無兼秩吾蘓松兵備馮叔吉徐節蹇達則直爲湖廣按察使萬曆十五年有致縉紳錄至者閱之爲駭然因記於此亦時制一大變也

以按察使飭兵者湖廣蘄州李琦河南汝南胡緒山西兾北王緘陜西寧夏戴光啟固原李廷儀甘州邢玠山東齊山曹子朝四川下川南蔡國珍廣東海南陳瑛雲南騰衝姜忻淸軍邊維垣廣西賓州陳洙

以右參政飭兵備者北直隸永平葉夢熊密雲郭四維紫荊張修吉宣府王學書遼東海蓋郝傑山西冀寧許雲濤陜西莊浪茹宗舜靖邊李春光岷州郭汝河州張思忠臨鞏石櫃隴右趙焞以右布政使掌按察司者河南王體復

特蒞鄕土

永樂中西安人楊恭自刑科給事中擢陜西右布政使開封人許廓以工部左侍郎彰徳人王彰以右都禦史俱巡撫河南兗州人樊敬以右通政兼行軍司馬鎭濟寧

吳人陸公完以逐流賊至吳提督軍務撫臣俱聴節制秦人彭公澤以平蜀冦由闗中進兵後處置哈密事復總甘肅諸鎭軍務楚人陳公金以討姚源賊兼總七鎭浙人趙文華以徵倭提督閩人張經徽人胡宗憲俱以備倭總督山西人則少師太宰楊公博少保大司馬王公崇古天津人右都禦史劉公濤眞定人大司馬梁公夢龍俱以總督禦敵吾吳少司馬劉公畿亦以總督討徽寇俱蒞本土

節制各省

弘治以前𨿽有大徵而文臣多系參贊卽有重寄多是本省節制及隨行官軍而已正徳中陸司馬完彭中丞澤破山東河南大盜兼督二省南北直隸湖廣陳尙書金破東鄕姚源盜總制江西浙江福建湖廣南直隸等處洪尙書鍾破籃鄢盜總制湖廣鄖陽陜西河南四川等處嘉靖中平田州亂王新建伯守仁總督廣東廣西江西湖廣諸處拒北邊翟尙書鵬總督宣大遷薊北直隸山西河南等處平江西寇胡尙書宗憲總督兩浙南直隸江西福建諸處俱聴便宜行事鎭巡等官俱聴節制

兩京文臣總督

京營兵馬例以公侯伯總督而文臣或提督或協理南京守備例亦用公侯伯而文臣稱參贊其奏疏行移坐次皆出其下惟景泰初於肅湣謙以少保大司馬稱總督軍務列武靖侯石亨上王忠毅以靖逺伯大司馬稱總督機務坐守備寧逺伯任禮左蓋以二公望重故優寄之後不爾也

勛臣巡撫

文臣稱巡撫而武臣內臣稱鎭守例也獨宣徳中少師隆平侯張信巡撫陜西而嗣後都禦史陳鎰王文侍郎耿九疇卻稱鎭守

給事中巡撫

永樂十九年遣給事中馬俊等同尙書蹇義金純等巡行天下撫安軍民俊往南直隸葛紹祖往四川王勵往河南李瑒往陜西許能往浙江章云往江西徐初往福建陶衎往北直隸劉渙往山東劉藎往湖廣艾廣往廣東蕭奇往山西楊春往廣西正統十四年命吏科都給事中張固往河南裕州兵科都給事葉盛往陳州等處勑其招撫流移耕種生理仍提督各衛所操練軍馬固守城池如有賊寇生發相機剿捕毋致滋蔓

錦衣一品

錦衣典親軍其後寄以詗察之柄體勢日重然本非尊官也故𨿽紀綱門達逯杲之寵寄橫肆然綱達不過都指揮僉事杲僅指揮同知而已袁彬自都指揮出僉都府方晉橫玊正徳初指揮髙得材緣從父鳳柄司禮轉升右都督終以非例於五府帶俸錢寧繼踵此官𨿽貴盛之極而意猶歉之請以都指揮理事下兵部議曲爲諛解遂成不疑沿流至於陸朱極矣今考太保兼少傅者一人陸炳太保兼太子太傅一人朱希孝太子太傅一人劉守有左都督一人錢寧右都督一人陳寅都督同知一人餘蔭已上皆掌衛督行事官校者也右都督一人錢安都督同知三人袁天章孫鈺楊俊士已上同掌衛督捕者也其它恩蔭管事左右都督如麥祥髙恕黃浦之類不可勝紀矣

弇山堂別集卷八

●欽定四庫全書

弇山堂別集卷九

﹝明﹞王世貞撰

○異典述四

勲臣總省府臺

洪武中詔太師韓國公李善長曹國公李文忠總理中書省大都督府禦史臺事後命韓公専理臺事曹公亦出鎭

勲戚理文職

永樂初以北京行部尙書缺請特詔駙馬都尉李讓兼領再命讓領北平布政司事又洪武中命汝南侯梅思祖掌雲南布政司事駙馬都尉王恭兼福建行省參政

勲戚理太學

洪武中上以公侯子弟在太學者多驕慢不習訓詔曹國公李文忠提督國子監又二十九年署國子監學正吳啟言國子師生例以太學優劣分隸六堂邇來皆無甄別髙下不分無以激勸宜考第如例上命魏國公徐輝祖率禮部翰林院官詣監考試諸生等第吏部以次錄用

文臣掛將軍印

正統中王靖逺驥以兵部尙書徵湖貴苖充徵蠻將軍成化中王威寧越以左都禦史出徵充平胡將軍守大同充徵西前將軍攺鎭延綏充靖虜副將軍俱掛印

文武二銜

洪武初張彪以統兵元帥兼知全州王玉以副元帥兼州同知呂兼明以義兵元帥兼知永康縣陳從貴以帳前總管兼知東陽縣王道同兼知永康縣胡深以右司郎中兼吳王府參軍總處州兵汪廣洋以左司郎中兼驍騎衛指揮馮勝以右都督兼詹事府詹事中書省參政鄧愈兼僉行樞密院又以徵戍將軍兼左諭徳徵西將軍湯和兼左諭徳華雲龍以都督同知兼北平行省參政丁玊以廣西行省參政兼本衛指揮使耿炳文以陜西行省參政兼秦王府武傅曹興才以山西行省參政兼領太原衛指揮事郭云以南陽衛指揮使兼知南陽府呂文燧以永康翼左副元帥兼知縣

勛戚公侯以下帶師傅不可言文武二銜也若都督𨿽帶銜亦宜附紀景泰中太子太保都督僉事張輗成化中太子太保左都督趙勝嘉靖中太保太子太傅徵西將軍大同總兵官周尙文太子太保徵西將軍左都督大同總兵官梁震太保兼少傅左都督掌錦衣衛陸炳太保兼太子太傅左都督掌錦衣衛朱希孝蓋祖宗朝都督有勞寧封流伯而不加保傅典制一變也後累加遼東總兵官左都督李成梁太保兼太子太保薊鎭總兵官左都督戚繼光少保兼太子太保錦衣衛掌衛事左都督劉守有加太子太保太子太傅

武臣贈官得師傅者尢少嘉靖中梁震贈太保嶽懋贈少師李淶殷尙質楊照王治道贈少保隆慶初周尙文贈太傅皆總兵也萬曆初朱希孝贈太傅則錦衣也

文臣理武職

天順中楊善以禮部尙書攺掌左軍都督府成化中王威寧越以左都禦史攺掌前軍都督府仍總五軍營兵提督團營操練俱帶伯爵

武臣理文職

洪武中大將軍徐達以衛鎭撫吳勉權大都路知府又起用致仕百戶楊山署掌芒部軍民府

武臣攺文

洪武帳前總管王道同爲義烏知縣荊州衛指揮使蔡僊爲廣西行省參政元帥單安仁爲按察副使再以瑞州守禦千戶爲將作卿管軍鎭撫薛祥進都漕運使十四年起致仕鎭撫張眞拜兩淮都轉運鹽使司運使按張眞者錦衣衛鎭撫後調太倉余於其家得禦寶勘合驗之則山東布政使司左布政也其制亦與今憑文不同十五年起致仕南陽右衛百戶吳權爲福建布政使司右布政使濟寧左衛鎭撫胡溥爲山東布政使司右布政使濟川衛百戶周景爲左參議永平衛百戶範誠爲右參議宣武衛百戶張端爲山西布政使司左參政永淸右衛千戶王福爲參議永平衛百戶劉淸爲右參議龍驤衛百戶張林爲廣東布政使司左參政南昌衛所鎭撫江崇爲右參議羽林左衛百戶龍徳爲浙江布政使司右布政使周先爲四川布政使司左布政使徽州守禦所百戶周良爲陜西布政使司右布政使又以散騎舎人耿瑄爲尙寶司卿十八年攺陜西都指揮楊貴爲河南左布政使天策衛所鎭撫歐陽相佐爲四川布政使司左布政使水軍衛所鎭撫馮翼爲右布政使致仕水軍左衛鎭撫張貞爲湖廣布政使司左布政使﹝此張貞非前張眞也﹞處州衛所鎭撫陳蠡爲右布政使廣武衛所鎭撫左傑爲江西布政使司右布政使府軍前衛百戶周良爲山東布政使司左布政使武徳衛鎭撫馬淵爲福建布政使司右布政使羽林右衛鎭撫蔣彛爲廣西布政使司左布政使又宣武衛鎭撫徐麟爲河南府同知以戰功進知府又以韃靼指揮使安圖爲刑部尙書元降將索諾木結爲治書侍禦史約爾珠爲左副都禦史和克齊爲工部右侍郎

永樂百戶劉泰攺建寧府通判至禮部員外郎

成化中錦衣衛百戶何瑾爲尙寶司丞府軍前衛副千戶於冕攺兵部員外郎

文臣攺武

洪武中中書左丞吳宏左遷親軍指揮使中書右丞兼右詹事趙庸江淮參政傅友徳俱升同知大都督府行省平章李文忠攺左都督江西行省參政汪興祖升都督僉事左司郎中單安仁攺守禦千戶大都督府斷事脫列伯升驍騎右衛指揮僉事太僕寺卿商暠爲中府都督僉事子敬復以太僕卿爲大同衛指揮僉事九江知府丁玉升都衛都指揮溧水知縣郭云升南陽衛指揮僉事燕府左相費愚爲中護衛指揮使尙寶司丞楊能升都指揮使尙寶卿耿瑄仍升前軍都督僉事尙寶卿徐膺緒升大同衛指揮僉事雲南鶴慶府知府董賜爲雲南前衛指揮僉事

永樂初燕府紀善李賢升都指揮僉事保定府同知朱眞升中衛指揮同知雜造局大使宋得升羽林前衛指揮僉事陵川訓導劉泰升百戶

洪熙中鴻臚少卿喀達克升錦衣衛光祿寺署丞馬成升金吾右衛俱指揮僉事尙寶卿朱琇升金吾左衛指揮使

宣徳初光祿寺卿胡榮鴻臚序班孫愚升都督僉事﹝後及貴妃父愚尋攺名忠﹞

兵部左侍郎張信攺錦衣衛世襲指揮同知後至四川都司都指揮使鴻臚寺丞何敏升錦衣衛指揮僉事正統工部主事吳賢﹝卽尙書吳中子﹞攺錦衣衛世襲百戶後升千戶

天順中太常寺奉祀劉謙升錦衣衛正千戶翰林院典籍馮珤升錦衣衛副千戶廣西右參政岑瑛升本省都司都指揮使﹝瑛土官也﹞

成化十一年升文思院副使王綱髙明錦衣衛所鎭撫十六年升鴻臚寺序班許暘通政司經歷何璋俱所鎭撫又文思院大使毛祥營繕所副沈智姚興俱錦衣衛所副千戶所副盛能所丞陳全文思院副使周貴周六一劉榮馮宇俱錦衣衛所百戶十八年升文思院副使顧羊保孟林俱錦衣衛所百戶十九年升文思院副使李聰等五人俱錦衣衛所鎭撫又升通政司知事張禮錦衣衛世襲副千戶文思院副使張旺段撫理錦衣衛所百戶二十年升文思院副使葛信王貴顧珙錦衣衛所鎭撫二十一年升禮部司務李宗義文思院副使髙淸俱錦衣衛所百戶鴻臚寺序班姚通錦衣衛所鎭撫又升文思院大使郭成姚安等錦衣衛所百戶徐綱陳謙所鎭撫又攺上林苑錄事汪憲錦衣衛試百戶按憲實攺衙門余俱帶銜於文華武英仁智三殿及禦用監供事者也

弘治中鴻臚寺卿張巒爲中軍都督府都督同知﹝後父也﹞中書舎人袁熹襲錦衣衛都指揮僉事進士梅純襲孝陵衛指揮使升中都副畱守又田州府知府岑猛降福建平海守禦所百戶﹝猛土官也﹞

正徳中兩浙鹽運司同知劉瑄升錦衣衛指揮僉事平谷縣知縣楊某升錦衣衛所百戶文思院副使方景升錦衣衛所百戶

嘉靖初鴻臚寺卿陳萬言升中軍都督府都督同知﹝皇后父也﹞湖廣右布政使掌永順宣慰彭世麒升都指揮使崇明知縣吳大本仍襲原衛指揮使

隆慶中兩淮鹽運司判官鄭崇孝仍襲錦衣衛左所正千戶

萬曆中文思院副使王偉升錦衣衛指揮使﹝皇后父也﹞又州判官金丹升所鎭撫仕至都指揮僉事世襲指揮同知

文臣國戚

髙帝時太常寺卿前吏部尙書呂本女爲懿文皇太子繼妃英宗女重慶公主下嫁鴻臚寺卿周顒子璟憲宗女仁和公主下嫁尙寶卿齊佑子世英顒佑遷一官帶俸不任事

文武臣掌中外兵

國朝之制總禁兵者不得預外兵惟嘉靖中有邊寇都禦史楊恪湣公守謙自保定咸寧侯仇鸞自大同各入援詔守謙提督中外諸軍已鸞至拜總督亦如之又命文職三品武職都督已下悉聴軍法從事楊僅數日遇禍仇聲勢殊烜灼而禍尢慘

又

倭事起南京兵部尙書張公經不置參贊機務兼總督南直隸浙江等處軍務事權亦類之尋以明年下獄

勛戚大臣爲指揮使

洪武中駙馬都尉王克恭領福州衛指揮使黃琛領淮安衛指揮使靖海侯吳禎出領定遼衛指揮使建文初起在閒越雋侯兪通淵領豹韜衛指揮使

駙馬伯二品

國初駙馬都尉黃琛王克恭誥稱鎭國上將軍忠勤伯汪廣洋誠意伯劉基誥稱資善大夫護軍以階勲考之蓋正二品也琛克恭所尙主於上從姊例當裁爲儀賓上不忍故仍其號而下其階誠意歲祿二百四十石僅視四品所不可曉

指揮掛將軍印

洪武二十八年命蘄州衛指揮僉事胡冕爲徵蠻前將軍六安衛指揮同知宋晟武昌荊州二衛指揮僉事徐越榮鑄副之討郴桂山賊又於二年命潭州衛指揮同知丘廣爲總兵官寶慶衛指揮僉事胡海廣西衛指揮僉事左君弼爲左右副總兵討左江上思州蠻三十年命湖廣都指揮使齊讓爲平羗將軍蘄州衛指揮僉事胡冕六安衛指揮僉事宋晨爲左右副總兵討古州蠻按齊讓系都指揮而丘廣不掛印差少異耳然司衛官任大將亦後代所無之典

駙馬封侯

洪武中李貞封恩親侯以恩澤建文中駙馬都尉李堅封灤城侯以破燕功永樂初王寧封永春侯以納欵功袁容封廣平侯李讓封富陽侯以靖難功嘉靖初崔元封京山侯以迎駕功贈侯者景泰初井源以土木死事贈巨鹿侯

駙馬加公孤

嘉靖中崔元加太子太傅再加少師太保太傅蔡震謝詔俱加太子太保

駙馬坐府典兵

永樂間駙馬李讓袁容俱鎭守北京仍理行府都督事王宣鎭雲南沐昕初同襄城伯李隆守備南京至正統間革猶與趙輝俱掌南京都督府自後所掌惟宗人府及領侍衛將軍力士而已又宋琥宋瑛相次掛平羗將軍印鎭甘肅

駙馬提學

洪武十九年勅駙馬都尉梅殷提督山東學校兼理地方事務朕觀古之帝王必賴賢才輔佐以成治功賢才之在天下必待明師教育以成器用爾駙馬都尉梅殷幼承家教長能篤學精通經史頗有才華𨿽乃武臣之裔堪爲文儒之宗今特命汝提督山東學校作養人才兼理地方等處事務汝惟欽承朕命勿負所托

外戚握兵政

國朝自成祖而後后妃不選公侯家正統初太皇太后下詔裁彭城伯張昶左都督張升不得與議朝政自後𨿽爵至公侯位爲師傅亦優遊食祿奉朝請而已惟會昌侯孫繼宗以元舅總團營兵馬監修國史知經筵迨八十告老猶掌後軍都督府事此亦政體一大變也夫以張壽寧兄弟之寵方安平後父之重李武淸外祖之尊而皆不得預此千古所當法也

勛戚武臣直廬應制

國家應制對揚之作惟屬之詞林近臣𨿽九列不與而嘉靖中顧獨賜直廬以居諸貴往往勛戚武弁亦得參之如醮詞門聮以至表啟歌頌之類手無停筆掌無虛日今可紀者勲臣太師太子太師翊國公郭勛太師兼太子太師成國公朱希忠太傅太子太師咸寧侯仇鸞親臣太傅兼太子太傅駙馬都尉京山侯崔元駙馬都尉鄔景和少保太子太保安平伯方承裕武臣太保兼少傅左都督掌錦衣衛陸炳太保兼太子太傅左都督掌錦衣衛朱希孝後勛鸞以它事敗景和不能其事罷直

錦衣指揮侍經筵

故事以勛臣極尊一人知經筵以次尊一人侍經筵正統末特詔錦衣指揮同知王山侍經筵以太監振弟故也

武臣兼總團營廠衛

正徳十四年左都督平虜伯朱彬以提督團營總兵官兼督東廠及錦衣衛官校辦事團營太監張永谷大用主之東廠張鋭主之錦衣朱寧主之彬兼綰三務中外大柄悉歸之矣彬扈行稱提督贊畫機密軍務總兵官仍督辦事官校不久亦敗﹝朱彬卽江彬也﹞

內臣任文銜

洪武置定逺牧監屬太僕以中官李善爲監副胡淸董良爲禦史又光祿寺卿而下用士人內官庖役相兼散官照本行給授永樂命上林苑監署正至丞簿悉內官文臣兼任若外臣任內職則前江彬督東廠也

外臣任內政官

洪武初杜安道以帶刀宿衛授尙冠郎遷禦用監令洪奉司今皆內臣職也最後遷光祿寺卿

畨將握兵

祖宗時畨將有功𨿽累封至侯伯不得掌五府都司衛所印及總兵鎭守或入奉朝請或於各鎭住牧惟有徵行則遴所部精騎以從或別將則副大帥耳天順初以恭順侯吳瑾掌右軍都督府瑾故恭順伯允誠卽巴圖特穆爾孫也廣義伯吳琮鎭寧夏琮亦巴圖特穆爾孫也東寧伯焦壽鎭薊州及甘肅故指揮巴爾斯臺孫也右都督芮成鎭四川指揮博囉子也史以爲畨將握兵之始自是而後不可勝紀

土官升府部大臣

洪武土官宣慰使鄭彥文升工部左侍郎永樂交州府知府阮均爲刑部左侍郎建昌府知府同彥翊演州府同知黎思凱爲刑部右侍郎景泰守禦潯陽都指揮同知黃■﹝王宏﹞爲左軍都督府同知管府事

內閣制勑兩房極品

制勑二房官其職𨿽司典籍具內外制艸及謄寫然不過爲大學士供筆硯役人而已間取科甲一二充之然外制之重者別舉翰林講讀以下司其事固不得與也故兼官至九列其在科目者則出而爲卿佐以藝選者不過加服俸而已惟武世二廟稍有踰等至穆廟而始復爲限量其至尙書者三人禮部張駿工部周恵疇張文憲至左侍郎者一人禮部張電右侍郎者二人工部談相王槐文憲官侍郎時大學士李公本爲少詹事官尙書時李公爲侍郎然供事如初

五孝子舉

洪武中布衣李徳成以孝子舉爲光祿寺署丞遷陜西右參政至右布政使永樂中權謹舉官亦如之遷文華殿大學士通政司右參議洪武末張信舉爲尙寶司丞遷少卿至卿以終永樂八年總旗張法保刲肝療祖母旌擢如信武寧人張仲賢刲肝療祖母旌如法保擢鴻臚寺司儀署丞

尙書待詔

嘉靖中盛端明以太子少保顧可學以太子太保俱歷禮工二部尙書食祿優饒錫賚蕃庶顧上疏乞奉朝請陪祭遂獲遣拜內殿三皇五帝先師孔子復獲譔題名記

題名記非翰林臣撰進士題名記例以內閣大臣歷年請撰其非翰林而撰者惟嘉靖末六記俱撰自內閣嚴公李公禮部徐公詹府孫公外上以命吏部左侍郎李公黙李非翰林臣上意蓋有深屬也而帶俸尙書顧可學遂爲丁未題名記尢可駭

非二品銀印

武職都督府都指揮使司文職六部都察院凡二品以上用三疊篆掛印將軍栁葉篆皆銀印獨漕運總兵印同將軍順應天二府尹三品得用銀印文淵閣五品用銀印而差小玉筯篆

二品麟玊

衍聖公正二品誥命例用犀軸常服鶴袍犀帶宣徳請給玉軸誥命景泰賜麟袍玉帶自是以爲常其大朝會宴享在左班一品之上

非翰林官謚文

謚典自建文君謚王文節公褘前後垂五十年文臣無賜謚者有之自永樂中姚恭靖廣孝胡文穆廣始胡以內閣得謚文遂爲翰林所擅他曹莫敢與矣其亦有非翰林而謚文者禦史中丞誠意伯劉文成公基行部左侍郎馮文簡公京吏部尙書姚文敏公夔唐文襄公龍左侍郎葉文莊公盛南京吏部尙書魏文靖公驥左侍郎儲文懿公瓘南京戶部尙書王文莊公鴻儒禮部尙書鄭文安公賜左侍郎儀文簡公智南京禮部尙書楊文恪公亷邵文莊公寶大理少卿李文通公奎刑部尙書何文肅公喬新工部尙書周文襄公忱南京工部左侍郎何文簡公孟春右侍郎黃文毅公孔昭都察院左都禦史蕭文昭公維禎左副都禦史吳文恪公訥新建伯王文成公守仁王公以武勲得之尢爲奇偉謚又與劉誠意同然劉嘗爲弘文館學士內王文莊曽爲國子祭酒周文襄曽預庶吉士所謂挨宿者也

翰林不謚文

翰林臣不謚文者謹身殿大學士王毅湣公文文淵閣大學士陳莊靖公文文淵閣大學士袁榮襄公宗臯侍講劉忠湣公球戶部尙書前中允侍講楊莊敏公鼎禮部尙書前庶子侍講盛榮簡公端明南京吏部尙書前學士朱恭靖公希周內劉重死事袁由長史遷盛以藥餌召陳王以避名朱以避父諱楊公不知所以

謚不避名

謚不避名者金尙書忠謚忠襄徐蔡公忠謚忠烈於先王尊名之典不盡合也林侍郎文俊謚文修程侍郎文徳謚文簡張太師居正父文明今謚文忠皆以不偏諱故

四品以下官得謚

謚法非三品以上兩京大臣不得與然而亦有得之者如楊恭惠信民以僉都禦史劉文恭鉉以少詹事宋文恪訥李忠文時勉陳文定敬宗鄒文莊守益以國子祭酒李文通奎劉文介儼以太常少卿俱四品朱文肅善胡文穆廣呂文懿原以翰林學士張文僖益以侍讀學士楊忠湣繼盛以兵部員外郎朱忠定復張恭僖景明以長史俱五品徐文肅善述以春坊中允王文靖汝玊以贊善王忠文褘以翰林待制劉忠湣球以侍講羅文毅倫舒文節芬俱以修撰羅文恭洪先以贊善蔣恭靖用文以太醫院判俱六品鍾恭湣同以禦史七品陳恭湣選以布政毛忠襄吉周節湣憲馮恪湣傑許忠節逵以憲副嶽文肅正以知府鄧恭毅顒以知縣皆藩臬郡守外臣諸公或禁近碩徳或封疆殉義無愧賜名者獨蔣以技藝小臣獲之殊爲幸耳楊豫孫所著謚纂有日南知州何忠謚忠節上蔡知縣霍恩謚湣節當是祠額非謚也又有太醫院使袁宏謚襄敏考正史有祭塟而無謚

攺謚

建文初謚湘戾王栢後攺謚獻臨潼恵簡王公銘追封秦王攺謚安和僖王誠源追封秦王攺謚莊新化端和王知■﹝火節﹞追封晉王攺謚康肅安和世子眞淤進封肅王攺謚靖靈川榮懿王銓鉌追封瀋王攺謚安福山恭和王勛■﹝氵壯﹞追封瀋王攺謚靖

建文贈翰林待制王禕學士謚文節後攺忠文國子祭酒李時勉初謚文毅亦攺忠文榮國公張玊初謚忠顯攺忠武會昌侯孫忠初謚康靖攺恭憲保國公朱永初謚武襄以同父號旋攺武毅內閣學士曹鼐初謚文襄攺文忠石珤初謚文隠攺文介張治初謚文隠攺文毅

四字謚

眞人禮部尙書邵元節卒特賜謚曰文康榮靖眞人陶仲文卒又特謚榮康恵肅古稱貞恵文子有三字者今乃有四字亦無前曠典按邵初死內閣擬二謚禦批俱用耳見顧文康夏桂洲諸公碑志可據後至仲文亦用邵例至隆慶初俱追奪

追謚三代

開平王常遇春卒上追贈其曽祖四三銀靑榮祿大夫上柱國中書平章政事謚莊簡祖重五開府儀同三司上柱國少保中書平章政事謚安穆父六六開府儀同三司上柱國太保中書右丞相謚靖懿自唐宋以來未有謚及三代者蓋上是時念王功髙因循元制故有此舉耳然謚以尊名名尙未有何所取尊

夫妻贈謚異典

永樂十四年保聖賢順夫人馮氏夫王忠贈左都督謚恭靖洪熙元年衛聖夫人楊氏夫蔣廷珪追封保昌伯謚莊靖此皆因妻而得封爵贈謚也洪武中黔國吳威毅公復妾楊氏封淑人謚貞烈正統中晉憲王妾孫氏石氏封夫人謚貞節以死義故此皆因夫而得贈謚者也其王妃之以節特謚者凡十三人不悉載

公主賜謚

公主故無賜謚惟仁廟以第四女早夭而最鐘愛特謚徳安公主世宗朝太師翊國公郭勛承恩請追謚髙祖母永嘉大長公主特賜謚曰貞懿

夷狄賜謚

夷王得謚者日本王源道義謚恭獻髙麗王王顓謚恭湣李旦謚康獻李芳逺謚恭定李珦謚恭順李娎謚康靖浡泥國王麻邪惹加那乃謚恭順蘇祿國東王巴都葛哈叭答剌謚恭定格黙勒朗國王衛喇義伊徳伯謚康靖

與推升加秩

弘治十三年少保太子太傅兵部尙書馬文升首推吏部不點特加少傅正徳六年太子少保吏部尙書楊一淸首推內閣不點加少保太子太保仍蔭子錦衣衛世襲千戶

轉官加宮秩

秦司空金轉南兵部加太子太保倪宗伯嶽梁太宰儲吳宗伯一鵬轉南吏部胡司寇世寧轉左都李太宰承勛攺司寇陶司空琰江司徒東轉南兵部俱加太子少保或以北之南似左或以部分稍亞故爲加秩慰藉之耳李司寇承勛攺兵書左都理團營特加太子太保胡司寇世寧轉兵書亦加太子太保趙文華自工部侍郎進尙書特加太子太保郭吏侍朴袁吏侍煒由吏部侍郎進禮部尙書加太子少保蓋殊寵也袁以禮書入閣又特加太子太保易戶部遽得祕殿不一而足尢爲卓異近馬公自彊由太子少保禮部尙書入閣亦加太子太保兼文淵閣大學士

駙馬錄文蔭

駙馬都尉裔孫入監讀書者李琦孫禎成化二十三年送監尹淸孫衡弘治十年送監沐昕曽孫琚弘治十一年送監右皆乞恩得者嗣後兩宮徽號詔赦內有錄用一條不可勝紀矣

乳母錄文蔭

翊聖夫人劉氏男季通天順八年送翰林院習字授中書舍人累升太僕寺少卿恭聖夫人男胡恭成化二年送中書習字授中書舍人累升尙寶司卿

弇山堂別集卷九

●欽定四庫全書

弇山堂別集卷十

﹝明﹞王世貞撰

○異典述五

文臣異途

國朝文臣入仕正途惟有進士鄕科歲貢選貢而已其任子及國初賢良方正人材舉薦亦次之其有不由是途而登顯位者略紀於是

太子少師贈少師榮國公姚廣孝左布政使吳印華克勤俱以僧其翰林應奉李願證輩亦然

禮部尙書蔣守約李希安崔志端工部尙書陳道瀛徐可成禮部左侍郎丁永中金贇仁師宗記以太常神樂觀道士然皆不繇太常寺

太子太保禮部尙書贈少保許紳禮部左侍郎蔣宗武通政使司通政使掌太醫院事施欽仲蘭李宗周張鑾徐偉俱以醫

兵部尙書贈少師金忠以卜

太常寺丞贈少卿袁珙子尙寶司少卿忠徹以相

太常寺卿丘玄淸以全眞道人玄淸嘗爲監察禦史以二宮人賜之遂自宮

禮部左侍郎湯序右侍郎康永韶以天文生

禮部尙書邵元節少師少傅少保尙書陶仲文禮部左侍郎掌通政司事李孜省太常寺卿鄧常恩趙玉芝淩中以方術

太子少保工部尙書萬祺以推命

太常卿顧羾以巫師

兵部尙書單安仁左布政使張眞等以武弁﹝詳見異典述﹞

工部尙書徐果蔭一子至錦衣衛指揮一子營繕所正及官生賜玉帶食正一品俸上有宻旨及徐少師階欲以崔志端例加太子太保徐公𨿽力止之然不知志端原無加太保也又工部左侍郎蒯義右侍郎蒯鋼蔡信郭文英俱以木工

工部左侍郎陸祥以石工

工部左侍郎吳復以知印正統末由倉官主簿累遷也陶仲文亦以知印授倉官後不復由資歷矣

吏部尙書張度戶部徐輝刑部李友直兵部滕徳懋徐晞工部李質萬祺﹝卽推命人﹞吏部左右侍郎李信王春戶部左侍郎掌光祿寺李亨禮部右侍郎掌光祿寺蔚能刑部右侍郎劉敏王詔大理寺卿汪懋楊時習陜西左參政平思忠俱以吏又蘇州府知府況鍾泉州熊尙初西安賈信亦吏也俱有政聲加正三品俸都禦史中丞塗節吏部尙書郎本中侍郎汪河以省掾南京通政使張苗以承差﹝系太監張敏從子﹞

工部尙書嚴震直禮部尙書鄭沂以稅戶人材

通政使欒惲以輸粟貢

禮部左侍郎李嘉以奉祠所禮生

禮部左侍郎張俊以諳書寫人

太常寺卿杜安道洪尙觀以櫛工

光祿寺卿徐興祖井泉以廚役

布政使蔡春王興宗以皁隸

太子太保左都禦史楊善太子賓客戶部尙書劉中敷太僕寺卿崔文奎以守城諸生

大理寺卿朱奎太常寺卿任道遜林章工部左侍郎謝宇俱以幼童薦直內閣林後官至從一品

工部尙書趙榮太子少保兵部左侍郎兪綱禮部尙書張天駿工部尙書周惠疇禮部左侍郎張電工部右侍郎談相王槐翰林院學士沈度大理寺少卿沈粲都察院右僉都禦史淩晏如皆以習字選榮綱晏如皆眞拜而綱嘗奉旨入內閣度實爲學士晏如掌風憲又嘗爲吏科都給事中尢奇

刑部尙書安圖工部侍郎額森特穆爾和克齊治書侍禦史索諾木結右副都禦史約爾珠四川左參政閻柰瑪反以畨將

按察副使裴叔耆潘季佑太僕寺卿趙煜以安南國歸順人季佑僞太保也後以參政掌乂安府事

工部尙書黎澄子侍郎叔林以俘夷澄卽僞虞大皇黎蒼弟在本國官爲推誠守正翊贊弘化功臣云屯鎭兼歸化等鎭諸軍節度大使姚江管內觀察處置等使云屯歸化嘉興等鎭諸軍事領東路天長等路大都督特進開府儀同三司入內檢校左相國平章軍國事上柱國賜紫金魚袋衛國大王澄幸免於僇而以善造神鎗父子至八座祿食者近五十年年八十餘子亦近八十可謂奇遇矣

任子大位

國朝重科目一途任子多不得大位獨燕府左長史朱忠定公復蔭子榮願公浚至北京行部尙書禮部左侍郎儀文簡公智蔭子忠襄銘至太子太保兵部尙書學士呂文懿公原蔭子■﹝常上心下﹞至南京太常寺卿少詹事劉文恭公鉉蔭子棨至太常寺卿掌尙寶司浙江按察副使陶公成蔭子魯至湖廣右布政使工部右侍郎黃文毅公孔昭蔭子綰至禮部尙書江西按察副使許忠節公逵蔭子瑒至錦衣衛指揮使管衛事都察院右副都禦史孫忠烈公燧蔭子堪至都督僉事又蔭孫鈺至都督同知皆品秩過其所自

工部尙書黎公澄蔭子叔林至工部右侍郎工部左侍郎陳公壽蔭子常戶部右侍郎督倉場凡十七年少保兵部尙書於肅湣公謙蔭子冕至順天府尹少師大學士劉公吉蔭子鋭少師大學士徐文貞公階蔭子璠俱至太常寺卿三品少師大學士嚴嵩蔭子世蕃至工部左侍郎加正二品服俸太子太保兵部尙書劉莊襄公天和蔭孫守有至左都督太子太傅兵部尙書余肅敏公子俊蔭曽孫蔭至都督同知少師吏部尙書楊襄毅公博蔭子俊卿至都督同知俱掌錦衣衛事

任子淸華之秩

北京行部尙書朱公浚子紹祖蔭通政司左參議國子監祭酒宋公訥子復祖蔭國子司業吏部左侍郎兼翰林院學士曹公鼐子恩蔭翰林院編修文淵閣大學士胡公廣子穜尙書金公忠子達蔭俱翰林院檢討達攺給事中至兵科都給事中禮部尙書呂公震子熊侍郎儀公智子銘銘子泰兵部尙書劉公儶子奎陳公洽子樞吏部侍郎兪公山子誥蔭俱給事中以非常典紀之如右

王國超封

秦鎭國中尉懷埢襲王是爲宣王

周鎭國將軍睦■﹝木審﹞襲王是爲恭王

肅輔國將軍縉■﹝火貴﹞襲王是爲今王按周王超二等肅王超三等秦王超五等尢爲奇絕

超封公侯

二品超封公者洪武二十二年都督僉事胡顯封梁國公三十五年都督僉事丘福封淇國公朱能封成國公超封侯者洪武三年二十八侯內中書省左丞周徳興江夏侯右丞薛顯永城侯趙庸南雄侯梅思祖汝南侯都督僉事郭子興鞏昌侯吳良江陰侯費聚平涼侯陳徳臨江侯都督副使顧時濟寧侯燕府左相華雲龍淮安侯秦府左相耿炳文長興侯吳府左相吳楨靖海侯俱正二品行省參政傅友徳潁川侯黃彬宜春侯陸聚河南侯俱從二品平陽衛指揮使王志六安侯正三品朔州衛指揮副使鄭遇春滎陽侯正四品自四年以後安慶侯仇成永昌侯藍玉永平侯謝成鳯翔侯張龍安陸侯吳復宣徳侯金朝興懷逺侯曹興靖寧侯葉升景川侯曹震會寧侯張溫雄武侯周武定逺侯王弼普定侯陳桓東川侯胡海武定侯郭英鶴慶侯張翼崇山侯李新航海侯張赫舳艫侯朱壽全寧侯孫恪越雋侯兪通淵永寧侯張銓皆以都督僉事二品封其以都督同知封者僅沐西平英而已三十五年靖難功封都督僉事張武成陽侯陳珪泰寧侯鄭亨武安侯孟善保定侯火眞同安侯王忠靖安侯徐忠永康侯張信隆平侯李逺安平侯郭亮成安侯李彬丰城侯房寛思恩侯徐理武康伯陳旭云陽伯劉才廣恩伯陳瑄平江伯都指揮使王聰武成伯徐祥興安伯趙彛忻城伯陳賢榮昌伯都指揮同知李浚襄城伯張輔信安伯王友淸逺伯張興安鄕伯陳志遂安伯都指揮僉事孫巖應城伯房勝富昌伯六年安南功封都督僉事栁升安逺伯蓋是時伯階勲始定在侯之下一品之上故也自後無超封者矣

峻加

勛武大臣三公凡太師八人太傅八人太保十九人其不以漸而超加者韓國李公善長以太子少師加太師魏國徐公達以太子少傅加太傅英國張公輔加太師黔國沐公晟加太傅寧陽陳侯懋會昌孫侯繼宗慶雲周侯壽長寧伯彧瑞安王侯源壽寧張侯鶴齡建昌伯延齡惠安張伯偉會昌孫侯銘加太保洪熈禮部左侍郎楊士奇加少保遂進少傅通政使黃淮加少保太常卿楊榮加太子少傅戶部右侍郎金幼孜加太子少保景泰侍郎江淵王一寧蕭鎡加太子少師兪山加太子少傅兪綱及副都禦史羅通大理卿蕭維禎通政使李錫加太子少保正徳戶部尙書武英殿大學士王鏊吏部尙書武英殿大學士劉忠俱加少傅太子太傅

超遷

洪武初左右丞相正一品平章政事左右禦史大夫從一品左右禦史中丞正二品參政從二品尙書正三品其超遷者廣東行省參政汪廣洋爲禦史臺左禦史大夫通政司參議李素爲中書右丞重慶府知府殷哲爲左丞起居注吳琳邵武府知府周時中常州府知府張度中書省郎中王敏兵部郎中陳銘俱爲吏部尙書河南府知府王博前按察僉事李泰大都督府經歷兪溥中書省郎中海淵戶部郎中程昱呂熈偰斯刑部郎中顏希哲俱爲戶部尙書起居注楊訓文翰林應奉陶凱北平按察司僉事呂本禮部員外郎張籌主事牛諒俱爲禮部尙書紹興府知府唐鐸萊州府知府董俊行省左司郎中滕徳懋劉誠兵部郎中趙本給事中安統俱爲兵部尙書禦史臺經歷劉希魯荊州分省贊理劉大昕磨勘司令端木復初吳云贊善大夫馮冕刑部員外郎李宗藝主事陳璇俱爲刑部尙書明州府知府余文升爲工部尙書儀鸞司大使葉茂爲福建布政使起居注魏觀爲太常寺卿

上元縣知縣孫克義爲江西都事趙輝爲湖廣給事中李擴爲四川秦府伴讀魏肅爲北平晉府伴讀王鐸爲浙江司文監丞王璉爲山西燕府伴讀李浚爲吳府伴讀張裏仁爲江西俱行省參政是時參政從二品多以尙書遷其體稍重故附記之

洪武十三年以後升六部尙書正二品侍郎正三品攺行省爲布政司左右布政使從二品其超遷者通政司參議余熂爲吏部太常寺少卿阮畯戶部郎中王旹左諭徳趙瑁左贊善門克新監察禦史任昻翰林院典籍劉仲質爲禮部太原府同知溫飛卿考功監令李徵爲兵部審刑司左審刑王惠迪爲刑部嘉興府知府薛祥爲工部俱尙書儒學訓導陳敬試吏部禮部郎中髙信禦史李原明試禮部左參軍劉逵刑部郎中胡楨前國子監助教開濟俱試刑部右參軍麥至徳試工部俱尙書戶部郎中範敏署本部尙書禦史嚴震直爲都察院右都禦史承直郎劉逢吉吏部主事翟善爲吏科左給事中侯庸張迪龍川知縣陳敬﹝卽前陳敬也﹞中書舍人蹇義爲吏部右磨勘司令王道亨嶽州府知府封益宗人府經歷卓敬戶部員外郎聶震禦史陳宗理爲戶部左吏科庻吉士楊靖北平部郎中郁新戶部員外郎莫禮李彪主事夏原吉給事中陳潤教諭石璞爲戶部右翰林院檢討程性善爲禮部左禮部員外郎李冕爲本部右兵部郎中齊泰工部主事沈溍禦史彭祥爲兵部左兵部主事劉雋爲本部右審刑司左詳議葛循刑部郎中仕勵員外郎侯泰禦史嚴震直﹝卽前人﹞蕪湖縣知縣李行素進士髙鐸爲刑部左刑部主事黃紹祖刑科給事中張思恭刑部司務祁著暴昭爲刑部右工部員外郎周誼主事李文仲大理寺右評事王儁給事中冀凱禦史馮彬龍江衛經歷黃福羽林衛經歷邊彛進士秦逵鞍轡局大使黃立恭爲工部右俱侍郎承勅郎劉逢吉戶部主事王克已試吏部右戶部郎中徐輝禮部郎中杜思進試戶部左工部郎中李端前按察僉事郭桓戶部主事傅友文右正言田友信給事中蔡升大同衛知事朱安仁試戶部右夷陵州學正張習試禮部左司封員外郎朱同試禮部右署兵部員外郎劉述兵部主事王暹襄陽衛知事賈勵試兵部右總部郎中閻育都督府經歷商英給事中徐文顯庶吉士楊靖試刑部右刑部主事宋性署刑部右虞部郎中韓鐸試工部左都給事中冀凱署工部左給事中卓敬司務王升署工部右俱侍郎職方司郎中趙彛爲通政使司通政使祥符縣縣丞鄒俊爲大理寺卿刑部員外郎吳斌爲都察院右副都禦史按察僉事解敏禦史唐鐸淩漢爲右副都禦史三十日漢超右都禦史戶部主事郭資禦史嚴徳瑉桂滿懷慶府通判戴莊都司副斷事髙翼爲左僉都禦史禦史範俊常榷邵質靜寧州判官元善鄠縣教諭張紳南丰縣典史馮堅爲右僉都禦史詹徽試左僉都禦史禦史袁著羅山縣縣丞袁泰試右僉都禦史禦史景淸劉觀司中署左僉都禦史刑部主事鄧大鏗署右僉都禦史職方司員外郎向寶刑部員外郎冦徽爲應天府府尹右至靈王得一爲太常寺卿兵科給事中張泌爲光祿寺卿景州學正胡季安試國子監祭酒國子助教趙新爲山西左布政使

右王雋以奏事不實當問罪上謂其年少有才特赦而擢之趙彛向寶俱以九年考滿功過俱有奏請亦特超擢之有可紀也其鎭撫千百戶超授布政使等官已見武弁攺文職中不復贅

建文兵部郎中盧淵爲本部左侍郎兵部郎中古朴蘇州府通判徐垕爲右侍郎山東按察司僉事胡子昭爲刑部左侍郎翰林院修撰練子寧爲都察院左副都禦史秦府長史茅大方爲右副都禦史

永樂左善世姚廣孝爲太子少師左通政朱浚保定府知府雒僉爲北京行部尙書交州府知府阮均布政司左參議李友直北平參議許思溫北平按察僉事馬京安嶽縣知縣康汝楫爲行部左侍郎臨江府知府劉翼南河間府知府崔衍建昌府知府同彥翊兗州府同知黎思凱戶部郎中李昶爲右侍郎文選郎中陳洽爲吏部右湖廣左參政郝鵬爲戶部左浙江右參政張春江西右參政蔚綬通政司參議李文郁刑部郎中王鍾邵武府通判王禮爲戶部右浙江左參議易英禮科都給事中胡濙爲禮部左陜西右參政戚存心河南左參政郭惇右參政王彰刑部員外郎宋禮爲禮部右兵部郎中方賓審理正喬穩爲兵部左北平按察副使墨麟爲兵部右浙江右參政趙羾左參議左獻前北平右參議盧祥紹興府知府李慶刑部郎中楊勉爲刑部右江西右參政張本福建右參政房安爲工部左山東左參政郭進山西左參政鄭剛開封府知府任毅處州府知府劉兼工部主事藺芳行在吏科給事中楊和刑科都給事中張信禦史甄庸爲工部右俱侍郎禦史兪士吉張純爲都察院右僉都禦史戶部郎中李暹營繕司主事賀銀爲通政使工科給事中戴希文爲太常卿祿州判官湯宗爲大理右寺丞長沙府同知甄儀爲順天府府尹威淸衛經歷劉禮興州前屯衛經歷王煥爲湖廣左右布政使洱海衛經歷沈仕溫爲浙江行人蔣廷瓚爲貴州俱右布政使天津左衛經歷王平爲福建左參政行人聞良輔爲廣東按察使

洪熈鳯陽府照磨李凖爲太子賓客詹事府府丞黃宗載爲吏部大理寺右寺丞鄒希賢爲禮部大理寺寺丞孫時爲兵部雲南按察僉事吳廷用禦史金庠爲刑部工部郎中蘇瓚易州同知裴璉爲工部俱右侍郎湖廣左參政李素爲都察院右副都禦史鹽運司判官向珤爲右僉都禦史卽日進右都禦史鴻臚寺右寺丞楊善爲本寺卿

宣徳吏部郎中鄭誠趙新爲本部左右兵部郎中趙倫參政劉璉吏科給事中王佐爲戶部右參政段民爲南戶部右禮科左給事中李琦爲禮部左參政王士嘉吳紳禮部員外郎吳政爲禮部右長沙知府李郁兵部郎中柴車禦史於謙爲兵部右參政葉春刑部郎中丁鉉員外郎曹弘爲刑部右按察副使成均爲南刑部右越府長史周忱工部郎中黎澄禦史羅汝敬爲工部右刑部郎中段民署戶部右﹝卽前人﹞按察副使魏源署刑部右俱侍郎禦史李浚吳訥爲都察院右僉都禦史按察司知事李嘉爲通政使

正統吏部郎中曹義爲本部戶部郎中王瀹沈翼吏科都給事中張睿孟鑑爲戶部禮部郎中楊寧爲本部兵部郎中侯璉爲本部溫州府知府何文淵刑部郎中李棠禦史馬昻爲刑部武昌府知府邰旻武選司主事王佑工科給事中張敏王永和禦史王永壽爲工部禦史齊韶爲南京刑部武庫司郎中徐晞試兵部俱右侍郎按察副使陳鎰朱與言建昌府知府陳鼎爲右副都禦史福建僉事魯穆浙江僉事張楷禦史王翺羅亨信段俊﹝俊一作信﹞爲右僉都禦史

景泰翰林院侍講洪玙爲吏部吏部文選司郎中李賢翰林院侍講楊鼎侍讀儲懋兵科給事中劉淸爲戶部翰林院侍講王一寧編修陸琦禮科都給事中章瑾李實吏科給事中姚夔爲禮部翰林院侍講杜寧爲南京禮部兵部郎中項文曜王暐鄒幹爲本部翰林院侍講江淵爲刑部工科給事中張敏爲工部俱右侍郎兵部郎中羅通兵科給事中孫祥爲都察院右副都禦史刑部郎中陸矩鞏昌府知府韓昱兵科給事中王竑禦史任寧段信爲右僉都禦史中書舍人王榮爲大理寺右少卿

天順吏部驗封司郎中張用瀚爲本部戶部浙江司員外郎劉本道爲本部禮部祠祭司郎中蕭■﹝王怱﹞欽天監中官正湯序爲禮部吏部驗封司郎中赫璜戶部江西司郎中陳汝言爲兵部太僕寺少卿黃仕儶爲刑部大同府掌府事參政霍瑄爲工部俱右侍郎又太僕寺丞孫弘爲工部左侍郎﹝以上皆石亨曹吉祥薦也﹞

章綸刑部郎中周瑄各本部右侍郎禦史滕昭國子監學正林聰俱爲都察院右僉都禦史

成化禦史章璠屠滽按察司僉事汪浩翰林院修撰張頥俱爲右僉都禦史璠撫陜西滽協理院事浩督四川軍務頥撫宣府自是而後部院位日益重而郎署以下日益輕矣

弘治南寧府知府楊守隨爲應天府府尹鶴慶府知府張海爲順天府府尹

正徳光祿寺卿張駿周惠疇爲禮部尙書又尙寶司丞周惠疇爲光祿寺大理寺評事楊立爲太僕寺卿河南按察僉事王鼎爲順天府府尹

嘉靖中巡按禦史胡守中以扈駕勞升都察院右僉都禦史兼詹事府丞先人以禦史按順天與浙江巡按禦史胡宗憲俱升都察院右僉都禦史工部右侍郎趙文華以論李太宰升太子太保工部尙書主事桂蕚張璁霍韜員外郎方獻夫以議禮蕚璁爲學士韜獻夫爲侍講學士禦史王大任姜儆以訪僊升翰林院侍讀學士

光學超遷

翰林以光學士爲重若講讀以下得超遷者誠爲異典今按以侍讀遷者曹文忠鼐商文毅輅萬文康安倪文毅嶽及今嚴太保訥以修撰遷者李太師春芳以尙寶丞遷者黃諫以右中允遷者董宗伯份又彭文憲時以侍讀楊文忠廷和以左中允俱遷左春坊大學士又國初助教宋訥拜翰林院學士翰林院編修羅復仁拜弘文館學士典籍李翀拜侍講學士

洪武以翰林院待詔朱善爲文淵閣大學士典籍吳沈爲東閣大學士洪熈以光祿署丞權謹爲文華殿大學士權之此遷蓋尢異也

布政遷尙書

髙帝之時藩司與六部均重以故少遷入者建文時雲南左布政使張紞入爲吏部尙書右布政使陳迪入爲禮部尙書山東左布政使鐵鉉進兵部尙書其時尙書秩正一品永樂時北平布政使郭資爲刑部尙書正統時陜西按察使陳智爲掌院右都禦史布政使劉中敷爲戶部尙書石璞爲工部尙書蕭晅石瑁爲禮部尙書張惠爲南京禮部尙書陸瑜爲刑部尙書陸之後絕響矣永樂宣徳間左右侍郎副都禦史轉布政使如魏源弋謙之類而布政使遷侍郎都禦史必食從二品祿

文臣從龍遷秩

洪熈宮臣輔監國者吏部尙書蹇義加少保左春坊大學士楊士奇爲禮部左侍郎兼華蓋殿大學士前右春坊大學士黃淮爲通政使兼武英殿大學士司經局洗馬楊溥正字金問爲翰林院學士

宣徳宮臣左庶子陳山爲戶部右侍郎尋進尙書謹身殿大學士右庶子張瑛爲禮部左侍郎尋進尙書華蓋殿大學士右贊善王讓爲吏部右侍郎洗馬戴綸爲行在兵部右侍郎其它若詹事府府丞艾良鄭焯左春坊左中允張宗璉僅爲大理寺左右寺丞右春坊右中允徐永達爲鴻臚寺左少卿林長懋至出爲欝林州知州右司直郎蔣先爲尙寶司丞張景良爲四川順慶府通判淸紀郎韓岫爲刑科給事中左司諫林宗儒王永錫爲鴻臚寺司賓司儀署丞右司諫吳顒爲國子監助教司經局校書馮景浩爲禮科給事中正字陶永成爲國子監學正其不出外局者獨左贊善藺從善左司直蔣驥髙谷得翰林侍講而已豈其時宮臣之設未幾又多不由科第進者耶而欝林順慶之除又何也綸尋出鎭交址以舊嫌逮下獄死並諸父河南知府賢太僕寺卿希文百口俱籍沒希文幼子下蠶室至太監

景帝自郕邸卽位郕府左長史儀銘爲禮部左侍郎審理正兪綱爲太僕寺少卿伴讀章文爲太常寺丞楊輿爲戶部郎中兪山爲鴻臚寺左寺丞良醫陸子才忻克敬爲太醫院判審理副等官李亨等二十三員爲州同知致仕右長史楊翥爲致仕禮部左侍郎銘至兵部尙書加太子太保山綱至吏兵二部侍郎俱加太子少傅少保文亦進尙書輿進侍郎

世宗由興邸入紹故左長史張景明贈太子少保文淵閣大學士右長史袁宗臯超爲吏部左侍郎兼學士遂爲禮部掌文淵閣大學士紀善周詔爲少詹事兼侍讀至太常卿審理正髙嵩太僕少卿伴讀吳大田太常寺丞典寶黎民右副都事典儀正王錦典儀副周璧鴻臚左右丞良醫副楊立太醫院判趙銘等復升寺丞等官大田後至工部左侍郎髙嵩趙銘俱太常寺卿

穆宗由裕邸入紹前授書侍讀髙公拱加少保太子太保吏部左陳公以勤爲禮部尙書文淵閣大學士右侍郎張公居正爲左侍郎兼東閣大學士侍講學士殷公士儋爲禮部右侍郎待詔等官王凝劉奮庸俱加尙寶卿少等官有差閒住右諭徳唐汝楫升太常寺少卿致仕

布衣超擢

太祖自立國時省臺要地俱以勲舊充之其所聘用如劉誠意宋文憲輩𨿽禮寄優崇而頗循資序自胡陳之後羣臣鮮當意者法网嚴宻誅斥相繼而學士大夫亦多所引避於是不愛髙爵越資以收天下之賢俊而有朝徒步暮金紫者永樂中亦間行之其可紀者儒士王本杜佑龔斆杜斆趙民望吳源爲四輔官兼太子賓客位尙書上賢良郭允道秀才範敏曽泰爲戶部尙書稅戶人才義門鄭沂爲禮部尙書儒士趙翥爲工部尙書武英堂紀事監生黃義爲湖廣行省參政儒士張子源試禮部右侍郎張宗徳試兵部右侍郎耆儒劉堉闗賢爲諫院左右司諫兼左右春坊左右庶子趙肅何顯周爲左右正言兼左右諭徳儒士藍子貞張伯益爲都察院左右副都禦史陳玄爲右僉都禦史明經張文通阮仲志試左右僉都禦史人才赫從道試大理寺右少卿孝亷李徳爲南京應天府府尹儒士吳顒爲國子祭酒稅戶義門鄭濟王懃爲春坊左右庶子賢良孟性賢爲廣西左參政文學宋亮爲福建左參政儒士邢浩爲河南盧友常爲山東齊瞻爲四川俱左布政使金良佐爲廣東吳昭爲山西陳宗顏爲陜西俱右布政使又鄒伯源等十一人爲各布政司參政參議又儒士張璲爲陜西左布政使安處善爲湖廣徐子民爲山東曹岱爲浙江梁伯與爲河南彭友信爲北平韓宜可爲山西李宜之爲江西俱右布政使又國子監生劉政鄧志和爲福建左右顏鈍申逵爲北平左右周振張璉爲河南左右王允陳嘉爲山西左右薛郁董倫爲陜西左右俱布政使楊允爲浙江楊鏞爲山東方溫爲湖廣俱右布政使龍鐔爲浙江阮友章爲福建王禮爲北平李皓爲山西曲能爲山東俱按察使蕭禮敬等二十五人爲左右參政參議朱源等二十一人爲副使僉事其一時銓補乃爾豈空印事發藩臬諸臣俱得罪耶又以畱守中衛指揮僉事陳爚子信試四川左參議鳯陽畱守中衛指揮僉事韓春子恕試右參政則官舍也驍騎右衛千戶兪淸弟立試廣東左參政府軍左衛千戶陳亨弟貞試右參政則軍余也抑又異矣

又人才董從先魯昉楊仲禮署浙江王守政蔡均美謝直方王秉彛署福建俱布政司而不言何官

永樂中人才馬麟爲湖廣盛儀爲浙江兪景周爲山東周克敬爲廣西俱左布政使孫豫爲山西江潤爲河南艾瑛爲浙江俱右布政使吳衡等六人爲參政參議自是而後始絕響矣布衣躋方面可謂奇遇然二朝諸公宋亮以下俱無登八座者

洪武中耆儒鮑恂余銓張長年同日拜文華殿大學士以老固辭賜宴遣歸永樂中以儒士武周文爲翰林侍講學士以老致仕天順中以布衣吳與弼爲左春坊左諭徳不就

弇山堂別集卷十

●欽定四庫全書

弇山堂別集卷十一

﹝明﹞王世貞撰

○異典述六

宣徳後許親王入朝

自宣徳初止漢趙二邸入臨大行以後親王無入朝者惟襄憲王爲英宗叔父遘於王金符之嫌賴上仁明不爲動而王於景泰中疏奏皇太后問上起居及勸景帝朝上於南城俱畱中上見之大感悅特許入朝陛見後躬至內殿行家人禮宴賚加渥親送至大明門而別再朝復如之爲峴山漢水賦寓思特置一護衛衛王護衛時不置久矣又詔王春秋髙歲時得遊觀田獵不爲例今所存禦書婉敬剴篤𨿽漢肅之於東平不能擬其萬一也侄禦名奉書叔父襄王承諭具悉尊意所以惡景諱之僭分而喜侄之復位及曩有陳言慰安章初未嘗達皇太后所蓋爲景諱之所蔽匿也今已於景諱宮檢而得之侄親覽之再三深見叔父忠愛之誠發於讜論抑邪扶正防微杜漸無非爲宗廟社稷計惟叔父之心卽周公之心也叔父二章亦卽金縢之書之比也皇太后聞之感嘆不已承畀彩雲捧日玉帶謹以領訖叔父云欲親行朝見本不敢煩逺來第念先帝同气至親惟叔父宗室至賢亦惟叔父於情於誼不可不重得一見以篤親親今遣太監夏時賫奉勑符及書迎請實時气候淸和叔父宜從容就道宮眷世子郡王宜畱藩邸其當從行之人亦隨尊意帶來竚俟其至惟叔父亮之

皇貴妃冊寶

故事皇后金冊金寶皇貴妃而下有冊而無寶獨宣徳元年以貴妃孫氏有容徳請於皇太后制金寶賜之且命太師英國公張輔爲正使少師吏部尙書蹇義爲副使二公元臣也蓋未幾而貴妃有子冊東駕軒龍亦易位矣自是貴妃授寶遂爲故事

東宮送公主入邸

寶慶公主者髙帝幼女也文皇旣定京師俾仁孝皇后女之十九歸駙馬都尉趙輝資班比諸公主特厚時仁廟在東宮特令送之至邸亦殊典也輝父趙和以千戶徵安南戰歿輝襲職守金川門上見其貌偉麗而悅之遂令尙公主時永樂之十一年也輝歷掌南京兩都督宗人府主孝陵祀至成化十二年乃卒爲駙馬者六十五年母孫氏守節被旌壽亦至八十餘夫婦以忠節顯而輝極富貴壽康之隆可謂希世之遘矣

賜印記

髙皇帝賜懿文太子白玉印方一寸二分曰大本堂記賜中宮皇后白玉印方亦如之曰厚載之記文皇帝賜仁廟玉押曰人主中正仁廟卽位時宣廟方爲皇太孫復舉以授之命印識章奏國朝惟仁宣二廟優禮大臣賜銀圖書以示褒美後亦有嗣行之者按仁宗朝蹇義夏原吉楊士奇黃淮楊榮金幼孜俱被賜其文曰繩愆糾繆而義又有蹇忠貞士奇楊貞一之印宣宗賜義曰忠厚寛弘原吉曰含弘貞靜士奇曰淸方貞一榮曰方直剛正胡濙曰淸和恭靖又文恭世家吳中曰和敏詳達景泰賜少傅胡濙曰忠貞惟篤少保王文曰忠誠匪懈衍聖公孔弘緒曰謹禮崇徳按是時王少傅直陳循髙谷於謙三少保當亦有之特以景廟賜不敢登之志傳耳世宗朝與賜者楊一淸張孚敬桂蕚李時費宏夏言顧鼎臣翟鑾方獻夫嚴嵩郭勛仇鸞楊曰耆徳忠正又繩愆糾違張曰忠良貞一又繩愆弼違又別記永嘉張茂恭桂曰忠誠靜愼又繩愆匡違李曰忠敏安愼方曰忠誠直諒費曰舊輔元臣夏曰學博才優顧曰經緯首選翟曰淸謹學士又繩愆輔徳嚴曰忠勤敏達勛未考仇曰翔卿又曰朕所重惟卿一人今上以少師張居正乞歸葬範銀爲圖書以賜之俾得馳傳宻封言事其文曰帝賚忠良

憲廟特賜方士李孜省銀圖書二曰妙悟通玄曰忠貞和直得宻封言事又鄧常恩圖書一曰槖鑰陰陽蕭崇一圖書二曰至眞玄妙曰丹霞歲月世廟賜眞人邵元節白玉印文曰闡教護國烏玉印文曰太和子眞人陶仲文白玉印文曰淩虛子烏玉印文曰林隱銀記曰秉一保國宣廟賜太監金英範弘各銀記其文不傳又賜王瑾禦用銀記四曰忠肝義膽曰金貂貴客曰忠誠自勵曰心迹雙淸憲廟賜覃司禮昌牙記二曰忠誠不怠曰謙亨忠敬銀記一曰才華明敏石記一曰補衮宣化世廟賜張司禮佐銀記四曰集謀輔徳曰端忠誠愼曰輔忠曰勵忠麥司禮福銀記一曰恭勤端愼其它未能悉數蓋中貴人得之不難若大臣則爲異典耳

特賜黃金牙刻闗防

國朝文武臣領勅行事者俱給闗防以銅爲之其模制大小𨿽相臣行邊與部屬無異獨正徳間太監張永徵安化王及再督三闗用金鑄見楊文襄一淸所撰墓志文襄與永同事所紀當不謬嘉靖間大學士顧公鼎臣居守用牙刻闗防賜之皆特恩也

文臣賜第

文臣賜第京師若髙帝時有之以後蹇忠定夏忠靖楊文貞楊文敏胡忠安吳榮襄至翰林臣曾棨王英在宣廟俱有賜文貞力辭而止於肅湣陳芳洲髙文義王毅湣商文毅在景廟亦有之袁彬所請則文毅賜第也天順李文達王忠肅馬恭襄俱有賜第又爲忠肅造第原籍鹽城嘉靖間張文忠治第京師上聞以銀幣羊酒賜之今人不考遂以爲賜第非也其原籍始以書院請特命有司給夫價資營造後夏文湣亦繼之然不名言賜也萬曆元年今江陵築第故里上特輟禦前白金千兩遣官賫送

嘉靖中旣爲眞人尙書邵元節陶仲文治顯靈宮於內開法局而宮外復起大第其盛尙書端明顧尙書可學俱有賜第乃至通妙梁散人方士段瘸子亦有之不足爲異也

特賜額號

髙帝以魏國公達勛業非常於居第左右特各建一坊榜曰大功又特署八字於徳慶侯廖永忠門曰功超羣將智邁雄師以旌異之後襄陽任亨泰爲禮部尙書得幸勅於原籍立狀元坊不爲例又親書孝義門三字署於浦江鄭氏之門皆非有司所請也

世宗時因張文忠請立書院仍親定名曰貞義堂曰抱忠樓曰寶綸及京師居第成賜以獻皇帝禦書榮恩堂字識其端曰皇考手澤又賜銀印篆刻所賜孚敬字及白金四鎰彩帛四束羊酒肴饌等物諭曰前聞卿自爲堂曰榮恩所謂榮得君恩也朕思皇考嘗手書三字朕恭裝軸玆並銀印一枚及彩帛等物以爲吾君臣相慶之意庶見朕意云耳後楊文襄樓曰寶翰夏文湣書院曰忠禮堂曰瓊恩樓曰寶澤李文庸樓曰珍謨汪榮和樓曰昭恩甘少保樓曰尊恩嚴分宜髙新鄭亦各沾賜分宜堂額曰忠弼樓曰瓊翰流輝供玄像閣曰勑賜延恩之閣京師堂曰忠正南昌樓曰寶翰堂曰耆徳新鄭樓曰寶謨堂曰鑑忠陶秉一原籍書樓曰聖翰瓊光今上爲張江陵賜堂額曰純忠其左扁曰社稷之臣右扁曰股肱之佐堂對曰志秉純忠正气垂之萬世功昭捧日休光播於百年樓額曰捧日皆禦筆

賜號旌奬

金鄕忠壯侯王眞以死難洪熈初進封寧國公加賜號曰效忠少師蹇義少傅楊士奇以輔導功洪熈初賜蹇號曰蹇忠貞楊曰楊貞一都督僉事楊俊以擒喜寧功景泰中進左都督特賜號曰忠能又眞人劉淵然洪武初至京特賜號曰髙道

賜宴華蓋殿

文皇帝時友愛諸弟每來朝賜宴於華蓋殿辭亦如之世子郡王則皇太子宴於文華殿獨宴尙師阿里瑪亦華蓋殿蓋以親王例賓之也十九年特宴兵部尙書趙羾於華蓋殿以尙書夏原吉九年滿上親宴之武英殿一時咸以爲榮

輔臣三載考績宴禮部

永樂間尙書滿九載如趙羾夏原吉蹇義方賓左副都禦史李慶賜宴華蓋等殿後內閣一品九載亦有宴獨萬曆十三年少傅申公滿三載特賜宴禮部九卿三品皆陪列蓋前無之典也又三年以少師滿復如之上疏辭賜折宴白金五十兩文綺四端

賜禁苑乘輿

宣宗時張太師輔蹇少師義楊少傅士奇夏少保原吉楊宮傅榮金宮保幼孜於西苑燕遊俱騎而從時致仕少保黃淮以謝恩至京亦得從因病瘵特給肩輿嘉靖中勲輔郭太師勛夏少師言等前後以入直西城賜乘馬夏公及翟少傅鑾乃私以小輿使人腰之而行上聞不善也最後分宜以老特許乘腰輿年八十加恩賜肩輿俱禁中古今所未有之典

賜禁苑直捨

上在西城因賜諸入直大臣廬於無逸殿之左右廂然頗隘而受日至丁巳特建一捨於殿東官道之左以居分宜廳事皆南向別館庖湢皆具又出百金以制一切器用分宜逐遂以居華亭公亦我朝希曠之典

車駕東宮

迎送功臣洪武三年徵北大將軍信國公徐達左副將軍李文忠等討北師還上自出勞於江上二年徵南將軍廖永忠副將軍朱亮祖等師自廣西還上遣皇太子率百官迎勞於龍灣旣陛見皇太子送還第十五年命徵南將軍潁川侯傅友徳副將軍永昌侯藍玉西平侯沐英等討雲南永樂五年徵夷將軍成國公朱能副將軍新城侯張輔等討安南俱上親餞之龍江正徳中太監張永討寧夏叛王往回上迎送於東安門外

天子臨弔

髙帝聞中山王訃至被髮徒步往哭又親至龍江迎祭常開平鄧寧河國初優禮大臣固已如此後惟武宗臨祭張英公懋每一奠酒其家進五百金凡九奠南巡幸靳文僖第令畨僧遶座懴悔

行幸大臣

髙帝於魏曹二公及大勛臣第往往臨幸以爲常宣宗皇帝嘗夜幸楊文貞第又幸英國公輔第畱飲賜金帛又與中宮幸會昌伯孫忠第宴賚尢厚武宗南巡幸致仕楊相一淸家飲宴三日賦詩酬和楊大出珍寶爲壽至淮安幸總兵官鎭逺侯顧仕隆第

皇太后賜見

宣徳六年上奉皇太后謁二陵召少師蹇義少傅楊士奇太子少傅楊榮太子少保金幼孜太常卿楊溥於幄殿面加慰諭賜白金彩幣酒饌萬曆六年江陵還自葬父入謁仁聖慈聖俱加慰諭宴賚尢厚

禦制神道碑

國初文武大臣薨逝例請於上命翰林儒臣制文立碑以後漸不請惟中山王姚恭靖乃二聖禦筆弘治中昌國公先塋亦然若永嘉侯壙志之類則上偶爲之非以爲榮重也

禦制紀功文

髙帝時滅元滅陳滅張最爲宏巨之績而未有如椽之筆以紀之至平夏明氏獨以劉文成上頌不自居而歸功於臣下然亦傅潁川廖徳慶之殊遇也謹錄如左

洪武四年九月三十日朕親紀徵蜀二道總兵官功之低昂以旌忠勇有智之將又戒無謀鈍兵之徒爾基再作平蜀頌一章爲傅將軍廖將軍千萬年不朽之功朕聞雲從龍風從虎聖人作而萬物覩此蓋上古聖君臨禦恩及海內故賢者贊揚若非聖君安敢受此美稱善揚者也朕本淮民因元失政豪傑忿爭吾承人後偶獲多兵訓練爲我調用有時命將四出有時親徵一方十五六年間羣雄斂迹惟西蜀一隅限山阻險是有戴壽者假明之童孩負固不伏陰生詭計說誘諸洞蠻夷爲我邊民患於是發兵二道命將分討三年冬平章楊璟徳慶侯廖永忠率舟師抵瞿塘戴壽以全蜀軍民與之決戰平章楊璟兵敗收兵僅能與之對壘當年冬潁川侯傅友徳將兵由西番道經階文逾月而抵綿漢蜀兵莫敢當鋒其戴壽者恃瞿塘之險選老弱守之西行與潁川侯一戰戴壽披靡再戰困逼成都其攻瞿闗舟師總兵者尙未盡知將軍潁川侯木牌書其戰勝次第順川江而放流徳慶侯獲之連壘而進搗磯破闗而至僞京師幼主明升銜璧請降戴壽爲傅將軍生擒於成都於是中國淸寧論將之功傅一廖二低昂定焉

天佑我邦師出以律將忿則揚馬嘶蹄蹈畫角聲張惟我潁侯智勇難量羌人稽首壺漿道傍勞我軍士綿漢是行蠢爾戴壽率眾來當一戰披靡拒城且藏旬日困逼詣軍請降傅將功就再歌瞿塘天生廖將與傅成雙江風浩浩起我旌幢泊舟連捷直破瞿闗生俘僞主市肆無干遣使飛捷一刻數闗天產名將兵出農間非朕有能實由天監有臣在南居括蒼山生而能文舉筆何難謂我采擇黼之班班

誦此則主帥湯中山愧汗無地而楊平章者不知死所矣然後六年中山進封公而潁川以平雲南始亦進封然傅竟不得與中山同贈王而徳慶亦不獲與平章同贈公事固不可量也

賜調甘露漿

洪武六年正月丙午上禦武樓召禦史中丞陳寧太子贊善大夫宋濓賜坐談嘉祥之應勅中使入取所儲甘露於宮中盛以翠罌玉潔珠圓世所未覩已而舁爨器至用金杓煉水二升火勢旣勻水湧成波上起自龍帳中親啟罌以投須臾融化與水爲一上取罌傾瀉二內侍舉幕承之渣滓已盡重漉以絳紗囊上飲一爵而分賜寧與濓曰此天地至和所凝也卿等服之去沈屙延遐齡矣寧等飲畢奠爵於幾頓首而退賦詩以記其榮又一日與濓飲濓素不勝杯杓舉觴卽辭上彊之至三觴面如赭行不成步上歡笑親禦翰墨賦楚詞一章以賜仍命羣臣賦醉學士歌且曰令後世知吾君臣同樂如此也復以濓乏騎乘勅皇太子選良馬以賜上親作馬歌命近臣咸和之俾濓藏之爲家寶

君臣同遊

嘉靖十年上召大學士張孚敬尙書李時於西苑視蠶壇地賜酒飯珍餌禦制西苑視榖祗先蠶壇位賦手授孚敬曰朕適有作卿等刪潤因命和以寓警戒之意孚敬請上手書各賜以爲子孫世寶許之明日二臣進和賦上亦各賜手書禦制賦如所請後數日並裝成帙名曰詠和錄賜之已復諭璁曰朕惟君臣之際固不可不嚴此在朝廷當愼他處則猶家禮然且漢文之召見賈生同語久而文帝爲之前席今亦稱美故君臣不交治功安成況朕在衝昧世事未經無一識見卿之於朕無異周公愛成王首以孝訓於朕他特餘事耳卿夙夜在公敬君盡禮昨見退遜太過恐非輔臣之於君者夫何謂輔導大臣與他諸臣不同故曰導之教訓傅以徳義保其身體此則不可以在朝之制相與明矣今後凡會議或卿有所奏可無拘時而來面相計處俾交修朕之性志有定方可廣接他人庶有所酌別賢否耳朕又欲於今春奉兩宮春遊後與卿輩一遊以仰遵我聖祖丕訓亦以見幼孫之率由祖道當有宴樂預與卿言之十五年端陽節賜文武百官宴於奉天殿宴畢上幸西苑預命侯郭勛大學士李時尙書夏言候於崇智殿遣中官賫賜艾虎花絳百索牙扇等物上至勛等致辭謝上曰今日之宴一以賞節一以酬前月山中扈從之勞勛等頓首謝至水次上禦龍舟召勛等各乘舟給酒饌命檝夫槳三臣舟近龍舟而行自蕉園迆■﹝辶裏﹞至澄碧亭登岸復宴無逸殿勛等各稱觴上壽盡歡而罷

宴坐超本列

永樂中北徵還大宴羣臣第功時大學士楊榮金幼孜以五品特勅與兵部尙書方賓同列而坐嘉靖中恩榮宴於禮部讀卷官少詹事兼學士李本秩第四品以內閣故特奉旨班尙書末久之復舉恩榮宴巡綽官太保左都督陸炳亦奉旨班尙書末蓋少詹都督故事當東西向坐耳萬曆初內閣吏侍申時行亦班坐尙書末用本例也

賜大臣父母

文皇旣宴尙書趙羾於華蓋殿輟禦前酒饌悉以賜其母又以元宵節宴羣臣知尙書夏原吉母觀燈賜酒食鈔二百錠今上嘗以大紅蟒紗衣一襲銀錢二十兩賜張江陵父以聖母命玉花墜七件彩衣紗六疋賜其母尋父封少師文明卒後奉母入京上及三宮俱有賜上賜金嵌寶首飾一副銀八寶一百兩靑紅蟒衣四疋裏絹四疋甜食盒二副仁聖太后金首飾一副紵絲六表裏食盒八副慈聖太后金嵌寶石首飾一副珍珠環一雙靑紅蟒衣二套銀八寶五十兩食盒八副

二品賜玉帶

玉帶爲一品常系服色大臣品未及而特賜者許系今人不知往往以爲玉帶非賜不得系誤也其未至一品而賜玉者洪武中弘文館學士羅復仁天順中尙書王翺馬昂大學士李賢成化中尙書白圭弘治中大學士李東陽謝遷翺賢東陽遷旋加至一品正徳則大學士王鏊費宏楊一淸靳貴尙書曾鑑許進顧佐劉璣孫交石玠楊潭李傑張彩劉機曹元王敞白鉞李遜學王鑑之毛澄右都禦史王鼎內鏊宏一淸貴旋加至一品嘉靖中非一品而賜者大學士袁宗臯尙書邵元節陶仲文郭文英也元節以下皆異流圭鉞父子俱官太子少保而沾此賜尢奇

賜坐

洪武中大臣如魏國公達等不時賜宴預坐及學士承旨宋濓等隅坐講論至仁宗亦然正綂以後廢矣𨿽孝宗之敬禮閣臣世宗之寵眷張夏叩頭長跪不聞坐論也嘉靖末分宜賜坐一次惟眞人陶仲文召對坐無算乃至陶南西向上北東向以陶坐繡墩上亦坐墩不設禦坐入則迎於廷出則送至門握手乃別

手札不名

髙帝嘗與劉誠意宋承旨書禦諱頓首復伯溫老先生及景濓先生是時爲國公也

世宗手札貴溪爲公謹分宜爲惟中然不過三四而已余見永嘉奉禦札百餘道內二十餘道稱元輔張羅峯或大學士張羅峯或張少師羅峯又面呼羅山遂有禦札稱少師張羅山最後一札稱茂恭當時楊石淙桂安丰應亦有之而余未之見今上禦書與江陵自萬曆元年十一月以後皆不名內聖諭先生啟沃朕心平治天下功已在社稷玆當六年考滿特於例外加賜銀一百兩蟒衣鬥牛各一襲少示優眷不必辭又諭朕聞先生父母俱存年各古稀康健榮享朕心嘉悅特賜大紅蟒衣一襲銀錢二十兩又玊花墜七件彩衣紗六疋乃奉聖母恩賜咸欽承旨家僮往賫之外銀錢二十兩是先生的又手諭白燕蓮花俱進獻聖母甚是嘉悅卻獨產翰林院中先開於密勿之地上天正假此以見先生爲社稷祥瑞花中君子朕賴先生啟沃固不敢顚縱何徳之有又禦筆勅諭元輔張少師朕以幼沖嗣位賴先生匡弼啟沃四方治安九邊寧靜我祖宗列聖亦鑑知先生之功就加顯爵不爲過乃屢辭恩命惟一誠輔國自古忠臣如先生者罕朕今知先生實心不復彊特賜坐蟒衣一襲銀錢五十兩以示優眷用成先生美徳其欽承之故諭以後辭禮益鄭重不可枚舉江陵歿凡有諭蒲阪吳縣亦多不名

詔勅不名

吳元年上諭諸將謂張氏旣滅惟大將軍於貨寶無所取婦女無所近其深謀逺略蓋謂中原未平民未休息豈可遽恃爲安乎爾等當如大將軍所存共圖大勛康濟宇內洪武三年議賞將士詔稱大將軍等運謀竭忠六師用命遂致彊殞弱伏疆宇奠安諸番入貢華夷一綂四年命左右丞相詔稱大將軍左右解甲於武備之庫息馬家庭從善樂遊功名兩全古何過哉皆謂中山王也十八年王沒詔一勅三俱稱中山武寧王開平忠武王而皆不名至永樂戒諭勛戚大臣皆稱我中山武寧王而不及開平矣蓋中山以先朝元勛且有椒房之重故也

萬曆初江陵尢被隆禮凡內閣勅諭部疏禦批俱稱元輔或張先生而不名其聞喪以後尢委曲惇至勅諭中外凡大事待張先生還朝而行又以遼左報捷諭內閣歸功元輔平日加意運籌候疏上卿等一錄封此諭著兵部差人星夜馬上前去與張先生看隠然文終宣成之不名矣

行人賫旨取尙書

自弘治以後內閣輔臣體重故取復位者必遣行人以示優異若尙書𨿽吏部亦不復爾惟嘉靖初取總制三邊尙書王瓊回京別用自原籍取吏部尙書方獻夫別用俱遣行人瓊入京補吏部獻夫入京進內閣而其時自原籍召大學士桂蕚卻不遣行人同官張璁爲之請亦不許隆慶中自原籍召大學士髙拱亦不遣行人不知爾時事體云何聞髙頗以是不樂其同事諸公

宴賞下僚

洪武中特宴勞吳山縣主簿隨贇於別殿賜白金五百兩文綺及帛各百疋升知縣以奮義平賊也贇後至按察使有聲

大臣面呼先生

英宗自李文達獨見則稱先生其稱王忠肅多曰老王孝宗自丁巳後召見劉文靖等必稱先生馬端肅劉忠宣則稱老尙書見天順日錄燕對錄可證萬曆初元上敬禮江陵稱先生𨿽宮中亦稱張先生嘉靖末命宮中不得名華亭公稱徐閣老皆異數也

大臣賜衛士

天順陳汝言弘治馬端肅文升俱以兵部尙書爲怨家所中詔特給衛騎護之陳五十人馬十二人嘉靖給兵百人爲大學士楊文忠廷和夏文湣言直宿出入衛從

賜禁衣

嘉靖庚申上勅南京織閃黃補麒麟仙鶴紗衣各一副賜分宜閃黃色惟上得用之甲子賜華亭教子升天蟒衣一件上手擇有珠者萬曆甲戌上以江陵辭功賞特賜坐蟒已後賜皆如之而最後武靖侯李偉以太后父沾焉坐蟒者惟司禮大璫掌印久爲上所重者得此賜然累代不數人卽勛舊所不與也

賜衣文武互異

嘉靖中內閣嚴徐李皆賜服麒麟麒麟公侯服也而成國公朱希忠京山侯崔元左都督陸炳等以玄壇供事特賜服仙鶴仙鶴文臣一品服也成化以後文臣賜麟不爲異而公侯伯武臣賜鶴則異矣六公出入朝行殆不可復辧

五品鶴袍

嘉靖中學士嚴訥李春芳董份以五品撰玄詞特賜仙鶴袍旣而上悔之下諭謂玄壇供事可用鶴余則不可意蓋爲三臣也而尙書皆自疑不敢衣鶴亟市錦雞爲飾而三學士之衣鶴自若也

賜土官服色

正徳中賜播州宣慰司楊斌麒麟衣一襲升四川按察使後以宣慰致仕復賜麒麟衣一襲最後賜蟒衣玉帶以貢物厚故也賜永順宣慰使致仕彭世麒大紅蟒衣三襲升都指揮使其子宣慰明輔大紅飛魚服三襲給正三品散官誥命以進大木故也嘉靖末復以進大木賜致仕宣慰彭明輔蟒衣進湖廣都指揮使致仕子宣慰翼南飛魚衣一襲進雲南右布政使正徳賜日本使臣宋素卿大紅飛魚服一襲中人瑾受其黃金故也素卿閩人至嘉靖中始以爭貢事論死

賜尙師儀仗

今公侯前導止藤杖一對鞍籠馬杌一對而已考之國初有公侯儀仗戶當不止此永樂中賜尙師法王阿里瑪牙杖二金瓜二骨朶二幡幢二十四對銀香鑪盒二拂子二銀手鑪三對紅紗燈籠一對鮀燈二對傘二銀交椅一銀腳踏一銀水罐銀盆一誕馬四鞍籠二銀杌一靑圓扇一紅圓扇一賬房一紅紵絲拜褥一玉印誥命織金珠袈裟金銀器皿成化中法王紮巴結參賜儀仗亦如之特許用椶轎前後皆以錦衣校卒供應見者皆以爲親王

弇山堂別集卷十一

●欽定四庫全書

弇山堂別集卷十二

﹝明﹞王世貞撰

○異典述七

勛臣超贈

勛臣贈爵超踰本階者實出一時特恩皆記之

侯超贈王者西平侯沐英爲黔寧王

一品超贈國公者中書平章政事兪通海爲虢國公都督同知康茂才爲蘄國公

二品以下超贈國公者親軍都指揮使馮國用爲郢國公江浙行省參政胡大海爲越國公樞密僉院趙徳勝爲梁國公張徳勝爲蔡國公指揮使丁徳興爲濟國公三品以下封郡公者樞密院判耿再成爲髙陽公元帥兪廷玉爲河間公武徳衛指揮副使茅成爲東海公海寧衛指揮副使嚴徳爲天水公樞密僉院丁普郎爲濟陽公封郡侯者樞密院判花云爲東丘侯都指揮使韓成爲髙陽侯樞密院判李繼先爲隴西侯左副指揮劉齊爲彭城侯綂軍元帥許圭爲髙陽侯左副元帥趙國昭爲天水侯左副元帥呂文貴爲汝南侯左副元帥余■﹝日上永下﹞爲下邳侯統軍元帥宋貴爲京兆侯右副元帥王勝爲太原侯太平興國翼元帥陳兆先爲潁上侯秦淮翼右副元帥李信爲隴西侯行樞密院判官張志雄爲淸河侯水軍元帥同知李志髙爲隴西侯金斗翼右副元帥徐公輔爲東海侯水軍右副元帥劉義爲彭城侯金斗翼右副元帥陳弼爲潁川侯

又鄕人布衣劉繼祖爲義惠侯

右其時稱郡公郡侯者尙因元制不爲極品第視本秩則超等矣文臣封爵已見前故不復贅

又都督副使孫興祖爲燕山侯靖江王相蔡僑爲安逺侯指揮桑世傑爲永義侯燕府左傅丘廣爲昌樂侯都督僉事王簡爲霍山侯髙顯爲汝陰侯何徳爲廬江侯孫世爲富春侯陳淸爲合浦侯陳文爲東海侯於顯爲英山侯廣西都指揮使王眞爲臨沂侯指揮副使孫虎爲廣安伯虎賁衛指揮潘毅爲滎陽伯行省參政戴徳爲譙郡伯

按自二年以後侯爵重矣伯亦次之故兼紀焉然自都督以至同知俱無贈而贈者獨都督僉事又不可曉也

永樂初以靖難陣亡贈都指揮同知張玉爲榮國公都督僉事陳亨爲涇國公指揮同知譚淵爲崇安侯右護衛百戶王眞爲金鄕侯下安南陣亡贈都督僉事髙士文爲建平伯世襲又都督僉事張欽爲新泰伯孫榮爲萊陽伯程寛爲保昌伯金玉爲惠安伯

公孤超贈

故事文臣少師少傅少保贈太師太傅太保東宮三太贈三少東宮三少贈東宮三太然亦有不及等者有超等者今記其超等者於左

少保夏原吉少保楊溥少保李賢少保彭時太子太保儀銘太子太保王恕弘文館學士劉基俱贈太師劉𨿽封伯尙二品也太子太保靳貴吏部左侍郎曹鼐俱太傅尙書胡濙王直髙榖尹旻俱太保尙書金忠學士胡廣俱少師尙書苗衷侍郎馬京俱少傅太子少保尹直尙書陳洽鄺埜王佐侍郎墨麟俱少保侍郎王一寧太子太師侍郎王鍾儀智俱太子太保少詹事鄒濟左贊善徐善述興府長史張景明俱太子少保右贊善王汝玉太子賓客

燕府長史朱復北京行部尙書行太僕少卿孫瑜戶部尙書北平布政司參議成琎吏部左侍郎

按儀忠襄王端毅遂超八等而爲三公首曹文襄以三品遂得三公尢爲異也胡王髙尹𨿽嘗爲師傅等官後皆辭削其歿也實以尙書請

累贈官

洪武贈平章廖永安楚國公再贈鄖國公兪通海豫國公再贈虢國公﹝避二王封也﹞贈僉都督濮英金山侯再贈樂浪郡公贈舍人張子明爲千戶再贈忠節侯贈樞密院判耿再成髙陽郡公再贈泗國公贈指揮使丁徳興都指揮使再贈濟國公永樂贈都指揮張玉榮國公洪熈再贈河間王贈左都督徐增壽武陽侯再贈定國公贈百戶王眞金鄕侯洪熈再贈寧國公贈太子少師姚廣孝榮國公洪熈再贈少師贈文淵閣大學士胡廣爲禮部尙書洪熈再贈少師贈北平布政司參議成琎吏部左侍郎洪熈再贈兵部尙書洪熈贈少詹事鄒濟太子少保成化再贈太子太保景泰贈會昌伯孫忠爲侯天順再贈太傅安國公成化三贈太師景泰贈吏部左侍郎兼翰林院學士曹鼐爲少傅吏部尙書文淵閣大學士天順再贈太傅正徳贈右都禦史史琳太子少保再贈太子太保贈少師太子太師吏部尙書馬文升特進榮祿大夫太傅嘉靖再贈左柱國太師贈江西按察司副使許逵左副都禦史再贈禮部尙書萬曆少師太子太師吏部尙書楊博贈太傅少師大學士張四維俱再贈特進

致仕給祿

致仕官給全俸洪武中兵部尙書單安仁唐鐸嘉靖中少保禮部尙書席書給半俸者永樂初吏部尙書張紞戶部尙書王鈍宣徳中戶部尙書郭資太僕寺卿趙昱

辭官加秩

弘治中成國公朱儀辭南京守備魏國公徐俌辭掌南京中軍都督府請專奉孝陵祀不允辭加太子太傅嘉靖初魏國公徐鵬舉復辭南京守備及府任請專奉孝陵祀不允辭加太子太保

致仕加級

成化中致仕太子少保大學士商輅進少保南京吏部尙書陳俊戶部尙書翁世資加太子少保弘治中上隆禮大臣尙書致仕有兼官者多加從一品宮臣無兼官者多加從一品散官如白宮保昂徐宮保貫加太子太傅徐尙書瓊周尙書經王尙書軾俱加太子太保蓋援商公例也正徳初閔莊懿珪以宮保加少保劉忠宣大夏張尙書升屠尙書勲閻尙書仲宇何尙書鑑田尙書景賢俱加太子太保嘉靖初彭宮保澤加少保孫尙書交林尙書俊陶尙書琰俱加太子太保吾太倉毛尙書澄加太子太傅巳後恩典絕少惟嘉靖五年少保禮部尙書席公書以目疾乞致仕特加武英殿大學士給全俸賜第京師仍許不時言事大學士從來不爲加官而全俸亦百五十年所闕之典也蓋以議禮加厚耳然命下三日而卒竟不得沾恩隆慶四年大學士陳公以勤致仕加太子太師吏部尙書蔭錫郵護最隆萬曆二年工部尙書朱公衡三年左都禦史葛公守禮乞休俱以九六年滿朱加太子太保葛太子少保十五年南京吏部尙書袁洪愈加太子少保南京大臣加秩自袁始也勛臣如太子太保鎭逺侯顧寰辭府事特加少保尢爲殊典後南禮部姜寶兵部傅希贄俱加太子少保

致仕後加官

景泰中致仕右長史楊翥以潛邸恩進禮部左侍郎來朝再進尙書正徳中致仕國子祭酒章懋遷南太常卿南禮部侍郎不赴嘉靖初以舊徳褒進尙書致仕南京給事中史後以曽言事進光祿少卿以助賑荒再加四品服色嘉靖初致仕戶部尙書韓文以守正褒進柱國太子太保柱國三年滿始得之於致仕後加尢爲希曠之典提學副使潘府初加太僕少卿再以薦攺太常少卿俱致仕後萬曆中養病吏部尙書嚴淸禮部尙書陸樹聲俱加太子少保又嘉靖中閒住右通政呂希周以倭功遷通政使閒住吏部主事史際以倭功遷尙寶卿再遷太僕少卿閒住應天府丞朱隆禧以進藥餌遷太常卿禮部左侍郎隆慶初閒住右諭徳唐汝楫以宮臣加太常少卿俱仍致仕於乎均一異恩也﹝際卽後之子﹞

致仕任事

洪武末兵部尙書唐鐸以致仕尙書起參贊徵南夷軍務竣事歸裏鐸凡三爲兵部一兼詹事一兼賓客一兼太子少保卒後上親爲祭文賜葬恩禮之渥一時莫比

今職古銜

世廟好用古官名又最重典禮故於貴溪分宜鉛山華亭泰和常熟興化諸公往往傳旨稱大宗伯太宰又於少保胡公宗憲總督江西福建軍務旨云大司馬兼院右正題少師大學士費公宏詠春同徳錄曰內閣掌參機政輔導首臣費宏尢爲新奇用

給事禦史

髙帝時給事中品秩不甚崇而所選皆正途至永樂中不無猥雜其它以國子生蔭恩得者所不道姑記之則貴州淸逺衛軍羅義上建文君請與燕講和下獄文皇下京師卽日破械出之拜戶科給事中明年遷左參議復以長史司吏楊勉爲給事中後遷都給事中又永樂中淮安山陽縣民訟師丁玨誣告裏中富人妖言惑眾坐死者十餘人法司薦其忠直特拜刑科給事中

禦史除授正綂四年以刑部照磨陳嶷司務楊恕李儼陸瓛行人司副劉克產序班王盛正字沈寅孔目劉烈審理副郭鉦按察司經歷計珩副斷事楊綱鹽井提舉邵盤縣丞安珝趙瑜試禦史五年以序班張鏞孫睿趙倫斷事張文昌知事康榮照磨張禮判官胡信縣丞鄺傑教授上官民瞻教諭韓楊鄭顒訓導鄭觀曹泰成規齊韶王巍陸儔唐震實授禦史自後始專以進士行人中書舍人博士推官知縣國子監官而雜職不與矣然猶有國子監生天順後始革

郎中坐法攺禦史

正徳四年戶部郎中劉繹以公事罰運遼東米千石又賠補浥爛艸束舉家囚系本身杖比百日不能償上疏哀懇乞充齋膳徒夫或炒鐵煎鹽下都察院查釋前罪降級外任送吏部尙書張彩言其素有才守攺降監察禦史淸理兩浙鹽法因禍得福亦一時極異之典也

立中宮加恩內閣

萬曆六年立中宮王氏加恩輔臣少師張居正以守制不支祿故辭少保呂調陽進少傅尙書張四維進太子太保俱蔭一子中書舍人至七年居正服闋進太傅加歲祿百石蔭一子尙寶司丞辭太傅六年以前中宮立無加恩故事蓋異典也

皇子生推恩內閣司禮

萬曆十年皇第一子生恭妃王氏出也下詔赦天下尊上兩宮徽號仁聖懿安皇太后爲仁聖懿安康靜皇太后慈聖昭文皇太后爲慈聖昭文明肅皇太后推恩慈聖父武淸伯李偉進封武淸侯兄弟都指揮李文全指揮李文貴俱升左都督千戶李文松升指揮使俱給應得誥命仁聖父固安伯陳景行歲加祿米一百石蔭二子俱錦衣衛百戶前母莊皇后兄李鶴歲加祿米六十石又內閣輔臣張四維加少師吏部尙書中極殿大學士其太子太師如故申時行加少保戶部尙書武英殿大學士其太子太保如故各蔭一子尙寶司丞余有丁加太子太保文淵閣大學士其尙書如故蔭一子中書舍人俱各給應得誥命又司禮監馮保蔭弟侄都督僉事張宏蔭指揮使孫隆張鯨蔭指揮僉事何進李佑張朝蔭正千戶俱錦衣衛按皇子生例不推恩徽號推恩止皇親而已此異典也

邊功加恩內閣

正徳五年寧夏平加恩內閣少師太子太師吏部尙書華蓋殿大學士李東陽加特進左柱國仍蔭子尙寶司丞少保太子太保吏部尙書武英殿大學士楊廷和加少傅太子太傅仍蔭子中書舍人吏部尙書文淵閣大學士劉忠加少傅太子太傅武英殿大學士還各賞銀一百兩紵絲四表裏太子少保吏部尙書文淵閣大學士梁儲攺武英殿大學士邊功未有及內閣者有之自玆歲始八年以山東河南賊平內閣大學士李東陽楊廷和梁儲費宏各蔭子錦衣世襲正千戶辭乃詔東陽兼支尙書俸廷和加少師太子太師華蓋殿大學士儲加少傅太子太傅謹身殿大學士宏加太子太保武英殿大學士已上二條蓋內臣欲大有封殖而以是餌閣臣也自是閣臣不與軍功者幾三十年至嘉靖十九年陜西大捷詔復夏言特進光祿大夫上柱國少師太子太師仍兼進吏部尙書華蓋殿大學士翟鑾加少保此則夏公以忤旨鐫秩急欲光復故也自是不已而議捜河套希大封拜得罪死三十年獲叛冦哈達拉等輔臣嚴嵩升子世蕃工部右侍郎仍蔭一子錦衣衛千戶東閣大學士李本進禮部尙書而撰文尙書徐階加少保蔭一子入監公朱希忠加太子太師都督陸炳加太子太保尙書孫承恩加太子少保此則贊玄例也三十三年以拒冦功輔臣嚴嵩蔭子尙寶司丞徐階李本蔭子中書舍人而伯陶仲文增祿百石公朱希忠都督陸炳增祿五十石伯承裕加太子太保亦贊玄例也自是復不與邊功者將二十年而爲隆慶以遼左功輔臣髙拱加柱國中極殿大學士張居正加少師兼太子太師俱蔭一子錦衣衛千戶殷士儋加少保與原輔臣趙貞吉俱蔭子中書舍人萬曆中數以遼東戰功輔臣張居正呂調陽張四維加蔭賞從厚最後居正遂自太傅進太師子錦衣衛指揮僉事簡修升同知世襲仍歲加祿米百石張四維加兼太子太師蔭子錦衣所鎭撫世襲申時行加太子太保而極矣十二年雲南大捷大學士時行加少師太子太師中極殿大學士余有丁加少傅兼太子太傅建極殿大學士許國加少保兼太子太保武英殿大學士

更定舊官

國初官制後革者記之以備考而人亦附焉

中書令不設左右丞相正一品平章政事從一品左右丞正二品參政從二品參議正四品

上初下建康立中書省上以中書省右丞相總省事李善長宋思顏爲參議李夢祥郭景祥爲左右司郎中侯原善楊原杲陶安阮弘道爲員外郎孔克仁陳養吾王愷爲都事王疇爲照磨欒鳳爲管勾夏煜韓子魯爲博士善長進參政徐達爲右丞邵榮兪通海爲平章政事上卽吳王位善長爲右相國攺左徐達爲左相國攺右常遇春爲平章張昶楊憲爲參政上卽大位善長爲左丞相達爲右丞相遇春爲平章軍國重事湯和廖永忠李伯升李思齊王溥爲平章不治事汪廣洋自參政爲右丞謫楊憲爲右丞遷左丞謫汪廣洋再爲右丞相謫胡惟庸由參政爲左丞進右丞相遷左丞相廣洋復爲右丞相汰平章參政等官十三年惟庸族廣洋賜死罷中書省散其職六部尋置四輔官告太廟以耆儒王本杜佑龔斆爲春官杜斆趙民望吳源爲夏官敕之曰昔耕莘者爲宰社稷永安築巖者在朝君仁民康二臣繼出於殷商致君六百年之大業是賢者𨿽處同出異其忠君濟民之道則一朕今召爾等來朝命爲四輔官兼太子賓客位列公侯都督之次必欲徳合天人均調四時以臻至治其敬愼之居三日復敕謂人主以一身綂禦天下不可無輔臣而輔臣必擇乎正士堯舜以得賢而昌辛受以棄賢而亡卿等受斯重任宜體朕懷心常格神行常履道佐理贊化以安生民且卿等昨爲庶民今輔朕以掌民命出類拔萃顯揚先親天人交慶於戲盛哉又十日敕本等曰自胡惟庸不法之後特召天下賢才而有司又從泛舉尙書範敏獨能薦卿等以輔朕朕視卿等皆髙年篤厚故九月告於太廟議立四輔以王本杜佑龔斆爲春官杜斆趙民望吳源爲夏官惟秋冬官缺以本等攝之邇年自春䢐秋天災疊見維秋之暮天气尙暄嘗諭本等沐浴致齋精勤國務以均調四時本等奉命且誠逮立冬朔風釀寒以成冬令嗚呼天其兆吉人乎感應之機如響斯答古者三公四輔論道經邦理陰陽順四時其或有乖戾則曰公輔失職蓋人事有不齊則天應之有如此者卿等尙當竭忠誠以勤厥職庶幾感格天心禦集中又有與本等同遊唱和詩多不載明年命刑官議獄送四輔及諌院給事中復核無礙奏行之有疑讞四輔官封駁之尋召左禦史中丞安然爲四輔官龔斆致仕復起爲國子司業尋以星變勅諭王本等本尋坐法磔於市又明年罷不復設置大宗正院攺爲宗人府置宗人令左右宗人正左右宗人以秦晉燕周齊五王爲之俱正一品後存府以駙馬都尉領之置皇太子左右率府都督同知康茂才張興祖兼左右率府使副使顧時孫興祖同知王府事僉事吳禎耿炳文兼左右副使置諌議大夫以唐鐸爲之置諌院左右司諌以耆儒劉堉闗賢爲之左右正言以耆儒趙肅何顯周爲之置執法議理司以前元工部尙書濓爲之乃李韓公之女弟壻也置審刑司左右審刑正六品左右詳議正七品凡大理寺平允法司囚犯皆得詳駁之置考功承勅司文三監每監設令一人正六品丞二人從六品監察禦史馬亮張回等五十六人爲之命中書省兵部定給武官誥勅之制其特授升除者大都督府同承勅監官以上旨附籍其初入仕者具年籍父祖已身功迹其已入仕及升除者具所歷功過年籍大都督府咨於中書省送兵部覆奏貼黃考功監參考同奏附籍部擬散官移文翰林院撰文付司文監校勘奏付中書舍人書寫署名用印轉付承勅考功二監並還本部以次署名用印賫赴省府臺官署名仍付司文監對同署名用印方付各部給授如襲職降用者大都督府勘驗具年籍祖父功迹降用者具其罪名奏旨處分承勅監官附籍具咨省送部覆奏貼黃參考對同擬官撰文署名用印給授如前置平駁諸司命翰林院編檢以下春坊司直以下贊讀考駁諸司奏啟如平允則署其銜曰翰林院兼平駁諸事某官某押置磨勘司令以太子伴讀髙暉爲之置內正司司正一員正七品司副一員從七品專糾內臣之失儀者尋攺曰典禮司又攺曰典禮紀察司升正六品尋止稱紀察司以李彬言等爲之置繩頑司令丞各一員置稽疑司正一員正六品左右丞各一員從六品屬官曰司筮無品署東宮通事司令一員從八品丞一員正九品榮鉉鄭肅爲之署東宮文學趙晉爲之置城門都尉一員以死事指揮劉廣子景爲之君子衛居文官子姓舍人衛居武官子姓以指揮使李謙安子忠領之置侍儀引進使正五品閣門使從五品以故誠意伯劉基子仲璟爲之置尙賓大使儒學提舉提舉司校理侍禮郎奉天門待詔俱革

易名而職如故或品有上下者樞密院爲大都督府又爲中左右前後五軍都督府使知院從一品爲左右都督升正一品副使同知院正二品爲都督同知從一品僉院從二品判官從三品今爲僉事正二品上初下太平自稱太平興國翼大元帥下建康立天興建康翼大元帥府廖永安爲大元帥常遇春尋爲行中書省馬步水軍都督大元帥尋設江南行樞密院湯和同僉院事徐達廖永安爲同知院事攺院爲大都督府朱文正爲大都督品如知院李善長兼府司馬宋思顏兼參軍後以李文忠湯和爲左都督馮勝鄧愈爲右都督永樂以後五府職名如故而權悉歸兵部矣有副使在僉事之上尋革復置大都督參議一員正三品戶部尙書樊思民爲之又置掌判官品同參議吏部尙書陳銘爲之五斷事司下各設稽仁稽義稽禮稽智稽信今俱革而其職爲經歷都事禦史臺左右禦史大夫從一品中丞正二品侍禦史從二品治書侍禦史正三品殿中侍禦史正五品上爲吳王始創臺以湯和鄧愈爲左右大夫劉基章溢爲中丞文原吉爲治書安然爲中丞基實幹臺事復省治書殿中不置而汪廣洋自左大夫入中書陳寧代之安然爲右大夫中丞塗節告變而臺以中丞爲長官安然任之後攺爲都察院都禦史僅七品禦史九品尋復升正三品俄以左右都禦史代大夫爲正二品副都代中丞爲正三品僉都代侍禦爲正四品與六部頡頏矣翰林院初設學士正三品講讀學士正四品直學士正五品待制從五品應奉正七品尋設學士承旨正三品學士從三品承旨則詹同宋濓爲之學士則陶安朱升爲之直學士陳桱範常爲之待制秦裕伯王禕爲之應奉趙震殷哲爲之後罷承旨直學士待制應奉不設而降學士爲正五品講讀學士爲從五品建文初攺講讀學士爲文學博士方孝孺任之參預機務如內相復置檢閱一員從九品

洪武末設華蓋謹身文華武英諸殿文淵閣東閣大學士俱正五品華蓋以劉仲質邵質文華以全思誠鮑恂余銓張長年武英以吳伯宗文淵以朱善宋訥東閣以吳沈爲之而無所領惟從容備顧問而已其後罷不設建文中革大學士止設學士而以謹身爲正心然亦竟無授官永樂始以胡廣楊榮金幼孜爲文淵閣大學士領閣務洪熈進楊士奇華蓋楊榮兼謹身黃淮金幼孜兼武英獨以光祿署丞權謹爲文華殿大學士無兼官亦不預閣務謹去後文華至今不設大學士得非以皇太子講讀之所故耶此殊不可曉嘉靖末以華蓋殿爲中極殿謹身殿爲建極殿首以徐階袁煒充建極殿大學士而中極自隆慶初始補李春芳

洪武初設弘文館學士不言品秩劉基危素雎稼胡鉉王大中羅復仁爲之尋革至洪熈元年章皇帝復建弘文閣於思善門右以儲經史備顧問翰林學士楊溥掌閣印帝手授之侍讀王琎五經博士陳繼吏科給事中王榮參其事不久並閣務入文淵閣溥亦辦文淵閣事左右春坊大學士與正學士同品洪武中無任之者當亦以爲衍耳建文以任董倫永樂立東宮李至剛爲左解縉胡廣楊士奇因之解縉爲右黃淮因之洪熈曽棨爲左王英爲右景泰商輅爲左彭時呂原倪謙因之劉儼爲右劉定之因之逾五十年而弘治癸亥會典成以左坊學兼讀學遷中允楊廷和上疑而問之內閣具實對乃已廷和竟遷不設贊善大夫正五品宋濓嘗爲之後止爲贊善從六品司直以下亦不常設置將作卿正三品單安仁爲之後並入其事工部而名尙存後攺爲營繕正置司農卿正三品楊思義爲之後入戶部置京畿都漕運使正四品專治京師軍儲單安仁薛祥爲之置宣徽院使正三品阮崇禮爲之後爲光祿司卿徐興祖爲之最後爲光祿寺從三品置太史院使正三品劉基爲之攺院爲監使爲令通判僉事各一員後爲司天監定爲欽天監正五品有正副等官置回回監正副以下同欽天監後革置醫藥提舉司攺太醫監正三品少監正四品孫守貞爲之後攺爲太醫院使正五品院判正六品置滁陽牧監從三品後爲太僕寺置儀禮司正副後爲鴻臚寺卿少卿置信寶提舉司從五品後爲尙寶司正五品置營田使專董墾近畿田大都督府副使康茂才爲之至嘉靖中設三都禦史淸屯尋革置帳前總制親軍都指揮使馮國用國勝爲都指揮使朱文忠康茂才爲左右副都指揮又置金吾侍衛軍都護又置都鎭撫司孫養浩爲鎭撫又置錦衣都尉府正三品蓋卽今錦衣旗手衛也又置兵馬司都指揮使副都指揮等官後攺文職降至六品而猶冒故銜

初置江南行中書省以後平浙江湖廣江西河南山東等處俱設行省其品秩一如內省惟不設丞相有袁國公歐普祥者因僞漢故官而已後攺行省爲布政使司布政使視平章爲從二品左右參政從三品參議從四品行樞密院爲都司都指揮使正二品同知從二品僉事正三品初下太平興國翼大元帥李善長爲都事潘庭堅爲教授汪廣洋爲令史下建康諸路廖永安徐達常遇春湯和兪通海鄧愈邵榮耿炳文爲大元帥後攺翼爲衛置指揮使同知僉事等官事實品祿如故置詹事院詹事則右都督馮勝領同知則平章胡廷瑞廖永忠李伯升領之副詹事則左右丞趙庸王溥領之後並爲少詹事置諸王府左右相各一員正二品左右傅各一員從二品以鄭九成王克復汪河文原吉朱復爲相桂彥良熊鼎爲傅而別設長史官爲正五品若相屬官者尋以耿炳文吳良謝成等爲武相傅位居文臣上其後革相傅並入長史見任者皆降秩五品而武相傅事亦入護衛十八年命進士觀政六科承勅考功諸監者曰庶吉士取庶常吉士之義也以楊靖沈溍等爲之二十八年攺六科給事中曰元士以見在人數正得八十一也復攺曰源士以政源所自出也

建文官制後革

建文元年更定官制六部尙書升正一品增左右侍中正二品侍郎如故省戶部十四司爲民部度支部金帛部倉庾部刑部十四司爲詳憲部比議部職門部都官部諸司俱去淸吏二字都察院左右都禦史去左右二字後攺禦史府都禦史爲禦史大夫通政司爲寺使爲卿通政參議爲少卿丞增其屬左右補闕拾遺各二員與大理寺卿止稱通政大理卿左右寺正爲都評事副爲副都評事司務爲都典簿太常光祿太僕鴻臚尙寶俱止稱卿其少卿丞分左右祠祭署之稱天壇者曰南郊泗州者曰泗濵宿州者曰新丰增鐘山祠祭署及司圃所光祿少卿升從四品太僕增少卿丞各一員及典廏典牧二署驌驦十五羣遂生三羣分隸之詹事府詹事曰詹事卿少詹事曰少卿增賓客二員增設資徳院資徳一員資善二員其屬贊讀贊書著作郎各二員掌籍典簿各一員國子監增司業爲二員省博士學正學錄增助教爲十七員翰林院增承旨一員文學博士一員省講讀學士置文翰文史二館文翰設侍書革中書舍人職歸之文史館修撰以下如故殿閣學士俱去大字謹身殿大學士爲正心殿學士六科省左右給事中五城兵馬指揮曰兵馬副兵馬布政使升爲正二品止一員去左右字提刑按察司曰肅政按察司升廣東鹽課司爲都轉運鹽使司革五府斷事及稽仁稽義等官親王府增賓輔二員正三品左右長史上增長史一員正四品增伴講伴讀伴書各一員審理典膳奉祠良醫典寶各正去正字郡王賓友二員正四品教授一員記室二員直史一員左右史各一員吏目一員典印典祠典禮三署各一員典饌典藥二署各二員引禮舍人二員儀仗司吏目一員凡賓輔三伴賓友教授進對侍坐稱名不稱臣至永樂初俱攺正從洪武之舊

更定勛階尙書曰特進資政上卿侍中曰資政卿二品如之侍郎曰資政亞卿三品如之郎中曰資政中大夫員外郎曰資政大夫給事中曰嘉政中士又遣戶部左侍郎夏原吉給事中徐思勉等二十四人充采訪使分巡天下問民疾苦旌亷斥貪得以便宜行事

永樂官制

永樂初以北平爲北京置行部尙書二員侍郎四員所屬吏戶禮兵刑工六曹郎中員外郎主事品秩如京師而其職則布按二司也末年置六部始革置行後軍都督府以代都司後置五府其事歸焉

弇山堂別集卷十二

●欽定四庫全書

弇山堂別集卷十三

﹝明﹞王世貞撰

○異典述八

召故相勅札

我朝超用內閣大臣未有如張永嘉之篤者眞所謂家人父子也按嘉靖十五年致仕少師兼太子太師吏部尙書華蓋殿大學士張孚敬表啟問安仍疏賀冊嬪上優詔答之遣錦衣衛副千戶劉昂視孚敬於家賜之勅曰卿以內閣元輔朕所倚毗頃因有疾懇乞歸休朕察卿有不獲已之情乃特兪允送卿還鄕玆得卿來疏奏問並賀省覽之餘具悉忠愛特遣錦衣衛副千戶劉昂賫勅往視卿疾如旣愈卽便來京勿負朕望果未除則當善自保攝用副朕眷思之懷復以手勅付昂曰勅舊輔孚敬卿比以疾乞還允切朕思昨得奏賀朕躬平吉聖母康泰及擇原選淑女內曰曹王二氏朕禦而各有喜期將近已先冊封爲端昭二嬪並河南李氏京選王氏補爲敬靜二嬪又朕於春三月躬行謁陵禮奉慈車率后妃禮成後又於四月之吉命工恭飾新七陵增造等項朕自作幽宮於長陵左之陽翠嶺﹝卽十道嶺更名﹞攺小山一名平臺山以尊皇祖太宗嘗禦之地前次並往金山拜皇髙祖妣章皇后皇曽叔祖景皇帝二陵奉聖母舟回京今朕命使昂往視卿於家卿如果疾未痊便不煩以見如小可卽星夜以行急來見朕副切思情勿自負自棄以致朕懷無已卿其承之

致仕守正大臣勅諭

世宗初政羣臣論薦大學士劉健謝遷戶部尙書韓文皆以論劾逆瑾守正被害後𨿽復官而旌典不及於是特遣行人賫勅謹錄之以見一時之盛

皇帝勅諭特進光祿大夫左柱國少師兼太子太師吏部尙書華蓋殿大學士劉健朕惟人臣之事君得志行道樹功烈於當時者固難而名遂身退康寧壽考始終一節足以系天下之望尢爲不易卿資稟醇正器識恢宏粵自早年究心理學上探河洛之傳登名賢科蜚聲藝苑勞勤懋著聞望彌隆遂以碩徳長才受知於我孝宗皇帝簡自聖心擢居政府朝夕獻替不詭不隨培植人才愛惜善類宣達民隠愼守彛章延訪於便殿賜問於平臺危言讜論禆益弘多是以致弘治十有八年之間政事淸明實惟卿與二三大臣佐理之功至於顧命之際推誠付托至切至專卿感激知遇益切勞瘁故當武宗皇帝攺元之初隨事納忠曲爲匡救其毅然不可回之气往往形於辭色釐革宿獘斥逐羣小直道難容告老而歸髙風大節播在天下中遭權姦橫加讒抑旋復昭雪人皆欽仰之不置乃今年近九旬體履康泰全名盛福求之當代實鮮其倫惟昔宋之名賢如司馬光文彥博輩皆卿鄕哲揆其始終進退之大義抑亦不多讓焉朕嗣承大統圖新治理顧玆尊賢優老之典誠不可緩惟卿累朝舊徳實軫朕懷矧夫公論明揚至再至三亦可見卿之賢於人逺矣玆特遣行人賫勅至家存問仍賜羊酒命有司月饋官廩八石歲給輿隸十名用表異數卿其體朕至意頥養天和茂膺壽祉用表儀於天下非特卿一鄕一邑之光而已朕又聞老臣體國義不忘君卿有嘉謨至計尙無所隠以輔朕之不逮期於海內乂安共享太平之福而卿亦有令譽於無窮矣欽哉故諭時正徳十六年之五月戊午也

皇帝勅諭光祿大夫柱國少傅兼太子太傅禮部尙書武英殿大學士謝遷朕惟人臣立朝得行其志建功立業者固難而退處其鄕壽考康寧完名全節足以系天下之望尢爲不易卿性資端方器識宏逺粵自早年潛心正學遂以文章大魁天下蜚聲翰苑譽望彌重逮孝宗皇帝簡注有素爰自宮端擢居內閣朝夕獻替不激不隨當時政化淸美實惟卿二三大臣佐理之功曁聞末命付托諄切益感知遇誓竭誠悃故當武宗皇帝攺元之初隨事納忠協心匡弼釐革宿獘斥逐羣小直道難容告老而歸髙風大節播在天下乃今年踰七袠體履安康子姓蕃茂全徳盛名求之前代亦不多見焉朕嗣承天序圖新治理顧玆尊賢優老之典誠不可緩惟卿累朝耆舊實軫朕懷玆遣行人賫勅存問仍賜羊酒命有司月饋官廩八石歲給輿隸十名用表異數卿其體朕至意頥養天和茂膺壽祉行將起卿於家得聞猷告以輔朕之不逮惟國有無窮之休而卿亦有無窮之問矣故諭

皇帝勅諭光祿大夫柱國太子太保戶部尙書韓文卿以宏逺之才淸愼之操揚歷中外多閱歲年晚貳銓衡晉司邦計勞績茂著爲時名臣越在先朝首倡論劾除革羣姦遭讒去官退居田裏凜然風槪天下想聞乃能懋修靡懈徳望愈隆壽考康寧年踰八袠完名盛福求諸今日蓋僅見焉朕初嗣位念卿一時耆碩人望攸歸已有旨起用玆特先遣行人賫勅存問並賜羊酒仍令有司月給食米四石歲撥人夫六名以示優眷行將起卿於家來覲闕廷以爲班行之光卿其頥養天和益邵乃徳康乃身用副朕寤寐老成至意抑書有之曰爾身在外乃心罔不在王室卿有嘉猷嘉謀未展盡於平素者尙無所隠以禆朕之不逮卿其敬念之哉故諭時俱十六年六月之壬子也是時劉公年八十九韓公年八十二謝亦七十三矣韓以尙書得之尢爲異數後四年韓卒壽八十六五年劉卒壽九十四七年謝復召明年復歸又二年卒壽八十二自是王公鏊楊公一淸劉公忠三少傅皆有司援例爲請得慰諭存問而名壽俱不能及也

致仕輔臣壽考恩典

以禮致仕內閣大學士八十尙書九十賜存問起自嘉靖初載實帝王隆禮耆碩至典內閣大學士凡四見而萬曆九年爲盛嘉靖元年少師大學士劉公健九十河南左布政使閔楷等以聞詔以健累朝舊徳禮宜優厚著本處巡撫都禦史備彩幣羊酒親詣其家宣諭眷念至意二十一年少保大學士毛公紀八十山東撫按以聞詔以紀輔弼舊臣年登八十徳壽並懋其賜以羊酒撫按官及門存問仍月給食米四石歲給人夫六名應役以示優眷二十二年大學士賈詠八十守臣以聞詔以詠耆舊重臣年躋八袠齒徳並茂其賜以羊酒命撫按官及門存問仍月給米四石歲給人夫六名應役以示優眷蓋毛公以八年定禮削官及夫米後官𨿽復而夫米不復賈公則致仕時原無給夫米故也萬曆十年少師大學士徐公階八十太傅居正等爲請詔以階輔佐皇祖翼戴先帝忠勤端亮茂著勞勛今年登八十足稱榮壽準卿等奏寫勅差官存問仍賜白金五十兩大紅紵絲蟒衣一襲彩段四表裏以示優禮耆碩至意賜勅一異也遣使二異也賜金帛三異也賜蟒衣四異也閣臣題請五異也不給夫米者先有故耳

賜八十九十大臣勅諭

成化七年八月以南京吏部尙書致仕魏驥年九十八特遣行人賜勅存問其辭曰卿以醇篤之資正大之學歷事累朝官登八座歸安田裏壽屆百齡進退從容體履康豫緬惟風采嘉嘆不忘玆特遣行人賫勅存問並賜羊酒令有司月給食米三石優贍終身卿宜倍加調攝益隆壽祉佇聞讜論用慰渴思卿其體朕至懷萬曆九年五月以少師太子太師吏部尙書建極殿大學士徐階八十遣行人賜勅諭存問曰朕聞古者公孤在朝則坐而論道更老在學則憲而乞言惟尊賢尙齒之儀實褒徳勸功之典睠言耆碩著有勛庸世咸仰爲達尊朕豈靳於殊數卿才優王佐學擅儒宗早馳譽於淸華歷試功於盤錯簡知皇祖晉陟臺司履忠順以事一人持亷靖而先百辟當僉壬之旣黜更治化以維新懲貪污而仕路肅淸奬忠直而眞材彚進申明典制多安邊裕國之籌黙運樞機有尊主庇民之略定邦本於危疑之際宣上徳於彌畱之中翼我先皇嗣基圖而撫方夏保予衝子升儲貳以奉宗祧方倚重於黃扉遽乞閒於緑野後先多績朝廷資其典刑終始完名寰﹖想其風采自天純佑俾爾壽康屆玆八旬斂時五福匪直先民之楷式實惟盛世之禎祥朕祗遹先猷追惟舊徳粵稽功載申賜寵章玆特遣行人塗時相賫勅存問仍賜銀五十兩大紅紵絲蟒衣一襲彩幣四表裏以示朕眷於戲衛武𨿽在耄勤箴儆不忘於國晉公已解機務安危猶系其身惟我宗工不殊前哲其茂綏蕃祉愼保修齡尙謀黃髮之詢用慰蒼生之望欽哉

考滿非常恩賜

永樂中尙書凡三年滿有賜羊一牽酒十瓶鈔千貫者九年滿有賜勅奬諭賜宴內殿者其後奬諭賜宴惟內閣大臣一品九年滿有之而六年滿於羊酒鈔錠之外又有加賜白金五十兩大紅麒麟段衣一襲及酒饌一桌者則自張永嘉始夏貴溪嚴分宜徐華亭俱有之張江陵九年滿於羊酒鈔錠外及銀兩表裏俱以爲常賜復加賜白金二百兩坐蟒蟒衣各一襲彩段八表裏升左柱國太傅予三代誥命蔭子尙寶司丞錫宴禮部辭太傅而已最後十二年滿上爲召吏禮部傳諭元輔居正受先帝顧命夙夜在公任事任怨𨿽稱十二年考滿實在閣辦事十五年忠勲與常不同應得恩蔭等項著從厚會議來看尋遣司禮監太監張誠賜銀三百兩蟒衣一襲紵絲四十表裏羊十隻酒六十瓶鈔十萬貫酒飯五桌雞十隻鵝五隻豬肉一百五十斤湯五品白面一百二十斤香油三百二十斤白糖一百斤黒糖一百四十斤蜜二十五斤燭一百對柴三百扛蓮肉二十斤荔枝十斤圓眼十斤膠棗紅棗各二十斤栗子三十斤冬筍二十斤麻菇香菌花椒胡椒各五斤尋勅諭元輔卿親受先帝遺囑輔朕十年四海升平四夷賓服實賴卿匡弼之功精忠大勲朕言不能述官不能酬玆歷十五年考績特於常典之外賜銀二百兩坐蟒蟒衣各一襲歲加祿米二百石薄示褒眷先生其欽承之該吏禮二部疏上加上柱國太傅支伯爵俸蔭子尙寶司丞給四代誥命仍賜勅奬諭錫宴禮部疏辭上柱國伯爵俸而已

勛臣致仕恩典

凡勛戚不任事卽食祿奉朝請或以病免朝參未有致仕者正徳中張英公懋乞骸特賜勅奬諭賜金幣輿卒二十人免朝給祿視輔臣恩禮有加可謂纓弁之極榮矣初朱成公希忠辭府事奬賜亦如之而加輿卒爲三十人仍舊知經筵及監修國史

中貴亦無致仕嘉靖中司禮監太監蕭敬張佐就閒敬賜歲夫十名佐夫五名月廩俱十石萬曆十三年司禮監太監張宏以病乞閒賜月廩二十石歲夫三十名尢重然命下之次日而卒

八十恩數

嘉靖三十八年正月少師大學士嚴嵩八十同官徐階等上聞詔苑直出入得乘肩輿歲支伯爵祿賜白金百兩彩幣八表裏寶鈔羊酒錫宴禮部其年六月諭禮部秉一眞人恭誠伯陶仲文職掌玄教屢盡忠誠在告年踰八十其降勅遣錦衣衛千戶一人往存問賜白金一百兩彩幣四表裏寶鈔羊酒以示眷懷按二臣所遘殊爲隆渥特以名徳不昌終從削奪故不足道也

嚴辭伯爵祿不許聽辭舊支正一品尙書二俸按伯爵祿千二百石今定本色八百石每石折銀七錢折鈔四百石正一品俸千七十石尙書俸七百三十四石則當爲千八百四石矣是反奪其俸六百石也豈一二品俱止二分本色以是爲厚薄耶或前二俸不住支也

丁憂恩典

洪武中布政使魏鑑臧哲徐中知府李亨丁憂家居俱念其居官勤愼各賜勅奬諭鑑哲賜米六十石鈔二十五錠中亨米五十石鈔二十錠仍令其恪恭以孝服滿來朝分理庶務爲生民福永樂末戶部尙書夏原吉自系所赦復職以母喪乞歸守制仁廟慰諭之謂卿有喪服我無喪服乎遂畱贊輔賜米十石鈔一萬錠胡椒一百斤遣家屬護喪歸兵部給驛舟有司治葬又楊庶子榮丁父憂奔喪賜鈔千貫葬畢復任丁母憂以邊事畱明年始奔喪復賜鈔千貫奉禦宋成護行葬畢復任成化二年李少保賢丁父憂賜賻如例奔喪賜素食品備途中用太監林興輔行十六年劉閣學吉丁父憂賜四表裏銀五十兩米十石錠十塊羊四羫酒十瓶差少監送至其家正徳十年楊少師廷和奔喪行人呂律護送賜勅書給驛禮部郎中祝鑾諭祭工部郎中王孝忠治喪旣抵家遣司禮監少監秦用催取萬曆五年張少師居正聞父喪上及兩宮賜白金共一千五百兩鈔三萬貫彩幣三十表裏白米六十石麻布百五十疋香油柴炭稱是畱輔政辭不許遣司禮監太監同子編修嗣修代治喪禮部主事曹誥等官司祭葬請辭常祿許之仍日給酒飯月給白米十石香油二百斤燭二百枝茶三十斤鹽一百斤柴炭稱是大婚後許奔喪上及慈聖各賜白金五百兩彩幣八表裏仁聖白金三百兩彩幣六表裏瀕行賜白金八寶六十兩尙寶少卿鄭欽錦衣指揮史繼書護送往回馳驛撫按官以起程日期星夜馳奏旣葬復命錦衣指揮翟汝義惇召之限十日抵其地朝辭賜白金彩幣酒饌以重其行服除賜白玉帶一條大紅坐蟒蟒衣各一襲金執壺一把金臺盞一副慈慶賜白金五十兩紵絲四表裏慈寧賜膳九品金執壺一把金臺盞一副金鑲牙筯一雙白金五十兩彩段四表裏葷素食八盒甜食四盒酒十瓶仍設宴管待

十一年張少師四維聞父喪守制賜齋米八十一包布十五筒鈔三千五百貫銀三百兩彩幣六表裏兩宮賜銀二百兩彩幣四表裏陛辭賜白金一百兩彩幣六表裏行人護行按蒲州賜比江陵僅三之一視他輔臣則倍蓰矣嘉靖末呂少傅本丁母憂無所賜

大臣歿後儀典

洪武二年六月故徵北左副將軍中書平章軍國重事鄂國公常遇春卒於軍訃聞上命禮部議舉哀喪至龍江上親出祭之勅葬鐘山之陰給明器九十事納之墓贈開平王謚忠武仍王其三代後中山武寧王卒禮如遇春蓋以二王爲開國諸功臣冠故也自後內閣首輔卒於任者如贈太師楊士奇楊溥李賢彭時贈太保費宏太傅李時恩禮最號隆重然祭不過九壇齋糧麻布五十石疋而已萬曆十年六月故太師吏部尙書中極殿大學士張居正卒於位上賜齋壇麻布五十筒筒十疋米二百石香燭油薪稱是又與仁聖慈聖兩宮潞王共賻白金二千三百兩兩宮復賜齋糧米麻布二百疋香燭油薪有差祭九壇外加七壇大約視親王及國公之加師傅者贈上柱國謚文忠遣官會布政司營葬仍命京堂四品官錦衣堂上官各一員護喪其子疏辭謝上批答朕念先生承先帝顧命鞠躬盡瘁歿而後已忠勞可憫他還有髙年之母在京著差司禮監太監陳政護送還鄕馳驛前去然未幾奪其官並追一切恩典

居守賜勅

國朝六飛在狩必有居守如文皇幸北京皇太子監國尙書蹇義金忠諭徳楊士奇輔又北徵皇太孫居守尙書夏原吉輔宣徳徵漢庶人鄭王襄王居守廣平侯袁容武安侯鄭亨都督山云張升尙書黃淮黃福李友直輔正綂己巳上北徵郕王居守駙馬都尉尙書王直胡濙內閣學士陳循髙榖輔此皆重在居守諸臣無專勅正徳上南徵寧庶人是時無監國者內則司禮監太監蕭敬等大學士楊廷和毛紀外則五府會昌侯孫銘等六部尙書陸完等廠衛太監張鋭等團營太監谷大用兵部尙書王瓊等皆有勅是時權在中人故敕中人重而內閣輕嘉靖上幸承天皇太子監國宣城伯衛錞遂安伯陳鏸畱守大學士顧鼎臣尙書張瓚同畱守是時上注意內閣故顧有特勅爲重而諸大臣輕今按正徳內閣勅可考者皇帝勅諭大學士楊廷和等朕今親統六師奉行天討剿除反逆以安宗社尙念根本重大居守無人一應合行事務恐致廢弛特命爾等照依內閣舊規同寅協恭勤愼供事每日司禮監發下在京在外各衙門題奏本俱要一一用心看詳擬旨封進奏請施行其奏有軍機緊急重大事情合用軍馬錢糧器械闗防符驗之類尢要詳加審處擬旨封進聽司禮監一面奏聞定奪一面發各衙門依擬議處毋致遲滯誤事爾等受玆重托尢須盡心竭力維持公道不許徇私執拗如違責有所歸爾等其欽承之皇帝勅諭少保太子太傅禮部尙書武英殿大學士顧鼎臣朕玆巡幸承天府恭視顯陵車駕往回動歷數月昨已冊立東宮命之監國特畱卿贊輔協同文武重臣居守內自禁掖外而都城逺及邊郵並大小百司庶務悉以付卿卿宜遵承朕命應啟請者擬請令旨施行應聞奏者馳奏行在定奪其有密切緊重事情宜用欽賜印記來聞卿講幄重臣久懷經濟朕玆重寄宜欽承之

在京尙書都禦史特勅

故事臣僚奉特旨者有勅若部院大臣拜命履任而已獨宣徳中於兵部尙書許廓有勅謂前尙書張本能體朕心上汲汲於國事下惓惓於兵民專意畢慮夙夜不懈剗獘舉廢各有條理其卒也朕念之不忘眷求賢能以繼其任爾廓久任於朝諳練政務特升兵部尙書膺玆重寄惟秉忠瀝誠勤以蒞事亷以率下審察必明謀慮必固如政有不通獘有當革利有當建者毋憚面陳朕將擇而行之毋怠毋忽又勅都察院右都禦史顧佐謂爾佐剛直亷正簡在朕心今特畀玆任其竭誠盡力必公必明恪恭夙夜毋憚勤勞彈劾愆謬毋避權要毋枉良善毋縱姦宄其各道見任禦史宜審擇之凡亷謹公正老成惇厚者俱畱在職其不達政體不諳文移貪淫無恥及犯贓罪者悉送吏部降黜公差給假丁憂者亦如之務盡至公之道所闕禦史卽行吏部愼選自今不許濫授爾其欽哉正徳勅左都禦史劉宇等令其持亷秉公正已率屬各道禦史務令奉職守法淸白自律夙夜匪懈一應政務悉依諸司職掌及憲綱施行言事必存大體治事必循舊章凡有章奏必先呈稟爾等指實奏聞黜幽陟明舊典具在仍行南京都察院一體施行嘉靖敕兵部左侍郎兼學士署掌都察院張璁謂禦史論事不知大體責人不究虛實望風捕影往往失眞一倡眾和期於必勝巡按在外又不能正已律下惟知以聲勢加人激揚官屬則以喜怒爲取捨鞫問刑獄則任已情爲出入如山西馬錄惑於朋言欲陷一家無罪之人於死地勘官轉相附會釀成大獄一省如此他處可知爾張璁宜宣揚朕意昭示各官痛自懲創勉圖修省事君以不欺爲主律下以正已爲先論事必明大體而抑細故論人必伸君子而抑小人鞫獄惟平惟允勿憚五過之疵當官惟愼惟勤勿忘三事之訓勿矯抗以要名勿偏私以玩法庶幾不愧風紀之任不忝耳目之官仍行南京都察院一體施行後列欵凡五條

洪熈特旌大臣三勅

勅太子少傅兼謹身殿大學士楊榮玆爲朔漠梗化久犯邊疆我皇考太宗文皇帝爲宗社子孫天下臣民長久之計不得已躬擐甲冑親率六師往行天討豈期朔冦畏威逺遁班師之際不幸皇考上賓六軍在外朕又逺違膝下及斯崩殂兒孫亦莫能知惟卿盡忠爲國報先皇帝恩徳獨爲果斷致有今日家國寧謐宗社奠安今辰奏告忽思至此實感不已卿當重賚曩者哀悼倉皇之際報卿甚微今追前勛加賜白金五十兩彩幣表裏各十寶鈔二萬貫白米二十石特升卿爲工部尙書前官如故三俸俱支全支尙書本色卿當領受以慰朕懷又勅少師兼吏部尙書蹇義曩朕監國之時卿以先朝舊臣擢兼詹事日侍左右時肇建兩京政務方殷隨事籌劃適中惟艱卿以善翊君以義徇國勞心焦思不遑身家載歷艱虞未嘗有咨嗟之意及朕嗣承大統贊襄治理用濟斯民諭朕於道不懈益恭二十餘年夷險一節朕篤不忘玆以已意創制蹇忠貞印一枚賜卿用藏於家傳之後世俾爾子孫知前人顯榮於國者良不易致宜加保守朕之子孫亦知卿弼子於艱體朕愛卿之心以保爾子孫庶幾上下相安與國咸休書曰惟後非賢不又惟賢非後不食自古君臣相遇難矣往績惟茂永終是圖欽哉又勅少傅兵部尙書兼華蓋殿大學士楊士奇往者國家肇建兩京政務方殷朕膺監國之命卿以翰林親臣兼職春坊畱侍左右贊助庶務敷答章奏籌劃之際適中惟艱朕恆以爲慮尙賴卿一二臣僚合心同徳徇國忘身屢歷艱虞曽不易志及朕嗣位以來嘉謀嘉猷入告於內期予於治以憂黎元正固無二簡在朕心玆以已意創制楊貞一印一枚賜卿用藏於家傳之後世庶卿子孫由是知卿克致顯榮不易惟艱思保守之惟朕子孫亦由是知卿弼朕之功以保全爾子孫與國咸休與世無斁詩曰無言不酬無徳不報又曰靡不有初鮮克有終尙克交修以成明良之譽欽哉按此皆洪熈元年所賜者前一勅報楡木功後二勅報監國功其精切懇至當非後世可擬故特志之

太后還宮賜勅

今上將大婚慈聖太后還慈寧宮特以上付托少師張居正仍賜坐蟒蟒衣各一襲彩段八表裏白金二百兩其勅辭云皇帝大婚禮在邇我當還本宮不得如前時常常守著看管恐皇帝不似前向學勤政有累聖徳爲此深慮先生親受先帝付托有師保之責比別不同今特申諭交與先生務要朝夕納誨以輔其徳用終先帝付托重義庶社稷蒼生永有賴焉先生其敬承之故諭外賜坐蟒蟒衣各一襲彩段八表裏銀二百兩示惓惓懇切至意

賜勅奬言事

髙廟以右司諌石時中左判錄夏守中言事各賜鈔十錠巡按陜西禦史淩漢言事賜其子鈔二百錠綺衣一襲

文廟以鎭守湖廣總兵官鎭逺侯顧成言事賜鈔五千貫文綺帛八疋彩絹八疋再以言事賜鈔一萬貫銀二百兩綺絹如前又以軍人張貞言事賜鈔千貫帛衣一襲

仁廟以大學士楊士奇言事賜白米十石彩幣二表裏鈔二千貫又以學士楊溥言事賜彩幣一雙鈔千貫二公及鎭逺皆有勅奬諭

若洪武中超擢典史馮堅衛經歷黃福邊彛又擢祁門知縣何敏中爲徽州知府則皆以小臣言事者也嘉靖中刑科都給事中髙時劾翊國公勛加俸一級禦史鄒應龍劾少師嵩升通政司右參議右中允趙貞吉以論兵升右諭徳

手勅問大臣疾

洪武十八年太傅魏國公徐達瘡愈帝賜勅曰方今九夷八蠻大者畏力小者懷徳非將軍忠誠耿耿以勞爲逸何由臻玆將軍功昭上下澤及兵農而於人欲之私秋毫無犯此其明智者乎邇者將軍有瘡疾朕初聞之於心恐焉今喜疾愈特遣將軍子持勅致意將軍少安毋勞正統七年少師兵部尙書華蓋殿大學士楊士奇有疾又以子稷犯法在告帝賜勅曰卿歷事祖宗以及朕躬啟沃弼贊勞勛實多比卿以疾違朕者數月朕心拳拳惟卿子乖家訓干國紀朕不敢私卿其以理自處勉進藥食早圖康復以副注望景泰六年少保太子太傅兵部尙書於謙有疾帝賜勅曰昨聞卿偶膺重疾朕心惕然念卿夙膺重托旦夕不可或無已令近臣攜醫往視玆復賜卿白金五十兩爲湯藥費並賜羊酒白米卿其勉扶疾體副朕惓惓之意嘉靖十三年少師太子太師吏部尙書華蓋殿大學士張孚敬有疾上手紮諭昨少保時特爲卿陳病苦之情朕惟近古之君有剪須療其臣之疾者今朕每自取數味合以飲或時亦效玆手揀數味淸心寧神驅火保肺之藥爲一服卿亦如常煎而服之服時用蜜一大茶匙倘得病減庶慰朕念𨿽非剪須者之切亦見朕意服後一二日可告朕何如四十四年少師太子太師吏部尙書建極殿大學士徐階有疾上遣禦醫徐偉視疾中涓賜豬羊甜醬瓜茄酒米如例已復出尙方珍劑二瓿命司禮貴臣王本賫手紮諭公痰火一疾惟須自愼旣不可用寒劑又不宜太降火又有謂痰隨气降此非治法也但仍以涼平性品用之便消順耳又靑州白丸子眞者亦效非其本地合者無益至於牽扯背肩痛當以祛風順气之劑間服之亦少資云萬曆十年諭太師張太嶽朕自沖齡登極賴先生啟沃佐理心無所不盡迄今十載四海升平朕垂拱受成先生眞足以光先帝顧命朕方切永賴先生屢次辭忍離朕耶朕知先生竭力國事致此勞瘁然不妨在京調理閣務且總大綱著次輔協理先生專養精神省思慮自然康復慰朕朝夕惓惓至意按大臣有疾賜米及羊豬醬瓜茄遣醫診視此恆典也徐楊於三公獲勅諭已爲優禮而永嘉華亭獨拜手和之藥辭旨睠睠踰於骨肉江陵至以三公署別號稱先生眞殊典哉特非上意耳

行人勅免眞人朝

嘉靖十七年皇帝勅諭正一嗣教大眞人張彥頨朕惟我皇祖之制天下大小衙門官員凡三歲一朝覲卿亦在與焉重其教也今年又當其期朕念卿晚年方得一子矧在𦇤褓或難逺離特遣行人黃如桂往諭今次特暫免卿一來俾卿得專守視見朕保重爾嗣之意卿其欽承之哉故諭按免朝傳奉一旨足矣今至厪勅諭遣行人稱卿而卹其子幼卽勲戚宰輔所不能及也亦異矣

勅奬郡邑下僚

洪武中勞緣事丹徒知縣胡孟通縣丞郭伯髙廣徳州知州楊翰金壇縣丞李思進俱畱復任爲耆老奏保也勞建陽知縣郭伯大縣丞陸鎰伯大升泉州府同知鎰福州通判勞盱眙知縣方素易升金華府知府以政績也勞常熟知縣成■﹝艸曳﹞奇以執府悍吏也勞崇徳知縣畢輝縣丞齊摶以治姦頑也勞蘇州府知府王觀以捶死姦吏也勞平陽知縣張礎以具奏金鄕衛官也已上俱遣行人勞嘉興主簿王復春仍升常州府同知已上遣吏科庶吉士楊靖皆有勅諭上尊之賜礎加鈔三十錠素易有鈔錠幣帛勞景東府知府俄陶以不從亂也有勅諭仍賜白金五百兩文綺二十疋永樂中賜勅奬汶上知縣史誠上賜織金紗衣一襲鈔千貫仍升濟寧知州掌縣事以縣事治也昌樂縣丞於子仁以緣事奏保賜金幣升知縣後復以緣事奏保賜金幣升知府尢爲異常

賜勅褒致仕官

髙皇帝勅諭秦府致仕左長史文原吉謂其昔在秦府終其任而國賴以安民樂田裏一旦致政而歸國凶而民擾所以然者由羣小僉邪導其爲非於是忠良姦宄昭然可見使朕念卿夙夜不忘特遣中使賫白金二錠楮幣百錠文綺帛三十疋賜卿以養髙年至可領之原吉初以治書侍禦史執政遷秦左相秩正二品後罷相以左長史行相事秩五品而致仕後恩禮同宰輔大臣固不以品秩髙下爲軒輊也

賜夫人勅

洪武二十一年賜信國公湯和夫人胡氏黃金二百兩白金一千兩鈔五百錠彩段三十表裏仍賜勅曰婦之道專內政而無妒勤勞啟家夫婦同心若此古有之今之人少見惟朕臣湯和與爾夫人同朕鄕裏當天下大亂之時人各挈家避難皈依豪雄所在如之獨爾信國立勛業於大廷今也功成名遂攜長幼而歸故鄕嗚呼昔爾夫婦墨髮而來今歸故鄕皆蒼顏皓首夫人淑徳命婦如之鮮矣特賜助和之功啟家之勞如數夫人領之永樂八年遣行人余炅勅涼州都督吳允誠妻曰比邊人以兵脇爾夫妻爲叛爾夫及子從朕徵討而爾能守節勵志與子管者謀執叛者戮之以婦人而秉丈夫之節忠以報國智以脫患朕甚嘉焉今賜爾彩幣十表裏米百石鈔四千貫羊百羫用示褒嘉

弇山堂別集卷十三

●欽定四庫全書

弇山堂別集卷十四

﹝明﹞王世貞撰

○異典述九

天子賜名

髙帝時靖江王鐵柱賜名煒再賜名守謙鄧衛公友徳賜名愈李曹公保兒賜名文忠楊左丞曄賜名憲陳禦史大夫亮賜名寧江陰吳侯初爲指揮名國興賜名良魏國公徐允恭旣嗣爵賜名輝祖及諸弟增壽添福膺緒皆賜名又賜署令汪名文蹇忠定初名瑢帝親書義字賜之齊尙書初名徳賜名泰鐵尙書鉉以都督斷事奏對稱旨上爲字之曰鼎有胡文穆初名廣建文君易之曰靖後文皇命仍故名永樂時楊文敏子榮入閣上爲攺之曰榮故魏國公徐輝祖子釋迦保襲爵特賜名欽李狀元初名馬開榜日上親書其字於旁遂名騏河南護衛軍俺丁三發周王反謀升錦衣指揮僉事賜姓名趙誠洪熈元年賜魏國公徐長孫名顯宗夏太常昶旣第入中祕宣廟一日視其名曰日可從旁乎攺置上曰■﹝日上永下﹞王毅湣初名彊攺賜曰文沐黔公初名儼攺賜曰斌成化中有邊患上攺布政使胡徳勝名曰徳盛會昌侯孫鎭以名犯英廟諱上爲攺曰銘世宗朝少傅張文忠璁以嫌名請上爲攺曰孚敬仍賜字曰茂恭恭誠伯陶仲文上爲字曰載道賜號曰林隠又曰淩虛子

賜國姓

太祖有義子數人如李曹國文忠沐西平英都督何文輝徐司馬及元帥文剛文遜等皆賜朱姓正徳五年義子武徳﹝一姓裴﹞七年都督錢寧錢安許國賜朱姓又賜都督朱福朱剛都指揮朱謙朱春朱翥朱增朱斌朱政朱海朱嶽朱升朱晟朱彪朱鏞朱鈁指揮朱欽等千百戶鎭撫旗捨朱欽等百二十人姓十二年賜舍人朱山朱凖朱容朱淮朱渭朱義朱大爵朱印朱珂姓俱錦衣衛食糧尋詔都督江彬許泰劉暉張洪神周李琮指揮焦睿俱賜朱姓又攺指揮楊瑄曰璋焦椿曰棕桂曰松張天佑曰海廷鸞曰璧馬定曰靖俱賜朱姓

賜降將姓名

賜降將姓名忠勤伯綽羅曰李賢同安侯浩裏浩沁曰和珍順義伯阿爾噶實哩曰羅秉忠恭順伯巴圖特穆爾曰吳允誠忠勇王額森托噶曰金忠安順侯托和齊曰薛貴永順伯托歡曰薛斌淸平侯瑪嚕曰吳成忠勇伯巴爾臺曰蔣信子伊爾必斯曰蔣善恭順侯伊勒都特穆爾曰吳克忠都督都指揮指揮等官黙色特穆爾曰王麒旺紮勒特穆爾曰吳良婁多爾輝曰柴秉誠布惇罕曰吳守義綽倫臺曰夏貴北斗曰戚斌觀音保曰李觀巴珠曰楊效誠多爾濟曰馬惟良特珠曰柴克恭瑪勒蘇爾呼曰柴志誠托克托博囉曰脫順又托克托博囉曰和愛阿爾拉卜臺曰楊汝誠拜特穆爾曰柴志敬孟克曰安汝敬托克托曰楊必敬濟蘭曰吳克誠多羅幹曰吳存敬科爾羅額琳沁曰羅秉忠和實固曰韓以謙博徳納曰白忠阿徳鼐曰王義阿爾特穆爾曰穆義丹珠卜壘曰丁順季伯嘉努曰季安祖凖布哈曰柴永謙額哩葉博囉曰髙禮納哈齊曰莫淸巴圖曰趙忠美博順特穆爾曰宋一誠哈喇勒惇曰張隆善延紮布哈曰王懋忠薩喇圖曰劉允信實嘉努曰李顯忠贊布曰張志義阿喇實曰李從善哈尼曰郭以誠庫珠特穆爾曰柴永正達策曰安汝堅博廸曰平以正宻納捨嘉曰安思謙鼐滿岱曰王存禮阿圖哩曰白瑜齊齊克曰陳守忠必哷黙赫哷黙曰馬克順布延達賚曰於忠諾海曰海榮五十六曰陸忠楚楚曰田義和遜曰王彪海罕曰陳玄伯嘉魯曰白毅日鄂特實曰姚智徳都曰郭美伊實納克曰芮剛策珠爾曰朱采托和齊曰朱靜斡齊爾曰朱滿呼圖克曰朱恩博徳勒罕曰朱窺又編修和爾齊曰霍丘

賜免死詔

文臣非封侯伯給劵而有身免二死或一死詔者太宗於光祿卿張泌仁宗於光祿少卿李灝此可據者也灝免三死內臣如金英範弘輩俱有之據小說云蹇夏二楊皆有賜不可考矣

親撰祭文

髙皇帝諭祭羣臣文多出禦筆或有所感觸卽爲之然不以示恩禮也若繼體之世有之則曠特矣嘉靖中上爲少保禮部席尙書書太子太保兵部李尙書承勛親禦翰墨作祭文皆極諄懇示不及入相及拜太宰意

賜羣臣詩

髙帝聖質天縱其賜羣臣詩文不以貴近觸意卽發多不可紀若承平之世人主所賜內閣元老及禁林侍臣亦多若尢異而可紀者宣宗賜少傅工部尙書兼謹身殿大學士楊榮詩武夷巍峩靑挿天丹山碧水相連延扶輿旁礡之所產往昔奮起多名賢漢淸白吏有逺孫只合繼續揚華芬夙承淸徳席門緒明經策第多詞垣皇祖承天禦天下竭職論思靡餘暇懷忠秉誠履堅貞臨事果逹智識明禁中頗牧才卓犖風雲驥足千里輕顧予菲徳忝嗣位旰食宵衣急圖治普天之下率土之濵安危休戚翳餘一人大廈之興藉梁棟爲邦必資輔弼重卿事太宗兼仁考歷年固多身未老方玆倚重傅與保士有大抱負堯舜其君民朂哉弼違補闕輔吾仁齊芳昔賢輝千春世宗賜少師太子太師吏部尙書謹身殿大學士費宏古昔聖王撫方夏必資賢哲爲股肱君臣上下俱一徳庶政惟和洪業成顧余眇末徳寡昧欽承眷命歷數膺宵旰兢兢勉圖治日禦經幄延儒英每從古訓尋治理歌詠研磨陶性情詩成朕意或未愜中侍傳宣出紫淸補衮卿作仲山甫爲朕藻潤皆精明睠玆忠良一以賴舜臯彷佛康哉賡朕所望者獨卿重廟堂論道迓熈平虞廷盛治須百揆商諮伊傅周兩卿朕纘大服履昌運天休滋至卿其承帝賚良弼匡吾政協恭左右待鈞衡大旱須卿作霖雨淫潦亦賴旋開晴沃心輔徳期匪懈未讓前賢專令名右皆七言歌行又賜少師太子太傅吏部尙書武英殿大學士楊一淸邇年西陲擾起卿督邊方三辭乃承命開心副予望才兼文與武內外資安攘寛朕西顧憂遂使吾民康公勤旣昭著夙名滿華羌勅使往宣召復來坐巖廊黃扉典政本攄誠以匡襄余奉祖宗緒志欲宣重光深恐徳弗類倚毘賴卿良展其平生志佐朕張皇綱股肱職補衮伊周並昭彰助成嘉靖治靑史常流芳又賜太子太保吏部尙書武英殿大學士石珤黃閣古政府輔導須才良朕自卽阼始求賢日皇皇卿以廷薦入性資特剛方在木類松栢在玉如珪璋可否每獻替忠實無他腸聖學朕所勉煥乎慕堯章幾暇有著作忠懷庶宣揚賴卿善補衮繪繡衣與裳竭誠乃賡載彩鳳鳴髙岡化成在人文熈皥期虞唐地天旣交泰民物咸平康述此酬卿勞盛事傳無疆賜太子太保禮部尙書武英殿大學士賈詠殿廷暑气薄薫風灑然生萬幾有淸暇書史陶吾情日與聖賢伍外誘難相嬰對時或感物興到句還成豁然融心性豈止諧音聲資卿爲藻潤朕志益開明卿本中州俊簡在登臺衡君臣際良難所貴徳業並詩章本餘事治理須持平朕固諒卿志夙夜懷忠貞喜起協舜樂交修和商羮捲阿有遺響終聽鳳凰鳴又永樂五年授交址明經甘潤祖等十一人爲諒江等府同知賜勅慰勉仍賦詩一章各送之宣徳五年命行在工部左侍郎許廓巡撫河南仍賜之詩曰河南百州縣七郡所分治前歲農事缺始旱澇復繼衣食旣無資民生曷由遂顧予位民上日夕懷憂愧爾有惇厚資其往勤撫字徙者必綏輯饑者必賑濟咨詢必周曆毋憚躬勞勩虛文徒瑣碎所至見實惠勉旃罄乃誠庶用副予意又命陽武侯薛祿等率師築赤城等處賜之詩有出車命南仲城齊維山甫句祿不曉南仲山甫以問少傅楊士奇具言之且曰上以古之賢將待爾也祿乃拊心感泣又肅廟以禮部尙書席書病目賜詩問之期以弼亮以刑部尙書趙鑑致仕賜詩送之嘉其止足皆龍箋禦墨天書煥爛眞傳家之至寶耀世之盛事也又宣宗賜太醫院使徐叔拱省墓雲間秀毓人中英襟懷磊落冰壺淸羣書博覽析理明靑囊金匱尢研精濟人利物心秉誠江南江北馳芳聲峩冠博帶屬老成軺車應召來我京醫人醫國咸見稱回生起死知通靈掄材特授官品榮蒼顏皓首延遐齡錫爾鳳誥彰爾能追封仍顯爾所生朅來孝思攄衷情懇告祭奠歸先塋朔風獵獵徵帆輕長江萬里煙波平故鄕晝錦光熒熒壺觴親舊歡相迎私恩公義當並行北轅宜早登回程兩全忠孝惟在卿汗簡千載畱淸名又賜還鄕太醫老卿八十餘胸蟠千古岐黃書鬢含白雪面紅玉長紆錦綬鳴璚琚光華近侍今三朝致恭和保功業髙五花鸞誥寵先世南望飛雲心孔勞歸榮遂爾追逺情吳淞江水淸泠泠春風花開景明麗待爾重來朝闕廷

右叔拱以供奉庶僚得此其奬予期注之隆有公卿大臣所不敢望者叔拱歸鄕時天子賜二宮人二小璫使扶侍朝夕後從葬於墓所尢爲異典余與叔拱之後益孫善出家乘見示後考之宣廟禦集邑志皆合因錄於此

勝國臣特旌

自古忠臣殉國亦有幸見旌於新朝者如堯君素劉仁贍之類要亦創業之王欲以風厲後代偶一爲之而已然未有我明之於禦史大夫福壽者髙帝下建業福壽以城破戰歿非若君素仁贍之百折不撓也髙帝略其吠堯錫以崇祠著之祀典與開國元勛並列其平章政事與衛國公之位號忠肅之謚一仍元舊不少貶損有子陳龔福仕爲中書宣使遷海州同知坐法當戍邊上曰是福壽子忠臣之後耶宥之擢爲太僕少卿賜鈔百錠後二年擢兩浙都轉運鹽使復坐爲宣使時與胡丞相黨事旣坐減戍雲南矣上復曰此故元忠臣子攺命於西平侯沐英處聽用仍勅侯善遇之噫可謂幸矣彼彊通額森特穆爾陳友定者獨非忠臣也耶上自取江東以至卽位每遣使賫幣問候元大將庫庫特穆爾卽王巴拜輒被畱後𨿽定天下而巴拜遁沙漠數犯邊上猶冊其妹爲秦王妃冊文稱太傅中書右丞相河南王巴拜之妹洪武八年巴拜卒始冊衛國公鄧愈女爲次妃

賞功異典

國朝大功無過於取元都定中原而立功之臣無過魏公達鄂公遇春然前賞止白金五百兩文幣十表裏後賞止文幣一百表裏而已豈其時庫藏尙未充足耶獨二十一年捕魚兒海之捷大將軍永昌侯玉賞銀二千兩文綺五十疋鈔一千錠左參將定逺侯王弼白金一千兩鈔八百錠文綺四十疋左右副將軍延安侯唐勝宗武定侯郭英白金各一千兩鈔四百錠文綺三十疋右參將都督孫恪白金五百兩鈔三百錠文綺十五疋乃至部卒以獲寶功百戶池裕賞黃金一百兩白金三百兩彩段六表裏總旗施文等各賞黃金一百兩彩段二表裏各進官四級二十二年平九溪諸峒擒賊首夏得忠功靖寧侯葉升賜黃金二百兩白金三千兩鈔一千錠文綺三十疋普定侯陳桓東川侯胡海等次之九溪之功又下於捕魚兒海矣而賞若此所不可曉也

初平安南英國公張輔賜冠服白金四百兩鈔一千錠彩幣四十表裏黔國公沐晟冠服白金鈔同幣殺其二丰城侯李彬等有差再下安南功張輔沐晟各賜白金五百兩鈔二萬錠彩幣五十表里正徳五年太監張永以平安化發劉瑾功賞白金五百兩彩幣三十表裏此繼世以後賞功之極盛者也

國朝黃金不以賞功而自葉升池裕外正統中三殿工完賞太監阮安曽保各金五十兩銀一百兩彩段八表裏鈔一萬貫景泰中以參將楊俊獲喜寧功並總兵官朱謙各賞金三十兩銀六十兩加賞俊金二十兩銀三十兩彩幣三表裏又以立東宮賞大學士陳循髙榖江淵蕭鎡商輅各黃金五十兩賜黃金凡五見

勛臣歸鄕賞賜

洪武二十一年信國公湯和還鄕賜黃金三百兩白金二千兩鈔三千錠彩段四十表裏又賜其夫人胡氏黃金二百兩白金一千兩鈔五百錠彩段三十表裏二十三年魏國公徐輝祖開國公常升曹國公李景隆宋國公馮勝申國公鄧鎭潁國公傅友徳還鄕各賜黃金三百兩白金二千兩鈔三千錠文綺三十疋綾十疋明年涼國公藍玉賜如之加鈔五百錠江夏長興永平南雄崇山懷逺鳳翔定逺安慶武定鞏昌鶴慶東川靖寧宣寧普定景川諸侯俱黃金二百兩白金二千兩鈔千錠文綺三十疋西平侯沐英來朝賜黃金二百兩白金五千兩鈔五千錠文綺一百疋按鈔一錠爲五貫貫直白金一兩五千錠則爲白金二萬五千兩

賞告密功

洪武太原衛軍林旺韓五兒以發劉原利叛升百戶各賞白金三斤文綺帛十六疋千戶張豫發莊成黨逆賞白金二百兩鈔四百錠衣一襲良馬金帶一升陜西都指揮加賞白金二百兩鈔二百錠彩段十表裏牛馬各六永樂總旗靖西京驢告叛升百戶賞白金各五十兩鈔百錠彩幣二表裏衣一襲寧夏都指揮韓誠預言叛寇謀賞鈔三百錠羊十羫酒五十瓶百戶王鈫發歷城侯盛庸罪升指揮同知賞銀一百兩鈔四百錠都督許成發譚深趙曦謀殺梅殷封永新伯其後禦史李浚告漢王反不過轉僉都禦史而蕭淮等發寧王謀僅一轉光祿少卿又不足言矣

軍民一事之賞

髙帝不測之賞𨿽戍卒田父一善所不遺如民人王升遺書誨其子平涼知縣瑱以亷儉事聞赦瑱它罪賜白金百兩川椒附子各五斤仍賜勅奬諭蓋以升家書要二藥令其起稅寄來故也又以軍人王二隨徵獲馬入官賞白金百五十兩鈔五十錠民蔣公﹝闕﹞王剛甫獲蘭秀山盜各賞白金一百二十兩黃再文獲長陽盜賞白金一百五十兩珠展布哈執僞右丞雅克哈雅賞白金三百兩

尙師之賞

永樂初尙師哈里瑪初見賜黃金百兩白金千五百兩鈔二萬貫彩幣四十五表裏及法器裀褥鞍馬香果米茶等物徒眾白金彩幣靈谷寺爲髙皇帝後資福事竣賜黃金百兩白金千兩鈔二千錠彩幣百二十表裏馬九匹灌頂大國師哈斯博囉等各白金二百兩鈔二百錠彩幣十馬三匹五臺山爲仁孝皇后資福事竣賜白金一千兩彩紗羅絹布二百六十疋

眞人之賞

嘉靖前後賜眞人陶仲文銀十餘萬兩大紅金彩繡織蟒龍鬥牛云鶴麒麟飛魚孔雀段羅紗絹無慮數百襲獅蠻玉帶白玉帶五圍金帶一圍玉印二金嵌寶冠渾金冠累絲冠如意七寶簮金嵌寶石金銀水盂金盤銀盤各十餘副

諸降人重賞

諸降人之賞無重於洪武之納克楚永樂之金忠者納克楚封海西侯賜玊帶一金鑲香帶一白金一千兩文綺帛各四十疋鈔一千貫又加賜文綺帛各十疋白金二百五十兩錦衣一襲妻子衣靴襪綫米五百石宗王平章國公衮通等十人各文綺帛二疋銀二十五兩諸部將金帶一百花素銀帶七百紗帽八百銀鈔有差又發鈔三十萬錠織金文綺二千疋布十七萬六千七百十六疋綿襖二萬七千五百五十二領冬衣及色絹衣三萬二千二百四十襲額森托噶卽金忠封忠勇王賜金印朝服公服玉帶織金文綺衣黃金一百兩白金四百兩鈔二千錠紵絲五十表裏紗羅綾各二十疋鞍馬二匹副牛百頭羊百頭居第牀褥器用薪芻咸備別賜妻黃金五十兩白金百兩紵絲二十表裏紗羅綾各十疋鈔一千錠冠服一副女衣一襲其甥都督巴圗罕並都指揮綽班等八員各白金五十兩鈔七百錠織金文綺衣一襲紵絲六表裏棉布三十疋指揮布達特穆爾等三十一員各白金三十兩鈔五百錠織金文綺衣一襲紵絲五表裏棉布二十五疋千戶恩克托羅爾等十八員各白金二十兩鈔四百錠織金文綺衣一襲紵絲四表裏棉布二十疋百戶所鎭撫格根特穆爾二十五員各白金十五兩織金文綺衣一襲紵絲三表裏棉布十五疋冠帶鞍馬牛羊薪芻居室器皿照等第給賜

北人之賞

賜北人之厚無過於正綂時衛拉特布哈王太師額森者蓋其時敵勢方盛故也按四年賜托克托布哈王汗者織金四爪蟒龍膝襕八寶衣一織金胸背麒麟靑紅彩段六五色段八絹二十五金嵌寶石絨氈帽一頂金鈒大鵬厭纓事件全伽藍香間珊瑚帽珠一串寶金彩繡紵絲衣六金繡纒身蟒龍直領一靑暗花井口對襟曳撒一織金胸背麒麟並四寶四季花褡■﹝衤蒦﹞比甲各一織金虎並圈金寶相花云肩通袖膝襕各一金相犀甲麒麟系腰一紅甸皮描金花包二鋄銀折鐵刀並鞘一銅綫虎尾三尖雲頭套靴一雙秋水面烏木裹琵琶一花梨木哈必蘇一鞭鼓喇吧號笛各一黃身勇字魚肚旗一魚尾號帶飛虎招旗二妃及丞相知院大夫以下各有差賜淮王額森與汗同自是歲歲有加十四年又賜汗織金蟒龍文綺彩絹一百八十四疋金銀各五錠塔納珠一千六百顆金銀鑲木碗各二織金九龍蟒龍渾金文綺三十八疋繡金衣五件靴襪樂器賬房藥材等物可汗二妃織金文綺彩絹三十二疋各錦袍一襲織金衣三件靴襪鍼綫脂粉絲絨具全賜額森亦如之未幾而有土木之變尙賜可汗及額森各金百兩銀二百兩大珠十塔納珠百顆織衣九龍紵絲五疋織金蟒龍紵絲五疋織金胸背紵絲十疋渾織金花紵絲五疋素花紵絲二十疋並琵琶箏胡琴器皿等物未幾太上還而汗爲額森所滅賞卻從薄矣

戎王來朝之賞

永樂破安南之後西南夷王來朝者凡四五見國家亦以其近世希曠禮賜優渥蓋有令甲所不載者按永樂六年浡泥國王麻邪惹加那乃來朝賜王儀仗交椅水罐水盆俱用銀傘扇俱銷金白羅金裝鞍馬二疋織金文綺紗羅綾絹衣十襲王妃弟妹陪臣各有差王尋病卒棺殮皆資尙方葬安徳門外親爲樹碑賜其子嗣王遐旺金鑲玉帶一金百兩銀三千兩及錢鈔錦綺紗羅衾褥帳幔器皿王母以下有差十一年遐旺來朝賜黃金百兩白金五百兩鈔三千錠錢百五十萬文錦四段綺帛紗羅八十疋金織錦繡文綺衣各一襲並器皿衾褥帷幔等物王母及叔以下有差又九年滿刺加國王拜裏迷蘇剌來朝賜金龍衣二襲麒麟衣一襲及金銀器皿帷幔裀褥朝辭賜金鑲玉帶一儀仗一副鞍馬二匹黃金百兩白金五百兩鈔四十萬貫銅錢二百六十萬錦繡紗羅三百疋絹千疋渾金文綺二織金通袖膝襕二王妃冠服一副白金二百兩鈔五千貫錦綺紗羅絹六十疋織金文綺紗羅衣四襲王子侄陪臣賜各有差十五年蘇祿國東王巴都葛哈叭答刺西王麻哈剌吒葛剌麻丁峒王叭都葛巴刺卜來朝各賜金鑲玉帶一黃金百兩白金三千兩羅錦文綺二百疋絹三百疋鈔一萬錠錢三百萬文金繡蟒龍文綺麒麟衣各一襲隨從頭目賜各有差東王卒徳州賜葬立碑畱其妃及弟守墓三年乃歸十九年古麻剌朗國王斡剌義亦惇奔來朝賜如蘇祿東王其年還至福州卒賜葬亦如東王

夷王賞功之優

永樂三年以日本國王源道義捕倭寇獻俘賜九章冕服鈔五千錠錢一百五十萬織金文綺紗羅絹三百七十八疋明年又賜白金千兩織金諸色彩幣二百疋綺繡衣六十件銀茶壺三執銀盆及綺繡紗帳衾褥枕席器皿諸物海舟一艘又賜白金千兩錢一千五百萬錦紵絲紗羅絹四百十三疋僧衣十二襲帷帳衾褥器皿若干事王妃白金二百五十兩錢五百萬錦紵絲紗羅絹八十四疋四年占城請夾攻安南賜鍍金銀印紗帽金帶黃金百兩白金五百兩金織文綺衣二襲錦綺紗羅有差六年以夾攻安南功賜金印黃金百兩白金五百兩錦綺紗羅五十疋彩絹百疋四年以朝鮮世子李禔朝賜禦制詩白金錦綺書籍其王芳逺白金千兩絨錦綺羅百二十疋十五年以獻馬功賜勅及白金二千兩文綺表裏二百疋紗羅絨錦五十疋馬二十四匹妃文綺表裏八十疋

賜百官食

洪武中視朝畢上禦奉天門或華蓋殿武英等殿公侯一品官侍坐門內二品至四品及翰林院坐門外五品以下官於丹墀內贊拜叩頭就坐光祿司進膳各設饌食畢叩頭而退日以爲常二十八年始罷之

弇山堂別集卷十四

●欽定四庫全書

弇山堂別集卷十五

﹝明﹞王世貞撰

○異典述十

致仕降級

永樂初吏部尙書張紞戶部尙書王鈍以中奉大夫左布政使致仕降一級然賜奬諭非從斥典或亦不絕其祿耳

勛臣奪公孤

永樂曹國公李景隆以罪奪特進左柱國太子太師以公歸第宣徳成山侯王通奪太子太保及侯下獄降爲都督僉事正統寧陽侯陳懋以劾奪太保尋復景泰加兼太子太師天順復辭兼職同時辭太子太師者武淸侯石亨尋進封忠國公辭太子太保者都督張輗尋進封文安伯安逺侯栁溥以劾奪太傅弘治平江伯陳銳奪太保太子太傅正徳恵安伯張偉奪太保及伯下獄復爵至嘉靖加太子太傅伏羌伯毛鋭奪太子太傅后亦復嘉靖昌國公張鶴齡奪太師及公以南京錦衣衛都指揮閒住武定侯郭勛奪太保太子太傅后復進至太師太子太師翊國公尋下獄奪官死恭誠伯陶仲文辭所兼少師少傅少保玉田伯蔣輪以不敬奪太子太保咸寧侯仇鸞自甘肅逮還赦之落太子太保起鎭大同復

孤卿左削

景泰中戶部尙書金濓落太子太保爲工部尙書尋復天順初禮部尙書胡濙吏部尙書王直落少傅太子太師謹身殿大學士髙谷落少保太子太傅尋致仕吏部尙書王翺落太子太保尋加太子少保後復故兵部尙書石璞落太子太保爲南院左都禦史兵部左侍郎兪綱落太子少保都察院左都禦史蕭維禎右都禦史羅通落太子少保仍故官成化吏部尙書李秉落太子少保致仕兵部尙書餘子俊落太子太保爲左都禦史仍致仕後復太保尙書南京兵部尙書王恕落太子少保致仕弘治起爲吏部尙書加太子太保吏部尙書尹旻落太子太傅爲太子少保尋落少保致仕戶部尙書劉昭落太子少保致仕正徳太子少保文淵閣大學士曹元並落尙書嘉靖中大學士桂蕚落少保太子太傅致仕尋復吏部尙書歐陽必進落少保太子太保尋致仕禮部尙書兼學士溫仁和被論落太子少保刑部尙書聞淵落太子少保尋加太子太保爲吏部尙書少師大學士髙拱削官職閒住刑部尙書潘季馴削太子少保爲民後起右都禦史仍落宮保其致仕後削官者正徳中大學士劉健大學士焦芳俱落少師太子少師大學士謝遷劉宇俱落少傅太子太傅大學士楊廷和蔣冕毛紀尙書喬宇彭澤盡落其少師少傅少保並尙書大學士銜嘉靖中大學士賈詠以迎駕誤朝落少保太子太保後年至八十復之工部尙書朱衡以山陵事落太子太保太子太保禮部尙書潘晟起兼武英殿大學士尋致仕再削官閒住太子少保兵部尙書淩雲翼亦落宮保尙書閒住其累降累復者嘉靖特進光祿大夫上柱國少師太子少師禮部尙書武英殿大學士夏言致仕至灣召入落階勛及少師太子太師爲少傅太子太傅尋悉復之進吏部尙書華蓋殿大學士復賜歸未行落少師華蓋殿爲少傅太子太師禮部尙書武英殿大學士滿九載悉復之仍落階勛官職閒住久之以禮部尙書武英殿大學士致仕召用仍悉復故官再落階勛師殿銜以吏部尙書致仕逮下獄論死後復故官

死後追削生前公孤宮秩

嘉靖八年以謬議大禮追削毛澄太子太傅林俊太子太保萬曆十一年以執政怙肆追削張居正太師兼太子太師

死後削公孤贈及謚

太子太保工部尙書李鐩贈太保謚恭敏以行履不稱且大學士楊一淸私與削太子少保禮部尙書贈太子太保謚榮簡盛端明太子太保禮部尙書贈少保謚榮僖顧可學禮部尙書贈少師謚文康榮靖邵元節恭誠伯謚榮康恵肅陶仲文俱以隆慶初元削張居正上柱國以萬曆十年削其削文忠謚以十一年

訪仙進秩

永樂中胡忠安公濙以訪仙人張三丰不值由都諫超爲少宗伯嘉靖中王大任姜儆以訪仙及符篆祕方超爲侍讀學士其後榮悴之頓殊者忠安蓋別有托也

中貴歲米

中貴人𨿽尊重用事而太監品不過正四計日止廩米升半及衣帽鞾料而已髙帝時旣定監局職名後中書省請量增歲祿至十二石不許其後有以軍功加者如曹吉祥劉永誠之類蓋以十二石爲一級也然多不過三十六石而止惟成化中禦馬監太監汪直初以緝事功加歲米二十四石又以軍功加三十六石以威寧海功加四十八石以黒石崕功加三百石後累至四百八十石正徳中司禮監太監張永初以恩加歲米十二石以平寧夏逆瑾功加四十八石以獲妖人功加一百二十石後累至三百餘石東廠太監張忠以獲妖賊功加歳米二百二十石前後緝賊及應州等功亦累至三百餘石大約米至七十二石則當爲正一品而傔從衣料亦累增益不可勝計蓋又王振劉瑾之所無也嘉靖司禮太監張佐累加至二百四十二石麥福加至三百七十石黃錦加至五百餘石

三廠

永樂十八年立東廠命內官一人主撥錦衣衛官校剌詗大小事情成化十二年增立西廠命禦馬監太監汪直主之權出東廠上正徳三年東廠有太監丘聚西廠太監谷大用矣復以榮府舊倉地爲內行廠司禮太監劉瑾自領之得詗察一切及二廠不法事

中貴家屬勛封

昭武伯曹欽司禮監太監吉祥從子爲後者也亦自以戰功從吉祥奪門封後誅成化寧晉伯劉聚禦馬監太監永誠從子爲後者也從永誠積戰功至左都督自以破西虜功封襲正徳中泰安伯張富司禮監太監永兄也定安伯容永兄也髙平伯谷大寛提督團營太監大用兄也永淸伯大亮大用弟也鎭安伯魏英司禮監太監彬弟也平涼伯馬山提督東廠太監永成侄也鎭平伯陸永監鎗太監誾侄也皆冒永等恩澤封後俱革馬山𨿽貴衣蟒圍玉爲永成汲水澆花調馬於庭他亦往往類是

內臣封父

太監四品其官又不可以封其父者或推恩其兄弟至都督等官因而貤及耳正徳初谷大用之父奉張永之父友特封錦衣衛指揮使丘聚魏彬馬永成之父贈如之明年奉友俱進都督同知劉瑾緣以贈三代皆爲都督同知而後遂爲故典矣

中貴與實錄恩

嘉靖五年六月大學士費宏等言皇考實錄成其於聖謨睿徳紀載頗爲詳實然臣等不敢自以爲功也蓋累朝實錄皆有章奏可據若今獻皇帝三十餘年事臣等所賴以考據者則有司禮監太監張佐黃英戴永原編實錄一冊載獻皇睿制序文及各年章奏爲詳功當首論後又得司設太監楊保陳淸錦衣正千戶翟裕陸松所纂之助功當並論有旨佐蔭弟侄指揮僉事黃英戴永俱正千戶楊保百戶陳淸總旗俱錦衣衛世襲翟裕陸松升指揮僉事

內臣賜祠

天順初復司禮監太監王振官立祠賜額曰旌忠成化初賜禦馬監太監劉永誠特祠額曰褒功成化初賜司禮監太監懷恩特祠額曰顯忠史言恩之後有覃昌其賢亦相等自是請乞日繁不可勝紀按永誠以功恩以徳若振罪魁也此祀爲不經矣

特賜蔣山寺廣薦佛會

翰林學士宋濓記略洪武四年冬十有二月詔徵江南髙僧十人欽天監擇日於蔣山太平興國禪寺建廣薦法會上宿齋室卻葷肉弗禦者一月復勅中書右丞相汪廣洋左丞相胡惟庸移書城社之神具宣上意俾達諸冥期以畢集明年春正月辛酉昧爽上服皮弁臨奉天殿羣臣朝衣左右侍尙寶卿梁子忠啟禦撰章奏識以皇帝之寶上再拜燎香於壚復再拜躬視疏已授禮部尙書陶凱凱捧從黃道出午門寘龍輿中備法仗皷吹導至蔣山天界總持萬金及蔣山主僧行容率僧伽千人持香華出迎取疏入大雄殿用梵法從事白而焚之退閱三藏諸文自辛酉至癸亥止當癸亥日時加申詣浮屠行祠事已上法駕臨幸雲中雨五色子如豆或謂娑羅子或謂天華墜地所變上服皮弁搢玉圭上殿禮佛北向立羣臣各衣法服以從和聲卽舉麾奏悅佛之樂首曰善世曲上再拜迎羣臣亦再拜再奏昭信曲上跪進燻薌奠幣復再拜樂三奏延慈曲相以悅佛之舞舞人十其手各有所執或香或燈或珠玉明水或靑蓮花冰桃曁名荈衣食之物勢皆低昻應以節上行初獻禮跪進淸淨饌史冊祝復再拜亞終二獻同其殊異者不用冊光祿寺卿徐興祖進饌樂四奏曰法喜曲五奏曰禪悅曲舞同三獻已上還大次羣臣退諸僧旋遶佛座演咒梵咒三周以寓攀注之意初斸山石地成六十坎漫以堊至是令軍卒五百負湯實之湯蒸气成云諸僧速幽爽入浴焚象衣使其更以彩幢法樂引至三解脫門每門內五十步築方壇髙四尺上升壇東向坐侍儀使浦博西向跪受詔而出集幽爽而戒飭之詔已引入殿致三佛之禮聽法於徑山禪師宗泐受毗尼戒於天竺法師慧日復引而出命軌範師飯摩伽陀斛法食凡四十九飯已夜將半上復上殿羣臣從如初樂六奏徧應曲執事者徹豆上再拜羣臣從拜七奏妙濟曲上拜送者再羣臣復從拜八奏善成曲上至望位燎已還大次解嚴羣臣趍出濓復跋十四日甲午大風晦雨雪交作至午忽開霽上悅勅近臣於秦淮河燃水燈萬枝十五日夜過半竣事還宮隨有佛光五道從東北貫月燭天良久乃已書之見髙帝之於釋門典禮之異如此

番僧封爵之異

永樂三年封西僧尙師哈里瑪爲萬行具足十方最勝圓覺妙智慧善普應佑國演教如來大寶法王西天大善自在佛領天下釋教事賜玉印誥命十年封其徒尙師布紮爾薩巴爲萬行圓融妙法最勝眞如慧智弘慈廣澤護國宣教正覺大乘法王西天上善金剛普應大光明佛餘如前成化中封西僧尙師紮巴嘉勒燦爲萬行莊嚴功徳最勝智慧圓明能仁感應顯國光教弘妙大悟法王西天至善金剛普濟大智慧佛領天下釋教事尙師卽帝師史諱之也按元時贈帝師有皇天之下一人之上其稱尢異然不云佛而云佛子又其它銜名亦小簡

道教封爵之異

洪武中封張正常爲正一教主嗣漢四十二代天師護國闡祖通誠崇道弘徳大眞人領天下道教事宣徳封髙道劉淵然爲沖虛至道玄妙無爲光範衍教莊靖普濟長春大眞人嘉靖封邵元節爲淸微妙濟守靜修眞凝弘衍範志黙秉誠致一眞人禮部尙書兼管朝天顯靈靈濟三宮總領道教事封陶仲文爲神霄紫府闡範保國弘烈宣教振法通眞忠孝秉一眞人特進光祿大夫柱國恭誠伯兼管三宮總領道教事時徽王厚爝遼王憲■﹝火節﹞亦自乞封眞人授黃金印其印特大於國封之寶

眞人得內閣恩典

眞人陶仲文以少師一品考六年滿加特進光祿大夫柱國兼支大學士俸蔭一子尙寶司丞

夷王封號之異

永樂封安南國王陳天平降其僭王胡■﹝大上互下﹞曰順化郡公宣徳赦安南黎利其銜曰權署國事正徳朝鮮王傳位其弟普城君懌勅封以國王體統行事嘉靖安南莫登庸命降爲安南都統從二品銀印

殉葬宮妃之典

英宗遺命止宮妃殉葬此誠千古帝王之盛節而未有能考累朝從殉之人與事者故略記之髙皇帝殉葬宮人系建文中追封不可考獨有所謂張鳳李衡趙福張璧汪賓者初以錦衣衛所試百戶散騎帶刀舍人進爲本所千戶百戶永樂初議革建文升授官員上曰他每這幾家都是好職事不動通調孝陵衛帶俸世襲至今人謂之太祖朝天女戶太宗殉葬諸妃考仁廟錄不見贈謚當是誤遺之耳洪熈元年七月追謚皇庶母仁宗貴妃郭氏曰恭肅淑妃王氏曰貞恵麗妃王氏曰恵安順妃譚氏曰恭僖充妃黃氏曰恭靖內郭氏二王氏卽二十二年十月所冊立者也宣徳十年八月追贈皇庶母宣宗恵妃何氏爲貴妃謚端靜趙氏爲賢妃謚純靜吳氏爲恵妃謚貞順焦氏爲淑妃謚莊靜曹氏爲敬妃謚莊順徐氏爲順妃謚貞恵袁氏爲麗妃謚恭定諸氏爲恭妃謚貞靜李氏爲充妃謚恭順何氏爲成妃謚肅僖其冊辭曰玆委身而蹈義隨龍馭以上賓宜薦徽稱用彰節行又考正統四年六月周憲王有燉薨無子乙酉上貽書王弟祥符王有爝令其自妃夫人以下不必從死年少有父母各遣歸其家又十日乙未憲王府以王正室鞏氏等死殉事聞賜謚貞烈贈夫人施氏歐氏韓氏陳氏張氏李氏俱賜謚貞順贈夫人予祭及葬用一品禮未及聞上命故也當是時帝甫十三而有此書其止殉張本哉至成化四年遼王豪墭上言嫡長子恩鏋天亡子欲以其婦馮氏妾曹氏殉上貽書切責之令移其婦妾於宮中供養如法毋使失所然二十二年寧河康僖王卒宮人王氏楊氏張氏段氏俱自盡俱贈夫人賜祭及葬蓋上以其節烈而旌之不知其亦從殉也嗚呼英廟之仁澤逺且大矣

誅公侯二特詔

國朝誅勛臣大將如藍玉輩俱無詔示天下其頒詔者僅忠國公石亨太傅咸寧侯仇鸞而已今記於後天順四年二月初四日詔曰朕惟有功者必賞有罪者必罰此古昔帝王馭世之要道我祖宗垂統之成法也朕遵之而豈敢有私且如犯人石亨拔自下僚薦歷封爵曁朕順天應人以復大位而亨適逢其會掩以爲功朕於時信之不疑爵以上公寵以甲第金帛之賚莫與爲比崇報之厚亦已極矣豈期石亨貌若忠厚心實狡險作威作福黷貨無厭欺壓諸司賣官鬻獄縱侄石彪肆爲凶逆暗結人心圗謀鎭守法司論亨罪當連坐朕念其微勞累次寛宥特令閒住以保全之亨乃不知感悟怨謗多端包藏禍心潛謀不軌幸而天地不容事乃發露文武大臣僉謂石亨罪大惡極不可再赦朕不得已置之於法書不云乎自作孽不可活朕𨿽欲曲爲保全豈可得哉爾文武羣臣繼今以後宜用爲戒毋怙恩以違大義然石亨所犯乃其自取於眾無預除將親識情熟之人發遣外其餘頭目人等曽出入門下者悉置免究爾等尙其同心同徳勉輔我邦家欽哉故諭嘉靖三十一年九月初四日詔曰朕嗣守丕基法祖圖治比因邊境靡寧思欲選將練兵以爲攘外安內之計二十九年敵入犯京畿賊臣仇鸞自大同擁兵入衛要以爲功朕非不識姑試用之付以京營戎政之任假之寵異冀其感恩攺善爲朕討寇詎意此逆懷蓄異志欺誑朕躬背叛朝廷通敵結好求箭纛爲號臨陣不與廝殺二年之間一卒不練迹其所爲惟欲合謀乘釁志圗匪細大逆不道罪深惡極天地不容神人共憤彼身先殛死事尋敗露已將通敵人犯勾引情迹鞫審得實逆鸞仍劈棺提屍斬首九邊梟示並各犯家屬人等明正典刑朕思此逆外假忠名中藏禍心非朕燭其險詐伐其逆謀幾何不蹈宋巨姦之所爲者惟上天賜佑宗社有靈滅此禍本以安邦家卽擇吉遣官恭行奏謝南北郊告謝太廟社稷先聖帝王特玆詔示於戲癉惡伐罪國家之憲典具存福善禍淫天道之鑑臨不爽播告天下咸使聞知

罷輔臣特勅

國朝內閣輔臣罷任多以禮待其重而削奪者亦不過於批旨內行遣而已嘉靖中寵任之極無過於張夏而二公罷相皆有勅諭羣臣八年八月十五日諭朕本藩服以我皇兄武宗毅皇帝靑宮未建上賓之日遺詔命朕入繼大統以奉天地社稷之祀君主臣民當是時楊廷和等懷貪天之功襲用宋濮安懿王之陋事以朕比擬英宗毒離父子之親敗亂天倫之正朕方在衝年蒙昧致彼愈爲欺侮其時幸賴皇天垂鑑祖宗黙佑以今輔臣張璁首倡正議忘身捐命不下鋒鏑之間後遂致人倫潰而復敍父子散而復完厥功具載莫可冺逺朕念璁等忠於王事授以重職擢居輔導欲其全君臣始終之義之美柰何璁等自居官以來不思圗終之難頓忘謹始之志自用自恣負君負國所爲事端昭然眾見而桂蕚尢甚近以言官屢劾朕不敢私論法本當置諸刑典特從寛貸璁令還家愴悟以資後用蕚奪其散官並學士職銜回籍致仕其餘黨分別區處庶幾仁之中義之公兩盡焉又照給事中孫應奎王準陸粲居言官之列有耳目之寄旣知大臣若斯卻乃坐觀至此方行舉劾實非忠愛之本心亦負朝廷之委任者也應奎首爲進言姑免究陸粲已究外王準也著法司提了問玆特諭爾文武羣臣庶令咸知朕意其璁等旣已處置了他每罪固不可掩而功尢不可掩內外大小官員軍民人等不許乘此挾私讎奏擾敢有違的決行重治不宥尙賴文武羣臣協力同心匡朕不逮凡近日所行事務有未當者都著條奏更正可行的不許一槪混開勿得罔上縱私效仿爲事事或敗露法典具在必罪治之爾禮部便轉行都察院刻布天下悉使知之故諭十年月日勅諭三法司薛侃以猖狂之性發不諱之言據其言似忠謀逺慮但朕非宋仁宗向暮之年原其心實懷欺罔忍於言君終無建嗣之期妄生異議致惹事端法司擬罪來看彭澤質非有用性本無良小人狡詐之資姦邪譎詭之行往來構禍搬弄是非致薛侃招稱有幹宗室傷朕親親之情俾輔臣急於攻撃害朕君臣之義罪犯深重法當處死姑從寛宥發邊逺地面充軍輔臣張孚敬初以建言大禮朕特不次進用旣而被人彈劾有旨令其省攺卻乃不愼於思罔悛於性朕心腹是托奚止股肱而已望以伊傅之任豈惟待遇是隆乃昧休休有容之量犯戚戚媢嫉之科殊非朕所倚賴專於忌惡甚失丞弼之任難以優從著致仕去夏言旣於斯事無干不合拍案喧罵匪徒失儀亦涉爭報念其被害所激赦而不問孫應奎曹汴職在糾舉豈責彼言但其時事未明白遽斥輔臣迹涉回護故朕並令拿問今念系言官亦從赦放其餘見監人犯悉宥之此事旣經區處爾在朝大小官員宜思革除私忿務爲盡忠效古人事君同寅協恭之心守聖人事君不貳不欺之訓匡朕不逮以臻至化庶不負其君忝其親永有譽聞二十一年六月朔之次日手勅諭都察院近日人事愆違天垂仁愛雨澤方至禾茂民康今雨下竟朝矣丞弼之臣宜忠敬淸亮者居之故曰燮理調和之職也朕承皇天眷命以神王二道裁理天下非求仙用夷荒昧之爲止是一早朝終始不一耳然君逸臣勞務本抑末失小顧大先賢用之朕𨿽失此早一臨門視多命攝愛此身僉是父母遺我者宗禮帝神加志天下不曽色荒聲迷於不省人事之地無一時不思天下付民上賴爲人君之職所當懼者柰何世降人浮求一人才夾輔卒不可得昨夏言測東宮遷移無故稱攺慈慶爲東宮府夫廢母后備制以縱奉子朕必不爲言前稱朕意爲正駁郭勛爲非今何一用勛言若今謂爲忠正前亦忠正前謂爲非則今亦非也夫嫉人賢已必欲美皆已出惡亦無歸夫何謂郭勛以不領勅下獄矣猶千羅百織如何自擬君旨謂不必用勅言官系朝廷耳目一犬不如專一聽受主使逆君沽譽傾人取位以奉所恱或戕人一家以代報復吁是人爲乎又凡工作例有內官監官昨撰大享殿興工何無髙忠勅稿前歳忠代言進玉器祝壽朕已疑其與彼同計矣今果通泄朕言不具勅稿果無例耶果不通謀耶昨又聞乘轎苑中次日朕以香葉束髮巾用皮帛鞋以便跪起彼謂不可夫無賜而自乘擅也有命而抗違非禮也且朕不早朝彼亦不入內閣軍國重事徑自私家而専裁之王言要密豈宜人臣視如戲具如此大事言官豈無一人知見不聞一言片疏糾發徒知欺謗君主弄法舞文排擠忠直貪生媚竈今日神鬼皆怒雨甚傷禾卿等布諭俾中外知之時言待罪於家又十五日降口宣召入拜皇考諱辰禦仍直候內苑禮成言具疏謝罪畱中至七月朔始奉禦批言始因朕諭孚敬令上疏論郊禮漸階寵用出羣臣之首累次放恣欺慢全無警懼面諛退誹深負朕恩遇優禮之甚屬當日食太重正坐下慢上之咎令革職閒住已乃降勅諭禮部曰今日仰天心下眷本朕不才累及太陽正坐臣子欺逼君父外陰侵犯內陽之咎夫太子者有臣道焉豈可居母位以匹父是一失卽當退處本位夏言以臣欺淩君上作威作福不下郭勛之罪但卿五六人累年供事內苑贊誠左右獨因此切軫朕心故免死去之用仰承天戒是二失中華陽外夷陰今陰犯陽若蹈荒原可見此時內外臣工通不愛民如身視國如家是三失若是三咎厥災甚大伏荷皇天降示朕丕感弗勝卽於明日爲始修省三日初五日躬祗告於玄極殿內外大小百工宜各洗淨乃心修舉乃職目擊戎務爲急司其事者盡心圖濟用保吾民禮部刋刻頒布天下敬哉敬哉

詳夏之得罪每以偃蹇傲惰見咎而迄不知省以至敗僇如十八年五月己巳先是上幸大峪山閱視陵工內閣以居守勅稿進覽遲緩上不悅因責輔臣夏言欺慢狀言具疏引罪上大怒曰言自微官朕命張孚敬示令建贊郊禮之儀遂不次進官其所倚任皆朝廷恩眷自當益勵公勤盡忠事主乃每每怠慢不恭昨所選擬宮僚多不稱用密疏旣不遵式卻借封皮以便私情旣不遵奉原賜印記並歷年諭帖可卽進繳禦前𨿽無稿其數尙可查考無得隱匿取罪宜痛自省攺以供職業言復自陳臣一介凡庸遭逢聖明在上追惟郊禮之議𨿽小有論贊實首發自淵衷成以睿斷臣實何知何能遂蒙顯拔不次進用臣非犬馬艸木敢不思感恩圗報於萬一昨扈從南巡偶以疾昏迷時典禮方殷因勉彊赴閣供事至於錄進舊文並譔居守勅稿旣失稽遲而密疏之陳又屢違欽式不意聖度優弘勉之省攺使得自新臣於此惟有感激流涕痛自悔省而已復欽奉聖諭令以原賜印記並歷年諭帖進繳臣於恐懼待罪之餘尙有意外祈恩之望蓋印記之文乃特賜嘉奬聖諭諸帖皆親灑宸翰比隆於典謨訓誥已編之禦集當傳之萬世惟是臣之家藏實臣一時遭際之榮爲子孫百世之寶今一旦追取臣忍舎之伏望重加矜念仍以賜臣或別加罰治則臣死且不朽矣疏入上曰言旣寶君命手澤可見其實有旨追取數日不繳必有殘壊禮部卽取進繳姑念昔日贊議郊典革其勛階少師官職其以少保兼尙書學士致仕言乃檢手勅諭帖自嘉靖九年起至十八年共四百餘道爲十二匣銀印記一顆具疏上之上諭吏部閣臣夏言初出朕簡用首因奉示建贊北郊玆典至大言知之眞正克贊成之朕嘗曰昔孚敬爲綱常立論正吾父子之名言不忌禍患能贊吾復皇祖初禮二臣於我有助不意言以惰慢之資超進丞弼之任身居是位猶不警勵昨已令去之然朕復念言建助大儀力贊陵議復他少傅兼太子太傅禮部尙書武英殿大學士還閣辦事贊終喪禮宜省思盡忠未可怨尢君上也卽日任事初言旣罷政將行詣闕辭上遣司禮官止之命還家候旨隨降是諭言卽進閣上疏謝上報曰覽卿已起閣朕知悅己卿宜益勵初忠盡心輔政事秉公持正不惟副朕任亦免眾忿也卿其思之言復疏謝且言自處不敢後於他人一志孤立爲眾所忌上覽之不恱隨詰責之並朱塗疏中洗攺字數處言乃惶恐引罪得旨報聞亡何上以奉先殿雷震召大學士夏言顧鼎臣往視時晷已移辰矣而言等尙未入政府上不恱曰輔臣朕所慿倚恣逸若是何以表率羣工命禮部劾之言等請罪上曰朕每寛言過非爲言爲左右義重也言乃滋傲惰成性蔑不知儆其何以表率百僚鼎臣亦相效旣已知罪姑宥之自後諸司敢踵過蹈非者禮部都察院參奏相黨護者連坐十九年五月始給還進繳禦札四百三道銀印一刻手勅一道二十年八月言久疾在告上以慈壽晏駕皇太子服制議示言具疏對誤寫字號被旨切責令從實陳狀言引咎謝罪並乞假還鄕治疾上怒曰言初以言職朕命孚敬傳示令上言郊禮自是異擢崇遷眷出羣臣上何肆意放恣一至於此玆方廟災修省之初皇伯母大喪之際邊圉未靖屬主憂之時乃罔思體念居出任意病已將平敢於求逸大負倚注本當遣問第念往勞落職令致仕去因盡削其階勛職秩止令以禮書帶武英殿學而已言初測知上怒奏備邊事宜上答曰言旣蘊忠謀何乃堅於自愛負朕眷倚姑不究又五日爲九月朔諭禮部今古異時縱孔子生未必不與我同朕自十三年受病重咳六十日余昨冬復得奇疾非熱非寒臥三旬乃起早朝遂廢百司盡怠不知君父本心非放恣聲色大抵生長南方多脆非北地比柰夏言首輔先懈羣臣效尢姑令罷去今在位者務思忠勞之實勿慢天欺君曠職自肆又六日壬辰言入詣迎和門辭賜酒饌無逸殿仍令還私宅調理以俟後命至十月丁夘一月餘乃詔以少傅太子太師禮部尙書武英大學士赴閣仍賜假調理令於十一月廷謝履任至壬寅之詔凡三褫矣戊申兵部議三邊侍郎曽銑復河套疏上上以言主議銜之下問內閣露意大學士嚴嵩遂攻言上批謂言於銑疏初至時乃密疏稱人臣未有如銑忠者朕已燭其私但知肆其所爲不顧國安危民生死惟徇曽銑之欲云云言懼自辧上批答爾等朝廷倚政之本百爾自宜先以邦民爲心如何專徇私情彊君協眾昔密奏未允乃詐稱上意必行玆所奏又無引罪詞吏禮二部會都察院參看以聞部院參言事惟任意迹渉彊君上曰爾等奉旨議奏猶謂迹渉此非媚卽畏是何臣體姑不究夏言削奪余官以尙書致仕尋捕曽銑子淳及言婦翁下獄得其交通事狀詔夏言著錦衣衛差官校逮系來京問三法司謂言法固當斬以直侍多年效有勞勩據律有議能議貴之條請自上裁上怒曰爾等任曰執法豈不知恩威當自上出乃敢借意朋護朕視言爲腹心言則視君爲何方銑疏上時卽密奏彊君朕何嘗一言諭答敢動稱有密諭主行及事敗止令致仕又不知引罪故作怨語曰前去因不帶香巾爲朝廷計非以身家是人臣禮歟彼正以西內二三月直候不得見蘇綱爲辭爾等又爲言直侍內苑堅恣朋護之私是何法理其更擬奏遂同銑原坐交結近侍官員紊亂朝政律斬妻子流三千里及秋竟不免隆慶六年六月日皇后懿旨皇貴妃令旨皇帝聖旨說與內閣五府六部等衙門官員大行皇帝賓天先一日召內閣三臣在禦榻前同我母子三人親受遺囑說東宮年小要爾們輔佐今有大學士髙拱専權擅政朝廷威福都彊奪自専通不許皇帝主管不知他要何爲我母子三人驚懼不寧髙拱便著回籍閒住不許停畱你每大臣受國家厚恩當思竭忠報主如何只阿附權臣蔑視幼主姑且不究今後都要洗心滌慮用心辦事如再有這等的處以典刑

弇山堂別集卷十五

●欽定四庫全書

弇山堂別集卷十六

﹝明﹞王世貞撰

○奇事述敍

余旣有異典盛事二述矣異典者遘之自人主者也盛事者遘之自天者也盛事之遘無非媺已異典之遘媺居十九疵亦居一已乃復有遘之自天而不可言盛遘之自人而不可言典或人與事之巧相符者或絕相悖者爲其稍奇而不忍遺之別錄成捲以備虞初春明之一采故不敢稱稗史也

○奇事述一

再登大位

英宗以正統己巳北狩居塞外者一年還稱太上皇居深宮者七年以丁丑復辟復稱皇帝者八年凡再卽大位再紀元一稱太上皇崇卑顯晦更遞嘗之千古所無

再立東宮

憲宗以正統己巳冊爲皇太子景泰壬申降封沂王天順壬午復冊爲皇太子凡再錫名三膺冊一爲親王再正靑宮近代所無

魯府二事

魯荒王太祖第十子封一歳而王王二十年而卒以卒之歳生一子曰靖王有賢名在位六十四年壽七十九嘉靖末郡王見在十餘位將軍以下至中尉及未名者四百餘位王女亦數百人此一奇也荒王聰敏好學蚤卒髙帝以其好內服丹而謚之荒最後端王名麗丹書其淫虐之狀聞天下而謚之端此亦奇也

國封相同

三吳王髙帝初封時已與張士誠同至洪武初復封周定王建文初復封允熥

兩徐王洪武初贈太后父馬公建文初封允■﹝火熙﹞

兩漢王洪武中肅莊王初封永樂初封髙煦

兩趙王洪武初封杞薨永樂初封簡王

兩衡王建文初封允熞成化中封恭王

兩榮王景泰中徳莊王初封成化中封莊王

兩衛王洪武中遼簡王初封洪熈封恭王

兩髙唐王一徳府厚■﹝火爾﹞一衡府厚煐

兩汝南王俱周府一削爵有燉一子垗

兩棗陽王一襄府祁鉦一代府成釨

兩寧陽王一衡府載垿一正徳贈張懋

兩東甌王一魯府當泚一國初贈湯和

兩寧河王一晉府美堛一國初贈鄧愈

兩齊東王一漢府瞻坪一衡府厚炳

兩昌樂王一漢府瞻垶一衡府載堭

兩徳平王一瀋府胤榳一徽府載塛

封爵相同

兩信國公吳元年徐達洪武湯和

三定逺侯洪武王弼天順石彪嘉靖鄧繼坤

兩懷逺侯洪武曹興嘉靖常玄振

兩保定侯永樂孟善天順梁珤

兩安平侯永樂李逺嘉靖方銳

兩武淸侯景泰石亨萬曆李偉

兩新建伯永樂李玉嘉靖王守仁

兩忠勤伯洪武汪廣洋洪熈李賢

兩順義伯洪熈元年金順成化二年羅秉忠

兩安平伯李逺子安方銳子承裕

兩恵安伯永樂金玉宣徳張升

兩武淸伯景泰石亨隆慶李偉

兩寧逺伯景泰任禮萬曆李成梁

兩黔國公爲沐晟吳復一封一贈

兩潁國公爲傅友徳楊洪一封一贈

兩涼國公爲藍玉吳瑾一封一贈

兩昌國公爲張巒及巒子鶴齡一封一贈

贈爵相同

三涇國公永樂陳亨天順陳瀛正徳周能

兩鄖國公洪武廖永安正統張信

兩蘄國公洪武康茂才康鐸父子各以功贈

兩蔡國公洪武張徳勝永樂徐忠

兩滕國公洪武顧時永樂孟善

兩沂國公洪武金朝興永樂袁容

兩漳國公永樂王聰正統鄭亨

兩安國公天順孫忠萬曆李偉

兩榮國公永樂姚廣孝及張玉初贈

三髙陽侯俱洪武李信李志髙李繼先贈同姓尢奇

兩東海侯俱洪武徐公輔陳文贈

王公國封相同

髙皇帝初建十王如秦晉燕周楚齊蜀魯六公如魏韓宋衛之類皆大國蓋不欲相犯也而其後有不能盡然者豈勢耶抑當事者不能詳考耶太

祖初封豫卽代簡王又爲公兪通海贈國

封郢靖王又爲公馮國用贈國

封韓獻王又爲公李善長封國

初封衛王卽遼簡王又爲公鄧愈封國

仁宗封梁莊王又爲公胡顯封國

滕懷王又爲公顧時贈國

衛恭王又爲公鄧愈封國

贈寧國公王眞又爲獻王封國

英宗封許悼王又爲公王志

贈國贈安國公孫忠又爲恵王封國

景帝初封沂王卽憲宗又爲公金朝興袁容贈國

初封榮王卽徳莊王又爲公張玉姚廣孝贈國

憲宗贈寧國公陳瀛又爲獻王封國

孝宗贈寧國公周能又爲獻王封國

封涇簡王又爲公陳亨蔣貴贈國

世宗初封裕王卽穆宗又爲公張軏贈國

封景王又爲公李讓贈國

贈潁殤王又爲公傅友徳封國

今上初封潞王又爲公張武贈國

王侯郡邑相同

髙祖封六安王轉兒又爲侯王志邑

封江夏王孟炬又爲侯周徳興邑

封臨淮王興祖又爲侯李性邑

太宗封宣寧王遜炓又爲侯曹良臣邑

封昌化王仕燂又爲伯邵喜邑

宣宗封湯陰王祁■﹝釒芮﹞又爲伯郭資贈邑

封潁川王子墟又爲侯傅友徳邑

英宗封平鄕王祁鏓又爲伯陳懷邑

封永城王載圻又爲侯薛顯邑

憲宗封順昌王見■﹝氵羣﹞又爲伯王佐邑

封安昌王膺鋪又爲伯錢承宗邑

武宗追封寧陽王張懋又爲侯陳懋邑

世宗封新寧王鼐鈞又爲伯譚忠邑

封新昌王盤炷又爲伯唐云邑

封慶陽王謨墊又爲伯夏儒邑

封會昌王弼棟又爲侯孫繼宗邑

封徳平王胤榳又爲伯李銘邑

封新昌王厚燇又爲伯唐云邑

封慶雲王厚燦又爲侯周壽邑

封恵安王厚煦又爲伯金玉張升邑

穆宗封保定王珵坦又爲侯孟善梁珤邑

今上追封定襄王朱希忠又爲伯郭登邑

大臣姓名同

五張信一永樂隆平侯一弘治彭城伯一宣徳兵部左侍郎又洪武有狀元侍讀及孝子尙寶卿

四張泰正徳二人一以南右都爲戶部尙書一爲總制右都禦史俱贈太子少保成化二人一至都督同知爲名將一任翰林修撰爲名文人

三王眞一洪武都指揮使追封臨沂侯一永樂金鄕侯追封寧國公復有都督同知爲遼東總兵

三吳良一洪武江陰侯一正統都督同知一成化都督同知

三李敏一洪武工部尙書一景泰戶部尙書一成化戶部尙書

三石璞一洪武右侍郎一永樂由禦史至按察使一宣徳由禦史至景泰爲太子太保兵部尙書

三劉璋俱弘治一太子少保工部尙書一右副都禦史一都督同知

三王榮俱景泰一南京太僕卿一大理少卿後復姓趙至尙書一都督僉事

三李瑾一成化太子太傅襄城侯一正徳都督僉事一嘉靖徵西前將軍都督僉事

三李浩一洪武刑部侍郎一景泰南京工部右侍郎一成化禮部尙書

四張鳯一洪武行中書省參政一天順戶部尙書一正徳右副都禦史一嘉靖總督宣大偏保右都督

三李賢一永樂忠勤伯一宣徳丰城侯一成化少保大學士

三王佐一永樂順昌伯一正統戶部尙書一正徳南京工部尙書

三張瓚成化二人一戶侍郎一襲封恵安伯嘉靖一人少保兵尙書

四王綸俱正徳俱有才名其二人同歲爲副都禦史一撫湖廣一撫大同一以禦史遷按察副使一至江西右參政名甚盛而爲寧王僞尙書伏法

三白玉成化二人一右都督一都督僉事正徳一人右都督

兩汪同俱洪武一吏部侍郎一都督同知興祖初名

兩郭子興一髙帝舊帥滁陽王一洪武中鞏昌侯

兩朱榮一洪武一永樂俱都督

兩李素一洪武禦史中丞一洪熈右副都禦史

兩黃琛一洪武駙馬都尉中都正畱守一成化南京戶部右侍郎

兩吳禎一洪武靖海侯一成化都禦史

兩趙新一洪武山西右布政使一景泰吏部尙書

三劉寧一洪武一成化俱都督一嘉靖右都督

兩陳文一洪武都督僉事東海孝勇侯一成化大學士莊靖公

兩王博俱洪武一中書平章政事一廣東右參政

兩王平一洪武右都禦史一永樂交址右布政使前右僉都

兩李泰一洪武戶部尙書一成化詹事府詹事兼學士

兩陳淸一洪武都督封合浦侯一弘治南京工部尙書

兩金忠俱永樂一兵部尙書贈少師一太保封忠勇王

兩陳亨俱永樂一右都督追封涇國公一左都督贈封成武伯

兩張興俱永樂靖難功臣一都督僉事一安鄕伯

兩蔣驥一永樂禮部尙書一弘治定西侯

兩陳壽一永樂工部左侍郎贈尙書一正徳南京刑部右侍郎以致仕進刑部尙書俱有謚名徳亦相類

兩陳瑛一永樂左都禦史一正徳都督同知

兩吳江一永樂總兵一弘治總兵

兩李英俱宣徳一達官會寧伯一都督同知

兩陳智一宣徳榮昌伯一正統右都禦史

兩劉昭一宣徳都督一成化太子少保戶部尙書

兩劉璉一宣徳戶部左侍郎一成化太僕寺卿

兩張本一宣徳太子賓客兵部尙書一弘治都察院右副都禦史

兩程富一宣徳由教授升禦史至尙書一正統由布政司檢校升提學禦史至僉事

兩顧佐一宣徳掌都察院事右都禦史一正徳初戶部尙書贈太子太保

兩張駿一宣徳都禦史一正徳工部尙書直文淵閣

兩張升一宣徳恵安伯一弘治太子太保禮部尙書

兩張■﹝日上永下﹞一正統彭城伯一天順太平侯

兩張輔俱正統一嗣封彭城伯一太師英國公

兩宋傑俱景泰一西寧侯一右副都禦史

兩劉淸一景泰刑部右侍郎一成化總兵右都督

兩王通一景泰都督同知前成山侯一弘治右都督

兩李錫一景泰太子少保通政使一隆慶總兵官都督同知

兩劉聚一景泰左都督一成化左都督寧晉伯

兩韓福一景泰左副都禦史一正徳戶部左侍郎

兩李棠一景泰刑部左侍郎一隆慶南京吏部右侍郎

兩楊鼎俱景泰一爲山西左布政一爲戶部侍郎後至尙書

兩趙榮俱天順一忻城伯一工部尙書

兩陸釴俱榜眼一天順甲申一正徳辛巳二科俱非正歲而相去僅踰一甲子

兩李文俱成化一髙陽伯一都督同知

兩李震俱成化一興寧伯一兵部左侍郎

兩吳琮俱成化一襲廣義伯一襲淸平伯

兩張鵬俱成化一太子少保兵部尙書一都督僉事

兩王信俱成化俱都督同知

兩吳節俱成化一太常卿兼翰林院侍讀學士一都察院右副都禦史

兩馬昻一成化太子少保戶部尙書一正徳左都督

兩李和一成化南京戶部右侍郎一嘉靖駙馬都尉

兩毛倫一成化左都督一弘治通政司通政使

兩李本一成化南京禮部尙書一嘉靖少傅大學士

兩呂本一洪武吏部尙書建文外大父懿文太子妃父也一卽李本攺姓

兩韓文俱弘治俱字貫道一都察院右副都禦史一戶部尙書

兩徐溥俱弘治一永康侯一少師大學士

兩王道一弘治都察院右副都禦史一嘉靖吏部右侍郎

兩劉忠一弘治右副都禦史一正徳少傅吏部尙書武英殿大學士

兩張海一弘治兵部左侍郎一正徳都督同知

兩謝綬一弘治南京禮部尙書一正徳右副都禦史

兩王憲一正徳襲封靖逺伯一嘉靖太子太保兵部尙書

兩張縉一正徳南京戶部尙書一嘉靖都察院右副都禦史

兩許國一正徳左都督一萬曆少保武英殿大學士

兩彭澤俱嘉靖一少保兵部尙書一太常寺卿

兩陳儒俱嘉靖一泰寧侯一都察院右都禦史

兩胡松俱嘉靖一工部尙書一吏部尙書

兩吳山俱嘉靖一刑部尙書一少保禮部尙書

兩孫應奎俱嘉靖一戶部尙書一都察院右副都禦史又相繼爲給事中以言事貶

兩張嶽一嘉靖一萬曆俱侍郎

兩劉文俱嘉靖一都督同知一寧晉伯

兩陳璋俱嘉靖一刑部左侍郎一工部左侍郎掌鴻臚寺

兩劉璽俱嘉靖一都督僉事山西總兵一宣府巡撫副都禦史

兩何鰲俱嘉靖左布政使其一至刑部尙書

兩張鎬俱嘉靖一副都禦史一僉都禦史

兩陳瓉俱隆慶三年同時一光祿卿後爲左都禦史一太常少卿後爲刑部左侍郎

兩陳於陛萬曆十八年一爲詹事學士一爲左副都禦史班正聨立

成化間萬通奴錦衣指揮徐達與中山王同

英國公張輔彭城伯張■﹝﹞同爲勲戚重臣朝夕共事而■﹝﹞名其子曰輔與英國公同尢不可曉

正徳中太師鎭國公朱壽者蓋上所托名也然國初亦自有舳艫侯朱壽

國初會稽縣知縣鄒魯以政最入爲大理寺丞弘治中禦史鄒魯當遷大理寺丞不得恨刑部尙書何喬新薦其郎中奪之劾喬新謫山陰縣知縣山會皆紹興附郭縣也

宣徳初命工部尙書黃福冊兵馬副指揮黃福女爲郡王妃上好奇多戲或有意爲之也

景泰初翰林院修撰王振恥與太監振同名請攺爲恂

景泰末司禮太監張永與於少保同禍而正徳中司禮太監張永誅逆有名相去正一甲子俱嘗總督十二營

成化間妖人千戶王臣僇於市翰林侍講學士王臣恥與同名上疏請更之不許

正徳末江西按察副使副總兵都督僉事俱張佑按張佑爲兵備時與總兵同事有功後一至都督同知一至布政使尙同事

正徳末禦馬監太監張忠同監督團營軍務至嘉靖初以罪革貶而藩邸中貴張忠亦升禦馬監太監代領團營不知者以爲一人也

金吾左衛指揮使楊善自陳景泰間從事尙膳監凡聞內臣密謀必逹於忠國公石亨上自沙漠還南內皇太后時時來省王誠舒良欲畱錮之臣得其謀以逹內臣劉成啟太后遂不至詔進一官爲都指揮僉事是時與興濟伯爲兩楊善同預奪門者也

同年一榜同姓名者多不可紀余所知辛丑有兩張洽俱浙江人丁未有兩林一新俱福建人乙丑有兩陳王道俱吾鄕人每投刺以邑裏自別兩林又同爲戶部主事以至員外郎郎中僉事參議副使俱同其一林始卒而一林仕至布政使又景泰及嘉靖初俱有吏科給事中毛玉俱利口言事官俱不甚顯

成化中有兩王浚同時爲監察禦史其一以掌院威寧伯王越薦超拜右僉都禦史其一坐累出知山西石城縣以發落誤語累殺彊盜家屬多爲西廠所發淩遲處死於市

正徳十二年吏科論劾四川巡撫都禦史馬昊兵科論劾守備都指揮亦馬昊同日報聞

嘉靖中刑部郎中徐學詩兵部主事徐學詩俱有聲郎署間後兵部攺名曰學謨貴至禮部尙書刑部以論列大相爲民後起南通政參議尋卒贈大理寺右少卿

嘉靖丁未以後連三科有李春芳其一狀元少師一至知府一至左給事中

王三錫王三接同名者至多而官皆不甚顯不能踰方面余族人有之昆山陳王道與陳王道同舉進士年亦相若而一止南道禦史一止工部員外郎其官皆失於庚辰春萬曆十一年中禦史有兩李植封事傳逺近不能辧

嘉靖兩廣總督尙書蔡經又副總兵都督僉事張經成功後蔡經復張姓同

余嘗於古迹中見洪武有周鼎字伯器而正統亦有周鼎字伯器俱博雅有文名前後幾不可辧

父子同名

古有父子同名余嘗記之矣國朝惟劉忠武侯事尢異忠武父名江爲戍卒死忠武仍其父名不易累戰功至左都督佩大將軍印猶與其父同名後封廣寧伯始更名榮封未幾而卒

叔侄名位事體相同

潘珍與從子旦壬戌乙丑登第珍以兵左侍理部事旦以兵左侍督兩廣同歲議安南忤旨歸珍戊申卒年七十二贈右都禦史旦己酉卒年七十四贈尙書

兄弟名位事體相同

許誥許讚皆吏部尙書進子以避父嫌同日誥由給事中攺翰林檢討贊由禦史攺編修後復以父累同日外謫誥爲判官贊爲知縣尋再起累官誥爲南戶部尙書贊爲戶部尙書中間誥由九列一轉翰林侍讀學士讚最後自太宰爲文淵閣大學士

張禴張禬兄弟也其年事科第俱相近正徳中禴以刑部郎中禬以刑科都給事中俱攺禦史查盤禴遷太僕少卿遂轉僉都禦史禬爲大理寺丞逆瑾敗俱爲言官所劾禴謫禬無恙後禬累官至右副都禦史禴亦累遷舊官以卒郎中都給事攺禦史非故事也而禴禬兄弟以一時得之亦甚異矣

吳良吳禎俱以老成爲將少汗馬勞爲髙帝所重良封江陰侯追封江國公禎封靖海侯追封海國公俱特進光祿大夫良上柱國禎左柱國中間良以指揮使入都督僉事遂封侯禎以侯一出領指揮使

詹許父子

國初詹同以翰林院承旨兼吏部尙書綰二綬蓋侍從與六卿之長也其子徽以吏部尙書兼左都禦史亦綰二綬蓋六卿三法司之長也後許進與子贊俱爲吏部尙書復與子論俱爲兵部尙書蓋盛之極而奇者也

吳聘君父子

吳聘君與弼之父溥俱有文學行誼溥會試第一廷試二甲第一授翰林編修歷官三十餘年僅至國子司業六品年六十八而卒與弼居田間不仕年六十八召至京卽授左春坊左諭徳五品又聘君名滿天下而溥以會元髙第人不知之如王文成守仁之父華以狀元至太宰而人亦知有文成而不知華也

孿生子同顯

孟麟孟鳳者初臧姓王楠王楊者皆孿生而麟至右布政使鳳至尙書內外二品楠至南鴻臚卿楊至右布政使官序略相當又戊午舉人顧合璧聨璧其父四舉胎八子與周八士同

二相公子科第

嘉靖甲辰翟文懿鑾居首揆二子試中書舍人汝儉貢士汝孝俱登第當讀卷上疑之爲啟封則汝孝果在首甲汝儉亦進呈因而抑之後給事中王交等言其獘上大怒勒文懿死汝儉汝孝俱除名萬曆丁丑江陵公首揆次子嗣修登第旣進呈上亦啟封特擢爲第二人庚辰叔子懋修復登第進呈上復啟封特擢爲第一人而伯子敬修亦前列所遇之不同乃爾其後俱削籍卻同

二死節同月日

正徳江西按察副使周憲死寇難其子死之嘉靖江西按察副使汪一中死冦難其妻亦死之同以閏六月二十六日俱贈官賜祠以節孝配享

二陳中宮父

世宗中宮皇后陳氏父萬言起諸生封泰和伯穆宗中宮皇后陳氏父景行起諸生封固安伯而後皆無子後卒俱贈太子太保

山西二國戚

嘉靖壬辰第一甲第二人孔天胤以國戚授陜西按察僉事遷提學副使至右布政使丁未第二甲第一人亢思謙攺庶吉士授編修國戚事始覺得遷提學副使至右布政使皆以不得意功名去官皆晉人皆有詩文名豪飲喜客相甲乙

正徳萬曆三相

髙少師拱病榻遺言謂萬曆攺元謀欲去司禮太監馮保而張少師居正爲次輔與保善第三輔髙宮保儀言天道六十年一周正徳初劉少師健與謝少傅遷謀去司禮太監而次輔李少師東陽泄之瑾劉謝俱不勝罷去蓋劉與髙皆河南人李張皆湖廣人而謝與宮保皆浙江人也俄髙少師逐宮保尋卒張亦獨畱異哉

常熟二祭酒

弘治辛亥李傑世賢以左庶子修實錄將完升南京國子祭酒奏成加俸一級萬曆丁亥趙用賢汝師以右庶子修會典將完升南京國子監祭酒奏成加俸一級二公皆常熟人相去垂百年事體無一不同者

南北大臣之異

偶閱丁亥夏縉紳便覽見六部尙書吏部爲楊公巍山東海丰人戶部爲宋公纁河南商丘人禮部爲沈公鯉河南歸徳人兵部爲王公一鶚直隸曲周人刑部爲李公世達陜西涇陽人工部爲石公星直隸東明人蓋皆北人也又通政司張公孟男河南中牟人大理寺爲賈三近山東嶧縣人蓋皆北人也惟都察院左都禦史吳公時來浙江人然二月前爲辛公自修又河南襄城人而總督倉場左侍郎爲胡公執禮陜西永昌人戎政尙書傅公希摯直隸衡水人又皆北人也至於內閣大學士中極殿則申公時行直隸吳縣人建極殿許公國直隸歙縣人武英殿王公錫爵直隸太倉人詹事府掌府少詹事趙公志臯浙江蘭溪人翰林院掌院詹事兼學士徐公顯卿直隸長洲人教習庶吉士吏侍兼學士朱公賡浙江山陰人禮侍兼學士張公位江西南昌人南院掌院諭徳習公孔教江西廬陵人國子祭酒田公一雋福建大田人南國子祭酒趙公用賢直隸常熟人皆南人也其南北人之異任蓋自古所無者

兩年來南京六部尙書兵部楊公成吏部陸公光祖禮部王公弘誨工部李公輔都察院耿公定向刑部則世貞通政司則余公懋學大理卿張公檟侍郎吏部則趙公志臯戶部則顧公養謙禮部則趙公用賢兵部則王公用汲刑部則朱公天球亦皆南人

弇山堂別集卷十六

●欽定四庫全書

弇山堂別集卷十七

﹝明﹞王世貞撰

○奇事述二

三鄂公

唐開府儀同三司鄂國公尉遲敬徳宋少保萬壽觀使鄂國公嶽飛明太子少保中書平章軍國重事鄂國公常遇春三公皆封鄂皆驍勇善戰稱萬人敵而勛位亦相類常公與尉遲公俱謚忠武嶽公初謚武穆後攺謚亦忠武又與常公俱贈王爵

三文成

漢畱侯張良謚文成明誠意伯劉基新建伯王守仁亦謚文成三公皆書生胙茅土其智略勲名略相彷佛

內閣三楊

正統初內閣三相爲楊文貞士奇楊文敏榮楊文定溥號三楊以居第爲別文貞曰西楊文敏曰東楊文定曰南楊西楊以少師八十卒東楊亦以少師七十卒南楊以少保七十五卒其在閣逺者四十餘年最近者亦十六年

吏部二楊

楊文襄公一淸三總制三邊長吏部加少師太子太師楊襄毅公博再總督薊遼一總督宣大長吏部亦加少師太子太師二公俱弱冠登第姓望名位俱略相當有極同者俱擅將帥之略而所至少戰功有極不同者文襄至內閣首揆壽髙於襄毅一紀而無子襄毅子多而且貴顯

嘉靖三楊

嘉靖中前後諫臣獨楊最楊繼盛楊爵疏最直傳天下而得禍俱慘爵僅獲終牖下其後同贈官賜祭爵獨缺謚

三文臣戰功伯爵皆王姓

文臣封伯𨿽前後十人然以戰功得者僅三人靖逺伯驥威寧伯越新建伯守仁耳皆王姓威名皆盛於諸伯大奇大奇

東西王

王文端直文安英同舉進士爲翰林庶吉士同侍讀同爲坊長少詹禮左侍對掌制亦以居第爲稱文端曰東王文安曰西王

吏部三王

吏部尙書凡三王文端公直至少傅太子太師年七十八致仕以八十四卒贈太保忠肅公翺至太子太保八十四致仕以其年卒贈太保端愨公恕至太子太保七十八致仕以九十三卒贈太師三公年壽名徳卹典皆彷佛又皆王姓其後王太原瓊以七十三再入吏部王陽城國光七十一尙爲吏部俱加太子太保俱王姓俱山西而俱七十餘蓋五王矣若後二名徳小劣所謂一解不如一解

又有奇者文端忠肅去王恭襄初爲吏部及今陽城相去正可一甲子而恭襄以前壬午謫戍陽城後壬午削職

又二王

王襄敏越以二十六舉進士累官西北以戰功積官至兵部尙書左都禦史封太子太傅咸寧伯坐姦黨流徙安陸自列還鄕以太子太保左都總督陜西三邊軍務加少保太子太傅卒於位年七十三王恭襄瓊亦以二十六舉進士累官兵部尙書積軍功加少師太子太師攺吏部亦坐姦黨謫戍綏徳自列還鄕以兵部尙書右都總督陜西三邊軍務加太子太保入爲吏部卒於位年七十四二公姓同入仕之歳同才略功名年位譏讒事事同

又二王

正徳中王恭襄公瓊爲兵部尙書王康毅公憲爲左侍郎恭襄入吏部康毅卽代之世廟初同解任康毅再起以尙書兼右都總制陜西三邊軍功加太子太保入長都察院恭襄代之亦以尙書兼右都用軍功加太子太保入長吏部康毅後復長兵部在一時卒俱贈少保無不同者

又兩王司空

正統中有王永和者以給事中遷王永壽者以禦史遷先後爲工部左侍郎同署事若兄弟然永和死土木之難贈本部尙書而永壽亦於其月進本部尙書

湖廣二王

徹侯湖廣蘄水王聰孝感王忠俱從靖難聰爲都指揮忠爲都督僉事同日封奉天靖難推誠宣力武臣特進柱國聰武城侯忠靖安侯永樂七年聰爲左副將軍忠爲左參將同日從淇國公北徵同日戰歿於臚朐河年皆五十餘自姓氏鄕曲年齒官爵封拜陣亡月日無不同者

又二王封奪

永樂元年都指揮同知王友封淸逺伯六年以安南功進封侯後以北徵不遵詔下獄奪爵都指揮王通以父眞死事封武義伯七年以山陵功進封侯後以守安南擅棄地下獄奪爵二侯皆王姓而進封奪爵事體亦同

又二王

萬曆十二年十二月禮部右侍郎服滿王錫爵吏部右侍郎王家屏同日入閣錫爵爲文淵家屏爲東閣俱大學士

吾州四王

萬曆壬午甲申間世貞以南大理卿還裏而王禮侍錫爵給假省親不出余弟世懋與禮侍之弟鼎爵俱以提學副使一自陜西一自河南乞歸二子生同歲同爲禮部郎同歲遷提學又同歲請告而余召爲刑部侍郎不赴一時頗稱之爲四王者以其名位裏居之相埒也余實不敢望禮侍尋召拜相余弟再補福建而鼎爵服除卒余弟轉少卿亦前卒

吾郡二吳宗伯

吾吳郡弘治中吳公寛以禮書學士東閣管誥勅嘉靖中吳公一鵬亦如之二公俱累官內翰而俱不得入相歿俱贈太子太保俱得上謚一文定一文端今吳中人俱稱吳閣老

吾郡三陳祭酒

吾郡成化陳鑑自侍讀學士轉祭酒正徳陳霽自南侍講學士轉祭酒嘉靖陳寰以司業轉祭酒祭酒儒師重職步伍八座不當止而三公同止是官又同陳姓同爲吾吳人甚奇

湖廣二張

湖廣嘉靖中張公璧以太子太保東閣大學士張公治亦以太子太保文淵閣大學士在位俱踰歳加宮保不數日而病病未久而逝俱贈少保一謚文簡一謚文毅

嘉靖四張

鄞人張邦奇爲吏部左侍郎蜀人張潮爲右侍郎邦奇以翰林院學士掌院潮遷左侍郎兼學士同日加太子賓客未幾邦奇進禮部尙書掌詹事攺南吏部潮進尙書繼之而楚人張璧以禮部尙書兼學士掌部張治以學士進吏部右侍郎四張皆光學也而皆在一時

華亭二張

華亭張公鎣爲南大司馬參贊加太子少保後二年同邑張公恱繼之亦加太子少保卒追贈太子太保一謚莊懿一謚莊簡二公年位名徳裏居相近今有混以爲一人者

江西二羅

江西成化丙戌狀元羅公倫以言事外謫後復官止修撰贈左諭徳謚文毅嘉靖己丑狀元羅公洪先亦以言事爲民止贊善贈光祿少卿謚文恭相去一甲子地同大魁同言事同講學同從六品得謚同贈官從五品同尢奇絕

內閣二劉

正統戊辰進士壽光劉珝年二十三博野劉吉年二十二同爲庶吉士同授編修修史經筵進秩無不同者又同主考己丑會試珝以吏左侍兼學士吉以禮左侍兼學士同日入閣同日進尙書珝戶部吉禮部同日加太子少保自是加太子太保及柱國珝爲謹身殿吉爲武英殿皆同日最後珝致仕而吉畱至少師首殿以卒然同贈三公珝得太保吉得太師同謚文珝得和吉得穆

又三劉

劉文靖健在內閣二十年正徳元年以少師首揆致仕四年少傅宇由吏部入閣六日而歸省遂致仕五年少傅忠復入閣不滿歲亦歸省遂致仕三人在相位有久速人亦薫蕕但皆劉姓而皆河南人爲異耳

二譚

譚姓最少而宣徳間有譚廣譚靑者一時同爲左都督俱善將騎兵塞外人畏之俱號譚家馬靑子襲指揮亦名廣

二徐

今人但知有徐晞之爲兵部尙書而不知徐輝之爲戶部尙書也輝在髙帝時由倉部主事郎中進侍郎尙書晞自兵部主事郎中進左右侍郎至尙書皆不歷他曹皆起本部小吏皆徐姓而又皆常州人一武進一江陰奇甚奇甚

四羅功名相近

羅姓非廣而英廟之代有羅凡四而俱以才略任邊事汝敬嘗爲庶吉士斥充刑部吏又斥戍交址未至而赦後以侍講攺禦史超拜工部右侍郎提督諸衛屯種受賂事發逮問論絞長系久之始出充爲事官仍舊屯種引詔徑復職復坐詐傳論斬再赦復官始致仕亨信以庶吉士爲給事中謫充交址吏久之後爲禦史超拜右僉都禦史撫宣大累轉左副都禦史皆甲辰進士通給事中以言事升交址淸化州知州以不肯棄城還爲戶部員外郎轉兵部郎中從王驥西徵坐貪淫不法謫爲廣西閘官己巳之難適至復官以兵部郎中超拜右副都禦史守居庸入佐院遷右都提督操練數與於謙爭議後冒迎駕功三子俱官鎭撫卒三公俱年七十餘綺以禦史遷大理寺丞撫遼東謫戍召還以中書舍人進大理寺少卿使邊還以刑部左侍郎鎭松潘召佐院爲左副都禦史坐禦史論曹石謫爲廣西參政以怨望爲民再坐構訐徵下獄籍其家其姓同官職同任邊事同中間戍削起躓又同

正統三會元

正統己未會元楊鼎以解元登第一甲第二人壬戌會元姚夔以解元登第二甲第一人乙丑會元商輅以解元登第一甲第一人楊由侍講擢戶部右侍郎轉左進尙書加太子少保致仕卒贈太子太保謚莊敏姚由吏科給事中擢禮部右侍郎轉左以吏部進禮部尙書攺吏部加太子少保卒贈少保謚文敏商由侍讀進學士入內閣擢兵部左侍郎尙書攺戶部進文淵閣大學士攺吏部加太子少保謹身殿大學士以少保致仕卒贈太傅謚文毅三公連三科皆以己巳年超拜俱不歷卿寺館幄而名位科甲商尢勝絕又與姚俱嚴郡尢爲奇也

文武二姓名

嘉靖末有錦衣衛指揮文承武太倉衛指揮使武尙文承武貴妃兄也尙文死受旌古有祖孝孫孫榮祖與此皆可作對

湖廣一時之奇

國朝文臣無至三公而獨張文忠居正加太傅至太師進勛上柱國辭歿以爲贈錦衣緹帥無至公孤者而獨陸武恵炳加太保兼少傅保傅相兼歿贈忠誠伯方外雜流無至公孤封爵者而陶仲文至少師少傅少保封恭誠伯歿謚榮康恵肅文臣至三公三少相兼得四字謚皆曠代絕典而生時恩禮隆重權勢薫灼亦近世所無歿而不終後追削官謚盡除其子弟官以至籍歿無不同者然皆楚人張爲荊州陸爲承天陶爲黃州而首尾三十年內尢奇

丁丑三伯讀卷

讀卷文臣事也與貂蟬無與而丁丑一試內閣則武功伯徐有貞禮部則興濟伯楊善兵部則靖逺伯王驥皆奉天翊衛推誠宣力文臣特進光祿大夫柱國大奇

胡端敏李康恵名位

胡端敏公世寧與李康恵公承勛同舉進士同爲南京刑部主事郎中相切磋爲經濟學旁及古文經術同時爲江西屬府知府招捕大盜起功名胡公僅一轉兵備副使同時超按察使胡言事戍至嘉靖初同日轉都禦史胡以僉都撫四川李以副都撫遼東後同歲爲南京尙書胡刑部李工部尋以同月胡攺北刑部李攺北吏部中途胡攺都察院李攺刑部俱加太子少保明年李進太子太保攺兵部尙書提督團營又明年胡公攺兵部尙書亦進太子太保致仕卒其又明年李公卒贈俱少保凡上之眷注優禮與才望聲實無不同者而其與張桂諸貴人意合亦同

江西三功臣

寧王宸濠之反按察副使胡端敏公世寧發其謀副都禦史孫忠烈公燧殉其節副都禦史王文成公守仁成其功然皆浙人同舉於鄕者也是歲爲弘治壬子場中若有大聲云三人做好事然則非偶然矣

甲子二相

嘉靖甲子少師華亭徐公階居首揆而常熟嚴公訥興化李公春芳次之三公皆南直隸人嚴李二公同日應制撰文同日進學士同日加太常少卿同日轉侍郎同日轉吏禮部尙書同日入直同日加太子太保同日進內閣又同有老父母同於林下侍養以終今年甲申同歳捐館蓋無所不同者

二故侯

太子太保徵蠻將軍成山侯王通以擅棄交址下獄論死久之出爲都督同知鎭山陵總兵官鎭逺侯顧興祖以從駕不死難下獄出爲都督同知鎭紫荊皆景帝初卽位時事也皆失侯而皆無他功狀成山死後始復爲伯鎭逺遇赦復侯倫氏三元倫氏科第之盛已具盛典中諭徳文敍中會元狀元通參以諒中解元矣而祭酒以訓復以解元及第第二人是父子合三元而贏其二也

丙辰甲戌狀元

正統丙辰狀元周旋弘治丙辰狀元則朱希周正徳甲戍狀元唐臯萬曆甲戌狀元則孫繼臯考景泰甲戌狀元則孫賢尢爲奇絕

丁丑狀元

正徳丁丑狀元舒芬字國裳授修撰之未幾以諫南幸謫外召復官卒萬曆丁丑狀元沈懋學字君典授修撰之未幾以上書諫張相丁憂不合移病歸卒二公才气略相同而修撰皆無滿任壽皆四十二

輸粟三元

嘉靖乙丑廷試第一人範應期丁丑會試第一人曹大章成化丙午順天鄕試第一人羅玘皆以輸粟入國子監者大章廷試復第二人而與應期宦皆不達玘入翰林以文行顯至大官其後正徳丙子爲周光宙嘉靖戊子爲馬一龍辛卯爲馬從謙庚子爲沈紹慶戊子爲王衡而皆中順天皆南直人

嘉靖二眞人

嘉靖中道士邵元節賜號眞人掌道教至禮部尙書賜蟒衣玉帶謚文康榮靖道士陶仲文亦賜號眞人掌道教至禮部尙書加三孤封伯謚榮康恵肅壽皆八十二而四字謚千古所無二人偕得之後亦同日削奪

大科更易

洪武丁丑取中狀元陳■﹝安阝﹞等五十一人俱不刻登科錄而親試中韓克忠等六十一人言者謂考試官劉三吾等有私俱下獄故也永樂己丑覆取會試下第者熊槪金庠等十餘人以考試官侍講鄒緝等出孟子尙書題誤故也弘治己未預行場中學士程敏政不得閱卷徐經唐寅不得取以有論敏政鬻題故也嘉靖甲辰進士徐汝孝翟汝儉彭謙焦淸等並考試官學士江汝璧等俱逮問除名登科錄削汝孝等不錄以言官論徇私故也

甲辰二會元

成化甲辰會試第一名儲瓘南直隸人仕至戶部左侍郎攺南吏部左侍郎卒謚文懿嘉靖甲辰會試第一名瞿景淳亦南直隸人仕至南吏部右侍郎攺北禮部左侍郎卒亦謚文懿

紹興二首甲

嘉靖丙辰紹興狀元諸公大綬榜眼陶公大臨同裏閈爲婚姻諸自禮部右侍郎爲吏部右侍郎翰林院侍讀學士修實錄經筵日講官以萬曆元年卒贈禮部尙書陶亦自禮侍代之銜位贈謚無不同者以二年卒贈官亦同尋己未狀元丁公亦自禮侍代之僅一轉而卒贈官亦同三人後皆有謚陶得文僖丁得文恪諸最後得文懿

蒲州三孤

蒲州楊公博以少師居吏部王公崇古以少保居兵部張公四維以少傅居內閣分秩三孤皆密戚也可謂盛而奇者

全州二相

廣西之全州僻州也蔣文定冕以成化丁未登第官至少傅太子太傅戶部尙書謹身殿大學士六十二致仕卒贈少師呂文簡調陽以嘉靖庚戌登第官亦至少傅太子太傅吏部尙書建極殿大學士建極卽謹身六十三致仕卒贈太保二公爲時相首輔名位權力亦同而文定之自樹立敻矣

余姚二相

余姚謝文正遷成化乙未及第四十七以少詹學士入閣丙寅五十八以少傅太子太傅禮部尙書武英殿大學士致仕同邑呂公本嘉靖壬辰進士相去將一甲子四十六以祭酒攺少詹學士入閣庚申五十七以少傅太子太傅禮部尙書武英殿大學士丁憂俱爲第三相者十二年謝公八十二終呂公今年八十二尙無恙文正之初推也凡六人太子太保吏部尙書耿裕居首禮部尙書倪嶽次之右侍郎兼學士李東陽又次之吏部左侍郎周經又次之禮部右侍郎傅瀚又次之文正居末與第三人李公同用李長沙人也李公本初推亦太子太保吏部尙書聞淵居首南京吏部尙書張治次之吏部左侍郎學士徐階又次之南京兵部尙書韓邦奇又次之禮部侍郎歐陽徳又次之李公居末與第二人張公同用張亦長沙人也其巧符乃爾

寧波二相

寧波舊無大拜者自嘉靖至萬曆二十餘年中而有兩相曰袁文榮公煒余文敏公有丁皆進士第三人而余爲袁所取士則衣缽也官皆至少傅太子大傅戶部尙書建極殿大學士無一字不同晚途皆甚速而又皆不久壽皆至五十八病亦相類皆好聲酒爲歡樂

三庚戌宗伯非由翰林

永樂以後禮部尙書如鄭賜李至剛趙羾呂震胡濙石瑁姚夔鄒幹輩皆不必翰林至周文安洪謨始以翰林得之遂爲故事矣獨景泰中楊尙書寧以宣徳庚戌進士嘉靖初席尙書書以弘治庚戌進士萬曆中徐尙書學謨以嘉靖庚戌進士皆不由翰林而皆庚戌皆以他部侍郎升大奇

四長史

景泰在郕邸時左長史曰儀銘右長史曰楊翥銘至太子太保兵部尙書掌詹事府卒贈太師謚忠襄而翥先致仕僅加銜禮部尙書而止世宗在興邸左長史曰張景明右長史曰袁宗臯宗臯至禮部尙書文淵殿大學士贈太子太保謚榮襄而景明先卒僅贈尙書大學士四史榮悴大略相同

二陳司馬

天順間陳汝言以附太監吉祥忠國公亨冒南城功驟遷至兵部尙書成化間陳鉞以附太監直保國公永冒邊功驟遷至兵部尙書俱有寵招納權賂不踰年而敗汝言死於獄鉞爲編民汝言之寵幸威焰無禮甚於鉞其禍亦慘於鉞然其姓同所依附及爵位出處亦同

二馬都督

天順間馬良者貌溫麗少以幼童侍靑宮旣卽位有龍陽之幸襲父職爲金吾指揮使累戰功爲都指揮南城反正召見之進都督僉事平曹欽進都督同知賜繡蟒衣玉帶凡行幸必從賞賚不貲一日上出獵南海子早朝罷文武羣臣候送午門外見有乘馬從中門諸璫夾而出者以爲上也最後上騎而出蓋前騎者良也良喪婦不數月而娶鼓吹達禁中上知之恚曰奴薄行乃爾耶自是不復召至成化初坐與中官王綸有連出廣東從大帥自效正徳間馬昻者宣府指揮也累戰功至都督僉事總宣府兵有女弟已適畢指揮有娠矣美麗善騎射曉番語上聞而召嬖之甚遂進昻右都督一門大小皆賜衣蟒諸大璫皆畏之呼爲馬舅臺諫皆有言不聴一日上過昻賜第飲酣欲召幸其妾昻不可上怒而起昻懼請解任女弟亦疏二人姓氏官爵恩幸見疎俱絕相類然良後協贊南京守備鎭守廣西貴州以功名終而昻奪職死其弟都督炅都指揮■﹝日上永下﹞昊皆得罪

南直隸六相相克

吾南直隸輔臣在林下者少師徐公階李公春芳太子太保嚴公訥萬曆中少師申公時行大拜久之徐公薨已少保許公國大拜未幾李公卒俄而嚴公亦卒吾州王公錫爵復大拜林下遂無一人而三人者皆在閣矣

文武互用之極

王靖逺驥王威寧越皆以進士累官尙書左都禦史而一掛平蠻將軍印一掛平胡及靖虜副將軍印蓋不止總督而已也李曹公文忠以左都督而兼掌國子監祭酒王新建守仁以戰功封爵而從祀孔廟楊興濟善以布衣散曹而位左都禦史封伯遂兼掌禮部及左軍都督府其事至奇故特標著之

任子官位大於所由

國朝重科目一途任子多不得大位獨燕府左長史朱復以二品後五品終任子浚爲北京行部尙書二品禮部左侍郎儀公智三品任子銘至太子太保兵部尙書一品翰林學士呂公原五品任子■﹝常上心下﹞至南京太常寺卿三品少詹事劉文恭公鉉任子棨至太常寺卿掌尙寶司三品浙江按察副使陶公成四品任子魯至廣東右布政使二品南京工部右侍郎黃公孔昭任子綰至禮部尙書兼翰林學士二品江西按察司副使許公逵四品任子瑒至錦衣衛指揮使管衛事三品右副都禦史孫公燧三品任子堪至都督僉事二品堪任子鈺至都督同知一品品秩皆過於所自一奇也儀銘累任翰林又以尙書掌府黃綰爲詹事學士咸極淸華之選二奇也儀贈官至特進左柱國太師階勛位秩遂冠人臣三奇也陶復轉蔭子孫至錦衣千戶世襲四奇也

兩任子攺翰林給事之異

宣徳中儀侍郎智子銘以蔭爲給事中後攺翰林檢討進修撰再進侍讀金殿學幼孜子達以蔭爲檢討後攺給事中轉左右至兵科都給事中其相反可謂奇矣正徳初許侍郎進入兵部子誥以給事中避言路攺檢討與金達事亦相反

三唐狀元皆戌科

國朝唐姓狀元僅三人其一爲侍讀學士唐臯系正徳甲戌歷丙戌戊戌而至嘉靖庚戌爲太常少卿唐汝楫又歷壬戌甲戌而至萬曆丙戌爲今翰林修撰唐文獻奇甚

一母孕兩狀元

普江王懷中言長樂馬某娶妾有子鐸而妻妬不容嫁之同邑李氏生子騏初曰馬后鐸中永樂壬辰科狀元騏中戊戌狀元

弇山堂別集卷十七

●欽定四庫全書

弇山堂別集卷十八

﹝明﹞王世貞撰

○奇事述三

己卯壬午之際

文皇靖難師在己卯秋寧庶人作難亦在己卯秋相去正得二甲子文皇之起以都督三司謝燕伏兵僇系之寧庶人亦然豈偶合耶抑有所借襲也其用李士實爲太師國公劉養正爲軍師卻似有取於韓公誠意同姓然髙皇之帝業成於鄱陽一戰而庶人卻敗於其地則大相反矣文皇以壬午入紹世廟以先一歳入紹而亦以壬午攺元帝王自有眞所謂妙合者固不在彼而在此也

兩壬午風水之變

萬曆十年壬午秋七月丙辰朔十三日戊辰至次日己巳大風雨拔木江海及湖水俱嘯湧吾州常熟崇明嘉定吳江等處漂沒室廬人畜以萬計考之實錄嘉靖元年壬午秋七月乙巳朔二十四日戊辰至次日己巳大風雨江海嘯湧漂沒室廬人畜亦如之以余所見及野史所載是日俱有龍火之異前壬午禍微輕而逺後壬午禍甚慘而狹要之六十年內所無也今人知其周一甲子耳不知其干支正同蓋無一日之贏欠也異哉異哉

戶口登耗之異

國家戶口登耗有絕不可信者如洪武十四年天下承元之亂殺僇流竄不減隋氏之末而戶尙有一千六十五萬四千三百六十二口五千九百八十七萬三千三百五其後休養生息者二十餘年至三十五年而戶一千六十二萬六千七百七十九口五千六百三十萬一千二十六計戶減二萬七千五百八十三口減三百五十七萬二千二百七十九何也其明年爲永樂元年則戶一千一百四十一萬五千八百二十九口六千六百五十九萬八千三百三十七夫是時靖難之師連歲不息長淮以北鞠爲艸莽而戶驟增至七十八萬九千五十餘口驟增至一千二十九萬七千三百十一又何也明年戶復爲九百六十八萬五千二十口復爲五千九十五萬四百七十比之三十五年戶卻減九十四萬一千七百五十九口減五百三十五萬五百五十六又何也九年戶九百五十三萬三千六百九十二口五千一百四十四萬六千八百三十四十年戶一千九十九萬二千四百三十六口六千五百三十七萬七千六百三十僅一年耳而戶忽增一百四十五萬八千七百四十四口增一千三百九十三萬七百九十六當是安南新入版圗其戶口之數至十年始上冊籍耳然十一年戶復爲九百六十八萬四千九百一十六計減一百三十萬七千五百二十口復爲五千九十五萬二百四十四計減一千四百四十二萬七千三百八十六又大不可曉也自是休養生息者五十年而爲天順七年戶僅九百三十八萬五千一十二口僅五千六百三十七萬二百五十比於舊有耗而無登者何也然不一年而戶爲九百一十萬七千二百五減二十七萬七千八百七十二口爲六千四十七萬九千三百三十增四百十二萬九千八十其戶口登耗之相反又何也成化中戶不甚懸絕二十二年而口至六千五百四十四萬二千六百八十此盛之極也二十三年而僅五千二十萬七千一百三十四一年之間而減一千五百二十三萬五千五百四十六又何也弘治十七年口至六千一十萬五千八百三十五十八年戶至一千二百九十七萬二千九百七十四此又盛也不二年而爲正徳元年戶僅九百一十五萬一千七百七十三減三百八十二萬一千二百一口僅四千六百八十萬二千五十減一千三百三十萬三千七百八十五又何也自是而劉六等亂中原藍鄢等亂楚蜀江廣無處不被兵而八年以後口卻增至六千三百三十餘萬又何也然則有司之造冊與戶科戶部之稽查皆屬兒戲耳

烈婦俱妾媵

國家令典於婦人女子能殉夫死者俱有旌異然考之實錄洪武七年九月中書平章政事李思齊卒妾鄭氏自經死十七年正月安陸侯具復卒妾楊氏自經死俱贈淑人謚貞烈又燕山中護衛指揮使費愚卒妾朱氏自經死贈徳人謚貞烈徳人卽恭人也永樂二十一年正月成安侯郭亮卒妾韓氏自經死贈淑人宣徳四年二月中軍左都督馬聚卒妾陳氏自經死左軍右都督冀傑卒妾王氏自經死俱贈淑人三月陜西都指揮使王俶戰歿妾時氏自經死贈淑人謚貞烈八年三月忠義右衛鎭撫李壽卒妾趙氏自經死贈宜人八年四月大同左衛指揮使範安卒妾楊氏自經死贈恭人九年二月武安侯鄭亨卒妾張氏自經死贈淑人正統六年五月中軍都督僉事胡榮卒妾陳氏自經死贈淑人景泰二年九月昌平侯楊洪卒妾葛氏自經死贈淑人三年正月丰城侯李賢卒妾余氏自經死贈淑人已上凡十有三而勛戚大臣之妻殉死者無一二也豈妾獨厚而妻獨薄耶意者有呂后袁紹夫人之妬而出於不得已也又自憲宗而後旌典歲有之而未聞有勛戚之家及爲妾者又不可曉故特紀於此

師生同賜下謚及攺謚

嘉靖六年大學士石珤卒上親定謚曰文隱取勤學好問違拂不成爲義也至二十九年大學士張治卒上復親定謚曰文隱則取勤學好問懷情不盡爲義蓋國朝謚文隠者惟二人皆在內閣不久而張公又石公會試所取第一人也以後二公皆攺謚一文介一文毅

奪情與冊同

成化丙戌少保大學士李公賢丁父憂奪情辭不允僅三日冊貴妃萬氏賢妃柏氏會昌侯孫繼宗與公同爲正使萬曆丁丑少師大學士張公居正憂奪情明年冊皇后王氏英國公張溶爲正使公爲副使其事之巧符若此

衍聖眞人同坐事

成化丙戌三月癸卯衍聖公孔洪緒坐奸淫樂婦四十餘人勒殺無辜四人法當斬詔以宣聖故削爵爲民以弟洪泰代沒後洪緒子聞韶襲爵四月戊午正一嗣教大眞人張元吉坐僭用器物擅易制書彊奪子女先後殺平人四十餘人至有一家三人者法當淩遲處死下獄禁錮尋杖一百戍鐵嶺而子玄慶得襲元吉竟以母老放歸弘治戊午闕裏文廟災眞人府亦災凡二氏之品秩應朝給賜無不同者至禍譴亦同何其異也

大學士尙書掌別部

嘉靖末太子太保兵部尙書楊博不理部事而出總督宣大薊遼工部尙書朱衡不理部事而總理河漕又不開缺刑部尙書鄭曉不理部事而代博理兵部隆慶中內閣少師大學士髙拱太子太保大學士趙貞吉俱不輟閣務而掌吏部都察院後拱爲內閣首臣而掌吏部故部見有少傅尙書楊博不令掌而掌兵部亦時事一變也

癸丑壬戌三及第之異

嘉靖壬戌一科首甲三人申時行王錫爵余有丁皆大拜位師傅已見盛典矣其最不顯而又最不利者無如嘉靖之癸丑其明年第三人溫應祿舉家疫死又明年第一人陳謹被逮謫推官累遷至右中允丁憂歸爲亂卒所毆死後第二人曹大章以編修廢疾罷復用脇受商人財削職爲民二科榮辱之相反如此按洪武丁丑廷試三人尢爲不祥狀元陳■﹝安阝﹞劉鍔責徙昌化安置取回爲鴻臚寺司賓署丞尋俱殺之惟尹昌隆爲禮部主事永樂初攺春坊右中允亦下獄賜死其覆取進士內僅狀元韓克忠至按察僉事餘二人俱終本官

福建大魁無顯者

福建自開科至宣徳間最多髙第以後寥寥矣然少顯貴者狀元則乙丑丁顯丁丑陳■﹝安阝﹞丙戌林環壬辰馬鐸戊戌李騏庚戌林震辛未柯潛丙戌龔用卿癸丑陳謹凡九人僅柯至少詹事龔至祭酒四品而已陳至右中允余俱修撰皆夭而■﹝安阝﹞僅爲司賓署丞以不令終灰元則壬辰林志乙未洪英辛丑陳中庚戌傅夏器己未蔡茂春五人惟洪至右都禦史及第者戊辰唐震辛未張顯宗丙戌陳全辛夘黃暘壬辰林志乙未李貞陳景著丁未謝璉庚戌林文癸丑趙恢壬辰李仁傑戊辰戴大賓凡十二人僅謝璉至侍郎林文太常少卿仁傑祭酒張顯宗曽爲侍郎終交址布政而已無論閣部一品俱不可得今己未及第林宗伯士章始破天荒矣

甲榜非正科

國朝科甲以丑辰戌未爲正而洪武開科之歳進士吳伯宗等則辛亥也永樂壬午靖內難明年癸未始鄕試甲申賜進士曽棨等己丑會試中陳璲等上北徵辛卯賜進士蕭時中等天順庚辰試場火秋會試中吳釴等甲申賜進士彭教等正徳庚辰會試中張治等上南巡明年新帝登極爲辛巳賜進士楊惟聰等凡五科非正科而兩皆甲申最後辛巳相去亦三年

丙戌己未無內閣冢宰

國朝諸科第往往有通無內閣冢宰者而三丙戌爲永樂爲成化爲嘉靖又三己未爲正統爲弘治爲嘉靖凡六科惟丙戌有冢宰屠襄恵滽一人餘皆無之亦奇事也

吏部尙書首推內閣不得用

弘治乙夘以前內閣大臣皆特簡不從廷推至乙夘始廷推太子太保吏部尙書耿裕爲首正徳辛未少保吏部尙書楊一淸爲首甲戌一淸復爲首嘉靖己酉太子太保吏部尙書聞淵爲首萬曆甲申吏部尙書楊巍爲首皆不用而用翰林之次及後者

天子義兒

髙帝時曹國公李文忠西平侯沐英大都督同知何文輝都督僉事徐司馬元帥朱文剛朱文遜武宗時永壽伯裴得安邊伯許泰平虜伯江彬左都督劉暉左都督神周右都督張洪都督僉事李琮其餘又數十人錢寧投刺至自稱曰皇庶子

三殺降之報

髙廟初徐中山達常開平遇春破陳友諒兵於池州生擒三千餘人遇春欲悉殺之達不可以聞上上命釋爲兵使者返則遇春以其夕悉殺之矣存者僅三百人上不懌放之歸然竟不以罪遇春也文皇靖難時破李景隆降兵三百騎上命釋畱宿衛胡騎指揮星吉一夕盡殺之又於滄州破南師獲卒萬人皆給牒放歸會日暮有未給者三千餘人指揮譚淵悉殺之上維切責淵吉而惜其功亦不罪也然不旬日內淵吉皆戰沒常公𨿽建開國勲而四十遽夭二子嗣爵皆不終李廣虞詡之恨豈欺我哉

靖難二元功不利大帥

永樂從靖難者僅封二大國如丘淇公福朱成公能皆元功然未常別將大兵也永樂五年成公一受脤拜徵夷將軍統十二將軍兵八十餘萬徵交址入境以病歿八年淇公一受脤拜徵北大將軍統四將軍兵十萬騎徵布尼雅實哩入境卽敗沒二公之不利大帥如此

五元功皆不利

太祖開國元功文臣太師韓國公李善長以嫌賜死太宗靖難元功太子太師淇國公丘福北徵敗沒削爵全家謫海南景帝登極元功兵部尙書於謙讒僇天順復辟元功武臣忠國公石亨下獄論斬文臣大學士徐有貞下獄流金齒世宗入繼元功大學士楊廷和奪官遂無一利者

四橫緹帥皆不終

自錦衣衛典詔獄領刺事官校張權者四人皆不終永樂紀綱爲都指揮僉事淩遲處死族滅家籍天順門達爲都指揮僉事逺戍家籍正徳朱寧爲左都督淩遲處死族滅家籍嘉靖陸炳爲太保左都督死後削奪諸子流徙家籍

二黃中貴

成化中司禮監太監黃賜以與汪直不合出掌南京守備正徳中司禮監太監黃偉以與劉瑾不合出掌南京守備二黃皆以司禮大璫出行業老成稍爲人所重然富貴之極南中往往互稱不能別

四張中貴

正徳末禦用太監張永總督團營禦馬太監張忠佐之司禮太監張銳管監事禦馬太監張雄提督東廠四人俱藉寵有聲而權術亦相埒時號四張雄父亦名銳初不欲迎養以母勸召而庭撻之二十始相哭爲父子已積功卽日奏爲右都督

又三張中貴

萬曆十一年張宏長司禮監張誠次之掌禦用監督南海子張鯨又次之兼掌東廠時稱三張宏死誠代長司禮鯨次之兼掌東廠張朝復次之亦三張也

振瑾二豎

國朝中官握政本亂天下者無甚於王振劉瑾其事權絕相類振在樞筦最久然其橫惡至乙丑丙寅以後而極己巳屠裂土木瑾以丙寅流毒庚午剮於燕市家族皆誅夷籍沒相去甲子同瑾僅後一年耳當振瑾之橫英國公張輔及子嗣公懋俱以太師勛臣班首日與周旋而免挫辱

張永功名前後相埒

正徳寧夏安化江西寧王之亂中貴人張永一則以總督專徵一則以提督贊畫扈駕皆兵未至而亂平事後處置皆屬之永一則善楊文襄一則善王文成無損功名歸後一則首誅逆瑾一則與誅逆彬先後脗合大奇大奇

同官相去科第懸絕

楊少保溥與曹學士鼐同相楊建文庚辰曹宣徳癸丑相去三十三年陳少保循髙少保谷與商兵侍輅同相陳髙永樂乙未商正統乙丑相去三十年楊少師一淸謝少傅遷與張少保璁同相楊成化壬辰謝成化乙未張乃嘉靖辛巳也楊與張相去四十九年謝與張相去四十六年楊又與桂少保蕚同相相去三十九年嚴少師嵩與袁少保煒同相嚴弘治乙丑袁嘉靖戊戌相去三十三年徐少師階與李少傅春芳同相徐嘉靖癸未李丁未相去二十四年胡少傅濙與楊公寧同爲禮部尙書胡庚辰楊庚戌相去亦三十年胡公庚辰左侍郎姚夔以正統壬戌相去四十二年王太宰直以永樂甲申左侍郎項文曜以正統乙丑相去四十餘年桂少保蕚以正徳辛未繼謝少傅相去三十六年夏少傅言以正徳丁丑繼費少師宏相宏丁未相去三十年

功名遲速懸絕

吉水解大紳縉自翰林待詔不二年而爲左春坊大學士兼翰林院學士其所取同邑劉子欽以解元會魁髙第幾五十年而自戍所起爲學官終身邢寛爲狀元近三十年始得南院講學而曹文忠鼐爲狀元十年彭文憲公爲狀元一年商公爲狀元四年卽入內閣商又三載爲兵侍學士而庚戌及第林文猶爲修撰戊戌庶吉士尹鳳岐以侍講剩員卒家山陰胡悳爲刑部主事三十年不遷張文忠孚敬桂文襄蕚俱以主事之次年拜學士又四年至極品遲速之不同如此

生產右腹及肋

產不由戶者釋氏以爲世尊及轉輪聖王之瑞而儒者以爲必無之事而實未必然成化十八年鳳陽宿州民張眞妻王氏孕當產臍下右痛不可忍凡三月而增劇至三月一日亥時腹畔右開裂生一男鼻準中有黒痣一巡按禦史周蕃上其事於朝而祝京兆記之尹文和直瑣綴錄又云二十年徐州一婦初孕肋骨下卽生一癅漸長如核大久之皮亦瑩薄兒遂從此產有司具聞月給膳米直往來徐州見之此豈一事耶然所傳不同而皆有據嘉靖末眞定屬城有婦人於右肋產一男甚雄偉然六歳死而前二人至長不聞有異天地大矣何所不有

中國夷官互居

權貴妃父光祿卿永均任順妃父鴻臚卿添年李昭儀父光祿少卿文呂婕妤父光祿少卿貴眞崔美人父鴻臚少卿得霏皆朝鮮人也𨿽貴至列卿而尙居朝鮮至宣徳中永均以訃聞賜白金米布又琉球國相程復饒州人也自言相其王四十年年八十乞致仕歸饒州許之命以國相兼左長史賜四品誥夷人以中國官居夷而中國人以夷官居中國亦異事也又宣徳中蘇門葛剌國王弟哈剌之漢入朝病卒贈鴻臚少卿賜葬

外國人進士

洪武辛亥髙麗國人入試者三金濤登三甲第五其國之延安人也授山東安丘縣丞歸爲其國相景泰五年甲戌進士黎庸交址淸威人阮勤多翼人勤仕至工部左侍郎天順四年庚辰阮文英慈山人何廣扶寧人成化五年己丑王京嘉靖二年癸未陳儒俱交址人儒仕至右都禦史

夷女得尙帝王

髙帝聘庫庫特穆爾女王氏爲秦王妃永樂中權貴妃任順妃呂婕妤崔美人皆朝鮮所貢女

女官

余嘗於宛委余編記女官若國初六尙之職舊嘗取寡婦及幼女之知書者爲之然皆典內職非文銜建昌知府師克武定知府商勝東川知府勝古烏撒知府實卜皆洪武中土官代其夫與父者也後不可勝紀

椓人妻

水東日記載宣廟賜禦用太監王瑾夫人二人又正統中鎭守遼東太監王義死命太監喜寧視其家因掩有其貨寶財物田產義妻馬氏奏之詔以田產給其家余悉入官天順初賜故太監吳誠妻南京第宅莊田成化中禦馬監左監丞龍閏娶故南和侯方瑛妾許氏爲妻事發詔離異仍命司禮監治之

內臣嗣子

太監劉永誠以從子寧晉伯劉聚爲後官左都督特封其髙曽祖而不及父左司直兼編修李泰考滿上疏言臣爲伯父司禮監太監永昌子不得封生父母請封祖父母以展孝思從之泰與牛輪登科錄俱注伯父司禮監太監永昌左監丞玉而俱入翰林泰至詹事府詹事兼侍讀學士輪至太常少卿兼侍讀

同姓同謚

文臣姓謚相同者刑部侍郎贈少傅馬京禮部右侍郎兼學士贈尙書馬汝驥同謚文簡少師贈太師張孚敬太師贈上柱國張居正同謚文忠少保大學士贈太保毛紀太子太傅禮部尙書贈少保毛澄同謚文簡翰林院侍讀學士贈學士張益太子太保禮部尙書贈太子太傅張升同謚文僖太子太保大學士贈少保張治少師大學士贈太師張四維同謚文毅禮部左侍郎兼學士贈尙書劉定之南京兵部尙書贈太子太保劉龍同謚文安禮部左侍郎贈尙書王瓚吏部右侍郎王道同謚文定太子少保南京吏部尙書吳一鵬少保太子太保禮部尙書翰林院學士吳山同謚文端少傅大學士贈太保劉忠南京禮部右侍郎贈尙書劉瑞同謚文肅南京刑部尙書贈太子少保方良永戶部尙書贈太子少保方鈍同謚簡肅少保太子太傅都察院左都禦史贈太傅王越太子太保兵部尙書贈少保王以旗同謚襄敏都察院右副都禦史贈右都禦史鄧棨左都禦史鄧廷瓚同謚襄敏太子少保都察院左都禦史李賓太子少保吏部尙書贈太子太保李秉南京兵部尙書贈太子少保李遂同謚襄敏太子少保工部尙書贈太子太保王復南京兵部尙書贈太子少保王學夔同謚莊簡其武臣姓謚同者平陰伯朱崇撫寧侯朱謙俱謚武襄漳國公王聰右都督王效同謚武襄駙馬都尉富陽侯李讓太子太保襄城伯李全禮安昌伯錢承宗會昌伯錢杲同謚榮僖淸平侯贈渠國公吳成恭順侯贈邠國公吳克忠同謚壯勇

按二毛文簡一時爲學士爲內閣禮部淸徳相望二王襄敏俱長中臺節制全陜三邊二吳壯勇俱以番將賜姓殉節一時尢奇

文武臣姓謚同者南京吏部尙書贈太子太保朱希周太師成國公贈定襄王朱希忠同謚恭靖右都禦史贈少保王璟鎭撫贈右都督王忠俱謚恭靖興府長史贈太子少保大學士張景明少師隆平侯贈鄖國公張信同謚恭僖太子太保戶部尙書贈少保孫交太保會昌侯孫果同謚榮僖

爵謚相類

諸王及武臣侯伯之爵有類於謚者今附記之不然亦以爲謚也永樂十五年安恵王又肅莊王成化十三年襄憲王嘉靖十九年徳懿王二十年崇善恭順王二十年定安懷簡王四十四年恵安宣懿王載塾永樂十五年贈成武伯陳亨謚忠壯宣徳五年贈安順侯薛貴謚忠壯景泰五年贈忠勇侯蔣信謚僖順天順六年贈文安侯張輗謚忠僖成化八年贈定襄侯郭登謚忠武十年贈靖安侯和勇謚武敏嘉靖十四年恵安伯張偉謚靖襄四十三年贈忠誠伯陸炳謚武恵萬曆元年贈定襄王朱希忠謚恭靖按定襄文安靖安猶地名其它故稱美也恵安以下似四字謚若陶仲文之恭誠榮康恵肅伯則似六字謚而和勇又似並爵名而爲六字矣

又武定侯郭英謚威襄武安侯鄭亨謚忠毅恭順侯吳克忠謚壯勇恭順侯吳瑾謚忠壯武靖侯趙輔謚恭肅然易以國封公爵

此外如忠勤伯汪廣洋李賢忠誠伯茹瑺昭武伯曹欽及忠節侯張子明永義侯桑世傑義恵侯劉繼祖蓋直以爲號而不別謚也汪茹曹皆削

大臣名與謚類

李岐陽文忠謚武靖此外如大都督朱文正伍大司馬文定張大司空文憲亦然

人主廟號謚號相犯

廟號之相犯者仁祖之與仁宗謚與廟號之相犯者睿皇帝之與睿宗

親王大臣犯廟

謚廟號定而臣下之謚有犯者如懿祖之後有周王子埅申王佑楷鄭王佑檡代王俊杖徳王佑榕與太子之懿文世子之懿莊文臣則呂原楊守陳諸大綬之文懿張鵬之懿簡周瑄張■﹝炏上金下﹞胡拱辰閔珪之莊懿陳俊徐貫林庭■﹝木昂﹞之康懿成祖之後有唐王彌鍗蜀王讓栩文臣則王守仁之文成宣宗之後有秦王懷埢文臣則黃福劉大夏之忠宣憲宗之後有瀋王胤栘淮王厚燾文臣則宋濓費宏之文憲聖謚定而臣下之謚有犯者如昭皇帝之後有秦王秉欆蜀王賓瀚韓王旭櫏代王充耀肅王縉炯益王載增文臣則江瀾之爲文昭敬皇帝之後有伊王吁淳唐王宇溫毅皇帝之後有傅珪羅倫黃孔昭張治之文毅李桂之毅勇劉玉之端毅許進潘鑑王邦瑞彭澤楊博之襄毅王憲之康毅肅皇帝之後有劉瑞趙貞吉之文肅林俊之貞肅顧佐梁材葛守禮之端肅潘璜方鈍方良永陳瓚之簡肅莊皇帝之後有衡王厚燆文臣則馬自彊之文莊王學夔之莊簡了不以爲嫌也若文皇帝之爲文武皇帝之爲武與郡王妃主之謚之犯者又不可勝紀矣

弇山堂別集卷十八

●欽定四庫全書

弇山堂別集卷十九

﹝明﹞王世貞撰

○奇事述四

大臣更名

宋公馮勝初名國勝次更爲宗異最後名勝西平侯沐英初名文英豫章侯胡美初名廷瑞衛國公鄧愈初名友徳東勝侯汪興祖初名同魏國公徐輝祖初名允恭至孫國公顯宗初名長子翰林待制王禕初名偉又名瑋禦史大夫陳寧初名亮中書左丞楊憲初名曄都督汪興祖初名同劉學士三吾初名昆孫駙馬黃琛初名寶蹇忠定義初名瑢齊大司馬泰初名徳胡文穆廣以及第攺名靖後復名廣楊文敏榮初名子榮劉忠武榮初名江王毅湣文初名彊李狀元騏初名馬王祭酒恂初名振徐武功有貞初名珵姚少師廣孝初名道衍沐黔國公斌初名儼王尙書繼初名維毛南寧伯勝初名福壽會昌侯孫銘初名鎭劉尙書中敷初名中孚胡方伯徳盛初名徳勝趙副都禦史載初名君琰羅侍郎玘初名紀方文襄獻夫初名獻科張文忠孚敬初名璁汪宗伯鏜初名鏜孫徐宗伯學謨初名學詩以字行者吳殿學名佑以字伯宗行劉學士名昆孫以字三吾行黃太常名湜以字子澄行練禦史大夫名安以字子寧行李尙書名銅以字至剛行楊文貞名寓以字士奇行金文靖名善以字幼孜行王賓客名璲以字汝玉行羅侍郎名簡以字汝敬行李祭酒名懋以字時勉行王安簡名倫以字宗彜行吳徵君夢祥以字與弼行吾鄕文待詔名璧以字徵明行

大臣復姓

大臣復姓者曹國公李文忠西平侯沐英平章何文輝都督徐司馬初俱國姓東勝侯汪興祖初張姓都督僉事謝彥初孫姓右都督寗正初韋姓禮部侍中黃觀初許姓左禦史大夫景淸初耿姓右都禦史熊槪初胡姓右副都禦史陳泰初曹姓太常卿夏昶初朱姓工部尙書趙榮初王姓太常少卿陸釴初吳姓馬宗勉初周姓南戶部尙書潘蕃初鍾姓副都禦史丘鼐初周姓尙書孟鳳左布政使孟麟初臧姓右都禦史鄒昊初馬姓兵部尙書張經初蔡姓禮部左侍郎黃宗明初薛姓兵部左侍郎孫禬初葛姓少傅大學士呂本初李姓禮部尙書陸樹聲初林姓侍講邢一鳳初林姓參政馬顧澤初顧姓郎中王周紹初周姓少師大學士申時行初徐姓至於章恭毅綸魏恭簡校則身沒而其子孫始復爲吳爲李也若降將之賜姓名及正徳中賜國姓於異典記之矣玆不復贅

懷恩本姓馬劉瑾本姓淡中貴之至賢至惡者也陶仲文本姓潘

冒國姓者

大臣而冒國姓者自國初攺姓外如左都督朱寧初姓錢右都督朱安初亦姓錢平虜伯朱彬初姓江安邊伯朱泰初姓許永壽伯朱徳初姓裴名得一曰皮得左都督朱暉初姓劉左都督朱周初姓神右都督朱洪初姓張都督僉事朱琮初姓李

姓名非故

諸姓名皆賜者降虜也忠勤伯李賢初名綽羅同安侯和珍初名浩裏浩沁恭順伯吳允誠初名巴圖特穆爾忠勇王金忠初名額森托噶順義伯羅秉忠初名阿爾噶實哩安順侯薛貴初名托和齊淸平侯吳成初名瑪魯忠勇伯蔣信初名巴爾臺子嗣伯蔣善初名揚古賚斯恭順侯吳克忠初名伊勒都特穆爾

明縉紳奇姓

古今奇姓余嘗於宛委余編略載之而不能詳今於淩氏所記拾本朝之可知者更志一二以俟增訂東華州人按察副使思忠吏部員外思誠給事中思恭禦史郊鬷鄖縣人府同知象閏南海人都禦史詔鄷漳川人禦史某終城固人鴻臚主簿其功戎嘉州人知縣府寧波人知州國振叢文登人尙書蘭南昌人按察使貞吉弓江浦人禦史元同長安人博士恕淸交址人邵武令蠡紅陽曲人鄖西丞尙朱通靑州人州判官仁本鴻樂安人樂昌丞佑忠北流人郎中簡隆利津人禦史英崇懷逺人都指揮使某彤仝錦衣百戶寅衝香山丞循吏敬佟遼東人吏部郎中珍都督登淸水人欽天博士子重從安陸州人知府龍繁昌人指揮貞容懷寧人進士若玉香山人孝子師偃松六合人府經歷庸臨桂人通判以弘墉石樓人府照磨瓊冬泗水人訓導靑農淶水人知縣猷恭汝州人都禦史昭卭蘭陽人府同知林重石州人舉人省雙陜西人僉事鳳鳴逄丹稜人指揮榮降阜平人都司經歷垣隨山東人按察司使贇山西人副使府祈山後人千戶璧訾諸城人光祿署丞宜山西人進士綬池涿州人進士龍同安人都禦史浴徳遲臨胊人兵部左侍郎鳳翔福山人太僕寺丞適夔合肥人雩都令信司山西人進士迪內黃人太僕丞恩麋和順人衛經歷立道儀髙密人侍郎智尙書銘危金溪人學士素右司郎中止邵武人禦史行眭雎寧人給事中竑丹徒人進士煜岐解州人都禦史亨給事中政斯垣曲人通判幹鳳陽人指揮泰彌給事中堅袁州人﹝闕﹞陜眉懷河人評事旭邳通州舉人贊舉人宣丕句容人訓導承文綦慈利人知縣衝大冶知縣禎移遷安人府照磨善睢龍溪人中書參政稼卑樂城人訓導銘夷靜寧人指揮福之保昌人教諭輔其昌平人縣丞福鄭州人知縣秉規夏邑人教授恂馳仁壽舉人九垓慈仁壽舉人訓導止亓河南人按察副使某奇宣寧舉人景中耏歸州人判官純熈河南人儀制郎中光宣大足人吏目厚蘄襄陽人市舶提舉航毗膚施舉人寵屍膚施人推官聰尼益都人教諭養徳葵涿州人順慶府同知玉縻上元人訓導煥資耒陽人知縣頥思東昌人建安丞志道怡耀州人訓導居敬衢江西人建陽丞通靡繁峙舉人子實誰南部人府照磨龍匙蒲州人判官廣蓬萊人都指揮北鑰衣棲霞人衛經歷勉仁飛城固人戶部郎中瀑廬南城令坦於長樂人英山侯顯岷州人都禦史敖胥龍陽人布政司參議必彰蘧貴溪人永安令廷臣初潛江人參政杲茹長沙人忠誠伯瑺戶部尙書泰素無錫人百四歲大中疏洧川人苑馬監正勤樗和曲人訓導本直閭陜西人布政使鉦提學副使潔四川人都禦史東渠滕縣人訓科仲寧如司賓署丞學禮璩涇縣人知州新源大埔人戶部主事鎭海書郁林人主簿永琇余博平人吏目惟興譽和順人濮州判官哲絮井涇人鄖縣丞樂巫合肥人都督同知凱廣徳人禦史繼咸吾開化人禮部侍郎紳區南海人參政越呼綏徳人參政廷信戶部主事爲卿太原人參將良明塗江西人禦史中丞節布政使觀須徳州人禦史瀾武進人僉事用賓殳長興人知漳州府文通辜韶州人徳興令臯安仁人參政顓母劍州人太僕卿祥蓬州人禦史恩大理評事徳純扶安化人宣化令讓狐陽曲人中書舍人忠塗髙安人主事子源靖安人主事斗鎭進士鏜文祥漢州人副都禦史澤民無陽曲人淳化縣丞能蕪平山人大使恕邾河東人渭南令安莆枝江人雩都令森湖連州人諒江照磨澄臾歸信人海丰丞信孤濮州人徳化丞啟犍爲人松敷溪令季奴髙郵人都指揮管西金山衛守備寧邽陜西人訓導仲徳犀獲鹿人主簿希古梨宜黃人訓導公弁稽昆山人灤州守照雞遷安人苑馬監正濟時霓福山人雩都令濟懷日照人鴻臚序班進忠淮臨汾人通州同知錫絳州人太平推官天相槐福淸人都指揮寅枚吳縣人主事倫孝子應發萊四川教諭從善臺泰安訓導謙獻開洛陽人刑部尙書濟臺當塗人長陽令鼎邰江寧人禦史淸當塗人太常丞博咍光州人教諭左才遷安人工部尙書寛哀萬安人推官賢又爲按察使貞吉初姓回巢縣人知府謙知郇沭陽人進士旃莘歸安人進賢令野倫南海人左諭徳文敍通參以諒祭酒以訓順徳人進士文銀故城人知州嵩太原人主事鏡神陜西人涇陽伯英博羅人知縣受因新閩縣人教諭度淳合州人成安令忠厚春垣曲人遷安丞生物武昌人金溪丞仲和賓蒼梧人廣東提舉繼本慶徳人永州推官禮人開州人百戶傑緡固始人都指揮桓塵莘縣人教諭洪經歷昻霄雲山東人參政冒云東平人三河丞復誠君西平人漳州知州助勤曹縣人進士璽薫建寧衛千戶成懃瀏陽人梧州府同知進斤南海貢士其明忻博羅人教諭恭遜轅和順人司儀署丞朴垣陽朔人戶部照磨廣詢雩都人進士芳惇滁州人保定推官鐸賁定逺人千戶隆論同州人長沙經歷中立門秦州人禮部尙書克新錦衣都指揮達尊繁峙人太湖丞徳恩濰縣人司儀署丞光軒河曲人左都禦史輗藩保寧人淸逺令俊官長汀人汝山令謙端當塗人禦史宏都禦史廷赦寛漢陽人進士徹幹洧川人欽天監春官正蘭襄陽人應天尹以權達州人參政興祖寒伏羌人教諭丹寧鄕人武陵令鳳翔雷州人武陵令桂芳盤邰陽人武進丞銘冠日照人安塞丞端歡開封人丰城丞慨完遵化人歸善丞愚興化人指揮國仁姦山後人開平千戶闌權徐州人文華殿大學士謹朝鮮人光祿卿永均泉永城人平山主簿應醴然蔚州人衛經歷昌延大興人戶部侍郎祥韓城人禦史茂給事中瑁堅秦州人博平令晟弦枝江人主簿尙彊肩太和人貢士固賢平涼人埧大使瑄年懷逺人戶部尙書富鄢丰城人刑部右侍郎懋卿玄遷安人知縣端芊掖縣人安陽丞震千茂名人宜山典史萬仙河州人合江令名旃趙州人教諭英騫武陽人紹興府同知弘旋江都人貢士善駢大名人戶部主事恭橋曲沃人縣丞宗義堯安居人太僕丞卿瀏陽人參議紹招廣寧人融縣令子莘廣東人蘇州府通判盂賢搖南平人句容教諭昌聊南昌令讓超宜黃人衛經歷令華寥鄖西人永春丞貴瓢太和人長陽典史某麼湯陰人通州訓導謙定州人無錫丞稍安定人知州騰漢朝曹州人永丰丞泰言巢新昌人禦史筠鈔彰徳人知府介臯淸河人教諭玉蒿滕縣人進士賓操浮梁人禦史安又禦史欽給事中守經糟鳳翔舉人士奇豪潁川人宣都令英戈梁縣人都督預景州人南京刑部尙書瑄又京師人運使九章知府九疇過山後人右都督興平湖人進士璘無錫人進士鶴阿山西人進士其麟和川人知縣賢河涇州人襄陽知府源娥福淸人知縣喬軻簡州衛千戶興那宜賓舉人尙絅又舉人正俅庹磁州人南陽衛指揮五常磁州人佗容縣進士盛蒼梧知州超咼公安人巴縣令文光沂州人崇安丞崇揚處州人舉人賓東明舉人光休萇揚州舉人輝倉遵化人訓導紀相上元人知府迪博平人參政樞光陽人吏科都給事中懋長滑縣人指揮略■﹝艸殃﹞永福舉人淸將如臯人邯鄲丞翔坊徐州人休寧丞蒙芒臨川人教授文鎭防寧縣舉人盛徵祥符人都指揮使義三山人工部員外郎顯營祁州人知眞州世寶英祁州人知縣繼善卿昆明人通判壽公安人進士文端衡西平人知南安府嶽寶應人工部主事宇生蓬萊人桐鄕令用和刑束鹿人晉府長史哲合水人長汀令惟一經廣西人參議彥宷星沅江人敍州府推官奎靈陽谷人■﹝山孝﹞縣令芳零橫州人博白令暢寧行唐人訓導全行靑大寧人典史文盛陳州衛指揮若水陵髙郵人涪州同知茂宣化人通道令藤吳川人同安丞文澤崩潛山人固始丞愈堅泰和人伏羌典史可立弘臨川人太平令啟冰繁昌人千戶如鑑天臺人郴州守伯傑由杞縣人主事禮門緱西華人曹州判官賢攸安平人禦史承秋潁上人按察僉事茂油陵川人諒江守鳳開州人平涼通判恭甌貴溪人興化丞庚鐂南昌詩人績彪攸縣人新寧令堂浮永州人撫州照磨簡句伏羌人都指揮璽琴資縣人葭州守惟和臨石阡人平涼通判見城參平定州人連江令安鐔唐縣人太平守鑑尋按察使適欽吳縣人知府拱極壬逺安人杜寧令士亨莘縣人畱守經歷佐郯蔚州人建平丞微三應州人祁門丞庸道澹朝陽人長陽令某淡廣西人汀州推官■﹝王扁﹞潛髙安人禦史溟上上髙人湖州府同知儒粘宜黃人東鄕令宣晉江人禦史燦占桐柏人縣丞恩添沙縣人增城令禮氈定陽人參議成文僉汝陽人教諭陽咸萊陽人進士懷良泛桂林人教諭勇瑞州千戶﹝闕﹞金邵武千戶英拱和順人進士北臨桂人參議廷臣奉蘭陽人知縣科弭唐縣人溧水丞宦底考城人右都禦史蘊是江陰人大使佑市井陘人龍虎衛經歷朝喜山後人都督信理固安人教諭劇廣西人龍溪令英水鄞縣人邵武令蘇民進士桓吳江人知州之文姒陜縣人米脂令庸道山西人襄陽府通判昻佀鄆城人戶部尙書鍾仕昌黎人陽信主簿鳳起達州人舉人鏜耳巴縣人醴陵令桓紫陜西人指揮承舜啟達州人雩都訓導韋爾寶坻人靑州照磨名斐丹稜人禦史俊樂安人僉事旻扆解州人禦史昭尾曹縣人臨城主簿禮古陳州人戶部尙書朴山西人大理少卿鎔今梁山人按察副使之賢堵山陰人參政升輔崇徳人夔州府推官成長淸人淸平衛指揮徳虎麟遊人鄂嘉令臣五通海人宜城令淮午費州人舉人明臣迕髙郵人文登丞春仵泰和人學士鳳蒲圻人主事瑜土山西人進士進良普漢陽人僉事仲賢垣曲人副使暉甫黔陽人弋陽令經六合人永丰令轍羽電白舉人闗福禹臨洮人仁壽令禋宇淶陽人大名通判賓主益都人主事問禮愈曲江人興國丞徳勤禇雎寧人主簿山俎磁州人員外郎琚慶都人五臺令有用邸髙陽人苑馬監正善又山西人經魁第昌黎人杭州通判泉璽湯谷人衛經曆書洗廣東人庶吉尙文且觀城人潞州判官簡買河內舉人源哈長葛人禦史新民其子給事中民安﹝闕﹞回夷指揮銘隗淸江人進士邦衡海廣東人戶部尙書淵電白人禦史澄瓊山人都禦史瑞宰保安人四川都指揮正采鳳陽人海寧衛指揮鳳翔靄順元宣慰使翠泌陽人邯鄲令都揣泌陽舉人本閫武進人上髙縣丞立道惲武進人副使巍郎中■﹝父上耳下﹞參議紹芳靑神人錦衣衛經歷彩宛望江人運使嘉祥苑寶慶人郎中囿寋眉州人孝子衡■﹝日上爰下﹞宜都人吉安府經歷儀罕廣州右衛舉人言命又舉人髙逺遂平人刑部員外郎志烜靑海人長壽主簿霄散襄陽人江陰丞惟聰簡白山人知縣昱產瑞昌人主事麟蹇巴縣人少師義廣西右布政賢今按察使理典宛平人陵川令英單定逺人兵部尙書安仁展岐山人禦史毓京衛人進士敏善大冶人懷慶府同知養鄲六安人臨淮訓導福矯山東人蘇州知府順紹廣安舉人暘表番禺人教諭貢兆華亭人蓬萊丞元亨曉醴陵人墊江丞枝島垣曲舉人璞■﹝艸夘﹞山東人僉事承慶溧陽人大理寺卿欽老徐聞舉人兆祥保通州人曲江令睿葆巢縣人髙淳訓導光先寶廣東人攸縣丞敬早云川人交址府同知禮道河間人番禺令同浩黃陂人上猶巡檢本捨稅課大使敬厙融縣人上杭主簿繼生把陜西都指揮宗瓦土官女知府某仰長洲人大理寺丞瞻無爲人左布政使升養壽州人護衛指揮雄涼州人都指揮賢賞會稽人理問震順徳人通判瑨莽平原人思南通判亨上江夏人左參政志同知府觀陜西人進士志朗象臺人都察院司務淸井邢臺人給事中田駙馬都尉源建徳人校書郎一成幸吉安人刑部主事實永富順人進士穎省壽州人萍鄕令凱靖太平人撫州通判宣宛平人鴻臚卿洪冼順徳人工部侍郎光南海都禦史桂彥郎中桂奇茍﹝姓本多而以其異記之﹞靈寶人禦史甫蒲州人禦史汝安閬中人太僕卿穎眉州人僉事延庚紐介休舉人師鈕會稽人徳安知府衍翰林待詔天錫按察副使淸僉事緯九井陘人徳興令焯酉武陵人廣信通判仁有墊江人苑馬寺監正終慶偶昆山人教授桓鬥茶陵人府同知輔後當塗人陜西參議敏後岷州人指揮能守源曲人蓬萊主簿育仁酒涇源人神木衛經歷好徳醜三山人邵武通判慈首巴陵人龍江闗提舉謙長沙人汀州府推官得仁舊普安人苑馬寺監正惟賢壽蘄州人進士儒諸曁人府同知成學咎山東人郎中誠三原人禦史如思澉吳成舉人仁亮閃永昌人永州通判靄潁州人教諭名教授賢陜湖廣人知府茂橄開州人舉人皥廣宗舉人守道鳳貴州人都督朝印江人東鄕令儀庭重濱州人鄱陽令謙甕安肅人懷慶知府蕙凍雎州人利津令泰用陜州人遼州吏目夏縱蕭縣人日照訓導文冀鹿邑人工部左侍郎凱寶應人應天府尹綺東安人淸源伯傑智元氏人進士審南平令佑義道州人濮州學正森利博羅人府同知濟川河津人禦史賓祕故城人郴州守心傳示臨潼人府同知郁類鰲山衛人訓導康次電白人都指揮攄帥安居人禦史祥醴陵人國子監丞中臨川人知府機江陵人參政蘭賁滁州人大名教授智位安掖人訓導安侍六合人綦江教諭懋意歐寧人獻縣訓導季曁崇安人進士文河東人達州守陽貴河南人錦衣指揮鐸汝陽知府仁豫蘄水人上饒令銑璩玉田人欽天監博士成暮臨城人禦史容度蓬州人給事中智具曲河人評事珪付大城人按察副使吉厲海州人都指揮達灤州人戶科都給事中汝進銳南充舉人廷緘世臨潁人刑部尙書家寶稅永壽人平涼府同知璇四川人進士新裔宣化人盧溪令璜羿湘陰人遂寧令忠閉石屏人知州魯恵安令禎銳武康人工部主事禎太臨桂人文昌令溥大永川人逺安令有柰直隸人戶部左侍郎亨會髙昌人雩都丞同泰福寧人安逺令行實鈞州人湘潭令谷蓋興化知府天麟祭藍水人衡府紀善節蒯壽州人刑部主事全南樂人太僕寺丞信介湖廣人徳慶知州壽解縣人知府一淸拜建水人醴陵教諭完賣羅城人寧徳丞廷傑膠州人宜黃令芳蕢蔚州人汀州巡檢端邁慈利人江西右參議文麟代山後人西安衛指揮升愛融縣人永昌通判莫助能﹝音耐﹞洳川人崇徳丞以文南寧人始興令鏖佴﹝奴代切﹞滁州人永丰令隆興化人廣東都指揮俊愼歸安人禦史蒙印永平人太和令璽六合人寶慶府同知寶信武邑人遼州判官時順江夏人進士境韻淸源舉人鰲鎭常山人開縣令某舜慶都人欽天博士用禹員錦州人禮部郎中紀咸陽人霍州知州鼐訓柏鄕人袁州府教授浚問寶應人貢士智郡大寧人余幹令敬頓直隸人進士銳憲荊州人府經歷章漫忻州舉人智寸浪穹人梓潼令居敬灌南海人江陵主簿謙貫臨武人橫州守元凱漢道州人鹽井提舉邦傑爨雲南人郴州判官奐歸州人知州忠武進人筠連令進練長洲人春坊司直郎塤禦史綱新淦人禦史大夫子寧戰祈縣人揚州知府愼蘄州人南京戶司務符院振武人參政賓綫日照人分水令雍山東人甘肅副總兵補衮弁長寧人監利訓導志中釧閬中人撫州照磨國雲南人貴陽丞佩射衡陽人鹽井衛教授兌化蘄州人襄府左長史之行赦中牟舉人敬亞華陰人平陰丞吉夜山東人光祿寺丞珠太原衛指揮景光亢臨汾人四川左布政使思謙況靖安人蘇州知府鍾髙安人按察僉事照郎中眞參政叔祺望河南人常州推官增逺安人進士子威暢河津人禦史亨隴西人按察僉事華曠徳州人余幹令彥溫醴陵人解元宗舜鄺宜章人兵部尙書埜任丘人瑞州守鐇翰林侍講灝光祿卿沛旺福州衛千戶斌妙河州衛指揮齡肖褒城人解元靖正合肥人大同教授復姓南海人貢士秉恭令新昌人禦史曦懋內丘人山西參將國輔豆昆明人河南衛千戶長寧就淶縣人西寧衛指揮大勲漏山陰人貢士瑜宿夾江人刑部員外進掖縣人行太僕卿應參又隴西人豹韜衛經歷尙珍耉漢州人龍南丞秉彜秀石泉人禮部郎中芳茂安化人禦史彪茂山衛人山東副總兵鍾鬭平陽人府經歷鳳闞四川人知府繼禹鑑徐州人兵馬指揮善牧弋陽人興化推官義紹興進士相木瑞安人國子學錄景方錢唐人解元訥沐定逺人西平侯英伏刑部侍郎伯安鞠和州人進士祥鞫楚雄人邳州守以信曲貴州人長沙通判信竹昌黎人太僕少卿祥服襄垣人扶溝令用休睦平南人教諭堅夙松溪人本縣令道暹祿武陟舉人存福山後人都督僉事時復扶風人典史揚淸鹿鄭州人邯鄲令秀太康人長興令顯肅歸善人教諭灝濮鳳陽人樂浪公英邵武人都督溫其當塗人翰林編修韶速饒州衛千戶斌僕桂林人善化訓導淮璞城固人知縣俊獨華州人行人善赤水衛人嶽州守賢續翼城人進士旻束岐山人萬載令淸安東令贄禦史春沃蕭山人溫縣令墅定海人禦史頖逯錢塘人武進教諭宏曲汝陽人曲陽令子得玉彰縣人眉州判官恩粟長子人戶部尙書恕貴陽人工部員外林督全州人歸善丞仲美浴略陽人通判沂篤建水人順義丞自誠嶽鄭州人上杭令崇楡次人通渭令思忠朴沈陽人新安衛指揮淳用金鄕人中利巡檢巖漆江寧人參議汝翼南昌人參議彬郅渭南人膠州判官用義栗浚縣人太常丞景初長治人兵部右侍永祿乙河南人吏部主事瑞蜜築安撫使定曲陽谷人鳳陽府同知鏞宓慈溪人蘇州檢校大麒佛封丘人安慶衛千戶正郤固始人寧波知府馴率髙昌人平度州判官慶壹興化人府經歷震昌一鄧州人贊皇令洪延川人靈壽丞炫七施州衛人永春訓導希賢柒宣化舉人文倫汨潯陽人彭澤主簿澄劇槁城舉人暹郁山東人潁川衛知事讓乞南京人泌水令賢廣西人吳川令住蔚合肥人禮部侍郎綬朝邑人禮部右侍能宣武人太僕少卿元康厥井陘人華州守惟明骨歸徳人學正恭闕長洲人禮部郎中成章河南人平涼知府淸越合州人進士堅揭廣昌人兵部左侍稽弘文館學士樞忽山西人戶部郎中鳴月巴縣人武昌訓導文憲贛縣人江油令輝孛隴西人四川僉事曰山後衛人都督僉事福褐北流舉人奎笪相城人沂州守貴湖口人給事中柬光達西域人禦史兼善丹徒人郎中毅任縣人提學副使其道脫星子人亷州知府因遂寧人都指揮綱薩閩縣人禮部右侍郎琦榻保章人刑部主事明徳撘陽人教諭恩滑太倉人弋陽令泉余姚人南昌知府浩西安解元撫頡易州人知縣質捌石屏人利東巡檢忠八江寧人禮部主事通撒髙郵人進士祥別大同人醴泉令俊河南人魏縣教諭叢折泗州人中府斷事克恭列固始人長樂丞文邦捏河州人平鄕令經節平涼人信丰指揮鐸鐵鄧州人兵部尙書鉉永昌人進士篆偰溧陽人戶部尙書斯姚州人進士惟賢渫山西人鄧州守升孑東昌人分宜令金雒三原人刑部尙書僉右副都禦史昻涇陽人副都禦史遵藥山東人僉都禦史理鄂確山人江陰丞隆博云和人涇縣教諭某洛淸源人參將忠禚平度人南平訓導芳籍內黃人荼陵州守貫徽伯延津人鴻臚鳴贊希益蒲州人指揮效忠赫大名人禦史瀛麥連山人工部尙書志徳南海人按察僉事春芳赤曲沃人汶上丞從周格石阡人行都司經歷化革四川人員外郎從時迮如臯人翰林編修原霖鴻臚序班縝策賀縣人長沙縣丞敏百贛州千戶恭貊太和人內黃令安澤陳州人府同知義亦山東人江西參將孔昭碧涿州人大名訓導潭惕龍溪人瀧水令龍酈興化人光祿卿鏞弋代州人交址右布政使謙景州人南京刑部尙書瑄力臨淄人鄖陽令魁墨髙陵人兵部右侍麟翼秦州人淸河教諭琛直容縣人河源令淩霄勒曹縣人主事璽黒山後人總兵都督僉事春息博興人知縣昭植湖廣人文昌令軒黙新和人扶風丞思道習新諭人詹事嘉言廬陵人國子司業孔教汲五樓人邯鄲丞時學立蘭陽人右布政使述及交河人戶部左侍郎宦襲歷城人揚州府訓導勗戢簡州人參議汝止疾淸逺人貢敬合大同人雞澤令舉闔隨州人禦史勝先納什邡人常徳衛千戶臺接莒州人知縣武帖馬平人龍川令晏法丹徒人保定通判愷甲邢臺人鴻臚序班總復姓至我朝則益少矣蓋多去繁而從省故也以是悉志之東方棲霞人石屏州守正丹徒人平南訓導巍公冶髙密人右僉都禦史誌公孫鹽城人安吉令讓司馬山陰人少詹事恂福建副使垔司徒日照人新會訓導綬司空福山人定海令禧諸葛太平人陜西參議伯衡會稽人給事中峴閭丘長洲人瑞州府推官玉呼延四川人參將迪西門日照人洧川丞炳淳於黃州人主事士瑾固始人南京上林苑丞重申屠長洲人翰林修撰衡崇徳人禦史祺聞人余姚人進士恪善晟韺郎中珇副使銓尙寶丞徳行端木句容人尙書以善溧水人翰林待詔孝文侍書孝思敬皆完顏鄜州英山令章皇甫遼海人指揮知事斌長洲人知府錄僉事涍汸府同知濓歐陽永新人禦史子韶城武人行省郎中萃參政恭沔陽人考功郎中謙桂陽人泉州知府復太和人僉事哲吏部侍郎鐸禮部尙書徳僉都禦史重工部侍郎塾太僕卿衢俱太和人水丘臺州舉人進又舉人曦爾朱富平解元欽宇文陜西人鍾參政臨安人通判溥夏侯宜黃人內黃令某上官浦城知縣子榮主事徳南城人評事民望按察副使民詹長孫慶元人鴻臚寺丞義仲長淸浪衛人髙安令備璚州府通判賢慕容湘陰人龍泉丞傑第五淳化人當塗令寧三水人夔州府通判徳令狐洪洞人郎中一槐濮陽廣徳州人進士恭寧陽丞瑾戶部照磨鉞上虞丞傅余杭令傳獨孤太和人禮部郎中樂善樂安人潼川州守一敬尉遲鞏昌人興化府通判淵鐵力句容人鴻臚序班必失

弇山堂別集卷十九

●欽定四庫全書

弇山堂別集卷二十

﹝明﹞王世貞撰

○史乘考誤一

國史之失職未有甚於我朝者也故事有不諱始命內閣翰林臣纂修實錄六科取故奏部院咨陳牘而已其於左右史記言動闕如也是故無所考而不得書國忸衮闕則有所避而不敢書而其甚者當筆之士或有私好惡焉則有所考無所避而不欲書卽書故無當也史失求諸野乎然而野史之獘三一曰挾郤而多誣其著人非能稱公平賢者寄雌黃於睚眥若雙溪雜記瑣綴錄之類是也二曰輕聽而多舛其人生長閭閻間不復知縣官事謬聞而遂述之若枝山野記剪勝野聞之類是也三曰好怪而多誕或創爲幽異可愕以媚其人之好不核而遂書之若客坐新聞庚已編之類是也無已求之家乘銘狀乎此諛枯骨謁金言耳𨿽然國史人恣而善蔽眞其敍章典述文獻不可廢也野史人臆而善失眞其徵是非削諱忌不可廢也家史人諛而善溢眞其讚宗閥表官績不可廢也吾於三者豹管耳有所見不敢不書以俟博洽者考焉

夫家乘是而疑譽者吾弗敢擿也野史非而疑毀者吾弗敢救也其齟齬而兩有證者吾兩存之其拂而核者吾始從陽秋焉鄙人之途聽而誕者也纎人之修郤而誣者也則弗敢避矣

自此以下凡十一卷皆考二史誤

國初事迹乃劉辰撰言太祖聞劉基章溢葉琛皆國士也徵聘到京授基溢中丞琛洪都知府按是時宋濓同聘而基與溢累數任官始至中丞非徑授也

劉辰又紀乙未正月克金華路五月太祖爲開府儀同三司江南等處行中書省左丞相不知諸將推奉耶抑受之宋龍鳯主也史佚之故附於此

辰又紀癸卯三月張士誠圍安丰韓林兒告急太祖親援之士誠聞而遁去劉福通奉林兒退居於滁士誠復入安丰丙午三月太祖取林兒安置按史云癸卯二月張士誠將呂珍破安丰殺劉福通據其城先是福通等兵勢日蹙以安丰來附至是爲珍所殺三月上帥師破呂珍珍走師還元將珠展錫都復乘間入安丰福通死而韓林兒者不知其何所之也辰所記福通奉林兒退居滁固誤意者林兒得脫之後尙擁虛器於滁耶旣云丙午三月太祖取林兒安置按枝山野記內載伐張士誠榜文雲龍鳯十二年皇帝聖旨吳王令旨又何也史惟稱劉福通而不及韓林兒至上卽位告上帝文亦止言福通蓋諱之也

艸木子余錄言髙帝謂天下一家尙有三事未了一少傳國璽一王巴拜未擒一元太子無音問分四路出討至漠北大敗死者先後約四十餘萬人按北徵止用十五萬人惟大將達與中山侯和不利旋收兵回塞曹國公文忠勝負相當而宋公勝等則全勝其云死者四十餘萬人謬也

髙帝事迹內載李文忠守嚴州取妓韓畱宿太祖怒而誅之召文忠問罪以中宮言得解回鎭儒士趙伯宗來汝章說曰再召不得回矣文忠乃使伯宗等宻通使於杭州張四平章通好旣得報與郎中侯原善掾史聞遵道謀約降會上以手札召之文忠猝至京上大喜撫之甚切賜良馬金幣文忠歸而尢原善等曰我幾負主上卽事泄何以見之乃謀餞張使及伯宗汝章於大浪灘使博索醉而縛投於水按文忠至親勛臣豈宜有此縱有之劉豈宜不少諱而紀以上聞蓋是時景隆以嫌疑得罪辰之此言固上所不厭聽也

枝山野記言洪武中禦史與校尉同居官舍重屋禦史在上校尉在下欲其互相糾察按此時原不設校尉刺事剪勝野聞言太祖平僞周見周伯琦伏張士誠後問爲誰對曰前元參政周某帝曰元君寄汝心膂乃資賊以亂耶伯琦惶恐不能答先賜三日大醉以酬其功後殺之按伯琦放歸裏久之乃卒

又言司徒李伯升先以國情輸我師帝以爲佞臣命斬以示士誠野記言亦同按伯升降後累遷中書平章政事洪武中乃卒子爲世襲指揮

又言徐太傅追元順帝將及之忽傳令班師常遇春不知所出大怒馳歸告上曰達反矣追兵及順帝而已之其謀不可逆也太傅度遇春歸必有變乃畱兵鎭北平而自引軍歸駐舟江浦仗劍入謁帝時方盛怒宿戒閽吏曰達入愼無縱之達旣入未見帝自疑有變乃拔劍斬閽吏奪關而出帝因使人釋其罪令內謁達不可帝不得已往視於舟中達因進曰達有異圖不待今日𨿽云晚矣然吾臨江鞠旅亦能撫有江淮顧弗爲耳且吾之不擒元帝亦籌之熟矣彼𨿽微也嘗南禦中國我執之以歸汝曷治焉天命在汝已知之矣顧達何人敢以自外上乃悅按下大都後達與常平章同破山西庫庫至陜而分兵達討定西王巴拜而平章襲應昌平章卒於軍以二年八月柩至龍江達以十一月班師入見上撫勞之此言何從起也況太傅之所以功名令終者忠順耳拔劍斬關稱名爾汝之說𨿽病狂喪心者不爲之書生妄語可笑

又言代王之母邳人也先是太祖嘗戰敗而奔投代王母家王母曰爾某耶人言爾貴天子也因宿旦辭去王母曰吾後有姙如何帝乃貽獘梳爲質及上卽位子且長矣因攜子及質謁上上命工部艸設木宇居之不令入宮及代府成遂分封焉故王卒得終養其母按王母惠妃郭氏與蜀谷二王同母且王以洪武七年生爲天子且八載矣安得有微時戰敗之事無稽不可信如此世系謂太宗周王爲髙皇后所生而懿文秦晉諸妃子非也革除遺事則謂懿文秦晉周王爲髙皇后生而太宗爲達妃子亦非也太宗與懿文秦晉周俱嫡出史與玉牒甚明

野記言滁陽王后伏劍而死按以上爲孫徳崕所畱驚憂成疾而卒後龍鳯主拜嗣子爲元帥張天佑與上爲左右副元帥而天佑在前上不受則王之終必不以權奪伏劍明矣

枝山野記言癸卯八月髙皇與陳友諒戰彭蠡小卻郭威襄請以火攻勝之後宣武公子興射友諒矢貫其顱及睛而死按國史止言友諒中流矢不聞宣武射也且當其時友諒死東軍尙未知至死之三日而降卒始來告猶未信何以知射自宣武

資治通紀言大祖初生河上取水澡浴忽有紅羅浮來遂取衣之鄭氏徵吾錄及故所居名紅羅障及髙氏鴻猷錄亦因之實錄載瑞兆多矣獨不載此恐亦傳聞之誤

又言朱文正貶廣東死非也文正先拘守鳯陽先墓以逃故賜死死時上未取廣東

六年黜丞相汪廣洋爲廣東行省參政以柔姦怠政也後竟賜死按廣洋尋再入爲左禦史大夫右丞相十二年貶今云竟賜死抑何遺略也

胡惟庸謀逆陰約日本國貢使以精兵裝巨舶約是日行弒卽大掠庫藏泛舟入海事泄伏誅上後卻日本之貢以此今紀殊不詳

又言藍玉徵西歸意望進爵時已封涼國公上命加太傅玉攘袂曰我當爲太師何太傅按是時加宋國公馮勝潁國公傅友徳爲太子太師玉與曹國公李景隆爲太子太傅開國公常升全寧侯孫恪爲太子太保然則玉等之所加東宮三太非三公也今紀不能詳若攘袂之說考之史則有之

近峯聞略引王文恪公言髙帝克陳友諒俘其妻孥曰我自起兵以來未嘗納人子女今友諒三犯我金陵四犯我太平我甚恨之其妻闍氏可沒入掖庭未幾生子友諒遺腹也封潭王國於長沙將之國闍氏語之曰爾乃漢王陳友諒子汝父被殺吾爲汝忍死於此他日當爲父復此讎也故事諸王來朝者皆止於宮中潭王來覲入止宮不以禮自檢歸國發兵反髙皇遣太傅徐達之子討之潭王堅閉城門抱其幼兒繞城上行取銅牌書其上云寧見閻王不見賊王因擲於城外遂舉火闔宮盡焚攜其子投隍塹而死髙皇大怒因假妖星亂宮爲辭盡戮宮人皇后脫簮珥待罪僅免余悉殱除焉自是紀略亦因之按潭王之母達定妃與齊王同胞非闍氏也王生於洪武二年距陳友諒之亡將十載而云遺腹孝慈之崩在十五年距潭王自焚且七載而云後脫簮珥待罪僅免王之焚以妃家坐罪不自安帝遣使慰諭之召入朝疑懼與妃自焚而云發兵反王文恪久典國史而孟浪乃爾又何怪於皇甫陳氏之傳訛也

紀略言太祖之封十王也親艸冊文適李韓公北徵唐之淳在軍嘗爲艸露布上讀其文嘉之問艸者爲誰韓公以之淳對帝令飛騎召之使者不諭械之京之淳以父肅得罪悚栗不自保至京過其姑門告使者止索其姑見泣曰善爲我斂屍乃行次東華門時門已閉守者曰有旨令以布裹從屋上逓入累累逓易數次至便殿燈燭熒煌帝坐閱書之淳俯首庭下帝問曰爾艸露布耶對曰臣昧死艸之乃以短幾置之淳前列燭命膝坐以封王冊文一篇授之曰少爲弘潤之之淳叩頭曰臣萬死不敢當帝曰卽不敢旁注之之淳承命注上遙望燭影下帝微微喜至十篇上大悅時夜未央命出候朝謁歸至姑家猶守門相與慶幸具酒食慰勞及朝帝問曰爾世宦否對曰臣父翰林應奉卽日命嗣父官考之十王冊定於洪武三年四月其六月唐肅始爲翰林應奉明年夏例失朝免官又二年以例責佃臨濠今以其時爲唐肅得罪後事一大謬也李韓公旣無北徵亦何嘗有露布二大謬也之淳洪武末館曹公景隆家至建文二年始以方孝孺等薦拜翰林侍讀明年卒原無仕髙廟及爲應奉三大謬也十王冊文多宋濓艸是時𨿽唐肅不得與況之淳乎事蓋無一實

雙溪雜記洪武八年相府變發覺由是始置三公閣內以備顧問而丞相廢革誤也此時無府閣𨿽有大學士亦非三公不參機務又丞相廢在十三年

艸木子余錄言洪武十四年誅涼國公藍玉收其黨四萬餘人誅之初徵雲南時諸將十餘人陛辭上與玉論兵呼諸將去三呼而不應玉舉袖一麾諸將盡起上甚惡之所謂三呼不如一麾四萬餘人之命基於此矣按藍玉之死在洪武二十六年又徵雲南玉爲左副將軍傅潁公爲大將是時上𨿽親餞之於龍江然進止機宜非玉所得專也

近峯聞略言太祖克金華召一星者劉日新推命答曰將軍當極富極貴又推諸將校則言或爲公或爲侯髙皇怒其不言官職劉請屏去左右曰極富者富有四海極貴者貴爲天子髙皇大喜洪武四年召至問欲貴乎對曰不願又問欲富乎對曰不願問以所欲曰臣所欲者求一符可以徧遊天下耳髙皇因以手所揮白扇題曰江南一老叟腹內羅星斗許朕作君王果應神仙口賜官官不要賜金金不受持此一握扇橫行天下走識以禦璽劉持此徧遊十二年回家忽對妻子言我當死於非命故歸欲作別去遊京師妻畱之曰旣當死死於家耳答曰當死於京都遂至南京都市中推算但講命而已蓋先被旨不許與人算故也都督藍玉平雲南回因請劉言將軍將星見梁地當封梁國然七日必有一險我當與將軍同死後果封爲梁國公侍朝穿紅袍在西班時日當上照映上目之曰此將軍不獨外邦人畏之朕亦膽寒矣有張尙書者同往雲南與玉不睦對曰此人陛下之前不妨但恐非少主臣也上由是欲誅之因潛令科道糾之科道問張尙書何以爲罪張第言軍還不交軍欲乘此作亂耳玉臨刑時嘆曰神乎劉先生之言問爲何人曰劉日新上聞因逮劉至問汝與藍玉算命對曰曽算又問汝命盡幾時曰盡今日因殺之今其家子孫猶在賜扇尙存按藍玉以徵南左副將軍從潁國公破雲南還又六年大破虜封涼國公非梁國公也又三年而以謀反誅非自雲南還封涼國公又非以其時誅也張尙書者疑卽張紞雲南平後始爲左參政至布政使並無與玉同朝也推此則劉日新之妄可知矣

庚巳編言於梓人者湖廣武岡州人其父嘗夜夢梓潼神遂能雕塑神像極於工致梓人生七八歳眉目如畫資性聰警其州將愛之因其父藝以梓人名之及長有雋才且多異術舉洪武乙丑進士歷知登州府有訴其家人傷於虎者梓人命卒持牒入山捕虎卒泣不肯行梓人笞之更命他兩卒曰第焚此牒山中虎自來兩卒不得已入山焚其牒火方息而虎隨至弭耳帖尾隨行入城觀者如堵虎至庭下伏不動梓人厲聲叱責杖之百而捨之虎復循故道而去尋爲部民告訐以爲妖術惑眾有詔逮梓人下刑部治之數月瘐死獄中棄其屍家人發喪成服一夜忽聞扣門聲問爲誰答曰身是梓人家人驚曰鬼也曰吾實以間逃去云死者詐也勿疑家人不信謂鬼衣無縫驗之乃不然遂內之梓人不自晦匿日與故舊遊宴或泛舟不用篙楫逆水而上以爲樂里人劉氏其怨家也執而縶之白知州伍芳請奏聞芳不許劉遂詣闕告之朝命法官來州推案未至一日忽失梓人所在但存鐵索而已劉無以自明竟坐欺罔得重譴而梓人自是不復見云梓人自號七十一峯道人詞翰遒逸可觀吳用藏其自制遊太山歌一紙予嘗見之按乙丑進士登科錄無於梓人且髙廟之世不應異人疊出如此而實錄亦不載恐未可信

雙溪雜記言宋景濓洪武二年除學士十年致仕五品終身是時官制學士承旨正三品學士從三品侍講讀學士正四品景濓爲承旨致仕銜稱嘉議大夫卒後官制方攺此言謬也

鄭端簡於宋國公勝潁國公友徳俱云暴卒例凡暴卒者俱賜自裁者也於曹國公李文忠獨書卒而曹公卹典至優厚其神道碑爲董倫撰云十六年冬十有二月王有疾明年春疾轉亟東宮臨視明日上親幸其第撫悼良久翌日而薨偶見一野史云文忠多招納士人門下上聞而弗善也一日勸上內臣太多宜少裁省上大怒謂若欲弱吾羽翼何意此必其門客教之因盡殺其客文忠驚悸得疾暴卒上發悲怒殺諸醫及文忠侍者百人余以爲不根之論及考嗣公景隆誥具言歷代貴戚之家保富貴者鮮以其理道無知威儀不度由是束手而傾者有之不自重而覆者有之其丁寧告戒幾三百言而末云前朕姊子李文忠朕命居羣將之列功至公位嗚呼非智非謙幾累社稷身不免而自終又云今命爾從外孫景隆襲封曹國公爾其戒前人之失戒愼之毋泛言毋徇勢與魏國公徐允恭申國公鄧鎭誥絕異然此誥在洪武十九年而十七年曹公贈王之誥又云四夷來庭厥功居多小心勤愼始終如一其於甥舅之親君臣之義能兼之矣豈以親故有所諱耶抑旣封之後始有所聞耶切責及殺門客疑有之史蓋曲爲諱也

野史又言太祖初見周伯琦參政問曰先生年若干曰七十五矣因贈詩先生七十五何不六十九白骨塟靑山萬古名不朽按三朝野史載淮西閫夏貴歸元授中書左丞又四載乃卒人弔之曰享年八十三何不七十九嗚呼夏相公萬代名不朽不應相同至此

都公譚纂言優人某太祖令人投之江陰戒勿令死某濡衣而出帝問之若何乃歸乎曰臣下見屈原其言有理是以復歸問何言曰我逢暗主投江死汝遇明君莫下來按羣居解頥載散樂髙崔嵬善便捷齊文宣帝令給事捺頭向水下良久問之曰見屈原云我逢楚懷王方投汨羅水汝遇聖明君胡爲亦來此然則此亦附會前人之語也

野記謂太祖召楊維禎將用之維禎八十餘矣作老客婦謡以見志或勸上殺之上曰老蠻子止欲成其名耳不僇而遣之一時頗髙其事諸學士俱有詩詹同文作傳皆假借之所謂非義之義也予嘗有論暴其罪按維禎預修元史史成當授官以老辭歸卒年七十六非八十餘也維禎祖父非宋臣是時元有天下矣仕可也旣食元祿不仕可也何罪之可暴希哲誤矣

客坐新聞言髙皇帝下建業仗劍見金碧峯峯不爲起帝曰若知有殺人不眨眼將軍乎峯曰若亦知有不怕死和尙乎因問取吳楚策後閱廬山誌曹翰屠江州以兵入崇勝寺僧緣徳坐不起翰怒曰而知有殺人不眨眼將軍乎對曰若知有不怕死和尙乎翰大敬異之然則剪勝所傳卽此事也

艸木子謂上有佳句云鳥啼紅樹里人在翠微中天下誦之又皇太子新月詩云昨夜嚴陵失釣鉤何人移上碧雲頭𨿽然未得團圓相也有淸光照九州島野史附之謂爲太祖及懿文不享國之證艸木子乃元遺民國初所著書謂上者順帝也皇太子者阿裕爾實哩達喇蓋以其不獲有天下而在東宮頗擅權故記之耳髙帝集無此二句

十三年永嘉侯朱亮祖卒實錄以爲鎭廣東所爲多不法番禺知縣道同上言數十事皆實上以亮祖功臣不下吏但罷職令居江寧縣之安陸鄕未幾以病卒其子暹亦以智勇稱數從徵伐累功爲府軍衛指揮使先卒功臣錄及吾學編亦因之然考上禦制壙志云朱亮祖不法使鎭嶺南作爲擅專貪取尢重歸責不服己非一時朕怒而鞭之不期父子俱亡就塟己責之地所謂其子者暹耶抑次子耶亮祖死於杖明矣史蓋諱言之也

髙廟紀汪廣洋傳言廣洋貶居海南舟次太平復遣使勑責云云廣洋得所賜書益慚懼遂自縊卒按髙廟禦制文集勑諭怠政坐視廢興丞相汪廣洋云昔命助文正於江西𨿽不能匡其惡自當明其不善何其幽深隠匿以致禍生前與楊憲同署於中書憲姦惡萬狀爾匿而不言觀爾之爲也君之利乃視之君之禍亦視之無忠於朕無利於民如此肆侮法所難容差人追斬其首以示柔姦爾本實非愚士特賜勑以刑之爾自舒心而量已以歸於冥冥故諭今勑辭若此而史與吾學編乃謂上切責之廣洋惶恐自縊以死何也

震澤紀聞謂宋公景濓旣以孫愼坐法累徙蜀之茂州遇一僧問曰濓何以至此僧曰公豈嘗有愧心乎景濓曰無之僧曰先生於勝國嘗爲官乎曰翰林國史編修僧黙然公至夜乃自縊而死考王忠文小傳及鄭楷行狀俱云至正乙丑用大臣薦拜翰林國史編修自布衣入史館爲儒者之特選先生以親老不敢遠違固辭會世亂益韜祕乃入小龍門山著書屬文又言景濓足迹未嘗踰鄕裏則景濓實未受官至京師也若劉文成伯溫則舉元進士爲萬安丞江西行省掾史江浙儒學副提舉行省考試官兩爲元帥都事行樞密經歷行省郎中處州總管府判前後九政矣今縉紳之論不考本末輒以議宋公而於劉公不之及人固有幸有不幸哉

洪武二十七年十一月晦潁國公傅友徳卒十二月定遠侯王弼卒二十八年二月宋國公馮勝卒八月信國公湯和卒信公封王謚塟備極恩禮所未聞者襲封耳若潁宋二公之卒在藍涼公之後一應恩典俱從削奪以鄭端簡吾學編暴卒例之其爲賜死無疑但實錄爲宋公立傳備言其功至所謂爲大將馭眾無紀律其徵納克楚禆將有盜敵馬者勝斬之以徇然亦自掠敵馬至使閽者行酒於納克楚妻求大珠異寶又畨王死才二日彊娶其女失夷狄降附心上以此深責之然是十八年事耳以後數佩印巡邊加太子太師恐未可據以爲罪狀也至潁公尢不可曉自洪武元年以後北徵及平蜀平滇功冠諸將不聞有纎毫罪狀見疑以死而史不於卒時立傳卻於封公下及之與藍涼公同例永樂中又不爲置後豈藩邸時有宿歉耶至湯信公𨿽號宿將爲列侯首而毘陵之欠忠鐫之誥劵瞿塘之退縮載在詔勑至恩禮優崇有羣公所不敢望者蓋首倡解兵退休之請深中上心而晚年風疾不能言動又有以安上意耳定逺亦不立傳女爲楚昭王妃以昭王行實考之蓋亦賜死家至籍也髙帝末年大將有功名者誅僇幾盡而秦晉二邸亦先薨逝無非授文皇爲祛除之地耳史之曲諱甚多不可枚舉

洪武三年馮宋公勝爲徵北右副將軍引兵擅還京師爲上所切責按馮勝初名國勝以平吳功進大都督府右都督兼右詹事至北徵復稱都督同知馮宗異宗異其更名也意者初攺樞密院爲大都督府其左右都督俱從一品後進一品而同知爲從一品宋公因從品攺官耶將有別故鐫秩耶二十八年卒見國史甚明定逺黃金爲作傳云悉據金陵馮氏家乘內言三十二年十月十日卒朝廷哀悼遣祭勑有司治喪以閏十二月五日附塟子男九皆先卒恐誤

國初事迹載廖永忠僣用龍鳯章服不法事處以死刑辰蓋其時人當不誣而考之國史洪武八年徳慶侯廖永忠卒爲之立傳且載其功頗詳又云上賻遺之甚厚以其子權襲爵而功臣錄吾學編皆因之則辰說誣矣初但疑洪武三年以前功甚大當封公爵以所善儒生窺意而止三年以後下西川之績見於禦制讚所謂與傅成雙而迨其沒也乃不獲一爵一謚同於吳良顧時輩何也及考洪武十年特赦江夏侯周徳興罪召將相大臣戒之內云廖永忠數犯罪屢宥不悛又復僣侈失人臣禮甚矣永樂十五年都察院劾奏錦衣衛指揮紀綱獄辭內云徳慶侯廖永忠爲開國功臣以僣分犯法而被誅乃知永忠實以誅死者蓋髙帝一時之忿不暇寛處旣刑而後悔之且念其功故加賻葬且使其子襲封修史者緣而爲之掩諱耳廖馮二人尙於卒下立傳而傅潁公王定逺僅於封爵下立傳則二公之禍當尢慘也

髙帝禦制集有諭罪人曽秉正謂其性資聰敏且能幹辦在職時凡有言計朕嘗聽從何期計出多端乃有效古殺身之姦豈不愚哉朕尙憐才能免死免竄使還鄕里爾鬻四歲小女聲曰爲資以歸是其心之正也乎所以昔人有云君子絕交不出惡聲忠臣去國不潔其名爾何如也今爾旣不能爲人之父實難雄於世故閹之不致生人陷人是其罰也考之於史秉正由刑部主事遷陜西參政未行時設通政司特畱爲使官亦尊矣所謂言聽計從將事寄不淺矣其旣閹之後不知用入內職否將因此而殞否史惟於歳後記別用一通政使而於秉正罷斥之由一不之及豈脫略耶將有所諱也

損齋備忘錄舉乙未夏六月從髙皇帝渡江者凡十人曰徐達馮國用弟勝邵榮湯和常遇春鄧愈耿君用子炳文廖永安弟永忠文臣二人李善長毛廣又曰從渡江而歸附者一人曰兪通海甥一人曰李文忠子一人曰沐英逮至洪武三年大封功臣則增多矣殊不知三年所封唐勝宗陸仲亨周徳興費聚陳徳王志郭子興顧時陳徳華雲龍鄭遇春吳良吳禎華髙皆自濠梁起從渡江者也廖永安及兪通海兄弟同自巢湖歸附而分爲二旣載廖兪而遺胡大海耿再成趙徳勝丁徳興又以郭子興子爲郭興王志爲王志原又遺薛顯汪興祖損齋者梅純也駙馬都尉殷之後何孟浪乃爾

弇山堂別集卷二十

●欽定四庫全書

弇山堂別集卷二十一

﹝明﹞王世貞撰

○史乘考誤二

剪勝野聞謂劉基嘗攜客泛西湖抵暮仰天而言曰天子气在吳頭楚尾後十年當興我其輔之及過蘇見張士誠曰貴不及封侯何可久也夜登虎丘山曰天子气尙在吳頭楚尾聞郭子興據濠上就見之遇太祖曰吾主翁也深自結納曰後十年君爲天子我當輔之按公遊西湖見異雲起西北謂天子气在金陵後十年我將輔之然是謝江浙儒學副提舉時語其後張士誠據吳郡之日郭子興據濠上之時公方再起官在處紹間足迹未嘗至濠與吳郡也後至太祖下金華始遣人聘基非素相識也何不經若此

枚山野記謂韓林兒始嘯亂稱小明王劉護軍始就之謂豎子不足謀去適皇祖皇祖初亦與共事謂劉應便除之乎劉曰不足煩也因請更號大明太祖從之韓果先殄按韓林兒初稱小明王后建國號曰宋攺元曰龍鳯太祖初亦奉其正朔授官爵劉嘗謂太祖此牧豎耳奉之何爲後林兒爲呂珍所逼國亡亡之五年而太祖始卽大位國號大明也

野史又謂劉基初見太祖問能詩乎基曰儒者末事何謂不能時帝方食指所用斑竹箸使賦之基應聲曰一對湘江王並看二妃曽灑淚痕斑帝顰蹙曰秀才气味基曰未也漢家四百年天下盡在張良一借間帝大悅以爲相見晚此詩甚奇俊恐亦附會語蓋伯溫初見與宋濓章溢葉琛同不應獨有此問而犂眉公集不載應制之作必非眞又謂伯溫將死遺命焚屍揚灰勿塟平生所讀兵書盡送朝廷髙廟聞之遣使至家索書欲爲營塟其子以父旣焚對上不信故今靑田有伯溫墓然實空墳耳按伯溫素精堪輿必不肯不擇一歸地以爲子孫計且帝疑𨿽漸釋而讒者方在事焚屍揚灰之說其不落間口爲石介者幾希恐至愚之人亦不爲此

震澤紀聞謂太祖旣有天下謂誠意伯曰汝旣佐朕定天下復有何術以教朕之嫡孫使守天下乎基曰有因成一小篋而用鐵汁灌其鎖以授之及靖難兵入建文君開篋而視則袈裟一伽黎一剃刀一度牒一曰此劉伯溫教我也遂爲僧而遁按誠意卒於洪武八年時皇太子無恙而又二年建文君始生何得預云爲嫡孫計乎此誤尢可笑

海鹽王文祿有名世學山尢怪誕不經聊錄其最無謂者其一劉誠意少讀書寺中一異人每出神則一月後爲僧所焚其人神返夜呼曰我在何處基知之開窓應曰我在此神卽附之聰明增前數倍天文兵法一覽洞悟翊運爲謀臣之冠按此乃宋人眞徳秀故事有傳之者人尙以爲誕妄與誠意無與其二聖祖賜劉誠意一金瓜令有急則擊之一夕夜將半擊宮門乃開而迎之曰何也曰睡不安思聖上奕碁耳命對弈俄頃報太倉災命駕往救劉止之曰且弈上遽起曰太倉國之命脈也不可不救曰請先遣一內使乘輿往遂如言回則內使已斃車中上驚曰何知以救朕厄曰乾象有變特奏聞耳曰何人爲謀曰早朝衣緋者是早朝西班中有一臣衣緋命縛之卽取袖中懸哨鴿放起鴿已死袖中蓋以鴿爲號起伏兵也其臣姓名忘之劉誠意影神有童子持金瓜隨侍卽上賜也按夜半開門弈碁全近兒戲當時髙帝必無與誠意相厚至此且行狀家錄俱不載金瓜之說而誠意未卒之前其反者惟一邵榮耳所謂西班衣緋何人也其三刑部尙書開濟上謂濟曰朕欲宴上天二十八宿濟曰臣意亦然曰宴何品也昴奎用酪畢用鹿肉觜用菜根及果參牛用醍醐斗井鬼用秔米華和蜜柳用乳麋星用秔米烏麻作粥張用毗羅婆果翼用煮熟靑黑豆軫用莠稗飯角氐用諸華飯亢用蜜煮菉豆房用酒肉心危用秔米粥尾用諸果狼作食箕用尼拘陁皮汁女用鳥肉虛用烏豆汁室用肉血壁用肉婁用大麥飯並肉胃用秔米烏麻野棗列於二十八金棹上問何以知至否曰二十八金椅以紅綿剖松椅上至則芒倒不至則芒不倒如濟言宴畢其二椅芒不倒問曰二宿何不至也濟曰一宿陛下一宿臣上疑曰卿欲作朕不難也後以事見法問曰卿聰明絕世錦心繡腹且聞人心有七竅可見乎濟曰先剖腹風入無見也先斬後剖五內宛然剖之可見也旣斬而剖不見竅上曰濟死且誘朕眞聰明也按實錄野史俱不載此事尢誕妄無疑其四聖祖憫常開平無嗣賜二宮女妻悍不敢禦晨起捧盂開平曰好手已入朝至回內出一紅盒啟之乃宮女手也開平驚憂入朝儀度錯愕上問之不敢對再三詰曰面色非昔豈謀朕耶開平懼盡吐其實上大笑曰再賜何妨也且入宮飲酒解憂已命力士肢解其妻分賜功臣上寫悍婦之肉開平回不見其妻驚成癲疾按開平有二子茂升妻藍氏爲玉姊開平卒後封王夫人抑何謬也又有王比部可大者南京人言魏國公達夫人妬而酷數辱公弗許置媵妾上賜宮人二先後逼責之得疾死一日魏公方謁上見其色不懌曰得復爲嫂所毆乎公謝弗敢隠上笑曰此易事耳因畱魏公飲而密勑二健璫賫銅撾往宣勑擒夫人中門左碎腦埋土中上建一觀音齋室魏公酒罷歸室成矣因祕不發喪予初駭其言無所經見後考禦制神道碑記其門閥子女甚詳獨不言娶某氏又進封曽祖母母俱王夫人獨不封妻又謝夫人者叛將再興女也意可大言亦有據然至二十年復追封謝氏爲王夫人且與開平事絕相類恐俱未可信後考鄭端簡今言中山王初夫人張氏繼夫人謝氏王出師歸孝陵諭王卿夫人好鞭撻人至死此不足佐卿朕爲卿擇一佳婦謝夫人是也謝夫人生四子四女長卽仁孝皇后次代國安王妃又次未聘永樂丁亥仁孝皇后崩長陵諭謝夫人朕欲得夫人季女繼中宮夫人曰妾女不堪上配聖躬長陵曰夫人女不歸朕更擇何等壻耶季女竟不敢受人聘從佛氏爲尼於南京聚寶門外所謂王姑庵者是也

嘉靖中霍文敏公爲禮書毀之據此知所謂妬而死者張夫人非謝夫人也第謝夫人以洪武二十年追封則已前死矣何得至仁孝皇后崩爲文皇辭幼女聘中山王以洪武十八年正月卒至仁孝崩已二十三年何得有未笄之女此女少出家爲尼有之未必有命繼中宮事也然則今言亦未確

鄭端簡今言滁陽王有長子郭大捨張夫人出戰沒一女惠生蜀豫如意三王汝陽永嘉二公主亦張夫人出又次李夫人生郭老捨洪武四年旨云說與郭老捨再三畱爾不住實要回鄕守祀爾舊有二所莊田我就賜與爾耕種教戶部官開除糧艸十一年鄰人賁童兒詿誤出走十七年上諭張來儀譔王廟碑文遂云王無後令滁州衛千戶王傑等二十二人供祀事祝宥日興又令蜀王往來修祀比王之國攺令滁州衛掌印官致祭宥氏分獻二十八年老捨還鄕爲費謙所發解黑窯場做工上面諭放回令一年一朝京師老捨卒諭葬立石老捨生謙謙生升升生信信生琥皆一歳一朝有籍於禮部鴻臚寺弘治癸丑琥奏得旨冠帶守祀辛酉復奏下該部看了來說馬鈞陽行巡撫查明覆奏壬戌奉旨是郭琥與做奉祀正徳癸酉琥又求印信王傑裔孫璽奏琥詐冒吏部亦惡其求望漸多覆請奉旨是滁陽王祀禮悉遵皇祖舊制行郭琥近授職銜革了仍照皇考前旨止與冠帶榮身再來奏擾不饒辛巳琥復奏吏部議法司問罪嘉靖元年五月朔奉旨爾部裏再查議了來說復奉旨是郭琥準與原授職銜以榮終身不許干預祀事琥生厚滁陽散財集眾以啟萬世之業而子孫曽無一命可乎端簡之紀其詳悉如此然滁陽王實有三子長者戰歿次以病死少與羣小謀叛髙帝伏法故張來儀碑稱無後而所謂郭老捨者必滁陽之族年少長者也若其幼子則在洪武四年時當尙少而何以曰老捨使果滁陽王子是不胙茅土之討必罹金罌之賜矣寧能晏然而已乎

升庵丹鉛錄言元至正間瑞州上髙縣有術士曽義山世居縣十五里胡蘆石畔嘗開卜肆於縣南之橋埠有瞽而丐者日過肆前義山必禮而與之語或啖之果餌久之丐者告山曰明日有三人共一目來者有異術君宜叩之明日果有眇一目者曳杖導二瞽人過肆山隨之拜於縣北之鸕鶿洲一瞽者曰當以小洲爲誓遂以其書授山且畫沙指訣盡其祕妙其書名銀河棹山後占卜如神邑人皆知預避紅巾賊行掠無所得恨欲殺之隱匿縣西觀音閣得免遂不復行其術密藏其書於胡蘆石洞中臨終謂其子曰某月某日有劉姓過吾家取書畀之戒不可泄後劉公伯溫官江西髙安果經山家其子如山言授之遂棄官歸靑田見太祖於金陵

今獻彚言小說乃云劉公得石匣兵書乃瞽史詞話以欺愚人者君子可信之而立言哉升庵之辯如此視王文祿所載若有據然考伯溫行狀第云少善經學工屬文及通天官家言而已不言其所自得豈公諱之耶然謂公經義山家從其子得書遂棄官歸靑田見太祖於金陵按公自髙安入行省幕府再補儒學副提舉論禦史失職歸起爲元帥府都事進行省都事奪官再起遷樞密經歷假行省郎中下補總管府判忿歸久之始應髙帝聘凡先後十餘年今謂得書而遂不事元升庵當亦誤也伯溫占驗似能近而不能逺不然元運若此而尙欲借以成功名至憤恚欲自殺以門人持之而免何名前知

近峯聞略言國初命百官禮儀皆尙左攺右丞相爲左丞相余官亦如之按漢尙右如周勃爲右丞相陳平爲左丞相是也豈尙左之說因循至我朝始定而其間有因革耶夫丞相以下惟秦及西漢尙右東漢尙左歷代皆尙左至元復尙右此豈僻事耶

枝山野記髙帝令宋學士濓作靈芝甘露頌賜酒大醉歸爲孝孺言之頃酣寢方候夜深殊未醒卽爲代制文比曉宋起趨朝愕然謂方曰我今日死矣方問何故宋曰昨上命作頌醉甚誤不爲今何及矣上怒必賜死方曰正恐先生覺已具一艸或裁定以進可乎卽以文呈宋閱之曰何攺爲亟懷之入朝上迎謂濓頌何在宋出進之上讀之曰此非學士筆也宋又愕然上曰此當勝先生宋叩頭謝臣實以賜酒過醉不能成章門人方某代爲之上曰此生良勝汝立召見卽試一論五策方立成上覽訖復顧宋曰渠實過汝卽命面賜緋袍腰帶猶平巾令往禮部宴命宗伯陪之復遣覘焉方據上席岸然上曰斯人何傲因不畱俾爲蜀王府教授語懿文曰有一佳士賚汝今寄在蜀其人剛傲吾抑之汝用之當得其大气力按宋公以洪武十三年卒方君年二十餘其上書試補漢中教授在公卒十餘年後此非實也且宋公之愛方甚凡所贈送文皆極歷履之詳而乃遺其見上事耶

開國功臣錄稱濮眞鳯陽人國初從舉義累戰功歷升都督僉事洪武初徵髙麗兵敗被執其王怒欲兵之眞乃罵曰夷虜爾害吾吾主必滅爾國爾不知吾丈夫有志豈肯爲爾屈耶卽剖心以示之而死王大懼遣人入朝謝罪並歸從行兵士上曰濮眞當危難秉義不屈忠節可嘉追贈樂浪公謚忠襄表其門曰功超羣將智邁雄師有子玙生甫數月卽封西涼侯坐藍玉黨事誅吾學編及封爵考亦從之又別立濮英傳云爲都督僉事掌陜西行都司事然考之史有濮英而無所謂濮眞也英廬州人累功至中軍都督僉事二十年大將軍馮勝等旣降納克楚師還命英以三千騎殿爲敵所乘馬踣見執絕食不言乘間剖腹死追封開國輔運推誠宣力武臣柱國金山侯謚忠襄明年加封樂浪公尋封子玙爲欽承父業推誠宣力武臣西涼侯後坐藍黨誅按玙以二十一年封二十六年誅相距僅六年而云生甫數月卽封侯一誤也洪武中未嘗與髙麗交一矢而此云徵髙麗兵敗被執二誤也功超羣將智邁雄師乃旌廖永忠門語而此以加之英且謂之忠義可耳所謂功超與智邁者不相符三誤也何后先諸公之不考乃爾封爵考又有刑部尙書金純歿贈山陽伯尢謬有贈沭陽伯者戶部金尙書濓也純沒有祭塟而無贈謚

功臣錄胡泉傳子顯代父官都指揮同知掌武昌護衛事十九年隨楚王徵古州等處以功升前軍都督僉事仍侍王二十一年八月以護衛兵奉普定侯調隨靖寧侯徵東川龍海諸蠻部招集軍士馬匹數多克州城十有九珍寶貨貝悉獻朝廷二十二年七月還師封特進光祿大夫左柱國梁國公帶俸三十三年追誥劵革爵安置臨襄永樂元年五月王奏召回除皇陵衛指揮僉事三年攺鳯陽衛九月升指揮同知十三年卒蓋以姊爲貴妃楚王母故也考實錄不爲顯立傳至二十二年十月內以靖寧侯葉升擒賊首夏得忠賞黃金百兩白金三千兩鈔千錠文綺三十疋東川侯胡海普定侯陳桓等次之則此舉實與顯同封賞者也視洪武平中原諸賞獨優厚豈以顯椒房之故連及之耶然實錄俱不載顯梁國之封而諸公亦止賞典實錄又稱藍玉破漠北功最大擬封梁以私元主妃毀關逐禦史罪僅封涼夫以藍玉所不能得而顯得之何也考永樂實錄三年五月內不載楚王奏而兵部黃及胡氏世襲親供甚明乃知國史之遺誤亦多矣

野史載羅復仁吉水人國初爲翰林編修乞休致太祖賜以一布衣而題其上曰性𨿽粗率忠直可喜賜此布衣歸於田裏按復仁以弘文館學士致仕上賜之襲衣玉帶名馬坐墩鐵拄杖之類有勛舊文臣所不敢望者布衣歸田之說何所繇起也

野記謂徐中山坊表初成江陰侯吳良靖海侯吳禎薄暮醉過之問何以爲大功怒擊壞署額有司以聞明日入見上怒詰何以壞吾坊曰臣與達同功獨達賜第而以大功表裏陛下安乎上笑曰汝何急也命有司卽封地建二宅稱前後府按髙帝神武嚴威良兄弟封爵在二十八侯中尙不敢有希覬而敢擊中山之坊乎鳯陽諸功臣俱有賜第豈皆擊坊而得者尢不足信也

國初誥命公侯同一品伯同二品子男同三品洪武十七年以吏部尙書余熂言俱同一品惟軸則公侯用玉伯子男用犀耳今子男爵革伯班秩俱在一品上而軸同二品小有未合熂有長者之望昆山人物志稱其父嘗爲鑷工熂以吏部尙書歸省徒步候親戚戒投刺者勿言余尙書第稱余待詔皃來也而實錄謂其用鄕人助教金文徵譛擅移文逐祭酒宋訥事露以縱肆伏法其矛盾乃爾且余自試吏書後未嘗歸省也

客坐新聞言藍都督玉克雲南回就劉日新推數日新云公當封梁國公但七日中某與公同被難果七日誅按藍玉破元兵後方擬封梁國公而以私元主妃事發攺封涼國公又三年而誅不惟國封不同與徵雲南絕無關系今言封七日而誅尢誤

吾學編秦湣王傳及湣王碑俱言王嚴毅英武上委以關西兵事得專賞罰歳秋巡邊大將皆聽節制禦軍嚴整所過秋毫無犯二十七年徵降西畨捷聞璽書嘉奨賞賚以億萬計而國史於王事迹功賞俱略之二十八年薨而立傳也僅序其生年封爵而已至謚湣王冊文云爾以年長首封於秦期在永保祿位藩屏帝室夫何不良於徳竟殞厥身又云哀痛者父子之至情追謚者天下之公議義之所在朕何敢私然則當其時髙帝之不滿於湣王著矣三十一年晉恭王薨國史稱其聰明英鋭眉目修聳美須髯顧盼有威容多智數又先後紀其事迹功賞甚詳而吾學編皆略之至文廟實錄則云晉王亦聞太祖注意於上自念己兄也遂生嫌隙後與上皆入朝上有疾晉王數以語見侵上內懷憂懼疾增劇遂懇求歸國二十三年與上會徵朔漠鼐爾布哈晉王素怯兵旣行不敢出上待之久不至遂直抵伊勒都薄虜營獲其名王酋長男女數萬口羊馬無算槖駞數千先晉王恐上有功遣人馳報太子謂上不聽已約束勞師冒險太子言於太祖已而晉王旋師太祖不樂及上捷報至太祖大喜曰燕王淸沙漠朕無北顧之憂矣太子言晉王未深入然張聲勢有犄角之助燕王亦未可獨爲功又言燕王得善馬不進太祖皆不聽按髙廟史成於太宗時使晉王有陷太宗意不應無貶辭乃爾豈太宗以親故爲之諱耶抑其時濟熺濟熿之交謗未行恭王之謀尙未露也

史謂洪武二年六月丙寅功臣廟成論次諸功臣之功以徐達爲首次常遇春次李文忠次鄧愈次湯和次沐英次胡大海次馮國用次趙徳勝次耿再成次華髙次丁徳興次兪通海次張徳勝次吳良次吳禎次曹良臣次康茂才次吳復次茅成次孫興祖凡二十有一人於是命死者塑其像於廟祀之仍虛生者之位初參政胡大海等歿上念其功已命塑其像於卞壼蔣子文之廟以祀至是復塑像於新廟疑此記事者之誤耳據前列次序六王也其明年爲六公所謂生封公死封王者至二十八年而始定何以預知李善長馮勝之不終而革之是時沐西平一指揮耳何以預知其有功而列之胡大海之前蓋塑像虛位誠有之以後有不克終者不得入而所定位次則據永樂初年見在者而言耳此皆姚解諸公忽略之過也

田汝成記靄翠宋欽事謂都督馬煜鎭貴州以殺僇懾羅夷羅夷畏之號馬閻王貴州宣慰使靄翠死妻奢香代立煜欲盡滅諸羅郡縣之會奢香中小法當勘煜械致香祼撻之欲以激怒諸羅爲兵端諸羅果勃勃欲反時宋欽同知宣慰事亦已死而妻劉氏多智謂奢香部羅曰無嘩吾爲汝訴天子訴而不聽反未晚也諸羅乃已劉氏遂飆馳見太祖太祖召而訊之劉氏曰羅夷奉職七八年非有罪而馬都督無故寥蕭之恐一旦反謂臣等不戢敢昧死以聞太祖然之還宮以語髙後曰朕固知馬煜忠潔無他腸第何惜一人以安一隅也命髙後見劉氏於宮中曰能爲我致奢香乎曰能折簡召奢香與其子婦奢助飆馳見上具言煜枉辱狀太祖曰若苦馬都督乎吾爲汝除之𨿽然何以報我奢香叩頭曰貴州東北可以通蜀而道梗久矣請爲上刋險平道爲驛傳以通之太祖曰善乃召煜入朝議事煜旣出而後知之大恨曰孰謂馬閻王乃爲二妮子所賣恨不赭鬼方爲血海也旣入見太祖責問之一不答第曰臣自分梟首而已太祖怒立斬之以其頭示奢香曰吾爲汝除害矣乃封奢香爲順徳夫人劉氏明徳夫人髙後賜宴謹身殿遣歸賜賚甚厚命所過有司陳兵耀之奢香旣歸以威徳風諸羅皆帖服乃開赤水烏撒道以通烏蒙立龍場九驛馬匹餼廩世世獻納奢香死靄翠之弟安勻立今遂爲安氏又云永樂初有顧晟者守貴州修煜政諸羅畏之號曰老虎田氏文可謂核而事可謂奇矣然考之史有未合者按一統志靄翠元宣撫使阿哈子以元宣慰使兼四川行省左丞降宋欽舊名蒙古岱亦以元宣慰使兼四川行省參政降以靄翠爲水西宣慰使宋欽爲貴州宣慰使而詔靄翠位在諸宣慰上欽卒子誠襲十五年誠母劉氏名淑眞入朝賜紗羅襲衣又賜米三十石鈔二百錠衣三襲遣歸十六年劉氏復入朝十七年靄翠遣妻奢香率土酋入朝貢方物賜文錦綺帛珠翠如意冠金環繡衣洪武二十一年二月長興侯耿炳文承制遣陜西都指揮同知馬煜率西安等衛兵三萬二千人屯戍雲南六月水西宣慰使靄翠貴州宣慰使宋斌貢馬賜鈔帛斌當是誠弟也九月靄翠尙以蠲逋租貢馬謝恩而明年正月進馬者則爲靄翠妻奢香遣其把事人等蓋翠已卒矣二十三年宋宣慰奏苖蠻亂遣延安侯唐勝宗等討平之二十四年置永寧至沾溢郵傳四十八貴州都指揮馬煜巡視謂未有郵卒請以戍軍應役二十五年正月都督何福討雲南都勻九名九姓及畢節囉囉諸蠻克之尋遣人奏故宣慰靄翠妻奢香亦桀驁不服請兵討之不許十月奢香遣其子婦奢助及把事頭目允則隴往來朝賜銀鈔錦綺甚厚至二十六年正月貢馬方物按奢香二月內獨有貴州宣慰使安的稱貢而奢香宋誠亦絕響矣豈奢香歿而靄翠之弟安的代之爲安勻誤耶將宋斌者亦歿而水西宣慰攺爲貴州貴州之宋宣慰降爲同知耶史於土夷歿襲俱略不書第於貢賀賞勞一端尙可考見然所謂馬煜者都指揮耳非都督也都督誅死史必書之今闕不載而奢香之不服在何福請討之前子婦奢助之入朝在奉詔不許討之後若劉氏入朝其時髙後尙在後宮之宴或有之而奢香入朝則髙後已賓天二年矣奢香之代任與馬煜之在鎭又五年矣奢助之入朝又三年矣後宮之見與謹身殿之宴何人也馬煜爲都指揮而顧成爲普定衛指揮使其時已著勛進都督僉事鎭貴州至永樂初復以鎭遠侯鎭之成之威名豈煜所可擬且又非顧晟也今貴州所隸驛分有之奢香者疑卽其所首建二十四年事耳

鄭端簡公作直文淵諸臣表云監察禦史許士亷請復三公府髙皇不聽然藍玉以涼國公領太傅此言誤也

洪武二十三年備東宮官屬宋國公馮勝潁國公傅友徳爲太子太師涼國公藍玉曹國公李景隆爲太子太傅開國公常升全寧侯孫恪爲太子太保非三公也恪故燕山忠湣侯興祖子端簡於列侯表亦不能詳

一統志於人物則云陶鑄鄞縣人爲福建按察使有亷明聲以劾奏布政使薛大昉貪墨偕召至京民爲之詩曰陶使再來天有眼薛公不去地無皮已而果復任至名宦則曰陶垕仲爲福建按察使劾布政使薛大昉云云亦如之考之於史實陶垕仲非陶鑄也修志者孟浪乃爾

傳信錄謂髙帝鼎成建文卽位燕王來奔喪而不朝謂已叔父行也給事中金華龔叔安奏曰象簡朝天殿下行君臣之禮龍衣拂地宮中序叔侄之情按玉堂淸話杜審琦昭徳皇太后兄自寧州歸太祖太宗皆其甥也一日陳內宴於福寧宮太后臨席祖宗以渭陽之重終宴侍焉又前拜爲壽樂人致辭曰前殿展君臣之禮虎拜朝天后宮伸骨肉之情龍衣拂地然則傳信錄所傳亦附會也

李景隆二十四年加止太子太傅而永樂初稱太子太師蓋建文所加官也吾學編謂其時魏國公徐輝祖加太子太傅禮部尙書陳迪加太子少保理亦應爾然是時尙書正一品而以二品銜冠之所未曉

谷府左長史劉璟傳邑人陳中州譔謂髙帝授璟爲閣門使金書除姦摘佞四字於鐵簡賜之令擊百官不法者後遷谷府長史提調肅遼慶寧燕趙六府事鄭端簡公亦因而筆之書吾謂此眞齊東野人語中州靑田人誇大誠意伯家事而附會之耳金書鐵簡此優人彈唱宋八大王事也髙帝豈以鐵簡賜閣門使乃至谷府長史一小府佐豈有提調六府之理肅府在甘肅慶府在寧夏秦王在西安韓王在平涼未就國安能遙制洪武間趙王杞甫封卽逝時無趙府趙府文皇第三子也吾不意端簡之博洽而亦舛誤至此也

東昌之戰盛庸於耿李累敗之餘而能鼔率諸將士以取勝可謂奇矣若眞定之師能恊力要擊事未可知也以後𨿽數角數不利然至京師已下而尙能軍亦一時巨擘惜少一死耳而卒不免亦何益也庸在洪武中爲都督而戰功不甚著史僅載冊其女爲周郡王有■﹝火郭﹞妃當是修史者削其實耳

紀略庚辰狀元胡靖卽胡廣廣與楊溥同與廷試初擬溥爲狀元而廣次之上偶問今年狀元何人中官以湖廣人對蓋謂溥也館閣誤聞遽以廣爲第一按革除錄言是歳王艮第一以貌寢故攺用廣且使紀略所載爲眞則文定何以不爲第二而在二甲耶建文於文事極畱心不應孟浪乃爾

建文之出奔王文恪陸文裕鄭端簡俱詳載其事以爲天順中出自滇南呼寺僧曰我朱允炆也胡濙名訪張儠■﹝亻達﹞其實爲我眾聞之大驚以聞詔傳送入朝眾無識者僧曰固也有中官吳誠者俾來驗之亦不識也曰吾賜汝肉汝兩手俱有所執伏於地而口取之記否誠始拜而哭命居大內以壽終塟西山不封不樹而史不及之豈有所諱耶薛應旗憲章錄則言正統十二年廣西思恩州獲異僧升州爲府土官知州岑瑛爲知府瑛初遇老僧於道從者呵之不避詰其度牒乃楊應能也曰此非吾姓名吾有所托而逃者汝不聞金川門之事乎云云瑛大驚送之京師使尙膳太監吳誠識之其說亦如諸公考之史第云正統五年有僧年九十餘自雲南至廣西紿人曰我建文也張天師言我四十年苦今滿矣宜亟反邦國命其徒淸進持詣思恩府土官知府岑瑛執送總兵柳溥械至京會官鞫之乃言其姓名爲楊行祥鈞州白沙里人洪武十七年度爲僧歷遊兩京雲貴至廣西上命錮之錦衣獄四月而死同謀僧十二人俱戍邊衛此事與應旗所紀相近然應旗實借此而附會前說耳其人乃楊行祥非楊應能也建文以洪武十年生距正統六年當六十四耳不應九十餘也是時英宗少三楊皆其故臣豈皆不能識而僅一吳誠識之識之又何忍下之獄而死戍其同謀十二人也且事發於正統五年非十二年也思恩故府未聞某年升州爲府也野史又載建文詩凡三首其一牢落江湖四十秋蕭蕭華髮已盈頭乾坤有恨家何在江漢無情水自流長樂宮中雲气散朝元閣上雨聲愁新蒲細柳年年緑野老吞聲哭未休其二其三皆題於金竺長官司羅永庵者風塵一日忽南侵天命潛移四海心鳯返丹山紅日逺龍歸滄海碧雲深紫微有象星還拱玉漏無聲水自沈遙想禁城今夜月六宮猶望翠華臨閱罷楞嚴磬懶敲笑看黃屋寄團瓢南來瘴嶺千層迥北望天門萬里遙款段久忘飛鳯輦袈裟新換衮龍袍百官此日知何處惟有羣烏早晚朝似不及前詩之悲切而自然恐皆好事者附會語也大抵建文出亡與否不可知僧臘旣已深當滅迹以終必不作此等詩以取禍亦必不肯出而就危地所以有此紛紛者止因楊行祥一事誤耳

客坐新聞言耀州張紞字光有學行尙气節國初以人才詔赴京師初試部職建文時歷升雲南布政永樂初召回臨行與妻子曰吾荷先帝知遇起在艸野一旦叨此重名今國事已移去則何爲惟一死以報國也偕至鐘山下有深淵名龍潭張乃沐浴具冠服向淵慟哭再拜投於潭而死其妻與二妾四子見張投淵皆大慟繼之家僮及隸卒各二人咸慟哭云相公娘子輩皆爲國亡我輩不爲相公而死乎亦把臂連死於潭於戱千載之下孰謂無田橫者乎按張紞洪武末以雲南左布政召回拜吏部尙書壬午初謁太宗賜勑慰諭最後乃經於後堂耳啟南所紀無一實者張公在雲南政績甚著將來宜入循吏傳不宜與方鐵諸公同

文廟實錄是三楊諸公手筆於方孝孺等直著其抗命之迹可也乃曰孝孺叩頭乞哀上命執之下於獄嗚呼是何心哉議者專罪楊文貞恐未必盡出文貞手

弇山堂別集卷二十一

●欽定四庫全書

弇山堂別集卷二十二

﹝明﹞王世貞撰

○史乘考誤三

革除編年言太宗初卽位日追對徐增壽爲武陽王按增壽初贈武陽侯再追封定國公許以公世爵實未嘗封王也

李文達天順日錄紀鐵鼎石死義事甚烈二公同鄧人也故能知之王文恪紀聞謂公死後二女入教坊數月終不受辱有鉉同官至二女爲詩以獻文皇曰彼終不屈乎乃赦出之皆適士人按二詩首章所謂今日相逢白司馬尊前重與訴琵琶不知同官者何人乃敢以此詩聞上乎第二章

所謂春來雨露深如海嫁得劉郎勝阮郎亦似已嫁後詩也按立齋閒錄云公於三十五年十月十七日典刑子福安發河池千戶所充軍子安先於鞍轡局病故父仲名年八十三與母薛安置海南一女四歳發教坊司文恪以精核名而所紀之不審如此二詩必出好事者然當時以鼎石非內朝臣故數窘上且不屈而尙未至族誅

客坐新聞言蘭溪邵都禦史玘舉進士爲禦史值兩浙巡按闕推舉皆不得人上實時召玘堪差辭以浙人不當往上曰以卿浙人知浙中利病特命卿耳仍命禦史一員恊處按邵公墓志嘗按江西廣東福建而不言浙江此誤也

同年蔣評事勛言元末有翰林李承旨者徐太傅送至京上固欲官之不可乃命授太子諸王書承旨第山人衣巾而日夜督責太子諸王業甚迫後怨之一日語上曰李先生乞歸上問何故曰恨米粗不中老人口上曰此老乃不食我米放歸田後太宗卽位思之承旨已死召其子見不稱旨授行人司副今其後有爲參議者考國史琬琰不見李承旨事惟一統志有李士瞻者事元爲翰林承旨楚國公子守成仕國初爲檢討然士瞻不及見我朝永樂初以布衣李繼鼎爲春坊贊善講經歸猶訪以時政宣徳初用輔導恩錄其子又西亭中尉志載郟縣李希顏太祖爲諸王子擇師用廷臣薦手自爲書徵至京師命大本堂授經諸王有弗若教者以管擊其額帝撫而怒以孝慈言而解累授左春坊左贊善大夫永樂初引年歸詔復其家疑蔣所傳卽其人也一統志亦載之第言在講筵不言至永樂初始歸又贊善大夫亦非洪武十三年以後官蓋中尉所傳若合希顏繼鼎事而一之者也

閒中今古錄言祖訓條章云後代不許設丞相革除年間又設左丞相齊泰右丞相黃子澄故靖難後定其罪名曰齊黃黨惡是也按齊以兵部尙書黃以太常卿預機政謀削諸王當時何嘗有左右丞相靖難檄止稱齊黃黨惡亦不言左右丞相也

閒中今古錄言永樂中有親軍指揮三員曰紀綱曰劉江曰袁剛上喜其名𨿽各異音則相同因號爲三剛日侍上左右每呼則呼三剛而不名惟紀之權勢燻灼旣而劉調官遼東袁調官寧波紀後志滿怙勢以坐事伏誅籍沒夷族今北京貢院其遺址也劉袁子孫至今猶襲蔭按劉江自都指揮至都督後出總遼東兵未嘗爲親軍指揮也且江剛異音惟吳儂鄕語乃呼江爲剛耳三剛之說村鄙可笑

考之史周定王橚國汴梁爲次子汝南王有■﹝火﹝勛﹐厶代口﹞奏訐其與兄世子有■﹝火郭﹞謀不軌建文君捕執世子下詔獄鍛煉久之世子不肯承於是復捕執定王父子先後竄雲南分置大理等各府不相通而還有■﹝火﹝勛﹐厶代口﹞於汴梁久之復執定王錮之京師十王府文皇入紹建文自焚死乃釋定王而以金符召世子於雲南賚予甚厚作孝子歌賜之俾從定王還國而封有■﹝火﹝勛﹐厶代口﹞於雲南之大理歲給祿三千石金帛鈔緡海巴之類亦以千計久之召還大梁竊以爲有■﹝火﹝勛﹐厶代口﹞之訐父兄虎狼虺蠆所不若也而文皇待之若此得無失刑而傷義乎及考建文元年有■﹝火﹝勛﹐厶代口﹞爲奏訐之事而其人以洪武二十三年生僅十歳耳卽世子以洪武二十二年生亦十一歳世子之不敢承反固忠孝天性非人所可測而有■﹝火﹝勛﹐厶代口﹞十歳兒豈便作此狡獪得非齊黃諸公欲以質成定王之罪而使人誘其左右閹宦以告密之利可以奪嫡簒父耶將無有■﹝火﹝勛﹐厶代口﹞爲左右所誘刼而不能制耶文皇是以亮而曲全之然至宣徳三年世子以紹父位是爲憲王而新安王有熹僞爲兄反書號箭以約彰徳府趙王舉事而趙王發之上疑都指揮王友爲孽捕治幾成大獄無何事露乃知爲此事者有熹而主謀者又有■﹝火﹝勛﹐厶代口﹞也於是俱削爵爲庶人錮之西內子孫俱以幽死固天道之好還而虎狼虺蠆生而殘毒險忮要不可以童幼解也

許浩復齋日記言永樂間解縉以艸登極詔稱旨以政任之不久而黜一日且暮寧夏報被寇圍上悉召閣下諸老皆已出惟編修楊子榮赴命上不懌付以奏曰爾後進寧解此今當遣何處兵往救子榮徐曰不須救也上曰何也子榮曰臣嘗奉使至彼其城堅且人皆習戰今其發已十餘日虜必已退但勑守臣固守及鄰近諸城堡堤備可矣不必遣兵重爲煩擾也上頗回顏曰明日與諸老商之夜半虜圍解報至詰旦上召子榮以報書示之曰爾何料之審也喜見於色問其名曰楊子榮命去子字單名榮卽命入閣與楊文貞楊文定同事寵遇日隆按文敏以太宗卽位日卽與解公等七人同入內閣攺名榮至解公斥外文敏已官右諭徳矣楊文定後二十年始入閣何得於此時稱同事料西寇彷佛有之然寧夏亦非被圍也又云文敏才實通敏而善承人主意二楊皆以諫東宮事系獄累年文敏𨿽嘗諫上不罪也按文敏實未嘗諌東宮事東宮居守南都上以入中貴讒怒之文貞時畱輔導嘗入朝以不能匡正下錦衣獄十日而卽赦出復官文定爲司經局洗馬下獄長系十載東宮卽位始赦出拜翰林學士今所紀無一合

枝山野記謂文皇之嫂汪氏後文皇追謚懿文曰孝康皇帝廟號興宗誤也建文初上皇太子號謚曰興宗孝康皇帝文皇卽位削之仍爲懿文皇太子建文前母開平王女常氏今母太常卿呂本女也非汪氏

一統志載陳徳文始興人洪武中以北平按察使使西域至賽瑪爾堪按前使賽瑪爾堪者給事中郭驥傳有陳誠者以吏部員外郎使西域載其風土甚詳十二年又稱永樂格黙勒國王哇來頓本親率其臣來朝至福州卒謚曰康靖勅葬閩縣有司歳時致祭考之史乃其國曰格黙勒朗王曰衛喇義伊徳伯來朝賜賚甚厚還至福州始卒賜葬閩縣一統志修自內閣諸公而與史抵牾者當時只遣人於各省采事實而不知考國史也

洪武二十八年兵科給事中傅安郭驥使西域永樂五年始還朝各攺禮科給事中七年郭驥使布尼雅實哩爲所殺十四年命傅安封巴什伯裏納哩實克爲王后復畱滯敵中至宣徳元年始歸前後近三十年畱敵中者十之八九然僅給勅命耳睦挈爲著傳云永樂中以都給事使歸告老賜一品服致仕月給米十石夫八名此皆妄談不足信

傳信錄言我朝宣宗章皇帝乃建文君子也云云不可筆之於書末又云太宗崩仁宗嗣立皇太子在南京未幾有一太監王姓者曰今上聖壽不永殿下宜早爲宗社計遂密以小舟送之還北京數日而上崩太宗旣以宣宗爲太孫未嘗明言其爲建文之子而宣宗年幼失所恃亦不自知其身之所自出自後而英宗憲宗而孝宗以至於今上亦皆不自知其爲建文君之孫也此事殊誕妄可惡夫壬午之後吳王諸弟悉幽死建文之子亦在幽至天順中始赦出何緣獨有此舉況仁宗崩後宣宗以六月辛丑始至京師豈有不召而先至之理文皇入金陵時宣廟已四歳今云二三歳又時尙侍仁宗於北平事甚明大抵出梁億宵人語不足存也

開國功臣錄言長興侯耿炳文援眞定陣亡髙氏鴻猷錄言亦因之按成祖卽位後有勅諭各鎭大將復任炳文在焉永樂二年禮部言炳文家用龍鳳服飾帝曰先帝老臣亦爲是乎速攺正之則炳文非陣亡者考之吾學編蓋炳文以被劾自盡耳炳文諸子爲都督及尙江都郡主進駙馬者俱不獲令終

野記言太宗偶問宋指揮琥有子否對曰有二子上令帶來看琥引入見上喜曰都好卽令三公主四公主同下降兄弟俱爲駙馬都尉一日琥從外歸二子迎侍琥醉大喜撫二子曰吾家受恩深矣父腰金子腰玉公主偶爲上言之上曰此亦欲腰玉耳命守寧夏以功擢都督薦至封侯西寧此又大誤也西寧侯自名晟其二子曰琥曰瑛俱駙馬又靖難之初晟以中軍都督僉事歸附卽升左都督而二子始就選爲駙馬父金子玉之說何自而起也

吾學編稱西寧侯晟卒贈鄆國公謚忠順鄆國忠順公嗣侯瑛沒於土木而追褒者也晟之卒有祭塟而無贈謚

田汝成炎徼紀聞言田琛者故思州宣慰使也自宋元來世有思州宗族蕃衍自敍出自關中蓋漢髙帝徙齊諸田關中而巴蜀關中近地遂蔓延於此今婺州縣有齊地圖有稱齊田云諺曰思播田楊兩廣岑黃言大姓也吳元年田仁智納土歸附詔立思州宣慰司以仁智爲宣慰使其族人田茂安者據沿河婺州以獻僞夏明玉珍洪武五年明玉珍敗茂安乃降立爲思南宣慰使琛仁智子也嗣立與茂安之子宗鼎爭砂坑日尋以兵宗鼎復禁其民不得從華風瓦屋樹秔秫子弟不得讀書民大疾苦永樂初遣行人蔣廷瓉往勘之琛自言願見上白事廷瓉遂以入覲琛言思南故思州地當歸思州上曰思南叛歸僞夏時何不徑取屬汝耶畫土分疆是朝廷事汝安得擅有之琛復訐宗鼎諸不法事上曰過惡在彼汝何與焉第安分守土再犯吾磔汝矣琛叩頭受諭而還與宗鼎構殺如故十一年十一月上乃遣旗校數人潛入二司執琛宗鼎去城中寂無知者頃之忽一官開黃榜諭諸夷曰首惡旣擒余無所問於是諸夷帖然琛宗鼎至京師咸斬之乃諭兵部尙書全忠等曰思南思州之民苦田氏久矣其滅之以爲府治遂建布政司貴州以廷瓉爲左布政使時廷瓉已爲行在工部侍郎矣考之國史謂初思南宣慰使田宗鼎凶狠淫虐生殺任情與其副使黃禧構怨累年互有奏訐朝廷𨿽惡宗鼎然以田氏世守其地曲與保全而攺黃禧爲辰州知府思州宣慰使田琛亦與宗鼎有怨禧暗結琛使圖宗鼎宗鼎及琛數相攻殺禧旣得志肆橫虐民民甚苦之琛自稱天主妻爲地主禧謀與琛連兵攻思南宗鼎挈家走琛殺其弟發其祖宗墳墓而戮其母屍盡掠其人畜貲財所過殘害其民宗鼎訴於朝屢勅田琛黃禧赴闕自辯皆拒命不至自知不爲朝廷所容遂有逆謀潛使姦人張勝依托教坊司官史勉得出入祇應將伺便爲變事覺命行人蔣廷瓉往召之而勅鎭遠侯顧成以兵五萬壓其境凶黨叛散琛等就擒與黃禧相繼械送京師皆引服琛妻冉氏尢彊悍復遣人招誘臺羅等寨蠻人苖普亮等爲亂兾朝廷遣琛還招撫因得免死上聞之詔有司禁錮琛等以宗鼎𨿽橫恣然窮蹙自歸得末減使復職歸思南而宗鼎奏言必得報怨家以絕禍根上以其素凶惡幸今免禍猶不自懲而欲逞忿民將有不勝其害者遂畱之京師月給俸米宗鼎怨望出誹言因發其祖母陰事謂始與黃禧姦實造禍本而竊損其衣食欲殺之祖母亦發宗鼎縊殺親母瀆亂人倫等事上命刑部正其罪諭戶部尙書夏原吉等曰朝廷初命田琛田宗鼎分治思州思南正欲安其土人乃今皆爲土人之害琛悖逆不道構扇旁州妄開兵釁屠戮善良抗拒朝命已正其罪宗鼎尢爲凶驁絕滅倫理罪不可宥其思州思南三十九長官司宜加意綏撫可安置府州縣而立布政司總轄之其原設長官司及差稅悉仍舊所當行之事卿等詳議以聞原吉等議以思州二十二長官司分設思州新化黎平石阡四府思南十七長官司分設思南鎭遠銅仁烏羅四府其鎭逺州婺州縣亦各隨地方隸而於貴州設貴州等處承宣布政使司以總八府仍與貴州都司同管貴州宣慰使司其布政司官屬俱用流官府以下參用土官從之遂命吏部選授布政司及府縣官以行人蔣廷瓉河南左參政孟驥爲左右布政使攺河南右參政陳俊名爲右參政山西左參議王理河南按察司副使張翥江英俱爲左參議副使鄒銳僉事丘陵進士周宗保俱爲右參議授進士崔彥俊王恭等爲府州官令廷瓉等率至貴州隨缺定注廷瓉嘗與擒田琛等之謀故升用之據此紀比之汝成所載爲尢詳而顧成等以重兵壓境然後凶黨叛散元惡就擒所謂旗校數人潛入二司執琛宗鼎去非實錄也土酋出入皆有親信擁護彼旣縱惡若是豈肯斂手就縛廷瓉舊嘗爲工部侍郎坐事削職以才舉爲行人至是有功擢左布政使不久卒官披荊棘立軍府貴州人至今稱之

遼東破倭之捷莫重於廣寕伯謚忠武劉榮遼東志以爲劉江水東日記載其事而疑其姓名考之國史蓋榮父名江卒於戍仍父名補伍累功至右都督當奏捷之日尙名江及封伯而後具其事始攺名榮也余於宛委余編有載父子同名者以爲異而榮亦其一云成化間修史者於其孫安傳謂劉榮封廣寧伯子江襲可謂鹵莽之甚一統志則又承其誤而云劉江桃源人燕山中護衛百戶靖難有功累升中府左都督又云劉榮宿遷人襲父職靖難有功進封廣寧伯不知左都督之劉江卽榮舊名也其孟浪乃爾

枝山野記言靖難時有將官劉綱者勇力絕倫功甚著以中軍都督僉事久鎭遼陽心甚不平因內侍狗兒訴謂已勞在諸功臣右而獨不得封爵狗兒乘間言之上曰朕觀劉綱相甚薄吾豈負功吝賞者哉愛其人欲多侍朕幾日耳旣而倭冦犯邊綱率師往討一戰擒之誅其類無噍遺遂封廣寧伯受封之日拜家廟不能起次日薨文皇嗟嘆久之按所謂劉綱者卽因劉江而又誤者也以中軍左都督鎭遼東文皇語有無不可知然以永樂十七年八月壬子封至次年四月戊午卒今云受封之日拜家廟不起抑何舛也

陸子淵玉堂漫筆言鎭逺侯顧玉卒贈夏國公非夏也夏上少一畫當作虔音讀余爲比部郎漫以問今侯寰而不能對謂侯家紈袴忘之耳徧考廣韻玉篇洪武正韻皆不載此字豈陸該博別有據耶然贈國大典寧有捨洪武正韻而巧爲字者好奇之士不諳典章乃爾不足信也考碑志及史俱無此說

子淵又言太宗朝鎭逺侯顧玉非也顧名成永丰劉子欽由省元至會元亦非也是歲會元楊相

刑部題名記有駙馬都尉富陽侯李讓掌部事而吾學編亦因之大誤也富陽侯沒在永樂四年其時北平初爲北京有行部而無刑部侯之所掌行部耳卽布按二總司也吾學編又於駙馬都尉灤城侯李堅傳云或曰堅子莊嗣侯謚威壯徧考皆無之

枝山野記謂永樂中徵安南黎氏降有三子皆隨朝其孟曰澄賜姓陳爲工部尙書澄善制神鎗後貶某官而命其子世襲錦衣指揮澄願從文乃許世爲國子生其仲曰騰賜姓鄧亦官尙書後貶江陰縣佐有三子令一人世襲錦衣指揮此殆影響而未眞也黎季犂之次子曰澄卽所謂僞相國越國大王者季犂及蒼旣長系澄赦出監造內府器仗累官工部尙書子叔林亦累官工部侍郎食尙書俸不聞其賜姓與所謂鄧騰也

一統志於壽州張勇云父興靖難時力戰創重勇代領之以功封安鄕伯而不爲興立傳按代領眾者張勇而封伯者實張興也興封五年始卒七年勇始襲爵興無子勇蓋其從子云

枝山野記謂駙馬梅殷受遺詔誓劍勉彊釋兵以直言取忌忽密旨令駙馬王云募能刺都尉者官超三級王亷知失機指揮許至發到囚四十餘人奏報上大恱令其夜俟其早朝到小舟打竹橋擁其登舟待行渡腳板卽掀擠其下水淺不能沒奮舟駕其背而死大長公主朝號慟語太宗命卽捕許至等詰問曰汝於梅都尉何仇對曰有旨上怒卽命金瓜搥折其齒並其從皆斬打竹橋以報都尉其三子皆至今世襲指揮使云按謀殺梅殷者都督僉事譚深趙曦而發其事者都督許成亦無所謂許至與王駙馬也深曦挾私恨及窺伺有之奉旨則誤矣二子皆指揮使一爲都督同知

震澤紀聞言河南人王璋永樂中爲右都禦史時有告周府將爲變上欲及其未發討之以問璋璋曰事未有迹討之無名上曰非也兵貴神速彼出城則不可制矣璋曰以臣之愚可不煩兵願往任之曰若用眾幾何曰得禦史三四人隨行足矣然須勅臣巡撫其地乃可遂命艸勅卽日起行直造王府王愕然問所以來者曰人告王謀反臣是以來王驚跪璋曰朝廷已命丘太師將兵十萬將至臣以王事未有迹故來先諭王事將若何舉家環哭不已璋曰哭亦何益願求所以釋上疑者曰愚不知所出惟公教之璋曰能以三護衛爲獻無事矣從之乃馳驛以聞上喜璋乃出示曰護衛軍三日不徙者處斬不數日而散考之國史非王璋乃王彰也永樂十八年十月河南中護衛軍丁俺三等屢上變告周王反謀上使親信大臣核之實矣乃用金符召王俾以明年二月至京師明年正月王先期入丙午陛見上出俺三等告詞示之王辭窮頓首言死罪死罪上以至親赦不問置之王邸四月丙申命還國癸丑命尙書蹇義等二十六人巡行天下撫安軍民而王彰得河南壬申周王還國奏納三護衛官軍許之命駙馬都尉廣平侯袁容往河南量畱儀仗親隨外余悉赴京癸丑至壬申僅二十日耳計王彰履任之日王已上疏辭護衛旬日矣彰未命巡撫之先王已召至京承反謀矣告反者丁俺三也彰無與也遷護衛者袁容也彰無與也且丘太師死塞外已十年矣何緣復云將兵十萬且至王文恪舊史官也而好作不根語乃爾何以信後

水東日記言國朝將官專生殺如都督韓觀守廣西尙然觀師行慶遠生員迎候悉命斬之曰我知此亦賊耳山忠毅公代觀則有間焉聞公蓋懲英國殺黃參將故事耳考之正史及碑志俱不言公僇黃參將事惟三下南交錄略及之而不詳按黃參將者名中初以都督僉事同呂毅送陳天平還國爲黎季犂所賺殺天平後大軍南討毅爲鷹揚將軍中無職寄從軍自效內云賊依天健山等處而以兵由生厥潭捨三江渡犯官軍新城侯輔遣中等擊敗之以後賞功典下謂都督僉事呂毅黃中先失律敗事後𨿽有功不在賞典尋命掌交址都司黔公之敗毅以戰死再用輔率師南討簡定等伏誅中時在軍而論功姓名絕不之及豈其時中不用命爲輔所僇耶葉文莊之所謂懲豈文廟初以是怒張英公爲其功成而後寛之且諱之耶記以備考

復齋日記則云太師英國公張輔徵交址時一日黎賊擁兵大至公下令出戰參將王某以風逆按所部不出公勒眾力戰大敗之而還明日班賞因問昨日不與戰者爲誰王知公怒已斂手曰昨以風逆故不敢出公曰我獨不畏死也我旣已出而爾不繼賴朝廷福幸而勝耳脫或不敵而陷非爾賣我乎命引出斬之王叱引者曰誰敢引我公遽拔佩刀叱眾擁出斬於軍門其子某訴之朝廷頗疑徵還都禦史顧佐請去其兵權以保全之其子知朝廷意率其家人於長安門外伺公出朝而毆之朝廷知而不問則謂公宣徳初徵安南誤矣且又不能舉參將名而所稱姓又謬公於宣徳時𨿽罷兵政天子寵眷之爲諸勲臣之冠而其子敢率家人毆之長安門外耶丘文莊公三下南交錄亦頗言斬黃中事而不詳今水東日記云云或太宗聞其事有所不懌耳

陜西通誌載西安舉人楊弘言事召見貌偉晳奏對辧上器之召吏部授以左布政使吏部言惟一陜西缺系本土不宜授上厲聲曰會稽非朱買臣鄕耶旣拜詔賜免死劵官其子錦衣指揮按宣廟實錄俱無楊弘姓名與舉人授布政使事而成廟時有西安楊恭自刑科出爲本省布政後坐法謫爲辦事官復職卒此必通誌誤傳況鐵劵免死擢官錦衣皆非常之典以授一選人甚無謂也

枝山野記言太宗一日命左右至文淵閣覘庶吉士講習否令一一記其動靜比報各有所事惟劉子欽袒臂席地酣睡蓋時初飲罷子欽被酒竟入夢耳上命召至謂曰吾書堂爲汝臥榻耶罷去其官可就工部爲辦事吏子欽略不分訴遽謝恩起而出外至邸卽買吏巾絳服之步入工部跪於庭尙書見之驚曰劉進士何爲爾特起迎之子欽曰奉聖旨命子欽爲本衙門吏尙書不敢答子欽便登堂侍立與傍羣胥等偶少頃上又命一豎入部覘之還報云云上嘆曰劉子欽好沒亷恥更令召來子欽至猶吏服上曰汝好沒亷恥令左右還與冠帶歸內閣著讀書子欽又無言遽起謝恩出具冠袍還閣中卽一日間也客坐新聞則言是吉水羅公名汝敬永樂初爲翰林庶吉士時亦好弈一日上賜問失對斥爲刑部吏上使人覘之羅具吏巾服侍立於堂有使復上曰羅汝敬如何不在眾不敢諱奏對如故上怒斥爲刑部隸卒羅又復具巾服執杖列階下上又覘知召至攺刑部主事歷升工侍云此二事殊相等按羅爲庶吉士時曽戍交址出都門三捨而復不知有作吏事否

雙槐歲抄言袁廷玉嘗以事過鄞見一婦乳女於其縣傍廊哭甚哀問之云夫當戍趙州今在酒肆飲畢卽行矣廷玉惻然與俱至肆所詰其夫曰我韓嶺金世忠也居以卜度日今缺戍爲族人賂卒長以我行廷玉爲相曰此尙書骨也勿慮因代償其酒直貸米二斗贈之曰茍富貴無相忘金至戍以卜幸文皇后累官至兵部尙書兼詹事余得廷玉家藏一牛腰捲自戴九靈所著傳洪武初至永樂七年諸公跋其術之驗者無慮百人而不一及金公事且金於其時方鼎貴茍念及廷玉恩徳何不爲一跋酬之此恐傅會之談不足信也且金尙書者名忠亦非世忠

傳信錄言文皇一日召解縉至便殿屏左右問曰漢王英武類我太子不如也於汝意何如縉曰太子守成主天下之本豈可輕動文皇黙然縉出遇太子謂曰陛下愛漢王殿下恐不得久在東宮矣太子憂甚明日遂投井左右救免文皇聞之召太子問曰我初無以庶易嫡之說汝聞之誰耶對曰解縉言之耳文皇怒遂置縉於詔獄久之掌衛事指揮紀綱請曰縉久在詔獄實無大罪陛下赦之文皇大怒曰朕以彼爲死矣乃在乎綱知上必欲殺之旣還遂召縉出獄對之流涕飲以燒酒旣醉遂埋於堂下雪中頃刻而死按解公初以泄其語爲漢王所訴出爲交址參議又三年請鑿章江水忤旨下獄久之竟以舊憾忿死今言太子投井隨卽下獄大誤海涵萬象錄言舊制無巡撫侍郎等官宣徳中吏部止有尙書蹇義侍郎久缺後蹇奏保文選鄭郎中誠升右侍郎本部趙郎中新事蹇媚且久因觖望日言於蹇曰鄭誠做得趙新如何就做不得蹇欲奏難於眾論久之假以巡撫各處爲名保升十二人爲侍郎趙得與列巡撫之名自趙新始按尙書侍郎巡撫起永樂十九年趙新升侍郎在宣徳五年巡撫江西然非自新始也且新升後誠始遷文選

雙溪雜記言永樂間胡廣等所兼不過春坊大學士是時殿閣大學士不設已久非也是時胡廣楊榮金幼孜俱兼文淵閣大學士

野記言永樂初狀元本曰李馬上攺馬爲驥旣而除名故今人罕知按是科爲戊戌蓋永樂十六年也本名馬上於傍益之以其曰李騏迨唱名莫有應者騏以二十二年由修撰屬疾聞上晏駕楡木驚悼疾甚卒今云驥又云除名誤也又謂是歳進士有林廷茭者閩人儀貌頗偉上欲用爲近侍問其籍貫林以鄕音對上嫌之乃擬爲某部官林退數步復呼回曰老蠻子也沒此福攺爲某州知州考戊戌登科錄亦無所謂林廷茭者其誤可知

野史謂楡木川之崩金文靖公速集諸內侍祕不發喪銷錫爲柙固之卽殺工滅口作二詔一爲遺詔入朝一召東宮於畱都俾星馳卽位比喪達京師寂無知者皇太子至遂發喪易梓宮文靖一時鎭靜之功不可及也按此舉實楊文敏公謀文靖特成之耳仁宗特有勅升賞文敏論功甚詳據史上以六月辛卯崩於楡木川壬辰學士楊榮與禦馬少監海壽傳密旨甲辰至行在皇太子命太孫往行營仍報訃各王諭中外丁未成服太孫以己酉至鵰鶚谷至禦營發喪六軍號慟文武軍民人等以辛亥迎於居庸壬子龍輿入大內然則所謂太子在南都與喪達京師寂無知者一何舛

耶瑣綴錄言仁宗在位時一日內臣道及太宗皇帝晚年欲立趙府爲儲諭意於東楊東楊卽對以趙府面鼻欹側不宜正位遂宣趙府熟視頃之意頓罷仁廟聞之卽日降內批東楊加少傅兼謹身殿大學士西楊得旨懷進請加太子二字於少傅兩傍乃傳出未幾復升工部尙書夫立趙之意素所未聞豈內臣假以爲東楊地乎按成祖頗不樂於東宮初以諸將推屬漢邸用擅募勇士殺兵馬指揮而解後甚屬意趙邸以孟指揮謀擁立而解東楊之阻趙邸未可知然在西楊進少保後東楊以太常卿謹身殿大學士加太子少傅金文靖以戶部右侍郎武英殿學加太子少保俱同日未幾東楊進工部尙書金亦進戶部然則初未有加少傅與西楊阻之之說可推也東楊后賜璽書奬諭令三俸兼支則賞其楡木川顧托之功或兼以陰擁翼故不可知

小說云尙書呂震有通才掌禮兵刑三部事太宗將北徵沙漠命洗馬姚琪譔祭文姚題作祭寶纛文上進上大怒曰何舞文若此命置姚於獄候旋師坐譴師至楡木川晏駕仁宗登極命震治此獄震擬進曰本名旗纛姚琪寫作寶纛系字體差訛當作某罰上從之考永樂洪熈首尾旣無洗馬姚琪與下獄釋罪事而是時刑部乃尙書劉觀震亦不兼掌也有姚友直者嘗仕司經局洗馬出爲滕府長史於永樂元年進左參政仍掌長史事後官太常卿恐亦非此人

弇山堂別集卷二十二

●欽定四庫全書

弇山堂別集卷二十三

﹝明﹞王世貞撰

○史乘考誤四

枝山野記云永樂劉行業端父子領鄕薦會試下第道遇漂水一女子未沒號救劉命援之登舟附載以歸道中皎然不涅迨家婦迎問曰買妾乎劉告之故女叩頭言本士族今舉室塟魚腹矣感君子再生恩請執婢役以報劉曰惡有是猶能返汝立命人送還還則茫茫然大川耳親識皆絕復載歸命善視因爲擇壻歸之婦曰渠已無家君非構意室之縱使從人未必勝君殆亦天作之合其畱侍巾櫛劉固不可諭勸數四久之乃處二室生二子長大宗伯文安公定之次卽布政參議寅之也按永新縣誌劉文安公母夫人畱氏邑虎溪田家女也始石潭先生年四十餘弗嗣余髙王父帥正翁與先生故友善因勉以副室計先生曰吾亦念是久矣柰何帥正翁曰虎溪吾畱家媼有三女長者年及笄矣而尙未有聘者先生頷之翁歸乃謀之髙王母劉夫人旦日髙王母托通家相好故期會先生之適室歐陽夫人於虎溪密約夫人袖釵環爲女聘而弗令其媼知之至則已有陰泄之者矣媼長女遂先匿後山松樾中弗可召髙王母乃躡語歐陽夫人曰今所見次者𨿽差少然固甚俊拔解人意取聘移之不可乎歐陽夫人深然之髙王母乃起執次女袂曰吾固知若福女也卽以釵環彊加焉踰年遂生文安公後畱氏累被封褒四子二女並貴顯出入禁闥享榮盛數十年年九十乃卒福女之云豈虛哉今小說妄載先生納水漂女重誣先正所自出不可無辧故特詳著之志爲尹臺宗伯所譔當不謬野記所載故飾美耳然畱氏實劉氏尹公亦未免以同姓諱也

據楊文貞三朝聖諭錄謂宣徳中太子少保都察院左都禦史劉觀與其子輻俱以贓敗法司議置之死文貞及建安公以四朝舊臣請從末減上曰爲汝二人曲貸其死可發爲邊吏建安對以士可殺不可辱發邊吏死等耳始戍輻遼左而觀從養然觀在永樂十二年實以刑剖尙書謫爲本部吏至明年始復官故一時之議有此而憲章錄謂父子俱戍似誤

近峯聞略言王文恪公云宣徳間巡撫周公忱會計入朝上命置酒於樂館集公卿大臣侍飲極歡東裏公獨不預是日一學士醉歸亡其帶詞林爲賦醉學士歌按宣徳三年以前朝士有宴妓館者而左都禦史劉觀父子爲甚其年劉觀坐法右都禦史顧佐禁革之又明年周文襄始拜工部右侍郎撫南直隸又三年始入計事豈有宴之妓館理文恪端人居史官久而作此論蘇人浮薄之餘習也枝山野記言陳祭酒敬宗在畱都丰城侯李隆畱守公過丰城夫人卽公主也聞公飲量欲窺之竟日不醉按李隆乃襄城伯也𨿽督南京守備原無尙公主又丰城侯李彬子賢襲侯亦嘗守備南京繼襄城後而亦無尙公主

天順日錄言宣廟初諸大臣惟黃福持正不阿命觀戱曰臣性不好戱命圍碁曰臣不會著碁問何以不會曰臣幼時父師嚴只教讀書不學無益之事所以不會上不樂居數日敕黃福年老不煩以政實疎之也按三朝聖諭黃在淮漕文貞公薦之爲南京戶部稍均勞佚耳且是時惟蹇夏二楊及胡忠安常入侍不聞有對弈之說似未可信也考之史以爲太宗朝事恐亦據日錄而書之未可信太宗嚴重蓋未嘗與羣臣對奕而忠宣當其時亦多鎭外不在左右也

菽園雜記正統間楊文貞公自江西還朝所過府州縣饋送一切不受耿淸惠公時爲淮揚鹽運使饋雞四翼面一盤楊公受之且攜手而行其激揚之意黙寓於交際如此先奉直公時客淮揚親聞其事按楊公展墓錄往返間𨿽一驛丞相見饋一雞必記豈有過淮揚獨不書耿公理又其中云聞有耿運同者亦可而未之見當是前說虛耳

枝山野記言張太后大漸乃召三楊於榻前問朝廷尙有何大事未辦者士奇首對有三事其一建文君𨿽已滅曾臨禦四年當命史官修其一朝實錄仍用建文之號後曰歷日已革除之豈可復用對曰歷日行於一時萬世信史豈可蒙洪武之年以亂實後納之或曰請謚爲﹝闕﹞皇帝其二云云後亦首肯其三方孝孺已誅文皇帝詔收其片言一字論死乞弛其禁聽令存而傳之後黙然未答三楊卽趨下叩頭三事臣等已受顧命遂出而憲章錄亦因之按張太后遺詔今存未聞有此三事也卽有之何以實錄遺而不修孝孺集至成化時始出憲章

錄載馬順害劉忠湣球事謂持刀小校本盧氏人與耿九疇鄰九疇素愛其年少俊美因與往來後久不至甚訝之一日來見九疇見其貌黃瘠不類詰之曰汝無有疾乎狀貌頓異如此小校吐實且曰迫於勢不敢不行比聞劉公忠臣吾儕小人無故作逆天理事死有餘罪矣特來別公且謝誤愛耳因慟哭悔恨不已未幾果死勞堪類編亦因之據此則小校乃耿淸惠素所狎侮者也耿公正人豈宜有此且劉忠湣以正統八年下獄耿公方爲兩淮鹽運使原未入京至十三年詿誤被逮赴京事白卽遷刑右侍劉之死久矣何嘗一相及而敢於矯誣乃爾

立齋閒錄謂朝廷旨意出內閣臣條進槁底居閣中謂之絲綸簿其後爲宦寺取入中禁徐有貞旣得權寵乃請於上如故事還簿又一說謂楊文貞告展墓恐權歸於次相文敏乃以絲綸簿送內曁文貞還請之不復出矣兩說俱無據而後說尢孟浪底槁原在閣不謂之絲綸簿而當時文貞文敏偶以資序先後耳其委寄寵禮同文貞何緣以展墓而歸簿也嘉靖初言事者攻文貞且請簿詔詰責之乃已野史之誤人若是

餘冬敍錄記英宗初立年在幼沖朝廷大政承太皇太后指裁爲多太后嘗禦便殿執政大臣英國公張輔大學士楊士奇楊榮楊溥尙書胡濙被旨入朝太后左右女官雜佩刀劍侍衛凜然英宗東立英國公等兩下立太后召問之人皆有奬勸之辭及溥乃嘆曰先皇帝嘗稱卿忠不謂今日得相見也仁宗監國於南時太宗方寵漢庶人有代嫡意溥以翰林學士切諌下錦衣獄者十年仁宗卽位始出溥數月遷大學士故太后有是言因顧英宗曰此五人先朝所簡貽皇帝有行必與之計非五人所贊成者不可行也英宗受命頃間宣太監王振至俯伏太后顏色頓異曰汝侍皇帝起居多不律今當賜汝死女官加刄振頸英宗跪爲請之諸大臣皆跪太后曰皇帝年小豈知自古此輩禍人國家多矣我能聽帝曁諸公畱振此後不得重令干國事也太后駕起詔英宗賜英國公等酒飯乃出嗚呼太后其所謂女中堯舜乎宣徳正統二十年間淸理之治母儀天下之力也考楊文敏行狀及楊文貞三朝聖諭錄最爲詳備然以召對言則影響宣宗時事也王振之說恐無之按文敏行狀云二月乙未宣宗侍皇太后謁長陵獻陵景陵上以皇太后命召見公等五人於便殿諭之曰皇帝數言卿等忠勤今天下淸寧民生無事是固祖宗福佑家國亦惟卿等贊翼之功賜以酒肴及白金紵絲表裏聖諭錄所載英國公張輔少師蹇義少傅士奇太子少傅榮太子少保幼孜太常卿溥入見太后云云略同後還京士奇嘗獨對上曰前日陵上汝等謁太后退太后爲汝言皇考往在京中談汝等姓名及行事甚熟太后悉能記憶其間才學優劣與任事不任事皆有譏評謂輔𨿽武臣而達大義蹇厚重小心但多思而少斷汝持正言不避迕意議事之際先帝數不樂汝然終從汝以不敗事嘗有一二事失先帝甚悔不從汝言太后又謂朕曰凡正直之言爾不可以爲迂而不從謹之謹之考史所記亦略同至正統中絕不載太后召見諸大臣事夫以太后召見大臣於朝廷爲盛事於諸公爲盛遇責數王振爲盛徳文敏行實與聖諭錄何故佚之史於太后之聖政王振之蠧國蓋娓娓焉何所諱而不書意者何文簡驟聞前輩之言喜而筆之不知其誤也

兩湖麈談錄謂正統初魏文靖公驥爲吏部侍郎中官王振怙寵而驕每出則𨿽部堂尊官亦斂輿回避公一日相遇於崇文門不爲避王銜之譛於內眾爲公危忽一日上禦便殿召吏部旣至問孰爲侍郎驥近日有何事公慷慨言其故且曰臣不才備位六卿臣不足惜朝廷名器可惜耳溫旨慰之曰爾所言者是好官按魏公而有此則生平第一偉事而公卒於成化中行狀志傳之類何所諱而不載又考古穰雜錄云魏公篤好吟詠臒然若不勝衣王振亦重之呼爲先生贄見惟帕一方亦不較夫旣曰重之則譛公事所必無者古穰爲李文達公賢門下正其時人兩湖之言似非實錄

枝山野記謂英宗一日獨與楊文敏公語語及公家事甚詳又問公有何事難自處者朕爲卿處之公謝無有上固詢之公曰臣有一妾與臣同貧賤頗善事臣第妾有父以臣貴久依臣臣嘗厚待之今被侵家政規權賂頗撓臣事臣未能去之也公意蓋欲上爲屬之法吏罪而屏之耳上忽顧左右呼校尉來面封杖俾至公第杖殺之公叩首謝然後以雙箠往公請其故上曰旣誅其父安用其子乎公頓首言此女頗無過亦自嫉其父姑且畱之上曰父以女死女寧自安要之勢或不可後成噬臍無如初忍情也公又申懇再三竟不許校尉去頃刻報已兩斃公猶未出朝也考此事別無經見文敏公給假省墓卒於武林時英廟僅十四歳事皆太皇太后主之何得有此舉動耶此事絕類前紀徐中山常開平事皆齊東野人語也

閒中今古錄言永樂末詔許學官考滿乏功績者審有子嗣願自淨身入宮中訓女官輩時有十餘人後獨王振官至太監正統初居中得寵至張太后崩權傾中外歲己巳朔漠額森犯邊勸上親徵者是也乃沒土木之難世莫知其由教職故識之以示後考之王振少以選入司禮讀書後爲東宮局郎英廟卽位遂越興安金英柄司禮見實錄甚詳無所謂教官閹割之說也

莘野纂聞言劉球學士以避難隱居姚江幾數年從學者日眾而名始聞當塗以其異黨也亷得之竟置於法有成器先生者姚之名儒也特憫其志爲作文以祭之登靈緒山望空而哭者三祭畢輒書祭文數通分呈藩臬迹其所爲若謝翺王炎午之於文天祥皆非有爲爲之者按劉球侍講言事忤王振假董編修璘請爲太常卿株累下獄錦衣指揮馬順希旨殺之其事明甚今言避難隱居姚江從學者眾當路亷得置法殆是夢中語枝山野記言正統末王振謂三楊朝廷事虧三位老先生然三先生亦髙齡倦瘁其後當何如文貞曰老臣當盡瘁死而後已文敏曰不然楊先生休如此語吾輩衰殘無以效力當薦幾个後生報聖恩耳振喜令具名來翌日卽同薦陳循髙谷苖衷等振欣然用之文貞或讓文敏文敏曰彼厭吾輩矣吾軰縱自力彼豈自已乎一旦內中出片紙書幾个名字某入閣某入閣則吾輩束手而已今數士竟是我輩人又當一心力也文貞嘆服按此是後人歸美文敏語耳殆非實錄文敏以正統五年省墓卒於杭又四年文貞薦曹鼐以侍講入閣其年文貞卒又三年陳公始以學士入閣又二年苖髙二公始以讀學入閣今謂文敏爲此言而振欣然用之蓋相去逺者幾十年近者亦四年矣故曰非實錄也

西樵野記言景泰間總兵石亨西徵振旅而旋舟次綏徳河中天光已暝亨獨處舟中扣舷而歌忽聞一女子溯流啼哭連呼救人者三亨命軍士亟拯之視其容貌妍絕女泣曰妾姓桂芳華其名也初許同裏尹氏邇年尹家衰替父母逼妾攺醮妾苦不從故捐生赴水亨詰之曰汝欲歸寧抑欲爲我之副室乎女曰歸寧非所願願爲公相箕箒妾耳亨納之裁剪補綴烹餁燔炙妙絕無伍亨甚嬖幸凡相親愛者輙令出見芳華亦無難色是年冬兵部尙書於公謙至其第亨欲誇寵於公令芳華出見之華竟不出亨命婢督行者相踵於道芳華竟不出於公辭歸亨大怒拔劍欲斬之芳華走入壁中語曰邪不勝正理固然也妾本非世人實一古桂久竊日月精華故成人類耳今於公棟梁之材社稷之器安敢輕詣獨不聞武三思愛妾不見狄梁公之事乎妾於此永別矣言罷杳然按此事乃武三思之於狄梁公今傅會之耳且石公景泰中未嘗一日離京營天順初始西徵則於肅湣爲所害久矣

客坐新聞言成國朱公某沒於陣其子某隨徵獨返見其母夫人讓之曰汝父死於國難汝隨徵何獨生還豈利其爵棄而不顧耶立命死之以庶子襲其封時人皆偉之按沒陣者成國公勇也其妻曰王氏初封國夫人後追封王夫人儀卽其出也襲公爵次子佶授指揮使其事無一合者且不能舉其名何以稱野史

西樵野記黃鑑蘇州衛人厥父善舞文起滅詞訟蕩人產業爲害不少旣而晚生鑑弱冠時登正統壬戌進士上因其靑年美才俾官近侍蘇人咸曰父苦事刀筆而子若此何天理耶景泰間寵渥益甚後駕自北還禁錮南宮及攺元天順復位上以舊恩待鑑升大理少卿朝夕召見無期一日上禦內閣露一本角微風漾之命取以觀乃鑑所進禁錮者上嘆曰不意鑑之姦有是耶亟召甚於平日鑑至上擲此本視之鑑連呼萬死伏誅遂至滅族噫使鑑寵不及此惡能報之深耶按景泰中吳江有徐正者爲兵科給事中嘗上疏言南城禁錮事景帝惡之謫外衛經歷又以戀娼妓不行充戍鐵嶺衛太上復辟逮而剮於市實無所謂黃鑑與升大理少卿也

閒中今古錄言天順間冢宰王公翺右侍姚公夔一日試該選監生出論題曰道盛徳至就試者不敢斥題目之差但告曰題目甚難姚又不得顯言惟體試士之意從容請於王曰此題果不容易監生廢書已久望易此題目王曰汝且一易姚曰只易了盛徳至善則諸生便可下筆王笑而然之噫冢宰但知道徳之對言而失章句訓道爲言也年老病忘非姚婉言以請則試者情何由達而皆閣筆矣按此事累見之野史是寇莊湣深掌院而韓襄毅雍爲僉都時事非王與姚也

閒中今古錄言正統戊辰廷試一日上夢儒釋道三人來見至揭曉狀元彭時由儒士榜眼嶽正幼曽爲慶壽寺書詔探花陳鑑曽爲神樂觀道童也按考之諸野史是士人戲爲標目耳非上果先有是夢也

近峯聞略言嘉興張寧以才質受寵於英宗嘗稱爲我張寧吏部察上意推爲巡撫都禦史上曰張可作都禦史耶繼推南京侍郎上曰待北部有缺來說未幾憲宗卽位詔給事中升二級外補寧僅得通判至知府耳按張寧爲禮科都給事中受知英廟果欲大用之然吏部實未嘗兩推至成化初吏部推修撰嶽正爲兵部侍郎寧僉都禦史詔與在外四品方面嶽得興化知府寧得汀州知府實未嘗升通判也

西樵野記言李都憲守三邊嘗題石灰詩云千槌萬鑿出名山烈焰光中走一畨粉骨碎身都不怕只畱靑白在人間後以邊境猖獗挺出因裂其屍焉今人仰其節義誠詩讖也按他小說載其詩語類於肅湣特小異耳國朝無守邊李都憲出戰而死於陣者惟正徳中才襄湣公寛以輕敵陣亡然不聞有詩此必因肅湣而誤傳者也

莘野纂聞言吾蘇陳僖敏公鎰韓都禦史雍並爲郡庠弟子員時會郡守進香城隍廟二公職當分贊先期而至有丐者私相語云適見城隍迎丞相前導而出往常在此未嘗見也二公陰然之後果相繼第進士爲顯官皆以勲名終然則享爵祿者神明預識於塵埃中矣按此事吳中小說累載之謂是陳太保鎰與兪太保士悅也二公實同時爲諸生又同列八座若韓襄毅與陳公科第相去二十年豈有同時爲諸生理

諸說家記王靖逺事謂西酋阿勒臺多爾濟巴勒數寇甘涼命公西巡許以便宜行事公至指閱邊備知守將法弛而令不嚴嘆曰如此而欲寇無侵淩難矣明日集眾轅門詢平日畏敵不畏將者得都指揮安敬卽斬以徇一軍震栗考彭文憲志銘亦同第考之史則云都督蔣貴僉都禦史曹翼統兵剿朔冦駐魚兒海子以都指揮使安敬言前途無水艸不可進引還都察院劾貴等懷姦失機宜治以軍法上命尙書王驥責貴死狀僇敬軍中以徇然則靖遠之誅敬以中旨耶抑便宜行事耶志文所載絕類狄招討僇陳沔事𨿽快人意恐當以史爲據李文達有經世才其所持論麓川事甚正但公生當其時而所紀有不能無抵牾者謂麓川初叛沐晟尙在彼時只遣人宣布朝廷恩威赦其罪撫安之未必不從遂輕動舉兵又不委晟而另遣將以致王師失利此大誤也按正統二年十月雲南南甸州知州刁貢罕等奏麓川宣慰思任發侵奪其所轄羅十思莊等處二百七十八村乞遣官賫金牌信符諭還所侵地詔黔國公沐晟處置以聞自是思任發不奉詔因而發兵侵噬不已而討捕之命下矣然每歲未嘗不撫討也後遣沐晟爲大將總兵而都督方政等爲副以鎭兵從行政爲前鋒破敵逐北渡潞江遇伏敗沒晟逡巡不敢渡引兵還上疏請罪逾月遂暴卒人以晟爲服毒最得其情矣今云不委晟而另遣將以致王師失利何也晟卒後命其弟昻以左都督代鎭總兵再討麓川又敗乃始議遣王驥蔣貴以大兵行文達又雲麓川不如中國一大縣縱得其地於人何利益而軍需所費萬萬不可計兵連禍結以有今日此又大謬也髙帝命潁川侯以三十萬眾下雲南大理而文皇復命新城侯以八十萬眾下交址以故諸土夷環雲貴二廣以什伯計咸惕息而不敢動迨宣徳初柳升王通再敗黎利而捐交址與之中國自是輕矣麓川之所以驁肆爲棄交址也若再敗於麓川而竟不誅則土官之弱者不二十年而爲彊者有矣彊者不誅而益彊則中國之在西南者亦非我有矣其所以失在中國之政不修而驥等之用兵未盡善也不然潁川新城之大兵甚於麓川倍矣何以不爲天下累也

田汝成作西南夷傳其於方政之敗沐晟之死與王驥等之用兵差近似而其它又有大繆誤者至以麓川爲孟養云正統初宣慰使刁賓玉昏懦不能鎭戢諸夷部下貴姓酋思仁遂擁眾麓川叛孟養略取其地刁賓玉奔永昌死無子思仁益張遂屠騰衝據潞江自稱曰法法夷王號也事聞睿皇遣黔國沐晟左都督方政等徵之兵敗沒按麓川本國初降夷宣慰使也曰思倫發時方有事於緬故增號曰麓川平緬宣慰司至孫思任發侵孟養地抗王師始伏誅有子曰思機發叛有其地累討之始走緬甸今以麓川爲孟養而宣慰思任發曰部人又益一刁賓玉及思機發爲思仁皆誤也夫以李公生其時田公官其地而尙不能無誤乃爾信乎史學之難精也

吏科給事中姚夔以交址死事知州何忠未及謚請以待制王褘例謚之禮部核奏報罷其後永丰知縣鄧顒死事特謚恭毅蓋偶因劉忠湣球之昭雪言官並及之耳固有遇不遇也張南園謚紀載有何忠蓋祠額之誤張禦史春眞定人商弘載榜二甲第五人初試南宮主司欲首薦以北捲爲疑旣拆封知爲眞定人以問宰相曹公曹與張同邑銜張不往見但謝不知遂寘第六廷對復得第一甲第三人曹又易之初授南京廣東道監察禦史國朝進士釋褐爲禦史自張始時中官王振用事齊韶附之得南京刑部尙書倚托縱恣人莫敢言有指揮某者與徽商友善往來無間結爲昆弟指揮富而無子有三女一嫁儀眞民一嫁鎭江一嫁武臣指揮旣卒徽商遂謀襲其官媚指揮之妻甚至妻信之遂許爲嗣旣得官並欲奪其產沈指揮之妻於江旣事漸彰聞指揮女在儀眞者訟之刑曹齊韶受賂竟右商人而詘指揮女徘徊都市商殺之血污女衣以石沈之井指揮妻有侍兒爲商所奪心傷故主有怨言商又殺之有一奴欲訟寃商又殺之都下無論貴賤皆痛憤然畏韶七年無敢問張初至官見婦人泣而呼寃蓋指揮女在鎭江者也都禦史過之若不聞禦史過之亦若不聞張心疑之問之同官同官搖手諭之曰此非君所當問也張奮然曰朝廷設耳目之官何事不可問有事不敢問號稱禦史不亦辱乎今日吾固當問之同官掩口笑曰南京京城事皆屬廣東道張遂按之白中丞中丞怒曰汝書生不諳時務躁妄如是汝登第幾日蒞官幾日遽欲預事乎韶聞之大怒曰吾不識張春何狀豈喪心病狂乞死者耶不然何以返吾獄旣而窮按不已事大暴著井中血衣尙在獄詞皆張手筆韶見之大驚曰彼書生何精練至此始有懼色因求都禦史勸阻之都禦史曰吾前叱之今日何面復與之言乃令同官言之張遂列齊韶見阻之意都禦史轉托之言並同官三四人連獄詞具疏呈都禦史求印都禦史固不肯印月餘都禦史去禦史曹姓者署印彊使印之乃得聞上而齊韶之疏先上矣時北京都察院都禦史冦莊湣公見之曰此疏何得先上都察院本亦當卽至宜徐待之三日張疏果至下錦衣衛提問韶與張連逮至京錦衣衛金指揮者亦無子聞其事淒然泣下故齊韶無所措詞時張疏言韶放縱數事其一史氏事史氏初與后妃之選英廟欲立爲後而疑其姓謂朱與史婚非雅遂賞表裏還之齊韶竟納爲側室張又上書王振幾千餘言首論此事王振讀至此驚曰韶他事吾尙可爲此事吾豈能左右乎由是商始伏辜以殺死一家三人論而齊戍邊刑部原問官死於獄禦史轉托者俱爲編氓惟張復官於是韶上疏申辯上怒勅再辯者斬韶怨王振不右已以爲是獄皆振所爲也上疏言振罪上怒竟論棄市時張一疏殺一尙書杖殺刑官數人罷三四禦史直聲𨿽振動天下而舉朝不能安之矣此同年周學憲聞張之子孫言其事而筆之書及考國史獄牘則所謂指揮者南京水軍右衛指揮僉事賈福其姻戚徽商與爭官職者陳玞也訟在刑部而右侍郎齊韶欲奪福官與玞大理少卿廖莊疑而駁焉再駁韶責司如初議因攺駁調廣東道禦史張春曹得趙雯索玞等對理韶怒不肯發且執福笞之創重死爲守備太監劉寧所奏詔逮錦衣衛問而玞亦奏莊與春等受福賂因並逮質對順鞫韶所受玞賄與杖福死實莊春等受福賂誣玞疏爲韶所嗾而韶嘗稱王振爲中表兄其從子錦衣指揮王山王林爲表侄署刑部一歲獄因淹系死者百二十人又逼取被選退宮人百戶史宣女爲妻及僣買永嘉大長公主臥牀王振以其冒親也怒趣法司問狀坐韶故勘斬玞誣告平人致死絞韶上疏懇辯不聽後數日僇於市然則周子之所記特影響耳齊韶侍郎固非尙書也商原無得官亦無殺指揮之妻女與奴也商論絞非淩遲也張春原無上疏齊韶先坐斬辯而不免非坐戍以疏詆王振得罪也北院之掌印者陳鎰非冦深也錦衣問官乃馬順亦非無子之金指揮也又謂會試取第一以北捲拆封而問知爲眞定人詢宰相曹公夫拆捲之後誰得而問宰相始塡捲耶齊東野人語不足信

周又言英廟復辟忠國公石亨用事亨子彪以遊擊巡邊所在積聚皆沒入已謬奏邊冦焚掠無遺朝廷信之張上疏論彪誣妄舉朝吐舌亨怒云何物狂子吾將赤其族殺齊尙書非此人耶此朝廷之佞臣畱之何益上命給事中一人刑部侍郎一人郎官二人至所在勘驗給事中以憂死眾依違其詞以復上頗知之彪與張俱召還而置之不問亨屢遣人刺張張不爲偹待命二年不授官遂棄去然公論惜之左遷鎭江府同知時宰徐有貞亦謫鎭江與張同爲石亨所擯相得歡甚有詩云雙親路隔三千里五品官縻二十年徐見之云吾心事君已盡言之矣遂以此二聫一字爲一詩以相愁嘆後以憂去同起復至京復待命二年不得官時商弘載入相矣張亦不往見竟得應天府治中俄而亨敗凡嘗論亨者皆復官賞賚增秩張遂擢順天府丞時張已疾甚未至任而卒按史自天順元年以至三年七月石亨與彪用事並無有論其失事者亦無差官勘邊者豈有如此大舉措而史遺之理且二年七月內張春尙以奏牘落聞字法司問罪復職今云待命不授官棄去何也徐有貞以元年七月謫金齒何嘗流寓鎭江二年後張春尙在山西何云同擯相得歡甚也春詩雙親路隔三千里五品官縻二十年徐公官極品又二親久已歿而云心事君已盡之又何也亨敗之時商弘載爲民山中又七年而始召今云春自鎭江丁憂起復至京二年不補商已拜相矣卒不之見俄而亨敗嘗論亨者皆復官增秩春遂擢順天丞年月一無相應者此何異夢中說夢也

弇山堂別集卷二十三

●欽定四庫全書

弇山堂別集卷二十四

﹝明﹞王世貞撰

○史乘考誤五

憲章錄言楊士奇子楊稷毆死人命數多逮系法司至是審實斬之士奇以疾在告禦札慰之曰卿歷事祖宗以及朕躬啟沃弼贊勞勩實多比卿以疾違朕左右者數月朕心拳拳惟卿子乖家訓干國紀朕不敢私卿其以理自處勉進藥食早圖康復以副注望士奇感泣按稷行提至京文貞疾已甚矣論死未決上故以勑諭慰之文貞卒兩月而稷以瘐死獄亦未嘗處決也今錄似誤

枝山野記言王振𨿽跋扈大臣猶持體面尙書遇振未曽少降辭色同坐時振欲據尊席尙書曰公職太監四品官吾二品也岸然凝坐振無如之何按此恐非實錄振得志之秋抗禮者僅英國公輔胡宗伯王太宰內閣三四人而已成公朱勇尙書侍郎皆長跪唯唯豈有坐其上者哉

菽園雜記言陳僖敏鎰視王毅湣文先入臺鎰爲左都禦史文爲右都會更有右都禦史一人文遂據中坐淩其上僖敏不與較此言恐誤也毅湣以大理卿先轉右都而僖敏鎭陜亦以右副轉右都自是更歲一代未嘗同在臺也僖敏出守河保禦邊而毅湣在陜俱轉左會得請代以刑部右侍郎耿公代之始皆以左都共事而僖敏資序在先然是時無右都也毅湣尋以陜西勞加太子太保卻在僖敏前僖敏至易儲始加如之以後三左都有鹽山公俱宮保而是時位次則毅湣僖敏忠肅公

傳稱郭太宰琎以正統十二年卒年七十七云永樂初任戶部主事勤於職太宗亦知之未幾升福建右參議時年二十四人呼爲小方面按十二年爲丁夘七十七則永樂二年爲甲申三十四也三十四不當呼小方面豈其卒時爲六十七耶考之史太宗初升參政其升參議時洪武甲戌爲二十四也

客坐新聞言李西涯程篁墩童時以神童被薦英廟試之云云非也按二公之年當是景帝時事

通紀吏部尙書何文淵加太子太保系於景泰元年非也文淵以三年易儲而加

通紀言擢監察禦史韓雍爲右僉都禦史巡撫江西非也韓公還朝後遷浙江按察副使之任半歲以陳芳洲薦遷今紀載於十四年土木之變前亦非乃景泰元年事

景泰七年十一月丁卯以監察禦史陳述薦處士吳與弼詔巡撫都禦史韓雍禮聘赴京至天順元年始用忠國公石亨薦遣行人賫勑諭耳

菽園雜記言天順以前公侯伯都督管營者止稱坐營官總兵之名乃下人私相稱謂移文中無之其以總兵稱則近年始及內官汪直用事邊方事皆會兵部與總兵官議則總兵之稱又出自今上矣文量其時人當不誤但景泰中於肅湣奏議武淸昌平侯俱稱總兵官勑書奏疏皆然恐不起自成化也所謂坐營者蓋十營偏將耳

枝山野記言景泰中劉學士儼典南畿秋試取江陰徐泰爲解首泰本富室或以爲有私髙閣老乃請覆試上不可比泰等赴禮闈中旨特詔南畿五經魁士入禁中覆試陳閣老徐步觀五士文章至泰微言曰仍應以此卷爲首亦不知其識泰否也比拆封其次一與原第符合乃仍賜泰解元劉公初大不平欲扣閽力辯迨覆試乃已後劉歿有司議謚亦以此事謚曰文介焉初髙之請以於尙書王都禦史二子不第乘此爲之地耳旣而朝廷狥其意特命以二子登科時目爲欽賜舉人按於肅湣止有一子冕已爲府軍千戶是科陳芳洲王千之俱在內閣二子不得第上疏以徐泰事蔑考官而髙文義奏請覆試且於左順門面奏陳王之非事始得解今祝氏移陳芳洲之事於於肅湣而又移二公之請於髙文義謂爲於王地何也不過欲爲外大父掩飾殺於肅湣之惡耳孔子惡利口之覆邦家眞斯人哉且是北畿非南畿也

又言敵擁乘輿登陴臨視諸大臣在城下朝上敵以長刀簽一臠燒羊於銛端啖趙尙書雍趙徑開喉仰接而吞之敵驚嚙指曰好漢好漢按是時不聞有所謂趙尙書雍也當是王舍人榮以使北進太常少卿後復姓趙天順復辟進尙書耳且上皇在城外何由登陴而大臣卻於城下朝也

野史又言大同宣府總兵定襄伯郭公登儒將也在鎭時敵卒入冦公出戰偶被執敵欲加害公叱曰我總兵也敵嚙指不敢動卽以皮帳臥公以垂四角以木梃舁公往見酋長又與夾騎而行公體肥重敵以其不便於趍防護亦懈公忽縱身騰躍拉酋子隨攘其肘仍奪其馬乘之突圍疾馳還營敵遣千騎追之不獲公之驍勇如此偉哉按實錄及定襄家傳並無此事蓋記李將軍段褒公事而附會之耳

王文恪震澤紀聞言皇甫仲和之精占驗謂土木之難敵騎逼城下城中皆哭仲和登髙望謂家人曰雲頭南大將气至敵將退矣明日楊洪自宣府石亨自大同將兵入援敵遂遁按石已先至京由爲事官升都督封武淸伯與於謙出營城外敵退後久之楊洪始以宣府兵入命充總兵同孫鏜範廣等擊殘虜之未出關者紀聞語當非眞

李獻吉作淸風店歌極言武淸伯石亨力戰之功而雙槐歲抄謂亨以都督僉事系獄赦出之亨與侄彪持長斧突陣所向摧陷鄭端簡所載亨傳尢鹵莽不實請得事事折之端簡謂十四年八月王師敗績亨與總兵官楊洪等並械系錦衣獄是年十月額森犯京城有言亨勇者景帝出亨獄令立功贖罪嘗考額森等以正統十四年七月入冦癸巳大同總兵西寧侯朱晟等與戰陽和後口全軍覆沒惟右將軍都督石亨得免甲午上親徵啟行己酉降亨爲事官俾募兵自效八月壬戌上蒙塵丁卯召爲事官石亨爲右都督掌後軍都督府管大營操練辛未封宣府總兵楊洪爲昌平伯九月封亨爲武淸伯然則亨止充爲事官洪在宣府初未嘗下獄也端簡云亨統兵出安定門卽與敵遇挺刄單馬進左右馳突獨殺數十人彪又持斧率親兵從之諸軍歡呼踴躍聲震天地敵卻而西亨等追戰城西敵復卻而南亨令彪率精兵千人誘敵南至彰義門敵見彪兵少逼之亨率眾乘之敵遂大潰南奔亨日夜追襲三日至淸風店北敵將出紫荊倒馬關懼我躡後亨遣諜者紿敵亨且未至陣中將者假亨名耳敵信之來攻亨率彪與精鋭數十騎奮擊大呼直貫其陣刀斧齊下斬殺數百人敵始知亨在囂亂相蹂踐亨悉眾乘之大捷論功第一封武淸伯按於肅湣碑謂額森兵至城下對我壘而陣車駕亦在敵營覘我軍嚴肅不敢有加於我我亦不敢向之輕發一矢喜寧嗾額森邀大臣出議和且需金帛萬計不應對壘七日是爲十月朢敵移蹕漸逺乃舉礟擊之敵眾死礟下者萬計額森大沮宵遁史稱武淸伯石亨尙書於謙敗敵於徳勝門外初敵以數騎來窺徳勝門謙等伏兵於兩傍空房先遣數騎迎戰敵眾萬餘來追伏兵起以神礟火器擊之遂卻都督孫鏜與敵戰於西直門外斬其先鋒數人敵稍卻鏜逐之虜益兵圍鏜鏜力戰毛福壽髙禮俱往援之禮中流矢亨復分兵往援敵乃引卻辛酉太監王敬都督武興與敵戰於彰義門外興以神銃列於前弓矢短兵次之報效內官數百騎列於後敵至以神銃擊卻之報效者爭功自後躍馬而出陣亂敵眾乘之遂敗逐至土城興中流矢死居民皆升屋以磚瓦擲之會王竑毛福壽兵往援敵遙見旗幟乃退壬戌敵眾由良鄕遁去其日進封石亨武淸侯加於謙少保二說𨿽未盡同大抵武淸大將持重鏖戰突陣之說未可據也且作史者果欲沒武淸功何至沒都門之捷況亨自敵退卽進封侯在京營敵奉上皇由良鄕大掠而去以甲子出紫荊何嘗以一兵追之而有此談也

傳又言亨生子未彌月上令負兒見之封爲鎖定侯考無此事又云天順四年二月上密詔禦史按劾卽日縛彪棄市籍其家亨逮系錦衣獄死亨旣死法司請瘞亨屍上念亨欲從之問李賢請盡法斬首上不肯竟瘞亨而憲章錄亦於三年二月內系斬石彪於十月內系下石亨獄按史天順三年八月石彪以嗾致仕千戶楊斌等保畱下獄考竟九月亨乞養疾十月閒住四年正月亨下獄籍其家二月詔諭羣臣致書親王其月癸亥亨瘐死法司請僇屍榜示天下詔始瘞之用李文達請也又四日丁卯誅石彪然則端簡之傳何嘗有一語實耶又言以奪門功封亨忠國公彪爲定遠伯按彪時在大同以天順元年爲右都督破敵於磨兒山斬首一百四十級生擒二十人獲馬二百匹封定逺伯再破敵二萬於安邊營生擒四十七人斬首五百一十三級獲馬五百一十匹驢騾牛羊二萬餘進封侯傳以彪爲奪門封而俱略其戰績何也

憲章錄謂上欲易太子恐文武大臣不從與太監王誠舒良謀又啖內閣諸學士賜金五十兩銀一百兩命廷臣俱兼宮僚王直胡濙俱太子太師陳循髙谷於謙太子太傅儀銘兪士悅楊善王文王翺何文淵太子太保蕭鎡王一寧太子少師商輅爲兵部左侍郎兼春坊大學士滿朝感惠遂以太子爲可易而黃竑之邪議起矣此大有誤漏內閣之賜銀在易儲先而賜黃金在易儲後若諸公之加師傅正與易儲命同日下非所謂滿朝感惠也當時左都禦史王文楊善俱先以勞勲加太子太保非以此日加也其它加太師者勛臣則陳懋石亨加太傅者勛臣則柳溥加太保者武臣則張輗文臣則陳義石璞加少師者江淵加少傅者兪山加少保者兪綱羅通李錫蕭維禎而今皆遺之又黃竑議在先賞內閣在後

尹文和記二事史不載而頗核者於肅湣謙久病議添設一尙書助之江淵先生在內閣數窘於同事者欲出理兵部眾因而諛之江悅因屬商文毅輅擬旨坐便室中方下筆王毅湣文先起入商所以指畫石兵江工四字陳循先生尋入亦如之商乃如指書訖封進江不省明日調工部石璞於兵部而出江於工部始大驚恨寰宇通誌成內閣承密旨進秩時閣老皆職保傅止進兼殿學而商文毅輅獨擬升兵部尙書錢溥自贊善兼檢討擬升諭徳兼侍讀黃諫自編修擬進中允屬商繕正商退錢作編修若誤筆者陳公請如初擬商言錢旣越眾升二級兼官豈宜復升乃止付司禮太監王忱封進旣別王毅湣復送出門耳語忱曰諸總裁皆止進兼官商柰何獨升忱頷之明日旨下商僅兼太常寺卿乃愕然不滿按是時陳公循以少保太子太傅戶部尙書加華蓋殿大學士兼文淵閣大學士髙文義谷以少保太子太傅工部尙書凢五官王毅湣文以少保吏部尙書俱加謹身殿大學士兼東閣大學士商文毅以兵部左侍郎加太常寺卿兼左春坊大學士翰林院學士凡四官亦時制一變也未幾而兼官俱削矣當時商公最後進官亦卑然能於票擬間斟酌如此而王毅湣之彊與內璫之相結亦略可見史謂錢溥與商文毅不悅作老禿婦傳以譏之商略不與較想當爲此事

易儲之際人不考而以譏於王二公甚無謂也於公所職者兵事而已居宻勿主此謀者陳芳洲輩也執筆首此議者胡忠安也爲六卿首者王文端也芳洲輩初與髙文義賜銀百兩江淵王翺商輅三公半之事定復各賜黃金五十兩文端忠安俱加太子太師而於公不過太子太傅而已王毅湣以正月與興濟加太子太保至增置宮臣之際蓋王不與升而於不與賞也大槪略可推矣詔諸公二俸俱支皆疏辭而於獨再辭不允今柰何以易儲議之

枝山野記載英皇在敵中袁彬哈銘外又有沙瑚裏者亦衛士效勞甚著駕旋沙不及從敵給以部曲爲頭目浸用事納婦生子爲富貴大族弘治初知其子故在歸驗實賜官某衛千戶第宅一區按沙瑚裏者本名李成在敵中以諧謔日侍上扈蹕歸後南城復辟擢哈銘大通事錦衣指揮僉事而成爲百戶成尋徑入內府求升職上怒下錦衣衛鞫之銘與達官額森特穆爾謀欲脫其罪俟上幸太監吉祥第爲奏請上知事由銘並下獄謫銘貴州衛副千戶後以赦俱復官銘以荊襄功進錦衣指揮使至弘治中猶爲大通事沙瑚裏後𨿽不知所終然以從上蹕歸而所云畱滯塞外至弘治時始款塞者皆謬也憲章錄亦因之遂於弘治紀內明著其事

吾學編額森敗死事雲天順初額森有平章哈喇者欲繼額森爲太師言於額森曰主人衣新衣幸以故衣賜臣額森不許而以其弟平章阿實克特穆爾爲太師哈喇怒欲叛額森荒於酒色又殘忍諸部不悅稍解散額森益忌哈喇聞哈喇且叛益怒欲討哈喇恐不勝乃召哈喇子飲酒鴆之哈喇子嘔而出嚙指血染箭令其僕持告哈喇哈喇陽不知益敬順額森額森以哈喇畏已防稍懈哈喇伏眾俟額森出獵襲額森額森倉皇戰敗走從數十騎投阿實克未至復自疑半夜棄此數十騎與二親信走道中饑窘至一婦人所乞漿婦人飲之酪遂去夫歸婦言狀夫疑其爲額森急追及之果額森殺之諸部遂分散按史謂額森旣擊殺其主部眾益盛遂自稱爲天盛汗別部大將阿喇卜知院求爲太師不許遂有隙至景泰七年額森遣其子守西畨俾阿喇卜二子從行因令人持藥酒毒死阿喇卜次子阿喇卜詐報烏梁海盜已馬遣使請於額森取長子回同追捕之額森命其二弟徳都王賽堪王統眾與俱臨行觴阿喇卜長子復毒之行次中途死阿喇卜怨益深紿額森二弟先渡川俟其旣渡阿喇卜統部落三萬人徑趨額森所居先使人數額森三罪曰漢兒人血在汝身上托克托布哈王血也在汝身上烏梁海人血也在汝身上天道好還今日汝死矣額森曰我今日有災明日與汝戰退與其腹心巴延特穆爾知院特濟博囉平章等坐帳中會議時阿喇卜舊部曲布拉克圗僉院托克托哩掌判額敏和卓學士事額森日久額森不之疑因共趨額森帳中拔所佩刀刺額森並殺特知院等其眾遂散賽堪王聞阿喇卜攻其兄領眾七千躡阿喇卜後欲俟其戰疲然後乘之旣而額森死賽堪王棄其眾乘槖駝十七隻南走爲其下布勒圗追及射殺之徳都王領其人馬西走所紀額森死事與賊黨姓名俱不同要當以史爲確夫以額森之彊悍慓賊而倉卒死於降虜之手中國自此息肩矣凡庚午之駕還與額森之被刺皆天意也非人力所能爲也

史言京師戒嚴羸馬疲卒不滿十萬人心洶洶羣臣眾哭於朝議戰守有欲南遷者尙書胡濙曰文皇定陵寢於此示子孫以不拔之計侍郎於謙曰欲遷者斬爲今之計速召天下勤王兵以死守之學士陳循曰於侍郎言是眾皆曰是而禁中尙疑懼皇太后以問太監李永昌對曰陵廟宮闕在玆倉廩府庫百官萬姓在玆一或播遷大事去矣獨不監南宋乎因指陳靖康事辭甚切太后悟由是中外始有固志按所謂胡濙於謙陳循之說有之第考一時劉文安葉文莊諸公所記俱言侍講徐珵召入倡南遷之議而太監金英斥之使出學士江淵乃更爲固守之說以對遂得大用當是時內微金英外微謙幾搖動矣而史皆不載所載李永昌對太后語稗官數十家俱不及也按修史在成化初李永昌柄司禮方貴重用事而嗣子泰以學士在史館溢美之談大抵未足信也

史言車駕次雞鳴山欽天監正彭徳淸勸王振曰敵勢如此不可復前儻疎虞陷天子於艸莽振怒詈之曰脫若有此亦天命也徳淸旣陣亡尋用振黨籍沒家產所謂黨者論其平日事耶

史於何文肅公喬新卒條下謂景泰初易皇儲艸詔大學士陳循起句雲天降下民作之君其時吏部尙書何文淵適在側卽應聲曰父有天下傳之子迨天順攺易與謀者多斥罷喬新時爲刑部主事因見黃竑徐正處以極刑恐禍及已乃貽書勸其父引決文淵果自盡士論恥之此亦焦泌陽懟筆也正徳中柄史者力爲辯其誣然考之天順錄云致仕後上復位革宮保文淵自以與議易太子首發父有天下之言慮有奇禍時副都禦史陳泰左遷廣東按察副使道經廣昌人有傳泰來抄提文淵者懼卽自縊死後爲人所奏差官啟槨驗之果然則勸文淵引決之說誣而自盡之說實也野史以爲出江淵大槪以文勢考之恐先有父有天下傳之子而借天降下民作之君以對之耳又文淵以四月卒而黃竑徐正以五月誅大抵未可信

憲章錄雲南京禮部尙書王英卒謚文安尋攺謚文忠考英未嘗攺謚也又言太子少師禮部左侍郎兼翰林院學士王一寧卒贈尙書考一寧贈太子太師非尙書也

又言帝將易儲語太監金英曰七月初二日東宮生日也英叩頭曰東宮生日是十一月初二日帝爲之憮然帝所言者謂見濟也而英所言者謂憲宗也與魏徵獻陵之對相似此本野史似可據但考之史景泰元年上怒金英發其結黨市恩及縱家人市鹽等事論斬及戍謫有差英下都察院獄亦論罪斬詔禁錮之英家幾籍矣豈東宮生日之說在英未下獄之前耶或景帝之怒繇此但其時帝方卽位殊未萌易儲之念不應有東宮說也英之赦出必在三年間當時儲位已定帝何必復言東宮生日英猶在危疑間豈敢作此對耶英能斥南遷之議又能作此對語誠非凡品但恐好事者因而附會之耳然英嘗使南京獨大理寺卿薛瑄不出見英使回景帝問所見誰爲良者曰僅一薛卿耳然則英之賢殆非他璫比也

菽園雜記言景泰五年禦史鍾同郎中章綸合奏復東宮下獄時兵部進士楊集以書上於謙略曰姦人黃竑進易儲之說以迎合上意本爲脫死之計耳公等國家柱石乃戀宮僚之賞而略不思所以善後乎脫二人死杖下而公等坐享髙崇柰淸議何謙以示王文文曰書生不知朝廷法度然有膽气當進一級處之遂出知安州集常熟人字浩然我朝進士選知州始此按楊集事國史家乘所不聞賴有此耳然不知其時選法何如王文端忠肅不少持否至謂進士選知州始此恐誤永樂中劉綱由進士選陜西寧州知州

憲章錄言長洲練綱由鄕舉歷事都察院上中興要務八條又上勤王急務疏帝閱悟命施行之且奇其才卽授以浙江道監察禦史按水東日記謂綱謁左都禦史陳公鎰曰刑部兪公有意以臺端薦我其謁尙書兪公士悅謂陳公亦如之二公相質無有也始悟其欲求薦而難於發言念綱數上時政疏有聲且畏其口遂以綱名應授禦史今云帝奇其才卽授禦史似誤又景泰年命綱協贊陜西延綏等處軍務自陳名輕責重乞升僉都禦史庶可壓服人心帝謂升官豈可自乞已之然則此公之躁進有素其外補宜也而憲章錄後特爲書卒立傳以優之又極其褒予豈薛之與練意气有相似耶又其時給事中徐正嘗自言己巳有禦敵功欲引姚夔升侍郎王竑升僉都禦史例乞升不許遂進南城離間之策謫戍鐵嶺身磔死家籍正亦吳江人

李文達天順日錄言景帝不豫大學士王文與太監王誠謀欲取襄王之子立爲東宮其事漸泄旣而景帝病亟太監興安諷羣臣請復立東宮僉謂上皇子固宜復之惟文之意不在此閣下陳循輩亦知之賢因會問學士蕭鎡乃曰旣退不可再賢始覺其有異謀也文又對眾曰今只請立東宮安知朝廷之意在誰賢亦知其心又云先二日有駕其說於石亨輩云上以掌兵數人謀立上皇命太監張永行挐入中官吉祥蔣冕輩白於太后寫勑與亨等令成此事王文初謀於謙軰未必知亨輩不過因於謙平日總督軍務一切兵政專而行之不遂其私因乘機圖謙並中傷所不足者耳此語可謂實錄醜正之徒至必以易儲迎襄醸證肅湣而史乃並王毅湣之謀掩之後遂得與肅湣同贈謚而肅湣至今尙有功首罪魁之說抑何幸何不幸也

雙溪雜記言徐有貞李賢爲吉祥所引入內閣辦事故除於謙等皆用徐有貞策而賢因之詳辯累紙然考有貞以南城返正日入閣殺謙文等始進許彬次進薛瑄最後用李賢然則二公之被戮與陳徳遵等之戍奪皆文達未入閣以前事也

傳信錄言景帝未崩時有駕帖取楚世子入繼世子欲行有長史伍姓者止之曰事𨿽如此宜待金牌勑書來然後行未晚後英宗復辟召世子問其不來之故世子具言之英宗悅召長史賜以襲衣金帶長史金帶自此始伍蘇州人也忘其名矣吾蘇無長史伍姓者按景帝以羣臣請擇元良尙且不聽豈有逺取疎屬入繼大統之理考之正史復辟後楚世子原未入朝而長史金帶原不自英廟始齊東野人之語誠哉無稽也

瑣綴錄言廷鞫於王少保日刑科給事中尹旻當眾憤然攘臂拳踢於王二公且謂二姦臣正好毆識者含憤明日有貞等徑升旻通政參議按尹直以旻爲吏部擯斥不用怨之刺骨故爲此以謗毀耳不然此豈隠匿祕事而朝野更無一人記之哉假令有此成化三年後於王二公旣昭雪寧無有譏旻者而至旻之敗臺評亦不之及何也

客坐新聞言天順初泰和陳公循爲首相學士廬陵陳公文欲援引以進泰和難之廬陵營於他所英廟語泰和曰閣下缺人辦事陳文如何對曰文固宜但少歷練欠老成耳遂寢他日內侍以其語語陳陳詣泰和白之曰先生不能拔人又於上前沮之何也泰和曰此言密邇公何由知之耶然則歷練老成者果未至也廬陵慚而退按正統末循未爲首揆而文資尙輕至景泰二年文以大學士髙谷薦爲雲南右布政使英廟復辟之次日而循就逮遣戍久之文始入爲詹事再以禮侍兼學士入內閣其求薦與沮當在何時也

野記言楊昌平俊範都督廣爲石亨所構誅皆非其罪二人赴市英气不挫楊尢挺勁云我提兵入援何罪而殺我臨刑有縞而至者俊所狎妓髙三兒也慟而呼曰天乎忠良死矣奚以生爲紉其元合於頸使其家收殮卽自經當時範廣楊俊𨿽爲石亨所構誅然非同日也尋觀雙槐堂歲抄云楊俊誘執太監喜寧以功升右都督敵窺懷來俊調永寧兵往守奉禦黃整奏聞於謙惡其擅調請誅之上不問楊洪懼禍奏請還京隨營操練旣至謙並劾其守獨石馬營喪師辱國之罪詔斬於市且載髙三兒事同又謂俊死後楊洪含痛而沒猶追其祿米家產蕩盡及考實錄則俊爲楊洪庶長子也於謙旣論劾下獄尋復右都督統京營兵洪薨後嫡子傑襲封俊復坐事下獄降都督僉事傑死無子俊復襲封侯景泰末復以家人首告其欲姦父妾等罪革爵子珍襲天順元年上以其爲參將時勒所部閉門不迎駕且云火種頭來矣爲石亨所聞銜之復爲太平侯張軏所構坐斬子珍謫戍至成化初復京衛指揮使蓋雙槐歲抄尢失實也

弇山堂別集卷二十四

●欽定四庫全書

弇山堂別集卷二十五

﹝明﹞王世貞撰

○史乘考誤六

蘇材小纂言景帝聞鐘聲問左右曰非於謙乎左右對以太上皇帝曰哥哥好好按此吾吳人黨徐元玊之論也景帝與於相信之深豈有疑至此若卽有之何不疑石而疑於乎

憲章錄言封都督張軏爲太平侯輗爲文安侯軏仍攺名賜誤也軏爲河間王第四子英宗每呼之爲張四而野史訛爲張賜考國史家乘俱無攺名之說輗封文安伯非侯也

復齋日記言額森去後眞保河南盜梗不通指揮範信請以兵五百飭平之少保於謙奏擢爲都指揮使從教閱大倚信之英廟復辟石亨等嫉其附少保指爲黨棄市按棄市者乃都督範廣名將也事亦不合

武功遺事載李文達言奪門無功上曰先生謬矣若徐有貞可謂能用其勇矣當時之臣非不能識此然沈潛不發可見彼此才力之不逮耳又召入至文華殿復諭奪門之事因屬左右曰曹石非無功勞一旦犯法不可畱矣朕在南宮時汝軰若無徐有貞如何過來今日不可忘了他功業以爲天順日錄語按日錄亦有曹石二句獨不及先生謬矣徐有貞能用其勇前語與若無徐有貞如何過來後語蓋武功之姻及門下客附益之不知何所據又言天順八年甲申春大學士李賢去位閣下缺人出自上裁令中書科寫勅取徐有貞來聽用勅具未下而上晏駕按八年李公原無去位亦無取徐公事蓋亦吳人掩飾之辭也

東白先生張吏侍延祥雲自余登朝而內閣待中官之禮凢幾變英廟天順間李文達公賢爲首相司禮監巨璫以軄事至者便服接見之事畢揖之而退後彭文憲時繼之門者來報必衣冠見之與之分列而坐閣老面西坐東太監第一人位對閣老第三人常虛其上二位後陳閣老文則送之出閣後商閣老輅又送之下階後萬閣老安又送至內閣門矣今凢調旨議事則掌司禮者間出其餘或使小豎並用事者傳命而已按東白所言內閣送迎中官之禮先後漸變固是但言彭分列而坐後陳送之出閣非也成化丙戌李文達卒陳爲首陳卒彭繼之

閒中今古錄言大凢人生而父命名亦系乎數天順庚辰殿試讀卷定祁順卷第一旣而司禮監太監問所定捲閣老以姓名對太監曰此卷固出人一等但傳臚時北方人音與禦名相似閣老愕然乃以王一夔捲易之而抑順第二甲祁廣東人仕終郡守司禮監之識見又出閣老一等矣是不知內閣取進呈捲於禦前讀後開拆初不知姓名而英廟禦諱音振與順殊不類也卽北音亦不同而是歲館選亦不之及且同時館閣諸公未有及此者其爲傅會無疑

閒中今古錄言景泰中於司馬謙王都憲文權重於時後英廟復辟石亨等誣奏以不軌奉旨本該淩遲處死從輕斬了罷欽此二人赴死所於則連呼皇天后土王但云今已到此伸起頭來就斫連呼何爲久後自明白噫王之言其過於逺矣按考之水東日記諸書皆云廷鞫日王公極力辯迎襄之誣而於公第云何辯爲縱上不欲誅我石亨軰必不肯容我遂黙不對今此錄似抵牾且尙不知王之在內閣而稱都憲何以名紀事也

枝山野記言曹欽作亂時徧覓大臣惟冦遇害及執李相賢頻擬以刅而釋之索王尙書翺甚急王在一室窘迫無計一主事長大有力遽負王奔而免王后擢此人要津時呼爲駄官人考李公自撰日錄云傷賢後挾已至王公朝房令艸奏求白又欲執李公它往王公爲解救之俄懷寧伯大兵至圍欽李與王公皆得免然則王公奔而免與駄官人之說未可信也

客坐新聞言兵書余公子俊知西安府時朝廷時命總兵某帥師徵滿四公從徵督餉滿四據二山臨髙禦敵矢下如雨我軍气奪將官不能爲計公謂曰必使攻下二山我處上游其勝可得將官請計公曰要功在賞也我有銀牌二千顧募勇士能奪山者先給與而後計功將官卽選募勇敢之士千餘令上山攀緣入巢舉火攻擊已奪一山其一尙爲所據公曰更有銀二千餘兩可爲牌五百復募眾卒夾攻其山亦隨列分眾歡呼奮勇軍容大振將臣又慮其饑公曰我已備糗糧二百車皆以蜜劑而和者使可飽而不渇以餉之士卒有死戰之心故卒成功將臣曰此余知府功也我何有哉先是滿四惟恃一泉爲飲公率健士三百往探其源而堵窒之四遂局蹐而公之料敵取勝出人意表有如此者按余公時自西安知府本省參政遷右布政使佐軍治餉非知府也行狀止言在軍中效勞居多而一事不及至於馬端肅西徵石城記可謂詳矣亦不及余公恐石田一時之所傳聞未可盡據以爲實錄也

復齋日記言閣老陳文簠簋不飭卒後議謚當用文而眾論鄙之特攺例謚曰莊靖其後永新劉公繼入閣尢不愜眾望或語人昨新閣老入閣閣吏請祭臯夔稷契劉曰陳先生不祭我也不祭以祭爲濟也相傳一笑按陳名文於尊名之典未稱故易爲莊靖劉入閣在李文達後與陳同事將一歳入閣無祭臯夔事

憲章錄於成化元年十二月內記攺庻吉士許禮等觀政各衙門自正統以來所選庶吉士內閣奏讀學士二員於翰林公署教習將及三年則邀求散館不復以進修爲事至是庻吉士相次入閣請散館李賢謂曰教養未久柰何遽欲入仕許禮抗聲對公從何處教養來賢稍責之則曰吾軰教習𨿽例該三年已燒卻一年矣謂癸未春闈災故也賢怒請旨分散各衙門觀政尋授禮南京刑部主事此出一小說其語亦似有據但按史及諸公志狀蓋以八月二十六日授庻吉士李東陽倪嶽謝鐸焦芳陳音爲翰林院編修吳希賢爲檢討劉淳爲中書舍人仍譯字張敷華等九人爲各部主事蓋未嘗至十二月始散館也旣授李公等爲編修張敷華等爲主事未嘗令於各部觀政也登科錄是科進士有計禮而無所謂許禮此說不知何所起

又於二年五月內言李賢奪情起復翰林修撰羅倫疏劾賢遭父喪宜令終制詔倫狂妄謫福建市舶副提舉按賢以四月奪情起復許令奔喪時倫初及第授官未上疏也九月賢葬父畢入京倫勸之力辭終制賢不從始上疏今紀殊誤

紀略言僉事沈照云李淳本廣西桂邑人生西涯公而亡其妻攜公流落於長沙鬻之就戍京師按公父淳受封至侍講學士乃歿亦非桂邑人也

雙溪雜記言文官一品授柱國始自萬閣老安按東西楊先生於正統中及李文達於成化初俱加柱國所記始自萬公非也

客坐新聞言永丰曾學士棨字子啟永樂甲申狀元及第仕終禮侍文學才名冠於當世其生洪武乙巳九月七日亥時追生而年月日時同因名追成化戊戌追亦探花及第子孫一門光耀千古按子啟至少詹事贈官乃禮侍耳追之祖則學士鶴齡也其祖孫科第年月俱無同者而妄談至此

菽園雜記載張南安汝弼誚陳獻章詩末云李密是何人亦有陳情表獻章不能答又云獻章汝弼門人也按獻章正統甲子舉人汝弼成化丙戌進士軰行在後門人之說誤也獻章以老母乞歸正與李密同何得言誚張南園謚法有曾襄敏啟許襄敏彬林襄敏文王襄敏獻考國史家乘皆無之最後從內閣考前後賜謚槁本亦無此四人此必誤也且此四人乃不謚文何取其俱謚襄爲何故

史謂尙書項忠具奏艸論汪直令武選郎中姚璧持赴吏部尹旻請署名旻固辭不得已乃署卽遣人報韋英曰本兵部所爲旻但以次居首耳又數日都禦史王越遇劉珝劉吉於朝極言直賢語侵內閣珝黙然吉折之越遂與吉疎按內閣危言攻汪直者獨商文毅劉文和耳文和特疏言西廠非宜至詰責之際侃侃不屈今言文和黙然又謂尹恭簡密報韋英蓋實錄爲劉文穆所修故引以歸已而恭簡文和又素與文穆不睦似不無飾筆

菽園雜記謂汪直梁芳時有中貴人王髙者頗簡重休沐恆謝客時尙書尹旻與諸公約訪之良久不出曰諸公且爲我禮佛旣出坐定曰吾所以勸諸公禮佛者貴乃前生耳一茶卽罷之威寧伯又獨請見已入門使小璫肩其腹而出深以爲快按髙之杜門不與外事可也其辭禮則傲悖甚矣髙乃黃髙非王髙也在司禮爲第三人嘗以私忿嗾法司殺吉安守許聰似亦非良閹瑣綴錄言兵部尙書項忠嘗遇太監汪直於道不下輿過而後知之遣人往謝直怒不答忠恐及禍乃約六卿極論直罪惡請罷西廠及考大學士商輅等疏言自立西廠之後汪直每日出外隨從之人數多但遇官員人等無不喝令下馬𨿽大臣亦謹回避如兵部項忠當早朝皷響伺候之餘卽令校尉就在左掖門下叫呼項忠不得已朝罷擁逼而去然則項公之被辱蓋不止於遣謝不答而已也

史言大學士商輅等劾汪直罪狀欲罷西廠上震怒命太監懷恩覃昌黃髙至閣下厲色傳旨詰問朝廷用汪直緝訪姦獘有何壞事爾等遽如此說是誰先主意輅對曰汪直壞祖宗法壊朝廷事失天下人心輅等同心爲朝廷除害無有先後恩曰不然聖意疑此奏未必四人同然必有先下筆者安曰直之挾勢害人誰不欲論之但不敢耳安等受國厚恩同一主意誰獨爲先珝奮然泣曰珝等侍皇上於靑宮迨今已二十年天下之事忽爲汪直壞之何忍坐視珝等誓不與共戴天吉曰直之罪縱吉等不言亦必有言之者貶斥謫罰一惟命耳恩乃降色而謂曰先生言善恩等具以聞倘上召對母變前言恩去而輅舉手加額曰眾先生同心爲國若此輅復何憂蓋以安三人皆靑宮舊僚而已則先朝執政恐見疑故也尋有旨革西廠命懷恩召汪直切責之勒入內無何商公乞休直復入西廠開邊釁至十八年三月六科十三道奏直苛察紛擾大傷國體請罷之於是內閣臣太子太保萬安約太子少保劉珝曰西廠爲害久矣今科道官欲革之吾軰豈可坐視當勸上宜從眾言珝不然曰西廠行事有何不公道也安曰公不欲吾自爲之乃自署名題請云云疏入上乃罷西廠中外欣然珝有慚色劉文和之識何前後自相矛盾如此余意秉史筆者不相謀或不能無掩飾旣而知其果誣史也當商公之初上疏直方起孺子暴貴用事顧亦知惡之故其辭特懇切而王威寧尹恭簡甚私直而善珝直之用兵決勝或有以服珝心而勢力亦似可倚至於十八年出師宣大尋止畱鎭大同而威寧同事復移逺之守延綏直事可知矣安素交結內臣其於尙銘之流間梁芳軰之忌嫉懷恩之公惡皆密得之珝北人尙猶以爲無恙也僅踰年而直及威寧敗又踰年而文和罷又踰年而恭簡免然則汪直之兩罷西廠商公尙矣項公次之餘俱不足道也

史又謂二十一年大學士劉珝致仕先是一日召大學士萬安劉吉赴西角門命中人出禦筆有劉珝嗜酒貪財好色與太監某認親繼子姦宿樂府納王越銀謀與復爵朝廷若不去珝必壞大事安與吉力解不從乃請令翊以親老辭斡旋加恩放歸按此則力救珝者萬劉也然萬劉實合策逐珝者也夫一劉珝也憲錄稱其附中人得罪以至疏辭不肯終養孝錄稱其進講以正定國本廬親墓鄕黨化之號曰仁孝裏蓋憲多劉吉所裁孝則焦芳攺筆珝於人乃中等耳吉有隙芳有恩故異辭也

西樵野記言河南馬中錫少與一同學生齊名文體書法俱不相下但馬對策亦嘗失記馬甚患之弘治中二人同應鄕舉作館一室試畢馬謂前場𨿽優而後場不繼望亦隳矣至掲曉馬舉第一錄墨卷字迹𨿽同而五策實他友所作蓋臨場暗室中誤持其捲耳馬公河間府故城縣人中順天鄕試第一今言河南鄕試一誤也公登鄕薦在成化甲午今言弘治二誤也兩京糊名易書例不用墨卷今言他友所作而字迹同三誤也

吾學編載安南占城於成化間事尢略安南第雲天順中黎浚被弒弟灝嗣弘治中灝卒孫誼嗣於占城則云成化中遣冊封正使卒海上副使論罪戍邊而已按灝世與占城仇殺正統十二年占城攝王摩訶貴攻安南爲灝所敗被擒縱兵抵舊城古壘等殺掠萬計至天順五年灝大發兵破殺占城國王波籠阿麻破其國都虜掠人民財物悉有其地王孫齋亞麻勿庵逃據西南郵上書告急詔切責王灝俾還其國封灝疏辭頗倨且請命朝使申畫郊圻興滅繼絕至十六年灝以兵詐言追捕叛黨攻取老撾二十餘寨殺二萬餘人逐其宣慰使又欲進攻八百宣慰司而雲南先以太監錢能貪黷密使以文幣良馬易王灝珍寶遂往來互市不絕而臨安大理間皆有灝所使間爲大賈其地矣老撾破雲南震動天子爲嚴勅將吏堤防惟謹後王灝所使大將東正議以兵六萬復攻老撾敗歸死者二萬餘王灝復自以兵九萬繼之爲滿國所邀其別軍皆喪死者三萬王灝慚忿得疾還國尋遣給事中馮義行人司右司副張瑾賫勅印封齋亞麻勿庵爲王尋王弟古來奏言先王見虜交址王弟盤羅茶悅逃居勿靈王請封天使到而盤羅茶悅復爲交人所擒矣臣與兄齋亞麻勿庵潛竄山林後交人畏懼天朝自遣人尋訪本國子孫撥還土地自邦都郎至占臘地界五處立齋亞麻勿庵爲王未幾臣兄死臣今當嗣位而未敢擅乞遣其使仍賜寶印退還本國全境二十七處四府一州二十二縣東至東海南至占臘西至黎人山北至阿木喇補凢三千五百餘里不勝幸甚時安南貢使至因諭之且責其殺滿剌加進貢使臣事後月餘而張瑾還下獄蓋瑾與馮義旣乘巨舶挾私貨市利至廣東聞故王已死恐空還失利亟至占城占城人言王孫請封後卽爲古來所殺而安南已用僞勅立其國人提婆苔者掌國事瑾等輒以印幣授提婆苔封爲王得其賂黃金各百餘兩還至滿剌加復盡售其私貨歸義病死於海洋瑾上其事且並安南僞勅上之詔下獄論斬時占城使尙在館譯問之云古來實王弟齋亞麻勿庵實以病死而所謂提婆苔者不知爲何人也十八年春老撾車裏宣慰欲款附安南而車裏亦報交兵數十萬駐老撾界上八百報亦如之詔遣諭令還國二十年遣戶科給事中李孟暘行人葉應封古來爲占城王時占城尙爲提婆苔所據也二十三年古來自老撾走崖州欲入赴訴遣南院右都禦史屠滽諭之滽至上疏謂古來稱八州二十五縣盡爲安南所據成化中訴於朝始歸邦都郎馬那里等四州五縣地後占城頭目提婆苔叛入安南又割一州三縣與之提婆苔進兵攻古來兵敗被殺安南逼取其生身欲盡以其地立提婆苔子爲王而古來之子蘇麻及頭目萬人固守以待乃復賜勅切責王灝乃始聽命而滽制海舟募勇士千人護歸國弘治元年王遣王孫奉金葉表文及方物來謝灝在安南蓋最爲驍勇之主而占城所有僅故國十之二耳安南後復亂占城始稍得息肩不然終非其有也

占城王子沙古十剌請封給事中任良弼等言王古來已沒虛實難料宜行勘明白遣使送至廣東境上令其領勅歸國因引給事中林睿使滿剌加不肯北面屈膝幽餓以死而不能問其罪從之按此必給事之當行者倡爲此議耳第林睿死節事史旣諱而不書而志碑之類又闕因記於此以俟考

史於謝文莊一夔卒稱其和易平實篤於友誼而譏其爲妻破例乞祭塟又與尹直合謀之李孜省傾巡撫閔珪於廣西其它若升尙書之驟力疾督永昌寺之役淸議不無鄙薄雲憲章錄則謂閔珪之調人謂直爲之而鄕人有忌一夔者纂修實錄遂並入云又謂當事者以其嘗有謹妄費以足財用之疏故以永昌寺難之辭疾不允遂忿懣卒與史所載矛盾矣謝以狀元及第二十七年自少宗伯而得大司空不爲異而當是時李孜省用事文莊又尹文和門人密疏之薦爲公爲私固不可知也所謂鄕人者少詹事汪諧贊善張元禎皆同年也極類張公筆

世傳陳太常音嘗考滿誤入戶部見入稅銀者驚曰賄賂公行至此已極可笑又云意欲訪一故人馭者竟歸太常坐廳事不進見其子曰汝何事亦來此耶按此乃北史儀同劉臻事移入太常以資嗢噱焉

近峯聞略言戌年大魁無登臺輔者至唐臯而止至謂劉儼終禮侍曾彥終太常卿皆非也劉僅爲太常少卿曾侍講學士耳唐之後丙戌龔用卿以祭酒罷戊戌茅瓉至吏部左侍郎庚戌唐汝楫止太常少卿至壬戌申公時行大拜

瑣綴錄雙槐歲抄俱謂南京後府經歷卜馬益者山後人其子好武而騃遇一全眞以技誇之全眞曰此一夫勇耳吾亦有小技呼一刀使斬府中大槐後有百餘刀隨之削槐樹如札又嘗解發髮盡直立指梁過娼家惡其淫也叱雷火焚之拜請乃救火其子引以見益曰是正人也而神因稍稍爲黃白之術益姬妾姝艷甚眾全眞得出入無間悉以咒術鉤致之眾不勝其淫毒泣告益益憤密言之守備廳急逮全眞至則桎梏輒脫乃以狗血塗之送至京伏誅有興寧伯李震者與參將吳經有隙經之弟綬用事太監汪直所譛震謂常從全眞學讖緯奏之逮捕削爵今考史妖言人陳廣平濟寧人假以黃冠私習兵法徧歷秦汴楚蜀間僞爲星象陣圗惑人交結不逞之徒潛謀不軌至南京爲都督府都事卜馬翊誘獲之執至京都察院覆奏上命太監汪直等同南京內外守備會捕證佐至京論死獄上卽僇於市瑣綴錄尹文和直謬自言益醜聲著聞而幸免罪明年署吏部適考察以不謹去之然則文和之所紀者實事而史之所載者獄辭也第文和不能舉全眞名及以翊爲益卻當以史爲據

資治通紀言五月上崩九月李孜省有罪伏誅僧繼曉發原籍爲民按孜省下獄謫戍矣後復逃還京師始復拷死於獄原非論斬也繼曉先以取藥詐還爲有司執送斬於市今紀似俱未眞

瑣綴錄謂丘浚修憲廟實錄以陳獻章作十絕句媚梁芳自是爲世所鄙而憲章錄因之謂出張元禎筆按實錄謂獻章貌謹原詩文亦有可取者然於理學未究也務自矜持以沽名會試不偶家居海南不復仕進一時好事妄加推尊目爲道學自是從而和之極其贊頌形諸薦奏不知其幾𨿽其鄕裏前軰以徳行文章自負者亦疑之以不過如是耳何標榜者之多也及授官稱病不辭朝而沿途擁騶從列仗槊揚揚得志而去其詆陳公亦甚矣第不曾載十絕句媚梁芳事而所謂鄕裏前軰以徳行文章自負者正丘文莊也文莊廣人實錄旣舉之則非文莊筆矣元禎庶幾爲近

資治通紀弘治元年冬禮部尙書周洪謨致仕洪謨被論與少詹事程敏政右庻子王臣同免今不載

六年攺禮部尙書耿裕爲吏部尙書加太子太保裕以六年攺吏部七年滿考始加太保十三年夏星變尙書屠滽周經徐瓊白昻各上疏乞致仕許之滽昻加太子太傅經瓊加太子太保憲章錄亦因之按昻加太傅周經徐瓊俱太保滽先以太子太保爲吏部東宮出閣加太傅歸因入對爲周文端請畱並及已見誣科道上不悅滽出卽令致仕故無加官此誤也

弘治元年太監郭鏞請預選女子於宮中或諸生館讀書習禮以待服闋之日冊封二妃廣衍儲嗣左春坊左庶子兼翰林侍讀謝遷言六宮之制固所當備而三年之愛豈容頓忘方今山陵之工未畢諒陰之痛猶新柰何遽有此事下禮部議止之焦泌陽執史筆以爲謝公進此諛詞獻諂以誤孝廟繼嗣之不廣皆此邪謀啟之又云古者諸侯尙一娶三姓而備九女以廣繼嗣孝廟以萬乘天子獨不得立三宮可乎小人圖勢利而不爲國謀如此泌陽之忿筆蓋陰刺中宮之擅夕而譏謝公之從臾也殊不知上春秋甫十九中宮僅踰年何以有擅夕之聲於外而謝已逆知權之在中宮而從臾之且謝以山陵未畢諒闇尙新爲詞其義甚正胡可非也小人哉泌陽其無忌憚一至此

雙溪雜記言弘治間因劉吉駕馭言官舉劾諸司上知內閣與言官交通之獘言官犯法不少假借禦史李興巡按陜西用刑嚴酷捶死人命數多爲儀賓所奏論死廷鞫時劉吉欲暗邀人心密囑工部賈俊解之俊居官亷愼與吉俱保定人素爲吉所重故附之廷鞫奏覆上令處決九卿承吉風旨連章論救又會眾求救於壽寧侯張鸞得免死充軍因勅都察院禦史出巡務遵憲綱有故犯者必罪不宥又禦史彭程巡視光祿寺上言成化間濫費太多今復如舊乞節省浮費上怒其揚先帝之過下獄論大不敬斬罪已押赴市曹處決釋充軍一時言路淸肅無敢肆意妄言及聽人主使舉劾人者巡按亦不敢恃勢欺淩三司一時憲體爲之平正按博野𨿽小人其救李興爲得大體至謂九卿承旨論救當時如王三原輩豈承風旨者乎彭程論成化間緐費亦是其軄豈可深以爲罪𨿽於孝廟盛徳無損至謂一時憲體賴此平正而隆慶中髙新鄭欲裁抑言官報復故相至引以入疏二公之學識心術可知矣張鸞當作巒亦誤

余嘗見彭疏謂監收廚料見光祿寺制造皇壇噐用不知皇壇之義何所取詢之於人乃先帝修齋行法之所其造此器所以待朝廷不時之需也臣竊謂陛下卽位凢若此類廢之殆盡何爲而猶有皇壇器用之制哉夫光祿寺錢糧悉民之膏血用得其實猶恐病民況置之無用之地頃者李孜省繼曉倡爲邪術虛耗民財先帝信之篤而禮之勤者無他意在希福與壽無疆也彼二人者罪惡深重蒙陛下置之典刑人心稱快則禍亂之來二人尙不能自免又焉有福壽於人之理哉萬一陛下有此舉遏之於將萌杜姦邪崇正道無此舉也當治臣下逢迎爲悅之罪使陛下好尙得以別白於天下上曰先帝爲孜省等所誤事已往矣彭程乃暴揚於章奏之間無人臣禮下鎭撫司鞫問送法司擬贖杖還軄命仍系之尙書彭韶後以會審議上發隆慶衛充軍府部大臣及尙書王恕各疏請宥程不許久之釋爲民有薦者俱報聞然則程疏固未嘗暴揚先帝之過孝廟原未嘗有旨誅程及押赴市曹事法曹亦未論斬也

余覽樊山王載坽所紀其曾大父溫懿王見澋上疏論兄荊王見潚承爵以來罔思圖報忠孝惟以威福自持陰懷悖逆都梁王見溥都昌王見潭俱被謀害身死見臣苦諍反生讎怒臣之校尉槪加拘束臣攖疾病不容供進湯藥使百端制縛寸步不能轉移只得自處調理幸全殘喘豈期臣兄立心姦險處事乖張不懷陛下深恩紊亂祖宗舊制聽信陰陽搖惑卻將原建舊邸輒攺子午正向陰釀異謀包藏凶禍多擁凶豎闌出禁城之外勢傾山嶽田野驚疑𨿽有州衛守禦等官俱各頓首惟命所據蘄州內有麟鳯兩山鼎峙邸當傑地而況城臨大江與南京根本之地順流不過三日倘一乘機禍延不小臣方三歲生臣之母被遭荼毒五歲父王薨逝世母撫臣一十二歲仰戴聖恩冊封臣爲樊山王迄今二十五年惟以安分律身未敢輕爲動止因兄任姦邪撥置惡臣諫諍致被讎嫌日時尋害緊迫只得披情冒瀆天顏合無遷臣仍轉江西建昌府始祖舊基或遷湖廣常徳衡州二府保全身家臣誓不與此姦兄同處乞勅在廷大臣星夜前來將臣所奏事情逐一訪拿祛除禍患設事機不愼大臣來緩臣一門性命無復逃矣臣之兄弟見溥見潭見■見淲含寃地下終莫能伸臣若虛言罪甘萬死狀上卽日命司禮監太監蕭敬錦衣衛指揮同知孫瓉刑部右侍郎戴珊按其事詔下甫七日卽戒行夏五月戊寅抵蘄偕楚鎭守太監劉雅巡撫右副都禦史謝綬巡按監察禦史汪某會勘至是朝使密而不章若爲他使者王以下皆罔覺敬等入邸請謁卽令錦衣校尉將撥置官旗軍校沈濓王安彭浩余壽陰陽羅啟儒風鑑毛剛伶人周鑑壯士陳勝等數百人盡擒之而選民間女隸四十人進宮鞫問悉得其情乃具狀以聞世子佑柄沮格勘官法當並坐是年冬十二月二十九日王召入京師居西內尋令自盡詔將佑柄仲季二王俱安置武昌攺調王邸儀衛一司旗手羣牧二所軍校四百戶於武昌諸衛差操稅課局赤東湖悉還官渠魁毛剛韋與朱貴沈濓余壽彭浩周鑑陳勝等俱坐棄市餘黨問遣所奪聘女產業悉復之考國史所載略同第以見澋不早言革祿米三分之一而王見潚以五年冬十二月削爵系西內矣明年見潚復訐樊山王見澋違法見澋再發其不軌事命太監章寧大理寺右寺丞王嵩錦衣衛都指揮陳雲往核無異奉旨見潚戕害諸弟逼姦弟婦箠死弟母滅絕天理傷敗彛倫又潛蓄異謀其諸不法事不可悉數窮凶極惡天地所不容國法所不宥卽令自盡見澋亦有不法事情以其能發異謀潛消大害功亦可嘉姑宥之世子佑柄削爵安置武昌令楚王約束而立故都梁王之嫡子佑橺爲荊王蓋見潚之削與賜死前後凢再勘而載坽所紀未盡備也故補志於此

弇山堂別集卷二十五

●欽定四庫全書

弇山堂別集卷二十六

﹝明﹞王世貞撰

○史乘考誤七

憲章錄載太子太保吏部尙書王恕罷謂大學士丘浚亦階太子太保兼禮部尙書一日內宴浚以內閣位恕上恕以已冢宰不當居下頗有言而太醫院判劉文泰以不遷挾私論奏恕上疏自劾乃下文泰獄降禦醫恕求去益力許之按丘公與三原公俱宮保而丘詹府坐三原公下旣入閣而三原公復據上坐丘公恨之故有煩言其劉文泰一疏公處之亦未盡妥據文泰疏摘公本院禦醫升用吏目補闕有祖宗舊制妄行選補變亂成法又托人作傳刋板傳播題曰大司馬三原王公傳歷數朝廷之過自比伊周之佐至不準者皆書不報以彰先帝拒諫之失詔令公看畢回話公一一置辯而詆文泰爲無賴小人造此深刻之詞非老於文學陰謀祕計者不能乞勅法司執文泰於午門前會官追問及究主使之人明正其罪以警將來詔下文泰獄鞫問獄成謂文泰初與後府帶俸都事闗昶計議得恕擅作威福等事冩成奏稿又將恕所刻傳示爲民都禦史吳禎禎見內引尙書五子之歌等語因言待我舉奏爲先帝報不平𨿽死不悔遂爲文泰潤色又詞連大學士丘浚謂文泰嘗往謁浚語及大司馬王公傳浚言不當板行若有豪傑之士奏聞厥罪不小及朱語沽直謗君四字爲浚所說乞並逮問有旨劉文泰誣奏及妄攀大臣甚是刁潑姑從輕降禦醫王恕作傳賣直沽名本當究治宥之傳並板卽令焚毀丘浚罷其餘悉免究公又申辧言處置文泰奏請似無分別乞行辦理庶不枉抑上以已發落止之後方力乞致仕按縉紳之論皆以文泰此舉出自丘公然三原止合略辧其事力求歸休不當參奏文泰欲於午門會鞫主使及所謂非老於文學陰謀祕計者不能也詔旨責其賣直沽名焚毀傳板豈可一日畱乎止當力懇歸田不當復奏辯也大臣恬靜之體與事君恭順之道惜乎無爲公謀者蓋公北人伉直少文之故而憲章錄亦似爲賢者諱也不然則亦未考其事之顚末也

瑣綴錄言弘治乙卯吏部尙書缺眾推兵部馬公文升都察院屠公滽及左侍郎堪補馬自以部次年勞當得之不意竟歸於屠馬意不平賦一近體云云屠旣得吏部當班其上固辭居下及當廷試讀卷卽先移病以侍郎吳原博代時謂正統中王抑庵以禮部侍郎升冢宰卽位胡宗伯之上未聞讓舊長官今自度不可居上只合辭職不當讓班何違制紊序若此哉尹文和此論正矣然考其所紀亦有未盡合者弘治七年九月馬公加太子太保至九年二月屠以太子少保過吏部班本當在下三月充讀卷官原無回避也十年四月屠加太保同班始疏讓耳戊午皇太子出閣屠止加太子太傅而馬加少保太子太傅己未讀卷屠果不預名然馬旣加銜少保屠自當列於其下亦不必引避也馬亦非屠舊長官惟所謂王抑庵自禮侍遷冢宰卽班胡宗伯濙上宣徳後不可考但景泰初胡加太子太傅王加太子太保自後俱進少傅加兼太子太師而中旨及外朝傳奏俱稱尙書胡濙王直不知當時班列竟何如也成化中內閣萬公安吏部尹公旻都察院王公越俱太子太保而王進封伯矣仍請居萬尹下於事體尢未妥而尹文和不以譏之何也

立齋閒錄謂三原王公以太子太保吏部尙書考滿援例請授柱國階勲時安陸孫公交爲屬司受知公最深語人曰文官柱國以上不許請授封載諸司職掌甚明成化末萬閣老安一品考滿吏部尹公旻以太子太傅將滿遂創爲萬請柱國而已亦循之王公正人必矯前獘將伺間言之見公已刻有柱國圖書乃止後屠公滽以太子太傅爲吏書亦自請給時馬公文升以少傅兼太子太傅爲兵書考滿當給二公不恊因固執惟內閣吏書有請及之例兵部不當請尢爲無謂乃言之於內給之張公志淳時爲吏部郎中嘗嘆曰此無法守矣按馬公之請自內給與屠之執不肯許皆不可考第馬加太子太保在七年九月而屠之加在十年四月俸歷相距三十个月而謂同時考滿何也馬之授柱國在十年時尙爲太子太保何得爲少傅而屠亦初加宮保非太子太也且萬文康之前閣臣加柱國尙有楊文貞文敏李文達而官制內明有加授柱國之條此論抑何不審也

雙槐歲抄言弘治庚戌九月降制封聖母之父李公爲慶元伯母唐氏爲伯夫人命有司建祠於桂林城南春秋祭享或曰內侍潘眞常與人言皇妣入宮時誤報李爲紀故二姓族類難究據史太監蔡用奉旨往廣西訪求皇親得紀貴紀旺云孝穆太后再從兄弟且具塟所以聞命貴爲錦衣衛指揮同知旺指揮僉事給三代誥尋賜奴婢人役及第宅莊田金帛器皿甚眾而封太后曾祖祖父父俱中軍左都督曾祖母祖母母俱一品夫人故事武官一品誥用金軸三代共一道特命誥文官一品制給玊軸誥三道二年貴詐僞事露勅總督秦紘再訪蓋太監陸愷者本姓李自稱爲太后親兄太監郭鏞心知其僞弗發紀貴者本姓李名父貴與弟祖旺僞撰宗系圖上之後事發論死減戍三年八月庚寅禮部會請引孝慈髙皇后父徐王立廟事例爲太后父母定擬封號於廣西附郭地方春秋致祭詔如所請而不言爵封蓋佚之也第考疏辭是紀氏非李氏疑歲抄誤

韓苑洛雜誌言李夣陽劾張鶴齡有云陛下待張氏者厚矣上震怒下錦衣獄中外洶洶不敢言越數日上召大學士劉公健議事畢健從容請曰李夣陽不知有何大罪皇上怒之甚也上曰他無理直呼皇后爲張氏健頓首曰張氏指鶴齡非謂皇后也上曰人謂婦人爲氏健曰此則不同昔漢人曰爲劉氏者左袒宋人曰趙氏安而苖氏危蓋謂劉家趙家也若曰張家天顏悅卽命復其官按李夣陽祕錄上出疏示之劉曰此狂妄小人耳上黙然祕錄李所自記似應不妄又西涯燕對錄載上語云云亦不及之今記於此以俟考

史謂彭文思華爲人險諂用數深機莫測阿李賢嗾禦史劾李秉排邢懷陳鑑構尹龍之獄附李孜省以進人至今猶講三千館閣薦彭華大爲恥笑自成化丙午至弘治丁巳風癱十二年而卒人以爲陰險無將之報蓋出焦芳筆也焦以尹龍事坐謫桂陽云出華意故怨之刻骨而謗詈甚口若此華𨿽由李孜省薦生平之與尹直俱在是非間不應至此

又謂傅瀚欲攘取內閣位嗾監生江瑢奏大學士劉健李東陽旣而恐事泄乃嫁禍於程敏政謂敏政實代瑢艸疏以觸當道之怒而敏政之禍自此始矣後瀚果代敏政位白晝見鬼入室又數見怪異因憂悸成疾踰年死時劉健當國旣偏溺於恚怒莫之能辧適大學士謝遷諭徳王華俱有憾於敏政堂發其事而都禦史閔珪與遷華皆同鄕乃囑珪及科道數輩內外並力交攻羅織成獄而華■﹝日上永下﹞之甘心薦犬者不足道也顧當時劉健謝遷徒知殺人滅口以避禍曽不思虧損國體淪喪元气云云按傅文穆有傾程之意人亦知之至於家僮鬻題事已彰著且與劉謝不相闗蓋焦芳李東陽門客程其壻也故頗爲揜覆而劉與傅皆與芳有隙故肆其醜詆如此

憲章錄言上欲封張皇后弟伯爵令吉撰誥劵吉言必盡封周王二太后家子弟乃可封其實無愼重爵賞意不過欲稽遲以俟賄耳上惡之使中官至其家勒令致仕去按吉之貪險不才不足道然其不肯遽撰誥劵者誠以壽寧侯之封太驟畏天下之議之耳未必敢勒後家之賄也是時壽寧伯巒進封侯而少子延齡復封伯於典章誠濫吉之執奏其人𨿽非其事則是也上亦知其不協眾望而輕去之然以此去則吉之幸而上之不幸也

俟知錄言弘治中徐文靖公溥乞致仕上特賜曲柄紅方繡傘以寵異之此異典也考家乘行實不載又問其孫文燦云亦不知之其爲誤傳無疑

客坐新聞弘治庚申太倉孫廷愼行販安吉往來皂林見巡司獲盜三人其人是彼處大族伍氏家丁也蓋其家每歲蓄蠶多桑薄飼之不繼因棄蠶十餘筐瘞之土窖中三人仍駕船往市桑葉不得舟還途次忽一大鯉魚躍入舟中約重數觔三人喜其罕得載歸饋主舟經皂林巡司異其小船而用櫓急駕疑之遂追捕至驗其船見倉前有一人腿三人自相驚駭巡司卽縛解浙江臬司考掠甚至詢其身屍所在三人不勝煆煉訴辯得魚之故變異之端主司不信三人不得已而認之云殺人身屍見埋在家隙地主司卽命吏主人等押至其家妄指一地發之正是瘞蠶之處蠶皆不見惟見一死屍身軀完全乃少一腳按此事夷堅志載之甚詳乃宋事也

憲章類編言太監蕭敬詳諳國典持重老成歷事數朝正徳中諸姦疊肆誣上行私武宗每召之問輒對非

先朝故事多所救正嘉靖中言官交劾之以罷司禮余往往接諸中貴人與談懷恩之賢不能答談及敬則交口頌之不置蓋敬爲太監凡六十四年其入司禮以後亦五十餘年年九十一始卒門下中貴且百人二從孫皆登第貴顯致仕日人夫月米比輔相有加喪塟之儀同於勲戚又善詩字彈琴風角堪輿諸術溫恭下士喜施予以故其儕伍喜稱之而考其實有不盡然者憲宗朝在司禮與李榮俱以柔媚結上引用尙銘亂政爲言官所糾弘治初復累爲言官劾罷正徳末年寧藩敗張永發其交通實迹以年老罰銀二萬兩免逮閒住嘉靖初言官復交章論劾而家族在延平有司有犯者卽以計逐之以爲賢恐未可也

孤樹裒談苑洛雜誌稱上一日召劉大夏戴珊諭曰聞今軍民都不得所安得天下太平如古昔帝王之時大夏對曰求治亦難太急但每事都如近日與內閣近臣講議必求其當施行日久天下自然太平上曰內閣近臣如大學士劉健亦盡可與計事但他門下人太雜他曽獨薦一人不合朕意上不言其所薦之人姓名大夏等亦不敢問明日與司禮太監陳寛相會詢之寛亦不知旣而向劉公等言曰劉先生曽說見任副都禦史劉宇才可大用上不答先生疑上聽之未眞重舉其人言之上竟未之答或者是此人未可知噫宇之姦惡聖明已知之正徳初年宇果大壞朝政天下益信堯舜之資迥出尋常之表彼薦之者寧不媿死耶

又云上召劉尙書大夏與都禦史戴珊論人物大夏言及某一時人物上曰內閣學士劉健屢舉此人朕已熟察之矣其人好作威福好虛名無誠心爲國家在陜西巡撫時與鎭守內臣同遊秦王內苑廝打墜水遺國人之笑及任戶部侍郎令他參贊北徵官軍惟以參奏總兵等官爲事不能畫一策以禆軍旅因其誤事所以退他這等何以稱爲人物大夏等叩頭不復敢言由前言之則劉宇也由後言之則許襄毅也皆劉文靖之鄕人豈卽一事而所載又全不同記以俟考

李空同祕錄言諸大臣劾八豎疏上矣明日忽有旨召諸大臣諸大臣蓋人人惴也旣入左掖門吏部尙書許進者首咎韓文曰公疏云何按此時爲吏部者焦芳也許公初拜兵部尙書非本頭也空同身與此謀者亦遂誤稱焦爲許紀事之難如此

通紀言左副都禦史卲寶罷後起爲禮部侍郎以母老乞終養按寶再起爲戶部右侍郎轉左侍郎始乞終養今言起爲禮部及不出誤

又言許尙書進卒於五年十二月馬尙書文升卒於七年俱非也二公俱卒於劉瑾未誅之先馬卒六月內壽八十五許卒七月內壽七十六

又云詔益秦藩封壤旣而不行按秦所請者牧馬艸場地耳非封壤也

雙溪雜誌云正徳二年春上禦經筵講官故事講解書義畢必獻規諫之語是日詹事楊廷和學士劉忠直講旣罷上謂劉瑾曰經筵講書耳何添出書外許多說話忠與廷和皆舊東宮官奏曰此二人當發南京去升二人南京侍郎南京無缺皆添注之𨿽若逺之實升之也忠謂廷和曰此行應別瑾否廷和曰瑾所爲如此不可再見之人知必以我輩交瑾矣忠深然之廷和乃以錦幣辭瑾瑾曰劉先生不足我耶後瑾遂厚廷和而疏忠其賣友如此劉健謝遷旣去李東陽獨畱引王鏊入閣焦芳爲吏部尙書交結劉瑾令芳不妨部事入閣辦事後以許進爲吏部尙書芳專在內閣尙書入閣自芳始時劉宇爲兵部尙書成國公家人朱瀛者交通劉瑾無日不來兵部說話楊廷和弟廷儀爲兵部郎中每伺瀛至廷儀遣吏邀入署中坐必款語移曰司官不附宇者瀛中於瑾傳旨令外補廷儀獨諂諛宇極盡妾婦之態宇大說廷儀能文奏章皆托廷儀艸之武舉攺文場考試策論用翰林官爲主考皆廷儀立議攺舊制因瀛通情於瑾瑾傳旨罷南京戶部尙書秦民悅以廷和代之時內閣例用三人李東陽焦芳王鏊見任未缺廷和復謀於宇托朱瀛求劉瑾取入閣許謝瑾瑾許之下手勅取廷和入閣辦事南京尙書入閣自廷和始廷儀以白金並金銀酒噐二千兩托朱瀛陳於玄眞觀瑾大悅納之後焦芳老病致仕劉宇代之曹元與劉瑾親舊升至兵部尙書代宇李東陽楊廷和皆嘗與同事廷和感宇引進恩故瑾之敗廷和極力護之宇得保全廷和引門生靳貴入閣專管誥勅曹元去梁儲劉忠入閣忠去廷和欲以靳貴代之朝廷以禮部尙書費宏代貴憾之後進讒斥罷宏仍以貴代宏楊廷和丁憂以楊一淸代貴致仕以蔣冕毛紀代正徳間居內閣者李東陽楊一淸皆有文名楊廷和蔣冕姦邪志合遂亂朝政按晉溪極言楊與劉瑾交通之迹然瑾誅後未聞有言及楊者又楊弟廷儀素忌其兄處處皆謗安肯爲之行賄而令其入閣耶楊以詹事遷南戶左侍劉以學士遷南禮左侍楊時在東閣管誥勅旦夕大拜今遷南戶侍何得云升而劉以學士越四階得南禮侍豈厚楊而薄劉也旣云廷和賣劉忠以不當別瑾而私以錦幣辭瑾瑾曰劉先生不足我耶因遂疏忠然廷和遷戶部忠遷禮部俱尙書且同日此豈爲疏劉而獨厚楊也楊召入內閣劉進南吏書亦召掌詹事府楊有賄則劉亦有賄矣意者瑾軰以東宮之舊而扶掖之耶科道後論劉爲瑾黨不及楊然尙不能爲劉累何至謂與蔣姦邪志合遂亂新政按楊蔣志合在擒江彬艸新詔革宿獘耳謂之亂政可乎且誰不知晉溪與楊有隙而敢爲誣排若此所云內閣以尙書進自焦芳始及例用三人亦非也王毅湣以左都禦史丘文莊以尙書進何云焦芳始也弘治中徐劉李謝已前有至六七人者何云三人也又云廷和感宇引進恩極力庇之廷和入閣宇尙在兵部何引進之有焦芳止於削散官宇爲民豈賴廷和庇自雙溪雜記行而髙氏鴻猷薛氏憲章二錄亦因之大抵晉溪之怨楊公甚小人恣行胸臆無所顧憚而又不讀書不習本朝典故乃敢於猖狂如此而後學不知前軰人品又敢於縱筆如此若楊文忠行狀𨿽其子弟爲之而與晉溪交惡之實可見今錄於後科道交章劾內臣武臣亂政公擬旨盡下獄明日劾文臣王瓊等二十餘人公擬旨俱令致仕上不可仍下內閣攺擬謂內臣張鋭張忠等武臣許泰錢安等俱擬下獄文臣亦有朋姦亂政罪惡顯著者皆輕貸何也公曰文臣亂政者誠有之但所壞止一衙門壞事者退則衙門復淸矣非如鋭泰等蠱惑朝廷居豹房頻年南北巡幸離間宮闈以致國本中絕也中使曰王瓊先在兵部頭戴瓜剌身著帖裏親至豹房與朝廷飲酒非蠱惑而何公曰此事外人都未知於是擬瓊冠帶閒住不可乃擬爲民明日又發下必欲下之獄瓊危迫甚捃摭誣奏兾公引嫌回避將有庇之者上覧奏怒甚欲重治之公復爲救解時久旱瓊旣下獄雨隨降禦史李獻等奏比之烹桑弘羊云二十八日召公及蔣毛二公至文華殿慰諭又命太監張佐傳諭上意欲公發瓊黨宸濠事公曰外廷自有公議刑官自有正法廷和不與較也蓋瓊朋姦黨逆罪惡昭彰至如陷害彭澤而爲亦虎仙脫罪因入豹房交結錢寧而臺諫章疏俱從攺議皆朝臣所共知者蓋楊公之報晉溪不無意然實一時之公論也王新建旣感晉溪之知已而霍文敏黃久庵又師事新建而恨楊公以致新都之謗迄今未盡明也

史謂王云鳯爲提學副使搒笞生徒有至死者劉瑾聞而喜之復以張彩薦遂擢爲祭酒及進謁瑾瑾詫其多髭叱曰何物祭酒一嘴豬毛耶云鳯惶恐跪謝後上章請以瑾所行法例刻板永著爲令又欲請瑾臨太學如魚朝恩故事士論鄙之按虎谷之用似亦張彩之力但此公名臣直節素著豈應一旦狼狽至此況引魚朝恩例使瑾知之不益其怒耶以後言官論列亦有及此者然周文端一代名臣尙不免李廣之波及言路語亦未可全信

史實錄言武廟升撫州知府劉介爲太常少卿介瑾鄕人也繼娶妻美艷張彩欲奪之乃問介曰我有求肯從我始言之介曰一身之外皆可奉公彩曰我所求者新嫂也敢謝諾介黙然不敢對少頃舁夫至彊輿歸矣李少卿伯華則爲餘言屠諭徳文升嘗於史館見錄介事後使過其鄕介七十老矣畱屠飲徐問其家則結髮婦固無恙也屠猶未信徵於其鄕人固然乃欲辧傳言之妄未果余謂國史不應矯誣至此或介妻固無此事或新妾而史誤以爲妻未可知也

近峯聞略言張永初出師奉勅乘馬由馳道瑾益不平計其歸必復由正陽門而入列衛校俟而擒之永竟入崇文門獻俘旣畢上曲宴於豹房語甚洽永因陳瑾反狀上曰瑾反欲何爲曰欲爲天子上曰天子任爲之永曰彼爲天子尙有安陛下地耶上怒然已酣醉夜分矣永急呼馬永成等扶上乘馬排閣門瑾以直宿閣中怒出不遜語永曰上在也瑾益怒罵不置上始知瑾狀命系於菜園待罪明日下內刑廠考之史及王文恪筆記陳洪謨繼世紀聞俱言永入自東安門上親宴勞瑾亦與焉旣罷宴瑾以票旨歸河下永乃乘間出袖中疏奏瑾叛逆十七事且云欲爲天子上猶曰天子任爲之永與馬永成等曰彼爲天子置陛下何地上乃命牌子頭召瑾永等勸上親行以觀其變上乘馬行至瑾所居時漏下已三皷瑾方熟寢牌子頭先入瑾問曰上安在曰豹房瑾披靑蟒出且謂其家人曰事可疑矣旣見上上罵曰奴欲反耶拳之蹴之永成等佯勸觧遂縛送內獄與近峯所紀直宿閣中出不遜語事不同當以後爲正憲章錄於六年八月內謂兵部侍郎陸完提督軍務師已出涿州忽報賊在固安甚急上召李東陽等云云而於其下復云惠安伯張偉充總兵官右副都禦史馬中錫提督軍務討涿賊大誤馬公以右都出討有功進左都尋以不能制賊與張俱逮下獄陸公始受脤耳

震澤紀聞言趙鐩亂河南置金旗二大書虎賁三千直抵幽燕之地龍飛九五重開混沌之天按元末韓林兒起兵旗號云虎賁三千直抵上都之境龍飛九五重開大宋之天豈祖述之耶抑偶合耶紀事者之附會耶

憲章錄言大學士劉忠等主考辛未會試時禮部尙書費宏知貢舉將會錄所刋文字指摘其疵謬以白紙黏票於文字之傍托中官入奏上召李東陽至暖閣內太監張永以所進會錄授之曰令欲別有施行恐壞衙門體面但與卿軰知之耳是日忠適以省墓陛辭抱恨而去抵家遂具疏乞休考史及李文正燕對錄其稱傳旨指摘謬誤同而不言爲誰進惟嘉靖五年詹事桂蕚張璁攺大學士費宏爲禮部尙書時謀入閣將會錄傍注某句不好某句不好托人奏武宗皇帝說劉忠沒學問劉忠去位宏遂入閣正徳九年大學士梁儲主會試考宏復將會試錄傍注某句不好某句不好謀去梁儲以進已位賴武宗察知適宏又在武宗前嗤笑不恭密旨行錦衣衛察究將聲其罪而張仁密泄於宏武宗震怒下張仁於錦衣獄責打限宏五日內起程憲章錄復因之謂費宏以儲位在已上仍將會錄傍注貼說指摘以進上察知之置不問夫費公在嘉靖間輔政乃平平耳然尙以寛和不忮名豈於初年好修之日而作此險忮事耶且以劉文肅之淸勁誰不知者而費公敢於傾擠如此十五年之內何無一人指及又何待張桂也張桂之仇口污蔑無所不至而薛仲常乃遂信之筆之於史耶辛未旣以此擠劉甲戍復以故智擠梁萬無此理且梁非首揆何故忌而欲去之也事理不通且無影響

髙岱鴻猷錄言江彬之變謂上欲艸威武大將軍制及以江彬爲威武副將軍命內閣艸制楊廷和不可辭疾不出乃召梁儲面趣令艸制儲對曰他事可將順此制斷不可艸上大怒操劍起立曰不艸制視此劍儲免冠伏地泣諫曰臣逆命有罪願就死艸制則以臣名君臣死不敢奉命良久上擲劍去乃自稱之不復言艸制彬亦罷副將軍而憲章錄則形容梁公力辭艸制之說尢苦且謂次日楊廷和遂艸之楊用修丹鉛錄辯艸制自是梁且謂內閣有勅書稿簿綴撰者姓名其下焉可誣也又按楊公行狀云明日傳命寫威武大將軍勅公曰朝廷親徵奉行天討誰敢云差遣又誰敢稱威武大將軍近聞逆濠爲檄方以失政爲名威武大將軍是何政令耶假作孽者謂朝廷親徵乃稱威武大將軍是何人降此名號何人寫勅請先誅僇然後興兵問罪則今日之憂不在宸濠而在此勅矣中使復奏少頃上命蕭敬等十人及谷大用張永錢寧至閣中以阻撓軍機促勅公曰朝廷命臣下行事乃用勅親徵將勅誰乎敬曰上旨嚴切今日無勅令敬等自投金水河死不容見也公曰公等不必死朝廷止罪廷和一人耳可以此言奏再遲一年亦不敢異初議也張鋭錢寧色怒曰上意決欲如此公曰天子有爭臣我軰意亦欲決如此蕭等去未幾卽來相率跪拜花臺下公曰諸公貴人也以此相待置我於何地我所知者祖宗之法耳奉天承運皇帝六字萬世誰敢攺稱爲此號耶蕭等知不可奪乃去八月十九日上將出會公薦劉尙書春知制誥有旨責公引用鄕裏令回話公出閣中遂有寫勅進者明日乘輿行矣按蔣文定辧吳東湖疏極言已不肯艸勅之詳當時楊公首揆若艸勅自楊則彼稍隠諱使梁文康抗顏直諫至此當爲生平第一節

而楊文襄於墓志一字不及何也然則艸此勅者寧非梁公耶不然將爲毛文簡也鴻猷錄所云不復言艸制彬亦罷副將軍命而憲章錄謂楊文忠遂艸之無乃非確耶大抵髙子因嶺南之人方霍諸公爲梁左袒者持論而虛美之今薛子又因髙說而附和之眞誣史也

憲章錄又言禮部尙書李遜學議建儲居守時朱寧陰入寧王宸濠賂謀入寧世子司香太廟江彬亦欲立所厚逺藩各陰有所主梁儲厲聲曰皇上春秋鼎盛建儲未宜輕言萬一有它吾軰伏斧鑕矣邪謀豈可輕聽尋王瓊王鴻儒亦助言之議遂寢當時禮部原無有建儲居守之說言官有言之者意在召兵益近藩備不測耳寧王欲使其子進香因而畱居十王府朱寧張鋭爲之通謀然在誆寧邸之賂耳非必眞有意也至於江彬絕無之也梁公何嘗抗議而王瓊王鴻儒何嘗助言耶此等事在三家子弟尙不能矯飾而薛獨何所據耶

又云上以疾崩於豹房皇太后張氏與大學士楊廷和等定議遵祖訓遣使迎立今上武宗崩時彬偶不在左右皇太后召廷和等議恐彬爲亂祕不發喪以武宗命召彬入彬不知武宗崩並其子入俱收之至諭詞又歸功楊廷和梁儲軰按武宗崩大學士梁儲京山侯崔元賫金符等迎世宗旣就道而始賞散邊兵會江彬入永安宮安吻行祭乃令太監魏彬等入奏逮彬久之乃得請執彬蓋廷和冕等力也今謂彬不知武宗崩蓋不考之過

楊用修丹鉛余錄載河僵事且於實錄書之云正徳中文安縣水忽僵立是日天大寒遂凍爲冰柱髙五丈四圍亦如之中空而傍有穴後數日流賊過文安鄕鄕民入穴中避之頗賴以全土人謂之河僵此固災異也不知五丈之冰穴藏得幾許人又不知不爲照見否不凍死否我能往冦亦能往避兵之說恐未可信也

雙溪雜記云正徳十六年馬永成已死禦史王鈞首論魏彬與江彬姻親近居肘腋宜早捕治廷和力庇之以王道大義滅親比彬仍令在司禮監管事谷大用張永降奉禦南京閒住廷和壞亂新政任情賞罰非一端也蓋當時魏彬𨿽爲江氏親戚而奏請太后懿旨時幸其不爲梗異且旣掌司禮一時勢難輕動未幾科道官汪玄錫蕭淮等疏上奉旨他每隨侍先朝朋姦黨惡百計蠱惑離間宮闈竊弄威柄變亂成法放逐大臣陷死忠諫導引巡逰招權納賄盜竊名噐冒濫爵賞古今大惡神人共怒本當重治姑從寛處谷大用丘聚降奉禦著去南京孝陵司香張鋭張雄張忠於經劉祥孫和劉養佛保趙林馬英罪惡尢重並蘇晉劉拳周昻吳經丘得顏大經許全馬錫張信錦衣衛都拿送都察院在外的巡按禦史提解來京俱會問明白來說魏彬張永情各有間著外私宅閒住錢安張洪馬昻周惠疇王杲皮徳朱福也著錦衣衛拿送都察院打著問鄭宏等已有旨了臧賢劉實死有餘辜還查將家屬拿送問理然則王晉溪之所謂魏彬管事而谷大用張永降奉禦南京閒住又誤也

寧庶人之復護衛大抵錢寧受賄數萬而張雄張鋭軰半之表裏恫脇而兵部之長陸完迫於勢誘於利而傅會其說當時內閣大臣獨費鉛山持正不肯予而楊新都梁南海軰畏禍而莫敢主持新都爲首輔其罪有不容辭者第不得以污名蔑之耳雙溪雜記謂大璫獨請楊師傅入票旨其爲讎口無疑苐楊用修丹鉛雜錄謂爲新都丁憂以後事則又誤之甚矣寧王之復原革護衛屯田系正徳九年三月丁酉而新都之聞父春喪在十年三月丙申今欲它委其可得乎

正徳五年封張永兄富弟容爲伯及推恩谷大用魏彬馬永成兄弟俱封又義子錦衣衛指揮同知朱徳爲永壽伯史言徳不知其所出初爲裴太監廝養冒裴姓後賜姓朱能造西域食餌有寵考之朱徳蓋亦參隨張永西徵冒功者也時上義子少諸璫故崇封之因而互相爲地耳徳封後絕無寵不敢與錢寧江彬埒而世宗初下獄論死後末減謫戍據獄詞始知其爲山西人然又名皮徳蓋北音裴皮同稱故也

震澤長語謂籍沒劉瑾貨財金二十四萬錠又零五萬七千八百兩白金元寶五百八十萬錠又零一百五十八萬三千六百兩寶石二斗金甲二金鉤三千玊帶四千一百六十二束獅蠻帶二束金銀湯■﹝右上皿下﹞五百蟒衣四百七十襲牙牌二櫃穿宮牌五金牌三衮龍袍四八爪金龍盔甲三千玊琴一玊寶一顆以上金一千二百五萬七千八百兩白金共二萬五千九百五十八萬三千六百兩而憲章錄通紀大略亦因之餘甚疑其事以爲漢王莽時黃金尙餘六十萬斤梁孝王沒黃金四十萬觔若以十六兩爲一觔則莽之金尙不及一千萬兩而孝王亦不及七百萬兩也以四兩爲一觔則莽止二百四十萬兩而孝王止百六十萬兩也毋論白金之數又有二十倍於黃金者莽與孝王無之也漢之富過後世數倍而其最盛者曰大司農錢四十餘萬萬水衡錢十八萬萬而已董賢產直錢四十三萬萬梁兾產直錢三十萬萬其時錢最貴止於萬錢爲一金大槪俱不能當瑾二十之一也假令所籍金錢果如數則歲輸邊白金三百萬兩總之可百年而尙不乏也瑾之專濫者首尾五年耳自二年而前尢未盡籠也四年而後稍以張彩言有節也卽歲入至多千萬止矣何以有此數也後考之史云上初未有意誅之見金銀累數百萬其它寶貨不可勝計及僞璽牙牌衣甲弓弩之屬始大怒曰奴果反矣謂之累數百萬尙不能千萬也又考獄上詔旨云瑾招權納賄金銀數百萬可知矣蓋好事者之妄傳而震澤公書生易信因從而筆之耳

武廟錄云初髙麗國王王氏洪武時遇弒而絕陪臣李仁人擅立僞姓凢幾易矣國人得王氏裔瑤立之瑤復昏亂推門下侍郎李成桂主國事且請名朝鮮詔許之攺名旦令徙居漢城成桂與仁人本異族永樂間降祭海嶽祝文稱成桂爲仁人嗣而祖訓條章亦載仁人及子成桂今名旦者成桂子芳逺奏辯太宗許令攺正近所修大明會典復注祖訓於朝鮮國下且云李氏連弒四王貢使市以歸國王李懌上疏備陳世系本末及四王始終無弒逆疏乞爲攺正下禮部議以會典一書詳載我朝制度其事闗外國是非嫌疑之間皆在所略況成桂之得國出皇祖之命其不系仁人後又有太宗明詔可徵宜從其請詔可且嘉其誠孝賜勅諭之按髙麗王王顓被弒於洪武十六年國相李仁人爲之也主王弟顒權國事爲仁人所立至十八年進馬五千匹金五百觔銀五萬兩布五萬疋許以二十一年正旦乃貢明年復貢黒白布萬疋馬千匹二十二年權署國事王昌請入朝顒之子也時父顒被囚詔卻之無何復廢王昌而立定國君王瑤二十四年市馬一萬索閹豎二百人二十五年其國知密直司趙胖等持其國都評議司奏言本國自恭湣王薨逝無子權臣李仁人以辛肫子顒主國昬暴喜殺至欲侵犯遼東大將李成桂以爲不可回軍顒懼遜位子昌國人弗順啟請恭湣王妃安氏權立王瑤亦復昏迷聽讒其子奭復癡騃縱酒色與顒黨玄禹實等潛謀復顒位守門下侍中鄭夢周以攻遼東之謀爲成桂所阻譛於王瑤欲害之國人以社稷生靈爲慮謂瑤不足以治民以恭湣王妃安氏命退瑤私第與國人耆老共推門下侍郎李成桂主國事以聞仍易名旦攺國號爲朝鮮上皆從之尋以諜知朝鮮邊卒欲潛渡鴨緑江入冦下詔切責乃奉表謝罪貢黒白布人參金裝鞍馬然則王顓之弒固由李仁人而王顒及昌瑤之廢與簒國實成桂也後𨿽稱成桂非仁人子考之前史實其黨也當是時黎賊之弒君旣朝貢見絕而永樂中遂至用兵父子駢首就執𨿽叛逆之臣亦有幸不幸矣

近見有演戲者以兵部侍郎文貴出鎭宣大與劉瑾抗又與張■﹝樊﹐心代大﹞張永合謀誅瑾無識者頗信之及考其時貴以左侍提督迎合劉瑾意毀舊城臺而更築之請借太倉太僕寺銀四十萬兩未出京而入瑾門者四分之一俄革提督攺貴巡撫轉升右都禦史意者文氏之後借此以掩人耳目耶貴後復起撫鄖陽寧夏被劾歸至嘉靖初猶有言者追其扣侵邊費幸免

弇山堂別集卷二十六

●欽定四庫全書

弇山堂別集卷二十七

﹝明﹞王世貞撰

○史乘考誤八

客坐新聞言姚江王伯安守仁成化辛丑狀元大宗伯華之主器也弘治己未會試第二人廷試名在二甲第六初授刑部主事後攺兵部博學有文好奇古慕神仙正徳丁卯大璫劉瑾操弄國柄放棄大臣鋤滅言路百僚掩口聽命而已伯安上疏言之謫貶貴州驛丞未行寓杭州勝果寺一夕夣使者持書二緘付伯安啟之一書滄浪之水淸兮可以濯我纓伍員名一畫水上覆一舟後題屈平止二字旣覺越三日晝見二軍校至有旨賜汝溺不可緩窘迫之伯安懇告校曰少間須叟畱詩於世以俟命絕乃以紙展幾上題一律云學道無成歲月虛天乎至此復何如身曽許國生無補死不忘親痛有餘自信孤忠懸日月豈知余骨塟江魚百年臣子悲何極日夜潮聲泣子胥更有告終詞一篇不及錄書罷爲二校面縛挾至江邊投之伯安初入水卽得物負之不能沈漂蕩凢七晝夜所見如畫中伯安驚慌莫知所之舟偶及岸見一老人率四卒來云汝何致此狼狽吾當爲汝解縛登岸伯安拜謝因問老人曰此當何處老人曰福建界也伯安告曰願公護某至彼老人曰此去福建尙逺不能猝達當送君往廣信乃命四卒共往舁之去如飛不半日已抵廣信矣老人復在彼率詣僧寺僧聞其名延款甚恭伯安問僧曰老人在何處請來同坐又謂僧曰我餒甚乞飯少許且囑先飯四卒僧覓之皆不見詢僧自岸至此爲程幾何僧曰千里曰自辰及午迅速若是信爲神佑也食罷僧達郡邑皆館榖之卽移文浙省差人迎候恍惚若夣寐中人謂伯安志慕神仙故墮此福地也伯安今轉遷爲大鴻臚云考之王公年譜則云先生至錢塘瑾遣人隨偵先生度不免乃托言投江以脫之因附商船逰丹山偶遇■﹝風貝﹞風大作一日夜至閩界比登岸奔山徑數十里夜扣一寺求宿僧故不納趨野廟倚香案臥蓋虎穴也夜半虎遶廊大吼不敢入黎明僧意必斃於虎將收其囊見先生方熟睡呼始醒驚曰公非常人也不然得無恙乎邀至寺寺有異人嘗識於鐵柱宮約二十年相見海上至是出詩有二十年前曽見君今來消息我先聞之句與論出處且將逺遁其人曰汝有親在萬一瑾怒逮爾父誣以北走胡南走粵何以應之因爲蓍得明夷遂決策返先生題詩壁間曰險夷原不滯胸中何異浮雲過太空夜靜海濤三萬里月明飛錫下天風因取間道由武夷而歸時龍山公官南京吏部尙書從鄱陽往省十二月返錢塘赴龍場驛據年譜乃門人錢徳洪著徳洪純實人也不誤而客坐新聞所紀正徳洪所謂托言投江之說也當時王公止是救給事中戴銑等初與瑾無深仇何必作此狡獪毋乃權譎縱橫之餘習乎異人所贈詩後六句予能記之云君將性命輕毫髮誰把綱常重昆侖寰海已知誇令徳皇天終不喪斯文武夷山下經行處好把椒漿薦夕曛疑亦王公所托言也客坐新聞爲沈周作周以正徳己巳壽終而王公至正徳甲戌始拜南鴻臚卿今云云恐後有好事者增益之亦非沈筆也

雙溪雜記言王伯安奏劉瑾被撻幾死謫龍場驛丞以此名聞天下楊文襄公作王海日公華墓志銘其說亦同而加詳考之國史與王文成公年譜行狀文集止是救南京給事中戴銑等忤劉瑾下獄杖謫本無所謂劾瑾也夫以楊文襄之在吏部用文成爲屬王恭襄之在兵部與文成若一人而鹵莽乃爾安在其爲野史家乘耶

餘冬序錄言正徳庚辰有方士者挾巫史之術遨逰江湖人扣以未然事輒召古名仙運乩賦詩以答隨所限韻敏若夙構是年秋至吳吳中諸生梁廷用往問答曰吾回道人也君乞白巖詩吾當邀李謫仙同賦用十六韻梁蓋畱都大司馬喬公白巖門下士也其用十六韻詩曰六丁持斧施神工鑿開西南萬仭之崆峒芙蓉一朶挿天表勢壓天下羣山雄冰壺倒月色澄徹瑤臺倚斗光玲瓏百丈虹霓望吞吐八荒風雨瞻空蒙虛室不受一塵染靈光直與銀河通乳泉掛﹝闕﹞晴雪玊梅懸谷搖春風上有神仙玉虛子淩風出沒遊太空登虯伐蛟下入海底水晶窟朝眞謁帝獨步天上璚瑤宮頭角嵯峨自卓立胸襟磥砢誰磨礲憶昔江樓吹鐵笛明月一醉三人同邇來一別世間甲子不知數但見幾度玉洞桃花紅金龜老黃鶴翁各分一席貽此公天然意趣自相合芳稱長在塵寰中好將大手整頓乾坤了歸來一笑拂云看劍重會滄溟東嘉靖壬午春以吏侍赴召時公位冢宰矣暇日出此卷示春春爲之跋曰東坡記在黃時神降汪若谷家自稱天人姓李名全爲其篆字並詢坐中張炳曽識劉苞事以李全之爲鬼爲仙不可知若疑其所托則漢之和君尢陋世人所見常少所不見常多世外事固非區區耳目能量也坡他日爲韓文公碑有幽則爲鬼神明則復爲人語蓋無怪於此理矣呂洞賓之爲仙從唐迨宋事迹甚夥嘗謁滕宗諒於嶽陽稱回道人髙策爲之傳近世好事者又梓其詩若干爲純陽子集春未暇考大抵其事迹有宋或親接其變幻之形南渡曁勝國來或挾術求之輒慿物以應此卷梁生得之邂逅而獻於喬公白巖者也詩跌宕不凡字妙有飛動勢嘻亦異矣汪家神不聞能詩篆字眾莫識東坡且寶愛而生所獻乃如此世果有仙能久而不忘者在視聽之外耶吾於此乎驗矣其賦白巖篇末云云使東坡而聞之其弗信矣乎張炳劉苞事不足言矣秦楚材之積金峯蘓養直之羅浮山所遇所談皆三生兩塵渉恍惚事以春所聞諸記載家如此類未易枚舉學士大夫率置疑信間弗論今日自公觀之是詩尙可疑坡稱範文正公歐陽公皆曰公天人也吾於此質諸鬼神又知世有謫仙存焉何疑回道人賦詩後二年七月二十又七日識按此方士者王姓無錫人余猶及見之一禿瘦老翁也吟百韻可頃刻而就蓋借仙鬼售其術耳梁廷用後名宏字裕夫亦余中表戚也二人實相與謬爲之以欺白巖公家伯父談其事極詳

憲章錄列致仕兵部尙書劉大夏卒於正徳六年按大夏以五年自甘肅赦還十二年始卒耳

憲章錄於十四年七月內謂逮吏書陸完太監蕭敬及秦用盧明錢寧臧賢俱下獄籍其家以交通宸濠也惟蕭敬罰銀二萬兩仍掌司禮監而下始云王守仁起義兵討宸濠云云八月上親徵按十四年七月十二日濠反書聞詔令總督軍務威武大將軍總兵官後軍都督府太師鎭國公朱壽親統各鎭邊兵徵剿安邊伯朱泰掛威武副將軍印領兵爲前哨趨南京左都督朱暉掛平賊將軍印太監張忠監督軍務趨江西以太監張永平虜伯朱彬提督贊畫機務彬仍督軍門官校辦事而畱東廠太監張鋭錦衣衛掌衛左都督朱寧於京師寧寵已衰懼通濠事泄固求從行八月癸未上發京師傳旨令寧量帶官校從行不妨原任十月辛未至臨淸畱寧董皇店役十一月丁巳朱彬發寧逆謀命羈管於臨淸密遣人系其家屬十五年正月戊午太監畢眞劉瑯劉璟都指揮廖鵬齊佐王凖都督同知王瓛等下錦衣獄眞瑯璟以通濠鵬瓛寧黨也佐凖寧壻也十五年十一月至通州庚申始執陸完赴行在復執太監商忠杜裕少監盧明秦用趙秀等下錦衣獄辛酉命司禮監太監蕭敬李英閒住俱以交通逆濠爲太監張永所發也寧等事發後先一歲有半而今並於十四年七月又蕭敬原無下獄其罰銀二萬兩在世宗初而復用掌印亦其時也

史於王文成洪都之功所以剪抑之者不遺餘力謂文成勘事福建以宸濠生日將屆趨道南昌賀之至丰城遇知縣顧汝以變告守仁大駭棄官舟取小艇遁還贛文定以卒三百迓於峽江至吉安畱討賊守仁初不許旣而深然其言乃下令各郡邑諭以大義﹝闕﹞其宸濠旣出南昌守仁乃與文定等順流而下文定爲前鋒趨廣潤門夜已三鼓炮擊守門者駭散遂入城城中民聞守仁將至皆喜共登髙望之而守仁等不知以爲守備堅固方懼弗克兵旣環城閴無人聲相顧莫敢先登無何聞城中介馬呼噪聲知文定已入乃競梯絙而上諸兵皆烏合素無紀律而大帽華林諸寨降賊號新民者亦在行貪功縱殺居民往往死於牀簀有闔門無噍類者天曉諸門洞開守仁始按轡整隊而入死者已數萬人數日間積屍橫路雞犬不鳴拱樤等千餘人已就縛守仁復捜捕逆黨日僇數百人軍士因縱掠郡王將軍儀賓邸第以及富室無不被害濠府中蓄積甚富亦多已失宮人聞兵入惶懼縱火自焚或相率盛服而縊一室中有至數人者臭達於外所存惟羸病數十人而已始南昌苦於宸濠之暴至是復遭荼毒皆歸怨於守仁之不能禁戢云及敍樵捨之功第言鄭獻脫歸告文定言狀文定徑前薄其營不利還至黃家渡新民劉文禮殪其驍將乘勝迫之遂捷次日文定以火攻復大破之而一字不及文成至其傳劉養正則云少有詞藻詭談性理以要名譽士夫多爲所欺王守仁尢重之曰此吾道學友也正徳十年養正赴濠聘一見許以可爲湯武又語及陳橋之變意甚相得然後自掩飾有庠生康昭者語中其機養正密致書於濠左右計殺之守仁在南贛尢爲濠所慕饋遺相屬於道嘗貽書陸完謂可任江西巡撫者惟守仁與梁宸耳守仁又嘗遣其門生湖廣舉人季元亨者遊說濠時人莫知其故是歲濠生日守仁假公便先期約養正往賀會於吉安舟次劇談至夜半養正先去遂從逆濠自出南浦驛迎入府拜爲軍師日夕望守仁至遣人於生米觀候之而守仁至丰城聞變卽返濠實不虞守仁之見圖也養正旣擒後猶兾守仁活之守仁畏其口逼令引決傳首至京妻子沒爲奴比守仁自南昌還其母喪暴露使人塟之且祭以文曰君臣之義不得私於其身朋友之情尙可申於其母有儒生上書辯論君臣朋友本無二理守仁爲之媿屈元亨尋爲太監張永捕獲械至京亦死獄中據史所記言之則王文成不惟不當封而且有大罪三所謂不當封者其戰功皆出伍文定所謂三大罪者預通逆濠一也縱殺平人二也事後猶庇逆黨劉養正三也然逆濠與養正居平以文成在上流擁精兵建大勲有才術以甘言結納或有之而文成亦據撫臣往還之常禮爲報耳使預其謀何以徑歸吉安伍公𨿽進言起義兵殺身滅族之事亦須文成有以自決前後進兵區畫調度頃刻百發豈披堅執鋭者比而一字不及文成豈理也夫進兵攻南昌不能無少殺掠而軍令下則已定矣其後如徐少師鄭端簡薛應旗諸公皆履其地得其詳故始爲之暴白而未有摘抉一時握管之心事者蓋實錄之始爲總裁者楊文忠繼之者費文憲而以副總裁專任者董文簡也楊公與王恭襄郤甚著不解恭襄𨿽陰譎然能識文成而獨任之以故於前後平賊及擒濠之疏皆歸徳於兵部以爲發縱指示之力而一字不及內閣其爲楊公輩切齒非旦夕矣江彬許泰張忠軰旣恥大功爲文成所先必肆加羅織之語而忌功之輩從而附和之文憲在文成撫綏之地與逆濠忤被禍中外之臣皆屢薦而起之而文成亦未有一疏相及費當亦不釋然也董公最名忮毒於鄕裏如王鑑之輩巧詆不遺餘力旣又內忌文成之功而外欲以媚楊費作此誣史將誰欺乎後文成之天定復爵贈謚而董受不根之謗至徹聖聰未必非鬼責也若養正之母瘞之可耳祭而重以文不可也兾元亨非季元亨其人長者嘉靖初從昭雪

四年江西按察使陸完升右僉都禦史巡撫宣府踰二月始至京吏部奏其遲慢乃令試僉都禦史待有績效以聞又進士閻欽石柱劉洙潘塤賴鳯與行人推官俱選給事中吏科都給事中李憲言其太驟請與試職從之史旣具其事而言瑾之變亂成法然不知其爲成法也洪武中有署及試尙書侍郎都禦史宣徳中尙行之如魏源以按察副使試刑左侍復出爲山西布政是也仁宗監國選給事中其自監生者四人皆試職後人不識典故止知有試禦史耳第試職皆原品頗卑不食新俸以別而陸自按察使遷品故髙俸將何從耶

野史謂吳公廷舉乞休疏引張忠定詠語獨恨太平無一事江南閒殺老尙書語上以其怨望斥之歸忠定在當時已有納忠者攺恨爲幸矣惜乎吳公不之知也考之吳公再疏實謂幸得太平無一事江南閒殺老尙書乃知野史之誤又引白居易詩月俸百千官二品朝廷顧我作閒人及用嗚呼字上以廷舉怨望侮慢無人臣禮勒令致仕此豈告君之體乎致仕亦幸矣

西樵野記言吾郡中蔣閣老冕歷仕三朝而始告歸田裏朝廷慕其賢使使三聘之不至睿制詩一闋頌云聞說江南一老牛徵書聘下已三秋主人有甚相虧汝幾度加鞭不轉頭冕稽首俯伏以對詩云老牛用力已多年領破皮穿只愛眠犂耙已休春雨足主人何用苦加鞭終不就若此忠義具見之矣按蔣閣老冕全州人嘉靖三年以議禮不合而乞致仕豈有三聘之說且此二詩三家村社人所不語而筆之於書抑何俚鄙無識也

近峯聞略言正徳間都禦史彭公澤嘗與言官論朱寧忿曰吾恨不手刄此奴有白於大司馬王公瓊者王以語寧且曰爲君致彼君私察之於是匿寧屏後致彭過王激怒之彭復大罵寧乃銜之卽傳旨罷彭官而意未已也使衛校至其家察得其教兵官調用邊軍事令言官劾之坐彭擅調軍官公卿廷議籍其家眾皆秉筆署名惟禮書毛公澄爲之稱寃時陸太宰完稱病不出明日出亦從王議毛復大呼於朝幸得免時科道有敢言者卽傳旨謫任未幾寧敗王與陸皆以宸濠黨編籍嘉靖初詔起彭公兵部尙書云按是時朱寧聲勢與人主並豈有屏人而匿兵部尙書密室理彭公固莽亦豈有全然不覺理聞之前輩蓋寧使所親信至瓊所而彭公偶至因畱之飲挑之使罵也彭公後自西勘哈密事還引疾乞致仕其後王以哈密處置失宜參置彭重罪毛公實嘗解之然寧實未嘗令衛校至其家察得教兵官調用邊軍事令言官劾之也

史言命錦衣衛正千戶孫堪許瑒俱塡注見任管事例蔭敍軍職不得管事上念其先臣孫燧許逵臨難死忠大節表著故特從兵部之請所謂蔭敍者謂初任也王忠肅翺之子錦衣副千戶竚余肅敏子俊之子錦衣百戶寘何嘗不升指揮理衛事耶

余嘗於巵言記髙蘇門叔嗣與陳友諒同支幹其爲湖廣按察使又與友諒彭湖之歲同欝欝不樂而卒蓋故人王允寧吳峻伯云得之前軰的然者及後考之信史殊不然友諒以癸卯死於彭湖年四十四當是元延佑庚申生而叔嗣則以弘治辛酉生以嘉靖己亥卒年三十九蓋無一同者因更定之且志一時之誤

交事紀聞紀世宗禦制送毛伯溫南徵詩大將南徵膽气豪腰懸秋水雁翎刀風吹金鼓山河動電閃旌旗日月髙天上麒麟原有種穴中螻蟻莫能逃太平頒詔回轅日親與將軍脫戰袍損齋備忘錄則太祖送總兵楊文徵蠻詩也雁翎刀曰呂虔刀末云大標銅柱歸來日庭院春深慶百勞備忘錄作於弘治中交事紀聞之附會不言可知然太祖制集無之又見宋時一小說云是哲宗送大將徵夷則其來久矣然哲宗事亦不足信蓋野人之談三變矣

有刻名臣言行錄者於南京兵部尙書原傑下誤書襄敏公三字而楊豫孫所編謚纂亦因之餘至鄖陽訪公遺績且考國史及內閣賜謚底本公與右都禦史顧公佐尙無謚因爲題請一時喧傳謂原公已有謚而余爲復奏山西二大老亦謂見其祠額已有之矣余聞頗不平而眾口一辭無如之何后禮部爲查原籍果未請謚特復題會有一二抵牾報寢然後余之奏始不爲無稽而言行錄及謚纂之誤方訂

余嘗有疏以衛所千百戶等官有聲迹及武舉次補者不爲指揮等官而竟擢守備把總兵部惜之往往不肯徑推其推者不免躐等而不推者至於終身淹滯但以指揮同知僉事系功升官欲比照都指揮體綂行事例遇考選軍政掌印屯操俟其更有成績方推守備等官兵部甚然其說而以無例難之覆疏許候有薦者徑升指揮僉事而言官劾余不諳事體此可笑也都指揮之體綂行事卽指揮體統行事例也弘治六年廣西副總兵都指揮同知郭鋐奏職當鈐轄三司而官止都指揮則皆頡頏未便欲稍進一秩以便行事有旨郭鋐旣爲副總兵直令以都督體統行事候有功另議夫都督可以體統行事而指揮獨不可乎

史於嘉靖六年正月內記上閱宋儒著南劍州尢溪縣學明堂記有述一篇云今世降理微人欲熾盛無怪彼之附和但可惜者師生兄弟朋友或一气而分或交以爲友亦有不同焉少師楊一淸爲喬宇之師宇受學於一淸有年矣一旦被勢利所逼則師之言不從矣桂華爲少保桂蕚之兄則弟不親矣湛若水爲尙書方獻夫之友則友而疎矣吁信勢利奪人之速可垂世戒輔臣楊一淸因言宇不聽臣言若水背獻夫論誠然若桂華能持正論且聞蕚之學多自其兄發之未必盡非也上報曰朕閱大典有得而述因嘆兄弟邪正異途桂華桂蕚之如此方鵬方鳯之如彼吁嗟之餘揚抑不平近日多事未暇檢讀依卿言朕將原稿更之按方鵬在南吏部時嘗一言許張璁議禮而鳯則同臺疏劾璁蕚等故云爾然六年正月內桂蕚尙爲詹事不當稱少保方獻夫尙爲少詹事不當稱尙書又其時大典尙未完當是七年終八年初蕚獻夫加官後禦札不應置於此月也七年史言上降手勅禮部尙書兼文淵閣大學士張璁吏部尙書兼翰林院學士桂蕚俱太子太保璁蕚疏上皆優詔答之而更加璁少保兼太子太保誤也初上以歲暮祫祭見璁蕚班在新除太子太保團營尙書李承勛下故特加宮保而璁以前星未耀不敢虛居是官請俟異日上故特加少保無兼官見行狀志銘及進明倫大典表俱可證

致仕少保左都禦史陳金卒賜祭葬如例史言其有幹局揚歷中外四十餘年及卒家無餘貲士論髙之按陳公平江西冦不飭士卒爲土人害正史野史讀之蒿目陳公楚之應城人也恐其時不能不少曲南史之筆耳又贈太保謚﹝闕﹞而今亦遺之

致仕少傅大學士謝遷卒史稱其學術純正有大臣風節而謂正徳初年權姦擅政遷以顧命大臣不能艱貞濟難捐軀殉國按謝公𨿽受顧命其時第三相也力豈能獨掊八虎之首而擊之且正以與劉文靖同心持議乞身之後削官籍賜禍幾不測而責其不能濟難捐軀何也惟八十再相屬時移事攺不克有所建白而歸略爲蛇足耳而史卻諱之何以予奪之舛若此

徐左使學謨撰楚通誌王廷陳傳謂廷陳爲翰林院庻吉士以好譏評人長短出爲吏科給事中會毅皇帝南狩業以言激修撰舒芬庶吉士汪應軫上書阻諫大學士石珤止之曰脫禍不測莫汝庇也廷陳乃旦賦烏母謡大署玉堂之壁語侵政府由是風吏部又出爲裕州守此處殊誤蓋當正徳十四年散館前而廷陳與同館汪應軫曹嘉江暉馬汝驥上疏剴切畱中至是暉汝驥畱而廷陳應軫嘉出授官迨吏部擬暉汝驥編修廷陳吏科應軫禮科俱給事中嘉禦史有旨各依甲次補外至嘉靖初各復官而廷陳坐法革爲民後以言事例凖致仕今謂廷陳已授給事中而激修撰舒芬等云云又出爲裕州守且其時石公以禮侍學士掌院司教育非大學士也又謂肅皇帝登極訪羅遺佚巡撫都禦史顧璘以廷陳名薦不果用亦誤嘉靖十八年璘聘廷陳修承天志而薦之爲科中所駁故僅賜銀幣耳肅皇登極之際廷陳方坐事顧公尙爲臺州守

楊康惠公志學名臣也敍其事甚略至謂入爲戶部侍郎遷尙書扈從聖駕大狩興都督餉免租民蒙其澤蓋公以嘉靖十七年起廢爲刑部左侍郎進尙書十八年以刑部尙書從駕耳是時戶部尙書爲李廷相亦從駕而治餉者袁侍郎宗儒與公殊不相渉

八年大學士楊一淸當撰五年丙戌進士題名記謂此記𨿽禮部題請命翰林院撰文然未嘗奉旨專命何年而各年碑石並書臣某奉勅撰其文又未嘗經禦覽揆之事體似有未安臣今謹上文稿伏乞少運睿思攺發禮部仍行翰林院擬定制勅房官一員書寫刻石上允之遂著爲例據此則前是焦芳之撰戊辰記阿附權姦攺更制度旣非奉欽依者徐文華之疏請更撰又何難也

史於敍王恭襄公瓊由副都禦史升戶部侍郎而不言其轉吏部右侍郎及攺南京則失之略謂加太子少保秩滿加太子太保尋加少傅太子太傅一品秩滿加少師太子太師則大誤自太子少保加少保兼太子太保則以山西邊功也加少傅則以兩廣功也加少師則以應州功也原無先加太子太保及以滿考推恩且稱許亦過情

十六年蔭順天府丞周璽子襄爲國子生璽故以都給事中論劾逆瑾及黨惡錦衣衛指揮楊玊遂爲誣害杖死上登極已賜祭旌其忠至是其子陳乞恩蔭故有是命考之武錄則璽以府丞時文移與勘事錦衣指揮僉事楊玊抗爲所參劾瑾怒而杖之致死也當時復據其子疏而予之蔭史復據部覆而書之可謂幸矣

三十一年給事中袁洪愈劾翰林院檢討梁紹儒吏部文選司郎中白璧調紹儒外任下璧於鎭撫司拷問有迹乃罷爲民按璧止是降邊方雜職尋遷布政司參議以三十四年山西地震壓死今云爲民誤也

史於仇鸞敗事曲得其情而亦使之心伏所載大學士徐某密疏鸞通虜誤國狀上覽之大驚考之徐公奏云鸞疾非旦夕可愈防秋方急皇上早賜斷處庶免誤事又云祖宗時京邊之兵未有統於一將者且戰守異術人鮮全方若分其事權擇長而使則目前旣足有濟日後亦可無虞蓋其時鸞疾𨿽甚勢尙薫灼上意尙未可測尋徐公此疏可謂婉而當矣而通虜誤國之狀實未遽詳指也余曾見徐公言上報札吾非不知鸞但欲甚其所爲耳至夕而將印收矣又分宜聞有徐公疏恨不先之繞牀走十餘匝不能寢

史於四十年二月壬午云攺少保太子太保工部尙書歐陽必進爲都察院左都禦史不言其辭與不允也按歐陽與首輔嚴爲密戚旣以督工累加至少保志已滿而畏工部艱而繁欲避之時吏部吳亦嚴密戚也合而推歐陽上知其意弗悅也例當有辭疏疏旣上而吏部別有會推官疏先已具歐陽名上於辭疏忽批云歐陽必進已之任了如何又辭歐陽局蹐甚而謀之嚴教以之任不復謝上亦無如之何矣僅一月而吏部吳勒致仕禮部尙書亦缺俱當推補而左侍郎袁公爲上眷倚甚旦夕且得禮部而以署部事例先會官推吳缺而後可及禮部袁公與右侍郎馮公率郎中以下入直所叩之嚴嚴翹須曰年資官位孰有先歐陽必進者其與吏部表裏孰有如都察院者又何問爲時中外皆知歐陽爲上所厭惡推之則必取忤而又不敢違乃相率詣次相徐公所謀之亦不能決已而嚴子世蕃亦至直再使人趣袁公以下往會議方窘甚忽中使傳旨云袁煒升禮部尙書加太子少保兼官若故袁公喜而揖馮公曰別公去具辭艸耳公善爲謀於是馮公淚承睫而言袁公上所眷卽忤旨必無他其罪我去我若孤鶵腐鼠耳郎以下皆失色及見嚴果不敢抗次早會推以歐陽名居首上大怒擲之地嚴乃上密啟謂歐陽必進果臣兒女親而爲人長者其資簿宦秩俱在六卿前臣老矣恃此人得政而快上不獲已取疏以朱筆點用歐陽字筆重而朱濕覺透無存者蓋不久而竟逐之嚴卻不能救也此時新蔡張助甫爲文選員外郎身履其事與余細述之吐舌曰嚴乃與人主爭彊王介甫不足道也史於此等事殊簡略

史言三月己亥令吏部尙書吳鵬致仕禮部尙書吳山冠帶閒住吏部左侍郎袁煒爲禮部尙書加太子少保兼官如故戊寅攺少保太子太保都察院左都禦史歐陽必進爲吏部尙書亦不具辭與否與所以至十月戊寅故南京兵部尙書湛若水卒其家爲請贈部覆許之上曰若水僞學亂正此奏浮詞誇譽責對狀奪歐陽少保太子太保止爲尙書十一月庚子南京吏部尙書缺會推太子少保掌詹事府郭朴上以文選諸臣不宜擅推責諸臣且謂歐陽性固勤愼自連轉以後百凡專肆大失大臣體姑著致仕而用郭公代之

史於陸武惠炳傳稱己亥上南幸承天至衛輝行宮夜火侍衛倉卒無在者獨炳身負上出於火上識其姓名卽拜都指揮使累升至今職及考華亭公所撰墓志於炳事甚詳卻一字不之及豈公於其時有所諱耶縱諱之何不略言從南狩時效勤勞與遷轉乃至並扈從俱略之也志稱炳以戊戌管衛事冬轉實授指揮使加俸及服色一級甲辰冬署衛印獲子殺母者升都指揮同知則己亥之扈從與歸而拜都指揮使皆誤也史言炳任豪惡吏爲爪牙多任耳目銖兩之姦悉知之富民有過者卽搒掠文致成獄沒其貲產所夷滅不可勝道累貲至巨萬豪侈自奉營別宅十餘所皆崇麗分署姬妾紈綺寶玩所在充牣供張不移而具時遊處其間東西惟意又置良田宅於四方若揚州嘉興南昌承天等處皆有莊店聲勢震天下可謂實錄獨其陰操吏兵二部權毎文武大選嶽牧進退時時與之而給事禦史翰林吏部多有出其門下者始與嚴氏石交晚而移向間隙已成彼此各俟間而發此皆未之及也

穆廟錄載三年十二月庚申起少傅兼太子太傅吏部尙書武英殿大學士髙拱以原官不妨閣務兼掌吏部事余是時親覩邸報髙拱以原官掌管吏部事並無所謂不妨閣務兼掌字西以故不遣行人不賫勅而吏部僅以咨移兵部遣一指揮往髙拱頗不樂至次年二月到任朦朧與閣務而與掌都察院大學士趙貞吉俱免奏事承旨始眞爲閣臣矣錄殊不實蓋王元馭所撰嘗與余爭以爲實兼不自知其誤也

穆廟錄於萬鏜贈太子太保下云鏜以論趙文華進百花仙酒忤旨爲民誤也鏜以合前官任及道裏月日考九年滿爲文華所訐未嘗論百花仙酒也又謂陶仲文請急歸裏朱隆禧邀至家飲厚賂之而以方藥上聞亦誤也陶由河南取道至麻城去昆山千餘里而逺朱𨿽因之進香布實無緣邀至家

徐宗伯冰廳札記載王金事謂趙文華視師歸上愛幸之旣傾李太宰旦夕希入閣分宜父子卽暱文華然以非故事意頗難之乃自以王金所釀仙酒進曰飲之可長年臣師嵩所經驗也上以問分宜詫曰文華安得輕躁如此倘上服之不效誰坐欺罔乃宛轉復奏曰臣平生不近藥餌而有狗馬之年誠不知其所以然也上喜其酒於宮中數飲之竟不責問文華而王金自此數以姓名通於上前亦時時密進丹方文華恃寵驕肆益甚上遣內使至文華宅有所賫賚文華適被酒對內使不能拜起還奏之上怒其不敬尋有旨勒歸而王金入爲禦醫矣此事𨿽仿佛而先後不甚合余於壬子年在燕中知進仙酒事百花仙酒者釀蜜爲之味純甘而薄以蜜采百花故托曰百花仙酒時文華尙爲通政使得之鄕人亦非王金也而輒進之上曰臣師嵩服之而壽上以問分宜分宜怒其不先白已也以惡言詆之而次日召文華至直所責而詈焉其聲達於外華亭余姚二相乃過分宜所見文華方跪泣而分宜詈不已二相爲之宛轉以解後分宜罷直九卿進謁獨令從吏扶文華而出之文華迫乃重賂分宜夫人使置耳室俟分宜入內小飲令文華出拜謝乃解最後文華以大司空南徵歸得幸加少保分宜因薦其文學當入直上弗應也而文華益驕待中貴人不以禮嘗有所進方士藥且盡而上索之急懼答曰此皆受之文華臣但修合耳上使小璫從文華所索之文華不應璫曰公不憂上怒耶文華傲然曰上怒寧殺我璫還以其語告上俯首曰眞謂我不能殺汝而西苑方造新閣促工文華復應之緩上一日登髙望西長安街有髙甍問曰誰氏第也一璫曰趙尙書新宅也一璫曰工部木半作文華宅渠亦何暇爲上新閣上益恨之自是逐文華矣前事余所親見後事乃徐少師言之甚詳

又言談相者中書官也帶銜工部侍郎賜飛魚服色以母喪請假歸竟不葬母乃日挾妓女衣飛魚服放浪西湖上又恃寵淩蔑有司爲禦史所奏上怒逮至京師斬之按相之初歸賜馳驛給半歳假相歸驕侈宴佚挾持郡邑然頗漏分宜父子納賄事分宜聞而怒之假將滿比上至吳門而傳有倭警徘徊一月餘始發其官舟尾爲舟人所供一小神像時呼談侍郎與語相怪之抵淮飲於漕憲歸入舟而跌傷左臂乃具實上聞請移假上怒切責俟至京聽該科參究相馳之京自意當降秩供事而已參疏上逮付刑部無以罪也使郎探之分宜子答曰上怒甚必擬死而後愜乃坐以比附棄毀制書律斬報可明年冬遂同張司馬等棄市

偶有致徐文貞公傳者似非其家所請中間𨿽見敍贊而中多風刺且疏脫盭妄之語往往有之乃嘐然自謂惇史毋乃非當且乖忠厚之道乎哉聊爲析之一謂公雅意在本朝介相國夏言客引入內會皇太子出閣選官屬攺洗馬云云所云客者必禦醫顧定芳也顧爲陸文裕公表弟而相國其門生以是稱相知然公之締姻實在洗馬后及世廟南幸立皇太子備宮僚非出閣也內閣前後薦辟多私人爲給事禦史所糾劾上特委吏部推舉時許文簡公讚虛心博訪所舉霍韜呂柟鄒守益薛蕙任瀚黃佐及公等皆天下知名士上斥蕙不用余俱召入夏公大不懌而無如之何今謂公爲相國所用何大謬也又謂公欲以陰計撓嵩權其寵固無間也會上所居西苑永壽宮災徙居玉熈殿隘甚嵩持眾議請上還大內上念大內諸帝所升遐地而方兾至殊庭欲髙世比徳於九皇則永壽宅新庶幾可以通天候神非徒恃九閽爲重威也甚不懌嵩請公揣知微旨則請任永壽工上大悅遂移嵩寵與公矣公請以子璠閱視僅百日而工就上徙居焉更名曰萬壽進公少師而璠亦超拜太常少卿此語似是而實不然蓋永壽旣災公卿大臣皆欲上還大內而不敢嵩故測上之不欲歸大內也因請幸南內上不懌謂南內故英宗皇帝居之是且欲幽我以屬公公度不可已始請以三殿大工之餘木而趣治之以百日爲期且請身與工部臣雷禮計之百日而工果就上以是益重公其命尙寶丞璠兼工部主事與工程亦上意也非公請也今曰公欲以陰計撓嵩權云云毋乃過於刻薄乎卽公有之王沂公之逐丁謂用權以濟正亦無不可者而何煩其指抉也

文貞公當柄政之始榜於坐曰以威福還主上以政務還諸司以用捨刑賞還公論其言甚美而山齋語錄乃條譏之以爲世廟之英明威福豈下移者分宜特借威福以行其私耳今曰以威福還主上則皆據之於臣而今還之於君也是於己爲美稱而於君顧掩其明聖嗟乎此語何其險而巧中也彼不覩分宜父子竊威福之久天下知其子而不知有父知其父而不知有君非一日矣文貞之語誠欲釋君之疑而開眾之惑也政務還諸司使諸司得舉其職耳以用捨賞罰還公論欲使公論得伸耳豈謂漫然模稜一無所可否耶今謂其欲取人心而昧大體不知其何說也噫使此語在分宜時分宜必不至敗使此語在江陵時江陵必不至覆大抵後進刻薄中傷前軰知有快其口而不知有天理人心類如此

弇山堂別集卷二十七

●欽定四庫全書

弇山堂別集卷二十八

﹝明﹞王世貞撰

○史乘考誤九

三年北徵以徐魏公爲正虜大將軍常鄂公爲左副將軍鄂公卒李曹公代之馮宋公爲右副將軍鄧衛公爲左副副將軍湯信公爲右副副將軍見實錄甚明而鄧湯二公神道碑俱稱副將軍蓋不解副副將軍爲何語也馮公時尙名宗異

楊文貞撰朱東平墓志徵安南命王總兵佩徵夷大將軍印印文實徵夷將軍也實錄制勅俱可查

史官敍傳固以簡嚴爲體然至楊文定之作文貞神道碑此甚不可曉如公翊輔謨猷見於三朝聖諭錄其可載者甚多而救止襲趙一事功徳甚偉今僅含糊二語而於他事一無所及乃至一主考鄕試兩主會試及宣皇續賜銘記俱遺之文貞於楊文敏居恆不甚合而碑自此以下三卷皆考家乘誤事詳悉無遺乃知二公之用意厚薄不倫如此公以禮部左侍郎兼華蓋殿大學士加少保無兼官踰月而進兼兵部尙書今曰升少保兵部尙書亦非實錄大抵文定自詫簡嚴沒人善如此數不可枚紀

解學士年譜所載應制諸詩皆鄙俚之甚其爲中書科庶吉士𨿽時時在左右然當時宮閫之禁甚嚴豈有宮人侍側命賦詩理且所謂貴妃逝翰林儒臣往舉哀上以一白紙付公命讀祭文眾俯伏皆驚公遂對紙口讀曰巫山一片雲庾嶺一團雪洛陽一枝花瑤臺一輪月豈期雲散雪消花殘月缺宋小說載楊文公億事蓋弔遼中宮而忘撰文臨岐口占以授之耳有宋板書可據吾尙謂其滑稽非立言體以爲不實今以歸學士甚無謂也於太宗朝又有西域貢商羊獨腳鳥以問公公對曰臣能識之乃語來使曰此鳥名商羊左肋下有肉鼓右肋下有肉鐘發鼓則舞撞鐘則鳴上試之果然問出何書曰幼看藏經故識此鳥按商羊乃夫子對齊事藏經則無之且永樂中外域進貢一物史皆備書之豈有進異鳥而獨遺者如此語大似徽州人作戲劇傳奇話又謂公下錦衣獄十三年正月十三日大雪早朝上顧諸大臣言曰此尙覺寒邊塞外豈無失所者乎諸大臣乘間奏曰豈惟邊塞𨿽陛下幾席之近或有之上問爲誰曰犯人解縉上聞惻然太息曰這廝還在獄未釋乎遂罷朝諸大臣退卽赴獄中以上悔意告公出上所面命楷書觀音金剛經傳觀而別翌日早朝欽天監奏昨夜文星墜上愕然疑駭久之旣而命中使召公於獄一時在獄親屬皆悞危之托病劇對中使遽以聞上嘆曰解縉惜福薄矣俄而錦衣衛官奏公病卒上對羣臣悼惜嗟嘆不已當時管膳者多貽怒而肆誅焉按此恐非實錄太宗威嚴叵測諸大臣豈敢遽以公奏而上意惜之諸大臣且以其說聞公矣次日之召胡爲而遽以疾對且致死也錦衣奏病卒後上旣悼惜嗟嘆不已胡爲而子禎亮侄禎期與公之妻妾謫遼東三萬鐡嶺衛房族解烏仔十八房亦皆逺戍耶考之野史乃錦衣帥紀綱上囚籍上見公姓名而怒曰縉猶不死耶綱退而與縉對泣沃以燒酒埋雪中立死此語近是

程學士敏政作其故宗人長史道傳謂髙皇帝上賓從遼王渡海南還辛巳進左長史明年從之國荊州公悉心輔導王敬禮之府中有衛士紀綱者用詗事得幸公毎召而笞責之會文皇帝舉兵靖難遣人至荊州公艸封事上之凢數千言文皇帝旣正大統紀綱者亦以入賀畱侍歷官錦衣衛指揮使被顧問因乘間及封事遂有詔械公詣京師殺之簿錄其家按遼王渡海至京推戴後以壬午九月奏謂遼地荒逺請徙國荊州詔從之是時文皇卽大位久矣乃謂文皇帝舉兵靖難遣人至荊州公艸封事上之不亦誤乎又紀綱者山東臨邑書生也謂爲遼府護衛公毎召而笞責之不又誤乎然則道之有忤於燕或佐遼時有之而不於荊州也

楊文貞爲文敏墓志銘云胡公歿公掌翰林院事益見親密一時廷臣狎恩多縱忌公伉直發其私適太學闕祭酒眾共舉公實欲疎之上不聽公遂密言十獘指斥五府六部都察院章畱中不下據其辭義公與諸大臣相爲排詆也考行狀前事頗詳第公以戊戌五月推祭酒故也又稱上覽而嘉之密諭曰實切時獘但汝爲心腹之臣若進此言羣臣益相猜疑不若使愼宻禦史言之於是得監察禦史鄧眞俾入奏眾皆股栗免冠請罪詔諸司卽日悛攺怙終者不赦今止云畱中不下則禦史鄧眞所上何疏耶抑將以此爲諱耶若文定神道碑並上疏事盡削之大抵南陽爲碑志之類尢寂寥不足道

於肅湣以兵部右侍郎撫山西河南十八年轉左侍郎因奏中疏請入朝內陽許之而有旨令科道官候其入廷奏下錦衣獄及法司論當徒贖不許復論斬罪因監至熱審都察院以請降行在大理寺右少卿碑狀第言其忤王振降官而不言所以與下獄事蓋有諱也史言公有疾上賜勅曰昨聞卿偶膺重疾朕爲惕然念卿夙膺重托旦夕不可或無已令近臣攜醫往視玆復賜卿白金五十兩爲湯藥費並賜羊酒白米卿其勉扶病體副朕惓惓之意碑文內稱公素苦痰疾恆寓直房以便朝謁上遣太監興安太醫院使重宿來視宿曰此非竹瀝不可愈安爲上言之且述公自奉儉約上親幸萬歲山伐竹以賜仍命計公所用悉給自尙方此豈一時事耶史與碑不兼載故爲紀之三朝聖諭錄楊文貞撰云十一月十二日復大理卿虞謙官先是謙奏事侍臣有言此宜密奏不當朝班對眾爲賣恩又言其屬少卿楊時習先導之而謙不從遂降爲大理少卿而遷時習爲卿尋以士奇諫復謙大理卿而攺時習交址按察使後文貞爲虞公墓志絕不及此夫文貞造膝之諌似嫌於市恩不書可也官之降與復豈小事而可並廢不載乎然當以聖諭錄爲確

楊文貞撰夏忠靖神道碑謂太宗將親徵公忤旨罷官按是時系獄籍行李至帝崩而後出之也又蹇夏二公輟部務後賜珊瑚筆格研調旨公於二碑皆不之載豈以其近於侵閣權耶何言信史也又碑辭稱仁宗嗣位卽日復尙書遂加少保今上正位東宮加太子少傅按呂震初加太子少師而公爲太子少傅上見公班在呂下遂加少保後呂以觖望亦加太子太保是公加太子少傅在前而少保在後也實錄及呂公碑可考文貞與公同朝而紀事脫略如此金榮襄公濓墓志陳芳洲循譔其自戶部尙書左遷工部不言所以亦不言落太子太保與後復官何文肅喬新爲碑陰記云浙東大姓有輸歲賦綿絹至京者適有詔蠲逋賦乃匿其半而以半賄權貴囑公以赦蠲之公言此乃已徵在官者力持不可權貴怒嗾臺諫劾公文致其罪請下廷尉景皇帝察其誣不許都禦史王文與公有隙抗言詆公不得已落公太子太保攺工部尙書先公爲吏部尙書上言公有經濟才其計度財賦以充邊儲非爲私也帝嘉納之遷公戶部復太保又云此事乃喬新所暏記者不敢誣也先公者文淵也按陳公旣爲墓志而王文又上疏詆公之人則當時所謂權貴能嗾臺諫者又爲何人耶然還戶部後至易儲始復太子太保實不因文淵語實錄可據

沐忠敬王晟碑楊文貞撰麓川之敗與其臨卒時狀不盡掩其所掩者陳季獷簡定之敗耳

袁永之定襄伯郭登傳及定襄碑志俱稱諜報東驛敵入境登率兵躡之行七十里至水頭日暮休兵夜二鼓諜報二十里外沙窩有敵營十二登召將士問計皆曰敵眾我寡莫若全軍而還登曰我軍已去城百里且疲困卽一退被敵以鐵騎來追𨿽欲自全得乎卽按劍起曰敢言退者斬進薄賊營昧旦賊以數百騎迎戰登奮勇先登諸軍繼進呼聲震山谷登射殺二人手刃一人敵大敗追奔四十餘里至栲栳山共斬首捕獲二百餘騎奪回人口牛馬弓械以萬計捷聞封定襄伯是役也以八百騎破敵數千爲中興戰功第一考之史登奏韃靼從順聖川入塞駐沙窩臣等督官軍與敵戰斬首十一級生擒哈喇等三名賊眾潰散追至栲栳山復戰又斬首五級奪所擄男女百十六馬九十八匹牛騾驢六百二十一頭馬鞍七十五盔甲弓箭等器四百餘然則斬首捕敵僅十九耳所謂精鋭二百騎安在而人口牛馬弓械何嘗有萬計也實錄所記大抵據定襄捷奏而志傳所記似以人口入捷奏有虛張而今僅若此志傳之虛罔可知也當時昌平武淸之功類如之惟石定逺兩戰及楊信之數混入且其詞亦誇張楊彰武一戰差彊人意耳安逺柳武肅侯溥墓志錢文通撰云正統十四年師還進太子太師後守廣西天順攺元上念功勞召進太傅掌營府二年以疾就閒按實錄景泰三年易儲平江侯陳豫武淸侯石亨爲太子太師安逺侯栁溥爲太子太傅五年以鎭守廣西加太子太師天順初以鎭甘肅加太傅及據李文達日錄桞溥徵西無功還進駝馬上命言官劾罷其太傅今志文言十四年不及太子太傅云進太傅掌營府而不言鎭甘肅加又不言罷太傅皆謬

廖學士撰茹忠誠瑺傳云乞致仕尋以事逮至京師死於獄而不能詳其得罪之故按谷王橞在長沙已蓄異志瑺告歸祭墓覺之不入城朝謁王以祖訓糺之上不得已下瑺獄病死後王竟以謀逆削國史載之甚詳瑺曽爲吏部尙書傳亦不載黃忠宣公神道碑按公鎭交址日考士中妣王氏卒於家公奪情不許守制皆不之及

余見黃氏雙槐歲抄稱陳璉自按察使攺通政使掌國子監事筆之異典後見王文端撰陳公志止言通政使而不言掌國子監幾欲削之然謂黃才伯陳之鄕人也不應舛誤後又見國子司業吳溥墓表云宣徳丙午通政使陳璉奉命掌國子監設宴公堂是夕溥卒最後考之實錄亦云蓋自遷通政使卽專掌國子監而墓志遺之文端之脫漏一至於此

少保黃文簡公淮墓志其以大學士歸養後謝恩至京主會試見禮部試錄甚詳事甚奇而志不載可謂闕略之甚

王文安公英丁酉主應天試庚子癸卯主順天試戊戌庚戌壬戌主會試而傳不悉載第云屢爲會試考官而已亦大脫略

權謹傳謂文華殿大學士以疾乞歸進秩通政司參議聽致仕非也通參與殿學同品考之宣廟實錄乃是攺通參政後久之始致仕耳

徐武功行狀云年二十三中順天府鄕試明年登進士第詔簡進士爲庶吉士數視列宿公與其列所以作養而期待之甚至久之一日宣宗禦便殿召所簡二十八人者親命之題試之擢公第一按公中鄕試之年實二十六非二十三也考之國史登第之歲爲宣徳癸丑上選進士尹昌黃瓉趙智陳雲傅綱黃回六人爲庶吉士令王直教習十一月復選徐珵賴世隆吳節李紹姜洪虞瑛潘洪王玉陳金劉實鄭建方熈何瑄爲庶吉士亦命直教之蓋兩選矣而共十九人今旣不詳其事而云二十八人抑何誤也商文毅公志初入內閣由侍讀遷翰林院學士以易儲進兵部左侍郎兼學士及左春坊大學士寰宇通誌成加兼太常寺卿餘如故志皆不載豈以景泰中遷官故諱之耶

王忠肅行狀雲南陽李文達公以事黜補外任內閣乏人欲用公公力辭薦所知尋又敗去上召公問曰李賢何如人公頓首曰如賢者與臣處久始終如此本分人也遂復李公於內閣按李公自去位至復一月內事耳公所薦必嶽李方然李復內閣之三日而嶽攺教內豎不應云敗去始薦李也恐所記未甚確

姚文敏作王忠肅公行狀𨿽極推奨而中有云性多猜疑好籠馭人坐是爲小人窺覬以左道投之卒爲所賣者多矣故人以知人爲病又云予忝與公同事近一年相與一出於正荷公頗相愛然不能無南人之嫌以上𨿽近於直筆而實與公不相類蓋文敏之弟龍爲福建左布政使有吏才頗不飭簠簋忠肅之鄕人右布政劉讓麤鄙與龍不相得龍之入覲欲因文敏以去讓而忠肅並龍斥之蓋不能無懟筆也

鄒文敏濟以少詹事事仁宗東宮卒後贈太子少保謚文敏給誥成化中子康靖幹滿尙書三載於例無可推恩而康靖固請一級之贈吏部乃擬贈職尙書而加資徳大夫正治上卿誥特旨進一級遂得太子太保禮部尙書玆亦可謂異恩史載之甚詳而文敏康靖家傳俱不及因識於此

成化二年兵部事例凡總兵侯伯坐於巡撫之左都督坐於巡撫之右若系文臣總督提督不論侯伯𨿽僉都亦坐其右十四年總督兩廣右副都禦史朱英坐總兵官平鄕伯陳懷左懷與之爭總鎭太監顧恆爲奏請下兵部尙書餘子俊等議如二年例詔革英總督止爲巡撫居數日子俊等上言英等招撫猺獞功多請論功行賞及言總督不可輒革恐巡撫權輕不能彈壓諸夷繼有旨朱英升右都禦史仍總督軍務兼巡撫顧恆陳懷俱賞銀三十兩彩段四表裏仍各賜勅奬勵是舉也初欲伸陳懷以抑朱英故革英總督旣而以事體未便故復英總督終以坐次爲嫌故進英右都英可謂無妄之抑非分之遇矣其碑志俱不載進官之由聊志於此

倪文毅作郭定襄嵩墓志爲尙寶司丞斌之子季父忠武侯登乏嗣以公器識不凡具名上聞請以爲後忠武性剛介少許可旣以公爲嗣愛養備至擇名師訓誨日督課如儒生公亦克承其志益加奮勵藉然稱賢於時其在宿衛痛斥紈綺習謹飭益至旣襲爵兩使王藩以禮自持凡所賜予悉辭弗受訓練營卒咸有方略寛嚴適中生平篤於孝友諸伯叔母無嗣者咸迎養於家待宗黨以和馭卑下以惠云云考之於史則謂嵩狂悖不檢登西行時畱家眷屬嵩管嵩悉窘其衣食以故諸妾有縫紉自給而瀕於死者登還自悼作詩嘆已無嗣而以梟獍比嵩欲黜之以其婚於會昌侯而侯嘗活已於難遂隠忍賫恨而歿侯者孫繼宗也婚者娶繼宗之弟錦衣都指揮使顯宗女也活已於難蓋天順初元復辟時事夫以文毅侃侃良史而諛墓之言不可信乃爾

羅汝敬墓碑謂仁宗臨禦公言時政十五事降雲南道監察禦史且令掌道蓋公所言過直故降官然亦以其敢言有學識使歷風憲可大用也公執法持正理寃獄多平反者宣廟嗣位交址黎利弗靖升公工部右侍郎諭利按史洪熈元年五月己卯行在翰林院侍讀李時勉侍講羅汝敬俱以言事攺禦史庚辰上不豫遣中官召皇太子辛巳晏駕相去僅一日耳汝敬後督陜西屯政以言官擿其受賂事有旨下獄論死長系久之始釋爲爲事官仍理屯事後自引詔例復職再捕下獄仍爲爲事官久之始復職而志止言邊臣不得爲姦利者輒加誣謗公還朝言之詔勿問令公復位抑何相背違也

李空同作黃封丘紱傳云父中商重慶生公生之夜夣老人抱嬰兒曰送蹇尙書爲汝子以公爲忠定之後身也按忠定以宣徳十年乙卯卒而黃公以正統十二年丁卯中鄕舉年二十五戊辰中進士二十六則忠定捐館之年黃公已十三歲矣

尹文和直志謝尙書一夔墓皇上臨禦二十有二年旣久於總攬洞見羣情乃赫然更置一二大臣首召直於南都參典密務且起致仕都憲劉公叔融正中臺繼擢李公孜徳位冢宰謝公位司空劉公召和爲少宰黃公文昭貳宗伯吾江右士夫素知剛介寡偶一旦聨升輿論翕然稱快按立齋閒錄云初直爲翰林侍讀學士一日禮部侍郎缺員歷城尹公素不善直他有舉薦上皆不允內以直爲之翌日廷遇歷城舉笏謝之歷城曰公簡在帝心者自此結怨尢深已而直服闋到京適今少傅大司馬馬公爲兵部侍郎被宦者汪直恃寵誣奏謫戍直以兵部非所宜爲請補南京禮部汪直寵寖衰直經營再入歷城又不許直凡詩文語言形色率寓嗟嘆不平之意後旣與孜省景輩擠罷歷城及作丁未會試錄序末云登名是錄者異日有服大僚亦惟斷斷焉休休焉好惡用捨一循乎理視天下爲一家中國猶一人俾無一賢不效於用無一夫不獲其所斯爲有光於科目設或此町彼畦媢賢忌能且朋比媟黷自底僨僇爲斯文玷亦奚賴焉說者謂至此尢未忘情於歷城也旣而冰山睍見直與景等亦爲臺諫論罷職名至指爲小人之尢一网盡去𨿽若以譏刺歷城而亦若自嘲云爾然則尹之典密務與王公皆自李孜省引之而所謂輿論翕然稱快者寧實錄也

李文正作王襄敏墓志殊不詳如雲庚子出大同至威寧海瞭敵營所在亟出兵搗之擒男婦七十斬首四百餘以大捷聞勅封威寧伯歲祿若干石仍兼都禦史辛丑出寧夏擒獲十人斬首百餘廷議文臣伯以上不得進封加太子太傅增祿四百石總五軍營兵署前軍都督府提督團營未幾出佩將軍印鎭大同移鎭延綏尋罷居安陸按公之封威寧加勲號奉天翊衛推誠宣力守正文臣特進光祿大夫柱國歲祿一千二百石身免二死子孫免一死世世承襲及寧夏捷升賞之後掛平戎將軍印兼統宣大兵敵入延綏河西等處越等分道發兵敗之斬首二百餘越加歲祿五十石史以爲此一挫敵遂不敢深入特以寵衰故賞薄耳而志乃略不之及何也越之初出掛平戎將軍印其專制大同攺徵朔前將軍印復攺鎭延綏則無印而志俱佚之

墓志又言其弘治七年自列得以左都禦史致仕九年四月之起掌院不及也蓋屠襄惠自左都轉吏部推代者四員皆不用內批特用襄敏以六科十三道言下吏部會議具功罪奏聞詔已之至十年十月以左都禦史加太子太保總制甘涼各路邊務兼巡撫地方初以敵入肅州之沙窩堡撫鎭不能禦議設總制官吏兵二部初擬上三人再擬四人皆不用最後擬越乃用之按孫世其磯園雜錄云部之再推也屠襄惠以襄敏知己之恩欲用之馬端肅執不可襄惠謂此擔亦須用此軰人擔端肅厲聲謂屠滽擔不得馬文升卻擔得而內意則已定矣所謂內意者蓋李廣也襄敏蒞任𨿽以戰功加少保太子太傅而李廣坐事飲酖死言官交章論姦黨凡十餘章皆襄敏爲首上暫以邊計之重已之而襄敏不勝憂恚至病死志文所謂議復哈密事數月未報慮泄事機焦勞過度遂成疾而卒蓋諱之也

徐文靖作程尙書宗墓志謂公丁母憂服除會木邦酋長罕穵法孟養恩六與孟密曩罕弄母子累歲相仇殺雲南守臣奏乞調兵討之朝議以爲不便宜遣大臣如程某者往諭乃卽其家賜以璽書而行公被勅旨諭之折其辯說及見曩罕弄復責其擅相攻擊之罪皆頓首服乃以具奏始設木密安撫司以材寨歸木邦不相統攝而西南遂無事矣朝廷嘉之轉公左副都禦史加俸一級田汝成西南夷傳謂孟密者木邦宣慰司部落也有寶井木邦以利府陶猛司歪領之陶猛者華言頭目也娶宣慰使罕楪女曩罕弄罕楪與司歪皆死罕穵嗣爲宣慰而曩罕弄專孟密政遂叛賂鎭守南寧伯毛勝許得自通貢復賂太監錢能益恣肆略地至木邦太監王舉索寶於曩罕弄不遂上疏請討之曩罕弄大懼而所任有周賓五者江西人也密謂曰毋憂夫萬閣老者貪聞天下而擅權結昭徳宮與萬皇親善若以重寶結之豈惟無徵卽得官如木邦矣曩罕弄然之乃大遺其金寶於安安召職方郎中劉大夏俾往撫大夏辭不任乃卽家起程宗以意授之宗至雲南而巡撫吳誠持不可宗大怒曰萬公甚銜汝卽一日逮使至吾不汝救也誠憂恚發疾卒宗仍率鎭守往撫孟密兾曩罕弄出迎曩罕弄已悉安指益倨不肯見曰我謁都堂須坐講又曰我不能逺渉都堂幸就我宗不獲已至南牙山曩罕弄始來坐良久乃曰木邦之於我孟密猶大象之孕小象也今小象長倍大象矣寧能復納之腹中耶宗曰然遂以所略木邦地畀之設安撫司以曩罕弄孫爲之俾世襲疏上安大喜悉如議累遷宗至尙書曩罕弄旣得志遂舉兵破木邦逐罕穵諸畨孟養軰俱不平遣兵衛罕穵聲言必滅孟密而按察副使林俊復裁之孟密懼稍稍還木邦侵地自是並立日仇殺矣考之史略同而謂宗於木邦使至者皆杖遣之而曩罕使至則厚犒之且爲巡撫後益驕倨不事事凢上官衙門闗節皆以子通子尢暴橫莫敢誰何孟密自宗右之後遂盡屠木邦掘罕穵法父祖冢奪其金牌信符西南夷皆竊睥睨輕中國矣國史野史如此志文所稱似曲筆不可信也

崔莊敏公恭塟志己丑升吏部尙書尋轉南京甲午參贊守備機務按公自吏部以母憂歸自至京起復故補南京不然無故攺南將爲斥謫矣

中尉睦■﹝木挈﹞撰馬端肅傳雲天順七年遷福建按察使明年以家難歸成化四年起爲右副都禦史撫陜西按馬公南京大理卿丁憂非按察使公以弘治四年丁繼母憂奪情起復見奏疏十三年推吏部居首言官以兵部非公不可詔特加少傅而傳與行狀俱遺之

陸康僖公瑜神道碑乃盱江何文肅撰謂錦衣衛指揮門達怙寵作威弘農衛卒誣指揮李斌與其弟健謀反事下達鞫之達煆煉以爲反狀已具奏請會三法司審問眾相顧莫敢異論公獨明其寃達怒語侵公公曰法司所執者祖宗之法耳吾何敢捨所執法枉人以滅族之罪耶達不從譛公欲出反者上知公無他曰彼欲重愼耳及奏上止誅斌兄弟而免其妻子據英廟實錄具斌寃狀甚詳而云下三法司廷鞫之無敢有異獄上斌健磔於市從坐論斬者二十六人妻子沒官者四十六人然則陸公何嘗執辯而妻子何嘗免也亦何嘗止誅斌健兄弟也修孝廟錄者以文肅碑爲據恐未確至謂瑜多平反惟武功伯徐有貞之獄眾莫能折瑜獨以有貞自撰誥詞𨿽經進禦覽乃雜他文書取旨爲罪有貞坐重譴以去人亦莫之惜也按武功以天順元年七月下獄論死末減謫金齒爲民陸公尙爲山東左布政使明年李文達薦之方召爲刑部尙書今云獄成於公何孟浪至此

童公軒墓志云公以太常卿掌欽天監癸卯春以疾乞休許之據國史乞攺南自便而旨勒令致仕

尹文和傳樂安程諧撰尹所自艸也毋論其爲第三相且初入而以孝廟卽位之詔歸美爲附會至謂公夢

萬騎溫公自洛來由是人以公更化之美直如司馬君實謂爲讖也此語豈不貽笑有識又謂新政初已擬擢太子太傅武英殿大學士而公求去不已遂得致仕按此爲六科給事中宋瑛等論劾公與禮部侍郎黃景得旨爾等言事尹直黃景旣進用不合公論直著致仕給驛還鄕黃景冠帶閒住然則公何嘗求去不已而所謂太子太傅等官旣未奉明旨何可入傳也尹公令程作生傳皆授之以意不必程筆

張涇川撰李古澹裕塟志云丙午考績至京陛見旣退朝上語近侍云李都禦史好官員也遂畱爲工部尙書居無何大拜冢宰蓋先是耿公裕在銓曹事多脫誤至是耿調南京禮部而以公代之實出於宸斷也按李公爲其邑人李孜省所薦而萬文康不安於耿公故合謀擠之而以李代國史野乘甚明此志云云亦幾於諺所謂此處無銀矣當是時耿爲吏部馬端肅爲兵部俱以不容於孜省而攺南

弇山堂別集卷二十八

●欽定四庫全書

弇山堂別集卷二十九

﹝明﹞王世貞撰

○史乘考誤十

李石城志云憲廟實錄成與先生同職纂修者遷少詹事或太常少卿仍兼學士而先生遷南京國子祭酒以去𨿽燕賚加祿之禮不缺焉然出入逺近之間禮意不侔矣考之史公乃先以南祭酒缺推補而畱纂書數月俾沾進書恩加祿俸一級燕賜如例耳非以祭酒爲纂修遷也

王端毅公恕以左副都禦史撫雲南以九年滿升右都仍巡撫後攺掌南院兼參贊李文正志內謂公以左副都撫雲南攺南院殊欠明

洪襄惠公墓志謂公己巳攺刑部尙書兼都察院左都禦史加太子少保庚午特令出總川陜湖河四省軍務按公己巳爲刑部與張彩同加太子少保庚午總師始兼左都今誤

李文正作徐文靖墓志謂三典試禮闈者前亦未有也似未考王文安錢文肅事

王文恪撰閔莊懿珪志按公以皇太子出閣加太子少保以九年滿加太子太保志止載加少保而不載太保戚編修瀾墓志王文肅■﹝亻與﹞所艸公景泰辛未進士以憂服除中道返暴疾卒其爲水神事多有紀之者而志不一及之豈子不語神意耶近見楊用修丹鉛余錄所紀甚詳云公餘姚人字文湍以編修服闋上東渡錢塘江風濤大作有絳紗燈數百對照江水通明丈夫九人帕首袴鞾帶劍乘白馬飛馳水面如平地舟人大恐戚公曰毋懼吾知之矣推窻看之九人皆下馬跪公問曰若軰非桑石將軍九弟兄耶曰然曰去吾諭矣皆散公命舟人返棹曰有事吾當還遂歸抵家謂家人曰某日吾將逝矣及期沐浴朝服坐向九人率甲士來迎行踐屋瓦瓦皆碎戈矛旌幟晃耀塡擁有頃公卒後車騎騰踔前後若有所呵衛者隠隠入空而滅後丘文莊公夫人自南海浮江而上過鄱陽湖夜夣達官呵擁入舟曰吾乃翰林編修戚瀾也昔與丘先生同官義不容絕特報耳三日後有風濤之險只帆片櫓無存可亟遷於岸夫人驚覺如其言移止寺中未幾江中果有風濤眾舟盡溺至京夫人白其事於文莊公公以聞於朝遣官諭祭文莊又爲文祭之云嗚呼文湍剛勁之質豪放之气髙義激切直上薄乎雲天巨眼空闊毎下視乎塵世凡眾人之嗜欲舉不足以動其中一時之交遊少足以當其意時發驚筵之辧臧否罔不稱情間若罵坐之狂毀譽皆有所試醉言無異於醒面折不違於背僕也於君若有宿契始落落以難合終偲偲而交勵柰何命與心違中道而逝老我後死於十二禩孰知冥冥之中猶有舊交之誼老妻北來舟次江澨夣中彷佛如見報以風濤將至預告以期使知趨避旣而果然幸免顚躓於平人傅君之爲神蒞胥濤而享祀卽今所過而驗之無乃秉司乎江湖之事由其生也不盡用於明時故其死也見錄於上帝嗚呼友道之廢也久矣曰友曰朋如兄如弟指金石以爲盟刑雞犬而設誓頭角稍殊情態頓異云泥隔則易交勢位判則相忌對面如九疑之峯跬步有千丈之勢半臂才分遇諸塗則掩面而過宿酲未醒踰其閾則騰口以刺過門不入室反爲操戈之舉落穽不援手忍拋下石之計親於其身也遑卹況伉儷乎生爲人也尙然況下世乎嗚呼文湍生死無二心始終同一致不忝爲聰明正直之神眞可謂英邁特傑之士緬想舊逰稠人廣會一飯百十鍾揮毫數千字故以平生之素好用答故人之陰惠詩以寫不盡之情酒以侑有從之淚具別帋以焚燎就宿艸以澆酹靈神如在來鑑於是不鄙世人之凡言特歆禦醞之醇味詩曰幽顯殊途隔死生九原猶有故人情曼卿眞作芙蓉主太白常畱翰苑名念我冥冥來入夣哀君惻惻毎吞聲朝回坐對黃封酒悵嘆雞壇負舊盟其辭不甚雅第見公之果爲神且以補志之闕云爾

湛甘泉作莊定山墓志謂弘治甲寅九月至京大學士徐公溥曰定山我朝出色人當復翰林丘公浚曰我不識所謂定山也徐公又謂學士李公東陽曰定山君之故人當注意我已致仕不能爲朝廷薦賢矣按公補官之明年乙夘丘公卒李公始入閣其後年丁巳徐公始致仕當公之補官徐方首揆豈不能維持之耶而云我已致仕其年李止管誥勅非眞拜何得相托也此公孟浪眞如囈語

余過泌陽得李尙書遜學所爲焦少師芳葬志其它諛辭不足道姑書其入內閣以後語以示人愚謂尙書死後焦家人妄托之耶不然何以爲尙書也內云纂修通鑑節要瑾謂錯誤厲威欲罪館職公曰古今未聞以文字罪人者瑾乃止瑾議差戶侍追湖廣逋賦公力言其害竟取其人還四年孝廟實錄成升少師兼太子太師華蓋殿大學士餘如舊累疏辭不允會以疾在告上賜酒肴蔬米命太醫診視旣久請停俸不允病中聞平江伯陳鋭以細故而充軍總兵官神英以微功而封伯頓足恚怒久之適同僚二公來視疾公曰此等大事兩先生何不與辯而使人議朝廷政刑之失曰亦嘗言之五年三月病愈入謝四月寧夏指揮何錦周昻丁廣與安化庶人謀逆缺副總兵兵部尙書王公■﹝日上永下﹞會議推補久而未決公曰我𨿽未知參將仇鉞之爲人然爲何錦招入城或不得已爲妻子計耳若用渠安知其無所濟遂具題制曰可時安化僞寛軍民差役警報日亟而中官以張永督京營兵內閣李公舉致仕楊一淸爲總制往討之公曰寧夏皆習戰邊軍也京營𨿽曰天兵恐不相敵楊一淸家在鎭江亦恐緩不及事莫若下寛詔以安反側彼中自有收厥功者瑾方肆虐堅於不從公曰一反虜尙能出僞旨以收人心我堂堂天朝明明天子顧不能出片紙收人心而使惠歸於彼乎瑾不能答但曰切勿太寛旣而詔書一出天下大悅仇鉞果以計斬周昻擒安化捕何錦丁廣於城外寧夏遂平時京兵尙未至潼闗也瑾恨悔曰我數年所行一赦變盡謀去公或曰上實注意柰何瑾曰我第言其老請厚其行耳乃以星變避位爲辭眾疏具始語公公曰吾志也但朝廷有事不敢言耳急具疏先後上明日獨公得允焉按通紀纂要書成指擿字誤大學士東陽等皆降俸尙書梁儲侍郎靳貴庶子毛澄等皆降官謄錄官有至攺職者蓋芳以已不與纂修故導逆瑾爲之而今言瑾欲罪翰林臣用芳言而止何也戶侍追湖廣賦者瑾之鄕人韓福而芳所比也肯言其害乎安化之役主赦者內閣意假張彩達瑾而得之志辭何嘗有一實乎夫芳惡浮於彩百倍彩罹重辟而芳老牖下非人情也

又考之史四年二月先是有詔薦懷才抱徳浙江以余姚周禮徐子元許龍上虞徐文彪應四人者上疏求用瑾矯旨謂天下至大豈無可應詔者何余姚隠士之多若此下鎭撫司鞫問謂詔艸出劉文靖健手而謝文正遷私其鄕人瑾持至閣欲逮之並籍其家李文正徐爲勸解瑾意少釋焦泌陽在傍目之抗聲曰縱輕處亦當除名旣而旨下健遷皆爲民禮等謫戍邊衛仍著令余姚人毋遷京官而泌陽墓志則云聞瑾仇致仕大學士劉公健謝公遷尙書韓公文期以差官校往逮之公亟約同列以疾辭獨候門入召瑾語不至累促之瑾乃來公以前聞詰其有無瑾良久曰有固有上意也我知爲鄕裏耳公曰三人惟劉與我爲鄕裏亦惟劉有宿怨國家大事豈人論恩怨處耶汝與上位說我焦某托此三人皆受先帝顧命以遺上位者今逮之彼大臣義不茍辱在途而死是朝廷殺顧命大臣也異時上位若云不知要有當其辜者瑾懼而寢之按此不但與信史矛盾而已韓公原非顧命臣又曾被逮在三年內與玆事了不相闗且焦公之見瑾佞辭泉湧今則伉浪若前後軰然嗟乎諛墓之人不學無術而敢爲矯妄其罪浮於泌陽矣

屠襄惠公墓志公與兵部尙書馬端肅公同爲太子太傅部當班上謂其先進特疏讓之按二公𨿽俱加太子太傅而馬公兼少保於班次亦應讓耳蓋屠公秩滿九載加太子太保時以馬先爲太保久故讓之

王文恪讀李文正墓志云右志文大學士楊一淸所撰一淸與李公俱湖廣人少亦與神童舉二人最相得同心推挽互相標榜而皆善鉤引籠絡之術故士亦翕然稱之其爲此志最所加意者稱譽過情志所不免然亦必據其實若夫以有爲無以無爲有則將誰欺乎凡志所稱余未入閣之先不及知余旣歸之後亦不及知惟是同事之時而駕虛鑿空則有不得不辯者志言張瑋崔璇姚祥等枷號以公奏得釋夫此三人枷號最瑾作威之初公於時方稱病不出於何所奏纂要最瑾所惡又曷嘗錫宴示恩而公又曷嘗辭之匿名文書之投逮廷臣於獄因事解釋則有之今云公奏不知奏於何人奏於上乎奏於瑾乎瑾邏卒四出公無一言乃云具疏極論之不知疏今安在且瑾威權隆赫有敢訟言攻之天下將以爲鳯鳴朝陽豈同官而有不知乎在廷之臣有不知乎何其敢於欺也其謂辧盜之事亦非事實旣曰見公斂容起敬又曰每切齒焉何相戾也大抵李公在內閣幾二十年因事納言周旋粉飾不可謂無至瑾用事一切阿奉又何正救之有哉及瑾敗乃令有司查革何前諛之而後革之也其作瑾碑文立齊化門外自比劇秦美新瑾敗乃先首飾謂瑾傳旨使爲之則又欺之甚矣文恪與西涯有郤不無過於攻駁然亦少足證諛墓之過余旣以王文恪所辯李文正墓志爲董狐之筆而志之矣及考國史乃大有不然者按正徳二年閏正月乙丑枷號尙寶司卿崔璇湖廣副使姚祥於長安左右門外工部郎中張瑋於張家灣己巳大學士李東陽等言近崔璇等各因公差赴任在途犯法荷蒙欽斷俱用大枷枷號一个月天威所施中外悚懼臣等仰窺聖意蓋憫念地方人民之不勝勞役也但各人所犯自有本等罪名若枷號乃至重之典死生系焉由儒生而入於官者豈能忍死至一兩月之久臣等毎見皇上當處決重囚之際哀矜詳審往往從寛好生之心直與天地相似今此三人以侍從部署亦曾效微勞一日不謹致罹重法命在旦夕實可矜憐今枷號已經數日足示懲創伏望少霽威嚴特加寛貸或送法司依律問擬則輕重適中恩威並著旣已見愛民之仁亦不失待士之體使天下之人稱頌聖徳永永無窮斯文幸甚羣臣幸甚臣等備員輔導職贊鈞衡非敢回護文官實欲闡揚聖徳區區犬馬之誠不能自已故敢昧死上陳伏惟聖明鑑察不報甲戌傳旨崔璇等枷號期日未滿姑從輕釋發鐵嶺衛永逺充軍三年六月壬辰午刻禦道上遺匿名文簿一卷侍班禦史奏之司禮監隨傳旨面加詰問諸司官皆跪於丹墀午後執後班三百餘員通送鎭撫司究問次日大學士李東陽等奏曰匿名文字出於一人其陰謀詭計正欲於稠人廣眾之中掩其形迹而遂其詐術也各官倉卒拜起豈能知見況一人之外皆無罪之人今並置縲紲互相驚疑且天時炎熱獄气薫蒸若拘攣數日人將不自保矣惟皇上仁慈好生睿智燭物望特降綸音先行釋放而後密加體察寘之典刑上從之按二疏載之內閣紀之實錄豈有僞理而文恪則謂身與同事證其必無此最不可解豈李公預憂身後作此掩覆計耶不然王公豈耄而忘之抑其恨李公之甚但知行狀之可駁而以閣藳實錄俱祕書人不得而見之耶二公之不得爲君子必居一矣

楊文忠公行狀系用修所纂頗詳核其九年滿考加左柱國兼支大學士俸十二年滿考加太傅宴禮部四辭太傅乃許今殊不之及何也

文忠行狀云丁丑十月二十一日入閣疏謝且請回鑾十二月十八日與蔣公至居庸請駕不報時北狩將歸先遣人諭內閣府部各爲旗帳奉迎錢寧來逼公首倡寧時冒國姓擅威權通剌往來稱皇庶子人無敢難者公曰旗常在國銘功臣耳旗帳親舊裏俗也君尊如天豈敢瀆獻乎威武大將軍是何名號耶上復遣所幸通政張龍來謂上言楊閣老忘往年一遣內臣兩遣行人取之耶親在則存問死則厚卹恩禮過諸大臣百倍而執拗乃爾亦知懼否公曰雷霆之下誰不震懼第不敢以非禮仰報耳戊寅正月七日駕回不用旗帳上素重公亦不以爲忤也按楊公所拒張龍語或有之而謂駕回不用旗帳恐不無矯飾按史稱正月乙巳傳旨羣臣用曳傘大帽鸞帶奉迎尋賜文武羣臣大紅紵絲紗羅各一服色則一品鬥牛二品飛魚三品蟒四品麒麟六七品虎彪翰林科道不限品級皆與焉部屬而下六品不與丙午上還自宣府羣臣候徳勝門外中官預傳上意具彩帳數十彩聮千數皆金織字序詞惟稱威武大將軍不敢及尊號眾官列名於下亦不敢稱臣又具白金羊酒彩幣於一紅梵夾進禦爲賀儀良久上戎服乘赤馬佩劍而來邊騎簇擁見火球起戈矛間煙气直上乃知駕至羣臣皆於道左叩頭上下馬坐禦幄大學士楊廷和奉觴梁儲注酒蔣冕奉果槅毛紀奉金花稱賀上飲畢云朕在楡河親斬敵首一級廷和等叩頭對曰皇上聖武臣民不勝慶幸上遂馳馬由東華門入豹房越十四日賜文武臣銀牌於左順門一品重二十兩二品三品十兩文曰慶功五采飾之貫以朱組四品五品及都給事四兩給事中禦史三兩鏤曰賞功貫以靑組蓋酬彩帳賀幣之價也惟翰林以無賀儀不與賜今云駕回不用帳將誰欺也

林介立時行狀在史館奏記副總裁董公曰昨聞迎立一事或云由中或云由內閣誅賊彬或云由張永或云由楊廷和疑信之間漫然無據云云楊文襄一淸爲張太監永志則曰逆彬握邊鎭重兵畱鎭四十餘日召文武百官胥來會集賊濠尙在人心惶惑莫知所爲彬卒有所避而不萌異志者公之力也次年春宮車晏駕公以計擒彬督視京城九門防姦制變中外倚之而安及考楊文忠公行狀乃公與蔣公力言之魏彬托使上奏張鋭從傍阻之不得而少監陳嚴亦助公入奏乃決時江彬方入問安坤寧宮獸吻禮畢張永潛使人報之遂奔西安門以取西官廳文書爲辭中道折向北安門當闗者曰有旨畱提督彬叱曰皇帝何在安所得旨乎手批門者守門人羣擁之追者至遂縛之其不侔如此竊謂楊文襄與永暱也而又不善楊文忠故歸功於永文忠與永後不相善也且復用永者文襄與張永嘉薦也故楊氏之子孫悉收功於文忠而加永以潛報之說考之陳司馬繼世紀聞云江彬自南京回至通州延住月餘方入京時上已不豫彬自知罪大欲將所統邊軍把守皇城諸門意在叵測人心洶洶時楊內閣廷和亟與張永及兵部議稱團營官軍正該皇城諸門守禦邊軍離家多日不可久畱卽放入城不許停住實削其羽翼也楊公以彬握重兵恐其驚覺乃與張永密訂假與相好延至坤寧宮卽啟皇太后傳懿旨將彬擒拿並男婦黨與不走脫一人彬坐淩遲處死人皆稱快時彬手握重兵使當國者爲謀不臧不但殺身而貽宗社之禍亦不細矣從容用計不勞餘力而中外晏然審此則楊公與永之功可以不相掩矣

康對山海卒呂柟爲墓表謂慶陽李獻吉詞賦追漢魏自謂一時豪也嘗犯宦官劉瑾系獄幾死先生旣用策脫之李后著文令他人擅其美李名士也猶且不識況其它乎至許宗魯爲傳盡削之而張治道爲行狀則甚詳云韓文率諸大臣劾瑾等擅權而彈文出李夣陽手恨之以他事構夣陽下獄欲致之死人情洶洶莫敢拯救夣陽自獄中傳帖甚急曰對山救我救我何栢齋對眾曰對山肯救之瑾李尙可活也人以語先生先生曰我何惜一往而不救李耶先生𨿽承往而人猶難之明日先生同禦史某往左順門值栢齋自內閣出曰此爲獻吉來耶先生曰是栢齋附先生耳曰此可獨往不可與他人同也先生遂不之往且謂栢齋曰瑾橫惡肆權人也性好名可詭言而奪不可正言而論也栢齋曰此惟先生能之他人不能也又明日先生往瑾所瑾聞先生至倒屣迎之畱飲坐話久之瑾謂先生曰人謂自來狀元俱不如先生眞爲闗中增光先生紿言曰海何足言今闗中有三才古今所稀少也瑾驚曰何三才古今稀少也先生曰李郎中之文章張尙書之政事老先生之功業瑾曰李郎中爲誰乃與我並耶先生曰是今之獄中李郎中也瑾曰非李夣陽耶先生曰是瑾曰若應死無赦先生曰應則應矣殺之闗中少一才矣飲晚罷出明日瑾奏上赦李夣陽薛應旗憲章錄則言海與夣陽各自負不相下瑾慕海欲致之而不得瑾恆先施欲其一致海毎闞亡答之至是夣陽所親有左姓者詣獄謂夣陽曰子殆無生路矣惟康子可以解之夣陽曰吾與康子素不相能今臨死生之際乃始托之獨不媿於心乎左曰不謂李子而爲匹夫諒也彊之再三以片紙請書數字夣陽乃援筆曰對山救我惟對山爲能救我余無別言對山者海別號也左持書詣海海曰是誠在我我豈敢吝惡人之見而不爲良友一辟咎也遂詣瑾瑾焚香迎海延致上坐海不少遜瑾曰今日何好風吹得先生來也命左右設席海曰吾有言告公如聽吾言當爲公畱不然吾且去矣瑾曰云何海曰昔唐明皇任髙力士寵冠羣臣且爲李白脫靴公能之乎瑾曰請卽爲先生脫之海曰不然今李夣陽髙於李白數倍而海固萬不及一者也下獄而公不爲之援柰何肯爲白脫靴哉卽奮衣起瑾固止之曰此朝廷事今聞命卽當斡旋之海遂解帶與痛飲天明始別夣陽遂得釋歸而海自是與瑾酬酢遂罹淸議矣黃泰泉佐作董大理傳則云予在史館閱實錄見謝給事彈章會呂仲木至問徳涵何如人曰直節人也致孝於親且篤交義嘗拯獻吉於死獄然性度髙邁偘偘面斥人短坐是致怨比在畱都馬伯循爲餘言獻吉下獄時瑾欲殺之急乃書片紙出謂徳涵救我家人往告康康卽上馬馳至瑾門門者不爲通呼曰我天下魁人也汝公乃我鄕裏瑾素聞康名常冀一見而不可得聞之卽攝衣迎康康遽上坐瑾畱飲康談笑睨瑾曰自古三秦豪傑有幾瑾愕然曰請先生見教康曰昔桓溫問王猛三秦豪傑何以不至猛捫其虱而談世務三秦豪傑捨猛其誰何溫闇若此哉瑾面發赤疑其譏已因問曰於今三秦豪傑有幾康黙屈指曰三人爾昔王三原秉銓衡進賢退不肖今則有密勿親信秉大鈞者意蓋指瑾也瑾轉發喜色因復問曰尙有一人其先生乎無謂王猛在前而吾不識康曰公何謬稱海也此一人乃今之李白也海何能爲役瑾固問之則曰海不敢道昔曹操憎禰衡假手黃祖殺之姦雄小智也李白醉使髙力士脫靴可謂輕傲力士力士脫靴而不辭容物大度也瑾俯首思曰先生豈謂李夣陽也此人罪當誅康卽起出曰海不敢道者此也瑾謝曰敬聞命矣明日卽赦出之其後獻吉反嫉害徳涵優伶至爲中山狼雜劇以刺獻吉然徳涵未嘗讎獻吉也由此觀之黨耶非耶大理之寃可類推已佐之辭婉而文應旗爲二君飾奬而所語太麤易行狀似有所本然以張尙書爲闗中三傑則非也當獻吉下獄時張彩尙爲文選郎中轉僉都禦史何得言尙書又一小說謂海言公事事以髙皇帝制度爲法李夣陽能法髙皇帝爲詩柰何殺之其說之不同如此大抵以康公嘗救李公而不詳其事爭以文筆傅飾之耳中山狼傳撰自馬左都中錫而雜劇則出王太史九思以爲譏獻吉理或有之董少卿名恬坐劉瑾敗論罷

康公行狀又言孝宗時謝閣老遷見知主上其子丕爲翰林編修時焦芳子黃中亦爲翰林檢討爭勝於謝各樹黨與互爲標榜焦欲引先生爲附一日置酒惇請先生往見座客皆邪媚者曰此爲排謝招我者耶遂正言責之座客皆愧服按謝公在內閣編修舉進士在正徳元年以前焦未入閣黃中亦未登第也謝公致仕編修亦請告而焦始入閣黃中舉進士編修已連坐爲民久矣何嘗相及而謂之互爲標榜也又言會試場中取仲木爲第一而王濟之置之第六先生忿言於朝曰仲木天下士也場中卷無可並者柰何以南北之私忘天下之公乎且會試能屈呂矣廷試其能屈乎及廷試果第一人濟之甚怨焉按康治詩仲木治書必非經房座主而仲木所作墓表言自入翰林求交先生則非座主門生又可見矣且據此以爲康被斥之故尢誤康之斥時王公與焦芳當其時則皆已致仕矣未嘗在政府也康旣以救李獻吉與瑾密而丁憂被盜累有司賠補爲眾所摘李文正時有恨不爲之救故耳

龔尙書元之志李尙書充嗣撰嘉靖三年遣官存問賜白金一錠公年未八十官非內閣例無存問何得遣官賜金之說亦無所謂恐誤也

呂髙陵作雍正誼墓志云司馬兪公總制北邊辟公山西兵備副使夫兵備副使推在吏部點由上裁焉可辟也

王伯安作徐昌榖志文𨿽奇然至欲自尊其道而略其人材與履歷讀之若自爲一人而非昌榖者其敍官乃云授大理評事蓋昌榖在二甲授大理寺右寺副非評事蓋當時制也昌榖詩自名家而今謂之非其至則所謂至者安在

李康和公充嗣行狀出其子手云登丁未進士選翰林庶吉士時呆齋劉文安公主教事爲所賞拔呆齋劉文安者定之也在成化初以學士教庶吉士相去二十三年矣

熊尙書翀墓志文諭司徒臯撰尢疎野至稱馬端肅公爲馬文貞公以兩宮禮成公進階資政大夫正治卿上柱國遂無一銜合格大可笑又謂憲宗朝升山西憲副詔曰天下做官的都照依熊翀孝宗朝奏事鼻帶液詔曰鼻液乃膝寒耳命以宮羅護膝賜之皆俚妄不經之甚王文成行狀謂公少從塾師讀書出逰市上與鬻雀者爭有相者目而異之以錢買其雀與公送歸書館謂塾師曰此子他日官至極品當立異等功名因徧閱館中諸小生第其官崇卑顯晦後皆悉驗年譜則謂與同學生立長安街遇一相士異之曰吾爲爾相後須憶吾言須拂領其時入聖境須至上丹臺其時結聖胎須至下丹田其時聖果圓先生異其言云云按艸行狀在年譜二十年之前爲公門人黃綰豈不知有聖境聖果之說而待錢氏著譜於二十年之後乃發之耶大抵欲過崇其師而不免於增飾非所以崇之也行狀與年譜俱云公少有大志湖廣有石和尙劉千觔之亂輒爲書欲獻之朝請自討之其父龍山公禁之乃止而譜則系於十五歲下按石和尙劉千觔以成化丙戍作亂至明年滅又五年而爲壬辰公始生前所云云大可笑也

狀言公旣謫瑾使人尾之公懼不免托言投江入武夷山中遇道士語遂乃由武夷至廣信歷沅湘以至貴陽龍場年譜謂托投江附海舶遊丹山值風飄至閩界遇道士語乃之武夷歸省其父華於南京十二月返錢塘始赴貴陽當以年譜爲正

王文成行狀云浰頭賊巢池大鬢等聞橫水諸巢皆破始懼加兵乃遣其弟池仲安等率老弱二百餘徒赴軍門投降隨眾立效意在緩兵盧珂鄭志髙陳英者有眾三千餘爲池大鬢所脇而三人者獨深忌之乃來告變云池大鬢僣號設官及以僞授盧珂等金龍覇王官爵印信來首公先已諜知其事乃復陽怒不信遂械系盧珂而使人密諭其意珂遂遣人歸集其眾待時而發又使人往諭池大鬢且密購其所親信說之使自來投訴還贛乃張樂大享將士下令城中散兵使各歸農示不復用賊眾皆喜遂弛其備率其麾下四十人自詣贛公使人探知己就道密遣人先行屬縣勒兵分哨候報而發又使人督集盧珂等兵俱至令所屬官僚以次設羊酒日犒池大鬢等以緩其歸會正旦之明日復設犒於庭先伏甲士引池大鬢入並其黨悉擒之出盧珂等所告狀訊鞫皆伏置於獄斬之無所謂對狀訊鞫及下獄也蓋狀據奏詞奏詞大槪有所諱不若年譜之確也

王新建復除之後總制三邊缺吏部推楊少師一淸彭少保澤及公內批用楊楊入閣推彭公及公另推用王公憲兵部缺尙書又推公與彭公內批用王時中右都禦史吳廷舉以南京左軍都督府缺掌印薦公任之南京兵部尙書李充嗣乞休薦以自代禮部尙書席書薦公當入內閣俱不允最後始有兩廣之命而年譜皆遺之附載於此

弇山堂別集卷二十九

●欽定四庫全書

弇山堂別集卷三十

﹝明﹞王世貞撰

○史乘考誤十一

少保廖僖靖公紀墓志云値修獻皇帝實錄公受命總裁蓋援夏忠守仁例監修非總裁也史所紀甚明

費文憲公作謝文正公神道碑內云公抵京敕進戶部尙書謹身殿大學士初宏以衰病將乞休曽具疏舉公自代宏去而邃庵楊公又以公薦意若虛元佐以遜公者天下皆相慶公復入而賢邃庵之能讓及公至京而邃庵以官視公爲尊不肯處公之下乃竟違初志輿論頗少邃庵然公盛徳不與之較也至邃庵作墓志則云公至京某擬公少師兼太子太師吏部尙書華蓋殿大學士而上止攺公戶部謹身殿職蓋邃庵𨿽或擬公而不能再疏陳讓也史載邃庵疏乞照郭子儀文彥博故事乞降手敕差官行取來京命爲輔弼之首用以講明道徳處斷大事上許之又載張羅峯桂見山侍郎詹事時薦謝公入相而無費公疏要當以志爲據

分宜作張恆山子麟志銘謂今上卽位特加眷遇屢有白金彩幣羊酒玉帶蟒服之賜今上世宗也以父病乞休皆溫旨勉畱最後得請歸養天語諄切促其復來而公浩然雅志徜徉林泉者二十餘年享年八十有八訃聞上震悼輟朝一日命有司諭祭者九壇遣官營葬按公歸省後言官劾其黨胡世寧下獄時嘗密啟報逆濠署名刑部尙書臣張子麟啟公上疏力辯謂世寧之獄在都察院於臣何與詔下丁憂新建伯王守仁都禦史伍文定禦史謝源伍希儒核報源希儒謂宸濠納賄大臣籍有子麟姓名而不見密啟守仁謂啟誠見之當是時欲安反側一面焚毀且姦僞之徒僞爲此事以徼濠賞賜者眾恐不足信文定疏亦同於是言官復劾子麟當斬狀詔姑從寛削職冠帶閒住至其沒也中間遇恩詔敍復固有之但大臣特復必須撫按奏請今旣牽復則九壇之祭與全葬例不可得志文𨿽當爲諱過而詿誤失官復職之略亦須一及今皆不然蓋分宜當國納其子賄脇令禮部削去其事而倂爲諱之故耳

袁榮襄墓志謂癸丑升正四品俸級丁巳授正三品乙亥進江西按察使秩此恐誤也王府官無授二司職例且丁巳旣授正三品矣按察使亦正三品何所分別恐丁巳爲從三品而乙亥始授正三品俸也且張恭僖爲左史亦無按察使之說

喬莊簡公行狀辛巳五月公考績錄公前功加柱國少保兼太子太保公以九年滿加太子太保尋錄寧王時功加少保至加柱國則廟恩頒誥也今並言之殊非國家事體

楊太宰旦傳江汝璧撰謂吏部白巖喬公致仕廷議推公兪旨攺公以北公力辭上不允會見山桂公羅峯張公以傳奉升學士公亟率部院諸老上疏論列語極激切用是忤旨遂爲給事中陳洸所劾並及學士吳公一鵬吏右侍汪公偉時左侍孟公春覆疏亟辯其誣而斥洸姦邪竟命公及汪公致仕據狀則公若己履太宰任矣而實不然也按張桂旣遷學士公在南吏部同諸公言其學識頗僻心術姦回徒以一言偶合躐升淸秩非所以示大公於天下上曰錄用賢才出自朝廷璁等所言實典禮之正何以謂之偶合且不究當時頗以楊公爲南中議禮赤幟故疏下之五日而公攺吏部又月餘陳洸劾公及汪公吳公文選郎中劉天民孟公覆疏極言洸姦邪不可聽上批旦偉致仕天民調外任仍切責春阿私奏辯楊公實未履任亦未及力辭而汪公左侍孟公右侍也楊公於隆慶初當舉贈謚而以久逺故遺之

屈都禦史傳韓苑洛撰謂公在刑部時欲捕執錦衣攬頭尙書不可公固請乃可錦衣邀奪之尙書且忸且怨曰我初不許今何也縱之如法何急之部且多事矣可急詣錦衣謝云云按是弘治辛亥年何文肅爲尙書豈有命其屬往謝錦衣之理恐不無抑揚也又云公爲浙江按察使歸安知縣坐事懷白金三百求解公叱出之按治愈急會以遷去解公在淮漕而知縣以禦史除服過淮執屬吏禮恭甚公喜宴酣忘其人爲言平生無毫髮過取嘗斥一知縣金至今耿耿不忘也禦史色沮益恭至京而劉瑾敗給事禦史多從坐者禦史初入道抗言公爲瑾黨罷歸按公以丁夘秋自浙臬遷去距庚午瑾敗未足三歲也彼知縣者甫事解而行取授禦史丁憂又服除赴京過淮豈二歲半中可辦耶此殆非實錄也大抵陜西人爲其鄕裏作志狀之類一意奬護不甚顧公議云

胡端敏公世寧墓志銘吳鼎撰頗疏略公以廣西太平知府丁憂服除謁補至滄州而遇劉六七大寇其畫策守滄州甚偉而志不載公以兵部乞南爲吏左侍而今云刑侍陳九疇之獄公明言於朝而今云密疏皆誤也曽太僕直墓志其壻羅文恭洪先撰云慶陽伯有甥張柱驕橫毆人多死爲廠衛所覺法司以賕移獄坐其子朝議謂廠衛乃天子私人不可偏聽致輕法司公言當計是非不當有所向背上偵知之大怒爲罷尙書都禦史大理卿各一人而竟誅柱且曰滿朝之人惟曽某孤立無黨用事者不能平嗾言官論劾公考是時主此議者右都禦史熊公浹也上𨿽以議禮寵臣輙罷去而刑部尙書周公倫僅攺南其云各罷一人非實夫毆人致死一小事耳何至上干宸怒乃爾蓋慶陽伯武宗外家也上所深欲折挫之而曽逢其意故上以爲賢而下不爲公論所容耳

顧文康撰李文康墓志云辛卯七月加太子太保九月四郊工完加太子太傅武英殿大學士癸巳三月加少保乙未七月皇史宬成加太子太傅九月進累朝訓錄加少傅十二月九廟成加太子太師是月進華蓋殿大學士按乙未登科錄止稱少保兼太子太保後又稱皇史宬成加太子太傅則辛夘九月太傅之加必誤也又顧文康撰李文康墓志云辛卯七月加太子太保九月四郊工完加太子太傅武英殿大學士癸巳三月加少保乙未七月皇史宬成加太子太傅九月進累朝訓錄加少傅十二月九廟成加太子太師是月進華蓋殿大學士按乙未登科錄止稱少保兼太子太保後又稱皇史宬成加太子太傅則辛夘九月太傅之加必誤也又

張文忠墓志丁亥升禮部尙書兼文淵閣大學士戊子加少保按公初與桂文襄同加太子太保而公獨上章固辭曰前星未曜不敢虛當此官特攺加少保今志逸之蓋以辭卑就尊爲諱也自彭文憲後無不兼宮秩者百餘年來僅公一人云

桂文襄蕚志云戊子春加太子太傅是年夏加少保蓋誤也文襄在吏部張文忠爲內閣俱加太子太保文忠辭宮職加少保後明倫大典成文忠遂加少傅太子太傅謹身殿大學士而文襄加少保太子太傅官職遂殊銜隙稍起矣蓋自侍郎以前張皆在桂下也

秦端敏公金志分宜撰內云廟工興攺工部尙書加太子少保尋加太子太保再攺南京兵部尙書按端敏爲工部以廟工加太子少保後上以其老攺南兵部因加太子太保以優之據今文義則無故而加少保又無故而攺南京也分宜恃勢忽略人於行文亦爾而自負以爲簡要何也

李古衝作劉文安龍志而云己未會試禮部李文正程文敏實主試事得公置之髙第文敏卽敏政也何嘗賜謚且是歲程以嫌不閱卷

翟文懿行狀謂公嘗與李公奏對上前擬票某人之罪上欲重置於法公難之反復諍論忤旨上震怒公叩謝復披瀝肝膽從容納約上察公忠實爲之霽容李公戰懾罔措退語人曰石門气節吾今知之矣考李公召對錄上禦平臺召時鑾至禦榻前問都察院覆谷大用家產疏如何時對曰都察院所擬與律例不合而後卻有參論所以臣等擬籍家產之半上曰半已輕矣大用亂政先朝當斬得死牖下幸也鑾曰按家產入官律僅三條謀反叛逆姦黨若不合三尺法何以取信天下上曰大用正姦黨也云何不取信於天下鑾曰皇上卽是天春生秋殺無所不可時曰請都收入官上曰然據此則公之所難重罪者谷大用也大用巨閹其在先朝亂政在丘魏上而安陸迎駕時廷辱臬使上故深惡之耳二公皆北人爲中貴所恃故力爲寛解姦黨二字上一語破盡惶恐罔措故轉爲將順之辭而谷之產竟籍矣何嘗有所謂披瀝肝膽從容納約也

劉松石行狀乃劉端簡公采作內言壬申巡按陜西首榜巨璫廖堂不法於衢癸酉堂出重賂賂逆閹劉瑾謀中傷公逮至京師按所賂者非瑾也乃朱寧耳瑾於前三年伏誅矣又云甲午敕以原職摠理河道不三月而運河之舊旋復大學士桂蕚適過濟亟稱公奇才蕚以辛夘卒且四年矣所稱公事業頗核而二名不審更起人疑端

萬侍郎浩爲治齋公鏜作行狀詞旨亡不粗拙至吏部後云緣由關節不到重忤勢權促令歸田奪其官按公推通政使趙文華爲例不應且訐公不當考九年滿坐奪官公之出趙於外頗近古大臣之體而趙負大譴世所唾詈不知何所避而云云也且關節不到語殊不類

王襄敏公以旗墓志按公爲兵部尙書時議復河套公難其事而不敢決議上上怒逮三邊摠督曽公銑而特旨以公代之蓋知公之意合𨿽若恚其不能堅持者而實任公也故陛辭之日賜白金三十兩彩幣二表裏公至罷散工役一意安靜而升賞累下矣此何等大事公生平關鍵而誌略不之及可恨可笑

程吏侍文徳爲屠簡肅公作行狀云掌都察院白巖喬公極愛倚之不欲其出喬公由南兵部遷吏部何嘗爲左都也後刻本似已攺訂過

程又言國初至太保者五人內有彭文惠澤按彭公當時未賜謚亦非文惠而左都加太保者有王毅湣文陳僖敏鎰王襄敏越陳恭襄金王恭靖璟肅敏廷相蓋不止五人也

晉江王愼中爲李源少卿作行狀言戶部主事監徳州倉有所論劾尙書孫九峯嘆爲得職爲冢宰馬端肅言之按李乙丑進士踰年始選戶部而馬公已致仕去矣馬歸之六年而孫始拜大司徒其不相蒙如此

鹿野史公行狀謂嘉靖攺元公奉命賜玉帶一品服出使朝鮮按麒麟乃公侯服色上所賜也玉帶使臣自備此從來章典又云劾奏大學士石齋楊公疏其不法三十餘事奏入升山西按察僉事已而復下詔獄謫陜西金縣縣丞考史公疏辭大略謂頃在諫垣嘗指目大學士楊廷和爲漏网元惡艸疏欲上爲廷和所覺亟出臣外任臣誠無狀恐一旦得禍以憂臣母惟陛下賜之致仕全臣母子餘生因以原奏封上且言先帝自稱威武大將軍廷和未嘗力爭今於獻帝一皇字一考字乃以去就爭之實爲欺罔楊公上疏力辯且乞休溫旨勉畱命吏部參史公於是吏部參上下之詔獄而兵部彭公澤謂史公嘗救姦黨許泰張洪王瓊陸完爲士論所不齒猥以搏擊當路借口爲名上是之然則所謂奏入而後升山西僉事者非也又獄成而楊公救之及旨下謫南陽府通判爲禦史再劾始有金縣之降而狀遺之狀

又言給事中孟奇禦史吳愷等數十人交章薦之仍復公兵科按大禮議定後吏科右給事中陳洸已升僉事仍冒原銜上疏稱美議禮諸臣因薦史公及與楊公忤者於桂閻宏等俱得復故官所言給事中禦史交薦亦非也又言楊張二相不睦上疏論之得溫旨近百言內云卿一淸卿孚敬於朕之疏同加思勉按張於九年一淸罷相後方攺名孚敬此時實名璁所云卿孚敬又非也最後言處置宣大軍務陛辭九卿祖餞公對眾大言曰堂堂天朝盡有冠冕大樣題目好做卻以大臣爲牙行於此行大有所未堪耳按馬市一事實史公與咸寧發之所云對眾大言又非也

薛西原墓志按嘉靖十八年選宮僚吏部擬公以右春坊右司直兼檢討而獨報罷志亦不載中間擬禮多所奏辯皆遺之

丰學士熙家傳己未廷對孝廟親閱卷大奇之取第一以蹇步易置第二特賜狀元袍帶嘉賞之此事考之國史及翰林諸典故書俱不載賜袍帶事又云武宗崩進朝列大夫翰林院學士按公實以侍讀學士署篆不及拜光學也又朝列大夫四品亦非學士散銜此丰存禮不考證而誇詡之過

又云議禮不合會掌院侍郎賈詠率百官伏闕列熙名爲次坐不合聽從爲罪謫戍鎭海按是時丰公實掌院賈公自掌詹事府存禮孟浪乃爾

黃尙書綰行狀自詹事爲學士遷南京禮部右侍郎入爲禮部左侍郎按公爲侍郎後議大同事與內閣意忤吏部汪鋐劾其在南部時與屬官鄒守益結黨請調邊方參政上不許汪乃劾其與王守仁結婚乘守仁死侵盜其家財事得旨降一級調外公上疏力辯詔復職今略不載非也

聶貞襄豹行狀謂公丙戍謁陽明王先生於余姚遂執弟子禮非也公與陽明先生𨿽講學數日往返質問然不肯執弟子禮至陽明沒而始爲位哭稱門生故當時有生稱師沒稱友者黃公綰也生稱友沒稱師者公也盛榮簡端明墓表歐陽文莊撰出故人吳明卿手甚雅健有法且不爲浮譽第少有抵牾謂公爲翰林檢討上書李文正公論相道侃侃數千言文正心憚之因外補公按察僉事督學浙江按公上書誠有之第文正攺容起謝而鄕人梁相不自安風使養疾後病痊起復補浙江則文正已致仕矣又云召拜春坊庶子兼翰林侍讀充經筵講官己丑公復坐飛語調南符卿按公以經筵疾咳失儀見糾上不悅攺補南尙寶今雲中飛語則似以人言調非因公誤也

明卿爲江都禦史潮墓志謂公拜都察院右副都禦史巡撫山西兼督三關軍務有太原人李福逹以妖書惑眾聚黨至數千人攺元爲亂震動三河公勒兵解之而獨福達操重貲逋匿他所已聞公圖其形購捕益急遂詭張寅名入京夜持萬金爲武定侯郭勛壽因匿勛家勛詒書山西部使者爲開說欲脫其急公捕得其書抗疏陳福達罪狀並劾勛倚掖廷親怙勢藏逆敢爲亂階罪當誅不誅勛無以信法疏三上不報勛因得流言宮闈謬爲張寅稱上疑之時永嘉張公新相恐諸大臣不附已又欲結勛自固遂阿旨下公詔獄且使人陰嘗公少易而言中丞可復也公正色謝曰人臣奉法無狀不知死所何以官爲永嘉知公不能屈卒從末減議罷公官按李福達卽李五者故妖賊也其反在正徳時後事解攺姓名曰張寅一曰張五積貲巨萬爲兩子援承差布政司而自授京衛指揮使銜以祕方幹郭勛與善後其鄕人首之禦史馬錄曰張五卽李五也錄捕之獄郭勛爲移書解紛錄與潮會上其獄而獨論劾勛上疑之悉逮至京使三法司覆讞如錄潮原擬上益疑之並三法司大臣悉下獄廷鞫而張永嘉以兵侍特令掌都察院桂安福以禮侍掌刑部悉反其詞錄坐永戍而潮爲民今云福達聚黨數千攺元爲亂公勒兵解之福達逋匿他所公圖形購捕此一誤也謂永嘉新相阿旨下公詔獄二誤也謂使人陰嘗公令易而言中丞可復公正色云云當時上意已定殊不屬公易言而決三誤也蓋事久江公已逝其子孫不能詳而承誤若此見紀事家之難也

劉中丞夔墓志銘費文通作謂甲申服除仍史職與修武廟實錄事竣當加秩而公忽得外補謫判大名考之史劉自檢討史完以給事中攺故升按察僉事時席尙書書爲其弟辧列而劉亦得升編修已授職矣而上疏辭上怒降二級調外任此必先爲幕職而轉判大名者也此等事本不必諱而諱之致不成事理

孫文恪公升墓志云攺天官少宰以母憂去服除薦爲少宗伯旋攺少宰按公已爲吏部左侍郎矣服除適無所闕故補禮右侍郎轉吏右亦一時典故之變也志殊欠明

趙洪洋志云提督宣大缺兵部薦左都禦史王憲憲難之公論憲擇官避事非大臣體竟罷去其疏乃吏科會本出夏少師筆也論李琮爲江彬牙爪琮伏法時趙尙未殿試趙攺庶吉士明年秋始擢給事中

劉端簡公采行狀云有詔采礦山東民甚病之舊撫臣懼罪不敢言公始至卽上疏請罷其役制曰可此未盡實也采礦兼取紫礦白礦系公到任後一年事因進礦樣少且不饋諸貴人礦有旨切責公不得已後加進而諸貴俱有沾乃得免禍余時初補靑州力請於公以礦脈無繼公據呈疏言之尋停諸貴中不受者徐少保階及方司徒鈍而已趙司空文華遇而逼奪之

顧東橋公撰吳訒庵公山誌云戊戌進右副都禦史提督南贛軍務治尙淸簡惟設備練兵捕殺山谷賊魁而已不務多歷刑部左右侍郎按屠文升撰公傳云公自蜀抵贛中道擢刑部右侍郎旣得命人謂公宜亟趨朝便公謂曰前巡撫王公守予代將暮矣升部在赴鎭之前志不宜略也

羅文恭程先生文徳墓志云己卯春大宗伯冢宰俱缺廷臣兩議推公力求南還遂推南冢宰奏上上大怒調南工左侍去又云人謂其辭冢宰一節眞有鳳翔千仞之意按乙邜春李公黙王公用賓已履任矣非缺也蓋上以程公撰文不合旨斥之懼而求南耳

詹侍郎行狀升刑部右侍郎尋轉左有大獄下公議公以法奏上震怒眾懼不測陰有所據而外移謗於公遂致仕姦黨之律詹所擬上天下能傳之且大獄後年餘被劾致仕謝恩失儀遂閒住所云非實錄也

汪伯玉作吳峻伯狀文甚奇而峻伯亦余友其人簡貴士也特所紀刑部山東二事非核一庚戍敵大入詔收兵部尙書坐吏議連輕議者吳郎從容上疏曰尙書無他獨事重重發耳不聽按尙書旣論死久之而職方郎下獄卽王學栁所謂連輕議者也相嵩許爲寛之而吳懼叵測坐郎死何嘗敢上疏後出之者陜西司也時予爲司主事一坐泰安州試士段禦史顧言按部且來有司請避舍以居不許藩臬大夫畢從禦史登岱先生獨畱不行禦史按泰安時予同在又同從登岱者吳在別郡試士相去可七百里蓋在西某邑試士而段行過之僅一夕吳以關防及搭棚之難不別徙則有之今狀俱失實

嘗見張學士衮文待詔徵明作朱恭靖公希周神道碑墓志銘俱稱贈太子少保竊以公之名徳贈止東宮三少稍爲不稱及見徐尙書學謨冰廳札記謂故事尙書第得太子少保予引吳文端一鵬例請贈太子太保及考實錄亦稱贈太子太保乃知碑志皆誤而其家之孟浪一至此但贈官在禮部祠祭司止具應得贈謚之由謚徑上請而贈由吏部其引吳一鵬亦只云當有祭葬贈謚而已不言爲太保也吳文端官本太子少保亦不當引若引羅欽順趙鑑趙璜之贈太子太保例始合耳嚴文靖公行實是其家所艸以乞余銘神道者第敍公行事甚略獨吏部一職小有所發揮而已其晚年奉封公太夫人以考終及喪葬偹禮顯融光寵以至世系門閥子孫女息皆不及中間謂公遘疾痰飲已而入閣內晉宮保受聖眷日隆而疾則日甚又謂乙丑視殿試事則以冢宰代閣臣咸特委二事皆有誤公自吏部加太子太保進內閣入閣後始病今敍病於入閣之前而敍加宮保於病之後又乙丑內閣僅徐文貞公一人公位冢宰自當以次讀卷何代閣臣之有

余作袁提學尊尼墓志銘而周天球艸行狀中謂君以嘉靖己未試卷爲同考全元立取第一見斥主司全公力爭之不得終身以爲恨又云親在南都見全公說之餘考全公以嘉靖己卯冬遷南京翰林侍講學士掌院至己未春已爲南工侍矣何嘗同考會試而是歲袁君與家弟同試不第亦無所謂中式之說也令周攺之執不聽蓋袁君至乙丑本房汪諭徳鏜薦其捲當第一人不果僅中第六汪與全俱鄞縣人也嘗與周說之周老忘故耳

行狀又極詆考功郎李棠貪肆無行袁君以主事持誼力爭爲所陷幾以大察去李亦一偉人也起廢爲郎頗自恃前輩君不肯屈下有口語尋解今謂李貪肆無行吾未之敢從也

吳明卿爲汪子才墓志銘文甚古雅有致而事不甚核當由其家誤之如雲康子升工部營繕郎中修圜丘泰壇公與武定侯郭勛董其役勛故椒房親憑借寵幸多行不法公獨時時折之不少屈勛因目之而風政府將誣構焉政府搖手諭之汪郎不可動也其謀遂寢按武定其時已進封翊公與上實非椒房親而怙寵勢張甚政府首臣夏文湣言勛與水火而意輕之凡文湣所厚參糾不少恕今乃以搖手得止似非實錄又云庚戌北敵深入京師戒嚴大司馬馳檄徵諸路兵入衛而京師三大營兵不下數十萬寇至無一可使主將陳國公朱希忠猶晏然坐視之公攘臂焉遂艸疏希忠誤國負主法當誅死以謝天下疏入上爲之變色以希忠侍上久不忍加誅又分宜與之約婚從中力解之僅革去常祿三之一已寇退分宜爲希忠修怨嗾大司徒孫應奎徵及外事於是有潤州之謫其後給事徐公遴劾應奎附黨文過移罪屬官詔攺陪京尋罷去是時余在京師汪疏𨿽論希忠然格不行而久之希忠與次帥陳鏸同爲給事糾劾罰俸三月罷營務猶掌府非因汪疏有行也希忠成公非陳公也汪之謫絕不由希忠亦非由嚴氏修郤而孫公之被論自以欲增江南賦爲禦史郭仁所糾反誣仁而謫之爲時議所薄被論攺南工復攺南戶且三歲用年至致仕給事意殊不爲謫汪亦非遽罷去也汪名宗凱

弇山堂別集卷三十

●欽定四庫全書

弇山堂別集卷三十一

﹝明﹞王世貞撰

○帝系

﹝圖表略﹞

○帝統﹝後附﹞

太祖髙皇帝初諱興定諱元璋字國瑞仁祖第四子也元天歷元年九月十八日生母曰淳皇后陳氏至正十五年起義兵丁酉年下金陵置江南行中書省爲右丞相封吳國公丁未卽吳王位洪武元年正月初四日卽皇帝位國號大明建元洪武三十一年閏五月初十日崩於西宮壽七十一葬南京孝陵神烈山永樂元年六月十一日上尊謚曰聖神文武欽明啟運俊徳成功統天大孝髙皇帝廟號太祖嘉靖十七年十一月初一日加上尊謚曰開天行道肇紀立極大聖至神仁文義武峻徳成功髙皇帝

髙皇后姓馬氏宿州人徐王馬公女洪武元年正月初四日冊立爲皇后十五年八月初十日崩壽五十四合葬孝陵永樂元年上尊謚曰孝慈昭憲至仁文徳承天順聖髙皇后嘉靖十七年十一月初一日加上尊謚曰孝慈貞化哲仁順徽成天育聖至徳髙皇后

建文帝諱允炆太祖孫懿文皇太子追號興宗孝康皇帝之次子也洪武二十五年九月十三日冊爲皇太孫洪武三十一年閏五月十六日卽皇帝位攺元建文四年六月十三日靖難兵入金川門宮中火起帝殂在位四年或傳遜於外成祖卽位革除帝號建文四年仍爲洪武三十五年

建文皇后姓馬氏﹝闕﹞人光祿寺卿全女洪武二十八年十月冊立爲皇太孫妃建文元年二月冊立爲皇后四年六月十三日殂於火

成祖文皇帝諱棣太祖第四子元至正二十年四月十七日生母曰髙皇后馬氏洪武三年四月初七日冊封爲燕王建國北平﹝今京師﹞十三年三月十七日之國建文二年起義兵四年六月十七日卽皇帝位攺元永樂二十二年七月十八日崩於楡木川壽六十五葬長陵天壽山是年九月初十日上尊謚曰體天弘道髙明廣運聖武神功純仁至孝文皇帝廟號太宗嘉靖十七年九月十一日加上尊謚曰啟天弘道髙明肇運聖武神功純仁至孝文皇帝廟號成祖

文皇后姓徐氏中山武寧王達之女洪武九年正月二十七日冊封爲燕王妃洪武三十五年十一月十三日冊立爲皇后永樂五年七月初四日崩壽四十六合葬長陵二十二年九月初十日上尊謚曰仁孝慈懿誠明莊獻配天齊聖文皇后

仁宗昭皇帝諱髙熾成祖第一子洪武十一年七月二十三日生母曰文皇后徐氏二十八年閏九月二十一日封爲燕世子永樂二年四月初四日冊立爲皇太子二十二年八月十五日卽皇帝位洪熙元年五月十二日崩於欽安殿壽四十八葬獻陵七月初二日上尊謚曰敬天體道純誠至徳弘文欽武章聖達孝昭皇帝廟號仁宗

昭皇后姓張氏永城人彭城伯麒之女洪武二十八年閏九月二十一日冊封爲燕世子妃永樂二年四月初四日冊封爲皇太子妃二十二年十月初八日冊立爲皇后洪熙元年宣宗卽位七月初八日上尊號曰皇太后宣徳十年英宗卽位二月初九日加上尊號曰太皇太后正統七年十月十八日崩合葬獻陵十一月初四日上尊謚曰誠孝恭肅明徳弘仁順天啟聖昭皇后

宣宗章皇帝諱瞻基仁宗第一子洪武三十一年二月初九日生母曰昭皇后張氏永樂九年十一月初十日冊立爲皇太孫二十二年仁宗卽位十月十一日冊立爲皇太子洪熙元年六月十二日卽皇帝位攺元宣徳十年正月初三日崩於幹淸宮壽三十八葬景陵是月二十五日上尊謚曰憲天崇道英明神聖欽文昭武寛仁純孝章皇帝廟號宣宗

恭讓章皇后姓胡氏濟寧人都督榮之女永樂十五年七月十三日冊封爲皇太孫妃二十二年十月十一日冊封爲皇太子妃洪熙元年七月初八日冊立爲皇后宣徳三年二月以多疾無子上表請閒居別宮正統八年十一月初五日薨謚靜慈仙師葬金山原天順七年閏七月十七日加上尊謚曰恭讓誠順康穆靜慈章皇后﹝修葺陵寢不祔廟﹞

章皇后姓孫氏太保安國公忠之女宣徳元年五月初九日冊封爲貴妃三年三月初一日冊立爲皇后十年英宗卽位二月初九日上尊號曰皇太后正統十四年景皇帝卽位十二月初四日加上尊號曰上聖皇太後天順二年正月十二日加上尊號曰聖烈慈壽皇太后六年九月初四日崩合葬景陵十月初七日上尊謚曰孝恭懿憲慈仁莊烈齊天配聖章皇后﹝英宗生母祔廟﹞

景帝太后吳氏丹徒人都督彥名之女正統十四年十二月初七日上尊號爲皇太後天順元年復稱皇賢妃以成化中薨

英宗睿皇帝諱祁鎭宣宗第一子宣徳二年十一月十一日生母曰章皇后孫氏三年二月初六日冊立爲皇太子十年正月初十日卽皇帝位攺元正統十四年八月北狩九月初六日尊爲太上皇帝景泰元年八月還居南宮凡七年天順元年正月十七日復皇帝位八年正月十七日崩於幹淸宮壽三十八葬裕陵二月十二日上尊謚曰法天立道仁明誠敬昭文憲武至徳廣孝睿皇帝廟號英宗

睿皇后姓錢氏中軍都督追贈安昌伯貴之女正統七年正月十九日冊立爲皇後天順八年憲宗卽位三月初一日上尊號曰慈懿皇太后成化四年六月二十六日崩合葬裕陵七月十九日上尊謚曰孝莊獻穆弘惠顯仁恭天欽聖睿皇后

孝肅皇后姓周氏慶雲伯追贈寧國公能之女天順元年四月十三日冊封爲皇貴妃八年憲宗卽位二月初一日上尊號曰皇太后成化二十三年四月十七日加上尊號曰聖慈仁壽皇太后是年九月孝宗卽位十月初九日上尊號曰聖慈仁壽太皇太后弘治十七年三月初一日崩合葬裕陵四月初六日上尊謚曰孝肅貞順康懿光烈輔天成聖太皇太后﹝憲宗生母﹞

景皇帝諱祁鈺宣宗第二子宣徳三年八月初三日賢妃吳氏生宣徳十年二月初九日冊封爲郕王正統十四年英宗北狩九月初六日卽皇帝位尊母吳妃爲皇太后景泰八年正月十七日英宗復辟是爲天順元年二月初四日復爲郕王是月十九日薨於西宮壽三十謚曰戾葬金山成化十一年十二月十三日復皇帝號二十四日上尊謚曰恭仁康定景皇帝

景皇后姓汪氏中兵馬指揮英之女正統十年八月二十五日冊封爲郕王妃十四年景皇帝卽位十二月初八日冊立爲皇后景泰三年廢天順元年二月復爲郕王妃正徳元年十二月十五日薨合葬金山二年十一月上尊謚曰貞惠安和景皇后再立皇后杭氏﹝闕﹞人﹝闕﹞女景泰三年五月初二日冊立爲皇後天順元年廢死

憲宗純皇帝諱見濟英宗第一子正綂十二年十月初二日生母曰孝肅太后周氏初名見深正統十四年八月郕王攝政皇太后命冊立爲皇太子景泰三年降封沂王天順元年三月初六日攺今諱復立爲皇太子八年正月二十二日卽皇帝位攺元成化二十三年八月二十二日崩於幹淸宮壽四十一葬茂陵九月十九日上尊謚曰繼天凝道誠明仁敬崇文肅武宏徳至孝純皇帝廟號憲宗

純皇后姓王氏中軍都督追贈阜國公鎭之女天順八年十月十二日冊立爲皇后成化二十二年孝宗卽位十月初九日上尊號曰皇太后弘治十八年八月初二日武宗卽位加尊太皇太后正徳五年加上尊號曰慈聖康壽太皇太后十三年二月初四日崩合葬茂陵三月初三日上尊謚曰孝貞莊懿恭靖仁慈欽天輔聖純皇后

孝穆皇后姓紀氏中軍都督福斌之女成化十一年六月二十八日薨七月二十一日追封恭恪莊僖淑妃葬金山二十三年孝宗卽位十一月二十六日加上尊謚曰孝穆慈慧恭恪莊僖崇天承聖皇太后十二月十七日遷葬茂陵﹝孝宗生母﹞

孝惠皇后姓邵氏贈昌化伯林之女成化十二年十月初八日冊封爲宸妃二十三年七月二十七日冊封爲貴妃正徳十六年世宗卽位十月初三日進稱皇太后嘉靖元年三月十一日上尊號曰壽安皇太后是年十一月十八日崩塟金山後遷茂陵二年正月二十日上尊謚曰孝惠康肅溫仁懿順恊天佑聖太皇太后﹝睿宗生母﹞

孝宗敬皇帝諱佑樘憲宗第三子成化六年七月初三日生於西宮母曰孝穆太后紀氏十一年十一月初八日冊立爲皇太子二十三年九月初六日卽皇帝位攺元弘治十八年五月初七日崩於幹淸宮壽三十六本年六月初一日上尊謚曰達天明道純誠中正聖文神武至仁大徳敬皇帝廟號孝宗十月十九日葬泰陵

敬皇后姓張氏壽寧侯追封太保昌國公巒之女成化二十三年二月初六日冊立爲皇太子妃十月初十日冊立爲皇后弘治十八年武宗卽位八月初二日上尊號曰皇太后正徳五年十二月十二日加上尊號曰慈壽皇太后嘉靖元年世宗卽位三月初十日加上尊號曰昭聖慈壽皇太后三年四月十五日加上尊號曰昭聖康惠慈壽皇太后十五年閏十二月初三日加上尊號曰昭聖恭安康惠慈壽皇太后二十年八月初八日崩十九日上尊謚曰孝康靖肅莊慈哲懿翊天贊聖敬皇后十一月初九日合葬泰陵

武宗毅皇帝諱厚照孝宗第二子弘治四年九月二十四日生母曰敬皇后張氏五年三月初八日冊立爲皇太子十八年五月十八日卽皇帝位攺元正徳十六年三月十四日崩於豹房壽三十一四月二十二日世宗卽位五月初八日上尊謚曰承天達道英肅睿哲昭徳顯功宏文思孝毅皇帝廟號武宗九月二十四日葬康陵

毅皇后姓夏氏慶陽伯儒之女正徳元年八月十一日冊立爲皇后嘉靖元年正月初十日上尊號曰莊肅皇后十四年正月二十五日崩三月初九日上尊謚曰孝靜莊惠安肅溫誠順天偕聖毅皇后合葬康陵﹝祔廟﹞

世宗肅皇帝諱厚熜睿宗第二子正徳二年八月初十日生於興府母曰獻皇后蔣氏十六年三月十五日以興世子奉迎入繼大統四月二十二日卽皇帝位攺元嘉靖四十五年十二月十四日崩於幹淸宮壽六十隆慶元年正月二十日上尊謚曰欽天履道英毅聖神宣文廣武洪仁大孝肅皇帝廟號世宗三月十七日葬永陵

肅皇后姓陳氏泰和伯萬言之女嘉靖元年九月二十八日冊立爲皇后七年十月初二日崩十二月初三日謚曰悼靈皇后八年三月初二日葬天壽山襖兒峪十五年九月二十九日攺謚孝潔皇后嘉靖四十五年穆宗卽位隆慶元年正月二十九日加上尊謚曰孝潔恭懿慈睿安莊相天翊聖肅皇后三月十七日遷葬永陵﹝祔廟﹞

廢後姓張氏錦衣衛指揮僉事楫之女嘉靖元年十月十六日冊封順妃七年十一月二十八日冊立爲皇后嘉靖十二年正月初六日廢十五年閏十二月初三日薨十六年正月十九日攺曰繼後葬金山

孝烈皇后姓方氏安平侯鋭之女嘉靖十年三月初二日冊封爲徳妃十三年正月十五日冊立爲皇后二十六年十一月十八日崩謚曰孝烈皇后先入永陵玄宮﹝祔太廟﹞隆慶元年穆宗卽位正月二十九日加上尊謚曰孝烈端愼敏惠恭誠祗天衛聖皇后﹝遷主祀別殿﹞

孝恪皇后姓杜氏慶都伯林之女嘉靖十年三月初一日冊封爲康嬪十五年九月初九日進封康妃三十三年正月初十日薨葬金山隆慶元年穆宗卽位正月初八日加上尊謚曰孝恪淵純慈懿恭順贊天開聖皇太后三月十七日遷葬永陵

穆宗莊皇帝諱載垕世宗第三子嘉靖十六年正月二十三日生母曰孝恪太后杜氏十八年三月初一日冊封爲裕王四十五年十二月二十六日卽皇帝位攺元隆慶六年五月二十六日崩於幹淸宮壽三十六是年六月二十七日上尊謚曰契天隆道淵懿寛仁顯文光武純徳宏孝莊皇帝廟號穆宗本年九月十九日葬昭陵

莊皇后姓李氏徳平伯銘之女嘉靖三十二年二月初八日冊封爲裕王妃三十七年四月十三日薨葬金山隆慶元年正月二十九日謚曰孝懿皇后六年七月初二日加上尊謚曰孝懿貞惠順哲恭仁儷天襄聖莊皇后九月十九日合葬昭陵﹝祔廟﹞

懿安康靜仁聖皇太后姓陳氏通州人固安伯景行女嘉靖三十八年﹝闕﹞月﹝闕﹞日冊封爲裕王繼妃隆慶元年二月初九日冊立爲皇后六年今上卽位上尊號曰仁聖皇太后萬曆六年三月加懿安十年加康靖昭文明肅慈聖皇太后姓李氏宛平人武淸伯偉之女隆慶元年二月初九日冊立爲皇貴妃六年今上卽位七月二十七日上尊號曰慈聖皇太后萬曆六年三月加昭文十年加明肅

今皇帝禦名翊鈞穆宗第三子嘉靖四十二年癸亥八月十七日生母曰慈聖皇太后李氏隆慶二年三月十一日冊立爲皇太子六年六月初十日卽皇帝位攺元萬曆

○帝號追崇

徳祖者伯六公髙皇帝之四世祖也家句容之朱家巷爲重八公第三子葬於朱巷是爲徳祖玄皇帝配胡氏曰玄皇后俱洪武元年正月乙亥追上尊號

懿祖者四九公徳祖第二子也葬於朱巷小明王龍鳳九年贈資徳大夫江南等處行中書省右丞上護軍司空吳國公是爲懿祖恆皇帝配侯氏初贈吳國夫人是爲恆皇后俱洪武元年正月乙亥追上尊號

熙祖者初一公懿祖長子徙泗州遂葬泗州祖陵基運山龍鳳九年贈光祿大夫江南等處行中書省平章政事柱國司徒吳國公是爲熙祖裕皇帝配王氏贈公夫人是爲裕皇后俱洪武元年正月乙亥追上尊號

仁祖者五四公諱世珍熙祖第三子移地鍾離之西鄕遷東鄕後遷太平鄕以元至正四年四月六日崩壽六十六葬中都皇陵翊聖山初曰英陵龍鳳九年贈開府儀同三司上柱國錄軍國重事中書右丞相太尉吳國公是爲仁祖淳皇帝配陳氏楊王陳公女至正四年四月二十九日崩是爲淳皇后俱洪武元年正月乙亥追上尊號

興宗者建文君之父也諱標洪武三十一年建文君卽位加上尊號謚曰興宗孝康皇帝後常氏初謚懿敬妃以洪武三十一年七月加上尊號謚曰孝康皇後繼配後呂氏太常卿本之女洪武三十一年七月尊爲皇太后靖難後俱仍故封號余見皇太子紀

睿宗獻皇帝諱佑杬憲宗第四子成化十二年七月初二日孝惠太后邵氏生二十三年七月十一日冊封爲興王弘治七年九月十八日之國湖廣安陸州今承天府正徳十四年六月十七日薨謚曰獻壽四十四葬純徳山嘉靖元年世宗卽位三月二十一日上尊謚曰興獻帝修葺陵寢號顯陵二年七月二十一日加上尊謚曰恭穆獻皇帝七年六月初十日加上尊謚曰恭睿淵仁寛穆純聖獻皇帝十七年九月十一日加上尊謚曰知天守道洪徳淵仁寛穆純聖恭儉敬文獻皇帝廟號睿宗

獻皇后姓蔣氏贈玉田伯效之女弘治五年正月二十日冊爲興王妃嘉靖元年世宗卽位三月二十一日上尊號曰興國太后三年四月十六日加上尊號曰章聖皇太后七年七月十二日加上尊號曰章聖慈仁皇太后十五年閏十二月初七日加上尊號曰章聖慈仁康靜貞壽皇太后十七年十二月初四日崩二十七日上尊謚曰孝慈貞順仁敬誠一安天誕聖獻皇后十八年七月二十五日合葬顯陵﹝祔太廟﹞

○東宮紀

懿文皇太子標髙皇帝之長子也母孝慈髙皇后馬氏以元至正十五年乙未生於太平陳廸家太祖爲吳王立爲王世子洪武元年正月初四日冊立四年春賜大本堂玉記十年六月令中外庶務先啟太子處分二十四年七月乙丑巡陜西還二十五年四月丙子薨追賜謚葬孝陵東

元妃常氏濠州人開平王遇春女先薨謚懿敬繼妃呂氏壽州人太常卿本女余見前帝號紀

皇太子文奎建文君長子也以洪武二十九年十月晦生三十年建文立冊封爲皇太子詔天下四年靖難兵至時年七歲不知所終又有少子文圭卽建庶人也二歲而幽中都廣安宮天順中赦從自便給歲奉妾媵閽者又二歲而終無子懿文後遂絕

懷獻皇太子見濟景帝長子也母曰皇后杭氏以正統十﹝闕﹞年七月初二日生景泰三年四月乙酉冊立爲皇太子大赦天下賞賚中外四年二月己亥薨追謚天順元年稱世子

悼恭皇太子佑極憲宗第二子也萬貴妃生長子未命名而薨太子以成化五年四月辛巳生母賢妃栢氏七年十一月己酉冊立詔赦天下十二月薨追謚葬西山哀衝皇太子載塡世宗長子也母貴妃閻氏嘉靖十二年八月生十月薨追冊謚葬西山

莊敬皇太子載■世宗第二子也母貴妃王氏嘉靖十五年﹝闕﹞月﹝闕﹞日生十八年﹝闕﹞月﹝闕﹞日冊立三十一年﹝闕﹞月﹝闕﹞日薨追謚葬西山

憲懷皇太子翊釴穆宗長子也母莊皇后李氏以嘉靖三十四年生三十八年薨初贈裕世子隆慶元年追冊謚

弇山堂別集卷三十一

●欽定四庫全書

弇山堂別集卷三十二

﹝明﹞王世貞撰

○同姓諸王表

旨哉班固之引詩曰介人惟藩大宗惟翰懷徳惟寧宗子惟城夫豈直以昭展親惇睦之義蓋首廣樹肺腑以夾輔王室有深長思焉然天子之號僅爲王王畿不過千里諸侯之殺也十之故以至親勛徳無兩周公而爵靳九命地裁百里鄭衛以下可推己自秦始私天下孤立自雄諸公子無尺寸之地拱手以成關東諸侯之勢漢祖大鑑其失故襄王王齊元王王楚濞王王吳如意王趙文帝王代皆跨州兼郡連城數十宮室百官並制京師識者譏其矯枉過正焉易世而後勢不得不分其地降其官屬苛責以法而削其權至東平憲王遂兼驃騎將軍𨿽以王故位三公上而隱然臣庶之列矣魏晉而後入爲常伯出領嶽牧積資累望始遷鼎司當是時一字二字皆同國封無所軒輊隋唐之世始以一字爲國王天子之親子弟爲之正一品二字爲郡王屬之稍疏者爲之從一品以逮於宋大抵因之蓋國邑不及兩漢而事寄不及六代養之以祿食崇之以虛器如是而已元起沙漠其自太祖以下咸分部西北或爲行國以畜牧自娛樂或控西番賦城郭爲食邑又竭府庫之金帛緡鈔以資之至世祖之昭穆始約略如唐宋時而爵秩稍崇事寄亦稍重明興髙皇帝損益百代以成彛典而其大指在封建本支翼衛盤石卽位之元年立皇太子三年封諸王秦王都長安晉王都晉陽燕王都燕周王都汴梁楚王都武昌齊王都靑潭王都長沙魯王都兗從子靖江王都桂林皆據名藩控要害以分制海內至十一年復封蜀湘諸王國置相傅以下官屬與京師亞護衛精兵萬六千人牧馬數千匹其冕服則九旒九章車旗服飾僅下天子一等靖江歲祿𨿽薄冕服亦次而設官置衛宗廟社稷儼若親王天子之臣貴重至太師丞相公侯不得與講分禮伏而拜謁可謂隆崇之極矣親王之支子尙得爲郡王郡王之支子始爲鎭國將軍從一品鎭國之子爲輔國從二品輔國之子爲奉國從三品皆將軍奉國之子爲鎭國中尉從四品鎭國之子爲輔國中尉從五品輔國之子爲奉國中尉從六品自是𨿽支庶皆得稱中尉不爲齊民而親王之女稱郡主尙之者曰儀賓從二品女自縣主郡君縣君鄕君儀賓自三品至六品皆得襲冠帶享祿奉推恩可謂廣矣髙皇帝旣厭羣臣太孫禦歷而二十三王者皆叔父行以意行國中自如禮樂刑政幾不自上裁之則傷恩縱之則傷法於是齊黃以鼌大夫之謀進而掩襲時下僇辱繼之諸叔惴惴人不自保文皇因燕之成資奮戈南向僅三載而易大物𨿽神武絕倫猛將僇力蓋亦有天助焉髙煦狃前勝宸濠乘國瑕用其螳螂之斧蛙黽之鼔而當伏軾不旋踵而糜碎𨿽順逆之理懸亦彊弱異也所以云弱者護衛不設不得臣一切吏民進止機宜一切不預百口之命仰給於縣官卽小有淫泆越志者片紙旦下而夕系於請室百世之社頃屋之矣然而麟趾振振螽斯日蕃殷之孫子其麗不億𨿽盡大農之賦不足以養之而浮系一城祿請不給仕宦永絕農商莫通於是禆王不知南面之愉支子更起齊民之慕𨿽大司馬之九伐可以無施而司農宗伯技殫筴困而無所措手乃有請減歲祿者有限宮媵者甚而有限支子者要之徒損天子親親之名而無益於大計愚竊以爲海內大省十有五六其得封者獨河南山東山西湖廣陜西江西而已蜀僅有一王不足累自兩直隸及浙西三郡財賦之地不可以開朱邸其它若閩若廣若滇若貴若蜀之重順浙之東南諸望郡可以舉周晉代韓郡王而下其困不給者分徙而居之官爲量給道裏居室之資所徙非大國則其民易支所徙皆困宗則其人不戀土奉國中尉而下止以築室取婦官給資裝而別立屬籍不予冠帶不奉歲祿不限城野材者聽其補博士弟子取科第不材者習四民之業以自給年至六十始與本品服優之諸儀賓自鎭國以上以品爲冠服而亡奉廩輔國以下如齊民而不絕其仕路庶幾可以展轉而支百年夫疏不間親下不議上此在天子獨斷而行之非可以人臣與也易曰窮則變變則通通則久此又不可舎置弗講悉也作同姓諸王表

﹝圖表略﹞

秦湣王樉太祖第二子母髙皇后丙申年十一月十一日生洪武三年四月初七日封十一年四月十一日之國陜西西安府王有武略數將兵出塞有功見褒賞二十八年三月二十日薨在位二十六年壽四十葬長安鴻固原妃王氏元太傅中書右丞相河南王保保妹次妃鄧氏衛國公寧河武順王愈女洪武四年十月十八日冊封二十八年四月初四日王氏以死殉謚曰湣烈合葬鴻固原子隱王尙炳以洪武十三年鄧妃生二十八年嗣在位十八年永樂十年薨壽三十三妃劉氏子僖王志堩永樂二年劉妃生十年嗣在位十三年二十二年薨壽二十一無子庶兄懷王志坸以永樂元年唐夫人生二十二年以渭南王嗣在位三年壽二十四無子庶弟康王志■﹝土絜﹞以永樂二年唐夫人生宣徳三年以富平王嗣坐罪削三護衛在位二十八年壽五十二妃陳氏子惠王公錫以正統二年陳夫人生天順二年嗣在位二十九年壽五十妃王氏繼妃楊氏沈氏庶一子簡王誠泳天順二年次妃楊氏生弘治元年以鎭安王嗣在位十一年壽四十一無子康王庶三子臨潼惠簡王公銘子和僖王誠澯之子昭王秉欆以弘治十四年自臨潼王嗣惠簡進爲安王和僖進爲莊王昭王在位二年以弘治十四年薨壽二十二妃盧氏子定王惟焯弘治十二年次妃蕭氏生正徳四年嗣在位三十六年以嘉靖二十三年薨壽四十六妃崔氏無子安王庶一子鎭國將軍追封臨潼王誠潤子輔國將軍秉柎子奉國將軍惟燫之庶二子宣王懷埢以嘉靖二十七年自鎭國中尉嗣進臨潼爲恭王輔國爲順王奉國爲端王親弟敬■﹝釒勉﹞止爲輔國中尉宣王在位十九年以嘉靖四十五年薨壽四十三子﹝闕﹞王敬鎔隆慶三年自隆徳王嗣在位八年以萬曆四年薨壽三十六子今王﹝闕﹞嗣晉恭王棡太祖第三子母髙皇后戊戍年十二月十八日生洪武三年四月初七日封十一年四月十六日之國山西太原府有武略數將兵出塞三十一年四月十六日薨在位二十九年壽四十一葬山西駝山妃謝氏左武傅進封永平侯成女嫡子定王濟熺以三十一年嗣永樂十二年以弟濟熿譖削爵濟熿尋襲洪熙元年復定王冠服宣徳三年降濟熿爲庶人錮鳳陽復定王晉王位宣徳十年薨王自封至薨總三十八年壽六十一妃傅氏潁國公友徳女嫡子憲王美■﹝土圭﹞以宣徳十年始繼封在位七年以正統六年薨壽四十三庶長子莊王鍾鉉以正統七年自楡社王嗣在位六十一年以弘治十五年薨壽七十五嫡長子世子奇源先薨壽五十二嫡長子世孫表榮又先薨壽二十七嫡二子端王知烊以弘治十六年自世曽孫嗣進世子爲靖王世孫爲懷王端王卽位三十一年以嘉靖十二年薨壽四十五妃殷氏無子靖王次嫡子新化恭裕王表槏嫡子端和王知■﹝火節﹞之子簡王新■﹝土典﹞以十五年自長子進嗣進恭裕爲安王端和爲康王簡王在位三十九年以萬曆三年薨壽六十無子以康王次子鎭國將軍新墧之子敬王愼鏡以萬曆﹝闕﹞年嗣本年薨壽﹝闕﹞嫡長子﹝闕﹞萬曆﹝闕﹞年嗣本年薨

周定王橚太祖第五子母髙皇后辛丑年九月初九日生洪武三年四月初七日封吳王十一年正月初一日攺封周王十四年十月之國河南開封府二十二年棄國來鳳陽遷之雲南未行還國建文元年竄雲南尋錮京師五年復之國永樂十九年以嫌上還三護衛洪熙元年閏七月二十日薨在位五十六年壽六十三葬均州之明山妃馮氏徵北大將軍宋國公勝女洪武十一年正月初一日冊封永樂二十一年七月十四日薨合葬明山子憲王有燉以宣徳元年嗣少有孝行善爲詩詞工書法在位十四年以正統四年薨壽五十一無子庶四弟簡王有爝正統四年自祥符王嗣在位十四年以景泰三年薨壽六十一庶長子靖王子垕以景泰六年嗣在位二年以七年薨壽三十五無子庶二弟懿王子埅以天順元年自通許王嗣在位二十九年成化二十一年薨壽六十三庶長子惠王同鑣以成化二十三年自雎陽王嗣在位十二年以弘治十一年薨壽五十一庶二子安■﹝氵橫﹞以世子薨壽二十一庶長子恭王睦■﹝木審﹞以弘治十四年自鎭國將軍嗣進世子爲悼王恭王在位三十八年以嘉靖十七年薨壽五十一嫡長子世子勤熄先薨壽三十六子莊王朝堈以嘉靖十九年自世孫嗣進世子爲康王莊王在位十二年以三十年薨壽三十一嫡長子今王在鋌嗣世子肅溱

楚昭王楨太祖第六子母昭敬太充妃胡氏甲辰年三月初三日生洪武三年四月初七日封十四年四月二十二日之國湖廣武昌府王有材器數將兵徵五開諸蠻被褒賞永樂二十二年二月二十二日薨在位五十五年壽六十一葬靈泉山妃王氏定逺侯弼女洪武十二年正月初四日冊封三十年十一月初五日薨合塟靈泉山嫡第三子莊王孟烷以永樂二十二年嗣坐嫌革三護衛之二在位十六年以正統四年薨壽五十八庶長子憲王季堄以正統五年自武陵王嗣在位四年以八年薨壽三十一無子庶二弟康王季埱以正統九年自黔陽王嗣在位十九年以天順六年薨壽四十無子莊王庶三子東安王季■﹝土粟﹞之庶長子靖王均■﹝化上金下﹞以成化元年嗣在位四十六年以正徳五年薨壽六十一嫡長子端王榮﹖以正徳七年嗣在位二十三年以嘉靖十三年薨壽五十八庶長子湣王顯榕以嘉靖十五年嗣在位十年以嘉靖二十四年爲世子英耀弒壽四十英耀逮赴京伏誅湣王庶三子恭王英■﹝火僉﹞以三十年嗣在位二十一年以隆慶五年薨壽三十一有二子雙生尙幼東安王顯梡攝府事

齊庶人榑太祖第七子母定妃達氏丙午年十一月二十九日生洪武三年四月初七日封爲齊王十五年十月二十日之國山東靑州府王有武力數委練兵而恣肆不檢建文二年遇訐逮系京師四年復國永樂四年八月二十七日以反謀露削爵囚西內國除世子諸王俱爲庶人宣徳三年坐嫌並三子皆暴卒少子賢爀有子孫居南京妃吳氏安陸侯黔國威毅公復女無子再娶鄧氏寧河王愈女

潭王梓太祖第八子母定妃達氏洪武二年九月初﹝闕﹞日生三年四月初七日封十八年十二月初三日之國湖廣長沙府二十三年四月丙申坐妃家事自驚闔宮焚死在位二十一年壽二十二無子國除妃於氏前軍都督僉事顯女同焚

趙王杞太祖第九子母某氏洪武二年生明年四月封又明年薨

魯荒王檀太祖第十子母寧妃郭氏洪武三年二月十七日生四月初七日封十八年十一月十一日之國山東兗州府二十二年十二月十六日薨在位二十年壽如之王能詩聰明禮士而頗好服丹藥幸內故上責之塟鄒縣九龍山妃湯氏信國公東甌襄武王和女洪武二十年四月初十日冊封宣徳八年三月二十五日薨合葬九龍山庶長子靖王肇輝以永樂元年嗣恭謹有賢聲在位六十四年以成化二年薨壽七十九妃嚴氏嫡長子惠王泰堪以成化三年嗣在位七年以九年薨壽六十三妃趙氏嫡長子莊王陽鑄以成化十二年嗣在位四十八年以嘉靖二年薨壽七十六妃張氏嫡長子懷簡世子當漎先薨壽三十三子世孫健杙又薨壽二十七嫡長子端王觀■﹝火定﹞以嘉靖七年嗣進懷簡爲懷王世孫爲悼王端王在位二十二年壽三十庶長子頤坦以嘉靖二十九年自寶慶王嗣有賢聲

蜀獻王椿太祖第十一子母惠妃郭氏洪武三年三月十八日生十一年正月初一日封二十三年正月初一日之國四川成都府王好文學禮賢士有聲旣發谷王反謀以忠節顯數被褒賞永樂二十一年二月十一日薨在位四十三年壽五十三葬成都府天回山妃藍氏涼國公玉女洪武十八年九月十六日冊封二十七年二月二十三日薨葬成都府威鳳山嫡長子悼莊世子悅熑薨嫡長子靖王友塤以永樂二十二年嗣坐嫌革三護衛之一在位八年以宣徳六年薨壽二十六無子弟僖王友塤以宣徳七年自羅江王嗣在位三年以宣徳九年薨壽二十六無子獻王庶第五子和王恱■以宣徳十年自保寧王嗣在位二十七年以天順五年薨壽六十六妃何氏嫡長子定王友垓以天順七年嗣在位一年以本年薨壽四十四妃蒯氏嫡長子懷王申鈘以八年嗣在位八年以成化七年薨壽二十四無子庶第三弟惠王申鑿以成化八年自通江王嗣在位二十二年以弘治六年薨壽三十五嫡長子昭王賓瀚以弘治七年嗣在位十五年以正徳三年薨壽二十九子成王讓栩以正徳五年嗣在位三十八年以嘉靖二十六年薨壽四十七庶長子康王承爚以嘉靖二十八年嗣在位十年以三十七年薨壽三十四今王宣圻以四十年嗣

湘獻王栢太祖第十二子母順妃胡氏豫章侯美女洪武四年八月初八日生十一年正月初一日封十八年己巳之國湖廣荊州府王有武力數同楚王將兵有功能詩負俠聲建文元年有告反者遣使卽訊王懼闔宮自焚在位二十二年壽二十九謚戾永樂元年追謚獻王妃吳氏靖海侯髙女洪武十八年九月二十一日冊封與王同焚葬江陵西太暉山無子國除

代簡王桂太祖第十三子母惠妃郭氏洪武七年七月十八日生十一年正月初一日封豫王二十四年四月十三日攺封代王二十五年十月二十五日之國山西大同府數以過聞正統十一年十二月十二日薨在位六十九年壽七十三葬采掠山妃徐氏中山武寧王達次女洪武二十三年十一月初四日冊封宣徳二年五月十七日薨合葬采掠山子悼戾世子遜煓先卒年二十六追贈戾世子庶長子隱王仕壥以正統十一年嗣在位十八年以天順七年薨壽五十一妃楊氏嫡長子惠王成煉嗣以成化二年封在位二十四年以弘治二年薨壽五十二庶長子思王聰■﹝氵禾﹞以武邑王坐法降爲庶人尋復冠帶前一歲卒壽三十五庶長子懿王俊杕嗣追封武邑爲思王懿王在位三十九年以嘉靖六年薨壽四十八庶一子昭王充耀以嘉靖九年自泰順王嗣在位十八年二十六年薨壽五十一庶一子恭王廷埼嘉靖二十八年自泰興王嗣在位二十五年以萬曆元年薨壽四十八庶一子今王鼐鉉以萬曆三年自太平王嗣

肅莊王楧太祖第十四子母妃邸氏洪武九年九月二十七日生十一年正月初一日封漢王二十四年四月十三日攺封肅王二十八年六月初三日之國陜西甘州建文元年間移國蘭州永樂十七年十二月二十日薨在位四十二年壽四十四葬金縣平地裏妃孫氏指揮使繼達女洪武二十七年十二月十七日冊封永樂二十一年六月十五日薨葬王墳西子康王瞻熖以永樂二十二年嗣在位四十一年以天順八年薨壽五十九庶長子簡王祿埤以成化四年自洵陽王嗣在位十二年以成化十五年薨壽五十二庶長子恭王貢錝以成化二十三年自汾川王嗣在位五十年以嘉靖十五年薨壽八十一子安和世子眞淤先薨壽五十二嫡二子定王弼桄以嘉靖十八年嗣進安和爲靖王定王在位二十四年以嘉靖四十一年薨壽六十三子世子縉炯先薨壽三十一庶一子懷王紳堵嗣進世子爲昭王懷王在位二年壽十七無子靖四子鎭國將軍弼柿庶一子輔國將軍縉■﹝火貴﹞以本職理府事尋請封準襲仍食輔國將軍祿

遼簡王植太祖第十五子母妃韓氏洪武十年二月十五日生十一年正月初一日封衛王二十五年五月初九日攺封遼王二十六年五月十七日之國遼東三十五年十一月十九日移國湖廣荊州府永樂二十二年五月初八日薨在位四十七年壽四十八葬荊州府八嶺山妃郭氏武定侯營國威襄公英女洪武二十九年九月二十一日立薨未詳庶二子貴烚洪熙元年以長陽王嗣在位十五年以正統四年坐罪削爵爲庶人守墳園景泰四年故壽五十二庶四弟肅王貴燰以正統四年自興山王嗣在位三十三年以成化七年薨壽七十三嫡長子靖王豪墭以成化九年嗣在位六年以十四年薨壽五十嫡二子惠王恩�以成化十六年自申澤王嗣在位十六年以弘治八年薨壽四十四嫡長子恭王寵涭以弘治十年嗣在位二十五年以正徳十六年薨壽五十子莊王致格以嘉靖三年嗣在位十四年以十六年薨壽四十五庶一子庶人憲■﹝火節﹞以十九年嗣在位二十七年以隆慶二年坐罪削爵錮髙墻萬曆十年故壽五十七子爲世子及王者皆廢遷楚府鈐束

慶靖王■﹝木旃﹞太祖第十六子母妃余氏洪武十一年正月初九日生二十四年四月十三日封二十五年五月初五日之國陜西韋州三十三年十二月二十一日移國寧夏仍避暑韋州正統三年八月初三日薨在位四十八年壽六十一葬韋州螺山妃孫氏指揮使繼達女洪武二十七年十月二十五日冊封永樂八年四月十八日薨合葬螺山庶長子康王秩煃以正統四年嗣請徙內地不許在位三十一年以成化五年薨壽五十五庶一子懷王邃■﹝土雝﹞以成化七年自平涼王嗣在位九年以十五年薨壽三十五無子庶二弟莊王邃塀以十七年自岐陽王嗣在位十一年以弘治四年薨壽四十四庶長子恭王寘錖以弘治七年自落交王嗣在位五年以十一年薨壽二十四子定王臺浤以弘治十六年嗣正徳五年以不能抗安化王革三護衛之一嘉靖四年降庶人畱邸歲與祿三百石尋徙西安府用詔恩還邸與冠服嗣位四十九年以嘉靖三十年薨壽五十九復王爵子端和世子鼒櫍先薨無子庶二弟惠王鼒枋以三十二年自桐鄕王嗣在位二十四年以萬曆二年薨壽五十五子今王倪■﹝火貴﹞嗣

寧獻王權太祖第十七子母妃楊氏洪武十一年五月初一日生二十四年四月十三日封二十七年三月二十三日之國大寧都司永樂元年三月初二日移國江西南昌府王有材略多智數博綜技藝以正統十三年九月十五日薨在位五十八年壽七十一葬南昌府鍾陵山妃張氏兵馬指揮泰女洪武二十七年十月十三日冊封三十五年四月初九日薨合葬鍾陵山子莊惠世子盤烒以正統二年先薨壽四十三子靖王奠培以正統十四年嗣進莊惠爲惠王靖王嗣之八年坐事革三護衛又革祿米之半在位四十三年以弘治四年薨壽七十四庶長子康王覲鈞以弘治五年自上髙王嗣在位六年以弘治十年薨壽四十九庶長子庶人宸濠以弘治十二年自上髙王嗣在位二十一年壽四十四以謀反並其子俱伏誅

岷莊王楩太祖第十八子母妃周氏洪武十二年三月二十三日生二十四年四月十三日封二十八年之國雲南三十二年八月有罪削爵流漳州永樂元年五月初一日復爵之國與西平侯相訐有異謀居京師十八年十二月徙居北京二十二年十月二十四日之國湖廣武岡州景泰元年三月二十九日薨在位六十年壽七十二葬武岡城北同保山妃袁氏後軍都督洪女洪武二十八年正月二十四日冊封永樂五年四月十三日薨葬南京太平門外蔣山嫡一子徽焲薨無子嫡弟恭王徽煣以景泰三年嗣在位十二年以天順七年薨壽六十四嫡長子順王音垽以成化元年嗣在位十六年以十六年薨壽五十一子簡王膺鉟以弘治元年嗣在位十三年以弘治十三年薨壽五十一庶長子靖王彥汰以弘治十七年自江陵王嗣坐法革爵爲庶人尋復冠帶再以詔恩復爵在位四十一年以嘉靖二十三年薨壽六十六子康王譽榮以二十五年嗣在位七年以三十一年薨壽五十七庶二子今王定耀嗣

谷庶人橞太祖第十九子母惠妃郭氏洪武十二年四月十四日生二十四年四月十三日封谷王二十八年三月十二日之國宣府靖難師起走還京尋以獻金川門功祿賞冠諸邸三十五年十二月初四日移國湖廣長沙府永樂十五年二月初六日以謀反爲兄蜀王所發逮至京削爵錮西內在位二十七年尋以宣徳三年嫌並二子俱死壽五十妃周氏兵馬指揮鐸女

韓憲王松太祖第二十子母妃周氏洪武十三年五月二十三日生二十四年四月十三日封未之國王恭謹有文學永樂五年十月二十日薨在位十七年壽二十八葬向山之原妃馮氏右都督誠女洪武二十九年七月初一日冊封景泰二年正月二十日薨葬平涼府平涼縣鸞鳳山嫡長子恭王衝■﹝火或﹞以永樂八年嗣二十二年之國陜西平涼府在位三十一年以正統五年薨壽四十四庶一子懷王範圮以正統七年自開城王嗣在位三年以九年薨壽二十五無子庶二弟靖王範■﹝土仰﹞正統十一年自西鄕王嗣在位五年以景泰元年薨壽三十庻長子惠王徵釙以景泰元年自髙陵王嗣在位二十年以成化五年薨壽三十庶二子悼王偕灊以成化五年自廣安王嗣在位六年以十年薨壽二十無子庶三弟康王偕灊以成化十二年自彰化王嗣在位二十六年以弘治十四年薨壽四十二庶長子昭王旭櫏以弘治十七年嗣在位三十一年以嘉靖十三年薨壽五十一嫡二子定王融燧以嘉靖十五年嗣在位三十年以嘉靖四十四年薨壽六十二子悼恭世子謨■﹝土典﹞先薨壽四十二嫡二子﹝闕﹞王朗錡以四十五年自鎭國將軍嗣在位﹝闕﹞年以﹝闕﹞薨壽﹝闕﹞子今王璟浤嗣

瀋簡王模太祖第二十一子母貴妃趙氏洪武十三年八月初二日生二十四年四月十三日封永樂六年五月初二日之國潞州宣徳六年﹝闕﹞月﹝闕﹞日薨在位四十一年壽五十二葬潞州東興縣妃張氏指揮傑女洪武二十九年八月初八日冊封永樂四年八月初五日薨葬南京聚寶門外石子岡庶長子康王佶焞宣徳七年自武鄕王嗣在位二十六年以天順元年薨壽五十一子莊王幼■﹝土學﹞以天順三年嗣在位五十八年以正徳十一年薨壽八十六有賢聲庶長子恭王詮鉦以正徳十三年嗣在位十年以嘉靖六年薨壽五十九庶長子福山恭和王勛■﹝氵壯﹞薨嫡二子胤榿又蚤卒莊王庶二子靈川榮懿王詮鉌子恭裕王勛潪之嫡一子憲王胤栘以嘉靖十年自靈川王嗣進榮懿爲安王恭裕爲惠王恭和爲靖王胤榿爲懷王憲王在位十九年以嘉靖二十八年薨壽四十二嫡長子今王恬烄以三十年嗣

安惠王楹太祖第二十二子母妃﹝闕﹞氏洪武十六年九月二十二日生二十四年四月十三日封永樂六年十月十九日之國陜西平涼府十五年八月二十九日薨在位二十七年壽三十五妃徐氏中山武寧王達少女合葬於城西之安國鎭以典仗校尉百人守之無子國除

唐定王桱太祖第二十三子母賢妃李氏洪武十九年九月十八日生二十四年四月十三日封永樂六年五月十二日之國河南南陽府十三年八月初六日薨在位二十五年壽三十葬南陽紫山妃吳氏黔國威毅公復孫女永樂二年八月初九日冊封十六年七月初二日薨合葬紫山嫡長子靖王瓊烴以永樂十九年嗣在位六年以宣徳元年薨壽二十一妃髙氏未冊自經死追封合葬無子嫡三弟憲王瓊炟以宣徳三年嗣在位四十八年以成化十一年薨壽六十四嫡二子悼簡世子芝壐薨無子嫡二弟莊王芝址以成化十三年自舞陽王嗣在位十一年以二十三年薨壽五十四庶長子成王彌鍗以二十三年嗣在位三十五年以嘉靖二年薨壽六十四有賢聲無子庶三弟文城恭靖王彌鉗之子敬王宇溫以嘉靖四年自文城王嗣進恭靖爲恭王敬王在位三十六年以嘉靖三十九年薨壽七十六庶二子順王宙栐以嘉靖四十一年嗣在位三年以四十三年薨壽二十七庶一子今王碩熿嗣

郢靖王棟太祖第二十四子母惠妃劉氏洪武二十一年五月十七日生二十四年四月十三日封永樂六年六月二十一日之國湖廣安陸州十二年十月初二日薨在位二十四年壽二十七葬州之寶鶴山妃郭氏營國威襄公英女永樂三年十一月初二日冊封十二年十二月二十九日念王自經薨合葬寶鶴山無子國除有女四人移居南京

伊厲王■﹝木彜﹞太祖第二十五子母麗妃葛氏洪武二十一年六月初六日生二十四年四月十三日封永樂六年五月十一日之國河南洛陽縣十二年九月二十五日薨在位二十四年壽二十七葬洛陽魏山妃劉氏左軍都督貞女永樂三年十一月初二日冊封景泰二年十二月二十日薨合葬魏山庶一子簡王顒炔以永樂二十一年嗣在位四十年以天順六年薨壽五十庶一子洛陽王勉堡之子悼王諟釩以成化二年嗣進洛陽爲安王悼王在位十年以成化十一年薨壽二十五無子嫡四弟定王諟鋢以成化十二年自郟城王嗣在位三十三年以正徳三年薨壽五十四子莊王吁淵以正徳六年嗣在位十六年以嘉靖五年薨壽四十九無子庶二弟敬王吁淳以嘉靖六年自濟源王嗣在位十六年以二十一年薨壽六十三庶長子庶人典楧以二十三年嗣

弇山堂別集卷三十二

●欽定四庫全書

弇山堂別集卷三十三

﹝明﹞王世貞撰

○親王

虞懷王雄煐懿文皇太子長子母妃常氏開平忠武王遇春女洪武七年十月己未生十五年五月朔日薨年十四追冊封謚葬鐘山

吳王允熥懿文皇太子第三子母妃常氏開平忠武王遇春女洪武十年十一月﹝闕﹞日生三十一年封杭州未之國建文四年七月靖難後降封廣澤王居福建漳州九月卽召還京削爵爲庶人永樂十三年卒在位五年壽三十九天順四年出庶人之錮鳯陽者但有老婦女五六人

衡王允熞懿文皇太子第四子母妃﹝闕﹞氏﹝闕﹞女洪武﹝闕﹞年﹝闕﹞生三十一年封未之國建文四年七月降封懷恩王居江西建昌府九月卽召還廢爲庶人

徐王允■﹝火熙﹞懿文皇太子第五子母妃﹝闕﹞氏﹝闕﹞女洪武二十四年六月﹝闕﹞日生三十一年封未之國建文四年七月降封敷惠王隨母呂太妃居太子陵永樂二年攺封甌寧王未遣之國四年二月邸中忽火起暴卒年十六追謚哀簡

漢庶人髙煦成祖第二子母仁孝皇后徐氏洪武十三年十二月初四日生二十八年封髙陽郡王永樂二年四月初四日進封漢王國於雲南攺靑州俱不行十五年三月二十日之國樂安州削兩護衛宣徳元年九月初六日謀反降之削爵錮西內不良死妃韋氏及九子俱從死世子瞻先卒

趙簡王髙燧成祖第三子母仁孝皇后徐氏洪武十五年十二月十六日生永樂二年四月初四日封洪熙元年四月十六日之國河南彰徳府宣徳元年盡獻三護衛六年八月﹝闕﹞日薨在位二十八年壽五十葬安陽縣壽安山妃沐氏黔國公晟女永樂九年十二月二十九日冊封二十一年十二月二十五日薨二十二年十月初八日冊翁氏爲妃常山中護衛鎭撫司陸女正統五年六月二十一日薨合葬壽安山子悼僖世子瞻坺先薨無子嫡弟惠王瞻塙宣徳七年自安陽王嗣在位二十三年以景泰五年薨壽四十三嫡長子悼王祁鎡以景泰六年嗣在位六年以天順五年薨壽三十一庶長子靖王見灂以成化元年嗣坐罪革冠服削祿米三之二後復冠服在位三十八年以弘治十五年薨壽五十庶三子莊王佑棌以弘治十六年自淸流王嗣在位十六年以正徳十三年薨壽四十三嫡長子康王厚煜以十六年嗣有賢聲在位四十年以嘉靖三十九年薨壽六十三庶一子獲嘉昭定王載培薨子翊錙以二十八年進封世孫三十八年又薨年二十三子今王常淸以四十四年嗣進昭定爲恭王世孫爲安王

皇第四子髙爔洪武二十四年十二月二十四日庶生未及封薨

鄭靖王瞻埈仁宗第二子母賢妃李氏永樂二年二月十七日生二十二年十月十一日封宣徳四年之國陜西鳯翔府正統九年間移國河南懷慶府成化二年四月二十六日薨在位四十三年壽六十三葬紅松山妃張氏中城兵馬指揮本女宣徳二年十月初六日冊封正統七年十一月初四日薨合葬紅松山嫡長子簡王祁鍈以成化四年嗣在位二十八年以弘治八年薨壽六十五嫡長子世子見滋以成化十五年薨年二十八嫡長子康王佑枔以弘治十年嗣進世子爲僖王康王在位十一年以正徳二年薨壽三十四無子簡王庶四子東垣端惠王見■﹝氵貢﹞嫡一子懿王佑檡以正徳四年嗣進端惠爲定王懿王在位十三年以十六年薨壽三十八嫡四子今王厚烷以嘉靖六年嗣二十七年上疏諌上眞修削爵錮鳯陽髙墻隆慶元年復國歲加祿四百石今尙存

越靖王瞻墉仁宗第三子母誠孝昭皇后張氏永樂三年正月初十日生二十二年十月十一日封建國浙江衢州府未之國正統四年六月二十六日薨在位十六年壽三十五葬白水峪妃吳氏南城兵馬指揮升女宣徳三年四月十五日冊封正統四年七月十九日殉節薨謚貞惠合葬白水峪無子國除

蘄獻王瞻垠仁宗第四子母﹝闕﹞永樂四年﹝闕﹞日生二十年十月十三日薨未娶二十二年間追冊封謚

襄憲王瞻墡仁宗第五子母昭皇后永樂四年三月十六日生二十二年十月十一日封宣徳四年八月初三日之國長沙府正統元年七月十一日移國襄陽府王有賢聲凡再朝英宗特賜護衛成化十四年正月十六日薨在位五十五年壽七十三葬榖城縣永安山妃靖氏東城兵馬指揮安女宣徳二年十月初六日冊封成化十九年正月二十四日薨合葬永安山嫡長子定王祁鏞以成化十五年嗣在位十年以弘治元年薨壽六十庶長子簡王見淑以弘治二年嗣在位二年以弘治三年薨壽四十庶長子懷王佑材以弘治四年嗣在位十四年以十七年薨壽三十一無子庶二弟康王佑櫍以正徳三年自光化王嗣在位四十三年以嘉靖二十九年薨壽七十六無子定王庶二子陽山恭和王見淓子榮康王佑楬之庶一子莊王厚熲以嘉靖三十一年嗣進恭和爲恭王榮康爲惠王莊王在位十五年以四十五年薨壽三十六庶一子今王載堯隆慶二年以安福王嗣

荊憲王瞻堈仁宗第六子母貞靜順妃張氏永樂四年九月二十四日生二十二年十月十一日封宣徳四年八月初三日之國江西建昌府正統十年三月移國湖廣黃州府蘄州景泰四年十一月十三日薨在位三十年壽四十八葬策山妃周氏西城兵馬指揮義女宣徳二年十二月初三日冊封成化二十一年六月二十六日薨葬大象山嫡長子靖王祁鎬以景泰六年嗣在位七年以天順五年薨壽三十一子見潚嗣在位二十九年弘治五年以罪削爵降庶人安置武昌再以罪召至京勒自盡年四十六弟都梁悼惠王見溥嫡長子和王佑橺以弘治七年自都梁王嗣在位十一年弘治十七年薨壽三十四子端王厚烇以正徳二年嗣有賢聲在位四十六年以嘉靖三十二年薨壽六十一庶一子永定端穆王載墭嫡長子恭王翊巨以三十四年嗣進端穆爲莊王恭王在位十六年以隆慶四年薨壽三十七世子常泠先以罪廢嫡次子今王常■﹝氵言﹞以泰寧王進封嗣

淮靖王瞻墺仁宗第七子母賢妃李氏永樂七年正月十三日生二十二年十月十一日封宣徳四年八月初三日之國廣東韶州府十年八月十五日移國江西饒州府正統十一年十一月十二日薨在位二十三年壽三十八葬鄱陽縣安山妃蕭氏南城兵馬指揮忠女宣徳二年十一月初四日冊封天順四年八月初四日薨合葬安山嫡長子康王祁銓以正統十三年嗣在位五十五年以弘治十五年薨壽六十八子安懿世子見濂先薨壽二十四無子庶二弟淸江端裕王見澱嫡一子定王佑棨嗣進安懿爲安王端裕爲端王定王以弘治十八年嗣在位二十年以嘉靖三年薨壽三十無子庶二弟莊王佑楑以嘉靖四年自鎭國將軍嗣在位十三年以十六年薨壽三十八嫡長子憲王厚燽以嘉靖十八年嗣在位二十五年以四十二年薨壽四十五子今王載坮以四十四年嗣

滕懷王瞻塏仁宗第八子母恭肅貴妃郭氏永樂七年十月﹝闕﹞日生二十二年十月十一日封建國雲南未行洪熙元年閏七月十三日薨在位二年壽十七謚懷張京師西山無子國除

梁莊王瞻垍仁宗第九子母恭肅貴妃郭氏永樂九年六月十七日生二十二年十月十一日封宣徳四年八月初三日之國湖廣安陸州正統六年正月十二日薨在位十八年壽三十一葬安陸之瑜靈山妃紀氏安慶衛指揮詹女宣徳二年九月十八日冊封三年六月初四日薨葬順天府韋溝山宣徳八年十月初七日冊封繼妃魏氏南城兵馬指揮亨女景泰二年薨合葬瑜靈山無子國除

衛恭王瞻埏仁宗第十子母恭肅貴妃郭氏永樂十四年十二月二十二日生二十二年十一月十一日封建國河南懷慶府未行正統三年十二月十八日薨在位十五年壽二十三葬順天府豹裏山妃楊氏東城兵馬指揮順女正統二年七月初六日冊封三年十二月二十九日殉節薨謚貞烈合塟豹裏山無子國除

徳莊王見潾英宗第二子母宸妃萬氏正統十三年四月初五日生初名見淸景泰三年五月初三日封榮王天順元年三月初六日更今名攺封徳王成化三年二月十七日之國山東濟南府正徳十二年八月二十二日薨在位六十六年壽七十塟長淸縣靑崖山妃劉氏武功衛正千戶忠女成化元年五月二十八日冊封弘治六年十二月初三日薨合塟靑崖山子懿王佑榕劉妃次子正徳十六年嗣嘉靖十八年薨在位十九年壽六十九子懷順世子厚燉以嘉靖十三年薨壽三十五子載墱次妃郭氏生以嘉靖二十年嗣進懷順爲懷王王在位三十四年以萬曆二年薨壽四十六嫡長子今王翊﹝闕﹞嗣皇第三子見湜母宸妃萬氏正統十四年七月十四日生景泰二年八月初五日薨未封

許悼王見淳英宗第四子母惠妃王氏景泰元年二月二十一日生三年五月初二日封十一月二十四日薨在位七月年三歲葬西山秀懷王見澍英宗第五子母淑妃髙氏景泰三年二月二十一日生於南宮天順元年三月初六日封成化六年九月初七日之國河南汝寧府有賢聲八年九月二十二日薨在位十六年壽二十一塟京城之西山妃王氏中城兵馬指揮昱女成化三年十月十五日冊封九年五月初九日薨合葬西山無子國除

崇簡王見澤英宗第六子母孝肅皇后周氏景泰六年四月十六日生於南宮天順元年二月初六日封成化十年三月初五日之國河南汝寧府弘治十八年七月二十八日薨在位四十九年壽五十一塟確山縣蟠龍山妃余氏南城兵馬指揮信女成化七年四月初六日冊封十年十月二十八日薨合葬蟠龍山嫡第一子靖王佑樒以正徳三年嗣在位四年以六年薨壽三十嫡長子恭王厚耀以正徳九年嗣在位二十四年以嘉靖十六年薨壽三十七塟蟠龍山簡靖恭三王並有賢聲而恭孝友尢著嫡長子莊王載境以嘉靖十八年嗣在位十九年以三十六年薨壽四十葬蟠龍山嫡長子今王翊■﹝釒爵﹞嗣

吉簡王見浚英宗第七子母宸妃萬氏景泰七年六月初九日生天順元年三月初六日封成化十三年九月十九日之國湖廣長沙府嘉靖六年七月二十日薨在位七十一年壽七十二葬善化縣關山妃張氏金吾左衛指揮使通女成化十年四月二十日冊封二十一年六月初二日薨合葬關山庶第一子悼莊世子佑枎以正徳五年先薨年三十二庶第一子定王厚焨以嘉靖八年嗣進悼莊爲悼王定王在位十一年以十八年薨壽三十一庶第一子端王載均十九年以光化王嗣在位二十二年以四十年薨壽三十五嫡子莊王翊鎭以四十二年嗣在位八年以隆慶四年薨年十七無子庶長兄龍陽王翊鑾以隆慶六年進封

忻穆王見治英宗第八子母宸妃萬氏天順二年閏二月初四日生成化二年八月十二日封未之國八年二月二十四日薨在位七年年十五葬西山未娶

徽莊王見沛英宗第九子母徳妃韋氏天順六年二月初二日生成化二年八月十二日封十七年三月初一日之國河南鈞州弘治十八年五月十二日薨在位四十年壽四十四葬城西石峽峪妃黃氏神策衛指揮僉事昱女成化十三年十一月十一日冊封薨日未詳合葬石峽峪庶第一子簡王佑臺以正徳三年嗣在位十八年以嘉靖四年薨壽四十四庶第一子恭王厚爝以嘉靖五年嗣在位二十五年以嘉靖二十九年薨壽四十五庶第二子載埨以三十年嗣在位五年有罪削爵自殺年三十一子七人俱從削國除

岐惠王佑楡憲宗第五子母邵皇后成化十四年十月十八日生二十三年七月十一日封弘治八年二月十一日之國湖廣徳安府十四年十月二十三日薨在位十五年壽二十四葬京城翠微山妃王氏中城兵馬指揮詢女弘治六年四月十八日冊封十四年七月初八日薨合葬翠微山無子國除

益端王佑檳憲宗第六子母莊懿徳妃張氏成化十五年正月初四日生二十三年七月十一日封弘治八年八月二十五日之國江西建昌府嘉靖十八年八月二十四日薨在位五十三年壽六十一葬城南金華山妃彭氏中城兵馬指揮倫女弘治七年二月初三日冊封薨日未詳合葬城南金華山子莊王厚煜以嘉靖二十年嗣在位十六年以三十五年薨壽五十九有賢聲無子弟恭王厚炫以嘉靖三十六年自崇仁王嗣在位二十五年壽八十二有賢聲崇仁長子載增先卒壽﹝闕﹞十子世孫翊鈏以萬曆﹝闕﹞年嗣進封長子爲昭王

衡恭王佑楎憲宗第七子母莊懿徳妃張氏成化十五年閏十月二十五日生二十三年七月十一日封弘治十二年﹝闕﹞月﹝闕﹞日之國山東靑州府嘉靖十七年八月初七日薨在位五十二年壽六十塟臨胊縣三陽山妃沈氏南城兵馬指揮雄女弘治八年八月二十一日冊封薨日未詳合塟臨胊三陽山庶第一子莊王厚燆以十九年嗣有賢聲在位三十三年以隆慶六年薨壽七十一庶第二子﹝闕﹞王載圭以萬曆五年嗣在位四年以萬曆八年薨壽四十五

雍靖王佑橒憲宗第八子母孝惠太皇太后邵氏成化十七年六月初三日生二十三年七月十一日封弘治十二年八月十二日之國湖廣衡州府正徳二年正月初五日薨在位二十一年壽二十七葬京城之西山妃吳氏錦衣衛都指揮僉事玉女弘治十年四月初八日冊封正徳十四年八月二十四日薨合葬西山無子國除

壽定王佑榰憲宗第九子母端懿安妃姚氏成化十七年十一月十二日生弘治四年八月十五日封十一年九月十五日之國四川保寧府十七年五月二十五日移國湖廣徳安府嘉靖二十四年﹝闕﹞月﹝闕﹞日薨在位五十五年壽六十五塟於金山妃徐氏東城兵馬指揮諭女弘治十年十二月十八日冊封正徳七年閏五月十八日薨葬應山縣石龍山無子國除

憲宗第十子成化十九年七月十七日生本年九月初七日薨

汝安王佑梈憲宗第十一子母莊懿徳妃張氏成化二十年九月二十四日生弘治四年八月十五日封十四年九月十九日之國河南衛輝府嘉靖二十年﹝闕﹞月﹝闕﹞日薨在位五十一年壽五十八葬﹝闕﹞妃李氏南城兵馬指揮長春女弘治十二年三月二十日冊封﹝闕﹞年薨合葬京城外之西山無子國除

涇簡王佑橓憲宗第十二子母恭妃楊氏成化二十一年三月十六日生弘治四年八月十五日封十五年四月十一日之國山東沂州嘉靖十六年六月初四日薨在位四十七年壽五十三葬京城外之西山妃曹氏東城兵馬指揮﹝闕﹞女弘治十三年三月二十三日冊封嘉靖九年八月初四日薨繼妃魏氏東城兵馬指揮汝卿女嘉靖十二年正月二十四日冊封俱合葬西山無子國除

榮莊王佑樞憲宗第十三子母康順端妃潘氏成化二十一年十二月十七日生弘治四年八月十五日封正徳三年三月初一日之國湖廣常徳府嘉靖十八年正月二十八日薨在位四十九年壽五十五葬武陵縣大龍山妃劉氏東城兵馬指揮洪女弘治十四年二月二十五日冊封正徳七年十二月二十三日薨合葬大龍山嫡長子懷穆世子厚勲先薨年三十嫡長子今王載墐嗣進懷穆爲懷王

申懿王佑楷憲宗第十四子母恭妃楊氏成化二十三年正月初十日生弘治四年八月十五日封建國四川敍州未之國十六年七月二十九日薨在位十三年壽十七葬京城西蘭山妃項氏東城兵馬指揮泰女弘治四年十一月二十日冊封薨日未詳合葬蘭山無子國除

蔚悼王厚煒孝宗次子母孝康敬皇后張氏弘治七年十二月初五日生九年二月二十五日薨追封蔚王謚悼葬京西金山

嶽懷王厚熙睿宗長子母獻皇后蔣氏弘治十三年六月十二日生才五日薨葬趙家山﹝承天府﹞嘉靖四年九月初十日追封嶽王謚懷三十九年四月始賜名

景恭王載圳世宗第四子母靖妃盧氏嘉靖十六年二月二十九日生十八年二月初一日封四十年三月十六日之國湖廣徳安府四十四年正月初九日薨在位二十七年壽二十九塟金山無子國除

潁殤王載■世宗第五子母肅妃江氏嘉靖十六年八月初五日生次日薨追封潁王謚曰殤葬西山

戚懷王載■﹝戛斗﹞上土下﹞世宗第六子母懿妃趙氏嘉靖十六年八月二十八日生十七年七月十一日薨追封賜謚塟西山

薊哀王載■﹝土匱﹞世宗第七子母雍妃陳氏嘉靖十六年十二月二十九日生十七年正月十五日薨追封賜謚葬金山

均思王載�世宗第八子母榮嬪趙氏嘉靖十八年閏七月初十日生十九年三月初十日薨追封賜謚葬金山靖悼王翊﹝闕﹞穆宗第三子母慈聖太后李氏﹝闕﹞日生初封藍田王﹝闕﹞薨隆慶元年追今封賜謚葬金山

潞王翊﹝闕﹞穆宗第四子母慈聖皇太后﹝闕﹞

邠哀王常﹝闕﹞今上第二子母曰﹝闕﹞以萬曆十二年十二月十九日生卽逝照潁殤王例賜贈謚葬金山

○郡王

太祖以上郡王宗系

六二公者五世祖重八公長子徳祖之伯兄也

千十公者重八公仲子徳祖之仲兄也

四五公者徳祖長子懿祖之伯兄也

初二公者懿祖第二子熙祖之仲弟也

初五公者懿祖第三子熙祖之叔弟也

初十公者懿祖第四子熙祖之季弟也

壽春王者五一公熙祖長子仁祖之伯兄也夫人劉氏子三長子霍丘王重一公夫人翟氏子二曰髙沙王賽哥寶應王鐵哥第二子下蔡王重二公無子第三子安丰王重三公夫人趙氏子四曰六安王轉兒來安王記兒都梁王臊兒英山王潤兒

五二公者熙祖第二子仁祖之仲兄也不及封

豫章王﹝後定爲南昌﹞興隆曰重四公仁祖第一子太祖伯兄也夫人王氏有子二長曰山陽王聖保無後次文正娶樞密院判官謝再興女文正從渡江爲樞密院同僉尋擢大都督府大都督統兵守南昌有功後得罪廢徙暴卒子煒初名鐵柱後攺名守謙洪武三年封靖江王賜冠服祿如郡王官屬如親王九年之國桂林府有罪召還京師徙國雲南再得罪安置鳯陽復不悛撻而錮之二十五年卒子悼僖王贊儀復爵薨壽二十七子莊簡王佐敬嗣薨壽六十六子相承以長子先卒壽三十一子昭和王規裕嗣進長子爲懷順王昭和薨壽三十七子端懿王約麒嗣薨壽五十一子安肅王經枎嗣薨壽三十子恭惠王邦薴嗣壽六十一子﹝闕﹞王任昌嗣薨壽五十一子﹝闕﹞嗣

盱眙王興盛曰重六公仁祖第二子太祖仲兄也夫人唐氏子一曰招信王旺兒

臨淮王興祖曰重七公仁祖第三子太祖叔兄也夫人劉氏無子

弇山堂別集卷三十三

●欽定四庫全書

弇山堂別集卷三十四

﹝明﹞王世貞撰

○郡王

太祖以下郡王宗系

秦府永興簡懿王尙烈湣第二子鄧妃生洪武己巳年甫六歲太祖召至京育於禁中寵愛甚至永樂元年二月十八日冊封之國陜西鞏昌府比至兄隱王請畱西安以惇同气十五年薨壽三十四子恭憲王志■﹝土僕﹞十九年封景泰五年薨壽四十八子昭僖王公鉐景泰六年嗣薨壽六十一子榮惠王誠瀾弘治四年嗣薨壽六十四無子從侄莊定王秉櫸以奉國將軍正徳六年嗣薨子今王惟熣以嘉靖十七年封自陳父原系奉國將軍進襲上準王終身以四十四年薨其後世以本職奉祀保安懷僖王尙煜湣第三子五歲時與兄永興同被召永樂元年冊封是年九月之國陜西臨洮府以長兄隱王奏同永興俱畱西安壽二十五薨子悼順王志垌嗣薨壽二十六子莊簡王公鋉嗣薨壽四十一子榮穆王誠潢嗣薨壽三十五無子弟昭和王誠淥嗣薨壽三十五無子弟靖和王誠漖嗣薨壽五十三子恭懿王秉棧嗣薨壽五十二子鎭國將軍惟煡因祖冒襲準父一輩惟煡逓降奉國將軍奉祀

興平恭靖王尙烐湣第四子薨壽七十一子莊惠王志■﹝土臬﹞嗣壽三十七薨子安僖王公鑠嗣薨壽二十九無嗣除

永壽懷簡王尙灴湣第五子薨壽二十九絕五十年子安惠王志埴始嗣一年薨壽五十五子康定王公鋌嗣一年薨壽三十五子莊僖王誠淋嗣薨壽三十四子恭和王秉欓嗣薨壽六十一子鎭國將軍惟耀先卒子榮靖王懷墡嗣進鎭國爲懷順王榮靖王薨壽二十六子今王敬鏞嗣

安定王尙炌湣第六子永樂十六年坐辠廢爲庶人安置泗州宣徳末赦守湣王墳故壽四十四國除無後

宜川莊靖王志堡隱第三子薨壽三十六子榮順王公鋺嗣薨壽四十九子康僖王誠灌嗣薨壽四十七子思裕王秉楀嗣薨壽三十三無子除

臨潼惠簡王公銘康第三子以宣徳六年生正統七年封成化十年薨壽四十四子和僖王誠源嗣薨壽四十子秉欆嗣秦王惠簡爲安王和僖爲莊王

合陽恵恭王公鏜康第四子薨壽四十子溫穆王誠泓嗣薨壽四十無子弟悼安王誠澮嗣薨壽四十九子安僖王秉檄嗣薨壽二十五無子除

汧陽端懿王公鏳康第五子薨壽六十子安裕王誠洌嗣薨壽四十五子莊靖王秉榛嗣薨壽六十四無子除鎭安王誠泳惠第二子進封秦王隆徳王宣王長子進封

晉府髙平懷簡王濟煜恭第二子封國平陽薨無子國除

平陽王濟熿恭第三子進封晉王尋罪廢

慶成莊惠王濟炫恭第四子封國汾州薨壽四十六子恭僖王美埥嗣薨壽四十九子溫穆王鍾鎰嗣薨壽六十三子端順王奇湞嗣薨壽八十子恭裕王表欒嗣仁孝好禮薨壽八十七子安穆王知燫嗣薨壽七十四長子新■﹝土提﹞先卒壽四十三子今王愼鍾嗣

寧化懿簡王濟煥恭第五子薨壽六十四子僖順王美壤嗣薨壽六十子鍾鈵嗣以罪幽卒壽五十二子長子奇■﹝氵隱﹞亦卒年二十五子康和王表樔嗣進長子爲悼康王康和薨壽六十八子今王知爧嗣

永和昭定王濟烺恭第六子封國汾州薨壽五十六子美塢嗣以罪取回京卒子順僖王鍾鋏嗣薨壽三十子榮懷王奇淯嗣薨壽二十六子靖惠王表■嗣薨壽三十九子安簡王知燠嗣薨壽五十二子﹝闕﹞王新墥嗣薨今王愼鐳嗣

廣昌悼平王濟熇恭第七子薨壽三十四子安僖王美堅嗣薨壽三十四無子國除

交城榮順王美垸定第二子國平陽薨壽六十九子莊僖王鍾鐻嗣薨壽六十一子榮惠王奇淐嗣薨壽四十三無子莊僖第三子鎭國將軍奇滽子榮端王表■﹝木卂﹞嗣進鎭國爲榮僖王榮端薨無子莊僖第六子鎭國將軍奇洢子端和王表■﹝木田﹞嗣進鎭國恭簡王端和自陳冒封準終身王薨壽五十九爵除

陽曲榮靖王美垙定第三子國平陽薨壽﹝闕﹞子鍾鍑嗣以罪廢除子孫以鎭國將軍逓降管府事

西河靖恭王美埻定第四子國平陽薨壽四十六子順簡王鍾鑅嗣薨壽五十四子恭定王奇溯嗣時尙幼卽知孝世宗嘉之薨壽七十六子今王表相嗣亦克於孝方山莊憲王美垣定第五子薨壽六十四子昭僖王鍾鋌嗣以罪革除卒壽六十四子孫以鎭國將軍逓降理府事

臨泉莊簡王美塎定第六子薨壽三十三子悼昭王鍾鏶嗣薨壽二十九子榮穆王奇湒嗣薨壽五十三子表柃未嗣卒壽四十四子知炪嗣卒壽十七追封莊靖王無子除

云丘簡靖王美堣定第七子薨壽六十一子端惠王鍾鋋嗣薨壽﹝闕﹞子恭僖王奇渲嗣壽六十九子﹝闕﹞王表樟嗣薨壽四十二無子除

寧河康僖王美堛定第八子薨壽五十六子安憲王鍾鏤嗣薨壽三十八子溫簡王奇沄嗣薨壽六十四子榮莊王表楠嗣薨壽五十一子今王知■﹝丙上火下﹞嗣

徐溝悼僖王鍾鐸憲第二子薨壽二十五無子除

河東昭靖王鍾鏸憲第三子薨壽三十二子榮安王奇淮嗣薨壽六十三子表枋以鎭國將軍先卒壽三十五子榮懿王知烱嗣進鎭國爲恭憲王榮懿薨壽六十六子端穆王新墤嗣薨壽四十九子今王愼鍵嗣

太谷懷僖王鍾鋐憲第四子薨壽十九無子除

義寧榮康王奇渶莊第二子薨壽四十七子僖裕王表櫬嗣薨壽四十二子端靖王知爀嗣薨壽三十七子康定王新■﹝土鼎﹞嗣薨壽四十八子今王愼鑠嗣

河中悼懷王奇溶莊第三子薨壽三十一子康簡王表梈嗣薨壽五十六子今王知炬嗣

襄陰安惠王奇瀴莊第四子薨壽三十八子宣懿王表楗嗣薨壽二十七無子除

新化恭裕王表槏靖第二子薨壽三十三子端和王知■﹝火節﹞嗣薨壽二十九子新■﹝土典﹞進封晉王除

安溪懷僖王表椈靖第三子以鎭國將軍卒壽二十三追封王無子除

靖安端僖王表柣靖第四子薨壽六十五子今王知焝嗣

旌徳懷安王表栺靖第五子薨壽四十二子榮穆王知■﹝火敖﹞嗣薨壽六十一無子除

榮澤安懿王表檈靖第六子薨壽三十七子端簡王知■﹝火量﹞嗣薨無子除

周府汝南王有勲定第二子以罪削爵壽三十九除

順陽懷莊王有烜定第三子封國汝寧薨壽二十五無子除

新安王有熹定第五子以罪削爵壽三十七﹝闕﹞

永寧靖僖王有灮定第六子薨壽七十二子安惠王子埸嗣薨壽五十五子莊和王同釾嗣薨壽﹝闕﹞子榮穆王安法嗣薨壽五十三子恭定王睦橪嗣薨壽三十九子端順王勤燭嗣薨壽二十九子惠莊王朝堛嗣薨壽四十一子今王在鏜嗣

汝陽恭僖王有煽定第七子薨壽四十七子安憲王子壆嗣薨壽五十子安和王同銍嗣薨壽七十四子康肅王安澓嗣薨壽五十八子宣思王睦槿嗣薨壽四十一子榮定王勤■﹝火丞﹞嗣薨壽三十九子今王朝■﹝土誰﹞嗣

鎭平恭靖王有爌定第八子王攻習書翰並騎射球毱繪畫諸藝各臻其妙性喜吟詠有徳善著述作道統論歷代賢王傳壽七十二薨子榮莊王子堠嗣薨壽五十八子端裕王同■﹝彌上金下﹞嗣薨壽四十一子昭順王安泭嗣薨壽三十一無子爵除以從兄子睦欄奉祀

宜陽康簡王有炥定第九子薨壽七十無子除

遂平悼恭王有熲定第十子薨壽三十二子榮靖王子墌嗣薨壽四十七子恭安王同鐎嗣薨壽四十一子康惠王安洛嗣薨壽七十七子鎭國將軍睦檗先卒壽四十二子今王勤■﹝火麗﹞嗣進鎭國爲端靖王

封丘康懿王有熅定第十一子薨壽六十一子溫和王子■﹝土封﹞嗣薨壽六十七子僖順王同鉻嗣薨壽三十八子端惠王安湜嗣薨壽四十二子肅安王睦訸嗣薨壽三十五子今王勤烜嗣

羅山悼惠王有熼定第十二子薨壽二十三無子除內鄕恭莊王有焵定第十三子薨壽五十六子鎭國將軍子■﹝土戔﹞先卒壽二十七子溫穆王同■﹝釒具﹞嗣進鎭國爲懷靖王溫穆薨壽四十八子溫定王安潼嗣薨壽五十三子莊順王睦檝嗣薨壽四十四子今王勤烰嗣

胙城莊簡王有燆定第十四子薨壽四十三子榮順王子壉嗣薨壽四十三子昭僖王同■﹝厥上金下﹞嗣薨壽四十子宣靖王安瀏嗣薨壽四十九子恭懿王睦桅嗣薨壽四十子今王勤燇嗣

固始王有﹝闕﹞定第十五子無子除

原武安懿王子塒簡第三子薨壽四十子康僖王同■﹝微上金下﹞嗣薨壽四十八子恭順王安淇嗣薨壽七十七子今王睦■﹝木頻率﹞嗣

鄢陵安僖王子墍簡第四子薨壽六十一子靖簡王同鋖嗣薨壽七十子宣僖王安沅嗣薨壽六十八子今王睦枸嗣樂善孝友年七十二時世宗嘉之今九十餘

河陰懷僖王子壇簡第五子薨壽二十一子康簡王同鑣嗣薨壽五十七子莊定王安■﹝氵丘﹞嗣薨壽七十一子恭肅王睦橘嗣薨壽六十三今王勤■﹝火午﹞嗣

項城恭和王子堰簡第七子薨壽五十四無子除

泌陽悼和王子垗簡第八子薨壽十八無子除

潁川溫僖王子墟簡第九子薨壽四十九子榮莊王同■﹝釒亶﹞嗣薨壽五十六子鎭國將軍安潪先卒子今王睦棌嗣

汝南悼和王子垗簡第十子薨壽十八無子除

義陽康靖王子圪簡十一子薨壽五十六子榮安王同鍱嗣薨壽三十子恭端王安汥嗣薨壽三十九子今王睦楪嗣

汝陰懷懿王子垵簡十二子薨壽三十無子除

臨汝端懿王子磚簡十三子薨壽五十子恭康王同銜嗣薨壽五十三子今王安洔嗣

沈丘榮戾王同鏺懿第二子薨壽五十五子靖和王安涪嗣薨壽五十八子榮定王睦栲嗣薨壽五十一子今王勤■﹝火禺﹞嗣

上洛莊惠王同■﹝釒朵﹞懿第三子薨壽四十五子榮僖王安瀼嗣薨壽五十六子康裕王睦■﹝木盛﹞嗣薨壽四十四子今王勤謶嗣

魯陽恭惠王同鈮懿第四子薨壽六十六子靖肅王安汞嗣薨壽六十四子鎭國將軍睦杫先卒子今王勤灰嗣進鎭國爲安定王

臨湍榮惠王同鈞懿第五子薨壽三十二子端簡王安沈嗣薨壽四十三子莊毅王睦檠嗣薨壽二十八子端靖王勤緂嗣薨壽﹝闕﹞十八

堵陽安僖王同鉣懿第六子薨壽八十三子鎭國將軍安■﹝氵驛﹞先卒壽五十六子輔國將軍睦臺亦卒壽二十九子今王勤炈嗣進鎭國爲榮憲王輔國爲康裕王

河淸昭和王同鐪懿第七子薨壽三十一子端穆王安泬嗣薨壽十六無子弟莊憲王安洇嗣薨壽六十六子榮僖王睦稜嗣薨壽四十七子今王勤熛嗣

新會恭簡又曰昭穆王同鏘懿第八子薨壽四十六子康惠王安渤嗣薨壽四十九子今王睦樒嗣

義寧昭安王安涘惠第四子薨壽五十三子榮懿王睦櫸嗣薨壽四十五今王勤■﹝福上灬下﹞嗣

平樂王安泛惠第五子年三十一以罪廢爲庶人送鳯陽守祖陵

崇善恭順王安■﹝氵宮﹞惠第六子薨壽四十六子端憲王睦槤嗣薨壽三十四長子勤爁先卒子王朝墉嗣薨壽十九無子爵除

海陽康隱王安漨惠第七子薨壽四十一子端康王睦杲嗣薨壽四十子今王勤炵嗣

定安懷簡王安彌惠第十子薨壽十九無子除

曲江恭和王安渫惠十一子薨壽四十五子榮定王睦榕嗣薨壽四十三子今王勤爟嗣

博平恭裕王安■﹝氵戍﹞惠第十三子有賢聲薨壽五十一子今王睦柯嗣近八十矣

聊城懷和王安■﹝氵脇﹞惠十五子薨壽十八無子除

汾西靖安王安漕惠十六子薨壽四十四子端惠王睦桍嗣薨壽四十四子康懿王勤■﹝火雋﹞嗣薨壽二十七子榮靖王朝坰嗣薨壽二十六無子除

魯山康和王安潨惠十七子薨壽四十六子榮安王睦欏嗣薨壽五十七子康憲王勤■﹝火而﹞嗣薨壽三十七無子除

信陵懿簡王安■﹝氵窣﹞惠十八子薨壽三十四子莊安王睦楃嗣薨壽三十五子端和王勤熩嗣薨壽十八無子除

邵陵恭順王安潿惠十九子薨壽五十子今王睦■﹝木宇﹞嗣

萊陽榮康王安潏惠二十子薨壽五十二子端定王睦桄嗣薨壽四十三子今王勤煗嗣

東會莊僖王安瀉惠二十一子薨壽三十八子今王睦柊嗣今七十餘

富陽安穆王安濯惠二十二子薨壽三十三子端僖王睦桴嗣薨壽三十八子勤煋嗣年三十九以辠幽髙墻會稽康敬王安■﹝氵策﹞惠二十三子薨壽五十四子宣懿王睦杉嗣薨壽四十一子﹝闕﹞王勤■﹝辶焱﹞嗣薨無子除

浦江懷隠王安涇惠二十四子薨壽三十八子安簡王睦栮嗣薨壽三十三子今王勤■﹝火熒﹞嗣

麗水恭順王安汾惠二十五子薨壽二十無嗣除

應城恭穆王睦桎悼第四子薨壽七十二子今王勤燝嗣壽七十餘

益陽康定王睦楮悼第五子薨壽五十六子鎭國將軍勤煜先卒年二十六子今王朝壇嗣進鎭國爲恭憲王奉新榮憲王睦椔悼第六子薨壽四十五子今王勤■﹝火戒﹞嗣壽七十

南陵莊裕王睦楧悼第九子薨壽六十九無子除

京山溫惠王勤炫恭第三子薨壽五十九子鎭國將軍朝壁先卒年二十九子今王在銖嗣

華亭榮安王勤熂恭第四子薨壽四十一子今王朝垣嗣

寶坻王勤炬恭第五子今尙存七十餘矣

湯溪榮憲王勤烶恭第六子薨壽四十一子今王朝型嗣

瑞金榮簡王勤煥恭第七子薨壽四十子溫靖王朝■﹝土衮﹞嗣薨壽三十二子今王在鈉嗣

商城榮簡王勒烒恭第八子薨壽五十一子今王朝埫嗣

臨安王勤烷恭第十子十二歲夭

柘城王勤烼恭第十一子今存

修武康簡王勤■﹝火庭﹞恭十二子薨壽三十九子今王朝堋嗣

安吉王勤■﹝火勃﹞恭十三子今尙在

汝寧端恪王勤然恭十四子薨壽四十五子今王朝埭嗣

彰徳王勤焞恭十五子尙在

順慶王朝埴康第二子尙在

保寧恭簡王朝堵康第三子薨壽三十二子今王在鍛嗣

儀封王在鑾莊第二子尙在

安昌王在鉷莊第三子尙在

遂寧王在鈺莊第四子尙在

楚府巴陵悼簡王孟■﹝火怱﹞昭第一子薨年十七無子除

永安懿簡王孟烱昭第三子薨壽五十子莊惠王季塾嗣薨壽六十子長子均■﹝釒粟﹞先卒壽四十一子靖懿王榮澹嗣進長子悼懷王靖懿薨壽六十五子昭定王顯梧嗣薨壽五十三子恭順王英焌嗣薨壽七十七子今王華■﹝土末﹞嗣

壽昌安僖王孟焯昭第四子薨壽五十八子靖和王季■﹝土予﹞嗣薨壽六十五子莊穆王均鐵嗣薨壽四十八無子除

崇陽靖簡王孟煒昭第五子薨壽六十三子莊僖王季堞嗣薨壽四十七子端懿王均鐓嗣薨壽七十二子長子榮■﹝氵羅﹞先卒壽三十九子顯休嗣進長子悼隠王顯休得罪賜死年四十三子長子英■﹝堅﹐火代土﹞降鎭國將軍奉祀

通山靖恭王孟爚昭第六子薨壽五十七子莊簡王季垟嗣薨壽四﹝闕﹞子長子均■﹝釒策﹞先卒子溫定王榮■﹝氵亳﹞嗣進長子安惠王溫定薨壽六十三子端穆王顯楀嗣薨壽六十八子今王英炊嗣七十餘尙在

通城莊靖王孟燦昭第七子薨壽六十七子榮順王季■﹝土堂﹞嗣薨壽七十一子長子均钃先卒壽四十八追封僖穆王子溫惠王榮渡嗣薨壽六十九長子顯櫃先卒壽四十追封懷簡王子王英焀嗣薨壽七十二子今王華塒嗣

景陵順靖王孟照昭第八子薨壽五十五無嗣

嶽陽悼惠王孟爟昭第九子薨壽三十三子恭僖王季境嗣薨壽五十八無子

江夏康靖王孟熅昭第十子薨壽六十三子悼順王季■﹝土號﹞嗣薨壽三十九子安惠王均鋷嗣薨壽三十九子端僖王榮漠嗣薨壽五十八子今王顯桔嗣

東安恭定王季塛莊第三子薨壽三十八子均鈋嗣均鈋進嗣楚王以弟昭簡王均鈽嗣薨壽五十九子恭懿王榮淑嗣薨壽五十五子今王顯梡嗣

大冶悼僖王季堧莊第四子薨壽二十二無嗣

縉雲懷僖王榮淋靖第二子薨壽十八無嗣

保康榮靖王顯樟端第二子年十六無嗣

武岡王顯槐端第三子今六十矣

齊府樂安悼隱王賢烶庶人長子辠除

長山王賢焌庶人二子辠除

平原王賢■庶人三子辠除

安丘靖恭王泰坾靖第二子薨壽六十二子長子陽鐩先卒年十八追封莊簡王子榮順王當澻嗣薨壽四十六子端惠王健朴嗣薨壽四十七子榮恪王觀■﹝火亷﹞嗣薨壽三十二今王頤堀嗣

魯府巨野僖順王泰墱靖第三子薨壽四十九子恭定王陽鎣嗣薨壽七十一子莊憲王當涵嗣薨壽七十二子端肅王健櫏嗣薨壽六十一子惠榮王觀燖嗣薨壽四十三無子除

鄒平莊靖王泰塍靖第四子薨壽四十八子恭懿王陽鎕嗣薨壽六十四子莊定王當潩嗣薨壽七十一子鎭國將軍健檔先卒年四十二追封榮安王子恭靖王觀爁嗣薨壽四十八子今王頤杜嗣

樂陵恭惠王泰壆靖第五子薨壽四十六子宣懿王陽錧嗣薨壽七十八子鎭國將軍當渿未封卒年六十一追封端簡王子莊康王健槪嗣薨壽六十九子恭僖王觀燔嗣薨壽七十一子今王頤■﹝土戔﹞嗣

東阿端懿王泰壄靖第六子薨壽八十一子長子陽鐔先卒年三十無子弟榮靖王陽鏢嗣進長子悼和王榮靖薨壽六十三子康惠王當滰嗣薨壽七十無子除

東甌端肅王當沘莊第二子薨壽六十八子恭恪王健楸嗣薨壽七十無子除

郯城康僖王當滋莊第三子薨壽五十一無子除

館陶宣思王當漎莊第四子薨壽五十一無子除

翼城恭安王當澐莊第五子薨壽四十八子今王健檙嗣

滋陽榮莊王當漬莊第六子薨壽七十三子鎭國將軍健樀先卒年三十二子恭裕王觀煒嗣進鎭國爲懷懿王恭裕薨壽六十子長子頤﹝闕﹞先卒年二十四子今王壽鍑嗣

陽信安僖王當■﹝氵昔﹞莊第七子薨壽五十八子安懿王健杫嗣薨壽五十七子榮康王觀燃嗣薨壽四十五子恭簡王頤埔嗣薨壽二十九子今王壽鈔嗣

髙密康穆王當湄莊第八子薨壽三十六子安簡王健栻嗣薨壽四十五子昭和王觀煐嗣薨壽三十七子﹝闕﹞王頤封嗣壽十八無子除

歸善王當沍莊第九子坐誣幽髙墻自殺壽三十八子康肅王健■﹝木田﹞嗣薨壽三十六無子除

新蔡端穆王當泘莊第十子薨壽五十二子昭和王健楖嗣薨壽五十六子今王觀煃嗣

東原王頤埨端第二子尙存

蜀府華陽悼隠王悅耀獻第二子以謀敓適徙武岡又徙澧州薨壽四十二子康簡王友堚嗣薨壽五十一子悼康王申鍷嗣薨壽四十二子恭順王賓泟嗣薨壽四十九子長子讓核先卒子今王承爝嗣進封長子爲康僖王

崇寧王悅燇獻第三子薨壽二十六無子國除

崇慶王悅炘獻第四子薨壽十七無子國除

永川莊簡王悅烯獻第六子薨壽五十四妃何氏同日自盡謚貞順子友埐先卒無嗣國除

黔江悼懷王友坿悼莊第三子未婚薨壽十一國除

內江莊懿王友墦和第二子薨壽八十二子長子申鉘先卒壽四十四子康靖王賓沚嗣薨壽五十四子長子讓扮先卒子﹝闕﹞王承■﹝聲﹐火代耳﹞嗣薨壽三十子今王宣堮嗣徳陽僖安王友■﹝土威﹞和第三子薨壽四十二子恭裕王申銈嗣薨壽六十九子榮康王賓灉嗣薨壽七十三無子以奉國將軍承炦奉祀

石泉榮穆王友■﹝土貢﹞和第四子薨壽七十二子恭簡王申鎛嗣薨壽七十子康惠王賓淸嗣薨壽六十二子今王讓機嗣

汶川懿簡王友■﹝土詹﹞和第五子薨壽三十子榮康王申銷嗣薨壽七十五子恭僖王賓沙嗣薨壽七十七子長子讓杝先卒年五十一子今王承烱嗣

慶符恭僖王友墂和第六子薨壽五十七子端順王申鐓嗣薨壽五十六子恭和王賓沾嗣薨壽六十子今王讓檥嗣

南川安靖王申鋸定第四子薨壽七十二長子賓漗孫讓檐卒無後次子賓灠亦先卒以其子今王讓樨嗣

江安王宣址康第二子今存

湘府無後

弇山堂別集卷三十四

●欽定四庫全書

弇山堂別集卷三十五

﹝明﹞王世貞撰

○郡王

太祖以下郡王宗系

代府廣陵榮虛王遜■﹝火民﹞簡第二子薨壽五十七子莊裕王仕■﹝土玆﹞嗣薨壽五十五子順簡王成■﹝釒疑﹞嗣薨壽七十子宣和王聰漢嗣薨壽六十子康定王俊槻嗣薨壽五十三子榮昭王充煡嗣薨壽五十三子今王廷塒嗣

潞城僖順王遜■﹝火寧﹞簡第三子薨壽六十五子安簡王仕埬嗣薨壽五十六子榮安王成鑘嗣薨壽四十六子宣惠王聰蒗嗣薨壽四十六子端憲王俊稜嗣薨壽五十七子今王充熀嗣

山陰康惠王遜煁簡第四子王蒲州薨壽五十九子端裕王仕堸嗣薨壽﹝闕﹞子榮靖王成鍪嗣薨壽四十八子僖順王聰澍嗣薨壽五十子今王俊柵嗣尙在五十三矣多才藝好佛法

襄垣恭簡王遜燂簡第五子王蒲州薨壽五十三子仕■﹝土匱﹞嗣犯十惡囚死子孫廢爲庶人弟安惠王仕坯冒嗣薨壽九十一子﹝闕﹞王成鍨嗣薨壽九十二長子聰瀺先卒長孫俊渠亦卒曽長孫充煌以曽祖仕坯冒襲遞降輔國中尉管理府事

靈丘榮順王遜烇簡第六子王絳州薨壽七十五子僖靖王仕■﹝邊﹐土代辶﹞嗣薨壽六十一子莊和王成鈠嗣薨壽四十一子端懿王聰滆嗣薨壽八十二子長子俊格先卒年五十三長孫充熼繼卒年三十九曽長孫廷址亦卒年二十三子鼐鐮嗣王廷址追封俊格康悼王充熼悼懿王廷址懷僖王初世宗嘉端懿壽八十而四世嫡長子時準予封號鼐鐮後坐罪削爵弟鼐鈇以中尉管府事宣寜靖莊王遜炓簡第七子王澤州薨壽四十九子和僖王仕■﹝嬴﹐土代女﹞嗣薨壽三十一子恭安王成鈷嗣薨壽二十九子康靖王聰■﹝氵獻﹞嗣薨壽二十四子昭榮王俊相嗣薨壽五十一子充燦嗣

懷仁榮定王遜烠簡第八子王霍州薨壽七十六子鎭國將軍仕■﹝土尞﹞先卒壽四十五子恭和王成鈀嗣進封鎭國爲安僖王恭和薨壽四十一子溫惠王聰淑嗣薨壽三十三無子弟鎭國將軍聰洌理府事卒壽四十二子莊簡王俊榭嗣進鎭國僖康王莊簡薨壽六十七子充■﹝火於﹞以父冒襲降奉國將軍仍管理府事

隰川懿安王遜熮簡第十子王澤州薨壽四十六子恭僖王仕■﹝土遂﹞嗣薨壽四十子莊隠王成鈞嗣薨壽二十六子康肅王聰■﹝氵羨﹞嗣薨壽三十六子莊惠王俊栢嗣薨壽五十一無子從弟輔國將軍俊檖理府事

昌化溫憲王仕壇戾第二子薨壽六十九子榮僖王成鍰嗣薨壽六十六子端襄王聰浕嗣薨壽七十無子除定安悼隠王成鏻隠第二子王忻州薨壽三十二子長子聰潏居喪失禮憲宗停其封卒子俊桯奉祀卒子充爝封奉國將軍卒子鎭國中尉廷埽俱奉勅管理府事博野悼恭王成鐭隠第三子薨壽二十八子端穆王聰溙嗣薨壽三十五子莊憲王俊櫍嗣薨壽六十無子侄孫奉國將軍廷墧奉祀

和川悼僖王成鏝隠第四子薨壽三十子宣懿王聰潪嗣薨壽四十二子恭惠王俊■﹝龍上木下﹞嗣薨壽四十八子榮康王充烰嗣薨壽三十四子今王廷碱嗣

寜津懷康王成鉖隠第五子薨壽三十七子懷莊王聰滴嗣薨無子弟溫穆王聰泠嗣薨壽二十七子今王俊椂嗣七十餘矣例當停襲

棗彊靖安王成釨隠第六子薨壽三十七子康惠王聰滋嗣薨壽五十三子長子俊棶先卒年二十九子今王充燤嗣進長子爲榮和王

饒陽悼昭王成鋈隠第七子薨壽二十三子榮莊王聰■﹝氵微﹞嗣薨壽五十九子長子俊榬先卒年二十一子充■﹝弓吉﹞上灬下﹞嗣進長子康僖王充■﹝弓吉﹞上灬下﹞年三十以罪革發髙墻放回爲庶人

樂昌康懿王聰涓惠第二子王朔州薨壽七十六子長子俊楅先卒年五十五子今王充燻嗣進封長子榮簡王

吉陽恭順王聰注惠第三子薨壽八十子今王俊槿嗣今已七十餘矣

溧陽榮定王聰■﹝氵軌﹞惠第四子薨壽七十九子今王俊椐嗣

進賢莊惠王俊樻思第二子薨壽五十四子恭懿王充炨嗣薨壽四十二無子除

河內莊安王充爔懿第四子薨壽五十二子恭憲王廷堄嗣薨壽三十九無子除

富川悼定王充煜懿第五子薨壽二十九子康簡王廷垶嗣薨壽四十八子鎭國將軍鼐鏵嗣

寶丰悼順王充■﹝火允﹞懿十一子薨壽二十八無子

碭山悼懷王充■﹝火川﹞懿十二子薨壽二十七無子

太平王鼐鉉恭第一子嗣王

新寧王鼐鈞恭第二子萬曆三年罪革半祿

永慶王鼐鈺恭第三子

肅府淳化端惠王眞泓恭第二子薨子今王弼果嗣

鉛山榮和王眞瀞恭第三子薨壽五十六子今王弼幹嗣

金壇恭裕王眞洵恭第四子薨壽四十七子長子弼楏嘉靖四十五年有罪革除

會寧莊惠王眞潤恭第五子薨壽五十三無子除

延長王眞滰恭第六子今存

開化王弼枳靖第六子今存

會昌王弼棟靖第七子今存

延安恭靖王縉焮定第二子壽二十四無子除

遼府長陽王貴烚簡第二子降庶人故壽五十二子昭和王豪■﹝濕﹐土代氵﹞嗣薨壽八十一子安靖王恩鈉嗣薨壽八十九子恭裕王寵遊嗣壽七十四子長子致楹先卒子今王憲煥嗣

逺安王貴燮簡第三子洪熈元年以不孝降庶人故壽六十八國除

巴東王貴煊簡第五子同兄貴燮降庶人故壽五十三國除

潛山王貴燉簡第六子無嗣

宜都王貴燯簡第七子無嗣

松滋安惠王貴烆簡第八子薨壽三十九子靖簡王豪堙嗣薨壽六十六子榮和王恩鈳嗣薨壽六十六子昭憲王寵洌嗣薨壽五十一子今王致槺嗣

益陽安僖王貴烰簡第九子薨壽三十七子懿簡王豪■﹝土幾﹞嗣薨壽三十一子恭和王恩銅嗣薨壽六十三子康恪王寵淄嗣薨壽五十二子榮惠王致橏嗣薨壽六十二子今王憲熽嗣

湘陰安僖王貴焻簡第十子薨壽五十六子康懿王豪壧嗣薨壽六十四子恭簡王恩鍖嗣薨壽五十五子端靖王寵湳嗣薨壽六十八子恭定王致梠嗣薨壽五十八子今王憲煙嗣

衡陽莊和王貴■﹝堅﹐火代土﹞簡十一子薨壽四十四子僖靖王豪■﹝土集﹞嗣薨壽五十三子長子恩鏏未封卒壽三十三子安懿王寵淹嗣進長子悼僖王安懿薨壽五十七無子奉國將軍寵池奉祀

應山悼恭王貴■﹝火聶﹞簡十二子薨壽三十三子端順王豪■嗣薨壽五十七子和僖王恩鐂嗣薨壽三十八無子輔國將軍寵波奉祀

宜城康簡王貴■﹝火節﹞簡十五子薨壽六十三子榮僖王豪坽嗣薨壽五十二子懷靖王恩銑嗣薨壽五十二子懿定王寵濵嗣薨壽四十六子榮昭王致棖嗣薨壽四十二無子國除

枝江莊惠王貴熠簡十六子薨壽四十一子靖僖王豪壂嗣薨壽二十七子溫穆王恩錢薨壽四十一子悼懷王寵潤嗣薨壽四十五子端懿王致樨嗣薨壽四十七子長子憲燇卒無子除

沅陵恭憲王貴燏簡十七子薨壽五十八子昭安王豪塶嗣薨壽五十六子宣穆王恩鈰嗣薨壽三十九無子弟莊恪王恩鈼嗣薨壽四十二子榮簡王寵淶嗣薨壽五十子今王致枇嗣

麻陽悼僖王貴燠簡十八子薨壽二十五無子

衡山恭惠王貴煘簡十九子薨壽五十七無子奉國將軍寵淇奉祀

蘄水靖和王貴熡簡二十子薨壽四十五子安穆王豪坴嗣薨壽五十五子康順王恩巨嗣薨壽四十八子僖簡王寵澍嗣薨壽三十三子今王致■﹝木盛﹞嗣

肅寧悼靖王恩鉹靖第三子薨壽三十一子榮順王寵汕嗣薨壽六十二子今王致栟嗣

長垣恭順王恩鉀靖第四子薨壽五十四子王寵泑嗣薨壽七十五無子除

光澤榮端王寵瀼惠第二子薨壽七十二子恭僖王致榞嗣薨壽五十八子今王憲■嗣

廣元康僖王致椹恭第二子薨壽五十一子今王憲爀嗣

慶府靖寧王秩■﹝壽上火下﹞靖第二子蚤夭無子

眞寜莊惠王秩熒靖第三子薨壽五十六子康簡王邃垿嗣薨壽二十九子溫穆王寘■﹝釒曉﹞嗣薨壽三十三子榮僖王臺涍嗣薨壽二十九子安惠王鼒■﹝木畢﹞嗣薨壽四十七子今王倪■﹝火安﹞嗣

安化惠懿王秩炵靖第四子薨壽八十八子邃墁以鎭國將軍先卒壽二十八追封恭和王王薨之七日妃楊氏不食死子寘鐇以長孫嗣正徳五年以誅瑾爲名謀反伏誅年五十八

岐山悼莊王秩煉靖第五子蚤薨無嗣除

安塞宣靖王秩炅靖第六子薨壽四十七無嗣除

弘農安僖王邃■﹝土典﹞康第三子薨壽四十二子榮惠王寘鑭嗣薨壽四十三子恭定王臺泙嗣薨壽四十九子康僖王鼒■嗣薨壽四十五子今王倪■﹝火魚﹞嗣

丰林溫僖王邃■﹝土兌﹞康第六子薨壽五十子安簡王寘鏷嗣薨壽四十五子端康王臺瀚嗣薨壽四十四子今王鼒樲嗣

鞏昌王寘銂莊第二子嘉靖十二年年五十五有罪革爵幽髙墻死孫鼒梂爲輔國將軍

壽陽和靖王臺濠恭第二子薨壽二十五子端懿王鼒■﹝木昂﹞嗣薨壽二十六子今王倪爋嗣

延川端穆王鼒檟定第二子薨壽四十三子長子倪煋嗣

華陰王倪焯今年三十七

寧府臨川康僖王盤熚獻第二子天順五年坐非其罪廢爲庶人幽髙墻成化二十一年故壽六十八子奠埨亦以不能諫阻送西山祖陵焚修先父卒壽三十八子覲鐸生宸■﹝氵米頁﹞■﹝氵米頁﹞生拱檤嘉靖十五年陳情乞襲封世宗以年逺不許準封鎭國中尉三十五年追封熚康僖王埨恭順王拱檤又以罪除

宜春安簡王盤烑獻第三子薨壽七十九子宣和王奠坫嗣薨壽六十一子覲鐏以長子先卒壽四十三子康僖王宸澮嗣進長子懷簡王康僖薨壽二十七子拱樤嗣坐宸濠叛逆解京賜死年三十五國除

新昌安僖王盤炷獻第四子薨壽四十一無嗣除

信丰悼惠王盤■﹝火莫﹞獻第五子薨年十九無嗣除瑞昌恭僖王奠墠惠第二子薨壽五十八子榮安王覲鐊嗣薨壽四十八子鎭國將軍宸■﹝氵靚﹞先卒壽二十三子拱栟嗣進鎭國悼順王拱栟坐宸濠叛逆先死年三十二子多燦送髙墻樂安王代理府事

樂安昭定王奠壘惠第三子薨壽六十三子覲鑉以鎭國將軍先卒年二十二子靖莊王宸湔嗣進鎭國溫隠王靖莊薨壽六十四子端簡王拱欏嗣薨壽五十六子今王多焿嗣

石城恭靖王奠堵惠第四子薨壽六十子覲鏑以鎭國將軍先卒年三十六子宸浮嗣進鎭國爲端隠王宸浮先與兄宸潣訐奏降爲庶人嘉靖二十四年世宗憫其貧老準與冠帶給歲祿三之一三十七年故壽六十七追封安恪王無嗣樂安王代理府事

弋陽榮莊王奠壏惠第五子坐寃僇死年二十九事白追謚子僖順王覲鐰嗣薨壽四十三子莊僖王宸■﹝氵丙﹞嗣薨壽四十子拱樻初封鎭國將軍後以逆濠故停襲嘉靖元年始許以本職攝府事二年嗣漸設官屬薨壽五十五謚端惠子今王多焜嗣薨壽﹝闕﹞無子奉國將軍多煌理府事

鍾陵王覲錐靖第三子以辠降庶人送鳯陽故壽五十九子孫不準襲建安王理府事

建安簡定王覲鋉靖第四子薨壽六十九子莊順王宸潚嗣壽六十四子今王多■﹝火節﹞嗣

岷府江川恭惠王徽煝莊第三子王寶慶府薨壽五十六子榮懿王音墊嗣薨壽七十八子今王膺鐩嗣

廣通王徽煠莊第四子景泰三年年三十八有罪發髙墻國除

陽宗王徽焟莊第五子景泰三年年三十四有罪發髙墻國除

南渭榮順王音■﹝職﹐去耳﹞上土下﹞恭第二子王永州府薨壽五十五子膺鉙以鎭國將軍未封卒壽五十五子安和王彥濵嗣進鎭國爲懷簡王安和薨壽六十子莊順王譽橎嗣薨壽五十九無子爵除弟鎭國將軍譽樅世襲本職奉祀安昌懷僖王膺鋪順第二子薨壽二十八子榮和王彥滵嗣薨壽四十二子王譽櫛嗣薨壽六十七子定烷以鎭國將軍先卒壽三十四子長孫幹理奉祀

完城王膺錕順第三子成化二十三年年三十一以罪發鳯陽守陵故無子爵除

黎山安懿王膺鉖順第四子薨壽四十子康靖王彥■﹝氵山莫﹞嗣薨壽四十三子榮僖王譽枚嗣薨壽四十九子今王定■﹝差上火下﹞嗣

沙陽端靖王膺刨順第五子薨壽五十五子王彥濎嗣薨壽三十六無嗣除

唐年恭裕王膺錄順第六子薨壽七十六子王彥淍嗣薨壽七十八子長子譽欒卒壽四十無嗣除

南安王彥泥簡第二子嘉靖五年以罪廢爲庶人幽髙墻年六十五故爵除

南丰王彥激簡第三子薨壽六十七子今王譽棡嗣

善化康簡王譽桔靖第二子薨壽五十四子今王定焌嗣

建徳榮安王譽梴靖第三子薨壽二十五子今王定■﹝火向﹞嗣

漢川王譽榛靖第五子今年七十餘

遂安王譽■﹝木翠﹞靖第七子薨壽三十無嗣除

長壽王譽橲靖第八子薨壽三十九無嗣以善化康簡王子輔國將軍定燦奉祀

綏寧王定■﹝火上幾下﹞康第三子今存

南漳王定燑康第六子薨年十五無子除

祁陽王定■﹝火葉﹞康第七子今存

廣濟王定■﹝火業﹞康第八子今存

靑林王幹垣今王第一子薨年三十無嗣除

谷府世子賦照庶人長子逆除

醴陵王賦熻庶人二子逆除

韓府襄陵莊穆王衝炑憲第二子以孝友兩被褒嘉薨壽七十八子恭惠王範址嗣薨壽八十二子安穆王徵鈐嗣薨壽八十三子偕浰以鎭國將軍先卒壽四十三子旭橦亦以長孫未封卒壽四十一子今王融焚嗣進鎭國爲端和王長孫爲懿簡王

樂平定肅王衝烋憲第三子薨壽八十二子範場以鎭國將軍未封卒壽六十子恭安王徵錏嗣進鎭國僖安王恭安薨壽八十二子溫定王偕渳嗣薨壽七十子長子旭椻先卒壽四十二子今王融熨嗣進長子安和王臨汾王衝■﹝火禺﹞憲第四子蚤薨無嗣除

褒城昭裕王範堮恭第三子薨壽六十二子宣惠王徵巨嗣薨壽四十八子安僖王偕沺嗣薨壽四十一子康順王旭欄嗣薨壽四十四子溫靜王融■﹝丞上火下﹞嗣薨壽二十六子今王謨垣嗣

通渭莊簡王範墅恭第四子薨壽四十三子榮靖王徵銶嗣薨壽四十九子恭裕王偕浢嗣薨壽三十二子安定玉旭■﹝木陽﹞嗣薨壽四十二子端順王融■﹝火光﹞嗣薨壽二十七子今王謨埫嗣

平利懷簡王範壑恭第五子蚤薨無嗣除

漢陰恭惠王徵鍉靖第二子薨無嗣王疾時妃父周恂謀取他人之子納入爲王后旣長俱受封矣成化十四年事發恂處極刑家籍沒冒封男女俱賜自盡追削恭惠謚降爲庶人國除

髙平榮和王偕濼惠第六子薨壽五十一子昭簡王旭樽嗣薨壽三十九子融烇嗣有罪除謫爲庶人故壽四十八

西徳昭僖王偕瀞惠第七子薨壽四十九子旭樅以長子先卒壽三十三子今王融■﹝火寉﹞嗣進長子爲悼昭王今王七十餘矣

隴西安懿王旭林康第三子薨壽六十一無子除

寧逺宣和王旭栓康第四子薨壽二十九子恭懿王融煐嗣薨壽四十八子恭靖王謨垙嗣薨壽三十一子朗■﹝釒奠﹞嗣

長泰榮順王旭橫康第六子薨壽四十三子恭簡王融焯嗣薨壽五十三子鎭國將軍謨■﹝土貢﹞嗣

永福端僖王旭橝康第七子薨壽五十六子今王融燓嗣

建寧恭安王旭■﹝木肴﹞康第八子薨壽四十一子融■﹝火旬﹞嘉靖三十七年以辠廢爲庶人故壽五十四國除

長洲定恭王融焌昭第二子薨壽七十子謨墷以長子先卒壽三十七子今王朗鋎嗣

昆山榮康王融烄昭第四子薨壽五十六子今王謨埦嗣

長樂康懿王融焞昭第五子薨壽四十二子今王謨■﹝土斗﹞嗣

髙淳莊懿王謨■﹝土玆﹞定第二子薨壽四十一子今王朗鎔嗣

休寧安靖王謨塨定第三子薨壽三十三子今王朗鏐嗣

慶陽莊懿王謨墊定第四子薨壽二十五子今王朗鐱嗣

通安王謨墆定第六子

崇明王璟淸今王二子

長吉王璟■﹝闊﹐志代舌﹞今王三子

保徳王璟■﹝氵去虎﹞今王四子

瀋府陵川康肅王佶煃簡第二子薨壽七十一子幼■﹝土堅﹞以長子先卒壽三十八子康簡王詮■﹝釒夢﹞嗣進長子懷懿王康簡薨壽七十六子勛瀼以長子先卒壽五十子莊安王胤果嗣進長子爲悼康王莊安薨壽五十八子今王恬燆嗣

平遙僖靖王佶煟簡第三子薨壽三十九子惠恭王幼■﹝土量﹞嗣薨壽四十五無嗣除以唐山悼僖王子鎭國將軍詮鎣奉祀

黎城昭僖王佶燏簡第四子薨壽三十三子莊惠王幼■﹝土爰﹞嗣薨壽三十七無嗣以淸源莊簡王第五子詮鏴嗣旣而歸本宗以淸源榮僖王第三子勛洺奉祀

稷山悼靖王佶焆簡第五子薨壽三十三子莊靖王幼垬嗣薨壽三十二子榮和王詮鋈嗣薨壽五十五子端簡王勛■﹝氵丘﹞嗣薨壽六十二子昭靖王胤柯嗣薨壽六十五子今王恬炠嗣

沁水悼懷王佶熅簡第六子薨壽三十子安惠王幼塐嗣薨壽﹝闕﹞子端懿王詮鐕嗣薨壽四十子榮穆王勛瀶嗣薨壽四十五子莊和王胤欀嗣薨壽四十八子昭定王恬烆嗣薨壽四十八子今王珵階嗣

沁源恭定王佶■﹝火阜﹞簡第八子薨壽三十八子端憲王幼埼嗣薨壽四十五子榮靖王詮鍾嗣薨壽六十五子康僖王勛溱嗣薨壽七十一子胤楊以長子先卒壽四十一子今王恬煒嗣進長子悼和王

淸源莊簡王幼■﹝土予﹞康第三子有才能薨壽七十子榮僖王詮鏴先繼黎城莊惠王嗣後莊簡三子俱卒復歸宗嗣薨壽四十九子端和王勛瀳嗣薨壽六十七子今王胤■﹝木乃﹞嗣

遼山宣穆王幼墏康第四子薨壽六十九子端和王詮鉞嗣薨壽三十五子今王勛澄嗣

內丘恭僖王幼■﹝土寅﹞康第六子薨壽七十一子詮鋷以長子先卒壽四十一子端靖王勛漴嗣進長子爲悼順王端靖薨壽五十八子胤柲以長子先卒年四十子今王恬熈嗣進封長子安裕王

廣宗懷靖王幼■﹝土木﹞康第七子薨壽二十六無嗣除

唐山悼憘王幼墧康第八子薨壽四十二子榮康王詮鈹嗣薨壽三十四子恭懿王勛澄嗣薨壽八十三子胤楀以長子未封卒壽六十四子今王恬熇嗣進封長子爲﹝闕﹞王

永年榮安王幼塨康第九子薨壽六十八子詮■﹝釒爵﹞以長子先卒壽四十二子勛浚以長孫亦卒壽二十子恭裕王胤橚嗣進長子爲懷僖王長孫爲悼順王恭裕薨壽三十二子莊憲王恬■﹝火定﹞嗣薨壽三十八子溫恭王珵封嗣薨無子爵除

靈川榮懿王詮鉌莊第二子薨壽三十六子恭裕王勛潪嗣薨壽三十五子憲王入繼宜山康僖王詮鏋莊第三子薨壽六十二子今王勛渥嗣

宿遷榮簡王詮鎀莊第四子薨壽六十五子端惠王勛澤嗣薨壽五十四子胤檸以長孫先卒壽三十五子﹝闕﹞王恬煙嗣進長孫爲﹝闕﹞王﹝闕﹞王薨壽三十一無嗣爵除

吳江昭和王詮鏗莊第五子薨壽三十一子今王勛淯嗣

定陶恭靖王詮鑨莊第六子薨壽五十五子勛澐以長子先卒壽三十九子今王胤櫏嗣

云和﹝闕﹞王詮■﹝釒亶﹞莊第七子薨壽五十四無嗣以吳江王子鎭國將軍奉祀

福山恭和王勛■﹝氵莊﹞薨壽三十四以從子胤栘進封瀋王追封親王追謚

徳平王胤榳惠第二子今存

鎭康王恬焯憲第五子隆慶二年穆宗勅褒曰孝義純良今存

安慶王恬爖憲第七子隆慶二年穆宗勅褒曰孝敬經濟今存

保定王珵坦今王二子

徳化王珵■﹝土幾﹞今王三子

唐府新野悼懷王瓊燀定第二子薨壽二十六子恭簡王芝城嗣薨壽四十三子宣懿王彌鎘嗣薨壽四十六子榮僖王宇滬嗣薨壽七十二子﹝闕﹞王宙■﹝木充﹞嗣薨壽六十一子碩煜以長子先卒子器墫以長孫亦卒弟器■得封次孫煜母弟鎭國將軍碩爚訐■冒嫡萬曆三年降庶人準爚嗣未嗣卒庶二弟鎭國將軍碩燦嗣

三城康穆王芝垝憲第三子通五經多著書畫皆妙絕弘正間有讀書好禮之褒衮衣三襲之賜壽五十四無嗣以蕩陰第二子鎭國將軍彌鎣奉祀

新城王芝坦憲第四子以罪爲庶人故壽五十九國除承休榮和王芝垠憲第五子薨壽六十三子昭毅王彌鋠嗣薨壽五十四子今王宇淵嗣

蕩陰昭安王芝■﹝土瓦﹞憲第六子薨壽六十一子端肅王彌鍔嗣薨壽七十四子宇澄以長子先卒年二十八子今王宙棨嗣進長子爲悼懷王

淅陽溫僖王彌鎈莊第二子薨壽五十無嗣以芝城王第三子鎭國將軍奉祀

文城恭靖王彌鉗莊第三子薨壽五十四子昭憲王宇溫嗣唐王例不襲封

郾城恭端王彌鈱莊第四子薨壽八十長子宇淸未封卒壽五十三子榮康王宙桃嗣追封長子爲昭憲王榮康薨壽三十三無嗣爵除

衛輝恭懿王彌鋿莊第五子薨壽七十五子端順王宇漳嗣薨壽四十二子鎭國將軍宙桐先卒子溫懿王碩煥嗣進鎭國爲榮昭王溫懿薨壽十九無嗣國除

伊府洛陽王勉堡簡第二子薨壽三十四以子諟釩紹伊王進封

光陽榮靖王勉坍簡第三子薨壽五十八無嗣國除

方城懷僖王諟■﹝攠﹐釒代扌﹞安第二子薨壽二十三子昭和王吁注嗣薨壽五十三子長子典榕先卒年三十一子溫僖王褒熇嗣進長子爲懷順王溫僖薨壽四十二子今王珂墦嗣

西鄂安僖王諟欽安第三子薨壽二十七子恭靖王吁漈嗣薨壽三十六無子國除

萬安康懿王典櫍敬第二子薨壽五十八子今王褒■﹝火危﹞嗣

安樂王褒■﹝火節﹞庶人庶長子罪廢爲庶人故壽二十八

弇山堂別集卷三十五

●欽定四庫全書

弇山堂別集卷三十六

﹝明﹞王世貞撰

○郡王

成祖以下郡王宗系

漢府世子瞻坦庶人長子先卒謚懿莊王瞻圻先以罪發髙墻

濟陽王瞻垐庶人三子

臨淄王瞻域庶人四子

昌樂王瞻垶庶人五子

淄川王瞻墿庶人六子

齊東王瞻坪庶人七子

任城王瞻壔庶人八子

海丰王瞻■﹝土長﹞庶人九子

新泰王瞻垹庶人十子已上皆叛逆幽西內死

趙府臨漳恭安王祁鋆惠第二子薨壽五十五子榮和王見淔嗣薨壽六十七子鎭國將軍佑栻先卒壽三十八子康端王厚炣嗣進鎭國爲悼懷王康端薨壽四十二子今王載■﹝土玆﹞嗣

湯陰莊僖王祁■﹝釒芮﹞惠第三子薨壽五十四子見準嗣有罪賜死年三十五國除子孫以本等官職受封

襄邑恭定王祁鋥惠第四子薨壽三十三子懷簡王見滃嗣薨壽十九無子弟榮惠王見沂嗣薨壽三十六子昭和王佑櫸嗣薨壽三十七子端順王厚墦嗣薨壽五十五子今王載■﹝土兌﹞嗣

洛川靖懿王祁鋹惠第五子薨壽四十七子榮恪王見渥嗣薨壽五十八子康定王佑架嗣薨壽五十五子長子厚焀先卒年二十五子恭簡王載磽嗣進長子爲懷順王恭簡薨壽三十二子莊憲王翊鏴嗣薨壽二十七子今王常渲嗣

南洛安懿王祁鉷惠第七子有罪革去冠帶及祿米三之二旣而以妃奏復冠帶及爵薨壽六十二子榮僖王見瀾嗣薨壽四十八子宣靖王佑檟嗣薨壽四十八子今王厚焰嗣

平鄕榮順王祁鏓惠第八子薨壽二十三子榮康王見洸嗣薨壽六十子佑楸以鎭國將軍先卒年二十子今王厚燝嗣進鎭國爲僖穆王

汝源榮昭王見淇悼第二子薨壽八十四子佑桐以長子先卒壽五十五子端僖王厚�嗣進長子爲懷和王端僖薨壽五十二子載■﹝土量﹞未嗣卒無子以昆陽王府輔國將軍厚焟奉祀

昆陽溫穆王見洽悼第三子薨壽五十無子除以汝源王第二子鎭國將軍佑棴奉祀

廣安端裕王佑枳靖第五子薨壽二十九子溫懿王厚熽嗣薨壽五十七子康裕王載■﹝土堂﹞嗣薨壽三十三子今王翊鎀嗣

江寧恭懿王厚煉莊第三子薨壽五十九子今王載■﹝土僕﹞嗣

光山康靖王厚輝莊第四子薨壽四十四無子除

秀水宣穆王厚煙莊第六子薨壽二十六無子除

獲嘉昭定王載培康第一子薨年十七以孫常淸進襄親王不更襲

成臯王載垸康第四子

仁宗以下郡王宗系

鄭府新平懷僖王祁銳靖第二子薨壽二十三無子除

涇陽安靖王祁銑靖第三子薨壽五十六子見溢嗣以罪革爵爲庶人故壽四十一國除

朝邑榮簡王祁鎔靖第四子薨壽五十五無子除

盟津恭懿王見濍簡第三子被宮婢奏降庶人幽髙墻釋回給半祿卒壽三十三復爵賜謚子佑橏亦以罪除東垣端惠王見﹖﹖簡第四子薨壽四十子佑檡進封鄭王庶一子厚烱仍封東垣王薨壽五十二謚榮昭子今王載墩嗣河陽懷簡王見潙簡第五子薨年十四無子除

信陽懷悼王見泿簡第七子薨年十二無子除

宜章懷順王見汌簡第八子薨壽二十三無子除

繁昌恭定王見■﹝氵寢﹞簡第九子薨壽五十七子榮戾王佑■﹝木芳﹞嗣薨壽五十九子未名

廬江懿簡王見湳簡第十子薨壽五十九子榮繆王佑﹖嗣薨壽四十二子今王厚灮嗣

丹陽靖和王見淕簡十一子薨壽三十六無子除

眞丘榮隠王見渻簡十二子薨壽三十六無子除

東垣榮昭王厚烱懿庶一子薨子今王載墩嗣

徳慶王載墊今王第二子存

崇徳恭簡王載■﹝土升﹞今王第四子薨壽二十四無子除

襄府寧鄕莊憲王祁鐄憲第二子薨壽四十二無子除棗陽安穆王祁鉦憲第三子薨壽四十子僖順王見沔嗣薨壽三十子榮肅王佑楒嗣以罪革爵降庶人後復爵薨壽六十三子今王厚爥嗣

陽山恭和王見淓定第二子薨壽四十六子榮康王佑楬嗣薨壽三十三子厚熲嗣襄王進榮康爲惠王例不襲

鎭寧恭靖王見瀷定第三子薨壽四十一子安懿王佑檽嗣薨壽六十一子今王厚■﹝火從﹞嗣

光化王佑櫍簡第二子進封襄王

安福王載堯莊第一子進封襄王

鄖城王載■﹝土鼎﹞莊第二子初封隆慶王穆宗攺元攺封鄖城

永城﹝闕﹞王載圻莊第三子薨壽二十二無嗣除

荊府都昌惠靖王祁鑑憲第二子薨壽四十六子懷順王見潭嗣薨壽二十四子悼僖王佑■﹝木烏﹞嗣薨年一十八子王厚熈嗣薨壽三十二子王載塎嗣徉狂多過薨壽五十二子長子翊鏵先卒無嗣除

都梁悼惠王見溥靖第二子薨壽二十六子佑橺進封荊王

樊山溫懿王見澋靖第三子薨壽五十一子莊和王佑構嗣薨壽四十四子恭裕王厚焌嗣薨壽四十五子今王載坽嗣

富順王厚焜和第二子今八十餘尙存

永新安莊王厚熿和第三子薨壽五十六子今王載壕嗣

永定端穆王載墭端第一子薨壽三十四以子翊巨進封荊王追謚莊

徳安王翊鐯莊第二子尙存

泰寧王常﹖﹖恭第二子後進封荊王

安城王常﹝闕﹞恭第三子尙存

淮府鄱陽懷僖王祁鑌靖第二子薨壽十八無子除

永丰恭和王祁鉞靖第三子薨壽四十一子懷順王見瀞嗣薨壽二十五子榮和王佑相嗣薨壽六十八子安僖王厚炑嗣薨壽六十九子長子載址先卒壽四十九子今王翊鈠嗣

淸江端裕王見澱康第二子薨壽二十六二子嗣淮王進封端王

南康莊惠王見湁康第三子薨壽六十七子佑柌以鎭國將軍先卒壽四十六子今王厚■﹝聲﹐火代耳﹞嗣進鎭國爲榮僖王

徳興莊僖王見﹖康第四子薨壽三十六子恭簡王佑槤嗣薨壽四十九子今王厚■﹝火蒦﹞嗣

順昌恭懿王見漽康第六子薨壽六十子﹝闕﹞王佑樅嗣薨壽六十五子今王厚熍嗣

崇安榮穆王見洵康第七子薨壽四十一子昭和王佑幹嗣薨壽四十二無子除

髙安恭僖王厚炅莊第二子薨壽四十五子今王載堾嗣

上饒王厚熻莊第三子存

吉安肅簡王厚燔莊第四子薨壽四十六無子除

廣信王厚■﹝火棊﹞莊第五子存

嘉興王厚爖莊第七子存

紹興王厚爀莊第八子存

建昌王載堅憲第二子存

金華王載塨憲第三子存

華容王載域憲第四子薨壽二十六無子除

榮昌王翊鏡今王第二子

英宗以下郡王宗系

徳府泰安恭簡王佑樬莊庶一子薨壽六十七子端懿王厚燌嗣薨壽二十六子康惠王載■﹝土座﹞嗣薨年十六無子除

濟寧安僖王佑樳莊第三子薨壽四十一無子除

東平王厚燉懿第二子攺封世子薨壽三十五謚懷順世子進封懷王

歷城榮和王厚■﹝火節﹞懿第三子薨壽三十四無子除

臨朐榮簡王厚燨懿第七子薨壽三十子懷莊王載堠嗣薨壽二十四子今王翊鈝嗣

髙唐悼僖王厚■﹝火爾﹞懿第八子薨年十七無子除

臨淸王載塐懷第三子今存

寧海恭和王載■﹝土予﹞懷第四子薨壽三十九子今王翊鐸嗣

棠邑王翊鐖今王第二子今存

利津王翊鑅今王第三子存

崇府瑞安恭簡王佑桓簡第二子薨壽六十二子長子厚熛先卒壽二十五子莊惠王載埴嗣薨壽三十五無子除

慶元榮康王佑椐簡第三子薨壽七十四子長子厚焞先卒年二十八子莊懿王載圿嗣進長子爲端穆王莊懿薨壽二十八無子除

懷安王厚燫靖第二子八十餘存

歸徳王載壃恭第五子存

泰和王常湜今王第一子存

吉府常山王佑枎簡第一子進世子薨壽三十二以子厚■﹝火昌﹞進襲王追封悼

光化王載均定第一子進襲吉王

龍陽王翊鑾端庶第一子進封吉王

長沙王翊鋋端第二子存

谷城王翊鉉端第三子存

徽府太和端僖王佑檖莊第二子薨壽五十五子今王厚炬嗣

遂昌恭惠王佑檟莊第三子薨壽六十四子長子厚熂先卒壽三十八子王載垿嗣薨壽三十一無子除

景寧恭裕王佑椀莊第四子薨壽四十七子莊僖王厚焮嗣薨壽四十四子載■﹝土參﹞嗣隆慶三年與都禦史黨以平爭訟有司奏聞緝治父子閉門投井死壽四十九遂革除

建徳康和王佑槿莊第五子薨壽四十一子安簡王厚■﹝火定﹞嗣薨壽六十一子定王載塨嗣

陽城恭僖王佑■﹝木欒﹞莊第六子薨壽六十一子今王厚爦嗣

嘉定宣惠王厚焃簡第二子薨壽五十六子恭順王載■﹝端﹐土代立﹞嗣薨壽五十三子長子翊鈖嗣

新昌端僖王厚燇簡第三子薨壽六十一子今王載墇嗣

慶雲康僖王厚燦簡第四子薨壽二十五子莊靖王載壂嗣薨壽二十四子翊錔嗣

隆平王厚焴簡第五子薨年十二無子除

伍城王載埻恭庶長子或誣蔑以內行一日恭王召至宮內令中官逼使自盡王欲見父辯白不得遂向外再拜而縊無子除

太康王載垙恭第三子存

陽夏王載■﹝土非﹞恭第四子存

徳平王載塛恭第五子存

滎陽王載階恭第六子存

懷慶王載堡恭第七子薨壽三十六子未封

咸平王載塔恭第八子存

延津王載塤恭第九子存

孟津王載■﹝土坐﹞恭第十子存

上蔡王載■﹝土夜﹞恭十一子存

安陽王翊錡庶人庶長子以父累廢安置開封穆宗卽位放回禹州居住

萬善王翊鈁庶人第二子罪廢同放回

憲宗以下郡王宗系

益府崇仁王厚炫端第二子進封益王

金溪莊惠王厚煌端第三子薨壽四十七子榮靖王載■﹝土學﹞嗣薨壽三十五子今王翊鑠嗣

玉山恭安王厚■﹝火巽﹞端第四子薨壽四十七無子除

安東王載環恭第二子

舒城王載■﹝土充﹞恭第三子

阜平王載■﹝土集﹞恭第四子

銅陵恭簡王載壤恭第五子薨壽二十九子今王翊鈓嗣黎丘王常溱今王第二子

浦陽王常漿今王第三子淳河王常汭今王第四子

華山王常汛今王第五子筠溪王常淶今王第六子

羅川王常湑今王第七子安仁王常漈今王第八子

衡府玉田懷簡王厚烴恭第二子薨壽三十五子今王載塘嗣

新樂端惠王厚熑恭第三子薨壽四十五子今王載壐嗣

髙唐端裕王厚煐恭第四子薨壽七十子今王載墀嗣齊東溫惠王厚炳恭第五子薨壽四十三子安和王載垢嗣薨壽三十七子今王翊■﹝釒問﹞嗣

邵陵王厚煃恭第六子存

漢陽王厚■﹝福上火下﹞恭第七子存

東昌王載圭莊第二子進封世子

武定王載■﹝土寸﹞莊第三子存

平度王載垹莊第四子存

寧陽王載垿莊第五子

昌樂﹝闕﹞王載堭莊第六子薨壽三十五無子除

壽張﹝闕﹞王載■﹝土鼎﹞莊第七子薨壽二十五無子除

商河王載塨莊第八子存

榮府福寧懷僖王厚熹莊第二子薨壽三十二無子除

惠安康和王厚煦莊第三子薨壽三十五子宣懿王載塾嗣薨壽三十二子今王翊鏕嗣

永春王厚烈莊第四子

富春王厚然莊第五子

貴溪王厚■﹝曽上灬下﹞莊第六子

公主初封邑號取上裁其稱皇姊妹則曰長公主稱皇姑則曰大長公主歿無謚

髙皇帝姊曰曹國長公主下嫁李貞公主薨微時洪武元年冊爲隴西公主貞拜駙馬都尉封恩親侯三年貞進封曹國公公主加國號十一年貞薨追封隴西王又姊下嫁王七一洪武元年追封太原長公主七一贈駙馬都尉

洪武元年封皇兄蒙城王女爲慶陽公主女夫黃琛爲駙馬都尉累官中都畱守食畱守俸公主祿五百石四年主仍爲慶陽郡主永樂二年卒髙皇帝十六女

洪武九年皇長女臨安公主下嫁駙馬都尉李祺太師韓國公善長子也是年始定尙公主禮二十四年太師賜死公主尋薨祺以憂卒

十一年第二女寧國公主下嫁駙馬梅殷殷汝南侯思祖子也用事建文時至永樂二年以嫌中讎死謚榮定官一子都督同知二子指揮使主後稱大長公主以二十三年薨

第三女﹝闕﹞

十四年第四女安慶公主下嫁駙馬歐陽倫二十八年倫以販私茶撲殺

十五年第五女汝寧公主下嫁駙馬陸賢吉安侯仲亨子也

其年第六女懷慶公主下嫁駙馬王寧洪武三十五年封永春侯尋削爵

十六年第七女大名公主下嫁駙馬李堅指揮僉事贈都指揮使英子也堅以建文初封灤城侯北徵陣亡主後稱大長公主宣徳元年薨

十八年第八女福淸公主下嫁駙馬張麟鳯翔侯龍子也永樂十二年麟卒

其年第九女壽春公主下嫁駙馬傅忠潁國公友徳子也主以二十一年薨忠亦不良死

第十女﹝闕﹞

二十一年第十一女南康公主下嫁駙馬胡觀東川侯海子也觀坐事奪祿主以正統三年薨

二十二年第十二女永嘉公主下嫁駙馬郭鎭武定侯英子也建文元年鎭卒主後稱大長公主

第十三女﹝闕﹞

第十四女﹝闕﹞

二十六年第十五女汝陽公主下嫁駙馬謝達都督僉事彥子也

永樂十一年第十六女寶慶公主下嫁駙馬趙輝府軍前衛千戶也主以正統中薨輝至成化十二年始卒懿文太子二女﹝闕﹞

洪武二十三年長女江都郡主下嫁儀賓耿璇長興侯炳文子也建文初進郡主爲公主儀賓爲駙馬后璇奪職公主亦降郡主

第二女﹝闕﹞

太宗文皇帝五女﹝闕﹞

洪武末皇長女永安郡主下嫁儀賓袁容右都督洪子也三十五年進郡主爲公主儀賓爲駙馬加封廣平侯洪熈元年止食本祿宣徳元年復主以﹝闕﹞年薨容以宣徳四年卒贈沂國公謚忠穆

第二女永平郡主下嫁儀賓李讓永樂元年進郡主爲公主儀賓爲駙馬加封富陽侯讓以永樂二年卒贈景國公謚恭敏子茂芳襲二十二年奪爵主以宣徳初進封長公主正統初加封大長公主九年薨

洪武三十五年第三女安成公主下嫁駙馬宋琥西寧侯晟子也永樂五年襲侯二十二年奪爵及駙馬號宣徳中還故號正統元年主進封大長公主八年薨

永樂四年淸河公主下嫁駙馬李銘

是年眞定公主下嫁駙馬王誼濟寧指揮僉事佐子也正統十二年卒

宣宗二女﹝闕﹞

正統二年皇長女順徳長公主下嫁駙馬石璟主以八年薨璟以成化十五年卒

十二年第二女常徳長公主下嫁駙馬薛桓主後進大長公主成化六年薨

英宗八女﹝闕﹞

天順五年皇長女重慶公主下嫁駙馬周璟主後進大長公主以弘治﹝闕﹞年薨璟以八年卒

成化二年第二女嘉善公主下嫁駙馬王增靖逺伯驥孫也

第三女淳安大長公主下嫁駙馬蔡震軍人誠子也主後進大長公主弘治十二年薨震以嘉靖十四年卒贈太保謚康僖

第四女崇徳長公主下嫁駙馬楊偉錦衣指揮宏子興濟伯善孫也主後進大長公主弘治二年薨偉以﹝闕﹞年卒

八年第五女廣徳長公主下嫁駙馬樊凱二十年主薨正徳二年凱卒

成化九年第六女隆慶長公主下嫁駙馬遊泰懷逺﹝闕﹞傑子也十五年主薨弘治十三年泰卒

成化九年第七女宜興長公主下嫁駙馬馬誠正徳九年主薨十四年誠卒

成化十三年第八女嘉祥長公主下嫁駙馬黃鏞十九年主薨正徳五年鏞卒

景帝一女﹝闕﹞

成化二年固安郡主下嫁儀賓王憲弘治四年主卒塟禮視嘉祥公主

憲宗六女﹝闕﹞

弘治二年皇長女仁和長公主下嫁駙馬齊世英鴻臚卿佑子也

弘治六年第二女永康長公主下嫁駙馬崔元監生儒子也主累進大長公主以嘉靖十﹝闕﹞年薨元進封京山侯加太傅以嘉靖二十八年卒謚榮恭

弘治九年第三女徳淸長公主下嫁駙馬林嶽兵馬副指揮芳子也正徳十三年嶽卒

第四女無考

第五女以成化二十三年薨追封長泰公主

第六女以弘治五年薨追封仙遊公主塟如長泰禮

孝宗一女﹝闕﹞

弘治十一年皇女薨追封太康公主塟禮依蔚悼王

睿宗皇帝四女﹝闕﹞

嫡第一女庶第二女皆蚤薨嘉靖四年追封一女爲長寧長公主二女爲善化長公主

嘉靖二年第三女永福長公主下嫁駙馬鄔景和四年主薨三十﹝闕﹞年景和以辭直削爵爲民流徙吳郡隆慶元年復爵三年薨謚榮簡

嘉靖﹝闕﹞年第四女﹝闕﹞長公主下嫁駙馬謝詔﹝闕﹞年主薨四十﹝闕﹞年詔卒贈少保

世宗二女﹝闕﹞

嘉靖三十四年皇長女寧安公主下嫁駙馬李和隆慶﹝闕﹞年和卒

嘉靖三十六年第二女嘉善公主下嫁駙馬許從誠隆慶﹝闕﹞年主薨

穆宗六女﹝闕﹞

萬曆九年﹝闕﹞長公主下嫁駙馬侯拱辰

萬曆十年﹝闕﹞長公主下嫁駙馬梁﹝闕﹞月餘卒

長女蓬萊公主

次女太和公主俱早卒隆慶元年追贈

十﹝闕﹞年﹝闕﹞長公主下嫁駙馬萬煒

十六年﹝闕﹞長公主下嫁駙馬王昺

弇山堂別集卷三十六

●欽定四庫全書

弇山堂別集卷三十七

﹝明﹞王世貞撰

○公侯伯表總敍

封建古制也而莫詳於周周之天子僅稱王而其下爲公侯伯子男不能子男者爲附庸其命則自九而至五其別則有同姓有異姓而其封則以功徳不以親疎秦始並天下創尊爲皇帝廢封建公族無尺寸之土而猶存侯爵爲三等以待有功者列侯則如武城通武之類倫侯則如建城武信之類皆有邑名而不稱國下者則闗中侯有封食而無邑名然皆金印紫綬而列侯倫侯至位丞相上丞相之尊重者莫如李斯九卿之見幸有大功者莫如蒙恬兄弟而皆不得沾其愼貴可略推已漢髙豁達裂天下以王諸子弟及大功臣而其次則因秦之舊爲徹侯亦有闗內侯凡二等第功臣之爲王雅非其意至白馬之誓而獨侯國存武帝狹海宇鞭誅四夷不愛通侯之印以待有功者卽功𨿽尠細或見錄天下之壤地不能侯而國用則益侈於是苛爲之禁以伺其過卽尠細亦見削而髙帝身與共創業之臣所餘無幾封拜日下而侯國不日益漢地不小損自武帝而後封拜之與削亦漸寡而終西東二京其制略相彷佛中間𨿽以呂氏之擅王與新莽之盜爲公未幾輒罷自魏氏之末司馬擅制始復爲五等曰郡縣公侯伯曰縣子曰縣男皆得稱開國金印紫綬而闗內侯有不開國者顧反居子男下晉氏以至齊梁陳皆因之若北魏之與北齊皆崇設王爵以待勲舊而其更有功者則別封郡公侯或一人而儋三四爵然同姓異姓皆不得爲國王而郡縣公侯益卑矣後周宇文泰辭安定王遂以安定公終其身而其子簒魏進封功臣晉趙等大國然皆稱公而不王隋氏因之至唐而始定以子弟爲親王正一品其稍疎而有功者爲郡王功臣之有功者爲國公皆從一品郡公以至侯伯子男則逓降焉如趙公無忌梁公玄齡之類皆得世襲而它以恩賜者或世與否自安祿山之爲東平王遂毀周例而隃之然中興以後王公之格益輕至有佩櫜鞬捧酒炙而趨走於節度之庭者而封亦不復世矣宋興復唐初之制以宗室之懿敍封王爵而其疎者與文武大臣自國公而下至子男往往以郊恩逓進徒以媺其名而已戶不得言祿爵不得言世然猶斤斤守其制焉自蔡京之公兩國而公制紊矣童貫之爲王而王制隃矣南渡以後所謂王者遂冒於宰執如檜如侂冑如彌逺矣元承遼金之後王爵尢易卽將相非勲徳可以一嚬笑而得之獨漢人至國公而止明興髙皇帝之下建業艸創未遑吳元年始拜功臣李善長徐達常遇春爲國公而其它功臣之死勤事封疆者有國郡公侯伯子男之贈然往往一徇元舊洪武三年始大啟封建皇帝之子爲親王親王之從庶子爲郡王而功臣則公侯伯三等有世襲有流爵罷子男不置公侯位正一品上伯位正二品上朝服進賢冠加籠巾貂蟬世襲者領鐵劵流爵則否當是時封伯者僅二人忠勤之祿僅當侯三之一誠意至不能當六之一而其輕可知矣十年以後封東莞徽光祿遂與侯等至永樂初而始定居侯之下正一品之上其階勲皆與侯等而伯益重矣凡公侯伯之任入則掌參五府總六軍出則領將軍印爲大帥督畱都筦鑰轄漕綱獨不得預九卿事大抵視漢以下獨隆崇云

○髙帝功臣公侯伯表

余讀髙皇帝洪武之三年功令未嘗不三復而嘆也曰嗚呼厚而裁則貴而可久矣當是時封公者六人而魏公功最大祿秩亦最重中山侯宿將也以一言之誖而不獲公徳慶侯巨勲也以一事之紕而不獲公永城封而貶東勝封而奪訓詞蓋凜乎斧鉞焉夫孰敢有恣睢而隕於法者然至吉安江夏臨川東平之類抑何其殱夷狼籍也三年而後續侯者獨西畨之役最盛平雲南次之其它以舊勲相錯封然至藍氏之株累而幾若掃矣夫以馮宋公傅潁公之雄而卒不免死嫌謂其不蔽法也而諱之卽諱之猶不爲置後嗚呼可嘆也太史公言幽厲之後見於春秋尙書有唐虞之侯伯歷三代千有餘載自全以蕃衛天子豈非篤於仁義奉上法哉漢興功臣受封者百有餘人天下初定故大城名都散亡戶口可得而數者十二三是以大侯不過萬家小者五六百戶後數世民咸歸鄕裏戶益息蕭曹絳灌之屬或至四萬小侯自倍富厚如之子孫驕溢忘其先淫嬖至太初百年之間見侯五餘皆坐法隕命亡國耗矣网亦少密焉旨哉所以稱网少密者人主不覩其先得天下之所繇是以輕視其功臣而重利其土地人臣不覩其先得國之所繇是以易爲慝而難爲守明之國邑薄不過再倍一公卿而已天子無所利之然而至嘉靖百餘年之間初所封六公僅一公在二十八侯其二侯進爲公者亦絕而餘二十六侯亡裏土乘駟之奉後封四公二十一侯二伯亦僅西平武定在耳其故何也當是時天子紹明先世之道慨然下明詔太宰大司馬追考故實収錄故鄂國公遇春曹國公文忠衛國公愈信國公和後俱爲徹侯誠意伯基後仍爲伯增其秩天下翕然歸厚焉而一時奉行之臣不能推廣徳意至使宋潁二公遂不獲一比肩曹衛而李韓公廖徳慶吳江陰靖海之裔寥寥靳一命之澤將無望於後聖哉夫繼絕世舉廢國天子所以懷諸侯也則自古記之矣夫豈欺我故特紀之而表其興廢云

韓國公李善長直隸定逺人初以書生從起義歷中書省參議參政中書左相國吳元年平張士誠以帷幄轉餉功封宣國公洪武三年以中書左丞相進封加太師授開國輔運推誠守正文臣特進光祿大夫左柱國參軍國事食祿四千石四年致仕十年起總中書省大都督府禦史臺事明年削祿千八百石二十二年坐流言自殺奪封長子祺駙馬都尉永樂元年卒子芳畱守衛指揮茂指揮僉事芳卒子恆停襲恆子誠誠子宣宣子巒

魏國公徐達直隸鳯陽人從起義爲首將歷大元帥同僉樞密院事奉國上將軍同知樞密院事中書左丞右相國吳元年以平張士誠功封信國公洪武三年爲中書右丞相徵北大將軍以平中原功進封加太傅授開國輔運推誠宣力武臣特進光祿大夫左柱國參軍國事食祿五千石仍以大將軍北徵及守北平十八年薨子輝祖嗣初名允恭永樂元年以不附靖難師下獄削爵五年卒子欽嗣十九年削爵二十二年復封尋薨子顯宗嗣正統十二年薨無子弟承宗嗣天順七年薨八年子俌嗣正徳十二年薨孫鵬舉嗣萬曆元年薨子邦瑞嗣十六年薨子惟志嗣承宗俌鵬舉邦瑞皆數督畱京守備

鄂國公常遇春直隸濠州人從起義歷中翼大元帥樞密僉院中書參政平章政事吳元年以平張士誠功封授銀靑榮祿大夫上柱國錄軍國重事洪武二年以中書平章軍國重事徵北左副將軍北徵薨於軍洪武三年子茂襲攺封鄭國公授開國輔運推誠宣力武臣特進榮祿大夫右柱國祿三千石二十二年以金山驚納克楚誤機事安置廣西卒攺封弟升開國公永樂元年以不附靖難師安置雲南之臨安升子繼祖繼祖子寧寧子復弘治五年詔復爲南京錦衣衛指揮使卒子紹襲紹卒子經襲經卒子鳯襲鳯卒子玄振襲見永樂以後列侯表

曹國公李文忠直隸盱眙人帝姊子初賜姓朱尋復歷帳前親軍副都指揮使同僉樞密院浙江行省右丞平章政事洪武三年以徵北左副將軍平江南中原功封授開國輔運推誠宣力武臣特進榮祿大夫右柱國同知軍國事祿三千石進大都督府左都督十年總理中書省大都督府禦史臺重事十六年兼領國子監事十七年薨子景隆嗣後以徵北大將軍拒靖難師永樂元年降附加祿一千石四年下獄幽死國除

弘治六年詔玄孫璇爲南京錦衣衛指揮使卒子濂襲卒子性襲見永樂以後列侯表

宋國公馮勝直隸鳯陽人初名國勝攺名宗異復名勝與其兄國用從起義歷元帥帳前親軍都指揮使同僉樞密院都督同知洪武三年以銀靑榮祿大夫大都督府右都督太子左詹事徵北右副將軍平中原功授封開國輔運推誠宣力武臣特進榮祿大夫右柱國同參軍國事祿三千石累爲徵北大將軍常綂兵有功二十八年以有宿過不良卒國除

衛國公鄧愈直隸虹縣人從起義十六爲管軍總管歷元帥樞密判官湖南行省參政右丞平章政事洪武三年以右禦史大夫兼太子諭徳爲徵戎將軍平江左淮功封授開國輔運推誠宣力武臣特進榮祿大夫右柱國同參軍國事祿三千石進大都督府右都督累爲徵北右副將軍徵西將軍平西羌有功九年薨於道子鎭嗣攺封申國公薨無子弟銘指揮僉事子源當嗣尋夭永樂間子繼停襲梃子炳弘治六年復爲南京錦衣衛指揮使卒子繼坤襲見侯表

右開國六王與約生封公死封王者也

袁國公歐普祥江西人庚子以僞漢丞相舉袁州降附因故封授之吳元年薨子文廣爲江西行省參政系流爵不得襲

楚國公廖永安直隸巢縣人以舟師降附爲同知樞密院破張士誠兵深入被執不屈詔遙封之尋卒無子弟永忠代任

信國公湯和直隸濠州人從起義爲管軍總管歷大元帥同僉樞密院禦史臺左禦史大夫太子諭徳偏將軍洪武三年以定中原功封開國輔運推誠宣力武臣特進榮祿大夫柱國中山侯食祿千五百石尋爲徵西將軍下四川遷大都督府左都督十一年進封特進光祿大夫左柱國祿三千石二十八年薨長子都督僉事鼎先卒追贈信世子鼎子晟蚤卒晟子文瑜文瑜子傑病廢無子弟綸綸子紹宗弘治六年詔復爲南京錦衣衛指揮使見侯表

潁國公傅友徳直隸宿州人以陳友諒行省參政降附授指揮洪武三年以江淮行省參政從平中原功多封開國輔運推誠宣力武臣榮祿大夫柱國潁川侯祿千五百石進大都督府都督同知四年爲徵北前將軍平蜀十七年以徵南將軍平雲南進封祿三千石勲爲特進右柱國世襲累總兵歷戰陣有功二十七年以嫌不良卒國除

涼國公藍玉直隸定逺人鄂國公常遇春婦弟從軍有功歷指揮大都督府僉事洪武十二年破西畨功封開國輔運推誠宣力武臣柱國永昌侯祿二千石流爵十七年以左副將軍平雲南加祿五百石世襲二十一年以徵北大將軍破平可汗進封祿三千石二十三年再以功加祿五百石二十六年坐不軌族誅國除

中山侯湯和見國公表

延安侯唐勝宗直隸濠州毛城人從起義洪武三年以同知大都督府事平江淮等處功多封開國輔運推誠宣力武臣榮祿大夫柱國世襲職如故祿千五百石七年增千石二十六年薨追論姦黨國除

吉安侯陸仲亨直隸濠州人從起義洪武三年以同知大都督府事平江淮等處功多封階勲號襲如延安祿千五百石七年增千石二十六年坐姦黨死國除

江夏侯周徳興直隸濠州人從起義洪武三年以湖廣行中書省右丞平江淮等處功多封階勲號襲如延安職如故祿千五百石七年增千石十八年坐亂宮死國除

淮安侯華雲龍直隸濠州定逺人洪武三年以同知大都督府事燕王府左相北平等處行中書省參知政事平中原功多封階勲號襲如延安職如故祿千五百石七年增千石鎭廣東召還奪祿薨國除

濟寧侯顧時直隸濠州人洪武三年以大都督府副使從平中原功多封階勲號襲如延安進同知大都督府事祿千五百石七年增千石十二年薨子敬嗣後追論姦黨時國除

長興侯耿炳文直隸濠州人元帥君用三子從起義洪武三年以秦王府左相兼陜西行省右丞從平中原功多封階勲號襲如延安職如故祿千五百石七年增千石永樂二年以舊嫌自殺國除

臨江侯陳徳直隸濠州人從起義洪武三年以大都督府僉事從平中原功多封階勲號襲如延安進同知大都督府事祿千五百石七年增千石十一年薨子鏞嗣從徵雲南戰死無子國除

鞏昌侯郭子興直隸濠州人從起義洪武三年以大都督府僉事從平中原功多封階勲號襲如延安進同知大都督府祿千五百石七年增千石十六年薨二十二年子振襲薨無子國除

六安侯王志直隸臨濠人從起義洪武三年以平陽衛指揮使從平中原功多封階勲號襲如延安進同知大都督府僉事祿九百石七年增一千六百石十九年薨子威嗣二十三年坐法失侯爲安南衛指揮卒子域調淸平衛

滎陽侯鄭遇春直隸濠州人從起義洪武三年以朔州衛指揮副使從平中原功多封階勲號襲如延安進同知大都督府事祿九百石七年增一千六百石二十三年薨平

涼侯費聚直隸臨淮人從起義洪武三年以大都督府僉事從平中原功多封階勲號襲如延安進同知大都督府事祿千五百石七年增千石二十六年薨子超先戰死孫寵襲指揮使坐法謫交址國除

江陰侯吳良直隸定逺人從起義先爲江陰衛指揮使洪武三年以大都督府僉事戰守功封階勲號襲如延安進同知大都督府事祿千五百石七年增千石十四年薨子髙嗣永樂二年坐嫌失侯洪熈元年謫戍海南

靖海侯吳禎良之弟從起義洪武三年以吳王府左相兼大都督府僉事戰守功封階勲號襲如延安進同知大都督府事祿千五百石七年增千石十二年薨子忠嗣永樂初坐法失侯

南雄侯趙庸直隸廬州人巢湖歸附洪武三年以中書右丞兼太子副詹事從平中原功多封階勲號襲如延安職如故祿千五百石七年增千石二十六年坐藍黨論死國除

徳慶侯廖永忠直隸巢縣人楚國公永安弟巢湖歸附洪武三年以中書省平章政事兼同知詹事院事平楚浙閩廣功多封階勲號襲如延安職如故祿千五百石四年以徵西左副將軍平蜀功多七年增祿千石八年坐奢僭僇死祕之子權嗣十七年薨黨事發國除

南安侯兪通源直隸巢縣人贈虢國公通海弟巢湖歸附洪武三年以江淮行中書省平章政事從平閩楚等功多封階勲號襲同延安職如故祿千五百石七年加千石二十二年薨黨事發子祖從誅不得嗣

廣徳侯華髙直隸和州人巢湖歸附洪武三年以湖廣行中書省平章政事從平江淮功封階勲號襲同延安職如故祿六百石四年薨無子國除

營陽侯楊璟直隸合肥人巢湖歸附洪武三年以湖廣等處行中書省平章政事從平中原功多封階勲號襲同延安職如故祿千五百石七年增千石十五年薨子通嗣二十年坐法失侯爲普定衛指揮使

蘄春侯康鐸湖廣蘄州人故大都督府同知兼太子左率府使贈推忠翊運宣力懷逺功臣光祿大夫柱國蘄國公茂才之子以父戰功封階勲號襲如延安祿千五百石七年增千石十五年南徵薨於軍子淵嗣坐法失侯

永嘉侯朱亮祖直隸六安人爲元將被獲赦不誅洪武三年以浙江行省參知政事累戰功封階勲號襲如延安祿千五百石七年增千石十三年自廣東召還杖死子暹以府軍衛指揮使坐法同杖死國除

潁川侯傅友徳見國公表

臨川侯胡美湖廣漢沔人初名廷瑞以避髙帝字攺僞漢陳友諒丞相舉南昌降附洪武三年以中書平章政事兼同知詹事院事累平南功封豫章侯階勲號襲如延安職如故祿千五百石七年加千石十三年復以犯帝字諱攺封二十六年坐藍黨論死國除

東平侯韓政河南睢州人吳元年降附洪武三年以山東行中書省平章政事累戰功封階勲號襲如延安職如故祿千五百石七年加千石二十六年坐藍黨論死國除

宜春侯黃彬不詳其裏辛丑降附洪武三年以江西行中書省參知政事累戰功封階勲號襲如延安祿九百石七年加千六百石十七年薨追論姦黨國除

宣寧侯曹良臣直隸安丰人壬寅率眾降附洪武三年以山西行中書省平章政事累戰功封階勲號襲如延安職如故祿九百石五年北徵戰歿子泰嗣薨無子國除

汝南侯梅思祖河南歸徳人洪武三年以浙江行中書省右丞累戰功封階勲號襲如延安祿九百石七年加一千六百石十五年薨子義不得嗣以指揮累遷遼東都指揮使

河南侯陸聚不知何許人仕元爲同知樞密院事舉徐邳二州降附洪武三年以山東行省參政累戰功封階勲號襲如延安祿九百石七年加一千六百石十三年薨無子國除

永城侯薛顯直隸沛縣人自盱眙歸附洪武三年爲江淮行省右丞累北徵功封階勲號襲如延安祿千五百石以拉殺人謫海南削祿三分之一四年召還七年加千石二十年薨二十六年追論藍黨除

東勝侯汪興祖直隸巢縣人初爲張徳勝義子冒其姓後復洪武三年以大都督府同知從平中原功封祿千五百石有過不給劵六年徵蜀戰歿還其封無子國除西平侯沐英直隸定逺人初以義子賜姓名朱文英後復洪武十年以大都督府同知討西畨功封祿二千五百石是時除特進榮祿階勲柱國號襲同洪武三年功臣例鎭守雲南二十五年薨子春嗣三十一年薨弟晟嗣見國公表

安慶侯仇成直隸含山人洪武十二年以大都督府僉事從破西畨積舊功封勲號同西平祿二千石流爵子孫爲指揮使十七年從平雲南加祿五百石世襲二十三年薨子泰嗣後絕

永昌侯藍玉見國公表

永平侯謝成直隸濠州人洪武十二年以大都督府僉事從平西畨功封勲號同安慶侯祿二千石二十七年坐法下獄死

鳯翔侯張龍直隸濠州人洪武十二年以大都督府僉事從平西畨功封勲號同安慶侯祿二千石十七年從平雲南加祿五百石世襲三十年薨

安陸侯吳復直隸合肥人洪武十二年以大都督府僉事從平西番封勲號同安慶侯祿二千石流爵十六年從平雲南加祿五百石世襲薨子傑嗣三十一年坐法失侯爲南寧衛指揮

景川侯曹震不知何許人洪武十二年以大都督府僉事從平西畨功封勲號同安慶侯祿二千石二十六年坐藍黨論死國除

宣徳侯金朝興直隸巢縣人洪武十二年以大都督府僉事從平西畨功封勲號同十五年從平雲南加祿五百石予世襲薨子鎭不得侯爲平埧衛指揮

懷逺侯曹興不知何許人洪武十二年以大都督府僉事從平西畨功封勲號同二十六年坐藍黨論死國除

靖寧侯葉升直隸合肥人洪武十二年以大都督府僉事從平西畨功封勲號同祿二千石流爵後以數平峒冦受上賞二十四年追論胡黨論死除

會寧侯張溫不知何許人初以指揮守蘭州有聲洪武十二年以大都督府僉事從平西畨功封勲號同祿二千石流爵二十六年坐藍黨論死國除

雄武侯周武不知何許人洪武十二年以大都督府僉事從平西畨功封勲號同祿二千石流爵二十三年薨子興襲龍江右衛指揮同知

定逺侯王弼直隸定逺人洪武十二年以大都督僉事從平西畨功封勲號同祿二千石流爵十七年從平雲南加祿五百石予世襲二十一年破北虜功多受上賞二十七年坐藍黨不食死國除

崇山侯李新直隸濠州人從起義洪武九年爲大都督府僉事以營孝陵功封勲號如定逺祿一千五百石流爵

武定侯郭英直隸濠州人鞏昌侯子興弟洪武十七年以前軍大都督府僉事從平雲南功封武定侯勲階級世襲如洪武三年例祿二千五百石從破塞北功多受上賞永樂元年薨子鎭尙公主薨停襲子珎次子銘銘子玹以女弟爲皇貴妃得復爵正統十二年薨天順三年珎之嫡孫昌得嗣爵五年薨子良復以玹子爭弘治十七年始得嗣正徳二年良薨子勛嗣歷掌營府位師傅進公爵下獄死子大誠嗣

普定侯陳桓直隸濠州人洪武十七年以後軍都督府僉事從平雲南功封勛號襲如武定祿二千五百石後平峒冦受上賞二十六年坐藍黨論死國除

東川侯胡海初名海洋直隸定逺人洪武十七年以右軍都督府僉事從平雲南功封勲號襲如武定祿二千五百石二十三年薨子斌先以戰功至都督同知位海上從徵雲南戰歿贈左都督無子國除

鶴慶侯張翼直隸臨淮人洪武十七年以前軍都督府僉事從平雲南功封勲號襲如武定祿二千五百石二十六年坐藍黨論死國除

航海侯張赫直隸濠州人洪武二十年以右軍都督府僉事歲督海運功封勛號襲如武定祿二千石二十三年薨二十六年追論藍黨國除

舳艫侯朱壽不知何許人洪武二十年以後軍都督府僉事歲督海運功勲號襲如武定祿二千石二十六年坐藍黨論死國除

海西侯納克楚故元丞相據金山洪武二十年以其眾四萬餘降附封授推誠輔運欽承效力武臣柱國子孫世襲祿二千石二十三年從徵峒蠻卒於武昌舟中子察罕攺封沈陽侯祿如故二十六年坐藍黨論死國除

全寧侯孫恪直隸鳯陽人以父大都督府副使贈燕山侯死北敵之戰予武徳衛指揮使累官後軍都督僉事二十一年爲右參將破敵封勲號如武定祿二千石世襲後不知所終

永寧侯張銓洪武二十三年以右軍都督府僉事追論雲南功封勲號如武定祿二千石世襲﹝系定逺人﹞

西涼侯濮玙直隸廬州人以父左軍都督府僉事追封金山侯再封樂浪公英陷北境不屈死二十一年封欽承父業推誠宣力武臣柱國西涼侯祿二千五百石世襲二十六年坐藍黨論死減戍國除

越雋侯兪淵南安侯通源之弟初名通淵洪武二十五年以右軍都督府僉事錄舊功封欽承父業推誠宣力武臣柱國祿二千石世襲二十七年奪爵

歷城侯盛庸不知何許人建文中以都督同知充平燕將軍拒破靖難師於濟南封世襲勲號祿米無考永樂元年以舊將嫌下獄死國除﹝建文封附﹞

弇山堂別集卷三十七

●欽定四庫全書

弇山堂別集卷三十八

﹝眀﹞王世貞撰

○永樂以後功臣公侯伯年表

文皇帝以建文之四年七月下京師卽大位因其年爲洪武之三十五年又二月制詔吏兵部差次從靖難功臣遂封淇公等二公城陽等十三侯興安等十一伯已又錄降附功增曹公歲祿封永春一侯忠誠等三伯眀年封駙馬都尉袁容等二侯遂追舊功封丰城一侯寧陽等五伯三年復追舊功進封新城一侯至是靖難封始究六年論平安南功進封新城西平二侯皆爲公增丰城侯云陽伯祿各五百石巳進封淸逺一侯安逺建平二伯終文皇帝之世凡再大封至睿皇帝之元年論奪門迎駕功進封武淸侯爲忠國公封太平一侯興濟文安等四伯已又封武功一伯自是終諸帝世僅一大封而其它破軍殺將戡亂僝工之特封者不與焉嗚呼靖難諸將臣從藩邸起以一旅之師彈丸之地出萬死者三載而遂定宗社於泰山之固此其績誠巨然英主實在軍攻堅履危斷自神授又大戰不過十餘所定軍府不過三四而已毋論中山開平其視曹衛宋潁而下抑何徑庭也定興之掃安南固自偉亦何能超潁川之下滇蜀且久復失之今髙帝之盟白馬指黃河而誓其功臣鮮有存者易世而後所當僅如綫之虜與萑苻之盜鹵級數十以至百積封自伯而至侯遂有公者今胡以貂綿蟬聯也以此況彼誠不可同年而語自孝宗而後執政者始知愛守名爵不輕畀而不能無畏於首尾未暇一一釐正之然至新建之取叛王不煩天子璽書不費太倉水衡金錢縛之於股掌寧逺之摧土蠻積級至萬餘其所遘敵固皆瑕然其績豈與它徹侯等而搢紳大夫猶齗齗有後言者何也少所見多所怪恆也又陋而不習掌故余故表之以告夫司勲者

淇國公丘福直隸鳯陽人從靖難師爲中軍都督僉事洪武三十五年論功封奉天靖難推誠宣力武臣特進榮祿大夫右柱國世爵歲祿二千五百石仍進本府左都督永樂二年加太子太師五年加祿一千石八年以徵北大將軍帥師北徵敗歿妻子謫徙廣東國除

成國公朱能直隸懷逺人嗣父職千戶從靖難師爲左軍都督僉事洪武三十五年論功封仍進本府左都督勲階號同淇公歲祿二千五百石世爵永樂元年加太子太傅四年以徵夷將軍討安南加祿一千石薨於師子勇嗣定祿三千石累加太保揔京營兵正統十四年扈駕北徵遇額森敗歿子儀嗣止食祿一千石後加一千石累加太子太傅守備南京弘治九年薨子輔嗣累加職任如父嘉靖三年薨子麟嗣八年薨無子弟鳯嗣十八年薨子希忠嗣累任京營大帥入直禁庭代郊祀者幾四十年加太師萬曆元年薨子時泰嗣三年薨子﹝闕﹞嗣自殺子鼎臣嗣

英國公張輔河南祥符人父玉故元樞密院知院歸附後爲燕山護衛指揮僉事從靖難師遷都指揮同知陣亡贈榮國公輔積功至都指揮同知洪武三十五年封信安伯爲奉天靖難推誠宣力武臣特進榮祿大夫柱國歲祿一千石三年以父子功多進封新城侯增祿五百石六年以徵夷將軍平安南進封勛右柱國歲祿三千石世爵後加太師解營府務參預軍國大政知經筵監修實錄號加輔運佐理階爲光祿大夫勲爲左柱國正統十四年從駕北徵陣亡幼子懋嗣累掌營府知經筵加太師監修實錄正徳十年薨孫侖嗣嘉靖十九年薨子溶嗣知經筵監修實錄加至少傅萬曆十年薨子元功嗣

黔國公沐晟直隸定逺人父西平侯英兄春俱見侯表洪武三十一年嗣侯以徵南將軍鎭守雲南永樂五年兼徵夷左副將軍討安南功封階勲如英公賜號奉天翊運推誠宣力武臣祿三千石世襲加太傅正統五年薨子斌嗣景泰元年薨子琮嗣弘治九年薨從孫昆系晟弟定邊伯昻後入嗣正徳十四年薨子紹勛嗣嘉靖十五年薨子朝輔嗣二十六年薨自斌至朝輔俱以徵南將軍鎭雲南生加宮傅歿贈太師太傅朝輔二子融鞏嗣封相繼夭弟朝弼以鎭守都督同知嗣隆慶五年坐法逮繋削爵禁錮子昌祚嗣

忠國公石亨陜西渭南人正統十四年爲都督同知大同副總兵禦敵敗歸京師下獄赦出充總兵官封奉天翊運推誠宣力武臣榮祿大夫柱國武淸伯祿千石世爵禦敵西直門卻之進封武淸侯加祿三百石天順元年以奪門迎駕進封特進光祿大夫右柱國祿二千五百石再加五百石世爵爲京營總兵參預朝政四年坐亂法怨望下獄拷死國除

保國公朱永河南夏邑人父謙見伯志永襲爵歲祿千二百石總京營兵成化二年平荊襄流賊進封侯十五年平東北邊功進封加祿三百石十八年禦西虜功予世襲賜號奉天翊運推誠宣力武臣階勲特進光祿大夫柱國二十三年再加祿五百石累進太師掌後府弘治九年薨子暉嗣以徵北大將軍禦敵加太保正徳六年薨子麟嗣侯見侯表

成陽侯張武湖廣瀏陽人從起靖難爲中軍都督僉事洪武三十五年論功進中軍都督府同知封奉天靖難推誠宣力武臣特進榮祿大夫柱國世爵歲祿一千五百石永樂元年薨無子國除

泰寧侯陳珪直隸泰州人從起靖難爲後軍都督府僉事洪武三十五年論功進本府都督同知號階勲襲如成陽歲祿一千二百石十七年薨子愉嗣二十年坐法下獄死庶兄子鍾嗣宣徳五年薨子灝嗣七年薨無子弟瀛嗣正統十四年扈駕北徵陣亡無子弟涇嗣成化八年薨子恆嗣弘治七年薨子璇嗣正徳七年薨子儒嗣嘉靖十二年薨子璉嗣薨無子弟■﹝王扁﹞嗣薨子良弼嗣武安侯鄭亨直隸合肥人從起靖難爲中軍都督府僉事洪武三十五年論功封仍進本府左都督號階勛襲如成陽歲祿一千五百石累爲大將鎭大同宣徳九年薨子能嗣正統十年薨子宏嗣成化十二年薨子綱嗣嘉靖二十八年薨子琨嗣萬曆七年薨子惟忠嗣

保定侯孟善山東海丰人從起靖難爲右軍都督僉事洪武三十五年論功封仍進本府都督同知勲階號襲如成陽歲祿一千二百石永樂十年薨子英嗣永樂二十一年坐從弟指揮賢謀逆削爵安置雲南宣徳十年赦還與京衛指揮使正統元年卒子俊襲天順元年復封伯四年薨子昻嗣成化八年薨子達仍爲指揮使

同安侯和珍本名浩裏浩沁朔方人從起靖難爲北騎指揮遷中軍都督府僉事洪武三十五年論功仍故官封勲階號襲如成陽歲祿一千五百石永樂七年以右副將軍從北徵陣亡坐失計國除

鎭逺侯顧成直隸江都人洪武中爲都督僉事鎭貴州建文初北徵被獲降附以佐世子守城遷後軍都督府右都督洪武三十五年論功仍故官勛階號襲如成陽歲祿千五百石仍守貴州數以功及言事受賞永樂十六年薨子統先授普定衛指揮使爲建文君所誅孫興祖嗣正統十四年從北徵失律削爵爲都督同知景泰三年封伯爵歲祿止千石天順元年復爲侯祿千三百石七年薨孫淳嗣成化九年薨無子弟溥嗣弘治十六年薨子仕隆嗣嘉靖七年薨子寰嗣萬曆九年薨無子從子承光嗣溥仕隆寰俱歷任將帥加保傅有廉能聲

靖安侯王忠湖廣孝感人從起靖難爲右軍都督僉事洪武三十五年論功進都督同知勲階封襲如成陽歲祿一千石永樂七年以左參將從北徵陣亡坐失策國除

武城侯王聰湖廣蘄水人從起靖難爲都指揮使洪武三十五年論功進中軍都督僉事勛階號襲如成陽歲祿一千五百石永樂七年以左副將軍從北徵陣亡子瑛嗣伯爵其年薨無子國除

永康侯徐忠直隸合肥人從起靖難爲前軍都督僉事洪武三十五年論功進本府左都督勛階號襲如成陽歲祿一千一百石永樂十六年薨子安嗣成化十七年薨孫錡嗣弘治十五年薨庶子溥嗣嘉靖三十三年薨子喬松嗣薨子文偉嗣

隆平侯張信直隸臨淮人從起靖難爲都督僉事洪武三十五年論功封勛階號如成陽歲祿一千石子孫世襲伯爵永樂二十二年加少師予世襲侯正統七年薨孫淳嗣十年薨子福嗣天順元年薨弟佑嗣弘治十七年薨從弟祿嗣正徳四年薨子瑋嗣嘉靖二十三年削爵三十七年故從子相嗣萬曆三年薨子炳嗣

安平侯李逺直隸懷逺人從起靖難爲中軍都督僉事洪武三十五年論功進本府都督同知勲階號如成陽歲祿一千石子孫世襲伯爵永樂七年以右參將從北徵陣亡子安嗣伯坐法謫戍國除

成安侯郭亮直隸合肥人從起靖難爲左軍都督僉事洪武三十五年論功進本府都督同知勲階號如成陽子孫世襲伯爵永樂二十一年薨子晟特予侯天順二年薨無子弟昻嗣仍伯成化五年薨子鐄嗣弘治五年薨子寧嗣嘉靖元年薨從子瓉嗣二十七年薨子寶嗣思恩侯房寛河南陳州人從起靖難爲都督僉事洪武三十五年論功兼義故封勲階號如成陽歲祿八百石子孫世襲指揮使永樂七年薨襲如例

丰城侯李彬直隸定逺人從起靖難爲右軍都督僉事永樂元年追論功封勲階號襲如成陽歲祿一千石以左參將從平安南功加祿五百石鎭交址二十年薨子賢嗣景泰二年薨子勇嗣成化十八年薨子璽嗣賢勇俱任營府璽以正徳二年薨無子庶兄旻嗣嘉靖十年薨無子從子熈嗣旻熈俱任營府三十一年熈薨無子從子儒嗣隆慶四年薨無子從子環嗣

新城侯張輔詳見公表

西寧侯宋晟直隸定逺人永樂元年以中軍左都督充平羌將軍鎭甘肅三年論招降功封奉天翊運推誠宣力武臣特進榮祿大夫柱國歲祿一千一百石流爵六年薨子琥以尙主特予世襲代鎭洪熈元年坐嫌奪爵弟瑛復以尙主襲正統十四年扈駕北徵陣亡子傑嗣六年薨子城嗣天順元年薨子幼弟讓嗣成化八年薨城子愷嗣正徳十六年薨子良臣嗣嘉靖三十年薨子天馴嗣萬曆五年出使還爲盜所殺子世恩嗣

淸逺侯王友湖廣荊州人從起靖難爲都指揮同知永樂元年追論功進封奉天翊衛推誠宣力武臣特進榮祿大夫柱國淸逺伯世襲歲祿一千石六年從平安南進封加號爲奉天靖難推誠宣力武臣世襲八年從北徵督輜重違節度下獄奪侯正統元年錄其孫爲都指揮

寧逺侯何福不知何許人永樂七年以太祖舊將爲右軍左都督鎭甘肅以撫降人功封推誠輔運宣忠效力武臣歲祿一千二百石流爵八年以嫌疑被劾自殺國除

成山侯王通陜西咸寧人永樂元年以父百戶追贈金鄕侯眞戰功封奉天翊運宣力武臣特進榮祿大夫柱國武義伯歲祿千石七年以山陵功進封祿二千二百石世襲宣徳元年以徵夷將軍總兵鎭交址棄城下獄奪侯後赦出復爲都督同知守昌平景泰三年薨余見伯志

寧陽侯陳懋直隸壽州人都督僉事亨子永樂元年爲右都督追論父死事封奉天翊衛宣力武臣寧陽伯祿一千石七年以徵西將軍鎭寧夏進封奉天靖難推誠宣力武臣加祿三百石洪熈元年予世襲加太保正統元年奪太保減祿米之半五年復太保歲祿天順元年加祿二百石天順七年薨子潤嗣成化二年薨子輔幼弟瑛嗣二十二年輔以嫡嗣爲瑛勛衛弘治元年輔坐法失侯正徳元年以瑛孫繼祖嗣嘉靖三十五年薨子維藩嗣隆慶二年薨子大紀嗣六年薨子應詔嗣

安逺侯栁升直隸懷逺人永樂六年爲中軍都督僉事徵安南功封奉天翊運推誠宣力武臣特進榮祿大夫柱國安逺伯世襲八年復以下安南獲簡定﹝闕﹞功進流侯祿一千五百石二十二年以從駕北徵功予加太子太傅世襲宣徳二年以徵南將軍討黎利敗歿安南子溥嗣累佩將印加太傅天順五年薨子承慶有足疾孫景嗣弘治十五年薨子文嗣嘉靖十一年薨子珣嗣累佩將印加保傅二十二年薨子震嗣

陽武侯薛祿山東膠州人永樂初靖難功至右都督十八年以督造宮殿功封祿一千一百石爲奉天靖難推誠宣力武臣階勲同成陽二十二年以北徵功世襲加祿五百石宣徳三年加太保掛大將軍印五年薨子勲蚤死孫詵嗣正統四年薨子琮嗣嘉靖八年薨子翰嗣二十三年薨無子族孫鋹嗣

安陽侯郭義泰安州人永樂十八年爲右都督以督造宮殿功封祿一千一百石勲階號如陽武流爵眀年薨子孫世襲指揮

已上太宗朝封

恭順侯吳克忠朔方人父允誠來歸累功至左都督永樂十年以捕叛者功封伯薨克忠嗣洪熈元年同陽武侯北徵擒敵功進封祿一千二百石勲階號如陽武世襲薨子瑾嗣天順五年死曹欽之難子鑑嗣正徳元年薨子世興嗣嘉靖二十六年薨子繼爵嗣

安順侯薛貴朔方人降附永樂二十二年以都督僉事從北徵有功封流伯洪熈元年與世襲宣徳元年勛階號如陽武流爵祿一千二百石五年薨無子以弟庫庫特穆爾爲指揮天順元年特穆爾子忠嗣伯爵六年薨子瑤嗣弘治三年薨子昻仍爲指揮

定西侯蔣貴直隸江都人正統三年以右都督徵西畨多爾濟巴勒功封伯七年以平麓川功進封祿一千五百石勛階號如陽武世襲十四年薨孫琬嗣累掌營府加保傅成化二十三年薨子驥嗣正徳四年薨子叡嗣嘉靖三年薨子傅嗣掌營府三十四年薨弟佑嗣萬曆六年薨子建元嗣

興安侯徐亨湖廣大冶人襲祖祥伯爵正統九年從成國公北徵以功進封流侯天順四年薨余詳伯志

淸平侯吳成遼陽人洪熈元年以都督僉事北徵功封伯祿一千一百石宣徳四年再以功進封階勲號如定西八年薨詳見伯志

武淸侯石亨詳見公志

昌平侯楊洪直隸六合人正統十四年爲宣府總兵左都督以勤王功封昌平伯是年復以破居庸闗北敵功進封奉天翊運推誠宣力武臣光祿大夫柱國歲祿千一百石世襲景泰二年以鎭朔大將軍薨子傑嗣四年薨無子庶兄俊嗣七年坐法罷子珍嗣天順元年坐父俊以嫌誅死失侯謫戍後復指揮同知

保定侯梁瑤河南汝陽人宣徳十年嗣父銘伯爵景泰三年以平貴州冦功進流侯祿千五百石天順元年恩例與世襲勛階號如昌平成化三年薨子傳嗣十六年薨弟任嗣正徳七年薨子永福嗣嘉靖十四年薨子繼璠嗣

太平侯張軏河南祥符人天順元年爲右都督以奪門迎駕功封奉天翊衛推誠宣力武臣特進光祿大夫柱國歲祿二千石世襲二年薨子瑾嗣天順四年降指揮使南和侯方瑛全椒人都督政之子景泰五年以左都督徵貴州功封伯天順元年復以平蠻功進封勲階號如太平流爵歲祿千二百石三年薨詳見伯志

武平侯陳友直隸全椒人天順元年爲右都督以徵苖功封伯世襲二年以寧夏出塞功進封流侯勛階號如昌平歲祿一千一百石四年薨余見伯志

定逺侯石彪陜西渭安人忠國公石亨侄天順元年爲逰擊將軍破北敵功封伯二年再以破北敵功進封祿一千二百石勛階號如昌平世襲伯爵三年坐使人奏畱鎭大同誅國除

平江侯陳豫直隸合肥人正統二年襲父佐伯爵十四年平廣冦功封流侯加祿一百石未易階號天順七年薨余見伯志

懷寧侯孫鏜山西大同人天順元年爲左都督總京營以迎駕功封奉天翊衛推誠宣力武臣特進榮祿大夫柱國懷寧伯以有邊功不奪五年以捕反者曹欽功進封祿一千三百石世襲成化七年薨子輔嗣十六年薨子泰嗣弘治十四年薨子應爵嗣正徳十二年薨子瑛嗣嘉靖十八年薨弟瑁嗣二十二年薨子秉元嗣三十七年薨子世忠嗣

撫寧侯朱永見公志孫麟復爲侯薨庶兄麒嗣嘉靖六年薨子嶽嗣隆慶元年薨從弟岡嗣

武靖侯趙輔直隸鳯陽人爲徵夷將軍都督同知以平兩廣蠻功封伯爵祿一千二百石四年以徵虜將軍屢著戰功進封流侯無給劵二十二年薨詳見伯志

襄城侯李瑾直隸和州人襲祖浚爵成化四年以徵蠻功進封流侯無給劵弘治二年薨詳見伯志

咸寧侯仇鉞直隸江都人正徳五年爲都指揮僉事逰擊將軍以平安化庶人功封伯七年以平河南冦功進封奉天翊運推誠宣力武臣特進榮祿大夫柱國祿一千二百石世襲十六年薨子恩篤疾孫鸞嗣嘉靖三十二年爲大將怙恩通敵死後磔屍其子棄市國除

懷逺侯常玄振故鄂國公贈開平忠武王遇春八世孫嘉靖十一年由南京錦衣衛指揮使繼絕世封號仍開國輔運推誠宣力武臣階特進榮祿大夫勲柱國祿一千石世襲二十七年薨子文濟嗣萬曆十年薨子胤緒嗣

臨淮侯李性故曹國公贈岐陽武靖王文忠七世孫嘉靖十一年由南京錦衣衛指揮使繼絕世封號仍開國輔運推誠宣力武臣階特進榮祿大夫勲柱國祿一千石世襲本年卒無子叔父沂嗣十五年卒子庭竹嗣歷任營府萬曆二年卒子言恭嗣

定逺侯鄧繼坤故衛國公贈寧河武順王愈六世孫嘉靖十一年由南京錦衣衛指揮使繼絕世封號仍開國輔運推誠宣力武臣階特進榮祿大夫勲柱國祿一千石世襲二十年薨子祖錫嗣四十年薨子世棟嗣萬曆十六年薨

靈璧侯湯紹宗故信國公贈東甌襄武王和六世孫嘉靖十一年由南京錦衣衛指揮使繼絕世封號仍開國輔運推誠宣力武臣階特進榮祿大夫勲柱國十四年薨子佑賢嗣三十﹝闕﹞

年薨子世隆嗣久領漕事加少保萬曆十四年薨子之誥嗣

已上侯太宗以後封皆功臣

忠勤伯汪廣洋直隸髙郵州人洪武三年爲中書右丞以帷幄功封開國輔運推誠守正文臣資善大夫護軍祿五百四十石流爵再爲禦史左右大夫中書右丞相十三年坐巽懦誤政賜死國除

誠意伯劉基浙江靑田人洪武三年以前禦史中丞弘文館學士太史令贊謀帷幄功封開國輔運推誠守正文臣資善大夫護軍祿二百四十石流爵八年薨子璉拜江西行省參政蚤卒孫薦特賜襲祿五百石二十五年薨子法不得襲法子櫃櫃子曇曇子祿成化中授翰林院五經博士祿子憲先卒憲子瑜弘治八年授處州衛指揮使嘉靖十八年紹封伯階勲號如基特加祿爲七百石二十年薨孫世延嗣萬曆九年奪爵爲民後復爵

東莞伯何眞廣東東莞人國初爲元右丞以廣東降附累官浙江左布政使致仕洪武十八年追論舊功封祿一千五百石世襲勲號無考二十一年薨子榮嗣坐藍黨論死國除

徽光伯桑先不知何許人洪武十七年追論父永義侯世傑功封祿一千七百石世襲勛號無考二十六年坐藍黨論死國除

已上太祖時封

興安伯徐祥湖廣大冶人洪武三十五年爲都指揮使以靖難功封奉天翊衛宣力武臣特進榮祿大夫柱國世襲歲祿一千石永樂二年薨孫亨嗣見侯志天順四年薨子賢嗣成化五年薨子盛嗣弘治十七年薨從子良嗣嘉靖七年薨子夢賜嗣

武康伯徐理河南西平人洪武三十四年爲都督僉事以靖難功封勛階號襲如興安歲祿一千石永樂六年薨子禎嗣正統九年薨子勇嗣景泰四年薨無子國除

襄城伯李浚直隸和州人洪武三十五年爲都指揮同知以靖難功封階勲號襲如興安歲祿一千石永樂三年薨子隆嗣累督守備營府正統七年薨子珎嗣十四年北徵歿弟瑾嗣見侯志弘治二年薨子黼嗣伯正徳四年薨子全禮嗣嘉靖十八年薨子應臣嗣

信安伯張輔見公表

新昌伯唐云不知何許人洪武三十五年爲都督僉事以靖難功封階勲號如興安流爵子孫世襲指揮使永樂元年薨子襲指揮如例

新寧伯譚忠直隸淸河人洪武三十五年以父都指揮同知淵死難功封階勲號襲如興安歲祿一千石宣徳八年薨子璟嗣正統十四年薨子裕嗣景泰三年薨子佑嗣累總營府加太保太傅嘉靖四年薨子綸嗣薨子國佐嗣

應城伯孫巖直隸鳯陽人洪武三十五年爲都指揮僉事以靖難功封階勲號襲如興安歲祿一千石永樂十四年安置交址召還十五年薨子亨嗣二十一年薨子瑛嗣尋薨弟傑嗣景泰二年薨子繼先嗣弘治十六年薨子鉞嗣嘉靖十八年薨子爵嗣薨子文棟嗣

忻城伯趙彛直隸虹縣人洪武三十五年爲都指揮使以靖難功封勲階號襲如興安歲祿一千石世襲宣徳元年薨子榮嗣成化三年薨子泰嗣弘治十三年薨從子修嗣正徳十三年薨子武嗣薨子祖徵嗣

云陽伯陳旭直隸全椒人洪武三十五年爲都督僉事以靖難功封階勲號襲如興安歲祿一千石世襲永樂八年薨無子國除

富昌伯房勝不知何許人洪武三十五年爲都指揮僉事以靖難功封階勛號如興安歲祿一千石流爵子孫世襲指揮使永樂﹝闕﹞年薨

廣恩伯劉才直隸霍丘人洪武三十五年爲都督僉事以靖難功封階勲號如興安歲祿九百石流爵子孫世襲指揮同知永樂八年北徵失律下獄國除

忠誠伯茹瑺湖廣衡山人洪武三十五年爲太子少保兵部尙書以降附封奉天翊運守正文臣特進榮祿大夫柱國歲祿一千石流爵子孫世襲指揮使永樂七年以不朝谷王下獄瘐死子謫戍洪熈元年赦歸裏國除

順昌伯王佐不知何許人洪武三十五年爲中軍都督同知以降附封奉天翊運宣力武臣特進榮祿大夫柱國歲祿一千石流爵子孫世襲指揮使三年鎭雲南有罪下獄死國除

平江伯陳瑄直隸合肥人洪武三十五年爲都指揮以降附功封祿一千石流爵永樂十二年以北徵功與世襲治漕河督餉有聲宣徳八年薨子佐嗣正統元年薨子豫嗣見侯志薨子銳嗣累掌營府加保傅增祿三百石弘治十五年薨子熊嗣正徳六年薨無子從子至嗣累掌營府加保傅嘉靖三十三年薨子王謨嗣

武義伯王通詳見侯表祿千二百石後革天順元年子琮攺襲成山伯

成山伯王琮襲封祿千石成化九年薨子鏞嗣嘉靖四年薨子洪嗣﹝闕﹞年薨子維熊嗣薨子應龍嗣

遂安伯陳志四川巴縣人永樂元年爲都指揮同知追論靖難功封奉天翊衛宣力武臣特進榮祿大夫柱國歲祿一千石世襲八年薨孫瑛嗣宣徳七年薨子埴嗣正統十四年北徵歿無子弟韶嗣弘治十七年薨孫鏸嗣累掌營府加保傅萬曆元年薨孫樹嗣

安鄕伯張興直隸壽州人永樂元年爲都指揮同知追論靖難功封勛階號襲如遂安歲祿一千石五年薨從子勇嗣十年薨子安嗣正統十四年薨子恂嗣正徳二年薨孫坤嗣薨子鋐嗣

寧陽伯陳懋永樂元年爲右都督以父亨恩及戰功封詳見侯表

淸逺伯王友永樂元年爲都指揮同知追論靖難功封祿千一百石詳見侯表

榮昌伯陳賢直隸壽州人永樂元年爲都督僉事追論靖難功封勛階號襲如遂安歲祿一千石十三年薨子智嗣坐棄交址失爵爲指揮使

永新伯許成不知何許人永樂三年爲都督同知以發謀殺駙馬梅殷者功封奉天翊衛宣力武臣特進榮祿大夫柱國歲祿一千三百石流爵子孫世襲指揮使永樂十五年薨

建平伯髙福陜西咸陽人父士文爲都督同知以徵交址戰歿永樂六年追封福嗣爵爲奉天翊運宣力武臣特進榮祿大夫柱國歲祿千三百石二十二年薨子逺嗣宣徳五年薨弟進嗣薨無子從子霳嗣薨無子國除安逺伯栁升永樂六年以都指揮徵安南功封詳見侯志

廣寧伯劉榮初仍故父名江直隸宿遷人永樂十七年爲左都督鎭遼東以破倭功封奉天翊衛宣力武臣特進榮祿大夫柱國歲祿一千二百石世襲十八年薨子湍嗣宣徳九年薨無子弟安嗣見侯志成化七年薨兄子瓘嗣十五年薨安子璇仍嗣伯弘治二年薨子佶嗣嘉靖元年薨從子泰嗣二十六年薨子允中嗣萬曆﹝闕﹞年薨子嗣徳嗣

恭順伯吳允誠朔方人降附爲左都督永樂十年以獲叛者功封祿一千二百石世襲十六年薨子克忠嗣見侯志

永順伯薛斌直隸順天昌平人永樂十八年爲都督同知以督營造功封奉天翊衛宣力武臣特進榮祿大夫柱國祿九百石子孫世襲指揮使十九年薨特予世襲子壽重嗣正統十四年北徵陣亡子輔嗣成化十二年薨子勲嗣正徳六年薨子璽嗣爲指揮使

惠安伯金玉直隸﹝闕﹞人從靖難永樂十八年爲中軍都督僉事以督營造功封勲階號襲如永順祿八百石十九年薨

武進伯朱榮山東沂州沂水人永樂二十年爲都督僉事以北徵功封奉天翊衛宣力武臣特進榮祿大夫柱國歲祿一千二百石世襲洪熈元年薨子冕嗣正統十四年陣亡子瑛嗣天順四年薨子云嗣成化九年薨無子弟霖嗣弘治二年薨子潔嗣正徳三年薨子本嗣十二年薨無子叔江嗣嘉靖九年薨無子弟海嗣二十七年薨子承勲嗣萬曆﹝闕﹞年薨子世雍嗣

安順伯薛貴朔方人永樂二十年爲都督僉事封祿九百石見侯志天順元年詔以從子忠嗣六年薨子瑤嗣弘治三年薨子昻爲指揮使世襲

已上太宗封

保定伯梁銘河南汝陽人永樂二十二年爲都督同知以宿將及東宮舊恩封祿一千二百石世襲宣徳八年薨子瑤嗣見侯志

忠勤伯李賢直隸薊州人初侍藩邸爲左都督洪熈元年封祿一千石流爵是年薨子順嗣指揮僉事

已上仁宗封

廣義伯吳管者朔方人洪熈元年爲都督僉事以北徵功封薨子玘嗣景泰七年薨從弟琮嗣成化四年坐激滿四變謫戍

淸平伯吳成本名摩哩達勒達人洪熈元年爲都督僉事以北徵功封祿一千一百石世襲見侯志薨孫瑛嗣伯爵景泰元年薨子璽嗣成化十四年薨無子從弟琮嗣弘治十四年薨子傑嗣嘉靖十年薨子家彥嗣萬曆四年薨子國幹嗣

崇信伯費瓛定逺人宣徳元年爲左都督鎭甘肅以宿將及卻敵功封祿一千石三年薨子釗嗣天順四年薨子淮嗣弘治十一年薨子柱嗣嘉靖九年薨弟栻嗣十七年薨子煒嗣三十三年薨子坤嗣四十二年薨子甲金嗣

會寧伯李英陜西西寧人父興格俱邊帥宣徳四年爲都督同知以平畨冦功封祿一千一百石世襲六年坐法失伯天順元年詔以伯英後爲都指揮使

新建伯李玉直隸交河人宣徳元年爲都督同知以從平漢庶人功封祿八百石流爵正統六年薨子英爲指揮使

奉化伯滕定山後人宣徳四年爲都督同知以戰功封祿八百石流爵正統五年薨子福爲指揮使

順義伯金順衛喇特人本名阿爾噶實哩降附宣徳四年爲右都督以戰功封祿八百石流爵八年薨子忠爲指揮僉事

已上宣宗封

會川伯趙安陜西臨洮人正統元年爲右都督以甘肅功封祿一千石流爵九年薨子英爲指揮使

定西伯蔣貴正統三年爲右都督以破西戎多爾濟巴勒功封祿一千二百石詳見侯志

寧逺伯任禮河南彰徳人正統三年爲左都督以徵西戎多爾濟巴勒功封祿一千二百石流爵十二年加恩世襲成化元年薨子璹嗣爲寧夏總兵討滿四失利謫戍子弘爲指揮使

修武伯沈淸滁州人正統元年爲左都督以營宮殿功封祿一千一百石世襲七年薨子榮嗣十四年從駕北徵陣歿子煜嗣減祿三百石成化十八年薨子祺嗣二十二年薨弟坊嗣弘治六年薨子瑞爲指揮使

永寧伯譚廣直隸丹徒人正統六年爲左都督鎭宣府以宿將積戰功封祿一千一百石九年薨子亨爲指揮使

已上皆奉天翊衛宣力武臣

靖逺伯王驥直隸束鹿人正統七年爲兵部尙書以平麓川功封初爲推誠宣力武臣歲祿一千二百石景泰元年再以平苖夷功增祿四百石世襲天順元年援徐有貞例授奉天翊運推誠宣力守正文臣四年薨子瑺嗣成化七年薨子添嗣十五年薨子憲嗣正徳九年薨子瑾嗣薨子學詩嗣薨無子弟學禮嗣

平鄕伯陳懷直隸合肥人正統九年以左都督徵北敵功封祿一千一百石十四年從駕北徵陣歿特予子輔嗣景泰五年薨子政嗣成化二十二年薨子信嗣弘治六年薨無子弟俊爲指揮使

忠勇伯蔣信故巴爾臺忠勇王金忠甥正統九年爲右都督以戰功封祿一千一百石十四年北徵陷敵革爵歸復爵景泰五年薨特予子善嗣弘治中薨無子國除

招逺伯馬亮河南淇縣人正統九年爲右都督以剿流河冦功封祿一千一百石十一年薨子驎爲指揮使

武淸伯石亨見公表

昌平伯楊洪見侯表

定襄伯郭登直隸臨淮人景泰元年爲左都督大同總兵以破敵功封祿一千二百石世襲天順元年革爲都督僉事八年復爵成化八年薨繼子嵩嗣十四年薨子參爲指揮使

撫寧伯朱謙河南夏邑人景泰元年爲都督同知鎭守宣府以破敵功封祿一千二百石世襲二年薨子永嗣詳見公侯表

懷柔伯施聚北直隸通州人景泰三年爲左都督鎭守遼東以宿將有戰功封祿一千二百石天順二年予世襲六年薨子榮嗣成化元年薨子鑑嗣弘治八年薨子瓉嗣嘉靖八年薨弟瑾嗣嘉靖十五年薨子燾嗣三十四年薨子嵩嗣隆慶三年薨子光祖嗣

鎭逺伯顧興祖景泰三年以故侯復封見侯志

南寧伯毛福壽河南祥符人本降將景泰三年以都督同知剿苖冦功封祿一千石世襲天順二年薨子榮嗣成化六年薨子文嗣弘治六年薨孫良嗣嘉靖十九年薨子重器嗣三十四年薨無子弟邦器嗣四十年薨無子弟國器嗣

南和伯方瑛全椒人景泰五年以左都督平苖功封祿一千石世襲後見侯志薨子毅嗣天順六年削爵成化七年卒子壽祥嗣嘉靖十年薨子東嗣三十八年薨子炳嗣薨無子弟燁嗣

興濟伯楊善順天大興人天順元年爲左都禦史以迎駕復辟功封奉天翊運推誠宣力守正文臣特進光祿大夫柱國歲祿一千二百石世襲二年薨子宗嗣成化元年降爲指揮同知

海寧伯董興直隸長垣人天順元年爲右都督以迎駕復辟功封祿一千二百石世襲成化元年仍爲右都督十二年卒

文安伯張輗英國公輔弟天順元年爲右都督以迎駕復辟功封祿一千三百石六年薨子鑑嗣成化元年革爲指揮

丰潤伯曹義直隸儀眞人天順元年爲左都督鎭遼東以宿將積戰功封祿一千二百石世襲四年薨孫振嗣弘治二年薨子愷嗣嘉靖五年薨子棟嗣六年薨無子弟松嗣三十九年薨子文炳嗣

武功伯徐有貞直隸長洲人天順元年爲都察院左副都禦史以迎駕復辟功封奉天翊運推誠宣力守正文臣特進光祿大夫柱國歲祿千一百石世襲武功衛指揮使是年奪爵流金齒四年赦回成化八年卒

武彊伯楊能直隸六合人天順元年爲右都督鎭守大同以破敵功封祿一千石四年薨無子弟倫爲指揮使

髙陽伯李文陜西西寧人天順元年爲右都督屢立戰功封祿一千石四年奪爵爲都督僉事卒

定逺伯石彪亨從子天順元年爲逰擊將軍以破敵功封祿一千一百石餘見侯志

宣城伯衛穎直隸華亭人天順元年爲左都督以迎駕復辟功封祿一千一百石世襲四年以西徵功弗奪成化二年增祿一百石弘治十一年薨子璋嗣正徳十二年薨子錞嗣嘉靖三十五年薨子守正嗣隆慶二年薨子國本嗣

昭武伯曹欽太監吉祥從子天順元年爲左都督以迎駕復辟功封祿一千二百石世襲五年謀反族誅國除武平伯陳友直隸全椒人天順元年爲左都督以徵苖功封祿一千石世襲見侯志薨子能嗣伯成化十九年薨子綱嗣弘治八年薨子勲嗣正徳四年薨弟燾嗣嘉靖十年薨子大策嗣

懷寧伯孫鏜天順元年爲左都督以迎駕復辟及戰功封見侯志

東寧伯焦禮山後人天順元年爲左都督鎭守遼東以宿將屢積戰功封祿一千二百石世襲七年薨孫壽嗣成化八年薨弟俊嗣弘治十三年薨子淇嗣正徳五年薨弟洵嗣十四年薨從子棟嗣三十六年薨子文耀嗣

彰武伯楊信直隸六合人洪之從子天順二年以右都督延綏破敵有功封祿一千石八年再以戰功予世襲成化十三年薨子瑾嗣弘治二年薨子質嗣嘉靖十七年薨子儒嗣四十一年薨子炳嗣今爲總帥歷任大將萬曆十五年薨子世階嗣

已上英景二朝

封靖安伯和勇祖太師和寧王阿魯臺父阿卜俺只降附爲右都督成化元年爲逰擊將軍右都督以兩廣功封祿一千一百石流爵十年薨子忠爲錦衣衛指揮使

武靖伯趙輔直隸鳯陽人成化二年爲都督同知徵夷將軍以兩廣功封祿一千二百石流爵余見侯志後減米三百石得世襲伯薨子承慶嗣正徳二年薨子弘澤嗣嘉靖七年薨子世爵嗣萬曆二年薨子光逺嗣

伏羌伯毛忠陜西涼州人本降將成化三年爲右都督以徵西畨功封祿千石流爵四年以徵穆蘇陣歿世襲孫銳嗣嘉靖二年薨子江嗣十二年薨無子弟漢嗣三十年薨從子桓嗣三十七年薨子登嗣

順義伯羅秉忠降將沙州左都督昆濟楞子成化四年爲右都督以平蠻功封祿一千石流爵十六年薨子珍爲指揮使

寧晉伯劉聚浚縣人太監劉永誠從子成化七年爲左都督以延綏戰功封祿一千石九年再以功予世襲十年薨子祿嗣十一年薨弟福嗣弘治十四年薨子嶽嗣嘉靖六年薨從子文嗣十七年薨子艮璽嗣三十年薨無子叔斌嗣隆慶四年薨子應元嗣

興寧伯李震河南南陽人成化十二年爲右都督湖廣總兵以平盜功封祿一千石流爵十四年革二十年復爵弘治五年薨子孫爲指揮使

威寧伯王越直隸浚縣人成化十六年由太子太保左都禦史以威寧海功封奉天翊運推誠宣力守正文臣特進光祿大夫柱國歲祿一千二百石世襲十七年復以鹽池功增祿四百石十八年再以功增祿五十石十九年奪爵弘治十年以太子太保左都禦史起總督十一年卒一子爲錦衣衛指揮僉事

昌寧伯趙勝遷安人成化十九年爲左都督以修京城功封祿一千石流爵二十三年薨孫鑑爲指揮使

已上憲宗朝封

咸寧伯仇鉞正徳五年爲逰擊將軍都指揮僉事以平安化王寘鐇功封見侯表

已上武宗朝

封新建伯王守仁浙江余姚人正徳十六年爲南京兵部尙書以論平寧王功封奉天翊運推誠宣力守正文臣特進光祿大夫柱國歲祿一千石世襲尋總帥南徵嘉靖八年薨停世襲隆慶二年子正億嗣萬曆四年薨子承勲嗣

已上世宗朝封

寧逺伯李成梁遼東鐵嶺衛人萬曆六年由遼東總兵太保左都督以屢立戰功封奉天翊運推誠宣力武臣特進光祿大夫柱國歲祿八百石八年復以功世襲十年加祿百石十一年再加百石尋兩加五十石

已上萬曆封俱功臣

弇山堂別集卷三十八

●欽定四庫全書

弇山堂別集卷三十九

﹝明﹞王世貞撰

○恩澤公侯伯表

古恩澤侯凡有三曰外戚則如呂武之爲王與王氏之五侯丁傅梁竇之類曰中官則如趙髙孫程單超之類曰嬖幸則如董賢趙修之類是三者皆能幹斁典章變動玄象使帷幄汗馬之勲臣解體而不可收志節之士輕視貂冕而不樂於用明興髙皇帝毋外家三尺之胤以故王爵廟貌𨿽極隆於楊徐而朱邸自功臣外無兩者它若李隴西繇尙主而儋爵然亦岐陽大勲所推本而成穆椒房之光寵其兄楧實不過參省而又奪之獨於晚年梁公之劵施於充妃之從子顯出相貴邸入陪禁籞至建文而削奪識者以爲非不幸云文皇入纂之頃中宮猶在邸而仲氏已前開國夫固憫其禍收其悃而執經者猶疑之然以中山之勲塞天地家有兩公胙及百代不爲幸也昭皇后母儀奕世幾於文姒以故張氏得封二伯其後漸因之至有自侯而進公者自保傅而正太師者然會昌主兵符而不能易人主之喜怒壽寧建昌能易人主之喜怒而不能與外廷之進止其極不過富貴其樂不過宮室狗馬聲色其威怒不過行閭閈雛匹而已世廟憤壽寧建昌之積侈執而系僇之一時肅然而又申明考功令下所司悉裁諸外戚之世封者獨定公以中山故彭城惠安以昭皇后故且半援帷幄汗馬焉它則擁護心乎孝烈而家一襲晉接窮乎榮恭而不予世天下服其公快其斷而不敢以少恩病之斯所以爲肅也若夫中貴人之擅柄代有甚矣幸而未鑿其竅不敢身冒封爵而正徳之亂其昆從以迨廝養皆得濫竽焉嘉靖之斁方士之無賴者居一矣皆未幾而絀削繼之著爲令甲萬世曉然知其非當可無慮也作恩澤公侯伯表

曹國公李貞直隸臨淮人尙髙帝姊隴西長公主公主先薨洪武元年封奉天輔運推誠宣力武臣特進榮祿大夫柱國恩親侯歲祿二千石三年進封同子文忠國號加右柱國其歲祿朝請自如十年薨贈典依開國公例

梁國公胡顯臨淮人父泉都督僉事顯代指揮任遷都指揮以姑爲上妃生楚王從護衛徵洞蠻累功至都督僉事洪武二十二年推恩封梁國公食祿三千石階勲特進光祿大夫柱國世襲仍侍王建文二年削爵安置臨襄永樂元年仍爲護衛指揮僉事進同知十三年卒子善襲指揮

已上太祖朝封

定國公徐景昌直隸鳯陽人父增壽魏國公達次子以文皇后弟爲左軍左都督坐通款燕兵爲建文君所殺洪武三十五年加恩追封武陽侯尋進封公爲奉天靖難推誠宣力武臣特進榮祿大夫右柱國子景昌嗣祿二千五百石世襲正統二年薨子顯忠嗣十三年薨景泰六年子永寧嗣用心疾免朝參支半祿成化十七年薨子光祚嗣掌營府加太師嘉靖六年薨子延徳嗣隆慶﹝闕﹞年薨子文璧嗣

已上太宗朝封

昌國公張鶴齡直隸興濟人敬皇后弟初嗣父巒封爲壽寧侯世襲嘉靖元年推恩進封累加祿一千八百石流爵不給劵十二年坐事降南京錦衣衛指揮

翊國公郭勛嘉靖十八年以南郊禮成由太師武定侯進封祿一千五百石流爵二十年下獄死子守幹嗣侯爵

已上世宗朝封

恩親侯李貞直隸臨淮人洪武元年封見公表灤城侯李堅河南武陟人尙太祖女大名公主建文元年封祿二千石世襲徵北被獲死子莊罷不襲

已上太祖朝封

永春侯王寧直隸壽州人尙太祖女懷慶公主洪武三十五年以推戴封祿千石世襲五年下獄卒孫彛爲指揮僉事

廣平侯袁容直隸壽州人右都督洪子尙太宗女永安公主洪武三十五年兼守北平功封祿一千五百石世襲洪熈元年停祿宣徳元年復四年薨子禎嗣薨庶弟璼嗣侯薨無子弟琇爲長陵指揮僉事

富陽侯李讓直隸舒城人指揮申子尙太宗女永平公主洪武三十五年兼守北平功封祿千石世襲二年薨子茂芳二十二年坐讓舊郤失侯子輿授長陵衛指揮僉事尋封伯薨從子輅仍爲指揮

已上太宗朝封

會昌侯孫繼宗山東鄒平人父忠以章皇后父宣徳四年封伯薨繼宗嗣天順元年進封祿千五百石世襲成化十五年薨孫銘嗣正徳十五年薨子杲嗣嘉靖八年革十六年薨繼宗銘俱統營兵至加保傅廣

寧侯劉安直隸宿遷人永樂十九年襲父榮伯爵爲大同總兵下獄閒住天順元年追論大同出謁恩進封祿一千五百石七年以與破曹欽功加三百石成化七年薨兄子瓘嗣十五年薨無後安子璇見伯志

已上英宗朝封

慶雲侯周壽山東昌邑人孝肅皇太后兄成化三年封伯十七年進封祿一千三百石世襲加百石正徳十四年薨子瑛嗣嘉靖八年革壽加保傅等官

已上憲宗朝封

瑞安侯王源直隸上元人純皇后兄封伯祿一千石弘治五年進封世襲增祿二百石嘉靖三年薨子橋嗣八年革源加保傅等官壽寧侯張巒直隸興濟人敬皇后父弘治三年封伯五年進封祿一千二百石世襲薨子鶴齡嗣見公表

建昌侯張延齡敬皇后弟弘治八年封伯十六年進封祿一千六百石嘉靖元年加祿一百石十年坐法下獄二十三年棄市國除延齡加保傅等官

已上孝宗朝封

京山侯崔元山西代州人尙憲宗女永康大長公主嘉靖元年以迎立恩封祿一千五百石世襲二十九年薨子驥徵爲錦衣指揮蚤卒亡後元加保傅等官入直蒙優任

安平侯方銳直隸江寧人孝烈皇后父嘉靖十八年封伯二十一年進封祿一千七百三十石二十五年薨子承裕嗣伯爵加保傅國除

已上世宗朝封

武淸侯李偉宛平人以慈聖皇太后父封武淸伯萬曆十年進封

已上今朝恩澤封

歸徳侯陳理僞漢主友諒子吳元年以降附封後送之朝鮮

歸義侯明升僞夏主玊珍子洪武六年以降附封後送之朝鮮

崇禮侯宻廸哩巴拉元順帝孫洪武三年以破應昌獲封尋歸之沙漠

已上俱國裔封

彭城伯張■﹝日上永下﹞河南永城人永樂二十二年以昭皇后兄由左都督封祿一千五百石世襲正統三年薨孫瑾嗣成化十六年薨子信嗣正徳三年薨子欽嗣嘉靖十六年薨子勲嗣本年薨次子熊嗣萬曆﹝闕﹞年薨子守忠嗣

已上仁宗朝封

會昌伯孫忠初名愚山東鄒平人宣徳四年爲都督僉事以章皇后父封祿一千二百石世襲景泰三年薨子會宗嗣見侯志

惠安伯張升■﹝日上永下﹞弟宣徳五年以昭皇后弟封祿一千一百石世襲六年薨子琮嗣成化三年薨弟瑛嗣十五年薨弟瓚嗣弘治六年薨子偉嗣嘉靖十四年薨子鑭嗣三十一年薨子元善嗣

已上宣宗朝封

安平伯吳安直隸丹徒人爲都督同知以景皇帝母皇太后兄封祿一千石天順元年削爵

已上景帝朝封

慶雲伯周壽山東昌邑人成化三年爲都督同知以孝肅皇太后兄封祿一千石世襲余見侯志

長寧伯周彧壽弟以孝肅皇太后弟成化二十一年由左都督封祿一千石世襲正徳三年薨子瑭嗣十四年薨子大經嗣嘉靖八年議革四十年薨

已上憲宗朝封

瑞安伯王源直隸上元人成化二十年爲左都督以純皇后兄封瑞安伯食祿千石世襲余見侯志

安昌伯錢承宗直隸海州人弘治三年爲都督同知以睿皇后從孫封祿一千石嘉靖四年薨子維圻嗣五年薨弟維垣不得嗣國除

壽寧伯張巒興濟人弘治三年以皇后父封祿一千石詳見侯志

建昌伯張延齡巒次子弘治三年封詳見侯志

崇善伯王淸源之弟弘治十年爲左都督以皇太后弟封祿一千石世襲薨嘉靖八年革

已上孝宗朝封

安仁伯王浚源之弟正徳二年爲左都督以皇太后弟封祿一千石是年薨子桓嗣嘉靖八年革

慶陽伯夏儒上元人正徳二年以毅皇后父封祿一千石世襲十年薨子臣嗣嘉靖八年革涇陽伯神英順天﹝闕﹞人正徳五年以左都督訴功傳奉封祿八百石是年奪爵仍爲右都督子周累至右都督坐法死停指揮

泰安伯張富直隸新城人正徳五年由右都督以弟太監永誅劉瑾推恩封祿一千石十六年革爲錦衣指揮

安定伯張容富弟正徳五年由右都督以兄太監永誅劉瑾功推恩封祿一千石十六年革爲右都督

永壽伯朱徳不知何許人初冒太監裴姓爲義子曰裴徳又曰武徳又曰皮得正徳五年傳奉封祿一千石十六年下獄革

髙平伯谷大寛文安人正徳五年以弟太監大用冒誅劉瑾功推恩封祿一千石十六年革

平涼伯馬山直隸涿州人正徳五年以弟太監永成冒誅劉瑾功推恩封祿一千石十六年革

鎭安伯魏英山西楡次人正徳五年以兄太監彬推恩封祿一千石十六年革爲都督同知

永淸伯谷大亮大用弟正徳七年以大用冒平冦功推恩封祿一千石十六年革

鎭平伯陸永不知何許人太監誾侄正徳七年以誾冒平冦功推恩封祿一千石十六年革

平虜伯朱彬卽江彬直隸蔚州衛人正徳十三年以左都督扈從恩冒應州功封祿一千石從南徵爲提督贊書機密軍務十六年加祿三百石尋伏誅

安邊伯許泰京衛人正徳十三年以左都督扈從恩冒應州功封祿一千石爲威武副將軍提督軍務十六年下獄削爵戍遼東

已上武宗朝封

昌化伯邵喜興化人嘉靖元年爲錦衣衛都督指揮使以壽安太后弟封祿一千石世襲二年薨子蕙嗣五年薨子傑嗣八年革

玉田伯蔣輪徐州人嘉靖二年以章太后弟封祿一千石世襲四年薨子榮嗣

泰和伯陳萬言直隸元城人嘉靖二年以孝潔皇后父封祿一千石十七年薨孫書爲錦衣衛都指揮同知

安平伯方銳嘉靖十八年爲右都督以孝烈皇后父封祿一千石見侯表

恭誠伯陶仲文湖廣黃岡人嘉靖二十八年以眞人掌道教特封祿一千二百石尋累加三百石三十六年以病歸薨追削

已上世宗朝封

慶都伯杜繼宗大興人隆慶元年以孝恪太后弟封祿一千石累加二百石徳平伯李銘﹝闕﹞人隆慶元年以莊皇后父封祿一千石

固安伯陳景行順天通州人萬曆元年以仁聖皇后父封祿一千石累加二百石薨

已上穆宗朝封

武淸伯李偉萬曆元年以慈聖皇太后父封祿一千石加一百石餘見侯志

永年伯王偉浙江余姚人爲都督同知以皇后父封祿一千石

已上今皇帝朝封

已上伯爵俱恩澤封

○衍聖公爵系表

昔唐虞三代之盛其子孫爲賓恪者久而或替獨孔子起韋布踐素王以筆札紹明聖人之統寖明寖昌稱萬世師爵則眞王禮樂則天子其子孫亦以漸而隆崇號爲上公秩乃六卿𨿽以失徳亂常之主不能有所裁損嗚呼休哉然孔子實成湯後論者不知其所自起余故因表衍聖公之爵系而備識之明孔子非國家所得而封建也

孔子之先第一代爲商王元子啟封於宋爵上公無子介弟曰微仲衍嗣第二代宋公稽衍子第三代丁公申稽子第四代湣公共申子煬公熈共之弟第五代公子弗父何共子第六代宋父周何子第七代勝周子第八代卿士正考父勝子第九代卿士孔父嘉正考父子爲華督所殺第十代木金父孔父嘉子奔魯爲大夫第十一代祈父木金父子一曰夷睪以孔爲氏第十二代孔防叔祈父子第十三代伯夏防叔子皆仕魯第十四代叔梁紇仕爲陬邑大夫長十尺以勇力聞諸侯晚娶於顏生孔子三歲而紇卒宋眞宗大中祥符元年追封齊國公元成宗大徳十一年追封啟聖王明嘉靖九年攺啟聖叔梁子

第一代孔子諱丘字仲尼叔梁紇子長九尺六寸仕爲委吏乘田更後爲中都宰進司空再進大司冦與聞國政攝相事歷遊齊衛陳宋楚諸國老於魯卒年七十三一曰七十二周敬王四十二年魯哀公誄爲尼父至漢平帝元始二年尊爲褒成宣尼公和帝永元四年攺封褒尊侯元魏髙祖孝文帝太和十六年稱文聖尼父後周靜帝大象元年進封鄒國公隋文帝開皇年稱先師尼父唐太宗貞觀二年進稱先聖十一年稱尼父髙宗幹封元年贈太師天授元年封隆道公玄宗開元二十七年加贈謚曰文宣王宋眞宗大中祥符元年加謚玄聖文宣王尋以避祖諱攺至聖文宣王元成宗大徳十一年加謚大成至聖文宣王明嘉靖九年去王號稱至聖先師孔子

第二代鯉字伯魚孔子子魯哀公聘不應先孔子卒年五十宋封泗水侯從祀後攺配啟聖祠

第三代伋字子思鯉子歷聘魯衛見重不仕卒年百餘歲一曰六十二宋崇寧元年封沂水侯咸淳三年進封沂國公元至順二年加號沂國述聖公

第四代白字子上伋子不仕卒年四十九

第五代求字子家白子楚聘不應卒年四十五

第六代箕字子京求子爲魏相卒年四十六

第七代穿字子髙箕子不仕卒年五十一

第八代愼字子順又曰謹又曰斌穿子爲魏安釐王相辭位秦召之不應魏以孔子故封魯文信君

第九代鮒字子魚愼子秦始皇並天下召封爲魯文通君拜少傅歸隠陳王涉召爲博士拜太傅陳滅死於兵年五十七子隨承殷後爲宋公絕四傳至吉復封殷紹嘉侯進爲公位諸王三公上尋攺封宋公子何齊嗣卒子安嗣絕東晉武帝太元十一年封其後靖之奉聖亭侯弟隠之嗣傳惠長及子英哲陳亡遂絕

九代騰字子襄長九尺六寸鮒之弟漢髙帝過魯加封奉嗣君惠帝時爲博士遷長沙太守卒年五十有七

第十代忠字子貞騰子爲博士卒年五十七

第十一代武字子威忠子文帝時爲博士遷臨淮太守卒

第十二代延年武子武帝時爲博士據譜言轉少傅大將軍卒年七十一當是太子少傅耳當時大將軍惟衛靑此誤

第十三代霸字次孺延年子昭帝時爲博士宣帝時以太中大夫授皇太子經遷詹事出爲髙密相元帝初賜爵闗內侯食邑一百戶號褒成君給事中卒年七十二謚曰烈君譜言拜太師誤漢自孔光以前不設太師

第十四代福霸子襲爵闗內侯

第十五代房福子襲爵闗內侯

第十六代均字長平初名莽避王莽諱攺爲平帝尙書郎封褒成侯食邑二千戶後卒年八十一譜言王莽拜太尉不就史不載莽時亦無太尉

第十七代志均子建武十四年襲封褒成侯卒謚元成後漢嗣侯無謚又譜言拜大司馬是時大司馬吳漢誤也

第十八代損字君益志子明帝永平十五年襲封褒成侯和帝永元四年攺封褒亭侯食邑一千戶第

十九代曜字君曜損子襲封褒亭侯

第二十代完曜子襲封褒亭侯卒無子

第二十一代美字子余完弟贊之子魏文帝黃初元年拜議郎攺封宗聖侯以魯縣百戶奉祀

第二十二代震字伯起晉武帝泰始三年攺封奉聖亭侯食邑二千戶拜黃門侍郎太常卿卒年七十五

第二十三代嶷字功成震子襲封奉聖亭侯卒年五十七

第二十四代撫嶷子舉孝亷辟太尉掾襲封奉聖亭侯以豫章太守卒

第二十五代懿撫子東晉時拜從事中郎襲封奉聖亭侯卒年六十一按懿故宣帝諱今不避不可解

第二十六代鮮字鮮之懿子宋文帝元嘉十九年襲封奉聖亭侯攺封崇聖侯

第二十七代乘字敬山鮮子時曲阜屬北魏矣舉孝亷延興三年封崇聖大夫食邑五百戶奉祀

第二十八代靈珍乘子授祕書郎孝文帝太和十九年仍封崇聖侯食邑一千戶

第二十九代文泰靈珍子襲封崇聖侯卒年五十八

第三十代渠文泰子襲封崇聖侯北齊文宣帝天保元年攺封恭聖侯後周靜帝大象元年攺封鄒國公食邑俱如故

第三十一代長孫渠子襲封鄒國公卒年六十四

第三十二代英悊長孫子仍封奉聖侯無子

三十二代嗣悊英悊弟隋文帝時仕爲涇州司兵參軍遷太子通事舍人仍封鄒國公煬帝大業四年攺封紹聖侯食邑一千戶卒年七十譜言文帝時登科誤也煬帝始設科

第三十三代徳倫嗣悊子唐髙祖武徳九年攺封褒聖侯食邑如故太宗貞觀十一年詔朝會位同三品卒年七十一

第三十四代崇基徳倫子中宗嗣聖十二年襲封褒聖侯神龍元年授朝散大夫卒年五十六

第三十五代燧之字藏暉崇基子玄宗開元五年襲封褒聖侯授四門博士郡王府文學蔡州長史二十七年攺封文宣公食邑如故兼除兗州長史遷都水使者

第三十六代萱燧之子襲封文宣公行兗州泗水令

第三十七代齊卿萱子徳宗建中三年襲封文宣公行兗州功曹參軍轉靑州司兵參軍李師道叛陷於東平以卒

第三十八代惟晊齊卿子憲宗元和十三年東平平歸魯授兗州司兵參軍襲封文宣公卒年六十五

第三十九代策惟晊子明經及第歷少府監主簿國子監丞襲封文宣公遷國子博士時兵後有爵無祿宣宗大中元年以絹百縑充祭祀卒年五十七

第四十代振字國文策子懿宗咸通四年狀元及第除祕書省校書郎河東鹽運判官監察禦史左補闕水部貟外郎襲封文宣公仍以百縑充祭祀卒年七十四

第四十一代昭儉振子父任南陵尉授廣文館博士兗州司馬賜緋遷祕書郎襲封文宣公行曲阜令卒年六十

第四十二代光嗣昭儉子以蔭補齋郎哀帝天佑二年以兵興不得嗣公授泗水令主廟祀尋爲灑掃宗戶孔末所害年四十二

第四十三代仁玉字溫如光嗣子生始九月而光嗣見害母張氏抱之育於外家孔末有气力隠其事得爲曲阜令仁玉旣長魯人爲直於官孔末抵罪仁玉得爲嗣年十九長七尺餘授曲阜主簿滿兩考遷曲阜令襲封文宣公後周太祖廣徳二年幸孔林召見賜五品服兼監察禦史卒年四十五累贈兵部尙書

第四十四代宜字不疑仁玉子宋太祖幹徳四年上書述家世授曲阜主簿遷廣州軍事推官司農寺丞領星子闗市兼星子令擢太子右贊善大夫襲封文宣公通判髙密州進殿中丞從北徵督餉卒於巨馬河年四十六

第四十五代延世字茂先宜子以父死勤事賜同學究出身授曲阜主簿遷閩縣令再轉長葛令襲封文宣公行曲阜令卒年三十八

第四十六代聖佑延世子九歲授同學究出身大中祥符元年十一從東封進太祝奉祀郎遷大理寺丞天禧五年以光祿寺丞襲封文宣公行仙源令卽曲阜也遷贊善大夫太子中捨卒年三十五無子

四十六代宗願延世次弟延澤子仁宗天聖中以叔父道輔蔭補太廟齋郎遷國子監主簿寶元二年襲封文宣公行仙源令至和二年攺封衍聖公累遷尙書比部貟外郎通判濮州卒於官年六十三

第四十七代若蒙字公明宗願子熈寧元年襲封衍聖公元佑元年攺封奉聖公坐事廢

四十七代若虛字公實宗願子元符元年襲封奉聖公卒子不當嗣

第四十八代端友字子交若蒙子襲封衍聖公金兵取中原扈髙宗蹕南渡寓三衢知郴州卒

四十八代端操端友弟金權襲封衍聖公於曲阜主祠祀

第四十九代玠字錫老端友子南宋紹興二年襲封衍聖公於衢

四十九代璠字文老端操子廢齊阜昌二年襲封衍聖公金皇統二年以齊廢議封而卒年三十八贈光祿大夫

第五十代搢玠子宋紹興二十四年襲封衍聖公於衢

五十代拯字符濟璠子金皇統二年七歲襲封衍聖公卒年二十六無子

五十代摠字符會金大定三年襲封衍聖公行曲阜令卒年五十三贈光祿大夫

第五十一代文逺字紹先搢子宋紹熈四年襲封衍聖公於衢

五十一代元措字夢得摠之子金章宗明昌二年年十一襲封衍聖公視四品授中議大夫十七行曲阜令遙授東平府通判遘蒙古亂從狩汴梁授太常博士行太常丞同知集賢院進知集賢院遙授泰定軍節度使兗州管內觀察等使兼行太常少卿遷光祿大夫太常卿癸巳金平蒙古仍封衍聖公歸裏卒

五十一代元用字俊卿端友弟端立子琥琥子拂之次子也金遷都以元措從之汴寶慶元年元用權襲封衍聖公行仙源令主祀事二年攺濟州通判兼京東西道安撫司主管機宜文字蒙古太師國王穆呼哩取山東仍封衍聖公從北徵卒於軍

第五十二代萬春字耆年文逺子宋襲封衍聖公於衢

五十二代之全元用子宋命代父襲封衍聖公兼仙源令蒙古授封亦如之兼曲阜尹累階奉訓大夫金平還爵於元措止爲曲阜尹元措卒復封衍聖公卒年五十二

第五十三代洙字景淸萬春子宋襲封衍聖公於衢元至元十九年宋亡召赴闕辭爵授國子祭酒提舉浙東學校事歸老於衢爵封遂絕

五十三代湞元措之從子之固子襲封衍聖公八年宗人以不學攻斥之爲濮州尹以卒無子

五十三代治字世安之全子奉直大夫知密州事成宗時襲封衍聖公仍行曲阜令事子思誠不得嗣以朝列大夫濮州尹卒

第五十四代思晦字明道端友之第三弟端﹝闕﹞孫拂拂子元孝元孝子之厚之厚子浣之子也三氏學舉茂才授範縣教諭調寧陽仁宗朝襲之全爵衍聖公授中議大夫月俸鈔五百緡給四品印泰定四年授中議大夫尋攺給三品印卒年五十﹝闕﹞贈中奉大夫河南江北等處行中書省參知政事追封魯郡公

第五十五代克堅字景夫思晦子後至元之元年襲封衍聖公六年進階中奉大夫從二品賜銀印召爲同知太常禮儀院以子希學襲公爵拜中臺治書侍禦史攺山東道肅政廉訪使起爲集賢直學士攺禮部尙書知貢舉遷陜西行臺侍禦史攺國子祭酒謝病歸召爲資善大夫集賢學士再起山東廉訪使俱不赴洪武初元召之至京師待以賓禮而不名俾食公祿不視事卒年五十五

第五十六代希學字士行克堅子後至元十五年克堅拜同知太常禮儀院以希學襲爵兼祕書卿洪武元年攺賜階資善大夫正二品別給銀印每入朝班亞上相始至中使慰勞館饋殊等卒年四十七賜祭

第五十七代訥字言伯希學子洪武十七年襲封衍聖公詔不稱資善大夫銜以玉軸誥文給之時革丞相每入朝令列文臣首卒年四十三賜祭

第五十八代鑑字昭文訥子洪武三十三年襲封衍聖公又明年卒年二十三文皇帝遣使致祭

第五十九代彥縉字朝文鑑子十歲襲封衍聖公每入朝仍列文臣首洪熈元年賜第東安門北景皇帝視學召入觀禮賜金鑲犀帶大紅鶴袍三年來朝復賜三臺銀印織金麒麟服白玉束帶卒年五十五諭祭治喪塟賻卹優厚

第六十代承慶字永祚先卒年三十一後追封衍聖公

第六十一代弘緒字以敬承慶長子景泰六年年八歲襲封衍聖公賜鶴袍玉帶如例以其軀小去二胯俾藏之以爲榮成化中坐法削爵弘治中復冠帶卒年五十七

六十一代弘泰字以和承慶子成化十七年代兄弘緒封衍聖公憲宗朝上加先聖廟祭禮樂孝廟初上幸太學俱詔入觀禮賜宴賜襲冠帶如例又攺賜第於慶壽寺之北卒年五十有四賜諭祭者五工部官屬治塟

第六十二代聞韶字知徳弘緒子也弘泰卒法當聞韶襲以弘治十六年封衍聖公上賜麒麟服白玉帶黃金盆正徳年上幸太學召入觀禮賜宴冠服靴帶寶鈔如故事嘉靖初上兩幸太學召賜亦如之卒年六十有五賜祭塟加禮

第六十三代貞幹字用濟聞韶子嘉靖二十五年襲封衍聖公賜勅約束其宗人以入朝卒年三十有八上命禮部尙書賜祭凡九工部治塟行人護喪歸

第六十四代尙賢字象之貞幹子嘉靖三十五年以父貞幹卒京師卽命襲爵時方穉齒勅山東撫按諭其族人謹視之不爾治以重罪

△曲阜世尹

以聖公兼者唐文宣公萱兼泗水令昭儉兼曲阜令後唐仁玉兼曲阜令宋延世兼曲阜令聖佑兼知仙源縣事金衍聖公摠兼知曲阜縣事元措兼世襲曲阜令元用兼仙源令份宋遙授元仍兼曲阜令

專授者宋四十四代勗曲阜令四十五代道輔四十六代宗楨四十五代彥輔四十六代宗翰四十六代舜亮四十六代宗壽俱知仙源縣令五十五代克昌五十六代希大俱曲阜令元五十三代濟五十三代治五十四代思凱五十四代思誠五十五代克欽五十六代希章俱曲阜尹

明五十六代希範五十五代克中五十八代公鏜五十七代澳五十八代公錫五十八代奕五十六代希永五十九代彥士六十代承泗六十代承夏五十八代公統六十代承震五十八代公玨五十八代公澤六十代承業六十一代弘廊六十代承厚六十一代弘復俱曲阜縣知縣內奕升兗州府通判弘復升濟寧州知州俱仍領縣事希大克伸克■﹝田﹞希範克中公鏜領勅

△五經博士

正徳中以六十二代聞禮爲翰林院五經博士奉子思後聞禮卒弟聞詩代聞詩卒聞韶之子貞寧代弘治中以衢州長嫡一人世襲五經博士

△孔顏孟三氏學錄

宣徳中詔三氏教授所學錄保任孔氏一人五十五代克晏爲之後五十七代論五十五代克旻五十五代克煦五十八代公璜五十八代公傑五十八代公鉉五十九代彥衢五十九代彥佩六十代承鎬六十代承作相繼代任

弇山堂別集卷三十九

●欽定四庫全書

弇山堂別集卷四十

﹝明﹞王世貞撰

○追封王公侯伯表

髙皇帝之始定建業也於它官制皆艸創而大捐其爵封以勵庇主殉義者故於死事之臣必有贈而胡大海廖永安至首開公國而是時帝尙稱吳國公云蓋不嫌肩並矣第其它郡公邑侯伯子男皆仍元之故不階極品迨卽大位洪武之三年始進公侯位一品上而罷子男仍與諸功臣約其歿也公則王之侯則公之自是而後諸功臣之顯終者不及半而其它或以大愆麗辟或以微諐忤旨皆格不復舉都督繇僉事而下至指揮間取死事間追舊恩往往超登侯爵而都督同知以上未有沾被者至洪武二十年而後上春秋髙有司怠於修舉彜典遂寥寥矣永樂初大槪仍髙帝之舊而丘淇公以北討失律不得王而朱平陰以嗣公北討失律獨得王其它有開國邑非罪而弗獲封者或嗣公侯伯非功而獲封者都督有以恩而獲伯者有以功而不伯者有舎爵邑而贈公孤者有六卿舎公孤而稱爵者易世之後不必盡出獨斷政府與操割者上下惟以意焉語云後主所是則爲令其然豈其然哉今考而表之追封王公侯伯表

太王髙帝髙外祖無姓洪武元年追封

髙王髙帝曽外祖無姓洪武元年追封

楊王陳公名無考髙帝外祖洪武元年追封

徐王馬公名無考髙皇后父洪武元年追封

滁陽王郭子興直隸滁州人系髙皇后義父故將都元帥洪武元年追封

開平王常遇春見前太子少保平章軍國重事鄂國公贈推誠宣徳靖逺功臣特進上柱國太保中書右丞相封

隴西王李貞見前系曹國公洪武十年封

寧河王鄧愈見前系徵西將軍右都督衛國公洪武十一年封

岐陽王李文忠見前系左都督曹國公洪武十七年封中山王徐達見前系徵北大將軍太傅魏國公洪武十八年封配享太廟功臣廟位皆第一黔寧王沐英見前系徵南將軍西平侯洪武二十六年封

東甌王湯和見前系信國公洪武二十七年封

東平王朱能系徵夷將軍太子太傅成國公永樂五年封

河間王張玉河南祥符人系燕護衛都指揮同知靖難陣亡初贈榮國公永樂二十二年加封

定興王張輔見前玉之子系太師英國公景泰元年封

平陰王朱勇見前系總兵官太保成國公天順元年封

宣平王朱永見前系太師保國公弘治八年封

寧陽王張懋見前系太師英國公正徳七年封至萬曆十一年削

定襄王朱希忠見前系太師成國公萬曆元年封至萬曆十一年削

越國公胡大海直隸虹縣人系行中書省參知政事兼行僉書樞密院事爲金華叛兵所害壬寅年贈特進光祿大夫柱國浙東行省平章政事並封

蔡國公張徳勝直隸梁縣人系同僉行樞密院事戊戌年追陳友諒戰死贈光祿大夫江淮行中書省平章政事並封

梁國公趙徳勝直隸臨濠人系後翼大元帥壬寅年守南昌中弩死本年贈榮祿大夫江西行中書省平章政事並封後攺贈都督同知加開國勲

豫國公兪通海直隸巢縣人系江淮行中書省平章政事圍平江中流矢死贈光祿大夫並封再贈虢國公

泗國公耿再成直隸五河人系樞密院判官壬寅年爲處州叛兵所害初贈髙陽郡公洪武十年加封

郢國公馮國用直隸定逺人系帳前親軍都指揮使己亥年卒洪武初追封

濟國公丁徳興直隸定逺人授萬戶升管軍總管吳元年八月卒年四十贈指揮使洪武三年追封蘄國公康茂才湖廣蘄州人系同知大都督府事洪武二年封

鄖國公廖永安直隸巢縣人系遙授光祿大夫浙東行中書省平章政事楚國公乙巳年卒洪武十三年攺封

鄆國公韓政見前系東平侯洪武十一年封

安國公曹良臣見前系宣寧侯洪武五年北徵陣亡封

滕國公顧時見前系濟寧侯洪武十二年贈特進左柱國封

海國公吳禎見前系靖海侯洪武十二年贈特進左柱國封

江國公吳良見前系江陰侯洪武十四年贈特進上柱國封

巢國公華髙見前系廣徳侯洪武四年封

芮國公楊璟見前系營陽侯洪武十五年封

蘄國公康鐸茂才之子系蘄春侯洪武十五年

封陜國公郭子興見前系鞏昌侯洪武十七年封

永國公薛顯見前系永城侯洪武二十年封

黔國公吳復見前系安陸侯洪武十六年封

皖國公仇成見前系安慶侯洪武二十三年封

沂國公金朝興見前系宣徳侯洪武十五年封

恩國公張赫見前系航海侯洪武三十三年封

營國公郭英見前系武定侯永樂元年追封

榮國公張玉見前洪武三十五年封

定國公徐增壽達之子系左軍都督府左都督爲建文君所僇洪武三十五年初贈武陽侯加封

潞國公張武見前系成陽侯永樂元年追封

漳國公王聰見前系武城侯永樂七年北徵陣亡追封

莒國公李逺見前系安平侯永樂七年北徵陣亡追封

滕國公孟善見前系保定侯永樂十年追封

夏國公顧成見前系鎭逺侯永樂十六年追封

蔡國公徐忠見前系永康侯永樂十六年追封

興國公郭亮見前系成安侯永樂二十一年追封

茂國公李彬見前系丰城侯永樂二十年追封

景國公李讓見前系駙馬都尉富陽侯永樂三年追封

榮國公姚廣孝系僧任太子少師永樂十六年追封推忠輔國協謀宣力文臣特進榮祿大夫柱國

寧國公王眞陜西咸寧人建文二年以護衛百戶靖難陣亡初贈金鄕侯永樂二十二年追封

靖國公陳珪見前系泰寧侯永樂十七年追封

涇國公陳亨直隸壽州人建文三年以都督僉事靖難陣亡追封

鄞國公薛祿見前系鎭朔大將軍太保陽武侯宣徳五年追封

鄖國公張信見前系少師隆平侯正統七年追封

漳國公鄭亨見前系徵西前將軍大同總兵官武安侯宣徳九年追封

沂國公袁容見前系駙馬都尉廣平侯宣徳五年追封

融國公栁升見前太子太傅徵北副將軍安逺侯洪熈元年徵安南陣亡正統中贈封

濵國公薛貴見前系安順侯宣徳五年追封

邠國公吳克忠見前系恭順侯正統十四年從北徵陣亡贈封

渠國公吳成見前系淸平侯宣徳八年贈封

涇國公蔣貴見前系定西侯正統十四年贈封

寧國公陳瀛系珪曽孫正統十四年贈封

鄆國公宋瑛見前系駙馬都尉西寧侯正統十四年從北徵陣亡贈封

潁國公楊洪見前系鎭朔大將軍總兵官昌平侯景泰四年贈封

裕國公張軏見前系總兵官太平侯天順四年贈封

安國公孫忠見前系會昌伯景泰三年贈會昌侯天順三年加封

浚國公陳懋見前系太保寧陽侯天順七年贈封

黔國公陳豫見前系平江侯天順七年卒追封

沔國公陳友見前系武平侯天順四年追封

淶國公孫鏜見前系懷寧侯成化七年贈封

嶧國公劉安見前系廣寧伯成化七年贈封

蠡國公梁瑤見前系保定侯成化三年贈封

涼國公吳瑾克忠之子系恭順侯天順五年死曹欽難贈封

容國公趙輔見前系太保武靖侯成化二十三年贈封

郯國公孫繼宗忠之子系太傅會昌侯成化十七年贈封

涼國公蔣琬貴之子系太保定西侯成化二十三年贈封

寧國公周能以皇太后父初贈慶雲伯累贈封

宣國公周壽系太傅慶雲侯弘治﹝闕﹞年贈封

阜國公王鎭以皇太后父贈瑞安伯累封

昌國公張巒敬皇后父系壽寧侯弘治六年贈封

安國公李偉慈聖皇太后父系武淸侯萬曆十一年贈封

河間郡公兪廷玉濠州蒲塘人系統軍大元帥封

髙陽郡公耿再成詳前公表

東海郡公茅成直隸定逺人系武徳衛指揮副使圍蘇州中流矢死贈鎭國上將軍僉大都督府事封

天水郡公嚴徳直隸采石人系海寧衛指揮同知破方國瑛兵陣亡洪武二年贈驃騎上將軍大都督府副使並封

濟陽郡公丁普郎不知何許人系僉書樞密院從徵陳友諒戰死贈封

姑熟郡公陶安直隸太平人系禮部尙書行省參政洪武七年卒追封

樂浪郡公濮英直隸廬州人系中軍都督僉事洪武二十年死金山北徵之難初贈金山侯加贈特進柱國封系正一品

東丘郡侯花云直隸懷逺人系行樞密院判官戊戌死陳友諒之難贈懷逺大將軍上輕車都尉封

髙陽郡侯許瑗江西樂平人系太平知府戊戌死陳友諒之難追封

太原郡侯王鼎直隸儀眞人初爲趙忠養子後復姓系行樞密院判官戊戌死陳友諒之難追封

太原郡侯王道同不知何許人系處州知府死叛兵之難追贈太中大夫上輕車都尉並封

南陽郡侯葉琛浙江麗水人系營田僉事守洪都爲叛兵所害贈封

忠節侯張子明系千戶洪都告急歸遇陳友諒兵不屈死追封

永義侯桑世傑系元帥陣亡贈樞密院判官封九年加贈柱國

髙陽郡侯韓成直隸虹縣人系帳前親軍副都指揮使鄱陽之戰衣上衣投水以緩賊師封子觀爲都督

潁上郡侯陳兆先叛將額森之子系統軍元帥死鄱陽之戰

隴西郡侯李繼元系樞密院判

彭城郡侯劉齊系親軍右副都指揮使

髙陽郡侯許圭系統軍元帥

天水郡侯趙國旺系右副元帥

京兆郡侯宋貴系水軍元帥

太原郡侯王勝系右副元帥

隴西郡侯李信系右副元帥

淸河郡侯張志雄系樞密院判

隴西郡侯李志髙系同知元帥

汝南郡侯呂文貴系右副元帥

下邳郡侯余昶系左副元帥

東海郡侯徐公輔系右副元帥

彭城郡侯劉義系右副元帥

潁川郡侯陳弼系右副元帥

弘農郡侯楊廣忠已上俱封

已上文職系太中大夫武職系懷逺大將軍俱輕車都尉

燕山侯孫興祖直隸濠州人系大都督府都督副使洪武二年隨北徵陣亡追封

安逺侯蔡僊系靖江王相兼廣西行省參政洪武三年贈資善大夫上護軍行省右丞封

昌樂侯丘廣直隸定逺人系燕府左傅洪武九年贈柱國封

霍山侯王簡直隸壽州人系大都督僉事洪武十二年贈榮祿大夫中軍都督同知封

臨沂侯王眞直隸壽春人系廣西都指揮使洪武十三年贈特進光祿大夫柱國前軍都督同知封

汝陰侯髙顯直隸梁縣人系後軍都督僉事洪武十三年贈榮祿大夫都督同知封

廬江侯何徳河南光州人系左軍都督僉事洪武十四年贈榮祿大夫都督同知封

富春侯孫世直隸巢縣人系中軍都督僉事洪武十四年贈光祿大夫柱國並封

合浦侯陳淸直隸巢縣人系後軍都督府僉事洪武十五年贈封

東海侯陳文直隸合肥人系後軍都督僉事洪武十七年贈封

英山侯於顯湖廣黃梅人系前軍都督僉事洪武二十年贈封

廬江侯趙馘﹝闕﹞

金鄕侯王眞見前洪武三十五年贈封

武陽侯徐增壽見前洪武三十五年贈封

崇安侯譚淵直隸淸河人系燕山護衛指揮僉事靖難陣亡洪武三十五年贈封

應城侯孫巖見前系應城伯永樂九年贈封

平江侯陳瑄見前系平江伯宣徳八年贈封

廣寧侯劉榮見前系廣寧伯永樂十八年贈封

彭城侯張■﹝日上永下﹞見前系彭城伯正統三年贈封

惠安侯張升見前系惠安伯正統六年贈封

新建侯李玉見前系新建伯正統六年贈封

永順侯薛壽重見前系嗣新建伯正統十四年從駕北徵陣亡贈封

修武侯沈榮見前系嗣修武伯正統十四年從駕北徵陣亡贈封

平鄕侯陳懷見前系平鄕伯正統十四年從駕北徵陣亡贈封

忠勇侯蔣信見前系忠勇伯景泰五年贈封

武進侯朱榮見前系武進伯洪熈元年贈封

武進侯朱冕見前系嗣武進伯正統十四年從駕北徵陣亡贈封

巨鹿侯井源系駙馬都尉正統十四年從駕北徵陣亡贈封

撫寧侯朱謙見前系鎭朔將軍撫寧伯景泰二年贈封

懷柔侯施聚見前系懷柔伯天順六年贈封

永寧侯譚廣見前系永寧伯正統九年卒後追封

會昌侯孫忠見贈公表景泰五年贈封

東寧侯焦禮見前天順七年贈封

寧逺侯任禮見前系寧逺伯成化元年贈封

興濟侯楊善見前系掌禮部事興濟伯天順二年贈封

靖逺侯王驥系掌兵部事靖逺伯天順四年贈封

文安侯張輗見前系文安伯天順五年贈封

定襄侯郭登見前系提督十二營總兵定襄伯成化八年贈封

丰潤侯曹義見前系徵虜前將軍遼東總兵丰潤伯天順四年贈封

南寧侯毛福壽見前系南寧伯天順二年贈封

伏羌侯毛忠見前系伏羌伯成化四年贈封

宣城侯衛潁見前系宣城伯弘治十一年贈封

昌寧侯趙勝見前系太保昌寧伯成化二十三年贈封

新建侯王守仁見前系南京兵部尙書都察院左都禦史隆慶元年贈封

縉雲郡伯胡深浙江龍泉人系行省左右司郎中總制處州府軍民事王府參軍乙巳年死陳友定事贈封

天水郡伯趙天麒系臨江府同知死事贈封

安定郡伯程國勝系帳前萬戶

隴西郡伯牛海系元帥副使

太原郡伯王咬住系元帥副使

顯佑伯楊國興勅爲宜興城隍右皆死事贈封

已上伯皆仍元爵階勲正四品

廣安郡伯孫虎系海寧衛指揮副使洪武元年北徵陣亡贈鎭國將軍大都督府僉事封

譙郡伯戴徳系湖廣行省參知政事贈開國輔運宣力武臣資善大夫護軍行省左丞封

滎陽伯潘毅系虎賁衛指揮使贈宣忠秉義功臣鎭國上將軍護軍大都督府僉事封

已上太祖時封正二品

建平伯髙士文見前以都指揮從平安南陣亡贈封予世襲建平以下皆特進柱國

萊陽伯周長直隸天長人永樂十四年以右軍都督僉事贈封

新泰伯張欽直隸雎寧人永樂十四年以右軍都督僉事永樂二十四年贈封

平陰伯朱崇直隸定逺人系後軍都督同知永樂二十年贈封

保昌伯程寛直隸潁上人系後軍都督僉事永樂二十年贈封

成武伯陳亨以右都督贈封

景成伯馬榮左都督入朝墮馬卒贈封

大同伯陶瑾以左都督贈封

已上太宗時封

懷逺伯山云以鎭守廣西左都督贈封

湯陰伯郭資見前宣徳七年以太子太師掌戶部事贈封

潞漳伯郭義以右都督贈封安陽伯曹隆以左都督贈封

營山伯髙成以右都督贈封

保昌伯蔣廷珪衛聖夫人夫以左都督贈封

威逺伯方政以右都督徵麓川陣亡贈封

萊陽伯孫榮以左都督贈封

茌平伯吳中以少師工部尙書贈封

蒙陰伯李英以都督僉事贈封

淸源伯冀傑以都督從北徵陣亡贈封

綿谷伯髙文以右都督贈封

邵陽伯馬聚以都督從北徵陣亡贈封

任丘伯梁成以左都督贈封

沭陽伯金濂景泰中以太子太保戶部尙書贈封

定邊伯沐昂景泰中以徵南將軍鎭守雲南總兵官左都督贈封

楡次伯張濂宣徳中以都督僉事贈封

山陽伯武興正徳十四年以右都督禦冦於崇文門外陣亡贈封

溧陽伯紀廣景泰中以鎭朔將軍鎭守宣府總兵官左都督贈封

臨武伯蕭授正統中徵蠻將軍鎭守湖廣總兵官左都督贈封

固安伯劉玉成化中爲徵虜將軍徵黙色進左都督贈封

宣良伯冉保以左都督贈封

洛南伯馮禎正徳七年以楡林都指揮爲副總兵破流賊陣亡贈封

邢臺伯馮斌正徳中以右都督贈封

忠誠伯陸炳興府儀衛司人嘉靖四十三年以太保兼少傅左都督掌錦衣衛贈封

盱眙縣子汪淸從起義陣亡再贈駙馬都尉

羅山縣子王鳯顯系千戶

定逺縣子姜潤系千戶

梁縣子石明系千戶

懷逺縣子常徳勝系鎭撫

合肥縣子王徳勝系千戶

合肥縣子宋鼎系千戶

巢縣子陳衝系千戶

定逺縣子王喜仙系千戶

廬江縣子江澤系千戶

含山縣子丁宇系千戶

汝陽縣子建徳山系千戶

定逺縣子裴軫系千戶

當塗縣男王愷爲行省郎中癸卯死金華亂兵贈奉直大夫飛騎尉封

丹陽縣男孫炎直隸句容人行省都事處置處州軍事癸卯爲亂兵所害贈封如王愷

合肥縣男徐明系管軍百戶癸卯死洪都難贈封子爲指揮

萬春縣男常徳勝系千戶

虹縣男鄭興都尉

隨縣男羅世榮都尉

定逺縣男史徳勝系千戶

五河縣男王理系千戶

舒城縣男王仁系千戶

含山縣男曹信系千戶

按子男爵多系祠於南昌康郎二忠臣祠者今尙有一二遺漏當俟續考表之

贈王號名二

太髙

國名二

楊徐

郡名十五

滁陽隴西中山開平岐陽寧河東甌黔寧東平定興定逺平陰宣平寧陽定襄

公國名二十五

宣信﹝二人﹞楚﹝遙授﹞袁﹝因故稱﹞韓﹝卽宣﹞魏﹝卽信﹞鄂

鄭﹝卽鄂子﹞曹

宋衛

申﹝卽衛子﹞潁

涼開﹝卽鄭弟﹞梁

淇成

定英

黔昌

翊保

忠

贈公國名四十九

越郢

泗梁

鄖﹝二人﹞豫虢﹝卽豫攺封﹞濟

蔡﹝二人﹞滕﹝二人﹞杞

許陜

江海

鄆﹝二人﹞安﹝二人﹞永

巢芮

黔沂﹝二人﹞皖

營恩

榮﹝二人﹞寧﹝三人﹞靖

潞夏

莒漳

茂融

涇﹝二人﹞濵邠

涼浚

渠裕

淶沔

黟嶧

蠡昌

阜丰

贈公郡名七

姑熟河間髙陽濟陽東海天水樂浪

侯邑名一百三

中山吉安江夏淮安濟寧潁川長興臨江鞏昌六安滎陽平涼江陰靖海南雄徳慶南安廣徳營陽蘄春永嘉豫章臨川﹝卽豫章攺封﹞東平宣寧汝南河南永城東勝西平安陸宣徳安慶鳯翔定逺﹝三人﹞永昌寧靖永平會寧懷逺雄武西涼崇山武定普定東川鶴慶永寧全寧越雋海西沈陽曆城成陽泰寧武安保定﹝二人﹞同安鎭逺靖安武城永康隆平安平成安丰城永春廣平富陽新城西寧淸逺寧逺寧陽安逺陽武安陽恭順安順淸平定西興安武淸﹝二人﹞昌平保定平江太平南和會昌廣寧武平懷寧撫寧武靖襄城慶雲瑞安建昌京山靈璧臨淮成山安平

取事名者七

航海舳艫崇禮歸徳思恩壽寧歸義

贈侯郡名十三

隴西﹝二人﹞髙陽﹝二人﹞彭城﹝二人﹞天水京兆太原潁上淸河汝南下邳東海潁川弘農

贈侯取事名者三

忠節永義忠勇

贈侯邑名四十

安逺燕山富春汝南合浦東海霍山英山昌樂臨沂金鄕崇安武陽廬江新建﹝二人﹞廣寧翼城平江撫寧平鄕巨鹿彭城惠安會昌文安寧晉東寧永順懷柔武進彰武寧逺靖逺定襄南寧興濟丰潤宣城伏羌昌寧

伯邑名九十六

東莞徽光興安武康襄城信安新昌新寧應城忻城云陽富昌順昌平江成山遂安安鄕寧陽淸逺榮昌永新建平安逺廣寧恭順武進永順安順保定廣義淸平崇信會寧新建﹝二人﹞會川定西寧逺修武永寧靖逺平鄕招逺武淸﹝二人﹞昌平彭城惠安會昌定襄撫寧懷柔鎭逺南寧南和安平興濟海寧文安丰潤武功定逺宣城昭武武平懷寧東寧彰武靖安武靖伏羌寧晉興寧威寧昌寧慶雲長寧瑞安安昌建昌慶陽涇陽泰安安定永壽髙平平涼鎭安永淸鎭平昌化玉田泰和髙陽慶都徳平固安永平

取事名者十四

忠勤﹝二人﹞誠意忠誠廣恩武義恭順永順安順廣義奉化順義﹝二人﹞忠勇壽寧恭誠

贈伯郡名六

安定隴西天水太原縉雲

譙郡邑名二十五

滎陽建平懷逺新泰營山景城大同湯陰茌平保昌成武安陽萊陽山陽淸源邵陽任丘沭陽定邊楡次溧陽固安臨武洛南宣良

取事者二

顯佑忠誠

贈子邑名十

盱眙羅山定逺﹝三人﹞梁縣懷逺合肥﹝二人﹞巢縣廬江含山汝陽

贈男邑名十

當塗丹陽合肥萬春定逺五河舒城含山虹縣隨縣

弇山堂別集卷四十

●欽定四庫全書

弇山堂別集卷四十一

﹝明﹞王世貞撰

○公孤表

三公古官也自周公制爲一代經典而系之曰太師太傅太保曰三公少師少傅少保曰三孤又曰官不必備惟其人蓋坐而論道者其體誠重而其選誠不易矣漢承秦制設丞相大夫以至九卿而罷三公不復設至安漢公莽竊政始自爲太傅而以虛名崇故丞相孔光爲太師東漢以後惟代置太傅一人踞三公上而隆其秩曰上公至董卓竊政自相國拜太師踞諸侯王上而幾成鼎革矣晉以避諱故攺太師爲太宰然猶在丞相下大將軍大司馬太尉司徒司空上江左以後自王導謝安外非宗屬尊貴者亦不及而北魏之季太師與大丞相並加以待執國之臣北齊因之太師與太宰並設至太師而敍遷太宰乃敍遷左右丞相則又舛矣宇文泰之執國始仿周官自爲太師大冢宰兼總五官之柄而宇文護因之其事𨿽美其心則慝矣乃欲與三代比隆得哉自隋迨唐大抵以太師太傅太保爲三師曰上公而以太尉司徒司空爲三公而宋氏亦因之然三公不時置而所謂三師者抑何寥寥也太師重矣乃有謂太尉次重寧與太傅而不與太尉者宋徽宗政和定官制始以太宰易左僕射少宰易右僕射爲眞宰相太師太傅太保爲三上公以少師少傅少保易太尉司徒司空爲三孤無職而有秩以隆宰執之資深績崇者南渡而後因之元人得中土置公孤皆如故而益以太尉司徒司空環衛之微勞與言色之暱合朝拜暮加不可勝紀明興髙皇帝始釐正之罷太尉以下官而李韓公善長徐魏公達以舊徳元勲爲太師太傅然亦無職事不置掾屬防閣洪武十三年罷中書省采禦史言欲特置三公府竟不果而僅設四輔官位尙書上聘耆儒自布衣徑爲之賜坐倡和分四時以寄燮理之任而無何復罷師傅之官自魏公薨韓公雉亦絕響矣將下視博采鮮所當意所謂無其人則缺者耶建文永樂代不置此官仁宗初卽位謂羣臣皇祖考神聖無所藉毗師傅卽眇末何敢於是拜張英公輔太師沐黔公晟太傅陳寧陽侯懋太保蹇吏部義自少保屢進少傅至少師楊殿學士奇自少保進少傅夏戶部原吉進少保於是公孤之官備矣然以是寓美稱耳非必有燮理之實也獨宣徳三年詔太師輔少師義少傅士奇少保原吉太子少傅榮俱輟所領從容謀議以不時召對凡所遊幸必從庶幾若眞授矣而士奇榮理閣務如故自是而後三公僅公侯伯而文臣限三孤以爲常嘉靖二年以大學士楊廷和一品滿十二載且有定冊功加太傅四辭而止萬曆九年大學士張居正一品滿十二載遂拜太傅其後病甚以遼左功加太師不及拜縉紳聚而嘩之以爲非故典然而嘉靖中加大同帥左都督周尙文錦衣帥左都督陸炳武弁也其非故典尢甚而未有嘩者何也夫燮理責之紈袴論道以施乳臭卽公侯伯奚取焉然則文臣而加者非徳嫓則嘩非績崇則嘩非齒宿而資重則嘩以嘩江陵可也夫四者備矣而嘩不必也政和之制又有以太尉冠武階者於義竊謂可采云

△太師

勛臣凡六人

張輔河南祥符人永樂二十二年以英國公加正統十四年歿土木

張懋輔之子弘治四年以嗣英國公太傅兼太子太師加正徳七年卒

朱永河南夏邑人弘治四年以保國公太傅兼太子太師加九年卒

徐光祚直隸鳯陽人嘉靖五年以嗣定國公太傅兼太子太師加六年卒

郭勛直隸濠州人嘉靖十五年以嗣武定侯太傅兼太子太師加進封翊國公二十年下獄

朱希忠直隸懷逺人嘉靖四十二年以嗣成國公太傅兼太子太師加隆慶六年卒

親臣凡一人

張鶴齡直隸興濟人昭聖皇太后弟嘉靖元年以壽寧侯太傅加其年進封公十二年奪

文臣凡二人

李善長直隸定逺人洪武三年以中書左丞相韓國公兼太子少師加二十四年賜死

張居正湖廣江陵人萬曆十年以太傅兼太子太師吏部尙書中極殿大學士加十餘日卒後削

按太師在西漢則孔光馬宮王匡東漢則董卓晉爲太宰則梁王彤河間王顒武陵王晞北魏爲爾朱榮髙歡宇文泰周爲宇文護隋爲李穆唐爲王行瑜李茂貞李克用五季爲錢鏐錢俶宋爲蔡京童貫秦檜韓侂冑史彌逺賈似道元爲特們徳爾雅克特穆爾巴延非憑社之姦相則問鼎之彊藩其可稱者僅一文彥博而已次則趙普史浩尙不滿望然二子尙以退閒得之信乎不易當也

△太傅

勛臣凡十二人

徐達直隸鳯陽人洪武三年以徵北大將軍中書右丞相信國公太子少傅加十八年卒

沐晟直隸定逺人永樂二十二年以黔國公加正統五年卒

栁溥直隸懷逺人天順元年以嗣安逺侯太子太師加五年奪

張懋見前成化二十二年以太子太師加

朱永見前成化二十二年以太子太師加

譚佑直隸淸河人弘治中以嗣新寧伯太保太子太傅加嘉靖四十年卒

陳銳直隸合肥人弘治中以嗣平江伯太保太子太傅加十五年卒

徐光祚見前正徳十二年加無兼官

郭勛見前嘉靖十三年以太保兼太子太傅加

朱希忠見前嘉靖二十七年以太保兼太子太傅加

仇鸞直隸江都人嘉靖三十一年以嗣咸寧侯加三十二年誅

徐文璧光祚之孫萬曆二十五年以太保太子太傅定國公加

親臣凡六人

孫繼宗山東鄒平人成化九年以會昌侯太保加十五年卒

周壽山東昌邑人孝肅皇太后兄正徳中以慶雲侯太保加十四年卒

王源直隸上元人純皇后兄正徳中以瑞安侯太保加嘉靖三年卒

張鶴齡見前正徳中以太保加

張延齡鶴齡弟嘉靖元年以建昌伯太保加尋進侯十年削下獄論死

崔元山西代州人嘉靖二十七年以駙馬都尉京山侯太保兼太子太傅加二十九年卒

文臣一人

張居正見前萬曆九年以少師兼太子太師吏部尙書中極殿大學士加

右嘉靖二年加少師大學士楊廷和四辭而止

△太保

勛臣凡十六人

陳懋直隸壽州人永樂二十三年以寧陽侯加正統三年奪十四年復加天順七年卒

薛祿山東膠州人宣徳三年以陽武侯太子太保加五年卒

金忠本韃靼王子也宣徳三年以忠勇王太子太保加正統初卒

朱勇能之子正統七年以嗣成公太子太保加十四年歿於敵

蔣琬直隸江都人成化二十二年以嗣定西侯太子太傅加二十三年卒

李瑾直隸和州人成化二十二年以襄城侯太子太傅加弘治二年卒

趙勝直隸懷安人成化二十二年以昌寧伯太子太傅加二十三年卒

譚佑見前弘治初以太子太傅加

陳銳見前弘治初以太子太傅加

朱暉永之子正徳元年以嗣公加

郭勛見前正徳二年以侯加

張偉河南永城人正徳三年以嗣惠安伯加七年奪

孫銘繼宗之孫正徳初以嗣會昌侯加十五年卒

朱希忠見前嘉靖中以太子太傅加

仇鸞見前嘉靖二十九年以太子太保加

徐文璧定國公萬曆十二年以少保太子太保加

親臣凡五人

孫繼宗見前天順七年加

王淸源之弟弘治中以崇善伯加

周壽見前弘治中加

張鶴齡見前正徳初加

張延齡見前正徳初加

文臣無

武臣凡四人

周尙文大同衛人嘉靖二十六年以左都督太子太保加尋兼太子太傅

陸炳浙江嘉興人嘉靖三十六年以左都督太子太保加尋兼少傅

朱希孝希忠弟隆慶元年以左都督太子太保加尋兼太子太傅

李成梁遼東鐵嶺衛人萬曆六年以左都督太子太保加進封伯

△少師

勛臣凡二人

張信直隸臨淮人永樂二十二年以隆平侯加正統七年卒

崔元見前嘉靖二十五年以太保太子太傅加兼久之辭復爲太子太傅

文臣凡二十六人

蹇義四川巴縣人永樂二十二年以少傅吏部尙書加宣徳十年卒

楊士奇江西廬陵人正統三年以少傅兵部尙書華蓋殿大學士加九年卒

楊榮福建建安人正統三年以少傅工部尙書謹身殿大學士加五年卒

吳中山東武城人正統七年以少保工部尙書加本年卒

萬安四川眉州人成化二十二年以少傅太子太師吏部尙書華蓋殿大學士加二十三年致仕

劉吉直隸博野人弘治四年以少傅太子太師吏部尙書謹身殿大學士加兼華蓋殿大學士五年致仕

徐溥直隸宜興人弘治十一年以少傅太子太師吏部尙書華蓋殿大學士加本年致仕

劉健河南洛陽人弘治十六年以少傅太子太傅吏部尙書謹身殿大學士加兼太子太師華蓋殿大學士正徳元年致仕

馬文升弘治十六年以少傅太子太傅吏部尙書加十八年致仕

李東陽湖廣長沙人正徳元年以少傅太子太傅戶部尙書謹身殿大學士加兼太子太師吏部尙書華蓋殿大學士七年致仕

焦芳河南泌陽人正徳三年以少傅太子太傅吏部尙書謹身殿大學士加兼太子太師吏部尙書華蓋殿大學士五年致仕尋削

楊廷和四川新都人正徳七年以少傅太子太傅吏部尙書謹身殿大學士加兼太子太師華蓋殿大學士九年丁憂十二年復職嘉靖三年致仕

梁儲廣東順徳人正徳十年以少傅太子太傅吏部尙書謹身殿大學士加兼太子太師華蓋殿大學士十六年致仕

王瓊山西太原人正徳十四年以少傅太子太傅兵部尙書加十六年以吏部下獄削

費宏江西鉛山人嘉靖四年以少保太子太保吏部尙書謹身殿大學士加兼太子太師六年致仕十四年復職卒

楊一淸四川巴陵人嘉靖四年以少傅太子太傅吏部尙書武英殿大學士加時尙書席書言少師兼宮傅不稱宜並兼宮師不許

張孚敬浙江永嘉人嘉靖十三年以少傅太子太師吏部尙書華蓋殿大學士加十四年致仕

夏言江西貴溪人嘉靖十七年以少傅太子太師禮部尙書武英殿大學士加十九年復爲少傅二十年復進少師其年復爲少傅二十一年復少師尋削職二十四年再復職二十七年再削

嚴嵩江西分宜人嘉靖二十四年以少傅太子太師吏部尙書謹身殿大學士加嘉靖四十一年致仕後削

徐階直隸華亭人嘉靖四十一年以少傅太子太師吏部尙書武英殿大學士加隆慶三年致仕

李春芳直隸興化人隆慶四年以少傅太子太師吏部尙書建極殿大學士加兼中極殿大學士五年致仕

髙拱河南新鄭人隆慶四年以少傅太子太師吏部尙書建極殿大學士加進兼中極殿大學士六年削職

張居正見前隆慶五年以少傅太子太傅吏部尙書建極殿大學士加兼太子太師

楊博山西蒲州人隆慶六年以少傅太子太傅吏部尙書加兼太子太師萬曆元年予告

張四維山西蒲州人萬曆十年以少傅太子太師吏部尙書建極殿大學士加兼中極殿大學士十一年憂歸

申時行直隸吳縣人萬曆十二年以少傅太子太師吏部尙書建極殿大學士加兼太子太師中極殿大學士

眞人凡一人

陶仲文湖廣黃岡人嘉靖三十六年以神霄紫府衍範保國弘烈宣教振法通眞忠孝秉一眞人少傅少保禮部尙書加其傅保如故二十九年封伯聽辭

△少傅

勲臣凡二人

張溶輔之曽孫萬曆五年以嗣英公少保太子太傅加十年卒

楊炳彰武伯萬曆十二年以太子太傅加

文臣凡四十人

蹇義見前永樂二十二年以少保吏部尙書加

楊士奇見前永樂二十二年以少保兵部尙書華蓋殿大學士加

楊榮見前宣徳五年以太子少傅工部尙書謹身殿大學士加

胡濙直隸武進人景泰元年以太子太傅禮部尙書加罷太子太傅不兼尋進兼太子太師

王直江西泰和人景泰元年以太子太保吏部尙書加罷太子太保不兼

萬安見前成化二十一年以太子太傅吏部尙書華蓋殿大學士加兼太子太師

劉吉見前成化二十三年以少保太子太傅戶部尙書謹身殿大學士加兼太子太師吏部尙書華蓋殿大學士

徐溥見前弘治七年以太子太傅吏部尙書謹身殿大學士加兼太子太師華蓋殿大學士

劉健見前弘治十一年以太子太保禮部尙書武英殿大學士加兼太子太傅戶部尙書謹身殿大學士

馬文升見前弘治十四年以少保太子太傅兵部尙書加

李東陽見前弘治十八年以太子太保戶部尙書謹身殿大學士加兼太子太傅

謝遷浙江余姚人弘治十八年以太子太保禮部尙書武英殿大學士加兼太子太傅正徳元年致仕嘉靖七年再起致仕

焦芳見前正徳二年以太子太保吏部尙書武英殿大學士加兼太子太傅謹身殿大學士

王鏊直隸吳縣人正徳二年以戶部尙書文淵閣大學士加兼太子太傅武英殿大學士

楊廷和見前正徳四年以少保太子太保戶部尙書文淵閣大學士加兼太子太傅吏部尙書武英殿大學士

劉宇河南鈞州人正徳四年以太子太傅兵部尙書加五年以文淵閣學致仕

劉忠河南陳畱人正徳五年以吏部尙書文淵閣大學士加兼太子太傅武英殿大學士

梁儲見前正徳七年以少保太子太保吏部尙書武英殿大學士加兼太子太傅謹身殿大學士

楊一淸見前正徳八年以少保太子太保吏部尙書加兼太子太傅十一年以武英殿學致仕嘉靖四年召帥三邊

王瓊見前正徳十四年以少保太子太保兵部尙書加兼太子太傅

蔣冕廣西全州人正徳十四年以太子太傅戶部尙書武英殿大學士加兼謹身殿大學士嘉靖三年致仕

張孚敬見前嘉靖七年以少保禮部尙書文淵閣大學士加兼太子太傅吏部尙書謹身殿大學士

李時見前嘉靖十五年以少保太子太傅吏部尙書武英殿大學士加兼謹身殿大學士

夏言見前嘉靖十五年以少保太子太傅禮部尙書翰林院學士加尋兼太子太師

嚴嵩見前嘉靖二十三年以少保太子太傅吏部尙書謹身殿大學士加尋兼太子太師

許贊河南靈寶人嘉靖二十四年以少保太子太傅吏部尙書文淵閣大學士加明年奪職後復

徐階見前嘉靖三十六年以少保太子太傅禮部尙書武英殿大學士加尋兼太子太師

李本浙江余姚人嘉靖三十八年以少保太子太傅禮部尙書武英殿大學士加

雷禮江西丰城人嘉靖四十五年以少保太子太傅工部尙書加隆慶元年致仕

李春芳見前隆慶元年以太子太保吏部尙書武英殿大學士加兼太子太傅尋兼太子太師

郭朴河南安陽人隆慶元年以太子太保吏部尙書武英殿大學士加兼太子太傅

髙拱見前隆慶元年以禮部尙書文淵閣大學士加兼太子太傅武英殿大學士再起兼太子太師

楊博見前隆慶元年以少保太子太保吏部尙書加兼太子太傅

陳以勤四川南充人隆慶二年以少保太子太傅禮部尙書武英殿大學士加兼太子太傅尋致仕兼太子太師

張居正見前隆慶三年以少保太子太保禮部尙書武英殿大學士加兼太子太傅吏部尙書建極殿大學士

呂調陽廣西全州人萬曆五年以少保太子太傅禮部尙書武英殿大學士加兼建極殿大學士本年致仕

張四維見前萬曆九年以少保太子太保禮部尙書武英殿大學士加兼太子太傅

申時行直隸吳縣人萬曆十一年以少保太子太保武英殿大學士加兼太子太傅建極殿大學士余

有丁浙江鄞縣人萬曆十二年以少保太子太保戶部尙書武英殿大學士加兼太子太傅建極殿大學士

許國直隸歙縣人萬曆十四年以少保太子太保武英殿大學士加兼太子太傅再兼太子太師

武臣無

眞人凡一人

陶仲文見前以少保加仍兼少保

△少保

勲臣凡四人

陳鏸四川巴縣人嘉靖十七年以嗣遂安伯太子太保加兼太子太傅萬曆元年卒

栁珣見前安逺侯溥之後嘉靖二十二年以嗣侯太子太傅加其年卒

張溶見前萬曆三年以太子太保加兼太子太傅

徐文璧直隸鳯陽人萬曆十一年以定國公加兼太子太保

親臣凡一人

方承裕直隸江寧人孝烈皇后弟嘉靖三十八年以嗣伯太子太保加

文臣凡五十八人

蹇義見前永樂二十二年以吏部尙書加

楊士奇見前永樂二十二年以禮部左侍郎華蓋殿大學士加

黃淮浙江永嘉人永樂二十二年以通政司通政使兼武英殿大學士加

夏原吉湖廣湘陰人永樂二十二年以太子少傅戶部尙書加其兼官如故

吳中見前宣徳二年以工部尙書加五年奪正統元年仍加

黃福山東昌邑人正統元年以參贊機務南京戶部尙書加五年卒

楊溥湖廣石首人正統三年以禮部尙書翰林院學士加兼武英殿大學士

於謙浙江仁和人正統十四年以總督軍務兵部尙書加天順元年遇難

陳循江西廬陵人景泰二年以戶部尙書翰林院學士加兼華蓋殿大學士天順元年下獄戍

髙谷直隸興化人景泰二年以工部尙書翰林院學士加兼謹身殿大學士天順元年致仕

王文直隸束鹿人景泰五年以太子太保吏部尙書翰林院學士加兼謹身殿大學士不帶宮職天順元年伏法

李賢河南鄧州人天順八年以太子少保吏部尙書翰林院學士加兼華蓋殿大學士不帶宮職成化三年卒

彭時江西安福人成化十一年以太子少保吏部尙書文淵閣大學士加不帶宮職其年卒

商輅浙江淳安人成化十四年以太子少保吏部尙書謹身殿大學士致仕加不帶宮職

劉吉見前成化二十一年以太子太保禮部尙書武英殿大學士加兼太子太傅戶部尙書謹身殿大學士

丘浚廣東瓊山人弘治七年以太子太保禮部尙書文淵閣大學士加兼戶部尙書武英殿大學士八年卒

馬文升見前弘治十一年以太子太保兵部尙書加兼太子太傅

王越直隸浚縣人弘治十一年以總督陜西三邊軍務太子太保都察院左都禦史加兼太子太傅其年卒

閔珪浙江烏程人正徳元年以致仕太子太保刑部尙書加

楊廷和見前正徳二年以戶部尙書文淵閣大學士加兼太子太保

梁儲見前正徳五年以太子少保吏部尙書武英殿大學士加兼太子太保

楊一淸見前正徳六年以太子少保吏部尙書加兼太子太保

王瓊見前正徳十一年以太子少保兵部尙書加兼太子太保

陸完直隸長洲人正徳十三年以太子太保吏部尙書加十六年削

毛紀山東掖縣人正徳十三年以太子太保禮部尙書文淵閣大學士加仍進戶部尙書武英殿大學士

費宏見前正徳十六年以致仕太子太保戶部尙書武英殿大學士起用加

喬宇山西太原人嘉靖元年以太子太保吏部尙書加彭

澤陜西蘭州人嘉靖二年以太子太保兵部尙書致仕加

石珤直隸槁城人嘉靖五年以太子太保吏部尙書武英殿大學士加

賈詠河南臨潁人嘉靖五年以太子太保禮部尙書武英殿大學士加

廖紀直隸東光人嘉靖五年以太子太保吏部尙書致仕加

席書四川遂寧人嘉靖五年以太子太保禮部尙書加六年致仕

張璁見前嘉靖七年以禮部尙書文淵閣大學士加無兼官

桂蕚江西安福人嘉靖七年以太子太保吏部尙書翰林院學士加兼太子太傅八年以大學士致仕

李時見前嘉靖十三年以太子太保吏部尙書武英殿大學士加方

獻夫廣東南海人嘉靖十三年以太子太保吏部尙書武英殿大學士加其年致仕

夏言江西貴溪人嘉靖十三年以太子太保禮部尙書翰林院學士加

顧鼎臣直隸昆山人嘉靖十八年以太子太保禮部尙書文淵閣大學士加兼太子太傅武英殿大學士

許贊見前嘉靖十九年以太子太保吏部尙書加

張瓚直隸滄州人嘉靖十九年以太子太保兵部尙書加

嚴嵩見前嘉靖十九年以太子太保禮部尙書兼翰林學士加

甘爲霖四川富順人嘉靖二十四年以太子少保工部尙書加兼太子太保二十五年致仕

費宷江西鉛山人嘉靖二十七年以太子太保禮部尙書翰林院學士加本年卒

徐階見前嘉靖三十一年以太子太保禮部尙書兼翰林院學士加

李本見前嘉靖三十五年以太子太保禮部尙書武英殿大學士加

趙文華嘉靖三十六年以太子太保工部尙書加三十七年削籍

歐陽必進江西安福人嘉靖三十六年以太子太保工部尙書加

楊博見前嘉靖三十七年以太子太保兵部尙書加

袁煒浙江慈溪人嘉靖四十二年以太子太保戶部尙書武英殿大學士加

胡宗憲直隸績溪人嘉靖四十四年以太子太保兵部尙書都察院右都禦史總督浙直江西福建軍務加明年削籍

張居正見前隆慶三年以禮部尙書武英殿大學士加兼太子太保

呂調陽見前萬曆﹝闕﹞年以太子太保禮部尙書武英殿大學士加

王崇古山西蒲州人萬曆元年以太子太保兵部尙書協理京營戎政加

方逢時湖廣嘉魚人萬曆五年以太子太保兵部尙書協理京營戎政加

張四維見前萬曆﹝闕﹞年以太子太保禮部尙書武英殿大學士加

申時行直隸吳縣人萬曆十年以太子太保禮部尙書文淵閣大學士加兼戶部尙書武英殿大學士

余有丁浙江鄞縣人萬曆十一年以太子太保禮部尙書加兼戶部尙書武英殿大學士

許國直袴歙縣人萬曆十二年以太子太保禮部尙書文淵閣大學士加兼武英殿大學士

武臣凡一人

戚繼光山東人萬曆九年以太子太保後軍左都督薊鎭總兵加

弇山堂別集卷四十一

●欽定四庫全書

弇山堂別集卷四十二

﹝明﹞王世貞撰

○東宮三師表上

東宮三師古官也漢獨置太子太傅二千石至東漢爲中二千石少傅比二千石後亦爲二千石魏晉以還𨿽並設三師而往往不備官大約太師太傅太保爲一品下少師少傅少保爲二品上髙帝初因勝國之制自太師至賓客皆無所闗掌而詹事以下至於坊局始實爲宮臣然洪武元年丞相善長達平章遇春帶少師少傅少保右都督馮勝帶詹事平章廖永忠趙鏞帶副詹事都督康茂才等帶左右率府使副禦史大夫湯和鄧愈帶左右諭徳中丞劉基章溢帶贊善大夫善長基溢理省臺幾事煩日不暇給而達遇春等諸大將帥徵討之不遑然則以虛名被之而已所日授經者宋濓輩耳洪武二十二年公馮勝傅友徳領太師公藍玉李景隆領太傅公常升侯孫恪領太保而尙書詹徽兼少保尙書楊靖領賓客亦不聞有闗掌永樂初以公李景隆丘福領太師朱能領太傅尙書蹇義金忠侍郎墨麟領少詹事而學士解縉等七人皆兼坊學士庶子諭徳中允等官顧獨僧姚廣孝專爲太子少師會上狩北京廣孝與義忠麟畱輔太子學士楊士奇亦以諭徳輟閣務輔太子而自是以後三師至賓客乃爲虛銜以待文武大臣之資重或有功者然三師視三孤三少在尙書上賓客在侍郎上故爲表之使有考焉

△太子太師

勲臣凡十三人

馮勝直隸鳯陽人洪武二十二年以徵北大將軍宋國公加二十八年卒

傅友徳直隸宿州人洪武二十二年以徵北將軍潁國公加二十七年卒

李景隆直隸盱眙人建文元年以平北大將軍太子太傅嗣曹國公加永樂因之二年下獄削

丘福直隸鳯陽人永樂二年以中軍左都督淇國公加八年北徵陷沒追削

陳懋見前景泰三年以太保寧陽侯兼天順元年辭

石亨陜西渭安人景泰三年以京營總兵武淸侯加天順元年進封公辭太師

栁溥見前景泰五年以太子太傅徵蠻將軍嗣安逺侯加

張懋見前成化二十二年以太子太傅英國公加太傅兼弘治四年太師兼

朱永見前成化二十二年以太子太傅保國公加太傅兼弘治四年太師兼

徐光祚見前嘉靖四年以太傅嗣定國公加兼五年以太師兼

郭勛見前嘉靖十六年以太傅嗣武定侯加兼十八年以太師兼

朱希忠見前嘉靖三十一年以太傅嗣成國公加兼四十四年以太師兼

仇鸞見前嘉靖三十一年以太保太子太傅嗣咸寧侯加太傅兼

文臣凡二十七人

郭資河南武安人永樂二十二年以戶部尙書致仕加尋起以太師掌部事宣徳七年卒

胡濙見前景泰三年以少傅加兼天順元年辭

王直見前景泰三年以少傅加兼天順元年辭

萬安見前成化二十一年以太子太傅加以少傅兼二十二年以少師兼

劉吉見前成化二十三年以少保太子太傅加以少傅兼弘治四年以少師兼

徐溥見前弘治十年以少傅加兼十一年以少師兼

劉健見前十五年以少傅加少師兼

馬文升見前十六年以少傅加少師兼

李東陽見前正徳元年以少傅加少師兼

焦芳見前正徳四年以少傅加少師兼

楊廷和見前正徳七年以少傅加少師兼

梁儲見前正徳十年以少傅加少師兼

王瓊見前正徳十四年以少傅加以少師兼

費宏見前嘉靖四年以少保加以少師兼

楊一淸見前嘉靖五年以少師加兼

張孚敬見前嘉靖十一年以少傅加兼十三年以少師兼

李時見前嘉靖十六年以少傅加兼

夏言見前嘉靖十六年以少傅加兼十八年以少師兼

嚴嵩見前嘉靖二十四年以少傅加兼二十五年以少師兼

徐階見前嘉靖四十一年以少傅加兼四十二年以少師兼

李春芳見前隆慶二年以少傅加兼三年以少師兼

髙拱見前隆慶三年以少傅加兼四年以少師兼

陳以勤見前隆慶四年以少傅致仕加兼

張居正見前萬曆四年以少傅兼六年以少師兼再以太傅太師兼

張四維見前萬曆十年以少傅加兼本年以少師兼

申時行見前萬曆十二年以少傅進加少師兼

許國見前萬曆十七年以少傅加兼

△太子太傅

勲臣凡三十三人

藍玉直隸定逺人洪武二十三年以徵北大將軍涼國公加二十六年伏法

李景隆見前洪武二十三年以嗣曹國公加

徐輝祖達之子建文元年以嗣魏國公加永樂元年削

朱能直隸懷逺人永樂二年以左軍都督府左都督成國公加四年卒

栁升直隸懷逺人永樂二十二年以安逺侯加宣徳二年戰歿

栁溥見前景泰三年以總兵嗣安逺侯加

張懋見前成化末以嗣英國公加

朱永見前成化末以保國公加

朱儀直隸懷逺人成化末以嗣成國公加弘治九年卒

沐琮見前成化末年以嗣黔國公加弘治九年卒

蔣琬見前成化末年以太保加兼弘治三年以太傅兼

李瑾見前成化末年以太保加兼

趙勝見前成化末年以太保加兼

王鏞陜西咸寧人弘治中以嗣成山伯加嘉靖四年卒

陳韶四川巴縣人弘治中以嗣遂安伯加十七年卒

徐俌直隸鳯陽人弘治末以嗣魏國公加嘉靖二年卒

朱輔儀之子正徳初以嗣成國公加正徳十二年卒

陳銳見前弘治中以太保加兼再以太傅兼

毛銳正徳中以嗣伏羌伯加尋革嘉靖初復加

沐昆直隸定逺人正徳中以嗣黔國公加十四年卒

李旻直隸定逺人嘉靖初以嗣丰城侯加十年卒

張偉見前嘉靖初加十四年卒

顧仕隆直隸江都人嘉靖初以嗣鎭逺侯加七年卒

郭勛見前嘉靖初以太保加兼尋革後復再以太傅兼

沐紹勛見前嘉靖中加十五年卒

衛錞見前嘉靖中以太保加兼

朱希忠見前嘉靖十八年加尋以太保兼再以太傅兼

崔元見前嘉靖十八年加尋以太保兼再以太傅兼

陳鏸見前嘉靖中以少保兼

仇鸞見前嘉靖三十年以太保加兼

張溶見前萬曆中以少保加兼再以少傅兼

楊炳直隸六合人萬曆十一年以太子太保加再以少傅兼

徐文璧見前萬曆十二年以少保進太保加兼

文臣凡四十六人

胡濙見前正統十四年以禮部尙書進加

於謙見前景泰三年以少保加兼

陳循見前景泰三年以少保加兼

髙榖見前景泰三年以少保加兼

萬安見前成化十六年以太子太保謹身殿學進加

尹旻見前成化十七年以太子太保吏部尙書進加二十一年降太子少保

王越見前成化十七年以太子太保威寧伯左都禦史進加十九年削弘治十一年再以少保加兼

劉吉見前成化二十年以少保加兼

徐溥見前弘治四年加

屠滽見前弘治十一年以太子太保吏部尙書進加十三年致仕正徳二年再起

劉健見前弘治十一年以少傅加兼

王越見前弘治十一年加少保兼

馬文升見前弘治十一年加少保兼

白昂直隸武進人弘治十三年以太子太保刑部尙書致仕

加李東陽見前弘治十八年加少傅兼

謝遷見前弘治十八年加少傅兼

焦芳見前正徳二年以少傅加兼

王鏊見前正徳二年加少傅兼

劉宇見前正徳三年以兵部尙書進加再以少傅兼

楊廷和見前正徳四年加少傅兼

劉忠見前正徳五年加少傅兼

梁儲見前正徳七年加少傅兼

楊一淸見前正徳八年以少保加兼九年以少傅兼嘉靖四年以少師兼

王瓊見前正徳十三年加少傅兼

蔣冕見前正徳十三年以大學士加再以少傅兼

毛澄直隸太倉人嘉靖二年以禮部尙書致仕加

張孚敬見前嘉靖七年加少傅兼

桂蕚見前嘉靖七年以少保兼

李時見前嘉靖十五年以少保加兼再以少傅兼

夏言見前嘉靖十五年以少保加兼再以少傅兼

顧鼎臣見前嘉靖十八年加少保兼

翟鑾見前嘉靖十九年以太子少保進加尋以少保兼再以少傅兼

嚴嵩見前嘉靖二十三年以少保加兼再以少傅兼

徐階見前嘉靖三十﹝闕﹞年以少保加兼再以少傅兼

李本見前嘉靖三十年以少保加兼再以少傅兼

雷禮見前嘉靖四十三年以太子太保進加尋以少保兼再以少傅兼

李春芳見前隆慶元年加少傅兼

郭朴見前隆慶元年加少傅兼

髙拱見前隆慶元年加少傅兼

楊博見前隆慶二年加少傅兼

陳以勤見前隆慶二年加少傅兼

張居正見前隆慶三年加少傅兼

呂調陽見前萬曆三年以少保加兼四年以少傅兼

張四維見前萬曆中以少保加兼再以少傅兼

申時行見前萬曆十一年以少傅加兼

許國見前萬曆十三年以少傅加兼

右尹旻白昂毛澄不兼保傅胡濙萬安王越徐溥劉宇蔣冕雷禮初不兼保傅

武臣凡四人

周尙文見前嘉靖中以太保加兼

陸炳見前嘉靖中加少保兼再以太保兼

朱希孝見前萬曆初以太保加兼

劉守有湖廣麻城人萬曆十六年以太子太保左都督進加

△太子太保

勲臣凡三十六人

常升直隸濠州人遇春之子洪武二十三年以開國公加建文四年謫

孫恪直隸濠州人都督興祖之子洪武三十三年以全寧侯加

王通陜西咸寧人永樂二十二年以成山侯加宣徳二年奪

薛祿見前洪熈元年加金忠見前洪熈元年加

朱勇見前宣徳中加

吳克忠山後人宣徳中以恭順侯加

張輗河南祥符人輔之弟景泰三年以中軍都督僉事加天順元年辭爵進封伯

朱永見前成化中以撫寧侯加

張懋見前成化中加

蔣琬見前成化中加

李勇直隸定逺人成化中以嗣丰城侯加

趙勝見前成化中加

李瑾見前成化中加

譚佑見前成化中加弘治中再以太保兼

陳銳見前成化中加弘治中再以太保兼

顧溥直隸江都人弘治中以嗣鎭逺侯加

劉福直隸浚縣人弘治中以嗣寧晉伯加

朱麒河南夏邑人永之孫嘉靖中以嗣撫寧侯加

衛錞見前嘉靖中加

陳鏸見前嘉靖中加

徐鵬舉直隸鳯陽人嘉靖中以嗣魏國公加

譚綸直隸淸河人嘉靖中以嗣新寧伯加尋削

栁珣見前嘉靖中加

張溶見前嘉靖中加

仇鸞見前嘉靖中加尋奪再加

陳珪見前嘉靖中加

王瑾直隸束鹿人嘉靖中以嗣靖逺伯加

蔣傳直隸江都人嘉靖中以嗣定西侯加

顧寰見前嘉靖中加

陳王謨珪之子隆慶中加

湯佑賢直隸濠州人萬曆中以嗣靈璧侯加

楊炳見前萬曆中以嗣彰武伯加

徐文璧見前萬曆十一年以少保兼

沐昌祚定逺人萬曆十三年以黔國公加

李言恭盱眙人萬曆十六年以臨淮侯加

親臣凡四人

夏儒直隸上元人毅皇后父嘉靖元年以慶陽伯加

蔣輪直隸徐州人章聖皇太后弟嘉靖中以玊田伯加尋奪

陳萬言直隸元城人肅皇后父嘉靖中以泰和伯加

方承裕直隸江寧人孝烈皇后弟嘉靖中以嗣安平伯加再以少保兼

文臣凡一百二十三人

呂震陜西臨潼人永樂二十二年以太子少師禮部尙書進加宣徳二年卒

王直見前正統十四年以吏部尙書加

金濓直隸山陽人景泰元年以戶部尙書加二年削三年再加六年卒

王文見前景泰二年以都察院左都禦史加

何文淵江西廣昌人景泰三年以吏部尙書加四年致仕

陳鎰吳縣人景泰三年以都察院左都禦史加四年致仕

兪士恱直隸長洲人景泰三年以刑部尙書加天順元年

戍王翺直隸鹽城人景泰三年以都察院左都禦史加天順元年辭成化元年再以太子少保吏部尙書進加

石璞河南臨漳人景泰三年以工部尙書加天順元年辭

儀銘山東髙宻人景泰三年以兵部尙書掌詹事府加五年卒

萬安見前成化中以太子少保大學士進加

尹旻見前成化中以太子少保吏部尙書進加

劉珝見前成化中以太子少保大學士進加

劉吉見前成化中以太子少保大學士進加

王越見前成化中以太子少保都察院左都禦史進加

餘子俊見前成化中以太子少保兵部尙書進加尋奪弘治元年復加三年卒

王恕見前陜西三原人成化二十二年以吏部尙書召用進加六年致仕

丘浚見前弘治四年以禮部尙書掌詹事府加再以少保兼

耿裕河南盧氏人弘治七年以吏部尙書進加八年卒

馬文升見前弘治七年以太子少保兵書進加

屠滽見前弘治八年以太子少保吏部尙書進加

白昂見前弘治中以刑部尙書加

劉健見前弘治七年以禮書武英殿大學士加

徐貫浙江淳安人弘治中以太子少保工部尙書致仕加

徐瓊江西金溪人弘治中以太子少保禮部尙書致仕加

閔珪見前弘治中以太子少保刑部尙書進加

周經山西陽曲人弘治十三年以太子少保戶部尙書致仕加

正徳元年起李東陽見前弘治十六年以太子少保禮部尙書文淵閣大學士進加

謝遷見前弘治十六年以太子少保兵部尙書東閣大學士進加

劉大夏湖廣華容人弘治十八年以兵部尙書致仕加

王軾湖廣公安人弘治十八年以南京兵部尙書致仕加

張升江西南城人正徳元年以禮部尙書致仕加

焦芳見前正徳元年以吏部尙書文淵閣大學士進加

屠勲浙江平湖人正徳二年以刑部尙書致仕加

閻仲宇陜西瀧州人正徳中以兵部尙書致仕加

李鐩河南湯陰人正徳中以工部尙書進加十六年致仕

何鑑浙江新昌人正徳中以兵部尙書致仕加

楊廷和見前正徳三年以戶部尙書文淵閣大學士進加少保兼

梁儲見前正徳六年以太子少保吏部尙書武英殿大學士進加少保兼

楊一淸見前正徳七年以太子少保吏部尙書進加少保兼

費宏見前正徳七年以禮部尙書文淵閣大學士進加十年致仕十六年起以少保兼

洪鍾浙江錢塘人正徳八年以太子少保刑部尙書總督川廣軍務進加

靳貴直隸京口人正徳十年以禮部尙書文淵閣大學士進加十二年致仕

陸完直隸長洲人正徳十年以太子少保兵部尙書進加

彭澤見前正徳十年以太子少保都察院左都禦史總督四川等處軍務進加十三年爲民十六年起

王瓊見前正徳十二年以太子少保兵部尙書進加以少保兼嘉靖九年再以總督陜西三邊尙書加十一年卒

陳金湖廣應城人正徳中以太子少保總督兩廣都察院左都禦史進加再以少保兼

王璟山東沂州人正徳中以都察院左都禦史進加十六年致仕

張子麟直隸槁城人正徳中以太子少保刑部尙書進加

田景賢直隸涿州人正徳中以禮部尙書掌太常寺加

毛紀見前正徳十二年以禮部尙書文淵閣大學士加再以少保兼

劉宇見前正徳十六年以南京兵部尙書加再以少保兼

韓文山西洪洞人正徳十六年以致仕戶部尙書特加

孫交湖廣鍾祥人嘉靖二年以戶部尙書致仕加

林俊福建莆田人嘉靖二年以刑部尙書致仕加

陶琰山西絳州人嘉靖三年以太子少保南京兵部尙書致仕加

石珤見前嘉靖四年以吏部尙書文淵閣大學士進加再以少保兼

賈詠見前嘉靖四年以禮部尙書文淵閣大學士加再以少保兼

席書見前嘉靖四年以禮書進加再以少保兼

廖紀見前嘉靖四年以吏部尙書進加

李承勛湖廣嘉魚人嘉靖七年以太子少保刑部尙書進加十年卒

胡世寧浙江仁和人嘉靖八年以兵部尙書進加致仕卒

方獻夫廣東南海人嘉靖八年以禮部尙書翰林院學士進加再以少保兼

王憲山東東平人嘉靖六年以兵部尙書都察院右都禦史總制陜西三邊軍務進加七年革任十年再起十三年致仕

汪鋐直隸婺源人嘉靖十年以兵部尙書都察院右都禦史進加十四年致仕

李時見前嘉靖十年以禮書進加再以少保兼

夏言見前嘉靖十一年以禮部尙書翰林院學士進加再以少保兼

秦金嘉靖十三年以太子少保工部尙書攺南京兵部進加十五年致仕

顧鼎臣嘉靖十六年以禮部尙書掌詹事府翰林院學士進加

許贊見前嘉靖十七年以吏部尙書進加再以少保兼

張瓚見前嘉靖十七年以兵部尙書進加再以少保兼

嚴嵩見前嘉靖十七年以禮部尙書進加再以少保兼

林庭■﹝木昂﹞福建閩縣人嘉靖十七年以工部尙書進加尋致仕

王廷相河南儀封人嘉靖十八年以太子少保兵部尙書左都禦史掌都察院進加二十年奪

毛伯溫江西吉水人嘉靖十九年以太子少保兵部尙書右都禦史參贊徵南軍務加二十三年奪

劉天和湖廣麻城人嘉靖二十年以兵部尙書左都禦史總督陜西三邊軍務加二十二年致仕

許紳太醫院籍嘉靖二十一年以禮部尙書掌大醫院事加尋卒

熊浹江西南昌人嘉靖二十四年以吏部尙書加尋奪

唐龍浙江蘭溪人嘉靖二十四年以吏部尙書加尋奪

甘爲霖見前嘉靖二十四年以少保加兼

張璧湖廣石首人嘉靖二十四年以禮部尙書東閣大學士進加尋卒

聞淵浙江鄞縣人嘉靖二十六年以吏部尙書進加二十八年致仕

費寀見前嘉靖二十六年以禮部尙書進加再以少保兼二十八年卒

徐階見前嘉靖二十九年以禮部尙書進加再以少保兼

顧可學見前嘉靖二十九年以帶俸太子少保禮部尙書進加後削

王以旗直隸江寧人嘉靖中以太子少保兵部尙書都察院右僉都禦史總督陜西三邊軍務進加三十六年卒

李本見前嘉靖三十二年以禮部尙書文淵閣大學士進加再以少保兼

屠僑浙江鄞縣人嘉靖三十三年以太子少保都察院左都禦史進加三十四年卒

聶豹江西永丰人嘉靖三十三年以太子少傅兵部尙書進加尋致

仕趙文華浙江慈溪人嘉靖三十五年以工部右侍郎掌通政司事特加兼尙書再以少保兼三十七年奪

楊博見前嘉靖三十七年以太子少保兵部尙書總督山西宣大軍務加再以少保兼

吳山見前嘉靖三十八年以禮部尙書加再以少保兼四十年閒住

吳鵬浙江秀水人嘉靖三十八年以吏部尙書進加四十年致仕

胡宗憲見前嘉靖三十九年以都察院右都禦史進加再以少保兼四十二年削

袁煒見前嘉靖四十年以太子少保禮部尙書進加兼殿學再以少保兼

歐陽必進見前嘉靖四十一年以太子少保工部尙書進兼再以少保兼尋削

江東山東朝城人嘉靖四十四年以太子少保兵部尙書都察院右副都禦史進加四十五年卒

雷禮江西丰城人嘉靖四十二年以工部尙書進加

嚴訥直隸常熟人嘉靖四十四年以吏書進加

李春芳直隸興化人嘉靖四十四年以禮部尙書進加

郭朴見前嘉靖四十四年以太子少保禮部尙書進加

髙耀直隸淸苑人嘉靖四十五年以太子少保戶部尙書進加

王用賓陜西咸寧人隆慶元年以太子少保南京吏部尙書進加尋致仕

陳以勤見前隆慶元年以禮部尙書文淵閣大學士進加少保兼

張居正見前隆慶二年以禮部尙書武英殿大學士進加少保兼

趙貞吉四川內江人隆慶三年以禮部尙書文淵閣大學士進加尋致仕

殷士儋山東歷城人隆慶二年以禮部尙書進加再以少保兼萬曆四年致仕

呂調陽見前萬曆元年以禮部尙書文淵閣大學士進加再以少保兼

王崇古見前隆慶六年以太子少保兵部尙書右副都禦史總督山西宣大加再以少保兼

朱衡江西萬安人萬曆元年以太子少保工部尙書致仕加尋削方

逢時見前萬曆三年以兵部尙書協理京營戎政加再以少保兼

張四維見前萬曆四年以禮部尙書文淵閣大學士加再以少保兼

王國光山西陽城人萬曆七年以吏部尙書加十年致仕

馬自彊陜西同州人萬曆五年以禮部尙書加兼閣學六年卒

潘晟浙江新昌人萬曆八年以禮部尙書進加尋致仕

申時行見前萬曆十年以禮部尙書文淵閣大學士進加再以少保兼

余有丁浙江鄞縣人萬曆十年以禮部尙書文淵閣大學士進加再以少保兼十二年卒

許國直隸歙縣人萬曆十一年以禮部尙書文淵閣大學士加十二年再以少保兼

張佳胤四川銅梁人萬曆十一年以太子少保兵部尙書進加

張學顏直隸肥鄕人萬曆十二年以太子少保兵部尙書進加

楊兆陜西膚施人萬曆十三年以太子少保工部尙書進加

鄭洛直隸安肅人萬曆十五年以太子少傅兵部尙書進加

王錫爵直隸太倉人萬曆十五年以禮部尙書文淵閣大學士加辭十六年以太子少傅武英殿大學士進加

武臣凡七人

梁震陜西楡林衛人嘉靖十八年以大同總兵左都督加

周尙文見前嘉靖二十六年以大同總兵左都督加再以太保兼

陸炳見前嘉靖二十九年以左都督掌錦衣衛加

朱希孝見前嘉靖四十年以左都督掌錦衣衛加

李成梁見前隆慶﹝闕﹞年以遼東總兵左都督加再以太保兼

戚繼光見前萬曆八年以薊遼總兵左都督加再以少保兼

劉守有湖廣麻城人萬曆十五年以太子少保左都督掌錦衣衛加

弇山堂別集卷四十二

●欽定四庫全書

弇山堂別集卷四十三

﹝明﹞王世貞撰

○東宮三師表下

△太子少師

勲臣凡一人

李善長見前洪武元年以中書右丞相宣國公加

親臣無

文臣凡五人

呂震見前永樂二十二年以禮部尙書加

蕭鎡江西太和人景泰三年以戶部左侍郎兼翰林院學士加天順元年戍

江淵四川江津人景泰三年以吏部左侍郎兼翰林院學士加天順元年戍

王一寧浙江仙居人景泰三年以禮部左侍郎兼翰林院學士加四年卒

僧姚廣孝長洲人永樂二年左善世升

△太子少傅

勲臣凡二人

徐達見前洪武元年以中書右丞相徵北大將軍信國公加

劉安直隸樂亭人天順七年以廣寧侯加

文臣凡八人

夏原吉見前永樂二十二年以戶部尙書加尋以少保兼

楊榮見前永樂二十二年以工部尙書謹身殿大學士兼

兪山江西永新人景泰三年以吏部左侍郎加

張澯廣西全州人正徳十年以南京兵部尙書致仕加

李鐩見前正徳中以工部尙書加

聶豹見前嘉靖三十七年以太子少保兵部尙書加

鄭洛直隸安肅人萬曆十四年以太子少保兵部尙書加

王錫爵直隸太倉人萬曆十五年以禮部尙書武英殿大學士加

△太子少保

勲臣凡二人

常遇春直隸濠州人洪武元年以中書平章軍國重事鄂國公加

吳繼爵隆慶中以徵蠻將軍嗣恭順侯加

文臣凡一百四十二人

唐鐸直隸虹縣人洪武中以兵部尙書加

詹徽直隸婺源人洪武中以吏部尙書左都禦史加

茹瑺湖廣衡山人洪武末以兵部尙書加

陳迪直隸宣城人建文中以禮部尙書加四年死事

李慶直隸順義人永樂二十二年以兵部尙書加

劉觀直隸雄縣人永樂二十二年以都察院左都禦史加

金幼孜江西新淦人永樂二十二年以戶部右侍郎武英殿大學士加進兼戶部尙書

吳中見前永樂二十二年以工部尙書加

兪綱浙江嘉興人景泰三年以兵部左侍郎加

李錫陜西咸寧人景泰三年以通政使加

蕭維楨江西廬陵人景泰三年以大理寺卿加

羅通江西吉水人景泰三年以都察院左副都禦史加

李賢見前天順七年以吏部尙書翰林院學士加

王翺見前天順七年以吏部尙書加

馬昂直隸滄州人天順七年以兵部尙書加

白圭直隸南宮人成化二年以兵部尙書加

陳文江西廬陵人成化二年以禮部尙書文淵閣大學士加

彭時見前成化二年以兵部尙書東閣大學士加

李秉山東曹州人成化初以都察院左都禦史加奪

姚夔浙江桐廬人成化中以吏部尙書加

商輅見前成化中以戶部尙書文淵閣大學士加

萬安見前成化中以戶部尙書翰林院學士加

尹旻見前成化中以吏部尙書加後以太子太傅降仍奪

劉珝見前成化中以戶部尙書翰林院學士加

劉吉見前成化中以禮部尙書翰林院學士加

王復直隸固安人成化中以工部尙書加

李賓直隸順義人成化中以都察院左都禦史加

林聰福建寧徳人成化中以刑部尙書加

鄒幹浙江余杭人成化中以禮部尙書加

楊鼎陜西咸寧人成化中以戶部尙書加

王越見前成化中以都察院左都禦史加

餘子俊見前成化中以兵部尙書加

翁世資福建莆田人成化中以戶部尙書加

殷謙直隸涿州人成化中以戶部尙書加

陳俊福建莆田人成化中以南京吏部尙書加

王恕見前成化中以南京兵部尙書加二十二年奪

張鵬直隸淶水人成化中以兵部尙書加

周洪謨四川長寧人成化中以禮部尙書加

張文質直隸昌黎人成化中以禮部尙書掌通政司事加

朱英湖廣桂陽人成化末以都察院左都禦史加

劉昭陜西邠州人成化末以戶部尙書加二十三年奪

施純直隸東安人成化二十一年以禮部尙書掌鴻臚寺加

萬祺江西南昌人由吏貟成化末以工部尙書提督易州山廠加

彭華江西安福人成化二十二年以禮部尙書翰林院學士加

尹直江西泰和人成化二十二年以兵部尙書翰林院學士加

賈俊直隸束鹿人弘治中以工部尙書加

葉淇浙江太平人弘治中以戶部尙書加

馬文升見前弘治四年以兵部尙書加

屠滽見前弘治五年以都察院左都禦史加

倪嶽直隸上元人弘治八年以禮部尙書攺南吏部加

白昂見前弘治中以刑部尙書加

劉璋福建南平人弘治中以工部尙書加

閔珪見前弘治中以都察院左都禦史加

徐貫見前弘治中以工部尙書加

李東陽見前弘治十一年以禮部右侍郎翰林侍講學士進加兼禮書文淵閣學

謝遷見前弘治十一年以詹事府詹事翰林侍講學士進加兼兵書東閣學

秦紘山東單縣人弘治十六年以戶部尙書都察院左副都禦史總制陜西三邊軍務加

張鎣直隸華亭人弘治中以南京兵部尙書加

張恱直隸華亭人弘治中以南京兵部尙書加

徐瓊見前弘治十一年以禮部尙書加

王軾見前弘治十六年以南京戶部尙書加

許進河南靈寶人正徳二年以吏部尙書加

劉宇見前正徳二年以都察院右都禦史加

張彩陜西安定人正徳四年以吏部尙書加

曹元直隸含山人正徳四年以兵部尙書加

五年奪梁儲見前正徳四年以吏部尙書兼學士掌詹事府攺南京加

王敞南京錦衣衛人正徳五年以兵部尙書加

劉機直隸大興人正徳四年以吏部尙書加

楊一淸見前正徳五年以戶部尙書加

李浩山西曲沃人正徳中以禮部尙書掌通政司事加

李鐩見前正徳中以工部尙書加

洪鍾見前正徳五年以刑部尙書加

陸完見前正徳七年以都察院左都禦史加

彭澤見前正徳七年以都察院右都禦史加

劉璟河南鄢陵人正徳中以刑部尙書加

陳金見前正徳中以南京戶部尙書總制江西等七省加

張子麟見前正徳中以刑部尙書加

王璟見前正徳中以都察院左都禦史加

石玠直隸槁城人正徳中以戶部尙書加

李充嗣四川內江人嘉靖初以工部尙書都察院右副都禦史巡撫南直隸加

吳一鵬直隸長洲人嘉靖六年以禮部尙書攺南京吏部加

姚鏌浙江慈溪人嘉靖六年以右都禦史總督兩廣加兼左都

李承勛見前嘉靖六年以吏部尙書攺刑部加

胡世寧見前嘉靖六年以刑部尙書攺左都禦史加尋辭

秦金見前嘉靖十三年以工部尙書加

翟鑾見前嘉靖十八年以兵部尙書右都禦史行邊使加

毛伯溫見前嘉靖十八年以兵部尙書右都禦史總督軍務加

唐龍見前嘉靖十八年以刑部尙書加

溫仁和四川華陽人嘉靖十八年以掌詹事府禮部尙書兼翰林學士加尋奪仍爲尙書學士

霍韜廣東南海人嘉靖十八年以掌詹事府禮部尙書兼翰林院學士加

甘爲霖見前嘉靖十九年以工部尙書加

王廷相見前嘉靖十六年以兵部尙書都察院左都禦史加

周金直隸武進人嘉靖中以南京戶部尙書加

楊守禮山西蒲州人嘉靖中以兵部尙書都察院右都禦史總督陜西三邊軍務加

王杲山東汶上人嘉靖中以戶部尙書加尋戍

周用直隸吳江人嘉靖中以吏部尙書加

胡訓江西南昌人嘉靖中以南京兵部尙書加

盛端明廣東南海人嘉靖中以帶俸禮部尙書加

顧可學直隸無錫人嘉靖中以帶俸禮部尙書加

陳經山東益都人嘉靖中以兵部尙書加

費寀見前嘉靖中以禮部尙書兼翰林院學士加

趙廷瑞直隸開州人嘉靖中以兵部尙書加

趙錦直隸太平人嘉靖中以兵部尙書加三十二年奪

孫承恩直隸華亭人嘉靖中以掌詹事府禮部尙書兼翰林院學士加

萬鏜江西進賢人嘉靖中以吏部尙書加尋奪

王以旗見前嘉靖中以兵部尙書右僉都禦史總督陜西三邊軍務加

聶豹見前嘉靖中以兵部尙書加

歐陽必進見前嘉靖中以工部尙書加

李黙福建建寧人嘉靖中以吏部尙書加三十五年奪

王用賓見前嘉靖中以禮部尙書加

楊博見前嘉靖中以兵部尙書加

許論見前嘉靖中以兵部尙書右副都禦史總督宣大軍務加

屠僑見前嘉靖中以都察院左都禦史加

周延江西吉水人嘉靖中以都察院左都禦史加

江東見前嘉靖中以戶部尙書攺南京兵部加

髙耀見前嘉靖中以戶部尙書加

郭朴見前嘉靖中以吏部左侍郎加兼禮書

袁煒見前嘉靖中以吏部左侍郎加兼禮書

朱衡見前嘉靖中以工部尙書右副都禦史總督河漕加

郭幹見前嘉靖中以兵部尙書加

趙炳然四川劍州人隆慶元年以兵部尙書加

王崇古見前隆慶末以兵部尙書右副都禦史總督山西宣大軍務加

髙儀浙江仁和人隆慶六年以禮部尙書翰林院學士加

呂調陽見前萬曆元年以禮部尙書武英殿大學士加

譚綸江西宜黃人萬曆元年以兵部尙書加

張瀚浙江仁和人萬曆二年以吏部尙書加

葛守禮山東徳平人萬曆三年以都察院左都禦史致仕加

方逢時見前萬曆中以兵部尙書右副都禦史總督山西宣大軍務加

潘季馴浙江烏程人萬曆八年以右都禦史總督河工加兼工部尙書十二年削

淩雲翼直隸太倉人萬曆十一年以兵部尙書左副都禦史總督河漕加後削

徐學謨直隸嘉定人萬曆十一年以禮部尙書加

楊兆陜西膚施人萬曆十一年以工部尙書加

張佳胤四川銅梁人萬曆十二年以兵部尙書總督薊遼加

張學顏見前萬曆十二年以兵部尙書加

趙錦浙江余姚人萬曆十二年以都察院左都禦史加

鄭洛見前萬曆十二年以兵部尙書總督宣大軍務加

袁洪愈直隸吳縣人萬曆十五年以南京吏部尙書致仕加

嚴淸雲南後衛人萬曆十六年以致仕吏部尙書加

陸樹聲直隸華亭人萬曆十五年以致仕禮部尙書加

王一鶚直隸曲周人萬曆十六年以兵部尙書加

石星直隸東明人萬曆十六年以工部尙書加

郜光先山西長治人萬曆十六年以總督三邊兵部尙書加

武臣凡一人

劉守有見前萬曆十三年以掌錦衣衛後軍左都督加

△太子賓客

文臣

治書侍禦史文原吉範顯祖洪武﹝闕﹞年加兼

四輔官杜佑龔斆吳源趙民望杜﹝闕﹞梁貞洪武十四年加兼

兵部尙書單安仁洪武初加兼

刑部尙書楊靖洪武二十三年加兼

戶部尙書郭資兵部尙書張本永樂二十二年加兼

兵科都給事中李凖洪熈元年兼

國子監祭酒胡濙洪熈元年以禮部左侍郎攺南京加兼

國子監祭酒兼翰林院侍講胡儼洪熈元年以致仕加兼

戶部尙書金濓正統十四年加兼

戶部左侍郎劉中敷景泰三年加兼

戶部左侍郎李廷相吏部左侍郎張邦奇吏部左侍郎張潮都察院右都禦史毛伯溫嘉靖十八年加兼

吏部左侍郎郭朴禮部左侍郎茅瓚右侍郎袁煒嘉靖三十六年兼

吏部右侍郎兼侍讀學士申時行萬曆五年加兼

吏部左侍郎兼翰林院學士陳經邦萬曆十一年加兼

禮部左侍郎兼翰林院侍讀學士陳思育萬曆十一年加兼

吏部右侍郎兼翰林院侍讀學士沈一貫禮部左侍郎兼翰林院侍讀學士朱賡右侍郎兼翰林院侍讀學士王弘誨俱萬曆十五年加兼

○柱國表序

柱國古勲官也戰國之世楚以處髙勲有上柱國柱國以待相及令尹之選而其後絕不聞索魏之初以太尉拓跋嵩位望尊重故特置柱國大將軍崇寵之至爾朱榮亦因而遂進號爲天柱西京之魏太師宇文泰而下八人皆用髙勲拜柱國蓋所以表閥閱敍門蔭也宇文周之世爲柱國者日益夥而亦漸輕故復設上柱國冠之然品止正二而柱國爲從二品煬帝之末復置光祿大夫左右金紫光祿爲一二品階罷上柱國柱國不用唐初復置然遂爲三四品勲而自是以上則止稱大夫大夫而上曰特進曰開府儀同三司而階勲不甚別矣元始復以上柱國爲正一品勲加中書丞相而它官之至一品者𨿽加至三公而不可得明興因之以授左右丞相李善長徐達及中書平章軍國重事常遇春後更定官制正一品曰初授特進榮祿大夫加授特進光祿大夫再加或贈曰特進光祿大夫上柱國從一品曰初授榮祿大夫加授光祿大夫再加曰光祿大夫柱國而無所謂左右柱國者然洪武三年諸功臣國公獨李善長徐達得爲左柱國其鄭曹宋衛四公皆爲右柱國左柱國貼以光祿右柱國僅貼榮祿而列侯皆以榮祿冠柱國當是時伯爵僅二品勲亦僅爲護軍而至永樂初大封功臣伯爵至正一品而諸伯自茹忠誠瑺以下皆得爲柱國然其授亦自諸功臣而止所謂加授之令甲爲虛設而蹇義以少師滿九載亦稱榮祿而已正統四年大學士楊士奇楊榮俱以少師加柱國而文臣之有柱國始矣然亦內閣而已成化之二十年吏部尙書尹旻以太子太傅滿考加而尙書之有柱國始矣然亦吏部已耳弘治九年兵部尙書馬文升以太子太保滿考加而諸部之有柱國始矣弘治十八年天子卽位推恩內閣而少師劉健以官重無可加因特加特進左柱國而文臣之階勲與上公等矣嘉靖十八年少師夏言以冊上帝號加上柱國其後上復以加少師嚴嵩辭不敢當其語曰人臣無上蓋欲以形言之僭恣也上果大恱其後復以加少師徐階階亦不敢當萬曆中加太傅張居正居正亦不敢當居正卒遂以爲贈而言者不審謂其實爲之也至形之論劾謂爲無將之罪而不知上柱國在唐世不爲重官而二品勲所謂正治上卿者故自若也文臣一品不考滿柱國亦不易得故備志之

△上柱國

中書省左丞相宣國公李善長右丞相信國公徐達中書平章軍國重事鄂國公常遇春﹝洪武元年階帶銀靑榮祿大夫﹞少師兼太子太師吏部尙書華蓋殿大學士夏言﹝嘉靖十九年階帶特進光祿大夫﹞

△左柱國

太師中書左丞相韓國公李善長太傅中書右丞相魏國公徐達﹝洪武三年﹞左軍都督府左都督信國公湯和﹝十年﹞太子太師曹國公李景隆﹝三十五年﹞太師英國公張輔﹝正統四年﹞英國公張懋﹝弘治四年﹞太師兼太子太師翊國公郭勛﹝嘉靖十八年﹞

右皆兼特進光祿大夫皆勲臣

少師兼太子太師吏部尙書華蓋殿大學士劉健﹝弘治十八年﹞李東陽﹝正徳五年﹞楊廷和梁儲﹝十六年﹞楊一淸﹝嘉靖七年﹞太傅兼太子太師吏部尙書中極殿大學士張居正﹝萬曆九年﹞少師兼太子太師中極殿大學士申時行﹝萬曆十六年﹞

右皆特進光祿大夫

△右柱國

鄭國公常茂曹國公李文忠宋國公馮勝衛國公鄧愈﹝洪武三年﹞潁國公傅友徳﹝十七年﹞涼國公藍玊﹝二十一年﹞淇國公丘福成國公朱能﹝三十五年﹞宣國公徐景昌﹝永樂元年﹞英國公張輔黔國公沐晟﹝七年﹞

右皆特進榮祿大夫

忠國公石亨﹝天順元年﹞保國公朱永﹝成化十七年﹞右皆特進光祿大夫皆勲臣

△柱國

諸初封侯伯者多不能悉志其自文臣伯者志之以稍異也兵部尙書忠誠伯茹瑺﹝洪武三十五年﹞兵部尙書靖逺伯王驥﹝正統十年﹞初皆榮祿大夫禮部尙書興濟伯楊善華蓋殿大學士武功伯徐有貞﹝天順元年﹞太子太保兵部尙書寧伯王越﹝成化十七年﹞少師華蓋殿大學士劉吉﹝弘治四年﹞楊廷和梁儲﹝見前﹞南京兵部尙書新建伯王守仁﹝正徳十六年﹞少師華蓋殿大學士嚴嵩﹝嘉靖二十六年﹞少師建極殿大學士徐階﹝嘉靖四十五年﹞張居正﹝見前﹞申時行﹝見前﹞

已上皆特進兼光祿大夫

少師華蓋殿大學士楊士奇少師謹身殿大學士楊榮﹝正統四年﹞少保華蓋殿大學士李賢﹝成化元年﹞太子太傅華蓋殿大學士萬安太子太傅吏部尙書尹旻﹝成化十九年﹞太子太保謹身殿大學士劉珝﹝成化二十年﹞劉吉﹝見前﹞太子太保吏部尙書王恕﹝弘治六年﹞少傅謹身殿大學士徐溥少保武英殿大學士丘浚﹝七年﹞劉健﹝見前﹞太子太保兵部尙書馬文升﹝十年﹞太子太傅吏部尙書屠滽﹝見前﹞太子太保刑部尙書閔珪﹝十七年﹞李東陽﹝見前﹞少傅武英殿大學士謝遷﹝十八年﹞少傅謹身殿大學士焦芳少傅武英殿大學士王鏊﹝正徳三年﹞少傅吏部尙書劉宇﹝四年﹞楊廷和﹝見前﹞少傅吏部尙書劉忠﹞﹝四年﹞梁儲楊一淸﹝見前﹞少保太子太保吏部尙書陸完太子太保武英殿大學士靳貴﹝十二年﹞少師兵部尙書王瓊﹝十三年﹞太子太保工部尙書李鐩﹝十四年﹞太子太保刑部尙書張子麟少傅謹身殿大學士蔣冕少保武英殿大學士毛紀﹝俱十五年﹞少保武英殿大學士費宏﹝十六年﹞太子太保戶部尙書韓文﹝致仕後加﹞少保吏部尙書喬宇太子太保兵部尙書彭澤﹝嘉靖元年﹞少保武英殿大學士石珤賈詠太子太保禮部尙書席書太子太保吏部尙書廖紀﹝俱六年﹞少傅謹身殿大學士張璁少保武英殿大學士桂蕚﹝俱八年﹞太子太保兵部尙書李承勛﹝十年﹞太子太保兵部尙書王憲太子太保吏部尙書汪鋐少保武英殿大學士李時方獻夫﹝俱十三年﹞夏言﹝見前﹞少保武英殿大學士顧鼎臣﹝十八年﹞少保吏部尙書許贊少保兵部尙書張瓚﹝十九年﹞嚴嵩﹝見前﹞少傅武英殿大學士翟鑾﹝見前﹞太子太保兵部尙書毛伯溫﹝二十四年﹞徐階﹝見前﹞少保武英殿大學士李本﹝四十年﹞少保太子太保吏部尙書歐陽必進少保兵部尙書楊博﹝四十二年﹞少傅建極殿大學士袁煒﹝四十四年﹞太子太傅工部尙書雷禮﹝四十五年﹞少傅建極殿大學士李春芳少傅武英殿大學士郭朴﹝隆慶元年﹞少傅武英殿大學士陳以勤﹝四年﹞張居正﹝見前﹞少師中極殿大學士髙拱﹝五年﹞少保兵部尙書王崇古﹝萬曆三年﹞少保武英殿大學士呂調陽﹝五年﹞少保兵部尙書方逢時﹝七年﹞傅建極殿大學士張四維﹝九年﹞少傅太極殿大學士申時行﹝十年﹞少傅建極殿大學士許國﹝十五年﹞協理京營戎政太子太保兵部尙書鄭洛﹝十七年﹞

右俱柱國

弇山堂別集卷四十三

●欽定四庫全書

弇山堂別集卷四十四

﹝明﹞王世貞撰

○贈公孤宮臣表

髙皇帝下江左因勝國之舊爲五等爵以贈勲臣及文武之死綏者其後有王公侯伯之典而罷子男至公孤絕不以爲贈文皇帝復因之有贈爵而無贈官中間僅一二朱長史復之相藩邸胡學士廣之侍左右皆久而皆五品未及貴故追崇之然亦僅至尙書而止蓋五十餘年而寥寥如也仁宗卽位復置公孤官以居英公輔尙書義等於是加贈姚廣孝胡廣得少師馬京得少傅墨麟得少保文臣之贈三孤自廣孝等始也宣皇寵寄夏原吉其卒也欲爵之而不果故特崇以太師而蹇義因之文臣之贈三公自原吉始也嗣黔公斌之薨也欲王之則無功欲毋贈則不容己故特優以太師勛臣之贈三公自黔公斌始也周太保尙文之卒也嶽都督懋之戰歿也宜伯而靳之一崇以太傅一崇以少師武弁之贈公孤自尙文懋始也鄒濟少詹事王汝玉贊善也於仁廟爲舊宮臣故卽位而贈之太子少保賓客文臣之得贈東宮大僚自鄒濟汝玉始也王一寕侍郎也以閣臣而得太子太師三品之躐得三太自一寕始也凡國家之典始則若濫觴繼則滔滔焉又繼則湯湯焉今而猶若有所裁者則諸典司力也作贈公孤宮臣表

△贈太師

勛臣

太子太傅黔國公沐斌﹝景泰﹞

太子太傅成國公朱儀﹝弘治﹞

太子太傅黔國公沐琮﹝正徳﹞

太子太傅黔國公沐昆﹝嘉靖﹞

太傅瑞安侯王源﹝嘉靖﹞

文臣

禦史中丞弘文館學士誠意伯劉基﹝正徳追贈﹞

少保太子少傅戶部尙書夏原吉﹝宣徳﹞

少師吏部尙書蹇義﹝正統﹞

少師工部尙書謹身殿大學士楊榮﹝正統﹞

少師兵部尙書華蓋殿大學士楊士奇﹝正統﹞

少保禮部尙書武英殿大學士楊溥﹝正統﹞

太子太保兵部尙書儀銘﹝景泰﹞

少保吏部尙書華蓋殿大學士李賢﹝成化﹞

少保吏部尙書文淵閣大學士彭時﹝成化﹞

少師太子太師吏部尙書華蓋殿大學士萬安﹝弘治﹞

少師太子太師吏部尙書華蓋殿大學士劉吉﹝弘治﹞

少師太子太師吏部尙書華蓋殿大學士徐溥﹝弘治﹞

太子太保吏部尙書王恕﹝正徳﹞

少師太子太師吏部尙書華蓋殿大學士李東陽﹝正徳﹞

少師太子太師吏部尙書馬文升﹝嘉靖加贈﹞

少師太子太師吏部尙書華蓋殿大學士劉健﹝嘉靖﹞

少師太子太師吏部尙書華蓋殿大學士梁儲﹝嘉靖﹞

少師太子太師吏部尙書華蓋殿大學士張孚敬﹝嘉靖﹞

少師太子太師吏部尙書建極殿大學士徐階﹝萬曆﹞

少師太子太師吏部尙書中極殿大學士李春芳﹝萬曆﹞

少師太子太師吏部尙書中極殿大學士張四維﹝萬曆﹞

△贈太傅

勛臣

太子太傅魏國公徐俌﹝正徳﹞

太子太傅伏羌伯毛銳

太子太保鎭逺侯顧仕隆

太子太傅黔國公沐紹勛

太子太傅成國公朱輔

太子太傅恵安伯張偉

太保太子太傅平江伯陳圭

太子太傅黔國公沐朝輔

太保太子太傅宣城伯衛錞

太子太保撫寕侯朱麒﹝已上俱嘉靖﹞

親臣

慶雲侯贈寕國公周能﹝弘治﹞

會昌伯贈安國公孫忠﹝正統﹞

武淸侯贈安國公李偉﹝萬曆﹞

文臣

吏部尙書文淵閣大學士曹鼐﹝天順再贈﹞

少保吏部尙書謹身殿大學士商輅﹝成化﹞

少保兵部尙書於謙﹝弘治﹞

少保太子太保戶部尙書武英殿大學士丘浚﹝弘治﹞

少保太子太傅都察院左都禦史王越﹝弘治﹞

太子太保戶部尙書武英殿大學士靳貴﹝正徳﹞

少師太子太師吏部尙書馬文升﹝正徳初贈﹞

少傅太子太傅戶部尙書武英殿大學士王鏊

少傅太子太傅戶部尙書謹身殿大學士謝遷

少保太子太保禮部尙書武英殿大學士席書

少保太子太傅吏部尙書武英殿大學士桂蕚

少傅太子太師吏部尙書華蓋殿大學士李時﹝以上俱嘉靖﹞

少師太子太師吏部尙書楊博﹝萬曆﹞

少傅太子太傅禮部尙書武英殿大學士呂本

武臣

太保太子太傅後軍都督府左都督大同總兵周尙文﹝隆慶﹞

太保太子太傅後軍都督府左都督掌錦衣衛朱希孝﹝萬曆﹞

△贈太保

勛臣

太子少保平章軍國重事鄂國公常遇春﹝洪武﹞

太子太保黔國公沐朝輔﹝嘉靖﹞

吳國公張崘﹝嘉靖﹞

成國公朱輔﹝嘉靖﹞

少保太子太傅遂安伯陳鏸﹝萬曆﹞

少傅太子太傅彰武伯楊炳

少保太子太保鎭逺侯顧寰

少保太子太保靈璧侯湯佑賢

親臣

安國公孫忠﹝天順﹞

昌國公張巒﹝弘治﹞

駙馬都尉太子太保蔡震

文臣

少保戶部尙書武英殿大學士黃淮﹝正統﹞

禮部尙書胡濙﹝天順﹞

吏部尙書王直﹝天順﹞

少保南京戶部尙書黃福﹝成化﹞

少保工部尙書謹身殿大學士東閣大學士髙谷

太子太保吏部尙書王翺﹝俱成化﹞

少保吏部尙書謹身殿大學士東閣大學士王文

太子太保戶部尙書謹身殿大學士劉珝

吏部尙書尹旻

太子太保兵部尙書餘子俊

太子太保吏部尙書耿裕

太子太保工部尙書徐貫

太子太傅刑部尙書白昻﹝已上俱弘治﹞

少保太子太保刑部尙書閔珪

太子太傅吏部尙書都察院左都禦史屠滽

太子太保禮部尙書周經

太子太保刑部尙書屠勲

太子太保兵部尙書劉大夏

太子太保刑部尙書洪鍾﹝已上俱正徳﹞

少傅太子太傅吏部尙書武英殿大學士劉忠

太子太保工部尙書李鐩﹝後削﹞

少保太子太保都察院左都禦史陳金

少師太子太師吏部尙書華蓋殿大學士費宏

少保太子太保吏部尙書謹身殿大學士毛紀

少保太子太傅禮部尙書武英殿大學士顧鼎臣

少保太子太保禮部尙書武英殿大學士賈詠

少師太子太師吏部尙書華蓋殿大學士楊一淸

少保太子太保吏部尙書武英殿大學士方獻夫

少保太子太保兵部尙書張瓚﹝已上俱嘉靖﹞

少師太子太師吏部尙書華蓋殿大學士楊廷和﹝隆慶﹞

少保太子太保禮部尙書吳山﹝萬曆﹞

少傅太子太傅工部尙書雷禮

少傅太子太傅戶部尙書建極殿大學士呂調陽

少傅太子太傅戶部尙書建極殿大學士余有丁

少保太子太保禮部尙書武英殿大學士殷士儋

少傅太子太師吏部尙書武英殿大學士陳以勤

少保太子太保兵部尙書王崇古﹝俱萬曆﹞

武臣

太子太保左都督鎭守大同總兵官梁震

△贈少師

勛臣無

文臣太子少師贈榮國公姚廣孝﹝再贈洪熈﹞

文淵閣大學士翰林院學士贈禮部尙書胡廣﹝再贈洪熈﹞

兵部尙書兼詹事府詹事金忠﹝洪熈﹞

少傅太子太傅吏部尙書文淵閣大學士許贊﹝嘉靖﹞

少傅太子太傅戶部尙書建極殿大學士袁煒﹝嘉靖﹞

少傅太子太傅戶部尙書謹身殿大學士蔣冕﹝隆慶﹞

武臣

大同總兵都督僉事嶽懋﹝贈兼左都督﹞

眞人

淸微妙濟守靜修眞凝玄衍範志黙秉誠致一眞人禮部尙書邵元節﹝隆慶追奪﹞

贈少傅

勛臣無

文臣

北京行部左侍郎馬京﹝洪熈﹞

吏部左侍郎翰林院學士曹鼐﹝景泰初贈﹞

兵部尙書翰林院學士苗衷﹝景泰﹞

太子少保禮部尙書文淵閣大學士陳文﹝成化﹞

太子少保兵部尙書白圭﹝成化﹞

少保太子太保吏部尙書廖紀﹝嘉靖﹞

少保太子太保吏部尙書喬宇﹝隆慶﹞

武臣無

△贈少保

親臣

駙馬都尉鄔景和謝詔

勛臣無

文臣

工部左侍郎兼詹事府少詹事墨麟﹝洪熈﹞

兵部尙書陳洽

太子少保戶部尙書武英殿大學士金幼孜﹝宣徳﹞

戶部尙書王佐﹝景泰﹞

兵部尙書鄺埜﹝景泰﹞

太子少保戶部尙書馬昻﹝成化﹞

太子少保吏部尙書姚夔﹝成化﹞

太子少保刑部尙書林聰﹝成化﹞

太子少保吏部尙書倪嶽﹝弘治﹞

太子少保戶部尙書秦紘﹝弘治﹞

太子少保兵部尙書翰林院學士尹直﹝正徳﹞

太子太保南京兵部尙書王軾﹝正徳﹞

太子太保都察院左都禦史王璟

太子太保南京兵部尙書陶琰

太子太保兵部尙書李承勛

太子太保兵部尙書胡世寜

太子太保吏部尙書王瓊

太子太保兵部尙書王憲

太子太保南京兵部尙書秦金

太子太保工部尙書林廷﹖

太子太保兵部尙書劉天和

太子太保吏部尙書唐龍

太子太保都察院左都禦史屠僑

太子太保兵部尙書兼都察院右僉都禦史總督陜西三邊軍務王以旗

太子太保禮部尙書掌太醫院事許紳

太子太保吏部尙書聞淵

太子太保兵部尙書兼都察院右副都禦史總督山西宣大軍務江東﹝已上俱嘉靖﹞

太子太保吏部尙書熊浹

太子太保刑部尙書林俊

太子太保兵部尙書都察院左都禦史王廷相﹝以上皆隆慶﹞

都察院右都禦史顧佐﹝萬曆追贈﹞

太子太保吏部尙書武英殿大學士嚴訥

太子太保兵部尙書張佳胤

武臣

山西總兵都督僉事李淶

遼東總兵都督同知楊照

大同總兵都督僉事王治道

△贈太子太師

勛親臣無

文臣

太子少師禮部左侍郎翰林院學士王一寕

武臣無

△贈太子太傅

勛親臣無

文臣

太子太保禮部尙書張升

太子太保兵部尙書閻仲宇﹝俱正徳﹞

太子太保禮部尙書掌太常寺事田景賢

武臣無

△贈太子太保

勛臣無

親臣

泰和伯陳萬言﹝嘉靖﹞

固安伯陳景行﹝萬曆﹞

駙馬都尉李和

文臣

戶部侍郎王鍾﹝洪熈﹞

詹事府少詹事鄒濟﹝成化再贈﹞

太子少保都察院左都禦史李賓﹝成化﹞

太子少保工部尙書王復太子﹝成化﹞

少保戶部尙書楊鼎﹝成化﹞

太子少保南京兵部尙書張鎣﹝弘治﹞

太子少保禮部尙書掌通政司事張文質﹝弘治﹞

太子少保禮部尙書鄒幹

吏部尙書李秉

太子少保兵部尙書張鵬

兵部尙書項忠

太子少保都察院右都禦史朱英

太子少保南京吏部尙書陳俊

南京吏部尙書王■﹝亻與﹞

禮部尙書傅瀚

太子少保南京兵部尙書張悅﹝弘治﹞

禮部尙書掌詹事府事翰林院學士吳寛

都察院左都禦史戴珊﹝正徳﹞

工部尙書曾鑑

南京戶部尙書陳淸

太子少保戶部尙書葉淇

戶部尙書顧佐

太子少保南京兵部尙書劉機

太子少保吏部尙書許進

太子少保禮部尙書掌詹事府事翰林院學士白鉞

都察院右都禦史史琳

南京兵部尙書林瀚

太子少保兵部尙書掌通政司事王敞

禮部尙書掌詹事府事翰林院學士李遜學

都察院右都禦史鄧璋﹝正徳﹞

南京吏部尙書孫需

太子少保禮部尙書掌通政司事李浩

禮部尙書掌詹事府事兼翰林院學士劉春

太子少保刑部尙書劉璟

兵部尙書金獻民

禮部尙書文淵閣大學士袁宗臯

兵部尙書李鉞南京

戶部尙書蔣升

都察院右都禦史兪諫

太子少保禮部尙書掌通政司事兪琳

刑部尙書王鑑之

太子少保南京兵部尙書李充嗣

刑部尙書趙鑑

工部尙書趙璜

南京戶部尙書許誥

戶部尙書李瓚

太子少保吏部尙書周用

太子少保南京戶部尙書周金

太子少保禮部尙書掌詹事府事翰林院學士霍韜

刑部尙書楊志學

太子賓客南京兵部尙書張邦奇

太子賓客戶部尙書翰林院學士李廷相

太子少保工部尙書蔣瑤

南京兵部尙書劉龍

太子少保禮部尙書盛端明﹝後削﹞

吏部尙書羅欽順

太子少保南京吏部尙書吳一鵬

新除總督兩廣軍務兵部尙書兼都察院左副都禦史潘鑑

禮部尙書掌詹事府事翰林院學士溫仁和

南京吏部尙書朱希周

太子少保禮部尙書掌詹事府事翰林院學士孫承恩

太子少保都察院左都禦史周延﹝嘉靖﹞

太子少保戶部尙書梁材

太子少保戶部尙書王杲

工部尙書宋禮﹝永樂大臣隆慶初贈﹞

太子少保禮部尙書文淵閣大學士髙儀

太子少保兵部尙書兼南京都察院右都禦史趙炳然

太子少保南京吏部尙書袁洪愈

太子少保吏部尙書萬鏜

太子少保兵部尙書譚綸

太子少保都察院左都禦史葛守禮

太子少保吏部尙書李黙

太子少保兵部尙書郜光先

太子少保南京吏部尙書王用賓

武臣

掌錦衣衛事都督府左都督陳寅﹝嘉靖﹞

△贈太子少師

勛親臣無

文臣

禮部尙書鄭賜﹝洪熈﹞

禮部左侍郎儀智

△贈太子少傅

文臣

兵部尙書劉儁﹝洪熈﹞

太子少保禮部尙書兼翰林院學士彭華﹝弘治﹞

刑部尙書何喬新﹝正徳﹞

南京工部尙書胡拱辰﹝嘉靖﹞

武臣無

△贈太子少保

勛臣

廣寜伯劉泰

襄城伯李全禮

文臣

禮部左侍郎儀智﹝洪熈﹞

詹事府少詹事鄒濟﹝洪熈初贈﹞

左春坊左贊善徐善述﹝洪熈﹞

南京兵部尙書參贊機務徐琦﹝正統﹞

南京吏部尙書參贊機務崔恭

南京刑部尙書耿九疇

南京禮部尙書倪謙

南京吏部尙書錢溥

南京兵部尙書王繼

南京兵部尙書原傑

南京工部尙書黃鎬

工部尙書謝一夔

南京工部尙書黃珂﹝弘治﹞

兵部尙書王竑

南京禮部尙書童軒

南京工部尙書董越

南京禮部尙書謝綬

刑部尙書陸瑜

刑部尙書董方

南京刑部尙書周瑄

戶部尙書李敏

都察院左都禦史鄧廷瓚

南京刑部尙書瞿瑄

南京禮部尙書黎淳

刑部尙書彭韶

戶部尙書髙銓

南京戶部尙書潘蕃

都察院左都禦史張敷華﹝正徳﹞

南京禮部尙書王宗彛

工部尙書掌大理寺楊守隨

南京吏部尙書楊守址

刑部尙書王鑑之

都察院右都禦史史琳﹝初贈﹞

南京刑部尙書戈瑄

南京刑部尙書吳洪

南京禮部尙書江瀾

南京工部尙書洪遠

南京工部尙書崔文奎

南京工部尙書胡富

都察院右都禦史張憲

都察院右都禦史張泰

南京吏部尙書黃珣

南京工部尙書李瀚

南京戶部尙書潘蕃

南京刑部尙書樊瑩

南京禮部尙書吳儼

南京戶部尙書王鴻儒

南京兵部尙書秦民悅

禮部尙書傅珪

都察院右都禦史熊繡

總制陜西三邊軍務工部尙書兼都察院左都禦史才寛

刑部尙書劉纓

南京工部尙書鄭時

南京工部尙書柴升

戶部尙書鄒文盛﹝嘉靖﹞

南京工部尙書侯瓚

南京禮部尙書邵寶

南京禮部尙書楊亷

南京工部尙書何詔

南京刑部尙書周倫

南京戶部尙書孟鳳

南京禮部尙書顧淸

興府左長史張景明

南京工部尙書叢蘭

南京工部尙書林廷選

南京戶部尙書鄧庠

都察院右都禦史王懋中

南京工部尙書蔣升

南京工部尙書陳雍

南京都察院左都禦史陳玉

都察院左都禦史宋景

都察院右都禦史張嵿

南京吏部尙書張潤

都察院右都禦史周南

禮部尙書兼翰林院學士歐陽徳

戶部尙書張云

南京刑部尙書翁溥

戶部尙書賈應春

南京禮部尙書孫升

兵部尙書翁萬達

南京刑部尙書顧應祥

協理京營戎政兵部尙書王邦瑞

南京吏部尙書王崇慶

都察院右都禦史張嶽

南京工部尙書王鈁

刑部尙書何鰲

刑部尙書錢如京

刑部尙書鄭曉

吏部尙書胡松

都察院左都禦史張永明

南京兵部尙書李遂

工部尙書鄭紳

南京刑部尙書髙友璣﹝隆慶﹞

南京兵部尙書韓邦奇

禮部尙書汪俊刑

部尙書吳山

南京兵部尙書劉采﹝萬曆﹞

南京兵部尙書王學夔

南京兵部尙書吳嶽

南京刑部尙書林云同

戶部尙書方鈍

都察院左都禦史陳瓚

都察院左都禦史潘恩

戶部尙書馬森

刑部尙書毛愷

總督三邊兵部尙書石茂華

南京都察院右都禦史海瑞

南京兵部尙書陰武卿

禮部尙書兼翰林院學士汪鏜

南京兵部尙書郭宗臯

都察院左都禦史王廷

△贈太子賓客

右春坊右贊善王汝玉

弇山堂別集卷四十四

●欽定四庫全書

弇山堂別集卷四十五

﹝明﹞王世貞撰

○內閣輔臣年表敍

內閣故翰林學士任也始髙皇帝渡江剪荊棘日不暇給矣而稍從諸儒生受經而是時弘文學士基最貴幸當帷中寄丞相以下無敢望之已益勌馬上業進學士承旨同及濓濓又最幸得偕上坐起其職大抵紀注言動備顧問云而上時時授以旨使爲詔艸濓獨多所當久之上仿宋益置華蓋謹身文華武英四文淵東閣二俱大學士秩正五品徵諸明經長者以次代擢而會丞相惟庸敗析中書六之尙書寄天下任而大學士稱近臣不爲置僚屬無所治天子方自操威福亦無所寄裁至文皇帝繼大位始卽文淵閣召侍講等七人日入直左右已益親重上所與謀羣臣甚祕稍遷至大學士歲時賚予同尙書矣仁宣朝用太子經師恩累加至三孤益尊而宣皇帝右文遏殺內柄無大小悉下大學士士奇等取報行而吏部蹇義戶部夏原吉以不時召得疊入省可六尙書事與士奇均而大學士陳山等或鮮所闗預豈非無顓職繇上輕重裁耶論道之體創尊仁宣迨景及憲大權始集今視之赫然眞相矣夫閣臣於禮至貴倨也視百司乃無重相壓何以相稱焉其喜怒借上意故上不嫌逼也威福間已意故下屏息也創白由六曹故難不與也取以詔行故眾無敢訾也賢者當之不見迹而治不肖者當之不及敗而亂此在人主擇矣起永樂之壬午其姓氏歲月備考見云

解縉字大紳江西吉水人由洪武戊辰進士三十五年以翰林待詔升侍讀入四年以左坊學出廣西右參議攺交址坐事下獄十五年卒年四十七

黃淮字宗豫浙江永嘉人由洪武丁丑進士三十五年以中書舍人入永樂十三年以右坊學下獄二十二年以武英殿學復入宣徳元年以少保殿學致仕正統九年卒年八十三

胡廣字光大江西廬陵人由洪武庚辰狀元三十五年以翰林修撰入永樂十七年以文淵閣學卒年四十九

胡儼字若思江西南昌人由洪武丁卯鄕貢士三十三年以翰林檢討入永樂十四年以右諭徳出爲國子祭酒復侍經筵及皇太孫講讀洪熈元年加太子賓客致仕卒年八十三

楊榮字勉仁福建建安人由洪武庚辰進士三十五年以翰林編修入正統五年以少師謹身殿學卒年七十

楊士奇名寓以字行江西廬陵人由薦舉授審理副洪武三十五年以翰林編修入永樂五年以左諭徳輔東宮正統九年以少師華蓋殿學卒年八十金

幼孜名善以字行江西新淦人由洪武庚辰進士三十五年以翰林檢討入宣徳六年以太子少保武英殿學卒年六十四

楊溥字弘濟湖廣石首人洪武庚辰進士洪熈元年以太常學士入宣徳四年丁憂服除掌院正統元年以禮書學士入十一年以少保武英殿學卒年七十五

陳山字汝靜福建沙縣人由鄕貢宣徳元年以戶侍謹身殿學入四年以戶書殿學出教內豎九年卒年七十

張瑛字子玉直隸邢臺人由鄕貢宣徳元年以禮侍華蓋殿學入四年以禮書殿學出掌南部正統二年卒年六十二

馬愉字惟和山東臨朐人由宣徳丁未狀元正統五年以侍講學士入十年以禮右侍講學卒年五十二

曹鼐字萬鍾直隸寧晉人由宣徳癸丑狀元正統五年以侍講入十四年以吏左侍學士死難年四十八

陳循字徳遵廬陵人由永樂乙未狀元正統八年以學士入天順元年以少保華蓋殿學戍赦歸天順七年卒年七十七後詔復官

髙榖字世用直隸興化人由永樂乙未進士正統十年以工侍學士入天順元年以少保謹身殿學致仕卒年六十七

苖衷字秉彛直隸定遠人由永樂辛卯及第正統十年以兵侍學士入景泰元年以兵書學士致仕卒年八十

張益字士謙直隸江寧人永樂乙未進士正統十三年以侍講學士入十四年死難卒年五十

商輅字弘載浙江淳安人正統乙丑狀元十四年以翰林修撰入天順元年以兵左侍太常兩學士爲民成化三年復入十三年以少保謹身殿學致仕二十二年卒年七十二

彭時字純道江西安福人由正統戊辰狀元十四年以翰林修撰入本年丁憂服除不入天順元年以太常少卿學士復入成化十年以少保文淵閣學卒年六十

江淵字世用四川江津人宣徳庚戌進士景泰元年以刑侍學士入四年以太子少師出爲工部尙書以天順元年謫戍卒復官

兪綱字﹝闕﹞浙江嘉興人由舉人景泰元年以兵侍入一月仍出佐部事加太子少保天順元年攺南致仕

王一寧字﹝闕﹞浙江仙居人由永樂戊戌進士景泰二年以禮侍學士入三年以太子少師卒

蕭鎡字孟勤江西太和人由永樂甲辰進士景泰四年以祭酒學士入天順元年以太子少師戶書爲民詔復官

王文字千之直隸束鹿人由永樂辛丒進士景泰五年以吏書學士入天順元年以少保謹身殿學誅年六十五復官

徐有貞字符玉直隸吳縣人由宣徳癸丒進士天順元年以左副都學士入本年以武功伯華蓋殿學謫爲民金齒赦歸成化八年卒年六十六

許彬字道中山東寜陽人由永樂辛丒進士天順元年以禮侍學士入本年出爲陜西參政致仕卒復官

薛瑄字徳溫河淸人永樂辛丒進士天順元年以禮侍學士入本年致仕卒年七十六

李賢字原徳河南鄧州人由宣徳癸丒進士天順元年以吏侍學士入本年以吏書出福建參政尋以吏侍入成化二年以少保華蓋殿學卒年五十九

嶽正字季方直隸漷縣人由正徳戊辰及第天順元年以翰林修撰入本年謫欽州同知謫戍甘肅復官不入閣以興化知府致仕卒年五十五

呂原字逄源浙江秀水人由正統己未及第天順元年以通參侍講入六年以學士卒年四十五

陳文字安簡廬陵人由正統丙辰及第天順七年以禮侍學士入成化四年以太子少保文淵閣學卒年六十五

劉定之字主靜江西永新人由正統丙辰及第成化二年以常少讀學入四年以禮左侍學士卒年六十一

萬安字循吉四川眉州人由正統戊辰進士成化五年以禮侍學士入二十三年以少師華蓋殿學致仕卒年七十一

劉珝字叔溫山東壽光人由正統戊辰進士成化十一年以吏侍學士入二十一年以太子太保謹身殿學致仕卒年六十五

劉吉字佑之直隸博野人由正統戊辰進士成化十一年以禮侍學士入弘治五年以少師華蓋殿學致仕卒年六十七

彭華字彥實江西安福人由景泰甲戌進士成化二十一年以吏侍學士入二十二年以太子少保禮書致仕卒年六十五一

尹直字正言江西吉水人由景泰甲戌進士成化二十二年以兵侍學士入二十三年以太子少保兵書致仕卒年八十

徐溥字時用直隸宜興人由景泰甲戌及第成化二十三年以吏侍學士入弘治十一年以少師華蓋殿學致仕卒年七十三

劉健字希賢河南洛陽人由天順庚辰進士成化二十三年以少詹學士入正徳元年以少師華蓋殿學致仕卒年九十四

丘浚字仲深廣東瓊山人由景泰甲戌進士弘治四年以太子太保文淵閣學入八年以少保武英殿學卒年七十六

李東陽字賓之湖廣長沙人由天順甲申進士弘治八年以禮侍學士入正徳七年以少師華蓋殿學致仕卒年七十

謝遷字於喬浙江余姚人由成化乙未狀元弘治八年以詹事學士入正徳元年以少傅武英殿學致仕嘉靖六年以謹身殿學復入七年致仕卒年八十二

焦芳字孟陽河南泌陽人由天順甲申進士正徳元年以吏書文淵閣學入正徳五年以少師華蓋殿學致仕後削官卒年八十二

王鏊字濟之直隸吳縣人由成化甲辰進士正徳元年以吏侍學士入四年以少傅武英殿學致仕卒年七十五

楊廷和字介夫四川新都人由成化戊戌進士正徳二年以戶書文淵閣學入十年以少師華蓋殿學丁憂十二年復入嘉靖二年致仕卒年七十

劉宇字至大河南鈞州人由成化壬辰進士正徳四年以少傅文淵閣學入本年致仕削散官卒年七十

曹元字以貞大寜前衛人由成化乙未進士正徳五年以太子少保吏書文淵閣學入本年削官卒

劉忠字司直河南陳畱人由成化戊戌進士正徳五年以吏書文淵閣學入六年以少傅武英殿學致仕卒年七十八

梁儲字叔厚廣東南海人由成化戊戌進士正徳五年以吏書文淵閣學入十六年以少師華蓋殿學致仕卒年七十七

費宏字子充江西鉛山人由成化丁未狀元正徳六年以禮書文淵閣學入九年以太子太保武英殿學致仕十六年復入嘉靖六年以少師華蓋殿學致仕十四年復入明年卒年六十九

靳貴字克道直隸丹徒人由弘治庚戌及第正徳九年以禮書文淵閣學入十二年以太子太保武英殿學致仕卒年五十七

楊一淸字應寜寓直隸京口雲南安寧人由成化壬辰進士正徳十年以少傅武英殿學入十一年致仕嘉靖四年復入八年以少師華蓋殿學閒住卒年七十八

蔣冕字升之廣西全州人由成化丁未進士正徳十一年以禮書文淵閣學入嘉靖三年以少傅謹身殿學致仕卒年七十一

毛紀字維之山東掖縣人由成化丁未進士正徳十二年以禮書東閣學入嘉靖三年以少保謹身殿學致仕卒年八十二

袁宗臯字仲徳湖廣石首人由弘治庚戌進士正徳十六年以禮書文淵閣學入嘉靖元年卒年七十

石珤字邦彥直隸槁城人由成化乙未進士嘉靖二年以吏書文淵閣學入六年以少保武英殿學致仕卒年六十四

賈詠字鳴和河南臨潁人由弘治丙辰進士嘉靖四年以禮書文淵閣學入六年以少保武英殿學致仕卒年八十三

張孚敬字茂恭初名璁浙江永嘉人由正徳辛巳進士嘉靖六年以禮書文淵閣學入八年以少傅謹身殿學放歸尋入十年致仕本年復入十一年以華蓋殿學致仕十二年復入十四年以少師致仕十六年再起不出卒年六十五

翟鑾字仲鳴山東諸城人由弘治乙丒進士嘉靖六年以吏侍學士入十三年以禮書武英殿學丁憂十八年以太子少保復入二十三年以少傅謹身殿學爲民卒年七十詔復官

桂蕚字子實江西安福人由正徳辛未進士嘉靖八年以少保武英殿學入九年致仕本年復入再致仕卒年五十四

李時字宗易直隸任丘人由弘治壬戌進士嘉靖十年以太子太保武英殿學入十七年以少傅華蓋殿學卒年六十九

方獻夫字叔賢廣東南海人由弘治乙丒進士嘉靖十年以太子太保武英殿學入十三年以少保致仕卒年五十九

夏言字公謹江西貴溪人由正徳丁丒進士嘉靖十六年以少傅武英殿學入十九年去尋入二十一年以少師華蓋殿學閒住二十五年復入二十七年下獄秋九月棄市年六十七詔復官

顧鼎臣字九和直隸昆山人由弘治乙丒狀元嘉靖十七年以太子太保文淵閣學入累遷少保武英殿學十九年卒年六十八

嚴嵩字惟中江西分宜人由弘治己丒進士嘉靖二十一年以少保武英殿學入累遷少師華蓋殿學四十一年罷尋籍沒卒年八十六

許贊字廷美河南靈寶人由弘治丙辰進士嘉靖二十三年以少保文淵閣學入二十五年以少傅閒住卒年七十六詔復官

張璧字子象湖廣石首人由正徳辛未進士嘉靖二十三年以禮書東閣學入二十四年以太子太保卒年七十三

張治字文邦湖廣茶陵人由正徳辛巳進士嘉靖二十八年以禮書文淵閣學入二十九年以太子太保卒年六十一

李本字汝立浙江余姚人由嘉靖壬辰進士二十八年以少詹學士入四十年以少傅武英殿學丁憂卒年八十四

徐階字子升直隸華亭人由嘉靖癸未及第三十一年以少保東閣學入後攺謹身殿爲建極殿四十三年進建極殿學隆慶三年以少師致仕卒年八十一

袁煒字文明浙江慈溪人由嘉靖戊戌及第四十年以太子太保武英殿學入後攺謹身殿爲建極殿四十三年進建極殿學四十四年以少傅養病道卒年五十八

嚴訥字敏卿直隸常熟人由嘉靖辛丒進士四十四年以太子太保武英殿學入本年以疾乞歸卒年七十四

李春芳字子實直隸興化人由嘉靖丁未狀元四十四年以太子太保武英殿學入後攺華蓋殿爲中極殿隆慶五年以少師中極殿學致仕卒年七十五

郭朴字質夫河南安陽人由嘉靖乙未進士四十五年以太子太保武英殿學入隆慶元年以少傅致仕今尙在

髙拱字肅卿河南新鄭人由嘉靖辛丒進士四十五年以文淵閣學入隆慶元年以少傅武英殿學養病四年復入兼掌吏部六年以少師中極殿學削秩卒年六十七

陳以勤字逸父四川南充人由嘉靖辛丒進士隆慶元年以文淵閣學入五年以少傅武英殿學致仕卒年七十五

張居正字叔大湖廣江陵人由嘉靖丁未進士隆慶元年以東閣學入累遷少師中極殿學加太傅萬曆十年以太師卒年五十八

趙貞吉字孟靜四川內江人由嘉靖乙未進士隆慶三年以文淵閣學入四年以太子太保兼都察院致仕卒年六十八

殷士儋字正甫山東歷城人由嘉靖丁未進士隆慶四年以太子太保武英殿學入五年以少保武英殿學致仕萬曆十年卒年六十

髙儀字子象浙江仁和人由嘉靖辛丒進士隆慶六年以太子少保文淵閣學入本年卒年五十六

呂調陽字和卿廣西臨桂人由嘉靖庚戌及第隆慶六年以文淵閣學入萬曆六年以少傅建極殿學致仕八年卒年六十五

張四維字子維山西蒲州人由嘉靖癸丒進士萬曆三年以東閣學入十一年以少師中極殿學丁憂卒年六十

馬自彊字體幹陜西同州人由嘉靖癸丒進士萬曆六年以太子太保文淵閣學入本年卒年六十六

申時行字汝黙直隸長洲人由嘉靖壬戌狀元萬曆六年以吏侍東閣學入今爲少師中極殿學

余有丁字丙仲浙江鄞縣人由嘉靖壬戌及第萬曆十年以禮書文淵閣學入以少傅建極殿學卒年五十八

許國字維楨直隸歙縣人由嘉靖乙丒進士萬曆十一年以禮書東閣學入今爲少傅建極殿學

王錫爵字符馭直隸太倉人由嘉靖壬戌及第萬曆十二年以禮書文淵閣學入進太子少傅武英殿學再進太子太保

王家屏字忠伯山西山陰人由隆慶戊辰進士萬曆十二年以吏左侍東閣學入丁憂十六年十二月以禮書東閣復入

華蓋殿大學士嘉靖四十一年攺中極殿

以伯兼者徐有貞

以吏部尙書兼者李賢萬安劉吉徐溥劉健李東陽焦芳楊廷和梁儲費宏楊一淸張孚敬李時夏言嚴嵩中極李春芳髙拱張居正張四維申時行

以戶部尙書兼者陳循

以禮部尙書兼者張瑛

以兵部尙書兼者楊士奇徐有貞

以禮部左侍郎兼者楊士奇張瑛

兼文淵閣大學士者陳循

無兼官劉仲質邵質

謹身殿大學士嘉靖四十年攺建極殿

以吏部尙書兼者王文商輅萬安劉吉焦芳楊廷和梁儲蔣冕毛紀費宏楊一淸張孚敬李時嚴嵩建極徐階李春芳髙拱張居正呂調陽張四維申時行許國

以戶部尙書兼者陳山商輅劉珝劉吉徐溥劉健李東陽蔣冕謝遷建極袁煒申時行余有丁

以禮部尙書兼者翟鑾建極許國

以工部尙書兼者楊榮髙榖

兼東閣大學士者髙榖王文

文華殿大學士

全思誠鮑恂余銓張長年權謹

武英殿大學士

以吏部尙書兼者焦芳楊廷和梁儲劉忠楊一淸石珤桂蕚李時方獻夫徐階嚴訥李春芳郭朴髙拱陳以勤

以戶部尙書兼者黃淮金幼孜丘浚王鏊蔣冕毛紀費宏袁煒呂調陽申時行余有丁許國

以禮部尙書兼者楊溥劉吉徐溥劉健謝遷費宏靳貴李時翟鑾夏言顧鼎臣嚴嵩徐階李本李春芳髙拱陳以勤張居正殷士儋呂調陽張四維潘晟王錫爵

以戶部右侍郎兼者金幼孜

以通政使兼者黃淮俱未預閣務

無兼官吳伯宗

文淵閣大學士

以華蓋殿大學士兼者陳循

以吏部尙書兼者彭時焦芳劉宇曹元梁儲劉忠石珤許贊

以戶部尙書兼者陳循陳文商輅萬安劉珝王鏊楊廷和

以禮部尙書兼者陳文劉吉徐溥劉健丘浚李東陽費宏靳貴蔣冕毛紀袁宗臯翟鑾顧鼎臣張治李本髙拱陳以勤趙貞吉髙儀呂調陽張四維申時行余有丁許國王錫爵

以太常卿兼者楊榮

兼學士者胡廣楊榮金幼孜

無兼官者朱善宋訥

東閣大學士

以謹身殿大學士兼者髙榖王文

以吏部尙書兼者王文

以禮部尙書兼者毛紀張璧李本徐階張四維許國王家屛

以兵部尙書兼者謝遷

以工部尙書兼者髙榖

以吏部右侍郎兼者李

本以吏部左侍郎兼者張居正申時行王家屛

入內閣終不得爲殿閣大學士者解縉﹝止爲坊學﹞胡儼馬愉曹鼐苗衷張益王一寧江淵蕭鎡許彬薛瑄呂原嶽正劉定之彭華尹直

殿閣大學士未預閣務者

劉仲質江西分宜人洪武初薦舉十五年自禮書任華蓋殿大學士本年降禦史

邵質﹝闕﹞

吳伯宗江西金溪人洪武辛亥狀元十五年任武英殿大學士十六年降檢討

宋訥直隸滑縣人洪武中薦舉十五年任文淵閣大學士遷國子祭酒

朱善江西丰城人元至正癸卯進士洪武中薦舉十五年任文淵閣大學士本年引疾歸

吳沈浙江金華人故元國子博士洪武中薦舉十五年任東閣大學士本年降侍

書鮑恂浙江崇徳人洪武中薦舉十六年拜文華殿大學士未任辭

全思誠直隸上海人洪武中薦舉十六年拜文華殿大學士未任辭

余銓浙江安吉人洪武中薦舉十六年拜文華殿大學士未任辭

張長年直隸髙郵人洪武中薦舉十六年拜文華殿大學士未任辭

殿閣大學士不預閣務者

陳山見前宣徳四年出教內豎

張瑛見前宣徳四年丁憂服除掌南禮部權謹直隸徐州人永樂中舉孝行洪熈元年自光祿署丞拜文華殿大學士本年攺通政司左參議致仕

初在內閣不以首次輕重弘正以後居首者始秉筆地望與次相懸絕矣今列於後

解縉﹝凡五年﹞胡廣﹝凡十三年﹞楊榮﹝凡六年﹞楊士奇﹝凡二十年﹞楊溥﹝凡四年﹞曹鼐﹝凡二年﹞陳循﹝凡八年﹞徐有貞﹝半年﹞李賢﹝凡十年﹞陳文﹝一年﹞彭時﹝凡八年﹞商輅﹝凡四年﹞萬安﹝凡十年﹞劉吉﹝凡六年﹞徐溥﹝凡七年﹞劉健﹝凡九年﹞李東陽﹝凡七年﹞楊廷和﹝前三年後七年﹞梁儲﹝凡三年﹞蔣冕﹝三月﹞毛紀﹝半年﹞費宏﹝前三年後二月﹞楊一淸﹝凡三年﹞嚴嵩﹝前三年後十五年﹞徐階﹝凡七年﹞李春芳﹝凡四年﹞髙拱﹝凡三年﹞張居正﹝凡十一年﹞張四維﹝凡一年﹞申時行﹝見任﹞

宣徳中詔少師吏部尙書蹇義少保太子太傅戶部尙書夏原吉輟部事朝夕侍左右顧問賜珊瑚筆格玉硯調旨然不與閣臣職

景泰初贈侍郎曹鼐少傅文淵閣大學士

嘉靖初贈興府左長史張景明爲太子少保禮部尙書文淵閣大學士

嘉靖六年少保禮部尙書席書以疾乞休進兼武英殿大學士致仕居京師給全祿尋卒

萬曆十年起用太子太保禮部尙書致仕潘晟兼武英殿大學士中途準以新銜致仕尋削

內閣臣不由甲第者

楊文貞以薦辟胡若思陳汝靜張子玉以鄕舉其初不由翰林者黃文簡以中書舍人文貞以審理副胡若思以桐城知縣金文敏以給事中兪綱以審理正王毅湣薛文淸俱以禦史李文達以吏部主事劉宇曹元俱以知縣袁榮襄以長史張文忠以南刑部主事桂文襄以知縣方文襄以禮部主事夏文湣以行人其入閣之先不帶翰林銜者王毅湣以左都禦史江世用以刑部左侍郎兪綱以兵部右侍郎徐元玉以左副都禦史許道中以太常卿薛文淸以大理卿尹文和以兵部左侍郎焦孟陽以吏部尙書王文恪以右侍郎楊文忠以南京戶部尙書劉至大以吏部尙書曹以貞以兵部尙書楊文襄許文簡俱以吏部尙書入若毅湣文淸文襄以貞終始不由翰林尢爲特異兪綱劉至大僅一履任而已解大紳出爲廣西右參議張子玉出理南部猶帶殿銜兪綱出佐兵部以南禮部終江世用出爲工部尙書許道中出爲陜西參政以南禮侍致仕徐元玉出爲福建參政尋就逮戍嶽文肅出爲欽州同知戍以興化知府致仕自嶽後無下遷者矣

按內閣臣職在司內外制而已未有所謂調旨也自宣徳中大學士二楊公與尙書蹇夏始有調旨之說而二楊公復以位尊惡煩特奏以少詹事兼講讀學士曽棨王直王英兼知誥勅然內閣實緫之後棨卒直英遷禮部侍郎仍司內制直出理部事遷吏書英出理部事而以侍講學士陳循馬愉侍講曹鼐代之尋革倂入內閣弘治甲寅復奏以學士李東陽兼禮部右侍郎掌誥勅說者以爲爲李公入閣地也李入閣太常卿程敏政代敏政以禮侍致仕禮侍傅瀚代瀚遷尙書吏侍吳寛代以尙書卒太常卿張元禎代元禎以吏侍卒詹事楊廷和代廷和攺南京戶部左侍郎吏部尙書梁儲代儲攺南京吏部尙書劉忠代忠入閣禮部尙書白鉞代鉞卒吏部侍郎靳貴代貴以禮書入閣吏部侍郎蔣冕代冕遷禮書入閣禮部尙書毛紀代紀入閣禮部尙書劉春代春卒禮部尙書李遜學代遜學卒吏部尙書石珤代珤入閣吏部侍郎賈詠代詠入閣禮部尙書吳一鵬代鵬出理部事吏部侍郎溫仁和代以憂歸自是大學士張桂等密疏不宜設而旨罷矣按東閣在左順門廊接史館𨿽有大學士官其職在文淵閣而司誥勅官多坐東閣爲侍從之長故總謂之閣老然非參預政務非眞相也嘉靖末內閣以其両制官不文始奏設翰林講讀史官分掌外制而武官誥勅仍用其屬之能文者理之若詔赦勅艸之類仍用閣臣翰林諸臣不得與

弇山堂別集卷四十五

●欽定四庫全書

弇山堂別集卷四十六

﹝明﹞王世貞撰

○翰林諸學士表

學士非古官其職初散寓於中祕諸省至唐文皇開天策府而始有學士之目武后中復置北門學士間以親暱充之如漢鴻都而加重其後至徳宗朝始定設學士系銜於翰林與中書舍人對掌內外制然無定品往往寄祿於他官其資重者至散騎諫議而淺者僅拾遺參軍尙不能與舍人埓獨其長一人最貴曰承旨往往竟拜宰相其次亦不失三司觀察卿監至宋一切因之而益加重然不爲定品如故元丰制行自是稍稍有恆秩元之初興定學士承旨正三品學士以下逓降有差其後進承旨爲從一品視中書平章政事學士視左右丞髙帝初下江南庶事艸創有所聘擢僅寓名以備顧問而已吳元年五月始置院學士正三品侍講讀學士正四品直學士正五品修撰典簿正七品編修正八品洪武二年正月定學士承旨正三品學士從三品侍講學士正四品侍讀學士從四品直學士正五品典簿正七品待制從五品修撰正六品應奉正七品編修正八品典籍從八品九年閏九月詔承旨與六部尙書同然班在其上十四年罷承旨直學士待制應奉檢閱典簿十八年三月始定置學士一人正五品侍讀學士侍講學士各二人從五品孔目爲首領一人未入流侍讀侍講各二人正六品五經博士五人正八品典簿二人從八品侍書二人正九品待詔六人從九品皆稱屬又修撰三人從六品編修四人正七品檢討四人從七品別爲史官亦系屬焉是歲侍讀始列侍講前建文初大有所更置然於職事無損益永樂初仍髙帝舊尋擢史官解縉而下七人入內閣預機密典綸綍然自學士王景卒解縉胡廣楊榮輩猶相繼領院篆洪熈之歲大學士士奇等驟遷至三孤踞六曹上遂不復領院矣第文淵內署與諸曹異文移往復猶以翰林行之今𨿽稍稍變革而猶有一二存者如史成焚艸中貴傳旨猶傳大學士爲翰林學士翰林公署中左設大學士三座學士一座而講讀學士東西對列是也學士秩𨿽卑而職與內閣通故系其名氏於後

△學士承旨

詹同直隸婺源人爲僞漢學士承旨以薦辟洪武六年自侍讀學士升兼吏部尙書尋專任承旨七年致仕

宋濓浙江浦江人洪武九年升十年致仕十三年謫茂州

△學士

陶安直隸當塗人元末歸附吳元年任洪武元年升江西行省參政

朱升直隸休寕人國初薦舉洪武元年任三年致仕

宋濓見前洪武二年任尋降編修

熊鼎江西臨川人國初歸附洪武四年任升晉王傅后降岐寧衛經歷死難﹝已前承旨正三品學士從三品﹞

宋訥直隸滑縣人洪武十五年任後爲國子祭酒卒

劉三吾湖廣茶陵人洪武初薦舉十八年任三十年下獄賜死

李遜直隸景州人由鄕舉洪武二十二年任

董倫順天宛平人由薦舉洪武三十一年以禮部左侍郎兼任建文四年致仕

王景浙江松陽人由薦舉建文元年以禮部右侍郎兼任四年文皇卽位命專爲學士六年卒官

解縉詳內閣永樂二年以學士兼左春坊大學士兼掌院

胡廣詳內閣永樂五年以學士兼左春坊大學士九年以文淵閣大學士兼學士

楊榮見內閣永樂十四年以學士兼掌院尋以文淵閣大學士兼任

楊士奇見內閣永樂中以學士兼左諭徳十七年專爲左坊學

金幼孜見內閣永樂中以學士兼左諭徳尋以文淵閣學兼任

楊溥詳內閣洪熈元年任宣徳中升太常卿入內閣攺署弘文閣尋進禮書復入閣仍兼任

沈度直隸華亭人以善書舉宣徳元年任九年卒

李時勉江西安福人由進士正統三年任升國子監祭酒

錢習禮江西吉水人由進士正統五年任十年升禮部右侍郎

陳循詳內閣正統七年任八年入閣十年升戶右侍十四年升戶書仍兼任

曹鼐詳內閣正統八年繇侍講入閣升任十年升吏左侍仍兼任

苗衷詳內閣正統十四年以兵書兼任

髙谷詳內閣正統十四年以兵書兼任

藺從善河南磁州人由鄕舉正統十年任景泰三年致仕

商輅詳內閣景泰元年任四年以兵左侍兼任七年罷成化三年召復職

江淵詳內閣景泰元年以刑侍兼任攺吏左侍四年出爲工部尙書

王一寧詳內閣景泰二年以禮左侍兼任三年卒

蕭鎡詳內閣景泰三年以戶右侍兼任進戶書仍兼任天順元年戍

王文詳內閣景泰四年以吏書兼任七年進兼謹身殿學

徐有貞詳內閣天順元年以兵書兼任數日進兼華蓋殿學

許彬詳內閣天順元年以禮侍兼任本年出爲陜西參政

薛瑄詳內閣天順元年以禮侍兼任本年致仕

李賢詳內閣天順元年以吏書兼任八年進華蓋殿學

呂原詳內閣天順元年以通尋攺任六年卒

倪謙直隸上元人由進士及第天順元年任三年戍成化元年起攺掌南院事

李紹江西吉水人由進士天順元年任五年升禮部右侍郎

林文福建莆田人由進士及第天順元年任八年升太常少卿

黃諫陜西蘭州人由進士天順元年任四年謫廣州府通判

彭時見內閣天順二年以太常少卿兼任進吏右侍兵書仍兼任成化三年進文淵閣學

陳文見內閣天順七年以禮右侍兼任進吏右侍禮書仍兼任成化三年進文淵閣學

柯濳福建莆田人由狀元及第天順八年任成化三年進少詹事仍兼任

萬安見內閣天順八年任成化三年進少詹再進禮吏左侍戶書俱兼任

吳節江西安福人由進士成化三年以太常卿兼任

劉珝詳內閣成化十一年以吏左侍兼任尋進戶書仍兼任

劉吉詳內閣成化十一年以禮左侍兼任進禮書仍兼任

王■﹝亻與﹞直隸武進人由進士及第成化元年任南京翰林院學士

王獻浙江仁和人由進士成化八年任

彭華詳內閣成化十三年任二十年以詹事二十一年以吏左侍俱兼任

丘浚詳內閣成化十三年任十六年遷國子祭酒

謝一夔江西新建人由狀元及第成化十三年任遷禮右侍

徐溥詳內閣成化十六年以太常卿兼任遷禮吏左侍郎仍兼任

劉健詳內閣成化二十三年以禮右侍兼任弘治四年進文淵閣學

倪嶽謙之子成化十八年任遷禮右侍

程敏政直隸休寕人由進士及第弘治十一年以禮右侍兼任

吳寛直隸長洲人弘治十三年以吏左侍兼任進禮書仍兼任

梁儲詳內閣弘治十三年任進吏書仍兼任

王華浙江余姚人由狀元及第弘治十四年任遷禮侍

江瀾浙江仁和人由進士弘治十五年任

武衛山東沂水人由進士弘治十五年任閒住

張芮山西安邑人由進士弘治十五年任謫鎭江府同知終南太常卿

張元禎江西南昌人由進士弘治十五年任遷太常卿吏左侍仍兼任

劉忠詳內閣弘治十八年任累遷吏書仍兼任

楊廷和詳內閣正徳元年以詹事兼任

王鏊詳內閣正徳元年以吏左侍兼任尋進文淵閣學

白鉞直隸南宮人由進士及第正徳元年任遷吏左侍禮書俱兼任

毛紀詳內閣正徳四年任

靳貴詳內閣正徳四年以吏右侍兼任遷禮書仍兼任

傅珪直隸淸苑人由進士正徳六年任遷吏右侍

毛澄直隸太倉人由狀元及第正徳六年任遷吏右侍

蔣冕見內閣正徳十二年以禮書兼任

李遜學河南上蔡人由進士正徳十三年以禮書兼任尋卒

劉春四川巴縣人由進士及第正徳十六年以禮書兼任尋卒

石珤見內閣正徳十六年以吏書兼任尋進文淵閣學

賈詠見內閣嘉靖三年以吏左侍兼任尋進文淵閣學

張璁見內閣嘉靖三年任遷詹事兵左侍仍兼任

桂蕚見內閣嘉靖三年任遷詹事吏左侍仍兼任

翟鑾見內閣嘉靖四年任遷禮右侍

顧鼎臣見內閣嘉靖六年任遷詹事禮右侍吏左侍禮書俱仍兼任

霍韜廣東南海人由進士嘉靖六年以詹事兼任遷尙書仍兼任

夏言見內閣嘉靖十年以禮左侍兼任遷禮書仍兼任

席春四川遂寧人由進士嘉靖十年任遷吏右侍

張潮四川內江人由進士嘉靖十年任遷少詹事及後以吏左侍禮書仍兼任

嚴嵩詳內閣嘉靖十五年以禮書兼任

溫仁和四川華陽人由進士嘉靖十五年以吏左侍兼任進禮書仍兼任

張邦奇浙江鄞縣人由進士嘉靖十六年以吏左侍兼任遷禮書仍兼任

張治湖廣茶陵人由進士嘉靖十七年任兼右諭徳後復以吏左侍兼任

陸深直隸上海人由進士嘉靖十八年以詹事兼任

李廷相山東濮州人由進士及第嘉靖十八年以戶書兼任

張璧見內閣嘉靖二十一年以禮書兼任

費宷江西鉛山人由進士嘉靖二十一年以禮左侍兼任進禮書仍兼任

孫承恩直隸華亭人由進士嘉靖二十四年以吏左侍兼任遷尙書仍兼任

徐階見內閣嘉靖二十七年以吏左侍兼任進禮書仍兼任

歐陽徳江西泰和人由進士嘉靖二十七年以禮左侍兼任遷吏左侍禮書仍兼任

程文徳浙江永康人由進士及第嘉靖三十年以吏左侍兼任尋奪職

閔如霖浙江烏程人嘉靖三十二年以禮左侍任遷吏左侍仍兼任

李黙福建甌寧人由進士嘉靖三十三年以吏書兼任下獄

王用賓陜西咸寧人由進士嘉靖三十三年以禮書兼任攺南京吏部仍兼任

吳山江西髙安人嘉靖三十五年以禮書兼任

嚴訥見內閣嘉靖三十五年任遷太常少卿禮吏部左右侍郎禮吏部尙書俱仍兼任

李春芳詳內閣嘉靖三十五年任遷太常少卿禮吏部左右侍郎禮書俱仍兼任

董份浙江烏程人嘉靖三十六年遷太常少卿禮吏左右侍郎工禮部尙書俱仍兼任

郭朴詳內閣嘉靖三十九年以禮書兼任攺吏部

袁煒詳內閣嘉靖四十年以禮書兼任

髙拱詳內閣嘉靖四十二年以吏左侍郎兼任遷尙書仍兼任

秦鳴雷浙江臨海人狀元及第嘉靖四十四年以吏左侍兼任尋罷歸

髙儀見內閣嘉靖四十五年以禮書兼任

陳以勤見內閣嘉靖四十五年以吏左侍兼任

趙貞吉見內閣隆慶元年以吏左侍兼任後遷禮書仍兼任

潘晟浙江新昌人進士及第隆慶元年以吏左侍兼任升禮書仍兼任

殷士儋見內閣隆慶三年以禮書兼任

張四維見內閣隆慶四年任遷吏左侍仍兼任

馬自彊見內閣隆慶五年以少詹兼任遷吏左侍禮書仍兼任

呂調陽見內閣隆慶五年以吏左侍兼任遷禮書仍兼任

陸樹聲直隸華亭人隆慶六年以禮書兼任

汪鏜浙江鄞縣人萬曆二年以禮左侍兼任歷吏左侍禮書俱仍原兼

余有丁見內閣以吏左侍兼任許國見內閣以吏左侍兼任

陳經邦福建莆田人由進士萬曆十一年以禮書兼任

沈鯉河南歸徳人由進士萬曆十二年以禮書兼任

朱賡浙江山陰人由進士萬曆十六年任

於愼行山東東阿人由進士十七年

△任講讀學士表

潘庭堅直隸當塗人元末歸附壬寅任講學

朱升見前吳元年任讀學

危素江西臨川人故元承旨歸附洪武元年任讀學三年攺弘文館

王時元學士歸附洪武元年任講學

張以寧福建古田人故元郎中歸附洪武元年任讀學使安南道卒

詹同見前洪武二年任讀學

宋濓見前洪武四年任講學兼太子贊善大夫

魏觀湖廣蒲圻人由薦舉洪武二年任講學

樂韶鳳直隸全椒人由兵書洪武六年攺講學

李翀山西壺闗人由薦舉洪武十五年任講學遷浙江右布政使

葛鈞河南洛陽人由明經洪武二十年任講學謫國子助教

髙巽志直隸蕭縣人由薦舉洪武三十一年任講學遷太常少卿

方孝孺浙江寧海人由薦舉建文二年任文學博士﹝卽講讀也﹞死難

王達直隸無錫人由薦舉永樂元年任講學三年卒

解縉見前永樂元年任讀學

黃淮見內閣洪武三年以右坊學兼講學

武周文直隸宛平人永樂四年召爲講學卽放歸

沈度見前永樂十五年任講學

曽棨江西永丰人狀元及第永樂十六年任讀學遷左坊學少詹俱仍兼任

陳詔福建長樂人進士及第永樂十九年以講學領南院

王直江西泰和人由進士永樂二十二年任左庶子讀學歷少詹禮左侍俱仍兼職

王英江西金溪人由進士永樂二十二年任右坊學兼講學歷少詹禮左侍俱仍兼職

金問直隸吳縣人由薦舉洪熈元年任講學遷南禮侍

蔣驥浙江錢塘人由進士宣徳五年任講學遷禮右侍

李時勉見前宣徳五年任讀學

錢習禮見前宣徳五年任讀學

陳循見前宣徳五年任讀學

苗衷見前正統三年任讀學

髙谷見前正統三年任講學

馬愉見內閣正統三年任講學

曽鶴齡江西泰和人狀元及第正統三年以講學領南院

藺從善見前正統三年任講學

陳詢南直隸華亭人進士及第正統十三年任講學進太常少卿仍兼任

周敍江西吉水人由進士正統十三年以講學領南院尋召還

呂原見前景泰三年任讀學兼左中允

倪謙見前景泰三年任講學兼右中允

邢寛直隸無爲人狀元及第景泰三年以講學領南院

錢溥直隸華亭人天順元年任讀學外謫成化九年起掌南院

林文見前天順八年以太常少卿兼講學

吳節見前成化元年以太常少卿兼讀學

李泰直隸香河人成化元年任讀學遷少詹事詹事俱仍兼任

劉珝見前成化三年以太常卿兼讀學劉吉見前成化三年任講學

周洪謨四川長寕人進士及第成化三年任讀學遷祭酒

陳鑑直隸長洲人進士及第成化三年任讀學遷祭酒

丘浚見前成化三年任講學

孫賢河南杞縣人狀元及第成化六年以太常卿兼讀學尋致仕卒

楊守陳浙江鄞縣人成化八年任講學遷少詹事仍兼任

彭華見前成化八年任讀學

尹直見內閣成化八年任講學遷禮右侍

徐瓊浙江金華人進士及第成化十二年以講學領南院

江朝宗四川巴縣人由進士成化十三年任讀學

徐溥見前成化十﹝闕﹞年以少詹兼讀學

王獻見前成化十﹝闕﹞年以少詹兼講學遷太常仍兼任

李永通四川長寧人進士及第成化十八年任講學

焦芳見內閣成化十九年任讀學降桂陽州同知

李傑直隸常熟人由進士成化二十一年任講學弘治十一年復以太常少卿兼任

李東陽見內閣成化二十一年任講學歷左庶子太常少卿禮右侍俱仍兼任

傅瀚江西新諭人由進士弘治四年以太常卿兼任

吳希賢福建莆田人由進士成化二十三年任南院讀學

程敏政見前成化二十三年以少詹事兼講學歷太常卿詹事俱兼任

汪諧江西弋陽人由進士成化二十三年以少詹事兼讀學歷禮部右侍郎仍兼任

張元楨見前弘治三年以講學領南院尋召還

陸簡直隸武進人由進士及第弘治四年以少詹事兼讀學升詹事仍故任

曽彥江西泰和人狀元及第弘治七年以講學署南院尋致仕

楊守址浙江鄞縣人進士及第弘治八年任講學

劉機見前弘治十三年任講學

馬廷用四川南充人由進士弘治十一年以講學領南院

張澯廣西全州人由進士弘治十三年任講學

江瀾見前弘治十三年任講學

武衛見前弘治十三年任講學

張芮見前弘治十三年任講學

吳儼直隸宜興人由進士弘治十五年以講學領南院

劉忠見前弘治十六年任讀學

劉春見前弘治十六年任講學

石珤見內閣正徳元年任南院講學

毛紀見前正徳四年任讀學傅珪見前正徳四年任講學

蔣冕見內閣正徳四年任讀學遷少詹仍兼任

毛澄見前正徳五年任講學

徐穆江西吉水人由進士正徳六年升讀學命下而卒

顧淸直隸華亭人由進士正徳七年任讀學

吳一鵬見前正徳七年任讀學

陳霽直隸吳縣人由進士正徳九年任南院讀學二年攺北

賈詠河南臨潁人由進士正徳九年任南院讀學

朱希周直隸昆山人狀元及第正徳十一年任讀學

汪俊江西弋陽人由進士正徳十一年任讀學

黃瀾福建莆田人由進士正徳十二年任南院讀學

劉龍山西襄垣人由進士及第正徳十二年任講學後攺讀學

李廷相山東濮州人由進士及第正徳十五年任講學

丰熈浙江鄞縣人進士及第嘉靖元年任講學署院謫戍

溫仁和見前嘉靖三年任侍讀學士

李時見內閣嘉靖三年任讀學

董圮浙江會稽人進士嘉靖三年任讀學升詹事仍兼職

方獻夫見前嘉靖三年任讀學歷少詹禮左右侍俱仍兼職

霍韜見前嘉靖三年任升少詹事仍兼職

穆孔暉山東堂邑人嘉靖四年以左庶子兼講學攺尙寶卿

徐縉直隸吳縣人嘉靖五年任讀學遷少詹仍兼職

張璧見前嘉靖五年任讀學後遷太常卿仍兼職

許誥河南靈寶人嘉靖七年任講學

席春見前嘉靖七年任講學

張潮見前嘉靖七年任講學

許成名山東聊城人由進士嘉靖七年任讀學後爲禮左侍

吳惠浙江鄞縣人由進士嘉靖十一年任讀學後爲太常卿

郭維藩河南儀封人由進士嘉靖十一年任讀學遷太常少卿仍兼職

蔡昻直隸淮安人進士及第嘉靖十一年任講學謫湖州通判召還歷禮部左右侍郎仍兼職

廖道南湖廣蒲圻人由進士嘉靖十一年任講學謫徽州通判召還後丁憂奪職

孫承恩見前嘉靖十六年以侍讀學士領南院歷少詹事禮部左右侍郎俱仍原職

陸深見前嘉靖十六年以太常卿兼讀學

姚淶浙江慈溪人狀元及第嘉靖十六年任講學尋卒

張襄直隸江陰人由進士嘉靖二十年任讀學遷太常卿祭酒

華察直隸無錫人由進士嘉靖二十二年任南院讀學尋謫外

江汝璧江西貴溪人由進士嘉靖二十三年以少詹兼任讀學尋奪職

閔如霖見前嘉靖二十八年任講學

吳山見前嘉靖二十八年以左庶子兼讀學遷太常卿兼祭酒

敖銑江西髙安人嘉靖三十一年任講學遷太常卿兼祭酒

郭朴見內閣嘉靖三十二年以左庶子兼講學遷禮吏侍仍原兼

康太和福建莆田人嘉靖三十二年以左庶子兼讀學

茅瓚浙江仁和人狀元及第嘉靖三十三年以禮侍兼讀學

尹臺江西永新人由進士嘉靖三十四年以少詹兼任講學

袁煒見前嘉靖三十四年任侍講學士歷禮吏左右侍郎俱仍原兼

全元立浙江鄞縣人由進士嘉靖三十四年任南院講學

秦鳴雷見前嘉靖三十八年任讀學

髙拱見前嘉靖三十八年任講學

陳升浙江余姚人由進士嘉靖三十八年任讀學

髙儀見前嘉靖三十八年以講學領南院

裴宇山西澤州人由進士嘉靖四十一年任讀學

瞿景淳直隸常熟人嘉靖四十一年任讀學隆慶元年以禮左侍仍原兼

陳以勤見前嘉靖四十二年任讀學

胡正蒙浙江余姚人進士及第嘉靖四十三年任讀學遷太常卿兼祭酒

王大任陜西保安人由進士以禦史超任講學後削籍

姜儆江西南昌人由進士以禦史超任講學丁憂削籍

張居正見內閣嘉靖四十五年任讀學

殷士儋見內閣隆慶元年任讀學

諸大綬浙江山陰人狀元及第隆慶元年任讀學歷禮吏二部仍原兼

丁士美直隸淸河人狀元及第隆慶四年任讀學歷禮吏二部左侍俱仍原兼

陶大臨浙江會稽人進士及第隆慶六年以詹事兼讀學歷禮吏部仍原兼

王希烈江西南昌人由進士以吏左侍兼讀學

申時行見內閣萬曆元年以少詹事兼讀學歷詹事禮右吏左右侍俱仍原兼

王錫爵直隸太倉人進士及第萬曆元年任讀學後遷少詹事禮右侍俱仍原兼

姚洪謨浙江秀水人由進士萬曆三年以禮右侍兼讀學遷吏右左侍俱仍原兼

呂旻福建尢溪人由進士萬曆﹝闕﹞年以禮右侍兼讀學尋卒

何洛文河南信陽人由進士萬曆﹝闕﹞年任讀學歷禮右左侍俱仍原兼

許國直隸歙縣人由進士萬曆年﹝闕﹞以禮右侍郎兼讀學

陳思育湖廣武陵人由進士萬曆﹝闕﹞年以少詹兼讀學歷禮右左侍仍原兼尋削籍

余有丁見前萬曆六年以少詹兼讀學歷禮吏右左侍俱仍原兼

陳經邦福建莆田人由進士萬曆十年任讀學歷禮吏右侍皆仍原兼

周子義直隸無錫人由進士萬曆十一年以禮右侍兼讀學遷左侍仍原兼

沈鯉河南歸徳人由進士萬曆十年任讀學十一年曆禮吏右侍皆仍原兼

髙啟愚四川銅梁人由進士萬曆十一年以禮右侍兼讀學

朱賡浙江山陰人由進士萬曆十一年以左庶子兼讀學進禮吏右左侍郎仍兼

沈一貫浙江鄞縣人由進士以少詹事兼讀學進禮吏左右侍仍原兼

王家屛山西山陰人由進士以吏禮右侍郎兼讀學

張位江西南昌人由進士以少詹事禮右侍兼讀學

王弘誨廣東定安人由進士以禮部右左侍郎吏左侍兼讀學

於愼行山東東阿人由進士以禮部右左侍郎兼讀學

徐顯卿直隸長洲人由進士以少詹事詹事吏禮右侍郎兼讀學

趙志臯浙江蘭溪人由進士及第以少詹事兼讀學

田一儁福建大田人由進士以禮左右侍兼讀學

李長春四川富順人由進士以禮左右侍兼讀學

黃鳳翔福建晉江人由進士以禮右侍兼讀學

劉虞夔山西髙平人由進士以詹事兼讀學

黃洪憲嘉興守禦千戶所人由進士以少詹兼讀學

陳於陛四川南充人由進士加讀學進詹事仍兼

余孟麟南京籍由進士及第以讀學掌南院

△弘文館學士

劉基詳禦史中丞洪武三年任尋封誠意伯

羅復仁江西吉水人國初歸附洪武三年任本年致仕

危素江西金溪人故元學士承旨洪武三年任本年謫和州

胡鉉洪武初薦舉三年任六年致仕

睢稼洪武初薦舉歷中書省參政三年任尋致仕

王大中洪武初薦舉三年任本年致仕

○中書省表

自周六官廢而秦及列國皆設丞相其重者曰相國掌丞天子佐理萬幾漢設一丞相以禦史大夫副之後攺曰大司徒而東漢因之司空而權移於尙書令僕自晉以至宋其省或尙書門下中書其長或令或監或僕射其佐或參知政事或左右丞或侍郎要皆爲人主理庶務無所不統攝蓋眞爲相而名避之三公爲貴官以加其資望之重者而南渡以後至孝宗而正其名曰左右丞相其佐仍曰參知政事元因之置中書省令一員正一品以皇太子爲之左右丞相品同令平章政事從一品左右丞正二品參知政事從二品參議正四品髙帝定江左以至卽大位仍置中書省罷令不設余俱如故洪武三年革平章政事食祿者不在革十三年以丞相胡惟庸專僣誅之因罷中書省散其柄於六尙書而系之甲令曰後有請立丞相者文武羣臣劾奏其人淩遲處死嗚呼聖矣百餘年來天子不能獨斷必有所寄不能不歸之內閣而至嘉靖中遂操丞相之柄而出其上萬曆初遂並人主之尊而兼其詳勢重矣是不可不變而通也作中書省表

△中書省左右丞相

李善長直隸定遠人吳元年拜右相國攺左洪武元年拜左丞相四年致仕尋復起掌省事復致仕以嫌死年七十七

徐達直隸鳳陽人吳元年拜左相國攺右洪武元年拜右丞相四年爲大將軍不與省事十八年卒年五十四

汪廣洋直隸髙郵人洪武三年拜右丞四年升右丞相六年謫廣東參政歷左禦史大夫十年復拜右丞相十二年謫海南賜死

胡惟庸直隸定遠人洪武四年拜左丞六年升右丞相九年爲左丞相十三年伏法

△平章政事

常遇春直隸懷遠人拜平章政事吳元年進平章軍國重事洪武二年卒

兪通海直隸鳳縣人渡江拜平章政事卒

湯和直隸鳳陽人吳元年攺禦史大夫

廖永忠直隸巢縣人吳元年拜平章政事洪武三年封徳慶侯九年卒

胡美湖廣沔陽人吳元年拜平章政事洪武三年封豫章侯後卒於家已上不通署省事

李伯升直隸泰州人洪武元年拜平章政事三年食祿不署事

李思齊河南羅山人洪武三年拜平章政事食祿不署事

△左右丞

湯和見平章任左丞

王溥江西安仁人吳元年任右丞洪武元年兼副詹事三年食祿不署事

方國珎吳元年拜右丞食祿不署事

吳宏江西余幹人吳元年任左丞尋遷指揮使

趙庸直隸合肥人吳元年任右丞洪武三年封南雄侯

楊憲應天上元人洪武二年任左丞三年伏法

汪廣洋詳丞相洪武三年任右丞

胡惟庸詳丞相洪武四年任左丞

殷哲山東膠州人洪武初貢士十二年任左丞本年致仕

△參知政事

李善長詳左丞相

趙庸詳右丞

張■﹝日上永下﹞順天宛平人元末歸附吳元年任尋伏法

蔡哲湖廣武昌人元末歸附吳元年任洪武元年調福建參政歷侍禦史免官

楊憲詳左丞吳元年任

傅瓛不知何處人吳元年任洪武元年兼詹事府丞

汪廣洋詳丞相洪武元年任

睢稼不知何處人元末舉文學洪武二年任三年攺弘文館學士

胡惟庸詳丞相洪武三年任

丁玉不知何處人元末入仕洪武六年任九年升禦史大夫

陳寧湖廣茶陵人元末府掾洪武二年任詳禦史大夫

馮冕河南孟縣人洪武初舉儒士六年任九年攺刑部尙書

△參議

李善長見前

毛國器

△四輔官表

王本不知何處人洪武十三年任春官兼太子賓客本年極刑

杜佑山西安邑人洪武中舉耆儒十三年任春官兼太子賓客本年致仕

龔斆江西鉛山人洪武初以明經耆儒薦歷國子祭酒十三年任春官兼太子賓客本年引疾

杜斆山西壺關人洪武中舉耆儒十三年任夏官兼太子賓客本年致仕

趙民望直隸槁城人洪武初以儒士舉十三年任夏官兼太子賓客本年免

吳源福建莆田人洪武初舉明經耆儒十三年任夏官兼太子賓客本年以老歸後起國子司業

安然河南祥符人故元參政來附洪武十三年任四輔十四年卒

李幹山西絳州人故元編修洪武十四年任四輔本年調蘓州府知府

何顯周直隸內黃人洪武初薦舉耆儒十五年任四輔本年致仕

弇山堂別集卷四十六

●欽定四庫全書

弇山堂別集卷四十七

﹝明﹞王世貞撰

○六部尙書表

尙書非周官也自秦寄國事於丞相而內庭有尙書其爲令丞不可考但其職僅以通章奏而已漢興至武帝而始削丞相權躬自攬斷而設中書令以參尙書至臨崩而始命大將軍霍光領尙書事裁斷萬幾可否保護萬乘兼馭宮禁而九卿將軍守相所諮白不之丞相而之大將軍富平繼之稍自抑絀至大將軍王鳳而復修光故事權至侔人主丞相取充位而已成帝始置尙書令各一人尙書四人凡四曹曰常侍曹二千石曹民曹客曹后又益四直三公曹是爲五曹然不過一大將軍掾屬而已後漢光武不以政委三公天下章疏皆尙書與人主參決乃下三府而至孝明以後天子初卽位輒置錄尙書事以太傅居之或以太尉參之然時置時罷而令僕射及尙書號八座其可否庶務卽今之內閣而案考功法詰責公卿又有今所不敢望者然令秩不過千石僕射八百石尙書六百石銅印墨綬令以久次始得爲郡守用望遷九卿而尙書至有補大縣令者以故委寄𨿽重而不敢萌肆心至魏晉時令僕不出爲地官往往徑爲三公如山濤衛瓘或領開府如荀朂而居然端揆自命矣魏分尙書五曰吏部左民客曹五兵度支晉分爲六曰吏部五兵客曹駕部屯田度支而尙書始以其職入銜矣渡江後定爲吏部祠部五兵左民度支凡五歷宋齊梁陳又加都官爲六當是時六尙書𨿽分寄省事於令僕不稱屬而吏部尢重沿至北齊周隋有錄公則錄爲眞相而令僕爲參執無錄公則令爲眞相而僕射爲參執無令則僕射眞相矣而中書主奉行門下主封駁與尙書省次體而爲參執唐自太宗爲尙書令遂罷令不復置而至髙宗以後左右僕射遂爲閒秩開元初攺左右僕射爲左右丞相姑美其名以爲侍中中書令優老之階而歸重於文武二選其後遂以中書令爲右相兼文部尙書而李林甫楊國忠居之左相兼武部尙書而李適之陳希烈居之尙書之重蓋未有甚於此時者而左相武部其權寄不能右相文部之十二亦人主爲之低昻耳至徳以後侍中中書令復以重故爲勲臣加秩而二侍郎同平章事爲眞相資望之深重亦有至中令侍中者其左右僕射或以爲加秩或以爲優資大抵省事非闗系天下大計而六尙書亦因之矣宋初以至元丰政和淳熈宰執之更攺不常而六尙書之系尙書省如故元制中書省令丞相平章左右丞參政以釐天下之務而吏戶禮兵刑工六尙書爲曹官率屬分職其尙書省遇理財則以權幸臣爲之往往奪中書柄然不數歲輒革而以尙書部隸中書省於職名頗不維矣明髙皇帝下江南卽置行中書省自領之卽吳王位攺置中書省而於六尙書勢不遑設洪武元年始偹六尙書皆正三品而侍郎正四品郎中以下品秩有差而皆隸中書省一仍元舊獨戶部事煩設三四五科尙書尋亦罷十三年丞相胡惟庸以專擅蒙蔽誅分其職於吏戶禮刑工兵部分五大都督府爲五而攝其樞要於兵部升尙書正二品左右侍郎正三品𨿽並稱政府而名位不極事權不專天子之威福無下移蓋隱然周世六官之媺而獨冢宰不制國用司徒不掌邦教以此小異耳建文之立歸重左班以故進尙書正一品增設侍中正二品侍郎品如故欲以據五都督之上而權輕位崇遷拜太驟識者以爲未然至文皇卽大位而悉更從洪武之舊矣是時攺北平故燕國爲北京設行部尙書以總布按二司事行都督府總都司事永樂四年上狩北京討朔漠經略定鼎之業𨿽備行在九卿印以從然皇太子以元良監國大小庶務悉以委之惟封爵大辟及除拜三品文武職六科都給事中以聞而戶部主糧餉兵部主軍旅禮部主朝儀始以行在尙書夏原吉方賓呂震扈從而九卿印務往往令原吉兼攝是時六部政本猶在南十七年而皇太子歸靑宮以皇太孫畱守南京六部政悉移而北十八年行在六部落行在字諸九卿大小省署之畱者皆稱南京洪熈元年天子畱意丰鎬諸九卿大小之在南者皆落南京字而六部復稱行在宣徳三年始定如永樂弘正以還內閣日益重而六尙書日益輕然老臣勲業稍重加三孤東宮三師若吏兵之長猶能與之抗而至分宜之得政則若外藏矣江陵之當國則若曹郎矣嗚呼人主不可以太阿授人哉余因考六尙書姓名自永樂四年而後十七年而前其在南北者皆列之本部十七年而後在南者始列之南京蓋以政本爲重故也

△吏部尙書表

滕毅元末以儒士歸附洪武元年任二年升江西參政

商暠故元平章洪武二年歸附會署吏部事三年攺侍禦史歷禦史中丞終大寧都司都督僉事

張銘善洪武三年試吏部尙書本年免

王興福湖廣應山人元末歸附洪武三年任本年出知西安府

郎本中洪武三年任四年免

陳修江西上饒人元末歸附洪武四年任本年卒

李仁河南唐縣人元末歸附洪武四年試吏部尙書本年謫知靑州歷戶部侍郎滁陽牧監

詹同直隸婺源人國初以文學徵洪武四年任六年加學士承旨兼吏部尙書七年致仕

李守道元末歸附洪武四年與詹同並拜吏部尙書本年免

朱斌洪武五年任協詹同理部事本年免

周時中江西龍泉人國初以地歸附洪武五年遙授本官本年知鎭江

趙孠堅洪武五年任協詹同理部事本年免終廣東布政

使呂本直隸壽州人元末歸附洪武五年任協詹同理部事六年攺太常寺卿

吳琳湖廣黃岡人國初以文學徵洪武六年任七年以老致仕

王克己山西壽陽人洪武初年薦文學七年試吏部尙書本年以疾致仕

盛元輔國初薦才能洪武七年任八年免

呂熈洪武八年任本年免

趙好徳河南汝陽人國初歸附洪武八年任九年調陜西參政卒官

王敏洪武九年任十一年免陳銘洪武十一年任十二年免

張度廣東增城人洪武壬子鄕舉十二年任本年卒於官

陳昱洪武初年舉才能十二年試任十三年免

偰斯應天溧陽人國初歸附洪武十三年任本年攺禮部尙書

劉崧江西泰和人洪武初年舉明經十三年命以禮部侍郎試吏部尙書本年致仕後起國子司業卒官洪彛洪武十三年任本年免

範敏河南閿鄕人洪武初年舉秀才十三年試吏部尙書本年攺戶部

阮畯浙江仁和人洪武初年舉文學十三年任十四年致仕

李信山西浮山人洪武中縣掾十五年任十六年卒於官

陳敬河南洛陽人洪武初年舉行義十六年以侍郎試吏部尙書本年坐累死

任昻河南河陰人洪武初年舉文儒十六年以禮部尙書署部事十七年以年老致仕

余熂直隸昆山人洪武初年舉明經十七年任十八年坐法

趙瑁河南冝陽人洪武初年舉文儒十八年任本年以禮部事坐法

詹徽同子洪武中舉才能十八年以左都禦史命兼吏部尙書二十六年藍黨誅死

翟善直隸泰興人洪武中國子生二十六年任二十八年貶宣化知縣

杜澤山東沂水人洪武中舉文學二十九年任三十一年以年老致仕

茹瑺湖廣衡山人洪武三十一年任本年免

張紞陜西富平人洪武初年舉明經三十一年任革除四年靖難師入降尋自經於部之後堂

蹇義四川巴縣人洪武乙丒進士建文四年任永樂十八年掌銓於北宣徳四年輟部事專輔導

郭琎直隸新安人洪武末國子生宣徳四年任正統七年致仕

王直江西泰和人永樂甲申進士正統八年任天順元年致仕卒

何文淵江西廣昌人永樂戊戌進士正統十四年任同王直理部事景泰四年致仕

王翺直隸鹽城人永樂乙未進士景泰四年任同

王直理部事成化三年卒官李秉山東曹州人正統丙辰進士成化三年任五年致仕

崔恭直隸廣平人正統丙辰進士成化五年任本年丁憂

姚夔浙江桐廬人正統壬戌進士成化五年任九年卒

尹旻山東歷城人正統戊辰進士成化九年任二十二年致仕

耿裕河南盧氏人景泰甲戌進士成化二十二年任本年調南京禮部弘治六年復任九年卒

李隸江西丰城人景泰甲戌進士成化二十二年任二十三年致仕

王恕陜西三原人正統戊辰進士成化二十三年任弘治六年致仕

屠滽浙江鄞縣人成化丙戌進士弘治八年任十三年致仕

倪嶽應天上元人天順甲申進士弘治十四年任十四年卒

馬文升河南鈞州人景泰辛未進士弘治十四年任正徳元年致仕

焦芳詳內閣正徳元年任本年入

閣許進河南靈寶人成化丙戌進士正徳元年任三年致仕

劉宇詳內閣正徳三年任

張彩陜西安定人弘治庚戌進士正徳四年任五年下獄論死

劉機順天大興人成化戊戌進士正徳五年任本年丁憂

楊一淸詳內閣正徳六年任十年入閣

陸完直隸長洲人成化丁未進士正徳十年任十五年下獄戍

王瓊山西太原人成化甲辰進士正徳十五年任十六年下獄戍嘉靖十一年以三邊總督再任十二年卒

石珤詳內閣直隸槁城人正徳十六年任攺掌詹事府

喬宇山西樂平人成化甲辰進士正徳十六年任嘉靖三年致仕

楊旦福建建安人弘治庚戌進士嘉靖三年由南京吏部尙書召攺未上致仕

廖紀直隸東光人弘治庚戌進士嘉靖三年任六年致仕

羅欽順江西泰和人弘治癸丒及第嘉靖六年由禮部尙書起攺任未上致仕

李承勛湖廣嘉魚人弘治癸丒進士嘉靖六年由南京刑部尙書攺未上道攺刑部

桂蕚詳內閣嘉靖六年任八年入閣

方獻夫詳內閣嘉靖八年任尋予告

汪鋐直隸婺源人弘治壬戌進士嘉靖十一年任十四年致仕

許贊詳內閣嘉靖十五年任十九年致仕再起二十三年入閣

熊浹江西南昌人正徳甲戌進士嘉靖二十三年任加太子太保二十四年謫爲民

唐龍浙江蘭溪人正徳戊辰進士嘉靖二十四年任二十五年謫爲民卒後復官

周用直隸吳江人弘治壬戌進士嘉靖二十五年任二十六年卒

聞淵浙江鄞縣人弘治乙丒進士嘉靖二十六年任二十八年致仕

夏邦謨四川信江人正徳戊辰進士嘉靖二十八年任三十年致仕

李黙福建建寕人正徳辛巳進士嘉靖三十年任三十一年爲民三十二年復任三十五年下獄卒

李本詳內閣嘉靖三十五年以武英殿大學士署部事旬日觧

吳鵬浙江秀水人由嘉靖癸未進士嘉靖三十五年任四十年致仕

歐陽必進江西泰和人正徳丁丒進士嘉靖四十年任本年致仕

郭朴詳內閣嘉靖四十年任四十二年丁憂四十四年起復明年入閣

嚴訥詳內閣嘉靖四十二年任四十四年入閣

胡松直隸滁州人嘉靖己丒進士嘉靖四十五年任本年卒

楊博山西蒲州人己丒進士嘉靖四十五年任隆慶三年致仕六年起掌兵部復任萬曆元年予告

髙拱河南新鄭人辛丒進士隆慶二年以大學士起掌部事六年奪職

方逢時湖廣嘉魚人由辛丒進士萬曆二年任五年由兵部尙書署事二月

王國光山西陽城人由甲辰進士萬曆五年任十年閒住復致仕

梁夢龍直隸眞定人由癸丒進士萬曆十年任尋致仕

嚴淸雲南後衛籍浙江嘉興人由甲辰進士萬曆十年任

楊巍山東海丰人嘉靖丁未進士萬曆十一年由戶部任十八年攺任

吏部尙書兼殿閣大學士者

王文李賢彭時商輅萬安劉吉徐溥劉健李東陽焦芳劉宇楊廷和梁儲楊一淸毛紀費宏張孚敬桂蕚李時方獻夫夏言嚴嵩徐階嚴訥李春芳郭朴髙拱陳以勤張居正張四維申時行許國

已上俱見前

正兼中極武英殿大學士者

髙拱

正兼文淵閣大學士者

石珤

正兼學士者李黙

嚴訥郭朴

輟部事預機務者

蹇義見前宣徳四年

正兼兵部尙書者

汪鋐見前嘉靖十四年任本年致仕

正兼都察院左都禦史者

詹徽見前洪武二十二年任

輟部事掌兵部者

楊博見前隆慶六年

輟部事兼左都禦史掌院者

屠滽見前正徳三年出

巡撫者

蹇義見前永樂十七年撫南直隸

趙新浙江富陽人永樂﹝闕﹞進士正統四年以右侍郎撫淮南山東正統十三年升仍出撫

南京吏部尙書師

逵山東東阿人洪武中國子生永樂二十二年以南京戶部尙書兼掌吏部事宣徳二年卒時猶止稱戶部也

黃宗戴江西丰城人洪武丁丒進士宣徳十年任正統八年致仕

魏驥浙江蕭山人永樂乙酉鄕舉正統十三年任景泰元年致仕

曹義應天句容人永樂乙未進士景泰元年任天順元年致仕

崔恭直立廣平人正統丙辰進士吏部尙書成化八年起復攺任十五年卒

錢溥直隸華亭人正統己未進士成化十五年以本部左侍郎乞休進尙書致仕卒

陳俊福建莆田人正統戊辰進士歷南京兵部尙書成化二十年攺任二十二年致仕

王■﹝亻與﹞直隸武進人景泰辛未及第弘治元年任七年致仕

張悅直隸華亭人天順庚辰進士弘治八年任

倪嶽見前弘治九年任

秦民恱直隸舒城人天順庚辰進士弘治十二年任

林瀚福建閩縣人成化壬戌進士弘治十三年任

楊守址浙江鄞縣人成化戊戌進士弘治十八年以本部左侍郎乞休進尙書致仕

李傑直隸常熟人成化丙戌進士正徳元年任

黃珣浙江余姚人成化辛丒及第正徳二年任尋致仕

王華浙江余姚人成化辛丒及第正徳二年任尋致仕

劉忠詳內閣正徳二年任梁儲詳內閣正徳五年任

張澯廣西南平人成化戊戌進士正徳六年任

孫需江西徳興人成化壬戌進士正徳九年任十三年致仕

劉春四川巴縣人成化丁未進士正徳十三年任

廖紀見前正徳十六年任羅欽順見前嘉靖元年任

楊旦見前福建建安人嘉靖二年任

顏頥壽湖廣巴陵人弘治庚戌進士嘉靖三年任

朱希周直隸昆山人弘治丙辰狀元嘉靖四年任六年致仕

吳一鵬直隸長洲人弘治癸丒進士歷禮部尙書嘉靖六年調任八年致仕

劉龍山西襄垣人弘治己未及第嘉靖八年任

嚴嵩詳內閣嘉靖十二年任

湛若水廣東增城人弘治乙丒進士嘉靖十五年任聞淵見前嘉靖十八年任

張邦奇浙江鄞縣人弘治乙丒進士嘉靖二十一年調任

宋景江西奉新人弘治乙丒進士嘉靖二十一年任

唐龍見前嘉靖二十三年任

張潤山西臨汾人弘治壬戌進士嘉靖二十四年起任二十六年致仕

張治詳內閣嘉靖二十七年任

王學夔江西安福人正徳甲戌進士嘉靖二十八年任本年攺南兵

屠楷廣西臨桂人嘉靖癸未進士嘉靖二十九年任

潘潢直隸婺源人正徳辛巳進士嘉靖三十一年任

周延江西吉水人嘉靖癸未進士嘉靖三十二年任

楊行中順天通州人嘉靖癸未進士嘉靖三十三年任三十五年致仕

鄭曉浙江海鹽人嘉靖癸未進士嘉靖三十五年未上攺京營

王用賓陜西咸寧人正徳辛巳進士禮部尙書嘉靖三十五年調任四十五年致仕

毛愷浙江江山人嘉靖乙未進士四十五年任攺刑部

劉采湖廣麻城人嘉靖乙丑進士隆慶元年任

吳嶽山東汶上人隆慶元年任四年攺兵部

王本固直隸邢臺人嘉靖甲辰進士隆慶四年任萬曆元年致仕

劉光濟直隸江陰人嘉靖甲辰進士萬曆元年任

潘晟浙江新昌人嘉靖辛丒及第萬曆四年任五年攺北禮部

趙錦浙江余姚人嘉靖甲辰進士萬曆五年任十年致仕十一年起用

汪文盛湖廣崇陽人嘉靖戊戌進士萬曆七年攺任未上

何寛浙江臨海人嘉靖庚戌進士萬曆七年任十年致仕

趙賢河南汝陽人嘉靖甲辰進士萬曆十一年任養疾

畢鏘直隸石埭人嘉靖甲辰進士萬曆十一年任

丘橓山東諸城人嘉靖庚戌進士萬曆十三年任

李世達陜西涇陽人嘉靖丙辰科進士萬曆十五年任

袁洪愈直隸吳縣人嘉靖丁未進士萬曆十五年任未上

楊成直隸長洲人嘉靖丙辰進士萬曆十六年任

陸光祖浙江平湖人嘉靖丁未進士萬曆十七年任

弇山堂別集卷四十七

●欽定四庫全書

弇山堂別集卷四十八

﹝明﹞王世貞撰

△戶部尙書表

楊思義元末歸附洪武元年任二年調陜西參政卒官

朱昭元末歸附洪武二年任本年攺蘓州知府卒

杭琪元末歸附洪武二年任本年降陜西知州卒

滕徳懋直隸吳縣人國初徵元故官洪武三年由兵部攺任本年免一名思勉長洲人

楊訓文四川潼川州人國初以儒士徵洪武四年由禮部攺任五年升海南參政卒官

海淵國初入仕洪武五年任本年升福建參政卒

兪溥國初入仕洪武五年任六年爲事免

李儼直隸泰興人故元進士歸附洪武六年由刑部攺任本年卒

趙好徳見前洪武六年任七年調陜西參政

周肅江西吉水人故元樞宻院同知國初歸附洪武七年任八年忤旨卒

韓焯洪武初年薦舉八年任本年免

宋冕洪武初年薦舉八年任本年免

周斌洪武初薦舉九年任十年致仕

偰斯見前洪武八年任本年升山西參政

沈立本洪武初年薦舉十年任十一年升山西布政卒官

費震江西鄱陽人洪武初年徵賢良十一年任十二年升湖廣布政使致仕

顧禮蘓州昆山人洪武初徵舉十二年任本年免

任彬洪武初年薦舉十二年任十三年免

徐鐸江西丰城人洪武初年薦舉十三年任本年免後起山東布政使卒官

劉平仲洪武初年薦舉十三年任本年免

範敏見前由洪武十三年任十四年免

徐恢浙江常山人洪武初年薦舉十四年任本年下獄命減死論

郭允道陜西安塞人洪武初年舉文學十五年任本年免

曾泰洪武初薦舉十五年任本年免

王旹洪武初年薦舉十五年由刑部攺任十七年免

栗恕山西長子人洪武中國子生十七年任十八年免

徐輝直隸常州武進人由吏員洪武十八年任

茹大素山西澤州人洪武庚戌鄕舉十八年任二十二年編戍

楊靖直隸山陽人洪武乙丒進士二十二年任

趙勉湖廣夷陵人洪武乙丒進士二十三年任二十六年免

郁新直隸臨淮人洪武中以人才徵二十六年任三十一年閒住建文四年起復永樂三年卒

王鈍河南太康人故元進士入仕洪武三十一年任建文四年靖難平歸附以布政使致仕

夏原吉湖廣湘陰人洪武庚午鄕舉永樂元年任十九年下獄二十二年復任宣徳五年卒

郭資河南武安人洪武乙丒進士永樂十九年任二十二年致仕宣徳四年起以太子太師掌部七年卒

郭惇山東堂邑人洪武癸酉鄕舉宣徳二年任六年卒

劉中敷順天大興人洪武末年以生員守城敍功正統元年任六年下獄後再起爲左侍郎

王佐山東海丰人永樂戊子鄕舉正統六年任十四年北徵死難

金濓直隸山陽人永樂戊戌進士正統十四年任景泰二年攺工部尋復景泰五年卒

張鳳直隸安平人宣徳丁未進士景泰五年任天順元年調南京戶部

沈固直隸丹陽人永樂乙酉鄕舉天順元年任三年致仕

年富直隸懷遠人永樂丁酉鄕舉天順四年任八年卒

馬昻直隸滄州人永樂癸卯鄕舉歷兵部尙書天順八年攺任成化四年致仕

楊鼎陜西咸寕人正統己未及第成化四年任十五年致仕

陳鉞直隸獻縣人天順丁丒進士成化十六年任

翁世資福建莆田人正統壬戌進士成化十七年任十八年致仕

餘子俊四川靑神人景泰辛未進士成化十七年任

殷謙順天涿州人正統己未進士成化二十年任二十二年致仕

劉昭陜西邠州人景泰辛未進士成化二十二年任二十三年致仕

李敏河南襄城人景泰甲戌進士成化二十三年任弘治四年致仕

葉淇直隸山陽人景泰甲戌進士弘治四年任九年致仕

周經山西陽曲人天順庚辰進士弘治九年任十三年致仕

佀鐘山東鄆城人成化丙戌進士弘治十三年任十七年致仕

秦紘山東單縣人景泰辛未進士弘治十七年自三邊召回部乞致仕未任卒

韓文山西洪洞人成化丙戌進士弘治十八年任正徳元年致仕

顧佐直隸臨淮人成化己丒進士正徳元年任二年致仕

劉璣陜西咸寧人成化辛丒進士正徳三年任五年閒住

楊一淸詳內閣正徳五年任孫交湖廣鍾祥人成化辛丒進士正徳六年任八年致仕嘉靖元年復任二年致仕

王瓊見前正徳八年任石玠直隸槁城人成化丁未進士正徳十年任十三年致仕

楊潭直隸新城人成化丁未進士正徳十三年任十六年致仕

秦金直隸無錫人弘治癸丒進士嘉靖二年任六年致仕

鄒文盛湖廣公安人弘治癸丒進士嘉靖六年任七年致仕

梁材南京金吾衛籍順天大城人弘治己未進士嘉靖七年任十年丁憂十三年起任十七年致仕

許贊見前嘉靖十年任十三年丁憂李

廷相山東濮州人錦衣衛籍弘治壬戌及第嘉靖十七年任十八年致仕

李如圭湖廣澧州人弘治己未進士嘉靖十九年任二十一年致仕

王杲山東汶上人正徳甲戌進士嘉靖十九年任二十一年加太子少保二十六年謫戍

夏邦謨見前四川涪州人嘉靖二十六年任二十九年攺吏部

潘潢直隸婺源人正徳辛巳進士嘉靖二十八年任二十九年調南京工部

李士翺山東長山人嘉靖癸未進士二十九年任本年閒住

孫應奎河南河南衛人正徳辛巳進士嘉靖二十九年任三十一年調南京工部

韓士英四川南充人正徳甲戌進士嘉靖三十一年推未任致仕

方鈍湖廣巴陵人正徳辛巳進士嘉靖三十一年任三十七年聽調南京歸

賈應春直隸眞定人嘉靖癸未進士三十七年任三十八年致仕

馬坤直隸通州人嘉靖癸未進士三十八年任三十九年閒住

江東山東朝城人嘉靖三十九年任尋攺南京兵部

髙耀直隸淸苑人嘉靖乙未進士三十九年任隆慶元年致仕尋閒住

葛守禮山東徳平人嘉靖己丒進士隆慶元年任本年終養

馬森福建懷安人嘉靖乙未進士隆慶元年任三年致仕

劉體幹順天東安人嘉靖甲辰進士隆慶三年任四年閒住

張守直順天遵化人嘉靖甲辰進士隆慶四年任六年致仕

王國光見前隆慶六年任

殷正茂直隸歙縣人嘉靖丁未進士萬曆四年任六年致仕

張學顏直隸肥鄕人嘉靖癸丒進士萬曆六年任十一年攺兵部

楊巍山東海丰人嘉靖丁未進士萬曆十一年任

王遴直隸霸州人嘉靖丁未進士萬曆十一年任

畢鏘直隸石埭人嘉靖甲辰進士萬曆十二年任

宋纁河南商丘人嘉靖己未進士萬曆十四年任

戶部總儲尙書表

李昶陜西涇陽人洪武丙子鄕舉宣徳五年任六年卒

張睿河南鄢陵人宣徳庚戌進士天順四年任成化三年致仕

薛遠直隸無爲人正統壬戌進士成化四年任十三年致仕

翁世資見前成化十四年任殷謙見前成化十七年任

李衍直隸隆慶人景泰辛未進士成化二十二年任二十三年致仕

王繼河南祥符人成化丙戌進士弘治九年任十四年調南京兵部

侯觀直隸雄縣人成化戊戌進士正徳十四年任十六年致仕

鄭宗仁詳見正徳十六年任嘉靖元年卒

李瓚山東濮州人弘治丙辰進士嘉靖六年任九年致仕

張云河南信陽衛人弘治壬戌進士嘉靖十七年任本年致仕

王堯封直隸定興人弘治壬戌進士嘉靖十七年任本年致仕

張潤見前山西臨汾人嘉靖十八年未任致仕二十年自南吏部召未上復致仕

陳經山東益都人正徳甲戌進士嘉靖二十年任

張珩山西石州人正徳辛巳進士嘉靖二十五年未任下獄

王暐應天句容人正徳丁丒進士嘉靖二十五年任二十六年閒住

劉儲秀陜西咸寧人正徳甲戌進士嘉靖二十六年任

張經福建侯官人正徳丁丒進士嘉靖三十年任本年丁憂

王國光見前隆慶五年任

謝登之湖廣巴陵人嘉靖丁未進士萬曆元年未上卒

汪宗伊見前萬曆七年任

耿定向湖廣黃安人以萬曆十七年遷未任

楊俊民山西蒲州人由進士萬曆十七年任

戶部尙書兼殿閣大學士者

黃淮金幼孜陳山陳循蕭鎡陳文商輅萬安劉珝丘浚李東陽王鏊楊廷和蔣冕毛紀費宏謝遷袁煒呂調陽申時行

戶部兼學士者

陳循蕭鎡商輅萬安劉珝李廷相﹝實爲戶書﹞

出總督宣大者

餘子俊﹝見前成化十八年﹞

總制三邊者

秦紘﹝見前弘治十四年﹞

治水者

夏原吉﹝見前永樂﹞

南京戶部尙書表

師逵見前永樂二十二年任南京戶部尙書兼掌吏部事宣徳二年卒

古朴河南陳州人洪武癸酉鄕舉洪熈元年任宣徳三年卒

黃福山東昌邑人洪武甲子鄕舉宣徳七年攺任正統五年卒

儲懋直隸丹徒人永樂甲午鄕舉景泰二年升未任卒

張鳳直隸安平人宣徳丁未進士景泰二年任四年調南兵部歷戶部天順元年復任五年卒

沈翼直隸山陽人宣徳庚戌進士景泰四年任天順元年致仕

陳昱直隸虹縣人正統丙辰進士成化五年任八年卒

陳俊見前成化十三年任

黃鎬福建閩縣人正統乙丒進士成化十六年任十九年致仕

潘榮福建龍溪人正統戊辰進士成化二十年任二十三年致仕

王■﹝亻與﹞見前成化二十三年任

黃紱貴州平越衛籍河南封丘人正統戊辰進士弘治二年任五年攺南院左都禦史

秦紘見前弘治五年任十一年致仕

梁璟山西崞縣人天順甲申進士弘治十一年任十五年卒

王軾湖廣公安人天順甲申進士弘治十六年任

鄭紀福建仙逰人天順庚辰進士弘治十七年以南京戶部右侍郎乞休進尙書致仕

周經見前山西陽曲人弘治十八年起本部未任攺

熊翀河南光州人成化己丒進士弘治十八年任正徳元年致仕

秦民恱直隸舒城人天順庚辰進士正徳元年任二年致仕

髙銓直隸江都人成化己丒進士正徳二年任本年致仕

楊廷和詳內閣正徳二年任

張縉山西陽曲人成化己丒進士正徳二年任下獄後起總漕右都禦史復原官致仕

雍泰陜西咸寜人成化己丒進士正徳二年任本年致仕

王佐山西和順人成化戊戌進士正徳三年任致仕

林泮福建閩縣人成化壬辰進士正徳三年升勒致仕未任

吳文度應天江寧人成化壬辰進士正徳三年升未任致仕

陳金湖廣應城人成化壬辰進士正徳三年任

張泰廣東順徳人成化丙戌進士正徳四年升勒致仕

張澯廣西平南人成化戊戌進士正徳四年任

李瀚山西沁水人成化辛丒進士正徳六年任本年致仕

胡富直隸績溪人成化戊戌進士正徳七年任十一年致仕

鄧庠湖廣宜章人成化壬辰進士正徳十一年任十四年致仕

王鴻儒河南南陽人成化丁未進士正徳十四年任本年致仕

鄧璋順天涿州人成化丁未進士正徳十四年任十六年致仕

蔣昪廣西全州人成化丁未進士正徳十六年任嘉靖二年致仕

楊旦見前嘉靖二年任

王縝廣東東莞人弘治癸丒進士嘉靖二年任本年卒

顏頥壽湖廣巴陵人弘治庚戌進士嘉靖二年任

鄒文盛見前嘉靖三年任

王承裕陜西三原人弘治癸丒進士嘉靖六年任七年致仕

邊貢山東歷城人弘治丙辰進士嘉靖八年任十年致仕

秦金詳南兵部尙書直隸無錫人嘉靖十年起任

許誥河南靈寶人弘治己未進士嘉靖十一年任十三年卒

王軏直隸江都人弘治壬戌進士嘉靖十三年任

錢如京直隸桐城人弘治壬辰科進士嘉靖十五年任

劉天和湖廣麻城人正徳戊辰科進士嘉靖十九年任

周金直隸武進人正徳戊辰進士嘉靖二十年任二十四年致仕

徐問直隸武進人弘治壬戌進士嘉靖二十四年任二十五年致仕

閔楷直隸任丘人弘治乙丒進士嘉靖二十五年任本年閒住

夏邦謨見前嘉靖二十五年任攺北戶部

趙廷瑞直隸開州人正徳辛巳進士嘉靖二十六年任

韓仕英四川南充人正徳甲戌進士嘉靖二十九年任

王崇慶直隸開州人正徳戊辰進士嘉靖二十九年任

張經見前嘉靖三十二年任孫應奎見前嘉靖三十二年任三十五年致仕

盧紳陜西咸寜人嘉靖癸未進士三十五年任三十六年致仕

賈應春見前嘉靖三十六年任

馬坤見前嘉靖三十六年任

蔡克亷福建晉江人嘉靖乙丒進士三十八年任三十九年閒住

劉采湖廣麻城人嘉靖己丑進士三十九年任四十年致仕起南京吏部

黃光升福建晉江人嘉靖己丒進士四十年任四十一年攺刑部

鮑道明直隸歙縣人嘉靖戊戌進士四十一年任四十三年致仕

張舜臣山東章丘人嘉靖乙未進士四十三年任四十五年卒

馬森見前四十五年任攺戶部劉體幹見前隆慶元年任三年攺北

郭幹直隸任丘人嘉靖戊戌進士隆慶三年任四年仍攺北

譚大初廣東始興人嘉靖戊戌進士隆慶四年升未任致仕

劉自彊河南扶溝人嘉靖甲辰進士隆慶四年任攺刑部

曹邦輔山東定陶人嘉靖壬辰進士隆慶四年任

傅頥河南息縣人嘉靖壬辰進士萬曆三年任

陳瓚直隸獻縣人嘉靖丁未進士萬曆三年未上攺都察院

殷正茂見前嘉靖丁未進士萬曆三年任

畢鏘直隸石埭人嘉靖丁未進士萬曆四年任

王好問直隸華亭人嘉靖庚戌進士萬曆五年任

楊巍見前萬曆十年任

劉堯誨湖廣臨武人嘉靖癸丒進士

張士佩陜西﹝闕﹞人嘉靖丙辰進士未上罷

魏學曽陜西涇陽人嘉靖癸丒科進士萬曆十二年任

王友賢山西寧鄕人嘉靖己未進士萬曆十五年任

總督四川雲貴軍務者

王軾湖廣公安人天順甲申進士弘治十四年任

陳金湖廣應城人成化壬辰進士﹝闕﹞年任

弇山堂別集卷四十八

●欽定四庫全書

弇山堂別集卷四十九

﹝明﹞王世貞撰

△禮部尙書表

崔亮直隸槁城人國初歸附吳元年任洪武元年丁憂本年起三年卒

錢用壬直隸廣徳人故元進士洪武元年任本年致仕

陶凱浙江天臺人洪武初年薦舉三年任五年出湖廣參政後以罪廢

楊訓文四川潼川人洪武初年舉人才四年任協

陶凱理部事六年攺戶部尙書

牛諒山東東平人洪武初年以秀才舉五年任七年降本部主事尋復前職本年免

劉昭先洪武初年舉人才洪武六年任協牛諒理部事七年罷

呂本直隸壽州人故元丙午歸附歷吏部尙書謫官洪武七年召任八年出爲兩浙運使歷太常卿卒

張善洪武八年任本年出署湖廣參政免

張籌直隸無錫人故元鄕試舉人錄用洪武九年任十年罰輸作

朱夢炎江西進賢人故元至正辛夘進士錄用洪武十一年任十三年卒

鄭九成不知何許人洪武十三年任本年免

偰斯詳吏部尙書應天溧陽人洪武十三年攺本年致仕

李冕不知何許人洪武十三年任十四年以事免

李叔正江西靖安人名宗頥國初丙午年以文學徵洪武十四年任十五年卒

髙信浙江義烏人洪武中薦舉十五年任本年致仕

劉仲質江西分宜人洪武初年舉文學十五年任本年攺華蓋殿大學士降監察禦史致仕

任昂河南河陰人故元進士洪武初年以儒士薦舉十五年任十六年署吏部事十七年致仕

趙瑁見前洪武十七年任唐鐸詳兵部洪武十九年由刑部尙書署部事二十一年攺兵部

李彥名直隸安州人洪武中以通經儒士舉用二十年任二十三年致仕

趙勉湖廣夷陵人洪武二十四年以戶部尙書署部事

楊靖詳都察院左都禦史直隸山陽人洪武二十六年以刑部尙書署禮部事任

亨泰湖廣襄陽人洪武戊辰狀元二十七年任二十九年降監察禦史

金純直隸泗州人洪武中太學生永樂十四年任二十二年攺工部

胡濙直隸武進人建文庚辰進士宣徳元年任在部凡三十二年天順元年致仕

楊寧浙江錢塘人直隸歙縣籍宣徳庚戍進士正統十四年任協

胡濙理部事景泰二年調南京刑部

楊善順天大興人永樂初以生員守城用天順元年以興濟伯掌禮部事

蕭晅江西泰和人宣徳丁未進士天順四年任五年致仕

石瑁山西應州人宣徳癸丒進士天順五年任七年致仕

姚夔見前天順七年任

鄒幹浙江余杭人正統己未進士成化五年任十六年致仕

周洪謨四川長寧人正統乙丒及第成化十七年任弘治元年致仕

耿裕見前弘治元年任六年攺吏部

倪嶽見前弘治六年任十年攺南京

徐瓊江西金溪人天順丁丑進士弘治十年任十三年致仕

傅瀚江西新諭人天順甲申進士弘治十三年任本年卒

張升江西南城人成化己丑狀元弘治十五年任正徳二年致仕

李傑見前正徳二年任本年致仕劉機見前正徳三年任

周經山西陽曲人天順庚辰進士歷太子太保戶部尙書丁憂正徳三年召禮部尙書本年致仕

白鉞直隸南宮人成化甲辰及第正徳三年任五年攺掌詹事府事卒

費宏見前正徳五年任傅珪直隸淸苑人成化丁未進士正徳七年任八年致仕

劉春見前正徳八年任十年丁憂毛紀見前正徳十一年任本年攺掌詹事府

李遜學河南上蔡人成化丁未進士正徳十一年任十二年掌詹事府

毛澄直隸太倉人弘治癸丑進士正徳十二年任嘉靖二年致仕

羅欽順見前嘉靖二年由南京吏部攺未任丁憂六年再起不赴

汪俊江西弋陽人弘治癸丑進士嘉靖二年任三年致仕

席書見前嘉靖三年任六年致仕

吳一鵬見前嘉靖六年任本年調南京吏部

桂萼見前嘉靖六年任七年攺吏部

方獻夫見前嘉靖七年任八年攺吏部

李時見前嘉靖八年任十年入閣

夏言見前嘉靖十年任十六年入閣

嚴嵩見前嘉靖十六年任二十一年入閣

張璧見前嘉靖二十一年任二十三年入閣

費宷江西鉛山人正徳辛未進士嘉靖二十三年任二十七年卒

孫承恩直恩華亭人正徳辛未進士嘉靖二十九年任本年致仕

徐階見前嘉靖二十九年任三十一年入閣

歐陽徳江西泰和人嘉靖癸未進士三十一年任三十三年卒

王用賓見前嘉靖三十三年任三十五年調南京吏部

吳山江西髙安人嘉靖乙未及第三十五年任四十年閒住

袁煒見前嘉靖四十年任本年入閣

嚴訥見前嘉靖四十年任四十二年攺吏部

李春芳見前嘉靖四十三年任

董份浙江烏程人嘉靖辛丒進士四十四年任本年爲民

髙拱見前嘉靖四十四年任四十五年入閣

髙儀見前嘉靖四十五年任隆慶二年致仕再起

殷士儋見前隆慶二年任四年入閣

潘晟浙江新昌人嘉靖辛丑及第隆慶四年任六年致仕萬曆四年自南吏部再入八年致仕

呂調陽見前隆慶六年任本年入閣

陸樹聲直隸華亭人嘉靖辛丒進士隆慶六年任萬曆元年致仕

萬士和直隸宜興人嘉靖辛丒進士萬曆元年任三年致仕

徐學謨直隸嘉定人嘉靖庚戌進士萬曆八年任

陳經邦福建莆田人嘉靖乙丒進士萬曆十一年任

沈鯉河南歸徳人嘉靖乙丒進士萬曆十二年任

朱賡浙江山陰人隆慶戊辰進士萬曆十六年任

於愼行山東東阿人隆慶戊辰進士萬曆十七年任

禮部尙書兼殿閣大學士者

華蓋殿張瑛

謹身殿建極殿許國翟鑾

武英殿金幼孜楊溥劉吉徐溥丘浚劉健謝遷費宏靳貴蔣冕毛紀翟鑾李時夏言顧鼎臣嚴嵩徐階李本李春芳髙拱陳以勤張居正殷士儋呂調陽張四維申時行余有丁許國王錫爵

文淵閣陳文徐溥劉健丘浚費宏靳貴蔣冕翟鑾顧鼎臣張治李本髙拱陳以勤殷士儋髙儀呂調陽申時行余有丁許國王錫爵

東閣張璧徐階王家屏

兼內閣翰林學士者

陳文萬安劉珝劉吉彭華

掌詹事府者

吳寛直隸長洲人成化壬辰狀元弘治十六年任十七年卒

白越見前正徳五年任

靳貴見前正徳七年任十年入閣

蔣冕見前正徳十年任

毛紀見前正徳十一年任

李遜學見前正徳十二年

任劉春見前嘉靖五年任

顧鼎臣見前嘉靖十四年任十七年入閣

吳一鵬見前嘉靖五年任

溫仁和四川華陽人弘治壬戌進士嘉靖八年任

霍韜廣東南海人正徳甲戌進士嘉靖十八年協任

張邦奇見前嘉靖二十一年任攺南吏部

張潮四川內江人嘉靖二十一年任二十三年卒

孫承恩見前嘉靖二十七年兼任致仕二十九年起三十年致

仕郭朴見前嘉靖三十九年任

髙儀見前隆慶五年起任

殷士儋見前萬曆二年任

趙貞吉見前萬曆二年協任

汪鏜浙江鄞縣人嘉靖丁未進士萬曆三年任

掌通政司事者

張文質直隸昌黎人正統壬戌進士成化十四年任

陳經見前嘉靖二十年任

掌鴻臚寺者

施純直隸東安人成化丙戌進士十九年任

兼掌太常寺者

呂震陜西臨潼人由進士永樂中年任

掌太常寺者

蔣守約直隸宜興人樂舞生永樂十一年任二十年加

李希安直隸大興人樂舞生天順元年任九年加

劉岌四川涪州人景泰甲戌進士弘治三年掌南太常寺

崔志端直隸宛平人樂舞生弘治四年任累加十一年卒

田景賢直隸涿州人成化乙未進士弘治十二年任累加正徳七年致仕

陳道瀛直隸淶水人樂舞生嘉靖八年任累加

徐可成直隸東安人樂舞生嘉靖十九年任累加

行邊者

趙羾河南祥符人由舉人永樂中任

勘夷者

黃綰浙江黃巖人嘉靖十八年起升兼學士勘安南夷尋奪職

掌制勅房者

張駿直隸華亭人由生員正徳五年加尋卒

掌太醫院者

許紳由醫士嘉靖二十一年加

專修藥餌者

盛端明廣東揭陽人由弘治壬戌進士嘉靖二十年任

顧可學直隸無錫人由弘治乙丒進士嘉靖二十年任

總理宮觀住持掌道教者

邵元節江西貴溪人嘉靖十三年任

陶仲文湖廣黃岡人嘉靖十八年任

南京禮部尙書表

蔚綬直隸合肥人洪武中國子生洪熈元年任宣徳四年致仕

張瑛詳內閣宣徳元年調任正統元年卒

王英江西金溪人永樂甲申進士正統十三年任景泰元年卒

儀銘山東髙密人由官生景泰三年任

張惠山東徳州人永樂中監生景泰三年任天順元年致仕

鄒幹見前成化五年任

倪謙應天上元人正統己未及第成化十二年任十三年致仕

李本四川富順人正統戊辰進士成化二十年任次年卒

耿裕見前成化二十二年由吏部調任

黎淳湖廣華容人天順丁丒狀元弘治元年任四年致仕

劉璋福建南平人天順丁丒進士弘治四年任

童軒江西鄱陽人南京欽天監籍景泰辛未進士弘治七年任十年致仕

謝緩江西安樂人景泰甲戌進士弘治十年任十五年卒

王宗彛直隸束鹿人成化丙戌進士弘治十五年任正徳元年致仕

劉忠詳內閣正徳二年任

江瀾浙江仁和人成化戊戌進士正徳三年任四年卒

張澯見前正徳四年任孫需見前正徳四年任

張憲江西徳興人成化壬辰進士正徳四年任本年致仕後起南工部

朱恩直隸華亭人成化甲辰進士正徳五年任本年致仕

柴升河南內鄕人成化丁未進士正徳五年任喬宇見前正徳六年任

李遜學見前正徳十年任

吳儼直隸宜興人成化丁未進士正徳十一年任十二年卒

邵寶直隸無錫人成化甲辰進士正徳十四年起本部尙書以終養辭十六年再起未任卒

楊亷江西丰城人成化丁未進士嘉靖元年任本年致仕卒

秦金見前嘉靖元年任二年遷戶部

顏頥壽湖廣巴陵人弘治庚戌進士嘉靖二年任

沈冬魁直隸阜城人弘治庚戌進士嘉靖二年任六年致仕

劉龍見前嘉靖七年任嚴嵩詳內閣嘉靖十一年任

湛若水見前嘉靖十二年任

霍韜廣東南海人正徳甲戌進士嘉靖十五年任

熊浹見前嘉靖十八年任

張璧詳內閣嘉靖十九年

任閔楷見前嘉靖二十四年任

王學夔見前嘉靖二十四年任

萬鏜見前嘉靖三十一年任

王崇慶見前三十一年任

葛守禮見前三十四年任三十五年致仕

閔如霖浙江烏程人嘉靖壬辰進士三十五年任三十六年致仕

孫升浙江余姚人嘉靖乙未進士及第三十六年任三十九年卒

李璣江西丰城人嘉靖乙未進士三十九年任四十二年致仕

尹臺江西永新人嘉靖乙未進士四十二年任四十四年爲民

王廷四川南充人嘉靖四十五年推未任攺都察院左都禦史

毛愷浙江江山人嘉靖四十五年推未任攺南京吏部

林庭機福建閩縣人嘉靖乙未進士隆慶元年任本年致仕

吳嶽見前隆慶元年任趙貞吉詳內閣隆慶元年任二年攺掌詹事府

裴宇山西澤州人嘉靖辛丒進士隆慶二年任三年丁憂

吳山見前隆慶三年起未任準致仕

潘晟見前隆慶四年起未任攺北秦鳴

雷浙江臨海人嘉靖甲辰狀元隆慶五年任

林燫福建閩縣人庭機之子嘉靖丁未進士萬曆二年任丁憂

翁大立浙江余姚人嘉靖戊戌進士萬曆四年任攺兵部

陶承學浙江會稽人嘉靖丁未進士萬曆五年任

劉斯潔順天昌平人嘉靖丁未進士萬曆九年任

林士章福建漳浦人嘉靖己未及第九年未上致仕

楊成直隸吳縣人嘉靖丙辰進士萬曆十一年任

袁洪愈直隸吳縣人嘉靖丁未進士萬曆十二年任

姜寶直隸丹陽人嘉靖癸丒進士萬曆十五年任

王隸誨廣東安定人隆慶戊辰進士萬曆十七年任

掌南太常寺者章文劉岌

弇山堂別集卷四十九

●欽定四庫全書

弇山堂別集卷五十

﹝明﹞王世貞撰

△兵部尙書表

陳寧湖廣茶陵人卽陳亮洪武元年任本年謫松江府知府

單安仁直隸鳳陽人故元樞密院判丁酉年歸附洪武元年任二年辭歸六年起山西行省參知政事八年再起任十年致仕後給二品誥命

安統國初入仕洪武二年任本年調山西行省參政

劉誠國初入仕洪武三年任三年免

滕徳懋詳戶部尙書直隸長洲人洪武三年任

劉貞國初入仕洪武三年任四年調治書侍禦史

吳琳詳吏部洪武四年任

樂韶鳳直隸全椒人元末歸附洪武五年任八年移病致仕起國子祭酒

劉仁湖廣武昌人卽劉任僞夏丞相洪武六年任七年出爲湖廣行省參知政事卒

李徵直隸山陽人洪武初年國子生十年任十二年免

董俊山西太原人洪武初年舉人才十二年任十三年致仕

唐鐸直隸虹縣人元末從軍洪武十三年任十五年降監察禦史二十一年再任二十二年致仕二十六年再起兼詹事

何禮直隸淸苑人洪武初年薦舉十五年任十六年免

兪綸洪武初年薦舉十六年任十七年致仕

溫祥卿山西人流寓浙江長興縣國初舉儒士洪武十七年任十八年降刑部主事歷四川布政任卒

趙仁山東寧海人洪武初年薦舉十八年任二十一年卒於官

沈溍浙江錢塘人洪武乙丒進士二十二年任二十三年攺工部復任本年免

秦逵直隸宣城人洪武乙丒進士二十三年任本年復還工部

馬麟直隸大名人洪武中薦舉二十四年以大理寺丞署尙書事本年回寺

茹瑺湖廣衡山人洪武中國子生二十五年任三十一年攺吏部本年出掌河南布政司建文元年復任四年以功封忠誠伯仍任永樂七年下獄卒

齊泰應天溧水人洪武戊辰進士三十一年任建文四年死難

鐵鉉河南鄧州人洪武中國子生建文二年任參贊軍務四年死節

劉儁湖廣江陵人洪武乙丒進士建文四年任掌部事永樂六年再徵安南死難

金忠浙江鄞縣人靖難師起以儒士用永樂元年任二年兼詹事府詹事十三年卒

方賓浙江錢塘人洪武中國子生永樂七年任十九年自殺

陳洽直隸武進人洪武中薦舉永樂十三年任十五年命鎭守交址兼掌布按二司事宣徳元年討黎利師潰死

趙羾河南祥符人鄕貢舉人永樂十五年任二十一年攺南刑部

李慶順天順義人洪武末年國子生永樂十九年任宣徳元年徵交址卒於軍

張本山東東阿人洪武末年國子生宣徳元年任兼戶部事六年卒

許廓河南襄城人建文己夘鄕舉宣徳六年任七年卒

王驥直隸束鹿人永樂丙戍進士宣徳九年任正統六年徵麓川封靖逺伯天順元年起掌部尋解任

柴車浙江錢塘人建文己夘鄕舉正統三年任理軍務五年召理部事六年卒於官

徐晞直隸江陰人永樂中邑吏正統七年任十年卒

鄺埜湖廣宜章人永樂辛夘進士正統十一年任十四年扈北徵死

於謙浙江錢塘人永樂辛丒進士正統十四年任天順元年爲權姦所害

儀銘山東髙宻人永樂末年恩蔭景泰三年任協理部事五年卒

石璞河南夏邑人永樂辛夘鄕舉景泰七年任協理部事天順元年致仕

陳汝言直隸潼關衛籍正統壬戌進士天順元年任本年下獄死

馬昂見前天順二年任八年調戶部

王竑陜西河州衛籍湖廣江夏人正統己未進士天順八年任成化元年致仕卒

王復順天固安人正統壬戌進士成化元年任加太子少保二年調工部

白圭直隸南宮人正統壬戌進士成化二年任十一年卒

程信直隸休寧人河間沈陽中屯衛籍正統壬戌進士成化四年任七年調南京卒

項忠浙江嘉善人正統壬戌進士成化十一年任十三年除名

餘子俊四川靑神人景泰辛未進士成化十三年任十六年丁憂二十一年再任尋致仕二十三年再任弘治二年卒

陳鉞直隸獻縣人天順丁丒進士成化十六年任十八年爲民

張鵬直隸淶水人景泰辛未進士成化十八年任加太子少保二十一年致仕

馬文升見前成化二十一年任二十三年調南京兵部弘治二年再任十四年攺吏部

劉大夏湖廣華容人天順甲申進士弘治十四年召任十八年致仕

許進見前正徳元年任

閻仲宇陜西隴州人成化乙未進士正徳二年任本年致仕

劉宇詳內閣正徳二年任三年攺吏部曹元詳內閣正徳三年任

胡汝礪應天溧陽人寧夏左屯衛籍成化丁未進士正徳五年進尙書未任卒

王敞浙江西安人南京錦衣衛籍成化辛丒進士正徳五年任六年攺掌通政司

何鑑浙江新昌人成化己丑進士正徳六年任八年致仕

陸完見前正徳八年任十年攺吏部

王瓊見前正徳十年任十六年攺吏部

王憲山東東平人弘治庚戌進士正徳十六年任本年致仕嘉靖十年再任十四年致仕

彭澤陜西蘭州衛籍湖廣長沙人弘治庚戌進士正徳十六年任嘉靖二年致仕

金獻民四川綿州人成化甲辰進士嘉靖二年任四年致仕

李鉞河南祥符人弘治丙辰進士嘉靖四年任五年致仕

王時中山東黃縣人弘治庚戌進士嘉靖五年任七年致仕

胡世寧浙江仁和人弘治癸丒進士嘉靖七年任八年致仕卒

李承勛湖廣嘉魚人弘治癸丒進士嘉靖八年任十年卒

張瓚直隸滄州人弘治乙丒進士嘉靖十四年任二十一年卒

樊繼祖山東鄆城人正徳辛未進士嘉靖十九年任添注管事二十年出摠督宣大軍務

毛伯溫江西吉水人正徳戊辰進士嘉靖二十一年任二十三年爲民

戴金湖廣漢陽人正徳甲戌進士嘉靖二十三年任二十四年致仕

唐龍見前嘉靖二十四年任路迎山東東平人正徳戊辰進士嘉靖二十五年任二十六年致仕

王以旗應天江寧人正徳辛未進士嘉靖二十六年任二十七年調總督陜西三邊軍務

劉儲秀陜西咸寧人正徳甲戌進士嘉靖二十七年任兵部尙書疏辭忤旨閒住

郭幹直隸任丘人嘉靖戊戌進士隆慶元年任本年致仕四年再任五年致仕

霍冀山西孝義人嘉靖甲辰進士隆慶元年任四年閒住

譚綸江西宜黃人嘉靖甲辰進士隆慶六年任萬曆五年卒

王崇古山西蒲州人嘉靖辛丒進士萬曆六年任本年致仕

方逢時湖廣嘉魚人嘉靖辛丒進士萬曆六年任九年致仕

梁夢龍見前萬曆九年任十年攺吏部

吳兌浙江山陰人嘉靖己未進士萬曆十年任十一年致仕

張學顏見前萬曆十一年任十二年致仕

王遴見前萬曆十二年任十三年致仕

張佳胤四川銅梁人嘉靖癸丒進士萬曆十四年任十五年致仕

嚴淸見前萬曆十五年以吏部尙書召掌部未上

王一鶚直隸曲周人嘉靖癸丑進士萬曆十五年任

兵部尙書兼殿閣大學士者

趙廷瑞直隸開州人正徳辛巳進士嘉靖二十七年任二十八年養疾

範鏓江西樂平人遼東沈陽衛籍正徳丁丒進士嘉靖二十八年推尙書疏辭忤旨閒住

翁萬達廣東揭陽人嘉靖丙戌進士二十八年任本年丁憂後兩起未任卒

丁汝夔山東沾化人正徳辛巳進士嘉靖二十八年任二十九年坐法

王邦瑞河南宜陽人正徳丁丒進士嘉靖二十九年任三十年革職

趙錦順天良鄕人正徳丁丒進士嘉靖三十年任三十一年謫戍

聶豹江西永丰人正徳丁丒進士嘉靖三十二年任三十四年閒住

楊博見前三十四年任三十五年丁憂三十七年起總督任四十五年攺吏部隆慶五年以吏書掌兵書

許論進子嘉靖丙戌進士三十四年任三十七年革職

趙炳然四川劍州人嘉靖乙未進士四十五年任隆慶元年養病華蓋殿楊士奇東閣彭時謝遷

尙書兼內閣學士者

彭時商輅尹直

尙書提督團營及協理戎政者

李承勛見前嘉靖六年以兵部尙書兼左都禦史不妨院事兼任

伍文定湖廣松滋人弘治己未進士嘉靖七年以兵部尙書兼右都禦史専任未上回籍

王廷相河南儀封人弘治壬戌進士十一年以尙書左都禦史兼任

劉天和湖廣麻城人正徳戊辰進士嘉靖二十年専任二十一年致仕

史道順天涿州人正徳丁丒進士嘉靖三十年任始攺協理本年致仕

王邦瑞河南宜陽人正徳丁丒進士嘉靖三十九年起任四十一年卒

江東山東朝城人嘉靖己丒進士四十一年起任本年出督

趙炳然見前嘉靖四十三年任次年出督

譚綸見前隆慶四年任

王崇古見前萬曆元年任

劉應節山東膠州人嘉靖丁未進士萬曆元年任

方逢時見前萬曆二年任

楊兆陜西膚施人嘉靖丙辰進士萬曆八年任

淩雲翼直隸太倉人嘉靖丁未進士萬曆十一年未任

張佳胤四川銅梁人嘉靖庚戌進士萬曆十一年任

傅希摯直隸衡水人嘉靖丙辰進士萬曆十六年任

鄭洛直隸安肅人嘉靖丙辰進士萬曆十七年任

尙書掌都察院者

李承勛見前及詳左都

王廷相見前及詳左都

汪鋐見前及詳右都

毛伯溫見前及詳右都

熊浹見前及詳右都

趙錦見前

鎭守者

孫原貞江西徳平人永樂乙未進士景泰二年鎭守浙江

總督軍務者

王驥見前正統二年徵西羌六年徵麓川

柴車見前正統二年督甘涼等處

餘子俊見前成化十年總督大同等處

金獻民見前嘉靖三年提督陜西等處

楊一淸見前嘉靖四年總督陜西等處

王憲見前嘉靖五年總制陜西等處

王瓊見前嘉靖七年總制陜西等處

唐龍見前嘉靖十年總督陜西等處

毛伯溫見前嘉靖十八年提督宣大等處

劉天和見前嘉靖十九年總督陜西三邊加升

楊守禮見前嘉靖二十年總督陜西三邊加升

樊繼祖見前嘉靖二十年總督宣大等處

蔡經卽張經見前嘉靖二十年總督兩廣加升

翟鵬直隸灤州人正徳戊辰進士嘉靖二十二年總督宣大等處加升

王以旗見前嘉靖二十七年總督陜西三邊

翁萬達見前嘉靖二十八年總督宣大加升

蘓佑山東濮州人嘉靖丙戌進士三十一年總督宣大加升

許論見前嘉靖三十二年總督宣大加升

楊博見前嘉靖三十六年總督宣大等處

胡宗憲直隸績溪人嘉靖三十九年總督浙直兼督江西福建加升

江東見前嘉靖四十三年總督宣大等處

趙炳然見前嘉靖四十五年總督宣大等處

王崇古見前隆慶二年總督宣大加升

王之誥湖廣石首人隆慶三年總督陜西三邊加升

戴才直隸滄州人嘉靖甲辰進士隆慶五年總督陜西三邊加升

石茂華山東益都人嘉靖甲辰進士萬曆二年總督陜西三邊加升

殷正茂見前萬曆三年總督兩廣加升

楊兆陜西膚施人萬曆三年總督薊遼加升

梁夢龍見前萬曆七年總督薊遼加升

陳瑞福建長樂人嘉靖癸丒進士萬曆九年總督兩廣

吳兌見前萬曆十年總督薊遼加升

鄭洛直隸安肅人萬曆十一年總督宣大加升

張佳胤見前萬曆十一年總督薊遼

郜光先山西長治人嘉靖己未進士萬曆十三年總督三邊升

贊理軍務者

劉儁見前永樂五年贊理徵安南軍務

陳洽見前永樂七年贊理徵安南軍務

李慶見前洪熈元年贊理徵安南軍務

充行邊使者

翟鑾見內閣嘉靖十八年攺任按行九邊

督理河漕者

淩雲翼見前萬曆八年任

巡撫者

呂光洵浙江新昌人嘉靖壬辰進士四十四年雲南巡撫加升

掌布按二司者

陳洽見前掌交址布按二司

掌布政司者

茹瑺見前建文元年出掌河南布政司

兼大理寺卿者

王驥見前正統三年帶俸程信見前成化四年帶俸

南京兵部尙書表

張本見前永樂二十二年任

甄庸順天宛平人宣徳元年以工部尙書兼掌

徐琦陜西寧夏衛籍浙江錢塘人永樂乙未進士正統五年任景泰三年致仕

張純湖廣江陵人永樂辛丒進士景泰五年任天順元年致仕

蕭維禎江西廬陵人宣徳庚戌進士天順七年任成化元年致仕

李賓直隸順義人正統乙丒進士成化元年任

程信見前成化七年任九年致仕

原傑山西陽城人正統乙丒進士成化十二年升未任卒

王恕見前陜西三原人成化十四年任十五年攺巡撫二十二年再任二十三年致仕

薛逺見前成化十五年任十六年致仕

陳俊見前成化十六年任

馬文升見前成化二十二年任二十三年攺北左都禦史

耿裕見前成化二十三年任弘治元年遷禮部

張鎣直隸華亭人正統戊辰進士弘治元年任六年卒

侯瓚直隸雄縣人景泰甲戌進士弘治六年任九年致仕

張悅直隸華亭人天順庚辰進士弘治九年任加太子少保十二年致仕

倪嶽見前弘治十二年任十三年遷吏部

秦民悅見前弘治十三年任十四年丁憂

王繼河南祥符人成化丙戌進士弘治十四年任十六年致仕

韓文見前弘治十六年任

王軾湖廣公安人天順甲申進士弘治十七年任正徳元年致仕

林瀚福建閩縣人成化丙戌進士正徳元年任二年降浙江參政致仕

何鑑見前正徳二年任

柴升河南內鄕人成化丁未進士正徳六年任七年致仕

劉機見前正徳七年起任九年致仕

張澯見前正徳九年任十年致仕

喬宇見前正徳十年任十六年攺北吏部

王守仁浙江余姚人弘治己未進士正徳十六年升未上封新建伯嘉靖元年丁憂

廖紀見前嘉靖元年任

陶琰山西絳州人成化辛丒進士嘉靖元年任三年致仕

秦金見前嘉靖二年任本年召爲戶部十四年再任十五年致仕

李充嗣四川內江人成化丁未進士嘉靖二年任七年致仕

王憲見前嘉靖七年任

胡世寧見前嘉靖九年起未任

王廷相河南儀封籍山西潞州人弘治壬戌進士嘉靖九年任十一年攺左都禦史

劉龍山西襄垣人弘治己未及第嘉靖十二年任十四年致仕

王軏萬全開平衛籍直隸江都人弘治己未進士嘉靖十五年任十八年致仕

湛若水見前弘治乙丒進士嘉靖十八年任十九年致仕

熊浹見前嘉靖十九年任

王堯封見前嘉靖二十一年起任本年致仕

張邦奇見前嘉靖二十二年任二十三年卒

宋景江西奉新人弘治乙丒進士嘉靖二十三年任

胡訓江西南昌人弘治壬戌進士嘉靖二十五年任二十六年致仕

韓邦奇陜西朝邑人正徳戊辰進士嘉靖二十六年任二十八年致仕

王學夔江西安福人正徳甲戌進士嘉靖二十八年任本年致仕

韓士英見前正徳甲戌進士嘉靖二十九年任攺戶部

屠楷廣西臨桂人嘉靖癸未進士三十一年任三十二年致仕

潘潢直隸婺源人正徳辛巳進士嘉靖三十二年任本年致仕

張經見前嘉靖三十二年任三十三年攺兼都察院右都禦史總督浙直軍務

周延江西吉水人嘉靖癸未進士三十三年任

張時徹浙江鄞縣人嘉靖癸未進士三十四年任本年閒住

張鏊江西南昌人嘉靖丙戌進士三十四年任三十九年閒住

江東見前嘉靖三十九年任四十年聴調

李遂江西丰城人嘉靖丙戌進士四十年任四十四年致

仕郭幹見前嘉靖四十五年任

趙大佑浙江太平人嘉靖乙未進士隆慶元年起乞終養未任

郭宗臯山東福山千戶所人嘉靖己丒進士隆慶元年任本年致仕

劉采湖廣麻城人嘉靖己丒進士隆慶元年任四年致仕

吳嶽見前隆慶四年任本年卒

王之誥湖廣石首人嘉靖甲辰進士隆慶四年任攺刑部

劉體幹直隸東安人嘉靖甲辰進士隆慶六年任

戴才見前萬曆二年任

劉光濟見前萬曆三年任四年致仕

翁大立見前萬曆四年任五年閒住

楊兆見前萬曆五年任攺北

淩雲翼見前萬曆六年任攺河漕

潘季馴見前萬曆八年任十年攺刑部

王遴直隸霸州人嘉靖丁未進士萬曆十年任

劉堯誨湖廣臨武人嘉靖癸丒進士萬曆十一年任

郭應聘福建莆田人嘉靖庚戌進士萬曆十二年任

傅希摯直隸衡水人由嘉靖丙辰進士萬曆十四年任

李世達陜西涇陽人由嘉靖丙辰進士萬曆十五年任

陰武卿四川內江人由嘉靖丙辰進士萬曆十五年任

吳文華福建連江人由嘉靖丙辰進士萬曆十六年任

楊成直隸長洲籍吳縣人由嘉靖丙辰進士萬曆十七年任

△刑部尙書表

周禎應天江寧人國初歸附洪武元年任本年遷治書侍禦史尋調廣東行省參知政事二年冬再任三年復致仕

錢唐浙江象山人洪武元年以明經任二年致仕

世家寶河南臨潁人故元集賢院學士歸附洪武二年任本年坐事降廬陵知縣召還授兵馬副指揮使歷兩浙運同臨安府知府致仕

周湞江西鄱陽人國初舉文學洪武三年拜尙書初入官責胥吏貶惠州府經歷

郎本中見前洪武三年任

程徐浙江鄞縣人故元兵部尙書歸附洪武三年任卒官

班用吉河南延津人洪武元年舉儒士三年任四年降江西副使升參政坐事免歷應天府尹調四川按察使卒

劉惟謙吳元年薦舉洪武四年任本年調四川行省參政六年再任七年免

李質廣東徳慶人故元樞密同僉歸附洪武五年任本年攺浙江行省參知政事卒官

楊容浙江新昌人故元官入仕洪武五年任本年坐法

吳云直隸宜興人故元國子生洪武五年任六年出爲湖廣行省參知政事出使雲南被害

李敬直隸江都人一名鴻漸洪武元年舉文學六年任本年致仕後起國子祭酒罪免

李儼卽民瞻見前直隸大興人洪武六年任

孫堯洪武初年薦舉六年任本年調四川行省參政後坐事免

唐鐸見前洪武七年任本年攺太常寺卿尋丁憂十九年再任三十一年攺兵部

馮冕河南孟縣人洪武初年舉儒士七年任十年以疾致仕

邢懋山東武定人洪武初年薦舉十年任本年免

馮諒直隸興化人洪武初年舉人才十一年任十二年免

趙翥河南永寧人洪武七年舉儒士十二年任本年免

呂宗藝山東東平人故元中書參政歸附洪武十二年任十三年免

胡楨浙江錢塘人國初舉禦史臺吏洪武十四年任本年免

王旹見前洪武中薦舉十四年任

開濟河南洛陽人洪武初年舉明經十五年任十六年坐法

劉逵河南項城人洪武初年舉人才十七年任本年免

王惠迪洪武中薦舉十七年任十八年坐法

趙勉見前洪武二十二年任

楊靖見前洪武二十三年任二十六年攺都察院

夏恕河南洛陽人洪武中舉賢良二十八年任三十一年免

暴昭山西浮山人洪武中薦舉三十一年任建文元年充北平采訪使四年靖難師入京被執以節死

侯泰洪武中薦舉建文二年任四年靖難師起被執以節死

李希明浙江東陽人洪武丙子舉孝亷建文四年以江西參政攝部事本年卒

鄭賜見前建文四年任

呂震見前永樂三年任

劉觀見前永樂六年任

吳中山東武城人監生以大寧都司經歷升永樂十四年任十九年下獄

金純直隸泗州人洪武中太學生永樂二十二年任宣徳四年致仕

魏源江西建昌人永樂丙戌進士宣徳十年任正統八年致仕

王質直隸太湖人永樂甲午鄕舉正統八年任本年以失囚謫官後起戶部尙書未任卒

金濓見前正統九年任

兪士悅直隸長洲人永樂乙丒進士正統十四年任天順元年謫戍遼東

軒輗河南鹿邑人永樂甲辰進士天順元年任本年致仕

劉廣衡江西萬安人永樂甲辰進士天順元年任本年致仕

陸瑜浙江鄞縣人宣徳癸丒進士天順三年任成化八年致仕

王槪江西廬陵人正統壬戌進士成化八年任十年卒

項忠見前成化十年任

董方順天漷縣籍山西忻州人正統乙丒進士成化十一年任十三年致仕

林聰福建寧徳人正統己未進士成化十三年任十九年致仕

張鎣見前成化十九年任二十年丁憂

杜銘四川金堂人正統乙丒進士成化二十年任二十三年致仕

何喬新江西廣昌人景泰甲戌進士弘治元年任四年致仕

彭韶福建莆田人天順丁丒進士弘治四年任六年致仕

白昂直隸武進人天順丁丒進士弘治六年任十三年致仕

閔珪浙江烏程人天順甲申進士弘治十三年任正徳二年致仕

屠勲浙江平湖人成化己丒進士正徳二年任三年致仕

王鑑之浙江山陰人成化丙戌進士正徳三年任四年致仕

洪鍾浙江錢塘人成化乙未進士正徳四年任五年兼左都禦史總制川湖軍務

劉璟河南鄢陵人成化乙未進士正徳五年任六年致仕

何鑑見前正徳六年任

張子麟直隸槁城人成化甲辰進士正徳七年任十六年給假

林俊福建莆田人成化戊戌進士正徳十六年任嘉靖二年致仕

金獻民見前嘉靖二年任

趙鑑山東壽光人成化丁未進士嘉靖三年任五年致仕

顏頥壽見前嘉靖五年任六年以大獄閒住

李承勛見前嘉靖六年任

胡世寧見前嘉靖六年任

髙友璣浙江樂淸人弘治庚戌進士嘉靖七年任八年閒住

周倫直隸昆山人弘治丙辰進士嘉靖七年任本年調南京刑部尙書

許贊詳內閣河南靈寶人嘉靖八年任

王時中見前嘉靖十年起任十二年致仕

聶賢四川長壽人弘治庚戌進士嘉靖十二年起任十四年致仕

唐龍見前嘉靖十四年任十七年終養

楊志學彭城衛籍湖廣長沙人弘治癸丒進士嘉靖十七年任十八年致仕

周期雍江西寧州人正徳戊辰進士嘉靖十八年仕十九年致仕

錢如京直隸桐城人弘治壬戌進士嘉靖十九年任二十年致仕

吳山直隸吳江人正徳戊辰進士嘉靖二十年任二十一年爲民

聞淵見前嘉靖二十一年任

屠僑浙江鄞縣人正徳辛未進士嘉靖二十六年任

諭茂堅四川榮昌人正徳辛未進士嘉靖二十六年任二十八年致仕

劉訒河南鄢陵人本部尙書璟子正徳丁丒進士嘉靖二十八年任本年爲民

李士翺見前嘉靖二十八年任

顧應祥浙江長興人弘治乙丒進士嘉靖二十九年任三十年調南京刑部

萬鏜見前嘉靖三十年任

應大猷浙江僊■﹝屍外立內﹞人正徳甲戍進士嘉靖三十一年任本年致仕

何鰲浙江山陰人正徳丁丒進士嘉靖三十一年任三十五年致仕

歐陽必進見前嘉靖三十五年任三十六年攺工部賈應春見前嘉靖三十六年任三十七年攺戶部

鄭曉浙江海鹽人嘉靖癸未進士三十八年任三十九年閒住

潘恩詳都察院左都禦史直隸上海人嘉靖三十九年任

閔煦直隸任丘人嘉靖乙未進士四十年任本年丁憂

馮天馭湖廣蘄州人嘉靖乙未進士四十年任本年閒住

蔡雲程浙江臨海人嘉靖乙丒進士四十年任四十一年丁憂

張永明浙江烏程人嘉靖乙未進士四十一年任攺都察院左都禦史

黃光升福建晉江人嘉靖己丒進士四十一年任隆慶元年致仕

毛愷浙江江山人嘉靖乙未進士隆慶元年推二年任四年致仕

葛守禮見前隆慶四年起任攺左都禦史

劉自彊河南扶溝人嘉靖甲辰進士隆慶四年任六年致仕

王之誥湖廣石首人嘉靖甲辰進士隆慶六年任萬曆二年終養

王崇古見前萬曆三年任五年遷兵部

劉應節山東濰縣人嘉靖丁未進士萬曆五年任本年罷

吳百朋浙江義烏人嘉靖丁未進士萬曆五年任六年卒

嚴淸見前萬曆六年任十年攺吏部

潘季馴浙江烏程人嘉靖庚戍進士萬曆十一年以太子少保任

舒化江西臨川人嘉靖己未進士萬曆十一年任

李世達見前萬曆十五年任

刑部尙書正兼左都禦史掌都察院者

洪鍾見前

總督軍務者

洪鍾見前

鎭守者

薛希璉見前

巡撫者

趙羾魏源俱見前

弇山堂別集卷五十

●欽定四庫全書

弇山堂別集卷五十一

﹝明﹞王世貞撰

南京刑部尙書表

趙羾見前永樂二十二年攺任宣徳五年致仕

施禮順天東安人洪武丁丒進士宣徳五年任正統七年致仕

楊寧見前景泰二年攺任天順元年致仕

薛希璉浙江麗水人宣徳庚戌進士天順元年任本年卒

耿九疇山西平定人永樂甲辰進士天順元年任四年卒

蕭維禎見前天順四年任

劉孜江西萬安人正統乙丒進士天順八年任成化四年致仕

周瑄山西陽曲人應天江寧附籍宣徳乙夘舉人成化四年任十年致仕

張瑄應天江浦人正統壬戌進士成化十八年任

何喬新見前江西廣昌人成化二十三年任

鄭時直隸舒城人景泰辛未進士弘治四年任八年致仕

閔珪見前弘治八年任

戴珊見前弘治九年任

翟瑄河南洛陽人天順甲申進士弘治十三年任十四年致仕

王繼見前弘治十四年任

陳道直隸盱眙人天順甲申進士弘治十四年任十七年致仕

樊瑩浙江常山人天順甲申進士弘治十七年任十八年致仕

張敷華江西安福人天順八年進士弘治十八年任

鍾藩畱守前衛籍浙江崇徳人本姓潘成化甲戊進士弘治十八年任正徳元年致仕

何鑑見前正徳元年任洪鍾見前正徳三年任

吳洪直隸吳江人成化乙未進士正徳四年任本年致仕

劉纓江西新淦人直隸蘓州衛籍成化戊戌進士正徳五年任八年致仕

孫需見前正徳八年任

陳壽遼東寧逺衛籍江西新淦人成化壬辰進士正徳九年由南京兵部侍郎乞休進官致仕

戈瑄直隸景州人成化乙未進士正徳九年任十四年致仕卒

金獻民見前正徳十六年任

趙鑑見前正徳十六年任

邊憲詳都察院左都禦史直隸任丘人弘治庚戌進士嘉靖二年任

孟鳳山東曲阜人弘治庚戌進士嘉靖三年任四年卒

聶賢見前嘉靖五年任李承勛見前嘉靖五年任

方良永福建莆田人弘治庚戌進士嘉靖六年升尙書未任卒

髙友璣見前浙江樂淸人嘉靖七年任

何詔浙江山陰人弘治丙辰進士嘉靖七年攺未任

周倫見前嘉靖七年任十三年致仕

聞淵見前嘉靖十二年任周用見前嘉靖十八年任

周金見前嘉靖二十年任

顧璘應天上元籍直隸吳縣人弘治丙辰進士嘉靖二十年任二十三年閒住

唐龍見前嘉靖二十三年起本部尙書未任本年攺兵部

屠僑見前嘉靖二十六年任

劉訒見前嘉靖二十八年任

傅炯江西進賢人嘉靖癸未進士二十八年任三十一年致仕

顧應祥見前嘉靖三十年調任三十二年致仕

梁尙徳江西星子人嘉靖丙戌進士三十三年任三十五年致仕

翁溥浙江諸曁人嘉靖己丒進士三十三年任三十六年卒

馮嶽浙江慈溪人嘉靖丙戌進士三十六年任三十八年致仕

蔡雲程見前嘉靖三十八年任

盧勲浙江縉雲人嘉靖壬辰進士四十年任四十三年致仕

趙大佑見前四十二年任四十四年致仕隆慶元年再起未任

朱衡江西萬安人嘉靖壬辰進士四十四年推未任攺工部總理河道

錢邦彥直隸吳縣人嘉靖乙未進士四十四年任隆慶元年致仕

孫植浙江平湖人嘉靖乙未進士隆慶元年任三年致仕

黃光升見前隆慶四年起未任致仕

陳其學山東登州衛人嘉靖甲辰進士隆慶四年任五年致仕

李遷江西新建人嘉靖辛丒進士隆慶五年升未任養病

王國光見前隆慶五年升未任攺戶部總儲尙書

林云同福建莆田進士萬曆三年起未任

謝登之見前隆慶五年任萬曆二年攺戶部

趙錦見前萬曆三年任

楊兆見前萬曆五年任

何寛見前萬曆六年任

陳瑞福建長樂人由嘉靖丙辰進士萬曆八年任

殷正茂見前萬曆十年任

陳道基福建同安人由嘉靖庚戌進士萬曆十一年任

姜寶見前萬曆十四年任

陸光祖浙江平湖人由嘉靖丁未進士萬曆十六年任十七年攺吏部

王世貞直隸太倉人由嘉靖丁未進士萬曆十七年任

△工部尙書表

單安仁見前洪武元年由將作卿任

孫克義故元平章事歸附洪武二年任本年升河南行省參政張文不知何處人洪武二年任

李廷桂河南洛陽人元末歸附洪武二年任本年免

安然詳禦史大夫河南祥符人直隸潁州籍洪武二年任五年升河南行省參知政事

朱守仁直隸徐州人元末入仕洪武三年任本年升北平參政以太僕寺卿致仕

黃肅洪武五年任六年致仕

李敏直隸潁州人洪武初年舉人才六年任七年升江西行省參知政事九年再任本年卒

薛祥直隸無爲人元末歸附洪武八年任九年升北平布政使十三年再任十四年杖死

王虎洪武初年舉人才九年任十二年免

趙翥詳刑部尙書河南永寧人洪武十年任

余文升直隸丹徒人洪武初年舉人才十二年任十三年免

趙俊洪武初年舉人才十五年任十七年免

麥志徳廣東連山人姓嚴洪武初年以孝弟力田舉十七年任十八年坐累伏法

徐本江西﹝闕﹞人洪武初年舉人才十八年任二十年免

潘孟舉陜西澄城人洪武中薦舉二十年任二十二年免

秦逵見前二十二年任二十三年調兵部本年復任二十五年致仕

沈溍見前洪武二十三年任

嚴震直浙江烏程人洪武庚午以賢良舉二十六年任二十七年降禦史歷都察院右都禦史三十年再任本年致仕建文四年起撫山西卒

王儁洪武中舉人才二十八年任二十九年免

孫顯河南信陽人洪武丁夘鄕舉二十九年任三十年免

鄭賜見前洪武三十一年任

黃福見前建文四年任永樂三年攺北京行部

宋禮河南永寧人洪武中歲貢永樂三年任四年出四川采木七年事竣還京九年出浚會通河十年再命督木四川兼巡撫十七年勑取回京二十年卒

李慶詳兵部尙書順天順義人永樂十九年定鼎北京掌部事本年攺兵部加太子少保

金純詳刑部尙書直隸泗州人永樂二十二年由禮部尙書攺任本年遷刑部

黃福詳南京戶部尙書山東昌邑人永樂二十二年由工部尙書鎭撫交址召還本部命兼詹事府事宣徳元年仍掌交址布按二司事三年又回部四年經略漕運

吳中山東武城人洪武末年國子生永樂十年授任十四年攺刑部下獄二十二年復任正統七年卒

王巹陜西郿縣人永樂末年監生正統八年任十一年致仕

石璞見前正統十一年任景泰六年攺兵部

江淵四川江津人宣徳庚戌進士由內閣吏左侍郎兼翰林院學士景泰六年升任天順元年謫戍

趙榮福建閩縣人陜西通渭縣籍正統中舉楷書上員天順元年任七年卒

白圭見前天順七年任

王復見前成化二年由兵部調任加太子少保十六年致仕

劉昭見前成化十六年任二十二年攺戶部

李裕見前成化二十二年任二十三年攺吏部

謝一夔江西新建人天順庚辰狀元成化二十二年任二十三年卒

賈俊直隸束鹿人景泰庚午鄕舉成化二十三年任弘治六年卒

劉璋見前弘治七年任九年致仕

徐貫浙江淳安人天順丁丒進士弘治九年任十三年致仕

曾鑑湖廣桂陽人天順甲申進士弘治十三年任正徳二年卒

李鐩河南湯陰人成化壬辰進士正徳二年任三年致仕五年再起任十六年致仕

洪鍾見前正徳四年任

才寛直隸遷安人成化戊戌進士正徳四年任

畢亨山東新城人成化乙未進士正徳四年任五年致仕

林俊詳刑部尙書福建莆田人正徳十六年起未任攺刑部

陶琰見前嘉靖元年任

趙璜江西安福人弘治庚戌進士嘉靖元年任六年致仕十年再起未任卒

童瑞四川犍爲人弘治庚戌進士嘉靖六年任七年致仕

劉麟江西安仁人南京廣洋衛籍弘治丙辰進士嘉靖七年任八年致仕

章拯浙江蘭溪人弘治壬戌進士嘉靖八年任九年閒住

蔣瑤浙江歸安人弘治己未進士嘉靖九年任十一年憂制回十七年復任十九年致仕

聶賢見前嘉靖十一年起未任攺刑部

秦金見前嘉靖十一年起任十四年調南京兵部

林庭■﹝木昂﹞福建閩縣人弘治己未進士嘉靖十四年任十六年致仕

溫仁和見前嘉靖十六年任

楊志學詳刑部尙書湖廣長沙人彭城衛籍嘉靖十七年任

張潤山西臨汾人弘治壬戌進士嘉靖十九年任二十年丁憂後起南京吏部尙書卒

甘爲霖見前二十年任部事仍督工二十五年致仕

王以旗見前嘉靖二十五年任

文明江西萍鄕人錦衣衛籍正徳丁丒進士嘉靖二十六年任二十八年卒於官

李士翺見前嘉靖二十八年任

胡松直隸績溪人正徳甲戌進士嘉靖二十九年任三十年致仕

歐陽必進見前嘉靖三十年任三十三年丁憂三十六年再任加少保

吳鵬見前嘉靖三十三年任三十五年攺吏部

趙文華浙江慈溪人嘉靖己丒進士三十五年任三十六年爲民

雷禮江西丰城人嘉靖壬辰進士三十七年任累加少傅隆慶元年致仕

朱衡江西萬安人嘉靖壬辰進士隆慶元年任出督河漕加太子少保五年再任

郭朝賓山東汶上人嘉靖乙未進士萬曆二年任六年罷

李幼滋湖廣應城人嘉靖丁未進士萬曆六年任八年罷加太子少保

曽省吾湖廣鍾祥人嘉靖丙辰進士萬曆八年任十年加太子太保尋罷

楊巍見前萬曆十年任

楊兆見前萬曆十一年任

何起鳴四川內江人由嘉靖己未進士萬曆十四年任

石星直隸東明人嘉靖己未進士萬曆十五年任

専提督工程者

李友直直隸淸苑人由吏員宣徳元年任専督正統三年卒

甘爲霖見前嘉靖十五年専督十六年閒住十八年起任二十年還部

毛伯溫見前嘉靖十六年専督

周敍湖廣九溪衛籍河南息縣人正徳辛未進士嘉靖十七年専督本年降左侍郎

樊繼祖見前嘉靖二十一年起用專督采木顧璘見前嘉靖二十年任専督承天大工

何起鳴見前萬曆十三年任専督陵工

曽同亨江西吉水人嘉靖己未進士萬曆十六年升督陵工

總督軍務者

石璞見前正統七年出督廣東不作闕

白圭見前成化二年出督湖廣軍務不作闕

才寛見前正徳四年兼左都總制陜西三邊死於兵

趙文華見前嘉靖三十五年提督大軍徵倭不作闕

總理河道者

周用見前嘉靖三十二年起總河道攺漕運

治河者

朱衡見前嘉靖四十三年任作闕隆慶三年再任不作闕

吳桂芳江西新建人嘉靖甲辰進士萬曆四年升治河道兼督漕一月卒

潘季馴見前萬曆十一年治河功成升仍原任

巡撫地方者

周忱江西吉水人永樂甲申進士正統十三年由巡撫南直隸升戶書攺復原任

王永壽﹝闕﹞

李充嗣見前正徳十六年巡撫南直隸升仍原任

督易州山廠者

萬祺江西南昌人由吏員成化十七年任

掌大理寺者

杜銘見前成化十一年任

楊守隨浙江鄞縣人成化壬辰進士弘治十七年以大理卿滿考升仍任

兼大理寺卿者

石璞見前以廣東軍功兼

趙榮見前天順六年以預平曹欽功兼俱支俸

掌通政司者兪琳浙江仁和人成化丁未進士正徳十四年升任

鄭紳錦衣衛籍直隸淶水人正徳甲戌進士嘉靖二十年升任

倪光薦直隸平谷人嘉靖己未進士萬曆十四年任

掌太常寺者

陳道瀛直隸淶水人樂舞生嘉靖十七年升任

徐可成順天東安人樂舞生嘉靖二十六年升任

掌太醫院者

許紳見前嘉靖十三年升任

掌制勅房者

周惠疇不知何許人由儒士正徳十二年升任

管工作者

徐杲工部匠籍由木匠嘉靖四十一年升任加正一品服俸隆慶元年下獄戍

黎澄故安南國王弟専管火器軍器景泰中升任

管吏部左侍郎事者

董份見前嘉靖四十三年升任

南京工部尙書表

甄庸順天宛平人洪武中舉人才永樂二十二年任宣徳二年致仕

王永壽山西太原人永樂癸夘鄕舉景泰二年任三年致仕天順元年再任六年卒

王來浙江慈溪人宣徳丙午鄕舉景泰三年任天順元年丁憂卒

戴縉廣東南海人成化丙戊進士十八年任本年削籍

胡拱辰浙江淳安人正統己未進士成化二十年任二十三年致仕

黎淳見前湖廣華容人弘治元年任

程宗直隸常熟人景泰辛未進士弘治元年任二年致仕

劉宣江西安福人景泰辛未進士弘治三年任四年卒於官

侯瓉見前弘治五年任

馮貫直隸蠡縣人天順甲申進士弘治六年任九年致仕

蕭禎江西泰和人天順甲申進士弘治十年任十三年致仕

董越江西寧都人成化己丑及第弘治十三年任十五年卒

李孟陽河南雎州人成化壬辰進士弘治十五年任正徳元年致仕

陳淸山東益都人天順甲申進士正徳元年任二年致仕

韓重山西絳州人成化戊戌進士正徳二年任四年致仕

兪俊浙江麗水人成化壬辰進士正徳二年任本年卒李

善陜西隴州人成化戊戊進士正徳三年任本年致仕

張憲見前正徳六年起任本年卒

孫需見前正徳六年起任

林廷選福建長樂人成化辛丑進士正徳九年任十年致仕

柴升見前正徳十年起任十一年致仕

黃珂四川遂寧人成化甲辰進士正徳十一年任十四年致仕

洪逺直隸歙縣人成化戊戊進士正徳十四年任十五年致仕

叢蘭山東文登人弘治庚戊進士正徳十五年任嘉靖元年致仕

崔文奎山東新泰人成化甲辰進士嘉靖元年任四年致仕

吳廷舉廣西梧州守禦千戶所籍蒼梧人成化丁未進士嘉靖三年任四年致仕

陳雍浙江余姚人成化甲辰進士嘉靖四年任尋致仕

張嵿浙江蕭山人成化丁未進士嘉靖四年任六年致仕

胡世寧見前嘉靖六年任本年攺都察院

髙友璣詳刑部尙書浙江樂淸人嘉靖六年任

胡瓉直隸永年人弘治癸丑進士嘉靖七年任八年致仕

章拯見前嘉靖八年任

何詔嘉靖八年攺任十三年致仕

蔣瑤見前嘉靖十四年任

周用見前嘉靖十七年任

李如圭見前嘉靖十九年任

宋景見前嘉靖十九年任

胡訓見前嘉靖二十三年任

楊麒江西上饒人正徳辛巳進士嘉靖二十五年任二十七年卒

劉訒見前嘉靖二十七年任

屠楷見前嘉靖二十八年任

潘潢見前嘉靖二十九年由戶部調任

孫應奎見前嘉靖三十年由戶部調任

彭黯江西安福人嘉靖癸未進士三十二年任本年下獄

楊行中見前嘉靖三十二年任

馬坤見前嘉靖三十二年任

王學益江西安福人嘉靖己丑進士歷總理河道都察院右都禦史三十六年升尙書未任致仕

潘恩見前嘉靖三十七年任

王鈁浙江奉化人嘉靖癸未進士三十九年任四十年致仕

康大和福建莆田人嘉靖乙未進士四十年任四十二年閒住

林庭機見前四十二年任

呂光洵浙江新昌人嘉靖壬辰進士隆慶元年升未任致仕

劉采見前隆慶元年起任

魏尙純河南鈞州人嘉靖壬辰進士隆慶元年任尋致仕

裴宇見前隆慶元年任

徐養正廣西馬平人嘉靖辛丑進士隆慶二年升未任致仕

林云同福建莆田人嘉靖丙戊進士隆慶三年任四年致仕

曹亨河南新蔡人嘉靖乙未進士隆慶四年任五年致仕

陳紹儒廣東南海人嘉靖戊戌進士隆慶五年任六年致仕

張瀚見前隆慶五年任

林燫見前萬曆元年任

劉光濟見前萬曆二年任

劉應節見前萬曆三年任

沈應時河南衛人嘉靖庚戊進士

翁大立見前萬曆四年任

曹三暘直隸宜興人嘉靖甲辰進士萬曆六年任

徐栻直隸常熟人嘉靖丁未進士萬曆七年升未任致仕

淩雲翼見前萬曆七年任

楊成見前萬曆八年任

王遴見前萬曆十一年任

畢鏘見前萬曆十一年任

劉光濟見前萬曆十二年任

陸光祖浙江平湖人萬曆十二年升未任

陰武卿見前萬曆十三年任

吳文華福建連江人嘉靖丙辰進士萬曆十六年任

李輔江西進賢人嘉靖己未進士萬曆十六年任

永樂初設北京行部尙書兼總布按二司事

郭資見前永樂元年以刑書掌布政司後攺任八年正月命率所屬民丁萬人隨軍饋運十八年十二月攺戶部

雒僉不知何許人永樂元年以保定知府升仍掌府三年二月以罪誅

朱浚永樂三年二月以左通政升任

黃福永樂三年四月以工部攺任

弇山堂別集卷五十一

●欽定四庫全書

弇山堂別集卷五十二

﹝明﹞王世貞撰

○都察院左右都禦史表

都察院古禦史府也自周官禦史掌贊善授法令秦人因之自漢益重置大夫以貳丞相銀印靑綬位上卿於萬幾無所不參攝每丞相闕則大夫以次選代成哀之際遂爲大司空與丞相大司馬俱封侯位三公金印紫綬後𨿽旋復旋攺而建武以還遂定與太尉司徒仍三公故鼎足承君矣當禦史大夫時有中丞二在內則掌蘭臺祕受公卿奏事舉劾按章外則督部刺史與丞相司直司隸校尉察舉非法自大司空設而中丞廢獻帝時尊權將曹操並太尉司徒於丞相俾任之而郤慮以禦史大夫爲之副然不復置中丞至魏黃初建司空官仍罷大夫不置而歷晉宋南北朝以至北齊後周別設中丞主臺事而禦史府自是稱臺矣後魏以至北齊攺中丞爲中尉最號雄峻若李彪崔暹之類糾按貴戚威行朝省瑯琊帝子之尊尙假赤棒之威以自張餘可推也隋始復置大夫罷中丞唐初亦因之有以其官爲大司憲者以臺爲肅政者而職任如故開元之際復爲禦史臺而大夫與中丞不並設其職俱以振綱紀察姦獘中丞秩𨿽卑於大夫而雄峻過之至有徑入相者宋初有中丞而無大夫其屬有侍禦史監察裏行知雜之類大約三司使學士承旨以爲班知諫院司諌正言以爲表裏參知樞副丞郎僉院以階進監司牧守以待退至元而尢重其任設大夫從一品中丞正二品侍禦史從二品治書侍禦史正三品皆爲長官當是時濟雅圖帝有恆言中書省樞密院吾左右手也禦史臺治吾左右手病者也旨矣明興其初制一循元舊當是時左右大夫湯和鄧愈數膺斧鉞寄外出而中丞劉基章溢理臺事其後汪廣洋陳寧軰俱遷大夫洪武十三年胡氏之事發而禦史臺僅設左右中丞俱正二品侍禦史正四品而已十四年始攺爲都察院然僅正七品其官有禦史而無都禦史十六年仍爲正三品明年爲正二品於是定設左右都禦史正二品左右副都禦史正三品左右僉都禦史正四品職糾劾官邪申辧寃抑而所屬禦史分爲十三道禦史巡按以至它公委出則奏請還則考核然禦史獨不系都察院以示得相糾察之意建文初攺爲禦史府設都禦史一員左右副都禦史各一員品如故十三道禦史曰左右兩院監察禦史永樂鼎革悉復洪武之制其後移都察院於北京而畱者曰南京都察院略如六部矣其以左右都禦史而下總督提督參贊巡撫各鎭者初自本院出曰公差事完或得代則回理院事其後不勝多則往往自部佐卿寺藩臬遷轉亦不復歸院以爲恆今表禦史大夫中丞左右都禦史及左右都禦史之出鎭者

左禦史大夫

湯和直隸鳯陽人元末起義吳元年任洪武三年封中山侯解任

汪廣洋見丞相表洪武七年任十年轉右丞相

陳寧湖廣茶陵人初名亮洪武十年自右轉左十三年坐法

丁玉不知何許人元末歸附洪武十二年自右轉左本年轉大都督府左都督

李善長見丞相表洪武十三年以致仕太師韓國公總理臺事尋解

李文忠直隸臨淮人洪武十三年以左都督曹國公同總理臺事尋解

左都禦史

詹徽見吏部洪武十三年以左都禦史掌院二十四年以吏部尙書兼任二十六年坐法

楊克明河南靈寶人洪武初舉明經二十四年任二十五年免

曹銘陜西會寧人洪武乙丑進士二十七年任二十八年免

楊靖直隸山陽人洪武乙丒進士二十九年任三十年賜死

暴昭山西浮山人洪武乙丑進士三十年任攺刑部

景淸本姓耿陜西眞寧人洪武甲戊進士建文元年任復爲禦史大夫四年死難

陳瑛直隸滁州人洪武中以人才舉永樂元年任十年下獄死

劉觀見前永樂十二年任同領院事後掌院宣徳﹝闕﹞年安置遼東

王文見前正統十三年升任掌院景泰四年入閣

陳鎰直隸吳縣人正統十四年升任掌院景泰四年致仕

王翺見前景泰三年升任同掌院事四年升吏部

蕭維禎見前景泰四年任天順元年升南京兵部

馬昻見前天順元年任本年攺兵部

冦深直隸唐縣人永樂中監生天順二年任五年死難

李秉見前天順八年任

李賓見前成化五年任十三年致仕

項忠見前成化七年任同掌

王越見前成化十年任同掌十三年掌院十六年封伯十七年出鎭

馬文升見前成化二十三年任弘治二年升兵部

屠滽見前弘治七年以右都升任八年攺吏部正徳二年起復任

閔珪見前弘治九年任十三年攺刑部

戴珊見前弘治十三年任十八年卒

張敷華見前弘治十八年任正徳元年致仕

劉宇見前正徳二年任本年攺兵部

陳金見前正徳四年任本年丁憂十三年自兩廣再任十六年致仕

洪鍾見前正徳四年以刑部尙書兼任院事五年出督

馬中錫直隸故城人成化乙未進士正徳六年任本年出督

陸完見前正徳七年任八年攺兵部

彭澤見前正徳十年任十二年落職

王璟山東沂州人成化壬辰進士正徳十三年任十六年致仕

金獻民見前正徳十六年任嘉靖二年攺刑部

邊憲見前嘉靖三年升未任卒

張璁見前嘉靖六年以兵侍掌尋以文淵閣大學士掌

胡世寧見前嘉靖六年任

李承勛見前嘉靖六年任

王憲見前嘉靖八年任本年閒住

王廷相見前嘉靖十二年任尋以兵部尙書兼任

周用見前嘉靖二十三年任二十五年攺吏部

宋景見前嘉靖二十五年任本年卒

王以旗見前嘉靖二十六年任二十七年出督

屠僑見前嘉靖二十七年任三十四年卒

周延見前嘉靖三十四年任四十年卒

歐陽必進見前嘉靖四十年任本年攺吏部

潘恩見前嘉靖四十年任四十二年致仕

張永明見前嘉靖四十二年任四十五年致仕

王廷見前嘉靖四十五年任隆慶四年致仕

趙貞吉見前隆慶四年以文淵閣大學士掌本年致仕

葛守禮見前隆慶四年任萬曆三年致仕

陳瓉見前萬曆三年任六年致仕

陳玠江西臨川人嘉靖辛丑進士萬曆六年任十一年致仕

趙錦見前萬曆十一年任十四年丁憂

辛自修河南商城人嘉靖丙辰進士萬曆十四年任十五年致仕

吳時來浙江仙居人嘉靖癸丒進士萬曆十五年任

總督軍務者

王翺李秉朱英鄧廷瓉陳金彭澤以太子太保兼洪鍾以刑書兼王守仁以南兵書兼金獻民胡宗憲﹝闕﹞

提督京營者

劉燾

右禦史大夫

湯和直隸鳯陽人元末起義吳元年任洪武三年封中山侯

鄧愈直隸鳯陽人吳元年任洪武三年封

衛國公陳寧見前洪武六年任十二年轉左

丁玉見前洪武九年任十二年轉左

安然河南祥符人元末歸附洪武十二年任右禦史大夫十三年攺左中丞本年免

右都禦史

湯友恭直隸懷逺人洪武中以人才舉十七年任同理院事二十二年免

淩漢河南原武人洪武中舉秀才二十二年任同理院事本年降刑部侍郎復爲僉都禦史

袁泰山西萬全人洪武辛亥進士二十四年任同理院事二十五年以憂去

解敏河南陽武人洪武乙丒進士二十六年任同理院事二十八年免

王平四川新繁人洪武中舉人才二十八年任同理院事二十九年免

嚴震直見前洪武三十年任本年降禦史

吳中見前永樂二年任同理院事

王彰河南鄭州人洪武丁夘舉人入太學永樂十九年任同理院事宣徳二年卒

向寶江西進賢人洪武乙丑進士永樂二十二年任兼詹事府詹事洪熙元年調南京

顧佐河南太康人建文庚辰進士宣徳三年任右都禦史掌院事八年致仕

熊槪江西丰城人初冒胡姓永樂辛夘進士宣徳八年任掌院事九年兼任刑部本年卒

陳智湖廣咸寧人永樂丙戌進士正統元年任掌院事六年卒

王文見前正統六年任掌院事

陳鎰見前正統八年任代掌院事

兪士悅見前正統十四年任同陳鎰掌院事

羅通江西吉水人永樂壬辰進士景泰四年任同理院事天順元年守制

耿九疇見前天順元年任掌院事本年出爲江西左布政使

李賓見前天順五年任掌院事八年升南京兵部尙書

林聰詳刑部尙書福建寧徳人成化三年任掌院事七年出撫大同致仕項

忠見前成化九年任同理院事

董方見前成化九年任同理院事

王越見前成化十一年任同理院事出督

戴縉見前成化十七年任右都禦史掌院事十八年攺南工部

李裕見前成化十九年任掌院事二十年調南院

朱英湖廣桂陽人正徳乙丑進士成化二十年由兩廣召掌院事

屠滽見前成化丙戌進士二十一年任掌院事二十三年調南院弘治二年再任養病六年再任俱掌院

劉敷江西永新人景泰辛未進士成化二十二年任掌院事二十三年致仕

白昻見前弘治四年任掌院事

佀鐘見前山東鄆城人弘治十一年任同掌院事

王宗彛見前弘治十三年任同掌院事

史琳浙江余姚人成化丙戌進士弘治十五年任同掌院事

屠勲見前弘治十八年任右都禦史同掌院事

張憲見前正徳三年任同掌院事四年調南院

李士實江西丰城人新建籍成化丙戌進士正徳六年起掌院事本年致仕後伏誅

林俊詳刑部尙書福建莆田人正徳十六年起未任升工部尙書

王鼎福建福州衛籍直隸定逺人成化辛丒進士正徳六年任掌院事七年致

仕陸完見前直隸長洲人正徳七年升任掌院事

彭澤見前正徳七年升任同掌院事尋出督

石玠見前直隸槁城人正徳八年任掌院事

王璟山東沂州人成化壬辰進士正徳八年任同掌院事

張綸直隸宣城人容峪衛籍成化甲辰進士正徳十二年任同掌院事十六年掌院事本年致仕

兪諌浙江桐廬人弘治庚戊進士嘉靖二年任掌院事三年卒

李鉞見前嘉靖三年任掌院事伍文定見前嘉靖六年任同掌院事

熊浹見前嘉靖八年任右都禦史掌院事本年閒住二十二年以兵書兼任仍掌院事

汪鋐見前嘉靖九年任十年加兵部尙書仍掌院

毛伯溫見前嘉靖十五年任同掌院事十六年以兵書兼任仍同掌二十年南徵還掌院

周敍見前嘉靖十五年任尋出督王堯封見前嘉靖十六年任同掌院事十七年遷戶部尙書

趙錦見前萬曆十三年以兵書攺兼

鎭守

陳鎰王文

總督軍務者

王翺王來韓雍朱英鄧廷瓉屠滽馬文升閔珪秦竑劉大夏熊翀楊一淸劉宇陸完彭澤鄧彰林廷選周南王憲王瓊姚鏌張珩張經賈應春楊博王忬馮嶽胡宗憲郭幹陳其學王之誥劉燾王崇古戴才殷正茂石茂華楊兆淩雲翼郜光先方逢時梁夢龍吳兌鄭洛郭應聘周詠吳文華張國彥蕭大亨

總理河道者

盛應期王杲潘季馴

巡撫

王彰洪英李實王恕餘子俊林俊張縉馬旻李士實兪琳吳廷舉陳鳯梧呂光升劉世曾

總督漕運者

馬文升陳儒諭茂堅周金王暐馬森江一鯤王廷瞻

提督倉場者

溫純兼戶部左侍郎

掌大理寺者

戴金分督三營者

陳其學

協理戎政者

鄭曉

管兵侍事者

吳兌

張佳胤

弇山堂別集卷五十二

●欽定四庫全書

弇山堂別集卷五十三

﹝明﹞王世貞撰

南京都察院左都禦史表

張本見前永樂二十二年以南京兵部尙書兼掌本院事

蕭維禎見前天順元年任掌院事

石璞見前天順四年起掌院事成化元年致仕

黃紱見前弘治五年任掌院事六年致仕

陳玉直隸宜州衛籍直隸髙郵人弘治癸丑進士正徳十四年任掌院事嘉靖元年致仕

聶賢見前嘉靖四年任掌院事

南京都察院右都禦史表

杜智直隸蕪湖人洪武中舉文學永樂二十二年任右都禦史掌院事洪武元年免

向寶見前洪熙元年由北院攺掌南院事宣徳三年卒於官

熊槪見前宣徳四年任掌院事八年攺北

陳勉江西寧都人永樂丙戌進士景泰元年任掌院事三年致仕

張純詳南京兵部尙書湖廣江陵人景泰三年任右都禦史掌院事

林聰見前成化十年任掌院事兼提督操江

王恕見前成化十三年任掌院事兼參贊機務

李裕見前成化二十年任掌院事

屠滽見前成化二十三年調任掌院事

張悅見前弘治六年任掌院事

鄧廷瓉見前弘治八年任掌院事十四年再任

翟瑄見前弘治九年任掌院事

陳道見前弘治十三年任掌院事

張敷華見前弘治十四年任掌院事

金澤應天江寧籍浙江鄞縣人成化丙戌進士弘治十八年任掌院事三年致仕

髙銓見前正徳元年任掌院事

熊繡湖廣寧逺衛籍江西丰城人成化丙戌進士正徳二年任掌院事三年致仕

張鼐山東歷城人成化乙未進士正徳三年任掌院事三年逮獄革職

洪鍾見前正徳三年任掌院事王鑑之見前正徳三年升未任遷刑部

張﹝闕﹞見前正徳四年任掌院事

張憲見前正徳四年任掌院事

劉洪湖廣安陸衛籍江西彭澤人成化丙戌進士正徳五年任掌院事六年丁憂

戈瑄見前正徳七年任掌院事

黃珂見前正徳九年任掌院事

鄧庠見前正徳十年任掌院事

洪逺見前正徳十一年任掌院事

楊旦見前嘉靖元年起未任攺南戶書

崔文奎見前嘉靖元年任掌院事

王懋中江西安福人成化甲辰進士嘉靖元年任掌院事二年卒於官

鄒文盛見前嘉靖二年任掌院事

張嵿見前嘉靖二年任掌院事

張琮應天江寧人弘治庚戌進士嘉靖五年任右都禦史掌院事八年災異自陳致仕

何瑭河南懷逺衛人弘治壬戌進士嘉靖八年由禮部侍郎升養病未任致仕

萬鏜見前嘉靖八年任掌院事十一年爲民

王軏見前嘉靖十二年任掌院事

周用見前嘉靖十二年任掌院事

王爌浙江黃巖人弘治壬戊進士嘉靖十七年任掌院事十八年致仕

胡訓見前嘉靖十八年任掌院事

王以旗見前嘉靖二十二年任掌院事

韓邦奇見前嘉靖二十五年任掌院事

劉訒見前嘉靖二十六年任掌院事

歐陽必進見前嘉靖二十九年任掌院事

端廷赦直隸當塗人正徳辛巳進士嘉靖三十年任掌院事三十三年卒

吳鵬見前嘉靖三十三年任掌院事

王學益見前嘉靖三十三年任掌院事

倪嵩直隸當塗人嘉靖己丒進士三十四年任掌院事三十六年致仕

蔡雲程見前嘉靖三十六年任右都禦史掌院事

王訪見前嘉靖三十八年任掌院事

盧勲見前嘉靖三十九年任掌院事

趙大佑見前嘉靖四十年任掌院事

張舜臣見前嘉靖四十三年任掌院事

孫植見前嘉靖四十三年任掌院事

郭宗臯見前隆慶元年任掌院事

林云同見前隆慶元年任掌院事

趙炳然見前隆慶三年起兼兵書掌院未任卒

曹邦輔見前隆慶三年任掌院事

劉自彊見前隆慶四年任掌院事

曹亨見前隆慶四年任掌院事

謝登之見前隆慶四年任掌院事

張瀚見前隆慶五年任掌院事

魏學曾陜西涇陽人嘉靖癸丑進士隆慶六年升未任回籍

傅頤湖廣沔陽人嘉靖甲辰進士萬曆元年任

趙錦見前萬曆二年任掌院事

吳百朋見前萬曆三年任掌院事

李幼滋見前萬曆四年任掌院事

曾省吾見前萬曆四年任掌院事

王好問見前萬曆五年任掌院事

汪文盛見前萬曆﹝闕﹞年任掌院事

謝鵬舉湖廣﹝闕﹞人嘉靖丙辰進士萬曆﹝闕﹞年升未任致仕

劉斯潔見前萬曆﹝闕﹞年任掌院事

劉堯誨見前萬曆﹝闕﹞年任

郭應聘見前未任

熊汝達江西進賢人嘉靖甲辰進士未任

袁洪愈見前萬曆十二年任

辛自修河南襄城人嘉靖丙辰進士萬曆十三年任

海瑞廣東瓊山人由舉人萬曆十四年任

耿定向湖廣黃安人嘉靖丙辰進士萬曆十六年任

孫丕揚陜西富平人由進士萬曆十八年任

○大都督府左右都督同知僉事表

大都督府因樞密院而攺建之者也樞密院之職實古太尉大司馬諸將軍而其名則循唐宦官之舊五季托肺腑其權據宰相上宋専兵政稍與宰相次而號兩府然皆搢紳大夫爲之至元而用其國人與漢人之以武功顯者第往往參互一二搢紳以贊其謨畫至明興而截然武弁藪矣髙帝之下集慶置中書省卽置行樞密院而自領之功臣宿將得序遷爲同知僉院同僉判官其品秩皆仍元舊至四年辛丑之三月始攺置大都督府拜皇侄爲大都督節制中外諸軍尋增置左右都督同知副使僉事官以中書參議李善長兼司馬宋思顏爲參軍經歷都事皆極一時之選而同知僉院之在軍行者尙仍其故不攺吳元年甲辰正月卽王位定大都督從一品左右都督正二品同知從二品副使正三品僉事從三品尋大都督文正坐罪廢罷不設以左右都督爲長官十月進階俱正一品同知從一品副使從二品僉事從三品三年革副使升僉事正二品凡天下將士兵馬大數蔭授遷除與徵討進止機宜皆屬之十三年分大都督爲五軍都督府見若以爲品秩如其故者而兵部陰移之其權漸分矣至永樂而盡歸之兵部所謂五都督者不過守空名與虛數而已其左右都督以下至同知皆以加邊將之有功者其僉事以待序遷者而掌印僉書之類必以屬公侯伯間有屬老將之實爲都督者不能什一也故斷自十三年以前表之後不復贅焉

大都督

朱文正上兄南昌王之長子乙巳年任鎭守陜西吳元年罷後賜死子孫世爲靖江王

左都督

李文忠直隸臨淮人洪武三年由浙江行省平章政事升任封公

湯和

直隸濠州人洪武十年由右禦史大夫升任封公丁玉見前洪武十二年由右都督升任

右都督

馮勝初名宗異直隸定逺人洪武二年由都督同知升任

鄧愈直隸虹縣人洪武三年由右禦史大夫升任

丁玉見前洪武十一年由左禦史大夫升任

同知樞密院事

廖永安直隸巢縣人戊戌年任

徐達見前戊戌年任

邵榮不知何許人戊戌年任

兪通海直隸濠州人庚子年任

廖永忠永安弟辛丑年任

馮國勝卽馮勝見前癸夘年任

都督同知

馮宗異卽勝見前吳元年任

康茂才湖廣蘄州人吳元年任

唐勝宗直隸毛城人洪武二年任

陸仲亨直隸濠州人洪武二年任

華雲龍直隸定逺人洪武二年任

張興祖卽汪興祖直隸巢縣人洪武元年任

吳良直隸定逺人洪武三年由都督僉事升任

趙庸直隸廬州人洪武三年由中書右丞升任

傅友徳直隸宿州人洪武三年由江淮行省參政升任

頋時直隸濠州人洪武三年由都督副使升任

陳徳直隸濠州人洪武三年由都督僉事升任

王志直隸臨濠人洪武三年由平陽衛指揮使升任

鄭遇春直隸濠州人洪武三年由朔州衛指揮副使升任

何文輝直隸滁州人初賜姓朱后復洪武四年升九年卒

沐英直隸定逺人洪武九年由都督僉事升任

都督府副使

顧時見前洪武元年

任孫興祖直隸濠州人洪武元年任

僉樞密同僉附

湯和見前丙申年攝任

廖永安見前丁酉年任

徐達見前丁酉年任鄧愈見前戊戌年任

胡大海直隸虹縣人戊戌年任

寗安慶故元將戊戌年任

常遇春見前戊戌年任

兪通海見前戊戌年任

張徳勝直隸梁縣人戊戌年任

朱文正見前己亥年任

方國瑉浙江黃巖人國珍弟己亥年任

繆大亨直隸定逺人庚子年任

朱文忠卽李文忠見前庚子年任

胡徳濟大海子庚子年任

都督僉事

郭子興直隸濠州人吳元年任

陳徳見前吳元年任

吳良見前洪武元年任

吳楨良弟洪武元年任

耿炳文直隸濠州人洪武元年任

費聚直隸臨濠人洪武元年任

孫遇仙不知何許人洪武二年任

何文輝見前洪武二年任

金朝興直隸巢縣人洪武三年任

王成不知何許人洪武三年任已下皆由指揮升十年出爲浙江都指揮使

單發不知何許人洪武三年任

沐英見前洪武三年任

仇成直隸含山人洪武三年任

費震不知何許人洪武三年任

王弼直隸定逺人洪武三年任

胡徳不知何許人洪武三年任

金興旺不知何許人洪武四年任兼奏左傅

藍玉直隸定逺人洪武六年任

王簡直隸壽州人洪武六年任

林濟峯不知何許人洪武八年任

曹興不知何許人洪武八年任後封侯

謝成直隸濠州人洪武八年任後封侯

瞿通直隸合肥人洪武八年由鳯陽衛指揮升致仕

毛升直隸合肥人洪武八年任後封侯

丘廣直隸定逺人洪武八年任

毛驤不知何許人洪武九年任後論死

陳方亮不知何許人洪武九年任十二年降海南衛指揮

李新直隸濠州人洪武九年任後封侯

張溫直隸﹝闕﹞人洪武九年任後封侯

周武不知何許人洪武九年任後封侯

張龍直隸濠州人洪武九年任後封侯

陳桓直隸濠州人洪武十年自僉事出爲浙江都指揮使後封侯

張銓直隸定逺人洪武十一年任後封侯

孫恪興祖之子洪武十一年任後封侯

謝熊不知何許人洪武十一年任

張徳不知何許人洪武十一年任

馬云不知何許人洪武十一年任

髙顯直隸梁縣人不知何年任

弇山堂別集卷五十三

●欽定四庫全書

弇山堂別集卷五十四

﹝明﹞王世貞撰

○卿貳表

△吏部左右侍郎

樊魯璞洪武元年任

汪河直隸舒城人由掾史元年任

程徐浙江鄞縣人故元兵部尙書元年任

李廷桂河南洛陽人三年任

李思迪山東歷城人三年任

顧貞三年任李瑛四年任

宋騏五年任

宋徳潤直隸泰興人由薦舉六年任

董幼安八年任

張度九年任左

陸讓十三年任

任源山西武鄕人由薦舉十三年任右

韓膺山東平度人由薦舉十四年任左

李信四年任右劉逢吉十六年任左

王珪十六年任右

趙迪河南宜陽人初姓張由歲貢十九年任左

侯庸山東膠水人由進士二十二年任左

陳敬二十三年任右

傅友文山西臨潼人名益以字行由太學生二十六年任右

田烱山西大同人由太學生二十六年任左

鄭昌山西襄陵人由太學生二十七年任左

湯仲行浙江歸安人由稅戶人才二十七年任右

王謙三十一年任右

蹇義三十一年任右三十年轉左

練子寧江西新淦人由進士及第三十二年任左

毛泰三十三年任右

陳洽直隸武進人由薦舉永樂九年任左

許思溫直隸武進人由太學生元年任左

師逵元年任右轉左

黃宗載江西丰城人由進士二十二年任

左魏驥浙江蕭山人由鄕貢宣徳三年任左

王讓山東﹝闕﹞都人由鄕舉五年任右

趙新浙江富陽人由鄕舉五年任右

鄭城江西南城人由鄕舉五年任左

洪玙浙江淳安人由進士正統二年任右

李斆順天涿州人由進士九年任左

曹義應天句容人十由右轉左

兪山浙江秀水人由鄕舉十四年任右轉左加太子少傅

項文曜浙江淳安人景泰二年任右轉左

李賢河南鄧州人由進士五年任右入閣出爲左

孫弘陜西渭南人由鄕貢天順元年任左謫府通判

姚夔浙江桐廬人由進士三年任右四年轉左

崔恭山東廣平人由進士四年任右七年轉左

尹旻山東歷城人由進士七年任右成化五年轉左

葉盛直隸昆山人由進士五年任右九年轉左

陳俊福建莆田人由進士九年任右十一年轉左

黃鎬福建侯官人由進士十一年任右十二年轉左

耿裕河南盧氏人由進士十二年任右十六年左

黎淳湖廣華容人由狀元十六年任右

徐溥直隸宜興人由榜眼十七年任左

劉宣江西安福人由進士二十二年右二十三年左

楊守陳浙江鄞縣人由進士二十三年任右

張悅直隸華亭人由進士弘治二年右三年轉左

彭韶福建莆田人由進士三年任左

周經山西陽曲人由進士五年任右轉左

吳寛直隸長洲人由狀元六年任右丁憂轉左

秦民悅直隸舒城人七年任右

林瀚福建閩縣人由進士十三年任右轉左

王鏊直隸吳縣人由狀元十三年任右十六年丁憂

焦芳由進士十六年任左

梁儲廣東順徳人由進士十六年右正徳元年左

王鏊由狀元元年任左

江瀾浙江仁和人由進士元年任右二年轉左

白鉞直隸南宮人由進士十二年任右二年轉左

張彩由進士三年任左王瓊由進士三年任左

柴升河南內鄕人由進士三年任右四年轉左

張交湖廣鍾祥人由進士四年任右

李瀚山西泌水人由進士五年任右轉左

靳貴直隸丹徒人由進士五年任右

傅珪直隸淸苑人由進士五年任右轉左

劉春四川巴州人由進士六年任右轉左

蔣冕廣西全州人由進士六年任右八年轉左

王璟山東沂州人由進士八年任右九年轉左

毛澄直隸太倉人由狀元九年任右十年轉左

毛紀山東掖縣人由進士十年任左

王鴻儒河南南陽人由進士十年任右十二年轉左

廖紀由進士十二年任右十四年轉左

羅欽順由進士十四年任右十六年轉左

秦金直隸無錫人由進士十六年推右未任

胡世寧浙江仁和人由進士十六年推右未任

汪俊江西弋陽人由進士嘉靖元年任左

何孟春湖廣郴州人由進士元年任右三年轉左

賈詠河南臨潁人由進士二年任左

孟春山西澤州人由進士三年任右轉左

汪偉由進士三年任右本年致仕

溫仁和四川華陽人由進士三年任右六年轉左

董玘浙江會稽人由榜眼六年任右轉左九年丁憂

余佑江西鄱陽人由進士六年推右未任

徐縉直隸吳縣人由進士七年任右九年轉左十年閒住

唐龍由進士九年任右十年轉左

嚴嵩江西分宜人由進士十年任左

周用由進士十年任右轉左

許誥由進士十一年任右

張潮四川內江人由進士十年任右十二年終養

霍韜廣東南海人由進士十一年任左

席春四川遂寧人由進士十二年任右本年免

張邦奇浙江鄞縣人由進士十二年右十五年左

溫仁和見前十五年任左

張潮見前十五年起右十六年轉左

李如珪湖廣澧州人由進士十六年任右

顧璘應天上元人由進士十七年推右未任

歐陽鐸江西泰和人由進士十九年右二十年致仕

王學夔江西安福人由進士二十二年任右

張治湖廣茶陵人由進士二十二年任右

徐階直隸華亭人由探花二十三年右二十四年轉左

韓邦奇陜西朝邑人由進士二十四年任右

劉儲秀陜西咸寧人由進士二十六年任右轉左

王道山東武城人由進士二十六年任右本年卒

潘潢直隸婺源人由進士二十六年任左

丁汝夔山東沾化人由進士二十六年右二十八年左

王邦瑞河南宜陽人由進士二十八年右二十九年左

李黙由進士二十九年任右轉左

應大猷浙江仙居人由進士二十九年右三十年轉左

葛守禮山東徳平人由進士三十年右三十二年轉左

程文徳浙江永康人由榜眼三十一年任左

孫升浙江余姚人由進士二十二年任左本年丁憂

郭朴由進士三十三年任右本年轉左

鄭曉浙江海鹽人由進士三十四年任左

吳山江西髙安人由進士三十四年任左

孫升見前三十五年任右

馮天馭湖廣蘄州人由進士三十六年任右

茅瓉浙江錢塘人由狀元三十九年任左四十年養病

袁煒浙江慈溪人由會元四十年任左

嚴訥見前四十年任左

張永明浙江烏程人由進士四十年任右

轉左李春芳直隸興化人由狀元四十一年任左

董份浙江烏程人由進士四十二年任左尋以工書掌左事

朱衡江西萬安人由進士四十二年右四十四年左

毛愷浙江江山人由進士四十四年右四十五年左

胡松由進士四十四年任左

吳嶽山東汶上人由進士四十五年任右轉左

林樹聲直隸華亭人由會元四十五年推右未任

王本固直隸邢臺人由進士隆慶元年任右轉左

殷士儋山東歷城人由進士元年任右

林燫福建閩縣人由進士二年任右

林樹聲見前二年起右未任

呂調陽廣西臨桂人由榜眼三年任右

靳學顏山東濟寧人由進士四年任右轉左

張四維山西蒲東人由進士四年任右轉左

魏學曽陜西涇陽人由進士四年任右轉左

劉光濟直隸江陰人由進士五年任右六年轉左

諸大綬浙江山陰人由狀元六年任右

陶大臨浙江會稽人由榜眼萬曆元年任右

丁士美直隸淸河人由狀元二年任右三年升左

馬自彊陜西同州人由進士三年任左

何維栢廣東南海人由進士二年任右三年轉左

陳玠江西臨川人由進士三年任右五年升左

申時行直隸吳縣人由狀元五年任右六年升左

嚴淸雲南後衛籍嘉興人由進士五年任右轉左

姚弘謨浙江秀水人由進士五年任右六年升左

沈應時河南衛人由進士六年任右

余有丁浙江鄞縣人由探花八年任左

趙賢河南汝陽人由進士七年任右八年升左

王篆湖廣夷陵人由進士九年任右十年升左

陳經邦福建莆田人由進士十年任左

張士佩陜西韓城人由進士十年任右十一年升左

王家屏山西山陰人由進士十二年右本年升左

沈鯉河南商丘人由進士十一年任右本年攺左

陸光祖浙江平湖人由進士十一年右本年攺左

李世達陜西涇陽人由進士十二年任左

沈一貫浙江鄞縣人由進士十二年右十四年左

朱賡浙江山陰人由進士十五年任左教習庻吉士十六年回部管事

吳時來浙江仙居人由進士十四年任右

趙煥山東掖縣人由進士十五年任右

徐顯卿直隸長洲人由進士十六年任右

孫鑨浙江余姚人由進士十七年任左

趙志臯蘭溪人由進士十八年任右

南京吏部左右侍郎

趙新浙江富陽人由進士正統四年任右

魏驥由進士八年任左

鄭泰直隸舒城人由進士景泰六年左七年致仕

蕭璁江西泰和人由進士天順元年任右掌部事四年卒

石瑁山西應州人由進士四年任右

章綸浙江樂淸人由進士五年任右

範理浙江天臺人由進士成化五年任右九年卒

錢溥由進士成化十二年任左

尹直江西泰和人由進士成化十二年任右

王■﹝亻與﹞由進士成化十八年任本部左

黎淳湖廣華容人由狀元弘治元年任左

王克復福建福淸人由進士三年任右五年卒

童軒江西鄱陽人由進士五年任右

梁璟江西崞縣人由進士六年任右

楊守址由進士十二年任右十五年轉左

黃珣由進士十八年任右

楊廷和四川新都人由進士正徳二年任左

李旻浙江錢塘人由狀元正徳﹝闕﹞年任右轉左本年卒

朱恩直隸華亭人由進士四年任右

孫交湖廣鍾祥人由進士五年任右

羅玘江西南城人由進士五年任右六年致仕

儲巏直隸泰州人由會元正徳七年任左八年致仕卒

石珤直隸槁城人由進士八年任右

羅欽順由進士十年任右

朱希周昆山人由狀元十四年任右

汪偉江西弋陽人由進士嘉靖三年任右

陳鳯梧江西泰和人由進士四年任右

李廷相山東濮州人由進士四年任右

胡世寧浙江仁和人由進士六年任右

湛若水由進士九年任右

張邦奇由進士九年任右

李廷相十二年再任右

潘旦直隸婺源人由進士十三年任右

林文俊福建莆田人由進士十四年任右次年卒

費宷江西鉛山人由進士十五年任右

張治湖廣茶陵人由進士二十一年任右

許成名山東聊城人由進士二十二年任右

茅瓉浙江錢塘人由狀元三十三年任右

朱璣江西丰城人由進士三十三年任右

尹臺江西永新人由進士三十五年任右

潘晟浙江新昌人由榜眼四十二年任右

瞿景淳直隸常熟人由會元榜眼四十五年任右

裴宇山西澤州人由進士隆慶元年任右

鄭世威福建長樂人由進士元年任右二年調刑右

林﹝闕﹞福建閩縣人由進士任右兼翰林學士二年調左

李棠湖廣長沙人由進士萬曆元年任尋致仕

翁大立浙江余姚人由進士二年任歷南京兵部尙書

王弘誨廣東安定人由進士十二年任攺禮部侍郎

海瑞廣東瓊山人由舉人十三年任升南京都察院右都禦史

姜寶直隸丹陽人由進士十四年任升南京刑部尙書

何源江西廣昌人由進士十四年任

趙志臯浙江蘭溪人由探花十六年任

羅萬化浙江山陰人由狀元十八年任

弇山堂別集卷五十四

●欽定四庫全書

弇山堂別集卷五十五

﹝明﹞王世貞撰

○卿貳表

戶部左右侍郎

劉誠洪武元年由司農少卿攺任

杭琪見尙書元年任

張仁榮二年由本部員外朗升

夏惟武三年由中書省郎中升

秦適三年由黃州府知府升左

程進三年任右

蔣禮三年由鷹揚衛知事升

張琬江西鄱陽人歲貢三年任

髙啟直隸長洲人由文學徵三年自翰林編修升未任辭

朱從善直隸泗州人國初舉人才四年戶侍攺任

韓寛四年由侍儀使升

陳則昆山人四年任左六年出爲大同府同知

趙好徳見尙書六年由安慶府知府升

程昱八年由本部員外郎升

王庸八年由松江府通判升

程昭八年由工部主事升

周斌見尙書八年由登州衛知事升右

湯盤八年由本部員外郎升四科侍郎九年升秦府左傅

陳顯某年任九年升秦府右傅

徐鐸見尙書九年由中書省左司都事升

沈立本見尙書九年由甘肅衛經歷升

李仁河南唐縣人由陳友諒招討使歸附吏部尙書攺靑州知府九年升

王廣九年任右費震見尙書九年任右

任彬見尙書九年任右

王琚十一年由本部員外郎升本年攺兵部侍郎十五年還任

李煥文某年任十一年升兵部尙書

顧禮見尙書十一年以刑部侍郎起任

陳昱十一年任﹝記查年表內吏部尙書﹞

向志仁十二年由鳯陽府知事升

劉龍江西吉水人十三年任右

傅鐸直隸內黃人國初舉人才十三年任左

石璞河南陜州人洪武中舉儒士十三年由教諭升右

徐輝見尙書十四年以本部郎中試左侍郎

田友信十四年由左正言試侍郎

杜思進十五年以禮部郎中試右轉

左朱安仁十五年由大同衛知事試右尋升左

栗恕見尙書十五年由刑科給事中試右十六年實授

顧或十五年由上海縣訓導升左

陳潤十六年由給事中升右

李端由人才舉十七年由工部郎中試右

郭桓見尙書山東東平人十七年由山西按察僉事試右實授右侍郎

封益舉人才十七年由嶽﹝闕﹞知府升左

王道亨由薦舉十八年任左

楊靖見尙書十八年試任十九年實授左侍

張經道山西蒲臺人舉文學十八年試右本年攺大理卿

蔡升十八年由給事中試任

沈士榮一名金直隸故城人太學生十九年任右

張璉山西陽城人歲貢二十二年任右

聶震山東長山人洪武乙丒進士二十二年由本部員外郎升左

傅友文陜西臨潼人二二年由本部主事試右

陳宗禮一名瑜浙江鄞縣人由舉人二十三年由陜西道禦史升左

郁新見尙書二十四年任

周志淸二十六年由刑部左侍郎攺任

祁著二十六年由刑部右侍郎攺任二十八年轉左

郝鵬山西徐溝人歲貢二十七年任左

陳居敬直隸蒙城人舉人才二十七年任左

李彪二十八年由本部員外郎升右

莫禮直隸吳江人乙丑進士二十八年任左

鍾永浙江慈溪人由明經二十九年任左

李新河南內鄕人由太學生二十九年任右

嚴良奇浙江長興人由稅戶人才三十年任左爲民永樂元年復任

卓敬浙江遂安人洪武戊辰進士三十一年任左死難

夏原吉見尙書三十一年任右建文四年轉左

郭任直隸丹徒人舉人才三十四年任左死難

盧迥浙江仙居人洪武由舉人才三十四年任右死難

古朴見尙書四年任右本年轉左

王禮河南固始人國子生永樂元年由北平按察副使升右

李文郁湖廣襄陽人國子生元年由通政司左參議升右

王鍾直隸華亭人吏員元年由刑部郎中升右卒贈太子太保謚僖敏

孫瑜四川犍爲人由薦舉元年任左

劉觀直隸雄縣人雲南按察使升右攺右副都禦史

張春河南許州人國子生六年由浙江左參政升右升山西右布政使

蔚綬直隸合肥人六年由山西右參政升右

王彰河南鄧州人九年由禮部右侍郎攺任十年攺都察院右副都禦史

曹洪湖廣襄陽人洪武中薦舉十一年任右

李昶十八年由北京刑部侍郎攺右

古朴河南陳州人由鄕舉永樂十八年任左

郭惇山東堂邑人由鄕舉二十二年任左

陳山福建沙縣人由薦舉洪熙元年任左

王佐山東海丰人由鄕舉宣徳元年右五年轉左

吳璽福建邵武人由鄕舉五年任右正統六年謫戍威逺

李暹陜西長安人由鄕舉六年任左十年卒

焦宏河南葉縣人由進士六年任左本年出鎭閩浙督麓州軍餉卒於途

王質直隸太湖人由鄕舉六年任右

儲懋直隸丹徒人由鄕舉八年任右

柰亨順天香河人生員守城十一年推左被劾未任

姜濤山西忻州人由鄕舉十一年任左十四年卒

劉中敷順天大興人以生員守城十四年任左

孟鑑直隸博野人由進士十四年任左

沈翼直隸山陽人由進士十四年任右

李賢河南鄧州人由進士景泰四年任右

陳汝言直隸臨潼衛人由進士景泰五年任右

薛逺直隸無爲州人由進士天順元年任右本年丁憂

楊鼎陜西咸寧人由榜眼元年右六年轉左

馬諒直隸和州人由進士四年左六年調南戶左

薛逺見前六年再任右成化二年轉左

楊璇直隸無錫人由進士四年任右尋攺右副都禦史撫河南

陳俊福建莆田人由進士四年任右

原傑山西陽城人由進士五年任左

翁世資福建莆田人由進士八年任左

程萬里湖廣華容人由進士九年任右十二年致仕

殷謙順天涿州人由進士十三年任右尋轉左

邢簡陜西咸寧人由進士十三年任右十四年卒

閻本陜西邠州人由進士十四年任右十六年卒

李衍直隸隆慶人由進士十六年任右二十年轉左

潘榮福建龍溪人由進士十七年任左

秦紘山東單縣人由進士二十一年任右

孫仁直隸貴池人由進士二十一年任右二十﹝闕﹞年致仕

李嗣廣東南海人由進士二十二年任二十三年轉左

王■﹝亻與﹞直隸武進人由探花二十三年任左

葉淇直隸山陽人由進士二十三年任弘治元年轉左

劉璋福建南平人由進士元年任右四年轉左

張鼎陜西咸寧人由進士四年任右六年養病

吳原福建漳浦人由進士四年任左九年致仕

秦民悅直隸舒城人由進士六年任右

佀鐘山東鄆城人由進士七年任右

劉大夏湖廣華容人由進士八年任右九年轉左

韓文山西洪洞人由進士九年任右

許進河南靈寶人由進士十年任右十一年轉左

李孟陽河南雎州人由進士十一年任右十三年轉左

王儼湖廣華容人由進士十三年任十六年左正徳﹝闕﹞

顧佐直隸臨淮人由進士十六年任右

張縉山西陽曲人由進士正徳元年任左

王佐山西和順人由進士元年任右二年轉左

劉璣陜西咸寧人由進士二年任右

王瓊山西太原人由進士二年任右

韓福陜西西安前衛人由進士三年任左本年出淸湖廣糧餉

吳文度應天江寧人由進士三年任左

胡汝礪寧夏衛籍應天溧水人三年任左

孫交湖廣鍾祥人由進士三年任右

儲巏直隸泰州人由進士四年任右本年轉左五年致仕

陳朂山東單縣人由進士四年任左尋令致仕

喬宇山西樂平人由進士四年任右五年轉左

陳震陜西慶逺衛人由進士五年任右

毛紀山東掖縣人由進士五年任右

韓鼎陜西合水人由進士五年任右未任致仕

叢蘭山東文登人由進士五年任右

陳朂見前五年再起左本年卒

王寅直隸容城人由進士六年任右

邵寶直隸無錫人由進士七年任左九年終養

王瓊見前六年再起右七年轉左

楊潭直隸新城人由進士八年任右九年轉左

侯觀直隸雄縣人正徳九年任右十三年轉左

鄭宗仁直隸任丘人由進士十年任右十四年轉左

邊憲直隸任丘人由進士十四年任右十五年丁憂

秦金直隸無錫人進士十五年任右十六年轉左

鄒文盛湖廣公安人由進士十六年任右嘉靖二十年轉左

邊憲見前嘉靖元年任左

王承裕陜西三原人由進士二年任右

胡瓉直隸永年人由進士三年任左

王軏直隸江都人由進士六年任右七年轉左

梁材南京金吾衛籍順天大城人由進士七年任左

李時直隸任丘人由進士七年任左

何瑭河南懷慶衛人由進士七年任右

張璉陜西耀州人由進士七年任左十年致仕

張云河南信陽衛人由進士八年任右十年轉左

張瓉直隸滄州人由進士十年任右

陳軾湖廣應城人由進士十三年任右本年致仕

周敍湖廣九溪衛人由進士十四年任右

唐冑廣東瓊山人由進士十五年任十七年致仕

袁宗儒直隸雄縣人由進士十六年任右十七年轉左十八年卒

髙公韶四川內江人由進士十七年任明年致仕

任洛河南鈞州人由進士十八年任左二十年爲民

王杲山東汶上人由進士十八年任右

張漢湖廣鍾祥人由進士二十年任左二十二年攺兵部

劉儲秀陜西咸寧人由進士二十六年任右

王暐應天句容人由進士二十一年任右二十二年轉左

汪玄錫直隸休寧人由進士二十二年任右二十三年轉左本年卒

閔楷直隸任丘人由進士二十三年任右

夏邦謨四川涪州人由進士二十三年任右明年轉左

劉儲秀見前二十四年任右

趙廷瑞直隸開州人由進士二十五年任左

於湛直隸金壇人由進士二十五年推右未任攺鄖陽右副都禦史

潘潢直隸婺源人由進士二十五年任右二十六年轉左及宦直隸交河人由進士二十六年任右二十七年轉左二十九年致仕

胡松直隸績溪人由進士二十七年任右二十九年轉左

駱顒四川富順人由進士二十九年任右本年轉左三十年調南戶右

傅鳯翺湖廣應城人由進士二十九年任右

方鈍湖廣巴陵人由進士三十年任右尋轉左

葛守禮山東徳平人由進士三十年任右

馬坤直隸通州人由進士三十年任右三十一年轉左

盧紳陜西咸寧人由進士三十一年任右

倪嵩直隸當塗人由進士三十三年任右三十四年轉左

鄒守愚福建莆田人由進士三十四年任右本年轉左三十五年出賑山西卒於途

艾希淳陜西米脂人由進士三十四年任明年致仕

吳嘉會山西振武衛人由進士三十五年任右

謝九儀山東章丘人進士三十五年任左明年致仕

蔡克亷福建晉江人由進士三十六年任左

閔煦直隸任丘人由進士三十六年任右三十七年攺兵部

馬森福建懷安人由進士三十七年任右本年調大理寺卿

劉養直四川內江人由進士三十七年任右三十九年轉左四十年致仕

劉采湖廣麻城人由進士二十八年任左

髙耀直隸淸苑人由進士二十九年任左

石永直隸威縣人由進士三十九年推左未任卒

劉大實河南確山人由進士三十九年任右四十年轉左本年致仕

趙貞吉四川內江人由進士四十年任本年回籍

霍冀山西孝義人由進士四十年任右四十二年調南工

鮑道明直隸歙縣人由進士四十一年任左

張舜臣山東章丘人由進士四十一年任左

馬森見前四十二年任左

黃養蒙福建南安人由進士四十二年任右四十五年聴調

王廷四川南充人由進士四十四年任左

劉自彊河南扶溝人由進士四十五年任右隆慶二年轉左升南院右都禦史

徐養正廣西馬平人由進士四十五年任右升南工部尙書

趙孔昭直隸邢臺人由進士隆慶二年任右三年出督漕運

陳紹儒廣東南海人由進士三年任右攺督太倉

張守直順天遵化人由進士四年任右見尙書

趙孔昭見前四年任左五年回籍

劉光濟直隸江陰人由進士四年任右攺吏部

戴才直隸滄州人由進士四年添注左本年升右都禦史總督陜西三邊

郭朝賓山東汶上人由進士五年任左攺督太倉

陳瓉直隸獻縣人由進士五年任右六年轉左

傅頤湖廣沔陽衛人由進士六年任

冀煉山東益都人由進士

梁夢龍見前

畢鏘見前由進士

李幼滋見前

孫應鰲貴州淸平衛籍直隸如臯人由進士攺禮部掌國子監

﹝闕﹞見前

謝鵬舉湖廣蒲圻人由進士萬曆三年任左

王好問見前

胡執禮陜西永昌衛人由進士任轉左

劉斯潔直隸易州人由進士任轉左

劉思問河南孟縣人由進士任轉左

王之垣山東新城人由進士任轉左

王廷瞻湖廣黃岡人由進士

傅希摯直隸衡水人由進士任轉左

宋纁見前轉左

毛綱直隸順天府薊州人由進士任轉左

張國彥直隸邯鄲人由進士

楊俊民山西蒲州人由進士

孫丕揚陜西富平人由進士

溫純陜西三原人由進士

蹇達四川重慶衛人由進士

南京戶部左右侍郎

趙倫陜西邠州人由鄕舉宣徳元年任右五年調雲南布政使卒

段民直隸武進人由進士五年任右隨調南刑右

成均直隸鹽城人由國子生五年任右正統四年致仕卒

徐晞直隸江陰人由邑吏四年任左

王瀹河南太康人由進士五年任右六年被劾

張鳯直隸安平人由進士六年任右兼督糧儲掌部事

趙璉福建龍溪人由探花景泰三年任右理部事七年卒

楊輿福建晉江人由監生七年任右天順元年致仕

馬諒直隸和州人由進士元年任右本年丁憂

兪綱浙江嘉善人應天上元籍由舉人天順元年任左五年掌部事本年攺南禮左

譚溥山東昌邑人由進士任掌部事本年卒

馬諒見前六年任左掌部事

陳翌直隸虹縣人由進士七年任左掌部事

黃琛福建將樂人由進士成化二年任右命兼左僉都禦史七年回掌部事九年卒

馬顯直隸永年人由進士七年掌部事

王恕陜西三原人由進士九年任左

李和河南安陽人由進士二十一年任右署工部事本年卒

侯瓉直隸雄縣人由進士弘治九年任左

李益陜西長安人由進士五年任右十年致仕

鄭紀福建仙逰人由進士十年任右

郝志義陜西靑澗人由進士十六年任十八年致仕

王珩直隸趙州人由進士正徳二年任四年致仕

王瓊山西太原人由進士四年任右本年丁憂後起左侍郎

胡富直隸績溪人由進士四年任

張志淳雲南永昌衛籍應天江寧人由進士五年任右六年致仕

儲巏直隸泰州人由進士七年任左

王鴻儒河南南陽人由進士十年任右

蔣恭四川巴縣人由進士十六年任嘉靖二年致仕

吳廷舉廣西蒼梧人由進士三年任右

徐蕃直隸泰州人由進士三年任右

胡錠直隸長垣人由進士三年任右八年致仕

楊杲直隸興化人由進士八年任右十三年致仕

顧珀福建晉江人由進士八年任右十三年致仕卒

唐冑廣東瓊山人由進士十三年任右

袁宗儒直隸雄縣人由進士十五年任右

王潮直隸丹徒人武功衛籍由進士十七年任右十八年致仕

汪珊直隸貴池人由進士十八年任右二十年致仕

王暐應天句容人由進士二十年推右未任

夏邦謨四川涪州人由進士二十二年任右

張隸直隸泰興人由進士二十三年推右未任致仕

韓士英四川南充人由進士二十四年任右

王道山東武城人由進士二十五年任右

侯綸山西太原人由進士歷兵部右回籍二十五年起右二十六年總督糧儲二十九年致仕

方鈍湖廣巴陵人由進士二十九年任右兼督

儲駱顒四川富順人由進士三十五年調任本年攺總漕

陳儒錦衣衛人由進士三十年任右

楊宜直隸衡水人由進士三十二年任右三十四年攺兵右兼僉都禦史提督浙直軍務

王誥河南西平人由進士三十四年任右

黃懋官福建莆田人由進士二十六年任右總南儲三十九年被害

王廷四川南充人由進士三十九年任右

遊居敬福建南平人由進士三十九年推右未任

林應亮福建侯官人由進士三十九年任右四十年攺戶右總儲

黃養蒙福建南安人由進士四十年任右四十二年攺戶右

陳堯直隸通州人由進士四十二年推右未任攺工部總理河道攺刑左

張玭山西石州人由進士四十三年任右四十四年攺工右未任卒

徐養正廣西馬平人由進士四十四年任右四十五年攺戶侍左升南工尙書

萬士和直隸宜興人由進士四十五年任右攺戶部總

儲洪朝選福建同安人由進士隆慶元年推右未任

盛汝謙直隸桐城人由進士元年推右未任養病

張守直順天遵化人由進士二年任右攺北左

徐貢元直隸繁昌人由進士四年任右本年回籍

諭時河南光州人由進士四年起任卒

楊思忠山西平定人由進士五年任右

畢鏘直隸石埭人由進士六年任右攺刑部

栗永祿山西長治人由進士

曹三暘直隸宜興人由進士萬曆二年任

汪宗伊湖廣崇陽人由進士四年任

程嗣功直隸歙縣人由進士六年任

陳道基福建同安人由進士九年任

王廷瞻湖廣黃岡人由進士九年任

宋纁河南商丘人由進士以巡撫保定右僉都禦史升十二年任

楊一魁山西安邑人由進士以巡撫河南右副都禦史升十三年任

方弘靜直隸歙縣人由進士以撫治鄖陽右副都禦史升十五年任

顧養謙直隸通州人由進士十八年任

弇山堂別集卷五十五

●欽定四庫全書

弇山堂別集卷五十六

﹝明﹞王世貞撰

○卿貳表

禮部左右侍郎

世家寶河南臨潁人由歸附洪武元年任

黃肅故元主事歸附三年試本部任

傅瓛歷中書參知政事二年攺本部三年致仕

張銘善洪武三年任秦文繹三年任

秦約直隸崇明人以文學舉四年任本年致仕

楊冀安直隸靈璧人四年任

曽魯江西新淦人以文學徵修元史五年任本年致仕

楊思濟河南歸徳人由薦舉六年任右九年免

王中立山西平定人由儒士六年任左本年致仕

朱夢炎七年任左

李冕十一年任右

魏鑑由薦舉十二年任右十三年免

劉崧江西泰和人十三年任右尋攝禮部事

李叔正十三年任左

劉嘉議由薦舉十四年任左十七年免

張子源由薦舉十五年任右本年免

朱固直隸休寧人舉明經十五年任右十六年坐事廢

儲可求直隸宜興人名才舉明經十六年任右二十年免

王志直隸槁城人由舉薦十七年任右十八年免

章祥由薦舉十八年任左二十一年免

陳思道浙江山陰人由進士二十一年任左二十三年乞歸養

張衡江西萬安人由進士二十年任右二十二年轉左三十三年卒

王起東浙江上虞人以文學舉二十三年試右二十四年免

淩漢河南原武人二十四年任右

張智福建順昌人舉明經二十四年任右二十六年謫學錄歷國子司業

姚子宗由薦舉二十六年任左二十八年致仕

張炳山西澤州人舉人才二十六年任右二十八年轉左

齊麟山西五臺人由進士二十八年任右二十九年免

許觀直隸貴池人由狀元二十九年任右轉侍中

董倫順天宛平人舉明經三十一年任兼翰林學士

吳景玄浙江括蒼人以人才舉元年任本年致仕

陳性善浙江山陰人由進士建文元年任左死難

蔣源由薦舉建文元年任右二年免

黃魁建文二年任右四年死靖難

宋禮河南永寧人建文四年任右本年轉左

戚存心浙江黃巖人由進士建文四年任左永樂五年伏誅

楊砥山西澤州人由進士永樂二年任左

趙羾河南祥符人二年任右

劉冀南永樂元年任北刑部右二年攺本部右

王彰河南鄭州人五年任右六年丁憂

儀智山東髙宻人以儒士薦舉六年任十九年致仕

蔣綬直隸合肥人六年任右

古朴河南陳州人七年以戶部左署本部印信

胡濙直隸武進人由進士十四年任右

易英湖廣澧州人由舉文學十六年任右十七年卒

吾紳浙江開化人由進士十八年任右十九年降廣東參政

郭惇山東堂邑人十九年任右

胡濙見前二十一年任左

鄒師顏湖廣宜都人由國子生二十三年任右洪熈元年卒

張瑛直隸邢臺人元年任右

李嘉順天宛平人以生貟守城敍功宣徳元年任左七年致仕

李琪直隸元氏人由薦舉宣徳元年任右二年出使吾紳四年再任五年攺南任右

蔣驥浙江錢塘人由進士五年任右本年卒

章敞浙江會稽人由進士五年任右六年使安南七年還京正統元年轉左三年卒

吳廷用福建政和人由進士九年任左

王士嘉山東武城人由國子生正統元年任右十年致仕

王直江西泰和人正統三年任左六年攺理部事

王英江西金溪人由進士三年任左八年攺理部事

錢習禮江西吉水人由進士十年任右本年權吏部事十二年致仕

楊善順天大興人以生貟守城敍功十一年任右

王一寧浙江天臺人十四年任右景泰元年轉左

儲懋直隸丹陽人十四年任右

章瑾不知何許人由進士十四年任右本年卒

儀銘山東髙宻人十四年以郕府左長史升任左

李實四川合州人景泰元年任右鄒翰二年任右四年出管山廠

薩琦福建閩縣人由進士三年任右

姚夔浙江桐廬人四年任右天順元年轉左

蕭璁江西泰和人由進士元年任右本年調南京吏部右

章綸浙江樂淸人由進士元年任右二年調南京禮部左卒

鄒幹浙江余杭人由進士元年任左

李紹江西安福人由進士元年任右成化三年致仕

葉盛直隸昆山人三年任右

萬安四川眉州人五年任左

邢讓山西襄陵人由進士五年任右七年爲民

雷復湖廣寧遠人由進士七年任右

劉吉直隸博野人七年任右八年轉左

尹直江西泰和人十一年任右本年丁憂

兪欽浙江新昌人十一年任右十三年轉左十六年回籍

周洪謨四川長寧人由榜眼十四年任右十六年轉左

謝一夔江西新建人十七年任右

徐溥直隸宜興人十七年任

左倪嶽應天上元人二十二年任右弘治元年轉左

黃景江西上髙人由進士三十三年任左弘治元年被劾致仕

張恱直隸華亭人由進士元年任右

周經山西陽曲人由進士元年任右

費誾直隸丹徒人由進士三年任右六年卒

徐瓊江西金溪人由榜眼六年任左

傅瀚江西新諭人由進士六年任右九年轉左

張升江西南城人由狀元九年任右十三年轉左

焦芳河南泌陽人十三年任右十五年轉左

李傑直隸常熟人由進士十五年任右十六年轉左

王華浙江余姚人十六年任右正徳元年轉左

劉機順天大興人由進士元年任右三年轉左

張澯廣西南平人由進士二年任右本年轉左

白鉞直隸南宮人由榜眼二年任右

費宏江西鉛山人由狀元正徳二年任右四年轉左

靳貴直隸丹徒人正徳四年任右

毛紀山東掖縣人五年任左六年丁憂

李遜學河南上蔡人由進士五年任右七年轉左

吳儼直隸宜興人由進士七年任右十年轉左

石珤直隸槁城人十年任右十一年轉左

王瓚浙江永嘉人由榜眼十一年任右十二年轉左十六年調南左卒

顧淸直隸華亭人由進士十二年任右

汪俊江西弋陽人由進士十六年任右轉左

賈詠河南臨潁人嘉靖元年任左

劉龍山西襄垣人由探花元年任右本年丁憂

吳一鵬直隸長洲人由進士元年任右二年轉左

朱希周直隸昆山人由狀元二年任右

李時直隸任丘人三年任右四年轉左丁憂

劉龍四年再任右尋攺左

翟鑾山東諸城人四年任右

桂蕚江西安仁人六年任右

方獻夫廣東南海人六年任右

徐縉直隸吳縣人由進士六年任右

李時七年再任左嚴嵩江西分冝人七年任左

何瑭河南懷慶衛人由進士八年任右

湛若水廣東增城人由進士八年任右十年轉左

夏言江西貴溪人十年任右

顧鼎臣直隸昆山人由狀元十年任左

席春四川遂寧人由進士十二年任右

黃綰浙江黃巖人由錄蔭十二年任左

黃宗明浙江鄞縣人由進士十二年任右十四年轉左十五年卒

謝丕浙江余姚人由進士十四年任右

李廷相山東濮州人由進士十五年任左

張璧湖廣石首人十五年任右十六年轉左

蔡昻直隸淮安衛籍嘉定人由進士十六年任右十九年轉左本年卒

孫承恩直隸華亭人由進士十九年任右本年轉左

馬汝驥陜西綏徳人由進士十九年任右二十二年卒

許成名山東聊城人由進士二十二年任右二十三年轉左

二十六年被劾徐階直隸華亭人由探花二十三年任右

崔桐直隸海門人由進士二十三年任右二十六年閒住

歐陽徳江西泰和人由進士二十六年任左

王崇慶直隸開州人由進士二十七年任右二十八年轉左

朱廷立湖廣通山人由進士二十八年任右本年閒住

李黙福建甌寧人由進士二十八年任右

王用賓陜西咸寧人由進士二十九年任左

程文徳浙江永康人由進士二十九年任右二十年轉左

孫升浙江余姚人由榜眼三十年任右明年轉左

閔如霖浙江烏程人由進士三十一年任右三十二年轉左

吳山江西髙安人由探花三十二年任右尋轉左

郭朴河南安陽人三十二年任右

茅瓉浙江錢塘人由狀元三十二年任右三十五年轉左

袁煒見內閣三十五年任右三十九年轉左

嚴訥見內閣三十九年任右

李春芳見內閣由狀元四十年任右本年轉左

董份浙江烏程人由進士四十年任右

髙拱河南新鄭人四十一年任左

陳升浙江余姚人由進士四十一年任右四十三年丁憂

秦鳴雷浙江臨海人由狀元四十一年任右四十三年轉左四十四年攺吏部

髙儀浙江錢塘人由進士四十三年任右四十四年轉左

陳以勤四川南充人四十四年任右本年轉左

潘晟浙江新昌人由榜眼四十四年任右四十五年轉左

丘嶽湖廣黃岡人由進士四十五年任右隆慶元年回籍後爲布政使

張居正湖廣江陵人元年任右

殷士儋山東歷城人由進士元年任右

林燫福建閩縣人由進士元年任右

瞿景淳直隸常熟人由榜眼二年任左本年致仕卒

萬士和直隸宜興人由進士二年任右本年轉左﹝闕﹞年致仕

呂調陽廣西臨桂人二年任右三年攺吏部

王希烈江西南昌人由進士二年任右四年轉左

諸大綬浙江山陰人由狀元四年任右六年攺吏部

馬自彊陜西同州人由進士四年任右

陶大臨浙江會稽人由進士五年任右

汪鏜浙江鄞縣人由進士萬曆元年任左

丁士美直隸淸河人由狀元元年任右

申時行見內閣由狀元三年任右兼讀學加太子賓客

姚洪謨見吏部萬曆三年任右

王錫爵見內閣萬曆四年任右

呂旻福建龍溪人由進士萬曆五年任右

余有丁見內閣由探花萬曆六年任右

何洛文河南信陽州人由進士萬曆七年任右轉左

許國直隸歙縣人由會魁萬曆九年任右轉左

陳思育湖廣武陵人由進士萬曆九年任右轉左削籍

陳經邦福建莆田人由進士萬曆九年任右

周子義直隸無錫人萬曆十年任右轉左

沈鯉河南歸徳人由進士萬曆十年任右

髙啟愚四川銅梁人由進士萬曆十一年任右轉左削籍

朱賡浙江山陰人由進士萬曆十二年任右轉左

王家屛見內閣萬曆十三年任右

王弘誨廣東定安人由進士萬曆十三年任右轉左

於愼行山東東阿人由進士萬曆十四年任右轉左

徐顯卿直隸長洲人由進士萬曆十五年任右

田一儁福建大田人由會元萬曆十七年任右轉左

李長春四川富順人由進士萬曆十七年任右轉左

黃鳯翔福建晉江人由進士萬曆十七年任右

南京禮部左右侍郎

師逵山東東阿人永樂二十年以吏部右侍郎署印

胡濙直隸武進人由進士洪武元年任左

吾紳浙江開化人由進士宣徳五年任右六年卒

吳廷用福建政和人由進士五年任左理部事正統元年丁憂

陳璉廣東東莞人由鄕舉元年任左掌部事五年致仕

趙新浙江富陽人六年南京吏部右攺本部掌印

金問直隸吳縣人以楷書薦九年任右十二年卒

杜寧浙江天臺人由進士十四年任右

姚夔浙江桐廬人景泰三年任右

龔永吉浙江義烏人由鄕舉天順元年任右本年調大理寺卿

許彬山東寧陽人由進士元年調任右本年降陜西右參政

章綸浙江樂淸人由進士元年任右四年攺吏右

廖莊江西吉水人五年任右

兪綱浙江嘉興人應天上元籍以生貟舉五年任左

成化三年致仕倪謙應天上元人由探花任右四年劾五年復任

章綸見前成化二年再任左十年丁憂十二年致仕卒

李本四川富順人由進士十二年任右十三年掌部事

尹直江西泰和人二十年任左

侯瓉直隸雄縣人由進士二十年任右

萬翼四川眉州人進士三十三年署本部事

徐瓊江西金溪人由榜眼弘治三年任右

董越江西寧都人由進士六年任右

李傑直隸常熟人由進士十三年任右

馬廷用四川西充人由進士十五年任右正徳四年致仕

劉忠河南陳畱人二年任左

王綸山東濵州人由進士任右本年調都察院

常麟浙江嘉善人由進士四年任右六年降山西參政閒住

吳儼直隸宜興人由進士六年任右

楊旦福建建安人由進士六年任右

楊亷江西丰城人由進士十年任右

王瓉浙江永嘉人由榜眼十六年任左嘉靖元年丁憂

汪偉江西弋陽人由進士元年任右

劉瑞四川內江人由進士二年任右三年致仕卒

趙永直隸臨淮人長陵衛籍由進士三年任右六年致仕

顧淸直隸華亭人由進士六年任右

黃綰浙江黃巖人由錄蔭八年任右

林文俊福建莆田人由進士十二年任右

費宷江西鉛山人由進士十四年任右

呂柟陜西髙陵人由狀元十五年任右十八年致仕

崔銑河南安陽人由進士十八年任右二十年致仕

崔桐直隸海門人由進士二十年任右二十一年丁憂

徐問直隸武進人由進士二十一年任右

康大和福建莆田人由進士三十三年任右

林廷機福建閩縣人由進士四十年任右

裴宇山西澤州人由進士四十二年任右

陳升浙江余姚人由進士歷本部左丁憂隆慶元年起任左卒

呂調陽廣西臨桂人元年任右二年攺北禮

﹝闕﹞鋌浙江余姚人由進士四年任右

萬浩江西進賢人由進士五年任右掌國子監事

汪鏜浙江鄞縣人由進士六年任右攺北掌國子監事

萬士和直隸宜興人由進士六年起左掌南國子監祭酒事

董傳策直隸上海人由進士萬曆元年任尋被誣回籍

殷邁南京畱守右衛人由進士萬曆二年任

羅萬化浙江會稽人由狀元以國子監祭酒升萬曆十二年任

韓世能直隸長洲人由進士萬曆十四年任

李長春四川富順籍湖廣公安人由進士萬曆十六年任

趙用賢直隸﹝闕﹞

弇山堂別集卷五十六

●欽定四庫全書

弇山堂別集卷五十七

﹝明﹞王世貞撰

○卿貳表

兵部左右侍郎

朱珍﹝闕﹞人由﹝闕﹞洪武元年任安統人國初入仕二年任

孫安元年以中書省照磨任左

劉貞﹝闕﹞人國初入仕三年任

張亨﹝闕﹞人三年七月任左

樂韶﹝闕﹞鳯直隸全椒人四年任

杜寅﹝闕﹞人四年六月任左

趙彰﹝闕﹞人四年六月任左

李徵直隸山陽人由國子生五年任左

李榮直隸淸苑人由薦舉五年任

王政河南汝州人由國子生六年任右

商英河南陳畱人由薦舉六年任左趙圭玉浙江山陰人由薦舉七年任右

董俊山西太原人由舉人才十二年任十三年致仕

王琚安慶望江人十一年以戶部侍郎任左

何禮直隸淸苑人由舉人才十二年任左

蔡恕直隸深州人由歲貢十三年任右

張易河南鄢陵人由薦舉十四年任右十七年致仕

兪綸洪武初年人由薦舉十五年任左

鍾朂浙江慈溪人舉明經十六年任左本年卒

劉述山西襄陵人由歲貢十七年任右十九年致仕

王志不知何許人由舉人才十七年任左

彭祥不知何許人由舉人才十七年任左

蘭選山東博興人由薦舉十八年任左二十年免

陳思道浙江山陰人由進士二十年任右

沈溍浙江錢塘人由進士二十年任左

趙勉湖廣夷陵人二十二年以刑部右試左

邵永善浙江仁和人由進士二十三年任右

張忠直隸開州人二十三年任右後爲刑部左

郭良陜西華陰人由薦舉二十三年任左

邵永祥不知何許人二十五年九月任後爲工部左

許濓山東濰縣人由薦舉二十五年任左

葉瓛不知何許人薦舉二十七年任右二十八年免

葛瑾山東沂水人由進士二十八年任右二十九年免

﹝闕﹞泰應天溧水人由進士二十八年任左

王翼山東魚臺人由進士二十九年任右三十一年致仕

劉儁湖廣江陵人由進士三十年任左

盧淵江西新建人太學生三十一年任右

陳植直隸廬江人由鄕舉建文二年任右四年死靖難

徐宗實浙江黃巖人由薦舉建文二年任右四年死靖難

古朴河南陳州人由鄕舉建文三年任右

方賓浙江錢塘人國子生建文四年任右本年轉左

師逵山東東阿人由鄕舉建文四年任右

墨麟陜西髙陵人由鄕舉建文四年任右

盧淵見前永樂元年復任左

喬穏山東章丘人由進士元年任左

馬京陜西武功人由進士二年攺北行部

徐銘直隸丹徒人由舉人才七年任右

程新江西新城人由鄕舉十一年任右

崔衍山東膠州人由薦舉十八年任右二十二年調四川右布政

李友直直隸淸苑人由吏員十九年以行在工部左署兵部事

李時山東鄆城人由鄕舉二十二年任左

曹本直隸巢縣人敍城守功洪熈元年任左

戴綸山東髙宻人由薦舉洪熈元年升右本年下獄賜死

張信河南祥符人由鄕舉元年召攺右轉左

甄儀陜西麟逰人由鄕舉元年任右

王驥直隸束鹿人由進士宣徳二年任右

李衡直隸當塗人由進士三年任五年免

柴車浙江錢塘人由鄕舉五年任右本年轉左

徐晞直隸江陰人由邑吏十年任右

李郁河南洛陽人由鄕舉十年任右

鄺埜湖廣宜章人由進士正統元年任左

鄭辰浙江西安人由進士三年任左九年致仕

虞祥直隸昆山人由鄕舉八年任右十年卒

李蕡直隸長洲人由進士正統十一年任右十三年卒

於謙浙江錢塘人由進士十二年任右

楊翥直隸吳縣人由薦舉十四年升右

吳寧直隸歙縣人由進士十四年任右景泰元年致仕

項文曜浙江淳安人由進士元年任右

鄒幹浙江余姚人由進士景泰元年任右

兪綱浙江嘉興人由進士元年任左

李賢河南鄧州人由進士二年任右

王偉湖廣攸縣人由進士四年任右

宋琰浙江奉化人由進士六年任右

郝璜河南光州人由進士天順元年任右

龔永吉浙江義烏人由鄕舉元年任右

王復順天固安人由進士元年任右三年轉左

白圭直隸南宮人由進士三年任左

韓雍直隸長洲人由進士七年任右

程信直隸休寧人由進士成化元年任右本年轉左

李震順天宛平人由進士二年任右三年轉左

陳宜江西泰和人由進士三年任右八年丁憂

滕昭河南汝州人由鄕舉八年任右十一年轉左

馬文升河南鈞州人由進士十一年任右十三年轉左

張鵬直隸淶水人由進士十三年任右十五年轉左

李敏河南襄城人由進士十五年任右

兪欽浙江新昌人由進士十九年任左二十年卒

阮勤交址多翼人由進士十九年任右二十一年轉左

何琮浙江仁和人由進士二十一年任右二十二年轉左

尹直江西泰和人由進士二十二年任左

侯瓉直隸雄縣人由進士二十二年任右

呂雯直隸安州人由鄕舉二十二年任右弘治二年轉左

張海山東徳州人由進士三年任右七年轉左

李介山西髙宻人由進士七年任右本年轉左

王宗彛直隸束鹿人由進士八年任右十一年轉左

楊謐河南儀封人由進士十一年任右十三年卒

熊翀河南光州人由進士十三年任左

熊繡江西丰城人由進士十三年任右十七年轉左

閻仲宇陜西隴州人由進士十八年任右正徳元年轉左

馬中錫直隸故城人由進士元年任右

曹元直隸含山人由進士二年任左

韓重山西絳州人由進士二年任右

文貴湖廣湘鄕人由進士二年任左

劉纓江西新淦人由進士三年任右

才寛直隸遷安人由進士三年任左

胡汝礪應天溧水人由進士二年任左

王敞浙江西安人由進士五年任左

陸完直隸長洲人由進士五年任右本年轉左

陳震陜西慶陽衛籍由進士五年任右

李浩山西曲沃人由進士五年任右六年轉左

石玠直隸槁城人由進士六年任右八年轉左

李貢江西吉水人由進士八年轉右未任

陳玊直隸揚州髙郵人由進士八年任右九年轉左

王璟山東沂州人由進士八年任右

黃珂四川遂寧人由進士九年任左

丁鳯直隸蠡縣人由進士九年任右

王憲山東東平人由進士十二年任右十四年轉左

馮淸浙江余姚人由進士十四年任右十五年轉左十六年回籍

楊廷儀四川新都人由進士十四年任右十五年轉左

吳廷舉廣西蒼梧人由進士十六年任右嘉靖二年轉左

李鉞河南祥符人由進士十六年任右嘉靖二年轉左

李昆山東髙宻人由進士十六年任右嘉靖三年致仕

鄭嶽福建莆田人由進士三年任右四年轉左

胡世寧浙江仁和人由進士四年任左

姚鏌浙江慈溪人由進士四年任右

王時中山東黃縣人由進士四年任右五年轉左

張璁浙江永嘉人由進士五年任右本年轉左

王珝直隸灤州人由進士五年任右六年回籍

伍文定湖廣松滋人由進士六年任右

周倫直隸昆山人由進士六年任右七年轉左

王廷相河南儀封人由進士七年任右本年轉左

陳洪謨湖廣武陵人由進士八年任右十八年轉左

潘希曾浙江金華人由進士十年任右尋轉左

錢如京直隸桐城人由進士十一年任左

黃宗明浙江鄞縣人由進士十一年任右

黎奭湖廣鍾祥人由進士十二年任左本年丁憂

冦天敍山西楡次人由進士十二年任右本年卒

張瓉直隸滄州人由進士十三年任左

徐問直隸武進人由進士十三年任右

李廷相山東濮州人由進士十四年任左

周金直隸武進人由進士十四年任右

周敍湖廣九溪人由進士十五年任

潘珍直隸婺源人由進士十五年任右

本年轉左李如圭湖廣丰城人由進士十五年任右

樊繼祖山東鄆城人由進士十六年任左

張衍慶河南汲縣人由進士十六年任右

陶諧浙江會稽人由進士十八年任左

張潤山西臨汾人由進士十八年任右

史道順天涿州人由進士二十年任左未任爲民

費宷江西鉛山人由進士二十年任左

王以旗應天江寧人由進士二十年任右

張漢湖廣鍾祥人由進士二十二年任左

侯綸山西太原人由進士二十二年任右二十三年回籍

路迎山東東平人由進士二十三年任右二十四年轉左

萬鏜江西進賢人由進士二十四年任右本年轉左

劉儲秀陜西咸寧人由進士二十五年任右

範鏓江西樂平人由進士二十五年任右二十七年轉左

張嶽福建惠安人由進士二十六年推左未任

趙廷瑞直隸開州人由進士二十六年任左

詹瑩直隸山海前衛籍由進士二十七年任右二十八年轉左

王邦瑞河南宜陽人由進士十八年任右

蘇佑山東濮州人由進士十八年任右二十九年轉左

﹝闕﹞蘭山西振武衛人由進士二十九年任右

聶豹江西永丰人由進士二十九年任右三十年轉左

張時徹浙江鄞縣人由進士二十九年任右三十一年轉左

楊博山西蒲州人由進士三十一年任右三十二年轉左

賈應春直隸眞定人由進士三十二年推右

翁溥浙江諸曁人由進士三十二年任右三十三年轉左

沈良才直隸泰州人由進士三十三年任右

謝九儀山東章丘人由進士三十五年任左

王崇浙江永康人由進士三十五年任左

吳嘉會山西振武衛人由進士三十六年任左三十七年下獄

江東山東朝城人由進士三十六年任右三十七年轉左

閔煦直隸任丘人由進士三十七年任右三十九年轉左

魏謙吉直隸栢鄕人由進士三十九年推右未任

李遂江西丰城人由進士三十九年任右四十年轉左

葛縉山東昌邑人由進士四十年任右本年轉左四十二年致仕

範欽浙江鄞縣人由進士四十年推右未任

郭幹直隸任丘人由進士四十年任右四十二年轉左

胡松直隸滁州人由進士四十二年任左

蔡汝楠浙江徳淸人由進士四十二年任右

萬恭江西南昌人由進士四十二年任右

王之誥湖廣石城人由進士四十三年任右

鮑象賢直隸歙縣人由進士四十四年任左四十五年致仕

遲鳯翔山東臨朐人由進士四十五年任左

吳桂芳江西新建人由進士四十五年任右隆慶元年轉左

譚綸江西宜黃人由進士隆慶元年任右二年任左

曹邦輔山東定陶人由進士二年任左

冀錬山東益都人由進士二年任右

劉燾直隸天津衛人由進士二年任右

曹亨河南新蔡人由進士三年任右轉左

楊巍山東海丰人由進士三年任右

谷中虛山東海丰人由進士四年任右五年轉左

王遴順天覇州人由進士四年任右五年轉左

翁大立浙江余姚人由進士四年任左五年回籍

魏學曾陜西涇陽人由進士四年任右

石茂華山東益都人由進士五年任右轉左

張翀廣西馬平人由進士五年任右

汪道昆直隸歙縣人由進士五年任右萬曆元年轉左

吳伯朋浙江義烏人由進士五年任右

栗永祿山西長治人由進士五年任右

梁夢龍直隸眞定人由萬曆二年任五年轉左

吳道直直隸定州人由進士二年任五年轉左

曽省吾江西彭澤人由進士三年任五年轉左

郜光先山西長治人由進士五年任右六年轉左

張學顏直隸肥鄕人由進士五年任右本年轉左

鄭洛直隸安肅人由進士六年任右本年轉左

孟重陜西渭南人由進士六年任右

吳兌浙江山陰人由進士七年任左

王一鶚直隸曲周人由進士七年任右九年轉左

張佳胤四川銅梁人由進士九年任右

辛自修河南襄城縣人由進士十一年任右本年轉左

陰武卿四川內江人由進士十一年任右十二年轉左

辛應干山東安丘人由進士十一年任右本年轉左

楊俊民山西蒲州人由進士萬曆十五年任左

蕭大亨山東泰安人由進士萬曆十五年任右

沈子木浙江歸安人由進士十七年任右未上

許守謙直隸槁城人由進士十七年任

南京兵部左右侍郎

甄儀陜西麟逰人由鄕舉洪武元年任右宣徳二年轉左

李衡直隸當塗人由進士宣徳三年任左五年免

徐琦陜西寧夏衛人由進士五年任右

李郁河南洛陽人由鄕舉五年任右

杜寧浙江天臺人由榜眼景泰元年任右

宋琰浙江奉化人由進士天順元年任右本年卒

年富直隸懷遠人由舉人元年任右

郝璜河南光州人由進士元年任左

兪綱浙江嘉興人由進士六年任左

李震順天宛平人由進士成化元年任右

馬顯直隸廣平人由進士六年任右十年轉左

胡拱辰浙江淳安人由進士十一年任右

萬翼四川眉州人由進士十五年任右二十三年閒住

白昻直隸武進人由進士二十三年任左

鄭時直隸舒城人由進士弘治三年任右

盧瑤浙江縉雲人由進士四年升未任

王詔直隸趙州人由進士四年任右

王繼河南祥符人由進士五年任右

張敷華江西安福人由進士九年任右

黎福江西樂平人由進士十三年升未任

潘蕃浙江崇徳人由進士十三年任右

金澤浙江鄞縣人由進士十五年任右

韓重山西絳州人由進士十八年任右

孫需江西徳興人由進士正徳二年任右

呂獻浙江新昌人由進士四年任右八年致仕

楊茂元浙江鄞縣人由進士八年任右

陳壽遼東寧逺衛人由進士九年任右

王倬直隸昆山人由進士十年任右

黃瓉直隸儀眞人由進士十二年任右十六年致仕

席書四川遂寧人由進士嘉靖元年任右

陳琳福建莆田人由進士三年任右

聞淵浙江鄞縣人由進士六年任右

萬鏜江西進賢人由進士七年任右八年轉左

林庭﹖福建閩縣人由進士八年任右

黃芳廣東崖州人由進士十一年任右

潘珍直隸婺源人由進士十二年任右

蘇民陜西儀衛司籍浙江遂昌人由進士十五年任右

劉棟浙江山陰人由進士十七年八月任二十三年十二月復任右

簡霄江西新諭人由進士十八年以操江右副都禦史升任右

歐陽鐸江西泰和人由進士十八年以巡撫應天右副都禦史升任右

王教河南祥符人由進士及第國子祭酒兼春坊諭徳十九年升任右

閔楷直隸任丘人由進士原任工部右侍郎二十一年攺任

顧應祥浙江長興人由進士二十八年任右

何鏊浙江山陰人由進士二十九年推右未任

王積直隸太倉衛人由進士三十一年任右未任

謝存儒湖廣蒲圻人由進士三十二年任右本年閒住

屠大山浙江鄞縣人由進士三十二年任右三十三年攺巡撫南直隸

張鏊江西南昌人由進士三十三年任右

蔡雲程浙江臨海人由進士三十三年任右

陳洙浙江上虞人由進士三十三年任右三十四年閒住

張臬江西進賢人由進士三十四年十月任右

劉采湖廣麻城人由進士三十六年十一月任右

石永直隸威縣人由進士三十七年五月任右

殷學山東東阿人由進士三十八年升未任

鄭絅福建莆田人由進士三十八年升未任

李遂江西丰城人由進士三十八年十一月任右

丁以忠江西新建人由進士三十九年七月任右

諭時河南光州人由進士四十二年推右未任

陸穏浙江歸安人由進士四十二年升未任

霍冀山西孝義人由進士四十三年閏二月任右

諭時見前四十四年十一月任右

吳桂芳江西新建人由進士四十五年升未任

劉畿直隸長洲人由進士四十五年升未任

吳百朋浙江義烏人由進士隆慶二年以巡撫南贑兵部右侍郎攺任

李遷江西新建人由進士三年以工部右侍郎服闋攺任右

姜廷頥湖廣巴陵人由進士四年任右五年致仕

熊汝達江西進賢人由進士五年任右

傅順湖廣沔陽衛人由進士六年起任

李棠湖廣長沙人由進士六年以巡撫副都禦史升任

杜拯江西丰城人由進士萬曆二年六月以南京大理寺卿升任

淩雲翼直隸太倉州人由進士三年正月以巡撫都禦史升任

陸光祖浙江平湖人由進士十一年未任攺吏部

辛應干山東安丘人由進士十一年七月任

顧章志直隸太倉籍昆山人由進士十三年二月任

王元敬浙江山陰人由進士十四年十二月任

王世貞直隸太倉州人由進士十六年以南京刑部右侍郎起任

王用汲福建晉江人由進士十七年任

弇山堂別集卷五十七

●欽定四庫全書

弇山堂別集卷五十八

﹝明﹞王世貞撰

○卿貳表

刑部左右侍郎

盛元輔不知何許人由才能洪武元年任本年調山東行省參政

張仁不知何許人由薦舉元年任

程儒卽程徐浙江鄞縣人故元入仕二年任

左安善不知何許人由薦舉二年任三年調河南知府

李質廣東徳慶人故元樞宻同僉歸附五年任

呂本直隸壽州人由歸附五年任

李儼卽民瞻直隸泰興人由元進士五年任

黃欽不知何許人由薦舉六年任左本年免

張思恭直隸蒙城人由﹝闕﹞

李敬臣陜西鳳翔人由舉人才六年任右七年免

李浩山西曲沃人由薦舉七年任左本年使琉球

茹大素山西澤州人由鄕舉七年任右本年降本部主事

臧哲山東諸城人由薦舉八年任左九年升四川行省參政

張謙江西南昌人由舉明經十年任右十一年致仕

黎光廣東東莞人由鄕舉十一年任左本年謫戍

劉敏直隸肅寧人由舉孝亷十三年任右十四年出爲徽州同知

王希哲不知何許人由薦舉十五年任右十六年伏誅

葛修不知何許人由薦舉十七年任左十八年伏誅

周邦不知何許人由薦舉十七年任右本年免

邵質不知何許人由薦舉十七年任右十九年免

徐文顯不知何許人由薦舉十七年任右十八年免

張文昱應天上元人由舉人才十八年任左十九年免

歐陽性直隸吳縣人由舉儒士十八年任右二十一年免

髙鐸山西絳州人由進士二十年任左二十一年調右僉都禦史

謝祥不知何許人由薦舉二十一年任右本年免

朱浚浙江縉雲人由舉明經二十一年任右本年免

趙勉湖廣夷陵人由進士二十一年任左

淩漢河南原武人由進士二十一年以右都降本部右

邵永善浙江仁和人由進士二十一年任右二十二年轉左

黃紹祖不知何許人由薦舉二十二年任右二十三年免

秦琰山東歷城人由鄕舉二十三年任左二十四年致仕

祁鑑不知何許人由薦舉二十三年任右二十五年免

李似初不知何許人由薦舉二十四年任左二十六年免

周志淸不知何許人由薦舉二十五年任右二十七年免

蔣毅浙江長興人由薦舉二十六年任右二十九年免

和希文山西平定人由舉明經二十六年任左

王良河南祥符人由薦舉二十七年任左建文二年調浙江按察使

宋性山東徳州人由明經二十九年以刑部主事署本部右三十年出爲湖廣副使

廣修湖廣監利人由鄕舉三十年任右

薛賓山西夏縣人由歲貢三十年署右本年攺參政

李文吉名儀山東鄒平人由進士三十年任右建文元年免

胡子昭四川大足人由舉儒士建文二年任右四年死靖難

楊汝賢郡邑無考

劉季篪浙江余姚人由進士建文四年除左永樂八年降兩淮鹽運司副使

顧理直隸昆山人由進士

金純直隸泗州人由進士建文四年任右永樂八年轉左

盧祥順天房山人由國子生永樂元年任左十年卒

李慶順天順義人由進士元年任右

趙羾河南祥符人由舉人二年任右

李順直隸順義人由監生三年任右

左獻直隸廣宗人由太學生五年任右本年以事謫爲辦事官七年復原職卒

楊泰直隸山陽人由薦舉五年任右本年卒

吳盛直隸景州人由進士六年任右七年扈行在十年卒

張本山東東阿人由監生七年任右

任勵陜西長安人由進士十年任左十一年卒

崔衍山東膠州人由薦舉十一年任左

張忠直隸開州人由進士十一年任右十二年轉左十七年卒

張本山東東阿人由監生歷本部右十九年攺北

樊敬山東鄆城人由進士二十二年任左

楊勉應天江寧人由進士二十三年任右本年謫山東右參政

吳廷用福建政和人由進士二十二年任右宣徳元年攺南京禮左

施禮順天東安人由進士宣徳元年任右

葉春浙江海鹽人由邑掾五年任右尋攺南

魏源江西建昌人由進士五年任右六年轉左

曹弘湖廣益陽人由進士五年任右六年升巡撫

蔣勉四川涪州人由進士六年任右十年致仕

何文淵江西廣昌人由進士正統二年任右六年致仕

陳鼎廣東新興人由進士正統元年任左三年卒

丁鉉江西丰城人由進士三年任右

張鳯直隸安平人由進士三年添注右四年出督艸場

邵旻河南蘭陽人由進士四年添注右五年謫

薛希璉浙江麗水人由進士六年添注右

楊寧浙江錢塘人由進士六年添注右七年丁憂

馬昻直隸滄州人由鄕舉八年任右本年出鎭甘肅

郭瑾江西萬載人由進士八年添注右本年致仕

丁鎡直隸南陵人舉楷書入國子監十年任左九年致仕

楊寧見前十一年再任右

李棠浙江縉雲人由進士十四年任右本年出撫廣西

江淵四川江津人由進士十四年任右

耿九疇山西平定人由進士十四年任右

羅綺河南磁州人由進士景泰三年任右本年出撫四川

劉淸直隸滁州人由進士三年任右

孔文英陜西安化人由進士五年任右

周瑄山西陽曲人由舉人七年任右天順元年轉左

劉廣衡江西萬安人由進士元年任左

黃仕儁四川富順人由進士元年任右

董方順天漷縣籍山西忻州人由進士七年任右

廖莊江西吉水人由進士成化四年任左本年卒

程信直隸休寧人由進士五年任右

曽翚江西泰和人由進士四年任左九年致仕

杜銘四川金堂人由進士九年任右十一年轉左

林鄂浙江太平人由進士九年任右十二年卒

張鎣直隸華亭人由進士十三年任右十七年轉左

盛顒直隸無錫人由進士十七年任右踰月調

杜銘見前十九年再任左

佀鐘山東鄆城人由進士二十一年任右

何喬新江西廣昌人由進士二十一年任右

程宗直隸常熟人由進士二十二年任右二十三年轉左

彭韶福建莆田人由進士二十三年任右

閔珪浙江烏程人由進士弘治元年任右三年轉左

白昻直隸武進人由進士二年任左

張錦陜西岷州衛籍河南太康人由進士四年任左八年

丁憂戴珊江西浮梁人由進士四年任右八年轉左

謝綬江西樂安人由進士八年任右九年轉左

屠勲浙江平湖人由進士九年任右十一年轉左

張錦見前十年再任左十一年卒

陳道直隸盱眙人由進士十一年任右十二年轉左

何鑑浙江新昌人由進士十二年任右十三年轉左丁憂

李士實江西丰城人由進士十三年任右十七年致仕

屠勲詳前十六年再任左

魏紳山東曲阜人由進士十七年任右十八年卒

魏富福建龍溪人由進士正徳元年推右未任

何鑑見前元年再任左

葉贄直隸山陽人由進士元年任右二年轉左本年致仕

陶琰山西絳州人由進士二年任右

王鑑之浙江山陰人由進士二年任右本年轉左

劉璟河南鄢陵人由進士二年任右四年轉左

韓邦問湖廣襄陽衛籍浙江會稽人由進士三年任左本年乞休加刑部尙書致仕

才寛直隸遷安人由進士二年任左

張鸞陜西咸寧人由進士三年任左四年爲民

張子麟直隸槁城人由進士四年任右六年轉左

張泰直隸肅寧籍河南祥符人由進士六年任左

戈瑄直隸景州人由進士六年任右

黃珂直隸遂寧人由進士七年任左

張綸直隸宣城人由進士八年任右九年轉左

王寅直隸容城人由進士九年起右本年養病

楊茂元浙江鄞縣人由進士九年任右十一年卒

馮淸順天宛平籍浙江余姚人由進士十二年任右

金獻民四川綿州人由進士十二年任左

胡韶江西鄱陽人由進士十四年任右十六年致仕

顏頥壽湖廣巴陵人由進士十六年任右本年轉左

臧鳯山東曲阜人由進士十六年任右嘉靖二年轉左

胡瓉直隸永平人由進士嘉靖二年任右

劉玉江西安福人由進士三年任右本年轉左

王啟浙江黃巖人由進士三年任右

梁材南京金吾衛籍由進士六年任左

許贊河南靈寶人由進士六年任右七年轉左

劉麟江西安仁人由進士七年任左

聞淵浙江鄞縣人由進士七年任右八年轉左

汪鋐直隸婺源人由進士八年任右

冦天敍山西楡次人由進士九年任右

朱廷聲江西進賢人由進士九年任右十一年養病

劉節江西大庾人由進士十一年任右十二年閒住

陳璋浙江樂淸人由進士十二年起左十四年被劾

楊志學湖廣長沙人由進士十二年任右十四年轉左

潘旦直隸婺源人由進士十四年任右

周期雍江西寧州人由進士十五年任右十七年轉左

蘇民陜西儀衛司籍浙江遂昌人由進士十七年任右十八年卒

屠僑浙江鄞縣人由進士十八年任右本年致仕

宋景江西奉新人由進士十八年任右

吳山直隸吳江人由進士十九年任右

王浚浙江建徳人由進士十九年任右二十年致仕

葉相直隸江都人由進士二十年任左二十三年致仕

屠僑見前二十年起右二十三年轉左

諭茂堅四川榮昌人由進士二十三年任右本年轉左

韓邦奇陜西朝邑人由進士二十三年任右

劉訒河南鄢陵人由進士二十四年任右二十五年轉左

張嶽福建惠安人由進士二十五年推右未任

詹瀚江西玉山人由進士二十六年任右二十七年轉左二十八年閒住

傅炯江西進賢人由進士二十七年任右二十八年轉左

蘇佑山東濮州人由進士二十八年任右本年遷兵部

顧應祥浙江長興人由進士二十八年轉左未任

彭黯江西安福人由進士二十八年任右

楊行中順天通州人由進士二十九年任左

周延江西吉水人由進士二十九年任左

何鰲浙江山陰人由進士三十年任右

吳鵬浙江秀水人由進士三十一年任左

王學益江西安福人由進士三十一年任右三十二年轉左

鄭曉浙江海鹽人由進士三十二年推右未任攺吏部

陳儒錦衣衛籍交址人由進士二十二年任右三十二年轉左

張鰲江西南昌人由進士三十四年任左

蔡雲程浙江臨海人由進士三十四年任右本年轉左

鄭大同福建莆田人由進士三十四年任右三十五年閒住

孫世佑江西丰城人由進士三十五年攺左未任

馮天馭湖廣蘄州人由進士三十五年任右三十六年攺吏

楊大章浙江余姚人由進士三十六年任左三十八年閒住

潘恩直隸上海人由進士三十六年任右

馬森福建懷安人由進士三十七年推右未任

趙大佑浙江太平人由進士三十七年任右三十八年轉左

傅頥湖廣沔陽人由進士三十八年任右

葉鏜江西上饒人由進士四十年任右本年轉左

鄢■﹝樊﹐心代大﹞卿江西丰城人由進士四十年任右四十一年閒住

孫植浙江平湖人由進士四十一年任右四十二年轉左

萬虞愷江西南昌人由進士四十二年任右四十四年致

仕錢邦彥直隸吳縣人由進士四十三年任左

毛愷浙江江山人由進士四十四年任右本年攺吏部

遲鳯翔山東臨朐人由進士四十四年任右

陳堯直隸通州人由進士四十四年推左養病未任

劉體幹順天東安人由進士四十四年任右

霍冀山西孝義人由進士四十五年推左未任

張瀚浙江仁和人由進士四十五年任右本年攺兩廣

王本固直隸邢臺人由進士四十五年任左

郭宗臯山東福山千戶所籍隆慶元年推左未任

林云同福建莆田人由進士元年任右轉左

樊深直隸大同人由進士元年任右尋轉左二年致仕

洪朝選福建同安人由進士元年任右二年轉左三年閒住

鄭世威福建長樂人由進士二年任右三年致仕

戴才直隸滄州人由進士三年任左攺戶

吳百朋浙江義烏人由進士三年任右本年丁憂

遊居敬福建南平人由進士三年任右五年致仕

王國光山西陽城人由進士五年起任左

朱大器江西南城人由進士五年任右轉左

曹金河南祥符人由進士五年任右攺撫陜西

畢鏘直隸石埭人由進士六年任右轉左

陳炌江西臨川人由進士萬曆二年任右

翁大立浙江余姚人由進士三年任左

王宗沐浙江臨海人由進士三年任左

陶承學浙江會稽人由進士四年任右五年轉左

王好問直隸樂亭人由進士四年任右

嚴淸浙江嘉興人由進士五年任右

陳瑞福建長樂人由進士六年任右本年轉左

徐學謨直隸嘉定人由進士七年任右八年轉左

王篆湖廣夷陵人由進士八年任右

劉思問河南孟縣人由進士八年任右

劉一儒湖廣夷陵人由進士八年推右本年轉左

胡價湖廣宜城人由進士十年任右

熊汝達江西進賢人由進士十一年任左

吳文華福建連江人由進士十一年推右轉左未任

舒化江西臨川人由進士十一年推右本年轉左

孫應鰲貴州籍如臯人由進士十一年推右未任

丘橓山東諸城人由進士十二年任右本年轉左

耿定向湖廣麻城人由進士十三年任左

蕭廩江西萬安人由進士十三年任右

吳時來浙江僊居人由進士十三年任左

陳瓉直隸常熟人由進士十四年任右十六年轉左

何源江西廣昌人由進士十六年任左

孫鑨浙江余姚人由進士十六年任右轉左

李戴河南延津人由進士十七年任右轉左

南京刑部左右侍郎

彭廷敬陜西寶雞人由舉人永樂十九年任右二十一年致仕

金庠直隸長洲人由進士二十二年任右宣徳元年致仕

兪士吉浙江象山人由舉人元年任右三年致仕

成均直隸山陽人由進士三年任右

葉春浙江海鹽人由邑掾六年任右本年致仕

段民直隸武進人由進士七年任右九年卒

吾紳浙江開化人由進士元年任右

包懷徳浙江蘭溪人名珦由舉人正統六年任左七年謫戍雲中

鄭泰直隸舒城人景泰元年任左

姚夔浙江桐廬人由進士元年任右三年攺禮部

齊韶山西廣靈人由鄕舉三年任右天順元年閒住

姚夔見前元年復調任右

朱釧不知何許人由﹝闕﹞元年任右七年閒住

廖莊江西吉水人由進士七年任右

王恕陜西三原人由進士成化四年任右五年丁憂

林鶚浙江太平人由進士六年任右本年丁憂

金紳應天上元人由進士十一年任右十四年出視江西十六年還任十八年卒

張瑄應天江浦人由進士十四年任左掌部事

陳儼江西廬陵人由進士十八年推右未任卒於途

盛顒直隸無錫人由進士十八年任右本年攺巡撫

阮勤交址多翼人由進士二十二年任左弘治三年致仕

邊鏞直隸任丘人由舉人弘治三年任右本年致仕

徐懷浙江建徳人由進士四年任右六年卒

蕭禎江西泰和人由進士七年任右

熊懷江西丰城人由進士十年任右十一年致仕

潘蕃浙江崇徳人由進士十一年任左

金澤應天江寧人由進士十二年任右

張撫陜西寶雞人由進士十五年任左十八年卒

王鑑之浙江山陰人由進士十八年任右

劉憲湖南益陽人由進士正徳二年任右

沈銳浙江仁和人由進士三年任右本年致仕

李善陜西隴州人由進士三年任右

陶琰山西絳州人由進士六年任右

郭紳江西宜春人由進士七年任右八年致仕

鄧璋順天涿州人由進士八年任右

﹝闕﹞章山東卽墨人由進士九年任右

邊憲直隸任丘人由進士十三年任右

王縝廣東東莞人由進士十四年任右

胡纉直隸永平人由進士嘉靖二年任右

周季鳯江西寧州人由進士二年任右

髙友璣浙江樂淸人由進士二年任右

張琮應天江寧人由進士四年任右

李承勛湖廣嘉魚人由進士五年任右

王軏直隸江都人由進士五年任右六年轉左

王爌浙江黃巖人由進士六年任右八年轉左

邊貢山東歷城人由進士八年任右

周廣直隸太倉人由進士九年任右十七年卒

胡璉直隸沭陽人由進士十二年任右

周用直隸吳江人由進士十二年任左

王爌見前十三年任左

王浚浙江建徳人由進士十八年任右

衛道河南葉縣人由進士十九年任右二十年致仕

文明錦衣衛籍江西宜春人由進士二十年任右

郭持平江西萬安人由進士二十二年任右二十四年閒住

王大用福建興化衛籍直隸儀眞人由進士二十四年推右未任閒住

任惟賢四川閬中人由進士二十五年推右未任閒住

顧遂浙江余姚人由進士二十五年任右二十七年閒住

魏有本浙江余姚人由進士二十七年任右二十九年升巡撫

張時徹浙江鄞縣人由進士二十九年推右未任攺兵部

虞守愚浙江義烏人由進士二十九年任右三十年閒住

鄭漳福建閩縣人由進士三十年任右三十年閒住

盧勲浙江縉雲人由進士三十二年任右

張臬江西進賢人由進士三十三年任右

曽鈞江西進賢人由進士三十四年任右三十六年致仕

錢邦彥直隸吳縣人由進士三十六年任右四十年丁憂

張永明浙江烏程人由進士四十四年推右未任

何遷湖廣徳安衛人由進士四十年任右四十一年閒住

王廷四川南充人由進士四十一年起右未任攺總督漕運

萬虞愷江西南昌人由進士四十二年推右未任

葉鏜江西上饒人由進士歷刑部左四十二年調任右四十五年閒住

徐陟直隸華亭人由進士四十五年任右隆慶元年致仕

吳愷江西金溪人由進士元年任右本年卒

陳紹儒廣東南海人由進士三年任

遊居敬福建南平人由進士三年起右

李一元直隸建徳人由進士三年任右

任士慿山東平原人由進士四年起右未任養病

熊汝達江西進賢人由進士五年任右

曹三晹直隸宜興人由進士五年任右

王正國河南宜陽人由進士六年任回籍

翁大立浙江余姚人由進士萬曆二年以兵部左起任

王世貞直隸太倉人由進士萬曆十二年由應天府尹升未任

姜寶直隸丹陽人由進士萬曆十二年任

李江錦衣衛籍山東武定州人由進士萬曆十四年任

朱天球福建漳浦人由進士萬曆十七年任

弇山堂別集卷五十八

●欽定四庫全書

弇山堂別集卷五十九

﹝明﹞王世貞撰

○卿貳表

工部左右侍郎

張允文不知何許人由薦舉洪武元年任

楊翼安直隸靈璧人由舉人才元年任二年出爲河間知府

朱守仁直隸徐州人元末入仕三年任

唐宗魯浙江建徳人由通經秀才四年任本年以疾歸

王虎不知何許人由舉人才五年任

梁銑陜西開城人由薦舉六年任右八年出守廬州府

薛堅直隸海州人由歲貢八年任左十二年卒

周均徳四川宜賓人以聰明正直舉九年任右十二年免

劉敏直隸肅寧人由舉孝亷十二年任右

李寅卽文仲﹝闕﹞人由舉人才十二年任左十四年卒

趙俊不知何許人由舉人才十四年任左

安信不知何許人由舉人才十五年任右

髙寧不知何許人由舉人才十五年任左

韓鐸河南太康人由薦舉十七年任左十八年免

麥志徳廣東連山人以孝弟舉十七年任右

李禎山東丘縣人由舉人才十八年任左

秦逵直隸宣城人由進士十八年任右

黃立恭直隸滁州人國初扈蹕渡江二十二年拜右二十五年致仕

鄭彥文山西蔚州人國初平蜀歸附二十三年任右二十五年卒

邵永善浙江仁和人由進士二十五年任左二十七年免

嚴震直浙江烏程人以賢良舉二十五年任右

孟惟新山東愽興人由薦舉二十六年任右

王儁不知何許人由舉人才二十七年任左

冀凱河南鹿邑人以文學貢二十七年任左二十八年免

練子寧江西新淦人由及第二十八年任右建文元年攺吏部

孫顯河南信陽人由鄕舉二十八年任右

李文吉山東鄒平人由進士二十九年任右

馮天孫浙江歸安人由舉人才三十年任右以病免休

王文質河南內鄕人由薦舉三十一年任右

邊升山東歷城人由舉人才三十一年任右本年免

黃福山東昌邑人洪武三十一年任右建文四年轉左

張昺浙江慈溪人由薦舉三十一年任左出爲北平左布政使死難

張顯宗福建寧化人由榜眼建文四年任右募兵江西本年謫戍

興州張思恭直隸蒙城人由進士建文四年拜左永樂元年謫

金忠浙江鄞縣人由占卜建文四年任右

劉仲亷湖廣江夏人由進士元年任右四年下獄

趙毅河南汝陽人由薦舉二年任左七年謫交址

趙羾河南祥符人由舉人二年任右本年攺禮部

張本山東東阿人由進士四年任左六年謫戍交址

甄庸順天宛平人由舉人才四年任右

郭琎直隸新安人由監生五年任右十年攺刑左

房安河南汝陽人由太學生六年任左本年調山東參政後攺交址卒

陳壽湖廣隨州人由鄕舉六年任左九年下獄卒

伏伯安河南歸徳人由進士七年任左十五年降主事

蔣廷瓉直隸滑縣人由舉人才行七年任右十一年出爲貴州左布政使卒

鄭剛河南南陽人由國子生七年任右九年命巡視山東踰年卒

張信河南祥符人由進士七年任右九年命浚黃河十二年謫交址

任毅山西長子人由歲貢八年任左九年降主事

賀銀浙江黃巖人由鄕舉九年任右本年謫主事

許廓河南襄城人由鄕舉十年任右十一年扈北徵尋命提督京廠十七年復命理交址

藺芳山西夏縣人由薦舉十年由工部主事推右十五年卒

馮彬直隸臨城人由歲貢十三年任右十四年免

伏伯安見前十六年復任左十八年以不檢罰築城二十二年降荊門知州

楊和直隸臨城人由歲貢十七年任右洪熈元年命采木四川本年劾免

張信見前永樂十八年再任右蘇瓉直隸河間人由舉人才十六年任右

李友直直隸淸苑人由吏員十八年任左

張信河南祥符人由進士十八年仍任右

郭琎直隸新安人由監生十八年任右差武當回任左二十二年遷吏左

許廓見前二十年任右二十二年轉左

羅汝敬江西吉水人由進士宣徳二年拜右四年提督諸衛屯種

李庸直隸唐縣人由國子生十年任左正統二年致仕

邵旻河南蘭陽人由進士十年任右

張琦山西孟縣人由進士正統二年任左五年調副都

李蕡直隸長洲人由進士十六年任右

王巹陜西郿縣人由監生六年任左

王佑浙江山陰人由進士六年任右八年卒

王永和直隸昆山人由舉人七年任右八年巡撫淮右

王永壽山西太原人由薦舉十三年任右

張敏順天永淸人由進士景泰元年任右

趙榮福建閩縣人陜西通渭縣籍舉楷書生員元年任左

王偉湖廣攸縣人由進士二年任右

孫弘陜西渭南人由鄕貢天順元年任左

霍瑄陜西鳯翔人由鄕舉元年任左成化三年出督易州山廠

翁世資福建莆田人由進士天順元年任右

薛遠直隸無錫人由進士四年任右

沈義直隸江都人由進士七年任右成化二年致仕

李顒廣東博羅人由進士二年任右六年命治武淸決河

彭誼廣東南海人由鄕舉二年任左四年攺右副都禦史

李春直隸無爲人由進士四年任左八年調南左

喬毅山西樂平人由進士六年任右七年命治漕河回部九年卒

王詔湖廣衡陽人由進士八年任右十年轉左十六年致仕

杜銘四川金堂人由進士九年任左

劉昭陜西邠州人由進士十年任右

胡睿直隸長垣人由進士十六年任左十八年致仕

張頥山西太原左衛籍直隸江都人由進士十六年任右二十二年致仕

杜謙直隸昌黎人由進士十八年任左二十年命治漕河

賈俊直隸束鹿人由鄕舉二十年任左

陳政江西新昌人由進士二十三年任右尋轉左弘治五年命治漕河

張恱直隸華亭人由進士二十三年任右弘治元年攺吏部

劉璋福建南平人由進士弘治元年任右

孔鏞直隸長洲人由進士二年推右未任卒於途

羅明福建南平人由進士二年推右十三年卒於邊

楊理直隸山陽人由進士三年任右六年卒

徐貫浙江淳安人由進士六年任左

謝綬江西樂安人由進士六年任左

曽鑑湖廣桂陽人由進士九年任左

史琳浙江余姚人由進士九年任右十三年轉左

熊翀河南光州人由進士十三年任左

李鐩河南湯陰人由進士十三年任右本年轉左

張達江西泰和人由進士十三年任右十八年卒

胡諒河南靈寶人由進士十八年推右未任攺督易州山廠

張憲江西徳興人由進士十八年任右督易州山廠召理部事

吳洪直隸吳江人由進士正徳元年任左

張泰廣東順徳人由進士二年任右

兪俊浙江麗水人由進士十三年任右四年轉左

崔巖湖廣郴州人由進士正徳四年任左五年致仕

李鏜浙江鄞縣人由進士四年任右本年出治河道

夏昻直隸吳縣人順天宛平縣籍由進士五年任左九年卒

王寅直隸容城人由進士五年任右六年遷戶部

張綸直隸宣城人由進士六年任右

張遇河南項城人由進士七年任右八年攺戶左未任致仕

兪琳浙江臨安人由進士八年任右九年轉左

劉永順天固安人由進士九年任右十二年轉左十﹝闕﹞年致仕

趙璜江西安福人由進士十二年任右十六年轉左

吳廷舉廣西梧州守禦千戶籍蒼梧人由進士十六年任右

童瑞四川犍爲人由進士十六年任右嘉靖元年轉左

陳雍浙江余姚人由進士正徳十六年任右

沈冬魁直隸阜城人由進士嘉靖元年任右總督易州山廠三年召

理部事添注何天衢湖廣道州人由進士四年任右管易州山廠回部六年卒

閔楷直隸任丘人由進士六年任右本年閒住

潘希曽浙江金華人由進士六年任右七年命總理河道

何詔浙江山陰人由進士六年任右

何瑭河南懷慶人由進士七年任右

蔣瑤浙江歸安人由進士八年任右

蘇民陜西儀衛司籍浙江遂昌人由進士八年任右

黎奭湖廣鍾祥人由進士九年任左

錢如京直隸桐城人由進士九年任右

徐瓉浙江永康人由進士十年任右十一年丁憂

林庭﹖福建閩縣人由進士十一年任左

甘爲霖四川富順人由進士十二年任右十四年轉左

劉天和湖廣麻城人由進士十四年任右

吳大田福建莆田人由舉人十五年任右本年轉左

潘鑑直隸婺源人由進士十五年任右十九年養病

江曉浙江仁和人由進士十五年任右十八年爲民

鄭紳直隸淶水人由進士十八年任右

李欽順天武淸衛人由進士十九年推右未任

蔣淦廣西全州人由進士十九年任右二十年致仕

楊麒江西上饒人由進士二十年任右本年轉左

韓士英四川南充人由進士二十年任右二十一年丁憂

文明江西萍鄕人錦衣衛籍由進士二十一年任右二十五年轉左

陸傑浙江平湖人由進士二十二年任右

屠楷廣西臨桂人由進士二十五年任右二十六年轉左

韓士英見前二十六年復任右

王崇慶直隸開州人由進士二十六年任右

朱廷立湖廣通山人由進士二十七年任右

楊行中順天通州人由進士二十七年任右

謝蘭山西振武衛人由進士二十八年任右

孫檜錦衣衛籍直隸合肥人由進士二十九年任左

龔輝浙江余姚人由進士二十九年任右本年轉左三十年調南工未任致仕

傅鳯翺湖廣承天人由進士二十九年任右

陶尙徳江西星子人由進士二十九年任右三十年轉左

吳鵬浙江秀水人由進士三十年任右

郭鋆山西髙平人由進士三十一年任右三十三年轉左三十五年致仕

雷禮江西丰城人由進士三十三年任右三十五年轉左

劉伯躍江西南昌人由進士三十五年任右三十六年出采川貴木植

盧勛浙江縉雲人由進士三十五年添注右三十六年轉左

張舜臣山東章丘人由進士歷戶部右三十六年攺任右

劉伯躍見前三十九年起左四十一年閒住

黃廷用福建莆田人由進士三十九年任右本年閒住

劉學易山東壽光人由進士三十九年任右四十年致仕

黃光升福建晉江人由進士四十年推右未任

朱衡江西萬安人由進士四十年任右四十一年攺吏部

呂光洵浙江新昌人由進士四十一年任右本年轉左

李登云河南鈞州人由進士四十一年任右四十二年轉左四十五年聽調

李遷江西新建人由進士四十二年任右四十四年丁憂

張守直順天遵化人由進士四十四年任右四十五年轉左隆慶元年攺南大理卿

徐綱湖廣興國人由進士四十五年任右隆慶元年轉左四年聽調

魏尙純河南鈞州人由進士元年任本年升南工部尙書致仕未任

譚大初廣東始興人由進士元年任右

謝登之湖廣巴陵人由進士二年任右四年轉左

靳學顏山東濟寧人由進士四年任右攺吏部

翁大立浙江余姚人由進士四年任右攺兵部

趙錦浙江余姚人由進士四年任右轉左

鄒應龍陜西長安人由進士四年任右出撫雲南

態汝達江西進賢人由進士五年任右

陳一松廣東海陽人由進士萬曆元年任右三年轉左

杜拯江西丰城人由進士三年任左

淩雲翼直隸太倉人由進士三年任右

王宗沐浙江臨海人由進士三年任右轉刑部左

陶承學浙江會稽人由進士三年任右

何寛浙江臨海人由進士三年補右未任轉左

楊成直隸長洲籍無錫人由進士四年任右六年轉左

陸光祖浙江平湖人由進士六年任右

金立敬浙江臨海人由進士七年任右八年轉左

王友賢山西寧鄕人由進士八年任右

髙文薦四川成都右衛人由進士九年任左

陳道基福建同安人由進士九年任左

何起鳴四川內江人由進士九年任右十一年轉左

劉志伊浙江慈溪人由進士十一年任右

禇鈇山西楡次人由進士十二年任右

王友賢十二年復任十三年轉左

曾同亨江西吉水人由進士十三年任右十四年轉左

趙煥山東掖縣人由進士十四年任右攺吏部

李輔江西進賢人由進士十五年任右

魏時亮江西南昌人由進士轉左

衷貞吉江西南昌人由進士十六年任右

南京工部左右侍郎

許廓河南襄城人由鄕舉永樂二十年任右使交址還部二十二年攺北

裴璉湖廣監利人由太學生洪熈元年任右尋攺北刑右

鄭辰浙江西安人由進士宣徳三年任右

吳政浙江麗水人由進士五年任左正統四年出鎭湖廣五年回部景泰二年致仕

李浩卽單浩湖廣安陸人由監生二年任右天順元年調貴州右參政

龍文江西泰和人由進士元年任右三年卒

孟鑑直隸博野人由進士三年任左六年致仕

郝璜河南光州人由進士六年任左八年致仕

範理浙江天臺人進士八年任右

蕭彛江西泰和人由進士成化六年任左八年致仕

李春直隸無爲人由進士八年任左掌印

劉俊陜西寶雞人由探花十四年任右二十年致仕

李和河南安陽人由進士二十一年以戶部右署本部事

黃孔昭浙江黃巖人由進士二十三年任右弘治四年卒

蕭禎江西泰和人由進士四年任右

樊瑩浙江常山人由進士七年任右本年撫湖廣

徐恪直隸常熟人由進士八年任右十一年致仕

沈暉直隸宜興人由進士十一年任右十二年致仕

髙銓直隸江都人由進士十三年任右

葉贄直隸山陽人由進士正徳元年任右

兪俊浙江麗水人由進士元年任右

馬中錫直隸故城人由進士二年兵左調工左

張恕順天霸州人由進士三年任右本年致仕

畢亨山東新城人由進士三年任右

張志淳雲南永昌衛人由進士四年任右

周宏浙江徳淸人由進士五年任右六年致仕

兪深浙江新昌人由進士七年任右十年致仕

藍章山東卽墨人由進士十年推右未任致仕

崔文奎山東新泰人由進士十年任右

吳廷舉廣西梧州守禦千戶所籍蒼梧人由進士十年任右

何天衢湖廣道州人由進士嘉靖二年任右

何孟春湖廣郴州人由進士二年調左四年養病爲民

王軏直隸江都人由進士五年任右

韓荊山東信陽人由進士六年任右本年致仕

周倫直隸昆山人由進士六年任右本年遷兵部

何瑭河南懷慶人由進士六年任右

楊果直隸興化人由進士七年任右

葉相直隸江都人由進士九年任右

張羽陜西南鄭人由進士十年任右十三年致仕

洗光廣東順徳人由進士十三年任右十四年調大理卿致仕

範嵩福建歐寧人由進士十三年任右十四年養病

王堯封直隸定興人進士十四年任右

胡訓江西南昌人進士十六年任右

張鉞江西安仁人由進士十八年任右二十年致仕

葉相見前二十年終養再任右

屠楷廣西臨桂人由進士二十年任右

嚴時泰浙江余姚人由進士二十七年任右三十年致仕

龔輝浙江余姚人由進士歷北工左二十年調本部左三十年致仕

歐陽塾江西泰和人由進士三十一年任右三十三年丁憂

張鏊江西南昌人由進士三十三年任右

孫世佑江西丰城人由進士三十四年任右三十五年攺刑部未任卒

楊大章浙江余姚人由進士三十五年任右

郭鎜山西髙安人由進士三十六年任右三十七年卒

王昺山東章丘人由進士三十七年任右三十八年閒住

趙貞吉四川內江人由進士三十八年任右

林廷機福建閩縣人由進士三十八年任右

金元立浙江鄞縣人由進士四十年任右本年閒住

呂光洵浙江新昌人由進士四十年任右

孫植浙江平湖人由進士四十一年任右

馬森福建懷安人由進士四十一年起右四十二年攺戶部

霍冀山西孝義人由進士四十二年任右攺南兵

蔡汝楠浙江徳淸人由進士四十三年調任右四十四年卒

徐陟直隸華亭人由進士四十四年任右

任士慿山東平原人由進士四十五年推右未任

汪鏜浙江鄞縣人由進士四十五年任右隆慶元年聽攺調

江治江西進賢人由進士元年任右四年致仕

方亷浙江新城人由進士三年任右四年致仕

劉愨江西萬安人由進士四年任右本年卒

汪鏜見前五年任右攺南禮

董傳策直隸上海人由進士六年任右

徐栻直隸常熟人由進士萬曆元年任

袁洪愈直隸長洲人由進士萬曆十一年任

王友賢山西寧鄕人由進士萬曆十三年起任

張孟男河南中牟人由進士萬曆十三年任

方九功河南南陽人由進士萬曆十四年任

李長春四川富順籍湖廣公安人由進士萬曆十五年升未任

張西銘山東濵州人由進士十六年任右

弇山堂別集卷五十九

●欽定四庫全書

弇山堂別集卷六十

﹝明﹞王世貞撰

○卿貳表

通政使

曾秉正山東萊州人由薦舉洪武十年任十五年削籍腐刑

蔡瑄山西榮河人由國子生十五年任十八年養病

張廷蘭湖廣澧州人由進士十八年任

茹瑺湖廣衡山人由進士二十年任

張璉陜西華陰人由國子生二十三年任

葉瓛不知何許人由進士二十五年任

來徵不知何許人由薦舉二十八年任

馬京陜西武功人由進士二十八年以編修署司事

周彧陜西朝邑人由上書錄用二十九年任

向寶江西進賢人由進士三十年任

趙彛山西泌州人由國子生永樂元年任五年降調工部郎中

李暹陜西長安人由鄕舉十六年任

賀銀浙江黃巖人由鄕舉十七年任十八年扈行在尋卒

古朴河南陳州人由進士二十二年任

尹必用不知何許人由進士二十二年任本年以不視牲下獄降本司經歷

李嘉順天宛平人由進士洪熈元年任

顧佐河南太康人由鄕舉宣徳元年任

李亨順天香河人由吏員三年任四年升戶右侍掌光祿寺

李錫陜西咸寧人由解元正統七年任景泰三年致仕

欒惲山東齊河人由鄕舉四年任天順元年致仕

王復順天固安人由鄕舉景泰六年任

張文質直隸昌黎人由進士天順元年任

何琮浙江仁和人由鄕舉成化十七年任

謝宇湖廣衡陽人由監生十八年任

元守直河南湯陰人由進士弘治六年任

沈祿直隸華亭人由鄕舉十一年任

田景賢順天涿州人由進士十八年任

李浩山西曲沃人由進士五年任本年升兵右

叢蘭山東文登人由進士五年任丁

鳯直隸蠡縣人由進士六年任

李浩見前九年任

羅欽忠江西泰和人由進士九年任十年養病

劉愷直隸新安人由進士十年任

兪琳浙江臨安人由進士十三年以禮左掌通政事

羅欽忠見前嘉靖元年復起任二年丁憂五年再任

柴義浙江仁和人錦衣衛籍由進士五年任七年卒

張瓉直隸滄州人由進士八年任十年遷戶部右

陳經山東益都人由進士十年任十四年加禮部右本年丁憂

鄭紳直隸淶水人錦衣衛籍由進士十五年任十八年升工部右

陳經見前十八年再起原職

鄭紳見前十八年升工部右二十年升工部尙書二十四年致仕

蔡子舉直隸昆山人武功衛籍由進士二十四年推未任卒

孫檜錦衣衛籍直隸合肥人由進士二十四年任

樊深直隸河間衛人由進士二十七年任三十九年閒住

趙文華浙江慈溪人由進士二十九年任

汪宗元湖廣崇陽人由進士三十五年任

盧勲浙江縉雲人由進士三十六年以工部左署任

李登云河南鈞州人由進士三十七年任

劉體幹順天東安人由進士四十三年任

吳三樂河南衛人由進士四十五年任隆慶元年回籍

樊深見前元年再起任

謝登之湖廣巴陵人由進士元年任二年升工右

李一元直隸建徳人由進士二年任

楊思忠山西平定人由進士三年任

王正國河南宜陽人由進士四年任

李際春河南杞縣人由進士六年任

王好問直隸樂亭縣人由進士六年任

倪光薦順天府平谷縣人由進士十年任

張孟男河南中牟縣人由進士萬曆十六年任升工部右侍郎掌司事

余■﹝樊﹐心代大﹞學直隸婺源人由進士萬曆十七年任

南京通政使

陳璉廣東東莞人由鄕進士永樂二十二年任

李暹陜西長安人由鄕舉宣徳五年任

張苗福建同安人京衛籍國子生二十三年任

毛倫順天薊州鎭朔衛人由進士九年任十年致仕

程文河南確山人由進士正徳二年任右本年轉通政使

余■﹝樊﹐心代大﹞學見前萬曆十七年任

徐元气直隸宣城人由進士十七年任

大理寺卿

周禎應天江寧人由薦舉吳元年由本寺寺丞任

劉惟敬不知何許人由﹝闕﹞洪武元年任

李仕魯山東濮州人由薦舉十四年任十六年忤旨死

趙勉湖廣夷陵人由進士十八年任

張廷蘭湖廣澧州人由進士二十一年任

周志淸不知何許人由進士二十年任

唐盛直隸華亭人由進士二十七年任二十八年致仕

馬京陜西武功人由進士二十九年任建文元年被劾降肅政按察司副使

薛嵓河南閿鄕人由薦舉建文四年任

呂震陜西臨潼人由薦舉永樂二年任

陳洽直隸武進人由進士三年任四年督交址軍餉

耿通山東齊東人由薦舉四年任出使安南後坐姦黨死

周舟湖廣益陽人由舉才能十一年任

虞謙直隸金壇人由國子生二十二年任本年被劾

楊時習江西丰城人由吏員二十二年任踰數日攺交址按察使

徐初浙江會稽人由鄕舉宣徳五年任正統四年致仕

王文直隸束鹿人由進士正統五年任

兪士恱直隸長洲人由進士七年任

蔡錫浙江鄞縣人由進士十四年任本年出撫湖廣

蕭維禎江西廬陵人由進士十四年任

孔文英陜西安化人由進士景泰元年任

薛瑄山西河津人由進士三年任

李賓順天順義人由進士天順元年任三年丁憂奪情再任

王宇河南祥符人由進士六年任七年卒

王槪江西廬陵人由進士七年任

田景暘直隸髙陽人由進士成化九年任十一年致仕

宋旻浙江淳安人由進士十一年任

彭韶福建莆田人由進士二十一年任未至攺巡撫

杜銘四川金堂人由進士二十一年以工尙掌本寺事

馮貫直隸蠡縣人由進士二十三年任

王霽直隸上海人由進士弘治八年任九年丁憂

王軾湖廣公安人由進士九年召任

楊守隨浙江鄞縣人由進士十三年召任

張鸞陜西咸寧人由進士正徳元年任

張泰直隸肅寧人由進士三年任

張綸直隸宣城人由進士五年任

燕忠順天薊州人由進士六年任十年卒

陳珂浙江嵊縣人由進士十年任十一年致仕

陳恪浙江歸安人由進士十一年任十三年卒

趙鑑山東壽光人由進士十三年任

鄭嶽福建莆田人由進士嘉靖元年任

楊沐直隸江陰人由進士三年任六年致仕

劉麟江西安仁人由進士六年任

陳璋浙江樂淸人由進士七年任八年致仕

葛浩浙江上虞人由進士八年任十年以災異自陳致仕

周期雍江西寧州人由進士十年任十一年丁憂

史道順天涿州人由進士十一年任十二年降右參議

陳軾湖廣應城人由進士十二年任

周敍湖廣九溪衛人由進士十三年任

王綖直隸開州人由進士十三年任本年被劾

周期雍見前十四年起復再任

屠僑浙江鄞縣人由進士十五年任

胡嶽直隸華亭人由進士十八年推未任丁憂

牛天麟山東聊城人由進士十八年任二十年丁憂

汪文盛湖廣崇陽人由進士二十年召攺未任致仕

戴金湖廣漢陽人由進士二十年任二十二年升

劉訒河南鄢陵人由進士二十三年任

虞守愚浙江義烏人由進士二十五年召﹝闕﹞未任

李士翺山東長淸人由進士二十六年任

朱廷立湖廣通山人由進士二十六年任

李玨直隸開州人由進士二十八年任本年致仕

駱顒四川富順人由進士二十八年任

李香江西分宜人由進士二十九年任以違限閒住

馬坤直隸通州人由進士三十年任

郭鋆山西髙平人由進士三十年任

盧勛浙江縉雲人由進士三十一年任

沈良才直隸泰州人由進士三十二年任

鄭大同福建莆田人由進士三十三年任

張舜臣山東章丘人由進士三十四年任

胡叔亷江西新淦人由進士三十五年任三十六年養病

錢邦彥直隸吳縣人由進士三十六年任

馬森福建懷安人由進士三十七年任

劉學易山東壽光人由進士三十九年任

葉鏜江西上饒人由進士三十九年任

邢尙簡山東昌邑人由進士四十年任本年丁憂

萬宷江西丰城人由進士四十年任四十一年閒住

遲鳯翔山東臨朐人由進士四十一年任

張守直順天遵化人由進士四十二年任

劉望之四川內江人由進士四十四年推未任致仕

張瀚浙江仁和人由進士四十五年任

吳三樂河南衛人由進士四十五年任

魏尙純河南鈞州人由進士四十五年任

吳百朋浙江義烏人由進士隆慶元年推未任

盛汝謙直隸桐城人由進士元年任

楊豫孫直隸華亭人由進士元年推未任卒

鄒應龍陜西長安人由進士元年任

戴才直隸滄州人由進士二年任

趙錦浙江余姚人由進士三年任

董傳策直隸上海人由進士四年任五年攺南

張翀廣西馬平人由進士五年推未任

何寛浙江臨海人由進士五年任本年閒住

陳一松廣東海陽人由進士六年任

南京大理寺卿

湯宗浙江平陽人由監生洪熈元年任宣徳二年卒

胡槪江西吉水人由進士洪熈元年任本年升巡撫

陳勉江西寧都人由進士宣徳十年任

薛瑄山西河津人由進士景泰二年任

龔永吉浙江義烏人由鄕舉天順元年任成化元年致仕

馬文升河南鈞州人由進士元年任二年丁憂

夏時正浙江仁和人由進士五年任六年致仕卒

邢簡陜西咸寧人由進士十三年任

宋欽陜西幹州人由進士十四年任弘治三年致仕

吳道寵四川宜賓人由進士成化十八年任弘治三年致仕

章格直隸常熟人由進士四年任九年致仕

楊守隨浙江鄞縣人由進士三年任

魏富福建龍溪人由進士十一年任

韓邦問湖廣襄陽衛籍浙江會稽人由進士正統元年任

劉纓江西新淦人蘇州衛籍由進士正徳三年任

胡富直隸績溪人由進士三年任

林廷選福建長樂人由進士四年任

屈直陜西華陰人由進士四年任

戈瑄直隸景州人由進士五年任

郭紳江西宜春人由進士六年任

茅欽直隸盧龍人由進士七年任八年致仕

於鳯喈山東萊陽人由進士八年任十年卒

洪逺直隸歙縣人由進士十年任

任漢四川溫江人由進士十一年任十六年致仕

陳琳福建莆田人由進士嘉靖元年任

王珝直隸灤州人由進士三年任

楊一渶廣東南海人由進士五年任本年以前任劾免

傅習江西進賢人由進士七年推補未任卒

葛浩浙江上虞人由進士八年任

張羽陜西南鄭人由進士九年任

潘旦直隸婺源人由進士十年任

洗光廣東順徳人由進士十一年任

孟洋河南信陽衛人由進士十三年任本年卒

王潮直隸丹徒人由進士十三年任

汪珊直隸貴池人由進士十七年任

董天錫江西寧都人由進士十八年任二十年致仕

王學夔江西安福人由進士二十年任

李顯浙江樂淸人由進士二十一年推未任以違限閒住

諭茂堅四川榮昌人由進士二十二年任

魏有本浙江余姚人由進士二十三年任

方鈍湖廣巴陵人由進士二十八年任

虞守愚浙江義烏人由進士二十九年任

郭鋆山西髙平人由進士三十年任

余胤緒湖廣應城人由進士三十一年任本年閒住

盧勲浙江縉雲人由進士三十一年任

鄭大同福建莆田人由進士三十二年任

張舜臣山東章丘人由進士三十二年任

錢邦彥直隸吳縣人由進士三十四年任

葉鏜江西上饒人由進士三十六年任

呂光洵浙江新昌人由進士三十九年任

董威河南信陽人由進士四十年任本年回籍

鮑道明直隸歙縣人由進士四十年任

孫植浙江平湖人由進士四十年任

徐陟直隸華亭人由進士四十一年任

王爚直隸昆山人由進士四十四年任四十五年回籍

吳悌江西金溪人由進士四十四年任

方亷浙江新城人由進士隆慶元年任

張守直順天遵化人由進士元年任

徐貢元直隸繁昌人由進士二年任

劉愨江西萬安人由進士四年任

朱大器江西南昌人由進士四年任

董傳會直隸上海人由進士五年任

杜拯江西丰城人由進士六年任

陶承學浙江會稽人由進士萬曆元年任歷升南禮部尙書

汪宗伊湖廣崇陽人由進士三年任歷升南吏部尙書

嚴淸雲南後衛人由進士三年貴州巡撫升未任

王世貞直隸太倉人由進士三年鄖陽巡撫升未任

宋儀望江西永丰人由進士五年任

陸光祖浙江平湖人由進士五年以大理卿服闋起

劉斯潔直隸易州人由進士七年任

陳道基福建同安人由進士七年任

劉志伊浙江慈溪人由進士九年任

舒化江西臨川人由進士十一年任

張孟男河南中牟人由進士十二年任

方九功河南南陽人由進士十三年任

李汶直隸任丘人由進士十四年升未任

舒應龍廣西全州人由進士十四年升未任

沈玄華浙江秀水人由進士十五年任

余立廣西柳州人由進士十六年未任

朱天球福建漳浦人由進士十七年任

張檟江西新城人由進士十七年任

弇山堂別集卷六十

●欽定四庫全書

弇山堂別集卷六十一

﹝明﹞王世貞撰

○卿貳表

總督漕運兼巡撫鳯陽等處都禦史

太祖有天下漕東南粟於海以營遼東五年屬靖海侯吳禎後卒乃遣都督朱壽張赫領之二十年冬十月享太廟封壽舳艫侯赫航海侯又嘗建漕運使尋罷

成祖始命平江伯陳瑄治漕河內地贍北京景泰二年特命都禦史王竑總督與總兵參將同理其事尋令淮揚廬鳯四府徐和滁三州屬竑巡撫監督常盈倉以淮爲治所至成化八年攺巡撫總漕各設一員明年復舊正徳十三年又各設一員十六年復嘉靖三十六年又攺各設一員四十年復巡撫自永樂十九年命吏部尙書蹇義巡行南畿考察官吏至宣徳五年始命刑部右侍郎曹弘巡撫正統八年又命工部右侍郎王永和巡撫十三年又命刑部右侍郎薛希璉吏部尙書趙新相繼巡撫然未奉漕命故另列表首今詳漕臣年表於後其行實見於事紀其勛徳茂著者表爲列傳若奉勅淸理田地賑濟饑民並考察官吏有事淮甸不可以類附者亦另列於後云

王竑陜西河州衛人由進士景泰二年以左僉都總漕三年加左副都兼巡撫江北天順元年除名

陳泰福建光澤人由舉人天順八年以右副都禦史任成化元年致仕

滕昭河南汝州人由舉人成化二年以右副都禦史任

陳濓浙江鄞縣人由進士五年以右副都禦史任七年丁憂

張鵬直隸淶水人由進士八年以左僉都禦史任

李裕江西丰城人由進士十年以右副都禦史任

李綱山東長淸人由進士十四年以左僉都禦史任十六年卒

張瓉湖廣孝感人由進士十六年以左副都禦史任十九年卒

徐英四川中江人由進士十九年以右副都禦史任二十年致仕

劉璋福建南平人由進士二十年以右副都禦史任

馬文升河南鈞州人由進士二十年以左副都禦史任

李敏河南襄城人由進士二十年以右副都禦史任

丘鼐江西貴溪人由進士二十二年以右副都禦史任弘治元年致仕

秦紘山東單縣人由進士元年以左副都禦史任

李昻浙江仁和人由進士二年以右副都禦史任三年致仕

張瑋直隸景州人由進士三年以右副都禦史任七年致仕

李蕙直隸當塗人由進士七年以右副都禦史任十二年加右都禦史乞歸展墓卒

徐鏞湖廣興國人由進士十二年以右副都禦史任本年卒

張敷華江西安福人由進士十二年以右副都禦史任

張縉山西陽曲人由進士十五年以右副都禦史任正徳六年再任

洪鍾浙江錢塘人由進士正徳元年以右都禦史任

王瓊山西太原人由進士三年以右副都禦史任

李瀚山西沁水人由進士二年以右副都禦史任

邵寶直隸無錫人由進士三年以右副都禦史任四年忤逆瑾致仕

屈直陜西華陰人由進士四年推左副都禦史五年致仕

陶琰山西絳州人由進士五年以左都禦史任九年以右都再任十六年復起原職

叢蘭山東文登人由進士十年以右都禦史任十三年專理巡撫

孟鳯山東曲阜人由進士十﹝闕﹞年以右副都禦史專督漕運十六年攺專理巡撫

許廷光四川巡撫河南河陰人由進士十六年以右副都禦史專督漕運

兪諫浙江桐廬人由進士嘉靖元年以右都禦史任

胡錠直隸長垣人由進士二年以右副都禦史任

李鉞河南祥符人由進士三年以右副都禦史任

髙友璣浙江樂淸人由進士四年以右副都禦史任

鄭毅江西上饒人由進士六年以右副都禦史攺調未任致仕

唐龍浙江蘭溪人由進士七年以左僉都禦史任

毛思義山東陽信人由進士八年以右副都禦史任

陳祥江西髙安人由進士九年以右副都禦史攺調前職未任被劾聽勘

劉節江西大庾人由進士九年以右副都禦史任

馬卿河南林縣人由進士十一年以右副都禦史任十五年卒

周金直隸武進人由進士二十年以右都禦史任

王杲山東汶上人由進士二十年以右都禦史任

張景華山東郯城人由進士二十工年以左副都禦史任二十三年被劾閒住

周用直隸吳縣人由進士二十二年以工尙兼都禦史任

王暐應天句容人由進士二十三年以右副都禦史任

諭茂堅四川榮昌人由進士二十六年以右副都禦史任

韓士英四川南充人由進士二十六年以右都禦史任

歐陽必進江西安福人由進士二十六年以右副都禦史任

胡松直隸績溪人由進士二十六年以右都禦史任

龔輝浙江余姚人由進士二十七年以右副都禦史任

魏有本浙江余姚人由進士二十九年推右都禦史未任以前任乞致仕

何鰲浙江山陰人由進士二十九年以右副都禦史任

應檟浙江遂昌人由進士三十年以兵部右侍郎兼僉都禦史任

駱顒四川富陽人由進士三十年以戶部右侍郎兼僉都禦史任三十一年回籍

連礦直隸永年人由進士三十一年以右副都禦史任三十二年閒住

吳鵬浙江秀水人由進士三十二年以兵部左侍郎兼僉都禦史任

鄭曉浙江海鹽人由進士三十二年以兵部左侍郎兼僉都禦史任

陳儒錦衣衛籍交址人由進士三十四年以右都禦史任三十五年聽調

蔡克亷福建晉江人由進士三十五年以右副都禦史任

傅頥湖廣沔陽人由進士三十五年以右副都禦史任三十六年專督漕運

章煥直隸吳縣人由進士三十八年以右副都禦史專督漕運三十九年謫戍

何遷湖廣徳安衛人由進士三十九年以右副都禦史專督漕運尋兼巡撫

胡植江西南昌人由進士四十年以右副都禦史任本年調南京光祿寺卿

諭時河南光州人由進士四十年以右副都禦史任

毛愷浙江江山人由進士四十一年以右副都禦史任

王廷四川南充人由進士四十一年以戶部右侍郎兼僉都禦史任

馬森福建懷安人由進士四十四年以都察院右都禦史任

張瀚浙江仁和人由進士四十五年以兵部左侍郎兼僉都禦史任隆慶元年攺總督兩廣運務

方亷浙江新城人由進士元年以左副都禦史任升南京工部右侍郎趙孔昭直隸邢臺人由進士三年以戶部左侍郎兼僉都任

陳■﹝方弇﹞江西臨川人由進士四年以右副都任五年聽勘

王宗沐浙江臨海人由進士五年以右副都禦史任

禦史中丞

劉基浙江靑田人國初徵用洪武元年拜禦史中丞兼太子贊善大夫三年授弘文館學士封誠意伯四年歸田

章溢浙江龍泉人國初徵用元年拜禦史中丞兼太子贊善二年守制

陳寧湖廣茶陵人由府掾四年任

商暠不知何許人故元平章歸附六年任七年攺大寧府前軍都督僉事

塗節不知何許人十年任十三年坐首反不盡誅

秦中不知何許人十二年任本年免

都察院左右副都禦史

趙仁山東寧海人由薦舉洪武十六年任右

藍子貞江西吉水人由薦舉十七年任左本年免

曹九臯山西潞州人舉秀才十八年任左二十年免

唐鐸直隸鳯陽人由從軍十八年任右

岐亨山西解州人以賢良方正舉十九年任右二十一年免

齊魯河南嵩縣人由薦舉二十年任左

淩漢河南原武人由秀才十一年任右

茹瑺湖廣衡山人由進士二十三年任右

周志淸不知何許人二十四年任右

李鎬山東淸平人由薦舉二十六年任右

張志河南尉氏人由太學生二十八年任右三十年免

韓宜可浙江會稽人由歲貢三十一年任左本年卒

鄭楚瞻浙江崇徳人由薦舉二十一年任右建文中免

馬恭直隸唐縣人由鄕舉三十一年任左

茅大方直隸太興人由薦舉建文元年任右四年死靖難

練子寧江西新淦人由榜眼歷吏部左侍郎建文二年攺禦史中丞四年死靖難

陳瑛直隸滁州人由人才建文四年任左

黃信江西彭澤人由貢士建文四年任右永樂元年以漏泄獄情伏誅

劉觀直隸武進人由進士二年任左四年出浙江采木六年遷禮部尙書

李濟陜西朝邑人由鄕舉二年任右五年免

李慶順天順義人由監生五年任左十八年升工尙書

虞謙直隸金壇人由進士七年任右十年免十六年復原任二十二年攺大理卿

王彰河南鄭州人由舉人十年任右

劉弘道陜西鳯翔人由鄕舉十五年任右

李慶順天順義人由監生十八年任左本年升工尙

王彰河南鄭州人由舉人十八年任右

虞謙見前十九年任左二十二年遷大理卿

李素順天平谷人由國子生二十二年任右宣徳六年調福建按察使致仕

胡廙直隸廣徳人由國子生二十二年任右宣徳六年謫福建左參政

陳勉江西寧都人由進士二十二年任左

弋謙山西代州人由進士二十二年任右宣徳元年出爲交址右布政使致仕

賈諒山東嶧縣人由鄕貢宣徳五年任右

陳鎰直隸吳縣人由進士宣徳十年任右

王文江西安福人由進士正統三年任右

丁璇應天上元人由進士四年任右五年致仕

張琦山西盂縣人由進士五年任右本年卒

金濓直隸山陽人由進士五年任右

曹翼湖廣蘄州人由進士六年任右九年致仕

程富直隸歙縣人由鄕舉九年任右十年致仕

鄧棨江西南城人由進士十年任右十四年死土木難

王暹浙江山陰人由進士十四年任右

羅通江西吉水人由進士十四年任右本年出督宣府

冦深直隸唐縣人由監生景泰二年任左本年出撫遼東

劉廣衡江西萬安人由進士二年任右六年出撫遼東

徐有貞直隸吳縣人由進士六年任左

冦深見前天順元年再任

林聰福建寧徳人由進士天順元年任右

賈銓直隸邯鄲人由進士成化二年任左三年致仕

滕昭河南汝州人由進士二年任右

項忠浙江嘉善人由進士三年任右四年出督固原

楊璇直隸無錫人由進士四年任右

王越直隸浚縣人由進士四年任右

張瑄應天江浦人由進士八年任右本年出

原傑山西陽城人由進士九年任左十二年巡視荊襄

戴縉廣東南海人由進士十五年任右

李裕江西丰城人由進士十八年任右

屠滽浙江鄞縣人由進士十九年任右

馮貫直隸蠡縣人由進士二十一年任右

邊鏞直隸任丘人由進士弘治三年任右

梁璟山西崞縣人由進士六年任右

翟瑄河南洛陽人由進士六年任右

劉大夏湖廣華容人由進士七年任右

陳紀福建閩縣人由進士九年任左十年致仕

楊謐河南祥符人由進士九年任右

秦民恱直隸舒城人由進士十年任左

顧佐直隸臨淮人由進士十二年任右

閻仲宇陜西隴州人由進士十五年任左

屠勲浙江平湖人由進士十六年任左

張鸞陜西咸寧人由進士十七年任右

張鼐山東歷城人由進士正徳元年任左

戈瑄直隸景州人由進士二年任右

李瀚山西沁州人由進士三年任右

陸完直隸長洲人由進士四年任右

王鼎直隸常熟人由進士五年任右

王璟山東沂州人由進士六年任右

楊綸陜西安化人由進士八年任右恊理院事九年致仕

金獻民四川綿州人由進士九年任右

陳天祥直隸吳江人由進士九年任左十一年卒

顏頥壽湖廣巴陵人由進士十一年任右

王時中山東黃縣人由進士十六年任右本年丁憂

王懋中江西安福人由進士十六年任右

劉玉江西萬安人由進士十六年任右

王時中見前嘉靖三年再任右

張潤山西臨汾人由進士四年任右六年閒住

劉文莊陜西華陰人由進士四年任右六年以大獄閒住

王廷相河南儀封人由進士六年任右

熊浹江西南昌人由進士七年任右

汪鋐直隸婺源人由進士八年任右

唐龍浙江蘭溪人由進士八年任右

周用直隸吳江人由進士十年任右

王應鵬浙江鄞縣人由進士十年任右十二年致仕

毛伯溫江西吉水人由進士十二年任右本年閒住

樊繼祖山東鄆城人由進士十五年任右

宋景江西奉新人由進士十六年任左

蔡經福建侯官人由進士十六年任右

秦鉞浙江慈溪人由進士十六年任右十七年回籍

黨以平河南鈞州人由進士十七年任右十八年致仕

張潤見前十八年再起左

王杲山東汶上人由進士十八年任左

王以旗應天江寧人由進士十八年任右

張珩山西石州人由進士十八年任右二十年轉左本年爲民

胡守中河南寧陵人由進士十九年任右二十年加兵部左侍郎兼本院僉都經略本年下獄典刑

周煦江西安福人由進士二十年任右本年轉左二十四年卒

張景華山東郯城人由進士二十年任右二十一年轉左督漕

端廷赦直隸當塗人由進士二十四年任右未任被劾

傅炯江西進賢人由進士二十五年任左

楊行中順天通州人由進士二十七年任左

孫應奎河南衛籍由進士二十八年任左

梁尙徳江西星子人由進士二十九年任左

商大節湖廣鍾祥人由進士二十九年任右專督民兵三十年下獄卒

王學益江西安福人由進士三十年任左

倪嵩直隸當塗人由進士三十年任左

馮天馭湖廣蘄州人由進士三十三年任左

趙大佑浙江太平人由進士三十五年任左

鄢懋卿江西丰城人由進士三十七年任右

李憲卿直隸昆山人由進士四十年任左四十一年養病

趙炳然四川劍州人由進士四十一年任左本年出鎭浙江

毛愷浙江江山人由進士四十二年任左

吳嶽山東汶上人由進士四十四年任左

王本固直隸邢臺人由進士四十五年任左

李一瀚浙江仙居人由進士隆慶元年推左以疾未任

曹邦輔山東定陶人由進士元年任左

鄭世威福建長樂人由進士元年任左

何維柏廣東南海人由進士二年任左本年丁憂萬曆元年再任

鄒應龍陜西長安人由進士三年任左

魏學曾陜西涇陽人由進士四年任右提督神樞營

陳瓉直隸獻縣人由進士四年任左升戶部右侍郎

劉斯潔直隸易州人由進士六年任右

陳炌江西臨川縣人由進士

郜光先山西長治縣人由進士

王篆湖廣夷陵州人由進士

劉思問河南孟縣人由進士

髙文薦四川成都右衛人由進士

胡價湖廣宜城縣人由進士

陰武卿四川內江縣人由進士

丘橓山東諸城縣人由進士

石星直隸東明縣人由進士

耿定向湖廣麻城縣人由進士

張嶽浙江余姚縣人由進士

陳瓉直隸常熟縣人由進士

李輔江西進賢縣人由進士

魏時亮江西南昌縣人由進士

詹仰庇福建安溪人由進士

弇山堂別集卷六十一

●欽定四庫全書

弇山堂別集卷六十二

﹝明﹞王世貞撰

○卿貳表

南京都察院左右副都禦史

夏迪浙江天臺人由舉人永樂二十二年任右宣徳元年卒

邵玘浙江蘭溪人由進士宣徳三年任左五年卒

吳訥直隸常熟人舉醫生五年任左正統五年致仕

朱與言江西萬安人由進士正徳五年任﹝闕﹞十二年致仕

周銓直隸懷逺人由進士正統十二年任右本年與諸禦史訐奏下獄

張純﹝闕﹞湖廣江陵人由進士景泰元年任右

軒輗河南鹿邑人由進士景泰五年任左

羅箎江西南昌人由進士成化六年任右八年致仕

胡拱辰浙江淳安人由進士八年任右十四年轉左

章律直隸常熟人由進士二十年任右

李益陜西長安人由進士弘治三年任左

吳瑉山西靈石人由進士十一年任右本年致仕

陳璚直隸長洲人由進士十三年任左十八年致仕

陳壽江西新淦人遼東寧逺衛籍十四年任左正徳二年忤逆瑾罷黜

雍泰陜西咸寧人由進士三年起右

李善陜西隴州人由進士三年任右

朱恩直隸華亭人由進士三年任右

兪諫浙江桐廬人由進士七年任右

歐陽旦江西安福人由進士九年任右十年卒

趙鑑山東壽光人由進士十年任右

任鑑河南臨潁人由進士十一年任右

蕭翀四川內江人由進士十三年任右

鄒文盛不知何許人由進士十四年任右

毛珵直隸吳縣人由進士十六年任右

王懋中不知何許人由進士十六年任右

伍文定湖廣松滋人由進士嘉靖元年任右

胡瓉直隸永年人由進士元年任右

周季鳯江西寧州人由進士二年任右

本年遷南刑部右侍郎陳鳯梧江西泰和人由進士二年任右

胡錠直隸長垣人由進士三年任右

李承勛湖廣嘉魚人由進士五年任右

周倫直隸昆山人由進士五年任右

萬鏜江西進賢人由進士六年任右

蔣瑤浙江歸安人由進士七年任右

孫修直隸邯鄲人由進士八年任右本年災異致仕

潘珍直隸婺源人由進士十一年任右

張衍慶河南汲縣人由進士十二年任右

周敍湖廣九溪衛籍河南息縣人由進士十二年任右

王堯封直隸定興人由進士十三年任右

趙載山西垣曲人由進士十四年召攺任右

歐陽鐸江西泰和人由進士十五年任右

簡霄江西新諭人由進士十六年任右

張珩山西石州人由進士十八年召右未任

王學夔江西安福人由進士十八年任右

柴經浙江鄞縣人由進士二十年任右二十二年劾免

王守直隸吳縣人由進士二十七年任右二十九年卒

趙汝濂雲南太和人由進士二十九年任右三十年調外任

魏良貴江西新建人由進士三十七年任右本年回籍聽勘

傅鎭福建永寧衛人由進士三十八年任右本年回籍

何寛浙江臨海人由進士萬曆二年任王用汲

福建晉江人由進士萬曆十五年任右

石應嶽福建龍巖人由進士萬曆十七年任

都察院左右僉都禦史

詹徽見前洪武十六年任

左茹大素山西澤州人由鄕舉十六年任右本年降檢討

紀著直隸開州人由薦舉十六年召任右尋乞致仕

邵質見前十六年任右

張紳直隸貴池人以文學舉十六年任右十七年免

陳玄福建閩縣人以通經儒士薦召拜右本年致仕

戴莊不知何許人由秀才十七年任左本年卒

髙翼山東棲霞人由薦舉十七年任左十九年卒

藥理不知何許人舉人才十七年任右本年免

元善不知何許人由薦舉十七年任右十八年免

黃政直隸碭山人由邑吏十八年擢右以事出英山縣吏及金山寇起召復職轉左二十一年降卒

袁泰不知何許人見前十八年任右十九年轉左

劉文進山東鄒平人由薦舉十八年任左二十年免

馬守中河南陽武人舉秀才十九年任右二十九年免

髙鐸山西絳州人由進士歷刑部右二十一年以失職被劾降右二十二年免

古實特穆爾蒙古人歸附二十二年任右本年免

來恭陜西三原人由歲貢二十二年任右二十三年以事免

夏長文直隸上海人由薦舉二十三年任左本年免

桂滿直隸臨淮人由鄕舉二十二年任左本年免

戴瑀廣東海陽人舉人才二十三年任左二十四年免

劉士英河南洛陽人舉人才二十三年任右二十四年免

張構不知何許人由薦舉二十四年任右二十五年免

溫原直隸樂亭人由薦舉二十四年任左二十五年免

馮堅不知何許人舉才幹任南丰典史二十四年上言五事擢左

李文吉不知何許人由進士二十五年任左

淩悅浙江安吉人由進士二十五年任左

劉倫不知何許人舉人才二十五年任右二十六年免

李欽直隸邢臺人由薦舉二十六年任左

淩漢河南原武人舉秀才二十六年由謫所起右

王良河南祥符人由薦舉二十六年任右

張克誠順天房山人舉明經二十七年任左本年免

劉瀹不知何許人舉人才二十七年任右二十八年免

王平四川新繁人舉人才二十七年任左

李謙直隸浚縣人由歲貢二十七年任右本年免

周愼江西新諭人由鄕舉二十八年任右

嚴徳明不知何許人舉人才二十八年任左

常權山西沁州人由歲貢二十八年任右尋卒

範俊湖廣大冶人舉文學二十八年任右

辛彥博山西汾州人由太學生二十九年任左本年攺少詹事

陳徳文廣東保昌人由太學生二十九年任右

何晏直隸﹝闕﹞人由歲貢二十九年任左

劉觀直隸武進人由進士三十年任左三十一年出知嘉興府事

景淸陜西眞寧人由及第三十年由禦史署左

司中不知何許人由舉人才三十年任左

郭資河南安武人由舉人三十年任左本年攺北平右參政

鄧文鑑福建沙縣人由進士三十年任右後出知武昌府終苑馬寺卿

張春河南許州人由監生三十年任左三十一年出爲福建參政

周顯山東安丘人由薦舉三十年任右本年免

潘長壽浙江長興人舉稅戶人才三十年授右本年以直諫出知南雄府致仕

辛彥博見前三十年復任右永樂初降湖廣道禦史

周璇山東諸城人舉人才三十一年任左

程本立浙江崇徳人舉明經三十一年任右建文四年以失誤調江西副使

劉翥直隸雄縣人由貢士建文四年任左永樂七年扈行在十五年坐事降主事

楊得安直隸宜興人由太學生建文四年任右永樂元年謫知嘉興府

兪士吉浙江象山人由鄕舉建文四年任右四年坐事謫爲辦事官

王平河南息縣人由監生建文四年任右元年坐事降天津衛經歷

李慶直隸順義人由監生建文四年任右本年出知紹興府

史仲成陜西安化人由國子生元年任右四年出山西采木六年出鎭大同七年回院九年出鎭陜西

卒向寶江西進賢人由進士二十二年任右

李浚山東武定人由進士宣徳元年任右正統元年出撫

淩晏如浙江歸安人以楷書薦入授中書舍人宣徳二年任右本年丁憂五年起原職理院事九年卒

王翺直隸鹽城人由進士十年任右正統元年鎭江西

陳鼎廣東新興人由進士十年任右

魯穆浙江天臺人由進士元年任右二年卒

張駿四川瀘州人由進士元年任左七年卒

盧睿浙江東陽人由進士正徳二年任右本年出撫宣大

金濂直隸山陽人由進士正統二年任右三年出撫寧夏

丁璇應天上元人由進士三年任右

張純湖廣江陵人由進士三年任右

曹翼浙江東陽人由進士五年任右

程富直隸歙縣人由鄕舉六年任右八年轉左

陳詔浙江靑田人由進士正統三年任右景泰元年出撫本郡山寇三年回院卒

余儼江西南昌人由鄕舉正統十四年任右天順元年致仕

左鼎江西永新人由進士元年任右本年卒

林聰福建寧徳人由進士元年任左

韓雍直隸長洲人由進士二年任右五年出撫大同

滕昭河南汝州人由舉人五年任左本年出撫遼東

吳琛直隸繁昌人由進士成化元年任右二年攺南丁憂

王儉四川銅梁人由進士二年任左本年降山西參議

張岐直隸興濟人由進士三年任右本年劾免

張綱山東長淸人由進士八年任左十二年卒

李綱山東長淸人由進士十三年任左

戴縉廣東南海人由進士十四年任右

屠滽浙江鄞縣人由進士十五年任右十七年轉左

秦紘山東單縣人由進士二十年任

左鈺直隸阜城人由進士二十年任右二十二年出撫

張悅直隸華亭人由進士二十二年任右

邊鏞直隸任丘人由進士三十三年任右

李介山東髙密人由進士弘治二年任右四年丁憂

陳紀福建閩縣人由進士七年任右

楊謐河南祥符人由進士七年任右

張文昭山東平山衛籍江西萍鄕人由進士九年任右十一年致仕

顧佐直隸臨淮人由進士十一年任左

陳璚直隸長洲人由進士十三年任左

張鸞陜西咸寧人由進士十六年任左

王璟山東沂州人由進士正徳元年任右

韓福陜西西安衛人由進士二年任右

張彩陜西安定人由進士三年任左

張綸直隸宣城人由進士三年任右

顏頥壽湖廣巴陵人由進士五年任右

陳玉直隸沂州衛籍由進士六年任右

金獻民四川綿州人由進士﹝闕﹞八年任左

顏頥壽見前十五年再任右

李鉞江西安福人由進士正徳十二年任右

劉玊江西安福人由進士十六年任左

周倫直隸昆山人由進士嘉靖元年任右

張潤山西臨汾人由進士二年任左

熊浹江西南昌人由進士六年任右

李如圭湖廣澧州人由進士七年任右

史道順天涿州人由進士九年任右十一年降山東參議

毛伯溫江西吉水人由進士十一年任右十二年轉左

胡東臯浙江余姚人由進士十二年任右本年致仕

韓邦奇陜西朝邑人由進士十二年任左

袁宗儒直隸雄縣人由進士十四年任右

王杲山東汶上人由進士十五年任右十六年轉左

蔡經福建侯官人由進士十五年任右

杜柟河南臨頴人由進士十六年任左十七年卒

周煦江西安福人由進士十七年任右十八年轉左

胡守中河南寧陵人由進士十八年任右

戴時宗福建長泰人由進士二十年推右未任被劾聽勘

劉訒河南鄢陵人由進士二十年任右本年轉左

梁尙徳江西星子人由進士二十年任右二十一年丁憂

楊行中順天通州人由進士二十三年任右二十四年丁憂

傅炯江西進賢人由進士二十四年任右

朱廷立湖廣通山人由進士二十五年任右

楊行中見前二十七年再任右梁尙徳見前二十七年再任右

商大節湖廣安陸人由進士二十九年任右

王學益江西安福人由進士三十年任右

倪嵩直隸當塗人由進士三十年任右

馮天馭湖廣蘄州人由進士三十年任右

趙大佑浙江太平人由進士三十三年任右

鄢懋卿江西丰城人由進士三十五年任右

邢尙簡山東昌邑人由進士三十七年任右四十年升大理寺卿丁憂

霍冀山西孝義人由進士四十年任右

趙炳然四川劍州人由進士四十年任右

張雨江西萬安人由進士四十一年撫湖廣右未任閒住

孫愼大寧都司人由進士四十一年任右

王本固直隸邢臺人由進士四十四年任右

趙鏜浙江江山人由進士四十五年任右

鄭世威福建長樂人由進士隆慶元年任右

何維柏廣東南海人由進士元年任右

陳炌江西臨川人由進士二年任右

李棠湖廣長沙人由進士四年任右

陳省福建長樂人由進士五年任右

耿定向湖廣麻城人由進士任右

趙賢河南汝陽縣人由進士

王篆湖廣夷陵州人由進士

劉思問河南孟縣人由進士

胡價湖廣宜城縣人由進士

王宗載湖廣京山縣人由進士

禇鈇山西楡次縣人由進士

石星直隸東明縣人由進士

詹仰庇福建安溪人由進士

邵陛浙江余姚人由進士俱任左

南京都察院左右僉都禦史

李敏河南儀封人由歲貢宣徳二年任右三年致仕

嚴升直隸繁昌人由進士三年任右四年卒

李瑉河南陳州人由薦舉四年任左

吳訥直隸常熟人由進士五年任右

張楷浙江慈溪人由進士天順三年任右

李秉山東曹州人由進士八年任右

髙明江西貴溪人由進士八年任右成化二年致仕

吳琛直隸繁昌人由進士成化二年任右本年丁憂

張鵬直隸淶水人由進士六年任右七年攺總督漕十年還本院

白昻直隸武進人由進士十八年任右

盧瑤浙江縉雲人由進士二十年任右

王軾湖廣公安人由進士弘治四年任右

楊守隨浙江鄞縣人由進士八年任右

顧佐直隸臨淮人由進士九年任左

侯恂陜西白水人由進士十一年任左

陳璚直隸長洲人由進士十一年任右

林俊福建莆田人由進士十三年任右

張恕順天覇州人由進士正徳二年任右

李堂浙江鄞縣人由進士四年任右

陸完直隸長洲人由進士四年任右

王哲直隸吳縣人由進士四年任右

張鳯應天巡撫江西宜春人由進士五年任右

陳世良浙江臨海人由進士六年任右八年被劾

林廷玊陜西平涼衛籍福建侯官人八年任左

張津廣東博羅人由進士九年任右

範鏞陜西鞏昌衛籍直隸華亭人由進士十一年任右

劉玊江西萬安人由進士十四年任右十五年轉左

胡瓉直隸永年人由進士十六年任左

周倫直隸昆山人由進士嘉靖四年任右

張九敍山東商河人由進士五年任右七年致仕

張璇直隸晉州人由進士八年任右十一年爲民

楊行中順天通州人由進士二十二年任右

傅炯江西進賢人由進士二十三年任右

及宦直隸交河人由進士二十四年任右

周�浙江山陰人由進士二十六年任右

二十八年聽調李遂江西丰城人由進士二十八年任右

王學益江西安福人由進士二十九年任右

盧勲浙江縉雲人由進士三十年任右

蔡克廉福建晉江人由進士三十一年任右

史褒善直隸開州人由進士三十一年任右三十五年致仕

髙捷河南新鄭人由進士三十五年任右三十七年聽勘

趙孔昭直隸邢臺人由進士二十八年任右

諭時河南光山人由進士三十九年任右

萬虞愷江西南昌人由進士四十年任右

閭東四川內江人由進士四十一年任右四十二年卒

王本固直隸邢臺人由進士四十二年任右

洪朝選福建同安人由進士四十四年任右

盛汝謙直隸桐城人由進士四十五年任右

唐繼祿直隸上海人由進士隆慶元年任右二年升右副都

吳時來浙江仙居人由進士二年任右

陳道基福建同安人由進士四年任右

陳省福建長樂人由進士四年任右

張鹵河南儀封人由進士五年任右

董堯封河南洛陽人由進士﹝闕﹞

王篆湖廣夷陵人由進士萬曆四年任右

張嶽浙江余姚人由進士五年任右

胡價湖廣宜城人由進士六年任右

胡嘉謨陜西涇陽人由進士六年任右

呂藿湖廣零陵人由進士九年任右

趙煥山東掖縣人由進士十一年任

蕭崇業雲南臨安人由進士十三年任右

滕伯輪福建甌寧人由進士十四年任右

弇山堂別集卷六十二

●欽定四庫全書

弇山堂別集卷六十三

﹝明﹞王世貞撰

○國子祭酒年表

國子監古太學也祭酒古宴賓之尊長者先舉酒以酹地者也博士有之郡邑三老亦有之至晉而始以祭酒屬國子遂爲諸生師髙皇帝因元之舊不廢其僚有司業監丞博士助教典簿學正學錄掌饌之類祭酒正四品尋降秩爲從四品以鳯陽爲中都亦置國子祭酒未幾革永樂間於北京設國子監其國子監冠以南京

許存仁浙江金華人徵文學吳元年任洪武元年被劾去

梁貞浙江新昌人由監生洪武元年任三年致仕

魏觀湖廣蒲圻人以文學舉三年任四年坐視禮不以時奏謫

樂韶鳯直隸全椒人由兵書十三年任本年致仕

李鴻漸直隸江都人由進士十四年任

吳顒河南歸徳人由舉明經十五年任十六年坐罪

宋訥直隸滑縣人舉文學十六年任二十三年卒

龔斆江西鉛山人舉明經儒士三十五年任

胡季安江西南昌人舉明經儒士二十五年任二十九年坐黨罪免

楊松江西建昌人舉明經二十九年任三十三年免

張顯宗福建寧化人由進士三十一年任

徐旭江西樂平人由進士永樂元年任二年被劾

胡儼江西南昌人由舉人二年任洪熈元年加授太子賓客致仕

貝泰浙江金華人由鄕貢宣徳二年任正統六年坐贓致仕

李時勉江西安福人由進士六年任十一年致仕

蕭鎡江西泰和人由進士正統十二年任

劉鉉直隸長洲人由舉人景泰三年任

王恂湖廣公安人由進士四年任五年卒

陳詢直隸華亭人由進士五年任天順二年致仕

劉益江西吉水人由進士三年任七年卒司

馬恂浙江山陰人由解元八年任成化二年卒

邢讓山西襄陵人由進士二年任

陳鑑直隸長洲人由榜眼五年任本年以人言除名

李紹江西安福人由進士六年起再任未至而卒

柯潛福建莆田人由進士六年起任終喪辭尋卒

周洪謨四川長寧人由進士十一年任

耿裕河南盧氏人由進士十二年任

丘浚廣東瓊山人由進士十三年任十六年升禮侍

費誾直隸丹徒人由進士二十三年任

鄭紀福建仙遊人由進士弘治三年任

林瀚福建閩縣人由進士九年升禮右仍掌監事

謝鐸浙江太平人由進士十二年起升禮右掌祭酒事十七年致仕

黃恂浙江余姚人由進士十七年任

張璨廣西平南人由進士十八年任

李旻浙江錢塘人由進士正徳元年以太常卿掌國子祭酒事

周玉浙江臨海人由進士二年任四年致仕

王鴻儒河南南陽人由進士四年任五年回籍

王云鳯山西和順人由進士四年任五年攺南通政

石珤直隸槁城人由進士五年任

王瓉浙江永嘉人由進士八年任

魯鐸湖廣景陵人由進士十一年任十二年養病

陳霽直隸吳縣人由進士十二年任十三年致仕

賈詠河南臨潁人由進士十三年任本年丁憂

趙永直隸臨淮人由進士十四年任

嚴嵩江西分宜人由進士嘉靖四年任

陸深直隸上海人由進士七年任八年降府同知

魏校直隸昆山人由進士八年任本年致仕

許誥河南靈寶人由進士八年以太常卿管監事

林文俊福建莆田人由進士十一年任

王激浙江永嘉人由進士十三年任十四年歸

吳恵浙江鄞縣人由進士十四年以太常卿掌國子祭酒事本年調南太常卿

呂柟陜西髙陵人由進士十四年任

許成名山東聊城人由進士十五年以太常卿掌國子祭酒事本年丁憂

王教河南祥符人由進士十六年任

崔桐直隸海門人由進士十九年以常卿掌監事

張衮直隸江陰人由進士二十一年常卿掌監事二十二年降南﹝闕﹞少卿

徐階直隸華亭人由探花二十二年任

王用賓陜西咸寧人由進士二十四年任

王道山東武城人由進士二十六年以禮右掌監事

歐陽徳江西泰和人由進士二十六年常卿掌監事

周文燭浙江山陰人由進士二十六年任二十七年養病

李本浙江余姚人由進士二十七年任

孫升浙江余姚人由進士二十八年任

閔如霖浙江烏程人由進士三十年常卿掌監事

吳山江西髙安人由進士三十一年常卿掌監事

敖銑江西髙安人由進士三十二年常卿掌監事

李璣江西丰城人由進士三十三年任

尹臺江西永新人由進士三十三年任

郭鎜山西髙平人由進士三十四年任

林庭機﹝闕﹞瀚之子由進士三十六年任

沈坤直隸太河衛人由狀元三十八年起未任

髙拱河南新鄭人由進士三十九年常卿掌監事

秦鳴雷浙江臨海人由進士四十一年常卿掌監事

髙儀浙江錢塘人由進士四十四年常卿掌監事

陳以勤四川南充人由進士四十三年常卿掌監事

胡正蒙浙江余姚人由探花四十四年常卿掌監事四十五年卒

汪鏜浙江鄞縣人由進士四十五年任

林燫庭機之子由進士四十五年任

胡傑江西丰城人由進士隆慶元年任本年養病

趙貞吉四川內江人由進士以吏左掌詹事府隆慶元年兼掌監事

呂調陽廣西臨桂人由進士隆慶元年任

王希烈江西南昌人由進士元年任

孫鋌升之子由進士三年任

馬自彊陜西同州人由進士四年任

丁士美直隸淸河人由進士五年任

萬浩江西進賢人由進士六年以禮右掌監事

林士章福建漳浦人由進士萬曆元年攺任

王錫爵直隸太倉人由榜眼萬曆二年任

孫應鰲貴州淸平衛籍直隸如臯人由進士以禮右掌監事萬曆三年任

姚弘謨浙江秀水人由進士萬曆五年攺任

呂旻福建龍溪人由進士萬曆五年任

余有丁浙江鄞縣人由進士萬曆六年以太常卿掌監事七年升禮右掌監事

陳思育湖廣武陵人由進士萬曆七年任

許國直隸歙縣人由進士萬曆八年升太常卿管監事未任

周子義直隸無錫人由進士萬曆八年任

髙啟愚四川銅梁人由進士萬曆十一年攺任

羅萬化浙江會稽人由狀元萬曆十一年任

範應期浙江烏程人由狀元萬曆十二年任

張位江西新建人由進士萬曆十二年任

徐顯卿直隸長洲人由進士萬曆十二年左諭徳兼翰林侍讀任

韓世能直隸長洲人由進士萬曆十三年右諭徳兼翰林侍讀任

李長春四川富順人由進士萬曆十四年左春坊左庶子兼翰林侍讀任

田一儁福建大田人由進士左春坊左諭徳兼翰林侍讀萬曆十五年任

劉元震直隸任丘人由進士萬曆十七年任

南京國子監祭酒年表

胡濙直隸武進人由舉人永樂二十二年任

陳璉廣東東莞人由舉人宣徳元年任本年

陳敬宗浙江鄞縣人由進士正統三年任景泰元年致仕卒

吳節江西安福人由進士景泰元年任

劉俊陜西寶雞人由進士天順八年任

周洪謨四川長寧人由及第成化三年任

王■﹝亻與﹞直隸武進人由進士七年任

劉宣江西安福人由進士十八年以南京太常寺卿掌監事

徐瓊江西金溪人由及第二十三年以南京太常寺卿掌監事

謝鐸浙江太平人由進士弘治三年任四年致仕

李傑直隸常熟人由進士四年任六年丁憂

羅璟江西泰和人由及第六年任九年致仕

劉震江西安福人由進士九年任十四年卒

黃珣浙江余姚人由及第十四年推未任丁憂

楊守址浙江鄞縣人由及第十四年以吏部侍郎署本監事

李旻浙江錢塘人由狀元十五年以常少署監事十七年養母歸

章懋浙江蘭溪人由進士十八年任正徳二年致仕

蔡淸福建晉江人由進士三年起任未至卒

王敕山東歷城人由及第三年任四年免

石珤直隸槁城人由進士四年任

王瓉浙江永嘉人由進士五年任

吳一鵬直隸長洲人由進士八年任

魯鐸見北監十年任嘉靖元年再任二年卒

賈詠河南臨潁人由進士十一年任十五年任

汪偉江西弋陽人由進士十五年任

崔銑河南安陽人由進士嘉靖二年致仕

湛若水廣東增城人由進士三年任

張邦奇浙江鄞縣人由進士七年任

林文俊福建莆田人由進士九年任

陳寰直隸常熟人由進士十年任十二年致仕

王道山東武城人由進士十二年任十三年養親

費宷江西鉛山人由進士十三年任

倫以訓廣東南海人由榜眼十五年任十七年養病

馬汝驥陜西綏徳人由進士十七年任

鄒守益江西安福人由探花十九年任二十年閒住

龔用卿福建懷安人由狀元二十一年任二十二年調

黃佐廣東香山人由榜眼二十二年任三十三年丁憂

程文徳浙江永康人由進士二十三年任二十六年丁憂

李本浙江余姚人由進士二十六年任

李黙福建甌寧人由進士二十七年任常卿掌事

閻朴山西楡次人由進士二十九年任三十年任違限爲民

茅瓉浙江錢塘人由狀元三十年任三十二年攺北監未任

尹臺江西永新人由進士三十二年任三十三年攺北

林庭機福建閩縣人由進士三十三年任

王維禎陜西華州人由進士三十四年推未任卒

沈坤直隸昆山人太河衛籍由狀元三十五年任三十六年丁憂

潘晟浙江新昌人由進士三十六年任三十八年丁憂

秦鳴雷浙江臨海人由進士三十八年任攺北

王材江西新城人由進士四十年常卿掌監事四十二年閒住

裴宇山西澤州人由進士四十一年任

瞿景淳直隸常熟人由進士四十三年常卿掌監事

林樹聲直隸華亭人由進士四十四年常卿掌事未任養病

胡傑江西丰城人由進士四十五年任攺北監

呂調陽廣西臨桂人由進士隆慶元年任攺北監

姜金和江西鄱陽人由進士元年任二年養病

姜寶直隸丹陽人由進士二年任四年聽勘

萬浩江西進賢人由進士四年任

陶大臨浙江會稽人由進士五年任

林士章福建漳浦人由探花六年任萬曆元年攺北

萬士和直隸宜興人由進士萬曆元年任

姚弘謨浙江秀水人由進士萬曆元年攺未任

余有丁浙江鄞縣人由進士萬曆二年任

殷邁南京畱守右衛人由進士萬曆五年以南京禮部右侍郎管本監事

屠羲英直隸寧國人由進士萬曆五年升南京太常寺卿管本監事

許國直隸歙縣人由進士萬曆六年任

戴洵浙江奉化人由進士萬曆八年任

髙啟愚四川銅梁人由進士萬曆九年任十一年攺北監

王弘誨廣東定安人由進士萬曆十一年任

黃鳯翔福建晉江人由榜眼萬曆十二年任

趙志臯浙江蘭溪人由探花萬曆十四年任

趙用賢直隸常熟人由進士萬曆十四年任

張一桂河南祥符籍直隸歙縣人由進士萬曆十七年任

○總督宣大軍務年表

宣大始贊理鎭朔徵西二將軍軍務兼理巡撫後或合而一或分而爲二自尙書石璞之總理則總督昉也然或置或否至嘉靖十年而始定耳

石璞河南臨漳人由進士景泰二年以工部尙書兼大理寺卿總督宣大軍務出禦北兵本年以功加太子太保兵部尙書

王越直隸浚縣人景泰辛未進士成化十年以左都禦史出督軍務

餘子俊四川靑神人景泰辛未進士成化十八年以戶部尙書總督宣大軍務禦北兵二十一年復攺兵部還朝本年攺左都禦史撫大同二十二年致仕

李介山東髙密人成化己丑進士弘治十一年以兵部左侍郎兼都察院左僉都禦史總制宣大軍務十三年卒

許進河南靈寶人成化丙戌進士十三年以兵部左侍郎兼僉都禦史提督宣大軍務本年致仕

史琳浙江余姚人成化丙戌進士十四年以右都禦史提督宣大軍務十五年還院十八年再出總督本年還院卒

閻仲宇陜西隴州人成化己丑進士十七年以兵部右侍郎兼僉都禦史總督宣大軍餉

劉宇河南鈞州人成化壬辰進士十八年以右副都禦史提督宣大軍務正徳二年回院

文貴湖廣湘鄕人遼東廣寧左衛籍成化乙未進士正徳二年以兵部左侍郎兼都察院左僉都禦史提督宣大軍務本年閒住

叢蘭山東文登人成化丁未進士八年以戶部左侍郎兼僉都禦史總督宣大軍餉九年升右都禦史總督宣大軍務

丁鳯直隸蠡縣人成化丁未進士十一年以兵部右侍郎兼都察院右僉都禦史總督宣大軍務十三年回籍

馮淸順天宛平人弘治癸丑進士十三年以兵部左侍郎兼都察院左僉都禦史提督宣大軍務

孟鳯山東曲阜人弘治庚戌進士十六年以刑部右侍郎兼僉都禦史規處邊情

劉源淸山東東平人正徳甲戌進士嘉靖十年以兵部左侍郎兼都察院右僉都禦史總督宣大軍務十三年以叛軍謫爲民

張瓉直隸滄州人弘治乙丑進士十三年以兵部左侍郎兼僉都禦史總制宣大邊闗宣大軍務本年回部

周敍湖廣九溪衛人弘治壬戌進士十五年以兵部左侍郎兼僉都禦史總制宣大軍務

樊繼祖山東鄆城人嘉靖辛未進士二十年以兵部尙書兼副都禦史總督宣大軍務

翟鵬山東武定人直隸撫寧籍正徳戊戌進士二十二年以兵部左侍郎兼都察院右僉都禦史總督宣大山西偏保順天河南山東軍務二十三年進兵部尙書兼都察院左副都禦史仍前任二十四年謫戍

翁萬達廣東掲陽人嘉靖丙戌進士二十四年以兵部左侍郎兼僉都禦史總督宣大軍務加左右都禦史兵部尙書

郭宗臯山東福山千戶所人嘉靖己丑進士二十八年以兵部左侍郎兼都察院左僉都禦史總督宣大軍務二十九年下獄謫戌

蘇佑山東濮州人嘉靖丙戍進士二十九年以兵部左侍郎兼僉都禦史總理宣大軍務三十一年以軍功升右都禦史三十二年升兵部尙書兼都察院左副都禦史俱仍舊任三十三年致仕尋下獄爲民

許論河南靈寶人嘉靖丙戌進士三十三年以兵部左侍郎兼僉都禦史總督宣大軍務本年升右都禦史累加太子太保兵部尙書

江東山東朝城人嘉靖己丑進士二十五年以兵部右侍郎兼僉都禦史總督宣大四十一年加太子少保兵部尙書總督軍務

楊順山東徳州衛人嘉靖辛丑進士三十六年以兵部左侍郎兼都察院右僉都禦史總督宣大軍務三十七年下獄謫戍

楊博山西蒲州人嘉靖己丑進士三十七年以太子太保兵部尙書總督宣大軍務

張松河南洛陽人嘉靖戊戌進士三十八年以都察院左副都禦史總督三十九年聽調

葛縉山東昌邑人嘉靖乙未進士三十九年以副都禦史總督加兵部右侍郎

李文進四川巴縣人嘉靖乙未進士三十九年以都察院右副都禦史總督四十年加兵部右侍郎兼都察院右僉都禦史仍前任四十一年卒

趙炳然四川劍州人嘉靖乙未進士四十四年以兵部尙書兼右都禦史總督

王之誥湖廣石首人嘉靖甲辰進士四十五年以兵部左侍郎兼僉都禦史總督以軍功加右都禦史隆慶元年回籍聽勘

陳其學山東登州衛人嘉靖甲辰進士隆慶元年以右都禦史兼兵部右侍郎任

王崇古山西蒲州人嘉靖辛丑進士隆慶四年以右副都禦史兼兵部右侍郎任加太子太保兵部尙書兼右副都禦史

方逢時湖廣嘉魚人嘉靖辛丑進士吳兌浙江山陰人嘉靖己未進士

鄭洛直隸安肅人嘉靖丙辰進士蕭大亨山東泰安籍江西吉水人嘉靖壬戌進士

○總督薊遼保定都禦史年表

總督薊遼保定軍務最爲近設嘉靖二十一年因邊警胡守中以兵部右侍郎提督駐札薊鎭二十九年孫禬以兵部左侍郎提督未久俱勒歸最後始創設總督開府密雲總轄順天保定遼東三巡撫總兵以下悉聽節制仍兼理糧餉

何棟陜西長安人由進士嘉靖二十九年以兵部右侍郎兼僉都禦史總制薊遼軍務三十一年升右都禦史仍前任三十二年閒住

楊博山西蒲州人由進士三十二年以兵部左侍郎兼僉都禦史任入爲兵部尙書三十八年自宣大總督攺任加少保

王忬直隸太倉人由進士三十四年以兵部左侍郎兼僉都禦史三十五年以軍功加右都禦史仍前任三十八年罷

許論河南靈寶人由進士三十八年以太子太保尙書起任四十年回籍聽勘

楊選山東章丘人由進士四十年以兵部右侍郎兼僉都禦史任四十二年下獄

劉燾直隸天津衛人由進士四十二年以兵部右侍郎兼僉都禦史任四十五年加右都禦史仍前任隆慶元年聽勘降爲兵部右侍郎巡視陜西三邊回兵部

曹邦輔山東定陶人由進士隆慶元年以兵部右侍郎兼僉都禦史任

譚綸江西宜黃人由進士二年以兵部左侍郎兼僉都禦史任升京營右都禦史

劉應節山東濰縣人由進士四年以兵部右侍郎兼僉都禦史任累加右都禦史

楊兆陜西膚施人嘉靖丙辰進士萬曆三年以兵部右侍郎兼僉都禦史任累加右都禦史轉南京工部尙書

梁夢龍直隸眞定人嘉靖癸丑進士萬曆﹝闕﹞年以右都禦史任累加兵部尙書

吳兌浙江山陰人嘉靖己未進士萬曆﹝闕﹞年以右都禦史任入爲兵部尙書

周詠河南延津人嘉靖壬戌進士萬曆﹝闕﹞年以兵部右侍郎兼僉都禦史任累加右都禦史

張佳胤四川銅梁人嘉靖庚戌進士萬曆十三年以兵部尙書任累加太子太保

王一鶚直隸曲周人嘉靖癸丑進士萬曆十四年以兵部右侍郎任加右都禦史

張國彥直隸肥鄕人萬曆十五年以右都禦史任

弇山堂別集卷六十三

●欽定四庫全書

弇山堂別集卷六十四

﹝明﹞王世貞撰

○總督陜西三邊都禦史年表

髙皇帝初中山武寧王達等下陜西遂悉平甘肅寧夏諸鎭秦慶肅三公鎭之而侯伯都督耿炳文等理兵政間命宋潁諸國公一按閱操練而已永樂始命寧陽侯陳懋西寧侯宋晟鎭寧夏寧逺侯何福等鎭甘肅而文臣不過分理文移治糧餉而已正統初西邊弗靖始命兵部尙書王驥提督諸軍據總兵官任禮蔣貴上討平之而陜西令右都禦史王文陳鎰分歲鎭守然實未嘗合三鎭而歸一總督也成化初穆蘇據石城叛詔左副都禦史項忠總全陜三邊兵討之已詔右都禦史王越右副都禦史馬文升總兵如之然有事而置事已則革不爲恆也弘治十年始起王越以太子太保左都禦史總制禦和碩十一年平十五年秦紘以戶部尙書起寄如越自是定矣嘉靖十九年避制字攺總督

項忠浙江嘉善人正統壬戌進士以左副都禦史討滿四任升右都禦史入掌院後爲兵部尙書

馬文升河南鈞州人景泰辛未進士﹝闕﹞以巡撫左都禦史遷任入爲兵部右侍郎

王越直隸浚縣人景泰辛未進士歷封威寧伯爲民弘治十年以太子太保兼都察院左都禦史任本年以賀蘭山功加少保兼太子太傅十一年卒於甘肅

秦紘山東單縣人景泰辛未進士十五年以戶部尙書兼左都禦史總制軍務十七年取回部未任致

仕楊一淸雲南安寧人湖廣巴陵籍成化壬辰進士十七年以左副都禦史任總制進右都養病正徳五年起提督軍務仍兼總制入爲戶部尙書嘉靖四年以致仕大學士起少傅兵部尙書左都禦史任仍入內閣

才寛直隸遷安人成化戊戌進士正徳四年以工部尙書兼左都禦史任本年率師與套戰中箭卒

陳震陜西慶陽衛籍安化縣人成化丁未進士正徳五年以兵部左侍郎兼僉都禦史討寘鐇暫行總制三邊事尋取回以附瑾削爲民

張泰直隸肅寧人成化戊戌進士正徳六年以右都禦史任八年卒於固原贈刑部尙書

鄧璋順天涿州人成化丁未進士正徳九年以右都禦史任十年致仕

彭澤湖廣長沙人陜西蘭州衛籍弘治庚戌進士正徳九年以太子太保左都禦史任

李鉞河南祥符人弘治丙辰進士正徳十六年以兵部左侍郎兼僉都禦史任

王憲山東東平人弘治庚戌進士嘉靖四年以兵部尙書兼右都禦史任六年加太子太保

王瓊山西太原人成化甲辰進士嘉靖七年起兵部尙書兼右都禦史任加太子太保

唐龍浙江蘭溪人正徳戊辰進士嘉靖十年以兵部尙書兼右都禦史任

姚鏌浙江慈溪人弘治癸丑進士嘉靖十四年以兵部尙書兼右都禦史任忤旨閒住

劉天和湖廣麻城人正徳戊辰進士嘉靖十五年以兵部左侍郎兼副都禦史任十六年以功升左都禦史仍加太子太保兵部尙書

楊守禮直隸安州人山西蒲州籍正徳辛未進士嘉靖十九年以兵部尙書兼右都禦史任二十年加太子少保二十二年守制

張珩山西石州人正徳辛巳進士嘉靖二十二年以兵部右侍郎兼僉都禦史任二十四年加右都禦史二十六年升總儲尙書未任下獄

曽銑浙江黃巖人嘉靖己丑進士二十五年以兵部右侍郎兼僉都禦史任二十六年下獄

王以旗應天江寧人正徳辛未進士嘉靖二十六年以兵部尙書兼右都禦史任三十年加太子太保三十三年卒

貝應春直隸眞定人嘉靖癸未進士三十二年以兵部右侍郎兼僉都禦史任三十四年加右都禦史照舊任

王夢弼山西代州人嘉靖乙未進士三十六年以兵部右侍郎兼僉都禦史任三十七年致仕

魏謙吉直隸柏鄕人嘉靖十七年進士三十七年以兵部右侍郎兼僉都禦史任

郭幹直隸任丘人嘉靖戊戌進士三十九年以兵部右侍郎兼僉都禦史任四十二年以右都禦史任

程軏山東臨淸人嘉靖戊戌進士四十年以兵部右侍郎兼僉都禦史任四十一年閒住

諭時河南光山人嘉靖戊戌進士四十一年以兵部右侍郎兼僉都禦史任

陳其學山東登州衛人嘉靖甲辰進士四十五年以兵部右侍郎兼僉都禦史任本年加右都禦史尋回籍起總督宣大軍務

霍冀山西孝義人嘉靖甲辰進士四十五年以兵部右侍郎兼僉都禦史任後加右都禦史仍前任

王崇古山西蒲州人嘉靖辛丑進士隆慶元年以兵部右侍郎兼右僉都禦史任升右都禦史兼兵部右侍郎仍前任四年攺總督宣大軍務

王之誥湖廣石首人嘉靖甲辰進士隆慶四年以右都禦史兼兵部左侍郎任升南京兵部尙書

戴才直隸滄州人嘉靖甲辰進士隆慶四年以右都禦史兼兵部右侍郎任

石茂華

董﹝闕﹞

郜光先山西潞安人嘉靖己未進士

梅友松四川內江人嘉靖乙丑進士

○總督兩廣軍務年表

洪武元年師未下廣東西命永嘉侯朱亮祖出鎭廣永樂中廣西則都督韓觀山云侯栁溥相繼爲大帥得専徵及誅賞獨有文臣督攝之寄至正統十四年苗寇蝟起廣東則命侍郎掲稽廣西則命侍郎李棠各巡撫之然二廣地勢犬牙賊東西豕突來往叵測而武臣自守便利不相策應天子用兵部尙書於謙言命太子太保左都禦史王翺總督兩廣軍務自總兵以下悉聽節制一切便宜從事然事已卽歸不恆設馬昻再以提督至葉盛以巡撫至成化元年復命都督趙輔率大兵討之升浙江參政韓雍爲僉都禦史贊理軍務然於制書特重雍旣平寇遂命總督軍務兼理巡撫久之雍以兩廣土地廣逺恐餘孽復生重貽邊患請於朝願得文武大臣分理其事上命副都陳濂撫廣東僉都張鵬撫廣西而雍専治軍尋以憂去五年復起雍以右都禦史總督兼巡撫於梧州開設總府居中調度兩廣副總兵參將而下悉聽節制而兩廣巡撫復不設仍統於總督正徳十一年攺總督爲提督嘉靖四十五年因廣東寇發遙制不便兵部題準總督軍務止撫廣西於廣東另設巡撫至隆慶四年又攺總督閩廣兼理糧餉巡撫廣東於廣西另設巡撫

王翺直隸鹽山人成化乙未進士景泰三年以左都禦史總督兩廣軍務

馬昻直隸滄州人由舉人景泰四年以右都禦史總督軍務六年以平賊功轉左都仍前任天順元年致仕

葉盛直隸昆山人弘治乙丑進士天順二年以右僉都禦史巡撫兩廣提督軍務

韓雍直隸吳縣人順天宛平籍正統壬戌進士成化元年以左僉都禦史贊理軍務二年以功升左副都禦史總督巡撫六年又加右都禦史起前任致仕

吳琛直隸繁昌人景泰辛未進士成化五年以右僉都禦史巡撫六年取回南院十年升右副都總督軍務仍巡撫兩廣十一年卒

朱英湖廣桂陽人正統乙丑進士成化二年以左僉都禦史軍功五年加右都禦史仍前任

朱旻浙江淳安人景泰辛未進士成化二十年以右都禦史總督二十三年致仕

屠滽浙江鄞縣人成化丙戌進士弘治元年以右都禦史任

秦紘山東單縣人景泰辛未進士弘治二年以右都禦史任四年被逮

閔珪浙江烏程人天順甲申進士四年以右都禦史任

唐珣直隸華亭人天順丁丑進士八年以右都禦史任九年卒

鄧廷瓚湖廣巴陵人景泰甲戌進士弘治九年以右都禦史任兼理巡撫十年升左都禦史仍前任十三年卒

劉大夏湖廣華容人天順甲申進士弘治十三年以右都禦史任

潘蕃浙江崇徳人由進士弘治十五年以右都禦史任

熊繡湖廣道州衛籍江西丰城人由進士正徳元年以右都禦史任二年還南院卒

陳金湖廣應城人成化壬辰進士正徳三年以右都禦史任三年轉左都仍前任丁憂十年起累加少保

劉洪湖廣安陸人由進士正徳三年以右都禦史任林廷選福建長樂人由進士正徳五年以右都禦史任

周南浙江縉雲人成化戊戌進士正徳九年以右都禦史任十年致仕卒贈太子少保

楊旦福建建安人弘治庚戌進士正徳十二年以右都禦史任十四年丁憂

蕭翀四川內江人成化辛丑進士正徳十四年以右都禦史任十六年致仕

張嵿浙江蕭山人由進士正徳十六年以右副都禦史任

盛應期直隸吳縣人弘治癸丑進士嘉靖三年以兵部右侍郎兼僉都禦史任四年攺工部督易州山廠

姚鏌浙江慈溪人弘治癸丑進士嘉靖四年以右都禦史任六年加太子少保兼左都仍前任本年致仕

王守仁浙江余姚人弘治己未進士嘉靖六年以南京兵部尙書新建伯任仍兼制江西湖廣

林富福建莆田人弘治壬戌進士嘉靖七年以右副都禦史任八年加兵部右侍郎兼僉都十一年致仕

陶諧浙江會稽人弘治丙辰進士嘉靖十二年以兵部右侍郎兼僉都禦史任

錢如京直隸桐城人弘治己未進士嘉靖十四年以兵部左侍郎兼僉都禦史任

潘旦直隸婺源人弘治己丑進士嘉靖十五年以兵部左侍郎兼僉都禦史任十六年取回南兵部尋致仕

蔡經福建侯官人由進士嘉靖十六年以兵部右侍郎兼僉都禦史任二十年加右都禦史二十一年加兵部尙書二十三年丁憂

潘鑑直隸婺源人正徳戊辰進士嘉靖二十三年以兵部尙書兼右副都禦史總督軍務兼理巡撫卒於家

張嶽福建惠安人正徳丁丑進士嘉靖二十三年以兵部左侍郎兼左僉都禦史任

歐陽必進江西安福人正徳丁丑進士嘉靖二十六年以兵部左侍郎任

周延江西吉水人嘉靖癸未進士二十九年以兵部右侍郎兼僉都禦史任

應檟浙江遂安人嘉靖丙戌進士三十一年以兵部右侍郎兼僉都禦史三十三年卒

譚愷直隸無錫人嘉靖丙戌進士三十三年以兵部右侍郎兼僉都禦史任三十六年閒住加右都禦史

王鈁浙江奉化人嘉靖癸未進士三十六年以兵部右侍郎兼僉都禦史任

鄭絅福建莆田人嘉靖己丑進士三十八年以兵部右侍郎兼僉都禦史任四十年卒

張臬江西進賢人嘉靖丙戌進士四十年以兵部右侍郎兼僉都禦史任四十二年升都察院右都禦史仍前任四十三年閒住

吳桂芳江西新建人嘉靖甲辰進士四十三年以兵部右侍郎兼僉都禦史任四十五年攺總督軍務出撫廣西

譚綸江西宜黃人嘉靖甲辰進士四十五年以兵部右侍郎兼僉都禦史任

張瀚浙江仁和人嘉靖乙未進士隆慶元年以兵部左侍郎兼僉都禦史任二年致仕

劉燾直隸天津左衛人嘉靖戊戌進士隆慶二年以左都禦史兼兵部左侍郎任四年閒住

李遷江西新建人嘉靖辛丑進士隆慶四年任升右都禦史兼兵部左侍郎升南京刑部尙書

殷正茂直隸歙縣人嘉靖丁未進士隆慶五年以兵部右侍郎兼僉都任累加兵部尙書

淩雲翼直隸太倉人嘉靖丁未進士萬曆三年以兵左侍任加右都禦史

劉堯誨湖廣臨武人嘉靖癸丑進士萬曆六年以兵左侍任加右都禦史

陳瑞福建長樂人嘉靖癸丑進士萬曆八年以兵部尙書左都禦史任

郭應聘福建莆田人嘉靖庚戌進士萬曆十年以兵左侍任

吳文華福建連江人嘉靖丙辰進士萬曆十四年以﹝闕﹞左侍任加右都禦史

吳善福建龍溪人嘉靖壬戌進士萬曆十五年以兵右侍任次年卒

劉繼文直隸靈璧人嘉靖壬戌進士萬曆十六年以兵右侍任

○南京守備恊同參贊大臣年表

永樂中皇太子監國南都府部大小諸臣六軍按堵如故自二十二年皇太子卽位爲仁宗亡何晏駕皇太子來自南都卽位是爲宣宗始制詔太監鄭和王瑾總下西洋及畱都水陸兵馬與駙馬都尉沐昕襄城伯李隆同督守備於是和等稱內守備昕等稱外守備而亡何昕罷隆専督守備久之以南京戶部尙書黃福參贊機務參贊所理専外守備亦時與內守備參蓋位差亞而權實重今列外守備參贊諸公於左

南京守備

襄城伯李隆直隸和州人永樂二十二年任

駙馬都尉沐昕鳯陽府人永樂二十二年一同鎭守

駙馬都尉西寧侯宋琥鳯陽府人宣徳五年任

丰城侯李賢鳯陽人正統五年任

定逺伯任禮河南人景泰三年任

平江侯陳豫廬州府人景泰五年任

魏國公徐承宗鳯陽府人天順元年任在任八年卒

成國公朱儀鳯陽府人天順八年任成化二十二年加太子太傅弘治九年卒謚簡在任三十三年

魏國公徐俌弘治九年任十三年加太子太傅正統六年復任十二年卒謚莊靖

成國公朱輔弘治十三年任正徳五年加太子太傅六年取提督三千營十二年復任

魏國公徐鵬舉正徳十六年任嘉靖四年加太子太保嘉靖十七年復任共任三十二年

撫寧侯朱麒河南夏邑縣人嘉靖十三年任加太子太保

鎭逺侯顧寰直隸揚州府人嘉靖十四年任

撫寧侯朱嶽河南夏邑縣人嘉靖三十四年任

丰潤伯曹松嘉靖三十六年以協同升任

臨淮侯李庭竹盱眙縣人隆慶四年任本年推總督京營戎政萬曆元年四月復任

懷寧侯孫世忠隆慶四年以協同升任

恭順侯吳繼爵陜西涼州人萬曆三年任加太子少保

魏國公徐邦瑞鳯陽府人萬曆七年任萬曆十四年復任

臨淮侯李言恭直隸盱眙縣人萬曆十年任十四年推總督京營戎政

泰寧侯陳良弼直隸泰州人萬曆十六年任

南京協同守備年表

都督僉事趙倫順天府人景泰元年任

鎭逺侯顧興祖揚州府人天順元年任

都督同知馬良直隸全椒人成化二年任

泰寧侯陳涇揚州府人成化三年任在任三年

定西侯蔣琬揚州府人成化八年任

新寧伯譚佑直隸滁州人成化十四年任

丰城侯李勇鳯陽府人成化十五年任加太子太保

修武伯沈煜順天府人成化十七年任

伏羌伯毛鋭山後人成化十八年任在任六年

南寧伯毛文山後人弘治元年任

懷柔伯施鑑順天府通州人弘治十四年任

武靖伯趙承慶鳯陽府人弘治八年任

西寧侯宋愷鳯陽府人正徳二年任兼行奉祀禮

丰城侯李旻鳯陽府人正徳十六年任

保定侯梁永福河南汝陽縣人嘉靖元年任

靖逺伯王瑾保定府人嘉靖三年任

南和伯方壽祥直隸滁州人嘉靖六年任

永康侯徐源合肥縣人嘉靖九年任

安逺侯栁震直隸安慶府人嘉靖二十九年任

丰潤伯曹松直隸儀眞縣人嘉靖三十五年任

臨淮侯李庭竹盱眙縣人嘉靖三十七年任

西寧侯宋天馴直隸定逺人嘉靖三十九年任

丰城侯李儒丰城縣人嘉靖四十四年任

南和伯方炳滁州人嘉靖四十五年任

懷寧侯孫世忠大同人隆慶元年任

彰武伯楊炳六合縣人隆慶五年任

靈璧侯湯世隆鳯陽府人隆慶五年任

丰潤伯曹文炳儀眞縣人隆慶六年任

武靖伯趙光逺鳯陽府人萬曆八年任

應城伯孫文棟鳯陽府人萬曆十四年任

新建伯王承勲浙江余姚縣人萬曆十六年任

南京參贊年表

南京戶部尙書黃福山東人宣徳十年任

兵部右侍郎徐琦陜西人正統五年任十四年升尙書景泰元年止管部事三十年復任

兵部尙書靖逺伯王驥保定府人景泰元年總督機務

兵部尙書張鳯眞定府人景泰四年任

兵部尙書張純湖廣江陵縣人景泰五年任

兵部尙書蕭維禎吉安府人天順六年任

兵部尙書李賓順天府人成化元年任

兵部尙書兼大理卿程信徽州府人成化六年任

吏部尙書崔恭廣平府人成化十一年任

右都禦史王恕陜西人成化十三年任十四年升尙書次年攺巡撫二十二年復任加太子少保

兵部尙書薛逺廣東人成化十五年任

兵部尙書陳俊興化府人成化十六年任

兵部尙書馬文升開封府人成化二十二年任

兵部尙書耿裕河南人成化二十三年任

兵部尙書張鎣松江府人弘治元年任加太子少保

兵部尙書侯瓉保定府人弘治六年任

兵部尙書張悅松江府人弘治九年任

兵部尙書倪嶽應天府人弘治十二年任加太子少保

兵部尙書秦民悅廬州府人弘治十三年任

兵部尙書王繼河南人弘治十四年任

兵部尙書韓文山西人弘治十六年任

兵部尙書王軾湖廣人弘治十八年任加太子少保

兵部尙書林瀚福建人正徳元年任

兵部尙書何鑑紹興府人正徳二年任

兵部尙書柴升河南人正徳六年任

兵部尙書劉機順天府人正徳七年任加太子少保

兵部尙書張澯廣西人正徳九年任

兵部尙書喬宇山西樂平人正徳十年任加太子太保

兵部尙書廖紀直隸東光縣人嘉靖元年任

兵部尙書陶琰山西絳州人嘉靖二年任加太子少保

兵部尙書秦金直隸無錫縣人嘉靖二年任十四年復任加太子太保

兵部尙書李充嗣四川內江縣人嘉靖二年任加太子少保

兵部尙書王憲山東人嘉靖八年任

兵部尙書王廷相河南人嘉靖九年任

兵部尙書劉龍山西襄垣縣人嘉靖十二年任

兵部尙書王軏直隸江都縣人嘉靖十五年任

兵部尙書湛若水廣東增城縣人嘉靖十八年任

兵部尙書熊浹江西南昌縣人嘉靖十九年任

兵部尙書王堯封直隸定興人嘉靖二十二年任

兵部尙書張邦奇浙江鄞縣人嘉靖二十二年任

兵部尙書宋景江西奉新縣人嘉靖二十四年任

兵部尙書胡訓江西南昌縣人嘉靖二十六年任

兵部尙書韓邦奇陜西朝邑縣人嘉靖二十六年任

兵部尙書韓士英四川南充縣人嘉靖二十九年任

兵部尙書屠楷廣西臨桂縣人嘉靖三十一年任

兵部尙書潘潢直隸婺源縣人嘉靖三十二年任

兵部尙書張經福建侯官縣人嘉靖三十二年任

兵部尙書周延江西吉水人嘉靖三十三年任

兵部尙書張時徹浙江鄞縣人嘉靖三十四年任

兵部尙書張鏊江西南昌縣人嘉靖三十四年任

兵部尙書江東山東朝城縣人嘉靖三十九年任加太子少保

兵部尙書李遂江西丰城縣人嘉靖四十年任

兵部尙書胡松滁州人嘉靖四十五年任

兵部尙書郭幹任丘縣人嘉靖四十五年任

兵部尙書劉采麻城縣人隆慶二年任

兵部尙書王之誥湖廣石首縣人隆慶五年任

兵部尙書劉體幹順天府東安縣人隆慶六年任

兵部尙書戴才直隸滄州人萬曆二年任

兵部尙書劉光濟直隸江陰縣人萬曆四年任

兵部尙書翁大立浙江余姚縣人萬曆六年任

兵部尙書楊兆陜西膚施縣人萬曆六年任

兵部尙書淩雲翼太倉州人萬曆七年任太子少保

兵部尙書潘季馴浙江烏程縣人萬曆九年任

兵部尙書王遴順天府霸州人萬曆十一年任

兵部尙書劉堯誨湖廣臨武縣人萬曆十一年任

兵部尙書郭應聘福建莆田縣人萬曆十二年任

兵部尙書傅希摯眞定府衡水縣人萬曆十四年任

兵部尙書陰武卿四川內江縣人萬曆十五年任

兵部尙書吳文華福建連江縣人萬曆十六年任

兵部尙書楊成直隸長州籍吳縣人萬曆十七年任

弇山堂別集卷六十四

●欽定四庫全書

○弇山堂別集卷六十五

﹝明﹞王世貞撰

親徵考

天子禦甲冑統六師者自髙文宣英武凡五廟而出塞者七平內亂者三今悉紀之

元至正乙未六月太祖以大元帥率徐達馮國用邵榮湯和常遇春鄧愈廖永安等舟師渡江拔采石下太平丙申二月率常遇春等大破曼濟哈雅軍於采石三月率諸軍取集慶路得其軍民五十餘萬丁酉四月徐達常遇春等攻寧國不下上以吳國公率師進討克之戊戌十一月率親軍副都指揮楊璟等兵十萬會胡大海等討婺州十二月下之庚子六月陳友諒大舉入寇至建康上遣馮國勝常遇春率虎翼軍三萬伏石灰山側徐達軍南門外楊璟住兵大勝港張徳勝朱虎帥舟師出龍江闗外上總大兵盧龍山友諒與其弟五王率千艘犯龍灣先遣萬人登岸立柵時暑熱甚忽大雨上督諸軍競前投柵友諒麾其軍來爭戰方合伏發國勝遇春伏兵起徐達兵亦至張徳勝等伏兵亦至內外合擊遂大破之俘其卒二萬人殺溺死者無算獲巨艦百餘戰舸數百辛丑八月親率舟師討陳友諒於江州克之友諒走壬寅正月下洪都癸夘二月率徐達等破安丰呂珍兵四月陳友諒大舉圍洪都七月戊辰朔癸酉上率舟師二十萬討之癸未師至湖口先遣一軍屯涇江口復以一軍屯南湖嘴遏其歸路又調信州兵守武陽渡防其奔逸丙戌友諒解圍東出鄱陽湖丁亥與大軍遇於康郎山友諒列巨舟以當我師上見之謂諸將曰彼舟大首尾聨接不利進退可破也乃分舟師爲十一隊火器弓弩以次而列戒諸將近寇舟先發火器次弓弩及其舟則短兵擊之戊子徐達等進兵搏戰達先諸將敗其前鋒殺千五百人獲一巨舟而還遂乘風發火炮焚寇舟二十餘艘殺溺死者無算火延徐達舟撲之更戰上遣舟救之敵乃退上舟膠於淺敵驍將張定邊奮欲來犯遇春從傍射中之乃退廖永忠以飛舸追定邊定邊走身中百餘矢日暮諸軍欲退上禦樓船鳴鉦集諸將申明約束咸以死自誓是夕命徐達守建康已醜旦上鳴角舟師畢集親布陣與友諒戰諸軍奮擊殺傷大相當至晡戰未解會東北風起上命以七舟載荻葦置火其中命敢死士操之廹敵舟乘風縱火其水寨數百艘悉被焚煙焰障天湖水盡赤友諒弟友仁友貴平章陳普略皆焚死斬首二千餘級辛夘復聨舟大戰兪通海廖永忠等以六舟深入擊之謂盡歿矣有頃旋繞敵船而出我師見之勇气愈倍戰益力呼聲動天地波濤起立日爲之晦自辰至午敵遂大敗友諒遂奪气張定邊欲挾之退保鞋山爲我師所扼不得出乃斂舟自守上命兪通海等移泊於左蠡友諒亦移舟出泊瀦磯相持者三日其左右金吾將軍各率所部來降上乃移書責之友諒怒不應我師遂出湖口命遇春永忠等率舟師橫截湖面邀其歸路一軍弼於岸控湖口者十五日友諒不敢出復移書責之友諒亦不應上與博士夏煜等日艸檄賦詩而遣禆將率兵攻蘄州及與國克之友諒食且盡乃遣舟五百掠糧於都昌復爲朱文正兵所燔八月壬戌友諒欲奔武昌乃率樓船百餘艘趣南湖嘴爲我師所扼遂突湖口上麾諸將邀擊之隨流而下自辰至酉力戰不已抵涇江口涇江之師復擊之未幾有降卒來奔言友諒在別舸中流矢貫睛及顱而死諸軍聞之大呼奮躍敵眾大潰於是擒其太子善兒平章姚天祥等明日友諒平章陳榮等悉以其樓船軍馬來降得士卒五萬人惟太尉張定邊及楊丞相乘夜以小舟載友諒屍及其子理走武昌追之不及甲辰二月乙未上以吳王親率師圍武昌命常遇春擒其援兵丞相張必先等癸丑陳理率其太尉張定邊等肉袒銜璧出降按太祖自渡江之日親禦戎行者九而戰苦蹈危久而後決者惟鄱陽之役自克武昌後下僞吳取中原六飛俱不在行間矣文皇帝洪武二十三年以燕王出塞降元太尉鼐爾布哈等男女數萬口二十五年復出塞不見敵建文元年癸酉遂以燕王起兵癸未率精騎八千破擒宋忠等於懷來斬首數千級獲馬八千餘匹八月己酉破長興侯先鋒九千騎於雄縣悉僇之獲馬八千餘匹尋破都督潘忠等兵於鄭州斬獲二萬壬戌破大將耿炳文於眞定斬首三萬餘級獲馬二萬餘匹俘降又數萬人悉遣之遂班師九月復率師援永平破吳髙師斬首數千級俘獲稱是壬寅襲大寧破之挾寧王三護衛之師以南丁未破劉眞營九月乙夘解北平李景隆圍命張玊將中軍鄭亨何壽副之朱能將左軍朱榮李浚副之李彬將右軍徐理孟善副之徐忠將前軍陳文吳達副之房寛將後軍和允中毛整副之十一月庚午以精騎先進破其七營諸軍繼之力戰至酉大破景隆兵斬首數萬降者亦數萬人悉遣之景隆棄輜重夜遁獲馬二萬餘匹十二月乙夘出師徵大同二年正月丙寅朔取蔚州二月還京庚子復出師禦李景隆己未破平安軍斬首五千餘級獲馬三千匹遂進師大敗之李景隆潰而南郭英潰而西斬首數萬級溺死者十餘萬追蹙之雄縣月樣橋蹂躪死者復數萬橫屍百餘里降者十餘萬人復縦遣之乘勝取徳州追景隆至濟南復破其眾十餘萬八月解圍還北平十月徵遼東移師還通州渡滄州復至徳州遂至東昌與盛庸戰不利還眞定追兵及還北平三年二月上復出師壬午大破盛庸之師於單家橋斬首十餘萬閏三月己亥破吳傑等眞定之師於眞定斬首六萬餘級遂取大名廣平六月壬申焚糧舟數萬艘十月還北平十一月丙寅率師南徵自是遂深入矣四年之三月壬辰破平安兵四萬於渦河四月丁夘復破之於小河斬首二萬餘級溺死者不可勝計河水爲之不流辛巳破何福等大營擒都督馬溥等三十七員侍郎陳性善等一百五十員獲馬萬餘匹辛夘破盛庸等馬步兵數萬戰艦千艘於兩淮己亥取揚州乙夘復破盛庸兵於髙資港乙丑入南京蓋文皇自起兵至卽大位無一日不在行間而出師者凡七永樂八年上以淇國公丘福之敗出師討布尼雅實哩敵聞恐甚欲與阿嚕臺西走阿嚕臺不從眾遂亂互相殺布尼雅實哩西奔至衮固勒紮上率諸將追之至鄂諾河及敵敵拒戰上麾先鋒一戰而敗之布尼雅實哩以七騎遁去俘獲男女輜重孳畜無算時阿嚕臺東奔復追之至飛雲壑敵合兵以待上以數百騎挑之敵迎戰右哨先與敵敵選鋒以當我中堅上躬率精騎千餘衝之敵陣動我師大呼矢下如注阿嚕臺墮馬復上我師乘之追奔百餘里敵眾潰敗復以精騎窮追至長秀川命都督冀中等盡收其牛羊雜畜焚其輜重復追之至回曲津大破之斬其名王以下百數十人乃還至廣漠鎭渡河伏兵破其追者所斬獲又千餘始班師十二年北徵至和琳和實衮敵眾達哩巴瑪哈穆特太平巴圖博囉等掃境以三萬人逆戰上駐髙阜望見寇以分三路令鐵騎數人挑之敵奮來戰上麾安逺侯栁升等以神機炮斃賊數百人上率鐵騎乘之敵敗卻武安侯鄭亨追擊之中流矢退寧陽侯陳懋成山侯王通等率兵攻其右不動丰城侯李彬都督譚靑馬聚攻其左敵盡死鬥聚被創都指揮滿都力戰死上遙見之率鐵騎馳擊敵大敗殺其王子十餘人斬首千餘餘眾走大軍乘勝追之度兩髙山復戰敗之追至圖拉河瑪哈穆特等脫身遁又三日班師蓋是時𨿽勝所殺傷相當幾危而復安班師之令所以急下也二十年上北徵阿嚕臺次殺狐原阿嚕臺與家屬北遁大兵盡收其牛羊駝馬焚其輜重移師徵烏梁海至庫哷勒河敵數萬餘驅牛馬車輛西奔陷大澤中倉卒逆戰上率前鋒衝之斬首數百追奔至河敵稍聚乃麾兵繞出其右十餘里分兵渡河斷其後敵數百人突而右走盡獲之又麾兵繞出其左十餘里神機弩伏林中邀之敵遂大潰死傷不可勝計追奔三十餘里抵其巢穴斬首者數十人生獲其黨巴爾布格等盡收其人口牛羊駝馬焚其輜重兵器其餘黨來降者赦之復追獲其男女千餘尋兩敗其追兵諸將搗其別部者復大敗之斬首數千級盡收其人口孳畜按是舉最爲得志而阿嚕臺竟遁去未伏誅也二十一年復北徵阿嚕臺不及收別部酋長額森托噶等之眾數千以歸二十二年復北徵至達蘭訥穆爾河不見敵班師至楡木川而崩蓋凡四親徵其言六飛三駕誤也永樂八年成祖文皇帝北徵軍令實錄不盡載故記之

奇功

一與畨寇交鋒突入其陣透出敵背殺敗其眾者

一與畨寇交鋒之際勇敢向前衝入賊陣斬獲賊將及奪取賊將旗號者

一與畨寇交鋒之際本隊與賊對敵已殺敗賊又見別隊與賊相抗力不能支未決勝負卻能救援殺敗賊眾者

一有受命能任其事出奇破賊成功者

一與畨賊交鋒之際齊刄前進者先殺敗賊眾者

一前隊與畨寇交鋒未決勝負其後隊向前殺敗賊眾者

一臨陣有勇敢當先殺敗賊眾建立奇功頭功者其親管頭目卽便報之不許扶同妄報違者治以重罪

一行營及下營之時拿獲姦細者升賞與頭功同

一哨馬生擒獲畨寇一人來者賞銀三十兩斬畨寇頭一顆來者賞銀二十兩

一行營之時遇有衣服及馬鞍弓箭撒袋不同卽便拿住送來如系姦細升賞與頭功同一行營之時遇有衣甲弓箭撒袋相同喝問答號不同者卽便拿住如是姦細升賞與頭功同

一遇有來降畨寇將帶老小口畜分毫財物不許擅動卽來報不許害

一臨陣與畨寇對敵務要隨刃殺賊不許聚作一塊制拽成空如有與賊相抗力不能支不能決勝此必平日不能撫卹軍士不能精操選練士卒不能整肅隊伍此等無勇無謀全伍皆斬

一臨陣之時務要交鋒一時向前殺敗畨寇如是不行盡力殺敗畨寇者全伍皆斬

一擺列隊伍已定不許馬軍插入步隊步軍插入馬隊如有此等拿住治以重罪如是臨陣之際或一時混戰尋本隊不見插入別隊者不在禁例

一臨陣對敵之時殺敗畨寇務要盡力剿殺不許搶擄人口馬匹財物違者治以重罪如是所騎馬乏許將拿畨寇馬匹換騎向前追剿

一對敵之際務要齊力前進不許遲慢一隊遞相看著一隊中有不齊力前進者戰勝之後卽便出首治以重罪有容情不出首者一體治罪

一管軍頭目務要撫卹愛養軍士聽號令不許怠慢如有軍士一人不在的小旗卽報總旗總旗卽報百戶百戶卽報千戶千戶卽報指揮指揮卽報都指揮都指揮卽報坐營總兵官坐營總兵官卽報奏知

一徵進官軍但有出逃者斬該管頭目務要隨卽報知如不報者治以重罪

一軍士每務要選練精壯能廝殺務要人馬相應不許將軟弱不堪的插入隊伍如有人壯馬弱及馬壯人弱的將壯馬與好漢騎坐向前廝殺如自己有馬臨陣之際能情願借與好漢騎坐廝殺有功時許與借馬之人分賞如借與馬者不願分賞從其本心

一徵進戰馬務要十分愛惜不許擅自騎坐遇有賊對敵方許騎坐若無事騎坐者治罪

一各營軍士餵養馬驢務要十分愛惜駄載該管頭目時常點閱如有故違俱治以重罪

一有將軍器故意拋落遺失及盜賣軍器者各治以重罪一各軍行糧面麨該管官旗務要常川點閱如數

一使軍士常飽不許過用遺棄如有過用及遺棄者此是損自己气力以資敵人違者並該頭目皆斬

一軍行及下營之時務要各認隊伍不許拋前落後擅離隊伍及雜入別營別隊如有故違該管頭目俱治以重罪

一夜行遇卽喝問一聲便要答號如有答號不得者卽系姦細就便拿住送來辯驗果系姦細照例升賞若有故意不答號者及有見而不拿者事發俱治以重罪

一每軍中夜間以各等大小銅角笛聲爲號不許聲音相同務要各聽號聲識認隊伍不許叫營違者論罪不輕

一軍中夜間務要肅靜不許諠嘩有諠嘩者卽根問所起之處及左右相近應聲之人與該管頭目皆治以重罪

一每行營務待大營旗纛起行或聽駕前銅角聲各營方許起行

一每日下營各營令步軍或五隊十隊量撥隊數披掛伺候馬隊或三四隊量撥隊數卸下行李不摘鞍伺候待長圍及架炮者擺布停當方許脫甲解鞍入營喫飯休息餵馬

一有將人衣服糧麨等項偸盜及偸驢馬宰殺將人遺落下驢垜檢括隱藏了的拿住都殺了不饒若有知情來出首的得實給與賞賜有知情不出首的不許隠藏隨卽送赴該軍該軍送赴大營早朝去處著人識認若收後官軍不能用心收拾致有馬匹驢垜遺落在後被後哨官軍收到者收後官軍治以重罪不恕

一每日各營燒火務要謹愼不許失火如有失火卽是與畨賊遞送消息其失火者與該管頭目治以重罪

一每日行營不許於途間做飯下營時方許做飯違者並本管頭目皆斬

一下營之時所掘水井務要令人監守不許作踐及藏占自用違者治以重罪

一管隊官員及總小旗常要點閱軍中有病者實時喚醫療治不許遲慢其各軍該管藥料官員及醫士亦要巡視本軍有病者隨卽發藥醫治不許刁蹬畱難掯取財物違者一體治罪

一長圍及坐冷的務要晝夜用心仔細闗防

一各營架炮的務要照依地方瞭望但有灰塵揚起及人馬往來的隨卽火速來報若是聽得哨馬營及四方八面炮響亦隨卽火速來報

一朝廷設立掠陣官臨敵之時看視廝殺有退後者卽斬之

一朝廷設立報事官遇有事卽便飛報不許頃刻遲慢

一朝廷設立紀功過官有功者卽便紀之有過者卽便錄之以憑賞罰

一令內官將帶象牙圓牌臨陣看視有敢勇當先奮力向前殺敗畨寇能建立奇功頭功者卽給與牙牌收執徑赴大營奏知闗給勘合以憑升賞

一軍中有妄談災異及妖言者斬知情不首者一體治罪知情首告得實給與重賞

一軍中有漏泄軍機者斬首告者得實給與重賞

一凡見鹿及黃羊野馬諸雜等獸驚走奔突入營及入隊伍者務要報知

一望見塵起不問是旋風揚沙及野獸騰踏塵起皆要報知

一見死馬死牛羊等物卽便報知

一見牛羊駝馬諸雜等糞不問久近燥濕及駝馬牛羊蹤迹俱要來報

一如拾得一應對像或男子婦人衣妝首飾及一應文字等項不問是久逺新近遺下之物隨卽報知

一行軍在道不許打圍

一望逺似馬非馬似鹿非鹿似人非人亦卽來報

一白日見煙夜裏見火不問似火非火人火鬼火俱要報知

一見有功次務要從實開報不許欺誑虛報有虛誑者治以重罪如所報得實照依功次簿籍記給與勘合升賞如無勘合不準

一凡聽號令之後坐營總兵官發落指揮指揮發落千戶千戶發落百戶百戶發落總旗總旗發落小旗小旗發落軍士務要一時都要知道號令用心謹愼遵守

十九年英國公張輔等同六卿議北徵饋運輔等議分爲前後運前運隨大軍行後運稍後前運合用總督三人隆平侯張信尙書李慶侍郎李昶車運驢運各分官領之領車運者二十六人泰寧侯陳愉都督張逺吳顒都禦史王彰侍郎張本伏伯安指揮十人郎中員外郎中主事五人監察禦史五人領驢運二十五人鎭逺侯顧興祖都督張安尙書趙羾侍郎崔衍都指揮李徳指揮十人郎中員外郎中主事五人監察禦史五人後運惟車輛合用總督官二人保定侯孟瑛遂安伯陳瑛爲之副者二十七人侍郎郭惇都指揮陳景光指揮十人監察禦史五人郎中貟外郎中主事十人仍命孟瑛陳瑛率領馬軍千人步軍五千人護送前後運共享驢三十四萬車十一萬七千五百七十三輛挽車民丁二十三萬五千一百四十六人糧運三十七萬石從之按北徵饋運之煩乃爾非當時物力丰厚未有能繼者也

宣徳元年八月壬辰朔漢王髙煦反上親徵初髙煦蓄異謀已久旣上卽位愈縦肆奏求駝馬命中官送駝四十馬百二十遺之又遣太監楊瑛賜之袍服瑛旣行軍民有上髙煦反狀者上初不聽已丁憂禦史李浚赴京上變諸送駝馬袍服中官俱奔還而髙煦所遣親信人枚靑等入京約諸功臣爲內應靑暮至太師英國公張輔所卽縛之以聞上親鞫之得其實而山東都布按三司及所屬郡邑奏皆至上始命飭兵備而遣中官侯泰諭慰之丁夘髙煦賫奏指斥乘輿索誅文武大臣以夏原吉爲首上召英國公輔議親徵輔請曰髙煦𨿽跋扈而素懦怯且今所擁非謀戰士願假臣二萬卒保爲陛下擒之不足仰煩至尊上曰朕任卿一人足以擒賊但新卽位小人尙有懷二心者亦當有以攝服之朕行決矣勅中外戒嚴癸亥召大同總兵武安侯鄭亨乙丑召永平總兵遂安伯陳瑛各還京己己命陽武侯薛祿淸平伯吳成太監劉順等率兵二萬爲前鋒自以大兵繼之丰城侯李賢侍郎郭琎郭惇李昶等督餉鄭襄二王居守廣平侯李容武安侯鄭亨都督張升﹝闕﹞山云尙書黃淮黃福李友直佐之大賚從徵將士申約束少師蹇義少傅楊士奇少保夏原吉太子少傅楊榮太常卿楊溥參密務太子少保吳中尙書胡濙張本通政使顧佐扈行辛未發京師侯泰還匿髙煦反狀不以聞丙子發哨騎五百與陽武侯兵接丁丑命崇信伯費瓛以精兵益陽武侯時髙煦分其眾卒爲五軍王斌領前軍濟陽王監之韋達領左軍臨淄王監之盛堅領右軍昌樂王監之朱恆領後軍淄川王監之髙煦親率中軍世子守宮城擇日出兵會聞上親徵而所使結山東布按二司皆不應又欲選精騎趨南京皆不果戊寅上復遣書諭降之庚辰兵次鹽山陽武侯等馳奏前軍已至樂安約明日出戰上命大軍蓐食兼行辛巳昧爽至樂安駐蹕城北分命諸將逼四門髙煦等乘城守大軍進攻之神機銃炮疊發如雷霆屋瓦皆墮後遣勅諭髙煦許待以不死午再遣勅諭之且別勅射城中曉示順逆禍福咸感動有欲執髙煦以獻者髙煦懼密遣人詣行幄陳奏願寛假今夕與妻子別明旦躬赴軍門歸罪上許之是夜髙煦盡取積歲所造兵器與凡謀議交通文書毀之城中竟夕火光燭天壬午髙煦從間道出至大軍爲吏所執以獻文武羣臣請僇之上不聽以章示髙煦頓首請罪乃俾爲書召諸子同歸京師執其同謀僞太師都督尙書王斌王彧韋達朱恆錢巽等下獄癸未攺樂安州爲武定州甲申太監孟驥陳蕪馳奏皇太后諭鄭襄二王及文武羣臣遺書趙王髙燧乙酉班師命陽武侯及尙書張本畱撫武定軍民九月丙申還京師作新館於西安門內處髙煦夫婦男女其飲食衣服之奉悉如舊己亥磔逆黨王斌等六十餘人族之庚子誅通謀者山東都指揮使靳榮天津衛鎭守都督僉事孫勝山西都指揮張桀楊云靑州左衛指揮史誠河間衛鎭撫溫英徳州衛指揮鄭興鎭撫劉志等六百四十餘人知縱藏匿應死而減戍邊者千五百餘人編置邊者七百二十七人壬寅大宴從徵文武羣臣英國公張輔等六千八百五十餘人於奉天門賞賚有差宣徳三年九月辛亥上巡邊至薊州石門驛喜峯口守將報烏梁海兵萬人侵邊入大寧經會州將入寛河上欲親擒之壬子駐蹕遵化選精鋭三千人人挾二騎十日糗糧以俟乙夘上率之出喜峯口大兵後從昧爽至寛河距敵營二十里敵望見以爲戍兵悉眾來逆戰上分鐵騎爲兩翼夾擊之上親射殪其前鋒三人兩翼爭前奮射飛矢如雨繼而神機銃炮疊發敵眾大潰上以數百騎直前追之敵望見黃龍旗知上親在也悉下馬羅拜請降皆生縛之獲其生口駝馬牛羊輜重丙辰斬其酋渠駐蹕分命諸將搜其巢穴壬戌忠勇王金忠及其甥巴臺各獲敵眾數十人馬百餘牛羊數百至上喜命中官賜之內廚酒饌飲以大金爵並賜之諸將捕敵眾至者無虛日甲子詔班師丙寅射虎於喜峯口癸酉還京甲戌文武羣臣表賀諸將之鹵獲者次第悉至視永樂爲盛辛己賜扈從巡邊文武官員人等宴鈔官每員五錠舍人將軍校尉軍士人二錠辦事吏廚役匠人軍伴人一錠正統己己七月敵分道入塞托克托布哈王入遼東阿喇知院入宣府圍赤城額森入大同至貓兒莊右參將吳浩迎戰敗死報至遂議親徵府部大臣等諫不聽癸己命郕王居守駙馬都尉焦敬等輔之太師英國公張輔等從徵宣府總兵官楊洪奏敵圍馬營三日將河水斷絕營中無水是日大同總督軍務西寧侯宋瑛等與敵戰陽和後口全軍覆沒瑛及總兵官武進伯朱冕俱死監軍太監郭敬伏艸中得免左參將石亨奔還大同甲午上親徵乙未次龍虎臺軍中夜驚丁酉道居庸羣臣請駐蹕不許辛丑至宣府大風雨邊報益急羣臣請駐蹕太監王振怒俱令略陣壬寅次雞鳴山成國公朱勇等取王振進止膝行而前戶兵部尙書王佐鄺埜等守老營先行矯旨罰跪艸中至暮始釋欽天監正彭徳淸以天文止行振不聽學士曹鼐有言亦不聽八月戊申朔至大同太監郭敬密告振以敵設伏塞外會大雨振議旋師庚戌東還次雙塞黒云如蓋覆禦營俄雷電風雨大作六師驚囂徹夜不止議從紫荊闗入王振邀上過其蔚州裏第旣又恐損稼復轉從宣府行丁己至宣府庚申將發宣府報敵將襲我後遣恭順侯吳克忠都督克勤爲後拒力戰敗沒至晚報益急命成國公朱勇永順伯薛綬以兵四萬逆之至鴉兒嶺冒險入遇敵復敗沒辛酉次土木掘井二丈餘不得水人馬渇敵分道入撓我師不得行壬戌敵詐退振令移營敵逼而薄之遂大潰上蒙塵王振等諸中貴及太師英國公張輔泰寧侯陳瀛駙馬都尉井源平鄕伯陳懷襄城伯李珍遂安伯陳塤修武伯沈榮都督梁成王貴戶部尙書王佐兵部鄺埜吏部左侍郎兼翰林院學士曹鼐刑部右侍郎丁鉉工部右侍郎王永和都察院右副都禦史鄧棨翰林侍讀學士張益通政司通政弓全安太常少卿黃養正戴慶祖王一居太僕少卿劉容尙寶少卿淩壽給事中包良佐姚銑鮑輝中書舍人兪拱潘澄錢昺監察禦史張洪黃常魏貞夏誠申佑尹竑童存徳孫慶林祥鳯郎中齊汪馬學明員外郎王健程思溫程序逯端主事兪鑑張塘鄭瑄大理左寺副馬豫行人司正尹昌行人羅如墉欽天監夏官正劉信序班李恭石玊等皆死焉

正徳十二年二月丁未上親督諸軍禦敵於應州敵遁駕還駐大同左衛城先是敵五萬餘騎營玉林將入塞上在陽和聞之命諸將分布要地大同總兵官王勛總兵張輗遊擊陳鈺孫鎭軍大同城遼東參將蕭宰軍聚落堡宣府遊擊時春軍天城副總兵陶傑參將楊玉延綏參將杭雄軍陽和副總兵朱鑾軍平戎遊擊周政軍威逺時九月戊戌也旣而敵分道南下營於孫天堡等處勛輗鈺鎭率所領禦之上命春宰往爲之援政鑾及大同右衛參將麻循平戎城參將髙時尾敵後又亟調宣府總兵官朱振參將左欽都勲龎隆遊擊靳英俱會陽和參將江桓張■﹝日上永下﹞爲後應十月甲辰勛遇敵繡衣村督軍步戰敵南遁應州而去明日輗鈺鎭與勛復遇敵應州城北五里寨戰數十合頗有殺傷薄暮敵傍東山而進仍分兵圍勛等比晚大霧圍乃解勛等入應州城鑾及守備左衛城都指揮徐輔兵至又明日勛等出城遇敵於澗子村大戰宰春政時循等兵亦至敵以別騎迎敵我軍不得合上乃率內外提督監督太監張永魏彬張忠都督朱彬及振傑玉欽勛英隆雄參將鄭驃等兵自陽和來援眾殊死戰敵稍卻諸軍乃合會暮卽其地爲營壘乘輿止焉明日敵來攻上復督諸將禦之自辰至酉戰百餘合敵乃退明日引而西上與諸將且戰且逼追至平戎朔州等邊上欲復進兵會天大風黒霧晝晦我軍亦疲困乃還復合勛及巡撫僉都禦史胡瓉以捷聞於朝是役也斬敵十六級而我軍死者五十二人重傷者五百六十三人乘輿幾陷按此所謂應州功也還京日文武百官具彩帳數十彩聨千數不敢稱尊號惟稱威武大將軍文武官列銜名亦不敢稱臣大學士廷和奉觴儲執壺注酒冕奉果紀奉金花七月論功太監張永魏彬張忠歲祿二十四石蔭一侄錦衣千戶都督僉事朱彬升三級蔭如之太監佛保馬英趙林升一級蔭如之其餘總兵副參侍郎都禦史禦史郎中主事及官旗軍合應升賞者至九千五百五十五人又勅兵部曰總督軍務朱壽親統六師削平禍亂奏績疆場安民保眾雄威逺播邊境肅淸神功聖武宜加爵顯以報其勞今特加威武大將軍公爵俸祿仍諭吏戶二部加之又勅曰軍前內外有功官員人等已升賞矣尙念太監谷大用掌管闗城勤勞夙夜蕭敬溫祥賴義秦文張欽薛貴韋霦張淮李英典司機務愼重安詳張鋭並都督朱寧提督官校防守周密兵部尙書王瓊並侍郎陳玉王憲運籌建議勤勞居多太監於經周昻奉命往來供事不懈都督朱泰朱洪宋贇操練士馬克副委任大用鋭並敬等各歲加祿米二十四石蔭弟侄一人寧瓊各賞銀五十兩紵絲四表裏蔭子一人俱錦衣衛世襲正千戶經昻各祿米十二石蔭弟侄一人玉憲各蔭子一俱錦衣衛世襲百戶洪泰贇各升一級錦衣衛官舍米政朱勲朱舍利朱得邦侍從左右效勞協力各蔭爲本衛世襲指揮使內有乞恩傳升者除去原有軍功者累升又勅內閣楊廷和梁儲蔣冕毛紀運籌定議協力成功賞銀五十兩紵絲四表裏蔭子侄一人錦衣衛世襲正千戶文武各衙門皆供事勤勞五府六部掌印官都察院左右都禦史並提督五軍營劉佶提督倉場尙書楊潭專管誥勅尙書李遜學掌太常寺事尙書劉愷各賞銀五十兩紵絲四表裏五府堂上見任並侍郎副僉都禦史通政大理寺卿錦衣衛堂上官各銀三十兩紵絲二表裏其侍郎通政使在別衙門掌事者賞亦如之左右通政大理少卿寺丞並科道掌印官各銀二十兩紵絲一表裏兵部該司官郎中銀十兩員外郎八兩此十六級之功而爵賞若此寧夏中原功賞又不足言矣內閣大臣𨿽僅僅能辭而已不能有所持衡也上又爲勅朱壽統領六師掃除邊患特加封鎭國公歲支祿米五千石吏部如勅奉行吏部執奏不聽命於後軍都督府帶俸朱彬封平戎伯朱泰封安邊伯矣尋又以前功升蔭錦衣指揮使秦玉爲都督同知魏天祥溫得爲都督僉事指揮使指揮同知周暹正千戶李欽爲都指揮同知副千戶張祥爲都指揮僉事署指揮僉事趙信爲署指揮僉事正千戶蘇榮爲指揮使署正千戶馬祥爲署都指揮使舍人張俊韓盛聰劉棟楊勝蕭迪谷柯蔣鍶張奇寗璽爲正千戶陳釗爲百戶天祥等十五人皆太監魏彬張永趙林蘇進馬英張忠蕭敬谷大用蔣貴張淮秦文溫祥李英於經周昻弟侄而寗璽冒賴義姓陳釗爲佛保家僮韓盛聰劉棟爲韋霦張欽表侄楊勝爲張鋭表兄也旣而天祥等復自敍其功宜攺正重升於是復升玉爲右都督得天祥俱都督同知信署都指揮同知榮都指揮僉事祥署都指揮僉事迪璽奇俱指揮僉事自古賞功之濫未有如此役者正徳十四年五月丙辰禦史蕭淮奏寧王宸濠有逆謀遣太監賴義駙馬都尉崔元左副都禦史顏頥壽往江西宣諭令以原革護衛並屯田獻還官六月丙子宸濠反殺巡撫都禦史孫燧按察副使許逵戊寅陷南康己夘陷九江庚辰提督南贑都禦史王守仁吉安知府伍文定起兵討之己丑宸濠兵圍安慶六月壬辰宸濠率大兵繼之甲辰反書聞下廷臣議命將徵之得旨朕當親統六師奉天徵討不必命將先遣安邊伯朱泰總兵前哨趨南京太監張忠左都督朱暉領兵趨江西搗其巢穴是日復傳旨寧王宸濠悖逆天道謀爲不軌殺巡撫等官燒毀州縣荼毒生靈傳聞已至湖口將犯南京卽令總督軍務威武大將軍總兵官後軍都督府太師鎭國公朱壽親統各鎭邊兵徵剿侍郎王憲率戶工各屬官一員整理糧艸什物兵部仍行各軍衛有司預備馬匹船隻並水戰器具江南選熟知鄕導水手二千名赴淮安聽用河南選汝寧府扒山精壯五千人取路應援南京內外守備參贊等官晝夜闗防練兵固守浙江湖廣鎭巡等官各聚兵於通路把截儀眞等處守備等官各於要路閘口盤詰把遏南北直隸並各鎭鎭巡等官各操練軍馬保障地方尋命張忠提督軍務朱泰掛威武副將軍印朱暉掛平賊將軍印俱統總兵官仍給泰符驗銀牌彩段及參隨頭目四十九人西官廳官軍五百人鎭守撫按等官悉聽節制丙午宸濠圍安慶不克引兵還辛亥王守仁兵下南昌乙夘賞從徵官軍三萬五百人人各銀五兩布二疋丁巳削宸濠封爵屬籍詔告天下謂宸濠悖逆天道得罪祖宗朕不敢赦祇告天地宗廟親統六師正名討罪除首惡及同謀有名逆賊不赦外其餘脇從之徒盡行寛釋占奪田地悉還本土本處並經過人員近因迫脇拘系妻子禁錮者卽與釋放護衛及軍民職官先因陳奏宸濠非罪謫降者查奏起用死者贈官生者優卹又詔諭江西城中及附近地方官員軍民人等有糺聚義兵擒殺逆賊者量功之大小拜封侯伯及升授都指揮指揮千百戶等官世世承襲賊黨內有能自相擒斬首官者與免本罪仍一體升賞丁巳王守仁兵追及宸濠於樵捨獲之並獲其世子郡王將軍並僞國師軍師元帥參贊尙書等官屬李士實劉養正等數百人己巳命太監張永率團營堂後及宣府北路官軍各五百人提督贊畫機密軍務兼核勘宸濠反逆事情及宮眷庫藏壬申命大學士梁儲蔣冕扈從聴以官屬自隨撥隨徵官軍百人防護辛巳禮部上大駕親徵辭告禮儀聴平戎伯朱彬以參隨頭目都指揮朱勲朱傑等四十二人及西官廳團營二百五十人自隨癸未上發京師傳旨命平戎伯朱彬提督參贊機密軍務仍督軍門官校辦事左都督朱周恊贊行事錦衣衛掌衛事左都督朱寧隨徵聽寧以官校五十六人營兵二百五十人朱周以官舍三十八人西官廳兵各二百人自隨又命都督僉事朱琮同太監劉祥佛保統捕盜硬兵五百人管押船隻防運神器官軍賞賜銀布如之己酉初南京內外守備太監黃偉等轉遞宸濠僞檄張彼訕謗搖惑軍心自今片紙隻字不許傳遞丁亥至涿州以後屬巡幸

弇山堂別集卷六十五

●欽定四庫全書

弇山堂別集卷六十六

﹝明﹞王世貞撰

○巡幸考

髙皇愼舉動惜煩費自卽位後以天下大計嘗一幸汴梁再幸中都自是深居法宮無都外之蹕文皇定鼎幽都北巡者三世宗相定顯陵南邁者一然不過傍覽形勢行遊較獵獨武廟輕離六師馳騁八駿不無祈招之嘆焉書巡幸考

洪武元年四月癸亥上以大將軍達等定河南山東有勸都汴梁者躬往視之是日以宿衛兵十萬發京師五月癸酉駐蹕邳州庚寅至汴梁辛夘攺汴梁爲開封府左右副將軍平章常遇春都督馮宗異師還入謁癸巳置中書分省於開封六月庚子朔大將軍右丞相徐達師還入謁壬寅躬祀開封諸神仍遣官分祭境內山川癸夘大將軍辭行在還次河陰乙丑賜北徵諸將夏衣七月壬申上親畫徵進陣圖授大將軍達辛夘上將發開封大將軍達復自陳橋入辭丙申上發開封命右副將軍宗異畱守閏七月己亥朔遣師犒北徵將士丁未上至自開封八月己巳朔詔以金陵爲南京大梁爲北京以春秋往來巡狩八年夏四月辛夘上幸中都鳯陽府是日發京師抵滁州遣官祭滁陽王廟甲辰駐中都祭告天地於圜丘謂臣每詢儒者言皆曰有天下者非都中原不能控制臣心不忘洪武初年平定中原臣卽至汴意在建都以安天下及觀生民凋獘轉輸艱難恐益勞民遂命羣臣會議皆曰濠地古之鍾離於此建都庶合古今之宜以此兩更郡名今爲鳯陽建立都城土木之役實勞民力功將告成惟上帝后土是鑑乙己仁祖淳皇帝忌日上躬詣皇陵致祭是日遣官祭開平忠武王常遇春祠丙午遣國公李文忠祭外祖楊玉墓辛亥皇妣淳皇后忌日上躬詣皇陵致祭丁巳還京師詔罷中都役作自是上不復巡幸矣

永樂六年八月丙子朔上以明年春巡狩北京命禮部會公侯伯五府六部都察院翰林院等衙門官會議合行事宜己夘禮部議奏巡狩合行事宜

一詔告天下諸司及各處鎭守總兵官知會

一禮部仍行各處凡有重事並四夷來朝俱達行在所仍具本啟聞其餘事務奏啟俱達京師啟聞施行事有疑礙者在京合該衙門具箋取自上裁

一凡進拜表箋表文達行在所奏文達京師

一禮部預行經過所在軍民衙門俟車駕至官吏生員耆老朝見及預行北京畿內文武衙門令掌印官候車駕至朝見

一祭祀車駕將發奏告天地社稷太廟孝陵祭大江旗纛等神軷祭於承天門其經過處所滁州遣官祭滁陽王泗州遣官祭祖陵鳯陽祭皇陵祭淮闕裏遣官祭先師孔子望祭泰山緣途古先聖賢忠臣烈士祠墳禮部預期奏聞遣官致祭將至北京境上設壇祭北京山川等神車駕至北京奏告天地祭告境內山川等神

一扈從在京馬步軍五萬人內馬軍一萬步軍四萬馬軍五千步軍五千充駕前軍余馬軍五千步軍三萬五千分五軍率領每軍馬軍一千步軍七千以都指揮指揮千百戶管領錦衣衛仍選將軍五百人校尉二千五百人力士二千人在外馬軍一萬人山東一千四百人駐兗州府陜西二千五百人駐宿州於不系邊境衛所選撥遼東四千人駐河間府湖廣一千一百人赴京城河南一千人駐涿州俱以都指揮一員率領以俟扈從在外步軍二萬人湖廣武昌衛武昌左衛四千人嶽州沔陽二衛一千人駐鳯陽安陸襄陽蘄州黃州四衛二千人駐徐州河南南陽陳州信陽三衛一千五百人汝寧衛一千人駐徳州河南弘農二衛一千人駐大名雎陽歸徳寧山三衛千五百人駐定州宣武寧國安吉三衛四千人太原左右前三衛二千人平陽潞州二衛二千人駐涿州俱以都指揮領之再侍從五府都督各一員首領官一員吏六人吏部堂上官一員文選等四司官五員辦事官二十員歷事監生四十人人材五十人吏十人戶部堂上官一員北京等十二司官十三員辦事官十員吏二十四人禮部堂上官二員儀制等四司官七員辦事官十員吏十二人鑄印局官一員吏一人匠六人兵部堂上官一員武選等四司官七員辦事官五員吏十五人刑部堂上官一員浙江等十三司官十三員辦事官五員吏十二人工部堂上官二員營繕等四司官十員辦事官二十員吏十五人都察院堂上官一員浙江等十三道監察禦史二十四員辦事官五員吏二十四人通政司堂上官二員首領官一員吏六人大理寺堂上官一員左右寺官六員吏十人太常寺堂上官二員首領官一員吏二人贊禮郎四員恊律郎一員司樂一員樂舞生二十人廚子五十人光祿寺堂上官三員首領官一員署官十七員辦事官六員吏三人廚子一千人鴻臚寺堂上官四員首領官一員司賓司儀二署官各一員序班四十員鳴贊四員及通曉夷語者斟酌帶去翰林院內閣官三員侍講修撰典籍等官六員書制誥秀才八人及譯寫四夷文字監生十三人尙寶司官二員吏科給事中三員戶科給事中三員禮科給事中四員兵科給事中三員刑科給事中三員工科給事中三員中書舍人四員寫誥秀才五人行人司行人十員太醫院堂上官二員禦醫二員生藥庫官一員醫士摘選三分之二吏三人欽天監官三員天文生十五人教坊司奉鑾韶舞司樂各一員俳長色長樂工斟酌用之

一扈從文武官軍人等陸路文武官員寫制誥秀才譯字監生緊用供應醫士天文生及廚役人等俱給馬騾馬騾匹官給外腳力驢給鈔六十錠令自備辦事官監生人材吏典及醫士廚役等非緊用者人給腳力鈔二十錠隨伍官員將軍校尉力士旗軍每二人給驢一匹如不敷亦給鈔六十錠自備水路俱應付船隻遇陸路應付車輛

一沿途各站每站增馬二十匹令附近衛所馬軍內差撥仍命附近有司備車一百輛無車之處起夫五百人聽候

一經過處所支給糧艸扈從官員人等人日給行糧二升馬日給料四升艸一束驢料一升艸一束

一車駕將發宴在京文武羣臣賜扈從文武官員軍校人等鈔公五十錠侯四十錠伯三十錠一品二品二十錠三品四品十五錠五品十二錠六品七品十錠八品九品八錠未入流及辦事官將軍總小旗人鈔七錠將軍各衛總小旗人鈔六錠監生秀才吏典人材醫士樂舞生軍校力士廚子工匠人鈔五錠軍伴皂隸樂工人等人鈔四錠在外衛所扈從及各處駐札官軍依京衛官軍例給賞

一車駕至北京宴文武羣臣耆老賜官員人等及命婦鈔其嘗守城婦女論次行賞

一恭遇萬壽聖節公侯駙馬伯文武官四品以上近侍官及監察禦史預宴五品以下並辦事官監生秀才吏典軍民工匠人等依例賜鈔一錠

一五軍六部都察院大理寺錦衣衛各鑄印信通政司鴻臚寺各鑄闗防

一扈從官員有牙牌者隨身懸帶以憑闗防出入

一經過郡縣分遣廷臣考核守令賢否卽加黜陟分命給事中監察禦史存問髙年賜幣帛酒肉

一經過鳯陽陵戶及親戚人賜鈔六錠耆老迎見者人鈔三錠泗州陵戶親戚耆老迎見者賞如之上覽之曰可

七年正月乙亥命禮部遣使於巡狩所經郡縣存問髙年賜八十以上者肉五斤酒三斗九十以上者加帛一疋二月辛巳以巡狩北京告天地宗廟社稷壬午遣官祭承天門及旗纛京都諸廟禮典並大江之神車駕發京師癸未駐蹕滁州遣官祭司馬豊山栢子龍潭滁陽王泰山池河之神庚子車駕至濟寧州嗣魯王肇輝迎於道傍周旋進退儀度可觀上嘉之召至行殿賜酒饌錫賚甚重仍敕山東布政司賜王米一千石三月甲辰朔駐蹕東平州望祭泰山辛亥駐蹕景州望祭恆山及北京山川壬戌車駕至北京於奉天殿丹陛設壇告天地遣官祭北京山川城隍諸神上禦奉天殿受朝賀

八年冬十月丁酉車駕發北京先期於奉天殿丹陛設壇告天地遣官祭告北京山川城隍旗纛諸神其所經陵寢神祠祭禮如初甲寅車駕次濟寧州魯王肇輝來朝賜彩幣等物勅戶部加賜米千石丁巳車駕次臨城時賢妃權氏侍行以疾薨賜祭謚恭獻權厝於嶧縣甲戌車駕至京師遣官告祭天地太廟社稷孝陵承天門及京都祀典旗纛諸神上禦奉天殿受朝賀大宴文武羣臣

十一年正月壬午上將巡狩北京勅諭天下文武羣臣凡親王及官吏軍民朝見與道途宿頓供給悉凖永樂七年之令己丑命五軍及錦衣等十二衛各選精鋭將士扈從二月甲子以巡狩北京告天地宗廟社稷辭孝陵乙丑遣官祭承天門旗纛京都諸廟及大江之神車駕發京師命禮科給事中監察禦史所過存問髙年賜帛及酒肉辛未車駕至鳯陽祀皇陵賜耆民年八十以上者人酒三斗肉五斤九十以上者加帛一疋三月乙酉車駕次濟寧魯王肇輝來朝賜鈔幣並米一千石夏四月己酉車駕至北京上於奉天殿丹陛設壇告天地遣官祭北京山川城隍諸神遂禦奉天殿受朝賀

宣徳三年秋七月壬辰上禦奉天門召公侯伯五府都督面諭曰邊境每歲秋髙必騷擾比來邊備不審何似東北諸闗隘皆在畿內今農務將畢朕欲因田獵親歷諸闗警飭兵備卿等整齊士馬以俟丁酉太師英國公張輔上扈從士馬之數命行在戶部每卒給一月行糧加麥三斗爲幹餱行在工部給胖襖■﹝衤翁﹞鞋戊戌命行在兵部太僕寺選民間所畜官馬給騎卒壬寅命行在兵部凡扈從文武官及將軍悉凖永樂中例給腳力馬驢及其傔從悉給行糧勅通州三河薊州遵化軍衛有司諭以將親巡邊毋科擾軍民以爲進獻道路可通行足矣毋勞民修治勅都督陳景先修灤河橋癸夘命少師蹇義少傅楊士奇少保夏原吉太子少傅楊榮禮部尙書胡濙兵部左侍郎王驥刑部左侍郎施禮工部尙書吳中僉都禦史淩晏如太常卿兼學士楊溥太常卿姚友直大理少卿王﹝闕﹞貴等各率其屬扈從仍諭諸將師行須嚴紀律申號令盔甲必鮮明兵器必鋒利軍容必整肅毋縱士卒擾百姓丙午告太廟丁未發京師九月車駕入薊州境駐蹕州西之五里橋州文武官吏耆老朝見諭州官以漢漁陽太守張堪爲政諭耆老訓勵子孫務禮義廉恥辛亥至石門驛喜峯口遂親徵烏梁海以下見親徵

正徳十二年五月癸未上微行至石經山湯峪山玉泉亭數日乃還石經山寺朱寧所營建也窮極壯麗乃邀上幸焉八月甲辰朔上微服從徳勝門出幸昌平外廷猶無知者辛未上度居庸闗遂幸宣府令太監谷大用守闗無縱出者九月甲戌朔上駐蹕宣府江彬宣府人欲挾上自恣始誘爲西北之行旣幸宣府遂營建鎭國府第時時夜出見髙門大戶卽馳入或索其婦女於是富民厚賂彬以求免久之軍士樵蘇不繼至毀民屋廬以供爨市肆蕭然白晝戶閉十一月戊子上還至宣府十二月內閣大臣及九卿至居庸闗請駕有禁不得出闗而還又十二月壬申朔上畱宣府大學士楊廷和等以次出視郊祀牲如常儀有旨戒諭京城九門守門官勿放朝官出城丁亥立春上迎春於宣府備諸戲劇又飭大車數十輛令僧與婦女數百共載婦女各執圓球車旣馳交擊僧頭或相觸而墮上視之大笑以爲樂是日順天府官於奉天門進春如常之儀

十三年正月庚戌大祀天地於南郊祀畢上復幸南海子辛亥上自南海子還宮出禦奉天殿文武羣臣行慶成禮以所獵獐鹿賜文武大臣及科道官辛酉上復如宣府二月庚午朔上在宣府己卯慈聖康壽太皇太后崩越三日壬午上至自宣府乃發喪六月庚辰孝貞太皇太后梓宮發引先期結平臺與順天府交衢相值上晨出北安門迎皇太后及皇后禦平臺候殯復入至淸寧宮率畨僧梵咒乃發引遂親奉梓宮朝祖百官衰絰徒步送至徳勝門外其送塟官騎送沿途皇親羣臣命婦各祭如儀祭時上戎服馳馬過顧侍郎馬逸爲邏卒所獲牽至上前遂乘之是夜宿淸河癸未梓宮至山陵獻殿行安神禮遣工部尙書李鐩祭告后土並天壽山之神遣駙馬都尉崔元林嶽馬誠分告長陵獻陵景陵裕陵茂陵泰陵上忽馳馬至山下陪祭官皆驚散上飲於帳殿遂宿焉七月己亥太監蕭敬傳旨近年以來敵數入邊屢害地方且承平日久誠恐地方兵戎廢弛其遼東宣府大同延綏陜西寧夏甘肅尢爲要甚今特命總督軍務威武大將軍總兵官朱壽統率六軍隨布人馬或攻或守卽寫各地方制敕與之使其必掃邊塵靖安民物至於河南山東山西南北直隸倘有小寇亦各給與勅書使率各路人馬剪削朱壽者上別名也是日復召內閣大臣及九卿科道官至左順門諭意眾皆泣諫不納丙午上復北幸黎明由東安門出羣臣知而送者五十二人丁未上度居庸闗歷懷來保安諸城堡遂駐蹕宣府初江彬勸上於宣府治行宮越歲乃成糜費不可勝計復輦豹房所貯諸珍玩及巡遊所收婦女實其中上甚樂焉每稱曰家裏還京後數數念之不置彬亦欲専寵俾諸幸臣不得近數導上逺出及再度居庸仍戒守者毋令京朝人來往蓋上厭大內初以豹房爲家至是更以宣府爲家矣八月戊辰朔上在宣府乙酉上自萬全左衛歷天城陽和至大同九月戊戌朔駐蹕大同先是鎭守太監馬錫以總兵葉椿第爲獻遂爲總督府居焉又奪都指揮闗山指揮楊俊宅置店二所攺爲酒肆榜曰官食庚子上至偏頭闗時車駕至貴近多先掠良家子女以充幸禦至數十車在道日有死者左右不敢聞十月戊辰上渡黃河己夘駐蹕楡林十一月上至綏徳州幸總兵官戴欽第尋納欽女戊寅上自楡林歷米脂綏徳渡河幸山西石州文水諸州縣十二月戊子駐蹕太原先是幸偏頭闗取太原晉府樂工楊騰妻劉良女嬖之及是復召見大得幸十四年春正月戊辰發太原壬子至宣府往返數千里皆輕騎戎裝冒風雪以行有司具輦卻弗禦二月壬申還京師文武羣臣具彩帳銀幣羊酒迎於徳勝門外如先年儀十四年正月己丑上手勅禮部總督軍務威武大將軍太師鎭國公朱壽今往南北兩直隸山東泰安州等處尊奉聖像祈福安民內閣府部大臣及科道部屬等官各具疏懇諫上不納七月甲辰寧王宸濠反書聞詔討之﹝詳見親徵﹞八月癸未上發京師丁亥至涿州畱太監張忠私第九月壬辰朔駐蹕保定府張宴後堂與巡撫都禦史伍符藏鬮醉之酒以爲樂癸巳發保定戊戌至臨淸山東鎭巡官皆從越三日傳令進宴宴具艸略上視之笑曰慢我何甚竟不怒及宴都禦史王珝獻觴步緩上目之神周因怵珝謂上意不測明日復宴都禦史龔弘趨進自言姓名恐上誤以爲珝也江彬從傍厲聲叱之冀並罪兩人上不爲動時太監黎鑑家人有以科斂得罪者鑑盡出所有以獻復取償於有司珝不可鑑以頭觸之遂相忿爭鑑泣訴於上上曰此必汝有求不遂耳巡撫何敢辱汝也鑑語塞而退癸丑上自臨淸北還初上之南徵也與劉氏有約劉贈以一簮且以爲信過盧溝馳馬失之大索數日不得至臨淸使使召劉劉以無信辭上乃乘單舸晨夜疾歸至張家灣與劉俱載而南道遇湖廣參議林文纉入其舟奪其妾乃行乙夘過州十月壬午發臨淸十一月辛夘發濟寧丙申至徐州辛丑禦龍舟乙巳至淮安淸江浦幸太監張陽第集漁人捕魚爲樂時提督參畫平戎伯朱彬尢橫縦旗牌官考縛郡縣長吏通判胡琮懼而自縊南京守備成國公朱輔見卽長跪總兵鎭逺侯顧士隆稍不爲屈卽窘辱之又遣官校四出矯上旨索民家鷹犬珍寶古器無得免者壬子上在淸江浦羣臣於張陽第稱賀甲寅上至淮安卻侍衛步入城幸總兵顧士隆第丁巳覊管掌錦衣衛左都督朱寧於臨淸己未至寶應縣漁汜光湖十二月辛酉朔至揚州府太監吳經前選民居壯麗者爲總督府矯上旨刷處女寡婦因取其金無金者悉送入府壬戌上以數騎獵城西遂幸上方寺命總兵神周搜括泰州鷹犬辛未傳旨正月於南京郊祀天地大學士梁儲蔣冕力諫而止戊寅大閱諸妓女於揚州撫按官具宴卻之命折價以進癸未漁於儀眞之新閘因視大江命江彬攝祭明日幸民黃昌家閱太監張雄守備馬昊所選妓以其半送舟中乙酉渡江丙戌至南京丁亥祭南京太廟十五年春正月庚寅朔謁孝陵丁酉上迎春於南京備諸劇戲如宣府戊午傳旨執太監畢眞劉瑯劉璟都指揮廖鵬齊佐王凖都督同知王獻等下錦衣獄坐通謀宸濠及朱寧黨也六月丁巳朔後數日幸牛首山宿焉諸軍夜驚左右皆不知上所在大擾久之乃定閏八月壬辰上詣孝陵辭癸巳受江西俘丁酉旋蹕發龍江辛丑至儀眞壬寅漁於江口次日如瓜洲避雨民家夕宿望江樓癸夘自瓜洲濟江登金山遂如鎭江幸致仕大學士楊一淸第明日復幸焉入書室取冊府元龜文獻通考以進又明日飲於其第樂作分題制詩十章賜一淸命和進爲易數字一淸厚有所獻上大悅及駕還凡五幸焉又幸故大學士靳貴第時柩在堂上臨撫嗟悼之命所從畨僧爲誦經薦福庚戌發鎭江壬子復宿望江樓癸丑上至揚州仍寓總督府丁巳撫按等官設宴慶功用金銀牌各二軸一旄帳彩帛若干疋其餘折價以進戊午發瓜州庚申上至寶應復漁於汜光湖鎭守太監丘得索貢物不得以鐵索系知府蔣瑤辛酉駐蹕淮安都禦史叢蘭總兵官顧士隆等進賀功金牌花紅彩帳上戎服簮花鼓吹入城過山陽縣學入取學官通鑑諸書而出遂宿故尙書金濂第丙寅至淸江浦復幸太監張陽第踰三日上自泛小舟漁於積水池舟覆溺焉左右掖之而出自是遂不豫十月庚寅至天津庚戌至通州十一月庚申執吏部尙書陸完至行在是日復執太監商忠杜裕少監盧明秦用趙秀錦衣衛都指揮薛璽陳嘉禦史張鰲山布政使林正茂等下錦衣獄令司禮太監蕭敬李英閒住皆以與宸濠交通也丁丑傳旨擇日詔告仍命六部都察院通政司大理寺鴻臚寺錦衣衛六科十三道每衙門止畱佐貳官一員在其餘並內閣皇親公侯駙馬伯俱赴行在十二月己丑提督贊畫機密軍務兼提督官校辦事後軍都督府平戎伯朱彬奏奉總督軍務威武大將軍總兵官掌後軍都督府太師鎭國公朱壽指示方略擒獲宸濠逆黨乞明正其罪奉旨褒諭賞蔭是日賜宸濠死甲午上還京文武百官迎於正陽橋南是日大耀軍容俘諸從逆者及家屬數千人陳輦道東西上戎服乘馬立正陽門外閱視良久乃入以親徵凱旋遣官祭告天地宗廟社稷

嘉靖十八年二月丙申勅諭禮部皇考顯陵昔者建造狹隘𨿽嘗增修猶多未稱玆朕躬詣陵下與左右大臣周閱山川更卜吉兆重建玄宮以安皇考皇妣神靈於無窮朕親擇於二月十五日於丑時發京前期五日朕親奏告皇天於玄極寶殿及太祖睿宗廟分遣大臣祭告北郊成祖六宗太社稷帝社稷朝夕等四壇所有合行事宜爾部臣會同在廷羣臣詳議卽便開具奏聞處分己亥兵部尙書張瓚等條上扈從事宜

一選錦衣衛官一百二十員旗校八千人沿途應用外仍給旗校馬三千匹官軍自行糧外先加賞賚有差

一駕所駐蹕之地分巡兵備等官親督官軍朝夕巡視

一輿駕經行之處無論大小牌坊悉行拆撤

一沿途行宮之側蓋廠捨十餘間安設輿輦駕儀仗及官校直宿

一扈從人員所用馬匹先令太僕寺少卿三員分程催調每處調六千餘匹委二司官領

一每府州縣借支官銀募夫一萬餘名以應扈從官員之用

一每處用車四百餘輛俱以官銀顧募

一自京師至涿州人夫車輛取兵部協濟銀顧募馬匹暫借團營騎操馬四千五百匹應用

一各省預安二司三員一理人夫一理軍馬一理廩給怠緩悞事者聽科道參劾報可

禮部上南狩注前期五日上親奏告皇天於玄極寶殿畢同日告聞皇祖太廟皇考睿宗廟欽命大臣一十八員分告北郊徳祖懿祖熈祖仁祖成祖列聖羣廟太社稷帝社稷朝日夕月天地神祇行事俱用祭服太常寺備辦合用脯醢酒果制帛翰林院撰各項告祭文軷祭於承天門遣官祭旗纛之神俱用牲醴制帛三獻如常儀至期駕發由正陽中門出后妃輦轎後隨出宣武門錦衣衛恭設欽制武陳駕備輦輿儀仗等項扈行仍選用官員將軍校尉力士人役數目該衛奏請定奪簡命武職重臣二員畱守京師兵部尙書一員參贊機務簡命文職大臣二員一總督整飭宣大等處軍務一提督薊州山海闗等處地方邊備各請勅行兵部奏請皇城四門京城九門大明門外合用守門文武大臣各一員坐營官侯伯二員守門官軍用科道點閱扈駕官軍兵部於團營揀選六千餘名給兌馬匹令聽徵總兵參將各二員統領扈從仍聽左右副將軍節制兵部移文沿途撫按各官聽撥屯駐及扈駕車馬戶部定擬扈從官軍各項人役行糧奏請闗給仍請勅命戶部侍郎一員率屬官六員帶領太倉銀三十萬兩先期前去沿途整理糧料聖駕所經由處凡橋梁道路行宮席殿工部行文原奉敕郎中同內官監欽遵督理禮部行南北直隸浙江等十三布政司有緊重要事俱達行在所奏聞其餘事務俱達在京通政司每月差人赴行在類奏其各該衙門事有疑礙者各差人赴行在具奏取旨施行各處拜進表箋文除歲例等項赴在京禮部照常數收差人赴行在具奏其特賀大禮不系常典者原差人恭詣行在投進光祿寺隨路備禦膳酒飯供具扈從官勲臣一員駙馬都尉一員輔臣一員五府堂官各一員吏部刑部各堂官一員戶部禮部工部堂官二員吏部戶部刑部每司各官一員禮部兵部每四司官十員都察院堂官二員大理寺官五員首領官二員屬官十員光祿寺堂官二員署官四員太僕寺堂官一員首領官一員鴻臚寺堂官俱從司賓司儀各一員鳴贊四員序班十六員通事四員翰林院講讀修撰等官三員內閣制勅二房官共二十員譯字官生四人尙寶司官四員六科給事中十二員中書舍人一員行人司行人五員太醫院堂官五員禦醫吏目八員聖濟殿醫士選帶三分之一吏二人欽天監堂官一員博士等官八員天文生陰陽生共十人吏一人教坊司奉鑾韶舞司樂八員俳色長樂工二百人扈從文武內外官及各項役合用夫馬車輛廩給口糧各項應付事宜兵部定擬奏請轉行在外有司一體應付其扈從官員於尙寶司給領文武字面牙牌內府印綬監給領闗防印信在途供事以便應用朝參用吉服經過處所眞定望祭北嶽恆山滎澤祭河神南陽遣官祭武當山之神沿途古帝王聖賢忠臣烈士祠墓禮部查訪預期奏聞遣官致祭嶽瀆太牢次用少牢又次脯醢酒果各處撫按並三司官俱於所屬境上候駕先赴鴻臚寺報名駕至行殿各具吉服朝見府衛州縣官吏生員耆老人等俱於三十里外候迎道傍跪叩頭駕過退駕至行殿鴻臚寺引見行五拜三叩頭禮每日早晚從官朝奏事如常儀鴻臚寺引地方及公差有事官員師生耆老人等朝見者如前儀路近王府封疆者則王具朝服率宗室預出城候駕過跪迎道傍叩頭駕過興駕至行殿王朝見行五拜三叩頭禮禮畢上賜宴勞光祿寺給之駕至豊驛太常寺奏致齋三日欽定三月初七日駕入承天府於舊邸承運殿陛上行拜天禮前期該寺陳設脯醢酒果香帛駕至內贊奏就位如告祭儀禮畢上禦殿從駕百官偕地方鎭巡司府州衛大小官員具吉服先行四拜禮鴻臚寺官具班首官名致詞畢復行四拜禮合境耆老生員人等隨班行禮畢駕還宮十九日參謁顯陵太常寺陳設牲犢制帛質明上具祭服太常寺官導引由陵左門入殿左門內贊奏就位奏上香奏四拜行初獻禮請祝行亞獻禮奏四拜焚祝帛禮畢從駕百官及撫按司府等官俱祭服陪拜是日祭純徳山之神太常寺備牲犢制帛如告儀百官俱陪拜疏上詔俱如擬尋復面諭尙書嵩發京更二月十六日寅時前所上諸儀有當增定更正者嵩退乃疏言駕至承天一應禮儀俟至彼另具謹先遵諭發京沿途諸儀增正具聞十一日辰時上親奏告皇天於玄極寶殿畢同日告聞皇祖太廟皇考睿宗廟遣大臣十八員分告北郊徳祖懿祖熈祖仁祖成祖列聖羣廟太社稷帝社稷朝日夕月天地神祇行事俱用祭服太常寺備辦合用脯醢酒果制帛翰林院撰各項祭文軷祭於承天門遣官祭旗纛之神俱用牲醴制帛三獻如常儀駕發由正陽中門出后妃輦轎後隨錦衣衛恭設欽制武陳駕備輦輿儀仗等項扈行本衛揀選精壯旗校八千人內以六千人專管擡捧上坐輿輦以二千人專管擺執駕儀及一應工直巡綽傳宣等用選委千百戶一百二十員分頭管理各分撥班次更畨接替仍行太僕寺調取寄養馬三千匹兌給各旗校令其更疊騎坐以紓困乏錦衣衛前驅使率領本衛千百戶等官先期前去肅淸道路簡命武職重臣二員畱守北京兵部尙書一員參贊機務各請勅行事簡命文職大臣一員總理整飭宣大等處軍務提督薊州山海闗等處地方邊備各請勅行事欽命文職重臣一員往遼東薊州宣大雁門固原等九邊閱視邊備戶部賫銀若干隨帶前去勞賞官軍請勅行事兵部奏請皇城四門京城九門大明門外兩邊各用守門文武大臣各一員坐營官侯伯二員增設守門官軍用科道官點閱京城內外巡捕官軍除舊有外合行團營再選有馬官軍三千員名分爲兩班酌派五城地方與同舊有官軍巡邏仍選委坐營官及各提督把總等官晝夜巡捕安定門各土城外及鄭材壩大黃莊居庸闗白羊口六處地方該營揀選有馬官軍每處一千員名分爲兩班輪流下營防守安定徳勝門土城外各用東西官廳聽徵總兵官一員其餘各用參將一員統領下營紫荊倒馬二闗保定撫鎭官揀選精鋭有馬官軍每闗一千員名分爲兩班每月一換輪流下營守把各委坐營官一員統領一員扈駕官軍兵部於團營東西官廳禦馬監勇士內揀六千員名給兌馬匹執武陳駕儀一千人總兵官一員領之駕前後各二千人參將二員領之駕左右各五百人翼駕行左右副將軍領之兵部行文沿途撫按官調撥屯駐及扈駕軍馬戶部定擬扈從官軍各項人役行糧奏請闗給請勅命戶部侍郎一員率屬官六員帶領太倉銀三十萬餘兩先期前去沿途整理糧艸料沿途修理橋道及搭蓋行宮席殿工部行文原奉勅郎中同內官監欽遵督理禮部行南北直隸浙江等十三布政司凡有緊要重事俱達行在所奏聞其餘事務俱達在京通政司照常封進各該衙門啟請皇太子令旨行其事有疑礙者各差人赴行在具奏取旨各處拜進表箋文除歲例等項赴在京禮部照常數收啟請司禮監官捧進其特賀大禮不系常典者原差人恭詣行在投進光祿寺隨路預備禦膳酒飯供具扈從官五府堂上官各一員首領官五員吏五人吏部堂上官一員文選等四司官四員辦事官六員吏六人戶部堂上官二員浙江等十三司官十三員辦事官二員吏十三人禮部堂上官二員儀制等四司官六員鑄印局官一員辦事官六員儒士三人吏十二人鑄印局匠四人兵部堂上官一員武選等四司官六員辦事官一員吏六人刑部堂上官一員浙江等十三司官十三員辦事官一員吏十三人工部堂上官二員營繕等四司官十員辦事官二員吏十人都察院堂上官三員浙江等十三道監察禦史二十六員辦事官四員吏十三人通政司堂上官二員首領官一員辦事官二員吏二人大理寺堂上官一員左右寺官二員辦事官二員吏二人太常寺堂上官六員首領官二員屬官十員吏二人執事人役四十名廚役三十人光祿寺堂上官一員四署官四員吏四人廚役二百人太僕寺堂上官一員首領官一員吏一人鴻臚寺堂上官俱從司賓司儀各一員鳴贊四員序班十六員通事四員翰林院講讀修撰等官三員內閣制勅誥勅二房官共二十員譯字官生四人吏十人尙寶司官四員吏一人六科給事中十二員吏六人中書舍人一員吏一人行人司行人十員吏三人太醫院堂上官五員禦醫吏目八員聖濟殿醫士選帶三分之一吏二人欽天監堂上官一員博士等官八員天文陰陽生共十人吏一人教坊司奉鑾韶舞司樂八員俳色長樂工二百人扈從文武內外官各項人役合用夫馬驢騾車輛廩給糧各項應付事宜兵部定擬奏請轉行在外有司一體應付扈從文武衙門官員先年內府印綬監收貯行在衙門印信闗防本部領出給付各官使用扈從官員於尙寶司給領文武字面牙牌駕發畱守大臣率在京文武衙門官員各具吉服先恭赴宣武門外彰義門候送駕駕過退各衙門扈從官員分程先行在途俱免朝恭候駕禮兵二部鴻臚寺太常寺光祿寺官科道糾儀官俱從行凡遇行宮進宮進膳處所各該撫按守巡兵備等官選委精壯官軍披帶盔甲器械拱衛乘輿不許喧嘩錯亂違者聽錦衣衛官實時具奏挐問扈駕官軍戶部給散行糧工部辦鍋竈不許分外索害有司及入民捨混擾違者許被害之人赴撫按衙門告治仍行隨駕緝事官校訪拿重治諸凡供應俱有奏請定議各該軍衛有司不許分外科取斂民違者聽撫按官體訪指實參究重治各衙門跟隨吏書各照兵部原行闗文於軍衛有司驛遞衙門應付不許分外多索其應付衙門亦要實時應付毋得遲誤違者俱聽所在官司告治經過駐札地方原有商賈店鋪開賣卽飲食等物照常市貿不許躱避亦不許從駕人員用彊輕價勒買違者許被害之人實時告治兵部咨行各該巡撫官預先出給榜文曉諭經過處所眞定望祭北嶽恆山之神衛輝遣官祭濟瀆之神鈞州望祭中嶽嵩山之神滎澤祭河神南陽遣官祭武當山之神沿途古帝王聖賢忠臣烈士祠墓禮部查訪預期奏聞遣官致祭嶽瀆用太牢次用少牢又次脯醢酒果各處撫按並三司官俱於所屬境上候駕先赴鴻臚寺報名駕至行殿各具吉服見所過府衛州縣官吏生員耆老人等俱於三十里外候迎道傍跪叩頭駕過退駕至行殿鴻臚寺引見俱行五拜三叩頭禮各處近路王府許親王具常服預先出城候駕至跪迎道傍叩頭駕過興駕至行殿王具朝服見行五拜三叩頭禮畢上賜宴勞光祿寺備宴席給領其餘宗室俱免出迎不許擅離府第得旨祧廟不告百官迎送但立而已親王尢不可伏謁道左從官不得需索有司不得媚奉違者廠衛科道察舉以聞二月庚子朔冊立皇太子封裕王景王丁未命咸寧侯仇鸞掛左副將軍印東寧伯焦棟掛右副將軍印扈駕尋詔左右將軍翼行參將二人爲前鋒後衛以翊國公郭勛掌中軍成國公朱希忠副之仍給勛希忠旗牌各六面尋以內府所貯行在印信闗防給扈從官員無者鑄給選團營官軍六千人扈駕乙夘駕發京丙辰以失候迎命錦衣衛捕治順天府治中潘璐章駕至眞定望於北嶽壬戌定諸王朝見儀凡親王迎接去處公郭勛朱希忠侯崔元輔臣夏言禮卿嚴嵩夏卿王廷相左右從行並上朝見處殿門侍班諸王迎接已命文武大臣侍於途王於道傍立文武大臣下馬侍上左右禮部尙書跪奏王某王某恭迎聖駕見內侍官引王至駕前跪行叩頭禮禮部尙書進立於上前候旨承旨訖起立傳旨侍王隨行至行宮上入少憩王具冕服欽定文武大臣於殿內左右侍從從官於丹墀東西侍班候上升座鴻臚寺官引王於殿左門入至拜位贊行五拜三叩頭禮畢內侍官引王於別次少候從官叩頭如常儀鴻臚寺卿跪奏禮畢癸丑至趙州執宮外稱寃者以錦衣衛官陳寅等不在切責之乙丑趙州臨洛鎭二處行宮駕發後火逮治所司至磁州趙王厚煜道迎入朝行殿降旨勞慰賜宴遣公溶尙書嵩送還國賜書褒奬及金幣歲增祿三百石丁夘至衛輝汝王佑梈郊迎入朝行殿賜宴余禮如趙王加歲祿五百石夜四更行宮火內侍有殞者法物寶玉多毀戊辰至新鄭鄭王厚烷郊迎朝行殿慰勞賜宴如儀歲加祿三百石勅錦衣衛將衛輝知府王聘知縣侯郡等俱逮送都護軍門禦押前導示眾逮兵部侍郎張衍慶巡撫都禦史易瓉巡按禦史馮震二司掌印守巡官下錦衣獄三月己亥朔渡黃河庚午至鄭州周世孫朝堈來迎朝行殿慰勞賜宴加祿如儀以諸王所獻馬匹金幣頒賜扈從大臣公勛等有差辛未至鈞州徽王厚爝迎宴勞奬賜加祿如儀致仕大學士賈詠自臨潁來迎失朝奪少保太子太保乙亥唐王宇溫迎慰勞賜宴加祿如儀丙午以推用忤旨罰吏部尙書許贊俸三月郎中半年先是伊王吁淳失郊迎及朝見下禮部議特旨宥之戊寅至承天庚辰捨舊邸慶雲宮謁皇考主於隆慶殿謁一顯陵駕至純徳山及紅門降輦稽首遂騎登陵山立表於皇考陵寢之北命攺營焉制初謁純徳山喜而自得之詩以誤送親王降尙書李廷相侍郎張璧詹事陸深俸二級壬午定新一顯陵玄宮之域賜扈從文武大臣金幣甲申享上帝於龍飛殿奉皇考配祭告皇考於顯陵由左門入詣祾恩殿行三獻禮扈從及所在鎭巡官各吉服陪拜上悲思瞻敬再制獻陵之歌丙戌楚王顯榕來朝宴勞加祿如儀戊子以大享禮成禦龍飛殿受羣臣賀頒詔天下是日召承天父老子弟百餘入見宣諭賜之酒食庚寅以回鑾辭告獻皇帝後神位於隆慶殿以扈從後期降翰林學士張治俸二級壬辰發承天制思恩之賦超拜禦史胡守中爲右僉都禦史丁酉崇王載境請朝於裕州上以回鑾日迫免朝因賜書徧諭諸王四月戊戌朔至鄭州伊王吁淳來朝宴勞如儀癸夘奉上諭行在禮部純徳山聖靈安悅流慶子孫三處視地悉已之行宮道路止勿治戊申以禦史謝少南請入慶都堯母墓於祀典合旨升左春坊左司直兼翰林院檢討辛亥奪葉縣知縣李浦職爲民以置扈從官員公館令吏持牌道上迎候故也壬子還京師畱守大臣率文武百官俱吉服奉迎闗外不至者千一百四十二人奪俸有差

弇山堂別集卷六十六

●欽定四庫全書

弇山堂別集卷六十七

﹝明﹞王世貞撰

○親王祿賜考

會典載親王郡王王子王孫及公主郡主等每歲支撥親王唐制歲該谷四千八百石絹四千八百疋綿四百五十斤宋制領節度使歲該谷二千四百石錢四千八百貫絹二百疋綾一百疋羅十疋綿五百兩今定米一萬石郡王唐制歲該米七百石田六十頃宋制領觀察使歲該粟一千二百石錢二千四百貫絹二十疋綿五十兩今定米二千石鎭國將軍唐制歲該米六百石田五十頃宋制郡王子以下量材授官照其官品髙下給祿今定米一千石輔國將軍唐制歲該米五百石田四十頃今定米八百石奉國將軍唐制歲該米四百石田二十五頃今定米六百石鎭國中尉唐制歲該米三百石田十四頃今定米四百石輔國中尉唐制歲該米二百石田八頃今定米三百石奉國中尉唐制歲該米一百石今定米二百石公主及駙馬食祿米二千石郡主及儀賓食祿米八百石縣主及儀賓食祿米六百石郡君及儀賓食祿米四百石縣君及儀賓食祿米三百石鄕君及儀賓食祿米二百石皇太子次嫡子並庶子旣封郡王之後必俟出合每歲撥賜與親王子已封郡王者同女俟及嫁每歲撥賜與親王女已嫁者同郡王嫡長子襲封郡王者其歲賜比初封郡王減半支給

各府祿米

秦府秦王歲支祿米一萬石米鈔中半兼支郡王初封歲支祿米二千石本色五百石折色一千五百石襲封一千石米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石俱米鈔中半兼支

晉府晉王歲支祿米一萬石郡王初封歲支祿米二千石襲封一千石米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石俱米鈔中半兼支周府周王歲支本色祿米二萬石襲封歲支本色祿米一萬二千石郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石俱米鈔中半兼支

楚府楚王歲支本色祿米一萬石郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石輔國中尉歲支祿米三百石俱米鈔中半兼支郡王初封歲支祿米一萬石米鈔中半兼支郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石俱米鈔中半兼支

蜀府蜀王歲支祿米一萬石郡王初封歲支祿米二千石襲封一千石俱米鈔中半兼支鎭國將軍歲支祿米八百石奉國將軍歲支祿米六百石俱米鈔中半兼支

代府代王歲支祿米六千石米鈔俱中半兼支郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石俱米鈔中半兼支

肅府肅王歲支祿米一千石本色七百石折色三百石郡王初封歲支祿米一千石米鈔中半兼支襲封同

遼府遼王歲支本色祿米二千石郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石輔國中尉歲支祿米三百石奉國中尉歲支祿米二百石俱米鈔中半兼支

慶府慶王歲支祿米一萬石本色七千五百石折色二千五百石﹝正徳五年革祿米三之一﹞郡王初封歲支祿米一千石米鈔中半兼支襲封同鎭國將軍歲支祿米一千石輔國將軍歲支祿米六百石俱米鈔中半兼支

寧府寧王歲支祿米一萬石米鈔中半兼支郡王初封歲支祿米一千石米鈔中半兼支襲封同鎭國將軍歲支祿米一千石輔國將軍歲支祿米八百石奉國將軍歲支祿米六百石俱米鈔中半兼支

岷府岷王歲支本色祿米一千五百石郡王初封歲支祿米五百石米鈔中半兼支襲封同鎭國將軍歲支祿米一千石輔國將軍歲支祿米八百石俱米鈔中半兼支

韓府韓王歲支祿米三千石本色二千石折色一千石郡王初封歲支祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石俱米鈔中半兼支

瀋府瀋王歲支祿米一萬石本色六千石折色四千石郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石俱米鈔中半兼支唐府唐王歲支本色祿米五千石郡王初封歲支祿米二千石襲封一千石俱米鈔中半兼支鎭國將軍歲支祿米一千石輔國將軍歲支祿米八百石奉國將軍歲支祿米六百石俱米鈔中半兼支

伊府伊王歲支本色祿米二千石郡王初封歲支祿米二千石襲封一千石俱米鈔中半兼支鎭國將軍歲支祿米一千石米鈔中半兼支

趙府趙王歲支祿米一萬石襲封一千石俱米鈔中半兼支郡王初封歲支祿米二千石襲封一千石米鈔中半兼支鎭國將軍歲支祿米一千石輔國將軍歲支祿米八百石俱米鈔中半兼支

鄭府鄭王歲支本色祿米一萬石郡王初封歲支祿米二千石襲封一千石俱米鈔中半兼支

襄府襄王歲支本色祿米一萬石郡王初封歲支祿米二千石襲封一千石俱米鈔中半兼支

荊府荊王歲支本色祿米一萬石郡王初封歲支祿米二千石襲封一千石俱米鈔中半兼支鎭國將軍歲支祿米一千石米鈔中半兼支

淮府淮王歲支祿米一萬石米鈔中半兼支郡王初封歲支祿米一千石米鈔中半兼支襲封同

徳府徳王歲支本色祿米一萬石郡王歲支祿米二千石米鈔中半兼支

秀府秀王歲支祿米一萬石﹝後國絕﹞

崇府崇王歲支本色祿米一萬石郡王初封歲支祿米二千石米鈔中半兼支

吉府吉王歲支本色祿米一萬石

徽府徽王歲支本色祿米一萬石郡王初封歲支祿米二千石襲封一千石俱米鈔中半兼支

興府興王歲支本色祿米一萬石

岐府岐王歲支本色祿米一萬石﹝後國絕﹞

益府益王歲支本色祿米一萬石

衡府衡王歲支本色祿米一萬石

雍府雍王歲支本色祿米一萬石﹝後國絕﹞

壽府壽王歲支本色祿米一萬石

汝府汝王歲支本色祿米一萬石

涇府涇王歲支本色祿米一萬石

榮府榮王歲支本色祿米一萬石

靖江王府靖江王歲支本色祿米一千石輔國將軍歲支祿米八百石奉國將軍歲支祿米六百石鎭國中尉歲支祿米四百石輔國中尉歲支祿米三百石奉國中尉歲支祿米二百石俱米鈔中半兼支

按會典所引親王萬石項下云唐制歲該四千八百石絹四千八百疋綿四百五十斤宋制領節度使歲該谷二千四百石錢四千八百貫絹二百疋綾一百疋羅十疋綿五百兩郡王二千石下云唐制歲該米七百石田六十頃宋制領觀察使歲該粟一千二百石錢二千四百貫絹二十疋綿五十兩於鎭國將軍一千石下云唐制歲該米六百石田五十頃宋制郡王子以下量材授官照其官品髙下給祿其輔國將軍至奉國中尉俱引唐制爲比不知當時修會典諸公何鹵莽不學至此唐親王正一品嗣王郡王國公從一品郡公正二品蓋言其班位與幹力防閣之類視之耳非爲祿也何以言之凡王公必有邑封當武徳時公卿大夫皆以功起無不受封邑者以故不給祿秩至貞觀而始定京官正一品米七百石錢六千八百從一品米六百石正二品米五百石錢六千以至九品三十石外官降一等後又攺公田十二頃至二頃其幹力及防閣庶僕別給今所謂親王谷絹錢數何據也郡王視從一品止應六百石不當言米七百石田六十頃也考之太宗爲秦王功大至三萬戶齊王元吉亦二萬而諸王少者千戶至中宗時相王太平安樂公主各實封滿萬戶太府卿韋嗣立奏食祿之家用六十萬丁一丁絹兩疋過於國家本數又禦史宋務光言太平安樂多割貲膏丁多者爲民累至開元初始定戶不過三丁親王封止千戶然則食千戶者大約可得絹六千疋或爲職官始有兼祿而幹力防閣視品秩爲定耳然食貨志又有親王公田百頃郡王公田五十頃地當是食祿而戶則調絹其郡王及郡王次子以下卻無封爵或有恩澤特封或量材擢用今擬引至中尉何所據也宋制皇子節度領侍中皇族節度平章事及節度錢谷絹綾羅數𨿽同而無谷石且親王初出閣止領觀察而郡王資久有轉至使相者殊不以親郡王爲等也其下明載領節度畱後者歲錢千六百貫加絹五十疋綾十疋春羅一匹冬綿百兩領觀察者錢千貫絹三十疋綾羅同綿五十兩以下又有領防禦團練六軍統軍諸衛上將軍名項而其封亦有國公郡侯郡伯之名今謂郡王之子卽量材授官抑何舛也蓋唐制王公以食邑爲準而有官則有祿宋制食邑眞食皆爲虛而以兼官制祿與本朝之制異不可彊而引也

洪武九年定諸王公主歲供之數

親王歲支米五萬石鈔二萬五千貫錦四十疋紵絲三百疋紗羅各一百疋絹五百疋冬夏布各一千疋綿二千兩鹽二千引茶一千斤馬匹艸料月支五十匹其段疋歲給匹料付王府自造

靖江王歲支米二萬石鈔一萬貫餘物比親王減半馬匹艸料月支二十匹

公主未受封每歲支紵絲紗羅各一十疋絹冬夏布各三十疋綿二百兩已封賜莊田一所計歲收米一千五百石鈔二千貫

親王子男未受封歲支紵絲紗羅絹冬夏布綿同公主未封例女未封者減半

男已封郡王者歲支米六千石鈔二千八百貫錦一十疋紵絲五十疋羅二十五疋絹及冬夏布各一百疋綿五百兩鹽五十引茶三百斤馬匹艸料每月支十匹女已受封及已嫁者歲支米一千石鈔一千四百貫段絹於所在親王國帶造

皇太子次子旣封郡王后候出閣歲支與郡王同女及嫁者與郡王已封女同

按是時親藩旣少而物力方茂故所定如此及查會典所載周王二萬石襲封萬二千石秦晉楚蜀慶魯寧瀋趙鄭襄荊淮徳秀崇吉徽興岐益衡雍壽汝涇榮王各一萬石代王六千石唐王五千石遼韓伊王二千石岷王千五百石肅王一千石與前迥異豈非慮宗支蕃衍爲式貢之地耶然中間差等不一如岷王之千五百石肅王之一千石反不如他府之初封郡王尙有二千石而岷府之郡王五百石更不若本府之鎭國尙有一千其它如代府之六千唐府之五千韓府之三千遼府之二千或系轉餉之難或系暫作行糧俱不可曉也又惟周王本色二萬石或系太宗母弟之故至其子孫尙存萬二千則秦晉二王獨非太宗之母兄乎

永樂二十二年仁宗謂戶部尙書夏原吉曰朕諸叔在者無幾諸兄弟惟趙王居京師餘皆守藩於外朕旦夕在念蓋帝王之治莫先親親況朕親嗣大位於此尢當加意其增諸王歲祿於是周府加米五千石通前二萬石悉支本色慶府原祿一萬石悉支本色寧府加米九千石通前一萬石悉支本色代府加米千五百石通前二千石悉支本色瀋府加米七千石通前萬石內本色米六千石餘折鈔唐府加米千七百石通前二千石悉支本色魯府加米二千石通前五千石悉支本色遼府加米千石通前二千石悉支本色肅府加米五百石通前一千石悉支本色秦府原祿一萬石內加米四千五百石通前五千石支本色餘五千石折鈔伊府加米千七百石通前二千石悉支本色靖江王加米七百石通前一千石悉支本色漢趙二府各加米二萬石通前三萬石仍歲加鈔十萬貫晉濟熺給米三千石明年又命戶部給韓王衝■﹝火或﹞歲祿米三千石內一千五百石支本色余折鈔襄陵王樂平王各歲祿一千石內五百石支本色余折鈔考漢庶人以宣徳元年反削國而趙王亦辭所加之祿矣

嘉靖九年禮部覆丰林王疏議處宗室事上自爲書賜諸王欲將朝廷皇子皆封郡王親王次子皆封鎭國將軍書成未發以示少傅張璁璁言諸王封爵原有定制恐一旦減降有失親睦之道以臣愚計莫若量減祿而不降封郡王以下凡全支俸米者照依京官事例米鈔或四六或中半折支其有米鈔兼支者亦量爲逓減以示撙節上遂不果行至嘉靖末禮部議上宗藩條例於是秦晉周楚蜀趙慶襄淮徳崇歲祿萬石辭一千石魯益衡歲祿萬石辭二千石榮王萬三百石與唐王五千五百石俱辭五百石而郡王以下至中尉皆有所減削矣

元之諸王歲祿尢與歷代異蓋皆領部曲逐水艸於西北邊而國家以金帛絲楮之類供之其厚薄有絕不可曉者太祖叔達爾紮官人位歲銀三十錠段一百疋五戶絲一千八百一十二斤江南戶鈔四百四十錠弟綽爾濟康薩爾大王子淄川王位歲銀一百錠段三百疋五戶絲三千六百五十六斤江南戶鈔一千二百錠噶濟衮大王子濟南王位歲銀一百錠綿六百二十五斤小銀色絲五千斤段三百疋羊皮一千張絲九千六百四十八斤鈔二千六百錠額哲諾延位歲銀一百錠絹五千九十八疋綿五千九十八斤段三百疋羊皮五百張金十六錠四十五兩絲一萬一千四百二十五斤鈔二千八百五十五錠伯勒格岱大王子廣寜王位歲銀一百錠段三百疋絲一千三百五十九斤鈔七百二十錠太祖長子穆爾齊大王位歲段三百疋常課段千疋絲一萬斤戶鈔二千四百錠次子察噶岱大王歲銀一錠五十兩百錠段三百疋綿六百二十五斤常課金六錠六兩絲六千八百三十八斤鈔二千六百九十三錠第三子太宗子定宗位歲銀一十六錠三十三兩段五十疋絲五千一百九十三斤第四子睿宗子額哷布格大王位歲銀一百錠段三百疋絲一千五十三斤鈔四千一百六十錠第六子科爾戩太子河間王位歲銀一百錠段三百疋絲四千四百七十九斤鈔一千一百五十七錠太宗子哈丹大王位歲銀十六錠三十三兩段五十疋絲九百三十六斤鈔一百錠摩哩大王銀段同絲九百九十七斤合失大王銀段同絲一百五十四斤庫楚太子銀六十六錠三十三兩段一百五十疋絲七百六十四斤鈔一千一百九錠睿宗長憲宗子阿固臺大王歲銀八十二錠段三百疋絲九百十六斤次子世祖子裕宗位歲銀五十錠鈔一千一百九十錠後位段一千疋絹一千疋鈔四千五百三十錠睿宗子實喇大王歲銀一百錠段三百疋絲二千二百一斤摩格大王歲銀五十錠段三百疋絲三百三十三斤鈔三百二十四錠博綽大王歲銀段同絲六百十斤鈔二百十三錠蘇克圖大王絲二十斤世祖子安西王莽噶拉木歲段一千疋絹一千疋鈔二千六百錠北平王諾木歡同平逺王庫庫楚歲折段疋物料鈔一千六百五十六錠折銀鈔一千錠戶鈔五百四十四錠西平王卾囉齊阿雅噶齊大王鎭南王托歡雲南王和克齊呼圖克特穆爾太子歲折段疋物料銀鈔戶鈔俱同裕宗長子晉王噶瑪拉歲段一千疋絹一千疋中統鈔一千錠戶鈔二千六百錠順宗子阿珠格爾魏王又武宗子明宗歲鈔各二千六百錠此外有哈丹大王絲七十七斤和囉奇大王絲三十七斤阿哩衮徹爾大王僅二斤而已

宗室公主卽位之賞

成祖初周楚齊代等國並靖江王各黃金百兩白金千兩彩幣四十疋錦十疋紗羅各二十疋鈔五千錠

仁宗初漢王髙煦趙王髙燧各黃金五百兩白金五千兩錦百疋紵絲二百疋羅二百疋紗二百疋胡椒蘇木各五千斤鈔萬錠良馬百匹以同母弟故也周王橚黃金百兩白金千兩紵絲四十表裏錦十疋紗羅各二十疋鈔萬錠慶王■﹝木旃﹞寧王權代王桂瀋王模無黃金其白金鈔錠錦帛等物同周王唐王瓊烴魯王肇輝晉王濟熿蜀世孫友堉平陽王美圭各白金五百兩鈔六千錠紵絲二十表裏錦六疋羅十疋紗十疋晉庶人濟熺翼善冠二金相玳瑁帶龍文紵絲紗羅衣材九龍白金三百兩鈔六千錠紵絲羅各二十表裏錦九疋紗二十疋胡椒蘇木各三千斤廏馬二十匹寧國長公主白金五百兩鈔五千錠紵絲二十表裏錦六疋羅紗各十疋汝寧懷慶南康永嘉含山汝陽寶慶七長公主各白金三百兩鈔六千錠紵絲二十表裏

宣宗初賜周寧慶代瀋五王各白金五百兩紵絲二十表裏錦五疋紗羅各二十疋兜羅錦五疋西洋布十疋鈔三萬貫漢趙二王加黃金百兩餘同其晉楚遼肅魯韓唐伊蜀秦十王各白金三百兩紵絲十表裏錦三疋紗羅各十疋兜羅錦三疋西洋布五疋鈔二萬貫寧國大名南康永嘉含山汝陽寶慶七大長公主及永平安寧咸寧三公主各白金二百兩鈔萬貫餘同十王

英宗初賜慶代寧岷四王各白金五百兩紵絲羅各二十表裏紗二十疋錦五疋鈔三萬貫周楚魯遼韓五王各白金三百兩紵絲羅各十五表裏紗十五疋錦三疋鈔二萬貫肅唐伊瀋襄荊淮梁趙秦及平陽保寧二王各白金三百兩紵絲羅各十表裏紗十疋錦三疋鈔二萬貫靖江王白金二百兩紵絲羅各十表裏紗十疋錦三疋鈔萬貫汝陽含山永嘉南康四大長公主咸寧長公主安成公主各鈔二萬貫餘同靖江王

景帝初賜曾叔祖岷王白金三百兩紵絲羅十表裏紗十疋錦五疋鈔萬貫諸王各白金二百兩餘同公主以下賞有差

憲宗初賜魯王遼王慶王肅王唐王鄭王襄王寧王周王瀋王伊王岷世子各白金三百兩紵絲羅各十五表裏紗十五疋錦三疋鈔二萬貫淮王晉王秦王韓王代蜀二世子各白金三百兩紵絲羅十表裏紗十疋錦三疋鈔二萬貫趙悼王荊靖王長子靖江王各白金二百兩紵絲羅十表裏紗十疋錦三疋鈔一萬貫

孝廟初賜寧王唐王瀋王慶王周王襄王鄭王岷王肅王遼王蜀王楚王晉王淮王代王伊王魯王各白金三百兩紵絲羅十五表裏紗十五疋錦三疋鈔二萬貫徳王崇王吉王徽王荊王趙王韓王鎭安王各白金三百兩紵絲羅十表裏紗十疋錦三疋鈔二萬貫靖江王白金二百兩紵絲羅十表裏紗十疋錦三疋鈔一萬貫

武廟初賜親王白金文綺各有差武廟以後史略其數不可考大抵宣徳初賞已薄於仁廟自是而後差次減削益懸絕矣考之漢史惟呂太后崩遺詔賜諸王各千金其後人主加元服賜諸王黃金皆百斤而卽位之賜不可考也惟元自成宗卽位大會諸王比世祖應賜黃金五十兩者增至二百五十兩銀五十兩者增至三百五十兩鈔幣各有差武宗卽位賜如之仁宗卽位普賜諸王金凡三萬九千六百五十兩銀一百八十四萬九千五十兩鈔二十二萬三千二百七十九錠幣帛四十七萬二千四十八疋英宗卽位普賜諸王金五千兩銀七十八萬兩鈔幣五萬七千三百六十四疋木棉九萬二千六百七十四斤衣八百九十五襲泰定帝卽位普賜后妃諸王金三萬五千餘兩銀二百六十五萬兩錢鈔幣帛稱是其視我朝不啻數十倍矣

之國之賞

之國之賞可考者洪武十﹝闕﹞年楚王楨之國武昌賜黃金千六百兩白金二萬兩鈔二萬錠永樂元年汝南王有勲之國雲南鈔二萬錠海巴十萬索綿布五百疋寧王權之國南昌鈔萬錠又賜萬錠周王橚之國大梁鈔萬錠又以朝辭賜鈔二萬錠紵絲三百疋紗羅各百疋絹千疋兜羅錦五十二條火者二十八人馬百匹谷王橞之國長沙賜馬二十四匹金鞍二副銀五百兩鈔三萬六千錠錦十疋紵絲綾羅各六十疋絹百九十疋羊二十羫酒二百缾衣紗羅絹布各五十疋鈔萬錠

二十羫酒二百缾衣紗羅絹布各五十疋鈔萬錠洪熙元年趙王髙燧之國彰徳賜黃金一百兩白金五百兩彩幣九十表裏鈔二萬錠馬十匹金鞍二副

來朝之賞

來朝之賞可考者洪武三十五年卽文廟初賜楚王楨鈔二萬五千錠彩幣二十表裏代王桂鈔七千錠晉王濟熺五千錠元年賜永興王尙烈鈔千八百錠平陽王濟熿八千錠周世子有燉鈔二千錠二年賜周王橚鈔萬錠又追賜羊百牽酒千瓶及外國貢物九年賜谷王橞白金千兩鈔三萬錠紵絲百疋衮龍袍服三襲絹五百疋白兜羅錦十條西洋布三十疋檀香三百斤降眞香五百斤胡椒蘇木各千斤馬十匹羊百羫酒五百缾椰子三百枚火者百人十四年賜周王橚鈔二萬錠紵絲五百疋紗羅各百疋絹千疋兜羅錦五十二條火者二十八人馬百匹楚王楨馬百匹鞍轡一副鈔三萬錠紵絲三百疋紗羅各百疋絹千疋胡椒千斤椰子千个紅白兜羅錦五十二條及紅撒哈刺獅子尾等物蜀王椿銀三千兩鈔六萬錠米萬石各色紵絲五百疋紗羅各二百五十疋絹千疋兜羅錦六十條蘇木五千斤胡椒三千斤馬一百五匹鞍二副火者百人肅王楧紵絲五十疋紗羅各三十疋絹三百疋洪熙元年賜漢王子瞻坦臨淄王瞻域昌樂王瞻垶淄川王瞻墿賜瞻坦織金紵絲羅紗衣各三襲文幣二十表裏黃金百兩白金五百兩馬十匹瞻域等織金紵絲羅紗衣各二襲文幣十六表裏黃金八十兩白金四百兩馬八匹靖江王府輔國將軍贊侃贊偕各鈔二十萬貫蓋是時鈔已賤故也髙成之世諸王來朝歲無虛月不聞以煩費疑禍爲嫌自仁廟辭周王以下入臨而宣廟後遂絕矣惟天順中哀邸兩朝天順中太皇太后疾亟召諸王甫命下而駕崩竟罷之

特賜可考者永樂元年賜周王橚鈔八萬錠齊王榑二萬錠四年後賜周王鈔六萬錠楚王楨二萬錠蜀王椿珍珠一百九十二兩白金一千五百兩鈔二萬錠谷王橞紗羅絹布各五十疋慶王■﹝木旃﹞各三十疋鈔各二萬錠慶成王濟炫織金衮龍紵絲袍服十八表裏各色紵絲一百表裏撒哈刺二匹兜羅錦被十金相椰盞一鈔五萬錠洪熙元年賜寧王權黃金百兩白金三百兩錦十疋彩段二十表裏紗羅各十疋周王橚白金彩幣同鈔二萬貫晉王濟熺白金百兩鈔十萬貫彩幣六十表裏火者六十什器香藥咸備

特賜公主可考者賜寧國長公主洪武三十五年賀生辰禮物銀四錠﹝每錠重五十兩﹞彩段十表裏鈔四百錠羊二十羫酒一百瓶果四盒

永樂二年賜特制鳳冠一頂

永樂八年賜花銀六百兩米五百石鈔六萬貫紵絲五十疋暗花二十六疋大紅三疋福靑五疋藍靑三疋黑緑五疋深桃紅二疋素二十四疋大紅四疋深靑四疋肉紅三疋翠藍四疋明緑五疋出鑪銀紅四疋彩絹二百疋大紅二十五疋桃紅五十疋木紅五十疋藍二十五疋緑五十疋羊一百羫酒五百瓶柴三萬斤炭一萬斤閽者拾名範春年二十歲阮道年二十歲武士年二十歲範極年十八歲阮擬年十七歲阮注年十六歲武合年十六歲阮倫年十六歲陳旗年十五歲良捨年十二歲

永樂十三年賜鍍金銅佛像二尊文殊菩薩一尊四臂觀音菩薩一尊鍍金銅鈐杵六副紅字輪六十个大紅明花紵絲袋金累漆紅刻菊花香盒一个金字輪三个共一袋盛金匾索計一兩四錢金廂佛骨一塊嵌用紅寶石六塊金匾索共計金二兩三錢金廂紫檀木數珠一串計一百一十顆上帶金小杵一个共計金一兩八錢臘羊二十隻臘豬十口計三簍蛤蜊醬一百六十斤計四壇腌蟶九十斤計四壇腌魚子八十斤計四壇水母綫四十斤計二壇腌蠣肉三十三斤計二壇醬蚶子六十个計二壇對蝦五百對計一簍鰕米一百斤計二簍海魚一千斤計十二簍松子三石計三櫃榛子三石計三櫃核桃二萬个計二簍紅棗兒二石計二簍酥油一百斤計二桶泥螺六十斤計二壇各色羅十表裏各色紗一十疋各色將樂布十疋髙麗布五疋氁絲布五疋鈔二萬貫米三百石

永樂十三年賜鈔五萬貫兜羅綿十牀海外畨鹽三塊計三十斤

永樂十四年賜銀二十錠每錠五十兩鈔五萬貫胡椒一千斤羊一百羫米一千石柴五萬斤炭五千斤

永樂十五年賜鈔五萬貫彩段三十疋彩絹三十疋黃鼠一千个酥油一百斤榛子十石紅棗五石栗子十石核桃一萬个

永樂二十年賜大吉祥妙輪十一个紅漆一个黑漆十个

永樂二十二年賜銀五百兩鈔三萬貫紵絲二十表裏錦六疋羅十疋紗十疋

生日之賞可考者永樂二年賜周王橚布五十疋氁絲將樂布各百疋日本扇二百握四年賜金衮龍紗三疋織金鸞鳳鞠衣材二疋素暗花紗十三疋髙麗布二十疋氁絲布十疋又賜紵絲紗羅各二十疋彩絹四十疋鈔萬錠馬十匹及羅帕金扇等物九年肅王楧來朝是日適楧生旦賜彩幣十表裏羊五十羫酒百缾仍命光祿供饍饈

按古之恩賜可考者漢昭帝初賜燕王旦廣陵王胥錢一千萬廣陵王來朝賜錢二千萬黃金二百斤劍二安車一乘馬二駟宣帝賜黃金前後五千斤他器物甚眾東平王蒼歸國明帝賜錢五千萬布十萬疋七年特賜宮人奴婢五百人布二十五萬疋及珍寶服禦器物十五年賜錢千五百萬布四萬疋章帝建初元年以言事賜錢五百萬又賜大宛汗血馬一匹入朝賜裝錢千五百萬又賜貂裘及大官食物珍果臨訣賜乘輿服禦珍寶輿馬錢布以億萬計薨賜賻錢一萬萬布九萬疋阜陵王延徙都壽春賜錢千萬布萬疋安車一乘淸河王慶誅竇憲後賜奴婢三百人輿馬錢帛帷帳珍寶玩好充牣無算宋初賜秦王廷美銀萬兩徳昭徳芳各五千兩出秦王廷美西京賜襲衣通犀帶錢千萬緡絹彩各萬疋銀萬兩甲第一區周王元儼疾賜銀五千兩皇子愷封魏王賜黃金三千兩白金一萬兩金世宗賜壽王呼圖金一百五十兩金彩百端絹五百疋章宗立各賜金五百兩銀五千兩錢十萬金幣三百端絹二千疋元憲宗賜諸王巴圖銀一千錠鈔五十萬貫元世祖賜諸王穆格銀二千五百兩諸王阿齊臺和拉呼喇哈丹呼喇珠實訥格爾烏爾固岱昭圗卜穆爾阿濟格各五千兩文綺帛各三百疋塔察阿穆爾鈔各五十九錠綿五千九十八斤絹五千九十八疋文綺三百疋海都銀八百三十三兩文綺五十疋北平王諾木歡馬萬三千匹羊五萬又馬三萬羊十萬諸王阿濟格米五千石馬六百羊萬口諸王旺多銀千兩和尼齊五百兩各珠一索錦衣一襲諸王茂巴爾銀五萬兩幣帛各一萬疋烏爾圖紮濟固爾銀五千兩幣帛各一百疋諸王錫錫金百兩銀萬兩鈔千錠齊奇金二百兩銀二萬二千五百兩鈔九千錠及紗羅絹布各有差本巴金百兩銀萬兩金素段五百紗羅絹布四千五百疋巴圖布拉克金百五十兩銀五十兩幣帛紗羅萬疋瑪爾布金銀各二百五十兩幣帛紗羅萬疋伊爾根金五千兩銀五千兩鈔千錠幣帛紗羅二千疋阿勒達爾圖等金千二百五十兩銀十二萬五千兩鈔二萬五千錠幣帛布毛二萬三千六百六十六疋阿雅噶齊等金千兩銀一萬八千三百六十兩絲萬兩綿八萬三千二百兩金素幣一千二百疋絹五千九十八疋部曲羊馬鈔二十九萬餘錠馬二萬六千九百一十四羊十萬二百一十駞八牛九百武宗賜豳王徹伯爾金千五百兩銀二萬兩鈔萬錠庫捨布克等金二千三百兩銀一萬七百兩鈔三萬九千一百錠蒙郭勒除登極恩賜外金五百兩銀千兩鈔二千錠鎭南薩喇章又親王班布爾實金五百兩銀五千兩鈔二千錠定王伊瑪和爾金千五百兩銀三萬兩鈔萬錠髙唐王專金五千兩銀五萬兩又諸王南達薩雅鈔二百五十萬貫文宗賜諸王阿喇特納實哩裕嚕特穆爾知樞宻院事布哈特穆爾金各五百兩銀各二千五百兩鈔各萬錠西域諸王揚珠臺吉金二千五百兩銀萬五千兩順帝賜親王薩茂達實金百兩銀千兩鈔萬錠綺帛表裏各三百疋成王賜伊克都護金五百五十兩銀七千五百兩哈瑪爾沁特穆爾金五十兩銀四百五十兩定西王鄂嚕齊寜逺王庫克齊鎭南王托歡額森特穆爾等金各五百兩銀五千兩鈔二千錠幣帛各二百疋特穆爾布哈伊紮爾布哈等金各四百兩銀四千兩鈔一千六百錠幣帛各一百六十疋安西王阿南達鈔二十萬錠寧逺王庫克齊六萬錠諸王阿濟格二十萬錠漢與元之賜宗室如此其去我朝何啻十倍也

有功之賞

有功之賞可考者洪武二十年賜楚王楨秦馬二十匹黃牛二千頭犛牛一千頭羊九千隻並陜西艸場一處以徵雲南阿嚕圖等處功也又賜晉王棡及燕王諱鈔各一百萬錠以徵迆北功也洪武三十五年賜谷王橞樂七奏衛士三百金銀槍大劍金三百兩銀三千兩彩幣三百疋鈔三萬錠馬四匹金籠鞍轡二副歲加祿米三千石以金川門功也永樂十四年賜蜀王椿黃金二百兩白金千兩鈔四萬錠玉帶一金織衮龍紵絲紗羅衣九襲紵絲綾羅紗各五十疋絨錦十疋彩絹千疋兜羅錦十條髙麗布百疋米千石胡椒千斤馬十匹金鞍轡二副以發谷府反謀功也二十二年賜趙王髙燧白金三千兩鈔三萬貫彩幣二百表裏馬十匹以護送山陵勞也

弇山堂別集卷六十七

●欽定四庫全書

弇山堂別集卷六十八

﹝明﹞王世貞撰

○命將考上

自髙廟至今親徵之外凡大舉平敵出塞者悉紀之

按洪武初年定出師獻俘儀注錄之

遣將出師授節鉞禮儀

前期拱衛司設大將軍次於午門外兵部官備節鉞陳於奉天殿內架上內使監設禦座於殿中侍儀司設大將軍拜位於丹墀中道稍西又設受節鉞位於禦前俱北向設內贊位及授節鉞官位授節鉞執事位於大將軍受節鉞位之北東西相向百官侍立位於文武樓之北東西相向通班贊禮位於大將軍丹墀拜位之北通班在西贊禮在東引大將軍二人位於通班之次其餘侍衛陳設如朝會儀是日皷初嚴侍儀導從官入迎車駕次嚴文武官具朝服入侍立位大將軍朝服入立候於丹墀之西北所部將士鼓吹皆候於午門外鼓三嚴皇帝服武弁服出樂作升座樂止鳴鞭捲簾報時訖引班引大將軍就丹墀拜位贊禮唱鞠躬拜樂作四拜興樂止引大將軍由西陛升西門入內贊接引至禦前唱鞠躬樂作再拜興樂止唱跪搢笏大將軍跪搢笏授節鉞官取節鉞至禦前跪承制興立於大將軍之東北宣制位先授節次授鉞大將軍以次受訖以授執事者執事跪受立於西唱出笏俯伏興樂作大將軍出笏俯伏興復再拜樂止自西門出執節鉞者前行至位分立於左右樂作贊禮復唱鞠躬四拜興禮畢樂止皇帝興樂作還宮樂止大將軍出勒所部建旗幟鳴金鼓正行列擎節鉞奏樂前導百官以次送出

遣將告祭廟社儀

遣將告祭廟社儀與遣官奏告廟社禮同就命大將以牲幣行一獻禮師還則陳凱樂俘馘於廟社門外而祭告之與出師祭告儀同

大將奏凱儀

先期大都督以露布聞大將未至前一日所司設大將次於午門外內使監官陳禦座於午門樓上前楹當中南面侍儀司設大將拜位於樓前北向諸將位於大將之後文武百官位於諸將之南文東武西奏凱樂位於大將位前恊律郎位於奏凱樂之北司樂位於恊律郎之南俱北向贊禮位於樓前大將拜位之北文武官侍立於兩傍諸將侍立位於文武班之北俱東西相向大將侍立位於諸將之北東向引班舍人位各於所引官之北東西相向又設獻俘位於樓前少南獻俘將校位於獻俘位北設刑部尙書奏位於將校之北皆北向又設刑部尙書受俘位於獻俘位西東向設露布案於內道正中南向受露布位於案東西向承制位於案東北西向宣露布位於文武班之南北向至日淸晨大將以下入就侍立位皇帝常服乘輿出升樓卽禦座侍衛如常儀大將以下就拜位贊拜大將以下皆四拜退就侍立位贊奏凱樂恊律郎執麾引樂工就位司樂俛伏跪請奏凱樂恊律郎舉麾鼓吹振作徧奏樂曲其曲隨事撰述樂止司樂跪唱謹奏樂畢協律以下以次退凱樂初奏將校引俘俟立於兵仗之外樂畢贊宣露布承制官承旨以露布付受露布官引禮引受露布官詣露布案跪受由中道南行以授宣露布官宣訖將校引俘至位刑部尙書跪奏曰某官某以某處所俘獻請付所司奏訖退就受俘位俟旨其就刑者立於西廂東向以付刑官其宥罪者樓上承制官宣旨曰有勅釋縛樓下承傳宣旨釋訖贊禮贊所釋之俘謝恩皆四拜呼萬歲者三將校以所釋俘退如有所賜就宣旨賜之大將以下就拜位皆四拜搢笏舞蹈山呼萬歲者三出笏復四拜乃出文武官就位四拜搢笏舞蹈山呼如常儀復四拜班首稍前跪稱賀致詞訖俯伏興復位及眾官復四拜禮畢乘輿降樓還宮百官以次出

論功行賞儀

前期內使監陳禦座香案於奉天殿如常儀尙寶司設寶案於殿中侍儀司設詔書案於寶案之前誥命案於丹陛正中之北設皇太子諸王侍立位於殿上之東北設承制位於殿上之東宣制位於丹陛誥命案之北吏部戶部禮部尙書位於殿上之東南設大都督府兵部尙書位於殿上之西南應受賞官拜位於丹墀中序立位於丹墀西南受賞位於誥命案之南受賞執事位於受賞官序立位之西每官用捧誥命捧禮物各一人俱北向余陳設如朝會儀是日鼓三嚴執事官各就位皇帝服衮冕禦輿以出樂作升座樂止捲簾鳴鞭報時訖皇太子諸王具衮冕自殿東門入樂作至殿內侍立位樂止受賞官入就拜位樂作四拜樂止承制官跪承制由殿中門出吏部戶部禮部尙書由殿西門出立於誥命案東承制官至丹墀中南向稱有制受賞官皆跪宣制曰朕嘉某等爲國建功宜加爵賞今授以某職賜以某物某恭承朕命宣畢受賞官俯伏興樂作再拜樂止行賞受賞官第一人詣案前跪搢笏吏部尙書捧誥命戶部禮部尙書捧禮物各授受賞官受賞官以授左右出笏俯伏興復位余官以次受賞訖承制官吏部尙書等俱至禦前復命退復位樂作受賞官皆再拜樂止搢笏鞠躬三舞蹈跪呼萬歲者三出笏俯伏興樂作復四拜樂止禮畢皇帝興樂作至謹身殿樂止皇太子諸王還宮受賞官及文武官以次出至午門外以誥命禮物置於龍亭用儀仗鼓樂各送還本第明日進表稱謝如常儀

丙午八月庚戌上以討張士誠告大江之神辛亥中書左相國徐達爲大將軍平章政事常遇春爲副將軍率師二十萬發建康辛酉師至太湖已巳常遇春敗其兵於湖州港癸酉進湖州之毗山又敗其兵甲戌至湖州遂圍之破其援兵潘元紹等又破士誠於皂林乙巳又大破其援兵於舊館戊寅遂平舊館寨得五太子等兵六萬人十一月甲申湖州李伯升等降己丑平章朱文忠平杭州潘原明等降癸夘大將軍達等兵至姑蘇城南鮎魚口擊士誠兵破之遂圍姑蘇達軍葑門常遇春軍虎丘郭子興軍婁門華雲龍軍胥門湯和軍閶門王弼軍盤門張溫軍西門康茂才軍北門耿炳文軍城東北仇成軍城西南何文輝軍城西北四面築長圍守之吳元年丁未正月庚子松江府嘉定州降六月己酉士誠出犯副將軍遇春兵大敗之壬子復出兵西門遇春復敗之八月辛巳達兵破葑門遇春兵亦破閶門新寨遂淩城士誠兵大潰執之得其官屬平章左丞參政內史等官及將校吏士外都流寓之人凡二十餘萬己丑士誠至建康自縊死僞吳平

吳元年十月甲午中書左丞相信國公徐達爲徵北大將軍平章軍國重事鄂國公遇春爲副將軍率兵二十五萬由淮入河北取中原辛未沂州王宣父子納款壬午宣叛達討平之十一月辛丑達師克益都遂狥下其屬州縣十二月丁未都督張興祖兵至東平降元眾五萬洪武元年二月丙午遇春自濟南取東昌癸丑克之丁巳都督同知康茂才以兵益大將軍丙寅達師下樂安三月甲申達奏所下山東郡縣獲卒三萬二千餘人馬一萬六千餘疋己亥達進攻汴梁至陳橋左君弼等迎降四月戊申達遇春自虎牢進攻河南破托音特穆爾兵五萬河南降戊午達分兵取陜州遇春下汝州甲子上行幸汴梁都督馮宗異破潼關元守將望風奔潰辛夘遇春宗異至行在見上乙未辭六月庚子朔達至行在謀取元都癸夘辭己未會兵於河陰七月丁酉渡河閏七月庚子狥河北州郡癸夘下彰徳丁未下廣平己酉師次臨淸檄東昌兵來會癸丑達率馬步舟師北上戊午下長蘆辛酉抵直沽獲海舟七作浮橋以濟師遇春等各率舟師並河東西以進馬步夾之元丞相伊遜等望風遁癸亥達師至河西務大破其平章阿爾布達等兵丙寅入通州復破其國公知院兵是夜三鼓元帝及其后妃太子開建徳門北走八月庚午達進師圍元都將士塡濠登城而入達登齊化門樓執其監國宗室淮王特穆爾布哈及太尉中書右丞相彊通平章徳哷必實保賽音布哈右丞張康伯禦史中丞摩綽戮之獲諸王六人玉印二玉璽一封其府庫圖籍寶物等又封故宮殿門宮人妃主令其宦寺護視號令士卒無得侵暴人民皆安堵癸未偏將軍湯和平章楊璟從達甲午右副將軍馮宗異從達徵山西九月戊戌朔達攺故元都安貞門爲安定門建徳門爲得勝門戊申狥永平下之甲子大兵發北平乙丑下保定府丁夘下中山府己巳遇春兵克眞定壬申右副將軍宗異偏將軍湯和兵渡太行破碗子關癸酉取澤州丁丑取潞州乙夘達略平定州戊午克河中府十一月甲子達檄宗異以潞州之師會十二月丁夘元丞相庫庫特穆爾由太原出鴈門謀復北平達兵搗太原庫庫還救未合戰夜襲其營盡覆之得壯士健馬各四萬庫庫遁遂悉下山西州縣二年正月遇春兵攻大同守將珠展走三月達至鹿臺遂入奉元路元平章李思齊張思道等遁遇春進攻鳳翔下之李思齊奔臨洮達師至鞏昌守將呼圖克特穆爾汪琳沁巴勒等出降宗異進逼臨洮李思齊降五月張良臣以慶陽降尋復叛六月甲戌達自涇州率諸軍圍之己夘遇春與副將李文忠率步騎九萬取開平敗元兵於錦州敗之於全寧又敗之於大興州進攻開平元主先北奔追北數百里俘其宗王平章斬之得將士萬人車萬輛馬三千疋牛五萬頭己亥遇春卒李文忠代將之八月丙寅破元托裏巴之師降其眾萬餘癸未克慶陽斬張良臣達等還京師賞賚有差此克元之大略也吳元年十月甲子徵南將軍胡廷美副將軍何文輝兵由江西取福建正月破建寧執參政陳子琦獲將士九千七百九十餘人馬二百七十一疋十二月徵南將軍湯和取福州洪武元年正月師至延平執平章陳友定二月癸夘廷美狥汀泉諸郡縣悉降之福建平是日平章廖永忠爲徵南將軍參政朱亮祖副之率舟師由海道取廣東丙辰永忠等諭廣東右丞何眞壬戍勑贛州衛指揮使陸仲亨等率兵益永忠等三月何眞以廣東行省降四月己夘永忠移兵取梧州廣東西悉平

洪武三年春命右丞相信國公達復爲徵北大將軍浙江行省平章李文忠爲左副將軍右都督馮勝爲右副將軍禦史大夫鄧愈爲左副副將軍湯和爲右副副將軍分道出徵沙漠四月丙寅大將軍達率師出安定駐沈兒峪口與庫庫特穆爾隔深溝而壘日數交戰庫庫發千騎由間道從東山下潛刼東南壘一壘皆擾達親率兵救之敵乃退遂斬其壘指揮數人以狥軍中股栗明日整兵出戰諸將爭奮遂大破之於川北亂冢間擒元郯王文濟王及國公閻思孝平章哈紮爾和琳等官一千八百六十五人將校士卒八萬四千五百餘人獲馬萬五千二百八十餘匹槖駞驢騾雜畜稱是庫庫僅以身免辛丑左副將軍李文忠師趨應昌未百里獲其諜訊之云元主已殂自應昌往開平報國喪文忠卽督兵進癸夘大破元兵追圍其城明日克之獲元主嫡孫宻廸哩巴拉並后妃宮人曁諸王省院達官士卒並獲宋元玉璽金寶一十五宣和殿玉圖書一玉冊二鎭圭大圭玉帶玉斧各一及駝馬牛羊無算太子阿裕實哩遁走得免師旋頒詔天下封賞有差

四年正月丁亥伐僞夏命中山侯湯和爲徵西將軍江夏侯周徳興徳慶侯廖永忠爲左右副將軍率營陽侯楊璟等京衛荊襄舟師由瞿唐趨重慶潁川侯傅友徳爲徵虜前將軍濟寧侯顧時爲左副將軍率河南陜西步騎由秦隴趨成都閏三月楊璟師進攻瞿唐與戴壽兵戰不利退還歸州四月丙戌潁川侯攻階州克之己丑克文州敗其平章丁世眞庚寅命永嘉侯朱亮祖爲徵虜右副將軍發兵益湯和癸巳友徳兵渡靑州果陽白水江遂趨隆州庚子克之癸夘克綿州破向大亨兵六月壬午克漢州大敗戴壽兵復破吳友仁兵於古城丙戌徳慶侯廖永忠率所部兵至舊夔府破其平章鄒興等辛夘破瞿唐關入夔州明日湯和亦至與永忠分道和率步騎永忠率舟師會攻重慶丙申友徳兵至成都己亥永忠自夔乘勝抵重慶僞夏主明升遣使納欵癸夘湯和至升與其母彭面縛銜璧請降承制釋之七月友徳大破僞丞相戴壽兵尋請降得士馬三萬庚辰僞平章丁世眞竄山谷死庚子友徳及江夏侯兵克保寧執吳友仁蜀地平

洪武五年正月甲戌命徵北大將軍達兵五萬出中路左副將軍文忠兵五萬出東路徵西將軍勝兵五萬出西路徵王保保卽庫庫特穆爾也達至山西境都督藍玉兵至圖拉河遇保保敗之保保走五月壬子達兵至嶺北與敵戰不利斂兵守寨別將中山侯和與敵戰於斷頭山不利指揮章存道死之六月戊寅勝及左副將軍陳徳右副將軍傅友徳師至蘭州友徳率驍騎五千趨西涼敗元實喇罕之兵至永昌又敗元太尉多爾濟巴勒於呼喇罕口大獲其輜重牛馬進至掃林山勝等師亦至友徳手射死元平章布哈斬其黨四百餘降太尉索諾爾濟雅平章衮楚克等至甘肅守將上都律以吏民降進至額齊訥路守將布延特穆爾以城降進師破元岐王多爾濟巴勒獲其平章常嘉努等二十七人及馬駝牛羊十餘萬友徳復追敗之於瓜沙州收其兵獲金銀印馬駝牛羊二萬餘而還甲辰文忠師至扣肯地敵棄營遁獲牛馬輜重無算進至哈瑪爾敵別部驚潰復進至臚朐河輕騎襲敵至圖拉河敵將曼濟哈喇章覘知之悉騎兵結陣以待文忠與戰敵稍卻復進至鄂勒歡河敵騎益眾搏戰不已文忠馬中流矢急下馬短兵接從者劉義直前奮擊以身蔽文忠指揮李榮見事急以所乘馬授文忠自奪敵馬乘之文忠橫槊徑進士皆殊死戰敵遂敗走獲人畜萬計追至靑哈敵復大集文忠勒兵椎牛饗士縱所獲馬畜於野示以閒暇居三日敵疑有伏兵不敢逼乃遁去文忠亦引歸宣寜侯曹良臣指揮使周顯張耀韋榮皆戰死是舉也大將軍所遇勁故敗失士馬數不可考然孤懸塞外而能還保塞諸將無所亡失蓋一敗而能整故耳左副將軍𨿽名爲勝之敢深入失亡過當幾至喪師徵西將軍所遇靡故全勝而右副將軍功最多然賞罰俱不行史謂達與諸將固請北徵恐未必然也前是月餘上特召達文忠勝賜之交址弓五十彤弓百而不及鄧衛公無何三將並命實上意也故不得而罪之宋公與指揮千百戶俱不賞而賞止旗軍則聞其有私駞馬之議耳

洪武十年四月吐蕃部川藏邀殺使者命衛國公鄧愈爲徵西將軍都督同知沐英爲副將軍率陜西諸衛兵十餘萬討之五月愈等分兵爲三道搗其巢六遂大破川藏之眾追奔至昆侖山斬首萬餘級獲馬牛羊十餘萬遣涼州等衛將士分戌碾北等處而還愈行至壽春遇疾卒追封寧河王尋封沐英爲西平侯將士升賞有差

十三年故元國公托和齊知樞宻院藹足率眾數萬屯於和林爲邊患命西平侯沐英等率陜西兵往討之英師至靈州遣候騎偵知托和齊等兵次額齊訥路遂率精騎渡黃河經寧夏曆賀蘭山涉流沙凡七日夜至其境去穹廬五十里分軍爲四道至夜銜枚而進合圍之擒托和齊藹足盡獲其部落男女馬駝牛羊以歸悉封諸將安陸侯吳復等十餘人爲列侯

十四年九月命潁川侯傅友徳爲徵南將軍永昌侯藍玉西平侯沐英爲左右副將軍率三十萬眾徵雲南丁未友徳至湖廣遣都督胡海洋等率兵五萬由永寧趨烏撒十二月戊辰友徳等至曲靖大破梁王將達爾瑪兵於白石江擒之斬獲萬計友徳自率眾數萬搗烏撒而分兵授玉英趨雲南壬申梁王巴咱爾斡爾宻走羅佐山轉入普寧州艸舍自縊死癸酉玉等兵入雲南定之遣將分道取雲南諸路庚辰友徳大破元右丞實巴爾兵遂城烏撒得七星關以通畢節又克可渡河於是東川烏蒙芒部諸蠻望風降附十五年正月辛巳別將攻威楚路降之壬午降其曲靖宣慰司中庾澄江武定三路七州六縣閏二月癸夘左右副將軍兵進攻大理克之分兵取鶴慶麗江破石門關下金齒於是車裏平緬等處俱來降雲南悉平

洪武二十年春正月癸丑命宋國公馮勝爲徵虜大將軍潁國公傅友徳永昌侯藍玉爲左右副將軍南雄侯趙庸定逺侯王弼爲左參將東川侯胡海武定侯郭英率兵二十萬北伐以元丞相納克楚近邊故也三月辛亥師出松亭關駐大寜五月丁丑勝等至遼州東獲納克楚屯卒﹝闕﹞百人馬四十餘匹遂進師金山之西使其故將鼐喇固來云納克楚有三營畜牧甚盛不肯會元主期至是見逼於我乃遣使至大將軍陽爲納欵而實覘我兵勢勝遂遣藍玉往伊圖河受其降敵見我兵盛還報納克楚乃指天嘖嘖嘆曰天不與我有此眾矣遂率數百騎詣玉約降玉大喜與飲歡甚納克楚酌酒酬玉玉請之先納克楚卽先飲更酌以授玉玉解衣衣之曰請衣此而後飲因相與爭讓久之納克楚取酒澆地顧其下咄咄語將脫去時鄭國公常茂在坐其麾下有趙指揮者解其語以告茂直前薄之納克楚驚起欲就馬茂拔刀斫之傷臂不得去都督耿忠擁以見勝其所部將士妻子凡十餘萬松花河北聞納克楚被傷遂驚潰勝遣衮通諭之其降者凡四萬餘並得其噶哈瑪勒所部凡二十餘萬人羊馬驢駞輜重亙百餘里追獲北奔車輛四萬四千九百六十三傷殘其軍二萬四千二百二十九人是役也踰於霍冠軍之降休屠渾邪耳第以大將軍與鄭公茂爭功相訐勝還朝待罪茂削爵流雲南舉軍無賞者然玉處置之失宜僅亞於茂而茂之直前斫納克楚稍失之躁耳亦未可盡非也

二十年九月丁未永昌侯藍玉爲徵北大將軍延安侯唐勝宗武定侯郭英爲左右副將軍都督僉事耿忠孫恪爲左右參將討北師二十一年三月乙夘出師至百眼井丙辰至捕魚兒海偵北師營在海東北八十餘里以定逺侯王弼爲前鋒直薄之敵方欲北向聞大軍至太尉曼濟拒戰敗之殺曼濟及其兵數十人眾遂降是時托克斯特穆爾與其太子天保努知院訥克林丞相實勒們等數十騎遁去玉率精騎追之出千餘里不及而還獲其次子地保努等六十四人及故太子必裏克圖妃並公主等五十九人又追獲吳王代王及平章巴朗等二千九百九十四人軍士男女七萬七千三十七口得寶璽圖書牌面一百四十九宣勅照會三千三百九十道金印一銀印三馬四萬七千匹駞四千八百四頭牛羊一十萬二千四百五十二頭車三千餘輛聚其甲兵焚之尋又破故元將哈喇章營獲其軍士一萬五千八百三戶馬駞四萬八千一百五十餘匹

二十一年七月西平侯沐英奏東川諸蠻據烏山路結巢而叛上下三百里人迹阻絕詔大發馬步兵命潁國公傅友徳仍爲徵南將軍英爲左副將軍普定侯陳桓爲右副將軍景川侯曺震爲左參將靖寧侯葉升爲右參將往討之尋賜友徳勑諭友徳等謂東川芒部諸夷種類𨿽異而其始皆出囉囉厥後子姓蕃衍疆場乃異其名曰東川烏撒烏蒙芒部祿肇水西無事則互起爭端有事則相爲救援近稱諸蠻不叛者號爲循良固未可逆詐然須加防閒嚴整師旅使彼不得肆其姦謀然後賊可破也又戒以山勢險峻道路崎嶇林箐深邃其人如猿猱猝難捕獲宜且駐兵屯種待以歲月然後可圖九月友徳等討越州叛酋阿資又遣靖寧侯升破平東川獲叛蠻五千五百三十人十一月友徳討阿資置平夷千戶所於其山二十二年正月破阿資普安寨獲其兵千三百馬牛羊五千三百頭二月進擊阿資於越州敗之斬其黨大頭宗等五十餘人獲馬牛羊萬計阿資勢窮與其母請降三月命友徳駐沅州申國公鄧鎭駐大庸魏國公徐允恭駐常徳曹國公李景隆駐安陸開國公常升駐辰州靖寧侯葉升駐襄陽普定侯陳桓駐嶽州雄武侯周武駐武昌吉安侯陸仲亨駐蘄州安陸侯吳傑駐茶陵東平侯韓勲駐黃州東川侯胡海駐寶慶南雄侯趙庸駐長沙宣寧侯曹泰駐瞿塘宣徳侯金鎭駐施州靖海侯吳忠駐衡州江陰侯吳髙駐永州全寧侯孫恪駐沔陽延安侯唐勝宗駐黃平都督張銓王誠孫彥駐桂陽忠州道州信國公子湯鼎六安侯子王威駐長寧夷陵諭以休息士卒控制蠻夷七月以友徳疾召還

二十三年正月以故元丞相約爾珠太尉鼐爾布哈知院阿爾特穆爾平章和克齊等將爲邊患詔晉王燕王各率所部大軍討之尋命潁國公傅友徳爲徵北前將軍南雄侯趙庸爲左副將軍懷逺侯曹興爲右副將軍定逺侯王弼爲左參將全寕侯孫恪爲右參將赴北平操練兵馬聽燕王節制復命齊王率山東都司靑兗州護衛及徐邳二衛精鋭馬步官軍隨徵聽燕王節制仍遣都禦史特古斯特穆爾以勅諭約爾珠等降二月燕王率兵出古北口友徳等各以所部從燕王諭之曰吾與諸將軍受命提兵沙漠以靖邊患今敵無城郭居止其地空曠千里行師必有耳目不得其所難以成功諸將聽命卽發哨騎探得蹤迹知鼐爾布哈約爾珠等駐廬帳於逓都遂進兵適大雪諸將欲止燕王曰天今大雪敵必不疑我至宜乘雪速進遂抵逓都隔一磧敵不之覺乃先遣指揮衮通往招之衮通與鼐爾布哈舊至則相抱持而泣倉卒間我師已壓敵營敵眾大驚鼐爾布哈欲上馬走衮通諭以燕王自至毋恐也鼐爾布哈約爾珠素聞王威信遂不去衮通引之來見王王降辭色待之卽賜之酒食令醉飽慰諭遣還營敵甚喜過望遂無遁意將至營又復召還如是再三遂悉收其部落馬駞牛羊以歸捷聞詔鼐爾布哈等將校二百餘人入朝獻太尉等銀印四金牌三銀牌八鐵牌五並所受元宣命二十八道以鼐爾布哈爲畱守中衛指揮使阿爾特穆爾爲燕山中護衛指揮約爾珠爲副都禦史古卜齊爲工部右侍郎賜紗帽金帶襲衣鈔錠銀兩有差晉王兵出塞不見敵而還

建文二年七月燕王起兵北平執殺都指揮使謝貴左布政使張昺事聞命徵虜將軍長興侯耿炳文等三十萬眾伐之八月以十三萬眾戰於眞定敗績炳文僅以身免左副將軍駙馬都尉李堅右副將軍都督顧成都指揮劉遂俱被獲九月命太子太師曹國公李景隆率兵五十萬代炳文賜節鉞得專徵伐是月遼東緫兵江陰侯吳髙復敗績大寧失守寧王與其三護衛兵皆屬燕十月景隆等悉眾攻圍北平不下十一月燕王自大寧還救景隆等大敗走屯徳州以燕王間書削遼東帥吳髙爵戍廣西專任都督楊文三年正月燕王圍大同景隆引兵出紫荊救之遇燕王復還徳州令左副將軍武定侯郭英右副將軍安陸侯吳傑駐眞定尋合兵進至白溝河與燕王大戰連日復敗績死及降者數十萬景隆走徳州燕師來薄景隆走濟南燕師遂取徳州追擊至濟南景隆戰復敗走燕師遂圍濟南山東布政司左參政鐵鉉擊卻之燕王歸北平六月遣尙寶司丞李得成講和於燕八月都督徐凱等敗於滄州被擒詔都督盛庸以兵駐東昌與燕兵戰大破之王走北平進封庸歷城侯爲平燕將軍諸將咸屬焉三年二月庸進兵大戰於滹沱始勝之再戰大敗死者十餘萬庸走徳州閏三月吳傑及都督平安兵復敗於滹沱北死者復十餘萬順徳廣平大名俱失守遣大理少卿薛嵓使燕諭罷兵五月都督袁宇兵復敗十月都指揮花英等兵復敗被獲十一月遼東兵圍永平者復敗四年三月平安兵復大敗於徐州命駙馬都尉梅殷以重兵屯淮安號四十萬盛庸率餘兵走與殷合左都督何福等復大敗於靈璧福走左副揔兵陳暉右副摠兵平安右參將馬溥都督徐眞等三十七員禮部侍郎陳性善大理寺丞彭與明欽天監副劉伯完等一百五十員皆被擒死者六萬餘人泗州失守盛庸兵復敗於淮安失戰艦以千數燕王遂南揚州失守命皇從姑慶成郡主如師請和割地不許六月盛庸等集舟師拒之瓜洲復大敗王遂渡江鎭江失守命魏國公徐輝祖開國公常升等率兵分道出禦之復大敗遣曹國公李景隆兵部尙書茹瑺都督王佐行成不許景隆等遂納欵復命諸王如師行成不許燕王兵至金川門谷王橞開門內之京師失守

弇山堂別集卷六十八

●欽定四庫全書

弇山堂別集卷六十九

﹝明﹞王世貞撰

○命將下

永樂四年五月安南國王陳天平還國遣都督僉事黃中呂毅以兵五千送之封其僭臣胡■﹝大上互下﹞爲順化郡公盡食所屬州縣三月己巳胡■﹝大上互下﹞邀殺天平四月辛未事聞上大怒七月辛夘命成國公朱能爲徵夷將軍西平侯沐晟新城侯張輔爲左右副將軍丰城侯李彬云陽伯陳旭爲左右參將統兵八十萬徵之仍勅占城王木邦宣慰夾攻之十月戊子將軍能以疾卒於龍州新城侯輔代總其眾以進乙未輔師發憑祥度玻壘關前哨破之檄安南將吏數胡■﹝大上互下﹞父子二十罪丙申破雞陵關庚子搜芹站伏哨昌江造浮橋至北江府諜西平侯晟兵至白鶴遣驃騎將軍朱榮往會諜知賊眾號七百萬沿洮江沲江富良江立柵以守丁未下詔以新城侯爲徵夷將軍十二月辛夘西平侯奪宣江江面軍次洮江北岸與多邦城對壘新城侯攻洮江造浮橋濟師遣朱榮敗賊於嘉林江北尋克多邦城大破賊遂循富良江南下搗其東都破之癸夘復破西都屢敗其兵三江等路皆請降五年正月丙辰敗其援兵斬首三萬七千餘己巳復敗之於木丸江斬首萬餘辛巳復敗之於富良江斬首數萬胡■﹝大上互下﹞父子脫身走五月甲子獲胡■﹝大上互下﹞父黎季犛於海口山中乙丑獲黎蒼於南望山卽胡■﹝大上互下﹞也安南平六月癸未詔示天下定爲都布按三司衛十千戶所二戶十五州四十一縣二百八安撫人民三百一十二萬有奇獲蠻人二百八萬七千五百有奇糧儲一千三百六十萬石象馬牛共二十三萬五千九百餘船隻八千六百七十七艘軍器二百五十三萬九千八百五十三件進封新城侯爲英國公西平侯爲黔國公六年八月乙酉交址賊簡定鄧悉等反命黔國公晟率兵四萬討之尙書劉儁參軍事十二月丁酉晟與簡定戰生厥江敗績尙書儁都督呂毅皆死之二月壬午命英國公輔爲徵虜副將軍淸逺侯王友副之發兵南討八月己未英國公敗賊於咸子關九月庚午復敗賊於太平海口十一月生獲僞虞上皇簡定等八年正月丙子敗賊黨阮帥檜等丁酉簡定及僞將相陳希葛等伏誅英國公還京八年五月丁丑黔國公晟追賊首陳季獷等於虞江破之斬首三千餘級戊寅晟別將江浩與賊黨鄧景異戰不利季獷尋請降赦之以爲交址布政使鄧景異爲都指揮九年正月己夘英國公仍佩將軍印率兵二萬四千合晟兵往討七月丙子輔晟敗賊於月常江十一月癸亥復破賊於沿海盡殱其丑類十年八月癸丑輔復大破之於神投海十一年十二月復大破之於愛子江十二年正月壬辰誅賊酋鄧景異甲午獲阮帥等三月癸未獲僞越國大王陳季獷等餘黨悉平英國公等賞賚加等

七年秋七月癸酉淇國公丘福爲徵北大將軍武城侯王聰同安侯和珍爲左右副將軍靖安侯王忠安平侯李逺爲左右參將率十萬騎討北邊布尼雅實哩治其殺使臣郭驥之罪也甲寅福以千餘騎先至敗其遊兵於臚胊河遂渡河諜知敵相距三十里不待師集徑薄其營與戰相持二日每戰敵輒佯敗引去福鋭意乘之敵眾益盛福謀遣同安侯使敵假言求和自率騎繼之同安侯不可福厲聲曰不從命者斬旣行敵伏發安平武城二侯率五百騎突敵陣殺賊數百人力屈死兵遂大潰福與王忠和珍俱被執見殺士卒死者數萬人追削淇國公爵遷其家海南

宣徳元年夏四月命太子太保成山侯王通佩徵夷將軍印充總兵官都督馬瑛充參將兵部尙書陳洽仍參贊軍務往交址等處徵討叛寇黎利發楚蜀護衛兵二千人南直隸福建六省兵萬五千人廣西弩手三千餘人及本省土兵三萬人使將之前是交址總兵榮昌伯陳智都督方政討利敗績故也九月命鎭逺侯顧興祖以廣西兵五千益通其月通抵交址十月通所部都指揮袁亮兵與利黨黎善戰不利善等分兵爲三道來逼交址通等出戰參將馬瑛破賊於淸威與通師會應寧縣渡寧橋遇敵大敗尙書陳洽死之通中傷而還黎利自﹝闕﹞安聞之自率眾會善進圍東關十二月通大懼傳檄淸化州迄南城池悉聽利管屬其官吏軍民皆令出城赴東關惟淸化知州羅通指揮丁忠不從利分兵擊之不能下事聞詔以太子太傅安逺侯栁升佩徵夷副將軍印爲總兵官保定伯梁銘爲左副總兵都督崔聚爲右參將太傅黔國公沐晟佩徵南將軍印爲總兵官興安伯徐亨爲左副總兵新寧伯譚忠爲右副將軍分兩道討利升所統兩京湖浙二廣十二省兵晟所統四川雲南兵合七萬人二年正月通出兵大破賊斬僞司徒黎豸僞司空丁禮等萬餘級眾請急攻之通不決三日利兵復振三月再發諸省兵四萬五千二百人益升黎利兵陷昌江都指揮李任中官馮智知州利子輔等俱死之八月栁升兵至隘畱關具書請罷兵立陳氏後兵進累破柵直抵鎭夷關升意輕賊以輕騎百餘前進渡橋遇伏中標死從騎皆沒軍中洶洶是日銘以病死明日李慶亦以病死大兵爲賊所乘遂覆沒崔聚被擒不屈死之而晟兵遂忸沮不敢進十日事聞黎利上章進方物請立陳氏後詔遣禮部左侍郎李琦工部右侍郎羅汝敬爲正使右通政黃驥鴻臚卿徐永達爲副使賫詔撫諭之命王通等班師十二月王通不俟命與利盟率師及文武官吏家屬八萬六千六百四十人還三年閏四月至京文武廷臣劾奏通及馬瑛方政三司官布政弋謙等俱論死錮禁之籍其家五月李琦等還奏陳氏之當爲後者嵩於正月中病死支裔遂絕於是命利權其國事而交址失矣

正統六年定西伯蔣貴桂平蠻將軍印充總兵官兵部尙書王驥總督軍務率左副總兵李安右副總兵劉聚等合漢土兵十五萬討麓川宣慰思倫發初洪武間平雲南獨百夷酋長思倫發未服後爲其頭目刀幹孟所逐赴京陳訴命爲宣慰使居麓川分其餘地置孟養木邦孟定三府隸雲南路江等四長官司隸金齒永樂元年升孟養木邦爲宣慰後孟養宣慰刁木但與其鄰讎殺而死緬甸宣慰新獻加乘其敝取之新獻加復爲所殺麓川思倫發之次孫思任發代爲宣慰復乘緬甸敝取之遂侵孟定府及灣甸等州欲盡復祖故也累詔撫諭之不從遂用兵而黔國公晟兵往不利都督同知方政等戰死晟暴卒弟都督同知昻繼之復敗至是始大用師焉十月進兵破其上江寨其將刁放戛刁招漢等斬首虜五萬餘閏十二月至騰衝進兵累破其眾遂平麓川殺溺死者將十萬人思任發父子走孟養師旋封賞有差八年五月以思任發走緬甸索之不獲賊子思機發復據麓川爲寇復遣貴驥等率大兵五萬討之九年二月破麓川兵進至緬甸敗之獲賊妻孥家屬九千餘人捷聞詔班師升賞有差然叛賊終不能正法而西南騷然矣

正統八年正月命成國公朱勇恭順侯吳克忠太監僧保出喜峯口興安伯徐亨太監曹吉祥出界嶺口都督馬亮太監劉永誠出劉家口都督陳懷太監但住出古北口各將精兵萬騎約至黃河土河兩乂口會遼東各路兵馬剿烏梁海等三衛韃靼二月勇等各捕斬首級俘獲人畜器械升賞有差闕

正統十四年正月命寧陽侯陳懋爲總兵官保定伯梁珤平江伯陳豫爲左右副總兵都督範雄董興爲左右參將刑部尙書金濂提督軍務太監吉祥陳蕪爲監督大發兵討福建寇鄧茂七等先是茂七以沙縣押拒捕殺巡檢遂反聚眾至五十餘萬遂自稱閩王初以都督劉聚爲總兵陳榮副之陳詔劉徳新爲左右參將僉都禦史張楷監軍討之陳詔兵未至閩遇處州賊葉宗畱與戰敗死茂七勢益熾攻建寧掌府事左參政張瑛戰不利死之賊遂進延平與劉聚遇中流矢兄子伯孫代之十一月懋等進兵平之凡斬獲萬餘人

十四年三月都督徐恭爲總兵官討處州賊葉宗畱等宗畱者銀坑盜也以十二年反而徵閩者都督陳詔兵遇之敗歿明年張楷兵徵閩遏於宗畱復遣副總兵陳榮討之復敗歿乃遣恭以二千騎馳至處州會宗畱中流矢死其黨益熾恭與都指揮沈鱗耿定王晟出戰鱗等皆歿恭僅以身免會張楷兵至稍稍得敗之遂諭降其黨以敗故功不論

十四年十月命都督同知董興兵部侍郎孟鑑僉都禦史楊信民討廣東賊黃肖養先是肖養叛圍廣州殺都指揮王淸勢大震景泰元年三月興兵至廣時賊畏信民恩威稍稍降散四月興遇賊於大洲頭大戰破之殺溺萬餘人肖養中流矢被擒伏誅餘黨悉平

成化元年正月命都督同知趙輔爲徵夷將軍右都督和勇爲遊擊將軍左僉都禦史韓雍贊理軍務調兩京江西湖廣兵萬人及土兵十五萬人徵兩廣叛蠻二年輔雍破大藤峽賊寨三百二十四斬首三千二百七級生擒七百八十二人獲賊屬婦女二千七百一十八人攺大藤峽爲斷藤峽尋又攻破五村大帽山黃沙吳峒等寨斬首四千四百三十八級生擒二百餘人獲賊屬男婦二百七十餘人奪獲被擄男婦三千九百四十六人詔輔班師雍畱封爵升賞有差

成化元年十二月命撫寧伯朱永爲靖虜將軍都督同知喜信爲左參將都督僉事鮑政爲右參將工部尙書白圭提督軍務太監唐愼右少監林貴監軍統京營山東下班兵萬五千及川貴湖廣兵討荊襄反賊劉千斤等二年四月賊平擒千斤等二千五百七十餘人斬首二千五百五十餘級獲賊屬子女一萬一千六百餘人牛馬驢騾一萬一百八十有奇招撫脇從流民一萬八千五百三十餘人續斬賊首二百三十四人獲賊屬三百六十七人九月復破平之擒石和尙劉長子等六百餘人永等封爵升賞有差

成化四年七月命都察院右副都禦史項忠總督軍務都督劉玉充總兵官太監劉祥監軍率京營延綏寧夏等騎兵萬三千討石城叛寇滿四等先是滿四等以遺裔散處固原邊地家富饒爲參將劉淸指揮馮傑迫賄不能應淸遣滿四侄指揮璹捕之四等遂擁璹入石城以叛眾漸集五千餘人劉淸攻之不利陜西鎭撫遣都指揮邢端申澄討之復大敗事聞詔會寧夏延綏兵討之陜寧兵先進戰復大敗賊附者益眾至是始遣忠等尋益邊兵合五萬人忠初至敗其眾斬首數百而伏羌伯毛鋭中流矢死我師遂挫乃議築砦爲長圍五年二月滿璹降四之腹心楊虎力亦降乃使虎力誘四出戰徼擒之又三日城潰斬首數千級擒千人以二百人獻俘余悉斬之夷石城險其餘黨走慧箒山者至明年亦就擒忠等升賞有差

成化六年命都察院右都禦史項忠總督軍務督同湖廣總兵官右都督李震撫剿荊襄流民七年七月奏斬叛者千級俘其族屬老幼共二萬八千七百餘人諭遣復業者九十三萬八千餘人後疏又云一百五十餘萬人忠等升賞有差

十五年命太監汪直監督軍務撫寧侯朱永佩徵東將軍印徵遼東又特命右副都禦史陳鉞參贊軍務仍勅朝鮮國王李娎夾攻十月永等奏破焚四百五十餘寨斬首六百九十五級俘四百八十六人以大捷聞明年娎遣使奏捷直加祿永進封公升賞有差

十六年正月太監汪直監督軍務太子太保左都禦史王越提督軍務保國公朱永爲平戎將軍率京兵萬人赴延綏徵剿宣大寧夏固原甘肅諸鎭出精兵三萬應之三月王越奏與直襲之於威寧海子生擒男婦百七十一斬首四百三十七獲旗纛十二馬一千八十五駝三十一牛一百七十六羊五千一百盔甲弓箭皮襖之類一萬有奇以大捷聞直等加祿越封伯余升賞有差本年十二月太監汪直仍爲監督威寧伯王越爲提督太子太傅保國公朱永佩平戎將軍印爲總兵官往大同徵剿十七年二月破之於黑石崖生擒十人斬首一百十二級獲馬七百二十九疋器械六千二百餘件以大捷聞直越加祿永與世襲余升賞有差

弘治十四年七月命南京戶部尙書王軾兼左都禦史提督軍務帥湖廣雲南播州等處土兵三萬三千人討貴州賊米魯米魯者普安州土官隆暢出妾沾益州土官安民女也隆暢老以子禮代職米魯依禮居而與營長阿保通構禮與父暢隙暢逐保而毀其室保遂叛與禮借外兵焚暢別部廬舍殺其從人暢怒誅禮米魯遂與保發兵攻暢破百餘寨暢走之雲南鎭巡使之講和魯陽聽命而誘暢毒之遂益熾分其兵爲四寨保遂僭稱王總兵東寧伯焦俊巡撫都禦史發兵萬餘討之僇阿保及其子米魯亡走久之復熾官兵追捕之不利都指揮吳逺被執乃詔軾督太監楊友總兵官丰潤伯曹愷都禦史鉞討之軾未至而太監友貪功率兵先入其地米魯以萬眾刼營遂擄友而殺右布政使閭鈺按察使劉福都指揮李宗武等凡五將貴州大震軾至具以聞詔大發兵合十萬人討之十五年七月分八道以進累戰破之獲米魯及其黨福佑凡下寨千餘擒百九十人斬首四千八百餘級俘男婦千餘賜勑奬諭班師余升賞有差

正徳四年三月命太子少保刑部尙書左都禦史洪鍾總制湖廣鄖陽及陜西河南四川等處軍務並總理武昌等府賑濟事宜以湖廣等處荒旱多盜故也六年命鍾督同都禦史林俊等討四川大寇藍廷瑞廖麻子鄢本恕七年永順宣慰彭世麟誘獲廷瑞本恕加鍾太子太保俊右都禦史余升賞有差未幾廖麻子等復熾八月召鍾還右都禦史彭澤總制軍務右都督時源充總兵官代之八年四月擒廖麻子系諭老人復叛九年二月就擒賊平澤等升賞有差

正徳五年四月寧夏寘鐇反書聞詔禦用監太監張永總督軍務涇陽伯神英佩平胡將軍印充摠兵官總制陜西三邊右都禦史楊一淸提督軍務統京營兵二萬及各路兵討之戶部右侍郎陳震暫代一淸行事兼整理糧艸本月遊擊將軍仇鉞襲執寘鐇五月詔班師鉞封伯余升賞有差

六年二月起復左都禦史陳金總制江西浙江福建湖廣南直隸等處軍務鎭巡等官悉聽節制聽以便宜行事五月東鄕等處賊平破柵二百六十五俘七百五十餘人斬首萬一千六百七十三級八月姚源賊平斬首五千餘級又破華林賊斬首二千餘級金等升賞有差八年以餘賊猶熾命右副都禦史兪諫爲提督代金權任亦如之右都督劉暉充總兵官十一月大盜王重七等就擒金諫後先𨿽平賊有功而所縱狼兵殺掠人子女刼剽財物金時尢甚故人爲之謡曰王賊尙可官兵殺我

六年三月命太保惠安伯張偉充總兵官右都禦史馬中錫提督軍務統京營精騎二千及河南山東北直隸兵討流賊劉六劉七齊彥名等八月命兵部左侍郎陸完爲提督統宣府延綏兵合討之其月以中錫偉無功下獄完專督師太子太傅伏羌伯毛鋭爲總兵官太監谷大用監督陸誾監神鎗數戰有功賊眾楊虎趙鐩入河南者尢熾伏羌伯敗績七年三月命右副都禦史彭澤提督軍務咸寧伯仇鉞爲總兵官陸誾爲監督率邊兵討之閏五月河南賊平劉七等入湖廣詔都禦史澤伯鉞與完相去督軍撫鎭而下悉聽節制八月完平劉七等於狼山前後斬獲數萬人鉞進封侯大用誾皆封一兄伯爵完等升賞有差

十年北敵犯宣大近邊詔禦用監太監張永總督軍務太子太保都察院左都禦史彭澤提督軍務禦馬監太監張忠監督神鎗發京營騎卒二萬合宣大遼薊兵禦之仍賜永金關防鋼劍得便宜行事賞賜兵銀數十萬計不遇敵而還

十一年土魯畨陷哈宻虜其王及金印仍犯甘涼等處詔太子太保都察院左都禦史彭澤提督軍務總陜西三鎭兵討撫之以彩幣易印及王而還後以不得要領奪澤官

嘉靖三年大同兵叛殺都禦史張文錦詔戶部侍郎胡瓚都督魯綱督兵討之都督桂勇以計僇其叛者再亂再定瓚等無功而還十二年復叛殺總兵李瑾詔總制兵部左侍郎劉源淸都督郤永督兩鎭兵討之遇北兵救不利逮源淸下獄以左侍郎張瓚代之郎中詹濙等誘捕叛逆誅之瓚等賞賚有差

六年總督兩廣右都禦史姚鏌總鎭太監潘潤總兵撫寧侯朱麒等討破田州府獲叛守岑猛僇之以捷聞鏌進太子少保左都禦史潤等加祿賞賚有差田州土目盧蘇王受以七萬人挾猛子以叛討之不利事聞詔奪鏌等加職卽家起南京兵部尙書新建伯王守仁提督兩廣江西湖廣等處軍務督同姚鏌等合兵進討鏌尋放歸裏守仁至軍招諭蘇受請降杖之百赦不誅並赦猛子攺田州府爲田寧府設流官統之事聞賜守仁白金五十兩彩幣四表裏遣行人奬諭

十六年禮兵二部會廷臣議安南僞酋莫登庸僭逆十大罪當討詔會推素有才望大臣以爲總督等官起原任南京刑部右侍郎胡璉爲戶部左侍郎右副都禦史髙公韶爲右侍郎俱兼右僉都禦史總督糧餉璉雲貴公韶兩廣都督僉事等官江桓充左副總兵都指揮楊鼎田茂充左參將孫繼武充右參將樊泰蕭鼐湯慶陳偉充遊擊將軍各領兵徵討兵科給事中李鶴鳴禦史傅鳯翺往兩廣刑科給事中馬汝彰禦史胡時濟往雲貴各紀功起復右都禦史毛伯溫至京將命之大帥已暫俱停止十七年命寧夏鎭守總兵官咸寧侯仇鸞還京掛徵夷副將軍印充總兵官總督徵南諸軍工部尙書毛伯溫爲兵部尙書兼右都禦史參贊軍事尋以兵部復議用兵事宜不稱旨復暫停以恭上皇天上帝大號皇祖謚號升丁憂服滿禮部左侍郎黃綰爲本部尙書兼翰林院學士右春坊右諭徳張治爲翰林院學士賫詔及幣招諭安南仍令至承天行在面諭行事蓋欲寄以相機撫討也十八年登庸子方瀛遣使臣阮文泰等奉表欵鎭南關請降復命禮兵二部會議尋以綰它奏忤旨罷之仍命仇鸞伯溫南徵十九年鸞至廣東挾璽書責徵蠻將軍安逺侯栁珣戎服行屬將禮珣不聽鸞遂劾珣珣上書自列詔勒鸞歸以珣代之本年伯溫等至廣西徵集兩廣福建湖廣狼土官軍十五萬並檄雲南守臣及諸司俱會議分正兵爲三哨分奇兵爲二哨烏雷山等處水兵爲海哨及議雲南所集漢土兵於蓮花灘爲兩哨與黔國公沐朝輔安逺侯栁珣提督軍務侍郎蔡經巡撫都禦史汪文盛等部署已定馳檄安南吏民諭以朝廷興滅繼絕之義討罪止於莫登庸父子有能舉郡縣來降者卽以郡縣優之擒登庸父子降者賞白金二萬兩官以顯秩其登庸父子果能束身歸順亦待以不死伯溫等駐師近邊登庸聞之懼遣使詣軍乞降詞頗卑切伯溫等承制許之會登庸子方瀛已死乃於十一月三日畱其孫福海守關而自與從子文明大酋阮如桂等四十餘人入關銜組系頸詣所設闕庭徒跣蒲伏驛上降表復詣軍門再拜盡籍土地軍民職官悉聽處分欽州所奏被侵四峒境土願以內屬仍請奉正朔舊賜印章護守以候更定伯溫等乃諭之歸而上疏言狀下兵戶禮議上命降安南國爲都統司以莫登庸爲都統使秩從二品子孫世襲別給印信舊所僭擬制度削去攺正海陽山等十三路各置宣撫司設宣撫同知副使僉事各一員更襲黜陟俱付登庸四峒侵地還屬欽州廣西布政司歲給大統歷俾奉正朔三歲一貢乃加伯溫太子太保蔡經右都禦史珣太子太傅朝輔太子太保參政翁萬達等進一官輔臣夏言翟鑾以決策公郭勛禮部嚴嵩以與議及仇鸞汪文盛兵部張瓚等賞賚有差

二十九年八月北部諳達阿布該等犯塞入掠畿甸以咸寧侯仇鸞爲平北大將軍節制諸路主客兵馬文官三品以下武官總兵以下不用命者以軍法從事都禦史楊守謙升兵部左侍郎同提督內外諸軍討之尋以守謙不擊賊棄市大將軍鸞尾敵至白羊口迆東紅橋等處猝與敵遇潰走死傷千餘人詔賞鸞及諸將金幣各有差仍進鸞太保總督京營戎政三十年議開馬市諳達尋執叛人蕭芹等以獻加仇鸞兼太子太傅歲祿二百石蔭一子錦衣衛副千戶監馬市兵部侍郎史道轉尙書各賞金幣八月鸞帥京邊兵馬二萬七千分布白羊等口十一月總督都禦史何棟等獲姦細哈紮爾陳通事告於廟社仇鸞加太傅兼太子太師歲祿一百石蔭一子錦衣衛指揮僉事何棟升左侍郎蔭一子錦衣衛千戶總副等官升賞有差兵部尙書趙錦史道俱加太子少保各蔭一子錦衣百戶侍郎聶豹升俸有差輔臣嚴嵩子世蕃進工部右侍郎蔭一子錦衣衛千戶李本升禮部尙書直贊尙書徐階加少保孫承恩太子少保公朱希忠兼太子太師都督陸炳太子太保余賞賚有差三十一年北部犯威逺城等處鸞自請行邊詔不許三月鸞始出師至大同上言出鎭川堡行二百餘里伏兵起溝下前軍陣亡者二十人傷者二百十三人失馬二百匹凢斬首五級獲達馬三十匹詔賞鸞白金五十兩彩幣四表裏諸將戴綸等三十六人各白金十兩鸞尋還師八月敵聚大眾邊外謀犯喜峯口鸞當出師而病乃﹝闕﹞奪其大將制勅兩印章其夕病死數日通敵事發詔僇其屍分縣九邊妻子俱斬藉其家

三十三年五月以倭寇犯浙江南直隸等勢猖獗命參贊機務南京兵部尙書張經不妨原務兼都察院右都禦史總督南直隸浙江山東兩廣福建等處軍務一應兵馬錢糧悉聽便宜處分不用命者武官都指揮文臣五品以下許以軍法從事三十四年工部右侍郎趙文華條陳禦倭便宜首請遣大臣祭東海禮部覆上以問大學士嚴嵩右之遂命文華往祭告並督察軍機賊情文華至促瓦氏土兵出戰敗績尋以張經久無成績攺都察院右都禦史兼兵部右侍郎克期平賊不許怠誤

弇山堂別集卷六十九

●欽定四庫全書

弇山堂別集卷七十

﹝明﹞王世貞撰

○謚法考序

余嘗有謚法通紀三十卷列其凡而序之所以標先王制謚之本旨與歷代沿革輕重之變略備矣至明亦有紀而未甚詳於是徧考金匱國史之藏祕閣之籍參以家乘而後靡所不備凡有釋義者皆閣籍也每故事大臣卒禮部以謚請報兪矣則內閣以兩字者三請於上而自擇之是以具釋義也洪武之尙爲吳也諸功臣死事及有勞而夭者皆榮公侯之爵而傳之謚終髙帝世文臣弗得也武臣卽都督弗贈侯伯弗得也至建文而待制王褘得謚文節矣文臣之有謚自褘始也其謚小臣者亦自褘始永樂制嚴矣終太宗世文臣之得者僅姚恭靖廣孝胡文穆廣而恭靖之爵則公也文臣之有謚僅文穆一也洪熙初始大合故臣凡勞於國誼於靑宮三品而上易名者十餘人而後文臣之謚廣然宣英之代猶斤斤焉持其柄而弗輕子且夫魯王愛子也秦王次嫡子也髙帝命之曰荒曰湣而登之冊曰不敢以子故而廢天下公其於宗室諸子王尙有評也文臣之有榮﹝闕﹞也則瑕弗掩也文榮之以爵也文湣之以事也庶幾寓貶矣婦人之有謚也自后妃而外則死節也公主之有謚也自仁宗之悼愛女始也乳媼之有謚也自宣宗始也乳媼之夫之有謚也亦自宣宗始也方士之有謚也自世宗始也謚而四字淫矣而使方士得之則益淫矣當世宗之季吾又得二事焉夏文湣之持秉則同列皆中謚及身以罪死易世而後牽復所得者中下謚也繼而嚴氏之持秉則其子爲市焉非上所甚注懷者必賄而後得不賄不得也卽得之不腆不上謚也及身以罪竄削弗謚也夫謚者人主之春秋也尊則稱天以命之不尊則與天下共隲之而柰何爲大臣修怨賈利地也然則如之何其必略采唐宋故事遇大臣以謚請有兪旨則翰林之司篆者爲議而定二謚焉以授禮科科詳之復議而上之閣臣復衷而取上裁凡文臣二品而上及勛親臣公必謚侯伯之蒞軍府加保傅必謚謚兼美惡二品以下自卿佐以迨庶僚有徳行政術亦有謚謚則言官請之禮部裁之有美無惡可也自國初以至今日勛臣若傅友徳若徐輝祖之類文臣若章溢若唐鐸若胡儼若魏源之類武臣若劉玉馬永王效之類諫臣若楊瑄黃鞏王思楊爵之類儒林若吳與弼陳獻章胡居仁之類文苑若李夢陽何景明楊愼李攀龍之類追之以謚可也勛臣若李善長馮勝若廖永忠耿炳文若丘福之類文臣若陳循若徐有貞之類追之以謚謚而不盡蔽瑕可也又若於謙者易之以上謚可也萬安劉吉汪鋐張瓚者易之以下謚可也凡此數者皆所謂與天下共騭之操法於賞罰之外而毋使人得而議其後者也

謚法紀一

一字謚

徳鉉懿恆熙裕仁淳太髙成文昭宣章英睿景憲純孝敬武毅獻世肅穆莊

恭定端靖簡惠和安康順僖思懷湣殤悼哀隠戾厲荒榮

謚法紀二

二字謚

文正文貞文成文忠文端文定文簡文懿文肅文毅文憲文莊文裕文節文義文靖文穆文昭文恪文恭文襄文淸文修文康文敏文達文通文介文安文和文僖文榮文湣文思文隠

武寧武毅武敏武惠武襄武順武肅武靖武信武義武莊武壯武桓武湣武烈武勇武僖

忠文忠武忠定忠烈忠簡忠肅忠毅忠敬忠憲忠節忠顯忠靖忠襄忠敏忠安忠僖忠穆忠威忠順忠壯忠宣忠勇忠湣忠剛忠愨

孝勇

謚法紀三

二字謚

懿文懿莊懿安懿定懿簡

昭靖昭定昭僖昭安昭簡昭憲昭穆昭和昭毅昭裕昭順昭榮昭獻昭懿昭靜

宣武宣靖宣懿宣和宣穆宣惠宣僖宣思

憲穆憲懷

純靖

敬順

毅湣毅敏毅勇

敏肅敏毅敏靖

恭懿恭簡恭裕恭襄恭莊恭和恭穆恭僖恭肅恭安恭惠恭獻恭毅恭端恭懷恭恪恭敏恭榮恭康恭愼恭順恭湣恭介恭憲恭定恭靖

壯武壯勇壯毅壯敏壯靖壯湣壯節

順簡順靖順僖

哀衝哀簡

謚法紀四

二字謚

莊敬莊獻莊懿莊簡莊靖莊定莊憲莊敏莊毅莊肅莊穆莊安莊僖莊裕莊襄莊康莊和莊惠莊恪莊靜莊武莊湣莊順莊隠

貞襄貞肅貞懿貞靜貞烈貞節貞惠貞順

襄毅襄簡襄靖襄敏襄惠襄烈襄武襄恪襄榮襄湣襄悼

勇襄

定襄定恭定肅

介肅

成穆

淸簡淸惠淸湣

節湣

湣烈

康懿康肅康敬康簡康靖康端康定康憲康裕康僖康惠康穆康和康恪康順康毅康敏康獻康悼康隠

謚法紀五

二字謚

溫懿溫憲溫肅溫靖溫定溫簡溫穆溫僖溫和溫惠溫靜溫隠

僖靖僖裕僖安僖康僖敏僖簡僖武僖穆僖順僖湣僖恪

安懿安簡安憲安肅安靖安和安莊安裕安定安恭安僖安穆安惠安恪安順

惠懿惠簡惠恭惠莊惠靖惠榮惠安惠襄惠穆惠和

景成景惠

榮懿榮昭榮壯榮隠榮莊榮靖榮肅榮毅榮端榮憲榮簡榮康榮襄榮恭榮定榮恪榮惠榮湣榮安榮和榮穆榮僖榮懷榮順榮悼榮繆榮虛榮戾榮願榮思榮淑榮善

懷獻懷懿懷莊懷康懷靖懷安懷簡懷僖懷順懷和懷穆懷悼懷隠懷榮

謚法紀六

二字謚

肅敏肅安肅湣肅簡肅僖肅貞

簡肅簡襄簡懿簡定簡靖

靖懿靖莊靖恭靖肅靖簡靖僖靖惠靖和靖安靖康靖襄靖順靖節

和靖和僖和惠

崇武崇善崇敬

勤敬

桓襄桓義

剛毅剛勇

威武威毅威襄威靖威勇

思裕

端憲端靖端肅端簡端懿端穆端和端毅端定端僖端裕端惠端敏端康端恪端莊端襄端勤端順端湣端榮端隠

悼恭悼懿悼莊悼簡悼定悼靖悼康悼安悼平悼懷悼惠悼和悼僖悼昭悼順悼隠悼戾

隠懷

四字謚

恭仁康定恭和榮順恭順榮穆恭莊端惠恭和安靖恭恪莊僖恭淑安僖端靖恭惠端靖安和莊靖安榮莊僖端肅昭肅靖惠昭惠恭懿昭肅靖端忠敬昭順惠穆昭敬康惠莊肅康穆懿恭貞順懿恭靖莊安穆安和榮靖文康榮靖榮康惠肅

六字謚

恭肅端順榮靖端和恭順溫僖榮安惠順端僖

謚例議

親王謚例用一字郡王二字其文武大臣亦用二字與否取自上裁若官品未髙而侍從有勞或以死勤事特恩賜謚者不拘常例洪武初議謚俱本部奉旨施行二十五年令本部行翰林院擬奏請旨弘治四年令今後有乞恩贈謚者本部斟酌可否務合公論不許一槪比例濫請

十五年奏準凡親王薨逝行巡撫巡按等官核勘郡王病故行本府親王及承奉長史等官核勘善惡得實明白結報具奏定謚

又奏準文武大臣有請謚者本部照例上請得旨行吏兵二部備查實迹本部定爲上中下三等以行業俱優者爲上行實頗可者爲中行實無取者爲下開送翰林院擬謚請旨

一字謚

徳

徳祖

右廟號髙皇帝四世祖唐有徳宗謚法執義揚善曰徳

玄

玄皇帝

右卽徳祖帝號唐有玄宗謚法有其文而無其義

懿

懿祖

右廟號髙皇帝三世祖謚法溫柔賢善曰懿

﹝親王﹞周王子埅﹝成化﹞申王佑楷﹝弘治﹞鄭王佑檡代王俊杕徳王佑榕﹝俱嘉靖﹞

右俱柔克有光

恆

恆皇帝

右卽懿祖帝號謚法有其文而無其義

熙

熙祖

右廟號髙皇帝祖謚法有其文而無其義

裕

裕皇帝

右卽熙祖帝號謚法彊學好問曰裕

仁

仁祖右廟號髙皇帝父謚法有其文而無其義

仁宗

廟號也文皇帝子謚法同上

淳皇帝

卽仁祖帝號謚法有其文而無其義

太

太祖

廟號也周公謚法不載後有之有其文而無其義

太宗

廟號也太祖子謚法同上

髙

髙皇帝

卽太祖帝號也謚法有其文而無其義

成

卽文皇帝再定廟號也謚法安民立政又禮樂明具曰成

﹝親王﹞唐王彌鍗蜀王讓栩﹝俱嘉靖﹞

右安民立政

文

文皇帝

卽成祖帝號謚法經天緯地曰文

昭

昭皇帝

卽仁宗帝號謚法昭徳有勞曰昭

﹝親王﹞楚王楨﹝永樂﹞秦王秉欆﹝弘治﹞蜀王賓瀚﹝正徳﹞韓王旭櫏代王充耀﹝俱嘉靖﹞追封肅世子縉烱爲肅王﹝嘉靖﹞追封益世子載增爲益王﹝萬曆﹞

右俱容儀恭美

宣

宣宗

廟號也仁宗子謚法聖善周文曰宣

﹝親王﹞秦王懷埢﹝隆慶﹞

誠意外見

章

章皇帝

卽宣宗帝號用增定謚法法度大明又敬愼髙明曰章

英

英宗

廟號也宣宗子謚法有其文而無其義

睿

睿皇帝

卽英宗帝號謚法有其文而無其義

睿宗

廟號也憲宗子嘉靖中追上

景

景皇帝

帝謚也宣宗次子謚法耆意大圖布義行剛曰景

憲

憲宗

廟號也英宗子謚法博聞多能又賞善罰惡曰憲

﹝親王﹞韓王松﹝永樂﹞晉王美圭楚王季堄﹝俱正統﹞荊王瞻堈﹝景泰﹞唐王瓊炟襄王瞻墡﹝俱成化﹞瀋王胤栘淮王厚燽﹝俱嘉靖﹞

右俱行善可紀

周王有燉﹝正統﹞

右博聞多能

純

純皇帝

謚法有其文而無其義

孝

孝宗

廟號也憲宗子謚法五宗安之曰孝

敬

敬皇帝

卽孝宗帝號謚法合善典法曰敬

﹝親王﹞伊王吁淳唐王宇溫﹝俱嘉靖﹞晉王愼鏡﹝萬曆﹞

右俱夙興恭事

武

武宗

廟號也孝宗子謚法克定禍亂又威彊敵徳又保大定功曰武

毅

毅皇帝

卽武宗帝號謚法致果殺敵又彊而能斷曰毅

獻

獻皇帝

卽睿宗帝號謚法智質有聖又聰明睿智曰獻

﹝親王﹞湘王栢﹝洪武末年文廟攺謚﹞蜀王椿﹝永樂﹞追封蘄王瞻垠﹝永樂末仁廟初﹞寜王權﹝正統﹞興王﹝卽睿宗正徳﹞

右俱聰明睿智

世

世宗

廟號也睿宗子古有世廟漢取以次太與髙周公謚法不載後有之

肅

肅皇帝

卽世宗帝號謚法剛徳克就執心決斷又正己攝下曰肅

﹝親王﹞遼王貴■﹝火受﹞﹝成化﹞

右正己攝下

穆

穆宗

廟號也世宗子謚法布徳執義曰穆

﹝親王﹞忻王見治﹝成化﹞

右中情見貌

莊

莊皇帝

卽穆宗帝號謚法履正志和曰莊

﹝親王﹞肅王楧﹝永樂﹞楚王孟烷梁王瞻垍﹝俱正統﹞岷王楩﹝景泰﹞唐王芝址﹝成化末孝廟初﹞慶王邃塀晉王鍾鉉﹝俱弘治﹞徽王見沛﹝弘治末武廟初﹞瀋王幼■﹝土學﹞徳王見潾趙王佑棌益王厚煜﹝俱正徳﹞魯王陽鑄進封秦和僖王誠澯爲秦王遼王致格榮王佑樞周王朝堈追封荊王載墭崇王載境淮王佑楑伊王訐淵﹝俱嘉靖﹞襄王厚■﹝頻﹐火代少﹞吉王翊鎭﹝俱隆慶﹞衡王厚燆﹝萬曆﹞

右俱履正志和

恭

﹝親王﹞晉王棡﹝洪武﹞衛王瞻埏韓王衝■﹝火或﹞﹝俱正統﹞岷王徽煣﹝天順﹞慶王寘■﹝釒叔﹞﹝弘治﹞遼王寵涭追封恭靖唐王彌鉗爲唐王瀋王詮鉦肅王貢錝周王睦■﹝木審﹞衡王佑楎追封襄王見淓徽王厚爝崇王厚耀追封秦王誠潤景王載圳追封趙王載培﹝俱嘉靖﹞荊王翊巨楚王英■﹝火僉﹞﹝俱隆慶﹞代王廷埼﹝萬曆﹞

右俱敬順事上

定

﹝親王﹞唐王桱﹝永樂﹞周王橚﹝洪熙﹞蜀王友垓﹝天順﹞襄王祁鏞﹝弘治﹞伊王諟鋝﹝正徳﹞淮王佑棨追封東垣王見■﹝氵貢﹞吉王厚焨秦王惟焯肅王弼桄韓王融燧壽王佑榰﹝俱嘉靖﹞

右俱純行不爽

晉王濟熺﹝宣徳﹞慶王臺浤﹝嘉靖﹞

右俱追補前過

端

﹝親王﹞追封淮王見澱晉王知烊楚王榮■﹝氵戒﹞益王佑檳魯王觀■﹝火定﹞荊王厚烇追封秦王惟■﹝火亷﹞吉王載均﹝俱嘉靖﹞

右俱守禮執義

靖

﹝親王﹞

唐王瓊烴蜀王友堉﹝俱宣徳﹞越王瞻墉淮王瞻墺﹝俱正統﹞韓王範■﹝土卬﹞周王子垕﹝俱景泰﹞荊王祁鎬﹝天順﹞鄭王瞻埈魯王肇輝﹝俱成化﹞趙王見灂﹝弘治﹞雍王佑橒崇王佑樒﹝俱正徳﹞追封肅安和世子眞淤爲肅王﹝嘉靖﹞

右俱恭已鮮言

郢王棟﹝永樂﹞慶王■﹝木旃﹞﹝正統﹞遼王豪墭﹝成化﹞寧王奠培追封晉王奇源﹝俱弘治﹞楚王均鈋﹝正徳﹞追封恭和王勛■﹝氵壯﹞爲瀋王岷王彥汰﹝俱嘉靖﹞追封榮康王佑楬爲襄王﹝嘉靖﹞

右俱寛樂令終

簡

﹝親王﹞遼王植﹝永樂末年﹞代王桂﹝正統﹞伊王顒炔﹝天順﹞肅王祿埤﹝成化﹞鄭王祁鍈秦王誠泳岷王膺鉟﹝俱弘治﹞

右俱平易不訾

趙王髙燧﹝宣徳﹞周王有爝﹝景泰﹞襄王見淑﹝弘治﹞崇王見澤﹝弘治末武廟初﹞徽王佑臺吉王見浚涇王佑橓﹝俱嘉靖﹞

右俱一徳不懈

瀋王模﹝宣徳﹞

右正直無邪

惠

﹝親王﹞安王楹﹝永樂﹞追封寧王盤烒趙王瞻塙﹝俱景泰﹞韓王徵釙魯王泰堪秦王公錫﹝俱成化﹞代王成煉蜀王申鑿遼王恩鑙周王同■﹝釒麤﹞岐王佑棆﹝俱弘治﹞追封瀋恭裕王勛潪爲瀋王追封襄王佑楬﹝俱嘉靖﹞慶王鼒枋﹝萬曆﹞

右俱柔質慈民

和

﹝親王﹞蜀王悅■﹝火邵﹞﹝天順﹞荊王佑橺﹝弘治﹞

右俱不剛不柔

安

﹝親王﹞追封伊王勉堡﹝成化﹞追封淮王見濂﹝正徳﹞追封瀋府榮懿王詮鉌爲瀋王追封晉恭裕王表槏爲晉王追封秦臨潼惠簡王公銘爲秦王趙世孫翊錙追封趙王汝王佑梈﹝俱嘉靖﹞追封韓悼恭世子謨■﹝土典﹞爲韓王﹝隆慶﹞

右俱和好不爭

康

﹝親王﹞秦王志■﹝土絜﹞﹝景泰﹞瀋王佶焞楚王季埱肅王瞻熖﹝俱天順﹞慶王秩煃﹝成化﹞寧王覲鈞韓王偕灊淮王祁銓﹝俱弘治﹞鄭王佑枔﹝正徳﹞追封晉端和王知■﹝火節﹞爲晉王追封周悼康世子勤熄爲周王襄王佑櫍岷王譽榮趙王厚煜蜀王承鑰﹝俱嘉靖﹞

右俱溫柔好樂

順

﹝親王﹞岷王音垽﹝成化﹞唐王宙栐追封秦王秉柎﹝俱嘉靖﹞

右俱和比於理

僖

﹝親王﹞秦王志堩﹝永樂﹞蜀王友塤﹝宣徳﹞追封鄭王見滋﹝弘治﹞

右俱小心畏忌

思

﹝親王﹞追封代王聰■﹝氵禾﹞﹝弘治﹞追封均王載■﹝土夙﹞﹝嘉靖﹞

右俱追悔前過

懷

﹝親王﹞追封虞王雄英﹝洪武﹞滕王瞻塏﹝洪熙﹞秦王志均﹝宣徳﹞韓王範圯﹝正統﹞蜀王申鈘秀王見澍慶王邃■﹝土雝﹞﹝俱成化﹞追封晉王表■﹝木榮﹞襄王佑材﹝俱弘治﹞追封瀋王胤榿追封懷簡世子當漎爲魯王戚王載■﹝戞斗﹞上土下﹞追封榮懷穆世子厚勲爲榮王追封徳府懷順世子厚燉爲徳王追封肅王紳堵追封嶽王厚熙﹝俱嘉靖﹞

右俱慈仁短折

湣

﹝親王﹞秦王樉﹝洪武﹞

右使民悲傷

楚王顯榕﹝嘉靖﹞

右在國逢難

殤

﹝親王﹞潁王載■﹝鹵上土下﹞﹝嘉靖﹞謚法有其文而無其義

悼﹝親王﹞許王見淳﹝景泰﹞趙王祁鎡﹝天順﹞韓王偕流伊王諟釩﹝俱成化﹞追封蔚王厚煒﹝弘治﹞追封吉王佑枎﹝嘉靖﹞追封周王安■﹝氵橫﹞追封魯王健杙靖王翊鈴﹝俱嘉靖﹞

右俱中年早夭

哀

﹝親王﹞薊王載■﹝土匱﹞﹝嘉靖﹞邠王常漵﹝萬曆﹞

右蚤孤短折

隠

﹝親王﹞秦王尙炳﹝永樂﹞代王仕壥﹝天順﹞

右俱違拂不成

戾

﹝親王﹞湘王栢﹝建文初謚永樂攺獻﹞郕王﹝後攺謚景皇帝﹞追封代王遜煓﹝正統﹞

右俱知過不攺

厲

﹝親王﹞伊王■﹝木彜﹞﹝永樂﹞

右殺戮不辜

荒

﹝親王﹞魯王檀﹝洪武﹞

右好樂怠政

榮

﹝皇妃﹞世廟貞妃馬氏﹝嘉靖﹞

右寵祿光大

弇山堂別集卷七十

●欽定四庫全書

弇山堂別集卷七十一

﹝明﹞王世貞撰

○謚法二

二字謚

文正

﹝文臣﹞少師太子太師吏部尙書華蓋殿大學士贈太師李東陽﹝正徳﹞少傅太子太傅戶部尙書謹身殿大學士贈大傅謝遷﹝嘉靖﹞

右俱勤學好問內外賓服

文貞

﹝文臣﹞少師兵部尙書華蓋殿大學士贈太師楊士奇﹝正統﹞

右勤學好問淸白守節

﹝文臣﹞少師太子太師吏部尙書建極殿大學士贈太師徐階﹝萬曆﹞

右道徳博聞大慮克就

文成

﹝文臣﹞禦史中丞弘文館學士太史令誠意伯贈太師劉基﹝正徳追贈﹞

右修治班制安民立政

新建伯兼南京兵部尙書都察院左都禦史贈新建侯王守仁﹝隆慶﹞

右勤學好問安民立政

文忠

﹝文臣﹞吏部左侍郎兼翰林院學士加贈太傅曹鼐﹝天順攺謚﹞少師太子太師吏部尙書華蓋殿大學士贈太師張孚敬﹝嘉靖﹞少師太子太師吏部尙書華蓋殿大學士贈太保楊廷和﹝隆慶﹞太師太子太師吏部尙書中極殿大學士贈上柱國張居正﹝萬曆﹞後奪

右勤學好問危身奉上

文端

﹝文臣﹞少傅太子太師吏部尙書贈太保王直﹝天順﹞太子太保禮部尙書贈太保周經﹝正徳﹞

右俱敏而好學守禮執義

太子少保南京吏部尙書贈太子太保吳一鵬﹝嘉靖﹞太子少保禮部尙書文淵閣大學士贈太子太保髙儀少保太子太保禮部尙書翰林院學士贈太保吳山﹝俱萬曆﹞

右俱勤學好問守禮執義

文定

﹝文臣﹞少保禮部尙書武英殿大學士贈太師楊溥﹝正統﹞禮部尙書兼翰林院學士贈太子太保吳寛﹝弘治﹞南京禮部左侍郎贈禮部尙書王瓚太子賓客南京兵部尙書贈太子太保張邦奇南京國子監祭酒贈禮部左侍郎陳敬宗﹝俱嘉靖﹞南京都察院右都禦史贈太子少保何瑭少傅太子太傅戶部尙書謹身殿大學士贈少師蔣冕吏部右侍郎贈禮部尙書王道﹝俱隆慶﹞少師太子太師吏部尙書中極殿大學士李春芳﹝萬曆﹞

右俱勤學好問純行不爽

文簡

﹝文臣﹞北京行部左侍郎贈少傅馬京﹝洪熙﹞

右敏而好學正直無邪

禮部左侍郎贈太子少師儀智﹝洪熙﹞少保戶部尙書武英殿大學士贈太保黃淮﹝正統﹞

右俱忠信接禮正直無邪

禮部尙書兼翰林院學士贈太子太保李遜學﹝正徳﹞禮部尙書兼翰林院學士贈太子太保劉春﹝正徳﹞太子太傅禮部尙書贈少保毛澄南京太常寺卿贈禮部右侍郎穆孔暉禮部右侍郎兼翰林院侍講學士贈尙書馬汝驥太子太保禮部尙書東閣大學士贈少保張璧少保太子太保吏部尙書謹身殿大學士贈太保毛紀少傅太子太傅吏部尙書文淵閣大學士贈少師許贊掌詹事府事太子少保禮部尙書翰林院學士贈太子太保孫承恩﹝俱嘉靖﹞南京禮部右侍郎贈尙書呂柟南京兵部尙書贈太子少保湛若水﹝俱隆慶﹞少傅太子太傅吏部尙書建極殿大學士贈太保呂調陽﹝萬曆﹞

右俱勤學好問一徳不懈

南京工部左侍郎贈禮部尙書何孟春吏部左侍郎兼翰林院學士贈禮部尙書董玘﹝俱隆慶﹞

右俱勤學好問正直無邪

文懿

﹝文臣﹞翰林院學士贈禮部左侍郎呂原﹝天順﹞吏部右侍郎兼詹事府府丞贈禮部尙書楊守陳﹝弘治﹞吏部右侍郎兼翰林院侍讀學士贈禮部尙書諸大綬﹝萬曆﹞

右俱敏而好學柔克有光

南京工部尙書贈太子少保劉宣﹝正徳追謚﹞南京禮部尙書贈太子少保章■﹝樊﹐心代大﹞南京吏部左侍郎儲巏少傅太子少傅禮部尙書謹身殿大學士翟鑾﹝俱嘉靖﹞禮部左侍郎兼翰林院學士贈尙書瞿景淳﹝隆慶﹞吏部右侍郎兼翰林院侍讀學士贈禮部尙書諸大綬﹝萬曆﹞

右俱勤學好問柔克有光

文肅

﹝文臣﹞左春坊左贊善贈太子少保徐善述﹝洪熙﹞

右忠信接禮執心決斷

禮部右侍郎錢習禮﹝天順﹞南京吏部尙書贈太子太保王■﹝亻與﹞﹝弘治﹞

右俱敏而好學正已攝下

禮部右侍郎掌國子監祭酒事贈禮部尙書謝鐸﹝正徳﹞南京吏部右侍郎贈禮部尙書羅玘﹝嘉靖追謚﹞

右俱勤學好問執心決斷

刑部尙書贈太子少傅何喬新南京禮部尙書贈太子少保吳儼﹝俱正徳﹞少傅太子太傅吏部尙書武英殿大學士贈太保劉忠興化知府贈太常寺卿嶽正﹝嘉靖﹞南京禮部右侍郎贈尙書劉瑞﹝隆慶﹞太子太保禮部尙書文淵閣大學士贈少保趙貞吉﹝萬曆﹞

右俱勤學好問正已攝下

文毅

﹝文臣﹞國子監祭酒李時勉﹝景泰初謚﹞

右勤學好問果而能斷

少保吏部尙書謹身殿大學士贈太傅商輅﹝成化﹞太子少保吏部尙書贈少保倪嶽﹝弘治﹞禮部尙書贈太子少保傅珪翰林院修撰贈左春坊左諭徳羅倫南京工部右侍郎贈禮部尙書黃孔昭﹝俱嘉靖﹞太子太保禮部尙書文淵閣大學士贈少保張治﹝隆慶攺謚﹞少師太子太師吏部尙書中極殿大學士贈太師張四維﹝萬曆﹞

右俱敏而好學果而能斷

文憲

﹝文臣﹞少保吏部尙書文淵閣大學士贈太師彭時﹝成化﹞

右勤學好問行善可紀

翰林院學士承旨宋濂﹝正徳追謚﹞

右敏而好學行善可紀

少師太子太師吏部尙書華蓋殿大學士贈太保費宏﹝嘉靖﹞

右勤學好問博聞多能

文莊

﹝文臣﹞吏部左侍郎葉盛﹝成化﹞少保太子太保戶部尙書武英殿大學士贈太傅丘浚﹝弘治﹞工部尙書贈太子少保謝一夔南京戶部尙書贈太子少保王鴻儒﹝俱正徳﹞南京禮部尙書贈太子少保邵寶吏部尙書贈太子太保羅欽順禮部尙書兼翰林院學士贈太子少保歐陽徳﹝俱嘉靖﹞禮部尙書贈太子少保汪俊南京國子監祭酒贈禮部左侍郎鄒守益﹝俱隆慶﹞太子太保禮部尙書文淵閣大學士贈少保馬自彊﹝萬曆﹞

右俱勤學好問履正志和

文裕

﹝文臣﹞太子少保禮部尙書兼翰林院學士贈太子太保白鉞﹝正徳﹞詹事府少詹事兼翰林院學士贈禮部右侍郎陸深﹝嘉靖﹞詹事府少詹事兼翰林院侍讀學士贈禮部左侍郎黃佐﹝闕﹞

右俱忠信接禮彊學好問

文節

﹝文臣﹞翰林院待制贈學士王禕﹝建文初謚﹞翰林院修撰贈左春坊左諭徳舒芬﹝萬曆﹞

右道徳博聞謹身制度

文義

﹝文臣﹞少保太子太傅工部尙書謹身殿大學士兼東閣大學士贈太保髙谷﹝成化﹞

右勤學好問制事合宜

文靖

﹝文臣﹞左春坊左贊善贈太子賓客王汝玉﹝洪熙﹞

右敏而好學恭已鮮言

太子少保戶部尙書武英殿大學士贈少保金幼孜﹝宣徳﹞太子太保吏部尙書武英殿大學士贈少保嚴訥﹝萬曆﹞

右俱敏而好學寛樂令終

南京吏部尙書魏驥﹝成化﹞

右慈惠愛民寛樂令終

少師太子太師吏部尙書華蓋殿大學士贈太師徐溥﹝弘治﹞少師太子太師吏部尙書華蓋殿大學士贈太師劉健少保太子太保禮部尙書武英殿大學士贈太保賈詠﹝俱嘉靖﹞

右俱勤學好問寛樂令終

文穆

﹝文臣﹞文淵閣大學士兼左春坊大學士贈禮部尙書加贈少師胡廣﹝永樂﹞

右敏而好學布徳執義

少師太子太師吏部尙書華蓋殿大學士贈太師劉吉﹝弘治﹞

右勤學好問布徳執義

禮部尙書贈太子太保傅瀚﹝弘治﹞

右敏而好學中情見貌

文昭

﹝文臣﹞南京兵部尙書蕭維禎﹝成化﹞

右敏而好學容儀恭美

南京禮部尙書贈太子少保江瀾﹝嘉靖﹞

右勤學好問容儀恭美

文恪

﹝文臣﹞南京都察院左副都禦史吳訥﹝弘治﹞少傅太子太傅戶部尙書武英殿大學士贈太傅王鏊掌詹事府詹事禮部尙書兼翰林院學士贈太子太保溫仁和﹝俱嘉靖﹞

右俱敏而好學溫恭朝夕

太子太保吏部尙書贈太保耿裕﹝弘治﹞文淵閣大學士朱善﹝正徳﹞國子監祭酒宋訥﹝正徳追謚﹞南京國子監祭酒贈禮部右侍郎魯鐸南京禮部尙書贈太子少保孫升南京禮部尙書贈太子少保楊廉﹝俱嘉靖﹞吏部左侍郎兼翰林院侍讀學士贈禮部尙書丁士美掌詹事府吏部左侍郎兼侍讀學士贈禮部尙書周子義﹝俱萬曆﹞

右俱勤學好問溫恭朝夕

文恭

﹝文臣﹞詹事府少詹事贈禮部左侍郎劉鉉﹝成化﹞

右勤學好問敬順事上

左春坊左贊善贈光祿寺少卿羅洪先南京工部右侍郎贈禮部尙書程文徳﹝俱隆慶﹞禮部尙書贈太子少保萬士和﹝萬曆﹞

右俱敏而好學不懈爲徳

文襄

﹝文臣﹞吏部左侍郎兼翰林院學士贈少傅吏部尙書文淵閣大學士曹鼐﹝景泰初謚﹞工部尙書周忱﹝景泰﹞少保太子太保禮部尙書武英殿大學士贈太傅席書少保太子太保吏部尙書武英殿大學士贈太保方獻夫太子太保吏部尙書贈少保唐龍﹝俱嘉靖﹞

右俱勤學好問因事有功

少保太子太傅吏部尙書武英殿大學士贈太傅桂蕚少師太子太師吏部尙書華蓋殿大學士贈太保楊一淸﹝俱嘉靖﹞

右俱敏而好學因事有功

文淸

﹝文臣﹞禮部左侍郎兼翰林院學士贈本部尙書薛瑄﹝成化初﹞

右敏而好學避逺不義

文修

﹝文臣﹞南京吏部右侍郎贈南京禮部尙書林文俊﹝嘉靖﹞

右忠信接禮好學近智

文康

﹝文臣﹞兵部尙書兼翰林院學士贈少傅苖衷﹝景泰﹞

右敏而好學溫良好樂

﹝文臣﹞少師太子太師吏部尙書華蓋殿大學士贈太師萬安﹝弘治﹞少師太子太師吏部尙書華蓋殿大學士贈太師梁儲少傅太子太師吏部尙書華蓋殿大學士贈太傅李時少保太子太傅禮部尙書武英殿大學士贈太保顧鼎臣﹝俱嘉靖﹞

右俱勤學好問溫良好樂

文敏

﹝文臣﹞詹事府少詹事贈太子少保鄒濟﹝洪熙﹞少師工部尙書謹身殿大學士贈太師楊榮﹝正統﹞太子少保吏部尙書贈少保姚夔﹝成化﹞

右俱施而中禮應事有功

太子少保禮部尙書掌詹事府事翰林院學士贈太子太保霍韜南京禮部右侍郎贈禮部尙書崔銑戶部尙書兼翰林院學士贈太子太保李廷相吏部左侍郎贈禮部尙書徐縉﹝俱嘉靖﹞少傅太子太傅戶部尙書建極殿大學士贈太保余有丁﹝萬曆﹞

右俱勤學好問應事有功

文達

﹝文臣﹞少保吏部尙書華蓋殿大學士贈太師李賢﹝成化﹞

右勤學好問疏中通理

文通

﹝文臣﹞太子少師禮部左侍郎兼翰林院學士贈太子太師禮部尙書王一寧﹝景泰﹞南京吏部尙書贈太子少保錢溥大理寺少卿李奎﹝俱弘治﹞少保太子太保禮部尙書兼翰林院學士贈光祿大夫費宷少保太子太保禮部尙書武英殿大學士贈太保殷士儋﹝俱嘉靖﹞

右俱勤學好問物至能應

文介

﹝文臣﹞太常寺少卿兼翰林院侍講學士贈禮部左侍郎劉儼﹝天順﹞

右敏而好學執一不遷

文安

﹝文臣﹞南京禮部尙書王英﹝景泰﹞禮部左侍郎兼翰林院學士贈禮部尙書劉定之﹝成化﹞太子少保禮部尙書周洪謨﹝弘治﹞南京兵部尙書贈太子太保林瀚﹝正徳﹞禮部尙書贈太子太保李傑﹝嘉靖﹞

右俱勤學好問好和不爭

禮部尙書贈太子少師鄭賜﹝洪熙﹞南京兵部尙書贈太子太保劉龍﹝嘉靖﹞少傅大學士贈太傅呂本﹝闕﹞

右俱敏而好學好和不爭

文和

﹝文臣﹞太子太保戶部尙書謹身殿大學士贈太保劉珝﹝弘治﹞

右勤學好問柔克有光

太子少保兵部尙書兼翰林院學士贈少保尹直﹝正徳﹞

右勤學好問不剛不柔

文僖

﹝文臣﹞翰林院侍讀學士贈學士張益﹝天順﹞南京禮部尙書贈太子少保黎淳﹝弘治﹞南京吏部尙書贈太子少保黃珣南京禮部尙書贈太子少保顧淸﹝俱嘉靖﹞南京禮部左侍郎贈尙書陳升﹝隆慶﹞吏部右侍郎兼翰林院侍讀學士贈禮部尙書陶大臨﹝萬曆﹞

右俱勤學好問小心畏忌

南京禮部尙書贈太子少保倪謙﹝成化﹞南京工部尙書贈太子少保﹝董越﹞

右俱勤學好問小心恭愼

太子太保戶部尙書武英殿大學士贈太傅靳貴﹝正徳﹞太子太保禮部尙書贈太子太傅張升﹝嘉靖﹞

右俱敏而好學小心畏忌

文榮

﹝文臣﹞少傅太子太傅戶部尙書建極殿大學士贈少師袁煒﹝嘉靖﹞

右勤學好問寵祿光大

文湣

﹝文臣﹞少師太子太師吏部尙書華蓋殿大學士夏言隆慶﹝追謚﹞

右勤學好問在國逢難

文思

﹝文臣﹞太子少保禮部尙書兼翰林院學士贈太子少傅彭華﹝弘治﹞

右敏而好學謀慮不僭

文隠

﹝文臣﹞少保太子太保吏部尙書武英殿大學士石珤﹝嘉靖初謚﹞

右敏而好學違拂不成

太子太保文淵閣大學士贈少保張治﹝嘉靖初謚隆慶攺文毅﹞

右勤學好問懷情不盡

武寧

﹝武臣﹞太傅徵北大將軍魏國公中山王徐達﹝洪武﹞

右折衝禦侮曰武寧有其文而無其義

武毅

﹝武臣﹞宣徳侯贈沂國公金朝興﹝洪武﹞右都督贈營山伯髙成﹝宣徳﹞永順伯贈侯薛綬﹝天順﹞右都督贈大同伯陶瑾﹝成化﹞太師兼太子太師保國公贈宣平王朱永﹝弘治﹞

右俱折衝禦侮致果殺敵

鎭逺侯贈夏國公顧成武城侯贈漳國公王聰﹝俱永樂﹞

右俱折衝禦侮彊而能斷

武敏

﹝武臣﹞懷寧侯贈淶國公孫鏜靖安伯贈侯和勇﹝俱成化﹞都督同知贈左都督安國﹝正徳﹞

右俱折衝禦侮應事有功

武惠

﹝武臣﹞太保兼少傅左都督贈忠誠伯陸炳﹝嘉靖﹞

右折衝禦侮施勤無私

武襄

﹝武臣﹞行中書省參知政事贈安逺侯蔡僊﹝洪武﹞定邊伯沐昻﹝正統﹞太子太傅丰城侯贈太傅李旻﹝嘉靖﹞

右俱折衝禦侮因事有功

都督同知贈平陰伯朱崇﹝永樂﹞

右克定禍亂甲冑有勞鎭朔大將軍昌平侯贈潁國公楊洪﹝景泰﹞興安侯徐亨﹝天順﹞撫寧伯贈侯朱謙﹝成化﹞宣平王朱永﹝弘治初謚﹞咸寧侯仇鉞右都督王效都督同知劉文少保兼太子太傅安逺侯贈太保栁珣太保太子太傅平江伯贈太傅陳圭﹝俱嘉靖﹞徵西前將軍太保兼太子太傅左都督贈太傅周尙文﹝隆慶﹞

右俱折衝禦侮甲冑有勞

武順

﹝武臣﹞衛國公贈寧河王鄧愈﹝洪武﹞

右折衝禦侮和比於理

武肅

﹝武臣﹞虎賁衛指揮使贈榮陽伯潘毅都督僉事贈汝陰侯髙顯﹝俱洪武﹞前太傅安逺侯栁溥﹝天順﹞

右俱折衝禦侮正已攝下

武靖

﹝武臣﹞中軍都督府左都督曹國公贈岐陽王李文忠﹝洪武﹞太保寧陽侯贈浚國公陳懋﹝天順﹞

右俱克定禍亂寛樂令終

武信

﹝武臣﹞營陽侯贈芮國公楊璟﹝洪武﹞

右折衝禦侮守命共時

武義

﹝武臣﹞都督同知贈蘄國公康茂才﹝洪武﹞

右克定禍亂制事合宜

武莊

﹝武臣﹞廣徳侯贈巢國公華髙行省參政贈越國公胡大海樞宻院判官贈髙陽郡公加贈泗國公耿再成﹝俱洪武﹞

右俱折衝禦侮威而不猛

武壯

﹝武臣﹞右都督贈景成伯馬榮﹝永樂﹞太子太保徵西前將軍左都督梁震﹝嘉靖﹞

右俱折衝禦侮勝敵克亂

武桓

﹝武臣﹞行省參知政事贈梁國公趙徳勝﹝洪武﹞

右折衝禦侮克敬勤民

武湣

﹝武臣﹞楚國公攺贈鄖國公廖永安﹝洪武﹞太保成國公贈平陰王朱勇﹝天順﹞

右俱折衝禦侮在國逢難

武烈

﹝武臣﹞太子太傅徵夷將軍成國公贈東平王朱能﹝永樂﹞

右克定禍亂有功安民

武勇

﹝武臣﹞定西侯贈涇國公蔣貴﹝正統﹞伏羌伯贈侯毛忠﹝成化﹞

右俱折衝禦侮臨難不懼

武僖

﹝武臣﹞贈阜城伯王貴﹝天順﹞武平侯贈沔國公陳友﹝成化﹞右都督周王太子太傅黔國公贈太師沐琮﹝俱治弘﹞

右

俱折衝禦侮小心恭愼忠文

﹝文臣﹞翰林院待制贈學士王褘﹝正統攺謚﹞國子監祭酒贈禮部左侍郎李時勉﹝成化攺謚﹞

右俱臨難不忘國勤學好問

忠武

﹝武臣﹞太子少保中書平章軍國重事鄂國公贈太保開平王常遇春﹝洪武﹞廣寧伯贈侯劉榮﹝永樂﹞榮國公贈河間王張玉﹝洪熙攺謚﹞鎭朔大將軍太保陽武侯贈鄞國公薛祿﹝宣徳﹞提督團營定襄伯贈侯郭登﹝成化﹞

右俱危身奉上折衝禦侮

忠定

﹝文臣﹞燕府長史贈行部尙書朱復﹝永樂﹞少師吏部尙書贈太師蹇義﹝宣徳末﹞

右俱推賢盡誠安民法古

太子太保戶部尙書贈太傅韓文﹝嘉靖﹞

右危身奉上純行不爽

忠烈

﹝文臣﹞都察院右副都禦史贈禮部尙書孫燧﹝嘉靖﹞

右危身奉上秉徳遵業

﹝武臣﹞中書平章政事贈虢國公兪通海﹝洪武﹞永康侯贈蔡國公徐忠﹝永樂﹞太師英國公贈定興王張輔﹝景泰﹞

右俱危身奉上有功安民

忠簡

﹝文臣﹞戶部尙書贈少保王佐﹝成化﹞

右危身奉上正直無邪

忠肅

﹝文臣﹞兵部尙書贈少保鄺埜﹝景泰﹞

右危身奉上正已攝下

太子太保吏部尙書贈太保王翺﹝成化﹞

右推賢盡誠正已攝下

忠毅

﹝文臣﹞兵部尙書靖逺伯贈侯王驥﹝天順﹞

右廉方公正致果殺敵

﹝武臣﹞僉樞宻院贈蔡國公張徳勝都督同知贈霍山侯王簡﹝俱洪武﹞成陽侯贈潞國公張武都督同知贈安陽伯曹隆都督僉事贈萊陽侯周長﹝俱永樂﹞徵西將軍武安侯贈漳國公鄭亨﹝宣徳﹞徵蠻將軍左都督贈懷逺伯武興﹝景泰﹞

右俱危身奉上致果殺敵

右都督贈威逺伯方政﹝正統﹞

右廉方公正彊而能斷

忠敬

﹝武臣﹞徵南將軍太傅黔國公贈定逺王沐晟﹝正統﹞

右危身奉上夙夜恭事

﹝皇妃﹞昭順賢妃諭氏﹝永樂﹞

右危身奉上夙夜恭事

忠憲

﹝武臣﹞丰城侯贈丰國公李賢﹝成化﹞

右危身奉上行善可紀

忠節

﹝文臣﹞刑部尙書吳云﹝弘治追謚﹞江西按察副使贈都察院右副都禦史再贈禮部尙書許逵﹝嘉靖﹞

右俱危身奉上好廉自克

太僕寺卿贈副都禦史楊最﹝隆慶﹞

右危身奉上謹身制度

忠顯

﹝武臣﹞都指揮同知贈榮國公張玉﹝永樂初謚﹞

右危身奉上行見中外

忠靖

﹝文臣﹞少保兼太子少傅戶部尙書贈太師夏原吉﹝宣徳﹞

右推賢盡誠寛樂令終

﹝武臣﹞武進伯贈侯朱榮﹝洪熙﹞

右危身奉上寛樂令終

忠襄

﹝文臣﹞兵部尙書兼詹事贈少師金忠﹝洪熙﹞太子太保兵部尙書贈太師儀銘﹝景泰﹞

右俱廉方公正因事有功

太子太師戶部尙書贈湯陰伯郭資﹝宣徳﹞按察副使贈按察使毛吉﹝成化﹞

右俱危身奉上因事有功

﹝武臣﹞都督僉事贈金山侯再贈樂浪公濮英﹝洪武﹞泰寧侯贈靖國公陳珪﹝永樂﹞南和侯方瑛﹝天順﹞

右俱危身奉上甲冑有勞

忠敏

﹝文臣﹞禮部尙書興濟伯贈侯楊善﹝天順﹞

﹝武臣﹞都督僉事贈楡次伯張廉﹝宣徳﹞

右俱危身奉上應事有功

忠安

﹝文臣﹞禮部尙書前少傅太子太師贈太保胡濙﹝天順﹞

右推賢盡誠好和不爭

忠僖

﹝武臣﹞文安伯前太子太保贈侯張輗﹝天順﹞太子少傅廣寧侯贈嶧國公劉安﹝成化﹞

右俱危身奉上小心恭愼

太保太子太傅左都督掌錦衣衛贈太傅朱希孝﹝萬曆﹞

右推賢盡誠小心恭愼

忠穆

﹝武臣﹞駙馬都尉廣平侯贈沂國公袁容﹝宣徳﹞

右臨難不忘國布徳執義

忠威

﹝武臣﹞都督僉事贈保昌伯程寛﹝永樂﹞

右危身奉上猛以彊果

忠順

﹝武臣﹞駙馬西寧侯贈鄆國公宋瑛﹝天順﹞

右危身奉上和比於理

忠壯

﹝武臣﹞宣寧侯贈安國公曹良臣﹝洪武﹞燕山右護衛百戶贈金鄕侯再贈寧國公王眞安平侯贈莒國公李逺﹝俱永樂﹞

﹝武臣﹞右俱臨難不忘國武而不遂

成安侯贈興國公郭亮﹝洪熙﹞左府右都督贈淸源伯冀傑安順侯贈濵國公薛貴﹝俱宣徳﹞恭順侯贈涼國公吳瑾﹝天順﹞南寧伯贈侯毛勝﹝天順﹞都指揮僉事贈都督同知郭都副總兵贈右都督趙傾葵參將贈都督同知宗禮副總兵贈都督同知張紘﹝俱嘉靖﹞

右俱危身奉上勝敵克亂

忠宣

﹝文臣﹞少保戶部尙書贈太保黃福﹝成化﹞

右推賢盡誠施而不私太子

太保兵部尙書贈太保劉大夏﹝正徳﹞

右廉方公正施而不私

忠勇

﹝武臣﹞都督僉事贈富春侯孫世﹝洪武﹞保定侯贈滕國公孟善右都督贈成武伯陳亨﹝永樂﹞

右俱危身奉上率義共享

副總兵贈都督同知林椿總兵贈少保左都督殷尙質副總兵贈都督同知黑春﹝俱嘉靖﹞

右俱危身奉上臨難不懼

忠湣

﹝文臣﹞翰林院侍講贈學士劉球﹝正統﹞

右臨難不忘國在國逢難

兵部員外郎贈太常寺少卿楊繼盛﹝隆慶﹞

右危身奉上在國逢難

﹝武臣﹞帳前萬戶贈安定郡伯程國勝蘄春侯贈蘄國公康鐸﹝俱洪武﹞右都督贈武陽侯再贈定國公徐增壽﹝永樂﹞參將贈都督張世忠都指揮使贈都督李彬副總兵贈都督李梅﹝俱嘉靖﹞總兵贈少保左都督李淶都督贈少保王治道﹝隆慶﹞

右俱危身奉上在國逢難

忠剛

徵西前將軍贈左都督張達﹝嘉靖﹞

右危身奉上彊毅果敢

忠愨

﹝武臣﹞武進伯贈侯朱冕﹝天順﹞

右危身奉上表裏如一

孝勇

﹝武臣﹞都督僉事贈東海侯陳文﹝洪武﹞

右慈惠愛親率義共享

弇山堂別集卷七十一

●欽定四庫全書

弇山堂別集卷七十二

﹝明﹞王世貞撰

○謚法三

二字謚

懿

文皇太子諱標﹝洪武﹞

右溫柔賢善修徳來逺

懿荘

﹝郡王﹞漢世子瞻坦﹝永樂﹞

右溫柔賢善履正志和

懿安

﹝郡王﹞瀋府平遙王幼■﹝土量﹞代府隰川王遜熮﹝成化﹞

右溫柔賢善和好不爭

懿定

﹝郡王﹞遼府宜城王寵濵

右溫柔賢善純行不爽

懿簡

﹝郡王﹞秦府永興王尙烈﹝永樂﹞楚府永安王孟烱﹝宣徳﹞遼府益陽王豪■﹝土幾﹞蜀府汶川王友■﹝土詹﹞﹝俱成化﹞周府信陵王安■﹝氵窣﹞﹝正徳﹞韓府追封襄陵王旭橦﹝嘉靖﹞

右俱溫柔賢善平易不訾

晉府寧化王濟煥﹝景泰﹞

右溫柔賢善一徳不懈

鄭府廬江王見湳﹝嘉靖﹞

右溫柔賢善正直無邪

﹝文臣﹞太子少保兵部尙書張鵬﹝弘治﹞

右柔克有光一徳不懈

昭靖

﹝郡王﹞晉府河東王鍾鏸﹝成化﹞瀋府稷山王胤柯寧府建安王拱榐﹝俱隆慶﹞

右容儀恭羙寛樂令終

﹝武臣﹞西平侯贈黔寧王沐英﹝洪武﹞

右容儀恭羙柔徳安眾

昭定

﹝郡王﹞晉府永和王濟烺﹝正統﹞寧府樂安王奠壘﹝弘治﹞趙府獲嘉王載培楚府永安王顯梧瀋府沁水王恬烆﹝俱嘉靖﹞

右俱容儀恭羙純行不爽

昭僖

﹝郡王﹞瀋府黎城王佶燏﹝正統﹞周府胙城王同■﹝厥上金下﹞秦府永興王公鉐﹝弘治﹞晉府方山王鍾鋌韓府西徳王偕瀞﹝正徳﹞

右俱容儀恭羙小心畏忌

昭安

﹝郡王﹞遼府沅陵王豪塶﹝弘治﹞唐府蕩陰王芝■﹝土瓦﹞周府義寧王安涘﹝俱嘉靖﹞

右俱容儀恭羙和好不爭

昭簡

﹝郡王﹞楚府東安王均鈽﹝正徳﹞韓府髙平王旭樽﹝嘉靖﹞

右俱容儀恭羙平易不訾

昭憲

﹝郡王﹞遼府松滋王寵洌唐府郾城王宇淸﹝俱嘉靖﹞

右俱容儀恭羙博聞多能

昭穆

﹝郡王﹞周府富陽王安濯﹝嘉靖﹞

右容儀恭羙中情見貌

昭和

﹝郡王﹞靖江王規裕周府河淸王同鐪秦府保安王誠淥﹝俱弘治﹞遼府長陽王豪■﹝土顯﹞瀋府吳江王詮鏗趙府襄邑王佑櫸﹝俱正徳﹞伊府方城王許窪淮府崇安王佑幹魯府髙宻王觀煐﹝俱嘉靖﹞魯府新蔡王健榔

右俱容儀恭羙不剛不柔

昭毅

﹝郡王﹞唐府承休王彌鋠﹝嘉靖﹞

右容儀恭羙果而能斷

昭裕

韓府褒城王範堮﹝成化﹞

右容儀恭羙彊學好問

昭順

周府鎭平王安泭﹝嘉靖﹞

右容儀恭羙和比於理

﹝皇妃﹞文廟賢妃諭氏﹝永樂初謚﹞英廟麗妃章氏﹝弘治﹞

右俱容儀恭羙慈和徧服

昭榮

代府宣寜王俊相﹝隆慶﹞

右容儀恭羙寵祿光大

昭獻

﹝皇妃﹞文廟貴妃王氏﹝永樂﹞

右容儀恭羙向惠內徳

昭懿

﹝皇妃﹞英廟賢妃李氏

右容儀恭羙溫柔賢善

昭靜

﹝皇妃﹞英廟恭妃劉氏﹝弘治﹞

右容儀恭羙柔徳教眾

宣武

﹝武臣﹞鞏昌侯贈陜國公郭子興﹝洪武﹞

右善聞周逹折衝禦侮

宣靖

﹝郡王﹞慶府安塞王秩炅﹝成化﹞周府胙城王安瀏趙府南樂王佑檟﹝俱嘉靖﹞

右俱誠意見外寛樂令終

宣懿

﹝郡王﹞唐府新野王彌鎘﹝弘治﹞魯府樂陵王陽錧﹝正徳﹞周府會稽王睦杉﹝嘉靖﹞

右俱誠意見外溫柔賢善

代府和川王聰潪﹝弘治末年﹞晉府襄陰王表楗﹝正徳﹞榮府惠安王載塾﹝嘉靖﹞

右俱誠意見外柔克有光

宣和

﹝郡王﹞寧府宜春王奠坫﹝弘治﹞韓府寧逺王旭栓﹝正徳﹞代府廣陵王聰漢

右俱誠意見外不剛不柔

宣穆

﹝郡王﹞遼府沅陵王恩鈰﹝弘治﹞瀋府遼山王幼墏﹝弘治﹞

右俱誠意見外中情見貌

宣惠

﹝郡王﹞韓府褒城王徵巨﹝弘治﹞代府潞城王聰蒗﹝嘉靖﹞徽府嘉定王厚焃﹝闕﹞

右俱誠意見外柔質慈民

宣僖

﹝郡王﹞周府鄢陵王安沅﹝嘉靖﹞

右誠意見外小心畏忌

宣思

﹝郡王﹞周府汝陽王睦槿魯府館陶王當漗﹝俱嘉靖﹞

右俱誠意見外念終如始

憲穆

﹝郡王﹞周府武陽王有炥﹝成化﹞

右博聞多能布徳執義

趙府秀水王厚炯﹝嘉靖﹞

右博聞多能中情見貎

憲懷

太子翊釴﹝隆慶﹞

右行善可紀慈仁短折

純靖

﹝皇妃﹞宣廟賢妃趙氏﹝宣徳﹞

右中正和粹柔徳安眾

敬順

﹝夫人﹞贈夫人邵氏﹝弘治﹞

右恭事夙興和比於理

毅湣

﹝文臣﹞少保謹身殿大學士兼東閣大學士贈太保王文﹝弘治﹞

右彊而能斷在國逢難

都察院右副都禦史贈右都禦史馬炳然﹝正徳﹞

右彊而能斷在國逢難

毅敏

﹝武臣﹞左都督贈固安伯劉玉﹝成化﹞

右致果殺敵應事有功

毅勇

﹝武臣﹞都督僉事贈右都督李桂﹝嘉靖﹞

右致果殺敵率義共享

敏肅

﹝文臣﹞工部左侍郎贈尙書陳壽﹝洪熙﹞

右應事有功正已攝下

敏毅

太保定西侯贈梁國公蔣琬﹝成化﹞

右應事有功致果殺敵

敏靖

﹝武臣﹞太子太保黔國公贈特進光祿大夫右柱國太師沐紹勛﹝嘉靖﹞

右應事有功寛樂令終

恭懿

﹝郡王﹞鄭府追復盟津王見漗周府胙城王睦梔淮府順昌王見漽秦府保安王秉棧唐府衛輝王彌鋿瀋府唐山王勛澄代府進賢王充炨趙府江寧王厚煉韓府寧逺王融煥楚府東安王榮淑﹝俱嘉靖﹞

右俱敬順事上溫柔賢善

魯府鄒平王陽鎕﹝正徳﹞

右不懈爲徳柔克有光

﹝皇妃﹞宣廟惠妃趙氏﹝景泰﹞憲廟敬妃王氏﹝正徳﹞

右俱敬順事上溫柔賢善

恭簡

﹝郡王﹞秦府興平王尙烐﹝永樂﹞代府襄垣王遜燂﹝天順﹞遼府湘陰王恩鍖徳府泰安王佑樬﹝俱正徳﹞周府新會王同鏘崇府瑞安王佑桓蜀府石泉王申鏄晉府追封交城王奇洢淮府徳興王佑槤趙府洛川王載磽周府保寧王朝堵魯府陽信王頥埔鄭府崇徳王載升益府銅陵王載壤﹝俱嘉靖﹞

右俱敬順事上平易不訾

唐府新野王芝城﹝成化﹞

右不懈爲徳平易不訾

﹝文臣﹞吏部尙書前太子太傅贈太保尹旻﹝弘治﹞太子少保右都禦史贈太子太保朱英﹝正徳﹞吏部右侍郎贈工部尙書歐陽鐸太常寺卿贈禮部右侍郎魏校南京兵部尙書贈太子少保韓邦奇南京兵部尙書贈太子少保屠楷南京工部尙書贈太子少保王鈁兵部尙書李鉞刑部尙書贈太子少保髙友璣﹝俱嘉靖﹞

右俱敬順事上一徳不懈

都察院左都禦史贈太子太保戴珊﹝正徳﹞

右不懈爲徳平易不訾

恭裕

﹝郡王﹞韓府通渭王偕浢﹝正徳﹞蜀府徳陽王申銈周府博平王安泧瀋府永年王胤橚晉府慶成王表欒魯府滋陽王觀煒肅府金壇王眞洵荊府樊山王厚焌﹝俱嘉靖﹞遼府長陽王寵遊﹝隆慶﹞瀋府靈川王勛潪徽府景寧王佑椀岷府唐年王膺錄﹝萬曆﹞

右俱敬順事上彊學好問

晉府新化王表槏﹝正徳﹞

右不懈爲徳彊學好問

恭襄

﹝文臣﹞太子少保戶部尙書贈少保馬昻﹝成化﹞工部左侍郎贈尙書劉丙﹝正徳﹞

右俱敬順事上因事有功

太子太保吏部尙書贈少保王瓊少保兼太子太保兵部尙書贈太保張瓉太子太保兵部尙書贈少保江東刑部尙書贈太子少保聶賢﹝俱嘉靖﹞太子太保兵部尙書許論﹝隆慶﹞

右俱敬事供上因事有功

﹝皇妃﹞英廟淑妃梁氏﹝嘉靖﹞

右敬事供上柔質慈民

﹝王妃﹞趙王髙燧妃沐氏﹝永樂﹞

右敬事供上柔質慈民

恭獻

﹝武臣﹞

駙馬都尉曹國公贈隴西王李貞﹝洪武﹞

右敬順事上智質有操

﹝皇妃﹞文廟賢妃權氏﹝永樂﹞

右敬事供上聰明睿智

﹝畨王﹞日本國王源道義﹝永樂﹞

右敬事供上向惠內徳

恭毅

﹝文臣﹞永丰知縣贈光祿寺少卿鄧顒﹝景泰﹞

右執事堅固致果殺敵

刑部尙書王槪﹝成化﹞

右執事堅固彊而能斷

南京禮部左侍郎贈尙書章綸﹝成化﹞

右責難於君果而能斷

恭端

﹝郡王﹞周府義陽王安汥唐府郾城王彌鈱﹝俱嘉靖﹞

右不懈爲徳守禮執義

恭懷

韓府漢陰王徵鍉﹝成化﹞

右不懈爲徳慈仁短折

恭恪

﹝郡王﹞魯府東甌王健楸﹝隆慶﹞

右敬順事上威容端嚴

恭敏

﹝文臣﹞刑部左侍郎贈尙書廖荘﹝闕﹞

右責難於君應事有功

太子少保兵部尙書贈少傅白圭﹝成化﹞戶部尙書贈太子少保馬森﹝闕﹞

右不懈爲徳應事有功

太子太保工部尙書贈太保李鐩﹝嘉靖尋奪﹞

右敬事供上應事有功

﹝武臣﹞

駙馬富陽侯贈景國公李讓﹝永樂﹞襄城伯贈太子少保李全禮﹝嘉靖﹞

右俱敬順事上應事有功

恭榮

﹝皇妃﹞文廟羙人王氏﹝永樂﹞

右敬順事上小心恭愼

﹝皇妃﹞仁廟順妃譚氏﹝洪熙﹞英廟成妃張氏﹝弘治﹞世廟麗妃王氏﹝嘉靖﹞

右俱敬事供上小心畏忌

﹝畨王﹞朝鮮國王李鐸﹝嘉靖﹞

右敬順事上小心恭愼

恭肅

﹝郡王﹞周府河陰王睦橘﹝隆慶﹞

右敬事供上執心決斷

﹝文臣﹞刑部右侍郎贈尙書林鶚南京吏部尙書贈太子少保張潤﹝俱嘉靖﹞南京刑部右侍郎贈尙書曾鈞﹝隆慶﹞右俱敬順事上正已攝下

太子少保吏部尙書贈太子太保周用﹝嘉靖﹞太子太保吏部尙書贈少保熊浹﹝隆慶﹞

右俱敬事供上正已攝下

﹝武臣﹞武靖侯贈容國公趙輔﹝成化﹞

右敬事供上剛徳克就

﹝皇妃﹞仁廟貴妃郭氏﹝洪熙﹞

右敬事供上正已攝下

恭安

﹝郡王﹞趙府臨漳王祁鋆﹝成化﹞代府宣寧王成■﹝釒右﹞﹝正徳﹞魯府翼城王當澐韓府樂平王徵錏韓府建寧王旭■﹝木肴﹞﹝俱嘉靖﹞

右俱敬順事上好和不爭

周府遂平王﹝同鐎﹞

右不懈爲徳好和不爭

﹝皇妃﹞英廟和妃宮氏﹝成化﹞

右敬順事上好和不爭

恭惠

﹝郡王﹞岷府江川王徽煝魯府樂陵王泰■﹝與上土下﹞遼府衡山王貴煘﹝俱成化﹞韓府襄陵王範址﹝正徳﹞周府魯陽王同鈮代府和川王俊■﹝龍上木下﹞徽府遂昌王佑樌﹝俱嘉靖﹞靖江王邦薴﹝萬曆﹞

右俱敬順事上柔質慈民

﹝文臣﹞都察院左僉都禦史楊信民﹝成化追謚﹞都察院右副都禦史範鏞﹝嘉靖﹞

右俱敬順事上愛民好與

工部尙書贈太子少保章拯﹝嘉靖﹞

右敬順事上施勤無私

恭襄

太子少保兵部尙書贈太子太保趙炳然﹝隆慶﹞

右卑以自牧因事有功

兵部尙書兼右副都禦史總督軍務贈太子少保石茂華少傅太子太傅彰武伯贈太保楊炳﹝萬曆﹞

﹝武臣﹞平江伯贈侯陳瑄﹝宣徳﹞

右敬順事上因事有功

恭荘

﹝郡王﹞周府內鄕王有焵﹝天順﹞

右敬順事上履正志和

恭和

﹝郡王﹞淮府永丰王祁鉞周府項城王子堰﹝俱成化﹞代府懷仁王成鈀追封慶府安化王邃墁﹝俱弘治﹞襄府陽山王見淓周府曲江王安渫﹝俱正徳﹞遼府益陽王恩銅瀋府福山王勛■﹝氵壯﹞秦府永壽王秉欓﹝俱嘉靖﹞沾徳府寧海王載■﹝土予﹞﹝俱隆慶﹞

右俱敬順事上不剛不柔

﹝武臣﹞太傅慶雲侯贈宣國公周壽﹝正徳﹞

右敬順事上不剛不柔

﹝夫人﹞輔聖夫人魏氏﹝成化﹞

右正徳羙容不剛不柔

恭穆

﹝郡王﹞周府應城王睦桎﹝嘉靖﹞

右敬順事上中情見貎

恭僖

﹝郡王﹞周府汝陽王有煽﹝正統﹞晉府慶成王羙埥﹝景泰﹞寧府瑞昌王奠墠代府隰川王仕燧﹝俱成化﹞蜀府慶符王友墂﹝弘治末年﹞瀋府內丘王幼■﹝土寅﹞晉府云丘王奇渲﹝俱正徳﹞遼府光澤王致榞徽府陽城王佑欒蜀府汶川王賓沙魯府樂陵王觀燔淮府髙安王厚炅﹝俱嘉靖﹞

右俱敬順事上小心畏忌

楚府嶽陽王季境﹝天順﹞

右不懈爲徳小心畏忌

﹝文臣﹞興府左長史贈太子少保禮部尙書兼文淵閣大學士張景明﹝嘉靖﹞

右敬順事上小心畏忌

太子太保禮部尙書贈少保許紳﹝嘉靖﹞

右敬事供上小心畏忌

﹝武臣﹞少師隆平侯贈鄖國公張信﹝正統﹞太傅成國公贈太傅朱輔太子太保黔國公贈太師沐朝輔﹝俱嘉靖﹞

右敬事供上寵祿光大

恭康

﹝郡王﹞周府臨汝王同銜﹝嘉靖﹞

右敬順事上溫柔好樂

恭愼

﹝夫人﹞贈夫人韓氏﹝成化﹞

右敬事供上曰恭愼有其文而無其義

恭順

﹝郡王﹞遼府長垣王恩鉀周府崇善王安■﹝氵宮﹞周府原武王安淇﹝俱正徳﹞楚府永安王英焌代府吉陽王聰注蜀府華陽王賓泟﹝嘉靖﹞周府邵陵王安潿﹝闕﹞

右俱敬順事上和比於理

﹝文臣﹞兵部左侍郎贈尙書盧淵﹝洪熙﹞

右不懈爲徳和比於理

﹝皇妃﹞宣廟充妃李氏﹝宣徳末﹞

右敬事供上慈和徧服

﹝畨王﹞浡泥國王麻邪惹加那乃﹝永樂﹞朝鮮國王李珦﹝景泰﹞

右俱敬順事上慈仁和民

恭湣

﹝文臣﹞禦史贈大理寺左寺丞鍾同﹝成化追謚﹞

右責難於君在國逢難

左布政使贈光祿寺卿陳選﹝正徳﹞

右敬順事上在國逢難

﹝武臣﹞泰寧侯贈寧國公陳瀛﹝天順﹞

右敬順事上在國逢難

﹝畨王﹞

髙麗國王王顓﹝洪武﹞

右敬順事上在國逢難

恭介

﹝文臣﹞太子太保南京兵部尙書贈少保陶琰﹝嘉靖﹞

右敬事供上執一不遷

恭憲

﹝郡王﹞遼府沅陵王貴燏﹝成化﹞追封晉府河東王表枋﹝正徳﹞代府河內王廷堄周府追封益陽王勤煜﹝嘉靖﹞

右俱敬順事上博聞多能

秦府永興王志■﹝土僕﹞﹝景泰﹞

右不懈爲徳博聞多能

﹝武臣﹞會昌伯贈侯再贈太傅安國公孫忠﹝天順攺謚﹞

右尊賢貴義行善可紀

﹝畨王﹞朝鮮國王李峘﹝隆慶﹞

右敬順事上行善可紀

恭定

﹝郡王﹞瀋府沁源王佶■﹝火阜﹞﹝正統﹞楚府東安王季塛﹝天順﹞趙府襄邑王祁鋥﹝成化﹞魯府巨野王陽鎣﹝正徳﹞周府永寧王睦橪鄭府繁昌王見■﹝氵寢﹞慶府弘農王臺泙晉府西河王奇溯遼府湘陰王致梠﹝俱嘉靖﹞

右俱敬順事上純行不爽

﹝郡王﹞戶部尙書年富﹝天順﹞都察院左都禦史贈太子少保潘恩﹝萬曆﹞

右俱敬順事上純行不爽

﹝皇妃﹞宣廟麗妃袁氏﹝宣徳末﹞

右敬事供上純行不爽

﹝畨王﹞蘇祿國東王巴都葛叭答刺朝鮮國王李芳逺﹝俱永樂﹞

右敬事供上純行不爽

恭靖

﹝郡王﹞秦府興平王尙烐﹝正統﹞周府鎭平王有爌寧府石城王奠堵﹝俱成化﹞伊府西鄂王吁漈唐府文城王彌鉗﹝俱正徳﹞襄府鎭寧王見瀷益府玉山王厚■﹝火巽﹞瀋府定陶王詮鑨魯府鄒平王觀爁肅府延安王縉焮韓府寧逺王謨垙﹝俱嘉靖﹞

﹝郡王﹞太子少師贈太師榮國公姚廣孝﹝永樂﹞太醫院判贈院使蔣用文﹝洪熙﹞右副都禦史賈銓﹝成化﹞戶部尙書贈太子少保李敏﹝弘治﹞南京工部尙書贈太子少保洪逺太子太保左都禦史贈少保王璟南京吏部尙書贈太子太保朱希周太子少保工部尙書贈太子太保蔣瑤﹝俱嘉靖﹞

右俱敬順事上寛樂令終

﹝武臣﹞兵馬指揮贈彭城伯張麒鎭撫贈右都督王忠﹝俱永樂﹞太師英國公贈寧陽王張懋﹝正徳﹞太師成國公贈定襄王朱希忠﹝萬曆﹞

右俱敬順事上寛樂令終

﹝皇妃﹞仁廟充妃黃氏﹝洪熙﹞景廟賢妃李氏﹝景泰﹞英廟莊妃趙氏﹝正徳﹞

右俱敬事供上恭已鮮言

﹝夫人﹞佑聖保母張氏﹝正統﹞

右敬順事上恭已鮮言

﹝畨王﹞朝鮮國權署國事李曔﹝永樂﹞

右敬事供上寛樂令終

壯武

﹝武臣﹞右都督贈景城伯馬榮﹝永樂﹞

右勝敵克亂折衝禦侮

壯勇

﹝武臣﹞左都督贈邵陽伯馬聚淸平侯贈渠國公吳成﹝俱宣徳﹞恭順侯贈邠國公吳克忠﹝正統﹞左都督贈任丘伯梁成﹝景泰﹞宣城伯贈侯衛穎﹝弘治﹞

右俱勝敵克亂臨難不懼

壯毅

﹝武臣﹞臨江侯趙馘都督僉事贈廬江侯何徳﹝俱洪武﹞

右俱勝敵克亂致果殺敵

壯敏

﹝武臣﹞太保昌寧伯贈侯趙勝﹝成化﹞

右勝敵克亂應事有功

壯靖

﹝武臣﹞右都督贈綿谷伯髙文﹝正統﹞

右勝敵克亂寛樂令終

壯湣

﹝武臣﹞贈都督僉事馮恩﹝嘉靖﹞

右屢徵殺伐在國逢難

﹝武臣﹞都督同知贈少保左都督嶽■﹝樊﹐心代大﹞﹝嘉靖﹞

右勝敵克亂在國逢難

壯節

﹝武臣﹞都指揮同知贈崇安侯譚淵﹝永樂初﹞

右勝敵克亂謹行制度

順簡

﹝郡王﹞晉府西河王鍾鑅代府廣陵王成■﹝釒疑﹞成化﹝嘉靖﹞

右俱和比於理平易不訾

順靖

﹝郡王﹞楚府景陵王孟照﹝正統﹞

右和比於理寛樂令終

順僖

﹝郡王﹞晉府永和王鍾鋏﹝成化﹞

右和比於理小心畏忌

哀衝

皇太子載基﹝嘉靖﹞

右早孤短折曰哀衝有其文而無其義

哀簡

﹝親王﹞懿文太子季子甌寧王允■﹝火熙﹞﹝永樂﹞

右早孤短折平易不訾

弇山堂別集卷七十二

●欽定四庫全書

弇山堂別集卷七十三

﹝明﹞王世貞撰

○謚法四

二字謚

莊敬

皇太子載■﹝嘉靖﹞

右履正志和合善典法

莊獻

﹝郡王﹞追封靜樂王瞻垠﹝永樂﹞

右履正志和聰明睿智

莊懿

﹝郡王﹞蜀府內江王友墦﹝正徳﹞崇府慶元王載圿韓府髙淳王謨■﹝土玆﹞韓府慶陽王謨墊﹝俱嘉靖﹞周府臨湍王睦檠﹝闕﹞右俱履正志和溫柔賢善

﹝文臣﹞南京刑部尙書贈太子少保周瑄﹝成化﹞太子少保南京兵部尙書贈太子太保張鎣﹝弘治﹞南京工部尙書贈太子少傅胡拱辰少保太子太保刑部尙書贈太保閔珪﹝俱正徳﹞

右俱履正志和柔克有光

﹝皇妃﹞憲廟徳妃張氏﹝弘治﹞

右履正志和溫柔賢善

﹝夫人﹞輔聖夫人藺氏﹝天順﹞

右履正志和溫柔賢善

莊簡

﹝郡王﹞晉府臨泉王羙塎﹝正統﹞周府胙城王有燆﹝景泰﹞蜀府永川王悅烯﹝天順﹞靖江王佐敬楚府通山王季垟韓府通渭王範墅追封魯府安丘王陽鐩﹝俱成化﹞瀋府淸源王幼■﹝土予﹞﹝弘治﹞代府懷仁王俊榭﹝萬曆﹞

右俱履正志和平易不訾

秦府保安王公鋉﹝成化﹞

右履正志和一徳不懈

﹝文臣﹞太子少保工部尙書贈太子太保王復﹝成化﹞太子少保南京兵部尙書贈太子太保張悅﹝弘治﹞南京戶部尙書贈太子少傅秦民悅都察院右都禦史贈南京刑部尙書熊繡﹝俱正徳﹞戶部尙書贈太子少保鄒文盛太子太保吏部尙書贈少保聞淵﹝俱嘉靖﹞少保兼太子太保吏部尙書贈少傅喬宇﹝隆慶﹞南京兵部尙書贈太子少保王學夔﹝萬曆﹞

右履正志和一徳不懈

太子少保禮部尙書贈太子太保李浩﹝嘉靖﹞

右履正志和平易不訾

﹝武臣﹞贈開平王常三四航海侯贈恩國公張赫﹝俱成化﹞太子太傅成國公贈太師朱儀﹝弘治﹞

右俱履正志和一徳不懈

莊靖

﹝郡王﹞秦府冝川王志堢﹝正統﹞楚府通城王孟燦﹝景泰﹞瀋府稷山王幼垬魯府鄒平王泰塍徽府慶雲王載壂﹝俱天順﹞

晉府追封臨泉王知炪﹝正徳﹞秦府汧陽王秉榛﹝嘉靖﹞

右俱履正志和寛樂令終

﹝文臣﹞太子少保禮部尙書文淵閣大學士贈少傅陳文﹝成化﹞工部尙書贈太子太保趙璜都察院左都禦史贈太子少保吏部尙書朱景﹝嘉靖﹞

﹝武臣﹞左都督贈保昌伯蔣廷圭﹝洪熙﹞

右履正志和寛樂令終

太子太傅魏國公贈太傅徐俌﹝正徳﹞

右威而不猛寛樂令終

﹝皇妃﹞憲廟順妃王氏﹝弘治﹞

右履正志和寛樂令終

﹝夫人﹞佐聖夫人張氏﹝成化﹞

右履正志和寛樂令終

莊定

﹝郡王﹞秦府永興王秉櫸魯府鄒平王當潩周府河陰王安■﹝氵丘﹞﹝俱嘉靖﹞

右俱履正志和純行不爽

莊憲

﹝郡王﹞晉府方山王羙垣襄府寧鄕王祁鐄﹝俱成化﹞魯府巨野王當涵周府河淸王安■﹝泅﹐九代人﹞瀋府永年王恬■﹝火定﹞代府博野王俊櫍﹝俱嘉靖﹞

右俱履正志和博聞多能

趙府洛川王翊鏴﹝隆慶﹞

右履正志和行善可紀

﹝畨王﹞朝鮮國王李■﹝景泰﹞

右嚴敬臨民行善可紀

荘敏

﹝文臣﹞南京吏部尙書贈太子少保崔恭太子少保刑部尙書贈少保林聰太子少保戶部尙書贈太子太保楊鼎﹝俱成化﹞南京戶部尙書贈太子太保許誥﹝嘉靖﹞兵部左侍郎贈尙書陶諧﹝隆慶﹞

右俱履正志和應事有功

﹝武臣﹞平江伯贈黟國公陳豫﹝成化﹞

右威而不猛應事有功

荘毅

﹝文臣﹞兵部尙書贈太子少保王竑﹝正徳﹞

右履正志和彊而能斷

﹝武臣﹞都督僉事贈廬江侯何徳﹝洪武﹞南寧伯贈侯毛勝﹝天順﹞

右俱威而不猛致果殺敵

莊肅

﹝文臣﹞吏部尙書贈太子少保胡松﹝隆慶﹞都察院右副都禦史婁志徳﹝隆慶﹞

右俱履正志和正已攝下

﹝武臣﹞壽寧侯贈太保昌國公張巒﹝弘治﹞

右威而不猛正已攝下

莊穆

﹝郡王﹞韓府襄陵王衝秌﹝成化﹞楚府壽昌王均■﹝正徳﹞

右俱履正志和中情見貌

莊安

﹝郡王﹞周府信陵王睦楃代府河內王充燨瀋府陵川王胤杲﹝俱嘉靖﹞

右俱履正志和好和不爭

莊僖

﹝郡王﹞楚府崇陽王季堞﹝景泰﹞岷府江川王音坄趙府湯陰王祁■﹝釒芮﹞徽府景陽王厚焮﹝俱成化﹞秦府永壽王誠淋晉府交城王鍾鐻﹝俱弘治﹞寕府弋陽王宸■﹝氵丙﹞淮府徳興王見■﹝氵郡﹞﹝俱正徳﹞周府東會王安瀉﹝嘉靖﹞

右俱履正志和小心畏忌

﹝文臣﹞刑部尙書贈太子少保韓邦問﹝嘉靖﹞都察院左都禦史贈太子少保張永明﹝隆慶﹞

右俱履正志和小心畏忌

﹝武臣﹞太傅兼太子太傅新寧伯譚佑﹝嘉靖﹞

右威而不猛小心恭愼

東寧伯贈太子太保焦棟﹝嘉靖﹞

右威而不猛小心畏忌

莊裕

﹝郡王﹞代府廣陵王仕■﹝土玆﹞﹝弘治﹞周府南陵王睦楧﹝隆慶﹞

右俱履正志和彊學好問

﹝文臣﹞南京戶部尙書贈太子少保徐問﹝隆慶﹞

右履正志和彊學好問

莊襄

﹝文臣﹞

都察院右都禦史贈太子太保兪諌太子太保兵部尙書贈少保劉天和﹝俱嘉靖﹞

右俱履正志和因事有功

﹝武臣﹞安慶侯贈皖國公仇成﹝洪武﹞太子太傅黔國公贈太師沐昆﹝正徳﹞

右俱威而不猛因事有功

莊康

﹝郡王﹞魯府樂陵王健槪﹝缺﹞

莊和

﹝郡王﹞遼府衡陽王貴■﹝堅﹐火代土﹞﹝天順﹞周府永寧王同釾代府靈丘王成鈠﹝俱弘治﹞荊府樊山王佑構瀋府沁水王胤欀﹝俱嘉靖﹞

右俱履正志和不剛不柔

﹝武臣﹞

英國公贈太保張侖﹝缺﹞

右履正志和不剛不柔

莊惠

﹝郡王﹞晉府慶成王濟炫﹝宣徳﹞寧世子盤烒﹝正統﹞慶府眞寧王秩熒﹝景泰﹞遼府枝江王貴熠﹝景泰﹞秦府興平王志■﹝土臬﹞﹝天順﹞楚府永安王季塾瀋府黎城王幼■﹝土爰﹞﹝俱成化﹞周府上洛王同■﹝釒朵﹞﹝弘治﹞淮府南康王見湁崇府瑞安王載埴益府金溪王厚煌代府進賢王俊樻﹝俱嘉靖﹞肅府會寧王眞潤代府隰川王俊栢﹝俱隆慶﹞

右俱履正志和柔質慈民

﹝皇妃﹞文廟美人王氏﹝永樂﹞右履正志和柔質慈民

莊恪

﹝郡王﹞遼府沅陵王恩鈼﹝弘治﹞

右履正志和溫恭朝夕

莊靜

﹝皇妃﹞宣廟淑妃焦氏﹝宣徳﹞

右履正志和柔徳教眾

莊武

﹝武臣﹞丰潤伯贈侯曹義﹝天順﹞太保兼太子太傅襄城侯李瑾﹝弘治﹞

右俱威而不猛折衝禦侮

莊湣

﹝文臣﹞都察院左都禦史贈少保冦深﹝天順﹞

右履正志和在國逢難

莊順

﹝郡王﹞岷府南渭王譽橎﹝嘉靖﹞周府內鄕王睦檝寧府建安王宸潚﹝闕﹞

右俱履正志和和比於理

﹝皇妃﹞宣廟敬妃曹氏﹝宣徳﹞

右履正志和慈和徧服

莊隱

﹝郡王﹞追封代府隰川王成鈞﹝弘治﹞

右履正志和懷情不盡

貞襄

﹝文臣﹞兵部尙書徐琦﹝景泰﹞太子太保兵部尙書贈少保聶豹﹝隆慶﹞

右俱淸白守節因事有功

貞肅

﹝文臣﹞太子太保刑部尙書贈少保林俊﹝隆慶﹞

右淸白守節正已攝下

﹝王妃﹞周府河陰王妃鞏氏﹝正徳﹞

右淸白守節執心決斷

貞懿

﹝公主﹞永嘉大長公主﹝嘉靖﹞

右淸白守節溫柔賢善

貞靜

﹝皇妃﹞仁廟追封順妃張氏﹝永樂末年﹞宣廟恭妃諸氏﹝宣徳末﹞仁廟敬妃張氏﹝景泰﹞

右俱淸白守節恭已鮮言

貞烈

﹝王妃﹞周府羅山王有熼妃張氏﹝宣徳﹞衛府恭王妃楊氏寧府信丰悼惠王妃劉氏周府憲王妃鞏氏﹝俱正統﹞韓靖王妃劉氏﹝景泰﹞

右俱淸白守節秉徳遵業

﹝淑人﹞中書平章政事李思齊妾鄭氏﹝洪武﹞安陸侯吳復妾楊氏陜西都指揮使王俶妾時氏﹝俱宣徳﹞

右俱淸白守節秉徳遵業

貞節

﹝夫人﹞晉府憲王夫人孫氏石氏﹝俱正統﹞

右淸白守節謹行制度

貞惠

﹝皇妃﹞仁廟淑妃王氏﹝洪熙﹞宣廟順妃徐氏﹝宣徳末﹞

右俱淸白守節柔質慈仁

﹝王妃﹞越府靖王妃吳氏﹝正統﹞

右淸白守節柔質慈仁

貞順

﹝皇妃﹞宣廟惠妃吳氏﹝宣徳﹞右淸白守節慈和徧服

﹝王妃﹞鄭府新平王妃巫氏趙府惠王繼妃邵氏﹝俱景泰﹞蜀府永川荘簡王妃何氏﹝天順﹞

右俱淸白守節和比於理

﹝夫人﹞周府憲王夫人施氏歐氏陳氏韓氏張氏李氏﹝正統﹞右俱淸白守節和比於理

襄毅

﹝文臣﹞南京兵部尙書兼大理寺卿贈太子少保程信﹝成化﹞都察院右都禦史韓雍﹝正徳﹞

右俱因事有功彊而能斷

兵部尙書贈太子太保項忠﹝弘治﹞太子少保戶部尙書贈少保秦紘﹝弘治末年﹞太子少保吏部尙書贈少保許進﹝嘉靖補謚﹞兵部尙書贈太子少保王邦瑞﹝俱嘉靖﹞少保太子太保兵部尙書彭澤﹝隆慶﹞少師兼太子太師吏部尙書贈特進太傅楊博﹝萬曆﹞

右俱因事有功果而能斷

﹝武臣﹞靖海侯贈海國公吳禎﹝洪武﹞都督僉事贈蒙陰伯李英﹝宣徳﹞永寧伯贈侯譚廣﹝成化﹞東寧伯贈侯焦禮﹝天順﹞

右俱因事有功致果殺敵

襄簡

﹝文臣﹞太子太保南京兵部尙書贈少保王軾刑部尙書贈太子少保髙友璣﹝俱嘉靖﹞

右俱因事有功一徳不懈

﹝武臣﹞六安侯贈許國公王志﹝洪武﹞

右甲冑有勞一徳不懈

襄靖

﹝武臣﹞濟寧侯贈滕國公顧時﹝洪武﹞保定侯贈蠡國公梁珤﹝成化﹞

右俱因事有功寛樂令終

襄敏

﹝文臣﹞工部左侍郎贈尙書王永和都察院右副都禦史贈右都禦史鄧棨﹝俱景泰﹞刑部左侍郎贈戶部尙書楊泰﹝正統﹞南京戶部尙書贈太子少保黃鎬刑部尙書贈太子少保董方太子少保都察院左都禦史贈太子太保李賓﹝俱成化﹞太子少保吏部尙書贈太子太保李秉﹝弘治﹞太子少保南京戶部尙書贈太子太保周金都察院左副都禦史贈戶侍唐澤太子太保兵部尙書兼右僉都禦史贈少保王以旗工部右侍郎兼都察院右僉都禦史贈南京工部尙書劉丙提督兩廣軍務兼理巡撫兵部尙書兼右副都禦史潘鑑﹝俱嘉靖﹞太子少保兵部尙書贈太子太保譚綸﹝萬曆﹞

右俱因事有勞應事有功

少保太子太傅左都禦史威寜伯贈太傅王越﹝弘治﹞都察院左都禦史贈太子少保鄧廷瓉﹝弘治﹞兵部左侍郎贈工部尙書張珩﹝嘉靖﹞兵部尙書贈太子少保翁萬達﹝隆慶﹞南京兵部尙書贈太子少保李遂﹝隆慶﹞

右俱甲冑有勞應事有功

﹝武臣﹞右都督贈涇國公陳亨﹝永樂初﹞右都督贈臨漳伯郭義﹝宣徳﹞

右俱甲冑有勞應事有功

襄惠

﹝文臣﹞太子太傅吏部尙書兼左都禦史贈太保屠滽﹝弘治﹞兵部左侍郎兼都察院右僉都禦史復右都禦史贈太子少保張嶽﹝嘉靖﹞

右俱因事有功施勤無私

太子太保刑部尙書兼都察院左都禦史贈太保洪鍾戶部左侍郎贈尙書鄒守愚﹝俱嘉靖﹞

右俱因事有功愛民好與

襄烈

﹝武臣﹞江陰侯贈江國公吳良﹝洪武﹞

右甲冑有勞安民有功

襄武

﹝武臣﹞都督僉事贈英山侯於顯信國公贈東甌王湯和﹝俱洪武﹞左都督贈邢臺伯馮斌﹝正統﹞

右俱甲冑有勞折衝禦侮

襄恪

﹝武臣﹞太子太保鎭逺侯贈太傅顧溥﹝弘治﹞

右甲冑有勞敬恭官次

襄榮

﹝武臣﹞修武伯沈淸﹝正統﹞

右因事有功寵祿光大

襄湣

﹝文臣﹞工部尙書兼都察院左都禦史贈太子少保才寛﹝正徳﹞

右甲冑有勞在國逢難

刑部侍郎丁鉉﹝景泰﹞兵部右侍郎兼右副都禦史贈尙書曽銑﹝隆慶﹞

右俱因事有功在國逢難

﹝武臣﹞安逺侯贈融國公栁升﹝正統﹞

右因事有功在國逢難

都督僉事贈洛南伯馮楨﹝正徳﹞

右甲冑有勞在國逢難

襄悼

﹝畨王﹞朝鮮國王李晄﹝成化﹞

右因事有功未中早夭

勇襄

﹝武臣﹞雄武侯贈汝國公周武﹝洪武﹞太平侯贈裕國公張軏﹝天順﹞

右俱臨難不懼因事有功

定襄

﹝武臣﹞臨江侯贈杞國公陳徳﹝洪武﹞

右大慮靜民甲冑有勞

定恭

﹝郡王﹞韓府長洲王融焌﹝闕﹞

右純行不爽敬順事上

定肅

﹝郡王﹞韓府樂平王衝■﹝休上火下﹞﹝成化﹞

右純行不爽正已攝下

介肅

﹝文臣﹞南京吏部尙書贈太子少保吳嶽﹝萬曆﹞

右執一不遷正已攝下

成穆

﹝皇妃﹞髙廟貴妃孫氏﹝洪武﹞

右﹝原闕﹞

淸簡

﹝文臣﹞南京刑部尙書贈太子少保樊瑩﹝正徳﹞南京吏部尙書贈太子太保孫需﹝嘉靖﹞

右俱避逺不義平易不訾

淸惠

﹝文臣﹞南京刑部尙書耿九疇﹝成化﹞工部尙書贈太子少保劉麟﹝嘉靖﹞南京工部尙書贈太子少保吳廷舉﹝隆慶﹞

右俱避逺不義施勤無私

淸湣

﹝文臣﹞都察院右副都禦史贈兵部侍郎孫繼魯﹝隆慶﹞

右避逺不義在國逢難

節湣

﹝文臣﹞兵部尙書贈太子少傅劉儁﹝洪熙﹞兵部尙書贈少保陳洽﹝宣徳﹞江西按察司按察使周憲﹝正徳﹞

右俱謹行制度在國逢難

﹝武臣﹞都督同知贈左都督李啟光都指揮贈都督同知丁碧﹝俱嘉靖﹞

湣烈

﹝王妃﹞秦湣王妃王氏﹝洪武﹞

右在國逢難秉徳遵業

康懿

﹝郡王﹞遼府湘陰王豪壧﹝弘治﹞代府樂昌王聰涓伊府萬安王典櫍韓府長樂王融焞周府宜陽王有炥周府汾西王勤■﹝火雋﹞﹝俱嘉靖﹞

右俱溫良好樂柔克有光

﹝文臣﹞太子少保南京吏部尙書贈太子太保陳俊﹝成化﹞太子太保工部尙書贈太保徐貫﹝弘治﹞太子太保工部尙書贈少保林廷■﹝木昂﹞﹝嘉靖﹞

右俱溫良好樂柔克有光

﹝皇原妃闕﹞廟順妃李氏

右溫良好樂溫柔賢善

康肅

﹝郡王﹞瀋府陵川王佶煃﹝成化﹞代府隰川王聰■﹝氵羨﹞﹝正徳﹞周府汝陽王安澓魯府歸善王健■﹝木田﹞﹝俱嘉靖﹞

右俱溫良好樂正已攝下

康敬

﹝郡王﹞周府會稽王安■﹝氵策﹞﹝嘉靖﹞

右溫良好樂夙興恭事

康簡

﹝郡王﹞蜀府華陽王友堚遼府宜城王貴■﹝火節﹞慶府眞寧王邃垿﹝俱成化﹞周府河陰王同鑣﹝弘治﹞瀋府陵川王詮■﹝釒夢﹞晉府河中王表梈﹝俱嘉靖﹞周府修武王勤■﹝火庭﹞代府富川王廷垶岷府善化王譽桔

右俱溫良好樂平易不訾

﹝文臣﹞工部尙書掌大理寺事贈太子少保楊守隨﹝正徳﹞南京工部尙書贈太子少保崔文奎﹝嘉靖﹞

右俱溫良好樂平易不訾

兵部尙書贈太子太保李鉞刑部右侍郎贈本部尙書胡韶﹝俱嘉靖﹞

右俱溫良好樂一徳不懈

康靖

﹝郡王﹞周府義陽王子圪﹝弘治﹞代府宣寧王聰■﹝氵獻﹞岷府黎山王彥■﹝氵山莫﹞蜀府內江王賓沚﹝俱嘉靖﹞趙府光山王厚輝

右俱溫良好樂寛樂令終

楚府江夏王孟炬﹝成化﹞

右溫良好樂恭已鮮言

﹝文臣﹞太子少保禮部尙書贈太子太保鄒幹﹝弘治﹞

右溫良好樂寛樂令終

﹝武臣﹞會昌伯贈侯孫忠﹝景泰初謚﹞太子太傅惠安伯贈太傅張偉太保兼太子太傅宣城伯贈太傅衛錞﹝俱嘉靖﹞

右俱溫良好樂寛樂令終

﹝畨王﹞古麻刺朗國王幹刺義亦惇奔﹝永樂﹞

右安樂撫民寛樂令終

朝鮮國王李娎﹝弘治﹞

右溫良好樂寛樂令終

康端

﹝郡王﹞趙府臨漳王厚炣﹝嘉靖﹞

右溫良好樂守禮執義

康定

﹝郡王﹞秦府永壽王公鋌﹝成化﹞

右令民安樂純行不爽

趙府洛川王佑架周府益陽王睦楮代府廣陵王俊槻晉府義寧王新■﹝土鼎﹞﹝俱嘉靖﹞

右俱溫良好樂純行不爽

康憲

﹝郡王﹞周府魯山王勤■﹝火而﹞﹝嘉靖﹞

右溫良好樂博聞多能

康裕

﹝郡王﹞追封周府堵陽王睦臺周府上洛王睦■﹝木盛﹞﹝俱嘉靖﹞府廣安王載堂﹝萬曆﹞

右俱溫良好樂彊學好問

康僖

﹝郡王﹞晉府寧河王美堛﹝成化﹞周府原武王同■﹝釒微﹞秦府宜川王誠灌寧府宜春王宸澮﹝俱弘治﹞瀋府宜山王詮■追封代府饒陽王俊榬追封蜀府長子華陽王讓核寧府追封臨川王盤熚魯府郯城王當滋瀋府沁源王勛溱徽府慶雲王厚燦遼府廣元王致椹﹝俱嘉靖﹞慶府弘農王鼒■﹝木鼐﹞﹝萬曆﹞

右俱溫良好樂小心畏忌

﹝文臣﹞刑部尙書陸瑜﹝弘治﹞太子太保刑部尙書贈太保屠勲太僕寺卿贈右副都禦史邵銳南京刑部尙書贈太子少保周倫﹝俱嘉靖﹞

右俱溫良好樂小心畏忌

南京戶部尙書贈太子少保王承裕﹝嘉靖﹞

右溫良好樂小心恭愼

﹝武臣﹞駙馬都尉贈太保蔡震崇信伯費栻﹝俱嘉靖﹞

右俱溫良好樂小心恭愼

康惠

﹝郡王﹞代府棗彊王聰滋徳府泰安王載■﹝土座﹞周府新會王安渤魯府東阿王當滰蜀府石泉王賓淸﹝俱嘉靖﹞

右俱溫良好樂柔質慈民

代府山陰王遜煁周府封丘王有熅﹝俱成化﹞

右俱撫民安樂柔質慈民

﹝文臣﹞太子太保兵部尙書贈少保李承勛刑部尙書贈太子太保楊志學﹝俱嘉靖﹞工部尙書贈太子太保宋禮﹝萬曆﹞

右俱溫良好樂愛民好與

南京戶部尙書贈太子少保胡富都察院右都禦史贈工部尙書周季鳯﹝俱嘉靖﹞

右俱溫良好樂施勤無私

康穆

﹝郡王﹞魯府髙密王當湄唐府三城王芝垝﹝俱正徳﹞周府遂平王安洛﹝嘉靖﹞

右俱溫良好樂中情見貌

﹝武臣﹞都督同知加贈阜國公王鎭﹝弘治﹞

右溫良好樂中情見貌

康和

﹝郡王﹞周府魯山王安澴徽府建徳王佑槿榮府惠安王厚煦晉府寧化王表樔﹝俱嘉靖﹞

右俱溫良好樂不剛不柔

﹝文臣﹞太子少保南京兵部尙書贈太子太保李充嗣﹝嘉靖﹞

右溫良好樂不剛不柔

康恪

﹝郡王﹞遼府益陽王寵淄﹝嘉靖﹞

右溫良好樂溫恭朝夕

康順

﹝郡王﹞遼府蘄水王恩巨韓府褒城王旭欄﹝俱嘉靖﹞

右俱溫良好樂和比於理

﹝武臣﹞南和伯方壽祥廣寧伯劉泰﹝俱嘉靖﹞

右俱溫良好樂和比於理

﹝皇妃﹞憲廟端妃潘氏﹝嘉靖﹞

右溫良好樂和比於理

康毅

﹝文臣﹞太子太保兵部尙書贈少保王憲嘉靖

右溫良好樂果而能斷

康敏

﹝文臣﹞太子太傅刑部尙書贈太保白昻﹝弘治﹞刑部尙書贈太子太保趙鑑﹝嘉靖﹞

右俱溫良好樂應事有功

康獻

﹝畨王﹞朝鮮國王李旦﹝永樂﹞

右溫良好樂聰明睿智

康悼

﹝郡王﹞追封代府靈丘王俊格﹝嘉靖﹞

右溫良好樂未中早夭

康隱

﹝郡王﹞周府海陽王安漨﹝嘉靖﹞

右溫良好樂違拂不成

弇山堂別集卷七十三

●欽定四庫全書

弇山堂別集卷七十四

﹝明﹞王世貞撰

○謚法五

二字謚

溫懿

﹝郡王﹞荊府樊山王見澋﹝正徳﹞趙府廣安王厚熽﹝嘉靖﹞唐府衛輝王碩煥﹝隆慶﹞

右俱徳性寛和溫柔賢善

溫憲

﹝郡王﹞代府昌化王仕壇﹝成化﹞

右徳性寛和博聞多能

溫肅

﹝郡王﹞魯世子壽■﹝釒爵﹞﹝隆慶﹞

右徳性寛和正已攝下

溫靖

﹝郡王﹞韓府褒城王融烝﹝嘉靖﹞

右徳性寛和安樂令終

溫定

﹝郡王﹞楚府通山王榮濠﹝正徳﹞周府內鄕王安湩韓府樂平王偕渳﹝俱嘉靖﹞

右俱徳性寛和純行不爽

溫簡

﹝郡王﹞晉府寧河王奇沄﹝闕﹞

右徳性寛和平易不訾

溫穆

﹝郡王﹞遼府枝江王恩錢秦府合陽王誠泓晉府慶成王鍾鎰慶府眞寧王寘■﹝釒曉﹞周府內鄕王同■﹝釒具﹞﹝俱弘治﹞代府寧津王聰泠趙府昆陽王見洽﹝俱正徳﹞

右俱徳性寛和中情見貌

溫僖

﹝郡王﹞周府潁川王子墟﹝成化﹞唐府浙陽王彌鏟慶府丰林王邃■﹝土兌﹞伊府方城王褒熇﹝俱正徳﹞

右俱徳性寛和小心畏忌

溫和

﹝郡王﹞周府封丘王子堼﹝弘治﹞

右徳性寛和不剛不柔

溫惠

﹝郡王﹞楚府通城王榮渡代府懷仁王聰淑﹝俱正徳﹞衡府齊東王厚炳﹝嘉靖﹞周府京山王勤炫﹝隆慶﹞

右俱徳性寛和柔質慈民

溫靜

﹝皇妃﹞睿廟淑妃王氏﹝嘉靖﹞

右徳性寛和下無異議

溫隠

﹝郡王﹞追封寧府樂安王覲■﹝釒蓋﹞﹝弘治﹞

右徳性寛和違拂不成

僖靖

﹝郡王﹞瀋府平遙王佶渭﹝正統﹞遼府衡陽王豪■代府靈丘王仕■﹝土集﹞﹝俱泓治﹞

右俱小心畏忌寛樂令終

﹝文臣﹞少保太子太保吏部尙書贈少傅廖紀﹝嘉靖﹞

右小心畏忌寛樂令終

僖裕

﹝郡王﹞晉府義寧王表櫬﹝正徳﹞

右小心畏忌彊學好問

僖安

﹝郡王﹞蜀府徳陽王友■﹝土威﹞﹝成化﹞追封韓府樂平王範場﹝弘治﹞

右俱小心畏忌好和不爭

僖康

﹝郡王﹞追封代府懷仁王聰洌﹝嘉靖﹞

右小心畏忌人民安樂

僖敏

﹝文臣﹞戶部右侍郎贈太子太保王鍾﹝洪熙﹞太子太保左都禦史贈少保陳鎰﹝景泰﹞

右小心畏忌應事有功

都察院右副都禦史贈右都禦史周季麟﹝嘉靖﹞

右小心恭愼應事有功

僖簡

﹝郡王﹞遼府蘄水王寵澍﹝闕﹞

右小心畏忌一徳不懈

僖武

﹝武臣﹞寧逺伯贈侯任禮﹝成化﹞

右小心恭愼折衝禦侮

僖穆

﹝郡王﹞追封楚府通城王均钃﹝弘治﹞追封趙府平鄕王佑楸﹝嘉靖﹞

右俱小心畏忌中情見貌

僖順

﹝郡王﹞魯府巨野王泰墱晉府寧化王美壤代府潞城王遜■﹝火寧﹞﹝俱成化﹞代府山陰王聰澍襄府棗陽王見沔寧府弋陽王覲鐰﹝俱弘治﹞周府封丘王同鉻﹝嘉靖﹞

右俱小心畏忌和比於理

﹝武臣﹞左軍都督僉事追封西河伯吳守義﹝宣徳﹞右都督贈溧陽伯紀廣忠勇伯贈侯蔣信﹝俱景泰﹞

右俱小心恭愼和比於理

僖湣

﹝武臣﹞左都督贈遵化伯吳克勤修武伯贈侯沈榮﹝俱正統﹞

右俱小心恭愼在國逢難

僖恪

﹝皇妃﹞英廟充妃﹝余氏﹞

右小心恭愼溫恭朝夕

安懿

﹝郡王﹞周府原武王子塒﹝成化﹞淮世子見濂岷府黎山王膺鉖趙府南樂王祁鉷﹝俱弘治﹞晉府滎澤王表檈魯府陽信王健杫韓府隴西王旭■﹝木本﹞﹝俱嘉靖﹞

右俱好和不爭溫柔賢善

遼府衡陽王寵淹﹝嘉靖﹞

右好和不爭柔克有光

安簡

﹝郡王﹞代府潞城王仕埬寧府宜春王盤烑﹝俱弘治﹞慶府丰林王寘鏷魯府髙密王健栻周府浦江王睦栮晉府永和王知燠徽府建徳王厚■﹝火定﹞﹝俱嘉靖﹞

右俱好和不爭平易不訾

﹝文臣﹞南京禮部尙書贈太子少保王宗彜﹝正徳﹞

右好和不爭一徳不懈

安憲

﹝郡王﹞周府汝陽王子壆﹝成化﹞晉府寧河王鍾鏤﹝弘治﹞

右俱好和不爭博聞多能

安肅

﹝郡王﹞靖江王經柣﹝嘉靖﹞

右好和不爭正已攝下

安靖

﹝郡王﹞鄭府涇陽王祁銑﹝弘治﹞蜀府南川王申鋸遼府長陽王恩鈉韓府休寧王謨塨﹝俱嘉靖﹞

右俱好和不爭寛樂令終

安和

﹝郡王﹞周府汝陽王同銍肅世子眞淤岷府南渭王彥濵韓府追封樂平王旭椻﹝俱嘉靖﹞衡府齊東王載垕﹝萬曆﹞

右俱好和不爭不剛不柔

﹝夫人﹞贈夫人周氏﹝弘治﹞

右好和不爭不剛不柔

安莊

﹝郡王﹞荊府永新王厚熿﹝嘉靖﹞

右好和不爭履正志和

安裕

﹝郡王﹞秦府汧陽王誠洌﹝弘治﹞瀋府內丘王胤柲﹝嘉靖追封﹞

右俱好和不爭彊學好問

安定

﹝郡王﹞追封周府魯陽王睦杫韓府通渭王旭楊﹝俱嘉靖﹞

右俱好和不爭純行不爽

安恭

﹝郡王﹞韓府建寧王旭■﹝木肴﹞﹝嘉靖﹞

右好和不爭敬順事上

安僖

﹝郡王﹞楚府壽昌王孟焯遼府益陽王貴烰﹝俱正統﹞晉府廣昌王美堅﹝景泰﹞寧府新昌王盤炷﹝天順﹞遼府湘陰王貴■﹝火冒﹞秦府興平王公鑠伊府西鄂王諟欽周府鄢陵王子塈﹝俱成化﹞慶府弘農王邃■﹝土典﹞追封代府懷仁王仕■﹝土尞﹞﹝俱弘治﹞秦府合陽王秉檄韓府褒城王偕沺徳府濟寧王佑樳﹝俱正徳﹞魯府陽信王當﹖周府堵陽王同鉣淮府永丰王厚炑﹝俱嘉靖﹞

右俱好和不爭小心畏忌

安穆

﹝郡王﹞襄府棗陽王祁鉦﹝成化﹞遼府蘄水王豪坴﹝弘治﹞晉府慶成王知燫﹝嘉靖﹞韓府襄陵王徵鈐﹝闕﹞

右俱好和不爭布徳執義

﹝武臣﹞追封開平王常重五﹝洪武﹞

右好和不爭中情見貌

安惠

﹝郡王﹞遼府松滋王貴烆﹝正統﹞伊府洛陽王勉堡﹝天順﹞秦府永壽王志埴瀋府沁水王幼塐周府永寧王子場﹝俱成化﹞晉府襄陰王奇瀴楚府江夏王均鋷﹝俱弘治﹞楚府通山王均■﹝釒策﹞﹝正徳﹞代府襄垣王仕坯慶府眞寧王鼒■﹝木畢﹞﹝俱嘉靖﹞

右俱好和不爭柔質慈民

安恪

﹝郡王﹞寧府石城王宸浮﹝嘉靖﹞

右﹝原闕﹞

安順

﹝皇原妃闕﹞廟惠妃龍氏﹝闕﹞

右好和不爭慈和徧服

﹝夫人﹞夫人劉氏﹝弘治﹞

右好和不爭慈和徧服

惠懿

﹝郡王﹞慶府安化王秩炵﹝弘治﹞

右柔質慈民溫柔賢善

惠簡

﹝郡王﹞秦府臨潼王公銘﹝成化﹞

右柔質慈民平易不訾

惠恭

﹝郡王﹞秦府合陽王公鏜瀋府平遙王幼■﹝土量﹞﹝俱成化﹞

右俱柔質慈民容儀恭美

惠荘

﹝郡王﹞周府永寧王朝堛﹝隆慶﹞

右柔質慈民履正志和

﹝畨王﹞朝鮮國王李瑈﹝成化﹞

右柔質慈仁嚴敬臨民

惠靖

﹝郡王﹞荊府都昌王祁鑑﹝成化﹞

右柔質慈民安樂令終

﹝夫人﹞衛聖保母尹氏﹝宣徳﹞

右柔質慈仁安樂令終

惠榮

﹝郡王﹞魯府巨野王觀燖﹝隆慶﹞

右柔質慈民寵祿光大

惠安

﹝文臣﹞刑部尙書贈太子少保彭韶﹞﹝弘治﹞

右愛民好與好和不爭

﹝皇妃﹞仁廟麗妃王氏﹝洪熙﹞

右柔質慈仁好和不爭

惠襄

﹝武臣﹞西平侯沐春﹝洪武﹞

右柔質慈民甲冑有勞

惠穆

﹝皇妃﹞文廟順妃郭氏﹝永樂﹞

右柔質慈仁中情見貌

惠和

﹝皇妃﹞英廟麗妃陳氏﹝弘治﹞

右柔質慈仁不剛不柔

景成

﹝文臣﹞燕府左傅贈昌樂侯丘廣﹝洪武﹞

右﹝原闕﹞

景惠

﹝皇妃﹞

文廟美人盧氏﹝永樂﹞

右﹝原闕﹞

榮懿

﹝郡王﹞瀋府靈川王銓鉌﹝正徳﹞岷府江川王音墊周府義寧王睦櫸晉府河東王知炯﹝俱嘉靖﹞

右俱寵祿光大溫柔賢善

榮昭

﹝郡王﹞趙府汝源王見淇鄭府東垣王厚炯﹝俱嘉靖﹞追封唐府衛輝王宙桐遼府宜城王致棖代府廣陵王充煡﹝俱隆慶﹞

右俱寵祿光大容儀恭美

榮壯

﹝武臣﹞右都督贈宜良伯冉保﹝正統﹞順義伯羅秉忠﹝成化﹞

右俱寵祿光大勝敵志彊

榮莊

﹝郡王﹞周府鎭平王子堠﹝成化﹞周府潁川王同■﹝釒亶﹞寧府弋陽王奠壏代府饒陽王聰﹖﹖魯府滋陽王當漬晉府寧河王表楠﹝俱嘉靖﹞

右俱寵祿光大履正志和

榮靖

﹝郡王﹞周府遂平王子墌晉府陽曲王美垙﹝俱成化﹞韓府通渭王徵銶﹝弘治﹞魯府東阿王陽鏢伊府光陽王勉■﹝土冉﹞瀋府沁源王詮鐘﹝俱正徳﹞楚府保康王顯樟代府山陰王成鍪秦府永壽王懷墡周府汾西王朝坰益府金溪王載■﹝土學﹞﹝俱嘉靖﹞

右俱寵祿光大寛樂令終

﹝文臣﹞南京刑部尙書贈太子少保翁溥﹝嘉靖﹞

右寵祿光大寛樂令終

﹝武臣﹞南京中軍右都督陳政﹝正統﹞錦衣衛正千戶贈慶雲侯再贈太傅寧國公周能﹝成化﹞太傅端安侯贈太師王源太子太傅鎭逺侯贈太傅顧仕隆慶陽伯夏儒安平侯贈太保方鋭﹝俱嘉靖﹞

右俱寵祿光大寛樂令終

﹝皇妃﹞英廟貞妃王氏﹝弘治﹞

右寵祿光大寛樂令終

﹝畨王﹞朝鮮國王李浩﹝嘉靖﹞

右寵祿光大寛樂令終

榮肅

﹝郡王﹞

﹝郡王﹞襄府棗陽王佑楒﹝闕﹞

右寵祿光大剛徳克就

榮毅

﹝文臣﹞兵部右侍郎兼少詹事贈少傅墨麟﹝洪熙﹞

右寵祿光大彊而能斷

﹝武臣﹞招逺伯馬亮﹝正統﹞

右寵祿光大致果殺敵

榮端

﹝郡王﹞晉府交城王表■﹝木卂﹞﹝正徳﹞遼府光澤王寵﹖﹖﹝嘉靖﹞

右俱寵祿光大守禮執義

榮憲

﹝郡王﹞追封周府堵陽王安﹖﹝嘉靖﹞周府奉新王睦椔周府湯溪王勤烶﹝隆慶﹞

右俱寵祿光大博聞多能

榮簡

﹝郡王﹞鄭府朝邑王祁鎔﹝成化末年﹞瀋府宿遷王詮鎀遼府沅陵王寵淶追封代府樂昌王俊楅周府瑞金王勤煥徳府臨胊王厚爔﹝俱嘉靖﹞

右俱寵祿光大平易不訾

﹝文臣﹞太子少保禮部尙書盛端明﹝嘉靖﹞

右寵祿光大一徳不懈

﹝武臣﹞宗人府掌府事兼管大漢將軍駙馬都尉鄔景和﹝隆慶﹞

右寵祿光大正直無邪

榮康

﹝郡王﹞瀋府唐山王詮鈹晉府義寧王奇渶﹝俱弘治﹞趙府平鄕王見洸周府萊陽王安潏襄府陽山王佑楬崇府慶元王佑椐蜀府汶川王申銷代府和川王充烰魯府陽信王觀燃蜀府徳陽王賓灉趙府湯溪王厚輝唐府郾城王宙桃韓府昆山王融烄﹝俱嘉靖﹞

右俱寵祿光大溫良好樂

﹝武臣﹞太子太傅黔國公贈太師沐斌﹝天順﹞太子太傅成國公贈太傅朱鳯﹝嘉靖﹞

右俱寵祿光大溫良好樂

榮襄

﹝文臣﹞少師工部尙書贈茌平伯吳中﹝正統﹞太子太保戶部尙書贈沭陽伯金濂﹝景泰﹞禮部尙書文淵閣大學士贈太子太保袁宗臯﹝正徳﹞刑部尙書贈太子少保聶賢﹝嘉靖﹞

右俱寵祿光大因事有功

﹝武臣﹞右都督韓僖﹝正統﹞太傅會昌侯贈郯國公孫繼宗﹝成化﹞右俱寵祿光大因事有功

榮恭

﹝武臣﹞太傅兼太子太傅駙馬都尉京山侯贈特進左柱國崔元﹝嘉靖﹞

右寵祿光大敬順事上

榮定

﹝郡王﹞代府懷仁王遜烠﹝弘治﹞代府溧陽王聰﹖﹖周府沈丘王睦栲﹝俱嘉靖﹞周府汝陽王勤烝﹝隆慶﹞周府曲江王睦梒

右俱寵祿光大純行不爽

﹝親臣﹞駙馬都尉梅殷﹝永樂﹞

右寵祿光大追補前過

榮恪

﹝郡王﹞趙府洛川王見渥﹝正徳﹞魯府安丘王觀燫﹝嘉靖﹞

右俱寵祿光大溫恭朝夕

榮惠

﹝郡王﹞周府臨湍王同鈞趙府襄邑王見沂晉府交城王奇淐遼府益陽王致橏﹝俱弘治﹞秦府永興王誠瀾慶府弘農王寘鑭﹝俱正徳﹞

右俱寵祿光大柔質慈民

﹝皇妃﹞憲廟恭妃楊氏﹝嘉靖﹞

右寵祿光大柔質慈仁

榮湣

﹝武臣﹞駙馬都尉追封巨鹿侯井源﹝天順﹞

右寵祿光大在國逢難

榮安

﹝郡王﹞寧府瑞昌王覲鐊代府潞城王成鑘﹝俱弘治﹞瀋府永年王幼塨晉府河東王奇淮周府義陽王同鍱﹝俱正徳﹞岷府建徳王譽梴周府魯山王睦欏詹府追封鄒平王健檔周府華亭王勤熂﹝俱嘉靖﹞

右俱寵祿光大好和不爭

﹝皇妃﹞世廟貴妃馬氏﹝嘉靖﹞

右寵祿光大好和不爭

榮和

﹝郡王﹞韓府髙平王偕灤瀋府稷山王銓鋈岷府安昌王彥滵趙府臨漳王見淔唐府承休王芝埌﹝俱正徳﹞遼府松滋王恩鈳徳府歷城王厚■﹝火節﹞肅府鉛山王眞瀞淮府永丰王佑栶代府棗彊王俊棶﹝俱嘉靖﹞

右俱寵祿光大不剛不柔

﹝文臣﹞太子太保吏部尙書兼兵部尙書汪鋐﹝嘉靖﹞

右寵祿光大不剛不柔

﹝武臣﹞昌化伯邵喜英國公贈太保張侖﹝俱嘉靖﹞

右俱寵祿光大不剛不柔

﹝夫人﹞崇聖夫人申氏﹝弘治﹞保聖夫人孫氏﹝嘉靖﹞

右俱寵祿光大不剛不柔

榮穆

﹝郡王﹞遼世子恩鏋﹝成化﹞秦府保安王誠潢﹝弘治﹞蜀府石泉王友﹖﹖晉府旌徳王知■﹝火敖﹞晉府臨泉王奇湒瀋府沁水王勛瀶﹝俱正徳﹞周府永寧王安法﹝嘉靖﹞淮府崇安王見洵

右俱寵祿光大中情見貌

榮僖

﹝郡王﹞遼府宜城王豪坅﹝弘治﹞晉府追封交城王奇滽瀋府淸源王詮鏴慶府眞寧王臺涍代府昌化王成鍰﹝俱正徳﹞趙府南樂王見瀾周府上洛王安瀼唐府新野王宇滬周府河淸王睦稜﹝俱嘉靖﹞岷府黎山王譽枚追封淮府南康王佑柌﹝俱隆慶﹞

右俱寵祿光大小心畏忌

﹝文臣﹞太子太保戶部尙書贈少保孫交太子太保禮部尙書顧可學﹝俱嘉靖後削﹞

右俱寵祿光大小心畏忌

﹝武臣﹞新建伯贈侯李玉﹝正統﹞長寧伯贈侯周彧太子太傅成國公贈太傅朱輔﹝俱正徳﹞安昌伯錢承宗玉田伯贈太保蔣輪太師兼太子太師定國公徐光祚﹝俱嘉靖﹞

右俱寵祿光大小心畏忌

泰和伯陳萬言會昌侯孫杲安昌伯錢果少保太子太保鎭逺侯顧寰﹝俱嘉靖﹞

右俱寵祿光大小心恭愼

榮懷

﹝郡王﹞晉府永和王奇淯﹝弘治﹞

右寵祿光大慈仁短折

﹝武臣﹞遂安伯贈侯陳塤﹝天順﹞

右寵祿光大柔質慈民

榮順

﹝郡王﹞代府靈丘王遜烇趙府平鄕王祁鏓晉府交城王美垸周府胙城王子壉楚府通城王季■﹝土堂﹞秦府宜川王公鋺﹝俱成化﹞岷府南渭王音■﹝戠上土下﹞﹝弘治﹞魯府安丘王當澻﹝弘治末年﹞韓府長泰王旭橫遼府肅寧王寵汕﹝俱嘉靖﹞

右俱寵祿光大和比於理

﹝夫人﹞夫人孟氏﹝弘治﹞

右寵祿光大和比於理

榮悼

﹝郡王﹞周世子安﹖﹝弘治初謚﹞

右寵祿光大中年早夭

榮繆

﹝郡王﹞鄭府廬江王佑■﹝木昂﹞﹝嘉靖﹞

右寵祿光大名與實爽

榮虛

﹝郡王﹞代府廣陵王遜■﹝火民﹞﹝天順﹞

右寵祿光大涼徳薄禮

榮戾

﹝郡王﹞周府沈丘王同鏺﹝正徳﹞

右寵祿光大知過不攺

榮願

﹝文臣﹞北京刑部尙書朱浚﹝洪熙﹞

右寵祿光大柔無立志

榮思

﹝皇妃﹞宣廟賢妃吳氏﹝天順﹞

右寵祿光大﹝原闕﹞

榮淑

﹝皇妃﹞世廟康妃杜氏﹝嘉靖﹞

右寵祿光大下謚無義

榮善

﹝夫人﹞贈夫人項氏﹝弘治﹞

右寵祿光大善謚無義

懷獻

﹝太子﹞皇太子見濟﹝景泰﹞

右慈仁短折聰明睿智

懷懿

﹝郡王﹞周府汝陰王子垵﹝成化﹞

右慈仁短折溫柔賢善

瀋府追封陵川王幼■﹝土堅﹞﹝成化﹞

右慈仁短折柔克有光

懷荘

﹝郡王﹞周府順陽王有烜﹝永樂﹞代府寧津王聰滴﹝弘治﹞徳府臨胊王載堠﹝嘉靖﹞

右俱慈仁短折履正志和

懷康

﹝郡王﹞代府寧津王成鉖﹝成化﹞魯府巨野王健楙周府崇善王勤爁﹝俱嘉靖﹞

右俱慈仁短折溫良好樂

懷靖

﹝郡王﹞瀋府廣崇王幼■﹝土木﹞﹝天順﹞周府追封內鄕王子■﹝土戔﹞﹝成化﹞遼府宜城王恩銑﹝正徳﹞

右俱慈仁短折寛樂令終

懷安

﹝郡王﹞晉府旌徳王表栺﹝嘉靖﹞

右慈仁短折好和不爭

懷簡

﹝郡王﹞晉府髙平王濟煜秦府永壽王尙灴﹝俱永樂﹞韓府平利王範壑﹝景泰﹞趙府襄邑王見滃鄭府河陽王見潙﹝俱成化﹞魯府世子當漎周府安定王安彌寧府長子追封宜春王覲鐏﹝俱弘治﹞岷府追封南渭王膺鉙﹝正徳﹞楚府追封通城王顯櫃衡府玉田王厚烴﹝俱嘉靖﹞

右俱慈仁短折平易不訾

﹝畨王﹞朝鮮國世子贈王李暲﹝成化﹞

右慈仁短折平易不訾

懷僖

﹝郡王﹞秦府保安王尙煜﹝永樂﹞周府河陰王子壇淮府鄱陽王祁鑌﹝俱正徳﹞鄭府新平王祁銳﹝景泰﹞晉府太谷王鍾鋐﹝天順﹞伊府方城王諟■﹝戂﹐釒代忄﹞岷府安昌王膺鋪﹝俱成化﹞荊府桐城王佑樿﹝弘治﹞追封晉府安溪王表椈楚府縉雲王榮淋﹝俱正徳﹞追封瀋府永年王詮■﹝釒爵﹞榮府福寧王厚熹追封代府靈丘王廷址﹝俱嘉靖﹞

右俱慈仁短折小心畏忌

懷順

﹝郡王﹞追封靖江王相承荊府都昌王見潭﹝俱成化﹞淮府永丰王見瀞鄭府宜章王見汌﹝俱弘治﹞徳府東平王進世子厚燉追封趙府洛川王厚焀伊府追封方城王典榕追封秦府永壽王惟耀﹝俱嘉靖﹞

右俱慈仁短折和比於理

懷和

﹝郡王﹞周府聊城王安潧﹝弘治﹞追封趙府汝源王佑桐﹝嘉靖﹞

右俱慈仁短折不剛不柔

懷穆

﹝郡王﹞榮世子厚勲﹝嘉靖﹞

右慈仁短折中情見貎

懷悼

﹝郡王﹞追封趙府臨漳王佑杙﹝嘉靖﹞

右慈仁短折中年早夭

懷隱

﹝郡王﹞代府武邑王聰﹖﹖﹝弘治初謚﹞

右失位而死違拂不成

周府浦江王安涇﹝嘉靖﹞

右慈仁短折違拂不成

懷榮

﹝皇妃﹞世廟追封賢妃鄭氏﹝嘉靖﹞

右慈仁短折寵祿光大

弇山堂別集卷七十四

●欽定四庫全書

弇山堂別集卷七十五

﹝明﹞王世貞撰

○謚法六

二字謚

肅敏

﹝文臣﹞太子太保兵部尙書贈太保餘子俊﹝弘治﹞太子太保兵部尙書兼都察院左都禦史贈少保王廷相﹝隆慶﹞

右俱執心決斷應事有功

肅安

﹝郡王﹞周府封丘王睦■﹝言木﹞

右﹝原闕﹞

肅湣

﹝文臣﹞少保兵部尙書贈大傅於謙﹝弘治﹞

右執心決斷在國逢難

肅簡

﹝郡王﹞淮府吉安王厚燔﹝嘉靖﹞

右正己攝下平易不訾

肅僖

﹝皇妃﹞宣廟成妃何氏﹝正統﹞

右正己攝下小心畏忌

肅貞

﹝王妃﹞唐悼簡世子妃明氏﹝正統﹞

右正己攝下淸白守節

簡肅

﹝文臣﹞都察院左都禦史贈太子少保張敷華﹝正徳﹞太子太保都察院左都禦史贈少保屠僑太子少保都察院左都禦史贈太子太保周延﹝俱嘉靖﹞南京兵部尙書贈太子少保潘潢﹝隆慶﹞戶部尙書贈太子少保方鈍﹝萬曆﹞

右俱一徳不懈正己攝下

南京工部尙書贈太子少保黃珂南京刑部尙書贈太子少保方良永﹝俱嘉靖﹞都察院左都禦史贈太子少保陳瓉﹝萬曆﹞

右俱平易不訾正己攝下

簡襄

﹝文臣﹞南京刑部尙書贈太子少保陳壽﹝萬曆﹞

右平易不訾因事有功

簡懿

﹝郡王﹞秦府水興王尙烈﹝闕﹞

右平易不訾溫柔賢善

簡定

﹝郡王﹞寧府建安王覲煉﹝嘉靖﹞

右一徳不懈純行不爽

簡靖

﹝郡王﹞晉府云丘王美堣﹝成化﹞晉府廣昌王鍾■﹝釒禦﹞﹝闕﹞

右平易不訾寛樂令終

靖懿

﹝郡王﹞趙府洛川王祁鋹﹝成化﹞楚府永安王榮澹﹝正徳﹞

右俱寛樂令終溫柔賢善

﹝武臣﹞贈開平王常六六﹝洪武﹞

右寛樂令終溫柔賢善

靖莊

﹝郡王﹞代府宣寧王遜炓﹝成化﹞寧府樂安王宸湔﹝嘉靖﹞

右俱寛樂令終履正志和

靖恭

﹝郡王﹞楚府通山王孟爚﹝正統﹞

右恭己鮮言尊賢讓善

晉府西河王美埻﹝景泰﹞魯府安丘王泰坾﹝成化﹞周府麗水王安汾﹝正徳﹞

右俱寛樂令終不懈爲徳

靖肅

﹝郡王﹞周府魯陽王安泳﹝嘉靖﹞

右寛樂令終正己攝下

靖簡

﹝郡王﹞楚府崇陽王孟煒﹝正統﹞遼府松滋王豪堙﹝弘治﹞周府鄢陵王同鋖﹝正徳﹞

右俱寛樂令終平易不訾

靖僖

﹝郡王﹞遼府枝江王豪壂﹝天順﹞周府永寧王有光﹝成化﹞

右俱寛樂令終小心畏忌

﹝皇妃﹞憲廟榮妃唐氏﹝嘉靖﹞

右柔徳安眾小心恭愼

靖惠

晉府永和王表■﹝格﹐巾代口﹞﹝正徳﹞

右寛樂令終柔質慈民

靖和

﹝郡王﹞遼府蘄水王貴熡﹝成化﹞晉世子奇源楚府壽昌王季■﹝土予﹞﹝俱弘治﹞鄭府丹陽王見淕秦府保安王誠漖﹝俱正徳﹞周府沈丘王安涪﹝嘉靖﹞

右俱寛樂令終不剛不柔

靖安

﹝郡王﹞代府棗彊王成■﹝釒予﹞﹝弘治﹞周府汾西王安漕﹝嘉靖﹞

右俱寛樂令終好和不爭

靖康

﹝武臣﹞會昌伯贈侯孫忠﹝景泰﹞

右寛樂令終溫良好樂

靖襄

﹝武臣﹞左都督贈臨武伯蕭綬﹝正統﹞

右寛樂令終因事有功

太子太傅惠安伯贈太傅張偉﹝嘉靖﹞

右寛樂令終甲冑有勞

靖順

﹝皇原妃闕﹞廟惠妃郭氏﹝弘治﹞

右寛樂令終和比於理

靖節

﹝王妃﹞蜀王繼妃徐氏﹝天順﹞

右柔徳安眾謹行制度

和靖

﹝郡王﹞慶府壽陽王臺濠﹝正徳﹞

右不剛不柔恭己鮮言

和僖

﹝郡王﹞代府宣寧王仕■﹝嬴﹐土代女﹞秦府應潼王誠澯遼府應山王恩鐂﹝俱弘治﹞

右俱不剛不柔小心畏忌

和惠

﹝皇妃﹞英廟靜妃嶽氏﹝闕﹞

右不剛不柔柔質慈仁

崇武

﹝武臣﹞都督僉事贈合浦侯陳淸﹝洪武﹞

右能修其官折衝禦侮

崇善

﹝夫人﹞贈夫人胡氏﹝弘治﹞

右能修其官善無其義

崇敬

﹝夫人﹞贈夫人姚氏﹝弘治﹞

右能修其官夙夜警戒

桓襄

﹝武臣﹞永城侯贈永國公薛顯﹝洪武﹞

右克敬勤民甲冑有勞

桓義

﹝武臣﹞廣西都指揮使贈臨沂侯王眞﹝洪武﹞

右克敬勤民先君後己

剛毅

﹝武臣﹞丰城侯贈茂國公李彬﹝永樂﹞

右彊毅果敢致果殺敵

剛勇

﹝武臣﹞都督僉事贈新泰伯張欽﹝永樂﹞

右彊毅果敢率義共享

威武

﹝武臣﹞應城伯贈侯孫巖﹝永樂﹞

右猛以彊果折衝禦侮

威毅

﹝武臣﹞安陸侯贈黔國公吳復﹝洪武﹞武城侯贈漳國公王聰﹝永樂﹞彰武伯贈侯楊信﹝成化﹞

右俱猛以彊果致果殺敵

威襄

﹝武臣﹞武定侯贈營國公郭英﹝永樂﹞太子太傅伏羌伯贈太傅毛銳﹝嘉靖﹞咸寧侯仇鉞﹝嘉靖﹞

右俱猛以彊果因事有功

威靖

﹝武臣﹞懷柔伯贈侯施序﹝天順﹞

右彊毅執正寛樂令終

威勇

﹝武臣﹞寧晉伯贈侯劉聚﹝成化﹞

右彊毅執正臨難不懼

思裕

﹝郡王﹞秦府宜川王秉楀﹝嘉靖﹞

右追悔前過彊學好問

端憲

﹝郡王﹞瀋府沁源王幼埼﹝成化﹞周府崇善王睦槤代府潞城王俊稜﹝俱嘉靖﹞

右俱守禮執義博聞多能

端靖

﹝郡王﹞岷府沙陽王膺刨﹝正徳﹞瀋府內丘王勛漴遼府湘陰王寵湳周府臨湍王勤緂﹝俱嘉靖﹞

右俱守禮執義寛樂令終

晉府義寧王知爀周府追封遂平王睦檗﹝俱嘉靖﹞

右俱溫良好樂安樂令終

﹝皇妃﹞宣廟貴妃何氏﹝宣徳﹞

右俱守禮執義恭己鮮言

端肅

﹝郡王﹞魯府東甌王當泚唐府蕩陰王彌鍔魯府巨野王健櫏﹝俱嘉靖﹞

右俱守禮執義正己攝下

﹝文臣﹞少師兼太子太師吏部尙書贈太師馬文升﹝正徳﹞太子少保戶部尙書贈太子太保梁材﹝隆慶﹞都察院左都禦史贈少保顧佐﹝萬曆追贈﹞

右俱守禮執義正己攝下

端簡

﹝郡王﹞周府臨湍王安瀺﹝正徳﹞瀋府稷山王勛蒞晉府滎澤王知■﹝火量﹞追封魯府樂陵王當渿寧府樂安王拱欏﹝俱嘉靖﹞

右俱守禮執義一徳不懈

﹝文臣﹞刑部尙書贈太子少保鄭曉都察院右副都禦史朱裳﹝俱隆慶﹞南京兵部尙書贈太子少保劉采南京刑部尙書贈太子少保林云同﹝俱萬曆﹞

右俱守禮執義一徳不懈

端懿

﹝郡王﹞秦府汧陽王公鏳魯府東阿王泰壄周府臨汝王子磚﹝俱弘治﹞楚府崇陽王均鐓瀋府沁水王詮鐟靖江王約麟代府靈丘王聰滆﹝俱正徳﹞慶府壽陽王鼒■﹝木昂﹞徳府泰安王厚燌﹝俱嘉靖﹞遼府枝江王致樨﹝隆慶﹞

右俱守禮執義溫柔賢善

端穆

﹝郡王﹞代府博野王聰溱周府河淸王安﹖﹖﹝弘治﹞魯府新蔡王當泘追封崇府慶元王厚焞楚府通山王顯■﹝木禺﹞慶府延川王鼒檟荊府永定王載墭﹝俱嘉靖﹞晉府河東王新墤﹝隆慶﹞

右俱守禮執義布徳執義

端和

﹝郡王﹞瀋府遼山王詮鉞晉府新化王知櫛追封韓府襄陵王偕浰慶世子鼒櫍周府信陵王勤滬瀋府淸源王勛瀳﹝俱嘉靖﹞晉府交城王表■﹝木田﹞﹝隆慶﹞

右俱守禮執義不剛不柔

﹝皇妃﹞

英廟懿妃黃氏﹝弘治﹞

右守禮執義不剛不柔

端毅

﹝文臣﹞太子太保吏部尙書贈太師王恕﹝正徳﹞

右守禮執義果而能斷

刑部左侍郎贈尙書劉玉﹝隆慶﹞

右守禮執義彊而能斷

端定

﹝郡王﹞周府萊陽王睦桄﹝嘉靖﹞趙府湯溪王﹝原闕﹞

右俱守禮執義純行不爽

端僖

﹝郡王﹞周府富陽王睦桴徽府太和王佑檖楚府江夏王榮漠韓府永福王旭橝趙府汝源王厚焆晉府靖安王表柣﹝俱嘉靖﹞徽府新昌王厚焨﹝隆慶﹞

右俱守禮執義小心畏忌

﹝皇妃﹞憲廟安妃姚氏﹝弘治﹞

右守禮執義小心畏忌

端裕

﹝郡王﹞淮府淸江王見澱趙府廣安王佑枳代府山陰王仕堸﹝俱弘治﹞周府鎭平王同■﹝彌上金下﹞﹝正徳﹞

右俱守禮執義彊學好問

端惠

﹝郡王﹞晉府云丘王鍾鋋鄭府東垣王見﹖﹖﹝俱治弘﹞周府汾西王睦桍寧府弋陽王拱樻周府封丘王安湜肅府淳化王眞泓瀋府宿遷王勛澤衡府新樂王厚熑﹝俱嘉靖﹞

右俱守禮執義柔質慈仁

魯府安丘王健朴﹝嘉靖﹞

右守禮執義敬止勤民

端敏

﹝文臣﹞太子太保南京兵部尙書贈少保胡世寧太子太保南京兵部尙書贈少保秦金﹝嘉靖﹞

右俱守禮執義應事有功

端康

﹝郡王﹞周府海陽王睦杲慶府丰林王臺瀚﹝俱嘉靖﹞

右俱守禮執義溫良好樂

端恪

﹝郡王﹞周府汝寧王勤■﹝然﹐火代灬﹞﹝隆慶﹞

右守禮執義溫恭朝夕

端莊

﹝皇妃﹞英廟昭妃武氏﹝成化﹞

右守禮執義履正志和

端襄

﹝郡王﹞代府昌化王聰浕﹝嘉靖﹞

右守禮執義因事有功

端勤

﹝夫人﹞恭奉夫人髙氏﹝嘉靖﹞

右守禮執義能修其官

端順

﹝郡王﹞遼府應山王豪■﹝弘治﹞蜀府慶符王申鐓晉府慶成王奇湞周府永寧王勤燭韓府通渭王融烍唐府衛輝王宇漳趙府襄邑王厚燔﹝俱嘉靖﹞

右俱守禮執義和比於理

﹝皇妃﹞英廟賢妃伯氏﹝嘉靖﹞

右守禮執義和比於理

端湣

﹝文臣﹞兵部右侍郎贈兵部尙書商大節﹝隆慶﹞

右守禮執義在國逢難

端榮

﹝皇妃﹞憲廟昭妃王氏﹝成化﹞

右守禮執義寵祿光大

端隱

﹝郡王﹞追封寧府石城王覲鏑﹝弘治﹞

右守禮執義懷情不盡

悼恭

皇太子佑極﹝成化﹞

右未中早夭不懈爲徳

﹝郡王﹞周府遂平王有熲﹝正統﹞

右未中早夭不懈爲徳

遼府應山王貴■﹝火聶﹞﹝正統﹞韓世子謨■﹝土典﹞﹝嘉靖﹞

右俱未中早夭尊賢讓善

代府博野王成鐭﹝成化﹞

右未中早夭敬順事上

悼懿

﹝郡王﹞代府追封靈丘王充熼﹝嘉靖﹞

﹝郡王﹞右未中早夭溫柔賢善

悼莊

﹝郡王﹞蜀世子悅燫﹝永樂﹞吉世子佑■﹝木夬﹞﹝正徳﹞

右俱未中早夭履正志和

慶府岐山王秩煉﹝正統﹞

右未中早夭履正志和

悼簡

﹝郡王﹞楚府追封巴陵王孟熜﹝洪武﹞唐世子芝■﹝土爾﹞﹝正統﹞

右俱未中早夭平易不訾

﹝公主﹞仁廟追贈第四女爲徳安公主﹝永樂末年﹞

右未中早夭一徳不懈

悼定

﹝郡王﹞代府冨川王充煜﹝嘉靖﹞

右未中早夭純行不爽

悼靖

﹝郡王﹞瀋府稷山王佶焆﹝正統﹞遼府肅寧王恩鉹﹝成化﹞

右俱未中早夭寛樂令終

悼康

﹝郡王﹞追封晉府寧化王奇﹖周世子勤熄﹝俱嘉靖﹞

右俱未中早夭溫良好樂

徽府隆平王厚焴追封蜀府庶人爲華陽王申銓追封瀋府陵川王勛瀼﹝俱嘉靖﹞

右俱未中早夭溫良好樂

悼安

﹝郡王﹞秦府合陽王誠澮﹝弘治﹞

右未中早夭好和不爭

悼平

﹝郡王﹞晉府廣昌王濟熇﹝宣徳﹞

右未中早夭治而無眚

悼懷

﹝郡王﹞蜀府黔江王友坿﹝宣徳﹞唐府新野王瓊燀瀋府沁水王佶熅﹝俱正統﹞楚府追封永安王均■﹝釒栗﹞鄭府信陽王見浱荊府岷淸王佑欘﹝俱成化﹞

右俱未中早夭慈仁短折

晉府河中王奇溶﹝成化﹞遼府枝江王寵潤代府碭山王充■﹝火川﹞﹝俱嘉靖﹞追封慶城王新■﹝土提﹞﹝隆慶﹞

右俱未中早夭慈仁短折

悼惠

﹝郡王﹞楚府嶽陽王孟爟﹝宣徳﹞寧府信丰王盤■﹝火莫﹞﹝正統﹞

右俱未中早夭柔質慈民

周府羅山王有熼﹝宣徳﹞荊府都梁王見溥﹝成化﹞

右俱未中早夭柔質慈民

悼和

﹝郡王﹞周府汝南王子垗﹝天順﹞追封魯府東阿王陽鐔﹝正徳﹞追封瀋府沁源王胤楊﹝嘉靖﹞

右俱未中早夭柔質慈民

悼僖

﹝郡王﹞靖江王贊儀﹝守謙子永樂﹞趙世子瞻坺﹝宣徳﹞晉府徐溝王鍾鐸楚府大冶王季堧﹝俱景泰﹞代府和川王成鏝瀋府唐山王幼墧﹝俱成化﹞荊府都昌王佑■﹝木烏﹞﹝弘治﹞

右俱未中早夭小心畏忌

遼府麻陽王貴燠﹝正統﹞鄭世子見滋﹝成化﹞遼府追封衡陽王恩鏏﹝弘治﹞徳府髙唐王厚■﹝火爾﹞﹝嘉靖﹞

右俱中年早夭小心畏忌

﹝武臣﹞追封襄城侯李珍﹝天順﹞

右中年早夭小心畏忌

﹝皇妃﹞仁廟追封麗妃李氏﹝永樂末﹞

右未中早夭小心畏忌

悼昭

﹝郡王﹞晉府臨泉王鍾鏶代府饒陽王成鋈俱﹝成化﹞追封韓府西徳王旭樅﹝嘉靖﹞

右俱未中早夭容儀恭羙

悼順

﹝郡王﹞秦府保安王志垌﹝正統﹞楚府江夏王季■﹝號上土下﹞﹝成化﹞寧府追封瑞昌王宸﹖﹝弘治﹞追封瀋府永年王勛浚追封瀋府內丘王詮鋷代府寶丰王充■﹝火允﹞﹝俱嘉靖﹞

右俱中年早夭和比於理

悼隱

齊府樂安王賢烶﹝永樂﹞蜀府華陽王悅耀﹝宣徳﹞追封楚府崇陽王榮﹖﹖﹝嘉靖﹞

右俱中年早夭違拂不成

代府定安王成鏻﹝成化﹞

右恐懼徙處懷情不盡

﹝皇妃﹞世廟恭妃文氏﹝嘉靖﹞

右未中早夭懷情不盡

悼戻

﹝郡王﹞追封代世子爲王遜煓﹝正統﹞

右未中早夭知過不攺

隱懷

﹝武臣﹞

都督同知郤永﹝嘉靖﹞

右違拂不成失位而死

四字謚

恭仁康定

景泰皇帝尊謚

恭和榮順

﹝皇妃﹞文廟賢妃王氏﹝永樂﹞

恭順榮穆

﹝皇妃﹞文廟麗妃陳氏﹝永樂﹞

恭莊端惠

﹝皇妃﹞英廟徳妃魏氏﹝成化﹞

恭和安靖

﹝皇妃﹞英廟順妃樊氏﹝成化﹞

恭恪莊僖

﹝皇妃﹞憲廟淑妃紀氏﹝成化﹞

恭淑安僖

﹝皇妃﹞世廟追封榮妃楊氏﹝闕﹞

端靜恭惠

﹝皇妃﹞世廟淑妃楊氏﹝嘉靖﹞

端靜安和

﹝皇妃﹞英廟惠妃王氏﹝成化﹞

莊靜安榮

﹝皇妃﹞髙廟惠妃崔氏﹝永樂﹞

英廟淑妃髙氏﹝正徳﹞

莊僖端肅

﹝皇妃﹞英廟安妃楊氏﹝成化﹞

昭肅靖惠

﹝皇妃﹞文廟賢妃王氏﹝永樂﹞

昭惠恭懿

﹝皇妃﹞文廟順妃王氏﹝永樂﹞

昭肅靖端

﹝皇妃﹞英廟賢妃王氏﹝成化﹞

忠敬昭順

﹝皇妃﹞文廟賢妃諭氏﹝永樂﹞

惠穆昭敬

﹝皇妃﹞文廟賢妃錢氏﹝永樂﹞

康惠荘肅

﹝皇妃﹞文廟麗妃韓氏﹝永樂﹞

康穆懿恭

﹝皇妃﹞文廟惠妃吳氏﹝永樂﹞

貞順懿恭

﹝皇妃﹞英廟敬妃加封惠劉氏﹝天順﹞

靖荘安穆

﹝皇妃﹞英廟宸妃萬氏﹝成化﹞

安和榮靖

﹝皇妃﹞英廟麗妃劉氏﹝正徳﹞

文康榮靖

﹝眞人﹞禮部尙書致一眞人贈少師邵元節﹝嘉靖﹞

榮康惠肅

﹝眞人﹞秉一眞人恭誠伯陶仲文﹝嘉靖﹞

六字謚

恭肅端順榮靖

﹝皇妃﹞憲廟貴妃萬氏﹝嘉靖﹞

端和恭順溫僖

﹝皇妃﹞世廟貴妃王氏﹝嘉靖﹞

榮安惠順端僖

﹝皇妃﹞世廟貴妃閻氏﹝嘉靖﹞

弇山堂別集卷七十五

●欽定四庫全書

弇山堂別集卷七十六

﹝明﹞王世貞撰

○賞賚考上

卽位之賜

天子卽位之賜髙皇帝時無之自文皇以藩邸入紹大位始有賜然不過在京文武吏民而已仁宗登極爰布大賚徧及藩方最爲優渥自是後代稍裁省然府藏之積往往不勝其費矣今據可考者記之若親王公主之賞已見前故不復贅

太宗卽位之賞

武職公侯至都督各鈔二百錠彩幣五表裏指揮鈔八十錠二表裏千戶衛鎭撫各鈔五十錠一表裏百戶所鎭撫各鈔三十錠一表裏旗軍校尉將軍力士屯軍恩軍養馬習匠幼軍人鈔五錠致仕優給並同見任文職一品二品鈔百錠彩幣三表裏三品四品鈔八十錠二表裏五品鈔五十錠六品七品鈔三十錠八品九品鈔十五錠俱一表裏雜職鈔二十錠監生吏典知印辦事人材天文生醫者府學生員人鈔四錠坊廂民匠僧道醫人樂工廚子膳夫皂隸人鈔三錠

仁宗卽位之賞

公侯忠勇王鈔二百錠彩幣五表裏駙馬伯都督百錠四表裏指揮使八十錠三表裏指揮同知僉事五十錠二表裏千戶衛鎭撫儀衛正副鈔五十錠絹二疋百戶所鎭撫典仗鈔四十錠絹一疋旗軍校尉將軍力士等胡椒一斤蘇木二斤文職一品二品鈔百錠彩幣四表裏三品四品鈔八十錠彩幣二表裏五品鈔五十錠絹二疋六品七品鈔四十錠絹一疋八品九品鈔三十錠絹一疋雜職並辦事官鈔二十錠監生生員吏典知印人材天文生醫士胡椒一斤蘇木二斤坊廂百姓僧道匠人樂工廚子皂隸膳夫人等胡椒一斤蘇木一斤聽選營造朝貢公差者武職都指揮鈔一百錠指揮宣慰使同知副使宣慰正副使鈔三十錠千戶衛鎭撫儀衛正宣慰僉事宣撫同知副使安撫招討鈔二十五錠百戶所鎭撫典仗宣撫僉事安撫同知副使僉事副招討長官通事鈔二十錠旗軍並王府校尉人等胡椒一斤蘇木一斤文職一品二品三品鈔二十錠四品五品鈔十錠六品七品鈔八錠八品九品鈔六錠雜職鈔四錠生員吏典胡椒一斤

宣宗卽位之賞

在京公一百兩侯伯八十兩文武官一品二品六十兩三品三十兩四品二十兩五品十五兩六品七品十兩八品九品雜職五兩將軍旗軍校尉人等各二兩聽選辦事文武官及監生生員人材吏典僧道陰陽耆民醫士工匠廚役樂人各一兩優給幼官及試職千百戶鎭撫老疾幼軍各於其例減半四譯朝貢之人有職事與京官同無職事者正使十兩副使及冠帶頭目把事通事打剌罕回回各五兩無冠帶頭目把事通事舍人回回各二兩從人各一兩各處官自七月二十日以前到京者都司布政司按察司官知府指揮各十兩千百戶州縣等官各五兩旗軍工匠吏典人等各一兩凡三十二萬九百五十人給銀九十六萬三千八百二十九兩在外總兵官黔國公沐晟白金一百兩彩幣五表裏武安侯鄭亨鎭逺侯顧興祖遂安伯陳英襄城伯李隆平江伯陳瑄榮昌伯陳智安平伯李英保定伯梁銘各八十兩四表裏都督蕭授費瓛譚廣陳懷巫凱各六十兩三表裏都指揮曹儉唐銘卞福各五十兩二表裏

英宗卽位之賞

在京文武公六十兩侯伯駙馬五十兩一品二品四十兩三品二十兩四品至五品逓減五兩六品至九品逓減二兩雜職三兩公侯伯之家未承爵者各十兩將軍旗校軍匠人等各二兩優給幼官及老疾軍官紀錄幼軍各於其例減半辦事官監生生員人材吏典陰陽醫生樂人各絹一疋在京廂民工匠廚役僧道雜役人等各布一疋營造山陵軍匠各鈔一百貫幹魚三斤在外聽選公差四譯朝使賜鈔有差鎭守守備內外文武官黔國公沐晟襄城伯李隆各白金一百兩晟彩幣五表裏隆四表裏駙馬沐昕白金八十兩彩幣如隆都督山云史昭劉廣巫凱蕭授王貴李謙王眞譚廣蔣貴陳敬許亨尙書黃福各白金五十兩彩幣三表裏都指揮馬升李達曹儉各白金四十兩彩幣三表裏都指揮王瑜吳亮張翥劉斌各白金三十兩彩幣二表裏髙廸韓鎭穆肅馬驥李英錢義蕭敬劉銘劉永指揮陳震秦政沈固劉璉參議李榖葉仕寧各白金二十兩彩幣二表裏

景帝卽位之賞

史遺之其可考者時武淸伯石亨兵部尙書於謙各辭免已賞賜並免諸武職都督以上文職四品以上賞賜以其餘銀添賞操備官軍命禮部集議尙書胡濙等議都督以上出軍臨戰置備衣裝難準辭免其文職大小官員俱冝免賞詔不允其操備官軍加賞銀一兩賞南京守備並各處總兵等一百四十八人太監趙琮等各白金五十兩紵絲三表裏袁誠等各四十兩二表裏李徳等各三十兩二表裏內官郁永等各二十兩二表裏內使各十兩一表裏黔國公沐斌丰城侯李賢等應城伯孫傑等都督曹義等各五十兩三表裏都督郭登等各四十兩三表裏永康侯徐安安卿伯張安等各四十兩二表裏都督朱謙都禦史王文侍郎徐琦各三十兩二表裏都督僉事王斌都指揮郭英各二十五兩二表裏都督武興侍郎劉璉都禦史羅亨信鄒來學都指揮趙玟等各二十兩二表裏都指揮錢義按察使曹泰參政袁定參議陳敏等各十五兩二表裏僉事姜永寺丞李奎郎中羅通各十兩二表裏

景泰三年以立東宮皇太子令旨賞文武百官公侯伯各銀五十兩紵絲四表裏一品二品四十兩三表裏三品三十兩二表裏四品二十兩二表裏五品十五兩二表裏六品七品十兩一表裏八品九品庶吉士五兩一表裏不系賞例其各雜職及僧道官二兩絹一疋將軍一兩監生並順天府學生員絹一疋軍校勇士力士廚役各五錢辦事官吏當該吏典人材知印承差樂舞生軍民匠醫士樂人陰陽生養馬小廝坊廂裏老人等各布一疋各官軍在京操備者官各銀二兩絹一疋旗軍五錢又賜各處內外守備總兵督撫等官太監袁誠等各銀二十兩紵絲二表裏少監蒙泰等各十五兩二表裏監丞大使門副奉禦等官童保等各十兩一表裏都督沐璘等各銀三十兩紵絲二表裏都督尙書侍郎等官方瑛等三十兩二表裏都指揮陳逵等十五兩一表裏給事中劉淸等一表裏時以易儲推恩非例也

英宗復辟之賞

公每員銀五十兩侯伯駙馬每員四十兩一品二品二十五兩三品二十兩四品十五兩五品十兩六品八兩七品六兩八品九品四兩雜職三兩侯伯亡歿子孫未承襲者及無後而有母妻存者八兩優養官軍母妻存者二兩操備官員與在京官賞例同將軍旗軍勇士力士校尉養馬小廝軍匠人等每名銀一兩操備旗軍與在京軍賞例同優給幼官及鰥寡老疾軍官並紀錄幼軍比在京軍官賞例減半辦事官監生吏典知印人材承差天文生樂舞生醫生順天府學生樂工各絹一疋在京坊廂民人及匠廚子僧道皂隸弓兵膳夫人等布一疋在外聽選並公差四譯朝貢等項文武官員人等一品二品鈔一百錠三品四品八十錠五品鈔七十錠六品七品六十錠八品九品五十錠雜職四十錠生員吏典人等二十錠

憲宗卽位之賞

公侯駙馬伯白金三十兩一品二品二十五兩三品十五兩四品十二兩五品十兩六品八兩七品六兩八品九品四兩雜職三兩侯伯子孫幼未襲爵及無子孫而有母妻存者各五兩優養軍官母妻見存者人各二兩將軍旗校軍將人等各二兩操備及見營造官軍官自一品起二十五兩遞降至雜職三兩止旗軍人二兩優給幼官及鰥寡老疾軍官自一品起八兩遞降至雜職二兩止紀錄幼軍人一兩會試中式舉人辦事官監生及天文生樂舞生醫生順天府學生人各絹一疋在京吏典知印承差坊廂裏老及民匠廚子樂工人各綿布一疋在外聽選並公差等項文武人員鈔各五錠營造山陵官員軍匠銀兩各有差鳯陽南京參贊守備並各處巡撫鎭守守備內外文武等官白金彩段永康侯徐安泰寧侯陳涇成山伯王宗彰武伯楊信海寧伯董興宣城伯衛穎都督同知沐瓚白金各三十兩南京兵部尙書蕭維禎左都督毛忠右都督李榮都督同知曹安張欽張斂張泰歐信都督僉事張瑀李杲劉玉李震盧能胡志白金各二十五兩左副都禦史軒輗王竑賈銓胡本惠右副都禦史劉孜王越項忠陳介左僉都禦史李匡王儉陳泰右僉都禦史吳琛葉盛吳禎都督同知盛廣孫麒都督僉事張鵬張榮董■﹝宀良﹞範信張泰都指揮使李剛朱榮趙英周貴都指揮同知張懷魯鑑管斌王宇張英都指揮僉事汪禮王安蔣玉韓春髙端馬榮胡得劉輔李安宋英左能劉端黃宜錢能房能指揮使汪釗白金各二十兩整飭松潘兵備四川按察使副使王用都指揮使何揖都指揮同知陳逵石端陰傑馮紀蔣泰劉剛都指揮僉事段升石鐤張智吳玉谷登王榮李文李延指揮同知張順白金各十五兩太監王敏李秉王春王受王淸蒙泰羅珪梅忠少監侯忠阮化州監丞龔榮門副王宣奉禦張輇曹廣等各賜白金有差以上彩幣俱二表裏其視廷臣加厚者以其勤勞於外故也邊軍每名二兩

孝宗卽位之賞

公侯駙馬伯人悉銀二十兩一品二品十五兩三品十兩四品八兩五品六兩六品七品五兩八品九品四兩雜職三兩故侯伯子孫未承襲者及無子孫承襲而有母或妻存者人各五兩優養軍官母妻見存者各二兩將軍旗軍勇士力士校尉養馬小廝軍匠馴象軍奴人等各二兩操備及營造官員一品二品至雜職同前操備等項旗軍各二兩優給幼官及鰥寡老疾軍官一品二品六兩三品四兩四品五品三兩六品至九品二兩雜職一兩紀錄幼軍各一兩辦事官監生及天文生樂舞生醫生順天府學生各絹一疋在京吏典知印承差坊廂裏老及民匠廚子樂工各布一疋聽選並公差文武官員人等一品二品各鈔一百錠三品四品八十錠五品七十錠六品七品六十錠八品九品五十錠雜職四十錠生員吏典人等二十錠繼又賜勅所未載者南京守備並各處鎭守巡撫總副遊擊官各銀十兩紵絲二表裏分守守備內外官各銀五兩紵絲一表裏

武宗卽位之賞

公侯駙馬伯白金二十兩一品二品十五兩三品十兩四品八兩五品六兩六品七品五兩八品九品四兩雜職三兩侯伯子孫未襲及無子孫而有母妻存者各五兩優養軍官母妻見存者人各二兩將軍旗軍勇士力士校尉養馬小廝軍匠馴象軍奴人等各二兩操備及營造軍官自一品起十五兩遞降至雜職三兩止旗軍人等二兩優給幼官及鰥寡老疾自一品起六兩遞降至雜職一兩止紀錄幼軍人一兩辦事官監生及天文生樂舞生醫士順天府學生人各絹一疋在京吏典知印承差坊廂裏老民匠廚子樂工人各綿布一疋在外聽選並公差等項文武官員鈔錠各有差承運庫太監奏大行皇帝喪葬用度浩繁又今方將舉行徽號並大婚等禮須用金五千餘兩給賞內外官員人等須用銀一百八十萬兩有奇庫中所積不多宜預行區處下戶部集議言戶刑二部都察院收貯贓罰等銀贖罪銅錢並太倉銀總計不過銀一百五萬餘兩卽今給散在京軍官春季俸銀十萬餘兩遼東宣府甘肅各邊年例及奏討銀又四十八萬餘兩矣擬支贓罰贖罪銀錢行令順天府收買金千兩其實見在銀則畱備各邊糧艸之用蓋今北方大旱敵勢猖獗不可不慮給賞之數冝先支承運庫所有不足則於各衙門借補議上詔更議處會給事中李貫禦史李良臧鳯有裁減查核之疏因言邇因宣府等處傳報賊情數日之間已用銀三十八萬餘兩財用匱乏莫今爲甚惟京軍及各邊官軍勞苦窘急須如舊給賞此外一切禮儀賞賚宜如李貫等所言悉遵遺詔減省且查成化二十三年則例重加裁定親王則銀鈔相半在京官員如公侯駙馬伯儀賓都督都指揮錦衣衛堂上見任並帶俸官及文職各官各給鈔有差武職指揮以下則遞減給銀其銀以戶部十五萬兩太倉二十萬兩及內庫見收者兼用不足則取內府歷代舊錢國朝通寶二萬一千萬文準銀二十萬兩以補前數又不足則於天下歲報在冊錢糧酌量查取三之一或四之一備用之金冝令四川產有之處收買四千兩此後賞用則待各處解到折糧銀及查解淮浙等運司各項鹽銀以漸給之又先年所賞皇親駙馬功臣內官寺觀荘田將八萬餘頃每畆徵銀三分歲約得銀二十萬兩冝遣官查解內庫以備給賞俟庫藏稍充仍歸業主此皆因時權處以應目前之急而邊方意外之需又有當慮者宜令承運庫會同司禮監將老年所積金銀查盤見數仍會內閣計處今後支用務守祖宗成憲計算庫藏盈縮量入爲出加意撙節不經之費無名之賞並無益工作不得妄支本庫每年終具數開奏聽戶部戶科查考如禦史李良議若仍以齋醮等項爲名浪費支用宜追究引誘之人從重問擬庶國計可充命再審議乃言親王賞賜宜仍舊典各項荘田子粒銀兩量借一年其南京內外守備參贊及各處鎭巡分守兵備等官賞如在京公侯等官例俱給鈔上曰賞賜照成化二十三年則例銀兩聽以漸措置支給荘田子粒已之餘如所議

世宗卽位之賞

公侯駙馬伯每員銀三十兩文武官員一品二品二十五兩三品十五兩四品十二兩五品十兩六品八兩七品六兩八品九品四兩雜職二兩侯伯亡歿其子孫未承襲者及無子孫承襲有母妻存者每名銀五兩優養軍官母妻見存者每名銀二兩將軍旗軍勇士力士校尉養馬小廝軍匠馴象軍奴人等每名銀二兩操備及營造官員一品二品銀二十五兩三品十五兩四品十二兩五品十兩六品八兩七品六兩八品九品四兩雜職三兩操備等項旗軍每名銀二兩優給幼官及鰥寡老疾軍官一品二品銀八兩三品五兩四品四兩五品三兩六品至九品二兩雜職一兩紀錄幼軍每名一兩會試中式舉人每名絹一疋辦事官監生及天文生樂舞生醫士順天府學生每名絹一疋在京吏典知印承差坊廂裏老及民匠廚子樂工每名綿布一疋在外聽選並公差等項文武官員人等一品二品每員鈔一百錠三品四品八十錠五品七十錠六品七品六十錠八品九品五十錠雜職四十錠生員吏典人等每名二十錠

穆宗卽位之賞

公侯駙馬伯每員彩段四表裏文官一品至九品各給與應得誥勅先給領者與進勲階一等品同職銜不同者照見任攺給署職者與實授試禦史試中書候實授庶吉士候授官日各補給願移封者聽先移封者給本等誥勅雜職每員絹二疋武官一品二品紵絲三表裏三品二表裏四品一表裏五品六品各紵絲一疋署試鎭撫百戶各絹四疋優養優給官三品銀四兩五品三兩六品以下二兩妻女每口二兩將軍旗校力士軍匠馴象養馬操備旗軍力士京營家丁修理山陵軍人各銀二兩紀錄力士幼軍一兩監生歷事正歷免二月雜歷一月長差三月見在監者候撥歷照免辦事官免一月知印當該免三月承差辦事吏一月罰班每一年減一月見在聽撥者候撥照免史館官生禮部鑄印局儒士順天府學生四譯館譯字生錦衣衛聽差營操捨欽天監天文生太常寺樂舞生太醫院醫士武學官生各絹一疋欽天監陰陽生太醫院醫生順天府坊廂裏老各衛門工匠廚子樂工每名棉布一疋

普賞

洪武六年賜在京衛指揮使米百石千戶以下加兩月俸米九年賜京衛指揮使鈔二十五錠同知二十二錠僉事二十錠千戶以下有差十三年賜天下武臣文綺各四疋賜公徐達等六十四人米各五百石十八年大祀天地於南郊賜內外武臣文綺帛各三疋鈔一錠又賜在外將校都指揮人十二錠指揮人十錠千戶衛鎭撫人八錠百戶所鎭撫人六錠俱於所在有司給之二十五年賜在京致仕都督米一百五十石鈔七十五錠指揮米一百石鈔五十錠千戶衛鎭撫米九十石鈔四十錠百戶所鎭撫米八十石鈔三十錠二十九年賜京衛指揮千戶戶麥三十石監生致仕官同又大賚天下致仕武臣凡壬辰年至甲辰從軍洪武十一年以前爲官者指揮使銀一百兩鈔二百錠同知銀九十兩鈔一百八十錠僉事銀八十兩鈔一百六十錠正千戶儀衛正銀七十兩鈔一百四十錠副千戶衛鎭撫儀衛副銀六十兩鈔一百二十錠百戶所鎭撫銀五十兩鈔一百錠壬辰年至甲辰從軍十二年以後爲官者指揮使銀九十兩鈔一百八十錠同知銀八十兩鈔一百六十錠僉事銀七十兩鈔一百四十錠正千戶儀衛正銀六十兩鈔一百二十錠副千戶衛鎭撫儀衛副銀五十兩鈔一百錠百戶所鎭撫銀四十兩鈔八十錠乙巳年以後從軍洪武十三年以後爲官者指揮使銀八十兩鈔一百六十錠同知銀七十兩鈔一百四十錠僉事銀六十兩鈔一百二十錠正千戶儀衛正銀五十兩鈔一百錠副千戶衛鎭撫儀衛副銀四十兩鈔八十錠百戶所鎭撫銀三十兩鈔六十錠凡二千五百餘人俱召至京宴勞而予之其年又賜在京武官人鈔五十錠米人二十石三十年賜在京致仕武官小麥指揮二十石千戶衛鎭撫十石百戶所鎭撫五石監工及江淮濟川指揮五十石千戶衛鎭撫三十石百戶所鎭撫二十石

永樂元年命徵討將士省覲還北京者賜都督都指揮指揮人鈔五十錠千戶十錠百戶八錠胡椒二斤旗軍六錠胡椒一斤二年賜奉天靖難公侯伯都督都指揮千百戶衛所鎭撫典仗命婦冠服鈔公夫人五百錠侯夫人四百錠伯夫人三百六十錠都督夫人以下減給之七年賜扈從北京官軍人等鈔公五十錠侯四十錠伯三十錠一品二品二十錠三品四品十五錠五品十二錠六品七品十錠八品九品八錠未入流及辦事官將軍總小旗人七錠將軍及各衛總小旗人六錠監生吏典醫生軍校力士等五錠余有差又賜北京官吏軍民鈔公四十錠侯三十錠伯二十錠一品二品十錠三品四品八錠五品六品七錠七品以下五錠監生總小旗人三錠生員吏典齋郎僧道校尉廚子軍民各二錠管工官不分品級各三錠旗軍夫匠用工者各二錠命婦公夫人三十錠侯夫人二十錠伯夫人十五錠一品二品八錠三品四品六錠五品五錠六品七品四錠八品九品未入流三錠特賞守城婦人效勞者公夫人彩幣六表裏侯夫人五表裏伯夫人四表裏一品二品三表裏三品四品二表裏五品六品一表裏七品至未入流絹二疋布二疋軍民婦女綿布一疋鈔二錠其守麗正門者各加賞彩幣一表裏綿布二疋鈔五錠

永樂十年賜靖難功臣子孫都指揮襲久者鈔一百五十錠初襲者二百錠指揮千百戶襲久者五十錠初襲者一百錠凡四百七十六人二十年賜公鈔五十錠侯四十錠伯三十錠官一品二品二十錠三品四品十錠五品九錠六品以下五錠軍士一錠

特賞

洪武元年賜徐州參政陸聚白金三百兩彩幣三十四疋酒三尊部曲文綺銀椀各二百八年賜河州衛指揮僉事何瑣南普等三人白金各二百五十兩遼東衛指揮張良佐冠帶衣服綺羅帛各四疋其妻文綺紗羅各二疋帛四疋賜兵馬指揮臧哲白金二錠馬一匹九年賜岐寧衛經歷熊鼎銀五十兩鈔一萬二千貫中山侯湯和潁川侯傅友徳綺帛二十四疋鈔五十錠右丞丁玉都督僉事藍玉王弼綺帛二十疋鈔四十錠十二年賜光祿卿徐興祖銀二百兩鈔一百錠十三年賜永昌侯藍玉鈔三十錠都督郭英鈔同馬二匹十四年賜西寧衛指揮多爾濟實結等文綺十四疋鈔一百二十四錠十六年賜魏國公徐逹鈔一百五十錠十八年賜武定侯郭英米五百石致仕都督瞿通王珪米三百石太僕卿商暠麥一百石又賜瞿通王珪鈔二千錠還鄕造宅二十年賜中軍都督王信鈔二百錠白金四百兩文綺八疋潁國公傅友徳米千六百石東川侯胡海普定侯陳桓延安侯唐勝宗米各一千二百石二十一年賜西寧衛指揮楊政涼州衛指揮張文傑荘徳白金各二百兩文綺十二疋鈔百錠遼東三萬衛指揮使史嘉努白金二百兩文綺帛各六疋鈔五十錠二十二年賜國公徐輝祖李景隆湯和鈔一百錠長興侯耿炳文千錠平涼侯費聚五百錠二十三年賜魏國公輝祖鈔四百錠穎國公友徳五百錠楚雄衛指揮使袁義白金五百兩文綺二十疋鈔三百錠又賜中軍都督僉事徐司馬文綺帛各六疋鈔一百四十錠二十四年賜友徳及定逺侯王弼武定侯郭英各白金二百兩鈔二百錠靖寧侯葉升鈔百三十錠賜北平都指揮同知鈔一百錠綺帛八疋賜左軍都督李勝鈔一千錠令造居第二十五年賜涼國公玉米千五百石二十六年賜涼國公玉鈔五百錠文綺二十疋指揮徐質嚴麟鈔各百五十錠賜畱守指揮鼐爾布哈鈔五百錠文綺帛各十二疋綿布三十疋右副都禦史約爾珠工部右侍郎和克齊鈔各二百錠文綺帛各六疋綿布各十五疋

永樂元年賜四川行都指揮同知程逺鈔二百錠鎭逺侯顧成鈔六百錠左軍都督僉事徐凱鈔二千錠七年賜寧夏總兵陳懋鈔二萬貫牛五十隻羊百羫米百石又賜懋冠服王帶文綺彩帛各十五疋鈔三萬貫米二百石羊百羫甘肅總兵何福鈔二萬貫米二百石又賜福玉帶冠服彩段十五表裏鈔一萬錠米二百石羊二百羫十年賜貴州總兵顧成鈔二千貫二十二年仁宗賜黔國公沐晟鈔三百貫彩幣二十表裏

洪熙元年賜太師英國公張輔羊四百牽酒六百缾米二百石逾月復賜羊二百牽酒四百缾

景泰三年賜少保戶部尙書兼文淵閣大學士陳循少保工部尙書兼東閣大學士髙榖各白金一百兩吏部左侍郎兼翰林院學士江淵禮部左侍郎兼翰林院學士王一寧戶部右侍郎兼翰林院學士蕭鎡翰林院學士商輅各白金五十兩尋各賜黃金五十兩

天順初賜錦衣指揮袁彬居第白金三百兩彩幣十二表裏以娶妻賜黃金三十兩銀二百兩彩幣八表裏生子亦如之而金殺其一

正徳辛巳以迎駕安陸賞太監谷大用韋霦張錦大學士梁儲定國公徐光祚駙馬都督崔元禮部尙書毛澄各白金一千兩彩幣二十表裏自正徳寧夏平內閣大臣賞白金至千兩前後絕響矣嘉靖隆禮元輔若夏嚴亦未有登此數者今上之賜江陵公居正則不一而足其可考者辭卽位首殿之加賜白金一百兩大紅紵絲蟒衣一襲彩段四表裏以造居第賜白金一千兩考六年滿正賜銀五十兩紵絲四表裏鈔五千貫茶飯五桌羊三隻酒三十瓶又加賜白金一百兩鬥牛蟒衣各一襲遼東捷賜白金一百兩彩段四表裏大紅紵絲蟒衣一襲又特賜坐蟒一襲銀錢五十兩考九年滿正賜白金五十兩紵絲四表裏內大紅胸背麒麟一羊三隻茶飯五桌酒三十瓶鈔五千貫加賜白金二百兩坐蟒蟒衣各一襲歲加祿一百石奏廣東捷賜白金一百兩蟒衣一襲彩段四表裏聞父喪上及仁聖慈聖二宮各賜白金五百兩紵絲十表裏新鈔一萬貫白米二十石香油二百斤碎香二十斤蠟燭一百對麻布五十疋辭歲祿送米十石香油二百斤茶葉三十斤鹽一百斤黃白蠟燭二百枝柴二十擔炭三十包太后還宮付托賜坐蟒蟒衣各一襲彩段八表裏白金二百兩上婚禮成賜白金一百兩紵絲六表裏告歸省葬上及慈聖各賜白金五百兩彩幣八表裏仁聖賜白金三百兩彩幣六表裏還朝入謁三宮各賜白金五百兩彩幣八表裏服滿入見上及慈聖各賜白金三百兩金壺一把金臺盞一副十五年考滿賜白金三百兩坐蟒一襲彩段十二表裏羊十隻酒六十瓶茶飯五桌鈔一萬貫

修史之賞

洪武元年修元史中書右丞相太子少師宣國公李善長監修前起居注宋濂漳州府通判王禕爲總裁史成宋濂王禕各賞白金六十四兩文綺帛各八疋纂修汪克寛等各賞白金三十三兩文綺帛各四疋

永樂元年賜監修太子太師曹國公李景隆銀一百兩彩幣六表裏織金紗衣一套鞍馬一副總裁翰林院侍讀學士解縉等銀八十兩彩幣五表裏織金紗衣一套鞍馬一副纂修官銀五十兩彩幣四表裏紗衣一套催纂兼謄冩官銀三十兩彩幣三表裏紗衣一套催纂官銀二十五兩彩幣二表裏紗衣一套謄冩監生生員儒士各銀十兩鈔三十錠彩幣一表裏謄冩吏各銀八兩鈔三十錠彩幣一表裏催督官鈔二十錠絹二疋辦事吏鈔二十錠絹二疋九年賜監修太子少師姚廣孝戶部尙書夏原吉監總裁翰林院學士兼左春坊大學士胡廣國子祭酒翰林院侍講胡儼右春坊大學士兼侍讀黃淮右庶子兼侍講楊榮等同十五年賜重修官實錄監修戶部尙書夏原吉鈔二百錠彩幣三表裏紗衣一襲總裁官文淵閣大學士兼左春坊大學士胡廣翰林院學士兼右春坊右庶子楊榮國子監祭酒兼翰林院侍讀胡儼人鈔百六十錠彩幣二表裏紗衣一襲纂修官翰林院學士兼右春坊左諭徳金幼孜賞同胡廣等侍讀學士曽棨侍講鄒緝王英修撰兪鼎羅汝敬主事李時勉陳敬宗人鈔百錠彩幣一表裏紗衣一襲謄冩官並監生人等各鈔六十錠絹二疋書成廣以病不及躬進命中官卽其家賜之

宣徳五年修文廟仁廟實錄成賜監修太師英國公張輔少師吏部尙書蹇義少保太子太傅戶部尙書夏原吉總裁少傅兵部尙書華蓋殿大學士楊士奇少保戶部尙書武英殿大學士黃淮太子少傅工部尙書謹身殿大學士楊榮太子少保禮部尙書武英殿大學士金幼孜太常寺卿兼翰林院學士楊溥各白金一百兩彩幣六表裏織金羅衣一襲鞍馬一副續總裁行在戶部尙書陳山禮部尙書張瑛白金六十兩彩幣五表裏織金羅衣一襲余有差

正統三年修宣廟實錄成賜監修太師英國公張輔總裁少傅兵部尙書華蓋殿大學士楊士奇少傅工部尙書謹身殿大學士楊榮禮部尙書翰林院學士楊溥副總裁少詹事兼侍讀學士王直少詹事兼侍講學士王英各白金一百兩彩幣六表裏羅衣一襲鞍馬一副余有差

成化三年修英廟實錄成賜監修太保會昌侯孫繼宗總裁吏部左侍郎翰林院學士陳文右侍郎翰林院學士彭時副總裁禮部右侍郎李紹太常寺少卿翰林院學士劉定之南京國子監祭酒吳節各白金八十兩文綺四表裏羅衣一表裏鞍馬一副副總裁無鞍馬餘同

弘治四年修憲廟實錄成賜監修太傅太子太師英國公張懋總裁少傅太子太師吏部尙書謹身殿大學士劉吉禮部尙書文淵閣大學士徐溥禮部右侍郎翰林院學士劉健各銀八十兩彩幣四表裏羅衣一套鞍馬一副副總裁掌詹事府事禮部尙書丘浚詹事府少詹事兼翰林院侍講學士汪諧各銀八十兩彩段四表裏羅衣一襲纂修官三十兩彩段四表裏羅衣一套催纂官二十兩彩段二表裏羅衣一套謄錄官銀十五兩彩段二表裏羅衣一套收掌文籍官銀十兩彩段二表裏謄錄監生銀五兩彩段一表裏辦事吏典鈔二十錠絹一疋各色人匠鈔二十錠布一疋官升擢事故去任及監生事故去者久近不一賞賚有差

正徳四年修孝廟實錄成賜監修太師太子太師英國公張懋總裁少師太子太師吏部尙書華蓋殿大學士李東陽同弘治續總裁少師太子太師吏部尙書武英殿大學士焦芳少傅太子太傅戶部尙書謹身殿大學士王鏊少保太子太保戶部尙書文淵閣大學士楊廷和各銀五十兩紵絲六表裏鞍馬一副續副總裁吏部尙書翰林院學士梁儲銀四十兩紵絲羅四表裏余有差

嘉靖四年修武廟實錄成賜監修太傅定國公徐光祚總裁少保太子太保吏部尙書謹身殿大學士費宏吏部尙書文淵閣大學士石珤與續總裁禮部尙書東閣大學士賈詠續副總裁禮部右侍郎兼翰林院學士吳鵬俱賞同弘治

嘉靖五年修獻皇帝實錄成賜監修太師定國公徐光祚及禮部尙書席書總裁少師太子太師吏部尙書謹身殿大學士費宏少師太子太傅吏部尙書武英殿大學士楊一淸太子太保吏部尙書武英殿大學士石珤太子太保禮部尙書武英殿大學士賈詠如前按錄成之後例有遷官其監修總裁加秩則始自正統五年前固無之

弇山堂別集卷七十六

●欽定四庫全書

弇山堂別集卷七十七

﹝明﹞王世貞撰

○賞賚考下

勛臣歸鄕之賞

洪武二十一年信國公湯和還鄕賜黃金三百兩白金二千兩鈔三千錠彩段四十表裏二十三年魏國公徐輝祖開國公常升曹國公李景隆宋國公馮勝申國公鄧鎭頴國公傅友徳還鄕各賜黃金三百兩白金二千兩鈔三千錠文綺三十疋綾十疋明年涼國公藍玉賜如之加鈔五百錠江夏長興永平南雄崇山懷逺鳳翔定逺安慶武定鞏昌鶴慶東川靖寜宣寜普定景川諸侯俱黃金二百兩白金二千兩鈔千錠文綺三十疋按鈔一錠爲五貫貫直白金一兩鈔千錠則爲白金五千兩矣

致仕之賞

洪武中賜光祿寺卿徐興祖白金一百兩鈔一百錠永樂賜太醫院使戴元禮白金五十兩鈔一百錠彩幣四表裏二臣皆庶僚得此尢爲異也

仁廟初賜太子太師致仕郭資白金百兩鈔二百錠彩幣八表裏自是以後𨿽內閣輔臣重者不過白金五十兩四表裏而已若髙皇帝念致仕秦府左長史文原吉勞特賜勅奨勵賞白金一百兩鈔二百錠彩幣八表裏尢前後所無

丁憂之賞

仁廟賜夏尙書原吉米十石鈔萬貫胡椒百斤

憲廟賜劉閣學吉彩幣四表裏銀五十兩米十石鈔十塊羊四羫酒十瓶

今上及仁聖慈聖二宮賜張少師居正白金一千五百兩紵絲三十表裏新鈔三萬貫白米六十石香油六百斤碎香六十斤燭三百對麻布百五十疋奔喪上及慈聖各賜白金五百兩彩幣八表裏仁聖白金三百兩彩幣六表裏蓋曠古無前之典也又洪武中上以布政使魏鑑臧哲徐中知府李亨居官勤愼卽喪所賜鑑哲米六十石鈔二十五錠中亨米五十石鈔二十錠諭以服滿來朝分理庶務

來朝之賞

洪武七年遼東衛指揮房暠賜羅帛各六疋布四疋及其妻紗羅布帛各四疋十二年臨洮衛指揮趙琦鈔四十錠白金百兩文綺帛四十四疋二十一年山西屬衛指揮董成等白金八百兩文綺二十疋鈔四百錠二十三年西平侯沐英黃金二百兩白金五千兩鈔五千錠文綺一百疋二十四年四川都指揮使徐玉白金二百兩鈔三百錠雲南左都督馮誠白金五百兩鈔千錠二十五年普定衛指揮顧成白金四百兩文綺二十疋鈔五百錠建昌衛指揮張顯鈔一百四十錠綺衣一襲百戶籍鑑鈔九十錠二十八年掌四川都司都督瞿能白金二百兩文綺帛二十疋鈔三百錠

永樂六年賜鎭逺侯顧成白金二百兩鈔四萬貫文綺三十表裏

大臣父母妻子之賞

洪武二十一年賜信國公湯和夫人胡氏黃金二百兩白金一千兩鈔五百錠彩段三十表裏仍賜勅曰婦之道専內政而無妬勤勞啟家夫婦同心若此古有之今之人少見惟朕臣湯和與爾夫人同朕鄕裏當天下大亂之時人各挈家避難歸依豪雄所在如之獨爾信國夫人秉內政以助和啟家信國立勲業於大廷今也功成名遂攜長幼而歸故鄕嗚呼昔爾夫婦墨髮而來今歸故鄕皆蒼顏皓首夫人淑徳命婦如之鮮矣特賜助和之功啟家之勞如數夫人領之

永樂八年遣行人余炅勅涼州都督吳允誠妻曰比韃靼以兵脇爾爲叛爾夫及子從朕徵討而爾能守節厲志與子管者謀執叛者戮之以婦人而秉丈夫之節忠以報國智以脫患朕甚嘉焉今賜爾彩幣十表裏米百石鈔四千貫羊百羫用示褒嘉升其子管者爲指揮僉事其所部都指揮保住等各賜彩幣八表裏米八十石十四年以觀燈賜戶部尙書夏原吉母鈔二百錠

萬曆二年諭大學士張居正朕聞先生父母俱存年各古稀康健榮享朕心嘉悅特賜大紅蟒衣一襲銀錢二十兩又玉花墜七件彩衣紗六疋乃奉聖母恩賜咸欽承著家僮往賫之外銀錢二十兩是先生的六年上賜大學士居正母金嵌寶石頭面一副銀八寶一百兩靑紅蟒衣四疋裏絹四疋甜食盒二副仁聖皇太后金頭面一副紵絲六表裏食盒八副慈聖皇太后金嵌寶石頭面一副珍珠環一雙靑紅蟒衣二套銀八寶五十兩食盒八副

稱職之賞

浙江按察僉事解敏白金一百兩文綺十疋

戰歿之賞

洪武元年給陣亡將士四百十五人百戶鎭撫人給米二十石麻布十疋軍士人給米五石錢一千二百麻布二疋又指揮孫靖家米三十石布十五疋鈔二百錠織金文綺及帛各十疋千百戶楊貴兪淸嚴整家米二十石布各十五疋鈔各百錠又千戶王仲家鈔一百六十錠百戶鄭禮家鈔一百四十錠龍虎衛指揮胡斌弟文綺帛各二十疋鈔二十錠千戶兪賢家米二十石布二十疋又綺帛三十二疋又徵南死事家屬指揮米三十石麻布十五疋鈔五錠千戶米二十五石麻布一十二疋鈔四錠百戶米二十石麻布十疋鈔三錠

永樂中徵安南一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋

發姦贓之賞

洪武末河南按察僉事王平行部至孟津有司斂財爲賂平執其人以聞賜勅奨勵文綺襲衣被褥鈔百錠書吏半之

永樂中劉寜爲刑部主事有人納銀於瓜以饋者妻安氏發之詔褒寜平日亷信於妻妻能佐夫以義賜白金二百兩彩幣八表裏

告宻之賞

洪武太原衛軍林旺韓伍兒以發劉原利叛升百戶賞白金各三斤文綺帛十六疋千戶張豫以發荘成黨逆賞白金二百兩鈔四百錠衣一襲良馬一金帶一圍後升陜西都指揮賞白金二百兩鈔二百錠彩段十表裏牛馬各六永樂總旗靖西京馿告叛升百戶白金各五十兩鈔百錠彩幣二表裏衣一襲寜夏都指揮韓成預言叛兵謀鈔二百錠羊十羫酒五十瓶

梅殷盛庸俱建文舊臣之見嫌者然都督僉事譚深錦衣指揮趙曦謀擠殷水以死至磔於市籍其家而發其事者都督許成封永新伯又授殷子順昌都督同知永貞孝陵衛景福旗手衛俱指揮發盛庸之罪者致仕百戶王鈫賞銀百兩鈔四百錠升指揮同知發周王逆謀中護衛丁俺三爲錦衣指揮僉事賜姓名趙誠發都督梁銘罪者羽林前衛千戶布旺﹝闕﹞賞鈔三千貫衣一襲及靴馬升指揮同知後梁銘復以功封伯發孟指揮趙邸王瑜功最大然僅升指揮發王倫妖言指揮僉事馮傑升一級賜鈔二百錠衣一襲授遼東衛百戶恩威之叵測如此洪熙初進王瑜錦衣指揮同知賜鈔千錠織金錦衣二襲白米五石

旌小民之賞

洪武民王竹遺書誨其子平涼知縣瑱赦瑱罪賜白金百兩絹十疋附子五枚川椒十斤軍人王二以隨徵獲馬入官身故賞白金百五十兩鈔五十錠民蔣公達王剛甫破蘭秀山盜各賞白金一百二十兩黃再文破長陽盜賞白金一百五十兩珠展布哈執叛僞右丞雅克哈雅賞白金三百兩永樂小旗射三箭中者賞牛一羊一鈔百錠銀椀二鄕民謝定住孝行賜鈔二百錠米十石

釋道之賞

永樂三年迎帝師哈里瑪於西畨至四年十二月至京賜宴華蓋殿蓋用親王禮也賜金一百兩白金千五百兩鈔二萬貫彩幣四十五表裏及法器裀褥鞍馬香果米茶等物並賜其徒眾白金彩幣器物有差明年正月賜哈里瑪牙杖二金瓜骨朶二幡幢二十四對香盒二拂子二手鑪三對紅紗燈籠二魫燈二傘二銀交椅一銀腳踏一銀水罐一銀盆一誕馬四鞍籠二銀杌一靑圓扇一紅圓扇一賬房一紅紵拜褥一尋命哈里瑪於靈谷寺建大齋爲髙皇帝後資福事竣賜黃金百兩白金千兩鈔二千錠彩幣百二十表裏馬九匹灌頂大國師哈斯博囉等各白金二百兩鈔二百錠彩幣十馬三匹余徒眾賜賚有差尋封哈里瑪爲萬行具足十方最勝圓覺妙智慧善普應佑國演教如來大寶法王西天大善自在佛領天下釋教賜玉印誥命金銀紗羅彩幣織金珠袈裟金銀器皿鞍馬其徒必嚕通斡僧結三人皆爲大國師親宴於華蓋殿又封國師宗巴爾斡齊囊沁卜藏等爲護法贊善闡化等王俱賜金印誥命銀紗錦綺衣有差又命哈里瑪於山西五臺寺資度仁孝皇后賜白金一千兩彩綾羅絹布二百六十疋大國師等賞有差五年十一月復賜彩幣香果法器等物六年四月辭歸仍賜白金彩幣佛像遣中官護送蓋猶用元故典也聞哈里瑪頗善法事工咒術其爲髙皇后薦福報恩寺又爲文皇后薦福五臺山俱有佛光慶雲金蓮花獅子瑞像之異以故上尢信之後宮國戚俱膜拜致敬檀施山積威儀文物極一時之盛

嘉靖十八年上南幸賜髙士陶仲文繡蟬錦囊金銀事件又賜林隠玉印一顆黃金法劍一金銀水盂各一又賜金帶一圍大紅金紵絲紗羅孔雀衣三襲云鶴紵絲紗羅衣六襲進眞人賜大紅金彩膝襕飛魚紵絲紗羅衣三件彩段四表裏十九年元旦賜玉帶一圍鬥牛蟒龍衣各一襲淩虛子圖記二四月賜宮扇金玉環獅蠻玉帶一紗蟒衣金鶴云絹四八月賜大紅五彩織徧地金人仙云鶴紵絲紗羅三件金冠一貂皮八十張又賜大紅雲紵絲二宮花四禦筵法酒二十年二月賜鬥牛蟒衣等物銀盤五執又嵌寶金冠一頂簪匣三月賜玊帶一圍三色銀鍾銀筯二十四年賜金嵌寶石冠一頂如意簪金鑲玉寶石法劍珠橞鞘金嵌寶石水盂一灑繡紗衣一二十五年賜金絲寶石冠一如意簪一金嵌寶石香水盂一道衣三大紅紗羅段各一又賜玉帶一圍大紅金彩雲鶴紵絲紗羅各一襲二十七年賜玉帶一銀幣蟒服酒饌二十八年賜銀葉百兩二十九年賜銀幣珍寶累絲金冠如意簪納紗法服一金玉玎璫嵌金劍金水盂銀數先後不可考然至乞休之際再進賜銀萬兩其數之多見矣

土官之賞

洪武十年賜貴州宣慰靄翠金築安撫宻定普定知府姜瓉各錦二疋金龍文綺一疋二十一年賜四川安撫副使劉武白金四百兩綺帛各五疋棉布四十疋景東知府俄陶白金五百兩紵絲八表裏二十八年賜貴州宣慰使安的白金三百兩鈔二百五十錠紗衣二襲

永樂三年賜元江知府鄒榮金帶一文綺衣三襲錦十八疋彩段百五十疋鈔六百錠四年木邦宣慰使罕的法白金二百兩錦二疋紵絲十表裏頭目陶孟王甫白金一百兩紵絲十表裏七年賜木邦宣慰使罕賓法白金三千兩錦綺二百表裏祖母母妻織金文綺紗羅各五十疋十二年賜播州宣慰楊升白金百兩金織綺衣一襲金綺十疋又其兄亮白金百兩賜永昌等衛鎭撫和爾特穆爾等鈔千錠幣帛十疋哈宻忠義王們特穆爾鈔千錠文綺二十疋

土官來朝之賞

洪武九年播州宣慰使楊鏗綺帛二十八疋十四年思南宣慰使田大雅衣帽靴襪及文綺二十疋鈔二百五十錠十五年賜普定知府者額金帶織金文綺五疋﹝原闕二字﹞疋鈔四百錠建昌衛指揮使裕嚕特穆爾文綺百疋鈔五百錠貴州宣慰宋誠母劉氏紗羅襲衣米三十石鈔二百錠又賜衣一襲十六年貴州宣慰使靄翠鈔百錠錦十五疋金帶一馬湖知府瑉徳衣一襲米二十石鈔三十錠者額弟阿昌及八十一砦長賜文錦各二十疋鈔二百錠衣各一襲二十五年水西宣慰使安的公服紗羅襲衣鈒花金帶白金三百兩鈔五十錠錦綺各十疋播州宣慰使楊鏗亦如之水西宣慰使奢香子婦奢助朝賜奢香銀四百兩綺紗如之二十八年賜思明知府黃廣成羅衣金束帶文綺二十疋鈔二百錠三十一年賜麓川平緬宣慰使思倫發黃金百兩白金百五十兩鈔五百錠三十年賜思州宣慰使田琛母楊氏珠冠霞帔綺帛各十二疋鈔四百錠

永樂十九年定例三品四品各鈔百五十錠錦一段紵絲三表裏五品鈔百二十錠紵絲二表裏六品七品鈔九十錠紵絲二表裏八品九品鈔八十錠紵絲一表裏未入流鈔六十錠紵絲一表裏

北部之賞

永樂十一年賜和寜王阿嚕臺金印金盔金鞍名馬織金文綺二十端絨錦二端十二年賜阿嚕臺米百石驢百頭羊百牽部落米五千石十四年賜和寜王阿嚕臺及其母彩幣五十表裏都督額森托噶彩幣二十表裏阿嚕臺部下頭目格揚等二百三十人升都指揮指揮千百戶賜賚有差

正統二年都指揮康能指揮陳文李全同阿都齊賫書及諸色金織彩繡蟒龍麒麟襲衣彩幣表裏金銀寶石首飾器皿書籍等物往賜韃靼可汗及其妃並臚寜王托歡等仍以彩幣酬其所貢馬直各有差四年賜可汗托克托布哈王織金四爪蟒龍膝襕八寶衣一織金胸背麒麟靑紅彩段六五色段八絹二十五金嵌寶石絨氈帽一頂金鈒大鵬壓纓等事件全伽藍香間珊瑚帽珠一串寶金彩繡紵絲衣六金繡纒身蟒龍直領一靑暗花並口對襟曳撒一織金胸背麒麟並四寶四季花■﹝衤答﹞■﹝衤蒦﹞比甲各一織金虎並圈金寶鑲花云肩通袖膝襕各一金鑲犀角麒麟系腰一紅甸皮描金花包二鋄銀折鐵刀並鞘一絧綫虎尾三尖雲頭套靴一雙楸木面烏木褁琵琶一花梨木火撥思一鞭鼔喇吧號笛各一黃身勇字魚肚旗一魚尾號帶飛虎招旗二賜可汗妃二人紵絲織金獅子虎豹朶云細花每人八疋各色絨綫蠟胭脂等物其丞相帕克巴徳右丞相托歡左丞相恩克知院碩廸達爾瑪哈達遜大夫阿都拉呼圖克布哈平章薩都拉等賞賜有差六年賜可汗五色彩段並紵絲蟒龍直領■﹝衤答﹞■﹝衤蒦﹞曳撒比甲貼裹一套紅粉皮圈金雲肩膝襕通袖衣一皂麂皮藍條絧綫靴一朱紅獸面五山屏風坐牀一錦褥九各樣花枕九番字孝經一本銷金涼傘一油絹雨傘一箜篌火撥思三弦各一副並賜其妃胭脂絨彩絲綫等物又賜太師淮王額森蟒龍段一麒麟等獸段四五色段五十彩絹一百二十妃三人彩段並紵絲衣一套云肩通袖膝襕衣一套並鞋靴盔甲弓刀臂手馬鞍涼傘琵琶等物八年賜可汗紵絲織金四爪蟒龍單纒身膝襕暗花八寶骨朶云一疋織金胸背麒麟白澤獅子虎豹靑紅緑共四疋八寶骨朶云細花五色段二十六疋素段五十六疋彩絹八十七疋印花絹十疋可汗妃二人白澤虎豹朶云細花等段十六疋彩絹十六疋花鋄金鐵盔一頂戧金皮甲一副花框鼓鞭鼓各一面琵琶火撥思胡琴等樂器及鉛砂焰硝等物又賜丞相帕克巴智織金麒麟虎豹海馬八寶骨朶云紵絲四疋彩段四疋彩絹九疋其餘平章巴延特穆爾曉廸珠旺丞相伊埒等皆賞彩段有差又賜太師淮王中書右丞相額森織金四爪蟒龍紵絲一疋織金麒麟白澤獅子虎豹紵絲四疋彩幣表裏花絹等物賜額森母妃五人妃四人紵絲白澤虎豹彩段等物有差九年賜可汗紵絲織金蟒龍麒麟白澤等段六十四疋彩絹八十疋妃二人紵絲織金麒麟等段並彩絹各三十二疋及盔甲樂器等物額森紵絲織金蟒龍麒麟白澤等段六十二疋彩絹百疋母妃紵絲織金麒麟等段並彩絹各二十疋及盔甲樂器等物丞相太尉知院平章等頒賜有差十四年賜可汗織金蟒龍文綺彩絹一百八十四疋金銀各五錠塔納珠一千六百顆金銀廂木椀各二織金九龍蟒龍渾金文綺三十八疋紵絲衣一襲繡金衣五件靴襪樂器賬房藥材等物賜可汗妃二人織金文綺彩絹二十二疋各錦袍一襲織金衣三件靴襪鍼綫脂粉絲絨具全又賜額森及其妃大略如之其大小頭目在彼未來者數十人各賜禮物有差太上皇命取銀二萬二千兩至以五千賜額森以五千賜巴延特穆爾等三人餘散其眾又賜衛拉特可汗金百兩銀二百兩托珠十托珍珠百顆織金九龍紵絲五疋織金蟒龍紵絲五疋織金胸背紵絲十疋渾織金花紵絲五疋素花紵絲二十疋並琵琶箏器等物賜太師額森金一百兩銀二百兩托珠十托珍珠百顆織金九龍紵絲五疋織金蟒龍紵絲五疋織金胸背紵絲十疋渾金花紵絲五疋素花紵絲二十疋並琵琶箏器等物

正統十四年賜衛拉特大同王金五兩銀二十兩織金花素紵絲蟒龍一疋渾金花一疋胸背二疋素花二疋又賜斡爾達知院巴延特穆爾平章金五兩銀一百五十兩托珠五托珍珠五十顆金圈珍珠耳墜一對織金花素紵絲蟒龍二疋渾金花二疋胸背五疋素花二十疋又賜衛拉特阿喇知院金十兩銀五十兩織金花素紵絲蟒龍一疋渾金花一疋胸背二疋素花二疋又賜衛拉特賽堪王金五十兩銀二百兩織金花素紵絲蟒龍一疋渾金花一疋胸背二疋素花二疋又賜可汗紵絲織金蟒龍三爪單纒身膝襕紅一疋織金胸背麒麟紅一疋織金胸背白澤紅一疋織金胸背虎豹靑一疋織金胸背海馬緑一疋暗八寶天花云靑一疋暗八寶天花云紅一疋暗八寶天花云柏枝緑一疋素紅二疋素緑三疋素靑二疋彩紅絹五疋藍絹五疋緑絹五疋虎斑絹十疋又賜答紵絲紅一疋紵絲靑一疋彩絹藍一疋彩絹紅一疋又加賚禮物紵絲織金九龍黃一疋織金九龍大紅一疋織金蟒龍大紅一疋織金蟒龍靑一疋織金胸背麒麟靑一疋織金胸背白澤大紅一疋暗細花丹礬紅一疋暗細花翠藍一疋素靑一疋素緑一疋彩絹紅五疋彩絹藍五疋又賜可汗妃二人紵絲織金胸背虎豹靑二疋織金胸背白澤紅二疋暗八寶天花云紅二疋暗八寶天花柏枝緑二疋素柏枝緑二疋素黒緑二疋彩絹藍八疋紅八疋素靑二疋素紅二疋

景泰三年賜可汗織金文綺彩幣表裏二百一十六疋及金銀器皿等物

東西南夷之賞

洪武初以卽位賜占城王阿答阿者大統歷一本織金綺段紗羅四十疋安南王陳日煃如之各國王俱文綺紗羅二十四疋大統歷同髙麗王顓大統歷一本錦繡絨綺十疋母妃錦綺紗羅各四疋國相辛肫侍中李春富李仁人文綺紗羅十二疋以徙陳理明升髙麗賜其王紗羅文綺四十八疋又以占城王阿答阿者破海冦功賜織金文綺紗羅四十疋使者紗羅各二疋文綺四疋衣一襲錢一萬二千七年賜琉球王察度文綺二十疋陶器一千事鐵釡十口十六年賜琉球中山王察度鍍金銀印織金文綺帛紗羅凡七十二疋山東王承察度亦如之占城暹羅國王各織金文綺二十二疋磁器一萬九千事三十年烏斯藏都指揮司灌頂國師及尼八剌國各遣使貢方物賜灌頂國師及尼八剌國王銀各一百五十兩文綺帛各十疋癿列工國師察裏巴烏斯藏都指揮仰卜羅沙魯萬戶列思巴端竹都指揮答裏巴逺母爾監卒銀一百兩文綺帛各一十疋並賜其使人衣紗有差

永樂三年賜日本國王源道義九章冕服鈔五千錠錢一百五十萬織金文綺紗羅絹三百七十八疋四年賜白金千兩織金諸色彩幣二百疋綺繡衣六十件銀茶壺三銀盆及綺繡紗帳衾褥枕席器皿諸物海舟二艘又賜白金千兩錢一千五百萬錦紵絲紗羅絹四百十二疋僧衣十二襲帷帳衾褥器皿若干事王妃白金二百五十兩錢五百萬錦紵絲紗羅絹八十四疋王卒賻絹布各五百疋賜嗣王錦綺紗羅六十疋九年賜義持金織金綺紗羅綾絹百疋錢五百萬四年賜占城王占巴的賴鍍金銀印紗帽金帶黃金百兩白金五百兩金織文綺衣二襲錦綺紗羅有差六年又賜其王金印及黃金百兩白金五百兩錦綺紗羅五十疋彩絹百疋十年賜瓜哇國西王都馬板錦綺紗羅彩絹千疋並金織文綺襲衣等物又賜烏斯藏闡化王螭紐玉印誥命白金五百兩綺衣三襲綺繡五十疋彩絹百疋茶二百斤十二年賜琉球國王誥命冠服及鈔萬五千錠十五年賜朝鮮國王李芳逺勑及白金二千兩文綺表裏二百疋紗羅絨錦五十疋馬二十四匹妃文綺表裏八十疋

四夷來朝之賞

四年賜占城國王孫捨楊白金二百兩金織文綺紗羅衣各二襲鈔百錠文綺紗羅十四疋六年又賜捨楊白金二百兩鈔百錠紵絲紗羅金織襲衣朝鮮世子李禔禦制詩白金錦綺書籍筆墨鞍馬其王白金千兩絨錦綺羅百二十疋浡泥國王麻邪惹加那乃儀仗交椅水罐水盆俱用銀傘扇俱用白羅銷金鞍馬二織金文綺紗羅綾絹衣十襲王妃及弟妹陪臣各有差王尋卒賜其子嗣王金鑲玉帶一金百兩銀三千兩及錢鈔錦綺紗羅衾褥帳幔器皿王母以下有差九年賜滿剌加國王拜裏迷蘇剌金鑲玉帶一儀仗一副鞍馬二匹黃金百兩白金五百兩鈔四十萬貫銅錢二百六十萬錦綺紗羅三百疋絹千疋渾金文綺二織金通袖膝襕二王妃冠服一副白金二百兩鈔五千貫錦綺紗羅絹六十疋織金文綺紗羅衣四襲王子侄及陪臣白金鈔錢彩幣有差十一年浡泥國王遐旺朝辭賜黃金百兩白金五百兩鈔三千錠錢百五十萬錦四段綺帛紗羅八十疋金織錦繡文綺衣各一襲並器皿衾褥帷幔等物王母及叔以下有差十五年賜蘇祿國東王巴都葛哈叭答剌西王麻哈剌吒葛剌麻丁峒王叭都葛巴剌卜辭歸人賜金鑲玉帶一黃金百兩白金二千兩羅錦文綺二百疋絹三百疋鈔一萬錠錢三百萬金繡蟒龍衣麒麟衣各一襲賜其隨從頭目文綺彩絹錢鈔有差十九年格黙勒朗國王衛喇義伊徳伯來朝賜黃金白金銅錢文綺紗羅彩絹金織龍衣麒麟衣並妃及子陪臣衣服文綺彩絹有差十五年朝鮮國王李芳逺勤修職貢遣使賫勑及白金二千兩文綺表裏二百疋紗羅絨錦五十疋馬二十四匹賜芳逺仍賜其妃文綺表裏八十疋二十二年賽瑪爾堪駙馬特穆爾遣回滿剌哈非思來朝貢馬二百五匹賜白金四百兩及文綺鈔錠從者溫都爾等八人白金七百兩文綺鈔錠

額森朝使之賞

額森朝使之賞最多可考者景泰四年額森使臣正副二十二人俱以升都督都指揮指揮千戶等官各照品級賞金廂犀帶九條鈒花金帶九條素金帶三條花銀帶一條其三千餘人所貢馬及貂鼠皮通賞各色織金彩素紵絲二萬六千四百三十二疋本色並各色闊絹九萬一百二十七疋衣服三千八十八襲靴襪氈帽等件全

降人之賞

洪武二年賜鞏昌總帥汪琳沁巴勒呼圖克特穆爾冠帶襲衣衾褥各文幣二十疋素紬二十疋帛四十疋綿二十斤又各賜白金二百兩米六十石文幣十疋從人細絹衣服皮襖靴襪有差三年賜元皇子宻廸哩巴拉母妃以下鍍金銀首飾六十副副各九事紗羅布衣服六十襲襲各七事四年賜降人都哷特穆爾劉多爾濟吹丹各文綺帛十疋金繡盤龍衣文綺綿衣銀椀靴襪有差都哷父庫庫特穆爾文綺帛同銀椀一又巴延特穆爾等五人各文綺帛十二疋銀椀一又賜官屬布延特穆爾等四十三人降將何索諾木布木囊文綺人各文綺帛十疋銀椀一又賜降將何索諾木布木囊文綺帛三十疋旺嘉努二十三疋官屬各十一疋寶訥哷文綺三十疋又平章阿堪布知院滿達勒亷訪使納蘓魯丹各衣一襲綺帛八疋米五石錢五千餘將校有差吐蕃馬茂博囉罕等六人各文綺帛二十疋部屬以下各二疋僞夏平章兪思忠米五石錢六千右丞袁彬等三人各米四石錢四千八百參政李文徳等五人同僉周仁貴等七人各米三石錢三千六百仍各衣服一襲故元宗王子巴都特瑪實哩沙克嘉實哩樞宻使旺嘉努知院索諾木輦各金繡衣一襲文綺七疋平章孫讓等四人各金繡衣一襲文綺五疋副使海壽等三十人各文綺三疋僉事伊色哩等十人各文綺二疋及衣靴傔從一百三人給綿布戰襖故恵王巴圖布哈諸王巴圖布哈等第宅帷幔裀褥什器金繡衣妻女金銀首飾月給錢米降王博囉臺諾木齊等三人各織金綺衣一襲文綺四疋廣平王羅卜藏等二人酒醴衣服綺羅帛四十八疋特穆爾等九人有差十四年降將瑪固托歡等四十四人夏衣鈔三百錠文綺衣衾三百九十事帛三十疋銀帶七鞍馬二布百八十疋米一百六十石浩裏浩沁等四十一人文綺四十六疋帛三十六疋鈔一百六十九錠和珍卽同安侯也十五年賜來降平章裕嚕特穆爾及其官屬鈔二千四百四十錠十六年降虜威喇瑪勒文綺四十八疋鈔二百錠故元平章伊瑪參政龎源巴勒衮文綺夏衣四十事鈔六十錠米百五十石二十一年賜元降將納克楚玉帶一金飾香帶一白金一千兩文綺帛各四十疋鈔一千貫諸部將金帶百花素銀帶七百紗帽八百銀鈔各有差仍賫鈔三十萬錠金文綺二千疋賞其部眾又賜納克楚文綺帛各十疋白金二百五十兩衣一襲妻衣靴襪綫宗王星通國公衮章等十人各文綺帛二疋白金二十五兩又給納克楚妻子米五百石將校男女四萬四千一百七十九布一十七萬六千七百一十六疋綿襖二萬七千五百五十二領皮裘五千三百五十三領冬衣及色絹衣三萬二千二百四十餘襲又賜漠北來降王子實喇巴圖爾銀三百兩綺帛各十疋鈔一百錠云安王曼濟吉爾廸等人銀二百五兩綺帛八疋鈔九十錠國公華善銀二錠鈔四十錠又賜納克楚等三百一十八人銀二萬三千八百四十兩文綺帛二千九十四疋鈔一萬二千九百六十九錠又賜親授指揮王子奇爾特穆爾等一十八人各白金一百兩鈔一百錠元主次子地保努鈔二百錠賜降王多爾濟並將校二千九百人鈔一百錠絹一萬一千七百疋賜故國公哈喇章男伊特崇和爾托噶白金一千二百五十兩鈔二百五十錠文綺帛各二十五疋賜元將哈喇海阿咱爾實哩白金五兩鈔三百五十錠綺衣四十二襲司徒薩裏臺達爾紮白金二百五十兩鈔九錠文綺帛十六疋賜司徒阿蘇等並官軍一百六十三人白金三千六百二十兩鈔四千八百錠文綺二百十六疋帛如之綺羅布衣共四百五十一襲二十二年賜迆北來降千戶曼濟白金二錠文綺帛各六疋二十三年賜太尉鼐爾布哈及部將二百人白金萬三千六百兩鈔萬二千六百錠文綺帛各千八十疋羅衣五百五十襲賜指揮降將贊布白金二百兩鈔九十錠文綺帛各六疋綺羅衣各一襲餘二十五人有差二十四年賜鼐爾布哈白金三百兩鈔二百錠阿爾特穆爾白金二百兩鈔百錠二十七年賜元太子男陸實努銀五十兩鈔五十錠博尼銀二十兩鈔十錠衣各一襲永樂元年賜來降指揮使巴特穆爾鈔二百錠彩幣二表裏紗羅衣五襲金帶一二年賜降將吳允誠等冠帶襲衣文綺白金寶鈔歲給都督允誠牛二十羊一百五十都指揮牛十四羊七十指揮牛十二羊六十千百戶衛所鎭撫牛十羊五十軍民每戶牛六羊二十家屬衣鞋布鈔有差七年賜國公阿南達布哈衣一襲金織文綺十表裏牛三十羊二百米三十石多卜宻衣一襲金織文綺六表裏牛二十羊一百米十五石所部頭目各賜鈔幣羊牛米有差軍民男女皆給紗布衣服又賜丞相贊布王伊爾呼圖克典珠格哲部眾三萬人贊布襲衣及金織文綺十表裏及伊喇呼托爾等衣服金織文綺牛羊米加賜阿南達布哈例加酒五十瓶羊三百羫軍民戶給米十石牛十隻羊二十五隻家屬綿布綿花有差二十一年賜部長額森托噶姓名金忠封忠勇王及甥巴圖罕升都督各冠帶金襲衣禦宴金杯等器尋賜金忠金印朝服公服玉帶織金文綺衣黃金百兩白金四百兩鈔二千錠紵絲五十表裏紗羅綾各二十疋鞍馬二牛百頭羊五百頭米百石居第牀褥薪蒭器用咸備別賜其妻黃金五十兩白金百兩紵絲二十表裏紗羅綾各十疋鈔一千錠冠服一副女衣一襲巴圖罕及都指揮綽卜等八員各銀五十兩鈔七百錠織金文綺衣一襲紵絲六表裏綿布三十疋指揮布達特穆爾等三十一員各銀三十兩鈔五百錠織金文綺衣一襲紵絲五表裏綿布二十五疋千戶恩克圖烈等十八員各銀二十兩鈔四百錠織金文綺衣一襲紵絲四表裏綿布二十疋百戶所鎭撫格根特穆爾等二十五員各銀十五兩織金文綺衣一襲紵絲三表裏綿布十五疋冠帶鞍馬牛羊薪蒭居室器用照等第給賜

正統十二年沙州衛都督僉事納格等率部屬二百餘戶一千二百三十一人來歸上命官舍頭目於山東平山東昌二衛管束帶俸城內居住賜都督米二十五石地二百五十畆都指揮米二十石地二百畆指揮米十五石地一百五十畆千戶鎭撫米十石地一百二十畆百戶並所鎭撫米五石地一百二十畆舍人並頭目米三石地一百畆分其部落於淸平博平二縣爲三屯居住各賜米三石地八十畆仍賜鈔彩幣表裏紵絲襲衣綿布房屋牀榻器皿牛羊等物支與俸銀月糧

弇山堂別集卷七十七

●欽定四庫全書

弇山堂別集卷七十八

﹝明﹞王世貞撰

○賞功考上

我朝功賞規制視古最爲不浮今略誌之太祖破陳友諒降武昌賞常遇春廖永忠田土余有差吳元年平張士誠召見右相國達等戟門封達信國公彩段十二表裏遇春鄂國公十表裏都督馮宗異平章胡廷瑞九平章湯和參政曹良臣八右丞廖永忠華髙都督康茂才七參政薛顯趙庸副都督梅思祖汪興祖六指揮人五千戶人四百戶人三軍士米一石鹽十斤是年賞陵子村功行省參政傅友徳綺帛各十疋從徵千戶各三疋百戶鎭撫各二疋軍人鹽二十斤

洪武二年賞平中原將士功大將軍達白金五百兩文幣五十表裏副將軍遇春同副將軍馮宗異白金二百兩文幣十五表裏左丞趙庸右丞薛顯參政傅友徳白金同文幣各十九表裏平章曹良臣白金二百五十兩文幣二十表裏平章韓政白金同文幣殺其三平章兪通源右丞梅思祖參政陸聚都督副使顧時白金一百五十兩文幣殺政二參政陸仲亨文幣二表裏左丞王溥及各衛指揮七千戶衛鎭撫六百戶所鎭撫五旗軍總旗米三石白金三兩三錢小旗米同白金減兩二錢軍士米同白金又減二錢

徵南功禦史大夫湯和白金二百五十兩文幣十五表裏平章廖永忠都督吳禎金同文幣二十表裏

守禦功平章楊璟胡廷羙白金二百五十兩文幣二十表裏左丞周徳興金同文幣殺其三都督同知張興祖白金二百兩文幣同徳興參政朱亮祖張彬戴徳僉都郭子興陳徳白金三百兩文幣十五表裏僉都督華雲龍金殺其半無文幣各衛指揮至所鎭撫與從徵同

三年賞右丞陸仲亨所部徵南有功者指揮文綺帛三表裏千戶衛鎭撫二百戶所鎭撫一戰死者倍之病故者視戰死減三之一軍人賜米有差平章廖永忠所部徵南功指揮千戶衛鎭撫百戶所鎭撫賞同楊璟等旗軍賜米有差平章楊璟左丞周徳興所部平湖南廣西有功者指揮文絹帛六表裏千戶衛鎭撫五百戶所鎭撫四旗軍人給鹽六十斤止徵廣西者指揮四表裏千戶衛鎭撫三百戶所鎭撫二旗軍鹽四十斤賞六安知州陳銘善子眞平賊功白金一百兩文綺帛二疋州民鮑文才等白金五百兩文綺帛六疋

是年大封功臣賜李善長徐達文綺帛各百疋常茂馮勝各八十疋李文忠鄧愈各六十疋列侯湯和唐勝宗陸仲亨周徳興顧時耿炳文費聚各四十疋列侯陳徳郭子興華雲龍王志鄭遇春吳良吳禎各三十疋列侯趙庸廖永忠兪通源都督金朝興平章李思齊參政戴徳曹興才各二十四疋列侯華髙楊璟各二十二疋列侯康鐸朱亮祖傅友徳胡廷美韓政黃彬曹良臣梅思祖陸聚汪興祖各二十疋平章李伯升一十六疋徵進回還復徵興元指揮二十四疋千戶衛鎭撫二十疋百戶所鎭撫十六疋徵定西興元應昌指揮二十疋千戶衛鎭撫十六疋百戶所鎭撫十二疋守禦有功者指揮十六疋千戶衛鎭撫十二疋百戶所鎭撫八疋軍士人賞銀十兩錢六千

四年賞平蜀功潁川侯傅友徳徳慶侯廖永忠白金二百五十兩彩段二十表裏濟寜侯顧時白金一百五十兩彩段十五表裏臨江侯陳徳白金一百兩彩段十二表裏都督同知汪興祖戰歿同中山侯湯和彩段十五表裏都督僉事王簡何文輝藍玉張溫金朝興白金五十兩彩段十表裏鞏昌侯郭子興江夏侯周徳興彩段十二表裏南安侯兪通源宣寜侯曹良臣僉都督陳桓殺其二僉都督王成仇成葉升又殺其三汝南侯梅思祖又殺其二凡從潁川侯指揮人彩段八表裏千百戶衛所鎭撫六總旗白金十二兩小旗十一兩軍十兩從徳慶侯指揮人彩段六表裏千戶衛鎭撫四百戶所鎭撫三總旗白金十兩小旗九兩軍八兩從中山指揮至百戶遞減一表裏軍校遞減一兩從永嘉至保寜者同至重慶遞減一等軍校減半不從入闗及守船患病者千百戶一表裏旗軍白金二兩軍病自河南還者與錢千二百自臨潼還者二千四百自西安還者三千六百自秦州還者四千八百自階州還者六千陣亡者倍前給白金溺墜病死者與見軍同

是年賞江陰侯吳良平彩寜蠻功文綺帛三十疋賞廣西衛指揮左君弼平冦功綺帛二十疋又賜其父米二十石千戶蔡天祿以下有差賞裏民黃再文平盜功白金一百五十兩

五年賞徵南功侯周徳興趙庸綺帛各十二表裏侯吳良指揮左君弼各十表裏公鄧愈平章李伯升各八表裏侯楊璟宜春侯黃彬各六表裏都督王誠等各四表裏余有差

九年賞遼東破敵功都指揮葉旺綺帛十八表裏指揮八表裏千戶衛鎭撫五表裏百戶所鎭撫二表裏總旗帛二疋布三疋小旗帛布各二疋軍帛一疋布二疋都指揮使馬云綺帛十三表裏指揮五表裏千戶衛鎭撫三表裏百戶所鎭撫一表裏總旗帛一布二小旗及軍帛布各一疋陣亡者倍之傷故者增半

十二年賞英山主簿隨贇捕叛功白金五百兩文綺八表裏

十七年平雲南功潁川侯傅友徳進封公永昌侯藍玉安慶侯仇成定逺侯王弼許世襲加祿五百都督陳桓胡海郭英張翼俱封侯余將士遞遷有差總兵官賞織金及雜色彩段二十表裏鈔一百錠副總兵十八表裏鈔九十錠國公十六表裏鈔六十錠侯十四表裏鈔五十錠都督平章十二表裏鈔四十錠指揮鈔一百錠織金及雜色文綺十疋絹二十疋千戶衛鎭撫鈔八十錠織金及雜色文綺八疋絹十六疋百戶所鎭撫司仗鈔七十錠織金及雜色文綺七疋絹十四疋散騎舍人鈔三十錠病故官與見在同傷殘指揮鈔五十錠織金及雜色文綺五疋絹十疋千戶衛鎭撫鈔四十錠織金及雜色文綺四疋絹八疋百戶所鎭撫司仗鈔三十五錠織金及雜色文綺三疋絹七疋散騎舍人鈔十七錠被傷指揮鈔三十五錠織金及雜色文綺四疋絹八疋千戶衛鎭撫鈔二十五錠織金及雜色文綺三疋絹五疋百戶所鎭撫司仗鈔二十錠織金及雜色文綺二疋絹四疋散騎舍人鈔十錠徵回指揮鈔三十錠織金及雜色文綺三疋絹五疋千戶衛鎭撫鈔二十五錠織金及雜色文綺二疋絹四疋百戶所鎭撫司仗鈔二十錠織金文綺一疋絹二疋散騎舍人鈔十錠軍士賞鈔布至大理建昌者人賜鈔九錠布二疋至楚雄雲南臨安曲靖者人鈔八錠布二疋至沾益烏撒東川者人鈔七錠布二疋至畢節七星闗芒部者人鈔六錠布二疋至貴州普定盤江黃平平越者人鈔五錠布二疋至重慶瀘州敍南永寜及疾病寄畱並守船者人鈔二錠其舍人力士軍吏獸醫各以所至之地給賜並與軍士同逃而復徵者各半之至常徳沅州等處未徵戰者不給發守大理等處已曽就彼給賜而還者照其所至地方如數給之仍發原衛守禦其戰亡及病而死有父母妻子弟侄者人鈔十六錠布四疋止有妻子者半之被創重者人鈔十二錠布二疋輕者止依所至地方給之

十七年賜徵南將校米公侯人一千五百石都督人一千石指揮人五百石千戶衛鎭撫人三百石百戶所鎭撫人二百石已故而有子孫承襲及有父母妻女者皆給之

二十二年破北敵功大將軍藍玊白金二千兩鈔一千錠文綺五十疋副將軍唐勝宗郭英白金一千兩鈔四百錠文綺三十疋左參將王弼白金一千兩鈔八百錠文綺四十疋右參將孫恪白金五百兩鈔三百錠文綺十五疋都督徐司馬等六人各白金四百兩鈔一百錠文綺八疋指揮使蕭綺等八人各白金三百兩鈔百五十錠文綺六疋指揮同知陳鏞等十人白金二百五十兩鈔百四十錠文綺五疋指揮僉事張敬等三十五人白金二百兩鈔百三十錠文綺四疋千百戶鎭撫各有差升百戶池裕爲指揮僉事賞黃金一百兩白金三百兩彩段六表裏鈔一百錠總旗施文等爲副千戶各賞黃金一百兩白金二百兩彩段二表裏鈔八十錠以徵北獲元君金寶之功也

二十三年平苗蠻功延安侯唐勝宗鈔一千錠涼國公藍玉破西畨功白金五十兩文綺帛各六疋鈔六十錠散毛洞功鈔千錠加祿五百石徵南功東川侯胡海普定侯陳桓靖寧侯葉升各鈔五百錠宣寜侯曹泰四百錠平裕嚕特穆爾功百戶李思明子順白金二百兩鈔二百錠文綺帛二十疋賜雷復子貴安白金五十兩鈔八十錠文綺帛各一疋

二十五年都督僉事何福等徵蠻還京師詔賞福白金二百兩文綺十疋鈔二百錠茅鼎白金一百兩文綺八疋鈔一百錠徐司馬陶文兪淵白金各五十兩文綺四疋鈔一百錠將士二萬四千餘人賞賜各有差

二十六年靖寧侯葉升獲賊首夏得忠鈔千錠黃金百兩白金三千兩文綺三十疋東川侯胡海普定侯陳桓次之寜番衛指揮使魯毅以守禦功賜白金三百兩鈔三百錠文綺八疋

二十九年賜徵廣西總兵官都督楊文白金三百兩文綺帛各二十疋鈔百錠副總兵都督同知韓觀白金百兩文綺帛各十二疋鈔八十錠

二十七年西平侯沐春都督何福討叛冦阿資賞格獲賊首者白金五百兩大把事一百兩小把事五十兩從賊五兩阿資平詔如格賞之凡官軍二萬三千九人賞黃金一百九十二兩白金二萬三千八百四兩鈔九千一百一十八錠

三十五年文皇帝議定靖難升賞格奇功領隊將校升二級指揮賞銀五十兩彩幣八表裏鈔六百錠千戶衛鎭撫儀衛正副銀三十五兩彩幣六表裏鈔五百貫百戶所鎭撫典仗銀二十五兩彩幣四表裏鈔四百貫總旗銀十八兩絹三疋綿布四疋棉花五斤鈔三百貫小旗銀十五兩絹三疋綿布四疋棉花五斤鈔三百貫隨伍指揮千百戶旗軍銀十三兩絹三疋綿布四疋棉花三斤鈔二百五十貫頭功領隊將校升一級指揮賞銀二十兩彩幣六表裏鈔四百貫千戶衛鎭撫儀衛正副銀十五兩彩幣四表裏鈔三百貫百戶所鎭撫典仗銀十三兩彩幣三表裏鈔二百五十貫總旗銀十二兩絹三疋棉布四疋棉花五斤鈔二百五十貫小旗銀十兩絹三疋綿布四疋棉花五斤鈔二百貫隨伍指揮千百戶旗軍銀八兩絹二疋綿布四疋棉花五斤鈔百五十貫次功領隊指揮賞銀十五兩彩幣四表裏鈔三百貫千戶衛鎭撫儀衛正副銀十三兩彩幣三表裏鈔二百五十貫百戶所鎭撫典仗銀十二兩彩幣二表裏鈔二百五十貫總旗銀七兩絹三疋綿布四疋棉花五斤鈔二百貫小旗銀五兩絹二疋棉布四疋棉花五斤鈔百五十貫隨伍指揮千百戶旗軍銀四兩絹二疋棉布四疋棉花五斤鈔百貫

尋大封功臣都督丘福朱能白金四百兩彩幣四十表裏鈔四千貫右都督顧成僉都督張武陳圭鄭亨孟善和珍王忠王聰徐忠張信李逺郭亮都指揮李浚張輔房勝孫巖譚忠駙馬王寜白金三百五十兩彩段三十表裏鈔三千貫僉都督房寛徐理唐云都指揮徐祥李浚趙彛陳旭白金三百兩彩段二十表裏鈔二千五百貫僉都督劉才白金二百五十兩彩段十六表裏鈔三千貫護衛指揮張興白金彩幣同鈔二千貫曹國公李景隆白金彩段鈔同丘福兵部尙書茹瑺都督同知王佐僉事陳瑄白金三百兩彩段二十表裏鈔二千五百貫儀正張成白金二百兩彩段十表裏鈔一千五百貫餘如前例永樂元年賞從徵衛駕將士總督都指揮銀二百五十兩彩幣十六表裏鈔四百錠散都督指揮銀二百兩彩幣十二表裏鈔三百錠奇功領隊指揮銀百兩彩幣十表裏鈔二百錠千戶衛鎭撫儀衛正副各銀六十兩彩幣八表裏鈔百八十錠百戶所鎭撫典仗各銀五十兩彩幣六表裏鈔百六十錠隨伍官軍各銀四十五兩彩幣四表裏鈔百四十錠絹四疋棉布五疋棉花五斤頭功領隊指揮銀六十兩彩幣八表裏鈔百八十錠千戶衛鎭撫儀衛正副各銀五十兩彩幣六表裏鈔百六十錠百戶所鎭撫典仗各銀四十兩彩幣四表裏鈔百四十錠隨伍官軍各銀三十兩彩幣二表裏鈔百錠絹三疋棉布三疋棉花五斤次功領隊指揮銀五十兩彩幣六表裏鈔百六十錠千戶衛鎭撫儀衛正副各銀四十兩彩幣四表裏鈔百四十錠百戶所鎭撫典仗各銀三十五兩彩幣三表裏鈔百二十錠隨伍官軍各銀二十五兩彩幣一表裏鈔八十錠絹二疋棉布二疋棉花五斤又賞功臣都督僉事李彬故金鄕侯王眞子通銀三百五十兩彩幣三十表裏鈔六百錠都督僉事陳賢都指揮張興陳志銀三百兩彩幣二十表裏鈔五百錠涇國公陳亨子懋加賞銀百五十兩彩幣十八表裏鈔三百錠都指揮王友加賞銀百兩彩幣八表裏鈔二百錠

賞谷王府官軍第一等比奇功第二第三等比頭功第四等比次功例不升官者加賞鈔十錠典膳仍本職食俸同正六品賞準次功百戶例舍人準次功總旗例凡五百八十七人賞銀鈔表裏有差

定北平守城功賞以北平永平保定爲一例通州遵化爲一例薊州爲一例隆慶宻云宻云後衛爲一例各以歲月久近爲等第自都指揮至民丁給賞各有差北平永平保定洪武三十二年至三十五年都指揮銀五十兩彩幣八表裏鈔百六十錠指揮銀二十兩彩幣六表裏鈔百錠千戶銀十五兩彩幣四表裏鈔八十錠百戶銀十兩彩幣三表裏鈔六十錠旗軍銀五兩絹三疋綿布四疋鈔五十錠編伍舍人餘丁及民鈔五十錠洪武三十三年至三十五年都指揮銀四十兩彩幣六表裏鈔百錠指揮銀十五兩彩幣四表裏鈔八十錠千百戶銀十兩彩幣三表裏鈔六十錠旗軍絹二疋棉布三疋鈔四十錠編伍舍人家人餘丁民人鈔四十錠洪武三十四年至三十五年都指揮銀三十兩彩幣四表裏鈔百錠指揮銀十兩彩幣三表裏鈔六十錠千戶銀八兩彩幣二表裏鈔四十錠百戶銀六兩彩幣二表裏鈔四十錠旗軍絹一疋棉布二疋鈔二十錠編伍舍人家人餘丁民人鈔三十錠通州遵化二處洪武三十二年至三十五年都指揮銀四十兩彩幣六表裏鈔百二十錠指揮銀十五兩彩幣四表裏鈔八十錠千戶銀十兩彩幣三表裏鈔六十錠百戶銀八兩彩幣二表裏鈔五十錠旗軍絹二疋棉布三疋鈔四十錠編伍舍人家人餘丁民人鈔四十錠洪武三十三年至三十五年都指揮銀三十兩彩幣四表裏鈔百錠指揮銀十兩彩幣三表裏鈔六十錠千戶銀八兩彩幣二表裏鈔五十錠百戶銀六兩彩幣二表裏鈔四十錠旗軍絹一疋棉布二疋鈔三十錠編伍舍人家人餘丁民人鈔三十錠洪武三十四年至三十五年都指揮銀二十五兩彩幣二表裏鈔六十錠指揮銀七兩彩幣二表裏鈔四十錠千戶銀六兩彩幣一表裏鈔三十錠百戶銀五兩彩幣一表裏鈔二十錠旗軍絹一疋綿布二疋鈔二十錠編伍舍人家人餘丁民人鈔三十錠薊州洪武三十二年至三十五年都指揮銀三十兩彩幣四表裏鈔百錠指揮銀十兩彩幣三表裏鈔六十錠千戶銀八兩彩幣二表裏鈔五十錠百戶銀六兩彩幣一表裏鈔四十錠旗軍絹一疋棉布二疋鈔三十錠編伍舍人家人餘丁民人鈔二十錠洪武三十三年至三十五年都指揮銀二十五兩彩幣三表裏鈔六十錠指揮銀七兩彩幣二表裏鈔四十錠千戶銀六兩彩幣一表裏鈔三十錠百戶銀五兩彩幣一表裏鈔二十錠旗軍絹一疋棉布一疋鈔二十錠編伍舍人家人餘丁民人鈔二十錠隆慶宻云宻云後衛三處洪武三十二年至三十五年都指揮銀二十五兩彩幣三表裏鈔六十錠指揮銀七兩彩幣二表裏鈔四十錠千戶銀六兩彩幣一表裏鈔三十錠百戶銀五兩彩幣一表裏鈔二十錠旗軍絹布各一疋鈔二十錠編伍舍人家人餘丁民人鈔二十錠洪武三十三年至三十五年都指揮銀二十兩彩幣二表裏鈔四十錠指揮銀六兩彩幣一表裏鈔三十錠千戶銀五兩彩幣一表裏鈔二十錠百戶銀四兩彩幣一表裏鈔十二錠旗軍絹布各一疋鈔十六錠編伍舍人家人餘丁民人鈔十二錠以守城功賞北平左布政使郭資銀三百兩文綺二十表裏鈔五百錠保定知府雒僉銀二百五十兩文綺十八表裏鈔四百四十錠都督同知陳恭銀百兩鈔千貫文綺八表里吏部左侍郎許思溫兵部右侍郎墨麟大理寺左少卿呂震銀各五十兩鈔九十錠彩幣八表裏戶部右侍郎王鍾銀十二兩鈔五十錠彩幣二表裏刑部右侍郎盧祥銀十兩鈔六十錠彩幣二表裏禮部祠祭司郎中程得兵部武庫司郎中魏瑛各銀四兩鈔二十錠彩幣一表裏

賞北京守城官行部左侍郎李友直銀五十兩鈔八百貫彩幣八表裏刑曹淸吏司郎中艾麟畱守行後軍都督府都事齊孝智毋祥固安縣丞熊慶源順義縣丞邵智新城縣丞劉淸各銀四兩鈔一百貫彩幣四表裏生絹二疋棉布四疋棉花五斤戶曹淸吏司郎中曹本大興主簿王壽各銀三兩鈔一百貫彩幣一表裏生絹一疋棉布三疋棉花四斤

定從徵哨馬營將士賞賜奇功領隊指揮銀四十五兩彩幣七表裏鈔九十錠千戶衛鎭撫儀衛正副銀三十一兩彩幣五表裏鈔九十錠百戶所鎭撫典仗銀二十二兩彩幣三表裏絹一疋鈔七十二錠總旗銀十六兩絹二疋綿布四疋棉花四斤八兩鈔五十四錠小旗銀十三兩絹二疋綿布四疋棉花四斤八兩鈔五十四錠隨伍指揮千百戶旗軍銀十一兩絹二疋綿布四疋棉花四斤八兩鈔四十五錠頭功領隊指揮銀十八兩彩幣五表裏鈔七十二錠千戶衛鎭撫儀衛正副銀十三兩彩幣三表裏絹一疋鈔五十四錠百戶所鎭撫典仗銀十一兩彩幣三表裏鈔四十五錠總旗銀十兩絹一疋綿布四疋棉花四斤八兩鈔四十五錠小旗銀九兩絹二疋棉布四疋棉花四斤八兩鈔三十六錠隨伍指揮千百戶旗軍銀七兩絹二疋棉布三疋棉花四斤八兩鈔二十七錠

五年先賞安南功都督栁升白金二百兩鈔一千錠彩段十表裏織金紵衣一襲都指揮魯麟白金一百五十兩彩幣八表裏衣同獲黎季犛爲首軍人王柴胡升指揮使白金二百兩鈔六百錠彩段五表裏織金紵絲衣一襲金花帶一爲從者李福等四人皆以升僉指揮白金一百兩鈔四百錠彩幣四表裏織金紵絲衣四襲素金帶一獲黎蒼爲首者李保保升賞如李福爲從者張榮祖等三人升正千戶白金五十兩鈔三百錠彩幣三表裏織金紵絲衣一襲給花銀帶一條獻俘官指揮使張勝等白金一百兩鈔四百錠彩幣六表裏織金紵絲衣一襲護送官及軍人醫者三百六十五人鈔幣有差六年大賞平安南功英國公張輔賜冠服白金四百兩鈔一千錠彩幣四十表裏黔國公沐晟冠服白金鈔同幣殺其二丰城侯李彬云陽伯陳旭加祿五百石白金二百兩鈔六百錠彩幣十五表裏淸逺侯王友賜冠服白金一百五十兩鈔四百錠彩幣十表裏安逺伯栁升白金減王友十五之一鈔幣同右都督朱榮白金一百兩鈔二百錠彩幣八表裏贈建平伯髙士文賞同栁升都督呂毅黃中以失律不賞陣亡都督程逵以罪賞白金四十兩鈔一百錠彩幣四表裏領軍都指揮神機逰撃五將軍朱廣等十四人各白金一百兩鈔二百錠彩幣八表裏方政等十五人各白金八十兩鈔一百六十錠彩幣七表裏左廸曹云等六人各白金六十兩鈔一百二十錠彩幣六表裏又溺死孫竑病死王聚賞同姜淸師佑巫凱等七人各白金四十兩鈔八十錠彩幣四表裏劉淸徐泰魯麟各白金三十兩鈔六十錠彩幣三表裏指揮張勝等八人白金十五兩鈔六十錠彩幣三表裏戰歿者於本賞外加白金三十兩鈔六十錠彩幣三表裏中傷死者減三之一仍依卹典給糧米麻布其多越隘先登者原擬不次升賞凡一十九人都指揮蔡福白金一百五十兩鈔四百錠彩幣二十表裏指揮同知毛忠白金一百兩鈔三百錠彩幣十二表裏指揮僉事田眞同毛忠正千戶周趙保李文副千戶趙亮邸成各賞白金六十兩鈔二百錠彩幣八表裏總旗尹和等四人各賞白金四十兩鈔一百六十錠彩幣五表裏小旗江興兒等四人各賞白金三十兩鈔一百二十錠彩幣四表裏軍士沈伴兒等四人各賞白金二十兩鈔八十錠彩幣二表裏仍各賜織金紵絲衣一襲並冠帶各一其餘官軍有奇功者領隊指揮白金四十兩鈔八十錠彩幣四表裏千戶衛鎭撫白金二十五兩鈔六十錠彩幣三表裏百戶所鎭撫試百戶長官白金十五兩鈔五十錠彩幣二表裏巡檢頭目總旗總甲鈔四十錠絹三疋布二疋小旗小甲鈔三十錠布四疋隨伍官白金五兩鈔二十四錠布三疋巡檢頭目旗甲軍人力士校尉舍人土兵象奴軍伴餘丁戶丁降官子弟及軍吏鈔四十錠布三疋頭功領隊指揮白金一十五兩鈔六十錠彩幣三表裏千戶衛鎭撫白金一十兩鈔五十錠彩幣二表裏百戶典仗所鎭撫試百戶長官白金八兩鈔四十錠彩幣一表裏巡檢頭目總旗總甲鈔三十錠絹二疋布一疋小旗小甲鈔二十四錠布三疋隨伍官白金五兩鈔二十錠布二疋巡檢頭目旗甲軍人力士校尉土兵象奴軍伴餘丁戶丁降官子弟及軍吏鈔二十錠布二疋次功者領隊指揮白金一十兩鈔五十錠彩幣二表裏千戶衛鎭撫儀衛正副白金八兩鈔四十錠彩幣一表裏百戶典仗所鎭撫試百戶長官鈔三十錠絹二疋巡檢頭目總旗總甲鈔二十錠布二疋隨伍官員頭目旗甲軍人力士校尉舍人土兵象奴軍伴餘丁戶丁降官子弟及軍吏鈔十六錠布一疋其爲軍立功官有奇功者已復職官領隊賞同頭功已復職官隨伍並未復職官及旗軍民人等賞同頭功內巡檢人等頭功者已復職官領隊賞同次功已復職官隨伍並未復職官及旗軍民人等項賞同次功內隨伍官員人等次功者已復職領隊指揮等官賞同次功內千戶衛鎭撫等已復職官隨伍並未復職官及旗軍民人等項鈔十錠布一疋其陣亡者本賞外加指揮白金二十兩鈔五十錠彩幣二表裏千戶衛鎭撫白金一十五兩鈔四十錠彩幣一表裏百戶所鎭撫白金十兩鈔三十錠彩幣一表裏總旗鈔二十錠絹三疋小旗鈔十六錠布三疋軍人鈔十二錠布二疋中傷死者加指揮白金十五兩鈔四十錠彩幣二表裏千戶衛鎭撫白金十兩鈔三十錠彩幣一表裏百戶所鎭撫白金八兩鈔二十錠彩幣一表裏總旗鈔十八錠絹二疋小旗鈔十四錠布二疋軍人鈔十錠布一疋失陷並截殺者加賞與中傷死者同官軍人等徵討黎賊並剿捕安南叛賊其功一並論賞奇功二次以上者本賞外領隊官加白金五兩鈔二十錠彩幣一表裏頭目旗甲鈔十二錠布三疋隨伍官旗甲軍人等鈔十錠布二疋守闗堡並運糧官軍人等賞視次功內有都指揮賞視頭功指揮戰死及中傷失陷截殺死者給麻布米糧又賞兵部尙書劉儁白金五十兩鈔二百錠彩幣四表里吏部左侍郎陳洽白金十兩鈔六十錠彩幣二表裏工部主事黎添祿等各鈔二十錠辦事官提控令典鈔十六錠天文生醫士各鈔十二錠

弇山堂別集卷七十八

●欽定四庫全書

弇山堂別集卷七十九

﹝明﹞王世貞撰

○賞功考中

永樂八年論北徵功行賞領隊都督賞銀百五十兩彩幣八表裏鈔四百錠都指揮賞銀百兩彩幣六表裏鈔三百錠指揮銀六十兩彩幣四表裏鈔二百錠千戶衛鎭撫銀四十兩彩幣三表裏鈔百六十錠百戶典仗所鎭撫試百戶銀二十五兩彩幣二表裏鈔百二十錠總旗布六疋鈔百二十錠總甲小旗布五疋鈔百錠小甲布四疋鈔八十錠隨伍官總旗比領隊減半總甲小旗將軍力士校尉軍吏軍余等布二疋鈔六十錠齊力殺退賊眾者領隊官伯彩幣五表裏鈔三百錠都督彩幣四表裏鈔二百四十錠都指揮彩幣三表裏鈔二百錠指揮彩幣二表裏鈔百六十錠千戶衛鎭撫彩幣一表裏鈔百二十錠百戶典仗所鎭撫試百戶絹三疋布二疋鈔百錠總旗布四疋鈔八十錠總甲小旗布三疋鈔六十錠小甲布二疋鈔五十錠隨伍官總旗比領隊減半總甲小旗將軍力士校尉軍餘軍吏布一疋鈔四十錠擺隊見陣而未交鋒領隊都督彩幣二表裏鈔百二十錠都指揮彩幣一表裏鈔百錠指揮絹三疋鈔九十錠千戶衛鎭撫絹二疋鈔八十錠百戶典仗所鎭撫試百戶絹二疋鈔七十錠總旗棉布三疋鈔六十錠總甲小旗棉布二疋鈔五十錠小甲棉布二疋鈔四十錠隨伍官比領隊減半旗甲將軍軍人力士校尉舍人軍餘軍吏人等棉布一疋鈔二十錠管腳力輜重者領隊官都督彩幣一表裏鈔百錠都指揮絹二疋鈔九十錠指揮絹二疋鈔八十錠千戶衛鎭撫絹一疋鈔七十錠百戶典仗所鎭撫試百戶絹一疋鈔六十錠總旗布一疋鈔五十錠總甲小旗布一疋鈔四十錠小甲布一疋鈔三十錠力士校尉軍餘軍吏等布一疋鈔二十錠陣亡傷故加賞之半官仍給麻布賫糧一品米六十石麻布六十疋二品米五十石麻布五十疋三品四品米四十石麻布四十疋五品六品米三十石麻布三十疋賞徵北總兵官武安侯鄭亨銀二百五十兩彩幣十二表裏鈔六百錠安逺伯栁升銀二百兩彩幣十表裏鈔五百錠餘皆如格賞之

十二年將士賞例隨駕三千官軍內領隊者伯都督賞銀百五十兩彩幣八表裏鈔四百錠都指揮銀一百兩彩幣三表裏鈔三百錠指揮銀六十兩彩幣四表裏鈔二百錠千戶衛鎭撫銀四十兩彩幣三表裏鈔百六十錠百戶所鎭撫銀二十五兩彩幣二表裏鈔百二十錠總小旗甲銀五兩綿布五疋鈔一百錠隨伍官比領隊各減半總小旗甲將軍力士校尉人等綿布三疋鈔六十錠領神機銃手侯銀二百兩彩幣表裏十鈔六百錠射中敵人馬者不分官旗軍銀三十兩鈔百六十錠齊力接應者領隊都督彩幣表裏四鈔二百四十錠都指揮把總指揮彩幣表裏三鈔二百錠指揮彩幣表裏二鈔百六十錠千戶衛鎭撫彩幣表裏一鈔百二十錠百戶所鎭撫絹三疋鈔一百錠總小旗甲綿布四疋鈔六十錠隨伍官比領隊各減半總小旗甲人等綿布二疋鈔四十錠其擺隊內領隊者都督彩幣表裏二鈔百二十錠都指揮把總指揮彩幣表裏一鈔百錠指揮絹二疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠總小旗甲綿布二疋鈔四十錠隨伍官比領隊各減半總小旗甲軍士人等綿布二疋鈔三十錠其守營領隊者都督彩幣表裏一鈔八十錠都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠總小旗甲綿布一疋鈔三十錠隨伍官旗軍將軍力士校尉人等綿布一疋鈔二十錠大旗大營馬隊並哨馬官軍人等下馬當先敗敵者領隊伯都督銀一百兩彩幣表裏六鈔三百錠都指揮銀六十兩彩幣表裏四鈔二百錠指揮銀四十兩彩幣表裏三鈔六十錠千戶衛鎭撫銀二十五兩彩幣表裏二鈔百二十錠百戶所鎭撫銀十五兩彩幣表裏一鈔八十錠總小旗甲綿布四疋鈔七十錠隨伍官比領隊減半旗軍人等綿布二疋鈔四十錠齊力接應者領隊都督彩幣表裏四鈔二百錠都指揮彩幣表裏三鈔百六十錠指揮彩幣表裏二鈔百四十錠千戶衛鎭撫彩幣表裏一鈔百二十錠百戶所鎭撫絹三疋鈔百錠旗甲綿布三疋鈔五十錠隨伍官比領隊減半總小旗甲人等綿布三疋鈔四十錠其擺隊內領隊者都督彩幣表裏二鈔百二十錠都指揮彩幣表裏一鈔百錠指揮絹二疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠總小旗甲綿布二疋鈔二十錠隨伍官比領隊減半總小旗甲軍士人等綿布二疋鈔三十錠其守營領隊者都督彩幣表裏一鈔八十錠都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠總小旗甲綿布一疋鈔三十錠隨伍官旗軍將軍校尉力士人等綿布一疋鈔二十錠領圍子手把總都督銀一百兩彩幣表裏六鈔三百錠接應殺敵領隊者都指揮彩幣表裏三鈔二百錠指揮彩幣表裏二鈔百六十錠千戶衛鎭撫彩幣表裏一鈔百二十錠百戶所鎭撫絹三疋鈔百錠總小旗甲綿布四疋鈔六十錠隨伍官比領隊減半總小旗甲人等綿布二疋鈔四十錠其擺隊內領隊者都指揮彩幣表裏二鈔百六十錠指揮彩幣表裏一鈔百二十錠千戶衛鎭撫絹三疋鈔百十錠百戶所鎭撫絹三疋鈔百錠總小旗甲綿布四疋鈔六十錠隨伍官比領隊減半總小旗甲綿布二疋鈔四十錠其守官領隊者都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠總小旗甲綿布一疋鈔三十錠隨伍官旗軍將軍力士校尉人等綿布一疋鈔二十錠養病守營能奮勇領眾殺敵者其領隊官都督銀五十兩彩幣表裏四鈔二百錠都指揮銀四十兩彩幣表裏三鈔百六十錠指揮銀二十五兩彩幣表裏二鈔百四十錠千戶衛鎭撫銀十五兩彩幣表裏一鈔百錠百戶所鎭撫銀五兩絹二疋鈔六十錠隨伍官比領隊減半總小旗軍人等綿布三疋鈔六十錠隨侍幼官幼軍並旗手衛旗鼔手領隊者都指揮彩幣表裏一鈔百錠指揮絹二疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠總小旗甲綿布二疋鈔四十錠隨伍官比領隊減半總小旗甲軍士人等棉布一疋鈔三十錠陣亡傷故於本賞外加半賞仍給賫糧麻布五軍馬隊官軍曽下馬當先殺賊者坐營官彩幣五鈔四百錠領隊官侯伯都督彩幣表裏四鈔二百六十錠都指揮彩幣表裏三鈔二百錠指揮彩幣表裏二鈔百四十錠千戶衛鎭撫彩幣表裏一鈔百二十錠百戶所鎭撫試百戶絹三疋鈔百錠隨伍官比領隊各減半總小旗甲軍士人等棉布二疋鈔四十錠馬步隊齊力接應官軍者坐營官彩幣表裏三鈔百六十錠領隊官侯伯都督彩幣表裏二鈔百二十錠都指揮彩幣表裏一鈔百錠指揮絹二疋鈔九十錠千戶衛鎭撫絹二疋鈔六十錠百戶所鎭撫試百戶絹二疋鈔五十錠隨伍官比領隊減半總小旗甲軍士人等棉布二疋鈔三十錠馬步隊擺隊官軍坐營官彩幣表裏二鈔百十錠領隊官侯伯都督彩幣表裏一鈔八十錠都指揮絹二疋鈔七十錠指揮絹二疋鈔六十錠千戶衛鎭撫絹一疋鈔五十錠百戶所鎭撫絹一疋鈔四十錠隨伍官比領隊減半總小旗甲軍士人等綿布一疋鈔二十錠馬步隊守營官軍坐營官彩幣表裏一鈔百錠領隊官侯伯都督彩幣表裏一鈔六十錠都指揮絹二疋鈔四十錠指揮絹一疋鈔三十錠千戶衛鎭撫綿布一疋鈔二十四錠百戶所鎭撫綿布一疋鈔二十錠隨伍官旗軍人等綿布一疋鈔十錠傳令營把總指揮趙得彩幣表裏三鈔百四十錠指揮顏沙不丁銀二十兩彩幣表裏一鈔八十錠其餘無過者指揮絹二疋鈔九十錠千戶衛鎭撫絹二疋鈔六十錠百戶所鎭撫絹二疋鈔五十錠舍人綿布二疋鈔四十錠隨營舉什器及各處戍守並運糧官軍人等賞各有差十三年總兵官英國公張輔黔國公沐晟各賞白金五百兩鈔二萬錠彩幣五十表裏都督同知朱廣都督僉事江浩功次相等都指揮使方政比朱廣等功最多各賞白金五十兩鈔三百錠彩幣五表裏都指揮僉事師佑領軍擒獲賊首陳季獷賞白金四十兩鈔二百錠彩幣四表裏都指揮僉事謝鳳等六員比方政功差不及其亡歿者子孫各賞白金三十兩鈔百六十錠彩幣三表裏都指揮陳浚等五員比謝鳳等功又不及各賞白金二十五兩鈔百四十錠彩幣二表裏胡通海等功次謝鳳各賞白金二十兩鈔百二十錠彩幣一表裏指揮僉事陶弘等擒獲正賊鄧景異等爲功頗難皆逓各賞白金三十兩鈔二百錠彩幣三表裏織金紵絲衣一襲爲從者白金彩幣減三之二衣鈔如之百戶路坦等八人擒首賊陳季獷功差易亦各升二級所賞白金彩幣視弘減三之一衣鈔如之其有積功多者不次升遷指揮僉事吳興等五人指揮使指揮同知僉事千百戶郭顯張銘等三十人各隨所立功賞之原調官軍奇功三次或三次以上者其於神投海口月常江慈亷縣安謨靈長二海洋愛子江叱蒲斡冊有奇功二次者亦升一級𨿽有二次奇功而非前諸處所立者止給賞仍於應得賞外加半給之其有奇功者領隊指揮賞鈔二百錠彩幣三表裏千戶衛鎭撫鈔百四十錠彩幣二表裏百戶所鎭撫鈔一百錠彩幣一表裏隨伍官視領隊減半巡檢頭目總旗總甲鈔三十錠絹布各一疋小甲軍人力士校尉舍人餘丁軍伴人等鈔二十四錠布二疋有頭功者領隊指揮鈔一百錠彩幣二表裏千戶衛鎭撫鈔八十錠彩幣一表裏百戶所鎭撫鈔六十錠絹二疋隨伍官視領隊減半巡檢頭目總旗總甲鈔二十四錠布二疋小旗小甲軍人力士校尉舍人餘丁軍伴人等鈔二十錠布一疋有次功者領隊指揮視頭功領隊千戶千戶衛鎭撫視頭功領隊百戶百戶所鎭撫視奇功隨伍巡檢頭目隨伍官視領隊減半巡檢頭目總旗總甲鈔十四錠布一疋小旗小甲軍人力士校尉餘丁軍伴人等鈔十錠布一疋爲事立功而有奇功者其已復職及初不動職者領隊指揮千百戶衛所鎭撫皆與原調官頭功領隊者同爲事立功隨伍者減半隨伍而未復職者如之旗軍人等鈔十六錠布一疋爲事立功而有頭功者其已復職及初不動職者領隊指揮視原調官頭功領隊千戶千戶衛鎭撫視原調頭功領隊百戶百戶所鎭撫視原調頭功隨伍巡檢爲事立功隨伍者減半隨伍而未復職者亦如之旗軍人等鈔十錠布一疋爲事立功而有次功者領隊指揮視原調官次功領隊千戶千戶衛鎭撫視原調次功領隊百戶百戶所鎭撫視原調次功隨伍巡檢爲事立功隨伍不問己未復職皆減半旗軍人等鈔六錠布一疋陣亡傷故者於得賞外加半給之仍給米布如著令

賞捕海船冦功統兵副千戶銀百兩鈔百錠彩幣二表裏領軍百戶所鎭撫其殺首賊所鎭撫各賞銀五十兩鈔五十錠彩幣一表裏擒首賊軍並殺從賊舍人所鎭撫總旗小旗小甲軍人俱賞銀五十兩小甲軍人被創死者其子賞銀十五兩弓兵民人協助擒賊者各賞鈔二十錠有被創死者加十錠其送賊徒到京官軍應升賞者循例升賞仍與路費鈔二十錠未至者卽所在升賞從之賞下西洋舊港擒賊首功者指揮鈔一百錠彩幣四表裏千戶鈔八十錠彩幣三表裏百戶所鎭撫鈔六十錠彩幣二表裏醫長火長鈔五十錠彩幣一表裏校尉五十錠綿布三疋旗軍通事軍伴以下鈔布有差禮部兵部議奏下西洋官軍錫蘭山戰功升賞例凡官軍奇功升二級頭功升一級指揮千戶百戶存者逓增其秩亡歿者與其子總旗奇功存者升實授百戶亡歿者子升試百戶頭功存者升試百戶亡歿者子升實授總旗總甲奇功存歿者俱升試百戶頭功存歿俱升實授總旗小旗奇功存者升試百戶亡歿者子升總旗頭功存者升總旗亡歿者子升實授小旗小甲奇功存歿俱升總旗頭功存歿俱升實授小旗校尉力士軍人火長帶管舵工稍班水手軍人奇功不問存亡俱升總旗頭功俱升小旗舍人餘丁老軍養馬小廝奇功頭功悉如校尉軍人之例不願升者加倍給賞奇功指揮每員賞鈔二百錠彩幣六表裏千戶衛鎭撫鈔百六十錠彩幣四表裏百戶所鎭撫鈔百二十錠彩幣三表裏禦醫並畨火長鈔百錠彩幣一表裏綿布二疋校尉鈔九十錠綿布五疋旗甲軍民通事火長小廝軍匠軍行人鈔七十錠綿布五疋民醫匠人廚役行人稍水並家人鈔三十錠綿布二疋奇功次等指揮鈔百六十錠彩幣五表裏千戶衛鎭撫鈔百三十錠彩幣三表裏絹三疋百戶所鎭撫鈔百錠彩幣二表裏絹二疋禦醫並畨火長鈔八十錠彩幣一表裏綿布一疋校尉鈔七十錠綿布四疋旗甲軍民通事火長小廝軍匠軍行人鈔六十錠綿布四疋民醫匠人廚役行人稍水並家人鈔四十五錠綿布三疋頭功例與奇功次等同頭功次等指揮鈔百五十錠彩幣四表裏絹三疋千戶衛鎭撫鈔百二十錠彩幣三表裏絹二疋百戶所鎭撫鈔九十錠彩幣二表裏絹一疋禦醫並畨火長鈔七十錠彩幣一表裏綿布一疋校尉鈔六十五錠綿布四疋旗甲軍民通事火長小廝軍匠軍行人鈔五十二錠綿布四疋民醫匠人廚役行人稍水並家人鈔四十錠綿布三疋陣亡者循前例賞外再加賞指揮鈔六十錠彩幣二表裏千戶衛鎭撫鈔五十錠彩幣一表裏百戶所鎭撫鈔四十錠彩幣一表裏禦醫並畨火長鈔三十錠綿布二疋校尉鈔二十五錠綿布二疋旗甲軍民通事火長小廝軍匠軍行人鈔二十錠綿布二疋民醫匠人廚役行人稍水並家人鈔六十錠綿布二疋傷故渰沒失陷截殺各循前例賞外再加賞指揮鈔五十錠彩幣二表裏千戶衛鎭撫鈔四十錠彩幣一表裏百戶所鎭撫鈔三十錠彩幣一表裏禦醫並火長鈔二十五錠綿布二疋校尉鈔二十錠綿布二疋旗甲軍民通事火長小廝軍匠軍行人鈔十六錠綿布二疋民醫匠人廚役行人稍水並家人鈔十二錠綿布二疋從之

都督府掌府事隆平侯張信奏比海冦至福建金門千戶所副千戶李敞督眾追捕焚賊船一斬首五十八級生擒賊首金總管等男婦十一人獲賊船二艘禮部議奏統兵副千戶升指揮僉事賞銀百兩鈔百錠彩幣二表裏領軍百戶升正千戶所鎭撫升衛鎭撫其殺首賊所鎭撫亦升正千戶各賞銀五十兩鈔五十錠彩幣一表裏擒殺首賊軍升百戶殺從賊舍人升所鎭撫總旗小旗升試百戶小甲軍人升總旗俱賞銀五十兩小甲軍人被創死者其子皆升總旗仍賞銀五十兩弓兵民人協助擒賊者各賞鈔二十錠有被創死者加十錠其送賊徒到京官軍應升賞者卽循例升賞仍與路費鈔二十錠未至者卽所在升賞從之

永樂十四年六月遣人賫勅往金鄕勞使兩洋諸畨內官張謙及指揮千百戶旗軍人等初謙等奉命使西洋諸畨還至浙江金鄕衛海上猝遇倭寇時官軍在船者才百六十餘人賊可四千人戰二十餘合大敗賊徒殺死無算餘眾遁去上聞而嘉之賜勅奨勞官軍升賞有差指揮千百戶衛所鎭撫旗軍校尉人等俱升一級指揮賞鈔二百錠彩幣五表裏千戶衛鎭撫鈔百錠百戶所鎭撫八十錠彩幣俱三表裏禦醫畨火長鈔六十錠彩幣一表裏校尉鈔六十錠綿布四疋旗軍通事火長軍匠鈔五十錠綿布三疋民醫匠人廚役稍水鈔四十錠綿布二疋傷故者本賞外加賞指揮鈔百錠彩幣二表裏千戶衛鎭撫鈔八十錠百戶所鎭撫鈔六十錠彩幣一表裏禦醫畨火長鈔四十錠校尉三十錠旗軍通事火長軍匠二十錠民醫匠人廚役稍水十五錠自禦醫以下綿布俱二疋

洪熙元年以破敵功遣太監楊瑛鴻臚卿楊善賜禦酒千瓶羊百羫勞陽武侯薛祿等加祿歳祿五百石都督同知髙文等加秩賜白金文綺鈔錠有差

宣徳元年徵髙煦賞公白金五十兩鈔三千貫侯四十兩二千貫伯二十五兩一千貫都督十兩四百貫都指揮八兩三百貫指揮六兩二百貫千戶衛鎭撫五兩一百貫百戶所鎭撫四兩五十貫旗軍校尉力士二兩二十五貫自都指揮以下悉加綿布二疋扈從文職六品以上所賜例如武職七品以下銀二兩鈔五十貫髙煦平論功賜鈔公三千貫侯二千五百貫伯二千貫都督一千貫都指揮五百貫指揮四百貫千戶衛鎭撫三百貫百戶所鎭撫二百貫總小旗將軍一百五十貫軍士校尉力士各一百貫文職官六品以上如武職例七品八品一百五十貫九品以下一百貫廚役五十貫病故溺死官軍加半倍給其家賜隨徵樂安州還京文武官太師英國公張輔等六千八百五十人宴於奉天門是日加賜扈從文武官軍旗校人等彩幣絹布公彩幣六表裏侯伯五表裏都督尙書四表裏都指揮及文職三品四品一表裏指揮絹二文職五品以下及千百戶鎭撫將軍力士校尉旗軍絹一廚役綿布各一

四年以武臣扈從北徵有勞加賜賚太師英國公張輔成國公朱勇太子太保忠勇王金忠人鈔六百錠銀三十兩彩幣三表裏太子太保陽武侯薛祿安順侯薛貴恭順侯吳克忠人鈔四百錠銀二十兩彩幣二表裏淸平伯吳成應城伯孫傑遂安伯陳瑛武進伯朱冕人鈔三百錠銀十兩彩幣一表裏中府都督同知任禮髙文都督僉事李玉李英左府左都督柴永正右都督馬亮都督同知程忠魯噶爾都督僉事烏頁約蘓臺吳守義巴圖右府左都督蘇爾塔輝右都督蔣信都督僉事郭志滕定嚴宣前府都督同知馮斌都督僉事韓僖梁成後府都督僉事沈淸郭義馮興李通人鈔二百錠銀五兩彩幣一表裏坐營定國公徐景昌鈔四百錠彩幣二表裏西寜侯宋瑛武定侯郭玹丰城侯李賢永康侯徐亨成定侯郭晟泰寜侯陳忠人鈔二百錠彩幣二表裏安鄕伯張安廣寜侯劉湍崇信伯費釗建平伯髙逺人鈔二百錠彩幣一表裏左府右都督冀傑鈔一百錠彩幣一表裏永淸右衛等官軍指揮同知張義等一十二萬五千七百八十九人鈔銀彩絹布有差

五年行在兵部上陽武侯薛祿恭順侯吳克忠武進伯朱冕奉化伯滕定及諸將士北徵破敵功狀命行在禮部賞祿克忠人鈔四百錠彩幣六表裏冕定各三百錠彩幣三表裏都督柴永正等六人各鈔二百錠彩幣一表裏都指揮馬升等並軍士一萬一千二百六十二人共鈔四十一萬八千二百三十錠絹五百八十五疋綿布一萬二千七百四十八疋

六年二月賞徵察遜功禮兵二部奏晝夜哨長及分路擒殺與前徵策應官軍都指揮彩幣表裏各一鈔一千貫指揮每員絹二疋鈔八百貫千戶衛鎭撫每員絹布各一疋鈔五百貫百戶所鎭撫每員棉布二疋鈔四百貫旗軍人等各綿布一疋鈔二百貫存畱應接戶糧及■﹝走贊﹞運糧旗軍餘人等都指揮各絹二疋鈔六百錠指揮絹布各一疋鈔四百貫千戶衛鎭撫各布二疋鈔二百貫百戶所鎭撫各布一疋鈔二百貫旗軍人等各布一疋鈔一百貫其生擒反冦三人並斬首五級以上者升一級生擒二人及斬首五級者亦升一級如其間有婦女幼童俱難以功論其餘生擒二人及斬首四級以下並混殺策應與存畱應接護糧者俱不升上以賞太輕命凡官軍人等生擒及斬獲部長者除正賞外加賞官每員絹一疋鈔一百貫鎭軍人等綿布一疋鈔一百貫其晝夜哨瞭及擒殺敵者無問官軍俱升一級凡升賞者一千一百四十人濙等又言官軍見到京者賞如例其還原衛及齊勤蒙古沙州罕東安定四衛土官頭目畨軍應賞者及都督安定王準都指揮例頭目準百戶例請遣官給賞從之

八年九月遣使勞鎭守松潘副總兵都督僉事蔣貴復賜金織紵絲衣一襲所部殺獲有功者二十五人都指揮僉事趙得升都指揮同知指揮僉事宰文升指揮同知餘百戶總小旗皆升一級凡同徵效勞𨿽無殺獲者皆賞之敢勇當先都指揮人鈔一千貫紵絲表裏三指揮人鈔八百貫紵絲表裏二千戶人鈔六百貫紵絲表裏一百戶人鈔五百貫絹三總旗舍人人鈔四百貫絹二小旗人鈔三百貫絹布各一軍人鈔二百貫布二齊力向前指揮人鈔六百貫表裏一千戶人鈔五百貫絹三百戶所鎭撫人鈔四百貫絹二總旗人鈔三百貫絹布各一小旗人鈔二百貫布二軍人鈔一百五十貫布一凡賞一千八百五十三人

是年十二月北敵復入涼州甘肅總兵官都督僉事劉廣遣涼州衛指揮使李榮等追擊至額布勒山力戰敗之斬首領贊布父子及其賞八十餘人生擒三十餘人兵禮部議升榮爲都指揮僉事余有差其對敵交鋒生擒及斬敵首者都指揮每員鈔一千貫彩幣二表裏指揮每員鈔八百貫彩幣一表裏千戶衛鎭撫每員鈔六百貫絹二百戶所鎭撫等官每員鈔四百貫絹二旗軍人等每人鈔二百貫綿布三其隨伍策應者都指揮每員鈔六百貫絹二指揮每員鈔五百貫絹布各一千戶衛鎭撫每員鈔三百貫綿布二百戶所鎭撫每員鈔二百貫綿布一旗軍人等每人鈔一百貫綿布一其餘有人生擒一人及斬首一級二人三人共斬首一級者官每員加賞絹一鈔一百貫旗軍人等每人加賞綿布一鈔一百貫其隨徵官軍𨿽無殺獲功者賞居有功之次上從之又嘉廣之功遣奨勅諭賜文綺衣一襲彩幣四表裏

九年十月以平松潘畨蠻功升四川總兵官都督僉事方政副總兵都督僉事蔣貴皆左軍都督府都督同知各賜織金紵絲衣一襲賜勅勞之並升四川都指揮同知趙得宮聚等凡三百九十七人有功而陣亡者升其子坐事罷職從軍而有功者復其官仍賞幣帛鈔布其官軍奮勇當先衝入賊陣斬獲首級並生擒賊者都指揮鈔二百錠彩幣三表裏指揮一百六十錠彩幣二表裏千戶衛鎭撫知州一百二十錠彩幣一表裏百戶所鎭撫長官頭目一百錠帛三疋總旗八十錠帛二疋小旗六十錠帛一疋布一疋軍士民壯四十錠布二疋齊力向前者指揮一百二十錠彩幣一表裏千戶衛鎭撫一百錠帛三疋百戶所鎭撫州同知頭目八十錠帛二疋總旗總甲六十錠帛布各一疋小旗小甲四十錠布二疋軍士民壯三十錠布一疋當先衝入賊陣五次四次有功者除本等賞外再加賞一倍三次二次者加賞半倍陣亡傷故官軍本等賞外加賞半倍病故官軍依本等功次例賞

正統二年以敗多爾濟巴勒功左都督任禮蔣貴都督同知趙安除封拜升遷外禮貴安王驥各銀八十兩彩幣八表裏侍郎柴重都禦史曹冀羅亨信各銀四十兩彩幣四表裏余有功官軍俱給賞有差

七年麓川功封總兵官定西伯蔣貴﹝闕﹞總督軍務兵部尙書王驥爲侯伯右副總兵都督僉事劉聚爲左都督左參將都指揮使宮聚右參將都指揮僉事冉保俱爲都督同知總督糧餉戶部左侍郎徐晞爲兵部尙書都察院右僉都禦史丁璇爲本院右副都禦史賜貴驥各白金一百兩彩幣十表裏鈔萬貫聚保各白金八十兩彩幣六表裏鈔五千貫晞璇各白金六十兩彩幣六表裏鈔四千貫以平麓川叛寇功也雲南總兵官都督同知沐昂爲右都督賜鈔五千貫白金八十兩彩幣八表裏以給饟不絕協贊有功也九年再徵麓川功加定西侯貴歲祿五百石靖逺伯驥歲祿三百石賜白金百兩彩幣十表裏鈔萬貫右都督沐昂爲左都督少監肅保爲太監都督同知冉保爲右都督都督僉事毛淸壽爲都督同知各白金八十兩彩幣八表裏鈔五千貫

五年賞徵麓川叛冦思任發有功賞軍旗甲人等凡一萬二百六十二人斬首二級以上並陣亡都督方政各鈔二千貫彩段四表裏都指揮各鈔八百貫彩段二表裏指揮各鈔七百貫彩段二表裏千戶各鈔五百貫絹三疋百戶各鈔四百貫絹二疋旗軍人等各鈔二百貫絹布各一疋斬首二級以下及失陷傷故指揮各鈔六百貫彩段一表裏千戶各鈔四百貫絹二疋百戶各鈔三百貫絹布各一疋旗軍各鈔二百貫布二疋見在有功官軍都指揮各鈔六百貫彩段一表裏指揮各鈔五百貫絹三疋千戶各鈔三百貫絹二疋百戶各鈔二百貫絹一疋旗軍人等各鈔一百貫布一疋並賞木邦土官宣慰使罕蓋法及其祖母美罕板等各彩幣五表裏絹五疋景東府知府陶瓚並其祖母何曩等各鈔一千貫彩段三表裏陶孟頭目力板放等各彩段三表裏絹三疋巡檢把事張忠等各彩段二表裏絹二疋其陣亡者亦加賞一倍

二年以偏頭闗獲敵之功升鎭守山西右都督李謙爲左都督山西都指揮同知馬貴爲都指揮使太原右衛指揮僉事李庸爲指揮同知仍賞謙鈔三千貫紵絲四表裏貴鈔二千貫紵絲三表裏庸鈔一千貫紵絲二表裏斬獲首級百戶各鈔一千貫紵絲一表裏總小旗各鈔七百貫絹布各二疋當先殺敵追奪馬匹指揮各鈔一千貫紵絲一表裏千百戶各鈔七百貫絹三疋總小旗軍各鈔五百貫絹一疋布二疋奮力向前指揮各鈔五百貫絹二疋千百戶各鈔五百貫絹二疋旗軍各鈔三百貫絹布各一疋陣亡軍倍之

是年行在禮部尙書胡濙等奏總兵官都督蕭授等徵剿蠻賊有功請差官於南京官庫闗領鈔錠布絹給賞總兵官鈔二千貫彩段四表裏都指揮各一千貫彩段三表裏指揮各鈔八百貫彩段二表裏千戶衛鎭撫各鈔六百貫彩段一表裏百戶所鎭撫各鈔五百貫絹三疋旗軍民兵各鈔三百貫絹布各一疋總旗生擒敵人及殺獲首級者賞倍之民兵斬獲首級皆升不升者加鈔一百貫絹一疋從之

十四年京城功賞自石亨進封侯於謙加少保外無考但據羅通言濫升官軍六萬六千有餘兵部言武淸侯石亨所繳功次當先一萬九千八百八十人升一級陣亡三千一百一十八人升一級餘皆給賞又賞涿州紫荊闗官軍萬一千九百三十五人居庸闗有功官軍楊俊等一萬二千一百十八人蓋自宣英以後重升而薄賞一時帑藏𨿽不至大空匱而所升祿秩其爲百年之費蓋不啻數十倍矣

景帝初募殺額森者賞銀五萬兩金一萬兩封國公加太師殺巴延特穆爾及喜寜者銀二萬兩金一千兩封侯尋宣府右參將都督僉事楊俊等奏計擒喜寜升俊右都督與總兵朱謙各賞金二十兩銀六十兩紵絲三表裏總旗髙■﹝斌上金下﹞升千戶衣一襲給事禦史請如初格下兵部議封俊侯以金銀散其部眾詔不許加賞俊金二十兩銀三十兩紵絲三表裏把總都指揮江桓升都督僉事賞銀二十兩三表裏奮勇殺賊官軍人升一級賞銀十兩二表裏餘人銀五兩絹布各五疋

景泰元年復以楊俊奏擒喜寜官軍功多不實勅宣府鎭守總兵等官究實至是奏守闗官軍指揮蔡璽等二百二十餘人而都指揮僉事江福指揮孫柰等十二人實擒喜寜俊與麾下官軍冒其功事下兵部乞下俊獄追奪升職冒功官軍俱革罷其守闗擒敵官軍仍加賞庶使賞罰明信人知勸懲詔從之賞福白金三十兩紵絲三表裏柰等十一人白金十兩紵絲二表裏璽等二百二十人各白金五兩絹五疋布五疋宥俊令剿敵贖罪

五年賞擒斬反賊曹欽有功官軍通三千一百六十四人廣義伯吳琮銀二十兩彩幣三表裏都指揮各銀六兩指揮各銀五兩千百戶等官各銀四兩旗軍人等各銀三兩其被傷都指揮加銀四兩指揮加銀三兩千百戶等官加銀二兩旗軍人等加銀一兩

弇山堂別集卷七十九

●欽定四庫全書

弇山堂別集卷八十

﹝明﹞王世貞撰

○賞功考下

成化中平兩廣賊功中軍都督同知趙輔等封及千二百石左僉都禦史韓雍爲左副都禦史遊擊將軍右都督和勇爲左都督加歲俸百石戶部右侍郎薛祿爲左侍郎加正二品俸監察禦史汪霖劉慶爲大理寺左寺丞舎人爲所鎭撫生員爲都督府都事升賞者都指揮白金等一萬六千六百五十八員名有差

平荊襄賊功總兵撫寜伯朱永等封及二千石提督尙書白圭加太子少保食從一品俸都督同知喜信爲左都督僉事鮑政爲都督同知湖廣總兵官都督同知李震爲右都督右副都禦史王恕爲左副隨軍右參議王儉爲右參政右參將都指揮僉事王信爲都指揮同知禦史孫珂鄧本端俱加俸一級將士升賞者八千餘人平董山功加鎭守監督太監黃順等歲米二十四石少監張璘爲太監右監丞韋朗爲右少監提督左都禦史李秉加太子少保總兵武靖伯趙輔等巡撫右僉都禦史張岐爲左僉食正三品俸都督僉事王瑛王銓爲都督同知署都督僉事武忠署都指揮使黃鈫署都指揮僉事韓斌武俊俱實授都指揮同知裴顯爲都指揮使禦史呂雯邊鏞爲南京通政司左右參議孫珂崔讓爲南京大理寺右寺丞苑馬少卿馬俊爲左參政余升賞有差

平四川山都掌蠻功鎭守太監劉恆歲米二十四石左少監趙永爲太監歲米十二石提督尙書程信兼大理寺卿襄城伯李瑾進封侯右都督羅秉忠封順義伯都督僉事穆義爲都督同知禦史方漢爲南京通政司左參議兵部郎中兪鈫爲太常少卿戶部郎中李田爲廣東左參議兵部主事陳渤戶部主事劉傑俱郎中左少監鄭忠南寜伯毛榮右副都禦史陳宣都督僉事芮成給賞副都禦史汪浩準贖又升錦衣等衛帶俸都指揮使白金白玘王受俱都督僉事余升賞有差

平滿四石城功太監秦剛歲米二十四石總兵劉玉爲左都督總督左副都禦史項忠爲右都禦史巡撫右副都禦史王銳馬文升爲左副都都督同知白玉署右都督署都督僉事林盛曽鑑俱實授鑑仍署都督同知都指揮同知胡愷署都指揮使紀功兵部員外郎劉洪爲郎中支從四品俸儧運戶部署員外郎張賑爲郎中禦史鄧本端爲按察副使任佐江孟倫兵部主事閻讓加俸一級其餘將士升者一千七百二十人賞者七千一十三人

平荊襄流民功右監丞韋貴爲左監丞右都禦史項忠爲左都禦史右都督李震爲左都督紀功禦史劉潔爲按察副使參謀檢討張寛爲僉事將士升賞者五十二人升者七百九十四人賞者二千三百三十四人

黃艸梁之捷擒斬逆賊百餘人以後波羅堡戰斬首十二級官軍死者四百七十六人傷者六百五十九人詔太監傅恭顧恆各歲米二十四石撫寜侯朱永與世襲右都督劉聚進左都督左副都禦史王越爲右都督都督僉事範瑾爲都督同知都指揮神英署都督僉事將士當升且賞者三十三人升者千四百七十二人賞者萬一千三百一人聚復進封寜晉伯年紅鹽池之捷總兵官署都督僉事許寜實授仍署都督同知左少監張遐升太監遊撃將軍都指揮使周玉把總都指揮使劉寵俱升都督僉事左都禦史王越加太子少保升俸一級左副都禦史餘子俊爲右都紀功兵部署郎中張謹實授及督餉戶部郎中李烱然俱升俸一級都指揮而下升二級者三人一級加賞者三十三人一級者百三十三人署職一級者三百七十人給賞者千二百五十人量賞者六千八人

廣順關之捷斬首六百九十五級俘獲四百八十六人破四百五十寨牛馬千餘撫寜侯朱永進封保國公太監汪直歲米三十六石韋朗十二石右副都禦史陳鉞爲右都禦史領兵右監丞藍營都督同知馬儀僉事白金緱謙王鍇白瑜都指揮同知崔勝周俊署都指揮使韓斌俱升一級紀功禦史楊徽爲按察副使試僉事王璇齊經俱實授總餉郎中王宗彜爲太僕少卿儧餉都指揮同知常凱署都指揮使參議張盛副使魏秉加俸一級將士升賞者五十人升者千八十九人賞者一千五百四人

威寜海子之捷擒幼男婦女百七十一斬首四百三十七獲旗纛十二馬一千八十五駝三十一牛一百七十六羊五千一百七十六盔甲皮襖弓箭一萬有餘太監汪直加歲米四十八石太子太保左都禦史王越封威寜伯世襲鎭守太監韋正歲米十二石奉禦孫勝韋敬總兵都督同知花瑾副總兵都督同知孫越右參將都指揮同知盧欽宣府副總兵都指揮同知江西逰擊將軍都指揮僉事閻斌升一級左參將署都指揮僉事周璽升都指揮同知巡撫大同右副都禦史孫洪轉左支正二品俸紀功給事中孫博爲山西按察司僉事督糧山西右參政李嶽爲左參政將士升者二千九百八十六人賞者一萬七千九百二人

大同黒石崖之捷生擒敵兵十人斬首一百十三級獲馬七百二十九匹器械六千二百件監督太監汪直歲米三百石總兵保國公朱永世襲總督威寜伯王越加太子太傅增祿四百石仍蔭一子錦衣百戶領神鎗太監傅喜歲米十二石與鎭守太監韋正蔭同越監丞孫勝陸誾奉禦鄒玉各升一級右參將都督僉事李俊署都督同知遊擊將軍署都督僉事馬俊實授左參將都指揮同知周璽都指揮使副總兵都指揮使江山署都督僉事紀功禦史劉璧爲按察副使督餉郎中孫忠爲右參政儧運副使張文昭右參議傅允各俸一級將士升賞者一萬七千七百五十二人右廣順關威寧海黑石崖所謂三大邊功也皆汪直主之而朱永王越各居其二陳鉞居其一爵賞冗濫府庫空竭自直與越敗後邊事稍稍寜息矣

寜夏之功獨仇鉞耳張永至加歲米四十八石賞白金五百兩彩幣五十表裏然誅劉瑾功亦可當也而後遂封兄富爲泰安伯弟容爲安定伯至內閣大學士李東陽加特進左柱國蔭子兆藩尙寶丞楊廷和加少傅太子太傅謹身殿大學士蔭子恆中書舎人劉忠加少傅太子太傅武英殿大學士仍各賜白金一百兩彩幣四表裏梁儲以後至攺武英殿大學士兵部尙書王敞太子少保蔭子會錦衣衛百戶尙書白鉞劉機田景賢劉璟俱加太子少保與敞及兵部侍郎陸完李浩各白金三十兩彩幣四表裏它侍郎副都大理通政俱二十兩三表裏司禮太監溫祥賴義谷淸秦文範宣張欽祿歲米各十二石賞同內閣蔭弟侄爲錦衣衛指揮僉事千戶有差已復推永例封太監谷大用兄大寛爲髙平伯馬永成侄山爲平涼伯魏彬弟英爲鎭安伯而義子朱徳亦爲永壽伯後永弟震復爲右都督大用等難免同瑾亂政之誅東陽等內懷不能救正之愧而皆叨冒崇爵厚賞偃然朝寧何也東陽等當力持持之不可則力辭以潔身差爲彼善而計皆不及此一時之人品與時事皆可知矣與永謀者楊一淸入爲戶部尙書加太子少保賞白金五十兩彩幣二表裏及蔭一子錦衣千戶後攺吏部加少保太子少保則猶以前功云

山東河南賊平應加封擢者獨仇鉞彭澤陸完而已鉞進封咸寜侯澤與陸完俱加太子少保完爲左都澤右都一子世襲錦衣百戶而太監谷大用陸誾各歲祿二十四石一侄錦衣千戶大用弟大亮復進封永淸伯誾弟永鎭平伯兵部尙書何鑑加太子太保蔭敍如完澤侍郎李浩石玠升俸一級錄子入監以至內閣大學士李東陽楊廷和梁儲費宏各賞銀五十兩彩幣四表裏蔭一子錦衣正千戶世襲辭攺蔭文職又辭東陽兼支尙書俸廷和加少師兼太子太師華蓋殿大學士儲加少傅太子太傅謹身殿大學士宏加太子太保武英殿大學士此何說也英國公張懋成國公朱輔定國公徐光祚會昌侯孫銘新寜伯譚佑尙書楊一淸靳貴孫交傅珪田景賢李鐩錦衣朱寜朱安各白金三十兩彩幣二表裏侍郎九卿二十兩一表裏東廠太監丘聚歲祿米二十四石一討寜王賞格領軍內官將官並提督巡撫等官督兵擒斬宸濠者俱封侯下手擒斬者升五級本管千總官三級把總官二級管隊官一級督兵擒斬首惡主謀用事者一名升一級武官至正一品文官至從一品止原系伯者五名以上進封侯左都督五名以上進封伯不及數者每一名本色俸一百二十石下手擒斬者每名爲首升三級爲從升二級本管千總每名升二級把總每名升一級管隊每名賞銀二十兩一名以上加賞四名以上遞升二級督兵擒斬從賊一百名以上升一級四百以上升二級隨伍軍人擒斬三名升一級六名升二級而止二名賞銀十兩陣亡者升實授一級原無職役不願升者賞銀十五兩陣傷回營身故者升署一級原無職役不願升者賞銀十兩前項俱世襲後王守仁等擒獲寜王有旨江西反賊剿平地方安靜各該官員功績顯著你部裏旣會官集議分別等第明白王守仁封伯爵給與誥券子孫世世承襲照舊參贊機務伍文定升右副都禦史蔭子孫世襲正千戶戴徳孺升三級邢珣謝璉各二級伍希儒一級陳槐賞銀二十兩紵絲四表裏謝源吏部升用王守仁本當行取來京宴勞但先帝山陵甫畢禮儀從省冩勅差行人前去慰諭賞銀一百兩紵絲四表裏南京光祿寺辦宴內外守備並府部掌印侍宴按此與前格迥不同矣

永樂十一年營建長陵功武義伯王通進封成山侯食祿千二百石子孫世襲侯爵散官勲號如故賞彩幣六表裏鈔四百錠掌金吾右衛事都指揮僉事許亨升都指揮同知金吾右衛指揮僉事李旺升指揮同知羽林前衛指揮同知吳剛升指揮使亨賞彩幣四表裏鈔二百錠旺剛各賞彩幣三表裏鈔百六十錠營繕所正蔡信升工部營繕淸吏司郎中不視司事賞彩幣三表裏鈔二百錠其營繕所正王寜等並督工官吏及軍民工匠賞各有差復論初卜吉之功升知縣王侃州同知賞彩幣三表裏鈔二百錠升給事中馬文素太常寺博士陰陽訓術曽從政陰陽人劉玉淵皆欽天監漏刻博士食祿不視事五官靈臺郎吳永始以僧授官攺升僧錄司右闡教各賞彩幣二表裏鈔百六十錠

正統六年三殿二宮成功賜太監阮安僧保各金五十兩銀一百兩紵絲八表裏鈔一萬貫都督同知沈淸升修武伯食祿一千石子孫世襲少保工部尙書吳中升少師尙書如故各賜紵絲五表裏鈔五千貫太僕寺少卿馮春楊靑俱升工部左侍郎各賜紵絲二表裏鈔二千貫所正工作人等各賞絹鈔有差

按自寜藩賞後惟東北兩捷內閣大臣及總兵有至白金百兩者余不能過八十兩幣亦無至十表裏蓋賞例之有節未有過於我朝者也若前代之典可考者如廢立之賜漢宣帝時大將軍霍光前後黃金七千斤錢六千萬雜繒三萬疋奴婢百七十人馬二千匹甲第一區車騎將軍安世丞相敞等有差桓帝時大將軍梁冀如霍光晉簡文帝時丞相桓溫錢五千萬絹二萬疋布十萬疋又世子熙布三萬疋米六萬斛金海陵時完顏秉徳錢二千萬絹一千疋馬牛各三百羊三千唐古辯如之威岱錢千萬絹八百疋馬牛各二百羊二千大興國奴婢百口犀玉帶各一再賜錢千萬黃金四百兩銀千兩良馬四疋槖駞三頭圖克坦貞黃金百兩重彩二十端布薩師恭李光先錢千萬絹五百疋馬牛各一百羊二千元文宗時太平王雅特穆爾黃金五百兩白金二千五百兩中統鈔一萬錠金素段二千疋海東白鶻一靑鶻一豹二平江稻田五百頃又黃金印玉盤龍衣珠衣寶珠金腰帶又珠衣二襲七寶束帶一黃金甕一黃金瓶三海東白鶻二靑鶻三白鷹一豹二十又隆慶州流杯園池水磑土田及平江松江江陰蘆蕩山場塗沙田地又以七寶腰帶一金四百兩銀九百兩與妻公主裕嚕各金五百兩銀五千兩浚寜王巴延禦服金鎧甲寶刀又黃金二百兩白金一千兩鈔二十五萬貫又黃金二百兩白金七百兩順帝初賜黃金雙龍符組以寶帶又七寶玉書龍虎金符取國之賜漢昭烈定蜀軍師將軍諸葛亮前將軍闗侯右將軍張飛尙書令法正各黃金五百斤白金千斤錢五十萬錦段萬疋馬超以下各有差吳取荊州呂蒙錢千萬黃金五百斤魏定漢太尉鄧艾絹二萬疋司徒鍾會絹萬疋俱未給晉定吳益州刺史王浚尙書張華絹各萬疋浚加衣一襲錢三十萬賈充杜預王渾各八千疋司馬伷王戎唐彬各六千疋余有差西魏平梁江陵燕公於謹奴婢千口及梁金帛寶物絲竹樂一部長孫儉奴婢三百口於翼二百口楊紹侯植各一百口寶物有差周武平齊無考惟陰壽物千段奴婢百口女樂二十人元景山女樂一部帛六十疋奴婢二百五十口牛羊數千隋文帝平陳晉王廣路車乘馬衮冕之服玄圭白璧物四萬段總管楊素物萬段粟萬石加金寶器玩陳公主女伎十四人髙熲九千段賀若弼韓擒虎八千段弼加寶劍寶帶金甕金盤各一雉尾扇曲蓋雜彩二千段女樂二部秦王俊燕榮等各有差是時帝禦廣陽門宴將士自門外夾道列布帛之積達於內郭凡用物三百萬段唐髙帝取竇建徳王世充秦王世民黃金六千斤衮冕金輅雙璧前後部鼔吹班劍六十人齊王元吉黃金二千斤衮冕鼓吹班劍二十人史大柰雜彩萬段侍女三人余無考平西京秦王及劉文靜以下無考裴寂田千頃甲第一區物四萬段史大柰物五千段平蕭銑趙郡王孝恭甲第一區寶玩器物以千數女樂二部奴婢百口馬百匹平內亂之賞漢文帝以誅諸呂太尉周勃黃金五千斤丞相陳平二千斤朱虛侯章東牟侯興居典客揭千斤漢桓帝以誅梁冀小黃門單超貝瓊錢各千九百萬左悺唐衡千三百萬陳後主以平叔陵賜蕭摩訶叔陵府金帛巨萬唐太宗以平隠巢賜尉遲敬徳巢府金寶什器仍加絹萬疋唐睿宗以誅逆韋劉幽求鍾紹京各物千段奴婢二十人甲第一區良田千畆金銀雜物稱是玄宗以誅太平公主王琚姜皎李令問以辭封加金銀器皿各一牀帛二千疋甲第一區郭元振物千段元武宗以縛逆王賞越王圖喇鈔萬錠又丞相實結金五百兩銀千五百兩鈔七千錠平外亂之賜晉平王惇司徒王導絹九千疋將軍溫嶠庾亮各五千四百疋郗鑑四千八百疋余有差平蘇峻太尉陶侃絹八千疋將軍溫嶠七千疋郗鑑六千疋余有差平桓玄車騎將軍劉裕絹三萬疋劉毅何無忌等有差隋平三方韋孝寛無考梁睿物五千段奴婢一千口金二千兩銀三千兩於義奴婢三百口雜彩三千段平漢王諒尙書令楊素物五萬段綺羅千疋伎妾二十人史祥縑彩七千段女伎十人良馬二十匹平楊玄感樊子蓋彩三千疋女樂五十人來護兒物五千段黃金千兩奴婢百人唐賞平朱泚中書令李晟永崇里甲第涇陽上田延平門林園女樂一部侍中渾瑊大寜里甲第女樂五人大將駱元光李元諒等甲第一區女樂三人破大敵之賞晉以破苻堅謝玄錢百萬彩千段陳以破齊功大將軍吳明徹鐘磬一部米一萬斛絹布一千疋破虜之賞漢大將軍衛靑破匈奴賜千金將軍段熲破羌錢百萬義渠騎士射殺黎汗王黃金二百斤馬二百匹都護甘延壽陳湯僇郅支黃金各百斤都護孫會宗誅武丘黃金百斤隋楊素破突厥縑二萬疋萬釘寶帶一再破突厥物二萬段將軍竇榮定破突厥縑萬五千疋李靖擒頡利絹一千疋加賜帛千疋裴行儉平都支賜虜金器皿三千餘物槖駞馬牛稱是平賊之賞漢將軍馮奉世平羌賊黃金六十斤交址刺史朱雋平梁龍賊黃金五十斤隋張衡平李英林奴婢百三十口物五百段金銀雜畜稱是楊素平江南賊彩八千段再平閩賊黃金四十斤銀瓶一實以金錢彩三千疋馬二百匹羊三千口田一頃宅一區楊義臣破賊物一千段雜彩五百段女伎十人良馬二十匹衛玄平山獠縑二千疋王仁恭平賊絹六千疋馬四十匹又良馬十匹黃金百兩劉弘物二千段元托克托平徐州黃金五百兩白金五千兩鈔一萬錠彩幣帛一千疋額森特穆爾平河南賊賜金系腰金五十兩銀五百兩鈔五千錠幣帛各百疋戰功漢董卓縑九千疋魏元嵩帛二千五百疋奚康生帛千疋禦驊驑馬二匹北齊慕容儼帛七百疋又帛一千疋錢十萬又金銀酒鍾各一枚胡驑一匹王勇帛二千疋隋王世績絹五千段良馬二匹金百兩張大瀾物二千五百段粟一千五百石周法尙金鈿酒鍾一隻彩五百段良馬十五匹奴婢三百口李景奴婢六十口物千五百段趙仲卿物三千段奴婢五十口黃金二百兩粟米五千石段降奴婢五十口錦絹四千段唐江夏王道宗入敵營窺賊形勢賜黃金五十斤絹千疋又以功賜帛百疋程名振物二千段黃金三百兩元圖圖爾哈賜珠帽珠衣玉帶金帶縑素萬疋金銀酒器各百兩靑鶻一水磑一田二千畆崇烏嚕禦衣一襲黃金百兩白金五百兩鈔十萬貫朗賚哲古黃金六十兩白金六百兩又貂裘寶鞍繒錦七百疋綽斯男女五十口宅一區黃金帶酒壺盂杯盤杯各一阿穆爾黃金三百兩巴勒丹賜男女各一金銀甕一銀椅一鈔一萬五千貫史天澤白金五千兩鈔萬緡李庭黃金百錠金珠衣各一襲出使之賞趙使蘇秦約五國革車百乘錦繡千純白璧百雙黃金萬鎰秦使姚賈約四國黃金千斤車百乘隋使長孫平宣諭突厥縑三百疋良馬一出使守節之賞漢蘇武錢二百萬公田二頃宅一區常惠等各帛三百疋魏於什門羊千口帛千疋出鎭之賞漢大將軍竇嬰賜黃金千斤晉將軍桓沖錢五千萬米三百五十石牛五十頭周宇文盛督荊州甲一領奴婢二百口馬五百匹牛羊莊田什物有差北齊段韶守晉陽女樂十人金百斤繒帛稱是張威爲靑州總管錢八十萬米五百石雜彩三百段楊素總管信州錢百萬錦千段馬二百匹郭虔瓘都護安西帛二千段及他珍器汾陽王郭子儀帥河東賜良馬銀器雜彩絹布九萬疋宋大將韓世忠討閩賊賜廣馬七鋼甲千副銀二萬兩帛二萬疋元右丞相哈喇哈遜行省和林賜黃金三百六十兩白金二千五百兩鈔十五萬貫帛四百端乳馬六十太后加賜鈔五萬帛千二百端

弇山堂別集卷八十

●欽定四庫全書

弇山堂別集卷八十一

﹝明﹞王世貞撰

○科試考一

國家初起右武其於文事亦不數數焉大要各以其途進然庚戌詔見天子意在矣百餘年來日以益重非從此出者多見擯異途不輒當要津此豈一朝一夕哉作科試考

初設科舉條格詔

洪武三年五月初一日奉天承運皇帝詔曰朕聞成周之制取材於貢士故賢者在職而其民有士君子之行是以風俗淳美國易爲治而教化彰顯也漢唐及宋科舉取士各有定制然但貴詞章之學而未求六藝之全至於前元依古設科待士甚優而權豪勢要之官每納奔競之人辛勤歲月輒竊仕祿所得資品或居士人之上懷材抱徳之賢恥於並進甘隠山林而不起風俗之獘一至於此今朕統一中國外撫四夷與斯民共享升平之治所慮官非其人有傷吾民願得君子而用之自洪武三年八月爲始特設科舉以取懷材抱徳之士務在經明行修博古通今文質得中名實相稱其中選者朕將親策於廷觀其學識品其髙下而任之以官果有材學出眾者待以顯擢使中行文武皆由科舉而選非科舉毋得與官敢有逰食奔競之徒坐以重罪以稱朕責實求賢之意所有合行事宜條列於後

一鄕試會試文字程序

第一場試五經義各試本經一道不拘舊格惟務經旨通暢限五百字以上易程朱氏注古注疏書蔡氏傳古注疏詩朱氏傳古注疏春秋左氏公羊榖梁胡氏張洽傳禮記古注疏四書義一道限三百字以上

第二場試禮樂論限三百字以上詔誥表箋

第三場試經史時務策一道惟務直述不尙文藻限一千字以上

第三場畢後十日面試騎觀其馳驟便捷射觀其中數多寡書觀其筆畫端楷律觀其講解詳審

殿試時務策一道惟務直述限一千字以上

一出身

第一甲第一名從六品第二第三名正七品賜進士及第

第二甲一十七名正七品賜進士出身

第三甲八十名正八品賜同進士出身

一鄕試各省並直隸府州等處通選五百名爲率人材眾多去處不拘額數若人材未備不及數者從實充貢

河南省四十名山東省四十名山西省四十名陜西省四十名北平省四十名福建省四十名江西省四十名浙江省四十名湖廣省四十名廣西省二十五名在京鄕試直隸府州一百名

一會試額取一百名

一髙麗國安南占城等國如有經明行修之士各就本國鄕試貢赴京師會試不拘額數選取

一開試日期

鄕試八月初九日第一場十二日第二場十五日第三場

會試次年二月初九日第一場十二日第二場十五日第三場

殿試三月初三日

一三年一次開試

一於洪武三年鄕試洪武四年會試

一各省自行鄕試其直隸府州赴京鄕試凡舉各具籍貫年甲三代本姓鄕裏舉保州縣申行省印捲鄕試中者行省咨解中書省判送禮部印捲會試

一仕宦已入流品及曽於前元登科並曽仕宦者不許應試其餘各色人民並流寓各處者一體應試

一有過罷閒人吏娼優之人並不得應試

一應舉不第之人不許諠鬧摭拾考官及擅擊登聞鼔違者究治

一凡試官不得將弟男子侄親屬狥私取中違者許赴省臺指實陳告

一科舉取士務得全材但恐開設之初騎射書算未能徧習除今科免試外候二年之後須要兼全方許中選

於戲設科取士期必得乎全材任官惟能庻可成於治道咨爾有眾體朕至懷故玆詔示想宜知悉

按洪武三年庚戌始開科就試者鄕舉士百二十三人中式者七十二人主試則禦史中丞劉基治書侍禦史秦裕伯同考則翰林侍讀學士詹同弘文館學士睢稼起居注樂韶鳳尙寶丞吳濳國史編修宋濓而序錄出於濓中式士未及會試悉授官

四年京畿鄕試兵部尙書吳琳國子司業宋濓濓仍爲序尋合諸省之士會試凡二百人中式者百二十人知貢舉官特進中書省右丞相忠勤伯汪廣洋左丞相胡惟庸主文禮部尙書陶凱前翰林侍講學士潘庭堅考試翰林侍讀學士詹同國子司業宋濓吏部員外郎原本前貢士鮑恂掌院吏部右侍郎顧貞監試禦史孔希魯宋圭提調兼印捲禮部尙書楊訓文同印卷中書左司郎中孫煜祖提調禮部侍郎秦文繹禮部主事姜漸受卷吏部主事林光弼彌封兵部主事許方謄錄蘇州教授貢穎之對讀翰林應奉文字唐肅禮部主事張孟兼此外又有監門捜檢巡綽鎭撫供給主事及掌行科舉文字省掾令史供給奏差等官廷試總調則前汪廣洋胡惟庸讀卷祭酒魏觀博士孫吾與給事中李顧修撰王僎監試禦史馬貫徐汝舟掌捲工部員外郎牛諒受卷工部主事周寅彌封祕書監丞陶誼對讀尙寶丞魏潛編修蔡玄提調前陶凱楊訓文以官品考之尙書祭酒正三品侍郎侍讀學士正四品給事中從四品左司郎中司業正五品員外正六品主事應奉修撰正七品編修祕書正八品

是歲取中兪友仁等廷試賜吳伯宗郭翀吳公達俱及第狀元授員外郎余及出身俱授主事同出身授縣丞會元亦授縣丞髙麗生入試者三人惟金濤登三甲第五授東昌府安丘縣丞餘皆不第三人俱以不通華言請還本國詔厚給道裏費遣舟送之濤尋爲其國相儒籍中者六十三人

六年諭中書省臣有司所取多後生少年觀其文詞若可有爲及試用之能以所學措諸行事者甚寡朕以實心求賢而天下以虛應朕非朕責實求賢之意也今各處科舉宜暫停罷別令有司察舉賢才必以徳行爲本而文藝次之

是年遂詔天下舉人罷會試正月初八日河南解額內選四名第一人張惟年二十七其次王輝年二十八李端年二十一張翀年二十七二十三日山東解額內選五名第一人王璉年二十三其次張鳳年二十八任敬年二十六陳敏年二十三馬亮年二十五皆拜翰林編修又選國子監蔣學方徵彭通宋善王惟吉鄒傑等拜給事中於文華堂肄業命太子贊善大夫宋濓太子正字桂彥良分教之

十七年三月戊戌朔命禮部頒行科舉程序凡三年大比子午卯酉年鄕試辰戌丑未年會試舉人不拘額數從實充貢鄕試八月初九日第一場試四書義三道每道二百字以上經義四道每道三百字以上未能者許各減一道四書義主朱子集注經義詩主朱子集傳易主程朱傳義書主蔡氏傳及古注疏春秋主左氏公羊榖梁胡氏張洽傳禮記主古注疏十二日第二場試論一道三百字以上判語五條詔誥章表內科一道十五日第三場試經史策五道未能者許減其二俱三百字以上次年禮部會試以二月初九日十二日十五日爲三場所考文字與鄕試同鄕試直隸府州縣則於應天府在外府州縣則於各布政司其舉人則國子學生及府州縣學生員之學成者儒士之未仕者官之未入流者皆由有司申舉性資惇厚文行可稱者應之其學校訓導專教徒及罷閒官吏倡優之家與居父母喪者並不許入試其中式者官給廩傳送禮部會試考試官皆訪經明公正之士官出幣帛先期惇聘主文考試官二人文幣各二表裏同考試官鄕試四人會試八人文幣各一表裏提調官在內鄕試應天府官一人會試禮部官一人在外布政司官一人監試官在內監察禦史二人在外按察司官二人供給官在內應天府官一人在外府官一人收掌試卷官一人彌封官一人謄錄官一人對讀官四人受卷官二人皆擇居官之淸愼者充之巡綽監門捜檢懷挾官四人在內從都督府委官在外從守禦官委官凡供用筆札飲食之屬皆官給之舉人試卷自備每場艸卷正卷各用紙十二幅首書三代姓名及其籍貫年甲所習經書在內赴應天府在外赴布政司印捲會試殿試赴禮部印捲試之日黎明舉人入場每人用軍一人守之禁講問代冒至晚納捲未畢者給燭三枝文字回避禦名廟諱及不許自敍門地彌封者編號作三合字謄錄者用朱考試官用墨以防欺僞其會試中式者三月朔日赴殿試

是秋九月應天府奏中式者廖孟瞻等二百二十九人按雙槐歲抄云內多國子生上悅命有司出榜原籍旌之

十八年乙丑會試命待詔朱善前典籍聶鉉爲考試官取黃子澄第一練子寜次之花綸又次之綸浙江解元也及廷試綸第一子寜次之子澄又次之旣啟封上自以夢故用丁顯爲狀元子寜如故綸第三抑子澄三甲爲庶吉士然三人俱授修撰亡何亦擢子澄爲修撰云見刻丁顯策者僅三百字稱上爲上位餘多不成語實錄云賜二甲進士馬京等爲編修吳文爲檢討李震爲承勅郎陳廣爲中書舎人三甲危瓛爲衛府紀善李鳴岡爲潭府奉祠正楊靖爲吏科庶吉士黃耕爲承勅郎蹇瑢等爲中書舎人鄒仲實爲國子助教其諸進士觀政翰林院承勅監近侍衙門者采書經庶常吉士之義俱稱庶吉士六部俱稱進士

是歲沈溍楊靖咸受上知不兩歲至兵刑部尙書而皆不克終蹇瑢攺名義授中書舎人滿九載溍靖死後始進官而爲吏部尙書者三十四年兪憲登科考名姓次序俱以會試錄爲準然不載楊靖蹇瑢其脫略可知矣二十一年戊辰會試命翰林院編修蘇伯衡李叔荊爲考試官取中施顯等廷試擢任亨泰第一命有司於襄陽建狀元坊以旌之亨泰甚被上寵任每召議手書襄陽任而不名後自禮書謫禦史不知所終第二人卓敬第三人盧原質原質方孝孺之姑子十年而爲太常少卿

按是歲解縉年十九中三甲進士考年譜志銘俱云攺中書庶吉士與姊夫黃金華同而實錄內絕不載其事實錄爲縉總裁豈應刪略至此蓋縉得罪後以重修故去之耳題名記盧原質卓敬以死難磨去不存

二十三年庚午賜應天府考試官傅箕蘇伯衡謝南毛瀚鈔各十錠中式舉人黃文史等五十人各二錠其監生生員試不中者鈔二貫且諭以進學之方俾無怠無忽

二十四年辛未天下會試者六百六十人取中許觀等三十一人廷試仍賜許觀第一時年二十八張顯宗次之吳言信又次之上以連科狀元出太學召祭酒宋訥面褒焉

是歲復擢下第舉人張孟鏞等爲主事二十七年甲戌取中彭徳等廷試賜張信及第信定海人爲侍讀後坐以教韓王冩杜詩含譏刺及策稿削禦制二語得罪後坐考試事誅彭亦坐事除名

三十年丁丑會試命翰林院學士劉三吾吉府紀善白信蹈爲考試官取宋琮等五十一人廷試賜閩縣陳■﹝安阝﹞爲首吉安尹昌隆會稽劉諤次之時大江以北無登第者下第諸生上疏言三吾等南人私其鄕上怒命儒臣再考落卷中文理長者第之於是侍讀張信侍講戴彛右贊善王俊華司直郎張謙司經局校書嚴叔載正字董貫長史黃章紀善周衡蕭揖及■﹝安阝﹞昌隆諤人各閱十卷或言劉白囑信等以陋捲進呈上益怒親賜策問擢韓克忠王恕焦勝等六十一人及第有差授第一名韓克忠爲翰林修撰第二名王恕爲編修第三名焦勝爲行人司副進士陳性善爲行人陳誠爲檢討考信等俱磔殺之三吾以老戍■﹝安阝﹞諤安置威虜惟赦戴彛尹昌隆■﹝安阝﹞諤取回爲司賓司儀署丞復殺之宋琮拜禦史後以檢討掌助教致仕

建文二年己卯命文學博士方孝孺太常少卿髙巽志主應天試取中劉政等政後以兵變不食死

三年庚辰命會試禮部左侍郎兼學士董倫太常少卿髙巽志爲考試官取中吳溥等王良策第一以貌不及胡廣又廣策多斥親藩遂擢廣第一攺名靖良爲第二是歲得人最盛如胡及二楊胡濙俱登顯要爲時名臣而良能狥節尢可重也

命禮部乙榜舉人署教諭訓導事者給俸三年入禮部試試中計所教人得中鄕試就進士出身資格遞升一級否從本級其下第而所教人中鄕試者與實授九年通考稱職平常不稱職黜陟否仍署職減俸十之五乙榜年未三十不願署教者聽

永樂二年甲申會試命侍讀學士解縉侍讀黃淮爲考試官取禮樂制度爲問欲以求博洽之士惟曽棨捲記獨詳上喜禦批貫通經史識達天人有講習之學有忠愛之誠擢魁天下昭我文明尙資啟沃惟良顯哉第二第三人周述周孟簡從昆季也亦皆有禦批褒許之辭至謂兄弟齊名古今罕比授修撰編修等官仍於二甲擇文學優長楊相等五十一人及善書湯流等十人俱攺翰林庶吉士進學賜棨與述孟簡羅衣各一襲五月擢庶吉士杜欽王惟正鄭慶爲戶科給事中周玉羅亨信張伺爲工科給事中又命翰林院試下第舉人張欽等六十一人召見皆賜冠帶命於國子監進學以俟後科且勉以立志謂爾等學已有根但更百尺竿頭進步爾後科第一甲人有不在爾曹者乎至次年正月復命學士縉等庶吉士楊相劉子欽彭汝器王英王直余鼎章敞王訓柴廣敬王道熊直陳敬宗沈升洪順章朴兪學夔羅汝敬盧翰湯流李時勉段民倪惟哲袁天祿吾紳楊勉及棨等二十八人於文淵閣肄業時人謂之二十八宿進士周忱自陳年少願進學上喜曰有志之士也命增入之司禮監月給筆墨紙光祿給朝暮膳禮部月給膏燭鈔人三錠工部擇近第宅居止是歲人知選二十八人不知初爲六十一人也

是科自曽棨等三名外得畱者僅王英王直二人而至八座者亦僅二王及周忱耳陳敬宗李時勉皆己授官而復入者

三年乙酉翰林院學士王景侍讀學士王達主應天試四年丙戍命翰林院侍讀學士王達司經局洗馬兼翰林院編修楊溥爲考試官取中朱縉等廷試賜林環陳全劉表及第攺進士江殷胡啟先孫廸張叔豫李嶽潤陳孟潔張文選鄭復言曽春敬蕭福曹閶盧永黃獻爲庶吉士

是歲仍取乙榜舉人廷試擢周翰等三人進學翰林余除學官

六年戊子命翰林院修撰李貫檢討王洪主應天試

七年己丑命翰林院侍講鄒緝左春坊左司直郎徐善述爲考試官取中陳璲等皇太子以副榜第一名孔諤爲左春坊左中允賜出身禦史劾出題孟子節文尙書洪範九疇偏題緝等俱下獄又復取下第胡槪金庠等十餘人時上幸北京俱寄國子監讀書至辛卯始廷試賜蕭時中苗衷黃暘及第俱爲修撰攺進士楊慈劉永淸陳璲錢習禮黃壽生陳周俱爲庶吉士鍾英張習張試馬信邵聰初爲國子生選入翰林習譯書至是中進士亦攺庶吉士

九年辛夘翰林院學士兼左春坊大學士胡廣右春坊右庶子兼翰林侍講楊榮主應天試

十年壬辰命左春坊左諭徳翰林院侍講楊士奇右諭徳兼侍講金幼孜爲考試官取中林志等廷試賜馬鐸林志王鈺及第其進士原在翰林習譯書者蔣禮趙朂徐俊何賢潘勤黃裳羅興楊榮張觀馬玉馬訓王璜劉浚胡讓邵進來顯方復俱攺庶吉士林志福建解元也

十二年甲午北京行部請鄕試始命翰林院侍講曽棨翰林院侍講兼左春坊左中允鄒緝主之皇太子命司經局洗馬兼翰林編修楊溥編修周述主應天試

十三年乙未始詔天下舉人會試北京命翰林院修撰梁潛王洪爲考試官初拆捲得第一名曰陳循其鄕人也避嫌攺置第二而擢林文稭旣又以稭字難識定洪英爲第一第五名王翺者鹽山人也上喜得畿輔士以布衣召見賜酒食旣廷試復賜陳循及李貞陳景著及第景著時年十八攺進士洪英王翺林文稭宋魁陳鏞曽弘林道節胡靚章文昭嚴珊金開王英鄭洛袁璞周崇厚習侃鄭雍言牟倫呂裳張英黃仲芳廖謨宋琰朱■﹝日上永下﹞範琮黃瓛陳文璧髙榖張堅沈暘及原習譯書王懋姚升胡淸方勉林超曹義龔英時永彭麟益陳坤奇李芳葉潁王士華吳紹生丁毅石玉黎民張逰萬完周貴連智王諭樊斆王麟戴覲許彬徐景安石慶鄭猷李冠祿周安謝暉爲庶吉士

是年內閣左庶子兼侍講楊榮右諭徳金幼孜尙列大理寺丞馬麟後

十五年丁酉北京行部請鄕試命翰林院侍講左春坊左中允鄒緝侍講王洪主之尋出王洪爲主事攺命侍講王英

皇太子命翰林院侍講兼右贊善梁潛侍講陳全主應天試

十六年戊戌會試命行在翰林院侍讀學士曽棨侍講王英爲考試官取中董璘等廷試賜李騏劉江鄧珍及第騏初名馬上自攺之唱名莫有應者上爲道其故乃出應取進士周敍董璘楊珙褚思敬尹鳳岐陳詢徐律習嘉言王寅胡文善周懋昭王暹雷遂莫珪孔友諒秦初爲庶吉士

十八年庚子命左春坊左中允兼行在翰林院侍講鄒緝侍講王英主順天試皇太子命翰林院修撰張伯頴左春坊左贊善兼編修陳仲完主應天試

十九年辛丑命左春坊大學士楊士奇翰林院侍講周述爲考試官取中陳中等廷試賜曽鶴齡劉矩裴綸及第取原習譯書進士衛恕陳融溫良姚本張恕萬碩黃澍楊鼎王璉李學吳得全朱子福王振蔣謙韋昭爲庶吉士

二十一年癸卯命翰林院侍講王英翰林院修撰林志主順天試

命﹝闕﹞主應天試

二十二年甲辰命翰林院侍讀學士曽棨侍講余鼎爲考試官取中葉思等廷試賜邢寛梁湮孫曰恭及第初上取第一孫曰恭嫌其名近暴曰孫暴不如邢寛遂擢寛第一仍用朱書塡黃榜一時稱異事云取進士徐賢何志薛理李芳蔡英葛陵等爲庶吉士

宣徳元年丙午命左春坊左諭徳林志翰林院侍講余學夔主應天試上親徵漢王順天不及試

二年丁未命行在太常寺卿翰林院學士楊溥左春坊大學士兼翰林院侍讀學士曽棨爲考試官取中趙鼎等廷試賜馬愉杜寜謝璉及第命進士江玉琳等九十六人歸家進學原譯字邢恭爲庶吉士

四年己酉命左春坊左庶子兼翰林院侍讀學士王直翰林院侍讀李時勉主順天試

命翰林院侍讀錢習禮翰林院修撰劉永淸主應天試

五年庚戌命左春坊大學士兼行在翰林院侍講學士王英翰林院侍讀錢習禮爲考試官取中陳紹等廷試賜林震林文龔錡及第選薩琦逯端葉錫陳璣林補王振許南傑江淵爲庶吉士給酒饌房舎月賜燈油鈔一如永樂甲申例復命兵部與皂隸人賜文綺衣一襲鈔三百貫命學士王直教習是歲試錄禮部尙書稱總提調兼知貢舉革掌行科舉文字諸執事官由舉人者皆稱貢士震福建解元又會試第二人也

七年壬子命左春坊左庶子兼翰林院侍讀周述翰林侍讀錢習禮主順天試命行在翰林院侍讀學士李時勉侍讀苗衷主應天試

是歲九月順天府尹李庸檢舉科場詐冒事禦史楊懷給事中虞祥等劾奏庸及監試等官禦史梁廣成等罪上命姑宥之已而顧侍臣曰科舉求賢國家重事於此而不用心他事可知已禦史給事中所劾本不可宥但念斯事因庸覺察不然姦獘不克露矣

八年癸丑致仕少保戶部尙書武英殿大學士黃淮以謝恩至京命與詹事府少詹事兼翰林侍讀學士王直爲考試官取中劉哲等廷試賜曹鼐趙恢鍾復及第先鼐舉貢士爲學官上書願得一劇職自效攺太和典史以解糧至京請與試許之中第二人廷試復第一人十年之內入閣輔政矣上復命內閣禮部選進士及乙榜年少質美者得進士尹昌黃瓚趙智陳雲傅綱黃回六人爲庶吉士乙榜龍文章謹李滄梁楘黃平陳韶田鈞李蒲王鑑朱奎袁和林同柴同恩張承翰陳康龔理相佐黃輿李柰王佐鄭觀胡如暘趙象蔣榮祖二十四人送國子監庶吉士令王直教習賜居第給酒饌燈油鈔龍文等賜冠帶給訓導俸以待下科會試翰林院三月一考其文至十一月復選進士徐珵賴世隆吳節李紹姜洪虞瑛潘洪王玉陳金劉實鄭建方熙何瑄爲庶吉士亦命王直教之

十年乙卯命翰林院侍讀學士李時勉翰林院侍講髙榖主順天試

命左春坊左庶子兼翰林院侍讀周述翰林院侍讀苗衷主應天試

正統元年丙辰少詹事兼翰林院侍讀學士王直翰林院侍講學士陳循爲考試官取中劉定之等廷試賜周旋陳文劉定之及第或云首揆旣取三卷未定問同事者曰有識周旋者否狀何如或曰白而偉蓋疑謂淳安周瑄也遂首旋旣傳臚貌甚寢爲之愕然同考太常少卿魏驥循師也官秩尊於循攺王鑑劉越余忭王尙文伊侃李振王忠王偉徐珪秦瑛古鏞顧■﹝目寉﹞雷文爲庶吉士少詹事王直王英教之

是歲詔增鄕試會試取士額先是祭酒陳敬宗言比者解額有定副榜數少以致天下教官類多缺員吏部遂建議兼考監生補除教職往往僥幸選列不稱師範竊以爲縱科舉取人之濫猶愈於監生考試之精請量寛解額専取之於副榜庶幾誨道得人賢才無滯於是行在禮部議增會試爲百五十人順天府近已增至八十人其應天浙江等處各增舊額有差上定順應天滿百人浙江福建皆六十人江西六十五人河南廣東皆五十人湖廣五十五人山東四川皆四十五人陜西山西皆四十人廣西三十人雲南二十人其監生學業無愧者仍除教職

順天府尹姜濤奏本府八月鄕試例取舉人八十名近者浙江等布政司並應天府舉人俱視常例有增順天府仍舊然本府與應天府俱有監生並各處儒士吏典應試乞準應天府例增二十名從之

三年戊午命翰林院侍讀學士曽鶴齡翰林院侍讀洪玙主順天試

命翰林院學士錢習禮翰林院侍讀陳詢主應天試

是歲順天初試之夕場屋火旋滅試卷有殘缺者有司懼不敢請更試欲請修場屋以終後兩試鶴齡曰必更試然後可以滌獘而不枉士子有司具二說以進詔更試日

四年己未命行在禮部左侍郎兼翰林院侍讀學士王直行在翰林院學士錢習禮爲考試官取中楊鼎等廷試賜施盤楊鼎倪謙及第盤時年二十三不久卒楊鼎陜西解元

六年辛酉命﹝闕﹞主順天試

命翰林院侍讀學士陳循翰林院侍講陳用主應天試七年壬戌命禮部左侍郎兼翰林院侍講學士王英翰林院侍讀學士苗衷爲考試官取中姚夔等廷試賜劉儼呂原黃諫及第

是歳同考則有永新知縣陳員韜京衛武學教授紀振俱進士岐陽教諭彭舉中式十二名都察院吏三十三名南昱刑部吏一百二十一名鄭溫松陵驛丞

九年甲子命﹝闕﹞主順天試

命﹝闕﹞主應天試

十年乙丑命翰林院學士錢習禮侍講學士馬愉爲考試官取中商輅等廷試賜商輅周洪謨劉俊及第輅浙江解元也本朝中三元者惟輅一人

是歲同考一教授二教諭又水東日記云是科會試登科錄天字皆稱旨字今考部本不然以爲葉傳聞之誤葉是科進士豈有誤理或本部翻刻未可知也廷試讀卷有兵部尙書徐晞戶部侍郎掌光祿寺柰亨俱吏員也

十二年丁卯命翰林院侍讀習嘉言翰林院侍講邢寛主順天試命翰林院侍講王一寜檢討錢溥主應天試

十三年戊辰命工部右侍郎兼翰林院學士髙榖侍講杜寜爲考試官取中嶽正等廷試賜彭時陳鑑嶽正及第

是年同考二教諭一訓導辦事官舒庭模中一百二十五名攺萬安曹鼎熊瓚劉吉孫茂劉珝王勤謝環田行順李泰宋弼邢讓劉淸喬毅李本鏞王恕孫昱孟祥曹輔韓敏尹旻張斐李鉆李寛華顯霍榮郭安李堅成章爲庶吉士命侍讀習嘉言侍講王一寜編修趙恢教習後補命侍講劉鉉修撰王振

是歲登科錄李泰書父永昌司禮監太監又讀卷官太常少卿程南云乃習書字人

唱名日當呼第一名彭時不見上候之長久始至特釋之明年八月時以修撰入內閣預機務

是年讀卷戶部右侍郎兼學士陳循列於戶部左侍郎柰亨後右都禦史掌鴻臚寺楊善亦守城生員

景泰元年庚午命翰林院侍講學士劉鉉翰林院侍講陳文主順天試

命翰林院侍講吳節劉定之主應天試

二年辛未命戶部右侍郎兼翰林院學士江淵翰林院修撰林文爲考試官取中吳匯等廷試賜柯潛劉升王■﹝亻與﹞及第攺進士吳匯周輿戚瀾張永呂晟王獻劉宣兪欽相傑楊守陳童緣張業樊冕林孔滋張瑄金文鍾淸

田斌章表楊■﹝日上永下﹞彭信劉泰江朝宗爲庶吉士俱扵東閣讀書

是年讀卷工部尙書學士髙榖以內閣列本部尙書石璞後閣體猶未重也

先是戶科給事中李侃等奏今年會試禮部奏準取士不分南北臣等竊惟江北之人文詞質實江南之人文詞丰贍故試官取南人恆多北人恆少洪武三十年太祖髙皇帝怒所取之偏選北人韓克忠等六十一人賜進士及第出身有差洪熙元年仁宗皇帝又命大臣楊士奇等定議取士之額南人十六北人十四今禮部妄奏變更意欲専以文詞多取南人乞勅多官會議今後取士之額𨿽不可拘而南北之分則不可攺刑部侍郎羅綺亦以爲言事下禮部以爲頃者詔書科舉自景泰元年爲始一遵永樂年間例行本部查得永樂二十年間凡八開科所取進士皆不分南北已經奏允今侃稱禮部變更意専以文詞多取南人夫鄕舉裏選之法不可行矣取士若不以文考官將何所據且北方中土人才所生以古言之大聖如周公孔子大賢如顏曽思孟皆非南人以今言之如靖逺伯王驥左都禦史王翺王文皆永樂間不分南北所取進士今豈可預謂北無其人況本部止遵詔奏書行卽不曽奏請多取南人少取北人今各官所言如是乞勅翰林院定議命遵詔書行侃等所言不允

是歲知貢舉官胡濙楊寜二尙書同考侍講劉儼秩尊於林文又有廣東參政羅崇本教授訓導各一廷試王越捲爲風飛去上復給捲足成之或云墮於朝鮮次歲送還上喜擢越禦史

弇山堂別集卷八十一

●欽定四庫全書

弇山堂別集卷八十二

﹝明﹞王世貞撰

○科試考二

四年癸酉命太常少卿兼翰林院侍讀學士陳詢侍講學士兼右春坊右中允呂原主順天試

禮部祠祭司主事周騤奏設科取士當遵國法禁例洪武以來舊例曾由科目出身未入流品官生員發充吏罷閒官吏監生生員娼優隸卒刑喪過犯之人不許入試其生員軍生儒士及未入流品官農吏承差軍餘人等若無錢糧等項粘帶者聽從入試如有不實照例論罪已中式者黜退不錄未中式者終身不許入試今順天府景泰四年鄕試取中舉人尹誠汪諧陳益龔匯王顯李隨李森錢輸俱系冒籍人數於例不該入試似此之徒欲求事君而先欺君今日茍圖如此他日居官可知乞明正其罪以警將來命錦衣衛俱執送刑部問未發露者許出首逮問同學知而不首者同罪今後科場知貢舉監試提調等官務在防範嚴切不許容情冒名換捲截捲傳遞文字並說話作獘監門捜檢巡綽監試官軍敢有如前容隠不舉作獘者俱治以重罪兼外執事官臨期於吏部聽選文學出身者充之

命左春坊大學士兼翰林院侍讀彭時右春坊右庶子兼侍講趙恢主應天試

五年甲戌命兵部左侍郎翰林院學士左春坊大學士商輅司經局洗馬兼翰林院修撰李紹爲考試官取中彭華等廷試賜孫賢徐溥徐轄及第選進士丘浚耿裕彭華劉釪陳龍牛龍馬勲何琮吳禎嚴淦尹直陳政寗珍馮定金紳黃甄王寛夏時爲庶吉士命左春坊大學士劉儼教習先一年禮部尙書胡濙言翰林院及春坊以文藝爲職業宜專作同考京官由科第有學行者宜兼職以充勿再用教官著爲令許之是歲商學士才閱三科已作正考而同考則中允楊鼎贊善錢溥皆己未也登科錄牛輪書叔玉司禮監左監丞

七年丙子太常寺少卿兼翰林院侍讀劉儼左春坊左中允兼翰林院編修黃諌主順天試

內閣大學士陳循王文等言考中譯字官劉淳送試不中爲失舊制詔儼等回話宥之王文陳循又言循子瑛文子倫不中式爲考官忽略之故又出題偏駁犯宣宗禦諱詔禮部同大學士髙榖等覆驗取中舉人徐泰等文卷有優於倫瑛者有相等者有不及者又第六名林挺朱卷無批語奏上有旨劉儼等考試不精罪不容逃但無私獘俱宥之林挺並該房考官俱下錦衣衛獄鞫問情實以聞王倫陳瑛明年俱準會試六科論劾循文罪當誅斥有旨覽爾等所奏誠爲有理但陳循王文輔導有年國之元老豈可以一事之失而遽加之罪姑貸之少保髙榖乞致仕詔卿持正之心嫌疑之情朕已具悉但館閣之職正當用賢不允所請今後尙加秉忠直以全名節蓋榖面斥循文之私而奏全儼等不自安乃有此奏也

命司經局洗馬兼翰林院修撰柯潛左春坊左贊善兼翰林院編修劉俊主應天試

天順元年丁丑命禮部左侍郎兼翰林院學士薛瑄通政司左參議兼翰林院侍講呂原爲考試官取中夏積等廷試賜黎淳徐瓊陳秉忠及第

是歲同考則尙寶少卿錢溥司丞李泰翰林典籍徐祕蓋官制初變也是科最號嚴整然外人有以俚語戲者所謂薛瑄性理難包括錢溥春秋沒主張問仁旣已無顏子告祭如何有太王皆指摘題目之誤至謂總兵令侄獨軒昂蓋指石亨從子後也後坐亨敗除名及以怨謗剮於市

廷試讀卷官凡三伯武功掌內閣靖逺掌兵部興濟掌鴻臚

三年己卯命翰林院學士劉定之倪謙主順天試謙有門生不中式爲所訐陷謫戍

命翰林院侍讀學士錢溥侍講萬安主應天試

四年庚辰命翰林院學士呂原尙寶少卿兼翰林院修撰柯潛爲考試官取中陳選等廷試賜王一夔李永通鄭環及第一夔後攺姓謝攺進士劉健張賑李溫張謹徳張頥周經王範蔡霖張溥楊瑛鄭紀童璲汪諧張元禎爲庶吉士命學士劉定之侍讀學士錢溥教習

是科閻禹鈞以國子監學正同考有下第舉人訴學士呂原等狥私顚倒上試之皆不稱囊三木禮部前以狥

六年壬午命翰林院修撰陳鑑修撰劉宣主順天試

命翰林院修撰劉吉翰林院檢討邢讓主應天試

七年癸未命禮部左侍郎兼翰林院學士陳文尙寶司少卿兼修撰柯潛爲考試官試日大火焚死者九十餘人及主試官俱越墻免上憐之贈死者俱進士出身攺試期以八月命太常少卿兼學士彭時侍讀學士錢溥取中吳釴等八年甲申廷試賜彭教吳釴羅璟及第吳后攺姓陸踰月攺李東陽倪嶽謝鐸張敷華陳音焦芳汪滋郭璽計禮傅瀚張泰吳希賢劉大夏劉道王澄董齡杜■﹝樊﹐心代大﹞史芳爲庶吉士命太常少卿兼侍讀劉定之學士柯潛教習李東陽年十八先以奇童薦讀中祕書倪嶽年二十學士謙子

成化元年乙酉命太常寺少卿兼翰林院侍讀學士吳節翰林院學士柯潛主順天試

命翰林院侍讀丘浚編修彭華主應天試

二年丙戌命太常寺少卿翰林院侍讀學士劉定之翰林院學士萬安爲考試官取中章懋等廷試賜羅倫程敏政陸簡及第是月攺進士林瀚劉鈺章懋李傑翟瑛陸淵之黃仲昭謝文祥李溶張誥畢瑜宋應奎邵有良商良臣鄭已張鈍章益何純莊■﹝日上永下﹞鍾晟王俊石淮施純王偉爲庶吉士命翰林院學士劉定之柯潛教習

是歲羅倫以上疏論閣臣李賢不奔喪久之章懋莊■﹝日上永下﹞黃仲昭以諫元霄燈火俱得罪外謫時號翰林四諫又是歲會試五經各刻文三篇二場刻詔商良臣輅子也敏政李賢壻

四年戊子命詹事府少詹事兼翰林院侍講學士李泰翰林院侍讀彭華主順天試

命翰林院侍讀學士陳鑑翰林院侍讀尹直主應天試

五年己丑命太常寺少卿兼翰林院侍讀學士劉珝翰林院侍讀學士劉吉爲考試官取中費誾等廷試賜張升丁溥董越及第是月攺進士張璲費誾陳斌蕭玙梁澤尹龍馮蘭喬惟翰陳紀張晟李價王臣尹仁王錦徐謙方珪謝顯吳祚爲庶吉士命翰林院侍讀學士陳鑑侍講學士丘浚教習尹龍吏侍旻子也王臣年十六

七年辛卯命左春坊左諭徳兼翰林院修撰王獻侍讀尹直主順天試

命司經局洗馬楊守陳翰林院侍讀徐瓊主應天試

八年壬辰命禮部左侍郎兼翰林院學士萬安司經局洗馬江朝宗爲考試官取中吳寛等廷試賜吳寛劉震李仁傑及第吳有時名久不第嘗投詩李編修東陽東陽薦於同列以爲其人必狀元也

十一年乙未命詹事府少詹事翰林院侍講學士徐溥翰林院侍讀學士彭華爲考試官華以疾辭攺命侍講學士丘浚取中王鏊等廷試賜謝遷劉戩王鏊及第或曰鏊以鄕會元有盛名對策復當第一閣老商公抑之置第三

十三年丁酉命司經局洗馬鄭環翰林院侍講彭教主順天試

命左春坊左庶子劉健翰林院侍讀周經主應天試

十四年戊戌命禮部尙書翰林院學士劉吉翰林院學士彭華爲考試官取中梁儲等廷試賜曾彥楊守址曾追及第或云閣老萬得彥策擊節嘆賞又先一日唱名過視之美而頎長也擢第一陛傳彥老而多髭且短萬意惘然退再取策閱之平平耳踰月攺進士梁儲張澯陳璚楊傑敖山劉忠孫珪於材王白劉允中張璞徐鵬王藻鄧焲林霄江瀾張九功陳邦瑞馬廷用荊茂劉機李經謝文張芮倪進賢楊廷和楊時暢武衛爲庶吉士命翰林院學士王獻謝一夔教習張澯年十七楊廷和年十九

十六年庚子命左春坊左庶子翰林院侍講學士楊守陳右春坊右諭徳陸簡主順天試

命司經局洗馬羅璟翰林院侍講李東陽主應天試

十七年辛丑命太常寺卿兼翰林院學士徐溥詹事府少詹事兼翰林院學士王獻爲考試官取中趙寛等廷試賜王華黃珣張天瑞及第

是歲讀卷吏部尹旻以太子太保都察院王越以咸寧伯列內閣太子少保劉珝劉吉下

十九年癸卯命翰林院學士倪嶽翰林院侍讀董越主順天試

命左春坊左諭徳張升翰林院侍講商良臣主應天試

二十年甲辰命詹事府詹事兼翰林院學士彭華左春坊左庶子劉健爲考試官取中儲瓘等廷試賜李旻白鉞王敕及第

二十二年丙午命翰林院侍講學士李東陽左春坊左諭徳傅瀚主順天試

命右春坊右庶子汪諧左春坊左諭徳程敏政主應天試

是年禮部尙書周洪謨等奏本年天下鄕試錄文多乖謬乞將考試官訓導黃奎追奪聘禮行巡按禦史提問從之

二十三年丁未命太子少保兵部尙書翰林院學士尹直右春坊右諭徳吳寛爲考試官取中程楷等廷試賜費宏劉春徐瑞及第踰月攺進士程楷蔣冕屈伸袁達黃穆傅珪萬弘璧倪阜華巒吳儼李漢仲棐羅玘蘓癸鄭照歐陽鵬伍符翁健之李遜學鄒智石珤李充嗣唐希介蔡杲毛紀劉丙任儀閻價楊廉潘楷爲庶吉士命右庶子汪諧左諭徳溥瀚教習弘璧少師大學士安孫也父翼爲南京禮部左侍郎

是歲尹作試錄序稱宣徳丁未大學士楊士奇議會試取士分南北捲北四南六旣而以百乘除各退五爲中數是年以言者又各退二以益中數云

弘治二年己酉命﹝闕﹞主順天試

命右春坊右庶子兼翰林院侍講董越左春坊左贊善張元禎主應天試

三年庚戌命禮部尙書兼文淵閣大學士徐溥詹事府少詹事兼翰林院侍讀學士汪諧爲考試官取中錢福等廷試賜錢福劉存業靳貴及第

是歲知貢舉禮部右侍郎周經以子病左侍郎倪嶽以親屬避詔尙書耿裕知貢舉

五年壬子命左春坊左諭徳楊守址司經局洗馬梁儲主順天試

命左春坊左庶子王鏊司經局洗馬楊時暢主應天試

六年癸丑少詹事兼翰林院侍讀學士陸簡爲考試官取中汪俊

等廷試賜毛澄徐穆羅欽順及第踰月攺進士顧淸趙士賢蕭柯沈燾曽瓊吳一鵬楊升曹璞汪俊周玉黃潤胡爟王縝任良弼吳舜許天錫薛格陳玉陳陽王崇文爲庶吉士是歲始令先投詩文禮部擇可取者送考命太常卿兼侍讀學士傅瀚太常少卿兼侍講學士李東陽教習

八年乙卯命﹝闕﹞主順天試

命﹝闕﹞主應天試

九年丙辰命詹事府詹事兼翰林院侍講學士謝遷翰林院侍讀學士王鏊爲考試官取中陳瀾等廷試賜朱希周王瓚陳瀾及第踰月攺進士顧潛陳鳳梧濮韶胡憲張紹■﹝日上永下﹞陳霽楊褫葉徳賈詠汪偉王崇獻王九思張弘至徐忱陳琳戴銳陶諧劉銳爲庶吉士命詹事府少詹事張升侍讀學士王鏊教習

十一年戊午命右春坊右諭徳王華左春坊左中允楊廷和主順天試

命司經局洗馬梁儲翰林院侍讀劉機主應天試

十二年己未命太子少保禮部尙書文淵閣大學士李東陽掌詹事府事禮部右侍郎兼翰林院學士程敏政爲考試官取中倫文敍等廷試賜倫文敍劉龍丰熙及第

是歲給事中華升林廷玉論敏政鬻題先是敏政問策祕人罕知者其故所暱門生徐經居平日窺得之爲其同年觧元唐寅說由是各舉答無遺寅疏人也見則矜且得上第爲升及廷玉所論並敏政下獄按問經自誣服購敏政家人得之又寅曾以一金幣乞敏政文送洗馬梁儲獄成敏政致仕經寅俱充吏一云果敏政家人爲之也

十四年辛酉命﹝闕﹞主順天試

命右春坊右諭徳王華翰林院侍講劉忠主應天試

十五年壬戍命吏部左侍郎翰林院學士吳寛翰林院侍讀學士劉機爲考試官取中魯鐸等廷試賜康海孫淸李廷相及第攺進士胡煜魯鐸薛金溫仁和滕霄李■﹝日虧﹞趙永李貫畢濟川何瑭張檜李元吉周禎王廷相顧煜潘希曾盛端明朱衮王萱爲庶吉士命翰林院學士梁儲王華教習

是歲禮部尙書傅瀚等各以他事阻吏部左侍郎王鏊代知貢舉

十七年甲子命﹝闕﹞主順天試

命﹝闕﹞主應天試

十八年乙丑命太常寺卿兼翰林院學士張元禎左春坊大學士兼翰林院侍讀學士楊廷和爲考試官取中董玘等廷試賜顧鼎臣董玘謝丕及第攺進士崔銑嚴嵩湛若水倪宗正陸深翟鑾邵天和徐縉張九敍蔡潮林文迪安邦段炅蔡天佑胡鐸髙淓馬卿劉寓生安盤穆孔暉李艾王韋趙中道黃如金閔楷傅元孫紹先易舒告方獻夫張邦奇爲庶吉士張元禎及翰林院學士劉機教習是歲相傳敬皇帝於內殿焚香吁天願得眞才以佐治理

正徳二年丁卯命翰林院學士劉春侍讀學士吳儼主順天試

命左春坊左諭徳兼翰林院侍讀傅珪侍讀顧淸主應天試

三年戊辰命少傅太子太傅戶部尙書武英殿大學士王鏊吏部尙書翰林院學士梁儲爲考試官取中邵銳等廷試賜呂柟景暘戴大賓及第時焦芳子黃中二甲第一劉宇子仁第四皆逆瑾黨也因刻黃中及三甲第一人胡纉宗策俱授翰林院檢討攺仁及邵銳黃芳爲庶吉士踰月超擢黃中仁及邵銳黃芳爲編修黃中再進侍講而焦芳爲題名記盛稱所攺之制爲當後瑾誅黃中仁爲民銳芳纉宗俱坐貶

或傳會試鎖院後劉瑾以片紙書五十人姓名欲登第主司不敢拒唯唯而已瑾曰先生軰恐奪賢者路耶卽開科額三百五十人皆上第

五年庚午命翰林院學士傅珪侍講學士毛澄主順天試

命翰林院侍講學士蔣冕翰林院侍讀朱希周主應天試

六年辛未命少傅太子太傅吏部尙書武英殿大學士劉忠吏部右侍郎翰林院學士靳貴爲考試官取中鄒守益等廷試賜楊愼鄒守益余本及第踰月攺進士許承名劉棟張璧應良黃臣尹襄劉朴許復禮費寀王道張潮祝續王思孫承恩徐之鸞劉泉林文俊孫紹祖戴顒吳惠金臯劉夔郭維藩田荊張翀王元正陳寰劉濟張衍慶洗尙文邊■張鰲山兪惇爲庶吉士命靳貴及翰林院侍講學士蔣冕教習

是歲狀元愼新都公子也或曰新都以子預試請回避不允而首相長沙公宻以制策題示愼所對獨詳遂首冠給事禦史復論學士貴家人鬻題通賄不報

八年癸酉命翰林院侍講學士吳一鵬左春坊左中允劉龍主順天試

命右春坊右諭徳倫文敍左春坊左中允兼修撰賈詠主應天試

九年甲戍命少傅太子太傅吏部尙書謹身殿大學士梁儲翰林院學士毛澄爲考試官取中霍韜等廷試賜唐臯蔡昂黃初及第初貴溪人也朱寧惡大學士費宏譛於上論其私鄕人罷官

十一年丙子命左春坊左諭徳兼翰林院侍講顧鼎臣主順天試

命翰林院侍講學士李廷相左春坊左諭徳兼侍講溫仁和主應天試

十二年丁丑命太子太保戶部尙書武英殿大學士靳貴詹事府少詹事兼翰林院學士顧淸爲考試官取中倫以訓等廷試賜舒芬倫以訓崔桐及第攺進士汪佃余承勛黃易江暉王廷陳汪應軫劉世盛曹懷儲昱葉桂章葉式馬汝驥汪思王三錫史於光陳沂鄺顥史道劉穆楊士云張星廖哻蕭與成林時鄭自璧劉世揚曹嘉閻閎季方湯惟學黎貫席春王邦瑞許宗魯爲庶吉士命禮部尙書兼翰林院學士毛紀及顧淸教習

十四年己卯命翰林院侍講學士劉龍右春坊右諭徳丰熈主順天試

命翰林院侍讀學士汪俊右春坊右諭徳兼翰林院侍講李時主應天試

十五年庚辰命禮部左侍郎翰林院學士石珤翰林院侍講學士李廷相爲考試官取中張治等時武廟狩南京及秋而還辛巳夏五月上登極始試之賜楊維聰陸釴費懋中及第選進士廖道南王汝璧詹泮鄭一鵬童承敍黃佐趙廷瑞張夔杜桐葛鴻張治張衮王同祖李結倫以誠盧渙王用賓陳講李黙李春芳吳文之董中言丁汝夔凢二十五人爲庶吉士命掌詹事府尙書兼學士劉春侍講學士劉龍教習

嘉靖壬午命左春坊左諭徳兼翰林院侍讀溫仁和翰林院侍讀穆孔暉主順天試

命右春坊右諭徳兼翰林院侍讀董玘翰林院侍讀翟鑾主應天試

二年癸未命少傅太子太傅戶部尙書謹身殿大學士蔣冕掌詹事府吏部尙書翰林院學士石珤爲考試官取中李舜臣等廷試賜姚淶王教徐階及第

四年乙酉命翰林院學士翟鑾左春坊左贊善謝丕主順天試

命﹝闕﹞主應天試

五年丙戍命太子太保禮部尙書武英殿大學士賈詠詹事府詹事兼翰林院學士董玘爲考試官取中趙時春等廷試賜龔用卿楊維傑歐陽衢及第先是舉人廷試納捲之日彌封官以會試首列數卷潛送內閣以備一甲之選或內閣宻覘狀頭儀貌及平日有聲者閱卷官出自東閣歸宿私第是歲禮部尙書席書疏其獘乞彌封官不得與送讀卷官退朝直宿禮部詔曰可著爲令攺進士袁衮陸粲趙時春林云同金潞張鏊連礦詹濙華察屠應■﹝峻﹐王代山﹞毛渠王宣王嘉賓鄺忭郭乘聰張渠余棐江以潮楊恂李元陵王格張鐸爲庶吉士明年

十月詔以庶吉士爲部屬科道等官而陸居首僅得給事中其次部屬又次禦史其江以潮楊恂爲評事李元陵以下爲知縣蓋大學士張璁等意也

七年戊子命左春坊左庶子兼修撰方鵬右春坊右庶子兼修撰韓邦奇主順天試

命司經局洗馬張潮主應天試

禦史周易言錄文裁攺聖經且失體邦奇降南京太僕寺丞鵬奪俸四月

是歲諸省鄕試用科部等官二人主試

八年己丑命少傅太子太傅吏部尙書謹身殿大學士張孚敬詹事府詹事翰林院學士霍韜爲考試官皆大禮貴人也張距登進士八年耳初變文格以簡勁爲主其程序文僅三百言云取中唐順之等廷試賜羅洪先程文徳楊名及第先是大學士楊一淸等以洪先文徳名及唐順之陳束任瀚六卷進覽上一一品題首卷各禦批於洪先曰學正有見言讜而意必忠宜擢之首者於文徳曰探本之論於名曰能守聖學以爲此知要之說於順之曰條論精詳殆盡於束曰仁智之用著之吾心此不易之說於瀚曰勉吾敬一之爲主忠哉六策以有禦批刻錄中是歲大學士楊一淸等考庶吉士以唐順之任瀚陳束三名爲上禦批取首列而盧淮諸邦憲汪大受郭宗臯蔡雲程楊佑汪文淵王表曹忭王榖祥熊過安如山鄭大同李實孫光輝吳子孝次之居數日有旨邇年以來每爲大臣徇私選取市恩立黨唐順之等一體除用有才行卓異學問優正者吏部舉奏收之翰林以備擢用

嘉靖十年辛卯命翰林院侍讀學士吳惠右春坊右贊善蔡昂主順天試

命翰林院侍讀學士席書左春坊左中允孫承恩主應天試

是歲各省試仍用科部等官

十一年壬辰命詹事府少詹事兼翰林院學士張潮翰林侍讀學士郭維藩爲考試官取中林春等廷試賜林大欽孔天胤髙節及第先是禮部尙書夏言上疏請正文體諸刻意騁詞浮誕磔裂壊文體者擯不得取詔可旣廷試言復令儀制郎中約束諸士咸拱聽而大欽獨後至不聞也起不用對冒而文气甚奇吏部尙書汪鋐得之詫曰怪哉以示大學士張孚敬已定二卷覽之曰𨿽破格甚明健可誦也取爲第三旣呈覽上禦批第一大欽時年二十有二第二名孔天胤以王親例補外爲湖廣提學僉事

是歲攺庶吉士已取錢亮許檖閔如霖衛元確段承恩韓朂扈永通呂光洵謝九儀劉光文黃獻可劉士達劉思唐閻朴胡守中錢籍王梅雷禮邊涔李大魁郭希顏矣上閱卷見彌封官姓名疑有私遂報罷後復選呂懷範瑟錢亮黃應中秦鳴夏邊沆閔如霖王珩衛元確浦應麒遊居敬趙汝濓劉思唐閻朴胡守中李本趙維垣何城王梅李大魁郭希顏命禮部右侍郎兼翰林院學士顧鼎臣教習

十三年甲午命翰林院侍講學士廖道南翰林院侍讀張衮主順天試以初場進題遲下禮部參道南辭鹿鳴宴不許時吏部尙書汪鋐有子不第上疏指摘場事以太祖誅劉三吾爲言道南引劉儼事答之俱不問

命右春坊右諭徳倫以訓右春坊右贊善張治主應天試

十四年乙未命翰林院侍讀學士張璧侍講學士蔡昂爲考試官取中許榖等廷試賜韓應龍孫升吳山及第先是大學士李時等取中十二卷進覽上批答曰卿等以堪作甲卷十二來呈朕各覽一周其上一卷說的正合策題夫周道善而備朕所取法其上三說仁禮爲用夫仁基之禮成之亦甚得題意其上四論仁敬夫敬而能仁他不足說可以保治矣其上二略泛而治於行其下二卻似讜𨿽與題不合言以時事故朕取之可二甲首余以次挨去不知是否卿可先與鼎臣看一過再同讀卷官看行上復禦批首三卷韓應龍曰是題本意可第一甲第一名於孫升曰說仁禮之意好可第二名於吳山曰敬爲心學之極此論好可第三名是歲並李機趙貞吉郭朴敖銑任瀛沈宏駱文盛尹臺康大和九人策皆刻之是年四月內禮部請考庶吉士以故事聞上詔於文華殿大門外親出禦題考試大學士李時會吏部尙書汪鋐禮部尙書夏言吏部左侍郎顧鼎臣霍韜右侍郎張邦奇禮部左侍郎黃綰右侍郎黃宗明選進士李機趙貞吉敖銑郭朴任瀛駱文盛尹臺康大和沈瀚歐陽■﹝日奐﹞王立道嵇世臣彭鳳鄭一統胡汝嘉林廷機髙時黃廷用奚良輔汪集郭鎜沈良才陳東光王維楨張緒李秦何維栢盧宗哲全元立趙繼本名上奉旨朕覽趙貞吉等八名盧宗哲等二十二名可畱卿還具題來行內列吏禮二部堂上官及鼎臣名不必部疏此蓋朕親試也可作例又升顧鼎臣爲禮部尙書兼翰林院學士教之後又益以吏部左侍郎翰林院學士張邦奇

十六年丁酉命翰林院侍講學士姚淶左春坊左中允孫承恩主順天試

命右春坊右諭徳江汝璧司經局洗馬歐陽衢主應天試

初以南京進呈試錄考試官批語失列名下部參看謂事屬不敬考試提調等官皆當提問議上上謂考官旣不塡名策題又以國家祀戎大事爲問所對語多譏訕諭徳汪汝璧洗馬歐陽衢令錦衣衛官逮治提調府尹孫懋府丞楊麒監試禦史何鋐沈應陽南京法司究問考官學正許文魁等所在巡按禦史逮問所取生儒不許會試後謫汝璧爲廣東市舶副提舉衢爲南雄府通判

禮部尙書嚴嵩奏廣東所進試錄字如聖謨帝懿四郊上帝俱不行擡頭及稱陳白沙倫遷岡之號有失君前臣名之義且錄中文體大壊詞義尢爲荒謬宜治罪得旨學正王本才等布政陸傑等按察司蔣淦等俱命巡按官逮問本才等奪其禮幣禦史餘光命法司逮問仍通行天下提學官嚴禁士子敢有肆爲怪誕不遵舊式者悉黜之

十七年戊戌命太子太保禮部尙書掌詹事府事翰林院學士顧鼎臣太子賓客吏部左侍郎翰林院學士張邦奇爲考試官取中袁煒等廷試賜茅瓉羅珵袁煒及第

是歲內閣初擬舉人陸師道爲狀元禦筆批作二甲第五取袁煒第一文華宣讀已出復召大學士李時夏言學士顧鼎臣入攺作第三親擢茅瓉第一見陸詹事深家書中

十九年庚子命左春坊左庶子童承敍右春坊右庶子楊維傑主順天試

命翰林院學士張治右春坊右諭徳龔用卿主應天試

二十年辛丑命掌詹事府禮部尙書翰林院學士溫仁和翰林院侍講學士張衮爲考試官取中林樹聲等廷試賜沈坤潘晟邢一鳳及第攺進士髙儀董份嚴訥髙拱梁紹儒熊彥臣晁瑮林樹聲陳升裴宇陳以勤王材徐養正潘仲驂楊宗气王顯忠何云鴈張鐸王交徐南金忭林懋和王三聘王言何光裕萬士和葉鏜夏子開爲庶吉士命仁和及太子賓客吏部左侍郎翰林院學士張潮教習

二十二年癸卯命左春坊左中允秦鳴夏左贊善浦應麒主順天試

命翰林院侍讀華察右春坊右中允閔如霖主應天試

上覽山東所進鄕試小錄手批其第五問防邊禦敵策曰此策內含譏訕禮部其參看以聞於是尙書張璧等言今歲敵未南侵皆皇上廟謨詳盡天威所懾乃不歸功君上而以敵人饜飽爲詞誠爲可惡考試官教授周礦李弘教諭劉漢陶恱胡希顏程南吳紹曾葉震亨胡僑率意爲文叛經訕上法當重治監臨官禦史葉經漫無糾正責亦難辭其提調官布政使陳儒參政張臬監試官副使談愷潘恩均有贊襄之職俱屬有罪上曰各省鄕試出題刻文悉聽之巡按考試教官莫敢可否此錄不但策對含譏卽首篇論語義繼體之君不道葉經職司監臨事皆專任並同礦等陳儒等俱令錦衣衛差官校逮繋至京治之尋逮經儒臬愷恩至上以經狂悖不道命廷杖八十爲民乃降儒等邊方雜職經遂死於杖下及補儒等爲宜君等縣典史尋貴州試錄至亦以忤旨禦史爲民右參政等各降三級

初順天鄕試歲多冒籍中者慈溪人張汝濓易名張和冒良鄕籍禮科給事中陳棐劾奏之因歷陳京闈之獘其劾謂國家求賢以科目爲重而近年以來情僞日滋敢於爲巧以相欺工於爲黨以相蔽其中姦宄之徒或居家之時恃才作姦敗倫傷化削籍爲民兼之負累亡命變易姓名不敢還鄕者有之或因本地生儒眾多解額有限窺見他方人數頗少逃奔入京投結鄕裏交通勢要鑽求詭遇者有之或以順天鄕試多四海九州島之人人不相識暮夜無知可以買托代替者有之一遇開科之歲奔走都城尋覓同姓假稱宗族賄屬無恥鄕官拴同保結不得府學則謀武學不得京師則走附近不得生員則求儒士百孔營求兾遂快捷方式及其中科回籍則旣告路費又告牌坊四顧罔利眞同登壠而其未得者則從旁挾持互相攻發蜂起浮議呈帖匿名聖明輦轂之下豈宜有此不羙之事請令所司核究順天府學冒籍生員俱遣回籍降等肄業京衛武學非武職應襲不得濫入歲貢援例監生如舉人教官會試例止得一入京闈後但本省應試而京闈鄕試如各省法唱名辧驗不得混冒庶乎前獘可革得旨錢仲實張和下法司逮治冒籍生員提學禦史覆勘余俱下禮部會議給事中李念疏論工部侍郎陸傑從子光祚太僕寺卿毛渠子延魁鴻臚寺卿陳璋子策冒京衛順天二學中式劾傑等欺罔不忠提學禦史謝九儀以被訐冒京衛順天二學中式鄭夢綱等十人論奏俱下禮部行所司核其眞僞至是議上謂孫鎡孫鑨王宸陸宏共四人系錦衣衛太醫院見任官的親子侄當存畱會試鄭夢綱陶大壯沈譜丁子載陸可成翟鍾玉共六人俱詐冒籍貫當發回原籍入學肄業仍得應鄕試其陸光祚陳策毛延魁𨿽稱隨任終屬冒籍亦當一體發回得旨孫鎡等鄭夢綱等俱依擬陸光祚等姑準存畱不許對制陸■﹝術上灬下﹞陳璋毛渠俱貸之明年言官復摘左贊善浦應麒賣題事下獄杖之六十並舉人翟鍾玉等俱爲民又以取中翟汝孝汝儉並左中允秦鳴夏俱逮捕奪職

冬十一月南京河南道禦史包孝奏辛丑會試以禮部尙書溫仁和主試翰林院編修嵇世臣爲禮經分考賄中進士徐履祥陳志潘仲驂當追罷且言左庶子童承敍之嗜酒右贊善郭希顏之輕險編修袁煒之放蕩俱不當與試事下吏部覆得旨俱勿論

二十三年甲辰命太子賓客禮部尙書兼翰林院學士張潮左春坊左庶子江汝璧爲考試官時潮入貢院三場畢以病死輿屍出考試惟江一人而後序則屬同考修撰茅瓉是歲取中瞿景淳等廷試賜秦鳴雷瞿景淳吳情及第而少傅翟鑾二子汝儉汝孝俱與焉少傅以嫌故辭讀卷不許旣試以進呈卷上上疑汝儉等在首甲因抑第一卷

寘第三復抑第三卷

寘二甲第四拆捲果汝孝也上又夢聞雷遂拔鳴雷爲狀元

刑科給事中王交王堯日論劾少詹事江汝璧修撰沈坤編修彭鳳歐陽■﹝日奐﹞署員外郎髙節朋私通賄大壊制科大學士翟鑾以內閣首臣二子汝儉汝孝旣聨中鄕試又連中會試若持劵取物然崔奇勲乃汝儉等師焦淸與汝儉結婣又同受業四人者會試俱一號汝儉汝孝奇勲皆彭鳳所取詩經考官五人何俱在鳳一房歐陽■﹝日奐﹞亦汝儉等師本同經又攺看書經迹若引嫌而陰助鳳尋捲及沈坤之取中陸煒髙節之取中彭謙汪一中皆以納賄故乞明正其辜且欲追順天鄕試主考秦鳴夏浦應麒阿奉翟鑾之罪上下其章吏部都察院從公參看鑾隨具疏自理且請特降題目命部院大臣覆試上怒曰鑾被劾有旨參看乃不候處分肆行擾辯屢屢以直無逸爲辭同夏言禁苑坐轎止罪一人全不感懼敢以撰科文贊玄修爲欺朕內閣任重不早赴以朕不早朝並君行事二子縱有軾轍之才豈可分明並用恣肆放僻如此部院其參閱治罪不許回護部院覆請下汝璧於理嚴究分別情罪輕重上以迹獘明顯大壊祖宗取士之制遂勒鑾並汝儉汝孝奇勲淸及鳳■﹝日奐﹞俱爲民汝璧等俱下鎭撫司逮問已法司會鞫謂汝璧鳴夏應麒𨿽各阿取輔臣之子然實非賄故坤之取煒節之取一中亦然獨彭謙實以校尉張嶽賄節五百金而中監察禦史王珩沈越失於紏察罪亦難逃疏上詔杖汝璧鳴夏應麒六十革職閒住不敍珩越降一級調外任節嶽充軍謙爲民坤一中煒存畱供職

弇山堂別集卷八十二

●欽定四庫全書

弇山堂別集卷八十三

﹝明﹞王世貞撰

○科試考三

二十五年丙午命左春坊左中允李本右春坊右贊善吳山主順天試

命翰林院侍讀郭朴右春坊右中允孫升主應天試

二十六年丁未命掌詹事府吏部左侍郎翰林院學士孫承恩吏部左侍郎翰林院學士張治爲考試官取中胡正蒙等廷試賜李春芳張春胡正蒙及第攺進士孫世芳張思靜汪鏜孫朱大韶亢思謙胡傑毛起張居正殷士儋林燫馬一龍張勉學謝登之藍璧黎澄李敏劉涇趙鏜劉錫任士憑任有齡蔡文陳一松馬三才孫裒莫如士爲庶吉士命張治及吏部左侍郎兼學士徐階教習後續命吏部左侍郎兼學士歐陽徳林■﹝火亷﹞翰林廷機子也

二十八年己酉命翰林院侍讀康太和右春坊右贊善兼翰林院檢討閻朴主順天試

命翰林院侍讀敖銑修撰黃廷用主應天試

二十九年庚戌命禮部尙書文淵閣大學士張治吏部左侍郎翰林院學士歐陽徳爲考試官取中傅夏器等廷試賜唐汝楫姜金和呂調陽及第時以汝楫與首相有連故得第云

三十一年壬子命左春坊左庶子兼翰林院侍讀郭朴翰林院修撰秦鳴雷主順天試

命左春坊左中允兼翰林院修撰尹臺翰林院修撰郭鎜主應天試

三十二年癸丑命少保太子太保禮部尙書東閣大學士徐階翰林院侍講學士敖銑爲考試官取中曹大章等廷試賜陳謹曹大章溫應祿及第是歲特開科凡四百人攺進士張四維王希烈姜寶萬浩南軒孫鋌吳可行梁夢龍孫應鰲晁東吳孫九功馮華陸泰馬自彊李貴趙祖鵬呂旻方萬有胡汝嘉徐師曽王文炳姚弘謨張巽言王學顏郭敬言李蓘蔣淳王詠爲庶吉士命吏部左侍郎翰林院學士程文徳禮部左侍郎翰林院學士閔如霖教習晁東吳翰林瑮子孫鋌吏侍升子

三十四年乙卯命右春坊右諭徳王維楨翰林院侍講袁煒主順天試

命翰林院侍讀嚴訥潘晟主應天試

是歲上以應天試錄中詞旨不明且有所忤內閣大臣爲解釋其義乃寢

三十五年丙辰命太子太保禮部尙書文淵閣大學士李本詹事府少詹事兼翰林院侍講學士尹臺爲考試官取中金達等廷試賜諸大綬陶大臨金達及第

戊午命太常少卿兼翰林院學士董份侍讀髙拱主順天試

命翰林院侍讀瞿景淳陳升主應天試

己未命吏部右侍郎兼翰林學士掌詹事府事李機太常寺少卿兼翰林院學士掌院事嚴訥爲考試官取中蔡茂春等廷試賜丁士美毛惇元林士章及第

四十年辛酉命司經局洗馬裴宇翰林院侍讀胡正蒙主順天試

命右春坊右諭徳兼翰林院侍讀吳情翰林院侍讀胡傑王應天試

禮科都給事中丘嶽等奏應天錄文旣已傳布而考試官吳情屢行更易胡傑不行救正乞分別究治得旨俱調外任情遂調廣東市舶提舉傑廣平府通判吳君無錫人其邑之預薦者凡十餘人以是藉藉而胡之家僮有泄題而遁者未必皆有狥也其後胡旋起亦竟不利而吳以老不赴官自是南畿之在翰林者不得入南試以爲例

四十一年壬戌命太子太保戶部尙書武英殿大學士袁煒吏部左侍郎兼翰林院學士掌詹事府事董份爲考試官取中王錫爵等廷試賜申時行王錫爵余有丁及第是歲煒承恩特賜白金文綺禦膳於棘院份亦與焉蓋異數也少保兵部尙書楊博左都禦史潘恩以子中式辭讀卷不許工部尙書雷禮以督工辭讀卷許之仍敕列名於錄又特用吏部左侍郎李春芳不爲例

是歲考庶吉士得旨行矣以科疏乞嚴核罷不復考

四十三年甲子春禮部覆南道禦史史官所陳兩京鄕試革獘事宜一今後兩京主考不用本省人如資序挨及南人用北北人用南以別嫌疑一同考用京官進士出身者易詩書各二員春秋禮記各一員其餘參用教官以便覽察一謄錄用書手對讀用生員以防洗攺但此三事專爲兩京鄕試而設其各省及會試亦當因其說而廣之因更上四事一會試及兩京鄕試監試官預於二十日前選差以便防範一巡視摉撿務加嚴愼以杜姦獘一各省務精選才望內簾官無令外簾干預應舉生儒二十五名中一名中式之文務崇簡易凡浮繁冗雜詭僻不經悉行黜汰仍參取後場以采實學一觧原捲到部以憑稽查不用公據得旨各鄕試但照舊規令監臨公同考官掲書出題提調監試等官不得干預餘皆如議行

命司經局洗馬兼翰林院侍講林燫右春坊右贊善兼翰林院檢討殷士儋主順天試

命左春坊左諭徳兼翰林院侍讀汪鏜右春坊右中允兼翰林院編修孫世芳主應天試世芳以病卒於貢院輿屍而出同考官吏部主事蔡國珍代爲後序是歲詔自今兩京鄕試同考官仍擇文行俱優年力精壯教職充之罷部臣勿遣時給事中辛自修鄧楚望禦史羅元佑交章摘發科場姦獘冒籍生員章禮等五人闗節監生項元深等三人元深乃禮部主事戚元佐所薦同里人也於是自修等並劾元佐曹棟復言戶部尙書髙耀薦屬官陳洙爲考官托其子髙堂遂得中式而外簾爲之闗節者卽宛平縣丞髙燦耀之親弟也蹤迹顯然人所共知俱請論如法以振頹綱疏下禮部查議獨黜冒籍陳道箴呂祖望回籍充附禮等各行原籍勘實堂元深等以覆試文可俱準中式耀元佐洙俱不坐燦以始不引嫌調外任於是罷部僚與試而行提學禦史徐爌通查在京冒籍生員斥遣有差復詔增拓舉場前地臨入試時增遣監場禦史二員先於場門外撿閱以進著爲令

四十四年乙丑禮部會試天下舉人命禦史李邦珍鮑承蔭監視周弘祖顧廷對場外捜檢詔申嚴懷挾傳逓之禁犯者執送法司問罪仍於禮部前枷號一月已邦珍等條上革獘四事一舉人試卷禮部印鈐旣完送提調官收領臨期舉人入場至大門內驗票領以防洗攺腳色及彼此交換之獘一請畱朝覲二司及府縣官臨期督集所屬舉人照依省分及府縣次第挨次點驗序進以防冒替代筆之獘一舉人有不服捜檢及攙先落後不循序進如新規者輕則扶出重則參奏以防喧競抗違之獘一請增軍三百餘名嚴宻捜撿場外仍選差參將官一員帶領官軍置夜巡邏俟掲曉乃止以防懷挾透漏之獘詔皆允行

命吏部左侍郎翰林院學士掌詹事府事髙拱翰林院侍讀學士胡正蒙主試初場進題上以民之秉夷爲忌問少師階欲究治拱等階解釋之乃已取中陳棟等四百人廷試賜範應期李自華陳棟及第是歲讀卷工部尙書管吏部左侍郎事董份亦用李春芳例也份遷禮部坐事爲民與大學士袁煒以病故登科錄不載

是歲進士陶大順子允淳同科亦奇事也

攺進士許國陳懿徳戴洵沈淵周子義嚴用和韓楫楊允中吳學詩李存文王湘沈鯉張秩髙啟愚何洛文陳思育陳行健林皆春楊一桂陳經邦王嘉言鍾繼英李良臣管大勲成憲王璽王弘誨麻永吉爲庶吉士命吏部左侍郎兼翰林院學士髙儀教習儀遷官禮部左侍郎兼學士陳以勤代之

直隸提學禦史耿定向奏科場事宜

一兩京鄕試主考宜簡學行兼長者毋拘年資

一兩京同考官廣取正備捲呈送主考如所取未稱責令再閱或付別房覆校主考仍自行捜閱落卷若果有異材亟收錄之毋避嫌輕棄

一主考官宜發初場試卷付同考分經校閱二三場更易品訂毋專委一人致令偏重初場遺眞才積學之士

一邇來經書時義體制大壊有浮蔓至千餘字者宜嚴立程序一篇止許五百字以上六百字以下違式者不與謄錄

一命兩京各省於掲曉之日以中式舉人朱墨卷髮提學官查驗鈐封送京府各布政司觧部以防僞濫

一革去兩京應試監生字號與生員一體彌封取中之數仍如舊額滿三十五名則止已而禦史陳聨芳亦言重後場以羅實學及令兩京同考閱卷不必書各房字樣主考止以文字去取毋以考官爲額數分房爲次第禮部議覆俱允行之

禮科給事中何起鳴奏申飭科場事宜一曰重懷挾之罪一曰革傳逓之姦一曰愼同考之選一曰正諂諛之風一曰預監臨之差一曰嚴誆騙之罰疏下禮部覆奏得旨懷挾傳逓諸獘依議枷號重處今後科場捜檢不嚴闗防不宻責在外簾舉動不愼校閱不公責在內簾禮部並都察院分別參奏余悉如議行遣禦史淩儒陳聮芳監順天鄕試

上以科場事宜邇年獘多諭儒等悉心綜理嚴加禁革先是兩京監試禦史皆臨期方遣禮部以爲倉卒之際不便防姦故是歲遣官特早云

監順天鄕試禦史淩儒陳聮芳條上科場六獘一買求二倩代三通同四夾帶五傳逓六偏重請盡行釐革上皆從之內偏重一事謂考官故抑貢生及世家子弟蓋臆說云

隆慶元年丁卯命右春坊右諭徳兼翰林院修撰丁士美右春坊右中允兼翰林院編修張四維主順天試

命左春坊左諭徳兼翰林院侍讀王希烈左春坊左中允兼翰林院編修孫鋌主應天試

初上用議者言兩京鄕試監生捲各革去皿字號於是南監中式中僅數人虧舊額四分之三旣掲曉後考試官王希烈孫鋌等至國學謁文廟而監生下第者數百人喧噪於門外伺希烈等出遮訴語甚不遜巡城禦史操江都禦史各使人呵止之久之方解事聞詔南京法司逮治其爲首沈應元等數人如法發遣祭酒呂調陽蒞任未幾且勿論守備魏國公徐鵬舉以聞變坐視奪祿米司業金達以鈐束不嚴奪俸各二月監生編號如舊行

二年戊辰命少傅太子太師吏部尙書建極殿大學士李春芳掌詹事府禮部尙書兼翰林院學士殷士儋主試取中田一儁等四百人廷試賜羅萬化黃鳳翔趙志臯及第先是內閣所取李長春王家屏田一儁已定矣內旨忽於二甲前進呈捲用萬化等而李長春三人居二甲前是歲少傅大學士陳以勤以子陳於陛通政使李一元以弟一中辭讀卷許之登科錄亦不列姓名攺進士徐顯卿陳於陛張一桂沈一貫李長春韓世能賈三近王家屏田一儁朱賡沈懋孝張位李熈林景暘徐秋鶚張道明邵陛何維椅沈位利瓦伊楨郭莊王喬桂劉東星於愼行範謙張書李學一習孔教劉應麒鄭國仕爲庶吉士

四年庚午命右春坊右諭徳兼翰林侍讀丁士美翰林院修撰申時行主順天試

進鄕試錄有重葉者奪府丞宋纁諭徳丁士美修撰申時行俸各兩月

命司經局洗馬兼翰林院侍講馬自彊翰林院侍讀陶大臨主應天試

時江西提學副使陳萬言以科舉校士遺落者悉詣巡按禦史劉思問求覆校幾四萬人思問與期會都司署中旦日思問未至士爭門入駢雜喧亂都指揮王國光呵叱之退相蹂踐死者六十餘人是歲鄕試南昌知縣劉紹卹主彌封紹卹在縣中有素所奬拔士試而中者二人士論嘩然謂紹卹私二人從落卷捜出攺洗冒中於是南科道官請謫思問萬言罷紹卹並黜二生下吏禮二部議思問無罪國光行撫臣逮問二人中式紹卹實不私然不應招致門下以起事端其與萬言俱以不及調用奏可

五年辛未命少傅太子太傅吏部尙書建極殿大學士張居正掌詹事府事吏部左侍郎兼翰林院學士呂調陽主會試取中鄧以讚等四百人廷試賜張元忭劉瑊鄧以讚及第

攺進士趙用賢黃洪憲盛訥劉虞夔吳中行公家臣蕭崇業宋儒張程王祖嫡宋範趙耀劉諧史鈳石應嶽趙參魯王守成王懋徳李盛春秦耀熊惇朴趙鵬程劉元震何汝成劉楚先劉克正孫成名張應元盛彬孫訓爲庶吉士

萬曆元年癸酉命右春坊右諭徳兼翰林院侍讀王錫爵左春坊左中允兼翰林院編修陳經邦主順天試

命左春坊左中允兼翰林院編修範應期右春坊右中允兼翰林院編修何洛文主應天試

是歲少師張居正子嗣文在湖廣者得薦其試順天者懋修不得薦

萬曆二年甲戌命太子太保禮部尙書武英殿大學士呂調陽吏部左侍郎兼翰林院學士掌詹事府事王希烈主會試取中孫爌等三百人廷試賜孫繼臯王應選余孟麟及第張嗣文不與中式

萬曆四年丙子命右春坊右中允兼翰林院編修何洛文右春坊右贊善兼翰林院檢討許國主順天試

命右春坊右中允兼翰林院編修戴洵右春坊右贊善兼翰林院檢討陳思育主應天試

是歲內閣大學士張居正次子嗣修中順天式呂調陽子興周中廣西式張四維次子嘉徵中山西式

南都主試者戴洵以故中允孫世芳爲厲中之病甚閱卷事皆屬之思育

五年丁丑命禮部尙書東閣大學士張四維詹事府詹事兼翰林院侍讀學士掌院事申時行主會試取中馮夢禎等四百人嗣修興周復與焉

廷試少師兼太子太師吏部尙書中極殿大學士張居正少保太子太傅戶部尙書武英殿大學士呂調陽少保太子太保刑部尙書王崇古以子嫌辭讀卷不許賜沈懋學張嗣修曽朝節及第

是歲讀卷官初擬宋希堯爲第一而嗣修在第二甲第二上拆捲得之擢置嗣修第二且謂居正曰朕無以報先生功當看先生子孫後始知慈壽及大璫馮保意也宋希堯遂二甲第一

攺進士沈自邠楊起元楊徳政敖文楨何洛書張鼎思甘雨髙尙忠張養蒙萬象春馬象幹姚嶽祥余繼登顧紹芳史繼辰曹一鵬王國費尙伊張志張文熈陸可教汪言臣馮夢禎林休徵李植莊履丰吳堯弼馮琦爲庶吉士

七年己卯命左春坊左諭徳兼翰林院侍讀陳思育司經局洗馬兼翰林院修撰周子義主順天試

命右春坊右中允兼翰林院編修髙啟愚翰林院侍讀羅萬化主應天試故事中允與講讀對品中允得入門序揖前導雙呵講讀不得也然至主兩京試及修史列銜則皆講讀前而中允後行之二百餘年不易至是忽攺命啟愚主試萬化副之云自政府意也是歲首輔居正子懋修湖廣鄕試中式

八年庚辰命禮部尙書文淵閣大學士申時行禮部左侍郎兼翰林院侍讀學士余有丁主會試取中蕭良有等三百人時懋修與其兄敬修次輔張四維子嘉徵復俱中式敬修卽嗣文更名者

廷試少師兼太子太師吏部尙書中極殿大學士張居正少保太子太保禮部尙書武英殿大學士張四維俱以子入試請回避不許賜張懋修蕭良有王廷譔及第懋修有兄敬修良有弟良譽廷譔弟廷諭同榜進士或云首輔戲之也

十年壬午命右春坊右庶子兼翰林院侍讀朱賡翰林院侍講韓世能主順天試

命右春坊右贊善沈鯉翰林院修撰沈懋孝主應天試鯉於庭陛辭日擢侍讀學士掌院矣

是歲新首輔少師張四維子田徵中山西鄕試第二名太宰王國光子﹝闕﹞亦與選次輔太子太保申時行子用懋中順天試第六名次子用嘉復中浙江試初外議藉藉皆謂楚觧元必前首輔太師張居正少子會居正卒不果而復中少宰王篆子之衡南京亦中篆子之鼎篆居正所幸也於是南京給事中疏論居正前私其子嗣修懋修敬修登第而並及篆二子又及監試主考等官有旨以居正篆權姦諸子俱勒爲民而不究試事

十一年癸未命太子太保禮部尙書文淵閣大學士余有丁掌詹事府吏部左侍郎翰林院學士許國主會試取中舉人李廷機等廷機福建觧元也

廷試少師兼太子太師吏部尙書中極殿大學士張四維少保兼太子太保戶部尙書武英殿大學士申時行以子田徵用懋中式引嫌辭讀卷不許賜朱國祚李廷機劉應秋及第

時禦史魏允貞條呈行事中一欵論二相子不當中第二相臣俱有疏辯辭甚峻允貞坐外謫

攺進士季道統史孟麟周應賓胡時麟方從哲葉向髙鄒徳溥姜應麟邵庶葛儀舒弘緒徐應聘吳龍徵王萱劉大武楊元祥楊鳳梅鵾祚梅國樓徐大化楊紹程王之棟郭正域範醇敬沈權陳良軸鄧宗齡寗中立爲庶吉士命吏部左侍郎兼翰林院學士陳經邦禮部左侍郎兼翰林院侍讀學士周子義教習

萬曆十三年乙酉二月禮部疏議覆科場事宜祛積獘以光盛典事該禮科等衙門萬象春楊廷相等條議前事大要於科場之獘各有所見欲懲前慮後稍有變通以垂永久其意甚善臣等謹各據所陳參互考訂間附已意蓋人言可采不必其盡出於已而已見可施不必其盡同於人惟求釐獘旣往貽法將來以仰禆我國家掄才至意其間有監臨主司可徑自施行與無闗大體者亦不敢槪行議覆撮其切要數事列欵議擬上請伏候聖明裁定勅下臣等轉行各該衙門一體欽遵施行庶諸臣之所見必酬而臣等之職分少塞矣

一議京考令甲兩京鄕試府臣先期題請試官上命詞臣二員往典厥事一切分考充以四方文學之臣及辦事進士甲科有司等官最善制也乃各省則獨有不然者豈京考之制可行於畿甸而不可行於各省耶甚非聖世同文之治也查得嘉靖六年本部題準各省鄕試比照兩京事例遣京官二員前去主考一時號爲得人乃行之二科輒以報罷則以監臨主考禮節小嫌遂使同文大典不無畿省之異今科臣象春有見於此議重內簾廷相議擇內簾之官繼先議照嘉靖六年事例用京官主考其意相同俱可依議合無仍照舊例凡遇鄕試之年各省巡按先期奏請本部具題於在廷諸臣訪其學行兼優者疏名上請毎省分遣二員主考至用何等衙門臨期取自上裁仍量道裏逺近以爲點差先後其它分考不妨照舊毎經各聘教官一員各該巡按及提學官務要嚴加考選限三科以下卓有文行方準應聘不許濫取充數仍於本省甲科有司監臨時揀選數員同充考試簾以內一意校閱不得徇私干犯簾以外一意糾察不得越爼侵事有不然者各所司參奏至於禮節坐次之間應繼先所議奉命典試諸臣在監臨提調之上不得仍前爭競以傷大體以致阻格庶京省一體文教同風此試官之所當議也

一議程式夫士子中式旣籍其名以獻矣並錄其文以風四方制也後乃惟主司代爲之所錄非所取致使艸茅自獻之意蕩然無遺非以樹向往之的明正始之義也且先時預擬有泄漏之嫌臨捲摛詞妨校閱之務緩其所急而急其所緩計莫有不便於此者夫入彀之英文必可采而裒集卽可成錄縱風檐未盡所長主司者一刪潤之足矣奚必窮年累月躬自撰擬而後爲工哉先是科臣王士性曾有此議今萬象春張棟所陳俱爲有見行令兩京各省考試官今後場中不許撰文就將中式文卷其純正典實足爲程序者依制刋刻其後場果學問該博洞悉時務者卽前場稍有未純亦許甄拔登錄以示崇重實學之意中間有字句煩復文不甚安而才思充滿者不妨稍爲修飾但不許增損過多致掩初意仍候錄捲觧部之日本部卽行比對有仍前代撰者參奏罰治若謂場中之校閱甚煩而鎖闈之時日有限必候取定士子之文斟酌登錄恐致稽遲合無少破舊例姑限次月初旬開榜似亦無害如此則庶乎事體從容文皆實錄而四方之士咸彬彬然求合於矩度矣此試錄之所當議也

一議進題查得京闈鄕試會試進題禦覽一以見臣子執事之恪一以慰聖明側席之懷由來久矣顧繕寫不正則蹈欺慢進呈不早則致稽遲不得不預擇善書之人徹夜書寫以圖早進乃泄漏之獘往往在此夫以京闈近在輦轂之下而不以題聞臣子所不敢也以進呈之故而時刻轉相泄漏致辱盛典尢臣子所不安也合無擬題已定先莊冩一通向闕設案捧至其考試等官行一拜三叩頭禮待士子散題已畢然後進呈大約不出辰卯二時則庶乎不失臣子敬愼之忱而亦可免先時泄漏之患此進題之所當議也

一議核捲爲照士子三試墨卷謄寫送部名爲公據朱卷猶未觧部也續經言官建議朱墨二卷一並觧部不許謄寫眞迹尙在一有物議卽可取而評之公私立辧法甚當也顧行之未久旋復如故殊失解捲初意今科臣萬象春議要於各省直揭曉之後卽將朱墨眞捲解部本部會同該科辧驗是否原捲通行嚴閱如有文理不通者量行奏斥一二以示戒懲相應依擬合無通行各該衙門查照該科所議卽於掲榜三日之內發觧試卷仍以揭榜日期容臣等會同參閱施行至於閱過數卷亦宜申飭所司盡數收貯以備不時查核如有私自傳覽致有遺失者責在典守此核捲之所當議也

一議覆試爲照朝廷設科取士法嚴令行且二百年來未聞有假公典以濟已私者近因一二夤緣之徒犯科作姦被論削籍殊玷盛典今科臣萬象春張維新俱建議覆試先是王士性議亦及此誠爲革姦之法顧諸臣所見不同言亦稍異在萬象春則泛指形迹著聞爲人指摘者在張維新則槪指大臣子弟在王士性則直指京堂三品以上子弟臣等反復思惟覆試之說緣實迹者不問大臣及民間子弟卽行參奏勅下本部會同都察院該科並原奏官鎖院覆試闗防捜檢一切如故若系南京科道官參奏者不必會同試題大要明白正大經書論策四篇而止比照中式捲不甚相逺卽準中式甚荒謬不堪者請旨斥落爲民被參舉人或有當年丁憂與自揣不堪遷延規避不赴會試者行原籍起送如中途稱病及到部稱病不出或被參在逃者卽行除名不必覆試並咨到司坐以應得之罪夫待參奏而行覆試則眞才不蒙謗而被疑覆試而因參奏官員則夤緣者難匿瑕而掩垢凡參奏者卽槪行嚴試則法令均一人皆不敢有幸進之心庶乎事制曲防獘端永絕得人之盛恆必由之矣此覆試之所當議也

一議闗防爲照京闈欽差監試二員非但防範糾察乃其專責卽場中事務孰非倚重而責成之者其任亦重且巨矣查得往年監試禦史被命之後不卽入院𨿽稱往來監督似非事體且旣奉有專責亦宜自爲闗防合無今後監試禦史卽於欽遣次日入院至於聘到考官舊規順天安挿豈不稱便臣等切謂府門之啟閉無時而從役之往來甚煩名爲闗防實乃故事查得三場考選例有巡視禦史二員合無令後考官到京送赴察院嚴加扄鑰多撥兵畨巡察或卽同起居尢爲愼宻候順天府會宴之日卽於是早伴行入朝主考監試等官陛辭交割監試禦史方回南京鄕試查照前例一體遵行庶可杜絕姦獘此闗防之所當議也今據科臣所見與臣等所議覆者𨿽大槪有此數端而內簾不許撰錄與外簾不許閱卷似尢爲切要者蓋主司不分心於試錄則校閱精而去取必當監臨不分心於試卷則防檢宻而姦獘不生庶乎祖制可復臣職可明而獘習亦頓革故臣等以是爲要宜嚴行申飭者也抑臣又有說焉薦賢爲國者藎臣之上務也明罰勅法者哲後之大機也臣所議數事亦有經言官條議部臣題覆者豈不班班可考然有視爲冗談漫不加意彼其敢於抗明詔而樂因循者何也則罰之輕而人易犯之也況未必罰乎今科臣張棟欲請陛下復嚴禁之罰其見良是合無自後各省直考校監試等官敢有沿襲舊套故違明禁者卽重行議處則法嚴而人心知畏獘有不盡釐遴選有不盡公者臣等所不信也如兩京監試不許與聞編號布按二司不許仍充總裁減外簾以省奔命之煩扄各房以杜通同之獘禁積役以屏傳逓之姦與夫文格之當辧也士習之當正也諸臣所議纎悉具備均於重典有裨是在監試主試督學諸臣一加意焉可無俟臣等喋喋矣伏候聖裁奉聖旨科場事宜旣酌議停當各處試官準照嘉靖七年例差用還酌量地方逺近先期奏請監臨等官不許干預內簾事務其餘俱依擬著實遵行有故違的你部裏及該科參奏重治

弇山堂別集卷八十三

●欽定四庫全書

弇山堂別集卷八十四

﹝明﹞王世貞撰

○科試考四

乙酉命左春坊左諭徳兼翰林院侍讀張一桂司經局洗馬兼修撰陳子陸主順天試

命左春坊左諭徳兼翰林院侍讀於愼行右春坊右中允兼翰林院修撰李長春主應天試

分命翰林院修撰孫繼臯主浙江翰林院編修黃洪憲主福建翰林院編修史珂主湖廣翰林院編修余孟麟主江西試余用六科給事中各部員外郎主事有差珂辭攺命編修張應元是歲科場甫畢上命順天府官以中式舉子捲入內將加檢勘已而發還無所問先是浙人胡正道等以二月入都冒通州籍入學遂得中式者八人爲馮詩章維寧史記純陳邦訓楊日章董邵孫唫都下人士閧然不平投匿名文書訴中式不應皆外郡及各州縣進學之給事中鍾羽正劾奏請淸冒籍生儒上下其章於法司而順天府生員張元吉者父故冨商交通宦幸遂益鼓煽其詭言考官有私並及提學飛語乃聞內上愈疑法司勘上有旨六人者發原籍爲民史記純系編修史珂子以珂縱子冒籍亦禠職而並疑馮詩章維寧曽館主考張一桂家復下法司再從公審究意在必坐考官於是尙書舒化左都禦史趙錦禮刑二科都給事王三餘顧問會多官廷鞫詩維寧有無闗節各加刑拷具覆言詩維寧館張不過數月家貧而其試卷取中又非獨出張手委無隠情疏上上終以扶同回護爲疑詔張一桂攺南京別衙門用詩維寧各枷示眾發爲民並謫提學禦史董裕於外仍諭天下巡按禦史各核諸新舉子復原籍爲諸生及削籍者凡十餘人是舉上𨿽有意嚴詧科場獘習然京師頗傳其譛出於宮闈及訊獄具都禦史錦欲勿用一桂系講官非臣等所敢擅擬向尙書化執不肯蓋示隙端聽上自處議者薄之而給事中史孟麟禦史蔡時鼎疏言冒籍之當寛采訪之當愼切責時鼎降馬邑典史孟麟疏取出不果上

前甲申禦史丁此呂追論禮部左侍郎兼翰林侍讀學士髙啟愚主試應天時命題舜亦以命禹爲阿附故太師張居正有勸進受禪之意爲大不敬得旨免究矣吏部參論此呂謫外遂奪啟愚官削籍還裏並收其三代誥命諸大臣與言路相持者久之乃定山東則吏部尙書楊巍子中式山西東閣大學士王家屏子浚初中解元湖廣巡按禦史論推官李盤用彊侵各試官權多取諸生禮部員外郎李同芳故庇之不行裁沮得旨降級調用同芳罰俸三月

十四年丙戍命禮部尙書文淵閣大學士王錫爵掌詹事府吏部左侍郎兼翰林院侍讀學士周子義充考試官取中袁宗道等是歲以言官請取三百五十人著爲令

廷試賜唐文獻楊道賓舒弘志及第先是內閣大臣申時行等擬袁宗道第二人道賓第三人而宗道捲屬大學士許國讀音楚上意不懌寘之二甲第一而拔進呈最末捲弘志第三弘志巡撫廣西右副都禦史應龍子年十九策奇麗甚而語多刺譏時政且侵言官之橫者大臣惜而不敢顯置之前上忽拔之中外驚異稱服以上神明且得人也

四月命內閣吏禮二部翰林院堂上官會選進士袁宗道劉弘寶王孟煦吳應賓薛三才王圖蕭云舉全天敍王道正李沂彭烊林祖述黃汝良趙標林承芳曽礪胡克儉劉爲楫十八人爲庶吉士攺禮部左侍郎兼侍讀學士朱賡爲吏部左侍郎少詹事兼侍讀學士張位爲禮部右侍郎兼侍讀學士俱如故教習前是言官請毎歲考庶吉士其選數與畱數俱不必多得旨如請故止十八人蓋少三之一也

是歲南京禮科給事朱維藩極論新升南京國子監司業沈懋孝前以翰林院修撰主壬午應天試時得安福劉士理丹陽賀學禮上海王尙行嘉興包文熠一用銀各千餘兩取中鄕試及阿附故權臣王篆子之鼎俱濫中鄕舉詔勒懋孝解官回籍聽候發落而命各巡按禦史遣官押觧諸舉人赴京覆試凡再閱月俱抵京於午門前試三日禮部尙書侍郎給事中禦史錦衣衛堂上官督核文成內閣尙書會閱卷士理等四名皆文理平通準應會試賀學禮發爲民學禮實房考教官所鬻也懋孝降一級調外任補兩淮鹽運判官不赴

監場禦史林應訓張一鯤以故爲王篆子地道貼號先後勒爲民時應訓已轉南尙寶卿一鯤移疾請告矣尙書沈鯉以王篆子實其所取乞休且請弔原捲覆查溫旨不聽辭

十六年禮部參浙江提學僉事蘓浚江西提學副使沈九疇取優等捲怪詭浚等各罰俸兩月諸生發充社題爲士風隨文體一壊懇乞聖明嚴禁約以正人心事儀制淸吏司案呈照得近年以來科場文字漸趨奇詭而坊間所刻及各處士子之所肄習者更益怪異不經致誤初學轉相視效及今不爲嚴禁恐益灌漬人心浸尋世道其害甚於洪水甚於異端蓋人惟一心方其科舉之時旣可用之以詭遇獲禽逮其機括已熟服役在官茍可得志何所不爲是其所壊者不止文體一節而亦於世道人心大有闗系相應題請申飭以遏狂瀾等因案呈到部臣等看得言者心之聲而文者言之華也其心坦夷者其文必平正典實其心光明者其文必通達爽暢其不然者反是是文章之有驗於性術也如此唐初尙靡麗而士趨浮薄宋初尙鉤棘而人習險譎是文章之有闗於世教也又如此洪武三年詔頒取士條格五經義限五百字以上四書義限三百字以上論亦如之策限一千字以上惟務直述不尙文藻仁宗朝兪廷輔奏準科目取士務求文辭典雅議論切實者進之憲宗諭詹事黎淳曰出題刋文務依經按傳文理純正者爲式故今鄕會試進呈錄文必曰中式則典雅切實文理純正者祖宗之式也今士子之爲文式乎不式乎自臣等初習舉業見有用六經語者其後以六經爲濫套而引用左傳國語矣又數年以左國爲常談而引用史記漢書矣史漢窮而用六子六子窮而用百家甚至取佛經道藏摘其句法口語而用之鑿朴散淳離經叛道文章之流獘至是極矣乃文體則恥循矩矱喜創新格以淸虛不實講爲妙以艱澀不可讀爲工用眼底不常見之字謂爲博聞道人間不必有之言謂爲玄觧茍奇矣理不必通茍新矣題不必合斷聖賢語脈以就已之鋪敍出自己意見以亂道之經常及一一細與觧明則語語都無深識白日靑天之下爲杳冥魍魎之談此世間一怪異事也夫出險僻奇怪之言而謂其爲正大光明之士作玄虛浮蔓之語而謂其爲典雅篤實之人也可乎如謂人自人而言自言也則以文取士者獨以其文而已乎抑孟子之所謂生於其心害於其政者豈無稽之言乎臣等不以文爲重而爲世道人心計心竊憂之嘗謂古今書籍有益於身心治道如四書五經性理司馬光通鑑眞徳秀大學衍義丘浚衍義補大明律會典文獻通考諸書已經頒行學宮及著在令甲皆諸生所宜講誦其間寒素之士不能徧讀者臣等不能彊博雅之士涉獵羣書者臣等不敢禁但使官師所訓廸提學所課試鄕會試所舉進者非是不得旁及焉仍乞容臣等會同翰林院掌印官將弘治正徳及嘉靖初年一二三場中式文字取其純正典雅者或百餘篇或十數篇刋布學宮以爲凖則使官師所訓廸提學所課試鄕會試所舉進者非是不得濫取焉除鄕會試已經臣等題奉欽依遇場屋掲曉後各該提調官卽將中式朱卷盡數觧部逐一參閱有犯前項禁約者隨卽指名參閱外其各省直提學官各持一方文衡手所髙下人皆向風轉移士習尢爲緊切如使膠庠之所作養者皆務爲險僻奇怪之文而開科取士之時欲合乎平正通達之式臣等竊知其無是理也乃往時止於科舉年分稍一申飭其各省直小考則任其變亂程序置之不問是謂濁以源而求其流之淸也不可得已合無恭候命下容臣等咨都察院行兩直隸提學禦史及各省巡按禦史轉行各該提學憲臣務仰體朝廷徳意相率以正文體端士習轉移世道爲己任而不以厭常喜新標奇攬異取快於口耳聲名爲諸士倡始平時訓諭師生惟將前項經書史籍隨其所習考核講究務令貫通至於臨場校閱品題髙下則一以見今頒行文體爲式如復有前項險僻奇怪決裂繩尺及於經義之中引用莊列釋老等書句語者卽使文采可觀亦不得甄錄且摘其甚者痛加懲抑以示法程仍將考過所屬府州縣衛運司儒學生員原取優捲前五名或三名以上者歲終觧部科舉年場屋畢觧部臣等逐一考驗不許另有謄攺如有故違明旨沿襲前獘壊亂文體者定將提學官分別卷數多寡題請罰治本生行提學道黜退除名仍乞勅下吏部今後考課提調學校官員一視其能正文體與否以爲殿最其觧部考卷容臣等閱畢咨送吏部一體考驗施行伏乞聖裁等因萬曆十五年二月初六日本部尙書兼翰林院學士沈鯉等具題初九日奉聖旨是近來文體輕浮險怪大壊士習依擬著各該提學官痛革前獘仍將考取優捲送部稽查如有故違的你部裏摘出開送內閣從重參治科場後參閱朱卷節年題有定例今後也要著實舉行毋事空言欽此

六月內禮部覆禮科都給事中苗朝陽疏

查得各省直同考先該南京禮部尙書姜寶議欲盡用有司已經本部題奉欽依酌量兼用今該科猶恐試卷數多各經同考僅有數員窮日校閱易得潦艸欲以本省甲科有司選其學行俱優者易詩書各增二員春秋禮記各增一員使得從容校閱相應依議但計各省應試人數多寡不等又或偶有一經於彼獨多於此獨少亦難局定貟數惟應總計場中五經試卷酌量增添取其適用而止如或偏逺省分偶乏科甲有司卽於鄕試中出身者一體選用但不可逐次增加啟濫觴之端閱卷完日主考二員卽將各房落卷盡數取出會同各經房考互相捜檢拔其所遺呈之主考當面裁定定已畢通將取中試卷均分各經房考加以印記互相評品先是同考官員𨿽有去取止用浮帖開具批語不可直書卷上令人先有成心也前次題差京考之時亦令酌量道裏逺近稍加餘日以備陰雨計今各處凶荒道路梗塞似應更早數日以寛靡及之懷冒籍生儒先年累奉明旨發行禁革今該大比之年本部已曽通行申飭去後玆據該科建議猶恐人情易玩合候命下移咨都察院行各監臨禦史各提學嚴督所屬提調及儒學官將應試生儒逐一查核保勘但有冒籍來歷不明之人一槪不準送考已在取中者卽據實申報不準入試如有疎略容隠或被人報訐或中後事發本生照例黜退教官並保勘生員鄰里人等坐贓究問如律有司及提調官參奏罰治各該監臨禦史先曾題奉欽依科場已畢卽查中式人等中間有無冒籍人等具奏一次今宜限定本年十二月以前通行奏到如有場屋前後交代接管者俱宜一體遵行本部於次年正月內通行各省巡按己未奏到緣由類題一次兩畿額設三十名以待國學四方之士今該科欲照會試事例分南北捲兼收人才不欲有所偏重其意甚善但旣分南北必有中卷分析太多恐屬煩瑣且歲貢入監者少而北方納粟人等多有意外於科名方一塡榜之時不能取盈額數反爲難處不如仍舊爲便京考外官相見禮節本部前次已會題準考官一至地方止許監臨禦史一與相見以避嫌疑此於初到禮儀已無可議矣鹿鳴盛典禮讓相先益無可議從此以後館寓隔別不但六科吏部原有相見成規卽在翰林各部平日亦有出使於外者矣今旣同奉差遣共事一方爲地主者不欲過有分別以傷雅道亦以尊君命而重朝廷也及查會試入簾出簾二次宴主考官員𨿽有秩在尙書之下者坐次亦居其上所據鹿鳴等宴亦宜正考居中副考居左監臨居右乃見巡按禦史爲其地方題聘主考初意伏乞聖明裁定勅下臣等遵奉施行奉聖旨依擬行

禮部題爲科場伊邇乞飭典試諸臣嚴斥違式試卷以正文體以羅眞才事先該臣等見得近年舉業崇尙奇詭大壊士風已經題奉欽依嚴行禁約仍頒舉業正式以示標凖俱通欽遵去後今訪得逺近士子猶多膠守故習崇尙浮詭殊未捨舊圖新朗然一變者蓋緣此項禁約先年毎遇大比亦曽預行申飭及至臨場校閱則近入彀中式者未必皆屬平正所以士心狎玩至於今日𨿽奉明旨猶復徘徊觀望未有轉移蓋亦主司之過也適今典試諸臣親奉臨遣綸音有嚴如掲日月孰敢不遵且朱卷觧部之日臣該會同本科逐一覆校果有故違明禁僥幸中式者將本生參斥考試等官亦分別卷數多寡題請降罰孰敢曲庇所慮應試諸生習見往年事或仍有不信之心而首鼠兩端不盡所長堅守迷途自甘淪落中有髙才不無可惜用是不避瑣瀆再請申飭合候命下移咨都察院轉行兩京監試及各省監察禦史除通行禁約外仍於考試官入簾之日大書簡明告示張掛貢院左右人煙輳集之處使各應試生儒的知上意所向堅如金石典考諸臣共承休徳必不取違式試卷茍且完責自取不逭之罰卽諸生有懷奇韞異欲見所長者第能於理致之中發揮旨趣如先年進士王鏊近日唐順之瞿景淳等盡可馳聲藝苑擅長一代何必湊泊難字如畨文鳥篆譯而後知餖飣浮詞如步虛傳偈迥然戾俗而後快哉且近日小考優捲間有一二浮詞已經臣等參斥然猶俱存其一綫之路者則以法禁初行情在可原也今明旨已不啻三令五申而士方被褐挾策之日乃輒忍距違君命詭遇獲禽若以服役在官亦何所望國家亦何取於此人而進用之耶倘僥幸中式𨿽欲原之不可得矣臣等叨掌風教自知庸菲無可效其轉移之力獨仰藉綸音申告多士及諸有校士之責者共遵軌轍以襄盛典伏候聖明裁定勅下臣等遵奉施行奉聖旨是該考試官務遵屢旨取士其違式捲爾部裏及該科著實參治亦不許姑息

七月命左春坊左庶子兼翰林院侍讀劉元震司經局洗馬兼修撰劉楚先主應天試

八月命右春坊右庶子兼翰林院侍讀黃洪憲盛訥主順天試同試有中書舍人文運熈行人司王沈璟及各部辦事進士第一名王衡大學士錫爵子也五魁皆出太學而第二人張文柱第三人董其昌第四人鄭國望皆一時同會名士

浙江用翰林院修撰蕭良有江西用侍讀陸可教湖廣用侍講馮琦福建用修撰楊起元

右庶子黃洪憲等疏爲文衡重任簡名惕衷懇乞聖明申飭責成以重大典事臣等行能淺薄學術迂疎蒙皇上過聽命主順天鄕試臣等兢兢業業惟不稱任使是懼且今士風薄惡人心險危或未事而憚主司之嚴明先爲浮言而計阻或旣事而忿主司之擯斥肆爲誣掲以中傷考官臨期題請甲乙未定也而卽爲如鬼如蜮之計場中糊名易書鬼神莫測也而先有避親避仇之疑■﹝欺﹞弄百端險巇萬狀故今以文場爲懼府而謂主試爲厲階臣等聞命驚危誓天相戒所慿者試卷所取者文章固不敢營私而罔上亦不敢引嫌而棄才此則所自盟於心以圖報稱者也然語有之前車覆後車誡臣等深懲往事重慮後艱者方受命而飲冰敢先期而吐露臣等所受命者主考也主考之嫌疑有二一則先期撰文恐防漏泄今程文旣用士捲已無所疑先泄之嫌且臨時掲書出題必由同考官擬定然後臣等錯綜緣手探筴而決之自謂可以無私一也一則文字之中疑有闗節今閱卷去取先由同考同考所取臣等乃得寓目焉同考所棄臣等無由見之近經部議捜求落卷然亦俟同考官互相檢閱反復詳校而後臣等因而裁決自謂可以無私二也顧其間有臣等所不能知者請言其略如往年冒籍之禁未伸普天之下莫非王土容有冒昧而進者不足怪也今三令五申搜伏已甚萬一猶有漏网混薦鄕書後或發覺臣所不能知也或遊冶之子平生不習本業臨期賄囑同號襲取他長希圗僥幸一時失察致有後言臣等所不能知也內簾止閱朱卷其墨卷在外當謄錄對讀時若有夤緣攺竄朦朧謄入幸而得儁不恊輿情臣等所不能知也或彼此相仇而互掲或才名相忌而謗生臣等所不能知也諸如此類各有攸司今監試臣風裁素著防範加嚴已經告示曉諭諒無他虞但臣等懲前慮後過讓搜伏不得不預鳴於皇上之前耳今且陛辭入院約同考諸臣申明約束毖飭從事校閱務使其細批評寜過於詳有如目力不竭品隲不審臣等之罪也或明珠暗棄魚目濫收臣之罪也至於所不能知者則有司存非臣所能與也請申飭各衙門執事官員遵照節奉明旨愈加嚴宻無一滲漏則不惟獘竇可塞眞才可得而足以明主司之心亦重賓興之大典至於掲曉之後中式文卷如例送科校勘仍乞命順天府官將落卷送國子監及提學禦史分散下第諸生使各閱批抹以服其心歸與父兄師友無後言且示之向往以圗後進如是則𨿽諸生之好事者亦無容置喙而閱卷諸臣將益矢公矢明不敢潦艸塞責於盛典有光於風俗人心亦有禆矣臣等不勝戰栗懇欵之至奉聖旨科場事宜該部已題明申飭考試官只秉公閱卷遵照行事監試提調官還用心闗防如有匿名投掲挾私害人的廠衛及五城禦史嚴拿究治禮部知道

九月監試北城禦史毛在疏謂中式舉人李鼎蹤迹可疑核之則國子監生李一鶚按察副使遜子也初嚷呴南場考官問斥攺名入試斥爲民

南京兵科給事中杜縻參中式應天一百三名王國昌系徽州監生該前科余姚縣生員胡正道冒籍通州中順天鄕試已經黜革奉旨著巡按衙門查明問革

十月應天府尹張檟等題萬曆十六年九月初三日掲曉將中式舉人周應秋等一百三十五名姓名榜示外隨將中式舉人文案依式刋刻試錄進呈隨準考試官當塗知縣章嘉禎呈稱查得四十九名朱卷原系詩經荒字十號職尋墨卷誤將春秋荒字十號拆名曹祖正塡榜緣對捲之時燈下慌忙止見號數相同失於查對經書以致錯誤本職罪不容辭合應呈請臣等照得榜出四十九名系塡寫姓名錯誤未經題請奉旨攺正不敢擅刋成錄恭候命下之日方敢刋刻進呈誠恐時日稽延臣等不勝罪懼等因又該左庶子劉元震等檢舉事又該南京四川等道禦史孫鳴治等題爲科舉失錯事又該南京科臣朱維藩奏爲科場巨典將成經房對號差誤懇乞聖明俯賜查處以全盛舉事等因俱奉聖旨禮部知道該部看得科場巨典法至詳宻所取朱卷必查墨卷比對相同方可拆名塡榜此定制也今當塗知縣章嘉禎始而不辧經書謾查字號已失之周章旣而不加磨勘輒行拆捲又失之怠忽𨿽心本無他而責實難諉考試官劉元震等提調官張檟等惟據本房之呈送不問經義之異同固屬倉忙亦欠精宻合候命下將章嘉楨重加罰治以爲科場不恪之戒其考試提調等官劉元震等職在統理似與專司其事者不同旣行檢舉相應量加罰治惟復別賜定奪再照塡榜刋錄原屬一事今榜出已久而錄尙遷延未呈禦覽甚非愼重大典之意合無行令各該府官將原試錄星夜進呈其誤中四十九名曹祖正相應查革復學肄業仍將本生並原取詩經荒字十號朱墨二卷解部覆閱以慿上裁請奉聖旨是章嘉禎著罰俸五个月劉元震等二个月正月禮部郎中髙桂謂我朝二百餘年公道賴有科場一事自權相作俑公道悉壊勢之所極不能亟反十年前張居正挾私求進幸門四啟私屬公行王篆朱璉等尢而效之若以爲定例牢不可破者何哉見聞熟而積習之私難挽也彼居正初壊科場每以意授人忤者立見顯禍能先意承志者則以美官酬之若持左劵此其貽玷冠裳至今唾罵者未已也且明憲在前國法在上而犯者接踵相繼致使富室有力者曳白可以衣紫寒畯無援者倚馬不得登龍此忠臣義士所以扼腕而不平也若不一洗而更新之則濫觴日甚不知其何所底止也謹以近日科場有議者爲我皇上陳之查得我朝開科取士之制簾以外主防檢簾以內主校閱何善也邇因各省巡按禦史越侵職掌內簾絕不與事寖失初制且獘孔煩興矣萬曆十三年科臣王繼光建議仍復京考之制蒙旨釐正中外翕然然內簾之獘反有甚於外簾者宜臺臣之有辭也累科故實兩京主考必於翰林中資俸深而物望隆者以畿輔首善之地自當選擇而使以故得人斌斌稱盛近因規規資次人得預擬或陰植私交遂至辱大典而羞當世萬曆十六年順天鄕試該府以主試請翰林院具題蒙旨以右庶子黃洪憲等往隨接邸報見本官一本文衡重任聞命惕衷懇乞聖明申飭責成以重大典事大略謂私掲中傷及閱卷去取全由同考與夫彌封對讀朦朧攺竄之獘乞行申飭等因眾方愕然以爲主考自檢飭分耳何至嘵嘵若此詢之咸謂今歲場屋必至決裂不得不先爲張本也旬日之間滿京喧傳以爲某兩浙富人必得華選某三吳巨室必在前列臣以爲道聽未足信也至榜一出大半符合前言矣掲曉之日士人中有謂某以館榖進某以裏閈交遊進臣尙以此爲憎者之口未必至此及聞遺失試卷始信前言有據矣試卷場中最爲嚴宻未閱之先責在收掌旣閱之後責在提調等官且各卷例當送部科校閱者也可信其散逸而不爲之所乎昏夜擾擾之際必有收貯之地典守之人此一訊而可明者也乃監試疏中謂禮部委官到場擁雜混失朱卷謬矣臣前科曽爲會試提調官知鄕試之終乃會場之始臣於八月廿七日往貢院封鎖什物見千餘人混入詢之乃附近居民拾取木片柴艸天明方行驗出彼時試卷先同榜出矣何竟無一失耶無知之民肯冒不宥之法而取必不可得之利耶夫掲榜之先逺近傳言場中失火後竟不然則今試卷之失毋乃先去以滅其迹乎不知此欲蓋而彌彰者也奉旨追尋數閱月矣何乃逡巡觀望宜聞而久不聞也查得禮部題準科場事宜各直省掲榜之後卽將朱墨眞捲觧部會同該科辧驗是否後將捲通行覆閱如有文理不通者量行奏斥一二以示懲戒此非刻也杜漸防姦不得不爾也今各生試卷茫無下落抑不知所中者爲眞耶僞耶抑恐以甲爲乙移花接木所不免也且彌封等官多有認記攺作之獘今𨿽欲辧之無由矣舊例凡士子艸稿不完者先行貼出不準進場今第四名鄭國望稿止五篇執事官若罔聞知乃巍然掇髙科矣縱才邁董賈以典制則悖矣第十一名李鴻論語篇腹中有一囡字考之海篇直音囡音匿謂私取貌詢之吳人土音以生女爲囡此其爲闗節明甚矣孟義大結尾云呼僞而可以爲囡吾未知新莽之果不可爲周公也經書二篇結云傅巖之遇方自以爲不世之遭卽有賢者豈能盡出其右而曰吾姑待之豈理也哉文義難通又若此第二十三名屠大壯首篇云以後來之識見合諸前此之圗謀以新生之意見合諸初時之謀議有以一夫奏言徹行者中庸篇云道之端由此造其知乎道之端由此造其能乎孟義大結云之噲者流與唐虞爭烈至後場以創作剏以辟作壁以蜉蝣爲浮游等字大率不通類此卽置之於小試當在斥降之列況可以玷賢書乎他若二十一二名茅一桂潘之惺二十八名任家相三十二名李鼎七十名張毓塘卽數字數句之疵謬不堪過求然亦嘖有煩言矣夫士在明經適用而不經之字豈宜妄書順理成章爲文而不通之文豈容收錄且朱卷遺匿眞僞難慿公據混淆辧驗無自不審本房作何評隲主考曽否參訂向來朱墨卷類爲一處何獨至朱卷而遺之昔人場中有用三十字作冒今柰何互相牢籠恬不爲怪耶大抵今之科舉壊亂極矣士子以僥幸爲能主司以文場爲市利在則從利勢在則從勢錄其子以及人之子因其親以及人之親遂至上下相同名義掃地洪武三十年學士劉三吾紀善白思蹈等主試至有物議髙皇帝震怒一遣於邊一棄於市聖祖豈無意而重處之哉正謂開科取士國家大典此而作姦則無姦不作矣此而營私則無私不營矣臣備員淸署非不知包容之爲得頋義气所激不能自已乃敢披瀝血誠上干天聽伏乞敕下九卿會同科道官將順天中式捲逐一檢閱要見原捲見在多少有無積獘逐一查明據實上請以俟處分其餘迹涉可疑及文理疵謬者通行議處以嚴將來之防卽將臣重加妄言之罰以謝當事庶公論可明幸門可塞眾憤可泄數十年之錮獘爲之一淸矣臣又有說焉天下之公與私不並立而人心之疑與信不兩蒙自我朝設科以來豈無公卿之子以才見收者乎而人不之疑故相張居正諸子先後並進而一時大臣之子遂無有見信於天下者今輔臣王錫爵子衡素號多才豈不能致身於靑雲之上而人之疑信且半也臣亦乞將榜首王衡與茅一桂等一同覆試庶大臣之心益明可以信今而傳後矣奉聖旨這艸稿不全事在簾外朱卷混失事在場後字句訛疵或出一時造次有無獘端著禮部一並查明來說不必覆試自後科場只照舊規嚴加防範毋滋紛紛議論有傷國體該部知道

大學士申時行等疏懇恩覆試以昭公道事奏舉人李鴻等還行覆試奉聖旨卿等懇請覆試具見公愼髙桂本內有名舉人著禮部會同都察院及該科道官當堂覆試看閱具奏錦衣衛還差官與髙桂一同巡視

禮部一本會試屆期乞行申飭前旨以隆賓興盛典事看得禮科都給事中苗朝陽等題稱會試屆期乞行申飭內外簾諸臣校閱闗防當加精愼不得尙奇好異及狥情縱法又該本科給事中李周策條陳五事以禆大典內除謹撤簾一欵先該本部題覆雲南道禦史毛在等條議大略與本官所奏相同無容別議外所有愼校文免送試核試卷嚴謄錄四欵相應並議覆開列前件擬議上請伏候聖明裁定勅下本部通行各該衙門一體遵奉施行計開一曰愼校文前件臣等議國家專以文取士非徒欲炫奇弔詭將因言以占其素蘊也往年文體之獘在於冗長自限字之法行則又流於空虛甚且文以子史粗疎之字雜以異端隠僻之談而文體益壊矣去歲已經本部申飭釐正又經頒示正式用爲模範所以挽浮詭而還之雅道者已不遺餘力夫何士習日漓積獘未袪今都給事中苗朝陽等欲要經義論策期於平正典雅該博暢達反是𨿽工弗錄給事中李周策欲要初場限以五百字論策限以千餘字其冗長怪誕及引用佛經等語照辛未科例摘發戒飭俱與本部先今題準事例相同相應再行申儆合候命下嚴行典試諸臣力挽澆風痛革夙獘本部將前申飭文體章疏大書告示張掛貢院本部門首俾應試舉人往來觀覽如場中仍蹈前獘不許謄紅或送內簾考官不得取中違者聽該科參奏究治其初場論策遵照先年題準限字不許冗長過限其尢怪誕不經者照辛未科以不得謄錄例摘發數卷送本部戒飭庶文體漸復於古而眞才自是輩出矣伏乞聖裁一曰免送試前件爲照國初士修實行詐僞旣鮮防範亦疎邇來人心不古多有姦詐致玷盛典故乙丑科始有入覲官送試之議遵行己久今科臣李周策議稱司府有總轄之責州縣有民社之寄欲速其赴任無非爲地方計也吏部題稱查點舉人合照近日題覆事例惟用二司已經奉有明旨無容再議直頴府縣官未議及相應議題請合行各省直隸府州縣正官俱候照點舉人其司府首領並州縣官領勅之後卽起程無得畱滯庶良法並行不悖矣伏乞聖裁一曰核試卷前件臣等議得場中朱墨試卷收掌原有定員彌封謄錄各有專責邇來詔旨徒勤奉行未至兩畿失捲覆轍可懲至於彌封謄錄等官往往以進捲爲完事其中遺失多不暇顧似於掄材之典猶有未稱臣等方欲具題今給事中李周策條議及此委宜申飭合無行令各分考除將上等朱卷先期呈送主考外其落卷各封固鈐記備開數目於掲曉前數日交付掌捲官查無缺少隨卽登簿至於墨卷則令曉諭前二三日擡入聚奎堂俟各分考比號對同訖其不取墨卷掌捲官卽檢查細數封貯會經堂同前朱卷於掲曉日付在場官押送本部交收庶闗防宻而意外之虞可免矣伏乞聖裁一曰嚴謄錄前件臣等議得簾外諸臣職在防閒一切姦蠧皆當稽察邇來飭法申令可謂嚴宻但日久獘生不無怠玩以故科臣苗朝陽李周策欲要嚴責簾外諸臣用意闗防殫精振飭俱於試典有禆相應題請合無行令監試提調等官入場之初責令兵畨官軍人等嚴加防範如有捜出眞正懷挾識認果系倩代並同號簿傳逓互換者許實時首吿照例枷號示眾問革至於場屋取士全憑朱卷以爲去畱則彌封謄錄對讀等所尢爲緊要一有脫誤卽文堪中式未免淪棄今後各所官員務要親加查對加意防閒毋得專委吏書生員以致差錯如有三場朱卷字號不同字畫胡塗脫落此數者許監試官指名參究庶上下交警而宿獘可除矣伏乞聖裁奉聖旨墨卷於塡榜之日送進原系闗防只照舊規其餘依擬行

二月禮部一本科場生儒阻撓捜檢賈眾騷擾事覆山東巡按吳龍徵題生儒馮鎭等阻撓捜檢杖斥爲民胡東潮等分別降級中式舉人賈三鳳發國子監肄業三年令其攺省臨期再考方準會試奉聖旨是

禮部疏爲懇恩覆試以昭公道事該禮科抄大學士申時行等奏前事奉聖旨卿等懇請覆試具見公愼髙桂本內有名舉人著禮部便會同都察院及科道官當堂考試看閱具奏錦衣衛還差官與髙桂一同巡視欽此欽遵抄出到部除禮部尙書朱賡偶感傷寒注籍不與外左侍郎於愼行等謹會同都察院等衙門都禦史等官吳時來等於本月初一日黎明至本部堂上公同掲書出題嚴加覆試隨將原捲彌封從公品隲看得七卷文理平通一卷文理亦通臣等奉旨看閱未敢擅擬將覆試原捲各貼浮籖實封隨本進呈禦覽伏乞聖裁奉聖旨這覆試舉人你們旣會同看閱文理俱通都準會試

刑部雲南司主事饒伸疏謂邪臣朋姦欺君狥私滅法懇乞聖斷以培公道以快人心事臣竊惟權柄皇上之所獨馭也主上人臣之所共事也而姦邪人心之所共惡也名噐不可以假人況賢科乎犬馬報主階艸指佞神羊觸邪況臣子乎今邪臣所爲罔上行私者莫如科場之獘臣有慨於中久矣夫科目者國家所以鼓舞天下之大權大柄也君不得以私諸臣父不得以私諸子法至公也故古之姦臣多矣而鮮有壊此法者畏人以三尺議其後也惟唐達奚恂中楊國忠二子宋湯思退中秦檜之子若孫書之史冊以爲醜詆此亦曠世一見耳未有人人冒濫如今日之甚者自舒鰲何洛文中張居正之子人猶以爲駭也及三子連占科名而輔臣乃遂成故事於是戴光啟沈自邠並收二相子而恬不知怪一時用事大臣乘此而得所欲者不可勝數也然未有大通闗節肆無忌憚如黃洪憲之爲者以爲一第不足以爲重則居然舉首矣勢髙者無子則錄其壻利重者非子則及其孫矣洪憲之情狀已見於陛辭一疏及拆捲對號之日反復捜尋盡中所私而後己非惟敢於欺皇上且空天下爲無人焉故榜出而人人切齒無不欲唾洪憲之面而笞其背也幸有禮臣髙桂之發其姦也據所指字眼闗節𨿽才有可錄猶當亟以徇私棄之況文理訛謬章章若是而猶俱得保全洪憲靦然在列臣恐皇上有此不復有國法矣臣聞覆試之日尙多不能文者左都禦史吳時來不分可否輒曰通得髙桂面斥之而時來忍恥力持竟爾朦朧擬請夫始猶掩耳盜鈴今則入市攫金始猶一人爲欺今則朋黨面欺矣此何可令後世見也臣又見大學士王錫爵之辯疏內舉祁奚爲言夫奚之舉子自舉也豈假手於人哉卽此一言而爲私獘亦不能自解矣且字字劍戟而其中有曰突出一髙桂尢非大臣之語錫爵爲相三年矣不聞與人爲善而聞與人飾非自錫爵趨邪而忠臣賢士悉被斥逺佞夫憸人躐躋顯要今又巧護其私以淩轢正直欺誑皇上其勢又將爲居正之續矣臣竊觀皇上仁聖聰明抱大有爲之資而邪臣壅蔽欺罔致大權大柄不由皇上而由邪臣天下後世將以此爲聖明之累矣夫邪臣共享壠斷之利而令皇上獨受不察之名此臣所以終夜拊心不愛一身以報也豈願碌碌與貴子弟比肩事主以爲科目之羞郎署之玷哉今會試事又將竣矣臣恐復有觀望效尢者伏乞皇上大奮幹斷將髙桂所論徇私舉人嚴究斥退發下覆試原卷九卿科道從公細閱量畱一二可錄者以示聖恩重治黃洪憲作姦市私之罪以爲人臣欺罔之戒至於吳時來附勢滅法不稱旨長王錫爵庇黨恃勢殊乏相度均乞速賜罷斥如是而公道可培人心自服他日之流獘永絕於此舉矣臣昧死披瀝干冒天威不勝戰栗隕越之至奉聖旨科場之事已經各官條議積獘已革王衡等又經覆試若有欺獘科道豈無言者饒伸這廝妄言排擊大臣刁訐輔相好生無理顯是黨護髙桂朋姦逞臆甚失國體饒伸著拿送鎭撫司究問朋黨主使來說

鎭撫司奏奉聖旨旣究問明白饒伸憸邪小人出位逞臆誣謗大臣混淆國是本當重處念輔臣奏救姑著革了職爲民髙桂𨿽未主使亦是朋黨著降二級調邊方用

二月命少傅兼太子太傅禮部尙書建極殿大學士許國詹事府掌府事太子賓客吏部左侍郎兼侍讀學士王弘誨主會試取中舉人陶望齡等

廷試賜焦竑吳道南陶望齡及第五月攺進士王肯堂劉日寧顧際明莊天合董其昌蔣孟育區大相黃輝馮有經傅新徳周如砥朱國禎喬胤唐效純林堯兪孫羽侯徐彥登包見捷羅棟吳鴻功馮從吾郭士吉爲庶吉士命吏部左侍郎太子賓客兼侍讀學士沈一貫禮部左侍郎兼侍讀學士田一儁教習

弇山堂別集卷八十四

●欽定四庫全書

弇山堂別集卷八十五

﹝明﹞王世貞撰

○詔令雜考

自髙帝以後書檄之類不登詔令及不可以入史傳者錄以備考

髙帝平僞周榜

髙皇聖旨吳王令旨總兵官準中書省咨敬奉令旨予聞伐罪救民王者之師考之往古世代昭然軒轅氏誅蚩尢殷湯伐葛伯文王伐崇侯三聖人之起兵也非富天下本爲救民近覩有元之末主居深宮臣操威福官以賄求罪以情免臺憲舉親而劾讎有司差貧而復富廟堂以爲慮方添冗官又攺鈔法役數十萬民湮塞黃河死者枕藉於道途哀苦聲聞於天下不幸小民誤中妖術不觧其言之妄誕酷信彌勒之眞有冀其治世以蘓困苦聚爲燒香之黨根蟠汝潁蔓延河洛妖言旣行凶謀遂逞焚蕩城郭殺戮士夫荼毒生靈無端萬狀元以天下兵馬錢糧大勢而討之略無功效愈見猖獗然事終不能濟世安民是以有志之士旁觀熟慮乘勢而起或假元世爲名或托香車爲號以孤兵自立皆欲自爲由是天下土崩瓦解予本濠梁之民初列行伍漸至提兵灼見妖言不能成事又度末運難以立功遂引兵渡江賴天地祖宗之靈及將相之力一鼓而有江左再戰而定浙東陳氏稱號據土上游爰興問罪之師彭蠡交兵元惡授首父子兄弟面縛輿櫬旣待以不死又封以列爵將相皆置於朝班民庶各安於田裏荊襄湖廣盡入版圖𨿽化理未洽而政令頗修惟玆姑蘓張士誠爲民則私販鹽貨行刼於江湖兵興則首聚凶徒負固於海島其罪一也恐海隅一區難抗天下全勢詐降於元坑其參政趙璉囚其待制孫撝二也厥後掩襲浙西兵不滿數萬地不足千里僭號攺元三也初冦我邊一戰生擒其親弟再犯浙省揚兵直搗其近郊首尾畏縮四也又詐謀害楊左丞五也占據浙江錢糧十年不貢六也知元綱已墜公然害其丞相達實特穆爾南臺大夫布哈特穆爾七也恃其地險食足誘我叛將掠我邊民八也凡此八罪又甚於蚩尢葛伯崇侯𨿽黃帝湯文與之同世亦所不容理冝徵討以靖天下以濟斯民爰命中書左相國徐達總率馬步舟師分道並進攻取浙西諸處城池己行戒飭軍從徵討所到殱厥渠魁脇從罔治備有條章凡逋逃臣民被陷軍士悔悟來歸咸宥其罪有爾張氏臣寮果能明識天時或全城附順或棄刃投降名爵賞賜予所不吝凡爾百姓果能安業不動卽我良民舊有田產房舍仍前爲生依額納糧以供軍儲余無科取使汝等永保鄕裏以全室家此興師之故也敢有千百相聚旅拒王師者卽當移兵剿滅遷徙宗族於五溪兩廣永離鄕土以禦邊戎凡予之言信如皎日咨爾臣庶毋自或疑敬此除敬遵外咨請施行準此合就備出榜文曉諭教依令旨事意施行右文榜須議出給者

龍鳯十二年五月二十一日太守荊營許士傑賫到

與庫庫特穆爾書一

曩者初無兵端尹煥章來得書惠綺卽遣汪河同往爲生者賀沒者弔安知去而不回復遣人去皆被拘畱且閣下昔與博囉構釁雌雄未決尙以知院郭云同僉任亮攻我景陵掠我沔陽予思此城𨿽元之故地久在他人之手予從他人得之非取於元也閣下外假元名內懷自造一旦輕我遂畱前使予𨿽不較但以合下內艱未除猶出兵以欺我使其勢專力全又當何如合下果若挾天子令諸侯創業於中原則當開誠心示磊落睦我江淮今乃遣珠展實都率兵深入淮城殺掠人民殆非所宜況有自中原來者備言張思道李思齊等連和欲專並合下此甚可慮之秋安可坐使西北數雄結連闗內反舍近圗欲趨逺利極力支吾非逺計也予嘗愽詢廣采闗中將軍欲爲亂恐不利於合下故再遣人敍我前意述我所聞合下其圖之節次使命若總遣回庶不失舊好惟亮察焉

其二

曩自尹煥章來隨遣汪河報禮至今不還予思閣下意當此之時博囉提精兵住云州與京師宻邇其勢必挾天子閣下恐在其號令中故力競若歸使者必泄其謀故畱而不遣閣下豈不知春秋戰國豪傑之士平世則講信修睦朝聘以時如季札至魯請觀周樂韓起來聘因考周禮未聞有拘畱之典也有事則逺交近攻合從連衡以卹鄰國以保宗社至於觀兵約戰使命往來猶恐前後相誤亦未聞有拘畱者古人誠心相待如此惟春秋有鄭示絕於椘椘人執良霄漢累伐匈奴匈奴拘蘓武此夷狄報怨之淺見豈意閣下反效之予亦不以此介意予常言齊有十二山河桓公因之以九合諸侯秦有百二山河周漢據之以一統天下三晉表裏山河晉文以世主覇業幽燕北有居庸南阻三闗天下都會此四要之地閣下兼得而跨有之當畱意於此閣下自以智髙勢大傲然不答亦不復於此畱心方且千里裹糧逺爭江淮之利是閣下棄我舊好而開新釁也兵勢旣分未免力弱是以博囉𨿽死亡餘孽跳梁於西北鳳翔鹿臺之兵合黨而東出兪保拒戰於樂安王仁逃歸於東齊幽燕無腹心之托若加之以南面之兵四面並起當如之何此皆中原將士來歸者所說豈不詳於使臣往復之詞耶閣下拘畱使臣果何益哉意者閣下不過欲挾天子令諸侯以效魏武終移漢祚然魏武能使公孫康擒袁尙以服遼東使馬超擒韓遂以定闗中皇后太子如在掌握中方能僞定中原閣下自度能垂紳搢笏決此數事乎恐皆出魏武下矣且古之爲國者不獨君能斷於上臣亦善謀於下漢王在成臯待楚使以艸具待亞父使以太牢從陳平計也禮𨿽有厚薄未嘗敢拘畱也拘畱之意𨿽出閣下亦可見謀臣又出陳平下矣事皆如此魏武之意豈得成哉儻能幡然攺轍續我舊好還我使臣救烖卹患各保疆宇則地利從可守後患從可緩爲閣下利豈淺淺哉如或不然我則整舟楫乘春水之便命襄陽之師徑唐鄧之郊北趨許汝以安陸沔陽之兵掠徳安向光息使安丰濠泗之將自陳汝搗汴梁徐邳之軍取濟寜淮安之軍約王信海道舟師會兪保同入山東加以張李及天保努腹心之疾此時閣下之境必至土崩瓦解是拘使者之計不足爲利而反足以爲害矣惟閣下與諸子同謀之毋徒獨斷以遺後悔

其三

自古有匡天下之志者必有容天下之量而後能成安天下之功使其規模狹隘執見不廣其爲量也小矣又何能成安天下之功哉予自起義以來拓地江右閣下之先以興復爲名提兵河北相去遼逺各天一涯繼聞令先王去世閣下克成其功且以尹煥章賫書致禮跋渉而來使予踴躍興起乃知閣下能行令先王未行之事豈不爲之快然用遣汪河致禮同往爲死者弔生者慶初非無故也今汪河去而不還予初不能無疑然久而得釋者政以此時博囉跋扈倒持國柄元之興替在其掌握故閣下以靜禦動一則恐起天下豪傑之心二則恐出博囉自爲之後汪河之畱似有說矣玆歷歲久終不見還乃知閣下執見不廣度量不弘何自信其始而不信其終耶予請復以古人之事言之昔春秋之世諸侯分治亦有以社稷爲重生靈爲念者故朝聘以時會盟以道且如魯襄公卽位之始衛使叔圉晉使智武子來聘襄公亦以季武子如衛穆叔如晉此交好之間未嘗執其使者齊桓公伐楚楚使行人來聘師乃次於陘此兵交之際亦未嘗執其使者古人豈不思一介之使不過將誠道意所拘者小所失者大也況閣下控守之地東連齊岱西拒秦隴北接幽薊南抵長河地非不逺兵非不多所慮者張思道操刃於潼闗李思齊抗衡於秦隴兪保之兵蓄變於肘腋王信之眾生釁於近郊恐閣下自以功成遂安如泰山置之不問坐使諸雄連結禍機一發首尾莫救此深爲閣下惜也所以數四遣人奉書瀆聽者是予欲盡一得之愚於閣下閣下何爲自矜拘使不答間者禍起山東兵連秦塞幽並混撓鼎沸不寜此皆予前日屢告之言爲閣下今日明驗閣下何不取鑑焉抑又聞古之立事業者必求士之多聞博學以廣其才深謀逺慮以益其智今閣下用兵中原迄今十載幕下豈無其人乎何有其人不知以衛晉之使於魯也爲何如魯之復命於衛晉也爲何如設曰各盡其禮則當磊磊落落竭忠言於閣下執此爲法卽遣能使刻日將命以汪河錢禎等還豈惟不失前盟亦可取信於天下使其不然是又開我南方之兵端爲彼後日之戰患禍网日嬰惡貫日積彊敵益增仇讎不解閣下𨿽深謀如莽操詭計如榮溫英雄滿前何以取勝功被天下守之以遜富有四海守之以謙況其爲臣者乎閣下其深思之

與李思齊

前者遣使通問至今未還豈所使非人忤足下而畱之歟抑元使適至足下不能隠而殺之歟若然亦時勢之常大丈夫當磊磊落落豈以小嫌介意哉夫堅甲利兵深溝髙壘必欲極力抗我軍不知竟欲何爲昔足下在秦中人以兵眾地險而從之𨿽有張思道專尙詐力孔興等自爲保守庫庫特穆爾以兵出沒其間然皆非勍敵足下當時不能圗秦自王己失此機今中原全爲我有向與足下相爲犄角者皆披靡竄伏足下以孤軍相持徒傷物命終無所益厚徳者豈爲是哉朕知足下不守鳳翔則必深入沙漠以圗後舉足下初入其地部落面從然族類不一其心必異據其地不足以爲資失其地足可以自損使兵威常彊尙云可也倘中原相從之眾以漠北荒涼或不樂居其心叵測一旦變生肘腋孑然孤弱妻孥不能相保矣且足下本汝南之英祖宗墳墓所在深思逺慮獨不及此乎誠能以信相許去危就安當以漢待竇融之禮相報否則非朕所知也

使平章楊璟與明升

璟聞古之爲國者同力度徳同徳度義義不足不敢抗徳不足則歸順故能保身家於兩全流名譽於無窮福及子孫族姓長久反是者往往取敗今足下以幼沖之資藉先人之業據有巴蜀黙然在位不咨至計而聽羣下之議以爲瞿塘劍閣之險一夫負戈萬人無如之何此皆不達時變以誤足下何則昔之據蜀最盛莫如劉氏諸葛孔明佐之訓練士卒財用不足取之南中然猶朝不謀夕僅能自保今足下疆場南不過播州北不及漢中以此準彼相去萬萬而欲以一隅之地延頃刻之命可謂智乎若謂險阻可恃則三苗之君不滅有扈之國不亡蠶叢魚鳬之鄕不至足下矣我主上仁聖神武遣將用兵天下無敵運謀出奇神明響應順附者無不加恩負固者然後致討以足下先人通好之故不忍加師數遣使諭意又以足下年幼未歷事變恐惑於狂瞽之說失逺大之利故復遣璟面諭禍福深仁厚徳所以待明氏者不淺足下可不深念之乎且向者亂雄如陳友諒張士誠竊據吳楚造舟塞河江積糧過丘山彊將勁兵自謂莫敵然鄱陽一戰友諒授首旋師東討張氏面縛此非人力實天命也足下視此以爲何如友諒之子竄歸江夏王師致伐勢窮出降王上宥其罪愆封以侯爵恩禮之盛天下所知足下無彼之過而能幡然覺悟獨斷於心自求多福則必享茆土之封保先人之祀世世不絕豈不賢智矣哉若必欲倔彊一隅假息頃刻魚遊於沸鼎之中燕巢於危幕之上禍害將至恬不自知璟恐天兵一臨勢不可禦前日之臣爲足下謀者或以郡獻或以城降各自爲身計以取富貴當此之時老母弱妻安所歸乎縱足下年幼未曉語及老母獨不痛心禍福利害了然可觀逆順之途在足下審之

與元幼主

朕本布衣昔在田裏享承平之樂忽妖賊倡亂海內鼎沸當是時出師者將非不勇兵非不眾城郭非不堅器械非不利終無成功妖人愈熾遂致豪傑並起此天意昭然不言可見朕因羣雄擾攘不能自寜由是爲眾推戴乘時渡江撫建業之眾待天下之淸柰何君不能控禦將帥各懷不軌外稱元臣內實自謀未有戡定禍亂以安生民者朕靜觀羣雄割據荼毒生民於心不忍乃親帥諸將西平湖南漢沔南取交廣東定吳越八閩江西皆入版圖方欲息兵以觀君之將臣曰張曰李曰王三人者不爲國謀分據秦晉互相讎殺生民塗炭乃命大將軍自前歲出師由齊魯經河洛次及燕城我師未至君已棄宗社而去朕謂君或知自古無不亡之國能順天道歸我中夏乃上策也未幾邊將報君率殘兵畱連開平回思前日宗社奠安國用富實尙不能削平羣盜今以孤兵自隨逺寄沙漠若欲效漢之匈奴唐之突厥出沒不常以爲邊患是君之計不審也方今中國封疆盡爲我有全二千城之眾庶握羣雄累歲之勁兵華夏已平外夷咸附勇士無所施其勇智將無所用其謀而君乃欲與我爲敵乎君若不思保疆土以延宗社而欲吐餘燼於寒灰是不知天命也朕發鐵騎四出塞外精兵三十萬聨二千餘里直抵陰山之北卽君逃遁亦出僥幸春和日暖沙漠艸靑漢兵出塞之時也霜雪冬寒則歸而守險君𨿽有百萬之眾何能爲哉朕以誠心待人明示機策使君聞之庶攺圖易慮安分順天保有宗祀不亦善乎君其審之

大理戰書附

大理守段信苴世頓首拜書上總兵官定逺潁川二侯麾下伏聞用兵取天下古今常事然不濟之以寛仁則未有得而久長者也欽惟聖朝受天明命奄有區夏遐方異域畏威懷徳不可悉數獨此雲南屠使匿逋梗化執迷罔有悛心所以問罪之師有不得已者歟是以麾下奉命統領大軍三道長驅一鼓並進席卷曲靖瓦觧滇池武功神速曠古希有非天之助順何以及此況乎今日之事闗系攺朝換世順天應人邊鄙賤微敢不臣服緣走報者流言麾下之兵所至烈如猛火玉石不分遷其土著虜其妻子一二之說尙未信三四言之弗免疑以此畏縮而不敢卽也夫雲南根系白爨故地稱爲遐荒歷代所不能臣秦漢之際始通華夏亦不過遣

使來往蜀諸葛孔明不畱鎭兵而諸夷信服唐鮮於仲通調十二萬之師而竟敗績皆蒙氏以前之事史書之所具載也方之當今彼奚足論竊念我段氏紹蒙有國抗衡趙宋三百十有五年蒙元朝翔興以小事大首先內附特命髙祖武定公仍舊管領大理部闡會以建昌威楚姚安鶴慶東呂騰衝等處州城並三十六酋長悉聽節制撫綏降順招討未庭閱十數年民心乃定然後創設行省列置各道衙門累代宗先沐恩榮仕爲守土計一百三十年於玆忠孝相傳一心無二間爲紅巾陷滇兄平章信苴功仗義宣勞克復省治梁王反政被姦臣沙喇托歡布哈等妬譛謀害乘釁圖我城池兵連禍結疲耗多年信苴世與左右丞信苴寶爲兄殺父之讎義不與共戴天適元君失位無所控訴嘗修表南進納欵請援以爲生靈之計至普定被執銜寃忍抑馴至於今彼此曲直之情眾所共知幸賴天聰無逺弗達曽遣參政張普招懷諭以來領雲南王金寶之詔只得口傳弗獲欽承然而信上國必無食言之悔也玆者幸蒙麾下與吾除報復讎感佩不淺正喜躍間伻來持榜布諭信苴世拱闕拜伏外所謂民心向背基於撫虐天道損益應於謙滿可不戒乎且兵久則變生事苦則慮易莫若班師罷戍奉揚寛大儻賜繼絕舉墜庶副蒼生霖雨之望比備禮儀朝覲以來先遣張元亨詣麾下聽諭仍抵中慶大營煩爲差軍逓送是荷附此卑懇干冒威嚴不勝戰栗之至所有事宜去使悉稟書不復載伏乞照察不宣壬戌正月二十三日信苴世拜呈總兵官徵南將軍檄示大理守土段信苴世嘗謂智士審興廢之機達人明向背之理豪傑之士各因其時而用心故能勒名金石垂勲不朽若反其所宜未有不敗者也曩者元季之衰君昏於上臣虐於下不知稼穡之艱難不念生民之疾苦上下情乖教養道喪馴致亂興海內板蕩羣雄競起疆宇瓜分大者連城建國僣王侯之號小者乘輅仗鉞擅生殺之權萬姓流離肝腦塗地之亂亦已極矣於是天厭元徳命我聖皇經綸艸昩掃蕩欃槍天戈所指瓦觧冰消神武惟揚電驅席捲寰海之內莫不來庭日月照臨罔敢懷二桑麻徧野謳歌盈路𨿽三代之盛未有過於此者也眷玆南徼獨爲異區恃其險逺蟻聚蜂屯累常遣使諭以禍福而乃愈肆猖狂殺我使命納我叛臣是以聖皇赫怒特命諸將奉辭討罪兵臨曲靖其雲南達爾瑪等未識天運捧土塞津欲以三萬之眾來拒王師一鼓土崩遂爾擒獲因乘破竹之勢追取彼敗亡之餘直抵滇池元惡自經餘黨欵附又烏撒右丞實保等糾合東川芒部烏蒙等郡蠻夷八萬餘眾進臨赤水扼我偏師當選精兵倍道兼行由可渡橋而前出其不意入其腹心彼眾聞之蒼黃而歸首尾受戰大戰移時渠魁授首降者縱歸田畆戰者血濺郊原不月之間千里寧謐其東川等路土官左丞勝右等鑑彼覆車之轍遂輸欵附之誠籍其兵糧納我戍土已爲申奏榮寵有期又若越州土官龍海豺狼之心行同異類始降而終叛惑眾以誤民邀截道路潛害官軍再諭不伏自取滅亡惟爾大理僻在南鄙未嘗遣使詢於父老咸謂汝段氏繼蒙有土四百餘年元世祖南徵段興智段福祥以全城內附又率蠻眾從師伐宋爾祖段實繼任再續勲勞累官參政子孫相承綿至於今亦可爲名世之家矣故遣行人招汝使行之際復有一二降人言說達爾瑪旋拒天兵汝嘗遣眾來助聞敗而歸實系蠻夷難以徳化必須蕩平吾念其中亦有聰明特達識機知命畏威懷徳之人是以決策而遣之今者書來乃云吾兵烈如猛火向者曲靖烏撒之戰兩兵相接白刃相向勝敗存焉況兵行萬里深入重地人自爲戰當此之時湯武不能施仁𨿽欲不猛其可得乎至若遷其土著虜其妻子則未知所遷者誰歟達爾瑪之敗就陣擒獲不啻數千斯皆應殺之人吾尙不忍盡撫而釋之達爾瑪見在余不悉舉此眾之所共知也乃云諸葛不畱鎭兵鮮於仲通敗績而返夫諸葛固亙古今豪傑之士然當此時吳角其南魏犄其北潛師而逺徵恐二國聞知以襲其虛擒獲之後諸葛豈不欲畱哉顧力有不贍耳遂畱其渠帥而用之斯蓋一時之權宜非經世之良法也鮮於仲通者因楊釗以進出自屠沽謀不及逺玄宗享國已久荒淫日滋天奪其魄羣小用事遂以斯人爲帥彼豈將才哉國中特以此爲報恩之具耳君臣知人若此安得不敗乎方今天朝聖明在上賢人在位封疆萬里雄師億兆玄闕之北日本之南偏師少舉無不景附豈以此一隅爲意耶新附州城悉署衡府廣戍兵增屯田以爲萬世不拔之計又豈有兵久生變之獘哉固不足論也若夫領寶之說斯蓋梁王未敗之前吾王有憤其不臣殺我使者故有是命汝於此時若能發兵犄角共滅雲南更立功勲一心王室庶副前約今者天兵南下汝反率眾爲彼聲援聞敗而遁不加爾兵亦已幸矣又敢大言以祈前詔乎果若人言蠻夷難化者信然矣足下援引古今鋪陳得失則厭聞矣今者之來但知奉命有罪者誅無罪者安置若急降服當卽奏聞區處欲但遊說相玩則不如深溝髙壘以俟兵至欲爲城下之盟必不可得汝其察之毋悔毋忽

前書張元亨所有情實備在簡牘據全參政楊員外不卽回程一節本待張元亨至就引我人出降庶免往來煩瀆竊恐麾下譴責常遣人賫其書赴營哨報如區區進欵白巖之故蓋以彼此說話近便兼護百姓布種殊無他意斯言於秦鎭撫處附托相似不達爲蒙麾下懷疑又令滅楚耆宿蘇世等來吐肺腑爲書專州判李明賫書未知到否今有姦細人奴勝窺測我形勢探問我事機已行捉獲不忍加刑放去然而大賢君子旣以取天下爲事當以至誠相待豈可以詭僞之小計鬼祟之微患施諸人乎孔子曰言忠信行篤敬𨿽蠻貊之邦行矣又曰自古皆有死民無信不立吁人而無信其何以行之哉近日聞知麾下將我去人執縶下獄以兩國戰鬭使在其間往來自古有之殺死一二行李何益於事我雲南僻在遐荒鳥雜獷悍最難調化歷代所不有者以其山川之所限風气之所移語言不通嗜欲已異得其民不可使故也至漢武帝不思先王之道窮兵於滇池海內從是虛耗唐玄宗不忍邊夷小忿逞武於蒙氏全軍以之陷沒構多事之禍以貽後人遂使川蜀交址連年爲中國患此可以見兵威之不足恃也恭惟今朝遵守三代之典章革漢之故獘絕無淩弱暴寡之心惟有除殘救民之政故我段氏納欵意在封王入貢靖郊涓塵之勞望天地涵育而已是以不應中慶之救援不預曲靖之迎敵控品甸三營之地旋覊金齒雕題之夷類謹守信也拱候上命豈意麾下復生猜忌猶豫不決信任而不果也哉區區願罄一得之愚若能彼此歃血盟誓罷威楚之戍勸諭農民及時布種撫卹凋瘵招懷來庭容以大度示以大信俾元元各遂其生共享升平之樂不亦美乎或有不忠不義之咎發兵討之亦未爲晚庶使中原冠帯之人得免荒野暴露之勞他鄕流落之苦弗如是惟恐瘴毒日重疫癘日興師老糧絕萬一失挫奚翅爲天下之嗤笑亦負段氏厥初之所望又爲西南諸侯之恥辱矣楊員外回必能道其詳書不盡言伏希裁察幸甚不宣

信苴世詩

長驅虎旅勢桓桓深入不毛取暴殘漢武故營旗影宻唐元遺壘角聲寒方今天下平猶易自古雲南守最難擬欲華夷歸一統經綸度量必須寛

前者專人敬詣轅門獲奉檄示披誦再三惶恐無地所云吾是武人不通經史前代得失則厭聞也愚聞先民有曰蒭蕘之言聖人擇焉況乎經乃載道之器史乃紀事之書有天下者捨此其何擬哉且夫武以定亂文以守成文武並用長久之術也不通之說必謙退耳至若民之休戚政之得失許諸人陳言其有可采舉而行之優加擢用如無可采不加罪責有國之典皆然本宜開言路招規諫以來天下之善設若厭聞則謟諛至忠直去將何以治乎又爲深溝髙壘以伺兵至者方今天下一統四海一家日月照臨罔不臣服以予邊鄙艸芥輒以一撮之土恃險負固獨限於覆盆之下不覩於大明之光𨿽愚且昧必不爲也然而城池之險出自天然不假人力焉用勞民苦築施私智之功圖其堅利乎詩云普天之下莫非王土率土之濱莫非王臣今雲南已爲麾下之所得矣得其民有道得其心斯得民旣得其心則中外一致又何親疏之辧矣愚謂畱客兵而鎭有泰山之損無鴻毛之益仍土人而守有貢賦之利無供給之害是以三代之所不有者知此道也漢唐之所以勞兵者逆此道也觀聖詔有曰爾雲南自漢通中國唐宋以來封王入貢爾段氏果能順上招下克平之效則治愚昧之罪未知賢意若何伏惟麾下速耀皇威所至皆輒擒而復縱功不下於孔明勇而有謀才堪敵於方叔滌山川之舊污申節義之餘寃歷代以來未之有也矧閫外之事將軍則制之何所猶豫而疑哉誠如愚向所陳皆吐肺腑以請況予與汝旣無殺父之讎又無財債之怨無故交鋒接刄相害性命眞乃不祥汝之取中慶者辭曰除暴濟弱固其宜也汝來戍鎭威楚彼處之民有何辜也今以汝等耗民之食是絕其命取民之財是剜其心虜民之妻是亂人倫遷民之土是拔其根則予之應其勢有不得已者爰念汝等俱系腹裏冠帯之人於千萬之數中豈無百十達士得此雲南於汝何益不得於汝何損驅虎豹之銳旅搏魚蝦之醜類是何心哉故拳拳寄書招諭之以禍福據西南稱爲不毛之地易動難安卽日春气尙暄煙瘴漸重污穢欝蒸染成癘疫拒汝不假礪兵殺汝不須血刃四五月雨水淋淫江河泛漲道路阻絕往復不通則知汝等疲困尢極糧絕气敝十散亡八九十患倒六七形如鬼魅色如墨毛髮脫落骨脊露出死者相藉生者相視欲活不能淒愴涕泣殆及諸夷乘隙四向蜂起弩人發毒箭弓人激勁矢弱則邀截汝行彊則圍擊汝營逆則知之汝進退果狼狽矣莫若趂此天晴地幹早尋活路全骸逃歸鄕裏但得父母妻子一日完聚之樂可瞑目而無憾也𨿽以軍律論豈有盡誅之理哉寜作中原死鬼莫作邊地遊魂汝宜圖之

倭國求通表

臣聞三王立位五帝擅權欣睹中華之有主爰致夷狄之向方乾坤浩蕩非一主之獨權宇宙洪荒乃萬民之糾首故天下者乃天下之天下非一人之天下也臣居逺疆偏倭小國城池不滿六十座封疆不足二千里故常存知足之心而知足常足也臣聞陛下作中華之主爲萬乘之君至尊無上也城池數千餘座封疆數萬餘里尙然不足而起滅絕之意天發殺機神號鬼哭地發殺機龍蛇走陸人發殺機天地反復堯湯有徳四海來賓周武至仁八方拱手今聞大國有興兵之策小邦有卻兵之謀臣豈肯軌途拱奉天顏順之未必其生逆之未必其死今聞陛下選股肱之帥起竭國之兵來侵臣境賀蘭山前聊以博戲倘君勝臣輸則滿大國之策設若臣勝君輸翻作小邦之利自古及今講和爲上罷戰爲彊免生靈之疾苦救黎庶之艱危年年進貢於丹墀歲歲稱臣於上國今遣使臣徑詣丹墀

弇山堂別集卷八十五

●欽定四庫全書

弇山堂別集卷八十六

﹝明﹞王世貞撰

○詔令雜考二

與魏國公書

吳王令旨見爲徵討廬州城池事除令安慶翼元帥朱文輝總率畢家等寨軍馬收取舒城及調監軍周彧節制同知程徳權與同曹平章監點軍馬取由便道駐札伺候總兵官到日攻取城池外今委中書省左相國徐達充總兵官統率平章常遇春胡廷瑞金吾侍衛親軍正都護馮國勝雄武衛親軍指揮使傅友徳等大勢軍馬直抵廬州務在搶獲渠魁克取城池依奉施行者﹝龍鳳十年三月十六日﹞

吳王令旨見爲應援安陽攻取廬州城池事今委自中書省右丞廖永忠統領各衛軍馬前去總兵官中書左相國徐達處參隨徵進聽受節制依奉施行者﹝龍鳳十年五月

日﹞

吳王令旨命中書省左相國徐達充總兵官統率各衛軍馬直抵荊襄湖南等處點視城池撫安軍民依奉施行者﹝龍鳳十年八月初三日﹞

吳王令旨命中書左相國徐達充總兵官統率各衛大勢舟師馬步官軍前去克取淮東泰州等處城池撫安黎庶大小官軍悉聽節制依奉施行者﹝龍鳳十一年五月十四日﹞

吳王令旨命中書左相國徐達充總兵官統領各衛大勢軍馬進取張冦城池各衛將士悉聽節制依奉施行者﹝龍鳳十一年十月初九日﹞

吳王親筆差內使朱明前往軍中說與大將軍左相國徐達副將軍平章常遇春知會十一月初四日捷音至京城知軍中獲冦軍及首目人等陸萬餘眾然而俘獲甚眾難爲囚禁今差人前去教你每軍中將張軍精銳勇猛的畱一二萬若系不堪任用之徒就軍中暗地去除了當不必解來但是大頭目一名名解來﹝龍鳯十一年十一月初五日﹞

親筆前去教總兵知會前日廬州兪平章報說安丰軍情緊急教早發軍去應援二月十九日再差人前來家中說那廝也則是這般樣子我每船守沙河口修東正陽他連日把馬哨一逢東正陽回去下在劉備城下多日無糧依舊退回安丰不知己後事勢今再差人報與你總兵官知會你每那里若是擇的馬軍時便差馬軍來擇不得時也罷﹝龍鳳十二年二月二十日親筆﹞

吳王令旨教總兵官徐相國你委付馮同知牢固封閉髙郵城門無令賊人得出委付常平章固守海安等處量撥官兵固守泰州城池你將本部精兵及水寨慣戰官軍並常平章摘撥軍馬親率渡江徑抵宜興剿捕賊徒依奉施行者﹝龍鳳十二年二月二十日﹞

令旨說與總兵官知會二月二十一日參軍都事到家說稱海安埧上除孫指揮守城其餘軍馬都來泰州抹子上教常平章上水寨這幾說都好江淮省也無甚麼事前日報那邊軍馬事勢輕重不一兪平章取軍緊急大槪本官自來不曽獨力主事所料未到是以取軍功切近日報來安丰止則添得竹二一支人馬欠五千人這幾日安丰無糧本軍將欲都退不爲大害你每且休上船來我這里又聽說張九四軍好幾支過江了你每且將軍那在泰州等他來攻海安殺他一場再做商量﹝龍鳳十二年二月二十二日﹞

前差小先鋒軍中說話取劉平章薛參政領軍馬五百來家去安丰廝殺這等賊是兪平章取的緊爲這殺便來取來如今兪平章見那里事慢卻又差人來男子之妻多在髙郵被擄總兵官爲甚不肯給親完聚發來這个比殺人那个重當城破之日將頭目軍人一槪殺了倒無可論擄了妻子發將精漢來我這里陪了衣糧又費闗防養不住殺了男兒擄了妻小敵人知道豈不抗拒星夜教馮副使去軍前但有指揮千戶百戶及總兵官的伴當擄了婦女的割將首級來總兵官的罪過回來時與他說話依奉施行者﹝龍鳳十二年三月初二日﹞

吳王令旨說與總兵官徐達攻破髙郵之時城中殺死小軍數多頭目不會殺一名今軍到淮安若系便降系是泗州頭目靑旛黃旗招誘之力不是你的功勞如是三月已裏淮安未下你不殺人的緣故自說將來者依奉施行者﹝龍鳳十二年三月初四日﹞

吳王令旨教總兵官徐相國將領官軍三萬名乘船並軍馬二千名前去克取安丰城池其餘官軍畱於淮安鎭遏仰依奉施行者﹝龍鳳十二年四月初二日﹞

今再差克期賫批前去教左相國與同委官朱文正會議須要畱下精細能幹邊上頭目鎭遏淮安編排隊伍務要防姦此城系新降軍馬理宜乘大軍兵威在彼事斷其初若不如是正軍起去多畱鎭淮安少恐編排隊伍有不得頭目做的怨怒一生不可不防就編伍之時有明白倔彊不伏及深藏機宻暗地抱怨似這等人休與軍管休畱在淮安就乘兵威在彼徐徐起發前來務要力行其安丰攻取竹冦不可遲緩急宜速去到彼必擒此徒如經過濠州虛實動靜降與不降略看便過仍畱韓平章攻取﹝龍鳳十二年四月初四日﹞

親筆直至安丰總兵官軍前知道卽日徐州參政陸聚差人賫到公文說稱王保保遣水陸賊黨欲犯地方告兵策應爲此教克期來說與你知道軍前將安丰賊冦已行困住量必有可獲其大軍內摘撥方便船只能幹軍士頭目前去徐州殺獲賊徒救護城池就觀王保保軍勢若何批至速差軍船前去毋得遲慢﹝龍鳳十二年四月十六日﹞

三次據江陰報賊依然在範蔡港紮不敢上流此計專在掣兵余無攻城大戰之計軍中止教廖右丞回水寨大軍不必動江陰頭目每也這般說將來鎭江那軍也教回來他在江上如此怠慢一月之後我必克泰州泰州克江北解然此每軍中好生用心闗防今就教江陰來使往軍前見總兵官你再省會他來使教回江陰﹝年月日親筆﹞

吳王令旨命右相國徐達做總兵大將軍平章常遇春做副將軍統領大勢馬步舟師徵取浙西蘇州等處城池招撫軍民仰大小官將悉聽節制依奉施行者﹝龍鳳十二年八月十一日﹞

教總兵官徐達常平章知會姜偃黃橋但系民軍往來路道處所彼處之民不許屯集於這幾處果系復業人戶許令散居元宅一旦有謀時刻如何便聚集起此我之利也店市之民不可屯於要道理合移於水蕩中間沙洲處所拘其船隻使民智勇不能施亦我之利也平定通州別行處治若使遷發爲軍恐通州下面左右之民聞此一聲速去之心甚重彼各持刃與我相拒未可也軍中再思﹝龍鳳十二年九月十五日﹞

十一月初三日內使來報捷音己見來降頭目姓名一名名分曉今差內使李順賫批前去軍前教總兵官左相國徐達平章常遇春知會黃船到日可差精細官人及伴當人等管伴押解頭目王呂朱梁及一應大頭目星夜赴宜興上岸鎖項前來其餘小軍節次如法押送赴京我自作區處其賊人首目毋得久畱軍中恐防有詐﹝龍鳳十二年十一月初十日﹞

吳王令旨教總兵官徐相國你委付馮同知牢固封閉髙郵城門毋令賊人得出委付常平章固守海安等處量撥官兵固守泰州城池你將本部精兵及水寨慣戰官軍並常平章摘撥軍馬親率渡江徑抵宜興剿捕賊徒依奉施行者﹝龍鳳十二年十一月十二日﹞

劉都事來說土軍王僊被和必瑪勒殺了他王信王仁見圍了和必瑪勒你每可間道差人去與王家通﹝十二日﹞

親筆差人前去泰州軍前教同知於今月遲一會﹝吳元年正月初九日﹞

親筆前去軍中教總兵官左相國知近聞知淮安頭目陳律色並元帥三十名又有蘇州城內走出來降的馬軍院判元帥萬戶五名及李司徒下桂齊一十名此等之人見日久蘇州不下宻地打話甚有姦意就你跟前小人兒知道不敢對你說今發親批至日火速差人牢固伴解前來庶免憂慮批至毋分星夜﹝吳元年正月十二日﹞

親筆教總兵官大將軍副將軍知正月二十六日克期翟格爾到京方知平章十九日自杭州回至軍中更見杭州事體皆定有人從杭州來說平章省會來降人眾甚是磊落不詐正合我之本情今爾兩員大將一員杭州去一員率眾攻蘇州爾兩員所辦之事皆使我無憂我喜我喜今就差人前去你兩个處說知蘇州旣圍定了可將虎賁士一衛盡數發來﹝吳元年正月親筆﹞

總兵官處問瘦朱兄弟及江上殺死我軍逃去的沈十見在何處營內畱下馬的官軍每姓名開來教我知道等那廝來時好合那廝說話軍中切記尋蔣英劉振牛鎭撫熊天瑞及各年叛將的軍人都教拏來﹝正月二十一日﹞

吳王書諭大將軍副將軍及諸將等二月二十一日克期來賫至所稟事務件件詳細一一皆聽命令而後行此古賢臣之當爲今合其道然而吾觀於內事務多有軍中可以不稟便行者數事今後軍中合用之物急則從急緩則從緩庶幾便當吾與諸人同起於淮地十有六年今事業已成諸將臣我之心愈見切切社稷之隆邦家之固眞可見矣昔鄧禹見光武諫曰今山東未安赤眉靑犢之屬動以萬數更始旣是常才而不自聽斷諸將皆庸人崛起志在財幣子女爭用威力朝夕自快而已非良臣明智深慮逺圖欲尊主安民者也此更始之不才諸將狂愚終爲漢光武鄧禹君臣之所得往者湖廣陳友諒姑蘇張士誠兵非不多將非不廣錢糧非不足柰二生皆效更始之所爲諸將亦效更始之部屬以致今日爲爾諸將所得近聞軍中有民人生理鄕外無擾諸將歡和爾等焉得不與鄧禹同名於天下乎﹝吳元年二月二十一日﹞

竹家迆北將來的軍一个也休放在那安丰在家軍十分爲數將五分來猾的便將來善的放在那里﹝二十一日﹞

大軍自下山東所過去處得到迆北省院官員甚多吾見二將軍畱此等於軍中甚是憂慮恐大軍下營及行兵此等雜於軍隊中忽白日遇敵不便夜間遇偸寨者亦不便況各各皆系省院大衙門難以姑假稱之﹝二十一日﹞

親筆至日但有權柄之官員無分星夜發來布列於南方觀望城池使伏其心然後用之決無患已如濟寧陳平章盧平章等家小東平馬徳家小盡數發來至京之後安下穏當卻遣家人一名前赴彼舊官去處言信人心可動﹝吳元年三月二十六日﹞

親筆前去軍中教總兵官大將軍左相國副將軍常遇春今爲太倉守禦人員事教你每知道卽日選到舊日隨軍渡江頭目朱禹系黑張副使跟前的今於宣武衛充千戶文書到日教充太倉衛指揮副使就做太倉衛總兵官新降的那普萬戶教充僉事封印一同守禦見守太倉千戶劉衝提回軍前聽調﹝吳元年四月初三日﹞

令旨教徐相國可將水陸軍馬二萬人前去取攻興化髙郵淮安此數城賊兵髙郵軍民不滿五千淮安僅有六千人興化不過是眾百姓自守水陸軍揚州取四千五百直搗髙郵南門西門泰州軍前將起一萬五千人共輳二萬人常平章屯海安別令能幹頭目領三千人守海安城平章軍屯於海安城四外不時出沒巡哨通州鹽場等處是必小心張冦見我軍馬去攻淮安深入淮地離大軍甚逺必來與常平章廝殺不然使大船於鎭江上下攻略地面所料不過如此你每有的髙見識尋思說將來這帖子須要拏去教常平章也見除打髙郵淮安興化軍馬外其餘不問軍馬都教常平章領在海安徵守那里地面﹝吳元年四月十四日﹞

再贅我的見識則是如此你每見得髙處彊處便當處隨著你毎意兒行著休執著我的言語恐怕有見不到處教你每難行事也﹝十八日﹞

差人去軍前徐相國常平章跟前取莊元帥靑旗李蔣郎中王指揮李司徒處新發遣看沂州軍馬除土人外實有多少正軍如正軍數目較多時務要俵在益都濟南濟寧徐州邳州俵了之後老小完聚畢日卻將馬步精鋭軍挑揀隨軍徵進大頭目老小逐時隨機都發來淮安﹝吳元年八月十六日﹞

吳王聖旨命中書右丞相信國公徐達做總兵徵北大將軍中書平章軍國重事鄂國公常遇春做總兵徵北副將軍統領大勢馬步舟師前去徵取中原等處城池招來軍將安撫人民大小將士悉聽節制依奉施行者﹝吳元年九月初二日﹞

教總兵官將各營內新舊見在馬匹數目報來毋得隠瞞就教小先鋒將手抹來回話﹝初二日﹞

近有一个穆爾齊一个面前須要一發取來﹝闕﹞其壬指揮教徐相國止以差使發落回來﹝闕﹞除文書上有名字外餘者閒人雜人教盡數發來俱毋容畱在軍中﹝吳元年九月初三日﹞

如得王信沂州若是善降了得其京城本部軍令兩衛權行守禦沂州將王信父子老小盡數起來淮安軟拘王信不可離了左右如得了益都濟南濟寧三郡每郡除益都令一衛軍馬守禦王信本部軍就畱五千共一萬人其濟南濟寧亦同這个緣故務要將王信軍馬指以守城爲由分散各處王信軍旣在各處聽調宻令各處守禦指揮索取各處軍人老小完聚亦令守禦沂州指揮隨時﹝吳元年九月初十日﹞

今差小先鋒前去總兵官處議撥馬軍二月十八日江淮省兪平章差王執印來說卽日竹二將馬八百匹步軍九千共計萬數自栁灘子渡入安丰如今水起拏住人問說蔣見在陳州整船隻護送糧來安丰爲這般兪大捨見領船札在東正陽修月城守了差哨船哨沙河口絕他來的糧道安丰城裏見無糧食便添上這軍一發食用的無了如今竹二見領馬離正陽七里地劉備城札與我船軍每日對陣至晚又回劉備城馬止有八百內有用者少爲這般兪平章差人來說添得馬軍來與那廝殺絕住糧道安丰先下竊詳兪平章所說北方來的人馬不過則是這些時下如此若不與戰絕其糧道先奪安丰恐爲後患我如今教小先鋒來你每軍中若擇得劉平章薛參政於內選五百好馬來前去聚著廬州家裏馬軍火速去殺那廝一陣了便來你每商量好時便發來如往要機宻著不要人知﹝初十日﹞

與徐常馮

卽目王保保今秋八月十五日已將闗中及潼闗失了又被張思道李思齊追過潼闗兩日路程孔興托裏巴天保努兵入三晉兪寶棣州大勝殺王保保軍馬三陣追過靑河溺水死者不計其數得了馬多卽目王保保起了百姓往北去當如今汴梁南陽唐鄧等處俱各不寧河南府八月內被洛河水發漂了三千餘家倉糧流了一半這的是迆北消息如今你軍前但得張家一大陣時便將任亮及他那軍發來我自有道理虎兒將批你看﹝吳元年九月二十一日﹞

吳王親筆差人賫至軍前教左相國徐達知會今後就陣獲到冦軍及首目人等不須解來就於軍中典刑近自十月二十五日二更二點都督府斷事牢內所禁張冦首目二十四名將牢子打死逃出城外至龍灣三更時分將一隻解軍需的船拏去隨時跟捕去龍灣發快船跟趕必是可獲今後不必解來﹝吳元年十月二十四日﹞

這廝每好歹先救髙郵他有徐左丞領過的人馬王保保再添他些他那里水路旱路都便當他馬步必從天長路上來徐便後水路或是射陽湖來興化由瓠子角或是寶應來北裏來的王保保軍馬必是欺著我軍馬他來太師營那里曹元帥守的那里廝殺可先整兵在髙郵候他來拏那廝通州有張九四外甥兒在那里這兵是疑兵必不敢便到海安你每可作急整理髙郵﹝二十四日﹞

沂州已下未知總兵攻取山東何處若取益都黃河內必撥好將將新舊黃河但系王保保人馬往來要路處絕斷勿使救兵往來我官軍得以自在攻取山東城池如能先取益都山東邊海城池爲我環裹於內豈不囊中之物可不取而招來此說系是坐家之論軍前隨機應變又在自謀勿以我逺料之言爲必然﹝吳元年十一月初二日﹞

沂州旣下王信來其部下得力頭目盡數收拾與王宣父子等管解來但系能幹頭目勿畱於軍中勿聽巧說頭目解起軍人全用然是全用須要分於各郡隨我軍徵守每軍各帶老小於所守城內住坐止可數千調用不可滿萬﹝吳元年十一月十二日﹞

若山東城池都下止畱萬軍守益都其餘眾守濟寧濟南其大軍進取燕冀河洛然後相機而動兵馬旣往濟寧濟南益都其徐州可添舊軍守禦其王信守梁城頭目其名克誠者得之可行枷解來陸參政知此意只教陸參政尋此人吳元年十一月十九日差梅右丞弟去軍前

皇帝聖旨說與徐丞相如下了慶陽時教馮都督掌總兵官印信總領大小將士軍馬屯駐慶陽節制各處城池合用軍儲從長規措置如少時問百姓每借助些供用其鞏昌臨洮蘭州等處見守的官人每都不動如軍馬少處添撥將去務要安妥再看蒲州四外寧靜不用軍馬守禦時教康同知將見領軍馬分二停親自領去山西省守禦提調太原平陽城池畱一停添守陜西其各處城池都要擺布守禦停當然後徐丞相同湯大夫將領一千馬軍回來商議定功行賞那守鎭邊城的官人每先將照會去與他誥命送在各官家裏我與大將軍安葬鄂國公常平章了時隨後一同親往軍前定奪守邊今教李平章吳僉都督去軍前與總兵官定議各項事務了畢吳僉都督就在慶陽馮都督處駐守教李平章去陜西省與耿僉都督一同守禦宜令準此﹝洪武二年七月十八日﹞

皇帝聖旨教右丞相信國公徐達做徵北大將軍浙江行省平章李文忠做左副將軍右都督馮勝做右副將軍禦史大夫鄧愈做左副副將軍禦史大夫湯和做右副副將軍總率大軍徵取地方大小將士悉聽節制宜令準此﹝洪武三年正月十七日﹞

皇帝制諭徵北大將軍徐達副將軍馮勝鄧愈湯和朕起布衣爾等備知近爲浙江左丞胡徳濟怯陣本將軍合爲之事又乃行枷前來此非古將之風爾等豈不知穰苴莊賈克期會軍之令卻從軍中解往京師以君問彼之罪若以凡慢功之人一一解來天子處治人必料將軍不敢擅自殺人人皆慢功則將軍之威名何如常言曰閫外將軍令若將軍爲立千萬年美名凡有犯者不必送於天子須當以斬砍自由若胡左丞至京師緣治國與治軍不同念其救信州之勇守諸曁之功不忍誅之似此將軍難以率眾今後但有犯令者將軍當依令斬砍自由可依奉施行者﹝洪武三年四月初五日﹞

說與大將軍知道恁四个好生議的穏當將著那軍馬合往何處徵進呵便去說那甘肅省也無甚麼軍馬如可守時節就撥人守了其餘那土畨西蜀的那些地方可就將軍馬収了那里了大將都把大江裏下來省气力這是我家中坐著說的未知軍中便也不便恁只揀軍中便當處便行到那有騍馬的地面呵連羣教頭目每趕將些來臨濠我看就臨濠牧養別無甚麼說的緣故止是就陣得的人及陣敗來降的王保保頭目都休畱他一个也殺了止畱小軍兒就將去打西蜀了後就畱些守西蜀便了﹝洪武三年四月二十日辰時﹞

得了西蜀畱守官員姓名開後

唐都督陸都督陳都督何文輝王文簡周立耿三等

其餘畱守蜀內邊城處皆能幹千戶守之聽成都調遣所得蜀軍就畱參了舊人守鎭其西蜀頭目盡來赴京凡守禦千戶從大將選精鋭的有見識人守除守四邊外成都畱兵三萬﹝洪武三年四月三十日筆﹞

如今北平都衛裏及承宣布政司裏快行多是彼土人民爲之

又北平城內有个黑和尙出入各官門下如常與各官說些笑話好生不防他又一名和尙系是江西人秀才出身前元應舉不中就做了和尙見在城中與各官說話

又火者一名姓崔系總兵官莊人本人隨別下潑皮髙麗黑哄隴問又有隠下的髙麗不知數

遣文書到時可將遣人都教來及那北平永平宻云薊州遵化眞定等處鄕市舊有僧尼盡數起來都衛快行承宣布政司快行盡數發來

一名太醫江西人前元提舉卽目在各官處用事又指揮孫蒼處有兩个回回金有讓子家奴也教發來

皇帝聖旨教魏國公徐達前去北平整理城池操練軍馬仍教濟南等衛指揮僉事盛熙等統領軍馬跟隨魏國公聽調宜令準此

一合調軍馬

濟南衛指揮僉事盛熙領本衛官軍二千戶

濟寧左衛指揮僉事房寛厲達領本衛官軍五千戶

靑州衛指揮僉事周興領本衛官軍四千戶

萊州衛指揮同知胡泉領本衛官軍三千戶

徐州衛指揮僉事司整李彬領本衛官軍二千戶﹝洪武四年正月十一日﹞

皇帝聖旨教太傅中書左丞相魏國公徐達前去山西整點城池操練軍馬凡有調遣迆西迆北徵進從便施行太原朔州大同蔚州東勝軍馬及新附各降軍馬官員人等悉聽節制宜令準此﹝洪武四年七月十三日﹞

皇帝聖旨教太傅中書右丞相魏國公徐達做總兵官徵北大將軍大都督府左都督曹國公李文忠做左副將軍右都督宋國公馮勝做右副將軍衛國公鄧愈做左副副將軍中山侯湯和做右副副將軍統領內外各衛軍馬於北平山西等處從便駐札相機調遣仍令大小官員悉聽節制宜令準此﹝洪武六年三月初十日﹞

說與大將軍等王保保此來恐非實意謹防虛詐鐵冠曽言子月有戰此人今來其前賊普賢努鼐爾布哈庫庫徳濟賊眾恐烏合來擾我邊不可不防其王氏被疑逼而逃近塞上或有之不可全信不可全不信廣伏精兵務討實信前者京師發去拏獲的當道驢可放過去盧國公孩兒亦教去爾等諸將出入塞上非一二千騎不可輕行曠漠中忽遇勁敵子細子細﹝洪武六年十月二十七日﹞

皇帝手詔諭大將軍徐達兵書有云制人而不制於人卿等率軍塞上已有日時其中動靜眾寡王保保安得不知多算勝少算況無算乎此兵法之確論近有自軍中來者言及王保保處逃軍一名盜彼印信前來我營觀其來意甚篤然而古之智將有鬼神不測之機今吾爲將軍籌之爾所率者騎士皆前日王保保部屬力不及隨徵舊主安知心地果然乎吾所諭者但恐來人入間當以誠待亦以機防以備不虞勿使與人暗言恐中姦計勿誅降人老子云抗兵相加哀者勝今王氏力微智思無數不可不備當籌之萬千勿欺敵勿忘機保全諸軍不戰而屈人兵乃爲上智卿其勉之﹝洪武六年閏十一月二十八日﹞

與曹國公手書

保兒知道﹝李文忠乳名﹞如今爾做總兵官調遣北平通州永平蔚州大興等處軍馬務要恩威允當機謀中節毋得妄行事務前常平章在時軍中合用之物本官設法指取並不曽缺了凡守禦城池官員他亦能知誰可誰不可蓋本官調遣諸人能知詳細這幾年來我不曽臨軍中次等頭目多不知所行得量如何所以徐常二將軍在外多用至誠報我所以不疑動止大軍之權都教他每去施行今常已無了使我如失手足爾在通州住了幾時忽往北平去教孫華二都府官將那軍隊伍務要精細毋作虛名錢糧儉用庶使我不費心力爾若不能似前將鄂國公我那憂煩何可當也爾當體常平昔調兵施行﹝洪武二年七月二十四日親筆﹞

親批付男朱文忠﹝初蒙賜姓爲朱洪武三年始復姓李﹞六月初四日威平見陶元帥率兵前來添力守禦城池俟秋涼水枯方遣還營如陶洪元帥並大小頭目軍人至建興翼多加撫卹毋得妄分彼我有失頭目軍心一旦誤事得知罪犯不輕更有守禦南門元帥葛俊多有謀勇張賊前來數遭是不失利皆能處亦與多加替我撫卹使頭目心安只此親批付陶將去不及印﹝六月初四日批示﹞

再行親批如軍人到速支按月糧米謹省

押

親筆說與保兒老兒親筆至日無分星夜將賫行糧取直徑便路至大將軍徐丞相處作急作急﹝洪武二年八月初五日﹞

說與保兒老兒火速將兵星夜前往軍前大將軍處一同破王保保去的遲時悞了事不便兵可取孟津渡河由洛陽陜州潼闗入陜西省至軍前不然時別路恐轉了作急行動﹝洪武二年八月十日﹞

說與保兒老兒如今大同張都督言老韃靼於該裏坡駐紮孔興托裏巴軍馬與彼聲勢相應爲武朔等郡人民被害若你不曽到總兵官跟前時可差人去總兵官處計稟了可以往西京大同去時軍馬一到時必有大勝若已到總兵官軍前時且守西邊界首不必再動候來春再舉我𨿽這般說計量中不如在軍上多知備細隨機應變的勾當你也廝活落些兒也那里直要我都料定今後但凡近處逺處有聲息機務相應調兵便行不必拘滯恐悞事機不可不十分小心謹愼用心調用﹝洪武二年九月初八日﹞

皇帝手書寄駙馬李禎今年正月保兒帥師北徵大獲勝利勇冠三軍威鎭塞外在朕歡忻於禎可賀然今旣回京速遣還家省侍禎當更加多訓勿作非爲使滿朝稱善豈不偉歟臨書誠祝想宜知悉﹝洪武二年十二月初八日﹞

說與孫華知道保兒老兒做總兵官你那里在城馬軍都並過鐵鎗好漢便要不好拘了馬選好漢騎我這里發了三四百並了鐵鎗的人來卻無馬你那里並下馬來時與他騎將去廝殺拏馬但是紅羅山錦州來的好人敢並鎗的便與馬騎了支米兩石我教宋奉禦來看著保兒支分須要一一整齊若不依了時從軍律治你依了我說的明日拏了敵人的時節便見你每功勞﹝洪武三年正月二十日﹞

母舅說與保兒知道和濟格爾將到手本一个上面寫著的皆是犯號令的人手本上打的也打的是殺的也殺的是若不如此這作歹不怕你在那軍中調守許多軍馬務不要偏向凡事都要中平服人但有偏向不能服眾中平人喜﹝洪武三年二月初五日﹞

再說與爾家屬三月二十五日起杭已至京師房屋具備了我心已安也教爾知道﹝洪武三年四月九日﹞

說與曹國公李文忠吾興師肇業諸將勤勞風霜連年久矣朕所不忍前者北敵犯邊遣徵北大將軍太傅中書右丞相徐達及右都督宋國公馮勝並爾等將兵邊陲多方備禦今北敵旣遁迹二心之民略入可無大患矣然又聞忽有敵騎五十匹及從騎驀然來哨又不可算無敵故遞文至軍中令徐將爾諸人塞上過冬日夜思之徐馮諸將已勤甚矣爾𨿽亦勤難同他論今命爾將一切大小侯省指揮等官騎士潛養鋭於山西以防外冦教徐馮赴京過冬卹我開國之大勲敵人出沒爾獨當之當深謀以備勿怠告﹝洪武六年十月十三日﹞

說與曹國公知道如今塞地艸靑戰馬當肥此時彼中必知我軍中動靜今後再有些須戰馬時可他果實如何得他彼中虛實料我十分得勝時方才出軍與戰若不能知彼止於知己不可輕出得勝之後絕不可深追徐馮二將已於四月初六日至京但與議論彼中事務二將自言不容在家久住月內就行爾當訓教軍士整齊隊伍以候二人至此親筆到日可將那里守禦的步軍權時撥與馬軍看馬馬軍旣不在那里畱守呵明日戰罷了時馬自回京來步軍仍各還衛軍中一切事勢十分謹愼諸侯省官都知道﹝洪武七年四月初八日親筆﹞

說與曹國公知道四月初十日特黙齊解赴京師隨卽釋放詢問元君及王保保所謀何如本人但言四五月必戰凡戰必在天城白登地面又說王保保若見我這里馬軍好歹退一退佯走一走等我這里馬軍離了步軍時他卻來與戰再說道王家這小的只是用拐子馬熟更說必有伏馬特黙齊親聽得的謀算不敢虛說如今我問得特黙齊這般言語彼中虛實頗得其陣勢伏兵皆知之矣今後本人若到天城白登來時我這里務十分仔細戰勝不可深追切莫速戰當持久以待彼中動靜然後發兵庶得穏當不可輕易謹愼謹愼﹝洪武七年四月初十日親筆﹞

母舅親筆教保兒知道如今遼東已勝了北方敵那里時下不敢輕動卽目鼐爾布哈與巴延兩个在鴻哈灘自廝殺鼐爾布哈止有三千馬軍有二千能的其餘無用巴延有馬軍約二千名止有五百精鋭見都互相殺的弱了正好攻取我調湯和前去陜西率馬五千之上往北行今便更調爾往西行將馬軍好的五千就大同一千太原五百共六千餘名於保徳州渡河南手裏教湯和引著北手里爾攻鼐爾布哈後火速於二月十七日午時出西北門星夜西行與濟寧侯同去道兒且畱北平大將軍月書到來﹝洪武九年二月初七日親筆﹞

說與保兒知道今年正月二十一日月犯房第二星主次將憂又二月初六日木星退行犯太微垣左執法星主將相憂又三月初八日火星犯井主將軍有罪我如今將這應有天象一一寫將去爾看爾宜晝夜謹愼恩威毋得妄行日省自身修徳以感天人不致事生可保富貴﹝洪武九年三月九日親筆﹞

說與大將軍知道梅二捨來方知王保保眞實消息那廝如今東去北平七百里南離大同五百里把做勁敵呵去我疆場甚不逺不可不備時當夏首塞上馬肥恐彼又來相擾況四月五月以天象言之秦晉燕三地分有戰未知正在何處然此則是大將軍處整兵謹備觀隙而動赴京一節尙未可輕回﹝洪武九年四月十二日親筆﹞

老舅家書付保兒教爾知道驢馬做的人當自從守住江西好生的行事不依法度近來我的令旨爲開按察司衙門他三日不接我言教在江上打著船便似教化的一般他又差人往浙西城子裏官賣物事及至開我令旨不許軍民頭目來聽宻行號令但有按察司裏告狀的割了舌頭全家處死在那里姦人家妻女多端不仁我禁人休去張家那下買鹽他從江西自立批文直至張家鹽場買鹽江上把截的不敢當盡他往來南臺城裏倉與庫四處俱各有物其餘多等不仁不孝的勾當我心裏悶說不的許多保兒且知道這幾件爾父親到時自有話與他說也保兒守城子休學驢馬爾想爾母親爾便休惱我凡事依首領官行那家好男子他好公主的父親以致這弟﹝闕﹞做的事好驢馬所言驢馬者朱文正也的令史都弄﹝此下年久損落不可考﹞

弇山堂別集卷八十六

●欽定四庫全書

弇山堂別集卷八十七

﹝明﹞王世貞撰

○詔令雜考三

太祖取雲南前後事宜錄自內閣者附於後

勅諭左參政張紞古之尙志之士必立身行道道行名成而後已所以然者何貴榮身家以顯父母向效賢人之道也卿當日省月覺以下愚沒世無稱爲戒今命卿西南方面重任正君子道興之日且雲南諸夷雜處之地若欲治安非出羣之材不可卿必忠可格天誠能動物則生靈是幸故玆勅諭

制諭徵南將軍潁川侯傅友徳副將軍永昌侯藍玉西平侯沐英教都督謝熊等於雲南開設都指揮使司謝熊都指揮使掌印馮誠指揮使左封印戈預指揮使右封印雲南諸處守禦各衛所大小官軍悉聽節制﹝洪武十五年閏二月十五日﹞

勅總兵官徵南將軍潁川侯傅友徳副將軍永昌侯藍玉西平侯沐英雲南之地稽之古典气厚風和人民尙兵上古以爲遐荒中古禹迹所至以別水土故地屬梁州之域自漢隋唐三代皆中國所統禦旣有其省數出名臣望重者鎭之今將軍等率精兵前進不逾百日而取之若非名臣望重者守之愚下之輩未可托也今特命汝南侯梅思祖平章潘允明二大臣暫署雲南布政使司布政使事平定之後除官替回﹝洪武十五年閏二月二十五日﹞

勅諭潁川侯傅友徳永昌侯藍玉西平侯沐英往往人來皆說各處守禦衛分好生無糧以朕逺料雲南莫若大將軍撥下止守雲南大理楚雄臨安曲靖普安其身子裏守禦處所如東川芒部烏蒙除烏撒見守少存其餘且休占住軍都發去廝殺等得漫濟畏服了然後將東川衛於七星闗南一日半烏撒往北一日半立爲一衛令東川人民供給其烏撒令烏撒人民供給務要歲足軍食七星闗立一衛或烏蒙或芒部合令那處蠻人供給務要歲足軍食自永寧迆南至七星闗分中札一衛令六詔羿子等蠻人等供給務要歲足軍食若如此道路易行軍士勢排在路上有事會各衛官軍剿捕若分守各處深入萬山蠻人生變頃刻道路不通好生不便符至之日諸將當美飲食撫軍士將諸蠻盡行平定方敢旋師如勅奉行﹝洪武十五年七月二十二日﹞

勅總兵官徵南將軍潁川侯西平侯徐保至京方知大軍七月二十八日已圍烏撒俘獲次第見搜林箐諸蠻四散逃去然此烏蠻之地山多徑隘必深謀逺慮將永昌平涼安陸三侯王張郭三都督諸處軍士會於一處所在山林布滿搜索則諸蠻無所逃矣近人自七星闗來說芒部烏撒二處蠻人夤夜持火照道挈家盡逃入靄翠地方避難符至可著令務要蠻人獻將出來其闗索嶺路非古正道又在西北西南甚是不隘人馬經行必著大軍蕩滌彼處蠻賊開通此路以接普定其芒部必當盡獲首目前來如勅奉行﹝洪武十五年八月十九日﹞

勅諭總兵官徵南將軍潁川侯西平侯雲南地方糧食生受各處安放軍衛務要活落調遣庶使軍官軍人不致艱辛若安頓不如法大軍一回諸夷作亂人少難以制伏若差去舍人至軍中須要把逃軍的緣故說與各處守禦軍士知道這蠻人地面裏凡在逃軍人但下路的不曽有一个出得來都被蠻人深山裏殺了不殺的將木墩子墩了教與他種田差去舍人到時可卽將藍玉費聚吳復王張郭三都督幾个領軍的會做一處搜山殺蠻軍勢卽大蠻人地方窄狹可以擒獲無糧處休教軍守止於赤水立一衛畢節立一衛七星闗立一衛黑張迆南瓦店迆北分中立一衛如此分布守定往來雲南便益其水西靄翠地方必會十萬之上軍數踏盡了然後方是平定此等料度皆是我坐家說的不知可行不可行軍中自從其便如勅奉行﹝洪武十五年八月二十九日﹞

勅諭總兵官潁川侯永昌侯西平侯及平涼侯安陸侯知道六月初八日貴州都司文書至京師知盤江路道上未通行兼說目下並無升合口糧如此艱辛符到之日將各處守城寨官軍若無糧用時且將城寨不守盡數出去會做一處將那有糧蠻人都打了取糧用休固守不肯那移久後軍馬饑荒了符到水西畱四百守城看靄翠變也不變普定雲南也如此將水西普定應有軍馬都會一處每日去漫濟住處攻打要糧用他那有工夫去打我空城只這般依著如勅奉行欽此﹝洪武十五年九月初二日﹞

又傳奉聖旨烏撒若平便趨芒部旣平芒部烏蒙若半眞半假來歸且虛待著東川若降亦虛待著且把軍十數萬都調毋役西蒲等處盡剿了然後復往烏蒙東川水西人在後下手當日回奏除欽奉行外﹝洪武十五年十月初十日﹞

禮部爲徵南事洪武十五年十一月二十五日於華蓋殿早朝欽奉聖旨徵南將軍奏烏撒烏蒙東川芒部並雲南土官等旣降又叛因此自六月從雲南將兵由仁徳府將東川牛羊收與軍計羊三萬牛一萬又烏蒙邊上經行收羊六千牛二千五百至烏撒收到牛羊五萬芒部牛羊四萬這般說他那烏撒烏蒙東川芒部四處把事怎地服事土官教如此不至誠引將軍去路壞了好地面當初我這里用兵只爲普定安贊招咱每的軍藏了有罪的人去拿安贊安贊已拿了取雲南的緣故爲雲南梁王使人來俺跟前打細通了流官及火者每爲這般徵雲南雲南旣定梁王自死家小都被俺收了那各處土官不曉事叛甚麼若曉事不作歹呵將那大軍踏踐壞的人口頭匹納差發呵幾年用得了那廝毎許大地方如何無一个曉事的把事都這般不知天道人事可惜攪壞了你部家卽便出榜去教土官百姓知道教聽者俺的言語安分守己當差休做歹不聽話呵俺再用心他每當不得本部再開聖意仰西南諸夷悉宜遵守毋蹈前非須至牓者

奉天承運皇帝詔曰自有元失馭羣雄並起聲教異爲蒸黎各擅是致廢興民不聊生朕秣馬利兵於江左控弦三十萬以觀諸雄弗成乃命徵北大將軍平元都肅靖華夷奠安黎庶邇年以來士不彎弧馬牧平野農耕有餘人皆樂福惟爾西南諸夷密邇聲教恃崄弗庭納逋逃匿有罪坐受四川之任肆侮中華凡我朝臣孰不奮恨是以特興問罪之師令雲南旣平諸夷服從故詔諭以更生之恩所有事宜條列於後

一雲南地方所居人民士農工商各安生業

一雲南諸夷處所有便於水艸牧放者仍舊

一本處人民旣以歸附各務生業毋得擅帶弓箭執把鎗弩敢有違者擒而罪之手無兵刃乃我良民若害及無兵刃者治以重罪

一本處人民往往制造毒藥有傷善良詔書到日毋得似前違造

一本處人民歸附之後凡有訴訟須要經官陳理毋得擅相讎殺

一烏撒烏蒙東川芒部諸夷土官旣降復叛潛害兵士若便盡行剿捕緣罪酋長恐累良民今事已定其有畏避軍馬逃竄山林者詔書到日自行出軍投首與免前愆仍舊生理間有首惡仍復不悛潛匿山箐有能擒獲首告者重以優賞

一普定普安西寧等處使客經行驛路本處土人潛入深箐邀阻往來發兵搜捕已行得獲今後人民各安生理毋得似前阻滯如有阻滯經行照依地方剿捕

一自永寧至烏撒衛由可渡河亦系使客經行大道本處土人毋得阻滯人行如有阻滯經行照依地方剿捕

一雲南普定被大軍徵伐者爲隠藏向倉官龍小廝及招誘逃軍所以受問罪之師今後各處土官毋蹈前非隠藏有罪之人

一府州縣學校宜加興舉本處有司選保民間儒士堪爲師範者舉充學官教養子弟使知禮義以美風俗

一民間鰥寡孤獨不能自存者所在官司設養濟院月給口糧以全其生

一各處仕宦人員流寓在彼及本處人民如有懷材抱藝願仕者有司禮送赴京以慿擢用

一雲南至畢節立界牌牌上寫著土官把事名字教他供給守禦處糧食如是地界上截子軍照依地方剿捕缺供給也去照依地方剿捕

洪武十六年正月初三日紀事奉禦徐保傳奉禦筆聖旨軍中要十分仔細天象自今年六月至十一月月犯畢三次主軍中有大戰防水中下毒有姦謀若軍下營處須自穿井喫水若無糧時不要守城聚集大軍不問漫濟在那里直要尋見拿了方守城奉禦徐保口傳聖旨

一舊有各處官民人等因兵隔越願還鄕裏者聽於戲知天命者福臻昧天理者禍至信如四時速如影響播告諸夷想宜知悉﹝洪武十六年正月初三日﹞

諭總兵官雲南之地古與中國相去不甚逺止是山險阻其土產不厚以此歷代馭是方艱今雲南𨿽得就中糧食艱辛近聞永昌侯軍先出瀘敍食糧優養其意甚好又不知於瀘敍可過幾時若軍駐瀘敍不久欲過曲靖等處糧食秋收又不知幾何地裏土民可供幾何通候食至明年新運糧交過可以放心不然若所收不及所用大軍旣回民人不供將徒廢前日之勞每人來說亦子九寨人民密邇四川恃崄不當差撥今徧自大軍雲南一行此等中途多損傷軍士甚是不悛前過今次莫若將軍回趂時於內食踐糧食一冬將彼軍中人擒獲些出來使之畏懼又且聲勢雲南守禦來春軍回休食瀘敍軍糧故玆勅諭﹝洪武十六年六月初二日﹞

諭徵南將軍總兵官潁川侯傅友徳副總兵永昌侯藍玉西平侯沐英知道近於六月中旬遣歸車裏使臣遣官間問雲南老人皆說死可伐地方三十六路元朝時都設官後被蠻人專其地已四十年矣近聞雲南大理不和其蠻又侵楚雄西南邊逺幹威逺二府梁王無力克復至今蠻占以此觀之雲南不可不備邊機密回軍一節可遲可速自當仔細若死可伐不必備大軍可回軍回時其途中亦子九寨戎縣地面五村大壩上下落鄕十池等處及黃平羅木洞蠻靄翠佑下阿呂雨宗碎瓦得阿胡阿遣等助烏撒殺害軍民的這幾大軍旣回經由便路合就勢略加以威如何如可施行其事如不可收兵撫卹了便過大軍必從黃平辰沅嶽州直至武昌有船隻載回故玆勅諭﹝洪武十六年六月二十七日﹞

諭總兵官徵南將軍潁川侯傅友徳副將軍永昌侯藍玉西平侯沐英近有人來言及回軍一節朕卽深思復料曲靖等處糧儲𨿽目前可以支吾其冬春未見善謀假使曲靖所下種子八百餘擔驗種得糧不過收稻八千餘石止得四千餘擔以守禦軍士每軍一月約用三斗給之不滿四月自八月食糧起至十一月終糧盡矣欲接明年夏麥尙有六个月無糧相接未審那軍以何充腹今符前去爾諸人議有糧軍回雲南無後患若守軍無糧大軍旣回其守軍必逃軍逃日久城中必虛蠻人知其所以其患復作事難創矣以今之計大軍旣出在外邊臨雲南甚有生硬地方大軍可於彼哨糧養口以候諸郡收集糧米接著明年夏麥大軍方回是其妙也不然未善符至多方穏當方可故玆勅諭﹝洪武十六年七月十二日﹞

奉天承運諭徵南將軍潁川侯永昌侯西平侯舊歲命爾等率甲士三十萬南徵諸夷兵臨普定如風行艸上所以還昻致有小疵及至入雲南之域擒首帥於曲靖之西敗烏蠻於可渡之北席捲豪英長驅於碧雞金馬來云以駐牂牁未幾捷音摧堅敵於點蒼山下而撫金沙邏邏心悅者其金齒不戰而率土以歸於是雕題之蠻聞知卽遣使入貢以再而獻生口檄從百夷之種威來八佾之邦將軍其勞至矣然功並亙古勲著彤庭英風徧播於華夷今也勤勞旣多欲勞以飲用柰山川崄逺速不及赴特以朕心勞之其勅然耶故玆勅諭﹝洪武十六年八月初五日﹞

奉天承運皇帝制曰朝廷政治遐邇弗殊徳在安民宜從舊俗惟黔中之地官皆世襲聞有婦承夫位者民亦信服焉前武府地法叔妻商勝質𨿽柔淑志尙剛貞萬里來歸誠可嘉賞是用錫之以衣冠表之以顯爵仍撫其民以遵聲教特授中順大夫武定軍民府知府俾其小心事上保境安民以稱朕一視同仁之意爾吏曹如勅施行毋怠﹝洪武十六年十月初一日﹞

奉天承運皇帝詔曰朕荷天地祖宗之靈統一寰宇薄海內外罔不臣服曩因雲南恃崄弗庭阻我聲教是用命將致討今已平定爾車裏卽聽一介之諭乃能向化來歸逺貢馴象誠意可嘉今因使還特遣正使左言龎源副使定定陳均往宣朕意並賜以金段表裏各四卿其欣承以盡朕撫安之道咸遂其生則予汝嘉故玆詔示﹝洪武十六年月

日﹞

奉天承運皇帝詔曰曩因雲南匿有罪納逋逃惑我邊守命將潁川侯帥甲士三十萬問罪梁王其西南諸夷從拒敵二載余今已平定惟金齒之疵實額森呼圖克之爲非平緬之謀又爾平緬不恃逺崄生歸指揮王眞等事大之誠可驗矣嗚呼造福福民福歸於己首禍殃民殃將自受玆爾詔示想宜知悉﹝洪武十六年月

日﹞

奉天承運皇帝制曰曩者興師入黔中夷人效順悉歸版圖然其間山谷崄昧蕃漢錯雜習俗殊異朕每卽其豪彊長而任之不欲數爲紛更者期於安邊息民耳景東土官俄陶懷忠內附不煩王師居守徵從並著勞效修朝首歲臣節益恭宜令襲守其土以靖一方特授中順大夫景東府知府爾吏曹如勅奉行毋怠﹝洪武十七年正月二十一日﹞

奉天承運皇帝制曰朕設爵任賢懸賞待功黜陟予奪俱有成憲惟蠻夷土官不攺其舊所以順俗施化因人授政欲其上下相安也乃者命將入黔中土官木徳世守銅川量力審勢率先來歸復能供我芻餉從我大兵削平鄧川三營之地獻歲之初萬里來貢似玆忠欵宜加旌擢今授中順大夫麗江府知府爾吏曹如勅奉行毋怠﹝洪武十七年正月二十一日﹞

奉天承運皇帝制曰自古帝王禦逺人之道得其地則署土官以掌之務輯夷民使安生業以廣一視同仁之化也曩者大軍平雲南爾髙政酋長一隅輸情納欵招集民庶疊著功勤朕甚嘉焉今命爾爲奉議大夫楚雄府同知於戲宦成不怠而福臻狃集從欲而咎至克盡貳職益懋前修以副朕委令之意往欽哉﹝洪武十七年正月二十一日﹞

奉天承運皇帝制曰所至爲討不庭務在懷來服從卽止前遣大軍平雲南凡能歸附效順者皆不失職爾阿撒太和縣正千夫長兼試千戶職事舊爲土官自知向義送欵轅門資助兵費繼從徵討頗著勲勞今命爾仍管兵士守護邊疆若能益加公勤及時訓練鎭靖彼方則當考功實授以示寵擢敬哉敬哉﹝洪武十七年正月二十一日﹞

洪武十七年二月二十六日吉安侯平涼侯南安侯同紀察司宮於奉天門欽奉聖旨說蠻子每只怕馬爾每到那里大理有些銀子看有多少就將那銀子買上一萬馬放在海子裏看養操練上下闗都要做城子海子裏打幾隻船兩頭來往行走好生撫卹那里百姓欽此奉天承運皇帝制曰中國之於四裔猶衣裳之有冠冕水木之有本源分至明也故忠順者受賞昏傲者罹禍時乃天道非朕敢私爾土官那直望著邊氓祿承世守及朕命將南徵輸誠欵附以全其眾今年春修奉職貢萬里來朝朕甚嘉焉特授中順大夫元江府知府爾尙益勵忠誠以安夷甸則子子孫孫永保世福爾宜懋哉﹝洪武十七年二月二十七日﹞

洪武十七年三月初三日兵部欽差鎭撫周仁翟忠傳奉聖旨恁去說與雲南大理等處守禦衛所有發到的有罪斷髮軍人編入伍著他種田把闗去處盤獲有罪斷髮但是曽刺字不刺字的刺旗不刺旗的逃囚軍人拿住發與原衛所將爲首逃的廢了示眾又各衛所上緊屯種盡問軍人每若是有糧便差內官送將家小來欽此

洪武十八年正月十二日欽奉禦寶制諭總兵西平侯等雲南系在徼外金齒亦甚遐荒曩者諸將平定之後疵焉於是命指揮李觀率兵撫守其境因守忠誠今年但惠叛而能平定之朕甚嘉焉今差人往勞及首密謀總旗者爾西平侯等速爲用心撫字使知朕意如制奉行欽此

洪武十八年三月初三日欽奉禦寶制諭雲南都司西平侯沐英制書到日將原撥守雲南等衛官旗照名升用此數系是蒲坐原撥數目如有一切事故備細開來止升見在官旗小軍舊者升小旗舊者不足新軍在洪武初能者亦可升用除補各衛數足外其餘官旗赴京如制奉行欽此

一原任指揮同知今升世襲指揮使

一原任指揮僉事今升世襲指揮同知

一原任正副千戶並衛鎭撫今升世襲指揮僉事

一原任百戶今升世襲副千戶

一小旗升充總旗一

爲事復職徵進官止依舊授職事

皇帝制諭車裏軍民府知府刀坎曰朕承天命君主華夷惟天覆地載帝命宰民者孰知其數哉然而聞我聲教者莫不重譯來庭朕惟推至誠以待之所以內外無間遐邇咸安也誠以天下至大生齒至繁非一人所能獨治所以所在酋長朕特各因其俗俾之蒞治其民未嘗設心吞並妄興九伐之師曩平雲南惟爾車裏不候我師之至速遵治化朕甚嘉焉所以特遣使者賫朕詔諭命爾仍守其土以安生民獨麓川平緬恣肆彊暴吞並地方嘗爲爾車裏之患及雲南旣平天命擅興金齒之役後納欵奉貢朕重念民罹兵禍特原其罪俾守舊疆悔過自新何期稔惡不悛今歲復敢肆侮跳梁西南以爲景東之役上天照鑑罪不容誅今特遣禮部主事劉之微舍人劉瑾丁子良賫擎朕命升爾車裏軍民府爲軍民宣慰使司以爾刀坎爲亞中大夫車裏軍民宣慰使爾當合謀於鄰邦凡與麓川平緬有讎者幾邦報來朕當奉天之命發大兵一同聲罪致討誅鋤凶惡復爾原失地方安爾居民爾其精白一心必如朕命以成乃功故諭﹝洪武十九年九月二十四日﹞

皇帝諭雲南等處承宣布政使司左參政張紞曰唐虞之制外樹州牧侯伯撫奠民居人樂雍熙載諸方冊𨿽不備述簡略見焉當是時賢良並出所命皆仁所以君有易位而法令不更諸侯列土千載而不異以其誠信相孚上下皆然也吁今之人不然導善弗從縱欲如流之趨下朕起寒微出望外而統天下竭气語疲精神諭人爲善從者罕焉是其難治也且如內而中國外而四夷今九州島十二牧官旣命數違號令未見其人西南諸夷自生釁端發兵討平命官撫守爾張紞者首行今五年矣言出則諸蠻耳入令布則誠信相孚奠安黔南亦五年矣今年來朝不待考而朕知功居考內出九州島十二牧官守惟紞爲最復命仍治黔南汝往欽哉﹝洪武二十年三月二十五日﹞

勅諭西平侯沐英吉安侯陸亨平涼侯費聚南安侯兪通源都指揮寧正楚雄指揮袁義大理指揮鄭祥品甸指揮賴正孫金齒指揮李觀儲傑等近日李原名自平緬歸朕靜聽敷陳百夷事情其詞不下萬言言無倫敍及有倫敍處皆百夷詭詐萬端𨿽數千萬言並無一語可信者由是觀之此蠻夷甚有窺伺之謀或早或晚必有擾邊之患勅符到日晝夜緝壘金齒楚雄品甸及蘭蒼江中道務要城髙濠深排柵麄大每處火銃收拾一二千條或數千百條雲南有造火藥處星夜煎熬以備守禦冦來勿輕戰相機必勝乃出前者雲南初下軍中差人與百夷往來所去之人以今觀之皆是貪財好利小人不知事勢輕重一槪張威貽笑諸夷爾來靖江不才用大理印行令旨前去去人皆非道理以致上累朝廷下被污辱以此觀之自今以後平緬並不許一人差往靜以待之彼來有文止答大槪數句若無文人至毋與較論其差發之物並不許取如此數年麓川之地可入版圖矣固守此言毋得輕與往來若使往來中彼侮慢絕迹不交黙然不動彼無策矣故諭﹝洪武二十年五月十一日﹞

諭金齒指揮儲傑嚴武等九員金齒逺在邊徼土民不遵理法負固守險人各自保者多非比中原循五教之民人皆生抝戍守其地非徳重名播者不足以重其地而撫其人指揮李觀名播蠻中諸夷懷徳所以命守金齒以掌其事爲此也餘發不才之人集數不下萬餘皆姦儒猾吏累犯不悛之徒非易制治者也況所發軍官指揮千百戶鎭撫到者數亦不少此等皆恃功放肆之徒若以李觀行號令制服豈不難哉朕所用李觀用徳而用名若欲行號令制服恃功放肆之徒必儲傑嚴武等嚴加號令而制服之則易方乃金齒固守不然倘失機悞事則儲等不得無罪勅符到日若如命練軍卒教囚徒深溝髙壘觀平緬之動靜庶可守城之道練囚爲兵驗定人數各守地方每丁實守地幾尺幾丈務要分派精明其囚軍倘有專慿口舌不奉軍法卽斬之符至之日將發到指揮千百戶鎭撫舊軍整點見數分派各官跟隨出入故勅﹝洪武二十年六月二十一日﹞

曲靖軍民府沾益州洪武二十一年三月十六日辰時抄蒙右軍都督府書塡內府禚字一號勘合批差鎭撫成謹到州爲軍務事比對勘合相同該洪武二十一年二月初十日本府僉都督王誠等官於奉天門早朝欽奉聖旨右軍差舍人前去播州水西烏撒烏蒙沾益尋甸建昌武定馬湖各各土官處說知祿肇不肯當差芒都東川白夷私通已差阿奴亦結暗地往來要與我每廝殺不想東川芒部討得分曉了方過去如今我毎無糧這軍馬且在祿肇地面上種二年田亦去芒部種二年田再過東川種田二年方去白夷廝殺我則這般要與白夷廝殺無糧難去旣是東川通了他必請將白夷軍來與他每就東川廝殺卻不省了我每行逺路我每自種自喫著修營寨成家在東川芒部地面上請白夷十萬二十萬軍來東川芒部納與他人糧象糧馬艸料與我每戰俺的差發不當白夷差發卻當說與水西等處土官這東川芒部人祿肇人爾每休藏他走在爾地面爾隠下了不便與爾土官早前我買馬徵朔北他每不肯如今朔北徵取了也他每不曾將馬助气力倒通了白夷說與眾土官知道欽此本府今將聖旨事意備云前去仰欽依施行

右軍都督府爲剿捕思倫發事洪武二十一年四月十一日本府僉都督張銓等官於大庖西欽奉聖旨雲南在中國西南曩者元世分命梁王世守其地自朕有天下凡四夷酋長能奉天命奠安生民者朕未嘗輕於徵伐惟梁王不知天時人事恣爲不道容納逋逃數爲邊冦虐害生民由是命將軍潁川侯率甲士三十萬聲罪致討蕩平地方諸夷來庭者悉令世職以撫其民獨麓川一隅始則肆侮於金齒諸將莫不憤惋欲行剿滅朕不忍再勞軍士故不加誅姑容納欵彼乃弗遵聲教潛納有罪入爲邊患朕遂命將帥師沿邊屯種以鎭邊疆今彼又復率眾來冦狀聞朕卽發兵二十萬徑往彼處近捷書來奏已爲邊將所敗殺獲人眾數千象四十餘只遺眾遁歸然所發二十萬眾已在中途不可止遏必欲問罪於彼爾右軍都督府行下沿邊車裏軍民宣慰使司順寧府元江府等處土官知道教車裏整飭兵象其餘土官各備兵甲聽候大軍會合剿捕今後但有麓川商賈往來各處者就行捉獲解赴京來欽此都府今將聖旨事意備云前去仰元江府文書到日火速行下所屬土官欽依施行

一件今年大軍俱在永寧祿肇屯種上秋移近東川芒部屯種明年屯種直到雲南仰本府將應有的軍馬整搠精鋭衣甲器械齊整俱要操演聽候大軍到日會合剿捕麓川思倫發不許怠慢

札付車裏元江

洪武二十一年四月十三日札付車裏一道除同前外一欵

一件今年大軍俱在永寧肇祿屯種上秋移近東川芒部屯種直到雲南速將本司軍馬整搠精鋭衣甲器械整齊應有的象只或一千或二千俱要出來操練聽候大軍到來會合剿捕麓川思倫發不可怠慢洪武二十一年四月二十一日旗手衛指揮劉玉到傳奉聖意

一若彼有三萬我有四萬對住另將好軍或一萬或二萬三萬卻去他來路上等著或相去一程二三日殺截他歸路看緊慢就取者吉寨並打景東與他相對著的軍日夜粘住不許他退設若那廝見後面軍大攻動城寨退的緊卻十分追得緊

一凡要打那一个寨先教人看了賊周回地勢何處可安七稍炮若可安時預做下炮或百二十人墜一座三十人墜一座這等炮做一百座臨行一根木頭四人可扛行者到跟前圍了立起來便行

一此時馬軍不知實有多少數若有三五千止將三五千馬出在那廝後面三四程攻打後寨那象也則是嚇人如今京城見有牙象八十隻使他打人並打艸人一般打則是行遲沒馬身小行快人趕得上他若無馬時及馬少時你每則步軍對住陣後往來著馬折衝或數千馬或一萬馬來往衝近跟前射象不多時便拿得他住若大軍到了二十萬時止將對得住的幾萬與相對持著便著十四五萬去後面五六程下營攻取城寨

洪武二十一年五月十三日沐都督到傳奉旨意各項事件

一如今凡拏住的夷人戰象休將來畱在雲南教馬如今京師發狠教象來雲南近日眞蠟國王眞个經由占城安南趕到象進貢又俺自家廣西十萬山內拿了二百三十隻京師累年安南占城暹羅等國進到舊象八十餘只已自教成了備辦明年發至雲南今徧不用象得了此夷京師象只還往雲南來也不來時明年春間發不用分開各城子裏養回話來

一設若白夷有人出來說話求免時問他索取後項物件金齒損了的官軍將出一萬五千馬來才陪償這些人景東節次損了出哨官軍將出五百象來陪償更出屯牛三萬頭靑腿象奴三百个方才罷徵

一件如夷無人來時並不許差一个人去

一設若白夷差人到時正人送赴京師小人放回一二

一今秋景東蒙化樂家等處糧在地者令兵收拾

一白夷此敗後一邊差人說話一邊差人做買賣若如此但系買賣人不問何等幹事人盡行送赴京

洪武二十一年七月二十八日欽差錦衣衛百戶吳升口傳本年六月二十七日大庖西欽奉聖旨你趕上潁國公和潁國公說趕不上時直到雲南與西平侯說將雲南布政司管下的百姓五萬九千有零戶八萬六百有零丁除當馬站急遞鋪口使了的餘外的見一戶要一丁自備鎗刀跟大軍下營徵白夷若不肯去的等大軍徵了白夷回來著總兵官領軍拿下遷了欽此當日又欽奉聖旨說與西平侯著吉安侯平涼侯在倘塘驛上下緊要處屯種那些軍來出軍著南安侯回來說與他沒了嫂子教他來欽此

弇山堂別集卷八十七

●欽定四庫全書

弇山堂別集卷八十八

﹝明﹞王世貞撰

○詔令雜考四

燕王靖難師至城下箭頭射書諭親王公主兄致書眾兄弟親王眾妹妹公主相別數載天倫之情夢寐不忘五月二十五日有老姐姐公主到說眾兄弟妹妹每請老姐姐公主來相勸我說這三四年動軍馬運糧的百姓廝殺的軍死的多了事都是一家的事軍馬不要過江回去天下太平了卻不好說我與你眾兄弟親王眾妹妹公主知道我之興兵別無他事爲報父皇之讎誅討姦惡扶持宗社以安天下軍民使父皇基業傳子孫以永萬世我豈有他心哉我自己卯年興兵今已四年父皇之讎尙未能報姦惡尙未誅滅我想周王無罪被姦臣誣枉破其家滅其國隨卽罪代王拘囚大同出其宮人悉配於軍至於湘王無罪逼令闔宮焚死齊王無罪降爲庶人囚繋在京及乎岷王姦臣以金帛賞其左右使其誣吿岷王流於漳州煙瘴地面至於二十五弟死則焚其軀拾其骨沈於江此等姦惡小人皆我父皇殺不盡之餘黨害我父皇子孫圖我父皇天下報其私讎快其心志父皇能有幾多子孫受彼之害能消幾日而盡興言至此痛心如裂累年以來姦臣矯詔大發天下軍馬來北平殺我我爲保性命不得已親帥將兵與賊兵交戰仰荷天地祖宗神明有靈憐我忠孝之心冥加佑護諸將士效力故能累戰而累勝今大兵渡江眾兄弟妹妹卻來勸我回北平況孝陵尙未曾祭祀父皇之讎尙未能報姦惡尙未能獲以爾弟妹之心度之孝子之心果安在哉如朝廷知我忠孝之心能行成王故事我當如周公輔佐以安天下蒼生如其不然爾眾兄弟親王眾妹妹公主及多親戚當速挈眷屬移居守孝陵城破之日庶免驚恐惟眾兄弟親王眾妹妹公主審之詳之

北徵軍情事宜

說與遊撃將軍都督朱榮都指揮蘇和囉海內官王安等哨馬營離大營三十里揀好便當去處駐紮若發向前小哨馬爾等可相度逺近處置務要晝夜謹愼不可怠慢假如王彥王哈喇巴圖爾不發哨馬在前卻令架炮之人在前遇見賊五人若賊有膽略架炮之人如何不被其擒去彼諸人只於朕前說話謾得無縫只會謾我不會去謾別人你每不要學他這等﹝初四日﹞

說與遊撃將軍都督劉江等說與都指揮王哈喇巴圖爾內官王彥哨馬營離大營三十里揀好便當去處駐札若發向前小哨馬爾等相度逺近處置務要晝夜謹愼不可怠慢爾等不發哨馬在前卻令架炮者在前遇賊五人若賊是有膽者架炮之人已被其擒去爾等原來是如此無用之物來我說話且是謾得嚴密只能謾我若謾得賊過便好今後若再是如此無用卽斬爾輩詔文同﹝初四日﹞

說與各軍總兵官朕前令中軍淸逺侯王友於沿途收拾落後官軍並瘦乏馬驢及一應患病之人朕自爲處置中軍事務淸逺侯於五月初三日到營俱已収拾送與各軍爾等仍復拋撇在路不行將帶前去倘爲敵人所掠必致走漏聲息失悞軍機好生不便﹝初四日﹞

說與各軍總兵官明日大天明做飯喫喫飯了收拾停當才放起營前進﹝初四日﹞

說與內官王安明日令巴克實庫珠特穆爾摩多奇拉爾托歡畱在大軍下營去處聽候我來議事﹝永樂八年五月初五日﹞

說與遊撃將軍都督朱榮都指揮蘇和囉海內官王安春山等卽選撥降軍二十名降軍十五名每人馬二匹跟隨都指揮衮臺等往烏爾紮並鄂諾河擒拿細作聲息再選漢官一員撥漢軍一十名降軍二十名春山處亦撥降軍二十名每名馬二匹跟隨都指揮巴克實往摩海圖等處擒拿細作聲息﹝初六日﹞

說與遊撃將軍都指揮王哈喇巴圖爾內官王彥卽選撥降軍八名每人馬二匹跟隨都指揮衮臺等往烏爾紮並鄂諾河擒拿敵人聲息﹝初六日﹞

說與遊撃將軍都指揮王哈喇巴圖爾內官王彥選能幹指揮一員在哨馬營暫時管事每日哨瞭務要晝夜用心不許怠慢王哈喇巴圖爾王彥選好人好馬一百人或二百人或晝行夜止往前擒拿聲息務要十分仔細擒獲敵人如是仍前失機誤事必加重罪不赦﹝初六日﹞

說與各軍總兵官在營整理軍馬不必來朝晝夜務要十分謹愼﹝初七日﹞

說與遊撃將軍都督劉江等今衮臺已拿到細作人來問知布尼雅實哩與阿嚕臺不和自相殺散布尼雅實哩見在烏固勒紮離我兩程阿嚕臺見在烏爾固納前者爾等哨瞭不謹在哈喇們來已爲細作哨知我聲息爾等在前如此誤事前日因爾等不用心哨瞭不能擒拿細作八人不知八人何不來報失悞事機今緊不得緩不得務要晝夜用心謹愼哨瞭事機正在頃刻之間我今日渡河往烏固勒紮擒拿邊冦布尼雅實哩朱榮王安等就渡河爲前哨馬王哈喇巴圖爾王彥等就爲左哨馬劉江就渡河爲右哨馬朱得李玉仍爲後哨馬﹝永樂八年五月初八日﹞

說與遊撃將軍都督朱榮都指揮蘇和囉海內官王安等今衮臺已拿到細作人來問知布尼雅實哩與阿嚕臺不和自相殺散布尼雅實哩見在烏固勒紮離我兩程阿嚕臺見在烏爾固納前者爾等哨瞭不謹在哈喇們來已爲敵人哨知我聲息爾等在前如此誤事務要晝夜用心謹愼哨瞭事機正在頃刻之間我今日渡河往烏固勒紮擒拿敵人布尼雅實哩朱榮王安等就渡河爲前哨馬王哈喇巴圖爾王彥等就爲左哨馬劉江就渡河爲右哨馬朱得李玉仍爲後哨馬﹝初八日﹞

說與都指揮朱得指揮李玉今衮臺已拿到細作人來問知布尼雅實哩與阿嚕臺不和自相殺散布尼雅實哩見在烏固勒紮離我兩程阿嚕臺見在烏爾固納前者前哨馬哨瞭不謹在哈喇們來已爲敵人哨知我聲息如此悞事爾等務要晝夜用心謹愼哨瞭事機正在頃刻之間我今日渡河往烏固勒紮擒拿敵人布尼雅實哩朱榮王安就渡河爲前哨馬王哈喇巴圖爾王彥就爲左哨馬劉江就渡河爲右哨馬朱得李玉仍爲後哨馬﹝永樂八年五月初八日﹞

皇帝制諭淸逺侯王友充總兵官廣恩伯劉才充副總兵統領各軍馬步官軍修築城池餵養馬匹務要整齊隊伍鋒利器械相機調用所領官軍悉聽節制如制奉行﹝永樂八年五月初九日﹞

說與都督譚靑薛祿薛斌朱榮劉江梁福冀中都指揮蘇和囉海王哈喇巴圖爾衮臺內官王安王彥薩巴托克托爾等所領軍馬追剿敵人務要互相接應務要得賊不許失落一人所有馬駝牛羊盡數收拾以資軍餉﹝永樂八年五月十三日﹞

說與各軍總兵官知道各隊伍內軍下馬匹選揀好者撥與都指揮衮臺等前去出哨﹝永樂八年五月十八日﹞

說與各軍總兵官及驃騎將軍薛祿薛斌等官軍人等獲到馬匹務要盡數報官不許隠匿但有隠匿不報者處斬如是曽經奏過將騎坐者亦要報來﹝永樂八年五月初九日﹞

說與各軍總兵官前日順河而行所以依次前進今往殺敵人務要左哨左掖右哨右掖左還居左右還居右依陣圖前進如遇有山去處不必登山只取便途而行有瘦乏馬驢另委把總官一員在後收拾隨營前進不許逺離﹝永樂八年五月初十日﹞

說與各軍總兵官前日令爾等選撥精壯官軍前徵但有患病者俱畱在營今又將患病官軍前來卻又使人去接如此在途迂延倘爲敵人所掠好生不便今已令收後之人但有在後者不向前者皆斬﹝永樂八年五月初十日﹞

說與淸逺侯王友今婁郭勒獲到韃靼人口羊馬送到爾處爾務要好生收養人口好生防護不要擾動﹝永樂八年五月初九日﹞

說與都督譚靑薛斌朱榮劉江梁福冀中都指揮蘇和囉海王哈喇巴圖爾衮臺梁成內官王安王彥薩巴托克托爾等軍回之時沿途仔細跟隨神機銅銃及箭樺皮哈喇爾蠢袋及一應軍器務要盡數收拾前來軍器有不堪者可投之於河惟神機銅銃及箭最爲緊要務要用心收拾帶回﹝永樂八年五月十六日﹞

大明皇帝遣都督薛祿致祭於鄂諾河山川之神曰玆者敵騎騁凶殺戮信使侵擾邊疆朕親將兵以討之師至於此特封鄂諾河之神爲玄冥河之神以牲醴致祭尙享﹝十六日﹞

大明皇帝聖旨今放回韃靼巴圖特穆爾男婦等俱系好百姓今各給與糧及羊馬放還本土各安生業凡遇一應降兵及髙麗邊外野人回紇吐畨雲南百夷邏邏各部落官軍人等毋得侵害敢有侵害者問罪不輕﹝永樂八年五月十五日﹞

說與總兵官淸逺侯王友副總兵廣恩伯劉才不問官軍人等但有犯了重罪的以重號令治他犯了輕罪的以輕號令治他該斬的斬該打的打毋得徇情饒過﹝永樂八年五月二十二日﹞

勅總兵官淸逺侯王友副總兵廣恩伯劉才爾等回至開平除存畱官軍一萬員名外其餘陜西山西寧夏甘肅各處官軍卽便發回故諭﹝永樂八年五月二十二日﹞

書諭長子皇太子朕將師出塞五月初一日至臚胊河初七日邏騎獲敵人聲息知敵人布尼雅實哩在鄂諾河十三日朕將先鋒直追至鄂諾河實哩以七騎奔竄獲其馬駝牛羊牲口無算乃撫輯降附給與羊馬糧食令各安生業朕用兵若此汝視爲如何斯皆天地相佑宗社之靈將士之力所致此豈朕之所能也掃蕩塵烽沙漠永淸乃封於山川振旅班師今特遣人報汝知之故諭﹝永樂八年五月二十日﹞

勅成安侯郭亮前令海壽賫勅令都指揮章安盧整陳景先尙書吳中等將運赴扣肯伊勒都糧只依海壽賫去勅內行開平糧三千石不必運赴扣肯爾可親率領官軍運赴應昌迎接大軍毋致稽緩故勅﹝永樂八年五月二十三日﹞

勅輕車遊撃將軍都指揮章安盧整陳景先尙書吳中等爾等卽將伊勒都所積糧米星夜攢運前行或一程二程接濟大軍將扣肯積下糧米運赴扣肯伊勒都兩界之間就於開平見在糧內攢運三千石赴扣肯聽候大軍食用毋致遲悞﹝永樂八年五月二十日﹞

勅英國公張輔成安侯郭亮今差內官海壽都指揮李賫平邊詔前去開讀爾處卽應付馬匹故勅﹝永樂八年五月二十一日﹞

制諭淸逺侯王友充總兵官廣恩伯劉才充副總兵統領各軍馬步官軍回還務要整齊隊伍鋒利器械遇有敵人相機剿捕所領官軍悉聽節制如制奉行﹝二十一日﹞

大明皇帝勅諭知院實訥噶布尼雅實哩不順天道殺戮使臣侵擾邊疆今朕親將兵徵剿之追至鄂諾河已將布尼雅實哩殺散獲其車輛牛羊牲口爾前放回指揮塔海等爾之美意朕悉知之久聞爾等欲順天道輸誠歸朕未得其機今聞爾等俱各分散此皆天道使然能順天道前來歸朕則父母妻子俱得團圞永享太平之福茍不聽朕言失此時機悔之晚矣玆特遣指揮庫庫特穆爾等以勅諭爾並賜爾彩段二表裏軍中所將不多用表朕意故諭﹝永樂八年五月二十二日﹞

勅諭國公宻拉﹝首尾文同但中間攺云爾前放回指揮實勒們後攺今遣指揮實勒們等﹞

勅諭王托和齊﹝首尾文同但中間攺云爾前放回千戶沈巴延特穆爾後攺今遣千戶沈巴延特穆爾等﹞

勅諭國公奇塔特﹝首尾文同但中間攺云爾前放回指揮和爾郭達等後攺今遣千戶珠展齊奇﹞

勅諭哈喇成格勒愛滿官員頭目人等﹝首尾文同但除去爾前放回爾之美意朕悉知之三句後攺云今遣使以勅諭爾就賜爾等彩段表裏﹞

勅諭總兵官淸逺侯王友副總兵廣恩伯劉才安逺伯栁升到卽選精壯步軍六千名前來圍宿都督薛祿下有精壯者亦選將來錦衣衛選二百名禦馬監選二百名尙膳監選三百名光祿寺帶精壯廚子三十名前來毋致稽緩故勅﹝永樂八年五月二十三日﹞

說與淸逺侯王友大營中軍有糧米務要均勻接濟各軍無糧軍士回還毋使困乏拋棄在途﹝永樂八年五月二十四日﹞

說與總兵官淸逺侯王友充副總兵廣恩伯劉才內官趙俊但是軍中所有一應駱駝將車上神機銅銃均勻摘減駝載回還庶使各軍輕便易爲拖拽軍中糧食務要均勻接濟各軍軍士上緊先差人催督運來扣肯伊都糧食接濟軍士嚴加禁約不許搶散軍中所有牛羊不問是朝廷者是官員軍民人等者盡數拘收將作糧食接濟軍士但有隠匿私自宰殺不將入官者治以重罪﹝永樂八年五月二十四日﹞

說與總兵官淸逺侯王友內官張泰朱布哈但是尙膳監及光祿寺所有米麵臘味棗子並一應物料盡數給散與無糧軍士食用酒與沙糖鹽醬椒不必給散﹝永樂八年五月二十四日﹞

說與遊撃將軍都督劉江朱榮都指揮蘇和囉海王哈喇巴圖爾內官王彥王安春山等朕今在飲馬河北岸殺虎城駐札淸逺侯哨馬來報望見阿嚕臺哨馬離殺虎城三十里向東行甚是相近爾等切不可過摩海圖去只來飲馬河殺虎城尋大營哨道前來就我切不迆東行以誤事機﹝永樂八年五月二十一日﹞

說與各軍總兵官及各將軍卽將各衛見收到馬駞牛羊就摘撥原獲馬駞牛羊官軍好生看養聽候軍餉之用明白將所獲馬駞牛羊數目及官軍姓名報來﹝永樂八年五月十四日﹞

說與都指揮鄭銘今令爾率領回營官軍所帶軍器不許拋棄沿途仔細跟尋遺下軍器及神機銃等件務要盡數收拾於淸逺侯處交收但有患病官軍人等就將行帶前去不許拋撇恐爲賊冦拿去﹝永樂八年五月十二日﹞

說與淸逺侯王友今發官軍人等回營沿途收拾遺下神機銃及軍器並將帶多餘銃到營之時一一與內官點過交收﹝永樂八年五月十二日﹞

說與遊擊將軍都督朱榮王安哨馬爲大軍耳目朕令爾等在前並不擒獲聲息今日朕自拿得聲息不知爾等在前何爲累次失機朝廷大事皆爲爾等所誤似此所爲事何能成豈欲故壞事耶欲成事耶爾等回將話來﹝永樂八年五月二十七日﹞

說與遊撃將軍都督劉江朱榮都指揮蘇和囉海王哈喇巴圖爾內官王彥王安每日晚發哨馬一百匹往前行八九十里至東方動伏下遇有敵人務要用計擒拿聲息爾等哨馬照依每日常行﹝永樂八年五月二十八日﹞

說與各軍總兵官每日天明及未日落之時許燒火做飯天未明日已落不許燒火違者取斬所管指揮千百戶總小旗皆斬﹝永樂八年六月初一日﹞

說與各軍總兵官及各將軍大小頭目軍士所有號令條示於後

一臨陣之時大小官軍肩上無纓子背上無黃號紅勇字者皆斬﹝永樂八年六月初二日﹞

一臨陣之際務要盡力剿殺敵人不許搶虜人口家財馬駞牛羊牲口及車輛等物敢有違令者該管頭目及搶虜之人皆斬說與各軍總兵官及驃騎將軍都督薛祿薛斌等每日下營軍士不許擅出長圍外如有擅出長圍外者斬﹝永樂八年六月初四日﹞

說與遊撃將軍都督劉江朱榮都指揮蘇和囉海王哈喇巴圖爾婁郭勒內官王彥王安春山爾等將十人架炮不見八人只有兩人又迷失路爾等先前失機誤事今又將無馬官軍在哨馬裏行哨馬本是輕便疾快之事不知爾等畱此步行者在哨馬裏何用﹝永樂八年六月初四日﹞

說與都指揮朱得指揮李玉後面有軍人兩个扛擡神機銅銃六个不見到營爾等務要沿途仔細跟尋星馳送至大營﹝永樂八年六月初五日﹞

說與遊撃將軍都督劉江朱榮都指揮蘇和囉海王哈喇巴圖爾內官王安王彥春山爾等今至烏哷斯琿河已入賊巢穴務要藏形隠迹不可使賊有所知覺方能成此大事今務要謹愼哨瞭成此大事庶可贖爾等前罪﹝永樂八年六月初五日﹞

勅驃騎將軍都督冀中今令爾把總都督孫成都指揮何銘爲副收管敵人馬駝牛羊務要好生收管人口不許走失馬駝牛羊不許驚散非收管馬駝牛羊官員人等不許擅自至人口頭畜之所如有無故擅自牽趕者拿住卽斬爾等務要用心收管如是走失人口驚散馬駝牛羊𨿽有功也是無功仍復加罪若爾等所管之人有將人口頭畜私作人情營求打闗節者拿住卽斬連爾俱有重罪故勅﹝永樂八年六月初六日﹞

勅驃騎將軍都督冀中金玉今令爾把總都督孫成都指揮何銘爲副將領官軍在後前進遇有聲息相機剿戮所領官軍悉聽調遣務要好生將帶齊進不許落後故勅﹝永樂八年六月二十日﹞

勅成安侯郭亮前在飲馬河計算軍糧食至應昌令爾運來應昌迎接前後凡十餘起差人催促今大軍已回至應昌不見爾運糧前來若得五六百石先至軍士亦得接濟今顆粒不至如此失誤大事以致軍士乏糧不知爾心懷何謀主何緣故今復差禦馬監少監楊春前來卽星夜火速作急攢運毋得頃刻遲誤故勅﹝永樂八年六月二十四日﹞

說與淸逺侯王友廣恩伯劉才前令爾等領回各處官軍開平卽發回原衛今且畱休息數日待朕至發遣其回﹝永樂八年六月二十五日﹞

說與淸逺侯王友廣恩伯劉才前令爾等領回天下都司衛所馬步官軍於伊勒都扣肯開糧食用爾等卻不由伊勒都扣肯開糧乃迂途至應昌以致軍士餓死者大半今得爾等奏言得知扣肯無糧其原運糧之人與爾等說扣肯無糧之人俱令前來回話前擒韃靼爾等令人監守後竟脫逃其原監守之人卽令管送前來回話﹝永樂八年六月二十六日﹞

說與淸逺侯王友廣恩伯劉才朕以全師付爾等領回爾等捨近趨逺避有糧之地而蹈無糧之處致使官軍餓死有大半昔馬謖違諸葛亮節制捨水上山亮卽斬之亮小國之軍師而法制在於必行況朕以堂堂之天下又豈可以廢法制也哉朕制諭爾等遇有敵人卽相機剿捕敵人去爾一程又不剿殺捨糧不趨失陷全勝之師故違朕命天地之所不容神人之所共怒爾等之死非朕殺爾等是爾等自取其死﹝永樂八年六月二十七日﹞

勅英國公張輔勅至卽令淸逺侯王友廣恩伯劉才將所領官軍自飲馬河至開平明白開報見在若干陣亡若干失陷若干病故若干朕至卽要數目故勅﹝永樂八年六月二十七日﹞

說與英國公張輔卽將淸逺侯王友等所領馬步官軍所帶一應軍器從實點過不許那借應點仍取其數目見有若干拋棄若干明白開報﹝永樂八年六月二十八日﹞

勅英國公張輔勅至卽將犯人王友劉才原領制諭追取所領軍馬爾就掌領以候朕至故勅﹝永樂八年六月二十八日﹞

勅王友劉才前在飲馬河朕以全師付爾領回爾捨有糧之地而蹈無糧之處且如伊勒都糧前爲冦所掠後復運去若是無糧待朝廷之過而扣肯尙有糧爾等乃不就扣肯有糧近地前制諭爾等遇有敵人相機剿捕爾見賊家小相去一程人又不多正好剿捕建功卻乃畏避故違朕命遂使全勝之師迂途乏食餓死者大半棄軍器於途以資敵以害朝廷不知爾等立心何爲欲主何謀爾等何面目以見朕何面目以見將士罪惡貫盈天地之所不容神人之所共怒爾等之死非朕殺爾等是爾等自取其死故勅﹝永樂八年六月三十日﹞

勅王友劉才朕以全勝之師付爾等領回就制諭爾等遇有敵人相機剿捕爾等啟行之時朕又遣內官薩巴說與爾等但遇敵人務立奇功頭功爾等言無妨教朕放心朕以付托得人卽放心矣不意爾等去賊一程活賊性命不行剿殺乃害朝廷官軍𨿽三尺童子皆知其爲不可爾等捨有糧之地而蹈無糧之處使官軍迂途餓死者大半不知爾等主何意何謀夫法者朝廷公器非朕所得私今爾等罪惡滔天一死不易爾等之死非朕殺爾等實爾等自取其死故勅﹝永樂八年七月初二日﹞

勅英國公張輔朕前在飲馬河以全師付王友劉才捨有糧之地而蹈無糧之處迂途至應昌而回致使官軍餓死者大半啟行之時朕以制諭付之遇有敵人卽相機剿捕彼去賊一程不行剿捕乃活賊性命而將全勝之師餓死其立意主謀皆有二心欲壞朝廷大事以資敵人且所領軍士久勞於外正當善爲撫綏將養其回不待朕命擅自驅迫使之修路前遇敵人正當剿除之肅淸道路以迎君父乃不如此若使朕由彼而回猝然遇賊是以賊遺君父也今其罪惡貫盈天地之所不容神人之所共怒尙欲假此以掩其過豈可得也夫法者朝廷之公非朕所得私原其情罪必殺無赦非朕殺之乃彼自取其死玆特諭爾卽將與犯人王友等觀之故勅﹝永樂八年七月初二日﹞

說與各軍總兵官及各將軍所有患病官軍存畱在開平將息仍各畱的當頭目照管俟病安領回瘦乏馬匹亦畱在開平水艸便利去處牧養每馬十匹畱軍二名看牧仍撥的當頭目管領候馬匹臕息肥壯領回﹝永樂八年七月初四日﹞

說與文武大小羣臣及軍士往者敵人拘戮使臣朕命師往問其罪所遣丘福匪人愚駔頑冥本乏將才以致敗衂陷師致使敵人驕騁朕慮其擾邊故親帥六師往討之使邊境淸寧將士皆得髙枕人民無轉輸之苦一勞永逸而敵人气運衰絕實天亡之使其全勢冰消瓦解自相讎殺師至鄂諾河已將敵將布尼雅實哩追敗又將隨駕將士往東掠阿嚕臺將士奮不顧身卽摧敗之前在飲馬河以全勝之師付王友劉才領回已於興和命尙書吳中都指揮張安等運糧赴伊勒都扣肯二處迎接而運糧者車塵相望朕又令吳中等運糧出伊勒都二程令王友等差人往迎糧王友等自飲馬河十二程至伊勒都聞有敵兵三千卽畏怯躱避乃捨有糧之地而蹈無糧之處又令其但系朕所用之物及牛羊悉以給軍士彼牽趕牛羊直至開平不以給散乃迂途至應昌無糧之處而回致使官軍餓死朕不明知人以至如此實痛切於心啟行之時朕制諭之遇有敵人相機剿捕彼與敵人鄂囉相去一程不行剿殺是欲活冦性命而殺朝廷官軍故違朕命其主意立謀不知何爲爾文武大小羣臣軍士卽將王友等罪犯從公定議來聞﹝永樂十二年四月二十一日﹞

說與大營各軍總兵官並管隊大小頭目如今徵剿畨冦全慿馬匹腳力有等無知之徒故意偸盜馬驢宰殺是欲減朝廷气力論其情罪非輕今但有偸盜馬騾私自宰殺的許諸人首告其同偸盜人有能首告者免罪犯人淩遲處死首吿得實的回軍之日賞米十石絹十疋布十疋鈔三千貫若有知情不出首的一體治罪都要發落軍士每知道故勅

譯出韃靼字一道賫去薛托歡吳允誠裴伊實特穆爾李英趙成夏齊老岱等處看﹝永樂十二年四月二十二日﹞

說與劉江狗兒爾二人明日來安宿處迎接聽候落爾二人去後令朱榮春山來朱榮春山去後令布哈圖來勅﹝永樂十二年四月二十二日﹞

皇帝勅諭開府儀同三司特進金紫光祿大夫太師中書右丞相樞宻院爲頭知院和寧王阿嚕臺四月二十二日朕率領軍馬至滿達勒海子爾差都指揮囊嘉特等同曹千戶來見所奏事情朕悉知之今爾爲朕出气力爾等家小隨爾從便處置務要無虞今遣千戶曹卓沁特穆爾同都指揮囊嘉特等賫勅諭爾勅至爾卽收拾人馬前來臚朐河會合前進剿捕不順天道之賊故諭﹝永樂十二年四月二十二日﹞

皇帝勅諭開府儀同三司特進金紫光祿大夫太師中書右丞相樞宻院爲頭知院和寧王阿嚕臺今命爾爲總兵官率領爾處都督都指揮指揮千百戶大小頭目軍士人等前來臚朐河會合剿捕衛拉特賊冦就命爾永守和寧之地爾所領大小頭目軍士人等務要用心協力以成其功悉聽總兵官和寧王阿嚕臺節制如勅奉行﹝永樂十二年四月十二日﹞

皇帝勅諭開府儀同三司特進金紫光祿大夫太師中書右丞相樞宻院爲頭知院和寧王阿嚕臺前者指揮徐晟去賜爾茜紅肩纓一付千戶曹卓沁特穆爾回言肩纓未有今賜爾黃綾紅勇字號一个鐵鏡三个紅纓十二斤與爾作肩纓所用有餘可分與大頭目爲號就發信炮十五个與爾故勅﹝永樂十二年四月二十八日﹞

說與狗兒永樂八年在飲馬河哨見布尼雅實哩聲息是爾誤了今哨見聲息又是你誤了我前已有號與阿嚕臺兩處哨馬相見我的十一个人左旋他的十个人右旋今他的人旣擺立爾處哨馬卻不與答號若爾哨馬答號彼必答號若不答號必是衛拉特之人便須相機追趕擒拿爾不與答號不知爾意思如何是故欲壞事這罪不幹別人事皆是爾所爲論爾之罪重如泰山是爾自取殺身之計故勅﹝永樂十一年五月初四日﹞

勅大營並各營總兵官及各管隊頭目所有事件條示於後

一官糧麨衣甲軍器好生點看

一馬驢有瘦乏的選出來著運糧官軍帶回

一軍士有病重去不得的取勘出來逐名明白交與運糧官帶回仍取領帶文書務要好生將息不致失所

一有等無理官軍將收得馬騾驢匹垜子不卽送赴大營與人識認卻將垜子檢括把馬騾驢匹駄載自己行李每日又不飲水餵艸及至壓損瘦乏丟棄在路凡有收得馬騾驢匹垜子者不許停藏卽便送赴大營著人認識如有隠匿者拿住定依軍法處斬﹝永樂十二年五月初四日﹞

勅都督何浚尙書郭資通政範政大理寺丞馬麟鴻臚寺丞劉泉所有事件條列於後

一爾等所領運糧官軍人夫及忻城伯趙彛等所領運糧官軍人夫除存畱官軍守城護糧外其餘官軍及人夫盡數領回原系扈從者令回北京不系扈從令回各衛所人夫卽便放回寧家生理

一患病官軍人夫自擒虎山直抵興和一路務要盡數收拾不許遺下一人沿途務要用心調理軍民相護不致疎失痊可之日照前發落

一瘦乏馬驢自擒虎山直抵興和一路務要盡數收拾不許遺下一馬一驢沿途務要好生餵養不許拋棄回至萬全摘撥官軍就彼餵養

一患病官軍人夫所帶衣服糧麨務要用心照管不許彊梁之徒刼奪敢有恃彊刼奪者卽便拿審問是實斬首示眾

一淸水源並殺虎城所存下運糧軍夫回途口糧務要照數一名名交割明白如是交割不明或有軍夫缺食爾等與原管糧及放糧官員俱以軍法處治不赦﹝永樂十二年五月初五日﹞

勅兵部尙書方賓今朕親帥六軍徵剿衛拉特畨部肅淸沙漠特命爾掌管錢糧文書軍馬數目爾其夙夜恪盡乃心毋怠毋忽欽哉故勅﹝永樂十二年五月初五日﹞

勅都督劉江朱榮朕昨夜觀气候衛拉特賊冦已動或往東行或來襲我軍俱未可知勅至爾等哨馬見時不可輕戰恐地逺接應不及務要十分小心謹愼勿爲畨冦掠一二人去今已令人護送糧米與爾等爾等且在廣武鎭聽候故勅﹝永樂十二年五月初八日﹞

勅大營各軍總兵官今日路近只有三十里且將驢馬撒放至已時起程昨日各軍人馬多有落後未至有不到者又不來報若被賊拿是故意送聲息與賊勅至卽便催促前來到廣武鎭逐一點閱有一人不在者該管頭目治以重罪故勅﹝永樂十二年五月二十日﹞

勅都督劉江朱榮諸將之中拔爾二人爲前鋒領哨馬爾等自淸水源至廣武鎭遇有畨賊聲息不曾拿得人前有此失權且不論十八日路逺無水爾等不預先著人來報將及至營方令指揮蘇雨來報問他事務一些不知十九日又引至無水去處安營人馬皆窘乏及差人於營東七八里哨看有海子四十餘个深者渰死馬驢淺者人皆飲足又有泉眼不計其數爾等皆不知假使賊在旁伏下人馬爾等亦說不知道似此要爾等在前哨瞭何爲故勅﹝永樂十二年五月二十一日﹞

勅大營及各軍收後官今日起行但有落後的都砍了接去的也砍了有拋棄驢馬糧食的也砍了都提將頭解著牌來故勅﹝永樂十二年五月二十一日﹞

勅都督劉江朱榮昨日起行有原在這里生長的人引路說今日早到飲馬河卽休息人馬以待畨冦爾等又故意引入無水艱難去處東奔西走勞人乏馬是損自已气力以資敵寇不知爾等主意如何故勅﹝永樂十二年五月二十二日﹞

勅都督劉江朱榮今薩巴回言爾等哨見畨人蹤迹已往東路不見爾等再差人來報的確聲息今巴克實言由此別有路徑直到圖拉河北從飲馬河行少三四程地沿途多有水艸爾等如果哨得畨冦蹤迹的然往東行朕明日徑至飲馬河休息人馬以養鋭气一舉而擒滅之如畨人不曽東由此徑往圖拉河不到飲馬河道路甚逺勞人乏馬气力勅至爾等仔細哨看畨人有往東行蹤迹無回轉蹤迹卽差漢官一員降將一員具本來報故勅﹝永樂十二年五月二十五日﹞

勅指揮李玉都指揮朱昭穆爾布哈昨有人望見後面有些人馬動靜已勅爾等晝夜用心仔細哨瞭今果有畨兵六人伏在馬上夜間到爾等坐冷邊爾等明知不聽號令不行捉獲本欲砍將爾等頭來今且不砍頭務要爾哨看蹤迹所往何方跟捕得獲如是不獲皆砍了爾等頭故勅﹝永樂十二年五月二十六日﹞

勅大營及五軍總兵官並管隊頭目前日號令有情願將自己馬匹借與好漢騎坐廝殺有功時許與借馬人分賞不願者聽今有等無理的人彊奪他人的馬匹騎坐那有志气的人不愛惜家財將父母財物妻兒媳婦頭面首飾買馬出來立功與朝廷出气做好漢這等是忠於朝廷的好男子那無理彊奪他的馬騎坐這好漢每心裏怎麼過只把自己心裏比過得過不得今後情願借與馬者只依號令行不願借與人者不要聽人唬嚇故勅﹝永樂十二年六月初四日﹞

勅大營並五軍總兵官及管隊頭目今前哨馬已與敵人交鋒殺死敵眾數百人見藏伏在山谷間敵人陣上有漢人來與我軍打話說今夜五更來刼營爾等好生仔細謹愼不要鬧靜靜等著他但有騎馬來的便是敵人故勅﹝永樂十二年六月初九日﹞

勅大營及五軍總兵官並管隊頭目與敵眾廝殺時不許於陣與敵人說話打話但有與敵人說話打話的便拿住便殺了如有敵人來降的方許與他說話故勅﹝永樂十二年六月初九日﹞

勅都督劉江朱榮哨馬近了有賊來營邊殺了人去都不得知勅至卽將哨馬放出十五里或十里哨瞭架炮的再放出十里或十五里不要誤了事故勅﹝永樂十二年六月十二日﹞

勅大營及五軍總兵官並管隊大小頭目今夜務要十分仔細謹愼堤備防賊來刼營不許放炮不許人鬧不許吶喊不許驚營靜靜等著他但有騎馬來的便是敵人將箭射鎗戳他今後起營不許拋棄軍器及一應鐵器違者並該管頭目都殺了不饒故勅﹝永樂十二年六月十三日﹞

勅大營及五軍總兵官並管隊大小頭目明日行營軍士有患病的務要駄載至營驢匹有乏了走不動的卽報與該管都指揮分與本隊軍士食用今日有病軍士在後不到營的卽便報來如今已差人將馬去駄接若不從實開報接到問出是某衛某頭目管的該管頭目殺了不饒就取勘各軍士糧米多少務要從實報來不許妄報故勅﹝永樂十二年六月二十一日﹞

勅大營及五軍總兵官軍士有患病者令各都司各委指揮一員收拾管領俱聽成安侯郭亮提督務要沿途好生看管將息不許拋撇一人如有不用心看管將息故意拋撇及收拾不盡該管指揮治以重罪故勅﹝永樂十二年六月二十四日﹞

勅大營及五軍總兵官並管隊大小頭目今後行營不許軍士落後如落後的便殺了該管頭目治以重罪不饒務要發落軍士每都知道軍士每都要發落他喫飽飯不要胡使他故勅﹝永樂十二年七月十八日﹞

勅駙馬都尉廣平侯袁容爾卽差指揮千百戶自居庸闗下直擺至北京城北看視回來官軍人等但有躧了人田禾及搶奪瓜菜柴艸等件並搶奪買賣客商物貨卽便拿住候朕至京依軍法處以重罪朕已遣人試爾如是所遣指揮千百戶不行用心看視擒拿或被人告發或體察出來看視之人與犯人一體依軍法處以重罪故勅﹝永樂十二年七月二十四日﹞

勅隆平侯張信前勅爾馳驛來見朕沿途緩行以待爾至爾故遲疑不速前來及至興和守城頭目撥好馬一百匹跟爾前來爾相去三四程卻退怯不進竟爾誤事今爾在家築墻天時缺雨暑月重勞人力所築墻又非緊要又無敵可拒不知爾果有何主張作此態度作此不急之事不知爾處心如何勅至爾卽自來回話故勅

弇山堂別集卷八十八

●欽定四庫全書

弇山堂別集卷八十九

﹝明﹞王世貞撰

○兵制考

永樂八年北徵始分步騎爲五軍命靖逺侯王友督中軍安逺侯柳升副之寧逺侯何福督左哨武安侯鄭亨督右哨寧陽侯陳懋督左掖都督曹得都指揮胡原副之廣恩伯劉才督右掖都督馬榮朱榮副之尋別選輕騎爲前哨命都督劉江等充遊擊將軍督之又以都督薛祿冀中等充驃騎將軍都指揮侯鏞陳賢等充神機將軍都督金玉等充鷹揚將軍都指揮李文等充輕車將軍分督精卒不隸五軍十二年正月北徵安逺侯柳升領大營都督馬旺陳翼程寛金玉副之武安侯鄭亨領中軍興安伯徐亨都督馬瑛章安副之寧陽侯陳懋領左哨襄城伯李隆都督朱崇副之丰城侯李彬領右哨遂安伯陳英都督費瓛胡原副之成山侯王通領左掖保定侯孟瑛都督曹得副之都督譚靑領右掖新寧伯譚忠都督馬聚副之都督劉江朱榮等爲前鋒二十年二月北徵都督朱榮等領前鋒安逺侯柳升領中軍馬步隊大營圍子手神機營寧陽侯陳懋等領禦前精騎永順伯薛斌恭順伯吳克忠等領韃靼馬隊武安侯鄭亨等領左哨陽武侯薛祿等領右哨英國公張輔等領左掖成山侯王通等領右掖二十一年北徵安逺侯柳升遂安伯陳英領中軍武安侯鄭亨保定侯孟瑛領左哨陽武侯薛祿新寧伯譚忠領右哨英國公張輔安平伯李安領左掖成山侯王通興安伯徐亨領右掖寧陽侯陳懋等領前鋒二十二年北徵柳升等俱如故惟左掖易李安爲成國公朱勇而前鋒以忠勇王金忠佐陳懋大軍凡五軍而前鋒附焉旣歸京師則爲五軍大營五軍營中軍左掖右掖左哨右哨管操練京衛及中都山東河南大寧三都司輪班騎步兵十二營管隨駕騎兵圍子手管上直義刀手及京衛步兵幼官舍人營管京衛幼官應襲舍人殫忠效義營管京衛報效舍人餘丁俱以公侯伯都指揮領之三千營一司管執大駕龍旗寶纛負禦寶及兵仗局什物上直軍一司管左右十二隊勇字旗大駕旗纛金皷上直軍一司管傳令營旗牌禦用監盔甲尙冠尙衣尙履什物上直軍一司管執大駕勇字旗五軍經宿貼直上直軍一司管殺虎手馬轎及前哨馬營上直明甲官軍隨侍東宮官舍遼東備禦軍神機營中軍左掖右掖左哨右哨管操演神銃大火器五十下管操演火器及護衛騎兵洪熈以後用英公輔寧陽陽武等侯爲總兵官後英公寧陽謝兵事陽武歿始以成公勇爲大將景泰中土木變後兵漸耗散選愞用兵部尙書於謙議擇三大營精鋭騎兵十萬分爲十營團操以備警急是爲團營而以謙總督武淸侯石亨昌平侯楊洪安逺侯栁溥爲總兵太監曹吉祥劉永誠等監之餘步騎仍歸三大營曰老營天順初罷八年復置成化初罷三年復置分爲十二營凡十二萬人曰奮武耀武練武顯武敢勇果勇效勇鼓勇立威伸威揚威振威十二營內各分五軍三千統騎兵神機統火器而以撫寧伯朱永懷寧伯孫鏜定襄伯郭登總之營務惟撫寧伯最久自侯進封公凡三十餘年而英國公張懋自五軍營來代正徳中秉國老成不能無脧削士而監軍大璫張永谷大用陸誾等橫甚不制也前後所與英國共事者新寧伯譚佑鎭逺侯顧溥保國公朱暉俱有聲會毅皇帝信權姦言集九邊家將突騎凡數萬人聚京師號威武營上自爲大將軍江彬許泰爲副將軍而十二營自如嘉靖初散邊兵用武定侯郭勛爲帥故太監張永尙書李承勛監之張李宿將頗亦欲有所飭厲與武定不相能繼以疾卒而兵政大廢弛矣武定主兵二十餘年所掊克以巨萬計中外怨之刺骨尋得罪總兵官成國公朱希忠伯陳鏸代朱少年不更事其政亡以踰武定也時邊報歲益急團營見兵少乃僅選三萬騎聽徵號曰東西二官廳各都督一人總之而團營所餘者非老弱則入元帥中貴私家矣提督凡有三曰太監曰公侯曰尙書尙書或専設或部事兼理坐營則侯伯或都督營有太監一人庚戌敵大入京兵出禦之死者萬餘旣闔門兵少不足蔽睥睨於是侍郎王邦瑞極言利獘詔勒太監髙忠等歸內希忠鏸聽辭任攺京營總兵曰總督戎政官以咸寧侯仇鸞領之専設侍郎一人協理罷十二營並爲三大營曰五軍營副將一員參將四員遊擊將軍四員三千營曰神樞營副將一員佐擊將軍六員練勇參將六員神機營將校亦如之咸寧又奏調邊軍驍勇者數萬人隸近畿使京兵雜而徵戍曰轉弱爲彊然見謂可聽耳其隠占賣放獘如故至肘腋之間廁以豺虎蓋人人寒心也亡何咸寧疾姦漸露上以大學士階言奪印綬遂憂死或云仰藥未可知也金吾緹騎發其與敵通事遂磔其屍誅父母妻子矣而襄城侯李瑾代俄卒平江伯陳圭代圭故與時相有連視咸寧貪愈甚久之卒鎭逺侯顧寰代寰名將家子持廉有聲旣命下人人舉額也然寰僅自潔已小剔宿蠧而已隆慶四年大學士趙貞吉奏將見操官軍分爲左右中前後五營各擇一將分統責令開營訓練而以文臣巡核之收戎政印歸之內府有事則領勅掛印而命將閫外事完則繳勅納印而歸將營中下兵部議不盡合乃請仍舊制分五軍神樞神機三大營各以總兵一員統之各給勅關防而以文職大臣一員總理之餘如貞吉言於是命總督戎政恭順侯吳繼爵中軍都督僉事袁正焦澤分爲三大營總兵官繼爵恥與正等伍移疾辭務爲言官所論復以二將名位輕用定西侯蔣佑領神樞平江伯陳王謨領神機而繼爵領五軍如故俱爲總兵官每月輪祭神旗而三營各設文臣提督於是右都禦史曹邦輔督五軍右都禦史劉燾督神樞右都禦史陳其學督神機無何仍復以勛臣總督戎政文臣協理而罷六提督故繼爵攺任而鎭逺侯顧寰復代之再以老疾解職而彰武伯楊炳用矣炳任職久得士心累加少傅卒而臨淮侯李言恭代

近年以來𨿽將有廉貪政有叢舉而夙獘大約如故京師陸海易以影射一也輦轂權貴所萃動則掣肘二也人不見敵縱有拳勇不習戰三也余嘗見庶僚中往往有使童奴輩襲名支月糧者又一僧裹氈帽出操畢還復應付用木銃無口及綫道者嗚呼欲兵之彊得乎太祖破陳友諒帥舟師二十萬取姑蘓二十萬平中原二十五萬下雲南三十萬馮國公北徵三十萬乃出戰蓋一方如此建文初李景隆北徵兵百萬太宗亡淇國公十萬騎乃北伐步騎五十餘萬而討安南兵又八十萬一時兵力之盛雄視千古自嘉靖八年桂文襄上天下兵籍僅九十七萬至胡松考輿地又止八十四萬五千八百而已然此又虛數也今西北騎少漸不支而東南拒倭徵苗全藉調狼土募民兵而已不能得一卒之用也此無他北兵之所以削者日耗於攻戰而疲敝於調發中土及東南之所以削者上班也運糧也屯政之不修也

按野史載正統十四年未多事之先五軍都督府並錦衣衛管官旗軍人等三百一十五萬八千一百七十三員名實有一百六十二萬四千五百九員名事故一百六十三萬三千六百六十四員名馬駝騾驢牛二十萬八千三百二十六匹頭只實有一十九萬七千三百五十八匹事故一萬九百六十八匹蓋官軍等則錦衣衛等三十五衛二十九萬四千一百一十七員名實有一十五萬九千八百七十一員名事故一十三萬四千三百四十六員名五府並所屬二百九十六萬四千五十六員名實有一百四十六萬四千六百三十八員名事故一百四十九萬九千四百一十八員名馬騾等則錦衣衛等三十五衛二萬二千八百二十匹頭只實有二萬五百一十二匹頭只事故二千三百八匹頭只五府並所屬一十八萬五千五百六匹頭只實有一十七萬六千八百四十六匹頭只事故八千六百六十匹頭只今休養蕃息之久不知其數何如也

○市馬考

髙帝時南徵北討兵力有餘惟以馬爲急故分遣使臣以財貨於四夷市馬而降人土目來朝及正元萬壽之節內外藩屏將帥皆用馬爲幣自是馬漸充實矣其互市之詳會典與志皆不載故記之

洪武七年納溪白度等司進鹽所易馬凡二百五十匹命典牧所收牧命刑部侍郎李浩及通事梁子名使琉球國以文綺百疋紗羅各五十疋陶器六萬九千五百事鐡釡九百九十口就其國市馬

九年增給廣東馬價先是遣兵部員外郎程益監察禦史閻裕往廣東市馬民間馬少率於蠻境轉市以售於官官𨿽償其直而道途往來甚費民以爲患上聞之曰民爲國本馬資國用柰何欲資其用而先傷其本乎命厚給其直

十一年兵部奏市馬之數秦河二州及慶逺順龍茶鹽馬司所易馬六百八十六匹又秦河二州茶馬司以茶市馬一千六百九十一匹慶逺裕民司以銀鹽市馬一百九十二匹

十四年兵部奏茶鹽銀布易馬之數秦河二州以茶易一百八十一匹納溪白渡二鹽馬司以鹽布易二百匹洮州衛以鹽易一百三十五匹慶逺裕民司以銀鹽易一百八十一匹凡得馬六百九十七匹兵部奏市馬之數秦河洮三州茶馬司及慶逺裕民司市馬五百八十五匹廣東四川二布政使司市馬五百六十五匹

十六年勅諭松州衛指揮僉事耿忠曰西畨之民歸附已久而未嘗責其貢賦聞其地多馬宜計其地之多寡以出賦如三千戶則三戶其出馬一匹四千戶則四戶共出馬一匹定爲常賦庶使其尊君親上奉朝廷之禮也諸蠻夷酋長來朝者悉獻其所乘馬詔以鈔賞之階州民王思聰李朶兒進馬各賜衣一襲鈔二百錠兵部奏定永寧茶馬司以茶易馬之價宜如河州茶馬司例凡上馬每匹給茶四十斤中馬三十斤下馬二十斤從之

十七年詔戶部以綿布往貴州命宣慰靄翠易馬得馬一千三百匹宣寧侯曹泰自貴州水西市馬還得馬五百匹命秦州河州茶馬司以所市馬五百六十匹分給陜西騎士貴州都司送所市馬四百匹至京師兵部奏是歲四川碉門茶馬司以茶易馬騾五百九十六匹

十八年太僕寺奏滁陽八監是歲籍馬凡二萬五千九百一十五匹秦州河州茶馬司及敍南貴州烏撒寜川畢節等衛市馬六千七百二十九匹

十九年行人冀忠往陜西市馬還得馬二千八百七匹遣虎賁左衛指揮僉事姜觀右衛千戶沈成行人任俊以鈔三十九萬三千六百九十錠往陜西河州等處市馬給騎士操練遣指揮僉事髙嘉努等以綺段布疋市馬於髙麗每馬匹給文綺二疋布八疋﹝闕﹞

二十年髙嘉努等市馬髙麗還言髙麗王表請不受馬直上不聽諭禮部曰朕待諸畨國務以誠信彼前聽約束許其互市故遣人市馬今彼言不敢受直豈其本心蓋畏勢而已以勢逼人朕所不爲爾其以朕意咨其國王知之仍令諭延安侯唐勝宗俟其髙麗馬至擇其可用者以直償之駑弱不堪者量減其直仍報其王知之勑至遼東適髙麗送馬三千四十匹至勝宗如勑償其直旣而暹羅國亦以馬來貢詔如髙麗償之初己亥之歲遼陽沈陽兵起民因避亂轉徙髙麗久未得還及髙嘉努徐質等往市馬而故元降將約爾珠等以爲言上乃令髙嘉努等就索之至是髙麗因送所市馬遂以遼瀋流民鼐爾都蘭博達等戶四十五口三百五十八來歸四川雅州碉門茶馬司以茶一十六萬三千六百斤易駞馬騾駒百七十餘匹

二十一年四川烏撒軍民府土酋葉原常獻馬三百匹米四百石於徵南將軍西平侯沐英靖寧侯葉升以資軍用先是上命以白金於其境內市馬故原常以是來獻且言欲收集土軍從徵英等以聞詔從之並免其市馬賽瑪爾堪駙馬特穆爾遣回回丹珠爾丹等五十九人來朝貢馬三百匹駝二隻詔賜白金人六十兩及鈔有差故元國公哈喇章男伊特崇和爾托噶進馬二百一十三匹詔賜鈔一千四百五十錠故元新附畨軍一百一十七人進馬八千四百八十四匹給鈔償之

二十二年四川巖州衛奏每歲長河西等畨商以馬於雅州茶馬司易茶其疏由本衛經黎州始達茶馬司茶馬司定價每堪中馬十匹給茶一千八百斤令於碉門茶課司支給不惟畨商往復路逺實且給茶太多今宜量減馬價移置茶馬司於巖州將碉門茶課司所貯茶運至於此馬至則驗馬之髙下以茶給之詔茶馬司仍舊惟定其價上馬一匹與茶一百二十斤中馬七十斤駒馬五十斤畨商有不願者聽

二十三年賽瑪爾堪回回實奇爾阿爾奇等以馬六百七十匹抵涼州互市守將以聞詔送實奇爾阿爾奇等至京聽自市鬻賜雲南進馬土官鈔每馬一匹給鈔三十錠陜西都指揮使聶緯以西安左右等衛所市馬七千六十匹送京師以嘗命戶部運鈔六十萬錠往西寧岷州河州市易故也是歲定例上等馬茶百二十斤中等七十斤下品五十斤

二十四年詔於髙麗市馬一萬匹八月權國事王瑤遣判繕工寺楊天植等進所市馬一千五百匹至遼東奏云今奉綸音敢不竭力但比年所產之馬軀幹短小懼無以副命然禦倭致逺負重耐寒小邦賴之敢先以獻其餘以次奉進十一月權國事王瑤遣其臣金之鐸等送互市馬二千五百至遼東上命定遼衛指揮僉事張忠送廣寧中護等衛牧養

貴州新添長官司及金築安撫使宋質徳弟奉表貢馬及進歲辦馬一百一十匹

二十五年尙膳監太監而聶等至河州召必嚕諸畨族以勑諭之諸族皆感恩意爭出馬以獻於是得馬萬三百四十餘匹以茶三十餘萬斤給之諸族大恱而聶遣使入奏命以馬分給河南山西陜西衛所騎士

二十八年太僕寺上孶生馬駒之數是歲凡九千四百七匹

二十九年賽瑪爾堪遣回回紮嚕勒等一百九十一人來朝貢馬一千九十五匹詔賜鈔二萬五千一百九十錠

三十年命右軍都督府遣鎭撫劉正於瀘州市綿布往西畨易馬凡用布九萬九千餘疋得馬一千五百六十匹命分給建昌鹽井二衛軍士操養

三十一年曹國公李景隆還自西畨先是命景隆賫金符往西畨茶易馬凡用茶五十餘萬斤得馬一萬三千五百一十八匹至是還命分給京衛騎士操養

永樂元年哈密安順特穆爾遣使臣瑪哈穆特沙溫都蘇等來朝貢馬百九十匹先是上遣使臣賫詔撫諭且許其以馬入中國市易至是因以馬四千七百四十匹來市易上悉命償其直選良者十匹入禦馬監余以給守邊騎士

是年湖廣四川雲南廣西所隸宣慰使楊升等並西北諸夷各遣人貢馬上以其至且舊所定馬直薄命禮部第馬之髙下增給之上馬每匹鈔千貫中馬八百貫下馬五百貫

是年烏梁海頭目哈拉固岱遣其部屬托郭斯等貢馬命賜鈔幣襲衣並償其馬直上馬每匹鈔五十錠中馬四十錠下馬三十錠每匹仍與彩幣表裏一

三年立遼東開原廣寧馬市定價上上馬絹八疋布十二疋上馬絹四疋布六疋中馬絹三疋布五疋下馬絹二疋布四疋駒絹一疋布三疋其互市一於開原城南以待遼東互市一於開原城東一於廣寧以待朶顏三衛各去城四十里

四年烏梁海等處告饑願以馬易米命所司議其直遂定上馬每匹米十五石絹三疋次上馬米十二石絹二疋中馬米十石絹二疋下馬米八石絹一疋駒米五石布一疋

六年肅王楧獻馬二千匹賜綺羅紗絹二百六十疋火者二十人

七年遣中官黃儼以彩幣五十表裏賜朝鮮國王令進馬

八年朝鮮國王李芳逺獻馬萬匹以助徵討上遣中官賜白金千兩紗羅千疋絹五百疋鎭守河州衛陜西都指揮同知劉昭奏陸續收到河州衛各畨族馬七千七百一十四匹上馬每匹茶六十斤中馬四十斤下馬遞減之共給茶二十七萬八千四百六十斤已選肥牝馬千四百三十四匹發陜西甘肅二處苑馬寺孶牧今以馬六千二百八十匹送北京命太僕寺牧養

九年定開平馬市價上上馬一等絹五疋布十疋一等布十八疋駒子布五疋

十年指揮嶽山等七十二人使北邊還進馬四百四十七匹上以其奉使勤勞命禮部給絹鈔綿布償之凡給鈔二萬八千三百九十錠絹六百六十疋綿布一千三百四十五疋是年令遼東缺馬官軍聽於各馬市照例收買

十五年復位遼東互市馬價上上馬一匹米五石絹布各五疋上馬米四石絹布各四疋中馬米三石絹布各三疋下馬米二石絹布各二疋駒米一石布二疋

十八年和寧王阿嚕臺及額森托噶遣使臣貢馬九百匹各賜鈔及文綺襲衣並給馬直

宣徳元年兼兵部事行在工部尙書黃福奏近大軍東徵皆給馬匹民以馬赴太僕寺各衛官兵理當赴官領馬乃輒於城外迎候馬至擇其善者徑馳去民莫敢與爭今民來訴者計馬一萬七千餘匹請令五軍管隊官挨究但非經太僕寺關領者悉送法司問罪追馬還官上曰彼時官軍爭取馬者蓋以師出甚急故耳姑勿行五軍但揭榜曉示令自首還官不首許所管官旗及同隊之人首告得實者追犯人鈔一千貫充賞仍罪不首之人

二年賜朝鮮國王李祹白金一千兩紗羅錦帛二百四十疋令其進馬五千匹

八年行在兵部奏北京行太僕寺所督直隸河間等衛府山東濟南等府五年六年孶生馬騾駒一萬七千九百八十一匹宜分給直隸眞定等府及應天所屬無種馬民戶牧養從之正統三年雲南總兵官太傅黔國公沐晟於平涼艸場選其所有良馬送赴甘肅備用上遣勅嘉勞賜白金一百兩彩幣十表裏紗羅稱是

十年增定邊等中鹽納馬則例每上馬一匹鹽一百二十引中馬一匹鹽一百引先是戶部定上馬一百引中馬八十引鹽商以道路險逺中納者少總兵黃眞以爲言故增之

十二年兵部奏舊例迆西迆北來歸人口帶到馬匹給軍騎操中等賞鈔三千貫下等賞鈔二千五百貫各綿布五疋綿花三斤無馬者賞絹衣一襲或鈔二百貫綿布四疋折準絹衣今遼東總兵等官右都督曹義等奏稱鈔貫不敷欲將帶到馬匹中等賞鈔二千貫下等賞鈔一千五百貫宜從所言從之

景泰元年朝鮮國王李祹遣陪臣李含等貢馬五百匹奏曰有勑以北敵犯邊令備馬二三萬赴京臣念世蒙列聖恩澤至深至厚敢不盡心奉詔但敝邦比因鄰境構釁邊警不絕戍守馬匹騎坐駄載踣斃耗損十居六七𨿽收拾中外大小官員有馬之家未堪依數充辦臣竊欲措辦五千匹以進倘有餘力可爲安敢構詞欺罔伏惟聖慈垂憐帝曰邊警今稍息王又措辦艱難馬已至者受之以銀三百兩紵絲羅各三十疋絹一百疋償其直未至者止勿貢仍命致知等賫勅並冕服冠服白金三百兩紵絲三十疋羅三十疋絹四千四百三十一疋綿布二千九百五十四疋歸賜其王及妃

天順三年勑慶王選馬二百匹給寧夏官軍以銀四百兩紵絲紗羅四十疋彩絹二十疋西洋布二十疋髙麗布二十疋賜之洮州指揮使汪釗獻五明黒馬一匹賜勅奬勵賞白金三十兩織金彩叚二表裏彩絹二疋

嘉靖三十年詔給西畨諸侯勘合先是二十八年禦史劉崘請復金牌勘合以便各畨納馬給茶其洮州衛列市等河州衛子剛巴等西寧衛昝市等諸族大馬蕃給以金牌衝卜鸞單等一十七族族小馬少者給以勘合未受職事者與之職名原授未襲者類奏承襲嗣後有新撫之畨亦許附入如例請給至是總督尙書王以旗等亦以爲言下兵部議部覆國初制金牌信符每副二面頒降西畨諸族令鉗制其黨納差發馬匹給以茶引其後西海爲北敵所據套虜又歲加侵掠諸畨所領金牌散失漸復遷徙內地密邇三衛遂不復有賫符比號之事今畨族變詐不常北敵抄掠無已時脫給而再失失而又給而又失之如國體何夫金牌給畨本爲納馬畨人納馬意在得茶耳各畨以茶爲命不得茶病且死矣嚴私販之禁則不撫自順𨿽不給金牌馬可集也若私販盛行則在我無以系其心而制其命𨿽給金牌馬亦不至今稱各畨告給寧以勘合與之每歲以是爲驗使彼族屬無統者易於號召而於文移則革去交易之名使各效差發之誠以正體統至於授職承襲必勘明類奏而後許之則恩威兼濟諸夷向風矣詔如擬

侍郎史道奏大同馬市完並進敵謝恩馬九匹畨表一通諳達賜大紅紵絲膝襕花樣衣一表裏金頂大帽一金帶一托克托大紅紵絲一表裏夷使伊徳濟及虜濟雅呼喇濟等四人各靑緑紵絲一表裏總降勅一道命史道遣官賫捧頒賜仍加賜諳達彩幣四表裏庚戌宣府設馬市於新開口堡虜酋巴圖爾卒愛勒巴雅爾巴朗臺吉輝和爾實勒臺吉凡五部入市共易馬三千餘匹隆慶五年以虜王諳達上表稱貢賞大紅蟒白澤紵絲衣各一襲彩叚十五表裏妻大紅五彩紵絲衣二套彩侍郎史道奏大同馬市完並進敵謝恩馬九匹畨表一通諳達賜大紅紵絲膝襕花樣衣一表裏金頂大帽一金帶一托克托大紅紵絲一表裏夷使伊徳濟及虜濟雅呼喇濟等四人各靑緑紵絲一表裏總降勅一道命史道遣官賫捧頒賜仍加賜諳達彩幣四表裏庚戌宣府設馬市於新開口堡虜酋巴圖爾卒愛勒巴雅爾巴朗臺吉輝和爾實勒臺吉凡五部入市共易馬三千餘匹隆慶五年以虜王諳達上表稱貢賞大紅蟒白澤紵絲衣各一襲彩叚十五表裏妻大紅五彩紵絲衣二套彩

宣大總督王崇古報北邊互市事竣大同得勝堡自五月二十八日至六月十四日官市順義王諳達部馬千三百七十匹價萬五百四十五兩私市馬騾驢牛羊六千撫賞費九百八十一兩新平堡七月初三至十四日官市杭臺吉巴延烏紳部馬七百二十六匹價四千二百五十三兩私市馬騾牛羊三千撫賞費五百六十一兩宣府張家口堡六月十三至二十六日官市昆都埒赫永實卜大成部馬千九百九十三匹價萬五千二百七十七兩私市馬騾牛羊九千撫賞費八百兩山西水泉營八月初四至十九日官市諳達多囉圖們輝和實部馬二千九百四十一匹價二萬六千四百兩私市馬騾牛羊四千撫賞費千五百兩市皆無擾疏入得旨加崇古太子太保賜之誥命賞銀四十兩紵絲二表裏巡撫劉應箕升俸二級楊彩孟裏一級總兵馬芳趙岢副總兵麻錦實職一級副使申佐朱裳參議崔鏞等千戶鮑崇徳等各升賞有差又以本兵及該科有經畫建議勞賞尙書楊愽侍郎谷中虛及郎中王緝給事中章甫端銀幣緝仍候京堂缺推用端升俸一級

弇山堂別集卷八十九

●欽定四庫全書

弇山堂別集卷九十

﹝明﹞王世貞撰

○中官考一

余讀範蔚宗所論譔寺人而嘆其徳之無極也夫豎人刁亂齊伊戾禍宋趙談伯子延年之屬卽私而不及政弘恭石顯及政而不及爵此猶其小者趙髙挾始皇之餘烈以禍儲嫡僇將相置庸主於股掌而樹之拉之位至丞相爵爲徹侯而及其危也乃更欲市國於東方之兵以自王乃若東京之亂如蔚宗所稱舉動回山海呼吸變霜露阿旨則光寵三族忤意則參夷五宗髙冠長劍紆朱懷金者布滿宮闈苴茅分虎南面臣人者蓋以十數府署第館棊列都鄙子弟支附過半州國金寶盈牣於私藏歌舞充備於內室狗馬人食土木被繡皆剝割氓黎以濟其欲構害明賢以樹其黨吁亦已極矣白簡所陳間一挑之則逮竄立至或假司隸之權或憑方嶽之重幾幸先發事取快心或不能無一二勝者勝未畢而敗隨之迹其荼毒迨有與炎燼同焰息矣三方鼎峙司馬代簒以及六朝皆事由獨斷參寄文武𨿽阼有變遷而禍絕閹豎北魏稍緩其防則宗愛矯太師劉騰拜司空皆恣慘屠僇深謀脇僣唐之階重昉自楊髙輔國幽圄太上喋血椒宮爵擅眞王稱爲尙父重不可反矣而後復有程魚仇田之僣擅季明復恭之誖逆𨿽彊藩星列禍不逮逺而九重惕息甘同赧獻迹其終始去漢無異擊之不勝則賢者爲陳竇不肖者爲訓注計窮憤極則何進崔胤皆假手外兵而董卓朱晃之釁成矣宋之宣政梁師成爲內童貫爲外酣歌髙飲以成靖康之禍明興髙皇帝神斷自天朋亡不暱𨿽制各監局以處中貴人而不兼文武銜不侵外庭政不禦外臣冠服蓋三十年之間而宮府謐如也文皇之始不能不有所私寄是故儼保之譛幾得行而撫監岌岌矣監軍之勢張而馬騏以交址予敵矣天子幼沖母后不中制權必有所歸而豎振遂滔天矣舉全盛之四海挾至尊之萬乘而授手於鵲起烏合之虜恨其身死行陣不獲正司敗辟而磔剪昆季悉籍貲產足以紓泄臆憤洊開中興斯則英主之效哉而丁丑一制爲之湔洗何也吉祥之創變積驕成怨積怨成逆汪直之啟釁縲紲盈朝屍骨盈邊則此制媒之哉夫以孝廟之仁聖尙不能無李廣而況蒙不省務狎遊是好八虎橫三老絀瑾獨豶牙其間祖宗之法度徳澤蕩涸且盡幸而發自其偶以收全勝然一瑾死百瑾生參伍狡黠表裏作姦非髙廟神靈鼎成期速明事殆有不可言者嘉靖之始不逺殷鑑悉誅斥其渠首而又采輔臣之密贊與言路之指擿次第收革諸鎭監軍朝野爲之吐气邊腹爲之回色𨿽晚節不無所向狥然不至如累季之獘以迨於今卽有隠憂而無顯患斯何下景帝焉夫振瑾至狼戻也公卿臺諫至狐鼠伏也億兆至魚爛也然而不爲漢唐之季者髙皇帝收天下之權以歸一人卽狼戻如振瑾者一嚬而憂再嚬而危片紙中夜下而晨就縛左右無不鳥散獸竄是以能爲亂而不能爲變也𨿽然不可恃也余故考著爲上下二編其灼然稱賢如懷恩覃昌云奇何文鼎者百不能一而振瑾吉祥汪直之類至不可勝數云

傳未成而今所存者皆從聖政記錄出之不爲一字增損以備異日史氏去取耳

吳元年九月丁亥置內使監秩正四品設監令正四品丞正五品奉禦從五品內使正七品典簿正八品皇門官秩正五品設皇門使正五品副從五品後攺置內使監禦用監秩皆正三品各設令一人正三品丞二人從三品奉禦正六品典簿正七品皇門官秩正四品門正正四品副從四品春宮門官正副同禦馬司秩正五品司正正五品副從五品尙寶兼守殿尙冠尙衣尙佩尙履尙藥紀事等奉禦秩俱正六品十二月丙寅定內使冠服制凡內使冠用烏紗描金曲角帽衣用胸背團花領窄袖衫烏角束帶

洪武二年六月己巳定置內使監奉禦六十人尙寶一人尙冠七人尙衣十人尙佩九人尙履八人尙藥七人紀事二人執膳四人司脯二人司香四人太廟司香四人涓潔二人置尙酒尙醋尙面尙染四局設正一人副二人置禦馬禦用二司設正一人副二人內府庫設大使一人副使二人內倉監設令一人丞二人及置東宮典璽典翰典膳典服典藥典乘兵六局局設局郎一人丞一人又置門官午門東華門西華門玄武門奉天門左右順門左右紅門皇宮門坤寧門宮左門宮右門各設門正一人副一人東宮門官春和門東宮後門宮左門宮右門各設門正一人副一人

三年八月甲辰內定倉庫官品級設監令從五品丞從六品庫設提點從六品大使從六品副使從七品乙巳命攺內使監禦用監秩皆從三品其官令從三品丞正四品皇門官秩從四品門正從四品副正五品春宮門官正副同十月壬戌復位內使服飾之制上諭宰臣凡內使監未有職名者當別置衣帽以別監官禮部定擬內使監官凡遇朝會照依品級具朝服公服行禮其常服葵花胸背團領衫不拘顏色烏紗帽犀角帶其內使無品從者常服團領衫無胸背花不拘顏色烏角束帶烏紗帽垂軟帶年十五以下者惟戴烏紗小頂帽從之四年閏三月乙丑命吏部定內監等官秩品內使監令正五品授中衛大夫丞從五品侍直大夫皇門官門正正六品授內侍郎門副尙寶奉禦俱從六品授內直郎尙冠等奉禦內府庫大使內倉監令俱正七品授正奉郎庫副使倉丞俱從七品授正衛郎局正司正俱正六品授內侍郎局副司副俱從六品授內直郎東宮門正局正俱正六品授內侍郎門副局丞俱從六品授內直郎王府承奉門正所正俱從六品授內直郎承奉副門副所副俱正七品授正奉郎

五年六月丙子定宦官禁令凡內使於宮城內相罵其先發而理屈者笞五十後罵而理直者不坐其不伏本管鈐束而抵罵者杖六十內使罵奉禦者杖六十罵門官監官者杖七十內使等於宮城內鬭毆先鬭而理屈者杖七十毆傷者加一等後應理直而無傷者笞五十其有不伏本管鈐東而毆之者杖八十毆傷者加一等毆奉禦者杖八十毆門官監官者杖一百傷者各加一等其內使等有心懷惡逆出不道之言者淩遲處死有知情而蔽之者同罪知其事而不首者斬首者賞銀三百兩

六年六月己酉更內倉監爲內府倉以內倉監令爲大使監丞爲副使內府庫爲承運庫仍設大使副使皆以內官爲之乙卯以內官金麗淵爲秦府承奉李淸爲承奉副劉壽吳祥劉旺潘亨爲晉燕楚靖江府承奉副

八年二月壬申以內府鈔庫爲寶鈔庫秩正七品設大使副使各一人以內官爲之

九年五月庚子以內侍宗亮等七十四人爲司香尙冠尙衣等職

十年十一月戊申置神宮內使監掌太廟灑掃陳設之事設監令正五品丞從五品司香奉禦正七品典簿從九品天地壇祠祭署神壇署各設署令正七品丞從七品司香奉禦正八品甲乙丙丁戊五庫庫設大使正七品副使從七品及置皇城門官端門承天門東長安門西長安門東安門東上門東上南門東上北門西安門西上門西上南門西上北門北安門北上門北上東門北上西門門設正正七品副從七品庚戌以內使金吉爲圜丘署令洪斌杜慶爲司香奉禦

十二年四月丁巳置內府尙衣尙冠尙履三監鍼工皮作巾帽三局甲乙丙丁四庫攺尙佩局爲尙佩監

十六年三月乙卯置內府寶鈔廣源庫大使一人正九品用流官副使一人從九品用內官內府寶鈔廣惠庫大使二人正九品副使二人從九品俱以流官內宮兼之職掌出納楮帛入則廣源庫掌之出則廣惠庫掌之

十七年四月癸未更定內官諸監庫局及外丞運等庫局品職尙宮局尙宮一人正五品司記司言司簿司闈正六品掌記掌言掌簿掌闈正七品女使六人尙衣局尙儀一人正五品司籍司樂司賓司贊正六品掌籍掌樂掌賓掌贊正七品女使二人尙服局尙服一人正五品司寶司仗司衣司飾正六品掌寶掌衣掌仗掌飾正七品女使二人尙食局尙食一人正五品司膳司醞司藥司饎正六品掌膳掌醞掌藥掌饎正七品女使二人尙寢局尙寢一人正五品司設司輿司苑司燈正六品掌設掌輿掌苑掌燈正七品女使二人正功局尙功一人正五品司制司珍司彩司計正六品掌制掌珍掌彩掌計正七品女使二人宮正司宮正一人正五品司正一人正六品女使二人內官監通掌內史名籍總督各職凡差遣及缺員具名奏請設令一人正六品丞二人從六品典籍一人正九品所掌文籍以通書算小內使爲之神宮監掌太廟祭器及祭祀灑掃設令一人正七品丞一人從七品奉禦一人正八品尙寶監掌禦寶圗書凡用禦寶則奉請然後付尙寶司官用之畢則捧入設令一人正七品丞一人從七品尙衣監掌禦用冠冕衣服靴履設令一人正七品丞一人從七品奉禦四人正八品尙膳監掌禦膳設令一人正七品丞一人從七品司設監掌禦用儀仗輦輅輿帳裀褥張設設令一人正七品丞一人從七品奉禦四人正八品司禮監掌宮庭禮儀凡正旦冬至等節命婦朝賀等禮則掌其班位儀注及糾察內官人員違犯禮法者設令一人正七品丞一人從七品禦馬監掌禦廏馬匹設令一人正七品丞一人從七品直殿監掌各殿灑掃陳設設令一人正七品丞四人從七品小內使一十五人宮門承制掌傳奉宣召設奉禦五人正八品宮門守門官掌宮門灑掃時其開闔譏察出入設門正一人正八品副四人從八品內承運庫掌宮禦金銀段疋等物設大使一人正九品副使二人從九品司鑰庫掌皇城各門管鑰設大使一人正九品副使四人從九品巾帽局掌造內府冠帽設大使一人正九品副使一人從九品鍼工局掌造內府衣服設大使一人正九品副使一人從九品織染局掌織染段疋設大使一人正九品副使一人從九品顏料局掌燒造銀朱等項顏料設大使一人正九品司苑局掌種蒔蔬果大使一人正九品司牧局掌牧養孳牲設大使一人正九品皆於內官內選用外承運庫掌收金銀段疋等物甲字庫掌收銅錢布疋顏料乙字庫掌收衣服衾帳紙札等物丙字庫掌收絲綿紗綫丁字庫掌收銅鐡錫香茶蠟諸物戊字庫掌收氈衫胡椒並支收軍器廣源庫掌收貯寶鈔廣惠庫掌收支寶鈔每庫設大使一人正九品副使一人從九品皆於流官內選用隸戶部皮作局掌硝熟皮張成造靴鞋鞍轡兵仗局掌造各項軍器寶源局掌皷鑄銅器每局設大使一人正九品副使一人從九品皆於流官內選用隸工部

二十五年二月己丑遣尙膳太監而聶司禮太監慶童賫勅往諭陜西河州等衛所屬畨族令其輸馬以茶給之甲辰尙膳太監而聶等至河州召必裏諸畨族以勅諭之諸族皆感恩意爭出馬以獻於是得馬萬三百四十餘匹以茶三十餘萬斤給之諸族大悅而聶遣使入奏命以馬分給河南山西陜西衛所騎士﹝按此內臣奉使行事始也﹞

二十八年九月辛酉復位內官監司庫局與諸門官並東宮六局王府承奉等官職秩內官監十一曰神宮曰尙寶曰孝陵神宮曰尙膳曰尙衣曰司設曰內官曰司禮曰禦馬曰印殿曰直殿監皆設太監一人秩四品左右少監各一人秩從四品左右監丞各一人秩正六品神宮監掌灑掃太廟殿庭廊廡尙寶監掌禦寶璽勑符將軍印信孝陵神宮監掌灑掃殿庭及栽種果木蔬菜之事尙膳監掌供養奉先殿並禦膳與宮內食用之物又督光祿司供奉宮內諸筵宴飲食之事尙衣監掌禦用冠冕袍服履舄靴襪之事司設監掌禦用車轝牀榻衾褥帳幔諸事內官監掌成造婚禮糚奩冠舄傘扇衾褥帳幔儀仗及內官內使貼黃諸造作並宮內器用首飾與架閣文書諸事司禮監掌冠婚喪祭禮儀制帛與禦前勘合賞賜筆墨書畫並長隨當差內使人等出門馬牌等事及督光祿司供應諸筵宴之事禦馬監掌禦馬及諸進貢並典牧所關收付內官監收用及造內官諸人衣服鋪蓋諸事巾帽局掌造內官諸人紗帽靴襪及預備賞賜巾帽之事司苑局掌宮內諸處蔬果及種田之事酒醋面局掌內官諸人食用酒醋面糖諸物內承運庫掌收支段疋金銀珠玉象牙諸寶貨之物及同司鑰庫掌鈔之數司鑰庫掌各門鎖鑰及收支錢鈔之事內府供用庫掌禦用香米及內用香燭油米並內官諸人飲食果實之類其東宮典璽典藥典膳典服典兵典乘六局各設局郎一人秩正五品局丞二人秩從五品惟典璽局增設紀事奉禦秩正六品典璽局掌璽寶翰墨諸事典藥局掌同禦醫修合藥餌供進湯液之事典膳局掌供進膳羞典服局掌冕弁冠帽袍服佩刀靴韈諸物典兵局掌甲冑戈矛弓矢刀劍諸物典乘局掌車馬之事其親王府承奉司掌王府諸事凡事則呈長史司並護衛指揮使司行之與內官衙門不相統攝設承奉正秩正六品承奉副秩從六品所三曰典寶曰典膳曰典服典寶掌王之寶設典寶正一人秩正六品副一人秩從六品典膳掌飲膳之事設典膳正一人秩正六品副一人從六品典服掌冠冕袍服諸事設典服正一人秩正六品副一人秩從六品門官二人掌王城宮殿門啟閉關防出入設門正秩正六品門副從六品設內使十人司冠一人司衣三人司佩一人司履一人司藥二人司矢二人又各公主位下設中使司掌府中諸事司正司副各一人皆雜職

三十年七月庚戌置都知監秩正四品掌內府各監行移一應關支勘合設太監一人正四品左右少監各一人從四品左右監丞各一人正五品典簿一人正六品又置銀作局掌造內府金銀器用設大使一人正五品副一人從五品

永樂元年九月己亥遣內官李興等賫勅勞暹羅國王昭祿羣膺哆囉諦刺並賜王文綺帛及銅錢麝香諸物與其貢使偕行﹝按此內臣奉使外夷之始也﹞

三年七月辛亥內使王琮同給事中畢進封故眞臘國王長子參烈昭平牙爲王是年三月命太監鄭和等率兵二萬七千人行賞賜西洋古裏滿刺諸國按此內臣封夷王之始也﹝按此內臣將兵之始也和自是凡三下西洋皆有功人謂之三寶太監﹞

五年三月辛巳復攺上林署爲上林苑監秩正五品有左右副丞典簿之屬凡設十署秩正七品俱以內臣及文職相兼之﹝不審何年輩內臣﹞

八年都督譚靑等營有內官王安王彥之三保托克托﹝按此內臣監軍之始也然名次靑等後﹞

其年勅內官馬靖往甘肅巡視如鎭守西寧侯宋琥處事有未到處密與之商議務要停當爾卻來回話﹝按此內臣出鎭之始也然職尙止巡視事畢回京﹞

十八年立東廠命內官一人主之刺大小事情以聞﹝按此不見正史會典據大學士萬安奏成化十二年增立西廠環內云東廠之設自文皇帝至於今五十六年故考訂於此﹞

二十二年六月辛卯上崩於楡木川太監馬云等以六師在逺外祕不發喪與大學士楊榮金幼孜議含斂畢載以龍輦所至禦幄朝夕上食如常儀壬辰次雙筆峯大學士榮禦馬少監海壽馳訃皇太子

洪熙元年正月丁未命內官監太監鄭和領下畨官軍守備南京在內與太監王景弘昭布哈唐觀保協同管事遇外有事同襄城伯李隆駙馬都尉沐昕計議而行﹝按此南京守備之始也﹞

其年二月勅甘肅總兵官都督費瓛鎭守太監王安﹝按此鎭守之始見者也計永樂末已有之矣﹞

宣徳元年七月上以漢王反遣指揮譚順內官黃讓內使陳錦助平江伯陳瑄鎭守淮安﹝按是時內臣尙列於指揮之下也﹞

七年賜司禮監太監金英範弘等免死詔內弘詔略云克勤夙夜靡一事之後期致謹言行惟一心之在國退不忍於欺蔽進必務於忠誠免爾死罪於將來著朕至意於久逺﹝按太宗於光祿卿井泉張泌皆有之則具時內臣所必有者但不可考耳此見範弘墓志史所不載也﹞

賜禦用太監王瑾銀記四曰忠肝義膽又曰金貂貴客曰忠誠自勵曰心迹雙淸見水東日記又司禮太監金英範弘各有銀記之賜而又不傳見墓志景廟於興安王誠舒良輩亦各有賜憲廟賜司禮監太監譚昌牙記二曰忠誠不怠曰謙亨忠敬銀記一曰才華明敏石記一曰補衮宣化世廟賜司禮監太監張佐銀記四曰集謀補徳曰端忠誠愼曰輔忠曰勵忠麥福銀記一曰公勤端愼右皆於墓碑中錄得之正史所不載也然則內臣之膺賜者蓋不止於此矣

正統元年遣太監阮安同都督沈淸少保吳中督造三殿﹝按此內臣督工之可見者也﹞

四年遣太監吳誠吉祥監督諸軍討麓川宣慰司思任發敗績﹝此內臣總兵之始也﹞

六年三殿工完太監阮安僧保各賜黃金五十兩白金一百兩彩段八表裏鈔一萬貫﹝按此內臣功賞之至厚者也﹞

七年升太監王振侄千戶山爲錦衣衛世襲指揮同知尋命山侍經筵

九年太監﹝缺﹞出喜峯口曹吉祥出界嶺口劉永誠出劉家口但住古北口同成國公朱勇等各率精騎萬人徵烏梁海升賞有差

其年賜遼東鎭守太監伊實喀歲米四十石﹝此內臣加祿之見於史者也﹞

十年賜司禮監太監王振並各監太監錢僧保髙讓曹吉祥蔡忠白金寶楮彩幣諸物仍命振侄林爲錦衣衛世襲指揮僉事僧保侄亮讓侄玉吉祥弟整忠侄英俱爲錦衣衛世襲副千戶勅振曰朕惟旌徳報功帝王大典忠君報國臣子至情此恩義之兼隆古今之通誼也爾振性資忠厚度量宏深昔在皇曾祖時特以內臣選拔事我皇祖深見眷愛教以詩書玉成令器委用旣隆勤誠益至肆我皇考念爾爲先帝所器重特簡置朕左右朕自春官至登大位前後幾二十年而爾夙夜在側寢食弗違保衛調護克盡乃心贊翊維持靡所不至正言忠告禆益實多玆特勅賜給賞擢爲爾後者以官詩曰無徳不報書曰謹終惟始朕眷念爾賢勞昕夕不忘爾尙體至意始終如一致我國家有無疆之休爾亦有無窮之聞

十二年遼東鎭守太監伊實喀揚宣以徵討功給歳祿三十六石伊實喀給七十二石十二石爲一級

十三年寧陽侯陳懋爲總兵官率師討鄧茂七等太監曹吉祥王瑾監督神機火器﹝按此內官監鎗之始也﹞

十四年大理寺卿兪士悅等以春夏二時不雨恐刑獄不淸所致請會審刑部都察院獄以消天變上命太監金英同三法司堂上官審之﹝按此內臣五年審錄之始也出則賫勅張黃蓋騎導於大理寺爲三尺壇中坐尙書以下俱左右列坐﹞

其年敵入冦徳勝門外勑太監興安李永昌往同武淸伯石亨尙書於謙整理軍務﹝按此內臣總京營兵之始也﹞

景泰三年總督少保尙書於謙總兵武淸侯石亨等議選精兵十五萬分爲十營太監阮讓都督楊俊提督四營太監陳瑄盧永都督郭震馮宗各提督三營俱聽謙亨及太監劉永誠吉祥節制﹝按此內臣坐營之始也﹞

天順元年正月以迎駕功升太監曹吉祥嗣子錦衣衛帶俸指揮僉事欽爲都督同知侄鉉及太監劉永誠侄孫聚蔣冕弟成葉達兄成俱爲錦衣衛世襲指揮僉事且賜吉祥等勅書褒諭之

是年封司禮監太監曹吉祥侄欽爲昭武伯﹝按此內臣子弟封爵之始也欽亦自以戰功及從奪門封後反誅成化初禦馬監太監劉永誠侄聚封寜晉伯從永誠積戰功至都督自以破西虜功世襲﹞

正徳中泰安伯張富司禮監太監永兄也安定伯容永弟也髙平伯谷大寛提督團營太監大用兄也永淸伯大亮大用弟也鎭安伯魏英司禮監太監彬弟也平涼伯馬山提督東廠太監永成侄也鎭平伯陸永監鎗太監誾侄也皆冒永等恩澤封後俱革馬山𨿽貴衣蟒圍玉爲永成汲水澆花調馬於庭他亦往往類是

天順元年詔復司禮監太監王振官爵立祠賜額曰旌忠﹝按此內臣立祠之始也成化中禦馬監太監劉永誠祠曰褒功弘治司禮監太監懷恩祠額曰顯忠此二臣皆可紀者自是而後繁且濫矣﹞

八年命太監周中於奮武營右少監王亨耀武營太監唐順練武營右少監林貴奉顯武營太監張溫敢勇營右少監趙永果勇營奉禦鄭達效勇營右少監米童鼓勇營左副使髙亷立威營奉禦王璇伸威營右副使張璘揚威營奉禦張紳振威營監神鎗仍聽太監劉永誠節制﹝按此內臣分坐十二營之始也﹞

成化三年禦馬監太監葉達奏以長河峒功蒙賜寶鈔幣帛辭之而升兄錦衣衛千戶官兵部執以無例不許詔特升爲指揮僉事﹝此辭賞乞升之始也﹞

十二年命禦馬監太監汪直立西廠領勅制事﹝按此立西廠之始也𨿽與東廠侔而勢出其上矣十三年革西廠以禦史戴縉言仍復之﹞

禦馬監太監汪直初以緝事功加歳米二十四石以靖邊功加三十六石以威寧海功加四十八石以黒石崖功加三百石後累至四百八十石至正徳中司禮監太監張永初以恩加歲米十二石以平寧夏逆瑾功加四十八石以獲妖人功加一百二十石後累至三百餘石大約米至七十二石則視文武官爲正一品而傔從衣料亦累增益不可勝計蓋又王振劉瑾之所無也自永後谷大用魏彬張雄張鋭張忠輩亦及之按張司禮佐初加歲米四十八石其後復加祿十有七皆十有二石當爲二百四十二石麥司禮福至三百七十石黃司禮錦至五百石皆在嘉靖間具神道碑其它可以類推矣正徳元年春正月太監陳寛傳旨神機營中軍二司內官監太監劉瑾管五千營禦用監太監張永管神機營並顯武營神機營右掖禦馬監徐智調中軍頭司管奮武營而以司設監太監馬永成代智禦馬監太監王潤代瑾五月以禦馬監太監魏彬管神機營中軍頭司並奮武營﹝按此八虎之初見也﹞

二年太監李榮傳旨邊關隘口等處切近京師舊設守備內官仍舊添補薊州黃崖口等營以都知監左少監屈讓臺頭營以都知監右少監王鑑永平太平寨靑山營以司設監左少監萬釗遵化灤陽等關以印綬監右少監劉睿劉家口營以都知監右少監丞髙永薊州鮎魚石等處以印綬監右少監李凖峨眉山等營以禦馬監左少監馮旺黃花鎭以都知監左監丞張鼎天城兼管神鋭以禦馬監左監丞張仁淮安衛等處以都知監左監丞王景和龍門所等處以都知監右少監孟山各守備萬全左衛等處以都知監右少監畢安分守蓋自時諸邊無餘地矣又增提督團營太監苖達張永軍伴各百人坐營坐司太監黎安等各三十五人又增五軍神機三千等營太監馬永成魏彬寧瑾谷大用軍伴各百人坐司內官劉倍等各三十人是年太監李榮傳旨禦馬監太監谷大用之父奉禦用監太監張永之父友俱陛錦衣衛指揮使﹝此內臣父見在授官之始也﹞

其年又贈禦馬監太監丘聚司設監太監馬永成禦馬監太監魏彬之父俱錦衣衛指揮使贈母淑人各與祭一壇﹝此內臣贈父母之始也史謂恩禮濫施前此所未有者﹞

三年太監李榮傳旨禦馬監官勇士旗軍系禁兵重務其令太監谷大用提督太監楊春坐勇士營李堂坐四衛軍營﹝此內教場之漸也﹞

其年復立西廠尋攺惜薪司外薪廠爲之以太監谷大用領焉其年添設內辦事廠於榮府舊倉地以司禮監太監劉瑾領之兼察兩廠及內諸司事

太監劉瑾傳旨谷奉張友俱升都督同知復贈劉瑾父三代俱爲都督同知

四年太監劉瑾奏疏通鹽法四事旨謂經畫周詳防範嚴密誠爲國家重務旣多官會議戶部查算明白經久通行軍民戶口食鹽仍舊余俱永遵行之司禮監立碑在側時常省察﹝按司禮監立碑非典也﹞

五年兵科給事中屈銓奏請刋定正徳元年以後見行事例編集成書頒布中外詔許之﹝按此皆劉瑾所變更者也國子祭酒王云鳳時亦有請﹞

其年太監張永提督三千神機二營兼掌十二團營掌幹淸宮事兼掌禦用監提督尙膳尙衣司設內官諸監整容禮儀甜食諸房並豹房浣衣局混堂司南海子事﹝按內臣兼職之至多者也﹞

其年命禦用監太監張永總督寧夏等處軍務禦馬監太監陸誾管領神鎗選京營精兵三萬人討安化王寘鐇兵部言舊無總督軍務太監關防特造給之﹝按楊一淸爲永墓志云特給金關防金瓜鋼斧楊與永同事所見必眞故紀於此永之西徵及還師上皆幸東安門戎服送迎﹞

其年以寧夏功加張永祿米歲四十八石賞銀五百兩紵絲五十表裏時兵部尙書王敞等會英國公張懋尙書劉機等議以仇鉞功止一方已封伯爵世襲永輯寧中外兩建奇功又非鉞比於是永兄富弟容俱封伯給誥劵勛號尋加司禮監太監溫祥賴義谷淸秦文範宣張欽祿米歲各十二石賞銀一百兩彩幣四表裏太監谷大用兄大寛馬永成兄山魏彬弟英伯爵如容冨例十一月贊皇知縣王鑾疏稱太監張永功言今歲五月赤旱千里永奉辭西徵遇眞定大雨隨澍百姓稽首曰天上雨露張公帶來也永不坐乘不張蓋不作威福眞今之臯夔伊傅先後數千言極其諛媚上覽奏褒永亦百餘言再賜勅奬諭

六年太監張永捕薊州男子王豸足湼龍文及人王字以爲妖異兵部尙書何鑑請加永恩典下廷臣議永疏辭詔以永有功固讓再加祿米歲百二十石賜勅褒奬正徳七年以山東河南賊平總督太監谷大用陸誾歲加祿米四十八石蔭弟侄各一人錦衣衛世襲指揮使監鎗張忠尹生歲加祿米二十四石蔭弟錦衣衛世襲正千戶禦馬監太監丘聚祿米如張忠大用弟誾侄尋進封伯如永

九年起太監張永掌禦用監仍總制提督宣府大同延綏等處軍務發京營兵二萬人禦邊復發京兵六千人使太監張忠監督之聽永節制忠請自爲一軍不許

其年贈司禮太監張淮父全爲錦衣衛都指揮使母李爲夫人廖鑾父文應母張亦如之皆予祭葬﹝贈都指揮之有祭葬自全文應始也﹞

贈禦馬監太監於經父母亦如之並賜香山寺祠額護勑授司禮監太監張雄父千戶鋭爲後府都督支俸朝參

賜鎭守浙江太監劉璟生祠額護勅尋賜代璟者王堂亦如之

十年兵部上打魚王山等處捍禦功內批司禮監太監蕭敬歲加祿米二十四石溫祥賴義秦文張雄張欽蔣貴韋霦張淮並禦馬等監太監谷大用張永魏彬張鋭俱歲祿十二石各蔭弟侄錦衣衛世襲正千戶

十三年以應州功太監張永魏彬張忠各歲加祿米二十四石蔭弟侄一人爲錦衣衛正千戶佛保馬英趙林蘇進馬睿許全李睿劉祥各歲祿十二石蔭錦衣衛百戶又加司禮監太監蕭敬溫祥賴義秦文張欽蔣貴韋霦張淮李英團營太監谷大用東廠太監張鋭歲祿蔭官如張永等

十四年以營建幹淸宮定磉蔭總理提督禦用監太監張永東廠太監張鋭內官監太監劉養禦馬太監孫和團營太監谷大用司禮太監蕭敬魏彬溫祥賴義秦文張欽韋霦張淮李英弟侄各一人爲錦衣衛正千戶管工內官監太監劉祥劉永趙俊王鋭班浩汪俊趙鋭崔文王富溫璽周永各副千戶世襲

其年命禦馬太監張忠提督軍務同威武副將軍安邊伯朱泰平賊將軍右都督朱暉討寧王宸濠命鎭守撫按等官悉聽節制上尋以太師威武大將軍鎭國公總督軍務命太監張永率團營臺後及宣府北路官軍提督贊畫機密重務平虜伯朱彬亦如之以捕獲妖賊加太監張忠歲祿米二百二十石仍升蔭弟侄三級

嘉靖元年三月勅吏兵二部朕入繼大統萊爾內外文武勲戚大臣定策並迎立各宣忠悃保安社稷今山陵及徽稱大禮事畢宜加殊恩以答元功大學士楊廷和蔣冕毛紀首先定策忠義大節功尢顯著俱進封伯爵給與誥劵子孫世世襲食祿一千石餘官如故俱仍在內閣辦事大學士費宏蔭他一子錦衣衛指揮使世襲親捧信符迎立等官駙馬都尉崔元進封侯爵給與劵誥子孫世世承襲食祿一千五百石皇親太傅壽寧侯張鶴齡加太師祿米三百石禮部尙書毛澄加太子太傅蔭他一子爲錦衣衛世襲指揮同知太監張錦蔭他弟侄一人錦衣衛世襲指揮僉事定國公徐文祚中途有疾先已賞了罷司禮監各能同心贊襄大計太監扶安溫祥賴義秦文張欽張淮各歲加祿米三十六石蔭他弟侄一人爲錦衣衛世襲指揮同知蕭敬歲加祿米三十六石蔭他弟侄一人爲錦衣衛世襲指揮使黃偉鮑忠各歲加祿米二十四石蔭他弟侄一人爲錦衣衛世襲指揮僉事從朕藩邸效勞年久左右朕躬各有功績張佐歲加祿米四十八石蔭他弟侄一人爲錦衣衛世襲指揮使一人爲世襲正千戶黃英歲加祿米三十六石蔭他弟侄一人爲錦衣衛世襲指揮同知一人世襲正千戶戴永歲加祿米三十四石蔭他弟侄一人爲錦衣衛世襲指揮僉事一人爲世襲百戶張忠歲加祿米二十四石蔭他弟侄一人爲錦衣衛世襲指揮僉事刁永馬俊賈友陳宣國洪趙山黃錦李淸王竚孫端各蔭他弟侄一人爲錦衣衛世襲正千戶趙霦李堂李云張升蘇瑾郭紳趙林張昺劉臣劉鋭丁玉劉榮各蔭他弟侄一人爲錦衣衛世襲百戶督兵迎駕道路惠安伯張偉歲加祿米三十石侍郎鄭宗仁趙璜各升俸一級當時在朝宗人府五府六部都察院大理寺通政司等衙門掌印各官賞紵絲二表裏銀二十兩科道官各賞紵絲一表裏銀十兩皇親太保建昌侯張延齡加太傅祿米一百石指揮邵喜進封伯爵副千戶邵輔升指揮僉事百戶邵佐升正千戶指揮蔣輪進封伯爵蔣山蔣壽升錦衣衛世襲正千戶慶陽伯夏臣加散官一階舍人夏勲升錦衣衛世襲正千戶如勅奉行

五年六月大學士費宏等言皇考實錄成其於聖謨睿徳紀載頗爲詳實然臣等不敢自以爲功也蓋累朝實錄皆有章奏可據若今獻皇帝三十餘年之事臣等所賴以考據者則有司禮監太監張佐黃英戴永編實錄一冊載獻帝睿制序文及各年章奏爲詳功當首論後又得司禮監太監楊保陳淸錦衣正千戶翟裕陸松所纂修之助功當並論伏惟上裁上從其言命蔭佐等各弟侄一人以酬其勞佐指揮僉事黃英戴永俱正千戶楊保百戶陳淸總旗俱錦衣衛世襲翟裕陸松俱升指揮僉事時佐英永已用扈駕功賜蔭心不自安上疏辭上嘉其誠懇許之仍令原蔭指揮使張琦於錦衣衛堂上管事指揮同知黃壽升指揮使僉事戴仁升指揮同知

隆慶元年二月上加恩內臣歲加司禮監太監黃錦祿米二十四石蔭弟侄一人錦衣衛指揮僉事王本馮保各弟侄一人錦衣衛正千戶胡明喬朗曹憲各弟侄一人錦衣衛百戶從龍太監梁鈿李芳歲加祿米三十六石蔭弟侄一人錦衣衛指揮同知張仲舉翟廷玉陳鈿陶金呂用崔玉髙相楊義張恩各蔭弟侄一人錦衣衛正千戶宋朝用張潤楊添爵馮明夏云嚴用李佑各蔭弟侄一人錦衣衛副千戶張廷周保王榮李忠李鑾趙朝郭陽李惠趙忠陳忠李祿各蔭弟侄一人錦衣衛百戶於銃劉用各蔭弟侄一人錦衣衛所鎭撫俱世襲

弇山堂別集卷九十

●欽定四庫全書

弇山堂別集卷九十一

﹝明﹞王世貞撰

○中官考二

洪武元年三月丙辰上謂侍臣曰吾見史傳所書漢唐末世皆爲宦官敗蠧不可拯救未嘗不爲惋嘆此輩在人主之側日見親信小心勤勞如呂彊張承業之徒豈得無之但開國承家小人勿用聖人之深戒其在宮禁可使之供灑掃給使令傳命令而已豈宜預政典兵唐漢之禍𨿽曰宦官之罪亦人主寵愛之使然向使宦者不得典兵預政𨿽欲爲亂其可得乎

二年六月己巳上命吏部定內侍諸司官制諭之曰朕觀周禮所記未及百人後世至踰數千卒爲大患今𨿽未能復古亦當爲防微之計古時此輩所治止於酒漿酰醢司服守祧數事今朕亦不過以備使令非別有委任可斟酌其宜毋令過多又顧謂侍臣曰此輩自古以來求其善良千百中不一二見若用以爲耳目卽耳目蔽矣以爲腹心卽腹心病矣馭之之道但常戒飭使之畏法不可使之有功有功則驕恣畏法則檢束檢束則自不敢爲非也

三年九月丁巳是日朝退有雨二內使幹靴行雨中上見召責之曰靴𨿽微皆出民力民之爲此非旦夕可成汝何不愛惜乃暴殄如此命左右杖之因謂侍臣曰嘗聞元世祖初年見侍臣有著花靴者責之曰汝將完好之皮爲此豈不廢物勞人此意誠佳大抵爲人嘗歷艱難則自然節儉若習見富貴未有不侈靡者也因勅百官自今入朝遇雨雪皆許服雨衣

四年閏三月乙丑上謂侍臣曰古之宦豎在宮禁不過司晨昏供役而已自漢鄧太后以女主稱制不接公卿乃以閹人爲常侍小黃門通命自此以來權傾人主及其爲患有如城狐社鼠不可以去朕謂此輩但當服事宮禁豈可假以權勢縱其狂亂吾所以防之極嚴但犯法者必斥去之不令在左右戒履霜堅冰之意也

十年五月丙午有內侍以久侍內廷從容言及政事上卽日斥遣還鄕裏命終身不齒遂諭羣臣曰自古賢明之君凡有謀爲必與公卿大夫謀諸朝廷而斷之於己未聞近習嬖幸之人得與謀者況閹寺之人朝夕在人君左右出入起居之際聲音笑貌日接乎耳目其小善小信皆足以固結君心而便僻專忍其本態也茍一爲所惑而不之省將必假威福竊權勢以干與政事及其久也遂至於不可抑由是而階亂者多矣朕嘗以是爲鑑戒故立法寺人不過侍奉灑掃不許幹與政事今此宦者𨿽事朕日久不可姑息決然去之所以懲將來也羣臣頓首稱善

十七年七月戊戌勅內官毋預外事凡諸司毋預內官監文移往來上謂侍臣曰爲政必先謹內外之防絕黨比之私庶得朝廷淸明紀綱振肅前代人君不鑑於此縱宦寺與外臣交通覘視動靜夤緣爲姦假竊威權以亂國家其爲害非細故也間有奮發欲去之者勢不得行反受其禍延及善類漢唐之事深可嘆也夫仁者治於未亂智者見於未形朕爲此禁所以戒其未然耳

建文三年燕王師在徳州而朝遣錦衣千戶張安持詔諭世子降許以燕王之位世子不發封並縛安詣軍前時中官黃儼從畱守以姦險爲世子所惡而素結三郡王乃先遣人馳報上曰朝廷與世子通宻謀矣王不信俄而世子所縛安及書至王大感悅儼與江保於永樂中數爲趙王﹝卽三郡王﹞傾太子﹝卽世子﹞幾奪嫡太子卽位儼保皆伏誅

永樂五年六月己亥上諭都察院謂去年曾命內侍李進往山西采天花此一時之過後甚悔之更不令采比聞進詐傳詔旨僞作勘合招集軍民復以采辦爲名大爲民害所在官司都不奏來此與胡藍齊黃欲壞國事者何異卽遣禦史二員徑詣山西將進等一干鞫問明白械送京師必寘重法若都司布政司有幹渉者並鞫治之𨿽關皇親亦不恕

七年十二月戊申守京城門內使言城門郎擅離所守縱酒廢事城門郎亦言嘗以母病白內使暫歸未嘗擅離蓋嘗以事忤內使故挾私誣構皇太子曰城門郎無罪內使小人縱私上罔朝廷下誣無罪之人豈可復用命下錦衣衛治之乃命司禮監榜示今後內官內使有言事不實及挾私枉人者悉置重典

二十二年十月庚辰內官馬騏傳仁宗旨諭翰林院書勅付騏復往交址閱辦金銀珠香時騏被詔召還未久本院官覆奏上正色曰朕安得有此言卿等不聞渠前在交址荼毒生民乎交址自此人歸一方如解倒懸今又可遣耶遣之非獨詔書不信將壊大事乃止﹝按上旣已知之矣乃不僇騏何也﹞

宣徳元年七月辛未司禮監太監侯泰還自樂安上初遣泰諭漢王髙煦髙煦嚴兵而後入覽書謂泰曰朝廷知我舉兵耶泰曰有言者上以至親故不信也髙煦曰爾舊人宜知我舉兵故泰曰不知也髙煦曰太宗聽讒間削我兩護衛徙置此州仁宗不復我護衛不徙我大郡而徒以金帛餌我安能鬱鬱久居此乎因命徧觀其兵馬器甲曰以此橫行天下可也爲語而主卽送姦臣來然後議我所欲泰歸上問髙煦何言曰一無所言問治兵乎曰無所見已而錦衣官校從者白其事上曰事定必治泰不可宥也二年十一月復以奉命直隸選駙馬擅作威福淩虐職官捶義勇經歷董純至死又受人贓賄事覺始下都察院獄

三年逮交址太監馬騏內官蒙泰下獄正統四年騏始釋爲民泰降火者

六年十二月內官監太監袁琦內使阮巨隊阮誥武莽武路阿可陳友趙淮王貴楊四保陳海等伏誅初巨隊等往廣東等處公幹以采辦爲名虐取軍民財物事覺下錦衣衛究其由皆琦指使於是籍其家金銀以萬計寶貨錦綺諸物稱是又所用金玉器皿僣侈非法皆四保與海爲之事覺上下法司議罪命淩遲琦而斬巨隊等十人於市時太監裴可烈亦以貪暴下錦衣衛獄拷死馬俊回至良鄕自經死命錦衣衛磔其屍梟首於市唐受亦以公差南京害民捕至獄具械赴南京淩遲於市梟首示眾丙申諭右都禦史顧佐等出榜曉諭中外凡先所差內官內使在外侵占官民田地及擅造房屋所在官司取勘明白原系官者還官軍民者還軍民中外官民人等有受內官內使寄頓財物許首免罪若匿不首事覺與犯者同罪自今內官內使出外敢仍前有犯令所在官司具奏治以重罪知而不奏罪同若中外軍民人等有投托跟隨內官內使因而撥置害人者悉處死罪上退朝禦幹淸宮諭太監王瑾吳誠等曰朕卽位以來念內官內使隨侍勤勞恩待甚厚屢戒諭之令謹守法度勿罹刑辟永享太平其間有能小心忠謹朕待之加厚不意袁琦孤恩負徳越禮犯分欺瞞朝廷受人囑托私遣內使出外假以干辦虐害官吏軍民百計索取金銀財物數以萬計下人銜寃歸怨於上朕何由知天地鬼神共怒事發露琦以伏誅此非朕欲罪之殺身之禍實其自取爾等其掲榜昭示內官內使及小火者能守法事上不恃寵作威不害民取財者鬼神佑之若違法越禮惟務貪虐鬼神不佑國法不赦若先嘗有過後當攺悔朕亦以無過待之

少保行在工部尙書吳中私以官木磚瓦遺太監楊慶作私第甚弘壯上登皇城樓望見之問左右得其實逮中下獄論斬錦衣衛指揮王裕知而不舉當連坐上宥中罪革其少保仍罰尙書俸一年裕下獄已而釋之內官裴宗漢管木廠坐盜市官木又賄太監楊慶求免罪事發法司亦論斬命械系錦衣獄一時英斷赫然苐不知於楊慶作何處耳

金吾衛指揮同知傅廣自宮願效用內庭行在禮部以聞上曰已有例禁此人身爲指揮尙欲何求而勇於自殘求進其付刑部治罪當是時京衛官尙未貧也而內臣自鄭和王瑾後其富貴勢焰有以歆動之耳

釋故城縣丞陳銘復任先是上聞內官內使差遣在外者多貪縱爲害己嘗罪其尢者上以太監劉寧淸謹忠良命同監察禦史馳往各處盡収其貲槖並其人械送京師旣還道經故城縣丞銘素悍暴又時大醉而酗聞有內官至更不問所從來輙奮前捽寧而手擊之禦史莫能止遂奏丞無狀逮至上曰丞固可罪以其一時昧於所聞而有之侍臣或言銘酗酒擅擊朝使陛下縱赦之亦不可使復任上曰朕旣釋之矣彼當因此知攺過也

正統五年太監吳誠吉祥以討麓川不利下獄論死遇卹刑宥之

七年南京尙膳監內使郭敬失火焚內府廊房六十餘間所貯物料器皿七十二萬五千五百有奇及錢糧簿守衛衣甲皆盡下法司獄具詔卽斬之

八年內使張環顧忠匿名冩誹謗語錦衣衛鞫之得實詔磔於市仍令內官俱出觀之所誹謗者王振也磔之者亦王振也

九年內官陳景先送女官吳淑淸還揚州索取府衛白金彩幣等物且治私事踰期復命詔錦衣衛鞫實

十年戶部右侍郎焦宏等奏臣同司禮監左監丞宋文毅等奉命踏勘壩上大馬房諸處艸場多被內官內使人等侵占私役軍士耕種甚者起蓋寺廟立窯冶及借與有力之家耕種以致艸場窄狹馬多瘦損請正其罪上曰朝廷設馬場令內官監之而乃作獘如此論法當罪今姑寛貸令速攺過其內官各賜地一頃內使淨軍各賜五十畆已蓋寺廟者勿除余悉還官都察院仍給榜禁約每歲遣給事中禦史各一員巡視敢蹈前非者必殺不宥

鎭守遼東太監王彥卒上命太監喜寧檢閱其家財彥妻吳氏訴喜寧私取其奴僕駞馬金銀器皿田園鹽引等物詔宥寧罪追取田園鹽引給主餘物悉入官

司禮監太監吳亮金英範弘阮誠以私芻牧於南海子下錦衣獄

謫監察禦史李儼戍遼東鐵嶺衛儼在光祿寺監収祭物太監王振過之怒儼應對不跪遂下錦衣獄已而謫之

十年錦衣衛卒王永爲匿名書數太監王振罪惡掲之通衢及振侄王山家緝事者得之刑部論以造妖言斬罪詔卽磔之於市不必覆奏十二年武功中衛指揮使華嵩宿娼事發當杖贖特命髠其首漆之枷示教坊門滿日充大同衛軍坐與王振侄爭娼故也

十二年太監喜寧侵太師英國公張輔輔不從寧弟勝率自淨身家奴毀輔佃戶居室毆家人妻墮孕死事發宥勝贖徒自淨身者戍廣西南丹衛因勅禮部盡収功臣私蓄閹奴入官

十四年七月甲午車駕親徵北敵發京師是舉也司禮太監王振實勸成之故羣臣𨿽合章諫止上皆不納命下二日卽行扈從文武吏士皆倉卒就道丁丑車駕至宣府風雨大至邊報益急羣臣復交章請駐蹕王振怒俱令略陣壬寅車駕至雞鳴山眾皆危懼上素以諸事付振至是益肆威成國公朱勇等有所白膝行而前振令戶部尙書王佐兵部尙書鄺埜管老營佐埜先行振怒令跪於艸中至暮方釋欽天監正彭徳淸勸振曰敵勢如此不可復前倘有疏虞陷天子於艸莽振怒詈之曰設若有此亦天命也學士曹鼐曰臣下命不足惜主上系宗社安危豈可輕進振終不從八月己酉駐蹕大同振尙欲北行鎭守太監郭敬宻告振曰行則必墮敵計振始懼會驟雨復至始議班師庚戌師東還是夕次雙寨雷電風雨交作師行徹夜不止初議從紫荊闗入振蔚州人也始欲邀駕幸其第旣又恐損其鄕土禾稼復轉從宣府行壬戌次土木敵襲擊我師大潰車駕北行中官惟喜寧侍振等皆死庚午郕王禦午門左門都察院左都禦史陳鎰合諸大臣廷啟六科十三道亦有言王曰汝等所言皆是朝廷自有處置言甫畢百官皆趨進跪慟哭不起揚言曰聖駕被畱皆振所致陛下若不速斷何以安慰人心錦衣衛指揮馬順喝逐百官給事中王竑奮臂捽順發嚙其肉曰順倚振肆彊今猶若此誠姦黨也百官爭捶死順且請籍振家王準言眾猶哭未退守衛士卒亦泣下王起入令太監英問所欲言咸曰內官毛貴王長隨亦振黨請寘諸法遂於門隙中出二人又捶死之尋執王山至眾相戒勿捶死使伏法遂縛山赴都市淩遲處死王令諭曰國家多難皆因姦邪專權所致今已悉準所言置諸極刑籍沒其家以謝天人之怒以慰社稷之靈爾文武羣臣務須各盡乃職以輔國家以濟時艱百官乃拜而退曵棄順等屍於道軍民猶爭擊不已百官請籍順及毛貴王長隨家王令免籍

是月令旨籍沒太監郭敬內官陳官內使唐童等家以皆王振黨也科道會劾僧錄司右覺義龔然勝道錄司右玄義王道宏錦衣衛鎭撫周銓等賄囑馬順引進王振家出入積成巨富令旨降謫有差復請誅籍之不許

九月法司疏王振同居異姓之人皆當斬詔謂振傾危社稷罪惡深重但朕卽位之初體天地生物之心姑屈法伸恩但系振本宗不問大小皆斬首以狥婦女給發功臣之家爲奴其家人婚者宥死杖一百發戍邊衛是日鎭守大同太監郭敬潛回京師下獄初敬與振厚逓年多造銅鐵箭鏃甕盛以振意遺衛拉特使臣輒用良馬賂振及敬以報宋瑛等楊和之敗又爲敬所制上皇至大同羣臣劾敬失律振矯旨不問至是法司議淩遲處死詔錮禁之

十月禦馬監左少監布爾罕伏誅布爾罕本降虜給事宮禁數十年及土木之敗卽助敵反攻射內使黎定旣又爲敵使至京有所需索命執而誅之

十二月誅遼東百戶實達爾見獲敵泄我虛實且數爲敵使張彼聲勢又爲托克托布哈致意於鎭守太監伊實喀至是逃歸巡按禦史劉孜鞫之因劾伊實喀本廣西人敵犯廣寧伊實喀禁制官軍不使出擊反狀昭然且及其不法十餘事詔卽誅實達爾仍置伊實喀不問

景泰元年三月叛賊禦用監太監喜寧伏誅寧旣從上皇陷敵輒爲額森畫策邀求賞賜及導以入邊冦掠尙書於謙授策邊將使成擒而會上皇知寧謀患之乃言於額森欲使寧及總旗髙■﹝斌上金下﹞達於納克楚還京索禮物額森許之上皇乃命校尉袁彬以宻書報宣府寧至獨石遂爲參將楊俊所誘擒至京文武大臣並科道等官劾奏寧猥以俘虜洊沐恩榮受列聖之深恩居太監之重任而乃欺天負國背義忘恩屬姦臣之不軌致上皇之蒙塵喜寧回自敵中詐傳詔旨妄指迎駕爲名重要朝廷金帛旣又乘機復往主令賊首來侵擾我邊境犯我京畿上而宗廟震驚下而軍民荼毒𨿽天威所加而數萬之眾遂遁柰生靈受害而千古之恨難消若不正之典刑碎屍萬叚不惟無以大彰天討垂戒將來抑亦無以慰宗社之靈臣民之忿詔羣臣雜鞫之具伏命磔諸市三日

金英者正統中司禮太監也王振沒掌監事景帝以其擅權惡之命言官論其家奴郭亷趙顯多支浙鹽謫戍邊衛復以運使吳方受囑勒爲民復以錦衣衛校尉結英冒升百戶於午門外探聽各處事情抵英論斬復調禦史謝琚爲吉安府推官降給事中張聰爲均州判官禦史宋■﹝王票﹞爲安福縣典史俱坐英事琚應奏不奏聰代王訟稿■﹝王票﹞奏事不實爲法司所論也又運同鄭崇受英家人賄多支鹽事露囑禦史林廷舉求解杖廷舉百戍邊衛崇爲民又以錦衣指揮僉事呂貴因賊侵境升署都指揮僉事出徵及還貴恐調出失勢托英家人錦衣衛百戶金善以賄英得辭升職仍舊官又索營繕所磚瓦等料萬餘以造私室賂管海子內使葉景榮景榮以石及艸與之事覺下都察院論貴善景榮俱應斬英宜究治詔斬金善降調貴於邊衛景榮送司禮監別用贓物俱追入官執英付都察院鞫之左都禦史陳鎰等言英縱家人倚勢多支官鹽累受賄賂升指揮韓志等爲署都指揮僉事升內使汝住爲長隨奉禦升都指揮孫鏜爲都督總兵升校尉劉信爲百戶工部尙書石璞結王振得職英受璞賂以保其位又準呂貴仍理錦衣衛事姦惡如此宜不拘常律處以極刑籍沒其家帝命錮禁英執鏜璞志鞫之論罪皆應斬命姑宥之再犯不宥金英家奴李慶罪當絞遇赦特誅之禦史宋■﹝王票﹞坐不劾調用■﹝王票﹞奏左都禦史王文沮之文奏■﹝王票﹞應免不允見誣詔不問仍降■﹝王票﹞按英之狼狽若此不知異日復受寄托然其拒南遷議稱薛文淸好官亦不可盡冺也

是年十月庚寅山東右布政使裴綸言山東內地與邊徼異已有都禦史洪英巡撫督同三司常操軍士保固城池兼今歲禾稼丰登流移復業正當靜以優卹不宜煩擾今內官唐廣來鎭玆土有司日逐供給未免動取民財以一科十且廣隨侍人不無詐冒名目生事侵漁請勅廷臣會議凡非邊境有巡撫官處俱命回京庶內臣無輕出之勞有司免供應之擾帝曰往歲各處賊冦生發人民流散因令內官鎭守得知事情緩急今綸擅欲取回主意安在爾都察院令其陳狀如飾辭不宥六科給事中上章謂鎭守巡撫內外官員俱受朝廷委托恐其從人需索贓物如綸所言者亦不可必其無也命巡按禦史及按察司官亷有此等之人卽執之具聞處置旣而綸陳情服罪宥之

景泰初太監吳誠卒其妻某氏進所遺田宅以四所還之大同右參將都督同知許貴奏右少監韋力轉銜軍妻不與宿杖死其軍又與養子妻淫戲射死養子下巡按禦史覆勘有驗都察院請再覆從之

景泰二年鎭守內官陳海以鐵劍與夷人哈丹易馬禦史鄭紹劾奏捕鞫之又司禮監太監髙顯情彊奪人房屋仍飾奏命法司禁錮之

五年內使田福私亡至眞定槁城縣錦衣衛捕得詔卽誅之內使阮絹附司禮監太監興安囑管工太監黎賢擅於西海子作佛庵及西山等處作生墳佛寺盜用官木等料萬計事聞都察院坐絹絞並劾安等罪詔姑不問所造庵寺令內官監毀之物料入官

南京禦史鄒亮奏定淮等門外城壕爲太監陳公等占種蓮藕禾苗命南京戶部委官勘核禁約

六年都知監左少監馬琳奏太監劉順死遺下河間府山地十五頃乞賜管業戶部覆請之詔不許給民耕種完辦﹝按景帝不假內豎如此南城之禍所由構也﹞

天順元年正月壬午執司禮太監王誠舒良張永王勤等於禁中出付錦衣衛獄羣臣言誠等串同都督黃■﹝王厷﹞構成邪議更立東宮尋又謀迎已出汪後又與少保於謙王文等圖爲不軌糾合逆旅迎立外藩俱坐謀反淩遲處死丙戌命斬於市籍其家是日校尉逯杲縛錦衣百戶楊瑛謂爲張永親且與舒良善命錦衣衛拷訊之又命錦衣衛差官往執寧夏管神銃內官髙平公幹雲南內官閻禮並籍其家以來俱磔於市鐘鼓司掌事陳義教坊司左司樂晉榮伏誅景泰中榮諂事義義承旨同榮選伎女李惜兒等先後進入宮中至是教坊司發其事命司禮監釋伎女給親榮義下錦衣衛拷訊具伏誅於市戊子六科十三道劾司禮監太監興安竊弄威權紊亂朝政鎖南內之門易東宮之位與王誠舒良等爲黨明知逆謀不能諫阻而伺釁乘機心持兩端觀成敗以爲向背乞梟其首以戒權姦旨謂安罪本當死姑從寛貸之勿令視事癸卯誅司設監太監廖官保禦馬監太監郝義司禮監少監許源官保提督禦藥房上嘗索藥不得故也義坐與王誠等同謀欲發勇士擒殺吉祥石亨等源故從上南內坐謗訕俱誅

二月戊寅枷內官劉茂於內府新房外茂嘗被旨以馬載唐妃遊西海子馬驚妃墜因命茂選良馬二十日控習之上復位有言茂欲擒太監劉永誠者遂執下獄枷之內官監太監覃吉掌內庫金帛奇寶籍記郕王所賜諸妃白金三萬餘兩寶石萬餘不以聞命執送錦衣衛錮禁之丁未六科十三道被旨劾司禮監太監陳鼎阮簡謂鼎內與王誠舒良同腹心外以王文於謙爲羽翼擁立郕王廢易太子始則倡不必北迎之謀終則造幽閉南宮之計禁聖母往來絕親親之情抑百官朝賀廢君臣之義傾竭府庫崇尙異端忍令僧人淸昊爲魘魅數致僧官道豎入禁闈俱宜顯戮於市以快人心以回天變上曰給事中禦史言是此輩負國背君罪在不赦但元惡已誅餘黨俱從輕典其擯鼎居南京司禮監簡守長陵永不任用癸亥廣西栁州衛千戶盧忠鎭守寧夏太監髙平伏誅景泰時忠爲錦衣衛指揮平居尙衣監與忠厚忠宻與平合謀令校尉李善奏上與太監阮浪南城內使王瑤圖復位於是浪瑤及忠俱下錦衣衛鞫瑤被殺浪瘐死忠得釋旣而坐他事謫官栁州至是上知其狀特遣人収忠平磔於市三日且籍其家乙亥工部右侍郎霍瑄先以參政掌大同府事時嘗爲鎭守太監韋力轉怒其送回都禦史年富家眾杖之十餘至是瑄奏之且言力轉宴輒命妓爲戲僣用金器若王者復彊取所部女爲妾諸不法事上怒遣人執之太監常力轉以工部右侍郎霍瑄奏其罪下錦衣衛獄遂條奏瑄嘗同都禦史年富侵盜官物且行賂於都督石彪彊取所部女子十三人爲妾都察院請収瑄與力轉質其有無上命俱宥之辛丑調給事何玘等十三員爲判官監察禦史吳禎等二十三員爲知縣尋命復職太監曹吉祥忠國公石亨以禦史言其過惡欲箝制言路共譛禦史給事中之短上命吏部尙書王翺查禦史給事中年三十五以上者畱任三十五以下者調用得玘禎等三十六人俱調之命旣下會有風雷雨雹之變上悟召翺等諭之曰給事中禦史朝廷近侍耳目之官何乃聽人主使妄劾人論法難容但念職當言路俱畱任事自後言事務須從實否則治以重罪不貸十月丁酉賜故太監王振塟祭時太監劉恆等言振恭勤事上端謹持身左右贊襄終始一徳陷沒土木歲久未沐招塟上亦憫念振故有是命

四年七月甲午廣東亷州知府李遜爲鎭守珠池內使譚記誣奏其縱部民竊珠下遜錦衣衛獄遜悉發記杖人致死及彊入民家敓財物諸罪狀上命執記與理記具伏遂錮之而命遜復職辛丑勅鎭守浙江太監盧永曰爾在彼行事執拗以此差左少監陳政賫捧旨意前去同爾理事政於六月十二日至彼三司官俱出城迎接行禮爾乃托病不出卻使人問政是何官買辦何物此爾懷姦挾詐不敬朝廷之罪一也十三日方至武林驛與政相見不請旨意行禮不問朝廷公事就便辭去此爾背公狥私不敬朝廷之罪二也十四日又至館驛前因開門遲卽發怒而回卻言政嘗爲吾部下且官不及吾此爾輕慢使臣不敬朝廷之罪三也爾昔與張永郝義等同類內有典刑降用者此時曲法宥爾又升爾職委鎭大藩正當赤心報國以報再生之恩卻乃心懷姦詐傲慢朝廷悖禮違法論爾之罪正當抄提來京究治今且將爾所爲實迹封去爾宜自看似此所爲豈是忠敬之道看畢爾卽具實以聞

五年七月庚子司設監太監曹吉祥及其侄昭武伯欽等反命懷寧侯孫鏜等率官軍討之欽敗死執吉祥下獄初正統間吉祥徵麓川又徵福建選降將能騎射者百十人隨徵天順初諸降將吉祥親黨及門下無賴隨吉祥以奪門迎駕功累受升賞者甚眾皆感戴吉祥後石亨敗隨亨冒升賞者俱自首攺正獨隨吉祥者不動吉祥復日犒諸降將月給以米銀布遂相與爲死黨諸降將日出入其門惟恐吉祥敗而已隨之黜退也吉祥亦自疑與石亨同功一體之人亨旣被誅愈不自安至是欽又私掠曹福來爲言官所劾錦衣衛宻遣人伺察之益急先石亨敗時預降勅戒諭朝臣然後収系亨至是復降勅諭欽度不免遂謀反會懷寧侯孫鏜奉命徵西欽使其黨掌欽天監事太常寺少卿湯序擇是日天未明視朝遣將欽欲以是時舉兵入先夕召諸降將及其黨羣飲於家厚贈之時鏜候陛辭宿於朝房降將都指揮使馬亮等恐事敗自欽家逸出走告恭順侯吳瑾廣義伯吳琮時琮瑾亦以陪祀罷宿朝房急趨以告鏜同於長安右門隙入疏以聞上卽召吉祥縋入宮城鎖系之令皇城四門京城九門母開頃之欽以亮等逸出知事泄遂於中夜自往錦衣衛指揮同知逯杲宅執殺杲遣其黨殺左都禦史冦深於西朝房斫傷內閣學士李賢於東朝房遂攻皇城東西長安門不得開縱火焚之門內守衛官拆禦河岸磚石堆塞各門賊往來嘯呼於各門外鏜召太平侯張瑾同擊賊瑾不敢出鏜謂其二子曰徵西官軍多從京城宣武門出爾往號召之曰法司彊賊反獄獲者有重賞且不可出城於是官軍稍集至二千人甲兵皆具鏜謂之曰爾等不見西長安門火耶曹欽反矣其黨不多當奮勇殺之朝廷必不惜升賞眾皆諾從鏜逐賊至東長安門欽去攻東安門途遇恭順侯吳瑾追殺之復縱火焚東安門天漸曙欽黨稍稍散去欽遇鏜子軏於路軏奮刀斫欽中膊欽气懾率數騎走安定東直齊化各門求去門俱不開遂竄歸其家拒官軍鏜督軍與戰頃之會昌侯孫繼宗亦集兵至時大雨如注欽率家眾及降將猶出戰數次鏜令軍士能殺賊獲其財卽與之於是官軍奮呼而入欽投井死遂毀其宅盡掠其財物其兄都督鐸弟指揮鉉及堂兄都督浚皆爲眾所殺並其親黨同謀之家皆一空焉諸降將逸出者先後皆被誅辛丑命公侯伯朱儀等分守皇城六門都城九門以反賊黨未盡就擒也壬寅命撫諭都人及保定等處降將或爲反賊所脇從者無得驚疑癸卯曹吉祥伏誅上出吉祥命羣臣廷鞫之具伏詔磔於市並磔欽鐸浚等屍以狥丙午太常寺少卿掌欽天監事湯序等伏誅序始以天文生出入吉祥曹欽家冒迎駕功累升至禮部侍郎後以占候天文失實降少卿懷怨望降將陳守忠丁順白忠等亦以附吉祥冒迎駕功升都督同知等官至是序爲欽選舉兵日時守忠順忠從欽犯闕俱被執磔於市籍沒其家戊申降將都督同知額森特穆爾從曹欽反旣越城逃至通州民瓜田中盜食瓜民欲毆之額森特穆爾窮蹙吐實民執送鎭守官械赴京法司論當淩遲處死上命錦衣衛禁錮之

弇山堂別集卷九十一

●欽定四庫全書

弇山堂別集卷九十二

﹝明﹞王世貞撰

○中官考三

天順八年典璽局局丞王綸事上於春宮一時羣小希進用者多與交通侍讀學士錢溥教內書館綸嘗受業焉時尙寶丞朱奎以幼童陪讀館中相親暱至是先帝不豫溥意綸必預機務有入閣望宻遣奎通欵曲於綸綸因偕奎造溥修弟子敬歡飲至晡而去內閣學士陳文以鄰故知及帝崩奎持晉州知州鄒和所饋綸書以入或曰此溥宻艸遺詔也綸亦以例當柄用驟驕肆司禮監太監牛玉恐其軋已玉侄春坊贊善綸復與溥有隙構之會大行就殮綸衰服襲貂裘於外上見而惡之玉因子其過惡勸上執下獄又嗾人發其交通事並逮溥等法司依律擬斬以赦例從輕綸降內使發南京閒住溥降順徳知縣奎鹽課副提舉和瀾滄衛經歷凡平日與綸往還者詞連及之兵部右侍郎韓雍降浙江左參政順天府尹王福兩浙鹽運使治中丘晟福州府同知通政司左參議趙昻瑞州府同知南寧伯毛榮都督馬良謫廣西都督馮宗劉聚謫廣東各聽總兵官調遣殺賊錦衣衛掌衛事都指揮僉事門達指揮同知郭英陳綱指揮僉事呂貴俱調貴州邊衛帶俸差操

八月立中宮皇后吳氏之月餘有旨太監牛玉壊朝廷大婚下都察院獄並太監吳熹究治獄詞謂皇太后欲立王氏而玉以王氏非其所選說太后止之吳后父都督同知俊及子雄同熹賂玉立後詔皇后廢居別館玉熹南京孝陵種菜俊戍登州衛雄隨住玉親家懷寧侯孫鏜閒住侄太常少卿兼侍讀綸甥吏部員外郎琮除名

十一月丙寅南京六科給事中王徽等言二事一曰明刑罰以正朝綱臣等竊惟人主之治天下在號令行紀綱振由人主操賞罰之柄也茍賞罰不明則號令不行紀綱不振欲求天下之治難矣伏惟皇上嗣登大寶祇遵先帝遺命冊立皇后蓋以繼承宗祀爲重豈意賊臣牛玉大肆姦欺橫貪賄賂朦朧進退其意欲固寵於內擅權於外包藏禍心深不可測幸賴陛下聖明廢退吳氏蓋亦出於不得已也然遇此大變處此非常朝野騰喧中外駭聽以爲吳氏旣退則牛玉之罪當萬死無疑矣今不意牛玉得放南京全首領夫牛玉故違先帝之命其罪當死一也謀立皇后其罪當死二也欺侮陛下當死三也使陛下負廢後之名其罪當死四也凡此四不韙者人臣之大惡而牛玉兼有之明正典刑梟首街市以明號令以正紀綱可也今乃將牛玉輕放者臣等知陛下用心仁慈不忍加刑也書曰刑期無刑辟以止辟今陛下不忍殺一牛玉則今後侍陛下左右者恣肆無所勸懲天下之人謂陛下好行姑息誠恐號令自此不行紀綱自此不振然臣等非欲啟陛下好殺之心亦非與牛玉素有睚眥也但爲朝廷號令紀綱惜耳然姦臣之惡固所當誅而內閣大臣不能無罪且冊立皇后將以奉承宗祀表正六宮輔助君徳母儀天下豈有居內閣者如越人視秦人之肥瘠恝然不加之意哉方牛玉肆姦之初婚禮尙未成也掌禮之官畏其權勢而阿附及牛玉事發之後王法不可恕也執法之官念其舊情而茍容李賢等坐視成敗不出一言其初不言者是黨牛玉也其後不言者是畏牛玉之後復有如牛玉者而禍已也黨惡欺君莫此爲甚伏望陛下剛毅明斷卽將牛玉明正典刑梟首示眾仍將李賢等明正其罪以警方來如此則號令斯行紀綱斯正中國服義外夷畏威矣二曰鑑往事以防後患臣等竊惟人主之治天下不貴於能處患而貴於能防患夫患已成而後處之處之𨿽善亦未免憂煩朝廷驚駭中外虧損國體貽笑後世患未萌而先防之防之惟謹則自然災害不生禍亂不作朝廷無事君臣同休仰惟皇上嗣登大寶精意圖治屢頒詔書大開言路臣等已於今年四月內陳言五事內一言保全內官正欲陛下防患於未萌也處置之道未聞而牛玉之禍果作然旣往者不可追方來者尢當謹陛下勿謂牛玉之後再無牛玉也臣等不敢逺引漢唐故事請以目擊之事爲陛下言之正統末年王振專權使先帝逺播宗社幾危其禍已慘天順年間曹吉祥專權舉兵焚闕欲危宗社其禍尢烈今日牛玉專權謀立皇后欺侮陛下其禍尢爲非常是皆貽笑四夷取議萬世者也當時朝廷以爲王振之後必再無如王振者矣豈意曹吉祥復興曹吉祥之後必再無如曹吉祥者矣豈意牛玉復作自玆以往若再不以牛玉爲鑑而思所以預防之則又安知後日之禍不有甚於牛玉者哉然預防之道非欲使之逺去左右也亦不過三事而已一不許內官與國政二不許外官與內官私相交結三不許內官弟侄在任管事並置立產業然此三事非臣等一己之見實太祖髙皇帝成法也詩曰不愆不忘率由舊章陛下果能行之非惟國家之福亦內官之福也臣等披瀝肝膽爲陛下明言之自古內官賢良者萬無一人無事之時似爲謹愼一聞國政便作姦欺彼如聞陛下將用某人也必先賣之以爲己功聞陛下將行某事也必先泄之以爲己勢人望日歸威權日盛而內官之禍起矣此臣所以勸陛下不許內官與聞國政者此也內官侍奉陛下未免朝夕在於左右文武大臣不知亷恥多與之交結有饋以金寶珠玉加以婢膝奴顏者內官便以爲賢能朝夕在陛下左右稱美之有正大不阿不行私謁者內官便以爲不賢朝夕相與讒謗之陛下天縱聖明固不爲惑日加浸潤未免致疑稱美者驟躋顯位讒謗者久屈下僚怨不歸於內官而歸於朝廷恩不歸於朝廷而歸於內官賄賂日行威權日盛而內官之禍起矣臣等所以勸陛下不許外官與內官交結者此也內官弟侄人等授職任事倚勢爲非聚姦養惡家人百數貲貨萬餘田連千頃馬系千匹內官因有此家產所以貪婪無厭姦獘多端身𨿽在內心實在外內外相通而禍亂所由起矣此臣等所以勸陛下不許內官弟侄在外管事並置立家產者此也陛下果能鑑彼三人於旣往行此三事於方今則禍亂自然不作災害自然不生倘或不然則禍起蕭墻患生肘腋深有不可測者矣然臣等今日之所言乃眾人之所諱臣等𨿽愚亦知避禍但受恩朝廷無以爲報官居言路不可茍容若陛下能行而無疑臣等𨿽死而無悔惟陛下聽察之奏上詔曰牛玉壊大婚禮眾人無預朝廷已有處分徽等不知情實妄言要譽希求進用令吏部俱調官逺方於是徽等俱調州判官徽普安州王淵茂州朱寛潼川州李翔寧州李鈞綏徳州奏艸蓋鈞筆云

成化四年尙膳監太監潘洪奏兩淮積有餘鹽五萬九千引乞令其侄潘貴中納闗支下戶部參覆奉旨朝廷存積餘鹽以待邊用祖宗明有禁例食祿之家尙不可中況內臣乎內臣給事內廷凡養生送死自爲之處置固不必營利以殖生況乃損國課以益私家乎其勿與﹝按成化二年已準太監李棠開中遼東鹽萬引矣自是賜太監陳玹萬引潘午萬引﹞

上遣太監鄭同翟安冊封朝鮮世子李晄爲王太監沈繪致故王祭旣行遼東巡按禦史侯英奏同與安皆朝鮮人祖宗墳墓父兄宗族皆在其地於其國王未免行跪拜禮及有所囑托殊輕中國之體禮部以聞旨謂英所言是今後賫賞遣內臣冊封等禮仍選廷臣有學問者充正副使﹝按此內臣不封王之始也﹞

五年巡撫貴州都禦史陳宣奏少監鄭忠南京伯毛榮各帶參隨縱其役占軍伴辦納月糧奴辱有司營求貨賄頃者太監錢能出鎭雲南道經貴州從行官舎需索百端民吏駭竄乞通行取回兵部覆以特旨所定人數惟行巡按禦史嚴加禁治而已從之

其年內使杜衡盜內府金二兩銀二百兩匠役繆諒爲之支費下都察院議當贖徒有差詔卽斬於市

六年巡按雲南監察禦史郭陽奏太監錢能剛果有爲政務歸一今聞有疾乞仍畱鎭守士論鄙之十一年安南國請由雲南道入貢蓋以太監錢能私與通故也不許十三年巡撫雲南右都禦史王恕等劾奏鎭守太監錢能罪及其從行指揮盧安等都察院覆奏差刑部署郎中鍾蕃往會三司官按其事並逮能還京通治之詔能果有罪奏來處分初能遣指揮使郭景奏事京師以安南國有捕盜夷兵犯境爲刼掠者請勅國王戒約之朝廷因命景賫勅以往舊制使安南者道必由廣西而景乃取道雲南能以玉帶寶絳蟒衣羅叚犬馬弓箭鞍轡諸物附景私遺安南王遂由雲南至其國受饋遺甚多及還誘其貢使仍道雲南至中途紿以他語先行及貢使至雲南邊境守者阻之不容入邊民以爲安南人入冦相率驚疑欲避之總兵三司官遣人諭貢使至再四其人始還朝廷未之知也後三年有一男子自安南來歸言嘗見一指揮從三十餘人至安南以犬馬諸物饋王詔下巡撫巡按官究問蓋景自安南還後能屢遣與指揮盧安蘇本百戶楊能等徧歷諸夷幹崖孟宻等宣撫司求索景獲其寶貨至逼淫曩罕弄孫女許以開設衙門治事還至金齒被逮遂投井死於是恕同巡按禦史鞫景同行者得其本末始奏於朝云九月巡按雲南監察禦史甄希賢等劾奏鎭守太監錢能及都指揮方明周佐布政司參議金醞按察司僉事翁遂等罪都察院請下希賢等逮治明等能俟再勘至日處分詔可先是能左右時至礦場有所求取會有言守礦千戶三人私礦銀者能不奏請輒遣人械系之三人者懼共以官課千兩饋能能意不滿召明遂同臨問以巨梃杖之死者一人明使其屬以病死報乃委遂偕醞竟其獄復以贓誣死者旣而佐以礦場余課賜死者同事人於是死者家人訟其事於朝命錦衣衛官往會刑部審刑官曁巡按禦史鞫得其實通劾能等事下都察院都禦史王越畏能勢獨緩其事云十四年刑部郎中鍾蕃等勘報巡撫雲南都禦史王恕所奏鎭守太監錢能遣指揮郭景以玉帶蟒衣並狗馬私通安南國王又遣盧安蘇本等與幹崖孟宻諸夷交通等事皆實都察院請逮能等至京治罪上特宥能降勅切責之曰法司奏鞫爾違法事皆實及爾所奏巡撫官事皆誣罪狀顯著本欲械爾至京依律問擬但念在邊歲久姑曲法宥寛貸爾以鎭守責任爲務以地方人心爲重嚴束下人毋得於所屬軍衛有司騷擾況土官化外之人祖宗以來但俾其以時納貢羈縻之而已比之內地不同今後事事須與黔國公沐琮並撫按禦史三司官公議委三司亷明官員撫諭勘問毋得任情擅遣無藉之徒仍前需索詐騙以起釁召亂萬一有失咎將誰歸爾其戒之愼之鎭守雲南太監錢能爲指揮姜和李祥乞恩免罪從之初能在雲南數使其下往孟宻等處索取金寶等物爲巡撫都禦史王恕所奏命官勘實上旣宥能罪止罪其下九人而和祥猶怙勢潛匿不肯就逮有旨令巡按禦史就彼追問至是能復爲二人求宥稱其不避艱險有勞邊方且以恕等誣陷爲詞竟從其奏

十四年十一月乙酉南京內官監覃力朋進貢還有馬快船百艘多載私鹽役民夫牽挽且徧索州縣驛逓得銀五百餘兩錢帛稱是至甲馬營巡檢司申報武城縣遣典史率人盤詰力朋乃以其眾拒擊典史折其齒射一人殺之傷者甚眾內官汪直亷得以聞逮力朋等治得實刑部以私鹽拒捕律當斬從之其後力朋竟以幸免司設監太監沈繪下獄擬斬罪繪恃寵稔惡後爲上所疎斥常懷怨望奉禦賈祥因教其私造兵器使家童演習以備不虞有畏禍者遂發其平日多盜內帑金銀器物諸不法事並言其弟千戶廣貪淫邪僞不時披甲出入皇城莫測其意下法司推問皆實命繪祥斬廣絞皆如所擬律仍下獄監候其黨二十一人免贖送司禮監奏請處治

十三年五月罷西廠之緝事者時太監汪直行事官校勢益橫公私騷擾道路以目朝臣亦皆惴惴不自安內閣大學士商輅學士萬安劉翊劉吉有言上震怒命司禮監太監懷恩覃昌黃髙至閣下厲色傳旨謂輅等曰朝廷用汪直緝訪姦獘有何壊事爾等遽如此說是誰先主意輅等對曰汪直違祖宗法壊朝廷事失天下人心輅等同心一意爲朝廷除害無有先後恩曰不然聖意疑此奏未必四人同然下筆必有先之者安曰汪直挾勢害人人人要說但不敢耳某等同受朝廷厚恩同一主意誰獨爲先翊奮然泣曰某等奉侍皇上於靑宮迨今已二十年幸而朝廷淸明四方無事今忽汪直爲害使逺近不安何忍坐視某等誓不與彼共戴天吉曰汪直之罪縱使某等不言不日必有言之者今旣奏入貶黜謫罰亦惟命耳所不避也於是恩降辭色徐曰朝廷命恩等開具奏之由今皆執論如此當具實回話倘上召問幸勿變前言輅等曰惟恩等去輅舉手加額曰眾先生肯爲朝廷任事如此輅復何憂蓋安等三人皆隨侍靑宮輅以先朝舊恩恐上疑已且慮三人者或不同心故云然也已而恩等復至傳旨曰卿等所言良是汪直壊事朕實不知今便革此西廠散遣官校卿等各安心辦事輅等皆頓首謝恩曰先生不知吾輩數人者已箝其口問爲誰曰黃賜陳祖生也皆闌在東華門外不容進見矣汪直謗其福建人與楊畢上疑此奏出二人所使翌日兵部尙書項忠具艸會諸部院大臣共上之奏畱中不出遂罷西廠召恩數直罪而責之退還本監調韋瑛於邊衛差操散諸旗校還錦衣衛錦衣衛因奏直所遣旗校在外者二十人日久未還命都察院移文令巡按禦史隨處出給告示曉諭不得畱滯人心快之然上意猶未釋然也初西廠所執人犯多皆無案籍行法司考證至是廠革罷其人各散去有太醫院判蔣宗武者囚服到家家人猶不知覺乃謫黃賜陳祖生於南京辛卯太監懷恩傳奉聖旨錦衣衛副千戶吳綬於鎭撫司同林巒問刑千戶楊瑛仍還本所治事綬貎陋而心險頗通文移善詞翰時西廠𨿽革上猶宻召汪直察外間動靜且令訪能文事者以爲之輔有一軍卒報直云錦衣千戶吳綬能冩本通行移直遂召至擬三批答封進稱旨遂有是命綬後以銀壺一謝其薦己者云六月甲辰革兵部尙書項忠職爲民忠旣具奏艸令郎中姚璧請各衙門堂上官署名奏革西廠汪直衘之忠不自安乃乞歸養病未行直嗾東廠官校發江西都指揮使劉江與指揮黃賓姦私事謂賓爲求於兄太監黃賜使鎭撫尢鑑囑忠並武選司郎中姚璧得由京衛選江西都司事方下都察院而左給事中郭鏜監察禦史馮貫等亦交論忠違法事詞連其子錦衣衛千戶綬及興寧伯李震守備靖州指揮使莊榮甘肅參將都指揮同知劉文寧府儀賓王允壽並及彰武伯楊信等十三人皆與忠平日交通上命三司錦衣衛會問於廷忠抗辯不服然眾知出直意無敢違者獄成左都禦史李賓等具奏忠竟出爲民璧調外任賓爲民賜降長隨震降左都督南京閒住榮降指揮同知文降署指揮使綬降湖廣九溪衛帶俸差操仍差官往江西逮江及允壽至京鞫問而宥信等餘罪悉如所擬

是月監察禦史戴縉言近年以來災變洊臻伏蒙皇止諭兩京大臣同加修省夫何訓誥彰彰乃聽之藐藐未聞大臣進何才退何不肖以固邦本亦未聞羣臣革何宿獘進何謀猷以匡治理惟太監汪直緝捕楊曅吳榮等之姦惡髙崇王應奎等之贓貪又如奏釋馮徽等寃抑之軍囚禁裏河害人之宿獘是皆允合公論足以服人而警眾者也柰其部下官韋瑛等不體聖心張狂行事已得大臣奏蒙兪允卽將西廠革罷又以見皇上此心卽古帝王從諫如流之盛心也伏望皇上推誠任人及時修政務俾宿獘革於下善政淸於上然後天意可回時西廠方革人心稍安縉九年考滿不得升用久益無聊探知西廠𨿽革汪直猶幸乃假災異建言頌直功徳以覬幸進先以奏艸示直所厚錦衣衛所千戶吳綬直得之爲言於上然後奏之於是直復開西廠伺察益苛人不堪命至有破家毀族者勢焰薫灼天下聞而畏之其禍端實肇於縉又縉奏內自陳一事尢迎合直意蓋直嘗謗楊曅投大學士商輅都禦史李賓尙書董方求緩其罪上信之而難施行縉言適中機會故尢爲直所喜云江西人楊福詐稱太監汪直事覺問擬斬罪福嘗奴事崇內使隨入京而背之還過南京遇所識者謂其貎似直福乃詐稱爲直而所識者僞爲校尉先導自蕪湖縣乘傳食廩歷常蘇由杭州紹興寧波諸府有司皆承奉恐後市舶司內官亦信而畏之官民多持詞訟往訴或爲之理至臺溫處州及建寧延平皆操盤糧以張威所過𨿽假亷以取信然爲僞校尉所得者已多及抵福州稱有勅旨自三司官而下迎候惟謹小官忤意者卽杖之竟以無符驗爲鎭守太監盧勝等所察知執問如律時直勢振天下故小人乘之以擾害人如此

十五年五月謫都察院右副都禦史牟俸戍邊調翰林院侍讀學士江朝宗於外任其餘爲俸連坐罪者各有差庚午謫兵部右侍郎馬文升戍四川重慶衛初文升奉勅往遼東撫諭遼人時太監汪直亦往按事巡撫都禦史陳鉞譛文升於直直還朝會兵部尙書餘子俊有參陳鉞本鉞疑文升所爲遂嗾直奏文升專擅行事懷姦不忠撫安無方致啟邊釁蓋鉞與汪直久相結見文升招撫之多順服間有未服而犯邊者故直以陷之錦衣衛指揮吳綬承直意傅會成獄刑部不敢違比依指揮千戶致所部軍人反叛者遂命謫戍人皆寃之

十六年正月兵科給事中孫博言東西二廠緝事旗校多毛舉細故以中傷大臣旗校本廝役之徒大臣則股肱之任豈旗校可信反過於大臣縱使所訪皆公亦非美事一或失實所損實多乞嚴加禁革上曰孫博不諳事體所陳多浮泛之辭本當究治姑恕之時汪直聞博奏渉西廠事怒甚呼博面加切責仍令紀功引與偕往人皆爲博危之六月兵科都給事中吳原等劾奏遼東鎭守太監韋朗總兵官緱謙舊巡撫都禦史陳鉞等啟釁冒功失機匿罪以祖宗法度爲不足畏生靈血肉爲不足卹不忠不仁莫此爲甚𨿽爲禦史彊珍所劾不過停俸帶罪情重法輕公論未愜恐邊將效尢視失機爲等閒以匿情爲得策請重治爲人臣欺罔之戒監察禦史許進等亦以爲言且謂鉞如宋黃潛善賈似道其罪尢甚上曰爾等所言皆是朗等本當重罪但事已處分其已之旣而太監汪直自遼東還憾珍奏其事乃奏珍行事乖方妄參被虜人畜名數過多請治其欺罔之罪錦衣衛千戶蕭聚往勘如珍奏不實卽械至京鞫之八月癸酉謫監察禦史彊珍戍遼東邊衛降遼東都指揮僉事王宗三級帶俸差操先是珍巡按遼東劾鎭守太監韋朗總兵官緱謙巡撫右副都禦史陳鉞失機罪委宗查勘被虜人畜名數鉞等旣坐停俸太監汪直奏珍欺罔命錦衣衛千戶蕭聚往勘械珍及宗至京直先執珎於禦馬監拷掠然後奏聞命會官廷鞫之珍坐奏事不實宗坐違制各當贖杖還職內批朝廷於風憲參奏事情未嘗不以爲實如珍之懷姦欺罔誣人重罪難循常例處治謫戍遼東邊衛宗降三級差操尋以兵部及科道官先嘗妄劾鉞等都察院奏差禦史不當俱令回奏皆服罪上責都禦史王越等不謹姑宥之仍戒再犯不宥停兵部及科道官俸各三月鉞等舊所停俸皆免之時論爲不平然皆黙黙無敢言者九月閒住都指揮僉事韓斌用銀三百兩托太監汪直所任指揮尹通謀管事事露逮斌下刑部擬罪坐徒當贖特命免贖釋之

十八年正月庚申命太監汪直總鎭大同宣府等處初直與王越受命徵遼北旣而命越鎭守大同至是召回遊擊將軍京營等官而獨直與越共事蓋上已知其向者交構欺罔之狀漸疏之也初直與越選軍相處久交最宻直時忘懷泄禁中語越識之間以語其所厚者皆不介意及徵遼北直與陳鉞謀欲窘越越以其語挾之直不敢動威寧之還有盜夜越皇城入西內竊衣米者時索之急東廠校尉緝獲之太監尙銘以聞上喜甚厚賜賚直聞而怒曰尙銘者吾所引用之人爾乃敢背吾獨擅其功思有以傾之而銘懼欲訪其事適越所厚者已反目潛以其語語銘銘達於內因發其交構事直遂見疎而越亦被斥云乙丑命總督大同宣府太監汪直專鎭守大同調大同太監陳政鎭守延綏延綏少監韋敬鎭守寧夏令龔榮還京師三月壬申太監汪直旣在大同不得還六科十三道交章奏其苛察紛擾大傷國體請仍罷西廠得旨朝廷自有處置於是內閣臣太子太保萬安約太子少保劉珝曰西廠爲害久矣今科道官欲革之朝廷不從吾輩豈可坐視當有以勸上宜從眾言珝不然曰西廠行事有何不公道也安曰公不欲吾自爲之乃自署名題曰仰惟太宗文皇帝建立北京防微杜漸無所不用其極初令錦衣衛官校暗行緝訪謀逆妖言大姦大惡等事猶恐外官狥情隨設東廠令內臣提督控制之彼此並行內外相制行之五六十年事有定規人易遵守往年城禁妖狐夜出人心驚惶載勞聖慮添設西廠官校特命太監汪直提督緝訪用戒不虞所以權一時之宜慰安人心也更紛紛混擾臣不贅言玆者汪直已受勅鎭守大同地方京城大小官員以及軍民人等眾口一辭皆謂朝廷革去西廠爲便伏望聖明洞察事情俯順下情將西廠特頒勅旨革罷官校悉回本衛庶舊制以復人心以安緣西廠存革實於人心治體闗系最大臣不敢緘黙疏入上乃罷西廠中外欣然十九年六月調鎭守大同太監汪直於南京禦馬監巡撫大同都禦史郭鏜奏直與總兵官許寧共事以來寧恐直之見淩直忌寧之相軋互生嫌隙不相和恊試舉其五事爲證寧令士卒分曹攢槽飼馬直以爲拘畱一處下人不便一也寧直嫌於共事預將人馬分爲四營營二千人人自爲戰自分彼此何以禦敵二也寜欲將人馬撥野口宣寧黒山懷逺四處直欲撥沙河紅寺二堡往返數次尙未定議三也直以右衛遊兵調大同者止有五百而把總官乃有四員官多軍少欲令二員回衛寧以爲業已調至不必取回下人惶懼無從遵守四也遊擊將軍董升近在天城截殺直以爲地方無事可以取回寧謂調去未久宜畱勿取爭論數日尙未能決五也他如此類未能悉數平居如此猝遇大敵豈不喪師僨事此臣之所以憂也事下兵部看詳尙書張鵬等言今邊務方殷必將官協和乃克有濟直寧屢被戒諭而執迷尙爾若不早爲處分恐貽後患上曰直寧不以邊寄爲重互逞私忿事多乖違萬一有警何以禦敵制勝昔亷頗藺相如尙知先國計而後私仇直等顧不此之思耶今姑宥其罪降勅切責直可調南京太監蔡新調大同簡顒調宣府務令協和行事仍命司禮監太監李榮往諭直而遣之初直之出使也厭健馬不乘常禦騾車日夜馳逐有司追候不及動遭箠撻有定州知州裴泰者預饌具以待直至僕從皆醉飽欣欣直心識之至是旣被遣道經曲陽縣有司聞風皆畏避直至閴寥困臥公館中孤燈熒然適泰以曲陽上司迎謁直喜甚求食泰以所挾糲饌進直遂忘已汝待之且曰吾非復前比矣吾南行上意猶未可測明發但得車馬備辦起程足矣泰曰諾至明趣駕而去聲勢寥然人以其小人得喪之態可爲世戒云八月降南京禦馬監太監汪直爲奉禦除威寧伯王越名安置安陸州革南京工部尙書戴縉錦衣衛帶俸指揮吳綬職俱原籍爲民工部左侍郎張頥致仕上已出越直守邊漸示疎斥尋復調直居南京遣太監李榮趣其行至是科道乃劾其八罪一孤負聖恩忍心欺罔二妄報功次濫升官職三侵盜錢糧涸竭府庫四排斥善良引用姦邪五擅作威福驚疑人心六畜納無藉同惡相濟七交結朋黨紊亂朝政八輕挑彊敵擅開邊釁排擯正直引用姦邪本當置之重典姑從輕發落乃降黜直等仍追奪越誥券編髮倫鈺春世弼爲民彛聚宏湖廣邊衛充軍時俸已故命文升珍忠復職致仕斌本冠帶閒住惟陳鉞已致仕並永憲不問云

十九年九月誅妖人王臣傳旨江南示眾臣任錦衣衛千戶以妖術爲太監王敬所信任敬奉使蘇常等府奏請臣及百戶王完等十九人以從所至陵轢官吏毒害良善詐傳詔旨括取奇玩之物皆出臣所爲臣又多取美女因爲淫亂旣還京爲太監尙銘發其事下都察院鞫治得實獄上上曰民情常患於不能上達王臣等在外矯詐爲姦惡使東南赤子重罹荼毒朕安得知之罪狀旣露非重戮不足以謝天下亟斬之仍梟首於被害州縣敬充南京孝陵衛淨軍種菜王完等發開原肅州二衛充軍家屬隨住

是年十一月太監王敬千戶王臣等以購書采藥爲名乘傳南行所至縱暴橫索貨財捜取奇玩官民並受其害凡江南書畫玩器之奇絕者撿括殆盡至蘇州府令生員抄錄所謂子平遺集者眾以妨廢學業辭敬卽令有司追逮至驛中亂箠之生員趙汴等哄然攘罵數其擾害百姓諸罪敬還京奏訴下巡按禦史提問擬杖贖罪奏繳從之江南巡撫王恕疏奏太監王敬其略曰近見內官監太監王敬賫來駕帖止開前往蘇常采取藥餌収買書籍別無行拘大戶索要銀兩緣由何期王敬動以朝廷爲名需索銀兩無有紀極東南騷然民不堪命王敬方來太監段英又至造辦藥料冰梅蘇松常三府已辦與價銀六千兩鎭江太平池州寧國安慶徽州廣徳七府州與銀一千五百兩又發鈔四百塊於松江府索銀二千兩王敬發鹽一萬五千五百引與寧國等府逼銀三萬二千五百兩又有鹽數百船發去江北廬州等府衛江西南昌等處逼賣不知又得幾千萬兩至蘇常等府刑驅勢逼索取官民銀三萬六千餘兩其在江浙二布政司並南京沿途索要官民金銀不知又有幾千萬數千戶王臣專弄左道邪術而王敬聽伊撥置舳艫相銜滿載而歸虧損國體大失人心謹將臣該管地方索取金銀開數具題伏望畱意於難保之天命割恩於壊事之小人明正法典詔差官校械三人下錦衣獄王敬段英充淨軍王臣伏誅中外𨿽稱快以爲敬等猶幸免云時常州知府孫仁爲王敬誣奏被逮恕亦奏釋之﹝按王三原諭劾之疏適與尙銘訪采時合而王敬之得罪實爲銘所發也﹞

弇山堂別集卷九十二

●欽定四庫全書

弇山堂別集卷九十三

﹝明﹞王世貞撰

○中官考四

成化二十年正月東廠行事司禮監太監尙銘有罪黜往南京尋遣官校追械之還將窮治之旣而有旨銘管理東廠不公欺心罔上大肆姦貪贓濫顯著有壊成法當置之死刑姑從輕處治不必來京仍令押赴南京守備太監杖之百充淨軍發孝陵種菜銘本汪直所薦自直見疎獨擅權勢甘言悅色以釣取名譽而內肆陰狡賣官鬻爵無所不至聞京師有富室輒以事羅致之得重賄乃已又謀入司禮監與當道者相埒人知其必敗至是籍其家得貲數萬輦送內府者累日不絕云癸丑吏科都給事中王瑞等奏比東廠太監尙銘有罪已蒙皇上寘之於法京城內外人人大悅臣等以爲不去其黨將來之患未可知也蓋尙銘舊爲太監汪直所引得入東廠近爲太監李榮蕭敬所引得入司禮監且司禮監乃朝廷機宻重地豈可同惡相濟引用匪人以損舊治耶臣等又聞榮昔使大同甞黨汪直隱蔽邊情以致敵人大眾入冦敬使湖廣所過貪殘無厭用貽數千里之患卽此二者則其害可知其它隱惡固未易悉數也且天下大事以眾賢人治之而不足以一匪人壊之而有餘榮等旣黨汪直壊事於前又黨尙銘壊事於後祖宗大業豈容小人屢壊之耶京城之人皆言當汪直開西廠之前旣有黒眚之異當尙銘入司禮監之後又有地震之異此皆天心仁愛之深意若非皇上早見而勇去之後日壊事或不止此更望並去榮等以絕其黨則宗社生民之幸也疏入上曰李榮蕭敬朕自有處置丙申六科給事中十三道監察禦史奏云尙銘旣以贓敗宜追究其通賂之人蓋內臣犯法旣不能免若外臣之趨附者置之不問內外之勢不均小臣有過尙不可容若大臣之通賂者舎之不究則輕重之倫全失外臣所以交結內臣者無非需求於小臣小臣所以奉承大臣者無非剝削於下民惟察外臣結內臣之姦下民受上官之害痛加追究庻國法昭明朝綱振肅奏入上以其無指名怒甚召各官於朝欲杖之旣而意解乃命太監懷恩數其罪而責之曰銘犯贓罪朝廷已處治矣在京在外官因銘勢逼及請求者何限爾等言事旣無指實姓名何可混說煩擾且免究治今後有再及銘事者必罪不宥錦衣衛軍余貴鐸擊登聞鼓訴太監尙銘因索金珠寶石不得誣其子宗源以殺人罪用刑訊鞫備極慘毒又受其賂金百兩銀三千兩及他奇寶其下人悉獲重賂得免死充軍事下都察院以銘已被罪去宜令鐸與其黨對辯有旨宗源犯人命法司問結已免死發遣且銘贓已入官連坐者其置勿問鐸業巫祝家素貧與內局人匠淩安徐茂輩市靑紅石飾爲奇巧首餙器用托內侍之親幸者以進互相估直得利百十倍歲費內帑金巨萬數年來府庫殆空諸人暴致富貴屋舎服用窮極奢僣京師人多效慕之一時侈物價貴多於往時不可計料云

二十一年十一月尙寶司丞許瀚道遇太監鄧才護不之避爲其從人持杖擊之碎瀚所懸牙牌奏聞才護並從人及瀚俱下錦衣衛獄才護送司禮監發落瀚亦杖三十釋之丁卯調鎭守延綏太監韋敬於寧夏鎭守寧夏太監簡顒於延綏敬之在延綏也很愎自用與總兵官丘嵩都禦史呂雯屢爭小忿敬會客坐雯於西坐嵩於下而自據上坐其下有邊剛黃讓者招權納賂所在侵牟商賈不敢至其境雯嘗令人之市買布不得因言於敬曰商人不至皆由太監和買而然敬忿然曰和買者豈獨我一人以此積不相能兵部尙書餘子俊以其事聞上以邊臣不和賜敕切責乃調敬於寧夏而以顒代之邊剛黃讓謫戍廣西南丹衛初鎭守延綏太監韋敬之調寧夏也怨兵部尙書餘子俊發其事因奏子俊懷姦擅權以私忿調副總兵周璽總兵周玉以私恩保舉總兵丘嵩事下兵部左侍郎阮勤等具引成案言前事非由子俊上以韋敬旣奏發子俊出入邊將兵部乃引舊事爲之遮飾命再議以聞勤等不復敢言仍奏請遣官推按上是之時工部侍郎杜謙給事中吳道寧禦史鄧庠往勘子俊事命並勘之十二月甲申內官熊保奉命往河南以鴻臚寺帶俸右寺丞黃鉞等二十人自隨道出興濟縣怒挽船夫不足杖皂隸一人致死又多載私鹽彊抑州縣發賣所過輒求索財貨至河南三司鎭守官及王府饋遺甚厚保得銀五千三百餘兩馬三十三匹駱駝一金玉玩器書畫稱是鉞得銀八百兩餘各有所得還京爲東廠緝事官校所奏下錦衣衛獄訊之具伏刑部論保罪絞鉞徒余悉坐罪有差上曰熊保擅作威福沿途貪暴致死人命不畏法度免運炭發南海子充淨軍種菜黃鉞等五人撥置害人罪惡尢重俱押發遼東鐵嶺衛充軍其餘俱杖八十發遵化廠炒鐵是時中官打死人者多不償命後遂以爲常𨿽有言者卒不聽云

成化二十三年八月禮科給事中韓重等十三道禦史陳榖等論禮部左侍郎掌通政司事李孜省等交結太監梁芳韋興陳喜黷亂朝政芳興喜俱降南京禦用監少監閒住九月梁芳辭還原賜和逺官莊及永淸縣田尋逮問芳興喜及謫戍人李孜省等於錦衣衛獄以印綬監太監蔣琮言芳等邪術害正假造寺觀塔廟府庫贓銀不可勝紀罪大罰輕故也

弘治元年正月都察院馬文升等言嶽鎭濟瀆等祠廟皆有前太監陳喜及姦人鄧常恩所造石函函周回有符篆中貯泥金書道經一卷金銀數枚諸色寶石十數顆五榖各一升以爲魘鎭之術每祠廟皆有先帝遣陳喜致祭祝文不知何人所撰乞令所在官司毀之凡函中所貯皆驗進內府從之時芳興喜與太監張軒莫英先後以獻珍珠得寵一時後宮器用以珍寶相尙芳乃益捜訪民間物價騰踴一珠至數十百金至是交結采供指揮使張紀任義等十餘人皆發遼東鐵嶺開平等衛永逺充軍

禦史湯鼐言太監蕭敬李榮曩因彈劾罷黜夤緣復用遂摭拾言者之罪貶竄殆盡致言官皆委靡不振而內外小人益肆奔競伏望明正典刑勿事姑息有旨蕭敬已別用李榮調孝陵神宮監矣禦史姜洪亦言司禮監太監蕭敬之陰險旣退復用請謫之逺方太監懷恩迥出同輩忠淸守法宜信任勿疑旨下所司

掌尙寶司事左通政李溥尙寶監奉禦姜榮奉天門用寶忿爭榮毆溥至破鼻流血事聞下獄上以榮逞凶毆辱京朝官甚爲不法溥忍辱不言有玷朝列榮令司禮監杖二十降小火者溥亦冠帶閒住

弘治元年二月二十六日浙江景寧縣屏風山有異物成羣其狀如馬大如羊其色白數以萬計首尾相衘從西南石牛山浮空而去自午至申乃滅居民老幼男女無弗見者巡按禦史暢亨言弭災二事一曰減稅利謂溫處二府銀坑歲額課銀二萬二千二百四十餘兩近來礦脈衰耗比之初年什不及一而太監張慶歲取耗銀又三千兩皆百姓賣子鬻產以充其數官司逼追有因而自盡及散爲盜賊者乞量爲裁損止因所得多寡徵之二曰除姦獘謂太監張慶以進貢爲名斂百姓財物歲計數萬而所貢之物仍出民間賣鈔鬻鹽四時饋獻商稅之利錙銖不遺金玉珍玩奇禽異卉充滿第宅土木人工無時休暇而又擅作威福濫受詞訟私立行事驚疑人心官吏受其辱挫軍民被其荼毒乞下慶於理籍其所積以助經費奏下禮部議令所司行之於是吏戶二部請以銀課及坑冶官行巡視浙江侍郎彭韶並續差禦史同三司官公議裁省都察院以慶甞遇赦請徵還京師以釋民怨詔銀坑冗員如奏勘處張慶姑令自陳罪狀以憑處治仍行浙江大小官員各加修省以消天變有不加意者罪之

二年二月己酉南京沿江蘆場俱系軍民開墾辦納糧課及各窯廠采取供應柴薪成化初江浦縣界新生沙洲六叚縣人先後告官承業以補沈江田畆之數洲與內官監原撥蘆場相鄰江東巡檢司舊管工部蘆場二所亦相比近瓦屑壩下有廢官房酒樓地一區石城門外有湖地一所舊甞収積木料及畜放水獺老鴉其後事已悉賦居人歲供租銀百五十兩於守備廳公用太監黃賜時姦人悉以獻於三廠指爲原撥供應之數賜及後差太監張本等受之盡収其利而歲額租課復責償諸人相承至太監蔣琮不攺成化二十三年詔書令投獻山場湖蕩地土悉歸於民縣民相繼奏言下南京監察禦史姜綰等覆按而琮屢以掲帖囑托使斷歸三廠綰等遂連名劾琮謂以守備重臣與小民爭利假公事以飾外情用掲帖而抗詔旨揚言陰中脇以必從因歷數琮變亂成法欲以內臣爲言官一罪也妬害大臣妄奏都禦史秦紘二罪也怒河閘官失於迎送而欲奏罷之三罪也濫批詞狀送各衙門不由通政司四罪也分差內官於錢糧處所縱其侵漁五罪也按季取受班匠工銀六罪也収畱閒罷都事林時用撥置害人七罪也官員稍不順承輒查腳色陰加察訪驚疑人心八罪也妄奏主事周琦管庫欺罔朝廷九罪也保舉革罷內臣竊陛下之權使恩歸於已十罪也且今士夫側耳人人自危軍民負苦怨聲載道乞下琮於理明正其罪以爲懷姦壊事之戒刑部覆奏謂琮處事乖方以致言官劾奏第所言琮罪必須覆按請移文南京刑部會同都察院大理寺官勘處奏報上命如議行之

是年十月癸卯南京監察禦史姜綰等旣劾奏太監蔣琮罪刑部請移文於南京法司核實琮上疏自辯謂其在京甞劾奏江西姦人李孜省等罪狀出其黨與守備南京又嘗糾發諸司過犯以此諸人連謀構陷因條析綰等所言而泛及禦史劉愷方嶽及南京諸司違法事且謂刑部尙書何喬新主事曾望宏皆孜省同鄕姦黨而綰亦江西人以故喬新不詳虛實附和加參有旨行南京並勘而太監郭鏞奉使兩廣過南京適法司會官於後湖勘主事盧錦給事中方向占種湖田事鏞因駕官舟過湖觀望禦史孫綋等以擅遊禁地劾之鏞還自辯因言錦向違法事多而言官蒙蔽不發請遣官覆按上命太監何穆大理寺少卿楊謐錦衣指揮楊綱偕往綰等及琮更相奏愬綰等凡四章琮凡六章皆付穆等劾治奏至謂其各因私忿煩瀆聖聰琮不當占管獻投蘆洲湖地私囑勘官及擅収班匠工銀而所許禦史等官違法事及何喬新曾望宏爲李孜省姦黨其言皆誣綰等不當道辱監生及失舉盧錦占種湖田事而所劾蔣琮違法事如妄保內臣批發狀詞亦多不實請並加逮問都察院議以爲穆等所奏止是勘詞無諸人欵狀而琮綰續奏又未勘報請仍行穆等重勘歸結於是綰及禦史金章劉遜孫綋紀傑曹玉譚肅徐禮余浚皆就逮而琮所占官房酒樓地悉歸之官云

三年司禮監何穆等按核南京守備太監蔣琮及禦史姜綰等互奏事狀下都察院會刑部議綰等行事多失有乖風紀琮陳辭累辯誣陷人罪及太監陳祖生鄭彊錢能等各因襲受獻洲場之類並侍郎阮勤等擬罪不當有旨禦史不顧大體構辭訐奏煩瀆朝廷姜綰劉遜余浚孫綋繆樗紀傑方嶽各降一級劉愷降二級俱調外任蔣琮等亦有不實姑宥之陳祖生鄭彊錢能李榮免問於是六科十三道俱疏論不聽琮小有才言語狂誕爲同類所惡上亦厭之每爲正言以迎合上意及繼曉李孜省等遇赦琮奏請復治上悅之旣守備南京驕恣不法綰等劾之琮支辭深辯勘官亦右綜而抑綰等故綰等落職而不及琮琮尋論奏南京兵部郎中婁性不法事命給事中任倫刑部郎中盛洪等會勘未結琮復奏性潛易捲案倫等阿附掩飾又奏兵部員外郎袁燫罪亦連性性疏辯會南京廣洋衛指揮石文通亦奏琮開掘聚寶山有傷皇陵王气及毆死商人占役軍匠侵奪官地私造馬船諸罪八年司禮監太監趙忠等會勘獄具性革職爲民琮等逮問所掘聚寶山口令南京守備官塡補琮獄成詔姑宥死發孝陵充淨軍種菜初琮訐性時疑二當道者庇之揚言欲舉二家不法事二家恐因文通欲奏琮遂潛令增入開掘事始得正其罪其年治紀貴紀旺等詐冒皇親罪初孝穆皇太后甞自謂廣西賀縣人家姓紀氏而不能辧親族太監郭鏞聞而識之上在東宮時太監陸愷者本姓李自說爲太后親兄鏞心知其僞弗發愷嘗托鎭守兩廣太監顧恆訪其叔李福邊與兄以來愷姨壻韋父成知其家無人乃冒承之得官田數頃府縣遂以戚畹目之名其裏曰迎恩有李父貴者與其弟祖旺謀於田主鄧璋曰韋而冒李猶致富顧我眞李姓不可乎璋因與僞撰宗系圗上之府縣且訐父成之僞會上卽位遣太監蔡用往訪求無所得裏老遂妄舉父貴兄弟以對用遂與鎭守太監韋眷等聞上取至京攺今姓名授官賜第並金帛莊田奴婢甚眾父成艷之至京爭辯上命郭鏞偕陸愷審驗乃兩爲解令父成馳驛歸會上命郭鏞祭紀氏先塋且焚黃監生蔣灝等挾僮人李友廣訐父貴等詐不勝擬坐友廣戍上命司禮監內閣府部會審不得其情乃遣科道官孫珪滕佑往亷之得實獄具詔以父貴祖旺論斬處決郭鏞本知其僞黨比蔡用欺罔不言俱當誅姑斥爲小火者陸愷致起僞端法尢難宥但嘗有奉侍陵寢勞勤發茂陵司香韋眷老疾免罪降左少監回京閒住後父貴祖旺竟減死論戍

巡撫雲南都禦史王詔等言故鎭守太監王舉不遵詔例造作奇玩器物額外進貢請以其物之重大難致如屏風石牀之類發本處庫藏収貯金銀器皿鎔化之與寶石珍珠象牙漆器等物解送戶工二部備用寄養象只堪充儀衛者解京不堪者付與近邊土官令出馬以給驛遞有旨悉解送來京

弘治十年禮科左給事中葉紳等奏八事內禁傳奉謂太監李廣以千戶王英選用乳保爲之傳升指揮以周玉李恕僕廝役爲之令升官職名器之濫莫甚於此乞行裁革一黜異端謂太監李廣熒惑聖心召集道流以黃白修煉之術丹藥符籙之伎雜進並興傷風壊化乞加斥罷一去大姦謂太監廣有大罪八一誑陛下以燒煉之名而進不經之藥二爲太子立寄子壇之名而有暖炕之說三撥置皇親希要恩寵四盜引玉泉經繞私第五首開幸門大肆姦貪六太常卿崔志端眞人王應祚自稱廣爲教主主人而廣爲傳升官職求賜玉帶要結邪人玷辱名器七畿甸百姓疲憊已極乃假琬戶爲名侵奪土地幾至激變良民八東南民力困竭亦甚凡有輸納巧取其利以致逺方之民傾蕩家產他如近而駙馬貴戚事之如父外而總兵鎭守呼之爲公乞置之於法以爲後戒時禦史張縉等亦以爲言俱報聞十一年十月太監李廣自殺刑科都給事中張朝用等禦史丘天佑等言廣招權納賄其門如市玆幸罪惡貫盈自速其死朝野聞之罔不稱快然廣所餘金帛何啻千萬要皆夤緣嗜進之徒多方饋送者此而不懲何以示戒乞拘廣親信任事之人責取簿籍付之法司鞫問明白從實具奏仍將夤緣得進者奪官禠爵以淸仕路有旨奔競交結者仍令科道官指名以聞司設監太監蔡昭爲故太監李廣請祠額塟祭旨已許矣內閣大學士劉健等言廣之死罪惡貫盈萬口稱快皆謂其欺罔之情贓濫之迹悉已敗露聖心昭鑑必正其罪而乃賜之塟祭又子祠額是使欺罔贓濫之人與善良者無別誠恐上累聖徳下拂人心其於國典政體幹礙非細上命祭文仍舊撰進祠額已之是月有中使至其舎得簿籍以聞皆中外官饋遺廣者或黃米若干石白米若干石上不信曰此妄也吾嘗至廣第豈足以容是米哉左右言黃米者黃金也白米者白金也行賂者避人知故爲隱語耳上震怒言者不得籍乃風聞以疏上未卽施行於是吏部員外郎張彩疏謂如遼東鎭守等濫殺人民冒賞此不赦罪也事已勘明而陛下乃寛容之太監汪直梁芳等撓亂國典熒惑聖心脫死幸矣久擯不用而陛下復召還之廣平日招權納賄致陛下受姦諛蠱惑之名而不自知軍民罹貪殘剝削之苦而無所愬今縱不追戮其罪豈可並置其惡黨於度外而漫不懲戒乎伏望斷自聖心凡營求饋遺多者大臣致仕小臣罷黜戶科左給事中盧睿復請籍李廣家財助修坤寧宮夤緣取進者與前太監梁芳韋興汪直陳喜卽賜屏斥俱下所司尋下廣入賂姦黨錦衣指揮周玉樂工劉實等四人於錦衣衛獄十一月都給事中張朝禦史丘天佑等奉旨疏上交結李廣之人武臣則保國公朱暉恭順侯吳鑑豊城侯李璽遂安伯陳韶成山伯王鏞寧晉伯劉福都督孫貴副總兵朱瑾文臣如吏部尙書屠滽戶部尙書周經禮部尙書徐瓊刑部尙書白昻工部尙書徐貫禮部侍郎程敏政兵部侍郎王宗彛工部侍郎史琳林鳯都察院左都禦史王越右都禦史李蕙左副都禦史彭禮通政司左參議姜淸太常寺卿崔志端李溫少卿李傑寺丞王福廣太僕寺少卿楊瑛河南左參政張琡右參政李瓚山東右參政謝文按察使趙鶴齡副使田奫鄧光輔𨿽賄賂有多寡交納有淺深然皆心術姦邪蹤迹詭祕吮癰舐痔何所不爲婢膝奴顏無復羞恥乞賜罷斥仍乞敕司禮監發下賄簿容法司逐一查究得旨幹礙人眾且無指陳實迹命仍舊供職簿籍亦不必追究按此小說中所載月影中壽寧侯門有轎十三乘蓋藉侯以解者也於是尙書周經言廣已死故科道敢於肆擊死虎以誣陷臣使廣若在臣縱奔競彼亦退縮如畏虎敢狂吠哉又乞下法司將廣家人嚴鞫及查簿籍曾有臣姓名但有寸金尺帛卽系結交將臣斬首市朝以爲奔競無恥之戒尙書滽亦乞查簿籍有臣姓名卽淩遲處死以謝言官俱下所司禮科給事中塗旦等兵科給事中王鎭翰林檢討劉瑞復論王越黨李廣乞特罷用監察禦史胡獻又謂李廣𨿽死簿籍猶存越及屠滽李蕙皆以賄廣得用身爲大臣率眾爲姦宜先正其罪然後次第行罰禮科給事中吳仕偉請悉罷鎭守內臣俱不聽是月南京科道官復論劾王越屠滽周經徐瓊王宗彛史琳林鳯李溫崔志端掌通政司侍郎元守直掌鴻臚寺侍郎賈斌都禦史錢鉞陳瑗劉憲太常少卿布自云太僕寺卿宋琮大理寺丞劉憲光祿寺少卿趙竑順天府丞簡琦南京戶部侍郎鄭紀太常寺卿呂■﹝常上心下﹞通政徐說少卿魏富祭酒劉震太常寺丞黃輔政交通不職請斥之俱不聽

先是編修羅玘言近者科道官劾奏內外文武臣僚賄結故太監李廣以求榮進極其醜惡但其間有部寺之尊將相之寄自天下四夷望之必以爲丙魏姚宋方召衛霍凜然恆有畏懼之心而不敢慢易竊發者以此而已今一旦指其名而暴其惡則將以謂我堂堂天朝且然𨿽有丙魏姚宋方召衛霍彼亦不復信矣此大可憂也又凡人之遇窘迫窮急茍可以免其一時之禍於凡貴戚之家近習之門鉆刺乞哀何所不至將有甚於前日求李廣者是閉一門又開一門塞一穴又開一穴死一李廣又生數李廣此亦可慮也欲望曲全免言官指名惟降旨宻諭之使各自稱疾引退而限二三月之內或因考察兩京大臣而以他事黜其尢甚者數十人陽若不知陰實加譴如其頑然不動遂以正典刑焉此內消之說也南京給事中楊亷禦史洪逺等奏謂太監李廣平日贓物巨萬簿籍尙存姓名可考欲一一究竟其事明正其罪伏聞陛下初欲行之旣而中止豈因編修羅玘有不必查究之說而左右之人又從而傅會之與邇來羣姦肆志中外交通忠直之士欲發之而未得其路以爲無左驗恐不足以取信於陛下也今幸而李廣自死又有簿籍可證蓋祖宗在天之靈持此而告陛下也若復縱而不治豈不坐失事機況白米黃米之隱語已嘩然於中外而某官某人之饋送想亦昭然於聖心在國法旣所難容於事體亦豈可已但其倡爲不必查究冀存大體之說乃謟諛側媚之徒自以此爲邀結姦邪之地耳因乞罷玘官斥歸田裏並劾屠滽白昻爲姦邪魁首詔已下處分勿論又言玘嘗爲太監蕭敬門館敬庇之未可知也都察院覆府部會疏言故太監廣招權納賄贓物累巨萬計莊田鹽貨尢多乞籍其所有盡沒於官不聽

弘治十三年十一月丁亥工科給事中張文奏近日太監李興有燈節煙火之請伏蒙皇上參酌舊典以三分爲率命減去分半興復攺奏止減一分夫以李興導欲獻諛爲聖徳累而當國計者復不能一爭之臣不知其何以爲心況今年吳楚徐淮巨浸滔天山西陜西亢旱尢甚軍需百出民力告竭邊患𨿽寧窺伺未已加以雲南思陸之爲變兩廣猺獞之貽患荊襄流民之嘯聚𨿽以江西腹裏之地而彊盜白晝公行刧奪萬一一方有急四面皆從其憂蓋有不可言者豈可謂天下無事而可以恣宴樂乎臣請今次上元鰲山煙火及百官筵宴乞停免以其費給軍餉使天下曉然知陛下心在憂民足國而不在於崇侈縱欲則人心安於內夷狄畏於外百官象於朝子孫法於後是撙節於一身者甚微而恩及於天下四方者甚大窒遏於一時者甚小而培養於天下後世者甚逺也工部覆奏命仍減半成造

十四年正月辛巳時司設監奏攺造龍毯素毯一百四件工部覆奏謂此毯𨿽一事然所用羊毛則取之山陜綿紗等料則取之河南毯匠則取之蘇松成造則擬式於南京動經數載勞費百端乞特賜停止以卹民困不然亦請俟邊事寧息民力少蘇議之有旨令陸續成造壬午司設監奏本監造作工數多而軍民匠逃絕者眾乞照兵仗局収充幼匠事例選用軍民之家諳曉匠藝壯丁二千名應役工部議謂兵仗局所造者軍器可權宜招収幼匠以濟急務司設監所造者止牀帳轎乘等常事不宜引以爲例請行停止有旨令収充一千名應役

四月甲申先是內使劉雄過儀眞知縣徐淮不以時供應雄怒棄闗文渡江愬諸守備太監傅容奏其事命械系淮付錦衣衛拷鞫之時給事中許天賜監察禦史馮允中皆上疏請宥淮而六科十三道亦繼以爲言皆不允刑部擬淮贖杖還職命免贖對品調除邊方

閏七月禦用監王瑞等賫送玄武神像之武當山奏帶隨行官舎勇士人匠八十餘人及用黃馬快船六十餘艘給事中寗舉監察禦史顧潛等交章諫止不允吏部尙書倪嶽兵部尙書馬文升等言之尢力上曰卿等所言具見忠愛但事旣舉行難以中止差去官員人等不許沿途生事擾人已有敕嚴加戒諭矣

十五年七月初禦用監太監金輔楊雄樊淸奉命送涇王之國長史張顯範兆祥承奉韋瑢張賢等沿途多所徵索驛官不勝搒笞至有自溺死者行及天津減曳黃船夫百人責令納錢而瑢及顯等皆自增夫數散各船者競系掠索錢二人被杖而死其家各訴於輔輔集訊舟人得內使李順家人行杖者執之儀衛正張璠卽以擅執王府從人稱令旨差校尉擒捕三衛官指揮賀勇等懼而閉門遂三日不朝黃船畱六日而發殿後者復羣掠柴市居民貨物時輔鼓吹先行瑢等以輔受賂專制撥夫譛於王王與輔由是遂有言輔奏顯瑢等貪暴王惑其言不可禁王亦奏輔始至府卽由中門入讀詔倨慢在途專擅欺侮前後各數疏而東廠緝事者亦發李順等系死役夫之事有旨捕順等至京考治遣工科右給事中周璽刑部郎中毛實往按之得輔取魚不獻鼓吹先行二事及瑢賢顯兆祥等罪狀以聞又言天津散夫時王止令如例蓋上體聖明節用愛人之心下防左右生事擾民之獘奏有不實終非本心必承奉長史掩飾蒙蔽之過且瑢嘗阻輔啟請於王前稱呼爾我其縱肆可知請重治其罪命錦衣衛逮系瑢等至京鞫治之輔等俟至京日令司禮監奏請處置指揮賀勇等二十八人滄州吏目韓天爵等及軍餘三十八人俱連逮坐罪有差

九月降右少監劉恭官三級仍分守遼陽恭在遼陽私役軍餘千餘人占種官地三百餘畆贓以千計爲都禦史陳瑤所劾下巡按監察禦史勘之會敵入東州攻掠村堡恭等失於防禦禦史復請罪之俱下勘事給事中鍾渤郎中王益謙覆核逮問有旨罷其分守而恭復自疏乞畱乃有是命於是兵部及科道各論其貪墨之罪乞罷黜且言東州之敗總兵孫文毅已坐死罪恭不宜獨免不聽

十六年九月鎭守遼東太監梁玘與巡撫都禦史韓重相訐奏有旨逮問後勘官核實奏報重攺巡撫湖廣而玘累稱病不就逮至是復乞寛假得旨梁玘旣久病免逮問降三級送長陵司香

其年十月先是內官監太監龍綬以供應叚疋缺乏謂支兩淮鹽價以給織造命支三萬兩戶部復議奏運司鹽課爲邊儲救荒而設祖宗之時鹽法最嚴未嘗輕用近以織造支給數多特從廷議命再不許奏乞鹽價織造行之未久遽難更攺乞仍舊行止從之

弇山堂別集卷九十三

●欽定四庫全書

弇山堂別集卷九十四

﹝明﹞王世貞撰

○中官考五

弘治十八年五月上崩司設監太監張瑜掌太醫院事右通政施欽院判劉文泰禦醫髙廷和下獄初上以禱雨齋戒偶感風寒命瑜與太醫院議方藥瑜私與文泰廷和不請診視輒用藥以進繼與欽及院判方叔和醫士徐旻等進藥皆與癥乖先帝遂彌畱中外痛恨至是文武大臣英國公張懋等並科道等官上疏請正其罪令旨命錦衣衛執瑜等送都察院會官鞫之都察院左都禦史戴珊等會同英國公張懋吏部尙書馬文升等以張瑜等獄上謂瑜嘗奉命修理藥料與劉文泰及右參議丘鈺假市藥侵盜官錢及纂修本艸又薦文泰及髙廷和同事並緣爲姦先帝不豫瑜欲援引文泰等徼幸成功施欽及院判方叔和等相繼診視俱醫不對癥擬瑜及文泰廷和諸司官與內官交結作獘而扶同奏者律各斬欽等罪各有差有旨瑜等論決欽叔和革職閒住鈺追贓五百兩並旻發爲民史謂大臣有陰厚文泰者故不用合和禦藥大不敬正條而比依交結內官律其後瑜等遂得以爲解脫之地識者恨之

十月禦史髙良弼言太監苖逵受命監督戎務而輒肆欺罔奏與禦史劉淮親冒矢石斬獲首級是何異指鹿爲馬耶且邊民被冦破產蕩業哭聲震天僵屍蔽野不能發一矢以雪其憤徒閉城自守自損國威甚矣乞梟逵首於邊以快將士之心以示欺罔之戒上以其語言狂悖宜執問姑宥之

十一月命太監韋興往太和山司香兼分守湖廣行都司地方科道官周璽曹來旬等各疏語初革天下守備內官非舊額者今詔墨未漧獘端復作何以全大信於天下因疏興罪惡乞賜斥逐並劾取回太監齊玄指以煉丹爲名糜費帑藏乞寘於法興卽成化末與梁芳等亂政者也兵部尙書劉大夏亦言興於成化年間引用憸邪進用奇巧大壊朝廷之法先帝嗣統之初斥興不用臣民痛快今泰陵之土未幹而姦邪之黨復進恐於聖孝不爲無損乞如給事禦史言將興斥退俱不聽

正徳元年巡撫眞定都禦史王璟請革皇莊未有兪旨其在眞定等府寧鄕等縣者太監夏綬請歲加葦場之稅又欲勿聽小民爭訟其在永淸隆平等縣者少監傅琢等請遣官履畆核實以便管理小河之在寧晉莊前太監張峻等又欲稅往來客貨皆從之時又以莊田之故賫駕帖逮捕民魯堂等二百餘人璟及科道官極言其不便戶部會官集議請悉予小民再議上有旨卿等意在爲國爲民所言良是但朕奉順慈闈事非得已管莊各畱內官一人校尉十人余悉召還子粒如擬徵銀不許分毫多取沿途往來廚傳俱止勿給敢有仍前生事爲民害者巡按禦史具實以聞當議上時大學士劉健等亦言管莊內官假托威勢逼勒小民其所科索必踰常額況所領官校如餓豺狼甚爲民害以致蕩家鬻產兒女怨聲動地逃移滿路京畿內外盜賊縱橫亦由於此且使利歸羣小怨歸朝廷事極勢窮變生不測所以羣臣合辭奏請伏乞俯從不報

大學士劉健等復言政令十失內言內府僉書守門及各處添設分守守備等官奉旨減革者不無一二而南海子淨身人又選入千餘至於蟒龍玉帶濫賞無算韋興齊玄蠱惑先朝盜空府庫罪大惡極一則夤緣分守累劾不退一則奏請追究止令取回遷延至今未正典刑內承運庫銀兩支銷累數百萬內府支用不給印票該庫內官自請查算竟爾不行司鑰庫銅錢該部累奏支用輾轉推延至今不與皆闗內臣者報聞又科道官張文李鉞等論劾太監髙鳯恃寵弄權交通李榮引進商人譚景淸固欲買補革退殘鹽李興歲興功役寗瑾虛費錢糧苖達占恡地土覬幸邊功宜究治以彰厥罪報聞

工科給事中陶諧言邇者雷電交作飄殿瓦拔社木陛下當夙夜恐懼增修徳政以回天意柰何視爲泛常傾耳於太監丘聚魏彬馬永成之流而正人君子則憚於覿面恣意於馳射釣獵之樂而國政聖學則怠於究心乞查究日逐侍從遊逸諸人如聚等數其誤國之罪告之於先帝罪之弗赦其司禮太監陳寛李榮等受先帝之重托而髙鳯黃偉尢靑宮舊臣坐視顚危宜通加罷斥報聞

吏部主事孫盤應詔言庶政之獘莫甚於內臣典兵夫臣以內稱閫外之事非其所任縱使忠勤且爲外夷竊笑況未必然乎今各邊鎭守分守監鎗諸內臣托以腹心而其誅求百計實爲腹心之病役占健卒置於標下縱之生事以爲爪牙或抑買弓弦纓子而總収軍餉或扣轉倉場馬料而坐支官價或私獵走役戰馬或私種奪占耕牛又有所謂家人頭目皆無藉惡少聚斂侵剝勢若虎狼武職藉以夤緣憲司不敢詰問一遇有警出戰惟驅占剩羸卒當之故不能勇鬭決勝及戰有微功虛張捷報則皆附勢挾貴者攘之而有甚者迹未離於京師名已登於奏牘使沒者銜寃被創者抱病欲兵威之震邊鄙之寧得乎乞盡取沿邊內臣回京所帶頭目盡行革去下兵部覆請如山東臨淸之鎭守湖廣行都司及宻云懷來建昌之分守宣大甘寧廣寧之監鎗山海龍門永寧大同朔州之守備皆所當革其奏帶頭目通行嚴禁不許踰數旨不許南京科道言北敵冦邊太監苖達等無功冒賞使夷狄益輕中國大學士劉健等累疏畱中不報而太監髙鳯李榮納賄招權顚倒國是將使老臣不安其位乞追奪逵等賞裁抑鳯等報聞都給事中張文等請裁內臣冗員謂如劉杲吳祺韋儁段循趙忠兼督倉場溫祥範亨徐智王嶽驟至司禮餘慶黃凖黃忠劉云同守南京牛宣督馬房馬永成調軍營福建鄧榮以安靜取回山西陳達以貪酷畱鎭乞通查省以遵明詔淸肅京儲謂京通倉提督太監蔡用等欲將已革曬夫囤基各色財物仍追収備奏蒙兪允歲計銀七萬四千兩乞置之法以爲姦貪壊事者之戒有旨切責仍奪三月俸

禦用監太監張永奏求已故太監吳忠辭退七里海等處莊田戶部言其違禁當究治詔仍令永管業六科十三道言太監崔杲等以織造奏討引鹽假公售私貪求無厭利歸於已害歸於上乞賜裁革有旨切責其奏擾於是大學士劉健等上言皇上首頒明詔分布大臣淸理天下獘端柰何淸理之使方行織造之命隨下生財之源旣塞蠧財之孔復生臣等若坐視不言依阿順旨不惟負先帝顧托之重亦且虧皇上新政之明前勅決不敢撰冩況崔杲奏討引鹽不過變賣銀兩若戶部支與價銀尢爲省徑若仍給鹽支賣必夾帶數多向來作獘射利之人因而附益則鹽法之壊尢甚於前淸理之官殆爲虛設東南困敝之民恐生不測西北兵荒之急何以應之伏望収回成命止照該部原擬給與價銀織造則供應不乏鹽法可行於是五府九卿及科道皆言之上猶持全予意於日講罷召健等至暖閣問曰昨差承運庫太監王瓚往南京浙江織造瓚等乞長蘆鹽一萬二千引戶部止與六千引半與價銀今可全與健等對曰如是已足用矣上曰旣與半價何不全與引鹽健等曰戶部亦爲朝廷節用耳上曰該部旣欲節用何不畱此半價以引鹽與之不亦兩便健等曰價銀不若鹽引之費大上曰何故大學士李東陽對曰鹽自變量有夾帶如引一紙便夾帶數十引以此私鹽壅滯皇鹽不行上曰若夾帶事覺朝廷自有法度處之東陽對曰此輩一得明旨卽於船首掲黃旗書欽賜皇鹽字樣勢焰烜赫州縣驛遞官酬應少誤卽加笞辱至於鹽商竈戶𨿽淩虐萬狀誰敢訴寃所以不若禁之於是健等亦共言之上正色曰天下事豈專是內官壊了文官十人中僅有三四好人耳壊事者十常六七先生輩亦自知之已而曰此事務要全行健等對曰容至閣再議退而上疏復力爭且求罷上始曰昨聞卿等面奏今復覽奏朕心已悟引鹽支十之五餘議與價銀南京十三道言知府獻諛而薦尙書禦史進諂而保太監甚者都禦史栁應辰爲太監劉瑯保畱江西參政王綸爲太監董讓旌舉士習大壊有傷國體

少師華蓋殿大學士劉健少傅武英殿大學士謝遷乞休許之先是健遷與少傅謹身殿大學士李東陽以內侍劉瑾馬永成髙鳯羅祥魏彬丘聚谷大用張永等蠱惑上心連章請誅之皆畱中不出會九卿衙門戶部尙書韓文等亦上章請誅瑾等司禮監太監陳寛李榮王嶽同至內閣議且有發瑾等南京新房閒住之意健等以爲處之未盡皆厲聲曰先帝臨崩執老臣手付以大事今陵土未幹而使嬖幸若此他日何面目見先帝於地下寛等乃辭去其意尙未決而王嶽者素忠直且提督東廠與太監範亨徐智皆恨瑾等姦將請於上有所處健等方約文與九卿伏闕面諍而嶽從中應之會吏部尙書焦芳泄其謀於八人者以瑾尢巧佞狼戾敢爲惡環上而泣上心動而瑾遂入司禮矣是夜遂入傳旨榜笞嶽亨智於南門遣之南行質明東陽遷及文等方伏闕聞之健東陽遷卽日疏辭皆報可而東陽獨畱史謂請誅瑾等疏實出東陽筆苐太監陳寛等至閣議時東陽辭頗緩中人皆以爲事不由之故獨畱而人亦幸其畱也瑾旣入司禮丘聚遂領東廠張永把總神機營兼提十二營魏彬總三千營遣人追王嶽範亨至臨淸殺之惟徐智幸免焦芳兼文淵閣大學士與左侍郎王鏊俱入內閣其月南京十三道禦史陸昆等論劾太監馬永成魏彬傅興羅祥谷大用蒙蔽左右遊宴無度以致上干天和災異疊見內閣部院大臣受顧命之托者所以弘濟艱難隨事匡救言之不聽尢須伏闕死諍以悟聖心顧乃怠緩恱從間有論諫亦多巽順退托其如先帝付托天下屬望何哉乞勅內閣部院會司禮監通查嬖幸馬永成等盡行屏斥以絕禍端蓋未知事之變也

李夢陽祕錄云初上卽位靑宮舊閹等日導上犬馬鷹兔舞唱角抵漸棄故舊罔親萬幾時號八虎而段敏王偉𨿽舊閹以端懿斥不信用會段坐病免死於是戶部尙書韓文每朝退與屬吏言輒淚數行下以閹故而郎中李夢陽間說之曰公大臣也義共國休戚徒泣何益韓公曰柰何曰比諫臣有章入交論諸閹下之閣矣夫三老者顧命臣也聞持諫官章甚力公誠及此時率大臣殊死爭閣老以諸大臣爭也持必更力易爲辭事或可濟也韓公於是捋須昻首毅然攺容曰善卽事弗濟吾年足死矣不死不足以報國韓公宻叩三老三老許之而倡諸大臣諸大臣又無不踴躍喜者韓公乃喜退而召夢陽令具艸艸具韓公讀而芟之曰是不可文文上弗省也不可多多覽弗竟也而王嶽者亦靑宮閹也剛厲而無阿頗亦惡其閹儕初閣議持諫官章不肯下諸閹者業窘相對涕泣會諸大臣疏入上於是遣司禮者八人齊詣閣議一日而遣者三而閣議持卒不肯下而嶽者八人中人也顧獨曰閣議是明日忽有旨召諸大臣諸大臣蓋人人惴也旣入左掖門吏部尙書許進首咎韓公曰公疏言何韓公於是故曵履徐行而使吏部侍郎王鏊趨詣探動靜閣老劉健語鏊曰事已七八分濟矣諸公苐持莫輕下至左順門閹首李榮手諸公疏曰有旨問諸先生言良是無非愛君憂國苐奴儕事上久不忍卽置之法耳幸少寛之上自處耳眾震懼莫敢出一語答李榮面詰韓公曰此舉本出自公公云何韓公曰今海內民窮盜起水旱頻仍天變日增文等備員卿佐靡所匡救而上始踐阼輒棄萬幾遊宴無度狎暱羣小文等何得無言韓公言𨿽端而气不勁又鮮中肯綮於是李榮哂而言曰疏備矣上非不知今意苐欲寛之耳諸公遂瞢然而退蓋是時諸閹者窘業求安置南京而閣議猶持不從諸公乃竟爾退惟王鏊仍前謂榮曰設上不處如何李榮曰榮頭有鐵裹之耶而敢壊國事榮入而事變矣是夜立召瑾入司禮監而収王嶽範亨詔竄南京尋殺二人於途矣又連斥劉謝二老顧獨懇畱李而韓公輩洶洶咸拔茅散矣變之起大抵莫可詳而李榮則曰諸大臣退而瑾儕繞上前跪伏哭搶首觸地曰微上恩奴儕磔餧狗矣上爲之動而瑾輩輒進曰害奴儕者嶽也上曰何也曰嶽前掌東廠也謂諫官諸先生有言苐言而閣議時嶽又獨是閣議此其情何也夫上狗馬鷹兔嶽嘗買獻之否今獨咎奴儕旣而益伏地痛哭上於是怒而収王嶽瑾又曰夫狗馬鷹兔何損於萬幾今左班官敢嘩而無忌者司禮監無人也有則惟上所欲而人不敢言矣上於是召瑾入司禮監此說亦近苐難盡信耳又聞閣議時劉嘗推案哭謝亦亹亹訾訾罔休獨李未開口得懇畱云

二年巡撫甘肅都禦史曹元言分守涼州太監張昭自謂奉旨於境內取土豹並諸野味以時入獻近又謂內侍傳旨催促令守備官領兵出境采辦山永等處冦盜不時出沒萬一遇警所系不細乞卽停止上不聽仍責鎭巡等官依時采取野味造辦如先年例土豹捕二三十隻以漸遣人進獻

奪故永平大長公主第爲酒醋面局外廠時署局事太監請之也魁等訪得其第匿以爲指揮李慶故賜宅今已廢矣公主孫梅具其事且言公主遺像及鳯牀班劍等物皆在詔給價銀一千二百兩

太監李榮傳旨邊闗隘口等處切近京師舊設守備內臣仍添補凡十二處又傳旨以舍人魏英張容張寰谷大玘馬山爲錦衣衛世襲百戶太監彬永大用永成弟也先是大學士劉健等之致仕也給事中呂翀劉■﹝氵茝﹞上疏乞畱之南京恊同守備武靖伯趙承慶傳其奏稿應天府尹陸珩復傳示諸司兵部尙書林瀚聞而嘆息於是南京給事中戴銑等禦史薄彥徽等具奏言健遷先朝元老不宜輕去又言上晏朝廢學與六七內臣新進佞幸遊宴驅馳射獵等事上大怒逮銑杖之闕下勒爲民事連承慶停半祿閒住瀚珩俱降三級致仕兵部主事王守仁江西淸軍禦史王良臣各救之瑾矯旨下鎭撫司訊具獄良臣杖三十闕下爲民守仁杖三十謫貴州龍場驛丞

瑾矯旨枷尙寶司卿顧璇湖廣副使姚祥於長安左右門外工部郎中張瑋於張家灣俱以違例乘轎爲東廠所發也枷巡按隆慶禦史王時中於都察院門外以酷刻亦爲東廠發也璇等以大學士李東陽等疏時中以左都禦史劉宇疏濵死而後釋之各坐謫戍復矯旨以南京禦史潘鏜阿附王嶽斥爲民史謂瑾每構雜藝上前俟其玩弄乃多取各司章奏請省決上每曰吾用爾何爲而乃一一煩朕耶宜亟去自是數次後瑾不復奏事無大小惟意裁決上多不知之矣

勅諭文武羣臣朕以幼沖嗣位惟賴廷臣輔弼匡其不逮豈意去歲姦臣王嶽範亨徐智竊弄威福顚倒是非私與大學士劉健謝遷尙書韓文楊守隨張敷華林瀚郎中李夢陽主事王守仁王綸孫盤黃昭檢討劉瑞給事中湯禮敬陳霆徐昻陶諧劉■﹝氵茝﹞艾洪呂翀任惠李光瀚戴銑徐蕃牧相徐暹張良弼葛嵩趙士賢禦史陳琳貢安甫史良佐曹閔王弘任訥李熈王蕃葛浩陸昆張鳴鳯蕭乾元姚學禮黃昭道蔣欽薄彥徽潘鏜王良臣趙佑何天衢徐玨楊璋熊卓朱廷聲劉玉遞相交通彼此穿鑿曲意阿附遂成黨比或傷殘善類以變上心或變亂黑白以駭眾聽煽動浮言行用頗僻朕𨿽察審尙務優容後迹漸彰露彼各反側不安因自陳俯遂其休致之情若自僨則公譴謫之典其勅內未罪者吏部查令致仕毋使惡稔追悔難及夫人臣以忠敬爲本不聞以阿附爲榮朕不明言暴白羣臣何以知悉邇來朕一遵祖宗成憲申明舊章除宿獘汰冗官欲臻治理爾文武羣臣尙惟淸白一心恪恭乃職必以光明正大爲期必以黨比阿附爲戒且如張懋等凡遇會奏論列並無片言隨人符同輒聴詭計列衘而行朕皆爾釋以後毋蹈覆轍自貽累辱國有昭典朕不輕貸故諭史謂是日早朝罷傳宣羣臣跪於金水橋南劉瑾以勅授鴻臚宣讀之其文乃瑾私人屬筆或曰焦芳爲之

太監李榮傳旨以錦衣衛百戶姚景祥小旗張錦皆王嶽黨於朝堂杖之四十戍邊兵部擬肅州衛持批攺遼東鐵嶺衛錦遂死於獄榮復傳旨王嶽黨官校王縉郭仁張欽羅錦薛鎰沈鋭劉雄朱綬董安俱戍邊

監察禦史馬允中刷捲南京讒究指揮張瀚等瀚伺其枉道回家發之守備太監鄭彊奏聞逮下錦衣獄拷訊獄具命司禮監官監杖三十發爲民

命致仕禮部司務孫聰聴攺注贊畫鎭守大同太監侯能軍務聰瑾之妹夫也能及巡撫崔巖會薦之得起用瑾傳旨升文華殿書辦等官張駿等駿由光祿寺卿升禮部尙書周惠疇由尙寶司丞升光祿寺卿楊立由大理寺評事升太僕寺卿髙岱全泰由評事升鴻臚寺左少卿華英由鴻臚寺丞升光祿寺少卿朱天麟由中書舍人升太常寺丞髙榮由舍人升尙寶司丞王杲等十一人由序班升中書舍人黃璽等三人由書辦官升序班先是通鑑纂要成劉瑾欲裁抑纂修官以謄冩不謹得譴命右少監陶錦提調駿等攺謄至是謄畢進呈乃皆超進官秩裝潢匠役竇■﹝王胃﹞等七人亦升文思院副使若張暉之升光祿少卿儒士姚瓏之授序班又不與謄冩者也

三年吏部考察天下朝覲官員浙江右參政梁澤等致仕江西右布政使李韶等閒住都勻知府黎臣爲民得允矣劉瑾忽附批翰林院學士吳儼帷幙不修令致仕養病禦史楊南金無疾欺詐著爲民後有托病請假及丁憂違限不起復者通奏懲治儼以瑾索賂不應故也瑾命知府及內外官五品皆推二員聴點用又奏各邊闗中商人必驗殷實之家方許報納粃爛者照數追償仍枷號治罪及經収之人州縣解納者如之其兜攬者謫戍極邊至今馬匹不許濫収不堪以致羸損鎭巡官常加巡視諸鎭年終扣算造冊解部照刷每年春夏復著科道官查盤點視若互相容隱一體重治仍差人緝訪及先行榜諭禁約事下兵部議覆報可

工科給事中許天錫自縊死兵科給事中周鑰自刎死於淮安舟中借貸於淮安知府趙俊賂劉瑾不得故也俊逮系論罷給事中郤夔奉核楡林功自經於公署

給事中安奎潘希曾禦史張彧劉子厲以查盤錢糧後先忤瑾意下獄奎彧枷項警眾且死大學士李東陽等疏救之始釋爲民希曾子厲杖三十亦爲民

西廠太監谷大用遣邏卒四出刺訪江西南康縣民吳登顯等三家於端午競渡以擅造龍舟捕之籍其家自是偏州下邑見有華衣怒馬作京師語音輒相警告官司宻賂之冀免其禍自是人不帖席矣大用又請訪求西畨兒騸馬實其監兵部覆請差官至其地諭之

鎭守河南太監廖堂奏保司府州縣官員賢能具擬升調某職吏部多所覆從吏科給事中何紹正等駁論上是之切責堂令自陳所奏保官員令巡按官察實以聞按是時惟有此一舉尙近法耳

六月壬辰午下朝後禦道遺匿名文籍者侍班禦史奏之司禮監隨傳旨面加詰問諸司官皆跪於丹墀午後執後班官三百餘員通送鎭撫司究問次日大學士李東陽等救解始釋之

韓苑洛雜識云正徳三年六月中早朝拜伏旣起禦史階上有無名掲帖一本皆言劉瑾事上命錦衣衛查旣而劉瑾傳旨令百官奉天門下跪候發落辰刻命堂上官起出已刻劉瑾立門東翰林院官就東跪訴內監事待翰林官素厚豈肯如此瑾令起出禦史寗杲訴於瑾曰禦史等官素知法度豈敢如此此乃新進士所爲瑾曰新進士與他有何相干爾每把朝廷事件件壊了略加處置就都怨恨太祖法度爾每不曾見豈不聞知瑾令百官皆起照舊站立看有掲帖處是何官太監黃公偉曰凡朝四品以上各照班次以下皆雜立丟帖之人豈肯復立於此處虧了人瑾令復跪又點武士令各官家捜稿黃公又曰他幹此事𨿽妻子亦不得知豈肯畱稿瑾已知此事若非黃公不惟擾害不知捜出何等無端事件爲禍不淺時天暑日烈通無片雲微風僵者數人命拽出黃公忿曰你帖子說的都爲國爲民事挺身出來死了也是好男子枉累別人瑾怒曰在外匿名帖子尙該死罪禦前如此是何爲國爲民好男子如何不明白具奏皆入畱太監李公榮監之李曰你毎倒一倒眾內使擲下冰瓜甚多李曰你們取食之瑾出李曰你們卻跪著來了來了瑾見甚怒復入旣而傳出李公私宅閒住黃公南京閒住申刻旨出都拿送錦衣衛追究進士陸伸昏迷擡至錦衣衛監中不能容丟放院內是夜不知何時身死都人洶洶皆罷市初各官拿送錦衣時途中賣飯者皆爭以飯遞送各官不索價明日瑾微聞帖子乃內人所爲命軍官丟下乃命各堂上官將各官領出辦事

廣東按察僉事方良永服闋赴部違限僅三月吏部請補信陽兵備缺是缺弘治間所添設者也劉瑾矯旨責吏部夤緣作獘且謂新添官職旣議革矣而良永何乃營幹選補遂勒令致仕

上諭鐘鼓司太監康能等以慶成大宴音樂缺廢非所以重朝廷命禮部移文各省選精通藝業者送京供應自是禁廷之百戲悉集矣

太監劉瑾奏兩淮運司商人杜成等各名下革支鹽引百六十萬引堆放在庫乞差科道官各一員查盤見數變賣銀兩解京送庫戶部議覆有旨許之仍限三日起程太監劉瑾傳旨攺惜薪司外廠爲辦事廠榮府舊倉地爲內辦事廠時旣立西廠以谷大用領之瑾又立內廠自領之京師謂之內行廠比東西二廠尢爲酷烈中人以微法往往無得全者市井遊食無業之人如酒保磨工鬻水者皆逐之四出千餘人集於城外東郊持白挺刼人聲言自分必死欲甘心刺瑾瑾懼乃復之瑾又令寡婦盡嫁及停喪未塟者盡焚棄之京師哄然瑾恐有變乃罪其首倡言者一人以安眾心皆立內廠後事也

戶部議覆大學士李東陽等疏查盤錢糧巡撫等官止是督理不嚴請寛追賠或罷斥不用瑾矯旨謂糧艸國家重務巡撫總理等官委托非輕旣治邊無方以致浥爛糠粃百有餘萬及事發坐罪倉官小民監追至何以賠償且巡撫加以參贊總督等名尢難辭責如錢鉞之擅攺祿米張縉馬中錫等之不職王時中之酷暴許進之越制選官劉健謝遷韓文之無知叩閽尢有不能盡舉者不治何爲史謂東陽等所奏祗糧餉而乃槪責健等以泄其怒可駭也尋追嵇任遺失文冊罰原任尙書韓文米千石輸大同倉侍郎張縉五百石輸宣府倉再矯旨南京戶部尙書致仕雍泰少師兼太子太師吏部尙書致仕馬文升太子少保吏部尙書許進太子太保兵部尙書致仕劉大夏禮科右給事中趙士賢貴州道監察禦史張津俱爲民吏科都給事中任良弼等廣西道禦史陳順等五十六人俱輸米三百石於邊先至者減三之一死戍者免之以嘗薦及用雍泰故也以土官岑猛叛事逮故原任尙書劉大夏潘蕃伏羌伯毛鋭等至京大夏蕃永戍肅州衛鋭革太子太傅並祿米五百石四年勒大學士劉健謝遷俱爲民禮科給事中曾大顯降浙江布政司照磨禦史劉金降桃源縣丞仍各杖二十以查盤忤瑾意也

四年太監劉瑾請於陜西興平縣馬嵬鎭建義勇武安王廟賜額忠義令有司歲供祀事仍乞頒勅防護立碑鐫祭器房屋之數以禁侵盜制可瑾擅權得志納賂旣多於京師朝陽門外斥地數百頃創建玄明宮土木之費至以數十巨萬計而馬嵬鎭則其家所在又立此廟蓋欲侈大鄕閭誇詡榮寵也

命給事中張禬段豸胡玥王翊監察禦史房瀛沙鵬復攺戶部郎中胡文璧張諾馮顒刑部郎中朱■﹝流上土下﹞張禴劉祥陸棟兵部員外郎屠奎爲禦史查盤兩直隸各省錢糧先是諸司官朝覲至京畏瑾虐焰恐罹禍各斂銀賂之每省至二萬餘兩往往貸於京師富豪復任之日取官庫所貯賠償之其名曰京債上下交徵恬不爲異時張彩聞而言之瑾不自安謀差官查盤蓋欲掩其迹也監察禦史歐陽云工科給事中貝儀以出差多斂金帛賂瑾瑾發之照貪例爲民

以朝陽闗外貓竹廠地給付玄明宮初瑾奏請作宮奉玄帝祝延聖壽上旣賜之額而瑾復請貓竹廠空地供奉香火上復許之仍命工部履畆定價以聞卽請咨戶部蠲其常稅民間墳墓責令遷攺蓋所謂貓竹廠者止據傳聞工部亦無冊籍可考軍民廬於內久已爲業從便營塟者亦無慮千家自是民皆他徙其所塟骸骨力能徙塟者亡幾餘皆發毀暴露寃號之聲沸於郭外

暹羅國船有風漂至廣東市舶太監熊宣奏請徵其稅旨以宣妄攬事權令回南京管事以內官監太監畢眞代之

陜西鎭守太監廖堂及參隨副千戶廖鵬擒斬回賊百三十四人議功堂加歲祿十二石鵬升指揮僉事蓋妄殺也

鎭守浙江太監劉璟奏巡按禦史史鑑期滿當代願更畱一年不許史謂鑑出入由璟後門故也及鑑歸璟厚有所贈士論鄙之

實錄成以擴充政務擬升調翰林院侍講吳一鵬於南京刑部侍讀徐穆於南京禮部編修顧淸於南京兵部汪俊於南京工部俱員外郎編修賈詠李廷相於兵部溫仁和於戶部劉龍於禮部翟鑾於刑部崔銑於南京吏部陸深於南京禮部檢討王九思於吏部汪偉穆孔暉於南京禮部易舒於南京戶部俱主事編修董玘爲安成知縣次日復攺玘刑部主事始瑾惡翰林之慢已毎與張彩謀欲調之外任彩不可至是瑾復持之彩爲講解意已平而焦芳父子及段炅輩謂可乘此擠其素有讎嫌者乃以名投瑾後更成之

內官監太監楊鎭賫官銀萬兩長蘆鹽八千引往南京易銀買絲織造乃以其銀私自買鹽混同裝載用舟六百艘沿途脇賂得銀一萬六千二百兩家人韋慶等所得銀亦幾千兩爲瑾內行廠所發下南京三法司會鞫獄上降鎭奉禦南京閒住慶等發遼東廣寧衛充軍

太監瑾奏訪金華知府萬福老疾廢事蘇州知府鮑■﹝王輦﹞同知王巹贓貪無厭命福致仕■﹝王輦﹞巹俱爲民巹仍令查盤禦史提問又訪江西左布政馬龍貪濫僉事阮賓輕浮龍爲民賓閒住江西勘事印綬監少監李宣錦衣衛指揮同知趙良還朝賂瑾宣萬兩良二千兩瑾方信彩言乃降宣爲奉禦良爲百戶俱南京閒住仍勒同勘刑部左侍郎張鸞致仕巡撫林俊等三十一員各罰米三百石而罷鎭守太監姚舉還京銀輸內承運庫

戶部侍郎韓福往遼東查屯田過刻奏帶同知劉玉等至錦義諸州屯卒亂守臣大出白金撫諭始定追奪爲民充軍大學士劉健謝遷尙書馬文升劉大夏韓文許進等六百七十五人誥勅其健遷所被賜玉帶服色悉入官

弇山堂別集卷九十四

●欽定四庫全書

弇山堂別集卷九十五

﹝明﹞王世貞撰

○中官考六

正徳五年禮部覆占城國使人亞劉淩遲處死罪名劉本江西萬安籍人瑾矯旨謂江西土俗自來多玩法者如彭華李裕尹直徐瓊李孜省黃景數人多招物議難以備舉且其地鄕試解額數多今宜裁革十五名仕者不許選除京職蓋大學士焦芳有憾於華等故也

兵科給事中屈銓奏請刋定正徳元年以後見行事例以六部爲序編集成書頒布中外得旨朝廷因事制法見行條例內外官民多有不遵者其議擬刋行永爲遵守史謂瑾所行新例變亂成憲擅作威福天下側目重足朝不謀夕而銓乃助瑾爲虐承望風旨故有此奏律以國法百死不足以償怨也後兩月國子祭酒王云鳯亦效爲之事未行而瑾敗

安化王寘鐇反僞檄諸鎭謂近年以來主幼國危姦臣用事舞弄國法殘害忠良蔽塞言路無復忌憚致喪天下之心幾亡神器之重蓋指瑾也

給事中邵天和會巡按山西禦史馬昊及參政臧麟僉事蕭淵查盤河東鹽課將還畏瑾索賂謀於運使李徳仁徳仁遂斂所屬銀一萬八千三百有奇和昊麟淵及巡鹽禦史周廷徵魏彥昭分取各數千潛至京寄於給事中白思誠家而徳仁自入者亦數千爲瑾緝事者所發時和已坐事爲民乃遣給事中田汝耔往按之具得其實還奏有旨升汝耔俸一級徳仁罰米八百天和二百彥昭三百昊廷徵麟淵一百思誠五十各宥其罪徳仁彥昭仍降二級昊麟淵一級廷徵以巡按陜西俟滿日治之

後軍都督府同知劉景祥卒以瑾兄賜塟祭加等公卿弔賻恐後車馬塡塞東華私第至不能容將塟又往設祭重致錢帛謂之辭靈瑾敗之夕宻旨封瑾門景祥柩曳出棄於路旣而追削其官焚其屍聞者快之初京師里巷私語籍籍謂八月十五日傾朝送塟瑾以宻與二三同惡定計欲爲變是時夜禁甚嚴犯者至死星出後寂然無雞犬聲有中夜竊聴者聞甲兵錚然相繼及瑾敗先景祥塟期二日云

太監張永還自寧夏上戎服禦東安門文武諸大臣候於橋東寘鐇及親屬十八人有旨送諸王館鎖系何錦及諸從逆者數百人皆反接由東華門入獻俘禦前畢復出西華門金鼓之聲徹於大內是日上置酒勞永劉瑾及馬永成等皆侍比夜瑾辭退永宻白瑾反狀且出袖中奏數其不法十七事上已有酒俛首曰瑾負我永曰此不可緩矣永成等固共詆瑾上意遂決令長隨四人往執之上隨其後時夜且半瑾宿於內直房聞喧聲曰誰也應曰有旨瑾遂披靑蟒衣以出長隨縛之乃夜啟東華門系於菜廠復分遣官校封瑾內外私第初瑾與永不相能永還期以十五日獻俘瑾故令緩之有泄其謀於永者永遂先期入瑾愕然以上方向永未有以中之永爲計亦甚祕故瑾遂爲所制明日晏朝後外人始微知之猶莫敢顯言者上出永奏示內閣遂降旨曰朕嗣承大業務期法祖保民以安天下委劉瑾以腹心整理庶務瑾乃不體朕心蒙蔽專權變亂成憲肆行酷虐使官員軍民無不受害愁嘆之聲有幹和气朕深悔焉瑾降奉禦令鳯陽閒住文武官員順從緘黙多非得已今皆貸之各處新查屯田文冊卽令燒毀照舊徵収巡捕巡鹽查盤等項新設官員俱革去法司問擬囚犯但有新例俱攺正一照舊制行凡瑾所行有虧國體者法司卽會眾官一一條具奏革瑾所當坐罪名從公議擬以聞是時事猝從中發邏卒飛騎交絡於道黃紙墨索驚駭見聞衣冠失度府寺閭巷喧囂如沸浹日乃定下劉瑾於獄降奉禦上猶未有意誅之及親詣其家見金銀累數百萬其它寶貨不可勝計又得僞穿宮牙牌五百扇所置刀二及衣甲弓弩之屬上大怒曰瑾果反乃以付獄於是六科給事中謝訥十三道禦史賀泰等奏列瑾十九罪請亟賜誅戮上以慰祖宗之靈下以雪臣民之憤奏入上是之令法司錦衣衛執瑾於午門外會多官鞫訊巡撫兵備官裁革者添補考察京官鄕試解額並會試南北中卷如舊制余姚萬安新城三縣仍選京官翰林官調外任者具名以聞文武官誥俱免追追者仍給之追賠浥爛糧米並罰米者免之職官籍沒家產不系叛逆者仍還其田宅韓福出爲民劉俸曾謐革職閒住神英革伯爵仍爲右都督焦芳劉宇旣致仕已之其餘事應攺正者諸司詳擬以聞旣而鞫瑾於午門外刑部尙書劉璟畏瑾噤不能出一語諸公卿旁列亦稍稍退卻獨駙馬蔡震折斥之瑾仰曰若何人忘我徳震厲聲曰震國戚何賴於汝呼官校前拷掠之是日微震幾不能成獄

戊戌大學士李東陽上疏言臣誤蒙先帝及陛下委托扶衰力疾彊效驅馳顧以駑劣之才綿薄之力誠不足以動物術不足以救時比者劉瑾專權亂政備員禁近事體相闗凡票本擬旨撰冩勅書或駁下再三或徑自攺竄或帶回私宅假手他人或遞出謄黃逼令落底眞假混淆無從辯白臣𨿽委曲匡持期於少濟而因循隱忍所損亦多蒙荷淵衷明見謂不幹內閣然玉毀櫝中亦難辭責理宜罷黜更復何言伏望特降兪旨放歸田裏上曰卿以宏才碩徳佐政先朝嘉謀嘉猷播在天下先帝顧命輔導朕躬四五年來劉瑾恣爲蒙蔽卿委曲匡持朕已具悉宜安心辦事不允所辭瑾亂政害人事件卽令各衙門逐一查革攺正

傳旨収吏部尙書張彩掌錦衣衛事都指揮使楊玉掌鎭撫司事指揮使石文義送都察院獄

戶部尙書劉璣兵部右侍郎陳震罷璣震俱瑾鄕人也科道等官復自劾不職因劾內外官爲瑾姦黨者二十六人大學士曹元吏部尙書張彩戶部尙書劉璣兵部右侍郎陳震南京禮部尙書朱恩都禦史魏訥楊武劉聰徐以貞翰林院修撰康海侍讀焦黃中編修劉仁大理寺少卿董恬南京太常寺少卿劉介去任司務孫聰都給事中李憲捕盜禦史薛鳯鳴員外郎攺禦史朱衮河南僉事白思誠參議王欽掌眞定府事參政楊儀順慶府知府莊襗徽州知府何英杭州知府楊孟瑛吏部郎中王九思王納誨請明正其罪或賜罷黜得旨瑾引用憸邪布列中外或交通賂賄或憑借權勢或阿意奉行盜竊名器圖利害人致傷國體法當重治但以連及者眾姑分別等第處之彩已逮問元劉聰震憲海恬襗訥武鳯鳴孫聰儀思誠恩欽英介孟瑛黃中仁俱黜爲民以貞衮九思納誨降二級調外任璣已致仕已之新升僉都禦史蕭選阿奉超遷革其升職並翰林院傳奉檢討庶吉士者俱對品調外任文武官爲瑾挾私廢黜者非一吏部訪其才可用者以聞各科道官以言爲職乃不能預發瑾姦旣引咎姑宥之於是以貞降鳯祥府同知選郿縣知縣九思壽州同知納誨易州同知衮新昌縣丞其與黃中同傳奉爲檢討者爲胡纉宗調嘉定州判官與仁同傳奉爲庶吉士者爲編修邵銳黃芳主事李志學韓守愚俱調外任黃芳寧國府推官志學眞定府通判守愚濟南府通判鋭以丁憂俟服闋調用

左給事中等官張瓉等奏劾陜西總兵官曹雄與劉瑾交通賄賂結爲婚姻增置掛印總攬眾權都督毛倫納賄冒升並及家人陳鑑亦傳升指揮伏羌伯毛鋭求管漕運納賄不貲浙江都督僉事劉■﹝日上永下﹞備倭僉事魏文禮先任揚州備倭官袁傑涼州副總兵徐謙俱以賕進內外交通驕縱不法乞執送法司明正其罪得旨爾等言是雄倫已有別旨銳著回京■﹝日上永下﹞文禮傑謙各回原衛閒住鑑革職爲民

捕劉瑾內行廠官校彭玨等五十七人楊玉等司房旗校秦志通等五人置於獄令拷訊以聞

楊玉旣下獄科道等官因劾玉先年勘事遼東誣枉人罪蒙先帝優容不卽誅戮調廣南衛副千戶乃乘劉瑾專權夤緣進用升錦衣衛都指揮管事考選軍職擅自去畱貪財壊法姦惡萬狀徧差旗校多樹爪牙宻共姦謀親爲心腹劉瑾之惡由玉以成乞將玉肆諸市朝以泄神人之忿奏入命都察院並問以聞

浙江道監察禦史舒晟等劾奏致仕大學士焦芳劉宇阿附權姦夤緣入相黨惡之罪同於張彩去任侍郎韓福險詐回邪諂媚權姦兵部尙書王敞交結權貴薦陟崇階通政吳釴小道取容擅權納賄南京工部尙書李善都禦史屈直貪婪桀驁刑部右侍郎張子麟南京太僕寺卿王彥奇淸議不齒工部右侍郎胡諒處脂膏而大肆姦貪丁憂都禦史馬炳然司郡牧而首先納賂南京戶部尙書張燦催科急而恆存媚竈之心南京禮部侍郎常麟素行虧而叨濫春卿之位秦昻出按西藩而爲營私第趙松違限賂免而反得美官左布政潘楷按察使張禎貪濫幸進府丞石祿按察使仲本奔競取容檢討段炅之陰險主事侯自明之輕浮員外郎徐聰寺丞紀世梁貪財怙勢禦史宇文鍾陷害忠良皆劉瑾之黨芳宇福𨿽已閒住致仕然罪惡深重必重治乃快人心會禮科給事中李貫等亦以爲言且及副使閭潔郎中髙選夤緣升遷並乞罷黜上俱納其言謂芳宇福已有旨姑置之敞釴子麟炳然燦麟仍畱用善直彥奇諒致仕昻松聰世梁閒住楷禎鍾爲民祿本降三級潔選降二級自明炅對品調外任本尋調兩浙鹽運司同知潔延平府同知自明安慶府通判祿茶陵州知州選均州同知炅徐州判官炅爲焦芳門客援致翰林又以陜人與劉瑾張彩皆厚善後瑾少厭芳炅彩因共傾之至是被謫眾稱快焉

命南京兵部員外郎徐穆刑部員外郎吳一鵬工部員外郎汪俊丁憂擬調南京兵部員外郎顧淸禮部署員外郎賈詠吏部員外郎劉龍兵部主事劉廷相戶部主事溫仁和吏部主事董玘刑部主事翟鑾南京吏部主事崔銑戶部主事易舒誥禮部主事汪偉穆孔暉丁憂擬調南京禮部主事陸深俱復原職穆淸翰林院侍讀一鵬侍講俊詠龍廷相仁和玘鑾銑深編修偉孔暉舒誥檢討初焦芳及其子黃中曁段炅乘劉瑾惡翰林因擠其所素怨者假擴充政事之說調之及是瑾敗穆等始復而黃中炅皆削奪云

劉瑾伏誅瑾陜西興平人本姓談幼自宮投中官劉姓者得進因冒其姓鷙悍陰狡有口辧嘗慕王振之爲人在孝廟時憤郁不得志每切齒文臣上登極瑾以執役鐘鼓司與同輩谷大用等俱得幸外廷攻之甚急瑾大言曰此由司禮監無人耳同輩以爲能因共推引入司禮監由鐘鼓司而入司禮監瑾以前蓋未有也時上希親政且厭苦言者瑾揣知上意巧爲迎合乃變置大臣日求官僚細過深文以督責之言官小有觸犯輒中以危禍散遣官校逺近偵察使人皆自救不給莫敢進言上喜謂瑾可任乃悉以機務委之大小章奏不復親決瑾持回私第與孫聰張文冕輩譔僞旨付外施行多或累數百言任其恣雎往往有不可解者諸司事無巨細必先闗白而後奏聞在外鎭巡以下官奏事皆先以紅掲帖取進上謂之紅本其下通政司者謂之白本由此大權一歸於瑾天下不復知有朝廷矣始焦芳泄外廷之謀得援入內閣芳亦欲與瑾爲姦中外附和凡瑾所言與芳同出一口其所中傷無不立應瑾又用鄕裏親故曹元劉宇張彩並楊玉曹雄毛倫等布列要地以爲腹心爪牙變易選法任情黜陟官謝薄者隨卽革罷加賄又輒用之或徑自傳奉或別本帶批惟意所欲無復顧忌各處鎭守中官輒假以便宜行事撫按官亦以賂瑾故競爲苛斂將官或失律不究反加升擢有至伯都督者寧府已革護衛瑾受賄復之常與交通以養成其亂公侯勲戚以下因事私謁者率叩頭爲一拜禮瑾踞受之小拂其意麾叱如僕隸然往往惶怖踧踖不敢仰視至有奏內不書名直稱爲劉太監者凡公差官還饋送少不滿意卽誣以重罪官員坐事罰米動至千百石又鉤致逺年故牘錢糧虧損非侵盜者槪加倍追賠以致身亡家破者不可勝數創爲新例罪無輕重類決杖永逺戍邊或枷號發遣枷數日輒死數年死者殆數千人或一家有犯輒連坐左右鄰有瀕河而居無鄰右者以河外居民坐之屢起大獄枷三品以下官及籍沒以故致仕大臣並収其妻子謫戍寃號之聲聞於道路民間稍有違禁事覺卽舉家収捕寘之重典故官校一出所過皆厚賂之𨿽逺方小邑莫不畏瑾之威重足屏息惟恐得禍瑾之欲私取天下庫藏及剝斂民財以益其富添設巡鹽巡捕查盤等官四出捜索法令日繁又差官檢核各邊屯田倍增其稅用是天下紛紛多事民不堪命盜賊乘之而起寘鐇之變移檄以誅瑾爲名官司封上其檄瑾匿不以奏至是爲張永所發繋獄按治反狀蓋術士兪日明兪倫兪子仁輩嘗出入瑾家以瑾侄孫二漢者當大貴瑾遂有不軌之謀凡四方災異及天象有變瑾俱禁令勿奏兵仗局太監孫和嘗私以衣甲遺瑾鎭守兩廣太監蔡昭潘午爲造弓弩瑾皆私貯之又造僞璽藏刀扇中出入宮殿皆謂瑾罪大惡極反形已具當置重典獄上命狥於市淩遲三日不必覆奏仍以招情並處決圖狀榜示天下行刑之日仇家每以一錢易一臠有得而生噉之者海內聞之莫不踴躍相賀瑾竊權五年驕橫無上生殺予奪皆自已出累朝成憲變易幾盡自古宦官肆虐未有如瑾之甚者上信任旣久威柄已移一旦震怒去之不疑卒能正其法由上之英斷也

謫前侍郎韓福戍固原衛福瑾鄕人賑濟湖廣時斂銀巨萬饋瑾致所在盜起累年不靖又差往遼東丈量屯田致錦義二城作亂瑾敗爲言官所劾令爲民瑾獄詞復連及福故治其罪

工部查奏劉瑾亂政害人事一親王並妃薨逝宜照舊差官造墳一自來內臣已故父母無修墳蓋祠例宜令陜西布政司將瑾父塋祠堂碑亭石器等項拆毀沒官一內臣無生前造墳建祠例宜差官將瑾朝陽門外祠堂拆毀還官一在京軍民各色匠藝犯該竊盜掏摸搶奪一應情重者方擬炒鐵其情輕者宜仍舊例做工一法司問擬徒杖囚犯情重炒鐵者宜革除永逺字樣一造作軍器不堪者提調三司及軍衛有司正官並管局官家產入官宜如舊例止參問降級一盜決河防宜依律科斷其充軍降級事例革之一抽分廠主事任滿照舊造冊繳報本部不必再行類奏一長寧伯周彧崇文門外房屋不應沒官宜給還管業一各處府縣衛所解送戊字庫盔甲弓箭不堪者宜照舊領回攺造補納一瑾奏占貓竹廠地並吞並小民房屋墳墓及在官艸場幾千餘區宜以廠仍還本部堆放貓竹木料官民地土查明還官給主一戊字等庫驗収銀朱胖襖等項雜料不必添差主事監収一管理通州閘座兼督尹兒灣五廠主事宜仍舊三年更替得旨如擬攺正其占買官民地土俱入官京城內外並原籍祠亭石器等項系瑾本身者拆毀其父母不必動朝廷內外官一體內官建祠造墳亦先朝舊例也該部不諳事體堂上官奪俸二月該司官三月

十三道禦史趙應龍等劾奏右副都禦史楊綸行姦心險貌厚情深以劉瑾有鄕裏之親張彩有腹心之托自按察未幾而爲巡撫巡撫未幾而入內臺二姦旣敗綸豈獨存況綸爲彩所用之人而復治彩之獄故觀望遷延以希輕典且曹元陳震以瑾黨猶知引罪自陳今二人旣罷爲民而綸安居如故又元震之罪人也乞卽罷黜以淸朝列六科給事中胡玥等亦劾之得旨綸旣因瑾進用又不自陳引避令致仕綸方與段炅爭買居第不虞其皆敗士論嗤之

戶部查奏劉瑾變亂舊制三十餘事一甲字等十庫添差太監二員戶工部屬三員宜革並免皇店稅一各處大戶錢糧寄庫三月以上未完不準正數仍令重徵並治官吏罪者宜免一九江等七鈔闗本部委官令六年更代稅有羨餘者旌奬升擢宜仍舊歲一更稅如常一停止各邊軍送年例銀及運司開中引鹽宜復一刷印鹽引仍隸南京戶部一停止差官查盤錢糧一浙江布政司額外歲補進銀礦課二萬並福建稅課司河泊所新增鈔額大同應州鹽錫宜罷一虧折鹽課責令原任禦史等官鬻產賠納宜令未納者俱免一河南山東起運京邊糧艸加添幫價並山東歲派海運布絨折銀宜革仍造海船以復舊規一差官丈量各邊屯田侵奪民業焚其籍其淸查王府功臣及沒官田土派民起科者俱免之一富民兌買直府祿米戍邊沒產宜如律例問擬一周府護衛所遺營地徽府廣潤坡莊田及今藩府攺給食鹽歲加祿米並折色攺本色俱革仍舊一官員罰米違限倍徵已遇赦宥而逮系如故者悉免一北直隸屯田僉事攺差禦史鳯陽倉添設監収內臣各布政司管糧官革其勅及有司糧未完轉遷者不許離任宜復舊一錢糧總目已具冊者不必疏陳詔俱攺正

六科給事中張潤十三道禦史房瀛等言逆瑾已誅羣黨繼黜其遺姦尙存者如尙書畢亨洪鍾柴升劉纓侍郎李瀚夏昻陸完崔巖張志淳都禦史文貴大理寺卿張綸府尹陳良器禦史崔哲李紀皆賂瑾求進者也亨聞瑾敗感念私恩爲之泣下鍾掌憲議法惟事迎合至撻屬官以張威及總制軍務復耽樂玩冦升巡撫陜西爲瑾治第修墳極其華侈民受其殃纓志淳當瑾初熾攘臂納賂一時小人靡然爭趨瀚總督漕運貽毒江淮昻行污完心險而巧於夤緣巖督河渠僨事尢甚貴督修墩臺盜國財凡數十萬而大半輸之權門綸側媚小人與瑾舊識良器先任藩司黷貨無厭紀以親故哲以府同知而皆營任風憲僉都禦史張禴大理寺丞張禬都給事中段豸尙寶司卿吳世忠司丞屈銓禦史周霖皆助瑾爲虐者也禴禬豸查盤苛察世忠請查屯田銓請刋行新法霖恃同鄕大壊風紀他如都禦史林廷選一歲屢遷功名實損於憲副右通政王云鳯五經掃地行檢有玷於司成太常少卿楊廷儀力致要地侍郎李遜學升越常資通政參議張龍行類俳優大理寺丞蔡中孚進招物議乞量情罪重輕調用罷黜或置之於法得旨亨冠帶閒住良器巖志淳哲致仕貴已致仕免究銓中孚豸紀霖各對品調禴龍各降三級俱調外任余畱供職

兵部奏京衛武學事例爲劉瑾變亂三事一武舉仍六年一開科一公侯伯及軍職應襲子孫考試文理不通者降一級公侯伯子孫革祿米三之一二例例宜革今後勲戚子孫仍聽訪保門館以充教習一軍職應襲子孫有志文舉並弟侄願入武學作養者俱照科舉不堪者方送營操得旨武舉武學新例俱攺正教習門館仍照先年事例吏部選用不許自行訪保

南京十三道禦史張球等劾奏僉都禦史張禴通政司參議張龍尙寶司丞屈銓南京鴻臚寺卿趙履祥南京大理寺少卿王彥奇四川布政使潘楷湖廣參政尹灝山西參政寗杲原任湖廣荊州府知府王綬俱結交劉瑾納賄轉遷者而致仕大學士焦芳劉宇首爲阿附同惡相濟其罪尢著乞將禴等罷黜芳宇仍加重罪追奪封誥以爲朋黨不忠之戒詔黜綬爲民履祥灝降三級其餘已處者置之灝降嚴州府知府履祥瀘州知州十三道禦史平世用等奏五官挈壺正皇甫政爲瑾相看塋宅五官司晨李文及其父監正源教瑾私習天文丁憂員外郎邵伯宗希求進用以其子舉人升爲瑾侄壻全無亷恥乞明正其罪詔政革職爲民文降天文生源姑宥之停俸六月伯宗升俱爲民

斬張文冕於市文冕華亭人初爲縣學生被黜潛至京師投劉瑾門下遂用事冒軍功授錦衣衛千戶瑾傳旨意多出其手交通賄賂气焰傾一時至是瑾敗並誅妻妾送浣衣局

兵部奏攺正劉瑾變法十八事一各處鎭守內外官請勅總制三司裁決各衙門大小事者俱宜換勅從舊一新江市泊司內臣宜革去兼管沿海軍衛有司一臨淸守備都指揮宜復設一鎭守陜西總兵官與布按二司文移俱仍由都司轉達一鎭巡官造報官軍馬騾文冊仍五年一次軍職賢否撫按歲一造報京衛軍職候考選之年仍行點職驗軍官開注送部一軍職放糧違限者仍依律問罪還職一軍職應襲子孫兩京送武學在外送衛儒學讀書其祖父事故仍於衛所徑自保送襲替一保母子孫仍如傳升乞升例不許承襲其襲替自具奏定奪一軍職犯不孝典刑者不許正犯子孫承襲其父祖次子有應襲者仍許之一軍職爲事調衛帶俸差操者革去永逺字樣一舊官爲人命典刑其子仍準與半俸優給新官全俸俱候出幼襲職調衛帶俸差操一軍職爲事降級子孫替職若祖職大於所降職者許其子暫替父見降職事待父故仍襲祖職若續後功升爲事見降又大於祖職者先替祖職父故仍襲所降之職中間有見降職於祖職等暫令其子於祖職上降一級承替父故仍襲祖職俱如舊例一軍職陣亡仍不分子孫弟侄襲升一級一旗役犯奉養有缺者仍問罪復役一各處見任官遇有升調等項仍交代錢糧明白隨卽離任一武舉例升級加米今革去武舉安國等升級月米宜復之一武職非軍功不升今陜西署都指揮同知朱瑄等五人遼東署都指揮僉事韓璽等二十人以丈量地土各升一級宜革去一軍職爲事爲民終身及六十以上許襲替祖職於原衛失職等項充軍病故或處決應襲之子準令優給承襲調衛俱如舊議上從之斬逆瑾親屬劉傑等十五人並劉二漢於市姦黨左堂等發廣東海南衛永逺充軍婦女送浣衣局二漢甫十歲術士兪倫兪日明謂當大貴至是並収系論死仍籍其家

吏部議攺正劉瑾變法二十四事一舉人監生告選逺方者仍選司府州縣正佐首領官一兵馬司吏目仍選用吏員二等雜職一選簿仍類冩舉人歲貢官生納粟以次取用其舉人不得別附選簿一大選舉人監生仍試論判不得增試時務策及行移告示一王妃夫人儀賓已故無子孫者其親屬保勘明白仍升授京職一行人考選科道仍待三年考滿不得如主事例徑授一六科給事中仍徑與實授一中書習字秀才考選蔭敍者除授應升攺者仍升攺別官一翰林院官仍舊升授作養不得會官舉黜及以別衙門調補一書辦官隨徵一次有勤勞者仍六年以上選用其在選者仍須八年一納銀冠帶知印辦事半年滿日以次選用不得省祭一倉場攢典仍舊収支省祭選用不得別立行頭爭先行取一提督四夷館仍用太常寺卿少卿各一員一各布政司管糧官仍給勅以便行事一近例選除兩廣南直隸浙江官不用鄰省人漕運都禦史不用江南人宜仍舊不得回避一南京國子監仍設司業一提控都吏通吏三考役滿吏典仍舊格選用省祭一十庫大使等項九年周歲考滿攺除升授宜仍舊一推升急選大選過官員於選除後宜卽類奏除授處所一裁革兵備勸農管糧捕盜水利等官及山海闗主事仍宜復設一兩京九卿堂上在外方面官履歷仍按季開冩掲帖進呈一撫按官不得差委州縣正官正官亦不許受委違者各降二級一尼山洙泗書院各設世職學錄應否裁革一爲民翰林院秀才華淳祝啟光張文憲並閒住冠帶少卿華英祝祥俱無罪宜復原職得旨書院學錄先聖子孫不必裁革南京國子監司業準復設華淳準監生應試祝啟光張文憲令於本處儒學肄業出身其餘俱準攺正

治瑾黨太監陶錦監丞賈振等二十三人罪錦振爲瑾親信干進者率因以通賄而錦不法事尢多嘗往福建查盤陵轢三司不異僕隸所索饋遺以數萬計至是俱被収法司擬朋黨亂政律當斬詔錦振各杖八十與髙諒王鎭王保劉堂劉聰呂祥殷俊郭洪俱充孝陵衛淨身軍仍籍其家臧林王成朱瑛張鏜布通戴玉黃瑄劉淸劉瑤鄭喜尹鑾劉景亦充淨軍永不敍

吏部尙書張彩性黠辯滛邪不修行檢初爲文選郎中被劾家居大學士焦芳以其與劉瑾同鄕力薦之得復職蓋媚瑾也不數月間超擢僉都禦史吏部侍郎因進尙書加太子少保日出入瑾家與朝士言輒稱瑾才略過人嘗呼瑾爲老者進退人才一惟瑾意是狥其有所言瑾亦無不從之因不時考察內外官員諸所選補不循舊格率意變亂賄賂肆行後與劉瑾侄結婚往來益稔瑾陰懷不軌常屏左右與彩謀瑾敗彩収拷死獄中仍剉其屍於市籍其家戚屬流之海南同時石文義者本內官石巖養子也因以別禮饋瑾畱爲爪牙累升錦衣衛指揮同知理北鎭撫司事官員以事系獄者納賄非滿瑾意不與問理又有錦衣衛百戶沈彬者因賄楊玉入東司房辦事往往詐稱訪事煽惑人心以張瑾威錦衣衛副千戶郝凱者賂瑾與文義同在鎭撫司理刑升正千戶至是皆伏法文義淩遲處死彬處斬凱發邊衛永逺充軍文義家屬亦戍海南

雙溪雜記則云初張彩爲文選司郎中每見瑾談論喜納之升右僉都禦史尋升吏部左侍郎未幾劉宇入閣以彩代之彩嘗勸瑾今天下官有饋送禮物者非出於官庫則斂於小民取怨貽患公所當知也瑾大開納遂禁察饋者適山東巡按禦史胡節回饋未至瑾偵知之捕下錦衣獄捶死少監李宣侍郎張鸞指揮趙良差往福建斂銀貳萬饋於瑾瑾収其銀於承運庫宣降長隨趙良降南京百戶張鑾以不知斂銀令致仕其餘因饋送得罪者甚多剝削之獘一時少息彩又言於瑾曰公左右用事者多騙財壊事瑾遂逐之其它救正頗多衣冠之禍少減然彩在吏部惟知敬瑾其同謀事者以爲瑾之疏同類皆彩教之又楊廷和弟楊廷儀爲劉宇心腹宇遷吏部調廷儀爲郎中親信之及宇入閣廷儀不爲彩所親有所私彩不聴廷儀兄弟深憾之今故事吏部推大臣宻謀於內閣官彩以爲事在於瑾內閣不得預每輕之東陽等以爲廢內閣權共銜之及瑾被系亦捕彩下都察院獄議以交結近侍符同奏啟斬罪遇赦免死廷和等與都察院攺擬同劉瑾謀反罪彩病死獄中仍正其罪然非眞謀反流其母妻子弟於嶺南不誅配彩爲郎中時楊一淸嘗薦彩諳曉韜略堪任邊方都禦史及寧夏之變一淸致仕居鎭江彩薦於瑾起用一淸同徵寧夏至是彩被誣謀反一淸亦不能救

正徳五年贊皇縣知縣王鑾疏稱太監張永功言今歲五月赤旱千里永奉辭西徵過眞定大雨隨注百姓稽首曰天上雨露張永帶來也永不坐乘不張蓋不作威福眞今之臯夔伊傅先後數千言極其諛媚上覽奏亦褒永百餘言再賜璽書諭意蓋劉瑾擅權臣民被其荼毒如在膏火永能以計除之人以爲大快事故頌其功者多溢美云

楊文襄西徵錄云初張公總督命下西人震懾畏罪然雅性愼重所過秋毫無犯與將士同甘苦行不乘輿暑不張蓋日給公廩數升餘𨿽片楮莖蔬無所取用恆以已資散給羣下徒隸廝役無不沾惠駐靈州及夏城兩浹旬所隨從貴近數十輩部曲五百餘人寂然遵約束無敢嘩者居人若罔聞知

總督張公嘗語及地方事輒斥瑾曰天下事被伊壊得如此時瑾焰方烈張公與予初傾蓋又左右多腹心爪牙予黙不敢應時貴近家人隨徵者數十張公每名給銀百兩令買蔬及供馬匹食用曰此外不許分毫侵擾軍民犯者以軍法從事瑾侄男劉奎等二人後至獨不賞曰不愁伊無有也予曰彼亦參隨之數難分彼此若謂其有將聴其取受耶乃笑而與之又欲將瑾盤糧招商諸事有所論列予恐嫌隙遂成宻告之曰二公皆帷幄腹心重臣公今在外宜存形迹不宜輕起釁端張公厲聲曰先生不知吾何畏彼哉予曰固然彼方在帝左右有言能保其必達乎且扶蘇父子之親蒙恬之有功卒墮趙髙之手不可不慮也張公首肯久之後乃知瑾亦頗聞張言將謀不利幸其歸速不能有所爲卒除姦宄於呼吸間然亦危矣祖宗在天之靈實相之主上之剛斷又豈近代人主之可及哉

宥曹雄死謫海南戍雄附瑾鎭守陜西瑾爲增置鎭西將軍印遂升署都督同知與總制尙書才寛不協寛之死也雄擁兵不救言官有糾其罪者皆被切責瑾愛其子謐復以侄之女妻之雄再升左都督謐亦授千戶凡雄所請瑾無不從者自是相結益深人莫測其謀也瑾敗降指揮僉事尋収系都察院獄以逆黨論斬詔竟宥之與妻子俱永逺謫戍不赦

巡撫四川右副都禦史林俊言劉瑾逆謀未覺之先臣嘗艸一疏擬俟賊平隨上天幸假手張永先發其姦陛下神武英斷立決此獄誠爲國家大幸然徐思之危亦至矣昔夙沙衛殿國楊思朂平亂前史書之謂政出閹寺國爲無人今瑾賊謀逆舉朝文武無一人言之獨幸一內臣永也幸一永傷文武之無人亦以見陛下信文武之臣不如永也謹錄前奏稿附進其略曰劉瑾古今惡魁也陛下視朝不時瑾西南向倨立鴻臚傳與某官勅賜某酒饌皆出瑾口各官叩頭已而鴻臚唱東向揖以給事內臣朝寧之上敢受諸臣朝見之揖可乎又言瑾對諸臣嘗許臣忠義今又起爲巡撫臣宜以知己爲報而乃操戈入室不敢以一徳之私忘天下公論也得旨瑾已正典刑俊乃稱奏成於瑾亂政之日未及進呈其懷姦畏罪明矣宜從究問但以流賊未平姑令自效俊好名進退皆矯矯爲異當瑾用事時乃應召命出爲巡撫蓋亦欲避禍以全身耳及瑾旣敗又覬保完名節故上此奏然亦爲計已拙士類莫不笑之

初陜西西安縣人韓範以承差服役焦芳門下會劉瑾用事以範陜人每私造瑾輒以範隨時令往來傳語爲姦利範巧黠得瑾意一時奔競者遂羣附之有所干請皆因範以通賄𨿽達官亦與抗禮忘其爲賤役也後選水源驛丞甫之任復假公事畱京中上官亦莫敢問瑾旣誅械系錦衣衛獄拷治辭連吏部尙書劉宇刑部侍郎張鸞南京太常寺少卿劉介通政司參議呂元夫大理寺丞蔡中孚按察使仲本參政彭桓僉事王相知府郭經羅璋皆因範通賄者也宇銀三千介中孚相桓經璋各千元夫本金百蓋範所招止此數人賄實不止此數如宇者前後所賄蓋數萬而範所入者亦不貲獄具招範及家屬俱發廣西馴象衛永逺充軍諸所連及者以人眾且多遷謫爲民病故姑宥之在任者仍奪俸兩月

六科十三道禦史王廷相等劾奏兵仗局太監孫和先爲逆瑾造衣甲牌面死有餘辜今復倡爲成造盔甲之請宜治和罪及寢所請上曰業已停矣和姑宥之

巡按直隸監察禦史李嵩言南宮寧晉新河隆平四縣管皇莊太監劉祥金鳯等先後十數人專肆克剝民甚苦之恐相率爲盜乞將祥等取回以侵地歸民稅歸有司永平河間諸府莊田亦如之戶部議覆得旨皇莊以奉順兩宮宜仍舊祥等其取回以太監馬昻左少監範禮代之戒其毋蹈前獘

巡撫河南都禦史鄧庠奏河南盜起民窮財盡皆由先鎭守太監廖堂與其弟指揮使鵬括利害人擅作威福糾用羣小朱文宷等所致乞正鵬典刑並鬻其私宅以給公費詔鵬降二級爲指揮僉事南京閒住仍鬻其私宅並逮捕其黨治罪是時鵬稍失權貴意故有此鵬大懼欲求解於朱寧思財貨珍寶百無當其意者乃令後房素所寵者一人出入寧家寧遂畱之因其兄奏辧又復其職自是鵬拜寧爲恩父寧每自豹房休沐歸輒過鵬家止宿鵬不知恥反以誇詡於眾罰未行而寵賂益彰矣

初太監陶錦差往福建查盤錢糧布政司常麟按察使夏景和巡按禦史韓亷鎭等太監梁裕共斂所屬銀二萬兩饋之後錦以劉瑾黨被執詞連麟等俱逮問時麟已升南京禮部侍郎景和副都禦史亷調知縣裕閒住獄上命各降一級麟景和俱調山西參政裕仍閒住

書辦官劉淮以瑾黨系獄詞連原任戶部尙書致仕顧佐刑部尙書致仕屠勲刑部尙書韓邦問南京吏部尙書致仕王華刑部右侍郎致仕沈銳先任布政使兩淮鹽運司同知陸珩等皆嘗托淮行賂於瑾者命各巡按禦史逮問俱贖杖釋遣

涿州男子王豸者足有湼刺龍形及人王字太監張永以爲妖異捕獲以聞兵部尙書何鑑因請加永恩典下廷臣議永復疏辭不允於是鑑及吏部尙書楊一淸等議以永勞績重大不加恩典無以表忠藎不諒所請無以成其謙徳得旨永有功固讓再加祿米百二十石賜勅褒揚指揮鄭璽等以緝捕功升都指揮者二人指揮三人千百戶六人永兄弟皆已封伯至是欲身自爲侯至以劉馬兒三保太監爲言輔臣辯二人者非身受永意沮乃徉爲辭免廷議因而成之又方爲同類者所忌故不遂

命禦馬監太監谷大用總督軍務伏羌伯毛銳充總兵官太監張忠監管神鎗統領京營官軍五千人會侍郎陸完剿殺山東直隸等處盜賊時完以邊兵屢破賊大用忠謂賊可卽平故謀督軍以出冀亦如寧夏論功也兵部覆都給事中孫禎等劾奏鎭守河南太監廖堂守備南京太監彭恕大肆姦貪流毒逺近皆聴信其下錦衣衛指揮廖鵬楊瓉等導引所致乞將鵬等革職逮治得旨鵬已有旨並同時參隨官俱令回衛帶俸差操瓉等姑免究亦各令回原衛不許在彼潛住七年太監谷大用奏副總兵許泰劉暉馮禎時源參將金輔神周遊撃將軍郤永等屢有斬獲功都禦史陸完嫻於戎務侍郎楊潭督餉不乏請亟施大賚又言軍中勞苦及賑卹數事得會大用統率軍旅多效勤勞兵部會官議以聞旣而會議以四方盜賊蜂起自出師以來所向克捷諸將親冒矢石其功居多而督軍督餉者亦與有力升賞宜厚但始者奏定格例謂殱滅山東河南大夥賊盡絕者乃如寧夏例論功封拜今賊首未擒難以卒議且泰禎永源周及完近已加升宜通候功成之日奏請定奪若軍士首功勘籍已至者請卽如例升賞其未至者令紀功官以次勘報議上大用特賜勅奬勵時大用自臨淸召還慚於無功其爲此奏實欲自要爵賞廷議不可乃已然不敢逆其意故勞慰如此

大學士李東陽言司禮監昨宣旨京城內外近有訛言欲命太監谷大用仍舊提督官校緝訪事情令臣等撰進勅稿臣等切見大用前日兩次具疏欲遵祖宗舊制辭免西廠辦事皇上特允所奏內外歡傳無不稱頌聖徳若數日之間驟革驟復似非事體且訛言一事昨已諭令各該衙門禁約若更添差官校誠恐愚民驚疑將謂眞有妖物尢於事體未便臣等偶有所見不敢不盡其愚伏乞聖明采納

丁丑謫淮安知府劉祥戍貴州平越衛降錦衣衛指揮僉事牟斌韋璽爲百戶先是尙衣監太監喬忠自南京織造還過淮安時南京給事中劉綋亦以公事赴京祥其族侄也發巡卒衛行忠舟數十艘方開怒綋舟阻礙執其二卒榜笞之俄而羣卒至皆彊悍者遂擊忠舟綋不能禁忠走避而僕傷其顱至今創猶未愈訴於上謂綋倚言官勢不讓黃船而撃之者實祥主使命錦衣衛官校執祥綋送鎭撫司拷訊祥綋亦各奏辯斌璽以獄上謂非祥綋罪宜坐卒詔以斌璽回護革其職任於原所帶俸以千戶張璞張榮代理司事仍嚴拷鞫祥等送法司擬祥綋俱贖罪還職綋準擬祥發充軍以大理審擬欠當奪其堂上官俸二月斌璽復降爲百戶調沔陽衛帶俸祥治郡有聲斌治獄平恕時論惜之

司禮監太監張永旣罷仍舊理禦用監事托言欲有稽查令庫官吳紀等竊出銀七千餘兩舁入私宅造作玩好諸物禦用監太監丘聚發其事執紀等付鎭撫司鞫問具得情實以聞永多方營捄僅調禦用監閒住紀等降調有差

八年南京六科給事中史魯等劾奏守備太監劉瑯先年守備毒害軍民今聞復用人心驚怖乞令照舊閒住南京兵部尙書劉機粗鄙不學壠斷無恥才非參贊略無建明乞令致仕詔瑯安靜行事毋再致人言機仍畱用

九年戊子降監察禦史劉天和爲金壇縣丞王廷相爲贛楡縣丞時陜西鎭守太監廖堂誅求無厭天和廷相相繼按其地稍裁抑之遂致怨會堂奉旨於蘭州等處造辦進貢燒餅宜闗白巡按天和以蘭州爲禦史馬溥然所轄辭不往又洛川妖民邵進祿謀爲亂事覺自首於官廷相釋之堂遂摭奏天和違命並及廷相釋賊事詔遣官校械系二人至京送鎭撫司拷訊獄久未釋言者多救之乃付法司擬罪當贖杖還職內批特降之蓋堂以厚賂結同類諸權幸爲之助也時各處鎭守者罔利作威甚於虎狼而堂爲尢甚禦史旣連得罪由是官司無敢與抗民不勝其擾矣

弇山堂別集卷九十五

●欽定四庫全書

弇山堂別集卷九十六

﹝明﹞王世貞撰

○中官考七

都察院右副都禦史王縝以干淸宮災陳言一省內臣以慰民望南京根本重地頃因織造供億日增乞專任守備內臣提督織染其新差提督太監等官宜照先年事例通行取回一處驛遞以蘇民困應天府龍江驛遞差役浩繁欽差鍼工巾帽二局內官六員取占驛所夫二百五十餘名親下鄕追取傭錢並提督織造太監吳經成造樂器袍服左監丞林秀等行取驛遞船隻人夫毎月責官吏追納傭錢及南京尙膳監管取鰣魚內官取占船隻人夫共一百二十名占用所夫二百九十七名前任該所大使李臻李俊俱爲追逼縊死妻子流離怨聲載道乞敇兵部盡行禁止庶窮民少蘇不聴

蒙古小王子連營數十近宣大邊欲冦天城陽和又分遣萬騎入懷安總制都禦史叢蘭以聞命太監張永總制提督宣府大同延綏等處軍務都督白玉掛印充總兵官與蘭恊同行事發京營官軍二萬人以署都督僉事昌佐署都指揮姜義充左右參將統之又發宣府京營諸軍凡六千二百四十人命太監張忠監督而以都督溫恭充副總兵千總官湛臣宋贇充左右參將統之俱聴永節制蘭居中調度各鎭巡等官恊謀戰守仍調延綏遊奇兵馬備大同偏頭闗應援居庸紫荊等闗並薊州宻云各提督鎭巡等官嚴兵防禦永因請凡軍前機務悉聴便宜從事違者先處以軍法然後奏聞且請給勘合三百道銀牌五百面彩縀五百疋以賞有功許之

太監張忠初受命監督軍務聴總制官節制旣而忠奏欲事權與永敵不受節制相持久之詔不許惟符驗旗牌準如例給之

丁丑賞從徵宣大京營官軍二萬人及總督軍務太監張永監督太監張忠總兵官白玉副總兵溫恭參將昌佐姜義湛臣宋贇等名下參隨並京邊軍銀人二兩永等奏帶參隨多者四五百人少亦不下一二百人乃因賞軍各爲之請本兵司計者莫之敢違時邊鎭各急國用空虛兵未出京坐費已十萬矣

甲寅太監劉寜劉允徵皇莊子粒於通薊河間傳白帖下兵部索夫馬廩餼兵部覆請皆許之時中官廝養出無不給驛以私帖傳遞兵部無敢違者

授太監張雄父千戶銳爲後府右都督母寇氏贈一品夫人雄援太監髙鳳故父贈官例爲鋭陳情乞得超授後府猶以支俸爲疑兵部尙書陸完言雄忠讜勤誠受知聖明加以祿養亦不爲過詔令鋭帶俸朝參初雄爲後母所淩因自宮遂怨其父旣貴猶不與之見同類者亟勸之雄立中堂垂簾杖其父二十旣乃相抱而泣自是遂至濫冒寵恩如此云

十年丁巳鎭守宣大太監於喜部下軍私乘操馬總兵官卻永杖之喜怒相爭詬遂奏永專權自恣似爲不軌永辭任且自辯兵部請遣給事中刑部郎中各一人往勘詔喜永受命鎭守不能恊心濟事乃以小忿訐奏本當重治姑免勘喜降勅切責永調寜夏而以寜夏總兵官潘浩代之

命司禮監太監劉允往烏斯藏賫送畨貢等物時左右近幸言西域番僧有能知三生者土人謂之活佛遂傳旨查永樂宣徳間鄧成侯顯奉使例遣允乘傳往迎之以珠琲爲幡幢黃金爲七供賜法王金印袈裟及其徒饋賜以巨萬計內庫黃金爲之一匱勅允往返以十年爲期得便宜行事又所經路帶鹽茶之利亦數萬計允未發導行相續已至臨淸運船爲之阻截入峽江舟大難進易以■﹝舟冓﹞■﹝舟鹿﹞相連二百餘里至成都有司先期除新館督造旬日而成日支官廩百石蔬菜銀亦百兩錦官驛不足傍取近城數十驛供之又治入畨物料估值銀二十萬鎭巡爭之減爲十三萬取百工雜造徧於公署日夜不休居歲餘始行率四川指揮千戶十人甲士千人俱西踰兩月至其地畨僧號佛子者恐中國誘害之不肯出允部下人皆怒欲脇以威畨人夜襲之奪其寶貨器械以去軍職死者二人士卒數百人傷者半之允乘良馬匹僅免復至成都仍戒其部下諱言喪敗事空函馳奏乞歸時上已登遐矣

大學士梁儲等言近兵部手本爲司禮監太監劉允諸敕臣等切以內外官員欽奉敕內必備載所行事務今允往四川未知何事無慿撰寫旣而禮部手本稱奉旨令允如永樂宣徳年差鄧成侯顕等例往烏斯藏賫送畨貢而戶部覆本內謂允奏帶太監劉宗等八員錦衣等衛官舎指揮同知韋祿等一百三十三員應付領給口糧馬匹車輛馬快船隻及應用通畨對像令四川鎭巡三司聴其便宜措置已又選差驍勇官二員往回護送又給長蘆見鹽一萬引兩淮正課鹽六萬引變賣應用俱欲載之敕內臣等愚昧備員輔導不敢不言西畨本夷人之教邪妄不經古先聖王之世未聞有此顧其說流入中國浸淫已久未能遽革永樂宣徳年間𨿽嘗有遣使之舉我祖宗之意以天下初定時藉之以開導愚迷鎭服夷狄非眞信其教而崇奉之也承平之後累朝列聖止是因其年例遣人朝貢厚賜賞賚答其勤劬未嘗經辱命使逺涉夷境陛下今遣內侍近臣往送畨供朝野聞之相顧駭愕以爲不應有此輕舉而允奏討鹽自變量萬動撥馬快船至於百隻又欲聴其便宜處置錢物差撥官軍護送等項於法於例俱非所宜蓋開中鹽引本爲供邊今兵革未寜三邊糧艸缺乏帑藏空虛緩急接濟惟此一策且各運司鹽課俱開中盡絕若許其帶鹽不過收買私鹽發賣射利乘機夾帶之獘不知幾何鹽法爲之大壊邊方何以仰給況京儲歲運與營建大木並在裏河議者猶恐不能疏通若添此等鹽船往來其間挾勢騷擾不止地方受害而糧運大木二事亦爲阻滯且四川大盜初息民困未蘇所奏便宜措置錢物在官已無積蓄未免科派軍民民窮盜起將來之變殆不可測況自天全招討司出境涉歷數萬里之程動經數年方達烏斯藏地方今所帶官軍人役數多沿途俱是化外非有驛傳供給人馬芻糧俱駄載而行所費巨萬難以逆料途間倘有不給不知何以爲處又聞畨地多與王達子相鄰時剽掠爲患使臣所至萬一被其突出有所傷害虧中國之體納外夷之侮不可不慮夫以無益之事而妨至要之務且貽意外之虞舉朝皆知其不可此臣等不能已於言也允受命逺出畨境利害切身又非得已臣等深見事勢之難所下敕書未敢撰寫伏望皇上愼重國體憫卹民窮收回成命不必差官畨供等物就令朝貢使臣賫回則禮度不失事體無礙而聖徳益光治功無累矣不聴

十一年南京六科給事中孫懋等言頃聞禦史張經巡按直隸劾奏鎭守太監於喜而反爲喜所誣寜波知府翟唐勘部民王臣不法又爲市舶太監翟瑤所構經唐俱奉旨逮治臣竊惜之夫喜故違勅旨輕舉燒荒損折官軍其罪大矣陛下置喜不問而獨怒經王臣爲翟瑤用事詐取民財奸淫婦女其爲民害甚矣陛下爲臣而獨責唐誠恐自今人人以經唐爲戒日事詭隨所謂寜忤天子不敢忤權臣寧負公朝不敢負私室者陛下何利哉乞特勅法司從公勘實果如臣言卽宥經唐還其故秩仍將喜等明正其罪以爲欺罔之戒疏入不報南京吏科給事中孫懋等言織造太監史宣奏管閘主事王鑾沛縣知縣胡守約俱下之詔獄南都初聞意鑾與守約必有稽遲禦用重情繼聞宣在途酗酒作威肆行凶惡所過州縣縱令家丁索賂折幹多或百兩且聲言上賜之皇棍聴撻死官吏勿問已威逼宿遷主簿孫錦杖秦州船戶孫富俱死矣宣所過邑裏逃竄雞犬不寜邇者朝廷用禦史王崧言定爲禁例曵船夫上水不過二十名下水不過八名違者許撫按等官奏聞重治此旨甫下而宣首犯之鑾守約復爲所中傷逺近聞者豈不沮气何禁令之足行耶乞將宣置之重典鑾守約復其原任不報

南京六科給事中徐文溥等言政刑者帝王馭世之具也曩者陛下信任逆瑾播弄威福政刑大壊國勢幾危天啟聖心與民更始數年之間政化肅淸太平復見夫何明鑑未逺怠心輒乘間者舉動仍遵故轍如郡守所與共理也則以翟瑤之誣而逮翟唐部屬所以分理庶務也則以劉瑯之誣而逮王瑞之以史宣之誣而逮王鑾甚者巡按禦史耳目所寄也則以劉瑯於喜之誣而逮施儒張經道路傳聞又謂鎭守太監王堂以編畫地理圗爲名毎縣科銀至二百兩僉事韓邦奇按部止之輒生嫌怨羅織陷獄果爾則又以鎭守逮兩司矣內外臣工皆欲爲國盡職耳乃以貴幸之言動加刑譴旗校絡繹於天下縉紳駢首於狴犴逺近震駭上下屏气是亦瑾之爲矣向以一瑾亂政於內今以數瑾縱橫於外民怨且作陛下思之能不寒心伏惟陛下懲目前之獘戒意外之虞割塞私愛大明政刑卽如人言乞將王堂並韓邦奇下之法司參對公問使天下謂陛下之不私於貴幸也若史宣者已蒙究治天下稱快矣其劉瑯於喜翟瑤等罪惡請通行查革革退閒住仍敕諭南京守備並各處鎭守等官務加修飭毋得仿效流毒地方官員有罪卽下法司治之毋令旗校驚動天下庻幾刑政平而人心悅天意順矣不報

初鎭守河南太監廖堂附逆瑾勢假以進貢無名之徵百出其後繼之者率以爲常於是河南巡撫都禦史李充嗣言近時鎭守太監進貢有古銅器窯變盆黃鷹錦雞獵犬羔羊皮之類皆假名科斂自爲取財之計此外又有拜見銀須知銀圖本銀稅課司銀出辦樁艸銀扣除驛傳銀馬價銀甲首夫銀快手月錢銀河夫歇役銀動以數十萬計而左右用事之人私於下屬賣馬賣布賣紙賣紗賣鋪陳又於沿河抽索客貨其獘甚多乞行禁止以蘇民困詔進貢如舊其下人科取者禁之

勒浙江按察使僉事韓邦奇爲民初鎭守太監王堂采辦土產鮮品進貢邦奇奏言不便宜停止又輕堂凡事不以闗白堂積忿遂奏其沮格上供欲沽美名而使怨歸朝廷爲不敬且僣用乘轎用刑酷刻皆違法詔逮至錦衣獄拷訊邦奇不服令復鞫治之尋送法司擬贖杖還職有旨特黜爲民旣而給事中王爌禦史王栢等皆言邦奇禁姦戢暴甚得憲體不宜以小過棄請如原擬不聴時各處鎭守妄作威福毎誣奏人輒賂權幸者助之故凡遭構陷無得免者先是鳳陽奉侍皇陵太監郭旺監丞秦宗往白塔壽春等王墳所怒中衛指揮霍璋不迎令家奴毆之至死事聞命刑部郎中蕭海往會巡撫等官勘問海等還奏皇陵內臣與該衛素無統屬卽坐以威力主使律但其事體重大且關系內臣非臣所宜専擅宜令三法司並科道官會議定罪於是刑科都給事中王爌等劾海奉命爲勘官不能依律直斷乃輾轉遷就持兩可之說實爲旺等開僥幸之路以脫已禍非忠朝廷者事下都察院議請再勘訊並逮旺宗得旨事已明不必再勘宗當重治姑從輕降二級旺革管事俱令守皇城

十二年給事中任忠言臣奉使陜西傳聞有張太監者來辦進貢諸物陜西北鄰邊境西接畨戎地瘠早寒民多穴居野處衣皮哺藿無他生計頃因北敵入寇沿邊之民耕牧盡廢腹裏未遭殺掠者僅三四府又以調集士馬日費芻糧千里轉輸亦皆疲敝況春夏亢陽麰麥少熟繼以霜雪苗稼盡死流離逃竄十室九空去歲取黃羊皮及織造龍衣費輒數萬今太監復至催督峻急竊恐民不堪命矣夫鳥窮則啄獸窮則攫今外有交侵之虜設若內有不逞之民乘釁而起𨿽有智者豈能善後伏望收回成命以固邦本不報

已夘南京進貢太監康灌少監王釗等以進貢至天津衛索夫價二百三十兩有奇灌又捽縛指揮劉良容辱之巡按禦史萬鎡以聞詔南京守備衙門逮問至是太監黃偉等奏灌釗爲下所蔽且謂天津衛都指揮賀勇及良分外折送夫價亦宜並逮都察院議覆夫價出於威逼非勇等罪仍命俱免究苐戒今後進貢不許擾害地方違者重治

工部言太監等官病故成化弘治間造墳安贓給銀不過五十兩若建享堂碑亭者百無一二自正徳以來奉特旨造建者無月無之率給銀五百兩本部俱於別料料價銀內借用今已借過三萬二千四百八十餘兩而聶璽劉宣兩人者尙無從措辦今後有乞贓者請令司禮監會禮工二部查歷年深淺勤勞有無分別等第奏請不許一槪妄乞其工料夫價銀亦宜分派天下得旨以後宜斟酌行旣而爲太監徐通治塟復如前例竟無所裁減云

丁酉六科都給事中汪玄錫等言鎭守湖廣太監杜甫假郴桂流賊爲名奏乞巡歷地方兵部謂不可行陛下特允所請不知甫何以得此況湖廣困窮已極始以侍郎韓福之科斂繼以劇賊劉七之擾攘今水旱交作猺獞竊發采木之役徵調之費譬如人身百病精血已竭飲以善藥猶恐不保況眾毒攻之乎且甫在鎭一年迹其所行不過牟利自殖無補分毫今使出巡有司饋遺僕從騷擾倉卒生變則楚之可憂不獨猺獞而已易曰履霜堅冰至他日倘懷不軌假名托義以竊兵柄如漢唐叔世之爲者亦將許之乎餘十三省皆有鎭守亦有盜賊誠恐旬月之內皆援甫例奏牘紛至是甫不獨禍一方又將禍天下矣先朝𨿽添設鎭守等官未嘗許其巡歷惟逆瑾擅政乃許接受民詞瑾之敗誅孽亦坐此甫可不知所懲乎伏望念祖宗之成憲卹百姓之困窮停罷勑書仍治甫欺詐之罪以戒不忠十三道禦史陳良玉等亦言甫欲巡歷弭盜豈知官吏饋遺裏胥供張科斂百出適促之爲盜也昔太監廖堂在河南違制聴訟考察官吏而河南盜起流毒至今今甫又欲違制巡歷則湖廣之禍殆未可知陛下姑順一人而大咈天下之情臣所未諭也疏入俱不報

十三年賜鎭守浙江太監王堂生祠額並護勅先是太監劉璟諷杭民爲己請建生祠旣許之堂襲璟故智復諷杭民以請且盛陳在浙有靖盜安民功下禮部覆奏以見任立碑律令所禁不可詔特許之堂旣得請乃擇西山勝地大興土木與璟祠相望民居古墓多罹毀掘者嘉靖初祠皆沒官杭人快之

巡按江西監察禦史範輅疏言禦馬監太監畢眞先附逆瑾在天津打鮮藉瑾聲威吞噬無厭往來徐揚之間科斂民財以數十萬計民皆銜入骨髄後因瑾敗再營廣東市舶又營山東鎭守今復起鎭守江西到任之初擅作威福人人自危迹其所爲視瑾尢甚及今不爲之處將來地方之變有不忍言者臣謹條具眞貪酷不法一十五事上聞伏乞將眞取回閒住疏入不報

大學士梁儲等言各處鎭守守備內官其當行事務舊有定規祖宗累朝敇諭彼此不同蓋亦各有深意不當輕攺近守備鳳陽太監丘得奏欲攺換勅書臣等按舊勅鳳陽守備之設止令奉侍皇陵兼管皇城並防護髙墻庶人及操練中都畱守司八衛一所軍馬至正徳二年姑令兼管廬淮揚三府徐滁和三州督捕盜賊事寧之日具奏定奪至五年查革劉瑾獘政而有司失於具奏未曽攺正今得輒爲此奏奉旨凡一應事務俱令闗白守備斟酌施行且令臣等攺撰勅顧事干國體臣等不敢順旨曲從伏望特寢所奏無令各處守臣比例奏擾以貽民患又延綏寧夏大同宣府等處切臨邊境比之山西腹裏地方事體亦自不同太監劉祥馬錫許金顏大經所領敕亦乞仍舊爲宜伏惟聖明鑑納得旨俱如山西例撰敕與之

湖廣鹽商船例赴武昌府掛號納銀貯庫以資軍餉至是鎭守太監杜甫以修公署援前鎭守王潤趙榮例奏借且爲進貢費下戶部議事在有司則取於商者不敢爲暴用於官者不敢行私官民兩便怨詈不興若移於鎭守非惟無補經費抑且有害鹽商不可許詔仍借甫令從輕徵收待二三年後以聞蓋明知其爲害而莫之能禁也

以應州功升蔭錦衣衛指揮使秦玉爲都督同知指揮同知魏天祥溫得爲都督僉事指揮使於福爲都指揮使指揮同知周暹正千戶李欽爲都指揮同知副千戶張祥爲都指揮僉事署指揮僉事正千戶蘇榮爲指揮使署正千戶馬祥爲署指揮使舎人張俊韓盛聰劉棟楊勝蕭迪谷柯蔣鍶張奇寗璽爲正千戶陳釗爲百戶天祥等十五人皆太監魏彬張永趙林蘇進馬英張忠蕭敬谷大用蔣貴張淮秦文溫祥李英於經周昻弟侄而寗璽冒賴義姓陳釗爲佛保家僮韓盛聰劉棟爲韋霦張欽表侄楊勝爲張鋭表兄也凡蔭序未有如是之濫者旣而天祥等復自敍其功乞攺正重升於是復升玉爲右都督得天祥俱都督同知信署都指揮同知榮都指揮僉事祥署都指揮僉事迪璽奇俱指揮僉事

先是內官監太監劉養等以缺物料請差本監官二員往湖廣浙江抽分廠會工部主事中半抽分得旨以﹝闕﹞廣往湖廣馬俊往浙江工部因奏抽分廠竹木等料俱送淸江衛河二提舉司成造糧船及備器皿廠供器皿之用比年流賊猖獗焚毀糧船幾二千艘補造至今未完而上供器皿工價亦多逋欠他若賞賚朝貢畨夷衣服絲段動輒數萬皆需抽分所入者補還況今湖廣浙江諸處連歲饑饉民人逃亡正供賦稅尙望蠲免伏望軫念民艱追寢前命如本監急缺物料臣等別爲計處不聴

戊辰降徐州兵備副使余佑爲廣西南寧府同知徐州知州樊凖爲雲南寧州同知先是南京尙膳監奉禦王敬進鮮過徐州例外索折幹錢不得因與準及指揮王良爭詬良發其舟中私帶硫黃諸違禁物敬詣佑求解不應敬遂誣奏準良毆撃之並佑俱逮至鎭撫司鞫治且命刑部從重擬罪當贖杖還職特旨各降二級調邊方邊衛敍用

弇山堂別集卷九十六

●欽定四庫全書

弇山堂別集卷九十七

﹝明﹞王世貞撰

○中官考八

正徳十四年兵科左給事中徐之鸞等疏言故太監馬永成尊顯用事者十有餘年且疊受恩蔭侄姓以下皆都髙爵列羙官亦已過矣而太監趙亨復爲陳乞升授見任者至九十餘人不知永成何功而非分之恩濫無紀極如此且一太監死而官者九十餘人臣恐天下聞而解體也伏望皇上爲天下惜名器裁抑恩幸不報謫南京監察禦史範輅爲龍川宣撫司經歷輅淸軍江西舉劾鎭守太監畢眞諸不法事又爲寧王所忌皆欲陷之輅乘轎過眞眞奪其轎並摭其罪過奏之逮下錦衣衛獄遂以不諳憲體謫之

癸未太監張得玉爲故太監鄧敏乞恩蔭授錦衣衛指揮及僧道醫官八十人爲兵科所駁兵部執議得旨朕念舊臣已皆升用矣爾等何乃一槪奏革本當查究姑宥之

時劉瑯守備南京城中人謂瑯交通寧王爲之內應瑯乃遣人緝捕流言者治以軍法眾益驚懼於是給事中孫懋等具疏請罷瑯歸私第勿令與機務其侄南京錦衣衛指揮劉奇亦勿令管事不報

太監韋霦傳旨罷鎭守浙江太監畢眞以禦馬監太監浦智代之時眞與宸濠通謀也

論捕妖賊功加太監張鋭祿米一百二十石都督朱寧於折俸米內攺支本色一百二十石仍各蔭升其子侄一人三級東廠錦衣衛毎捕獲妖言輒蒙重賞至有預設邏卒於鄕村誘引愚民爲非尋以妖言發之文致以法法司心知其寃不敢與辧至是廠衛旗校言賊人劉學孟等爲妖言聚眾數百人於河南地方將爲亂尋捕獲之遂以爲謀逆命三法司官會鞫擬淩遲處死仍詔有司督捕未獲者於是兵部言鋭寧提督有功宜加奨賚故有是命

上發京師傳旨命平戎伯朱彬提督參贊機宻重務仍軍門提督官校辦事左都督朱周協贊行事又傳旨命錦衣衛掌衛事都督朱寧量帶官校隨駕南徵不妨原任西官廳提督操練兼管西路闗口都督僉事朱琮同太監劉祥佛保統捕盜兵官軍五百人管押船隻防運神器官軍賞賜銀布如例給之寧因乞以官校錢傑等五十六人營兵二百五十人琮乞以官舍王某等四十人西官廳兵一百六十人及左都督朱周乞以官舎許芳等三十八人西官廳兵二百人各自隨俱許之

南京給事中王紀等禦史楊必進等言宸濠計不足以謀身兵不足以制勝實恃太監畢眞以爲應援眞在江西未踰年而遽有浙江之調正爲今日計耳如先任禦史範輅嘗劾宸濠樂官眞則擠輅以快其心浙之巡捕者嘗獲宸濠諜者眞釋之以隠其迹舉孝行以釋主疑賞軍士以行私恵又於七月十五夜令都司發官軍具器械期三更入候三司官期四更入揖且欲收各城之鑰遂至城中軍民驚懼奔走哭聲動地三司擁兵自衛若非巡按禦史張縉破其姦其夜不知何爲也又聞眞遣人賫金帛至寧府賀壽驅弓匠十二人畀之今隨從親信者又皆江西之盜其初至浙出軍器堆積如山又有周管家者淩辱有司毒害人民勒取財物已踰十萬殘虐罪惡不可紀極況眞逆瑾餘黨積習已成乞械詣京師明正憲典詔眞已有旨取回候至日再議以聞

杖教坊司樂官臧賢施鉞司鑑於午門賢八十鉞七十鑑六十仍發戍廣西馴象衛籍沒其家初賢以伶人得幸於上宸濠遣使厚遺之使行賄於太監蕭敬尙書陸完都督朱寧結爲內援禁中動靜莫不宻報於濠故反謀益固至是事覺詞連寧及發遣行至張家灣寧乃使盜往殺之以滅口云

辛夘太監陳文傳旨諭司禮監卽今朝廷南徵凡百文書司務俱依勅內行事各奏報事情可行可奏俱以成規宗廟禮儀遵依舊典各衙門執事出納行事必須謹愼時常點閱闗防當與掌事太監谷大用及緝事衙門會行者務在恊和同事愼毋怠誤如違律所不原

上至臨淸山東諸鎭巡官皆從時太監黎鑑家人有以科斂得罪者鑑懼悉所有以獻復取償於有司王珝不可鑑以頭觸之遂相鬥爭鑑泣愬於上上曰此必汝有求不遂耳巡撫何敢輒辱汝也鑑語塞而退

十二月辛酉朔上至揚州府先是太監吳經至揚選民居壯麗者攺爲提督府將駐蹕焉經矯上意刷處女寡婦民間洶洶有女者一夕皆適人乘夜爭門逃匿不可禁知府蔣瑤詣經懇免經大怒曰汝小官敢爾汝頭顧欲斫耶瑤不爲動徐曰小官茍逆上意自分必死但百姓者朝廷之百姓倘激生他變恐將來責有所歸經猶未解揮使去經宻覘知寡婦及娼戶家夜半忽遣騎卒數人開城門傳呼駕至令通衢燃炬光如白日經徧入其家捽諸婦以出有匿者破垣毀屋必得乃已無一脫者哭聲震逺近尋以諸婦分送苑寺寄住有二人憤恚不食死瑤爲具棺殮之自是諸婦家皆以金贖乃得歸貧者悉收總督府云

十五年初南京守備太監劉瑯納宸濠重賂謀爲內應及聞變太監廖鸞之侄指揮鎧持兵率家丁分布城中瑯復托爲察姦執無罪者戮之城中人人皆憂危南京禦史楊必進等以聞有旨罷瑯令南京閒住鎧還原衛帶俸至是南京兵部尙書喬宇及內外守備復言去惡不盡恐貽患未已請明正瑯鎧之罪乃命執瑯鎧付錦衣衛禁錮俟宸濠至日鞫問鑾亦責令陳狀

傳旨執太監畢眞劉瑯劉璟都指揮廖鵬齊佐王凖都督同知王瓛等送錦衣獄眞初附劉瑾鎭守山東侵牟巨萬後鎭江西與宸濠親厚濠所忌者輒共傾之濠又爲出資夤緣攺浙江眞至卽厚賞諸衛官軍費數萬亦濠資之也及濠反宻遣人馳報眞眞卽倡言濠世子來取浙矣浙中大震會進聖節表三司及府衛眾官當集於鎭守署眞先夕收城門鑰令官軍夜半皆甲以入將爲亂眾官懼不赴且嚴爲備眞不得發瑯守備南京虐焰張甚欲自托於濠陰遣弟璋事之濠以爲南京有瑯浙江有眞下之如反掌耳瑯聞濠舉逆集家丁百餘以棺貯火藥軍器出城欲爲濠應事泄乃已璟初鎭浙江貪利亡厭賂錢寧攺兩廣總鎭及還又賂寧得再鎭河南過江西時受濠饋遂與通鵬福建人投附太監廖堂冒姓稱爲弟與其子鎧鋭鉞皆冒功得官錦衣堂鎭河南時鵬隨往百計脧削公私一空及廖鑾鎭陜西復令鎧隨朘削亦如之河陜之人怨之入骨鵬姦瑣詭猾貌寢如鬼諂事寧無所不至後掌南鎭撫事奢僣無度公卿士夫多與還往及宴會其家靡然不以爲非瓛亦累冒功起白身至都督依憑權幸出入公卿家有所求請無不立應有拂其意者則用計傾之遂得禍不安其位與之厚者爲達於寧而至臺輔者有矣嘗爲寧通賄竊以自入者亦數萬計與鵬皆與濠通佐準皆寧壻驟貴濠旣敗分遣官校收捕眞等並籍其家瑯先已被逮尋與準俱死今上卽位法司以獄上眞坐謀反淩遲鵬瓛佐鎧以交朋黨紊亂朝政論斬妻子沒爲奴璟璋革職旣而鵬等屢奏辯延久未決鵬鎧死獄中

庚申上至寶應復漁於範光湖鎭守太監丘得索進貢物不得以鐵索系知府蔣瑤窘辱備至數日乃得釋

丙寅上至淸江浦復幸太監張陽第踰三日上自泛小舟漁於積水池舟覆溺焉左右大恐爭入掖之而出自是遂不豫

執太監商忠杜裕少監盧明秦用趙秀錦衣衛都指揮薛璽指揮使陳喜監察禦史張鰲山河南右布政使林正茂等俱下錦衣衛獄先是司禮監太監張雄東廠太監張鋭嬖幸用事宸濠欲結納焉賂伶官臧賢以通鋭忠明以通雄饋各萬計由是問遺相屬凡所奏求二人必助成之明與用秀俱辦事文書房濠毎厚賂以探中朝消息眀又假報訃至江西重有所獲濠嘗嗾太監黎安與淮王奏訐杖殺其長史莊典璽往按之曲爲隠諱濠饋銀千兩以謝喜家販鬻幣貨濠使至京饋賄不足則出以貸之裕守宣武門爲濠使出入所經亦受其賂而館之鰲山爲諸生應舉時濠召見悅之自後每有饋問不能卻正茂爲按察使時與鎭守太監許滿皆與濠厚受其禮物至是爲張永所發詔逮捕忠等付獄並收其家屬裕尋死獄中今上卽位後法司以獄上忠明用秀璽喜皆論斬滿鰲山正茂革職初官兵克復南昌得濠簿籍所記平日饋送主名徧於中外多者累數萬少亦不下千李士實嘗疑其太費濠笑曰此爲我寄之庫耳王守仁以簿籍連及者眾令焚之永所發者僅百之一二云

辛酉傳旨令司禮監太監蕭敬李英閒住亦以嘗與宸濠通也

太監於經者得幸豹房誘上以財利創開各處皇店榷斂商貨後復隨駕巡幸不離左右上感疾以來飲食多不當意經狎寵應對時有觸犯上怒曰此豎愚戅至是其寘內書館令翰林官約束之毎日自辰至夕必常在館俟其知悔出言能愼乃以聞時經已年老且不識字至則俛首與諸內豎肩自是疏斥不復得見上矣

十六年丙寅上崩於豹房先一夕上大漸惟太監陳敬蘇進二人在左右乃謂之曰朕疾殆不可爲矣爾等與張鋭可召司禮監官來以朕意達皇太後天下事重其與內閣輔臣議處之前此事皆由朕而誤非汝眾人所能與也俄而上崩敬進奔告慈壽皇太后乃移殯於大內是日傳遺旨諭內外文武羣臣曰朕疾彌畱儲嗣未建朕皇考親弟興獻王長子年已長成賢明仁孝倫序當立已遵奉祖訓兄終弟及之文告於宗廟請於慈壽皇太后卽日遣官迎取來京嗣皇帝位奉祀宗廟君臨天下又傳慈壽皇太后懿旨諭羣臣曰皇帝寢疾彌畱已迎取興獻王長子來京嗣皇帝位一應事務俱待嗣君至日處分於是司禮等監太監谷大用韋霦張錦內閣大學士梁儲定國公徐光祚駙馬都尉崔元禮部尙書毛澄奉金符以行初司禮監官以太后命至內閣與大學士楊廷和等議所當立者旣定入白太后取旨廷和等候於左順門頃之吏部尙書王瓊排掖門入厲聲曰此豈小事而我九卿顧不預聞耶眾不答瓊意乃沮是日又傳遺旨令太監張永武定侯郭勛安邊伯朱泰尙書王憲選各營馬步官軍防守皇城四門京城九門及艸橋蘆溝橋等處東廠錦衣衛緝事衙門及五城巡視禦史各督所屬巡邏毋得怠玩又傳遺旨豹房隨侍官軍勞苦可憫令永勛泰憲提督統領加意撫卹罷威武團練營官軍還營各邊及保定官還鎭革各處皇店管店官校並軍門辦事官旗校尉等各還衛其各邊鎭守太監畱京者亦遣之哈宻及土魯畨佛郎機等處進貢夷人俱給賞令還國豹房畨僧及少林寺和尙各處隨帶匠役水手及教坊司人南京馬快船非常例者俱放遣以上數事𨿽奉上遺旨實內閣輔臣請於太后而行者皆中外素稱不便故釐革最先云時內臣得幸豹房者張鋭張雄爲首鋭居東廠雄入司禮監皆弄權納賂勢行中外宸濠前後饋送各萬計鋭假緝事侵撓諸司事稍不順者卽中以禍人尢畏之次則張忠性凶暴屢以提督軍務僞功受賞時談武藝誘上巡遊其家霸州保匿羣盜張茂等分入所掠而劉寵劉宸卒爲大患實忠縱之於經首開皇店於九門闗外張家灣宣大等處稅商榷利怨聲載路毎歲額進八萬外皆爲已有創寺置莊動數十萬暴殄奢侈乃前此所未有者孫和謀管團營挾勢取賂劉養専領內官監營造侵欺料直掊斂役錢公私蠧耗幾竭蘇進佛保趙林馬英劉拳周昻皆旦夕不離左右而進尢親暱劉祥丘得吳經顏大經許全馬錫張信始賄鋭雄及錢寧出爲鎭守復賄江彬扈駕巡遊與淮等張皇聲勢所至捜求女婦科索民財甚於狼虎上爲此軰蠱惑而莫之悟天下莫不恨之

四月福建道監察禦史王鈞劾奏司禮監太監魏彬與逆惡江彬結爲婚姻內外盤據禦馬監太監張忠於經蘓縉或爭功啟釁排陷忠良或首開皇店結怨黎庶或導引巡幸流毒四方他如宣府鎭守太監劉祥總兵都督朱振巡撫都禦史寗杲夤緣內批侵盜邊餉甘肅鎭守太監王欣總兵都督栁湧巡撫都禦史文貴假貢獻而重困邊方引外夷以窺伺中國此數臣皆彬之黨今彬旣捕治此軰亦宜亟賜並處以明法紀以淸姦黨得旨魏彬已有處分張忠排陥忠良於經首開皇店蘇縉導引巡遊本當重治姑從寛各發孝陵衛充軍劉祥罪惡深重著巡按禦史提解法司會問王欣已去任寗杲文貴冠帶閒住朱振栁湧兵部查議以聞上諭閣臣曰朕入繼大統𨿽未敢顧私恩然母妃逺在藩府朕心實切戀慕可卽寫敇遣官奉迎並宮眷內外員役咸取來京兵工二部仍各差郎中一員沿途供具於是遣司禮監太監秦文內官監太監邵恩等捧箋詣安陸奉迎聖母

先是宸濠叛都禦史王守仁倡義討之濠旣就擒而安邊伯朱泰左都督朱暉太監張忠張永等乃復冒功升賞於是紀功官給事祝續等言泰等兵至江西時去宸濠就擒之日已將兩月其所捕治止是助逆郡王將軍及從逆文武職官軍民人等俱事定歸府或逃匿民間束手待罪非旣解復聚臨陣克獲之功及平虜伯朱彬隨駕駐札南京未嘗親到江西所報功次俱系揚州府等處系解人犯事屬攘冒其先曽給賞官軍銀牌並宜追奪疏入下其事於兵部

吏科給事中閻閎言臣伏聞陛下賜扈駕太監谷大用等人銀千兩幣二十疋隨行人員銀百兩少者亦不下數十兩臣竊以爲過矣臣觀歷代以來藩王入繼大統者序援立之功則主威褻私扈從之人則侍衛驕弛戚幸之禁則請托行此治亂安危之幾辧之不可不早也願陛下裁擇上嘉納之

初司禮監太監魏彬爲其弟英辭免伯爵得旨伯爵準辭仍令爲都督同知子弟世襲錦衣衛指揮使於是給事中楊秉義言魏彬著名八黨流毒四方結姻江彬固寵怙勢罪不容誅乃掩其滔天之惡全其弟世襲之官非所以示天下也乞收回成命亟治彬罪削英之職革其世襲以昭至公會給事中徐景嵩亦言魏彬及禦馬監太監谷大用先附逆瑾繼黨江彬潛相引援竊弄威福並宜寘之典刑以謝天下給事中吳巖亦言魏彬不宜仍令供職其弟英不宜止削伯爵及言安邊伯許泰依附江彬同惡相濟昨至江西陰嗾太監張忠箠辱守臣已復深夜勒兵云備倉卒思以動先帝之疑畏而掩都禦史王守仁之功至其擅權納賄殘暴險譎之惡擢髮不能盡數宜斷自宸衷亟賜處治實社稷蒼生之福於是上命錦衣衛執泰送都察院鞫治以聞而魏彬等仍置不問及雲南道監察禦史蕭淮等奏太監谷大用丘聚張永等蠱惑先帝黨惡爲姦放逐大臣陷害忠讜變亂成法盜竊名器並宜誅戮以謝天下得旨谷大用丘聚降奉禦孝陵司香張鋭張雄張忠於經劉祥孫和劉養佛保趙林馬英蘇縉劉拳周昻吳經丘徳顏大經許全馬錫張信錢安張洪馬昻周恵疇王果皮徳朱福臧賢劉實執送都察院鞫治魏彬張永閒住其弟侄義子人等官爵冒濫者並依詔書查革

賜司禮監太監王嶽範亨贈官仍各蔭弟侄一人爲錦衣衛百戶世襲正徳初年內侍劉瑾等八黨亂政嶽亨與大學士劉健等謀誅之語泄瑾矯命杖嶽亨於內門遣發南京尋令人追殺之至是彬聚大用永敗上念嶽亨以忠死故有是命

罷後軍都督府右都督張舉舉太監張忠弟也

罷鎭守湖廣太監李鎭回京以巡按直隸監察禦史孫元劾鎭扈駕襄陽箠辱知府吳華也

初逆濠府內典寶等官閻順劉良陳宣窺知濠謀爲不軌赴京奏聞濠知之宻賄朱寧臧賢欲得順等而甘心焉會有旨閻順劉良陳宣發充孝陵神宮監淨軍乃得不死至是上疏自白其寃刑部議覆上以閻順等忠義可嘉詔司禮監查奏起用

後軍都督府帶俸平涼伯馬山辭伯爵左軍都督府右都督馬釗辭職任俱準免山釗出太監馬永成廝養累以冒功傳升本非所據也

錦衣衛都指揮郭鰲指揮王欽殷堂周瓉姚瓉千戶王錦王銓周保藍華章璉有罪下獄鰲等皆以黨附錢寧江彬擅作威福給事中汪玄錫等禦史李鎭等交章劾之故有是命

舊制守備內臣在鳳陽者止令奉侍皇陵兼管皇城安挿庶人司門禁鎖鑰在宻云者亦止以分守名仍聴薊州鎭巡官節制正徳以來中貴恣橫夤緣內批奏討符驗旗牌兼轄地方奏攺鎭守或充副總兵越分行事民甚苦之至是兵部遵奉詔旨請一切復舊制攺給敕諭奪其符驗旗牌制曰可

正徳丁丑大同應州役止生擒敵一斬首十有五而將士夤緣濫邀升蔭至是兵部奉詔議裁除許泰已奪伯爵江彬江勲神周張洪俱已系治獨李秉等八人有斬獲功丁見等三十三人曹恵等三人皆死於陣宜升級如故鄭山等十六人在陣被傷宜攺升署級其谷鎧王勛馮政等九百三十四人及中官張永魏彬張忠等九人蔭授弟侄等錦衣衛官悉宜裁革上從之

令分守四川建昌上都司地方太監趙欽不得兼領川南道從兵部議復舊制也

雲南道監察禦史蕭淮劾奏太監張永前在江西擅權納賄故縱逆黨輒以私忿械系無辜卽今刑官𨿽多所辧釋而瘐死含寃者尙不可數計宜寘之法典以謝天下因言谷大用魏彬八黨之首惡武忠孝廟之罪人並宜逮治得旨谷大用等已處分永降爲奉禦往南京孝陵司香

錢寜伏誅寧家世不知所出幼時其父鬻爲太監錢能養子冒姓錢正徳初逆瑾用事能結納之寧因得見毅皇帝寧性獧狡柔佞善伺察迎合大被寵幸賜姓冒功升錦衣衛正千戶正徳五年瑾謀逆事露寧以計免尋升左都督掌錦衣衛事典詔獄權日益重恣肆無忌引樂工臧賢回回人於永及畨僧等相比暱爲姦請於禁內建豹房新寺日侍毅皇帝畋遊爲娛樂蒙蔽聰明招權納賄僞旨傳升各邊將官及鎭守內臣所得金銀珠玉以數百萬計時宸濠久蓄異志寧得濠重賄因與圖復護衛屯田且令濠數進金玉玩好毎進必賄寧以達寧又伺朝廷動靜泄之於濠正徳十四年五月濠逆謀益著言者益力毅皇帝遣太監賴義駙馬都尉崔元都禦史顏頥壽往按其事宻令偵卒林華兼程以報濠卽舉兵不逾月就擒而寧之姦逆始露乃捕寧及其族屬皆下獄會太監張永亦發其姦事下法司錦衣衛雜治毅皇帝崩上卽位磔於市仍揭寧罪狀並繪處決圖榜示天下寧以廝養小人依憑城社遂至黷貨無厭黨逆成姦幾危社稷便嬖憸邪之能亂政如此

福建道監察禦史盧瓊請罷各處鎭守內臣疏入報聞嘉靖元年正月南京錦衣江淮等衛原設水軍馬快戰船永樂間遷都北京遂専以運送郊廟獻新及上供品物軍需器仗其後管運內臣假托虛增肆爲姦利上登極詔革其獘進解船隻如舊例毎起不過三隻南京兵部尙書喬宇因奏裁船數視弘治間減十之四正徳間減十之七上皆從之至是諸監局內臣競請乞如正徳中例守備太監戴義以聞兵部執奏詔書旣出不宜紛更得旨如弘治年例以後不許再議增減

浙江巡按禦史何鉞奏先任浙江鎭守太監劉璟王堂浦智織造太監晁進皆黷貨害民𨿽遭罷革未泄眾憤都察院復議請逮問追贓智貪縱尢甚宜寘重典得旨四人業已處分免逮問所坐贓物如議追沒

原任四川巡撫胡世寧奏分守建昌太監趙欽貪暴不法惡黨依慿煽虐請逮治之兵部尙書彭澤覆如世寧奏因請罷鎭守諸內臣得旨欽降奉禦安置南京新房其黨雷瓉等俱下獄分守官仍令司禮監推補

守備紫荊闗太監耿忠奏新城等倉放支略盡軍無見糧乞行所在徵納本色或召商糴買以濟緩急戶部議言往者夏秋稅法不畫一承解包納之徒得以候時貴賤自擇本折去取肆漁獵其中頃年奏行折收召買之例榖賤召買榖貴折銀而官價不虧榖貴放本色榖賤放折色而軍士沾恵計無便於此者但本折二色未定闗支月分委官樂折支之便召買坐廢而軍餉恆苦不給今請自元年正月爲始本折間月闗支其折色毎石如例給銀四錢五分其本色聴委官召買支用或價直太髙召買不及毎石加銀二錢給之候米麥價平及期貿易本色務足半年之用上是之

戶部奏上林苑監嘉蔬等署添設內官虐使菜戶姦利不法請復舊制以文職提調便上切責僉書監工等官數其蠧政害民罪狀姑令攺圖再犯不宥且命有缺勿補

分守涼州太監劉徳弟志倚寵橫肆爲言官所劾徳坐革還志抵罪

論宣府失事之罪參將江桓守備太監葉森而下罰治有差

戶部言祖宗朝設尙書侍郎總領天下財賦督察委之臺官放收屬之郎署當時不聞內官與事法至善也宣徳間京通二倉暫設總督監督二員其後復增至二三十員創設中瑞館處之冗濫積獘實爲國家大蠧今詔書裁革二倉內使至二十七員矣乞遂罷中瑞館盡取其餘人代還內府供役及臨淸徐淮監督之使宜一切罷勿遣疏入得旨前已釐革自今苐勿更加

詔減歲供內府鹽課之數初弘治時內府供用庫歲派靑白鹽十七萬五千斤正徳以來太監吳海楊先等再請加課逓增至三十五萬一千八百四十四斤淮海之間囂然煩費至是禦史鄭光琬言陛下登極首詔選汰內府各監局員缺悉依祖宗故事今冗濫旣淸供用無增課額宜悉罷減如弘治年制以蘇民困戶部復議從之

二月巡按陜西禦史許翔鳳劾奏鎭守甘肅太監王欣趙林陶俊申永孔學苛克官軍月糧艸束與甘州左衛千戶孫智等違法事得旨林充軍俊學俱降長隨永革任回京欣令刑部追贓銀五千兩智等提問南京鍼綫廠右監丞張堂懼罪自縊死

宣大兩鎭連歲凶荒軍糧久缺米價騰貴宣府鎭守太監於教場操練一軍鼓噪求糧幾至爲變巡撫都禦史李鐸上其狀大同巡撫楊志學亦言本鎭軍民缺食公私匱竭彊悍聚爲盜賊肆行刼掠北敵近邊住牧警報日聞乞亟爲議處下戶部議於二鎭量增月糧折色毎石一兩按月支給候麥熟停止又請如前議動支沒官銀二十萬作速運赴該鎭趁時糴買米豆與折銀相兼放支仍發太倉銀六萬兩分委司官於該鎭召商糴買巡撫等官設法穵運以備主客兵馬支用其鎭守總兵占種地土盡行退出編入屯田召種辦納子粒通行陜西遼東各邊一體遵行從之

差內官監少監汪俊往眞定印烙木植巡按直隸禦史朱越言前者鎭臣侵越抽分貽患地方已奉旨革回今侯俊𨿽以歲例印烙恐蹈前獘有累新政工部復議請罷勿遣上曰印烙木植與抽分無與令事畢卽回不許生事擾民

三月禮部尙書毛澄等言內府各監局供事官不系朝參者牙牌已奉旨裁革今禦藥房太監孫端不遵前旨復爲袁鑑等朦朧陳乞宜治罪得旨查見在供事官職名以聞

南京印綬監初奉詔革去匠役一百二名至是監丞宗璽托以裝表符軸乞畱之戶部言璽違詔宜重懲得旨匠役遵詔裁革璽貸勿問

初正徳間惜薪司所收木柴毎於正數外暗加耗柴數倍工部侍郎楊廷儀以其太重請明加一倍而暗加者猶不盡去至有三年起運不給一年上納者易州判官趙孔淸等奏訴下戶部議請以收過明暗加數俱準作拖欠正數今後稱收止照弘治間例行已得兪旨而太監趙亨奏稱舊規難免乃逮孔淸等都給事中余瓉疏辯再下戶部執議如初於是詔從部議孔淸等發山廠聴審

吏科給事中劉濟查盤甘肅錢糧言山丹迆東倉場空虛糧餉全乏永昌新添遊兵三千徒爲耗費甘涼已有參議總兵其分守太監徒爲虛設俱宜裁革兵部復議遊兵已裁一千發回原衛其二千仍令周尙文管領巡邏涼州在天順間民猶繁庶故添設分守今民力不堪革之誠便乞將太監取回從之

刑科給事中劉世揚言近接出都察院原送司禮監提取內官吳善良揭帖面加浮帖書寫聖旨吳善良等照前旨免提問司禮監奏請發落臣等竊惟祖宗之制凡旨意批於題奏本或登聞鼓狀發六科抄行凡重大事理傳奉旨意各衙門必補具奏本於早朝面進此外未有朱寫旨意出承天門外者所以重敕旨防詐僞也今累批浮帖徑從中出六科不得抄行諸司無從補本輕褻綸音更張舊制此失政之最大也伏望鑑成憲重命令今後旨意俱遵祖宗舊制疏下所司知之

初詔書禁額外貢獻鳳陽守備太監張陽復進貢新茶給事中張翀言寧夏所貢紅花及鎭守總兵官到任貢馬謝恩皆非令甲宜罷禮部復議宜遵詔一切禁止如翀言上是之

弇山堂別集卷九十七

●欽定四庫全書

弇山堂別集卷九十八

﹝明﹞王世貞撰

○中官考九

嘉靖元年四月提督太嶽太和山太監趙營奏請符驗兵部言營違例奏擾得旨報罷

戶部上言廣東看守珠池內臣前已奉詔旨不許干預廉瓊髙雷地方今太監安川又復夤緣傳奉兼管地方事屬欺罔乞申前令管市舶珠池者各専職任俱不許干預地方事務上是之

監察禦史李鎭言定策之賞內閣文臣俱已辭免此外或以迎立或以藩親或司禮贊襄潛邸供事皆得濫膺髙爵世襲錦衣臣以爲公侯等爵非元勲不得濫封指揮等官非軍功不可輕與乞重惜名器收回成命給事中史道亦疏言內臣等祿蔭宜聴辭免俱下所司知之內官監奏內教場房屋及南城西海子殿宇亭軒損壊乞加修理部議以財匱民窮宜暫停止上曰然各處地方艱難軍民困苦財力匱乏不急工程一切停止無得生事害人

五月停止浙江織造生綾八百餘疋初內監以缺乏綾紙札等用奏下諸處買造已相繼輸納惟浙江未完至是巡按浙江禦史何鉞以詔書蠲免奏請停進工部覆奏從之

命上林苑監內臣照弘治間員額存畱其占種地土艸場悉令攺正養牲種果蔬人戶除供應正役外一切科擾通行查革從戶部請也永樂初設上林苑監於京師取山西平陽澤潞之民充之使蕃育樹蓺以供上用品物時止設文官職専進送於民無擾後增設內臣九員至弘治間漸增一十八員正徳間添設總督僉書監工等名至九十九員於是科擾百出擅將牲地艸場徵派子粒占用伴當禦牢名目過索月錢節年通計誅求至銀三十五萬餘兩逼死人命數多上登極詔汰革之止存一十九員民始稱便未幾又傳奉添設至六十二員獘復滋甚至是戶部以舊額及節添員數並占種場地頃畆開奏請如舊額釐革上是之

六月康陵神宮監太監劉杲奏討天壽山空地並九龍池艸園栽種果菜以備四時供獻命戶部給之

內府供用庫署庫事太監梁政等言上登極詔有云除漕運糧斛四百萬石照舊徵運其餘稅糧等項不分存畱起運俱免五分以蘇民困但本庫歲計錢糧並黃白蠟等用俱系各宮殿供用原有額例難以減少戶部復議以詔旨旣出不可復攺乞照前定五分之數徵納仍勅梁政等遵奉勿於旬月之間輒沮撓成命有傷治體從之

七月禦史汪珊疏陳十漸其略曰上初卽位天下忻然庶幾復見唐虞之治邇來漸不如初中二條曰初中官有罪一切懲以正法今一二犯法舉朝論之卒貸死而罰金後將何懲此八漸也中官有過者初皆不得任用今鎭守守備稍稍營換幸門復啟此九漸也

詔禦用監歲徵物料如弘治例先是工部議上弘治以前例坐浙江金箔二千貼河南水膠二千五百斤黒鉛五百斤山東椵木五百丈檀木二十根山西大甘鍋三千个廣東白圓藤五百斤陜西明羊角二百斤羊毛五百斤蘇州府白長節貓竹三百根大名府細銅絲三百斤礬紅土五百斤河間府瀛沙三千斤土硝四百斤永平府灤州榜紙三千張鑪甘石萬斤順天府靑甘土五百斤水和炭三十萬斤工部石灰五萬斤易州山廠木柴炭各二十萬斤視正徳十省八九已而該監奏派復有花梨木花秋木等物系奉依裁省之數部臣覆申前議釐革上從之

詔陵戶墳戶全復其丁初太監楊閟等爲各戶奏請事下戶部議謂墳戶止復三千丁載在會典上全復則京民投免者多一切重徭遺累下戶非便上以陵寢至重特與全復先是各內臣犯法屢詔免逮問惟下司禮監治於是刑部尙書林俊等言宮中府中宜爲一體諸內臣所犯宜下法司明正其罪如罪之不當自宜奏請治之不宜廢祖宗之法上報有旨

十月巡撫大同右副都禦史張文錦劾奏陽和天城分守太監李睿報納官艸累軍采運侵占荘田役軍耕種結逆黨黃福添等爲腹心宜正其罪別選老成安靜者代之都察院復議得旨戒飭李睿安靜行事其黃福添等緝捕治罪

刑科左給事中張翀請罷鎭守內臣疏下所司知之

十一月兵科給事中陳時明以災異請斥太監蕭敬其略言敬素與宸濠交通幸逃國典今又舞其才智熒惑聖明邇者大婚之議敬入劉政重賄欲引納其女賴大臣毛澄等力爭不果納其姦邪無忌如此陛下縱釋不誅不宜久畱於宮掖請罷敬司禮出之外宅以泄臣民之憤消上天之變章下所司給事中及宦等查大同鎭倉庫艸場因劾前鎭守太監馬錫蘇縉今監鎗劉璟分守李睿請皆究問如律都察院覆奏上以馬錫蘇縉侵盜數少又先以發戍姑宥之

初惜薪司言眞定山西等處所輸柴炭運官攬頭積有逋負工部以爲此因加耗過多所以徵運不及請以明加及暗加之半並準正數其餘核實追徵惜薪司太監執以爲暗加必不可免且指工部爲故縱工部言侵費有徵加收不扣非大公至正之法臣等以詔書從事非故縱也自今請如後府惜薪司事例召商完納乃給價銀惟上納時該司不得過取加耗卽公私俱便矣奏入上教所在嚴追未完者仍飭所司行追

大理寺卿鄭嶽言內臣賈全等侵盜倉庫宜伏正法而特蒙曲貸使左右效尢恣意侵盜設至敗露又圖幸免其害不可勝言且自皇上卽位以來如陵戶任文舉千戶鞠王英等輒以內臣奏請事從中決部臣執奏不聴其它下司禮監處分者甚多夫法者所與天下共者也事干近幸輒有輕重是法不信於天下矣古人有言法行自近始又曰宮中府中俱爲一體故申屠嘉辱鄧通而文帝不以爲忤韓琦安置任守忠而英宗不以爲專前史書之以爲美事陛下宜逺鑑前代之規近守祖宗之法自今內官內使等有犯悉聴部院問擬發本寺審錄則可以昭聖朝平明之治得報有旨

十二月禦馬監太監閻洪等奏勇士四衛二營見存馬止有一千八百九十三匹視官軍額數不及十分之三四乞行太僕寺於順天府各屬州縣寄養馬內如數處補下兵部議選寄養馬一千匹與之其領馬官軍仍依成化年間故事籍記姓名及闗領年月如有倒死二次者照例責令賠補從之

山西道監察禦史楊百之言革任錦衣衛千戶張儀當宸濠逆謀時力勸太監張鋭卻其饋遺私語禦史蕭淮發其罪惡今銳得免死淮得美遷而首功不錄臣竊寃之乞量授一官薄雲酬報疏入給事中安盤劾奏百之爲儀遊說陰與張鋭交闗爲復起之地百之復詆盤先因請囑不行挾私行謗事皆下所司看詳吏部尙書喬宇等不直百之議加黜罰而刑部則謂安盤之劾交闗百之之劾私囑情狀未明宜通行法司逮問以昭曲直得旨楊百之安盤俱列言官自相訐訟本當逮治姑從寛奪百之俸三月盤一月時儀以附托張鋭結交江彬禠職不敍彬鋭皆逆濠內黨鋭見濠事且敗逺迹滅口士大夫方以漏网爲恨百之乃稱儀首倡大義謂鋭力折姦謀𨿽得薄譴公論鄙之

提督宣大侍郎臧鳳奏先任鎭守太監今充軍馬錫巡撫都禦史胡瓉見任總兵杭雄擅支官銀數千饋送江彬又有分守太監李睿副總兵林寛都指揮等官田云或那借侵欺或支領克落罪各有歸宜治如律上以錫瓉雄事已遇革詔勿問寛等下巡撫都禦史鞫實擬罪以聞

印綬監左少監谷岫正徳中差管楊村皇荘科擾生事侵占民田爲有司所發下言官核實有驗上命逮其家人谷經等鞫之候問明並奏地畆當入官者召民開種徵銀解部

舊例廠衛賫駕帖提人必由刑科僉批錦衣衛千戶白壽等賫駕帖提東廠訪獲犯人詣刑科給事中劉濟謂當以原本送科方知其事乃敢批行壽等執不肯與語並列上上命會查成化弘治年間事例以聞旣而該科覆奏不但二廟時爲然自天順以至正徳廠衛節奉明旨俱同原本送科以慿參對壽等爭之不已謂駕帖送科舊皆開寫事略會同署名實不系禦批原本上竟從之因責濟等紛更舊章令自以狀對旣而宥之

二年正月戶科給事中張漢卿等言日者皇上念畿輔荘田之害命給事中夏言禦史樊繼祖主事張希尹會勘安州鷹房艸場涿州薫皮廠勅曰自正徳元年以後朦朧投獻及額外侵占者盡給原主管莊人悉取回大哉王言民切仰戴及言等勘報戶部覆請而兩奉明旨曰仍舊曰畱用該部執奏再三竟不之從是非所以全大信昭至公也先帝時羣姦擅政八黨爲首故薫皮廠起於馬永成鷹房艸場創於谷大用今馬俊趙霦恃藩邸舊恩妄乞免查是復蹈永成大用故轍也漸不可長乞察諸臣查勘之明從部臣執奏之正盡革鷹房艸場薫皮廠並罪俊霦以爲欺妄之戒不允

南京守備魏國公徐鵬舉等奉旨會議應天府匠役人夫事條例以上一南京司禮監神帛堂匠役洪武時定額四百戶後太監安寧奏增四十戶俱免雜差姦民罔利夤緣竄籍其中至一千一百十四戶頃奉明詔以正徳時投充者革去百八十九名而該監仍復護畱請查舊例復四百四十戶之數余盡革之一南京內府九庫洪武時額編庫夫五十七名宣徳成化間有修理之役暫借人夫百五十一名工竣僅以二十三名發回兩縣而占畱百二十八名南京裏外花園原額匠九十名而後復借占八十名南京內官監原額軍民匠三千九百餘名天順間復借占百五十五名俱非制宜盡查革一各監局人匠有逃故者宜行原籍勾補戶絕者宜除今使上元江寧兩縣賠償不便一南京鰣魚廠歲取里長二十名名索銀二十兩正徳時復倍取其數起運內臣索茶果銀百二十兩水夫銀二百兩及鮮船時發又取夫四千三百有奇民不堪命宜有以禁之兵部復議得旨俱遵舊例行

二月先是都察院疏請差禦史巡鹽批答稍誤以未下閣臣票擬也刑科右給事中黃臣諫曰我朝設立內閣處以文學之臣凡百章奏先行票擬今使內閣虛代言之職中貴肆専擅之姦闗系匪輕漸不可長容臣封還原本以重命令疏入卽攺批如制

三月南京守備魏國公徐鵬舉言南京內府查失銅符十三面參內使紀通等並請如號造補疏下法司議所失銅符宜行補造以便宿衛請並治典司守衛各官罪上是其議命逮問紀通餘年逺姑貰之

司禮監右監丞王敏請以宛平縣民地一頃三十四畆爲順義郡主墳園戶部言非制不當與上從部議

四月司禮監太監蕭敬奏各監局軍匠查革數多供應缺乏請以洪武等年舊例一千五百餘名僉補兵科參奏如是則錢糧何所支給詔書何以取信兵部亦言詔書所革乃正徳間新添非洪武以來舊額如復僉補則革者皆得冒入以致耗損京儲與正徳中何異乞令以未革人數應役有逃亡者乃下淸軍禦史勾補從之

禦馬監太監閻洪奏請外豹房永安荘地戶部言此地故皆永淸右衛屯田洪熙間以半爲仁壽宮荘其半以給太淸觀道士弘治中攺給指揮趙良至先帝以豹房之故遺禍無窮幸奉明詔革除而洪等仍欲修復以開遊獵之端非臣等所願聞也臣請悉還原衛徵屯子粒以助軍餉庻可永除禍本詔以地十頃納豹房余令道士及趙愷分佃如故

給事中張嵩以天戒上言太監崔文等於欽安殿修設醮供請聖駕拜奏靑詞是以左道惑陛下請火其書斥其人惟日臨講親近儒臣章下所司

刑部尙書林俊言廖鵬齊佐王瓛廖鎧皆先朝巨蠧罪惡貫盈國人皆曰可殺天變實其所召請亟誅四凶或先誅鵬鎧以快人心回天意上命仍禁於獄

廖鎧死獄中刑部請剉屍於市傳首陜西以泄眾憤上曰照常塟埋閏四月先是內官監太監崔文督修九門城壕日役三萬人經歲不竣工科給事中胡汭言此監工等官故延引歲月幹沒錢糧宜定限令月內竣工報可

故錢寧黨廖鵬齊佐王瓛上疏稱寃刑部議稱三人朋姦亂政罪不容誅而廖鵬父子流毒兩省尢當首論不宜聴其詭詞脫罪命禁如初

先是上命禦馬監以牧馬艸場新舊圖冊給發科道官自行查勘太監閻洪等請更遣內臣賫冊至勘所得從公對收上復許之於是給事中解一貫等言臣等奉詔查勘十已得六七今若添差內臣如益薪止沸舉前功而盡棄之若必不得已宜別遣一二大臣令體統相當以便行事上特納之命內官大臣俱不必遣仍行該監給與原勘官圖冊從公核實具奏

大學士楊廷和等上疏曰人君一身天下根本欲令出入起居事事盡善惟在前後左右皆用正人臣等先嘗具啟請於昭聖慈壽皇太后務選老成謹厚內臣以侍陛下任使其曽經先朝隨侍遺姦不得濫與又嘗極言異端左道亟宜痛絕頃條奏進如修徳十二事其一謂齋醮祈禱日費不貲此皆先年亂政之徒芟鋤未盡妄引畨漢僧道試嘗上心夫齋醮之事乃異端誑惑虛誕誣妄聖王所必禁也昔梁武帝宋徽宗崇信遵奉無所不至一則餓死臺城一則累系金國求福不得反以召禍又如近日劉瑾錢寧軰崇信佛道建造寺宇皆殺身亡家略不蒙佑則其無益有損不待辧矣惟陛下畱神采納斥逺左右姦人及逺方僧道罷停齋醮淸查一切冒濫恩賞實萬世無疆之休

詔蠲太嶽太和山香錢一年備賑從湖廣守臣請也太監潘眞奏畱不許

浙江鎭守太監劉璟坐違例任所置買田宅爲有司所發上罪其參佐謫戍邊者二人而田宅與璟如故刑部主事鄭憲執奏不允

鳳陽府例有歲供果品上初卽位罷之守備太監張陽以舊規爲請禮部復議明詔已革不宜復增上命如舊例行第嚴爲禁約不許生事擾民

內官監太監崔文家人李陽鳳等抵工部匠頭宋鈺求賄不獲因以他事嗾文杖鈺幾死事在法司問未結文爲陽鳳訴寃得旨攺令鎭撫司訊理尙書林俊等執奏以爲祖宗朝以刑獄付之法司罪無大小皆聴平決自劉瑾錢寧用事専任鎭撫司爲之爪牙政出多門盜賊滋起此陛下所親見更化善治正在今日不宜復以小事詘法傷平明之治上不納明日又奏上怒其煩瀆責令對狀俊曰昔唐徳宗相裴延齡陽城欲取白麻壊之唐文宗詔赦左藏盜吏狄兼謨繳還詞頭自古忠臣愛君大抵如是夫太監崔文乃先朝之漏姦而左道之作俑也蕩搖主心排軋言路其罪已不容誅玆復飾詞巧辯脇奪見囚謂法司爲無人謂祖宗成憲爲不足守臣受國厚恩誠不忍見朝廷百五十年紀綱一旦遂爲此軰紛亂人愚言突不敢愛死上頗優容之已而都禦史金獻民六科都給事中劉濟等十三道禦史王鈞等工科給事中余瓉等五城巡視禦史初杲等交章論諫章凢十有四署名者共八十人疏入皆付之所司

八月時上命修幹淸宮北一府內官監太監陳林言見役軍匠二千三百有奇乞月給米鹽戶部復議府第損壊不多增造穿堂儀門何至役人二千三百若謂事不容已亦須立限完報上命立限完報不許妄費財力

戶科給事中孟奇言太監李宣故逆瑾黨也已奉詔革職近者諂賂皇親結爲姻好夤緣左右復有提督京倉之命自皇上中興以來除舊布新而先朝姦黨內臣弟侄家人猶潛居都城布列禁地鑽刺伺窺無所不至若其謀遂成則其禍匪細伏望將宣取回閒住凡一切姦黨弟侄家人盡逐之使肘腋之下豁然淸謐而勲戚之家敢有貪嗜權利與廝養下軰結爲婚媾者卽如法禁絕以警將來上曰李宣已有旨矣一切姦黨所引宦豎人查發回南京監局著役弟侄軰無得入禁門勲戚仍與婚者必罪不貸九月舊例上林苑地聴牲戶開墾爲業惟育牲種蔬果以供上用不収子粒弘治間太監寗誠始畝科銀三分嘉靖攺元詔革去至是以監臣奏復命徵收戶部參奏各署內官始則侵民田爲牲地終則奪牲地爲已業觀其設心不盡逐四署之民而專聚一已之利不已也宜恪守前旨追寢近批以安人心不報

工科給事中解一貫等奉勅查勘馬房地土事竣奏將踏勘過牧放官場築封堆永爲遵守軍民產業勲戚荘田給還承管及參太監谷大用李璽樹黨蠧政奪產殃民宜明正典刑及接管太監楊金等經收太監杜堂等並巡靑千戶陳謹等通行逮治仍乞裁減禦馬監管場官聴監督馬房主事徵收子粒召買糧料支用盡革歲派送監艸料以備各邊緊急奏請戶部如其言覆請得旨禦馬艸場依新冊仍舊本監管理歲收銀兩準作修理等項支用淸出地土莊田依擬給主谷大用亂政害人本當問究但念迎請勤勞姑貫之仍降二級仍舊司香李璽並楊金杜堂等都免提陳謹等各罰俸二年

十月臨洮府知府郭九臯爲灤州民趙紀誣以前任太平府事訐告東廠太監芮景賢奏聞命差官校逮問巡按陜西禦史劉翀言東廠之設専主緝訪在京姦僞無受理詞狀逺差官校拿人之例趙紀細民不訴撫按而越訴東廠實由書手陶淳通賄景賢所致也乞將趙紀陶淳九臯同解法司問理六科給事中劉濟等言趙紀小人無忌憚實定國公徐光祚主之查得國初魏國公徐達修理山海闗欽賜彼處田土卽於洪武末年具奏辭已經順天撫按官孟春郭南奉旨查復給與軍民屯種今光祚欲隠情奏討故嗾趙紀揑奏土豪欺占以爲之地耳法當並究而十三道禦史彭占祺等亦合疏力言並下鎭撫司知之巡視光祿寺科道官王瑄等劾奏東安門內使張遷田博孟貴及軍役蕭名胡柰等索要糧長解戶財物數多乞行提究命逮蕭名等下鎭撫司如幹礙張遷等據實奏聞

兵科給事中陳時明等言逆黨廖鵬受賂逆濠計復護衛李琮握兵禁內爲彬心腹俱罪坐反逆不可末減始法官擬罪朋黨亂政蓋預爲解脫之地乃得奉旨緩死物議沸騰乞將鵬琮押赴市曹明正其罪仍敕都察院追究納賄舞文者寘之法下所司知之命貸重犯王欽王錦王銓死各發邊衛永逺充軍仍免追贓時欽等飾詞奏辯左右有爲之營脫者刑科都給事中劉濟等言王欽等已奉欽依處決忽降內批免贓減死以天下共誅之人爲左右罔利之地廢法亂紀莫此爲甚已而刑部都察院各疏執奏俱報有旨

十一月劉最旣調廣徳州判官去而東廠太監芮景賢復奏最在途仍用禮科舊銜乘坐船取夫役而長蘆巡鹽禦史黃國用復遣紙牌送之並屬違例上命逮最國用下詔獄鎭撫司具獄上得旨最謫戍國用降逺方雜職刑部執奏最等情罪宜下法司擬評不報

先是楚王榮■﹝氵戒﹞及湖廣撫按官奏承奉副潘朝等挾勢要求肆言謗毀指斥親王面忤世子命遣官會鞫之至是都察院復議朝等十三人情罪比依謀叛宜寘重典其脇從者當謫戍如律而楚王以淳質受侮宜賜書慰諭得旨俱如所擬

禦馬監以勇士營隨駕官勇士馬匹不足欲行太僕寺調取兵部言本監兌過馬匹足備騎操似難再給但稱省牲在邇請將順天府所屬寄養者挨次選五百匹暫給之並行領馬官勇士不許任情選擇其各營倒失者仍行提督營馬少卿追給無姑息以致損耗從之

始太監於經占奪人田園已論罪追贓入官而其弟於綸復夤緣奏乞得領價值刑部執奏謂律凢贓枉法者入官求索者給主此定法也綸以匹夫熒惑上聴始終亂法罪不可宥請治之得報有旨

三年二月給事中鄧繼曽言祖宗以來凡有批答必下內閣擬議而行頃者中旨事不考經文不會理或左右羣小竊權希寵以至於此陛下不與大臣共政而容若軰干政臣恐大器之不安也疏入上怒下繼曽詔獄尋降金壇縣縣丞時給事中張達韓楷鄭一鵬禦史林有孚馬明衡季本各論救皆不報

禦用監太監刁永潘傑等以織造上用大祀衮冕袍服皮弁等成爲各匠陸宣張鴻等五十二人乞恩升職科臣參駁以爲不可下工部議言匠以藝食於官織造其分耳安得濫覬恩澤且陳乞之獘新詔嚴革誠念其勞量賜金帛足矣詔授皮作局副使者二十五人余悉賞銀二兩絹二疋

發淨身海戶劉用王談等還原籍初用奏乞收畱上怒逐還至是談復率眾奏擾詔錦衣衛逮其首事者杖而逐之

初湖廣鎭守太監李景儒歲進魚鮓巡按禦史沈俊武昌府知府王鸞各疏請罷之禮部議額外進獻不免煩民毎歲科斂動以千計罷之便詔禁毋科斂擾民

四月內供用庫太監梁政等奏稱內官內使等月糧例人四斗今十減其三用不足請於太倉補給戶部復議本庫歲額米八萬五千四百八十石有奇而食者一萬五千餘人歲不過七萬五千餘石耳裒多益寡用宜有餘太倉軍國重儲未可輕動上曰元年所蠲三分其暫聴補給他如故

工部覆江西鎭守太監崔和議一謂徵操軍士缺乏器械議將贑袁等衛所歲造貯庫者乞聴存畱一年備用一謂宸濠逆產先後所報銀數不同議行鎭巡衙門委官估值其已鬻而減值過多者如數補足議值過多而不售者量從減鬻有原主者給還詔可其報銀異數令鎭巡官會勘以聞

初免北義河二處艸場內官監太監陳林以蘆葦地不應盡行開耕禦馬監太監閻洪以子粒地不應槪徵蘆葦各疏爭之下部行勘艸場子粒本屬禦馬監弘治十二年內官監始以營造借采蘆席奉孝宗皇帝聖旨春夏禦馬監牧秋冬內官監采而子粒地畆頃又有新籍屬禦馬監歲收詔二處艸場照弘治年間例行子粒仍歸禦馬監管理

銀作局太監張敬以造各王府金冊計用二千九百兩有奇請行戶部收買部議時災用詘請暫發內承運庫金免收買仍行雲南布政司催徵年例金及各司府贖金詔部買金二千進用余取之內庫徵逋如議

五月守備南京內官監太監王堂請撥孝陵等衛軍三千名看守房屋已得旨許之兵科都給事中安盤因劾堂欺慢謂本朝事例私役軍人過十名者據法論而堂公然自擬名數具牘上請其視私役輕重又何如也宜追寢前命革堂閒住以示薄罰疏入報聞後南京禦史唐勲等合疏劾堂乞明正其罪章下所司

兵部尙書金獻民言朝廷軍職専以待有功祖宗舊制不許輕授屢朝禁例甚明曩太監丘淸等病故欽升伊弟侄丘麟趙雲等爲錦衣衛千百戶臣等並該科執奏以爲不可未見兪允意成命難回於旣出事幾當絕於將來故未敢再乾天聴玆尙衣監張昌又爲本監太監潘傑援例乞升其侄景釗爲百戶欽蒙宸斷止與所鎭撫蓋聖心知其不可故量裁其秩以示反正之漸耳然臣等則以此軰授官陛下旣知非制則當痛絕於今日不當猶豫以爲後人之張本伏望將潘景釗蔭官新命特賜收回倘念傑舊勞別加優賞則卹下之恩法祖之羙兩全而無失得報有旨

以斬獲韃靼功賜鎭守薊州總兵署都督同知馬永實授賞巡撫都禦史孟春鎭守太監李能巡按禦史盧瓊巡闗禦史餘符守備左監丞楊世英戶部郎中顧天佑兵備副使熊栢各銀幣有差

南京孝陵司香內使谷大用奏乞回京調理禮科給事中章僑言先帝初政淸明可繼列聖之美未幾爲大用等所誤內連瑾賊外引彬寧樹八黨之凶釀十六年之禍遂使先帝不得正其終陛下知之悉矣節奉明旨列其罪狀天語戒嚴凜於鈇鉞大用死有餘辜不知一旦何所窺瞷故違詔旨而敢於陳乞敍奉迎之勞懷康陵之便假生還之語投干進之機其設謀積慮罪不容誅矣臣謂不早辧而痛遏之恐乘間伺隙羣凶競起不至復亂天下不止也章下所司知之

七月上以司禮監太監張欽有贊襄功蔭弟侄一人爲錦衣衛指揮同知世襲欽朝鮮國人無族屬以家人李賢承襲至是賢故其子儒乞襲職兵部尙書金獻民言武職非軍功不得世襲況李賢以他姓冒蔭李儒豈容再冒耶乞如新詔裁革以愼名器上念欽勞仍命儒世襲

先是弘治初年京城九門歲入稅鈔六十六萬五千八十貫錢二百八十八萬五千一百三十文至二十年後歲入鈔七十一萬五千八百二十貫錢二百五萬四千三百文及正徳七年以迄嘉靖二年則歲入鈔二百五十五萬八千九百二十貫錢三百一十九萬三百六十文至是守門內官監少監王敬疏乞減錢鈔已奉旨如弘治年間稅例敬復上疏言崇文朝陽東直三門所稅錢不足以供乞如弘治二十年例下戶部議尙書秦金言各門錢鈔正以備光祿諸司祭品之需近詔如弘治年例已減鈔一百八十九萬餘貫錢三十萬五千餘文矣王敬貪恣無厭又欲以弘治中年例行之則私槖益充而公需必乏惟上裁察詔崇文等三門錢鈔如弘治初年數仍減錢三十萬文

己巳錦衣衛百戶兪賢以太監兪泰義子傳升管事兵科參論謂事宜裁革兵部覆奏祖宗舊制武職以授軍功管事必由推選至於夤緣乞升則孝廟之禁例而查革冒濫又陛下登極之明詔也今兪賢曽無公家之勞又非太監子侄遽以錦衣管事之銜而加之僕隸廝養之軰輕褻名器紊亂典章誠如科臣所言者亟行裁革以杜陳乞之端得報有旨

弇山堂別集卷九十八

●欽定四庫全書

弇山堂別集卷九十九

﹝明﹞王世貞撰

○中官考十

嘉靖三年十月應天巡撫吳廷舉言內官監監收白熟粳米額外科索無厭大率正糧一石加費二石方獲批單𨿽屢奉旨禁革而該監科索如故請令提督太倉太監一員與倉場侍郎兼同監收庶獘姦可革民不爲病戶部復議總督倉場與內府不相統攝難以行事今但宜嚴加飭戒及請命巡視光祿寺科道帶管訪察姦獘以聞上曰然今後內官監收糧悉如故事毎石加耗一斗不許分外多收軍餘人等有仍前巧立名色科索民財者如法究治巡視科道官不必帶管

十一月癸亥巡按直隸禦史朱寔昌言頃者太監吳勲張志聰以私恨劾奏浙江布政馬卿杭州府知府查仲道奉旨逮問二臣以節省愛民觸忤權貴浙江連歲災民死者半志聰科擾不已恐生他變幸召還志聰而以浙江織造専委本省鎭守太監蘇州織造専委吳勲而釋卿仲道復職庶近幸之勢不至益張守法之臣不至失據疏奏上以爲妄言狂率切責而宥之

六科給事中李錫等言頃者太監吳勲張志聰等往蘇杭織造內閣九卿科道交章諫止陛下𨿽不聴然勅勲等安靜行事毋分外擾民何事未逾年卽背前旨矣勲誣馬卿查仲道則逮之張志聰誣郭波蕭景腆則逮之至禦史朱寔昌劾志聰等罪狀甚著皆拒而不納勲等於陛下勅諭何如哉而陛下之於詔旨大信又何如哉書曰明淸於單辭言單辭之當審也幸霽天威寛宥馬卿查仲道而免逮郭波等苐下巡按禦史提問仍申勅勲志聰安靜無擾時十三道禦史鄭本公等亦以爲言得旨馬卿等候鎭撫司問明有處

司禮監傳旨鴻臚寺右寺丞郝棠調光祿寺寺丞吏部執奏傳升獘政明詔所懲棠敍遷宜由銓部得旨允行

四年正月庚午鎭守薊州等處太監李能言沿邊闗堡墩臺無修理費乞於山海闗往來商旅量取其稅貯以待用疏下戶部議言設闗本以詰姦例不徵稅且先年詔旨凡道路闗津無名抽取業以釐革不當徇私違制妄開利門得旨從能言令鎭守巡撫委官抽取

三月禦用監太監黃錦等言成造龍牀及禦用等器木料不敷乞行南京守備太監委官於蕪湖抽分廠並龍江瓦屑壩抽分局將抽下杉木板枋選擇印記令彼中軍衛有司運送應用工部執奏謂蕪湖抽分専以成造運船及供應器具其朝貢四夷賞賚折價亦取給於此毎歲所抽竹木易銀不過二萬餘兩不足以供所費今該監所需二十餘萬兩罄一歲之入曽不及十之一也況南畿災傷頻仍軍民並困責以輔運或至他虞乞勅該監酌量緩急汰其濫冗先以南京禦用監見存木料取次應用不足則於龍江抽分局支補其蕪湖課銀仍供糧船器具賞賜之用則成法不亂人心亦安上竟從錦所請云

正徳末太監黃玉鎭守潼闗貪暴恣肆邑井無賴多投之指揮彭松賁鋐王臣等倚勢爲姦橫索行旅之貲卽小民任負仕宦行李無得免者至抑勒故官欲發其櫬求藩府饋遺不厭則杖殺其使者積資以巨萬計嘉靖初爲巡按禦史丘道隆所劾詔革玉任閒住彭松等下山西撫按勘報至是都察院據勘詞列上罪狀上以玉罪重仍令逮問松鋐發邊衛充永逺軍王臣等俱邊衛充軍

正徳末內監各軍匠率多冗濫已而奉詔汰減獘源頗淸至是禦用監太監黃錦言工煩匠不足用請選經汰人役及見役戶丁二千名供事兵部議覆匠不足用以私役賄免虛冒者眾也不此之稽而欲更選以充非所以奉明詔且開幸進之路仍冗食之轍不便疏入上命選五百名應用而嚴私役虛冒之禁

四月兵科都給事中鄭自璧言比者甘肅之捷陛下嘉諸臣勞勛恩蔭有差固朝廷報功之典但參隨人等均任一級似爲過濫臣查得尙書金獻民杭雄俱照欽依額數各二十員名太監張忠至九十員名夫贊畫有奇拙任事有繁簡行役有勞逸槪而錄之布滿奏牘冠裳濫及輿臺名器賤同瓦礫非所以勸有功也臣恐外難復作誰肯樂於用命哉不報

戶部主事繆宗用言頃臣監收稅竊見九門守視內官毎門增至十餘人輪收錢鈔競爲脧削行旅苦之乞查汰額外濫增冗員而置一二貪刻最著者於法以塞人怨章下所司

五月戶部言頃守備鳳陽右少監王徳欲令經過鹽商照引掛號竊謂鹽法之禁最爲嚴宻邇來商賈安便無事稽查徳乃假盤詰遏絕之名而欲爲勒取漁獵之計不可許疏入詔撫按官查勘果先年行有事例準徳管理

六月守備鳳陽太監王徳乞更換勅書兼管廬鳳淮揚徐滁和地方事詔許之兵部執奏祖宗設立鳳陽守備供事皇陵兼管皇城及髙墻鎖鑰督操八衛一所軍馬初無管理地方之例正徳來始有夤緣兼管頃已奉詔攺正豈可復許乞收回成命戒諭王徳安靜守法得旨鳳陽守備所管地方依成化弘治間例行已南京禦史譚魯等給事中顧溱等並疏言徳乞兼管地方非舊制不宜許章俱下所司

先是司禮監以缺匠役乞收補四百七十名已得請兵部執奏言祖宗舊制兩京各監局員役俱有定數正徳末始添設冗濫幸奉皇上詔書裁革冗蠧一淸今復許收補恐諸監局紛紛效尢革退人役夤緣競進是先朝之宿獘復行而冗食亦且無紀乞寢前命祗以見在人匠應役便時兵科給事中鄭自璧試禦史聶豹亦以爲言俱報有旨

七月兵科都給事中鄭自璧劾奏孝陵淨軍於喜前以太監守備宣府侵盜官庫克減軍儲交通錢寧誣死禦史張經知州張暠聖恩待以不死姑置南京今又擅離陵寢妄行奏辯宜重加懲治詔宥其罪仍發遣孝陵供役

兵部尙書李鉞言頃織染局署局事太監刁永等奏稱監局缺乏匠役奉旨收用臣等竊以爲不可夫糧儲與國脈相爲流通軍匠與糧儲互爲損益查得織染局見在軍匠二千一百六十四員名內官監七千八百五十六名並新收一千五百名總計蓋一萬一千五百有奇一監局以一歲計之該支糧米一千五萬二百四十石其它監局食糧人役難以數計見今京通二倉銀米俱無三年之積去年江南賑濟截畱漕運大半今年各處又以雨雹傷稼奏乞蠲免月無虛日明年漕運又未可料若使獘端復開冗食不節則二倉所積立可待盡京師根本重地而倉廩空虛一至於此是可不爲之寒心哉伏望皇上外憫人窮內憂國計勅下該監先將年例所應造者督令見在人役以次成造其逃故等項聴臣等查照先年事理嚴督各該衛所官作急查補得旨司設監兵仗局人匠各準收五百名內府匠役從宜量收

九月時內府各監各請收人匠俱有旨聴許多者數千少者數百人部臣及言官屢行執奏上俱不聴於是戶部尙書秦金等言錢糧爲國家之命脈其盈縮系安危輸辦乃小民之脂膏其緩急系休戚各監局軍匠見在食糧上工數亦不少玆復收充眾多濫役冗食莫此爲甚卽今水旱災傷倉庫空虛役將何繼乞收回成命免致耗蠧兵部尙書李鉞等亦言內府人匠先朝固有定額但祖宗盛時海內殷富繼至成化弘治以來遇有逃故間各取補正徳間政權不一招收過度太倉蠧耗無幾幸賴皇上龍飛一詔通行釐革是誠千載一時也今若復行收選聴其紛紛奏討則先朝之舊人宿獘又將夤緣肆行於今日矣政體所闗誠非細故乞將諸臣前後章疏少賜覽觀收回成命仍戒諭諸內臣勿復紛紛乞擾俱報有旨

十一月鎭守薊州等處太監李能奏其家人李和等靑山口斬獲有功已注羽林右衛小旗復求攺注錦衣衛兵部執奏言其詐冒軍功不可許詔許之

太監梁諫奏內府供用金寶珠石缺乏請下戶部措處戶部尙書秦金等言內府供用例取之各處解到折糧折艸等項數內其金止雲南年例一千兩急缺則該部量爲辦用今朝廷經費多端太倉所餘無幾此外區處乞行催各省應解之數至於珠石原非中土所產祖宗朝俱有內藏皇上躬行節儉必不以此玩好之具勞民動眾矧廣東雲貴等處災異頻仍一聞采取民何以堪上不允令照先年事例采買

先是提督浙江市舶提舉司太監賴恩比例乞換勅諭兼提督海道遇警得調官軍有旨許之兵部執奏市舶司太監原無提督沿海職任𨿽有稱成化間太監林槐例系出一時創行尋復攺正不宜復引爲比況動調官軍系朝廷威柄賴恩小臣豈得専擅不過欲假此以招權罔利也乞收回成命戒恩仍守舊規詔如前旨給之都給事中鄭自璧亦言市舶提舉司建於太宗之初年而提舉沿海之勅乃頒於憲宗之末歲準行之後朝廷旋覺其非卽爲釐正𨿽以正徳年間政體紛更百獘滋興而市舶一勅不敢輕議請換胡乃於聖明之世而有貪佞狡詐如恩者顧可狥其請耶乞痛加切責取回別用另選老成以代其任章下所司

十二月兵科都給事中鄭自璧等疏言頃太監扶安病故皇上軫念舊人優卹其家旣令太監李淸董治喪事復以恩升錄錦衣者八人夫祖宗之法武職非軍功不授蓋謂彼以生命博之也然猶核實乃授無輕得者若扶安軰之於國家臣不知果有如前所云功否耶且中官陳乞之典先朝間有惟正徳爲盛皇上登極一詔裁革殆盡逺近相傳以爲盛事今復自反之何也借使扶安生事陛下勤心納忠有所禆益則但官其弟侄一人而已足償報胡可不計親疎俾異姓廝役皆得竊盜衣冠耶伏乞守祖宗不可輒易之法踐王者不可輕食之言從輿論不能曲回之公原臣等不能將順之戅收回成命庶予之者有節而受之者亦不爲濫兵部尙書李鉞等亦疏諫皆不聴

閏十二月初有旨添設南京守備太監卜春南京禦史王獻等以爲冗濫疏請停革兵部復議南京守備已增至三員若添設愈多則職掌不一且南京歲災民困一切供用皆取諸民乞俯從停革以重根本詔如前旨

兵部言武職所以待軍功不得輕授今錦衣衛試百戶楊綱以緝捕何蛟以太監之侄俱因陳乞蒙實授非愛惜名器之意不聴

南京山西道監察禦史喬祺等言孝廟司香內史谷大用名在先朝八黨中陛下幸不誅斥之南京今召還康陵此必左右近習陰譽力援借口迎扈之勞以動天聴者萬一夤緣入侍必以誤先朝者誤陛下宜亟賜逺竄以爲希進之戒章下所司

五年二月南海戶淨身男子九百七十餘人復乞收入上怒命錦衣衛逐還原籍爲首者杖之

三月工科給事中張嵩等言陜西織造羊絨已奉詔裁革今太監刁永復以四宮缺用爲辭乞遣官織造陛下姑以奉親之故屈意從之殊不知陜西外因畨醜內被徵徭民困未息不堪中使之擾請攺命工部經度其費而以其事屬之撫臣便禦史陳言等亦以爲言上謂業已遣官不允

四月南京廣西道禦史仲選劾奏南京守備太監卜春靖逺伯王瑾各貪暴不法事宜罷上特宥之

內官監太監郭紳言武廟物料減損過多不能應用乞令工部照數增給上許之尙書趙璜等復議本部先年營建乾淸坤寧二宮貯有餘銀堪以移用可免加派於民後不得指此爲例一槪請陳上謂大工垂成物料又皆應用之數趣命完工收貯余銀準動支應用

兵部侍郎胡世寧言比者官匠趙奎等五十四人以太監張忠一言盡行升職祖宗列聖以來臣未之前聞也且自古國家財盡必取於民民窮必至於變今官賞旣濫則俸入不得不增恐有限之供輸不能給無涯之用度陛下爲祖宗保天下爲天地養生民不宜有此疏入未報會本監周縉王本等奏乞錄已故太監羅鑰秦文宗屬詔從之於是尙書李鉞等驟諫言我朝舊制武階専以待軍功管事必由於推選自正徳間爲權姦所壊幾危社稷今釐革未幾而內臣乞升之奏隨請隨得如祖宗成憲何天下公議何況小人之欲愈得愈貪若不早賜禁絕恐將來無復底止上以升授官職亦先朝故事戒鉞等勿復言

五月禦史謝汝儀言近者給事中衛道禦史丘養浩以言忤旨尋復其官天下莫不誦陛下之英斷乃禦史張襄請宥豊熙等罪陛下旣命部臣議上矣俄而復已之夫熙等狂愚罪固難免陛下謫之已足示罰人才難得若不及今賜還恐歲月彌深死亡踵至縱陛下他日欲憐而用之將何及乎禦史喬祺論內史谷大用不當召還而陛下不聴夫大用罪惡不假臣言幸逃法网不足以泄神人之憤而一旦與王堂先後起用誠恐此軰根據日固威福日移陛下他日欲毅然去之其可得乎伏望陛下推昔者復衛道黜崔文之心宥豊熙余寛張漢卿郭楠呂柟等而敍用之退王堂谷大用而別選內臣謹厚者以充任使則陛下之明斷將並日月侔天地而匹休古帝皇矣章下所司

先是內臣黃玉守備潼闗勒取軍民財物以萬計拷掠人致死者眾各該撫按參奏委官驗實奉旨令南京新房閒住又甲字庫內臣趙綱需索解戶致死無辜俱會勘明白依律議擬竟從宥免南京科道官交章請正其罪俱不聴於是都察院左都禦史顏頥壽言黃玉趙綱等所犯過惡法曹按驗不爲不明言官參劾不爲不切若竟中其姦置之不問是黷貨殺人者得以苟容國法不彰民心自解殆非守成致治之良圖也上以玆事朝廷旣已處斷責頥壽不諳國體抗旨屢奏戒勿復言

十一月兵科都給事中鄭自璧等言陛下日者官司禮監太監黃英家八人司設監太監賈友家一人甫閱崇朝疊此綸命臣等疑懼以爲陛下仁明恭儉萬幾無愆誠不世出之主何獨於爵賞一事重違幸進臣等屢疏之而陛下屢咈之臣以爲朝廷之恩不可太濫濫則人輕之而不以爲徳若以英勤心納忠多歷年所寶鏹修塋旌功賜額賁幽之典迥特一時亦足爲報矣今之弟侄得爲指揮者一正千戶者一副千戶者二百戶者三鎭撫者一八人之中尙有異姓如陳吳者亦獲廁名官爵之濫孰此爲甚且以八人計之歲糜常祿奚啻百餘石月費俸錢奚啻百餘兩影占校力奚啻百餘人方今各處春旱秋霖天妖地異國家賦入半屬蠲除陛下頃已下明綍令諸司講求興革利獘惜名器而汰冗員固恐懼修省之急務也乃復有此舉措何哉宜追寢成命以愜公論無已亦宜官其近族一二無濫及疎逺異姓者此則臣等勉爲將順之策非令之善者也時兵部尙書王時中等亦執奏俱報有旨

禦馬監太監閻洪奏請依弘治十八年以前原額收補勇士及將弘治正徳年間選充者準其替補四衛營缺人應役請比團營例選收四衛所精壯餘丁補額下兵部覆言騰驤左等四衛勇士軍人自弘治十八年請稽後見今食糧勇士七千四百六名軍人萬一千七百七名若使官不私占人皆應用役使有餘但各衛所官賣放私役素爲得計正徳年間京城豪勢及旁近殷富軍人多有用賄投充該監勇士規避徭役糜費倉糧數百萬計幸遇皇上中興痛加釐革今甫五年豈可復啟此獘且抽選壯丁百年以來原無事例該監軍士直差輕省比之團營操練工役勞逸緩急萬有不侔設若比例抽選則附近豪彊之家聞風競起往年冒濫之獘接踵復成國事何益公家何補徒爲太倉之蠧而已疏入忤旨該司郎中趙錦等各奪俸一月令勇士軍人在成化弘治間充當及正徳間曽以進牧馬入者俱許替補仍選四衛餘丁千二百名於該監應役時刑科給事中管律亦言宜節冗費以應修省報聞

六年正月初南京禦馬監太監牛宣以需索解戶鋪墊銀被劾宣訴稱舊詔聴分豁並宥奉禦宋得長隨趙文景弗治於是南京刑部言鋪墊之名乃正徳以來積獘非舊規也今若聴宣妄引爲解則自今內而郡縣有如昔之科斂貧民外而邊帥有如昔之扣除糧料詰之則皆曰此舊規也並從分豁可乎夫東南者腑臟也百姓者元气也宣等盜腑臟而戕元气者也幸陛下察之疏下所司

大學士費宏言浙江鎭守太監鄧文新換勅書事涉紛更自禮部會議修省以來各官條陳時事皆言及未蒙兪允且當換勅時臣不能力止今外議藉藉責臣私文若不取回臣心事終無以自白幸上垂聴其先年舊稿不必再查詔仍查成化弘治中稿以聞

四月先是上兪太監梁諫之請差官往南京織造工部執奏不可於是六科給事中張嵩等十三道禦史程啟充等各上言陛下初政節用愛人一切織造采運之事釐革殆盡天下仰戴柰何左右近臣不知將羙輔徳而爭以生事銜能爲功動稱供應不敷蒙兪允遣官南京織造卽今天象示異水旱爲災小民怨咨江南尢甚且差去官員由賄而得計非貪黷無以償之𨿽欲責令安靜難止上曰言官以言爲職旣奏乞停止自合具實進言如何始爲諛詞終乃規諫失言官之體且不究

八年三月禦馬監太監麥福復請盡徵牧馬艸場地租戶部言禦馬監轄二十馬房各艸場共五十六塘熟地二萬四千十一頃皇上前從侍郎王軏之言命科道勘處因以熟地八千畆歸監以資公用畱生艸地四十萬畆以備芻牧其所餘一千九百三十餘頃召民佃種徵租以充國家歲時之需信公私兩利經久可行之策也福請不宜聴許上從部議令如前旨行

先是營悼靈皇后陵度用鄕民尹甫元地六頃已而守陵內臣郭鑑又度其地十五頃余將爲果園給事中張潤身言此地爲民恆產且上有墳墓百餘所宜仍還民便上命給民種住其陵域占用者仍於近地如數撥補七月先是上從言官請停止雜派工役工部移文停浙江蘇州織造而緊要上用袍服錯行混停太監吳勲以爲言上以袍服非雜派工役比責工部朦朧停止尙書劉麟自劾因責其欺慢勒令致仕原任侍郎何詔及營繕司官俱奪俸五月

九年正月禦馬監太監麥福奏乞騰驤左等四衛軍士見操者不必差科道點閱新補者不必由兵部審驗兵部覆言委官驗審科道點閱皆弘治間舊例又屢奉皇上詔旨申飭宜如舊爲便上從部議

四月長陵等陵神宮監太監楊賓奏乞將各陵園等戶盡復其家戶部覆言陵園等戶供役輕省豪民避重就輕毎多投充民力坐此重困故先朝斟酌損益載在會典毎戶連本身止免三丁況今差占庫夫柴夫等役繁多如系籍陵園者全戶優免則遺下差役必更加派小民恐致負累流徙宜令有司止優免如會典例上從部議

五月詔逮問太監韋霦革錦衣百戶韋進賢等職進賢本降虜冒霦姓恃霦暴橫以債準折平江伯產千金以上事發刑部按進賢罪如律並請坐霦從之

九月詔裁革雲南鎭守太監巡按雲南禦史毛鳳韶言鎭守太監非洪武永樂年間舊設擾害地方不可勝言近蒙皇上明見萬里將太監杜唐取回夷民歡頌有若更生更乞追復祖制將續差太監停止以蘇邊徼之民疏下兵部議覆雲南自古覊縻之地夷性難馴近年用兵軍民困苦省官節用正今日所急況鎭守太監原非祖宗舊制宜如禦史議裁革便報可

初南京兵部奉旨裁省諸司進貢快船南京守備太監賴義復以船不足運具疏請益詔下南京兵部尙書王廷相等覆奏言南京各衛馬快船隻乃國初置備水軍徵進輜重之用大小黃船乃永樂以來供奉乘輿北駐及進貢方物而設自太宗都燕遂以二船專運宗廟薦新及上供品物然物有定品船有定數是以上無廢事下不疲民今則法久獘生管運內官乃有假進貢以規利者撥船之際虛張品物務求多船以濟已私蓋緣未辧其輕重多寡故不能盡發其欺隠而折其僞辭今臣等查議先論其物之輕重次計其扛之多寡後定其船隻之數目𨿽有姦貪欲求多撥不可得矣嘗聞宗廟薦新品物惟太常寺所進爲太祖髙皇帝舊額其南京司禮監制帛孝陵神宮監苗姜香稲等物南京內織染局龍衣南京印綬監誥勅軸皆永樂以來上供之數舊額之不可省者其餘若守備諸司所進則皆宣徳正統天順成化以來傳旨取用可減者多如枇杷非南京所產靑梅酸澀不堪用天鵝鶿老鶉雁諸禽石橊柿子秋梨諸果又北方有之通屬可省龍衣彩錦紗羅綾段諸物旣有織染局之歲辦則當省南京供應之機房且一次所造必備數年之需一襲龍衣安得經年卽壊若是尙衣有餘似不當織造此則以會計停止者也南京內官監竹器論造作則所值無會計運送則所費不貲亦宜會計所存可備數年之用量爲停止雲南膳桌朱漆器皿及銅鐵諸品皆堅久可行亦宜會計量省不必每年供造者也卽此一事之行聖恩所及甚廣伏望皇上獨斷而必行之上以所奏下該部議禮部尙書李時等言薦新品物除枇杷非北土所產梧桐子風鯽魚並入水木樨雞鵝彈俱宜如舊進貢用船裝進其靑梅石橊柿子天鵝鶿老活雁鵪鶉俱可省供停減船五隻工部尙書章拯等言南京工部每年造運供應器皿𨿽額數三千六百件節年免進減造其數亦多原擬用船十五隻亦宜臨時酌減織造龍衣並竹器彩漆桌盒銅鐡器物俱如所擬減免上曰此疏所言專在省並以紓民力俱依擬行著爲令例自後敢有假托增用害人者科道官指名參奏

十年三月工部言科道官監收錢糧如甲字等庫乃祖宗之舊規近遵明詔推而及於各監局則今日之良法玆者內承運庫段疋及惜薪司等柴炭軍器局等物料俱奉明旨免行監收其餘各監局若禦用監禦馬監司設監鍼工局巾帽局司苑局供用庫甲字等十庫廣盈庫則原差科道監收內官監印綬監尙衣監尙膳監銀作局織染局兵仗局酒醋面局寶鈔局盔甲廠則續差科道監收謹開具請旨以便遵守上曰禦用尙衣織染三監局不必監收苐令守法盡心制造餘如議

八月詔革回陜西鎭守太監張紳四川鎭守太監蕭通皆以貪肆爲撫按官劾奏也

十月初盜伐裕陵樹木旣獲已而重賂守備太監劉岑都指揮秦震遂免鎭撫張椿等互爲姦利又太監竇寛等占役灑掃諸旗軍歲侵役銀數百計至是巡闗禦史余鞫發其事請亟黜岑震而禁寛等沿襲之獘因言自今守備宜聴巡闗禦史督察其天壽山內外守備仍復其頡頏之禮使不得相壓以便行事兵部覆奏上命都察院逮問椿等如律宥震寛取岑回京別用餘如議詔革南京各監局軍匠之冗濫者仍以存畱之數著爲例禁所司不得朦朧勾補

十一月兵科給事中髙金廣西道監察禦史唐禦賢奉旨查核禦用監錢糧至是狀聞具言內府所藏象牙畵絹諸珍奇之物爲典守者所侵匿無算奉禦匠役劉宗福軰罪在不逭太監黃錦滕祥更相代署稽考無度亦宜切責以示戒上曰該監所儲財貨旣以查明李興等法司逮問無貸黃錦滕祥更代不常姑宥之自今凡監庫錢糧俱令立籍備查無踵故習

十二月司禮監太監張佐等言臣等給事禁中無胥徒可役止取給於人匠不事工作者當成化中賜臣等各有名數太監掌印者六十人餘皆五十五人左少監四十人又監丞三十人典簿二十五人經廠六科廊等處各以資格逓減乞照舊例補給臣等上命如例撥用不得過多

詔籍沒故中官谷大用財產初都察院讞大用獄入上禦平臺召大學士李時翟鑾問谷大用事都察院覆本當否時對以所擬招罪與律不合家產入官律止是三條謀反叛逆姦黨大用所犯未應籍沒坐以此律恐無以取信於天下故臣等止擬一半入官上曰大用先朝壊政正是姦黨如何不取信於天下鑾曰皇上如天春生秋殺無所不可時等請俱收入官上曰然於是盡沒其產十一年正月南京提督織造太監李政以事完疏請回京上命支南京承運庫銀三萬兩照舊織造

十二月內官監太監髙忠以供應器皿缺夫料成造乞差本監官一員詣眞定府滹沱河查收木料部議眞定府佐貳官司之內官監以年終差官印烙正徳間始以內臣抽印大爲地方害皇上幸已罷之今宜遵成命勿復遣上從忠請第無生事擾民

十二年正月撫治鄖陽都禦史胡東臯劾奏太和山左少監王敏貪婪當黜上命敏回京所劾事情令巡按禦史核實以聞

五月管司苑局太監麥福奏禦苑墻垣水口爲積雨所壊請急修理以固圉牧得旨會官勘度工部議言頻年工作繁浩財力詘乏卽今勘估辦料工匠已約銀三萬有餘而夫役及各廩餼猶未悉計舊例惟屬海戶看守葺治頃緣有司重困以民差故不能專事本役宜仍復其家令倩丁夫本部助以囚徒並攢處木石等料先理其稍急者其餘俱俟年丰財裕舉行詔從部議

十三年四月南京提督織造太監李政奏請添官織造上罪其狂率煩擾下南京法司逮問

十四年正月提督京通倉場內官監三鳳李愼互以姦贓訐奏詔下法司逮問戶科給事中管懷理因言倉場錢糧實皆戶部職掌頃者添用內官惟肆貪賕於國計無禆請將二官裁革其餘督理內外各倉場內臣如呂宣等七員一並取回部覆從之

六月內官監右監丞崔鋭等爲其本官已故太監崔寛乞恩請授其侄文百戶部議武職非軍功不授乃祖宗成憲鋭等妄意陳乞不可許上從部議

十二月戶部言承天府潛邸荘田湖地共八千一百三十餘頃皇上賜司禮監太監張佐等止二百六十頃其餘租銀頻年所入當以萬計宜下所司計其已徵或未徵或因災免未收者計數報上至於所賜佐等田租亦宜考其勤惰量爲裁抑以示勸懲上從其議仍命司禮監查內侍中不堪供事者奏聞定奪

弇山堂別集卷九十九

●欽定四庫全書

弇山堂別集卷一百

﹝明﹞王世貞撰

○中官考十一

嘉靖六年寶抵縣七里海有荒地二萬一千五百六十一頃計二百五十二里隨時旱澇占者無常先是太監汪直立莊於其中相傳爲禦用監公物而民墾其內者亦千四百六十餘頃至是有水退地百餘頃姦民投獻內監欲奪民久業並入之民疏之闕下戶部奏遣主事柴儒往勘儒還報曰民之久業輸糧飼馬煎鹽出稅養生送死於其中不宜漁奪惟水退堪熟地可入本監耳然其它荒蕪閒地尙當聴民漁獵樵采乃稱陛下卹民之意上曰地旣勘明具如提撥內官無再奏擾悉與民亦毋許豪猾兼並

大學士楊一淸等言閒住太監張永當正徳五年寧夏寘鐇之變受命總督軍務能計擒逆黨撫安軍民及回京奏發劉瑾罪狀伏誅朝野稱快宸濠之變隨武廟南徵時逆賊已擒而張忠許泰軰猶捜求餘黨攀引善類永至多所開釋一方始安武廟還至通州江彬手握重兵人心惶惑然卒不敢萌異志者獨畏永耳及武廟晏駕遂計擒江彬提督九門防姦制變無所不至內官若永者誠不易得臣一淸嘗與同事寧夏知之爲眞武廟末年之事則臣璁在京所親見者今置之閒散終爲可惜乞特賜起用量加委任則凡供職於內者皆知爲善之有益而勉於效忠矣上曰卿等欲起用張永足徵忠愛至意永在先朝多立戰功勤勞茂著其令掌禦用監印提督團營神機營操練

嘉靖九年革原任大學士楊一淸職閒住一淸往在陜西與鎭守太監張永同事相善永之廢而復用也一淸有力焉及永歿復爲作志而永弟容乞恩得升錦衣衛指揮僉事兄富爲副千戶後富責永家人朱繼宗侵沒貲產繼宗因訐奏永勘事江西時盜宸濠庫金二千兩以其半饋一淸轉升容等官職容隨具疏辯詔下法司推鞫亷得永存日饋一淸生日賀禮金百兩及容求文所遺銀二百兩無盜宸濠金事擬容違例乞升贖徒革職一淸請自聖裁奉上詔革容職而貰一淸罪所受金帛令所司追收入官旣而給事中趙廷瑞等復以爲言乃奪職令閒住

按壬子先是行人王禎奏請查內府工匠廚役醫卜伎藝人等額數汰其冗濫以省糜費太監黃錦等以繕造郊壇工作乞暫緩淸查已允所請王竚等復比例陳免上曰各監局原有旨令淸查正欲革除冗濫節省浮費如何奏擾以圖僥幸除有旨暫免者罷除照舊淸查不許朦朧具奏

南京兵科給事中秦鰲上言南京內外守備三獘一曰投托二曰役占三曰威虐並劾魏國公徐鵬舉太監賴義姦利不法事上以鵬舉勲戚大臣姑宥之戒令攺過自新義罷回京餘皆如議

工部尙書章拯禮部右侍郎湛若水奉旨會勘錦衣衛軍匠章源所奏事言品官墳塋原有規制內官已故往往賜塟造碑亭享堂皆出特恩或有因而盛興土木華靡踰分又有預修越制之工以冀後來恩寵積獘旣久玩襲爲常非止張忠張永一二家而已其事有實者下法司問擬諸墳塋過度者通行禁約甕山紅石口山脊先經穵掘廣源閘石堤水溝先經開引者卽行塡塞仍勅金山管事太監嚴禁山原無致傷龍行正脈詔法司看處以聞

嘉靖十年都察院章源所奏查勘過太監秦徳張永張忠墳墓在甕山廣源閘等處俱系山陵來龍過脈及環拱處所且奢麗踰制俱宜攺正其餘官軍墳墓不下數千凡有奢侈僭分者亦行攺正其山西一帶開占煤窯俱行禁約上曰秦徳等墳墓越禮奢侈俱攺正拆毀其餘官民墳墓但有奢侈過分者限三月以裏一體攺正如與龍脈無干並無造作奢僣者仍舊不動煤窯系民生日用所不可缺不系緊闗應禁處聽小民照舊生理詔革鎭守浙江兩廣湖廣福建及分守獨石萬全守備永寜城內臣先是都給事張潤身劾奏鎭守浙江等處太監鄧文張賜潘眞少監師章貪縱害事宜黜分守獨石等處奉禦田霖監丞李俊姚保皆冗員宜裁兵部覆請悉行裁革永勿差補上然之故有是命

十六年內官監太監溫璽革職閒住王朝下錦衣衛拷訊以陵工稽遲爲督工武定侯郭勛所論劾故也

十八年直隸巡按禦史劉士逵劾奏內官監左監丞閻綬錦衣衛指揮使趙俊扈從聖母梓宮所至怙侈黷貨有旨趙俊累用未聞如是必因閻綬習染爲非俊攺過任事綬著鮑忠捕系解京究治鮑忠總督扈從太監也巡按直隸禦史黃正色論劾太監鮑忠駙馬崔元等扈送梓宮索受饋遺忠遂論正色擅於梓宮舟前騎馬執扇以行渉險又不隨舟料理上怒命錦衣衛逮至下獄訊治以大不敬謫戍遼東

守備鳯陽太監張信乞兼統攝廬淮揚三府徐滁和三州如前太監黃凖例兵科參論其不可聴詔許如黃凖但不許干預民事

顯陵守備太監傅霖受校丁周鑑等首訐周廷玉王鳯巒等隠占官地使人捕治巡撫都禦史陸傑行縣至承天廷玉等赴訴復爲諸校阻鬭傑乃使府知事李翰相捕廷玉等悉發參議方逺宜治之言曲在校丁寘之罪霖因疏奏傑欲革莊田湖蕩房產歸之有司而逺宜聴鳯巒子生員王繼囑文致校丁之罪及訐致仕副使孫元亦占官地詔下傑及巡按陳豪覆核因各劾奏霖不法諸事霖復奏辯有旨莊田湖蕩地宅多爲刁豪侵占撫按官不爲淸查追斷乃輒逮系校丁殊爲偏狥欺肆責令以狀對其校丁悉釋放廷玉鳯巒發邊衛充軍李翰相孫元革冠帶閒住王繼爲民方逺宜奪俸三月一應莊田等業此後更不許有司擅準刁詞妄議紛更沽名生事已傑豪各服罪疏上俱奪俸三月尋以顯陵陵寢及郢懷王等墳員役額數命撫按官俱立石紀工毋令有司有所干預

二十四年提督東廠內官監太監宋興以貪橫爲禦史所論革

二十五年謫巡按湖廣禦史包節邊衛永逺充軍初承天守備太監廖斌擅作威福節至欲繩之而語泄斌懼思有以中之於是俟節謁陵時故獻膳羞遽使徹去而詭稱節麾出之鍾祥縣佃民王憲等知斌與節有隙詣節告斌黨庇姦豪周章等諸事節令指揮黃恩邵勛收章下同知範昕驗問意欲以此持斌而斌遂劾節不以正旦謁陵延及次日始謁時當進膳不行傍立褻慢大不敬奏已發而節始奏斌前事上怒以節奏乃欲抵飾已罪捕逮下法司拷問以節至旣不謁陵及謁又褻慢又受豪民訟淩辱守臣重刑周章斃於杖下宜坐謫戍昕宜爲民黃恩邵勛宜革管事上以節恣肆作威欺慢不敬酷刑打死人姑從寛永戍邊衛逃則殺之昕恩勛亦戍邊衛王憲口外爲民安置

二十五年內使侯章之母笞殺使女章恐事露支觧其屍入甕中欲投之河以滅迹事發擬絞上諭輔臣夏言等以章磔屍可惡且系閹奴何得有使女攺斬仍速決守備太監廖斌遣長隨夏忠進皇莊子粒銀至河南新鄕縣爲盜所劫忠奏聞上怒令巡撫柯相帶罪捕盜逮巡按禦史侯度及守巡府縣衛官下錦衣獄拷問度遂死杖下

南京守備司禮監左少監丘得言南京奏革諸司役占而守備公署直廳軍槪在艸中仍乞撥賜得旨準照舊例與六十名應役南京科道雷賀方克等劾得系逆犯江彬餘黨免死發孝陵衛充軍夤緣起用今復故違明旨干請無忌詔革去新增役數得仍充原衛軍

二十七年禦馬監太監李慶等以司禮監太監鮑忠病故爲其侄鮑恩等乞恩升秩八人收入勇士營五十人上已許之兵科給事中劉體幹執奏上曰科臣言是鮑忠故後恩卹非常況前已準乞數名矣恩等姑準三名勇士收二十名余已之

嘉靖二十二年辛未禦馬監太監麥福請免科道官巡視該監給事中李綸以違例自便劾之詔下戶兵二部議覆以芻豆之出納在有司馬匹之飼養在圉僕是以瘦死有罰歲用有考巡視官員不爲徒設請仍令科道官稽查該監馬政如例從之

先是內官監太監髙忠嘗以事忤旨系內獄尋被釋無何卽有官婢之變上甚疑之至是月忠以建大享殿請祭司土之神易定磉以定頂上大怒謂其包藏惡念任意欺罔且定磉常言何礙理而諱避也令所司論如律斬之居數日刑部請執忠付獄上曰朕初因定磉二字一時怒疑人將謂以片言罪人且昨工部奏及翰林院撰文皆易爲安磉非也自後內外文移其仍定磉如故

嘉靖二十三年初章源告故太監張永弟容不法並訐永墳建造違制及礙皇城龍脈詔下所司勘報永墳與風水無礙苐侈大越制詔損減如式事竣久矣至是容奴郭祿爲所逐思有以傾之乃祖源故智誣稱永墳犯龍脈容不行遷攺去歲又將妻陳氏竊塟兆內致哀衝太子不永令其子郭麒陳牒錦衣衛帶俸指揮閻紀所使之轉奏紀麗妃閻氏父也上謂輔臣曰此疏甚無謂人命定自天矧積後人福則在其祖父之徳顧朕不逮皇祖皇考深仁厚澤耳誠如紀言則舉皆可以如是也有是理耶輔臣張孚敬等因奏近年無藉小人各競爲浮辭挾詐人財錦衣𨿽見任官無受詞訟例紀系帶俸乃受郭麒告詞爲之轉奏其爲郭麒主使甚明此風若漸長未免有傷皇上平明之治請嚴治之得旨郭麒挾詐害人主使閻紀瀆奏其令法司逮訊從重問報紀貸之祿計窮乃復具奏訐永如紀奏且誣其與親王交通中有大姦令妻陳氏衣男子服懷疏闌入午門前爲麒聲寃詔鎭撫司執付法司如前旨従重擬報法司乃論祿麒乃諸朋謀姦首俱發邊衛充軍詔如擬初郭勛以張永故有憾於楊一淸乃乘霍韜劾奏一淸使永奴朱繼宗告容爲私犯語流禁中容與一淸俱得罪繼宗宥不問自是告訐遂熾至此容凡三被奴告矣事初聞眾惴惴懼興大獄賴上聖明察其誕置諸姦重典中外大恱而告訐風少衰

二十八年天壽山守備太監劉逺請給符驗旗牌不許三十一年內官監太監杜泰提督光祿寺貪甚所幹沒內庫銀以巨萬計光祿寺少卿馬從謙奏發其姦泰亦奏從謙盜用大官食物及誹謗不忠狀巡視給事中孫允中禦史狄斯彬亦交章劾泰如從謙言因劾寺卿髙耀不能覺察四署正通同爲姦乞並治上命逮從謙泰於鎭撫司訊鞫科道待問明議處旣而鎭撫司訊上泰因公侵冒從謙挾私奏訐俱屬有罪苐所引誹謗曖昧語茫無證佐不足深誅上竟怒從謙誹謗下法司令與泰各候追贓完日擬罪以允中等黨護降邊方雜職鎭撫司官不用子罵父條斷獄奪俸五月於是法司議從謙當坐盜內府物者律雜犯死罪應贖徒爲民苐所指誹謗𨿽無明據然迹其狂悖不恭難依常典宜發極邊衛充軍泰送司禮監奏處上怒未巳詔批從謙廷杖八十發煙瘴充軍泰革任以能發謗臣免罪從謙遂死杖下

三十六年掌錦衣衛事太保左都督陸炳劾奏提督內皇城八門兼掌刑司禮監太監李彬侵盜帝眞殿工所物料及內府錢糧以數十萬計私役軍丁造墳於黒山會起丁字大劵僣擬山陵大逆不道宜寘之法上命錦衣衛捕送鎭撫司拷訊下刑部擬罪比依盜大祀神禦物律與其黨太監杜泰李庚王愷皆論斬餘發遣如律沒入其貲白金四十八萬有奇玉帶金寶絳環八箱余珍寶不可勝計杜泰卽誣馬從謙至死者也

四十年直隸巡按禦史黃紀勘奏黃花鎭守備太監紀陽貪殘不法大壊邊防因言邊關守備太監之設其來已久荷皇上洞燭邊情盡行裁革獨黃花鎭一人以保重地臣謂本鎭旣有兵備又有參將守備等官則訓練防守自不乏人太監自爲虛設況此輩類多殘貪怯懦原非可寄以兵柄者請並革之疏入上詔錦衣衛逮陽赴京員缺不必更補已而陽捕至亦訐紀索賄不得挾私妄奏上乃命並逮紀送鎭撫司與陽面質紀坐調爲大理寺評事

四十三年十一月戶部議裁冗食極言各監局軍民匠役之濫詔嚴加淸汰旣而太監滕祥等爭言此輩執事內廷若一付有司淸查動逾旬月有誤供用上惑之由是部議寢不行

四十四年供用庫火管庫內臣曁盛等揑報被焚香料至十八萬八千餘斤爲司禮監少監何進所發詔下盛等獄命給事中張嶽禦史董堯封嚴查實數以聞嶽等查覆該庫原非貯香之所俱系盛等侵匿妄報又前此盛常私縦家人及其兄曁忠等出入庫中與積中商攬李欽等盜鬻香燭等物宜一並追賠治罪其該庫錢糧今後悉照光祿寺例付巡視十庫科道官毎年一查然後姦獘可革疏入上大怒下法司擬罪當盛等俱盜內府財物律

四十四年先是湖廣黃岡縣民胡大順夤緣陶仲文獲供事靈濟宮仲文死大順以姦欺事發詔斥回籍至是大順希復進用乃僞造萬壽全書一帙稱爲呂祖所傳得之鸞筆且言祖授大順三丸大丹用黒鉛取白名曰先天水銀鍛之則成淸霞玉粉神丹服之卻疾不老遣其子玉玄隨妖人何廷玉賫以入京因道錄司左演法藍田玉左正一羅萬象通內官監太監趙楹獻之藍田玉者原江西鐵柱宮道士以進法祕授官萬象同以扶鸞術侍上西內因交歡楹時上方幸此三人者故廷玉以厚賂致順意附托之田玉等遂以其書藥進上覽其書問曰此是箕批扶箕者如何不來然未明召之也田玉等遂詐爲聖諭徵大順入京至則屢上書求見上謂大學士徐階曰胡大順又來卻是藍田玉羅萬象因我問妄將他喚至昨令扶箕曰不降自藍道行下獄遂百孽擾宮或有所使然者今大順可以仍用否階曰大順皆無賴小人不畏法度而藍田玉尢甚觀妄自傳喚卽可類推至於扶箕若中外通同間有準者否則茫然不知以浮詞支吾而已今宮擾已久恐非由彼所致且不能必其用後宮擾果息及不敢保別生事端似不若如前繩之以法之爲正也上悟乃報曰藍田玉無理之至去冬輒代何廷玉進水銀藥遂詐傳宻旨取大順至此不治無以戒來者階復言水銀非可服食詐傳聖旨罪惡尢重若置之不問往後羣小益無忌憚互相朋結恐釀成大禍聖明速斷以消隠禍上乃詔錦衣衛逮大順藍田玉萬象等問狀不知其姦由楹也比錦衣衛具上獄詞上謂其不實有意寛之以問階階曰聖旨至重若聴憑詐傳他日半夜出寸紙有所指揮將若之何此其機芽實當預防必須重治乃足申法紀也乞聖明斷而行之上乃下大順等法司令從重擬罪楹具宻疏匿殿欞中伺間疏上前爲大順等申觧上大怒付司禮監拷訊具得田玉等通奸狀執付法司與大順田玉萬象廷王玉玄俱論斬錮於獄楹尋死獄中部臣請驗而瘞之上以逆囚當戮之於市怒該司官吏不如法奏請致得自盡詔奪郎中方良曙俸二月該吏論如律

隆慶元年正月勅禮科左給事中王治禦史王好問查盤內府各監局錢糧已而太監崔敏等奏請免查戶科給事中張憲臣劾敏等抗違明詔當治罪得旨內府錢糧詔書所載者自嘉靖四十一年始備開收支見在之數與科道官查理不許違抗其詔內不載者亦不得槪查敏等勿論於是治等復言詔令已下不宜以中官言輒罷給事中何起鳴亦極言其不可

二月內官監太監李芳劾奏前工部尙書革職閒住徐杲與監生王儒等六人前修理蘆溝橋侵盜官銀萬計得旨命錦衣衛執杲等送法司鞫問刑部擬如律例追贓發遣從之

先是內府匠役以工完升秩至太僕少卿者一人苑馬卿二人布政司參議二人郎中一人員外三人他如鴻臚寺丞光祿署正等銜以百數冒濫不可勝紀上心惡之於是內官監太監李芳等奏請裁革事下吏部議畱用閒住及裁減職級俸薪食糧供役有差仍請自今有夤緣乞升者聽本部參治從之

三月提督上林苑內官監太監李芳奏本監官屬內自僉書而下外自左右監丞而下各有本等俸給其跟辦皂隸冠帽習儀等項銀兩系近年增派宜悉裁減著爲定例得旨允行

五月先是司禮監太監黃錦當蔭弟侄爲錦衣衛指揮乃奏辭新命而爲其侄黃浦乞復都督銜仍僉書錦衣衛事下兵部議會錦死事遂寢已而太監滕祥等復爲浦奏且乞授其族人黃保等六人爲錦衣衛官爲錦守墓仍令黃斌等三十人充禦馬監勇士以示存卹上皆許之至是給事中嚴用和管大勲禦史陳聮芳張檟等交章言浦前以不職罷不當復敍而保等欲借口守墓冒授官職斌等以廝卒欲借勇士之名以糜廩餼皆不宜聴許惟陛下爲國家愛惜名器愼重法紀悉收回成命仍予以應得恩蔭兵部覆請上從之

六月禮科給事中王治等奏上淸查內府各監局庫布絹綫絨香蠟之數請如詔令舉行因劾奏掌供用庫內官翟廷玉掌丁字庫內官馬尹等幹沒之罪上報可仍以廷玉尹屬司禮監治罪

七月巡按湖廣禦史陳省劾太和山守備太監呂祥七罪乞徵祥還並罷守備官兵部言內臣有事太和山始於成化初然止用以提督道流於地方無與也宜如省言罷之便上是之詔革分守徵祥還已而司禮監舉禦馬監右監丞劉進代祥上仍命提督分守湖廣行都司等處於是兵科都給事中歐陽一敬疏言臣訪知劉進者本劉俊嘗守顯陵誅求萬狀肅皇帝下之獄已充孝陵衛淨軍今逃籍易名復得進用代祥此退飽虎得饑虎也上悟遽命罷進問司禮監孰可代進者於是內官監左監丞桞朝自司禮監典籍得推用仍兼分守兵部尙書郭幹曰臣惟人君之尊如天其令四時也故傳曰令重則君尊夫一太和山內臣耳部臣曰可革陛下亦曰可革科臣曰分守可革陛下亦曰可革而旨從內降旋復易之傳播中外殊駭聴聞臣等以天事陛下願陛下以天自處而堅四時之信天下幸甚上是之命攺給朝提督太和山闗防毋兼分守

八月初工部以織造事疏請分別歲辦緩急循次奏完以寛民力上是其言會司織染局太監陳洪連疏督造上亦是之於是工科都給事中馮成能言頃罷織造之不經者本出眀詔今業不能盡罷則當以次寛之部臣言是也疏入上竟從部議

是月吏部議卹先朝言事諸臣以光祿寺少卿馬從謙及戶部員外郎申良給事中張逵常泰右春坊淸紀郎周鈇名上上怒不許部復引例奏亦報罷蓋從謙以劾中官杜泰得死而部臣首議卹錄故中官撓之於是吏科都給事中王治江西道監察禦史龎尙鵬各上疏援部議力爭上以從謙所犯比子罵父律終不允惟申良以下四人得追贈云

九月兵科都給事中歐陽一敬等巡視京營給事中孫枝禦史韓君恩等各上疏言內臣不當坐營且團營裁革已久亦無可坐乞追寢前命上以示輔臣徐階等言太祖時原無團營團營之設起於景泰年間至嘉靖二十九年已經先帝裁革特以大眀會典修於正徳中未及明載今內臣委無團營可坐事體有礙施行言官所言無非仰望皇上逺遵太祖之初制近守先帝之定制似應俯從上不恱因詰階何故不奉詔令具以意對階等對言皇上有旨臣等豈敢不遵但團營先於嘉靖二十九年先帝因敵人入犯懲戎務之廢弛考太祖之初制將團營裁革內臣取回數年以來事權稍得歸一操練漸覺有效良法美意誠萬世所當遵守者也今命內臣坐營若據見在之制則以無營可坐若必欲用內臣則須將先帝定制盡行更變不惟臣等不敢竊恐聖心亦有未安者且團營始於景泰革於先帝臣等下情實願皇上惟以先帝爲法是以昨蒙發下科道之疏輒有陳奏無他意也上納其言遂命罷之

隆慶二年正月內官監太監李芳等請停徵近年加增白熟細粳米四千五百石白靑鹽三萬斤隆慶二年以後歲派止照成化弘治間事例米一萬一千五百石鹽十三萬斤令所司辦納上嘉其節費恵民從之

三月先是有旨命太監李佑往督蘇杭織造工部言頃以明詔取回織造內臣中外傳頌聖徳今詔墨未漧而制使復出殊駭觀聴請行撫按官如法督造而罷佑勿遣毋渝大信而損儉徳上謂已有成命趣予佑勅令亟去於是都給事中孫枝禦史郝傑各疏言比來東南諸郡賦役煩苛財力困竭卽乘輿服禦有數而工役科派費不貲且內侍聲勢尊嚴有司承奉惟恐不及一切供億皆民脂膏惟陛下如部臣議以蘇東南久困之民俱報有旨

是月初永樂時尙膳監有羊房在韓家川冷泉至景泰間移於西琉璃窯廠凡牧地一十三頃四十一畆及置司牲司官吏及軍士護守歲費數千金至是光祿卿趙錦請以羊供本司之用其官吏軍士皆宜罷設太監孟衝等疏爭之上從衝等言

是月內織染局太監陳洪復奏以上用龍袍及紵絲紗羅綾紬行所司織造如式工部言前者以織造事屬太監李佑計不下四十餘萬東南民力尙不能堪今佑未行而徵派之令復下計不啻六十餘萬是益其困也且東南財賦之藪不宜重朘削之以傷國脈上乃止

七月內使許義坐挾刃嚇人財事發巡視中城禦史李學道不候參提遂執而笞之其黨皆忿恨不平是日朝罷有內使百餘人突出至左掖門外捽學道眾中奮梃毆之踣地百官相顧錯愕上聞之大怒命錦衣衛執內使十餘人至東上門杖爲首者一百發煙瘴地面充軍餘各杖六十充孝陵衛軍學道亦以擅笞內侍不諳事體調外任

九月少傅兼太子太傅工部尙書雷禮復上疏引疾乞休因言本部上供錢糧已經奉詔節省而爲太監滕祥所持危言橫索事事掣肘如近者傳造櫥櫃采辦膠漆修補七壇樂器祥輙自加徵所糜費以巨萬而工廠存畱大木圍一丈長四丈以上者該監動以禦器爲辭斬截任意用違其材臣禮力不能爭但憤惋流涕而已今嫌隙旣成事體相悖若畱臣一日則增多事於一日乞早賜罷以全國體上覧疏不恱令致仕去史謂禮在先朝以土木容恱致通顯上初卽位攻之者甚眾及是自知不滿於公論故以事忤中官求去挾詐沽直非大臣去國之道也

十一月命錦衣衛逮閒住太監李芳杖八十送刑部獄監錮待決尙書毛愷言自昔聖王刑人於市與眾棄之非直使死者服罪不寃且將使生者懼罪不犯耳芳供事內廷日久今一旦坐死罪狀未明臣等皆莫知所置詰非所以示天下公安左右之心也疏入上以芳在內事上無禮苐命錮之蓋芳數以直諫忤旨故也

隆慶三年二月詔以內織染局所呈袍服花樣行織造太監李佑趣辦一千八百六十疋以進工部言往者李佑之遣已非登極詔書初意然臣等猶謂計日竣事可以速還乃今前工未畢後工復繼是使佑無還京之期矣自島夷亂後江南諸郡十室九空今料額不充勢須加派不已民力難堪弱者死逋彊者死盜陛下所宜憐也工科都給事中孫枝四川道監察禦史姚繼可等亦以爲言上皆不允於是工部復奏先是織造解輸者該局必索常例曩李佑之行上洞燭獘源特命徑進禦前故太監陳洪以續發花樣爲由而卽增附一千六百疋有奇意在緣此以媒常例今卽不已止宜以原發花樣令其督造余悉罷之上曰該局旣稱匱乏朕用不可缺其令佑遵旨織造事畢卽還

三月巡按直隸監察禦史張啟元劾鳯陽守備太監趙芬貪殘驕僣大壊法守乞下芬吏罷守備官員兵部請下禦史先系治芬黨仍會同撫臣熟議應存應革狀以聞報可

廣西道監察禦史賀一桂劾奏織染太監陳洪惑上病民蠧政謀利諸罪以向請織造事故也下所司四月杖內使髙朝一百下刑部獄

發顯陵神宮監左監丞李錄充孝陵衛軍坐侄孫得智盜伐顯陵樹木錄知而不舉故也

司禮監太監滕祥疏請查汰匠役以省糜費工部言匠役之濫已經奉旨裁革千餘人迄今二年占恡猶故臣恐此舉仍蹈前轍則不如不查之爲愈也得旨命該監速查造冊送部科存照已而祥奏裁去者二千四百四十人止存一萬三千三百六十七人

十二月降巡視皇城禦史楊松三級調外任時尙衣監右少監黃雄者幹淸宮近侍也嘗以畨休日私出徵子錢與居民哄鬭市中兵馬司捕系之明旦執送禦史松所事不決而內監以雄不入直令校尉趣之校尉詭言有駕帖召雄松驗問無狀乃劾奏雄暴橫不法詐稱詔旨雄亦自辯不如松言上以松奏事不實不奉旨輒拘系內侍官命降調而黜兵馬之捕雄者爲民雄亦降三級發南京吏科都給事中鄭大經等江西道禦史王圻各疏爭之不能得於是巡城禦史兪一貫等言松職在巡視得糾察輦轂下不法其論雄事𨿽激然爲陛下執法安民非有他也今松以一言輒出則不惟臣等臨事掣肘而風紀不振善良不安其於聖治闗系不細惟陛下幸曲宥松以光聖徳不聴

南亰神宮監太監王采以盜伐孝陵樹木論斬

隆慶四年正月內承運庫以空頭札子傳諭戶部進銀十萬兩部臣劉體幹執奏京庫錢糧所系至重今以片紙取之姓名不具印信不鈐安知眞僞臣責在典守不敢發也科臣劉﹝闕﹞文亦言白札非章奏體乞愼中旨以防欺蔽上報有旨所取銀兩令如數以進

三月尙衣監太監崔敏傳旨令南京加造段疋數至十餘萬工科都給事中龍光執奏今江西各處大水道殣相望卽歲辦猶恐不前若復重以額外加擾民何以堪於是工部復言加徵不如趣正供之爲易新派不如責舊逋之爲速宜令所司亟查原造之數立限催徵庶公用不乏民困亦紓上頗然之乃詔於加派數中惟供禦用者別造三分之一其它悉以準歲造之額

四月刑科都給事中舒化等以熱審屆期請釋系獄內官李芳等章下刑部議芳等二十五人已瘐死其六玆復餒瘠者半宜放釋詔釋芳及陳鈿楊義楊添爵喬朗發充南京淨軍李智王進鞏眞寗春李珍還鐘鼓司應役余系如故

五月戶科都給事中李已給事中陳吾徳言近內承運庫太監崔敏等請買年例金寶臣等及戶部執奏停止俱不蒙兪允臣等反復思之不容終黙伏覩陛下登極詔書停止采買蠲除加派且云各衙門若以缺少爲由行文加派及該部阿奉準行者科道官實時參奏治以重罪海內聞之歡若更生比者左右近習干請紛紜買玉買珠傳帖屢下人情洶洶咸謂陛下詔書不信無所適從臣竊惜之夫尙書乃陛下親信之臣臣等亦朝廷耳目之寄陛下於大臣言之不聴於言官論之不從不知外此孰可信從者臣惟自古哲王𨿽當國家殷富之時然猶抵璧投珠兢兢焉以移易性情糜費財用爲戒矧今府庫空虛小民困竭帑蔵所入不足以待一年之出邊方年例奏發無時畿省饑荒求濟不已司計之臣方日夜憂懷計未有所出陛下爲民父母柰何以一玩好之故而費數十萬之貲乎敏等日侍左右目擊時艱亦當爲陛下惜財乃無端獻諂供用以充私槖誤國欺公孰此爲甚若不及今杜漸竊恐將來效尢肆意希求轉相欺蔽不至於空人之國不已也伏望俯從部議亟斥敏等以昭陛下之儉徳以全詔書之大信上怒已沽名犯上命廷杖一百送刑部監候吾徳黜爲民

六月命錦衣衛逮北城兵馬指揮孫承芳杖六十黜爲民時北安門有直宿校尉負一屍棄門外承芳見之疑有姦使使收系鞫問辭連內臣李陽春陽春恐罪及已乃先奏言死者初入內時偃臥無恙因念禁中非外人臥所故遣軍校扶出而承芳妄生事端擅加刑校尉當治上信之遂反坐承芳而釋系者勿問戶科右給事中查鐸等及刑科都給事中舒化等俱請以陽春所奏下法司驗問不聴

十月命肅府輔國將軍縉■﹝火貴﹞襲封爲王仍支輔國將軍祿禮部覆言宗藩襲封莫重於親王萬世遵守莫嚴於君命縉■﹝火貴﹞以懷王從父例不得繼襲此先帝獨斷皇上親裁成命赫然孰敢違越而縉■﹝火貴﹞復使延長等王列名陳請是條例不足憑而明旨不必信也且肅府始封甘州今徙蘭州在內地不得稱極邊卽選擇諸郡王賢者使理府事自足鎭護不必變更條例皇上卽欲聴許宜下廷臣雜議之使朝廷大信可全宗藩大分不越然後可上曰已有旨不必阻撓旣而禮部請封縉■﹝火貴﹞爲郡王他宗藩如縉■﹝火貴﹞者率以此令從事上不許竟封爲肅王都給事中周詩等禦史劉良弼等爭之皆不聽蓋太監陳洪入其賄故力主之部議不能奪也

隆慶五年二月南京給事中王禎等禦史李紹等各上疏言司禮監太監陳洪弟陳都蒙恩賜蔭復乞並升使遂列禁衛司刑法甚非所以惜名器而正體統宜收寢成命以後凡有援例冒請者一切禁止仍著爲令典俾臣下知所遵守上皆報聞

十一月發南京司設監右監丞田孜充邊衛軍坐侵盜司鑰銀事發故也

隆慶六年二月詔遣內臣往蘇杭織造龍袍翟服絨錦鸞帶都給事中陳行健禦史侯居艮疏請停止不允於是工部言蘇杭自倭患之後瘡痍未起加以水旱流移府庫虛竭而織造之費甚巨勢必加派民困難支請大加減免或去其半至於差官尢宜愼重擇忠謹之人安靜行事庶地方不擾而民獲更生上可其奏令會同該局擇最要者先行造進所遣官務宜安靜毋得擾民

司禮監太監孟衝奏補六科廊寫字官匠呂大章等八十六人上許之工部言先年太監滕祥會同各監局淸查虛冒已有定數行之未久遂復增加非所以信法守且開各監局紛紛之端乞寢其事不允

大學士張居正等題文書房官丘得用傳奉聖諭孫海客用凡事引誘無所不爲著降做小火者發去南京孝陵種菜爾等司禮監管事牌子旣受朝廷爵祿朕一時昏迷以致有錯爾等就該力諫方可爾等圗一時歡喜不言我今奉聖母聖諭教誨我我今攺過姦邪已去今後但有姦邪的小人爾等司禮監並管事牌子一同舉名來奏該衙門知道欽此傳示到閣除欽奉宣諭臣等另行具題外看得孫海客用姦邪不忠引誘蠱惑以致虧損聖徳舉動差錯上違聖母慈訓下失臣民仰望之心論祖宗法度宜正典刑罪在不赦皇上心𨿽惱恨猶不忍加刑薄從降斥燭姦之明等於日月宥罪之仁同於天地矣臣等查得舊例孝陵種菜者皆軍人之工犯旣發令著役不宜止降火者須充做淨軍乃爲正法臣等謹擬票上請聖裁施行所有原奉聖諭謹用準繳具題以聞奉聖旨幹淸宮管事牌子太監孫海客用凡事引誘無所不爲降斥未盡其辜著充淨軍發南京孝陵種菜該衙門知道

又題伏蒙聖諭朕昨者禦筆帖子先生等看來未曽孫海客用朕心越思越惱這廝壊法今又降做小火者發去南京孝陵種菜先生等旣爲輔臣輔弼朕躬宗廟社稷所系匪輕焉忍坐視不言先生等旣知此事就該諌朕教朕爲堯舜之君先生等也爲堯舜之臣今朕奉聖母慈諭教誨朕悔過迸去姦邪先生等各要盡心輔朕欽此該文書房丘得用恭捧到閣臣等恭誦綸音不勝欽仰惶愧仰惟皇上天挺聖資幼而聰穎自禦極以來講學勤政聖徳日新臣等毎日慶幸以爲親逢堯舜之主庶幾復見唐虞之治矣乃數月之間仰窺聖意所向稍不如前微聞宮中起居亦頗失常臣等心切憂惶但身隔外庭不知內事卽有所聞未敢輕信而朝廷庻政未見有闕故不敢妄有所言然前者恭侍日講亦曽舉孔子益者三樂損者三樂並益者三友損者三友二章書請皇上加意省覧蓋亦隠寓諷諫之意又數日前曽聞文書官云近日聞皇上夜間遊行左右近習皆持短兵器此何爲者及文書官回說並無此事臣等亦遂以所聞爲妄不敢復言連日因覩禦筆帖子處治孫海客用兩人而詢訪始知此兩人者毎日引誘皇上夜間遊宴別宮釋去法服身穿窄袖小衣長街走馬挾持刀杖又數進奇巧戲玩之物以蠱惑上心希圖寵幸臣等連日寢食不寧神爽飛越天生聖主被這幾个姦佞小人引誘蠱惑一至於此擬俟日講時面奏諫勸以盡愚忠乃蒙聖母諄諄教戒皇上幡然攺悔迸去姦邪引咎自責又諭臣等盡心輔導此蓋九廟列聖之靈黙啟我聖母之心形之譴責陰佑我皇上之心自悔前非也夫人孰無過惟過而能攺則復於無過自玆以往皇上依然爲堯舜之君臣等亦庻幾可勉爲堯舜之臣矣宗社生靈曷勝慶幸但古語雲樹徳務滋除惡務盡臣等竊聞近日引誘之人在孫海客用爲尢甚而其中諂佞希寵放肆無忌者尙不止此二人如司禮監太監孫徳秀溫太兵仗局掌印周海者皆不良之人其罪亦不在孫海客用之下今皇上旣將二人寘之於法以示悔過自新之意則孫徳秀等亦不宜姑容在內以爲聖徳之累伏望皇上大奮幹斷將孫徳秀等一體斥降以彰日月之明其司禮監牌子等官平日爲忠爲佞諒莫逃於聖鑑合無俱令自陳請自聖裁老成廉謹者照舊管事諂佞放肆者悉加休斥且近日皇穹垂象彗芒掃宦者之星亦宜大行掃除以應天變以光聖徳此皇上修徳攺過之實政也臣等又聞宮中府中俱爲一體陟罰臧否不宜異同臣等待罪輔弼宮中之事皆宜與聞臣親承先帝遺命輔保聖躬比之二臣責任尢重今乃徒避內外之嫌不直言匡救以致有此過舉孤負先帝付托之意萬死莫贖除痛自省勵以圗報稱旣蒙皇上明發徳音昭示聖意臣等此後亦不敢復以外臣自限凢皇上起居及宮壼內事但有所聞卽竭忠敷奏及左右近習有邪佞不忠如孫海客用者亦不避嫌怨必舉祖宗之法請奏處治仍望聖明俯賜施行皇上亦宜仰遵聖母慈訓痛自攺悔戒逸遊以重起居專幸禦以廣胤嗣節賞賚以省浮費卻珍玩以端好尙親萬幾以明庶政勤講學以資治理庶今日之悔過不爲虛將來之聖徳愈爲光顯矣臣等無任瀝血哀懇之至伏惟聖慈鑑宥奉聖旨覽卿等所奏具見忠愛依擬行

司禮監太監馮保奏爲衰年有疾懇乞天恩容令休致以延殘喘事臣嘉靖十五年蒙選入內中館讀書十七年欽撥司禮監六科廊寫字三十二年轉入房掌印三十九年升管文書房蒙簡拔秉筆與同黃錦一同辦事賞蟒衣玉帶祿米許在內府騎馬尋賜坐蟒四十五年龍馭上賓恩典照舊賜櫈杌命提督東廠官校辦事又命掌禦用監事隆慶六年五月內聖躬不豫特召內閣輔臣同受顧命以遺囑二本令臣宣讀畢以一本恭奉萬歲爺爺一本投內閣三臣次日夘時分先帝彊起臣等俱跪禦榻前兩宮親傳懿旨孟衝不識字事體料理不開馮保掌司禮監印蒙先帝首允臣伏地泣辭又蒙兩宮同萬歲俱云大事要緊你不可辭勞知你好才用你迄今玉音宛然在耳豈敢一日有忘萬曆六年舉大婚臣得以奉勅贊襄累年荷蒙眷注之隆蔭錫之寵臣不能恭述萬一爲此感激矢效犬馬事事經心時時惕念任勞任怨以答三朝天髙地厚知遇之恩臣於此際正宜鞠躬盡瘁死而後已何忍言去但犬馬之年見逾六十精力日衰疾病屢作萬曆三年臣因思慮傷脾積成濕熱毒流徧體幾損厥生仰仗聖母萬歲憐念孤忠祈神保佑始獲全愈五年復發於背上厪宸衷今春首右足破傷痛闗心肺醫藥罔效伏蒙屢賜存問愈自局蹐不寧玆者恭逢聖齡日長聖聰日開大婚大禮籍田謁陵俱已完畢迄今三月以來气血頓覺衰憊步履日益艱難頃因隨侍聖駕不過斯須微勞輒不能勉彊支持且臣自覺多涉顚倒諸癥一時復發力不從心有辜任使臣見萬歲前後左右多有賢能堪用伏望卹臣犬馬效勞四十餘年容臣在外調治少延殘喘朝夕焚香祝延聖壽仰答終始成就罔極洪恩臣不勝感戴天恩之至奉聖旨爾受皇考遺囑保護朕躬永奉兩宮聖母忠愼勤勞夙夜匪懈今宮門肅雍內外寧謐實萊爾匡襄之力朕倚任方殷豈可引疾求退宜仰遵皇考付托之意不準辭

江西道禦史李植疏爲姦險近臣久肆欺罔罪大惡極懇乞幹斷亟賜重戮等事參司禮監太監馮保奉聖旨馮保欺君蠧國罪惡深重本當顯戮念系皇考付托效勞日久姑從寛著降爲奉禦發南京新房閒住還賞銀壹千兩衣服二箱伊弟侄馮佑等都著革職發回原籍爲民不許潛住京師張大受周海何思何忠劉定王銘楊舟李忠降做小火者發去孝陵司香還寫帖子去該衙門知道又錦衣衛十二月初八日於會極門接奉聖旨馮保並伊弟侄馮佑等家財莊宅及盜去禦物等項張大受周海何忠劉忠劉定楊舟王銘李忠各家財莊宅著劉守有等同司禮監太監張鯨並監官田玉張斌楊住黃勉典簿孫政陳矩各帶官校長隨封鎖抄沒入官

弇山堂別集卷一百

