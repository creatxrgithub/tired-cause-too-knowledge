徽欽北徙錄

撰人不詳

●目錄

序

原序

一汴京失陷

二帝幸金營

三二帝被執

四脇迫北行

五朝見金主

六往安肅軍

七徙居云州

八徙西江州

九徙五國城

十徙筠從州

一一太上皇崩

一二徙源昌州

一三召赴燕京

一四在燕遷徙

一五帝崩馬下

附綠

原跋

●序

徽欽北徙錄原名南燼余聞﹐惟原序中有云「余亦有感而作書曰南燼余聞﹐此蓋二帝北徙實錄。」爲切於書的內容起見﹐故攺今名。他本亦有作南渡錄的﹐內分南燼余聞﹐竊憤錄﹐竊憤續錄三種﹔然竊憤錄與竊憤續錄﹐本書中亦包括在內。四庫全書總目提要雜史類中有南渡錄竊憤錄二書﹐據其所述﹐亦與本書完全相同。蓋原書不一其名﹐且題名晦澀﹐在當時或嫌忌諱﹐在今日大可不必﹐故亦以攺題今名較爲統一明晰。

本書原爲淸人抄本﹐據其跋云﹕

南燼余聞一書﹐向無刊本﹐亦不知其爲何人所撰。余於今夏在友人案頭﹐得覩此本﹐因假而抄錄之。竟三日之功﹐錄成是本。但中有敍事不倫之處﹐一仍其舊﹔或有乖誤魯魚之謬﹐亦不自知﹐讀者諒之﹗乾隆四十八年癸卯小春﹐松巖識於養怡書屋。

是其書向無刊本﹐與他本已刊者﹐故題名不能相一。松巖不知爲何人別號﹐其書則又從抄本中轉抄之﹐惜不知原抄本又從何處抄得。又前跋引四庫遺書總錄﹐謂此書爲宋淮海周輝撰。按輝字昭禮﹐爲宋大詞人周邦彥之子﹐著有淸波雜誌一書﹐自稱曾至金國﹐惟未明言撰有此書。他本亦有題爲辛棄疾所撰的﹐棄疾𨿽由金入宋﹐然時代較後﹐恐亦未必能著此書。考本書前有冀之炎氏序文﹐謂其書是他有感而作﹐序題阜昌丁巳十一月初三日。書末附錄阿計替本末﹐則謂﹕「金阜昌七年﹐阿計替手持所記上皇少帝及鄭朱二後生死諸事實錄授予。」是炎氏實取阿計替所記實錄﹐攺編而成。阜昌丁巳﹐亦卽爲阜昌七年。惟阜昌爲僞齊劉豫年號﹐此炎氏如指爲周輝別署﹐則周氏殊不應如此荒謬。且其書直記至宋髙宗紹興三十年﹐距阜昌七年﹝卽紹興七年﹞﹐晚在二十三年之後。豈炎氏只編於此﹐而後又有別人爲之續成嗎﹖細閱其書﹐自紹興七年以後﹐正是徽宗已崩﹐欽宗被召回金燕京的時候。以前皆記二帝在外如何苦楚﹐此後卽但記路途所見異事及金國大事而已﹐體材顯然不同﹐或者確爲另一人所續成的。

總之﹐此書初稿﹐或確出於阿計替之筆﹐因其隨侍二帝﹐未或稍離﹐故能記載如此詳細﹔否則旁人卽欲僞撰﹐恐亦無從僞撰起的。其後欽宗旣回燕京﹐那時正在阜昌七年﹐阿計替未必再隨侍在側﹐故所記遂略。作者旣非通文達理的人﹐攺編者似卽就其原文稍加整理而已﹐故書中文字﹐文白雜淆﹐至不齊一。他如稱徽宗或太上﹐或上皇﹔稱欽宗忽爲帝﹐忽爲少帝﹔又稱金帝時而金主﹐時而北國皇帝﹕亦往往須細辧之後﹐方能明白。

本書原不分章﹐玆爲讀者明晰起見﹐略分十五章﹐每章各標以小題。其內容大略﹐有如下表﹔並附正史所載﹐以資對照﹕

宋金年分

本書事略

正史節略

宋欽宗靖康元年金太宗天會四年

二月初二日金人圍京城﹐三月初二日金兵北返。十一月十九日金人重圍京城﹐廿五日京城攻陷。

正月初七日金兵抵城下﹐二月初九日金兵北去。十一月廿三日金兵又至城下。閏十一月三十日帝詣金營﹐十二月初二日帝還。

宋靖康二年五月髙宗建炎元年金天會五年

二月十一日帝幸金營﹐十七日還宮。三月初三日帝再幸金營﹐次早太上亦到營中﹐初四日至十五日後妃諸王累累至營中。十六日粘罕召二帝傳金主旨令二帝赴燕京﹐十八日二帝與鄭朱二後並北行。五月廿一日至燕京朝金主﹐廿三日封太上爲昏徳公﹐帝爲重昏侯。六月初二日朱后殂﹐年二十六歲。初三日金主命二帝與鄭後往安肅軍安置。二十三日金主又命往云州。

正月初十日帝復詣金營。二月初七日範瓊逼上皇及太后赴金營﹐同日金人將諸皇子及後宮盡取入軍。三月初十日金人復來取宗室凡三千餘人﹐悉令押赴軍前。廿七日上皇北遷太后及諸親王妃嬪以下從行。四月初一日帝亦北遷﹐皇后皇太子皆行。五月十八日二帝至燕山府。九月十三日二帝自燕山徙居中京。

宋建炎二年金天會六年

三月初九日金主又命往西江州﹐行十餘日至。

七月金移二帝於上京。八月廿五日金主封上皇爲昏徳公﹐帝爲重昏侯。十月金徙二帝於韓州。

宋建炎四年金天會八年

金主又命往五國城﹐行十餘日至。鄭太后道卒﹐年四十七歲。

七月金徙二帝於五國城。九月鄭太后殂於五國城﹐年五十二歲。

宋紹興五年金熙宗天會一三年

二月金主又命往筠從州。

四月丙寅﹐上皇崩於五國城。

宋紹興六年金天會十四年

正月十八日太上崩﹐年五十四歲。是月金主命帝移源昌州。

宋紹興七年金天會十五年

十一月金主召帝赴燕京﹐月餘至。

宋紹興八年金天眷元年

帝與遼主耶律延禧同居鴻翼府﹐不久移帝獨居贍養寺。

紹興十一年二月﹐金追封上皇爲天水郡王﹐攺封帝爲天水郡公。

宋紹興十二年金皇統二年

宋髙宗生母韋太后南歸。

三月金歸宋帝母韋氏。

宋紹興十三年金皇統三年

移帝於燕京之北﹐賜第以居。

宋紹興十六年金皇統六年

移帝於玉殿觀。

宋紹興二十年金海陵王天徳二年

移帝於元帥府左廨中。

宋紹興三十年金正隆五年

春帝崩於馬足之下。

紹興二十六年六月庚辰帝崩。

觀上表﹐則本書與正史﹝指宋金二史﹞大有出入。然本書原爲野史﹐或者一時出於傳聞之誤。但如正史所載﹐簡略殊甚﹐故欲一考見當時二帝在北的實況﹐惟本書最爲詳備。若云此書全出僞撰﹐則宋人所撰大宋宣和遺事﹐亦已載有二帝北徙故事。我們如拿二書對照﹐不但年月無異﹐事迹亦盡多相同﹐不過宣和遺事較略﹐而此書更爲詳備而已。故此書卽使僞撰﹐亦必出於傳聞如此﹐不能全說其僞。況且二帝北徙﹐金人只當他們是俘虜看待﹐固不屑爲之詳載﹔而宋人則以帝皇之尊﹐受辱於人﹐自亦不能不爲之避諱。今有此書爲之詳載一切﹐使我們知道國族一滅﹐卽以帝皇之尊﹐而所受痛苦亦復如此﹐豈非一大快事﹖所以我們把本書作爲正史研究﹐或者有所不可﹔若作爲史料參考﹐則我以爲再好也沒有的。況且眞僞問題﹐有時也有待於商榷﹐如法人格拉柰﹝MarcelGranet﹞所著古中國的跳舞與神祕故事﹝李璜譯﹐中華書局出版。﹞中有云﹕

書經的幾章是眞的﹐因爲司馬遷曾經用過﹔其餘幾章﹐在司馬遷以後方出世﹐或曾經被他棄卻過﹐便是僞的。甚麼叫作「眞」﹖又甚麼叫作「僞」﹖不過是如此﹕在一些故實的調和中間﹐前幾章比後幾章更可承認爲近於古﹐而後幾章且有一種仿照前者而帶多少巧制的意味罷了。至於兩者中間的故實﹐則皆取材於傳說。傳說則一樣的終是傳說而已﹐﹝不過這里有時也該當畱神。﹞這種分別無非在年歲上。假使在千年以前﹐有某種地方的歷史材料﹝如果眞有所謂材料的時候﹞﹐消滅得很快﹐我們便應該相信在這地方早出世三四百年的﹐比晚出世三四百年的爲有價值一些嗎﹖眞的書經出世的時代近於孔子﹐這可以承認﹔但僞的書經更完全是杜撰的嗎﹖不錯﹐他是全靠取材於別的敍述﹐譬如曾取材於墨子書中。墨子與孔子是差不多同時的人﹐這兩種材料的價值便應該相差很遠嗎﹖眞書經便比僞書經不杜撰嗎﹖這是以書經爲例﹐說明眞僞至多不過年代關系而已。同時梁啟超在歷史研究法中也說﹕

書有從一方面可認爲僞﹐從他方面可認爲眞者。如管子商君書﹐若指定爲管仲商鞅作則必僞﹔然其書中大部分要皆出戰國人手﹐若據以考戰國末年思想及社會情狀﹐固絕佳的史料也。乃至周禮謂周公作固僞﹔若據以考戰國秦漢間思想制度﹐亦絕佳的史料也。

所以我也說﹕若以本書作正史觀固僞﹐若據以考二帝在北情形的彷佛﹐亦絕佳的史料也。卽使無阿計替其人﹐但當時確有人傳說如此。至於年代的差異﹐當是記此書的人並非通文達理﹐所以有此錯誤。也可疑阿計替記此書時或未注明年代﹐而由後編者妄加上去﹐所以記宋年代皆是﹐記金年代就不對了。

總之﹐本書自有牠一部分的價值﹐何況有許多人也不承認此書是全僞呢﹖而此抄本又較他本爲詳備﹐更可珍貴。此點讀者如取兩本對照﹐便可明晰﹐本序中也不再一一引錄了。

周君達廿九年十一月廿五日。

●原序

昔歐陽永叔紀石晉少帝之北轅也﹐其事甚詳﹔蓋原本於王國公之私史。國公名淑﹐字和甫﹐本漢平陽人。少隸戶曹﹐爲小史﹐涉獵經史。天福中﹐蘇逢吉爲戶郎時﹐少帝居潛﹐淑爲侍衛﹐識逢吉。後逢吉緣他事怒淑﹐白於少帝﹐帝將殺之﹐淑覺而北遁﹐濟河入契丹﹐合家被誅。淑至契丹﹐亦爲諸司史。開運三年正月﹐徳光兵入京師﹐驅迫少帝﹐安置黃龍府。淑時從﹐乃辦移檄﹐因紀述其起居﹐爲書三卷﹐名幽懿錄﹔蓋以少帝比周幽衛懿也。後其書傳入中原﹐永叔得之﹐以備五代史云。

余亦有感而作書曰南燼紀聞﹐此蓋二帝北徙實錄﹔與石晉頗相類。嗚呼﹗王淑恨家屬被誅﹐而揚其辱﹐非忠也﹐非義也﹐余敢尢而效之哉﹖惟願此書南播﹐使宋之子孫目擊﹐動以臥薪嘗膽﹐誓滅讎虜﹐雪冤滌恥﹐廓淸中夏﹐俾吾父子復覩漢官。威儀不終﹐淪於左衽﹐是所孜孜而仰望者也。時�昌丁巳十一月初三日﹐冀之炎氏序。

●一汴京失陷

靖康元年﹐正月初六日立春節。先是太史局造土牛﹐陳於迎春殿﹔至期﹐太常寺備樂﹐迎而鞭牛﹐此常儀也。是月初五日夜﹐守殿人聞殿中哭聲甚哀﹐及擊撲聲﹐移更始止。洎明視之﹐勾芒神淚流滴瀝﹐襟袖俱濕﹔牛首墮地﹐有刀斧痕。吏白有司﹐重加修補﹐以終其事。識者知其不祥也。

初九日﹐邊報金人畱兵河朔﹐猶豫兩持﹐似欲復犯京師。太上皇遂出南燻門往南京。十九日﹐報金兵分布河上﹐何灌梁師成棄城走﹐金人遂渡河。二十九日﹐兵至毛駞崗駐紮﹐居民奔避入京城﹐老幼死者﹐蹂躪於路。復有彊壯刼掠外城﹐遭其屠戮二千餘家。二月初二日﹐金人圍京城﹐攻諸門甚急。十二日﹐以聶昌爲都守禦提舉司。虜使入城請和﹐以黃河爲界。二十一日﹐金兵退駐封丘縣﹐京師解嚴。仍需索金銀羊酒爲犒﹐歲幣比契丹增一倍。朝議皆許之。

三月初二日﹐金兵北返懷州。其相國粘罕有文字至軍前﹐其略曰﹕

南宋欲出和好﹐許以歲幣割河之請﹐未有定議。今大軍且至河北諸郡﹐以俟其可否。彼若不從﹐則我已持其物而求其遺﹐此計之上也。

於是金人𨿽佯言北渡﹐其實河之南北軍馬﹐未嘗解也。初九日﹐金加粘罕徵討大元帥便宜行事﹐且降書曰﹕

南伐之兵﹐已踰河界濟洛﹐直扺汴邑﹐湯武之威﹐不是過也。當甘詞誘和﹐以俘其主。比聞彼上皇南奔﹐可俟彼入京﹐並兵攻陷。俘虜以歸﹐系頸以帛﹐朝於宗廟﹐我之願也。昔我攻契丹﹐童貫持貳以俟我釁。今我得勢﹐安可不順天命﹐殲滅殘宋﹐而興不世之業﹗昔楚本小國﹐尙能誅滅陳蔡﹐今我師風行電掃﹐前破契丹﹐如摧枯拉朽﹐乘勢不取﹐將貽後悔。彼上皇之南行﹐蓋欲頓兵江淮﹐以圖救援。俟其回京﹐並力困之﹐此萬世一時也。若欲議和﹐以河爲界﹐實所未當。天輔九年二月二十一日﹐下元帥府施行。

十五日﹐粘罕遣人入城﹐上書請歲幣金繒車輅鹵簿儀式﹐又索移文河北諸郡﹐目下罷兵交割。二十二日﹐金人收河南北岸軍馬北去。

五月﹐少帝上書﹐請上皇歸京。八月﹐粘罕大軍屯駐薊郡﹐遣使至京﹐賀上皇還京﹐實窺伺也。九月十一日﹐粘罕又遣使入京﹐需索金繒求和﹐以緩我師。朝廷大臣﹐皆淺陋庸鄙﹐又天奪其鑑﹐上下苟安﹐不復有禦邊策也。

十一月十七日﹐河北報粘罕下令南侵﹐已及河界。十九日﹐復圍京師。二十五日﹐京城攻陷﹐北兵入城。二十六日﹐粘罕遣使諭兩宮幸虜營﹐面議割地講和事。十二月初五日﹐遣兵搬運書籍﹐及國子監三省六部司式官制﹐天下戶口圖籍賦役﹐及宗室玉牒。初九日﹐又運車輅鹵簿﹐太常樂器﹐及鐘鼓刻漏﹔因是朝廷儀請法物﹐取去無遺。

十九日﹐京師雪深數尺﹐斗米三十貫﹐貧民凍餓﹐徧泣街衢﹐死�盈路。金人又縱兵剽掠富家。有一酋長在天津橋上駐剳﹐甲士百餘﹐人民不敢過。遇有衣可遮體者﹐卽剝而殺之﹔婦女美麗執之。城中士民﹐俱閉戶不敢出入。時有柔福帝姬侍從三十餘人﹐將欲入內﹐酋長叱令出轎。帝姬曰「我公主也﹐天子爲我兄﹐安得出見番將﹖」聲甚厲﹐促左右速行。酋長怒﹐使人拽止之﹐又令執出﹐使徒行。酋見而笑曰「美婦人也﹗」問﹕「汝有夫乎﹖」帝姬泣不敢對﹐良久曰「今兩國已和﹐汝安得如此無禮而辱我﹖」酋曰「我兄爲國大臣﹐富貴無比。汝能爲若妻否﹖比南朝富貴也。」使之徒行﹐復顧爲帝姬曰「小臣有香纓一枚﹐可代兄作定物。」遂於懷中出囊以獻﹐帝姬不肯受。酋執其手授之﹐乃笑而退。後皇族北去﹐帝姬竟爲番將兄所得。蓋粘罕兄弟三人﹕長卽粘罕﹐爲元帥﹔次澤利﹐爲北部大酋長﹐昔滅契丹擒天祚者﹐卽此人也﹔次野利﹐爲大將﹐圍京城先發陷陣﹐領兵駐天津橋是也。

二十一日﹐金使至京﹐言北國主有令﹐於京城中選十八歲以下女子千五百人充後宮﹐於是二十四廂﹐逐坊巷搜求﹐驅迫出城。父母嚎呼﹐聲震天地。其中多有被金兵淫污畱匿﹐旣不出城﹐亦不歸家。

●二帝幸金營

靖康二年正月朔日﹐金遣人入城朝賀﹐君臣不成禮。初九日﹐北主下令粘罕曰﹕

比聞爾已破汴邑﹐所獻物色﹐不甚爲急。可速擇異姓﹐立以爲主﹐以慰民望。矧我素居北土﹐南方非我所便。南宋二主﹐可令來朝﹐事貴速行。

十一日﹐粘罕遣人請車駕至軍中議事。十三日﹐金軍前降指揮﹐稱北國有聖旨﹐先請契丹國海濱侯耶律延禧﹐及西夏王李智元﹐南宋皇帝等﹐並大元帥粘罕﹐同上大金皇帝徽號。乃令有司擇日行禮﹐請帝於十五日到營﹐署名進表。十四日﹐再請車駕來日出幸軍前進表。

十五日﹐帝不肯出﹐金遣人入城﹐將所上尊號表﹐請帝署名。內云「輔天佐運應道法古至徳皇帝叔父」﹐其後云「臣侄南宋皇帝某」。上觀之﹐嗚咽泣下曰「朕上失孝道﹐貽憂上皇﹔下失仁道﹐禍及萬民。今兩國和好﹐苟有屈己以全仁道﹐朕復何辱﹗」金使持筆敬請皇帝書名乃去。

十七日﹐金遣使入城﹐稱北主有命﹐宣示南朝皇帝。上使至擷芳園見太上﹐太上令左右接書﹐書曰﹕

北國皇帝付兄南朝宋皇帝。近者北遼不道﹐殺我無辜﹐朕已殲滅﹐以寧人民﹐以開皇圖﹐統有華夏。比緣姦人童貫蔡京等﹐詿誤兩朝﹐以致禍亂﹐勞我師旅﹐遠至汴邑。順時弔伐﹐克遂和好。叔侄是法﹐進幣是行。兄可應命﹐保育太和﹐以撫萬民。以河爲界﹐萬載一決﹐我無僞言﹐兄其知之。天輔十年月日。

其詞艸率虛僞﹐甘誘不實﹐文多不備載。其使又口傳北國主云「皇帝起居南朝皇帝﹐今已結爲兄弟﹐請勿一切生疑﹐仍可罷兵。今將到珠袍一領﹐是北國皇帝朝服﹐今獻上皇帝﹐請收領。」良久﹐又請帝進表。太上曰「今兩國通好﹐但可稱書﹐不可稱表。」使者怒曰「北國皇帝本意廢趙氏﹐立別族﹐如天皇故事。我元帥諸貴人極口勸諫﹐其事始止。陛下如不順從﹐其事仍不可已也。此回大兵旣至汴邑﹐與去年不同。幸陛下明察﹐不可因是而亂大計。」帝嘆息不已﹐勉從其請。

二十一日﹐金遣人入城﹐出榜市中曰﹕

元帥奉北國皇帝聖旨﹐今者兵馬遠來﹐缺少犒餉。旣兩國通好﹐須給金一百二十萬兩﹐銀二百五十萬兩。

於是金人拘執開封府尹何■﹐分廂搜刮民戶金銀釵環等﹐星珠無遺■如有藏匿者﹐刑及全家﹐動輒殺害﹐民不聊生。

二十三日﹐金遣人持北國書入城內云「今兩國講和﹐所有合行事件﹐仰元帥府請南朝皇帝到軍前面議可否﹐申奏前來。」二十九日﹐金遣使請車駕出城﹐並賷到北國皇帝書曰﹕

今已破汴邑﹐二帝不宜復居帝位﹐宜於宗族中別行擇立賢君爲宋國主﹐仍去皇帝號﹐但稱宋主。封太上爲天水郡王﹐少主爲天水郡公﹐於東京外築室居止。文字到日﹐仰元帥請宋國主到軍前公同商議申奏。

使者又曰「粘罕元帥數遣人請陛下出城議事﹐陛下不肯出。今發到北國皇帝手詔﹐陛下之意如何﹖」少帝曰「有公卿在﹐退容商議。」使者曰「決於公卿﹐恐禍在不測。況北朝皇帝寬慈正直﹐不比南人反復﹐速宜思之﹗」使者詞色俱厲﹐不拜而去。

二月二日﹐粘罕遣左軍統制郎遊麗將鐵騎七百餘人至門內﹐口稱﹕「有兩國利害﹐願見南國主。」左右入奏﹐少帝登門。郎遊麗厲聲曰「元帥遣我上聞國主﹐前日已曾遣人將到北國皇帝聖旨﹐所議事理如何﹐更無一言相報﹐使我元帥無可奏知北國皇帝。今特令我來問國主﹐其事如何﹖仍無定見﹐恐在兩三日內﹐禍生不測矣。緣兩國講和在前﹐不欲倉卒。今先此上聞﹐伏取指揮﹗」少帝曰「已擇今月十一日出城﹐諸事候見元帥面議定奪。」使者曰「若十一日不出城﹐元帥更不來求請商議也。」復白少帝曰「我眾人七百餘口﹐欲得少犒餉﹐每人要金一兩。」時藏庫金帛並已罄盡﹐乃於宮中索得金環釵鈿八百兩與之﹐不謝而去。

十一日﹐車駕出城幸虜營﹐百姓萬餘人扳轅諫曰「陛下不可出詣軍前。虜性叵測﹐恐事生不測。」涕泣阻扼﹐帝亦泣下。宋臣範瓊按劍怒曰「皇帝本爲兩國生靈﹐講求和好。今幸虜營﹐旦去暮回。金若不放車駕出城﹐汝等亦無生理。」百姓俱怒。爭投瓦礫擊之。瓊怒﹐卽揮劍斷數人手﹐遂出城。至虜營前﹐軍吏止皇帝於小室曰「元帥寢未起﹐可俟於此容報。」移時﹐有小黃頭奴至前曰「元帥請國主見。」帝從行至階下﹐元帥降階下執帝手曰「遠國酋長﹐不知中國禮儀。」乃曲躬揖之﹐升階命左右坐帝於室之西隅﹐移時不語。左右皆持長矛大刀侍傍﹐少帝只僅有閹宦周可成一人而已。

粘罕命左右取前日北國詔書別立賢君者示帝。帝視之﹐不復語。粘罕使左右白帝曰「元帥敬問國主﹐其事如何﹖」帝曰「苟利生靈﹐敢不從命﹗以息兵革。」粘罕復命左右白帝曰「旣如此﹐請國王暫歸幕次﹐等候北國皇帝聖旨。」乃使人揖帝仍還前小室中。俄有人進飲食﹐少帝不復舉箸。移時﹐帝語左右曰「可告元帥﹐令我回去。所議事旣從﹐無餘事。」少刻﹐左右白帝曰「元帥方進表﹐請國主同發﹐來日早行未晚。」帝默然。至日暮﹐左右並進樂﹐帝唏歔不能飲食。是夜寒甚﹐幃幙風急﹐坐不能穩﹐倚案憑立。左右或相勸勉﹐帝無語。五更﹐有人至帝前曰「元帥有令﹐請國主到營﹐會同發表。」帝隨行。其人引至帳下﹐旋次升階上﹐惟一案設香燭。粘罕以表示帝﹐其略曰﹕

臣侄南宋國趙某﹐今蒙叔父北國皇帝聖旨﹐令某同父退避大位﹐別選宗室中賢者﹐立以爲君﹐敢不遵從﹗公同元帥申發前去。其所居止﹐及擇別賢族﹐未敢專擅﹐先此奏聞﹐候允從目別奏具請。

書後復如前請﹐命帝署名。帝從之。封緘畢﹐帳下馳一騎黃旗素馬﹐賷發前去訖﹐方命左右設座﹐粘罕南向﹐帝東向。

俄有一紫衣人自外至﹐粘罕與帝並與紫衣人下馬升階﹐西向揖之﹐各就坐。粘罕使人白帝曰「此北國皇后弟也﹐傳諭至此﹐催促陛下議事。」帝唯唯。天寒進酒﹐帝飲二杯。紫衣者曰「陛下且宜止此。晚刻﹐面奉北國皇帝商議事﹐共陛下說。」乃相揖﹐令左右仍引回幕次。帝回顧﹐粘罕與紫衣人尙同坐。

帝至幕中﹐天尙未明﹐少憩﹐風正寒﹐不成寐。左右有彩衣者﹐語帝曰「臣河北人﹐本系陛下赤子﹐因爲金人所擄當執事﹐今使令監視陛下。但恐一入虎口﹐無由出矣。陛下若履節於適間之紫衣人﹐庶幾少有更攺﹐不賜無�歸�。望陛下勉之﹗」語訖﹐回顧而去。良久又來﹐手持羊肉一塊進帝曰「陛下可少食以禦寒。」帝卻之﹐因問彩衣者曰﹔「汝何姓名﹖今爲金國何官﹖」曰「臣姓趙名保安﹐粘罕親吏。有妹二人﹐今皆爲粘罕姬妾﹐故命臣爲親從﹐以察陛下動靜。一因問其人曰「早間所來紫衣者何人﹖」答曰「姓野耶名葛多波﹐今爲十七軍都統﹐位在粘罕之上。要取選到入宮女子一千五百人﹐三兩日後行將北去也。」

少刻天明﹐有褐衣番奴十餘人侍列左右﹐語言不通。俄報統軍來相見﹐帝迎之﹐卽紫衣人也。帝遜之坐﹐語言不可辧。帝但卑禮求其周全爲意﹐亦少不回顏色。顧左右指瓶中物﹐因以酒進。紫衣者舉大杯連沃四五觴﹐帝亦舉三杯。顧左右謂帝曰「兀移大都。」左右解之曰「安心也。」蓋番語兀移爲安﹐大都爲心﹐長揖而去。

十五日﹐帝在幕中﹐粘罕使守衛者傳語云「候北國皇帝回命到日可歸。」十六日﹐粘罕使人掖帝至帳下﹐升階東向。俄有吏持文書若案牘者示粘罕﹐階下刀斧簇擁一紫衣貴人﹐視之﹐乃宗室士侃也。粘罕謂士侃曰「現今宗室中擇一有民望賢俊者﹐同你及合朝大臣﹐保明密地申奏﹐以準備北國皇帝聖旨到時﹐別立君長。」語畢﹐揮使退去。又擁一皂衣吏至階下﹐粘罕使人謂曰「汝於東京城內﹐擇一寬廣寺院﹐欲於其中造二王宮﹐速速置辦﹗」語訖﹐揮使退去。帝起白粘罕曰「所指揮已經一一從命﹐容朕入城視太上安否﹐以盡子道﹐實元帥賜也。」粘罕首肯﹐命左右進酒食。帳下伶奏樂﹐唱言奉粘罕爲太公伊尹﹐粘罕不喜曰「太公伊尹﹐古聖人也﹐我安敢冀其萬一﹖」視其人而語帝曰「這幾个大宋樂人﹐今日好公事。」笑而止之曰「來日教足下入城﹐安慰太上五七日﹐北國皇帝文字到時﹐再來相請﹐不可推卻。」良久﹐遣左右送帝歸幕次。又有人傳元帥命曰「來日一面回城﹐不須更來帳下也。」

十七日五更﹐綠衣者來﹐謂帝曰「元帥有命﹐任陛下還宮。」良久﹐復進飲食。天明﹐有數人引帝出幕﹐至軍門﹐遙見禁衛列於外戶﹐迎車駕回城。

●三二帝被執

二十一日﹐大雨雹﹐城中剽掠尢甚﹐難民號泣者﹐夜以繼日。金人縱火毀戴樓門。二十二日﹐粘罕使人入城白帝曰「前日所言擇人擇地二事﹐可速計處。三月間北國皇帝有文字到﹐便要用也。」帝唯唯﹐一面議論﹐眾皆以康王及南安寺爲言。二十四日﹐金人催促二帝來見﹐帝乃以康王及南安寺爲書以復粘罕。二十六日﹐金人復命曰「來日父子遣康王到軍前見元帥。」

二十七日﹐上詣擷芳園見太上皇﹐相持涕泣。鄭太后在坐。少帝曰「臣不孝不道﹐致貽君父之憂﹐萬姓之禍﹐殺身不足以塞責。今北人見迫﹐日以擇人爲言﹐臣與陛下吉凶共之。若以康王爲主﹐不失宗廟社稷﹐祖宗之幸也。」時康王之母韋妃在側﹐抗言曰「兩宮今許以康王繼中興﹐然外鎭須假主盟者﹐陛下可馳書四方有兵赴京。金人狡詐不測﹐恐不止於擇賢。慮其禍生不測非細﹐二宮必不可畱京師﹐惟陛下熟計之﹗」

二十八日﹐皇帝與太上同曉膳﹐粘罕遣使問太上起居﹐且傳語曰「北國皇帝起居南朝皇帝安心無憂。」三十日﹐粘罕使人入城﹐獻太上酒十杯﹐稱言皇帝所賜。三月初二日﹐遣人將一紙詣太上﹐一紙詣少帝前曰「今日北國皇帝文字至﹐所有施行事情﹐請車駕到軍前聽指揮。」又遣人請太上少帝並至軍前議事。至晚遣人不絕﹐又云「太上未出城﹐皇帝不妨先至軍前。」

初三日﹐車駕出幸虜營。至帳下﹐粘罕上坐而言曰「今北國皇帝不從汝請﹐別立異姓爲主矣。」使人持詔書示之﹐遙遠不可辧。遣人擁帝降自北道﹐入小門﹐至一室﹐籬落疏缺﹐守以兵刃。自辰至申﹐未得食﹐飲泣而已。先是帝將出幸也﹐書「便可卽眞﹐來救父母」八字於衣領﹐付宰相何■﹐以召康王興兵﹐以圖恢復。且在中途分咐開封府尹曰「趙氏請孟子檢討付來。」蓋隱語﹐其意乃指延壽孟太后也。自是帝在室中至日暮﹐始有番奴持食一盤﹐酒一瓶﹐置帝前曰「食之。」帝泣曰「父母不復顧矣﹗」番奴曰「無憂﹐父母旦晚與汝相見也。」逮夜﹐無牀席可寢﹐寢處僅有木櫈兩條而已﹔亦無燈燭之類。窗外時聞兵甲聲﹐天气正值淒寒﹐帝達旦不成寐。

天明﹐有人呼帝出﹐曰「太上至矣。」帝急出視之﹐見數人戎衣﹐引太上由旁門小道而去。帝欲前備問﹐左右拽止之。帝哭不自勝﹐而至小室中向隅獨泣﹐左右勉止之。初四日至十五日十餘日間﹐后妃王族及諸王累累至軍前﹐日夜不止。太上與帝各居一室﹐及后妃諸王各不相見﹔惟鄭太后及朱后相從。其它妃嬪並諸王公主﹐各爲金人分散前去。全城百姓﹐號泣七日不止。其前扳阻二帝車駕不便出城者﹐俱爲範瓊所殺。今後不敍諸王諸妃主所歷﹐但記兩帝後行迹矣。

●四脇迫北行

十六日﹐粘罕坐帳上﹐使人掖二帝至階下﹐傳北國皇帝命曰﹕

汝父子上負祖宗﹐下負民物﹐恣爲奢侈﹐顚倒是非﹐信任姦佞﹐以致結怨鄰國﹐天人共棄﹐不可復君。宜擇異姓以代宋後﹐令元帥府責開封府吏以保明冊立。仍令趙桓父子前來燕京﹐著元帥府差人發遣﹗

二帝聞詔﹐相對涕泣無語。粘罕又問﹕「所擇康王﹐今在何處﹖」帝曰「不知。」粘罕曰「急馳書開封府召康王﹗」

少刻﹐帝與太上共入一室﹐防衛數人﹐皆醜惡番奴﹐言語不辧。竟日惟進一食。至夜﹐宿於竹簟上。時天气嚴寒﹐冷風刺骨﹐防衛人取茅艸黍穰作焰火﹐二帝亦與之﹐同坐享火至天明。是日﹐粘罕命左右以靑袍易二帝所服﹐兼以尋常婦人服易二後之服。遇番奴飲食﹐卽呼二帝共之。其中點狡者﹐猶有怒色。窗外兵甲甚眾。

十七日﹐粘罕使騎吏持書示二帝曰「元帥令遣汝北赴燕京﹐南朝皇帝另擇異姓﹐已召康王至軍前﹐同往燕京。」又以保明文書示帝曰「已立張邦昌爲帝﹐國號大楚。」二帝惟泣下。時鄭太后初經喪亂﹐心腹作楚﹐痛不可忍﹐臥於木櫈﹐幾次欲絕。朱后與之撫摩。四人相對涕泣。騎吏怒曰「元帥令已下﹐來日發行﹐詐病欲何爲﹖」少帝曰「我母心腹痛甚﹐君不見其面色﹐安敢詐僞﹖我失孝道﹐使父母至此。倘蒙見憐﹐以杯藥或沸湯見賜﹐他日當圖厚報。」吏領之﹐叱左右以沸湯一杯進。後飲之﹐痛稍輟﹐乃泣而言曰「妾之不幸久矣。國破家亡﹐𨿽生何益﹗」是夕﹐宿野寺中。

十八日早﹐騎吏促行﹐牽四馬與二帝後﹐乘之北行。二後不能乘﹐吏掖而乘之。鄭太后病未愈﹐伏鞍上。行十餘里﹐路傍有數父老見之﹐泣下曰「皇帝父子北去﹐我等百姓何日見太平﹖」因奉上飯羹二盂﹐帝後分食之﹐粗糲不能下咽。騎吏從行者五百餘人﹐衣袍與二帝有一色者﹐不知父老何由認識﹖問之﹐云「我等久聞車駕將入燕京。今見面色不同﹐故知之耳。」少帝曰「我母有心腹痛病﹐爾尋有湯藥一愈否﹖」對曰「無﹐止有炒鹽﹐能除痛腹之疾。」遂煎而飲之。騎吏怒其遲滯﹐有誤期限﹐催促甚急。

其掌行千戶﹐自言姓幽西名骨祿都﹐常以言戲朱后﹐復又無禮。途次﹐朱后下畦間便溲﹐骨祿都從後執其手曰「能從我否﹖」朱后泣下﹐戰栗不能言。隨亦病作﹐難以乘騎﹐骨祿都乃掖後同載馬上而行。至晚﹐約三十餘里﹐宿處乃闃寂一室﹐寒月初上﹐照見廊廡。骨祿都使人爇火烹食﹐以啖二帝於他室。二後皆病﹐不能食。骨祿都乃自煎羊肉粥飼之﹐曰「汝二婦休煩惱﹐我護你到燕京去。」是夕﹐鄭太后病稍間﹐而朱后驚悸不已﹐心腹作痛。骨祿都以手撫其胸﹐祝曰「病已﹗病已﹗」又曰「爾彊之﹗爾彊之﹗」其無禮如此。天明﹐言於少帝曰「爲我說爾妻﹐善視我﹐我當保汝以相報也。」

十九日﹐至東明鎭﹐骨祿都與帝後同早膳﹐村落荒蕪﹐兵燹後百里無人煙。時二後疾少愈﹐少帝泣下不止﹐不能食。骨祿都怒曰「汝在汴京﹐妃嬪三千餘口﹐皆流徙北去。其中美貌女子﹐爲人取去﹐亦復不少﹔何獨惜一朱后﹐不以結識於我﹐以作前途之托乎﹖且我本非番人﹐原是宋人。因以妹奉元帥﹐故得致身富貴。原籍河州﹐本姓王﹐今名幽西骨祿都﹐乃元帥所攺。汝父爲官家時﹐采花石綱之役﹐虐使天下人民﹐苦不可言。爾父子今至此﹐乃天報耳﹐尙何悲哉﹖」二帝聞之默然﹐不復敢言﹐惟吁嗟而已。

二十日﹐至封丘。早間至山坡﹐各人飲食﹐馬囓艸水﹐共於一處。時雨初霽﹐泥滑難行﹐二帝後皆在泥中蹲伏。連日風霜饑渴﹐面色黧黑﹐目睛皆暗。傍有水窟﹐太上誤墮其中﹐衣服沾濕﹐骨祿都拯而出之。馬驚跳躍﹐又傷鄭後之足。朱后手絞太上衣﹐去其水﹐扶上馬以行。是夕﹐宿驛館。

二十一日至二十三日﹐行抵黃河岸﹐忽見一舟自北而來﹐上立皂旗﹐中有紫衣人謂骨祿都曰「北國皇帝傳命﹐著四月十五日至燕京﹐今已三月盡﹐宜速行﹐毋違限期﹗」骨祿都頻目朱后﹐且哂之。紫衣人知其情狀﹐拔劍執而喝之曰「汝本河州一鼠賊﹐我擡舉用汝至此﹐安敢與婦人私通﹐以致緩行程﹐獲罪不小﹗」遂立斬之﹐投屍於河。顧復問婦人何人﹐少帝曰「此我妻朱氏。骨祿都屢行侵暴﹐哀苦無告。今得將軍誅之﹐深雪我恥。」紫衣人曰「汝識我乎﹖我乃元帥之弟澤利也。」帝感謝而去﹐後亦拜之。暮抵河北岸垣縣之西安鎭駐宿。是時澤利所領兵千餘﹐新舊共二千人剳寨。澤利命置酒與二後同帝共飲之。二後不肯就席﹐澤利曰「汝病不能飲﹐可持二杯飲汝二帝。」乃遣二後入室飲帝及太上。

二十四日﹐入衛城﹐同坐飲食。澤利已醉﹐命朱后唱歌勸酒。後辭以不能飲﹐澤利怒曰「汝四人性命﹐在我掌握之中﹐安敢如是不遵﹗」遂執鞭欲擊朱后﹐傍有某知縣勸止之。澤利又起拽後衣與並坐同飲﹐後怒﹐欲以手格之﹐力不能及﹐反爲澤利所擊及面﹐賴知縣復爲勸止之。朱后是夜被其淫辱難堪﹐且泣而厲聲曰「願速殺我﹐死而無恨﹗」回身欲投墻下碰死﹐左右急止之。知縣曰「將軍須從緩﹐不可如此辱他。北國皇帝要他四人活的進見﹐公事匪輕。」酒罷﹐各各散去。是日﹐四人無晚食﹐澤利使人監視愈緊﹐執縛愈凶﹐罵詈百端﹐淩辱不堪﹔惟待朱后稍寬﹐正澤利處心之不良也。

二十五六兩日﹐至徐村。自信縣到徐村二百餘里﹐並無人煙。澤利叱令騎卒﹐先將文字飛報。先是眞定府畱一半護衛﹐是日申時﹐遇北來軍馬五百餘人。其首領來見﹐澤利下馬作禮﹐語言莫辧﹐僅聞其一句可曉﹕「巳遣四太予下江南建康也。」

二十七日﹐至白水鎭﹐朱后又欲投河﹐鄭後掖止之﹐澤利怒曰。「可縛之﹗」與鄭後連索練系縛﹐夾於馬隊中而行。正趲路間﹐忽望見前有一堡﹐極其髙大﹐旗幟挺豎﹐上書「周定」二字。良久﹐寨門開處﹐有士兵五百餘﹐前來衝擊﹐澤利揮兵合戰﹐流矢正中太上旁首一番人之胸﹐太上甚惶懼。其兵乃河北鄕民﹐聚集彊壯﹐保護閭裏者。由辰至申﹐鄕民敗走﹐駐軍大林中。澤利呼擄獲者﹐指帝後而告之曰「這四人是你南朝帝後﹐如今放你回去﹐報告諸鄕村﹐卽日早早歸降﹐以免生靈塗炭。」遂叱令二帝二後自稱我是南朝官家﹐今往燕京朝見大金皇帝。鄕民不覺淚下﹐謂二帝曰「我這一鄕周定﹐聚集二千餘人﹐北連眞空﹐南接懷衛﹐約計有三十餘處﹐日日引兵南望﹐要想見大宋官家﹐同去破殺番人。今官家被他擄去﹐我輩各處鄕兵﹐不久當自散也。又聞康王在南邊做官家﹐不知如何﹖」澤利曰「康王亦被捉了﹐後面就來。」語畢﹐揮使鄕兵散去。是晚﹐帝後皆野宿於地﹐並無鋪墊﹐上無遮蓋。夜半微雨﹐衣久垢膩不堪﹐又加沾濡﹐穢臭難堪。後雨大作﹐拖泥行數里﹐及寺﹐駐軍於中﹐方得小憩﹐但徧體泥水﹐莫可如何。

二十八九兩日﹐並在荒野中行﹐不計里數。諸番人在馬上食漧糧肉脯﹐亦有所擄食物﹐取火煨啖。帝後亦稍得分餘食﹐勉以充饑。

三十日﹐澤利解衣數件﹐泥皆徧身﹐叱令朱后洗澣﹐後不能舉動﹐鄭後共同洗之。帝及太上亦於水邊自洗身上泥污衣服。是日﹐天气晴明﹐眺望山靑水綠﹐石澗流水﹐淸澈可愛。方駐軍少歇﹐忽見北來一人﹐手執文字﹐至澤利前曰「速行爲是。」澤利遂催趲起行。其傳命者﹐鞭馬向南而去。

四月初一日﹐至眞定府城下﹐不入城﹐催促急行﹐亦不住歇﹐祇於馬上取輕糧充饑。至晚行百餘里﹐宿一古寺中。

初二日﹐軍馬至寺門外﹐澤利立正門上遙。見一簇人馬自南來﹐約計五百餘人﹐中間擁十餘人﹐皆是皇族。內有柔福公主等﹐皆著靑袍﹐與帝後相見﹐對視而哭﹐左右促行﹐不及一語而過。移時又有一隊前來﹐軍馬三百餘﹐亦有皇族二十餘人在內﹐行急如前。少頃﹐復有軍馬至寺前﹐謂澤利曰「此中有康王在內﹐先往京也。」言訖馳去。如是累累不絕﹐凡過軍馬七八隊﹐皆有被俘皇族在其中。兩帝後悲泣無語。至日中始催行。日晚﹐探騎報云「有鄕兵千餘﹐在前寺屯駐。」澤利叱左右分兵一半﹐前往抵敵﹔又遣一半﹐擁衛前行。至夜半﹐回報殺退鄕兵﹐得糧食而退。

初三日﹐過一坡﹐見傍有死屍堆積﹐穢臭不可近。狼獸方在囓嚼屍肉﹐見人驚竄。烏鴉羣噪﹐方廣百丈。竟日行陂野中﹐時天气漸煗﹐行至路﹐口燥無水可飲。帝渴甚﹐終不可得滑滴也。

自四月初三日至五月半﹐其間所歷﹐皆曠野荒郊﹐又且拘執更急﹐𨿽便溺亦必持刀隨後。俟後亦不記期日。是日憂饑渴甚﹐亦不能復憶日月﹐但云或日而已﹐閱者約略記其次第可耳。

或日﹐見一鄕村﹐人家約數十戶﹐迎謂澤利曰「北國皇帝因我們投降﹐封此地爲歸順縣﹐差命王六郎爲知縣。」俄有一褐衣人前拜澤利﹐奉上酒食﹐澤利受之。其次軍伍﹐各有所餉。二帝及後﹐亦有飲食﹐較前俱極丰腴。

或日﹐至一縣不知名﹐亦有官出迎﹐如前具酒食見澤利畢﹐次見帝後曰「小番娶得肅王女爲妻﹐要見二後。」乃引一女子拜於前﹐已變夷人服矣﹐視帝後而泣曰「吾肅王小女珍珍也。呼鄭後爲婆婆﹐朱后爲姆姆。我前日被兵馬擁至於此﹐首領萬戶與知縣是弟兄﹐將奴與他成親才六日﹐前日至此縣中。諸王女只十七人﹐皆被番人分去﹐爲妻爲婢﹐東西分散矣。」拜訖﹐知縣仍引去。是夕﹐宿一豪家﹐其主待澤利甚恭﹐中夜置酒﹐命妾三人勸酒於庭﹔又令兵卒數輩縛帝後於庭下﹐便溺亦不自由。視勸酒婦人皆絕姿。良久酒罷﹐澤利去宿別館。聞諸女相謂曰「我與汝皆皇孫女﹐當前伯伯做官家時﹐好事都不知﹔公公做官家時﹐還快活。今落他家做奴婢﹐何日出頭﹖」互相流淚。俄而被人呼去。

或日﹐至一州﹐忘其名﹐城郭髙峻﹐人煙稠密。澤利安宿驛館﹐知州來見﹐並各官皆見。市中亦有番人做買賣。俄有本州島百姓來至驛傍﹐方悉帝後被執蒙塵﹐往往有流涕者。或低聲曰「東京官家張邦昌﹐原是金國所立﹐才做不久﹐仍是康王接位。大金官家怒發﹐已差命四太子傾人馬去徵討。」二帝隔窗聞知﹐始得康王確信。前日所云在隊中﹐乃番人狡妄之語。

或日﹐到一縣極荒殘﹐祇有破屋七八間﹐城廓倒塌。路旁見有一女﹐約年二十許﹐垂淚而告曰「我乃南朝皇帝孫女﹐因病不能行﹐大軍棄我於此﹐不能存活。」乃拜太后曰「帶取奴家去。」後不敢畱。左右報澤利﹐急趨視之﹐微笑曰「眞美女也﹗」遂命左右攙扶上馬。是夜﹐宿於野寨﹐澤利乘醉﹐極力淫污。女實當不起淫穢﹐求免之聲﹐不忍聞也。帝後亦置不敢問。次日遇酒食﹐必分及此女﹐謂朱后曰「你不及他多多矣。」

或日﹐過一城﹐不知是何州縣﹐止有番兵二千餘人﹐並無居民。其首領見澤利再拜﹐以懷中文字呈上﹐澤利呼左右﹐全易帝後衣服冠幘裳服﹐皆如罪囚狀﹐坐小室中。又有一人持文字示帝曰「依我作表達燕京﹐兩三日就到矣。」其文引孫皓劉禪及晉湣石少帝故事﹐尊稱金主爲湯武唐太宗﹐先滅契丹﹐又滅南宋功徳巍峨﹐並請罪免賜死之意。持文字者呼左右取紙筆﹐促帝艸之﹐其略云﹕

亡國囚俘趙某﹐並男某﹐及歸妾鄭氏朱氏﹐稽首再拜大金輔圖佐運應道法古至徳皇帝陛下﹕重念某乘祖宗基業﹐立民爲國﹐不能上順天命﹐下撫萬民﹔聽讒臣之言﹐結怨外國﹔徇賊臣之求﹐積釁華夏。今一家被擄﹐百口分飛﹔父子二妻﹐聽命機下。伏惟陛下徳過堯舜﹐威勝湯武﹐旣已滅宋﹐當立異姓。而微賤之軀﹐尙祈哀宥﹗幸有赦文﹐若延殘喘。

文成﹐多有刪攺。末有云「湣懷幽厲﹐未有如今日之慚﹔湯武文髙﹐曷敵此時之舉﹗」是日作表畢﹐又行二十餘里﹐及夜深月明乃止。

或日﹐至一官府﹐牌曰「收復新門」。旁列兵刃二十餘人﹐甲士六七十人﹐傳呼二帝進見。二帝入門﹐須臾﹐見堂上金紫人衣朝服﹐侍衛甚眾﹐引二帝北面再拜。有人傳語曰「將他去見海濱侯畢﹐來日入城﹐再見郎主。」言訖引去。復入一門﹐見一胡服番人﹐首無巾幘﹐立庭砌傍﹐若有所俟者。左右指謂帝曰﹕

「此契丹主耶律延禧是也。與汝罪狀相同﹐在此未了公事。」言訖﹐復引帝坐一小室。少刻﹐延禧亦入小室中﹐已有巾幘﹐揖於二帝曰「我契丹與大宋南北二百餘年﹐未嘗絕和好。一旦遭於姦臣所誤﹐彼此俱受難於此﹐如之柰何﹖」又曰「公父子如後日見北國皇帝﹐設有赦宥之理﹐亦未可料。我在此三年﹐尙未了絕。」帝曰「何事未了﹖」延禧曰「我祖遺傳尙有百穴珠一粒﹐大如雞卵﹐上有百穴﹐每遇月圓之夜﹐向月照之﹐一穴卽生一穴珠﹐自然落下﹐以絳囊盛之﹐每月得珠百粒。又有一件通木香一段﹐其長尺許﹐以沸湯沃之﹐取其汁洗衣服﹐或灑木石屋宇﹐以及花艸之類﹐香气可經年不散﹔又可治療百病﹐服之立愈﹔又焚之能降天眞。當時我國爲大金所滅﹐失去二物﹐不知已在何所。今大金皇帝拘執延禧﹐立要二物﹐緣此三載未能釋放回國。我妻子眷屬﹐盡皆離散﹔有爲此間官員貴人之奴僕﹐有爲富貴家作妻妾者﹐萍梗飄零﹐言之可傷﹗」帝問﹕「此間爲何地﹖」曰「此處是平州界﹐去燕京尙有七百餘里﹐公其勉之﹗」良久﹐引延禧出﹐次立檐下。有數甲士擁一番囚至云「是車咽面單於被俘到此。」其人大罵﹐語言不可辧。主者命以刀斷其舌﹐牽出斬之。車咽面之妻甚美﹐將拜爲夫請命﹐主者怒﹐亦命斬之。並小兒三四人﹐並用木棍擊殺。

復引二帝出門﹐見二後尙立墻下﹐掩面而哭。同行至通衢﹐叱令上馬﹐鞭之疾馳。復出一門﹐向北而行。路傍花木甚多。有急走二十餘人﹐往來不停﹐云是郎主召四太子下江南﹐蓋番人不知二帝爲江南天子也。時有三南人爲卒者﹐相謂曰「五月初一日﹐康王在南邊卽位了。今日已經十日﹐四太子去後﹐不識如何﹖」余語低不可辧。少刻﹐左右催行﹐至晚約行五十餘里。其時近暑﹐帝後衣服垢膩﹐徧生蟣虱﹐污發結月﹖直如囚徒﹐已無復有貴人气象矣。趲行三日﹐不見澤利﹐亦不知其何在﹔軍中左右﹐時時詭傳其言語﹐亦不甚能辧。

行及數日﹐有人呼帝出﹐謂曰「今四太子大軍至﹐汝當見。」路傍一寺﹐四太子擁胡牀坐臺上﹐引帝後拜於臺下。四太子曰「汝父子無道昏憒﹐致有今日之苦。若當初崇信我家言﹐誓海上之盟﹐共滅契丹﹐分其地土﹐一旦何至今日如此﹖柰汝不明天命﹐皮與契丹連和﹐坐對成敗﹐彼勝則助彼破我。不料我已勝矣﹐猶不從求於我﹐此汝之愚一也。曁我兵旣破汝國﹐我皇上憫念生靈﹐與汝講和﹐以河爲界。汝又不服﹐勞我師旅遠徵﹐此汝之愚二也。汝祖宗基業﹐不能守成﹐內則奢侈﹐外則結怨﹐玆一旦絕滅社稷﹐尙不求死﹐偸生人世﹐汝之愚三也。」帝俯首伏地﹐汗流肩背﹐不能辧答一語。極呼左右取筆硯伺候﹐叱令少帝作書﹐招劉光世韓世忠劉錡等速速回兵。復又言曰「今日夏至節令﹐賜汝一杯酒喫。」叱令左右斟飲四人畢﹐又曰「你等往朝﹐皇上無殺汝之罪﹐無庸戰栗﹐免不失侯王也。」言訖﹐遂上馬而去。但聞鼙鼓之聲﹐震動天地﹐衝晌淩霄。二帝不禁神魂俱墮落矣﹐猶如一木偶耳。

二後自出汴京以來﹐𨿽馬載而行﹐但足上生繭﹐不能行步﹐肌肉消瘦﹐與二帝俱不類人形。又時時被監押者詬詈鞭撲﹐欲死無由。又將四人衣袂互相結縛﹐無曉晝夜。二後與番奴連衽合手﹐並坐同食。

●五朝見金主

又行五六日﹐始達燕京﹐蓋契丹之舊都也。城闕壯麗﹐頗類東京。到後候金主登門﹐左右執二帝後入門跪拜訖。其門下左右兩傍﹐侍列金紫衣或深衣或褐衣或傘或笠或騎或車約數百人﹐皆呼萬歲。良久﹐傳詔賜巾幘與二帝。又有內侍二人﹐自門內出﹐傳旨曰「皇帝命汝﹐賜巾幘衣服沐浴。旣來我朝﹐前非悉屏赦免﹗」遂於袖中取出赦書﹐引二帝入都堂﹐見宰相上坐﹐問知爲朱孛堇相公也。帝再拜﹐孛堇答拜。內侍將赦之文不載﹐惟末句云「赦趙某父子之罪﹐免爲庶人。」引帝金闕謝恩訖﹐仍引出閣門四驛館中﹐宣敕曰「來日引見趙某父子等四人常議。」是日始知爲五月二十一日也。

五月廿三日早﹐有客使引帝入朝﹐皆巾幘靑袍﹐二後仍常服﹐至殿下﹐北面再拜。金主傳赦書﹐帝爲重昏侯﹐太上爲昏徳公﹐各於燕京賜宅居住。帝後拜謝畢﹐左右引入一小室﹐有衣褐番人坐堂上曰「此燕京元帥也。」帝亦再拜。皂衣吏呈上文書於元帥﹐乃揮筆署其末﹐命引去。皂衣吏引帝出大內門﹐從行護衛者二十餘人﹐經走十餘街﹐始至元帥府。入府門﹐左轉廊下一小室﹐呼帝後坐。其中並無椅櫈﹐惟磚石兩三塊而已。時帝因終日僕僕驚惶﹐不欲飲良﹐居止不寧﹐日惟飲水一二盂。二後俱哭泣不已﹐欲觸死階下﹐左右力勸止之。

二十三至三十日﹐皆住小室中﹐外戶鎖閉﹐監守者十餘人。每日惟粗飯四盂而已﹐相顧不能下咽。朱后有疾﹐臥冷地上﹐連日哼吟﹐監者猶以時罵責。帝語之曰「汝等可憐憫我國破家亡之人﹐乞取些湯水來救我妻﹗」左右怒喝曰「吾國中所禁禦諱犯者﹐罪等殺人。汝呼閔字﹐已該死罪﹐還要呼湯喚水﹗」再求之﹐不應而去。

六月一日侵早﹐一人引帝後至元帥府庭下再拜。左右呼喝﹐如點名畫卵狀﹐良久退。時朱后病劇﹐不能行﹐監者負之而去。至庭中﹐雙持後足﹐無禮尢甚。是日以後﹐朱后病益進﹐已無生理矣﹐哀哉﹗

初二日﹐朱后殂﹐年二十六歲。帝大慟﹐乃謂監者曰「某妻已死﹐合如何﹖」左右白於官﹐良久﹐皂衣吏引白衣者數人﹐扶後屍出外﹐用黍薦卷之﹐二人掖之而去。帝哭愈悲﹐而不敢髙聲﹐恐監者訶責也。

●六往安肅軍

初三日早﹐有中使坐元帥府堂上﹐引帝及太上太后至庭中﹐傳宣曰「昏徳公趙佶父子﹐可往安肅軍聽候指揮﹐來日便行﹐令元帥府發遣。」

初四日早﹐府吏呼帝曰「奉旨令汝往安肅軍居住﹐今日便行。」帝曰「我母病未已﹐略候晚行何如﹖」吏怒曰「我北朝不比南朝﹐令在必行。汝今日到此﹐尙不遵法令耶﹖」乃叱罵不已。帝默然﹐不敢對﹐卽相率步行﹐護衛者二千餘人。自元帥府從行﹐至晚始出燕京北門﹐宿捕司房﹔捕司如南朝尉司也。鄭太后病不能行﹐帝與太上互相扶掖﹐或時肩負。是夜並無飲食進。

初五日﹐盛暑行砂磧中﹐毒風揚塵若霧﹐閉塞口目﹐又乏水泉。其時監押二千餘人﹐爲首者爲伊鵝替﹐獨憐帝後困憊﹐謂其黨曰「今日天气暑熱﹐稍宜緩行﹐恐致他疾﹐有所不便。」於是得少緩。遇有泉水﹐令左右供進﹐因此鄭後之病﹐途中稍愈。

自初五至十一日﹐所過村邑飲食﹐俱賴伊鵝替勸勉供進﹐戒左右不許叱喝。午間極熱時﹐得少就樹陰休息。時少帝二十九歲﹐太上四十六歲﹐並皆枯槁黧黑﹐無復有貴人形容。此行若非伊鵝替護行﹐必塡溝衢矣。

十二日﹐至安肅軍﹐土城卑薄﹐入其門﹐守衛者逐一一搜檢﹐甚摸至鄭後胸腹間﹐亦所不免。卽他人出入皆然﹐蓋出城者防泄內事﹐入城者防傳外事也。歷階衢數處﹐方至一官府衙署﹐入門﹐帝後俱立庭下﹐左右喝拜之訖。知軍別呼深衣吏引帝三人出門﹐入一小室﹐令住其中﹐送粟米漿水。後伊鵝替從外來﹐語帝相別安慰之意﹐遂出。自此帝後日住斯室。前此自春及夏﹐行泥水中﹐裳服垢膩﹐蟣虱循行衣領﹐苦不勝言。獨有一阿計替者﹐乃澤利命來守﹐監視二帝﹐至今不離二帝。左右時爲帝後洗濯衣服﹐但語言難辧﹐十曉三而已。

十四日﹐安肅軍同知使人呼帝至庭下﹐傳北國皇帝聖旨﹕「昏徳公趙某父子﹐並給賜夏衣一襲。」視之﹐乃紗葛二端﹐令帝再拜謝恩。其人行至室中﹐已被監押者割取其半﹐復以舊葛生絹衣付帝曰﹕有現成「夏衣在此﹐省汝裁制也。」乃易取紗葛而去。自此後室中鎖閉﹐惟得進粟飲漿水﹐每日三盂而已。

十七日夜半﹐忽聞喊殺聲甚厲﹐大火燭天﹐合城大亂。緣安肅同知有二人﹕一是契丹人﹐一是金國人﹔二人不和﹐契丹同知欲殺金國同知﹐刼二帝投西夏﹐結連易定。謀尙未發﹐因醉後鞭其奴﹐奴遁去﹐密告金國同知﹐遂統兵圍契丹同知﹐殺傷殆盡﹐至曉方定。延燒屋宇百餘所﹐殺傷七百餘人。燒至二帝所居﹐僅三丈許而止﹐否則亦遭焚死矣。

十八日早﹐同知坐庭上﹐掖二帝於庭下﹐責之曰「你敢與契丹同知通謀﹐欲殺我投西夏﹐我昨夜已殺了也。今便要啟奏大金皇帝﹐共你論理。」帝辧曰「我每日被拘﹐囚防甚密﹐何敢與彼通情﹖」同知怒曰「現有出首人在﹐你不得圖賴﹐煞煞好公事﹗」帝爭辧不已﹐同知怒令左右以鞭撲帝面﹐折齒流血﹐令人仍拽入小室中拘監﹐系以繩索﹐帝泣不敢出聲。是日﹐飲食俱絕﹐賴監牢者分以少許水飯﹐三人均啖之。至夜﹐囚縛愈急﹐直至二十日後﹐不稍寬縱。

●七徙居云州

二十三日﹐同知坐堂上﹐引帝至堂下﹐再拜宣詔曰﹕

趙佶父子朝廷恩宥免死﹐著令居止安肅﹐乃敢結連同知李奉國﹐意欲叛歸西夏﹐負恩特甚。本擬誅夷﹐姑體上天好生之徳﹐免其誅戮﹐更令往云州居住﹐聽候指揮。仍仰安肅軍押送前去。

讀畢﹐同知命役吏引帝再拜謝恩。帝哽咽不能言﹐同知怒喝曰「尙敢如此耶﹗你前日要殺我﹐我今日如何放得你過﹖」命左右撻帝胸﹐坐之於地﹐以柳條鞭五十餘下。帝涕淚如雨﹐咬牙痛絕﹐久而復蘇﹐立命扭鎖就道。至晚﹐出安肅門﹐宿野亭中。時當盛暑﹐帝鞭傷處皆爛成瘡﹐臥亭中地下﹐痛楚呼號﹐不能起坐。夜深月上﹐始得些少粗飯﹐涼水一甌﹐三人分食之。太上亦因暑熱困殆饑餓成疾。監押人取靑艸皮樹枝布地下﹐令帝後臥於上云「不爲地气所侵﹐可免濕病也。」

二十四日至月終﹐在途遭大風雨﹐疾病連綿﹐悲苦情狀﹐不能備錄。數日方達云州﹐拜同知於庭下﹐命左右引帝於圜土內﹐外有兵護守。三人衣帶盡皆搜去﹐蓋防其自縊也。日惟一食。在其中居處﹐幾及兩月。時秋月方明﹐約略中秋時候﹐圜土中事不復知﹐故不備書也。

至八月十七日﹐有人言曰「北國皇帝赦汝罪﹐令汝再還燕京﹐可出謝恩。」二帝出圜﹐望北拜謝訖。隨有綠衣吏引帝復入一小室中﹐如前日囚閉之所﹐日間飯一木器﹐漿一木瓶。時天气漸涼﹐帝後日食冷水飯﹐腹中作痛成痢。自此後居是室將及半月餘﹐帝後受禍已及半年﹐置之無可柰何﹐亦不愁苦。但衣裳經夏糜爛﹐不可禦寒。監押中有慈良者﹐或遺以故衣﹐略得補綴摭蓋。

十月朔日﹐將至五更﹐忽聞金鼓聲震天﹐人聲鼎沸﹐乃同知押下將校有千戶三人作亂。囚同知﹐奪其妻﹐遂共殺同知一家六十餘口﹐復及市中百姓六七百家﹐至日中方定。其千戶三人者﹐皆下馬至帝居小室前﹐攜衣服數件﹐自牖中授帝曰「棄爾棄爾﹐我三人今歸西夏去。汝國中康王做官家半載矣﹐愼勉之﹗將來必有歸國之期﹐切當自愛也。所有監押者二十餘人﹐我已殺之。我不能久畱。」復贈帝漧糧數器﹐各上馬去。是夕﹐城中終夜自亂﹐隨有千戶執爲亂者數十人斬於市﹐乃止。經三兩日﹐別軍始到城中﹐方定。先是監押中有阿計替者﹐相從半年﹐全得其護�之力。或謂太上曰「阿計替被前日反者所殺﹐刻𨿽城中定亂﹐汝父子不復得出此門﹐柰何﹖」言未已﹐阿計替自外至曰「且幸無事。」帝問其不死之由﹐曰「我於死人堆中潛伏兩日兩夜﹐由是得脫。」此後阿計替仍復監視二帝。外來者千餘人﹐蓋同知官兵也。

或一日﹐阿計替引帝至庭下﹐有紫衣番人上坐﹐呼帝曰「識我否﹖」帝曰「不識。」番人曰「語汝﹐吾蓋天大王也﹐乃四太子之伯父。」良久﹐於屏後呼一婦人出﹐帝熟視之﹐乃韋妃也。太上見之﹐低頭不敢仰視。有頃﹐呼左右賜二帝及太后酒曰「我看此夫人面上。」蓋因韋妃爲彼畱作妻室也。酒罷﹐爲監者曰「善護之﹗」仍引入前室。自後得稍寬拘執﹐飲食略備﹐一冬衣服﹐差可禦寒。

天輔十一年正月朔日﹐金國例以是日�放禁囚﹐𨿽死罪亦得暫出。時阿計替引帝外行﹐散觀縱步﹐但不許出門庭耳。帝視玩間﹐有一褐衣婢﹐口稱韋夫人遣來﹐手持盒子﹐且云「夫人傳語十一官人八官人且忍耐。」遂密語曰「聞知九哥卽位了﹐恐早晚有歸期也。」其婢遂將盒中物置帝衣袂中﹐奔馳而去﹔視其物﹐乃棗面油煎大餅。阿許替乃佯言「是何奴婢﹐將物送與他人﹐速藏之﹗」乃引帝入室中﹐密問曰「適微聞婢云﹕九哥卽位﹐卽何人也﹖」帝曰「九哥卽康王﹐我之親弟。韋夫人康王生母﹐故相報也。」阿計替復問﹕「十一官人是誰﹖」帝曰「我父行十一﹐我行第八也。」遂將其物與阿計替﹐並新到監者二十餘人分食之。至晚﹐不復出。

初三日﹐金國例以是日爲放偸日﹐一切什物器皿﹐𨿽婦人珍寶﹐爲人竊去﹐官法不禁。當家惟各自謹守﹐盜至則笑而遣之﹐他日則不然。是日有黃衣者數人﹐各將餘食七八器﹐將五器爲監者曰「食之。」將三器入室中爲帝曰「食之。」視其物乃饘糜﹐以肉米合煎而成。帝與太上太后食不盡者﹐亦與監者持去。帝問阿計替曰「此食何來﹖」答曰「此地風俗﹐無他善事﹐惟設粥以飼禁囚者﹐與齋僧同功﹐故今日有人設此粥也。」帝又問﹕「是誰家﹖」阿計替曰「此亦是韋夫人家也。」自是帝後三人﹐因韋夫人與蓋天大王在彼﹐陰受其福。

十四日夜﹐亦放燈。十五日﹐街市張燈﹐無音樂﹐但聞金鼓喧天﹐徹曉而止。胡婦胡女攜手酒肆中﹐遇合意者﹐卽諧合而歸。官長夫男父母皆不禁﹐與放偸略同。

二十一日﹐阿計替爲帝曰「今月二十九日﹐乃北國皇帝聖誕作宴﹐此處同知宴罷﹐卽赴燕京去也。」北國定例﹐先期十日賜宴﹐宴罷﹐近郡皆上燕京上壽。是夜將闌﹐阿計替引向日送餅婢至帝前曰「夫人傳語十一哥﹐我二三日間往燕京去也。去後來與不來﹐尙未可定﹐且保重將息。」言未畢﹐卽回顧趨去。其它監者已覺﹐爭問其實﹐阿計替笑之曰「汝不聞﹐乃同知所指揮來者﹐曷問其實﹖」揮之使退﹐乃不復問。是夕﹐帝與太上太后三人﹐聞韋夫人將去﹐俱有慘色。

二十三日﹐聞韋夫人同蓋天大王統領人馬前去﹐止畱下千戶五人。內一主守啜奚兀領人從三十餘﹐手中各持敢棒至帝前曰「蓋天大王並韋夫人和你父子二人﹐煞有公事。似你這般人﹐畱之何用﹖若五七日間探知蓋天大王不再來此﹐共你契勘這場公事。」呼監者二十餘人戒之曰「防固不得少懈﹗」自此復被拘執如前﹐阿計替亦不敢勸解。

二十八日﹐阿計替曰「聞之二太子已下四川﹐建康爲四太子打破﹐康王南徙浙江﹐其勢恐亦不久。」帝與太上聞之﹐吁嘆良久﹐且曰「若九哥事無成﹐我父子終無南還之日矣﹗」一時泣下如雨。俄有持酒食者至曰「金國皇帝聖誕﹐賜來酒肉。」帝略嘗而卻之。

二月初一日﹐有探騎至府報啜奚兀曰「蓋天大王已差往關西﹐交點五路財款﹐別遣兀西哺途來此作同知也。」

初二日﹐有皂隸持文書至二帝前曰「今新同知到來﹐要你文字﹐須便供寫。」帝曰「如何寫﹖」吏叱之曰「速寫﹗」極口詆詈﹐又不言所以。帝不得已﹐乃書現在之案款曰「近封昏徳公趙某﹐男某﹐妻某氏﹐年若干歲﹐謹狀」云云﹐番隸乃持去。

初十日﹐新同知到云州﹐引二帝至庭下﹐所問語言﹐皆不能辧﹐咄咄十餘句畢﹐約以仍命引去之意。少刻﹐有褐衣者同阿計替入﹐謂二帝曰「今日所到新同知名兀西哺途﹐系兀途右之兒。其父從四太子徵江南﹐被劉三相公捉去斬首﹐故今仇恨於你﹐要將你三人窘辱泄憤。」至晚﹐移二帝及後於小室內﹐卑濕不可居處﹐相對而泣曰「我等今番死也。」阿計替曰「兀西哺途今差我往燕京下文字﹐須三十日方還﹐二官人且耐煩寧心。我到燕京﹐自當與官人探問南朝信息﹐來相報也。」

●八徙西江州

三月初九日﹐有一褐衣番人至囚所﹐手持文字曰「皇帝聖旨﹐教你三人往西江州聽候指揮﹐緣新同知之奏請也。」二帝泣曰「又往何地﹖」俄有人引帝﹐執縛二帝並後之手﹐驅行出云州二十餘里﹐至晚方止宿野寺中。自此後日月不復記錄﹐因阿計替不在帝左右也。

或日﹐所行地磚鋪不平﹐有一從行者系山後人﹐語言略可辧﹐言於帝曰「此長城基址。」日行七十里﹐實八九十里。二帝及太后足皆腫裂﹐寸步難移﹐或從者負之而行。時漸入沙漠地﹐風霜淒慘﹐寒气襲人﹐無異深冬景象。帝後衣袷單薄﹐兼以饑餓勞苦﹐時疫頓作﹐僵臥古屋中七八日﹐稍得痊愈。監者不時催促﹐帝後病骨支離﹐又無適口飲食﹐狀如鬼魅。從者作木格﹐覆以茅艸﹐舁之而行﹐眞活不如死。

行三四日間﹐忽逢北來騎兵三四千﹐首領一紫衣人﹐問訊對答﹐皆不能記。帝臥艸與中﹐微開目竊視。紫衣狀如漢兒﹐忽駐軍下馬﹐呼左右取水喫漧糧。各於皮筐中取出幹牛肉數塊贈帝後﹐賴此病體稍瘥。紫衣人謂帝曰「我本漢臣﹐昔爲陛下延安鈐轄周忠是也。元符中﹐中國與西夏交戰﹐兵敗被擄﹐由是父子俱降西夏﹐亦曾作西夏部中首領。宣和間﹐西夏遣臣將兵助契丹﹐與金國交戰﹐又爲金國所擄﹐降之。現爲統管﹐郎主命臣至奚國發兵﹐往陜西路禦西將軍﹐今所領是也。」又言「陛下無憂。昔時契丹大遼主與大金連戰日久﹐尙且不殺﹐今見在昌合州收管。況陛下並不與大金苦戰﹐只是近日四太子在江南頗爲失利。金國盛稱劉錡劉光世韓世忠等皆戮力疆場﹐智勇雙全﹐不難恢復。臣本宋臣﹐不忍見陛下如此﹐故將微肉上獻﹐幸爲自愛﹗」言訖別去。

是夕﹐宿樹林下﹐月色微明﹐聞番人吹羌笛聲﹐嗚咽如泣﹐蓋美國兵後陣也。帝與太上太后聞之曰「與他成樂如何﹖」時太上口占詞曰﹕

玉京曾憶昔繁華﹐萬國帝皇家。金殿瓊樓﹐朝吹鳳管﹐暮弄龍琶。花城人去今蕭索﹐春夢說胡沙。向晚不堪﹐回首坡頭﹐吹徹梅花泣路涯。

少帝及太后聞之﹐俱各慘然淚下。少帝乃賡其韻而和之曰﹕

宸傳百載舊京華﹐仁孝自名家。一旦姦邪﹐天傾地覆﹐忍聽琵琶。如今塞外多離索﹐迆邐繞胡沙。萬里邦家﹐伶仃父子﹐披星戴月向天涯。少帝歌不成曲﹐三人大哭而止。

或日﹐所行之處﹐但見艸莽蕭條﹐悲風怒吼﹐黃沙白霧﹐日髙尙如煙繞。五七十里並無人迹﹐偶見牧羊兒﹐問此何所﹐云「非正路。兩傍原有城邑俱在﹐東西不從此中行走。」時方近夏﹐楡柳夾路﹐澤中亦有萍艸﹐皆褐色而不靑翠。

又行十餘日﹐方見一小城﹐云是西江州。護衛者引帶入城﹐見其地無甚人煙﹐本是昔日契丹道宗囚髙麗王之所。其中方廣不甚大﹐有屋數間﹐廊廡皆傾倒﹐亦若官長衙署。籬落疏曠﹐杳無人迹。惟護衛者三百餘人﹐逐日斫伐樹木﹐蓋屋居住。兩三日後﹐發遣騎兵回歸﹐止畱守衛六七十人。每日惟二帝及太后在中間一室居住﹐不敢出入﹐亦無處走動。飲食日止一餐﹐皆粗糲不堪充口﹔或些須羊肉適口。

一日﹐二帝相謂曰「我父子在云州﹐深得阿計替維持保護﹐尙微知我國消息。今彼已去三月﹐不知還到云州否﹖」正言之間﹐忽戶外一人言曰「帝曰阿計替﹐乃是我哥﹐我名香查理。當時北國皇帝專使我等兄弟監守你父子。如今阿哥被云州同知兀西哺途差往燕京﹐下投文字﹐不久亦須來此。我家阿哥素能善書﹐虜主時要書文字報他﹐故須仍來此地。阿哥去日﹐曾囑咐我﹐教我保護你父子﹐不妨但放心也。」

或日﹐阿計替回揖二帝曰「官人安樂否﹖我從云州往上京回云州﹐今又至此﹐往返九千餘里﹐不勝辛勞。」二帝亦慰勞之。阿計替又於懷中取出一小紙﹐令帝看視﹐其上云「今年南事未定﹐有苗劉二人廢了官家﹐立起太子﹐攺元明受。」又云「已得江南建康府﹐車駕入海﹐二太子已得四川﹐四太子已得兩浙越州。」帝視畢﹐嗚咽曰「如此則我國祚不能復矣。」又云「苗劉兩人敢如此﹐吾兒子方卽位四歲﹐做得甚綱紀﹖」良久﹐阿計替將文字仍納懷中。自此阿計替兄弟二人﹐每每心思保護﹐又時時供辦飲食。自阿計替到後﹐帝後愁苦少釋。

或一日﹐阿計替謂二帝曰「今日是七月五日﹐後日乃系七夕﹐憶官人在京時煞快活。」二帝吁嗟曰「到此地位﹐那復想當日耶﹗」言未已﹐忽見甲士多人﹐喊聲震天曰「在此耳。」二帝不覺驚駭僕地曰「我命盡於此矣。」阿計替遽出﹐問過首立﹐語甚詳。少刻﹐阿計替持刀入帝室﹐帝愈加驚懼﹐以手掩目﹐太上太后亦然。阿計替乃大聲曰「與你三人無涉﹗」乃於帝所居室壁後﹐執一小番奴出﹐付首立者殺之﹐持其首而去。過半日﹐帝神魂始定﹐尙不能言語。阿計替入曰「先來驚否﹖」帝問﹕「因何事而殺此番人﹖」阿計替曰「此七月七日祭神也。我金國禮﹐預於暗處藏伏一人﹐然後領兵佯爲捉獲﹐斬首以祭爲上祀﹐以其身爲中祀﹐以羊爲下祀。祀畢﹐人羊俱入鍋中﹐煮熟啖之﹐名曰布福。」帝曰「頃間若汝唱言不關我三人事﹐我等俱驚死矣。」太后因此得病﹐至七八日始稍瘥。或日﹐主首持人頭﹐在腰間取尖刀穿肉一臠詣帝曰「布福肉喫之。」帝聞其气惡不可近﹐欲不受﹐阿計替在傍曰「受之有福。」帝乃受之﹐主者舞躍而去。

或日﹐秋風徧起﹐冷气逼人﹐阿計替曰「秋令至矣。」俄聞堂中雁聲嘹喨﹐自北向南﹐護衛者數在傍﹐阿計替兄弟揮之使去。壁間有弓一張﹐阿計替曰「官人能弓矢乎﹖射雁以卜﹐我番人事也。」乃手持弓爲帝曰「我代官人卜可乎﹖」帝曰「然。」乃執矢仰天祝曰「臣趙某不幸﹐上辱祖宗﹐下禍萬民﹐身羈胡地﹐存亡未卜。若我國祚有復興之日﹐當使箭中飛雁。」祝畢﹐付阿計替射之。一箭中雁﹐宛轉而下。二帝稽顙拱手曰「誠如天命﹐死亦無憾。」阿計替亦大喜﹐取艸茅雜木爇火﹐破雁炙而分食之。

或日﹐阿計替又入室密語二帝曰「聞四太子與南朝爭戰﹐盡得江南之地﹐已將至洞庭湖。」又云「金國官家今日差人往北路﹐僉撥兵馬﹐向江南廝殺也。」時天气漸寒冷﹐二帝及後衣裳﹐皆腐爛垢膩﹐時賴阿計替呼集胡婦﹐爲之澣濯。

或日﹐大雪積至五六尺深﹐室中寒甚。帝後皆頤膝相拉﹐聲顫不能言語。阿計替持一披氈至﹐覆蓋三人首﹐稍得溫暖。帝先在云州病後﹐發俱落﹐不復生﹐狀類僧尼﹐與番奴剃頭者無異。是時冷甚﹐又乏糧絕食﹐日獲一雁於火上燒熟共食。一連三日俱如此。雪霽後﹐尢極冷﹐手足攣曲不可伸。

或日﹐阿計替爲二帝曰「今朝十月一日也。」二帝曰「十日是天寧節也﹐可謂今非昔比。」二帝及後皆泣下。阿計替曰「天寧是何節也﹖」太上曰「乃我之誕辰也。我生此日﹐未卜死於何日﹖求生不得﹐求死不能。自古帝王之辱﹐惟晉湣懷與石少帝﹐然未有如我父子之更甚耳。」

或日﹐天气晴明﹐風和日暖﹐阿計替曰「今月幾日鞭春﹐便已先有此和煦之气矣。」手持羊乳一杯飲帝以代酒。其乳腥穢異常。近口卽生噦嘔。帝後恐拂其意﹐乃勉飲之。

或日﹐雪霽天晴﹐阿計替呼帝出屋外。來時三人皆以極寒冷對﹐不能出﹐阿計替曰「春到矣。」空中雁聲﹐自南而北﹐千萬成羣而去。凡北方禦寒者﹐必先於數月之前﹐掘地作坑以居。先是阿計替於帝室內作坑。深五七尺﹐令帝後晝夜伏處其中。其護衛人亦如是。是日始出坑﹐不復入穴矣。時金國天輔十二年﹐卽南宋建炎三年也。

或日﹐春深﹐艸長至二三寸﹐荊榛布野﹐滿目藜蒿﹐不勝異域之感。

或日﹐忽傳金國皇后上逝﹐阿計替等六十餘人﹐皆白布纏頭作孝。鄭太后曰「我何日得死﹐而免此苦楚﹖」又傳金國皇后死後﹐郎主喜怒不常﹐時好殺戮大臣。手持刀劍甚利﹐左右官人少有忤意﹐卽手刃之。阿計替曰「汝中國有肅王乎﹖」帝曰「有之。」又問﹕「肅王有女乎﹖」曰「有之。」阿計替曰「近聞郎主以肅王女爲嬪禦專寵﹐皇后因此妬忿﹐自縊而亡。金主知其情﹐乃手擊殺肅王女﹐以報復後仇。」鄭太后曰「肅王女玉箱也。此女自小多奇怪﹐今果死於兵刃之下﹐哀哉傷哉﹗」嘗記肅王妃﹐陳執中女也﹐生玉箱之夜﹐有靑衣童子自天而下﹐手持一鐵絲籠﹐籠內有玉印二紐曰「天賜你生后妃。」妃驚而寤﹐自思我夫王也﹐吾妃也﹐豈有父母爲同姓王妃﹐而生女復得爲后妃之理﹖而終不悟也。越數歲﹐玉箱戲於水傍﹐得玉印一顆﹐篆曰「金妃之印」﹐常佩玩不釋手。京城陷﹐其女爲完顏樹所得﹐每醉後犯之﹐必昏絕﹐不得近身﹐乃進於金主。金主寵之﹐遂以爲妃。生一男後﹐因後兄咀裏孛進夏國女李氏爲妃﹐兩人爭寵。玉箱又欲以陰計中金主﹐以雪家�仇怨﹐適逢皇后薨﹐因陽奉間﹐多以私意慫金主殺左右大臣以及李妃。又因中暑﹐常取冰雪腦以進﹐由此亦發疾。此本年六月也。天輔十三年正月元旦。宮中張燈飲宴。時金主無後﹐只有趙妃專寵﹐因疾殺其所生子。一日深秋侍坐﹐金主謂趙妃曰「汝爲南朝族屬﹐安得有此富貴﹗俟後服除﹐當敕立你爲後。」妃拜謝。一日﹐因左右奏﹕「宋朝趙家父子﹐現在西江州安置。近日四太子又爲韓世忠所敗﹐狼狽逃回﹐南朝勢漸廣大﹐可將此三人植入北地﹐不可赦回。」金主允奏﹐著令北向五國城去。時趙妃在側曰「望求陛下以臣妾故﹐優容其祖父歸國﹐妾之邀恩而蒙賜也。」金主曰「外事何得你言﹖」不準所請。妃曰「骨肉何能不念﹖陛下亦有父兄否﹖」詞甚激烈﹐金主怒曰「畱汝在宮中﹐外有祖父之仇﹐內有嫉妬之行﹐一旦禍亂﹐悔將何及﹗」妃起而喝言曰「汝本北方一極小胡奴﹐侵淩上國﹐南滅汴宋﹐北殄契丹﹐不行仁義﹐恃彊專務殺伐。今我父祖皆因誤聽姦佞﹐致遭汝擄﹐辱我宗廟﹐破我國家。汝又將我帝後等遷徙窮荒之域﹐汝之不仁不義已極﹐上天必不容汝﹐恐你他日亦當如此遭人馘滅夷族也﹗」金主大怒﹐遂手殺之於闕下。

●九徙五國城

或日﹐阿計替手持文字謂二帝曰「我共官人不免又要走五七百里路也。」

帝問﹕「何也﹖」阿計替曰「金主又命徙汝等於五國城安置之故耳。」帝喟然曰「將我父母如是之東遷西播﹐不仁甚矣。」乃掩泣而退。

次早﹐阿計替引二帝及後徒行﹐及護衛六七十人出西江州後﹐縱火燒其屋宇而去。約行六七十里﹐太上及太后皆不能行﹐泣告阿計替曰「何不告知金國皇帝﹐就此地將我等敲殺﹐以免匍匐千里路也。」阿計替曰「且耐辛苦前去﹐莫思他事。有我在此﹐你三人且省煩惱。」

自此又行五七日﹐鄭太后病甚﹐不能動﹐少帝負之而行。是晚﹐太后殂於樹林下﹐時年四十七歲。倉卒之間﹐於路傍取佩刀掘一坑﹐以身兜土而埋之。二帝俱慟哭失聲﹐護衛亦有不忍而嗟悼者﹐亦有促行而倨詈者。二帝不勝哀苦﹐幸阿計替再三勸勉﹐又行至三日﹐始達五國城下。

其處頗有類於西江州景況﹐據云此處乃昔時囚契丹阻羌西部落黑水吐蕃奚國酋長之處。入其城中﹐有居民五七十家﹐荒殘不成倫次。行至官府署﹐有大庭及廊廡皆倒卸。護衛者引二帝至庭下﹐見上坐一紫衣老番人。阿計替卽於懷中取出文書示之﹐老番唯唯﹐使人引帝入左廡下小室﹐又進一窄室﹐僅有土臺﹐可坐兩人而已。四面有土墻﹐當前有木棚﹐護衛者緘封而去。至日晨﹐得飯一盂﹐分食之。居此凡七八日﹐大抵每日一餐﹐鎖閉而已。

天輔十四年﹐卽紹興元年辛亥﹐此一年中﹐惟金主生日得酒肉一次﹐七月七日祭神得酒肉一次。阿計替與其弟香查理爭番奴﹐手殺之。至十月間天寒﹐仍掘地窟而居。又因病疫纏染﹐護衛多半死亡﹔二帝亦久病垂危。

天輔十五年﹐卽南宋紹興二年壬子﹐此處元宵亦同汴京﹐但燈火皆於磁碗中貯羊脂﹐以艸爲炷而燃之。有胡僧五七人作佛事﹐皆云祝頌皇帝福祿﹐俱在中庭堂上。二帝被拘不得出﹐問阿計替曰「此地離燕京若干裏路﹖」阿計替曰「三千八百里﹐此間西北去黃龍府二千一百里。五國城卽漢時李陵戰敗處。」至日午時﹐老番以奶酪一甌使人持至隙中﹐謂二帝曰「今日元宵節﹐可喫乳。」

二帝勉飲之。時雨雪三十餘日﹐屋舍崩毀﹐墻壁圯裂﹐有蠍數十枚螫太上之臂﹐痛楚移日。少帝以土磚俱擊殺之。

或日﹐中庭列香案﹐堂上坐紫綠褐衣三番人飲饌﹐云此日是金主生日所賜酒食也。亦分與二帝食之﹐噦嘔至盡。問阿計替﹐乃知爲蜜浸羊馬腸﹐爲彼中貴人珍味。帝曰「我儕囚人﹐無福享受此佳品﹐故致噦嘔﹐靡有孑遺矣。」

或日﹐太上皇因哭鄭後過悲﹐一目生翳障而失明﹐終日閉目坐室中﹐呻吟求死不得﹐時年五十一歲。語少帝曰「我祖宗二百餘年基業﹐一旦覆於羯虜﹐此皆誤於姦臣之手﹐以至於此。有子二十七人﹐今惟汝一人在此﹐餘外飄萍流落﹐聞知多有爲人作奴婢者﹐思之可赧可恨。惟有韋妃﹐爲蓋天大王所占﹐自於云州一別﹐未知近日何如﹖今與汝寄生於鮏羴瘠壤﹐度日如年﹐眞乃生不如死耳﹐哀哉痛哉﹗」言畢﹐淚泣如雨﹐少帝亦悲泣不已。太上自此目病轉劇﹐月餘後一目已枯而盲矣。

或日﹐中庭設祭品﹐云是祭天王﹐蓋番中所重者。是夕列燈燭在中庭﹐至深夜乃罷。少帝於隙竇中默禱﹐望神位暗祝云「願求南朝中興社稷﹐北則願早還內地﹔如若不能﹐惟求速死以免辱。」是夕﹐夢神自空中降於庭下﹐爲帝曰「我北方神天王也。上帝有命﹐統攝陰兵﹐衛庇南北生靈。自此更十年﹐當天下太平﹐南北中興﹐與昔相似。」言訖升天而去。帝寤語太上﹐太上曰「我夢亦如是﹐但神自懷中探二玉羊﹐贈我而去﹐不知是何祥也﹖」

或日﹐有一中貴人坐堂上﹐與老番人相對﹐且命少帝至庭下﹐語帝曰「北國皇帝欲立趙氏爲皇后﹐云是荊王之女﹐吳王孫女﹐不知宋朝的派實迹﹐故遣我來問﹐汝可速具圖譜﹐明日奏聞。」帝曰「我亦不知詳細。宗族譜系不存﹐實難稽考也。昔日攻破汴京時﹐大內宗正冊籍﹐俱被取去。今底尙在﹐何不檢閱﹖兼問皇后﹐便知宗支位下也。」中貴人曰「臣亦東京人﹐昔爲陛下小內監﹐離京時方十六歲﹐今二十有六歲﹐原本是娘娘私自遣我來的。路逢蓋天大王夫人韋娘娘﹐呼臣問何所往﹐臣告以往五國城﹐問皇后宗譜。韋夫人爲起居二帝太后﹐余無所語。」帝曰「鄭太后已亡矣。」中貴又曰「今月十一日想已冊立皇后矣。嘗聞後云﹐在京師日﹐呼太上爲伯公﹐少帝爲伯兄。今有二子﹕長曰殊哥﹐少曰靑哥﹐早晚議立爲太子。」言畢﹐上馬而去。

或日﹐又有中使至庭中﹐與番人對坐﹐使人引帝至庭下﹐稱金國皇帝降指揮﹐許令朱鄭二後之喪﹐同葬於五國城﹐官給棺木。俄一人以擔荷竹席囊至﹐內皆零落骨殖。復令人取二木﹐亟殮之。仍許令昏徳公父子送埋城外﹐二帝乃相送出城﹐葬於淺山之下﹔仍有旨封二後曰夫人﹐蓋推新皇后恩澤也。又寬二帝囚禁﹐許令城中自便往來﹐但不得出城﹔然二帝亦時一出城也。

或日﹐晴和﹐至市裏民家﹐語及南朝事﹐民皆不能答﹐但供進飲食而已。帝以五國城去燕京三千八百里﹐自燕京至京師又三千九百里﹐凡七八千里﹐絕不聞中國音耗。其地亦時有旅客往來﹐見二帝衣服破碎﹐亦從中有遺贈者。內有一老者﹐自稱京師人﹐因兵火被擄﹐流落在此。見上皇語及當年正月元宵﹐於端門賜酒﹐共慶升平之事﹐彼此相持哭泣。移時適值主者老番人經過﹐於馬上見之﹐怒曰「不得放他﹗」仍以鞭鞭上皇肩背三五下﹐皮破血流﹔老人亦然。命左右引去﹐仍拘入室。自此又復不得出外矣。

或日﹐阿計替來告曰「老番人今日死矣。無礙﹐可復出外不妨。」遂引二帝復縱步市井間。至晚﹐於懷中出許紙﹐上書「紹興」二字﹐以示帝曰「且喜江南以淮河爲界矣。」二帝問「紹興」二字之由﹐對曰「是南朝年號。」又曰「聞知相殺尙未盡止﹐恐南朝不能復河南河北之地也。」帝曰「我在此已死在旦夕﹐何暇念及彼事乎﹖」

或日﹐五國城新到同知﹐乃一少年胡人﹐同妻妾數人坐庭前﹐引二帝於庭下詰之﹐並具酒肉曰「此地去燕京遠﹐可以保護你。」又呼其妻出拜曰「此女﹐汝家人也。」婦人拜二帝﹐不復相識﹐但云「只記得官家是爹爹兄弟﹐不知是何王何名位也。」自此得少年胡人夫婦之力﹐稍寬拘禁。

或日﹐忽有中使至五國城﹐宣金國皇帝敕旨﹕「皇后趙氏已廢﹐凡親族屬子女爲將吏妻者﹐並賜死。其城主者妻趙氏﹐可日下賜死。」立命少年胡人呼其妻出。其婦大哭﹐其夫亦淚下不捨。中使遣人押出斬之﹐置其首於匣﹔且戒少年曰「趙家父子恐有後命﹐宜嚴行防護。」言訖而去。二帝復拘於室﹐不知廢後之由。

或日﹐阿計替以傳聞語告二帝曰「官人知廢後之故乎﹖先是肅王女爲金主之妃﹐前年得罪被殺﹐以荊王女亦與郎主生子﹐冊爲貴妃﹐今年立爲後。因與郎主爭弈﹐語言不遜﹐金主怒曰﹕你道我殺趙妃﹐今日須殺趙皇后。皇后泣而起﹐脫衣冠待罪之間﹐又有譖後者云﹕常出怨言﹐又曾與蓋天大王夫人韋氏私語廊廡下﹐又對月燒香﹐面南再拜等語。金主因怒而廢戮之。緣此凡在金國官吏家趙族女子﹐不論爲妻爲妾﹐盡行賜死﹐故殃及前日少年胡人之婦矣。」

或日﹐太上皇因趙氏死後﹐拘囚益急﹐乃解衣絞索﹐掛梁上欲自盡﹔少帝覺而持下之﹐且泣曰「豈可如此﹖皆由臣不孝亡徳﹐致王父至此。」監者知之﹐日以湯飲勸進﹐數日不能食﹐日漸困憊。少帝時刻撫摩勸慰。室中止可容一人﹐監者亦時來勸勉﹐終不能進飲食。病及兩月餘﹐旦夕臥土室中。阿計替時來﹐以撥云木煎湯饋飲之云「此間無藥物﹐有患疾者﹐將木煎湯﹐飲之卽愈。」其木狀如枯楊﹐基於地中﹐掘取之﹐無蒂葉。上皇飲之少安。又云「此木能占吉凶﹐初煎時湯沸拾次﹐其木上浮者愈﹐半浮沈者難以速愈﹐沈而不浮者不救。」

或日﹐天气極寒﹐大雪雨雹﹐雹大者如雞卵﹐小者若彈丸﹐頃刻厚數寸﹐百鳥皆被打死。是夕﹐阿計替得病﹐口噤昏憒。二帝憂之﹐親以撥云木煎湯﹐見木浮於水面﹐旋轉不止﹐帝私幸之﹐乃以手親饋之。飲畢﹐汗出如雨﹐卽日平復。

或日﹐阿計替之婦產子﹐亦以是木煎湯飲之﹐婦亦平安。將所生子用大索縛腰﹐掛梁柱上﹐曰去胎毒。少刻﹐先抱子飲羊乳畢﹐乃飲母乳。經過七日後﹐復以撥云木爲末﹐作艾丸狀灸頂心﹐云去災疾﹐並不繃紮也。

或日﹐雪下﹐二帝伏處坑中﹐感受寒疾﹐作腹痛不可忍﹐不飲食者數日。阿計替仍用撥云木煎湯飲之﹐久漸痊可矣。

天輔十六年﹐卽宋紹興三年癸丑﹐是歲金主生日﹐不賜酒肉。傳聞金主有疾﹐太子繩果之子立矣。

或日﹐阿計替爲二帝曰「今日寒食節﹐北方例祭先祖燒紙錢﹐出遊野外水際。我爲主者﹐所以不敢放你二人出外觀看。」是夜﹐城中大火﹐屋宇燒毀者不計其數﹐死者以萬計﹐護衛者亦燒死大半。阿計替左臂燒爛﹐鬢髮俱然。帝所居室亦被燒灼。二帝見火勢盛大﹐拆門窗戶﹐父子扶掖避出﹐衣服皆焦﹐身體糜爛﹐急投池水中得免。二帝相謂曰「初見火起時﹐發願在火焚死。及火至室前﹐若似有人扶之而出﹐以投池水中者。」是日﹐飲食俱無。後數日方定。主者一中年胡人名瓜歐者﹐亦被焚死。屍積盈衢﹐焦灼糜爛﹐臭穢不可近。有兵馬至云「西明州主者知此處失火﹐特來撲救。」乃探斫樹木﹐修蓋屋宇﹔復置官府﹐重設小室﹐以拘收二帝。並攜糧食至﹐方始得食。阿計替被火燒損一臂﹐不能持物。少帝亦被焚傷二指﹐不能屈伸。

或日﹐大風晝晦﹐不辧人物。天雨下稗實﹐有如豆大者﹐滿地厚數寸﹐人取磨而食之。大火之後﹐居民賴以得生。

或日﹐云是十月朔﹐阿計替謂二帝曰「我三人相共七年矣﹐何時得入燕京省問父母﹖今漸天寒﹐衣服全缺。又經大火之後﹐飲食窘迫﹐如之柰何﹖」正相謂間﹐忽聞新差同知列坐於庭上﹐呼阿計替曰「金國皇帝教你監守趙氏父子﹐今已七八年矣。前日火起﹐莫是有人生事﹐如此煞好公事。」呼左右鞭胸﹐遂將阿計替鞭數十下﹐阿計替叫喊不已﹐乃捨之。自後阿計替不親二帝﹐對之常有怒色﹐時在人前詬責二帝﹐蓋紿之也。

或日﹐聞二月十一日﹐金主宴駕﹐大太子之孫完顏亶上金主謚曰至聖文武大徳皇帝﹐廟號太宗。

或日﹐有人走報﹐城下遙望見騎從擁一人來曰「此完顏亮也。」良久入坐堂上﹐使人引帝至﹐乃詬責曰「汝南國無道﹐勞我師旅﹐連年不息。俟平靜江南州郡﹐卻來與你理會未晚。」令人仍引入室﹐嚴緊拘囚。

或日﹐聞人至云「今日十月一日。」上皇泣謂少帝曰「不見天寧節已八載矣。我亦不久﹐必歸泉下﹐諒不能復轉中原。汝正當壯年﹐可勉以祖宗之業﹐父母之仇爲念。汝與九哥二人﹐共圖恢復。」言畢﹐泣下不止。帝亦然﹐竟夕不寐。自此太上耳聾目瞶﹐步履不前﹐終日偃臥土墩。

或日﹐甚寒﹐先霰後雪﹐積至數寸。忽傳天使到五國城宣言曰「北國皇帝已滅南宋﹐立劉姓爲皇帝。南朝臣民﹐俱被大兵趕逐入海。」阿計替曰「南朝滅信矣。」二帝泣下﹐移時相謂曰「祖宗二百多年統緒﹐滅於我父子﹐爲萬世之羞﹐懷湣不若矣。」

天眷元年﹐卽宋紹興五年乙卯﹐正月初﹐有百姓老幼數百人﹐皆曰是燕京到此﹐俱系有罪之人﹐流徙到五國城中。內中亦有善於經營者。又傳言「已獲康王﹐囚在燕京獄中。我等因議朝廷事﹐罪當誅戮。幸遇皇子生得一子﹐敕免死罪﹐流徙至此。」亦有來二帝囚室外賣荳餅者﹐所言如是。二帝相謂曰「日前聞年號紹興﹐其紹字已不佳﹐乃刀在口上﹐今果見滅亡。」

●十徙筠從州

或日﹐時際二月﹐春𨿽漸暖﹐而艸木不甚繁茂。有使者呼二帝至庭下﹐宣朝命曰﹕

新君卽位二載﹐已滅南宋。今百姓推戴劉豫爲齊帝。康王已捉在燕京。趙某父子更移往西筠從州安置﹐卽日發行。

次日出城時﹐見百姓在關外野祭。阿計替曰「筠從州此去又五百里﹐路極險惡﹐然有居民數千﹐乃契丹之畐州地也。金人破契丹日﹐州人不肯歸順﹐相持四年﹐力竭乃下﹐故攺此名。」是日約行六十里﹐日晚﹐路已昏黑﹐不辧東西。有狐貍噑叫林麓間﹐微風細雨﹐不類人世。隨行又皆怨詈不已。鬼魅縱橫﹐終夕無寐。

天晚催行。有後騎賷到漧糧。眾人皆爲毒水所傷﹐口痛不能言語﹐良久方蘇。二帝亦足痛難行。且毒霧四塞﹐不類常人往來路徑。其中有人曾到過筠從州者云「此非正路。」又行三里許﹐入一大林﹐穿小河﹐涉水而過﹐卽得大路甚平曠。地皆浮砂﹐舉步如行泥淖中﹐沙陷至踝。時同行者鞋履屢失﹐帝足爲瓦礫所傷﹐血流不止﹐痛楚難忍﹐乃憩息於石坡之下。日已哺﹐方早食。行至晚﹐止三十里。有隨行番役驟患心疼而死﹐卽撥沙埋之。如此數日﹐卽不見日色﹐常若重霧籠罩。有毒气吸入口鼻中﹐皆咳嗽出血。

或日﹐行路處見野雞二十餘﹐飛鳴羣聚﹐如有所爭。視之﹐皆就地啄一死蛇﹐已被啄殘﹐尙有存者﹐猶長七八尺﹔其首兩歧﹐體靑碧色而無鱗。有頃﹐啄完蛇肉﹐其雉自相作斗。移時死十餘只﹐惟一大者雄鷙特異。有隨行番人年四十餘﹐乃揮刃殺大雉﹐食其首﹐飲其血。逡巡間﹐骨肉迸裂﹐腹背開張﹐手所持刀不墮如生﹐俄自地升天﹐冉冉而去。同行輩駭愕﹐不知何故。

或日﹐行入一古廟﹐並無籬落垣墻﹐惟有石像數軀﹐皆若番中酋長﹐雕刻極細。中有一人曰「此戰國將軍李牧祠也。」祠前有石甃一井﹐深數十尺﹐自古流傳﹔若漢盛則水泉漧涸﹐胡終則井水泛溢。以土石投其中﹐則聲如牛吼。其水能治病。其人曰「契丹未滅時﹐廟貌修整壯麗﹐今毀已多年。我常時聞說此像乃唐時頡利可汗自長安獲石所作。」眾人乃各於腰間解皮袋﹐俯首取水﹐水甚淸潔﹐飲之味亦甘美。老番奴曰「此水可就取﹐金國福無量。」二帝謂﹕「神如有靈﹐我國傳聞已滅﹐九哥被執﹐未知確否﹖」乃默禱曰「若我國有中興之日﹐望神像立起。」時帝意中原無復中興之理﹐故漫祝之。其像忽大搖震﹐起而立﹐紋理節湊連絡。眾共驚駭﹐帝亦拱手敬嘆﹐父子稱異。太上復謂少帝曰「不知我父子可能復有歸日﹐宜再卜之。」少帝正欲禱祝﹐人從促行﹐乃不果。

或日﹐至筠從州﹐甚荒陋。入城﹐亦有街衢屋宇市井官署﹐但蕭索之極。阿計替命隨行五國城人前導。至庭下﹐見有羣小兒戲於庭上﹐身衣毛毳﹐手持弓矢﹐擊持嘻笑﹐見帝及眾人﹐遂皆循柱升梁﹐倏忽不見。俄有一老番官坐庭上﹐引見二帝﹐言語嗚嗚﹐阿計替亦不能曉。二帝站立移時﹐有一人引之行街市中﹐似覺寬縱疏散﹐飲食亦少可免饑。但是日昏暗﹐未嘗見有和煦晴朗時。歷數月後﹐與其居民言語﹐略可通曉。惟五國城之隨帝者﹐常有拘約之意。

或日﹐街衢間見數十番奴﹐持兵刃﹐擊大鼓﹐牽二牛坐一男一女﹐皆斷其首﹐流血滿身﹐云用此祭神。眾人隨至官庭下﹐鳴金鼓﹐舞刀劍﹐器皿羅列﹐酋長拜跪﹐言語不可辧。少刻﹐自牛背取其人下﹐復剁碎其屍肉﹐又殺一牛﹐亦碎其肉﹐並置坑中訖。忽庭上梁間發聲如雷﹐見衣毛毳數小兒﹐自梁援柱而下﹐持弓矢跳擲笑舞。近視之﹐面皆生三目﹐持器自坑中取血肉爭食﹐頃刻去其半。食畢﹐歌舞而至二帝前﹐拜伏於地﹐眾胡人皆驚曰「我祭神累世矣﹐其神靈不可測。今見彼二人而拜伏者﹐不知何故﹖」二帝回身避之﹐小兒乃復起升庭﹐循柱作聲﹐始不見。眾人分余存之血肉啖之。帝向阿計替問其詳﹐曰「此乃筠從州土神﹐能爲禍福。每歲二祭﹐例用人牛﹐喜則風雨應時﹐怒則雷轟電掣﹐殺人以石﹐射人以箭﹐執人囓吸其血﹐並嚼其肌。今乃拜伏你二人者﹐不知何故也。」

或日﹐有人持食一器進曰「此筠從州所產之米稻也。」視之﹐堅硬如麥﹐嚼破之﹐肉有三仁。初食數日﹐腹作瀉﹔久而少止。然上皇食之﹐手足乃軟弱﹐不能行動。其土人云「此稻生於沙磧中﹐苗若蘆葦﹐髙五六尺﹐暑中結穗﹐一本可得二三合。外有黑殼﹐木棒打開﹐取仁煮熟食之﹐呼爲沒茄。其地又有茶郁樹﹐髙五七尺﹐葉如南方橙橘而紫﹐葉背有四點黃色﹐開碧花七八瓣﹐結實如拳。初生便可食﹐其甘如蜜。又有艸狀如南夭蒿﹐彼人種之﹐嘗生采以爲茹。至夜無燈燭者﹐可於城北首石坑中﹐取水調之如油﹐或紮沒茄苗﹐或用野艸紮成火把﹐以石坑水澆之﹐點火明亮如燭。冬月大雪彌漫﹐動經七八日不止﹐人皆匿土穴中。其它異事甚多﹐難以悉贅。

●一一太上皇崩

二帝在筠從州八九月﹐太上病困日甚﹐七八日不言語﹐並無藥物療治。彼處土人病者﹐但以茶郁木皮啖之便愈。帝乃頻以木皮啖太上﹐而太上自此喉間生瘡﹐又不進飲食﹐漸漸困憊矣。

或日﹐有梅尋部大人至筠從州市易﹐其眾六七十人﹐身穿毳衣﹐所易物皆不識。其飲羊血以爲酒﹐食生牛皮如嚼藕蔗。居數日乃去﹐土人亦目爲異種云。

天眷三年﹐卽宋紹興六年丙辰﹐正月旦日﹐其土人亦相慶賀﹐以手交掖﹐歌舞語笑爲禮。上元亦張燈﹐皆石坑中所浸沒茄莖也。是日﹐其地男女合婚﹐各以髙低色澤相等爲配偶﹐男自負女而去﹐不煩父母媒妁引送也。

或日早﹐少帝自土坑出視太上﹐則殭踞死矣。少帝神魂俱失﹐號咷大慟﹐幾不欲生。阿計替再三勸勉﹐且曰「可就此中掩埋﹐然後具奏申聞。」土人云「此間無葬埋事﹐凡死者必火燒其屍﹐及半﹐卽棄之州北石坑中。由是水可以作燈而點照也。」語未畢﹐卽有數人入室中﹐以木棒共架太上之屍而出。少帝從之。比至石坑﹐架屍於上﹐乃以茶郁木焚之﹐焦爛將半﹐復以水滅之﹐用大木貫其殘骨﹐曳棄坑中﹐屍墮入坑底﹐沈沒不見矣。少帝止之不得﹐乃呼嚎痛哭﹐亦欲跳入坑中﹐土人拉之曰「昔年曾有活人跳入﹐此水頓淸﹐不可作油。」爭共阻之。少帝問土人曰「今日是何日﹖」答云「天眷三年正月十八日也。」阿計替催促回城爲是。

●一二徙源昌州

太上死數日後﹐始有金主文字到﹐內云「移趙桓往源昌州安置。」帝聞之﹐慘慟更甚。阿計替甚喜﹐帝怪而問之曰「何故﹖聞移徙源昌州﹐汝轉有喜色﹐何也﹖」阿計替曰「此地至源昌州六百里﹐卻是往南行﹐去燕京少近。此乃北國皇帝知太上已死﹐故移你入近地﹐非惡意也。」

次日﹐離筠從州﹐望西南而行。是時隨行人死亡者多﹐僅存一十三人。少帝旦夕跋涉﹐太上亡後﹐舉目無親﹐悲泣不止﹐面目枯憔﹐衣裳破裂﹐乞丐不如。幸所經之地﹐平坦易行﹐非如昔日所行之崎嶇險窄﹐沙壤瞇目耳。朝夕飲食﹐將眾人隨帶之漧糧充饑。又見有野艸開靑白色花成朵者﹐大如盌而嬌妍﹐不知爲何名也。

或日﹐遇一河﹐不甚廣闊﹐從下流涉水而過﹐從人及帝皆跣足而行。阿計替曰「今近南稍易行﹐去燕京且是直路﹐惟官人勉之﹗」帝曰「千辛萬苦﹐父母妻孥﹐俱喪異土。煢煢孤苦﹐伶仃一身﹐不死何爲﹖倘荷北國皇帝恩造﹐速賜誅戮﹐免得如此苦楚。自東京至此地間﹐約行五六千里﹐馳驅峻道﹐戴月披霜﹐又何止數次﹗今日之存﹐乃餘生也。」阿計替曰「賴是小人隨行﹔若他人﹐恐官人亦不能至有今矣。」帝又曰「所最慘最恨者﹐上皇死於匪地﹐體骨旣被燒殘﹐遺骸又拋沈坑底﹐人生未經之痛苦﹐不幸於我得之。」阿計替曰「莫思也。路途往來者盡是胡人﹐恐有語言不謹﹐復生遣謫。上皇之喪於匪土﹐亦由命也﹐奚悲焉﹖」帝領首而然之。

或日﹐登一小山坡﹐遠見望南一帶﹐塵埃飛起﹐壤土蔽天。帝見而戰栗曰「吾覩此塵埃﹐魂銷魄喪﹔因昔在云州及五國城﹐經過三次驚惶也。」已而左右告帝曰「是皆獵騎也。」帝始安。時近四月﹐天气晴和﹐日朗風淸﹐野花飄香。又見狐兔奔逸﹐誤觸坡下大石而死者三四頭﹐眾人爭取之。敲石取火﹐以野艸煨而食之。

又行六日﹐始達源昌州﹐城邑頗髙大。主者系金太祖阿骨大之族子﹐名赤唱黎﹐引帝至官署。於庭下視赤唱黎者﹐衣紫袍﹐年三十餘歲。左右侍禦二十餘人。主者容色姣好如美婦人﹐謂帝曰「汝是南朝少帝耶﹖聞爾父母妻室俱亡。今北國皇帝恩慈﹐移你到此﹐無須煩惱也。」命左右賜以杯酒臠肉﹐又命賞隨行人酒肉。食訖﹐赤唱黎問帝曰「汝年幾何﹐頭髮已白﹖」帝曰「某年三十六歲矣。」赤唱黎曰「我北國當初只是與契丹不睦﹐欲歸滅其國﹐不敢侵入宋朝。豈意汝用姦臣﹐鬭喋兩國﹐以至如此。今北國主是我孫兒﹐我在此有兵數千鎭守此地﹐汝但安心無憂。」令左右引帝入一小室中﹐時時有酒肉饋賜﹐但飲食粗糲耳。阿計替曰「賴此地主者赤唱黎見官人矜憫歡喜﹐甚有緣也﹔但恐復有移徙近南之旨耳。」後住此源昌州﹐便卽住年餘也。

●一三召赴燕京

金國天眷四年﹐卽宋紹興七年丁巳﹐十月十日戊戌﹐金主廢劉豫爲大行臺﹐傳送燕京﹐囚於柏王寺﹐仍殺劉璘劉玨於相郡﹔召重昏侯於源昌州。西南行二十餘日﹐方抵鹿州。自鹿州由水路乘舟而南﹐七八日抵壽州﹐又行三日至易州。所過處皆系荒榛曠野﹐過易州地方稍平坦。每州各有同知﹐如府縣之狀﹐有軍民市井。至城郭中﹐亦有遺帝衣服及飲食。所從行之護衛一十三人﹐首阿計替﹐次莫拽麻﹐次隨班起﹐次捨蔑紫﹐余不能詳記。

自十一月二十九日離源昌州就道﹐行五六十里﹐夜宿深林中。渴飲道傍水﹐饑飡所帶漧糧。是晚﹐有月色出於東方﹐𨿽有微光﹐不能遠照。阿計替曰「此月小盡﹐二十九日系晦日﹐那得有月光﹖」少焉﹐此月落﹐而又有一月升﹐始知非月似月。俄而二星相連﹐有紅光牽引﹐長數十丈。阿計替曰「此妖星也。」

少頃﹐火光燭天﹐流於西北而滅﹐有聲如雷。此系金主殺陳定二王之應讖也。

十二月初行﹐次日遇雪﹐平步厚積數寸。有野鳥數百﹐爭飛雪中﹐皆如雀鴿狀。其地有二死狐在雪中﹐羣鳥爭啄之。狐肉旣盡﹐羣鳥悉化爲鼠﹐走入雪中不復見。其變未全者﹐猶是鼠首鳥翼﹐宛轉雪中。從行一人曰「此地有是物﹐遇雪食死狐﹐皆化鼠﹐能穴地百丈。」

或日﹐野磧中見數狼﹐於林下爭食﹐啖一死狐。忽見天際落一大雁﹐虎首鋸牙長爪﹐翅廣三十尺餘﹐尾亦如虎﹐兩足各拏一狼﹐騰空而去﹐目若兩燈炬。從行中有識者云「此名虎鷹﹐非止能捕狼﹐牛馬羊豕皆能搏擊而食也。」

或日行路﹐帝足間出血不止﹐疼痛難忍﹐不能前行。捨蔑紫以刀割去帝足爛肉少許曰「若不去此﹐久必潰墮此足﹔蓋緣常行沙磧中﹐有毒虫鉆入肉內故也。」

或日﹐行至鹿水﹐其水深而碧色﹐並無上下源流﹐云此地中湧出﹐亦有時而涸﹐乃呼舟而渡。水中生紫色螺﹐大如斗﹐土人取食之。亦有魚紫色﹐二足如鳧鷗﹐捕者以竿刺得而生陷之。岸邊生艸如蒲﹐黑色柔韌﹐土人以之作布﹐無異麻薴也。

或日﹐至壽州﹐其同知自云「本是大宋眞定府人。大觀時﹐犯法逃入契丹﹐破滅獻財於金主﹐得官爲壽州同知。其副乃大金人。」見帝慰勞曰「自大觀至今二十年﹐老矣﹗」阿計替與之言語甚和愜﹐頗得供饋酒肉。是夕宿州官正廡中。夜忽聞室中有女子謳聲﹐聽之乃東京人也﹐時歌詞是柳耆卿小鎭西。帝聞之﹐謂阿計替曰「正我事也。句中有禁煙歸未得﹐豈非先非﹖然此間那有人會唱此詞﹖𨿽腔調未嫻熟﹐然亦何由至此﹖」及晚﹐同知出﹐阿計替詰其姓名﹐曰「姓斛律名旦。」並詢夜間唱曲者﹐曰「此金國所賜婢女﹐聞是東京百王宮相王之幼女﹐今年十七歲﹐甚婉麗。昨夜唱歌畢﹐亦謂我曰﹕前面住宿官人﹐好似我家叔叔。我語云﹕這便是你們南朝官家。此女聞言﹐怨泣至今未止。」帝聞之﹐亦相淚下不止。左右促行﹐遂去。

或日﹐約行離壽州百餘里﹐途間望林中有煙火及聞鐘盤聲﹐阿計替曰「此必佛寺也。」乃趨入﹐見門首列二石金剛﹐皆拱手而立。入門﹐有一胡僧出迎﹐遂升堂。視佛像皆鐵鑄﹐無他供器﹐但有石盂石香鑪而已。僧問﹕「列位何人﹖從何處來﹖」阿計替曰「此乃南朝天子﹐被執於北國﹐今往燕京朝皇帝﹐在此經過﹐借寺歇足。」僧乃呼左右點茶一杯飲帝﹐並徧飲十三人。時帝不飲茶者已十一年矣﹐今飲一沃﹐卽覺四肢輕快﹐如釋重負。飲訖﹐僧及左右收茶具趨堂後﹐移時不出。阿計替與帝亦趨堂後﹐欲謝別﹐惟見寂然空室﹐但見左偏小室中﹐有石刻僧像並侍者﹐審視之﹐卽適間設茶僧也。眾共嗟異﹐皆叩頭感嘆而出。帝因此冀有南歸之日。

或日﹐行至一村落﹐居民三百餘戶﹐云系契丹天皇之王陵﹐故民居稠密。北望樹木繁郁﹐荒艸蔓延﹐有折墮燒毀頹敗房屋數間﹐牛羊踐蹈﹐其中冢墓圯裂殘破。帝視之﹐因曰「我祖陵廟﹐俱在北方燕京雒陽兩處﹐未必不如此毀敗。」乃泣下曰「我父棄屍水坑﹐我母埋於路傍﹐吾妻捲以葦席﹐人生至此﹐慘亦何極﹗我之此身﹐又不知喪於何地也﹖」

或日﹐行次見一坑﹐上有紫衣番人監督發掘﹐云是契丹道宗之陵。良久﹐出其棺﹐棺槨皆石制﹐屍首亦糜爛﹐只存骸骨。紫衣者命取其中金玉珠寶刀劍等諸寶物﹔蓋奉金主命﹐俾發掘契丹諸陵取金玉也。帝視之﹐泣然淚下而言曰「我之祖陵﹐諒亦如是。一人不肖﹐累貽先人﹐哀哉﹗」乃大慟而行。

或日﹐行次見途間一木﹐髙丈許﹐葉葉相對而生﹐花如盞大﹐黃色﹐其實狀如木瓜而綠色﹐亦兩兩相對﹐觸之似已成熟。隨行人莫利列者取食之﹐一嚼齒落如屑﹐舌黑如漆﹐急吐之﹐痛甚﹐滿口成瘡﹐經月不能食。問旁近居民﹐云「名綠盎﹐能碎犀角象牙。北方馬騾生時﹐以此潤其蹄﹐則能行千里。削其木刺人﹐利等刀劍。」

或日﹐行至一村落﹐居民三五十家﹐云是王昭君靑冢。有墓存焉﹐碑碣斷缺﹐不可識辧。帝坐一樹下。時溽暑蒸鬱﹐隨行人俱就陰涼歇息。忽見濃云升自東南﹐大雨如注﹐疾雷閃電。帝與眾人急趨民捨避之。旣而雨止﹐平地水深數寸。是晚不能行﹐宿民捨中。問﹕「此去燕京尙有幾多路﹖」曰「尙有七百餘里。」

或日﹐行達一州郡﹐問其民﹐曰「是平州也。」入其城﹐甚雄壯。居民繁庶﹐市肆貿易如大都會。阿計替引帝入州治見同知訖﹐乃館於驛舍﹐供具酒食。是日乃七月七日﹐城中婦女盛服遊街市﹐官設酒食﹐令百姓游賞作樂。酒肆燕飲﹐亦有挾妓赴席者。審視其女﹐乃南朝人﹐見其能吹橫笛﹐亦有丐酒肉丐錢者。時帝不得出驛舍。阿計替與同行人俱在彼就飲。前吹笛者爲一老番婦﹐驅至席前﹐令吹調子。阿計替問曰「你是何方人﹖」其女四顧而言曰「我是南朝人﹐家居京師﹐非常人﹐乃是天子族女。我曾嫁與欽慈皇后族孫。京師破﹐被人擄掠﹐賣至此處﹐以吹笛乞食於酒肆間。」且泣且吹。阿計替與之錢而去﹐歸驛館述之於帝﹐帝嗟嘆泣下。

或日﹐至一處曰易州﹐似平州不及其盛。其同知亦呼帝至庭下﹐賜酒食﹐止宿驛館。其中有甲士三五十人﹐其中貴在彼作監軍。城中所用錢﹐半錫半鐵﹐所食皆麥麵谷栗。

或日﹐過一古寺﹐見胡僧謂帝曰「謹愼禍防﹐馬足之下。」阿計替曰「來日到燕京矣。」是夕﹐宿京城外。次日入燕京城﹐路人見帝﹐有嘆息者﹐有淚下者。

●一四在燕遷徙

天眷五年﹐宋紹興八年戊午﹐或日﹐帝同契丹海濱侯耶律延禧共入一官署﹐相謂曰「趙公﹐你從何處來﹖」帝曰「自源昌州筠從州西江州五國城至此﹐躑躅數千里﹐父母妻室俱亡﹐苦楚備及。今日重瞻﹐乃餘生也。」海濱侯曰「我與你相去不遠﹐自海耀州至此﹐亦約五千餘里。自曩者於燕京一別﹐今方再會﹐路途辛苦﹐萬死一生。今日北國皇帝﹐呼我二人來此﹐未知何意﹖」帝曰「生不如死﹐聽之可也。」延禧然之。坐久﹐內侍傳金主命著耶律延禧並趙桓二人同歸鴻翼府居止。是後兩人只拘囚於彼﹐早晚飲食不缺﹐寢處亦有牀榻。

或日﹐延禧執帝手﹐附耳密語﹐帝拱手加額曰「皇天皇天﹗」後有人告帝與海濱侯同謀叵測﹐遂命二人分居。帝出居贍養寺僧捨﹐海濱侯不知所往。帝每日與寺僧別作消遣﹐飲食亦寺僧供給。

或日﹐阿計替到寺﹐見傍無人﹐乃密語帝曰「聞南朝天子建都臨安﹐劉豫乃金國所立﹐今已殺之。又聞人言﹕朝廷近與南朝和議﹐欲以黃河爲界﹐復還南朝三京﹐及送官人歸國﹐已差下伴送使人矣。」帝但拱手稱死罪﹐余無他語。

或日﹐有中貴官到寺﹐手持縑帛二匹授帝曰「金帝賜爾。」帝乃拜受之。

又曰「皇帝有旨﹐戒寺僧勿令非常人與趙言語。」自此半載或三五日﹐時常有賜布帛酒食之類。

天眷七年﹐卽南宋紹興十年庚申四月﹐帝至京將二載﹐只在贍養寺中拘禁﹐容貌稍平復。

或日﹐有貴人家平騎入寺﹐寺僧命左右引帝入小室﹐戒之曰「愼勿出外閒行﹐今日是蓋天大王夫人來此作齋﹐恐有不便。」語畢而去。帝乃小隙中密窺之﹐遙見韋夫人同一番酋偕行﹐車從中有人抱一小孩子﹐約三四歲﹐呼韋妃爲阿母。來人禮拜佛像﹐周遊廊廡﹐久之﹐方至帝處。帝在寺中有年矣﹐常見時節頗類東京﹐惟作佛事不同耳。其廟主僧人云「本是陳畱人﹐披剃於大觀時﹐後入契丹。契丹破﹐入金國。後爲蓋天大王送入此寺﹐已五年矣。」又云「與韋夫人說及﹐亦訽問天王動靜。」帝曰「前日夫人到寺﹐所抱小孩子是何人﹖」僧曰「此卽夫人所生子也﹐今五歲矣。」

或日﹐寺僧傳韋夫人云﹐言「今南北通好﹐以黃河爲界﹐行將送八哥還江南也。」僧又云「前日韋夫人聞知太上太后及皇后先後死亡﹐亦暗自墮淚﹐遺我金釵一股﹐令作佛事追薦亡者。大王權請安心﹐必有歸期在邇矣﹔但韋夫人已生二子﹐恐不得南還矣。」

天眷九年﹐乃宋紹興十二年壬戌﹐六月一日﹐寺僧入告帝曰「蓋天大王之韋夫人已還南朝矣。以韋夫人乃康王親生母﹐四月間遣使來迎﹐今去已七日矣。」帝曰「使他母子重圓﹐我死也可瞑目。我今在此﹐比筠從州及五國城已是地獄天堂矣。」自韋夫人南歸後﹔寺僧常與帝語﹐而監視者輒阻之。

天眷十年﹐乃宋紹興十三年癸亥﹐寺僧以他事犯罪﹐皆賜死﹐毀其寺﹐移帝於燕京之北賜第以居。其實使人監守禁囚﹐但賜二胡婦供侍飲食及洗濯而已。

天眷十一年﹐宋紹興十四年甲子﹐春﹐帝忽於所居窗隙中﹐見一貴人乘騎而來﹐有一騶從﹐面甚熟識﹐但不憶爲何人。自後日日至門﹐久而與其人稍熟﹐共相言詞。一日﹐騶從者與監人共語於門外﹐帝私於門內聽之。騶從者問﹕「此是何官員宅第﹖」監者曰「此是趙宋官家。」騶從曰「父乎子乎﹖」監者曰「父已死﹐惟一人。」騶從者問﹕「年若干﹖」答曰「四十餘。」騶從泣下不出聲。良久﹐貴人去﹐騶從者亦去﹐帝在門內見其形狀﹐猛然大悟曰「此我子諶也。當初出京不相隨﹐今乃流落爲賤隸﹔𨿽然﹐亦我之幸也。此子知我尙存﹐但恨彼此不得見面。」自後騶從者絕不復來。帝屢於門外窺伺﹐終不復至。帝恨悵無窮焉。

天眷十二年﹐宋紹興十五年乙丑﹐七夕﹐燕京大火﹐九日不滅﹐隨熄隨熾﹐屋宇一空﹐死者三千餘人。金主出京﹐避於寶蓋寺﹐去帝所居僅數百步。一日﹐帝立庭中﹐遙見金主在閣上眺望﹐帝忽走入室避之。俄有中使至﹐言皇帝賜茶菓等物﹐帝拜受之。是夜﹐城中火方熄﹐金主復入城。以失火及不救火罪﹐斬二百四十三人。

天眷十三年﹐宋紹興十六年丙寅﹐監守人犯罪問決。金主命徙帝於城下玉殿觀﹐仍如贍養寺差人監守﹐不許出入。

天眷十四年﹐宋紹興十七年丁卯﹐金主淫虐不道﹐內淫其女﹐外及命婦﹐又殺害諸王。有岐王亮﹐乃太祖阿骨打之孫﹐與金主爲昆弟。其妻在燕京﹐數被召入大內﹐於是岐王與內外諸臣﹐密謀有篡弒之意。

天眷十五年﹐宋紹興十八年戊辰﹐夏﹐金主又殺淄王等十一人﹐及外族女夫四十餘人﹐政事悉委皇后之弟順國將軍劉駕成﹐及內侍錢鐵刀將軍土正童等。

天眷十六年﹐宋紹興十九年己巳﹐九月﹐岐王與其黨弒其主完顏亶﹐僭號於燕京﹐攺元貞元元年。是歲十月初三日卽位。

●一五帝崩馬下

貞元二年﹐宋紹興二十年庚午﹐完顏亮移帝於燕京元帥府左廨中﹐拘禁如前﹐然已萌害殺之心矣。

貞元三年﹐宋紹興二十一年辛未﹐帝囚居左廨如前。

貞元四年﹐宋紹興二十二年壬申﹐完顏亮下令﹐修治甲兵﹐有南侵之意。亮母乃契丹主耶律延禧之姑母﹐完顏悉皆之妻﹐每見亮欲徵伐﹐必戒之曰「勿事兵甲﹐汝行篡逆而得天下﹐若又以殺伐不道治之﹐將有似你之臣﹐起而殺汝。」亮大怒﹐叱其母曰「婦人何得干預外政﹗」卽令左右拽去﹐鴆殺之。亮有同母妹二人﹐元旦入朝賀﹐亮特令欲淫之。二女走訴其兄平王孚﹐孚怒曰「此子不道若此﹐何以君臨天下﹖來日入朝﹐切實責之。」亮佯爲恭敬﹐作禮曰「亮實不道﹐非兄莫能直諫。」乃再拜而言曰「敢不悛攺﹗」乃呼酒共飲﹐詞甚遜謝。孚酒醉不醒﹐亮手殺之。

貞元五年﹐宋紹興二十三年癸酉﹐亮遣使殺其故主完顏亶之子伏﹐因其提兵至石樓關﹐遣郭押奴禦而殺之。自後無復顧忌﹐又無敢諫之人﹐遂一意訓練﹐欲作南徵之計矣。

貞元六年﹐宋紹興二十四年甲戌﹐因諜人來報南宋秦丞相死﹐遂使旁午誅求詰責﹐欲借以起釁興師也。亮又旦夕酣飲宣淫﹐不成人道﹐內外離心﹔然憚其威暴﹐無敢妄議者。

貞元七年﹐宋紹興二十五年乙亥﹐是歲七月﹐金主攺元正隆。

正隆三年﹐宋紹興二十七年丁丑﹐帝居如前﹐而金兵屢侵鄜虢等郡﹐旋敗去。

正隆四年﹐宋紹興二十八年戊寅﹐金國大敗夏兵﹐俘其將李守澄。兵至靈州城下﹐夏王惶懼﹐歸命而降。

正隆五年﹐宋紹興二十九年己卯﹐金主命帝出左廨﹐令人與之習擊鞠。

正隆六年﹐宋紹興三十年庚辰春﹐金主亮開宴﹐燕諸王及海濱侯耶律延禧﹐昏徳侯趙桓﹐完顏亶之次子佑。酒酣﹐乃詐以較射擊球﹐首射殺延禧﹐次及佑並少帝﹐一時並死於非命﹐鞠場亂箭馬足之下﹐棄諸屍於野水中。先是帝將到燕京時﹐遇古寺胡僧﹐語之云「禍在馬足之下。」至此時正驗矣。帝年六十歲﹐歿於亂箭之下﹐哀哉﹗次日﹐亮早朝﹐語於左右曰「我臨位以來﹐恥祖宗之基業﹐不能混一區宇﹔所忌者﹐先帝二子及兩降主。今四害已除﹐夏人歸命﹐所未得者﹐江南一隅之地﹐取之易如反掌矣。」是歲﹐遂命起大兵南向。嗟乎﹐南北紛爭﹐從今不能息矣﹗

●附綠

阿計替本末

金阜昌七年﹐阿計替手持所記上皇少帝及鄭朱二後生死諸事實錄﹐授予曰「祕之﹗」蓋予與阿計替姻侄也。阿計替常曰﹕我本河北棣州民。靖康中﹐賊將攻城﹐守臣王若思投降。我時爲州介吏﹐虜將鐵力熾憾入城﹐王若思與之相見拜跪﹐坐廳上鐵力熾憾視我而笑曰「斯人面貌﹐酷類我兄阿計替﹐我當另視之。」乃以巵酒賜我飲﹐命我從行。

經月餘﹐至河北徵戰﹐我常隨之。一日﹐熾憾詣乾離不營下議事。我番服結束從行。乾離不見我曰「阿計替何以尙在﹖」我但唯唯。熾憾曰「此非眞阿計替﹐乃面貌之偶同耳﹐彼實南人也。」乾離不亦甚喜我﹐使人訓我以番語﹐謂熾憾曰「可呼他爲阿計替﹐待我照管他。」一日﹐乾離不飲次曰「阿計替﹐休去他帳中﹐只在我帳中住可也。」自此只在乾離不麾下﹐手執刀劍弓矢侍左右。乾離不惜我謹愼﹐每以密事告我。

靖康元年﹐我已在乾離不帳下二年矣。二月中﹐隨乾離不提師圍汴京之安上門。乾離不部將錢斯可紅敗郭京﹐刀斫郭京左臂落地。可紅縱兵返轉城下﹐髙舉皂旗﹐指揮眾兵上濠。時安上門之西﹐有將麋斯奕者﹐領一軍曰赤伏軍﹐運皂旗於洞子上﹐爲城上人所得殺之﹐而手執皂旗髙聲呼曰「殺了番也。」入他處﹐望見皂旗登城﹐不知是宋兵呼捷﹐誤認爲番兵已臨城上﹐遂爭相奔潰。番人見守城軍自亂﹐遂乘勢上城。東京之陷﹐彈指間耳。

次日﹐乾離不入城﹐住瑞相寺﹐命阿計替領軍人打擄﹐凡得財帛千計﹐子女十四人。內城尙閉﹐而虜已登子城駐軍矣。又明日﹐子城開﹐乾離不入子城﹐住阿育王法堂。粘罕旦夕使人會計﹐打擄取討金寶婦女。一日﹐乾離不在法堂上坐﹐有執女子三人至者曰「與大王。」因乾離不在北國﹐先曾授封淑耆王﹐故呼爲大王也。阿計替在傍觀之﹐三女皆絕色﹐顫抖不能言。問其實﹐乃曰「我宋國荊王女也。長曰檀檀﹐次曰修奴﹐次曰纓給。今日有胡人驟入我府﹐擄取金寶﹐又將我父子都殺了﹐祇畱我姊妹三人執至於此。望求早賜死﹐我等義不可辱。」言畢﹐俱欲觸階而死﹐眾人掖止之。乾離不乃呼其子尙孚電曰「與汝三人作奴婢。」尙孚電使人引三女子去。是夕﹐聞俱被淫辱﹐不堪以聞。

一日﹐有人扶一美女至乾離不帳前﹐曰「若乃皇族女﹐亦付與尙孚電﹔若是百姓女﹐卽付與左右親從者。」乾離不年已六十餘歲﹐情猶酷毒。尙孚電有弟陸篤詵尙幼﹐每見女子美者﹐必就乾離不求之﹐乾離不未常允許。又向尙孚電求之﹐亦不得。一日﹐伺尙孚電大醉﹐乃使人刺殺之﹐盡奪其諸女之尢者﹐自東京出奔﹐投粘罕之長子而去。乾離不自此後﹐乃不令人擄掠女子。所伏侍左右兩人皆麗色者﹐亦逐之去﹐後反爲他軍所獲。尙孚電遺下婦女猶有二十餘人﹐乾離不乃悉分與左右親隨。阿計替得一婦﹐究其本末﹐云是﹕「京師城紙鋪王員外之女﹐十九歲嫁於周家爲媳。汴京陷﹐全家離散﹐遇一番人﹐將我獻於大王﹐大王復賜於小將軍﹐而得隨侍焉。今小將軍死﹐又歸於君」云。

其後三月間﹐車駕出城﹐乾離不謂阿計替曰「我昨日與元帥說及﹐叫你隨南國官家前往燕京。」次日﹐乾離不引阿計替見粘罕﹐粘罕呼曰「你是南州鐵力熾之兄乎﹖」曰「然。」曰「叫汝押送趙某父子並他二妻前往燕京﹐在路小心。」因令趁千戶同去。至中途﹐見騎兵護二帝者﹐乃同迆邐至京﹐及移安肅軍云州西江州五國城筠從州源昌州等處。又自源昌州至燕京﹐往來萬有餘裏﹐凡十有二年。後在燕京又侍帝三四年。

嘗再四語予曰「我隨二帝跋涉萬有餘裏﹐若非我保護﹐他死亦早矣。」又曰「我本大宋人﹐感他南朝恩徳﹐故在路所不拘縶﹐惟是溫言撫卹﹐又戒約左右護衛。」今到冀州﹐乃持前所歷事迹授予曰「萬一此文逮江南﹐使中原可復﹐鮏羴可除﹐而欲求其實﹐當以此進。」

余念阿計替之忠﹐故直書其事於前﹐又記其本末於後。如此不暇飾之以文辭﹐覽者幸毋笑其拙。今因兩朝議以河爲界﹐有張氏者欲南歸﹐予乃書其本末以與之﹐令持以南渡﹔其遺稿殘文﹐已悉焚其迹矣。阿計替本姓朱氏﹐名得成﹐棣州人﹐今爲滑州宣徳使云。

●原跋

南燼紀聞一書﹐向無刊本﹐亦不知其爲何人所撰。余於今夏在友人案頭﹐得覩此本﹐因假而抄錄之。竟三日之功﹐錄成是本。但其中有敍事不倫之處﹐一仍其舊﹔或有乖誤魯魚之謬﹐亦不自知﹐讀者諒之﹗乾隆四十八年癸卯小春﹐松巖識於養怡書屋。

是書首序署名曰冀之炎氏﹐定系傳抄之誤也。近於四庫遺書總錄內﹐備悉其顚末﹐因復識於此。其略曰「南燼余聞﹐系宋淮海周輝撰。起自靖康元年正月金人臨汴﹐以至二帝殂五國城而止。編年編月﹐所紀頗詳。然此書他處或不署名。前人有疑其僞者﹐則以徐夢莘北盟會編檢閱所列書目中﹐無復有之﹔而晁志陳錄均不載也。存以俟博雅君子爲之考焉。」松巖又識。

徽欽北徙錄

撰人不詳

●目錄

序

原序

一汴京失陷

二帝幸金營

三二帝被執

四脇迫北行

五朝見金主

六往安肅軍

七徙居云州

八徙西江州

九徙五國城

十徙筠從州

一一太上皇崩

一二徙源昌州

一三召赴燕京

一四在燕遷徙

一五帝崩馬下

附綠

原跋

●序

徽欽北徙錄原名南燼余聞﹐惟原序中有云「余亦有感而作書曰南燼余聞﹐此蓋二帝北徙實錄。」爲切於書的內容起見﹐故攺今名。他本亦有作南渡錄的﹐內分南燼余聞﹐竊憤錄﹐竊憤續錄三種﹔然竊憤錄與竊憤續錄﹐本書中亦包括在內。四庫全書總目提要雜史類中有南渡錄竊憤錄二書﹐據其所述﹐亦與本書完全相同。蓋原書不一其名﹐且題名晦澀﹐在當時或嫌忌諱﹐在今日大可不必﹐故亦以攺題今名較爲統一明晰。

本書原爲淸人抄本﹐據其跋云﹕

南燼余聞一書﹐向無刊本﹐亦不知其爲何人所撰。余於今夏在友人案頭﹐得覩此本﹐因假而抄錄之。竟三日之功﹐錄成是本。但中有敍事不倫之處﹐一仍其舊﹔或有乖誤魯魚之謬﹐亦不自知﹐讀者諒之﹗乾隆四十八年癸卯小春﹐松巖識於養怡書屋。

是其書向無刊本﹐與他本已刊者﹐故題名不能相一。松巖不知爲何人別號﹐其書則又從抄本中轉抄之﹐惜不知原抄本又從何處抄得。又前跋引四庫遺書總錄﹐謂此書爲宋淮海周輝撰。按輝字昭禮﹐爲宋大詞人周邦彥之子﹐著有淸波雜誌一書﹐自稱曾至金國﹐惟未明言撰有此書。他本亦有題爲辛棄疾所撰的﹐棄疾𨿽由金入宋﹐然時代較後﹐恐亦未必能著此書。考本書前有冀之炎氏序文﹐謂其書是他有感而作﹐序題阜昌丁巳十一月初三日。書末附錄阿計替本末﹐則謂﹕「金阜昌七年﹐阿計替手持所記上皇少帝及鄭朱二後生死諸事實錄授予。」是炎氏實取阿計替所記實錄﹐攺編而成。阜昌丁巳﹐亦卽爲阜昌七年。惟阜昌爲僞齊劉豫年號﹐此炎氏如指爲周輝別署﹐則周氏殊不應如此荒謬。且其書直記至宋髙宗紹興三十年﹐距阜昌七年﹝卽紹興七年﹞﹐晚在二十三年之後。豈炎氏只編於此﹐而後又有別人爲之續成嗎﹖細閱其書﹐自紹興七年以後﹐正是徽宗已崩﹐欽宗被召回金燕京的時候。以前皆記二帝在外如何苦楚﹐此後卽但記路途所見異事及金國大事而已﹐體材顯然不同﹐或者確爲另一人所續成的。

總之﹐此書初稿﹐或確出於阿計替之筆﹐因其隨侍二帝﹐未或稍離﹐故能記載如此詳細﹔否則旁人卽欲僞撰﹐恐亦無從僞撰起的。其後欽宗旣回燕京﹐那時正在阜昌七年﹐阿計替未必再隨侍在側﹐故所記遂略。作者旣非通文達理的人﹐攺編者似卽就其原文稍加整理而已﹐故書中文字﹐文白雜淆﹐至不齊一。他如稱徽宗或太上﹐或上皇﹔稱欽宗忽爲帝﹐忽爲少帝﹔又稱金帝時而金主﹐時而北國皇帝﹕亦往往須細辧之後﹐方能明白。

本書原不分章﹐玆爲讀者明晰起見﹐略分十五章﹐每章各標以小題。其內容大略﹐有如下表﹔並附正史所載﹐以資對照﹕

宋金年分

本書事略

正史節略

宋欽宗靖康元年金太宗天會四年

二月初二日金人圍京城﹐三月初二日金兵北返。十一月十九日金人重圍京城﹐廿五日京城攻陷。

正月初七日金兵抵城下﹐二月初九日金兵北去。十一月廿三日金兵又至城下。閏十一月三十日帝詣金營﹐十二月初二日帝還。

宋靖康二年五月髙宗建炎元年金天會五年

二月十一日帝幸金營﹐十七日還宮。三月初三日帝再幸金營﹐次早太上亦到營中﹐初四日至十五日後妃諸王累累至營中。十六日粘罕召二帝傳金主旨令二帝赴燕京﹐十八日二帝與鄭朱二後並北行。五月廿一日至燕京朝金主﹐廿三日封太上爲昏徳公﹐帝爲重昏侯。六月初二日朱后殂﹐年二十六歲。初三日金主命二帝與鄭後往安肅軍安置。二十三日金主又命往云州。

正月初十日帝復詣金營。二月初七日範瓊逼上皇及太后赴金營﹐同日金人將諸皇子及後宮盡取入軍。三月初十日金人復來取宗室凡三千餘人﹐悉令押赴軍前。廿七日上皇北遷太后及諸親王妃嬪以下從行。四月初一日帝亦北遷﹐皇后皇太子皆行。五月十八日二帝至燕山府。九月十三日二帝自燕山徙居中京。

宋建炎二年金天會六年

三月初九日金主又命往西江州﹐行十餘日至。

七月金移二帝於上京。八月廿五日金主封上皇爲昏徳公﹐帝爲重昏侯。十月金徙二帝於韓州。

宋建炎四年金天會八年

金主又命往五國城﹐行十餘日至。鄭太后道卒﹐年四十七歲。

七月金徙二帝於五國城。九月鄭太后殂於五國城﹐年五十二歲。

宋紹興五年金熙宗天會一三年

二月金主又命往筠從州。

四月丙寅﹐上皇崩於五國城。

宋紹興六年金天會十四年

正月十八日太上崩﹐年五十四歲。是月金主命帝移源昌州。

宋紹興七年金天會十五年

十一月金主召帝赴燕京﹐月餘至。

宋紹興八年金天眷元年

帝與遼主耶律延禧同居鴻翼府﹐不久移帝獨居安養寺。

紹興十一年二月﹐金追封上皇爲天水郡王﹐攺封帝爲天水郡公。

宋紹興十二年金皇統二年

宋髙宗生母韋太后南歸。

三月金歸宋帝母韋氏。

宋紹興十三年金皇統三年

移帝於燕京之北﹐賜第以居。

宋紹興十六年金皇統六年

移帝於玉殿觀。

宋紹興二十年金海陵王天徳二年

移帝於元帥府左廨中。

宋紹興三十年金正隆五年

春帝崩於馬足之下。

紹興二十六年六月庚辰帝崩。

觀上表﹐則本書與正史﹝指宋金二史﹞大有出入。然本書原爲野史﹐或者一時出於傳聞之誤。但如正史所載﹐簡略殊甚﹐故欲一考見當時二帝在北的實況﹐惟本書最爲詳備。若云此書全出僞撰﹐則宋人所撰大宋宣和遺事﹐亦已載有二帝北徙故事。我們如拿二書對照﹐不但年月無異﹐事迹亦盡多相同﹐不過宣和遺事較略﹐而此書更爲詳備而已。故此書卽使僞撰﹐亦必出於傳聞如此﹐不能全說其僞。況且二帝北徙﹐金人只當他們是俘虜看待﹐固不屑爲之詳載﹔而宋人則以帝皇之尊﹐受辱於人﹐自亦不能不爲之避諱。今有此書爲之詳載一切﹐使我們知道國族一滅﹐卽以帝皇之尊﹐而所受痛苦亦復如此﹐豈非一大快事﹖所以我們把本書作爲正史研究﹐或者有所不可﹔若作爲史料參考﹐則我以爲再好也沒有的。況且眞僞問題﹐有時也有待於商榷﹐如法人格拉柰﹝MarcelGranet﹞所著古中國的跳舞與神祕故事﹝李璜譯﹐中華書局出版。﹞中有云﹕

書經的幾章是眞的﹐因爲司馬遷曾經用過﹔其餘幾章﹐在司馬遷以後方出世﹐或曾經被他棄卻過﹐便是僞的。甚麼叫作「眞」﹖又甚麼叫作「僞」﹖不過是如此﹕在一些故實的調和中間﹐前幾章比後幾章更可承認爲近於古﹐而後幾章且有一種仿照前者而帶多少巧制的意味罷了。至於兩者中間的故實﹐則皆取材於傳說。傳說則一樣的終是傳說而已﹐﹝不過這里有時也該當畱神。﹞這種分別無非在年歲上。假使在千年以前﹐有某種地方的歷史材料﹝如果眞有所謂材料的時候﹞﹐消滅得很快﹐我們便應該相信在這地方早出世三四百年的﹐比晚出世三四百年的爲有價值一些嗎﹖眞的書經出世的時代近於孔子﹐這可以承認﹔但僞的書經更完全是杜撰的嗎﹖不錯﹐他是全靠取材於別的敍述﹐譬如曾取材於墨子書中。墨子與孔子是差不多同時的人﹐這兩種材料的價值便應該相差很遠嗎﹖眞書經便比僞書經不杜撰嗎﹖這是以書經爲例﹐說明眞僞至多不過年代關系而已。同時梁啟超在歷史研究法中也說﹕

書有從一方面可認爲僞﹐從他方面可認爲眞者。如管子商君書﹐若指定爲管仲商鞅作則必僞﹔然其書中大部分要皆出戰國人手﹐若據以考戰國末年思想及社會情狀﹐固絕佳的史料也。乃至周禮謂周公作固僞﹔若據以考戰國秦漢間思想制度﹐亦絕佳的史料也。

所以我也說﹕若以本書作正史觀固僞﹐若據以考二帝在北情形的彷佛﹐亦絕佳的史料也。卽使無阿計替其人﹐但當時確有人傳說如此。至於年代的差異﹐當是記此書的人並非通文達理﹐所以有此錯誤。也可疑阿計替記此書時或未注明年代﹐而由後編者妄加上去﹐所以記宋年代皆是﹐記金年代就不對了。

總之﹐本書自有牠一部分的價值﹐何況有許多人也不承認此書是全僞呢﹖而此抄本又較他本爲詳備﹐更可珍貴。此點讀者如取兩本對照﹐便可明晰﹐本序中也不再一一引錄了。

周君達廿九年十一月廿五日。

●原序

昔歐陽永叔紀石晉少帝之北轅也﹐其事甚詳﹔蓋原本於王國公之私史。國公名淑﹐字和甫﹐本漢平陽人。少隸戶曹﹐爲小史﹐涉獵經史。天福中﹐蘇逢吉爲戶郎時﹐少帝居潛﹐淑爲侍衛﹐識逢吉。後逢吉緣他事怒淑﹐白於少帝﹐帝將殺之﹐淑覺而北遁﹐濟河入契丹﹐合家被誅。淑至契丹﹐亦爲諸司史。開運三年正月﹐徳光兵入京師﹐驅迫少帝﹐安置黃龍府。淑時從﹐乃辦移檄﹐因紀述其起居﹐爲書三卷﹐名幽懿錄﹔蓋以少帝比周幽衛懿也。後其書傳入中原﹐永叔得之﹐以備五代史云。

余亦有感而作書曰南燼紀聞﹐此蓋二帝北徙實錄﹔與石晉頗相類。嗚呼﹗王淑恨家屬被誅﹐而揚其辱﹐非忠也﹐非義也﹐余敢尢而效之哉﹖惟願此書南播﹐使宋之子孫目擊﹐動以臥薪嘗膽﹐誓滅讎虜﹐雪冤滌恥﹐廓淸中夏﹐俾吾父子復覩漢官。威儀不終﹐淪於左衽﹐是所孜孜而仰望者也。時�昌丁巳十一月初三日﹐冀之炎氏序。

●一汴京失陷

靖康元年﹐正月初六日立春節。先是太史局造土牛﹐陳於迎春殿﹔至期﹐太常寺備樂﹐迎而鞭牛﹐此常儀也。是月初五日夜﹐守殿人聞殿中哭聲甚哀﹐及擊撲聲﹐移更始止。洎明視之﹐勾芒神淚流滴瀝﹐襟袖俱濕﹔牛首墮地﹐有刀斧痕。吏白有司﹐重加修補﹐以終其事。識者知其不祥也。

初九日﹐邊報金人畱兵河朔﹐猶豫兩持﹐似欲復犯京師。太上皇遂出南燻門往南京。十九日﹐報金兵分布河上﹐何灌梁師成棄城走﹐金人遂渡河。二十九日﹐兵至毛駞崗駐紮﹐居民奔避入京城﹐老幼死者﹐蹂躪於路。復有彊壯刼掠外城﹐遭其屠戮二千餘家。二月初二日﹐金人圍京城﹐攻諸門甚急。十二日﹐以聶昌爲都守禦提舉司。虜使入城請和﹐以黃河爲界。二十一日﹐金兵退駐封丘縣﹐京師解嚴。仍需索金銀羊酒爲犒﹐歲幣比契丹增一倍。朝議皆許之。

三月初二日﹐金兵北返懷州。其相國粘罕有文字至軍前﹐其略曰﹕

南宋欲出和好﹐許以歲幣割河之請﹐未有定議。今大軍且至河北諸郡﹐以俟其可否。彼若不從﹐則我已持其物而求其遺﹐此計之上也。

於是金人𨿽佯言北渡﹐其實河之南北軍馬﹐未嘗解也。初九日﹐金加粘罕徵討大元帥便宜行事﹐且降書曰﹕

南伐之兵﹐已踰河界濟洛﹐直扺汴邑﹐湯武之威﹐不是過也。當甘詞誘和﹐以俘其主。比聞彼上皇南奔﹐可俟彼入京﹐並兵攻陷。俘虜以歸﹐系頸以帛﹐朝於宗廟﹐我之願也。昔我攻契丹﹐童貫持貳以俟我釁。今我得勢﹐安可不順天命﹐殲滅殘宋﹐而興不世之業﹗昔楚本小國﹐尙能誅滅陳蔡﹐今我師風行電掃﹐前破契丹﹐如摧枯拉朽﹐乘勢不取﹐將貽後悔。彼上皇之南行﹐蓋欲頓兵江淮﹐以圖救援。俟其回京﹐並力困之﹐此萬世一時也。若欲議和﹐以河爲界﹐實所未當。天輔九年二月二十一日﹐下元帥府施行。

十五日﹐粘罕遣人入城﹐上書請歲幣金繒車輅鹵簿儀式﹐又索移文河北諸郡﹐目下罷兵交割。二十二日﹐金人收河南北岸軍馬北去。

五月﹐少帝上書﹐請上皇歸京。八月﹐粘罕大軍屯駐薊郡﹐遣使至京﹐賀上皇還京﹐實窺伺也。九月十一日﹐粘罕又遣使入京﹐需索金繒求和﹐以緩我師。朝廷大臣﹐皆淺陋庸鄙﹐又天奪其鑑﹐上下苟安﹐不復有禦邊策也。

十一月十七日﹐河北報粘罕下令南侵﹐已及河界。十九日﹐復圍京師。二十五日﹐京城攻陷﹐北兵入城。二十六日﹐粘罕遣使諭兩宮幸虜營﹐面議割地講和事。十二月初五日﹐遣兵搬運書籍﹐及國子監三省六部司式官制﹐天下戶口圖籍賦役﹐及宗室玉牒。初九日﹐又運車輅鹵簿﹐太常樂器﹐及鐘鼓刻漏﹔因是朝廷儀請法物﹐取去無遺。

十九日﹐京師雪深數尺﹐斗米三十貫﹐貧民凍餓﹐徧泣街衢﹐死�盈路。金人又縱兵剽掠富家。有一酋長在天津橋上駐剳﹐甲士百餘﹐人民不敢過。遇有衣可遮體者﹐卽剝而殺之﹔婦女美麗執之。城中士民﹐俱閉戶不敢出入。時有柔福帝姬侍從三十餘人﹐將欲入內﹐酋長叱令出轎。帝姬曰「我公主也﹐天子爲我兄﹐安得出見番將﹖」聲甚厲﹐促左右速行。酋長怒﹐使人拽止之﹐又令執出﹐使徒行。酋見而笑曰「美婦人也﹗」問﹕「汝有夫乎﹖」帝姬泣不敢對﹐良久曰「今兩國已和﹐汝安得如此無禮而辱我﹖」酋曰「我兄爲國大臣﹐富貴無比。汝能爲若妻否﹖比南朝富貴也。」使之徒行﹐復顧爲帝姬曰「小臣有香纓一枚﹐可代兄作定物。」遂於懷中出囊以獻﹐帝姬不肯受。酋執其手授之﹐乃笑而退。後皇族北去﹐帝姬竟爲番將兄所得。蓋粘罕兄弟三人﹕長卽粘罕﹐爲元帥﹔次澤利﹐爲北部大酋長﹐昔滅契丹擒天祚者﹐卽此人也﹔次野利﹐爲大將﹐圍京城先發陷陣﹐領兵駐天津橋是也。

二十一日﹐金使至京﹐言北國主有令﹐於京城中選十八歲以下女子千五百人充後宮﹐於是二十四廂﹐逐坊巷搜求﹐驅迫出城。父母嚎呼﹐聲震天地。其中多有被金兵淫污畱匿﹐旣不出城﹐亦不歸家。

●二帝幸金營

靖康二年正月朔日﹐金遣人入城朝賀﹐君臣不成禮。初九日﹐北主下令粘罕曰﹕

比聞爾已破汴邑﹐所獻物色﹐不甚爲急。可速擇異姓﹐立以爲主﹐以慰民望。矧我素居北土﹐南方非我所便。南宋二主﹐可令來朝﹐事貴速行。

十一日﹐粘罕遣人請車駕至軍中議事。十三日﹐金軍前降指揮﹐稱北國有聖旨﹐先請契丹國海濱侯耶律延禧﹐及西夏王李智元﹐南宋皇帝等﹐並大元帥粘罕﹐同上大金皇帝徽號。乃令有司擇日行禮﹐請帝於十五日到營﹐署名進表。十四日﹐再請車駕來日出幸軍前進表。

十五日﹐帝不肯出﹐金遣人入城﹐將所上尊號表﹐請帝署名。內云「輔天佐運應道法古至徳皇帝叔父」﹐其後云「臣侄南宋皇帝某」。上觀之﹐嗚咽泣下曰「朕上失孝道﹐貽憂上皇﹔下失仁道﹐禍及萬民。今兩國和好﹐苟有屈己以全仁道﹐朕復何辱﹗」金使持筆敬請皇帝書名乃去。

十七日﹐金遣使入城﹐稱北主有命﹐宣示南朝皇帝。上使至擷芳園見太上﹐太上令左右接書﹐書曰﹕

北國皇帝付兄南朝宋皇帝。近者北遼不道﹐殺我無辜﹐朕已殲滅﹐以寧人民﹐以開皇圖﹐統有華夏。比緣姦人童貫蔡京等﹐詿誤兩朝﹐以致禍亂﹐勞我師旅﹐遠至汴邑。順時弔伐﹐克遂和好。叔侄是法﹐進幣是行。兄可應命﹐保育太和﹐以撫萬民。以河爲界﹐萬載一決﹐我無僞言﹐兄其知之。天輔十年月日。

其詞艸率虛僞﹐甘誘不實﹐文多不備載。其使又口傳北國主云「皇帝起居南朝皇帝﹐今已結爲兄弟﹐請勿一切生疑﹐仍可罷兵。今將到珠袍一領﹐是北國皇帝朝服﹐今獻上皇帝﹐請收領。」良久﹐又請帝進表。太上曰「今兩國通好﹐但可稱書﹐不可稱表。」使者怒曰「北國皇帝本意廢趙氏﹐立別族﹐如天皇故事。我元帥諸貴人極口勸諫﹐其事始止。陛下如不順從﹐其事仍不可已也。此回大兵旣至汴邑﹐與去年不同。幸陛下明察﹐不可因是而亂大計。」帝嘆息不已﹐勉從其請。

二十一日﹐金遣人入城﹐出榜市中曰﹕

元帥奉北國皇帝聖旨﹐今者兵馬遠來﹐缺少犒餉。旣兩國通好﹐須給金一百二十萬兩﹐銀二百五十萬兩。

於是金人拘執開封府尹何■﹐分廂搜刮民戶金銀釵環等﹐星珠無遺■如有藏匿者﹐刑及全家﹐動輒殺害﹐民不聊生。

二十三日﹐金遣人持北國書入城內云「今兩國講和﹐所有合行事件﹐仰元帥府請南朝皇帝到軍前面議可否﹐申奏前來。」二十九日﹐金遣使請車駕出城﹐並賷到北國皇帝書曰﹕

今已破汴邑﹐二帝不宜復居帝位﹐宜於宗族中別行擇立賢君爲宋國主﹐仍去皇帝號﹐但稱宋主。封太上爲天水郡王﹐少主爲天水郡公﹐於東京外築室居止。文字到日﹐仰元帥請宋國主到軍前公同商議申奏。

使者又曰「粘罕元帥數遣人請陛下出城議事﹐陛下不肯出。今發到北國皇帝手詔﹐陛下之意如何﹖」少帝曰「有公卿在﹐退容商議。」使者曰「決於公卿﹐恐禍在不測。況北朝皇帝寬慈正直﹐不比南人反復﹐速宜思之﹗」使者詞色俱厲﹐不拜而去。

二月二日﹐粘罕遣左軍統制郎遊麗將鐵騎七百餘人至門內﹐口稱﹕「有兩國利害﹐願見南國主。」左右入奏﹐少帝登門。郎遊麗厲聲曰「元帥遣我上聞國主﹐前日已曾遣人將到北國皇帝聖旨﹐所議事理如何﹐更無一言相報﹐使我元帥無可奏知北國皇帝。今特令我來問國主﹐其事如何﹖仍無定見﹐恐在兩三日內﹐禍生不測矣。緣兩國講和在前﹐不欲倉卒。今先此上聞﹐伏取指揮﹗」少帝曰「已擇今月十一日出城﹐諸事候見元帥面議定奪。」使者曰「若十一日不出城﹐元帥更不來求請商議也。」復白少帝曰「我眾人七百餘口﹐欲得少犒餉﹐每人要金一兩。」時藏庫金帛並已罄盡﹐乃於宮中索得金環釵鈿八百兩與之﹐不謝而去。

十一日﹐車駕出城幸虜營﹐百姓萬餘人扳轅諫曰「陛下不可出詣軍前。虜性叵測﹐恐事生不測。」涕泣阻扼﹐帝亦泣下。宋臣範瓊按劍怒曰「皇帝本爲兩國生靈﹐講求和好。今幸虜營﹐旦去暮回。金若不放車駕出城﹐汝等亦無生理。」百姓俱怒。爭投瓦礫擊之。瓊怒﹐卽揮劍斷數人手﹐遂出城。至虜營前﹐軍吏止皇帝於小室曰「元帥寢未起﹐可俟於此容報。」移時﹐有小黃頭奴至前曰「元帥請國主見。」帝從行至階下﹐元帥降階下執帝手曰「遠國酋長﹐不知中國禮儀。」乃曲躬揖之﹐升階命左右坐帝於室之西隅﹐移時不語。左右皆持長矛大刀侍傍﹐少帝只僅有閹宦周可成一人而已。

粘罕命左右取前日北國詔書別立賢君者示帝。帝視之﹐不復語。粘罕使左右白帝曰「元帥敬問國主﹐其事如何﹖」帝曰「苟利生靈﹐敢不從命﹗以息兵革。」粘罕復命左右白帝曰「旣如此﹐請國王暫歸幕次﹐等候北國皇帝聖旨。」乃使人揖帝仍還前小室中。俄有人進飲食﹐少帝不復舉箸。移時﹐帝語左右曰「可告元帥﹐令我回去。所議事旣從﹐無餘事。」少刻﹐左右白帝曰「元帥方進表﹐請國主同發﹐來日早行未晚。」帝默然。至日暮﹐左右並進樂﹐帝唏歔不能飲食。是夜寒甚﹐幃幙風急﹐坐不能穩﹐倚案憑立。左右或相勸勉﹐帝無語。五更﹐有人至帝前曰「元帥有令﹐請國主到營﹐會同發表。」帝隨行。其人引至帳下﹐旋次升階上﹐惟一案設香燭。粘罕以表示帝﹐其略曰﹕

臣侄南宋國趙某﹐今蒙叔父北國皇帝聖旨﹐令某同父退避大位﹐別選宗室中賢者﹐立以爲君﹐敢不遵從﹗公同元帥申發前去。其所居止﹐及擇別賢族﹐未敢專擅﹐先此奏聞﹐候允從目別奏具請。

書後復如前請﹐命帝署名。帝從之。封緘畢﹐帳下馳一騎黃旗素馬﹐賷發前去訖﹐方命左右設座﹐粘罕南向﹐帝東向。

俄有一紫衣人自外至﹐粘罕與帝並與紫衣人下馬升階﹐西向揖之﹐各就坐。粘罕使人白帝曰「此北國皇后弟也﹐傳諭至此﹐催促陛下議事。」帝唯唯。天寒進酒﹐帝飲二杯。紫衣者曰「陛下且宜止此。晚刻﹐面奉北國皇帝商議事﹐共陛下說。」乃相揖﹐令左右仍引回幕次。帝回顧﹐粘罕與紫衣人尙同坐。

帝至幕中﹐天尙未明﹐少憩﹐風正寒﹐不成寐。左右有彩衣者﹐語帝曰「臣河北人﹐本系陛下赤子﹐因爲金人所擄當執事﹐今使令監視陛下。但恐一入虎口﹐無由出矣。陛下若履節於適間之紫衣人﹐庶幾少有更攺﹐不賜無�歸�。望陛下勉之﹗」語訖﹐回顧而去。良久又來﹐手持羊肉一塊進帝曰「陛下可少食以禦寒。」帝卻之﹐因問彩衣者曰﹔「汝何姓名﹖今爲金國何官﹖」曰「臣姓趙名保安﹐粘罕親吏。有妹二人﹐今皆爲粘罕姬妾﹐故命臣爲親從﹐以察陛下動靜。一因問其人曰「早間所來紫衣者何人﹖」答曰「姓野耶名葛多波﹐今爲十七軍都統﹐位在粘罕之上。要取選到入宮女子一千五百人﹐三兩日後行將北去也。」

少刻天明﹐有褐衣番奴十餘人侍列左右﹐語言不通。俄報統軍來相見﹐帝迎之﹐卽紫衣人也。帝遜之坐﹐語言不可辧。帝但卑禮求其周全爲意﹐亦少不回顏色。顧左右指瓶中物﹐因以酒進。紫衣者舉大杯連沃四五觴﹐帝亦舉三杯。顧左右謂帝曰「兀移大都。」左右解之曰「安心也。」蓋番語兀移爲安﹐大都爲心﹐長揖而去。

十五日﹐帝在幕中﹐粘罕使守衛者傳語云「候北國皇帝回命到日可歸。」十六日﹐粘罕使人掖帝至帳下﹐升階東向。俄有吏持文書若案牘者示粘罕﹐階下刀斧簇擁一紫衣貴人﹐視之﹐乃宗室士侃也。粘罕謂士侃曰「現今宗室中擇一有民望賢俊者﹐同你及合朝大臣﹐保明密地申奏﹐以準備北國皇帝聖旨到時﹐別立君長。」語畢﹐揮使退去。又擁一皂衣吏至階下﹐粘罕使人謂曰「汝於東京城內﹐擇一寬廣寺院﹐欲於其中造二王宮﹐速速置辦﹗」語訖﹐揮使退去。帝起白粘罕曰「所指揮已經一一從命﹐容朕入城視太上安否﹐以盡子道﹐實元帥賜也。」粘罕首肯﹐命左右進酒食。帳下伶奏樂﹐唱言奉粘罕爲太公伊尹﹐粘罕不喜曰「太公伊尹﹐古聖人也﹐我安敢冀其萬一﹖」視其人而語帝曰「這幾个大宋樂人﹐今日好公事。」笑而止之曰「來日教足下入城﹐安慰太上五七日﹐北國皇帝文字到時﹐再來相請﹐不可推卻。」良久﹐遣左右送帝歸幕次。又有人傳元帥命曰「來日一面回城﹐不須更來帳下也。」

十七日五更﹐綠衣者來﹐謂帝曰「元帥有命﹐任陛下還宮。」良久﹐復進飲食。天明﹐有數人引帝出幕﹐至軍門﹐遙見禁衛列於外戶﹐迎車駕回城。

●三二帝被執

二十一日﹐大雨雹﹐城中剽掠尢甚﹐難民號泣者﹐夜以繼日。金人縱火毀戴樓門。二十二日﹐粘罕使人入城白帝曰「前日所言擇人擇地二事﹐可速計處。三月間北國皇帝有文字到﹐便要用也。」帝唯唯﹐一面議論﹐眾皆以康王及南安寺爲言。二十四日﹐金人催促二帝來見﹐帝乃以康王及南安寺爲書以復粘罕。二十六日﹐金人復命曰「來日父子遣康王到軍前見元帥。」

二十七日﹐上詣擷芳園見太上皇﹐相持涕泣。鄭太后在坐。少帝曰「臣不孝不道﹐致貽君父之憂﹐萬姓之禍﹐殺身不足以塞責。今北人見迫﹐日以擇人爲言﹐臣與陛下吉凶共之。若以康王爲主﹐不失宗廟社稷﹐祖宗之幸也。」時康王之母韋妃在側﹐抗言曰「兩宮今許以康王繼中興﹐然外鎭須假主盟者﹐陛下可馳書四方有兵赴京。金人狡詐不測﹐恐不止於擇賢。慮其禍生不測非細﹐二宮必不可畱京師﹐惟陛下熟計之﹗」

二十八日﹐皇帝與太上同曉膳﹐粘罕遣使問太上起居﹐且傳語曰「北國皇帝起居南朝皇帝安心無憂。」三十日﹐粘罕使人入城﹐獻太上酒十杯﹐稱言皇帝所賜。三月初二日﹐遣人將一紙詣太上﹐一紙詣少帝前曰「今日北國皇帝文字至﹐所有施行事情﹐請車駕到軍前聽指揮。」又遣人請太上少帝並至軍前議事。至晚遣人不絕﹐又云「太上未出城﹐皇帝不妨先至軍前。」

初三日﹐車駕出幸虜營。至帳下﹐粘罕上坐而言曰「今北國皇帝不從汝請﹐別立異姓爲主矣。」使人持詔書示之﹐遙遠不可辧。遣人擁帝降自北道﹐入小門﹐至一室﹐籬落疏缺﹐守以兵刃。自辰至申﹐未得食﹐飲泣而已。先是帝將出幸也﹐書「便可卽眞﹐來救父母」八字於衣領﹐付宰相何■﹐以召康王興兵﹐以圖恢復。且在中途分咐開封府尹曰「趙氏請孟子檢討付來。」蓋隱語﹐其意乃指延壽孟太后也。自是帝在室中至日暮﹐始有番奴持食一盤﹐酒一瓶﹐置帝前曰「食之。」帝泣曰「父母不復顧矣﹗」番奴曰「無憂﹐父母旦晚與汝相見也。」逮夜﹐無牀席可寢﹐寢處僅有木櫈兩條而已﹔亦無燈燭之類。窗外時聞兵甲聲﹐天气正值淒寒﹐帝達旦不成寐。

天明﹐有人呼帝出﹐曰「太上至矣。」帝急出視之﹐見數人戎衣﹐引太上由旁門小道而去。帝欲前備問﹐左右拽止之。帝哭不自勝﹐而至小室中向隅獨泣﹐左右勉止之。初四日至十五日十餘日間﹐后妃王族及諸王累累至軍前﹐日夜不止。太上與帝各居一室﹐及后妃諸王各不相見﹔惟鄭太后及朱后相從。其它妃嬪並諸王公主﹐各爲金人分散前去。全城百姓﹐號泣七日不止。其前扳阻二帝車駕不便出城者﹐俱爲範瓊所殺。今後不敍諸王諸妃主所歷﹐但記兩帝後行迹矣。

●四脇迫北行

十六日﹐粘罕坐帳上﹐使人掖二帝至階下﹐傳北國皇帝命曰﹕

汝父子上負祖宗﹐下負民物﹐恣爲奢侈﹐顚倒是非﹐信任姦佞﹐以致結怨鄰國﹐天人共棄﹐不可復君。宜擇異姓以代宋後﹐令元帥府責開封府吏以保明冊立。仍令趙桓父子前來燕京﹐著元帥府差人發遣﹗

二帝聞詔﹐相對涕泣無語。粘罕又問﹕「所擇康王﹐今在何處﹖」帝曰「不知。」粘罕曰「急馳書開封府召康王﹗」

少刻﹐帝與太上共入一室﹐防衛數人﹐皆醜惡番奴﹐言語不辧。竟日惟進一食。至夜﹐宿於竹簟上。時天气嚴寒﹐冷風刺骨﹐防衛人取茅艸黍穰作焰火﹐二帝亦與之﹐同坐享火至天明。是日﹐粘罕命左右以靑袍易二帝所服﹐兼以尋常婦人服易二後之服。遇番奴飲食﹐卽呼二帝共之。其中點狡者﹐猶有怒色。窗外兵甲甚眾。

十七日﹐粘罕使騎吏持書示二帝曰「元帥令遣汝北赴燕京﹐南朝皇帝另擇異姓﹐已召康王至軍前﹐同往燕京。」又以保明文書示帝曰「已立張邦昌爲帝﹐國號大楚。」二帝惟泣下。時鄭太后初經喪亂﹐心腹作楚﹐痛不可忍﹐臥於木櫈﹐幾次欲絕。朱后與之撫摩。四人相對涕泣。騎吏怒曰「元帥令已下﹐來日發行﹐詐病欲何爲﹖」少帝曰「我母心腹痛甚﹐君不見其面色﹐安敢詐僞﹖我失孝道﹐使父母至此。倘蒙見憐﹐以杯藥或沸湯見賜﹐他日當圖厚報。」吏領之﹐叱左右以沸湯一杯進。後飲之﹐痛稍輟﹐乃泣而言曰「妾之不幸久矣。國破家亡﹐𨿽生何益﹗」是夕﹐宿野寺中。

十八日早﹐騎吏促行﹐牽四馬與二帝後﹐乘之北行。二後不能乘﹐吏掖而乘之。鄭太后病未愈﹐伏鞍上。行十餘里﹐路傍有數父老見之﹐泣下曰「皇帝父子北去﹐我等百姓何日見太平﹖」因奉上飯羹二盂﹐帝後分食之﹐粗糲不能下咽。騎吏從行者五百餘人﹐衣袍與二帝有一色者﹐不知父老何由認識﹖問之﹐云「我等久聞車駕將入燕京。今見面色不同﹐故知之耳。」少帝曰「我母有心腹痛病﹐爾尋有湯藥一愈否﹖」對曰「無﹐止有炒鹽﹐能除痛腹之疾。」遂煎而飲之。騎吏怒其遲滯﹐有誤期限﹐催促甚急。

其掌行千戶﹐自言姓幽西名骨祿都﹐常以言戲朱后﹐復又無禮。途次﹐朱后下畦間便溲﹐骨祿都從後執其手曰「能從我否﹖」朱后泣下﹐戰栗不能言。隨亦病作﹐難以乘騎﹐骨祿都乃掖後同載馬上而行。至晚﹐約三十餘里﹐宿處乃闃寂一室﹐寒月初上﹐照見廊廡。骨祿都使人爇火烹食﹐以啖二帝於他室。二後皆病﹐不能食。骨祿都乃自煎羊肉粥飼之﹐曰「汝二婦休煩惱﹐我護你到燕京去。」是夕﹐鄭太后病稍間﹐而朱后驚悸不已﹐心腹作痛。骨祿都以手撫其胸﹐祝曰「病已﹗病已﹗」又曰「爾彊之﹗爾彊之﹗」其無禮如此。天明﹐言於少帝曰「爲我說爾妻﹐善視我﹐我當保汝以相報也。」

十九日﹐至東明鎭﹐骨祿都與帝後同早膳﹐村落荒蕪﹐兵燹後百里無人煙。時二後疾少愈﹐少帝泣下不止﹐不能食。骨祿都怒曰「汝在汴京﹐妃嬪三千餘口﹐皆流徙北去。其中美貌女子﹐爲人取去﹐亦復不少﹔何獨惜一朱后﹐不以結識於我﹐以作前途之托乎﹖且我本非番人﹐原是宋人。因以妹奉元帥﹐故得致身富貴。原籍河州﹐本姓王﹐今名幽西骨祿都﹐乃元帥所攺。汝父爲官家時﹐采花石綱之役﹐虐使天下人民﹐苦不可言。爾父子今至此﹐乃天報耳﹐尙何悲哉﹖」二帝聞之默然﹐不復敢言﹐惟吁嗟而已。

二十日﹐至封丘。早間至山坡﹐各人飲食﹐馬囓艸水﹐共於一處。時雨初霽﹐泥滑難行﹐二帝後皆在泥中蹲伏。連日風霜饑渴﹐面色黧黑﹐目睛皆暗。傍有水窟﹐太上誤墮其中﹐衣服沾濕﹐骨祿都拯而出之。馬驚跳躍﹐又傷鄭後之足。朱后手絞太上衣﹐去其水﹐扶上馬以行。是夕﹐宿驛館。

二十一日至二十三日﹐行抵黃河岸﹐忽見一舟自北而來﹐上立皂旗﹐中有紫衣人謂骨祿都曰「北國皇帝傳命﹐著四月十五日至燕京﹐今已三月盡﹐宜速行﹐毋違限期﹗」骨祿都頻目朱后﹐且哂之。紫衣人知其情狀﹐拔劍執而喝之曰「汝本河州一鼠賊﹐我擡舉用汝至此﹐安敢與婦人私通﹐以致緩行程﹐獲罪不小﹗」遂立斬之﹐投屍於河。顧復問婦人何人﹐少帝曰「此我妻朱氏。骨祿都屢行侵暴﹐哀苦無告。今得將軍誅之﹐深雪我恥。」紫衣人曰「汝識我乎﹖我乃元帥之弟澤利也。」帝感謝而去﹐後亦拜之。暮抵河北岸垣縣之西安鎭駐宿。是時澤利所領兵千餘﹐新舊共二千人剳寨。澤利命置酒與二後同帝共飲之。二後不肯就席﹐澤利曰「汝病不能飲﹐可持二杯飲汝二帝。」乃遣二後入室飲帝及太上。

二十四日﹐入衛城﹐同坐飲食。澤利已醉﹐命朱后唱歌勸酒。後辭以不能飲﹐澤利怒曰「汝四人性命﹐在我掌握之中﹐安敢如是不遵﹗」遂執鞭欲擊朱后﹐傍有某知縣勸止之。澤利又起拽後衣與並坐同飲﹐後怒﹐欲以手格之﹐力不能及﹐反爲澤利所擊及面﹐賴知縣復爲勸止之。朱后是夜被其淫辱難堪﹐且泣而厲聲曰「願速殺我﹐死而無恨﹗」回身欲投墻下碰死﹐左右急止之。知縣曰「將軍須從緩﹐不可如此辱他。北國皇帝要他四人活的進見﹐公事匪輕。」酒罷﹐各各散去。是日﹐四人無晚食﹐澤利使人監視愈緊﹐執縛愈凶﹐罵詈百端﹐淩辱不堪﹔惟待朱后稍寬﹐正澤利處心之不良也。

二十五六兩日﹐至徐村。自信縣到徐村二百餘里﹐並無人煙。澤利叱令騎卒﹐先將文字飛報。先是眞定府畱一半護衛﹐是日申時﹐遇北來軍馬五百餘人。其首領來見﹐澤利下馬作禮﹐語言莫辧﹐僅聞其一句可曉﹕「巳遣四太予下江南建康也。」

二十七日﹐至白水鎭﹐朱后又欲投河﹐鄭後掖止之﹐澤利怒曰。「可縛之﹗」與鄭後連索練系縛﹐夾於馬隊中而行。正趲路間﹐忽望見前有一堡﹐極其髙大﹐旗幟挺豎﹐上書「周定」二字。良久﹐寨門開處﹐有士兵五百餘﹐前來衝擊﹐澤利揮兵合戰﹐流矢正中太上旁首一番人之胸﹐太上甚惶懼。其兵乃河北鄕民﹐聚集彊壯﹐保護閭裏者。由辰至申﹐鄕民敗走﹐駐軍大林中。澤利呼擄獲者﹐指帝後而告之曰「這四人是你南朝帝後﹐如今放你回去﹐報告諸鄕村﹐卽日早早歸降﹐以免生靈塗炭。」遂叱令二帝二後自稱我是南朝官家﹐今往燕京朝見大金皇帝。鄕民不覺淚下﹐謂二帝曰「我這一鄕周定﹐聚集二千餘人﹐北連眞空﹐南接懷衛﹐約計有三十餘處﹐日日引兵南望﹐要想見大宋官家﹐同去破殺番人。今官家被他擄去﹐我輩各處鄕兵﹐不久當自散也。又聞康王在南邊做官家﹐不知如何﹖」澤利曰「康王亦被捉了﹐後面就來。」語畢﹐揮使鄕兵散去。是晚﹐帝後皆野宿於地﹐並無鋪墊﹐上無遮蓋。夜半微雨﹐衣久垢膩不堪﹐又加沾濡﹐穢臭難堪。後雨大作﹐拖泥行數里﹐及寺﹐駐軍於中﹐方得小憩﹐但徧體泥水﹐莫可如何。

二十八九兩日﹐並在荒野中行﹐不計里數。諸番人在馬上食漧糧肉脯﹐亦有所擄食物﹐取火煨啖。帝後亦稍得分餘食﹐勉以充饑。

三十日﹐澤利解衣數件﹐泥皆徧身﹐叱令朱后洗澣﹐後不能舉動﹐鄭後共同洗之。帝及太上亦於水邊自洗身上泥污衣服。是日﹐天气晴明﹐眺望山靑水綠﹐石澗流水﹐淸澈可愛。方駐軍少歇﹐忽見北來一人﹐手執文字﹐至澤利前曰「速行爲是。」澤利遂催趲起行。其傳命者﹐鞭馬向南而去。

四月初一日﹐至眞定府城下﹐不入城﹐催促急行﹐亦不住歇﹐祇於馬上取輕糧充饑。至晚行百餘里﹐宿一古寺中。

初二日﹐軍馬至寺門外﹐澤利立正門上遙。見一簇人馬自南來﹐約計五百餘人﹐中間擁十餘人﹐皆是皇族。內有柔福公主等﹐皆著靑袍﹐與帝後相見﹐對視而哭﹐左右促行﹐不及一語而過。移時又有一隊前來﹐軍馬三百餘﹐亦有皇族二十餘人在內﹐行急如前。少頃﹐復有軍馬至寺前﹐謂澤利曰「此中有康王在內﹐先往京也。」言訖馳去。如是累累不絕﹐凡過軍馬七八隊﹐皆有被俘皇族在其中。兩帝後悲泣無語。至日中始催行。日晚﹐探騎報云「有鄕兵千餘﹐在前寺屯駐。」澤利叱左右分兵一半﹐前往抵敵﹔又遣一半﹐擁衛前行。至夜半﹐回報殺退鄕兵﹐得糧食而退。

初三日﹐過一坡﹐見傍有死屍堆積﹐穢臭不可近。狼獸方在囓嚼屍肉﹐見人驚竄。烏鴉羣噪﹐方廣百丈。竟日行陂野中﹐時天气漸煗﹐行至路﹐口燥無水可飲。帝渴甚﹐終不可得滑滴也。

自四月初三日至五月半﹐其間所歷﹐皆曠野荒郊﹐又且拘執更急﹐𨿽便溺亦必持刀隨後。俟後亦不記期日。是日憂饑渴甚﹐亦不能復憶日月﹐但云或日而已﹐閱者約略記其次第可耳。

或日﹐見一鄕村﹐人家約數十戶﹐迎謂澤利曰「北國皇帝因我們投降﹐封此地爲歸順縣﹐差命王六郎爲知縣。」俄有一褐衣人前拜澤利﹐奉上酒食﹐澤利受之。其次軍伍﹐各有所餉。二帝及後﹐亦有飲食﹐較前俱極丰腴。

或日﹐至一縣不知名﹐亦有官出迎﹐如前具酒食見澤利畢﹐次見帝後曰「小番娶得肅王女爲妻﹐要見二後。」乃引一女子拜於前﹐已變夷人服矣﹐視帝後而泣曰「吾肅王小女珍珍也。呼鄭後爲婆婆﹐朱后爲姆姆。我前日被兵馬擁至於此﹐首領萬戶與知縣是弟兄﹐將奴與他成親才六日﹐前日至此縣中。諸王女只十七人﹐皆被番人分去﹐爲妻爲婢﹐東西分散矣。」拜訖﹐知縣仍引去。是夕﹐宿一豪家﹐其主待澤利甚恭﹐中夜置酒﹐命妾三人勸酒於庭﹔又令兵卒數輩縛帝後於庭下﹐便溺亦不自由。視勸酒婦人皆絕姿。良久酒罷﹐澤利去宿別館。聞諸女相謂曰「我與汝皆皇孫女﹐當前伯伯做官家時﹐好事都不知﹔公公做官家時﹐還快活。今落他家做奴婢﹐何日出頭﹖」互相流淚。俄而被人呼去。

或日﹐至一州﹐忘其名﹐城郭髙峻﹐人煙稠密。澤利安宿驛館﹐知州來見﹐並各官皆見。市中亦有番人做買賣。俄有本州島島百姓來至驛傍﹐方悉帝後被執蒙塵﹐往往有流涕者。或低聲曰「東京官家張邦昌﹐原是金國所立﹐才做不久﹐仍是康王接位。大金官家怒發﹐已差命四太子傾人馬去徵討。」二帝隔窗聞知﹐始得康王確信。前日所云在隊中﹐乃番人狡妄之語。

或日﹐到一縣極荒殘﹐祇有破屋七八間﹐城廓倒塌。路旁見有一女﹐約年二十許﹐垂淚而告曰「我乃南朝皇帝孫女﹐因病不能行﹐大軍棄我於此﹐不能存活。」乃拜太后曰「帶取奴家去。」後不敢畱。左右報澤利﹐急趨視之﹐微笑曰「眞美女也﹗」遂命左右攙扶上馬。是夜﹐宿於野寨﹐澤利乘醉﹐極力淫污。女實當不起淫穢﹐求免之聲﹐不忍聞也。帝後亦置不敢問。次日遇酒食﹐必分及此女﹐謂朱后曰「你不及他多多矣。」

或日﹐過一城﹐不知是何州縣﹐止有番兵二千餘人﹐並無居民。其首領見澤利再拜﹐以懷中文字呈上﹐澤利呼左右﹐全易帝後衣服冠幘裳服﹐皆如罪囚狀﹐坐小室中。又有一人持文字示帝曰「依我作表達燕京﹐兩三日就到矣。」其文引孫皓劉禪及晉湣石少帝故事﹐尊稱金主爲湯武唐太宗﹐先滅契丹﹐又滅南宋功徳巍峨﹐並請罪免賜死之意。持文字者呼左右取紙筆﹐促帝艸之﹐其略云﹕

亡國囚俘趙某﹐並男某﹐及歸妾鄭氏朱氏﹐稽首再拜大金輔圖佐運應道法古至徳皇帝陛下﹕重念某乘祖宗基業﹐立民爲國﹐不能上順天命﹐下撫萬民﹔聽讒臣之言﹐結怨外國﹔徇賊臣之求﹐積釁華夏。今一家被擄﹐百口分飛﹔父子二妻﹐聽命機下。伏惟陛下徳過堯舜﹐威勝湯武﹐旣已滅宋﹐當立異姓。而微賤之軀﹐尙祈哀宥﹗幸有赦文﹐若延殘喘。

文成﹐多有刪攺。末有云「湣懷幽厲﹐未有如今日之慚﹔湯武文髙﹐曷敵此時之舉﹗」是日作表畢﹐又行二十餘里﹐及夜深月明乃止。

或日﹐至一官府﹐牌曰「收復新門」。旁列兵刃二十餘人﹐甲士六七十人﹐傳呼二帝進見。二帝入門﹐須臾﹐見堂上金紫人衣朝服﹐侍衛甚眾﹐引二帝北面再拜。有人傳語曰「將他去見海濱侯畢﹐來日入城﹐再見郎主。」言訖引去。復入一門﹐見一胡服番人﹐首無巾幘﹐立庭砌傍﹐若有所俟者。左右指謂帝曰﹕

「此契丹主耶律延禧是也。與汝罪狀相同﹐在此未了公事。」言訖﹐復引帝坐一小室。少刻﹐延禧亦入小室中﹐已有巾幘﹐揖於二帝曰「我契丹與大宋南北二百餘年﹐未嘗絕和好。一旦遭於姦臣所誤﹐彼此俱受難於此﹐如之柰何﹖」又曰「公父子如後日見北國皇帝﹐設有赦宥之理﹐亦未可料。我在此三年﹐尙未了絕。」帝曰「何事未了﹖」延禧曰「我祖遺傳尙有百穴珠一粒﹐大如雞卵﹐上有百穴﹐每遇月圓之夜﹐向月照之﹐一穴卽生一穴珠﹐自然落下﹐以絳囊盛之﹐每月得珠百粒。又有一件通木香一段﹐其長尺許﹐以沸湯沃之﹐取其汁洗衣服﹐或灑木石屋宇﹐以及花艸之類﹐香气可經年不散﹔又可治療百病﹐服之立愈﹔又焚之能降天眞。當時我國爲大金所滅﹐失去二物﹐不知已在何所。今大金皇帝拘執延禧﹐立要二物﹐緣此三載未能釋放回國。我妻子眷屬﹐盡皆離散﹔有爲此間官員貴人之奴僕﹐有爲富貴家作妻妾者﹐萍梗飄零﹐言之可傷﹗」帝問﹕「此間爲何地﹖」曰「此處是平州界﹐去燕京尙有七百餘里﹐公其勉之﹗」良久﹐引延禧出﹐次立檐下。有數甲士擁一番囚至云「是車咽面單於被俘到此。」其人大罵﹐語言不可辧。主者命以刀斷其舌﹐牽出斬之。車咽面之妻甚美﹐將拜爲夫請命﹐主者怒﹐亦命斬之。並小兒三四人﹐並用木棍擊殺。

復引二帝出門﹐見二後尙立墻下﹐掩面而哭。同行至通衢﹐叱令上馬﹐鞭之疾馳。復出一門﹐向北而行。路傍花木甚多。有急走二十餘人﹐往來不停﹐云是郎主召四太子下江南﹐蓋番人不知二帝爲江南天子也。時有三南人爲卒者﹐相謂曰「五月初一日﹐康王在南邊卽位了。今日已經十日﹐四太子去後﹐不識如何﹖」余語低不可辧。少刻﹐左右催行﹐至晚約行五十餘里。其時近暑﹐帝後衣服垢膩﹐徧生蟣虱﹐污發結月﹖直如囚徒﹐已無復有貴人气象矣。趲行三日﹐不見澤利﹐亦不知其何在﹔軍中左右﹐時時詭傳其言語﹐亦不甚能辧。

行及數日﹐有人呼帝出﹐謂曰「今四太子大軍至﹐汝當見。」路傍一寺﹐四太子擁胡牀坐臺上﹐引帝後拜於臺下。四太子曰「汝父子無道昏憒﹐致有今日之苦。若當初崇信我家言﹐誓海上之盟﹐共滅契丹﹐分其地土﹐一旦何至今日如此﹖柰汝不明天命﹐皮與契丹連和﹐坐對成敗﹐彼勝則助彼破我。不料我已勝矣﹐猶不從求於我﹐此汝之愚一也。曁我兵旣破汝國﹐我皇上憫念生靈﹐與汝講和﹐以河爲界。汝又不服﹐勞我師旅遠徵﹐此汝之愚二也。汝祖宗基業﹐不能守成﹐內則奢侈﹐外則結怨﹐玆一旦絕滅社稷﹐尙不求死﹐偸生人世﹐汝之愚三也。」帝俯首伏地﹐汗流肩背﹐不能辧答一語。極呼左右取筆硯伺候﹐叱令少帝作書﹐招劉光世韓世忠劉錡等速速回兵。復又言曰「今日夏至節令﹐賜汝一杯酒喫。」叱令左右斟飲四人畢﹐又曰「你等往朝﹐皇上無殺汝之罪﹐無庸戰栗﹐免不失侯王也。」言訖﹐遂上馬而去。但聞鼙鼓之聲﹐震動天地﹐衝晌淩霄。二帝不禁神魂俱墮落矣﹐猶如一木偶耳。

二後自出汴京以來﹐𨿽馬載而行﹐但足上生繭﹐不能行步﹐肌肉消瘦﹐與二帝俱不類人形。又時時被監押者詬詈鞭撲﹐欲死無由。又將四人衣袂互相結縛﹐無曉晝夜。二後與番奴連衽合手﹐並坐同食。

●五朝見金主

又行五六日﹐始達燕京﹐蓋契丹之舊都也。城闕壯麗﹐頗類東京。到後候金主登門﹐左右執二帝後入門跪拜訖。其門下左右兩傍﹐侍列金紫衣或深衣或褐衣或傘或笠或騎或車約數百人﹐皆呼萬歲。良久﹐傳詔賜巾幘與二帝。又有內侍二人﹐自門內出﹐傳旨曰「皇帝命汝﹐賜巾幘衣服沐浴。旣來我朝﹐前非悉屏赦免﹗」遂於袖中取出赦書﹐引二帝入都堂﹐見宰相上坐﹐問知爲朱孛堇相公也。帝再拜﹐孛堇答拜。內侍將赦之文不載﹐惟末句云「赦趙某父子之罪﹐免爲庶人。」引帝金闕謝恩訖﹐仍引出閣門四驛館中﹐宣敕曰「來日引見趙某父子等四人常議。」是日始知爲五月二十一日也。

五月廿三日早﹐有客使引帝入朝﹐皆巾幘靑袍﹐二後仍常服﹐至殿下﹐北面再拜。金主傳赦書﹐帝爲重昏侯﹐太上爲昏徳公﹐各於燕京賜宅居住。帝後拜謝畢﹐左右引入一小室﹐有衣褐番人坐堂上曰「此燕京元帥也。」帝亦再拜。皂衣吏呈上文書於元帥﹐乃揮筆署其末﹐命引去。皂衣吏引帝出大內門﹐從行護衛者二十餘人﹐經走十餘街﹐始至元帥府。入府門﹐左轉廊下一小室﹐呼帝後坐。其中並無椅櫈﹐惟磚石兩三塊而已。時帝因終日僕僕驚惶﹐不欲飲良﹐居止不寧﹐日惟飲水一二盂。二後俱哭泣不已﹐欲觸死階下﹐左右力勸止之。

二十三至三十日﹐皆住小室中﹐外戶鎖閉﹐監守者十餘人。每日惟粗飯四盂而已﹐相顧不能下咽。朱后有疾﹐臥冷地上﹐連日哼吟﹐監者猶以時罵責。帝語之曰「汝等可憐憫我國破家亡之人﹐乞取些湯水來救我妻﹗」左右怒喝曰「吾國中所禁禦諱犯者﹐罪等殺人。汝呼閔字﹐已該死罪﹐還要呼湯喚水﹗」再求之﹐不應而去。

六月一日侵早﹐一人引帝後至元帥府庭下再拜。左右呼喝﹐如點名畫卵狀﹐良久退。時朱后病劇﹐不能行﹐監者負之而去。至庭中﹐雙持後足﹐無禮尢甚。是日以後﹐朱后病益進﹐已無生理矣﹐哀哉﹗

初二日﹐朱后殂﹐年二十六歲。帝大慟﹐乃謂監者曰「某妻已死﹐合如何﹖」左右白於官﹐良久﹐皂衣吏引白衣者數人﹐扶後屍出外﹐用黍薦卷之﹐二人掖之而去。帝哭愈悲﹐而不敢髙聲﹐恐監者訶責也。

●六往安肅軍

初三日早﹐有中使坐元帥府堂上﹐引帝及太上太后至庭中﹐傳宣曰「昏徳公趙佶父子﹐可往安肅軍聽候指揮﹐來日便行﹐令元帥府發遣。」

初四日早﹐府吏呼帝曰「奉旨令汝往安肅軍居住﹐今日便行。」帝曰「我母病未已﹐略候晚行何如﹖」吏怒曰「我北朝不比南朝﹐令在必行。汝今日到此﹐尙不遵法令耶﹖」乃叱罵不已。帝默然﹐不敢對﹐卽相率步行﹐護衛者二千餘人。自元帥府從行﹐至晚始出燕京北門﹐宿捕司房﹔捕司如南朝尉司也。鄭太后病不能行﹐帝與太上互相扶掖﹐或時肩負。是夜並無飲食進。

初五日﹐盛暑行砂磧中﹐毒風揚塵若霧﹐閉塞口目﹐又乏水泉。其時監押二千餘人﹐爲首者爲伊鵝替﹐獨憐帝後困憊﹐謂其黨曰「今日天气暑熱﹐稍宜緩行﹐恐致他疾﹐有所不便。」於是得少緩。遇有泉水﹐令左右供進﹐因此鄭後之病﹐途中稍愈。

自初五至十一日﹐所過村邑飲食﹐俱賴伊鵝替勸勉供進﹐戒左右不許叱喝。午間極熱時﹐得少就樹陰休息。時少帝二十九歲﹐太上四十六歲﹐並皆枯槁黧黑﹐無復有貴人形容。此行若非伊鵝替護行﹐必塡溝衢矣。

十二日﹐至安肅軍﹐土城卑薄﹐入其門﹐守衛者逐一一搜檢﹐甚摸至鄭後胸腹間﹐亦所不免。卽他人出入皆然﹐蓋出城者防泄內事﹐入城者防傳外事也。歷階衢數處﹐方至一官府衙署﹐入門﹐帝後俱立庭下﹐左右喝拜之訖。知軍別呼深衣吏引帝三人出門﹐入一小室﹐令住其中﹐送粟米漿水。後伊鵝替從外來﹐語帝相別安慰之意﹐遂出。自此帝後日住斯室。前此自春及夏﹐行泥水中﹐裳服垢膩﹐蟣虱循行衣領﹐苦不勝言。獨有一阿計替者﹐乃澤利命來守﹐監視二帝﹐至今不離二帝。左右時爲帝後洗濯衣服﹐但語言難辧﹐十曉三而已。

十四日﹐安肅軍同知使人呼帝至庭下﹐傳北國皇帝聖旨﹕「昏徳公趙某父子﹐並給賜夏衣一襲。」視之﹐乃紗葛二端﹐令帝再拜謝恩。其人行至室中﹐已被監押者割取其半﹐復以舊葛生絹衣付帝曰﹕有現成「夏衣在此﹐省汝裁制也。」乃易取紗葛而去。自此後室中鎖閉﹐惟得進粟飲漿水﹐每日三盂而已。

十七日夜半﹐忽聞喊殺聲甚厲﹐大火燭天﹐合城大亂。緣安肅同知有二人﹕一是契丹人﹐一是金國人﹔二人不和﹐契丹同知欲殺金國同知﹐刼二帝投西夏﹐結連易定。謀尙未發﹐因醉後鞭其奴﹐奴遁去﹐密告金國同知﹐遂統兵圍契丹同知﹐殺傷殆盡﹐至曉方定。延燒屋宇百餘所﹐殺傷七百餘人。燒至二帝所居﹐僅三丈許而止﹐否則亦遭焚死矣。

十八日早﹐同知坐庭上﹐掖二帝於庭下﹐責之曰「你敢與契丹同知通謀﹐欲殺我投西夏﹐我昨夜已殺了也。今便要啟奏大金皇帝﹐共你論理。」帝辧曰「我每日被拘﹐囚防甚密﹐何敢與彼通情﹖」同知怒曰「現有出首人在﹐你不得圖賴﹐煞煞好公事﹗」帝爭辧不已﹐同知怒令左右以鞭撲帝面﹐折齒流血﹐令人仍拽入小室中拘監﹐系以繩索﹐帝泣不敢出聲。是日﹐飲食俱絕﹐賴監牢者分以少許水飯﹐三人均啖之。至夜﹐囚縛愈急﹐直至二十日後﹐不稍寬縱。

●七徙居云州

二十三日﹐同知坐堂上﹐引帝至堂下﹐再拜宣詔曰﹕

趙佶父子朝廷恩宥免死﹐著令居止安肅﹐乃敢結連同知李奉國﹐意欲叛歸西夏﹐負恩特甚。本擬誅夷﹐姑體上天好生之徳﹐免其誅戮﹐更令往云州居住﹐聽候指揮。仍仰安肅軍押送前去。

讀畢﹐同知命役吏引帝再拜謝恩。帝哽咽不能言﹐同知怒喝曰「尙敢如此耶﹗你前日要殺我﹐我今日如何放得你過﹖」命左右撻帝胸﹐坐之於地﹐以柳條鞭五十餘下。帝涕淚如雨﹐咬牙痛絕﹐久而復蘇﹐立命扭鎖就道。至晚﹐出安肅門﹐宿野亭中。時當盛暑﹐帝鞭傷處皆爛成瘡﹐臥亭中地下﹐痛楚呼號﹐不能起坐。夜深月上﹐始得些少粗飯﹐涼水一甌﹐三人分食之。太上亦因暑熱困殆饑餓成疾。監押人取靑艸皮樹枝布地下﹐令帝後臥於上云「不爲地气所侵﹐可免濕病也。」

二十四日至月終﹐在途遭大風雨﹐疾病連綿﹐悲苦情狀﹐不能備錄。數日方達云州﹐拜同知於庭下﹐命左右引帝於圜土內﹐外有兵護守。三人衣帶盡皆搜去﹐蓋防其自縊也。日惟一食。在其中居處﹐幾及兩月。時秋月方明﹐約略中秋時候﹐圜土中事不復知﹐故不備書也。

至八月十七日﹐有人言曰「北國皇帝赦汝罪﹐令汝再還燕京﹐可出謝恩。」二帝出圜﹐望北拜謝訖。隨有綠衣吏引帝復入一小室中﹐如前日囚閉之所﹐日間飯一木器﹐漿一木瓶。時天气漸涼﹐帝後日食冷水飯﹐腹中作痛成痢。自此後居是室將及半月餘﹐帝後受禍已及半年﹐置之無可柰何﹐亦不愁苦。但衣裳經夏糜爛﹐不可禦寒。監押中有慈良者﹐或遺以故衣﹐略得補綴摭蓋。

十月朔日﹐將至五更﹐忽聞金鼓聲震天﹐人聲鼎沸﹐乃同知押下將校有千戶三人作亂。囚同知﹐奪其妻﹐遂共殺同知一家六十餘口﹐復及市中百姓六七百家﹐至日中方定。其千戶三人者﹐皆下馬至帝居小室前﹐攜衣服數件﹐自牖中授帝曰「棄爾棄爾﹐我三人今歸西夏去。汝國中康王做官家半載矣﹐愼勉之﹗將來必有歸國之期﹐切當自愛也。所有監押者二十餘人﹐我已殺之。我不能久畱。」復贈帝漧糧數器﹐各上馬去。是夕﹐城中終夜自亂﹐隨有千戶執爲亂者數十人斬於市﹐乃止。經三兩日﹐別軍始到城中﹐方定。先是監押中有阿計替者﹐相從半年﹐全得其護�之力。或謂太上曰「阿計替被前日反者所殺﹐刻𨿽城中定亂﹐汝父子不復得出此門﹐柰何﹖」言未已﹐阿計替自外至曰「且幸無事。」帝問其不死之由﹐曰「我於死人堆中潛伏兩日兩夜﹐由是得脫。」此後阿計替仍復監視二帝。外來者千餘人﹐蓋同知官兵也。

或一日﹐阿計替引帝至庭下﹐有紫衣番人上坐﹐呼帝曰「識我否﹖」帝曰「不識。」番人曰「語汝﹐吾蓋天大王也﹐乃四太子之伯父。」良久﹐於屏後呼一婦人出﹐帝熟視之﹐乃韋妃也。太上見之﹐低頭不敢仰視。有頃﹐呼左右賜二帝及太后酒曰「我看此夫人面上。」蓋因韋妃爲彼畱作妻室也。酒罷﹐爲監者曰「善護之﹗」仍引入前室。自後得稍寬拘執﹐飲食略備﹐一冬衣服﹐差可禦寒。

天輔十一年正月朔日﹐金國例以是日�放禁囚﹐𨿽死罪亦得暫出。時阿計替引帝外行﹐散觀縱步﹐但不許出門庭耳。帝視玩間﹐有一褐衣婢﹐口稱韋夫人遣來﹐手持盒子﹐且云「夫人傳語十一官人八官人且忍耐。」遂密語曰「聞知九哥卽位了﹐恐早晚有歸期也。」其婢遂將盒中物置帝衣袂中﹐奔馳而去﹔視其物﹐乃棗面油煎大餅。阿許替乃佯言「是何奴婢﹐將物送與他人﹐速藏之﹗」乃引帝入室中﹐密問曰「適微聞婢云﹕九哥卽位﹐卽何人也﹖」帝曰「九哥卽康王﹐我之親弟。韋夫人康王生母﹐故相報也。」阿計替復問﹕「十一官人是誰﹖」帝曰「我父行十一﹐我行第八也。」遂將其物與阿計替﹐並新到監者二十餘人分食之。至晚﹐不復出。

初三日﹐金國例以是日爲放偸日﹐一切什物器皿﹐𨿽婦人珍寶﹐爲人竊去﹐官法不禁。當家惟各自謹守﹐盜至則笑而遣之﹐他日則不然。是日有黃衣者數人﹐各將餘食七八器﹐將五器爲監者曰「食之。」將三器入室中爲帝曰「食之。」視其物乃饘糜﹐以肉米合煎而成。帝與太上太后食不盡者﹐亦與監者持去。帝問阿計替曰「此食何來﹖」答曰「此地風俗﹐無他善事﹐惟設粥以飼禁囚者﹐與齋僧同功﹐故今日有人設此粥也。」帝又問﹕「是誰家﹖」阿計替曰「此亦是韋夫人家也。」自是帝後三人﹐因韋夫人與蓋天大王在彼﹐陰受其福。

十四日夜﹐亦放燈。十五日﹐街市張燈﹐無音樂﹐但聞金鼓喧天﹐徹曉而止。胡婦胡女攜手酒肆中﹐遇合意者﹐卽諧合而歸。官長夫男父母皆不禁﹐與放偸略同。

二十一日﹐阿計替爲帝曰「今月二十九日﹐乃北國皇帝聖誕作宴﹐此處同知宴罷﹐卽赴燕京去也。」北國定例﹐先期十日賜宴﹐宴罷﹐近郡皆上燕京上壽。是夜將闌﹐阿計替引向日送餅婢至帝前曰「夫人傳語十一哥﹐我二三日間往燕京去也。去後來與不來﹐尙未可定﹐且保重將息。」言未畢﹐卽回顧趨去。其它監者已覺﹐爭問其實﹐阿計替笑之曰「汝不聞﹐乃同知所指揮來者﹐曷問其實﹖」揮之使退﹐乃不復問。是夕﹐帝與太上太后三人﹐聞韋夫人將去﹐俱有慘色。

二十三日﹐聞韋夫人同蓋天大王統領人馬前去﹐止畱下千戶五人。內一主守啜奚兀領人從三十餘﹐手中各持敢棒至帝前曰「蓋天大王並韋夫人和你父子二人﹐煞有公事。似你這般人﹐畱之何用﹖若五七日間探知蓋天大王不再來此﹐共你契勘這場公事。」呼監者二十餘人戒之曰「防固不得少懈﹗」自此復被拘執如前﹐阿計替亦不敢勸解。

二十八日﹐阿計替曰「聞之二太子已下四川﹐建康爲四太子打破﹐康王南徙浙江﹐其勢恐亦不久。」帝與太上聞之﹐吁嘆良久﹐且曰「若九哥事無成﹐我父子終無南還之日矣﹗」一時泣下如雨。俄有持酒食者至曰「金國皇帝聖誕﹐賜來酒肉。」帝略嘗而卻之。

二月初一日﹐有探騎至府報啜奚兀曰「蓋天大王已差往關西﹐交點五路財款﹐別遣兀西哺途來此作同知也。」

初二日﹐有皂隸持文書至二帝前曰「今新同知到來﹐要你文字﹐須便供寫。」帝曰「如何寫﹖」吏叱之曰「速寫﹗」極口詆詈﹐又不言所以。帝不得已﹐乃書現在之案款曰「近封昏徳公趙某﹐男某﹐妻某氏﹐年若干歲﹐謹狀」云云﹐番隸乃持去。

初十日﹐新同知到云州﹐引二帝至庭下﹐所問語言﹐皆不能辧﹐咄咄十餘句畢﹐約以仍命引去之意。少刻﹐有褐衣者同阿計替入﹐謂二帝曰「今日所到新同知名兀西哺途﹐系兀途右之兒。其父從四太子徵江南﹐被劉三相公捉去斬首﹐故今仇恨於你﹐要將你三人窘辱泄憤。」至晚﹐移二帝及後於小室內﹐卑濕不可居處﹐相對而泣曰「我等今番死也。」阿計替曰「兀西哺途今差我往燕京下文字﹐須三十日方還﹐二官人且耐煩寧心。我到燕京﹐自當與官人探問南朝信息﹐來相報也。」

●八徙西江州

三月初九日﹐有一褐衣番人至囚所﹐手持文字曰「皇帝聖旨﹐教你三人往西江州聽候指揮﹐緣新同知之奏請也。」二帝泣曰「又往何地﹖」俄有人引帝﹐執縛二帝並後之手﹐驅行出云州二十餘里﹐至晚方止宿野寺中。自此後日月不復記錄﹐因阿計替不在帝左右也。

或日﹐所行地磚鋪不平﹐有一從行者系山後人﹐語言略可辧﹐言於帝曰「此長城基址。」日行七十里﹐實八九十里。二帝及太后足皆腫裂﹐寸步難移﹐或從者負之而行。時漸入沙漠地﹐風霜淒慘﹐寒气襲人﹐無異深冬景象。帝後衣袷單薄﹐兼以饑餓勞苦﹐時疫頓作﹐僵臥古屋中七八日﹐稍得痊愈。監者不時催促﹐帝後病骨支離﹐又無適口飲食﹐狀如鬼魅。從者作木格﹐覆以茅艸﹐舁之而行﹐眞活不如死。

行三四日間﹐忽逢北來騎兵三四千﹐首領一紫衣人﹐問訊對答﹐皆不能記。帝臥艸與中﹐微開目竊視。紫衣狀如漢兒﹐忽駐軍下馬﹐呼左右取水喫漧糧。各於皮筐中取出幹牛肉數塊贈帝後﹐賴此病體稍瘥。紫衣人謂帝曰「我本漢臣﹐昔爲陛下延安鈐轄周忠是也。元符中﹐中國與西夏交戰﹐兵敗被擄﹐由是父子俱降西夏﹐亦曾作西夏部中首領。宣和間﹐西夏遣臣將兵助契丹﹐與金國交戰﹐又爲金國所擄﹐降之。現爲統管﹐郎主命臣至奚國發兵﹐往陜西路禦西將軍﹐今所領是也。」又言「陛下無憂。昔時契丹大遼主與大金連戰日久﹐尙且不殺﹐今見在昌合州收管。況陛下並不與大金苦戰﹐只是近日四太子在江南頗爲失利。金國盛稱劉錡劉光世韓世忠等皆戮力疆場﹐智勇雙全﹐不難恢復。臣本宋臣﹐不忍見陛下如此﹐故將微肉上獻﹐幸爲自愛﹗」言訖別去。

是夕﹐宿樹林下﹐月色微明﹐聞番人吹羌笛聲﹐嗚咽如泣﹐蓋美國兵後陣也。帝與太上太后聞之曰「與他成樂如何﹖」時太上口占詞曰﹕

玉京曾憶昔繁華﹐萬國帝皇家。金殿瓊樓﹐朝吹鳳管﹐暮弄龍琶。花城人去今蕭索﹐春夢說胡沙。向晚不堪﹐回首坡頭﹐吹徹梅花泣路涯。

少帝及太后聞之﹐俱各慘然淚下。少帝乃賡其韻而和之曰﹕

宸傳百載舊京華﹐仁孝自名家。一旦姦邪﹐天傾地覆﹐忍聽琵琶。如今塞外多離索﹐迆邐繞胡沙。萬里邦家﹐伶仃父子﹐披星戴月向天涯。少帝歌不成曲﹐三人大哭而止。

或日﹐所行之處﹐但見艸莽蕭條﹐悲風怒吼﹐黃沙白霧﹐日髙尙如煙繞。五七十里並無人迹﹐偶見牧羊兒﹐問此何所﹐云「非正路。兩傍原有城邑俱在﹐東西不從此中行走。」時方近夏﹐楡柳夾路﹐澤中亦有萍艸﹐皆褐色而不靑翠。

又行十餘日﹐方見一小城﹐云是西江州。護衛者引帶入城﹐見其地無甚人煙﹐本是昔日契丹道宗囚髙麗王之所。其中方廣不甚大﹐有屋數間﹐廊廡皆傾倒﹐亦若官長衙署。籬落疏曠﹐杳無人迹。惟護衛者三百餘人﹐逐日斫伐樹木﹐蓋屋居住。兩三日後﹐發遣騎兵回歸﹐止畱守衛六七十人。每日惟二帝及太后在中間一室居住﹐不敢出入﹐亦無處走動。飲食日止一餐﹐皆粗糲不堪充口﹔或些須羊肉適口。

一日﹐二帝相謂曰「我父子在云州﹐深得阿計替維持保護﹐尙微知我國消息。今彼已去三月﹐不知還到云州否﹖」正言之間﹐忽戶外一人言曰「帝曰阿計替﹐乃是我哥﹐我名香查理。當時北國皇帝專使我等兄弟監守你父子。如今阿哥被云州同知兀西哺途差往燕京﹐下投文字﹐不久亦須來此。我家阿哥素能善書﹐虜主時要書文字報他﹐故須仍來此地。阿哥去日﹐曾囑咐我﹐教我保護你父子﹐不妨但放心也。」

或日﹐阿計替回揖二帝曰「官人安樂否﹖我從云州往上京回云州﹐今又至此﹐往返九千餘里﹐不勝辛勞。」二帝亦慰勞之。阿計替又於懷中取出一小紙﹐令帝看視﹐其上云「今年南事未定﹐有苗劉二人廢了官家﹐立起太子﹐攺元明受。」又云「已得江南建康府﹐車駕入海﹐二太子已得四川﹐四太子已得兩浙越州。」帝視畢﹐嗚咽曰「如此則我國祚不能復矣。」又云「苗劉兩人敢如此﹐吾兒子方卽位四歲﹐做得甚綱紀﹖」良久﹐阿計替將文字仍納懷中。自此阿計替兄弟二人﹐每每心思保護﹐又時時供辦飲食。自阿計替到後﹐帝後愁苦少釋。

或一日﹐阿計替謂二帝曰「今日是七月五日﹐後日乃系七夕﹐憶官人在京時煞快活。」二帝吁嗟曰「到此地位﹐那復想當日耶﹗」言未已﹐忽見甲士多人﹐喊聲震天曰「在此耳。」二帝不覺驚駭僕地曰「我命盡於此矣。」阿計替遽出﹐問過首立﹐語甚詳。少刻﹐阿計替持刀入帝室﹐帝愈加驚懼﹐以手掩目﹐太上太后亦然。阿計替乃大聲曰「與你三人無涉﹗」乃於帝所居室壁後﹐執一小番奴出﹐付首立者殺之﹐持其首而去。過半日﹐帝神魂始定﹐尙不能言語。阿計替入曰「先來驚否﹖」帝問﹕「因何事而殺此番人﹖」阿計替曰「此七月七日祭神也。我金國禮﹐預於暗處藏伏一人﹐然後領兵佯爲捉獲﹐斬首以祭爲上祀﹐以其身爲中祀﹐以羊爲下祀。祀畢﹐人羊俱入鍋中﹐煮熟啖之﹐名曰布福。」帝曰「頃間若汝唱言不關我三人事﹐我等俱驚死矣。」太后因此得病﹐至七八日始稍瘥。或日﹐主首持人頭﹐在腰間取尖刀穿肉一臠詣帝曰「布福肉喫之。」帝聞其气惡不可近﹐欲不受﹐阿計替在傍曰「受之有福。」帝乃受之﹐主者舞躍而去。

或日﹐秋風徧起﹐冷气逼人﹐阿計替曰「秋令至矣。」俄聞堂中雁聲嘹喨﹐自北向南﹐護衛者數在傍﹐阿計替兄弟揮之使去。壁間有弓一張﹐阿計替曰「官人能弓矢乎﹖射雁以卜﹐我番人事也。」乃手持弓爲帝曰「我代官人卜可乎﹖」帝曰「然。」乃執矢仰天祝曰「臣趙某不幸﹐上辱祖宗﹐下禍萬民﹐身羈胡地﹐存亡未卜。若我國祚有復興之日﹐當使箭中飛雁。」祝畢﹐付阿計替射之。一箭中雁﹐宛轉而下。二帝稽顙拱手曰「誠如天命﹐死亦無憾。」阿計替亦大喜﹐取艸茅雜木爇火﹐破雁炙而分食之。

或日﹐阿計替又入室密語二帝曰「聞四太子與南朝爭戰﹐盡得江南之地﹐已將至洞庭湖。」又云「金國官家今日差人往北路﹐僉撥兵馬﹐向江南廝殺也。」時天气漸寒冷﹐二帝及後衣裳﹐皆腐爛垢膩﹐時賴阿計替呼集胡婦﹐爲之澣濯。

或日﹐大雪積至五六尺深﹐室中寒甚。帝後皆頤膝相拉﹐聲顫不能言語。阿計替持一披氈至﹐覆蓋三人首﹐稍得溫暖。帝先在云州病後﹐發俱落﹐不復生﹐狀類僧尼﹐與番奴剃頭者無異。是時冷甚﹐又乏糧絕食﹐日獲一雁於火上燒熟共食。一連三日俱如此。雪霽後﹐尢極冷﹐手足攣曲不可伸。

或日﹐阿計替爲二帝曰「今朝十月一日也。」二帝曰「十日是天寧節也﹐可謂今非昔比。」二帝及後皆泣下。阿計替曰「天寧是何節也﹖」太上曰「乃我之誕辰也。我生此日﹐未卜死於何日﹖求生不得﹐求死不能。自古帝王之辱﹐惟晉湣懷與石少帝﹐然未有如我父子之更甚耳。」

或日﹐天气晴明﹐風和日暖﹐阿計替曰「今月幾日鞭春﹐便已先有此和煦之气矣。」手持羊乳一杯飲帝以代酒。其乳腥穢異常。近口卽生噦嘔。帝後恐拂其意﹐乃勉飲之。

或日﹐雪霽天晴﹐阿計替呼帝出屋外。來時三人皆以極寒冷對﹐不能出﹐阿計替曰「春到矣。」空中雁聲﹐自南而北﹐千萬成羣而去。凡北方禦寒者﹐必先於數月之前﹐掘地作坑以居。先是阿計替於帝室內作坑。深五七尺﹐令帝後晝夜伏處其中。其護衛人亦如是。是日始出坑﹐不復入穴矣。時金國天輔十二年﹐卽南宋建炎三年也。

或日﹐春深﹐艸長至二三寸﹐荊榛布野﹐滿目藜蒿﹐不勝異域之感。

或日﹐忽傳金國皇后上逝﹐阿計替等六十餘人﹐皆白布纏頭作孝。鄭太后曰「我何日得死﹐而免此苦楚﹖」又傳金國皇后死後﹐郎主喜怒不常﹐時好殺戮大臣。手持刀劍甚利﹐左右官人少有忤意﹐卽手刃之。阿計替曰「汝中國有肅王乎﹖」帝曰「有之。」又問﹕「肅王有女乎﹖」曰「有之。」阿計替曰「近聞郎主以肅王女爲嬪禦專寵﹐皇后因此妬忿﹐自縊而亡。金主知其情﹐乃手擊殺肅王女﹐以報復後仇。」鄭太后曰「肅王女玉箱也。此女自小多奇怪﹐今果死於兵刃之下﹐哀哉傷哉﹗」嘗記肅王妃﹐陳執中女也﹐生玉箱之夜﹐有靑衣童子自天而下﹐手持一鐵絲籠﹐籠內有玉印二紐曰「天賜你生后妃。」妃驚而寤﹐自思我夫王也﹐吾妃也﹐豈有父母爲同姓王妃﹐而生女復得爲后妃之理﹖而終不悟也。越數歲﹐玉箱戲於水傍﹐得玉印一顆﹐篆曰「金妃之印」﹐常佩玩不釋手。京城陷﹐其女爲完顏樹所得﹐每醉後犯之﹐必昏絕﹐不得近身﹐乃進於金主。金主寵之﹐遂以爲妃。生一男後﹐因後兄咀裏孛進夏國女李氏爲妃﹐兩人爭寵。玉箱又欲以陰計中金主﹐以雪家�仇怨﹐適逢皇后薨﹐因陽奉間﹐多以私意慫金主殺左右大臣以及李妃。又因中暑﹐常取冰雪腦以進﹐由此亦發疾。此本年六月也。天輔十三年正月元旦。宮中張燈飲宴。時金主無後﹐只有趙妃專寵﹐因疾殺其所生子。一日深秋侍坐﹐金主謂趙妃曰「汝爲南朝族屬﹐安得有此富貴﹗俟後服除﹐當敕立你爲後。」妃拜謝。一日﹐因左右奏﹕「宋朝趙家父子﹐現在西江州安置。近日四太子又爲韓世忠所敗﹐狼狽逃回﹐南朝勢漸廣大﹐可將此三人植入北地﹐不可赦回。」金主允奏﹐著令北向五國城去。時趙妃在側曰「望求陛下以臣妾故﹐優容其祖父歸國﹐妾之邀恩而蒙賜也。」金主曰「外事何得你言﹖」不準所請。妃曰「骨肉何能不念﹖陛下亦有父兄否﹖」詞甚激烈﹐金主怒曰「畱汝在宮中﹐外有祖父之仇﹐內有嫉妬之行﹐一旦禍亂﹐悔將何及﹗」妃起而喝言曰「汝本北方一極小胡奴﹐侵淩上國﹐南滅汴宋﹐北殄契丹﹐不行仁義﹐恃彊專務殺伐。今我父祖皆因誤聽姦佞﹐致遭汝擄﹐辱我宗廟﹐破我國家。汝又將我帝後等遷徙窮荒之域﹐汝之不仁不義已極﹐上天必不容汝﹐恐你他日亦當如此遭人馘滅夷族也﹗」金主大怒﹐遂手殺之於闕下。

●九徙五國城

或日﹐阿計替手持文字謂二帝曰「我共官人不免又要走五七百里路也。」

帝問﹕「何也﹖」阿計替曰「金主又命徙汝等於五國城安置之故耳。」帝喟然曰「將我父母如是之東遷西播﹐不仁甚矣。」乃掩泣而退。

次早﹐阿計替引二帝及後徒行﹐及護衛六七十人出西江州後﹐縱火燒其屋宇而去。約行六七十里﹐太上及太后皆不能行﹐泣告阿計替曰「何不告知金國皇帝﹐就此地將我等敲殺﹐以免匍匐千里路也。」阿計替曰「且耐辛苦前去﹐莫思他事。有我在此﹐你三人且省煩惱。」

自此又行五七日﹐鄭太后病甚﹐不能動﹐少帝負之而行。是晚﹐太后殂於樹林下﹐時年四十七歲。倉卒之間﹐於路傍取佩刀掘一坑﹐以身兜土而埋之。二帝俱慟哭失聲﹐護衛亦有不忍而嗟悼者﹐亦有促行而倨詈者。二帝不勝哀苦﹐幸阿計替再三勸勉﹐又行至三日﹐始達五國城下。

其處頗有類於西江州景況﹐據云此處乃昔時囚契丹阻羌西部落黑水吐蕃奚國酋長之處。入其城中﹐有居民五七十家﹐荒殘不成倫次。行至官府署﹐有大庭及廊廡皆倒卸。護衛者引二帝至庭下﹐見上坐一紫衣老番人。阿計替卽於懷中取出文書示之﹐老番唯唯﹐使人引帝入左廡下小室﹐又進一窄室﹐僅有土臺﹐可坐兩人而已。四面有土墻﹐當前有木棚﹐護衛者緘封而去。至日晨﹐得飯一盂﹐分食之。居此凡七八日﹐大抵每日一餐﹐鎖閉而已。

天輔十四年﹐卽紹興元年辛亥﹐此一年中﹐惟金主生日得酒肉一次﹐七月七日祭神得酒肉一次。阿計替與其弟香查理爭番奴﹐手殺之。至十月間天寒﹐仍掘地窟而居。又因病疫纏染﹐護衛多半死亡﹔二帝亦久病垂危。

天輔十五年﹐卽南宋紹興二年壬子﹐此處元宵亦同汴京﹐但燈火皆於磁碗中貯羊脂﹐以艸爲炷而燃之。有胡僧五七人作佛事﹐皆云祝頌皇帝福祿﹐俱在中庭堂上。二帝被拘不得出﹐問阿計替曰「此地離燕京若干裏路﹖」阿計替曰「三千八百里﹐此間西北去黃龍府二千一百里。五國城卽漢時李陵戰敗處。」至日午時﹐老番以奶酪一甌使人持至隙中﹐謂二帝曰「今日元宵節﹐可喫乳。」

二帝勉飲之。時雨雪三十餘日﹐屋舍崩毀﹐墻壁圯裂﹐有蠍數十枚螫太上之臂﹐痛楚移日。少帝以土磚俱擊殺之。

或日﹐中庭列香案﹐堂上坐紫綠褐衣三番人飲饌﹐云此日是金主生日所賜酒食也。亦分與二帝食之﹐噦嘔至盡。問阿計替﹐乃知爲蜜浸羊馬腸﹐爲彼中貴人珍味。帝曰「我儕囚人﹐無福享受此佳品﹐故致噦嘔﹐靡有孑遺矣。」

或日﹐太上皇因哭鄭後過悲﹐一目生翳障而失明﹐終日閉目坐室中﹐呻吟求死不得﹐時年五十一歲。語少帝曰「我祖宗二百餘年基業﹐一旦覆於羯虜﹐此皆誤於姦臣之手﹐以至於此。有子二十七人﹐今惟汝一人在此﹐餘外飄萍流落﹐聞知多有爲人作奴婢者﹐思之可赧可恨。惟有韋妃﹐爲蓋天大王所占﹐自於云州一別﹐未知近日何如﹖今與汝寄生於鮏羴瘠壤﹐度日如年﹐眞乃生不如死耳﹐哀哉痛哉﹗」言畢﹐淚泣如雨﹐少帝亦悲泣不已。太上自此目病轉劇﹐月餘後一目已枯而盲矣。

或日﹐中庭設祭品﹐云是祭天王﹐蓋番中所重者。是夕列燈燭在中庭﹐至深夜乃罷。少帝於隙竇中默禱﹐望神位暗祝云「願求南朝中興社稷﹐北則願早還內地﹔如若不能﹐惟求速死以免辱。」是夕﹐夢神自空中降於庭下﹐爲帝曰「我北方神天王也。上帝有命﹐統攝陰兵﹐衛庇南北生靈。自此更十年﹐當天下太平﹐南北中興﹐與昔相似。」言訖升天而去。帝寤語太上﹐太上曰「我夢亦如是﹐但神自懷中探二玉羊﹐贈我而去﹐不知是何祥也﹖」

或日﹐有一中貴人坐堂上﹐與老番人相對﹐且命少帝至庭下﹐語帝曰「北國皇帝欲立趙氏爲皇后﹐云是荊王之女﹐吳王孫女﹐不知宋朝的派實迹﹐故遣我來問﹐汝可速具圖譜﹐明日奏聞。」帝曰「我亦不知詳細。宗族譜系不存﹐實難稽考也。昔日攻破汴京時﹐大內宗正冊籍﹐俱被取去。今底尙在﹐何不檢閱﹖兼問皇后﹐便知宗支位下也。」中貴人曰「臣亦東京人﹐昔爲陛下小內監﹐離京時方十六歲﹐今二十有六歲﹐原本是娘娘私自遣我來的。路逢蓋天大王夫人韋娘娘﹐呼臣問何所往﹐臣告以往五國城﹐問皇后宗譜。韋夫人爲起居二帝太后﹐余無所語。」帝曰「鄭太后已亡矣。」中貴又曰「今月十一日想已冊立皇后矣。嘗聞後云﹐在京師日﹐呼太上爲伯公﹐少帝爲伯兄。今有二子﹕長曰殊哥﹐少曰靑哥﹐早晚議立爲太子。」言畢﹐上馬而去。

或日﹐又有中使至庭中﹐與番人對坐﹐使人引帝至庭下﹐稱金國皇帝降指揮﹐許令朱鄭二後之喪﹐同葬於五國城﹐官給棺木。俄一人以擔荷竹席囊至﹐內皆零落骨殖。復令人取二木﹐亟殮之。仍許令昏徳公父子送埋城外﹐二帝乃相送出城﹐葬於淺山之下﹔仍有旨封二後曰夫人﹐蓋推新皇后恩澤也。又寬二帝囚禁﹐許令城中自便往來﹐但不得出城﹔然二帝亦時一出城也。

或日﹐晴和﹐至市裏民家﹐語及南朝事﹐民皆不能答﹐但供進飲食而已。帝以五國城去燕京三千八百里﹐自燕京至京師又三千九百里﹐凡七八千里﹐絕不聞中國音耗。其地亦時有旅客往來﹐見二帝衣服破碎﹐亦從中有遺贈者。內有一老者﹐自稱京師人﹐因兵火被擄﹐流落在此。見上皇語及當年正月元宵﹐於端門賜酒﹐共慶升平之事﹐彼此相持哭泣。移時適值主者老番人經過﹐於馬上見之﹐怒曰「不得放他﹗」仍以鞭鞭上皇肩背三五下﹐皮破血流﹔老人亦然。命左右引去﹐仍拘入室。自此又復不得出外矣。

或日﹐阿計替來告曰「老番人今日死矣。無礙﹐可復出外不妨。」遂引二帝復縱步市井間。至晚﹐於懷中出許紙﹐上書「紹興」二字﹐以示帝曰「且喜江南以淮河爲界矣。」二帝問「紹興」二字之由﹐對曰「是南朝年號。」又曰「聞知相殺尙未盡止﹐恐南朝不能復河南河北之地也。」帝曰「我在此已死在旦夕﹐何暇念及彼事乎﹖」

或日﹐五國城新到同知﹐乃一少年胡人﹐同妻妾數人坐庭前﹐引二帝於庭下詰之﹐並具酒肉曰「此地去燕京遠﹐可以保護你。」又呼其妻出拜曰「此女﹐汝家人也。」婦人拜二帝﹐不復相識﹐但云「只記得官家是爹爹兄弟﹐不知是何王何名位也。」自此得少年胡人夫婦之力﹐稍寬拘禁。

或日﹐忽有中使至五國城﹐宣金國皇帝敕旨﹕「皇后趙氏已廢﹐凡親族屬子女爲將吏妻者﹐並賜死。其城主者妻趙氏﹐可日下賜死。」立命少年胡人呼其妻出。其婦大哭﹐其夫亦淚下不捨。中使遣人押出斬之﹐置其首於匣﹔且戒少年曰「趙家父子恐有後命﹐宜嚴行防護。」言訖而去。二帝復拘於室﹐不知廢後之由。

或日﹐阿計替以傳聞語告二帝曰「官人知廢後之故乎﹖先是肅王女爲金主之妃﹐前年得罪被殺﹐以荊王女亦與郎主生子﹐冊爲貴妃﹐今年立爲後。因與郎主爭弈﹐語言不遜﹐金主怒曰﹕你道我殺趙妃﹐今日須殺趙皇后。皇后泣而起﹐脫衣冠待罪之間﹐又有譖後者云﹕常出怨言﹐又曾與蓋天大王夫人韋氏私語廊廡下﹐又對月燒香﹐面南再拜等語。金主因怒而廢戮之。緣此凡在金國官吏家趙族女子﹐不論爲妻爲妾﹐盡行賜死﹐故殃及前日少年胡人之婦矣。」

或日﹐太上皇因趙氏死後﹐拘囚益急﹐乃解衣絞索﹐掛梁上欲自盡﹔少帝覺而持下之﹐且泣曰「豈可如此﹖皆由臣不孝亡徳﹐致王父至此。」監者知之﹐日以湯飲勸進﹐數日不能食﹐日漸困憊。少帝時刻撫摩勸慰。室中止可容一人﹐監者亦時來勸勉﹐終不能進飲食。病及兩月餘﹐旦夕臥土室中。阿計替時來﹐以撥云木煎湯饋飲之云「此間無藥物﹐有患疾者﹐將木煎湯﹐飲之卽愈。」其木狀如枯楊﹐基於地中﹐掘取之﹐無蒂葉。上皇飲之少安。又云「此木能占吉凶﹐初煎時湯沸拾次﹐其木上浮者愈﹐半浮沈者難以速愈﹐沈而不浮者不救。」

或日﹐天气極寒﹐大雪雨雹﹐雹大者如雞卵﹐小者若彈丸﹐頃刻厚數寸﹐百鳥皆被打死。是夕﹐阿計替得病﹐口噤昏憒。二帝憂之﹐親以撥云木煎湯﹐見木浮於水面﹐旋轉不止﹐帝私幸之﹐乃以手親饋之。飲畢﹐汗出如雨﹐卽日平復。

或日﹐阿計替之婦產子﹐亦以是木煎湯飲之﹐婦亦平安。將所生子用大索縛腰﹐掛梁柱上﹐曰去胎毒。少刻﹐先抱子飲羊乳畢﹐乃飲母乳。經過七日後﹐復以撥云木爲末﹐作艾丸狀灸頂心﹐云去災疾﹐並不繃紮也。

或日﹐雪下﹐二帝伏處坑中﹐感受寒疾﹐作腹痛不可忍﹐不飲食者數日。阿計替仍用撥云木煎湯飲之﹐久漸痊可矣。

天輔十六年﹐卽宋紹興三年癸丑﹐是歲金主生日﹐不賜酒肉。傳聞金主有疾﹐太子繩果之子立矣。

或日﹐阿計替爲二帝曰「今日寒食節﹐北方例祭先祖燒紙錢﹐出遊野外水際。我爲主者﹐所以不敢放你二人出外觀看。」是夜﹐城中大火﹐屋宇燒毀者不計其數﹐死者以萬計﹐護衛者亦燒死大半。阿計替左臂燒爛﹐鬢髮俱然。帝所居室亦被燒灼。二帝見火勢盛大﹐拆門窗戶﹐父子扶掖避出﹐衣服皆焦﹐身體糜爛﹐急投池水中得免。二帝相謂曰「初見火起時﹐發願在火焚死。及火至室前﹐若似有人扶之而出﹐以投池水中者。」是日﹐飲食俱無。後數日方定。主者一中年胡人名瓜歐者﹐亦被焚死。屍積盈衢﹐焦灼糜爛﹐臭穢不可近。有兵馬至云「西明州主者知此處失火﹐特來撲救。」乃探斫樹木﹐修蓋屋宇﹔復置官府﹐重設小室﹐以拘收二帝。並攜糧食至﹐方始得食。阿計替被火燒損一臂﹐不能持物。少帝亦被焚傷二指﹐不能屈伸。

或日﹐大風晝晦﹐不辧人物。天雨下稗實﹐有如豆大者﹐滿地厚數寸﹐人取磨而食之。大火之後﹐居民賴以得生。

或日﹐云是十月朔﹐阿計替謂二帝曰「我三人相共七年矣﹐何時得入燕京省問父母﹖今漸天寒﹐衣服全缺。又經大火之後﹐飲食窘迫﹐如之柰何﹖」正相謂間﹐忽聞新差同知列坐於庭上﹐呼阿計替曰「金國皇帝教你監守趙氏父子﹐今已七八年矣。前日火起﹐莫是有人生事﹐如此煞好公事。」呼左右鞭胸﹐遂將阿計替鞭數十下﹐阿計替叫喊不已﹐乃捨之。自後阿計替不親二帝﹐對之常有怒色﹐時在人前詬責二帝﹐蓋紿之也。

或日﹐聞二月十一日﹐金主宴駕﹐大太子之孫完顏亶上金主謚曰至聖文武大徳皇帝﹐廟號太宗。

或日﹐有人走報﹐城下遙望見騎從擁一人來曰「此完顏亮也。」良久入坐堂上﹐使人引帝至﹐乃詬責曰「汝南國無道﹐勞我師旅﹐連年不息。俟平靜江南州郡﹐卻來與你理會未晚。」令人仍引入室﹐嚴緊拘囚。

或日﹐聞人至云「今日十月一日。」上皇泣謂少帝曰「不見天寧節已八載矣。我亦不久﹐必歸泉下﹐諒不能復轉中原。汝正當壯年﹐可勉以祖宗之業﹐父母之仇爲念。汝與九哥二人﹐共圖恢復。」言畢﹐泣下不止。帝亦然﹐竟夕不寐。自此太上耳聾目瞶﹐步履不前﹐終日偃臥土墩。

或日﹐甚寒﹐先霰後雪﹐積至數寸。忽傳天使到五國城宣言曰「北國皇帝已滅南宋﹐立劉姓爲皇帝。南朝臣民﹐俱被大兵趕逐入海。」阿計替曰「南朝滅信矣。」二帝泣下﹐移時相謂曰「祖宗二百多年統緒﹐滅於我父子﹐爲萬世之羞﹐懷湣不若矣。」

天眷元年﹐卽宋紹興五年乙卯﹐正月初﹐有百姓老幼數百人﹐皆曰是燕京到此﹐俱系有罪之人﹐流徙到五國城中。內中亦有善於經營者。又傳言「已獲康王﹐囚在燕京獄中。我等因議朝廷事﹐罪當誅戮。幸遇皇子生得一子﹐敕免死罪﹐流徙至此。」亦有來二帝囚室外賣荳餅者﹐所言如是。二帝相謂曰「日前聞年號紹興﹐其紹字已不佳﹐乃刀在口上﹐今果見滅亡。」

●十徙筠從州

或日﹐時際二月﹐春𨿽漸暖﹐而艸木不甚繁茂。有使者呼二帝至庭下﹐宣朝命曰﹕

新君卽位二載﹐已滅南宋。今百姓推戴劉豫爲齊帝。康王已捉在燕京。趙某父子更移往西筠從州安置﹐卽日發行。

次日出城時﹐見百姓在關外野祭。阿計替曰「筠從州此去又五百里﹐路極險惡﹐然有居民數千﹐乃契丹之畐州地也。金人破契丹日﹐州人不肯歸順﹐相持四年﹐力竭乃下﹐故攺此名。」是日約行六十里﹐日晚﹐路已昏黑﹐不辧東西。有狐貍噑叫林麓間﹐微風細雨﹐不類人世。隨行又皆怨詈不已。鬼魅縱橫﹐終夕無寐。

天晚催行。有後騎賷到漧糧。眾人皆爲毒水所傷﹐口痛不能言語﹐良久方蘇。二帝亦足痛難行。且毒霧四塞﹐不類常人往來路徑。其中有人曾到過筠從州者云「此非正路。」又行三里許﹐入一大林﹐穿小河﹐涉水而過﹐卽得大路甚平曠。地皆浮砂﹐舉步如行泥淖中﹐沙陷至踝。時同行者鞋履屢失﹐帝足爲瓦礫所傷﹐血流不止﹐痛楚難忍﹐乃憩息於石坡之下。日已哺﹐方早食。行至晚﹐止三十里。有隨行番役驟患心疼而死﹐卽撥沙埋之。如此數日﹐卽不見日色﹐常若重霧籠罩。有毒气吸入口鼻中﹐皆咳嗽出血。

或日﹐行路處見野雞二十餘﹐飛鳴羣聚﹐如有所爭。視之﹐皆就地啄一死蛇﹐已被啄殘﹐尙有存者﹐猶長七八尺﹔其首兩歧﹐體靑碧色而無鱗。有頃﹐啄完蛇肉﹐其雉自相作斗。移時死十餘只﹐惟一大者雄鷙特異。有隨行番人年四十餘﹐乃揮刃殺大雉﹐食其首﹐飲其血。逡巡間﹐骨肉迸裂﹐腹背開張﹐手所持刀不墮如生﹐俄自地升天﹐冉冉而去。同行輩駭愕﹐不知何故。

或日﹐行入一古廟﹐並無籬落垣墻﹐惟有石像數軀﹐皆若番中酋長﹐雕刻極細。中有一人曰「此戰國將軍李牧祠也。」祠前有石甃一井﹐深數十尺﹐自古流傳﹔若漢盛則水泉漧涸﹐胡終則井水泛溢。以土石投其中﹐則聲如牛吼。其水能治病。其人曰「契丹未滅時﹐廟貌修整壯麗﹐今毀已多年。我常時聞說此像乃唐時頡利可汗自長安獲石所作。」眾人乃各於腰間解皮袋﹐俯首取水﹐水甚淸潔﹐飲之味亦甘美。老番奴曰「此水可就取﹐金國福無量。」二帝謂﹕「神如有靈﹐我國傳聞已滅﹐九哥被執﹐未知確否﹖」乃默禱曰「若我國有中興之日﹐望神像立起。」時帝意中原無復中興之理﹐故漫祝之。其像忽大搖震﹐起而立﹐紋理節湊連絡。眾共驚駭﹐帝亦拱手敬嘆﹐父子稱異。太上復謂少帝曰「不知我父子可能復有歸日﹐宜再卜之。」少帝正欲禱祝﹐人從促行﹐乃不果。

或日﹐至筠從州﹐甚荒陋。入城﹐亦有街衢屋宇市井官署﹐但蕭索之極。阿計替命隨行五國城人前導。至庭下﹐見有羣小兒戲於庭上﹐身衣毛毳﹐手持弓矢﹐擊持嘻笑﹐見帝及眾人﹐遂皆循柱升梁﹐倏忽不見。俄有一老番官坐庭上﹐引見二帝﹐言語嗚嗚﹐阿計替亦不能曉。二帝站立移時﹐有一人引之行街市中﹐似覺寬縱疏散﹐飲食亦少可免饑。但是日昏暗﹐未嘗見有和煦晴朗時。歷數月後﹐與其居民言語﹐略可通曉。惟五國城之隨帝者﹐常有拘約之意。

或日﹐街衢間見數十番奴﹐持兵刃﹐擊大鼓﹐牽二牛坐一男一女﹐皆斷其首﹐流血滿身﹐云用此祭神。眾人隨至官庭下﹐鳴金鼓﹐舞刀劍﹐器皿羅列﹐酋長拜跪﹐言語不可辧。少刻﹐自牛背取其人下﹐復剁碎其屍肉﹐又殺一牛﹐亦碎其肉﹐並置坑中訖。忽庭上梁間發聲如雷﹐見衣毛毳數小兒﹐自梁援柱而下﹐持弓矢跳擲笑舞。近視之﹐面皆生三目﹐持器自坑中取血肉爭食﹐頃刻去其半。食畢﹐歌舞而至二帝前﹐拜伏於地﹐眾胡人皆驚曰「我祭神累世矣﹐其神靈不可測。今見彼二人而拜伏者﹐不知何故﹖」二帝回身避之﹐小兒乃復起升庭﹐循柱作聲﹐始不見。眾人分余存之血肉啖之。帝向阿計替問其詳﹐曰「此乃筠從州土神﹐能爲禍福。每歲二祭﹐例用人牛﹐喜則風雨應時﹐怒則雷轟電掣﹐殺人以石﹐射人以箭﹐執人囓吸其血﹐並嚼其肌。今乃拜伏你二人者﹐不知何故也。」

或日﹐有人持食一器進曰「此筠從州所產之米稻也。」視之﹐堅硬如麥﹐嚼破之﹐肉有三仁。初食數日﹐腹作瀉﹔久而少止。然上皇食之﹐手足乃軟弱﹐不能行動。其土人云「此稻生於沙磧中﹐苗若蘆葦﹐髙五六尺﹐暑中結穗﹐一本可得二三合。外有黑殼﹐木棒打開﹐取仁煮熟食之﹐呼爲沒茄。其地又有茶郁樹﹐髙五七尺﹐葉如南方橙橘而紫﹐葉背有四點黃色﹐開碧花七八瓣﹐結實如拳。初生便可食﹐其甘如蜜。又有艸狀如南夭蒿﹐彼人種之﹐嘗生采以爲茹。至夜無燈燭者﹐可於城北首石坑中﹐取水調之如油﹐或紮沒茄苗﹐或用野艸紮成火把﹐以石坑水澆之﹐點火明亮如燭。冬月大雪彌漫﹐動經七八日不止﹐人皆匿土穴中。其它異事甚多﹐難以悉贅。

●一一太上皇崩

二帝在筠從州八九月﹐太上病困日甚﹐七八日不言語﹐並無藥物療治。彼處土人病者﹐但以茶郁木皮啖之便愈。帝乃頻以木皮啖太上﹐而太上自此喉間生瘡﹐又不進飲食﹐漸漸困憊矣。

或日﹐有梅尋部大人至筠從州市易﹐其眾六七十人﹐身穿毳衣﹐所易物皆不識。其飲羊血以爲酒﹐食生牛皮如嚼藕蔗。居數日乃去﹐土人亦目爲異種云。

天眷三年﹐卽宋紹興六年丙辰﹐正月旦日﹐其土人亦相慶賀﹐以手交掖﹐歌舞語笑爲禮。上元亦張燈﹐皆石坑中所浸沒茄莖也。是日﹐其地男女合婚﹐各以髙低色澤相等爲配偶﹐男自負女而去﹐不煩父母媒妁引送也。

或日早﹐少帝自土坑出視太上﹐則殭踞死矣。少帝神魂俱失﹐號咷大慟﹐幾不欲生。阿計替再三勸勉﹐且曰「可就此中掩埋﹐然後具奏申聞。」土人云「此間無葬埋事﹐凡死者必火燒其屍﹐及半﹐卽棄之州北石坑中。由是水可以作燈而點照也。」語未畢﹐卽有數人入室中﹐以木棒共架太上之屍而出。少帝從之。比至石坑﹐架屍於上﹐乃以茶郁木焚之﹐焦爛將半﹐復以水滅之﹐用大木貫其殘骨﹐曳棄坑中﹐屍墮入坑底﹐沈沒不見矣。少帝止之不得﹐乃呼嚎痛哭﹐亦欲跳入坑中﹐土人拉之曰「昔年曾有活人跳入﹐此水頓淸﹐不可作油。」爭共阻之。少帝問土人曰「今日是何日﹖」答云「天眷三年正月十八日也。」阿計替催促回城爲是。

●一二徙源昌州

太上死數日後﹐始有金主文字到﹐內云「移趙桓往源昌州安置。」帝聞之﹐慘慟更甚。阿計替甚喜﹐帝怪而問之曰「何故﹖聞移徙源昌州﹐汝轉有喜色﹐何也﹖」阿計替曰「此地至源昌州六百里﹐卻是往南行﹐去燕京少近。此乃北國皇帝知太上已死﹐故移你入近地﹐非惡意也。」

次日﹐離筠從州﹐望西南而行。是時隨行人死亡者多﹐僅存一十三人。少帝旦夕跋涉﹐太上亡後﹐舉目無親﹐悲泣不止﹐面目枯憔﹐衣裳破裂﹐乞丐不如。幸所經之地﹐平坦易行﹐非如昔日所行之崎嶇險窄﹐沙壤瞇目耳。朝夕飲食﹐將眾人隨帶之漧糧充饑。又見有野艸開靑白色花成朵者﹐大如盌而嬌妍﹐不知爲何名也。

或日﹐遇一河﹐不甚廣闊﹐從下流涉水而過﹐從人及帝皆跣足而行。阿計替曰「今近南稍易行﹐去燕京且是直路﹐惟官人勉之﹗」帝曰「千辛萬苦﹐父母妻孥﹐俱喪異土。煢煢孤苦﹐伶仃一身﹐不死何爲﹖倘荷北國皇帝恩造﹐速賜誅戮﹐免得如此苦楚。自東京至此地間﹐約行五六千里﹐馳驅峻道﹐戴月披霜﹐又何止數次﹗今日之存﹐乃餘生也。」阿計替曰「賴是小人隨行﹔若他人﹐恐官人亦不能至有今矣。」帝又曰「所最慘最恨者﹐上皇死於匪地﹐體骨旣被燒殘﹐遺骸又拋沈坑底﹐人生未經之痛苦﹐不幸於我得之。」阿計替曰「莫思也。路途往來者盡是胡人﹐恐有語言不謹﹐復生遣謫。上皇之喪於匪土﹐亦由命也﹐奚悲焉﹖」帝領首而然之。

或日﹐登一小山坡﹐遠見望南一帶﹐塵埃飛起﹐壤土蔽天。帝見而戰栗曰「吾覩此塵埃﹐魂銷魄喪﹔因昔在云州及五國城﹐經過三次驚惶也。」已而左右告帝曰「是皆獵騎也。」帝始安。時近四月﹐天气晴和﹐日朗風淸﹐野花飄香。又見狐兔奔逸﹐誤觸坡下大石而死者三四頭﹐眾人爭取之。敲石取火﹐以野艸煨而食之。

又行六日﹐始達源昌州﹐城邑頗髙大。主者系金太祖阿骨大之族子﹐名赤唱黎﹐引帝至官署。於庭下視赤唱黎者﹐衣紫袍﹐年三十餘歲。左右侍禦二十餘人。主者容色姣好如美婦人﹐謂帝曰「汝是南朝少帝耶﹖聞爾父母妻室俱亡。今北國皇帝恩慈﹐移你到此﹐無須煩惱也。」命左右賜以杯酒臠肉﹐又命賞隨行人酒肉。食訖﹐赤唱黎問帝曰「汝年幾何﹐頭髮已白﹖」帝曰「某年三十六歲矣。」赤唱黎曰「我北國當初只是與契丹不睦﹐欲歸滅其國﹐不敢侵入宋朝。豈意汝用姦臣﹐鬭喋兩國﹐以至如此。今北國主是我孫兒﹐我在此有兵數千鎭守此地﹐汝但安心無憂。」令左右引帝入一小室中﹐時時有酒肉饋賜﹐但飲食粗糲耳。阿計替曰「賴此地主者赤唱黎見官人矜憫歡喜﹐甚有緣也﹔但恐復有移徙近南之旨耳。」後住此源昌州﹐便卽住年餘也。

●一三召赴燕京

金國天眷四年﹐卽宋紹興七年丁巳﹐十月十日戊戌﹐金主廢劉豫爲大行臺﹐傳送燕京﹐囚於柏王寺﹐仍殺劉璘劉玨於相郡﹔召重昏侯於源昌州。西南行二十餘日﹐方抵鹿州。自鹿州由水路乘舟而南﹐七八日抵壽州﹐又行三日至易州。所過處皆系荒榛曠野﹐過易州地方稍平坦。每州各有同知﹐如府縣之狀﹐有軍民市井。至城郭中﹐亦有遺帝衣服及飲食。所從行之護衛一十三人﹐首阿計替﹐次莫拽麻﹐次隨班起﹐次捨蔑紫﹐余不能詳記。

自十一月二十九日離源昌州就道﹐行五六十里﹐夜宿深林中。渴飲道傍水﹐饑飡所帶漧糧。是晚﹐有月色出於東方﹐𨿽有微光﹐不能遠照。阿計替曰「此月小盡﹐二十九日系晦日﹐那得有月光﹖」少焉﹐此月落﹐而又有一月升﹐始知非月似月。俄而二星相連﹐有紅光牽引﹐長數十丈。阿計替曰「此妖星也。」

少頃﹐火光燭天﹐流於西北而滅﹐有聲如雷。此系金主殺陳定二王之應讖也。

十二月初行﹐次日遇雪﹐平步厚積數寸。有野鳥數百﹐爭飛雪中﹐皆如雀鴿狀。其地有二死狐在雪中﹐羣鳥爭啄之。狐肉旣盡﹐羣鳥悉化爲鼠﹐走入雪中不復見。其變未全者﹐猶是鼠首鳥翼﹐宛轉雪中。從行一人曰「此地有是物﹐遇雪食死狐﹐皆化鼠﹐能穴地百丈。」

或日﹐野磧中見數狼﹐於林下爭食﹐啖一死狐。忽見天際落一大雁﹐虎首鋸牙長爪﹐翅廣三十尺餘﹐尾亦如虎﹐兩足各拏一狼﹐騰空而去﹐目若兩燈炬。從行中有識者云「此名虎鷹﹐非止能捕狼﹐牛馬羊豕皆能搏擊而食也。」

或日行路﹐帝足間出血不止﹐疼痛難忍﹐不能前行。捨蔑紫以刀割去帝足爛肉少許曰「若不去此﹐久必潰墮此足﹔蓋緣常行沙磧中﹐有毒虫鉆入肉內故也。」

或日﹐行至鹿水﹐其水深而碧色﹐並無上下源流﹐云此地中湧出﹐亦有時而涸﹐乃呼舟而渡。水中生紫色螺﹐大如斗﹐土人取食之。亦有魚紫色﹐二足如鳧鷗﹐捕者以竿刺得而生陷之。岸邊生艸如蒲﹐黑色柔韌﹐土人以之作布﹐無異麻薴也。

或日﹐至壽州﹐其同知自云「本是大宋眞定府人。大觀時﹐犯法逃入契丹﹐破滅獻財於金主﹐得官爲壽州同知。其副乃大金人。」見帝慰勞曰「自大觀至今二十年﹐老矣﹗」阿計替與之言語甚和愜﹐頗得供饋酒肉。是夕宿州官正廡中。夜忽聞室中有女子謳聲﹐聽之乃東京人也﹐時歌詞是柳耆卿小鎭西。帝聞之﹐謂阿計替曰「正我事也。句中有禁煙歸未得﹐豈非先非﹖然此間那有人會唱此詞﹖𨿽腔調未嫻熟﹐然亦何由至此﹖」及晚﹐同知出﹐阿計替詰其姓名﹐曰「姓斛律名旦。」並詢夜間唱曲者﹐曰「此金國所賜婢女﹐聞是東京百王宮相王之幼女﹐今年十七歲﹐甚婉麗。昨夜唱歌畢﹐亦謂我曰﹕前面住宿官人﹐好似我家叔叔。我語云﹕這便是你們南朝官家。此女聞言﹐怨泣至今未止。」帝聞之﹐亦相淚下不止。左右促行﹐遂去。

或日﹐約行離壽州百餘里﹐途間望林中有煙火及聞鐘盤聲﹐阿計替曰「此必佛寺也。」乃趨入﹐見門首列二石金剛﹐皆拱手而立。入門﹐有一胡僧出迎﹐遂升堂。視佛像皆鐵鑄﹐無他供器﹐但有石盂石香鑪而已。僧問﹕「列位何人﹖從何處來﹖」阿計替曰「此乃南朝天子﹐被執於北國﹐今往燕京朝皇帝﹐在此經過﹐借寺歇足。」僧乃呼左右點茶一杯飲帝﹐並徧飲十三人。時帝不飲茶者已十一年矣﹐今飲一沃﹐卽覺四肢輕快﹐如釋重負。飲訖﹐僧及左右收茶具趨堂後﹐移時不出。阿計替與帝亦趨堂後﹐欲謝別﹐惟見寂然空室﹐但見左偏小室中﹐有石刻僧像並侍者﹐審視之﹐卽適間設茶僧也。眾共嗟異﹐皆叩頭感嘆而出。帝因此冀有南歸之日。

或日﹐行至一村落﹐居民三百餘戶﹐云系契丹天皇之王陵﹐故民居稠密。北望樹木繁郁﹐荒艸蔓延﹐有折墮燒毀頹敗房屋數間﹐牛羊踐蹈﹐其中冢墓圯裂殘破。帝視之﹐因曰「我祖陵廟﹐俱在北方燕京雒陽兩處﹐未必不如此毀敗。」乃泣下曰「我父棄屍水坑﹐我母埋於路傍﹐吾妻捲以葦席﹐人生至此﹐慘亦何極﹗我之此身﹐又不知喪於何地也﹖」

或日﹐行次見一坑﹐上有紫衣番人監督發掘﹐云是契丹道宗之陵。良久﹐出其棺﹐棺槨皆石制﹐屍首亦糜爛﹐只存骸骨。紫衣者命取其中金玉珠寶刀劍等諸寶物﹔蓋奉金主命﹐俾發掘契丹諸陵取金玉也。帝視之﹐泣然淚下而言曰「我之祖陵﹐諒亦如是。一人不肖﹐累貽先人﹐哀哉﹗」乃大慟而行。

或日﹐行次見途間一木﹐髙丈許﹐葉葉相對而生﹐花如盞大﹐黃色﹐其實狀如木瓜而綠色﹐亦兩兩相對﹐觸之似已成熟。隨行人莫利列者取食之﹐一嚼齒落如屑﹐舌黑如漆﹐急吐之﹐痛甚﹐滿口成瘡﹐經月不能食。問旁近居民﹐云「名綠盎﹐能碎犀角象牙。北方馬騾生時﹐以此潤其蹄﹐則能行千里。削其木刺人﹐利等刀劍。」

或日﹐行至一村落﹐居民三五十家﹐云是王昭君靑冢。有墓存焉﹐碑碣斷缺﹐不可識辧。帝坐一樹下。時溽暑蒸鬱﹐隨行人俱就陰涼歇息。忽見濃云升自東南﹐大雨如注﹐疾雷閃電。帝與眾人急趨民捨避之。旣而雨止﹐平地水深數寸。是晚不能行﹐宿民捨中。問﹕「此去燕京尙有幾多路﹖」曰「尙有七百餘里。」

或日﹐行達一州郡﹐問其民﹐曰「是平州也。」入其城﹐甚雄壯。居民繁庶﹐市肆貿易如大都會。阿計替引帝入州治見同知訖﹐乃館於驛舍﹐供具酒食。是日乃七月七日﹐城中婦女盛服遊街市﹐官設酒食﹐令百姓游賞作樂。酒肆燕飲﹐亦有挾妓赴席者。審視其女﹐乃南朝人﹐見其能吹橫笛﹐亦有丐酒肉丐錢者。時帝不得出驛舍。阿計替與同行人俱在彼就飲。前吹笛者爲一老番婦﹐驅至席前﹐令吹調子。阿計替問曰「你是何方人﹖」其女四顧而言曰「我是南朝人﹐家居京師﹐非常人﹐乃是天子族女。我曾嫁與欽慈皇后族孫。京師破﹐被人擄掠﹐賣至此處﹐以吹笛乞食於酒肆間。」且泣且吹。阿計替與之錢而去﹐歸驛館述之於帝﹐帝嗟嘆泣下。

或日﹐至一處曰易州﹐似平州不及其盛。其同知亦呼帝至庭下﹐賜酒食﹐止宿驛館。其中有甲士三五十人﹐其中貴在彼作監軍。城中所用錢﹐半錫半鐵﹐所食皆麥麵谷栗。

或日﹐過一古寺﹐見胡僧謂帝曰「謹愼禍防﹐馬足之下。」阿計替曰「來日到燕京矣。」是夕﹐宿京城外。次日入燕京城﹐路人見帝﹐有嘆息者﹐有淚下者。

●一四在燕遷徙

天眷五年﹐宋紹興八年戊午﹐或日﹐帝同契丹海濱侯耶律延禧共入一官署﹐相謂曰「趙公﹐你從何處來﹖」帝曰「自源昌州筠從州西江州五國城至此﹐躑躅數千里﹐父母妻室俱亡﹐苦楚備及。今日重瞻﹐乃餘生也。」海濱侯曰「我與你相去不遠﹐自海耀州至此﹐亦約五千餘里。自曩者於燕京一別﹐今方再會﹐路途辛苦﹐萬死一生。今日北國皇帝﹐呼我二人來此﹐未知何意﹖」帝曰「生不如死﹐聽之可也。」延禧然之。坐久﹐內侍傳金主命著耶律延禧並趙桓二人同歸鴻翼府居止。是後兩人只拘囚於彼﹐早晚飲食不缺﹐寢處亦有牀榻。

或日﹐延禧執帝手﹐附耳密語﹐帝拱手加額曰「皇天皇天﹗」後有人告帝與海濱侯同謀叵測﹐遂命二人分居。帝出居安養寺僧捨﹐海濱侯不知所往。帝每日與寺僧別作消遣﹐飲食亦寺僧供給。

或日﹐阿計替到寺﹐見傍無人﹐乃密語帝曰「聞南朝天子建都臨安﹐劉豫乃金國所立﹐今已殺之。又聞人言﹕朝廷近與南朝和議﹐欲以黃河爲界﹐復還南朝三京﹐及送官人歸國﹐已差下伴送使人矣。」帝但拱手稱死罪﹐余無他語。

或日﹐有中貴官到寺﹐手持縑帛二匹授帝曰「金帝賜爾。」帝乃拜受之。

又曰「皇帝有旨﹐戒寺僧勿令非常人與趙言語。」自此半載或三五日﹐時常有賜布帛酒食之類。

天眷七年﹐卽南宋紹興十年庚申四月﹐帝至京將二載﹐只在安養寺中拘禁﹐容貌稍平復。

或日﹐有貴人家平騎入寺﹐寺僧命左右引帝入小室﹐戒之曰「愼勿出外閒行﹐今日是蓋天大王夫人來此作齋﹐恐有不便。」語畢而去。帝乃小隙中密窺之﹐遙見韋夫人同一番酋偕行﹐車從中有人抱一小孩子﹐約三四歲﹐呼韋妃爲阿母。來人禮拜佛像﹐周遊廊廡﹐久之﹐方至帝處。帝在寺中有年矣﹐常見時節頗類東京﹐惟作佛事不同耳。其廟主僧人云「本是陳畱人﹐披剃於大觀時﹐後入契丹。契丹破﹐入金國。後爲蓋天大王送入此寺﹐已五年矣。」又云「與韋夫人說及﹐亦訽問天王動靜。」帝曰「前日夫人到寺﹐所抱小孩子是何人﹖」僧曰「此卽夫人所生子也﹐今五歲矣。」

或日﹐寺僧傳韋夫人云﹐言「今南北通好﹐以黃河爲界﹐行將送八哥還江南也。」僧又云「前日韋夫人聞知太上太后及皇后先後死亡﹐亦暗自墮淚﹐遺我金釵一股﹐令作佛事追薦亡者。大王權請安心﹐必有歸期在邇矣﹔但韋夫人已生二子﹐恐不得南還矣。」

天眷九年﹐乃宋紹興十二年壬戌﹐六月一日﹐寺僧入告帝曰「蓋天大王之韋夫人已還南朝矣。以韋夫人乃康王親生母﹐四月間遣使來迎﹐今去已七日矣。」帝曰「使他母子重圓﹐我死也可瞑目。我今在此﹐比筠從州及五國城已是地獄天堂矣。」自韋夫人南歸後﹔寺僧常與帝語﹐而監視者輒阻之。

天眷十年﹐乃宋紹興十三年癸亥﹐寺僧以他事犯罪﹐皆賜死﹐毀其寺﹐移帝於燕京之北賜第以居。其實使人監守禁囚﹐但賜二胡婦供侍飲食及洗濯而已。

天眷十一年﹐宋紹興十四年甲子﹐春﹐帝忽於所居窗隙中﹐見一貴人乘騎而來﹐有一騶從﹐面甚熟識﹐但不憶爲何人。自後日日至門﹐久而與其人稍熟﹐共相言詞。一日﹐騶從者與監人共語於門外﹐帝私於門內聽之。騶從者問﹕「此是何官員宅第﹖」監者曰「此是趙宋官家。」騶從曰「父乎子乎﹖」監者曰「父已死﹐惟一人。」騶從者問﹕「年若干﹖」答曰「四十餘。」騶從泣下不出聲。良久﹐貴人去﹐騶從者亦去﹐帝在門內見其形狀﹐猛然大悟曰「此我子諶也。當初出京不相隨﹐今乃流落爲賤隸﹔𨿽然﹐亦我之幸也。此子知我尙存﹐但恨彼此不得見面。」自後騶從者絕不復來。帝屢於門外窺伺﹐終不復至。帝恨悵無窮焉。

天眷十二年﹐宋紹興十五年乙丑﹐七夕﹐燕京大火﹐九日不滅﹐隨熄隨熾﹐屋宇一空﹐死者三千餘人。金主出京﹐避於寶蓋寺﹐去帝所居僅數百步。一日﹐帝立庭中﹐遙見金主在閣上眺望﹐帝忽走入室避之。俄有中使至﹐言皇帝賜茶菓等物﹐帝拜受之。是夜﹐城中火方熄﹐金主復入城。以失火及不救火罪﹐斬二百四十三人。

天眷十三年﹐宋紹興十六年丙寅﹐監守人犯罪問決。金主命徙帝於城下玉殿觀﹐仍如安養寺差人監守﹐不許出入。

天眷十四年﹐宋紹興十七年丁卯﹐金主淫虐不道﹐內淫其女﹐外及命婦﹐又殺害諸王。有岐王亮﹐乃太祖阿骨打之孫﹐與金主爲昆弟。其妻在燕京﹐數被召入大內﹐於是岐王與內外諸臣﹐密謀有篡弒之意。

天眷十五年﹐宋紹興十八年戊辰﹐夏﹐金主又殺淄王等十一人﹐及外族女夫四十餘人﹐政事悉委皇后之弟順國將軍劉駕成﹐及內侍錢鐵刀將軍土正童等。

天眷十六年﹐宋紹興十九年己巳﹐九月﹐岐王與其黨弒其主完顏亶﹐僭號於燕京﹐攺元貞元元年。是歲十月初三日卽位。

●一五帝崩馬下

貞元二年﹐宋紹興二十年庚午﹐完顏亮移帝於燕京元帥府左廨中﹐拘禁如前﹐然已萌害殺之心矣。

貞元三年﹐宋紹興二十一年辛未﹐帝囚居左廨如前。

貞元四年﹐宋紹興二十二年壬申﹐完顏亮下令﹐修治甲兵﹐有南侵之意。亮母乃契丹主耶律延禧之姑母﹐完顏悉皆之妻﹐每見亮欲徵伐﹐必戒之曰「勿事兵甲﹐汝行篡逆而得天下﹐若又以殺伐不道治之﹐將有似你之臣﹐起而殺汝。」亮大怒﹐叱其母曰「婦人何得干預外政﹗」卽令左右拽去﹐鴆殺之。亮有同母妹二人﹐元旦入朝賀﹐亮特令欲淫之。二女走訴其兄平王孚﹐孚怒曰「此子不道若此﹐何以君臨天下﹖來日入朝﹐切實責之。」亮佯爲恭敬﹐作禮曰「亮實不道﹐非兄莫能直諫。」乃再拜而言曰「敢不悛攺﹗」乃呼酒共飲﹐詞甚遜謝。孚酒醉不醒﹐亮手殺之。

貞元五年﹐宋紹興二十三年癸酉﹐亮遣使殺其故主完顏亶之子伏﹐因其提兵至石樓關﹐遣郭押奴禦而殺之。自後無復顧忌﹐又無敢諫之人﹐遂一意訓練﹐欲作南徵之計矣。

貞元六年﹐宋紹興二十四年甲戌﹐因諜人來報南宋秦丞相死﹐遂使旁午誅求詰責﹐欲借以起釁興師也。亮又旦夕酣飲宣淫﹐不成人道﹐內外離心﹔然憚其威暴﹐無敢妄議者。

貞元七年﹐宋紹興二十五年乙亥﹐是歲七月﹐金主攺元正隆。

正隆三年﹐宋紹興二十七年丁丑﹐帝居如前﹐而金兵屢侵鄜虢等郡﹐旋敗去。

正隆四年﹐宋紹興二十八年戊寅﹐金國大敗夏兵﹐俘其將李守澄。兵至靈州城下﹐夏王惶懼﹐歸命而降。

正隆五年﹐宋紹興二十九年己卯﹐金主命帝出左廨﹐令人與之習擊鞠。

正隆六年﹐宋紹興三十年庚辰春﹐金主亮開宴﹐燕諸王及海濱侯耶律延禧﹐昏徳侯趙桓﹐完顏亶之次子佑。酒酣﹐乃詐以較射擊球﹐首射殺延禧﹐次及佑並少帝﹐一時並死於非命﹐鞠場亂箭馬足之下﹐棄諸屍於野水中。先是帝將到燕京時﹐遇古寺胡僧﹐語之云「禍在馬足之下。」至此時正驗矣。帝年六十歲﹐歿於亂箭之下﹐哀哉﹗次日﹐亮早朝﹐語於左右曰「我臨位以來﹐恥祖宗之基業﹐不能混一區宇﹔所忌者﹐先帝二子及兩降主。今四害已除﹐夏人歸命﹐所未得者﹐江南一隅之地﹐取之易如反掌矣。」是歲﹐遂命起大兵南向。嗟乎﹐南北紛爭﹐從今不能息矣﹗

●附綠

阿計替本末

金阜昌七年﹐阿計替手持所記上皇少帝及鄭朱二後生死諸事實錄﹐授予曰「祕之﹗」蓋予與阿計替姻侄也。阿計替常曰﹕我本河北棣州民。靖康中﹐賊將攻城﹐守臣王若思投降。我時爲州介吏﹐虜將鐵力熾憾入城﹐王若思與之相見拜跪﹐坐廳上鐵力熾憾視我而笑曰「斯人面貌﹐酷類我兄阿計替﹐我當另視之。」乃以巵酒賜我飲﹐命我從行。

經月餘﹐至河北徵戰﹐我常隨之。一日﹐熾憾詣乾離不營下議事。我番服結束從行。乾離不見我曰「阿計替何以尙在﹖」我但唯唯。熾憾曰「此非眞阿計替﹐乃面貌之偶同耳﹐彼實南人也。」乾離不亦甚喜我﹐使人訓我以番語﹐謂熾憾曰「可呼他爲阿計替﹐待我照管他。」一日﹐乾離不飲次曰「阿計替﹐休去他帳中﹐只在我帳中住可也。」自此只在乾離不麾下﹐手執刀劍弓矢侍左右。乾離不惜我謹愼﹐每以密事告我。

靖康元年﹐我已在乾離不帳下二年矣。二月中﹐隨乾離不提師圍汴京之安上門。乾離不部將錢斯可紅敗郭京﹐刀斫郭京左臂落地。可紅縱兵返轉城下﹐髙舉皂旗﹐指揮眾兵上濠。時安上門之西﹐有將麋斯奕者﹐領一軍曰赤伏軍﹐運皂旗於洞子上﹐爲城上人所得殺之﹐而手執皂旗髙聲呼曰「殺了番也。」入他處﹐望見皂旗登城﹐不知是宋兵呼捷﹐誤認爲番兵已臨城上﹐遂爭相奔潰。番人見守城軍自亂﹐遂乘勢上城。東京之陷﹐彈指間耳。

次日﹐乾離不入城﹐住瑞相寺﹐命阿計替領軍人打擄﹐凡得財帛千計﹐子女十四人。內城尙閉﹐而虜已登子城駐軍矣。又明日﹐子城開﹐乾離不入子城﹐住阿育王法堂。粘罕旦夕使人會計﹐打擄取討金寶婦女。一日﹐乾離不在法堂上坐﹐有執女子三人至者曰「與大王。」因乾離不在北國﹐先曾授封淑耆王﹐故呼爲大王也。阿計替在傍觀之﹐三女皆絕色﹐顫抖不能言。問其實﹐乃曰「我宋國荊王女也。長曰檀檀﹐次曰修奴﹐次曰纓給。今日有胡人驟入我府﹐擄取金寶﹐又將我父子都殺了﹐祇畱我姊妹三人執至於此。望求早賜死﹐我等義不可辱。」言畢﹐俱欲觸階而死﹐眾人掖止之。乾離不乃呼其子尙孚電曰「與汝三人作奴婢。」尙孚電使人引三女子去。是夕﹐聞俱被淫辱﹐不堪以聞。

一日﹐有人扶一美女至乾離不帳前﹐曰「若乃皇族女﹐亦付與尙孚電﹔若是百姓女﹐卽付與左右親從者。」乾離不年已六十餘歲﹐情猶酷毒。尙孚電有弟陸篤詵尙幼﹐每見女子美者﹐必就乾離不求之﹐乾離不未常允許。又向尙孚電求之﹐亦不得。一日﹐伺尙孚電大醉﹐乃使人刺殺之﹐盡奪其諸女之尢者﹐自東京出奔﹐投粘罕之長子而去。乾離不自此後﹐乃不令人擄掠女子。所伏侍左右兩人皆麗色者﹐亦逐之去﹐後反爲他軍所獲。尙孚電遺下婦女猶有二十餘人﹐乾離不乃悉分與左右親隨。阿計替得一婦﹐究其本末﹐云是﹕「京師城紙鋪王員外之女﹐十九歲嫁於周家爲媳。汴京陷﹐全家離散﹐遇一番人﹐將我獻於大王﹐大王復賜於小將軍﹐而得隨侍焉。今小將軍死﹐又歸於君」云。

其後三月間﹐車駕出城﹐乾離不謂阿計替曰「我昨日與元帥說及﹐叫你隨南國官家前往燕京。」次日﹐乾離不引阿計替見粘罕﹐粘罕呼曰「你是南州鐵力熾之兄乎﹖」曰「然。」曰「叫汝押送趙某父子並他二妻前往燕京﹐在路小心。」因令趁千戶同去。至中途﹐見騎兵護二帝者﹐乃同迆邐至京﹐及移安肅軍云州西江州五國城筠從州源昌州等處。又自源昌州至燕京﹐往來萬有餘裏﹐凡十有二年。後在燕京又侍帝三四年。

嘗再四語予曰「我隨二帝跋涉萬有餘裏﹐若非我保護﹐他死亦早矣。」又曰「我本大宋人﹐感他南朝恩徳﹐故在路所不拘縶﹐惟是溫言撫卹﹐又戒約左右護衛。」今到冀州﹐乃持前所歷事迹授予曰「萬一此文逮江南﹐使中原可復﹐鮏羴可除﹐而欲求其實﹐當以此進。」

余念阿計替之忠﹐故直書其事於前﹐又記其本末於後。如此不暇飾之以文辭﹐覽者幸毋笑其拙。今因兩朝議以河爲界﹐有張氏者欲南歸﹐予乃書其本末以與之﹐令持以南渡﹔其遺稿殘文﹐已悉焚其迹矣。阿計替本姓朱氏﹐名得成﹐棣州人﹐今爲滑州宣徳使云。

●原跋

南燼紀聞一書﹐向無刊本﹐亦不知其爲何人所撰。余於今夏在友人案頭﹐得覩此本﹐因假而抄錄之。竟三日之功﹐錄成是本。但其中有敍事不倫之處﹐一仍其舊﹔或有乖誤魯魚之謬﹐亦不自知﹐讀者諒之﹗乾隆四十八年癸卯小春﹐松巖識於養怡書屋。

是書首序署名曰冀之炎氏﹐定系傳抄之誤也。近於四庫遺書總錄內﹐備悉其顚末﹐因復識於此。其略曰「南燼余聞﹐系宋淮海周輝撰。起自靖康元年正月金人臨汴﹐以至二帝殂五國城而止。編年編月﹐所紀頗詳。然此書他處或不署名。前人有疑其僞者﹐則以徐夢莘北盟會編檢閱所列書目中﹐無復有之﹔而晁志陳錄均不載也。存以俟博雅君子爲之考焉。」松巖又識。

