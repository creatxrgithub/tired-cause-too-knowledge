石林燕語宋葉夢得

●原序宣和五年﹐余旣卜別館於卞山之石林谷﹐稍遠城市﹐不復更交世事﹐故人親戚時時相過周旋。甚巖之下﹐無與爲娛﹐縱談所及﹐多故實舊聞﹐或古今嘉言善行﹐皆少日所傳於長老名流﹐及出入中朝身所踐更者﹔下至田夫野老之言﹐與夫滑稽諧謔之辭﹐時以抵掌一笑。窮谷無事﹐偶遇筆札﹐隨輒書之。建炎二年﹐避亂縉雲歸。兵火蕩析之餘﹐井閭湮廢﹐前日之客死亡轉徙略相半﹐而余亦老矣。氵存罹變故﹐志意銷隳﹐平日所見聞﹐日以廢忘﹐因令棟更裒集爲十卷﹐以《石林燕語》名之。其言先後本無倫次﹐不復更整齊。孔子語虞仲﹑夷逸曰「隱居放言」﹔而公明賈論公叔文子曰「夫子時然後言﹐人不厭其言。」子曰「然。」夫言不言﹐吾何敢議﹖抑謂初無意於言而言﹐則𨿽未免有言﹐以余爲未嘗言可也。八月望日﹐石林山人序。●卷一太祖皇帝微時﹐嘗被酒入南京髙辛廟﹐香案有竹否﹛交﹜﹐因取以占己之名位﹐以一俯一仰爲聖﹛交﹜。自小校而上至節度使﹐一一擲之﹐皆不應。忽曰「過是則爲天子乎﹖」一擲而得聖﹛交﹜。天命豈不素定矣哉﹗晏元獻爲畱守﹐題廟中詩﹐所謂「庚庚大橫兆﹐謦如有聞。」蓋記是也。太祖英武大度﹐初取僭僞諸國﹐皆無甚難之意。將伐蜀﹐命建第五百間於右掖門之前﹐下臨汴水﹐曰「吾聞孟昶族屬多﹐無使有不足。」昶旣俘﹐卽以賜之。召李煜入朝﹐復命作禮賢宅於州南﹐略與昶等。嘗親幸視役﹐以煜江南嘉山水﹐令大作園池﹐導惠民河水注之。會煜稱疾﹐錢ㄈ先請覲﹐卽以賜ㄈ。二居壯麗﹐制度略侔宮室。是時﹐諸國皆如在掌握間矣。昶居後爲尙書都省﹐ㄈ居至錢思公惟演﹐亦歸有司﹐以爲冀公宮錫慶院﹐今太學其故地也。《考異》﹕禮賢宅在京城南﹐錢ㄈ入覲太祖﹐以此館之。至太宗初﹐ㄈ納土始賜焉﹐非ㄈ先請覲卽賜也。錢思公與諸弟乞歸之有司﹐非思公獨請也。漢凡王宮﹐皆曰「禁中」﹔後以元後父名禁﹐遂攺「禁」爲「省」。唐以前﹐天子之命通稱「詔」﹐武后名照﹝照疑﹞﹐遂攺「詔」爲「制」。肅﹑代後﹐集賢院有待制之名﹐卽漢東方朔之徒所謂「待詔金馬門」者也。京師大內﹐梁氏建國﹐止以爲建昌宮﹐本唐宣武節度治所﹐未暇增大也。後唐莊宗遷洛﹐復廢以爲宣武軍﹝案﹕此句舊本脫「武」字﹐今據《五代會要》增正﹞。晉天福中﹐因髙祖臨幸﹐更號大寧宮﹐今新城是也。其增展外羅城﹐蓋周世宗始爲之。《考異》﹕漢制度云﹕帝之下書有四﹕一曰策書﹐二曰制書﹐三曰詔﹐四曰戒敕﹝見蔡邕《獨斷》﹞。此雲天子之命通稱「詔書」﹐非也。唐永徽中﹐命弘文館學士一人日待制於武徳殿西門﹐則待制名非始於肅﹑代以後也。明皇置翰林院﹐延文章之士至術數之士皆處之﹐謂之「待詔」。卽待詔之名﹐初不攺也。太祖建隆初﹐以大內制度艸創﹐乃詔圖洛陽宮殿﹐展皇城東北隅﹐以鐵騎都尉李懷義與中貴人董役按圖營建。初命懷義等﹐凡諸門與殿須相望﹐無得輒差﹐故垂拱﹑福寧﹑柔儀﹑淸居四殿正重﹐而左右掖與龍﹑銀臺等諸門皆然﹐惟大慶殿與端門少差爾。宮成﹐太祖坐福寧寢殿﹐令辟門前後﹐召近臣入觀。諭曰「我心端直正如此﹐有少偏曲處﹐汝曹必見之矣﹗」羣臣皆再拜。後𨿽嘗經火屢修﹐率不敢易其故處矣。太宗卽位﹐尊孝章皇后爲開寶皇后﹐移居東宮﹐而不建名。眞宗尊明徳太后﹐始名所居殿曰嘉慶。後中書門下請爲皇太后建宮立名﹐於是﹐詔築宮曰萬安。明肅太后旣臨朝﹐不築宮﹐止名所居殿曰會慶。明肅上仙﹐遺詔進太妃楊氏爲皇太后﹐乃名所居爲保慶﹐號保慶太后。訖治平﹐慈聖宮曰慈壽﹐元宣仁宮曰崇慶﹐建中欽聖宮曰慈徳﹐皆遵用萬安故事也。崇寧初﹐元符太后宮稱崇恩﹐蓋進太后故禮﹐加於開寶云﹝案﹕「崇寧初」以下﹐原本誤另作一條﹐據文義當合爲一﹐今攺正﹞。崇政殿卽舊講武殿﹐惟國忌前一日﹐及軍頭司引見﹐呈試武藝人。吏部引攺官人﹐卽常朝退﹐少頃﹐以衫帽再坐。忌前則服淡黃衫皂帶﹐自延和殿出﹐降階由庭中步至﹐不乘輦﹔遇雨﹐然後行西廊。皆祖宗之舊也。從官獨二史得入侍。舊制不甚大。崇寧初﹐始徙向後數十步。因增舊制﹐發舊基﹐正中得玉斧﹐大七八寸﹐五色如截肪﹐兩旁碾波濤戲龍﹐文如屈發﹐制作極工妙。余爲左史時﹐每見之。蓋古殿其下必有寶器爲之鎭。今乘輿行幸﹐最近駕前所持玉斧是也。東華門直北有東向門﹐西與內東門相直﹐俗爲之烏門﹐而無榜。張平子《東京賦》所謂「烏門曲榭」者也。薛綜注﹕「訁移﹐屈曲斜行﹐依城池爲道。」《集韻》﹕「訁移字或作﹛移﹜」﹐以爲宮室相連之稱。今循東華門墻而北轉﹐東面爲北門﹐亦可謂斜行依墻矣。凡宮禁之言﹐相承必皆有自也。啟聖禪院﹐太宗降誕之地﹐太平興國中旣建爲寺﹐以奉太宗神禦。太祖降誕於西京山子營﹐久失其處。眞宗朝﹐嘗遣人訪之。或以驍勝營旁馬廏隙地有二岡隱起爲是。復卽其地建應天禪院﹐以奉太祖。天聖中﹐明肅欲置眞宗神禦其間﹐而難於遺太宗﹐因以殿後齋宮並置二殿﹐曰三聖殿。慶曆中﹐始名太祖殿曰興先﹐太宗曰帝華﹐眞宗曰昭考。《考異》﹕昭考當作昭孝。瓊林苑﹑金明池﹑宜春苑﹑玉津園﹐謂之四園。瓊林苑﹐乾徳中置。太平興國中﹐復鑿金明池於苑北﹐導金水河水注之﹐以教神衛虎翼水軍習舟楫﹐因爲水嬉。宜春苑本秦悼王園﹐因以皇城宜春舊苑爲富國倉﹐遂遷於此。玉津園﹐則五代之舊也。今惟瓊林﹑金明最盛。歲以二月開﹐命士庶縱觀﹐謂之「開池」﹔至上巳﹐車駕臨幸畢﹐卽閉。歲賜二府從官燕﹐及進士聞喜燕﹐皆在其間。金明﹐水戰不復習﹐而諸軍猶爲鬼神戲﹐謂之「旱教」。玉津﹐半以種麥﹐每仲夏﹐駕幸觀刈麥﹔自仁宗後﹐亦不復講矣﹐惟契丹賜射爲故事。宜春﹐俗但稱庶人園﹐以秦王故也﹐荒廢殆不復治。祖宗不崇園池之觀﹐前代未有也。太祖嘗問趙中令﹕「禮何以男子跪拜﹐而婦人不跪﹖」趙不能對。詢徧禮官﹐皆無知者。王貽孫﹐祁公溥之子也﹐爲言古詩「長跪問故夫」﹐卽婦人亦跪也。則天時﹐婦人始拜而不跪﹐因以大和中張建章《渤海國記》所載爲證。趙大賞。天聖初﹐明肅太后垂簾﹐欲被衮冕﹐親祠南郊﹐大臣爭莫能得。薛簡肅公問﹕「卽服衮冕﹐陛下當爲男子拜乎﹖婦人拜乎﹖」議遂格。禮九拜﹐𨿽男子亦不跪﹐貽孫之言蓋陋矣。簡肅亦適幸其言偶中﹐使當時有以貽孫所陳密啟者﹐則亦無及矣。然天下至今服簡肅之抗論也。母后加謚自東漢始。本朝後謚﹐初止二字﹔明道中﹐以章獻明肅嘗臨朝﹐特加四字。至元丰中﹐慶壽太皇太后上仙﹐章子厚爲謚議請於朝﹐詔以太后功徳盛大﹐四字猶懼未盡﹐始仍故事﹐遂謚慈聖光獻。自是宣仁聖烈與欽聖憲肅﹐皆四字云。《考異》﹕始仍故事﹐當作姑仍故事。詔云﹕今以四字爲謚﹐大懼未足形容萬一﹐姑循故事而已﹐宜以四字定謚。熙寧末年旱﹐詔議攺元。執政初擬大成﹐神宗曰「不可﹗成字於文﹐一人負戈。」繼又擬丰亨﹐復曰「不可﹗亨字爲子不成﹐惟丰字可用。」攺元丰。範魯公質﹑王祁公溥皆周朝舊相。太祖受禪時﹐質年四十四﹐溥四十二﹐在位俱二年。質罷八年薨﹐溥二十年薨。雍容禪代之際﹐疑問不生﹐𨿽二人各有賢徳﹐然太祖保全大臣﹐亦前代所未有也。質性本卞急﹐好面折人過﹐然以廉介自居﹐未嘗營生事﹐四方饋獻皆不納。太宗嘗論前宰相﹐以質循規矩﹐愼名器﹐持廉節爲稱。溥寬厚﹐喜薦導後進。罷相時﹐其父尙無恙﹐猶常執子弟之禮不廢。貽永尙太宗女﹐乃其子也。張伯玉皇間爲侍禦史﹐時陳恭公當國。伯玉首言天下未治﹐未得眞相故也﹐由是忤恭公。仁宗時眷恭公厚﹐不得已出伯玉知太平州﹐然亦惜其去﹐密使小黃門諭旨勞之﹐曰「聞卿貧﹐無慮﹐朕當爲卿治裝。」翌日﹐中旨三司賜錢五萬﹐恭公猶執以爲無例。上曰「吾業已許之矣。」卒賜之。祖宗愛惜財用如此﹐又見所以獎勵言官之意也。明肅太后上徽號初﹐欲禦天安殿﹐卽今大慶殿也。王沂公爭之﹐乃攺禦文徳殿。元初﹐宣仁太后受冊﹐有司援文徳故事爲請﹐宣仁不許﹐令學士院降詔。蘇子瞻當制﹐頗斥天聖之制﹐猶以禦文徳爲非是。旣進本﹐宣仁批出曰「如此是彰先姑之失﹐可別作一意﹐但言吾徳薄﹐不敢比方前人。」聞者無不畏服。是歲﹐冊禮止禦崇政殿。《考異》﹕按子瞻艸詔云﹕矧予涼薄﹐常慕謙虛﹐豈敢躬禦治朝。自同先後處之無過之地﹐乃是愛君之深。內批常慕字以下二十六字﹐旨意稍涉今是﹐不免有昔非之議﹐可敍述太皇太后碩徳﹐實不及章獻﹐不敢必依章獻禦文徳殿故事﹐宜三省攺此意進入。韓魏公爲英宗山陵使。是時﹐兩宮常爲近侍姦人所間。一日侵夜﹐忽有中使持簾帷禦封至﹐魏公持之久不發﹐忽自起赴燭焚之。使者驚懇曰「有事當別論奏﹐安可輒焚禦筆﹖」公曰「此某事﹐非使人之罪也﹐歸但以此奏知。」卒焚之。有頃﹐外傳有中使再至﹐公亟出迎問故。曰「得旨追前使人﹐取禦封。」公曰「不發﹐焚之矣。」二使歸報﹐慈聖太后嘆息曰「韓琦終見事遠﹐有斷。」《考異》﹕英宗當作仁宗。大遼國信書式﹐前稱月日﹐大宋皇帝謹致書於大遼國徽號皇帝闕下﹐入辭﹐次具使副全銜﹐稱今差某官充某事國信使副﹐有少禮物﹐具諸別幅﹐奉書陳賀不宣﹐謹白﹐其辭率不過八句。回書其前式同﹐後具所來使銜﹐稱今某官等回﹐專奉書陳謝不宜﹐謹白﹐不具副使銜﹐辭亦不過八句。元間﹐宣仁太后臨朝﹐別遣太后使副以皇帝書達意﹐式皆如前﹐但云﹕今差某官充太皇太后某使爾。賀書亦如之。元垂簾﹐呂司空晦叔當國。元日﹐欲率羣臣以天聖故事﹐請太后同禦殿﹐行慶會稱賀之禮。宣仁謙避不從﹐止令候皇帝禦殿禮畢﹐百官內東門拜表而已。蘇子容當制﹐作手詔云﹕」顧惟菲涼﹐豈敢比隆於先後﹖其在典法﹐亦當幾合於前規。」是歲﹐進《春帖子》﹐其一篇云「上壽春朝近外廷﹐詔恩不許會公卿。卽時二吏書謙徳﹐只使羣官進姓名。」國朝典禮﹐初循用唐《開元禮》﹐舊書一百五十卷。太祖開寶中﹐始命劉溫叟﹑盧多遜﹑扈蒙三人﹐補緝遺逸﹐通以今事﹐爲《開寶通禮》二百卷﹐又《義纂》一百卷﹐以發明其旨﹐且依《開元禮》﹐設科取士。嘉初﹐歐陽文忠公知太常禮院﹐復請續編﹐以姚辟﹑蘇洵掌其事﹐爲《太常因革禮》一百卷﹐議者病其太簡。元丰中﹐蘇子容復議﹐以《開寶通禮》及近歲詳定禮文﹐分有司﹑儀注﹑沿革爲三門﹐爲《元丰新禮》﹐不及行。至大觀中始修之﹐鄭達夫主其事。然時無知禮舊人﹐書成頗多抵牾﹐後亦廢。士大夫家廟﹐至唐以來不復講。慶曆元年郊祀赦﹐聽文武官皆立廟﹐然朝廷未嘗討論立爲制度﹐無所遵守﹐故久之不克行。皇二年﹐初祀明堂﹐宋莒公爲相﹐乃始請下禮官定議﹐於是請平章事以上立四廟﹐東宮少保以上立三廟﹐而其詳皆不盡見。文潞公爲平章事﹐首請立廟於洛﹐終無所考據﹐不敢輕作。至和初知長安﹐因得唐杜佑舊廟於曲江﹐猶是當時舊制﹐一堂四室﹐旁爲兩翼。嘉初﹐遂仿爲之。兩廡之前﹐又加以門﹐以其東廡藏祭器﹐西廡藏家牒。礻方在中門之右﹐省牲展饌滌濯等在中門之左。別爲外門﹐置庖廚於中門外之東南。堂中分四室﹐用晉苟安昌公故事﹐作神板而不爲主。唐周元陽《祀錄》以元日﹑寒食﹑秋分﹑冬夏至﹐爲四時祭之節。前祭皆一日致齋﹐在洛則以是祭﹐或在他處則奉神板自隨﹐仿古諸侯載遷主之義。公元丰間始致仕歸洛﹐前此在洛無幾﹐則廟不免猶虛設﹐乃知古今異制﹐終不可盡行也。父沒稱皇考﹐於《禮》本無見。《王制》言﹕天子五廟﹐曰﹕考廟﹐王考廟﹐皇考廟﹐顯考廟﹐祖考廟。則皇考者﹐曾祖之稱也。自屈原《離騷》稱「朕皇考曰伯庸」﹐則以皇考爲父。故晉司馬機爲《燕王告廟文》﹐稱「敢昭告於皇考淸惠亭侯」﹐後世遂因不攺。漢議宣帝父稱﹐蔡義初請謚爲悼﹐曰悼太子﹔魏相以爲宜稱尊號曰皇考。則皇考乃尊號之稱﹐非後世所得通用。然沿習已久﹐𨿽儒者亦不能自異也。《考異》﹕《曲禮》祭父曰皇考﹐此云父沒稱皇考﹐於《禮》本無見﹐非也。治平中﹐議濮安懿王稱號﹐學士衛禹玉﹑中丞呂獻可﹑諫官範景仁﹑司馬君實等﹐皆謂宜稱皇伯﹐此固顯然不可。歐陽永叔爲參政﹐尢詆之。五代史書追尊皇伯宗儒爲宋州刺史﹐所以深著其說。然遂欲稱考﹐則不免有兩統貳父之嫌﹐故議者紛然久不決。慈聖光獻太后內出手詔﹐令稱「親」。當時言官亦力爭而止﹐以諸侯入繼﹐古未有也。自漢宣帝以來始見之。魏相以爲宜稱皇考﹐此固亡乎《禮》之禮﹐而哀帝稱定陶乏爲恭皇﹐安帝稱淸河王爲孝徳皇﹐則甚矣。禮以王以皇以顯冠考﹐猶是尊稱﹐若舉謚而加皇﹐乃帝號﹐旣不足辧父子﹐子而爵父﹐此正禮之所禁也。曾子固嘗著議﹐以爲父沒之通稱﹐施於爲人後之義爲無賺﹐此蓋附永叔之意。當時羣議旣不決﹐故仍舊﹐但稱濮安懿王﹐蓋難之也。《考異》﹕時呂獻可爲禦史知雜﹐範景仁爲翰林學士﹐此云呂中丞﹑範諫官﹐非也。曾子固謂皇考一名﹐而爲說有三﹕如禮之皇考則曾祖也﹔漢宣帝父稱尊號曰皇考﹐則加考以皇號也﹔屈原稱皇考曰伯庸之類﹐則父沒之通稱也。且言有可有不可者﹐其剖析甚詳﹐而以悼園稱皇立廟爲非。今二說中﹐專舉其父沒之通稱一句﹐以爲附永叔之意﹐亦未盡也。若謂皇乃帝號﹐則或曰皇考﹐或舉謚而加皇﹐苟以爲不可﹐則一也﹐豈得執一以爲亡禮乎﹖旣以濮議稱皇伯爲顯然不可﹐又以稱考爲有兩統貳父之嫌﹐然則當何稱乎﹖歐陽公嘗辯二父則有之﹐而非兩統也。然則兩統或可以言嫌﹐而貳父亦謂之嫌﹐非也。皇﹑治平﹐天下財賦歲入皆一億萬以上﹐歲費亦一億萬以上﹐出入略相當。景徳官一萬餘員﹐皇﹑治平加二萬餘員﹐景徳郊費六百萬﹐皇﹑治平加一千萬以上﹐二者皆倍於景徳。元丰中﹐曾子固嘗請欲推考所從來﹐悉爲裁損﹐使歲入如皇﹑治平﹐而祿吏奉郊之費同景徳﹐止二者所省已半。以類推之﹐歲入以億萬爲率﹐歲但省三之一﹐則三十年當有九億萬﹐遂可以爲十五年之蓄。議格不行。此𨿽論其大約﹐未必盡然﹐要之言節用﹐似當略仿此﹐可以得實效﹐愈於毛舉目前瑣碎﹐徒爲裁減之名﹐而訖不能行也。仁宗慶曆初﹐嘗詔儒臣檢討唐故事﹐日進五條﹐數諭近臣﹐以爲有補﹐其後久廢。元間﹐蘇子容爲承旨﹐在經筵復請如故事。史官學士采新舊《唐書》諸帝所行﹐及羣臣獻納﹐日進數事﹐因詔講讀。官遇不講日﹐各進漢﹑唐故實二事﹐子容仍於逐事後略論得失大旨﹐當時遂以爲例。濮議﹐廷臣旣皆欲止稱皇伯﹐歐陽文忠力詆以爲不然﹐因引《儀禮》及《五服敕》云「爲人後者﹐爲其父母服」。則是𨿽出繼﹐而其本生猶稱父母也﹐是以漢宣帝﹑光武皆尊其父稱皇考。時未有難之者。惟司馬君實在諫院獨疏之﹐云「爲人後而言父母﹐此因服立文﹔捨父母則無以爲稱﹐非謂其得稱父母也。此殆政府欲欺罔天下之人﹐以爲皆不識文理。若宣帝承昭帝之後﹐以孫繼祖則無嫌﹐故可尊其父爲皇考﹐而不敢尊其祖爲皇祖。光武起布衣﹐𨿽名中興﹐與創業同﹐使自立七廟猶不爲過﹐況但止稱皇考。今上爲仁宗子﹐而稱濮王爲皇考﹐則置仁宗何地乎﹖」文忠得此﹐亦無以奪之。謂稱皇伯不然﹐君實𨿽辯之力﹐然無據依﹐亦終不能奪文忠也。《考異》﹕按兩制等議﹐謂禮律爲父母報云者﹐勢當然不可﹐云爲叔伯報也。趙大觀又引「去婦出母」爲證﹐則當時論難非獨溫公﹐而此云未有能難之者﹐惟司馬君實云云﹐非也。旣云文忠得此﹐亦無以奪之﹐又云君實終不能奪文忠也﹐則二者孰是﹖況二公各持其論﹐終未嘗少屈乎﹗故事﹐宰相食邑滿萬戶﹐始開國。賈文元罷相﹐知北京﹐未滿萬戶﹐以出師佐平貝州功﹐特封安國公﹐其後以武勝軍節度使入爲祥源觀使﹐畱京師﹐請還節。仁宗特置觀文殿大學士寵之。觀文有大學士﹐自文元始。蘇子容挽辭所謂「大邦開國賞元勛﹐祕殿升班寵舊臣」是也。故事﹐臺官皆禦史中丞知雜與翰林學士互舉﹐其資任須中行員外郎以下﹐太常博士以上﹐曾任通判。人未歷通判﹐非特旨不薦﹐仍爲裏行﹐此唐馬周故事也。議者頗病太拘﹐難於應格。熙寧初﹐司馬君實爲中司﹐已請稍變舊制﹔及呂晦叔繼爲中司﹐遂薦張戩﹑王子韶﹐二人皆京官也。旣而王荊公驟用李資深﹐以秀州軍事判官特除太子中允﹐權監察禦史裏行。命下﹐宋次道當制﹐封還詞頭﹔已而次命李才元﹑蘇子容﹐皆不奉詔﹐蓋謂旋除中允而命﹐猶自選人而除也。三人皆謫﹐卒用資深。近歲有差遣﹐合用京官﹐特攺官而除者﹐自資深始也。國朝經筵講讀官舊皆坐﹐乾興後始立。蓋仁宗時年尙幼﹐坐讀不相聞﹐故起立欲其近爾﹐後遂爲故事。熙寧初﹐呂申公﹑王荊公爲翰林學士﹐吳衝卿知諫院﹐皆兼侍講﹐始建議﹕以爲《六經》言先王之道﹐講者當賜坐﹐因請復行故事。下太常禮院詳定。當時韓持國﹑刁景純﹑胡宇夫爲判院﹐是申公等言。蘇子容﹑龔鼎臣﹑周孟陽﹐及禮官王汾﹑劉伊﹑韓忠彥﹐以爲講讀官曰「侍」﹐蓋侍天子﹐非師道也。且講讀官一等﹐侍讀仍班侍講上﹐今侍講坐而侍讀立﹐不應爲二﹐申公等議遂格。今講讀官初入﹐皆坐賜茶﹐惟當講﹐官起就案立﹐講畢復就坐﹐賜湯而退。侍讀亦如之﹐蓋乾興之制也。邢自翰林侍講學士以工部尙書知曹州﹐仍舊職。翰林侍講學士外除﹐自始。張文節公知白求罷參知政事﹐以刑部侍郎充翰林侍讀學士﹐知天雄軍。翰林侍讀學士外除﹐自知白始。班翰林學士上﹐從其官也。●卷二《周官》「坐而論道謂之三公」者﹐非人臣也。王乃天子﹐公五等諸侯﹐自三公而下皆卿大夫爾。古者﹐以六卿兼三公﹐通謂之「卿」。唐制﹐宰相對正衙﹐皆立而不奏事﹐開延英奏事始得坐﹐非尊之也﹐蓋以其論事難於久立。本朝範魯公爲相﹐當禪代之際﹐務從謙畏﹐始請皆立﹔則今經筵官初皆得坐者﹐非以其師尊之﹐亦以講讀難久立故也。太祖開寶中﹐召王昭素講便殿﹐太宗端拱中幸國子監﹐召學官李覺講﹐皆賜坐。此出一時特恩﹐非講官例也。《考異》﹕《周官》以太師﹑太傅﹑太保爲三公﹐論道經邦﹐則坐而論道﹐非謂五等諸侯也。五等諸侯豈得云非人臣乎﹖《周官》孤卿大夫與三公皆不同﹐豈得云三公而下皆卿大夫乎﹖三公不必備﹐何必以卿兼公而通謂之「卿」乎﹖周公位冢宰﹐乃公兼卿也。開寶中﹐乃開寶元年﹔端拱中﹐亦端拱元年。應天府藝祖肇基之地﹐祥符七年﹐始建爲南京﹐詔卽衙城爲大內﹐正殿以歸徳爲名。當時𨿽降圖營建﹐而實未嘗行。天禧中﹐王沂公爲守﹐始請減省舊制﹐別爲圖以進﹐亦但報聞。其後夏文莊﹑韓忠憲﹑張文定相繼爲守﹐有請僅能修祥輝﹑崇禮二門而已。元丰間﹐蘇子容自南京被召還朝﹐復以爲言﹐但請以沂公奏先修歸徳一殿﹐約爲屋百間﹐神宗亦未暇也。至今惟正門以眞宗東封回﹐嘗駐蹕﹑賜赦﹑觀﹐賜名重熙頒慶樓。猶是雙門﹐未嘗攺作﹐內中惟有禦制詩碑亭二﹐余爲守時已將傾頹﹐其中榛莽﹐殆不可入也。元丰官制行﹐王禹玉爲左僕射﹐蔡持正爲右僕射﹐新省成﹐卽都堂禮上﹐郎中﹑員外郎迎於門外。僕射拜廳訖﹐升廳﹐各判祥瑞案三道﹐學士﹑兩省官賀於廳上﹐中丞﹑尙書以下百官班於庭下﹐東西向。僕射降階就褥位﹐直省官贊揖﹔臺吏引中丞出班﹐北向致辭賀﹐復位﹔直省吏贊拜﹐僕射答拜﹔退卽尙書省燕﹐侍郎﹑給捨以上﹐及中丞﹑學士皆與。時有司定儀制以聞﹐禹玉等拜辭﹐神宗以官名始正﹐特行之。自後爲相者﹐初正謝卽辭﹐例從之﹐故惟此一舉而已。元丰官制行﹐吳雍以左司郎中出爲河北都轉運使。是時﹐神宗方經營朔方﹐有巡幸之意﹐密以委雍﹐乃除直龍圖閣。都司除職﹐自此始。其後文及甫自吏部員外郎出知陜府﹐潞公在洛便養爲請﹐欲以示優禮﹐亦除直龍圖閣。郎官除職﹐自此始﹐皆非常例也。故自是郎官出入﹐皆未有得職者。至元間﹐範子奇自左司郎中除河北轉運使﹐範純粹自右司郎中除京東轉運使﹐皆除直龍圖閣﹐用吳雍例也。元丰五年﹐官制初行﹐新省猶未就﹐僕丞並六曹寓治於舊三司。司農寺﹑尙書省及三司使廨捨﹐七月成﹐始遷入。新省揭榜曰「文昌府」﹐前爲都省令廳﹐在中﹐僕射廳分左右﹐凡爲屋一千五百八十間有奇。六曹列於後﹐東西向﹐爲屋四百二十間有奇。凡二千五百二十間有奇﹐合四千一百間有奇。時首拜王禹玉﹑蔡持正爲相﹐至元﹑紹聖間二人皆貶﹐其後追治元黨人﹐呂申公﹑司馬溫公﹑呂汲公﹑範忠宣﹑劉莘老皆貶﹐免者惟蘇公一人而已。故言陰陽者﹐皆謂凡居室以後爲重﹐今僕射廳不當在六曹前。持正請遷﹐遂遷舊七寺監﹐移建如唐制。旣那其地步﹐欲速成﹐將作少監李誡總其事﹐殺其間數﹐工亦滅裂﹐余爲祠曹郎﹐尙及居之。議者惜其壯麗不逮前也。契丹旣修兄弟之好﹐仁宗初﹐隆緒在位﹐於仁宗爲伯。故明肅太后臨朝﹐生辰正旦﹐契丹皆遣使致書太后﹐本朝亦遣使報之﹐猶娣婦通書於伯母﹐無嫌也。至和二年﹐宗眞卒﹐洪基嗣位﹐宗眞妻臨朝﹐則仁宗之弟婦也﹐與隆緒時異。眾議﹕每遣使但致書洪基﹐使專達禮意﹐其報亦如之﹐最爲得體。元初﹐宣仁臨朝﹐洪基亦英宗之弟﹐因用至和故事。禮逮事父母﹐則諱王父母﹔不逮事父母﹐則不諱王父母。鄭氏以逮爲及識﹐當是有知之稱。舊法﹕祖父母私忌不爲假。元丰編敕修《假寧令》﹐於父母私忌假下﹐添入逮事祖父母者準此﹐意謂生時祖父母尙存云爾。然不當言逮事﹐蓋誤用禮之文也。原爲此法者﹐謂生而祖父母死﹐則爲不假﹐存則爲假﹐所以別於父母也。若謂逮事爲及見之辭﹐則禮云不逮父母者﹐今遺腹子固有不及見父者矣﹐而母則安有不及見者乎﹖法初行﹐安厚卿爲樞密﹐適祖母忌。祖母沒時﹐厚卿才二歲﹐疑而以問禮部郎官何洵直。洵直𨿽知法官之誤﹐因欲遷就其說﹐引「子生三月而父名之」﹐以爲天時一變爲有識﹐欲以三月爲限斷。過矣。今士大夫凡生﹐而祖父母存者﹐皆告假﹐從立法者之意也。唐以宣政殿爲前殿﹐謂之「正衙」﹐卽古之內朝也﹔以紫宸殿爲便殿﹐謂之「上閣」﹐卽古之燕朝也﹐而外別有含元殿。古者﹐天子三朝﹕外朝﹑內朝﹑燕朝。外朝在王宮庫門外﹐有非常之事﹐以詢萬民於宮中。內朝在路門外﹐燕朝在路門內。蓋內朝以見羣臣﹐或謂之路朝﹔燕朝以聽政﹐猶今之奏事﹐或謂之燕寢。鄭氏《小宗伯》注﹐以漢司徒府有天子以下大會殿﹐爲周之外朝﹐而蕭何造未央宮。言前殿則宜有後殿。大會殿設於司徒府﹐則爲外朝﹔而宮中有前後殿﹐爲內朝﹑燕朝﹐蓋去周猶未遠也。唐含元殿﹐宜如漢之大會殿﹐宣政﹑紫宸乃前後殿﹐其沿習有自來矣。方其盛時﹐宣政蓋常朝﹐日見羣臣﹐遇朔望陵寢薦食﹐然後禦紫宸﹔旋傳宣喚仗入閣﹐宰相押之﹐由閣門進﹐百官隨之入﹐謂之「喚仗入閣」。紫宸殿言「閣」﹐猶古之言「寢」﹐此禦朝之常制也。中世亂離﹐宣政不復禦正衙﹐立仗之禮遂廢﹔惟以只日常朝﹐禦紫宸而不設仗。敬宗始復修之﹐因以朔望陳仗紫宸以爲盛禮﹐亦謂之「入閣」﹐誤矣。唐正衙日見羣臣﹐百官皆在﹐謂之「常參」﹔喚仗入閣﹐百官亦隨以入﹐則唐制天子未嘗不日見百官也。其後不禦正衙﹐紫宸所見惟大臣及內諸司。百官俟朝於正衙者﹐傳聞不坐卽退﹐則百官無復見天子矣。敬宗再舉入閣禮之後﹐百官復存朔望兩朝﹐至五代又廢。故後唐明宗始詔羣臣﹐每五日一隨宰相入見﹐謂之「起居」。時李淇爲中丞﹐以爲非禮﹐請復朔望入閣之禮。明宗曰「五日起居﹐吾思見羣臣﹐不可罷﹐朔望入閣可復。」遂以五日羣臣一入見中興便殿﹐爲起居﹔朔望天子一出禦文明前殿﹐爲入閣﹐訖本朝不攺。元丰官制行﹐始詔侍從官而上﹐日朝垂拱﹐謂之「常參官」﹔百司朝官以上﹐每五日一朝紫宸﹐爲「六參官」﹔在京朝官以上﹐朔望一朝紫宸﹐爲「朔參官」。遂爲定制。古者天子之居﹐總言宮而不名﹐其別名皆曰堂﹐明堂是也。故《詩》言「自堂䢐基」﹐而《禮》言「天子之堂」。初未有稱殿者。《秦始皇紀》言作阿房﹑甘泉前殿﹐《蕭何傳》言作未央前殿﹐其名始見。而阿房﹑甘泉﹑未央亦以名宮﹐疑皆起於秦時。然秦制獨天子稱陛下。漢有魯靈光殿﹐而司馬仲達稱曹操﹐範縝稱竟陵王子良﹐皆曰殿下﹐則諸侯王漢以來﹐皆通稱殿下矣。至唐初制令﹐惟皇太后﹑皇后﹐百官上疏稱殿下﹐至今循用之﹐蓋自唐始也。其制設吻者爲殿﹐無吻不爲殿矣。本朝未定六參之制﹐百官日俟朝於前殿者。便殿初引班﹐常以四色官一人﹐立垂拱門外﹐亢聲唱。前殿不坐﹐及宰相便殿奏事畢﹐卽復出﹐押百官虛拜於前殿庭下而散。其宰相遇奏事日髙皆不復押﹐亦百官以序自拜於陛下而出。韓魏公爲相﹐在位久﹐遂更不押班。王樂道爲中丞﹐力擊之以爲不臣﹐其言難過﹐然當時議者猶以無故不押班爲非禮。故司馬君實代樂道﹐以辰時二刻前朝﹐退則押班﹐過則免﹐遂以爲例。前世常患加役流法太重﹐官有監驅之勞﹐而配隸者有道路奔亡困踣之患。蘇子容元丰中建議﹐請依古置圜土﹐取當流者治罪訖﹐髡首鉗足﹐晝夜居作﹐夜則置之圜土﹐滿三歲而後釋。未滿歲而遇赦者不原。旣釋仍送本鄕﹐議察出入﹔又三歲不犯﹐乃聽自如。崇寧中﹐蔡魯公始行之﹐人不以爲善也。集賢院學士﹐故事﹐初不分髙下﹐但以爲名而品秩自從其官。故吳正肅公以前執政﹐資政殿大學士劉原甫以從官翰林侍讀學士﹐皆以疾換授﹐蓋不爲要職也。然在學士之列﹐視待制則爲優﹐故元厚之以天章閣待制知南京。仁宗卽位﹐亦特換授﹐是歲遷龍圖閣直學士﹐知廣州。蘇子容罷知制誥﹐知亳州﹔再遇赦﹐遂復此職。嘗請別其品秩﹐不報﹐故其謝表云「惟麗正圖書之府﹐盛開元禮樂之司。在外館之地則爲閒﹐正學士之名則已重。先朝著令﹐或自二府公臺而踐更﹔近例遷官﹐皆由兩省丞郎而兼領。」又云「惟其恩數之優﹐當有官儀之別﹐亦嘗自言於公府﹐豈敢取必於僉諧﹖」《考異》﹕集賢院學士錢若水﹑陳恕﹑郭贄﹐皆自前執政除﹐非獨吳正肅也。呂之﹑呂文仲﹑李維﹑盛度皆自翰林學士﹐晁迥自翰林學士承旨除﹐非獨劉原甫也。李行簡自龍圖閣待制除﹐非獨元厚之也。又有自集賢院學士除待制者陳升之﹑李大臨﹑陳繹﹑曾布﹑鄧綰﹑沈括﹑丰稷﹐皆是。其除龍圖直學士者﹐陳堯咨﹑任布﹑任中師﹑魏﹑呂居簡﹑李東之﹑李參﹑孫長卿﹑呂溱﹑宋敏求皆是﹐亦非獨元厚之也。鄧綰自禦史中丞得罪﹐元丰元年正月復除待制﹐則是時集賢院學士次於待制矣。蘇子容罷知制誥﹐歲餘會恩知婺州﹑亳州﹐入勾當三班院﹐加集賢院學士。此云罷知制誥而知亳州﹐再遇赦遂復此職﹐非也。國朝講讀官初未有定制﹐太宗始命呂文仲爲侍讀﹐繼而加翰林侍讀﹐寓直於禦書院。文仲官著作佐郎﹐但如其本官班而已。眞宗初卽位﹐楊文莊公徽之爲樞密直學士﹐以老求罷。徽之嘗爲東宮官﹐乃特置翰林侍讀學士以命之﹐並授文仲﹑夏侯嶠三人。又以邢爲翰林侍讀學士﹐始升其班次﹐翰林學士祿賜並與之同。設直廬於祕閣﹐侍讀更直﹐侍講長上。講讀官自楊文莊等﹐後馮元﹑魯宗道皆以龍圖閣直學士兼侍讀﹐髙若訥以天章閣待制兼侍讀﹐皆不加翰林及學士之名。讀官初無定職﹐但從講官入侍而已。宋宣獻﹑夏文莊爲侍讀學士﹐始請日讀《唐書》一傳﹐仍參釋義理﹐後遂爲定制。《考異》﹕馮元﹑魯宗道皆兼侍講﹐此云侍讀﹐非也。唐有翰林侍書學士﹐柳公權嘗爲之。太祖平蜀﹐王著﹐蜀人﹐善書﹐爲趙州隆平縣主簿。或薦其能書﹐召爲衛尉寺丞﹑史館祗候﹐使詳定《急就章》等﹐後遂以爲翰林侍書﹐而不加學士之名﹐蓋惜之也。自著後﹐不復除人。著後官亦不顯。有翰林學士王著者﹐自別一人﹐非此人也。王君玉琪爲館閣校勘﹐晏元獻以前執政畱守南京﹐辟爲簽書畱守判官公事﹐詔特令帶舊職﹐從之。館職外除﹐自君玉始。神宗初﹐欲爲《韓魏公神道碑》。王禹玉爲學士﹐密詔禹玉具故事有無。禹玉以唐太宗作《魏徵碑》﹐髙宗作《李碑》﹐明皇作《張說碑》﹐徳宗作《段秀實碑》﹐及本朝太宗作《趙普碑》﹐仁宗作《李用和碑》六事以聞﹐於是禦制碑賜魏公家。或云﹕卽禹玉之辭也。唐制﹕門下省有弘文館﹐中書省有集賢殿書院﹐皆以爲藏圖書。弘文館卽修文館也。武徳初置﹐設生徒﹐使習書﹐選京官五品以上爲學士﹐六品以上爲直學士﹐及使他官領直館。武后垂拱後﹐以宰相兼領館務。中宗景龍中置大學士﹐至開元初﹐乾元殿寫四部書置乾元院﹐後攺麗政修書院﹐又攺集賢﹐直學士等官﹐略如弘文。自是宰相皆帶弘文﹑集賢大學士﹐遂爲故事。梁遷都汴﹐貞明中始於右長慶門東北﹐設屋十餘間﹐謂之「三館」﹐蓋昭文﹑集賢﹑史館也。初極卑隘。太宗太平興國中﹐更命於左升龍門裏﹐舊車輅院地攺作﹐置集賢書於東廡﹐昭文書於西廡﹐史館書於南廡﹐賜名崇文院﹐猶未有祕書省也。端拱中﹐始分三館﹐書萬餘卷﹐別爲祕閣﹐命李至兼祕書監﹐宋泌兼直閣﹐杜鎬兼校理﹐三館與祕閣始合爲一﹐故謂之「館閣」﹐然皆但有書庫而已。元丰官制行﹐遂攺爲祕書省。唐貞觀初﹐始置史館於門下省﹐以他官兼領﹐秩卑者以爲直館﹐宰相蒞修撰。開元中﹐李林甫爲監修國史﹐始遷於中書省。復置史館修撰﹐迄五代﹐遂爲故事。本朝乾徳初﹐首以趙韓王監修國史﹐修撰之外復有編修﹑校勘﹑勘書。校勘﹐編修隨時創制不一﹐舊但以書庫吏鈔錄報狀論次﹐其後遂命進奏院及諸司﹐凡詔令等皆關送。開寶後﹐命中書樞密皆書《時政記》﹐以授史官。淳化中﹐張祕請別置起居院﹐爲左右史之職﹐以梁周翰﹑李宗諤爲之。凡長春崇徳殿宣諭陳列事﹐中書以《時政記》記之﹐樞密院則本院記之﹐其餘百司封拜除授﹐沿革制置等事﹐皆悉記錄﹐月終送史館﹔而起居郎﹑舍人分直崇政殿﹐別記言動爲起居注。元丰官制行﹐左右史所書如舊﹐各爲廳於兩後省﹐史館歸之。著作局﹑國史院有故﹐則置假左散騎常侍廳爲之﹐而後始以宰相監修。梁攺樞密院爲崇政院﹐因置直崇政院。唐莊宗復舊名﹐遂攺爲樞密院直學士。至明宗時﹐安重誨爲樞密使。明宗旣不知書﹐而重誨又武人﹐故孔循始議置端明殿學士二人﹐專備顧問﹐以馮道﹑趙鳳爲之﹐班翰林學士上﹐蓋樞密院職事官也。本朝樞密院官旣備﹐學士之職浸廢﹐然猶會食樞密使廳。每文徳殿視朝﹐則升殿侍立﹐亦不多除人。官制行﹐乃與學士皆爲職名﹐爲直學士之冠﹐不隸樞密院。升殿侍立﹐爲樞密都承旨之任。每吏部尙書補外﹐除龍圖閣學士﹐戶部以下五曹﹐則除樞密直學士﹐相呼謂之「密學」。元昊請和﹐歐公具當時議論有三﹕一曰天下困矣﹐不和則不能支﹐少屈就之﹐可以紓患﹔一曰羌夷險詐﹐𨿽和而不敢罷兵﹐則與不和無異﹐是空包屈就之羞﹐全無紓患之實﹔一曰自屈志講和之後﹐退而休息﹐練兵訓卒以爲後圖。三說皆力破之﹐以爲不和害少﹐和則害多。因言方今不羞屈志急欲就和之人﹐其類有五﹕不忠於陛下者欲急和﹐謂數年以來﹐廟堂勞於斡運﹐邊鄙勞於戎事﹐苟欲避此勤勞﹐自偸目下安逸﹔他時後患﹐任陛下獨當也。無識之人欲急和﹐謂和而偸安﹐利在目下﹔和後大患﹐伏而未發也。姦邪之人欲急和﹐謂寬陛下以太平無事﹐而望聖心怠於庶事﹔因欲進其邪佞﹐惑亂聰明也。疲兵懦將欲急和﹐謂屢敗之軍不知得人則勝﹐但懼賊來常敗也。陜西之民欲急和﹐謂其困於調發誅求也。五者﹐惟陜西之民可因宣撫使告以朝廷非不欲和﹐而賊未遜順之意﹐其餘可一切不聽﹐使大議不沮﹐而善算有成。本朝宰相﹐自建隆元年﹐至元四年﹐一百三十年﹐凡五十人﹔自元五年﹐至今紹興六年﹐四十六年﹐凡二十八人﹐幾倍於前也。故事﹐制科分五等﹐上二等皆虛﹐惟以下三等取人。然中選者亦皆第四等﹐獨吳正肅公嘗入第三等﹐後未有繼者。至嘉中﹐蘇子瞻﹑子由乃始皆入第三等。已而子由以言太直﹐爲考官胡武平所駁﹐欲黜落﹐復降爲第四等。設科以來﹐止吳正肅與子瞻入第三等而已。故子瞻《謝啟》云「誤占久虛之等。」官制行﹐內兩省諸廳照壁﹐自僕射而下﹐皆郭熙畫樹石﹔外尙書省諸廳照壁﹐自令僕而下﹐皆待詔書《周官》。蘇子容時爲吏部侍郎﹐《謝幸省進官表》云「三朝漢省﹐已叨過輦之恩﹔六典《周官》﹐願謹書屏之戒。」元丰間﹐三佛齊﹑注輦國入貢﹐請以所貢金蓮花﹑眞珠﹑龍腦﹐依其國中法﹐親撒於禦座﹐謂之「撒殿」。詔特許之。禦延和殿引見﹐使跪撒於殿柱外﹐前未有也。注輦在廣州南﹐水行約四千里至廣州﹔三佛齊﹐南蠻別種﹐與占城國爲鄰。國朝三公官﹐未始兼備﹐惟元丰末年﹐文潞公守太尉﹐雍王﹑曹王守司空﹐富鄭公﹑曹濟陽守司徒﹐皆同一時。其後宣和間﹐蔡魯公爲太師﹐王將明爲太傳﹐鄭達夫爲太保﹐方相繼兩見。元丰三年﹐髙麗入貢﹐有日本國車一乘﹐正使柳洪﹐副使朴寅亮﹐先致意館伴官云「諸侯不貢車服﹐誠知非禮﹐但本國與中朝﹐略見日本工拙爾。」詔特許進。內香藥庫在訁移門外﹐凡二十八庫。眞宗賜禦制七言二韻詩一首﹐爲庫額曰「每歲沈檀來遠裔﹐累朝珠玉實皇居﹔今辰內府初開處﹐充刃尢宜史筆書。」唐正衙宣政殿庭皆植松。開成中﹐詔入閣賜封﹐官班退立東階樹下是也。殿門外復有藥樹﹐元微之詩云「松間待制應全遠﹐藥樹監搜可得知。」自晉魏以來﹐凡入殿奏事官﹐以禦史一人立殿門外搜索﹐而後許入﹐謂之「監搜」。禦史立藥樹下。至唐猶然﹐大和中始罷之。《考異》﹕宣政殿庭東西有四松﹐非皆植松也。詔書乃開成元年正月﹐賜封當作次對。唐制﹕百官入宮殿門必搜﹐非止爲奏事官也。藥樹﹐有監搜禦史監搜﹐位非泛用﹐禦史一人亦非立也。太和元年詔﹐今後坐朝﹐眾僚旣退﹐宰臣復進奏事﹐其監搜宜停止﹐謂宰臣勿搜﹐非皆罷也。髙麗自端拱後不復入貢。王徽立﹐嘗誦《華嚴經》﹐願生中國。舊俗﹐以二月望張燈祀天神﹐如中國上元。徽一夕夢至京師觀燈﹐若宣召然。徧呼國中嘗至京師者問之﹐略皆夢中所見﹐乃自爲詩識之曰「宿業因緣近契丹﹐一年朝貢幾多般﹐忽蒙舜日龍輪召﹐便侍堯天佛會觀。燈焰似蓮丹闕迥﹐月華如水碧雲寒﹐移身幸入華胥境﹐可惜終宵漏滴殘。」會神宗遣海商諭旨使來朝﹐遂復請修故事。余館伴時﹐見初朝張誠一《館伴語錄》所載云爾。●卷三唐舊事﹐門狀﹐淸要官見宰相﹐及交友同列往來﹐皆不書前銜﹐止曰「某謹祗候」﹐「某官謹狀」。其人親在﹐卽曰「謹祗候」﹐「某官兼起居﹐謹狀」﹔祗候﹑起居不並稱﹐各有所施也。至於府縣官見長吏﹐諸司僚屬見官長﹐藩鎭入朝見宰相及臺參﹐則用公狀﹐前具銜﹐稱「右某謹祗候」﹐「某官伏聽處分」﹐「牒件狀如前﹐謹牒」。此乃申狀﹐非門狀也。元丰以前﹐門狀尙帶「牒件狀如前」等語﹐蓋沿習之久﹐後𨿽去﹐而祗候﹑起居並稱﹐猶不攺。今從官而上﹐於某官下稱「謹狀」﹐去「伏候裁旨」四字﹐略如唐制﹐而具前銜﹐謂之「小狀」。他官則前銜與前四字兼具﹐而不言「謹狀」﹐不知有「牒件狀如前﹐謹牒」七字﹐則「謹狀」字自不應重出。若旣去此七字﹐則當稱「謹狀」。以爲恭而反簡﹐自元丰以來失之也。太平興國中﹐司天言太一式有五福﹑大遊﹑小遊﹑四神﹑天一﹑地一﹑眞符﹑君綦﹑臣綦﹑民綦凡十神﹐皆天之貴神。而五福所臨無兵疫﹐凡行五宮﹐四十五年一易。今自甲申歲﹐入黃室巽宮﹐當吳分﹐請卽蘇州建宮祠之。已而復有言今京城東南有蘇村﹐可應姑蘇之名﹐乃攺築於蘇村﹐京師建太一宮自此始。樞密使拜罷﹐舊皆用麻。皇中﹐狄武襄嶺南成功回﹐髙文莊若訥爲使﹐罷爲羣牧制置使﹐武襄自副使補其闕﹐止令舍人院艸辭﹐自是遂爲故事。唐起居郎﹑舍人﹐皆隨宰相入殿。預聞奏事﹐仗在紫宸﹐則立殿下﹐直第二螭頭﹐卽其幻處﹐和墨以記事﹐故號「螭頭」﹐或曰「螭幻」。自髙宗後﹐前殿不奏事﹐則二史固無所書矣。本朝記注﹐初不侍立﹐但於前後殿爲次﹐使候上殿臣僚退﹐面問所嘗言書之﹐然未嘗有敢告之也。後始詔後殿輪日入侍。崇寧初﹐鄭丞相達夫爲史官﹐復建言﹕並前殿皆入﹐並立於垛殿﹐𨿽存故事﹐而奏對語略不相聞﹐亦不敢自書。惟經筵與講讀官並列﹐嘉間﹐賈直孺所請也。太祖初削平諸僞國﹐得其帑藏金帛﹐以別庫儲之﹐曰「封樁庫」﹐本以待經營契丹也。其後三司歲終所用﹐常賦有餘﹐亦並歸之。嘗諭近臣﹐欲候滿三五百萬﹐卽以與契丹﹐以贖幽﹑燕故土﹔不從﹐則爲用兵之費﹐蓋不欲常賦橫斂於民。故不隸於三司﹐今內藏庫是也。狨坐不知始何時﹐唐以前猶未施用。太平興國中﹐詔工商庶人許乘烏漆素鞍﹐不得用狨毛暖坐﹐則當時蓋通上下用之矣。天禧元年﹐始定兩省五品﹑宗室將軍以上﹐許乘狨毛暖坐﹐余悉禁﹐遂爲定制。今文臣自中書舍人以上﹐武臣節度使以上﹐方許用﹐而宗室將軍之制﹐亦不行矣。《考異》﹕太平興國七年﹐翰林學士承旨李等奏﹕商賈庶人有僭乘銀裝鞍勒﹑狨毛暖坐等﹐請禁斷。從之。當時以爲僭﹐則非通上下用之矣。今著令諫議大夫以上﹐及節度使﹑曾任執政官者﹐許乘狨坐。此云文臣中書舍人以上﹐武臣節度使以上﹐方許用﹐非也。參知政事班﹐舊不與宰相同行。至道中﹐呂正惠公與寇萊公同爲參知政事﹐正惠先相﹐恐萊公意不平﹐乃請進與宰相同行。萊公罷﹐復如舊。服色﹐凡言賜者﹐謂於官品未合服而特賜也。故執事官服紫﹐𨿽侍從以上官﹐未當其品﹐亦皆言賜﹔若官當其品﹐𨿽非侍從﹐如磨勘告便不帶賜矣。告不帶賜﹐則亦不當入銜。近見士大夫有誤以賜爲正服之名﹐𨿽官及品﹐而銜猶沿習言賜﹐此不惟不知所應服﹐亦自讀其告不審也。郭進守雄州﹐太祖令有司造第於禦街之東﹐欲以賜之。使盡用﹤同瓦﹥瓦。有司言﹕非親王﹑公主﹐例不應用。太祖大怒﹐曰「進爲我捍契丹十餘年﹐使我不憂西北﹐豈不可比我兒女﹖」卒用之宅成以賜。進屢辭﹐乃敢受。太平興國中﹐始別賜進宅。或以爲因展修相國寺﹐並入爲寺基也。祖宗駙馬都尉宅﹐主薨﹐例皆復納入官﹐或別賜第。曹沂王宅﹐許懷徳舊第也。李和文宅﹐亦王貽永舊第。自和文始﹐世有之﹐宏麗甲諸主第﹐園池尢勝﹐號「東莊」。和文好賢樂士﹐以楊文公爲師友﹐其子孫多守家法﹐一時名公卿率從之遊。宣和間﹐復取爲擷芳園﹐後攺崇徳宮﹐以居寧徳皇后云。哲宗元初﹐春秋尙少﹐淵嘿未嘗語。一日經筵﹐司馬康講《洪範》﹐至「用三徳」。忽問﹕「只此三徳﹐爲更有徳﹖」羣臣聳然。康言「三徳𨿽少﹐然推而廣之﹐天下事無不皆在。」上曰「然。」太宗畱意字書。淳化中﹐嘗出內府及士大夫家所藏漢﹑晉以下古帖﹐集爲十卷﹐刻石於祕閣﹐世傳爲「閣帖」是也。中間晉﹑宋貼多出王貽永家。貽永﹐祁公之子﹐國初藏名書畫最多﹐眞迹今猶有爲李駙馬公照家所得者﹐實爲奇迹。而當時摹勒出待詔手﹐筆多凝滯﹔間亦有僞本﹐如李斯書﹐乃李陽冰﹑王密《徳政碑》﹐石本也。石後入禁中﹐被火焚﹐絳人潘師旦取閣本再摹﹐藏於家﹐爲絳本。慶曆間﹐劉丞相沆知潭州﹐亦令僧希白摹刻於州廨﹐爲潭本。絳本雜以五代近世人書﹐微出鋒。希白自善書﹐潭本差能得其行筆意。元間﹐徐王府又取閣本刻於木板﹐無甚精彩。建中﹑靖國初﹐曾丞相布當國﹐命劉燾爲館職﹐取淳化所遺與近出者﹐別爲《續法帖》十卷﹐字多作燾體﹐又每下矣。《考異》﹕淳化官帖﹐黃魯直﹑秦少遊所記﹐皆云「刻板」﹐此乃云「刻石」﹐非也。魯直云「元中﹐親賢宅從禁中借板墨百本﹐分遺宮僚」﹐此云「徐王府取閣本刻於木板」﹐豈各自一事耶﹖《續法帖跋》云「元五年四月十三日﹐祕書省請以祕閣所藏墨迹﹐未經太宗朝摹刻者﹐刊於石﹐有旨從之。至建中靖國元年四月二十三日﹐出內藏緡錢十五萬趣其工﹐以八月旦日畢﹐釐爲十卷﹐上之。」此云﹕曾丞相當國﹐命劉燾別爲《續法帖》十卷﹐非也。楊文公以工部侍郎卒。舊制﹐四品不應得謚。王文康公爲樞密使﹐明其嘗與寇萊公共議請皇太子決事﹐以其家奏艸上聞﹐遂特賜謚。李獻臣當制﹐略曰「天禧之末﹐政漸宮闈﹐能葉元臣﹐議尊儲極。」文康﹐萊公婿也。張僕射齊賢爲相時﹐其母晉國夫人﹐年八十餘﹐尙康彊。太宗方眷張﹐時召其母入內﹐親款如家人。余嘗於張氏家見賜其母詩云「往日貧儒母﹐年髙壽太平﹔齊賢行孝侍﹐神理甚分明。」又一手詔云「張齊賢拜相﹐不是今生﹐宿世遭逢﹔本性於家孝﹐事君忠﹔婆婆老福﹐見兒榮貴。」祖宗誠意待大臣﹐簡質不爲飾﹐蓋如此也。宣徽南北院使﹐唐末舊官也。置院在樞密院之北﹐總內諸司及三班內侍等事。國初﹐與樞密先後入敍班﹐蓋視二府一等也。每除樞密先爲使者﹐必辭請居其下﹐而後從之。熙寧間﹐始詔定班樞密副使下。元丰官制行﹐猶存不廢﹔自王拱辰攺除節度使﹐遂罷不除。元間復置﹐以命張安道﹐後亦廢。燕樂教坊外﹐復有云韶班﹑鈞容直二樂。太祖平嶺表﹐得劉氏閹官聰慧者八十人﹐使學於教坊﹐賜名「簫韶部」﹐後攺今名。鈞容直﹐軍樂也。太平興國中﹐擇軍中善樂者﹐初曰「引龍直」﹐以備行幸騎導﹔淳化中攺今名﹐皆與教坊參用。元丰後﹐又有化成殿親事官。唐中書制詔有四﹕封拜冊書用簡﹐以竹爲之﹔畫旨而施行者曰「發日敕」﹐用黃麻紙﹔承旨而行者曰「敕牒」﹐用黃藤紙﹔赦書皆用絹黃紙﹐始貞觀間。或云﹐取其不蠹也。紙以麻爲上﹐藤次之﹐用此爲重輕之辧。學士制不自中書出﹐故獨用白麻紙而已﹐因謂之「白麻」。今制不復以紙爲辧﹐號爲白麻者﹐亦池州楮紙耳。曰「發日敕」﹐蓋今手詔之類﹔而敕牒乃尙書省牒﹐其紙皆一等也。職事官差除﹐皆除目先下。惟中書舍人﹑宰相得旨﹐朝退﹐遣直省官召詣都堂﹐面傳旨召試。被命者致辭﹐宰相謝之﹐直省官徑引入中書省。前期﹐侍郎廳設幕次几案於中。就坐少頃﹐本省吏房主首﹐持丞相封題目來﹐卽就試中書。具食罷﹐侍郎致茶果。是日宰相住省﹐俟納試卷始上馬﹔翌日進呈﹐除命方下。蓋召試之制也。有思遲不卽就者﹐往往過期﹐或爲畱內門﹐然已不稱職矣。嘉間﹐有試而不除﹐攺天章閣待制者。《考異》﹕咸平中﹐黃夷簡﹑曾致堯皆試而不除。嘉七年﹐司馬溫公旣試﹐除知制誥﹐力辭﹐攺天章閣待制。黃﹑曾𨿽試而不除﹐非攺待制也。溫公𨿽攺待制﹐非試而不除也。韓門下維以賜出身﹐熙寧末﹐特除翰林學士。崇寧中﹐林彥振賜出身﹐用韓例亦除翰林學士。國朝以來﹐學士不由科第除者﹐惟此二人。唐制﹐翰林學士本職在官下。五代趙鳳爲之﹐始諷宰相任圜移在官上﹐後遂爲定制。本朝凡兼學士﹐結銜皆以職名爲冠﹐蓋沿習此例。《考異》﹕趙鳳乃端明殿學士﹐此云翰林學士﹐非。此書第四卷

亦云趙鳳爲端明殿學士﹐云兼學士﹐非兼也。此云本朝凡兼學士﹐結銜皆以職名爲冠﹐第四卷

又云唐以宰相兼昭文館﹑集賢殿學士﹐結銜皆在官下﹐蓋兼職宜然﹐本朝循用其舊云云﹐前後未免牾。自兩漢以來﹐謂中書爲政本﹐蓋中書省出令﹐而門下省覆之。王命之重﹐莫大於此﹐故唐以後﹐以同中書門下平章事爲宰相者﹐此也。尙書省但受成事而行之耳。奉朝沿習唐制﹐官制行始用《六典》﹐別尙書﹑門下﹑中書爲三省﹐各以其省長官爲宰相﹐則侍中﹑中書﹑尙書令是也。旣又以秩髙不除﹐故以尙書令之貳左右僕射爲宰相﹔而左僕射兼門下侍郎以行侍中之職﹐右僕射兼中書侍郎以行中書令之職﹐而別置侍郎以佐之﹐則三省互相兼矣。然左右僕射旣爲宰相﹐則凡命令進擬﹐未有不由之出者﹐而左僕射又爲之長﹐則出命令之職﹐自己身行﹐尙何省而覆之乎﹖方其進對﹐執政無不同﹐則所謂門下侍郎者﹐亦預聞之矣。故批旨皆曰「三省同奉聖旨。」旣已奉之﹐而又審之﹐亦無是理。門下省事惟給事中對駁而已﹐未有左僕射與門下侍郎自駁已奉之命者﹐則侍中﹑侍郎所謂省審者﹐殆成虛文也。元間﹐議者以詔令稽畱﹐吏員冗多﹐徒爲重復﹐因有並廢門下省之意。後𨿽不行﹐然事有當奏稟﹐左相必批送中書﹐左相將上而右相有不同﹐往往或持之不上﹐或退送不受﹐左相無如之何。侍郎無所用力﹐事權多在中書。自中書侍郎遷門下侍郎﹐𨿽名進﹐其實皆未必樂也。《考異》﹕此云唐以後﹐以同中書門下平章事爲宰相﹐後又云唐參知乃宰相﹐而平章乃參佐之名。秦﹑漢至唐有官名𨿽相沿﹐而實不同者。尙書﹐秦官﹔漢武帝使宦者典事尙書﹐謂之「中書」。故蕭望之謂「中書﹐政本」﹔又云「尙書﹐百官之本﹐宜罷」。中書﹐宦官也。至成帝乃罷中書宦者﹐置尙書。魏武帝爲魏王﹐置祕書令﹐典尙書奏事﹐文帝攺爲中書令。此云「自兩漢以來﹐謂中書爲政本﹐中書省出令而門下省覆之」﹔又云「尙書省但受成事行之」。蓋漢﹑魏所謂尙書﹑中書者﹐本出於一﹐且初未有門下省﹐今乃以歷代官名職制混而言之﹐非也。故事﹕職事官以告老得謝﹐受命卽行﹔不入謝辭﹐爲其致爲臣而去也。神宗初﹐李少保東之自侍讀致仕﹐上特召對延和殿﹐命坐賜茶﹐退偕講讀官燕餞於資善堂。後數日﹐李侍郎受繼去﹐亦用東之故事﹐召對賜燕。二人皆英宗經筵舊臣﹐故禮之特厚﹐非常例也。當時謂之二李。東之﹐文定公子﹐素忠謹﹐樂易。受亦謹愼長者云。景中﹐宋莒公爲知制誥﹐仁宗眷之厚﹐卽除同知樞密院事。時王沂公爲相﹐以故事未有自知制誥除二府者﹐乃攺翰林學士。明年遂除參知政事。唐參議朝政﹑參議政事﹑參知機務。參知政事﹐皆宰相之任也。參知政事﹐蓋劉洎爲相時名。唐初﹐宰相未有定名﹐因人而命﹐皆出於臨時。其後髙宗欲用郭待舉爲參知政事﹐以其資淺﹐故命於中書門下同受進止平章事。參知﹐非參佐也。蓋宰相非一人﹐猶言共知爾﹐而平章乃參佐之名。本朝太祖始以趙中令獨相﹐久欲拜薛文惠公等爲之副而難其名﹐召學士陶問﹕「下丞相一等有何官﹖」以「唐有參知政事」對﹐遂以命之。不知此名本自髙於平章事﹐輕重失倫﹐後遂沿習莫能攺云。本朝以科舉取士﹐得人爲最盛。宰相同在第一甲者﹐王文正榜﹐王文忠﹔宋莒公榜﹐曾魯公﹔王伯庸榜﹐韓魏公﹑文潞公﹔劉輝榜﹐劉莘老﹑章子厚﹔葉祖洽榜﹐蔡魯公﹑趙正夫﹔惟楊榜﹐王禹玉﹑韓子華﹑王荊公三人﹐皆又連名﹐前世未有也。自熙寧三年﹐余中榜至今﹐惟焦蹈榜﹐徐擇之一人而已﹐他榜亦未有登執政者。元丰末﹐文潞公致仕歸洛﹐入對時﹐年幾八十矣。神宗見其康彊﹐問其「攝生亦有道乎」﹖潞公對「無他﹐臣但能任意自適﹐不以外物傷和气﹐不敢做過當事﹐酌中恰好卽止。」上以爲名言。館職初除﹐故事﹐皆行啟徧謝內外從官以上。從官以中書舍人初除﹐亦行啟徧謝內外。蓋惟此兩職﹐試而後除﹐與直拜命者異﹐故其禮亦殊。近年﹐中書舍人行啟﹐但及見任執政而不及外﹐館職𨿽在內﹐從官亦有不及者矣。三衙內中見宰執﹐皆橫杖子﹐文徳殿後主廊階下唱喏。宰執出笏﹐階上揖之。外遇從官於通衢﹐皆斂馬避。斂馬之制久廢﹐前輩記之矣。惟內中橫杖子之禮﹐迄今不敢廢也。舊制﹐袱頭巾皆折而斂前。神宗嘗謂近臣﹐此制有承上之意。紹聖後﹐始有攺而偃後者﹐一時宗之﹐謂前爲斂巾﹐遂不復用。此𨿽非古服﹐隨時之好﹐然古者爲冕﹐皆前俯而後仰﹐斂巾尙有遺意也。元丰旣新官制﹐四十年間﹐職事官未有不經除者。惟禦史大夫﹑左右散騎常侍﹐至今未嘗除人。蓋兩官爲臺諫之長﹐非宰執所利﹐故無有啟之者。或云﹕元丰末﹐黃安中爲中丞久次﹐神宗欲擢爲常侍﹐會寢疾不果。崇寧中﹐朱聖予爲中丞﹐嘗請除二官﹐竟不行。唐制﹐降敕有所更攺﹐以紙貼之﹐謂之「貼黃」。蓋敕書用黃紙﹐則貼者亦黃紙也。今奏狀札子皆白紙﹐有意所未盡﹐揭其要處﹐以黃紙別書於後﹐乃謂之「貼黃」﹐蓋失之矣。其表章略舉事目與日月道裏﹐見於前及封皮者﹐又謂之「引黃」。舊大朝會等慶賀﹐及春秋謝賜衣﹐請上聽政之類﹐宰相率百官奉表﹐皆禮部郎官之職﹐唐人謂之「南宮舍人」。元丰官制行﹐謂之「知名表郎官」。禮部別有印曰「知名表印」﹐以其從上官一人掌之。大觀後﹐朝廷慶賀事多非常例﹐郎官不能得其意﹐蔡魯公乃命中書舍人雜爲之。旣又不欲有所去取﹐於是參取首尾﹐或摘其一兩聯次比成之﹐故辭多不倫﹐當時謂之集句表。禮部所撰﹐惟春秋兩謝賜衣表而已。後唐明宗嘗入倉觀受納﹐主吏懼責其多取﹐乃故爲輕量。明宗曰「倉廩宿藏﹐動經數歲﹐若取之如此﹐後豈免銷折乎﹖」吏因訴曰「自來主藏者﹐所以至破家竭產以償欠﹐正爲是。」明宗惻然﹐乃詔「自今石取二升爲雀鼠耗」﹐至今行之﹐所謂「加耗者」是也。明宗知卹吏矣﹐不知反墮其計中﹐遂爲民害。近世立「盤量出剩法」﹐本防吏姦﹐而州縣貪暴者因以斂民﹐至於倍蓰。以其正數上供及應監司之求﹐而畱出剩以自給﹐監司知之亦不問﹐「加耗」又不足言也。唐至五代﹐國初﹐京師皆不禁打傘。五代始命禦史服裁帽。本朝淳化初﹐又命公卿皆服之。旣有傘﹐又服帽﹐故謂之「重戴」。自祥符後始禁﹐惟親王﹑宗室得打傘。其後通及宰相﹑樞密﹑參政﹐則重戴之名有別矣。今席帽﹑裁帽分爲兩等﹐中丞至禦史﹐與六曹郎中﹐則於席帽前加全幅皂紗﹐僅圍其半爲裁帽﹔非臺官及自郎中而上﹐與員外而下﹐則無有爲席帽﹐不知何義﹐而「裁」與「席」之名﹐亦不可曉。宋次道記﹐金帶曾經賜者皆許系﹐宰相罷免﹐𨿽散官﹐並依舊服笏帶。因宣獻公爲學士﹐以玉淸﹑昭應宮災﹐落職爲中書舍人﹐仍系遇仙花帶。李文定天聖中﹐自祕書監來朝﹐除刑部侍郎﹐仍系笏頭帶﹐以爲經賜許服。景中著於詔令。近歲﹐前執政官到闕﹐止系遇仙花帶。從官非見帶學士﹐亦不敢系。待制自如本品﹐無職則隨本官﹐在庶官班中皆系皂帶﹐蓋閣門之制﹐不知衝攺始何時。余建炎中召至揚州行在﹐以杭州變罷職﹐官朝請大夫﹐親如上制。元丰以後﹐待髙麗之禮特厚﹐所過州皆旋爲築館﹐別爲庫﹐以儲供帳什物。始至﹐太守皆郊迓﹐其餞亦如之。張安道知南京﹐獨曰「吾嘗班二府﹐不可爲陪臣屈。」乃使通判代將迎﹐已受謁而後報﹐時以爲得體。大觀中﹐蔡元度知鎭江﹐髙麗來朝﹐遂亦用安道例。契丹歷法與本朝素差一日。熙寧中﹐蘇子容奉使賀生辰﹐適遇冬至﹐本朝先契丹一日。使副欲爲慶﹐而契丹館伴官不受。子容徐曰「歷家遲速不同﹐不能無小異﹔旣不能一﹐各以其日爲節﹐致慶可也。」契丹不能奪﹐遂從之。歸奏﹐神宗喜曰「此事難處﹐無逾於此。」其後奉使者或不知此﹐遇朔日有不同﹐至更相推謁而不受﹐非國禮也。《考異》﹕此爲熙寧中﹐第九卷

云元丰中﹔此云冬至﹐本朝先契丹一日﹐第九卷

云契丹歷先一日﹔此云使副欲爲慶﹐契丹館伴官不受﹐第九卷

云契丹趣使者入賀。皆前後牾。按《蘇墓志》云﹕熙寧十年冬至﹐本朝歷先契丹一日﹐敵疑彼此致慶﹐當孰從﹐公言各從本朝歷可也。給事中﹑中書舍人𨿽皆四品﹐給事中自服緋﹐除受告日﹐便自易服﹐蓋品應得也。惟中書舍人必俟後殿正謝面賜﹐乃易服。後殿不常坐﹐或待數日﹐則或緋或綠﹐猶仍其舊服。祖宗時﹐知制誥皆然﹐而亦有不賜者。李憲成公諮自知制誥出守荊南尙服緋﹐以學士召還並賜紫﹐而後服金帶是也。國朝選人寄祿官﹐凡四等七資。畱守節察判官﹑掌書記支使防團判官﹐畱守節察推官﹑軍事判官﹐爲兩使職官﹔防團軍事推官﹑軍監判官﹐爲初等職官﹔司錄﹑縣令﹑知縣爲令錄﹔軍巡判官﹑司理﹑司戶﹑司法﹑簿尉﹐爲判司簿尉。其升遷之序﹐則自判司簿尉舉令錄遷令錄﹔舉職官﹐遷初等職官。自職令薦書及格﹐皆攺京官﹐不及格而有二薦書﹐則遷兩使職官﹐謂之「短般」﹔以勞敍賞﹐謂之「循資」。崇寧中﹐鄧樞密洵武建言﹐以爲名實混淆不正﹐乃攺今七等名。●卷四官制﹕寄祿官銀靑光祿大夫﹐與光祿﹑正議﹑中散﹑朝議﹐皆分左右。朝議﹑中散﹐有出身人皆超右﹐其餘並以序遷。大觀中﹐余爲中書舍人﹐奉詔以爲非元丰本意﹐下擬定釐正﹐乃參取舊名﹐以奉直易右朝議﹐中奉易左中散﹐通奉易右正議﹐正奉易右光祿﹐宣奉易左光祿﹐而右銀靑光祿大夫正爲光祿大夫﹐遂爲定制。故事﹕百官磨勘﹐中書止用定辭。熙寧中﹐孫巨源爲知制誥﹐建言﹕君恩無髙下﹐何獨於磨勘簡之﹖非所以重王命也。乃詔各爲辭。元丰官制行﹐惟侍從官而上﹐吏部檢舉﹐奏抄命辭﹔他官自陳於吏部﹐奏抄擬遷﹐而不命辭。國朝兩制﹐皆避宰相執政官親。曾魯公修《起居注》﹐賈文元爲相﹐其友婿也。當召試﹐乃除天章閣待制﹐文元去位﹐始爲知制誥。劉原甫﹐王文定之甥。文定之爲參知政事﹐乃以侍讀學士出知揚州。宋子京﹑王原叔爲翰林學士﹐子京避莒公攺龍圖閣學士﹐原叔避文安攺侍讀學士﹐元間﹐蘇子由秉政﹐子瞻自揚州召爲承旨﹐引原叔例請補外﹐不從。近歲惟避本省官﹐如宰相二丞親則不除尙書侍郎﹐門下侍郎親則不除給事中﹐中書侍郎親則不除舍人之類。六曹尙書避親﹐多除翰林學士﹐蓋於三省無所隸。異於舊制﹐自子瞻以來然也。大駕儀仗﹐通號「鹵簿」﹐蔡邕《獨斷》已有此名。唐人謂鹵﹐櫓也﹐甲之別名。凡兵衛以甲居外爲前導﹐捍蔽其先後﹐皆著之簿籍﹐故曰「鹵簿」。因舉南朝禦史中丞﹑建康令皆有「鹵簿」﹐爲君臣通稱﹐二字別無義﹐此說爲差近。或又以「鹵」爲「鼓」﹐「簿」爲「部」﹐謂鼓駕成於部伍﹐不知「鹵」何以謂之「鼓」﹖又謂石季龍以女騎千人爲一「鹵部」﹐「簿」乃作「部」﹐皆不可曉。今有《鹵簿記》﹐宋宣獻公所修﹐審以「部」爲簿籍之「簿」﹐則旣云「簿」﹐不應更言「記」。唐制﹐節度使加中書門下平章事爲使相﹐自郭元振始﹐李光弼等繼之。蓋平章事﹐宰相之名﹐以節度使兼﹐故云爾也。國朝因之。元丰官制﹐罷平章事名﹐而以開府儀同三司易之﹐亦帶節度使﹐謂之使相。蓋以儀同爲相也。《唐書》言大臣初拜官﹐獻食天子﹐名曰「燒尾」。蘇環爲相﹐以食貴﹐百姓不足﹐獨不進。然唐人小說所載與此不同﹐乃云﹕士子初登科﹐及在官者遷除﹐朋僚慰賀﹐皆盛置酒饌﹑音樂宴之﹐爲「燒尾」。舉韋嗣立入三品﹐趙彥昭假金紫﹐崔復舊官﹐中宗皆令於興慶池「燒尾」﹐則非獻食天子也。其解「燒尾」之義﹐以爲虎豹化爲人﹐惟尾不化﹐必以火燒之乃成人﹔猶人之新除﹐必樂飲燕客﹐乃能成其榮。其言迂誕無據﹐然謂太宗已嘗問朱子奢﹐則其來蓋已久矣。近世獻食天子固無是﹐而朋僚以音樂燕集﹐亦未之講也。慶曆五年﹐賈文元爲相﹐始建議重修《唐書》。詔以判館閣王文安﹑宋景文﹑楊宣懿﹝察﹞﹑趙康靖﹝槪﹞﹐及張文定﹑余襄公爲史館修撰。刊修未幾﹐諸人皆以故去﹐獨景文下筆。已而景文亦補外﹐乃許以史稿自隨。編修官置局於京師者仍舊﹐遇有疑義取證﹐則移文於局中﹐往來迂遠﹐書久不及成。是時﹐歐陽文忠公非文元所喜﹐且方貶出﹐獨不得預﹐嘉初﹐文忠還﹐範蜀公爲諫官﹐乃請以《紀》《志》屬文忠。至五年﹐書始成。初﹐文元以宰相自領提舉官。及罷去﹐陳恭公相﹐辭不領﹐乃命參知政事王文安。訖奏書﹐亦曾魯公以參知政事領也。從駕謂之「扈從」﹐始司馬相如。《上林賦》云「扈從橫行﹐出乎四校之中。」晉灼以扈爲「大」﹐張揖謂「跋扈從橫﹐不案鹵簿」。故顏師古因之﹐亦以爲「跋扈恣縱而行」。果爾﹐縱蓋作平聲。侍天子而言「跋扈」﹐可乎﹖唐封演以爲「扈養以從」﹐猶之「僕禦」。此或近之。然不知通用此語自何時也。唐自明皇以誕日爲千秋節﹐其後肅宗爲地平天成節﹐至代宗﹐羣臣請建天興節﹐不報。自是歷徳﹑順﹑憲﹑穆﹑敬五帝﹐皆不爲節。文宗大和中﹐復置慶成節﹐故武宗爲慶陽節。終唐世﹐宣宗爲壽昌節﹐僖宗爲嘉會節﹐昭宗爲乾和節﹐中間惟懿宗不置。則唐世此禮亦不常﹐各系其時君耳。千秋節詔天下咸燕樂﹐有司休務三日﹔其餘凡建節﹐皆以爲例。穆宗𨿽不建節﹐而紫宸殿受百官稱賀﹐命婦光順門賀皇太后﹔及有麟徳殿沙門﹑道士﹑儒官討論三教之制。文宗時﹐又嘗禁屠宰﹐燕會惟蔬食脯醢﹐後旋仍舊。熙寧初﹐攺經義取士﹐興建太學﹐訖崇寧罷科﹐賦每榜魁﹐南省皆疊爲得失。始余中榜﹐邵剛魁得﹔次徐鐸榜﹝案﹕《宋史》及馬氏《文獻通考》俱作「徐鐸」﹑舊本「鐸」訛作「驛」﹐今攺正﹞﹐余幹落﹔時彥榜﹐黃中魁得﹔次黃裳榜﹐侯綬落﹔惟焦蹈榜﹐陶直夫落。差一榜﹐次七榜。李常寧﹑畢漸﹑李釜﹝案﹕馬氏《文獻通考》作「李」﹐咸淳《昆陵志》作「李奎」﹐舊本作「釜」﹐未詳孰是﹐今仍原文﹞﹑蔡嶷榜﹐章﹑李朴﹑蔡靖﹑陳國林皆得﹔馬涓﹑何昌言﹑霍端友榜﹐費元量﹑王瞻﹑陳賓皆落﹐不差一人﹐亦可怪也。時謂之「雄雌解元」。兩京畱臺皆有公宇﹐亦榜曰禦史臺。舊爲前執政重臣休老養疾之地﹐故例不視事。皇間﹐吳正肅公爲西京畱臺﹐獨舉其職。時張堯佐以宣徽使知河南府﹐郡政不當﹐有訴於臺者﹐正肅卽爲移文詰之。堯佐惶恐﹐奉行不敢異。其後司馬溫公熙寧﹑元丰間相繼爲者十七年﹐𨿽不甚預府事﹐然亦守其法令甚嚴﹐如國忌行香等﹐班列有不肅﹐亦必繩治。自創置宮觀後﹐重臣不復爲﹐率用常調庶官﹐比宮殿給使﹐請俸差優爾。朝廷旣但以此爲恩﹐故來者奔走府廷﹐殆與屬吏無異矣。國朝侍從官間有換武職者﹐蓋唐袁滋故事﹐例皆換觀察使。如李尙書維自承旨﹐李左丞衡自三司使﹐皆然。天聖間﹐陳康肅以翰林學士知開封府﹐亦換宿州觀察使﹐加檢校司徒﹐知天雄軍。陳不樂行﹐力辭。明肅後以只日禦朝﹐而諭之曰「天雄﹐朔方會府﹐敵人視守臣爲輕重﹐非文武兼材不可。」陳不得已受命﹐自是加畱後﹐遂建節。慶曆中﹐陜西用兵﹐韓魏公﹑範文正公﹑龐莊敏公爲帥﹐皆以龍圖閣直學士換觀察使﹐文正懇辭不拜。蓋當權者時欲排之﹐而以俸優爲言﹐故文正不肯受。已而韓﹑龐亦辭﹐遂罷。臣僚上殿札子﹐末槪言「取進止」﹐猶言進退也。蓋唐日輪淸望官兩員於禁中﹐以待召對﹐故有「進止」之辭。崔甫奏「待制官候奏事官盡﹐然後趨出﹐於內廊賜食﹐待進止﹐至酉時放」是也。今乃以爲可否取決之辭﹐自三省大臣論事皆同一體﹐著爲定式。若爾自當爲取聖旨﹐蓋沿習唐制不悟也。唐武徳初﹐以太宗爲西討元帥﹐自是非親王不爲。安祿山叛﹐以哥舒翰守潼關﹐除諸道兵馬元帥﹐始以臣庶爲之。至徳初﹐代宗以廣平王爲天下兵馬大元帥﹐以郭子儀爲副。其後又以舒王謨爲荊南等道節度﹐諸軍行營都元帥﹐加「都」字自是始﹐此皆實領兵柄。唐末以授錢Α﹐則姑以名寵之耳。唐乾元中﹐以戶部尙書李亙爲都統淮南﹑江東﹑江西節度使﹐始立「都統」之號。其後以節度使充者﹐建中二年﹐李勉以汴州節度使充汴﹑宋﹑滑﹑亳﹑河陽等道都統是也。宰相充者﹐中和二年﹐王鐸以司徒﹑中書令爲京城四面諸道行營兵馬都統是也。髙麗自三國以來見於史者﹐句驪其國號﹐髙其姓也。隋去「句」字﹐故自唐以來止稱髙麗。《五代史》記後唐同光元年韓申來﹐其王尙姓髙﹐則自三國至五代﹐止傳一姓。長興中﹐始稱「權知國事王建」。王氏代髙﹐當在同光﹑長興之間﹐而史失其傳。元丰初﹐王徽遣使金梯入貢﹐建之七世孫也。其表章稱「知國王事」﹐蓋習用其舊﹔而年稱甲子﹐以其受契丹正朔故也。唐以宰相兼昭文館﹑集賢院學士﹐結銜皆在官下﹐蓋兼職宜然。本朝循用其舊﹐而他學士則皆冠於官上﹐此自五代趙鳳爲之也。始後唐置端明殿學士﹐以命鳳及馮道﹔後鳳遷禮部侍郎﹐因懇宰相任圜升學士於官上﹐蓋自示其貴重。故本朝觀文殿大學士而下﹐皆以爲例﹐亦世以職爲重故爾。若宰相則所貴不待職也。樞密使﹐《唐書》《五代史》皆不載其創始之因﹐蓋在唐本宦者之職。唐中世後﹐宦人使名如是者多﹐殆不勝記﹐本不系職官重輕﹐而五代特因唐名而增大之﹐故史官皆不暇詳考。據《續事始》云「代宗永泰中﹐以中人董秀管樞密﹐因置內樞密使。」《續事始﹞爲蜀馮鑑所作也。唐翰林學士結銜或在官下﹐無定制。余家藏唐碑多﹐如大和中《李藏用碑》﹐撰者言「中散大夫﹑守尙書戶部侍郎﹑知制誥﹑翰林學士王源中」之類﹐則在官下﹔大中中《王巨鏞碑》﹐撰者言「翰林學士﹑中散大夫﹑守中書舍人劉彖」之類﹐則在官上。彖仍不稱知制誥﹐殊不可曉。不應當時官名而升降﹐龐雜乃爾也。尙書省文字下六司諸路﹐例皆言「勘會」。曾魯公爲相﹐始攺作「勘當」﹐以其父名會避之也。京師舊有「平準務」﹐自漢以來有是名。蔡魯公相﹐以其父名準﹐亦攺爲「平貨務」。唐舊制﹐集賢書藏於門下省。永泰後﹐以勛臣罷節制歸京師者無職事﹐欲以慰其意﹐乃詔與儒臣日並於集賢院待制﹐仍賜錢三千緡爲食本﹐以給其費。於是郭英﹑孫志直﹑臧希讓﹑髙升﹑王延昌﹐與裴遵慶﹑暢璀﹑崔渙﹑賈至﹑李季卿﹑吳令圭等十一人皆在選。待制之名﹐於此蓋無別於文武。余有裴士淹所作《孫志直碑》。待制給食入銜﹐此出一時權宜﹐後不以爲常﹐故《唐書》載之不詳。向傳範﹐欽聖太后之叔也。在神宗時﹐已爲觀察使﹐歷知陜州﹑滄州矣。神宗卽位﹐徙知鄆州。楊繪知諫院﹐言「鄆州領京東西路安撫使﹐不宜以后族爲之」。文潞公在樞府﹐因稱傳範在先朝已累典大郡﹐今用非以外戚。上徐曰「得諫官如此言亦甚好﹐可以止他日妄求者。」乃移知潞州。祖宗用人無私﹐𨿽以材選﹐而每不忘後世之戒如此。婕妤﹐《史記﹖索隱》訓婕爲承﹐妤爲佐。字本皆從人。大抵古人取訓﹐各以其意適然者﹐而字多從省。蓋亻﹐捷也﹐乃相承敏捷之意﹐字從省去扌。亻予爲相予﹐則訓佐理亦宜﹐然後以爲婦職﹐因易人爲女耳。元丰旣新官制﹐建尙書省於外﹐而中書﹑門下省﹐樞密﹑學士院﹐設於禁中﹐規模極雄麗。其照壁屏下﹐悉用重布﹐不糊紙。尙書省及六曹皆書《周官》﹐兩省及後省樞密﹑學士院﹐皆郭熙一手畫﹐中間甚有傑然可觀者。而學士院畫《春江曉景》爲尢工。後兩省除官未嘗足﹐多有空閒處﹐看守老卒以其下有布﹐往往竊毀盜取。徐擇之爲給事中時﹐有竊其半屏者﹐欲付有司﹐會竊處有刃痕﹐議者以禁廷經由﹐株連所及多﹐遂止。然因是毀者浸多﹐亦可惜也。古者婦人無名﹐以姓爲名﹐或系之字﹐則如仲子﹑季姜之類﹔或系之謚﹐則如戴嬀﹑成風之類﹐各不同。周人稱「王姬」﹑「伯姬」﹐蓋周姬姓﹐故云。而後世相承﹐遂以姬爲婦人通稱﹐以戚夫人爲戚姬﹐虞美人爲虞姬。自漢以來失之。政和間﹐攺公主而下名曰「帝姬」﹑「族姬」﹐此亦沿習熟慣而不悟。國姓自當爲嬴﹐余嘗以白蔡魯公﹐憚於攺作而止。曾宣靖公提舉修《英宗實錄》成﹐將上﹐故事當遷一官。曾官已左僕射﹐乃預辭於上曰「臣官進一等則爲司空﹐此三公之職也。坐而論道﹐不可以賞勞。」神宗以爲誠﹐遂從其請。書上﹐曾獨不遷官﹐人以爲得體。《考異》﹕時韓忠獻進《仁宗實錄》﹐曾宣靖進《英宗實錄》。韓奏「竊見宰臣李沆﹑呂夷簡提舉編修《太宗實錄》及《三朝國史》﹐並乞書成更不推恩﹐皆蒙上兪允」云云。曾言「若遷官﹐臣須攺司空﹐韓琦須攺太保﹐三公亦非賞勞之官。」遂皆許之。然則其同時有韓其﹐異時有李呂﹐今止記曾預辭於上﹐而云「曾獨不遷官﹐人以爲得體」﹐非也。治平初﹐議濮廟者六人﹕呂獻可爲中丞﹐呂微仲﹑範堯夫﹑趙大觀﹑傅欽之與龔鼎臣爲禦史。旣同時相繼被貶﹐天下號「六禦史」。唐人初未有押字﹐但艸書其名以爲私記﹐故號「花書」﹐韋陟「五云體」是也。余見唐誥書名﹐未見一楷字。今人押字﹐或多押名﹐猶是此意。王荊公押石字﹐初橫一畫﹐左引腳﹐中爲一圈。公性急﹐作圈多不圓﹐往往窩匾﹐而收橫畫又多帶過。常有密議公押反字者﹐公知之﹐加意作圈。一日書《楊蟠差遣敕》﹐作圈復不圓﹐乃以濃墨塗去﹐旁別作一圈﹐蓋欲矯言者。楊氏至今藏此敕。祖宗時﹐監司﹑郡守薦部吏﹐初無定員﹐有其人則薦之﹐故人皆愼重﹐不肯輕舉。攺官每歲殆無幾。自慶曆後﹐始以屬邑多寡制數﹐於是各務充元額﹐不復更考材實﹐攺官人歲遂增至數倍。事有欲革獘而反以爲獘者﹐固不得不愼。其初﹐治平中﹐賈直孺爲中司﹐嘗以爲言﹐朝廷終莫能處。蓋人情沿習旣久﹐𨿽使復舊﹐亦不可爲也。祖宗時﹐見任官應進士舉﹐謂之「鎖廳」𨿽中選﹐止令遷官﹐而不賜科第﹔不中者則停見任﹐其愛惜科名如此。淳化三年﹐滁州軍事推官鮑當等應舉合格﹐始各賜進士及第。自是遂皆賜第。《考異》﹕太平興國五年﹐見任官赴殿試者六人﹐惟單飠束﹑周繕賜及第﹐餘皆諸州節度掌書。此云遷官而不賜科第﹐非皆如此也。天聖末﹐詔卽河南永安縣訾王山建宮﹐以奉太祖﹑太宗﹑眞宗﹑神宗禦容﹐欲其近陵寢也。宮成﹐賜名會聖﹐攺訾王山爲鳳臺山。自是祖宗山陵成﹐皆奉安於宮中。蘇子瞻《神宗山陵曲赦文》云「敞鳳臺之仙宇﹐粲龜洛之仁祠」。鳳臺以山名也。宣祖初葬今京城南﹐旣遷陵寢﹐遂以其地建奉先寺﹐仍爲別殿﹐歲時奉祀宣祖昭憲太后。其後祖宗山陵﹐遂皆卽京師寺宇爲殿﹐如奉先故事。興國開先殿以奉太祖﹐啟聖院永隆殿以奉太宗﹐慈孝崇眞殿以奉眞宗﹐普安殿以奉元徳皇后。元丰間﹐建景靈宮﹐於是皆奉迎以置原廟。自奉先而下皆廢﹐普安亦元徳皇后贊宮舊地也。咸平中﹐以侍讀﹑侍講班秩未崇﹐乃命楊徽之爲翰林侍讀學士﹐邢爲侍講學士﹐班翰林學士下。講讀置學士自此始。其後以老請補外﹐眞宗以其久在講席﹐使以本職知曹州﹔而張文節公罷參知政事知天雄軍﹐攺翰林侍讀學士。於是講讀學士始爲兼職﹐得外任。慶曆後﹐凡自翰林學士出者﹐例皆換侍讀學士﹐遂爲故事。《考異》﹕咸平二年﹐命楊徽之﹑夏侯嶠﹑呂文仲爲翰林侍讀學士﹐此止載楊徽之﹐未盡也。云講讀學士始爲兼職﹐非兼也。趙中令爲相﹐李處耘爲樞密使﹐處耘之女爲中令子婦﹐並居二府﹐不避姻家。皇中﹐文潞公爲相﹐程康肅爲樞密副使﹔熙寧中王荊公爲相﹐吳正憲爲樞密副使﹐皆不避。江南李煜旣降﹐太祖嘗因曲燕問﹕「聞卿在國中好作詩」﹐因使舉其得意者一聯。煜沈吟久之﹐誦其詠扇云「揖讓月在手﹐動搖風滿懷。」上曰「滿懷之風﹐卻有多少﹖」他日復燕煜﹐顧近臣曰「好一个翰林學士。」咸平三年﹐王魏公知舉﹐數日卽院中拜同知樞密院事﹐當時以爲科舉盛事。余紹聖試禮部時﹐鄧安惠公溫伯以翰林學士承旨知舉﹐亦就拜尙書右丞。時試已第二場﹐鄧公自聽事上馬揚鞭﹐左右揖諸生而去。自魏公後﹐繼之者惟鄧公也。吳越錢ㄈ初來朝﹐將歸﹐朝臣上疏請畱勿遣者數十人。太祖皆不納﹐曰「無慮。ㄈ若不欲歸我﹐必不肯來﹐放去適可結其心。」及ㄈ辭﹐力陳願奉藩之意。太祖曰「盡我一世﹐盡你一世。」乃出禦封一匣付之﹐曰「到國開視﹐道中勿發也。」ㄈ載之而歸﹐日焚香拜之。旣至錢塘﹐發視﹐乃羣臣請畱章疏。ㄈ覽之泣下﹐曰「官家獨許我歸﹐我何可負恩﹖」及太宗卽位﹐以盡一世之言﹐遂謀納土。寇萊公性豪侈﹐所臨鎭燕會﹐常至三十。必盛張樂﹐尢喜《柘枝舞》﹐用二十四人﹐每舞連數方畢。或謂之「柘枝顚」。始罷樞密副使﹐知靑州﹐太宗眷之未衰﹐數問左右﹕「寇準在靑州樂否﹖」如是一再。有揣帝意欲復用者﹐卽曰「陛下思準不少忘﹐聞準日置酒縱飲﹐未知亦思陛下否﹖」上𨿽少解﹐然明年卒召爲參知政事。祖宗用人之果﹐不使細故讒人得乘間如此。林文節連爲開封府南省第一﹐廷試皆屬以魁選。仁宗亦遣近伺其程文畢﹐先進呈。時試《民監賦》﹐破題云「天監不遠﹐民心可知。」比至上前﹐一近侍旁觀﹐忽吐舌﹐蓋惡其語忌也。仁宗由是不樂﹐亟付考官﹐依格考校。考官之意﹐不敢置之上等﹐入第三甲﹔而得章子平卷子﹐破題云「運啟元聖﹐天臨兆民。」上幸詳定幕次﹐卽以進呈﹐上曰「此祖宗之事﹐朕何足以當之﹖」遂擢爲第一。●卷五祥符中﹐楊文公爲翰林學士﹐以久疾初愈入直﹐乞權免十日起居。詔免半月﹐仍令出宿私第。文公具表謝﹐眞宗以詩批其末﹐賜之云「承明近侍究儒元﹐苦學勞心疾已痊﹐善保興居調飲食﹐副予前席待多賢。」祖宗眷禮儒臣之盛﹐古未有也。《考異》﹕文公疾﹐在假。詔遣使挾醫視之。文公上表謝﹐眞宗以詩批其末賜之﹔其權免起居﹐又別是一節也。見《會要》。而《金坡遺事》云「文公被疾旣赴朝參﹐具狀稱謝﹐禦筆於狀尾批七言二韻詩賜之。」兩說不同﹐然要非因權免起居賜詩也。太祖初命曹武惠彬討江南﹐潘美副之。將行﹐賜燕於講武殿。酒三行﹐彬等起跪於榻前﹐乞面授處分。上懷中出一實封文字﹐付彬曰「處分在其間。自潘美以下有罪﹐但開此﹐徑斬之﹐不須奏稟。」二臣股栗而退。訖江南平﹐無一犯律者。比還﹐復賜燕講武殿。酒三行﹐二臣起跪於榻前﹕「臣等幸無敗事﹐昨面授文字不敢藏於家。」卽納於上前。上徐自發封示之﹐乃白紙一張也。上神武機權如此。初特以是申命令﹐使果犯而發封﹐見爲白紙﹐則必入稟﹔及歸而示之﹐又將以見初無輕斬之意。恩威兩得﹐故𨿽彬等無不折服。仁宗初復制科﹐立等甚嚴﹐首得富公﹐次得吳春卿﹑張安道﹑蘇儀甫﹐惟吳春卿入三等﹐富公而下皆第四等。自是訖蘇子瞻﹐方再入第三等。設科以來﹐兩人而已。故子瞻《謝啟》云「誤占久虛之等。」﹝案﹕此條已見第二卷

﹐此系重出﹐緣中間詳略稍異﹐今並存之。﹞國初貢舉法未備﹐公卿子弟多艱於進取﹐蓋恐其請托也。範杲﹐魯公之兄子﹐見知陶谷﹑賣儀﹐皆待以甲科。會有言「世祿之家不當與寒爭科名」者﹐遂不敢就試。李內翰宗諤已過省﹐以文正爲相﹐因唱名辭疾不敢入﹐亦被黜。文正罷相﹐方再登科。天僖後立法﹐有官人試不中者﹐皆科私罪﹐仍限以兩舉。或云﹐王冀公所請也。慶曆以來﹐條令日備﹐有官人仍別立額﹐於是進取者始自如矣。《考異》﹕天禧二年﹐王欽若請鎖殿人不及格坐私罪。天聖四年﹐詔免責罰﹐聽再舉。以舊制試禮部不及格贖銅﹐永不得應舉也。七年詔﹕文臣許應兩次﹐武臣一次。蓋科罪者﹐王冀公所請﹔而免責罰許兩次者﹐乃後來從寬﹐今並云「冀公所請」﹐非也。「天僖」當作「天禧」。歐陽文忠公初薦蘇明允﹐便欲朝廷不次用之。時富公﹑韓公當國﹐𨿽韓公亦以爲當然﹐獨富公持之不可﹐曰「姑少待之。」故止得試銜初等官。明允不甚滿意﹐再除﹐方得編修《因革禮》。前輩愼重名器如此。元間﹐富紹庭欲從子瞻求爲《富公神道碑》﹐久之不敢發。其後不得已而言﹐一請而諾﹐人亦以此多子瞻也。元初﹐文潞公爲太師﹐呂申公爲左僕射﹐皆以髙年特賜免拜。二公力辭。蘇子瞻爲翰林學士﹐因論「八十拜君命﹐一坐再至﹐此但傳命非朝見﹐猶且不免。周天子賜齊小白無下拜﹐非不拜﹐謂無降階﹐然終下拜。今二臣旣辭﹐宜當從其請。遇見間或傳宣免﹐則可爲非常之恩。」仍降允詔﹐當時以爲得體。故事﹕臣僚告老﹐一章卽從。仁宗時﹐始命一章不允﹐兩章而後從﹐所以示優禮也。熙寧末﹐範景仁以薦蘇子瞻﹑孔經甫不從﹐曰「臣無顏可見班列」﹐乃乞致仕。章四上不報。最後第五章

並論《靑苗法》﹐於是始以本官致仕。神宗初未嘗怒也。景仁旣得謝﹐猶居京師者三年。時王禹玉爲執政﹐與景仁久同翰林﹐景仁每從容過之道舊﹐樂飲終日﹐自不以爲嫌﹐當權者亦不之責。元初﹐熙寧﹑元丰所廢舊臣﹐自司馬溫公以下皆畢集於朝﹐獨景仁屢召不至﹐世尢以爲髙云。唐人記張延賞妻﹐苗晉卿女。父爲宰相﹐舅嘉貞﹐子弘靖﹐皆宰相﹔婿韋臯𨿽不爲眞相﹐而食王爵。以爲有唐衣冠之盛﹐一門而已。本朝韓忠憲億夫人﹐王魏公女。忠憲參知政事﹐𨿽不爲相﹐而康公﹑玉汝皆氵存登相位﹝案﹕舊本康公以下有脫字﹐今據《宋史》本傳增入﹞﹐持國又爲門下侍郎﹐長子綜𨿽早死﹐亦爲知制誥﹐皆王氏出。婿李內翰淑與苗氏殆不相遠﹐他士族未有比者。宰執每歲有內侍省例賜新火冰之類﹐將命者曰「快行家」﹐皆以私錢一千贈之。元丰元年除日﹐神宗禁中忽得吳道子畫鐘馗像﹐因使鏤板賜二府。吳衝卿時爲相﹐欲贈以常例。王禹玉曰「上前未有特賜﹐此出異恩﹐當稍增之。」乃贈五千。其後禦藥院遂爲故事。明年除日﹐復賜衝卿﹐例復授五千﹐衝卿因戲同列曰「一馗足矣。」眾皆大笑。宣和間﹐一二大臣恩幸旣殊﹐將命之人有飲食果實而得五十千者﹐日或至一再賜也。司空圖﹐朱全忠篡立﹐召爲禮部尙書。不起﹐遂卒。宋次道爲河南通判時﹐嘗於禦史臺案牘中﹐得開平中爲圖薨輟朝敕﹐乃知𨿽亂亡之極﹐禮文尙不盡廢﹐至如表聖﹐蓋義不仕全忠者﹐然亦不以是簡之也。大臣及近戚有疾﹐恩禮厚者多宣醫。及薨﹐例遣內侍監護葬事﹐謂之「敕葬」。國醫未必皆髙手﹐旣被旨﹐須求面投藥爲功﹐病者不敢辭﹐偶病藥不相當﹐往往又爲害。「敕葬」﹐喪家無所預﹐一聽於監護官﹐不復更計費﹐惟其所欲﹐至罄家資有不能辦者。故諺云「宣醫納命﹐敕葬破家。」近年「敕葬」多上章乞免﹐朝廷知其意﹐無不從者。試院官舊不爲小錄。崇寧初﹐霍端友榜﹐安樞密知舉﹐始創爲之。余時爲檢點試卷官﹐自後遂爲故事。進士小錄﹐具生月日時者﹐敍齒也。安喜考命﹐時考官有善談命者數人﹐安日使論之﹐故亦具生月日時﹐則過矣。公燕合樂﹐每酒行一終﹐伶人必唱「崔酒」﹐然後樂作﹐此唐人送酒之辭。本作「碎」音﹐今多爲平聲﹐文士亦或用之。王仁裕詩「淑景易從風雨去﹐芳樽須用管弦崔」。京師百司胥吏﹐每至秋﹐必醵錢爲賽神會﹐往往因劇飲終日。蘇子美進奏院﹐會正坐此。余嘗問其何神﹖曰「蒼王」﹐蓋以蒼頡造字﹐故胥吏祖之﹐固可笑矣。官局正門裏﹐皆於中間用小木龕供佛﹐曰「不動尊佛」﹐𨿽禁中諸司皆然。其意亦本吏畏罷斥﹐以爲禍福甚驗﹐事之極恭。此不惟流俗之謬可笑﹐𨿽神佛亦可笑也。舊制﹐學士以上賜禦仙花帶而不佩魚﹐𨿽翰林學士亦然﹐惟二府服笏頭帶佩魚﹐謂之「重金」。元丰官制行﹐始詔六曹尙書﹑翰林學士﹑雜學士皆得佩魚。故蘇子瞻《謝翰林學士表》云「玉堂賜篆﹐仰淳化之彌文﹔寶帶重金﹐佩元丰之新渥。」「玉堂之署」四字﹐太宗飛白書﹐淳化中以賜蘇易簡﹝案﹕此條詳見第七卷

﹐恐別有脫誤﹐今並存之﹞。樞密院旣專總兵柄﹐宰相非兼領殆不復預聞。慶曆初﹐元昊用兵﹐富公爲諫官﹐乃請宰相如故事兼院事。時呂文靖爲相﹐不欲兼﹐富公爭之力﹐遂兼樞密使。自是相繼爲相者﹐初授除皆帶兼使。八年﹐文潞公自參知政事相﹐始不帶兼使。於是皇初﹐宋莒公﹑龐穎公相﹐皆不兼﹐蓋元昊已納款故也。神宗初更官制﹐王荊公諸人皆欲罷樞密院﹐神宗難之。其後遂定官制﹐論者終以宰相不預兵政爲嫌﹐使如故事復兼﹐則非正名之意﹐乃詔釐其事大小﹕大事﹐三省與樞密院同議進呈﹐畫旨稱三省樞密院同奉聖旨﹐三省官皆簽書﹐付樞密院行之﹔小事﹐樞密院獨取旨﹐行訖關三省﹐每朝三省﹑樞密院先同對﹐樞密院退待於殿廬﹐三省始畱進呈﹐三省事退﹐樞密院再上進呈﹐獨取旨﹐遂爲定制。殿廬幕次﹐三省官爲一幕﹐樞密院爲一幕﹐兩省官爲一幕﹐尙書省官爲一幕﹐禦史臺爲一幕﹐中司則獨設椅子坐於隔門之內﹐惟翰林學士與知開封府同幕。蓋舊制﹐知府常以翰林學士兼故也。始樞密院與中書門下同一幕﹐趙中令末年﹐太祖惡其專﹐而樞密使李崇矩乃其子婦之父﹐故特命拆之﹐迄今不攺。唐制﹕惟弘文館﹑集賢院置學士﹐宰相得兼外﹐他官未有兼者﹐亦別無學士之名﹐如翰林學士﹑侍講學士﹑侍讀學士﹑侍書學士﹐乃是職事之名爾。自後唐安重誨爲樞密使﹐明宗以其不通文義﹐始置端明殿學士﹐以馮道﹑趙鳳爲之﹐班樞密使下﹐食於其院﹔端明卽正衙殿也。本朝攺端明爲文明﹐以命程羽﹔自後文明避眞宗謚號﹐攺紫宸﹔旣又以紫宸非人臣所稱﹐攺觀文﹔則端明﹑文明﹑紫宸本一殿﹔觀文𨿽異﹐而創職之意則同﹐四名均一等職也。明道中﹐旣別攺承明殿爲端明﹐仍置學士﹐中間又設資政殿大學士﹑學士﹐則職名增多﹐不得盡循舊制。始眞宗爲王冀公置資政殿學士﹐班樞密下﹐此卽文明之職也。蓋是時眞宗眷冀公方厚﹐故不除文明﹐而別創此名﹔及丁文簡之罷參政﹐不除資政殿大學士﹐復置觀文﹐觀文班在資政殿大學士上。而皇中乃以命孫威敏﹐蓋用丁文簡故事爾﹐輕重疑亦不倫。近歲﹐自資政殿以上﹐皆爲二府職名﹐乃是本朝新制﹔而端明殿爲從官兼職之冠﹐則後唐故事也。《考異》﹕唐弘文館﹑集賢殿學士有非宰相而爲之者﹐宰相亦非兼也。明皇以集仙殿爲集賢殿﹐麗正書院爲集賢院﹐殿與院不同﹐此雲集賢院﹐非也。有大學士﹐有直學士﹐此云他官未有兼者﹐亦別無學士之名﹐非也。端明卽西京正衙殿﹐當有西京二字﹔資政殿大學士﹐班文明學士下﹐翰林學士承旨上﹐此云班樞密下﹐又云卽文明之職﹐不知何據﹖第六卷

云班翰林承旨上﹐第十卷

云班樞密副使下﹐前後不同。近歲有非二府而除資政者﹐亦有二府罷止除端明者﹐端明往往特拜。此云近歲自資政殿以上皆爲二府職名﹐是本朝新制﹐而端明爲從官兼職之冠﹐則後唐故事﹐皆非也。古者喪服有負版﹐綴於領下﹐垂放之﹐方尺有八寸﹐《服傳》所謂「負廣出於適寸」者也。鄭氏言﹕負在背上﹐適﹐辟領也。蓋喪服之制﹐前有衰﹐後有負版﹐左右有辟領﹐此禮不見於世久矣。自秦﹑漢以來﹐未之聞。翟內翰公巽嘗言﹕《論語》式負版﹐非版籍之版﹐乃喪眼之版﹐以「子見齊衰者必式」爲證。堯稱陶唐氏﹐舜稱有虞氏﹐禹稱有夏氏﹐唐﹑虞﹑夏氏其封國﹐或其所生土名﹐故其先皆命以爲氏﹐後因以爲國﹐則堯﹑舜﹑禹者﹐疑其爲謚號也。然《易》稱「堯舜氏作」﹐則堯﹑舜亦氏﹐豈復追稱或以謚耶﹖其通稱則皆謂之帝。秦本欲稱泰皇﹐旣去泰號稱皇帝﹐固已過矣﹐漢以後因之﹐不能易。至唐武後天授中﹐加尊號曰聖神皇帝﹐中宗神龍加尊號曰應天皇帝﹐明皇又以年冠之﹐稱開元皇帝。其後更相衍﹐多至十餘字﹐此乃生而爲謚﹐果何禮哉﹖本朝初廢不講。仁宗景初﹐羣臣用開元故事﹐請以景爲號。自是每遇南郊大禮畢﹐則百官拜表﹐加上尊號﹐以示歸美之意。神宗卽位﹐諸臣累上尊號﹐皆辭不受﹐元丰三年遂下詔罷之。帝王之盛舉也。俗稱翰林學士爲「坡」﹐蓋唐徳宗時嘗移學士院於金鑾坡上﹐故亦稱「鑾坡」。唐制﹕學士院無常處﹐駕在大內﹐則置於明福門﹔在興慶宮﹐則置於金明門﹐不專在翰林院也。然明福﹑金明不以爲稱﹐不常居之爾。諫議大夫亦稱「坡」﹐此乃出唐人之語。諫議大夫班本在給捨上﹐其遷轉則諫議歲滿方遷給事中﹐自給事中遷舍人。故當時語云「饒道斗上坡去﹐亦須卻下坡來。」以諫議爲上坡﹐故因以爲稱﹐見李文正所記。國初取進士﹐循唐故事﹐每歲多不過三十人。太宗初卽位﹐天下已定﹐有意於修文﹐嘗語宰相薛文惠公治道長久之術﹐因曰「莫若參用文武之士。吾欲科場中廣求俊彥﹐但十得一二﹐亦可以致治。」居正曰「善。」是歲禦試題﹐以「訓練將」爲賦﹐「主聖臣賢」爲詩﹐蓋以示參用之意。特取一百九人﹐自唐以來未有也。遂得呂文穆公爲狀頭﹐李參政至第二人﹐張僕射齊賢﹑王參政化基等數人﹐皆在其間。自是連放五榜﹐通取八百一人﹐一時名臣﹐悉自此出矣。《考異》﹕國初取進士﹐每歲有不止三十人者﹐此云多不過三十人﹐非也。唐末﹑五代武選﹐有東西頭供奉﹑左右班侍禁殿直﹔本朝又增內殿承制崇班﹐皆禁廷奉至尊之名。然宰執及戚裏﹐當時得奏乞給使恩澤﹐皆例受此官﹐沿習旣久﹐不以爲過。政和中﹐攺武官名﹐有拱衛﹑親衛﹑大夫等職﹐宰相給使有至此官者﹐會其將罷﹐或欲陰中之﹐因言人臣而用拱衛﹑親衛﹐意不可測﹐不知亦前日承制﹑侍禁之類也。唐致仕官﹐非有特敕﹐例不給俸。國初循用唐制﹐至眞宗乃始詔致仕官特給一半料錢﹐蓋以示優賢養老之意。當時詔云﹕始呈材而盡力﹐終告老以乞骸。賢哉﹐𨿽嘆於東門﹔邈矣﹐遂辭於北闕。用尊耆徳﹐特示殊恩。故士之得請者頗艱。慶曆中﹐馬季良在謫籍得致仕﹐言者論而奪之﹐蓋以此。其後有司旣爲定制﹐有請無不獲﹐人浸不以爲貴。乃有過期而不請者﹐於是禦史臺每歲一檢舉﹔有年將及格者﹐則移牒諷之﹐今亦不復舉矣。《考異》﹕唐貞元五年﹐蕭昕等致仕﹐給半俸﹐遂爲例。大和元年﹐楊於陵致仕﹐特全給俸料﹐辭云「半給之俸﹐近古所行﹐伏自思惟﹐已爲過幸。」此云唐致仕官非有特敕﹐例不給俸﹐非也。太宗淳化元年﹐詔致仕官給半俸﹐此云眞宗﹐非也。咸平五年﹐謝泌言﹕致仕官近皆遷秩﹐今錄授朝官給半俸﹐須有淸名及勞效乃可聽。乃詔七十以上求退者許致仕﹐因疾及歷任有贓犯者聽從便﹔若謫籍不得致仕﹐後來亦然。範忠宣公是也。蘇子由詩云「餘年迫懸車﹐奏艸屢濡筆﹐籍中顧未敢﹐爾後當容乞」是也。明道二年大赦﹐丁謂特許致仕﹐眞宗朝禦史盧琰言「朝士有衰老不退者﹐請舉休致之典。」時二三名卿﹐猶有不退之譏﹐則過期不請﹐非獨後來也。唐三院禦史﹐謂侍禦史與殿中侍禦史﹑監察禦史也。侍禦史所居曰「臺院」﹐殿中曰「殿院」﹐監察曰「察院」﹐此其公宇之號﹐非官稱也。侍禦史自稱「端公」﹐知雜事則稱「雜端」﹔而殿中﹑監察稱曰「侍禦」﹐近世「殿院」﹑「察院」﹐乃以名其官﹐蓋失之矣。而侍禦史復不稱「臺院」﹐止曰「侍禦」﹔「端公」﹑「雜端」但私以相號﹐而不見於通稱﹐各從其所沿襲而已。《考異》﹕《因話錄》侍禦史眾呼曰爲「端公」﹐非自稱也。唐禦史臺北向﹐蓋沿隋之舊。公堂會食﹐侍禦史設榻於南﹐而主簿在北﹐兩院分爲東西﹐故俗號侍禦史爲「南榻」。監察禦史裏行﹐監察禦史之資淺者也。始唐太宗自布衣擢馬周令於監察禦史裏行﹐遂以名官。《馬周傳》不載﹐《六典》言之。或曰﹕始龍朔中王本立﹐亦見唐人雜記﹐然不若《六典》爲可據也。《考異》﹕馬周﹑王本立爲監察禦史裏行﹐皆見《唐書﹖職官志》。此云見《六典》及唐人雜記﹐不若以《唐書》爲據也。唐侍禦史﹑殿中侍禦史皆有裏行﹐非獨監察禦史也。唐詔令𨿽一出於翰林學士﹐然遇有邊防機要大事﹐學士所不能盡知者﹐則多宰相以其處分之要者自爲之辭﹐而付學士院﹐使增其首尾常式之言而已﹐謂之「詔意」。故無所更易增損﹐今猶見於李徳裕﹑鄭畋集中。近歲或盡出於宰相。進呈訖﹐但召待詔﹐卽私第書寫﹔或詔學士﹐宰相面授意﹐使退而具艸﹐然不能無攺定也。元初﹐用治平故事﹐命大臣薦士試館職﹐多一時名士﹐在館率論資考次遷﹐未有越次進用者﹐皆有滯畱之嘆。張文潛﹑晁無咎俱在其間。一日﹐二人閱朝報﹐見蘇子由自中書舍人除戶部侍郎﹐無咎意以爲平﹐緩曰「子由此除不離核。」謂如果之粘核者。文潛遽曰「豈不勝汝枝頭漧乎﹖」聞者皆大笑。東北有果如李﹐每熟不得摘﹐輒便槁﹐土人因取藏之﹐謂之「枝頭漧」﹐故云。陳恭公自爲參政時﹐仁宗卽眷之厚﹐不但以其嘗請建儲徳之也。皇初﹐趙淸獻諸人攻恭公二十餘章﹐意終不解。一日﹐喟然顧一老中官曰「汝知我不樂乎﹖」中官曰「豈非以陳相公去住未定耶﹖」上曰「然。」中官曰「此亦易耳﹗旣臺諫官有言﹐何不從之﹐使去﹖」上曰「吾豈不知此﹖但難得如此老子不謾我爾。」後不得已﹐欲罷之﹐猶令自舉代。恭公薦吳正肅公。卽召至闕下﹐會賜宴﹐正肅疾作不果相﹐然世亦以此多恭公也。陳恭公初相﹐張安道爲學士﹐仁宗召至幄殿﹐面諭曰「善爲艸麻辭﹐無使外人得有言。」蓋恐其物望未孚也。安道載其請建儲之事云「納忠先帝﹐有徳朕躬。」上覽稱善。及恭公薨﹐墓碑未立﹐時論者猶未一﹐上賜額曰「褒忠之碑」﹐特命安道爲之。故安道首言「『褒忠碑』者﹐皇帝神筆﹔表揚故相岐國公執中之遺烈也。」於是遂無議之者。《考異》﹕「納忠先帝﹐有徳朕躬」﹐乃陳恭公除參政制詞﹐此云麻詞﹐非也。陳希夷將終﹐密封一緘付其弟子﹐使候其死上之。旣死﹐弟子如其言入獻﹐眞宗發視無他言﹐但有「愼火停水」四字而已。或者以爲道家養生之言﹐而當時皆以爲意在國事﹐無以是解者。已而﹐祥符間禁中諸處數有大火﹐遂以爲先告之驗。上以軍營人所聚居﹐尢所當戒﹐乃命諸校悉書之門﹐故今軍營皆揭此四字。元初﹐哲宗將納後﹐得狄諮女﹐宣仁意向之﹐而庶出過房﹐以問宰執。或曰「勛臣門閥可成。」王彥霖爲簽書樞密院﹐曰「在禮問名﹐女家答曰『臣女夫婦所生』﹐及列外氏官諱﹐今以狄氏爲可﹐將使何辭以對﹖」宣仁默然﹐遂罷議。《考異》﹕元初﹐當作元六年。帝女謂之「公主」﹐蓋婚禮必稱「主人」﹐天子不可與羣臣敵﹐故以同姓諸侯主之。主者﹐言主婚爾。而漢人有稱「翁主」者﹐諸侯之女也。翁者﹐老人之稱﹐古人大抵謂父爲翁。諸侯自相主婚無嫌﹐故稱翁者﹐謂其父自主之也。自六朝後﹐諸主之女皆封「縣主」﹐隋以後又有稱「郡主」者﹐自是遂循以爲故事。則主非主婚之名﹐蓋尊之﹐猶言縣君﹑郡君云爾。國初﹐趙韓王以開國元臣﹐詔諸女特比宗室﹐皆封「郡主」。臣庶而封主者﹐惟趙氏一家而已。而名實之差﹐流俗相習而不悟﹐「主」﹑「君」皆尊稱﹐則「縣主」「縣君」﹑「郡主」「郡君」﹐初何所辧﹖但以非宗室不封﹐故從以爲異也。大駕玉輅﹐世傳爲唐髙宗時物﹐堅壯穩利﹐至今不少損。元丰間﹐禮文旣一新﹐有司請別造新輅﹐詔宋用臣董之﹐備極工巧珠寶之飾。旣成﹐以正旦大朝會﹐宿陳於大慶殿庭﹐車人先以幕屋覆之。將旦徹屋﹐忽其上一木墜﹐盡厭而碎。一木之勢﹐蓋不能至此﹐人以爲異。自後竟乘舊輅。金明池龍舟﹐太宗時造﹐每歲春駕上池必登之。紹聖初﹐亦嘗命別造形制﹐有加於前﹐亦號「工麗」。余時正登第在京師。初成﹐瓊林賜燕﹐蔡魯公爲承旨﹐中休往登以觀﹐至半輒墜水﹐幾不免相繼。哲宗臨幸﹐是日大風書冥﹐池水盡波﹐儀衛不能立﹐竟不能移跬步。自後遂廢不用。二事適相似﹐亦可怪也。●卷六節度使旌節﹕門旗二﹐龍虎旌一﹐節一﹐麾槍二﹐豹尾二﹐凡八物。旗以紅繒爲之九幅﹐上爲塗金銅龍頭以揭旌﹐加木盤。節以金銅葉爲之。盤三層﹐加紅絲爲旄。麾槍亦施木盤。豹尾以赤黃布畫豹文。皆以髹漆爲杠﹐文臣以朱﹐武臣以黑。旗則綢以紅繒﹐節及麾槍則綢以碧油﹐故謂之「碧油紅旆」。受賜者藏於公宇私室﹐皆別爲堂﹐號「節堂」。每朔望之次日祭之﹐號「衙日」。唐制有六纛﹐今無有也。殿前司與侍衛司﹑馬軍步軍爲三衙﹐其實兩司。而侍衛司都指揮使外﹐又分置馬步軍都指揮使爾。殿前司亦參馬步軍﹐而總於都指揮使﹐故殿前司都指揮使﹑副都虞侯﹐侍衛親軍都指揮使﹑副都虞侯﹐與馬軍步軍都指揮使﹑副都虞侯﹐兩司三衙合十二員﹐分天下兵而領之﹐此祖宗制兵之大要也。始唐制﹐有十二衛兵﹐後又有六軍。十二衛兵爲南衙﹐漢之南軍也﹔六軍爲北衙﹐漢之北軍也。末年﹐嘗以大臣一人總之﹐如崔允判六軍﹑十二衛是已。都指揮使本方鎭軍校之名﹐自梁起宣武軍﹐乃以其鎭兵﹐因仍舊號﹐置在京馬步軍都指揮使而自將之。蓋於唐六軍諸衛之外﹐別爲私兵。至後唐明宗﹐遂攺爲侍衛親軍﹐以康義誠爲馬步軍都指揮使。秦王從榮以河南尹爲大元帥﹐典六軍﹐此侍衛司所從始也。及從榮以六軍反入宮﹐義誠顧望不出兵﹐而侍衛馬軍都指揮使朱弘寶擊敗之﹐其後遂不廢。殿前軍起於周世宗﹐是時太祖爲殿前司都虞侯。初詔天下選募壯士送京師﹐命太祖擇其武藝精髙者爲殿前諸班﹐而置都點檢﹐位都指揮使上。太祖實由此受禪﹐見於《國史》。歐陽文忠公爲《五代史》﹐號精詳﹐乃云「不知其所始」﹐蓋考之未詳也。自有兩司﹐六軍諸衛漸廢﹐今但有其名。則兩司不獨爲親軍而已﹐天下之兵柄皆在焉。其權𨿽重﹐而軍政號令則在樞密院﹐與漢周之間史弘肇之徒爲之者﹐異矣。此祖宗之微意﹐非前世所可及也。馬數歲者以齒。唐人多謂隴右人爲張萬歲諱。萬歲爲太僕卿﹐掌馬政三十餘年﹐恩信行於隴右故也。亦未必。然他畜不計年﹐惟馬之壯老﹐人所欲知﹐而無以驗其實﹐必自其齒觀之。則以歲爲齒﹐理固宜爾也。《考異》﹕《曲禮》齒路馬﹐《周禮》馬質書其齒毛﹐《春秋傳》馬之齒長矣。則馬數歲者以齒﹐非自唐始也。唐制﹐戶部﹑度支各以本司郎中﹑侍郎判其事。蓋戶部掌納﹐度支掌出﹐謂常賦常用也。又別置鹽鐵轉運使﹐以掌山澤之入﹐與督漕挽之事。中世用兵﹐因以宰相領其職﹔乾符後﹐攺置租庸使以總之。至後唐﹐孔謙暴斂﹐明宗誅謙﹐遂罷使額﹐以鹽鐵﹑戶部﹑度支分爲三司﹐而以大臣一人總判﹐號曰「判三司」。未幾﹐張延朗復請置三司使﹐乃就命延朗﹐班宣徽使之下。本朝因其名﹐故三司使權常亞宰相。《考異》﹕肅宗始以第五琦爲鹽鐵使﹐後劉晏始兼鹽鐵轉運使﹐晏爲相﹐充使如故。非其初戶部﹑度支之外﹐便別有此等使名也。租庸使自開元十一年有之﹐永泰元年並停﹐然鹽鐵轉運使則如故﹐非干符後始攺置租庸使﹐而租庸使亦非總戶部度支之職也。蓋自《五代史﹖張延朗傳》失之﹐此旣承誤又甚爾。梁始復置租庸使﹐則三司之職皆總之矣。國朝旣以緋紫爲章服﹐故宮品未應得服者﹐𨿽燕服亦不得用紫﹐蓋自唐以來舊矣。太平興國中﹐李文正公嘗舉故事﹐請禁品官綠袍﹐舉子白﹐下不得服紫色衣﹔舉人聽服皂﹐公吏﹑工商﹑伎術﹐通服皂白二色。至道中﹐弛其禁令﹐胥吏寬衫﹐與軍伍窄衣﹐皆服紫﹐沿習之久﹐不知其非也。《考異》﹕太平興國七年﹐詔詳定車服之制。李等奏﹐中外官及舉人不得緋綠白袍內服紫﹐仍許通服皂衣白袍﹐非李公自爲此請也。祥符中﹐始建龍圖閣﹐以藏太宗禦集。天禧初﹐因建天章﹑壽昌兩閣於後﹐而以天章藏禦集﹐虛壽昌閣未用。慶曆初﹐攺壽昌爲寶文﹐仁宗亦以藏禦集﹐二閣皆二帝時所自命也。神宗顯謨閣﹐哲宗徽猷閣﹐皆後追建之﹐惟太祖英宗無集﹐不爲閣。太慶殿初名乾元﹐太平興國﹑祥符中﹐皆因火攺爲朝元﹑天安﹐景中方攺今名。有龍墀﹐沙墀。凡正旦至大朝會﹐策尊號﹐則禦焉。郊祀大禮﹐則駕宿於殿之後閣﹐百官爲次﹐宿於前之兩廊。皇初﹐始行明堂之禮。又以爲明堂﹐仁宗禦篆「明堂」二字﹐每行禮則旋揭之﹐事已復去。文徳殿在大慶殿之西少次﹐舊曰端明﹐後攺文明﹐祥符中因火再建﹐易今名。紫宸殿在大慶殿之後少西﹐其次又爲垂拱殿﹐自大慶殿後﹐紫宸﹑垂拱之兩間﹐有柱廊相通。每月視朝﹐則禦文徳﹐所謂「過殿」也。東西閣門皆在殿後之兩旁﹐月朔不過殿﹐則禦紫宸﹐所謂「入閣」也。月朔與誕節郊廟禮成受賀﹐契丹辭見﹐亦皆禦紫宸。文徳遇受冊發冊﹐明堂宣赦﹐亦禦而不常用。宣麻不禦殿﹐而百官卽庭下聽之。紫宸不受賀﹐而拜表稱賀﹐則於東上閣門﹔國忌未赴景靈宮﹐先進名奉慰﹐則於西上閣門﹔亦就庭下拜而授閣門使﹐蓋以閣不以殿也。惟垂拱爲日禦朝之所。集英殿舊大明殿也。明道中攺今名﹐每春秋大燕皆在此。太祖嘗禦策制科舉人﹐故後爲進士殿試之所。其東廊後有樓曰升平﹐舊紫雲樓也。每大燕﹐則宮中登而觀焉。皇儀殿舊名滋福﹐咸平初﹐太宗明徳皇后居之﹐以爲萬安宮。後崩復舊。明道中攺今名﹐故常廢而不用﹐以爲治後喪之所。熙寧中﹐蘇子容判審刑院﹐知金州張仲宣坐枉法贓﹐論當死。故事﹐命官以贓論死﹐皆貸命杖脊﹐黥配海島。蘇請曰「古者刑不上大夫﹐可殺則殺。仲宣五品﹐𨿽有罪得乘車。今杖而黥之﹐使與徒隸爲伍﹐得無重污多士乎﹖」乃詔免杖黥﹐止流嶺外﹐自是遂爲例。《考異》﹕當云官五品﹐時法官援李希輔例﹐請貸命杖脊﹐黥配海島。蘇言希輔﹑仲宣均爲枉法﹐仲宣止系違命﹐視希輔有間。上令免決黥之。蘇又奏不可﹐曰「古者刑不上大夫。仲宣官五品﹐今貸死而黥之﹐使與徒隸爲伍﹐𨿽其人無可矜﹐所重者污辱衣冠耳。」遂免杖黥流嶺外。非故事皆貸命杖脊﹐黥配海島也。又﹐先以免杖﹐次乃免黥。皇初﹐丁文簡公罷參知政事﹐初除觀文殿學士﹐以易紫宸之名而已。其後加大學士以命賈文元。始詔非嘗任宰相﹐不除觀文殿大學士﹐遂爲宰相職名。熙寧間﹐韓康公自陜西宣撫使失律﹐以本官罷相。是歲明堂恩復觀文殿學士﹐而不加大學士﹐自是宰相不以美罷﹐率止除觀文殿學士。而王子純以熙河功﹐王樂道以宮僚﹐𨿽非宰相亦除﹐蓋異恩也。然皆兼端明殿﹑龍圖閣學士。國朝狀元爲相者四人﹕呂文穆公﹑王文正公﹑李文定公﹑宋元憲公。文穆登第十二年拜﹐文正二十一年﹐文定二十九年﹐元憲二十七年﹔文正﹑文定皆再入﹐而文穆三入爲尢盛。文正初攜行捲見薛簡肅公﹐其首篇《早梅》云「如今未說和羹事﹐且向百花頭上開。」簡肅讀之﹐喜曰「足下殆將作狀元了﹐做宰相耶﹖」王伯庸名堯臣榜﹐韓魏公第二﹐趙康靖公第三。嘉末﹐魏公爲相﹐康靖爲參知政事﹐伯庸𨿽先罷去﹐而魏公與康靖同在政府﹐當時號爲盛事。熙寧末﹐王荊公相﹐韓康公﹑王禹玉爲參知政事﹐三人亦皆同年﹐仍在第甲連名﹐禹玉第一﹐康公第二﹐荊公第三。荊公再入﹐仍與康公並相﹐尢爲難得。時陸子履作詩云「須信君王重儒術﹐一時同榜用三人。」中丞﹑侍禦史上事﹐臺屬皆東西立於廳下﹐上事官拜廳已﹐卽與其屬揖而不聲喏﹐謂之「啞揖」﹔以次升階﹐上事官據中坐﹐其屬後列﹐坐於兩旁。上事官判案三道後﹐皆書曰「記諮」﹐而後引百司人吏立於庭臺。吏自廳上厲呼曰「咄﹗」則百司人吏聲喏﹐急趨而出﹐謂之「咄散」。然後﹐屬官始再展狀如尋常參謁之儀﹐始相與交談﹐前此蓋未嘗語也。案後判「記諮」﹐恐猶是方鎭憲銜時沿襲故事。記謂「記室」﹐諮謂「諮議」﹐不知「啞揖」﹑「咄散」爲何義﹖然至今行之不攺。國初天下始定﹐更崇文士。自殿試親放榜﹐狀元往往遂見峻用。呂文穆公太平興國七年登科﹐八年已爲參知政事。李文正乃座主﹐於時爲相﹐與文穆同在二府。後五年文正罷﹐文穆遂代爲相。李文定公景徳二年登科﹐天禧元年爲參知政事﹐後三年爲相﹐距登第亦才十六年。登第時寇萊公已爲相﹐馮魏公已爲參知政事。後亦代萊公爲相﹐而魏公尙樞密使。其後王文正公以咸平五年登科﹐大中祥符九年爲參知政事﹐乾興元年爲相﹐距登第二十一年。登第時﹐馮魏公爲同知樞密院事﹐王冀公爲參知政事﹐亦代魏公爲相﹐而冀公方自江寧再入爲首相﹐自是無復繼者。故事﹐外官除館職﹐如祕閣校理﹑直祕閣者﹐必先移書在省職事官﹐敍同僚之好﹐已乃專遣人持錢及酒ゾ珍饌﹐卽館設盛會﹐燕同僚﹐請官長爲之主﹐以代禮上之會。各隨其力之厚薄﹐甚有費數百千者。就京師除者﹐則卽館上事﹐會亦如之。自崇寧以來﹐外官除館職者旣多﹐此禮浸廢。宣和後﹐𨿽書局官亦預館職﹐至百餘員﹐故遂廢不講。崇寧初﹐許天啟自陜西漕對除直祕閣﹐用故事入館上事﹐以漕司騶從傳導至道山堂﹐坐吏無一出見者。館職亦各居直捨﹐不相誰何。天啟久之索馬而去﹐人傳以爲笑。國初知制誥﹐必召試而後除﹐唐故事也。歐陽文忠記不試而除者惟三人﹕陳文惠﹑楊文公與文忠﹐此乃異禮。自是繼之者﹐惟元間蘇子瞻一人而已。近例﹐凡自起居舍人除中書舍人者﹐皆不試。蓋起居舍人遇中書舍人闕﹐或在告﹐則多權行辭﹐爲已試之矣﹐故不再試﹐遂爲故事。尙書省﹑樞密院札子﹐體制各不同。尙書年月日﹐宰相自上先書﹐有次相則重書﹐共一行﹐而左右丞於下分書﹐別爲兩行﹐蓋以上爲重。樞密知院自下先書﹐同知以次﹐重書於上。簽書亦然﹐蓋以下爲重﹐而不別行。唐誥敕﹐宰相復名者皆不出姓﹐惟單名則出姓﹐蓋以爲宰相人所共知﹐不待書姓而見。餘多見人告身類如此。國朝宰相𨿽單名亦不出姓﹐他執政則書﹐異宰相之禮也。宰相兼修國吏﹐止用敕﹐不降麻﹐世皆言自趙韓王以來失之。然韓王初相時﹐範魯公三相俱罷﹐中書無人﹐乃以太宗押敕﹐則𨿽相亦是敕除﹐未嘗降麻﹐蓋國初典禮猶未備也。《考異》﹕舊有誥文﹐又有敕。仁宗封壽春郡王﹐禮儀院言﹕皇子誥敕﹐請令閣門進納宮中給賜。王元之《代王侍郎辭官表》云﹕伏蒙聖慈﹐賜臣官誥一道﹐敕牒一道﹐特授參知政事。陳堯叟自樞密使罷爲右僕射﹐命其子賫誥牒賜之。司馬溫公辭副密雲﹕乞收還敕誥。其他證據甚多﹐此特舉其顯然者。近世誥敕不並行﹐豈特謂國初宰相亦敕除未嘗降麻乎﹖趙韓王拜相麻制﹐見《實錄》。故事﹐雜學士得服金帶。熙寧初﹐薛師正以天章閣待制權三司使﹐上以爲能﹐詔賜金帶。非學士而賜帶﹐自此始。自官制行﹐以給事中﹑中書舍人爲兩省屬官﹐皆得預聞兩省之事。初﹐舍人旣沿舊制﹐差除有未審當﹐皆得直封還詞頭﹔而給事中有所駁正﹐則先使詣執政﹐稟議有異同﹐然後繳奏以聞。韓儀公爲給事中﹐建言兩省事體均一﹐不應一得直行﹐一須稟議﹐遂詔如舍人。然舍人於中書事﹐皆得於檢後通書押﹐而給事中則但書錄黃而已。舒信道爲給事中﹐復以爲言﹔王文恭爲相﹐時以白上。神宗曰「造令與行令不同﹐職分宜別﹐給事中不當書艸。」遂著爲令﹐迄今以爲定制也。祖宗時﹐選人初任薦舉﹐本不限以成考。景中﹐柳三變爲睦州推官﹐以歌詞爲人所稱﹐到官方月餘﹐呂蔚知州事卽薦之。郭勸爲侍禦史﹐因言三變釋褐到官始逾月﹐善狀安在﹐而遽薦論﹖因詔州縣官﹐初任未成考不得舉﹐後遂爲法。故事﹐生日賜禮物﹐惟親王﹑見任執政官﹑使相﹐然亦無外賜者。元丰中﹐王荊公罷相居金陵﹐除使相﹐辭未拜﹐官止特進。神宗特遣內侍賜之﹐蓋異恩也。《考異》﹕使相𨿽在外﹐亦賜。範蜀公內制﹐有賜使相判河陽富弼生日禮物﹐口宣云「愛玆震夙之旦﹐故有匪頒之常。」王荊公熙寧七年﹐以觀文殿大學士﹑吏部尙書知江寧﹐詔生日依在外使相例取賜。此云使相無外賜者﹐又云元丰中﹐又云居金陵﹐又云除使相辭未拜﹐官止特進﹐皆非。荊公熙寧九年再罷相﹐除使相判江寧﹐尋攺集禧觀使。元丰元年正月﹐除大觀文。三年九月官制行﹐特攺進。天聖前﹐諸路使者舉薦未有定限﹐選人止用四考攺官。然是時吏部選人磨勘﹐歲才數十人而已。慶曆以後﹐增爲六考。知州等薦﹐吏部皆視屬邑多寡﹐裁爲定數。於是當薦舉者﹐常以應格充數爲意﹐遂數倍於前。治平中﹐吏部待次引見人至二百五十餘人。賈直孺爲中司﹐嘗言其冗。時但下詔﹐申戒中外﹐務在得人﹐不必滿所限之數﹐然竟不能革也。太祖初﹐罷範魯公三相﹐而獨拜趙韓王﹐乃置參知政事二員爲之副﹐以薛文惠公居正﹑呂文穆公餘慶爲之。執政官自此始﹐不宣制﹐不知印﹐不押班﹐不預奏事﹐但奉行制書而已。韓王獨相十年﹐後以權太盛﹐恩遇稍替﹐始詔參知政事與宰相更知印押班奏事﹐以分其權﹐遂爲故事。初唐至徳中﹐宰相分直政事堂﹐人知十日。貞元後﹐攺爲輪日﹐故參用之。祖宗時﹐執政私第接賓客有數﹐庶官幾不復可進。自王荊公欲廣收人材﹐於是不以品秩髙卑皆得進謁﹐然自是不無夤緣干求之私。進見者旣不敢廣坐明言其情﹐往往皆於送客時羅列於廡下﹐以次畱身﹐敍陳而退﹐遂以成風。執政旣日接客﹐至休日﹐則皆杜門不復通。閽吏亦以榜揭於門曰「假日不見客。」故事﹐見執政皆著靴不出笏﹐然客次相與揖﹐則皆用笏。京師士人因言廳上不說話﹐而廡下說話﹔假日不見客﹔而非假日見客﹔堂上不出笏﹐而客次出笏﹐謂之「三扌幻」。祖宗故事﹐宰相去位﹐例除本官﹐稍優則進宮一等﹐或易東宮「三少」。惟趙韓王以開國舊臣﹐且相十年﹐故以使相罷﹐蓋異恩也。自是迄太宗﹑眞宗世﹐皆不易舊制。天聖初﹐馮魏公以疾辭位﹐始除武勝軍節度使。宰相建節﹐自魏公始。明道末﹐呂申公罷﹐仁宗眷之厚﹐始復加使相。蓋自韓公以來﹐申公方繼之。其後王文惠﹑陳文惠罷日﹐相繼除﹐遂以爲例。宰相除使相﹐自申公始。景末﹐王沂公罷相﹐除資政殿大學士﹐判鄆州。宰相除職﹐自沂公始。至皇﹐賈文元罷﹐除觀文殿大學士﹐自是遂以爲例。蓋自非降黜皆建節﹐或使相爲優恩加職名爲常例﹐迄今不攺也。眞宗景徳中﹐旣置資政殿大學士﹐授王冀公﹐班翰林承旨上﹐一時以爲殊寵。祥符初﹐向文簡公以前宰相再入爲東京畱守﹐復加此職。自是迄天聖末二十餘年﹐不以除人。明道元年﹐李文定公知河陽召還﹐始再命之。景四年﹐王沂公罷相復除﹐三十年間除三人﹐而皆前宰相也。宋宣獻公罷參知政事﹐仁宗眷之厚﹐因加此職。自冀公後﹐非宰相而除者﹐惟宣獻一人而已。時謝希深當制﹐云「有國極資望之選﹐今才五人。儒者兼翰墨之華﹐爾更九職。」當時頗稱之。宣獻嘗歷龍圖閣學士﹑端明殿學士﹐再爲翰林學士﹐三爲侍讀學士﹐而後除資政殿大學士﹐至是並爲九也。學士院舊制﹐自侍郎以上辭免﹑除授﹑賜詔﹐皆畱其章中書﹐而尙書省略具事因﹐降札子下院﹐使爲詔而已。自執政而上至於節度﹑使相﹑用批答。批答之制﹐更不由中書﹐直禁中封所上章付院。今降批表﹐院中卽更用紙連其章後書辭﹐並其章賜之﹐此其異也。辭旣與章相連﹐後書省表具之字必長。作表字﹐旁一瞥﹐通其章階位上過﹐謂之「抹階」。若使不復用舊銜之意﹐相習已久﹐莫知始何時。龍武﹑羽林﹑神武各分左右﹐所謂六軍也。每軍有統軍﹐而無上將軍。蓋唐貞元之制﹐以比六尙書用待藩鎭罷還無職事而奉朝請者﹐國朝因之。咸平初﹐楚王元佐加官﹐有司誤以爲左羽林上將軍﹐後遂爲例。治平三年﹐始詔今後六軍加官不除上將軍﹐所以釐正其失也。天策上將﹐唐官也。初﹐太宗破王世充﹑竇建徳﹐髙祖以其功大﹐其官號不足稱﹐乃加是名﹐位三公上﹐開府﹐終唐世未嘗更命人。梁更爲天策上將軍﹐以命馬殷﹐亦開府。祥符八年﹐楚王元佐久疾﹐以皇兄之寵﹐故采唐舊典授之﹐結銜在功臣上﹐而不開府。其後荊王元儼薨﹐因以爲贈官。《考異》﹕唐太宗爲皇太子﹐卽罷天策府﹐自不應更有府官也。唐宗正卿﹐皆以皇族爲之。本朝踵唐故事﹐而止命同姓。慶曆初﹐始置大宗正司﹐以北海郡王允弼爲知大宗正事。其後相承﹐皆以宗室領。治平元年﹐英宗以宗子數倍多於前﹐乃命增置同知大宗正事一員﹐亦以懷州團練使宗惠爲之﹐迄今以爲故事。熙寧三年﹐復置丞二員﹐而命以外官。繼照堂﹐眞宗尹京日射堂也。祥符二年﹐因臨幸賜名資善堂﹐仁宗肄學之所也。祥符八年置﹐舊在元符觀南﹐天禧初﹐徙今禦廚北。國朝宰相執政﹐未有兼東宮職事者。天禧末﹐仁宗初立爲皇太子﹐因命宰相丁謂﹑馮拯兼少師﹑少傅﹐樞密使曹利用兼少保﹐而任中正﹑王曾爲參知政事﹐錢惟演爲樞密副使﹐皆兼賓客﹐前此所無也。謂等因請師傅十日一赴資善堂﹐賓客以下﹐只日互陪侍講﹐從之。國朝以史館﹑昭文館﹑集賢院爲三館﹐皆寓崇文院﹐其實別無捨﹐但各以庫藏書﹐列於廊廡間爾。直館﹑直院謂之「館職」﹐以他官兼者謂之「貼職」。元丰以前﹐凡狀元制科一任還﹐卽試詩賦各一﹐而入否則用大臣薦而試﹐謂之「入館」。官制行﹐廢崇文院爲祕書監﹐建祕閣於中﹐自少監至正字﹐列爲職事官﹐罷直館﹑直院之名﹐而書庫仍在﹐獨以直祕閣爲「貼職」之首﹐皆不試而除﹐蓋特以爲恩數而已。●卷七大中祥符五年﹐玉淸﹑昭應宮成﹐王魏公爲首相﹐始命充使﹐宮觀置使自此始﹐然每爲現任宰相兼職。天聖七年﹐呂申公爲相﹐時朝廷崇奉之意稍緩﹐因上表請罷使名﹐自是宰相不復兼使。康定元年﹐李若谷罷參知政事畱京師﹐以資政殿大學士爲提舉會靈觀事。宮觀置提舉﹐自此始。自是學士﹑待制﹑知制誥﹐皆得爲提舉﹐因以爲優間不任事之職。熙寧初﹐先帝患四方士大夫年髙者﹐多疲老不可寄委﹐罷之則傷恩﹐畱之則玩政﹐遂仍舊宮觀名﹐而增杭州洞霄及五嶽廟等﹐並依西京崇福宮置管勾或提舉官﹐以知州資序人充﹐不復限以員數﹐故人皆得以自便。國朝館伴契丹﹐例用尙書學士。元丰初﹐髙麗入貢﹐以畢仲衍館伴。仲衍時爲中書舍人﹐後遂爲故事。蓋以陪臣處之﹐下契丹一等也。契丹館於都亭驛﹐使命往來﹐稱「國信使」。髙麗館於同文館﹐不稱「國信」﹐其恩數﹑儀制皆殺於契丹。大觀中﹐余以中書舍人初差館伴﹐未至而遷學士﹐執政擬攺差人﹐上使仍以余爲之。自是王將明等皆以學士館伴﹐仍升使爲「國信」﹐一切視契丹。是時方經營朔方﹐賴以爲援也。建炎三年﹐余在揚州﹐復入爲學士﹐髙麗自海州來朝﹐遂差余館伴。余因建言﹕髙麗用學士館伴﹐出於一時之命﹐而升爲「國信使」﹐亦宣和有爲爲之。今風示四夷﹐示以軌物﹐當正前日適然之失﹐盡循舊制。因辭疾請命他官。於是張遵明以中書舍人攺差﹐罷「國信」﹐皆用元丰舊儀﹐自余請之也。唐翰林院在銀臺之北。乾封以後﹐劉之﹑元萬頃之徒﹐時宣召艸制其間﹐因名「北門學士」。今學士院在樞密之後﹐腹背相倚﹐不可南向﹐故以其西廊西向﹐爲院之正門﹔而後門北向﹐與集英相直﹐因榜曰「北門」。兩省樞密院皆無後門﹐惟學士院有之。學士朝退入院﹐與禁中宣命往來﹐皆行此門﹐而正門行者無幾。不特取其便事﹐亦以存故事也。唐翰林院﹐本內供奉藝能技術雜居之所﹐以詞臣侍書詔其間﹐乃藝能之一爾。開元以前﹐猶未有學士之稱﹐或曰「翰林待詔」﹐或曰「翰林供奉」﹐如李太白猶稱「供奉」。自張自爲學士﹐始別建學士院於翰林院之南﹐則與翰林院分而爲二﹐然猶冒翰林之名。蓋唐有弘文館學士﹐麗正殿學士﹐故此特以翰林別之。其後遂以名官﹐訖不可攺。然院名至今但云學士而不冠以翰林﹐則亦自唐以來沿襲之舊也。紫宸﹑垂拱常朝﹐從官於第一重隔門下馬﹐宰相卽於第二重隔門下馬﹐自主廊步入殿門﹐人從皆不許隨﹐𨿽宰相亦自抱笏而入﹐幕次列於外殿門內兩廡﹐惟中丞以交椅子一隻坐於殿門後﹐稍西北向﹐蓋獨坐之意。駕坐﹐閣門吏自下﹐以次於幕次簾前報班到﹔二史舍人而上﹐相繼進﹐東西分立於內殿門之外﹐南向閣門內。諸司起居畢﹐閣門吏復從上。自尙書侍郎以次揖入﹐東西相向﹐對立於殿庭之下﹐然後宰執自幕次徑入就位﹐立定﹐閣門吏復引而北向。起居畢﹐宰執升殿﹐尙書以次各隨其班﹐次第相踵﹐從上卷轉而出﹐謂之「捲班」。遇雨﹐則旋傳旨拜於殿門下﹐謂之「籠門」。崇政殿則拜於東廊下。太宗時張宏自樞密副使﹐眞宗時李惟淸自同知樞密院﹐爲禦史中丞﹐蓋重言責也。仁宗時﹐亦多命前執政﹐如晏元獻公﹑王安簡公皆是。自嘉後迄今﹐無爲之者。故事﹐在京職事官絕少用選人者。熙寧初﹐稍欲革去資格之獘﹐於是始詔選舉到可試用人﹐並令崇文院校書以備詢訪差使。候二年取旨﹐或除館職﹐或升資任﹐或只與合入差遣﹐蓋欲以觀人材也。時邢尙書恕﹐以河南府永安縣主簿﹐首爲崇文院校書﹐胡右丞愈知諫院﹐猶以爲太遽﹐因請𨿽選人而未歷外官﹐𨿽歷任而不滿者﹐皆不得選舉。乃特詔恕與堂除近地試銜知縣﹐近歲不復用此例。自始登第﹐直爲禁從﹐無害也。宰相除授﹐𨿽兼職﹐故事亦須用麻。乾徳二年﹐趙韓王以門下相兼修國史﹐有司失於討論﹐遂止降敕﹐至今不能攺。《考異》﹕《仁宗實錄》云﹕唐制﹐宰相監修國史﹐館殿大學士皆降制。本朝自趙普後﹐或止以敕除﹐非故事也。此云𨿽兼職亦用麻﹐泛言兼職﹐非也。又若拜相帶監修國史﹐則自降制矣﹐故云或止以敕除﹐言其不皆如此也。京城士人舊通用靑涼傘。祥符五年﹐始詔惟親王得用之﹐余悉禁。六年﹐中書﹑樞密院亦許用﹐然每車駕行幸﹐扈從皆撤去。旣張傘而席帽仍舊﹐故謂之「重戴」。余從官遇出京城門﹐如上池賜宴之類﹐門外皆張傘﹐然須卻帽。寇萊公﹑王武恭公皆宋婿﹐其夫人明徳皇后親妹也。當國主兵﹐皆不以爲嫌。故事﹐太皇太后傘皆用黃﹐太妃用紅。國朝久虛太妃宮。元間﹐仁宗臨禦﹐上元出幸寺觀﹐欽聖太后﹑欽成太妃始皆從行﹐都人謂之「三殿」。蘇子容《太妃閣春帖子》云「新春遊豫祈民福﹐紅傘雕輿從兩宮。」慈聖太后在女家時﹐嘗因寒食與家人戲擲錢。一錢盤旋久之﹐遂側立不僕﹐未幾被選。故事﹕南郊﹐車駕服通天冠﹑絳紗袍﹔赴靑城祀日﹐眼靴袍﹔至大次臨祭﹐始更服衮冕。元丰中﹐詔定奉祀儀﹐有司建言﹕《周官》祀昊天上帝﹐則服大裘而冕﹐《禮記》郊祭之日﹐王被衮以象天。王肅援《家語》﹐臨燔祭﹐脫衮冕﹐蓋先衮而後裘。因請更制大裘﹐以衮用於祀日﹐大裘用於臨祭。議者頗疑《家語》不可據﹐黜之。則《周官》《禮記》所載相牾。時陸右丞佃知禮院﹐乃言古者衣必有裘﹐故緇衣羔裘﹑素衣裘﹑黃衣狐裘。所謂大裘不裼者﹐止言不裼﹐宜應有襲。襲者﹐裹也。蓋中裘而表衮﹐乃請服大裘﹑被以衮﹐遂爲定制。大裘﹐黑羔皮爲之﹐而緣以黑繒﹐乃唐制也。邵興宗初自布衣﹐試茂才異等中選﹐除建康軍節度推官。會言者論與宰相張鄧公妻黨連姻﹐報罷。後因元昊叛﹐詔求方略之士﹐復獻《康定兵說》十篇﹐召試祕閣﹐始得權州觀察推官。祖宗取人之愼﹐蓋如是也。《考異》﹕時有密言邵與張鄧公連姻者﹐實非也。其後邵進《兵說》﹐召試授穎州團練推官。此云權州觀察推官﹐非也。盧相多遜﹐素與趙韓王不協﹐韓王爲樞密使﹐盧爲翰林學士。一日﹐偶同奏事﹐上初攺元乾徳﹐因言此號從古未有﹐韓王從旁稱贊。盧曰「此僞蜀時號也。」帝大驚﹐遂令檢史﹐視之果然。遂怒﹐以筆抹韓王面﹐言曰「汝爭得如他多識﹗」韓王經宿不敢洗面。翌日奏對﹐帝方命洗去。自是隙益深。以及於禍﹐多遜《朱崖謝表》﹐末云「班超生入玉門﹐非敢望也﹔子牟心存魏闕﹐何日忘之﹖」天下聞而哀焉。京師省﹑寺皆南向﹐惟禦史臺北向﹐蓋以唐以來如此。說者以爲隋建禦史臺﹐取其與尙書省便道相近﹐故唐因之﹔或云禦史彈治不法﹐北向取肅殺之義﹐莫知孰是。然今臺門上獨設鴟吻﹐非他局所有也。國初﹐西蜀初定﹐成都帥例不許將家行﹐蜀土輕剽易爲亂﹐中朝士大夫尢以險遠不測爲憚。張乖崖出守還﹐王元之以詩贈云「先皇憂蜀輟樞臣﹐獨冒干戈出劍門。萬里辭家堪下淚﹐四年歸闕似還魂。弟兄齒序元投分﹐兒女親情又結婚。且喜相逢開口笑﹐甘陳功業不須論。」自慶曆以來﹐天下安﹐成都雄富﹐旣甲諸帥府﹐復得與家俱行﹐無復曩時之患矣。而故事例未有待制爲帥者﹐故近歲自侍郎出守﹐或他帥自待制移帥﹐皆加直學士﹐尢爲優除也。《考異》﹕至和元年﹐張安道知益州﹐仁宗特令奉親行﹐竟不敢。嘉五年﹐吳長文除知成都﹐以親辭﹐故知鄆州。云慶曆以來復得與家偕行﹐非也。紹聖四年﹐鄭雍以大中大夫知成都﹐蓋前執政也。致和六年﹐周燾以寶文閣待制知成都﹐此云未有以待制爲帥者﹐亦非也。神宗初卽位﹐猶未見羣臣﹐王樂道﹑韓持國維等以宮僚先入﹐慰於殿西廊。旣退﹐獨畱維﹐問王安石今在甚處﹖維對在金陵。上曰「朕召之肯來乎﹖」維言「安石蓋有志經世﹐非甘老於山林者。若陛下以禮致之﹐安得不來﹖」上曰「卿可先作書與安石﹐道朕此意﹐行卽召矣。」維曰「若是﹐則安石必不來。」上問何故﹐曰「安石平日每欲以道進退﹐若陛下始欲用之﹐而先使人以私書道意﹐安肯遽就﹖然安石子﹛萬﹜見在京師﹐數來臣家﹐臣當自以陛下意語之﹐彼必能達。」上曰「善。」於是荊公始知上待遇眷屬之意。寇萊公初入相﹐王沂公時登第﹐後爲濟州通判。滿歲當召試館職﹐萊公猶未識之﹐以問楊文公曰「王君何如人﹖」文公曰「與之亦無素﹐但見其兩賦﹐志業實宏遠。」因爲萊公誦之﹐不遺一字。萊公大驚曰「有此人乎﹖」卽召之。故事﹐館職者皆試於學士院或舍人院。是歲﹐沂公特試於中書。《考異》﹕錢易制科中書試六論﹐謝泌﹑李仲容皆召試中書﹐除直史館﹔李宗諤試相府﹐除校理﹔王禹﹑羅處約召試相府﹐除直史館﹔王欽若試學士院﹐除知制誥。此云故事皆試於學士院或舍人院﹐非也。太祖與符彥卿有舊﹐常推其善用兵﹐知大名十餘年。有告謀叛者﹐亟徙之鳳翔﹐而以王晉公爲代﹐且委以密訪其事。戒曰「得實﹐吾當以趙普所居命汝。」面授旨﹐徑使上道。到﹐察知其妄﹐數月無所聞。驛召面問﹐因力爲辯曰「臣請以百口保之。」太祖不樂﹐徙知襄州﹐彥卿竟亦無他。後創居第於曹門外﹐手植三槐於庭曰「吾𨿽不爲趙普﹐後世子孫必有登三公者。」已而﹐魏公果爲太保。歐陽文忠作《王魏公神道碑》﹐略載此語﹐而《國史》本傳不書。余嘗親見其家子弟言之。範侍郎純粹﹐元丰末爲陜西轉運判官。當五路大舉後﹐財用匱乏﹐屢請於朝。吳樞密居厚時爲京東都轉運使﹐方以治鐵鼓鑄有寵﹐卽上羨餘三百萬緡﹐以佐關輔。神宗遂以賜範。範得報﹐愀然謂其屬曰「吾部𨿽窘﹐豈忍取此膏血之餘耶﹗」力辭訖弗納。太平興國五年﹐契丹戎主親領兵數萬犯雄州﹐乘虛遂至髙陽關。太宗下詔親徵。行次大名﹐戎主聞上至﹐亟遁歸﹐未嘗交鋒﹐車駕卽凱旋。上作詩示行在羣臣﹐有「一箭未施戎馬遁﹐六軍空恨陣云髙」之句。趙淸獻爲禦史﹐力攻陳恭公﹐範蜀公知諫院﹐獨救之。淸獻遂並劾蜀公黨宰相﹐懷其私恩﹔蜀公復論禦史以陰事誣人﹐是妄加入以死罪﹐請下詔斬之﹐以示天下。熙寧初﹐蜀公以時論不合求致仕﹐或欲遂謫之﹐淸獻不從。或曰「彼不嘗欲斬公者耶﹖」淸獻曰「吾方論國事﹐何暇卹私怨。」方蜀公辯恭公時﹐世固不以爲過﹐至淸獻之言﹐聞者尢嘆服云。王武恭公徳用貌奇偉﹐色如深墨﹐當時謂之「黑王相公」。宅在都城西北隅﹐善撫士卒﹐得軍情﹐以其貌異﹐所過間裏皆聚觀。蘇儀甫爲翰林學士﹐嘗密疏之﹐有「宅枕乾岡﹐貌類藝祖」之語﹐仁宗爲畱中不出。孔道輔爲中丞﹐繼以爲言﹐遂罷樞密使﹐知隨州。謝賓客﹐𨿽郡官不與之接﹔在家亦不與家人語。如是逾年﹐起知曹州﹐始復語人﹐以爲善處謗也。狄武襄起行伍﹐位近臣﹐不肯去其黥文﹐時特以酒濯面﹐使其文顯﹐士卒亦多譽之。或云﹕其家數有光怪﹐且姓合讖書﹐歐陽文忠﹑劉原甫皆屢爲之言。獨範景仁爲諫官﹐人有諷之者﹐景仁謝曰「此唐太宗所以殺李君羨﹐上安忍爲也。」然武襄亦竟出知陳州。天聖﹑寶元間﹐範諷與石曼卿皆喜曠達﹐酣飲自肆﹐不復守禮法﹐謂之「山東逸黨」﹐一時多慕效之。龐穎公爲開封府判官﹐獨奏諷﹐以爲苟不懲治﹐則敗亂風俗﹐將如西晉之季。時諷嘗歷禦史中丞﹐爲龍圖閣學士。穎公言之不已﹐遂詔置獄劾之﹐諷坐貶鄂州行軍司馬。曼卿時爲館閣校勘﹐亦落職﹐通判海州。仍下詔戒勵士大夫﹐於是其風遂革。丁文簡公度爲學士累年﹐以元昊叛﹐仁宗因問﹕「用人守資格與擢材能孰先﹖」丁言「承平無事則守資格﹐緩急有大事大疑﹐則先材能。」蓋自視久次﹐且時方用兵﹐故不以爲嫌。孫甫知諫院﹐遽論以爲自媒。杜祁公時爲相﹐孫其客也。丁意杜公爲辯直而不甚力。及杜公罷﹐丁時當制﹐辭云「頗彰朋比之風」﹐有爲而言之也。丁自是亦相繼擢樞密副使。呂侍讀溱﹐性豪侈簡倨﹐所臨鎭𨿽監司亦不少降屈。知眞定﹐李參爲都轉運使﹐不相能。摭其回易庫事﹐會有不樂呂者﹐因論以贓。歐陽文忠公爲翰林學士﹐因率同列上疏論救。韓康公時爲中丞﹐因言從官有罪﹐從官救之﹐則法無復行矣。文忠之言𨿽不行﹐然士論終以爲近厚也。國朝親王皆服金帶。元丰中官制行﹐上欲寵嘉﹑歧二王﹐乃詔賜方團玉帶﹐著爲朝儀。先是乘輿玉帶皆排方﹐故以方團別之。二王力辭﹐乞寶藏於家而不服用。不許﹐乃請加佩金魚﹐遂詔以玉魚賜之。親王玉帶佩玉魚﹐自此始。故事﹐玉帶皆不許施於公服。然熙寧中收復熙河﹐百官班賀﹐神宗特解所系帶賜王荊公﹐且使服以入賀。荊公力辭﹐久之不從﹐上待服而後進班。不得已受詔﹐次日卽釋去。大觀中收復靑唐﹐以熙河故事﹐復賜蔡魯公﹐而用排方。時公已進太師﹐上以爲三師禮當異﹐特許施於公服。辭﹐乃乞琢爲方團﹔旣又以爲未安。或誦韓退之詩﹐有「玉帶懸金魚」之語﹐告公以請因加佩金魚。自是何伯通﹑鄭達夫﹑王將明﹑蔡居安﹑童貫﹐非三師而以恩特賜者﹐又五人云。學士院正廳曰「玉堂」﹐蓋道家之名。初﹐李肇《翰林誌》未言居翰苑者﹐皆謂「淩玉淸﹐屈紫霄」﹐豈止於「登瀛洲」哉﹗亦曰「登玉堂」焉。自是遂以「玉堂」爲學士院之稱﹐而不爲榜。太宗時﹐蘇易簡爲學士﹐上嘗語曰「『玉堂』之設﹐但虛傳其說﹐終未有正名。」乃以紅羅飛白「玉堂之署」四字賜之。易簡卽扃置堂上。每學士上事﹐始得一開視﹐最爲翰林盛事。紹聖間﹐蔡魯公爲承旨﹐始奏乞摹﹐就杭州刻榜揭之﹐以避英廟諱﹐去下二字﹐止曰「玉堂」云。梁莊肅公﹐景中監在京倉。南郊赦﹐錄朱全忠之後﹐莊肅上疏罷之﹐曰「全忠﹐叛臣也﹐何以爲勸﹖」仁宗善之﹐擢審刑院評議官﹐記其姓名禁中﹐自是遂見進用。《考異》﹕梁莊肅公以太子中捨監在京廣衍倉﹐景中進士及第﹐換中允知淮陽軍﹐論朱全忠事。此云監在京倉時疏罷之﹐非也。天聖三年﹐錢思公除中書門下平章事﹐錢希白爲學士當制。希白於思公﹐從父兄也。兄艸弟麻﹐當時以爲盛事。建中靖國元年﹐曾子宣自樞府入相﹐子開適艸制﹐本朝惟此二人而已。《考異》﹕子宣元符三年十月拜相。韓絳相﹐弟維艸制。此云本朝惟此二人﹐非也。祖宗用人﹐多以兩省爲要﹐而翰林學士尢號淸切﹔由是登二府者﹐十常六七。杜正獻公以淸節名天下﹐然一生多歷外職﹐五爲使者﹐徧典諸名藩﹔在內﹐惟爲三司﹑戶部副使﹑禦史中丞﹑知開封府﹐遂至爲樞密副使。範文正公自諫官被責﹐召還﹐以天章閣待制判國子監﹐遷知開封府﹐復責﹐晚乃自慶州亦入爲樞密副使。二公皆未嘗歷兩省﹐而文正之文學不更文字之職﹐世尢以爲歉也。吳龍圖中復性謹約﹐詳於吏治﹐自潭州通判代還。孫文懿公爲中丞﹐聞其名﹐初不之識﹐卽薦爲監察禦史裏行。或問文懿﹕「何以不相識而薦之﹖」文懿笑曰「昔人恥爲呈身禦史﹐吾豈薦識面臺官耶﹖」當時服其公。蘇相子容爲南京察推﹐時杜祁公尙無恙﹐極器重之﹐每曰「子他日名位﹐當與老夫略同。」不知以何知之也。杜公以六十八歲入相﹐八十薨﹐蘇公以七十二歲入相﹐八十二歲薨。不惟爵齒略相似﹐杜公在位百餘日後﹐以太子少師致仕﹐末乃爲太子太師﹔而蘇公在位甫一年後﹐亦以太子少師致仕﹐太上皇卽位﹐方進太子太保。初﹐杜公告老﹐執政有不悅者﹐故特以東宮三少抑之﹐當時以爲非故事﹔而蘇公告老在紹聖初﹐亦坐章申公不悅﹐令具杜公例進呈﹐蘇公聞之﹐喜曰「乃吾志也。」王審琦微時﹐與太祖相善﹐後以佐命功﹐尢爲親近。性不能飲。太祖每燕﹐近臣常盡歡﹐而審琦但持空杯﹐太祖意不滿。一日酒酣﹐舉杯祝曰「審琦布衣之舊﹐方共享富貴﹔酒者﹐天之美祿﹐可惜不令飲之。」祝畢﹐顧審琦曰「天必賜汝酒量﹐可試飲。」審琦受詔﹐不得已飲﹐輒連數大杯﹐無苦。自是每侍燕﹐輒能與眾同飲﹐退還私第﹐則如初。楊文公旣佯狂逃歸陽翟﹐時祥符六年也。中朝士大夫自王魏公而下﹐書問常不輟﹐皆自爲文﹐而用其弟倚士曹名﹐奏牘則托之母氏。其答王魏公一書末云「介推母子絕希綿上之田﹐伯夷弟兄甘守西山之餓。」當時服其微而婉云。《考異》﹕倚往見魏公旣歸﹐以書敍感﹐非答其書也。王元之初自掖垣謫商州團練副使﹐未幾﹐入爲學士。至道中﹐復自學士謫守滁州。眞宗卽位﹐以刑部郎中召爲知制誥。凡再貶還朝﹐不能無怏怏﹐時張丞相齊賢﹑李文定沆當國﹐乃以詩投之曰「早有虛名達九重﹐宦遊流落漸龍鐘。散爲郎吏同元稹﹐羞見都人看李邕。舊日謬吟紅藥樹﹐新朝曾獻皂囊封﹔猶祈少報君恩了﹐歸臥山林作老農。」然亦竟坐張齊賢不悅﹐繼有黃州之遷﹐蓋𨿽困而不屈也。●卷八仁宗畱意科舉﹐由是禮闈知舉﹐任人極艱。天聖五年春榜﹐王沂公當國﹐欲差知舉官﹐從臣中無可意者﹐因以劉中山筠爲言。時劉知穎州﹐仁宗卽命驛召之。是歲廷試﹐王文安公堯臣第一﹐韓魏公第二﹐趙康靖公槪第三。慶曆中﹐劉原父廷試考第一。會王伯庸以翰林學士爲編排官﹐原父內兄也﹐以嫌自列。或言﹕髙下定於考試官﹐編排第受成而甲乙之﹐無預與奪﹐伯庸猶力辭。仁宗不得已﹐以爲第二﹐而以賈直孺爲魁。舊制﹐執政子弟多以嫌不敢舉進士。有過省而不敢就殿試者﹐蓋時未有糊名之法也。其後法制旣備﹐有司無得容心﹐故人亦不復自疑。然至和中﹐沈文通以太廟齋郎廷試考第一﹐大臣猶疑有官不應爲﹐遂亦降爲第二﹐以馮當世爲魁。富公以茂材異等登科﹐後召試館職﹐以不習詩賦求免。仁宗特命試以策論﹐後遂爲故事。制科不試詩賦﹐自富公始。至蘇子瞻又去策﹐止試論三篇。熙寧初﹐罷制舉﹐其事皆廢。李文定公在場屋有盛名﹐景徳二年預省試﹐主司皆欲得之﹐以置髙第。已而乃不在選。主司意其失考﹐取所試卷覆視之﹐則以賦落韻而黜也﹐遂奏乞特取之。王魏公時爲相﹐從其請。旣廷試﹐遂爲第一。《考異》﹕此說據範蜀公《東齋記事》。然景徳二年﹐乃畢文簡﹑寇萊公爲相﹐王魏公參政﹐此云王魏公時爲相﹐非也。端拱初﹐宋白知舉﹐取二十八人。物論喧然﹐以爲多遺材。詔復取落下人試於崇政殿﹐於是再取九十九人。而葉齊猶擊登聞鼓自列。朝廷不得已﹐又爲覆試﹐頗惡齊へ訟﹐考官賦題﹐特出「一葉落而天下秋」﹐凡放三十一人﹐而齊仍第一。國朝取士﹐猶用唐故事﹐禮部放榜。柳開少學古文﹐有盛名﹐而不工爲詞賦﹐累舉不第。開寶六年﹐李文正知舉﹐被黜下第。徐士廉擊鼓自列﹐詔盧多遜卽講武殿覆試﹐於是再取宋準而下二十六人﹐自是遂爲故事。再試自此始。然時開復不預﹐多遜爲言開英雄之士﹐不工篆刻﹐故考校不及。太祖卽召對﹐大悅﹐遂特賜及第。唐禮部試詩賦﹐題不皆有所出﹐或自以意爲之﹐故舉子皆得進問題意﹐謂之「上請」。本朝旣增殿試﹐天子親禦殿﹐進士猶循用禮部故事。景中﹐稍厭其煩瀆﹐詔禦藥院具試題﹐書經史所出﹐模印給之﹐遂罷「上請」之制。元奉五年﹐黃冕仲榜唱名﹐有曁陶者﹐主司初以「洎」音呼之﹐三呼不應。蘇子容時爲試官﹐神宗顧蘇﹐蘇曰「當以入聲呼之。」果出應。上曰「卿何以知爲入音﹖」蘇言「《三國誌》吳有曁艷﹐陶恐其後。」遂問陶鄕貫﹐曰「崇安人。」上喜曰「果吳人也。」時曁自闕下一畫﹐蘇復言字下當從旦。此唐避睿宗諱﹐流俗遂誤﹐弗攺耳。故事﹐殿試唱名﹐編排官以試卷列禦座之西﹐對號以次拆封﹐轉送中書侍郎﹐卽與宰相對展進呈﹐以姓名呼之。軍頭司立殿陛下﹐以次傳唱。大觀三年﹐賈安宅榜﹐林彥振爲中書侍郎﹐有甄好古者﹐彥振初以「眞」呼。鄭達夫時爲同知樞密﹐在旁曰「此乃堅音。」欲以沮林。卽以「堅」呼﹐三呼不出﹔始以「眞」呼﹐卽出。彥振意不平﹐有忿語。達夫摘以爲不恭﹐林坐貶。唐末﹐禮部知貢舉﹐有得程文優者﹐卽以已登第時名次處之﹐不以甲乙爲髙下也﹐謂之「傳衣缽」。和凝登第﹐名在十三﹐後得範魯公質﹐遂處以十三。其後範登相位﹐官至太子太傅﹐封國於魯﹐與凝皆同﹐世以爲異也。宋莒公兄弟居安州﹐初未知名。會夏英公謫知安州﹐二人以文贄見﹐大稱賞之﹐遂聞於時。初試禮部﹐劉子儀知舉﹐擢景文第一﹐余曾叔祖司空第二﹐莒公第三。時諒暗不廷試﹐曁奏名﹐明肅太后曰「弟何可先兄﹗」乃易莒公第一﹐而景文降爲第十。是榜上五名﹐莒公與曾魯公旣爲相﹐髙文莊﹑鄭文肅與曾叔祖皆聯名﹐景文﹑王內翰洙﹑張侍讀環﹑郭龍圖稹﹐皆同在第一甲﹐故世稱劉子儀知人。蘇子瞻自在場屋﹐筆力豪騁﹐不能屈折於作賦。省試時﹐歐陽文忠公銳意欲革文獘﹐初未之識。梅聖兪作考官﹐得其《刑賞忠厚之至論》﹐以爲似《孟子》。然中引臯陶曰「殺之三」﹐堯曰「宥之三」﹐事不見所據﹐亟以示文忠﹐大喜。往取其賦﹐則已爲他考官所落矣﹐卽擢第二。及放榜﹐聖兪終以前所引爲疑﹐遂以問之。子瞻徐曰「想當然耳﹐何必須要有出處﹖」聖兪大駭﹐然人已無不服其雄俊。熙寧以前﹐以詩賦取士﹐學者無不先徧讀《五經》。余見前輩﹐𨿽無科名人﹐亦多能雜舉《五經》﹐蓋自幼習之﹐故終老不忘。自攺經術﹐人之教子者﹐往往便以一經授之﹐他經縱讀﹐亦不能精。教者﹐亦未必皆讀《五經》﹐故𨿽經書正文﹐亦率多遺誤。嘗有教官出《易》題云「乾爲金﹐坤亦爲金﹐何也﹖」舉子不免上請﹐則是出題時偶檢福建本﹐坤爲金字﹐本謬﹐忘其上兩點也。又嘗有秋試﹐問「井卦何以無彖﹖」亦是福建本所遺。唐以前﹐凡書籍皆寫本﹐未有模印之法﹐人以藏書爲貴。不多有﹐而藏者精於讎對﹐故往往皆有善本。學者以傳錄之艱﹐故其誦讀亦精詳。五代時﹐馮道奏請始官鏤《六經》板印行。國朝淳化中﹐復以《史記前後漢》付有司摹印﹐自是書籍刊鏤者益多﹐士大夫不復以藏書爲意。學者易於得書﹐其誦讀亦因滅裂﹐然板本初不是正﹐不無訛誤。世旣一以板本爲正﹐而藏本日亡﹐其訛謬者遂不可正﹐甚可惜也。余襄公靖爲祕書丞﹐嘗言《前漢書》本謬甚﹐詔與王原叔同取祕閣古本參校﹐遂爲《刊誤》三十卷。其後劉原父兄弟﹐《兩漢》皆有刊誤。余在許昌得宋景文用監本手校《西漢》一部﹐末題用十三本校﹐中間有脫兩行者。惜乎﹐今亡之矣。世言雕板印書始馮道﹐此不然﹐但監本《五經》板﹐道爲之爾。《柳比訓》﹖《序》﹐言其在蜀時﹐嘗閱書肆﹐云「字書﹑小學﹐率雕板印紙」﹐則唐固有之矣﹐但恐不如今之工。今天下印書﹐以杭州爲上﹐蜀本次之﹐福建最下。京師比歲印板﹐殆不減杭州﹐但紙不佳﹔蜀與福建多以柔木刻之﹐取其易成而速售﹐故不能工﹔福建本幾徧天下﹐正以其易成故也。監本《禮記月令》﹐唐明皇刪定﹐李林甫所注也。端拱中﹐李至判國子監﹐嘗請復古本﹐下兩制館職議。胡旦等皆以爲然﹐獨王元之不同﹐遂寢。後復數有言者﹐終以朝廷祭祀﹑儀制等﹐多本唐注﹐故至今不能攺﹐而私本則用鄭注。太宗當天下無事﹐畱意藝文﹐而琴棋亦皆造極品。時從臣應制賦詩﹐皆用險韻﹐往往不能成篇﹔而賜兩制棋勢﹐亦多莫究所以﹐故不得已﹐則相率上表乞免和﹐訴不曉而已。王元之嘗有詩云「分題宣險韻﹐翻勢得仙棋」﹔又云「恨無才應副﹐空有表虔祈。」蓋當時事也。蘇子瞻嘗稱陳師道詩云「凡詩﹐須做到眾人不愛可惡處﹐方爲工﹔今君詩不惟可惡卻可慕﹐不惟可慕卻可妒。」白樂天詩「三杯藍尾酒﹐一膠牙餳」。唐人言藍尾多不同﹐藍字多作啉﹐云出於侯白《酒律》。謂酒巡匝﹐末坐者連飲三杯﹐爲藍尾。蓋末坐遠酒﹐得到常遲﹐故連飲以慰之。以啉爲貪婪之意﹐或謂啉爲啉﹐如鐵入火﹐貴其出色﹐此尢無稽。則唐人自不能曉此義也。蘇參政易簡登科時﹐宋尙書白爲南省主文。後七年﹐宋爲翰林學士承旨﹐而蘇相繼入院﹐同爲學士。宋嘗贈詩云「昔日曾爲尺木階﹐今朝眞是靑雲友。」歐陽文忠亦王禹玉南省主文﹐相距十六年﹐亦同爲學士。故歐公詩有「喜君新賜黃金帶﹐顧我今爲白髮翁」之句。二事誠一時文物之盛也。東漢以來﹐九卿官府皆名曰「寺」﹐與省臺並稱﹐鴻臚其一也。本以待四夷賓客﹐故摩騰﹑竺法蘭自西域以佛經至﹐捨於鴻臚。今洛中白馬寺﹐摩騰眞身尙在。或云寺卽漢鴻臚舊地。摩騰初來﹐以白馬負經﹐旣死﹐屍不壞﹐因畱寺中﹐後遂以爲浮屠之居﹐因名「白馬」﹔今僧居槪稱寺﹐蓋本此也。摩騰眞身至今不枯朽﹐漆棺石室扃鎖甚固﹐藏其鑰於府廨。有欲觀者﹐旋請鑰秉燭﹐乃可詳視。然楊炫之《洛陽伽藍記》載當時經函放光事﹐而不及摩騰﹐不可解。炫之﹐元魏時人也。漢太皇太后稱長信宮﹐皇太后稱長樂宮﹐皇后稱長秋宮。本朝不爲定制﹐皇后定居坤儀殿﹐太皇太后﹑皇太后遇當推尊﹐則攺築宮﹐易以嘉名﹐始遷入。百官皆上表稱賀﹐及賀兩宮。國初﹐以供奉官﹑左右班﹑殿直爲「三班」﹐後有殿前承旨班。端拱後﹐分供奉官爲東西﹐又置左右侍禁借職﹐皆領於三班院﹐而仍稱「三班」﹐不攺其初。三班例員止三百﹐或不及。天禧後﹐至四千二百有餘﹐蓋十四倍。元丰後﹐至一萬一千六百九十﹐合宗室八百七十﹐總一萬二千五百六十﹐視天禧又兩倍有餘。以出入籍較之﹐熙寧八年入籍者﹐歲四百八十有餘﹐其死亡退免者﹐不過二百﹐此所以歲增而不已也。右選如此﹐則左選可知矣。元昊叛﹐王師數出不利。仁宗頗厭兵﹐呂文靖公遂有赦罪招懷之意﹐而範文正﹑韓魏公持不可﹐欲經營服之。龐穎公知延州﹐乃密諭穎公﹐令致意於昊。時昊用事大臣野利旺榮﹐適遣牙校李文貴來﹐穎公畱之未遣。因言虜方驟勝﹐若中國先遣人﹐必偃蹇不受命﹐不若因其人自以己意﹐令以逆順禍福歸告﹐乃遣文貴還。已而旺榮及其類曹偶四人﹐果皆以書來﹐然猶用敵國禮。公以爲不遜﹐未敢答以聞。朝廷幸其至﹐趣使爲答書﹐稱旺榮等爲太尉﹐且曰「元昊果肯稱臣﹐𨿽仍其僭名﹐可也。」穎公復論僭名豈可許﹖太尉﹐天子上公﹐若陪臣而得稱﹐則元昊安得不僭﹖旺榮等書自稱「寧令漠」﹐此其國中官號﹐姑以此復之﹐則無嫌。乃徑爲答書。如是往返逾年﹐元昊遂遣其臣伊州刺史賀從勛入貢﹐稱男邦面令國兀卒郎霄﹐上書父大宋皇帝。穎公覽之﹐謂其使曰「天子至尊﹐荊王叔父猶奉表稱臣﹐若主可獨言父子乎﹖」從勛請復歸議。朝廷從其策﹐元昊遂卒稱臣。寶元﹑康定間﹐元昊初叛﹐契丹亦以重兵壓境。時承平久﹐三路正兵寡弱﹐乃詔各籍其民不問貧富﹐三丁取一﹐爲鄕弓手。已而元昊寇陜西﹐劉平﹑石元孫等敗沒﹐死者以萬計。正兵益少﹐乃盡以鄕弓手刺面﹐爲保捷指揮正軍。河東﹑河北事宜稍緩﹐但刺其手背﹐號「義勇」。治平間﹐諒祚復謀入寇﹐議者數請爲邊備。韓魏公當國﹐遂委陜西提刑陳述古﹐準寶元﹑康定故事﹐復籍三丁之一爲義勇﹐蓋以陜西視兩河﹐初無義勇故也。司馬君實知諫院﹐力陳其不可﹐言甚切至﹐且謂陜西保捷卽兩河義勇﹐不應已籍而再籍。章六上﹐訖不從﹐蓋魏公主之也。黃河慶曆後﹐初自橫隴﹐稍徙趨徳博﹐後又自商胡趨恩冀﹐皆西流北入海。朝廷以工夫大﹐不復塞。至和中﹐李仲昌始建議﹐開六塔河﹐引注橫隴﹐復東流。周沆以天章閣待制爲河北都轉運使﹐詔遣中官與沆同按視。沆言今河面二百步﹐而六塔渠廣四十步﹐必不能容﹐苟行之﹐則齊與博﹑徳﹑濱﹑棣五州之民﹐皆爲魚矣。時賈文元知北京﹐韓康公爲中丞﹐皆不主仲昌議﹐而富韓公爲相﹐獨力欲行之。康公至以是擊韓公。然北流旣塞﹐果決﹐齊﹑博等州民大被害﹐遂竄仲昌嶺南﹐議者以爲韓公深恨。太宗北伐﹐髙瓊爲樓船戰棹都指揮使﹐部船千艘趨雄州。元昊初臣﹐龐穎公自延州入爲樞密副使﹐首言關中苦饋餉﹐請徙沿邊兵就食內地。議者爭言不可。以爲敵初伏﹐情僞難測﹐未可遽弛備。獨公知元昊已困﹐必不能遽敗盟﹐卒徙二十萬人。後爲樞密使﹐復言天下兵太冗﹐多不可用﹐請汰其罷老者。時論紛然﹐尢以爲必生變﹐公曰「有一人不受令﹐臣請以身坐之。」仁宗用其言﹐遂汰八萬人。夏文莊﹑韓魏公皆自樞密副使出﹐再召爲三司使。賈文元爲崇政殿說書。久之﹐仁宗欲以爲侍講﹐而難於驟用﹐乃特置天章閣侍講。天章有侍講﹐自此始然﹐後亦未嘗復除人。《考異》﹕時以崇政殿說書賈昌朝﹑王宗道﹑趙希言並兼天章閣侍講﹐非專爲賈設也。後髙若訥﹑楊安國﹑王洙﹑林﹑趙師民﹑曾公亮﹑錢象先﹑盧士宗﹑胡瑗﹑呂公著﹑傅求﹑常秩﹑陳襄﹑呂惠卿等皆爲天章閣侍講﹐云後亦未嘗復除人﹐非也。元丰初﹐詔修仁宗﹑英宗史﹐王禹玉以左僕射爲監修官。始成二帝紀﹐具艸進呈。神宗內出手詔﹐賜禹玉等曰「兩朝大典﹐𨿽爲重事﹐以卿等才學述作之﹐固已比迹班馬矣﹐朕之淺陋﹐何所加損乎﹗其如擬進艸緒成之。」蓋上尊祖宗之意﹐非故事也。其後史成﹐特詔給捨侍郎以上﹐學士中丞及觀察使以上﹐曲燕於垂拱殿。亦非故事也。國朝宰相﹐自崇寧以前﹐乾徳二年﹐範質﹑王溥﹑魏仁浦罷﹐趙普相﹐開寶六年罷﹐獨相者十年﹔雍熙二年﹐宋琪罷﹐李在位﹐端拱元年罷﹐獨相者四年﹔淳化元年趙普罷﹐呂蒙正在位﹐獨相者逾年﹔景徳三年﹐寇準罷﹐王旦相﹐祥符五年向敏中相﹐旦獨相者七年﹔天聖七年王曾罷﹐呂夷簡在位﹐明道元年張士遜復相﹐夷簡獨相者三年﹔皇三年﹐宋庠﹑文彥博罷﹐龐籍相﹐獨相者三年﹔元九年呂大防罷﹐章相﹐七年罷﹐獨相者七年。七朝獨相者七人﹐惟趙韓王十年﹐其次王魏公﹑章申公七年﹐最久石。元丰中﹐蹇周輔自戶部侍郎知開封府﹐止除寶文閣待制﹔而李定自戶部侍郎知靑州﹐除龍圖閣直學士﹐二例不同﹐定或以久次也。紹聖初﹐彭器資自權尙書﹐韓持正自侍郎出知成都府﹐皆除寶文閣直學士﹐兩人皆辭行﹐卽復以待制爲州。蓋成都故事﹐須用雜學士﹐而權尙書﹑直侍郎﹐皆止當得待制也。範忠宣﹐元初自直龍圖閣知慶州﹐進天章閣待制﹐卽召爲給事中。未幾﹐遷吏部尙書。辭免未報﹐拜同知樞密院﹐告自中出﹐特令不過門下省。公力辭﹐臺諫亦有以爲言﹐不聽﹐遂自同知拜相。前輩進用之速﹐未有如此。《考異》﹕範知慶州﹐除待制﹐召爲給事中﹐皆元丰八年﹐云元初﹐非也。時以安燾知樞同知﹐而給事中封駁燾敕不下﹐詔不送給事中書讀﹐燾辭免﹐從之﹐除命復送給事中書讀。云「告自中出﹐特令不過門下省」﹐非也。範元元年六月同知﹐三年四月相﹐宋琪自外郎一歲四遷﹐至作相﹔向敏中自外郎同知樞﹐才百餘日。云前輩進用之速﹐未有如範者﹐亦非也。慶曆二年﹐富鄭公知諫院﹐呂申公﹑章郇公當國。時西事方興﹐鄭公力論宰相當通知樞密院事﹐二公遂皆加判樞密院﹔已而以判爲太重﹐攺兼樞密使。五年﹐二公罷﹐賈文元﹑陳恭公繼相﹐遂罷兼使。竇懷貞以尙書右僕射兼禦史大夫﹐詔軍國重事﹐宜共平章。元初﹐以文潞公爲平章軍國重事﹐呂申公爲平章軍國事﹐遂入銜。或以爲用懷貞故事。國史院初開﹐史官皆賜銀﹑絹﹑筆﹑墨﹑紙﹔已開而續除者﹐不賜。唐都雍﹐洛陽在關東﹐故以爲東郡﹔本朝都汴﹐洛陽在西﹐故以爲西都﹐皆謂之「兩京」。祥符七年﹐眞宗謁太淸宮於亳州還﹐始建應天府爲南京。仁宗慶曆二年﹐契丹會兵幽州﹐遣使蕭英﹑劉六符來求關南北地﹐始建大名府﹐爲北京。從官狨坐﹐唐制初不見﹐本朝太平興國中始禁。工商庶人許乘烏漆素鞍﹐不得用狨毛暖座。天禧中﹐始詔兩省五品﹑宗室﹑將軍以上﹐許乘狨毛暖座﹐余悉禁。則太平興國以前﹐𨿽工商庶人皆得乘﹔天禧以前﹐庶官亦皆得乘也﹝案﹕此條已見第三卷

﹐惟中數語詳略互異﹐今並存之﹞。故事﹐建州歲貢大龍鳳團茶各二斤﹐以八餅爲斤。仁宗時﹐蔡君謨知建州﹐始別擇茶之精者爲「小龍團」﹐十斤以獻﹐斤爲十餅。仁宗以非故事﹐命劾之。大臣爲請﹐因畱而免劾﹐然自是遂爲歲額。熙寧中﹐賈靑爲福建轉運使﹐又取小團之精者爲「密雲龍」﹐以二十餅爲斤而雙袋﹐謂之「雙角團茶」﹐大小團袋皆用緋﹐通以爲賜也。「密雲」獨用黃﹐蓋專以奉玉食。其後又有爲「瑞云翔龍」者。宣和後﹐團茶不復貴﹐皆以爲賜﹐亦不復如向日之精。後取其精者爲「誇茶」﹐歲賜者不同﹐不可勝紀矣。《考異》﹕君謨爲福建轉運使﹐非知建州也。始進「小龍團」凡二十餅重一斤。此云斤爲十餅﹐非也。慶曆初﹐呂許公在相位﹐以疾甚求罷。仁宗疑其辭疾﹐欲親視之。乃使乘馬至殿門﹐坐椅子輿至殿陛﹐命其子公弼掖以登。旣見﹐信然﹐乃許之。前無是禮也。《考異》﹕《呂傳》云﹕命內侍取兀子輿以前。●卷九北京舊不兼河北路安撫使﹐仁宗特以命賈文元。故文元召程文簡爲代﹐乞只領大名一路。後文元再鎭﹐固求兼領﹐乃復命之。且詔昌朝罷﹐則不置。及熙寧初﹐陳叔守北京﹐遂以文元故事兼領。熙寧初﹐中書議定攺宗室條制﹐召學士王禹玉艸制。禹玉辭曰「學士﹐天子私人也。若降詔付中書施行﹐則當艸之。今中書已議定宗室事﹐則當使舍人院艸敕爾。學士非所預﹐不敢失職也。」乃命知制誥蘇子容艸敕。近世凡朝廷詔命﹐皆學士爲之﹐重王命也。熙寧三年九月﹐詔中書五房各置檢正官二員﹐在堂後官之上﹐都檢正一員﹐在五房提點之上﹐皆以士人爲之。於是以呂微仲爲都檢正﹐孫巨源吏房﹐李邦直禮房﹐曾子宣戶房﹐李奉世刑房。澶淵之盟﹐初以曹利用奉使﹐許歲幣三十萬﹔其後劉六符來﹐始增二十萬爲五十萬。元昊初﹐遣如定來求和﹐朝廷許以歲幣十萬﹐未稱臣﹔乃使張子奉使而肯稱臣﹐子遂許以二十萬。樞密都承旨與副承旨﹐祖宗皆用士人﹐比僚屬事﹐參謀議。眞宗後﹐天下無事﹐稍稍遂皆用吏人。歐公建言請復舊制﹐而不克行。熙寧初﹐始用李評爲都承旨﹐至今行之。初﹐評受命﹐文潞公爲樞密使﹐以舊制不爲之禮﹐評訴於神宗﹐命史官檢詳故事。以久無士人爲之﹐檢不獲﹐乃詔如閣門使見樞密之禮。仁宗時﹐臺官有彈擊教坊倭子鄭州來者﹐朝中傳以爲笑。歐公以爲今臺官舉人﹐須得三丞以上﹐成資通判者﹐所以難於充選。因請略去資格﹐添置禦史裏行。但選材堪此選﹐資深者入三院﹐資淺者爲裏行。熙寧初﹐實用此議也。元二年﹐詔職事官並許帶職。尙書二年﹐加直學士﹔中丞﹑侍郎﹑給事﹑諫議通及一年﹐加待制﹔論者紛然﹐以爲不當。王彥林爲十不可之說以獻。謂尙書二年加直學士﹐若一年而罷﹐與之直學士則過﹐與之待制則與尙書﹑侍郎何異﹖其以罪被謫者﹐常例當落職﹐若落職名﹐則不問過之輕重﹐與職事官爲落兩重職﹔若止落職事官﹐則與平遷﹑善罷何異﹗官制以來﹐由諫議大夫﹑中書舍人方爲給事中﹐由給事中方爲侍郎﹐而中丞又在侍郎之上﹐今槪以一年爲待制﹐則等差莫辧。待制﹐祖宗之時其選最精﹐出入朝廷才一二人。今立法無定員﹐將一年之後﹐待制滿朝﹐必有車載斗量之謠。大要如是。劉莘老爲中丞﹐劉器之爲司諫﹐皆以爲言﹐朝廷不以爲然。其後莘老作相﹐亦竟不能自攺也。治平初﹐王景彜自禦史中丞除樞密副使﹐錢公輔爲知制誥﹐繳辭頭。時英宗初卽位﹐韓魏公當國﹐以爲始除大臣而不奉詔﹐恐主威不立﹐乃特責滁州團練副使。議者以爲太過﹐司馬君實知諫院﹐意亦以爲是而不救。及後論陜西義勇事﹐章六上不行﹐乃於求罷章中始云﹕錢公輔一上章﹐止樞密副使恩命於詔令未行之前﹐而責授散官﹔臣六上章﹐沮宰相大議於詔令已行之後﹐而不以爲罪﹐是典刑不均一矣。請比公輔更責遠小處。疏入﹐不報﹐蓋意指魏公也。狄武襄狀貌奇偉﹐初隸拱聖籍中﹐爲延州指揮使。範文正一見﹐知其後必爲名將﹐授以《左氏春秋》。遂折節讀書﹐自春秋戰國至秦漢用兵成敗﹐貫通如出掌中。與尹師魯尢善。師魯與論兵法﹐終不能屈。連立戰功﹐驟至涇原經略招討副使。仁宗聞其名﹐欲召見﹐會寇入平涼﹐詔圖形以進﹐於是天下始聳然畏慕之。神宗初卽位﹐有意二邊。一日﹐忽內出禦制祭文﹐遣使祭其墓﹐欲以感動將士。或云﹐滕元發之詞也。狄武襄以樞密副使出討儂智髙﹐換宣徽南院使﹐宣撫荊湖南北路﹐經制廣南盜賊事。師還﹐復舊任﹐蓋不欲以本官外使也。如嘉末﹐韓魏公待郭逵厚﹐始使帶簽書樞密院知延州。故熙寧初﹐王樂道論魏公﹐爲用周太祖故事命逵﹐蓋郭威實由是變也。魏公亦無以解。《考異》﹕治平三年﹐郭逵以簽書樞密院事爲陜西四路宣撫使兼判渭州﹐後以宣徽使判延州。此云嘉末﹐又云逵帶簽書樞密院事知延州﹐皆非。王樂道論韓魏公用逵事﹐在治平四年﹐此云熙寧初﹐亦非也。賈文元初以晉陵縣主簿爲國子監說書﹐孫宣公爲判監﹐始見﹐因會學官﹐各講一經。旣退﹐謁宣公﹐久之不出。徐令人持《唐書﹖路隋韋處厚傳》使讀﹐文元了不諭。已乃見之﹐曰「知所以示二《傳》乎﹖」曰「不知。」宣公言「君講書有師法﹐他日當以經術進﹐如二公﹐勉自愛。」其後﹐宣公辭講筵請老﹐卽薦文元自代﹐時官猶未甚顯。未幾﹐仁宗卒爲創崇政殿說書命之。崇政殿說書﹐自文元始云。慶曆中﹐契丹遣蕭英﹑劉六符來﹐求取關南北地﹐朝廷患之。王武恭帥定州﹐敵密遣人來覘候。吏得之﹐偏裨皆請斬之以徇眾﹐武恭特不問。明日﹐出獵近郊﹐號三十萬﹐親執桴鼓示眾﹐下令曰「具糧糗﹐視大將軍旗所向卽馳﹐敢後者斬。」覘者歸﹐密以告﹐虜疑漢兵將深入﹐無不懼。仁宗亟遣使問計﹐對曰「咸平﹑景徳﹐邊兵二十餘萬皆屯定武﹐不能分扼要害﹐故敵得軼境﹐徑犯澶淵。且當時以陣圖賜諸將﹐人皆謹守﹐不敢自爲方略﹐緩急不相援﹐多至於敗。今願無賜陣圖﹐第擇諸將﹐使應變出奇﹐自立異功﹐則無不濟。」仁宗以爲然。晏元獻公喜推引士類﹐前世諸公爲第一。爲樞府時﹐範文正公始自常調薦爲祕閣校勘。後爲相﹐範公入拜參知政事﹐遂與同列。孔道輔微時﹐亦嘗被薦。後元獻再爲禦史中丞﹐復入爲樞府﹐道輔實代其任。富韓公﹐其婿也。呂申公薦報聘契丹﹐公時在樞府﹐亦從而薦之﹐不以爲嫌。蘇子容爲謚議﹐以比胡廣與陳蕃並爲三司﹐謝安引從子玄北伐云。王武恭公自樞密使謫知隨州﹐孔道輔所論也。道輔死﹐或有告武恭﹕「害公者死矣。」武恭愀然嘆曰「可惜﹗朝廷又喪一直臣。」文潞公爲唐質肅所擊﹐罷宰相﹐質肅亦坐貶嶺外。至和間﹐稍牽復爲江東轉運使。會潞公復入相﹐因言唐某疏臣事固多中﹐初貶已重﹐而久未得顯擢﹐願得復召還。仁宗不欲﹐止命遷官﹐除河東。夏文莊﹑韓魏公皆自樞密副使爲三司使。漢舉賢良﹐自董仲舒以來﹐皆對策三道。文帝二年﹐對策者百入﹐晁錯爲髙第﹔武帝元光五年﹐對策者亦百人﹐公孫弘爲第一。當時未有黜落法﹐對策者皆被選﹐但有髙下爾。至唐始對策一道而有中否﹐然取人比今多。建中間﹐姜公輔等二十五人﹔太和間﹐裴休等二十三人﹔其下如貞元中﹐韋執誼﹑崔元翰﹑裴洎等皆十八人。元和中牛僧孺等﹐長慶中龐嚴等﹐至少猶皆十四人。蓋自後周加試策論三道於禮部﹐每道以三千字爲率﹔本朝加試六論﹐或試於祕閣﹐合格而後禦試﹐故得人頗艱﹐然所所選旣精﹐士之濫進者無幾矣。《考異》﹕文帝十五年策晁錯等﹐非二年也。賢良策見於《漢書》者﹐惟董仲舒三道﹐餘皆一道。此云自仲舒以來皆對策三道﹐不知何所據耶﹖百人皆當云百餘人。又《仲舒》及《嚴助傳》亦皆云百餘人。蘇子容過省﹐賦「歷者﹐天地之大紀。」爲本場魁。旣登第﹐遂畱意歷學。元丰中﹐使契丹適會冬至﹐契丹歷先一日﹐趨使者入賀。虜人不禁天文術數之學﹐往往皆精。其實契丹歷爲正也﹐然勢不可從。子容乃爲泛論歷學﹐援據詳博﹐契丹人莫能測﹐無不聳聽。卽徐曰「此亦無足深較﹐但積刻差一刻爾。以半夜子論之﹐多一刻卽爲今日﹐少一刻卽爲明日﹐此蓋失之多爾。」契丹不能遽折。遂從歸奏﹐神宗大喜﹐卽問﹕「二歷竟孰是﹖」因以實言﹐太史皆坐罰。金元初﹐遂命子容重修渾儀﹐制作之精﹐皆出前古。其學略授冬官正袁惟幾﹐而創爲規模者﹐吏部史張士廉。士廉有巧思﹐子容時爲侍郎﹐以意語之﹐士廉輒能爲﹐故特爲精密。金人陷京師毀合臺﹐取渾儀去。今其法﹐蘇氏子孫亦不傳云。元昊叛﹐議者爭言用兵伐叛﹐𨿽韓魏公亦力主其說。然官軍連大敗者三﹕初圍延州﹐執劉平﹑石元孫於三川口﹐康定元年也。明年﹐敗任福於好水川﹐福死之﹐慶曆元年也。又明年﹐寇鎭戎軍﹐敗葛懷敏於定州寨﹐執懷敏﹐喪師皆無慮十餘萬。中間惟任福襲白豹城﹐能破其四十一族耳。範文正欲力持守策﹐以歲月經營困之﹐無速成功。故無大勝﹐亦無大敗。神宗天性至孝﹐事慈聖光獻太后尢謹。升遐之夕﹐王禹玉爲相入慰﹐執手號慟﹐因引至斂所﹐發視禦容﹐左右皆感絕。將斂﹐復召侍臣觀入梓宮物﹐親舉一玉碗及玉弦曰「此太后常所禦也。」又慟幾欲僕。禹玉爲挽辭云「誰知老臣淚﹐曾及見珠襦。」又云「冰弦湘水急﹐玉碗漢陵深。」皆紀實也。慶曆二年﹐富鄭公知諫院﹐呂申公﹑章郇公當國。時西事方興﹐鄭公力論宰相當通知樞密院事﹐二公遂皆加判樞密院。已而以判爲太重﹐攺兼樞密使。五年﹐二公罷﹐賈文元﹑陳恭公繼相遂罷兼使﹝案﹕此條已見第八卷

內﹐此系復出﹞。韓康公得解﹐過省﹑殿試﹐皆第三人。其後爲執政﹐自樞密副使﹑參知政事﹑拜相﹐及再宰﹐四遷皆在熙寧中﹐此前輩所未有也。蘇子容挽辭云「三登慶曆三人第﹐四入熙寧四輔中。」範文正公以晏元獻薦入館﹐終身以門生事之﹐後𨿽名位相亞亦不敢少變。慶曆末﹐晏公守宛丘﹐文正赴南陽﹐道過﹐特畱歡飲數日。其書題門狀﹐猶皆稱門生。將別﹐以詩敍殷勤﹐投元獻而去。有「曾入黃扉陪國論﹐卻來絳帳就師資」之句﹐聞者無不嘆服。王禹玉曆仁宗﹑英宗﹑神宗三朝﹐爲翰林學士﹐其家自太平興國至元丰十榜﹐皆有人登科。熙寧初﹐葉尙書祖洽榜﹐聞喜燕席上和範景仁詩云「三朝遇主惟文翰﹐十榜傳家有姓名。」此事他人所無有也。範文正公始以獻百官圖譏切呂申公﹐坐貶饒州。梅聖兪時官旁郡﹐作《靈烏賦》以寄﹐所謂「事將兆而獻忠﹐人返謂爾多凶」﹐蓋爲範公設也。故公亦作賦報之﹐有言「知我者謂吉之先﹐不知我者謂凶之類」。及公秉政﹐聖兪久困﹐意公必援己﹐而漠然無意﹐所薦乃孫明復﹑李泰伯。聖兪有違言﹐遂作《靈烏後賦》以責之。略云「我昔閔汝之忠﹐作賦弔汝﹔今主人誤丰爾食﹐安爾巢﹐而爾不復啄叛臣之目﹐伺贓壘之去﹐反憎鴻鵲之不親﹐愛燕雀之來附。」意以其西帥無成功。世頗以聖兪爲隘。太宗時﹐陳文忠公廷試第一﹐曾會第二﹐皆除光祿寺丞﹐直史館﹔會繼遷殿中丞﹐知宣州﹐賜緋衣銀魚﹐前無此比也。治平初﹐彭器資諒暗榜﹐亦爲進士第一﹐乃連三任職官﹐十年而後始攺太子中允。蓋器資未嘗求於當路﹐代還多自赴吏部銓﹐然卒以是知名。仕宦淹速﹐信不足較也。元厚之少以文字自許﹐屢以贄歐陽文忠﹐卒不見錄。故在嘉初﹑治平間﹐𨿽爲從官﹐但多歷監司帥守。熙寧初﹐荊公當國﹐獨知之﹐始薦以爲知制誥﹐神宗猶未以爲然。會廣西儂智髙後﹐復傳溪峒有警﹐選可以經略者﹐乃自南京遷知廣州。旣至﹐邊事乃誤傳﹐其《謝上表》云「橫水明光之甲﹐得自虛傳﹔雲中赤白之囊﹐唱爲危事。」蓋用澤潞《李文饒》及《丙吉傳》中事。神宗覽之﹐大稱善﹐後遂自荊南召爲翰林學士。元初﹐魏王喪在殯。秋燕﹐太常議天子絕期﹐不妨燕。蘇子瞻爲翰林學士﹐當撰致語。上疏援荀盈未葬﹐平公飲酒樂﹐膳宰屠蒯以爲非﹔周穆後旣葬除喪﹐景王以賓燕﹐叔向議之。以爲若絕期﹐可以燕樂﹐則平公﹑景王何以見非﹖余謂天子絕期﹐謂不爲服也。不爲服﹐則不廢樂﹐太常之議是矣。以爲情有所不忍﹐則特輟樂﹐如屠蒯﹑叔向之言可也﹐不當更論絕期爲言。如富鄭公母在殯﹐而仁宗特罷春燕﹐叔父豈不重於宰相之母﹗惜乎﹐子瞻不知出此也。《考異》﹕按《春秋左氏傳》昭公九年﹐晉荀盈如齊﹐卒於﹤虛戈﹥陽﹐殯於絳。未葬﹐晉平公飲酒樂﹐膳宰屠蒯趨入﹐酌以飲工曰「汝爲君耳﹐將司聰也。辰在子卯﹐謂之疾日﹐君徹燕樂﹐學人捨業﹐爲疾故也。君之卿佐是謂股肱﹐股肱或虧﹐何痛如之。汝弗聞而樂是﹐不聰也。」公說﹐徹樂。又按昭公十五年﹐晉荀躒如周葬穆後。旣葬﹐除喪﹐周景王以賓燕﹐叔向譏之﹐謂之「樂憂」。夫晉平公之於荀盈﹐﹝案﹕此下疑有脫文。﹞仁宗以宰臣張知白之喪特罷社燕﹐比例尢的。子瞻所奏﹐正引仁宗以宰相富弼母在殯爲罷春燕事﹐且云魏王之親比富弼之母﹐輕重亦有間矣。此乃云子瞻不知出此﹐何耶﹖治平間﹐歐陽永叔罷參知政事﹐知亳州﹐除觀文殿學士﹔相繼趙叔平罷知滁州﹐亦除。其後非執政而除者﹐王韶以邊功﹐王樂道以宮僚﹐皆特恩也。《考異》﹕歐陽永叔罷政在治平四年﹐前此如丁度﹑韓琦﹑髙若訥﹑富弼﹑孫沔﹑田況﹑張觀﹑程戡﹑孫﹑胡宿﹐皆以前執政﹐或初罷政除觀文殿學士﹐此止舉歐﹑趙二人﹐何耶﹖故事﹐館職皆試詩賦各一篇。熙寧元年﹐召試王介﹑安燾﹑陳侗﹑蒲宗孟﹑朱初平﹐始命攺試策論各一道。於是始試「敕天之命﹐惟時惟幾」論﹐問「古用民﹐歲不過三日」策。呂寶臣爲樞密使﹐神宗欲用晦叔爲中丞﹐不以爲嫌﹐乃召蘇子容就曾魯公第艸制。中云「惟是一門公卿﹐三朝侍從﹐久欲登於近用﹐尙有避於當塗﹐況朕方以至公待人﹐不疑羣下﹐豈以弟兄之任事﹐而廢朝廷之擢才﹖矧在仁祖之時﹐已革親嫌之制。臺端之拜﹐無以易卿。」著上意也。晦叔旣辭﹐上命中使押赴臺。禮上﹐公弼亦辭位﹐不從。神宗旣不相潞公﹐而相陳叔﹐乃詔叔班潞公下。潞公辭曰「國朝未有樞密使居宰相上者﹐惟曹利用嘗先王曾﹑張知白﹐臣忝文臣﹐不敢亂官制。」力辭久之﹐不聽﹐乃班叔上。已而閣門言﹕舊制﹐宰相壓親王﹐親王壓使相。今彥博先升之﹐則遇大朝會﹐親王並入﹐亦當帶壓親王。潞公復辭﹐始許班叔下。故事﹐三院禦史論事﹐皆先申中書﹐得札子而後始登對。諫官則不然。熙寧初﹐始詔依諫官例﹐聽直牒閣門請對。熙寧三年﹐制科過閣﹐孔文仲第一﹐呂陶亦在選中。旣殿試﹐文仲陳時病﹐語最切直﹐呂陶稍直。宋敏求﹑蒲宗孟初考文仲﹐書第三等﹐王禹玉﹑陳睦覆考﹐書第四等。王荊公見之﹐怒不樂中﹐批出﹕「黜文仲﹐令速發赴本任﹔呂陶升一任﹐與堂除差遣。」自是遂罷科。故事﹐南省奏名第一﹐殿試唱過三名不及﹐則必越眾抗聲自陳﹐𨿽考校在下列﹐必得升等。吳春卿﹑歐陽文忠皆由是得升第一甲。獨範景仁避不肯言﹐等輩屢趣之﹐皆不應﹐至第十九人方及﹐徐出拜命而退﹐時已服其靜退。自是廷試當自陳者﹐多慕效之。近歲科舉當升等人﹐其目不一﹐有司皆預編次﹐唱名卽舉行﹐其風遂絕。王沂公初就殿試時﹐固已有盛名。李文靖公沆爲相﹐適求婿﹐語其夫人曰「吾得婿矣。」乃舉公姓名曰「此人今次不第﹐後亦當爲公輔。」是時呂文穆公家亦求姻於沂公。公聞文靖言﹐曰「李公知我。」遂從李氏﹐唱名果爲第一。晏元獻公嘗屬範文正公擇婿。久之﹐文正言有二人﹐其一富髙﹐一張爲善。公曰「二人孰優﹖」曰「富君器業尢遠大。」遂納富﹐卽富公也﹐時猶未攺名。以宰相得宰相﹐衣冠以爲盛世事。爲善亦安道舊名。張文節公初爲龍圖閣待制﹐求判國子監。眞宗問王魏公﹕「國子淸閒無職事﹐知白豈不長於治劇﹐欲自便耶﹖」魏公對「知白博學﹐通曉民政﹐但其所守素淸﹐而廉於進取故爾。」上曰「若此﹐正好爲中執法。」乃命以右諫議大夫除禦史中丞﹐上用人如此。景徳﹑天禧間﹐所以名臣多也。神宗嘗問經筵官﹕「《周官》『前朝後市』何義﹖」黃右丞履時爲侍講﹐以王氏新說對。言﹕朝﹐陽事﹐故在前﹔市﹐陰事﹐故在後。上曰「亦不獨此。朝﹐君子所集﹔市﹐小人所居。向君子背小人之意。」諸臣聞之竦然。哲宗初卽位﹐契丹弔哀使入見。蔡持正以契丹大使衣服與在廷異﹐上春秋少﹐恐升殿驟見或懼﹐前一日奏事罷﹐從容言其儀狀﹐請上勿以爲異﹐重復數十語皆不答。徐俟語畢﹐上曰「彼亦人耳﹐怕他做甚﹖」持正竦然而退。司馬溫公與呂申公素相友善﹐在朝有所爲﹐率多以取則。」溫公自修起居注﹐召試知制誥﹐申公亦自外同召。溫公旣就試﹐而申公力辭不至﹐攺除天章閣待制。溫公大悔﹐自以爲不及。命下凡九章﹐辭不拜﹐引申公自比﹐云「臣與公著同被召﹐公著固辭得請﹐而臣獨就職﹐是公著廉遜﹐而臣無愧恥也。」朝廷察其誠﹐因亦除天章閣待制。《考異》﹕溫公與申公相友善﹐云「在朝有所爲﹐率多以取則」﹐非也。溫公辭修注云﹕王安石差修起居注﹐力自陳訴﹐章七八上﹐然後朝廷許之﹐臣乃追悔恨﹐向者非朝廷不許﹐由臣請之不堅故也。使臣之才得及安石一二﹐則聞命之日受而不辭﹐今臣自循省一無可取﹐乃與之同被選擢﹐比肩並進﹐豈不玷朝廷之舉﹐爲士大夫所羞哉﹗辭知制誥云﹕竊聞天章閣侍講呂公著與臣同時被召﹐公著辭讓不至﹐朝廷已除公著天章閣待制﹐臣始自悔恨云云。辭修注則引荊公﹐辭知制誥則引申公﹐各一時之事﹐非有所取則也。政和末﹐李彥章爲禦吏﹐言士大夫多作詩﹐有害經術﹐自陶淵明至李﹑杜﹐皆遭訴斥﹐詔送敕局立法。何丞相執中爲提舉官﹐遂定命官傳習詩賦﹐杖一百。是歲﹐莫儔榜﹐上不賜詩而賜箴。未幾﹐知樞密院吳居厚喜雪﹐禦筵進詩﹐稱「口號」。自是上聖作屢出﹐士大夫亦不復守禁。或問何立法之意﹐何無以對﹐乃曰「非爲今詩﹐乃舊科場詩耳。」●卷十蘇魏公爲宰相﹐因爭賈易復官事﹐持之未決。禦史楊畏論蘇故稽詔令﹐蘇卽上馬乞退﹐請致仕。呂微仲語蘇﹕「可見上辯之﹐何遽去﹖」蘇曰「宰相一有人言﹐便爲不當物望﹐豈可更辯曲直﹖」宣仁力畱之﹐不從﹐乃罷以爲集禧觀使。自熙寧以來﹐宰相未有去位而畱京師者﹐蓋異恩也。紹聖初﹐治元黨人﹐凡嘗爲宰執者無不坐貶﹐惟子容一人獨免。熙寧以前﹐臺官例少貶﹐間有責補外者﹐多是平出﹐未幾復召還。故臺吏事去官﹐每加謹焉﹐其治行及區處家事﹐無不盡力。近歲臺官進退旣速﹐貶責復還者無幾﹐然吏習成風﹐獨不敢懈。開封官治事略如外州﹐督察按舉必繩以法﹐往往加以笞責﹐故府官罷﹐吏率掉臂不顧﹐至或欺侮之。時稱「孝順禦史臺﹐忤逆開封府。」範魯公與王溥﹑魏仁浦同日罷相﹐爲一制。其辭曰﹕或病告未寧﹐或勤勞可眷。時南郊畢﹐質﹑溥皆再表求退﹔仁浦以疾在告﹐乞骸骨﹐故云。王冀公罷參知政事﹐眞宗眷意猶未衰﹐特置資政殿學士命之。時寇萊公欲抑之﹐乃定班翰林學士之下。冀公訴以爲無罪而反降﹐故復命爲大學士﹐班樞密副使之下。自是非嘗任宰執者不除。元丰間﹐韓持國﹑陳薦非執政而除﹐蓋官僚之異恩也。王荊公在金陵﹐神宗嘗遣內侍淩文炳傳宣撫問﹐因賜金二百。荊公望闕拜受跪已﹐語文炳曰「安石閒居無所用。」卽庭下發封﹐顧使臣曰「送蔣山常住置田﹐祝延聖壽。」王元之素不喜釋氏﹐始爲知制誥﹐名振一時。丁晉公﹑孫何皆遊門下﹐元之亦極力延譽﹐由是眾多側目。有僞爲元之《請汰釋氏疏》﹐及《何無佛論》者﹐未幾有商﹑洛之貶。歐陽文忠公丁母憂﹐服除召還。公嘗疾士大夫交通權近﹐至是亦有僞作公《乞罷斥宦官章》傳播者﹐遂出知同州。會有辧其誣﹐遂復畱。紹聖間﹐常朝起居﹐章子厚押班。一日﹐忽少一拜﹐遽升殿﹐在廷侍從初不記省﹐見丞相進卽止。蔡魯公時爲翰林學士承旨﹐獨徐足一拜而退﹐當時以爲得體。大觀間﹐蔡魯公在告﹐張賓志押班﹐忽多一拜。予時爲學士﹐劉徳初﹑薛肇明皆爲尙書﹐班相近﹐予覺其誤﹐卽語二人。二人曰「非誤﹐當拜。」余不免亦從之。閣門彈失儀﹐皆放罪。子厚語人﹕是日邊奏﹐有蕃官威明阿密者當進呈﹐偶忘﹐思之﹐遂忘拜數。而予𨿽覺其誤﹐然初亦不甚著意記拜數﹐旣聞二人之言﹐從而亦疑。乃知朝謁當一意盡恭﹐不可雜以他念也。李孝壽知開封府﹐有舉子爲僕所陵﹐忿甚﹐亟縛之﹐作狀欲送府。會爲同捨勸解﹐久之﹐气亦平﹐因釋去﹐自取其狀﹐戲學孝壽押字﹐判曰「不勘案﹐決臀杖二十。」其僕怨之。翌日﹐卽竊狀走府﹐曰「秀才日學知府判狀﹐私決人。」孝壽卽令追之。旣至﹐具陳所以﹐孝壽翻然謂僕曰「如此﹐秀才所判﹐正與我同﹐眞不用勘案。」命吏就讀其狀﹐如數決之。是歲﹐舉子會省試於都下數千人﹐凡僕聞之﹐皆畏戢無敢肆者﹐當時亦稱其敏。眞宗幸澶淵﹐丁晉公以鄆﹑齊﹑濮安撫使知鄆州。敵旣入塞﹐河北居民驚奔渡河﹐欲避於京東者﹐日數千人﹐舟人邀阻不時濟。丁聞之﹐亟取獄中死囚數人以爲舟人﹐悉斬於河上﹐於是曉夕並渡﹐不三日皆盡。旣渡﹐復擇民之少壯者﹐分畫地分﹐各使執旗幟﹑鳴金鼓於河上﹐夜則傳更點﹑申號令﹐連數百里。敵人莫測﹐訖師退﹐境內晏然。張乖崖再治蜀。一日﹐問其客李畋﹐外間百姓頗相信服否﹖畋言「相公初鎭﹐民已服矣﹐何待今日﹖」乖崖曰「不然。人情難服﹐前未﹐今次或恐﹐然只這『信』字﹐五年方做得成。」劉祕監幾﹐字伯壽﹐磊落有气節﹐善飲酒﹐洞曉音律﹐知保州。方春﹐大集賓客﹐飲至夜分﹐忽告外有卒謀爲變者﹐幾不問﹐益令折花﹐勸坐客盡戴﹐益酒行﹐密令人分捕。有頃﹐皆擒至。幾遂極飲達旦﹐人皆服之﹐號「戴花劉使。」幾本進士﹐元丰間換文資﹐以中大夫致仕﹐居洛中。平時﹐劉挾女奴五七輩﹐載酒持被囊﹐往來嵩﹑少間。初不爲定所﹐遇得意處﹐卽解囊藉地﹐傾壺引滿﹐旋度新聲自爲辭﹐使女奴共歌之﹔醉則就臥不去﹐𨿽暴露不顧也。嘗召至京師議大樂﹐旦以朝服趨局﹐暮則易布裘﹐徒步市廛間﹐或娼優所集處﹐率以爲常﹐神宗亦不之責。其自度曲﹐有《戴花正音集》行於世﹐人少有得其聲者。宋守約爲殿帥﹐自入夏日﹐輪軍校十數輩捕蟬﹐不使得聞聲。有鳴於前者﹐皆重笞之﹐人頗不堪﹐故言守約惡聞蟬聲。神宗一日以問守約﹐曰「然。」上以爲過。守約曰「臣豈不知此非理﹖但軍中以號令爲先。臣承平總兵殿陛﹐無所信其號令﹐故寓以捕蟬耳。蟬鳴固難禁﹐而臣能使必去﹐若陛下誤令守一障﹐臣庶幾或可使人。」上以爲然。包孝肅爲中丞﹐張安道爲三司使﹐攻罷之。旣又自成都召宋子京﹐孝肅復言其在蜀燕飲過度事﹐攺知鄭州。已而乃除孝肅﹐遂就命。歐陽文忠時爲翰林學士﹐因疏孝肅攻二人﹐以爲不可﹐而已取之﹐不無蹊田奪牛之意。孝肅𨿽嘗引避﹐而終不辭。元間﹐蘇子由爲中丞﹐攻罷許衝元﹐繼除右丞﹐禦史安鼎亦以爲言﹐二人固非有意者。然歐陽公之言﹐亦足以厚士風也。王繼忠﹐眞宗藩邸舊臣﹐後爲髙陽關部轄。咸平中﹐與契丹戰沒﹐契丹得之不殺﹐喜其辯慧﹐稍見親用﹐朝廷不知其尙存也。及景徳入寇﹐繼忠從行﹐乃使通奏﹐先導欲和之意﹐朝廷始知其不死﹐卒因其說以成澶淵之盟。繼忠是時於兩間用力甚多﹐故契丹不疑。眞宗亦錄其妻子﹐歲時待之甚厚。後攺姓耶律﹐封王﹐卒於契丹﹐而子孫在中朝官者﹐亦甚眾。至今京師號「陷蕃王太尉」家。《考異》﹕王繼忠爲定州路副部署﹐咸平六年戰歿﹐此云爲髙陽關部轄﹐非也。陳密學襄﹑鄭祭酒穆﹐與陳烈﹑周希孟皆福州人﹐以鄕行稱﹐閩人謂之「四先生」。烈尢爲蔡君謨所知﹐嘗與歐陽文忠公共薦於朝﹐由是益知名。然烈行怪多僞。蔡君謨母死﹐烈往弔﹐自其家匍匐而進。人問之﹐曰「此詩所謂『凡民有喪﹐匍匐救之』者也。」其所爲﹐類如此。後爲妻訟其不睦事﹐爲監司所按﹐詔置獄劾治。司馬溫公爲諫官﹐上疏救之﹐曰「烈旣嘗爲近臣所推﹐必無甚過﹐若遽摧辱﹐恐沮傷山林處士之气。」然亦竟坐罪。杜祁公居官淸介﹐每請俸必過初五。家人有前期誤請者﹐公怒﹐卽以付有司劾治﹐尹師魯公所知也。余在穎州士人家﹐嘗見師魯得罪後謝公書﹐親引此事云﹕以某自視﹐𨿽若無愧﹐以公觀之﹐則安得爲無罪。師魯蓋坐擅貸官錢﹐爲部吏償債。當時有惡之者﹐遂論以贓云。呂丞相微仲﹐性沈厚剛果﹐遇事無所回屈﹔身幹長大而方﹐望之偉然。初相﹐蘇子瞻艸麻云「果毅而達﹐兼孔門三子之風﹔直大以方﹐得《坤》爻六二之動。」蓋以戲之。微仲終身以爲恨﹐言固不可不愼也。《考異》﹕直方﹐大美之至矣﹐何必終身爲恨乎﹖果毅當作果藝。仁宗山陵﹐韓魏公爲使。時國用窘匱﹐而一用乾興故事。或以爲過。蘇明允爲編禮官﹐以書責公﹐至引宋華元厚葬事﹐以爲不臣。魏公得之矍然。已乃斂容起謝曰「某無狀﹐敢不奉教。然華元事﹐莫未至是否﹖」聞者無不服公大度﹐能受意外之言也。余見大父時家居及燕見賓客﹐率多頂帽而系勒帛﹐猶未甚服背子。帽下戴小冠簪﹐以帛作橫幅約發﹐號「額子」。處室中﹐則去帽見冠簪﹐或用頭巾也。古者士皆冠﹐帽乃冠之遺制。頭巾﹐賤者不冠之服耳﹗勒帛﹐亦有垂紳之意﹐𨿽施之外不爲簡。背子﹐本半臂﹐武士服﹐何取於禮乎﹖或云﹐勒帛不便於笏﹐故稍易背子﹐然須用上襟﹐掖下與背皆垂帶。余大觀間見宰執接堂吏﹐押文書﹐猶冠帽用背子﹐今亦廢矣。而背子又引爲長袖﹐與半臂制亦不同。頭裹﹐賤者巾﹔衣﹐武士服。而習俗之久﹐不以爲異。古禮之廢﹐大抵類此也。劉丞相摯﹐家法儉素﹐閨門雍睦。凡冠巾衣服制度﹐自其先世以來﹐常守一法﹐不隨時增損。故承平時﹐其子弟雜處士大夫間﹐望而知其爲劉氏也。數十年來﹐衣冠詭異﹐𨿽故老達官﹐亦不免與市井喧浮略同﹐而不以爲非。舊鳳翔縣出糸舀﹐以緊細如箸者爲貴。近歲衣道服者﹐糸舀以大爲美﹐圍率三四寸﹐長二丈餘﹐重復腰間至五七返﹐以眞茸爲之。一糸舀有直十餘千者﹐此何理也。趙淸獻公每夜常燒天香﹐必擎鑪默告﹐若有所祕祝者然。客有疑而問公﹐公曰「無他﹐吾自少晝日所爲﹐夜必裒斂﹐奏知上帝。」已而復曰「蒼蒼渺冥﹐吾一夫區區之誠﹐安知必能盡達﹖姑亦自防檢﹐使不可奏者如有所畏﹐不敢爲耳。」有周竦者﹐嘗爲公門客﹐爲餘言之。杜祁公罷相﹐居南京﹐無宅﹐假驛舍居之數年。訖公薨﹐卒不遷。亦不營生事﹐止食其俸而已。然閭裏吉凶慶弔﹐與親識之道南京者﹐相與燕勞﹐問遺之禮﹐未嘗廢。公薨﹐夫人相裏氏以絕俸不能自給﹐始盡出其篋中所有﹐易房服錢二千。公本遺腹子﹐其母后攺適河陽人。公爲前母子不容﹐因逃河陽﹐依其母傭書於濟源。富人相裏氏一見奇之﹐遂妻以女云。範文正公四子﹐長曰純﹐有奇才。方公始爲西帥時﹐已能佐公治軍﹐早死。其次卽忠宣﹑夷叟﹑徳孺也。嘗爲人言﹕純仁得吾之忠﹐純禮得吾之正﹐純粹得吾之材。忠宣以身任國﹐世固知之﹔夷叟簡默寡言笑﹐𨿽家居獨坐一室﹐或終日不出﹔徳孺繼公帥西方爲名將﹐卒如其言云。前輩多知人﹐或云亦各有術﹐但不言耳。夏文莊公知蘄州﹐龐莊敏公爲司法﹐嘗得時疾在告。方數日﹐忽吏報莊敏死矣。文莊大駭﹐曰「此人當爲宰相﹐安得便死﹖」吏言其家已發哀。文莊曰「不然。」卽自往見﹐取燭視其面﹐曰「未合死。」召醫語之曰「此陽癥傷寒﹐汝等不善治﹐誤爾。」亟取承气湯灌之。有頃﹐莊敏果蘇﹐自此遂無恙﹐世多傳以爲異。張康節公升﹑田樞密況﹐出處𨿽不同﹐其微時皆文莊所薦也。範文正公用人﹐多取气節﹐闊略細故﹐如孫威敏﹑滕達道之徒﹐皆深所厚者。爲帥府辟置﹐多謫籍未牽敍人。或以問公﹐公曰「人之有才能無瑕者﹐自應用於宰相﹔惟實有可用﹐不幸陷於過失者﹐不因事起之﹐則遂爲廢人矣。」世咸多公此意。凡軍伍以雜犯降黜者﹐例皆攺刺龍騎指揮。故時當權者﹐每憚公廢法建請﹐難於盡從﹐因戲爲之爲「龍騎指揮使」云。王右丞正仲口喫﹐遇奏對則如流。歐陽文忠近視﹐常時讀書甚艱﹐惟使人讀而聽之。在政府數年﹐每進文字﹐亦如常人﹐不以爲異。貴人眞自有相也。余爲郎官時﹐嘗遇視朔過殿﹐有禦史爲巡使者﹐法當獨立於殿庭之南﹐北向以察百官失儀。其人久在學校﹐素矜愼。始引就位﹐輒無故僕地﹔旣掖而起﹐又僕﹐如是者三。上遙望以爲疾作﹐亟命衛士數人扶出。逮至殿門﹐步行如常﹐問之﹐曰「自不能曉﹐但覺足弱耳。」其人官後亦不顯﹐亦其相然也。崇寧中﹐蔡魯公當國。士人有陳獻利害者﹐末云「伏望閒燕﹐特賜省覽。」有得之欲讒公者﹐密摘以白上﹐曰「淸閒之燕﹐非人臣所得稱﹐而魯公受之不以聞。」魯公引《禮》「孔子閒居」﹐「仲尼燕居」自辧﹐乃得釋。司馬溫公自少稱「迂叟」﹐著《迂書》四十一篇。韓魏公晚號「安陽戇叟」﹐文潞公號「伊叟」﹐歐陽文忠公號「六一居士」﹐以琴﹑棋﹑書﹑酒﹑集古碑爲五﹐而自當其一﹐嘗著《六一居士傳》。蘇子瞻謫黃州﹐號「東坡居士」﹐東坡其所居地也。晚又號「老泉山人」﹐以眉山先塋有老翁泉﹐故云。子由有嶺外歸許下﹐號「潁濱遺老」﹐亦自爲傳。家有遺老齋﹐蓋元人至子由﹐存者無幾矣。王禹玉作《龐潁公神道碑》﹐其家送潤筆金帛外﹐參以古書名畫三十種﹐杜荀鶴及第時試卷﹐亦是一種。章郇公髙祖母練氏﹐其夫均﹐爲王審知偏將﹐領軍守西巖。一日﹐盜至﹐不能敵﹐遣二親校淸兵於審知﹐後期不至﹐將斬之。練氏爲請不得﹐卽密取奩中金遺二校﹐急使逃去﹐二校奔南唐。會王氏國亂﹐李景卽遣兵攻福州﹐時均已卒矣。二校聞練氏在﹐亟遣人賫金帛招之使出﹐曰「吾翌日且屠此城﹐若不出﹐卽並及矣。」練氏返金帛不納﹐曰「爲我謝將軍﹐誠不忘前日之意﹐幸退兵﹐使吾城降﹐吾與此城人可俱全﹔不然﹐願與皆屠﹐不忍獨生也。」再三請不已。二將感其言﹐遂許城降。均十五子﹐五爲練氏出﹐郇公與申公皆其後也。丁晉公初治第於車營務街﹐楊景宗時爲役兵﹐爲之運土。景宗﹐章惠太后弟也﹐後以太后得官。晉公謫﹐卽以其第賜之。性凶悍﹐使酒挾太后。晚尢驕肆﹐好以滑槌毆人﹐時號「楊滑槌」﹐故今猶以名其宅云。晁文元迥嘗云「陛象先有『天下本無事﹐只是庸人擾之﹐始爲煩耳。』吾亦曰﹕『心間本無事﹐率由妄念擾之﹐始爲煩耳。』」晁文元公天資純至﹐年過四十登第﹐始娶﹐前此未嘗知世事也。初學道於劉海蟾﹐得煉气服形之法﹔後學釋氏﹐嘗以二教相參﹐終身力行之。旣老﹐居昭徳坊裏第。又於前爲道院﹐名其所居堂曰「凝寂」﹐燕坐蕭然﹐𨿽子弟見有時。晚年耳中聞聲﹐自言如樂中簧﹐始隱隱如雷﹐漸浩浩如潮﹔或如行軒百子鈴﹐或如鳳蟬曳緒。每五更後起坐﹐聞之尢淸澈﹐以爲學道靈感之驗。今人靜極﹐類亦有聞此聲者﹐豈晁固自不同耶﹖或云﹕晚常自見其形在前﹐旣久漸小﹐八十後每在眉睫之間﹐此尢異也。王荊公性不善緣飾﹐經歲不洗休﹐衣服𨿽獘﹐亦不浣濯。與吳衝卿同爲羣牧判官﹐韓持國在館中﹐三數人尢厚善﹐無日不過隊。因相約﹕每一兩月﹐卽相率洗沐。定力院家﹐各更出新衣﹐爲荊公番﹐號「拆洗」。王介甫云﹕出浴見新衣輒服之﹐亦不問所從來也。曾子先持母喪過金陵﹐公往弔之。登舟﹐顧所服紅帶。適一虞候挾笏在旁﹐公顧之﹐卽解易其皂帶入弔。旣出﹐復易之而去。文潞公父爲白波輦運﹐潞公時尙少。一日﹐嘗以事忤其父﹐欲撻之﹐潞公密逃去。張靖父爲輦運司軍曹﹐司知其所在﹐迎歸使與靖同處。其父求潞公月餘不得﹐極悲思之﹐乃徐出見﹐因使與靖同學﹐後因登弟。潞公相時﹐擢靖爲直龍圖閣。靖有吏幹。翰林學士張閣﹐其子也。蔡魯公喜接賓客﹐終日酬酢不倦。遇家居賓客少間﹐則必至子弟學捨﹐與其門客從容燕笑。蔡元度稟气弱﹐畏見賓客。每不得已一再見﹐則以啜茶多﹐退必嘔吐。嘗云「家兄一日無客則病﹐某一日接客則病。」米芾詼譎好奇。在眞州﹐嘗謁蔡太保攸於舟中﹐攸出所藏右軍《王略帖》示之。芾驚嘆﹐求以他畫換易﹐攸意以爲難。芾曰「公若不見從﹐某不復生﹐卽投此江死矣。」因大呼﹐據船舷欲墜。攸遽與之。知無爲軍﹐初入州廨﹐見立石頗奇﹐喜曰「此足以當吾拜。」遂命左右取袍笏拜之﹐每呼曰「石丈」。言事者聞而淪之﹐朝廷亦傳以爲笑。《考異》﹕據米芾所記﹐《王略帖》八十二字﹐乃是以錢十五萬得之﹐而《謝安帖》六十五字﹐則得於蔡太保也。薛文惠公居正﹐父仁謙﹐世居今京師昭徳坊。後唐莊宗入汴﹐仁謙出避﹐其第爲唐六宅使李賓所據。賓家多貲﹐嘗藏金珠價數十萬第中。會以罪謫﹐不及取。仁謙後復歸﹐欲入居﹐或告以所藏者﹐仁謙曰「吾敢盜人之所有乎﹗」盡召賓近屬﹐使發取﹐然後入。文惠爲相時﹐正居此宅﹐宜有是也。仁謙仕周﹐亦爲太子賓客致仕云。宋元憲公嘗問蘇魏公﹕「徐鍇與鉉﹐學問該洽略相同﹐而世獨稱鉉﹐何也﹖」魏公言「鍇仕江南﹐早死﹐鉉得歸本朝﹐士大夫從其學者眾﹐故得大其名爾。」元憲兄弟好論小學﹐得鍇所作《說文系傳》而愛之。每欲爲發明﹐得蘇論﹐喜曰「二徐未易分優劣﹐要以是別之﹐異時修史者不可易也。」余頃從蘇借《系傳》﹐蘇語及此﹐亦自志於《系傳》之末。曹瑋帥秦州。當趙徳明叛﹐邊庭駭動﹐瑋嘗與客對棋。軍吏報有叛卒投徳明者﹐瑋奕如常﹔至於再三﹐徐顧吏曰「此吾遣使行﹐後勿復言也。」徳明聞﹐殺投者﹐卒遂不復叛。元丰間﹐劉舜卿知雄州﹐虜寇夜竊其關鎖去﹐吏密以聞。舜卿亦不問﹐但使易其門鍵大之。後數日﹐敵牒送盜者並以鎖至。舜卿曰「吾未嘗亡鎖。」命加於門﹐則大數寸﹐並盜還之。敵大慚沮﹐盜者亦得罪。舜卿近世名臣也。

