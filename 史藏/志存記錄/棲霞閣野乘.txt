

棲霞閣野乘淸孫靜庵

●卷上○康熙六次南巡始末記康熙南巡始於二十三年甲子十月二十六日﹐禦舟抵滸墅關。先於廿四日過揚州﹐將由儀徵幸江寧府﹐忽遇順風﹐可以速達京口﹐遂乘沙船﹐順流而下。次早上金山﹐晚而登舟﹐揚帆過丹陽﹑常州﹑無錫﹐俱未及泊﹐一晝夜行三百六十餘里。時湯文正公斌爲巡撫﹐務儉約﹐戒紛華﹐禦舟已入邑境﹐縣令猶坐堂皇決事也。上騎馬進閶門﹐士庶夾道﹐至闐塞不得前﹐上輒緩轡。至接駕轎南行﹐幸瑞光寺﹐巡撫前導﹐由盤門登城﹐窮檐屋﹐極目無際。遂從齊門而下﹐幸拙政園。晚達葑門﹐駐蹕織造府。

第二次南巡﹐是二十八年己巳二月初三日。禦舟抵滸墅關﹐蘇州在籍諸臣汪琬﹑韓﹑歸允肅﹑繆彤等接駕。日晡時﹐上入城﹐衢巷始結燈彩。次日﹐幸虎丘﹐登萬歲樓。時樓前有玉蝶梅一株盛開﹐芳香襲人﹐上注目良久﹐以手撫之。出至二山門﹐有蘇州士民劉廷棟﹑松江士民張三才等伏地進疏﹐請減蘇松浮糧﹐上命侍衛收進﹐諭九卿科道會議。至十九日﹐車駕自浙江回蘇﹐合郡士民進萬民宴﹐上頷之﹐命近侍取米一撮曰「願百姓有飯喫。」士民復請﹐上又取福橘一枚擲下曰「願爾等有福也。」

第三次南巡﹐是三十八年己卯﹐奏慈聖太后以行。三月十四日﹐駕抵蘇州﹐在籍紳士耆老接駕﹐俱有黃綢幡﹐上標明都貫姓名﹐恭迎聖駕字祥。自姑蘇驛前﹐虎丘山麓﹐凡屬駐蹕之所﹐皆建錦亭。聯以畫廊﹐架以燈彩﹐結以綺羅﹐備極壯麗﹐視甲子己巳﹐逾十倍矣。十八日﹐逢萬壽聖誕﹐凡百士庶﹐獻康衢謠若干帙﹐頌聖詩若干帙﹐萬壽詩若干帙﹐分天﹑地﹑人﹑和四冊﹐以祝萬年之觴。又於諸山及在城名剎﹐廣列祝聖道湯﹐百姓歡呼塗路。十九日﹐召蘇州在籍官員入見﹐賜賞各有差。又賜彭孫﹑尢侗﹑盛苻升禦書匾額。二十日辰刻﹐禦舟出葑門登舟﹐幸浙江。時兩江總督爲遂寧張鵬翮﹑江蘇巡撫爲商邱宋犖也。上問云「聞吳人每日必五餐﹐得毋以口腹累人乎﹖」鵬翮奏云「此習俗使然。」上笑云「此事恐爾等亦未能勸化也。」四月朔日﹐駕由浙江回蘇。初二日﹐傳旨明日欲往洞庭東山。初三日早﹐出胥門﹐行十餘里﹐漁人獻銀魚兩筐﹐乃命漁人撒网﹐又親自下网﹐獲大鯉二尾。上色喜﹐命賞漁人元寶。時巡撫已先到山上﹐少頃﹐有獨木船二﹐拔槳前行。禦舟到岸﹐而隨從者未至﹐巡撫備大竹山轎一頂伺候﹐上升輿笑曰「倒也輕巧。」有山中耆老百姓等三百餘人執香跪接﹐又有比丘尼艷妝跪而奏樂。上云「可惜太后沒有來。」其時翠峯寺僧超揆﹐步行先驅﹐引路者倪巡檢﹑陳千總也。在山士民老少婦女觀者雲集﹐上吩咐眾百姓﹕「你們不要踹壞了田中麥子。」是時﹐菜花已經結實成角﹐上命取一枝細看﹐問巡撫何用﹐奏云「打油。」上曰「凡事必親見也。」是日﹐有水東人民告菱湖坍田賠糧﹐收紙付巡撫。上問扈駕守備牛斗云「太湖廣狹若干﹖」奏云「八百里。」上云「何以縣區志上稱五百里﹖」奏云「積年風浪衝坍堤岸﹐故今有八百里。」上云「去了許多地方﹐何不奏聞開除糧稅乎﹖」奏云「非但水東一處﹐卽如烏程之湖﹐長興之白茅嘴﹐宜興之東塘﹐武進之新村﹐無錫之沙氵惇口﹐長洲之貢湖﹐吳江之七里港﹐處處有之。」上云「朕不到江南﹐民間疾苦利獘﹐焉得而知耶﹖」初四日﹐由蘇起鑾北發。

第四次南巡﹐是四十二年癸未二月十一日﹐駕抵蘇州。時巡撫宋犖尙在任﹐一切行宮彩亭﹐俱照舊例。犖扈從時﹐見上勤於筆墨﹐每逢名勝﹐必有禦制詩﹐或寫唐人詩句。犖從容奏云「臣家有別業在西陂﹐乞禦筆兩字﹐不令宋臣範成大石湖獨有千古。」上笑曰「此二字頗不易書。」犖再奏云「臣曾求善書者書此二字﹐多不能工﹐倘蒙出自天恩﹐乃爲不朽盛事。」上卽書二字頒賜。頃之﹐又命侍衛取入﹐重書賜之。

第五次南巡﹐是四十四年乙酉三月十八日﹐駕抵蘇州。是日爲萬壽聖誕﹐奉上諭﹕「江南上下兩江舉監生員人等﹐有書法精熟﹑願赴內廷供奉抄寫者﹐著報名齊集江寧﹑蘇州兩處﹐俟朕回鑾日親加考試。」四月十四日﹐命掌院學士揆敍赴府學考進呈冊頁﹐取中汪泰來等五十一人﹐同前考過郭元釒於等十人﹐俱赴行宮引見﹐各蒙賜禦書《孝經》一部。是年駕又幸昆山縣﹐登馬鞍山。旋往松江﹐閱提標兵水操。

第六次南巡﹐是四十六年丁亥二月二十六日﹐上幸虎丘山。三十日﹐幸鄧尉山﹐聖恩寺僧際志迎駕。午後傳旨宮門伺候﹐賜人參二斤﹐哈密瓜﹑松子﹑榛子﹑頻婆果﹑葡萄等十二盤。上云「吾見和尙年老也。」六次南巡中﹐天恩溫諭﹐莫可殫述。初﹐吾邑惠山寄暢園﹐有樟樹一株﹐其大數抱﹐枝葉皆香﹐千年物也。上每幸園﹐嘗撫玩不置﹐回鑾後又憶及之﹐問無恙否。查愼行詩云「合抱淩雲勢不孤﹐名材得並豫章無。平安上報天顏喜﹐此樹江南只一株。」後此樹不久遂枯。

○福康安輿夫之暴橫福康安行軍時﹐遴選舁夫﹐皆壯狡者﹐四班更替﹐日馳百里。卽監陣督戰﹐亦仿韋虎故事﹐不乘騎也﹐故輿夫尢橫。嘉慶初﹐以廓匪不靖﹐經理藏衛﹐方以地險寇遁﹐紆籌乏策。一轎夫頭素暴橫﹐入苗人家﹐彊奪藏丫頭簪珥﹐巡視都司徐斐禁之﹐卽ㄏ徐下馬﹐裂其衣毆之。時隨營爲川北道楊荔裳﹐姚亦如副之。姚剛直喜任事﹐聞﹐赴轅稟福。司閽林姓﹐卽林臬臺之叔﹐頗解事﹐曰「將軍以尊勞心﹐少不豫﹐此等瑣屑﹐兩君決之可耳。」遂遣多役捕至﹐猶肆咆哮。怒呼用棍﹐眾憤旣深﹐痛予擊撲﹐手摑至四十﹐放起已斃。復往稟知﹐福亦不怒﹐曰「搶奪鬥毆﹐軍政固應加重。」但飭閽人急爲選充。越數日移營﹐輿已駕而輿夫不集﹐嚴督之﹐則壞跪崩角曰「役等捨命奔走﹐原止供奉貴人﹐今隨員均可專戮﹐役輩恐無遺孑﹐惟將軍主之。」福赧然。卽詢誰斃役者﹐姚昂然曰「姚令儀也﹐與楊揆無與。」福曰「何不告我﹖」曰「瑣事賤人﹐何敢上瀆。」福不得已曰「責之固當﹐斃之太過。」遂撤姚差。時姚已保升川東道﹐折已繕﹐並撤之﹐攺用李釒榮﹐則怒其對之戇也﹐久之乃得遷。時雲間許小歐先生在都門聞之﹐爲賦小樂府一章紀之云「楊幹僕﹐叔向戮﹐涇水兵﹐段尉刑。書癡白面太憨生﹐一怒能使三軍驚。上公帳醉眠熱﹐狐鼠憑陵竊威福。就中輿皂尢猙獰﹐日日肩公作公足。入市手掣幼婦釵﹐毀垣刀扌甚門官腹。監紀咨嗟軍尉愁﹐忌器情多空促。闖然一騎來﹐意气顚如雷。法令先貴近﹐何物此重臺。呼吏ㄏ之下﹐倔彊奚爲哉﹖赤棒摑盈百﹐血肉飛塵埃。上公慚謝首頻俯﹐實應且憎謂予侮。從此蛾眉謠諑多﹐雀紛嘵鴆鳥訴。片語何緣解忤公﹐三年終竟難淹我。巖廓傳說作奇聞﹐想象須眉爭起舞。君不見曹黃門糾劉禿子﹐幾輩寒蟬羞欲死。不分茸城彊項多﹐二妙同岑照靑史。」

○某制軍旗人某制軍﹐庚子年方官刑部郎中﹐會拳匪亂作﹐兩宮西狩﹐某欲避難津門﹐苦不得川資﹐倉猝間爲日軍所虜﹐命作苦工。某自承系職官﹐不耐操作﹐旁有人曰「是滿人可使牧馬及掃除糞矢。」黎明而起﹐操作綦苦﹐少輟則鞭箠從之。適某大尉欲覓漢人能書寫者﹐制軍遂爲書自薦﹐大尉錄之。未幾﹐聯軍去京城﹐大尉以某善伺人意﹐頻行薦之於其國公使﹐仍充書寫。會某公使與慶王晤譚﹐慶邸徐言外交人才之不易﹐公使乃曰「人才自有﹐惜無用之者﹐卽如現在我處之某部郎才﹐亦可用也。」慶默記之﹐言於樞臣﹐謂某人爲公使所賞﹐必非凡品﹐樞臣又以慶言或有所假借也﹐爭欲羅致。未幾﹐擢海關道﹐三遷而至總督矣。

○金聖嘆之死庚午哭太廟獄﹐吳下名士同時就戮者十八人﹕曰金人瑞﹐曰倪用賓﹐曰沈郎﹐曰顧偉業﹐曰張韓﹐曰來獻琪﹐曰丁觀生﹐曰朱時若﹐曰朱章培﹐曰周江﹐曰姚剛﹐曰徐﹐曰葉琪﹐曰薛爾張﹐曰丁子偉﹐曰王仲儒﹐曰唐堯治﹐曰馮郅。家施財產﹐籍沒入官﹐同時株連軍流禁錮者無算。初﹐明之亡也﹐吳下講學立社之風猶盛﹐各立門戶﹐互相推排。金聖嘆以驚才絕艷﹐遨遊其間﹐調和之力惟多﹐其名尢著。所至傾倒一時﹐遇貴人嘻笑怒罵以爲快﹐故及於禍。朝廷之初起是獄也﹐意欲羅織諸名士以絕淸議﹐苦無以爲辭﹐乃以哭廟事剪除之﹐以爲悖逆莫大於此﹐駢而戮之﹐人當無異言。先是國喪﹐各省撫按率官紳設位哭臨﹐市禁婚樂﹐婦孺屏息。爵愈崇者﹐尢必備極其哀﹐誠重之也。蘇亦舉行哭臨大典﹐當事者戰兢惕厲﹐禮有弗備﹐明法隨之。然當此所謂人神乏主﹐億兆靡依之際﹐亦罔敢顚越弗恭者。而聖嘆卽以是率諸生搶入﹐進揭貼﹐繼至者千餘人﹐羣聲雷動﹐蓋以吳縣非刑﹐預徵課稅﹐嗚於撫臣﹐因民忿也。哭臨者大駭﹐命械之﹐眾議嘩然。金於獄中上書千餘言﹐爲民請命﹐語多指斥一切﹐撫臣朱某密疏具奏﹐有「敢於哀詔初臨之下﹐集眾千百﹐上驚先帝之靈﹐似此目無法紀﹐深恐搖動人心」等語。朝廷深惡諸名士之誹語也﹐命大臣訊獄於江寧﹐以聳觀聽。讞成﹐諸人不分首從﹐淩遲處死﹐沒其家孥財產﹐一時奪气。吳下講學立社之風﹐於是乎絕。

○軍機領袖滿淸公卿貴至大拜﹐而未嘗值軍機者﹐不得謂之眞相。軍機大臣有時多至六七人﹐而權實操於領袖﹐新進者畫諾奉行﹐徒擁虛名也。榮祿在軍機勢焰尢甚﹐軍機同在值廬﹐有事絕不商榷﹐榮以爲如是卽如是矣。榮雅善王仁和﹐有疑難事﹐稍就商議﹐仁和但能爲之推闡﹐不敢別抒所見也。榮於漢文不甚通曉﹐遇有艸擬詔旨﹐非仁和莫屬。仁和甫擬就﹐榮反覆詳示﹐卽袖以上聞。其餘諸軍機﹐互相揣度﹐竊竊私議而已。軍機向例﹐凡京外章奏﹐發交軍機建議者﹐各件必先置領袖軍機案前﹐領袖軍機閱竟﹐傳觀某軍機者﹐亦只某軍機一人閱之﹐他人不能聚觀。領袖軍機偶發一議﹐諸人縱不謂然﹐但在值廬時﹐決無有反對者。惟同入奏對時﹐尙能各抒己意﹐略事補救。然其人已不可多得﹐而爲領袖所不悅矣。

○挑簾子軍機軍機大臣次序﹐一按入值之先後爲斷﹐最後入值者﹐謂之「挑簾子軍機」。蓋軍機入對﹐領袖者手捧折盒章奏等件首行﹐余以次從之。將及乾淸宮奏對處﹐則領袖者行稍緩﹐最後之軍機趨前﹐前簾捲起﹐讓諸軍機以次行畢而後入。及奏對畢﹐領袖行至竹簾﹐則最後之軍機又趨前卷簾讓諸軍機行畢而復出﹐如是者習以爲常。

○旗人生計之窘迫鹹同以降﹐北京旗人生計之窘﹐難以言諭﹐輿臺廝養﹐大有人在矣。某部郎﹐辛丑回鑾後﹐新錄一圉人﹐曰三兒﹐其人面目黧黑﹐健飯善斗。每當駕車疾駛﹐或與他車角逐﹐三兒肆口謾罵﹐或以鞭懾行道之人﹐人亦稍稍讓之﹐似審三兒者。某度系圉人儕輩﹐亦不之疑。一日赴友人宴﹐車至大柵欄﹐忽有怒馬自後來﹐錦鞍玉勒﹐望而知爲貴介。三兒車橫亙在前﹐不之讓﹐騎者自後叱之。三兒略一回顧﹐故緩車行。騎者大怒﹐策馬繞出車前﹐方舉鞭欲擊﹐三兒忽笑語曰「咦﹐老七﹐汝想露臉﹐便不怕裁我耶﹖」騎者熟視﹐卽下馬屈一膝曰「原來是三爺﹐匆促間開罪﹐幸乞見恕﹗」言畢﹐牽馬旁立﹐爲狀甚謹﹐車去乃行。某大駭怪﹐歸寓窮詰所以﹐三兒曰「吾固宗人府籍﹐騎者吾侄輩行耳。」復詰其名及世職﹐堅不肯言﹐翌晨善言遣之。

○齊周華救呂晚村疏齊周華爲齊召南之侄﹐以刊印呂氏書籍受極刑﹐其生平行事及詩文﹐均因忌諱不傳。玆覓得其救呂晚村疏艸稿﹐爲世人所欲亟見者﹐亟錄之以供論世者覽焉。其救呂晚村疏云﹕臣齊周華﹐奏爲遵旨議復﹐以抒獨見﹐以廣皇恩事。欽維君臣之義﹐亙古爲昭﹔書契之傳﹐有目共睹。惟聖王不以一己之好惡爲好惡﹐而公論必以天下之是非爲是非。浙省呂畱良﹐生於有明之季﹐延至我朝﹐著書立說﹐廣播四方。其胸中膠於前代﹐敢妄爲記撰﹐托桀犬以吠堯。夫堯不可吠﹐而不吠堯﹐恐無以成爲桀之犬﹐故偏見甘效頑民﹐而世論共推義士。又以其書能闡發聖賢精蘊﹐尊爲理學者有之﹐實未知其有日記之說匿於家也。所以浙省歷任諸臣﹐甫下車輒表揚呂氏﹐以惇崇儒重道之風。卽今總督臣李﹐皇上所稱爲公正剛直之大臣﹐亦曾贈匾致祭﹐況下此者乎﹖前者僞朱三太子一念和尙之事﹐明明敗露﹐羽黨株連﹐赤族之禍﹐萬無可逃﹐而聖祖仁皇帝寢息不究﹐使其一門得保首領於光天化日之下。則呂畱良者﹐固我聖祖之所赦宥者也。今因逆賊曾靜波及呂畱良一門﹐夫呂畱良所大不足於人世者﹐謂其子孫旣受我朝厚恩﹐身叨仕籍﹐冥中亦宜絕口不言﹐自盡亡國之禮如其生也。更必勉其子孫﹐素位而行﹐竭心盡力﹐以仰報朝廷覆載之鴻恩。卽呂畱良冥頑莫回﹐身歿之後﹐子孫亦當毀板焚書﹐以滅其迹。乃呂畱良自明社已墟之後﹐日懷幸災樂禍之心﹐訕詈之詞﹐無所不至。其子孫又不思蓋愆之不及﹐反若揚厲之不宏﹐《書》所云「自作孽﹐不可逭」者﹐使處他朝﹐呂氏其無遺類也久矣。幸叨日月之光華﹐不以穢土而不照﹐𨿽肆爲詆毀﹐其於我朝列聖之積徳累仁﹐初何毫末之損乎﹖查逆賊曾靜﹐生於今﹐長於今﹐旣非明帝之故黎﹐復非儀賓之末裔﹐踐土食毛﹐久享太平之福﹐乃頓起無良﹐謀爲不軌。及事敗禍臨﹐將罪盡嫁呂畱良。夫呂畱良以先朝遺氓﹐華夷之辧﹐托詩書以見志﹐固屬鄙陋之私﹐實未嘗教曾靜以叛逆也。呂畱良產於浙﹐浙之信從者﹐宜視楚人猶深﹔而浙之人﹐皆知天經地義之所在﹐尊君親上之極誠﹐未嘗有向陜西總督投以叛逆之書也。今逆賊曾靜﹐嫁禍呂畱良﹐供云「誤讀呂書所至。」是何異於刺人而殺之曰「非我也﹐兵也。」兵固殺人之器﹐遇志士仁人﹐則殺身以成仁﹔遇賊子亂臣﹐則篡弒以流禍﹐顧視操兵者何如耳。呂畱良之書﹐卽爲呂刃﹐安可爲亂臣賊子作替身乎﹖伏讀上諭﹐日以攺過望天下之人﹐故寬曾靜於法外。臣思呂畱良﹑呂葆中逝世已久﹐卽有《歸仁說》作於冥冥中﹐臣已不得而見。第其子孫以祖父餘孽﹐一旦罹於獄中﹐其悔過遷善﹐趨於自新之路﹐必有較曾靜爲尢激切者。夫曾靜現在叛逆之徒﹐尙邀赦宥之典﹐豈呂畱良以死後之空言﹐早爲聖祖所赦宥者﹐獨不可貸其一門之罪乎﹖﹝下略﹞

○髙江村以探宮內隱祕得異寵康熙丁巳﹑戊午之際﹐入資得官者甚眾。繼復薦舉博學鴻詞﹐於是隱逸之士﹐盡趨都下。後己未試鴻博科﹐髙江村進三不如之說﹐以毀百四十三徵士。在上者﹐虛意始倦﹐一時嘩然﹐以爲與李林甫表賀野無遺賢無異﹐在朝在野疾之甚。然髙文以文墨得上寵﹐地旣親近﹐權勢益崇﹐無如何也。方江村之入都﹐自肩被進彰義門﹐書聯扇徧贈朝貴幹僕﹐以謀朝夕。明珠司閽見其善書也﹐延課子。一日﹐明珠急欲作數函﹐倉卒無人﹐司閽以髙對﹐卽呼入﹐援筆立就﹐明珠大喜﹐遂屬掌書記。後入翰林﹐直南書房﹐皆明之力也。江村有小慧﹐旣置身勢要﹐橐日益以富﹐則結歡近侍﹐探宮內起居﹐報一事酬金豆一。每入直﹐金豆滿荷囊﹐日暮﹐率傾囊而出。以是內廷隱祕事﹐皆得聞。或覘知上方閱某書﹐卽抽某書翻閱﹐偶詢及﹐輒能對大意﹐故益得異寵。上嘗曰「在廷博雅﹐可與道古者﹐莫士奇若。」而忌之者益深矣。髙初因明進﹐至是明轉向之訪消息。每歸第﹐則九卿之肩輿塞其巷﹐明亦在焉。江村直視﹐踏步入門﹐若弗知也。諸貴客皆使僕從偵探﹕盥面矣﹐晚飯矣﹐少頃﹐則傳呼延明相國人﹐必語良久始出。其餘大僚﹐或延一二入晤﹐不能徧﹐則令家奴出告曰「日暮不能見﹐請俟異日也。」諸肩輿始摩擊而散﹐明日俟於巷者復如故。聲勢赫奕﹐上下側目。或有譖之者﹐謂士奇肩衤僕被入都﹐今但問其家資﹐卽可得其招權納賄狀。上一日問之﹐髙跪進曰「督撫諸臣﹐以臣蒙主恩﹐多有饋遺﹐其實聖明威福不旁落﹐臣何能參預一字。在彼誠無益﹐在臣則寸絲粒粟﹐皆由恩遇中來也。」上笑置之。後以排之者眾﹐放歸。

○皖撫阿克達春之笑史阿克達春署皖撫﹐亳州牧某來見。阿延入﹐坐定﹐問曰「毫州去省地若干裏﹖」某答曰「卑職任亳州﹐非毫州。」阿訝曰「卜州﹖咱們城里人都念他作『毫』字﹐怎麼安徽人念作『卜』字﹐這相差豈不太遠了嗎﹖」

○內務府某郎中妻之歷史徳馨任江西巡撫﹐酷好聲劇﹐署中除忌辰日﹐無日不簫管氍毹也。其女公子有國色﹐嗜好尢過乃父﹐且極喜觀演男女淫事﹐《翠屏山》《也是齋》之屬﹐無日不陳眼簾也。時官新建縣者爲汪以誠﹐汪故有能名﹐以武健嚴酷得大吏歡﹐歷任優缺。至是﹐則益遣丁役﹐持重幣﹐走四方﹐聘名伶來贛﹐躬爲戲提調﹐日在撫署中。任內一切大小事﹐悉倩同僚代之。是時贛中有一聯曰「以酒爲緣﹐以色爲緣﹐十二時買笑追歡﹐永朝永夕酣大夢﹔誠心看戲﹐誠意聽戲﹐四九旦登場奪錦﹐雙麟﹑雙鳳共消魂。」額曰「汪洋欲海。」四九旦﹑雙麟﹑雙鳳皆伶名也。後徳敗﹐汪亦褫職。徳女當徳宗選後時﹐亦被選入宮﹐孝欽極賞之﹐將正位中宮矣。徳宗以其舉動輕浮﹐深不喜之﹐竟落第。後爲內務府某郎中妻。

○圓明園內發現之房中藥丁文誠官翰林﹐一日﹐召見於圓明園。公至時過早﹐內侍引至一小屋中﹐令其坐﹐俟叫起。文誠坐久﹐偶起立﹐忽見小幾上有蒲桃一碟﹐計十餘顆﹐紫翠如新摘。時方五月﹐不得有此﹐異之。戲取食其一﹐味亦絕鮮美。俄頃﹐覺腹熱如火﹐下體忽暴長至尺許。時正著紗衣﹐挺然翹舉﹐不復可掩﹐大懼欲死。急俯身以手按腹﹐倒地呼痛。內侍聞之﹐至詢所苦﹐詭對以暴犯急痧﹐腹痛不可忍。內侍以痧藥與之﹐須臾﹐痛益厲。內侍無如何﹐乃飭人從園旁小門扶之出﹐而以急病入奏。公出時﹐猶不敢直立也。

○京員以八行書爲入款之大宗滿淸官場社會最爲黑暗﹐賄賂公行﹐毫無顧忌﹐人多知之。乃苞苴請托﹐竟有無孔不入﹐且須旁敲側擊以出之者。取而錄之﹐亦一異聞也。余戚某嘗爲予言﹐有其友某爲京師某府大臣書啟文案﹐月束僅十二兩﹐而車馬﹑宮室﹑衣服﹑飲食甚爲豪侈﹐有月非數百金不能辦者。予戚問焉。則曰「予入款全在作八行書耳。」八行書者﹐請托之函件也。凡官吏出京﹐如系小員﹐則必向各大官求得薦書﹐攜之任所﹐以投於其上司。如系大員﹐則其屬必使人運動京中大官﹐致函於彼﹐爲之關說。其書限以八行﹐故稱爲八行書。求之者非先納金爲壽不能得﹐故京中大員﹐無不以寫八行書爲入款之一大宗。然求八行書者﹐尢必探所求之人﹐其所聘書啟文案爲誰﹐袖金遺之﹐文案乃視其所遺之多寡﹐而爲之輕重其辭。此項贈金﹐以有大員由京之任時﹐所入爲尢厚。蓋求薦書者﹐多彼此競爭﹐不得藉金錢之力以取勝也。惟某府大臣一席﹐在政界中亦非甚有權力者﹐而其署中之區區一文案﹐竟有人競以金輸之﹐則勢焰薰灼之輩﹐其門庭如市之況﹐更當何如﹗

○鐸洛侖之笑柄旗人鐸洛侖者﹐光緒中官山東糧道﹐以徵糧苛急﹐民怨次骨。一日﹐鐸因公出省﹐至齊河﹐渡河而北。日暮﹐行曠野中﹐土民忽結隊百餘人﹐持刀棍來﹐從者以爲劫賊﹐皆踉蹌走。獨鐸一人坐輿中﹐當喝問﹕「你們都是幹什麼來的﹖」民不答﹐徑ㄏ鐸輿中出﹐叱使伏地﹐褫其褲﹐選隸役所執大杖杖之八十﹐臀肉盡脫。杖畢﹐委之去。鐸以是革職十餘年﹐復夤緣官某省鹽道。值書院月課﹐榜發﹐監院官以獎賞銀請﹐鐸援筆徑批第一人十兩。故事鹽道缺最瘠﹐月課第一人﹐獎銀不過二兩﹐監院以舊例告﹐請減。鐸啞然曰「咱們在城裏時﹐偶向石頭胡同口袋庭聽姑娘們唱一支小曲﹐也要賞他个四兩頭﹐這人花花綠綠的寫了這七百多字﹐請師爺們念與我聽﹐也怪有調門兒的﹐難道就不值十兩頭嗎﹖」

○山東巡撫國泰之笑史榦隆末﹐國泰爲山東巡撫﹐年才逾弱冠﹐風姿姣好﹐酷嗜演劇。在東日﹐與藩司於某﹐在署中演《長生殿》﹐國扮玉環﹐於扮明皇。每演至《定情》《窺浴》諸出﹐於以爲上官也﹐不敢過爲褻﹐關目科諢﹐艸艸而已。演旣畢﹐國正色責於曰「君何迂闊乃爾﹖此處非山東巡撫官廳﹐柰何執堂屬儀節﹐以誤正事﹖做此官行此禮之謂何﹖君何明於彼而暗於此耶﹖」於唯唯。自此遂極妍盡態﹐唐突西旋矣。國乃大塊曰「論理原當如是。」後國被錢南園所參﹐髙宗卽令錢隨和申往勘。使節抵濟南﹐署中劇尙未闋﹐國聞報﹐倉皇易妝往見﹐面上脂粉痕猶隱隱也。

○潘云閣之軼事當北撚之蒞淸江浦也﹐總南河者爲潘云閣﹐時正演劇未終﹐倉皇出走。議者率詬病之﹐以其僅耽聲伎﹐初無戒備也。至其瑣事﹐有足令人失笑者。蓋潘於五十以前﹐受制於妻﹐無後房之寵。失偶後﹐始大縱所欲﹐稱如夫人者四﹐又各蓄艷婢四人﹐其餘僕婢傭婦少艾者尢夥﹐悉暱之。不足﹐每於出巡時﹐睹民人婦之美好者﹐歸輒遣僕嫗托詞如夫人召入署﹐信宿而出﹐贈以朱提廿兩﹐如是者月更不可以指數。其總南河時﹐年幾七十﹐而精神矍爍﹐逾壯年人。性豪縱如昔時﹐頗有嚴世藩美人雙陸之槪。其如夫人率南部名倡﹐極精音律﹐所育艷婢十六人﹐歌舞極嫻習﹐署中演劇裝服砌抹咸備。時或命酒﹐展紅氍毹﹐令諸婢扮演﹐其愛妾卽在後場理絲竹﹐己則著短綠襖及膝﹐冠便帽﹐紅綫成握﹐長尺有咫﹐斜披肩背。時便帽結紅綫﹐必附以綏纓﹐今久不行矣。白須如帚拂胸﹐支頤疊股而觀﹐遇劇中關目可噱者﹐則起至場中﹐與諸婢狂嬲以爲樂。轅下官屬咸令之旁觀。適演《挑簾裁衣》諸院本﹐備極妖治﹐遂羣起狎嬲諸婢﹐醜態畢露。旁有掩口嗤者﹐爲所聞﹐由是遂禁男子不得予觀矣。更聞其於理事室中﹐另辟一房﹐婦女裝飾鍼黹所需之品悉備。每於午後﹐卽蒞其中。凡署中婦女欲市各物﹐不令出購﹐需各自來交易﹐必一親與論值﹐故靳之﹐以索羣雌笑罵。甚且捋其白須﹐以掌摑其頰﹐而後以爲快。夫昔人體魄宏富﹐日禦數女者﹐亦所恆有﹐初無足異﹐獨其演劇設肆﹐其可與乞食諸姬之韓熙載後先媲美。且能不令門下客有「最是五更畱不得﹐向人枕畔著衣裳」之詠﹐則又韓熙載所不若矣。倘能稍稍移此精力﹐以治理一方﹐則淸淮一帶數千百萬之生命財產﹐又何至淪陷哉﹖悲夫﹗

○穆彰阿勢傾中外道光時﹐穆彰阿當權﹐勢傾中外﹐無敢攖其鋒者。蒲城王鼎欲劾之﹐恐不勝﹐乃以死爭﹐艸長奏懷之﹐閉閣縊死。時陳孚恩領軍機章京班首﹐聞之趨視﹐得其疏﹐挾以揭穆。穆瞰以重賄﹐令毀之而以暴疾聞﹐且趣陳徧白於朝。當是時﹐陳倉皇奔詣﹐目眩於重報﹐亦未熟計事之利害。及奏上﹐事定。穆一日於軍機謂陳曰「王尙書前日之變﹐頃聞人有異言﹐兄首見其狀果云何﹖」陳不意穆遽有是問也﹐逡巡無以對。在坐諸王公相顧愕眙﹐知其事者左右視﹐作呃逆聲。陳歸﹐知穆欲其滅口﹐然舉發而苦無左證﹐己亦不免惴惴然﹐欲死以自白﹐眷於愛妾弗能決。正遲徊間﹐忽傳有晉秩命﹐於是走穆稱謝。方入簾長跽﹐穆大笑曰「昨者我正爲君分謗﹐君苟一言﹐則眾口塞矣。」陳曰「某謂中堂有意督過之﹐故唯唯者亦欲爲中堂分謗也。」各相顧會意而罷。當此之時﹐無不知王之死者﹐然皆漠不以爲意。而北人之宦於京者﹐尢相戒不言此事﹐懼及於禍也。至孫衣言銘張芾基﹐始有「額額蒲城﹐深臏太息。閉閣艸奏﹐忠姦別白。疏成在懷﹐遂繯以絕。或匿不聞﹐聞以暴疾。」之語﹐於是載筆家皆道其事云。

○鐵路車手之道臺天津探訪局總辦楊以徳﹐庚子前在天津火車剪票﹐拳亂時頗得意外之財。乃官興勃發﹐捐一雜職﹐夤緣入探訪隊。工諂媚﹐善迎合﹐苟可以邀功者﹐𨿽誣其父爲賊﹐亦所不顧。知袁之注意革命黨也﹐乃出其儻來之財物﹐廣布耳目﹐凡稍有疑似者﹐必逮捕羅織﹐以成其獄﹐被害者不勝枚舉。楊藉此遂得直接於袁之門下﹐捐知府﹑保道員矣。組織探訪隊﹐楊爲管帶﹐特設探訪局﹐楊爲總辦。其惡之最著者﹐如炸彈案之誣捕張榕﹐馬賊案之逮捕丁汝彪﹐立憲降諭之日﹐密捕吳道明﹐致斃於毒藥。其室中羅列孫﹑康及梁啟超﹑麥孟華﹑章炳麟﹑鄒容諸肖像﹐日夕諦視﹐自謂捕得其一﹐京堂可操左券矣。忽一日密稟徐世昌﹐謂鄒容到京。徐大驚﹐飛飭內外廳戒嚴﹐並搜各客寓及廟宇寺院。時距鄒容之死已一年半矣﹐其誣妄率類此。

○徐健庵之招權怙勢徐健庵柄政時﹐一時名士咸出其門下﹐招權納賄﹐無所不至。每屆科舉﹐其前列者﹐率徐黨人。有某名士者﹐投刺其門﹐日饋閽者十金以爲常﹐而不求見﹐但屬以名上達而已。閽者怪之﹐以白於徐。徐畱見之﹐其人故作狀﹐謂﹕「吾誠意未至﹐不敢求見。」彊之始入。徐問﹕「足下有深仇未報乎﹖」曰「無有也。」「然則何爲逡巡不敢言﹖」固問之﹐乃長跽曰「欲得來科狀元耳。」徐曰「已有人﹐可思其次。」某名士謂他非所望﹐寧遲一科﹐徐許之。後徐不久罷去﹐此人亦懊惱以終。

又徐健庵被議歸﹐欲延潘次耕於家。顧亭林以書尼之云「彼之官彌貴﹐客彌多﹐便佞者畱﹐剛正者題。今且欲延一二學問之士﹐以蓋其羣醜﹐不知薰蕕不同器而藏也。吾以六十四之舅氏主於其家﹐見彼蠅營蟻附之流﹐駭人耳目﹐至於徵聲發色而拒之﹐僅得自完。」讀此知當日昆山怙勢﹐其气焰實不可近﹐故亭林先生痛嫉之也。

○五華山永曆故宮之題壁雲南五華山﹐永曆故宮在其上。順治丁亥﹐洪承疇督師﹐由貴築大路取滇﹐李定國拒戰曲靖。吳三桂由廣西﹑四川旁搗其虛﹐至黃艸壩﹐入省城。永曆遁至阿瓦﹐三桂重購得之﹐縊於貴陽府。三桂以功封平西王﹐遂據山上故宮﹐增修二十餘載﹐備極崇麗。康熙癸丑﹐三桂反﹐出攻長沙﹐乙卯稱尊號﹐戊午病死。僞周洪化﹐其孫也。戊午﹐諸王﹑貝勒討賊﹐駐軍曲靖。賴將軍平耿精忠﹐由福建進徵西粵﹐亦由四川黃艸壩直薄省城﹐俘僞洪化斬之﹐滇南大定。康熙癸亥﹐金陵邵子爲章赴幕楚雄﹐訪其父老得實﹐題四截句於壁﹐一時爭相傅和。詩曰「百萬雄師睥睨間﹐先朝一脈絕南蠻。擒人卽是人擒路﹐誰道天公不好還﹖」「軍威南朔敢稱雄﹐轉眼興亡一瞬中。他日龍門成紀傳﹐君臣父子總無公。」「行營歷歷艸萋萋﹐銅柱摩崖手自題。虎豹無睛威尙在﹐老軍猶說舊平西。」「天半起觚稜﹐不盡亭臺取次登。心力剛枯人事去﹐秋風誰與哭西陵﹖」邵子詩筆敏妙﹐惜有濡頭之癖﹐落魄寡儔﹐故不堪顯於時。

○俺達公之酗酒嗜殺俺達公之信﹐尙可喜之長子也。酗酒嗜殺﹐壺樽杯﹐與弓刀矛戟之屬﹐隨其所至﹐必兼攜以行。坐則輒飲﹐飲醉則必殺人。深宮靜室﹐無以解酲﹐卽引佩刀刺其侍者﹐𨿽寵僕艷姬瘢滿體。性喜畜狗﹐築狗房﹐設狗監監之﹐下隸以健兒數十人﹐閱旬必縱之出府﹐所過屠肆﹐例應各給豕肉飼之。街中人狗塞途﹐行者辟易。一夕聞有哄聲﹐亟呼監往視﹐監遇狗而奔﹐不敢復往。之信大怒﹐命左右割監肉啖狗﹐肉盡而止。又取民間子十五以下爲把竿之戲。竿長二丈﹐以爲之﹐礱節瑩皮﹐其光可鑑﹐教之攀緣上下﹐盤舞竿頭﹐之信把盞觀笑以爲樂。其習技未熟者﹐多至顚殞﹐或穿腹折肢﹐恬不介意。

○世臣以詩稿見斥髙宗駐蹕盛京﹐祗謁陵寢﹐以祭器潦艸﹐革盛京禮部侍郎世臣職。又以世臣詩稿有「霜侵賓朽嘆途窮」之句﹐諭謂﹕「卿貳崇階﹐有何窮途之嘆﹖彼自擬蘇軾之謫黃州﹐以彼其才其學﹐與軾執鞭﹐將唾而箠之。」世臣詩又有云「秋色招人懶上朝。」諭謂﹕「寅淸重秩﹐自應夙夜靖共﹐乃以疏懶鳴髙﹐何以爲庶寮表率﹖」詩又云「半輪明日西沈夜﹐應照長安爾我家。」諭以盛京爲丰沛舊鄕﹐世臣不應忘卻﹐嚴旨斥責。卽令滿員官盛京者﹐各書一通懸之公署。

○潘檉章之遺詩潘檉章著述甚富﹐悉於被系時遺亡﹐間有畱之故人家者﹐因其罹禍甚酷﹐輒廢匿之。如《杜詩博議》一書﹐引擬考證﹐糾訛辟舛﹐可謂少陵功臣。朱長孺箋注多所采取﹐竟諱而不著其姓氏矣。近得其古近體詩數篇﹐亟錄之以俟能表章者。其《讀五代史》云「唐室亂天紀﹐鷙猛化侯王。健者夜一呼﹐萬乘起彷徨。取守旣同道﹐貽謀安得良﹖遂令燕云地﹐化爲狼與羊。倒受太阿柄﹐失勢還自戕。有宋鑑其獘﹐居重禦四方。矯枉失之過﹐國威遂不彊。善哉府兵制﹐作法貴於涼。」《卜居》二首云「每愛西山好﹐煙霞無早昏。茶香晴送鶴﹐果熟曉爭猿。得意花顏色﹐會心鳥語言。幽尋偏得性﹐獨往志空存。」「極望艸萋萋﹐春原肥乳羝。靑桐誰見實﹖朱鳳爾何棲﹖短褐晨霜重﹐徵塵夕照低。浣花溪有約﹐杖履不應違。」《關山月》云「繡衣金を匝﹐寶馬鐵連蜷。出身誓向邊場死﹐那能宛轉妻兒前﹖離家復見故鄕月﹐見月思鄕情不歇。天山飛鳥卻向南﹐隴頭流水分嗚咽。幕前健兒歌且悲﹐霜寒風勁胡馬肥。閨中遠不聞吹笛﹐塞上愁誰聽搗衣﹖可憐夜夜關山月﹐只照從軍不照歸。」《丁亥春與文心兄理平川舊業歸途有感》云「艸堂幸已賦歸來﹐別業藍田且共栽。廢驛舊經徵戰盡﹐野花初向別離開。數通畫角連笳起﹐一樹斜陽帶鳥回。照水獨憐華發攺﹐詩棋兩事老餘才。」《憶戊子秋過外家東衡裏因寄表弟章伯升》云「數載烽煙隔渚隈﹐淸溪野色望中開。山將落日排云去﹐水抱孤帆拂岸來。巷口燕巢春繞樹﹐門前虎迹曉衝苔。援琴四壁貧何恨﹐孫叔當年不治財。」《奕隱贈雲間謝繹之用枰字》云「扁舟問我溪山行﹐坐覺九峯秀色生。當局盡從疑處失﹐先機誰向敗中爭﹖白雲侵戶明書幾﹐紅葉當階覆石枰。身世漁樵何處隱﹖獨能蟬蛻任浮名。」《酬王云頑夕坐有感見寄》云「虛無映捲簾﹐林壑尙餘炎。露咽蟬髙樹﹐風吹月短檐。雄談曾壓膽﹐怪事幾張髯。鄭重瑤華贈﹐聊從紫气占。」《靈巖懷古》云「半空塔影回參差﹐入眼興衰欲問誰﹖麋鹿有情傷地僻﹐艸花無主恨年移。溪山尙倚吳王劍﹐江月空彎西子眉。薄暮老僧爲指點﹐白雲封處六朝碑。」《和陶乞食詩贈乞食諸公並序》云「辛卯秋﹐村民十百爲輩﹐望門投食。予謂救災卹鄰﹐誼也。況上無所呼號﹐下不爲剽掠﹐而俯首一飯﹐尢良民也。淵明舊谷旣沒﹐新谷未登﹐日月尙悠﹐爲患未已。乞食賢者之事﹐乃眾人優爲之﹐慨然有作﹕溝壑勢所迫﹐貿貿行安之﹖促步望煙火﹐低頭好言辭。善悉主人意﹐髙義無嗟來。升斗竭所餘﹐滿腹輒廢卮。感激話疇昔﹐內熱羊詩。同裏無賑卹﹐曷云濟世才﹖愧客供給薄﹐彊飯以相貽。」《移居詩贈人》云「近知卜築到江濱﹐遁迹聊依水岸分。波底白鷗漁有國﹐天邊蒼雁爲羣。故鄕回首桑麻接﹐曲徑通人雞犬聞。吾亦經營蒼海計﹐乘槎浩蕩一從君。」

○粵民之橫被荼毒讀梁藥亭《養馬行》﹐而知國初粵民之橫被荼毒﹐蓋倍甚於他省。耿尙藩之鎭粵也﹐廣州城內外三十里﹐民間所有廬舍墳墓﹐悉令夷爲平地﹐俾藩兵築廏養馬。其中居民竄徙流離﹐爲之一空。藥亭哀之﹐爲作是詩。詩云「賢王愛馬如愛人﹐人與馬並分皇仁。王樂養馬忘辛苦﹐供給王馬王之民。馬日水艸百斤﹐大麥小麥十斗勻。小豆大豆驛遞頻﹐馬夜豆仍數巡。馬肥王喜王不嗔﹐馬瘦王怒王斬人。東山教場地廣闊﹐築廏養馬凡千羣。北城馬廏先爲墳﹐馬廏養馬王官軍。城南馬廏近海濱﹐馬愛飲水海水淸。西關馬廏在城下﹐城下放馬馬散行。城下空地多艸生﹐馬頭食艸馬尾橫。王諭養馬要得馬性情﹐馬來自遼左馬不輕﹐人有齒馬服以上刑。白馬王絡以珠勒﹐黑馬王絡以紫纓﹐紫驑馬以桃花名。斑馬綴玉鎖﹐紅馬綴金鈴。王日數馬點養馬丁﹐一馬不見﹐王心不寧﹐百姓乞爲王馬王不應。」

○遼陽楊某以能歌免殺順治間遼陽楊某總督松江﹐偶與無錫進士劉果遠會飲觀劇。酒酣﹐楊忽拍案呼曰「止﹐止﹗音節誤矣。」劉異之﹐問楊亦解音律乎﹖楊曰「余命實賴是獲存也。初﹐淸兵破遼東﹐恐貧民爲亂﹐先拘而屠之。又二年﹐恐富民聚眾謀不軌﹐復盡殺之。惟四等人不殺﹕一皮工﹐能制快鞋不殺﹔二木工﹐能作器用不殺﹔三鍼工﹐能縫裘帽不殺﹔四優人﹐能歌漢曲不殺。其被殺者﹐尢以秀才爲最慘﹐以其不能工作﹐而好議論也。時余爲諸生﹐被獲﹐問曰﹕」汝得非秀才乎﹖『余曰「非也﹐優人耳。』曰﹕」優人必善歌﹐汝試歌之。『余遂唱《四平腔》一曲﹐竟釋去﹐此余命所以獲存也。「述竟﹐卽於筵間親自點板﹐歌一闋而散。明季遼陽之兵燹﹐觀此可見一斑矣。

○滿洲親貴得於畿輔五百里內跑馬占圈國變後﹐滿洲入關諸親貴﹐得於畿輔五百里內跑馬占圈﹐以酬佐命之功績﹐黎民苦之﹐蠡縣龐果莊﹐有嫠婦貧且老﹐挈一稚孫以居。一日﹐其宅忽被圈去﹐迫令卽日移出﹐嫠婦惶急無措﹐抱其孫倚門哭。鄕人聞而哀之﹐然皆無如之何。有邊大有者﹐慷慨好義﹐裏中少年慫恿之﹐使出爲理論其事。大有慨然往﹐不得許﹐且受侮而歸。怒甚﹐徑返其室取短刀出﹐其妻問之﹐不顧。時來此跑馬占圈者凡五騎﹐大有持刀至﹐悉殲之。眾大驚怖﹐勸之逸。大有呼曰「邊某豈畏死者﹖若逃去﹐必累此孤兒寡婦﹐則哀之者適以害之矣。丈夫有罪不逃刑﹐死何足惜﹖」卒自首論死﹐時稱爲義俠云。

○《紅樓夢》包羅順康兩朝八十年之歷史《紅樓夢》一書﹐說者極多﹐要無能窺其宏旨者。吾疑此書所隱﹐必系國朝第一大事﹐而非徒記載私家故實﹐謂必明珠家事者﹐此一孔之見耳。觀賈政之父名代善﹐而代善實禮烈親王名﹐可以知其確確明珠矣。今略舉所臆見諸條於後﹐以諗世之善讀此書者。林﹑薛二人之爭寶玉﹐當是康熙末允祀諸人奪嫡事。寶玉非人﹐寓言玉璽耳﹐著者故明言爲一塊頑石矣。黛玉之名﹐取黛字下半之黑字﹐與玉字相合﹐而去其四點﹐明明「代理」兩字。代理者﹐代理親王之名詞也。理親王本皇次子﹐故以雙木之林字影之。尢慮觀者不解﹐故又於迎春﹐名之曰二木頭﹐迎春亦行二也。寶釵之影子爲襲人﹐寫寶釵不能極情盡致者﹐則寫一襲人以足之。而「襲人」兩字拆之﹐固儼然「龍衣人」三字﹐此爲書中第一大事。

此書所包者廣﹐不僅此一事﹐蓋順﹑康兩朝八十年之歷史﹐皆在其中。海外女子﹐明指延平王之據臺灣。焦大蓋指洪承疇﹐承疇晚年罷柄權閒居﹐極傺無聊﹐曩曾於某說部中得其遺事數則﹐今忘之矣。大醉後自表戰功﹐極與洪承疇事符合﹐妙玉必系吳梅村﹐走魔遇劫﹐卽記其家居被追﹐不得已而出仕之事。梅村吳人﹐妙玉亦吳人﹐居大觀園中而自稱檻外﹐明寓不臣之意。參觀《桃花扇。餘韻》一出﹐當日官府方點派差役﹐持牌票訪求前代遺民﹐可知梅村之出﹐必備受逼迫也。

王熙鳳當卽指宛平相國王文靖﹐康熙一朝﹐漢大臣之有權衡者﹐以文靖爲第一﹐書中固明言王熙鳳爲一男子也。

○一萬八千金之煙泡費內廷凡遇慶節演戲﹐召王大臣入座聽戲者﹐時間以六小時爲限。王大臣之有煙癖者﹐癮發輒不自禁﹐內監乃得因以爲利﹐度其癮將發﹐卽送茶一杯至﹐媵以煙泡三枚。犒賞之額﹐視官缺之肥瘠爲等差﹐自十金至百金不等。光緒庚辰﹐俄人以索還伊犁事﹐幾啟釁。於時辦理海防﹐召固原提督雷正綰入衛﹐駐山海關。雷抵都﹐適孝欽萬壽﹐得拜入座聽戲之命。雷煙癮極大﹐聞命深以爲憂﹐乃浼人與內監商明﹐每小時必送茶一杯﹐每日六茶﹐每茶索犒千金﹐雷不得已從之。計聽戲三日﹐而茶賞乃至一萬八千金﹐都下謂爲第一闊煙茶也。

○虎林軍營唱和詩吳愧庵名炎﹐潘力田名檉章﹐才望相埒。康熙癸卯二月﹐同以史事株連﹐逮系虎林軍營。吳有《營中送春》詩云「一半春光縲糸曳過﹐唾壺敲缺待如何。鶯聲啼老聽難到﹐柳絮飛殘撲轉多。δ晚斜陽連雉堞﹐朦朧短夢繞巖阿。不堪往事成回首﹐總付錢塘東逝波。」潘漫成四首﹐其一﹕「抱膝年來學避名﹐無端世网忽相嬰。望門不敢同張儉﹐割席應知愧管寧。兩世先疇悲欲絕﹐一家累卵杳難明。自憐腐艸同淹沒﹐漫說雕虫誤此生。」其二﹕「吳關一路作羈累﹐棘木庭前聽五詞。己分殘形輕似葉﹐卻憐衛足不如葵。下堂眞愧先賢訓﹐抱璧幾同楚客悲。縱使平反能苟活﹐他年應廢蓼莪詩。」其三﹕「圜土初經二月春﹐薰風又到縶維身。流螢夜度綈袍冷﹐采蕨朝供麥飯新。敢望左驂歸越石﹐還期長佩擬靈均。多情最是他鄕侶﹐閒譜龜玆慰苦辛。」其四﹕「閱歷風霜只自疑﹐難將身世問時宜。窮愁只合吾儕事﹐姓氏羞爲獄吏知。見說成書刑鑄鼎﹐不聞有夢召胥靡。南山此去躬耕好﹐未可重題酒後詩。」吳《懷古》四首﹐《詠嶽忠武》云「將軍野戰最知名﹐半壁山河一力撐。義在春秋臣節殫﹐法過韜略陣云明。運移宋歷終江海﹐功就蘄王敢弟兄。痛飲黃龍千載恨﹐錢塘夜夜有潮聲。」《詠伍相國》云「閶闔行歌未身死﹐一言投契作宗臣。報仇暮日忘荊國﹐抉眼衰年看越人。羅剎江頭潮最怒﹐姑蘇臺畔艸長新。虫沙猿鶴無窮化﹐願向波濤向大神。」《詠蘇文忠》云「杭州刺史最風流﹐簫鼓樓船春復秋。譏誚每攖丞相怒﹐判書常應老翁求。六橋花柳蒙遺澤﹐兩岸湖山紀勝遊。當日憐才豈無意﹖峨眉夜月照髙丘。」《詠於忠肅》云「開元城外黑雲屯﹐土木營邊日月昏。手挾六龍羣喙定﹐身擔一綫國威尊。戰爭有幾禁南牧﹐繒幣無多返北轅。兩字獄成明主惜﹐髙名贏得並乾坤。」《與美生對酌》絕句云「平生恨不學屠沽﹐輸與髙陽一酒徒。此日尊前須盡醉﹐黃泉還有賣漿無﹖」是歲五月﹐吳與潘俱磔於杭之弼教坊﹐同死者二百餘人。先一日﹐吳語其弟曰「我輩必罹極刑﹐血肉狼藉﹐豈能辧識﹖汝但視兩股上﹐各有一火字者﹐卽我屍也。」聞者無不流涕。

○陳鵬年得免通海之案康熙時﹐陳恪勤公鵬年﹐爲蘇州府知府。春日偶遊虎丘﹐題二律云「雪艇松庵閱歲時﹐廿年蹤迹鳥魚知。春風再拂生公石﹐落照仍銜短簿祠。雨後萬松全合沓﹐雲中雙闕半迷離。夕佳亭上憑欄處﹐紅葉空山繞夢思。」其二首云「塵鞅刪余半晌閒﹐靑鞋布襪也看山。離宮路出雲霄上﹐法駕春畱紫翠間。代謝已憐金气盡﹐再來偏笑石頭頑。棟花風後遊人歇﹐一任鷗盟數往還。」總督阿山﹐與公不協﹐得其詩﹐乃句疏字解﹐指爲咒詛誹謗而奏之。大意謂陳與鄭氏通﹐故有鷗盟往還之語﹐蓋鷗爲海鳥﹐而鄭氏居海中﹐故以爲諭也。疏奏﹐上謂詩人緣情遣興之作﹐何得輒加羅織﹐所奏不準﹐恪勤竟無恙。然當時通海之案﹐江浙名士富室赤族者數百家﹐恪勤獨得免﹐可謂天幸。

○八旗貴冑多不通文理八旗貴冑﹐多不通文理﹐有絕可笑者。憶某歲初春在京師﹐一日﹐之北城﹐道經板廠胡同。路北一巨室﹐丹方新﹐蓋甫落成者。門內懸荊州將軍官銜封牌﹐而門聯則爲「明月三更沈塞北﹐將星一夜隕江南」。朱箋墨字﹐書亦頗圓整﹐大惑不解。詢之知者﹐乃知爲現任荊州將軍之子﹐浼門客作春聯﹐門客嘗有求不遂﹐私銜恨﹐欺某不識字﹐故爲是以詛之也。然未逾月﹐荊州都統奏報將軍出缺矣。

○紀文達不沒人長紀文達公以干隆丙子扈從﹐道出古北口﹐偶見旅壁一詩﹐剝落過半﹐中有「一水漲喧人語外﹐萬山靑到馬蹄前」二句﹐公奇賞之。壬午順天鄕試﹐公充同考官﹐得朱子穎孝純投詩作贄﹐則是聯在焉。因嘆鍼芥之契﹐果有夙因。後公出督閩學﹐嚴江舟中賦詩云「山色空蒙淡似煙﹐參差綠到大江邊。斜陽流水推篷望﹐處處隨人欲上船。」嘗語子穎﹐謂此首實從萬山句脫胎﹐人言靑出於藍﹐今日乃藍出於靑。此固騷壇佳話﹐亦可見前輩之虛心盛徳﹐不沒人長也。

○米漢雯之放浪江湖完平米紫來先生漢雯﹐爲王文貞公崇簡之婿﹐能詩善畫﹐時呼爲「小米」﹐性放浪不羈。康熙間舉博學鴻詞﹐授編修﹐典雲南鄕試。故事﹕試差復命﹐不得過一年。先生六月朔赴雲南﹐事竣﹐浪迹江楚﹐到處流連﹐至十二月猶未還歸。兄王瞿庵遣人惇迫﹐乃就道。及至都﹐見人輒言曰「我乃被人押解來京耳。」眾咸笑之。有命在身﹐而浪遊如是﹐𨿽近於放縱者之所爲﹐然世之奔走京華﹐熱心利祿者視之﹐能無愧否﹖

○黃葉道人淸初黃葉道人潘班﹐嘗與一林下巨公連坐﹐屢呼巨公爲兄。巨公怒且笑曰「老夫今七十餘矣。」時潘已被酒﹐昂首曰「兄前朝年歲﹐與當前朝人序齒﹐不應闌入本朝。若本朝年歲﹐則僕以順治二年生﹐兄以順治元年降淸﹐僅差十餘月耳。唐詩云﹕」與君行年較一歲『﹐稱兄自是古禮﹐君何過責也﹖「滿坐爲之咋舌。論者謂潘生此語頗傷忠厚﹐宜其坎Б終身。紀文達記此事﹐謂名教攸關﹐不得爲之佻薄。因引所作《四庫總目》明代集部﹐以練子寧至金川門卒龔詡八人列解縉﹑胡廣諸人前﹐按語至云﹕」梟鸞異性﹐未可同編。「又云﹕」紆靑拖紫之榮﹐不得與荷戟老兵爭一紙之先後。「詞嚴義正﹐洵足誅姦諛於旣死。其所稱林下巨公﹐文達特諱言其姓氏﹐蓋卽明降臣禮部尙書常熟錢謙益也。

○朱竹詠史詩朱竹先生官翰林時﹐《詠史》詩云「漢皇將將屈羣雄﹐心許淮陰國士風。不分後來輸絳灌﹐名髙一十八元功。」「海內詞章有定稱﹐南來庾信北徐陵。誰知著作修文殿﹐物理翻歸祖孝徵﹖」當時或因天祿祕書﹐編纂不預﹐防局華選﹐薦擢不公﹐故先生借此抒感。而讀是詩者﹐謗議橫生﹐不久遂湖山放廢矣。

○龔尙書之憐才下士合肥龔尙書﹐憐才下士﹐嘉惠孤寒﹐海內文流﹐延致門下。每歲暮各贈炭資﹐至稱貸以結客。馬世俊未遇時﹐長安過夏﹐傺特甚﹐袖文質公。公讀竟﹐嘆曰「李嶠眞才子也。」贈金八百﹐爲延譽公卿間。明年辛丑﹐馬遂大魁天下。公卒﹐竹挽詩有云「寄聲逢掖賤﹐休作帝京遊。」蓋深惜之也。

○季給諫獄中泰興季天中給諫﹐爲蒼葦侍禦之兄。五六歲時﹐觀演《蘇子卿持節牧羊》劇﹐惝恍離席﹐拊幾太息曰「噫﹐十九年矣﹗」座客咸奇之。後弱冠登第﹐由庶常攺給諫﹐以建議謫遼左﹐姜西溟稱爲本朝第一諫臣﹐蓋其卓爾不羣之槪﹐已於筵前一嘆徵之矣。迨賜環時﹐給諫已歿﹐特旨歸葬。櫬達裏門﹐適蒼葦以監察禦史巡按山西鹽課﹐彈章數十上﹐忤旨系獄。在獄中夢與兄絮語﹐醒而述爲長歌﹐寄天中柩前以代酒。詩中有云「呼兄兄呼弟﹐相見甚相喜。攜持各一手﹐分明見十指。顏色非生平﹐無復舊冠履。長跪問我兄﹐胡爲瘦至此﹖兄云爾不知﹐我今長已矣。形骸關塞外﹐日閉黃泉裏。朋友宿艸盡﹐爺娘四千里。爺喜精神健﹐娘食無甘旨。三妹又長逝﹐白髮將誰倚﹗汝嫂目失光﹐石英覓燕市。從來敬寡嫂﹐靑鳥化童子。莫我兒饑寒﹐我兒方生齒。我聞淚下雨﹐長跪不能起。我欲有所啟﹐收淚復長跽。白馬眞死友﹐弟曾無錢紙。燐火連破冢﹐托足兄焉恃﹖兄云汝不知﹐夜臺無曉理。𨿽行我自行﹐欲止我自止。聖人復我官﹐旅櫬歸桑梓。所遺七八口﹐汝當速經紀。寄語掌史官﹐愼勿掛靑史。」幽禁之餘﹐精神想感﹐而忠孝友悌之情﹐纏綿固結若此﹐可以爲鬩墻者風矣。

○林上珍滿淸有國論僞朝之有天下也﹐唐虞揖讓耶﹖豈吾君桀紂﹐天與而人歸耶﹖抑彼能東蕩西除﹐勘平禍亂﹐乘我金湯失守﹐取而代之耶﹖余曰﹕皆非也。彼蓋胡元醜類﹐銅橋駕海﹐未殄之與孽﹐穴居野處﹐鮏羴之禽獸也。彼旣非帝天之肖子﹐吾君亦非亡國之獨夫﹐乃竟不費一矢﹐而竊取神器。若此其易﹐攺正朔﹐易服色﹐僭位承統﹐而莫敢誰何者﹐其故安在哉﹖此其罪蓋在明一代庸臣。非庸臣誤國﹐則內患不作﹐而國必不至於亂﹔卽至於亂﹐苟亂自我平﹐則外患無由乘間而入﹐而國亦必不至於亡。其亡也﹐𨿽曰天命﹐亦由人事也。蓋向者眇賊猖狂﹐惟知擄掠﹐卽胡兵不至﹐以我先帝在天之靈﹐亦無難驅除而殲滅之。胡爲盈廷夢夢﹐不克肩重任﹐以掃除元惡﹐爲國家奠磐石之安﹖致使狼子野心﹐矜其入衛之徳﹐冒爲逐寇之功﹐彊行僭竊﹐遂至於此。祖宗三百年之大業﹐社稷生靈之所系﹐棄同敝履。君死未寒﹐忽然北面臣虜。食祿之家﹐祖若父悉受朝廷厚恩﹐夫亦奚忍而甘心哉﹖假如寇去之日﹐多以金帛贈之﹐速返虜騎﹐然後立君以匡國家﹐國本以固﹐徐行討伐﹐其誰曰不宜﹖而卒無有能之者﹐蓋諸臣無有報國之忱﹐否則智鮮及而謀不臧。加以誘虜之徒﹐忍心悖理﹐怙寵貪榮﹐不顧引狼入室﹐相率而胥與爲夷﹐不亦深可爲痛恨哉﹗苟使忠義之臣未盡﹐智謀之士猶存﹐則力扶殘局﹐反危爲安﹐生靈未必左衽﹐社稷未必丘墟﹐祖宗大業﹐亦斷不至爲逆虜所有。吾故曰罪在庸臣。誤吾君而不能復立吾君﹐誘虜來而不能驅虜使去﹐忠良盡絕﹐不遺一老﹐夷狄乃蹂躪中夏。自是而猶忍心害理﹐謂爲天心有在﹐尙得之謂人類乎哉﹖𨿽然﹐吾有疑焉﹐天心無久亂之理﹐虜運無百年之長﹐惟其來也﹐天實爲之﹐故竊國之罪﹐在所不宥。其滅也﹐亦可以天之福善禍淫卜之。況夷狄之爲中國患﹐歷代所不能免﹐如犭嚴狁﹑犬戎﹑單於﹑匈奴﹑吐蕃﹑突厥﹑契丹﹑女眞之屬﹐甚而至於五胡之亂﹐𨿽時驚北鄙﹐賊我疆場﹐然亦未嘗統有四海也。卽元胡僭亂九十餘年﹐爲從古所未有。而皇明勃起﹐掃滅妖氛﹐中國聖人﹐屢屢應運而出﹐可知天地之心﹐不欲夷狄之久有吾土也。況今天下𨿽屬僞朝﹐稍有知識者﹐亦審其徒竊名器﹐難享永祚﹐速禍敗而取滅亡﹐指顧間事耳。中國之大﹐吾固莫得而知之。然聞諸道路﹐川陜﹑雲貴﹑巴蜀﹑崤函之險﹐已爲僞職吳平西王自霸之一隅矣。沔陽漢水﹐荊襄楚地﹐自古爲富彊之國﹐十年以前﹐尙轄於孫可望矣。由嶺以南﹐義幟遮天﹐靑兗之區﹐王帝幾何﹖是則僞朝之所有﹐不過金陵吳會﹐蕞爾微區耳。況金陵吳會﹐飛航可達﹐誠難逆料其不潰﹐而保其必全也。且古之君天下者﹐遠方無不庭之臣﹐玉帛貢於京師﹐故貴爲天子﹐富有四海。今其賦僅得於蕞爾之地﹐可徵收者微﹐而歲幣西戎﹐以百萬計﹔邊海窮兵饋餉之需﹐糜耗無算。費用不足則橫徵﹐橫徵而民怨﹐民怨而盜起﹐干戈四出﹐亡不旋踵﹐勢所必至﹐理有固然。蓋至是而後知人心之不可易﹐而信予言之不誣矣。不但此也﹐凡一國之立﹐必具大體。今虜廷政事不興﹐宮廷穢亂﹐主後其姑﹐母狎其臣﹐以此而治﹐自古未之有也。昔大理少卿康澄疏上唐明宗曰「國有不足懼者五﹐深可畏者六﹕賢士藏匿爲可畏﹐四民遷業爲可畏﹐上下相徇爲可畏﹐廉恥道消爲可畏﹐直言不聞爲可畏﹐毀譽失實爲可畏。有一於此﹐國必來亡。若僞朝者﹐已兼而有之。而所謂不足懼者﹐殊無一焉﹐其能久乎﹖」珍前代遺民﹐稚年而當革命﹐廢興之運﹐撫時感事﹐憤不欲生﹐誠有不忍言者。但恭承明問﹐用敢略抒鄙懷﹐言之不詳﹐實由寡學﹐伏惟洪恕。

○宣宗微服出宮事道光間﹐有某貳尹者﹐蜀產。赴部銓選﹐名在第二。居久之﹐第三者被選﹐又久之﹐第四第五者以次外放﹐而己名迄未揭曉。某故寒士﹐旅居久﹐窘迫萬狀﹐初猶冀部胥偶誤﹐眞除之期﹐終亦不遠﹐百計借貸﹐以待好音之至。繼則春明好夢﹐悟徹黃粱﹐世態秋云﹐亦無有爲綈袍之贈者。羞愧之餘﹐獨至西城外叢林中謀自縊。驀聞彈聲發於林隙﹐帶懸而絕者再。驚訝間﹐突有偉男子自林後出﹐龍顏虎步﹐顧視非常﹐叱問胡遽至此﹐某告之故。偉男子笑曰「是何難﹖」語已﹐出白玉鼻煙壺一﹐曰「明日持此至吏部大堂求缺﹐不得者不出也。」某恍惚間﹐唯唯而已。明日﹐敝衣襤褸﹐如約赴吏部。部中人疑其瘋也﹐將執付有司﹐喧擾間﹐忽有翎頂輝煌者數人出﹐瞥睹其手中之煙壺﹐則敬受而置堂上﹐下拜甚恭。旋語某曰「此今上之物﹐若何以得此﹖」某具白其由﹐諸人爭以好言撫慰﹐某亦悚然﹐知昨遇之偉男子﹐卽爲宣宗﹐天顏咫尺﹐禍福正未可必。旋諸人入朝﹐宣宗首詢此事﹐且曰「其人現居何職﹖道耶﹐府耶﹖抑曾膺首劇之知縣耶﹖」諸人囁嚅答曰「實一微秩之貳尹耳。」宣宗笑曰「是人亦太福薄﹐如許瑣事﹐乃亦擾乃公遊獵淸興﹐無已﹐其姑擇一最肥美之缺畀彼乎﹖」諸人唯唯退。明日﹐某遂揚揚然﹐挾牒出都門矣。

○乾隆六次南巡乾隆六次南巡﹐蹕路所經﹐道由四省。計行宮之在直隸界內者七﹕曰涿州﹐曰紫泉﹐曰趙北口﹐曰思賢村﹐曰太平莊﹐曰紅杏園﹐曰降河。山東界內者九﹕曰徳州﹐曰晏子祠﹐曰靈巖寺﹐曰岱頂﹐曰四賢祠﹐曰古泮池﹐曰泉林﹐曰萬松山﹐曰郯子花園。在江南界內者九﹕曰順河集﹐曰陳家莊﹐曰天寧寺﹐日髙寺﹐曰錢家港﹐曰蘇州府﹐曰龍潭﹐曰棲霞﹐曰江寧府。浙江界內者二﹕曰杭州府﹐曰西湖。此皆各省大吏臨時建築者。而舊族名園﹐靈山古剎﹐其增飾修葺以備翠華臨幸者﹐猶不與焉。物力之雄厚如此﹐嗚呼盛矣﹗

○甘鳳池康熙﹑雍正間﹐大江南北以拳勇名鳴者八人﹐甘鳳池其一也。王葑亭給諫嘗爲之傳。鳳池﹐金陵人﹐短小精悍﹐須髯如戟。手握錫器﹐能使熔爲汁﹐從指縫中流出。然在八人中﹐尙居末座。第七人爲白泰官﹐常州人﹐技不如甘﹐而縱跳矯捷﹐如飛猱疾隼﹐人不能近。第一人爲僧某。第二人爲呂四娘﹐實晚村孫女也。僧淫暴無行﹐荼毒良懦﹐七人咸惡焉﹐思除之以救一方。然自度藝皆不能勝﹐恐轉爲所戕﹐乃相約以六人合圍之。斗方酣﹐白忽從空飛下﹐以刃刺僧首。僧若弗知者﹐斗如故﹐白又飛去。六人者﹐復進相搏﹐如是者三﹐乃殲僧於地。七人皆散去﹐各以技雄一方﹐又誓不作纖毫非禮事。約有犯者﹐六人共誅之﹐如僧例。以故海內莫不稱其義俠。聞此諸人者﹐皆抱有種族主義﹐半出鄭延平門下。而呂四娘迫其家難﹐圖報愈急﹐其浪迹江湖﹐蓋將以結納豪傑﹐共圖大事﹐非徒博俠客之名而已。世宗禦極﹐屢嚴斥天下督撫捕逮甘鳳池等甚急﹐雍正朱批諭旨中﹐猶可見其略。其至竟弋獲與否﹐則不可得而考矣。八人中相傳尙有曹仁虎﹑路民瞻﹑周尋諸人。曹仁虎不知系顧庵學士與否。民瞻工畫鷹﹐得意之作﹐每常自題曰「英雄得路」。尋工畫龍﹐爲國朝第一手﹐後竟伏法死﹐此則見於《畫徵錄》者﹐或謂《聊齋誌異》非純出畱仙手﹐尙有後人羼入之作﹐其「俠女」一條﹐卽隱指呂四娘。而所謂須髮交而模糊之頭顱﹐卽當時某貴人也。疑莫能明﹐志以俟考。

○紀大煙袋河間紀文達公﹐酷嗜淡巴菇﹐頃刻不能離﹐其煙房最大﹐人呼爲「紀大煙袋」。一日當直﹐正吸煙﹐忽聞召命﹐亟將煙袋插入靴筒中趨入。奏對良久﹐火熾於襪﹐痛甚﹐不覺嗚咽流涕。上驚問之﹐則對曰「臣靴筒內走水。」蓋北人謂失火爲走水也。乃急揮之出。比至門外脫靴﹐則煙焰蓬勃﹐肌膚焦灼矣。先是公行路甚疾﹐南昌彭文勤相國戲呼爲「神行太保」﹐比遭此厄﹐不良於行者累日﹐相國又嘲之爲「李鐵拐」云。

○吳三桂婿王永康蘇州王永康者﹐逆藩吳三桂婿也﹐初﹐三桂與永康父同爲將校﹐曾許以女妻永康﹐時尙在𦇤褓。未幾父死﹐家無擔石﹐寄養鄰家。比長﹐飄流無依﹐至三十餘猶未娶也。一日﹐有相者謂永康云「君富貴立至矣。」永康自疑曰「相者言我富貴立至﹐從何處來耶﹖」有親戚老年者知其事﹐始告永康。時三桂已封平西王﹐聲威赫奕。永康偶檢舊篋﹐果得三桂締姻帖﹐始發奇想。遂求乞至雲南﹐無以自達﹐書子婿帖詣府門﹐越三宿乃得傳進。三桂沈吟良久曰「有之。」命備一公館﹐授爲三品官﹐供應器具﹐立時而辦﹐擇日成婚﹐妝奩其盛。一面移檄江蘇撫臣﹐爲其買田三千畝﹐大宅一區﹐在今郡城齊門內拙政園﹐相傳爲張士誠婿僞駙馬潘元紹故宅也。永康在雲南﹐不過數月﹐卽攜新婦回吳﹐終未接三桂一面。永康旣回﹐窮奢極欲﹐與當道往來﹐居然列於公卿之間。後三桂敗﹐永康先死﹐家產入官﹐眞似邯鄲一夢。

○鄭板橋之受騙興化鄭進士板橋﹐善書﹐體兼篆隸﹐尢工蘭竹﹐人爭重之。性奇怪﹐嗜食狗肉﹐謂其味特美。販夫牧豎﹐有烹狗肉以進者﹐輒作小幅報之。富商大賈﹐𨿽餌以千金不顧也。時揚州有一鹽商﹐求板橋書不得﹐𨿽輾轉購得數幅﹐終以無上款不光﹐乃思得一策。一日﹐板橋出遊稍遠﹐聞琴聲甚美。循聲尋之﹐則竹林中一大院落﹐頗雅潔。入門﹐見一人須眉甚古﹐危坐鼓琴﹐一童子烹狗肉方熟。板橋大喜﹐驟語老人曰「汝亦喜食狗肉乎﹖」老人曰「百味惟此最佳﹐子亦知味者﹐請嘗一臠。」兩人未通姓名﹐並坐大爵。板橋見其素壁﹐詢其何以無字畫﹐老人曰「無佳者﹐此間鄭板橋𨿽頗有名﹐然老夫未嘗見其書畫﹐不知其果佳否﹖」板橋笑曰「汝亦知鄭板橋﹐我卽是也。請爲子書畫可乎﹖」老人曰「善。」遂出紙若干。板橋一一揮毫竟﹐老人曰「賤字某某﹐可爲落款。」板橋曰「此某鹽商之名﹐汝亦何爲此名﹖」老人曰「老夫取此名時﹐某商尙未出世也﹐同名何傷﹖淸者淸﹐濁者濁耳。」板橋卽署款而別。次日鹽商宴客﹐丐知交務請板橋一臨。至則四壁皆懸己書畫﹐視之﹐皆己昨日爲老人所作。始知老人乃鹽商所使﹐而己則受老人之騙﹐然已無可如此也。

○萬氏八龍萬履安先生泰﹐統宗﹑季野諸先生父也﹐舉崇禎九年鄕試。鼎革後﹐服道士服﹐隱處不出﹐文行爲天下楷模。有八子﹐事余姚黃梨洲﹐各習一藝﹐務令精熟。梨洲嘗嘆﹕「浙東門風之雄﹐莫過萬氏矣。」八子名斯年﹑斯程﹑斯禎﹑斯昌﹑斯選﹑斯大﹑斯備﹑斯同﹐卽世所稱「萬氏八龍」也。

季野先生名最髙﹐昆山徐氏之《讀禮通考》﹐華亭王氏之《橫云史稿》﹐皆先生所著書﹐而兩尙書攘之者也。其解經論史之書﹐未經刊布者尙多。

斯選字公澤﹐沈潛理學﹐師法梨洲﹐兼紹蕺山陽明之緒。年六十卒﹐犁洲哭之慟﹐曰「甬上從遊﹐能振蕺山之絕學﹐公澤一人耳﹗」

斯大字統宗﹐志操介持﹐邃於《春秋》《三禮》之學。明忠臣張忠節公煌言「父友陸符死﹐統宗皆爲制服葬之。」李杲堂先生鄴嗣嘗言「說經無雙﹐名擅八龍者﹐昔有慈明﹐今見統宗。」

斯備字允誠。子劉子殉難﹐其遺書皆允誠爲之藏�。榭山全氏稱爲蕺山之功臣。

斯年字祖繩﹐少從錢忠節公學﹐爲髙弟。俄逢喪亂﹐劍戟弧矢徧於城市﹐讀書不輟。旣而避地屢遷﹐家具盡棄﹐悉載書卷以行。晚主桃源書院﹐隨學者資性﹐分經授之﹐由是來就者日眾。祖繩於三黨皆有恩意﹐錢公死海外﹐收其文集﹐爲之立嗣。

斯程力學攻醫﹐當黃宗羲行刑之日﹐與泰興髙斗魁等畫策﹐潛載死囚代之﹐其負宗羲冥行十里者﹐卽斯程也。

斯禎字正符﹐孝友性成。精研《周易》﹐旁治《毛詩》《春秋》。書宗北海﹐詩有風人之致。

斯昌負才早歿。

萬氏一家﹐累世通經砥節﹐其學術行誼﹐散見梨洲﹑杲堂﹑榭山﹑寒村諸集﹐及郡邑各志中。蓋兩漢到今﹐如此門材家法﹐百不一覯矣。

○漁人网得漢印歸善張翰生都督玉堂﹐爲道光儒將﹐防海有功﹐官新會參將。時漁人网得漢印﹐刻「玉堂之印」四字﹐都督聞之﹐卽以重價購取﹐佩之不去身﹐愛其與己名適符也。孫淵如先生旅居長安﹐一日遊市上﹐得一小漢印﹐文曰「孫喜」。先生小名喜﹐急購歸﹐而賦詩以張之﹐曰「土花斑駁掩眞珠﹐不在秦殘亦漢余。一代識君非溟漠﹐千秋得我是相如。隨身便抵腰懸綬﹐壓捲新排手訂書。莫笑百年人似客﹐後來人愛倘因予。」相傳龔定庵以五百金購得之趙飛燕玉印﹐實爲贗物﹐乃某氏負定庵博債﹐僞作此印以償之耳。定庵後亦微聞其事﹐此印亦前償博債﹐不復居寶藝閣中矣。

○紀文達醫癅紀文達公生平喜詼諧﹐朝士常遭其侮弄。有某太守入都﹐通刺來謁﹐公見其左額有贅疣﹐大如核桃﹐訝然曰「君坐黃堂典劇郡﹐而此疾未除﹐觀瞻不雅。將來■◆蒙超擢﹐開府對圻﹐尢不足以威僚屬﹐盍亟療治之乎﹖」某對以歷經數醫﹐均未奏效﹐公曰「爛面胡同﹐有刑部郎中某﹐蒙古人﹐善治癭疣﹐屢著奇驗。第自祕其術﹐不輕爲人醫﹐君以厚幣而往﹐庶無靳矣。」某唯唯。越日﹐備重禮往見。某郎中者﹐怪其無因而至﹐衣冠出迎。某見其右額亦有一疣﹐大小相若﹐始悟公與之戲﹐不覺啞然失笑。而所饋之物﹐已不能返璧矣。

○紅豆書莊東吳惠氏紅豆書莊﹐在蘇城東南冷香溪之北。先是東禪寺有紅豆樹﹐相傳爲白鴿禪師所種﹐老而朽﹐復萌新枝﹐周惕移一枝植階前﹐生意郁然﹐因自號「紅豆主人」。僧目存爲繪《紅豆新居圖》﹐主人自題五絕句﹐又賦《紅豆詞》十首﹐屬和者數百家。客過吳門﹐必停舟瞻賞。傳至子孫﹐數十年來﹐鐵幹霜皮﹐遂有參天之勢。惠氏三世研經﹐蔚然爲東南耆碩﹐風流餘事﹐洵令人追慕不置。

○傳是樓昆山徐健庵先生﹐其私家藏書﹐曰「傳是樓」﹐向不得其解。後閱汪鈍翁《傳是樓記》云「先生召諸子登樓而詔之曰﹕」吾何以傳汝曹哉﹖嘗慨爲人父祖者﹐每欲傳其土田貨財﹐而子孫未必能世富也﹔欲傳其金玉﹑珍玩﹑鼎彜﹑尊之物﹐而又未必能世寶也﹔欲傳其園池﹑臺榭﹑歌舞﹑輿馬之具﹐而又未必能世享娛樂也。吾方鑑此﹐則吾何以傳汝曹哉﹖『因指書而欣然笑曰「所傳者惟是矣。』遂名其樓爲『傳是』。」

○梁文莊有古大人風梁文莊公與陳旬山先生同年相善﹐文莊爲掌院﹐先生時爲檢討。京察列先生於一等﹐禦史歐善劾其徇私。上召文莊面問之﹐公奏﹕「陳某在京察﹐前此已四入一等﹐臣𨿽欲矯情避嫌﹐如公議何﹖」上知其無他﹐諭曰「自後有則攺之﹐無則加勉。」公叩頭曰「臣敬鄰皇上無則加勉之訓。」同列驚嘆﹐咸以爲有古大臣風。

○易實甫之滑稽玩世龍陽易實甫觀察﹐少負異才﹐滑稽玩世。爲駢體文﹐寫景處神似洪北江﹐詩尢瑰麗。往年王之春方用事﹐易適在京﹐乃著《王之春賦》﹐呈之榮文忠。榮覽而笑曰「他在京裏也這樣的胡鬧嗎﹖」其起聯云「石頭長巷﹐繩匠胡同﹐帽兒變綠﹐頂子飛紅。」石頭繩匠﹐皆妓女集合之所。又云「門多帶馬之人﹐新交壽老﹔座有吹牛之客﹐綽號眉公。」壽老指余某﹐眉公則指陳某也。

○梁山舟之錢癖山舟先生家世﹑人品均第一流。第有浚仲之癖﹐曾以阿堵故﹐致遭小人之辱。𨿽事出意外﹐而責備賢者﹐不得謂非白璧微瑕也。先是謝少宰墉在京師捐館時﹐諸子均在家﹐惟三郎楊鎭視含斂。存歷年廉俸及修贄贈賻得萬五千金﹐五股各授三子﹐均存山舟先生處﹐漸次歸還。獨四郎一股﹐系孤兒寡婦﹐屢索不給﹐謝之長子恭銘﹐乃至批先生之頰﹐登門坐索﹐詬厲萬端。時先生已老﹐或勸其勿爲已甚者﹐先生曰「吾受生平未嘗之辱﹐何顏更爲若輩作調人﹖」客曰「夫己氏無忌憚若此﹐故公受此橫逆﹐不可不令輦下諸公共聞之。且他日鐘王石刻中﹐多一老拳帖﹐亦爲翠墨異聞。」先生始解怒爲笑﹐諾之。且封入三千金﹐令轉付三郎以了糾葛。後謝家昆季﹐棣萼參商﹐致遺狀屍控﹐上達天聽﹐譴責有加﹐先生始服客之先見。然不久仍以其侄積逋事﹐遭細人詬辱。或謂先生一生﹐皆爲富所累﹐信然。

○沙河堡逆旅之謀殺案有甲乙二人者﹐販布於外﹐得厚利﹐攜資以歸。途遇一賣花者﹐與同行。夜宿沙河堡逆旅之西偏屋內。賣花者一擔荷兩箱﹐無餘物。先有販沙壺客﹐與一瞽者同宿東偏屋。瞽者中夜醒﹐忽聞西屋斧聲甚厲﹐繼以人呻吟聲﹐已而寂然﹐第聞聲而已。大疑﹐悄呼販壺客醒﹐告之故﹐客不知所爲。瞽者曰「我試碎君壺﹐君卽起與我爭﹐僞喧以觀其變。」西屋三人聞喧爭﹐果出勸。二人爭益力﹐瞽者謂失綫﹐三人指販壺客竊﹐客不服﹐遂起相毆。逆旅主人亦來勸﹐請搜販壺客之橐﹐搜之﹐迄無所得。瞽者則大哭曰「我無目而赤貧﹐賣卜積得兩緡﹐大不易。今中夜失之﹐安知非西屋客所爲﹖凡寓此者﹐當悉索其囊橐﹐否則以性命相搏﹐誓不出此門矣。」西屋三人曰「我好勸汝﹐乃誣我耶﹖」瞽者曰「汝不來﹐吾那得相誣﹖旣入我室﹐則不得不搜驗矣。」逆旅主人憫其無告﹐又慮有意外事﹐乃婉勸三人﹐啟箱以釋瞽惑。三人固不可﹐且神色倉皇﹐眾益疑之﹐謂瞽錢必爲所竊。盡集寓中諸客﹐迫三人啟其箱。則油紙包各一﹐血漬殷然﹔解之﹐支解二死人也。蓋每箱預藏一人﹐俟甲乙眠熟﹐潛出而砍殺之﹐分置箱中﹐擬未曉卽啟行﹐人數相符﹐逆旅主人必不疑也。不意爲瞽者所覺﹐遂敗。縛送官﹐一訊而服。賞瞽者而置三人於法。此光緒初年北京事。

○蘇門三賢淸初容城張果中﹑蠡縣彭了凡﹑西華理鬯和﹐並著奇節﹐皆與孫奇逢友善﹐王漁洋謂之「蘇門三賢。」果中少任俠﹐明季左光斗﹑魏大中被逮﹐皆主其家。了凡明諸生﹐亂後遊河朔﹐依奇逢以居。貞介絕俗﹐土人饋之粟﹐不受﹐餓死嘯臺旁。奇逢題曰「餓夫墓」。鬯和本姓李﹐恥同闖賊﹐遂復大理之理﹐奇逢稱爲魯連後一人。

○潘文勤之好士吳縣潘文勤公﹐喜誘掖後進。己丑會試前﹐吳門名孝廉許某薄遊京師﹐文名藉甚。一日﹐文勤治筵邀許及同裏諸公聚飲﹐酒闌﹐出古鼎一﹐文曰「眉壽寶鼎」﹐銘字斑駁可辧。顧語座客曰「盍各錄一紙﹐此中大有佳處也。」客諭意﹐爭相傳寫而出。迨就試時﹐文勤總司閱卷事﹐二場經文有「介我眉壽」一題﹐先期則將眉壽鼎文刷印若干紙﹐徧致同考官﹐令有用銘語入文者﹐一律薦舉﹐各房奉命惟謹。而某房獨與文勤忤﹐有首場已薦﹐因二場用銘文而擯棄者﹐則許某是也。而江西學使王勝之太史﹐乃因是髙捷南宮矣。先是﹐太史館吳大家﹐主賓頗相得﹐太史公車北上時﹐吳無以爲贈﹐出所著《古器圖考》一卷授太史曰「潘某好金石﹐此屆又必爲總裁﹐姑以此作敲門磚何如﹖」及期﹐太史見銘文在《圖考》中﹐乃悉援引入文。塡榜曰﹐文勤坐堂皇監視﹐見同裏名下士皆入彀中﹐掀髯自喜。顧許某獨不與﹐疑焉。記有一卷﹐置之魁選﹐或當在是。及拆視﹐知爲太史﹐乃大恚。科舉之時﹐亻危得亻危夫﹐其流獘有如此者。然文勤當時﹐猶有愛才之意﹐固不可與夤緣關節者比。聞太史鄕舉時﹐試卷中未錄詩題﹐出闈後﹐徧語同人﹐必登藍榜。顧乃未驗﹐榜發且獲雋。後以磨勘赴部換捲﹐始知文結處﹐適在上半頁之末行﹐謄寫吏書至此﹐卽於轉頁先錄詩題﹐而後徐徐錄詩﹐故意未知其脫漏也。會試時﹐太史詩中押某字出韻﹐以用銘文故﹐亦竟無恙。昔髙心夔以誤用十三元韻﹐兩列四等﹐有「平生雙四等﹐該死十三元」之句﹐視太史所遇﹐蓋有幸有不幸矣。

○禾中巨富乾隆中江浙殷富至多﹐擁巨萬及一二十萬者﹐更僕難數﹐且有不爲人所知者﹐惟至百萬﹐則始播於人口。洞庭山富室尢多﹐席氏居首﹐而禾中王氏﹑江涇陶氏與之埒。兩姓皆婚媾。一日陶至席所﹐自泊舟處至席宅﹐約二里許﹐夾道皆設燈棚﹐夜行不秉燭﹐至則張樂歡宴累日。席謂陶曰「我所居有未盡善乎﹖」陶曰「無他﹐惟大廳地磚﹐縱橫數尺﹐類行宮之物﹐書室窗外池塘﹐欠荷芰耳。」席默然。兩時許﹐復邀過水榭﹐則已荷芰盈目﹐送客出廳事﹐地磚皆易爲及尺矣﹐陶乃大驚服。偶至蘇﹐閱絕秀班﹐優者厭其村老﹐戲誚曰「爾好觀﹐何不於家中演之﹖但日需風魚﹑火腿方下箸耳」是時戲價需二百金﹐陶歸﹐遽定一百本﹐閉之廳事﹐使其自演﹐無人閱者。一日兩餐﹐捨風魚﹑火腿外無他物。十日後﹐諸伶大窘﹐乃謝過始罷。禾中陶氏外﹐以查氏爲巨富﹐陶約數百萬﹐查則天津鹽務敗歸﹐本逾千萬﹐返裏猶一二百萬也。所居有內外二園﹐林壑幽曠﹐內室尢宏麗﹐皆仿內式。主人官侍禦﹐歸裏幾二十年而歿。閉門不與人通﹐起居服食﹐皆擬王者。其外岸派夥更動﹐皆手書某人去﹐蓋仿邸抄云。查小山有圻﹐卽聲山﹐宮詹之曾孫﹐在天津以鹽務起家﹐祖父亦爲禦史﹐家門鼎盛﹐與朝貴皆至親﹐一時煊赫無比。少年以一子承兩房﹐計產三千萬﹐年甫四十遽卒。計平生揮霍﹐殆不下六七千萬﹐故俗呼曰「遮半天」。其母喪時﹐三相國並集﹐爲之知賓﹐致花侍禦參奏戴大庚﹐卽此事也。中外大寮困乏﹐無不資之﹐如陶文毅﹑白文敏﹐每貸銀率以萬計﹐取之如攜也。其最著名﹐乃四鼓開正陽門一事。禁門非特旨不能夜開﹐查在城外宴客﹐忽有事急於還宅﹐時已三鼓﹐乃使其幸客道地﹐門遂獨房﹐以三十萬犒守門兵。此事一時哄傳﹐以爲豪舉。其出京歸浙省墓﹐出國門時﹐直督差材官十數輩﹐護行至山東﹐而東撫弁已至矣。至河漕兩督及江督蘇撫處﹐亦如之。過關舟在三里外﹐開關候過﹐其十八站尖宿鋪﹑張房屋皆一試﹐蓋每站預派數家丁供帳也。侍妾數十人﹐皆乘輿﹐後車幾百數。至禾﹐邊閩督閱伍﹐泊南岸﹐太平巨艘十數艇﹐用紅旗﹔查泊北岸﹐船之巨而多如之﹐用監旗。其聲焰幾出疆吏上。其叔父以侍禦在家﹐與之假二百萬﹐叔以五十萬與之﹐不欲而去。

○魯顚子魯顚子者﹐無名字。嘗居平湖﹐盛暑或衣綿絮﹐雪中則赤體遊行﹐嬉笑自得﹐亦嘗遇人家索酒飲﹐數斗不醉﹐自言當在雲間脫殼。遂往松江﹐遇知府方禹修出﹐作醉顚狀﹐大呼斥其名﹐且曰「當不良死。」方怒杖之﹐立斃。後二年有人見之吳閶門﹐有《醉歌》一首云「擲杖下丹丘﹐寒花點石樓。十年殘醉裏﹐不見海山秋。」

○翰墨香閩荔枝有翰墨香者﹐產銅山黃氏圃中﹐石齋之祖別墅也。石齋之圃生荔枝一﹐結實三百六十五枚﹐每歲實如之。鄕會試入翰林﹐實倍之。石齋死﹐樹亦枯。

○王一翥王子云一翥﹐云澤尙書曾孫﹐崇禎庚午舉人﹐楚名士也。亂後隱廬山﹐講學五老峯下。一日﹐與諸生同觀瀑布﹐忽發問曰「『逝者如斯夫』﹐汝等作何解﹖」諸生不能對﹐遂拂衣歸。素與龔鼎孳善﹐龔使東粵﹐過黃州﹐相見賦詩極歡。

○大寧洞黃冠謝南衡者﹐武昌人﹐本姓朱。嘗遊黔蜀間﹐至大寧洞﹐洞有一黃冠﹐兀坐如枯枝﹐問之不答﹐試手觸其冠﹐應手墮地爲灰。旁有一印﹐文曰「大寧巡簡司」。蓋此人明世爲是官﹐鼎革後﹐避地修眞於此坐脫。印故所佩﹐𨿽入定未嘗捨也。洞深處石壁﹐有羅念庵題一絕云「海門千丈浪如山﹐一轉千年瞬息間。洞裏聞雷催雨急﹐作龍爭似作魚閒。」道流言念庵先生住靜處﹐皆不可知也。

○噶禮眞燒坯康熙末年﹐江督噶禮辦事勤敏﹐喜著聲威。嘗以南闈號捨逼窄﹐請旨增建﹐而貪婪不法﹐無敢言者。辛卯歲﹐江南科場事發﹐噶袒護之﹐得銀數十萬兩。又大縱估客﹐糶米出洋﹐米價一時騰貴﹐以至軍民交怨。時儀封張淸恪公伯行﹐爲江蘇巡撫﹐密飭查拿﹐果得總督令箭﹐並訪獲張元隆等交通海賊情狀﹐以實參奏。聖祖震怒﹐正欽差張鵬翮出京審辦科場﹐兼訊噶禮。而噶禮權勢甚盛﹐遂以反誣革張伯行職。事聞﹐上曰「朕素知張伯行爲天下第一淸官﹐著加恩免議。」旋調倉場侍郎﹐而罰噶禮修熱河城工以贖前愆。五十一年九月﹐上知城工未完﹐懈於督辦﹐遂將噶禮拿交刑部。適噶禮之母﹐詣都察院訟禮忤逆﹐令家人進毒弒母等事﹐奉旨廷訊確實﹐發部議以淩遲處死。上命先將噶禮眼珠挖出﹐又割其兩耳﹐籍沒其家﹐妻子同謀﹐法皆斬首。其母恨禮甚﹐又詣刑部﹐請照陶和气例﹐淩遲後﹐焚屍揚灰。有旨賜帛﹐而噶禮又賄囑帛系未絕時﹐卽行棺殮。監絞官候至夜分﹐忽聞棺中語云「人去矣﹐我可出也。」聞者大駭﹐劈其棺﹐噶禮遽起坐﹐因耳目俱無﹐不知所之。監絞官懼事泄﹐一斧劈倒﹐連棺焚化﹐始行覆命。上笑曰「這奴才眞燒坯也。」此案見康熙五十一年邸鈔。

○明哲保身湯潛庵先生撫蘇時﹐嘗詣東林講學。有邑紳某﹐曾委蛇闖逆而脫歸者﹐於座講明哲保身之義﹐縷縷不絕。潛庵厲聲云「比干諫而死﹐亦是明哲保身﹗」邑紳面發赤﹐無地可入。然先生實不知其舊事也。

○文與也之廉潔文點﹐字與也﹐長洲人。文氏累世儒雅﹐待詔法之書﹐三橋之篆刻﹐世寶貴若球璜。至文肅公震孟﹐復以經綸气節﹐領袖東林﹐事載前史。鼎革後﹐文肅之孫點﹐又負盛名。詩古文辭﹑書畫金石﹐咸不失髙曾矩法。執親喪三年﹐止酒撤肉﹐晝夜居廬。服除﹐祀事惟謹﹐朔望﹐肅衣冠拜宗祠﹐祭日﹐𨿽風雨必返祭。兄然﹐爲逋賦所累﹐轉貸親懿﹐輸之官﹐薄遊京師﹐有貴人欲以國子博士薦﹐力辭引去。富人子具兼金求畫﹐期以三日走取﹐恚曰「僕非畫工﹐安得受促迫﹖」擲金於地﹐其人再請不顧。嘗捨蓮經慧慶寺。湯斌撫蘇﹐屏騎訪之﹐問爲政之要。曰「愛民先務﹐在去其害。如虎丘采茶﹐府縣吏絡繹徵辦﹐積獘有年﹐公能除之﹐卽善政矣。」斌乃伐其樹。斌嘗語曰「聞先生存田三畝﹐何以給飠粥﹖」對曰「貧者﹐士之幸也。」斌稱善。一亭戶擁厚貲﹐以千金爲壽﹐請通姓名於斌。曰「湯公以道義交我﹐我豈負之﹖若旣傷惠﹐吾復傷廉﹐奚取爲﹖」亭戶慚而退。

○尢西堂之和易汪鈍翁堯峯﹐以古文自矜異﹐少可多怪﹐見穀子議文章者﹐恆面斥之。同時尢西堂以檢討告歸家居﹐距堯峯不百里﹐延接後進﹐以詩文縑素請者盈庭戶﹐有求必滿其意。年少略能弄翰﹐獎飾不倦。故人咸畏縮堯峯﹐而樂西堂之和易也。

○嚴蓀友之畫鳳嚴蓀友宮允《秋水集》詩文﹐與竹﹑次耕輩埒名﹐書法亦入晉唐之室。善繪山水仙佛﹑花木虫魚﹐靡不曲肖。尢精畫鳳﹐翔舞竦峙﹐五色射目﹐觀者嘆美﹐以爲古畫家所無。

○趙芥堂之惠政錢塘趙芥堂﹐令長洲﹐多惠政。民有訴子不養贍者﹐趙鞫問未竟﹐曰「爾輩久候當饑。」各予百錢﹐令食而後鞫。旣至﹐問父食乎﹖曰「食已。」「百錢盡乎﹖」曰「盡矣。」問諸子﹐則兢兢然獻其餘錢八十餘﹐僅食十數錢耳。趙怒其父曰「爾小民﹐生理幾何﹐一食而盡百錢﹐則非子之不養力﹐不遂汝欲也。」呼左右予杖﹐其子叩頭乞哀﹐詞色迫切﹐勝於己之將受杖者﹐趙兩諭而釋之。自是民父子以慈孝聞。冬月有鄕民擔糞﹐而傾於衣肆之門﹐主人怒其不祥﹐欲褫其衣拭之。鄕民乞哀﹐左右勸解﹐皆不聽。趙適至﹐叱鄕民曰「爾自有謹﹐卽褫衣拭地固當﹐不從將重責。」時大寒﹐風雪交作﹐鄕民解衣﹐裸體傴僂。戰栗從地上浣滌污穢。市人竊竊憐之﹐謂縣官助富賈欺窮民。拭旣淨﹐公問主人﹕「爾意釋乎﹖」主人喜而謝﹐公曰「窮民無衣﹐凍死柰何﹖」主人曰「惟公所命。」卽使民自就衣架取之。民取衣衫一﹐趙曰「單衣不足禦寒﹐易之。」易絮襖﹐曰「絮不如裘。」遂取一羊裘﹐值十餘金。趙使民披裘擔具先行﹐主人之徒目送之﹐俯首而入。

○郭有墨吏聲湯文正公斌撫蘇時﹐聞吳江令郭有墨吏聲﹐公面責之。郭曰「向來上官要錢﹐卑職無措﹐只得取之於民。今大人如能一淸如水﹐卑職何敢貪耶﹖」公曰「姑試汝。」郭回任﹐呼役汲水洗其堂﹐由是大攺前轍。公善﹐特保舉卓異。而前任蘇撫余國柱方掌綸扉﹐徵賄巨萬﹐聞之﹐銜恨刺骨﹐嗾人劾奏。虞山翁鐵庵司寇從而和之﹐賴上稔知郭無他﹐故得以保全。時常州貢生何義門在京考選﹐爲鐵庵門生﹐遂登門攘罵不已。索還門生帖﹐否則攺稱﹐不認爲師﹐義門由是知名。康熙二十六年﹐郭內升禦史﹐於半年中參罷三宰相﹑兩尙書﹑一閣學﹐直聲振天下﹐稱爲「鐵面禦史」。旋以吳江張令虧空舉發舊案﹐侏連落職﹐擬遣戍。幸上以郭居官尙有風力﹐免其治罪﹐二十八年擢兩湖總督。

○顧亭林軼事亭林先生﹐貌極丑怪﹐性復嚴峻。鼎革後﹐獨身北走﹐凡所至之地﹐輒買媵婢﹐置莊產﹐不一二年﹐卽棄去﹐終已不顧。而善於治財﹐故一生羈旅﹐曾無困乏。東海兩學士宦未顯時﹐常從貸累數千金﹐亦不取償也。康熙丙辰﹐先生偶至都﹐兩學士設宴﹐必延之上座﹐三旣畢﹐卽起還寓。學士曰「甥尙有薄蔬未薦﹐舅氏幸少需暢飲﹐夜闌張燈送回何如﹖」先生怒聲而作曰「世間惟納賄淫奔二者﹐皆於夜行之﹐豈有正人君子而夜行者乎﹖」學士屏息肅容﹐不敢更置一詞。陸舒城嘗言「人眼俱白外黑中﹐惟先生兩眼﹐俱白中黑外。」非習見不知其形容之確。

○左文襄之絕大經綸左文襄在甘肅時﹐一日值盛夏﹐解衣臥便榻上﹐自摩其腹。一材官侍側﹐公顧之曰「汝知此腹中所貯何物﹖」對曰「皆燕窩﹑魚翅也。」公笑叱曰「惡﹐是何言﹗」則又曰「然則鴨子﹑火腿耳。」公乃大笑而起曰「汝不知此中皆絕大經綸耶﹖」材官出語其曹曰「何等金輪﹐能吞諸腹中﹐況又爲絕大者耶﹖」聞者咸捧腹。

○婦人因男姦自盡山陽富室陳某﹐夙有斷袖癖﹐其孌童徐容﹐陳最嬖幸之。因爲之娶妻﹐而後庭之愛﹐仍未之斷也。成婚甫兩浹旬﹐徐婦乘輿歸寧﹐陳卽往徐室續舊。不意婦忘攜禮物﹐返輪歸取﹐徑入臥房﹐乍見陳與徐狀﹐憤气塡膺﹐奔赴廚下﹐取菜刀自刎死。世有因妻不安於室﹐羞憤自盡者矣﹐從未聞因夫被人男姦﹐而羞憤自盡者﹐事誠奇絕。然婦之節烈﹐可以風矣。

○韓仲琦之美人計嘗聞父老言韓仲琦中丞﹐用美人計捕獲張三一事﹐可助酒闌茶熱時之一談﹐爰記之。張﹐太湖劇盜也﹐驍勇有膂力﹐聚黨數百人﹐橫行水上。韓撫吳時﹐欲捕之而無其人﹐會東山武士朱某在蘇﹐效毛遂所爲﹐慨然以捕盜自承﹐韓許之﹐與之以計。張素有聲色之好﹐朱因親結其黨人某﹐佯爲求入黨﹐有奉千金爲張壽﹐並以艷妓蓮芬﹑武伶沈某進。張大喜﹐乃招朱至幕下﹐張樂開飲﹐醇酒巨觥﹐不覺頹然大醉。沈復作女裝﹐與蓮芬左右勸飲﹐張醉益不支。朱預令勇士僞作童僕﹐更番進肴饌。沈見張已醉﹐急出袖中索系其頸﹐諸勇士競前縛之﹐星夜解轅正法。其黨駭散。而湖中匪類﹐自此稍斂迹。

○詩人驟博髙名詩人崔不雕﹐居太倉之直塘﹐性孤潔寡合﹐吳梅村目爲「直塘一崔」。《居易錄》稱崔詩淸異出塵﹐有句云「丹楓江冷人初去﹐黃葉聲多酒不辭。」人目爲「崔黃葉」。又歷城王蘋能詩﹐嘗有句云「亂泉聲裏才通屣﹐黃葉林間自著書。」又云「黃葉下時牛背晚﹐靑山缺處酒人行。」漁洋亦目之爲「王黃葉」。考自來謝胡蝶﹑鄭鷓鴣﹑袁白燕﹑鮑夕陽﹑紅杏尙書﹑三影郎中之類﹐多以詩詞斷句﹐驟博髙名。卽漁洋賦「郎似桐花﹐妾似桐花鳳」一詞﹐亦有「王桐花」之號。

○江鄭堂令後世難於位置甘泉江鄭堂﹐淹貫經史﹐博通羣書﹐旁及九流二氏之學﹐無不綜覽。詩古文豪邁雄肆﹐才气無雙。嘗作《河賦》﹐以匹郭景純﹑木元虛《江》《海》二作。其爲人﹐則權奇倜儻﹐能走馬奪槊﹐狂歌豪飲﹐好遊好客﹐至貧其家。儒林﹑文苑﹑遊俠三傳﹐令後世難於位置。

○吳三桂爲前明武舉淸藩臣平西王吳三桂﹐明之武舉之﹐出江南某公之門。某公歿﹐其子奉母以居﹐貧無以供菽水。一日﹐於故書中得《武舉試錄》一冊﹐見吳名﹐始悟出父門下。時吳鎭雲南﹐方貴盛﹐欲往謁之﹐以告母。母初不可﹐旣而貧困日甚﹐乃許之。鬻田質簪珥治裝以行。比至滇﹐旁皇歧路﹐不克自達。賣字市中﹐聊給朝夕。忽遇藩下護衛﹐詢其籍貫﹐知爲江南十人﹐邀至家墊。旣半載﹐賓主頗洽﹐因從容言欲一見王可乎﹖詢其願見之故﹐乃爲敍述師友淵源所以然者﹐護衛諾之。一日﹐吳大會僚佐﹐灑間歷言少年時起家科目﹐誇示座客﹐護衛適侍側﹐卽跪啟曰「王當日出江南某公之門乎﹖」吳驚曰「然﹐汝安從知此﹖」護衛曰「某公有子貧困﹐萬里上謁﹐至此無由自通。今寄食某所﹐故知之耳。」吳大喜﹐立召之﹐使預賓筵爲重客﹐畱府第中數月。某以母老告歸﹐吳又大集賓僚祖道﹐贈以二萬金﹐別扃一篋爲母壽﹐皆珠寶也。某歸江南﹐遂爲富人﹐惜不知其姓氏。

○瑯琊王若之詩若之字湘客﹐前明戶部尙書基之孫也。歷官參議﹐孤淸絕照﹐淸談如晉人。服官畱都﹐放情山水﹐買舟遊武林﹐窮湖山之勝。三忤閹寺﹐罷官居金陵。乙酉避亂姑熟﹐干戈崎嶇﹐獨載三代古鼎彜﹑書法﹑名畫﹐兼兩連舳﹐寢食與俱。其答人書云「正惟艸莽之中﹐當守堅一之節。」遂死。所與遊者﹐鄒南臯﹑馮少墟﹑鐘龍淵﹑張藐姑﹑李懋明﹑左蘿石諸公﹐皆一代偉人。湘客詩淸﹐無啟禎气習﹐最工尺牘﹐卑辭片語﹐逼似晉宋間人。絕句云「素宇流孤月﹐淸光照雁聲。似從千里外﹐寄與故鄕明。」「驢背肩似山﹐笠下眼如海。偶見漁樵人﹐行歌互相待。」「恰遇靑山白水﹐忽來細雨斜風。俗駕還多髙寄﹐便止宿於此中。」「若言造物勞人﹐那得伯師遮道﹖淸涼是大藥王﹐一拂一濯甚好。」「片時眼界澄淸﹐鼻觀與之俱省。脫巾解帶匡牀﹐消受荷花百頃。」「圖書蓑笠載輕ぎ﹐雨雨風風去不停。疑是煙波垂釣者﹐居然呼吸有樵靑。」「三十寒香繞屋栽﹐果然林下美人來。狂夫自許非寥落﹐眷屬妻孥總是梅。」聯句如﹕「風雨松堂集﹐燈殘經不明。」「風煙無市色﹐時令屬山秋。」「半將春事負﹐始有故人來。」「戶外惟羅雀﹐林間復鬥牛。」「如何橫白雨﹐忽已失靑山。」「雨餘春尙冷﹐江上柳初眠。」「正是春潮長﹐還當暮雨時。」「登髙逢九日﹐不速恰三人。」「扁舟乘曉霽﹐歸棹作浮家。」「學語兒呼吸﹐消閒婦鬥茶。」「林端秋露滴﹐艸際候虫鳴。」「壁藻浮沈處﹐白�三兩枝。」皆非凡語。

○徐元直尙在人間崇禎九年﹐漢中人劉一眞﹐入終南山采藥﹐遇仙人自言徐元直﹐令一眞奏事。有旨下撫按察訪﹐成都費經虞有詩云「傳聞徐元直﹐尙在南山云。我欲從之去﹐髙峯麋鹿羣。」

○王公貴臣以拒客爲禮士相見禮﹐自古有之﹐未聞有拒客爲禮者。大凡王公大臣﹐越富貴則賓客越多﹐賓客越多則越拒客﹐其勢然也。王夢樓侍講出爲雲南太守﹐參見督撫﹐始到官廳﹐至於腹饑口渴﹐欠伸倦坐﹐終不得一見。嘗有詩云「平生跋扈飛揚气﹐消盡官廳一坐中。」誦之令人齒冷。昔蘇子瞻爲鳳翔判官﹐陳希亮爲府帥﹐以屬禮待之﹐人謁或不得見。子瞻《客位假寐》詩云「同僚不解事﹐慍色見髯須。𨿽無性命憂﹐且復忍須臾。」亦此意也。

○裘文達無不見之客相傳裘文達公爲尙書時﹐最喜提獎後進﹐體卹寒﹐是以賓朋日多﹐車馬日盛﹐無有不見之客者。每日朝回﹐請賓朋聚於一堂﹐而自居末坐﹐一一問語。或有未飯者﹐輒畱飯﹐使賓朋鼓腹歡欣而去。而私謁之輩﹐從此杜絕﹐愛士賢聲﹐亦從此益著矣。

○劉忠誠祠聯劉忠誠祠落成時﹐各官均送聯語以致敬意。外務部左丞某公﹐時充江南鄕試副考官﹐亦有一聯云「可托六尺孤﹐可寄百里命﹐公無愧焉﹐君子歟﹖君子也﹔因保半壁地﹐遂妥九廟靈﹐功誠偉矣﹐如其人﹐如其人。」款署頭品頂戴外務部左丞江南鄕試副考官某某。或襲其語句嘲之云「本是外務部﹐來充副考官﹐運亦佳哉﹐頭品歟﹖頭品也﹔硬寫論語句﹐掛在忠誠祠﹐膽莫大焉﹐笑死人﹐笑死人。」

○烏中丞道光時﹐烏中丞巡撫浙江﹐但畱意海塘及考試書院二事。浙人作對譏之曰「畢生事業三書院﹐蓋世功名一海塘。」又烏嘗至某書院﹐適見院中諸生爭食﹐烏笑曰「好一羣老鼠﹗」未幾﹐瞥見一紙在公案﹐上書一聯云「鼠無大小皆稱老﹐龜有雌雄總姓烏。」

○蔡木龕布衣蔡木龕布衣﹐錢塘人﹐居於武林門內之斜橋河下。身爲鹺務司會計﹐而往來皆文士。家貧﹐愛客若性命。室無應門五盡之童﹐惟一老嫗給事﹐門懸竹梆一事﹐客至擊之﹐則此嫗啟扃而出。內門設題名簿﹐凡訪者先書姓氏焉。登其堂﹐修潔無塵﹐茗碗燻鑪﹐位置貼妥﹐酒談茶話﹐客便是從。性不愛花而愛艸﹐墻階盆盎悉植之。所植之種﹐芋綿娟秀而莫呼其名者﹐不知凡幾。則尋常種類﹐一經是翁澆灌培植﹐鮮媚迥異凡恆。尢酷愛翠云艸﹐臥榻之院﹐寬可數弓﹐貼地平鋪﹐一碧無隙。每當夕陽新雨﹐望之如西洋翠﹐蓋貯水之筒﹐掃葉之帚﹐去穢之沙囊﹐無一時離手也。翁不作詩﹐而善談論﹐腹笥極博﹐嫉惡如仇﹐所有白眼者﹐出一語必刺入骨。又好遊談﹐一丘壑之勝﹐必窮其境而後已。性尢耿介﹐不妄取與。而待人接物﹐則仍煦煦作春气﹐殆市隱之流歟﹗

○毛西河拒奔女毛西河少與兄萬並知名﹐人呼「小毛子」。性恢奇﹐負才任達﹐善詩歌樂府塡詞﹐所爲大率托之美人﹑香艸﹐以寫其騷激之意。纏綿綺麗﹐按節而歌﹐使人淒悅。又能吹簫度曲﹐遊靖江﹐當壚馮氏者﹐悅其詞﹐欲私就之。西河謝曰「彼美不知我﹐直以我爲狂夫也。」徑去。見施愚山所作《毛子傳》。按西河少年落拓江湖﹐無復繩幅﹐《鮚外集》痛詆之﹐他書亦多訾議。是舉拒奔女於旅肆﹐尙不失爲君子之行。特蒙難出亡﹐對酒家婦吹簫按節﹐其人去狂且幾何。況旣知引避﹐又復以彼美之姓氏裏居﹐播告朋輩﹐則仍西河之所以爲西河也。

○杭堇浦負謝山於死後徐先生《煙嶼樓文集》﹐有記杭堇浦一篇﹐節錄之。曰「始二人以才學相投契﹐最爲暱密﹐客京師維揚﹐無一日不相見。談笑辯論﹐相服相稱嘆﹐數十年無間言也。旣而謝山膺東粵制府之聘﹐往主端溪書院﹐堇浦同時爲粵秀書院山長。謝山自束外﹐一介不取﹐𨿽弟子饋時物﹐亦峻拒之。而堇浦則捆載湖州筆數萬﹐乞粵中大吏函致其僚屬﹐用重價彊賣與之。謝山遺書規戒﹐謂此非爲人師所宜﹐不聽。謝山歸﹐以告揚州馬氏兄弟。他日堇浦至﹐馬氏秋玉昆季甚詰責堇浦﹐堇浦不敢辯﹐而怨謝山切骨﹐而謝山不知也。謝山旣卒﹐其弟子如蔣樗庵﹑董小鈍諸君﹐念其師執友莫堇浦若﹐乞之銘墓。堇浦使來索遺集﹐與之﹐久無報章﹐屢索還遺集﹐終不報。而堇浦《道古堂文集》雕本出矣。諸君視其目﹐有《鮚亭集》序﹐欣然檢讀﹐則若譽若嘲﹐莫解所謂﹐細繹之﹐又似謝山有敗行者﹐皆大驚怪。又徧觀其他文﹐則竄謝山文爲己作者六七篇。於是知堇浦賣死友﹐而不知其賣之之故。旣而有自維揚來者﹐道其詳於樗庵﹐始恍然大悟。其後樗庵弟子﹐有抄《鮚亭集》﹐而以杭序冠首者﹐樗庵見之大怒﹐乃手記堇浦負謝山始末於序後。」而此書後歸徐先生﹐故先生詳述之如此。樗庵固不妄語﹐徐先生亦不輕詆前輩者﹐且堇浦《粵遊集》﹐每有以湖筆饋某官詩﹐其文集中考據論辧之作﹐頗有《鮚》相出入。然則才如堇浦﹐竟有文無行至此﹐亦可唏矣﹗

○嚴鐵橋之落拓歸安嚴鐵橋可均﹐博綜羣籍﹐精校讎﹐輯書甚富。顧性跌蕩﹐少時家居﹐殊落拓。喜食肉﹐欠肉資甚多﹐屠某催索甚急。一日﹐嚴過屠肆﹐屠人又向索錢﹐嚴怒﹐遽奪屠刀砍之﹐屠踣。嚴懼﹐擲刀隻身走京師﹐匿姚文僖公宅中﹐姚閉諸室不使出。因發藏書讀之﹐遂成名。

○紀文達奉旨納妾河間紀文達公﹐爲一代巨儒。幼時能於夜中見物﹐蓋其秉賦有獨絕常人者。一日不禦女﹐則膚欲裂﹐筋欲抽。嘗以編輯《四庫全書》﹐值宿內庭﹐數日未禦女﹐兩睛暴赤﹐顴紅如火。純廟偶見之﹐大驚﹐詢問何疾﹐公以實對。上大笑﹐遂命宮女二名伴宿。編輯旣竟﹐返宅休沐﹐上卽以二宮女賜之。文達欣然﹐輒以此誇於人﹐謂辦「奉旨納妾」云。

○鹽商之繁華揚州繁華以鹽盛﹐兩淮額引一千六百九萬有奇﹐歸商人十數家承辦。中鹽有期﹐銷引有地﹐謂之綱鹽。以每引三百七十斤計之﹐場價斤止十文﹐加課銀三釐有奇﹐不過七文。而轉運至漢口以上﹐需價五六十不等﹐愈遠愈貴﹐鹽色愈雜。霜雪之質﹐化爲緇塵﹐鄕曲貧民﹐有積日累旬﹐堅忍談食者矣。此非正課致之﹐而商人積獘累之也。諸商所領部帖﹐謂之根窩。有根窩者﹐每引抽銀一兩﹐先國課而坐收其利﹐一也﹔運腳公用﹐額定七十萬﹐近年十增其五﹐而用不及半﹐二也﹔漢口岸價﹐每引又派一兩有奇﹐三也。卽此三項﹐已倍正課而過之。加以鹽院供億﹐各大憲緝捕犒賞﹐又豢養乏商子孫﹐月支萬計。最奇者﹐春臺﹑徳音兩戲班﹐僅供商人家宴﹐而歲需三萬金。總商謁見鹽院﹐一手版數十文耳﹐而冊載一千兩。率由總商立名目﹐取諸眾商。委員王鳳生查請裁革。其浮冒無忌類如此。由是侈靡奢華﹐視金錢如糞土﹐服用之僭﹐池臺之精﹐不可勝紀。而張氏容園爲最著﹐一園之中﹐號爲廳事者三十八所﹐規模各異﹐夏則冰綃竹簟﹐冬則錦幕貂帷。書畫尊彜﹐隨時更易﹐飾以寶玉﹐藏以名香。筆墨無低昂﹐以名人鑑賞者爲貴﹔古玩無眞贗﹐以價髙而缺損者爲佳。花史修花﹐石人疊石﹐水木淸湛﹐四時皆春。每日午前﹐縱人遊觀﹐過此則主人兜輿而出﹐金釵十二﹐環侍一堂﹐賞花釣魚﹐彈琴度曲﹐惟老翁所命。左右執事﹐類皆綺歲俊童﹐眉目淸揚﹐語言便捷﹐衣以色別﹐食以鐘來。其服役堂前﹐而主人終世茫然者﹐不知凡幾。梨園數部﹐承應園中﹐堂上一呼﹐歌聲響應。歲時佳節﹐華燈星燦﹐用蠟至萬數千斤﹐四壁玻璃射之﹐冠釵莫辧﹐只見金碧照耀﹐五色光明﹐與人影花枝﹐迷離淩亂而已。其埒於容園者﹐若黃﹑若程﹑若包﹐莫不鬥靡角研﹐如驂之靳。不數年而資本日絀﹐虧及公款﹐朝廷借帑助之。定法兩年三運﹐後則一運兩年。積習旣深﹐外腴中瘠﹐愈斫愈深﹐而敝壞不可爲矣。

○鄒小山軼事吾鄕鄒一桂少宰小山﹐以文學受主知﹐尢工繪事﹐至今零縑尺素﹐得者人爭懷寶。相傳其微時好作狹邪遊﹐尢喜ㄓ﹤辶篆﹥﹐與梨園諸弟子相徵逐﹐度曲塡詞﹐樂此不疲。封翁某﹐性最嚴正﹐屢戒勿悛﹐逐之出﹐不得承爲子。少宰飄泊裏門﹐久之困甚﹐倩人哀其父﹐少加憐憫﹐遊說萬端不爲動。時少宰已爲諸生﹐因以攜資應試請﹐封翁曰「子弟賢﹐貧賤何害﹖不賢﹐卽富且貴者﹐寧遂免若敖氏之餒耶﹖」少宰乃隻身北上。僅攜一布被與俱。途間去被中絮﹐乘夜實艸根敗葉於內﹐壓背隆然﹐詣旅邸求宿。翌晨﹐傾被中物於地﹐置被懷袖間﹐悄然扃門出。邸中人意負物在室中﹐必無他慮﹐不知少宰已賺得一夕膳宿資﹐揚長去矣。長途轉徙﹐悉用此術。抵都地所事事﹐仍混迹於歌場舞館間﹐豪竹哀絲﹐一時並奏﹐見者固不知其爲失路之王孫也。都中聲伎居天下最﹐時昆曲盛行﹐好事者又率自置鞠部﹐引商刻羽﹐細入毫芒。少宰之術﹐不足以並駕儕輩﹐漸遭是中人白眼。一日髙宗傳旨進樂﹐酒酣以往﹐粉墨登場﹐自演《李三郎羯鼓催花》劇。宸衷偶愜﹐試一爲之﹐未必能一一協律﹐主器者苦不能稱旨。獨少宰能隨其意爲節奏﹐抑揚頓挫﹐無不合拍﹐髙宗大悅。供奉旣頻﹐詢及家世﹐急使納監入北闈﹐並授意於主試者﹐聯翩獲售﹐遂以一甲第三人及第。臚唱後﹐捷音抵家﹐其封翁猶嚴詞致拒﹐謂小冠子夏﹐或有同名之誤也。少宰旣登第﹐髙宗每閒居奏樂﹐不復以前事相浼﹐且時藉他事督責之。少宰乃益刻勵圖報﹐卒以致身淸要﹐長爲文學侍從之臣。而髙宗當日駕馭人才之雄略﹐亦於此可見一斑矣。

●卷下○記趙舒翹之軼事光緒庚子五月﹐拳禍作。六月﹐聯軍集大沽。時端王﹑慶王﹑榮祿﹑剛毅﹑趙舒翹皆值軍機﹐大沽失守後﹐孝欽召見軍機﹐傳諭單叫起﹐問戰守之策。首端王力陳戰利。次慶王﹐請聖明決斷﹐依奴才愚見﹐則和利﹔次榮祿﹐力陳和利﹔次剛毅﹐力陳戰利。最次爲趙﹐奏對最久﹐有不知先戰﹐戰北再和﹐亦未爲遲之語。且謂現在大軍會集京師﹐各省勤王之軍亦將到﹐卽使戰敗﹐外人亦決不能長驅直入﹐慷慨激昂﹐語極動聽。孝欽意遂決﹐卒致兩宮西狩﹐趙亦賜死。至今論國是者﹐追原禍始﹐猶嘆息痛恨於趙之一言幾喪邦也。然趙自鳳陽府氵存升刑部尙書﹐歷任皆有聲。客有自皖公山來者﹐爲言趙守鳳陽時之遺事甚悉。於捕治蠹胥衛虎事﹐尢稱頌不置。

先是﹐某縣東西鄕有甲乙二姓者﹐家富百萬﹐各爲一鄕冠。甲有女許與乙子﹐年及笄矣﹐以迷信甚深﹐姻期屢阻。乙憾之﹐自擇一日﹐謂再愆期者﹐當爲其子別娶。甲懼﹐乃親送女於歸。兩家相距數十里而遙﹐時值溽暑﹐中道已疲乏不勝﹐天復驟變﹐雹雨大作﹐乃休於一古廟而息。會他家亦有迎娶﹐遇雨而入廟暫避者﹐兩家新嫁娘各出輿坐憩。驀聞槍聲驟發﹐識爲盜警﹐倉猝間燈火盡熄﹐昏黑中乘輿竟去。甲以疾作先返。比甲女至乙家時﹐乙父正衣冠延客﹐女突於輿中躍出﹐大聲詬厲﹐出利刃刺乙父斃﹐旋亦自刎。新郎見釀禍﹐奔縣呈訴﹐翌晨而女屍竟失所在。於是縱女弒翁﹐移屍圖賴之罪﹐甲百口不能自辯。爰書一定﹐秋決且有日矣。顧兩家𨿽因婚期事稍齟齬﹐初無宿怨致相殘殺理﹐且移尸之舉﹐亦疑莫能明。甲僕某﹐老而任俠﹐微行四訪﹐竟得女於盜船中。蓋女在古廟中﹐誤登他人輿﹐而此娶婦者非他﹐卽著名之蠹胥衛虎。是虎盤踞公門數十年﹐擁資巨萬﹐梟匪盜賊﹐皆往來其門下﹐權勢薰天﹐邑宰亦懾其名不敢問。顧無子﹐瞰佃人之婦美﹐彊奪之。婦矢必死﹐預囑其夫遠避禍。旣與甲女誤登彩輿﹐入門﹐見衣冠而主人者﹐卽手刃之﹐初不知其誤殺也。虎見甲女﹐知爲誤投﹐以美勝於婦﹐大喜。勸之不從﹐彊之不可﹐脇之以刃不爲動。旣審知婦刃乙父事﹐急使其羽黨深夜移屍滅迹﹐而扃女於別室。至是擬載往他處﹐貨作錢樹子。乃適爲甲僕所得﹐因偕奔至縣﹐爲其父鳴冤﹐且訟虎之暴橫。詎邑令已先入虎言﹐轉誣女爲行刺私遁﹐下諸獄﹐榜掠無算。甲僕忿甚﹐赴府控告﹐而令不知也。一日﹐令彊女畫供﹐不從﹐將治以一品衣之極刑。一品衣者﹐以鐵片作衣﹐烙火成紅色﹐而加諸囚身﹐痛等淩遲﹐慘逾炮烙﹐一用而囚無不屈供。問官可因是髙遷﹐故名之曰一品﹐亦虎新發明之利器也。方威逼間﹐有人報郡守至﹐驚愕間﹐趙已入。笑謂﹕「老兄太忙﹐今日姑由兄弟代理案件何如﹖」登堂數語﹐卽釋甲父女﹐並愷切勸諭乙子﹐甲女賢淑﹐服闋後必仍娶爲室。旋械系衛虎返署﹐明日而邑令去任﹐委人代理矣。虎入獄後﹐堅不署諾﹐且百計請托官紳爲之說項者﹐日凡數至。趙預計其數﹐一度請托﹐則掠虎若干。一夕﹐夜半坐堂皇﹐笞虎臀數千﹐虎惘然不解所以﹐則是夜趙宿寵姬處﹐姬言及「衛虎」兩字也。後趙卒以是去鳳陽﹐而先一日虎已瘐斃獄中﹐闔境頌神明焉。趙治此獄殊有風節。

○管韞山之論詩管韞山爲時文大家﹐詩名爲文所掩。嘗讀其集中論詩之語﹐有極雋妙者﹐謂五言古詩﹐琴聲也﹐醇至淡泊﹐如空山之獨往﹔七言歌行﹐鼓聲也﹐屈蟠頓挫﹐如漁陽之怒撾﹔五言律詩﹐笙聲也﹐雲霞縹渺﹐疑鶴背之初傳﹔七言律詩﹐鐘聲也﹐震越渾﹐似薄牢之乍吼﹔五言絕句﹐磬聲也﹐淸深促數﹐想羈館之朝聞﹔七言絕句﹐笛聲也﹐曲折嘹亮﹐類羌城之暮吹。

○陸春江之受眷陸春江中丞初官上海縣﹐任滿以道員召見。孝欽後問曰「聞人言﹐汝在上海做官﹐名聲頗好﹐洋人交涉﹐都很得法﹐到底怎樣對付﹖」對曰「臣在上海﹐遇有洋人交涉﹐臣不去欺他﹐卻也不去怕也。」孝欽大悅。嘗告樞臣﹕「陸元鼎辦事﹐我可以放心。」由是而監司方伯﹐不十年而撫三吳。人見其端謹持重﹐粥粥若無所能﹐而不知其受眷實有由來矣。

○王西莊自掩其貪王西莊未第時﹐嘗館富室家。每入宅時﹐必雙手作摟物狀﹐人問之﹐曰「欲將其財旺气摟入己懷也。」及仕宦後﹐秦誘楚訁垂﹐多所幹沒。人問之曰「先生學問富有﹐而乃貪吝不已﹐不畏後世之名節乎﹖」王曰「貪鄙不過一時之嘲﹐學問乃千古之業﹐余自信文名可以傳世。至百年後口碑已沒﹐而著作常存﹐吾之道徳文章﹐猶自在也。」故所著書﹐多慷慨激昂語﹐蓋自掩其貪也。

○祁文端門生問補服祁文端公在京時﹐忽一甘肅門生至﹐怪其無故遠來﹐姑出見之。所著衣冠甚古﹐且綴補於袍上。公因問其緣何來此﹐曰「因緣例得服知縣品服﹐未識今所用當否﹖以鄕中人不能決﹐思不如入都詢問老師﹐較爲有據。」文端審視之﹐果七品服也。曰「是矣。」又問是否綴在袍上﹐文端忍笑告之曰「應綴在外套上。」此人謹受命﹐辭而去。文端念此人以小故遠來﹐良可念﹐命僕封四金至旅店饋之﹐則此人已行矣。若此人者﹐眞可謂太古之民也。

○查明回報徳淸蔡尙書啟亻尊﹐康熙庚戌狀元﹐公車入都。山陽令某﹐公同年也﹐往拜之。名紙旣投﹐令於紙尾制曰「查明回報。」蔡大怒去。明年及第﹐書一絕於扇寄之曰「去年風雪上長安﹐舉世誰憐範叔寒﹖寄語山陽賢令尹﹐查明須向榜頭看。」令大慚﹐百計修好焉。事見漁洋山人《池北偶談》。後蘇州彭大司空啟丰﹐雍正丁未大魁﹐假歸﹐偶有糧欠﹐吏以公名申縣﹐遽差票追納﹐眞書公名﹐以朱點之。公以詩貽令﹐有「自從禦筆親題後﹐又被琴堂一點紅」之句﹐令大窘謝﹐事頗相類。是二令者﹐可謂無獨有偶矣。

○季﹑亢二家之富江南泰興季氏﹐與山西平陽亢氏﹐俱以富聞於天下。季自滄葦以禦史回籍後﹐尢稱豪侈。其居繞墻數里﹐中有復道周巡﹐健兒執鈴柝者共六十人﹐月糧以外﹐每夕犒髙郵酒十翁﹐燒肉三十盤。康熙九年﹐霖雨連旬﹐恐黴气浸ネ﹐命典衣者曝裘於庭﹐張而擊之﹐紫貂﹑靑狐﹑銀鼠﹑金豹﹑舍利猻之屬﹐脫毛積地﹐厚三寸許。蓄伶甚眾﹐又有女樂三部﹐稚齒韶顏﹐服飾皆值巨萬﹐開宴賓筵﹐更番佐酒﹐珠冠象笏﹐繡袍錦靴。及笄﹐或自納﹐或贈人﹐而驕憨之態﹐未能盡除。日至髙春﹐晨睡方起﹐卽索飲人參﹑龍眼等湯﹐梳盥甫畢﹐已向午矣。制食必依精庖爲之﹐乃始下箸。食後﹐輒按牙歌曲﹐或吹洞簫一闋。又復理晚妝﹐尋夜宴。故凡娶季家姬者﹐絕無聲色之娛﹐但有伺候之煩﹐經營之瘁也。有修撰某得其一姬﹐涕泣廢飧﹐爲弗若其主家廝養﹐乃遣之。亢家園在山西平陽城外﹐中設寶座﹐蓋康熙時嘗臨幸焉。園大十里﹐樹石池臺﹐幽深如畫﹐婢媵皆作吳中裝束。相傳亢先世得李闖所遺輜重起家。康熙中《長生殿》傳奇新出﹐命家伶演之﹐一切器用﹐費鏹四十餘萬。雍正末﹐所居火﹐凡十七晝夜﹐珍寶一空。今則蕩然無人﹐園亦鞠爲茂艸矣。

○江艮庭之篆字藥方蘇州江艮庭先生聲﹐精小學﹐善篆書﹐兼知醫理。性奇癖﹐嘗爲人開藥方﹐輒書篆字﹐藥肆每致錯誤﹐先生怪之。或曰「藥肆人不識篆字﹐無怪其誤。」先生恚曰「不識篆隸﹐那便開藥肆耶﹖」迂癖如此﹐眞可謂不達世情者矣。

○河工之積獘南河歲修銀四百五十萬﹐而決口漫溢不與焉。浙人王權齋熟於外工﹐謂采買竹木﹑薪石﹑麻鐵之屬﹐與夫在工人役﹐一切公用﹐費帑金十之三二﹐可以保安瀾﹔十用四三﹐足以書上考矣。其餘三百萬﹐除各廳浮銷之外﹐則供給院道﹐應酬戚友﹐饋送京員過客﹐降至丞簿﹑千把總﹑胥吏兵丁﹐凡是職事於河工者﹐皆取給焉。歲修積獘﹐各有傳授﹕築堤則削壩增頂﹐挑河則墊崖貼腮﹐買料則虛堆假垛。卽大吏臨工查驗﹐奉行故事﹐勢不能親發其藏。當局者張皇補苴﹐沿爲積習﹐上下欺蔽﹐瘠公肥私﹐而河工不敗不止矣。故淸江上下數十里﹐街市之繁﹐食貨之富﹐五方輻輳﹐肩摩轂擊﹐曲廊髙廈﹐食客盈門﹐細谷丰毛﹐山腴海饌﹐揚揚然意气自得。靑樓綺閣之中﹐鬢云朝气﹐眉月夜郎﹐悲管淸瑟﹐華燭通宵﹐不知其幾十百家也。梨園麗質﹐貢媚於後堂﹔琳宮緇流﹐抗顏爲上客。長袖利屣﹐颯沓如雲﹐不自覺其錯雜而不倫也。

○某縣丞稟辭軍興以後﹐直省候補人多﹐缺少事稀﹐貧苦不堪言狀。一日﹐有縣丞某求見方伯稟辭﹐號吏曰「非期也。」不爲通報。某曰「我有公事﹐不見則今日死於是矣。」號吏大驚﹐白諸閽者而見之。方伯曰「君有何事﹐稟辭將何往﹖」某曰「將往陰司。」方伯亦詫曰「何至於此﹖」曰「某自到省伺候大憲者十數年矣﹐無缺無差﹐父母凍餓﹐兒女啼號﹐除死更無善策。又慮身死而大憲終不見知也﹐敢辭﹗」方伯曰「勿爾﹐吾且贈君二十金﹐暫爲糊口﹐以待差事。」越三日﹐委以優差而去。

○記某伶事某伶者﹐色藝工絕﹐遊於陜。陜尙秦聲﹐無解南音者﹐困甚﹐無所得衣食。時某部爲秦聲冠﹐不得已投焉。部中人共揶揄之﹐亦不甚令登場。會撫署宴方伯﹐某部當值﹐屬僚咸集。方伯者﹐平陽中丞也﹐數折後﹐厭秦聲﹐問有能昆曲者否﹖部中無以應。某伶獨趨進自承曰「能。」曹長愕然欲止之﹐則堂上已呼召某伶矣。登堂請命﹐甫一發聲﹐平陽色喜﹐滿座傾耳聽。歌一闋﹐平陽曰「止﹐笛板工尺相左﹐他樂器亦無一合者﹐是烏足盡所長﹖」趨呼藩署家樂和之﹐使演《掃花》一出。伶旣蓄技久﹐思欲一逞﹐又多歷坎坷﹐憤郁無所泄﹐至是乃盡吐之﹐瀏離頓挫﹐曲盡其妙。平陽不自覺其神奪而身離於席也。平陽號知音﹐舉座見傾倒如是﹐莫不嘖嘖稱羨。曲終﹐自撫軍以下﹐纏頭以千計﹐明日某伶之名噪於長安。部中人承順惟謹﹐已持平陽書入都﹐都下貴人爭愛賞之﹐宴集非某郎不歡﹐由是名益著。

閱數歲﹐平陽擢陜撫﹐冒賬事發﹐被逮下刑部獄﹐家產籍沒﹐眷屬羈滯京邸﹐衣食不給﹐終日相對慘恆。忽一蒼頭問訊而至﹐言主人命致意﹐已爲夫人覓得一安宅。趣呼輿馬送至﹐則屋宇精美﹐米薪器用﹐下至箕帚之類﹐一一完好﹐顧不知主人爲誰。時平陽已論大辟﹐系獄久﹐生平故舊﹐無一左右之者。一日晨起﹐突有人直至系所﹐哭拜不能起。視之則某伶﹐已去其業﹐居京師作富人﹐夫人宅卽所置也。於是卽獄中置酒﹐復爲平陽歌《掃花》出﹐甫半闋﹐平陽大哭﹐卽止不歌﹐而相對淚下如綆糜。自是朝夕至﹐視寒暖﹐調飲食﹐有甚於孝子之事親者。棄市日﹐具棺槨厚斂之﹐送其櫬與妻子歸裏﹐又卹其度日費﹐度足用乃止。後不知所終﹐天下惟知己之感﹐沒世難忘。若平陽者﹐僅足知某伶耳。「八百孤寒齊下淚﹐一時回首望崖州。」嗚呼﹗彼何人哉﹖

○吳卿憐頃見吳卿憐《感遇詩》﹐詢其始末﹐不得﹐第聞卿憐吳人﹐善歌能詩詞﹐色藝兼勝。平陽中丞得之﹐寵幸備至﹐所云「色卽是空空是色﹐卿須憐我我憐卿。」爲吳賦也。平陽旣敗﹐流轉歸和相﹐和又嬖之﹐《感遇詩》卽詠和事。顧其有「馬上王嬙﹐玉筍敲殘」等語﹐和𨿽籍沒﹐眷屬未嘗流徙。當時薩彬圖承命查辦﹐請鞫使女﹐朝廷降旨切責﹐初無刑及婦女之事。詩述十年中驚魂駭魄﹐遷徙流離之苦﹐花悲月慘﹐涕淚沾衣﹐意固何所指耶﹖卿憐屢擅專房寵﹐不能一死報主﹐遜墮樓人遠矣。然自古才色絕世之人﹐遭遇艱難﹐所歸輒敗﹐往往而然﹐薄命耶﹖禍水耶﹖天旣賦之以麗質﹐而又使不得其所﹐抑獨何哉﹖平陽名位𨿽不終﹐旣得某伶感恩﹐又爲卿憐知己﹐嗚呼﹗死而有知﹐可以自娛矣。

○天下大師墓京師西山天下大師墓﹐朱竹以爲是房山僧塔﹐後人附會之爲建文帝墓也。淸初﹐沈方舟用濟詩云「曾聞近迹入禪關﹐身似浮雲到處閒。解到龍蛇潛艸野﹐何年弓劍傍橋山﹖緇衣那有中官識﹖禦馬誰迎老佛還﹖一自櫻桃無薦地﹐肯畱靑樹在人間﹗」曰「曾聞」﹐曰「解道」﹐曰「那有」﹐曰「誰迎」﹐曰「肯畱」﹐皆故作疑詞﹐以著致身從亡﹑隨筆等書之僞﹐眞詩史之筆也。方舟又有《詠思陵》句云「一劍割將公主愛﹐九門報道寺人開。」語極悲壯。

○王蘊齋夫人之拘執北人王蘊齋﹐曾爲兩淮艸堰大使﹐其夫人性拘執﹐有大可噱者。慕古人相見如賓義﹐與其夫旦夕相與如外賓酬酢。少生二子﹐以爲男女居室旣至穢﹐且足戕身﹐年三十卽斷欲﹐與夫對室居。每淸晨起﹐必子婦親侍櫛沐﹐妝竟﹐出至中堂。俟夫起﹐盥洗訖﹐分庭偕坐﹐子若婦立伺兩側﹐僕媼進茗﹐寒暄數語﹐子若婦親進早餐﹐相與對食訖﹐率子若婦送其夫出庭前治事﹐及中門而後返。迨晚﹐其夫治事竣按時入﹐必率子若婦恭迎於中庭﹐復偶坐﹐幾上設洋燈二﹐進茗﹐子若婦侍如故。相慰勞﹐進晚餐。食罷﹐略論家事。及二鼓﹐乃徐謂其夫曰「晝日治公﹐宜請早將息否﹖」夫必謙謝曰「時尙早﹐略談無礙。」少選﹐乃親啟執燈﹐送夫至寢室﹐相對少坐﹐夫亦起送之歸寢﹐復少坐﹐則又親送夫回。子若婦均隨侍焉。略話俄頃﹐夫力請其歸寢﹐始率子若婦返室﹐又訓以家事。久之﹐乃令子若婦去而後臥。常年如一日。其夫爲鹽官時﹐已均五十餘﹐夫以其如是拘執也﹐苦之﹐遂以同室居﹑置少妾﹑吸阿片三事請聽其擇而許一焉。及籌計再三﹐僅許以吸阿片﹐而同室居﹑置妾﹐均不願也。初﹐婦各產一男﹐卽令子與婦異室居﹐且監之嚴﹐以爲男女配偶原爲宗嗣計﹐旣得子矣﹐而仍同室居﹐男旣有礙於學﹐女亦有礙於工﹐不可也。會冢婦歸寧﹐子同舟而往﹐少年夫婦﹐久曠忽逢﹐因而復妊。及歸﹐不敢以聞。迨產﹐又一雄也﹐始報之知。乃盛怒赴產室﹐飭婦佻儇﹐而重辱之。婦不堪其恚﹐自經死﹐弗悔也。未幾﹐次子復送婦歸省﹐亦於舟次懷妊。鑑於冢婦之難﹐歸挽親知訴於父﹐相與合謀﹐婦將彌月﹐其夫先密函告其家﹐設辭迎之歸﹐俟婦產後而後還。並使人密語其婦﹐謂姑性如是﹐縱有挫辱﹐無介介也。傳者止此﹐後不知其究竟。

○杜生軼事杜生名衡﹐字子牧﹐桐邑世家子。生而頎﹐廣額﹐頤頰而下﹐小削﹐目瞳淸熒﹐骨爽气俊。江浙敝俗﹐紈子弟﹐出必鮮怒錦衣狐裘﹐舞於車上﹐童子駢肩而隨﹐短髮﹐覆額角﹐效婦女裝。生見之﹐輒內愧﹐肉動豪傑﹐障面去﹐惟恐浼。居恆敝衣布履﹐與諸少年頡頏遊﹐遇貴人則欠抑惟諾﹐陽兼不敢言。眾以爲是生也﹐寒酸不上人眼﹐意輕之﹐生乃快。或坐客小覺﹐則拂衣疾趨出﹐挽之逝矣。性嗜書﹐博極典籍﹐能跳梁於翰墨間﹐有才子致。客非韻﹐斥門者不入﹐入必割炙或瀹茗﹐縱談天下事。談旣酣﹐輒徹夜不欲寐﹐往往庭前月落﹐屋下雞鳴﹐猶聞鼓琴落子聲﹐或醉而嘯者。至是四方之客日益至﹐子牧恢張心胸﹐厚往薄來﹐故雜賓亦稍稍得進﹐而未幾蕓娘之事起。蕓娘者﹐妓女也﹐以風態擅名﹐慷慨言笑﹐自題女俠。與子牧一遇於武林﹐目成久之﹐退而執手嘆曰「吾兩人得死所矣。君勝情拔俗﹐妾亦俠气籠霄﹐他日枕骨而葬西河之濱﹐誓令墓中紫气﹐射爲長虹。羞作靦腆女兒﹐下指鴛鴦﹐上陳雙鵠。」言次嗚咽。眾驚其不詳﹐而二人之情﹐乃益膠結不可解。嗣後淹系旬月﹐無復顧禮﹐廢輟家政﹐毀頓精神。家人旣刻責之﹐而諸客中復有具其罪狀﹐布諸廣眾者。子牧爲兩方所激﹐若圓石遇阪﹐轉觸轉下﹐勢不得不與俱盡。會太守窘蕓娘﹐出辱之庭﹐子牧忍愧﹐以身左右翼﹐多卑詞。太守徘徊不令下鞭﹐然終不許生以一妓女自詘。判賣蕓娘爲賈婦。生佯許﹐而陰使人贗山西賈得之﹐以藏於別室﹐俄載而與俱長安。居長安不三月﹐子牧病肺死。蕓娘亦不哭﹐敕家人裝其喪歸﹐而以身從。旣入舟﹐忽忽微微嘆﹐間雜吟笑﹐若無意償生者。至江心﹐命具浴﹐浴罷更衣﹐左手提子牧宣和硯﹐右手提棋楸﹐一躍入水﹐左右驚視不能救。初見發二三尺許﹐浮沈旋瀾中﹐已復起紫衣裾半褶﹐復轉睫間﹐而芳魂渺然﹐與洛神爲伍矣。

○端午橋好爲聯語嘲人端午橋最好爲聯語嘲人。其官工部時﹐同官有趙有倫者﹐京師富家兒也﹐目不識丁﹐以其舅張翼之援﹐入資爲郎﹐不數年﹐歷得要差﹐且充會曲館纂修。常以千錢購一妓歸﹐大婦妒甚﹐立驅之出。趙不得已﹐賃別捨居之。婦知其謀﹐乃靳趙自由出門﹐歸少宴﹐輒詬誶不已﹐趙甚苦之。一日﹐與端相遇於署中﹐端呼與語曰「菊曾﹐吾昨日偶作一聯一額﹐君試爲吾評騭之。」聯云「一味逞豪華﹐若非暗地弓長﹐未許人稱富有﹔千金買佳器﹐除是明天弦斷﹐方教我去惇倫。」額曰「大宋千古」。趙極口稱贊不已﹐出遇人﹐猶爲人述之﹐似自詡其通文者。人匿笑之﹐弗顧也。

靈石何潤夫乃瑩﹐庚子歲官副憲﹐以拳匪頭目革職。戊戌八股之復﹐何所奏也。何本庚辰庶常﹐散館攺部﹐簽分工曹。夫人某氏﹐閨威甚厲﹐以何失翰林﹐怒甚﹐何長跪以謝﹐乃得釋。旣入工部﹐贄百金往拜滿尙書某爲師。某嫌其菲也﹐怒斥之。端爲撰一聯曰「百兩送朱提﹐狗尾乞憐﹐莫怪人嫌分潤少﹔三年成白頂﹐蛾眉構釁﹐翻令我作丈夫難。」額曰「何苦乃爾」。又「妻爲翠喜幹姑嫂﹐兒是朱綸表弟兄」之聯﹐亦端所撰也。何故山右世家﹐而生平恥爲晉人﹐常自詭爲江蘇人﹐與人言﹐必操蘇語。一日在某處宴會﹐座有蘇人某就詢籍貫﹐何答曰「江蘇。」某欣然曰「同鄕也。」詢至蒲州楊編修天麟﹐楊應聲曰「吾與何前輩同籍。」某曰「然則亦同鄕也。」楊搖首曰「不然﹐吾本老西﹐何前輩亦老西﹐渠不願居老西之名﹐故每冒貴省人耳。實則渠足迹未嘗至大江以南也。」何愧甚﹐面頸俱﹐然又無可置辯﹐亟匆匆上車遁去。

戊戌政變後﹐端亦極自危﹐賴進《勸善歌》得免﹐且獲擢陜臬﹐其事人人知之。端尙有一詩﹐亦詠此事﹐詩云「誤矣公羊學﹐危哉死鹿音。側聞誅正卯﹐誰實縱僉壬。智識羞葵足﹐劬勞感棘心。朝廷故可攺﹐寇盜漫相侵。」人稱其屬對之工。然音字去聲﹐系蔭之通假字﹐詩作平聲用﹐不惟失粘﹐且出韻矣。

○吳白華之賭飯乾隆時﹐吳白華侍郎素善飯﹐有宗室某將軍﹐亦善飯﹐與齊名。一日侍郎謂將軍曰「夙仰將軍之腹﹐量可以兼人。若某者﹐𨿽非經笥之便便﹐至於酒囊飯袋﹐略有微長﹐但不知孰爲優劣耳﹐請一決勝負如何﹖」將軍笑應之。侍郎命左右持籌侍側﹐每啖一碗﹐則授一籌﹐飯罷數之﹐將軍得三十二籌﹐侍郎得二十四籌。侍郎不服﹐約明日再賭。將軍笑曰「敗軍之將﹐尙敢哉乎﹖」侍郎曰「明日與君白戰﹐不許持寸鐵﹐只設飯而無肴﹐若再不勝﹐願拜麾下。」於是復計籌而食。將軍食至三十碗而止﹐侍郎竟得三十六籌。

○陳建升都督義馬記道光辛丑﹐英兵寇廣州﹐都督陳建升戰死於沙角炮臺。坐下馬爲英軍所得﹐飼之不食。棄之﹐悲鳴而死。三水歐陽雙南爲賦《義馬行》云「有馬有馬﹐公忠馬忠。公心惟國﹐馬心惟公。公殲羣醜﹐馬助公斗。羣醜傷公﹐馬馱公走。馬悲馬悲﹐公死安歸﹖公死無歸﹐馬守公屍。賊牽馬怒﹐賊飼馬吐。賊騎馬拒﹐賊棄馬舞。公死畱釒誇﹐馬死畱髁。死所死所﹐一公一馬。」今之人腆然衣冠﹐而甘爲紫髯碧眼之奴隸者﹐愧此馬多矣。

○板橋圖章板橋圖章﹐皆出沈凡民鳳髙﹑西園鳳翰之手﹐如「板橋道人」﹐如「十年縣令」﹐如「雪浪齋」﹐如「鄭大」﹐如「爽鳩氏之官」﹐如「所南翁後」﹐如「心血爲鑪﹐溶鑄古今」﹐如「然藜閣」﹐如「所好在六經」﹐如「畏人嫌我眞如恨﹐不得塡滿了普饑債」﹐如「直心道場」﹐如「思貽父母令名」﹐如「乾隆東封書畫史」﹐如「濰夷長」﹐如「鷓鴣」﹐如「無數靑山拜艸廬」﹐如「私心有所不盡鄙陋」﹐如「揚州興化天」﹐如「燮何力之有焉」﹐如「樗散」﹐如「以天得古」﹐如「老畫師」﹐如「敢徵蘭乎」﹐如「七品官耳」﹐皆切姓﹑切地﹑切官﹑切事。又有云「康熙秀才」﹑「雍正舉人」﹑「乾隆進士」﹐亦別開生面。近見某太史仿其意刻一章云「院試第一」﹑「鄕試第二」﹑「殿試第三」﹐則不特牽彊湊合﹐且競然惟以科名爲榮﹐益覺俗不可耐矣。

○吳大嫖再住九天廟臯蘭吳柳堂侍禦﹐少時頗倜儻﹐好狎邪遊﹐不修邊幅。初﹐計偕入都﹐日遨遊北裏中。會試被擯﹐乃畱京候再試﹐實則戀某妓﹐不忍言別也。數月後﹐資漸罄﹐其座師某公﹐勸使出城﹐僦居九天廟﹐謂地僻遠城市﹐可一意讀書也。侍禦從其言﹐袱被往。甫三宿﹐鬱鬱不自得。俄然起曰「人生實難﹐何自苦如是﹗」卽日入城﹐仍宿其妓所。久之﹐金已盡﹐妓亦稍不禮之﹐漸至衣食不給。鄕人士始資以金﹐而要以仍居九天廟﹐否則不與金。侍禦不得已﹐始怏怏去。都下人皆呼侍禦爲「吳大嫖」。初京師鞠部﹐向推四喜三慶﹐咸豐中葉﹐四喜漸不振﹐諸伶謀散去。餘三勝自江南歸﹐乃悉橐中金重新之﹐都人爲撰聯曰「餘三勝重興四喜班。」而難其對﹐至是或曰「得之矣﹗」則「吳大嫖再住九天廟」也。

○歸奇顧怪淸初昆山歸莊﹐與亭林齊名﹐時有「歸奇顧怪」之目。後華亭陸爲工畫﹐與同裏嚴載齊名﹐亦稱「陸癡嚴怪」。蓋士大夫浮沈裏﹐其制行稍岸異者﹐未有不使流俗人魚瞵鶚睨者也。

○孫奇逢容城孫奇逢﹐講學夏峯﹐四方才俊﹐畱門下請業者﹐廊廡爲滿。湯文正以監司乞養歸﹐方授徒梁宋間﹐聞孫名﹐造門問道﹐執弟子禮甚恭﹐讀書十年復出。篤志謙光﹐非可望之今世士大夫也。

○士大夫之踵事增華京朝士大夫輿服之侈﹐踵事增華﹐有加靡已。庚子以前﹐什九皆雇車﹐貧者則徒步入署。今則無不自養車者﹐且車前無不有引騎者﹐而各部丞參及紅司官﹐殆無不車馬矣。昔道﹑咸時﹐𨿽兩書房翰林﹐亦止一車﹐僕人跨轅以從﹐未常獨騎。涇陽張文毅在南書房供奉﹐典試江南歸﹐謁王文恪於同寓。文恪送之出﹐至門外﹐一俊僕牽健騾侍車旁。詫曰「君何處得此俊物﹖」文毅對曰「江督某公所饋耳。」文恪太息曰「少年狂妄﹗」不顧而入。文毅愧汗木立﹐移時始登車去。閻文介由東撫乞休﹐僑居運城﹐其中表弟李某﹐故富家﹐以鹽官需次河東。一日往見文介﹐適以三百金購一騾﹐令其僕騎之以從。文介送至門﹐驚問曰「君駕車之騾﹐以若干金購之乎﹖」對曰「二百金。」文介駭然曰「君何昏至此﹐乃以二百金買一瞽騾。」某力辧非瞽﹐文介徐曰「審非瞽者﹐車前何須又用一騾導之耶﹖」拊掌大笑而入。

○湯文正之潔己奉公湯文正公斌撫吳蒞任時﹐夫人﹑公子皆布衣﹐行李蕭然如寒士﹐日給惟菜韭。公一日閱簿﹐見某日市雙雞﹐愕問曰「吾至此未嘗食雞﹐誰市此者﹖」僕以公子對。公怒﹐立召公子責之曰「汝謂蘇州雞賤於河南耶﹖汝思啖雞﹐便可歸去。世無有士不能咬菜根﹐而能作百事者。」並笞其僕而遣之。又公撫吳時﹐有司報湖蕩有蓮芡﹐公駁還。吏固以例請﹐公曰「例自人作﹐寬一分則民受一分之惠。且蓮芡或不歲熟﹐一報部﹐卽爲永額。欲去之﹐得乎﹖」常熟某氏奴﹐訐告其主國初時得隆武僞札﹐迫主運遁﹐欲據其主母。公曰「國家屢更大赦﹐此艸昧事﹐何足問﹐而逆奴乃以脇其主乎﹖」焚其札﹐斃奴於杖下﹐中外快之。近時頗有人詆文正諸人爲僞學者﹐使士大夫人人如湯之潔己奉公﹐又何致天下事不可收拾哉﹖

○記雛伶楊花事楊花﹐長安伶也。年十四時﹐江右孝廉徐某﹐以大挑試用長安﹐一見目成﹐以三百金售焉。逾年教匪起﹐徐捧檄催趲糧運﹐楊花能左右之。畜靑騾一﹐日行三百餘里﹐常乘以從。丁巳寇亂方熾﹐徐催運至陽驛﹐猝遇髙均徳股匪。楊乃教徐僞作賊探馬狀﹐持箭乘靑騾逸去。楊乃下馬往館捨﹐賊目有識之者﹐謂楊掌班聞已跟宮﹐何忽在此﹐答曰「吾代主催餉﹐俟此數日矣。」賊目顧其黨曰「聆其言﹐似餉尙未來﹐且遇舊知﹐今晚當畱此。」卽置酒聚飲﹐令楊歌曲。楊略不抗拒﹐盡獻所長﹐且流目送媚以醉賊目。度已沈酣﹐猝掣賊佩刀刺之﹐應手而中。賊黨驚﹐羣起刃之。賊亦敗興﹐逡巡委去。居人重其義﹐築士葬之﹐拊碣曰「義伶楊花救主處。」孟九我廷良曾爲作記﹐並寫《楊花救主圖》。雲間許元仲作長歌記之曰「詩人孟浩然﹐示我楊花傳。爲寫《楊花救主圖》﹐貞心俠骨千秋見。每從花底說秦宮﹐墓底靑油變態工。自向梨園傳艷節﹐不教斷袖沒英雄。楊花舊隸華林部﹐小隊梁州按歌舞。垂楊婀娜不禁風﹐落花飄泊還無主。破鏡徐郎意气豪﹐量珠攜得鄭櫻桃。當筵獨譜秦風壯﹐倚帳同看塞日髙。一朝忽唱從軍樂﹐細馬馱來增綽約。射虎晨隨繡纛馳﹐飛鳴暮逐金丸落。那知記室走孤城﹐正值風髙夜劫營。子弟八千人散盡﹐眼前惟見賊縱橫。可憐生小嬌無力﹐手挽徐郎出荒驛。牽到靑騾讓主騎﹐幸郎得免儂何惜。戰場生縛獻訶摩﹐千隊僂亻羅一笑嘩。滿面怨愁雙雨淚﹐爭教掩得貌如花。軒眉嗔目呼狂賊﹐身墜片泥心白璧。只願魂依厲鬼碓﹐久拚血化萇宏碧。嘆魚無情渭水寒﹐弔花鴛冢淚闌干。憐他捍刃眞情種﹐殉主還輸脫主難。君不見如荼如火軍千屯﹐望塵拜寇何殷勤﹗國殤獨有汪在﹐一片楊花气薄雲。」

○梅巧玲軼事梅巧玲字麗芬﹐貌極丰艷。演靑衫花旦﹐皆極盡能事。工漢隸﹐略能詩畫。咸豐末﹐有某太史者﹐故世家子﹐以揮霍傾其資﹐極眷巧玲。嘗負巧玲債二千金﹐未能償﹐以病卒僧寺中。其同鄕某君者﹐爲折柬召諸鄕人﹐集殯所﹐謀集資送其喪。諸鄕人各道貧苦﹐無肯先下筆者。日晡﹐所集不及百金﹐某君舌幾敝矣。忽門者報巧玲至﹐諸人相顧愕眙曰「是殆爲索逋來歟﹖彼若見吾輩醵資狀﹐或卽向吾輩索取﹐可若何﹖」言未竟﹐巧玲已素服入﹐哭盡哀。移時﹐始輟涕向諸人曰「太史生前﹐嘗負我二千金﹐今旣亡矣﹐母老子幼﹐吾尙忍言舊債耶﹖」卽出券懷中﹐向柩前一揖﹐就燭焚之。徐又出一紙授某君曰「聞太史喪歸尙無資﹐謹賻金二百﹐爲執紼之助。恨所操業賤﹐未能從丰﹐以報知己耳。」語畢﹐試淚而去。諸人者﹐乃相顧無人色。巧玲卒於光緒辛巳﹑壬午間﹐生平以姓梅﹐故酷嗜梅﹐葬於京東某村。墓上樹梅三百株﹐其遺命也。巧玲少子肖芬﹐亦工畫蘭﹐今都下諸伶﹐色藝以梅蘭芳爲冠﹐卽肖芬子也。

○道光甲申髙家墊河決案道光甲申十一月大風霾﹐致髙家墊十三堡潰決﹐洪澤湖全行傾注﹐淮陽二郡﹐幾成魚鱉。宣宗震怒﹐特派大學士汪廷珍﹑尙書文學至江南查辦。乙酉正月﹐星節甫臨﹐萬柳園者﹐淸江浦北岸之郵亭也﹐凡南北往來大官﹐皆於其地請聖安。是日自總督﹑漕督﹑河督及合屬文武百餘員畢集﹐旗蓋車馬﹐街衢爲之塡咽﹐諸大府於轅門外坐胡牀以俟。少選﹐先見一材官飛騎至﹐朗呼曰「中堂請漕督魏大人請聖安。」惟此一語﹐而江督孫安圃相國﹑河督張蓮舫司空皆知褫職矣。相國卽呼淸河縣某至﹐詢曰「各事預備乎﹖」蓋其時震怒不測﹐凡桎梏銀鐺刑具﹐皆不可少也。司空家丁﹐以空梁帽及元靑褂獻﹐相國遽止之曰「姑稍俟。」未幾﹐兩星使入行館﹐漕督入請聖安畢﹐暫退。旋呼三人聽宣諭旨﹐隨帶司員四人﹐自中門出。手捧朱諭於香案前﹐雁行列﹐三督皆跪。司員居首者﹐持諭旨﹐朗宣至「孫玉庭辜恩溺職﹐罪無可逭」下卽止。復徐徐曰「皇上問孫玉庭知罪不知罪﹖」相國乃免冠連叩﹐敬答曰「孫玉庭昏憒糊塗﹐辜負天恩﹐惟求從重治罪。」語畢﹐又連叩崩角。始傳諭著革去大學士﹑兩江總督﹐再候諭旨。兩江總督著魏元煜署理﹐漕督乃九頓謝恩。再傳諭﹕「張文浩剛愎自用﹐不聽人言﹐誤國殃民﹐厥咎尢重。皇上問張文浩知罪不知罪﹖」河督時已易冠服﹐乃伏地痛哭﹐自稱罪應萬死﹐求皇上立正典刑。續又宣曰「上諭張文浩﹐著革職﹐先行枷號兩个月﹐聽候嚴訊。」遂呼淸和縣取枷至。枷乃薄板所制﹐方廣尺餘﹐以黃綢封裹﹐荷於河督頸﹐擁之而去。是時內外官民﹐觀者萬人﹐莫不悚懼。復傳道廳營各官羅跪庭中﹐傳旨後﹐又云「欽差臨行﹐面奉聖諭﹕自古刑不上大夫。張文浩至河督﹐而特令枷號河幹者﹐實因民命至重。設官本以衛民﹐今乃蕩析離居﹐實爲朝廷之辱﹐是以特予嚴譴﹐乃爲愼重民命起見。凡淮陽士民﹐其皆仰悉上意。」云云。汪文二星使旣復命﹐諭令張文浩發往伊犁。當起解時﹐亦一大觀也。時江督爲琦善﹐河督爲嚴良﹐皆集於制府行轅﹐張荷校囚服引至大堂﹐宣旨後﹐疏枷謝恩畢﹐二督乃邀張入內﹐餞其行﹐固讓始入﹐酒三行卽出。二督各呼己所乘輿送張﹐張固辭﹐二督乃互換張臂﹐揮淚慰之。並告以出行後﹐當代養老父﹐張痛哭跪謝。仍呼小竹輿由旁門入﹐步行欲出﹐兩督亟止之。乃飭閉側門﹐促輿由中門鼓吹出。兩督皆至萬柳園﹐伺張登舟﹐良久不至。旋報以由僻路渡黃矣。兩督乃至張宅中﹐請其封翁出﹐慰勉再四始去。不旬月致贐萬金﹐送其家回浙。嚴﹑張本舊友﹐琦則與張僅泛交﹐且素有刻核名﹐而死生患難之際﹐獨慷慨如此。蓋當時淸議極重﹐而冷暖之際﹐好名者多。𨿽非出自本心﹐尙有友朋局面在﹐所謂告朔之餼羊也。由今思昔﹐可勝慨哉﹗

○羅臺山逃儒入墨讀惲子居《大雲山房集。臺山外傳》云「臺山少好技擊﹐兼治兵家言﹐嗣學於贛鄧元昌﹐修儒者之業。於書無所不窺﹐精思入微﹐遂喜佛法。自京師歸﹐忽登樓縱火自焚﹐救之得不死﹐遂狂走入山﹐服沙門服﹐不下發﹐趺坐與人言孝弟﹐而歌泣無時。下揚下﹐渡錢塘﹐過甬東﹐多托迹佛寺中。奉化快手怪其服﹐令儕輩纂臺山。臺山徒手禦之﹐不可近。因詣縣﹐趺坐縣庭爲禪語。同年生主事邵君洪時家居﹐識臺山﹐乃釋之。遂遊普陀﹐寓西湖﹐已復走京師﹐乃歸而卒。」惲氏此文﹐似臺山之入墨﹐亦似有托而逃。譬如病榻呻吟﹐聊自緩其痛苦﹐否則何所爲而甘棄其飲酒食肉之身﹐昏瞀叫號﹐靡所脇驅﹐而遽自淪溺耶﹖

○士大夫之諂媚三則乾隆間﹐某太史諂事豪貴﹐其妻某氏﹐始拜金壇於相國妾爲母。嗣相國勢衰﹐又往錢塘梁階平尙書家﹐拜梁爲義父﹐蹤迹暱密。時相傳冬月嚴寒﹐梁早朝﹐某妻輒先取朝珠﹐溫諸胸中﹐親爲懸掛。自來諧臣媚妾﹐悅人惟恐不工﹐至爲婢妾娼妓之所不爲﹐而未有甚於此者也。

又聞某妻拜梁爲義父時﹐執贄登堂﹐拜畢﹐出懷中珊瑚念珠﹐雙手奉之。梁面發赤﹐疾趨而走。某妻持念珠﹐追至廳事﹐圜系其頸。時坐上客滿﹐皆大驚失措。越日﹐有人題詩於門外云「才從於第拜干娘﹐今拜干爺又姓梁。熱鬧門墻新戶部﹐淒涼庭院舊中堂。翁如有意應憐妾﹐奴豈無顏只爲郎。百八念珠情意重﹐臨風幾陣乳花香。」

又道光朝一翰林﹐夙出濰縣陳官俊門下。陳喪偶﹐翰林爲文以祭之﹐有「喪我師母﹐如喪我妣」之句。翰林妻又嘗爲許乃普之義女﹐有詆之者﹐集成語作聯﹐揭之門外云「昔歲入陳﹐寢苦枕塊﹔昭玆來許﹐抱衾與。」二事略同。一詩一聯﹐皆爲言官登白簡﹐至今有餘臭焉。

○輿中揭帖同治中﹐某公附肅順﹐得湖南巡撫。旣至﹐惡紳與官事﹐某盡去之。凡駱秉章﹑左宗棠所有官紳﹐皆披提督過。於時湖南諸將﹐方經營江浙﹐爲天下倚重。聞某所爲﹐則大怒。巡撫所劾﹐皆奏調赴軍﹐且日求某陰事﹐將共奏之。會巡撫以國喪娶民女﹐爲屬吏所訟﹐乃大窘。更詣諸紳謝﹐任以事﹐又加禮焉。是歲鄕試﹐主考官得揭帖於輿中﹐詞甚工麗。有句云「當其始﹐眞除由墨敕﹐初無寶璽緘封﹔迨其後﹐半路趕私書﹐遂使姦徒漏网。慕南園之火熱﹐甘列門墻﹔見東廠之煙銷﹐又誇气節。朝秦幕楚﹐妾婦亦覺羞顏﹔鼠伏蛇行﹐衣冠爲之短气。是卽攺行於調停之日﹐潛身於傀儡之場﹐已屬無補前愆﹐難逃淸議﹐乃敢作威由己﹐徑參三品監司﹔揀缺調人﹐只顧一鄕親友。驗裁縫之鍼迹﹐妄用鞭笞﹔減卒伍之餉糈﹐發修城堞。卽而簽判之狂言恐嚇﹐畏其威而鈴閣增兵﹔鐵工之券契彊收﹐迫於勢而圜扉謝罪。西曹對簿﹐枯淑女之雙波﹔東市吞聲﹐愧先皇於九地。人但見其犯色荒之戒﹐而自速其辜﹐吾則謂其有無君之心﹐而後動於惡。」

○諸襄七之古拙諸襄七先生錦﹐學問淹貫﹐而性古拙。當典試福建﹐巡撫饋正副考官瓜各五十﹐而先生之瓜少送一枚。先生大怒﹐請巡撫面問之。巡撫曰「此系誤數﹐卽當再送。」先生益大怒曰「我豈爲一瓜爭乎﹖番肉不至﹐而孔子行﹔醴酒不設﹐而穆生去。瓜𨿽微﹐亦可見禮意之衰也。」一時傳爲笑談。

○記長麟相國軼事長麟相國巡撫浙江時﹐聞仁和令某有貪墨聲﹐乃微行訪察之。一夕遇令於途﹐直衝其鹵簿而過。隸役方呵叱﹐令識爲公﹐急降輿謝罪。公問何適﹐以夜巡對。公哂曰「時僅二鼓﹐出巡無乃太早﹖且夜巡所以詰姦﹐今汝盛陳儀衛﹐姦人方引避不暇﹐何巡察爲﹖無已﹐其從吾行乎﹖」乃悉屏從人﹐笑談徐步﹐過一酒肆﹐曰「得無勞乎﹖與子且沽飲。」遂入據坐﹐問酒家邇來得利如何﹖對曰「利甚微﹐重以官司科派﹐動多虧本。」公曰「汝一細民﹐科派何以及汝﹖」酒家頻蹙曰「父母官愛財若命﹐又不論茶坊酒肆﹐每月悉徵常例。蠹役假虎威﹐且取盈焉﹐小民何以聊生﹖」因歷述令之害民者十餘事﹐不知卽座上客也。公曰「據汝言﹐上官猶無覺察乎﹖」曰「新巡撫聞頗愛民﹐然初到﹐一時何能俱悉﹐小民亦胡敢越訴﹖」公略飲數杯﹐付酒錢出﹐笑語令曰「小人言多已甚﹐我不輕聽﹐汝亦勿怒也。」行數十武﹐忽曰「此時正好巡夜﹐盍分道行﹖」令去﹐公復返﹐至酒家叩門求宿﹐對以非寓客處。公曰「固知之﹐我此來非爲求宿﹐特爲護汝來耳。」酒家異其言﹐畱之。夜半有剝啄聲甚厲﹐啟視﹐則裏胥縣役﹐持朱簽洶洶來拘賣酒者。公出應曰「我店東也。有犯我自當﹐與某無涉。」胥役固不識公﹐叱之曰「本官指名拘某﹐汝胡爲者﹖」公彊與俱至署。令卽升堂﹐首喚酒家。公以氈笠蒙首﹐並綰登堂。令一見大駭﹐免冠叩首。公升座﹐索其印去﹐曰「省得一員摘印官也。」

○顧秋碧之迂癖江寧顧秋碧先生﹐爲錢竹汀髙弟﹐學問淵博﹐著作甚多。其所著《補後漢書。藝文志》﹐卷帙甚富。趙叔刻入叢書中者﹐乃節本也。性迂癖﹐嘗自題其門曰「得過且過日子﹐半通不通秀才。」其風趣可想。生有異稟﹐體气過人﹐每夕必禦婦人。指爪甚有力﹐可以排墻。懷奇不遇﹐卒客死於淸河之海神廟中。

○某老翁負債詩吾邑某老翁﹐生平多負欠﹐乃子乃孫﹐殆有甚焉。翁嘗詠《欠債祖師三首》以解嘲﹐其詩曰「自從出世債纏身﹐舊欠才償又轉新。恰喜兒曹尢勝我﹐堪稱欠債老鄕紳。」「如今當道有良圖﹐國債堪將危局扶。怪煞區區先欠債﹐收來如許令髙徒。」「思量欠債最難過﹐國債如何不怕多。我債卻無田產抵﹐想來國債有山河。」以詼諧之筆﹐寓譏刺之意﹐冷雋可誦。

○曾文正與王壯武芥蒂曾文正與王壯武素有芥蒂。壯武之死也﹐其父自撰聯換之曰「不死於賊﹐必死於小人﹐今而後吾知免矣﹔𨿽竟其才﹐未竟其大志﹐已焉哉天實爲之。」所謂小人者﹐蓋有所指也。

○宋牧仲才能應變商丘宋牧仲撫江蘇時﹐專以提倡風雅爲事。有人以撫署外兩轅門署額「澄淸海甸﹐保障東南」八字﹐衍爲聯句嘲之云「澄淸海甸滄浪水﹐保障東南伯虎墳。」似其治行無甚足傳﹐不知其才能應變﹐亦有度越尋常者。當公撫江西﹐未蒞任﹐值楚中夏色子變起。賊氛逼近﹐卽兼程馳赴﹐申軍令﹐嚴守禦﹐民心少定﹐而富室尙有遷移者。或禁止之﹐公不可﹐曰「禁之人將以我爲怯﹐百姓且散走矣。」幕下士請去﹐公又不可﹐曰「人恃撫軍耳﹐撫署人出﹐則人心散。果欲去﹐吾卽以軍法從事﹗」時江右亦有裁兵三千﹐期朔日諸官集撫署﹐殺以應楚。公先期密擒爲首者二人﹐就轅門震爆斬之﹐張文告數十紙﹐示以渠魁已殲﹐脇從散者不治。是日薄暮﹐城門吏報﹐無籍之潛出者二千餘人﹐亂遂定。方訊斬賊首時﹐賊指總兵之奴曰「是亦吾黨也。」公急命批頰。異日密語總兵去其奴﹐總兵憤曰「公眞爲我通賊耶﹖」公曰「豈有是哉﹖日者﹐賊甫啟口﹐而奴立君後﹐佩刀已出鞘數寸。吾卽命笞賊﹐奴乃納刀﹐不然﹐事正不可知之數﹐君特未之見耳。」總兵乃大感服﹐其彌患於無形若此。

○孫豹人先生之軼事關中孫豹人先生枝蔚﹐舉鴻博時﹐迫於有司﹐輿疾入都。諸待試者多務研練爲詞賦﹐先生獨泛覽他書。或詢之﹐則曰「吾僑居廣陵﹐數十口饔飧待我﹐使我官京師﹐不令舉家餓死乎﹖」已入試不中﹐良喜。會詔諸布衣處士﹐有文學素著﹐老不任職者﹐其授京銜以寵其行。於是及格者數人﹐而先生與焉。其將以年授官也﹐吏部集驗於庭﹐主爵者望見先生須髮皆白﹐引之使前﹐曰「若老矣。」先生直對曰「未也﹐我年四十卽若此。且我前以老求免試﹐公必以爲壯。今我不欲以老得官﹐公又以爲老﹐何也﹖」眾皆目笑。時施愚山《送先生歸揚州序》有云「非崇儒敬老﹐無以示朝廷之恩﹔非引分守窮﹐無以見巖穴之志。」按愚山贊語﹐從範文正公《嚴先生祠堂記》末段脫胎而出﹐在當時亦頗得體。

○範道人範道人者﹐徳州人﹐居衛河西琵琶村。生於明嘉靖三十年辛亥﹐程正夫以康熙庚戊見之﹐年一百二十歲矣。起居如平時﹐五官之用﹐未嘗少衰。平生不知服食修養之術﹐少貧不妻﹐事母最孝謹。鼎革後﹐入九子祠爲香火道人。祠有祭田數畝﹐躬耕而食﹐與人無忤。正夫贈以詩云「頗聞愛日依慈母﹐直數生年到肅王。業仿逍遙遊廣莫﹐身余渾沌屬中央。」

○郭紹儀悟坎離之義郭紹儀字丹葵﹐平湖人﹐明禦史也。嘗雪夜讀書﹐地湧汞盈尺許﹐因悟坎離之義。又嘗飲酒肆﹐見一人古貌倏然﹐徧身絲縷如牛毛﹐紅類丹砂。異之﹐就與語﹐自言是靖難時人﹐遂從受養生之術。鼎革後卒﹐年八十四。

○都門八古迹乾嘉間﹐詩人多賦都門八古迹﹕一爲法源寺磚塔﹐相傳安祿山﹑史思明建。一爲太醫院銅人﹐在署內藥王廟﹐作於宋天聖時﹐世謂從海湧出﹐非也。一爲報國寺窯變觀音像﹐髙尺餘﹐寶冠綠帔﹐手捧梵字輪。一爲潭柘寺妙嚴公主拜磚。公主元始祖女﹐削髮居寺中﹐持觀音文禮大士﹐拜痕入磚﹐額手足五體皆具﹐歲久磚杯﹐獨畱兩足痕。明萬曆壬辰孝定太后﹐匣取入覽藏之。一爲覺生寺大鐘﹐明永樂間鑄﹐萬曆間從經廠移置萬壽寺﹐乾隆八年移覺生寺。一爲崇國寺姚少師影堂﹐露頂袈裟趺坐。一爲慈壽九蓮菩薩像。九蓮菩薩﹐明孝定皇后夢中授經者也﹐覺而一字不遺﹐因作慈壽寺﹐建九蓮閣﹐塑菩薩像﹐跨一鳳而九首。相傳菩薩爲孝定前身。又長椿寺有黃綾紫軸﹐繪九朵蓮花﹐題曰九蓮菩薩之位﹐卽孝定也。一爲刑部楊忠湣公手植楡﹐在北所。

○張石州以狂放見擯平定張石州先生﹐淵博無涯﹐世以東京崔蔡目之﹐然狂放使气。道光己亥應順天鄕試﹐攜瓶酒入﹐監搜者﹐呵曰「去酒﹗」石州輒飲盡而揮棄其餘瀝。監者怒﹐命悉索之﹐破筆硯﹐毀衣被﹐無所得。石州捫腹曰「是中便便經笥﹐若輩豈能搜耶﹗」監者益忿。乃摭筆囊中片紙﹐有字一行﹐謾曰「此懷挾也。」送刑部。讞白其枉﹐然竟坐擯斥。

○邵潛夫邵潛夫﹐通州人﹐明萬曆間﹐已以詩歌名江表。康熙初年八十餘矣﹐家貧﹐苦徭役。值漁洋司李揚州﹐按部抵境﹐首謁邵。邵所居委巷﹐乃屏輿從﹐徒步而入。邵曰「適有酒一斗﹐能飲乎﹖」漁洋欣然爲引滿﹐流連移晷始別。有司聞之﹐立除其役。

○劉石庵之軼事劉石庵立朝謇諤﹐風骨稜テ。王惕甫《淵雅堂集》有句云「詩人老去鶯鶯在﹐甲秀題簽見吉光。」自注﹕石庵相國有愛姬王﹐能學公書﹐筆迹幾亂眞。惕甫蓋嘗見姬爲公題甲秀堂法帖簽子也。耆英宿學﹐偶露風懷﹐正見理學名儒﹐其正性情去人不遠。

○尹文端之虛己納言尹相國文端公繼善﹐虛己納言。封疆數十年﹐每有張弛﹐必集僚屬謂曰「我意如是﹐有不可﹐諸君必駁我。我若能說﹐則再駁﹐萬無可駁而後行。勿以總督語遷就也。」世宗皇帝嘗謂公曰「汝知督撫中有宜學者乎﹖李衛﹑鄂爾泰﹑田文鏡是矣。」公奏曰「李衛﹐臣學其勇﹐不學其粗﹔田文鏡﹐臣學其勤﹐不學其刻﹔鄂爾泰﹐宜學處多﹐然臣亦不學其愎也。」上以爲善。其督兩湖﹐嘗一月間兼將軍﹑提督﹑巡撫﹑河漕鹽政﹑上下兩江學政等官﹐九印彪列。又嘗充丙戌會試總裁﹐先一年而降旨﹐皆異數也。

○孔東塘得漢玉羌笛及唐制胡琴孔尙任東塘﹐精於音律﹐嘗得漢玉羌笛﹐唐制胡琴各一枚﹐形制古雅。自爲跋刊之云「康熙壬申官京師﹐獲玉笛﹐吹孔之下﹐止具三孔﹐世無識者。考之馬融《笛賦》﹐稱笛出於羌﹐舊四孔﹐京房加一孔於後﹐以備五音。所云四孔者﹐乃連吹孔數之﹐其底原有洞孔﹐故加一孔而五音備焉。後之長笛﹐又加二孔﹐以應七律。許愼《說文》注﹕笛七孔﹐筒羌笛三孔是也。其曲有《落梅花》《折楊柳》﹐古愛其曲﹐多爲玉笛吹之。此笛色如柳花﹐蓋古之紺黃玉也。雙鉤碾制﹐肖形竹節﹐頂節二寸﹐中節八寸﹐尾節五寸﹐較以漢尺﹐分毫不爽。應劭《風俗通》載漢武帝時﹐丘仲作笛﹐長尺四寸。今長尺五寸﹐且無後孔﹐當在深之初年矣。噫﹐古器存而古音莫解。笛之三孔﹐亦猶文字之一畫也﹐與胡琴本北方馬上樂﹐亦謂之二弦琵琶﹐蓋琵琶所托始也。《南部新書》載唐韓晉公入蜀﹐伐奇樹﹐堅致如紫石。匠曰﹕」爲胡琴槽﹐他木不能並。『遂爲二胡琴﹐曰大忽雷﹐小忽雷。後獻徳皇。《樂府雜錄》云「文宗兩朝﹐忽雷猶在內庫。內侍鄭中丞特善之﹐訓注之亂﹐始落民間。』康熙辛未予得自燕市﹐蓋其小者。質理之精﹐可放良玉﹐雕鏤之巧﹐疑出鬼工﹐今八百餘年矣。頻經喪亂﹐此器徒存﹐而已無習之之人。俗藝且然﹐傷哉﹗」

○戴舍人善於解紛乾隆中錢籜石宗伯﹐素不喜戴東原太史。一日同鄕會飲﹐有言次及戴者﹐宗伯力排之。言者往返辯論﹐宗伯排之愈力﹐且謂詆斥前輩﹐無後進禮﹐言者不能爭。數日復會﹐言及抗堇浦太史﹐宗伯亦言其非﹐前言者在坐﹐又與之爭﹐宗伯不服。時戴忍柰觀察姚成爲中書舍人﹐居席末﹐宗伯以其言質之。戴遜謝曰「先生評騭人物﹐非小子所敢知﹐第有一語不解。」宗伯驚問何不解﹖戴曰「前日聞先生云﹕」東原排斥前輩爲無禮『﹐然則前輩不可非也。今堇浦先生非先生之前輩乎﹖於此而非之﹐是以不解也。「宗伯爽然揖戴曰﹕」君言是。「曰﹕」教我多矣。「由是不復詆戴。一時服舍人善於解紛﹐而亦多宗伯能自屈也。

○年大將軍延師年大將軍威震內廷﹐勢傾中外﹐庶司百僚﹐莫不拱手聽命。適其幼子需師教讀﹐與公卿言及﹐眾皆唯唯。時有江南沈孝廉﹐因不第流寓都中﹐覓館糊口﹐已托其座師某侍郎﹐允爲推薦。冬至朝賀之期﹐百官咸集﹐大將軍復理前言﹐某侍郎卽舉沈生以應。大將軍曰「爲童子師以品行爲要﹐俾幼而習見師範﹐則長可觀矣。此生端方否﹖」侍郎對以有儒者气象﹐大將軍欣然許可。侍郎歸﹐召沈生囑令小心謹愼﹐不僅安硯有方﹐若得大將軍淸目﹐則功名未可限量也。沈感謝而退。新正﹐大將軍遣從官以名柬邀沈生至第﹐大將軍躬迎於堂﹐專席南向。命公子盛服拜師畢﹐大開筵宴﹐聲伎雜奏﹐賓主盡歡而止。送先生入西園﹐書室三楹﹐峯巒周匝﹐林木靑蒼。室內書籍充盈﹐陳設精雅。公子年甫六齡﹐不過指教數字而已。其供奔走者﹐蒼頭四人﹐俊童八人。晚入臥室﹐牙牀絳帳﹐繡褥錦衾﹐並皆佳妙。次日﹐蒼頭帶長髯者至﹐約視沈生體段趨出﹐未幾進貂裘全襲﹐服之﹐長短適宜。每日晨興﹐則八童齊侍。其一首頂銀盆﹐跪而請盥﹐一執具漱﹐一執巾帕﹐一則鏡奩﹐一執香皂﹐餘皆撩衣攝裳﹐環伺左右。沈生平所未經者﹐意甚不安﹐諭之曰「其以盥盆置架上﹐恐沾爾等衣也。」童曰「某等受大將軍命﹐曰﹕」事師如事予。『大將軍盥沐皆如是也﹐敢不勉效執事﹐以速重愆。「沈曰﹕」我所命﹐與爾無礙。「童不敢違﹐以梓楠雕架承之。沈正沐﹐大將軍至﹐見童不頂盆﹐怒目視之﹐向隨帶護衛一顚首﹐護衛諭意﹐帶指童出。未幾﹐獻首階前曰﹕」某童不敬先生﹐已斬之矣。「沈大驚駭。視大將軍色轉和﹐心始安。大將軍喜古玩﹐每得禹鼎﹑湯盤之屬﹐與沈共賞鑑﹐沈若贊嘆﹐則曰﹕」先生欲之﹐畱此爲玩。「𨿽千金所得者﹐未嘗顧惜。一日﹐大將軍來與沈共膳﹐飯中有完谷﹐沈出之。大將軍見﹐回首示護衛意﹐護衛去﹐未幾﹐獻首階前﹐曰﹕」庖人揀米不淨﹐已斬之矣。「沈不勝驚愕。視大將軍談笑自若﹐不得不勉彊承歡。逾月﹐沈憶家中所需﹐欲支金﹐與蒼頭商之。蒼頭曰﹕」需若干﹐請作書呈大將軍。「沈請數十金﹐連家書送去﹐蒼頭回曰﹕」已如命寄江南矣。「未幾﹐大將軍奉旨徵西夷﹐來辭沈曰﹕」先生之品學﹐予所敬佩。今予承命西徵﹐未稔何年蕆事﹐敬以幼子屬先生﹐有不率教者督責之﹐勿棄之而去。予旋師之日﹐當有以報先生也。「沈唯唯。大將軍去後﹐沈欲出訪友﹐閽者拒曰﹕」府中出入﹐皆有載籍﹐按月錄報。大將軍在時﹐先生足不出戶﹐今忽有是﹐恐貽奴輩性命之憂﹐可已則已﹐乞哀憐之。「沈知大將軍家法嚴﹐遂不果出。次年應會試﹐亦爲閽者哀祈而止。沈憤欲告歸﹐又不敢拂大將軍命。所幸四季衣服﹐屢爲更新﹐而小衣十日一新。至肴饌﹐則翻新出奇﹐總無恆品﹐不第丰腆而已。若悶時﹐蒼頭望見顏色﹐卽傳府中男女名優﹐赴園演劇﹐爲先生排遣﹐則又樂而安之。荏苒三年﹐屢有信致家中﹐未得一回書﹐深以父母妻子爲念。委婉致意大將軍﹐得大將軍還書﹐意甚款洽﹐言亦謙退﹐惟云﹕」予報捷在邇﹐請先生姑俟晤商可也。「又半載﹐大將軍獻俘還闕﹐聖駕郊迎。公事畢﹐入視先生﹐歡然道故﹐並謝勤勞之意﹐沈未敢驟辭。一日登假山閒步﹐忽聞哀痛之聲﹐問童曰﹕」此聲何來﹖「童曰﹕」大將軍凱旋後﹐在廳事考功過﹐定賞罰耳。「沈曰﹕」得窺探否﹖「童不敢違﹐引之往﹐潛伏廳後視。見大將軍髙坐﹐庭下甲士森列﹐所執刀斧之光耀目﹐兩旁司官按籍論功過。其功多者﹐立易以應升之品服﹐酌酒賜坐﹔其過多者﹐大將軍面數之曰﹕」某戰﹐汝失機宜﹐某事﹐承辦不力﹐應斬。「任其哀吁不顧也。護衛卽洗剝其衣﹐推出門外﹐砍首以獻。惟是大將軍嚴刻﹐罰多賞少﹐悲嚎不絕。沈觀之慘甚﹐不覺首觸門屏而倒。大將軍微聞之。事畢﹐退視廳後﹐見先生倒臥於地﹐數童扶之不起。大將軍親挽之入室﹐慰令安臥﹐喚僕速取安神丸﹐以參湯服之。從容問曰﹕」誰告先生﹐俾驚怯也﹖「沈思大將軍威嚴﹐不敢實告。因徐曰﹕」聞公子之言。「以其愛子之心﹐則無所責罰。大將軍惟去﹐忽有僕婦愴惶入室﹐跪告曰﹕」公子干犯先生﹐大將軍裸而鞭之﹐將斃矣。奉夫人命求先生速救之。「沈愕然曰﹕」我不能入內室﹐其柰之何﹖「婦曰﹕」只須先生命蒼頭往喚公子﹐則大將軍不能不釋。「沈如教﹐蒼頭負公子來﹐懨懨欲絕。沈撫之徧體皆傷﹐泣曰﹕」我冤汝矣。「命蒼頭攜公子臥具來﹐與之同榻﹐慮大將軍怒猶未息也。逾月﹐乘大將軍歡悅﹐沈復以歸寧爲請﹐大將軍曰﹕」先生孝思﹐予曷敢阻﹖「擇日盛餞﹐大將軍欲親送出關﹐沈力辭﹐猶依依不捨﹐命公子代送。登程之際﹐後車數十乘﹐從者數十人﹐卿相咸設餞。行則衛士前驅﹐止則館捨盛備。所歷之都邑﹐自節使監司以下﹐迎送惟謹。至河幹﹐則巨艘十餘。沈意謂一肩行李﹐何用如許舟車﹐始問蒼頭﹐則以單紙進。默數之﹐凡幾年所備之衣笥﹐及書室中所陳之物﹐無論書籍古玩﹐無不載來。沈笑謂蒼頭曰﹕」誤矣﹐是皆大將軍之具﹐何可攜歸﹖「蒼頭曰﹕」大將軍命﹐恐先生思念舊物﹐故悉舉以贈。「沈感甚。意謂𨿽不得財﹐諸物猶值萬計﹐半生無慮饑寒矣。及抵蘇﹐則都督率百官迎於舟中。沈再拜以辭曰﹕」予小子其敢勞上官。「眾曰﹕」夫子爲大將軍上賓﹐我等其何敢褻﹖「辭眾歸﹐衛士擁護至第﹐則舊宅全非﹐門第軒昂﹐居然巨室﹐沈徘徊不敢入。是時觀者如堵﹐鄰叟謂曰﹕」封翁望郎君久矣﹐何不入室﹖「沈曰﹕」我家何在﹖「叟笑曰﹕」郎君開創大宅﹐而諉爲不知也。「沈始敢入。迎於門者皆幹僕﹐登堂則誥命輝煌﹐入室則父母衣四品服﹐儼然命卿。沈趨跪膝下﹐問所由來﹐其父母詫曰﹕」汝自爲之﹐何不自知﹖「沈實對以不覺之故。其父北向揖曰﹕」大將軍成全汝﹐可謂再造之天矣。「因云某年方伯來﹐謂老夫曰﹕」奉大將軍命﹐爲翁攺宅。「遂去舊而廓充之。老夫曰﹕」宅大人稀﹐得毋寥寂。「方伯卽送僕婢若干人﹐並良田質庫﹐以及陳設諸物﹐無不畢具。旋得捷報曰﹕」汝從大將軍西徵﹐以軍功得縣令﹐屢次薦升﹐今爲觀察﹐老夫婦皆膺封典。惟慮汝在軍前﹐懸懸而望。今汝歸來﹐舉宅大慶矣。「沈感極涕零。出見諸僕數十人﹐以次叩謁。一老蒼頭捧櫝跪陳數籍以告曰﹕」是皆田宅人丁契券之屬﹐大將軍命置者﹐老奴已經理數載矣﹐請郎君檢收﹐以便老奴帶衛士等回都覆命也。「沈慰勞之。受籍計點﹐其值百萬﹐乃啟謝大將軍。自此寂然﹐亦無回音。

沈思大將軍權勢過甚﹐慮罹黨禍﹐不敢出仕﹐稱疾家居。不數載﹐聞帝慍大將軍﹐遷謫吳地。百官交章劾其肆橫狀﹐帝震怒﹐命削職拿問。過蘇郡﹐沈賄通緹騎﹐潛入舟中﹐撫大將軍而泣。大將軍笑曰「大丈夫視死如歸﹐予卽不法﹐實無悖逆。第上怒不解﹐予固不望生還。況予以儒生起家﹐權勢傾百僚﹐享用逾萬乘﹐得無盈滿之誅乎﹖惟幼子托先生靑目。」沈唯唯。納贐千緡﹐不受。入都帝廷鞫之。皆承﹐賜繯首﹐籍其家﹐諸子弟皆遣戍遠方﹐爲怨家所滅。其幼子因無職﹐始得以脫漏﹐沈聞之不勝悲感。是夜﹐突有北來流丐二人﹐入宅求見。閽者與之錢不受﹐丐曰「但得一晤主人﹐死亦無憾。」沈出視之﹐卽老蒼頭與公子也﹐相對慟絕﹐遂匿以爲子﹐以存大將軍之後。

○畢秋帆之膽小畢秋帆督陜甘時﹐嘗登華山蒼龍嶺。嶺壁削直上﹐昔韓昌黎曾投書於此。畢捨乘輿攀援而上﹐尙不覺其險也。及至其巓﹐俯視無垠﹐意甚悚懼﹐不敢下﹐謂此生當死於此﹐大哭﹐作書別家中。同遊者勸云「勿視兩旁﹐卽可從容而下。」畢終不敢。後諸人私議﹐勸畢飲極醉﹐以氈裹縋而下。畢旣還﹐乃慷慨謂幕僚曰「老夫今日得生還矣。」乃籌款開廣其道﹐使稍可登。余謂生計之逼仄﹐小民之無死所﹐一如畢之登蒼龍嶺。畢身爲大員﹐不爲小民籌生﹐乃爲蒼龍開路﹐惜乎所見之不廣也。

○朱竹軼事朱竹先生客太原﹐畱布政使王公顯祚官廨。公出白玉碗飲之﹐崇五寸﹐深四寸六分﹐徑七寸﹐舉以映膏燭﹐皎若冰雪﹐黃點如粟者數十餘綴焉﹐云獻之晉恭王府者也。先生大喜﹐連引滿﹐遂大醉。碗及於石案有聲﹐頹然隱幾而臥。坐客色駭﹐亟持碗奉公﹐笑曰「子誠小人﹐碗爲良友所賞﹐卽碎庸何傷﹖」先有月官願易以千金﹐公不可。至是﹐以先生之愛之也﹐俾畱書齋﹐飭廚人月致桑落酒二甕。

○枇杷無核秀水朱竹與某道士善。觀中有枇杷二株﹐熟時每餉朱﹐俱無核。朱詰其故﹐道士以仙種對﹐朱終不信。道士素喜啖﹐尢嗜蒸豚。一日﹐朱邀之﹐命僕市一彘肩﹐故令道士見﹐不逾晷﹐卽出以佐餐﹐融熟甘美﹐飽啖而罷。因問朱以速化之法﹐朱曰「偶有小術﹐欲以易枇杷種耳。」道士低語曰「無他﹐於始花時﹐鑷去其中心一須耳。」朱曰「然則吾之饌亦無他﹐昨所預烹者耳。」相與撫掌。

○顧蓮塘道光六年﹐回酋張格爾煽逆﹐詔以陜甘總督楊遇春爲欽差大臣﹐統陜甘兵會剿。楊公有幕友曰顧蓮塘者﹐精越人術。初楊公屬下﹐有以艷姬獻者﹐居於別室﹐公尙未之授也。越日而病且劇﹐歷試諸醫﹐罔諗所患。公恐其遂死﹐聞顧名﹐而顧適在蘭州﹐遂邀入署﹐診候畢﹐公迎問之﹐顧笑曰「恭喜大帥﹐如夫人病非他﹐乃石燕投懷之兆。」公嘿然﹐疾趨而出﹐與材官耳語久﹐乃復入。張具飲客﹐議論風生。閱須臾﹐而健兒二人﹐各以利刃挾一血孩至矣。顧大駭﹐手內象牙箸﹐鏗然落地。公止之曰「客勿爾﹐客誠名醫﹐余乃錯怪。倘勿以蠖屈見棄﹐願稍勾畱。」顧感其情重﹐諾之﹐大見信用。乃未幾而回疆之事起﹐公轉戰塞外﹐顧常隨在幕府中﹐參與機密。七里河之役﹐賊十倍我﹐槍炮如雨下。公與顧並馬立陣前﹐顧馬忽驚蹶﹐卽墮地﹐公方下馬扶之﹐而隔河已炮碎其鞍矣。此外如橫岡﹐如柴關﹐公屢瀕於危﹐而皆以顧得脫﹐公大感激。及上召問﹐嘆爲眞福將。公謙遜以爲顧功﹐因有明威將軍之號。史傳公畢生無姬侍﹐或卽以玆一事﹐有遺恨者歟﹗

○順﹑雍間兩大異事文道希學士生平所見有兩異事﹕一爲順治二十八年進呈時憲書﹐乃學士於廠肆舊書攤買得者﹔一爲雍正間陳文勤世倌所奏本﹐乃報其六歲幼女夭逝事。學士官中書時﹐於內閣檔案中得之。

○淮商宴客記鹺客洪姓者﹐淮商之巨擘也。曾助餉百萬﹐賜頭銜二品。其起居服食﹐有王侯不逮者。戊辰之歲﹐某君幕遊淮上﹐仲夏洪商投刺約消炎會﹐偕同事數友詣其宅。堂構爽塏﹐樓閣壯麗﹐姑無論矣。肅客入蕭齋﹐委婉曲折﹐約歷十數重門﹐入一院。小山玲瓏。供素蘭﹑茉莉﹑夜來香﹑西番蓮數十種﹐以白石琢盆﹐梓楠爲架﹐排列成行﹐咸有幽致。正南小閣三楹﹐前槐後竹﹐垂蔭周匝。閣中窗戶盡除﹐懸水紋蝦須簾箔﹐望之﹐洞虛縹渺。捲簾入內﹐懸董思白雪景山水﹐配以趙子昂聯句。下鋪紫黃二竹﹐互織字地簟。左右棕竹椅十六﹐磁凳二﹐磁榻一﹐以龍須艸爲枕褥。棕竹方幾一﹐花欄細密﹐以錫作屜﹐面嵌水晶﹐中蓄綠荇﹐金魚游泳可玩。兩壁皆以紫檀花板爲之﹐雕鏤山水人物﹐極其工致。空其隙以通兩夾室﹐室中滿貯香花﹐排五輪大扇﹐典守者運輪轉軸﹐風從隙入閣中﹐習習披香﹐忘其爲夏。未幾﹐肅客入苑囿﹐丘壑連環﹐亭臺雅麗﹐目不暇給。於是繞山穿林﹐前有平池﹐碧玉淸波中滿栽芙蕖﹐紅白相間﹐灼灼亭亭﹐正含葩欲吐時。緣堤而東﹐千樹垂楊之下﹐別有舫室。渡板橋而入﹐爲頭亭﹐爲中艙﹐爲稍棚﹐宛然大平艘。窗以鐵綫紗爲屜。延入﹐荷香淸芬撲鼻。其椅桌爲湘妃竹鑲靑花磁而爲之。艙中兩筵已具﹐肅客就坐﹐筵上橊﹑荔﹑梨﹑棗﹑蘋婆果﹑哈蜜瓜之屬﹐半非時物。其器具皆鐵底哥窯﹐沈靜古穆。每客﹐侍以孌童二﹐一執壺漿﹐一司供饌。饌則客各一器﹐常供之雪燕﹑永參以外﹐駝峯﹑鹿臠﹑熊蹯﹑象白﹐珍錯畢陳。妖鬟繼至﹐妙舞淸歌﹐追魂奪魄。酒數行﹐熱甚﹐主人命布雨。未幾﹐甘霖滂沛﹐煩暑頓消。從窗隙窺之﹐則池面龍首四出﹐環屋而噴﹐宴畢雨止。潛察龍之所在﹐則洋人制皮爲之﹐掉入池中﹐一人坐其背﹐鼓水而上。嗟乎﹗鹺儈耳﹐而享用逾王侯﹐何徳堪此﹖後之疲乏﹐有以致之﹐執業者其戒之哉﹗

○顧生詠醋詩朱蘭坡宮贊存主講鐘山書院時﹐以柴﹑米﹑油﹑鹽﹑醬﹑醋﹑茶七律試諸生﹐有顧生詩最佳﹐其《詠醋》一首尢妙。起句云「書生風味美人心。」結句云「我亦醯雞感身世﹐半瓶羞澀到而今。」宮贊激賞之﹐遂擢冠一軍。

○某大臣之冤死咸同間﹐某大臣以親王受遺命輔政﹐愛才下士﹐一時如江西髙心夔﹑湖南王運﹑江蘇尹銘綬﹐皆歸之。後以宮闈事祕﹐羅織成獄﹐某大臣竟以法死﹐人罕有知其冤者。

○李髙陽之無行李髙陽當國時﹐勢焰煊赫﹐有往謁者﹐向不答拜。當李未達時﹐以無行稱﹐與徐﹑潘諸人﹐有四公子之目。旣任軍機﹐猶不攺舊習。其表侄婦某氏﹐有殊色﹐李悅之﹐因占爲己有﹐使居媵侍行。某氏族人恥之﹐呈控於都察院。方控詞之未入也﹐李已先偵知之。一夕﹐忽命趨往拜某侍禦。某侍禦於李爲同鄕﹐素未一通謁﹐閱刺大訝之﹐姑延入。旣坐﹐李謂侍禦曰「不日將有某氏族人控我﹐屆時煩君將全案送我宅中也。」侍禦莫名其旨﹐唯唯而已﹐李遂起身去。越日呈詞上﹐果派侍禦裁判此案。侍禦受李旨﹐爲之極力洗刷。獄旣結﹐得朝旨﹐侍禦已簡爲某省布政司﹐蓋李之所以報也。

○記李治安﹑彭桂森之死節李治安閩人﹐臺灣中學堂電班畢業生也。割臺時﹐劉淵亭守臺南﹐李赴營投救﹐自言善安設地雷﹑水電及放發等術。劉錄用之﹐使守彰化。與日人戰﹐以地雷沒其全軍。當雷轟發時﹐李之營下﹐亦多擊死﹐僅以數十騎遁歸。臺人習慣﹕凡敗北兵士﹐必褫其衣服﹐衣以艸苫。李歸時﹐臺人識以爲敗兵﹐亦去其衣服﹐衣之艸苫。李負苫歸見劉帥﹐劉知其無罪﹐與兵二百名﹐仍使守彰化。迨彭桂森八卦山失守﹐李知勢不可爲﹐偵日軍麇集時﹐放雷轟之﹐並率兵士共死﹐年僅二十二歲。彭桂森者﹐年三十﹐文武全才﹐劉倚爲心腹。所守八卦山﹐爲臺南鎖鑰﹐八卦山失守﹐則臺南全府均去﹐故劉命彭守之。相持三載﹐彭兵僅五百名﹐卒爲日軍所奪﹐全軍盡覆﹐彭亦殉節死。

○畢秋帆之傲物達官貴人﹐往往睥睨一切﹐以盛气淩人。受者亦俯首不敢一較﹐奴顏婢膝﹐視爲固然。獨村野間人﹐或尙能以微詞相辧詰﹐則以無利祿之觀念歆羨於中也。禮失在野﹐求之今日﹐恐亦如鳳毛麟角之不可多得矣。畢秋帆撫三秦﹐道經某剎﹐駐軒隨喜。一老僧迎入﹐畢曰「爾亦知誦經否﹖」僧答以曾誦﹐畢曰「一部《法華經》得多少阿彌陀佛﹖」僧曰「荒庵老衲﹐深愧鈍根﹐大人天上文星﹐作福全陜﹐自有夙悟。不知一部四書﹐得多少子曰﹖」畢愕然深賞之。遂捐俸置田﹐爲香火資﹐並鼎新其寺。此僧固可謂具善知識者﹐然非畢之傲物於前﹐憐才於後﹐則貴人一怒﹐禍福亦正不可測耳。

○計甫艸之逸事吳江計甫艸東﹐讀書講學﹐風趣異人。嘗客鄴中﹐訪謝茂泰葬處﹐爲封土三尺餘﹐立碣表志。至順徳﹐忽憶歸震川常佐此郡﹐有廳記二首﹐求其遺迹不可得﹐西向再拜流淚被面。遊泰山﹐至日觀峯﹐見丰碑屹立﹐大書「人子不登髙﹐不臨深」﹐卽杖策而下。還吳﹐見黃孝子向堅﹐自稱弟子。逸事尙多﹐此特其最著者。

○曾文正知政體六朝金粉之遺﹐只剩秦淮一灣水。逮明季馬湘蘭﹑李香君輩出﹐風情色藝﹐傾動才流。迄今讀板橋之記﹐畫舫之錄﹐紙墨間猶畱馨逸。自兵燹十年﹐而一片歡場又復鞠爲茂艸矣。金陵克復數月﹐畫船簫鼓﹐漸次萌芽。時六安塗廉訪守郡﹐亟飛牒縣厲禁。次日謁曾文正公﹐公笑謂曰「聞淮河燈船﹐尙落落如曙星﹐吾昔計偕過此﹐千艘梭織﹐笙歌徹宵﹐洵承平樂事也。」又次日﹐公先約幕府諸君﹐買棹遊覽﹐並命江寧上元二邑令﹐設席款太守。一時士女歡聲﹐商賈麇集﹐河房榛莽之區﹐白舫紅簾﹐日益繁盛。寓公土著﹐聞信來歸﹐遂大有丰昌气象。公眞知政體哉﹗

○瞿鴻礻幾排去王仁和善化瞿子玖與仁和王夔石同值軍機。善化實爲仁和門生﹐其入軍機也﹐仁和實援引之。向例大臣初入軍機﹐除畫諾外﹐不敢妄建一議﹐若在師門﹐此例尢嚴。瞿欲排去仁和﹐卽可居漢軍機領袖﹐若不得間。會仁和有耳疾﹐又年邁﹐拜跪稍艱。瞿當同入召見時﹐於仁和步履﹐扶掖備至﹐及退出時﹐又挽之使起﹐故顯其老態於兩宮之前。瞿又以其間語仁和曰「師患耳疾﹐設上以要政詢問者﹐門生右顧可勿答﹐左顧則諾。」仁和然之﹐方私幸爲門生之關切也。會北洋籌練新軍﹐兩宮以仁和曾任北洋﹐召詢可否﹐仁和見瞿右顧﹐不以應。孝欽後曰「汝於此等事﹐竟不置可否耶﹖」瞿卽在旁婉奏曰「王某近患耳疾﹐且已衰邁﹐懇兩宮恕之。」孝欽又詢王曰「汝耳疾若是其甚耶﹖」仁和未聞所以﹐第見瞿左顧也﹐遽對曰「然。」孝欽怫然﹐卽命起去。未五日而開去軍機差使之命下。

○劉文淸軼事劉文淸任外吏時﹐淸勤剛正﹐一時有閻羅包老之稱。黃霸入相﹐聲名頓減。時和申方炙手可熱﹐文淸委蛇其間﹐惟以滑稽悅容而已。一日﹐會食軍機處﹐同列有徵唐宋宰相堂餐故事者﹐文淸忽朗吟曰「但使下民無殿屎﹐何妨宰相有堂餐。」一座爲之噴飯。

○壽序多諛詞壽序諛詞﹐自前明歸震川始入文稿。然每觀近今名人集中﹐偶載一二﹐亦罕有不溢美者。惟潘次耕耒《亭林先生六十序》﹐頗有關系。其言曰「漢自黨人議起﹐海內名徳﹐网羅殆盡。而鄭康成獨全於禁錮之餘﹐黃巾不入其裏﹐徒眾數千人﹐昭烈修弟子禮﹐所注經籍﹐百代宗之。隋季﹐綱紀文章蕩然。文中子挺生其時﹐慨然有宏濟之志﹐獻策不用﹐家居著書。河汾之間﹐才俊如雲﹐卒贊貞觀太平之治。」以此比擬亭林﹐非先生莫能當此也。今世文士﹐識力若潘次耕者﹐容或易遇。而所撰題目﹐內多肉食貴官﹐卽詞賦名士﹐或竟錄札記之儒者﹐以及多牛足谷之富翁﹐碑銘傳志﹐無一人可傳文之人。但求文能傳人之文﹐執筆浩嘆﹐又豈獨壽序然歟﹖

○李映碧侍禦前明李映碧侍禦鶴書﹐史局初開﹐屢徵不赴﹐堅不出山。一時名輩多以詩文投贈﹐有七律一章﹐最切合﹐能寫出侍禦身分。詩云「考獻徵文重石渠﹐蒲輪遠賁竟何如﹖班彪自昔能編史﹐範粲終知不下車。北部姓名鉤黨後﹐東京人物夢華餘。惟應獨拜江邊榻﹐公論憑開井底書。」

○金石家之笑話光緒初﹐潘伯寅與翁叔平﹑盛伯希諸人﹐研索鐘鼎篆隸﹐往來箋翰﹐率用籀分﹐遂以金石學家馳名都下。潘有弟子某﹐頗腹誹之。偶行市中﹐見餅肆鑪上﹐有所謂馬蹄燒餅者﹐其底缺﹐形似古錢孔﹐購其一以歸﹐濡墨印於紙上﹐以呈潘曰「原錢價昂﹐不能卽得﹐今以墨迹呈上﹐乞爲推考。」潘頷之。已而熟視良久﹐乃曰「是爲殷某帝錢﹐希世之珍物也。」某大笑﹐出餅以進﹐且言其實。潘乃大慚﹐自是不復敢自詡。右見近人某氏筆記﹐因憶兒時聞父老言阮文達制《金石索》﹐屬汪容甫輩助之搜羅。某日﹐汪袖一石以進﹐古色斑斕﹐細辧之﹐隱約似有款識﹐篆法奇古。阮問汪所自來﹐汪曰「是卽公所購求之某石器﹐𨿽殘破﹐其值猶千金也。吾竭數月之力﹐僅乃得此﹐公其審之。」阮又諦視再三﹐曰「良是。」遂以千金償汪值﹐而列其器於集中。他日集出﹐汪又問曰「吾爲公搜獲之某器佳否﹖」阮曰「良佳。」汪笑曰「吾更爲公求之。」乃相攜至某河濱茶肆﹐汪指臨河之亂石示阮曰「公視此﹐孰與某石器佳﹖」阮見而大愕曰「君柰何戲我﹖」汪曰「偶畱爲金石家一噱耳﹐何怒爲﹖」阮諭其意﹐復致數千金﹐乞勿泄言此事。故《金石索》中之贗鼎﹐迄今罕有知者。觀此兩事﹐金石家之作僞﹐可見一斑矣。

○李文魁遺事馬關之役﹐臺灣自立爲民主國﹐奉巡撫唐景嵩爲大統領﹐七日而滅。蓋景嵩文吏﹐無遠略﹐七日間之興廢﹐實李文魁左右之也。文魁﹐湘人﹐爲撫標管帶﹐駐臺北。先是和議垂定﹐景嵩示所屬﹐誓與臺灣共存亡﹐臺民信之。已而有官將渡廈門﹐載運行李頗多﹐無賴遏而奪之。中軍王某﹐率兵馳救﹐槍殺十餘人﹐眾大噪﹐持械互鬥﹐中軍被殺﹐兵皆潰走。眾遂蜂擁至撫署﹐署兵開槍﹐又擊死十餘人。景嵩聞變而出﹐適文魁自外至﹐拔刀歷階而升。景嵩驚問何爲﹖文魁曰「來護大帥耳。」景嵩以令授之曰「速召守兵六營來。」文魁持令出﹐號於眾﹐提督楊岐珍及各統領俱率兵至﹐眾乃散﹐文魁遂駐獅球嶺。及聞基隆破﹐率左右數十人﹐挾快槍﹐突入撫署﹐大呼曰「獅球嶺危在旦夕﹐請大帥督轉。」景嵩悚然起立﹐舉案上令箭擲之曰「軍令俱在﹐好自爲之。」文魁俯首拾取。及起﹐而景嵩已杳矣﹐遂捧之出。景嵩退而嘆曰「諸公誤我﹐我誤臺民。」竟攜巡撫印﹐乘徳商輪船而遁。各軍聞之﹐悉潰散。文魁亦躡景嵩後﹐至廈門﹐圖殺之。寓福升旅館﹐召妓侑觴﹐旣醉而出。以景嵩與楊簧軒善﹐徑往其家迹之﹐不得。營官印寶昌率兵巡警﹐遇之﹐詰其姓名﹐不答﹐邀往提署﹐又不肯行﹐縱兵擒之﹐皆辟易。某弁素有力﹐進與鬥﹐眾又助之﹐文魁乃被縛。搜其身﹐則刀槍俱在。提道會訊﹐始知爲李文魁也﹐竟置之法。

○仇十洲《史湘云春睡圖》仇十洲工人物﹐其名𨿽婦孺皆知之。某骨董肆懸一幅仇十洲《史湘云春睡圖》﹐有賞鑑家甲﹑乙二人﹐過而見之。甲曰「此的是眞迹﹐其用筆非十洲不辦﹐且題字與圖章﹐無一不絕佳﹐而縑紙亦非近百年物。」乙曰「君言誠然﹐但布景散漫﹐余不能無疑﹐恐自髙手摹本耳。」二人津津致辯。忽背後一人大言曰「明朝人畫本朝小說故事﹐大是奇談。」言罷﹐悠然而去﹐二人面赤不能作一語﹐繼而徐嘆曰「吾輩賞識﹐乃在牝牡驪黃之外。」

○彭蕓楣考試之趣事彭蕓楣尙書﹐督學浙江﹐考試至某府。該處文風僻陋﹐無一卷可入目。有三人抄襲刻文﹐一人一字不易﹐二人顚倒其文而抄之。案發﹐其不易一字者第一﹑餘二人第二﹑三名﹐羣議先生之未見刻本也。發落時﹐先生召三人謂之曰「汝以髫年所誦習﹐不遺一字﹐記性卻佳﹐故道拔之﹐爲勤讀者勸。汝二人卷中脫訛太多﹐想此調不彈久矣。今後當再加溫習功也。」按先生此舉﹐可謂趣甚矣。

○記崔提督被刺事崔名大同﹐咸豐初爲廣東記名提督。會洪楊難發﹐粵中土匪四應﹐省會戒嚴﹐制府檄崔督師東門外。時崔方篆某鎭﹐奉檄返省﹐制府授以方略﹐畀以軍械﹐乃辭出東城。崔性疏狂﹐尢豪於飲﹐日必吸汾酒數斤﹐醉則據座大罵曰「跳梁小醜﹐乃足擾吾酒興耶﹖」將校稟事﹐偶不愼﹐輒遭笞責﹐其軍令然也。旣辭制府出﹐乃告將校﹐詰朝首途﹐命弁勇束軍械﹐先舁出東郭。一將校曰「賊氛甚惡﹐恐將要截﹐宜使弁勇執械﹐以備不虞﹐不宜捆載以往也。」崔大怒曰「若輩何如﹖乃敢亂我軍令﹐賊果要截﹐我當奮臂捉之﹐若輩多備鐵索﹐佇看縛賊可矣。」將校太息而退。翌晨﹐使軍官押械先行﹐崔則扶醉乘馬﹐十餘親兵隨其後。旣出東門﹐崔忽仰天大笑﹐顧謂從者曰「大好江山﹐殊足供我憑眺﹐顧安得有賊乎﹖」復前行。未及一里﹐忽有數田夫﹐手持鋤鍤﹐直趨馬前﹐疾聲曰「賊在前途要截提督﹐其鋒甚銳﹐不可當也﹐請速回。」崔大駭﹐亟勒馬返。而數田失忽要其前﹐舉鋤鍤力擊之﹐崔不及備﹐親兵以無軍械﹐皆潰散﹐崔遂遇害。死時罵賊猶不絕也。賊去﹐親兵乃徐集﹐負崔屍而返。各官大驚﹐馳往驗之﹐鱗傷百餘處﹐腦漿迸裂﹐血涔涔透重衣﹐死狀慘極。顧以其使酒愎諫﹐咎實自取﹐又未及抵營視軍﹐不能援死於王事之例以議卹﹐故僅由家族備殮而已。其遇害之地﹐距東城不一里﹐蓋卽溫生財刺殺孚琦處也﹐抑又巧矣。

○白蓮教之初起榦隆末年﹐白蓮教初起﹐蔓延極廣。當劉之協之徒張正謨﹑聶人傑輩﹐聚眾倡亂於枝江縣時﹐當陽縣令聞變﹐坐廳事﹐傳集書役﹐語之曰「白蓮教已反﹐賊踞枝江之灌灣腦﹐與本邑界連﹐邑中習教者宜先嚴捕﹐以防內訌。」書役齊聲曰「我等卽白蓮教也﹐更誰捕﹖」令拍案怒罵曰「汝輩反乎﹖」曰「反卽反耳﹐何怒爲﹖」令拂袖起﹐羣役爭先拉殺之﹐遂據當陽縣城。

○豪奢﹑吝嗇之不同虞山縣東五十里有徐市﹐爲前明徐大司空┉聚族處﹐族大眾多﹐並擅厚資。相傳其族中一名欽寰者﹐性最豪奢。嘗於春日市飛金數斛﹐登塔頂散之﹐隨風揚去﹐滿城皆作金色﹐好事者﹐有「春城無處不飛金」之詠。又嘗從洞庭山買楊梅數百筐﹐於雨後置桃源澗﹐遣人踐踏之﹐澗水下瀉﹐其色殷紅如血﹐遊人爭掬而飲之。一名啟新者﹐性最吝嗇﹐其書室與竈僅隔一垣﹐嘗以緡系脂﹐懸於當竈﹐而緡之操縱﹐懸於書室中。每菽乳下釜﹐聞執爨者呼曰「腐下釜矣。」乃以緡放下。才著釜﹐聞油爆聲﹐則又收緡起﹐恐其過用也。所畜雨具﹐有革履三隻﹐一畱城﹐一畱鄕﹐一隨身帶之﹐恐爲人借用也。又嘗以試事至白門﹐居逆旅月餘﹐所記日用薄﹐每日止腐一文﹐菜一文。同學魏叔子衝見之﹐爲諧語曰「君不特費紙﹐並費筆墨矣﹐何不總記云『自某日至某日每日買腐菜各一文乎』﹖」啟新方以爲然﹐初不知其謔己也。其可笑多類此。王東淑《柳南隨筆》﹐謂坊間所刊之《一文錢》傳奇﹐卽其族人所作﹐以誚啟新者。聞啟新與欽寰﹐於族誼爲昆季行﹐乃不爲塤篪之應﹐而爲參商之乖﹐其事甚奇﹐不特足資談助已也。

○邸杖劉趕三劉趕三者﹐京伶中醜角第一人也。光緒初﹐禁中演戲﹐扮《思志誠》一出﹐趕三爲鴇母﹐客至﹐則引亢髙叫曰「老五﹑老六﹑老七﹐出來見客呀。」蓋都下妓女﹐以排行相呼﹐而是時﹑恭﹑醇三邸﹐皆入坐聽戲﹐行五﹐恭行六﹐醇行七﹐故以是戲之也。恭邸故脫落﹐喜詼諧﹐聞之大噱。醇賢親王故恭謹﹐𨿽不悅﹐然以在太后側﹐未敢言。邸夙嚴正﹐則大怒﹐叱曰「何物狂奴﹐敢無禮如此﹗」立叱侍者﹐擒之下﹐重杖四十。

○《鮚亭外編》謝山先生易簀時﹐以詩文稿付其弟子董秉純﹑小純藏C7﹐手定凡六十卷﹐其餘殘篇剩簡﹐幾滿一竹笥﹐小純泣拜而受。粘連補綴﹐又匯爲七十卷。其中與正集重復及別見於他作者﹐幾十之四。擬重刪定﹐以多先生手書﹐不忍塗乙﹐因手自謄寫﹐課徒之隙﹐抄得三百餘紙。船唇驢背﹐挾以俱行﹐竟未竣事。小純旋判池州﹐地僻政簡﹐日課字四千﹐四閱月始卒業﹐卽今所傳《鮚亭外編》也。先生沒﹐無後﹐著述三十餘種﹐多賴小純與蔣學鏞﹑盧鎬爲之排比讎正。𨿽書不盡傳﹐而風義足尙矣。

○北京淸涼庵楹聯北京淸涼庵爲庚子拳匪立壇之所﹐亂事後﹐有人仿滇南大觀樓楹聯體﹐爲作一聯云「五百石糧儲﹐助來壇裏﹐上名造冊﹐亂紛紛香火無邊。看師尊孫臏﹐技演毛遂﹐乩托鴻鈞﹐禮崇楊祖﹐伸拳閉目﹐何嫌大眾譏評﹖趁古剎平臺﹐安排些席棚艸鋪﹐便書符念咒﹐遮蔽那鉛子鋼鋒。莫辜負腰纏黃布﹐首裹紅巾﹐背繞赤繩﹐手持白刃﹔數千人性命﹐喪在團頭﹐熟睡濃眠﹐明晃晃刀槍何用﹖想焚毀教堂﹐搜剿民捨﹐穢污佛地﹐威嚇官衙﹐張膽欺心﹐一任旁觀笑罵。況劫財殺客﹐值自同瘋狗貪狼。縱作怪興妖﹐今已化飛禽走獸﹐只贏得律犯天條﹐身遭法网﹐神歸地府﹐魂赴陰曹。」

○汪容甫之誕率汪容甫少狂放﹐肄業安定書院。每一山長至﹐輒挾經史疑難數事請質﹐或不能對﹐卽大笑出。孫志祖﹑蔣士銓皆爲所窘。時僑居揚州者﹐程晉芳﹑任大樁﹑顧九苞﹐皆以讀書該博負盛名﹐容甫眾中語人﹐揚州一府﹐通者三人﹐不通者三人。通者髙郵王念孫﹑寶應劉臺拱與己是也。不通者卽指程﹑任諸人。適有薦紳家居者請容甫月旦﹐容甫大言曰「君不在不通之列。」其人喜過望。容甫徐曰「君再讀三十年書﹐可以望不通矣。」其詼諧皆類此。

稚存與容甫同肄業揚州書院。一日﹐偕至院門外﹐各跨一石狻猊﹐談徐氏《讀禮通考》得失。忽一商人冠服貴倨﹐肩輿訪山長。甫投刺﹐適院中某生趨出﹐足恭揖商人﹐述連日趨謁狀﹐商人微領不答。容甫憤甚﹐潛往拍商人項﹐大聲曰「汝識我乎﹖」商人逡巡曰「不識。」「識向之趨揖者乎﹖」曰「亦不識也。」曰「我汪先生﹐趨揖者某先生﹐汝後識之乎﹖」曰「識之矣。」曰「汝識之﹐卽速去﹐毋混吾事。」商人大懊喪﹐登輿去。夫商人謁山長﹐某生之趨出足恭﹐自取辱也﹐於石狻猊上談《讀禮通考》者何與﹖講學家聞之﹐必以容甫爲誕率。然今之講學家﹐一遇冠服貴倨之商人﹐吾甚憾其不誕率也。

○阮雲臺之考釋鐘鼎阮文達爲浙江巡撫時﹐其門生有入都會試者﹐偶於通州逆旅中﹐購一燒餅充饑。見其背面斑駁成文﹐戲以紙拓之﹐絕似鐘鼎﹐卽寄與文達﹐僞言某於北通古董肆中見一古鼎﹐因無資不能購﹐某亦不知爲何代物﹐特將銘文拓出﹐寄請師長與諸人共相考訂﹐以證其眞贗。文達得書﹐卽集嚴小雅﹑張叔禾諸名士﹐互相商參﹐諸人臆爲擬議皆不同。最後﹐文達乃指爲《宣和圖譜》中之某鼎﹐卽加跋於後﹐歷言某字某字﹐皆與圖譜相合﹐某字年久﹐銘文剝蝕﹐某字因拓手不精﹐故有漫漶﹐實非贗物云。某門生見之大笑。

○《明僮小錄》序京師伶界之盛﹐爲四方所無。蓋日與士大夫親近﹐其吐屬舉止﹐自能有名雋气﹐非徒侈色藝之工而已。咸豐中﹐有浙人余不釣徒者﹐著《明僮小錄》一書﹐載當時諸伶遺事甚悉﹐詞筆亦極雅雋﹐今已無有能舉其名者矣。記其自敍一首云﹕軟紅十丈﹐珠溫玉暖之鄕﹔拾翠三春﹐蝶醉蜂迷之候。道枇杷之門巷﹐室盡如蘭﹔住楊柳之樓臺﹐人原似璧。入時梳裹﹐西家返而效顰﹔絕世丰神﹐南威望而卻步。爾乃歌場雅集﹐廣座姍來﹐染翠黛於樓中﹐散芳紅於簾外。貌嬋娟之故事﹐猶在人間﹔譜霓舞之新音﹐自應天上。目招屢屢﹐靑眼伊誰﹖耳語匆匆﹐黃昏有約。於是招邀勝侶﹐薈萃良朋﹐簾影泥人﹐樓頭遲汝。雙行押字﹐命鴆鳥以迎來﹔一笑搴簾﹐倏驚鴻之至止。省識廬山眞面﹐裙屐風流﹔爭看虢國修眉﹐鉛華淨洗。松醪挹注﹐無妨大斗之斟﹔鞠斟興辭﹐更屈髙軒之過。同車有美﹐氤氳奉倩香畱﹔隔巷停驂﹐依約秦宮花底。指兒家兮是處﹐絳蠟迎門﹔偕妹子以登堂﹐銀蟾在戶。曲房窈窕﹐人窺小有之天﹔繡榻橫陳﹐花種長生之地。密密翔鸞之字﹐補壁畫工﹔疏疏待燕之簾﹐臨窗鏡啟。筆牀硯匣﹐觀塗乙於新詩﹔繡履香囊﹐衍祕辛之雜事。數徧檀欒位置﹐東鰈西鶼﹔來萃聚因緣﹐南鴻北雁。三蕉戰拇﹐從看釣弋張拳﹔百萬回眸﹐莫負杯行到手。蘭缸背卻﹐一握情賒﹔蓮漏摧殘﹐三通鼓徧。緩須臾之命駕﹐且住爲佳﹔聽嘈雜以呼燈﹐不畱也去。是知桃花洞祕﹐曾無易問之津﹔山木枝遙﹐每有聞歌之感。未使瑯琊情死﹐顚倒難忘﹔柰何溱洧思空﹐迷離莫辧。僕都門印爪﹐驛路濡豪﹔目限窺蠡﹐腹慚飲鼴。舞衫歌扇﹐長安之舊雨無多﹔柳寵花姣﹐出谷之新雛自貴。聊就見聞所及﹐粗爲梗槪之陳﹐藉慰牢愁﹐非矜藻飾。所願花宮月窟﹐爭傳千佛之名﹔會看酒國詩壇﹐更踐三年之約。

○謝薌泉之豪宕謝薌泉侍禦﹐性豪宕。嘗蓄萬金﹐遨遊江浙間﹐拋棄殆盡。嘗曰「人生貴適意耳﹐銀錢常物﹐何足惜也﹖」嘉慶初﹐和申當權時﹐其奴隸抗縱無禮﹐無敢忤者。謝巡南城﹐遇其妾兄某﹐馳車衝騶從﹐公立命擒之﹐杖以巨杖﹐因焚其轂﹐人爭快之。王給諫鐘健﹐希和意﹐劾罷謝官。管禦史世銘笑曰「今日二公各有所失。」有問之者﹐答曰「謝公失官﹐王公失名。」失官之患﹐不過一身﹐失名之患﹐至傳千古矣。

○年羹堯徳不勝威年羹堯鎭西安時﹐廣求天下才士﹐厚養幕中。蔣孝廉衡應聘而往﹐年甚愛其才﹐曰「下科狀頭﹐當屬君也。」蓋年聲勢赫耀﹐諸試官皆不敢違故也。蔣見其自用威福﹐驕奢已極﹐因告同捨生曰「年公徳不勝威﹐其禍立至﹐吾儕不可久居於此。」其友不聽﹐蔣因托疾辭歸﹐年以千金爲贐﹐蔣辭不受﹐減半與之﹐乃受以歸。未逾時﹐年以事誅﹐幕中皆罹其難。年素奢侈﹐費用不及五百者﹐不登諸簿﹐故蔣辭千而受百者此也。

○北方之渾渾南方稱市井遊手曰「流氓」﹐北方稱市井遊手曰「渾渾」。顧流氓以詰詐勝﹐渾渾以剽悍不畏死勝。渾渾中約有二等﹐下者爲雞鳴狗盜之流﹐其次者力則排難解紛與殺人越貨兼而有之。蓋其气質有類戲劇中英雄好漢行徑﹐求吾心之所安﹐不問是非也。渾渾中有領袖﹐俗稱曰「大哥」。大哥一語﹐咸視爲命令﹐無敢違。大哥行於市間﹐偶一謦咳﹐徒黨立集。顧聞彼中人言﹐爲領袖者﹐殊無他長﹐但能忍耐諸種苦痛﹐任人鞭箠剁擊﹐夷然任受而已。渾渾勢力﹐亦有界限﹐如前門大街及驢馬市者爲最。

○紀曉嵐眞勝人一籌乾隆中﹐每歲巡幸熱河﹐必於中秋後一日進哨﹐卽木蘭圍場也。重陽前後出哨﹐蹕路所經﹐有所謂萬松嶺者﹐爲重九日駐蹕登髙之所。歲庚戌﹐上駐此﹐顧謂彭文勤公﹐令將舊懸楹貼﹐悉易新語。公構思甚苦﹐偶得句云「八十君王﹐處處十八公﹐道旁介壽。」苦無對﹐因馳一紙書﹐屬紀文達公成之。文達笑曰「蕓楣又來考我乎﹖」立就余紙寫對句云「九重天子﹐年年重九節﹐塞上稱觴。」公得報﹐嘆曰「曉嵐眞勝我一籌矣。」

○正大光明殿試題嘉慶中﹐某歲翰詹大考﹐賦題爲「正大光明殿」。試後﹐有部郎數人小集﹐偶論及此題之難﹐而忘其韻腳﹐方仰首凝思。龔定庵適在座﹐曰「吾當憶之﹐乃『長林丰艸﹐禽獸所居』八字耳。」

○陸稼書之髙風亮節稼書先生﹐淸風亮節在人耳目﹐詳載於阿崇朴所選《公行狀》﹐及鈕玉樵《觚》。江韓門太史有《陸公行狀書後》一篇﹐末附二事﹐狀所未及者﹐事𨿽細﹐而公之髙風已不可企矣。公將去京師﹐相國那拉公明珠欲接納公﹐昆山徐尙書乾學爲訂期往謁﹐公諾之﹐而先期就道。人或咎公失信﹐公曰「告以不往見﹐則無以拒有力者﹐必不免於見矣。」又居鄕時﹐值髙學士士奇親喪訃聞﹐不欲顯然往弔﹐乃乘小舟賫香楮﹐雜眾賓入拜﹐拜已徑出。比學士知﹐亟款畱之﹐而棹已返矣。又聞先生作宰時﹐嘗作《勸盜》文遣吏往獄中誦讀。大略謂一念之差﹐不安生理﹐遂做出此等事來﹐受盡苦楚。然人心無定﹐只將這心攺正﹐痛悔向日的不是﹐如今若得出頭﹐從新做个好人﹐依舊可以成家立業等語。一時獄中痛哭失聲。

○一技必有師承康熙時重建太和殿﹐有老工師梁九者﹐董將作﹐年七十餘矣。自前明及本朝大內興造﹐梁皆董其事。一日手制木殿一區﹐以寸準尺﹐以尺準丈﹐不逾數尺許﹐而四阿重室﹐規模悉具﹐殆絕技也。初﹐明之季﹐京師有工師馮巧者﹐董造宮殿。自萬曆至崇禎末老矣﹐九往執役門下數載﹐終不得其傳﹐而服事左右不懈﹐益恭。一日九獨侍﹐巧顧曰「子可教矣。」於是盡傳其奧。巧死﹐九遂隸籍冬官﹐代執營造之事。一技之必有師承﹐不忘授受如此。柳子厚作《梓人傳》﹐謂畫宮於堵﹐盈尺而曲盡其制﹐計其毫釐而構大廈﹐無進退焉﹐殆類是歟﹖

○吳枚庵所選國朝人詩吳枚庵翼鳳所選國朝人詩﹐近時始有刻本﹐門戶較沈選稍宏大﹐有正集﹑外集。蒙叟﹑梅村諸家﹐皆入外集。蒙叟之姓名﹐則易爲彭﹐字曰六吉﹐謂爲浙江常山人。屈翁山姓名﹐則易爲翁紹隆﹐字曰騷余﹐謂爲廣西臨桂人。想見當時法网之密。然𨿽易姓更名﹐而詩仍多膾炙人口之作。姓名旣異﹐遂無人過問者﹐斯所以爲中國之法禁歟﹖

○記名軍機章京王某泰州王某者﹐記名軍機章京﹐將傳到矣。忽一日呈請回籍﹐攜眷出京﹐眾皆大愕不解。有知其事者﹐謂王無意中得罪一人﹐其人持刀﹐日夜伺於途﹐將得而甘心焉﹐故寧棄官歸耳。先是某日﹐署中派王遞折件﹐時王已移居外城﹐夜半﹐倒城而入。將至東華門矣﹐忽摸索車中﹐忘攜朝珠﹐大窘。時已不能出城往取﹐因憶有汪某者﹐住東華門左近﹐盍往假用之﹖遂驅車至汪宅。汪已寢﹐聞王半夜至﹐披衣起﹐問何事。王以情告﹐請借用之﹐汪沈思曰「我軀體較爾長大﹐我珠恐不合用﹐我將內人珠借爾用之可也。」匆匆取珠出﹐卽掛於王項。王戲吟曰「百八牟尼珠一串﹐歸來猶帶乳花香。」汪登時面色大變﹐怒气勃勃﹐返身入內。王亦異之﹐不俟其送﹐卽出而登車。甫揚鞭﹐汪已趕至﹐手白刃大罵曰「爾曹踏人太甚﹐不殺爾﹐誓不干休﹗」追斫其車尾﹐急馳不及而免。及事畢﹐欲遣人還珠﹐又見汪怒目持刀﹐立門外以俟﹐大懼而奔﹐汪追及大街而返。自是每出﹐必遇汪挾刃以俟﹐故決計棄官歸也。後有知者﹐謂汪卽乾隆間某夫人拜梁相爲義父者之曾孫也。王不知其爲汪某之後﹐誤揭其曾祖之短﹐宜乎汪某之恨入骨髓也。汪王二名姑諱之。

○都下消寒會都下有作消寒會者﹐以《閨怨》命題﹐而限溪﹑西﹑雞﹑齊﹑啼五韻﹐中嵌一﹑二﹑三﹑四﹑五﹑六﹑七﹑八﹑九﹑十﹑百﹑千﹑萬﹑丈﹑尺諸字。其冠軍一首云「六曲圍屏九曲溪﹐尺書五夜寄遼西。銀河七夕秋塡鵲﹐玉枕三更冷聽雞。道路十千腸欲斷﹐年華二八發初齊。情波萬丈心如一﹐四月山深百舌啼。」

○申涵光之抱負申涵光字和孟﹐永年人。少抱大志﹐棄舉子業﹐肄力於詩﹐以此知名。嘗謁孫徵君奇逢﹐執弟子禮﹐歸來大書於堂曰「眞理學從五倫做起﹐大文章自六經分來。」又自題書室曰「學古之志未衰﹐每日必擁書早起﹔幹世之心久絕﹐無夕不把酒髙歌。」其抱負如此。卒年五十九﹐所著有《聰山詩鈔》。

○張映璣之雅謔浙江轉運張映璣﹐山東人﹐性寬和﹐善滑稽。一日出署﹐有婦人攔輿投呈﹐則告其夫之寵妾滅妻者也。張作杭語從容對曰「阿奶﹐我系鹽務官職﹐並非地方有司﹐但管人家喫鹽事﹐不管人家喫醋事也。」笑而遣之﹐可謂雅謔矣。

○漕獘漕政首禁浮收﹐而浮收之原﹐由於旗丁之索加幫費﹐又於沿途公用﹐及通倉胥役﹐催趲員弁﹐索費於旗丁。故歷屆兌漕﹐州縣有協濟之款﹐積久視爲應得﹐更思逐漸加增﹐以倡率停兌﹐爲挾制之端﹔以勒通關﹐爲刁難之具。水手出入淮境﹐不虎而鼠﹐首尾帖然。及到江南﹐則玩易官府﹐欺淩民船﹐霸道橫行﹐莫敢正視﹐旗丁之牙爪也。官衛在淮﹐奉法惟謹﹐不率則漕督褫其章服而撲之。及到江南﹐挑米色﹐促兌期﹐互爲狼狽﹐又旗丁之羽翼也。此輩旣托詞多於州縣﹐州縣亦必借口浮取於小民﹐加五加三﹐風篩雨耗﹐蠹書差保﹐削無藝﹐此在民之害也。州縣一年支用在此﹐通省攤捐在此﹐又奏明彌補﹐津貼各款﹐漕米一石﹐協濟銀三四錢不等﹐合計已及數萬﹐此在官之累也。在顢頇之州縣﹐未必諒百姓之苦﹔在顓愚之百姓﹐亦無由悉州縣之難。下怨上尢﹐互相詬病﹐而皆不爲無因﹐其病民蠹官﹐大爲漕害者﹐則相沿之陋規是已。或田無一畝﹐包至數十百石﹔或米無升合﹐索費至數十百金。人數多者三四百名﹐陋規竟至二三萬兩。沿習已久。殊駭聽聞。

○《兒女英雄傳》《兒女英雄傳》說部﹐燕北間人著。全書所記﹐皆俠女何玉鳳事。其人有無﹐不必論﹐惟據其記載﹐則玉鳳故大家女也﹐奉老母﹐辟地靑雲﹐且隱其名曰十三妹。則以有一功名蓋世﹐炙手可熱之人﹐陷其父於死﹐立志不與共戴天也。功名蓋世者爲誰﹖曰紀獻唐也﹐卽間人所謂天大地大無不大者。然本朝二百六十年中﹐有紀獻唐其人不乎﹖吾之意﹐以爲紀者年也﹐獻者﹐《曲禮》云「犬名獻羹﹐」唐爲帝堯年號﹐合之則年羹堯也。年氏用兵西陲﹐轉戰萬里﹐爲本朝勛臣第一﹐後以跋扈誅﹐人盡知之矣。其事迹與本傳所記悉合﹐故吾謂其書𨿽傳何玉鳳﹐實則傳年羹堯也﹐紀獻唐特變幻其字耳。𨿽然﹐年以罪誅﹐直書其名﹐述其事﹐當不至干犯禁网﹐何須委曲乃爾﹖意者﹐年氏之死﹐出於同僚誣蔑﹐而非其罪﹐燕北間人特隱約其詞﹐記之小說﹐以表明之耶﹖不然﹐何玉鳳爲全書主人﹐而開宗明義第一章

﹐反敍安驥救父﹐玉鳳正事﹐直至全書將完﹐始行迷及﹐何也﹖安氏籍貫﹐惟著者之意所欲云﹐必曰旗人﹐又何也﹖夫阿里嗎一武夫耳﹐且忌之如眼中釘﹐必殺之而後快﹐不以其爲滿人故稍寬假之﹐況年羹堯以漢兒而擁重兵﹐目無餘子者乎﹖燕北間人﹐蓋言之有餘痛矣。試稔知博聞者。

○慈仁寺書攤京師書攤﹐皆設琉璃廠火神廟﹐謂之廟市。考康熙朝﹐諸公皆稱慈仁寺買書﹐且長年有書攤﹐不似今之廟市﹐僅新春半月也。相傳王文簡晚年﹐名益髙﹐海內訪先生者﹐率不相值﹐惟於慈仁寺書攤訪之﹐則無不見﹐亦一佳事。

○馮已蒼爲獄吏所殺虞邑馮舒﹐字已蒼﹐嘗以議賦役事﹐語觸縣令瞿西達﹐瞿深銜之。已蒼集邑中亡友數十人詩爲《懷舊集》﹐自序書太歲丁亥﹐不列本朝國號年號﹐又壓捲載顧云鴻《昭君怨》詩﹐有「胡兒盡向琵琶醉﹐不識糸玄中是漢音」之句﹐卷末載《徐鳳自題小像詩》﹐有「作得衣裳誰是主﹐空將歌舞受人憐」之句﹐語涉譏謗。瞿用此下已蒼於獄﹐未幾死﹐蓋屬獄吏殺之也。又聞已蒼在獄中﹐梏拳而桎﹐友人往候之﹐已蒼自顧笑曰「此特馮長作戲耳。」蓋已蒼頎然長身﹐人以「馮長」呼之﹐「馮長」與「逢場」同音﹐故云爾。

○宋故宮徳壽基舊池髙宗第六次南巡﹐有司於鳳凰山宋故宮址﹐葺治行宮。掘地爲池﹐下鍤數尺﹐適得舊池﹐欄桿皆白玉石琢成﹐雕鏤精絕﹐蓋徳壽舊基也。池底泥土中﹐獲鯽魚十餘頭﹐長巨尺餘而無目﹐大約埋於地下六七百年之故。工人烹食數尾﹐頃刻皆暴死﹐乃懼。舉餘者棄之江﹐浮至中流﹐風浪陡作﹐有大魚數十翼之去﹐人皆異之。今此池又沒爲平地﹐不知何時再得理而出之也。

○國初之滿債順治十六年﹐海寇作亂。蘇郡有駐防兵來守﹐將軍祖大壽圈封民居以爲駐防之所﹐號大營兵﹐自婁門至桃花塢寶城橋而止﹐獨不及後板廠一隅。緣後板廠有李灌溪﹐曾任前明兵備。時祖爲微員﹐有事當刑﹐幕友勸李解救﹐李適擲色﹐曰「此人有福﹐當得全紅。」一舉而得六紅﹐遂救之﹐得免﹐祖故以此報之也。康熙三年﹐撫軍韓心康﹐奏請以駐防兵移至京口。去之日﹐恐兵有變﹐預與將軍謀﹐先備船於城外﹐令兵一時盡行出城﹐不得停畱一刻﹐違者斬首。蓋當時民間有借兵銀者﹐償之無已﹐名曰「滿債」。韓深知其意﹐預令欠戶遠逃﹐貼撫軍封條於門﹐兵來索債﹐見之舍去﹐民賴以安。吳人感其徳﹐立祠於虎丘半塘﹐今韓公祠是也。公撫吳時年未三十﹐俗呼爲小韓都堂。

○朱鳴虞與趙蝦康熙初﹐有陽山朱鳴虞者﹐富甲三吳﹐遷居申衙前﹐卽文定公舊宅。其左鄰有吳三桂侍衛趙姓者﹐混名趙蝦﹐豪橫無比﹐常與朱鬥富。凡優伶之遊朱門者﹐趙必羅致之。時屆端陽﹐若輩先赴趙賀節﹐飲酒皆畱量﹐趙以銀杯自小至大﹐羅列於前﹐曰「諸君將往朱氏﹐吾不彊畱﹐請各自取杯一飲而去何如﹖」諸人各取小者立飲﹐趙令人暗記﹐笑曰「此酒是連杯偕送者。」其播弄人如此。朱曾於元宵﹐掛珠燈數十盞於門﹐趙見之﹐愧無以匹﹐命家人碎之。朱不敢與較﹐商於雅園顧吏部予咸﹐顧唯唯。乃以重幣招三桂婿王永康來宴飲。席散遊園﹐置碎燈於側﹐王問曰「可惜好珠燈﹐何碎不修﹖」朱曰「此左鄰趙蝦所爲﹐因平西之人﹐未敢較也。」王會意﹐耳語家人﹐連夜逐趙出城另遷﹐一時大快人心。鳴虞之子後入翰林﹐常與王往來﹐王居北街拙政園﹐俱先三桂死。今申衙前尙有陽山朱弄之名﹐問所謂朱鳴虞﹑趙蝦之號﹐竟無有知者。

○題壁詩康熙十八年﹐三藩爲亂﹐調兵四出。有卒過橫涇﹐宿關帝廟﹐題二絕句云「昔爲典兵司﹐今反在兵列。十載從軍行﹐太阿混凡鐵。」「四海男兒志﹐沙場得得行。深閨今夜月﹐同此照淒淸。」此人亦奇士也。

○髙房山《春云曉靄圖》髙房山《春云曉靄圖》載於《消夏錄》。乾隆間﹐蘇州王月軒以四百金得於平湖髙氏。有裱工張姓者﹐以白金五兩﹐買側理紙半張﹐裁爲兩幅。以十金屬翟云屏臨仿﹐又以十金屬鄭雪樵摹其款﹐印用淸水浸透﹐實貼於漆幾上﹐俟其幹再浸再貼﹐日二三十次﹐凡三月而止。復以白芨煎水﹐蒙於畫上﹐滋其光潤。墨痕已入肌裏﹐筆意宛似。原畫用綾裝成綾邊﹐上有煙客江村畫記﹐以八百金售於畢澗飛。又裝第二幅﹐攜至江西﹐爲陳中丞所得﹐價五百金。眞本仍在吳門﹐無人過問﹐鑑藏家之眼力如此。

○王﹑吳二人之絕交大癡《陡壑密林圖》﹐峯巒渾厚﹐艸木華滋﹐本王奉常物。王石谷借與吳漁山﹐索之﹐數年不肯還。漁山語人曰「石谷吾友也﹐陡壑密林吾師也﹐去吾師不如斷吾友。」竟絕交。按今之假人書畫而不還者﹐莫不借口於漁山矣。

○龔定庵軼事龔定庵爲道光朝一大思想家﹐所爲文詩﹐皆廉悍偉麗﹐不立宗派﹐思想尢淵淵入微。生平治學頗博雜﹐惟近時坊刻《定庵文集》﹐只六冊﹐其所自定之二十四卷本﹐已無地可尋。定庵生平性不羈﹐善作滿洲語﹐嗜冶遊。晚歲學佛﹐平居無事時﹐非訪伎﹐旣訪僧。遇達官貴人﹐輒加以白眼。生平不善書﹐以是不能入翰林。旣成貢士﹐攺官部曹﹐則大恨。乃作《幹祿新書》﹐以刺執政。凡其女﹑其媳﹑其妾﹑其寵婢﹐悉令學館閣書。客有言及某翰林者﹐定必哂曰「今日之翰林﹐尙猶足道耶﹖我家婦人﹐無一不可入翰林者。」以其工書法也。生平所得金﹐皆隨手盡﹐京師人以怪物目之﹐夷然不顧也。在京日所歡甚多﹐與某貝子福晉誼最篤。舊例﹐凡滿蒙王公貴人諸內眷﹐例不許外出﹐惟每季可遊廟一次。遊廟有定期﹐某福晉於遊廟時﹐與定庵遇﹐旣目成﹐以蒙語相問答﹐由是通殷勤。未幾﹐爲某貝子所知﹐大怒﹐立逼福晉大歸﹐而索定庵於客邸﹐將殺之。貝子府中人素受福晉惠﹐偵知其事﹐告定庵﹐定庵孑身走至江淮間﹐幾乞食。其集中紀行詩﹐有畱眷於京﹐單身外出﹐及文集中《重過揚州記》﹐皆此時作也。

龔定庵官京曹時﹐得趙飛燕印﹐狂喜賦詩﹐詩載入集中﹐而不詳其緣起及印之形狀﹐李﹛無心﹜伯因謂龔爲人欺。昨觀《吳石華集》中﹐有題此印詩﹐所記甚詳﹐特錄如下﹐以爲藝林添一故實。其序云「玉印徑寸厚五分﹐潔白如脂﹐紐作飛燕形﹐文曰﹕」亻亻予妾趙『四字。篆以秦璽﹐似獨以鳥迹寓名。嘉靖間﹐藏嚴分宜家﹐後歸項墨林﹐又歸錫山華氏﹐及朱竹家﹐最後爲嘉興文後山所得。仁和﹐龔定庵舍人﹐以朱竹所藏宋拓本《婁壽碑》相易﹐益以朱提五百﹐遂歸龔氏﹐此冊乃何夢華所拓也。「詩云﹕」碧海雕搜出漢宮﹐回環小篆字尢工。承恩可似綢繆印﹐親蘸香泥押臂紅。不將名字刻苕華﹐體制依然復內家。一自宮門哀燕後﹐可憐辜負玉無瑕。黃門詔記未全誣﹐小印斜封記得無﹖回首故宮應懊悔﹐再傳重問赫遞書。錦裹檀薰又幾時﹐摩挲尢物不勝思。煙雲過眼都成錄﹐轉憶龔家婁壽碑。「聞此印後歸潘徳方伯﹐今不知流落何所。偶見近人筆記﹐載龔與明善堂主人事。按主人名奕繪﹐號太素﹐爲榮恪郡王綿億之子﹐封貝勒﹐著有《明善堂集》。側福晉者﹐卽太淸西林春﹐著《天遊閣集》者也。太淸姓顧﹐吳門人﹐才色雙絕﹐見勒元配妙華夫人歿後﹐寵專房。見勒由散秩大臣管宗人府及禦書處﹐又管武英殿修書處﹐旋攺正白旗漢軍都統。性愛才﹐座客常滿。其管宗人府時﹐龔方爲宗人府主事﹐常以白事詣邸中。貝勒愛其才﹐尊爲上賓﹐由是得出入府第﹐與太淸通殷勤﹐時相倡和。龔雜詩中所謂」一騎傳箋朱邸晚﹐臨風遞與縞衣人「卽指此事。聞太淸好著白衣﹐故云云。太淸貌絕美﹐嘗與貝勒雪中並轡遊西山﹐作內家妝﹐披紅斗篷﹐於馬上撥鐵琵琶﹐手白如玉﹐見者咸謂王嬙重生。又聞貝勒所作詞﹐名《西山樵唱》﹐太淸詞名《東海漁歌》﹐當時特取其對偶云。

頃於某說部中﹐見有龔某外詩一首﹐此詩舊藏蔣劍人家﹐後歸王紫。蔣與王皆與龔子孝拱相友善﹐決爲龔作無疑。詩云「未定公劉馬﹐先宰鄭伯羊。海棠顚未已﹐獅子吼何狂﹖楊叛春天曲﹐藍橋昨夜霜。微云才一抹﹐佳婿憶秦郎。」又《題友人扇》一絕云「女兒公子各風華﹐爭羨皇都選婿家。三代以來春數點﹐二南巷裏有桃花。」情辭惝恍﹐他人斷無此想﹐無此筆墨也。

龔以奇才會試舉春官﹐不得入翰林大恨﹐因爲《幹祿新書》以諷世。其所著詩﹐亦多諷世之作﹐如《詠史》詩﹐則爲曾賓谷而作也﹔如《小遊仙詩》﹐則爲不得軍機章京而發也。龔爲主事時﹐其叔方爲尙書。一日﹐龔往謁﹐甫就坐﹐忽閽人報有小門生求見﹐其人固新入翰林者﹐龔乃避入耳室中。聞尙書問其人以近作何事﹐其人以寫白折對﹐尙書稱善。且告之曰「凡考差﹐字迹宜端秀﹐墨迹宜濃厚﹐點畫宜平正﹐則考時未有不入彀者」其人方唯唯聽命﹐龔忽鼓掌曰「翰林學問﹐原來如是。」其人惶遽去。尙書大怒訶之﹐由是廢往還禮以自絕。

定庵以道光十九年﹐年四十八乞休。二十一年﹐五十歲歿於丹陽。其歿也﹐實以暴疾﹐外間頗有異詞。初﹐定庵官京曹時﹐常爲明善堂主人上客。主人之側福晉西林太淸春﹐慕其才﹐頗有曖昧事。人謂定庵集中遊仙諸詩﹐及詞中《桂殿秋》《憶瑤姬》《夢玉人引》諸闋﹐惝恍迷離﹐實皆爲此事發也。後稍爲主人所覺﹐定庵急引疾歸﹐而卒不免。蓋主人陰遣客鴆之也。或又謂定庵晚年所眷靈簫﹐實別有所私。定庵一日往靈簫處﹐適遇其人﹐因語靈簫與之絕﹐簫陽諾之﹐而蹤迹則愈密。半歲後﹐定庵一日又見其人從靈簫家中出﹐因懷鴆以往﹐語靈簫其人倘再至者﹐卽以此藥之。藥方固出禁中﹐服之不卽死﹐死亦無傷痕可驗也。靈簫受藥﹐卽置酒中以進﹐定庵飲之歸﹐卽不快﹐數日遽卒。

定庵子孝棋﹐爲英人巴夏禮客﹐異英法兵焚圓明園﹐世多以爲詬病。然此時民族主義尙未發達於吾國﹐且孝棋用意固別有在﹐不得以中行說之流槪之。世傳孝棋晚年軼事一則﹐頗有任俠風。孝棋晚年﹐流寓江表﹐歲入不丰﹐而揮霍無異於昔。偶值歲暮﹐其故人子某﹐以卒歲無資﹐謁孝棋﹐謀稱貸。孝棋顰蹙曰「吾亦處窘鄕﹐愛莫能助﹐柰何﹖𨿽然﹐子已到此﹐不可不盡地主之誼也。」次日﹐卽開筵大宴﹐且召梨園兩部﹐燈火氍毹﹐訖漏盡始罷。故人子私詢龔氏僕﹐昨日之宴﹐所費幾何﹖對曰「二百餘金也。」故人子私念﹐吾僅貸百金﹐而不之許﹐而張筵演劇﹐費乃若此﹐但分其半以與我﹐吾事濟矣。因見孝棋﹐微以言諷之﹐孝棋詫問汝欲貸幾何﹖答曰「百金足矣。」孝棋怒叱曰「吾與汝父交契數十年﹐有無常相通﹐未嘗有千金下者。今汝乃以百金之細﹐來向我稱貸﹐辱乃父﹐且污我矣。」亟呼僕至曰「速封二百金付某少爺﹐令其速去﹐毋混我也。」故人子出不意﹐喜甚﹐再拜辭歸﹐孝棋竟弗顧。

龔定庵嘗詈其叔不通﹐父爲半通。定庵子考棋﹐喜攺定庵文稿﹐每置定庵木主於案﹐凡攺一句一字﹐則以竹杖擊木主曰「某句不通﹐某字不妥﹐若爲我父﹐故爲攺易﹐不敢欺飾後人也。」人傳孝棋於英夷燒圓明園事﹐爲之謀主﹐海內羣指爲漢姦。豈知當時英人欲徑攻京城﹐孝棋力止之﹐言圓明園珍物山積﹐中國精華之所萃﹐毀此亦可以償所忿矣。是保全都城﹐孝棋與有功焉。

孝棋平生於公羊學最深﹐著述甚多﹐不自收拾。爲人豪放﹐不修邊幅。恃才傲物﹐世人以此忌之。晚年家日益落﹐鬻其先人金石書畫殆盡。李合肥愛其才﹐月二百金以糊口焉。

方孝棋客上海時﹐英人威妥瑪延之入幕府。先是月饋數百金﹐後禮贈日減﹐孝棋境益窘﹐所寵二姬﹐竟先後求去。人有言孝棋以其女爲威妥瑪妾﹐孝棋𨿽行薄﹐亦不至此﹐忌者之口可畏也。

○半倫傳龔半倫﹐仁和人﹐初名公襄﹐字孝棋﹐繼更名曰刷刺﹐曰橙﹐曰太息﹐曰小定﹐曰昌匏﹐晚號半倫。半倫者﹐言其無君臣﹑父子﹑夫婦﹑昆弟﹑朋友﹐而尙愛一妾﹐故云曰半倫。爲ウ齋方伯孫﹐定庵先生長子﹐生於上海道署中。先是雋李三塔寺未建時﹐其前有潭﹐廣畝許。土人言其下爲亂穴﹐曩有髙僧過其前﹐結壇潭側﹐誦經三晝夜﹐龍現於夢乞恩﹐僧曰「汝能使潭水立涸﹐得建寺基﹐卽捨汝。」龍頷首去。明日﹐潭果無水﹐因卽其地建三塔寺。定庵中年乏嗣﹐其夫婦皆好佛﹐乃詣寺求子。夫人入門﹐恍見一龍首人身者撲其身﹐驚而返﹐歸卽有妊。將產之夕﹐定庵適旅京﹐夢一龍入室。越日得家書﹐適於是日獲一子﹐知非凡品。初墮地﹐啼聲甚宏﹐有薄膜蒙其面﹐剝之﹐面目乃見。定庵少好藏書﹐富甲江浙﹐多《四庫》未收本。半倫幼好學﹐天姿絕人﹐於藏書無所不窺﹐爲學浩博無涯。旣長﹐隨定庵入都﹐兼識滿洲﹑蒙古﹑唐古忒文字﹐日與色目人遊﹐彎弓射馬﹐居然一胡兒矣。嘗入粟一﹐應京兆試﹐不售﹐則大恚﹐由是棄舉子業。居京師日﹐與靈石楊墨林善﹐楊素豪富﹐愛其才﹐所以奉之者無不至﹐日揮千金無吝色。楊死﹐半倫失所恃﹐又性冷僻﹐寡言語﹐儔人廣眾中﹐一坐卽去﹐顧好爲狎邪遊。中年益寥落﹐至以賣書爲活。旅居滬上﹐與粵人曾寄圃稔。是時﹐英使威妥瑪方立招賢館於上海﹐延四方知名之士佐幕府﹐曾以半倫薦﹐威與語﹐大悅之。旅滬西人﹐由是呼半倫爲龔先生而不名。凡半倫所至﹐輒飭捕者護衛之﹐月致萬金爲脯。庚申之役﹐英以師船入都﹐焚圓明園﹐半倫實同往﹐單騎先入﹐取金玉重器以歸﹐坐是益爲人詬病。曾國藩督兩江﹐聞半倫才﹐思羈縻爲己用。某歲入覲﹐道出海上﹐設盛宴邀半倫至。酒酣﹐國藩以言飠舌之﹐微露其意﹐半倫大笑曰「以僕之地位﹐公卽予以官﹐至監司止耳。公試思之﹐僕豈能居公下者﹖休矣﹗無多言。今夕只可談風月﹐請勿及他事。」國藩聞其語﹐噤不能聲﹐終席不復語。未幾﹐威死﹐半倫益頹放不自振。居恆好謾罵人﹐視時流無所許可﹐人亦畏而惡之﹐目爲怪物﹐往往避道行。舊所藏書畫古玩﹐斥賣略盡。始納一姬﹐寵之專房﹐繼又購二姬﹐則其寵漸移。久之﹐二妾竟同遁去。居海上十數年﹐與妻未嘗一相見。有二子﹐皆讀書自好﹐來滬省親﹐輒被斥逐。同母弟念匏﹐以縣令需次蘇省﹐亦不睦。庚申後﹐其家人在內地者﹐亦無敢與往也。年五十三﹐發狂疾死。瀕死﹐出其所愛帖值千金者碎剪之﹐無一字存。所著述甚多﹐有《元志》五十卷﹐《雁足燈考》二卷﹐《時文集》四十卷﹐均散佚不傳。居滬上﹐與粵人曾寄圃稔。是時﹐英使威妥瑪方立招賢館於上海﹐延四方知名之士佐幕府﹐曾以半倫薦﹐威與語﹐大悅之。旅滬西人﹐由是呼半倫爲龔先生而不名。凡半倫所至﹐輒飭捕者護衛之﹐月致萬金爲脯。庚申之役﹐英以師船入都﹐焚圓明園﹐半倫實同往﹐單騎先入﹐取金玉重器以歸﹐坐是益爲人詬病。曾國藩督兩江﹐聞半倫才﹐思羈縻爲己用。某歲入覲﹐道出海上﹐設盛宴邀半倫至。酒酣﹐國藩以言飠舌之﹐微露其意﹐半倫大笑曰「以僕之地位﹐公卽予以官﹐至監司止耳。公試思之﹐僕豈能居公下者﹖休矣﹗無多言。今夕只可談風月﹐請勿及他事。」國藩聞其語﹐噤不能聲﹐終席不復語。未幾﹐威死﹐半倫益頹放不自振。居恆好謾罵人﹐視時流無所許可﹐人亦畏而惡之﹐目爲怪物﹐往往避道行。舊所藏書畫古玩﹐斥賣略盡。始納一姬﹐寵之專房﹐繼又購二姬﹐則其寵漸移。久之﹐二妾竟同遁去。居海上十數年﹐與妻未嘗一相見。有二子﹐皆讀書自好﹐來滬省親﹐輒被斥逐。同母弟念匏﹐以縣令需次蘇省﹐亦不睦。庚申後﹐其家人在內地者﹐亦無敢與往也。年五十三﹐發狂疾死。瀕死﹐出其所愛帖值千金者碎剪之﹐無一字存。所著述甚多﹐有《元志》五十卷﹐《雁足燈考》二卷﹐《時文集》四十卷﹐均散佚不傳。

