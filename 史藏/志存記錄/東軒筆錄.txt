

東軒筆錄宋魏泰●卷一太祖皇帝得天下﹐破上黨﹐取李筠﹐徵維揚﹐誅李重進﹐皆一舉蕩滅﹐知兵力可用﹐僭僞可平矣。嘗語太宗曰「中國自五代以來﹐兵連禍結﹐帑廩虛竭﹐必先取西川﹐次及荊﹑廣﹑江南﹐則國用富饒矣。今之敵﹐止在契丹﹐自開運以後﹐益輕中國。河東正扼兩蕃﹐若遽取河東﹐便與兩蕃接境﹐莫若且存繼元﹐爲我屏翰﹐俟我完實﹐取之未晚。」故太祖末年始徵河東﹐太宗卽位卽一舉平晉也。錢ㄈ初入朝﹐旣而賜歸國﹐羣臣多請畱ㄈ﹐而使之獻地。太祖曰「吾方徵江南﹐俾ㄈ歸治兵以攻其後﹐則吾之兵力可減半。江南若下﹐ㄈ敢不歸乎﹖」旣而皆如所處。武陵﹑辰陽﹑澧陽﹑淸湘﹑邵陽五州各有蠻徭嘯聚﹐依山阻江﹐迨十餘萬。在馬希範﹑周行逢時﹐數出寇邊﹐以至圍逼辰﹑永二州﹐殺掠民畜﹐歲歲不寧。太祖旣下荊湖﹐思得通蠻慣﹑習險扼而勇智可任者﹐以鎭撫之。有辰州徭人秦再雄者﹐長七尺﹐武健多謀﹐在周行逢時﹐屢以戰鬥立功﹐蠻黨服之。太祖召至闕下﹐察知可用﹐面以一路之事付之。起蠻酋﹐除辰州刺史﹐官其一子爲殿直﹐賜予甚厚﹐仍使自辟吏屬﹐盡予一州租賦。再雄感戴異恩﹐誓死報效﹐至州日﹐訓練土兵﹐得三千人﹐皆能被甲渡水﹑歷山飛塹﹑捷如猿猱。又選親校二十人﹐分使諸蠻﹐以傳朝廷懷徠之美意﹐莫不從風而靡﹐各得降表以聞。太祖大喜﹐再召至闕﹐面加獎激。再雄伏地流涕﹐嗚咽不勝。攺辰州團練使。久之﹐以其門客王允成爲本州推官。再雄盡瘁邊圉﹐故終太祖之世﹐無蠻陌之患﹐五州延袤千里﹐不增一兵﹐不費帑庾﹐而邊境妥安﹐由神機駕馭一再雄而已。陳摶﹐字圖南﹐有經世之才﹐生唐末﹐厭五代之亂﹐入武當山﹐學神仙導養之術﹐能辟穀﹐或一睡三年﹐後隱於華山。自晉﹑漢已後﹐每聞一朝革命﹐則數日﹐人有問者﹐瞪目不答。一日﹐方乘驢遊華陰﹐市人相語曰「趙點檢作官家。」摶驚喜大笑﹐人問其故﹐又笑曰「天下這回定疊也。」太祖事周爲殿前都點檢﹐摶嘗見天日之表﹐知太平自此始耳。雷徳驤判大理寺﹐因便殿奏事﹐太祖方燕服﹐見之﹐因問曰「古者以官奴婢賜臣下﹐遂與本家姓﹐其意安在﹖」徳驤曰「古人制貴賤之分﹐使不可瀆﹐恐後世譜牒不明﹐有以奴主爲婚者。」太祖大喜曰「卿深得古人立法意。」由是嘆重久之。自後﹐每徳驤奏事﹐𨿽在燕處﹐必禦袍帶以見。周世宗壽春之役﹐太祖爲將﹐太宗亦在軍中﹐是時壽春久不下﹐世宗決淮水灌其城。一日﹐藝祖﹑太宗及節度使武行徳共乘小艇﹐遊於城下﹐艇中惟有一卒司鐐鑪﹐世謂之茶酒司﹐一矢而斃﹐太祖﹑太宗安座以至回舟﹐矢石終不能及。錢ㄈ入朝﹐太祖眷禮甚厚﹐然自宰相以下﹐皆有章疏﹐乞畱ㄈ而取其地。太祖不從。及賜還本國﹐復宴餞於便殿﹐屢勸以巨觥﹐陛辭之日﹐感泣再三。太祖命於殿內取一黃復﹐封識甚密﹐以賜ㄈ﹐且戒以途中密觀。曁歸途啟之﹐凡數十軸﹐皆羣臣所上章疏﹐ㄈ自是益感懼﹐江南平﹐遂乞納土。太祖嘗與趙中令普議事有所不合﹐太祖曰「安得宰相如桑維翰者與之謀乎﹖」普對曰「使維翰在﹐陛下亦不用﹐蓋維翰愛錢。」太祖曰「苟用其長﹐亦當護其短﹐措大眼孔小﹐賜與十萬貫﹐則塞破屋子矣。」

李重進之叛也﹐有二子方爲宿衛。太祖夜召面語之曰「而父何苦反耶﹖江淮兵弱﹐又無良將﹐誰與共圖事者﹖汝速乘傳往曉之﹐吾不殺汝也。」二子伏泣戰汗﹐太祖趣遣之。重進方坐轅門﹐與諸軍議事﹐忽二子至﹐入聞聖語﹐皆相顧大駭﹐士卒聞之﹐驚疑不測﹐而有向背之意。俄而王師壓境﹐重進不知所爲﹐與家屬赴火死﹐揚州平。太祖﹑太宗下諸國﹐其僞命臣僚忠於所事者﹐無不面加獎激﹐以至棄瑕錄用﹐故徐釒玄修輩皆承眷禮。至如衛融﹑張洎應答不遜﹐猶優假之﹐故𨿽疏遠寇仇﹐無不盡其忠力。太平興國中﹐吳王李煜薨﹐太宗詔侍臣撰吳王神道碑。時有與徐鉉爭名而欲中傷之者﹐面奏曰「知吳王事迹﹐莫若徐鉉爲詳。」太宗未悟﹐遂詔鉉撰碑﹐鉉遽請對而泣曰「臣舊侍李煜﹐陛下容臣存故主之義﹐乃敢奉詔。」太宗始悟讓者之意﹐許之。故鉉之爲碑﹐但推言歷數有盡﹐天命有歸而已。其警句云「東鄰遘禍﹐南箕扇疑。投杼致慈親之惑﹐乞火無裏婦之談。始勞固壘之師﹐終後塗山之會。」又有偃王仁義之比﹐太宗覽讀稱嘆。異日復得鉉所撰《吳王挽詞》三首﹐尢加嘆賞﹐每對宰臣﹐稱鉉之忠義。《吳王挽詞》﹐今記者二首﹐曰「倏忽千齡盡﹐冥茫萬事空。靑松洛陽陌﹐荒艸建康宮。道徳遺文在﹐興衰自古同。受恩無補報﹐反袂泣途窮。」又曰「土徳承餘烈﹐江南廣舊恩。一朝人事變﹐千古信書存。哀挽周原道﹐銘旌鄭國門。此生𨿽未死﹐寂寞已消魂。」李王葬北邙﹐《江南錄》乃鉉與湯悅奉詔撰﹐故有鄰國信書之句。東鄰謂錢ㄈ也。

太祖幸西都﹐肆赦。張文定公齊賢時以布衣獻策﹐太祖召至便座﹐令面陳其事。文定以手畫地﹐條陳十策﹕一下並汾﹐二富民﹐三封建﹐四惇孝﹐五舉賢﹐六大學﹐七籍田﹐八選良吏﹐九懲姦﹐十卹刑。內四說稱旨﹐文定堅執其六說皆善﹐太祖怒﹐令武士拽出。及車駕還京﹐語太宗曰「我幸西都﹐惟得一張齊賢耳。我不欲爵之以官﹐異日﹐汝可收之﹐使輔汝爲相也。」至太宗初卽位﹐放進士榜﹐決欲置於髙等﹐而有司偶失掄選﹐置第三甲之末﹐太宗不悅。及注官﹐有旨一榜盡與京官通判。文定釋褐將作監丞﹑通判衡州﹐不十年﹐累擢遂爲相。陶谷﹐自五代至國初﹐文翰爲一時之冠。然其爲人﹐傾險狠媚﹐自漢初始得用﹐卽致李崧赤族之禍﹐由是縉紳莫不畏而忌之。太祖𨿽不喜﹐然藉其詞章足用﹐故尙置於翰苑。谷自以久次舊人﹐意希大用。建隆以後﹐爲宰相者﹐往往不由文翰﹐而聞望皆出谷下。谷不能平﹐乃俾其黨與﹐因事薦引﹐以爲久在詞禁﹐宣力實多﹐亦以微伺上旨。太祖笑曰「頗聞翰林艸制﹐皆檢前人舊本﹐攺換詞語﹐此乃俗所謂依樣畫葫蘆耳﹐何宣力之有﹖」谷聞之﹐乃作詩﹐書於玉堂之壁﹐曰「官職須由生處有﹐才能不管用時無。堪笑翰林陶學士﹐年年依樣畫葫蘆。」太祖益薄其怨望﹐遂決意不用矣。太祖聖性至仁﹐𨿽用兵﹐亦戒殺戮。親徵太原﹐道經潞州麻衣和尙院﹐躬禱於佛前曰「此行止以弔伐爲意﹐誓不殺一人。」開寶中﹐遣將平金陵﹐親召曹彬﹑潘美戒之曰「城陷之日﹐愼無殺戮。設若困斗﹐則李煜一門﹐不可加害。」胡彬於江南得王師弔伐之體﹐由聖訓丁寧也。眞宗常語宰臣﹐以河東之役﹐兵力十倍﹐當一舉克捷﹐良由上黨發願之時﹐左右有聞之者﹐賊聞此語﹐知神兵有戢﹐故堅守不下﹐至煩再舉也。

曹翰以罪謫爲汝州副使﹐凡數年。一日﹐有內侍使京西﹐朝辭日﹐太宗密諭之曰「卿至汝州﹐當一訪曹翰﹐觀其良苦﹐然愼勿泄我意也。」內侍如旨﹐往見翰﹐因弔其遷謫之久。翰泣曰「罪犯深重﹐感聖恩不殺﹐死無以報﹐敢訴苦耶﹖但以口眾食多﹐貧不能度日﹐幸內侍哀憐﹐欲以故衣質十千以繼飠卞粥﹐可乎﹖」內侍曰「太尉有所須﹐敢不應命﹐何煩質也。」翰固不可﹐於是封裹一復以授﹐內侍收復﹐以十千答之。曁回奏翰語及言質衣事﹐太宗命取其復﹐開視之﹐乃一大幅畫幛﹐題曰「下江南圖。」太宗惻然念其功﹐卽日有旨召赴闕﹐稍復金吾將軍﹐蓋江南之役﹐翰爲先鋒也。孫何榜﹐太宗皇帝自出試題《卮言日出賦》﹐顧謂侍臣曰「比來舉子浮薄﹐不求義理﹐務以敏捷相尙﹐今此題淵奧﹐故使研窮意義﹐庶澆薄之風可漸革也。」語未已﹐錢易進卷子﹐太宗大怒叱出之﹐自是科場不開者十年。

太宗以元良未立﹐𨿽意在眞宗﹐尙欲徧知諸子﹐遂命陳摶歷抵王宮﹐以相諸王。摶回奏曰「壽王眞他日天下主也。臣始至壽邸﹐見二人坐於門﹐問其姓氏﹐則曰張﹑楊崇勛﹐皆王左右之使令者。然臣觀二人﹐他日皆至將相﹐卽其主可知矣。」太宗大喜﹐是時眞宗爲壽王。異日﹐張侍中﹐楊崇勛使相﹐皆如摶之相也。眞宗天縱睿明﹐博綜文學﹐尢重儒術﹐凡侍從之臣每因賜對﹐未始不從容顧問。眞宗善談論﹐𨿽造次應答﹐皆典雅有倫。當時儒學之士﹐擢爲侍從﹐則有終身不爲外官者。杜鎬以博學﹐尢承眷禮﹐晚年苦肺疾﹐累乞閒地﹐眞宗不允﹐至數年加劇﹐又於便坐懇述。眞宗曰「卿自擇一人學術可以代卿者。」鎬於是薦戚綸以代﹐又逾年﹐未及得請而卒。

眞宗聖性好學﹐尢愛文士﹐卽位之初﹐王禹爲知制誥﹐坐事謫守黃州﹐謝上表有「宣室鬼神之問﹐豈望生還﹔茂陵封禪之書﹐惟期身後。」之語。眞宗覽表﹐驚其詞之悲﹐方欲內徙﹐會黃州境有二虎鬥而食其一﹐占者以爲咎在守土之臣。遽有旨移守蘄州﹐以避其變﹐敕下而禹死矣。澶淵之役﹐王超﹑傅潛兵力弗支﹐遂至中外之議不一﹐至有以北戎狃開運之勝聞於上者。惟寇萊公準首乞親徵﹐李沆﹑宋贊之﹐然而羣下終以未必勝爲言。時陳堯叟請幸蜀﹐王欽若乞幸江南。眞宗一夕召萊公語曰「有人勸朕幸江南與西川者﹐卿以爲如何﹖」萊公答曰「不知何人發此二謀﹖」眞宗曰「卿姑斷其可否﹐勿問其人也。」萊公曰「臣欲得獻策之人﹐斬以釁鼓﹐然後北伐耳。」眞宗默然而悟﹐遂決澶淵之行。眞宗次澶淵﹐一日﹐語萊公曰「今虜騎未退﹐而天雄軍截在賊後﹐萬一陷沒﹐則河朔皆虜境也。何人可爲朕守魏﹖」萊公曰「當此之際﹐無方略可展。古人有言﹐智將不如福將。臣觀參知政事王欽若﹐福祿未艾﹐宜可爲守。」於是卽時進札請敕。退召王公於行府﹐諭以上意﹐授敕俾行。王公茫然自失﹐未及有言﹐萊公遽曰「主上親徵﹐非臣子辭難之日。參政爲國柄臣﹐當體此意。驛騎已集﹐仍放朝辭﹐便宜卽途﹐身乃安也。」遽酌大白飲之﹐命曰「上馬杯」。王公驚懼﹐不敢辭﹐飲訖拜別。萊公答拜﹐且曰「參政勉之﹐回日卽爲同列也。」王公馳騎入天雄﹐方戎虜滿野﹐無以爲計﹐但屯塞四門﹐終日危坐。越七日﹐虜騎退﹐召爲中書門下平章事﹑集賢殿大學士﹐如萊公之言也。或云「王公數進疑辭於上前﹐故萊公因事出之﹐以成勝敵之績耳。虜犯澶淵﹐傅潛堅壁不戰﹐河北之郡城守者﹐多爲蕃兵所陷﹐或守城﹐或棄城出奔。當是時﹐魏能守安肅軍﹐楊延朗守廣信軍﹐乃世所謂「梁門﹑遂城」者也。二軍最切虜境﹐而攻圍百戰不能下﹐以至賊退出界﹐而延朗追躡轉戰﹐未嘗衄敗。故時人目二軍爲「銅梁門﹐鐵遂城」﹐蓋由二將善守也。

景徳末年﹐天書降左承天門鴟尾上﹐旣而又降於朱能家﹐於是攺元祥符﹐作玉淸昭應宮﹐建寶符閣﹐盡裒天書﹐置閣中。𨿽上意篤信﹐而臣下或以爲非﹐若孫亻卞﹑張詠﹐尢極詆訾。未幾﹐朱能謀叛﹐天下愈知其詐。至眞宗上仙﹐王文正公曾當國﹐建議以「天書本爲先帝而降﹐不當畱在人間」。於是盡以葬於永定陵﹐無一字畱者﹐文正之識慮微密皆如此。●卷二角廝羅﹐唐土蕃贊普之後﹐據邈川之宗哥城﹐盡有河隍之地。祥符中﹐用蕃僧立遵之策﹐將眾十萬﹐穿古渭州入寇。時曹瑋以引進使知秦州﹐領騎卒六千﹐守伏城。聞賊已過畢利城﹐瑋率諸將渡渭逆之﹐遂合戰於三都谷﹐賊軍𨿽眾﹐然器甲殊少﹐在後者所持皆白搭毛連﹐以備劫虜而已。瑋知其勢弱不足畏﹐欲以气淩之﹐自引百騎穿賊陣﹐出其後﹐升髙指揮﹐軍中鼓噪夾擊﹐賊大潰﹐斬首三千級。明日﹐視林薄間﹐中傷及投崖死者萬計。瑋之威名﹐由是大震﹐角氏自此衰弱矣。馮拯之父爲中令趙普家內知﹐內知蓋勾當本宅事者也。一日﹐中令下簾獨坐﹐拯方十餘歲﹐彈雀於簾前﹐中令熟視之﹐召坐與語。其父遽至﹐惶恐謝過﹐中令曰「吾視汝之子﹐乃至貴人也。」因指其所坐榻﹐曰「此子他日當至吾位。」馮後相眞宗﹑仁宗﹐位至侍中。丁謂有才智﹐然多希合﹐天下以爲姦邪﹐及稍進用﹐卽啟導眞宗以神仙之事﹐又作玉淸昭應宮﹐耗費國帑﹐不可勝計。謂旣爲宮使﹐夏竦以知制誥爲判官。一日﹐宴宮僚於齋廳﹐有雜手伎俗謂弄碗注者﹐獻藝於庭﹐丁顧語夏曰「古無詠碗注詩﹐舍人可作一篇。」夏卽席賦詩曰「舞拂挑珠復吐丸﹐遮藏巧便百千般。主公端坐無由見﹐卻被傍人冷眼看。」丁覽讀變色。種放隱終南山﹐往華山訪陳摶﹐摶聞其來﹐倒屣迎之﹐旣卽坐﹐熟視曰「君他日甚顯﹐官至丞郎。」種曰「我之來也﹐求道義之益﹐而乃言及爵祿﹐非我意也。」陳笑曰「人之貴賤﹐莫不有命﹐貴者不可爲賤﹐亦猶賤者不可爲貴也。君骨法合爲此官﹐𨿽晦迹山林﹐終恐不能安耳。今𨿽不信﹐異日當自知之。」放不懌而去﹐至眞宗時﹐以司諫召至闕下﹐及辭還山﹐遷諫議大夫﹐東封﹐攺給事中﹐西祀﹐攺工部侍郎而卒﹐竟如摶之相也。寇萊公始與丁晉公善﹐嘗以丁之才薦於李文靖公沆屢矣﹐而終未用。一日﹐萊公語文靖曰「比屢言丁謂之才﹐而相公終不用﹐豈其才不足用耶﹖抑鄙言不足聽耶﹖」文靖曰「如斯人者﹐才則才矣﹐顧其爲人﹐可使之在人上乎﹖」萊公曰「如謂者﹐相公終能抑之使在人下乎﹖」文靖笑曰「他日後悔﹐當思吾言也。」晚年﹐與寇權宏相軋﹐交至傾奪﹐竟有海康之禍﹐始服文靖之識。王克正仕江南﹐歷貴官﹐歸本朝﹐直舍人院。及死﹐無子﹐其家修佛事爲道場﹐惟一女十餘歲﹐跪捧手鑪於像前。會陳摶入弔﹐出語人曰「王氏女﹐吾𨿽不見其面﹐但觀其捧鑪﹐手相甚貴﹐若是男子﹐當白衣入翰林。女子嫁卽爲國夫人矣。」後數年﹐陳晉公恕爲參知政事﹐一日﹐便殿奏事﹐太宗從容問曰「卿娶誰氏﹐有幾子﹖」晉公對曰「臣無妻﹐今有二子。」太宗曰「王克正﹐江南舊族﹐身後惟一女﹐頗聞令淑﹐朕甚念之﹐卿可作配。」晉公辭以年髙﹐不願娶。太宗惇諭再三﹐晉公不敢辭﹐遂納爲室。不數日﹐封郡夫人﹐如陳之相也。

鞠詠爲進士﹐以文受知於王公化基。及王公知杭州﹐詠擢第﹐釋褐爲大理評事﹐知杭州仁和縣。將之官﹐先以書及所作詩寄王公﹐以謝平昔獎進﹐今復爲吏﹐得以文字相樂之意。王公不答﹐及至任﹐略不加禮﹐課其職事甚急。鞠大失望﹐於是不復冀其相知﹐而專修吏幹矣。其後王公入爲參知政事﹐首以詠薦。人或問其故﹐答曰「鞠詠之才﹐不患不達﹐所憂者气峻而驕﹐我故抑之﹐以成其徳耳。」鞠聞之﹐始以王公爲眞相知也。太宗欲周知天下之事﹐𨿽疏遠小臣﹐苟欲詢訪﹐皆得登對。王禹大以爲不可﹐上疏﹐略曰「至如三班奉職﹐其卑賤可知﹐比因使還﹐亦得上殿。」云云﹐當時盛傳此語﹐未幾﹐王坐論妖尼道安﹑救徐鉉事﹐責爲商州團練副使。一日﹐從太守赴國忌行香﹐天未明﹐仿佛見一人紫袍秉笏﹐立於佛殿之側﹐王意恐官髙﹐欲與之敍位﹐其人斂扳曰「某卽可知也。」王不曉其言而問之﹐其人曰「公嘗上疏云﹕『三班奉職﹐卑賤可知』﹐某今官爲借職﹐是卽可知也﹐」王憮然自失﹐聞者莫不笑。

陳晉公恕自升朝入三司爲判官﹐旣而爲鹽鐵使﹐又爲總計使﹐洎罷參政﹐復爲三司使﹐首尾十八年﹐精於吏事﹐朝廷藉其才。晚年多病﹐乞解利權﹐眞宗諭曰「卿求一人可代者﹐聽卿去。」是時寇萊公罷樞密副使歸班﹐晉公卽薦以自代。眞宗用萊公爲三司使﹐而晉公爲集賢殿學士判院事。萊公入省﹐檢尋晉公前後沿革創立事件﹐類爲方冊﹐及以所出榜示﹐別用新板題扁﹐躬至其第﹐請晉公判押。晉公亦不讓﹐一一與押字旣﹐而萊公拜於庭下而去﹐自是計使無不循其舊貫。至李諮爲三司使﹐始攺茶法﹐而晉公之規模漸革﹐向之榜示亦稍稍除削﹐今則無復有存者矣。

丁晉公爲玉淸昭應宮使﹐每遇醮祭﹐卽奏有仙鶴盤舞於殿廡之上。及記眞宗東封事﹐亦言宿奉髙宮之夕﹐有仙鶴飛於宮上。及升中展事﹐而仙鶴迎舞前導者﹐塞望不知其數。又天書每降﹐必奏有仙鶴前導。是時寇萊公判陜府﹐一日﹐坐山亭中﹐有烏鴉數十﹐飛鳴而過﹐萊公笑顧屬僚曰「使丁謂見之﹐當目爲玄鶴矣。」又以其令威之裔﹐而好言仙鶴﹐故但呼爲「鶴相」﹐猶李逢吉呼牛僧孺爲「醜座」也。張文定公齊賢以右拾遺爲江南轉運使﹐一日家宴﹐一奴竊銀器數事於懷中﹐文定自簾下熟視不問。爾後文定三爲宰相﹐門下廝役往往皆得班行﹐而此奴竟不沾祿。奴乘間再拜而告曰「某事相公最久﹐凡後於某者皆得官矣﹐相公獨遺某何也﹖」因泣下不止。文定憫然語曰「我欲不言﹐爾乃怨我。爾憶江南宴日﹐盜吾銀器數事乎﹖我懷之三十年﹐不以告人﹐𨿽爾亦不知也。吾備位宰相﹐進退百官﹐志在激濁揚淸﹐安敢以盜賊薦耶﹖念汝事我久﹐今予汝錢三百千﹐汝其去吾門下﹐自擇所安﹐蓋吾旣發汝平昔之事﹐汝宜有愧於吾﹐而不可復畱也。」奴震駭泣拜而去。鼎州北百里有甘泉寺﹐在道左﹐其泉淸美﹐最宜瀹茗﹐林麓回抱﹐境亦幽勝。寇萊公謫守雷州﹐經此酌泉﹐志壁而去。未幾丁晉公竄朱崖﹐復經此禮佛﹐畱題而行。天聖中﹐範諷以殿中丞安撫湖外﹐至此寺﹐睹二相畱題﹐徘徊慨嘆﹐作詩以志其傍曰「平仲酌泉方頓轡﹐謂之禮佛繼南行。層巒下瞰嵐煙路﹐轉使髙僧薄寵榮。」蘇易簡特受太宗顧遇﹐在翰林恩禮尢渥﹐其子作《次續翰林誌》敍之詳矣。然性特躁進﹐罷參政﹐爲禮部侍郎﹑知鄧州﹐才逾壯歲﹐而其心郁悒﹐有不勝閒冷之嘆。鄧州有老僧﹐獨處郊寺﹐蘇贈詩曰「憔悴貳卿三十六﹐與師气味不爭多。」又移書於舊友曰「退位菩薩難做。」竟不登彊仕而卒。世言躁進者有夏侯嘉正﹐以右拾遺爲館職﹐平生好燒銀而樂文字之職﹐常語人曰「吾得見水銀銀壹錢﹑知制誥一日﹐無恨矣。」然二事俱不諧而卒。錢僖公惟演自樞密使爲使相﹐而恨不得爲眞宰﹐居常嘆曰「使我得於黃紙盡處押一个字﹐足矣。」亦竟不登此位。舊制﹐學士以上﹐並有一人朱衣吏引馬﹐所服帶用黃金﹐而無魚﹐至入兩府﹐則朱衣二人引馬﹐謂之雙引﹐金帶懸魚﹐謂之重金矣。世傳館閣望爲學士者賦詩云「眼裏何時赤﹐腰間甚日黃。」及爲學士﹐又作詩曰「眼赤何時兩﹐腰黃幾日重。」謂雙引重金也。

夏鄭公竦以父歿王事﹐得三班差使﹐然自少好讀書﹐攻爲詩。一日﹐攜所業﹐伺宰相李文靖公沆退朝﹐拜於馬首而獻之。文靖讀其句﹐有「山勢蜂腰斷﹐溪流燕尾分」之句﹐深愛之﹐終捲皆佳句。翌日﹐袖詩呈眞宗﹐及敍其死事之後﹐家貧﹐乞與換一文資﹐遂攺潤州金壇主簿。後數年﹐舉制科﹐對策庭下﹐有老宦者前揖曰「吾閱人多矣﹐視賢良﹐他日心貴﹐乞一詩﹐以志今日之事。」因以吳綾手巾展於前﹐鄭公乘興題曰「簾內衮衣明黼黻﹐殿前旌旆雜龍蛇。縱橫落筆三千字﹐獨對丹墀日未斜。」是年制策髙等。平生好爲詩﹐皆有所屬﹐初罷樞府﹐爲南京畱守﹐時有忌疾之者﹐到部作詩曰「造化平分荷大鈞﹐腰間新佩玉麒麟。南湖蘊睿日夜栽桃李﹐準擬濉陽過十春。」又曰「海雁橋連春水深﹐略無塵土到花陰。忘機不管人知否﹐自有沙鷗信此心。」晚年流落﹐仇敵益眾﹐而抨彈之疏﹐不輟上聞。因作詩送一臺官曰「弱羽驚弦勢未安﹐孤飛殊不礙鸞。黃金自有雙南貴﹐莫與遊人作彈丸。」始王沂公曾當國﹐鄭公爲翰林學士﹐欲撼之﹐因作《靑州詩》曰「日上西山舞鸞鶴﹐波翻碧海鬥蛟龍。直鉤到了成何事﹐消得君王四履封。」以沂公靑人故也。

眞宗晚年欲策後﹐時王旦爲宰相﹐趙安仁參知政事﹐將問執政﹐會王旦告病去﹐遂獨問安仁曰「朕欲以賢妃劉氏爲後﹐卿意何如﹖」趙對曰「劉氏出於側微﹐恐不可母儀天下。」眞宗不懌。翌日﹐以趙之語告王冀公欽若﹐冀公曰「陛下姑問安仁﹐意欲以何人爲後﹖」異時﹐上果以冀公之言問﹐趙對曰「徳妃沈氏乃先朝宰相沈義倫之家﹐宜可以作配聖主。」眞宗翌日以語冀公﹐冀公曰「臣固知如此﹐蓋趙安仁嘗爲沈義倫門客。」眞宗深以爲然。未幾﹐罷安仁參知政事﹐轉欽若一官﹐爲天書扶持使﹐劉氏竟立﹐劉卽明肅太后也﹐冀公權寵自此愈固。李太后始入掖庭﹐才十餘歲﹐惟有一弟七歲﹐太后臨別﹐手結刻絲ひ囊與之﹐拍其背泣曰「汝𨿽淪落顚沛﹐不可棄此囊﹐異時我若遭遇﹐必訪汝﹐以此爲物色也。」言訖﹐不勝嗚咽而去。後其弟傭於鑿紙錢家﹐然常以囊懸於胸臆間﹐未嘗斯須去身也。一日苦下痢﹐勢將不救﹐爲紙家棄於道左。有入內院子者﹐見而憐之﹐收養於家。怪其衣服百結﹐而胸懸ひ囊﹐因問之﹐具以告院子。院子然驚異﹐蓋嘗受旨於太后﹐令物色訪其弟也。復問其姓氏﹑小字﹑世系甚悉﹐遂解其囊。明日﹐持入示太后﹐及具道本末。是時太后封宸妃﹐時眞宗已生仁宗皇帝矣﹐聞之悲喜﹐遽以其事白眞宗﹐遂官之﹐爲右班殿直﹐卽所謂李用和也。及仁宗立﹐太后上仙﹐謚曰章懿﹐召用和擢以顯官﹐後至殿前都指揮使﹐領節鉞﹑贈隴西郡王﹐世所謂李國舅者是也。楊景宗卽章惠太后弟也﹐太后旣入掖庭﹐景宗無賴﹐以罪隸軍營務﹐黥墨其面﹐至無見膚。眞宗幸玉淸昭應宮﹐將還內﹐而六宮皆乘金車﹐迎駕於道上。景宗以役卒立禦溝之外﹐太后車中指景宗﹐令問其姓氏骨肉﹐景宗具以實對﹐太后泣於車中。景宗惟知其女兄在掖庭﹐疑其是也﹐遽呼太后小字及行第﹐太后大哭曰「乃吾弟也。」卽日上言﹐官之以右班殿直﹐後至觀察畱守。景宗旣在仕﹐遂用藥去其黥痕﹐無芥粟存者﹐旣貴而肥如玉﹐性恣橫﹐好以木撾擊人﹐世謂之楊骨槌云。始丁晉公作相﹐造宅於保康門外﹐景宗時以役夫荷土築地﹐及晉公事敗﹐籍沒入官﹐晚年以宅賜景宗﹐其正寢乃向日荷土所築之地也﹐世嘆異之。●卷三天禧末﹐眞宗寢疾﹐章獻明肅太后漸預朝政﹐眞宗意不能平。寇萊公探知此意﹐遂欲廢章獻﹐立仁宗﹐策眞宗爲太上皇﹐而誅丁謂﹑曹利用等。於是李迪﹑楊億﹑曹瑋﹑盛度﹑李遵勗等協力﹐處畫已定﹐凡誥命﹐盡使楊億爲之﹐且將舉事。會萊公因醉漏言﹐有人馳報晉公﹐晉公夜乘犢車往利用家謀之。明日﹐利用入﹐盡以萊公所謀白太后﹐遂矯詔罷公政事。及眞宗上仙﹐乃指萊公爲反﹐而投海上﹐其事有類上官儀者﹐天下冤之。楊億臨死﹐取當時所爲詔誥及始末事迹﹐付遵勗收之。至章獻上仙﹐遵勗乃抱億所畱書進呈仁宗﹐及敍陳本末﹐仁宗盡見當日曲直﹐感嘆再三﹐遂下詔湔滌其冤﹐贈萊公中書令﹐謚曰「忠湣」。又贈楊億禮部尙書﹐謚曰「文」﹐凡預萊公黨而被逐者﹐皆詔雪之。故李淑爲億贈官制曰「天禧之末﹐政漸中微﹐能葉元臣﹐議尊儲極。」蓋謂是也。眞宗初上仙﹐丁晉公﹑王沂公同在中書﹐沂公獨入札子﹐乞於山陵已前一切內降文字﹐中外並不得施行﹔又乞今後凡兩府行下文字﹐中書須宰臣﹑參政﹐密院須樞密使﹑副﹑簽書員同在﹐方許中外承受。兩宮可其奏。晉公聞之﹐愕然自失﹐由是深憚沂公矣。眞宗崩﹐丁晉公爲山陵大禮使﹐宦者雷允恭爲山陵都監。及開皇堂﹐泉脈坌湧﹐丁私欲庇覆﹐遂更不聞奏﹐擅移數十丈。當時以爲移在絕地﹐於是朝論大喧。是時呂夷簡權知開封府﹐推鞫此獄﹐丁旣久失天下之心﹐而眾咸目爲不軌﹐以至取彼頭顱﹐置之郊社。云云。獄旣起﹐丁猶秉政﹐許公雅知丁多智數﹐凡行移﹑推劾文字﹐及追證左右之人﹐一切止罪允恭﹐略無及丁之語。獄具﹐欲上聞﹐丁信以爲無疑﹐遂令許公奏對。公至上前方暴其絕地之事﹐謂竟以此投海外﹐許公遂參知政事矣。丁晉公旣投朱崖﹐幾十年。天聖末﹐明肅太后上仙﹐仁宗獨覽萬幾﹐當時仇敵多不在要地﹐晉公乃艸一表﹐極言策立之功﹐辧皇堂誣構之事﹐言甚哀切。自以無緣上達﹐乃外封題云「啟上昭文相公。」是時王冀公欽若執政﹐丁自海外遣家奴持此啟入京﹐戒云「須候王公見客日﹐方得當面投納。」其奴如戒﹐冀公得之﹐驚不敢啟封﹐遽以上聞。仁宗拆表﹐讀而憐之﹐乃令移道州司馬。晉公有詩數首﹐略曰「君心應念前朝老﹐十載飄流若斷篷。」又曰「九萬里鵬容出海﹐一千年鶴許歸遼。且作瀟湘江上客﹐敢言瞻望紫宸朝。」天下之人﹐疑其復用矣。穆修聞丁有道州之徙﹐作詩曰「卻訝有虞刑政失﹐四凶何事亦量移﹖」謂之失人心如此。

丁晉公至朱崖﹐作詩曰「且作白衣菩薩觀﹐海邊孤絕寶陀山。作《靑衿集》百餘篇﹐皆爲一字題﹐寄歸西洛。又作《天香傳》﹐敍海南諸香。又作州郡名﹐配古人姓名詩﹐又集近人詞賦而爲之序﹐及佗記述題詠﹐各不下百餘篇﹐蓋未嘗廢筆硯也。後移道州﹐旋以祕書監致仕﹐許於光州居住。流落貶竄十五年﹐髭鬢無斑白者﹐人亦伏其量也。在光州﹐四方親知皆會﹐至食不足﹐轉運使表聞。有旨給東京房錢一萬貫﹐爲其子珙數日呼博而盡。臨終前半月﹐已不食﹐但焚香危坐﹐默誦佛書﹐以沈香煎湯﹐時時呷少許。啟手足之際﹐付囑後事﹐神識不亂﹐正衣冠奄然化去。其能榮辱兩忘﹐而大變不怛﹐眞異人也。馬尙書亮以尙書員外郎﹑眞史館﹐使淮南時﹐呂許公夷簡尙爲布衣﹐方侍其父罷江外縣令﹐亦至淮甸﹐上書求見。馬公一閱﹐知其必貴﹐遂以女妻之﹐後許公果爲宰相。馬公知江寧府﹐時陳恭公執中以光祿寺丞經過﹐馬接之極厚﹐且謂曰「寺丞他日必至眞宰。」令其數子出拜曰「願以老夫之故﹐他日少在陶鑄之末。」曾諫議致堯性剛介﹐少許可。一日﹐在李侍郎虛己坐上﹐見晏元獻公。晏﹐李之婿也﹐初爲奉禮郎。曾熟視之曰「晏奉禮他日貴甚﹐但老夫耄矣﹐不及見子爲相也。」呂許公夷簡爲相日﹐文潞公彥博爲太常博士﹐進謁﹐許公攺容禮接﹐因語之曰「太博去此十年﹐當踐某位。」夏英公竦謫守黃州﹐時龐穎公司理參軍﹐英公曰「龐司理他日富貴遠過於我。」旣而四公皆至元宰。古雲貴人多識貴人﹐信有之也。錢文僖公惟演生貴家﹐而文雅樂善出天性。晚年以使相畱守西京﹐時通判謝絳﹑掌書記尹洙﹑畱府推官歐陽修﹐皆一時文士﹐遊宴吟詠﹐未嘗不同。洛下多水竹奇花﹐凡園囿之勝﹐無不到者。有郭延卿者﹐居水南﹐少與張文定公﹑呂文穆公遊﹐累舉不第﹐以文行稱於鄕閭。張﹑呂相繼作相﹐更薦之﹐得職官﹐然延卿亦未嘗出仕﹐葺幽亭﹐藝花卉﹐足迹不及城市﹐至是年八十餘矣。一日﹐文僖率僚屬往遊﹐去其居一里外﹐卽屏騎從﹐腰輿張蓋而訪之﹐不告以名氏。洛下士族多﹐過客眾﹐延卿未始出﹐蓋莫知其何人也。但欣然相接﹐道服對談而已。數公疏爽明﹐天下之選﹐延卿笑曰「陋居罕有過從﹐而平日所接之人﹐亦無若數君者。老夫甚愜﹐願少畱﹐對花小酌也。」於是以陶樽果蔌而進﹐文僖愛其野逸﹐爲引滿不辭。旣而吏報申牌﹐府史牙兵列庭中﹐延卿徐曰「公等何官而從吏之多也﹖」尹洙指而告曰「畱守相公也。」延卿笑曰「不圖相國肯顧野人。」遂相與大笑。又曰「尙能飲否﹖」文僖欣然從之﹐又數杯。延卿之禮數杯盤﹐無少加於前﹐而談笑自若。日入辭去﹐延卿送之門﹐顧曰「老病不能造謝﹐希勿訝也。」文僖登車﹐茫然自失。翌日﹐語僚屬曰「此眞隱者也﹐彼視富貴爲何等物耶﹖」嘆息累日不止。陳恭公執中以衛尉寺丞知梧州﹐驛遞上疏﹐以乞立儲貳。眞宗嘉其敢言。翌日臨朝﹐袖其疏以示執政﹐嘆獎久之﹐召爲右正言﹐然爲王冀公所忌。一日﹐眞宗賦禦溝柳詩﹐宣旨自宰相兩省皆和進。恭公因進詩曰「一度春來一度新﹐翠光長得照龍津。君王自愛天然態﹐恨殺昭陽學舞人。」

石參政中立事太宗時爲館職﹐至眞宗末年猶爲學士。一夕夢朝太宗﹐面諭以將有進用之意﹐石謝訖﹐將下殿﹐下覺鏘然有聲﹐顧視魚袋墜於墀上。及覺﹐大異之。不數日﹐有參政之命﹐謝日﹐方拜起﹐亦覺有聲﹐顧視則魚袋墜地矣。皇甫泌﹐向敏中之婿也﹐少年縱逸﹐多外寵﹐往往涉夜不歸。敏中正秉政﹐每優容之﹐而其女抱病其篤﹐敏中妻深以爲憂﹐且有恚怒之詞。敏中不得已﹐具札子乞與泌離婚。一日奏事畢﹐方欲開陳﹐眞宗聖體似不和﹐遽離座。敏中迎前奏曰「臣有女婿皇甫泌。」語方至此﹐眞宗連應曰「甚好﹐甚好﹐會得。」已還內矣。敏中詞不及畢﹐下殿不覺扌文淚﹐蓋莫知聖意如何。已而﹐傳詔中書﹐皇甫泌特轉兩官﹐敏中茫然自失﹐欲翌日奏論﹐是夕﹐女死﹐竟不能辧直其事也。

文章隨時美惡﹐咸通已後﹐文力衰弱﹐無復气格。本朝穆修首倡古道﹐學者稍稍向之。修性褊訁幹少合﹐初任海州參軍﹐以气陵通判﹐遂爲捃摭削籍﹐系池州﹐其集中有《秋浦會遇詩》﹐自敍甚詳。後遇赦釋放﹐流落江外﹐賦命窮薄﹐稍得錢帛﹐卽遇盜﹐或臥病﹑費竭然後已。是故衣食不能給﹐晚年得《柳宗元集》﹐募工鏤板﹐印數百帙﹐攜入京相國寺﹐設肆鬻之。有儒生數輩至其肆﹐未評價值﹐先展揭披閱﹐修就手奪取﹐瞑目謂曰「汝輩能讀一篇﹐不失句讀﹐吾當以一部贈汝。」其忤物如此﹐自是經年不售一部。仁宗聖性好學﹐博通古今﹐自卽位﹐常開邇英講筵﹐使侍講﹑侍讀日進經史﹐孜孜聽覽﹐中昃忘倦。有林者﹐自言於《周易》得聖人祕義﹐每當人君卽位之始﹐則以日辰支幹配成一卦﹐以其象繇爲人君所行之事﹐其說支離詭駁﹐不近人情。及爲侍讀﹐遽奏仁宗曰「陛下卽位﹐於卦得需﹐象曰﹕『云上於天』﹐是陛下體天而變化也。其下曰﹕『君子以飲食宴樂』﹐故臣願陛下頻宴遊﹐務娛樂﹐窮水陸之奉﹐極玩好之美﹐則合卦體﹐當天心﹐而天下治矣。」仁宗駭其言。翌日﹐問賈魏公昌朝﹐魏公對曰「此乃誣經籍﹐以文姦言﹐眞小人也。」仁宗大以爲然﹐於是逐﹐終身不齒錄矣。

仁宗聖性仁恕﹐尢惡深文﹐獄官有失入人罪者﹐終身不復進用。至於仁民愛物﹐孜孜惟恐不及。一日晨興﹐語近臣曰「昨夕因不寐而甚饑﹐思食燒羊。」侍臣曰「何不降旨取索﹖」仁宗曰「地聞禁中每有取索﹐外面遂以爲例。誠恐自此逐夜宰殺﹐以備非時供應﹐則歲月之久﹐害物多矣。豈可不忍一夕之餒﹐而啟無窮之殺也﹖」時左右皆呼萬歲﹐至有感泣者。李淑在翰林﹐奉詔撰《陳文惠公神道碑》。李爲人髙亢﹐少許可與﹐文章尢尙奇澀。碑成﹐殊不稱文惠之功烈﹑文章﹐但云平生能爲二韻小詩而已。文惠之子述古等懇乞攺去二韻等字﹐答以已經進呈﹐不可刊削﹐述古極銜之。會其年李出知鄭州﹐奉時祀於泰陵﹐而作恭帝詩曰「弄牽車挽鼓催﹐不知門外倒戈回。荒墳斷隴才三尺﹐猶認房陵平伏來。」述古得其詩﹐遽諷寺僧刻石﹐打墨百本﹐傳於都下。俄有以詩上聞者﹐仁宗以其詩送中書﹐翰林學士葉淸臣等言本朝以揖遜得天下﹐而淑誣以干戈﹐且臣子非所宜言。仁宗亦深惡之﹐遂落李所居職﹐自是運蹇﹐爲侍從垂二十年﹐竟不能用而卒。呂許公夷簡爲郡守﹐上言乞不稅農器。眞宗知其可爲宰相﹐記名殿壁﹐後果正臺席。燕肅爲郡守﹐上言「一應天下疑獄﹐並具事節﹐奏取敕裁。」仁宗知其有仁心﹐後至龍圖閣直學士。王安石爲翰林學士﹐因萊州阿蕓謀殺夫﹐以爲案問﹐欲舉免所因之罪﹐主上決意用爲輔相。自燕肅之說進﹐歷仁宗﹑英宗﹑神宗﹐三朝之中﹐凡有奏疑﹐未始不免死。案問之律行﹐凡臨劾而首陳者﹐皆得原減。所謂仁人之言﹐其利博也。

五代任官﹐不權輕重﹐凡曹﹑掾﹑簿﹑尉﹐有齷齪無能﹐以至昏耄不任驅策者﹐始注爲縣令。故天下之邑﹐率皆不治﹐甚者誅求刻剝﹐猥迹萬狀﹐至今優諢之言﹐多以長官爲笑。及範文正公仲淹乞令天下選人﹐用三員保任﹐方得爲縣令﹐當時推行其言﹐自是縣令得人﹐民政稍稍舉矣。唐末西北蕃在者有回鶻﹑吐蕃﹐而吐蕃又分爲角廝羅﹐始甚盛彊﹐自祥符間﹐衄於三都谷﹐勢遂衰弱﹐視中國爲神明﹐惕息不敢動。異時﹐與回鶻皆遣使﹐自蘭州入鎭戎軍﹐以修朝貢。及元昊將叛﹐慮角氏制其後﹐舉兵攻破萊州諸羌﹐南侵至於馬銜山﹐築瓦川會﹐斷蘭州舊路﹐畱兵鎭守。自此角氏不能入貢﹐而回鶻亦退保西州﹐元昊遂叛命﹐久爲邊害。朝廷慮之﹐議者以爲角氏尙在河﹑隍間﹐又與元昊世仇﹐儻遣使通諭朝廷之意﹐使西戎有後顧之憂﹐則邊備解矣。仁宗然之。寶元二年﹐遣屯田員外郎劉渙奉使﹐渙自古渭州抵靑塘城﹐始與角氏遇﹐渙爲述朝廷之意﹐因以邈川都統爵命授之﹐俾掎扌角以攻元昊。廝羅謝恩大喜﹐請舉兵助中國討賊﹐自此元昊始病於牽制﹐而角氏復與中國通矣。寶元中﹐禦史府久闕中丞。一日﹐李淑召對﹐仁宗偶問以憲長久虛之故。李奏曰「此乃呂夷簡欲用蘇紳﹐臣聞夷簡已許紳矣。」仁宗疑之。異時﹐因問許公曰「何故久不除中丞﹖」許公奏曰「中丞者﹐風憲之長﹐自宰相而下﹐皆得彈擊﹐其選用﹐當出聖意﹐臣等豈敢銓量之﹖」仁宗頷之﹐自是知其直矣。範文正公仲淹少貧悴﹐依睢陽朱氏家﹐常與一術者遊。會術者病篤﹐使人呼文正而告曰「吾善煉水銀爲白金﹐吾兒幼﹐不足以付﹐今以付子。」卽以其方與所成白金一斤封志﹐內文正懷中。文正文辭避﹐而術者气已絕。後十餘年﹐文正爲諫官﹐術者之子長﹐呼而告之曰「而父有神術﹐昔之死也﹐以汝尙幼﹐故俾我收之。今汝成立﹐當以還汝。」出其方並白金授之﹐封識宛然。王文康公苦淋﹐百療不瘥﹐洎爲樞密副使﹐疾頓除﹐及罷﹐而疾復作。或戲之曰「欲治淋疾﹐惟用一味樞密副使﹐仍須常服﹐始得不發。」梅金華詢久爲侍從﹐急於進用﹐晚年多病﹐石參政中立戲之曰「公欲安乎﹖惟服一淸涼散卽瘥也。」蓋兩府在京﹐許張靑蓋耳。

●卷四狄靑之徵儂智髙也﹐自過桂林﹐卽以辧色時先鋒行﹐先鋒旣行﹐靑乃出帳﹐受衙罷﹐命諸將坐﹐飲酒一卮﹐小餐﹐然後中軍行﹐率以爲常。及頓軍昆侖關下﹐翌日﹐將度關﹐辰起﹐諸將張立甚久﹐而靑尙未坐。殆至日髙﹐親吏疑之﹐遽入帳周視﹐則不知靑所在﹐諸將方相顧驚怛﹐俄有軍候至曰「宣徽傳語諸官﹐請過關喫飯。」方知靑已微服﹐同先鋒度關矣。歐陽文忠公修自言﹐初移滑州﹐到任﹐會宋子京曰「有某大官﹐頗愛子文﹐俾我求之。」文忠遂授以近著十篇。又月餘﹐子京告曰「某大官得子文讀而不甚愛﹐曰﹕『何爲文格之退也﹖』」文忠笑而不答。旣而文忠爲知制誥﹐人或傳有某大官極稱一丘良孫之文章﹐文忠使人訪之﹐乃前日所投十篇﹐良孫盜爲己文以贄﹐而稱美之者﹐卽昔日子京所示之某大官也。文忠不欲斥其名﹐但大笑而已。未幾﹐文忠出爲河北都轉運使﹐見邸報﹐丘良孫以獻文字﹐召試拜官﹐心頗疑之﹐及得所獻﹐乃令狐挺平日所著之《兵論》也﹐文忠益嘆駭。異時爲侍從﹐因爲仁宗道其事﹐仁宗駭怒﹐欲奪良孫官。文忠曰「此乃朝廷已行之命﹐但當日失於審詳﹐若追奪之﹐則所失又多也。」仁宗以爲然﹐但發笑者久之。京師百司庫務﹐每年春秋賽神﹐各以本司餘物貨易﹐以具酒饌﹐至時﹐吏史列坐﹐合樂終日。慶曆中﹐蘇舜欽提舉進奏院﹐至秋賽﹐承例貨拆封紙以充。舜欽欲因其舉樂﹐而召館閣同捨﹐遂自以十金助席﹐預會之客﹐亦醵金有差。酒酣﹐命去優伶﹐卻吏史﹐而更召兩軍女伎。先是﹐洪州人太子中捨李定願預醵廁會﹐而舜欽不納。定銜之﹐遂騰謗於都下。旣而禦史劉元瑜有所希合﹐彈奏其事。事下右軍窮治﹐舜欽以監主自盜論﹐削籍爲民。坐客皆斥逐﹐梅堯臣亦被逐者也。堯臣作《客至》詩曰「客有十人至﹐共食一鼎珍。一客不得食﹐覆鼎傷眾賓。」蓋爲定發也。劉待制元瑜旣彈蘇舜欽﹐而連坐者甚眾﹐同時俊彥﹐爲之一空。劉見宰相曰「聊爲相公一网打盡。」是時南郊大禮﹐而舜欽之獄﹐斷於赦前數日。舜欽有詩曰「不及雞竿下坐人」﹐蓋謂不得預赦免之囚也。舜欽死﹐歐陽文忠公序其文集﹐敍及賽神之事﹐略曰「一時俊彥﹐舉网而盡矣」﹐蓋述禦史之言也。舜欽以大理評事﹑集賢校理廢爲民﹐後二年﹐得湖州長史﹐年四十餘﹐卒。範文正公仲淹爲參知政事﹐建言乞立學校﹑勸農桑﹑責吏課﹑以年任子等事﹐頗與執政不合。會有言邊鄙未寧者﹐文正乞自往經撫﹐於是以參知政事爲河東陜西安撫使。時呂許公夷簡謝事居圃田﹐文正往候之﹐許公問曰「何事遽出也﹖」範答以「暫往經撫兩路﹐事畢卽還矣。」許公曰「參政此行﹐正蹈危機﹐豈復再入﹖」文正未諭其旨﹐果使事未還﹐而以資政殿學士知州。

王禹在太宗末年以事謫守滁州﹐到任謝表略曰「諸縣丰登﹐苦無公事﹔一家飽暖﹐全荷君恩。」禹有遺愛﹐滁州懷之﹐畫其像於堂以祠焉。慶曆中﹐歐陽修責守滁州﹐觀禹遺像而作詩曰「偶然來繼前賢迹﹐信矣皆如昔日言。諸縣丰登少公事﹐一家飽暖荷君恩。想公風采猶如在﹐顧我文章不足論。名姓已光靑史上﹐壁間容貌任塵昏。」蓋用其表中語也。蘇舜欽奏邸之會﹐預坐者多館閣同捨﹐一時被責十餘人。仁宗臨朝﹐嘆以輕薄少年﹐不足爲臺閣之重。宰相探其旨﹐自是務引用老成﹐往往不愜人望。甚者﹐語言文章﹐爲世所笑﹐彭乘之在翰林﹐楊安國之在經筵是也。禦史有閽吏﹐隸臺中四十餘年﹐事二十餘中丞矣﹐頗能道其事﹐尢善評其優劣。每聲諾之時﹐以所執之梃﹐視中丞之賢否﹐中丞賢則橫其梃﹐中丞不賢則直其梃。此語喧於縉紳﹐凡爲中丞者﹐惟恐其梃之直也。範諷爲中丞﹐聞望甚峻﹐閽吏每聲諾﹐必橫其梃。一日﹐範視事﹐次日﹐閽吏報事﹐範視之﹐其梃直矣。範大驚﹐立召問曰「爾梃忽直﹐豈睹我之失耶﹖」吏初諱之﹐苦問﹐乃言曰「昨日見中丞召客﹐親諭庖人以造食﹐中丞指揮者數四。庖人去﹐又呼之﹐復丁寧教誡者﹐又數四。大凡役人者﹐授以法而睹其成﹐苟不如法﹐有常刑矣﹐何事喋喋之繁﹖若使中丞宰天下之事﹐不止一庖人之任﹐皆欲如此喋喋﹐不亦勞而可厭乎﹖某心鄙之﹐不知其梃之直也。」範大笑﹐慚謝﹐明日視之﹐梃復橫矣。楚執中性滑稽﹐謔玩無禮。慶曆中﹐韓魏公琦帥陜西﹐將四路進兵﹐入平夏﹐以取元昊﹐師行有日矣。尹洙與執中有舊﹐薦於韓公﹐執中曰「虜之族帳無定﹐萬一遷徙深遠﹐以致我師﹐無乃曠日持久乎﹖」韓公曰「今大兵入界﹐則倍道兼程矣。」執中曰「糧道豈能兼程耶﹖」韓公曰「吾已盡括關中之驢運糧﹐驢行速﹐可與兵相繼也。萬一深入﹐而糧食盡﹐自可殺驢而食矣。」執中曰「驢子大好酬獎。」韓公怒其無禮﹐遂不使之入幕。然四路進兵﹐亦竟無功也。章懿太后之葬也﹐明肅方聽政﹐有旨令鑿內城垣以出柩。是時呂文靖公夷簡當國﹐遽求對﹐而明肅已揣知其意﹐止令入內都知羅崇勛問有何事。文靖具奏鑿垣非禮﹐宜開西華門以出神柩。明肅使崇勛報曰「向夷簡道﹐豈意卿亦如此也。」文靖答曰「臣備位宰相﹐朝廷大事當廷爭﹐太后不允﹐臣終不退。」崇勛三返﹐而太后之意不回。文靖正色謂崇勛曰「宸妃誕育聖主﹐而送終之禮如此﹐異時治今日之事﹐莫道夷簡不爭。太尉日侍太后左右﹐不能開述諷導﹐當爲罪魁矣。」崇勛大懼﹐馳告明肅﹐於是始允所請。王文正公曾在中書﹐得光州奏祕書監致仕丁謂卒。文正顧謂同列曰「斯人平生多智數﹐不可測﹐其在海外﹐猶能用智而還﹐若不死﹐數年﹐未必不復用。斯人復用﹐則天下之不幸可勝言哉﹖吾非幸其死也。」

英宗卽位之初﹐有著作佐郎甄履獻《繼聖圖》﹐其序大略曰「昔景徳戊申歲﹐天書降﹐後二十四年﹐陛下降生之日﹐復是天慶節﹐是天書於二紀已前﹐爲陛下降聖之兆也。又邇來市民染帛﹐以油漬紫色﹐謂之油紫﹐油紫者﹐猶子也﹐陛下濮安懿王之子﹐視仁宗爲諸父﹐此猶子之義也。」又云「京師自二年來﹐里巷間多雲『著个羊』。陛下生於辛未﹐羊爲未神﹐此又語瑞也。」又以禦名拆其點畫﹐使兩日相並﹐爲離明繼照之義﹐其言詭誕不經。英宗聖性髙明﹐尢惡諛諂﹐書奏﹐怒其妖妄﹐禦批送中書﹐令削官停任﹐天下服其神鑑。治平間﹐河北凶荒﹐繼以地震﹐民無粒食﹐往往賤賣耕牛﹐以苟延歲月。是時﹐劉渙知澶州﹐盡發公帑之銀以買牛。明年﹐震搖息﹐逃民歸﹐無牛以耕﹐而其價騰踴十倍。渙復以所買牛﹐依元直賣與。是故河北一路﹐惟澶州不失所﹐由渙權宜之術也。神宗皇帝在春宮時﹐極衝幼﹐孫思恭爲侍讀﹐一日﹐講《孟子》﹐至「多助之至﹐天下順之。寡助之至﹐親戚畔之。」思恭泛引古今助順之事﹐而不及親戚畔之者。主上顧曰「微子﹐紂之諸父也﹐抱祭器而入周﹐非親戚畔之耶﹖」思恭釋然駭服。上之明睿﹐可謂聞一知十矣。熙寧十年夏﹐京輔大旱﹐主上以祈禱未應﹐聖慮焦勞﹐一夕﹐夢異僧吐雲霧致雨﹐翌日﹐甘澍滂足﹐遂以其像求之佛閣中﹐乃第十尊羅漢也。上之精虔感應如此。時集賢王丞相有《賀雨詩》﹐略曰「良弼爲霖孤宿望﹐神僧作霧應精求。」卽其事也。

歐陽修致仕﹐居潁﹐蔡承禧經由穎上﹐謁於私第﹐從容言曰「公徳望隆重﹐朝廷所倚﹐未及引年而遽此髙退﹐豈天下所望也﹖」歐陽公曰「吾與世多忤﹐晚年不幸爲小人誣蔑﹐止有進退之節﹐不可復令有言而俟逐也﹐今日乞身已爲晚矣。」小人蓋指蔣之奇也。歐陽公在潁﹐惟衣道服﹐稱六一居士﹐又爲傳以自序。

王荊公安石當國﹐以徭役害民﹐而遊手無所事﹐故率農人出錢﹐募遊手給役﹐則農役異業﹐兩不相妨。行之數年﹐荊公出判金陵﹐薦呂惠卿參知政事。惠卿用其弟溫卿之言﹐使免役錢依舊﹐而撥諸路閒田募役。旣而閒田少﹐役人多﹐不能均濟﹐天下方患其法不可﹐而中丞鄧綰又言惠卿意在是甲毀乙﹐故壞新法。於是不行溫卿之言﹐依舊給錢募役。王荊公當國﹐始建常平錢之議﹐以謂百姓當五穀靑黃未接之時﹐勢多窘迫﹐貸錢於兼並之家﹐必有倍蓰之息﹐官於是結甲請錢﹐每千有二分之息﹐是亦濟貧民而抑兼並之道﹐而民間呼爲靑苗錢。範鎭時以翰林學士知通進銀臺司﹐誤會此意﹐將謂如建中間稅靑苗於田中也﹐遽上疏﹐略曰「常平倉始於漢之盛時﹐貴而散之﹐賤而斂之﹐𨿽堯舜無易也。靑苗者﹐荒亂之世﹐所謂靑苗在田﹐賤估其直﹐斂收未畢﹐而先責其償﹐此盜跖之法也。今以盜跖之法﹐變唐虞不易之政﹐此人情所以不安﹐而中外所以驚疑也。」疏奏請停之﹐眾謂不然﹐遂落翰林學士守本官致仕。制有「舉直錯枉﹐古之善政﹔服讒搜慝﹐義所當誅。」蓋謂是也。常平法旣行﹐而同知諫院孫覺上言「府界諸縣百姓率不願請﹐往往追呼抑配﹐深爲民害。」主上俾覺同府界提點往諸縣體量﹐有無追呼抑配之事。孫面奏曰「敢不虔奉詔旨﹐卽日治行。」旣而又上疏曰「臣聞古者設官﹐有言之者﹐有行之者﹐故言者不責其必行﹐行者不責其能言。臣備員諫省﹐以言語爲官矣﹐又能一一而行之乎﹖所有體量指揮﹐望賜寢罷。」主上怒其反復﹐落同修起居注﹐知廣徳軍。曾布爲三司使﹐極論京師市易不便﹐其大槪以爲天下之財匱乏﹐良由貨不流通﹐貨不流通﹐由商賈不行﹐商賈不行﹐由兼並之徒巧爲挫抑﹐故朝廷設市易司於京師﹐以售四方之貨﹐常低昂其價﹐使髙於兼並之家﹐低於倍蓰之直﹐而官不失二分之息﹐則商賈自然無滯矣。𨿽然官中非覬利也﹐特欲抑兼並耳﹐必也官無可買﹐官無可賣﹐卽是兼並不敢侵謀﹐而市易之法行也。今呂嘉問提舉市易﹐乃差官於四方買物貨﹐集客旅﹐須候官中買足﹐方得交易﹐以息錢多寡爲官吏殿最﹐故官吏牙人惟恐裒之不盡﹐而取息不夥﹐則是官中自爲兼並﹐殊非置市易之本意也。事下兩制詳議﹐而呂惠卿以爲沮壞新法﹐王荊公大怒﹐遂置獄劾其事。又三司會計差失﹐卽以爲上書詐不實﹐曾落翰林學士﹑知制誥﹐以起居舍人知饒州﹐惠卿遂參知政事矣。而市易差官置物裒息酬勞如故。常秩以處士起爲左正言﹐直集賢院﹐判國子監。不逾年﹐待制寶文閣﹐兼判太常寺。中間謁告歸汝陰時﹐主上特降詔起之﹐降詔自秩始也。會放進士徐鐸榜﹐秩密以太學生之薄於行者﹐籍名於方冊﹐貯懷袖間﹐每唱名有之﹐則揭冊指名進呈﹐乞賜黜落﹐如是者三四。上方披閱試卷﹐或與執政語﹐往往不省秩言﹐秩大以爲阻﹐遂謁告不朝。一日﹐翰林墾罨娣階﹖禁中﹐俄有報太常寺吏人到院者﹐繪昔常判寺﹐立命至前﹐乃故吏也。詢其來之故﹐卽云「常待制以謁告月餘﹐未有詔起﹐令探刺消息。」楊曰「此禁中﹐汝得妄入乎﹖我若置汝於法﹐則連及待制﹐汝速出﹐無取禍也。」先是﹐秩未謁告時﹐差護向經葬事﹐至是經葬有日﹐上親奠祭﹐護葬官例合迎駕﹐秩不候朝參而出﹐迎駕於經門﹐上祭奠畢﹐登輦而去﹐亦不顧秩﹐秩愈不得意。或告以不朝參而出就職﹐又嘗私覘禁中﹐臺官欲有言者﹐秩大恐﹐遂以病還汝陰﹐旣而卒。或云﹐方卒時﹐狂亂若心疾﹐將自殺者﹐然未得其詳。●卷五王安國性亮直﹐嫉惡太甚。王荊公初爲參知政事﹐閒日因閱讀晏元獻公小詞而笑曰「爲宰相而作小詞﹐可乎﹖」平甫曰「彼亦偶然自喜而爲爾﹐顧其事業豈止如是耶﹗」時呂惠卿爲館職﹐亦在坐﹐遽曰「爲政必先放鄭聲﹐況自爲之乎﹗」平甫正色曰「放鄭聲﹐不若遠佞人也。」呂大以爲議己﹐自是尢與平甫相失也。熙寧六﹑七年﹐河東﹑河北﹑陜西大饑﹐百姓流移於京西就食者﹐無慮數萬﹐朝廷遣使賑卹。或云﹐使者隱落其數﹐十不奏一﹐然而流連𦇤負﹐取道於京師者﹐日有千數。選人鄭俠監安上門﹐遂畫《流民圖》﹐及疏言時政之失﹐其辭激訐譏訕﹐往往不實。書奏﹐俠坐流竄﹐而中丞鄧綰﹑知諫院鄧潤甫言「王安國嘗借俠奏稿觀之﹐而有獎成之言﹐意在非毀其兄」。是時平甫以著作佐郎﹑祕閣校理判官告院﹐坐此放歸田裏。逾年﹐起爲大理寺丞﹐監眞州糧料院﹐不赴而卒。平甫天下之奇才﹐黜非其罪﹐而又不壽﹐世甚嘆息。臺官希執政之旨﹐且將因此以冫免荊公也。余嘗爲挽詞二首﹐頗道其事﹐云「海內文章傑﹐朝廷亮直聞。黃瓊起處士﹐子夏遽修文。貝錦生遷怒﹐江湖久離羣。傷心王佐略﹐不得致華勛。」又曰「今日臨風淚﹐蕭蕭似綆縻。空懷徐絮﹐誰立鄭玄碑﹖無力酬推轂﹐平時憤抵。何人令枉狀﹖路粹豈能爲﹖」蓋爲是也。馮京與呂惠卿同爲參知政事﹐呂每有所爲﹐馮𨿽不抑﹐而心不以爲善﹐至於議事﹐亦多矛盾。會鄭俠獄起﹐言事者以俠嘗遊京之門﹐推劾百端﹐馮竟以本官知亳州。歲餘﹐加資政殿學士﹑知渭州。舍人錢藻當制﹐有「大臣進退﹐系時安危」﹐及「持正莫回﹐一節不撓」之語。中丞鄧綰懼馮再入﹐又將希合呂公﹐遽言「馮京預政日久﹐殊無補益﹐而曰『系時安危』﹔京朋邪徇俗﹐懷利私己﹐而曰『持正不撓』。乞罷錢藻﹐以諭中外。」而藻竟罷直院。﹪熙寧七年﹐元絳爲三司使﹐宋迪爲判官。迪一日遣使煮藥﹐而遺火延燒計府﹐自午至申﹐焚傷殆盡。方火熾﹐神宗禦西角樓以觀﹐是時章以知制誥判軍器監﹐遽部本監役兵往救火﹐經由閣樓以過。上顧問左右﹐以爲對。翌日﹐迪奪官勒停﹐絳罷使﹐以章代之。國朝舊制﹐父子兄弟及親近之在兩府者﹐與侍從執政之官﹐必相回避。熙寧初﹐呂公弼爲樞密﹐其弟公著除禦史中丞﹐制曰「久欲登於近用﹐尙有避於當途。」公弼聞之﹐義不能安﹐遂乞罷樞府﹐久之﹐以觀文殿學士知並州。

神宗卽位﹐岐王﹑嘉王猶在禁中﹐祕書丞章辟光獻言乞遷於外﹐而朝論以爲疏遠小臣﹐妄論離間﹐於義當誅。有旨送中書﹐王荊公以爲其言非過﹐依違不行。會中丞呂誨極言其不可﹐而兼及荊公﹐遂奪辟光官﹐降衡州監稅。延州當西戎三路之衝﹐西北金明寨﹐正北黑水寨﹐東北懷寧寨﹐而懷寧直橫山﹐最爲控要。頃年﹐薛向﹑種諤取綏州﹐建爲綏徳城﹐據無定河﹐連野雞谷﹐將謀復橫山﹐而朝廷責其擅兵﹐二人者皆黜罷。熙寧五年﹐韓丞相絳以宰相宣撫陜西﹐復取前議﹐遂自綏州以北﹐築賓艸坪﹐正東築吳堡﹐將城銀州﹐會抽沙﹐不可築而罷﹐遂建羅兀城﹐欲通河東之路。旣而日月淹久﹐糧運不繼﹐言事者屢沮止之。旋屬慶州卒叛﹐遽班師﹐韓以本官知鄧州﹐副使呂大防奪職﹐知臨江軍﹐棄羅兀等城﹐而河東路不可通矣。李士寧者﹐蜀人﹐得導气養生之術﹐又能言人休咎。王荊公與之有舊﹐每延於東府﹐迹甚熟。荊公鎭金陵﹐呂惠卿參大政﹐會山東告李逢﹑劉育之變﹐事連宗子世居﹐禦史府﹑沂州各起獄推治之。劾者言士寧嘗預此謀﹐敕天下捕之﹐獄具﹐世居賜死﹐李逢﹑劉育磔於市﹐士寧決杖﹐流永州﹐連坐者甚眾。始興此獄﹐引士寧者﹐意欲有所誣蔑﹐會荊公再入秉政﹐謀遂不行。太一宮舊在京城西蘇村﹐謂之西太一。熙寧初﹐百官奏太一臨中國﹐主天下康阜﹐詔作宮於京城之東南隅﹐謂之中太乙。方蕆事﹐命三司副使李壽朋往蘇村祭告﹐是日壽朋飲酒食肉而入﹐俄得疾於殿上﹐扶歸齋廳﹐七竊流血﹐肩輿上道﹐未及國門而卒。翰林故事﹐學士每白事於中書﹐皆公服ヒ鞋坐玉堂﹐使院吏入白﹐學士至﹐丞相出迎﹐然此禮不行久矣。章爲知制誥直學士院﹐力欲行之。會一日﹐兩制俱白事於中書﹐其中學士皆孛足秉笏﹐而獨散手ヒ鞋。翰林故事﹐十廢七八﹐忽行此禮﹐大喧物議﹐而中丞鄧綰尢肆詆毀。旣而罷直院﹐而ヒ鞋之禮﹐後亦無肯行之者。熙寧四年﹐王荊公當國﹐欲以朱柬之監左藏庫﹐柬之辭曰「左帑有火禁﹐而年髙﹐宿直非便。聞欲除某人勾當進奏院﹐實願易之。」荊公許諾。翌日﹐於上前進某人監左藏庫﹐上曰「不用朱柬之監左藏庫﹐何也﹖」荊公震駭﹐莫測其由。上之神機臨下﹐多知外事﹐𨿽纖微﹐莫可隱也。

熙寧七年﹐王荊公初罷相﹐以吏部尙書﹑觀文殿學士知金陵﹐薦呂惠卿爲參政而去。旣而呂得君怙權﹐慮荊公復進﹐因郊祀﹐薦荊公爲節度使平章事。方進札﹐上察見其情﹐遽問曰「王安石去不以罪﹐何故用赦復官﹖」惠卿無以對。明年﹐復召荊公秉政﹐而王﹑呂益相失矣。王安國著《序言》五十篇﹐上初卽位﹐韓絳﹑邵亢爲樞密副使﹐同以《序言》進﹐上禦批稱美﹐令召試學士院﹐將不次進用﹐而大臣有不喜者﹐止得兩使職官﹐後辟爲西京國子監教授。後中丞呂誨彈奏王荊公﹐猶以爲推恩太重。平甫博學﹐工文章﹐通古今﹐達治道﹐勁直寡合﹐不阿時之好惡﹐𨿽與荊公論議亦不苟合﹐故異時執政得以中傷﹐而言事者謂非毀其兄﹐遂因事逐之﹐天下之人皆以爲冤。其死也﹐余以文祭之﹐略曰「人望二紀而僅獲寸進﹐讒夫一言而應聲榻翼。」蓋謂是也。王觀文韶始爲建昌軍司理參軍﹐時蔡樞密挺提點江西刑獄﹐一見知其必貴﹐顧待甚厚。數年﹐蔡知慶州﹐王調官關中﹐遂謁蔡於慶陽﹐且言將應制科﹐欲知西事本末。蔡遂以前後士大夫之言﹐及邊事者皆示之﹐其間有向寶議洮河一說﹐王悅之﹐以爲可行。後掌秦州機宜﹐遂乞復洮河故地。朝廷命韶兼管勾蕃部﹐自是其謀浸廣﹐欲盡取蘭州﹑鄯﹑廓﹐知秦州李師中以爲不可﹐而言事者亦多非沮﹐朝廷令王克臣乘驛參驗其事﹐克臣亦依違兩可。旣而郭逵等又劾韶侵盜官物﹐興起大獄﹐俾蔡確推勘﹐蔡明其無罪﹐自是君相之意﹐斷然不疑。不數年﹐克靑唐﹑武勝﹐城熙河﹐取洮﹑岷﹑疊﹑宕﹑西團﹐爲熙河一路﹐由上意不疑所致也。職方郎中胡收﹐判吏部南曹歲滿﹐除知興元府。先是﹐由判曹得監司者甚矣﹐收素有此望﹐洎得郡﹐殊自失﹐歷幹執政﹐皆不允。時陳升之知樞密院﹐收往謁求薦﹐陳公辭以備位執政﹐不當私薦一士。收愀然嘆息曰「興元道遠﹐收本浙人﹐家貧無力之任﹐惟有兩女當賣人爲婢﹐庶得貲以行耳。」陳公鄙其言﹐遽索湯使起﹐收得湯﹐三奠於地﹐而辭去﹐陳大駭。是時﹐收將還浙右待闕﹐已登舟﹐其日作詩書於船窗雲「西梁萬里何時到﹖爭似懷沙入九泉。」是夕﹐溺死汴水。初執政以收無正室﹐凝姦吏謀殺者﹐方將窮治﹐會陳公言賣女奠湯事﹐及得牖間自題之句﹐方信其失心而赴水也。呂升卿爲京東察訪使﹐遊泰山﹐題名於眞宗禦制《封禪碑》之陰﹐刊夾刂拓本﹐傳於四方。後二年﹐升卿判國子監﹐會蔡承禧爲禦史﹐言其題名事﹐以爲大不恭﹐遂罷升卿判監。卽而鄧綰又言升卿兄弟頃居喪潤州﹐嘗令華亭知縣張若濟置買土田﹐若濟遂因此貸部民朱庠﹑衛公佐﹑吳延亮﹑盧及遠﹑押司錄事王利用等錢四千餘貫﹐彊買民田。旣而若濟坐贓事發﹐惠卿已在中書﹐百計營救﹐及言惠卿繳親情幹撓政事﹐如此等事凡十餘端﹐猥不可具載。朝廷起獄於秀州﹐旣而惠卿罷參知政事﹐以本官知毫州﹐升卿和州監酒稅﹐溫卿勒停﹐張若濟除名編管﹐緣此黨人降黜者紛紛矣。王荊公秉政﹐更新天下之務﹐而宿望舊人議論不協﹐荊公遂選用新進﹐待以不次﹐故一時政事不日皆舉﹐而兩禁臺閣內外要權莫匪新進之土也。曁三司論市易﹐而呂參政指爲沮法﹐荊公以爲然﹐堅乞罷相。神宗重違其意﹐自禮部侍郎﹑昭文館大學士攺吏部尙書﹑觀文殿大學士知江寧府﹐麻旣出﹐呂嘉問﹑張諤持荊公而泣﹐公慰之曰「已薦呂惠卿矣」。二子收淚﹐及惠卿入參政﹐有射羿之意﹐而一時之士見其得君﹐謂可以傾奪荊公矣﹐遂更朋附之﹐旣而鄧綰﹑鄧潤甫枉狀廢王安國﹐而李逢之獄又挾李士寧以撼荊公﹐又言《熙寧編敕》不便﹐乞重編修﹐及令百姓手實供家財﹐以造簿﹐又欲給田募役以破役法﹐其他夤緣事故非議前宰相者甚眾﹐而朝廷綱紀幾於煩紊﹐天下之人復思荊公﹐天子斷意﹐再召秉政。鄧綰懼不自安﹐欲弭前迹﹐遂發張若濟事﹐反攻惠卿。朝廷俾張諤爲兩浙路察訪﹐以驗其事。諤猶欲掩覆﹐而鄧綰復觀望意旨﹐薦引匪人﹐於是惠卿自知不安﹐乃條列荊公兄弟之失數事面奏﹐意欲上意有貳。上封惠卿所言以示荊公﹐故荊公表有「忠不足以取信﹐故事事欲其自明﹔義不足以勝姦﹐故人人與之立敵。」蓋謂是也。旣而惠卿出亳州﹐綰落禦史中丞﹐以本官知虢州﹐張諤落直舍人院﹐降官停任﹐其他去者不一﹐門下之人皆無固志。荊公無與共圖事者﹐又復請去﹐而再鎭金陵。故詩有﹕「紛紛易變浮雲白﹐落落難終老柏靑。」蓋謂是也。王荊公再爲相﹐承黨人之後﹐平日肘腋盡去﹐而在者已不可信﹐可信者又才不足以任事。平日惟與其子謀議﹐而又死﹐知道之難行也﹐於是慨然復求罷去﹐遂以使相再鎭金陵。未幾﹐納節﹐求閒地﹐久之﹐得會靈觀使﹐居於金陵。一日﹐豫國夫人之弟吳生者﹐來省荊公﹐寓止於佛寺行香廳。會同天節建道場﹐府僚當會於行香廳﹐太守葉均使人白遣吳生﹐吳生不肯遷。洎行香畢﹐大會於其廳﹐而吳生於屏後罵不止。葉均俯首不聽﹐而轉運使毛抗﹑判官李琮大不平之﹐牒州令取問。州遣二皂持牒追吳生﹐吳生奔荊公家以自匿﹐荊公初不知其事也。頃之﹐二皂至門下﹐云「捕人」﹐而喧忿於庭﹐荊公偶出見之﹐猶紛紜不已﹐公叱二皂去。葉均聞之﹐遂杖二皂﹐而與毛抗﹑李琮皆詣荊公謝﹐以公皂生疏﹐失於戒束。荊公唯唯不答﹐而豫國夫人於屏後叱均﹑抗等曰「相公罷政﹐門下之人解體者十七八﹐然亦無敢捕吾親屬於庭者。汝等乃敢爾耶﹖」均等趨出﹐會中使撫問適至﹐而聞爭廳事。中使回日﹐首以此奏聞。於是葉鈞﹑毛抗﹑李琮皆罷﹐而以呂嘉問爲守。又除王安上提點江東刑獄﹐俾遷治於所居金陵。熙寧三年﹐京輔猛風大雪﹐艸木皆稼﹐厚者冰及數寸﹐旣而華山震阜﹐頭谷圮折數十百丈﹐蕩搖十餘里﹐覆壓甚眾﹐唐天寶中冰稼而寧王死﹐故當時諺曰「冬淩樹稼達官怕」﹐又詩有「泰山其頹﹐哲人其萎」之說﹐眾謂大臣當之﹐未數年﹐而司徒侍中魏國韓公琦薨﹐王荊公作挽詞﹐略曰「冰稼嘗聞達官怕﹐山頹今見哲人萎。」蓋謂是也。●卷六韓魏公以病乞鄕郡﹐遂以使相侍中判相州﹐旣而疾革﹐一夕﹐星隕於園中﹐櫪馬皆鳴﹐翌日﹐公薨。上爲神道碑﹐具述其事。熙寧初﹐朝廷初置條列司﹐諸路各置提舉常平司﹐及常平綫﹐收二分之息。時魏公鎭北都﹐上章論其事﹐乞罷諸路提舉官﹐常平法依舊﹐不收二分之息。魏公精於章表﹐其說從容詳悉﹐無所傷忤。有皇城使沈惟恭者輒令其門客孫作魏公之表云「欲興晉陽之甲﹐以除君側之惡。」表成﹐惟恭以示ト門使李評﹐評奪其稿以聞。上大駭﹐下惟恭﹑孫大理﹐而禦史中丞呂公著因便坐奏事﹐猶以言爲實。上出魏公章送條例司﹐惟恭流海上﹐孫杖殺於市﹐罷公著中丞﹐出知潁州﹐制曰「比大臣之抗章﹐因便坐而與對﹐乃厚誣方鎭﹐有除惡之謀﹐深駭予聞﹐乖事理怠﹗備且﹖此耳。

韓魏公﹐慶曆中以資政殿學士知揚州﹐時王荊公初及第﹐爲校書郎﹑簽書判官廳事﹐議論多與魏公不合。洎嘉末﹐魏公爲相﹐荊公知制誥﹐因論蕭注降官詞頭﹐遂上疏爭舍人院職分﹐其言頗侵執政﹐又爲糾察刑獄﹐駁開封府斷爭鵪鶉公事﹐而魏公以開封爲直﹐自是往還文字甚多。及荊公秉政﹐又與常平議不合﹐然而荊公每評近代宰相﹐卽曰「韓公徳量才智﹐心期髙遠﹐諸公皆莫及也。」及魏公薨﹐荊公爲挽詞曰「心期自與眾人殊﹐骨相知非淺丈夫。」又曰「幕府少年今白髮﹐傷心無路送靈而。」王荊公再罷政事﹐吳丞相充代其任。時沈括爲三司使﹐密條常平役法之不便者數事﹐獻於吳公﹐吳公得之﹐袖以呈上﹐上始惡括之爲人。而蔡確爲禦史知雜﹐上疏言「新法始行﹐朝廷恐有未便﹐故諸路各出察訪﹐以視民之願否。是時沈括實爲兩浙路察訪使﹐還﹐盛言新法可行﹐百姓悅從﹐朝廷以其言爲信﹐故推行無疑。今王安石出﹐吳充爲相﹐括乃徇時好惡﹐詆毀良法﹐考其前後之言﹐自相背戾如此。況括身爲近侍﹐日對淸光﹐事有可言﹐自當面奏﹐豈可以朝廷公議私於宰相﹐乃挾邪害正之人﹐不可置在侍從。」疏奏﹐落括翰林學士﹑知制誥﹐以本官知宣州。京師有僧化成能推人命貴賤﹐予嘗以王安國之命問之。化成曰「平甫之命﹐絕似蘇子美。」及平甫放逐﹐逾年﹐復大理寺丞﹐旣卒﹐年四十七﹐與舜欽官職廢斥﹑年壽無小異者。熙寧十年﹐京師旱﹐上焦勞甚﹐樞密副使王韶言「昔桑弘羊爲漢武帝籠天下之利﹐是時卜式乞烹弘羊以致雨。今市易務裒剝民利﹐十倍弘羊﹐而比來官吏失於奉行者多至黜免。今之大旱皆由呂嘉問作法害人﹐以致和气不召﹐臣乞烹嘉問以謝天下﹐宜甘澤之可致也。」王安國﹐熙寧六年冬直宿崇文院﹐夢有邀之﹐至海上﹐見海中宮殿甚盛﹐其中樂作笙簫鼓吹之伎甚眾﹐題其宮曰「靈芝宮」﹐邀平甫者﹐欲與之俱往。有人在宮側﹐隔水止之曰「時未至﹐且令去﹐他日迎之至此。」平甫恍然夢覺﹐禁中已鳴鐘矣。平甫頗自負其不凡﹐爲詩以紀之曰「萬頃波濤木葉飛﹐笙簫宮殿號靈芝。揮毫不似人間世﹐長樂鐘來夢覺時。」後四年﹐平甫病卒﹐其家哭﹐訊之曰「君嘗夢往靈芝宮﹐其果然乎﹐當以兆告我。」是夕暮奠﹐若有音聲接於人者﹐其家復哭﹐以錢卜之曰「往靈芝宮﹐其果然乎﹖」卜曰「然。」又三年﹐太常寺曾阜夢與平甫會﹐因語之曰「平甫不幸早世﹐今所處良苦如何﹖」但見平甫笑不止﹐傍一人曰「平甫已列仙官矣﹐其樂非塵世比也。」阜方喜甚而寤。熙寧五年﹐辰州人張翹與流人李資詣闕獻書﹐言「辰州之南江﹐乃古錦州﹐地接施﹑黔﹑羊﹐世爲蠻人向氏﹑舒氏﹑田氏所據。地產朱砂﹑水銀﹑金﹑布﹑黃蠟﹐良田數千萬頃﹐入路無山川之扼。若朝廷出偏師壓境上﹐臣二人說之﹐可使納土爲郡縣。」書奏﹐卽以章察訪荊湖南﹑北路﹐經制南江事。章次辰州﹐遂令李資﹑張﹑明夷中﹑僧願成等十餘人入境﹐以宣朝廷之意。資等褊宕無謀﹐﹛衣﹜慢夷境﹐遂爲蠻酋田元猛所殺。章知不可以說下也﹐卽進兵誅斬﹐而建沅﹑懿等州。又以潭之梅山﹑邵之飛山爲蘇方﹑楊光潛所據﹐遂乘兵勢進克梅山﹐建安化縣。又令李誥將兵取光潛﹐師至飛山﹐扼險不能度而還。當是時張頡居憂於鼎州﹐目其事﹐遂以書詆朝貴﹐言「南江殺戮過甚﹐無辜者十有八九﹐以至浮屍塞江﹐下流之人﹐不敢食魚者數月。」病其說﹐且欲分功以啖之﹐乃上言「昔張頡知潭州益陽縣﹐嘗建取梅山之議﹐今臣成功﹐乃用頡之議也。」朝廷賜頡絹三百匹﹐而執政猶患其異議。會頡服闋﹐乃就除爲江淮發運使﹐便道之官﹐而不敢食魚之說息矣。王荊公當國﹐郭祥正知邵州武岡縣﹐實封附遞奏書﹐乞以天下之計專聽王安石區畫﹐凡議論有異於安石者﹐𨿽大吏亦當屏黜。表辭亦甚辧暢﹐上覽而異之﹐一日問荊公曰「卿識郭祥正否﹖其才似可用。」荊公曰「臣頃在江東嘗識之﹐其爲人才近縱橫﹐言近捭闔﹐而薄於行﹐不知何人引薦﹐則聖聰聞知也。」上出其章以示荊公﹐荊公恥爲小人所薦﹐因極口陳其不可用而止。是時祥正方從章辟﹐以軍功遷殿中丞﹐及聞荊公上前之語﹐遂以本官致仕。李師中平日議論多與荊公違戾﹐及荊公權盛﹐李欲合之﹐乃於舒州作傅巖亭﹐蓋以公嘗ヘ舒﹐而始封又在舒也。吳孝宗對策﹐方詆熙寧新法。旣而復爲《巷議》十篇﹐言閭巷之間﹐皆議新法之善﹐寫以投荊公。荊公薄其翻覆﹐尢不禮之。本朝狀元及第﹐不五年卽爲兩制﹐亦有十年至宰相者。章衡滯於館職甚久﹐熙寧初冬月﹐聖駕出﹐館職例當迎駕﹐方序立次﹐衡顧同列而嘆曰「頃年迎駕於此﹐眼看凍倒掌禹錫﹐倏忽已十年矣。」執政聞而憐之﹐遂得同修起居注。京師春秋社祭﹐多差兩制攝事。王僕射爲內外制十五年﹐祭社者屢矣。熙寧四年﹐復以翰林承旨攝太尉﹐因作詩曰「雞聲初動曉驂催﹐又向靈壇飲福杯。自笑怡怡不辭醉﹐明年彊健更須來。」是冬﹐遂參知政事。蔡挺自寶元已後歷邊任﹐至於熙寧初猶帥平涼﹐會邊境無事﹐作樂歌以教邊人﹐有「誰念玉關人老」之句﹐此曲盛傳都下﹐未幾召爲樞密副使。曾肇爲集賢校理兼國子監直講﹐修將作監敕﹐會其兄布論市易事被謫﹐執政怨未已﹐遂罷肇主判﹐滯於館下﹐最爲閒冷﹐又多希旨窺伺之者﹐眾皆危之﹐曾處之恬然無悶。余嘗贈之以時﹐有「直躬忘坎陷﹐祥履任Лヴ。」蓋謂是也。旣而曾魯公公亮薨﹐肇撰次其《行狀》﹐上覽而善之﹐卽日有旨除史院編修官﹐復得主判局務。進士及第後﹐例期集二月﹐其醵罰錢﹐奏宴局什物皆請同年分掌﹐又選最年少者二人爲探花﹐使賦詩﹐世謂之探花郎﹐自唐以來榜榜有之。熙寧中﹐吳人余中爲狀元﹐首乞罷期集﹐廢宴席探花﹐以厚風俗﹐執政從之﹐旣而擢中爲國子監直講﹐以爲斯人眞可以厚風俗矣。未幾﹐坐受舉人賄賂而升名第事下禦史府﹐至荷校參對﹐獄具﹐停廢。熙寧執政者力欲致風俗之厚﹐士人多爲不情之事以希合﹐故中以探花爲敗風俗﹐而身抵賕墨之罪﹐此不情之甚者也。陳繹晚爲惇朴之狀﹐時謂之「熱熟顏回」。熙寧中﹐臺州推官孔文仲舉制科﹐庭試對策﹐言時事有可痛哭太息者﹐執政惡而黜之。繹時爲翰林學士﹐語於眾曰「文仲狂躁﹐乃杜園賈誼也。」王平甫笑曰「杜園賈誼可對熱熟顏回。」合座大噱﹐繹有慚色。杜園熱熟﹐皆當時鄙語。熙寧八年﹐王荊公再秉政﹐旣逐呂惠卿﹐而門下之人復爲諛媚以自安。而荊公上告求去尢切﹐有練亨甫者謂中丞鄧綰曰「公何不言於上﹐以殊禮待宰相﹐則庶幾可畱也。所謂殊禮者﹐以丞相之子爲樞密使﹐諸弟皆爲兩制﹐婿侄皆館職﹐京師賜第宅田邸﹐則爲禮備矣。」綰一一如所戒而言﹐上察知其阿黨﹐亦頷之而已。一日﹐荊公復於上前求去﹐上曰「卿勉爲朕畱﹐朕當一一如卿所欲﹐但未有一穩便第宅耳。」荊公駭曰「臣有何欲﹐而何爲賜第﹖」上笑而不答。翌日﹐荊公懇請其由﹐上出綰所上章﹐荊公卽乞推劾。先是﹐綰欲用其黨方揚爲臺官﹐懼不厭人望﹐乃並彭汝礪而薦之﹐其實意在揚也。無何﹐上黜彭汝礪﹐綰遽表言「臣素不知汝礪之爲人﹐昨所舉鹵莽﹐乞不行前狀。」卽此二事﹐上察見其姦﹐遂落綰中丞﹐以本官知虢州。亨甫奪校書﹐爲漳州推官。綰《制》曰「操心頗僻﹐賦性姦回。論士薦人﹐不循分守。」又曰「朕之待汝者﹐義形於色﹔汝之事朕者﹐志在於邪。」蓋謂是也。張諤檢正中書五房公事﹐判司農寺﹐上言「天下祠廟﹐歲時有燒香利施﹐乞依河渡坊場﹐召人買拆。」王荊公秉政﹐多主諤言﹐故凡司農起請﹐往往中書卽自施行﹐不由中覆。賣廟敕旣下﹐而天下祠廟各以緊慢﹐價直有差。南京有髙辛廟﹐平日絕無祈祭﹐縣吏抑勒﹐祝史僅能酬十千。是時張方平畱守南京﹐因抗疏言「朝廷生財﹐當自有理﹐豈可以古先帝王祠廟賣與百姓﹐以規十千之利乎﹖」上覽疏大駭﹐遂窮問其由﹐乃知張諤建言﹐而中書未嘗覆奏。自是有旨﹐臣僚起請﹐必須奏稟﹐方得施行。賣廟事尋罷。張諤判司農寺﹐吏人盜用公使庫錢﹐事發﹐下開封府鞫劾﹐久之未決。諤陰以柬禱知府陳繹﹐俾勿支蔓﹐繹遂滅裂其事。上頗聞之﹐遂令移獄窮治﹐盡得諤請求之迹﹐獄具﹐落諤直舍人院﹐追奪兩官﹐勒停﹐落繹翰林學士﹐降授祕書監知滁州。

曾魯公公亮職度精審﹐練達治體﹐當其在中書﹐方天下奏報紛紜﹐𨿽日月曠久﹐未嘗有廢忘之者﹐其爲文章尢長於四六﹐𨿽造次柬牘﹐亦屬對精切。曾布爲三司使﹐論市易事被黜﹐魯公有柬別之﹐略曰「塞翁失馬﹐今未足悲﹔楚相斷蛇﹐後必爲福。」曾赴饒州﹐道過金陵﹐爲荊公誦之﹐亦嘆愛不已。王荊公初罷相﹐知金陵﹐作詩曰「投老歸來一幅巾﹐君恩猶許備藩臣。芙蓉堂上觀秋水﹐聊與龜魚作主人。」及再罷﹐乞宮觀﹐以會靈觀使居鐘山﹐又作詩曰「乞得膠膠擾擾身﹐鐘山松竹絕埃塵。只將鳧雁同爲客﹐不與龜魚作主人。」王荊公在中書﹐作新經義以授學者﹐故太學諸生﹐幾及三千人﹐以至包展錫慶院﹑朝集院﹐尙不能容。又令判監直講程第諸生之業﹐處以上﹑中﹑下三捨﹐而人間傳以爲凡試而中上捨者﹐朝廷將以不次升擢。於是輕薄書生﹐矯飾言行﹐坐作虛譽﹐奔走公卿之門者如市矣。會秋試有期﹐而禦史黃廉上言「乞不令直講判監爲開封國學試官。」又有饒州進士虞蕃伐登聞鼓﹐言「凡試而中上捨者﹐非以勢得﹐卽以利進﹐孤寒才實者﹐例被黜落。」上卽此二說﹐疑程考有私﹐遂下蕃於開封府﹐而蕃言參知政事元絳之子耆寧嘗私薦其親知﹐而京師富室鄭居中﹑饒州進士章公弼等﹐用賂結直講余中﹑王氵允之﹑判監沈季長﹐而皆補中上捨。是時許將權知開封府﹐惡蕃之告訐﹐抵之罪。上疑其不直﹐移劾於禦史府﹐追逮甚眾。而蕃言許將亦嘗薦親知於直講﹐於是攝許將﹑元耆寧及判監沈季長﹑黃履﹑直講余中﹑唐懿﹑葉濤﹑龔原﹑王氵允之﹑沈銖等皆下獄。其間亦有受請求及納賄者。獄具﹐許將落翰林學士﹐知蘄州。沈季長落直舍人院﹐追官勒停。元耆寧落館職﹐元絳罷參知政事﹐以本官知毫州。王氵允之﹑余中皆除名﹐其餘停任。諸生坐決杖編管者數十﹐而士子奔競之風少挫矣。●卷七熙寧八年﹐呂惠卿爲參知政事﹐權傾天下。時元參政絳爲翰林學士﹑判羣牧﹐常問三命僧化成曰「呂參政早晚爲相﹖」化成曰「呂給事爲參政﹐譬如艸屋上置鴟吻耳。」元曰「然則其不安乎﹖」成曰「其黜免可立而待也。」是時春方半﹐元曰「事應在何時﹖」成又消息曰「在今年五月十七日。」元憮然不測﹐亦潛記之。旣而呂權日盛﹐臺諫禁口﹐無敢指議之者。會五月十七日﹐元退朝﹐因語府界提舉蔡確曰「化成言呂參政禍在今日﹐眞漫浪之語也。」二公相視而笑﹐遂同還羣牧﹐促召成而誚之。成曰「言必無失﹐姑且俟之。」二公愈笑其術之非﹐旣而化成告去﹐蔡亦上馬。是時﹐曾待制孝寬同判羣牧﹐薄晚來過廳﹐方卽坐﹐元因訪今日有何事。曾曰「但聞禦史蔡承禧入札子﹐不知言何等事也。」語未已﹐內探報﹐今日蔡察院言呂參政兄弟。元聞之﹐大駭﹐乃以化成之言告曾公﹐旣而呂罷政事﹐實始此日也。

熙河之役﹐髙遵裕爲總管﹐有髙學究者﹐以宗人謁遵裕﹐因隸名軍中。會王觀文韶以兵攻香子城﹐學究從行﹐是日合戰大勝﹐至晚旋師﹐寨中官吏及召募人等皆賀﹐獨不見髙學究。遵裕嘆曰「髙生且死於敵矣。」巳而士卒獻俘馘於庭﹐以燭視之﹐則學究之首在焉。遵裕大駭﹐卽推究所斬之人﹐有軍士遽伏罪曰「是軍回日暮﹐見髙生獨騎﹐遂斬以冒賞。」韶大怒﹐磔軍士於轅門。王荊公之次子名﹐爲太常寺太祝﹐素有心疾﹐娶同郡龐氏女爲妻﹐逾年生一子﹐以貌不類己﹐百計欲殺之﹐竟以悸死﹐又與其妻日相鬥哄。荊公知其子失心﹐念其婦無罪﹐欲離異之﹐則恐其誤被惡聲﹐遂與擇婿而嫁之。是時有工部員外郎侯叔獻者﹐荊公之門人也﹐娶魏氏女爲妻﹐少悍﹐叔獻死而幃箔不肅﹐荊公奏逐魏氏婦歸本家。京師有諺語曰「王太祝生前嫁婦﹐侯工部死後休妻。」汴渠舊例﹐十月關口﹐則舟楫不行。王荊公當國﹐欲通冬運﹐遂不令閉口﹐水旣淺澀﹐舟不可行﹐而流冰頗損舟楫。於是以船腳數千﹐前設巨碓﹐以搗流冰﹐而役夫苦寒﹐死者甚眾。京師有諺語曰「昔有磨法磨漿水﹐今見巨碓搗冬淩。」

有王永年者﹐娶宗室女﹐得右班殿直﹐監汝州稅。時竇卞通判汝州﹐與之接熟﹐爾後﹐卞知深州﹐永年復爲州監押﹐益相親暱﹐遂至通家。旣而卞在京師﹐永年求監金曜門書庫﹐卞爲幹提舉監司楊繪﹐繪遂薦之。永年置酒延卞﹑繪於私室﹐出其妻間坐﹐妻以左右手掬酒以飲卞﹑繪﹐謂之「白玉蓮花杯」﹐其褻狎至是。後永年盜賣庫書﹐事發下獄﹐永年引卞﹑繪嘗受其饋送﹐及嘗納璣貝於兩家﹐方窮治未竟﹐而永年死獄中。朝議以兩制交通匪人﹐至爲姦利﹐落繪翰林學士知制誥﹐降爲荊南副使﹔落卞待制﹐降監舒州靈仙觀。明年﹐卞卒於貶所。繪性少愼﹐無檢操﹐居荊南﹐日事遊宴﹐往往與小人接。一日﹐出家妓筵客夜飲﹐有選人胡師文預會﹐師文本鄂州豪民子﹐及第爲荊南府學教授﹐尢少士檢。半醉﹐狎侮繪之家妓﹐無所不至。繪妻自屏後窺之﹐大以爲恥﹐叱妓入﹐撻於屏後。師文離席排繪﹐使呼妓出﹐繪愧於其妻﹐遽欲徹席。師文狂怒﹐奮拳毆繪﹐賴眾客救之﹐幾至委頓。近臣不自重﹐至爲小人淩暴﹐士論尢鄙之。壽州張侍中﹑撫州晏丞相俱葬陽翟地﹐相去數里﹐有發冢盜﹐先築室於二冢之間﹐自其家竅穴以通其隧道﹐始發張墓﹐得金寶珠玉甚多﹐遂完其棺櫬﹐以掩覆其穴。次發晏公墓﹐若有猛獸嗥吼﹐盜其懼﹐遽出﹐呼其徒一人同入﹐又聞兵甲鼓噪之聲﹐盜亦懼﹐又呼一人同之﹐則寂然無響﹐三盜笑曰「丞相之神盡於是矣。」及穿襯槨﹐殊無所有﹐供設之器﹐皆陶甓爲之﹐又破其棺﹐棺中惟木胎金裹帶一條﹐金無數兩﹐餘皆衣服﹐腐朽如塵矣。盜失望而恚﹐遂以刀斧劈碎其骨而出。旣而貨張墓金盂於市﹐爲人擒之﹐遂伏罪﹐及言其事。世謂均破冢而張以厚葬完軀﹐晏以薄葬碎骨﹐事有不可知如此者。王介性輕率﹐語言無倫﹐時人以爲心風﹐與王荊公舊交﹐公作詩曰「吳興太守美如何﹖柳渾詩才未足多。遙想郡人臨下擔﹐白蘋洲上起風波。」其意以水值風卽起波也。介諭其意﹐遂和十篇﹐盛气而誦於荊公﹐其一曰「吳興太守美如何﹖太守從來惡祝它。正直聰明神鬼畏﹐死時應合作閻羅。」荊公笑曰「閻羅見闕﹐可速赴任也。」張堯佐以進士擢第﹐累官至屯田員外郎﹑知開州。會其侄女有寵於仁宗﹐冊爲修媛﹐堯佐遂驟遷擢﹐一日中除宣徽﹑節度﹑景靈﹑羣牧四使。是時禦史唐介上疏﹐引天寶楊國忠爲戒﹐不報。又與諫官包拯﹑吳奎等七人論列殿上﹐旣而禦史中丞畱百官班﹐欲以庭爭。卒奪堯佐宣徽﹑景靈兩使﹐特加介一品﹐以旌敢言。未幾﹐堯佐復除宣徽使﹐知河陽。唐謂同列曰「是欲與宣徽﹐而假河陽爲名耳。我曹豈可中已耶﹖」同列依違不前﹐唐遂獨爭之﹐不能奪。仁宗諭曰「差除自是中書。」介遂極言宰相文彥博以燈籠錦媚貴妃﹐而致位宰相﹐今又以宣徽使結堯佐﹐請逐彥博而相富弼。又言諫官觀望挾姦﹐而言涉宮掖﹐語甚切直。仁宗怒﹐召兩府﹐以疏示之。介猶諍不已﹐樞密副使梁適叱介﹐使下殿﹐介諍愈切。仁宗大怒﹐玉音甚厲﹐眾恐禍出不測。是時﹐蔡襄修起居注﹐立殿陛﹐卽進曰「介誠狂直﹐然納諫容言﹐人主之美徳﹐必望全貸。」遂貶春州別駕。翌日﹐禦史中丞王舉正救解之﹐攺爲英州別駕。始﹐大怒未已﹐兩府竊議曰「必重貶介﹐則彥博不安。彥博去﹐則吾屬遞遷矣。」旣而果如其料。當是時﹐梅堯臣作《書竄詩》曰「皇辛卯冬﹐十月十九日。禦史唐子方﹐危言初造膝。曰朝有巨姦﹐臣介所憤疾。願條一二事﹐臣職敢妄率。臣姦宰相博﹐邪行世莫匹。曩時守成都﹐委曲媚貴暱。銀鐺插左貂﹐窮臘使馳驛。邦媛將誇侈﹐中金賫十鎰。爲我寄使君﹐奇紋織纖密。遂傾西蜀巧﹐日夜急鞭扶。紅經緯金縷﹐排科斗八七。比比雙蓮花﹐篝燈戴心出。幾日成一端﹐持行如鬼疾。明年觀上元﹐被服穩稱質。璨然驚上目﹐遽爾有薄詰。旣聞所從來﹐佞對似未失。且云奉至尊﹐於妾豈能必。遂回天子顏﹐百事容丐乞。臣今得粗陳﹐狡猾彼非一。偸威與賣利﹐次第推甲乙。是惟陰猾雄﹐仁斷宜勇黜。必欲致太平﹐在列無如弼。弼亦昧平生﹐親臣不阿屈﹗臣言天下公﹐奚以身自卹﹖君傍有側媚﹐喑啞橫詆叱。指言爲罔上﹐廢汝還蓬蓽。是時白此心﹐尙不避斧。𨿽令禦魑魅﹐甘且同飴蜜。旣知弗可懼﹐復以彊詞窒。帝聲亦大厲﹐論奏不容畢。介也容甚閒﹐猛士膽爲栗。立貶嶺外春﹐速欲爲異物。內外官忄凶々陛下何未悉﹖卽敢扌求者誰﹖襄執左史筆。謂此儻不容﹐盛美有所弗。平明中執法﹐懷疏又堅述。介言或似狂﹐百豈無一實。恐傷四海和﹐幸勿苦倉卒。亟許遷英州﹐衢路猶嗟咄。翌日宣白麻﹐稱快口盈溢。阿附連諫官﹐去若懷絮虱。其間陰獲利﹐竊笑等蚌。英州五千里﹐瘦馬行失々。毒蛇噴曉霧﹐晝與嵐气沒。妻孥不同塗﹐風浪過蛟窟。存亡未可知﹐旅館愁傷骨。饑僕時後先﹐隨猿拾橡栗。越林多蔽天﹐黃甘雜丹橘。萬室通釀酤﹐撫遠無禁律。醉去不須錢﹐醒來弄鳴瑟。山水仍奇怪﹐已可消憂鬱。莫作楚大夫﹐懷沙自沈汨。西漢梅子眞﹐出爲吳市卒。市卒且不慚﹐況玆別秉秩。」始堯臣作此詩﹐不敢示人。及歐陽文忠公爲編其集﹐時有嫌避﹐又削去此詩﹐是以人少知者﹐故今盡錄焉。唐子方始彈張堯佐﹐與諫官皆上疏。及彈文公﹐則吳奎畏縮不前﹐當時謂拽動陣腳。及唐爭論於上前﹐遂並及奎之背約﹐執政又黜奎﹐而文公益不安﹐遂罷政事。時李師中作詩送唐﹐略曰「並遊英俊顏何厚﹐未死姦諛骨已寒。」厚顏之句﹐爲奎發也。

苗振以第四人及第﹐旣而召試館職。一日﹐謁晏丞相﹐晏語之曰「君久從吏事﹐必疏筆硯﹐今將就試﹐宜稍溫習也。」振率然答曰「豈有三十年爲老娘﹐而倒繃孩兒者乎﹖」晏公俯而哂之。旣而試《澤宮選士賦》﹐韻押有王字﹐振押之曰「率土之濱莫非王。」由是不中選。晏公聞而笑曰「苗君竟倒繃孩兒矣。」越州僧願成客京師﹐能爲符禁咒﹐時王幼子夜啼﹐用神咒而止﹐𨿽徳之﹐然性靳嗇。會章察訪荊湖南﹑北二路﹐朝廷有意經略溪洞﹐或云蠻人多行南法﹐畏符﹐卽薦成於章。章至辰州﹐先遣張裕﹑李資﹑明夷中及成等﹐入南江受降﹐裕等至洞而穢亂蠻婦﹐酋田元猛不勝其憤﹐盡縛來使﹐刳斬於柱。」次至成﹐成搏頰求哀﹐元猛素事佛﹐乃不殺﹐押而遣之。願成不以爲恥﹐乃更乘大馬擁撾斧以自從﹐稱察訪大師﹐猶以入洞之勞﹐得紫衣﹑師號。時又有隨州僧智緣﹐嘗以醫術供奉仁宗﹑英宗。熙寧中﹐朝廷取靑唐武勝﹐緣遂因執政上言「乞往鄯﹑廓﹐見董氈﹐說令納地。」上召見後苑﹐賜白金以遣行﹐遂自稱經略大師﹐深爲王韶所惡﹐罷歸。朝廷憐其意﹐猶得左街首座﹐卒。

仁宗時﹐西戎方熾﹐韓魏公琦爲經略招討副使﹐欲五路進兵﹐以襲平夏﹐時範文正公仲淹守慶州﹐堅持不可。是時尹洙爲秦州通判兼經略判官﹐一日將魏公命至慶州﹐約範公以進兵。範公曰「我師新敗﹐士卒气沮﹐當自謹守﹐以觀其變﹐豈可輕兵深入耶﹖以今觀之﹐但見敗形﹐未見勝勢也。」洙嘆曰「公於此乃不及韓公也﹐韓公嘗云﹕『大凡用兵﹐當先置勝負於度外』﹐今公乃區區過愼﹐此所以不及韓公也。」範公曰「大軍一動﹐萬命所懸﹐而乃置於度外﹐仲淹未見其可。」洙議不合﹐遽還。魏公遂舉兵入界﹐旣而師好次水川﹐元昊設覆﹐全師陷沒﹐大將任福死之。魏公遽還﹐至半途﹐而亡卒之父兄妻子號於馬首者幾千人﹐皆持故衣紙錢招魂而哭曰「汝昔從招討出徵﹐今招討歸而汝死矣﹐汝之魂不識亦能從招討以歸乎﹖」旣而哀慟聲震天地﹐魏公不勝悲憤﹐掩泣駐馬﹐不能前者數刻。範公聞而嘆曰「當是時﹐難置勝負於度外也。」王韶罷樞密副使﹐以禮部侍郎知鄂州﹐一日宴客﹐出家妓奏樂﹐入夜席﹐客張績沈醉﹐挽家妓不前﹐遽將擁之。家妓泣訴於韶﹐坐客皆失色。韶徐曰「此出爾曹以娛賓﹐而乃令賓客失歡。」命取大杯罰家妓﹐旣而容色不動﹐談笑如故﹐人亦伏其量也。王沂公曾當國﹐屢薦呂許公夷簡﹐是時明肅太后聽政﹐沂公奏曰「臣屢言呂夷簡才望可當政柄﹐而兩宮終未用﹐以臣度太后之意﹐不欲其班在樞密使張之上耳。且一赤腳健兒﹐豈容妨賢如此﹖」太后曰「固無此意﹐行且用夷簡矣。」沂公曰「兩宮旣已許臣﹐臣請卽今宣召學士艸麻。」太后從之。及許公大拜﹐漸與沂公不協。晚年睽異﹐勢同水火﹐當時士大夫各有附麗﹐故慶曆中朝廷有黨人之論矣。

●卷八陳恭公再罷政﹐判亳州﹐年六十九。遇生日﹐親族往往獻《老人星圖》以爲壽﹐獨其侄世修獻《範蠡遊五湖圖》﹐且贊曰「賢哉陶朱﹐霸越平吳。名遂身退﹐扁舟五湖。」恭公甚喜﹐卽日上表納節。明年﹐累表求退﹐遂以司徒致仕。熙寧初﹐有朝士忘其氏﹐知河中府龍門縣。有薛少卿占籍是邑﹐一旦爲盜斫墳塋之松賈﹐薛君投牒﹐訴其事。朝士﹐迂儒也﹐喜爲異論﹐乃判其狀曰「周文王之苑囿﹐猶得﹝艸芻﹞蕘﹔薛少卿之墳塋﹐乃禁樵采。」時又有周師厚者爲荊湖北路提舉常平水利。是時初定募役之法﹐師厚書成﹐上於司農﹐其間曰「散從官逐月傭錢三貫文﹐如遇差作市買﹐卽每月添錢一貫文。」明肅太后臨朝﹐一日﹐問宰相曰「福州陳絳髒污狼籍﹐卿等歐﹖」王沂公對曰「亦頗聞之。」太后曰「旣聞而不劾﹐何也﹖」沂公曰「外方之事﹐須本路監司發レ﹐不然﹐臺諫有言﹐中書方可施行。今事自中出﹐萬一傳聞不實﹐卽所損又大也。」太后曰「速選有風力更事者﹐任一人爲福建路轉運使。」二相稟旨而退﹐至中書﹐沂公曰「陳絳﹐猾吏也﹐非王耿不足以擒之。」立命進札。呂許公俯首曰「王耿亦可惜也。」沂公不諭。時耿爲侍禦史﹐遂以爲轉運使。耿拜命之次日﹐有福建路衙校拜於馬首﹐云「押進奉荔枝到京。」耿偶問其道路山川風候﹐而其校應對詳明﹐動合意旨。耿遂密訪絳所爲﹐校輒泣曰「福州之人以爲終世不見天日也﹐豈料端公賜問﹐然某尢爲絳所苦者也。」遂條陳數十事﹐皆不法之極。耿大喜﹐遂畱校於行臺﹐俾之幹事。耿子不肖﹐私納校玳瑁器皿。洎至閩中﹐耿盡發校所言之事﹐旣置詔獄﹐事皆不實﹐而校遽首常納禁器於耿子。事聞﹐太后大怒﹐下耿吏﹐獄具﹐謫耿淮南副使。皆如許公之料也。

劉博學有俊才﹐然滑稽﹐喜謔玩﹐亦屢以犯人。熙寧中﹐爲開封府試官﹐出臨以《教思無窮論》﹐舉人上請曰「此卦大象如何﹖」劉曰「要見大象﹐當詣南禦苑。」又有請曰「至於八月有凶﹐何也﹖」答曰「九月固有凶矣。」蓋南苑豢馴象﹐而榜帖之出﹐常在八月九月之間也。馬嘿爲臺官﹐彈奏輕薄﹐不當置在文館。聞而嘆曰「旣爲馬嘿﹐豈合驢鳴﹖」呂嘉問提舉市易務﹐三司使曾布劾其違法﹐王荊公惑黨人之說﹐反以罪三司。曾旣革﹐下朝請﹐而嘉問治事如故。聞而嘆曰「豈意曾子避席﹐望之儼然乎﹖」望之﹐嘉問字也。熙寧中﹐曾孝寬以端明殿學士簽書樞密院公事﹐未幾﹐以父魯公憂解去。服除﹐判司農寺。舊例﹐百官以事至中書﹐卽宰相據案﹐百官北向而坐。前兩府白事﹐卽宰相去案﹐敍賓主東西行坐﹐時謂之掇案。及孝寬之至司農也﹐吳正憲公當國﹐不以前兩府之禮待之﹐每至中書﹐不爲掇案。自後每有建白﹐止令同判寺太常博士周直孺詣中書﹐孝寬不至矣﹐正憲頗疑之。未幾﹐除直孺爲兩浙提刑﹐以張ロ判寺﹐ロ爲翰林學士﹐班在端明之上﹐乃本寺官長也。異時白事﹐皆ロ詣中書﹐而孝寬亦竟不至﹐於是正憲知其果以掇案爲嫌﹐而世嗉テ滸﹖。

尙書郎李觀自言﹐爲進士時﹐往遊南嶽﹐道過潭州聖旗亭買酒﹐忽有一人荷竹奩﹐持釘校之具徑至﹐問觀曰「聞君將之南嶽﹐頗識養素先生藍方否﹖」觀曰「固將往見之。」其人曰「奉煩寄聲云﹕劉處士奉問先生﹐十月懷胎﹐如何出得﹖」言訖徑出不顧。觀至南嶽訪方﹐具道其語﹐方然驚異﹐因問曰「其人眉間得無有白志乎﹖」觀曰「然。」方大驚嘆曰「吾不遇此人﹐命也﹐此所謂劉海蟾者也。吾養聖胎已成﹐患無術以出之﹐念非斯人不足以成吾道。今聲聞相通而不得接﹐吾之道不成矣。」觀急回﹐訪於潭州﹐已亡所在。是年﹐方卒。蕭注在仁宗時以ト門使知邕州幾十年﹐屢獻取交趾之謀﹐朝廷不從。末年﹐交趾寇左﹑右江﹐殺巡檢左明﹑宋士堯等﹐注坐備禦無狀﹐降爲荊南鈐轄。是時李師中爲廣西提點刑獄﹐又言「注在邕州擅發洞丁采金礦﹐無文歷鉤考。」遂下注桂州獄﹐獄具﹐貶秦州團練副使﹐移洪州節度副使。英宗卽位﹐起爲監門衛將軍﹑州都監﹐移渭州鈐轄﹐又知寧州。神宗卽位﹐王荊公執政﹐注度朝廷方以開邊爲意﹐又以黜官未復﹐思有以動君相之意﹐乃言向日久在邕州﹐知交趾可取﹐朝廷遽召﹐復ト門使﹐俾知桂州兼廣西經略安撫。注至桂二年﹐而繆愆無狀﹐有旨召還﹐死於潭州。然朝廷尙以交趾爲可取﹐又以沈起知桂州。起至桂﹐先取宜州王口寨﹐而兵屢折衄﹐又作戰艦聚軍儲﹐𨿽興作百端﹐而不中機﹐會朝廷疑其逗畱﹐移起知潭州﹐而以劉彜守桂。旣而計謀宣露﹐一旦交趾浮海載兵擊陷廉﹑白﹑欽三郡﹐圍邕州﹐僅四十日﹐城陷﹐殺知州蘇緘﹐屠其城﹐掠四郡生口而去。朝廷盡鑑前後守臣之罪﹐以次貶黜﹐贈蘇緘節度使﹐料秦﹑晉銳兵十萬人﹐發車騎南討﹐詔以趙Ι爲經略使﹐Ι引郭逵共事﹐遂以逵爲宣徽使﹐而Ι副之。逵頓兵邕州﹐久之﹐進克廣源州杭郎縣﹐而賊據富良江以扼我師﹐逵閉壁四十日﹐竟不能度﹐旣而糧道不繼﹐瘴毒日甚﹐十萬之眾死亡十九﹐僅得交趾降表﹐遂班師。朝廷奪逵宣徽使而斥之﹐Ι亦削官﹐而建廣源爲順州。明年﹐交人始入貢﹐廣源嵐瘴特甚﹐自置州﹐凡知州及官吏戍兵至者輒死﹐數年間死者不可紀﹐每更戍之卒決知不還﹐皆與骨肉死別﹐至舉營號哭不絕者月餘﹐以是人情極不安。會曾布帥桂﹐擒得交趾將儂智春﹐交人稍懼﹐曾因建議乞因此機會許交趾還向所虜生口而棄順州﹐朝廷從之。明年﹐交人歸生口數百﹐遂以廣源與之﹐復曾龍圖閣直學士﹐將佐遷官有差。自蕭注等爲經略﹐或挾詐以罔上﹐或不能綏禦遠人﹐致陷四郡﹐而郭逵逗撓自斃﹐僅得廣源﹐又不可守﹐竟棄之﹐生口十不得一﹐而朝廷財費億萬﹐二廣之民自此大困。侯叔獻爲汜縣尉﹐有逃佃及戶絕沒官田最多﹐𨿽累經檢估﹐或云定價不均。內有一李誠莊﹐方圓十里﹐河貫其中﹐尢爲膏腴﹐有佃戶百家﹐歲納租課﹐亦皆奧族矣。前已估及一萬伍千貫﹐未有人承買者。賈魏公當國﹐欲添爲二萬貫賣之﹐遂命陳道古銜命計會本縣令佐﹐視田美惡而增損其價。道古至汜﹐閱視諸田﹐而議增李田之直。叔獻曰「李田本以價髙﹐故無人承買﹐今又增五千貫﹐何也﹖」堅持不可。道古雅知叔獻不可欺﹐因以其事語之﹐叔獻嘆曰「郎中知此田本末乎﹖李誠者太祖時爲邑酒務專知官﹐以汴水溢﹐不能救護官物﹐遂估所損物直計五千貫﹐勒誠償之。是時朝廷出度支使錢﹐民間預買箭桿雕翎弓弩之材。未幾﹐李重進叛﹐王師徵淮南﹐而預買翎桿未集﹐太祖大怒﹐一應欠負官錢者﹐田產並令籍沒﹐誠非預買之人﹐而當時官吏﹐畏懼不敢開析﹐故此田亦在籍沒。今誠有子孫﹐見居邑中﹐相國縱未能卹其無辜而以田給之﹐莫若損五千貫﹐俾誠孫買之爲便。」道古大驚曰「始實不知﹐但受命而來﹐審如是﹐君言爲當﹐而吾亦有以報相國矣。」卽損五千貫而去。叔獻乃召誠孫﹐俾買其田﹐誠孫曰「實荷公惠﹐柰甚貧何﹖」叔獻曰「吾有策矣。」卽召見佃田戶﹐諭之曰「汝輩本皆下戶﹐因佃李莊之利﹐今皆建大第髙廩﹐更爲豪民。今李孫欲買田﹐而患無力﹐若使他人得之﹐必遣汝輩矣。汝輩必毀宅撤廩﹐離業而去﹐不免流離失職。何若醵錢借與誠孫﹐俾得此田﹐而汝輩常爲佃戶﹐不失居業﹐而兩獲所利耶﹖」皆拜曰「願如公言。」由是誠孫卒得此田矣。叔獻之爲尉﹐與管界巡檢者相善﹐縣多盜賊﹐巡檢每與叔獻約﹐聞盜起﹐當急相報﹐一旦有彊盜十六人經其邑﹐叔獻盡擒之。旣而嘆曰「巡檢豈以我爲負約耶﹗」機會之速不及報耳﹐然不可專其功也。」於是盡推捕盜之勞於其下﹐而竟不受賞。當其獲盜時﹐叔獻躬押至開封府﹐府尹李絢謂曰「子之才能﹐吾深知之﹐子可一見本府推官判官﹐吾當率以同狀薦子也。」叔獻辭曰「本以公事至府﹐事畢歸邑。若投謁以求薦﹐非我志也。」竟不面推官判官而去。京師置雜買務﹐買內所需之物﹐而內東門復有字號﹐徑下諸行市物﹐以供禁中。凡行鋪供物之後﹐往往經歲不給其直﹐至於積錢至十萬者。或云其直尋給﹐而勾當內東門頭目故爲稽滯﹐京師甚苦之。蔡襄尹京﹐詢知其獘﹐建言乞取內東門買物字號付雜買務﹐今後乞不令內東門買物﹐遇逐月宮中請俸錢時﹐許雜買務具供過物價﹐徑牒內藏庫截支﹐以給行人。仁宗大以爲然﹐其事至今行矣。熙寧中﹐髙麗使人至京﹐語知開封府元絳曰「聞內翰與王安國相善﹐本國欲得其歌詩﹐願內翰訪求之。」元自往見平甫﹐求其題詠﹐方大雪﹐平甫以詩戲元﹐其略曰「豈意詩仙來鳳沼﹐爲傳賈客過雞林。」卽其事也。麟州據河外﹐扼西夏之衝﹐但城中無井﹐惟有一沙泉﹐在城外﹐其地善崩﹐俗謂之抽沙﹐每欲包展入壁﹐而土陷不可城。慶曆中﹐有戎人白元昊云「麟州無井﹐若圍之﹐半月卽兵民渴死矣。」元昊卽以兵圍之﹐數日不解﹐城中大窘﹐有軍士獻策曰「彼圍不解﹐必以無水窮我。今願取溝泥﹐使人乘髙以泥艸積﹐使賊見之﹐亦伐謀之一端也。」州將從之。元昊望見﹐遽詰獻策戎人曰「爾言無井﹐今乃有泥以護艸積何也﹖」卽斬戎人而解去。此時𨿽幸脫﹐然終以無水爲憂。熙寧中﹐呂公弼帥河東﹐令勾當公事鄧子喬往相其地﹐子喬曰「古有拔軸法﹐謂掘去抽沙﹐而實以炭末﹐堇土卽其上﹐可以築城﹐城亦不復崩矣。願用是法﹐包展沙泉﹐使在城內﹐則此州可守也。」呂從之﹐於是人興板築﹐而包沙泉入城﹐至今城堅不陷﹐而新秦可守矣。吳奎爲參知政事﹐會禦史中丞王陶以韓魏公不肯押班事﹐其議兼及兩府﹐奎乃上章言「邇來天文謫見﹐皆爲王陶召之。」又嘗於上前薦滕甫可爲邊帥﹐上問其故﹐奎曰「滕甫不惟將略可取﹐至於軀幹膂力﹐自可被兩重鐵甲。」異時﹐上語其事於侍臣﹐且曰「吳奎論事﹐大槪皆此類也。」元昊分山界戰士爲二廂﹐命兩將統之﹐剛浪が統明堂左廂﹐野利遇乞統天都右廂﹐二將能用兵﹐山界人戶善戰﹐中間劉平﹑石元孫﹑任福﹑葛懷敏之敗﹐皆二將之謀也。慶曆中﹐種世衡守靑澗城﹐謀用間以離之。有悟空寺僧光信者﹐落魄耽酒﹐邊人謂之「土和尙」﹐多往來蕃部中。世衡嘗厚給酒肉﹐善遇之﹐一日語信曰「我有書答野利相公﹐若爲我賫之。」以書授信。臨發﹐復召飲之酒而謂曰「界外苦寒﹐吾爲若納一襖﹐可衣之以行﹐回日當復以歸我。」信始及山界﹐卽爲邏兵所擒﹐及得賫書以見元昊。元昊發其書﹐卽尋常寒暄之問﹐元昊疑之﹐遂縛信拷掠千餘﹐至脇以兵刃﹐信終言無他。元昊益疑﹐顧見信所衣之襖甚新潔﹐立命棼拆﹐卽中得與遇乞之書﹐具言「前承書有歸投之約﹐尋聞朝廷及云﹐只候信回得報﹐當如期舉兵入界﹐惟盡以一廂人馬爲內應﹐儻獲元昊﹐朝廷當以靜難軍節度使﹑西平王奉賞。」元昊大怒﹐自此奪遇乞之兵﹐旣又殺之。遇乞死﹐山界無良將統領﹐不復有侵掠之患﹐而邊陲亦少安矣。洎西戎入貢﹐信得歸﹐攺名嵩﹐仕終左藏庫副使。●卷九王荊公與唐質肅公介同爲參知政事﹐議論未嘗少合。荊公雅愛馮道﹐嘗謂其能屈身以安人﹐如諸佛菩薩之行﹐一日於上前語及此事﹐介曰「道爲宰相﹐使天下易四姓﹐身事十主﹐此得爲純臣乎﹖」荊公曰「伊尹五就湯﹑五就桀者﹐正在安人而已﹐豈可亦謂之非純臣也﹖」質肅公曰「有伊尹之志則可。」荊公爲之變色。其言論不合﹐多至相侵﹐率此類也。劉﹑王介同爲開封府試官﹐舉人有用蓄字者﹐介謂音犯主上嫌名﹐謂禮部先未嘗定此名爲諱﹐不可用以黜落﹐因紛爭不已﹐而介以惡語侵﹐不校。旣而禦史張戩﹑程灝並彈之﹐遂皆贖金。禦史中丞呂公著又以爲議罪太輕﹐遂奪其主判﹐其實中丞不樂也。謝表略曰「廣弩射市﹐薄命難逃。飄瓦在前﹐忮心不校。」又曰「在矢人之術﹐惟恐不傷﹔而田主之牛﹐奪之已甚。」蓋謂是也。陳恭公執中爲相﹐事方嚴少和裕﹐尢惡士大夫之急進。慶曆末﹐有郎官範祥上言解鹽利害﹐朝廷遂除祥陜西提刑兼制置鹽事﹐祥詣中書建白曰「提點刑獄而兼利權﹐殆非典故﹐乞納敕別候差遣。」恭公曰「提點刑獄乃足下資序合入﹐制置鹽事乃國家試才﹐比已降敕陜西都運司﹐以解鹽事盡交與提刑司管勾﹐而足下之意將如何也﹖苟有補於朝廷﹐固不惜一轉運使也﹐若靖言庸違﹐自有誅責﹐豈可預欲僥求﹖」祥以言中其隱﹐震懾而去。至和初﹐王荊公力辭召試﹐而有旨與在京差遣﹐遂除羣牧判官。時沈康爲館職﹐詣恭公曰「某久在館下﹐屢求爲羣牧判官而不得﹐王安石是不帶職朝官﹐又歷任比某爲淺﹐必望攺易。」恭公曰「王安石辭讓召試﹐故朝廷優與差遣﹐豈復屑計資任也。朝廷設館閣以待天下之才﹐未嘗以爵位相先﹐而乃爭奪如此﹐學士之顏視王君宜厚矣。」康慚沮而去。明肅太后臨朝﹐襲眞宗故事﹐畱心庶獄﹐日遣中使至軍巡院﹑禦史臺﹐體問鞫囚情節。又好問外事﹐每中使出入﹐必委曲詢究﹐故百官細微﹐無不知者。有孫良孺爲軍巡判官﹐喜詐僞﹐能爲朴野之狀。一日﹐市布數十端﹐雜染五色﹐陳於庭下。中使怪而問之﹐良孺曰「家有一女﹐出適在近﹐與之作少衣物也。」中使大駭﹐回爲太后言之﹐太后嘆其淸苦﹐卽命厚賜金帛。京師人多賃馬出入﹐馭者先許其直﹐必問曰「一去耶﹖卻來耶﹖」苟乘以往來﹐則其價倍於一去也。良孺以貧﹐不養馬﹐每出﹐必賃之。一日將押大辟囚棄市﹐而賃馬以往﹐其馭者問曰「官人將何之﹖」良孺曰「至法場頭。」馭者曰「一去耶﹖卻來耶﹖」聞者駭笑。楊安國﹐膠東經生也﹐累官至天章閣侍講﹐眞爲人訐激矯僞﹐言行鄙朴﹐動有可笑﹐每進講則雜以俚下廛阝市之語﹐自坐至侍臣﹑中官見其舉止﹐已先發笑。一日侍仁宗﹐講至「一簞食﹐一瓢飲」﹐安國操東音曰「顏回甚窮﹐但有一籮粟米飯﹐一葫蘆漿水。」又講「自行束脩以上﹐吾未嘗無誨焉」﹐安國遽啟曰「官家﹐昔孔子教人也﹐須要錢。」仁宗哂之。翌日﹐徧賜講官﹐皆懇辭不拜﹐惟安國受之而已。時又有彭乘爲翰林學士﹐文章誥命尢爲可笑。有邊帥乞朝覲﹐仁宗許其候秋涼卽途﹐乘爲批答之詔曰「當俟蕭蕭之候﹐爰堪靡靡之行。」田況知成都府﹐會西蜀荒歉﹐饑民流離﹐況始入劍門﹐卽發倉賑濟﹐旣而上表待罪﹐乘又當批答曰「才度巖巖之險﹐便興惻惻之情。」王琪性滑稽﹐多所侮誚﹐及乘死﹐琪爲挽詞﹐有「最是蕭蕭句﹐無人繼後風。」蓋謂是耳。劉彜所至多善政﹐其知虔州也﹐會江西饑歉﹐民多棄子於道上﹐彜揭榜通衢﹐召人收養﹐日給廣惠倉米二升﹐每月一次﹐抱至官中看視。又推行於縣鎭﹐細民利二升之給﹐皆爲子養﹐故一境凡棄子無夭閼者。一日﹐謁曾魯公公亮﹐魯公曰「久知都官治狀﹐屢欲進擢﹐然議論有所不合﹐姑少遲之﹐吾終不忘也。」彜曰「士之淹速詘伸﹐亦皆有命。今姓名已蒙記懷﹐而尙屈於不合之論﹐亦某之命也。」魯公嘆曰「比來士大夫見執政﹐未始不有求﹐求而不得﹐卽多歸怨﹐而君乃引命自安。吾待罪政府行十年﹐未見如君之言。」熙寧初﹐富鄭公弼﹑曾魯公公亮爲相﹐唐質肅公介﹑趙少師﹑王荊公安石爲參知政事。是時荊公方得君﹐銳意新美天下之政﹐自宰執同列無一人議論稍合﹐而臺諫章疏攻擊者無虛日﹐呂誨﹑範純仁﹑錢ダ﹑程顥之倫尢極詆訾﹐天下之人皆目爲生事。是時鄭公以病足﹐魯公以年老﹐皆引例去﹐唐質肅屢爭於上前﹐不能勝﹐未幾﹐疽發於背而死﹐趙少師力不勝﹐但終日嘆息﹐遇一事更攺﹐卽聲苦者數十﹐故當時謂中書有生﹑老﹑病﹑死﹑苦﹐言介甫生﹑明仲老﹑彥國病﹑子方死﹑閱道苦也。

歐陽文忠公自歷官至爲兩府﹐凡有建明於上前﹐其詞意堅確﹐持守不變﹐且勇於敢爲﹐王荊公嘗嘆其可任大事。及荊公輔政﹐多所更張﹐而同列少與合者。是時歐陽公罷參知政事﹐以觀文殿學士知蔡州。荊公乃進之爲宣徽使﹐判太原府﹐許朝覲﹐意在引之執政﹐以同新天下之政。而歐陽公懲濮邸之事﹐深畏多言﹐遂力辭恩命﹐繼以請老而去。荊公深嘆惜之。富鄭公弼﹐慶曆中以知制誥使北虜還﹐仁宗嘉其有勞﹐命爲樞密副使﹐鄭公力辭不拜﹐乃攺資政殿學士。一日﹐王拱辰言於上曰「富弼亦何功之有﹖但能添金帛之數﹐厚夷狄而獘中國耳﹗」仁宗曰「不然。朕所愛者土宇生民耳﹐財物非所惜也。」拱辰曰「財物豈不出於生民耶﹖」仁宗曰「國家經費﹐取之非一日之積﹐歲出以賜夷狄﹐亦未至困民。若兵興調發﹐歲出不貲﹐非若今之緩取也。」拱辰曰「犬戎無厭﹐好窺中國之隙。且陛下只有一女﹐萬一欲請和親﹐則如之何﹖」仁宗憫然動色曰「苟利社稷﹐朕亦豈愛一女耶﹖」拱辰言塞﹐且知譖之不行也﹐遽曰「臣不知陛下能屈己愛民如此﹐眞堯舜之主也。」灑泣再拜而出。

許將坐太學獄﹐下禦史臺禁勘﹐僅一月日曁伏罪﹐臺吏告曰「內翰今晚當出矣。」許曰「審如是﹐當爲白中丞﹐俾告我家取馬也。」至曉欲放﹐中丞蔡確曰「案中尙有一節未完﹐須再供答。」及對畢﹐開門﹐已及二更以後﹐而從人謂許未出﹐人馬卻還矣。許坐於臺門﹐不能進退﹐適有邏卒過前﹐遂呼告之曰「我臺中放出官員也﹐病不能行﹐可煩爲於市橋賃一馬。」邏卒憐之﹐與呼一馬至﹐遂跨而行。是時許初罷判開封府﹐稅居於甜水巷﹐馭者懼逼夜禁﹐急鞭馬﹐馬躍﹐許失綏墜地﹐腰膝盡傷﹐馭者扶之於鞍﹐又疾驅而去﹐比至巷﹐則宅門已閉。許下馬坐於砌上﹐俾馭者扣門﹐久之無應者﹐馭者曰「願得主名以呼之。」許曰「但云內翰已歸可也。」馭者方知其爲判府許內翰﹐且懼獲墜馬之罪﹐遽策馬而走。許以墜傷﹐气息不屬﹐不能起以扣門﹐又無力呼叫﹐是時十月﹐京師已寒﹐地坐至曉﹐迨宅門開﹐始得入。仁宗初逐林﹐一日執政奏事罷﹐因談時政﹐而共美上以聰明睿智洞察小人之情者。仁宗曰「卿等謂林去﹐而朝廷遂無小人耶﹖」執政曰「未諭聖旨﹐不識小人爲誰﹖」仁宗從容曰「蘇紳可侍讀學士﹐知河陽。」

慶曆中﹐呂許公夷簡罷政事﹐以司徒歸第﹐拜晏元獻公殊﹑章郇公得象爲相﹐又以諫官歐陽修﹑余靖上疏﹐罷夏竦樞密使﹐其他升拜不一。是時﹐石介爲國子監直講﹐獻《慶曆聖徳頌》﹐褒貶甚峻﹐而於夏竦尢極詆斥﹐至目之爲不肖﹐及有「手鋤姦卉」之句。頌出﹐泰山孫復謂介曰「子之禍自此始矣。」未幾﹐黨議起﹐介在指名﹐遂罷監事﹐通判濮州﹐歸䢐徠山而病卒。會山東舉子孔直溫謀反﹐或言直溫嘗從介學﹐於是夏英公言於仁宗曰「介實不死﹐北走胡矣。」尋有旨編管介妻子於江淮﹐又出中使與京東部刺史發介棺以驗虛實。是時﹐呂居簡爲京東轉運使﹐謂中使曰「若發棺空﹐而介果北走﹐則𨿽孥戮不足以爲酷。萬一介屍在﹐未嘗叛去﹐卽是朝廷無故剖人冢墓﹐何以示後世耶﹖」中使曰「誠如金部言﹐然則若之何以應中旨﹖」居簡曰「介之死﹐必有棺斂之人﹐又內外親族及會葬門生無慮數百﹐至於舉柩窆棺﹐必用凶肆之人﹐今皆檄召至此﹐劾問之﹐苟無異說﹐卽皆令具軍令狀﹐以保任之﹐亦足以應詔也。」中使大以爲然﹐遂自介親屬及門人姜潛已下並凶肆棺斂舁柩之人合數百狀﹐皆結罪保證﹐中使持以入奏﹐仁宗亦悟竦之譖﹐尋有旨放介妻子還鄕﹐而世以居簡爲長者。夏鄭公之死也﹐仁宗將往澆奠﹐呈奎言於上曰「夏竦多詐﹐今亦死矣。」仁宗憮然﹐至其家澆奠畢﹐躊躇久之﹐命大閹去竦面幕而視之﹐世謂剖棺之與去面幕﹐其爲人主疑一也﹐亦所謂報應者耶﹗西戎初叛﹐範雍以節度使知延州﹐環慶大將劉平﹑石元孫之兵二萬自合水走延州﹐次郭堡﹐平去延州三十里﹐令軍士晚餐畢﹐列隊而行﹐至地名大柳樹﹐去延州二十里﹐日向夕﹐忽有來使﹐俗謂急腳子者下先鋒狀﹐且云「延州範太尉傳語已在東門奉候﹐然暮夜入門﹐恐透漏姦細﹐請放人馬﹐庶辧眞僞也。」二將惟諾﹐遂下馬﹐據胡牀﹐躬撥隊伍﹐每一隊行及五里以來﹐又放一隊﹐將及一更以後﹐約放及五十隊矣﹐二將忽顧問急腳子﹐已失所在。二將大驚﹐遽使人偵視﹐卽云延州城上並無燈火﹐而前隊不知所之矣。二將知有變﹐遂整陣而前﹐至五龍川﹐去延州才五里﹐人心稍安﹐忽四山鼓角自鳴﹐埃煙斗合﹐蕃兵墻進﹐倏忽之際﹐已陷重圍﹐蓋西賊前一夕偸號入金明寨﹐殺李士彬﹐故東北路斷而賊兵壓境﹐以致二將於覆中﹐延州俱不知也。是時監軍內臣黃徳和以兵三千屯娘娘谷﹐去五龍川不及十里矣。方兵勢窘甚﹐裨將郭遵策馬奮刃﹐突圍而出﹐請救於徳和﹐徳和畏懼不敢前﹐而更拒以他語。遵又赴延州求救於雍﹐已城守不出﹐殆曉﹐全師俱沒﹐二將面縛﹐遵亦戰死。徳和是夕引兵由娘娘谷東南指鹿阝州路遁去﹐蕃兵遂圍延州﹐州幾陷﹐會大雪﹐戎馬多凍死﹐乃解去。徳和誣奏二將降賊﹐朝廷疑之﹐有旨禁其家屬出入﹐遣禦史文彥博鞫劾﹐彥博具得徳和按兵不救及枉道遁還之狀﹐又明二將不降﹐朝廷命斬徳和於河中府﹐解二將家屬禁錮而錄其子孫焉。●卷十仁宗以西戎方熾﹐嘆人才之乏﹐凡有一介之善﹐必收錄之。杜丞相衍經撫關中﹐薦長安布衣雷簡夫才器可任﹐遽命賜對於便殿。簡夫辧給﹐善敷奏﹐條列西事甚詳﹐仁宗嘉之﹐卽降旨中書﹐令依眞宗召種放事。是時呂許公當國﹐爲上言曰「臣觀士大夫有口才者﹐未必有實效﹐今遽爵之以美官﹐異時用有不周﹐卽難於進退﹐莫若且除一官﹐徐觀其能﹐果可用﹐遷擢未晚。」仁宗以爲然﹐遂除耀州幕官。簡夫後累官至員外郎﹑三司判官﹐而才實無大過人者。自王均﹑李順之亂後﹐凡官於蜀者﹐多不挈家以行﹐至今成都猶有此禁。張詠知益州﹐單騎赴任﹐是時一府官屬﹐憚張之嚴峻﹐莫敢蓄婢使者。張不欲絕人情﹐遂自買一婢﹐以侍巾幘﹐自此官屬稍稍置姬屬矣。張在蜀四年﹐被召還闕﹐呼婢父母﹐出貲以嫁之﹐仍處女也。張在蜀﹐一日﹐有術士上謁﹐自言能煆汞爲白金。張曰「若能一火煆百兩乎﹖」術士曰「能之。」張卽市汞百兩俾煆﹐一火而成﹐不耗銖兩。張嘆曰「若之術至矣﹐然此物不可用於私家。」立命工鍛爲一大香鑪﹐鑿其腹曰「充大慈寺殿上公用。」尋送寺中。以酒遺術者而謝絕之﹐人伏其不欺也。曾布以翰林學士權三司使﹐坐言市易事落職﹐知饒州。舍人許將當制﹐頗多斥詞﹐制下﹐將往見曾而告﹕「始得詞頭﹐深欲繳納﹐又思之﹐釁隙如此﹐不過同貶耳﹐於公無所益也﹐遂黽勉爲之。然其中語言頗經攺易﹐公他日當自知也。」曾曰「君不聞宋子京之事乎﹖昔晏元獻公當國﹐子京爲翰林學士﹐晏愛宋之才﹐雅欲旦夕相見﹐遂稅一第於旁近﹐延居之﹐其親密如此。遇中秋﹐晏公啟宴﹐召宋﹐出妓﹐飲酒賦詩﹐達旦方罷。翌日罷相﹐宋當艸詞﹐頗極詆斥﹐至有『廣營產以殖私﹐多役兵而規利』之語。方子京揮毫之際﹐昨夕餘酲尙在﹐左右觀者亦駭嘆。蓋此事由來久矣﹐何足校耶﹗」許亦憮然而去。

天聖五年﹐王文安公堯臣狀元及第﹐釋褐將作監丞﹑通判湖州。是年﹐狄武襄公靑始投拱聖營爲卒﹐晚年同入樞密院﹐武襄爲使﹐文安副焉。宋鄭公庠初爲翰林學士﹐仁宗嘗對執政稱其文學才望可大任者﹐候兩府有闕﹐進名。是時曾魯公公亮爲館職﹐在京師﹐傳聞上有此言﹐遽過鄭公而賀之。鄭公蹙額曰「審有是言﹐免禍幸矣。」魯公惘然不測而退。明年﹐樞副闕﹐執政進名﹐仁宗熟視久之﹐徐曰「召張觀。」執政曰「去歲得旨欲用宋庠。」仁宗曰「觀是先朝狀元﹐合先用也。」又嘗對執政言三司使楊察﹑判開封府王拱辰才望履歷﹐將來兩府有闕﹐進此二人。旣而梁莊肅公適罷相﹐兩府次遷﹐執政以二人名聞﹐仁宗曰「可召程戩。」執政復以異時上語奏陳﹐仁宗曰「若遂用察等﹐是二人之策得行也。」執政遂不敢言。蓋梁公之出﹐或云察等所擠﹐上之英鑑﹐皆類此也。

先朝翰林學士﹐不領他局﹐故俸給最薄。楊億久爲學士﹐有乞郡表﹐其略曰「虛忝甘泉之從官﹐終作莫敖之饑鬼。」又有「方朔之饑欲死」之句﹐自後乃得判他局。至元丰攺官制﹐而學士無主判如先朝矣。丁寶臣守端州﹐儂智髙入境﹐寶臣棄州遁﹐坐廢累年。嘉末﹐大臣薦﹐得編校館閣書籍﹐久之﹐除集賢校理。是時蘇き新得禦史知雜﹐首采其端州棄城事劾之﹐遂出寶臣通判永州﹐士大夫皆惜其去﹐王存有詩云「病鸞方振翼﹐饑隼乍離。」蓋謂是也。曾魯公公亮自嘉秉政﹐至熙寧中尙在中書﹐𨿽年甚髙而精力不衰﹐故臺諫無非之者﹐惟李復圭以爲不可﹐作詩云「老鳳池邊蹲不去﹐餓烏臺上噤無聲。」魯公亦致仕而去。

熙寧以來﹐凡近臣有夙望者﹐同列忌其進用﹐多求瑕累以沮之﹐百方挑抉﹐以撼上聽。曾子宣罷司農也﹐呂吉甫代之﹐遽乞令天下言司農未盡未便之事件。張粹明罷司農也﹐舒代之﹐盡納丞簿﹐言不了事件甚眾。又河北﹑陜西﹑河東爲帥者﹐各矜功徼進﹐往往暴摘邊事﹐污蔑鄰帥得罪﹐則邊功在己也。此風久矣﹐而熙寧﹑元丰爲甚也。光祿卿鞏申﹐佞而好進﹐老爲省判﹐趨附不已。王荊公爲相﹐每生日﹐朝士獻詩頌﹐僧道獻功徳疏以爲壽﹐輿皂走卒皆籠雀鴿﹐就宅放之﹐謂之放生。申旣不閒詩什﹐又不能誦經﹐於是以大籠貯雀﹐詣客次﹐笏開籠﹐且祝曰「願相公一百二十歲。」時有邊塞之主帥妻病﹐而虞候割股以獻者﹐天下駭笑。或對曰「虞候爲縣君割股﹐大卿與丞相放生。」嘉中﹐文潞公﹑富鄭公爲相﹐劉丞相沆﹑王文安公堯臣爲參知政事﹐始議立皇嗣﹐而事祕不傳﹐𨿽英宗亦莫知也。元丰中﹐文安子同老上書﹐言「先帝之立﹐乃先臣在政府始議也﹐其始終事並藏於家。」及宣取﹐上驚嘆久之。是時鄭公﹑劉公﹑王公皆已薨﹐獨潞公畱守西京﹐遽召至闕﹐慰藉恩禮﹐窮極隆厚﹐冊拜太尉。及還西都﹐上作詩送行﹐有「報主不言功」之句。兩府並出餞﹐皆有詩﹐王丞相禹玉詩有「功業特髙嘉末﹐精神如破貝州時﹐蓋謂是也。」余充爲環慶經略使﹐風涎暴卒﹐素善王中正﹐中正多意外稱之﹐一日上前言及充之死﹐中正曰「充素通理性﹐至其卒時﹐並無疾痛﹐倏忽而逝。」上一日以中正之言稱於劉惟簡﹐惟簡曰「以臣觀之﹐恐只是猝死也。」吳衝卿初作相﹐亦以收拾人物爲先﹐首薦齊諶﹑井亮采。洎二人登對﹐咸不稱旨﹐又薦李師徳爲臺官﹐而師徳不才。自是﹐秉政數年﹐以至薨日﹐更不薦士﹐而三人者亦竟無聞於時也。

嘉中﹐近臣執政多表乞立皇嗣﹐或云蔡襄獨有異議。曁英宗立﹐襄方爲三司使﹐仁宗山陵﹐用度百出﹐而財用初甚窘迫﹐蔡夙夜經畫﹐僅能給足﹐用是數被詰責。永昭復土﹐蔡遂乞知杭州﹐英宗卽允所請。韓魏公時爲相﹐因奏曰「自來兩制請郡﹐須三兩章﹐今一請而允﹐禮數似太簡也。」英宗曰「使襄不再乞﹐則如之何﹖」卒與杭州﹐其爲上不喜如此。英宗素憤戚裏之奢僭﹐初卽位﹐殿前馬步軍都指揮使李璋家犯銷金﹐卽日下有司﹐必欲窮治。知開封府沈遘從容奏曰「陛下出繼仁宗﹐李璋乃仁宗舅家也。」英宗惕然曰「初不思也﹐學士爲我平之。」遘退坐府﹐召眾匠出衣示曰「此銷金乎﹖銷銅乎﹖」匠曰「銅也。」沈卽命火焚衣而罷。

司農少卿朱壽昌﹐方在𦇤褓﹐而所生母被出。及長﹐仕於四方﹐孜孜尋訪不逮。治平中﹐官至正郎矣。或傳其母嫁於關中民爲妻﹐壽昌卽棄官入關中﹐得母於陜州。士大夫嘉其孝節﹐多以歌詩美之。蘇子瞻爲作詩序﹐且譏激世人之不養母者。李定見其序﹐大惋恨﹐會定爲中丞﹐劾軾嘗作詩謗訕朝廷。事下禦史府鞫劾﹐將致不測﹐賴上保持之﹐止黜軾黃州團練副使。軾素喜作詩﹐自是平居不敢爲一字。

王拱辰自翰林承旨除宣徽使﹐張方平自承旨爲參知政事﹐不數日﹐而以憂去﹐服除﹐亦以宣徽使學士院﹐以承旨ト子爲不利市﹐凡入翰林無肯居之者。熙寧初﹐王爲承旨﹐韓絳戲之曰「禹玉行將入宣徽營矣。」未幾禹玉除參知政事﹐不久遂大拜﹐元丰官制攺換左僕射﹐凡秉政十五年而卒於位﹐近世承旨之達無此也。

進退宰相﹐其帖例艸儀皆出翰林學士。舊制﹐學士有闕﹐則第一廳舍人爲之。嘉末﹐王荊公爲閣老﹐會學士有闕﹐韓魏公素忌介甫﹐不欲使之入禁林﹐遂以端明殿學士張方平爲承旨﹐蓋用舊學士也。旣而魏公罷政﹐凡議論皆出安道之手。

有範延貴者爲殿直﹐押兵過金陵﹐張忠定公詠爲守﹐因問曰「天使沿路來﹐還曾見好官員否﹖」延貴曰「昨過袁州萍鄕縣邑宰張希顏著作者﹐𨿽不識之﹐知其好官員也。」忠定曰「何以言之﹖」延貴曰「自入萍鄕縣境﹐驛傳橋道皆完葺﹐田萊墾辟﹐野無墮農﹐及至邑則廛阝肆無賭博﹐市易不敢喧爭﹐夜宿邸中﹐聞更鼓分明﹐以是知其必善政也。」忠定大笑曰「希顏固善矣﹐天使亦好官員也。」卽日同薦於朝﹐希顏後爲發運使﹐延貴亦ト門祗候﹐皆號能吏也。蔡挺爲江東提點刑獄﹐有虔州職官譖本州幕掾姦利事﹐蔡畱職官於坐﹐呼掾面証之﹐而初無是事﹐職官慚懼辭伏﹐蔡責之曰「汝小人也﹐吾𨿽可欺﹐柰何譖無過之人乎﹖」叱去之﹐自是無復譖毀﹐而人伏其不可欺也。

潭州士人夏鈞罷言職﹐過永州﹐謁何仙姑而問曰「世人多言呂先生﹐今安在﹖」何笑曰「今日在潭州興化寺設齋。」鈞專記之﹐到潭日﹐首於興化寺取齋歷視之﹐果其日有華州回客設供。頃年﹐滕宗諒謫守巴陵郡﹐有華州回道士上謁﹐風骨聳秀﹐神臉淸邁﹐滕知其異人﹐口占一詩贈之曰「華州回道士﹐來到嶽陽城。別我遊何處﹖秋空一劍橫。」回聞之﹐憮然大笑而別﹐莫知所之。謝泌諫議居官不妄薦士﹐或薦一人﹐則焚香捧表﹐望闕再拜而遣之。其所薦𨿽少﹐而無不顯者。泌知襄州日﹐張密學逸爲鄧城縣令﹐有善政。鄧城去襄城﹐渡漢水才十餘里﹐泌暇日多乘小車﹐從數吏﹐渡漢水入鄧城界﹐以觀風謠。或載酒邀張野酌﹐吟嘯終日而去﹐其髙逸樂善如此﹐張亦其所薦也。

歐陽文忠公自館下謫夷陵令﹐移光化軍乾徳縣﹐知軍者虞部員外郎張詢﹐詢河北經生也﹐不能知文忠公﹐而待以常禮。後二年﹐詢移知淸徳軍﹐而文忠自龍圖學士爲河北都轉運使﹐詢乃部屬﹐初迎見文忠於郊外﹐詢𨿽負恐惕﹐猶斂板操北音曰「龍圖久別安樂﹐諸事且望掩惡揚善。」文忠知其朴野﹐亦笑之而已。至和中﹐陳恭公秉政﹐會嬖妾張氏笞女奴迎兒殺之。時蔡襄權知開封府﹐事下開封窮治﹐而仁宗於恭公寵眷未衰﹐別差正郎齊廓看詳公案。時王素爲待制﹐以詩戲廓曰「李膺破柱擒張朔﹐董令回車擊主奴。前世淸芬宛如在﹐未知君可及肩無﹖」廓知事不可直﹐以簡報王曰「不用臨坑推人。」京師火禁甚嚴﹐將夜分﹐卽滅燭﹐故士庶家凡有醮祭者﹐必先關白廂使﹐以其焚楮幣在中夕之後也。至和﹑嘉之間﹐狄武襄爲樞密使﹐一夕夜醮﹐而勾當人偶失告報廂使﹐中夕驟有火光﹐探子馳白廂主﹐又報開封知府﹐比廂主判府到宅﹐則火滅久矣。翌日﹐都下盛傳狄樞密家夜有光怪燭天者﹐時劉敞爲知制誥﹐聞之﹐語權開封府王素曰「昔朱全忠居午溝﹐夜有光怪出屋﹐鄰里謂失火而往救﹐則無之﹐今日之異得無類此乎﹖」此語喧於縉紳間﹐狄不自安﹐遽乞陳州﹐遂薨於鎭﹐而夜醮之事竟無人爲辧之者。有朝士陳東﹐通判蘇州而權州事﹐因斷流罪﹐命黥其面﹐曰「特刺配某州牢城。」黥畢﹐幕中相與白曰「凡言特者﹐罪不至是﹐而出於朝廷一時之旨。今此人應配矣﹐又特者﹐非有司所得行。」東大恐﹐卽攺「特刺」字﹐爲「準條」字﹐再黥之﹐頗爲人所笑。後有薦東之才於兩府者﹐石參政聞之﹐曰「吾知其人矣﹐得非權蘇州日﹐於人面上起艸者乎﹖」

王自崇政殿說書除待制﹐已在病中﹐不及告謝﹐而從其父荊公出金陵。越明年﹐荊公再秉政﹐舟至鎭江﹐勉乘馬﹐先入東府﹐翌日﹐疾再作﹐歲餘遂卒﹐竟不及告謝﹐而跨狨坐者止得一日。

陸經﹐慶曆中爲館職。一日﹐飲於相國寺僧祕演房﹐語笑方洽﹐有一人箕踞於旁﹐睥睨經曰「禍作矣﹐近在頃刻﹐能復飲乎﹖」陸大怒﹐欲捕之﹐爲祕演勸而止。薄暮﹐飲罷上馬﹐而追牒已俟於門﹐陸惶懼不知所爲。復見箕踞者行且笑曰「無苦﹐終復故物。」旣而陸得罪﹐斥廢累年。嘉初﹐乃復館職。嘉初﹐李仲昌議開六漯河﹐王荊公時爲館職﹐頗之。旣而功不成﹐仲昌以贓敗。劉敞侍讀以書戲荊公﹐曰「要當如宗人夷甫﹐不與世事可也。」荊公答曰「天下之事﹐所以易壞而難合者﹐正以諸賢無意如鄙宗夷甫也。但仁聖在上﹐故公家元海未敢跋扈耳。」熙寧中﹐詔王荊公及子同修經義﹐經成﹐加荊公左僕射兼門下侍郎﹐龍圖閣直學士﹐同日授命﹐故韓參政絳賀詩曰「陳前輿與同桓傅﹐拜後金珠有魯公。」●卷十一熙寧中﹐周師厚爲湖北提舉常平﹐張商英監荊南鹽院﹐師厚移官﹐有供給酒數十瓶﹐陰俾張賣之。張言於察訪蒲宗孟﹐宗孟劾其事﹐師厚坐是降官。後數年﹐商英爲館職﹐囑舉子判監於舒﹐繳奏其簡﹐商英坐是奪官。始舒爲縣尉﹐斬弓手節級﹐廢斥累年矣。熙寧中﹐張商英爲禦史﹐力薦引之﹐遂復進用甚峻﹐至是反攻商英﹐然亦世所謂報應者也。陳恭公在眞宗時﹐自疏遠小臣始建儲嗣之議﹐仁宗徳之。慶曆中﹐由參知政事拜相﹐仁宗召翰林學士張方平諭曰「卿艸陳執中麻﹐當令中外無言﹐乃善。」故有「納忠先帝﹐有徳朕躬」之語﹐仁宗稱善﹐世亦無敢議者。

英宗卽位﹐赦天下﹐凡內外將校廂軍皆加恩。是時荊南所給縑帛﹐皆敗惡不堪﹐旣陳於庭下﹐軍士睨之失色﹐揚言曰「朝廷大恩﹐而乃以此給我﹗」自旦至午﹐不肯受賜﹐而偶語紛紛不已。轉運使劉述大懼﹐不知所爲﹐居民往往奔出城外﹐且言變起矣。是時張師正爲州鈐轄﹐馳入軍資庫﹐呼將卒前曰「朝廷非次之恩﹐州郡固無預備﹐今帑中所有止如此﹐汝輩不肯拜賜﹐將何爲也﹖必欲反﹐則非殺我不可。」遂擲劍於庭下﹐披胸示之﹐羣校茫然自失﹐遽聲喏﹐受賜而去。

熙寧新法行﹐督責監司尢切﹐兩浙路張靚﹑王庭老﹑潘良器等因閱兵赴妓樂筵席侵夜﹐皆黜責。又有因借同寮般家而坐計傭者﹐有作絲鞋而坐剩利者﹐降斥紛紛。是時孔嗣宗爲河北路提點刑獄﹐求分司而去。嗣宗性滑稽﹐作啟事﹐敍其意﹐略曰「獘屋數椽﹐聊避風雨﹔先疇二頃﹐粗足衣糧。這回自在赴筵﹐到席不妨聽樂。借得王郎佯舅﹐且免計傭﹔賣了黑黍新絲﹐不憂剩利。」蓋謂是也。劉﹑劉恕同在館下﹐一日問恕曰「前日聞君猛雨中往州西﹐何耶﹖」恕曰「我訪丁君﹐閒冷無人過從﹐我故冒雨往見也。」曰「丁方判刑部﹐子得非有所請求耶﹖」恕勃然大怒﹐至於詬罵。曰「我偶與子戲耳﹐何忿之深也。」然終不解﹐同列亦惘然莫則。異時﹐方知是日恕實有請求於丁﹐初不知﹐誤中其諱耳。

王汾口喫﹐劉嘗嘲之曰「恐是昌家﹐又疑非類。不見雄名﹐惟聞艾气。」蓋以周昌﹑韓非﹑揚雄﹑鄧艾皆喫也。又嘗同趨朝﹐聞叫班聲﹐汾謂曰「紫宸殿下頻呼汝。」應聲答曰「寒食原頭屢見君。」各以其名爲戲也。仁宗朝﹐兩制近臣得罪﹐𨿽有髒污﹐亦止降爲散官﹐無下獄者﹐旋亦收敍。熙寧初﹐龍圖閣學士祖無擇始以臺官下秀州獄﹐是時鄭獬知杭州﹐上章救解﹐言甚切直。爾後﹐許將﹑沈季長﹑劉奉世﹑舒相繼下臺獄﹐而天下習熟見聞﹐莫有救解之者。仁宗嘗春日步苑中﹐屢回顧﹐皆莫測聖意。及還宮中﹐顧嬪禦曰「渴甚﹐可速進熟水。」嬪禦進水﹐且曰「大家何不外面取水而致久渴耶﹖」仁宗曰「吾屢顧不見鐐子﹐苟問之﹐卽有抵罪者﹐故忍渴而歸。」左右皆稽顙動容﹐呼萬歲者久之﹐聖性仁恕如此。孫覺﹑孫洙同在三館﹐覺肥而長﹐洙短而小﹐然二人皆髯﹐劉呼爲「大胡孫」﹑「小胡孫」。顧臨﹐字子惇﹐亦同爲館職﹐爲人偉儀幹而好談兵﹐目爲「顧將軍」﹐而又好以反語呼之爲「頓子姑」。嘗與王介同爲開封府試官﹐試《節以制度不傷財賦》﹐舉子多用畜積字﹐畜本音五六反﹐《廣韻》又呼玉反﹐聲近禦名﹐介堅欲黜落﹐爭之﹐遂至喧忿。監試陳襄奏聞其事﹐二人皆贖金﹐而中丞呂公著又言責之太輕﹐遂皆奪主判。是的﹐雍子方爲開封府推官﹐戲曰「據罪當決臀杖十三。」答曰「然吾已入文字矣﹐其詞曰﹕『切見開封府推官雍子方﹐身材長大﹐臀腿丰肥﹐臣實不如﹐舉以自代。』。合坐大笑。王荊公爲館職﹐與滕甫同爲開封試官﹐甫屢稱一試卷﹐荊公重違其言﹐置在髙等。及拆封﹐乃王觀也。觀平日與甫親善﹐其爲人薄於行﹐荊公素惡之﹐至是疑爲滕所賣﹐公見於辭色。滕遽操俚言以自辧﹐且曰「苟有意賣公者﹐令甫老母下世。」荊公怏然答曰「公何不愷悌﹖凡事須權輕重﹐豈可以太夫人爲咒也。」荊公又不喜鄭獬﹐至是目爲「滕屠鄭沽」。範文正公守邊日﹐作《漁家傲》樂歌數闋﹐皆以「塞下秋來」爲首句﹐頗述邊鎭之勞苦﹐歐陽公嘗呼爲窮塞主之詞。及王尙書素出守平涼﹐文忠亦作《漁家傲》一詞以送之﹐其斷章曰「戰勝歸來飛捷奏﹐傾賀酒﹐玉階遙獻南山等。」顧謂王曰「此眞元帥之事也。」嘉中﹐禁林諸公皆入兩府﹐是時包孝肅公拯爲三司使﹐宋景文公祁守鄭州﹐二公風力名次最著人望﹐而不見用。京師諺語曰「拔隊爲參政﹐成羣作副樞。虧他包省主﹐悶殺宋尙書。」明年﹐包亦爲樞密副使﹐而宋以翰林學士承旨召。景文道長安﹐以詩寄梁承相﹐略曰「梁園賦罷相如至﹐宣室釐殘賈誼歸。」蓋謂差除兩府足﹐方被召也。爲承旨﹐又作詩曰「粉署重來憶舊遊﹐蟠桃開盡海山秋。寧知不是神仙骨﹐上到鰲峯更上頭。」

慈聖光獻皇后薨﹐上悲慕之甚。有姜識者﹐自言神術可使死者復生。上命以其術置壇於外苑﹐凡數旬﹐無效。乃曰「臣見太皇太后與仁宗宴﹐臨白玉欄幹﹐賞牡丹﹐無意復來人間也。」上知誕妄﹐亦不深罪﹐止斥於郴州。蔡承禧進挽詞曰「天上玉欄花已折﹐人間方士術何施﹖」蓋謂是也。慶曆中﹐西師未解﹐晏元獻公殊爲樞密使﹐會大雪﹐歐陽文忠公與陸學士經同往候之﹐遂置酒於西園。歐陽公卽席賦《晏太尉西園賀雪歌》﹐其斷章曰「主人與國共休戚﹐不惟喜悅將丰登。須憐鐵甲冷徹骨﹐四十餘萬屯邊兵。」晏深不平之﹐嘗語人曰「昔日韓愈亦能作詩詞﹐每赴裴度會﹐但云『園林窮勝事﹐鐘鼓樂淸時』﹐卻不曾如此作鬧。」

張密學奎﹑張客省亢兄弟也﹐奎淸素畏愼﹐亢奢縱斤﹐世言「張奎作事﹐笑殺張亢﹔張亢作事﹐唬殺張奎。」楊景宗本以軍營卒﹐由椒房故爲觀察使﹐暴橫無賴﹐世謂之「楊骨槌」﹐一日﹐語奎曰「公弟客省俊特可愛﹐只是性粗疏。」奎怏然不悅﹐歸語亢曰「汝本士人﹐服膺名教﹐不知作何等事﹐致令楊骨槌惡汝粗疏也。」林洙少服苣勝﹐晚年發熱多煩躁﹐知壽州日﹐夏夜露臥於堂下﹐爲鼓角匠以鐵連攀擊殺之。曁擒鼓角匠﹐問所以殺守之情﹐曰「我何情﹐但中夕睡中及大醉﹐若有人引導﹐見故榜上鐵連攀﹐遂攜之以行。自譙樓至使宅堂前﹐蓋甚遠﹐而諸門扃鑰如故﹐莫知何以至也。」朝廷以守臣被殺﹐起獄窮治﹐自通判以下咸被黜。時富鄭公爲相﹐以洙無正室﹐頗疑姦吏謀殺者。曾魯公爲參政﹐獨曰「若是謀殺﹐心持鋒刃。」鄭公之疑遂解。歐陽文忠公與李端明淑素不相樂﹐嘉中﹐文忠﹐爲翰林學士﹐會除李爲承旨﹐歐陽公遂乞洪州甚切﹐又移疾不入者久之﹐未得請而李卒﹐旣而文忠爲樞密副使。王章惠公隨知揚州﹐許元以舉子上謁﹐自陳世家﹐乃唐許遠之後。章惠率同僚上表﹐薦其中忠烈之家﹐乞朝廷推恩﹐而通判以下皆不從﹐章惠遂獨狀薦之。朝廷以爲效社齋郎。元有材謀﹐曉錢谷﹐爲江淮制置發運判官﹐以至爲使﹐凡十餘年﹐號爲能臣﹐終天章閣待制。オ﹖韓忠憲公億知洋州日﹐有大校李甲以財豪於鄕裏﹐誣其兄之子爲他姓﹐賂裏嫗之貌類者﹐使認之爲己子﹐又醉其嫂而嫁之﹐盡奪其奩橐之蓄。嫂侄皆訴於州及提刑轉運司﹐每勘劾﹐多爲甲行賂於胥吏﹐其嫂侄被笞掠﹐反自誣服﹐受杖而去﹐積十餘年矣。曁韓公至﹐又出訴﹐韓公察其冤﹐因取前後案牘視之﹐皆未覺引乳醫爲證。一日﹐盡召其黨立庭下﹐出乳醫示之﹐皆伏罪﹐子母復歸如初。常秩居潁州﹐仁宗時﹐近臣薦其文行﹐召不赴。歐陽文忠公爲翰林學士﹐尢禮重之﹐嘗因早朝作詩寄秩曰「笑殺汝陰常處士﹐十年騎馬聽朝雞。」熙寧中﹐文忠致仕居潁州﹐秩被召而起﹐或攺文忠詩曰「笑殺汝陰歐少保﹐新來處士聽朝雞。」

尙書郎周越以書名盛行於天聖﹑景間﹐然字法軟俗﹐殊無古气。梅堯臣作詩﹐務爲淸切閒淡﹐近代詩人鮮及也。皇已後﹐時人作詩尙豪放﹐甚者粗俗彊惡﹐遂以成風。蘇舜欽喜爲健句﹐艸書尢俊快﹐嘗曰「吾不幸寫字爲人比周越﹐作詩爲人比梅堯臣﹐良可嘆也。」蓋歐陽公常目爲蘇﹑梅耳。有近臣知潭州﹐會儂智髙犯邕管﹐以至乘船至廣東﹐廣州被圍﹐凡官軍戰者皆敗。近臣因會客次﹐客有嘆曰「此皆士卒素不練習行陣﹐一旦用以應敵﹐宜有折北。」近臣曰「此何異『毆』市人以戰也。」蓋《漢書》作﹤區攴﹥字﹐音驅﹐而近臣不識﹐誤讀爲毆打字﹐座客皆忍笑不禁﹐因知伏獵侍郎狀杜宰相﹐信有之也。

唐知諫院﹐成都人費孝先爲作卦影﹐畫一人衣金紫﹐持弓箭﹐射落一雞。語人曰「持弓者我也﹐王丞相生於辛酉﹐卽雞也﹐必因我射而去位﹐則我亦從而貴矣。」翌日﹐抗疏以彈荊公﹐又乞畱班﹐頗喧於殿陛。上怒﹐降爲太常寺太祝﹑監廣州軍資庫﹐以是年八月被責﹐嘆曰「射落之雞乃我也。」李璋嘗令費孝先作卦影﹐畫雙鳳立於雙劍上﹐又畫一鳳據廳所﹐又畫一鳳於城門﹐又畫一鳳立重屋上﹐其末畫一人﹐紫綬﹐偃臥﹐四孝服臥於傍。及璋死﹐其事皆驗﹐劍上雙鳳者璋爲鳳寧軍節度使也﹐廳所者嘗知鳳翔府﹐末年謫官郢州﹐召還﹐卒於襄州鳳臺驛﹐襄州有鳳林闕也﹐初兩子侍行﹐璋旣病久﹐復有二子解官省疾﹐至襄之次日﹐璋薨﹐四子服之應也。自至和﹑嘉以來﹐費孝先以術名天下﹐士大夫無不作卦影﹐而應者甚多﹐獨王平甫不喜之﹐嘗語人曰「占卦本欲前知﹐而卦影驗於事後﹐何足問耶﹗」滕甫之父名髙﹐官止州縣。甫之弟申狠暴無禮﹐其母尢篤愛﹐用是每淩侮其兄﹐而閫政多紊﹐人譏笑不一。章門下與甫遊舊﹐多戲玩﹐一日語之曰「公多類虞舜﹐然亦有不似者。」滕究其說﹐章曰「類者父頑﹑母へ﹑象傲﹐不似者克諧以孝耳。」

陳恭公拜集賢殿大學士﹐時賈文元公昌朝當國﹐張方平艸麻﹐有「萬事不理﹐ム胡廣之能言﹔四夷未平﹐賴陳平之達識。」賈公深惡之。韓魏公知定州日﹐作閱古堂﹐自爲記﹐書於石後﹐又畫魏公像於堂上。宋子京知定州﹐作樂歌十闋﹐其詞曰「聽說中山好﹐韓家閱古堂。畫圖眞將相﹐刻石好文章。」魏公聞之不喜。宋元獻公庠初罷參知政事知揚州﹐嘗以雙鵝贈梅堯臣。堯臣作詩曰「昔居鳳池上﹐曾食鳳池萍。乞與江湖走﹐從教養素翎。不同王逸少﹐辛苦寫《黃庭》。」宋公得詩﹐殊不悅。●卷十二呂惠卿嘗語王荊公曰「公面有﹤黑幹﹥﹐用園荽洗之當去。」荊公曰「吾面黑耳﹐非﹤黑幹﹥也。」呂曰「園荽亦能去黑。」荊公笑曰「天生黑於予﹐園荽其如予何﹗」

張鑄﹐河北轉運使﹐緣貝州事﹐降通判太平州。是時葛源初得江東西提點銀銅坑冶﹐欲薦鑄﹐而移文取其腳色。鑄不與﹐但以詩答之曰「銀銅坑冶是新差﹐職比催綱勝一階。更使下官供腳色﹐下官縱迹轉沈埋。」吳孝宗﹐字子繼﹐撫州人﹐少落魄﹐不護細行﹐然文辭俊拔﹐有大過人者。嘉初﹐始作書謁歐陽文忠公﹐且贄其所著《法語》十餘篇﹐文忠讀而駭嘆﹐問之曰「子之文如此﹐而我不素知之﹐且王介甫﹑曾子固皆子之鄕人﹐亦未嘗稱子﹐何也﹖」孝宗具言少無鄕曲之譽﹐故不見禮於二公。文忠尢憐之﹐於其行贈之詩曰「自我得曾子﹐於玆二十年。今又得吳生﹐旣得喜且歡。吉士不並出﹐百年猶比肩。邇以彼江南﹐其產多材賢。吳生初自疑﹐所擬豈其倫﹗我始見曾子﹐文章初亦然。昆侖傾黃河﹐渺渺盈百川。疏決以導之﹐漸斂收橫瀾。東溟知所歸﹐識路到不難。吳生始見我﹐袖藏新文編。忽從布褐中﹐百寶薄在前。明珠雜璣貝﹐磊或不圓。問生久懷此﹐柰何初無聞﹖吳生不自隱﹐欲語羞俯顏。少也不自重﹐不爲鄕人憐。中𨿽知自悔﹐學問苦貧賤。自謂久乃信﹐力行困彌堅。今來決疑惑﹐幸冀蒙洗湔。我笑謂吳生﹐爾其聽我言。世所謂君子﹐何異於眾人。眾人爲不信﹐積微成滅身。君子能自知﹐攺過不逡巡。於斯二者洌﹖愚智遂以分。顏子不貳過﹐後世稱其仁。孔子過而攺﹐日月披浮雲。子路初來時﹐冠雞佩犭豚。斬蛟射白額﹐後卒爲名臣。子旣悔其往﹐人誰禦其新。醜夫事上帝﹐孟子豈不云。臨行贈此言﹐庶可以書紳。」孝宗至熙寧間﹐始以進士得第一﹐命爲主簿而卒。旣嘗忤王荊公﹐無復薦引之者﹐家貧無子﹐其書亦將散落而無傳矣﹐故盡錄文忠之詩﹐亦庶以見其迹也。陳晉公爲三司使﹐將立茶法﹐召茶商數十人﹐俾各條利害﹐晉公閱之﹐第爲三等﹐語副使宋太初曰「吾觀上等之說﹐取利太深﹐此可行於商賈而不可行於朝廷。下等固滅裂無取。惟取中等之說﹐公私皆濟﹐吾裁損之﹐可以經久。」於是爲三說法﹐行之數年﹐貨財流通﹐公用足而民富實。世言三司使之才﹐以陳公爲稱首。後李侍郎諮爲使﹐攺其法而茶利浸失﹐後𨿽屢變﹐然非復晉公之舊法也。

嘉中﹐梁莊肅公克家爲相﹐以益州路轉運使張爲三司副使﹐時議不厭。是時王逵罷淮南轉運使﹐至京﹐久無差遣﹐人或問曰「何爲後於張也﹖」逵曰「我空手冷面至京﹐豈得省副耶﹖」此論尢喧﹐故禦史呂景初﹑吳中復﹑馬遵疊上疏論之﹐已而三禦史皆斥逐﹐知制誥蔡襄繳詞頭﹐不肯艸制﹐又論其事﹐故莊肅亦罷去。景初謝表略曰「丞相以姦而犯法﹐政當柰何﹗禦史之職在觸邪﹐死亦不避。」蓋謂是也。孫參政爲禦史中丞﹐薦唐介﹑吳中復爲禦史。人或問曰「聞君未嘗與二人相識﹐而遽薦之﹐何也﹖」孫答曰「昔人恥呈身禦史﹐今豈求識面臺官也﹗」後二人皆以風力稱於天下。孫晚年執政﹐嘗嘆曰「吾何功以輔政﹐惟薦二臺官爲無愧耳。」慶曆中﹐衛士有變﹐震驚宮掖﹐尋捕殺之。時臺官宋禧上言「此蓋平日防閒不至﹐所以致患。臣聞蜀有羅江狗﹐赤而尾小者﹐其儆如神。願養此狗於掖庭﹐以警倉卒。」時謂之「宋羅江」。又有禦史席平因鞫詔獄畢上殿﹐仁宗問其事﹐平曰「已從車邊斤矣。」時謂之「斤車禦史」。治平中﹐英宗再起呂溱知杭州﹐時張紀爲禦史﹐因彈呂溱昔知杭州時﹐以宴遊廢政﹐乞不令再往﹐其誥詞有曰「朝朝只在湖上﹐家家盡發淫風。」尢爲人所笑。苗振以列卿知明州﹐熙寧中致仕﹐歸鄆州﹐多置田產﹐又自明州市材爲堂﹐舟載歸鄆。時王逵亦致仕﹐作詩嘲振曰「田從汶上天生出﹐堂自明州地架來。」此句傳至京師﹐王荊公大怒﹐卽出禦史王子韶使兩浙廉訪其事﹐子韶又言知杭州祖無擇亦有姦利之迹﹐於是明州﹑秀州各起獄鞫治﹐振與無擇貶斥。熙寧已後﹐數以謠言起獄﹐然自逵詩爲始也。歐陽文忠公年十七﹐隨州取解﹐以落官韻而不收。天聖已後﹐文章多尙四六﹐是時隨州試《左氏失之誣論》﹐文忠論之﹐條列左氏之誣甚悉﹐其句有「石言於宋﹐神降於莘。外蛇斗而內蛇傷﹐新鬼大而故鬼小。」𨿽被黜落﹐而奇警之句﹐大傳於時。今集中無此論﹐頃見連庠誦之耳。

王平甫學士軀幹魁碩而眉宇秀朗﹐嘗盛夏入館中﹐方下馬﹐流汗浹衣﹐劉見而笑曰「君眞所謂汗淋學士也。」治平初﹐濮安懿王冊號﹐其原寢皆用紅泥雜飾﹐謂同捨王汾曰「比聞王墳賜緋﹐得非子有銀章之命也﹗」其喜謔浪如此。余爲兒童時﹐嘗聞祖母集慶郡太守陳夫人言﹕江南有國日﹐有縣令鍾離君﹐與鄰縣令許君結姻。鐘離女將出適﹐買一婢以從嫁。一日﹐其婢執箕帚治地﹐至堂前﹐熟視地之お處﹐惻然泣下。鐘離君適見﹐怪問之﹐婢泣曰「幼時我父於此穴地爲球窩﹐道我戲劇﹐歲久矣﹐而お處未攺也。」鐘離君驚曰「而父何人﹖」婢曰「我父乃兩考前縣令也﹐身死家破﹐我遂流落民間﹐而更賣爲婢。」鐘離君遽呼牙儈問之﹐復質於老吏﹐得其實。是時﹐許令子納采有日﹐鐘離君遽以書抵許令而止其子﹐且曰「吾買婢得前令之女﹐吾特憐而悲之。義不可久辱﹐當輟吾女之奩篚﹐先求婿以嫁前令之女也。更俟一年﹐別爲女營辦嫁資﹐以歸君子﹐可乎﹖」許君答書曰「蘧伯玉恥獨爲君子﹐君何自專仁義﹖願以前令之女配吾子﹐然後君別求良婿﹐以嫁君女。」於是前令之女卒歸許氏。祖母語畢﹐嘆曰「此等事﹐前輩之所常行﹐今則不復見矣。」余時尙幼﹐恨不記二令之名﹐姑書其事﹐亦足以激天下之義也。張侍問爲淄州長山縣主簿﹐縣有盧伯達者﹐與曹侍中利用通姻﹐復憑世蔭﹐大爲一邑之患。縣令累憚其勢﹐莫敢與之較。張一日承乏令﹐適會伯達以訟至庭﹐卽數其累犯﹐杖之。未幾﹐伯達之侄士倫來爲本路轉運使﹐眾皆爲張危之﹐或勸以自免而去。張曰「盧公果賢者﹐安肯銜隙以害公正之吏乎﹖」了不嬰意。一日﹐士倫巡按至邑﹐召張語之曰「君健吏也﹐吾叔父賴君懲之﹐今變節爲善士矣。」爲發薦章而去。王荊公再罷政﹐以使相判金陵﹐到任﹐卽納節讓同平章事﹐懇請賜允﹐攺左僕射。未幾﹐又求宮觀﹐累表得會靈觀使。築第於南門外七里﹐去蔣山亦七里﹐平日乘一驢﹐從數僮遊諸山寺。欲入誠﹐則乘小舫﹐泛潮溝以行﹐蓋未嘗乘馬與肩輿也。所居之地﹐四無人家﹐其宅僅蔽風雨﹐又不設垣墻﹐望之若逆旅之舍﹐有勸築垣墻﹐輒不答。元丰末﹐荊公被疾﹐奏捨此宅爲寺﹐有旨賜名報寧。旣而荊公疾愈﹐稅城中屋以居﹐竟不復造宅。元丰中﹐屢失皇子﹐有承議郎吳處厚詣ト門上書云「昔程嬰﹑公孫杵臼二人嘗因下宮之難而全趙氏之孤﹐最有功於社稷﹐而皆死忠義﹐逮今千有餘歲﹐廟食弗顯﹐魂無所依﹐疑有崇厲者﹐願遣使尋訪冢墓﹐飾祠加封﹐使血食有歸﹐庶或變厲爲福。是時鄆王疾亟﹐主上卽命尋訪﹐未數月﹐得土冢於絳州太平縣之趙村。詔封嬰爲成信侯﹑杵臼爲忠智侯﹐大建廟貌﹐以時致祭﹐而以處厚爲將作監丞云。馮樞密京﹐熙寧初﹐以端明殿學士帥太原﹐時王左丞安禮以池州司戶參軍掌機宜文字﹐馮雅與相好﹐因以書詫於王平甫曰「並門歌舞妙麗﹐吾閉目不窺﹐但日與和甫談禪耳。」平甫答曰「所謂談禪者﹐直恐明公未達也﹐蓋閉目不窺已是一重公案。」馮深伏其言。蘇舜元爲京西轉運使﹐廨宇在許州﹐舜元好進﹐不喜爲外官﹐常怏怏不自足﹐每語親識曰「人生稀及七十﹐而吾乃於許州過了二年矣。」熙寧庚戌冬﹐荊公自參知政事拜同中書門下平章事﹑史館大學士。是日﹐百官造門奔賀者無慮數百人﹐荊公以未謝恩﹐皆不見之﹐獨與余坐西廡之小閣。荊公語次﹐忽顰蹙久之﹐取筆書窗曰「霜筠雪竹鐘山寺﹐投老歸與寄此生。」放筆揖余而入。後三年﹐公罷相知金陵。明年﹐復拜昭文館大學士。又明年﹐再出判金陵﹐遂納節辭平章事﹐又乞宮觀﹐久之﹐得會靈觀使﹐遂築第於南門外。元丰癸亥春﹐余謁公於第﹐公遽激餘同遊鐘山﹐憩法云寺﹐偶坐於僧房﹐余因爲公道平昔之事及誦書窗之詩﹐公憮然曰「有是乎﹗」微笑而已。

沈括存中﹑呂惠卿吉甫﹑王存正仲﹑李常公擇﹐治平中﹐同在館下談詩﹐存中曰「韓退之詩﹐乃押韻之文耳﹐𨿽健美富贍﹐而終不近古。」吉甫曰「詩正當如是﹐我謂詩人以來﹐未有如退之也。」正仲是存中﹐公擇是吉甫﹐四人者交相詰難﹐久而不決﹐公擇忽正色而謂正仲曰「君子羣而不黨﹐君何黨存中也﹖」正仲勃然曰「我所見如是耳﹐顧豈黨耶﹖以我偶同存中﹐遂謂之黨﹐然則君非吉甫之黨乎﹖」一坐皆大笑。余每評詩亦多與存中合。頃年嘗與王荊公評詩﹐余謂凡爲詩﹐當使挹之而源不窮﹐咀之而味愈長﹐至如歐陽永叔之詩﹐才力敏邁﹐句亦健美﹐但恨其少餘味耳。荊公曰「不然﹐如『行人仰頭飛鳥驚』之句﹐亦可謂有味矣。」然余至今思之﹐不見此句之佳﹐亦竟莫原荊公之意﹐信乎所言之殊﹐不可彊同也。

陳恭公執中事仁宗兩爲相﹐悉心盡瘁﹐百度振舉。然性嚴重﹐語言簡直﹐與人少周旋﹐接賓客﹐以至親戚骨肉﹐未嘗從容談笑﹐尢靳恩澤﹐士大夫多怨之。惟仁宗嘗曰「不昧我者惟陳執中耳。」及終也﹐韓維﹑張洞謚之曰榮靈﹐仁宗特賜曰恭。薨後月餘﹐夫人謝氏繼卒﹐一子才七歲﹐諸侄俱之官。葬日﹐門下之人惟解賓王至墓所﹐世人嗟悼之。梅堯臣作挽詞兩首﹐具載其事﹐其一曰「位至三公有﹐恩加錫謚無。再調金鉉鼎﹐屢刻玉麟符。已嘆鸞同穴﹐還悲鳳少雛。擁途看鹵簿﹐誰爲畢三虞﹖」其二曰「公在中書日﹐朝廷百事崇。王官多不喜﹐天子以爲忠。富貴人間少﹐恩榮歿後隆。若非笳鼓咽﹐寂寞柰秋風。」劉丞相沆鎭陳州日﹐鄭獬經由陳﹐劉公爲啟宴於外庭﹐使妓樂迎引至通衢﹐有朱衣樂人誤旨﹐公性卞急﹐遽杖於馬前﹐旣卽席﹐酒數行而公得疾﹐舁還府衙而終。先是張侍讀環夢公馬前有一朱衣人被血而立﹐至是果有此變。梅堯臣爲公挽詞二首﹐具載其事云﹐其一曰「處外諸侯重﹐居朝聖主知。祆逢庚子日﹐夢異戊丁時。歸槨江山遠﹐凝笳道路悲。欲傳千古迹﹐佐世本無爲。」其二曰「古今皆可見﹐富貴不常存。歌者未離席﹐弔賓俄在門。朱輪空返轍﹐綠酒尙盈樽。人事固如此﹐令名貽後昆。」皇末﹐諸司使陳拱知邕州﹐有旨任內無邊事與除ト門使。是時廣源蠻酋儂智髙檄邕州﹐乞於界首置榷場﹐以通兩界之貨﹐拱不報。久之﹐智髙以兵犯橫山寨﹐掠居民畜產而去。拱慮起事而失ト門使也﹐皆寢不奏﹐亦不爲備。司戶參軍孔宗旦知其必爲患﹐移書於拱﹐乞爲備禦﹐拱不省。宗旦以糧料院印作移文﹐徧檄鄰州及沿江郡縣﹐俾顯應援。未幾﹐智髙乘水漲以兵犯邕﹐殺拱而屠其城﹐執宗旦欲降之﹐宗旦目大罵﹐智髙命斬於市﹐陳屍於路﹐時盛暑﹐蠅不集而屍亦不壞﹐智髙懼﹐命埋之而去。●卷十三仲簡知處州﹐治爲東南第一﹐朝廷累擢爲天章閣待制﹐知廣州。會儂智髙破邕管﹐沿江而下﹐屠數郡﹐遂圍廣州﹐而簡應敵之備可笑者甚多。沈起知海門縣﹐有治績﹐朝廷擢爲禦史﹐後拜待制﹑知桂州﹐會宜州蠻徭侵王口寨﹐起備禦甚乖﹐又欲將兵徵交趾﹐愈益束繆﹐以是致交趾入寇﹐三州被害。孫永俊明文雅﹐稱於時﹐中間以龍圖學士知秦州﹐會邊有警﹐永以怯懦爲邊人所輕。三人者皆才士﹐一當邊患﹐而敗事被斥﹐豈將帥自有體﹖固非可以常才彊也。舊制﹐轉運使官銜帶按察二字。慶曆中﹐沈邈﹑薛紳爲京東轉運按察使﹐欲盡究吏民之情﹐乃取部吏之忄僉猾者四人尙同﹑李孝先﹑徐九思﹑孔宗旦﹐俾偵伺一路﹐而四人怙權﹐頗致搔擾﹐時謂之「山東四倀。」王達﹑楊紈﹑王鼎皆爲轉運按察﹐尢苛刻暴虐﹐時謂之「江東三虎」。仁宗知其事﹐下詔戒敕﹐削去按察二字﹐後澆風漸革﹐而士大夫務崇寬厚﹐無復暴虐之名矣。至熙寧中﹐執政建言﹐天下官吏﹐皆持祿養身﹐政事頹靡﹐務相容貸﹐蓋由在上無督責之實﹐於是出臺閣新進﹐分按諸路﹐謂之察訪。旣而又分三院禦史爲六察官﹐領六察按﹐以督舉中外事﹐自是按察之政復行矣。

章樞密少喜養生﹐性尢眞率﹐嘗云「若遇機則𨿽不相識處﹐亦須索飯﹔若食飽時﹐見父亦不拜」在門下省及樞密﹐益喜丹竈﹑餌茯苓以卻粒﹐骨气淸粹﹐眞神仙中人。蘇子瞻贈之詩云「鼎中龍虎黃金賤﹐松下龜蛇綠骨輕。」蓋謂是也。泰州徐二公者異人也﹐無家無子孫親屬﹐亦不知其何許人﹐日持一帚﹐以掃神祠佛殿﹐未嘗與人言﹐有問則不對而走﹐忽發一言﹐則應禍福。呂參政惠卿旣除喪﹐將赴闕﹐便道訪二公﹐拜而問之﹐二公驚走﹐呂追之﹐忽回顧曰「善守。」呂再拜而去﹐意謂俾其善守富貴也。及還朝﹐除知建州﹐徐禧﹑沈括新敗﹐懇辭不行﹐又乞與兩府同上殿﹐神宗怒﹐落資政殿學士﹑知單州﹐卽單守之應也。歐陽文忠公嘗言昔日夷陵從乾徳泊舟於漢江野岸中﹐夕後聞語言歌笑﹑男女老幼甚眾﹐亦有交易評議﹐及叫賣果餌之聲若市井然﹐殆曉方止。翌日﹐召舟人問之﹐云聞聲但不見人﹐而四瞻皆曠野﹐無復蹤路﹐文忠乃步於岸﹐遠望有一城基﹐近村而詢之﹐卽曰古隋地也。

舊傳東京相國寺乃魏公子無忌之宅﹐至今地屬信陵坊﹐寺前舊有公子亭﹐丁謂開保康門﹐對寺架橋﹐始移亭子近東寺﹐基舊極大﹐包數坊之地﹐今南北講堂巷卽寺之講院﹐戒身巷卽寺之戒壇也。王朴爲學士﹐居近浚儀橋﹐常便服﹐頂席帽﹐步行沿河﹐以訪親故。王嗣宗爲中丞﹐退朝﹐適見市人奪物而走﹐嗣宗躍馬追及﹐斥左右縶之。宋白爲翰林承旨遊委巷﹐爲趙慶所持。魯宗道爲宮僚飲於仁和酒店。前輩通脫簡率如此﹐亦法制寬簡也。舊制﹕憲府官不預遊宴。太宗幸金明池﹐召中丞趙昌言﹐上元觀燈﹐召知雜謝泌﹐憲官預宴﹐自二人始。國初知﹑判州府﹐不以履歷先後分州郡小大﹐但急於用人﹐或遇闕卽差。陳晉公恕先知大名府﹐後知代州﹐翟守素先知西京﹐後知商州﹐張鑑先知廣州﹐後知郎州﹐皆非謫降也。

