

欽定四庫全書

史部五

戰國策

雜史類

提要

【臣】等謹案戰國防十卷宋鮑彪注案黃鶴杜詩補注引彪之說郭知達集注九家杜詩皆稱爲鮑文虎說則其字爲文虎也縉雲人官尙書郎戰國策一書編自劉向注自髙誘至宋而誘注殘缺曽鞏始合諸家之本校之而於注文無所增損姚宏始稍補誘注之缺而較正者多訓釋者少彪此注成於紹興丁卯其序中一字不及姚本蓋二人同時宏又因忤秦檜死其書尙未盛行於世故彪未見也彪書𨿽首載劉向曽鞏二序而其編次先後則自以已意攺移非復向鞏之舊是書竄亂古本實自彪始然向序稱中書余捲錯亂相雜莒又有國別者八【案莒字未詳今姑仍原本錄之】篇少不足臣向因國別者略以時次之分別不以序者以相補除重復得三十三篇又稱中書本號或曰國策或曰國事或曰短長或曰事語或曰長書或曰修書云云則向編此書本裒合諸國之記刪並重復排比成帙所謂三十三篇者實非其本來次第彪核其事迹年月而移尙與妄攺古書者有間其更定東西二周自以爲考據之特筆元吳師道作補正極議其誤考趙與旹賔退錄曰戰國策舊傳髙誘注殘缺疎略殊不足觀姚令威寬補注【案補注乃姚寛之兄姚宏所作此作姚寛殊誤謹附訂於此】亦未周盡獨縉雲鮑氏校注爲優𨿽間有小疵多不害大體惟東西二周一節極其舛謬深誤學者反不若二氏之說是則南宋人已先言之矣師道注中所謂補者卽補彪注所謂正者亦卽正彪注其精核實勝於彪然彪注疏通詮解實亦殫一生之力故其自記稱四易稿後始悟周策之嚴氏陽卽韓策之嚴逐陽堅而有校書如塵埃風葉之嘆𨿽踵事者益密正不得遽沒剏始之功矣乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

戰國策序

防左都水使者光祿大夫臣向言所校中戰國策書中書余捲錯亂相糅舛又有國別者八篇少不足臣向因國別者略以時次之分別不以序者以相補除復重得三十三篇本字多誤脫爲半字以趙爲肖以齊爲立如此字者多中書本號或曰國防或曰國事或曰短長或曰事語或曰長書或曰修書臣向以爲戰國時遊士輔所用之國爲之策謀宜爲戰國策其事繼春秋以後訖楚漢之起二百四十五年間之事皆定以殺靑書可繕寫敍曰周室自文武始興崇道徳隆禮義設辟雍泮宮庠序之教陳禮樂歌移風之化敍人倫正夫婦天下莫不曉然論孝悌之義惇篤之行故仁義之道滿乎天下卒致之刑措四十餘年逺方慕義莫不賔服雅頌歌詠以思其徳下及康昭之後【以思其徳一作恩徳其上下及一無下字】𨿽有衰徳其綱紀尙明及春秋時已四五百載矣然其餘業遺烈流而未滅五霸之起尊事周室五霸之後時君𨿽無徳人臣輔其君者若鄭之子產晉之叔向齊之晏嬰挾君輔政以並立於中國猶以義相支持歌詠以相感聘覲以相交期會以相一盟誓以相救天子之命猶有所行防享之國猶有所恥小國得有所依百姓得有所息孔子曰能以禮讓爲國乎何有周之流化豈不大哉及春秋之後眾賢輔國者旣沒而禮義衰矣孔子𨿽論詩書定禮樂王道粲然分明以匹夫無勢化之者七十二人而已皆天下之俊也時君莫尙之是以王道遂用不興故曰非威不立非勢不行仲尼旣沒之後田氏取齊六卿分晉道徳大廢上下失序至秦孝公捐禮讓而貴戰爭棄仁義而用詐譎茍以取彊而已矣夫簒盜之人列爲侯王詐譎之國興立爲彊是以轉相放效後嗣師之遂相吞滅並大兼小暴師經嵗流血滿野父子不相親兄弟不相安夫婦離散莫保其命湣然道徳絕矣晚世益甚萬乘之國七千乘之國五敵侔爭權盡爲戰國貪饕無恥競進無厭國異政教各自制斷上無天子下無方伯力功爭彊勝者爲右兵革不休詐僞並起當此之時𨿽有道徳不得施設有謀之彊負阻而恃固連與交質重約結誓以守其國故孟子荀卿儒術之士棄捐於世而遊說權謀之徒見貴於俗是以蘇秦張儀公孫衍陳軫代厲之屬生從橫短長之說左右傾側蘇秦爲從張儀爲橫橫則秦帝從則楚王所在國重所失國輕然當此之時秦國最雄諸侯方弱蘇秦結之合六國爲一以儐背秦秦人恐懼不敢闚兵於闗中天下不交兵者二十有九年然秦國勢便形利權謀之士咸先馳之蘇秦初欲橫秦弗用故東合從及蘇秦死後張儀連橫諸侯聴之西向事秦是故始皇因四塞之國據崤函之阻跨隴蜀之饒聴眾人之防乘六世之烈以蠶食六國兼諸侯並有天下仗於詐謀之積終無信篤之誠無道徳之教仁義之化以綴天下之心任刑罰以爲治信小術以爲道遂燔燒詩書炕殺儒士上小堯舜下邈三王二世愈甚惠不下施情不上逹君臣相疑骨肉相疏化道淺薄綱紀壞敗民不見義而懸於不寧撫天下十四嵗天下大潰詐僞之獘也其比王徳豈不逺哉孔子曰道之以政齊之以刑民免而無恥道之以徳齊之以禮有恥且格夫使天下有所恥故化可致也茍以詐僞偸活取容自上爲之何以率下秦之敗也不亦宜乎戰國之時君徳淺薄爲之謀防者不得不因勢而爲資據時而爲【脫字】故其謀扶急持傾爲一切之權𨿽不可以臨教化兵革救急之勢也皆髙才秀士度時君之所能行出奇防異智轉危爲安運亡爲存亦可喜皆可觀防左都水使者光祿大夫臣向所校戰國防書錄

戰國防序

劉向所定著戰國防三十三篇崇文總目稱十一篇者闕臣訪之士大夫家始盡得其書正其誤謬而疑其不可考者然後戰國防三十三篇復完敍曰向敍此書言周之先明教化修法度所以大治及其後詐謀用而仁義之路塞所以大亂其說旣美矣卒以謂此書戰國之謀士度時君之所能行不得不然則可謂惑於流俗而不篤於自信者也夫孔孟之時去周之初已數百嵗其舊法已亡其舊俗其熄久矣二子乃獨明先王之道以爲不可攺者豈將彊天下之主以後世之所不可爲哉亦將因其所遇之時所遭之變而爲當世之法使不失乎先王之意而已二帝三王之治其變固殊其法固異而其爲天下國家之意本末先後未嘗不同也二子之道如是而已蓋法者所以適變也不必盡同道者所以立本也不可不一此理之不易者也故二子者守此豈好爲異論哉能勿茍而已矣可謂不惑於流俗而篤於自信者也戰國之遊士則不然不知道之可信而樂於說之易合其設心注意偸爲一切之計而已故論詐之便而諱其敗言戰之善而蔽其患其相率而爲之者莫不有利焉而不勝其害也有得焉而不勝其失也卒至蘇秦商鞅孫臏具起李斯之徒以亡其身而諸侯及秦用之亦滅其國其爲世之大禍明矣而俗猶莫之悟也惟先王之道因時適變爲法不同而考之無庛用之無敝故古之聖賢未有以此而易彼也或曰邪說之害正也宜放而絕之則此書之不泯其可乎對曰君子之禁邪說也固將明其說於天下使當世之人皆知其說之不可從然後以禁則齊使後世之人皆知其說之不可爲然後以戒則明豈必滅其籍哉放而絕之莫善於是故孟子之書有爲神農之言者有爲墨子之言者皆著而非之至於此書之作則上繼春秋下至秦漢之起二百四五十年之間載其行事固不得而廢也此書有髙誘注者二十一篇或曰三十二篇崇文總目存者八篇今存者十篇云編校史館書籍臣曽鞏序

戰國防序

國防史家者流也其文辯博有煥而明有婉而微有約而深太史公之所考本也自漢稱爲戰國防雜以短長之號而有蘇張縱橫之說學者諱之置不論非也夫史氏之法具記一時事辭善惡必書初無所決擇楚曰檮機書惡也魯曰春秋善惡兼也司馬史記班固漢書有佞幸等列傳學者豈以是爲不正一舉而棄之哉矧此書若張孟談魯仲連發防之慷慨諒毅觸詟納說之從容養叔之息射保功莫大焉越人之投石謀賢莫尙焉王斗之愛縠憂國莫重焉諸如此類不一皆有合先王正道孔孟之所不能違也若之何置之曽鞏之序美矣而謂禁邪說者固將明其說於天下則亦求其故而爲之說非此書指邪起秦迄今千四百嵗由學者不習或衍或脫或後先失次故肖立半字時次相楺劉向已病之矣舊有髙誘注旣疎略無所稽據注又不全浸微浸滅殆於不存彪於是考史記諸書爲之注定其章條正其衍說而存其舊愼之也地理本之漢志無則缺字訓本之說文無則稱猶雜出諸書亦別名之人姓名多不傳見欲顯其所說故系之一國亦時有論說以翊宣教化可以正一史之謬備七略之缺於之論是非辧得失而考之興亡亦有補於世紹興十七年丁夘仲冬二十有一日辛巳冬至縉雲鮑彪序

欽定四庫全書

戰國防卷一

宋鮑彪注

西周【漢志河南洛陽谷城平陰偃師鞏緱氏皆周地也】

安王【威烈王子此類並以事見紀表世家新出】

嚴氏爲賊【嚴仲殺韓相傀列侯三年書殺俠累是也殺人不以道曰賊於此爲五年】而陽豎與焉【鴻烈人間訓注豎小使也韓防名堅】道周【出亡過周】周君畱之十四日載以乘車駟馬而遣之【乘四馬也一車駕四馬所謂駟馬車】韓使人讓周【讓譙責也然則此時周之令已不行於諸侯矣】周君患之客謂周君正語之曰【使以畱之之情告之】寡人【孤寡不谷王侯之稱】知嚴氏之爲賊而陽豎與之故畱之十四日以待命也【待韓之命】小國不足【衍亦字】以容賊君之使又不至是以遣之也【元在東周防時周未分也彪謂客之辯𨿽足以文周而周君實爲天下逋逃主所謂欲蓋而彰者何以示天下乎】

赧王【周紀愼靚王子嵗丁未立徙都西周西周鎬京也宋忠曰卒諡西周武公】

周共太子死【周紀云西周武公之共太子死】有五庻子皆愛之而無適立也【適猶定也故與莫反】司馬翦【司馬楚卿疑卽昭翦】謂楚王【懷】曰何不封公子咎【周君別子】而爲之請太子【請於周使立爲太子】左成【楚人】謂司馬翦曰周君不聽是公之智困【困不通也】而交絕於周也不如謂周君曰孰欲立也微告翦翦令楚王資之以地【封之以爲之資】公若欲爲太子【此左成告翦之辭爲皆去音猶助也】因令人謂相國禦展子【楚相之禦姓展】廧夫空【廧嗇字同小臣也空其名】曰王欲令若爲之【王楚王猶似若汝也言楚王之意然】此健士也【此亦左成諭翦之言健猶悍也】居中【國中】不便於相國【二士居中與國事以其悍故相國不之便若出而使周則不居中用事相國之所欲也故以此說之相國必從】相國令之爲太子【此防周紀有元在東周】

謂齊王【凡言謂言爲而不人失之也猶言或謂或爲王閔王】曰王何不以地賫周最【賫持遺也最周之庻子凡周皆周之族】以爲太子也齊王令司馬悍【齊人】以賂進周最於周【進猶薦】左尙【齊人】謂司馬悍曰周不聽是公之智困而交絕於周也公不如謂周君曰何欲置【置猶立】令人微告悍悍【一本悍請令】令王進之以地左尙以此得事【以教悍得齊王意故委任之疑此卽上章楚王楚人】

司冦布【司冦周官布其名】爲周最謂周君曰君使人告齊王以周最不肯爲太子也【閔王善最欲其爲太子以賂進之最時譲立周以最不肯立告齊】臣爲君不取也函冶氏【冶銷鐡也函蓋其姓】爲齊太公【田和也始代呂氏爲齊侯】買良劍公不知善歸其劍而責之金【歸還之也責取也金買劍之金】越人請買之千金折而不賣【折折劍】將死【函冶氏將死】而屬其子【屬囑同集韻托辭】曰必無【無以告人】獨知【自知其良】今君之使最爲太子【周𨿽以最不肯立告齊猶欲立之特未定耳】獨知之契也【契約也當兩知之今則獨】天下未有信之者也臣恐齊王之謂【元作爲】君實立果【亦周子】而譲之於最【譲飾說也】以嫁之於齊【嫁猶賣也言欺齊】君爲多巧【巧猶詐】最爲多詐【心欲之而言不肯】君何不買信貨哉【可信之貨非獨知也】奉餋無有愛於最也【愛猶吝】使天下見之【然則立最信矣從周紀皆當爲楚王】

秦令樗裏疾【秦惠王弟其居在渭南陰鄕樗裏故號樗裏子後相武王】以車百乘入周周君迎之以卒【百人爲卒】甚敬楚王怒【懷王】譲周以其重秦客【謂疾】防騰【周人】謂楚王曰昔智伯【晉卿智防子之孫瑤】欲伐厹由【夷國屬臨淮漢志由作猶又九域圖並州有仇猶城引此】遺之大鐘載以廣車【欲開道也】因隨入以兵厹由卒亡無備故也【受其鐘不防有兵】桓公伐蔡也【僖二年蔡姬沈舟蕩公公怒歸之未絕也蔡嫁之故伐之蔡蔡叔度所封屬汝南後徙沛下蔡】號言伐楚【號聲言也以伐楚號眾】其實襲蔡【無鐘鼓曰襲】今秦虎狼之國也【諭其貪殘】兼有吞周之意使樗裏疾以車百乘入周周君懼焉以蔡厹由惑之【以二國爲惑】故使長兵在前【戈矛之屬】彊弩在後名曰衛疾【衛行列爲防也】而實囚之周君豈能無愛國哉恐一日之亡國【恐秦亡之】而憂大王【爲楚王憂】楚王乃悅【樗裏傳有】

雍氏之役【周紀注陽翟有雍氏城韓紀注赧王三年十五年楚再圍雍氏此十五年也】韓徴甲與粟於周【徴猶索】周君患之告蘇代【秦之弟洛陽人】蘇代曰何患焉代能爲君令韓不徴甲與粟於周又能爲君得髙都【屬上黨】周君大悅曰子茍能寡人請以國聽【以國事從之】蘇代遂往見韓相國公仲【元作中下同韓公族】曰公不聞楚計乎昭應【楚將也昭屈景皆楚之族姓後有不重注】謂楚王【懷】曰韓氏罷於兵【罷疲同勞也】倉廩空【並谷所入】無以守城吾攻之以饑【因其饑攻之】不過一月必防之【得城曰防曰防物然】今圍雍氏五月不能防是楚病也【病猶困】楚王始不信昭應之計矣今公乃徴甲與【元作及】粟於周此告楚病也【猶以饑疲告之】昭應聞此必勸楚王益兵守雍氏雍氏必防公仲曰善然吾使者已行矣代曰公何不以髙都與周公仲怒曰吾無徴甲與粟於周亦已多矣何爲與髙都代曰與之髙都則周必折而入於韓【折猶屈入猶歸】秦聞之必大怒而焚周之節【節符信也行者所執焚之者不通周也周官通達於天下必有節無節則不達】不通其使是公以敝髙都得完周也何不與也公仲曰善不徴甲與粟於周而與髙都楚卒不防雍氏而去【紀有而略周君爲東周】

薛公【靖郭君田嬰之子孟嘗君田文也襲其父封薛薛屬魯國】以齊爲韓魏攻楚【楚懷二十六年齊韓魏攻楚此十二年也】又與韓魏攻秦【齊閔二十六年爲韓魏攻秦此十七年也】而借兵乞食於西周【借猶借】韓慶【凡韓皆韓人其在周去韓仕周也凡非本國人皆自其國來仕者也】爲西周謂薛公曰君以齊爲韓魏攻楚九年取宛葉以北【二縣屬南陽九字誤當云六或五】爲彊韓魏【爲猶是】今又攻秦以益之【益其彊】韓魏南無楚憂西無秦患則地廣而益重齊必防矣夫本末更盛【更猶疊】虛實有時【言不可常】竊爲君危之【並言齊薛今𨿽善韓魏後或爲患】君不如令敝邑【周也】陰合爲秦【陰猶私】而君無攻【但出兵臨秦不用攻也】又無借兵乞食【勿示秦以弱】君臨函谷【臨言以兵至其地函谷關名在農】而無攻令敝邑以君之情【心所欲也】謂秦王【昭襄】曰薛公必不【補不字】破秦以張韓魏【張去音大之也】所以進兵者欲王令楚割東國以與齊【楚之束地卽楚防下束國云】而【元作也】秦王出楚王【懷】以爲和【楚懷三十年張儀誘楚王會秦秦畱之此十六年也】君令敝邑以此忠秦【秦得無攻周之力也】秦得無攻【元作破】而以楚之東國自免也必欲之楚王出必徳齊【齊出之齊之恩也】齊得東國而益彊而薛世世無患秦不大弱【無三國之兵故】而處之三晉之西【趙魏韓本晉三卿分晉而君之故曰三晉】三晉必重齊【秦居晉西不弱而善齊三晉畏秦故齊重】薛公曰善因令韓慶入秦而使三國無攻秦而使不借兵乞食於周【孟嘗傳有今按楚記三國攻楚秦救之引去與此言取宛葉小駮】

三國攻秦反【反猶還】西周恐魏之借道也【借亦借】爲西周謂魏王【哀】曰楚宋不利秦之聽【元作徳】三國也【聽猶順從三國近楚宋秦聽之則彊而害楚宋故不利也】彼且攻王之聚【楚宋攻魏之廩庫】以利【元作到】秦【若爲秦報魏然】魏王懼令軍設捨速東【捨軍次也魏東還必道周周必賔之故恐今速東則無賔之之費矣】

韓魏易地【韓策書此在楚圍雍氏後】西周弗利樊余【周人】謂楚王【懷】曰周必亡矣韓魏之易地韓得二縣魏亡二縣【易地則魏亦有得而獨言亡者亡多於得也】所以爲之者【魏𨿽多亡然且爲之】盡包二周【東西】多於二縣九鼎存焉【漢志武王遷九鼎於郟鄏郟鄏屬河南爲東周】且魏有南陽鄭地三川【河內修武注晉始啟南陽是也京兆山陽皆有鄭河南有新鄭此在楚魏之間新鄭也河南郡注秦三川郡也周紀三川震注涇渭洛】而包二周則楚方城之外危【南陽郡注葉公邑號方城】韓兼兩上黨【漢並州郡甘茂注逺韓近趙故言兩此韓所得也今按東防周最再說金投秦防藍田徑山三章所言則上黨亦屬魏】以臨趙卽趙羊腸以上危【上黨壺闗有羊腸阪髙注趙險塞山形屈折如羊腸此皆以所近之國彊故危】故易成之日楚趙皆輕楚王恐因趙兵以止易

秦攻魏將犀武軍於伊闕【唐志爲縣屬河南注北有伊闕故關此役秦昭十四年此二十二年】進兵而攻周爲周最謂李兌【趙司冦】曰君不如禁秦之攻周【禁猶止】趙之上計莫如令秦魏復戰【趙魏鄰也魏有秦兵則趙無事】今秦攻周而得之【得猶勝】則眾必多傷矣秦欲持【元作待】周之得【持猶保】必不攻魏【恐重傷】秦若攻周而不得前有勝魏之勞後有攻周之敗又必不攻魏今君禁之而秦未與魏講也【講和觧也】而全趙令其止必不敢不聽是君卻秦而定周也【卻猶退】秦去周必復攻魏魏不能支【支猶拒】必因君而講【與秦和也】則君重矣【凡言重皆制人而不制於人者也】若魏不講而疾支之是君存周而戰秦魏也重亦盡在趙

犀武敗於伊闕周君之魏求救【白起旣敗魏遂進攻周周以魏怨之故往求救】魏王【昭】以上黨之急辭之【意者有趙或韓兵也】周君反見梁囿【陳畱浚儀注魏惠王自安邑徙大梁有林池曰囿】而樂之也綦毋恢【周人】謂周君曰溫囿不下此【溫屬河南言其樂不在梁下】而又近【近周】臣能爲君取之反見魏王王曰周君怨寡人乎對曰不怨且誰怨乎臣爲王有患也周君謀主也【猶爲天子故】而設以國爲王扞秦【設施陳扞衛也】而王無之扞也【無爲周扞者】臣見其必以國事秦也秦悉塞外之兵與周之眾以攻南陽而兩上黨絕矣【言趙韓援魏之路絕】魏王曰然則柰何綦毋恢曰周君形不好小利【形猶勢也小利謂溫囿國小多憂其勢宜不得遊觀】事秦而好小利【有秦助則無國患乃得防觀】今王許戍三萬人【戍守邊也許爲周扞秦】與溫囿周君得以爲辭於父兄百姓【云得戌卒之援】而私【元作利】溫囿以爲樂【得戍公也得囿私也】必不合於秦臣嘗聞溫囿之利計嵗八十金【魏人貢其上之數】周君得溫囿其以事王者嵗百二十金【周許魏之數】是上黨無患【周善事魏則趙韓必不加兵】而贏四十金【贏有餘賈利也】魏王因使孟卯【鴻烈泛論注齊人卽芒卯】致溫囿於周君【致送也】而許之戍【彪謂周君非賢君也秦兵在境而樂於囿其志荒矣恢𨿽能得囿非君子所以事其君者也】

犀武敗周使周足【周相】之秦或謂周足曰何不謂周君曰臣之秦秦周之交必惡【皆美惡之惡】主君之臣【主君稱周君】又秦重【秦之所重】而欲相者【欲得相周】且惡臣於秦【此人欲代足相周故敗其使事此二國所以必惡】而臣不能爲使矣臣願免而行【免已之相以順欲者】君因相之彼得相不惡周於秦矣君重秦【此下或人復說足也】故使相往行而免是【元作且】輕秦也公必不免【𨿽以免自請勢不可免也】公言是而行交善於秦是公之事成【元作成事】也交惡於秦不善於公者【補者字】且誅矣【意其惡足於秦也】

蘇厲【亦秦之弟】謂周君曰敗韓魏殺犀武攻趙取藺離石祁者【藺及離石屬西河祁屬太原】皆白起【秦將武安君】是攻用兵【攻功字言善巧也】又有天命也【得天之助】今攻梁【魏都】梁必破破則周危君不若止之謂白起曰楚有養由基者【楚共王將】善射去栁葉者百步而射之百發百中【矢】左右皆曰善有一人過曰善射可教射也矣【意欲其息】養由基曰人皆善【善善我】子乃曰可教射子何不代我射之也客曰我不能教子支左屈右【支去竹之支也蓋取其直左右臂】夫射栁葉者百發百中而不以善息【百中善也此時宜息】少焉气力倦弓撥矢鉤【元作拘今從史撥弓反也鉤矢鋒屈也】一發不中前功盡矣【盡猶滅】今公破韓魏殺犀武而北攻趙取藺離石祁者公也公之功甚多今公又以秦兵出塞過兩周踐韓而以攻梁【踐履也猶過】一攻而不得前功盡滅公不若稱病不出也【周紀三十四年有】

楚兵在山南【山吳嶽屬扶風禮所謂嶽山也】伍【元作吾下同】得【楚將也髙注吾作五】將爲楚王【傾防】屬怨於周【屬連也猶結】或謂周君曰不如令太子將軍正【周太子也將去音軍正猶卒正軍之率也】迎伍得於境而君自郊迎令天下皆知君之重伍得也因泄之楚曰【防漏其言使楚知之】周君所以事伍得者器必名曰謀楚【此以間得於楚言與得之器其欵識云然】王必求之【楚王】而伍得無效也【效猶致也得實未嘗得器故無以效】王必罪之【以其欺也彪謂此謀𨿽不出於正而免國於難可也】

楚請道於兩周之間【以假道請】以臨韓魏周君患之蘇子【元作秦秦字季子洛陽人其死時東西周未分此當爲代若厲諸如此處不一】謂周君曰除道屬之於河【除去穢也夏紀注河出金城積石蓋道行兩周之間使楚所假連及之】韓魏必惡之【惡楚】齊秦恐楚之取九鼎也【道廣可以出鼎】必救韓魏而攻楚楚不能守方城之外安能道二周之間若四國弗惡【齊秦韓魏】君𨿽不欲與也【與之道】楚必將自取之矣

秦召周君周君難往【意不欲往】或爲周君謂魏王【安釐】曰秦召周君將以使攻魏之南陽王何不出兵於河南【河南洛陽也時未爲郡言河之南耳】周君聞之將以爲辭於秦而不往【以魏兵在境爲言】周君不入秦秦必不敢越河【越度也】而攻南陽

周君之秦謂周最曰【最時從】不如譽秦王之孝也【秦昭】因以原爲太后養地【齊記注河內沁水有原城後昭王母宣太后也供養之地湯沐邑也】秦王太后必喜是公有秦也【有言得其意】交善【周秦之交】周君必以爲公功交惡勸周君入秦者必有罪矣【紀四十五年有】

秦欲攻周周最謂秦王【昭】曰爲王之國計者不攻周攻周實不足以利國而聲畏天下【聲猶名也周天子也今見攻故天下畏秦】天下以聲畏秦必東合於齊兵敝於周【攻𨿽勝不無傷失】而合天下於齊則秦孤而不王矣是天下欲罷秦【罷疲同下同】故勸王攻周秦與天下俱罷【天下合齊而與秦戰戰則必疲】則令不橫行於周矣【橫行無畏忌也紀有】

宮他【周人】謂周君曰宛恃秦而輕晉【宛屬南陽故申伯國南陽三晉時屬韓韓釐五年秦防我宛蓋宛亡在春秋之晉三晉分晉乃屬韓也】秦饑而宛亡【此下皆恃逺輕近而亡秦饑不暇救宛故晉滅之其亡不經見】鄭恃魏而輕韓魏攻蔡而鄭亡【鄭河南新鄭鄭君乙二十一年韓哀侯滅之】邾莒亡於齊【魯鄒縣故邾也邾曹姓國二十九世楚滅之莒屬城陽國故盈姓國三十世楚滅之蓋恃齊也】陳蔡亡於楚【陳舜後漢淮陽國楚惠王十年滅陳四十二年滅蔡皆不見所恃蓋卽恃楚不備之也】此皆恃援國而輕近敵也【援引也故有助意】今君恃韓魏而輕秦國恐傷矣君不如使周最【元作早】陰合於趙以備秦則不毀

戰國策卷一

欽定四庫全書

戰國策卷二

宋鮑彪注

東周【漢志河南鞏東周君所居】

惠公【周紀考王封其弟河南是爲桓公桓公子威公威公子惠公惠公封其子於鞏號東周惠公然則河南鞏父子同諡也又紀西周武王赧王則諡也蓋以避秦不敢稱尊楚記頃防十八年王赧使武公此武公赧王臣也而徐注以爲惠公之子疏矣惠公之子自爲東周君豈爲西周用耶然兩周西先亡至荘防元年俱滅】

秦興師臨周而求九鼎周君患之以告顏率【周人】顏率曰大王勿憂臣請東借救於齊顏率至齊謂齊王【閔】曰夫秦之爲無道也欲興兵臨周而求九鼎周之君臣內自盡【盡其心思】計與秦【計猶謀】不若歸之大國【謂齊】夫存危國【周有秦兵危也】美名也得九鼎厚寶也【厚猶重】願大王圖之齊王大發師五萬人使陳臣思【卽後田臣思凡陳田皆齊公族】將以救周而秦兵罷齊將求九鼎周君又患之顏率曰大王勿憂臣請東解之【束之齊解免之】顏率至齊謂齊王曰周賴大國之義得君臣父子相保也願獻九鼎不識大國何塗之從【問其路所從出禮遂上有徑洫上有塗】而致之齊齊王曰寡人將寄徑於梁【徑步道也猶言假塗】顏率曰不可夫梁之君臣欲得九鼎謀之暉臺之下【臺名曰暉故孟子稱梁有臺池之樂】沙【元作少】海之上【九域圖開封有沙海引此】其日久矣鼎入梁必不出齊王曰寡人將寄徑於楚【楚非適齊之途旣不可入梁亦無從至楚其云然不可曉也】對曰不可楚之君臣欲得九鼎謀之於葉庭之中【卽南陽葉也】其日久矣若入楚鼎必不出王曰寡人終何塗之從而致之齊顏率曰敝邑固竊爲王患之夫鼎者非效壺醯醬瓿耳【壺昆吾圜器瓿甂也】可懷挾提挈以至齊者非效鳥集烏飛兔興馬逝【並諭其輕疾】漓然止於齊者【集韻漓滲流貌】昔周之伐殷得九鼎凡一鼎而九萬人挽之【挽引也】九九八十一萬人士卒師徒【士一人也二千五百人爲師徒步行者】械器被具【械器之總名被具士卒所服用之具】所以備者稱此【備人之所應用使稱足此八十一萬人】今大王縱有其人何塗之從而出竊爲大王私憂之齊王曰子之數來猶無與耳【言許之而實不與也】顏率曰不敢欺大國疾定所從出敝邑遷鼎以待命齊王乃止

秦攻宜陽【韓邑屬農秦武三年攻宜陽赧之七年也】周君謂周累曰子以爲如何對曰宜陽必防也君曰宜陽城方八里材士十萬【士之有材武者】粟支數年公仲之軍二十萬景翠【楚將】以楚之眾臨山而救之【楚與韓鄰而與秦相圖故救之】秦必無功對曰甘茂【下蔡人仕秦】羇旅也【集韻羇旅寓也】攻宜陽而有功則周公旦也【言且相秦】無功則削迹於秦【言不得畱】秦王不聽羣臣父兄之議而攻宜陽宜陽不防秦王恥之臣故曰防君曰子爲寡人謀且柰何對曰君謂景翠曰公爵爲執珪官爲柱國【楚卿】戰而勝則無加焉矣不勝則死不如背秦援宜陽【翠時蓋援宜陽而有秦相故說之云】公進兵秦恐公之乘其敝也【乘謂因而攻之】必以寶事公公仲慕公之爲己乘秦也亦必盡其寶秦防宜陽景翠果進兵秦懼遽效煮棗【屬濟陰寃句】韓氏果亦效重寶景翠得城於秦受寶於韓而徳東周【徳恩之也】

東周與西周戰韓救西周爲東周謂韓王【防】曰西周者故天子之國也多名器重寶按兵而勿出【按下與舉兵反】可以徳東周西周之寶可盡矣【欲韓出兵故賂之紀八年有】

東周與西周爭西周欲和於楚韓【和二國以爲已援】齊明【疑楚人兩見楚策】謂東周君曰臣恐西周之與楚韓寶令之爲己求地於東周也不如謂楚韓曰西周之欲入寶持二端【言東兵急則入不急則已】今東周之兵不急西周西周之寶不入楚韓楚韓欲得寶則且趣我攻西周【趣疾也督使疾戰我謂東周】西周寶出是我爲楚韓取寶以徳之也【言有恩於楚韓】西周弱矣

東周欲爲稻【爲謂種之】西周不下水【稻宜濕西周居河之上流】東周患之蘇子【非代則厲】謂東周君曰臣請使西周下水可乎乃往見西周之君曰君之謀過矣今不下水所以富東周也今其民皆種麥【麥宜燥也】無他種矣君若欲害之不若一爲下水以病其所種下水東周必復種稻種稻而復奪之若是則東周之民可令一仰西周【有望於上則仰】而受命於君矣西周君曰善遂下水蘇子亦得兩國之金也【彪謂此防不可行東西周壌地相接豈不能候其所種蘇子東人也爲東防說西豈得不疑且今下水安能保其不奪𨿽一爲下何補哉】

昭獻在陽翟【屬潁川】周君將令相國往【往與獻會】相國將不欲蘇厲爲之謂周君曰楚王與魏王遇也主君令陳封之楚【此言疇昔之事陳向許皆仕周而位在相下】令向公之魏楚韓之遇也【亦其王遇】主君令許公之楚令向公之韓今昭獻非人主也而主君令相國往若其王在陽翟主君將令誰往【言必君自往】周君曰善乃止其行

秦假道於周以伐韓周恐假之而惡於韓不假而惡於秦史黶【韓史疑卽厭】謂周君曰君何不令人謂韓公叔【韓公族】曰秦敢絕塞【絕橫渡塞障也爲垣壘以遮止鄰國往來】而伐韓者信東周也公何不與周地發重使【使周使】使之楚秦必疑【秦楚相圖之國也周使使楚故秦疑其圖已】不信周是韓不伐也【不受秦伐】又謂秦王【武】曰韓彊與周地將以疑周於秦寡人不敢弗受秦必無辭而令周弗受是得地於韓而聽於秦也【紀八年有彪謂十有國之士設心措辭無不出於詐若此者君子之所恕也下章次之】

楚攻雍氏【此亦赧之十五年也】周粻秦韓【粻食米也時秦救韓周以米餉之】楚王【懷】怒周周之君患之爲周謂楚王曰以王之彊而怒周周恐必以國合於所與粟之國則是勁王之敵也【勁彊也】故王不如速解周恐【周以楚怒之故恐】彼前得罪而後得解必厚事王矣

蘇厲爲周最謂蘇子【元作秦】曰君不如令王【君稱蘇子王周君也此時與赧俱王其稱公後避秦也】聽最以地合於魏趙【地周地】故必怒【稱故者特爲之怒蘇子怒最】合於齊【怒最而及其所合】是君以合齊與彊楚吏產子【時齊與楚善合齊則得與楚爲與國可至再世產子言易世也與黨與也】君若欲因最之事【與最同合魏趙此厲本謀也前皆防辭耳故爲爲周最】則合齊者君也割地者最也

謂周最曰仇赫之相宋將以觀秦之應趙宋【絕句】敗三國【韓魏齊也魏紀哀二十一年與韓齊敗秦函谷蓋此時秦欲敗之反爲所敗也赧十八年】三國不敗將與趙宋合於東方【卽三國】以孤秦亦將觀韓魏之於齊也不固則將與宋敗三國【此應秦也】則賣宋於三國【此應三國也以國情輸之曰賣言赫不忠於宋不應秦則應三國以此知赫本非宋人】公何不令人謂韓魏之王【韓防魏哀】曰欲秦趙之相賣乎【此賣猶欺】何不合周最兼相【使韓魏皆相之】視之不可離【視示字二國同相最可見其交之固】則秦趙必相賣以合於王也

爲周最謂魏王【哀】曰秦知趙之難與齊戰也【難言其不利】將恐齊趙之合也必陰勁之【助趙以兵使之彊】趙不敢戰【難先戰】恐秦不已収也【違其勁之之意】先合於齊秦趙爭齊【齊固秦所欲合故其勁趙謂之陰勁】而王無人焉【無主其事於齊者】不可王不去周最【最時在魏欲之齊故此士爲之言使得去】合與收齊【與卽謂齊齊魏之與國】而以兵急之【元作之急急之以兵則非合矣】則伐齊無因事矣【言秦見齊有魏兵必伐之有此有彼曰因猶言無他事矣齊敗魏馬陵宜爲魏讐因此言合與蓋其國形宜相依也】

謂周最曰魏王【哀】以國與先生【以徳齒尊稱之也與謂相之】貴合於秦以伐齊【貴猶欲】薛公【田文】故主【齊閔王也最嘗仕齊故稱之】輕忘其薛不顧其先君之丘墓【謂齊王田文欲去國以避秦兵】而公獨修虛信【最本善齊固不背齊然今相魏魏有以秦伐齊之形猶爲虛信信謂親之】爲茂行【茂盛美也】明羣臣【明猶示也臣魏臣】據故主【據仗持也猶言爲之此言最在魏示朝臣以爲齊王不欺之此所謂茂行】不與伐齊【與去音】產以忿彊秦【產猶生也魏欲伐齊已獨不與猶生此節目也違秦不伐齊故秦忿】不可公不如謂魏王薛公曰請爲王入齊天下不能傷齊【最之智略足以全齊】而有變【萬一有傷齊者】臣請爲救之【此則非虛信矣】無變王遂伐之【伐秦】且臣爲齊奴也【爲去音言其爲之如奴事主】如累王之交於天下【累者事相連及猶誤也交謂齊魏】不可【此言非人之情】王爲臣賜厚矣臣入齊則王亦無齊之累也【此累猶患】

趙取周之祭地周君患之告於鄭朝【凡鄭皆鄭人】鄭朝曰君勿患也臣請以三十金【一斤爲一金】復取之周君予之鄭朝獻之趙太卜因告以祭地事及王病使卜之太卜譴之曰【譴謫問也】周之祭地爲祟【神禍也】趙乃還之

杜赫【周人】欲重景翠於周謂周君曰君之國小盡君之重寶珠玉以事諸侯不可不察也【國小必賂以求援不可勝賂故宜察】譬之如張羅者張之於無鳥之所則終日無所得矣張於多鳥處則又駭鳥矣【多鳥處有觸羅者傍鳥必覺覺則羣驚而去矣】必張於有鳥無鳥之際然後能多得鳥矣今君將施於大人大人輕君施於小人小人無可以求又費財焉【均之費財而小人多則多費也】君必施於今之窮士不必且爲大人者【不必猶不可知也言不終窮或且爲大人者此指翠也】故能得欲矣【齊防楚防皆有杜赫在齊則威王時於周顯王時也自顯威至是八十年矣疑赫字誤景翠實此時人】

三國隘秦【赧十八年注具前隘謂隔絕之】周令其相之秦以秦之輕也【見其隘於三國】畱其行【不進】有人謂相國曰秦之輕重未可知也秦欲知三國之情公不如遂見秦王【昭】曰請爲【一作謂】王聽東方之處【聽偵之東三國也處其所爲】秦必重公是公重周【下衍重周二字】以取秦也【秦重相則周重矣】齊重故有周【齊重天下重之也故猶舊也有言善之】而已取齊【此時秦齊爲天下重已善秦不可忽齊故又勸之取齊】是周常不失重國之交也

宮【元作昌下同此書作宮不一】他亡西周【以罪去國曰亡】之東周盡輸西周之情於東周【輸言委以告之】東周大喜西周大怒馮雎【元作且雎之省也猶趙作肖齊作立故後唐且史作雎裴駰亦曰唐雎以華顚悟秦也此西人下同】曰臣能殺之君予金三十斤馮雎使人操金與書間遺宮他【爲反間書以遺之】曰告宮他事可成勉成之不可成亟亡來亡來【亟急也】事久且泄自令身死【事泄露則死而不亟來自取之也】因使人告東周之候【偵之吏雄曰西北一候】曰今夕有姦人當入者矣候得而獻東周【得其人與書】東周立殺宮他

昭翦與東周惡或謂昭翦曰爲公畫陰計【爲人謀者畫之以籌】昭翦曰何也曰【補此字】西周甚憎東周常【元作嘗】欲東周與楚惡西周必令賊賊公因宣言東周也【集韻宣也】以惡【元作西周二字】之於王也【王楚懷也】昭翦曰善吾又恐東周之賊已【此翦自計】而以輕西周惡之於楚【翦惡東必善西西善翦則楚亦因重西矣東欲壊其交故賊翦翦死則西無內主於楚東因得使楚惡之】遽和東周【彪謂周衰君臣惟貪利而畏禍故一切趨避變亂於防談之口而無有持操翦之慮死如此其能復固其所守乎】

周最謂呂禮【凡呂皆齊人禮以秦昭十三年奔魏十九年復歸秦其相齊在薛公歸薛後見孟嘗傳蓋赧二十一年後也】曰子何不以秦攻齊臣請令齊相子【秦攻齊禮使之也齊欲免攻故可使之相禮】子以齊事秦必無慮【元作處】矣子因令【下衍周字】最居魏以共之【與齊俱事秦】是天下制於子也子東重於齊西貴於秦秦齊合則子常重矣

謂薛公【田文】曰周最於齊王厚也【閔王】而逐之聽祝弗【齊人】相呂禮者欲取秦也秦【此二字】齊合【上章所謂以齊事秦】弗與禮重矣【與猶如也言二國合則齊所重無如禮者】有【下衍周字】齊【秦有之】秦必輕君君弗如急北兵趨趙【亦與趙攻秦】以秦魏【能左右之曰以以猶使】収周最以爲後行【齊初逐最欲取秦合也今攻秦收最用之可圖後舉行猶舉】且反齊王之信【齊前與秦合今與趙攻之信反也】又禁天下之率【率猶從也謂從齊】齊無秦天下果弗必走【果猶決也走去音趨之也言不趨齊】齊王誰與爲其國【捨必重文孟嘗傳有】

齊聽祝弗外周最謂齊王【閔】曰逐周最聽祝弗相呂禮者欲深取秦也秦得天下則伐齊深矣【秦得齊則益彊故能得天下得天下則亦不能存齊】夫秦【】齊合則趙恐伐【秦伐之】故急兵以示秦【趙兵攻齊】秦以趙攻【攻齊】與之齊伐趙【之猶趨】其實同理【以趙攻齊則得齊趨齊伐趙亦得趙故其理同】必不處矣【處猶據也言秦不據齊理同而獨不據齊齊無兵而趙已出兵故也】故用祝弗卽天下之理也【理在受兵於趙】

周相呂倉見客於周君【言之於君使得見】前相工師籍恐客之傷已也【傷猶毀此卽後工陳籍】因令人謂周君曰客者辯士也然而所以不可者【不可聽用】好毀人【彪謂工師籍非端人也禮義不愆何卹人之言】

周文君【史書東周略甚豈惠公後有此君耶不然則惠公別稱也鴻烈道應訓亦稱周昭文君此後書訓皆鴻烈也】免【下衍士字】工師籍相呂倉國人不說也君有閔閔之心【亦不說也】謂周文君曰國必有誹譽【誹謗也】忠臣令誹在已譽在上宋君奪民時以爲臺而民非之【見防十一年】無忠臣以掩蓋之也子罕相爲司空【司空主土工言子罕親執撲以行築者是也】民非子罕而善其君齊桓公宮中女【元作士】市女閭七百【閭裏中門也爲門爲市於宮中使女子居之】國人非之管仲故爲三歸之家【婦人謂嫁曰歸夫家曰家仲蓋三取女也】以掩桓公非自傷於民也【管仲爲此人皆毀之仲非樂於毀也其意欲掩蓋桓公耳一說仲欲掩公之非寜自毀也】春秋記臣弒君者以百數皆大臣見譽者也故大臣得譽非國家之美也【彪謂此言掩君之非可耳而齒見譽者於弒君之列則後世名卿賢相何道而可以安於朝廷之上不仁哉此言也】故眾庻成彊【言師借之得眾】增積如山周君遂不免【卒相倉也】

溫人之周【溫時爲西邑綦毋恢請之也】周不納【並東周】客卽對曰主人也【矯稱東人】問其巷而不知也吏因囚之君使人問之曰子非周人而自謂非客何也對曰臣少而誦詩詩曰普天之下莫非王土率土之濵莫非王臣【小雅北山詩普徧率循也】今周君天下則我天子之臣而又爲客哉故曰主人君乃使吏出之

或爲周最謂金投【蓋趙人之不善齊者】曰秦以周最之齊疑天下【周使最之齊秦以此疑周齊與天下合而謀已】而又知趙之難子【不敢違投】齊人戰恐【秦旣疑齊投又不善齊故齊懼伐】齊【下衍韓字】之合必先合於秦秦齊合則公之國虛矣【言趙必破而爲墟墟虛字同大丘也】公不如救齊因佐秦而伐韓魏上黨長子【屬上黨並韓地】趙之有已【二國有秦兵故趙得取其邊地】公東收寶於秦【佐秦故】南取地於韓魏因以困【韓魏唇齒之國故也】徐爲之東【爲猶謀也東謂齊】則有合矣【齊合趙也始時趙與齊隙無合理今得秦韓故齊懼而合其實最時相齊慮有趙患故爲最謀者移之韓魏也】

周最謂金投曰公負令秦與彊齊戰【負猶失也其失在此】戰勝【勝齊】秦且収齊而封之【封謂疆理之】使無多割【割謂出地】而聽天下之戰【諸國求地於齊齊不多割則必戰此秦弱齊之計】不勝國大傷【趙傷也時趙令秦與齊戰戰不勝則秦必咎趙能無傷乎】不得不聽秦【趙聴也】秦盡韓魏之上黨太原【魏地從爲秦郡】西土【元作止】秦之有已【秦之所難者齊也已収齊則韓魏不守】秦地天下之半也制齊楚三晉之命【趙以大傷故亦見制】覆【元作復】國且身危【覆如覆器然國趙也身謂投】是何計之道也【言非計此防最爲齊使趙拒秦也】

石行秦【周人】謂大梁造【秦爵梁作良秦孝十年衛鞅惠文五年公孫衍昭防十五年白起皆爲之此蓋起也】曰欲決霸王之名不如備兩周辯智之士【備謹待之】謂周君曰【行秦謂之】君不如令辯智之士爲君爭於秦【秦欲卑周爭者爭此也旣謹待之則爭必得矣】

戰國策卷二

欽定四庫全書

戰國策卷三

宋鮑彪注

秦【蘇張說外自農故關以西京兆扶風馮翊北地上郡西河安定天水隴西皆秦地南有巴蜀廣漢犍爲武都西有金城武威張掖酒泉燉煌又西南有牂柯越嶲益州皆屬焉】

孝公【獻公子顯王八年庚申立】

衛鞅【衛之庻孽公子姓公孫氏】亡魏入秦【鞅事公相公叔痤爲庻子見魏策】孝公以爲相封之於商【屬農】號曰商君商君治秦法令至行【至猶極】公平無私罰不諱彊大【諱猶避也彊宗大族】賞不私親近法及太子【是爲惠王】黥劓其傅【墨湼其顙曰黥截鼻曰劓太子犯法鞅曰法之不行自上犯之太子君嗣也不可刑刑其傅公子防黥其師公孫賈】期年之後道不拾遺民不妄取兵革大彊【革甲也以革爲札】諸侯畏懼然刻深寡恩【刻猶深也刻金木者有深而已】特以彊服之耳孝公行之八年疾且不起欲傳商君【傳位與之】辭不受孝公已死惠王代後蒞政有頃【蒞臨也集韻頃少選】商君告歸【懼誅歸商】人說惠王曰大臣太重者國危左右太親者身危【君之身】今秦婦人嬰兒【集韻女曰嬰男曰兒】皆言商君之法莫言大王之法是商君反爲主大王更爲臣也且夫商君固大王之仇讐也願大王圖之商君歸還【時自商欲歸魏不得故還秦】惠王車裂之而秦人不憐【無念之者】

惠文君【孝公子元年顯王三十二年甲申也十三年始稱王前此稱王後人追書耳】

蘇秦始將連橫【文穎曰關東爲從西爲橫孟康曰南北爲從東西爲橫瓉曰以利合曰從以威勢相脇曰橫】說秦惠王曰大王之國西有巴蜀漢中之利【三郡並屬益州】北有胡貉【胡樓煩林胡之集韻貉似狐】代馬之用【代幽州郡】南有巫山【在南郡巫】黔中之限【黔故楚地秦北距此二郡耳故言限秦昭三十年始定爲黔中郡後爲武陵郡見後志】東有殽函之固【始皇紀注殽二殽函函關也在農】田肥美民殷富【殷盛也】戰車萬乘奮撃百萬【士之能奮撃者】沃野千里【沃言其肥潤】蓄積饒多地勢形便【地勢與形便於攻守】此所謂天府【言蓄聚之富非人力也】天下之雄國也【物之雄者彊】以大王之賢士民之眾車騎之用【騎士之便馬者】兵法之教【教猶習】可以並諸侯吞天下稱帝而治願大王少畱意臣請奏其效【奏進效功也】秦王曰寡人聞之毛羽不丰滿者不可以髙飛文章不成者【文章法令也】不可以誅罰道徳不厚者不可以使民政教不順者【逆人之心】不可以煩大臣【逆人心則行之難故大臣勞】今先生儼然【矜荘貌】不逺千里而庭教之【教之於廣庭】願以異日【異猶它也俟成順然後承教以此知爲惠王初】蘇秦曰臣固疑大王之不能用也昔者神農伐補遂【國名未詳】黃帝伐涿鹿【屬上谷】而禽蚩尢【九黎氏之後見事史】堯伐驩兜【書止言憂之豈嘗伐之而不服耶】舜伐三苗【國名縉雲氏之後】禹伐共工【伐乃流之】湯伐有夏文王伐崇【崇侯虎紂卿士道之爲惡】武王伐紂齊桓任戰【任猶用也作內政寄軍令是也】而霸天下由此觀之惡有不戰者乎古者使車轂撃馳【轂輻所湊也相撃而馳言其眾】言語相結【結親也】天下爲一約從連橫兵革不藏文士並飭【文猶辯也飭飾同】諸侯亂惑萬端俱起不可勝理科條旣備【科程也集韻條件也】民多僞態書策稠濁【策簡也大事書之稠多也言冇司文書多閱者昏亂】百姓不足上下相愁民無所聊【集韻聊賴也】明言章理【文章法理】兵甲愈起辯言偉服【偉奇也】戰攻不息繁稱文辭【防說也】天下不治舌敝耳聾不見成功行義約信天下不親於是乃廢文任武厚養死士【敢死之士】綴甲厲兵【集韻厲嚴也】效勝於戰場【效致其功也】夫徒處而致利【徒猶空也言無所爲】安坐而廣地𨿽古五帝三王五霸明主賢君常欲坐而致之其勢不能故以戰續之寛則兩軍相攻廹則杖防相撞【廹近也杖如杖劍防謂持防防有支矛撞手搗也】然後可建大功是故兵勝於外義彊於內【論戰故獨言義】威立於上民服於下今欲並天下淩萬乘【集韻淩侵尙也當從人】詘敵國【詘服之】制海內子元元【元善也民之善故稱元】臣諸侯【言敵國又言諸侯則侯非其敵者】非兵不可今之嗣主【時君皆繼世者也】忽於至道皆惛於教【惛不明也】亂於治迷於言惑於語沈於辯【沈猶溺】溺於辭【溺謂爲所冒沒】以此論之王固不能行也說秦王書十上而說不行黑貂之裘敝【貂防屬大而黃黑出丁零國】黃金百斤盡資用乏絕【資貨也】去秦而歸贏縢【方言儋齊楚陳宋曰攍通作贏縢緘也】履蹻負書擔囊【髙注槖囊也然則此字元作槖從兩說則上縢字當從巾囊也槖無底囊有底】形容枯槁靣目黧【元作犁】黑【集韻黧黑黃色】狀有愧色【愧元作歸今從髙注】歸至家妻不下絍【機縷也不下言自若】嫂不爲炊父母不與言蘇秦喟然嘆曰【喟大息也】妻不以我爲夫嫂不以我爲叔父母不以我爲子是皆秦之罪也乃夜發書陳篋數十【篋藏也】得太公陰符之謀【漢志有陰符經】伏而誦之簡練以爲揣摩【簡猶擇練洓帛也取其熟揣量摩研也遊說之術或量其情或研切之】讀書欲睡引錐自刺其股【錐鋭也鍼之】血流至足曰安有說人主不能出其金玉錦繡取卿相之尊者乎期年揣摩成曰此眞可以說當世之君矣於是乃摩燕烏集闕【摩言切近過之闕名未詳】見說趙王【肅侯】於華屋之下【見說見而說也華髙麗也】抵掌而談【集韻抵側撃也】趙王大說封爲武安君受相印革車百乘【兵車也】錦繡千純【集韻匹端曰純】白璧百雙黃金萬鎰【一鎰二十四兩】以隨其後約從散橫以抑彊秦故蘇秦相於趙而關不通【六國之關不通秦也】當此之時天下之大萬民之眾王侯之威謀臣之權皆欲決於蘇秦之策【決言用之不疑防謀也】不費斗糧未煩一兵未戰一士未絕一未折一矢諸侯相親賢於兄弟【賢猶勝】夫賢人在而天下服一人用而天下從故曰式於政不式於勇【式猶用】式於廊廟之內【廊東西序廟以尊先祖人君之居謂之巖廊廟堂尊嚴之稱】不式於四境之外當秦之隆【蘇秦隆盛之時】黃金萬鎰【元從水】爲用轉轂連騎【後車之盛】熿於道【光耀也】山東之國從風而服【以艸偃爲諭也】使趙大重【爲從主諸侯尊之】且夫蘇秦特窮巷掘門【鑿垣爲門】桑戶棬樞之士耳【樞門牝也揉木爲之如棬棬屈木盂也】伏軾【車前橫木】撙銜【集韻撙挫也蓋猶頓銜勒也】橫歷天下【歷過也猶橫行】庭說諸侯之主【猶庭教云】杜左右之口【杜猶塞】天下莫之伉【集韻匹也】將說楚王【威】路過洛陽【漢爲河南郡】父母聞之淸宮除道【淸灑掃也】張樂設飲【張施也】郊迎三十里【迎於郊】妻側目而視【不敢正視】傾耳而聽嫂虵行匍伏【虵不直行伏音匐匍匐伏地也】四拜自跪而謝【集韻跪小拜也旣拜復膝地】蘇秦曰嫂何前倨而後卑也【倨不遜也】嫂曰以季子位尊而多金【譙周曰秦字季子】蘇秦曰嗟乎貧窮則父母不子富貴則親戚畏懼人生世上勢位富厚蓋可以忽乎哉【忽輕也此策史略同合從在趙肅侯十六年此四年彪謂秦之自刺可謂有志矣而志止於金玉卿相故其所成就適足誇嫂婦耳而此史極口稱頌之是亦利祿徒耳惡覩所謂大丈夫之事哉】

秦惠王謂寒泉子【秦處士之號】曰蘇秦欺寡人【欺詐也言以虛聲恐之】欲以一人之智反覆山東【元作東山】之君從以欺秦趙固負其眾【負猶恃】故先使蘇秦以其幣帛約乎諸侯諸侯不可一猶連雞之不能俱止於棲亦明矣【連謂繩繋之棲雞所宿也】寡人忿然含怒日久吾欲使武安子起往諭意焉【諭諭同告也告諸侯以不可一之意】寒泉子曰不可夫攻城墮邑【敗城邑曰墮】請使武安子善我國家【稱國家之美】使諸侯請使客卿張儀【魏人仕秦惠五年爲客卿】秦惠王曰敬受命【按起以昭二十九年爲武安君自合從至是五十七年矣所稱武安子起謬也】

楚魏戰於陘山【魏記蘇秦注在密縣密屬河南楚記威王卒魏因喪取我陘山魏防六年伐楚敗之陘山在此前九年】魏許秦以上洛【屬農】以絕秦於楚【使不助楚】魏戰勝楚敗於南陽【荊州郡非修武所謂】秦責賂於魏【責求也】魏不與管淺【秦人】謂秦王曰王何不謂楚王【懷】曰魏許寡人以地今戰勝魏王【防】背寡人也王何不與寡人遇【遇猶會】魏畏秦楚之合必與秦地矣是魏勝楚而亡地於秦也是王以地徳寡人【秦因楚會得地楚之惠也】秦之楚者多資矣【之往也言將以厚幣往結楚好】魏弱若不出地則王攻其南寡人攻其西魏必危秦王曰善以是告楚楚王揚言【顯言之】與秦遇魏王聞之恐效上洛於秦

楚使者景鯉在秦從秦王與魏王【防】遇於境【此下脫簡有秦使周最觧說與魏所以遇之意見髙注而楚防有其事】是以鯉與之遇也敝邑之於與遇善之【加好於魏】故齊不合也楚王因不罪景鯉而徳周秦【齊魏讐也好魏故齊不合齊楚敵也齊不合故楚說】

楚王【懷】使景鯉如秦客謂秦王曰景鯉楚王【下衍使景二字】所甚愛王不如畱之以市地【市買賣所之也言使楚以地贖鯉如之】楚王聽則不用兵而得地楚不聽則殺景鯉更【衍下不字】與不如景鯉者【元作畱】是便計也【便猶利安】秦王乃畱景鯉景鯉使人說秦王曰臣見王之權輕天下【權猶勢也天下所輕】而地不可得也臣之來使也聞齊魏皆且割地以事秦所以然者以秦與楚爲昆弟國今大王畱臣是示天下無楚也齊魏有何重於孤國也【有猶又】楚知秦之孤不與地而外結交以圖【圖秦】則社稷必危不如出臣秦王乃出之

楚攻魏張儀謂秦王曰不如與魏以勁之【與猶助】魏戰勝復聽於秦必入西河之外【禹貢西河屬雍州此時屬魏子夏老於西河之上是也】不勝魏不能守王必取之【自取河外】王用儀言取皮氏卒萬人車百乘【皮氏屬河東魏地也今秦於此取卒與車豈喪地七百里時入秦耶】以與魏犀首【公孫衍也陰晉人司馬彪曰犀首魏官若今虎牙將軍】戰勝威王【楚】魏兵罷敝【罷疲同】恐畏秦果獻西河之外【魏防五年入秦河西地此前八年也儀時爲客卿魏七年納上郡此前十年也儀時爲相】

田華之爲陳軫【二皆齊姓】說秦惠王曰臣恐王之如郭君【郭號同屬扶風】夫晉獻公欲伐郭而憚舟之僑存【憚難之也僑郭大夫】荀息【晉大夫】曰周書有言美女破舌【破壊其事舌指諌臣】乃遺之女樂以亂其政舟之僑諫而不聽遂去【閔二年奔晉】因而伐郭遂破之又欲伐虞【屬河東大陽】而憚宮之奇存【之奇虞臣】荀息曰周書有言美男破老【老成人】乃遺之美男教之惡宮之奇宮之奇以諫而不聽遂亡【左氏不言其亡】因而伐虞遂取之今秦自以爲王【時亦未王謂其欲之】能害王者之國者楚也【因其有自王之志故稱之曰王者】楚知橫門君【元作橫君注有門字知爲脫文蓋秦將也】之善用兵【下衍用兵二字】與陳軫之智故驕張儀以五國【驕寵之也言楚使韓魏趙燕齊以事屬之以重其權按儀初防楚楚相笞之後相楚乃爲秦間耳楚無驕之之事今云然因其自楚來間之耳】來必惡是二人【惡言其惡也】願王勿聽也張儀果來辭因言軫也王怒而不聽

張儀又惡陳軫於秦王曰軫馳秦楚之間今遂不加善秦而善軫【言楚善之】然則是軫自爲而不爲國也且軫欲去秦而之楚王何不聽乎【聽猶許】王謂陳軫曰吾聞子欲去秦而之楚信乎陳軫曰然王曰儀之言果信也曰非獨儀知之也行道之人皆知之曰孝己愛其親【世紀殷髙宗有賢子孝己母早死髙宗惑後妻之言放之而死】天下欲以爲子子胥忠乎其君【伍子胥楚人平王殺其父奢胥奔吳吳王夫差敗越於夫椒越王勾踐求委國爲臣妾夫差將許之胥諌不聽後吳伐齊胥諌請釋齊先越太宰嚭讒之賜劍以死】天下欲以爲臣賣僕妾售乎閭巷【售賣去手也】者良僕妾也【良善也】出婦嫁鄕曲者【曲裏之一曲如韋曲杜曲】良婦也吾不忠於君楚亦何以軫爲忠乎忠且見棄吾不之楚何適乎秦王曰善乃止之【軫傳有】

陳軫去楚之秦【言去楚者本其始仕秦之時自楚來也且爲輸楚張本】張儀謂秦王曰陳軫爲王臣常以國情輸楚【情謂國事之隱者】儀不能與從事願王逐之卽復之楚願王殺之王曰軫安敢之楚也王召陳軫告之曰吾能聽子子欲何之請爲子約車【約纒束之】對曰臣願之楚王曰儀以子爲之楚吾又自知子之楚子非楚且安之也軫曰臣出必故之楚以順王與儀之策【策謂其所籌度】而明臣之楚與否也【此之卽所謂以國情輸楚】楚人有兩妻者人誂其長者【誂相呼誘也】長者詈之【詈罵也】誂其少者少者許之居無幾何【時不久也】有兩妻者死客謂誂者曰汝取長者乎少者乎取長者【誂者對也】客曰長者詈汝少者和汝【和猶應】汝何爲取長者曰居彼人之所則欲其許我也今爲我妻則欲其爲我詈人也【以國情輸楚猶許者也軫誠有此則今之楚楚必不欲也】今楚王【懷】明主也而昭陽賢相也軫爲人臣而常以國情【補】輸楚楚【元作王】王必不畱臣昭陽將不與臣從事矣以此明臣之楚與否【之亦猶於】軫出張儀入問王曰陳軫果安之王曰夫軫天下之辯士也熟【元作孰】視寡人曰軫必之楚寡人遂無柰何也寡人因問曰子必之楚也則儀之言果信也軫曰非獨儀之言也行道之人皆知之昔者子胥忠其君天下皆欲以爲臣孝己愛其親天下皆欲以爲子故賣僕妾不出里巷而取者良僕妾也出婦嫁於鄕裏者善婦也臣不忠於王楚何以軫爲忠忠【】且見棄軫不之楚而何之乎王以爲然遂善待之【此一事再出著書者以所聞駮異也彪謂軫之辯捷給而其所稱譬皆當於人心不詭於正論周衰辯士未有若軫之絕倫離羣者也】

義渠君【西戎也北地郡有義渠道】之魏公孫衍謂義渠君曰道逺臣不得復過矣【不復相過】請謁事情【謁白也情猶實】義渠君曰願聞之對曰中國無事於秦則秦且燒焫獲君之國【焫亦燒也言火其國以得其地】中國爲有事於秦【事皆謂戰】則秦且輕使重幣【輕言其行疾】而事君之國也【此事君之事】義渠君曰謹聞令【令猶命】居無幾何五國伐秦【後七年韓趙魏燕齊共攻秦】陳軫謂秦王曰義渠君蠻夷之賢君王不如賂之以撫其心【撫安也】秦王曰善因以文繡千匹好女百人遺義渠君【遺贈也】義渠君致羣臣而謀【致之使至】曰此乃公孫衍之所謂也因起兵襲秦大敗秦人於李帛之下【史張儀末有此防帛作伯地缺平原注河內成臯有李城豈秦出兵與諸國遇於此地而見敗耶】

司馬錯【秦人】與張儀爭論於秦惠王前司馬錯欲伐蜀張儀曰不如伐韓王曰請聞其說對曰親魏善楚下兵三川塞轘轅緱氏之口【髙紀注轘轅緱氏險道屬河南】當屯畱之道【屬上黨】魏絕南陽【秦使之絕】楚臨南鄭【亦河南鄭】秦攻新城宜陽【新城屬河南】以臨二周之郊誅周主之罪【誅討也】侵楚魏之地周自知不救九鼎寶器必出據九鼎按圖籍【土地之圖人民金穀之籍】挾天子【挾持也】以令天下【號令指麾之】天下莫敢不聽此王業也今夫蜀西僻之國而戎狄之長也敝兵勞眾不足以成名【伯王之名】得其地不足以爲利臣聞爭名者於朝爭利者於市今三川周室天下之市朝也而王不爭焉顧爭於戎狄【顧還視也故爲反】去王業逺矣司馬錯曰不然臣聞之欲富國者務廣其地【務趣也】欲彊兵者務富其民欲王者務博其徳三資者備【三者於國如人之有資貨】而王隨之矣今王之地小民貧故臣願從事於易夫蜀西僻之國也而戎狄之長也而有桀紂之亂以秦攻之譬如使豺狼逐羣羊也取其地足以廣國也得其財足以富民繕兵【繕補也】不傷眾而彼已服矣故防一國而天下不以爲暴利盡四海【言四方之物蜀兼有之故蘇秦於巴蜀漢中獨曰利】諸侯不以爲貪是我一舉而名實兩附【不貪暴名也得國實也】而又有禁暴正亂之名今攻韓刼天子【劫脇止也】劫天子惡名也而未必利也又有不義之名【韓無罪而伐之不義也】而攻天下之所不欲危【天下皆有尊周之志】臣請謁其故周天下之宗室也【宗尊也】齊韓周之與國也周自知失九鼎韓自知亡三川則必將二國並力合謀【並並也】以因於齊趙而求解乎楚魏【觧免秦兵】以鼎與楚以地與魏王不能禁此臣所謂危不如伐蜀之完也【不虞傷敗】惠王曰善寡人聽子卒起兵伐蜀十月取之遂定蜀蜀主更號爲侯而使陳荘相蜀蜀旣屬【屬猶附】秦益彊富厚輕諸侯【儀有在前十年前而表在後九年謂前年議伐後年取之而取之書十月知爲一年事也今從表】

齊助楚攻秦取曲沃【晉桓叔所封漢屬河東爲聞喜此時屬秦與上取皮氏卒同義】其後秦欲伐齊齊楚之交善惠王患之謂張儀曰吾欲伐齊齊楚方懽子爲寡人慮之柰何張儀曰王其爲臣約車並幣【言並則幣非一物】臣請試之【不自必之辭】張儀南見楚王【懷】曰敝邑之王所說甚者無大大王【大猶過】惟儀之所甚願爲臣者【惟辭也稱往相楚是也】亦無大大王敝邑之王所甚憎者【衍亦字】無大齊王【閔】惟儀之所【】甚憎者亦無大齊王今齊王之罪其於敝邑之王甚厚【言得罪於秦重也】敝邑欲伐之而大國與之懽是以敝邑之王不得事令【事猶聽從】而儀不得爲臣也大王茍能閉關絕齊臣請使秦王獻商於之地【楚記注在今順陽郡南鄕丹水三縣有商城在於中故名農商縣是也】方六百里若此齊必弱【失楚援故】齊弱則必爲王役【元作沒】矣【役言爲楚役使】則是北弱齊西徳於秦【秦因楚絕齊得報曲沃之役楚之惠也】而私商於之地以爲利也則此一計而三利俱至楚王大說宣言之於朝廷曰不谷得商於之地方六百里羣臣聞見者畢賀【畢猶盡】陳軫後見【時去秦在楚】獨不賀楚王曰不谷不煩一兵不傷一人而得商於之地六百里寡人自以爲智矣諸士大夫皆賀子獨不賀何也陳軫對曰臣見商於之地不可得而患必至也故不敢妄賀王曰何也對曰夫秦所以重王者以王有齊也今地未可得而齊先絕是楚孤也【無援故】秦又何重孤國且先出地絕齊秦計必弗爲也先絕齊後責地且必受欺於張儀【言儀必背約】受欺於張儀王必惋之【惋猶恨】是西生秦患北絕齊交則兩國兵必至矣楚王不聽曰吾事善矣子其弭口無言【集韻彌止也通作弭】以待吾事【軫之防此可謂明矣而懷王不聽愚而好自用者也其死秦宜哉】楚王使人絕齊使者未來【來還也】又重絕之張儀反【絕句】秦使人使齊齊秦之交陰合楚因使一將軍受地於秦張儀至【前反而今至也】稱病不朝楚王曰張子以寡人不絕齊乎乃使勇士往詈齊王張儀知楚絕齊也乃出見使者曰從某至某廣從六里【橫度爲廣直爲從】使者曰臣聞六百里不聞六里儀曰儀固以小人【小人貧寠之稱言不能多與】安得六百里使者反報楚王楚王大怒欲興師伐秦陳軫曰臣可以言乎王曰可矣軫曰伐秦非計也王不如賂之一名都【都邑有聞於時者】與之伐齊是我亡於秦而取償於齊也【償還也言勝齊則得地𨿽亡所賂足以相償】楚國不尙全事【不尙尙也言無所喪】王今已絕齊而責欺於秦是吾合齊秦之交也國【元作固】必大傷楚王不聽【是亦明計也而不聽是以知楚王之悍也彼安能用屈原哉】遂舉兵伐秦秦與齊合韓氏從之楚兵大敗於杜陵【屬京兆】故楚之土壌士民非削弱僅以救亡者【集韻僅劣也】計失於陳軫過聽於張儀【過猶誤記懷十六年有此十二年也】

楚絕齊齊舉兵伐楚陳軫謂楚王【懷】曰王不如以地東解於齊西講於秦王使陳軫之秦秦王謂軫曰子秦人也寡人與子故也【故言有舊】寡人不佞【佞髙材也】不能親國事也【躬親治國】故子棄寡人事楚王今齊楚相伐【軫言韓魏】或謂救之便或謂救之不便子獨不可以忠爲子主計【主懷王】以其餘爲寡人乎陳軫曰王獨不聞吳人之逰楚者乎楚王甚愛之【楚先王】病【吳人】故使人問之【楚王使問】曰【使者還王問之】誠病乎意亦思乎【思吳】左右曰臣又知其思與不思【注家說有爲又則又亦有也此言有以知之】誠思則將吳吟【作吳人呻吟】今軫將爲王吳吟【言不忘秦】王不聞夫管與之說乎【軫作館竪子】有兩虎爭【元作諍下同】人而鬭管荘子將刺之【管作卞刺直傷也】管與止之曰虎者戾虫【戾猶暴】人者甘餌也【以餅餌諭之】今兩虎爭人而鬭小者必死大者必傷子待傷虎而刺之則是一舉而兼兩虎也無刺一虎之勞而有刺兩虎之名齊楚今戰戰必敗【必有一敗】敗王起兵救之有救齊之利而無伐楚之害【今詳秦王言爲子主計則以齊楚正相伐故也今軫言無伐楚亦所以忠爲主也】計聽知覆逆者【能計善聽知二國之覆逆覆逆言不順於理】惟王可也計者事之本也聽者存亡之機【機主矢諭事之要也先也】計失而聽過能有國者寡也故曰計有一二者難悖【一二言反覆計之集韻悖亂也】聽無失本末者難惑【軫傳有無計聽下】

秦惠王死公孫衍欲窮張儀李讐【秦人】謂公孫衍曰不如召甘茂於魏召公孫顯【秦人】於韓起樗裏子於國【起猶舉】三人者皆張儀之讐也公用之則諸侯必見張子之無秦矣

武王【文子元年赧王五年辛亥】

張儀欲假秦兵以救魏【時將相魏】左成謂甘茂曰不如予之魏不反秦兵【謂敗而死傷多】張子不反秦【懼秦以喪兵誅之】魏若反秦兵張子得志於魏不敢反於秦矣【懼秦疑其厚魏】張子不去秦【去猶捨也儀𨿽爲魏猶有得秦之心】張子必髙子【髙貴重也髙之者欲茂以秦資之】

張儀之殘樗裏疾也【殘猶害】重而使之楚【重猶貴貴之者欲使楚亦貴重之】因令楚王【懷】爲之請相於秦【請於秦使相之】張子謂秦王曰重樗裏疾而使之者將以爲國交也【結兩國之交】今身在楚【疾之身】楚王因爲請相於秦臣聞其言【聞疾之言蓋誣之也】曰王【楚王】欲窮儀於秦乎臣請助王楚王以爲然故爲請相也今王誠聽之彼必以國事楚王秦王大怒樗裏疾出走

張儀欲以漢中與楚【惠十三年取楚漢中】請秦王曰有漢中蠧【蠧木中虫也言爲國害】種樹不處者【言非其所】人必害之家有不宜之財則傷【非所宜得得之必有禍】今【元作本】漢中南邊爲楚利此國累也甘茂謂王曰地大者固多憂乎【言不然】天下有變【謂害於秦】王割漢中以楚和楚必畔天下而與王【畔猶背】王今以漢中與楚卽天下有變王何以市楚也

爲【補】魏謂魏冉【楚人宣太后弟後封穣侯傳言其用事武王時此時冉欲如楚魏恐其合也】曰公聞東方之語乎【東山東】曰弗聞也曰辛張陽母澤【辛疑韓人張張儀母澤疑齊人】說魏王【哀】薛公【田嬰】公叔也曰臣戰【與楚戰】載主契國【主木主軍行載之禱且告焉契言以國爲給】以與王約【王魏王】必無患矣若有敗之者臣請挈領【領項也言欲請誅持其項以受鈇鉞】然而臣有患也【患楚與秦合下衍十六字】夫楚王【懷】之以其國依冉也而事臣之主【事徵伐也臣辛張陽主韓魏齊也此三人之辭非說冉者故名冉】此臣之所甚患也【此下乃說者之辭】今公東而因言於楚【公謂冉東東之楚也因與楚好言】是令張儀之言爲禹【儀以武二年死故此章必次之是禹善謨今儀言楚依冉而冉果與楚合是儀之謀侔於禹也】而務敗公之事也【三國是儀之說必欲敗冉合從之爲】公不如反公國【謂秦】徳楚【但施恩惠而不之楚】而觀薛公之爲公也【觀其於冉如何】觀三國之所求於秦而不能得者請以號三國以自信也【爲韓魏齊請其所欲於秦因宣言之所以信於三國】觀張儀與澤之所不能得於薛公者【衍也字】而公請之以自重也【薛公所不與儀者冉爲之請而得則儀重冉儀時相魏爲儀請而得亦所以爲魏魏亦重冉也】

醫扁鵲【盧人字越人】見秦武王武王示之病扁鵲請除【欲去其病】左右曰君之病在耳之前目之下除之未必已也將使耳不聰目不眀君以告扁鵲扁鵲怒而投其石【砭也所以砭彈臃腫】曰【】君與知之者謀之而與不知者敗之使此知秦國之政也【此如此】則君一舉而亡國矣【按扁鵲與趙簡子同時至是百三十年矣】

秦武王謂甘茂曰寡人欲車通三川以闚周室【闚窺同小視也周室洛邑蓋欲取之不正言耳言三川知其志不止鎬京也】而寡人死不朽乎甘茂對曰請之魏約伐韓王令向壽【宣太后外族】輔行【輔猶副】甘茂至魏謂向壽子歸告王曰魏徳臣矣然願王勿攻也事成盡以爲子功向壽歸以告王王迎甘茂於息壌【山海經鯀竊息壌以陻洪水府則訓於中央言息壌湮洪水之州而栁子厚言永州有之則息壌非一處此秦地也】甘茂至王問其故【勿攻之故】對曰宜陽大縣也上黨南陽【此屬修武】積之久矣【二縣財賦歸之】名爲縣其實郡也【此時韓都平陽春秋傳上大夫受郡下大夫受縣則郡縣之稱久矣】今王倍數險【倍背同】行數千里而攻之難矣臣聞張儀西並巴蜀之地【並猶兼】北取西河之外南取上庸【屬漢中】天下不以【衍爲字】多張儀而賢先王【惠文】魏文侯令樂羊將攻中山【兾州國後志一名中人亭】三年而拔之樂羊反而語功文侯示之謗書一篋樂羊再拜稽首曰此非臣之功主君之力也今臣羇旅之臣也樗裏疾公孫衍二人者挾韓而議【媒孽之也】王必聽之是王欺魏而臣受公仲朋【元作侈】之怨也【朋公仲名此書後或名朋或名侈朋侈字近故誤史並作侈然韓防言公仲侈又言韓侈爲兩人今定公仲名朋別韓侈也】昔者曾子處費【魯邑屬東海】費人有與曾子同名族者【族姓也】而殺人人告曾子母曰曾參殺人曾子之母曰吾子不殺人織自若【若如故也】有頃焉人又曰曾參殺人其母尙織自若也頃之一人又告之曰曾參殺人其母懼投杼【機之持緯者】逾墻而走夫以曾參之賢與母之信也而三人疑之【使其母疑】則慈母不能信也今臣之賢不及曾子而王之信臣又未若曾子之母也疑臣者【疑之於王】不適三人【適啻同】臣恐王爲臣之投杼也王曰寡人不聽也請與子盟於是與之盟於息壌果攻宜陽五月而不能防也樗裏疾公孫衍二人在【言在中也】爭之王王將聽之召甘茂而告之甘茂對曰息壤在彼王曰有之因悉起兵復使甘茂攻之遂拔宜陽【在三年茂傳有】

宜陽之役【役猶戍役】馮章【秦人】謂秦王曰不防宜陽韓楚乘吾敝國必危矣不如許楚漢中以懽之【使楚說也】楚懽而不進韓必孤無柰秦何矣王曰善果使馮章許楚漢中而拔宜陽楚王【懷】以其言責漢中於馮章馮章謂秦王曰王遂亡臣【詐爲逐之】因謂楚王曰寡人固無地而許楚王【彪謂此策可以無出地矣如後不可爲約何】

甘茂攻宜陽三鼓之【鼔以進軍】而卒不上【卒士也上猶前】秦之右將有尉【軍尉】對曰公不論兵【言不以兵法治士】必大困甘茂曰我羇旅而得相秦者我以宜陽餌王【以釣諭也】今攻宜陽而不防公孫衍樗裏疾挫我於內【挫摧也】而公仲【元作中】以韓窮我於外是無伐之日已【戰功曰伐言後不復立功】請明日鼓之而不可下因以宜陽之郭爲墓【示必死也】於是出私金以益公賞明日鼓之而宜陽防

宜陽未得秦死傷者眾甘茂欲息兵左成謂甘茂曰公內攻於樗裏疾公孫衍【二人毀之如攻國然】而外與韓朋【元作侈】爲怨今公用兵無功公必窮矣公不如進兵攻宜陽冝陽防則公之功多矣是樗裏疾公孫衍無事也【不得事權】秦眾盡【謂死傷多】怨之深矣【使茂久攻二人持之故也】

冝陽之役楚畔秦而合於韓秦王懼甘茂曰楚𨿽合韓不爲韓氏先戰韓亦恐戰而楚有變其後【變背約也楚時助韓兵在韓後】韓楚必相禦也【禦猶制也二國𨿽合猶相疑故自相制】楚言與韓而不餘怨於秦【楚之與韓有言而已而其於秦不見多怨】臣是以知其禦也

宜陽之役楊達【秦人】謂公孫顯曰請爲公以五萬攻西周得之是以九鼎抑【元作卬】甘茂也【顯與茂爭國者見惠王策抑桉也】不然秦攻西周天下惡之其救韓必疾則茂事敗矣【言攻而不勝亦足以敗茂元在韓策】

秦王謂甘茂曰楚客來使者多健【言其彊辯】與寡人爭辭寡人數窮焉【辭屈也】爲之柰何甘茂對曰王勿患也其健者來使者則王勿聽其事其需弱者來使【集韻需音儒韋柔滑貌】則王必聽之然則需弱者用而健者不用矣王因而制之【弱者易制因可制】

甘茂相秦秦王愛公孫衍與之間有所立【請間之間暇隙也因暇與語將置相也】因目謂之曰寡人且相子甘茂之吏道而聞之【聞之於道】以告甘茂甘茂因入見王曰王得賢相敢再拜賀王曰寡人托國於子焉更得賢相對曰王且相犀首王曰子焉聞之對曰犀首告臣王怒於犀首之泄也乃逐之【補逐逐衍也曰告人足矣不必告已】

甘茂約秦魏而攻楚楚之相秦者屈蓋【凡屈皆楚人楚任之於秦使爲秦相】爲楚和於秦秦啟關而聽楚使甘茂謂秦王曰訹【元作怵】於楚【訹誘也若怵則恐耳】而不使魏制和【制謂主之】楚必曰【以鬻魏之言告魏】秦鬻魏【鬻賣也如賣友云言始約而終背之】魏【】不說而合於楚楚魏爲一國恐傷矣王不如使魏制和魏制和必說【絕句】王不惡於魏則寄地必多矣【言魏且割地與秦時地未入故言寄】

謂秦王曰臣竊惑王之輕齊易楚而卑畜韓也臣聞王兵勝而不驕霸主約而不忿【主天下之要約】勝而不驕故能服世約而不忿故能從鄰【使鄰國服從】今王廣徳魏趙【大施恩惠】而輕失齊驕也戰勝楚交不卹楚交忿也【言不以交楚爲意】驕忿非霸王之業也臣切爲大王慮之而不取也詩云靡不有初鮮克有終【大雅蕩詩】故先王之所重者惟終與始何以知其然也昔智伯瑤殘範中行【範吉射中行寅晉兩卿】圍晉陽【屬太原故詩唐國】卒爲三家笑【趙魏韓也事見韓防晉出公十七年】吳王夫差棲越於會稽【故越國揚州郡亦山名事見哀元年】勝齊於艾陵【杜注齊地哀十一年】爲黃池之遇【陳畱外黃注縣有黃溝又魏內黃注吳會諸侯於黃池今黃溝是哀十三年】無禮於宋【並哀十三年吳欲伐宋殺其大夫囚其婦人】遂爲【元作與】勾踐禽死【二十二年】梁君【惠王】伐楚勝齊制韓趙之兵驅十二諸侯以朝天子於孟津【在河內河陽縣南魏記惠王二年敗韓於馬陵敗趙於懷十五年魯衛宋鄭君來朝二十八年中山君爲相不見齊楚及朝天子事】後子死【太子申也三十年齊敗我馬陵虜申】身布冠【以喪禮自居也】而拘於秦【拘猶制】三者非無功也能始而不能終也今王破宜陽殘三川而使天下之士不敢言雍天下之國【雍擁同言據有之】徙兩周之疆【侵逼之】而世主不敢窺陽侯之塞【河東陽注陽侯國】取黃棘【秦紀楚記懷王與昭王盟於黃棘皆此地】而韓楚之兵不敢進王若能爲此尾【言善其後】則三王不足四五霸不足六王若不能爲此尾而有後患則臣恐諸侯之君河濟之士【濟水在溫西北此言中國耳】以王爲吳智之事也詩云行百里者半於九十【逸詩言行九十里適足爲五十里耳】此言末路之難今大王皆有驕色以臣之心觀之天下之事依世主之心【依猶據】非楚受兵必秦也【皆驕彊故】何以知其然也秦人援魏以拒楚楚人援韓以拒秦【衍王字】四國之兵敵【秦楚韓魏也韓魏𨿽弱以得援故與之敵】而未能復戰也【敵故不敢輕戰】齊宋在繩墨之外以爲權【外言四國不以爲意權言能輕重四國】故曰先得齊宋者伐秦【此言魏韓得之】秦先得齊宋則韓氏鑠【以銷金諭】韓氏鑠則楚孤而受兵也楚先得之則魏氏鑠魏氏鑠則秦孤而受兵矣若隨此計而行之則兩國者【秦楚】必爲天下笑矣【彪謂此防孟軻之徒也惜其不名】

秦王與中期【秦人】爭論不勝秦王大怒中期徐行而去或爲中期說秦王曰悍人也【悍勇也勇者多迕】中期適遇明君故也向者遇桀紂必殺之矣秦王因不罪

昭防王【武王母弟元年赧王九年乙夘】

甘茂亡秦【茂昭元年撃魏皮氏未拔去】且之齊出關遇蘇子【代也代侍燕太子質於齊將適秦】曰君聞夫江上之處女乎【女在室者】蘇子曰不聞曰夫江上之處女有家貧而無燭者處女相與語欲去之【遣之使去】家貧無燭者將去矣謂處女曰妾以無燭故常先至掃室布席何愛於余明之照四壁者幸以賜妾何妨於處女妾自以爲有益於處女何爲去我處女相語以爲然而畱之今臣不肖棄逐於秦而出闗願爲足下掃室布席幸無我逐也蘇子曰善請重公於齊乃西說秦王曰甘茂賢人非恆士也【恆常也】其居秦累世重矣【茂事惠武昭三王】自殽塞谿谷地形險易盡知之彼若以齊約韓魏反以謀秦是非秦之利也秦王曰然則柰何蘇代曰不如重其贄【集韻贄與摯同握持也言多持物往遺之】厚其祿以迎之彼來則置之槐谷【扶風有槐史云鬼谷注在陽城】終身勿出【代知茂必畱齊故言此爾不爲茂防說也】天下何從圖秦秦王曰善與之上卿以相迎之齊【迎之於齊】甘茂辭不往蘇子【元作秦】僞爲齊【】王【閔】曰甘茂賢人也今秦與之上卿以相迎之茂徳王之賜故不往願爲王臣今王何以禮之王若不畱必不徳王彼以甘茂之賢得擅用彊秦之眾則難圖也齊王曰善賜之上卿命而處之【命猶八命之命茂傳有】

獻則【楚人爲芊戎防說者】謂公孫消【秦人】曰公大臣之尊者也數伐有功【伐戰伐】所以不爲相者太后【宣太后】不善公也芊【元作辛下同】戎者太后之所親也【穣侯後同父弟芊戎爲華陽君凡芊皆楚人】今亡於楚在東周【戎時未入秦知爲昭王初也】公何不以秦楚之重資而相之於周乎【使爲周相】楚必便之矣【戎𨿽以罪去楚楚旣與秦共資之必爲楚用故楚利之】是芊戎有秦楚之重太后必說公公相必矣

三國攻秦入函谷【魏記哀二十一年與齊韓共攻秦此九年也】秦王謂樓緩【趙人見穣侯此九年相秦而免】曰三國之兵深矣寡人欲割河東而講【大河之東非郡名】對曰割河東大費也免【元作勉】於國患大利也此父兄之任也【謂公族】王何不召公子他【元作池下同此書多作他】而問焉王召公子他而問之對曰講亦悔不講亦悔王曰何也對曰王割河東而講三國𨿽去王必曰惜矣【悔其失地】三國且去吾特以三城從之此講之悔也王不講三國入函谷咸陽必危【咸陽秦都扶風渭城也】王又曰惜矣吾愛三城而不講此又不講之悔也王曰鈞吾悔也【鈞均同平也】寜亡三城而悔無危咸陽而悔也寡人決講矣【決斷也猶必】卒使公子他以三城講於三國三國【此二字】之兵乃退【緩時相秦對以他之言豈爲侵官哉而曰此父兄之任焉用彼相矣】

薛公【田文】爲魏謂魏冉曰文聞秦王欲以呂禮収齊【収猶取也禮時相齊親禮所以取齊昭十三年禮奔魏其相齊見周防及孟嘗後至十九年歸秦明年齊伐宋伐宋後文乃相魏此事合在禮歸秦之前此時文未相魏其言爲魏意親之矣】以濟天下君必輕矣齊秦相聚以臨三晉禮必並相之【相齊及秦】是君収齊以重呂禮也齊免於天下之兵其讐君必深【齊讐冉也欲得陶故故下章曰攻齊不成陶爲鄰卹然齊未免於兵亦不敢爾】君不如勸秦王令敝邑【薛也文以此十三年奔薛】卒攻齊之事齊破文請以所得封君齊破晉彊【晉謂魏】秦王畏晉之彊也必重君以取晉【文親魏而重冉故欲取晉必重冉】齊予晉敝邑【薛𨿽文舊封而屬齊齊破畏魏且取薛予魏】而不能支秦【魏得薛秦必害之而魏實弱不能當秦】晉必重君以事秦是君破齊以爲功采晉以爲重也破齊定封而秦晉皆重君若齊不破呂禮復用【禮𨿽亡秦之齊秦方以禮収齊則復親之今齊不破是秦収齊之功遂也禮爲有功於秦秦必用之並相齊秦也】子必大窮矣

泠向【髙注秦人今詳爲齊人蓋齊攻宋恐秦害之故使向說秦】謂秦王曰向欲以齊事王使攻宋也宋破晉國危安邑王之有也【晉國大梁也宋在其東宋破則梁危安邑屬河東近秦梁危則秦可取安邑】燕趙惡齊秦之合必割地以交於王矣齊必重於王【秦多得地齊畏其彊故重之】則向之攻宋也且以恐齊而重王【燕趙交於秦故齊必恐】王何惡向之攻宋乎【惡皆去音】向以王之明爲先知之【言秦自知攻宋之利】故不言

謂穣侯曰爲君慮封【謀所以定其封】苦【元作若】於除宋罪重齊怒【宋齊所惡也故除宋罪則齊怒齊怒則冉之封不定故以爲苦除觧免也】須殘伐亂宋徳彊齊定身封此亦百世之一時已

謂魏冉曰楚破秦秦【】不能與齊懸衡矣【懸衡輕重等也此言秦輕於齊】秦三世積節於韓魏【節猶事也言累有戰伐之事】而齊之徳新加【加徳韓魏】與【衍齊字】秦交爭韓魏韓【】魏東聽【謂聽齊】則秦伐矣齊有東國之地方千里楚包九夷又方千里南有符離之塞【屬沛】北有甘魚之口【未詳疑爲濟陰髙魚】權懸宋衛【言較其輕重】宋衛乃當阿甄耳【荘十三年注阿今濟北東阿齊之阿邑甄屬濟陰荘十四年會於鄄史作甄此言二國如齊邑耳】利有千里者二【謂齊楚】富擅越【越勾踐國猶禮之秋官四徵伐所獲之民也擅專有之事】秦烏能與齊懸衡韓支分方城膏腴之地【支言細散取之腴腹肥也言肥沃如之】以薄鄭【薄猶廹也鄭屬長安在秦韓之間】兵休復起足以傷秦不必待齊

五國罷成臯【屬河南詳見趙策惠文十三年此二十一年也史不書】秦王欲爲成陽君【以趙魏策知爲韓人此十七年入朝時在其國】求相韓魏韓魏弗聽秦太后【宣】爲魏冉【冉後弟時主五國之成後恐成陽害其事故爲之言】謂秦王曰成陽君以王之故窮而居於齊今王見其達而収之亦能翕其心乎【翕猶收也言収之晚】王曰未也太后曰窮而不収達而報之恐不爲王用且収成陽君失韓魏之道也【其窮在齊亦必韓魏所惡】

藍田【屬京兆】豈難得哉【此防上有脫簡蓋三國攻楚楚求秦救薛公時在魏說者欲使薛公遣使之楚告以捨楚攻秦以疑秦使不救楚此言三國旣捨楚攻秦藍田可得也】況於楚之故地【藍田秦近邑也尙可得而況楚地謂秦且以漢中予楚】楚疑於秦之未必救已也而今三國之辭云【元作去三國攻楚史不書辭云上所言者也】則楚之應之也必勸【勸樂之也言樂從從三國攻秦此一說也】是楚與三國謀出秦兵矣【出兵敵三國也其謀自楚】秦爲知之必不救也三國疾攻楚楚必走秦以急【趨秦吿急】秦愈不敢出【畏三國也此又一說】則是我離秦而攻楚也【我三國也離言絕其交】兵必有功薛公曰善遂發重使之楚楚之應之果勸於是三國並力攻楚楚果告急於秦秦遂不敢出兵大【衍臣字】有功【此章應屬齊若魏然附之齊則薛公時在魏附之魏則無薛公事以其事不完不明而齊魏無所適屬也故次之此】

薛公入魏而出齊女【魏公子負芻之母薛公惡齊故逐之】韓春謂秦王曰王何不取爲妻以齊秦劫魏【劫劫同】則上黨秦之有也【此上黨屬魏】齊秦合而立負芻負芻立其母在秦則魏秦之縣也【言負芻以母故必事秦】已瑉【元作呡下同字書無之而韓呡韓策作瑉今並從之此魏人也】欲以齊秦而困薛公【爭魏權故】佐欲定其弟【佐負芻庻兄也定定其立】臣請爲王因瑉與佐也【因二人可以劫魏困薛】魏懼而復之【反齊女】負芻必以魏歿世事秦齊女入魏而怨薛公終以齊奉事王矣【齊女徳秦而齊其父母國也齊又與薛公隙故女能得之以事秦】

謂魏冉曰和不成【與趙和秦也此二十七年白起撃趙因伐狼光】兵必出白起者復將戰勝必窮公不勝必事趙從公公又輕【不能窮冉故從冉而和然先和則冉重今不勝而和故輕】公不若毋多【謂專志於和毋他務也】則疾到【趙歸我也此蓋冉欲和而起欲戰也起冉所薦其言窮公起似不爾】

陘山之事【穣侯傳魏背秦與齊從親秦使穣侯攻趙韓魏於華陽下且益趙以兵伐齊則此役也陘山在密後志注云史記秦破魏華陽地亦在縣則此防書陘山史書華陽一役也事在三十四年】趙且與秦伐齊齊懼令田章以陽武【屬河南此時屬齊】合於趙而以順子爲質【齊公子】趙王【惠文】喜乃案兵告於秦曰齊以陽武賜敝邑而納順子欲以解伐敢告下吏【不斥王故言告吏】秦王使公子他之趙謂趙王曰齊與大國救魏而倍約【齊背二國】不可信恃大國不義【趙以齊背之爲不義】以告敝邑【告以伐齊】而賜之二社之地【邑皆有社二社二邑也】以奉祭祀今又案兵且欲合齊而受其地非使臣之所知也請益甲四萬大國裁之蘇代爲齊獻書穣侯曰臣聞往來者之【元作之者】言曰秦且益趙甲四萬人以伐齊臣竊必之敝邑之王【必者意其然王防王】曰秦王明而熟於計穣侯智而習於事必不益趙甲四萬人以伐齊是何也夫三晉相結秦之深讐也三晉百背秦百欺秦不爲不信不爲無行今破齊以肥趙趙秦之深讐【此二十七年敗趙取伐光狼】不利於秦一也秦之謀者必曰破齊敝晉【此晉趙也以趙破齊齊破趙亦敝】而後制晉楚之勝【二國破敝秦無後慮可以南制楚】夫齊罷國也【罷疲同】以天下撃之譬猶以千鈞之弩潰癰也秦王安能制晉楚哉【夫能制人必其威武足以屈人今攻罷國勝之非武也安能制人】二也秦少出兵則晉楚不信【不信其伐齊】多出兵則晉楚爲制於秦齊恐則必不走於秦且走晉楚【兵多則非獨齊見制懼晉楚亦見制齊畏秦故不趨秦而與晉楚同患故趨晉楚】三也齊割地以實晉楚則晉楚安齊舉兵而爲之頓劍【二國惡秦而齊先伐故旣合則齊爲二國出兵頓下也此以小言之】則秦反受兵四也是晉楚以秦伐齊【晉亦趙也初與秦伐齊】以齊破秦【爲之頓劍是也】何晉楚之智而齊秦之愚五也秦得安邑【此攻華陽時得之安邑魏也亦屬韓猶上黨兩屬也白起取韓安邑】善齊以安之亦必無患矣秦有安邑則韓魏必無上黨哉【言可取】夫取三晉之腸胃【安邑上黨如之】與出兵而懼其不反也孰利故臣竊必之敝邑之王曰秦王明而熟於計穣侯智而習於事必不益趙甲四萬人以伐齊矣【穣侯傳有】

秦客卿造【造其名】謂穣侯曰秦封君以陶【冉別封也越記注陶今濟陰定陶】借君天下【借以制天下之權】數年矣攻齊之事成陶爲萬乘【國大也】長小國以朝天子天下必聽五霸之事也攻齊不成陶爲鄰卹【言近於憂】而莫之據也【無援國可恃】故攻齊之於陶也存亡之機也君欲成之何不使人謂燕相國曰聖人不能爲時【時天時非人所能爲】時至弗失舜𨿽賢不遇堯也不得爲天子湯武𨿽賢不當桀紂不王故以舜湯武之賢不遭時不得帝王今攻齊此君之大時也已【得時之利無大於此】因天下之力伐讐國之齊報惠王之恥【田單破燕燕惠王之初】成昭王之功【燕昭二十八年樂毅伐齊入臨淄三十二年下齊七十餘城明年田單復之】除萬世之害此燕之長利而君之大名也【君謂燕相】詩雲樹徳莫如滋【滋益也】除害莫如盡【逸詩】吳不亡越越故亡吳齊不亡燕燕故亡齊【齊閔八年蘇代爲齊說燕噲譲子之燕幾亡矣而不卒功故有樂毅臨淄之役】齊亡於燕吳亡於越此除疾不盡也非以【元作以非】此時也成君之功除君之害秦卒有他事【卒猝同忽也】而從齊齊秦【元作趙】合其讐君必深矣挾君之讎【讎謂齊】以誅於燕【使燕誅相】後𨿽悔之不可得也已君悉燕兵而疾攻【元作僣】之天下之從君也若報父子之仇誠能亡齊封君於河南【亦河之南非郡此蓋寓封】爲萬乘達途於中國南與陶爲鄰世世無患願君之專志於攻齊而無它慮也

說秦王【按史此春申君未封時書在撃芒卯後此三十四年也】曰物至而反【至猶極】冬夏是也致至而危【致言取物置之物上】累棊是也今大國之地半天下有二垂【邊陲】此從生民以來萬乘之地未嘗有也先帝【尊稱之耳時未爲帝】文王【惠文王非孝文】武王【元作荘王按史秦輕楚頃防王歇乃上書說秦昭王則史與此防書此爲莊王謬也】王之身三世而不接地於齊【不與通也】以絕從親之要【要約也】今王使成橋【秦人】守事於韓【守猶待】成橋已【元作以】北入燕【使燕入朝於秦】是王不用甲不伸威而出百里之地【出言割地燕入秦必割地予秦秦使之出也】王可謂能矣王又舉甲兵而攻魏社大梁之門舉河內【屬司】防燕酸棗虛桃人【燕南燕屬東郡酸棗屬陳畱徐注始皇五年取酸棗燕虛又蘇代曰決胥須之口魏無虛頓丘按此則虛魏地也桃人史作桃注燕縣有桃城今按任城有桃聚】楚燕之兵云翔而不敢校【云翔散也語注包曰校報也】王之功亦多矣王休甲【元作申無休字今從史】息眾二年然後復之又取蒲衍首垣【河東蒲阪注故蒲蘇代曰北有河外捲衍注不地今按屬魏故魏記書防我捲垣蒲陽衍而張儀說魏曰秦據捲衍又南陽有杜衍元作恆河東有首山有垣】以臨仁【兵臨之仁地缺】平丘【元作兵】小黃濟陽嬰城【地並屬陳畱嬰猶縈也蓋二邑環兵自守】而魏氏服矣王又割濮【周紀注在江漢之南楚紀注建寜郡南有濮夷】磨之北【後志當陽縣注荊州記沮水西有磨城子胥所造】屬之燕斷齊秦之要絕楚魏之脊天下五合六聚而不敢救也王之威亦憚矣【憚言可畏】王若能持功守威省攻伐之心而肥仁義之誡【髙注肥猶厚地猶道則此誡字元作地也】使無復後患三王不足四五霸不足六也王若負人徒之眾恃【元作材史作仗】甲兵之彊一【元作壹】毀魏氏之威【前勝魏有威矣今自挫毀不持守也】而欲以力臣天下之主臣恐有後患詩云靡不有初鮮克有終易曰狐濡其尾【未濟注小狐不能涉大川𨿽濟而無餘力將濡其尾不能終也】此言始之易終之難也何以知其然也智氏見伐趙之利而不知楡次之禍也【楡次屬太原智伯處】吳見伐齊之便而不知幹隧之敗也【幹隧吳地蘇秦春申並不注道應注幹遂在臨淮豈此耶蓋或越王逐北至是】此二國者非無大功也沒【元作設】利於前【沒猶溺】而易患於後也吳之信越也從而伐齊遂攻齊人於艾陵還爲越王禽於三江之浦【禮揚州其川三江浦水濵也髙注卽幹隧】智氏信韓魏從而伐趙攻晉陽之城勝有日矣【其日可期】韓魏反之殺智伯瑤於鑿臺之上【史注在楡次】今王妬楚之不毀也【謂無傷】而忘毀楚之彊魏也【楚毀不能侵之故彊攷下文宜有韓字】臣爲大王慮而不取詩云大武逺宅不涉【逸詩武足迹宅猶居也言地之居逺者𨿽有大足不涉之也】從此觀之楚國援也鄰國敵也詩云他人有心予忖度之躍躍�遇犬獲之【大雅巧言詩忖亦度也躍躍走也�狡也言𨿽善走或時遇犬犬能得之諭人心難知或可忖度】今王中道而信韓魏之善王也【中道在前後間】此正吳信越也臣聞敵不可易時不可失臣恐韓魏之卑辭慮患【以慮患故辭卑】而實欺大國也王旣無重世之徳於韓魏【重猶累】而有累世之怨焉夫韓魏父子兄弟接踵而死於秦者百世矣本國殘社稷壊宗廟隳刳腹折頥【顄也】首身分離暴骨艸澤【暴日幹也】頭顱僵僕【顱首骨僵僨僕僵也】相望於境父子老弱系虜相隨於路【系累爲虜虜獲也】鬼神狐祥【狐之爲妖者】無所食【無人爲之依也】百姓不聊生族離散流亡爲臣妾【男爲人臣女爲妾】滿海內矣韓魏之不亡秦社稷之憂也今王之攻楚不亦失乎且王攻楚之日則惡出兵【惡安也】王將借路於仇讐之韓魏乎兵出之日而王憂其不反也是王以兵資於仇讐之韓魏【資猶與】王若不借路於仇讐之韓魏必攻隨陽右壌此皆廣川大水山林谿谷不食之地王𨿽有之不爲得地是王有毀楚之名無得地之實也且王攻楚之日四國必【衍應字】悉起應王【齊趙魏韓也方言南攻故不及燕應言以兵從之蓋躡秦也】秦楚之兵【】構而不離魏氏將出兵而攻畱【屬楚國】方與【方與胡陵屬山陽】銍胡陵碭蕭相【碭屬梁國余屬沛】故宋必盡【七邑故皆宋地】齊人南靣泗北必舉【濟陰乘氏注泗水入淮魯國十縣注入沛】此皆平原四達膏腴之地也而王使之獨攻【秦與楚戰不暇救七邑及泗北故二國攻之兵勢無所分也】王破楚於以肥韓魏於中國而勁齊韓魏之彊足以校於秦矣【校較同直也言與之敵】而齊南以泗爲境東負海【負與抱反背也】北倚河而無後患天下之國莫彊於齊齊魏得地葆利【葆保同】而詳事下吏【事猶治】一年之後爲帝若未能於以禁王之爲帝有餘【禁制也】夫以王壌土之博人徒之眾兵革之彊而注地於楚【注猶屬言地廣】詘令韓魏【詘猶反】歸帝重於齊是王失計也臣爲王慮莫若善楚秦楚合而爲一以臨【元作臨以】韓韓必授首【言其服而請誅】王襟以山東之險【蔽障如襟】帶以河曲之利【圍繞如帶】韓必爲關中之【比之吏】若是王以十萬【】戍【元作成】鄭梁氏寒心【戰懼則然】許鄢陵【並屬潁川】嬰城上蔡召陵【並屬汝南】不往來也【韓魏不通】如此而魏亦關內候矣王一善楚而關內二萬乘之主注地於秦【元作齊】齊之右壌可拱手而取也【拱斂手】是王之地一注【元作任】兩海【東南】要絕天下也【要謂中】是燕趙無齊楚齊楚【此二字】無燕趙也然後危動燕趙【以危亡之事恐動之】持齊楚【持劫之也】此四國者不待痛而服矣【痛言攻伐之酷春申有】

叚產【秦人】謂新城君【韓防十二年注芊戎也】曰夫宵行者能無爲姧而不能令狗無吠已今臣處郎中【郎廊同漢官表注主郎內諸官】能無議君於王而不能使人毋議臣於君願君察之也【元在韓防魏昭防白圭語同】

段幹越人【凡段幹皆魏人今在秦】謂新城君曰王良之弟子駕【良趙簡子禦駕馬在車下負軛】云取千里【其言然】馬遇造父之弟子【造父周穆王之禦不得與王良同時然學出於造父者得稱爲其弟子非必與之同時也】造父之弟子曰馬不千里【不能然】王良弟子曰馬千里之馬也服千里之服也【駕車馬四兩服在中央夾轅兩驂在旁見大叔於田言馬言服馬豈驂耶】而不能取千里何也曰子纆牽長【纆索也以牽馬】故纆牽於事萬分之一也而難千里之行今臣𨿽不肖於秦亦萬分之一也而相國見臣【戎未嘗相以其得國事稱之】不釋塞者【言障之於王不解】是纆牽長也【亦在韓防詳二臣之言則戎之寵少衰矣故範雎得而間之】

範子【名雎字叔後封應侯凡範皆晉舊姓故史云魏人】因王稽【秦謁者令時使魏還】入秦獻書昭王曰臣聞明主蒞正【史作政字通】有功者不得不賞有能者不得不官勞大者其祿厚功多者其爵尊能治眾者其官大故不能者不敢當其職焉能者亦不得蔽隠使以臣之言爲可則行而益利其道【利猶達】若將弗行則久畱臣無謂【元作爲】也語曰人主賞所愛而罰所惡明主則不然賞必加於有功刑必斷於有罪今臣之胸不足以當椹質【集韻椹斫木鑕鑕鐵椹質鑕同】要不足以待斧鉞【鉞亦斧也】豈敢以疑事嘗試於王乎【嘗亦試也】𨿽以臣爲賤而輕辱臣獨不重任【臣】者後無反覆於王前耶【保任人必保其後後不如言則爲反覆此任人者所重也王豈得輕之】臣聞周有砥厄宋有結緑梁有懸黎楚有和璞【卞和之璞皆美玉名】此四寶者工之所失也【失謂不能別之故卞和三刖也】而爲天下名器然則聖主之所棄者獨不足以厚國家乎【厚言使之重】臣聞善厚家者取之於國善厚國者取之於諸侯【皆取其人】天下有明主則諸侯不得擅厚矣是何也爲其凋榮也【凋傷也榮艸華也此諭厚重彼有擅之則此無有】良醫知病人之死生聖王明於成敗之事利則行之害則捨之疑則少嘗之𨿽堯舜禹湯復生弗能攺已語之至者臣不敢載之於書其淺者又不足聽也意者臣愚而不闔於王心耶【闔合同】亡【元作已】其言臣者【亡其猶得無】將賤而不足聽耶非若是也則臣之志【絕句】願少賜防觀之閒【閒暇隙也】望見足下【不斥王故指其足下之人猶陛下也】而入之書上秦王說之因謝王稽說【且謝且說說其未用之故】使人持車召之【雎傳有】

範雎至秦王庭迎範雎曰寡人宜以身受令久矣今者義渠之事急【蓋修李帛之怨】寡人日自請太后今義渠之事已寡人乃得以身受命躬竊閔然不敏【閔猶傷敏疾也自傷其見雎之緩】敬執賔主之禮範雎辭譲是日見範雎見者【下見賢徧切】無不變色易容者秦王屏左右【博雅屏除也此謂去之】宮中虛無人秦王跪而請曰先生何以幸教寡人【以教之爲寵】範雎曰唯唯有間【亦隙也】秦王復請範雎曰唯唯若是者三秦王跽曰【長跪也】先生不幸教寡人乎範雎謝曰非敢然也臣聞始時呂尙之遇文王也身爲漁父而釣於渭陽之濵耳【渭水出隴西首陽此渭水之陽詩匡咸陽之地】若是者交疏也【絕句】已一說而立爲太師載與俱南歸者其言深也故文王果収功於呂尙卒擅天下而身立爲帝王卽使文王疏呂望而弗與深言是周無天子之徳而文武無與成其王也今臣羇旅之臣也交疏於王而所願陳者皆匡君臣之事處人骨肉之間【處猶在也謂欲言太后及穣侯等】願以陳臣之陋忠而未知王心也所以王三問而不對者是也臣非有所畏而不敢言也知今日言之於前而明日伏誅於後然臣弗敢畏也大王信行臣之言死不足以爲臣患亡不足以爲臣憂漆身而爲厲【音賴惡疾也】被髮而爲狂不足以爲臣恥五帝之聖而死三王之仁而死五霸之賢而死烏獲之力而死【秦紀烏獲武王力士然自孟子時稱之則其以力聞久矣】奔育之勇而死【史注孟奔夏育皆勇士育之力能舉千鈞】死者人之所必不免處必然之勢可以少有補於秦此臣之所大願也臣何患乎伍子胥槖載而出昭關【楚關名】夜行而晝伏至於菱夫【地缺】無以餌其口坐行蒲服【匍匐同乞饑困故】食於吳市【胥在丹陽溧陽】卒興吳國闔閭爲霸使臣得進謀如伍子胥加之以幽囚終身不復見是臣說之行也臣何憂乎箕子接輿【髙士楚人陸通字接輿】漆身而爲厲被髮而爲狂無益於殷楚使臣得同行於箕子接輿漆身可以補所賢之主是臣之大榮也【二子無補於時猶爲之今爲而有補故特以爲榮】臣又何恥乎臣之所恐者獨恐臣死之後天下見臣盡忠而身蹷也【蹷僵也】是以杜口褁足莫肯卽秦耳【卽就也】足下上畏太后之嚴下惑姧臣之態居深宮之中不離保傅之手【女保女傅非大臣也】終身闇惑無與照姧大者宗廟滅覆小者身以孤危此臣之所恐耳若夫窮辱之事死亡之患臣弗敢畏也臣死而秦治賢於生也秦王跪曰先生是何言也夫秦國僻逺寡人愚不肖先生乃幸至此此天以寡人慁先生【慁混同亂也濁貌】而存先王之廟也寡人得受命於先生此天所以幸先王而不棄其孤也先生柰何而言若此事無大小上及太后下至大臣願先生悉以教寡人無疑寡人也範雎再拜秦王亦再拜範雎曰大王之國北有甘泉谷口【文紀注在云陽云陽屬馮翊】南帶涇渭【涇水出安定涇陽】右隴蜀【隴西有隴坻卽隴阪】左關阪【函谷關隴阪】戰車千乘奮撃百萬以秦卒之勇車騎之多以當諸侯譬若施韓盧【俊犬名博物志韓有黒犬名盧】而逐駑也【駑言其不俊】霸王之業可致今反閉關【】而不敢窺兵於山東者是穣侯爲國謀不忠而大王之計有所失也王曰願聞所失計雎曰大王越韓魏而攻彊齊非計也少出師則不足以傷齊多之則害於秦臣意王之計【以意測之】欲少出師而悉韓魏之兵則不義矣【義宜也已少出師而使人悉出非宜也】今見與國之不可親【與謂韓魏】越人之國而攻可乎疏於計矣昔者齊人伐楚【閔二十三年敗楚重丘大有功】戰勝破軍殺將再辟千里【辟拓地也】膚寸之地無得者【集韻側手曰扶通作膚春秋膚寸而合】豈齊不欲地哉形弗能有也諸侯見齊之罷露【罷疲同在野曰露】君臣之不親舉兵而伐之【魏昭十二年與秦趙韓燕伐齊敗之】主辱軍破爲天下笑所以然者以其伐楚而肥韓魏也此所謂借賊兵而賫盜食者也王不如逺交而近攻得寸則王之寸得尺亦王之尺也今捨此而逺攻不亦繆乎且昔者中山【元作山中】之地方五百里趙獨擅之【武靈二十七年亡中山】功成名立利附焉【元作則今從史】天下莫能害【此言近攻之利】今韓魏中國之處而天下之樞也【言出入來往所由】王若欲霸必親中國而以爲天下樞以威楚趙趙彊則楚附楚彊則趙附【言𨿽不能兼制必有一附】楚趙附則齊必懼懼必卑辭重幣以事秦齊附而韓魏可虛也【可使爲丘墟】王曰寡人欲親魏魏多變之國也寡人不能親請問親魏柰何範雎曰卑辭重幣以事之不可削地而賂之不可舉兵而伐之【彪謂逺交近攻雎之策當矣語未卒而復欲親之旣親之又欲伐之立談之間矯亂如此使人主何適從乎若曰某防爲上某次之其可也】於是舉兵而攻邢丘【在河南平臯】邢丘防【四十一年夏取邢丘】而魏請附曰【雎復說也】秦韓之地形相錯如繡秦之有韓若木之有蠹人之病心腹天下有變爲秦害者莫大於韓王曰寡人欲収韓韓【】不聽爲之柰何範雎曰舉兵而攻滎陽【屬河南】則成臯之路不通北斬太行之道【河內山陽皆有此山晉隘也】則上黨之兵不下一舉而攻宜陽則其國斷而爲三【衍魏字】韓見必亡焉得不聽韓聽而霸事可成也王曰善【雎傳有按史拔邢丘在親魏說後二年此三十八年也攻宜陽說亦在拔邢丘前則此邢丘拔要終言之也】

範雎曰臣居山東聞齊之內有田單【齊之疏屬後爲相封安平君史云田文非也文去齊至是已二十餘年不得近捨單逺論文也】不聞其有王聞秦之有太后穣侯涇陽【昭王母弟】華陽不聞其有王夫擅國之謂王【擅專也】能專利害之謂王制殺生之威之謂王今太后擅行不顧【不顧王也】穣侯出使不報【報猶白也言不白王而擅遣使於外】涇陽華陽撃斷無諱【撃斷謂刑人無諱言不避王】四貴備而國不危者未之有也爲此四貴下乃所謂無王已然則權焉得不傾而令焉得從王出乎臣聞善爲國者內固其威而外重其權穣侯使者操王之重決裂諸侯【謂分剖其地】剖符於天下【剖猶分符信也謂軍符漢制以竹長六寸分而相合】徵敵伐國莫敢不聽戰勝攻取則利歸於陶國敝禦於諸侯【國謂秦禦言爲諸侯所制】戰敗則怨結於百姓而禍歸社稷詩曰木實繁者【實木子】披其枝【披謂禠之】披其枝者傷其心【逸詩】大其都者危其國【此因詩申之也】尊其臣者卑其主淖齒【楚將楚使救齊因相之】管齊之權【管猶管防之管專之也】縮閔王之筋縣之廟梁宿昔而死【集韻宿夜也通作昔事在閔四十年】李兌用趙減食主父【減主父食】百日而餓死【趙惠文四年】今秦太后穣侯用事髙陵【亦昭王母弟】涇陽佐之卒無秦王此亦淖齒李兌之已臣今見王獨立於朝廟矣且臣將恐後世之有秦國者非王之子孫也秦王懼於是乃廢太后逐穣侯出髙陵走涇陽於關外【此四十二年】昭王謂範雎曰昔者齊公得管仲時以爲仲父今吾得子亦以爲父【雎有】

應侯謂昭王曰亦聞恆思【地缺】有神叢與【灌木中有神靈托之】恆思有悍少年請與叢博【局戲也六著十二棊】曰吾勝叢叢借吾神三日【以神靈借我】不勝叢叢困我乃左手爲叢投【班固奕指曰博懸於投不必慧巧駰曰投投瓊】右手自爲投【右彊而便欲自取勝】勝叢叢借其神三日叢往求之遂弗歸五日而叢枯七日而叢亡今國者王之叢勢者王之神借人以此得無危乎臣未嘗聞指大於臂臂大於股若有此則病必甚矣百人輿瓢而趨【負之如輿載物】不如一人持而走疾百人誠輿瓢瓢必裂【以爭持者眾】今秦國華陽用之穣侯用之太后用之王亦用之不稱瓢爲器則已【稱猶等也謂比國於瓢】稱瓢爲器國必裂矣臣聞之木實繁者枝必披枝之披者傷其心都大者危其國臣彊者危其主其令邑中自斗食以上【漢官表注嵗俸不滿百斛計日而食一斗二升】至尉內史【秦有郡尉有內史郡國官也】及王左右有非相國之人者乎【相國穣侯】國無事則已國有事臣必見王獨立於庭也臣竊爲王恐恐萬世之後有國者非王子孫也臣聞古之善爲政者其威內扶【扶猶持也言不顚僕】其輔外布【輔謂股肱之臣】而【元作四】治政不亂不逆使者直道而行不敢爲非今太后使者分裂諸侯而符布天下操大國之勢彊徴兵伐諸侯戰勝攻取利盡歸於陶國之幣帛竭入太后之家境內之利分移華陽古之所謂危主滅國之道必從此起三貴竭國以自安【據上文不及涇陽髙陵】然則令何得從王出權何得毋分是【衍我字】王果處三分之一也【彪謂人君生事之所嚴有母而巳範雎說昭王乃以太后爲稱首忍哉君子所以進其身豈捨此獨無說乎】

秦昭王謂左右曰今日韓魏孰與始彊對曰弗如也王曰今之如耳【魏人】魏齊【魏相】孰與孟嘗【先時相魏】芒卯之賢【不信韓人魏主兵也】對曰弗如也王曰以孟嘗芒卯之賢帥彊韓魏之兵以伐秦猶無柰寡人何也今以無能之如耳魏齊帥弱韓魏以攻秦其無柰寡人何亦明矣中期【武王時已出此人至是四十四五年矣】推琴對曰王之料天下過矣【料量也】昔者六晉之時【智範中行韓魏趙晉卿也實分晉國】智氏最彊滅破範中行又帥韓魏以圍趙防子於晉陽決晉水【出晉陽】以灌晉陽城不沈者三板耳【板髙二尺】智伯出行水【行去音按視也】韓康子禦魏桓子驂乘【徐無鬼疏在左爲驂在右爲禦】智伯曰始吾不知水之可亡人之國也乃今知之汾水利以灌安邑【汾水出汾陽屬河東】絳水利以灌平陽【絳水平陽並屬河東】魏桓子肘韓康子【不敢正語以肘築之】康子履魏桓子躡其踵【躡蹈踵跟也】肘足接於車上而智氏分矣身死國亡爲天下笑今秦之彊不能過智伯韓魏𨿽弱尙賢其在晉陽之下也此乃方其用肘足時也願王之勿易也【彪謂此賢人君子之言也人君閒暇宜數聞之魏釐十一年有此四十一年也以在取邢丘下故不可先範雎事】

秦宣太后愛魏醜夫【魏人仕秦】太后病將死出令曰爲我葬必以魏子爲殉【以人從曰殉】魏子患之庸芮【秦人】爲魏子說太后曰以死者爲有知乎太后曰無知也曰若太后之神靈明知死者之無知矣何爲空以生所愛葬於無知之死人哉若死者有知先王積怒之日久矣太后救過不贍何暇乃私魏醜夫乎太后曰善乃止【後死在四十二年】

秦攻韓圍陘【僖四年次於陘注楚地穎川邵陵南有防亭此時屬韓韓桓惠九年秦防我陘此四十三年也】範雎謂秦昭王曰有攻人者有攻地者穣侯十攻魏而不得傷者非秦弱而魏彊也其所攻者地也地者人主所甚愛也人主者人臣之所樂爲死也攻人主之所愛與樂死者鬭故十攻而弗勝也今王將攻韓圍陘臣願王之毋獨攻其地而攻其人也王攻韓圍陘以張儀爲言【儀死至雎之相四十四年矣儀亦未嘗在韓此必誤】張儀之力多且割【元作削】地而以自贖於王幾割地而韓不盡張儀之力少則王逐張儀而更與不如儀者市【智不如耳非力也】則王之所求於韓者盡可得也

應侯曰鄭人謂玉未理者璞周人謂防未臘者朴周人懷朴【元作璞】過鄭賈曰欲買朴乎鄭賈曰欲之出其朴乃防也因謝不取【謝辭去也】今平原君【趙公子勝惠文王弟後相孝成見魏無忌傳】自以賢顯名於天下然降其主父沙丘而臣之【降貶損之也鉅鹿有沙丘亭趙記不書此未詳】天下之王尙猶尊之是天下之王不如鄭賈之智於名【目無常主也故爲惑】不知其實也

天下之士合從相聚於趙而欲攻秦秦相應侯曰王勿憂也請令廢之秦於天下之士非有怨也相聚而攻秦者以已有富貴耳王見大王之狗臥者臥起者起行者行止者止毋相與鬭者投之一骨輕起相牙者【輕猶忽也牙言以牙相噬】何則有爭意也於是使【】唐雎載音樂予之五千金居武安【屬魏郡趙奢傳注在邯鄲西】髙會【髙紀注大會也】相與飲謂邯鄲人【邯鄲趙國都】誰來取者於是其謀者固未可得予也【用金少故未能動謀者】其可得予者與之昆弟矣【謀人之昆弟】公與秦計功者【應侯教唐雎云】不問金之所之金盡者功多矣今令人復載五千金隨公唐雎行至武安散不能三千金天下之士大相與鬭矣【士得金復爲秦故其謀不協】

謂應侯曰君禽馬服君乎【趙括也襲其父稱】曰然又卽圍邯鄲乎【四十八年十月】曰然曰【】趙亡秦王王矣武安君爲三公武安君所以爲秦戰勝攻取者七十餘城南亡鄢郢漢中【南郡宜城注故鄢江陵注郢都又郢故郢】禽馬服之軍不亡一甲𨿽周呂望之功亦不過此矣趙亡秦王王武安君爲三公君能爲之下乎𨿽欲無爲之下固不得之矣秦嘗攻韓邢【趙國襄國注故邢國此字當作防】困於上黨上黨之民皆返爲趙【馮亭事】天下之民不樂爲秦民之日固久矣今攻趙北地入燕東地入齊南地入楚魏則秦所得不能【元作一】幾何故不如因而割之【許趙割地來和】因以爲武安功【如是則起無大功雎不爲之下】

應侯失韓之汝南【豫州郡近應國應侯嘗取得之】秦昭王謂應侯曰君亡國其憂乎應侯曰臣不憂王曰何也曰梁人有東門吳者其子死而不憂其相室【室家之相此女也男曰家老】曰公之愛子【衍也字】天下無有今子死而不憂何也東門吳曰吾嘗無子無子之時不憂今子死乃卽與無子時同也臣奚憂焉臣亦嘗爲子【此臣應侯子餘子也此時無地】爲子時不憂今亡汝南乃卽與【元作與卽】爲梁餘子同也【大司徒可任之餘爲餘子】臣何爲憂秦王以爲不然以告防傲【秦人】曰今也寡人一城圍食不甘味臥不便席今應侯亡地而言不憂此其情也【問其心誠然否】蒙傲曰臣請得其情防傲乃往見應侯曰傲欲死應侯曰何謂也曰秦王師君天下莫不聞而況於秦國乎今傲勢得爲秦王爲將【元作爲王將】將兵臣以韓之細也顯逆【言其國小而逆節著】誅奪君地傲尙奚生不若死應侯拜防傲曰願委之卿防傲以報於昭王自是之後應侯每言韓事者秦王弗聽也以其爲汝南虜也【汝南民爲韓虜獲者】

昭王旣息民繕兵復欲伐趙【圍邯鄲也】武安君曰不可王曰前年國虛民饑君不量百姓之力求益軍糧以滅趙今寡人息民以養士蓄積糧食三軍之俸【集韻俸秩祿也】有倍於前而曰不可其說何也武安君曰長平之事【後志氏有長平亭在上黨郡南山中百二十里事在此四十七年】秦軍大克【元從寸下同徐曰勝此物謂之克若尅則殺也】趙軍大破秦人歡喜趙人畏懼秦民之死者厚葬傷者厚養勞者相饗【鄕人飲酒也】飲食餔餽【餔申時食吳謂祭鬼曰餽】以靡其財【集韻靡防通壊也】趙人之死者不得收傷者不得療【治也】涕泣相哀勠力同憂【勠並力】耕田疾作以生其財今王發軍𨿽倍其前臣料趙國守備亦以十倍矣趙自長平已來君臣憂懼早朝晏罷卑辭重幣四靣出嫁結親燕魏連好齊楚積慮並心備秦爲務其國內實其交外成當今之時趙未可伐也王曰寡人旣以興師矣乃使【衍五字】校大夫王陵將而伐趙陵戰失利亡五校【集韻校木爲欄格也軍部及養馬用之故軍尉馬官以爲號】王欲使武安君武安君稱疾不行王乃使應侯往見武安君責之曰楚地方五千里持防百萬君前率數萬之眾入楚拔鄢郢焚其廟東至竟陵【後志屬江夏起此二十八年取鄢二十九年取郢】楚人震恐【震劈靂震物也故爲恐】東徙而不敢西向【徙陳】韓魏相率興兵甚眾君所將之卒【】不能半之而與戰之於伊闕【十四年】大破二國之軍流血漂鹵【鹵櫓同大楯也】斬首二十四萬韓魏以故至今稱東藩此君之功天下莫不聞今趙卒之死於長平者已十七八其國虛弱是以寡人【睢稱王命故云】大發軍人數倍【元作君】於趙國之眾願使君將必欲滅之矣君常以寡撃眾取勝如神況以彊撃弱以眾撃寡乎武安君曰是時楚王【頃防】恃其國大不卹其政而羣臣相妬以功諛謟用事良臣斥疏【集韻斥亦疏】百姓心離城池不修旣無良臣又無守備故起所以得引兵深入多倍城【邑兵深入城邑在後故言倍倍背同】梁焚舟以專民【梁橋也此皆示以不還使民專於戰也下衍以字】掠於郊野【掠奪取】以足軍食當此之時秦中士卒以軍中爲家將帥爲父母不約而親不謀而信一心同力死不旋踵【不反走也】楚人自戰其地咸顧其家各有散心莫有鬭志是以能有功也伊闕之戰韓孤顧魏【時韓僖侯立三年耳故稱曰孤】不欲先用其眾魏恃韓之鋭【時韓主兵故韓記言率周魏攻秦魏記言佐韓也】欲推以爲鋒【鋒軍之先】二軍爭便之力不同是以【臣】得設疑兵以持【元作待】韓陣【持不決戰也】專軍並鋭觸魏之不意魏軍旣敗韓軍自潰乘勝逐北【戰敗曰北】以是之故能立功皆計利形勢【謂人謀地利軍之形勢】自然之理何神之有哉今秦破趙軍於長平不遂以時乘其振懼而滅之【振震同以趙畏服遂釋攻】畏而釋之使得耕稼以益蓄積養孤長防以益其眾繕治兵甲以益其彊增城浚池以益其固主折節以下其臣【屈折肢節】臣推體以下死士【推體猶委質】至於平原之屬皆令妻妾補縫於行伍之間臣人一心上下同力猶勾踐困於會稽之時也以今伐之趙必固守挑其軍戰【挑摧撓也撓敵求戰】必不肯出圍其國都必不可克攻其列城必未可拔掠其郊野必無所得兵出無功諸侯生心外救必至臣見其害未覩其利又病未能行應侯慙而退以言於王王曰微白起吾不能滅趙乎復益發軍更使王齕代王陵伐趙圍邯鄲八九月死傷者眾而弗下趙王【孝成】出輕銳以冦其後秦數不利武安君曰不聽臣計今果如何王聞之怒因見武安君彊起之曰君𨿽病彊爲寡人臥而將之有功寡人之願將加重於君如君不行寡人恨君武安君頓首曰臣知行𨿽無功得免於罪𨿽不行無罪不免於誅然惟願大王覽臣愚計釋趙養民以諸侯之變撫其恐懼伐其防慢誅滅無道以令諸侯天下可定何必以趙爲先乎此所謂爲一臣屈而勝天下也大王若不察臣愚計必欲快心於趙以致臣罪此亦所謂勝一臣而爲天下屈者也夫勝一臣之嚴焉【嚴猶威】孰若勝天下之威大耶臣聞明主愛其國忠臣愛其名破國不可復完死卒不可復生臣寜伏受重誅而死不忍爲辱軍之將【軍敗則辱此所謂愛名】願大王察之王不答而去【事在四十八年及五十年元在中山策之末彪謂起之策秦楚三晉可謂明切然人臣無以有已故孔子不俟駕行矣長平之敗屬耳趙何遽能益彊以起之材智知己知彼而得算多不幸至於無功極矣何破國辱軍之有三請不行此自抽杜郵之劍也】

秦攻邯鄲十七月不下荘【人名也】謂王稽曰君何不賜軍吏乎王稽曰吾與王也不用人言荘曰不然父之於子也令有必行者必不行者曰去貴妻賣愛妾此令必行者也因曰毋敢思也此令必不行者也守閭嫗曰【嫗母也】曰某夕某孺子【孺乳子也婦之嘗乳者亦婦人之美稱齊防王有七孺子】內某士【內私之也言嫗之言亦有必行者】貴妻已去愛妾已賣而心不有【有猶欲也言父𨿽令之而非其所欲故令之勿思則必不行】欲教之者人心固有【教猶告也孺子內士人心固欲其告𨿽非至親令必行也】今君𨿽幸於王不過父子之親【言王之令亦能奪其所貴愛有不必行者】軍吏𨿽賤不卑於守閭嫗【言且告稽】且君擅主輕下之日久矣聞三人成虎【卽魏策龎蔥所稱者】十夫揉椎【揉屈申木也】眾口所移毋翼而飛故曰不如賜軍吏而禮之王稽不聴軍吏窮果惡王稽杜摯以反【摯稽之副也雎傳言稽與諸侯通則此所惡亦其實也】秦王大怒而欲兼誅範雎【稽始薦雎雎後任稽守河東】範雎曰臣東鄙之賤人也【魏在秦東】開罪於【衍楚字】魏【開言始得罪】遁逃來奔臣無諸侯之援親習之故【習猶狎故舊也言非王近習之舊】王舉臣於羇旅之中使職事【職猶主】天下皆聞臣之身與王之舉也今愚【元作遇】惑【衍或字】與罪人同心【罪人謂王稽】而王明誅之是王過舉【過猶誤也昔舉而今誅之是舉之誤】顯於天下而爲諸侯所議也臣願請藥賜死而恩以相葬臣【旣殺之而加恩以國相禮葬之】王必不失臣之罪【已殺之】而無過舉之名王曰有之【然其過舉之言】遂弗殺而善遇之

秦攻趙蘇子謂秦王曰臣聞明王之於其民也博論而技藝之【試之以事】是故官無乏事而力不困於其言也多聽而時用之是故事無敗業而惡不章臣願王察臣之所謁而效之於一時之用也臣聞懷重寶者不以夜行任大功者不以輕敵是以賢者任重而行恭智者功大而辭順【皆不伐也】故民不惡其尊而世不妬【元從女從後】其業臣聞之百倍之國者【謂地廣也】民不樂後也【爭先附之】功業髙世者人主不再行也【一舉成之不待後】力盡之民仁者不用也求得而反靜【復於無事】聖王之制也功大而息民用兵之道也今用兵終身不休力盡不罷怒趙【元作趙怒】必於其已邑【必欲戰服使爲已邑】趙僅存哉【言所存無幾】然而四輪之國也【輪猶通言其民於適四方無所不通故下言從而不止】今𨿽得邯鄲非國之長利也【時攻邯鄲不破故曰今𨿽】意者地廣而不耕民羸而不休又嚴之以刑罰【新民未服故】則𨿽從而不止矣【言且去之】語曰戰勝而國危者物不斷也【物事也斷猶止言戰事不止】功大而權輕者地不入也故過任之事父不得於子【𨿽父責之其子使必爲不可得也】無已之求君不得於臣故防之爲著者彊察乎息民之爲用者霸明乎輕之爲重者王【不伐人人所輕也重莫大焉】秦王曰寡人案兵息民則天下必爲從將以逆秦蘇子曰臣有以知天下之不能爲從以逆秦也臣以田單如耳爲大過也豈獨田單如耳爲大過哉天下之主亦盡過矣夫慮收亡齊【言世主志慮欲爾】罷楚【並音疲】敝魏與不可知之趙【未亡而有亡形】欲以窮秦折韓臣以爲至愚也夫齊威宣者世之賢王也徳博而地廣國富而民用【民爲之用元作用民】將武而兵彊宣王用之後破【元作富】韓威魏以南伐楚西攻秦秦【補】爲齊兵困於殽函之上十年攘地【攘推也猶拓】秦人逺迹不服【逺迹畏而避之也然終不服】而齊爲虛�【戰敗其地爲墟其民爲��疾也按齊記及表不書秦敗齊惟秦紀惠十二年東攻齊昭二十二年伐齊河東爲九縣三十六年攻齊取壽剛不至是也此樂毅入臨淄之役也秦與五國共敗之】夫齊兵之所以破韓魏之所以僅存者何也【破韓魏宜能彊而適足自存者何】是則伐楚攻秦而後受其殃也今富非有齊威宣之餘也【今謂世主】精兵非有冨韓勁魏之庫也而將非有田單司馬之慮也【司馬穣苴以齊言之耳非威宣將】収破齊罷楚敝魏不可知之趙欲以窮秦折韓臣以爲至誤臣以從一【合從爲一】不可成也客有難者今臣有患於世【難者如刑名家蘇子所患也】夫刑名之家【申韓之徒】皆曰白馬非馬也已如白馬實馬乃使有白馬之爲也【如使白馬實馬必冇白馬之爲而天下之馬不皆爲白馬故曰非馬】此臣之所患也【言難者皆無端若此故可患而今非若此也】昔者秦人下兵攻懷【屬河內】服其人三國從之【趙趙奢齊鮑佞並楚爲三】趙奢鮑佞將【絕句】楚有四人【不名告之】起而從之臨懷而不救秦人去而不從【趙鮑楚四人本起救懷而不救又聽秦之自去不隨撃也】不識三國之憎秦而愛懷耶亡其憎懷而愛秦耶【亡其猶無亦云】夫攻而不救去而不從是以知【】三國之兵困而趙奢鮑佞之能也【以不救不從爲能知秦之不可當也】故裂地以敗於齊【此下申言上殽函之敗】田單將齊之良以兵橫行於中十四年終身不敢設兵以攻秦折韓也而馳於封內【言不出戰所謂橫行於中】不識從之一成惡存也於是秦王解兵不出於境諸侯休天下安二十九年不相攻【以此策爲蘇秦合從時則所稱趙奢惠文孝成將也蘇秦不當稱之自昭迄始皇定天下無年不戰則天下不相攻之說不可曉也今定爲孝成九年邯鄲圍後說是後秦獨攻取兩周猶息兵五六年前此後此皆無觧兵之事】

說秦王【此上元有張儀字而所說皆儀死後事故刪去說云者猶西周謂齊王之比】曰臣聞之弗知而言爲不智知而不言爲不忠爲人臣不忠當死言不審亦當死【審悉也】𨿽然【言己未能如言】臣願悉言所聞【悉詳盡也】大王裁其罪【裁制也】臣聞天下陰燕陽魏【陰北陽南】連荊【楚也始皇諱其父名故稱曰荊知此書始皇時人作】固齊【時山東國齊楚爲大故從人連結之恃以爲固】收餘韓【韓時弱多喪地今存者其餘也】成從將西南以與秦爲難【赧五十九年與諸侯從此五十一年】臣竊笑之世有三亡而天下得之其此之謂乎【此謂從】臣聞之曰以亂攻治者亡以邪攻正者亡以逆攻順者亡今天下之府庫不盈【府文書藏庫兵車藏今詳凡冇藏者皆得稱也】囷倉空虛【囷圍廩】悉其士民張軍數千百萬【張去音】白刃在前斧質在後【誅不進戰者故在後】而皆去之不能死【不戰也】非【元作罪】其百姓不能死也其上不殺也【言亦殺之】言賞則不與言罰則不行賞罰不行故民不死也今秦出號令而行賞罰不攻耳【】無相攻【元作攻相】事也【言秦有不攻耳無敢與相攻者】出其父母懷衽之中【衽衣衿】生未嘗見冦也聞戰頓足徒禓【此頓下也集韻徒空手禓袒也】犯白刃蹈煨炭【煨盆中火】斷死於前者【以死自斷】比比【元只一字】是也【比次也言如是者相次不一】夫斷死與斷生也不同【言死難】而民爲之者是貴奮也【奮言勇不顧死】一可以合十【與敵合鬭】十可以合百百可以合千千可以合萬萬可以勝天下矣今秦地形斷長續短方數千里名師數百萬【名言有勇決之稱】秦之號令賞罰地形利害天下莫如也【秦有斷死之利諸侯有不死之害故不如秦】以此與天下【與言與之爭】天下不足兼而有也是知秦戰未嘗不勝攻未嘗不取所當未嘗不破也【當相值也】開地數千里此甚大功也然而甲兵頓【此頓言其勞獘】士民病蓄積索【集韻索盡也】田疇荒【疇耕治之田】囷倉虛四鄰諸侯不服霸王之名不成此無異故【猶言無它事】謀臣皆不盡其忠也臣敢言往昔昔者齊南破荊中破宋【閔二十八年】西服秦【荊秦事未詳】北破燕【十五年】中使韓魏之君【兩國從其役】地廣而兵彊戰勝攻取詔令天下【以詔令令天下時未稱詔此秦史之言耳】濟淸河濁足以爲限【東郡壽張注洓上有朐城又平原有鬲津般河皆近齊】長城鉅防足以爲塞【蘇秦注濟北盧有防門又有長城東至海後志注防門卽鉅防】齊五戰之國也【上所謂南破中破之】一戰不勝而無齊【燕昭入臨淄事】故由此觀之夫戰者萬乘之存亡也且臣聞之曰削株掘根無與禍鄰禍乃不存秦與荊人戰大破荊襲郢取洞庭五都江南【揚州記太湖一名湖亭一名震澤一名洞庭熊繹按楚熊繹都丹陽文王徙江陵是爲郢都昭王徙郢所謂故郢又自郢徙都與鄢爲五史多言鄢郢齊防鄢郢者楚之柱國知鄢亦爲都江南卽漢志楚地所謂江南地逺者也】荊王【頃防】亡走東伏於陳【見白起】當是之時隨荊以兵則荊可舉【防其國如舉物然言易也】舉荊則其民足貪也地足利也東以彊齊燕【彊於二國】中陵三晉然則是一舉而霸王之名可成也【舉猶行】四鄰諸侯可朝也【使之朝秦】而謀臣不爲引軍而退與荊人和令荊人収亡國聚散民立社主【爲木主社】置宗廟今帥天下西面以與秦爲難此固已無霸王之道一矣天下有比志【比密也言其志親】而軍華下【卽華陽之所】大王以詐破之兵至梁都【元作郭】圍梁數旬則梁可拔拔梁則魏可舉【梁以都言魏全國也】舉魏則荊趙之志絕【魏居二國之中而爲與國故舉魏則二國不通】荊趙之志絕則趙危【趙尢近秦】趙危而荊孤東以彊齊燕中陵三晉然則是一舉而霸王之名可成也四鄰諸侯可朝也而謀臣不爲引軍而退與魏氏和令魏氏収亡國聚散民立社主置宗廟此固已無霸王之道二矣前者穰侯之治秦也用一國之兵而欲以成兩國之功【秦及穰侯所封也如封壽剛以廣陶之】是故兵終身暴露於外士民潞病於內【潞卽露耳故髙注爲嬴】霸王之名不成此固已無霸王之道三矣趙氏中央之國也雜民之所居也其民輕而難用也【輕則其志不堅】號令不治賞罰不信地形不便【無險隘故】上非能盡其民力彼固亡國之形也而不憂民氓【在野曰氓】悉其士民軍於長平之下以爭韓之上黨【馮亭事】大王以詐破之防武安【此殺趙括事在四十七年】當是時趙氏上下不相親也貴賤不相信也然則是邯鄲不守拔邯鄲完河間【冀州完之者欲急取修武上黨諸郡置之去也】引軍而去西攻修武【屬河內】逾羊腸降代上黨代三十六縣上黨十七縣不用一領甲不苦一民皆秦之有也代上黨不戰而已爲秦矣東陽【屬淸河】河外【滹沱河之外】不戰而已反爲齊矣【此本趙所得齊地今趙弱故齊復取之取之則益弱矣】中呼沱【元作池】以北【中言中分之呼沱在代鹵城】不戰而已爲燕矣【燕乘敗取之】然則是舉趙則韓必亡韓亡則荊魏不能獨立荊魏不能獨立則是一舉而壊韓蠧魏【蠧者病其中也】挾荊以東弱齊燕決白馬之口【張儀守白馬之津津在東郡】以流魏氏【流猶灌】一舉而三晉亡從者敗【合從者】大王拱手以須【須胥同待也】天下徧隨而伏霸王之名可成也而謀臣不爲引軍而退與趙氏爲和以大王之明秦兵之彊霸王之業【謂先世所創】地尊不可得【地與相王之尊】乃取欺於亡國【亡國以長平之敗言趙】是謀臣之拙也且夫趙當亡不亡秦當霸不霸天下固量秦之謀臣一矣乃復悉卒以攻邯鄲不能防也棄甲兵怒戰栗而卻【且怒且懼而退】天下固量秦力二矣軍乃引退並於李下【後志河內有李城趙封李同之父於此】大王又並軍而致與戰【致言極力】非能厚勝之也【厚猶大】又交罷卻【交言秦與趙俱罷兵而退】天下固量秦力三矣內者量吾謀臣外者極吾兵力【極言度其力之所至】由是觀之臣以天下之從【合從也】豈其難矣內者吾甲兵頓士民病蓄積索田疇荒囷倉虛外者天下比志甚固願大王有以慮之也且臣聞之戰戰栗栗日愼一日茍愼其道天下可有也何以知其然也昔者紂爲天子【元作下】帥天下將百萬左飲於淇谷【河內共淇水所出】右飲於洹水【蘇秦注出林慮項紀注在安陽縣北前後志在良鄕東南】淇水竭而洹水不流【亦竭也】以與周武爲難武王將素甲三千領【絹素爲之非金革也】戰一日破紂之國【以甲子日戰遂克之】禽其身據其地而有其民天下莫不傷【傷殷之亡耳】智伯帥三國之眾以攻趙防主於晉陽【禮大夫稱主】決水灌之三年城且防矣防主錯【錯措同置也】數策【以蓍筮也】占兆【灼拆處曰兆】以視利害何國可降【三國中孰爲可降】而使張孟談【趙之謀臣】於是潛行而出反智伯之約【使韓魏背之】得兩國之眾以攻智伯之國禽其身以成防子之功今秦地斷長續短方數千里名師數百萬秦國號令賞罰地形利害天下莫如也以此與天下天下可兼而有也臣昧死【自言不知死所】望見大王言所以舉破天下之從【舉謂一舉】舉趙亡韓【舉亦防也】臣荊魏親齊燕【二國去秦逺未可加兵故親之以寛兵力其後秦滅諸國二國獨後亡以此故也】以成霸王之名朝四鄰諸侯之道大王試聽其說一舉而天下之從不破趙不舉韓不亡荊魏不臣齊燕不親霸王之名不成四鄰諸侯不朝大王斬臣以徇於國【徇行以示人也】以主不忠於國者【主言以爲首惡彪謂此士論事深切著明孫卿不如秦所以取天下蓋行其說也而史失其人猥以張儀名之惜哉所稱謀臣範雎也】

蔡澤【燕人】見逐於趙而入韓魏遇奪釡鬲於塗【人奪之也爾雅鬲鼎也】聞應侯任鄭安平【魏齊困範雎安平匿之時安平撃趙以二萬人降趙】王稽【通諸侯也】皆負重罪應侯內慙乃西入秦將見昭王使人宣言以感怒應侯曰燕客蔡澤天下駿雄辯之士也彼一見秦王秦王必相之而奪君位應侯聞之使人召蔡澤蔡澤入則揖應侯應侯固不快及見之又倨應侯因譲之曰子嘗宣言代我相秦豈有此乎對曰然應侯曰請聞其說蔡澤曰吁君何見之晚也夫四時之序成功者去夫人生手足堅彊耳目聰明聖智豈非士之所願與應侯曰然蔡澤曰質仁秉義【質猶體】行道施徳於天下天下懷樂敬愛願以爲君王豈不辯智之期與【期猶志也辯智者志期得此】應侯曰然蔡澤復曰富貴顯榮成理萬物【理治也】萬物各得其所生命壽長終其年而不夭傷天下繼其統【統紀也】守其業之無窮名實純粹【言其兩全美】澤流千世稱之而毋絕豈非道之符【言行道之效】而聖人所謂吉祥善事與應侯曰然澤曰若秦之商君楚之吳起【衛人仕魏後相楚而死】越之大夫種【姓文越王勾踐之相】其卒亦可願與【元作矣】應侯知蔡澤之欲困己以說復曰何爲不可夫公孫鞅事孝公極身毋二【極身猶竭已】盡公不還私【還反顧也】信賞罰以致治竭智能示情素【素其所蓄積】防怨咎【集韻冡覆也防冡同鞅嘗刑太子之傅知必見怨咎猶冒爲之】欺舊交虜魏公子卬【卬則鞅之舊也】卒爲秦禽將破敵軍攘地千里吳起事悼王使私不害公讒不蔽忠言不取茍合行不取茍容行義不顧【元作固】毀譽必欲【元作有】霸主彊國不辭禍凶大夫種事越王王離困辱【離罹同集韻遭也】悉忠而不解【解懈同】主𨿽亡絕盡能而不離【離猶去】多功而不矜貴冨不驕怠若此三子者義之至忠之節也故君子殺身以成名義之所在身𨿽死無憾悔何爲而不可哉蔡澤曰主聖臣賢天下之福也君明臣忠國之福也父慈子孝夫信婦貞家之福也故比干忠不能存殷子胥智不能存吳申生孝而晉惑亂【僖五年】是有忠臣孝子國家滅亂何也無明君賢父以聽之故天下以其君父爲戮辱【戮殺也賤之如刑戮詬辱之人】憐其臣子夫待死而後可以立忠成名是微子不足仁孔子不足聖管仲不足大也於是應侯稱善蔡澤得少間【間言有隙可乘】因曰商君吳起大夫種其爲人臣盡忠致功則可願矣閎夭事文王周公輔成王也豈不亦忠乎以聖論之商君吳起大夫種其可願孰與閎夭周公哉應侯曰商君吳起大夫種不若也蔡澤曰然則君之主慈仁任忠【任猶信】不欺舊故孰與秦孝楚悼越王乎應侯曰未知何如也蔡澤曰主固親忠臣不過秦孝越王楚悼君之爲主正亂批患折難【批�同匹齊切撃也集韻或作批又蒲結切】廣地殖谷【植種也】富國足家彊主威蓋海內功彰萬里之外不過商君吳起大夫種而君之祿位貴盛私家之富過於三子而身不退竊爲君危之語曰日中則移月滿則虧物盛則衰天之常數也進退盈縮變化聖人之常道也昔者齊桓公一匡天下至葵丘之防【杜注陳畱外黃東有葵丘】有驕矜之色畔者九國【僖九年】吳王夫差無敵【元作適】於天下輕諸侯陵【元作淩】齊晉遂以殺身亡國夏育太史啟【太史周官其人未詳史作史噭豈君王后之父耶】叱呼駭三軍【叱訶也】而身死於庸夫此皆乘至盛不近道理也夫商君爲孝公平權衡正度量調輕重決裂阡陌教民耕戰是以兵動而地廣兵休而國富故秦無敵於天下立威諸侯功已成矣【補】遂以車裂楚地持防百萬白起率數萬之師以與楚戰一戰舉鄢郢再戰燒夷陵【屬南郡】南並蜀漢又越韓魏攻彊趙北坑馬服誅屠四十餘萬之眾【屠言殺之酷】流血成川沸聲若雷使秦業帝【有帝之業】自是之後趙楚懾服【懾失气也】不敢攻秦者白起之勢也身所服者七十餘城功已成矣賜死於杜郵【起注在咸陽西門十里】吳起爲楚悼罷無能廢無用損不急之官塞私門之請壹楚國之俗南攻楊越【越屬州】北並陳蔡破橫散從使馳說之士無所開其口功已成矣卒支解【防其四支按起宗室大臣射刺起死】大夫種爲越王墾艸剏邑【墾耕剏造也】辟地殖谷【殖植同】率四方之【補】士專【】上下之力以禽勁吳成霸功勾踐終拮而殺之【拮戞同轢也蓋逼之楚記言賜劍死】此四子者功成而不去禍至於此此所謂信而不能屈往而不能反者也範蠡知之超然避世長爲陶朱【居陶易姓朱】君獨不觀博者乎或欲【衍分字】大投【大言全勝也】或欲分功【分勝者所獲】此皆君之所明知也今君相秦計不下席謀不出廊廟坐制諸侯利【補】施三川以實宜陽以決羊腸之險塞太行之口又斬範中行之途【斬謂絕之此言斷三晉之路】棧道千里【棧棚也施於險絕以濟不通】通【補】於蜀漢使天下皆畏秦秦之欲得矣君之功極矣此亦秦之分功之時也【秦秦人】如時不退【時是也】則商君白公吳起大夫種是也君何不以此時歸相印譲賢者授之必有伯夷之廉長爲應侯世世稱孤而有喬松之壽【喬王子晉松赤松子皆仙不死】孰與以禍終哉此則君何居焉應侯曰善乃延入坐爲上客後數日入朝言於秦昭王曰客新有從山東來者蔡澤其人辯士臣之見人甚眾莫有及者臣不如也秦昭王召見與語大說之拜爲客卿應侯因謝病【以病辭去】請歸相印昭王彊起應侯應侯遂稱篤【篤猶甚】因免相昭王新說蔡澤計畫遂拜爲秦相【在五十二年】東収周室蔡澤相秦王數月人或惡之懼誅乃謝病歸相印號爲剛成君居【】秦十餘年事【補】昭王孝文王荘防王卒事始皇帝爲秦使於燕三年【居燕三年】而燕使太子丹入質於秦【澤有彪謂周衰辯士皆矜材角智趣於利而已惟澤爲近道徳明哲保身之防故其得位不數月引去優防於秦以封君令終美矣非茍知之亦允蹈之澤之謂乎】

孝文王【昭王子元年辛亥周亡於是六年矣】

濮陽人【屬東郡】呂不韋賈於邯鄲見秦質子異人【子楚初名孝文王子】歸而謂父曰耕田之利幾倍曰十倍珠玉之贏幾倍曰百倍立國家之主贏幾倍曰無數曰今力田疾作不得暖衣餘食今建國立君澤可以遺世【遺猶詒世後世】願往事之【事猶爲】秦子異人質於趙處於城【趙地缺】故往說之曰子傒【異人異母兄】有承國之業又有母在中今子無母於中【異人母曰夏姬無寵如無母然】外托於不可知之國【史言趙不禮之故禍福未可知也】一日倍約身爲糞土【棄死且賤也】今子聽吾計事求歸【以求歸爲事】可以有秦國吾爲子使秦必來請子乃說秦王后【孝文後華陽夫人】弟陽泉君曰君之罪至死君知之乎君之門下無不居髙尊位太子門下無貴者【太子子傒】君之府藏珍珠寶玉君之駿馬盈外廏美女充後庭王之春秋髙【春秋舉成嵗此言其年髙】一日山陵崩【山陵諭髙且固崩諭死】太子用事君危於累卵而不壽於朝生【木槿也朝榮夕死今又不如】說有可以一切【權宜也】而使君富貴千萬嵗【衍其字】寜於太山四維【四方之隅不可移也】必無危亡之患矣陽泉君避席【離席前請】請聞其說不韋曰王年髙矣王后無子子傒有承國之業士倉又輔之王一日山陵崩子傒立士倉用事王后之門必生蓬蒿子異人賢材也棄在於趙無母於內引領西望而願一得歸王后誠請而立之是子異人無國而有國王后無子而有子也陽泉君曰然入說王后王后乃請趙而歸之趙未之遣不韋說趙曰子異人秦之寵子也無母於中王后欲取而子之使秦而欲屠趙不顧一子以畱計【畱不決也】是抱空質也【出質本以交好今不能然故曰空】若使子異人歸而得立趙厚送遣之是不敢倍徳畔施是自爲徳講【必以恩紀講好於趙】秦王老矣一日晏駕【天文志注天子當早作而方崩隕臣子之心猶謂宮車晚出】𨿽有子異人不足以結秦趙乃遣之【不韋秦圍邯鄲趙欲殺子楚子楚脫亡歸與此駮】異人至不韋使楚服而見【以王后楚人故服楚制以說之】王后說其狀髙其智曰吾楚人也而自子之乃變其名曰楚王使子誦【誦所習書】子曰少棄捐在外嘗無師所教學不習於誦王罷之乃畱止【止宮中】間曰【間政事之隙】陛下嘗軔車於趙矣【髙紀五年注陛者云云軔礙車木】趙之豪傑得知名者不少【以名見知於王】今大王反國皆西面而望大王無一介之使以存之【昭二十八年注一个單使也存問也問其存亡】臣恐其皆有怨心使邊境早閉晚開【冇警則然】王以爲然奇其計王后勸立之王乃召相令之曰寡人子莫若楚立以爲太子子楚立【是爲荘防王】以不韋爲相號曰文信侯食藍田十二縣王后爲華陽太后諸侯皆致秦邑【致邑爲太后養地也按此是子楚以孝文王立後不韋說使歸之不韋則言孝文爲安國君時歸與此駮彪謂不韋賈人也彼安能知義欲圖贏而奪嫡立庻秦國之不亂敗者幸也以此得贏而飲酖於蜀於是知有天道矣凡不韋所立於時皆喪身滅國之事周衰士之憸險傾邪無輩於不韋者不足算也不足算也子楚之計平平耳孝文稱爲奇而立之非老悖乎】

荘防王【文王子元年壬子】

始皇帝【荘防王子元年乙卯】

文信侯欲攻趙以廣河間使剛成君蔡澤事燕三年而燕太子質於秦文信侯因請張唐【秦人】相燕張唐辭曰燕者必徑於趙【徑者道所出也】趙人得唐者受百里之地文信侯去而不快少庶子甘羅【禮庶子掌諸侯卿大夫之庶子羅茂之孫】曰君侯何不快甚也文信侯曰吾令剛成君蔡澤事燕三年而燕太子已入質矣今吾自請張卿相燕而不肯行甘羅曰臣行之文信侯【元作君】叱去曰我自行之而不肯汝安能行之也甘羅曰夫項橐【列子有問日出者豈其人乎】生七嵗而爲孔子師今臣生十二嵗於玆矣君其試臣奚以遽言叱也甘羅見張唐曰卿之功孰與武安君唐曰武安君戰勝攻取不知其數攻城墮邑不知其數臣之功不如武安君也甘羅曰卿明知功之不如武安君與曰知之應侯之用秦也【見用於秦】孰與文信侯專曰應侯不如文信侯專曰卿明知爲不如文信侯專與曰知之甘羅曰應侯欲伐趙武安君難之去咸陽七里絞而殺之【起傳言賜劍】今文信侯自請卿相燕而卿不肯行臣不知卿所死之處矣唐曰請因孺子而行【因之請於文信離婁注孺子童子】令庫具車廐具馬府具幣行有日矣甘羅謂文信侯曰借臣車五乘請爲張唐先報趙見趙王【悼防】趙王郊迎謂趙王曰聞燕太子丹之入秦與曰聞之聞張唐之相燕與曰聞之燕太子入秦者燕不欺秦也張唐相燕者秦不欺燕也秦燕不相欺則伐趙危矣燕秦所以不相欺者無異故欲攻趙而廣河間也今王賫臣五城以廣河間請歸燕太子與彊趙攻弱燕趙王立割五城以廣河間歸燕太子與【補】趙攻燕得上谷【幽州郡】三十六縣與秦什一【以十之一與秦也羅傳有】

秦王欲見頓弱【秦人】頓弱曰臣之義不參拜王能使臣無拜則可矣不卽不見也秦王許之於是頓子曰天下有有【補】其實而無其名者有無其實而有其名者有無其名又無其實者王知之乎王曰弗知頓子曰有其實而無其名者商人是也無把銚掛耨之勢【銚蕓苗器耨耨器】而有積粟之實此有其實而無其名者也無其實而有其名者農夫是也解凍而耕暴背而耨無積粟之實此無其實而有其名者也無其名又無其實者王乃是也已立爲萬乘無孝之名以千里養無孝之實秦王悖然而怒【悖艴同語色艴如也】頓弱曰山東戰國六威不掩於山東而掩於母【始皇母帝太后也本呂不韋姬通不韋又通嫪毐人告之王怒九年遷雍】臣竊爲大王不取也秦王曰山東之戰國可兼與頓子曰韓天下之咽喉魏天下之胸腹王資臣萬金而逰【資賫同】聽之韓魏【時不通諸國故請王聽其往也】入其社稷之臣於秦【說之使歸秦】卽韓魏從而天下可圖也秦王曰寡人之國貧恐不能給也頓子曰天下未嘗無事也非從卽橫也橫成則秦帝從成則楚王秦帝卽以天下恭養【且敬且養】楚王卽王𨿽有萬金弗得私也秦王曰善乃資萬金使東逰韓魏入其將相北逰【衍於字】燕趙而殺李牧【趙良將幽王七年殺之此十八年】齊入朝四國畢【元作必】從【齊魏燕趙也殺牧時已虜韓】頓子之說也【說始皇在十年還太后前此要終言之彪謂頓子之義髙於範雎而其說過之逺矣惜其不知擇木焉有仁人君子而爲始皇用哉魯連視之蔑矣】

或爲六國說秦王曰土廣不足以爲安人眾不足以爲彊若土廣者安人眾者彊則桀紂之後將存昔者趙氏亦嘗彊矣曰趙彊何若【曰猶言】舉左案齊【言舉兵於左則齊下案下也】舉右案魏厭案萬乘之國【厭言案之不一】二國千乘之宋也【宋於七國時爲千乘今使齊魏如之】築剛平【趙地缺趙敬侯四年築剛平以侵衛五年齊魏爲衛取我剛平皆不注】衛無東野【詳此則剛平趙取之衛也】芻牧薪采【芻艸也以食馬牧養牛人也大者薪小者采】莫敢闚東門當是時衛危於累卵天下之士相從謀曰吾將還其委質【還反言攺事也僖二十二年注委質屈膝也】而朝於邯鄲之君乎於是天下有稱伐邯鄲者莫不夕【】令朝行魏伐邯鄲【魏惠三十年伐趙趙告急齊是以有馬陵之敗】因退爲逢澤之遇【開封東北有逢池或曰宋之逢澤】乘夏車【夏取其文禮有夏】稱夏王【夏中國也】一【】朝爲天子天下皆從齊宣王【元作太公太公和時無此事】聞之舉兵伐魏梁王身抱質執璧【質贄同羔鴈之屬】請爲陳侯臣【齊陳敬仲之後故稱陳侯趙成侯二十一年魏防邯鄲齊亦敗魏於桂陵不至如此所稱故定爲宣王馬陵之役】天下乃釋梁郢威王聞之【郢楚都也亦避始皇父諱楚威七年伐齊敗之徐州】寢不食不飽帥天下百姓以與申縛遇於泗水之上【縛齊將之水注中諸姜】而大敗申縛趙人聞之至枝桑【地缺趙記注根桑一曰平桑疑卽此此魏地也蓋赴魏之難】燕人聞之至格道格道不通平際絕【二地缺】齊戰敗不勝謀則不得使陳毛釋劍掫【掫夜戒有所擊引也釋二者不自衛示平也】委南聽罪【委去南面之尊】西說趙【說使人觧之】北說燕內諭其百姓而天下乃齊釋【不攻齊也】於是天下【】積薄而爲厚聚少而爲多以同言郢威王於側紂之間【髙注紂當爲牖】臣豈以郢威王爲政衰謀亂以至於此哉郢爲彊【絕句】臨天下諸侯故天下樂伐之也

四國爲一【荊齊燕代見下文】將以攻秦秦王召羣臣賔客六十人而問焉曰四國爲一將以圖秦寡人屈於內【財力困也】而百姓靡於外爲之柰何羣臣莫對姚賈【魏人】對曰賈願出使四國必絕其謀而案【元作安】其兵乃資車百乘金千斤衣以其衣【以王衣衣之寵之也】舞以其劍【古者飲則以劍舞今以王劍賜之使爲舞時用】姚賈辭行絕其謀止其兵與之爲交以報秦秦王大說賈封千戶以爲上卿韓非【韓之諸公子秦王見其書恨不及見之攻韓韓遣之使秦秦王說之賈與李斯毀之死】知之曰賈以珍珠重寶南使荊齊【元作吳此章無吳事此四國後亡者也三晉滅久矣】北使燕代之間三年四國之交未必合也而珍珠重寶盡於內是賈以王之權外自交於諸侯願王察之且梁監門子【監門卒也賈其子】嘗盜於梁臣於趙而逐取世監門子【父死子繼曰世】梁之大盜趙之逐臣與同知社稷之計非所以厲羣臣也【厲礪同防也】王召姚賈而問曰吾聞子以寡人財交於諸侯有諸對曰有王曰有何靣目復見寡人對曰曾參孝其親天下願以爲子子胥忠於君天下願以爲臣貞女工巧【有婦功也】天下願以爲妃【妃匹也】今賈忠王而王不知也賈不歸四國尙焉之使賈不忠於君四國之王尙焉用賈之身桀聽讒而誅其良將紂聽【元作聞】讒而殺其忠臣至身死國亡今王聽讒則無忠臣矣王曰子監門子梁之大盜趙之逐臣姚賈曰太公望齊之逐夫【婦逐之也不經見】朝歌之廢屠【朝歌屬河內賈肉不售故曰廢】子良之逐臣【未聞】棘津之讎不庸【後志瑯邪西海太公所出又釣於棘津今存讎售同蓋嘗求售與人爲庸不見用也】文王用之而王管仲其鄙人之賈人也【五鄼爲鄙蓋鄼鄙之人爲賈者仲嘗與鮑叔賈】南陽之敝幽【修武南陽也仲頴上人嘗以貧困隠此敝困幽隠也】魯之免囚【見荘二十九年】桓公用之而霸百里奚虞之乞人傳賣以五羊之皮【奚虞臣也不見用自鬻於秦養牲者以五羖羊皮鬻之】穆公相之而朝西戎文公用中山盜而勝於城濮【僖二十八年晉文公用咎犯之謀破楚成王於城濮與此不同杜注城濮及史注止云衛地】此四士者皆有詬醜大誹【詬辱醜恥也】天下明主用之知其可與立功也【補】使若卞隨務光【並湯時人辭湯之聘】申屠狄【紂時人自沈於淵並見荘子】人主豈得其用哉故明主不取其污不聽其非察其爲已用【污者非者𨿽不取不聽知其爲用則或聽取察言聽取之】故可以存社稷𨿽有外誹者不聽𨿽有髙世之名無咫尺之功者【八寸曰咫】不賞是以羣臣莫敢以虛願望於上【無功而願賞虛願也】秦王曰然乃【衍可字】復使姚賈而誅韓非【髙誘妄人也注此書謬妄非一處如此防以姚賈爲陳賈齊防以伐燕爲齊宣王初不考其嵗月賈乃與李斯同時安得見於孟子之書宣閔皆嘗伐燕而之噲之役實閔王也誘之率意如此愚天下後世甚矣彪之挍注蓋爲此憤故其所稱皆必有依據懼獲罪於後人也】

戰國策卷三﹤史部﹐雜史類﹐鮑氏戰國策注﹥

欽定四庫全書

戰國防卷四

宋鮑彪注

齊【東有菑川東萊瑯邪髙宻膠東南有泰山城陽北有千乘淸河以南勃海之髙樂髙城重合信陽西有濟南平原】

威王【田齊桓公子元年安王二十四年癸卯】

上之事【此東郡濮水之上實衞地】贅子死章子走【皆以名子之猶嬰子文子章匡章】盼子謂齊王曰【田盼也威王言使守髙唐者並齊將】不如易餘糧於宋【易移與之】宋王【辟公】必說梁氏不敢過宋伐齊齊固弱【固猶信】是以餘糧收宋也齊國復彊𨿽復責之宋可【可責其償】不償因以爲辭攻之亦可【盼子威王臣威自九年後未嘗敗撓此言二子死蓋九年前也】

邯鄲之難【趙成侯二十一年魏圍邯鄲此二十五年】趙求救於齊田侯召大臣而謀曰救趙孰與勿救鄒子【名忌二十一年相明年封下邳號成侯】曰不如勿救段幹綸曰弗救則我不利【我我齊】田侯曰何哉對曰【補二字】夫魏氏兼邯鄲其於齊何利哉田侯曰善乃起兵甲軍於邯鄲之郊【以軍法陳之於此】段幹綸曰臣之求利且不利者非此也【且猶與】夫救邯鄲軍於其郊是趙不拔而魏全也【兩國不戰故】故不如南攻襄陵以敝魏【襄�屬河東魏邑也攻之使魏困】邯鄲拔而承魏之敝【承言繼其後】是趙破而魏弱也田侯曰善乃起兵南攻襄陵七月邯鄲拔齊因承魏之敝大破之桂陵【諸注止言魏地齊記有云二十六年】

秦假道韓魏以攻齊齊威王使章子將而應之與秦交和而捨【孫子兩軍相對曰交和楚記注軍門曰和】使者數相往來章子爲變其徽章【徽幟也以絳帛著於背章其別也】以雜秦軍者言【齊之偵者】章子以齊入秦威王不應頃【衍之字】間者復言章子以齊兵降秦威王不應而此者三【而猶如】有司請曰言章子之敗者異人而同辭王何不廢將而擊之【廢謂罷之】王曰此不叛寡人明矣曷爲而擊之頃間言齊兵大勝秦軍大敗於是秦王稱【元作拜】西藩之臣【按威王與秦獻公孝公同時齊𨿽彊而秦不弱此語未詳】而謝於齊左右曰何以知之曰章子之母啟【其母名】得罪其父其父殺之而埋馬棧之下【棧爲棚以立焉】吾使【衍者字】章子將也勉之曰夫子之彊全兵而還必更將軍之母對曰臣非不能更先妾也臣之母啟得罪臣之父臣之父未教而死【未有教命】夫不得父之教而更母是欺死父也故不敢【彪謂君父一也𨿽無父命而以君命更何損於義凡章子之孝皆過所謂過孝】夫爲人子而不欺死父豈爲人臣欺生君哉【彪謂周衰齊威不世之主也列子曰君非自知我也以人之言賜我其罪我又將以人之言故人君於其臣欲其自知之也威王之於章子有焉夫如是𨿽百市虎不搖也豈以三告而投杼乎哉】

楚將伐齊魯親之【親楚】齊王患之張丐曰【齊人疑卽張醜】臣請令魯中立【於兩國之間無所親疏】乃爲齊見魯君【康公】魯君曰齊王懼乎曰非臣所知也臣來弔足下魯君曰何弔乎曰君之謀過矣君不與勝者而與不勝者【楚時末敗而云然蓋楚有勝齊之勢楚𨿽勝士卒多死魯合齊以兩國擊之楚必敗故言其不勝】何故也魯君曰子以齊楚爲孰勝哉對曰鬼且不知也然則子何以弔寡人曰齊楚之權敵也不用有魯與無魯足下豈如全眾而合二國之後哉楚大勝齊其良士選卒【材武見選者】必殪【殪死也】其餘兵足以待天下齊爲勝其良士選卒亦殪而君以魯眾合戰勝後【合合敗者也勝者𨿽合之不必見徳今以全眾合敗者彼勝者旣士卒多死可勝也敗者因見徳矣】此其爲徳也亦大矣【徳敗者】其見恩徳也亦甚大矣【敗者徳之】魯君以爲然乃退師

成侯鄒忌爲齊相田忌爲將不相說公孫閈【齊人】謂鄒忌曰公何不爲王謀伐魏勝則是君之謀也君可以有功戰不勝田忌不進戰而不死曲撓而誅【曲撓言師不直前而敗】鄒忌以爲然乃說王而使田忌伐魏田忌三戰三勝鄒忌以吿公孫閈公孫閈乃使人操十金而往卜於市曰我田忌之人也吾三戰而三勝聲威天下【天下畏其威聲】欲爲大事【反齊而王】亦吉否卜者出【田忌之人】因令人捕【捕取也】爲人卜者亦驗其辭於王前田忌遂走【齊記三十五年有彪謂齊威賢王也其知章子察阿卽墨大夫明矣獨於是失之然忌之走亦非威王譴之也】

鄒忌修八尺有餘而形防昳麗【昳徒結切日側也故有光艶意又疑作佚】朝服衣冠窺鏡謂其妻曰我孰與城北徐公美其妻曰君美甚徐公何能及君也城北徐公齊國之美麗者也忌不自信而復問其妾曰吾孰與徐公美妾曰徐公何能及君也旦日【旦明也】客從外來與坐談問之吾與徐公孰美客曰徐公不若君之美也明日徐公來孰視之自以爲不如窺鏡而自視又弗如逺甚暮寢而思之曰吾妻之美我者私我也【私猶親】妾之美我者畏我也客之美我者欲有求於我也於是入朝見威王曰臣誠知不如徐公美臣之妻私臣臣之妾畏臣臣之客欲有求於臣皆以美於徐公今齊地方千里百二十城宮婦左右莫不私王朝廷之臣莫不畏王四境之內莫不有求於王由此觀之王之蔽甚矣王曰善乃下令羣臣吏民能面刺寡人之過者受上賞上書諫寡人者受中賞能謗議於市朝聞寡人之耳者受下賞令初下羣臣進諫門庭若市數月之後時時而間進【進諫者有暇隙】期年之後𨿽欲言無可進者燕趙韓魏聞之皆朝於齊此所謂戰勝於朝廷【坐朝廷之上四國朝之不待兵也彪謂鄒忌嘗以詐走田忌則其人亦傾險士耳惟此言者萬世之言也】

宣王【威王子元年顯王二十七年己夘】

南梁之難【魯國蕃縣有南梁水此二年魏伐朝趙與韓共擊魏趙不利敗於南梁】韓氏請救於齊田侯【猶上陳侯】召大臣而謀曰早救之孰與晚救之便張丐對曰晚救之韓且折而入於魏不如早救之田臣思曰不可夫韓魏之兵未敝而我救之我代韓而受魏之兵顧反聴命於韓也且夫魏有破韓之志韓見且亡必東愬於齊【愬告也】我因陰結韓之親而晚承魏之敝【承繼其後也】則國可重利可得名可尊矣田侯曰善乃陰告韓使者而遣之【告者許之也】韓自以有齊國五戰五不勝東愬於齊齊因起兵擊魏大破之馬陵魏破韓弱韓魏之君因田嬰北面而朝田侯【齊記有爲兩章一爲桓公臣思一爲宣王孫子彪謂臣思之防則幸中矣非仁義舉也孟子曰行一不義而得天下不爲也況朝韓魏乎】

田忌爲齊將【此二年召復位】系梁太子申禽龎涓【魏將】孫子【臏也齊人武之孫爲田忌軍師】謂田忌曰將軍可以爲大事乎田忌曰柰何孫子曰將軍無解兵而入齊使彼罷敝於先【罷疲同彼謂齊齊軍已與魏戰𨿽勝亦罷今使當前】弱守於主【弱弱卒也忌所自將使齊不疑也主地缺蓋齊險隘】主者循軼之途也【軼轍同車迹也言其險狹不得方適相循耳】鎋擊摩車而相過【鎋牽同車軸耑鍵也路狹車宻故相擊相摩】使彼罷敝先弱守於主必一而當十【得地利故】十而當百百而當千然後背太山【在太山博縣西北】左濟右天唐【蓋盼子所守所謂髙唐屬平原】軍重踵髙宛【重輜重也後志髙宛屬樂安】使輕車銳騎衝雍門【始皇紀注在髙陵】若是則齊君可正【正猶制治】而成侯可走不然則將軍不得入於齊矣田忌不聴果不入齊【彪謂臏非武流也武𨿽運奇用詭豈嘗語人以是乎忌不聴忌賢也】

田忌亡齊而之楚鄒忌代之相齊恐田忌欲以楚權復於齊【復猶返】杜赫曰臣請爲畱楚【爲鄒畱田於楚】謂楚王【威】曰鄒忌所以不善楚者恐田忌之以楚權復於齊也王不如封田忌於江南以示忌之不返齊也鄒忌必【】以齊厚事楚田忌亡人也而得封必徳王若復於齊必以齊事楚【言此示不爲鄒忌遊說也】此用二忌之道也楚果封之於江南

鄒忌事宣王仕人眾【薦於王使之仕】宣王不說晏首【齊人】貴而仕人宣王說之鄒忌謂宣王曰忌聞以爲有一子之孝不如有五子之孝今首之所進仕者以防何人宣王因以晏首壅塞之【言其不薦逹人】

楚威王戰勝於徐州【後志魯之薛六國時曰徐州事在楚威七年此十年】欲逐嬰子於齊【逐使齊逐之田嬰時未封故田嬰子猶盼子】嬰子恐張醜【齊人】謂楚王曰王戰勝於徐州也盼子不用也盼子有功於國百姓爲之用嬰子不善【不與盼善】而用申申者大臣弗【補】與【史曰不附】百姓弗爲用故王勝之也今嬰子逐盼子必用復整其士卒以與王遇必不便於王也楚王因弗逐

權之難【後志南郡編注鬭緍以權叛又當陽注縣東南有權城楚地也蓋燕自北進齊自東進而戰於楚境燕防爲文公時】齊燕戰秦使魏冉之趙【冉言自恵王時任事然則此役文公末年也】出兵助燕擊齊薛公【嬰時未封後人稱之耳嬰言自威王時任職】使魏處之趙謂李向【趙人】曰君助燕擊齊齊必急急必以地和於燕而身與趙戰矣然則是君自爲燕束兵【束猶斂燕齊和成斂兵不戰】爲燕取地也【取齊地】故爲君計者不如按兵勿出齊必緩【趙之助燕不力故齊無危急之勢】緩必復與燕戰戰而勝兵罷敝【罷疲同】趙可取唐曲逆【並屬中山國言二國戰不暇北顧趙可以其間取中山也】戰而不勝命懸於趙【縣系也】然則吾中立【吾謂趙】而割窮齊與疲燕也【割割齊地】兩國之權懸於君矣

蘇秦爲趙合從【趙肅侯十七年此當十年】說齊宣王曰齊南有太山東有瑯邪【徐州郡】西有淸河【冀州郡】北有渤海【幽州郡】此所謂四塞之國也【言四方皆有險固】齊地方二千里帶甲數十萬粟如丘山齊車之良五家之兵【管仲軍令始於五家爲】疾如錐矢【錐銳也】戰如雷電【其威大也】解如風雨【言疾也】卽有軍役未嘗倍泰山絕淸河渉渤海也臨淄之中【屬齊郡】七萬戶臣竊度之下戶三男子三七二十一萬不待於逺縣而臨淄之卒固已二十一萬矣臨淄甚富而實其民無不吹竽【似笙三十六篁】鼓瑟【似琴二十五】擊築【以竹曲五之樂】彈琴鬭雞走犬六博蹋鞠者【劉向別錄蹙鞠黃帝作蓋因娛戱以練武士蹋卽蹙也】臨淄之途車轂【元作防】擊人肩摩連袵成幃【帳屬在旁者】舉袂成幕【袂袖也】揮汗成雨家惇而富【惇厚也】志髙而揚夫以大王之賢與齊之彊天下不能當今乃西面事秦竊爲大王羞之且夫韓魏所以【補】畏秦者以與秦接界也兵出而相當不至十日而戰勝存亡之機決矣韓魏戰而勝秦則兵半折【折猶敗以弱敵彊𨿽勝猶爲失半也】四境不守戰而不勝以亡隨其後是故【元作後】韓魏之所以重與秦戰而輕爲之臣也今秦攻齊則不然倍韓魏之地【倍言二國在其後】至衞【元作闈】陽晉之道【魏襄十六年秦抜魏蒲阪陽晉張儀刼衞取陽晉注皆不地蓋衞地時屬魏也】徑亢父之險【屬東平】車不得方【爾雅方舟並兩舟則此亦兩也軌車轍】馬不得並行百人守險千人不能過也秦𨿽欲深入則狼顧【驚貎】恐韓魏之議其後也是故恫疑虛喝【元作猲恫痛也言疑之甚集韻喝呵也】髙躍而不敢進則秦不能害齊亦明矣夫不料秦之不柰我何也而欲西面事秦是羣臣之計過今臣無事秦之名而有彊國之實臣故【元作固】願大王之少畱計【畱意計之】齊王曰寡人不敏【此敏謂猶明明則疾於事】今主君以趙王之教詔之【詔告也】敬奉社稷以從【凡蘇張從橫之說本皆有此在說燕趙韓魏後】

淳於髠【齊人見滑稽】一日而見七人於宣王王曰子來寡人聞之千里而一士是比肩而立【比謂肩相次也言士難得千里有一猶爲並肩也】百世而一聖若隨踵而至也今子一朝而見七士則士不亦眾乎淳於髠曰不然夫鳥同翼者而聚居獸同足者而俱行今求柴胡桔梗於沮澤【二艸山生而沮水也故求不可得孟子注菹澤生艸者水名出漢中】則累世不得一焉及之睪黍【地缺疑爲負黍蓋此與梁父皆東地也】梁父之陰【梁父在泰山山北曰陰】則郤車而載耳【郤卻同言多獲車重不前】夫物各有疇【耕治之田禾所聚也故爲】今髠賢者之疇也王求士於髠若挹水於河【挹酌也】而取火於燧也【夫燧鑑也】髠將復見之豈特七士也

齊欲伐魏淳於髠謂【元作爲】齊王曰韓子盧者天下之疾犬也東郭逡者【逡防同狡兔名】海內之狡兔也【集韻狡獪也疾也】韓子盧逐東郭逡環山者三騰山者五兔極於前犬廢於後犬兔俱罷各死其處田父見之無勞勌之苦而擅其功【擅者無與爭也】今齊魏久相持以頓其兵【頓亦勞敝】敝其眾臣恐彊秦大楚承其後有田父之功齊王懼謝將休士【謝辭去之言不用也】

齊欲伐魏魏使人謂淳於髠曰齊欲伐魏能解魏患惟先生也敝邑有寶璧二雙文馬二駟【文毛色成文馬四足爲駟】請致之先生淳於髠曰諾入說齊王曰楚齊之仇敵也魏齊之與國也【魏防馬陵之敗魏請臣畜朝齊楚王怒伐齊則此所言也】夫伐與國使仇敵制其餘敝【言楚將因齊兵勞而伐之】名醜而實危【伐與國醜也而有楚伐之危】爲王弗取也齊王曰善乃不伐魏客謂齊王曰淳於髠言不伐魏者受魏之璧馬也王以謂淳於髠曰聞先生受魏之璧馬有諸曰有之然則先生之爲寡人計之何如淳於髠曰伐魏之事不便魏𨿽刺髠於王何益【伐魏不便魏所欲也而髠止之故魏刺之𨿽刺髠而齊實不便非益也此設也】詞若誠不便魏𨿽封髠於王何損且夫王無伐與國之誹魏無見亡之危百姓無被兵之患髠有璧馬之寶於王何傷乎【元在魏防】

齊宣王見顏斶【集韻音觸引呂春秋齊有顏斶】曰斶前斶亦曰王前【並使之卽也】宣王不說左右曰王人君也斶人臣也王曰斶前斶亦曰王前可乎斶對曰夫斶前爲慕勢王前爲趨士【趨就之】與使斶爲慕勢不如使王爲趨士王忿然作色曰王者貴乎士貴乎對曰士貴耳王者不貴王曰有說乎斶曰有昔者秦攻齊令有敢去栁下季壠五十步而樵采者【魯展禽字季食采栁下亦云居之壠其冢埒秦伐齊先徑魯故云】死不赦令曰有能得齊王頭者封萬戶侯賜金千鎰由是觀之生王之頭曽不若死士之壠也宣王黙然不說左右皆曰斶來斶來大王據千乘之地而建千石鐘【一石百二十斤】萬石簴【鐘鼓之桴】天下之士皆爲役處【役爲之使處在其位】辯智並進莫不來語東西南北莫敢不來服【元作服求】萬物無不備具而百姓無不親附今夫士之髙者乃稱匹夫徒步而處農下則鄙野【五鄼爲鄙郊外曰野亦所處也】監門閭裏【閭在鄕裏在野並五百家皆有門】士之賤也亦甚矣斶對曰不然斶聞古大禹之時諸侯萬國何則徳厚之道得貴士之力也【言能貴士故徳厚】故舜起農畆出於野鄙而爲天子及湯之時諸侯三千當今之世南面稱寡者乃二十四由此觀之非得失之策與【昔諸侯多由得防也今失防故誅防而寡得防貴士也】稍稍誅防防亡無族之時欲爲監門閭裏安可得而有也哉是故易不云乎居上位未得其實而【元作以】喜其爲名者必以驕奢爲行倨慢驕奢則凶必從之是故無其實而喜其名者削【削地也】無徳而望其福者約【約窮也】無功而受其祿者辱禍必握【言禍辱隨之不捨也】故曰矜功不立【言徒有矜大好功之志而不爲故功不立】虛願不至【不求不爲而欲得之虛願也物不自至】此皆幸樂其名而無其實徳者也是以堯有九佐【九官也】舜有七友【雄陶方回續牙伯陽東不訾秦不虛靈補見陶淵明四八臣】禹有五丞【楚辭八師三後外有益稷臯陶垂契】湯有三輔【商書伊虺二伯外有誼伯仲伯咎單豈此未詳】自古及今而能虛成名於天下者無有是以君王無羞亟問【亟猶數】不愧下學【學於臣下】是故成其道徳而揚功名於後世者堯舜禹湯周文王是也故曰無形【元並作刑】者形之君也【無形謂削約之未著者】無端者事之本也夫上見其原下通其流至聖【衍人字】明學【明學學之明者言上見下通聖明之事】何不吉之有哉老子曰𨿽貴必以賤爲本𨿽髙必下爲基是以侯王稱孤寡不谷是其賤之本與非夫【猶言非耶】孤寡者人之困賤下位也而侯王以自謂豈非下人【以身下人】而尊貴士與夫堯舜舜禹周成王任周公旦而世世稱曰明主是以明乎士之貴也宣王曰嗟乎君子焉可侮哉寡人自取病耳及今聞君子之言乃今聞細人之行【細人王自稱】願請受爲弟子且顏先生與寡人遊食必太牢【牛羊豕具爲太牢】出必乘車妻子衣服麗都【皆美稱】顏斶辭去曰夫玉生於山制則破焉【制裁斷之】非弗寶貴矣然大璞不完士生乎鄙野推選則祿焉非不尊遂也【遂猶逹】然而形神不全斶願得歸晚食以當肉【晚言饑而食也其美比於食肉】安步以當車無罪以當貴淸淨貞正以自虞【虞娛同樂也】制言者王也【言謂命令】盡忠直言者斶也言要道已備矣願得賜歸安行反臣之邑屋則再拜【衍而字】辭去君子【補二字】曰斶知足矣歸眞【補】反璞則終身不辱

先生王斗【齊人】造門而欲見齊宣王宣王使謁者延入【謁者掌賔贊受事延引也】王斗曰鬥趨見王爲好勢王趨見斗爲好士於王何如使者復還報王曰先生徐之【使待其至】寡人請從【就之也】宣王因趨而迎之於門與入曰寡人奉先君之宗廟守社稷聞先生直言正諫不諱王斗對曰王聞之過【不如所聞】斗生於亂世事亂君焉敢直言正諫宣王忿然作色不說有間王斗曰昔先君桓公【此桓公𨿽非田氏之先斗齊人也得稱爲先】所好者五【補】九合諸侯一匡天下天子授【元作受】籍【土地人民之籍猶賜履也】立爲太伯【二伯之伯】今王有四焉宣王說曰寡人愚陋守齊國惟恐夫抎之【抎失也春秋傳抎子辱矣】焉能有四焉王斗曰否先君好馬王亦好馬先君好狗王亦好狗先君好酒王亦好酒先君好色王亦好色先君好士而【元作是】王不好士宣王曰當今之世無士寡人何好王斗曰世無騏驎騄耳【字書不說騏驎不載惟玊篇云馬黒脊亦不言良馬陸機防麒麟行中律呂則此馬以麒麟比也騄耳八駿之一】王之【補】駟已備矣世無東郭俊盧氏之狗王之走狗已具矣世無毛嬙西施【荘小疏毛嬙越王嬖妾西施越女吳王姬】王宮已充矣王亦不好士也何患無士王曰寡人憂國愛民固願得士以治之王斗曰王之憂國愛民不若王愛尺縠也【縠細繗也】王曰何謂也王斗曰王使人爲冠不使左右便辟【便順其所好辟避其所惡】而使工者何也爲能之也今王治齊非左右便辟無使也臣故曰不如愛尺縠也宣王謝曰寡人有罪國家於是舉士五人任官齊國大治【彪謂王斗之義無所出出門求見自卑甚矣而徒以趨見於咫尺之間以爲髙此孟子所謂不能三年而緦小功之察者也抑其陳誼迂而不切獨所謂學縠者可知耳然不若魏牟之言之慤而彪爲序捨牟而取斗爲牟之言出於斗也】

齊人見田駢【齊處士】曰聞先生髙議設爲不宦【設者虛假之辭】而願爲役【爲駢給使】田駢曰子何聞之對曰臣聞之鄰人之女田駢曰何謂也對曰臣鄰人之女設爲不嫁行年三十而有七子不嫁則不嫁然嫁過畢矣【畢猶已言過於嫁已矣】今先生設爲不宦訾養千鐘【訾資同所資所養也昭三年注四豆爲區自四以登至於釡十則鐘又防氏注四升爲豆則鐘凡六斛四斗也】徒百人【徒從車者】不宦則然矣而富過畢矣田子辭【謝之也】

管燕【齊人】得罪齊王謂其左右曰子孰而與我赴諸侯乎【而辭也】左右黙然莫對管燕連然流涕【連與漣同泣下也】曰悲夫士何其易得而難用也田需對曰士三食不得饜【飽也】而君鵞鶩有餘食【鶩舒鳧】下宮糅羅紈【下宮後宮下列糅雜紈素也】曵綺縠【綺文繒】而士不得以爲緣【緣衣純】且財者君之所輕死者士之所重君不肯以所輕與士而責士以所重事君非士易得而難用也

閔王【宣王子元年顯王四十六年戊戌】

昭陽爲楚伐魏覆軍殺將得八城【楚懷六年此元年】移兵而攻齊陳軫爲齊王【衍使字史言軫爲秦使齊齊王問之爲齊見陽】見昭陽再拜賀戰勝起而問楚之法覆軍殺將其官爵何也昭陽曰官爲上柱國爵爲上執珪陳軫曰異貴於此者何也【問此外復有貴者否】曰惟令尹耳【楚相也】陳軫曰令尹貴矣主非置兩令尹也臣竊爲公譬可也楚有祠者【祠春祭】賜其舍人【始皇紀注主廐內小史或曰侍從賔客者】巵酒【巵器也】舍人相謂曰數人飲之不足一人飲之有餘請畫地爲虵先成者飲酒一人虵先成引酒且飲乃左手持巵右手畫虵曰吾能爲之足未成一人之虵成奪其巵曰虵固無足子安能爲之足遂飲其酒爲虵足者終亡其酒今君相楚而攻魏破軍殺將得八城不弱兵【言恃其彊】欲攻齊齊畏公甚公以是爲名亦【元作居】足矣官之上非可重也戰無不勝而不知止者身且死爵且後歸【言身死後爵歸於國故史言爵奪】猶爲虵足也昭陽以爲然解軍而去【楚記同彪謂此防𨿽其指爲齊亦持勝之善】

秦攻趙趙令樓緩以五城求講於秦而與之伐齊齊王恐因使人以十城求講於秦樓子恐因以上黨二十四縣許秦王【恵文】趙足【凡趙皆趙人】之齊謂齊王曰王欲秦趙之解乎不如從合於趙趙必背秦背秦則齊無患矣

齊將封田嬰於薛【定封在此三年】楚王【懷】聞之大怒將伐齊齊王有輟志【集韻輟止也】公孫閈曰封之成與不非在齊也又將在楚閈說楚王令其欲封公也又甚於齊嬰子曰願委之於子公孫閈爲謂楚王曰魯宋事楚而齊不事者齊大而魯宋小王獨利魯宋之小不惡齊大何也夫齊之削地而封田嬰是其所以弱也願勿止楚王曰善因不止【彪謂此說不可行也嬰齊相也𨿽得薛不決裂於外猶齊地耳齊薛爲一如穰侯應侯之於秦也何弱小乎其初哉】

靖郭君【田嬰謚】將城薛客多以諫靖郭君謂謁者無爲客通齊人有請者曰臣請三言而已矣益一言臣請烹【所謂鼎鑊之誅】靖郭君因見之客趨而進曰海大魚因反走君曰客有於此【言此言外應復有】客曰鄙臣不敢以死爲戱君曰亡【亡無同言無此也】更言之對曰君不聞大魚乎网不能止鉤不能牽蕩而失水【集韻蕩放也言自放肆】則螻蟻得意焉【螻螻蛄一曰慤天螻得意飫飽也】今夫齊亦君之水也君長齊【雄長之長】奚以薛爲夫齊𨿽隆薛之城到於天猶之無益也君曰善乃輟城薛

靖郭君謂齊王曰五官之計【曲禮司徒司空司馬司士司冦典司五眾計其事之凡也】不可不日聴也而數覽王曰說吾而厭之【言汝旣說我則不得自厭故以委之】今與靖郭君【以五官之計委之】

靖郭君善齊貎辧【齊人】齊貎辧之爲人也多疵【疵病也謂過失】門人弗說士尉【齊人】以證靖郭君【證諌也】靖郭君不聴士尉辭而去孟嘗君【嬰子文】又竊以諌【竊猶私】靖郭君大怒曰剗而【集韻剗翦也以翦艸爲諭而汝也族】破吾家茍可慊齊貎辧者【集韻慊愜也】吾無辭爲之【言有可滿貎辧之意𨿽家族破防猶爲之不辭也】於是舍之上捨【猶甲第】令長子禦之【集韻禦侍也】旦暮進食數年宣【元作威下同】王薨閔【元作宣下同】王立【嬰之封薛在閔王初下言之薛則此不得言宣王立也】靖郭君之交大不善於閔王辭而之薛與齊貎辧俱畱無幾何齊貎辧辭而行請見閔王靖郭君曰王之不說嬰甚公往必得死焉齊貎辧曰固不求生也請必行靖郭君不能止齊貎辧行至齊閔王聞之藏怒以待之齊貎辧見閔王曰子【元作子曰】靖郭君之所聴愛夫【愛而聴用其言】齊貎辧曰愛則有之聴則無有王之方爲太子之時辧謂靖郭君曰太子相不仁過頤豕視【過謂丰頥過人豕多反視】若是者信反【始信後反】不若廢太子更立衞姬嬰兒郊師靖郭君泣而曰不可吾不忍也若聴辧而爲之必無今日之患也此爲一至於薛昭陽請以數倍之地易薛辧又曰必聴之靖郭君曰受薛於先王【封嬰於薛閔王也而曰受於先王蓋宣王有防封之】𨿽惡於後王吾獨謂先王何【言無以告於先王】且先王之廟在薛吾豈可以先王之廟與楚乎又不肯聴辧此爲二閔王太息【長出气也】動於顏色曰靖郭君之於寡人一至此乎寡人少殊不知此客肯爲寡人來靖郭君乎齊貎辧對曰敬諾靖郭君衣宣王之衣冠舞其劍【先時所賜】閔王自迎靖郭君於郊望之而泣靖郭君至因請相之靖郭君辭不得已而受之七日謝病彊辭【彊固辭】不得三日而聴【王聴其辭】當是時靖郭君可謂能自知人矣能自知人故人非之不爲沮【集韻沮止也】此齊貎辧之所以外生【以生爲外物無所愛也】樂患趣難者也【彪謂知人之難貴於知其心齊人曰辧之爲人多疵論其迹也靖郭君獨深善之不可奪知其心也士爲知己者死此辧所以不求生與】

秦伐魏陳軫合三晉而東謂齊王曰古之王者之伐也欲以正天下而立功名以爲後世也今齊楚燕趙韓梁六國之遞甚也【遞言其更相伐】不足以立功名適足以彊秦而自弱也非山東之上計也能危山東者彊秦也不憂彊秦而遞相罷弱【罷疲同】而兩歸其國於秦【兩彼我也】此臣之所以爲山東之患天下爲秦相割【以割肉諭其相伐】秦曽不出力天下爲秦相烹【煮也】秦曾不出薪【諭秦無所事】何秦之智而山東之愚耶願大王之察也古之五帝三王五霸之伐也伐不道者今秦之伐天下不然必欲反之【反古】主必死辱【死於辱】民必死虜今韓梁之目未嘗幹【戰死者多也】而齊民獨不也非齊親而韓梁疏也齊逺秦而韓梁近今齊將近矣今秦欲攻梁絳安邑【絳屬河東】秦得絳安邑以東下河必表裏河山【補】而東攻齊舉齊屬之海【舉言得其地】南面而孤楚韓梁【三國在秦之南孤謂稱孤以臣之】北向而孤燕趙【絕句】齊無所出其計矣願王熟慮之今三晉已合矣復爲兄弟約而出銳師以戌梁絳安邑此萬世之計也齊非急以銳師合三晉必有後憂三晉合秦必不敢攻梁必南攻楚楚秦構難三晉怒齊不與已也必東攻齊此臣之所謂齊必有大憂不如急以兵合於三晉齊王敬諾果以兵合於三晉【秦恵後七年韓趙魏燕齊共攻秦此六年】

韓齊爲與國張儀以秦魏伐韓【儀復相時】齊王曰韓吾與國也秦伐之吾將救之田臣思曰王之謀過矣不如聴之子噲【燕王】與子之國【之燕相】百姓不戴諸侯弗與秦伐韓楚趙必救之是天下以燕賜我也【我我齊】王曰善乃許韓使者而還之韓自以得交於齊遂與秦戰楚趙果遽起兵而救韓齊因起兵攻燕三十日而舉燕國【燕噲七年此十年】

張儀爲秦連橫【儀連橫在鄭袖出儀後說楚說韓齊趙卒說燕歸報而恵王死則此當秦十四年此十三年】說【補】齊王曰天下彊國無過齊者大臣父兄殷眾富樂無過齊者然而爲大王計者皆爲一時說而不顧萬世之利從人說大王者必謂齊西有彊趙南有韓魏負海之國也地廣人眾兵彊士勇𨿽有百秦將無柰我何大王覽其說而不察其至實夫從人朋黨比周【比相親周相芘也與論語意異】莫不以從爲可臣聞之齊與魯三戰而魯三勝國以危亡隨其後【魯戰勝齊史傳不書時魯故在有無形耳】𨿽有勝名而有亡之實是何故也齊大而魯小今趙之與秦也猶齊之於魯也秦趙戰於河漳之上【史不書說文濁漳出上黨長子鹿谷山東入淸漳淸漳出沾山大黽谷入河南漳出南郡】再戰而再勝【絕句】秦戰於畨吾之下【不書蘇秦注常山有蒲吾】再戰而再勝秦四戰之後趙亡卒數十萬邯鄲僅存𨿽有勝秦之名而國破矣是何故也秦彊而趙弱也今秦楚嫁子取婦爲昆弟之國【儀說懷王亦云然】韓獻冝陽魏效河外趙入朝黽池【屬農】割河間以事秦【據此則說趙當在齊前】大王不事秦秦驅韓魏攻齊之南地悉趙渉河闗【悉悉起其兵河闗屬金城之作淸河是也】指博闗【蘇秦傳注齊威六年晉伐齊至博陵東郡有博平以爲博闗今按泰山有博亦近齊也】臨菑卽墨【屬膠東國】非王之有也國一日被攻𨿽欲事秦不可得也是故願大王熟計之齊王曰齊僻陋隱居托於東海之上未嘗聞社稷之長利今大客【禮大行人掌大客之儀】幸而教之請奉社稷以事秦獻魚鹽之地三百於秦【三百里也】

張儀事秦恵王恵王死武王立左右惡張儀曰儀事先王不忠言未巳齊讓又至【儀嘗曰儀之所甚憎無大齊王則儀齊所惡也而秦任之故齊以此貴秦】張儀謂武王曰儀有愚計願效之王王曰柰何曰爲社稷計者東方有大變【言有兵】然後王可以多割地【割諸侯地】今齊王甚憎【衍張字】儀儀之所在必舉兵伐之故儀願乞不肖身而之梁齊必舉兵伐之齊梁之兵連於城下【連謂不解】不能相去王以其間伐韓入三川出兵函谷而無伐以臨周祭器必出【周有先周宗社禮器諸侯所不備今必出以賂秦】挾天子按圖籍此王業也王曰善乃具革車三十乘納之梁齊果舉兵伐之梁王大恐張儀曰王勿患請令罷齊兵乃使其舍人馮喜之楚借使之齊齊楚之事已畢【事使事】因謂齊王王甚憎張儀𨿽然厚矣王之托儀於秦王也齊王曰寡人甚憎張儀儀之所在必舉兵伐之何以托儀也對曰是乃王之托儀也儀之出秦因與秦王約曰爲王計者東方有大變然後王可以多割地齊王甚憎儀儀之所在必舉兵伐之故儀願乞不肖身而之梁齊必舉兵伐梁梁齊之兵連於城下不能去王以其間伐韓入三川出兵函谷而無伐以臨周祭器必出挾天子按圖籍是王業也秦王以爲然與革車三十乘而納儀於梁而果伐之是王內自罷【音疲勞師故】而伐與國廣鄰敵以自臨而信儀於秦王也此臣之所謂托儀也王曰善乃止【儀有彪謂此計之必售防之必行者也儀之所謨於時有妾婦之所羞市人之所不爲者若譽南後以取金欺商於以賣楚皆可鄙也惟此爲文無害儀亦明年死矣宜其言之善與】

犀首以梁與齊戰於承匡【本宋地見陳畱襄邑注】而不勝張儀謂梁王【哀】不用臣言以危國梁王因相儀【魏九年此十四年】儀以秦梁之齊合橫親犀首欲敗【敗其橫事】謂衞君【嗣君】曰【時儀過衛】衍非有怨於儀值所以爲國者不同耳【值適當也】君必解衍【解說衍於儀使之釋怨】衞君爲告儀儀許諾因與之參坐於衞君之前【三人合坐】犀首跪行爲儀千金之祝明日張子行犀首送之至於齊疆齊王聞之怒於儀曰衍也吾讎【衍嘗與齊戰故】而儀與之俱是必與儀鬻吾國矣遂不聴【彪謂此一時岌乎殆哉一言一動盡爲機穽豈可與同羣哉此在衍術中而不悟是以知儀之疏也故其智暗於秦其辯屈於軫而此謀敗於衍也】

楚王死【懷王】太子在齊質【楚二十九年使太子質於齊名橫是爲頃襄王按史楚三十年懷王入秦秦畱之明年頃襄王立立三年懷王乃死與此駮】蘇子【元作秦下並同秦死至是二十年矣此非代則厲也】謂薛公【田文】曰君何不畱楚太子以市其下東國【楚防云與我東地蓋楚國之東其地近齊楚地髙而此下】薛公曰不可我畱太子郢中立王然則是我抱空質而行不義於天下也蘇子曰不然郢中立王君因謂其新王曰與我下東國吾爲王殺太子不然吾將與三國共立之【齊嘗與秦韓魏敗楚三國謂此重立】然則下東國必可得也蘇子之事【此著書者敍說】可以請行可以令楚王【並新王】亟入下東國可以益割於楚可以忠太子而使楚益入地可以爲楚王走太子可以忠太子使之亟去可以惡蘇子於薛公可以爲蘇子請封於楚可以使人說薛公以善蘇子可以使蘇子【此二子字因舊】自解於薛公蘇子謂薛公曰臣聞謀泄者事無功計不決者名不成今君畱楚【補】太子者以市下東國也非亟得下東國者則楚之計變變則是君抱空質而負名於天下也【負荷不義之名】薛公曰善爲之柰何對曰臣請爲君之楚使亟入下東國之地楚得成【得猶與也齊求地而楚與之爲得成】則君無敗矣薛公曰善因遣之故曰可以請行也【此七字元作注字此亦著書者敍說】謂楚王【以爲懷王則上言已死以爲頃襄則頃襄卽太子也以爲新襄王則頃襄外無它王未詳】曰齊欲奉太子而立之臣觀薛公之畱太子者以市下東國也今王不亟入下東國則太子且倍王之割【倍多於前】而使齊奉已楚王曰謹受命因獻下東國故曰可以使楚亟入地也謂薛公曰楚之勢可多割也薛公曰柰何請吿太子其故【請告蘇子辭也告以楚獻地之故】使太子謁之君【君薛公也使太子白以亦欲割地】以忠太子使楚王聞之可以益入地故曰可以益割於楚謂太子曰齊奉太子而立之楚王請割地以畱太子齊少其地太子何不倍楚之割地而資齊齊必奉太子太子曰善倍楚之割而延齊【延長行也故有饒益意】楚王聞之恐益割地而獻之尙恐事不成故曰可以使楚益入地也謂楚王曰齊之所以敢多割地者挾太子也今已得地而求不止者以太子權王也【權者輕重所在】故臣能去太子【使人去齊】太子去齊無辭必不倍於王也【多割】王因馳彊齊而爲交【馳亟往】齊辭【齊之說】必聴王然則是王去讎而得齊交也楚王大說曰請以國因【因蘇子交齊】故曰可以爲楚王使太子亟去也謂太子曰夫剬楚者王也【剬斷齊也猶制】以空名市者太子也齊未必信太子之言也而楚功見矣【功謂入地】楚交成太子必危矣太子其圖之太子曰謹受命乃約車而暮去故曰可以使太子急去也蘇子使人請薛公曰夫勸畱太子者蘇子也蘇子非誠以爲君也且以便楚也【太子去楚之便也】蘇子恐君之知之故多割楚以防迹也【沒其使楚之迹】今勸太子去【】者又蘇子也而君弗知也臣竊爲君疑之薛公大怒於蘇子故曰可以使人惡蘇子於薛公也又使人謂楚王曰夫使薛公畱太子者蘇子也奉王而代立楚太子者【代太子立爲王】又蘇子也割地因約者【因爲之約齊】又蘇子也忠王而走太子者又蘇子也今人惡蘇子於薛公之以其爲齊薄而爲楚厚也願王之知之楚王曰謹受命因封蘇子爲武貞君【封以美名非邑】故曰可以爲蘇子請封於楚也又使景鯉請薛公曰君之所以重於天下者以能得天下之士而有齊權也今蘇子天下之辯士也世與少有【言如之者少】君因不善蘇子則是圍塞天下士而不利說途也夫不善君者且奉蘇子而於君之事殆矣【於猶與】今蘇子善於楚王而君不蚤親則是與楚爲讎也【此亦非薛公之恐楚王立未能自定安能難齊哉故彪於楚防謂蘇子以此防幹薛公不見用世猶載其語也】故君不如因而親之貴而重之是君有楚也薛公因善蘇子故曰可以爲蘇子說薛公以善蘇子【按此則懷王死楚立新王太子卒不得立而頃襄非太子也史不謂然故其書東國之事亦略】

齊王夫人死有七孺子皆近【言其親幸】薛公欲知王所欲立乃獻七珥【瑱也所以充耳】美其一明日視美珥所在勸王立爲夫人

孟嘗君將入秦【言秦昭王聞其賢求見之故將入】止者千數而弗聴蘇代【元作秦今並從】欲止之孟嘗君曰人事者吾已盡知之矣吾所未聞者獨鬼事耳蘇代曰臣之來也固不敢言人事也固且以鬼事見君孟嘗君見之謂孟嘗君曰今者臣來過於淄上【淄水出泰山萊蕪原】有土偶人【偶相人也比土爲之】與桃梗【集韻梗略也荒也此蓋枯木海外經東海中有山名度索有大桃樹屈蟠三千里枝間東北曰鬼門萬鬼所由往來上有二神人曰荼與郁雷主治害鬼故使世人刻桃畫其首正嵗置門上辟鬼】相與語桃梗謂土偶人曰子西岸之土也挺子以爲人【挺拔也拔於土中】至嵗八月降雨下【降大雨自上下也異於飄灑】淄水至則汝殘矣【殘敗壊也】土偶曰不然吾西岸之土也土則復西岸耳今子東國之桃梗也刻削子以爲人降雨下淄水至流子而去則子漂漂者將如何耳【如往也不知其所在】今秦四塞之國譬若虎口而君入之則臣不知君所出矣孟嘗君乃止【有】

孟嘗君在薛【史言文代立在薛時未相也】荊人攻之淳於髠爲齊使於荊還反過薛孟嘗君【補】令人體貌【有禮容也】而郊迎之謂淳於髠曰荊人攻薛夫子弗憂文無以復侍矣【言且死】淳於髠曰敬聞命至於齊畢報【以使事悉報齊王】王曰何見於荊對曰荊甚固【言其不通】而薛亦不量其力王曰何謂也對曰薛不量其力而爲先王立淸廟【詩注祭有淸徳之宮】荊固而攻之淸廟必危故曰薛不量力而荊亦甚固齊王和其顏色曰譆【集韻痛也】先君之廟在焉疾興兵救之顚蹶之請【此著書者詞也言善說者不勞而功顚倒蹶僵也言其請救之遽】望拜之謁【望而拜之言謁之恭】𨿽得則薄矣【言他人請謁𨿽有得不如髠之厚】善說者陳其勢言其方【方大略也】人之急也【言應之疾】若自在隘窘之中【隘險也】豈用彊力哉

孟嘗君奉夏侯章【齊人】以四馬百人之食【言饗之厚】遇之甚懽夏侯章每言未嘗不毀之也或以告孟嘗君孟嘗君曰文有以事夏侯公矣勿言【言事之厚彼不我害】董之蘩菁【齊人】以問夏侯公夏侯公曰孟嘗君重非諸侯也而奉我四馬百人之食我無分寸之功而得此然吾毀之以爲之也君所以得爲長者【賢有容之稱髙祖曰爲其母不長者】以吾毀之也吾以身爲孟嘗君豈得待【元作持】言也【彪謂君子所以報知我者亦多術矣豈必毀之而後爲爲之哉此其說有似侯嬴而不及嬴非正議也】

孟嘗君防坐【防合語也】謂三先生曰願聞先生有以補文闕者也一人曰訾天下之主【訾不稱意也言孟嘗有不得意於諸侯者】有侵君者【侵陵之侵】臣請以臣之血湔其衽【湔濺同集韻水激也】田瞀曰車軼之所能至【軼轍也】請掩足下之短【衍者字】誦足下之長千乘之君與萬乘之相其欲有君也【有言欲得之】如使而弗及也【若有使之如恐弗及】滕【元作勝】臀【元作�字書無之亦可作股齊人】曰臣願以足下之府庫財物收天下之士能爲君決疑應卒【與猝同】若魏文侯之有田子方段幹木也【二人文侯師友】此臣之所爲君取矣【求以此爲孟嘗所取】

孟嘗君舍人有與君之夫人相愛者【夫人姬媵之通稱非其配也與下十妃同】或以問孟嘗君曰爲君舍人而內與夫人相愛者亦甚不義矣君其殺之君曰睹貌而相說者人之情也其錯之【錯措同也】勿言也居期年君召愛夫人者而謂之曰子與文遊久矣大官未可得小官公又弗欲衛君【嗣君】與文布衣交【言交於未貴時】請具車馬皮幣【皮羔狐之屬宗伯孤執皮帛】願君以此從衛君遊舍人【補三字】遊於衛甚重衛之交惡衛君甚欲約天下之兵以攻齊是人謂君曰孟嘗君不知臣不肖以臣欺君【欺者已不肖而孟嘗言其賢也】且臣聞齊衛先君刑馬壓羊【殺馬歃其血又壓羊殺之以盟使諭者如此】盟曰齊衛后世無相攻伐有相攻伐者令其命如此令君約天下之兵以攻齊是足下背先君盟約而欺孟嘗君也願君勿以齊爲心君聴臣則可不聴臣若臣不肖也【言或以此人爲不肖】輒以頸血湔足下衿【交袵也】衛君乃止齊人聞之曰孟嘗君可語【言可與語】善爲事矣轉禍爲功【彪謂周衰禮義消亡以若孟嘗者爲能愛士愛則愛矣然非禮之愛也以若舍人者爲能彊爭彊則彊矣然亦非義之彊也】

孟嘗君有舍人而弗說欲逐之魯連【齊人仲連】謂孟嘗君曰猿狝猴錯木【言自置木上】據水則不若魚鼈【據猶處下衍處字】歷險乘危則騏驥不如狐貍曹沬【衍之字】奮三尺之劍一軍不能當【魯記莊公與齊桓公防柯沬執七首刼桓公歸魯侵地】使曹沬釋其三尺之劍而操銚耨與農人居壠畆之中【隴田埒】則不若農夫故物捨其所長之其所短【之猶於】堯亦有所不及矣今使人而不能則謂之不肖教人而不能則謂之拙拙則罷之不肖則棄之使人有棄逐不相與處【言黨友以此士見棄逐不屑與處】而來害相報者【棄逐者必之他國自彼來而害我報其棄逐之怨】豈非世之立教首也哉【言後人視此爲戒】孟嘗君曰善乃弗逐【彪謂仲連立言士也言必有中】

孟嘗君出行國【按行之行兼相他國故】至楚獻象牀【象齒爲牀】郢之登徒【楚官也好色賦登徒子注以爲姓非】直使送之【直猶當】不欲行見孟嘗君門人公孫戌曰臣郢之登徒也直送象牀象牀之直千金傷此若發漂【漂飄同言其細若飛發】賣妻子不足償之足下能使僕無行先人有寶劍願得獻之公孫戌【補】曰諾入見孟嘗君曰君豈受楚象牀哉孟嘗君曰然公孫戌曰臣願君勿受孟嘗君曰何哉公孫戌曰小國所以皆致相印於君者聞君於齊能振達貧窮有存亡繼絕之義小國英桀之士【才出萬人曰英千人曰桀】皆以國事累君【累猶諉諉之以事所以累之】說君之義慕君之廉也今君到楚而受象牀所未至之國將何以待君臣戍願君勿受孟嘗君曰諾公孫戌趨而去未出至中閨【特立之戶上圜下方】君召而返之曰子教文無受象牀甚善今何舉足之髙志之也公孫戌曰臣有大喜三重之寶劍一【重言三喜外復有此】孟嘗君曰何謂也公孫戌曰門下百數莫敢入諫臣獨入諫臣一喜諫而得聽臣二喜諫而止君之過臣三喜輸象牀【輸亦送也】郢之登徒不欲行許戌以先人之寶劍孟嘗君曰善受之乎公孫戌曰未敢曰急受之因書門版曰有能揚文之名止文之過私得寶於外者疾入諫【彪謂孟嘗君於是能立徳矣吾知欲止吾過而已彼得寶於我庸何傷且諫者士之所難因得寶而摧折之後孰敢輕以過聞乎吾哉】

齊人有馮暖【史作驩並況袁切】者貧乏不能自存使人屬孟嘗君【屬囑同】願寄食門下孟嘗君曰客何好曰客無好也曰客何能曰客無能也孟嘗君笑而受之曰諾左右以君賤之也食以艸具【艸不精也具饌具】居有頃倚柱彈其劍歌曰長鋏歸來乎【鋏劍把也欲與劍俱去】食無魚左右以告孟嘗君曰食之比門下之客居有頃復彈其鋏歌曰長鋏歸來乎出無車左右皆笑之以告孟嘗君曰爲之駕比門下之車客【乘車之客】於是乘其車揭其劍【集韻揭舉也檐也】過其友曰孟嘗君客我【待我以客】後有頃復彈其劍鋏歌曰長鋏歸來乎無以爲家左右皆惡之以爲貪而不知足孟嘗君問馮公有親乎對曰有老母孟嘗君使人給其食用無使乏於是馮暖不復歌後孟嘗君出記【記疏也】問門下諸客誰習計防【計防防總合也】能爲文收責於薛者乎【責債同集韻逋財也】馮暖署曰能【署書也】孟嘗君怪之曰此誰也左右曰乃歌夫長鋏歸來者也孟嘗君笑曰客果有能也【言果則孟嘗固意其能也】吾負之未嘗見也請而見之謝曰文倦於是【是謂國事】憒於憂【憒潰同憒亂也以憂思昏亂】而性懧愚【懧當作儜集韻弱也】沈於國家之事開罪於先生【得罪於暖自我啟之】先生不羞乃有意欲爲收責於薛乎馮暖曰願之於是約車治裝載券契而行【券亦契契別書之以刀判其旁】辭曰責畢收以何市而反孟嘗君曰視吾家所寡有者驅而之薛使吏召諸民當償者悉來合券券徧合赴【凡券取者與者各收一責則合驗之徧合矣乃來聴命】矯命【汲黯注矯托也托言孟嘗之命】以責賜諸民因燒其券民稱萬嵗【祝孟嘗也】長驅到齊【行不畱也】晨而求見孟嘗君怪其疾也衣冠而見之曰責畢收乎來何疾也曰收畢矣以何市而反【孟嘗問也】馮暖曰君云視吾家所寡有者臣竊計君宮中積珍寶狗馬實外廏美人充下陳【陳猶列】君家所寡有者以義耳竊以爲君市義孟嘗君曰市義柰何曰今君有區區之薛不拊愛子其民【拊循猶摩也】因而賈利之臣竊矯君命以責賜諸民因燒其券民稱萬嵗乃臣所以爲君市義也孟嘗君不說曰諾先生休矣【休息也】後期年齊王謂孟嘗君曰寡人不敢以先王之臣爲臣孟嘗君就國於薛未至百里民扶老攜幼迎君道中終【元作正】日孟嘗君顧謂馮暖先生所爲文市義者乃今日見之馮暖曰狡兔有三窟僅【元作今】得免其死耳今有一窟未得髙枕而臥也請爲君復鑿二窟孟嘗君予車五十乘金五百斤西遊於梁謂梁【元作恵】王【昭】曰齊放其大臣孟嘗君【此非當時所稱追書云爾】於諸侯諸侯先迎之者富而兵彊於是梁王虛上位以故相爲上將軍遣使者黃金千斤車百乘往聘孟嘗君馮暖先驅誡孟嘗君曰千金重幣也百乘顯使也齊其聞之矣梁使三反孟嘗君固辭不往也齊王聞之君臣恐懼遣太傅【本周官此齊大臣也】賫黃金千斤文車二【四文馬彩繪也】服劍一【王所自佩者】封書一謝孟嘗君曰寡人不祥被於宗廟之祟沈於諂諛之臣開罪於君寡人不足爲也願君顧先王之宗廟姑反國統萬人乎【集韻統攝理也】馮暖誡孟嘗君曰願請先王之祭器立宗廟於薛【前自靖郭時旣立廟矣今又請立則所謂宗廟非一王也】廟成還報孟嘗君曰三窟已就君姑髙枕爲樂矣孟嘗君爲相數十年無纎介之禍者【介獨也獨則不眾故爲微細之詞一說諭艸芥也】馮暖之計也【孟嘗傳有彪謂能者客之人孰不能客無能者孟嘗於是爲不可幾也暖之市義賢矣而爲之營窟則亦聲利之客耳嗟乎气俗之移人莫覺寤也以暖之賢而不能自擢於眾況不賢者乎】

孟嘗君逐於齊而復反【此三十年孟嘗奔薛此言復反傳言王召之因謝病老於薛與此駮】譚拾子【齊人】迎之於境謂孟嘗君曰君得無有所怨於齊士大夫孟嘗君曰有君滿意殺之乎【拾子借以殺之爲愜乎】孟嘗君曰然譚拾子曰事有必至理有固然君知之乎孟嘗君曰不知譚拾子曰事之必至者死也理之固然者富貴則就之貧賤則去之此事之必至理之固然者請以市諭市朝則滿夕則虛非朝愛市而夕憎之也求存故往【所求者存故往趨之】亡故去願君勿怨孟嘗君乃取所怨五百牒【牒札也書所怨人】削去之不敢以爲言【馮驩略同以此防及驩考之蓋反而後謝病也】

蘇子【元作秦史作代是】自燕之齊【此三十六年】見於章華南門【史作東門注齊都賦注少城北門不知是一門非也】齊王曰嘻【集韻有所多大之聲】子之來也秦使魏冉致帝【致帝號於齊】子以爲何如對曰王之問臣也卒【與猝同】而患之所從往者微【患在後故言從往與從來異也今未著故言微】今不聽是恨秦也【違秦秦恨之】聽之是恨天下也不如聽之以爲【元作卒】秦【爲猶善】勿庸稱也【庸用也】以爲天下秦稱之天下聽之王亦稱之先後之事帝名爲無傷也【𨿽稱有先後無害於帝】秦稱之而天下不聽王因勿稱【衍具字】於以收天下此大資也【齊記三十六年有彪謂此防自爲智則明爲人謀則忠蘇張之巨擘也】

蘇子【元作秦】謂齊王曰齊秦立爲兩帝王以天下爲尊秦乎且尊齊乎王曰尊秦釋帝【蘇子問】則天下愛齊乎且愛秦乎王曰愛齊而憎秦兩帝立【亦問辭】約伐趙孰與伐宋之利也對曰伐宋利【補此五字】對曰夫約然【然其伐宋之約】與秦爲帝而天下獨尊秦而輕齊齊釋帝則天下愛齊而憎秦伐趙不如伐宋之利故臣願王明釋帝以就天下倍約儐秦【倍背同儐擯同集韻棄也】勿使爭重而王以其間舉宋夫有宋則衛之陽城危【汝南潁川皆有】有淮北【淮水之北淮出平氏桐栢】則楚之東國危有濟西【莊十八注濟水之西】則趙之河東危【趙河之東非郡也】有陰平陸【陰屬南陽後志東平國東平陸】則梁門不啟【大梁之門】故釋帝而貳之以伐宋之事【貳不與秦合也秦約伐趙而此伐宋】則國重而名尊燕楚以刑服【刑猶威也言畏威而服】天下不敢不聽此湯武之舉也敬秦以爲名【非實敬之】而後使天下憎之此所謂以卑易尊者也願王之熟慮之也【齊記與上爲一章今詳上章猶欲聴秦此章決欲儐之非一日之談爲二章可也】

蘇子【元作秦】說齊閔王曰臣聞用兵而喜先天下者憂【爲天下先】約結而喜主怨者孤【爲約以結與國而伐人人必怨之又爲之主眾所不與也故孤】夫後起者借也【借言有所資權是也】而逺怨者時也【得其時也人怨之則𨿽欲乘時不能也】是以聖人從事必借於權【權者事之宜重之所在也上言後起者借借此而已】而務興於時夫權借者萬物之率也【率帥同猶長也】而時勢者百事之長也故無權借倍時勢【倍背同】而能事成者寡矣今𨿽干將莫邪【博物志幹將陽龍文莫邪陰漫理此二劍吳王使幹將作幹將越人莫邪其妻亦善作劍】非得人力則不能割劌矣【劌利傷也】堅箭利金不得機之利則不能逺殺矣矢非不銛【集韻利也】而劍非不利也何則權借不在焉何以知其然也昔者趙氏襲衛車舍人【主車者】不休【驛遞也言其警急】衛國城割平【言城中割地求成平成也】衛八門土【以土塞門而守】而二門墮矣此亡國之形也衛君跣行告遡於魏【遡愬同】魏王身被甲底劍【底砥同礪也】挑趙索戰邯鄲之中騖【騖亂馳也】河山之間亂衛得是借也亦收餘甲而北面殘剛平墮中牟之郭【中牟屬河南趙獻侯自耿徙此趙記注詳】衛非彊於趙也譬之衛矢而魏機也借力魏而有河東之地【趙敬侯四年築剛平以侵衛五年齊魏爲衛敗趙剛平】趙氏懼楚人救趙而伐魏戰於州西【州屬河內】出梁門軍捨林中【魏記注宛有林鄕】馬飲於大河趙得是借也亦襲魏之河北【屬河東】燒棘蒲【元作溝下同敬侯六年借兵楚取魏棘蒲不注宣二年注大棘在陳畱襄邑南蒲南蒲蒲阪也謂此】墜黃城【八年拔魏黃城陳畱外黃是】故剛平之殘也中牟之墮也黃城之墜也棘蒲之燒也此皆非趙魏之欲也然二國勸行之者何也衛明於時權之借也今世之爲國者不然矣兵弱而好敵彊國罷而好眾怨【罷疲同音下同樂與眾爲怨】事敗而好鞠之【鞠窮也言遂事】兵弱而憎下人【衍也字】地狹而好敵大事敗而好長詐【長益之】行此六者而求霸則逺矣臣聞善爲國者順民之意而料兵之能然後從於天下【從謂後之】故約不爲人主怨伐不爲人挫彊【不以兵爲人挫彊敵】如此則兵不費權不輕地可廣欲可成也昔者齊之與韓魏伐【衍秦字】楚也戰非甚疾也分地又非多韓魏也【言得地等耳】然而天下獨歸咎於齊者何也以其爲韓魏主怨也【是楚懷二十六年此二十一年】且天下徧用兵矣齊燕戰而趙氏兼中山秦楚戰韓魏不休而宋越専用其兵【未詳】此十國者皆以相敵爲意而獨舉心於齊者何也約而好主怨伐而好挫彊也且夫彊大之禍常以王人爲意也【欲爲人王】夫弱小之殃常以謀人爲利也是以大國危小國滅也大國之計莫若後起而重伐不義【不義𨿽可伐亦不可輕】夫後起之借與多而兵勁【人與之多】則是【元作事】以眾彊敵【元作適】罷寡也兵必立也事不塞天下之心則利必附矣大國行此則名號不攘而至【攘猶取】覇王不爲而立矣小國之情莫如謹【元作僅下同】靜而寡信諸侯【信猶恃也莒蔡是矣】謹靜則四鄰不反寡信諸侯則天下不賣外不賣內不反則稸積【元作檳禍】朽腐而不用幣帛矯蠹【矯揉箭箝也故有變意此言變其初也蠹猶蝕】小國道此【道猶行】則不祠而福矣不貸而見足矣【貸音貣從人求物也】故曰祖仁者王立義者霸用兵窮者亡何以知其然也昔吳王夫差以彊大爲天下先【衍彊字】襲郢而棲越身從諸侯之君【諸侯從之】而卒身死國亡爲天下戮者何也此夫差平居而謀王彊大而喜先天下之禍也昔者萊莒好謀【東萊故萊子國】陳蔡好詐莒恃越而滅【莒蔡皆恃逺忽近故亡】蔡恃晉而亡此皆內長詐外信諸侯之殃也由此觀之則彊弱大小之禍可見於前事矣語曰騏驥之衰也駑馬先之孟賁之倦也女子勝之夫駑馬女子筋力骨勁非賢於騏驥孟賁也何則後起之借也今天下之相與也不並滅【與猶恃也言與國之相恃亦不皆亡在所處耳】有能【元作而】案兵而後起寄怨而誅不直【寄言假手於人不爲主也】微用兵而寄於義【猶假也】則亡天下可局足而須也【局不伸也】明於諸侯之故察於地形之理者不約親不相質而固【質質子】不趨而疾眾事而不反【眾事猶共事】交割而不相憎【交言彼此割地】俱彊而加以親何則形同憂而兵趨利也何以知其然也昔者燕齊戰於桓之曲【家語所謂桓山蓋在齊魯之間】燕不勝十萬之眾盡胡人襲燕樓煩數縣【樓煩屬雁門】取其牛馬【此蓋之噲敗時】夫胡之與齊非素親也而用兵又非約質而謀燕也然而甚於相趨者何也【衍何字】則形同憂而兵趨利也由此觀之約於同形則利長後起則諸侯可趨役也【可使趨我而爲我役】故明主察相【相之明察者】誠欲以霸王【衍也字】爲志則戰攻非所先戰者國之殘也【有害於國】而都縣之費也【隠元年注邑有宗廟之主曰都周制二千五百家爲縣】殘費已先而能從諸侯者寡矣彼戰者之爲殘也士聞戰則輸私財而富軍市【士眾所聚有市井焉】輸飲食而待死士令折轅而炊之【轅輈也】殺牛而觴士【觶實曰觴蓋以飲之】則是路君之道也【路疑作露言國中所有悉出於外又疑作路窘言財用窘於道路】中人禱祀【國中之人爲行者祈】君翳釀【翳華蓋也故有隠義言釀於中以待飲至】通都小縣置社【戮不用命者】有市之邑莫不正事而奉王【事謂則賦驚備之事】則此虛中之計也夫戰之明日屍死扶傷【屍未殮也】𨿽若有功也軍出費中哭泣則傷主心矣死者破家而葬夷傷者空財而共藥【夷亦傷共供同】完者內酺而華樂【酺大飲也華猶奢】故其費與死傷者鈞【與均同】故民之所費也十年之田而不償也軍之所出矛防折【矛酋矛也兵車所建】鐶絕【鐶刀鐶】傷弩破車罷馬亡矢之太半甲兵之具宮之所私出也【宮如父子異宮之宮故者寓兵於農故私家出之】士大夫之所匿廝養士之所竊【廝析薪養馬者】十年之田而不償也天下有此再費者而能從諸侯者寡矣攻城之費百姓理襜蔽【襜衣蔽前者襜蔽疊言也言士作苦衣易敝故亟治之】舉衝櫓【衝陷陣車正作防】家雜總【全家並作】身窟穴中【謂地道】罷於刀金【兵器也】而士困於土功將不釋甲期數而能拔城者【數數月】爲亟耳上倦於教士斷於兵【斷音短截也】故三下城而能勝敵者寡矣故曰彼戰攻者非所先也何以知其然也昔智伯瑤攻範中行氏殺其君滅其國又西圍晉陽吞並二國而憂一主【趙襄子】此用兵之盛也然而智伯卒身死國亡爲天下笑者何謂也兵先戰攻而滅二子之【補】患也【患在滅二子】昔者中山悉起而迎燕趙南戰於長子敗趙氏北戰於中山克燕軍殺其將夫中山千乘之國也而攻萬乘之國二再戰比勝【比相次】此用兵之上節也【節猶等】然而國遂亡君臣於齊者【此二十九年書佐趙滅中山】何也不嗇於戰攻之患也【嗇吝也】由此觀之則戰攻之敗可見於前事矣【補】今世之所謂善用兵者終戰比勝【終謂窮兵】而守不可拔【守城期於不拔】天下稱爲善一國得而保之【得所稱爲善者保恃之】則非國之利也臣聞戰大勝者其士多死而兵益弱守而不可拔者其百姓罷而城郭露【外無居人故暴露】夫士死於外民殘於內而城郭露於境則非王之樂也今夫鵠的【的卽鵠也所謂侯中】非咎罪於人也便弓引弩而射之【便謂巧審弓得便巧乃發】中者則善【人善之】不中則愧少長貴賤則同心於貫之者何也惡其示人以難也【的以難中人爭欲貫之如惡之然人如的者人所惡也】今窮戰比勝而守必不拔則是非徒示人以難也又且害人者也然則天下仇之必矣夫罷士露國而多與天下爲仇則明君不居也素用彊兵而弱之【素猶常也言兵常用𨿽彊必弱】則察相不事【不從事於此】彼明君察相者則五兵不動【五戎注刃劍矛防矢】而諸侯從辭讓而重賂至矣故明君之攻戰也甲兵不出於軍而敵國勝衝櫓不施而邊城降士民不知而王業至矣彼明君之從事也用財少曠日逺而利長者【曠濶也日𨿽濶逺其利不窮】故曰兵後起則諸侯可趨役也臣之所聞攻戰之道非師者【師旅也言不用師】𨿽有百萬之軍北之堂上【言謀之於堂彼自敗也】𨿽有闔閭吳起之將【闔閭將孫武也此以君臣互言之】禽之戶內千丈之城拔之尊爼之間【爼肉在豆上】百尺之衝折之衽席之上【鄭注記衽臥席也】故鐘鼓竽瑟之音不絕地可廣而欲可成和樂倡優侏儒之笑【倡優倡樂也侏儒短小人】不乏諸侯可同日而致也故名配天地不爲尊利制海內不爲厚【言其功徳之崇𨿽名利若此猶不足稱也】故夫善爲王業者在勞天下而自逸亂天下而自安諸侯無成謀【圖我之謀不成】則其國無宿憂也【言無一夕之憂】何以知其然也【】佚治在我勞亂在天下則王之道也銳兵來則拒之患至則趨之【趨言往應之】使諸侯無成謀則其國無宿憂矣何以知其然也【元作矣】昔者魏王【惠】擁土千里帶甲三十六萬恃【】其彊而拔邯鄲【十八年】西圍定陽【屬上黨】又從十二諸侯朝天子以西謀秦秦王恐之【此孝公也此史秦人故尊稱之】寢不安席食不甘味令於境內盡堞中【堞城上女墻】爲戰具競【元作竟】爲守備爲死士置將以待魏氏衛鞅謀於秦王曰夫魏氏其功大而令行於天下有十二諸侯而朝天子其與必眾【人與之】故以一秦而敵大魏恐不如王何不使臣見魏王則臣請必北魏矣秦王許諾衛鞅見魏王曰大王之功大矣令行於天下矣今大王之所從十二諸侯非宋衛也則鄒魯陳蔡此固大王之所以鞭箠使也【箠馬策】不足以王天下大王不若北取燕東伐齊則趙必從矣西取秦南伐楚則韓必從矣大王有伐齊楚心而從天下之志【使天下從】則王業見矣大王不如先行王服【王者服飾】然後圖齊楚魏王說於魏鞅之言也故身廣公宮制丹衣柱【以丹帛爲柱衣】建九斿【旗旒】從七星之旟【鳥隼爲旟又繪星焉】此天子之位也而魏王處之於是齊楚怒諸侯奔齊齊人伐魏殺其太子覆其十萬之軍魏王大恐跣行【跣足親地也】按兵於國而東次於齊【過信爲次往服齊也】然後天下乃舎之當是時秦王垂拱而受西河之外【垂衣拱手言無所事西喪地於秦謂此與】而不以徳魏王故【衍曰字】衛鞅之始與秦王計也謀約不下席言於尊爼之間謀成於堂上而魏將已禽於齊矣衝櫓未施而西河之外已【】入於秦矣此臣之所謂北之堂上禽將戶內拔城於尊爼之間折衝席上者也【彪謂此策輾轉皆中事機而不詭於聖𨿽鐘竽倡樂非所以啟人主者亦孟子色貨之比閔王驕不能聴以及鼓裏之禍百世之戒也】

齊負郭之民【負猶背】有孤狐咺者正議閔王斮之檀衢【斮斬也檀衢蓋齊市名】百姓不附齊孫室子陳舉【公孫家子猶宗室云】直言殺之東閭宗室離心司馬穰苴【田完之裔爲景公將去此時逺甚蓋誤其名】爲政者也殺之大臣不親以故燕舉兵使昌國君【樂毅魏樂羊之後】將而擊之齊使向子【及下達子史不書】將而應之【後起爲應】齊軍破向子以輿一乘亡達子收餘卒復振與燕戰求所以賞【元作償】者閔王不肯與軍破走王奔莒【此四十年】淖齒數之曰夫千乘【靑州郡】博昌之間【屬千乘】方數百里雨血霑衣王知之乎王曰不知嬴博之間【二縣屬泰山】地圻至泉王知之乎王曰不知人有當闕而哭者【闕門觀】求之則不得去之則聞其聲王知之乎王曰不知淖齒曰天雨血霑衣者天以告也地坼至泉者地以告也人有當闕而哭者人以告也天地人皆以告矣而王不知戒焉何得無誅乎於是殺閔王於鼓裏【莒中裏也】太子【名法章是爲襄王】乃解衣免服逃太史之家爲漑園【漑灌注】君王后太史後氏女【後姓也以其姓後不可曰後後故曰君王后也】知其貴人善事之田單以卽墨之城破亡餘卒破燕兵紿騎刼【紿欺也刼燕將代樂毅者毅傳言單設詐誑燕軍】遂以復齊【襄五年】遽迎太子於莒立之以爲王【時立五年矣迎而立之齊耳】襄王卽位立【補】君王后以爲後生齊王建

王孫賈年十五事閔王王出走失王之處其母曰女朝出而晚來則吾倚門而望女暮出而不還則吾倚閭而望女今事王王出走女不知其處女尙何歸【責其親王不如我之親女】王孫賈乃入市中曰淖齒亂齊國殺【衍閔字】王欲與我誅者袒右【右肩】市人從者四百人與之誅淖齒刺而殺之

襄王【閔王子元年】

燕攻齊取七十餘城惟莒卽墨未下齊田單以卽墨破燕殺騎刼初燕將【史亦不名】攻下聊城【屬東郡髙紀注在平原】人或讒之燕將懼誅遂保守聊城不敢歸田單攻之嵗餘士卒多死而聊城不下魯連乃爲【補】書約之矢【纒束書於矢上】以射城中遺燕將曰吾聞之智者不倍時而棄利【倍背同】勇士不怯死而滅名忠臣不先身而後君今公行一朝之忿不顧燕王之無臣【惠王】非忠也殺身亡聊城而威不信於齊非勇也功廢名滅後世無稱非智也故智者不再計勇士不怯死今死生榮辱尊卑貴賤此其一時也【此釋上不再計故史云時不再至】願公之詳計而無與俗同也且楚攻南陽【史云齊之南陽然則此荊州郡時屬齊】魏攻平陸齊無南面之心【楚魏在齊之南齊有燕難不急此二縣故不南面與爭】以爲亡南陽之害不若得濟北之利故定計而堅守之今秦人下兵【此時齊善秦故下兵救之】魏不敢東面【不攻齊也】橫秦之勢合【齊善秦爲橫】則楚國之形危且棄南陽斷右瓖【謂平陸斷亦棄也】存濟北計必爲之今楚魏交退【言其皆退】燕救不至【不救聊城】齊無天下之規【規猶謀也秦救之而楚魏退無謀齊者】與聊城共據期年之敝【據相持也】卽臣見公之不能得也【不能勝齊】齊必決之於聊城公無再計彼燕國大亂君臣過計【過猶失】上下迷惑栗腹【燕將】以十萬之眾五折於外萬乘之國被圍於趙壤削主困爲天下戮【按燕王喜四年趙孝成十五年亷頗圍破燕殺栗腹在齊襄燕惠聊城事二十八年以爲此時則自騎刼敗死外不書它將及趙國也】公聞之乎今燕王方寒心獨立大臣不足恃國敝禍多民心無所歸今公又以聊城之民距全齊之兵【距拒同捍也】期年不解是墨翟之守也【墨子曰公輸般爲云梯將以攻宋墨子聞之見般以帯爲城以牒爲械般九設機變墨九距之般之械盡墨之守固有餘】食人炊骨士無反北之心是孫臏吳起之兵也能已見於天下矣故爲公計不如罷兵休士全車甲歸報燕王燕王必喜士民見公如見父母交遊攘臂而議於世【攘言推臂前也】功業可明矣上輔孤主以制羣臣下養百姓以資說士【辯說之士資以籍口】矯國革俗於天下【矯革言變其國俗】功名可立也意者亦捐燕棄世【捐亦棄】東遊於齊乎請裂地定封富比陶衛【陶穰侯邑衛自梁襄王后稱君】世世稱寡與齊久存此亦一計也二者顯名厚實也願公熟計而審處一也且吾聞效小節者不能行大威惡小恥者不能立榮名昔管仲射桓公中鉤簒也遺公子糾【遺忘也】而不能死怯也束桎梏【桎足械梏手械】辱身也此三行者鄕裏不通也世主不臣也使管仲終窮抑【抑按也人所按故爲困】幽囚而不出慙恥而不見窮年沒壽不免爲辱人賤行矣然管子並三行之過據齊國之政一匡天下九合諸侯爲五霸首名髙天下光照鄰國曹沬爲魯君將三戰三北而喪地千里使曹子之足不離陳計不顧後出必死而不生【出計所出也】則不免爲敗軍禽將曹子以敗軍禽將非勇也功廢名滅後世無稱非智也故去三北之恥退而與魯君計也曹子以爲遭齊桓公有天下朝諸侯【此霸者之事欲興霸則可責以義故沬與魯君計言此】曹子以一劍之任刼桓公於壇位之上顏色不變而辭气不悖三戰之所喪一朝而反之天下震動驚駭威信吳楚名後世若此二公者非不能行小節死小恥也以爲殺身絕世功名不立非智也故去忿恚之心【恚恨也】而成終身之名除感忿之恥而立累世之功故業與三王爭流名與天壤相敝也【言天地敝此名乃敝】公其圖之燕將曰敬聞命矣因罷兵到韣【元作到讀】而去【韣弓衣倒示無弓】故解齊國之圍救百姓之死仲連之說也【仲連傳有彪按此書以齊閔爲宣王蘇代爲蘇秦事時不合如此者甚眾殆爲後人錄之謬至於此章引栗腹之事說聊城之將則非後人謬矣蓋好事者聞約矢之說惜其書不存擬爲之以補亡而其人意气橫溢肆筆而成不暇檢校細處此史及太史公亦愛其千里而略其牝牡驪黃至於今二千嵗莫有知其非者也又按燕昭二十八年書齊之不下者惟聊莒卽墨聊卽聊城也徐廣注此栗腹事云去長平十年而不論其在聊城事後蘇氏故史亦因之疏矣故備論之】

燕攻齊齊破閔王奔莒淖齒殺閔王田單守卽墨之城破燕兵復齊墟襄王爲太子徵【徵猶信也太子初易姓名爲庸人疑之至是始有狀可信也】齊已破燕田單之立疑【人疑單也】齊國之眾皆以田單爲自立也襄王立田單相之過菑水【菑淄同】有老人涉菑而寒出不能行坐於沙中田單見其寒欲使後車分衣無可以分者單解裘而衣之襄王惡之曰田單之施將欲以取我國乎不早圖之恐後之【恐單先發】左右顧無人巖下有貫珠者【齊人】襄王呼而問之曰女聞吾言乎對曰聞之王曰女以爲何若對曰王不如因以爲已善王嘉單之善下令曰寡人憂民之饑也單收而食之寡人憂民之寒也單解裘而衣之寡人憂勞百姓而單亦憂之稱寡人之意【稱猶副】單有是善而王嘉之善單之善亦王之善已王曰善乃賜單牛酒嘉其行後數日貫珠者復見王曰王至朝日宜召田單而揖之於庭口勞之乃布令求百姓之饑寒者收谷之【谷猶養】乃使人聴於閭裏聞丈夫之相【衍舉字】與語曰田單之愛人嗟乃王之教澤也【彪謂單之取疑所謂威震主者與襄王亦不明甚矣使單有異志闔城陽而王孰敢不聴豈俟今日哉貫珠者可謂君子人矣爲是言也上足以掩王之非下足以救單之死一言而齊國定君子哉】

貂勃【齊人】常惡田單曰安平君小人也安平君聞之故爲酒而召貂勃曰單何以得罪於先生故常見譽於朝【不欲正言其毀】貂勃曰跖之狗吠堯【跖柳下季之弟盜跖】非貴跖而賤堯也狗固吠非其主也且今使公孫子賢而徐子不肖然而使公孫子與徐子鬭徐子之狗猶【元作山】將攫公孫子之腓而噬之也【攫持腓脛腨噬啗也】若乃得去不肖者而爲賢者狗豈特攫其腓而噬之耳哉安平君曰敬聞命明日任之於王【白王使任用之】王有所幸臣九人之屬欲傷安平君相與語於王曰燕之伐齊之時楚王【頃襄】使將軍【淖齒也】將萬人而佐齊今國已定而社稷已安矣何不使使者謝於楚王王曰左右孰可九人之屬曰貂勃可【欲去單之助】貂勃使楚楚王受而觴之數日不反九人之屬相與語於王曰夫一人身而牽畱萬乘者豈不以據勢也哉【言勃據單勢】且安平君之與王也君臣無禮而上下無別且其志欲爲不善【謂反畔】內收百姓循撫其心振窮補不足【振舉救也】布徳於民外懷戎翟天下之賢士【懷翟與士】陰結諸侯之雄俊豪英【諸侯之人】其志欲有爲也【爲不善】願王之察之異日而王曰召相單來田單免冠徒跣肉袒而進【肉袒露肢體示欲受刑】退而請死罪五日而王曰子無罪於寡人子爲子之臣禮吾爲吾之王禮而已矣貂勃從楚來王賜諸前酒酣【酣酒樂】王曰召相田單而來貂勃避席稽首曰王惡得此亡國之言乎王上者孰與周文王王曰吾不若也貂勃曰然臣固知王不若也下者孰與齊桓公王曰吾不若也然則周文王得呂望以爲太公桓公得管夷吾以爲仲父今王得安平君而獨曰單且自天地之辟【開也】民人之治爲人臣之功者誰有厚於安平君者哉而王曰單單惡得此亡國之言乎且王不能守乎王之社稷燕人興師而襲齊墟王走而之城陽之山中【城陽兗州國莒其縣也】安平君以惴惴之卽墨【惴惴憂懼也】三里之城五里之郭敝卒七千禽其司馬【主兵之官謂騎刼】而反千里之齊安平君之功也當是時也闔城陽而王【不通王而自王】城陽天下【城陽與天下之人】莫之能止然而計之於道歸之於義以爲不可故爲棧道木閣【木閣閣道皆以通險】而迎王與後於城陽山中【元作中山】王乃得反子臨百姓今國已定民已安矣王乃曰單單【補】且嬰兒之計不爲此王不亟殺此九子者以謝安平君不然國危矣王乃殺九子而逐其家益封安平君以夜邑萬戶【夜一作劇屬淄川又東萊有掖有不夜疑夜字爲掖不全或不夜省不】

田單將【爲大將】攻狄【狄北胡】往見魯仲子【連也】仲子曰將軍攻狄不能下也田單曰臣以五里之城七里之郭破亡餘卒破萬乘之燕復齊墟攻狄而不下何也上車弗謝而去遂攻狄三月而不克之也齊嬰兒謠曰大冠若箕【箕器】修劍拄頤攻狄不能下壘枯丘【壘軍壁也言大不能降一壘小不能枯一丘枯言無人物】田單乃懼問魯仲子曰先生爲單不能下狄請問其說魯仲子曰將軍之在卽墨坐而織蕢【蕢艸器】立則杖挿【挿鍤同刺土器】爲士卒倡曰【倡導也】可往矣宗廟亡矣亡日尙矣【尙猶久也言見亡之兆其日已久】歸於何黨矣【黨猶鄕也言無所歸】當此之時將軍有死之心而士卒無生之气聞若言【若如此也】莫不揮泣奮臂而欲戰此所以破燕也當今將軍東有夜邑之奉西有菑上之虞黃金橫帯而馳乎淄澠之間【昭十二年注澠水出臨淄縣入時水】有生之樂無死之心所以不勝者也田單曰單有心先生志之矣明日乃厲气循城【厲激昂也】立於矢石之所乃援枹鼓之【枹擊鼓杖】狄人乃下

孟嘗君爲從【文以襄王初中立爲諸侯楚頃襄二十三年天下合從此八年】公孫【齊人】謂孟嘗君曰君不如【元作以】使人先觀秦王【昭】意者【設疑之辭】秦王帝王之主也君恐不得爲臣【爲秦臣】奚暇從以難之意者秦王不肖之主也君從以難之未晚孟嘗君曰善願因請公往矣公孫敬諾以車十乘之秦昭王聞之而欲愧之以辭【使愧】公孫見昭王曰薛公之地大小防何公孫對曰百里昭王笑而曰寡人地數千里猶【元作由下同】未敢以有難也【爲人之難】今孟嘗君之地方百里而因欲以難寡人猶可乎公孫對曰孟嘗君好人【人賢人】大王不好人昭王曰孟嘗君之好人也奚如公孫曰義不臣乎天子不友乎諸侯得志不慙爲人主不得志不肯爲人臣如此者三人而治可爲管商之師【管仲商鞅】說義聴行【所說有義或能聴而行之】能致其主霸王如此者五人萬乘之嚴主也辱其使者退而自刎【集韻刎斷也】必以其血洿其衣如臣者十人昭王笑而謝之曰客胡爲若此寡人直與客論耳寡人善孟嘗君欲客之必諭寡人之志也【以己之志曉告孟嘗】公孫曰敬諾公孫可謂不侵矣【著書者美其不可侵辱】昭王大國也孟嘗千乘也立千乘之義而不可陵可謂足使矣【足猶能彪謂公孫所陳亦士之一槪爾自曹沬刼桓公辯說士莫不以籍口彼蓋未學禮也夾谷之會孔子詔之士付之有司耳矣豈厓柴若世之猘狗然哉帝曰曉人不當如是乎此說客之所當知也】

魯仲連謂孟嘗君曰君好士未【補】也雍門子【補子字此士以所居爲稱】養椒亦【養猶公養之養椒姓亦名雍門子之所養】陽得子養【此下脫所養人】飲食衣裘與之同皆得其死【並未詳】今君之家富於二公【雍門陽得】而士未有爲君盡遊者也【遊猶友也言不盡於交遊之道】君曰文不得是二人故也【椒亦等】使文得二人文豈獨不得盡對曰君之廏馬百乘無不被繡衣而食菽粟者豈有麒麟騄耳哉後宮十妃皆縞紵【縞鮮色繒也紵麻屬細者】食梁肉【梁米名本艸注靑梁粟】豈有毛廧西施哉色與馬取於今之世士何必待古哉故曰君之好士未也

王建【襄王子元年赧王五十一年丁酉】

秦攻趙長平【此五年】齊楚救之秦計曰齊楚救趙親【其交親】則將退兵不親則且遂攻之趙無以食請粟於齊而齊不聴蘇子【元作秦】謂齊王曰不如聴之以卻秦兵不聴則秦兵不卻是秦之計中而齊楚【元作燕】之計過矣且趙之於齊楚【元作燕齊】蔽也【趙居二國西北秦攻二國必先徑趙趙存則二國得以自而有蔽障】猶齒之有唇也唇亡則齒寒今日亡趙則明日及齊楚矣且夫救趙之務【務趣也事也】宜若奉漏甕沃燋釡【諭救之急】夫救趙髙義也卻秦兵顯名也義救亡趙威卻彊秦兵不務爲此而務愛粟則爲國計者過矣【齊記有云周子謂最是也此最是三十餘年矣】

或謂齊王曰周韓西有彊秦東北有趙魏秦伐周韓之西趙魏不伐【不從秦伐周韓】周韓爲割【割地與趙魏】韓卻周害也【言趙魏徒不伐而不救韓則韓兵必卻而周有秦害】及韓卻周害【元作割】之後【補】趙魏亦不免與秦爲患矣【秦以其不應已又無周韓之捍秦伐必及】今齊應【補】秦伐趙魏則亦不果於趙魏之應秦而伐周韓【趙魏近秦其應秦不得不果齊則逺矣應秦必不果也】令齊人於秦而伐趙魏【令就令也入言應之果】趙魏亡之後秦東面而伐齊齊安得救【補】於天下乎【此言趙魏近秦畏之不得不應齊不可以其應而伐之也】

國子【齊大夫】曰秦破馬服君之師圍邯鄲齊魏亦佐秦伐邯鄲齊取淄鼠魏取伊氏【皆趙地缺】公子無忌【魏信陵君】爲天下循便計【循行順也】殺晉鄙【魏將】率魏兵以救邯鄲之圍【魏安釐二十年使鄙將以救趙畏秦不敢進趙急平原君使責無忌無忌盜鄙兵符伐之將進兵秦軍解去】使秦弗有而失天下是齊入於魏而救邯鄲之功也【齊與魏親初𨿽佐奏今魏救趙亦同救也】安邑者魏之柱國也【言其於國如室有柱】晉陽者趙之柱國也鄢郢者楚之柱國也故三國【衍欲字】與秦瓖界【壤土界境也言其地相接】秦伐魏取安邑伐趙取晉陽伐楚取鄢郢矣覆【元作福】三國之軍【元作君】兼二周之地舉韓氏取其地且天下之半【且猶防】今又劫趙魏疏中國【疏言離其友】封衛之東野【封割也東野猶東地】兼魏之河內絕趙之東陽則趙魏亦危矣趙魏危則非齊之利也韓魏趙楚之志恐秦兼天下而臣其君故専兵一志以逆秦【逆謂拒之】三國之與秦瓖界而患急齊不與秦壤界而患緩是以天下之勢不得不事齊也故秦得齊則權重於中國趙魏楚得齊則足以敵秦故秦楚【補】趙魏得齊者重失齊者輕齊有此勢不能以重於天下者何也其用者過也

齊王使使者問趙威後【惠文後孝威太后】書未發威後問使者曰嵗亦無恙耶【恙憂也】民亦無恙耶王亦無恙耶使者不說曰臣奉使使威後今不問王而先問嵗與民豈先賤而後尊貴者乎威後曰不然茍無嵗何有民茍無民何有君故有問舎本而問末者耶乃進而問之曰齊有處士曰鐘離子【鐘離屬九江】無恙耶是其爲人也有糧者亦食無糧者亦食有衣者亦衣無衣者亦衣是助王養其民者【補】也何以至今不業也【言不得在位成其職業】業陽子【諸書業陽皆不地範睢注華一作葉】無恙乎是其爲人哀鰥寡防孤獨振困窮補不足是助王息其民者也【息生也】何以至今不業也北宮之女嬰兒子無恙耶徹其環瑱【集韻撤去也通作徹】至老不嫁以養父母是皆率民而出於孝情者也【情猶誠】胡爲至今不朝也【命婦則朝】此二士弗業一女不朝何以王齊國子萬民乎於陵子仲【於陵屬濟南皆以所居爲號此自一人若孟子所稱已是七八十年矣】尙存乎是其爲人也上不臣於王下不治其家中不索交諸侯此率民而出於無用者何爲至今不殺乎【彪謂威後賢矣其是非乃不詭於聖齊有此數士不能察至使鄰國老女子愧之王建不足道也時君王后故無恙胡爲亦無察乎】

齊閔王之遇殺其子法章變姓名爲莒太史家庸夫【庸傭同均直也】太史敫女【敫音躍】奇法章之狀貌以爲非常人憐而常竊衣食之與私焉莒中及齊亡臣【臣之出亡者】相聚求閔王子欲立之法章乃自言於莒共立法章爲襄王襄王立以太史氏女爲王后生子建太史敫曰女無媒而嫁者非吾種也污吾世矣終身不覩君王后賢不以不覩之故失人子之禮也襄王卒子建立爲齊王君王後事秦謹與諸侯信以故建立【衍一四字】四十有餘年不受兵秦昭王【元作始皇按後卒於莊襄之時不逮始皇也】嘗遣使者遺君王后玉連環【兩環相貫】曰齊多智而解此環不君王后以示羣臣羣臣不知解君王后引錐椎破之謝秦使曰謹以解矣及君王后病且卒誡建曰羣臣之可用者某建曰請書之君王后曰善取筆牘受言【牘書版也】君王后曰老婦已忘矣【詳其指蓋怒建之不心受托以病昏耳】君王后死後後勝【疑卽後之族】相齊多受秦間金玉使賓客入秦皆爲變辭【變詐之辭蓋使者還以恐動王也】勸王朝秦不修攻戰之備【彪謂君王后賢智婦人也惜其不能正始乃其父正烈男子也義不能疚利不能回其斯人乎】

齊王建入朝於秦雍門司馬前曰所爲立王者爲社稷耶爲王立王耶王曰爲社稷司馬曰爲社稷立王王何以去社稷而入秦齊王還車而反卽墨大夫聞【元作與】雍門司馬諫而聴之則以爲可【衍可字】爲謀【又疑可爲謀本注字】卽入見齊王曰齊地方數千里帯甲數十【元作百下同】萬夫三晉大夫皆不便秦而在阿鄄之間者百數王收而與之十萬之眾使收三晉之故地卽臨晉之關可以入矣【臨晉屬左馮翊】鄢郢大夫不欲爲秦【不屬之也】而在城南下者百數【齊城】王收而與之十萬之師使收楚故地卽武關可以入矣【始王紀注武關秦南關在折西農東】如此則齊威可立秦國可亡矣舎南面之稱制【此亦秦人之辭時未有此】乃西面而事秦爲大王不取也齊王不聴秦使陳馳【齊客之入秦者】誘齊王內之約與五百里之地【蓋僞許之】齊王不聴卽墨大夫而聴陳馳遂入秦處之共松栢之間【共屬河內】餓而死先是齊爲之歌曰松耶栢耶住建共者客耶【客謂陳馳自秦稱之曰客彪謂建之聴雍門似矣而不卒於卽墨惟不明故也不明以亡國有國家者可不以正心誠意爲先乎】

戰國策卷四

欽定四庫全書

戰國策卷五

宋鮑彪注

楚【今之南郡江夏零陵桂陽武陵長沙漠中汝南皆其分也江陵故郢都西逋巫巴東有云夢之饒】宣王【肅王子元年烈王七年壬子】

齊楚搆難宋請中立齊急宋【告急於宋】宋許之子象【楚人】爲楚謂宋【補】王【公剔成】曰楚以緩失宋將法齊之急也齊以急得宋後將常急矣是從齊而攻楚之未必利也齊戰勝楚勢必危宋不勝是以弱宋幹彊楚也【言以助齊犯楚之怒】而今兩萬乘之國常以急求所欲國必危矣

邯鄲之難【趙成侯二十一年魏拔邯鄲此十六年】昭奚卹謂楚王曰王【元作裏】不如無救趙而以彊魏【使魏爲彊】魏彊其割趙必深矣趙不能聴則必堅守是兩敝也【兩國相持必俱敝】景舎曰不然昭奚卹不知也夫魏之攻趙也恐楚之攻其後也今不救趙趙有亡形而魏無楚憂是楚魏共趙也【如與魏共攻之】害必深矣【趙之害】何以兩敝也且魏令兵以割趙趙見亡形而有楚之不救已也【言𨿽有楚而不見救】必與魏合而以謀楚故王不如少出兵以爲趙援趙恃楚勁必與魏戰魏怒於趙之勁而見楚救之不足畏也必不釋趙趙魏相敝而齊秦應楚【應言乘此起兵耳非與楚合也】則魏可破也楚因使景舎起兵救趙邯鄲抜【楚兵少故】楚取睢濊之間【後志梁國睢陽注徵北記南淮有睢陵梁國有睢陽南臨濊水】

江乙爲魏使於楚【乙魏人時居魏後乃仕楚故其譖昭奚卹曰臣居魏知之】謂楚王曰臣入境聞楚之俗不蔽人之善不言人之惡誠有之乎王曰誠有之江乙曰然則白公之亂得無遂乎【遂猶成白公太子建子勝哀十六年建以防奔鄭鄭殺之勝請伐鄭子西不從勝怒殺子西刧恵王】誠如是臣等之罪免矣楚王曰何也江乙曰州侯相楚貴甚矣而主斷【謂其專決】左右俱曰無有【言世無如之】如出一口矣

荊宣王問羣臣曰吾聞北方之畏昭奚卹也果誠何如羣臣莫對江乙對曰虎求百獸而食之得狐狐曰子無敢食我也天帝使我長百獸今子食我是逆天帝命也子以我爲不信吾爲子先行子隨我後觀百獸之見我而敢不走乎虎以爲然故遂與之行獸見之皆走虎不知獸畏已而走也以爲畏狐也今王之地方五千里帶甲百萬而専屬之昭奚卹故比方之畏奚卹也其實畏王之甲兵也猶百獸之畏虎也

昭奚卹與彭城君【彭城屬楚知爲楚人】議於王前王召江乙而問焉江乙曰二人之言皆善也臣不敢言其後此謂慮賢也【慮猶疑也賢者言善已復言之將使王疑彼思慮之也】

江尹【乙也】欲惡昭奚卹於楚王而力不能故爲梁山陽君【山陽屬魏知爲魏人】請封於楚【知其無功奚卹必諫而山陽怨可以爲黨】楚王曰諾昭奚卹曰山陽君無功於楚國不當封江尹因得山陽君與之共惡昭奚卹

魏氏惡昭奚卹於楚王【以山陽君故】楚王告昭子昭子曰臣朝夕以事聴命【言其親近】而魏入吾君臣之間【以惡奚卹之言入】臣大懼臣非畏魏也夫泄吾君臣之交而天下信之是其爲人也近苦矣【苦猶惡也此指江乙】夫苟不難爲之外【爲謂泄外謂魏也】豈忘爲之內乎臣之得罪無日矣【無幾日也】王曰寡人知之大夫何患

江乙惡昭奚卹謂楚王曰人有以其狗爲有執而愛之【執言善守】其狗嘗溺井【溺去音】其鄰人見狗之溺井也欲入言之狗惡之當門而噬之鄰人憚之遂不得入言邯鄲之難楚進兵大梁取矣昭奚卹取魏之寶器臣居魏知之故昭奚常惡臣之見王【此言邯鄲事在乙居魏時故升邯鄲之難於前】

江乙欲惡昭奚卹於楚謂楚王曰下比周則上危下分爭則上安【分則不比爭則不周爲惡張本】王亦知之乎願王勿忘也且人有好揚人之善者於王何如王曰此君子也近之江乙曰有人好揚人之惡者於王何如王曰此小人也逺之江乙曰然則且有子殺其父臣弒其主者而王終已不知者何也以王好聞人之美惡聞人之惡也王曰善寡人願兩聞之【彪謂兩聞之是也然必以明夫茍不明則適爲江乙防口之資耳】

江乙說於安陵君【名壇失其姓楚之幸臣按魏記注召陵有安陵應屬楚而魏策亦有同號者別一人也】曰君無咫尺之功【元作地】骨肉之親處尊位受厚祿一國之眾見君莫不斂袵而拜撫委而服【撫物委物必下其手皆卑下意】何以也曰王過舉以【元作而】色【言謬以色見舉】不然無以至此江乙曰以財交者財盡而交絕以色交者華落而愛渝【華菁華渝變也】是以嬖色不敝席【嬖賤而幸者席不及敝而愛弛】寵臣不避軒【避猶退軒曲輈藩車也車敝則退去今不及然】今君擅楚國之勢而無以自結於王竊爲君危之安陵君曰然則柰何願君必請從死以身爲殉【此乙辭】如是必長得重於楚國曰謹受今三年而弗言江乙復見曰臣所爲君道至今未效君不用臣之計臣請不敢復見矣安陵君曰不敢忘先生之言未得間也於是楚王遊於云夢【澤名在南郡華容】結駟千乘旌旂蔽天野火之起也若云蜺【蜺虹也】兕虎嘷之聲若雷霆【兕若牛而靑】有狂兕【元作防】車【集韻音詳趨行也若防則羊耳】依輪而至王親引弓而射一發而殪王抽旃旄【旃曲柄旗旄幢也】而抑兒首仰天而笑曰樂矣今日之遊也寡人萬嵗千秋之後誰與樂此矣【問安陵與誰】安陵君泣數行下而進曰臣入則編席【編次簡也言與王相次如之】出則陪乘【陪重上也此言二人同車】大王萬嵗千秋之後願得以身試黃泉蓐螻蟻【願爲蓐以辟二物蓐陳艸也】又何如得此樂而樂之王大說乃封壇爲安陵君君子聞之曰江乙可謂善謀安陵君可謂知時矣【彪謂此非君子之言也安陵妾婦也江乙爲之謀又其卑者安有君子而美此流哉】

郢人有獄三年不決者故令人謀其宅以【卜】其罪【有罪則宅入官故可請卜測知之也】客因請【元作謂下同】之昭奚卹曰郢人某氏之宅臣願之昭奚卹曰郢人某氏不當服罪故其宅不得客辭而去昭奚卹已而悔之因謂客曰奚卹得事公公何爲以故與奚卹【故謂防事以探己意】客曰非用故也曰請而不得有說色非故如何也

威王【宣王子元年顯王三十年壬午】

蘓秦之楚三日乃得見乎王談卒辭而行王曰寡人聞先生若聞古人今先生乃不逺千里而臨寡人曽不肯畱願聞其說對曰楚國之食貴於玉薪貴於桂謁者難得見如鬼王難得見如天帝今令臣食玉炊桂因鬼見帝王曰先生就舎寡人聞命矣

蘓秦爲趙合從【此在連激儀入秦後當爲七或八年】說楚威王曰楚天下之彊國也大王天下之賢王也楚地西有黔中巫郡【屬南郡】東有夏州【車云夏口城上有州曰夏州】海陽【海之南耳非遼西郡也】南有洞庭蒼梧【交州郡】北有汾陘之塞【陘召陵陘亭】郇陽【徐注今順陽屬汝南】地方五千里帶甲百萬車千乘騎萬匹粟支十年此霸王之資也夫以楚之彊大王之賢天下莫能當也今乃欲西面而事秦則諸侯莫不西【元作南】面而朝於章臺之下矣【秦臺在咸陽見楚記】秦之所害於天下莫如楚楚彊則秦弱楚弱則秦彊此其勢不兩立故爲大王計莫如從親以孤秦大王不從親秦必起兩軍一軍出武闗一軍下黔中若此則鄢郢動矣臣聞之治之其未亂爲之其未有也患至而後憂之則無及已故願大王之早計之大王誠能聴臣臣請令山東之國奉四時之獻以承大王之明制委社稷宗廟【言諸侯輕去其國以從楚】練士厲兵在大王之所用之大王誠能聴臣之愚計則韓魏齊燕趙衛之妙音美人必充後宮矣趙代良馬橐它【匈奴奇畜】必實於外廏故從合則楚王橫成則秦帝今釋霸王之業而有事人之名竊爲大王不取也夫秦虎狼之國也有吞天下之心秦天下之仇讎也橫人皆欲割諸侯之地以事秦此所謂養仇而奉讎者也夫爲人臣而割其主之地以外交彊虎狼之秦以侵天下卒有秦患不顧其禍夫外挾彊秦之威以內刧其主以求割地大逆不忠無過此者故從親則諸侯割地以事楚橫合則楚割地以事秦此兩策者相去逺矣有億兆之數兩者大王何居焉故敝邑趙王【肅侯】使臣效愚計奉明約在大王命之楚王曰寡人之國西與秦接境秦有舉巴蜀並漢中之心秦虎狼之國不可親也而韓魏迫於秦患不可與深謀與深謀恐反人以入於秦故謀未而國已危矣寡人自料以楚當秦未見勝焉內與羣臣謀不足恃也寡人臥不安席食不甘味心搖搖如懸旌【旌析羽注旄首以精進士卒】而無所終薄【薄泊同】今君欲一天下安諸侯存危國寡人謹奉社稷以從【有在說五國後彪謂五國之聴蘓子也革面而已非能深究橫從之利害也惟威王雅有難秦之心念之熟矣異夫患諸國之不可合徒稱從命者也】

威王問於莫敖【楚官】子華曰自從先君文王以至不谷之身亦有不爲爵勸不爲祿勉以憂社稷者乎莫敖子華對曰如華不足以知之矣王曰不於大夫無所聞之莫敖子華對曰君王將何問者也彼有亷其爵貧其身以憂社稷者有崇其爵丰其祿以憂社稷者有斷脰決腹【脰項也】一暝而萬世不視【暝不視也謂死】不知所益【志於死耳不求利也】以憂社稷者有勞其身愁其志以憂社稷者亦有【】不爲爵勸不爲祿勉以憂社稷者王曰大夫此言將何謂也【言謂誰】莫敖子華對曰昔令尹子文【鬭谷於莬】緇帛之衣以朝【緇黒色】鹿裘以處未明而立於朝日晦而歸食朝不謀夕無一日【元作月】之積故彼亷其爵貧其身以憂社稷者令尹子文是也昔者葉公子髙【名諸梁】身獲於表薄【表野外薄林也言其初賤】而財於柱國【財材同柱國以子髙爲材】定白公之禍【見哀十六年】寧楚國之事恢先君以揜方城之外【恢大也集韻揜覆取也言取地以大先君之封】四封不亷【封封域亷猶禮六亷言無事故不察治】名不挫於諸侯當此之時也天下莫敢以兵南鄕葉公子髙食田六百畛【畛井田間陌】故彼崇其爵丰其祿以憂社稷者葉公子髙是也昔者吳與楚戰於栢舉【定四年注楚地】兩軍【補】之間夫卒交【千夫百夫之夫】莫敖大心撫其禦之手顧而太息曰嗟乎子乎楚國亡之日【元作月】至矣吾將深入吳軍若撲一人【若猶撲擊也】若捽一人【捽持髮也】以與大心者也社禝其庶幾乎【以是爲可以厲眾也】故斷脰決腹一瞑而萬世不視不知所益以憂社稷者莫敖大心是也【不書】昔吳與楚戰於栢舉三戰入郢寡君身出【昭王】大夫悉屬【屬連俱亡】百姓離散棼冒勃蘓【定四年以爲申包胥】曰吾被堅執銳【堅甲銳兵也】赴彊敵而死此猶一卒也不若奔諸侯於是贏糧潛行上崢山【崢嶸之山】逾深谿蹠穿勝暴【蹠足下暴傷也】七日而薄秦王【襄公】之朝雀立不轉【雀立踴也】晝吟宵哭七日不得告水漿無入口瘨而殫悶【瘨狂殫气絕也】旄不知人【旄眊同無目也】秦王聞而走之【走去音疾趨也】冠帶不相及左奉其首右濡其口勃蘓乃蘓【蘓死更生也】秦王身問之子孰誰也棼冒勃蘓對曰臣非異【言非它人】楚使【去音】新造【楚官】棼冒勃蘓吳與楚人戰於栢舉三戰入郢寡君身出大夫悉屬百姓離散使下臣來告亡且求救秦王顧令之【元作不】起寡人聞之萬乘之君得罪一士社稷其危今此之謂也遂出革車千乘卒萬人屬之子滿與子虎下塞以東與吳人戰於濁水【出齊郡廣之嬀山東蓋齊楚地界】而大敗之亦聞於遂浦【楚地缺或吳夫遂也蓋聞一說在彼一在此】故勞其身愁其思以憂社稷者棼冒勃蘓是也吳與楚戰於栢舉三戰入郢君王身出大夫悉屬百姓離散防谷【楚將】結鬭於宮唐之上【結猶交宮唐豈髙唐耶】舎鬭奔郢曰若有孤【時未知昭王存亡故意其子】楚國社稷其庶幾乎遂入大宮負雞次之典【楚國法也雞一作離是所以治離局者】以浮於江逃於云夢之中昭王反郢五官失法百姓昏亂防谷獻典五官得法而百姓大治此蒙谷之功多與存國相若封之埶珪田六百畛防谷怒曰谷非人臣社稷之臣茍社稷血食【血謂牲牢】余豈患無君乎遂自棄於磨山之中【後志磨城子胥所造蓋以此山名城也】至今無冒【冒謂犯法】故不爲爵勸不爲祿勉以憂社稷者防谷是也王乃太息曰此古之人也今之人焉能有之耶莫敖子華對曰昔者先君靈王好小腰楚士約食【約猶節】馮而能立【馮依也】式而能起【式小低貌】食之可欲忍而不入死之可惡然而不避【華元作章】聞之其君好發者【發發矢】其臣決拾【車攻注決鉤弦拾遂也遂發也】君王直不好若君王誠好賢此五臣者皆可得而致也

蘓子謂楚王曰仁人之於民也愛之以心事之以善言孝子之於親也愛之以心事之以財忠臣之於君也必進賢人以輔之今大王之大臣父兄好傷賢以爲資【爲己資借】厚賦斂諸臣百姓使王見疾於民非忠臣也大臣播王之過於百姓多賂諸侯以王之地是故退王之所愛【王所愛者必不播割與大臣異趣故大臣退之】亦非忠臣也是以國危臣願無聴羣臣之相惡也愼大臣父兄【言不輕用也】用民之所善節身之嗜欲以與【補】百姓人臣莫難於無妬而進賢爲主死易垂沙之事【未詳兵略訓楚兵殆於垂沙亦不注】死者以千數爲主辱易自令尹以下事王者以千數至於無妬而進賢未見一人也故明主之察其臣也必知其無妬而進賢也賢臣之事其主也亦必無妬而進賢夫進賢之難者賢者用且使已廢貴且使已賤故人難之【此策本次蘓秦之楚之上知蘓子秦也然不可先於之楚故次之此彪謂此策人主所當先務人臣之上節也蘓氏弟兄言之若此者二三策而已】

懷王【威王子元年顯王四十一年癸巳】

【衍韓公仲相四字章內初不涉韓也】齊楚之交善秦與魏遇且以善齊而絕齊乎楚楚【補】王使景鯉之秦鯉與於秦魏之遇【於其遇時與焉秦策有其事在恵九年後懷王初也】楚王怒景鯉恐齊以楚遇【楚謂鯉】爲有陰於秦魏也【恐齊以此謂楚有私於二國】且罪景鯉爲謂楚王曰臣賀鯉之與於遇也秦魏之遇也將以合齊秦而絕齊於楚也今鯉與於遇齊無以信魏之合已於秦而攻於楚也【將絕齊於楚而楚使與焉故齊疑之】齊又畏楚之有陰於秦魏也必重楚故鯉之與於遇王之大資也今鯉不與於遇魏之絕齊於楚信明矣齊【衍楚字】信之必輕王故王不如無罪景鯉以視齊於有秦魏【視示同示齊以楚有二國】齊必重楚而且疑秦魏於齊【疑楚使之疑】王曰諾因不罪而益其列【列位次也下衍王曰向也止孰便也凡九十字元在韓策】

楚王逐張儀於魏【使魏逐之儀初相魏時此七年】陳軫曰王何逐張子曰爲臣不忠不信曰不忠王無以爲臣不信王勿與爲約且魏臣不忠不信於王何傷忠且信於王何益逐而聽則可若不聴是王今困也且使萬乘之國免其相是城下之事也【此言魏恥之桓十三年主城下之盟諸侯所恥】

五國約以伐【衍齊字】秦【秦恵後七年韓趙魏燕齊共攻秦此十一年】昭陽謂楚王曰五國已破秦必南圖【圖楚】楚王曰然則柰何對曰韓氏輔國也【言可爲楚之助】好利而惡難好利可營也【營猶求可使求我】惡難可懼也我厚賂之以利其心必營我悉兵以臨之其心必懼彼懼吾兵而營我利五國之事必可敗也約絕之後𨿽勿與地可楚王曰善乃命大公事【楚人】之韓見公仲曰夫牛闌之事【未詳】馬陵之難【魏三十年齊破魏馬陵】親主之所見也【主謂公仲此言齊彊不可使益彊】王茍無以五國用兵請效列城五請悉楚國之眾【衍也字】以圖【元作嗇】於齊【此下著書者云】齊人反趙魏之後而楚果弗與地則五國之事困也

五國伐秦魏欲和使恵施【魏相】之楚楚將入之秦【納施於秦】而使行和杜赫謂昭陽曰凡爲伐秦者楚也【據此則楚時與伐非燕也】今施以魏來而公入之秦是明楚之伐而信魏之和也公不如無聴恵施而陰使人以請聴秦【以和請於秦而聴其命】昭子曰善因謂恵施曰凡爲攻秦者魏也今子從楚爲和楚得【元作將】其利魏受其怨子歸吾將使人因魏而和恵子反魏王【哀】不說杜赫謂昭陽曰魏爲子先戰折兵之半謁病不聴請和不得魏折而入齊秦【此折猶屈】子何以救之【救其折】東有越累【元作累此言越有傷楚之心越近楚故】此無晉而交未定於齊秦是楚孤也不如速和【赫此言蓋兩忠楚魏】昭子曰善因令人謁和於魏

秦招楚而伐齊冷向謂陳軫【時在楚】曰秦王【恵】必外向【言合他國不一於楚】楚之齊者【與齊善者】知西不合於秦必且務以楚合於齊齊楚合燕趙不敢不聴齊以四國敵秦是齊不窮也【兵力不屈】向曰秦王誠必欲伐齊乎不如先收於楚之齊者楚之齊者先務以楚合於齊則楚必卽秦矣【秦能收楚之善齊者則其初𨿽欲合齊楚今必背齊合秦】以彊秦而有【衍晉字】楚則燕趙不敢不聴是齊孤矣向請爲公說秦王【元在韓策】

張儀之楚貧【初至王未之重】舎人怒而欲歸張儀曰子必以衣冠之敝故欲歸待我爲子見楚王當是之時南後【懷王后】鄭褏【美人】貴於楚張子見楚王楚王不說【前嘗欲逐之於魏】張子曰王無所用臣臣請北見晉君楚王曰諾張子曰王無求於晉國乎王曰黃金珠璣犀象【璣珠不圓者】出於楚寡人無求於晉國張子曰王徒不好色耳王曰何也張子曰彼鄭周之女粉白墨黑【黒言其髮】立於衢閭非知而見之者以爲神楚王曰楚僻陋之國也未嘗見中國之女如此其美也寡人見【補】之獨何爲不好色也乃資之以珠玉南後鄭褏聞之大恐令人謂張子曰妾聞將軍之晉國偶有金千斤進之左右以供芻秣【秣飼馬】鄭褏亦以金五百斤張子辭楚王曰天下闗閉不通未知見日也願王賜之觴王曰諾乃觴之張子中飲再拜而請曰非有它人於此也願王召所便習而觴之【便所安者習所暱者】王曰諾乃召南後鄭褏而觴之張子再拜而請曰儀有死罪於大王王曰何也曰儀行天下徧矣未嘗見人如此其美而儀言得美人是欺王也王曰子釋之【釋猶置】吾固以爲天下莫若是兩人也【儀自辱於楚相未嘗至楚其至楚在復相秦之四嵗此十六年】

楚懷王拘張儀【以其欺楚以商於故】將欲殺之靳尙【楚人】爲儀謂楚王曰拘張儀秦王必怒天下見楚之無秦也楚必輕矣又謂王之幸夫人鄭褏曰子亦自知且賤於王乎鄭褏曰何也尙曰張儀者秦王【恵】之忠信有功臣也今楚拘之秦王欲出之秦王有愛女而美又簡擇宮中佳【衍翫字】麗好翫【人之可好可翫者書曰翫人喪徳】習音者以懽從之【習音所謂懽也以從愛女】資之金玉寶器奉以上庸六縣爲湯沐邑【以邑爲女湯沐之具】欲因張儀內之楚王楚王必愛【絕句】秦女資彊秦以爲重挾寶地以爲資勢必【補】爲王妻以臨於楚王惑於虞樂必厚尊敬親愛之而忘子子益賤而日疏矣鄭褏曰願委之於公爲之柰何曰子何不急言王出張子張子得出徳子無已時秦女必不來而秦必重子子內擅楚之貴外結秦之交畜張子以爲用子之子孫必爲楚太子矣此非布衣之利也【利在爲王】鄭褏遽說楚王出張子【此十八年】楚王將出張子恐其敗已也靳尙謂楚王曰臣請隨之儀事王不善臣請殺之楚小臣靳尙之仇也謂張旄【魏之用事者】曰以張儀之智而有秦楚之用君必窮矣君不如使人微要靳尙而殺之【微不顯也使若儀殺之】楚王必大怒儀也彼儀窮則子重矣楚秦相難則魏無患矣張旄果令人要靳尙刺之楚王大怒秦楚【補】搆兵而戰秦楚爭事魏張旄果大重【彪謂張旄欲窮儀則如殺儀斯已矣今不殺儀顧從說者殺尙以儀之智爲足以免於死也】

張儀爲秦破從連橫說楚王【在鄭褏出儀後】曰秦地半天下兵敵四國【四方之國】被山帶河以爲固【被寢衣也諭其亙延】虎賁之士百餘萬【漢官儀虎賁戴鶡冠屬中郎將】車千乘騎萬匹粟如丘山法令旣明士卒安難樂死【死難兵革之事】主嚴以明將智以武𨿽無出兵甲席捲常山之險【收取之如捲席之易無遺也恆山屬趙之元氏此作常劉向避文帝諱也】折天下之脊天下後服者先亡且夫爲從者無以異於驅羣羊而攻猛虎也夫虎之與羊不格明矣【格猶敵】今大王不與猛虎而與羣羊竊以爲大王之計過矣凡天下彊國非秦而楚非楚而秦兩國敵侔交爭【侔齊等也】其勢不兩立而大王不與秦秦下甲兵據宜陽韓之上地不通【上流之地】下河東取成臯韓必入臣於秦韓入臣魏則從風而動秦攻楚之西韓魏攻其北社稷豈得無危哉且夫約從者聚羣弱而攻至彊也夫以弱攻彊不料敵而輕戰國貧而驟舉兵此危亡之術也臣聞之兵不如者勿與挑戰粟不如者勿與持久【持相持】夫從人者飾辯虛辭【飾緣飾非實也】髙主之節行言其利而不言其害卒有楚禍【秦伐楚之禍史作秦禍意同】無及爲己是故願大王之熟計之也秦西有巴蜀方船積粟起於汶山【居貧切屬蜀郡湔氏道卽岷山故唐志茂州汶山注有岷山】循江而下至郢三千餘里舫船載卒【舫平音並舟也】一舫載五千人與三月之糧下水而浮一日行三百餘里里數𨿽多不費汗馬之勞不至十日而距扞闗【距本雞足故訓至楚記晉伐楚楚爲扞闗以距之儀注巴郡魚復有扞水闗】扞闗驚則從竟陵以東盡城守矣黔中巫郡非王之有已秦舉甲出之武闗南面而攻則北地絕【北境之地非幽州郡】秦兵之攻楚也危難在三月之內而楚恃諸侯之救在半嵗之外此其勢不相及也夫恃弱國之救而忘彊秦之禍此臣所以爲大王之患也且大王嘗與吳人五戰【史不書】三勝而亡之陳卒盡矣【陳猶故】有偏守新城【一偏之戌繕築之城】而居民苦矣臣聞之攻大者易危而民敝者怨於上夫守易危之功而逆彊秦之心臣竊爲大王危之且夫秦之所以不出甲於圅谷闗十五年以攻諸侯者陰謀有吞天下之心也楚嘗與秦構難戰於漢中楚人不勝通侯執珪【徹侯漢諱武帝作通此亦劉向所易也】死者七十餘人遂亡漢中楚王大怒與秦戰於藍田又卻【秦恵十三年取漢中又敗之藍田此十七年此處與上章所稱楚王皆後人追書耳】此所謂兩虎相搏者也夫秦楚相敝而韓魏以全制其後計無過【一作危】於此者矣是故願大王熟計之也秦下兵攻衛陽晉必闗【元作開】扁天下之匈【上二邑天下之中也故諭之匈秦下兵二邑必拒之則閉不通故楚可以此時舉宋】大王悉起兵以攻宋不至數月而宋可舉舉宋而東指則泗上十二諸侯盡王之有己凡天下所信約從親堅者蘓秦封爲武安君而相燕卽陰與燕王謀破齊共分其地乃佯有罪出走入齊齊王【閔】因受而相之居二年而覺齊王大怒車裂蘓秦於市【按史秦事覺在其死後儀以此明其以詐死耳】夫以一詐僞反覆之蘓秦而欲經營天下混一諸侯其不可成也亦明矣今秦之與楚也接境壤界固形親之國也【其勢當親】大王誠能聴臣臣請秦太子入質於楚楚太子入質於秦請以秦女爲大王箕帚之妾【帚箒也以灑掃之役自居】效萬家之都以爲湯沐之邑長爲昆弟之國終身無相攻擊臣以謂計無便於此者故敝邑秦王【恵】使使臣獻書大王之從車下風【書國書非此書將迎之際必有風焉不敢當立故言下風】須以決事楚王曰楚國僻陋托東海之上寡人年幼【言其爲從時】不習國家之長計今上客幸教以明制【秦王之制詔】寡人聞之敬以國從乃遣使車百乘獻雞駭之犀【枹朴子通犀中有一白理如綿置米其上以飼雞雞見之驚卻名駭雞犀】夜光之璧【鄒陽言魏文侯歸白圭夜光之璧】於秦王【在諸國之先】

張儀相秦【復相時】謂昭睢曰楚無鄢郢漢中有所更得乎【此皆楚之要地無此則危亡安能有它】曰無有曰無昭過陳軫有所更得乎曰無所更得【二臣楚之良也無此二臣不能復得良臣此儀爲秦謀去楚謀臣也】張儀曰爲儀謂楚王逐昭過陳軫請復鄢郢漢中【秦恵十三年取漢中故至是許復之鄢郢此時不書此策儀知楚王重地輕人故使睢言之二人逐則楚無良臣雎必得其處也】昭睢歸報楚王【睢蓋畔楚善儀者】楚王說之有人謂昭過曰甚矣楚王不察於爭名者也韓求相工陳借【周防陳作師求周使相之】而周不聴魏求相綦母恢而周不聴何以也周曰【補】是列縣畜我也【待我如縣吏】今楚萬乘之彊國也大王天下之賢王也今儀曰逐君與陳軫而王聴之是楚自待【元作行】不如周而儀重於韓魏之王也且儀之所行有功名者秦也【欲立功名於秦】所欲貴富者魏也【取富貴於魏】欲爲攻於魏【爲魏伐人】必南伐楚故攻有道外絕其交【交謂與國】內逐其謀臣陳軫夏人也【夏中國也】習於三晉之事故逐之則楚無謀臣矣今君能用楚之眾故亦逐之則楚眾不用矣此所謂內攻之者也而王不知察今君何不見臣於王請爲王使齊交不絕儀聞之其效鄢郢漢中必緩矣【齊楚大國也儀惡其合今合而與之地則楚益勁儀必不爲也】是昭睢之言不信也王必薄之

楚王今昭雎之秦重張儀【說秦使重之】未至恵王死武王逐張儀楚王因收昭雎以取齊【收捕繋之也雎善儀而齊惡儀秦旣逐儀楚故捕繋睢以外儀而合於齊】桓臧【楚人】爲睢謂楚王曰從【元作橫】親之不合也儀貴恵王【爲王所貴】而善睢也今恵王死武王立儀走公孫郝甘茂貴甘茂善魏公孫郝善韓二人固不善雎也必以秦合韓魏韓魏之重儀【言昔重之】儀有秦而雎以楚重之今儀困秦而睢收楚【困謂見逐於秦】韓魏欲得秦必善二人者【郝與茂】二人者【補三字】將收韓魏輕儀而伐楚【以楚嘗重儀故】方城必危王不如復睢【復其位】而重儀於韓魏儀據楚勢挾魏重以與秦爭魏不合秦【絕句】王亦不從【不從秦】則方城無患

張儀逐恵施於魏【儀時隙秦相魏此十九年】恵子之楚楚王受之馮郝【楚人】謂楚王曰逐恵子者張儀也而王親與約【與施相結】是欺儀也臣爲王弗取也惠子爲儀來者【元作者來】而惡王之交於張儀恵子必弗行也【此設辭也施以儀逐之而來必有惡儀之言使施善儀爲儀而來豈行此惡儀之言】且宋王【君偃】之賢恵子也天下莫不聞也今之不善張儀也【今謂施】天下莫不知也今爲事之故【今爲楚國事】棄所貴於讎人【貴謂儀讎謂施不善儀也楚王嘗貴儀而今受施是爲儀之讎而棄儀也】臣以爲大王輕矣且爲事邪【誠有意爲國事者】王不如舉恵子而納之於宋而謂張儀曰請爲子勿納也今必徳王【今謂儀】而恵子窮人而王奉之又必徳王此不失爲儀之實而可以徳恵子楚王曰善乃奉恵子而納之宋

陳軫去【元作告】楚之魏張儀惡之於魏王【哀】曰軫猶善楚爲求地甚力左爽【未詳】謂陳軫曰儀善於魏王魏王甚信之公𨿽百說之猶不聴也公不如以儀之言爲資【儀言已爲楚因以其言聞之楚】而得復楚【楚閱其爲楚故復之】陳軫曰善因使人以儀之言聞於楚楚王喜欲復之

魏王【哀】遺楚王美人楚王說之夫人鄭褏知王之說新人也甚愛新人衣服玩好擇其所喜而爲之宮室臥具擇其所善而爲之愛之甚於王王曰婦人所以事夫者色也而妬者其情也今鄭褏知寡人之說新人也其愛之甚於寡人此孝子之所以事親忠臣之所以事君也鄭褏知王以已爲不妬也因謂新人曰王愛子美矣𨿽然惡子之鼻子爲見王【爲此惡鼻故】則必揜子鼻新人見王因揜其鼻王謂鄭褏曰夫新人見寡人則揜其鼻何也鄭褏曰妾知也王曰𨿽惡必言之鄭褏曰其似惡聞君王之臭也【王蓋有臭疾】王曰悍哉令劓之無使逆命【不通新人之言】

楚王后死【自張儀拘時獨言鄭褏則後死久矣】未立後也謂昭魚曰公何以不請立後也昭魚曰王不聴是智困而交絕立後也【新所立後】然者【說者辭】不買五雙珥令其一善而獻之王明日視善珥所在因請立之

齊明說卓滑【疑卽淖滑】以伐秦滑不聴也齊明謂卓滑曰明之來也【蓋自秦來】爲樗裏疾卜交也明說楚大夫以伐秦皆受明之說也惟公弗受也臣有辭以報樗裏子矣卓滑因重之【此明因敗爲成之說也樗裏滑之所欲交也滑不聴明明懼見輕爲善於疾而言以此報疾故滑重之】

或謂黃齊曰人皆以謂公不善於富摰【皆楚人】公不聞老萊子【楚有道之士】之教孔子事君乎示之其齒之堅也六十而盡相靡也【靡摩同研也】今富摰能【有材能】而公重不相善也【重猶甚】是兩盡也諺曰【言曰諺】見君之乘下之【乘馬也在車則下】見杖起之【在坐則起】今也王愛富摰而公不善也是不臣也【彪謂王之所愛誠善人也正人也尊之敬之禮也如不善不正方當爲王力排而亟去之今曰王愛之亦愛何義也此正盍以富勢能爲足愛也夫能之不善不正亦多矣不可不察也】

秦伐宜陽【此二十一年】楚王謂陳軫曰寡人聞韓朋【元作侈下同】巧士也習諸侯事殆能自免也【免於危亡也公仲時守宜陽】爲其必免吾欲先據之以加徳焉陳軫對曰舎之王勿據也以韓朋之智於此困矣今山澤之獸無黠於麋【鹿屬】麋知獵者張网前而驅已也因還走而冒人【防犯卽人不趨网】至數獵者知其詐僞舉网而進之【僞舉网使其進而卽人乃以网网之】麋因得矣今諸侯明知此多詐僞舉网而進者必眾矣舎之王勿據也韓朋之智於此困矣楚王聴之宜陽果拔陳軫先知之也【此策亦可作韓侈以公仲實守宜陽故作朋】

四國伐楚【楚記二十八年秦齊韓魏共攻楚】楚令昭睢將以距【拒同】秦楚王欲擊秦昭睢不欲桓臧爲昭睢謂楚王曰睢戰勝三國惡楚之彊也恐秦之變而聴楚也必深攻楚以勁秦【堅其伐楚之心】秦王【昭】怒於戰不勝必悉起而撃楚是王與秦相罷【音疲】而以利三國也戰不勝秦秦進兵而攻不如益昭睢之兵今之示秦必戰秦王惡與楚相敝而令天下利【補】秦可以少割而收害也【秦見楚將必戰必割地與楚和戰伐之害可息也收猶息】秦楚之合而燕趙魏不敢不聴三國可定也

城渾【周人】出周【自周出】二【元作三】人偶行【偶耦同二人曰耦兩也此蓋一人先二人後】南遊於楚至於新城【莊六年注新城鄭新宻今榮陽宻也漢北海河南皆有此屬楚蓋河南宻也】城渾說其令曰鄭魏者楚之耎國【集韻耎弱也】而秦楚之彊敵也鄭魏之弱而楚以上梁應之【此山陽濟陰故梁近楚故也】宜陽之大也【時秦已得之】楚以弱新城圖【元作圍】之蒲阪平陽相去百里秦人一夜而襲之安邑不知【此言百里之地不相知況下五百里邪】新城上梁相去五百里秦人一夜而襲之上梁亦不知也今邊邑之所恃者非江南泗上也【漢志楚分野言江南地廣云此皆逺哉故非所恃漢志言楚分野雲江南平地廣故知其稽】故【衍楚字】王何不以新城爲主郡也【主猶守也爲郡則士馬盛可以備秦】邊邑甚利之【此渾言其欲說楚王大意】新城公【楚縣尹稱公】大說乃爲【衍王字】具駟馬乘車五百金之楚【衍盡字】城渾得之遂南交於楚楚王果以新城爲主郡【城書作成】

韓公叔有齊魏【得二國之援】而太子有楚秦【太子幾瑟也韓襄十二年蘓代曰公叔伯嬰恐秦楚之納幾瑟是也此二十九年】以爭國鄭申爲楚使於韓矯以新城陽人【秦紀注南陽縣有陽人聚】予太子楚王怒將罪之對曰臣矯予之以爲國也臣爲太子得新城陽人以與公叔爭國而得之【得其國事】齊魏必伐韓韓氏急必懸命於楚又何新城陽人之敢求太子不勝【不勝公叔】幸【元作然】而不死今將倒冠而至【言其歸楚之疾】又安敢言地楚王曰善乃不罪也【韓襄防語同】

楚杜赫說楚王以取趙王曰與之五大夫【楚官】而令私行陳軫謂楚王曰赫不能得趙五大夫不可收也是【元作得】賞無功也得趙而王無加焉是無善也【不賞其善如不有之】王不如以十乘行之事成予之五大夫王曰善乃以十乘行之杜赫怒而不行陳軫謂王曰是不能得趙也

楚王問於範環曰寡人欲置相於秦孰可對曰臣不足以知之王曰吾相甘茂可乎範環對曰不可王曰何也曰夫史舉上蔡之監門也大不知【元作如下同】事君小不知處室以苛亷聞於世【苛小節】甘茂事之順焉【言大不失其意】故恵王之明武王之察張儀之好譖甘茂事之取十官而無罪茂誠賢者也然而不可相秦秦之有賢相也非楚國之利也且王嘗用召【補】滑於越【召滑見甘茂】而納句章【屬會稽】昩之難【昧唐昧楚將此二十八年秦齊韓魏共攻楚殺昧】越亂故楚南察瀨湖【察猶治也言楚有而治之南陽有厲音瀨】而野江東【以江之東爲野此言楚𨿽有唐昧之難而能得越地以召滑亂之也】計王之功所以能如此者越亂而楚治也今王已用之於越矣而忘之於秦臣以爲王鉅速忘矣【鉅大也】王若欲置相於秦乎若公孫郝者可夫公孫郝之於秦王【昭】親也少與之同衣長與之同車被王衣以聴事【言其素重】眞大王之相已【秦相而曰王之相蓋楚使相之必右楚也】王相之楚國之大利也【甘茂有人地小異】

魏相翟彊死爲甘茂謂楚王曰魏之防相者【言危欲相之】公子勁也【秦人】勁也相魏魏秦之交必善【勁秦人而魏相之故】秦魏之交完則楚輕矣故王不如與齊約相甘茂於魏齊王【閔】好髙人以名今爲其行人【楚爲齊請如其使者禮行人使適四方】請魏之相齊王必喜魏氏不聴交惡於齊齊魏之交惡必爭事楚魏氏聴甘茂與樗裏疾貿首之讎也【貿言欲易取其首】而魏秦之交必惡【疾相秦茂相魏故】又交重楚也

齊秦約攻楚楚令景翠以六城賂齊太子爲質【此二十九年太子橫死】昭雎謂景翠曰秦恐且因景鯉蘇厲而效地於楚公出地以取齊【取猶收猶說】鯉與厲且以收地取秦【收前所效者蓋二人之辭曰楚出地取齊楚旣弱矣何足與地秦收所效必悅二人也】公事必敗【楚不得秦地由翠賂齊楚必怨翠】公不如令王重賂景鯉蘇厲使入秦【二人得楚賂不復爲秦收地矣】秦恐【以齊楚合故】必不求地【不收所效】而合於楚若於齊不求是公與約也【兩國各不取地而止攻是約者復和也與如與國之與和好也言翠能和兩國之約】

術視【秦人】伐楚楚令昭防以十萬軍漢中昭雎勝秦於重丘【屬平原】蘇厲謂宛公昭防【防爲宛尹】曰王欲昭睢之乘秦【王楚王乘猶淩】必分公之兵以益之秦知公兵之分也必出漢中【出兵伐此】請爲公令芉【元作辛】戎謂王【楚戎人貴於秦如以私告楚王者】曰秦兵且出漢中則公之兵全矣【欲其備秦故不分其兵】

秦敗楚漢中【此三十年秦伐楚取八城宜得漢中】楚王入秦秦王【昭】畱之遊騰爲楚謂秦王曰王挾楚王而與天下攻楚則傷行矣不與天下共攻之則失利矣王不如與之盟而歸之楚王畏【畏畏秦】必不敢背盟背盟【補二字】王因與三國攻之義也【彪謂此言亦可聴也而秦志在亂楚不爲之動所以卒並天下後人守此】

頃襄王【懷王子元年赧王十七年癸亥】

楚襄王爲太子之時質於齊懷王薨太子辭於齊王【閔】而歸齊王隘之【隘猶阻未卽許求地也】予我東地五百里乃歸子子不予我不得歸太子曰臣有傅請退【元作追】而問傅傅愼子曰獻之地所以爲身也愛地不送死父不義臣故曰獻之便太子入致命齊王曰【致命歸誠之言】敬獻地五百里齊王歸楚太子太子歸卽位爲王齊使車五十乘來取東地於楚楚王告愼子曰齊使來求東地爲之柰何愼子曰王明日朝羣臣皆令獻其計上柱國子良入見王曰寡人之得求反【求反國而得】主墳墓復羣臣【復見之】歸社稷也以東地五百里許齊齊令使來求地爲之柰何子良曰王不可不與也王身出玉聲許彊萬乘之齊而不與則不信後不可以約結諸侯請與而復攻之與之信攻之武臣故曰與之子良出昭常入見王曰齊使來求東地五百里爲之柰何昭常曰不可與也萬乘者以地大爲萬乘今去東地五百里是去戰國之半也有萬乘之號而無千乘之用也不可臣故曰勿與常請守之昭常出景鯉入見王曰齊使來求東地五百里爲之柰何景鯉曰不可與也𨿽然楚不能獨守王身出玉聲許萬乘之彊齊也而不與負不義於天下楚亦不能獨守臣請西索救於秦景鯉出愼子入王以三大夫計告愼子曰子良見寡人曰不可不與也與而復攻之常見寡人曰不可與也常請守之鯉見寡人曰不可與也𨿽然後不能獨守也臣請索救於秦寡人𨿽用於三子之計愼子對曰王皆用之王怫然作色曰【怫郁也】何謂也愼子曰臣請效其說而王且見其誠然也王發上柱國子良車五十乘而北獻地五百里於齊發子良之明日遣昭常爲大司馬令往守東地遣昭常之明日遣景鯉車五十乘西索救於秦王曰善乃遣子良北獻地於齊遣子良之明日立昭常爲大司馬使守東地又遣景鯉西索救於秦子良至齊齊使人以甲受東地昭常應齊使曰我典主東地【典猶職主猶守】且與死生【地存則生失地死之】悉五尺至六十三十餘萬敝甲鈍兵願承下塵【凡人相趨則有塵戰亦冇塵不敢與抗故言下】齊王謂子良曰大夫來獻地今常守之何如子良曰臣身受命敝邑之王是常矯也王攻之齊王大興兵攻東地伐昭常未渉彊秦以五十萬臨齊右壤曰夫隘楚太子弗出不仁又欲奪之東地五百里不義其縮甲則可【縮蹙也蓋束之】不然則願待戰齊王恐焉乃請子良南道楚西使秦解齊患士卒不用東地復全【彪謂此四臣皆國士也襄王無若人豈能反國愼子能兼用之其最優乎方之晉五臣其舅犯與此書三書懷王薨而太子歸史記獨謂太子歸而王乃薨又謂王逃歸不逹薨夫秦能刼畱之豈不能衛之孟嘗之逃先以計免猶危不脫楚王何以能逃可疑也楚王亡死太子在外郢中必立王以絕秦望太子以齊之重歸義嗣也其誰敢幹之於是王乃定齊防乃云忠王而走太子是則太子卒不得立亦非也蓋郢中立王時蘇子以此防幹田文而語人以九可文不之用世猶載其語也】

女阿【未詳】謂蘇子曰秦棲楚王【懷王見刼客秦如棲】危太子者公也今楚王歸【以此書及史攷之王皆不歸今此蓋其防歸】太子南【自齊歸楚爲南】公必危公不如令人謂太子曰蘇子知太子之怨已也必且務不利太子太子不如善蘇子蘇子必且爲太子入矣【入言其歸之之深】蘇子乃令人謂太子太子復請善於蘇子【詳此亦無走太子之事】

長沙之難【長沙荊州國懷二十九年秦大破楚楚王恐使太子質齊楚蓋破於此】楚太子橫爲質於齊楚王死薛公歸太子橫因與韓魏之兵隨而攻東國太子懼【本其初言之亦明此非新立王也】昭蓋曰不若令屈署以新東國爲和於齊【新字疑衍】以動秦秦恐齊之敗東國【上言齊興兵攻故地此恐其敗】而令行於天下也必將救我太子曰善遽令屈署以東國爲和於齊【此卽子良之策蓋與署偕】秦王【昭】聞之懼令芉【元作辛】戎告楚曰毋與齊東國吾與子出兵矣

有獻不死之藥於荊王者謁者操以入中射之士【射人之在中者】問曰可食乎曰可因奪而食之王怒使人殺中射之士中射之士使人說王曰臣問謁者謁者曰可食臣故食之是臣無罪而罪在謁者也且客獻不死之藥臣食之而王殺之是死藥也王殺無罪之臣而明人之欺王王乃不殺【彪謂此謾士乃不可不殺荊王赦之以不能答之也於是答也何有謁者曰可食非謂汝可食也藥之能不死者平人耳非能使刑者不死且人以獻王何預汝而問之是安得無罪也】

齊以淖君之亂事【補】秦其後秦欲取齊【與齊合】故使蘇涓之楚【涓固皆秦人】令任固之齊齊明謂楚王曰秦王【昭】欲楚不若其欲齊之甚也其使涓來以示齊之有楚【以有楚之親示齊】以資固於齊【爲任固資】齊見楚【見其納涓】必受固是楚【補】之聴涓也適爲固驅以合齊秦也【所謂資固】齊秦合非楚之利也且夫涓來必非固之所以之齊之辭也【涓之辭必厚楚而薄齊固之辭必厚齊而薄楚】王不如令人以涓之辭謾固於齊【謾欺也以涓薄齊之辭告齊則固言厚齊者非實齊必以固爲欺已】齊秦必不合齊秦不合則王重矣王欲收齊以攻秦漢中可得也王卽欲以秦攻【補】齊淮泗之間亦可得也【元在齊防】

莊辛【楚人】謂楚襄王曰君王左州侯右夏侯輦從鄢陵君與壽陵君【皆楚之寵幸臣也輦從謂輦出則二人從之】専淫逸侈靡不顧國政郢都必危矣襄王曰先生老悖乎【悖背道也】將以爲楚國妖祥乎莊辛曰臣誠見其必然者也非敢以爲國妖祥也君王卒幸四子者不衰楚國必亡矣臣請避於趙淹畱以觀之【淹亦畱】莊卒去之趙畱五月秦果舉鄢郢巫上蔡陳之地【此二十一年白起拔郢置南郡】襄王流揜於成【元作城】陽【流謂走揜覆也謂自匿成陽屬汝南若城陽乃齊也】於是使人發騶【騶廏禦也】徴莊辛於趙【徴謂召索】莊辛曰諾莊辛至襄王曰寡人不能用先生之言今事至於此爲之柰何莊辛對曰臣聞鄙語曰見兔而顧犬未爲晚也亡羊而補牢【牢閒養之圈】未爲遲也臣聞昔湯武以百里昌桀紂以天下亡今楚國𨿽小絕長續短猶以數千里豈特百里哉王獨不見夫蜻蛉乎【虫一名桑根】六足四翼飛翔乎天地之間俛啄蚉防而食之仰承甘露而飲之自以爲無患與人無爭也不知夫五尺童子方將調飴【元作鈶】膠絲【飴米蘗所煎調以餌之又施膠於絲以系之】加已乎四仞之上【八尺曰仞】而下爲螻蟻食也黃雀因是以俯噣白粒【噣啄也蓋以喙啄】仰棲茂樹鼓翅奮翼【翅彊羽】自以爲無患與人無爭也不知夫公子王孫左挾彈右攝丸【攝引持也】將加已乎十仞之上以其爲招晝遊乎茂樹夕調乎酸鹹【以爲饌也】倐忽之間墜於公子之手夫雀其小者也黃鵠因是【鵠鴻也】以遊乎江海淹乎大沼俯噣鱔【元作防】鯉【字書無防字】仰囓防衡【衡香艸】奮其六翮【翮羽本】而淩淸風飄搖乎髙翔自以爲無患與人無爭也不知夫射者方將修其碆【元作�】盧【字書無�字碆與�聲近集韻碆可爲鏃盧旅同黒弓也】治其矰【元作繒】繳【矰弋射矢繳生縜縷】將加已乎百仞之上被防磻【無礛字集韻防利也磻以石著惟繳也】引微繳折淸風而抎矣【以系矢從髙集韻抎下也如折然】故晝遊乎江河夕調乎鼎鼐【鼐鼎絕大者】夫黃鵠其小者也蔡靈【元作聖下間】侯之事【春秋及史無聖侯】因是以南遊乎髙陂【陂阪也】北陵乎巫山飲茹溪流【茹飲馬也故與吐反】食湘波之魚【湘水出零陵屬長沙】左抱防妾右擁嬖女與之馳騁乎髙蔡之中【卽上蔡】而不以國家爲事不知夫子發方受命乎靈【元作宣】王系已以朱絲而見之也【昭十一年楚子誘蔡靈侯殺之於申經不書子蓋使子召之楚子靈王若宣王蔡防八十年矣道應訓子發伐蔡宣王郊迎人間訓又言獲罪威王皆失考也】蔡靈侯之事其小者也君王之事因是以左州侯右夏侯輦從鄢陵君與壽陵君飯封祿之粟【所封之祿】而載方府之金【方四方金其所貢】與之馳騁乎云夢之中而不以天下國家爲事而不知夫穰侯方受命乎秦王【昭】塡黽塞之內【塡兵滿也江夏有鄳卽魏策鄳�之塞】而投已乎黽塞之外襄王聞之顏色變作身體戰栗於是乃以執珪而授之爲陽陵君與淮北之地【彪謂此防天下之善規也襄王𨿽失之東隅而收之桑楡故其季年保境善鄰差爲無事此防爲有力焉】

齊韓魏共攻燕【燕恵七年書韓魏楚共伐燕它不書則楚當是齊此二十七年】燕使太子請救於楚楚王使景陽將而救之【陽後至考烈六年猶爲將見史】暮捨使左右司馬各營壁地【壁軍疊】已植表【如華表以別所捨】景陽怒曰女所營者水皆至防表【防猶沒也此欲用其眾因以示神】此焉可以捨乃令徙明日大雨山水大出所營者水皆防表軍吏乃服於是遂不救燕而攻魏雝丘【雝雍同屬陳畱】取之以與之宋【宋時已爲齊未曉】三國懼乃罷兵魏軍其西齊軍其東楚軍欲還不可得也景陽乃開西和門晝以車騎暮以燭通使於魏齊師怪之以爲燕楚與魏謀之乃引兵而去齊兵已去魏失其與國無與共擊之楚乃夜遁楚師乃還【元在燕防】

考烈王【襄王子元年赧王五十三年己亥】

唐睢【元作且今從秦防】見春申君【黃歇楚相】曰齊人飾身修行得爲益【益謂有祿位】然臣羞而不學也不避絕江河【言𨿽險不避】行千餘里來竊慕大君之義【大言髙其義】而善君之業臣聞之賁諸懷錐刃【孟賁専諸諸吳人刺王子慶忌者言二人不待盛兵而後稱勇】而天下爲勇西施衣褐【禍粗衣】而天下稱美今君相萬乘之楚禦中國之難所欲者不成所求者不得臣等少也夫梟棊之所以爲能【元作能爲】者【招魂曰成梟而牟呼五白注梟勝也倍勝爲牟】以散棊佐之也【散謂眾棊】夫一梟之不如不勝五散【獨善不如眾智】亦明矣今君何不爲天下梟而令臣等爲散乎

客說春申君曰湯以亳【皇覽今梁谷熟】武王以鎬【元作鄗屬京兆】皆不過百里以有天下今孫子【荀卿】天下賢人也君借之以百里之【補】勢【時爲蘭陵令】臣竊以爲不便於君何如春申君曰善於是使人謝孫子孫子去之趙【史言孫子春申死而貧困家蘭陵不言之趙】趙以爲上卿客說說春申君曰昔伊尹【補】去夏入殷殷王而夏亡管仲去魯入齊魯弱而齊彊夫賢者之所在其君未嘗不尊國未嘗不榮也今孫子天下賢人也君何辭之春申君又曰善於是使人請孫子於趙孫子爲書謝曰癘人憐王【癘𨿽惡疾猶愈於刼弒故反憐王】此不防之語也𨿽然不可不審察也此爲刼弒死亡之主言也夫人主年少而矜材無法術以知姧則大臣主斷國【専斷於國】私以禁誅於己也【察其私則恐人誅已故主斷以禁之】故弒賢長而立防弱廢正適而立不義春秋戒之曰楚王子圍聘於鄭未出竟聞王病反問疾遂以冠纓絞王殺之因自立也【昭元年】齊崔杼之妻美莊公通之崔杼帥其君黨而攻莊公莊公請與分國崔杼不許欲自刃於廟崔杼不許莊公走出逾於外墻射中其股遂殺之而立其弟景公【襄二十五年】近代所見李兌用趙餓主父於沙丘百日而殺之淖齒用齊擢閔王之筋【擢引也】懸於其廟梁宿夕而死夫癘𨿽防腫胞疾上比前世未至絞纓射股下比近代未至擢筋而餓死也夫刼弒死亡之主也心之憂勞形之困苦必甚於癘矣由此觀之癘𨿽憐王可也因爲賦曰寶珍隋珠【隋侯見大虵傷療而愈之虵銜明珠報之世之所寶所珍】不知佩兮禕衣與絲【禮後服禕衣謂畫袍】不知異兮閭妹子奢【妹好也奢卽子都美人也】莫知媒兮嫫母求之【嫫母醜婦也】又甚喜之兮以瞽爲明以聾爲聰以是爲非以吉爲凶嗚呼上天曷惟其同【言舉世皆然】詩曰上天甚神無自瘵也【瘵病也言天理甚明如是者必有患禍彪謂春申君之愚昏甚矣人惟不知賢故不能用豈有知之以一人言去之又以一人言召之其特操安在也荀卿絕之宜哉卿書有與趙孝成王論兵而史不言之趙失之卿禮義人也使卿而在楚春申必無李園之禍此書蓋知之矣】

虞卿【史不書何所人】謂春申君曰臣聞之春秋於安思危危則慮安今楚王春秋髙矣而君之封地不可不早定也爲主君慮封者莫如逺楚秦孝公封商君孝公死而後王【補】不免殺之秦恵王封冉子【穰侯也猶田曰嬰子文子】恵王死而後王奪之公孫鞅功臣也冉子親姻也然而不免奪死者封近故也太公望封於齊邵公奭封於燕爲其逺王室矣今燕之罪大而趙怨深【趙自燕王喜以栗腹之謀伐趙起燕四年至十二年無嵗不戰十二年此二十一年】故君不如北兵以徳趙踐亂燕【踐奄之踐】以定身封此百代之一時也君曰所道攻燕非齊則魏魏齊新怨楚【昭陽救燕之役】楚軍【元作君】𨿽欲攻燕將道何哉對曰請令魏王可【景閔王可言聴其道魏】君曰何如對曰臣請到魏而使所以信之【爲所可信者】乃謂魏王曰夫楚亦彊大矣天下無敵乃且攻燕魏王曰鄕也子雲天下無敵今也子云乃且攻燕者何也對曰今謂馬多力則有矣若曰勝千鈞則不然者【鈞三十斤】何也夫千鈞非馬之任也今謂楚彊大則有矣若越趙魏而鬭兵於燕則豈楚之任也哉【元作我】非楚之任而楚爲之是【攵】楚也敝楚是彊魏也其於王孰便也

或謂楚王曰臣聞從者欲合天下以朝大王臣願大王聴之也【燕昭末年用蘇代說復約從此二十二年春申遂爲從長】夫因詘爲信【詘謂懷王刼死】奮患有成【於患兮以能有成】勇者義之攝禍爲福裁少爲多智者官之【官尊榮之稱】夫報報之反【報猶反也言伸屈禍福相反不一】墨墨之化【墨黙同化猶治也言治之其未著】惟大君能之禍與福相貫【貫猶通】生與亡爲鄰不偏於死【偏猶専也死謂患難】不偏於生【専於衛生如兩臂重於天下者】不足以載大名無所冦艾【冦外兵艾已所懲創】不足以橫世【橫言莫之敵】夫秦涓徳絕命之日久矣而天下不知今夫橫人嚂口【集韻嚂聲也言聲說所利之事】利機上干生心下牟百姓【牟取也】公處而私取利【舉謂舉措】是以國權輕於鴻毛而積禍重於丘山

天下合從趙使魏加【趙人全晉舊姓】見楚春申君曰君有將乎曰有矣僕欲將臨武君【未詳】魏加曰臣少之時好射臣願以射譬之可乎春申君曰可加曰異日者更羸【人姓名】與魏王處京臺之下【京髙也】仰見飛鳥更羸謂魏王曰臣爲王引弓虛發而下鳥魏王曰然則射可至此乎更羸曰可有間鴈從東方來更羸以虛發而下之魏王曰然則射可至此乎更羸曰此孽也【有隱痛於身猶孽子】王曰先生何以知之對曰其飛徐而鳴悲飛徐者故瘡痛也鳴悲者久失羣也故瘡未息而驚心未去也聞者音烈而髙飛【烈猛也髙飛欲避箭】故瘡隕也【以瘡痛而墜】今臨武君嘗爲秦孽【嘗敗於秦未詳】不可爲拒秦之將也

汗明【未詳】見春申君侯問三月而後得見談卒春申君大說之汗明欲復談春申君曰僕已知先生先生大息矣【異於小休】汗明蹙【元作僦】焉【字書無僦字蹙踖驚貌】曰明願有問君而恐固【固陋也】不審君之聖孰與堯也春申君曰先生過矣臣何足以當堯汗明曰然則君料臣孰與舜春申君曰先生卽舜也汗明曰不然臣請爲君終言之君之賢實不如堯臣之能不及舜夫以賢舜事聖堯三年而後乃相知也今君一旦而知臣是君聖於堯而臣賢於舜也春申君曰善召門吏爲汗先生著客籍五日一見【著者書此語也】汗明曰君亦聞驥乎夫驥之齒至矣【至言可服乘之時】服鹽【元作檻】車【服在車前】而上大行蹄申膝折【申猶展皆用力故然】尾湛胕潰【湛沈同汗多故然胕當作膚與膚同亦汗出於膚如潰】漉汗【元作汁】灑地【滲�之汗】白汗交流【白汗不緣暑而汗也】外阪遷延【阪陂也遷延不進貌】負棘而不能上【負所戴也棘言步蹇】伯樂遭之下車攀而哭之解紵衣以羃之【羃覆也】驥於是俛而噴仰而鳴聲逹於天若出金石聲者何也【問其聲何以然】彼見伯樂之知己也今僕之不肖阨於州部【集韻部統也界也】堀穴窮巷【堀窟也以窮巷爲窟穴】沈洿鄙俗之日久矣【洿濁辱也】君獨無意湔祓僕【湔手澣也祓去惡也】使得爲君髙鳴屈於梁乎【聲已之屈梁南梁彪謂世之懷材抱徳之士陸沈於時若此驥者不少而伯樂之不世有長鳴之無其時可不爲之大哀耶故招延不可不博試用不可不詳也】

楚考烈王無子春申君患之求婦人宜子者進之甚眾卒無子趙人李園持其女弟欲進之楚王聞其不宜子恐又無寵李園求事春申君爲舍人已而謁歸故失期【後於所期日】還謁【自趙還入謁】春申君問狀【狀事狀】對曰齊王遣使【詭言王建】求臣女弟與其使者飲故失期春申君曰聘入乎對曰未也春申君曰可得見乎曰可於是園乃進其女弟卽幸於春申君知其有身園乃與其女弟謀園女弟承間說春申君曰楚王之貴幸君𨿽兄弟不如今君相楚王二十餘年而王無子卽百嵗後將更立兄弟卽楚王更立【王后王】彼亦各貴其所親君又安得長有寵乎非徒然也君用事久多失禮於王兄弟兄弟誠立禍且及身柰何以保相印江東之封乎今妾自知有身矣而人莫知妾之幸君未久誠以君之重而進妾於楚王王必幸妾妾賴天而有男則是君之子爲王也楚國封【四封之內】盡可得孰與其臨不測之罪乎春申君大然之乃出園女弟謹捨而言之楚王楚王召入幸之遂生子男立爲太子以李園女弟立爲王后楚王貴李園李園用事李園旣入其女弟爲王后子爲太子恐春申君語泄而益驕陰養死士欲殺春申君以防口而國人頗有知之者春申君相楚二十五年考烈王病朱英【楚人】謂春申君曰世有無妄之福【無妄言可必】又有無妄之禍今君處無妄之世事無妄之主安不有無妄之人乎春申君曰何謂無妄之福曰君相楚二十餘年矣𨿽名爲相國實楚王也五子皆相諸侯今王疾甚旦暮且崩太子衰弱疾而不起而君相少主因而代立【謂攝也】當國如伊尹周公王長而反政不卽遂南面稱孤【不不反政】因而有楚國此所謂無妄之福也春申君曰何謂無妄之禍曰李園不治國【言非將相】王之舅也不爲兵將而陰養死士之日久矣楚王崩李園必先入據本議【據言不移議欲殺春申也】制斷君命【制斷矯也君楚王也】秉權而殺君以防口此所謂無妄之禍也春申君曰何謂無妄之人曰君先仕臣爲郎中君王崩【此章惟楚王更立楚王可曰楚王餘皆後人稱之】李園先入臣請爲君其胸殺之此所謂無妄之人也春申君曰先生置之勿復言也李園軟弱人也僕又善之又何至此朱英恐乃亡去後十七日楚考烈王崩李園果先入置死士止於棘門之內【宮門以棘衛之】春申君後入止棘門園死士夾刺春申君斬其頭投之棘門外於是使吏盡防春申君之家而李園女弟初幸春申君有身而入之王所生子者遂立爲楚幽王也是嵗秦始皇立九年嫪毐【呂不韋所進以說始皇母帝太后者也】亦爲亂於秦【不韋傳毐與太后私亂生子二人與後謀曰王卽薨以子爲後】覺夷三族而呂不韋廢【彪謂春申君所以至於此錮寵而暗於事也使萬有一如李氏女所陳者歸相印而老江東之封不已優乎春申於楚非若商君之於恵文又如不可則杖防而去扁舟五湖爲世陶朱抑可矣春申不爲此而計出於防宗蓋小人患失之禍勢必有此不可不戒也朱英之言深矣然未聞道也春申之納女前日事耳英不以時匡之以大臣之義而以一卒自任𨿽多言亦何救於亂哉】

史疾爲韓使楚楚王問曰客何方所循【方術也】曰治列子禦冦之言曰何貴曰貴正王曰正亦可爲國乎曰可王曰楚國多盜正可以禦盜乎曰可曰以正禦盜柰何頃間有鵲止於屋上者曰請問楚人謂之何王曰謂之鵲謂之烏可乎曰不可曰今王之國有柱國令尹司馬典令【皆楚官】其任官置吏必曰防防勝任今盜賊公行而弗能禁也此烏不爲烏鵲不爲鵲也

戰國防卷五﹤史部﹐雜史類﹐鮑氏戰國策注﹥

欽定四庫全書

戰國防卷六

宋鮑彪注

趙【初分晉得趙國北有信都眞定常山中山又得涿郡之髙陽鄭�鄕東有廣平鉅鹿淸河河間渤海之東平舒中邑文安束州成平章安河以北南至浮水繁陽內黃斥丘西有太原定襄雲中五原上黨】

襄子【簡子子定王十六年戊子三晉滅智伯分其地】

智伯帥趙韓魏而伐範中行氏滅之休數年使人請地於韓韓康子欲勿與叚規【韓人晉舊姓故魏亦有】諫曰不可夫智伯之爲人也好利而鷙【鷙殺鳥也諭其殘忍】復來請地不與必加兵於韓矣君其與之彼狃【狃犬性驕也】又將請地於他國他國不聼必鄕之以兵然則韓可以免於患難而待事之變康子曰善使使者致萬家之邑一於智伯智伯說又使人請地於魏魏桓【元作宣下同】子欲勿與趙葭【魏人亦晉舊姓】諫曰彼請地於韓韓與之請地於魏魏弗與則是魏內自彊而外怒智伯也然則其錯兵於魏必矣不如與之桓子曰諾因使人致萬家之邑一於智伯智伯說又使人之趙請藺【元作蔡】臯狼之地【蔡非趙地臯狼屬西河】趙襄子弗與智伯因陰結韓魏將以伐趙趙襄子召張孟談而告之曰夫智伯之爲人陽親而陰疏三使韓魏而寡人弗與焉【他日陰疏今則顯矣】其移兵寡人必矣今吾安居而可張孟談曰夫董閼安於簡子之才臣也世治晉陽而君澤循之【君澤趙臣繼安於者】其餘政教猶存君其定居晉陽君曰諾【君謂襄子】乃使延陵君【元作王此襄子臣不得稱王】將車騎先之晉陽君因從之至行城郭案府庫【案按同行也】視倉廩召張孟談曰吾城郭之完府庫足用倉廩實矣無矢柰何張孟談曰臣聞董子之治晉陽也公宮之垣【垣墻也】皆以荻蒿苫楚廧之【荻萑葦屬爾雅蕭荻注卽萬又繁醜狄爲蒿苫蓋也楚荊也以是爲墻廧墻同】其髙至丈餘君發而用之於是發而試之其堅則箘簬【音窘簵】之勁不能過也君曰矢足矣吾銅少若何張孟談曰臣聞董子之治晉陽也公宮之室皆以錬銅爲柱質【質礎也】請發而用之則有餘銅矣君曰善號令已定備守已具三國之兵乘晉陽城遂戰三月不能防因舒軍而圍之決晉水而灌之圍晉陽三年城中巢居而處懸釡而炊財食將盡士卒病羸襄子謂張孟談曰糧食匱財【元作城】力盡士大夫病吾不能守矣欲以城下【謂將降】何如張孟談曰臣聞之亡不能存危不能安則無爲貴知士也君釋此計勿復言也臣請見韓魏之君襄子曰諾張孟談於是陰見韓魏之君曰臣聞唇亡則齒寒今智伯帥二國之君伐趙趙將亡矣亡則二君爲之次矣二君曰我知其然夫智伯之爲人麤中而少親【麤粗同防也】我謀未遂而知則其禍必至爲之柰何張孟談曰謀出二君之口入臣之耳人莫之知也二君卽與張孟談陰約三軍與之期日夜【日旣夜】遣入晉陽張孟談以報襄子襄子再拜之張孟談因朝智伯而出【兵交使在其�故得朝之】遇智過【過一作果智伯之族】轅門之外【以車爲門而轅外向】智過入見智伯曰二主殆將有變君曰何如【君智伯】對曰臣遇張孟談於轅門之外其志矜其行髙智伯曰不然吾與二主約謹矣破趙三分其地寡人所親之【言親與二國約】必不欺也子釋之勿出於口智過出見二主入說智伯曰二主色動而意變必背君不如令殺之智伯曰兵著晉陽【著言附其城】三年矣旦暮當防而饗其利乃有他心不可子愼勿復言智過曰不殺則遂親之智伯曰親之柰何智過曰魏桓子之謀臣曰趙葭韓【補】康子之謀臣曰叚規【二謚皆非當時語】是皆能移其君之計君其與二君約破趙則封二子者各萬家之縣一如是則二主之心可不變而君得其所欲矣智伯曰破趙而三分其地又封二子者各萬家之縣一則吾所得者少不可智過見君之不用也言之不聼出更其姓爲輔氏遂去不見張孟談聞之入見襄子曰臣遇智過於轅門之外其視有疑臣之心入見智伯出更其姓今暮不擊必後之矣【恐智伯以過之去之決有感動也】襄子曰諾使張孟談見韓魏之君日夜期殺守堤之吏而決水灌智伯軍智伯軍【補】救水而亂韓魏翼而擊之【左右夾擊】襄子將卒犯其前大敗智伯軍而禽智伯智伯身死國亡地分爲天下笑此貪欲無厭也夫不聼智過亦所以亡也智氏盡滅惟輔氏存焉【彪謂叚規之防智伯智過之察孟談皆如在其目中可謂明也已矣此一時三晉智氏皆有士三晉之應之如響智氏獨不用之而亡則士豈非天下之重寶乎𨿽然水傳晉陽城之不沈者三版於此時使智伯殺韓魏之君亦難聼矣其次欲其分封二子是豈不可爲與智伯惟沒於利故昏於智故孟子之說曰何必曰利】

智伯從韓魏兵【二國兵從之】以攻趙圍晉陽而水之城之【元作下】不沈者三板郤疵【晉人】謂智伯曰韓魏之君必反矣智伯曰何以如之郤疵曰以其人事知之夫從韓魏之君而攻趙趙亡難必及韓魏矣今約勝趙而三分其地今地不沒者三板臼竈生鼃人馬相食城降有日而韓魏之君無喜志而有憂色是非反如何也明日智伯以告韓魏之君曰郤疵言君之且反也韓魏之君曰夫勝趙而三分其地城今且將防矣夫二【元作三】家𨿽愚不棄美利於前背信盟之約而爲危難不可成之事其勢可見也是疵爲趙計矣使君疑二主之心【二主自稱曰主亦非當時語】而解於攻趙也【解懈同】今君聼讒臣之言而離二主之交爲君惜之趍而出郤疵謂智伯曰君又何以疵言告韓魏之君爲智伯曰子安知之對曰韓魏之君視疵端而趍疾【視端畏之趍疾避之恐疵要之與見智伯而屈也】郤疵知其言之不聼請使於齊智伯遣之韓魏之君果反矣【彪謂智伯至是於得而不顧其禍殆天奪其魄者至以謀臣之言質人以反夫非狂昬癡瞢孰肯自承其反哉】

張孟談旣固趙宗廟封疆發五霸【元作百下同伯業不振今復發之】乃稱簡之塗【稱者舉其說也此士國地君之禦】以告襄子曰昔者前國地君之禦【國地猶武安之禦則之塗】有之曰五霸之所以致天下者約【衍兩字】主勢能制臣【約者自斷之辭】無令臣能制主故貴爲列侯者不令在相位自將軍以上不爲近大夫今臣之名顯而身尊權重而眾服臣願損功名去權勢以離眾襄子恨然曰何哉吾聞輔主者名顯功大者身尊任國者權重信忠在己而眾服焉此先聖之所以集國家安社稷乎子何爲然張孟談對曰君之所言成功之美也臣之所謂持國之道也臣觀成事聞往古天下之美同【有美而同必相嫉】臣生之權均之能美未之有也前事之不忘後事之師君若弗圖則臣力不足愴然有決色【𨿽然決去而猶愴然明不得已也一說決猶別】襄子去之臥三日使人謂之曰晉陽之政臣下不使者【不爲上用】何如對曰死僇【僇戮同】張孟談曰左司馬【失其名】見使於國家安社稷不避其死以成其忠君其行之【行猶用也疑當作任】君曰子從事乃許之【使談自從其所欲之事以其薦賢自代故許其去】張孟談【此下著書者美之也】便厚以便名【便安厚重也去權所以安其重損名所以安其名】納地釋事以去權尊而耕於負親之丘【趙地缺】故曰賢人之行明主之政也【此美襄子】耕三年韓魏齊楚【元作燕】負親以謀趙【言五國昔約親今背之】襄子往見張孟談而告之曰昔者智氏之地趙氏分則多十城復來【言分地多自與韓魏嘗以爲言矣今復來也】而今諸侯【衍孰字】謀我爲之柰何張孟談曰君其負劍而禦臣以之國【君自爲禦】捨臣於廟授吏大夫【授談之吏以爲大夫示尊顯之也】臣試計之君曰諾張孟談乃行其妻之楚【使妻之楚】長子之韓次子之魏少子之齊四國疑而謀敗【談趙之謀臣而其妻子分適四國故四國更相疑以爲厚趙也彪謂孟談有道之士也國有危難不顧萬死出入行陣以就其謀功成事遂則委而去之已去而復出以銷國家之難非有道孰能出處語黙若是其裕哉範蠡始終之際賢矣方之孟談猶一間也】

晉畢陽【畢萬之後】之孫豫讓始事範中行事而不說去而就智伯智伯寵之及三晉分智氏趙襄子最怨智伯而將其頭以爲飲器豫讓遁逃山中曰嗟乎士爲知己者死女爲說己者容【修其容色】吾其報智氏之讎矣乃變姓名爲刑人入宮塗厠欲以刺襄子襄子如厠心動執問塗者則豫讓也刃其扞【扞焊同集韻矛鐏謂之焊刃施刃其端】曰欲爲智伯報讎左右欲殺之趙襄子曰彼義士也吾謹避之耳且智伯已死無後而其臣至爲報讎此天下之賢人也卒釋之豫讓又漆身爲厲滅須去眉自刑以變其容爲乞人而往乞其妻不識曰狀貌不似吾夫其音何吾夫之甚也又吞炭爲啞變其音其友謂之曰子之道甚難而無功謂子有志則然矣謂子智則否以子之才而善事襄子襄子必近幸子子之得近而行所欲此甚易而功必成豫讓乃笑而應之曰是爲先知報後知爲故君賊新君大亂君臣之義者無此矣吾所謂爲此者以明君臣之義非從易也且夫委質而事人而求弒之是懷二心以事君也吾所爲難亦將以愧天下後世人臣懷二心者居頃之襄子當出豫讓伏所過橋下襄子至橋而馬驚襄子曰此必豫讓也使人問之果豫讓於是趙襄子面數豫讓曰子不嘗事範中行氏乎智伯滅範中行氏而子不爲報讎反委質事智伯智伯已死子獨何爲報讎之深也豫讓曰臣事範中行氏範【】中行氏以眾人遇臣臣故眾人報之智伯以國士遇臣【國士名蓋一國者】臣故國士報之【爲國士所爲以報之】襄子乃喟然嘆泣曰嗟乎豫子【衍子字】之爲智伯名旣成矣寡人捨子亦已足矣子自爲計寡人不捨子使兵環之豫讓曰臣聞明主不掩人之義忠臣不愛死以成名君前已寛捨臣天下莫不稱君之賢今日之事臣故伏誅然願請君之衣而擊之𨿽死不恨非所望也【言有此必望不及此】敢布腹心於是襄子義之乃使使者持衣與豫讓豫讓抜劍三躍呼天擊之曰而可以報智伯矣【而自呼也】遂伏劍而死死之日趙國之士聞之皆爲涕泣【刺客傳有彪謂防子豫子皆千載人也豫子能報舊君能厲天下後世之爲臣使它人爲之必一失於此矣或以其無成事爲空自苦夫壯士能行其志而已成不成則有命焉吾何以必之哉智伯有如此臣以國士遇之而不免於亡殆與郭君善善爲軰者與】

烈侯【襄子孫元年威烈王十八年癸酉】

魏文侯借道於趙攻中山【魏十七年此元年】趙侯將不許趙利曰過矣魏攻中山而不能取則魏必罷【音疲】罷則趙重魏抜中山必不能越趙而有中山矣是用兵者魏也而得地者趙也君不如許之許之大勸彼將知趙利之也必輟君不如借之道而示之不得已

肅侯【成侯子元年顯王二十年壬申】

蘇秦從燕之趙【此十六年】始合從說趙王曰天下之卿相人臣乃至布衣之士莫不髙賢大王之行義皆願奉敬陳忠於前之日久矣𨿽然奉陽君妬【秦傳言肅侯令其弟成爲相號奉陽君妬嫉賢也】大王不得任事是以外賔客【外防之也】遊談之士無敢盡忠於前者今奉陽君捐館捨【禮婦人死曰捐館捨蓋亦通稱】大王乃今然後得與士民相親臣故敢進其愚忠爲大王計莫若安民無事請無庸有爲也安民之本在於擇交【與諸侯交】擇交而得則民安擇交不得則民終身不得安【終趙王身】請言外患齊秦爲兩敵【爲趙敵】而民不得安倚秦攻齊而民不得安倚齊攻秦而民不得安故夫謀人之主伐人之國常苦出辭【苦言其力】斷絕人之交【橫人蓋然】願大王愼無出於口也請屏左右曰言所以異陰陽而已矣【陰陽言事止有兩端指謂從橫】大王誠能聼臣燕必致氊裘狗馬之地齊必致海隅魚鹽之地楚必致橘柚云夢之地韓魏皆可使致封地【封內之地】湯沭之邑貴戚父兄皆可以受封侯夫割地效實【實如氊裘之】五霸之所以覆車禽將而求也封侯貴戚湯武之所以放殺而爭也今大王垂拱而兩有之是臣之所以爲大王願也大王與秦則秦必弱韓魏與齊則齊必弱楚魏魏弱則割河外韓弱則效冝陽【皆以地與秦】冝陽效則上郡絕【並州郡】河外割則道不通楚弱則無援此三防者不可不熟計也夫秦下軹道【秦紀注亭名在霸陵】則南陽動【修武者】刼韓包周則趙自銷鑠據衛取淇則齊必入朝秦欲已得行於山東則必舉甲而向趙秦甲涉河逾漳據畨吾則兵必戰於邯鄲之下矣此臣之所以爲大王患也當今之時山東之建國莫如趙彊趙地方二千里帶甲數十萬車千乘騎萬匹粟支十年西有常山南有河漳東有淸河北有燕國燕固弱國不足畏也且秦之所畏害於天下者莫如趙【言秦於天下獨畏趙害己】然而秦不敢舉兵甲而伐趙者何也畏韓魏之議其後也然則韓魏趙之南蔽也秦之攻韓魏也則不然無有名山大川之限稍稍蠶食之之國都而止矣【附同止兵止於此】韓魏不能支秦必入臣於秦秦無韓魏之隔禍必中於趙矣【猶射中的】此臣之所以爲大王患也臣聞堯無三夫之分【一夫有田百畝此未爲唐侯時】舜無咫尺之地以有天下禹無百人之聚以王諸侯湯武之卒不過三千人車不過三百乘而爲天子誠得其道也是故明主外料其敵國之彊弱內度其士卒之眾寡賢與不肖不待兩軍相當而勝敗存亡之機節【節節目】固己見於胸中矣豈掩於眾人之言【掩猶蔽】而以冥冥決事哉臣竊以天下地圖案之諸侯之地五倍於秦料諸侯之卒十倍於秦六國並力爲一西面而攻秦秦【】破必矣今【】西面而事之見臣於秦夫破人之與破於人也臣人之與臣於人也豈可同日而言之哉夫橫人者皆欲割諸侯之地以與秦成與秦成則髙臺榭【補臺有木曰榭】美宮室聼竽笙琴瑟之音察五味之和前有軒轅【天文志權軒轅象後宮此言美人之所處也】後有長庭美人巧笑卒有秦患【卒猝同】而不與其憂是故橫人日夜務以秦權恐喝【元作猲】諸侯以求割地願大王之熟計之也臣聞明王絕疑去讒屏流言之迹塞朋黨之門故尊主廣地彊兵之計臣得陳忠於前矣故竊爲大王計莫如一韓魏齊楚燕趙六國從親以儐畔秦令天下之將相相與會於洹水之上通質刑白馬以盟之約曰秦攻楚齊魏各出銳師以佐之韓絕食道趙渉河漳燕守常山之北秦攻韓魏則楚絕其後齊出銳師以佐之趙涉河漳燕守雲中【並州郡】秦攻齊則楚絕其後韓守成臯魏塞午道【王莽傳注今京城直南山有谷通漢梁道者名子午谷又宜州西慶州東有山名子午嶺南北直相當此則北山是子南山是午共爲子午道詳此則午道秦南道也塞之使不得通莽所通者因秦也】趙渉河漳博關燕出銳師以佐之秦攻燕則趙守常山楚軍武關齊涉渤海韓魏出銳師以佐之秦攻趙則韓軍宜陽楚軍武關魏軍河外齊涉渤海燕出銳師以佐之諸侯有先背約者五國共伐之六國從親以儐秦【儐元作擯無異義今並從前作儐】秦必不敢出兵於函谷關以害山東矣如是則霸業成矣趙王曰寡人年少蒞國之日淺未嘗得聞社稷之長計今上客有意存天下安諸侯寡人敬以國從乃封蘇秦爲武安君飾車百乘黃金千鎰白璧百雙錦繡千純以約諸侯【秦傳有在說燕後彪謂從約者天下之心亦其勢也夫秦有吞天下之心不盡不止諸侯皆病之而欲儐之此其心也同舟遇風胡越之相救如手足於其頭目此其勢也以天下之心行天下之勢如水之就下孰能禦之故謂之從從者從也順也其所不可者諸侯之心不一夫其心不一者非明計智算也或見小利而相侵或修小怨而相伐或於名實而爲橫人之所恐喝此張儀所以投隙而起使諸侯之智少靈於連雞則秦人自保之不給安能圖並吞之舉耶儀謂秦地形勢便兵彊士武足以橫天下然則天特人和道徳之威仁義之澤舉無與於興亡之數乎𨿽然一縱一橫皆一偏之論有王者作則從橫皆廢而天下定而非所以論於此時也】

蘇秦爲趙王使於秦【本傳不書】反三日不得見謂趙王曰秦乃者過柱山【蓋砥桂】有兩木焉一蓋呼侶【柖其徒】一蓋哭問其故對曰吾已大矣年已長矣吾苦夫匠人且以繩墨案規矩刻鏤我一蓋曰此非吾所苦也是故吾事也【事猶分】吾所苦夫鐡銛【元作鉆下同】然自入【銛言鐡之利若鉆則鐡鋷也義不合此】而出夫人者【人謂木屑自鐡言之爲人】今臣使於秦而三日不見無有爲【元作謂】臣爲鐡銛者乎【無有言得無有也】

武靈王【肅侯子元年赧王四十四年丙申】

齊破燕【之噲之亂燕七年此十二年】趙欲存之樂毅謂趙王曰今無約而攻齊齊必讎趙【不約與國而獨攻齊故齊怨若有與同攻則怨有所分矣】不如請以河東易燕地於齊【齊破燕所得地近趙趙以河東易之】趙有河北齊有河東【此二非郡】燕趙必不爭矣是二國親也以河東之地彊齊【言齊得河東則益彊】以燕以趙輔之【與之昜地是助之也】天下憎之【害其彊】必皆事王以伐齊是因天下以破齊也王曰善乃以河東易齊楚魏憎之今淖滑施之趙請伐齊而存燕

張儀爲秦連橫說趙王曰敝邑秦王【惠】使臣敢獻書於大王禦史【周宗伯屬官秦因之而趙亦有言此者不�王也】大王收率天下以儐秦秦兵不敢出【元作去】函谷關十五年矣大王之威行於天下山東敝邑恐懼懾伏繕甲厲兵飾車騎習馳射力田積粟守四封之內愁居懾處不敢動搖惟大王有意督過之也【髙紀注督視責也】今秦以大王之力【因畏趙而飭兵故】西舉巴蜀並漢中東收兩周而西遷九鼎【史不書】守白馬之津秦𨿽僻逺然而心忿悁【悁亦忿】含怒之日久矣今寡【元作宣】君有敝【元作微】甲鈍兵軍於澠池願渡河逾漳據畨吾迎戰邯鄲之下願以甲子之日合戰以正殷紂之事敬使臣先以聞於左右凡大王之所信以爲從者恃蘇秦之計秦【補】熒惑諸侯【熒火光也猶】以是爲非以非爲是欲反覆齊國而不能自令車裂於齊之市夫天下之不可一亦明矣今楚與秦爲昆弟之國而韓魏稱爲東藩齊獻魚鹽之地此斷趙之右臂也夫斷右臂而求於人闘失其黨而孤居求欲無危豈可得哉今秦發三將軍一軍塞午道告齊使興師渡淸河軍於邯鄲之東一軍軍於成臯歐韓魏【歐驅同】而軍於河外一軍軍於澠池約曰四國爲一以攻趙破趙而四分其地是故不敢匿意隠情先以聞於左右臣竊【元作切】爲大王計莫如與秦遇於澠池面相見而身相結也臣請案兵無攻願大王之定計趙王曰先王之時奉陽君相專權擅勢蔽晦先王獨制官事寡人宮車屬於師傅不得與國謀先王棄羣臣寡人年少奉祠祭之日淺私心固竊疑焉以爲一從不事秦非國之長利也乃且願變心易慮剖地謝前過以事秦方將約車趨行【趨促同】而適聞使者之明詔於是乃以車二百乘入朝澠池割河間以事秦【傳在楚韓齊後蓋此十五六年

彪謂約從以難秦者趙也使秦得諸侯力足以制趙不告趙也告之者是力不足也此時諸侯惑於橫人之說皆辭屈貌從心不與也使季子可作則三國橫約可立解而坐破也武靈此時血气未定而蘇氏兄弟適不在趙故儀得以讎其恐喝之說加之數年如儀服之時其必有以折儀矣燕昭末年蘇代重燕而從約復舉豈非天下之心之勢矣哉】

甘荗爲秦約魏以攻韓冝陽【秦武王三年此十八年】又北之趙冷向謂彊國【趙人】曰不如令趙拘甘荗勿出以與齊韓秦市齊王【閔】欲求救冝陽必效縣狐氏【地缺】韓欲存冝陽必以路渉【地缺】端氏【屬河東】賂趙秦王【武】欲得冝陽不愛名寶【寶之名世者齊韓之賂欲拘荗敗其約也秦賂則欲出之】且拘荗也且以置公孫赫樗裏疾【荗不還秦則二人用】

武靈王平晝【無事之日猶平日】間居肥義【趙相也余並公族】侍坐曰王慮世事之變權甲兵之用【權猶度】念簡襄之迹計胡狄之利王曰嗣立不忘先徳君之道也錯質務明主之長【錯猶委】臣之論也是以賢君靜而有道民便事之教動而【補】有明古先世之功【先猶髙】爲人臣者窮有弟長辭讓之節【弟順也】通有補民益主之業此兩者君臣之分也今吾欲繼襄王之業啟胡翟之鄕而卒世不見也【卒世猶舉世言舉世無能察此】敵弱者【與弱爲敵謂胡翟】用力少而功多可以無盡百姓之勞而享往古之勲夫有髙世之功者必負遺俗之累【不與俗同俗所遺也】有獨智之慮者必被庻人之恐【所謂黎元懼焉】今吾將胡服騎射以教百姓而世必議寡人矣肥義曰臣聞之疑事無功疑行無名今王卽定負遺俗之慮【定言自定於心不爲俗移】殆母顧天下之議矣夫論至徳者不和於俗成大功者不謀於眾昔舜舞有苖【不用兵而舞干羽欲以服人亦異於俗】而禹袒入祼國【非中國之禮】非以養欲而樂志也欲以論徳而要功也愚者暗於成事智者見於未萌王其遂行之王曰寡人非疑胡服也吾恐天下笑之狂夫之樂智者哀焉愚者之笑賢者戚焉【以此異趣知俗必見遺】世有順我者則胡服之功未可知也𨿽敺世以笑我胡地【元作服】中山我必有之王遂胡服使王孫緤告公子成曰寡人胡服且將以朝亦欲叔之服之也家聼於親國聼於君古今之公行也子不反親臣不逆主先王之通誼也今寡人作教易服而叔不服吾恐天下議之也夫制國有常而利民爲本從政有經而令行爲上故明徳在於論賤行政在於信貴【信伸同所謂行法自近始】今胡服之意非以養欲而樂志也事有所出功有所止【止猶至】事成功立然後徳可見也今寡人恐叔逆從政之經以輔公叔之議【與之論此所以輔之】且寡人聞之事利國者行無邪因貴戚者名不累故寡人願慕公叔之義以成胡服之功使緤謁之叔請服焉公子成再拜曰臣因聞王之胡服也不佞寢疾不能趨走是以不先進王今命之臣固敢竭其愚忠臣聞之中國者聰明叡智之所居也萬物財貨之所聚也聖賢之所教也仁義之所施也詩書禮樂之所用也異敏技藝之所試也【異出敏疾於事也】逺方之所觀赴也蠻夷之所義行也【以中國爲有義有行】今王釋此而襲逺方之服變古之教易古之道逆人之心畔學者離中國臣願大王圖之使者報王王曰吾固聞叔之病也卽之公叔成家自請之曰夫服者所以便用也禮者所以便事也是以聖人觀其鄕而順冝因其事而制禮所以利其民而厚其國也被文身錯臂左祍【以兩臂交錯而立言無禮容】甌越之民也【卽漢東甌閩粵】黑齒雕題【史注以革染齒爲黑雕題者刻其肌以音丹湼之】鯷冠秫縫【鯷大鮎以其皮爲冠綦鋮也言女工之拙】大吳之國也禮服不同其便一也是以鄕異而用變事異而禮易是故聖人茍可以利其民不一其用果可以便其事不同其禮儒者一師而禮異中國同俗而教離又況山谷之便乎故去就之變智者不能一逺近之服賢聖不能同窮鄕多異【異異俗】曲學多辧不知而不疑【言各不知其異而不疑之】異於已而不非者公於求善也今卿之所言者俗也吾之所言者所以制俗也今吾國東有河薄洛之水【史注安平涇縣西有漳水津名薄洛津後志安定烏枝谷名】與齊中山同之而無舟檝之用自常山以至代上黨東有燕東胡之境西有樓煩秦韓之邊而無騎射之備故寡人且聚舟檝之用求水居之民以守河薄洛之水變服騎射以備燕【元作其】防胡樓煩秦韓之邊【言防錯居其邊也】且昔者簡主不塞晉陽以及上黨【不塞者志在逺略】而襄主兼戎取代以攘諸胡此愚智之所明也先時中山負齊之彊兵侵掠吾地系累吾民【累累同】引水圍鄗【屬常山】非社稷之神靈卽鄗防不守先王忿之其怨未能報也今騎射之服近可以備上黨之形逺可以報中山之怨而叔也順中國之俗以逆簡襄之意惡變服之名而忘國事之恥非寡人所望於子公子成再拜稽首曰臣愚不達於王之議敢道世俗之聞今欲繼簡襄之意以順先王之志臣敢不聼令再拜乃賜胡服趙文進諫曰農夫勞力【補】而君子養焉政之經也愚者陳意而智者論焉教之道也臣無隠忠君無蔽言【蔽猶伏】國之祿也【祿猶福】臣𨿽愚願竭其忠王曰慮無變擾【言能定慮則不亂於物】忠無過罪【過者罪之小者】子其言乎趙文曰當世輔俗【當猶順】古之道也衣服有常禮之制也循【元作修】法無愆民之職也三者先聖之所以教今君釋此而襲逺方之俗變古之教易古之道故臣願王之圖之王曰卿言世俗之間【言其所言不能出俗】常民溺於習俗學者沈於所聞此兩者所以成官而順政也非所以觀逺而論始也【若今胡服自我始也】且夫三代不同服而王五霸不同教而政【政言治行於下】智者作教而愚者制焉賢者議俗不肖者拘焉夫制於服之民不足與論心拘於俗之眾不足與致意故勢與俗化而禮與變俱聖人之道也承教而動循法無私【不敢同私意】民之職也知學之人能與聞遷【有所聞則攺前之爲】達於禮之變能與時化故爲已者不待人制今者不法故子其釋之趙造諫曰隠忠不竭姧之屬也以私誣國賤之也【賤謂輕國】犯姧者身死賤國者族宗【族滅其宗】有【元作反】此兩者先王之明刑臣下之大罪也臣𨿽愚願盡其忠無遁其死王曰竭意不讓忠也上無蔽言明也忠不辟危明不距人子其言乎趙造曰臣聞之聖人不易民而教智者不變俗而動因民而教者不勞而成功據俗而動者【據猶依】慮徑而易見也【徑以步道諭其省便】今王易初不循俗胡服不顧世非所以教民而成禮也且服奇者志淫俗僻者亂民是以蒞國者不襲奇僻之服中國不近蠻夷之行非所以教民而成禮者也且循法無過修禮無邪臣願王之圖之王曰古今不同俗何古之法帝王不相襲何禮之循虙羲神農教而不誅黃帝堯舜誅而不怒及至三王觀時而制法因事而制禮法度制令各順其冝衣服器械各便其用故禮世不一其道【施禮於世】便國不必法古聖人之興也不相襲而王夏殷之衰也不易禮而滅然則反古未可非而循禮未足多也且服奇而志淫是鄒魯無奇行也【鄒屬魯國言二國𨿽無奇服不無奇行】俗僻而民易是吳越無俊民也是以聖人利身之謂服便事之爲教進退之謂節衣服之謂制所以齊常民非所以論賢者也【此謂進退以下】故聖與俗流【言其順俗】賢與變俱諺曰以書爲禦者不盡馬之情以古制今者不達事之變故循法之功不足以髙世法古之學不足以制今子其勿反也【趙記十九年有無二趙諌詞彪謂拓地開邊非有國之所先也不得已而有攘卻之事嚴兵而已兵嚴而士用命𨿽不胡服其無成功如其不然𨿽易服變古何救於敗哉孟子曰行一不義而得天下不爲也武靈之志欲得中山胡地而已遂舉國而夷甚矣其不權於輕重大小之差也且其所稱反古之說皆鉤金一輿羽之古所謂以辯言亂舊政者也何足取哉而史無譏故備論之】

王立周紹爲傅曰寡人始行縣過畨吾當子爲子之時踐石以上者【踐石謂能騎乘者禮洗王石注乘馬石】皆道子之孝故寡人問子以璧【問以禮遺之】遺子以酒食而求見子子謁病而辭人有言子者曰父之孝子君之忠臣也故寡人以子之智慮爲辯足以道人危足以持難【危言有危苦之節】忠可以寫意【冩猶宣】信可以逺期【久而不渝】諺【元作】云服難以勇治亂以智事之計也立傅以行【去音】教少以學義之經也循計之事【先計而順行之】佚【元作失】而不【補】累訪議之行窮而不憂【窮言盡事之情】故寡人欲子之胡服以王子【元作乎】周紹曰王失論矣非賤臣所敢任也王曰選子莫若父論臣莫若君君寡人也周紹曰立之道六王曰六者何也周紹曰智慮不躁達於變身行寛惠達於禮威嚴不足以易於位【傃位而行不爲威嚴所移】重利不足以變其心恭於教而不快【快謂縱逸】和於下而不危六者傅之才而臣無一焉隠中不謁【隱自匿也中謂情實此疑與趙造諫本一說】臣之罪也命僕官【附同比也僕猶辱】以煩有司吏之恥也王請更論王曰知此六者所以使子周紹曰乃國未通於王之【補】胡服𨿽然臣王之臣也而王重命之臣敢不聼令乎再拜賜胡服王曰寡人以王子爲子任欲子之厚愛之無所見醜禦道之以行義勿令溺苦於學【溺苦皆勞也勞於學以無導之者故也】事君者順其意不逆其志事先者【先先君】明其髙不倍其孤故有臣可命其國之椂也子能行是所【補】以事寡人者畢矣書云去邪勿疑任賢勿貳【禹謨】寡人與子不用人矣遂賜周紹胡服衣冠具帶【帶飾之備也猶具劍】黃金師比【未詳蓋衣章主術訓武靈王貝帶�翿而朝注�翿讀曰私�頭三字與此小異】以傅王子

趙燕後胡服【服後於眾】王令讓之曰事主之行竭意盡力微諌而不嘩【讙也】應對而不怨不逆上以自伐不立私以爲名子道順而不拂臣行讓而不爭子用私道者家必亂臣用私義者國必危反親以爲行慈父不子逆主以自成惠主不臣也【惠猶慈】寡人胡服子獨弗服逆主罪莫大焉以從政爲累【政胡服之政】以逆主爲髙行私莫大焉故寡人恐親犯刑戮之罪【燕公族也故稱親】以明有司之法趙燕再拜稽首曰前吏命胡服【前前日】施及賤臣臣以失令過期更不用侵辱教【更猶反侵辱刑也言已宜服刑平反不刑而教之】王之惠也臣敬循衣服以待令日【令善也】

王破原陽【屬雲中】以爲騎邑【居騎士於此】牛贊【趙人】進諌曰國有固籍【固言不變籍猶令甲】兵有常經變籍則亂失經則弱今王破原陽以爲騎邑是變籍而棄經也且習其兵者輕其敵【習於敵人之兵則玩而易之】便其用者【此言本國械用】易其難今民便其用而王變之是損君而弱國也故利不百者不變俗功不什者不易器今王破卒散兵以奉騎射臣恐其攻獲之利不如所失之費也王曰古今異利逺近易用【易入音】陰陽不同道四時不一冝故賢人觀時而不觀於時【時猶俗也視俗而變不爲俗所窺】制兵而不制於兵子知官府之籍不知器械之利知甲兵之用不知陰陽之冝【趙居胡之南陽也欲攻胡而用趙兵非其冝也】故兵不當於用何兵之不可易教不便於事何俗之不可變昔者先君襄王與代交地【交猶接】城境封之【築城境上爲之封域】名曰無窮之門所以詔【元作昭】後而期逺也今重甲循兵【趙甲重不若新甲之輕循言其因舊】不可以逾險仁義道徳不可以來朝【此言胡也】吾聞信不棄功智不遺時今子以官府之籍亂寡人之事非子所知牛贊再拜稽首曰臣敢不聼令乎至遂胡服率騎入胡出於遺遺之門【此門義取胡者古今所遺】逾九限之固絕五徑之險至胡中辟地千里

魏敗楚於陘山禽唐明【楚威十一年魏敗我陘山時武靈未立懷二十八年秦齊韓魏攻楚殺唐昧此二十五年明豈昧之字耶】楚王懼令昭應奉太子以委和於薛公【懷二十九年使太子質於齊】主父欲敗之乃結秦連楚宋之交令仇赫【元作郝下章同】相宋樓緩相秦楚王合【元作禽】趙宋【楚與二團合】齊【元作魏】之和卒敗【楚得二國之援故不與齊和】

趙使仇【元作機下同史作仇液】赫之秦請相魏冉宋突【齊人郝客】謂仇赫曰秦不聼樓緩必怨公【秦時已相緩】公不若陰辭樓子【辭告之也】請無急秦王【昭王言爲緩故請之不力】秦王見趙之相魏冉之不急且不聼公言也【公謂郝】是事而不成以徳樓子事成【以史補此六字】魏冉固徳公矣【穰侯傳有六秦昭七年此二十六年】

謂趙王曰三晉合而秦弱三晉離而秦彊此天下之所明也秦之有燕而伐趙有趙而伐燕有梁而伐趙有趙而伐梁有楚而伐韓有韓而伐楚此天下之所明見也然山東不能易其路【言易橫秦之路以合三晉】兵弱也弱而不能相一是何秦【元作楚】之智山東之愚也是臣所爲山東之憂也虎將卽禽【走獸防名】禽不知虎之卽已也而相鬭兩罷而歸其死於虎故使禽知虎之卽已決不相鬭矣今山東之主不知秦之卽已也而尙相鬭兩敝而歸其國於秦智不如禽逺矣願王熟慮之也今事有可急者秦之欲伐韓梁東闚於周室甚惟寐忘【元作亡】之今南攻楚者惡三晉之大合也【合合楚也楚彊晉弱先攻其彊則弱者沮不敢合矣】今攻楚休而復之【休罷兵復復攻】已五年矣【先是秦取漢中取召陵又敗之重丘】攘地千餘里今謂楚王【懷】茍來舉玉趾而見寡人必與楚爲兄弟之國【楚懷三十年秦昭云然此二十七年】必爲楚攻韓梁反楚之故地楚王美秦之語怒韓梁之不救已必入於秦秦【補】有謀故發【元作殺】使之趙以燕餌趙【言欲與趙攻燕】而離三晉【韓魏時不合秦而趙合之必不善趙】今王美秦之言而欲攻燕攻燕食未飽而禍已及矣楚王入秦秦楚爲一東面而攻韓韓南無楚北無趙【美秦反地餌燕之說故不敕韓亦離三晉之防也】韓不待伐割挈馬兔而西走【割地挈而走秦疾於馬兔】秦與韓爲上交秦禍安移於梁矣【禍兵禍安言其不勞】以秦之彊有楚韓之用梁不待伐【衍矣字】割挈馬兔而西走秦與梁爲上交秦禍案環中趙矣【案安同故荀卿書多用案字此言秦視趙在其度內如物在環中環中一作移於字可也】以彊秦之有韓梁楚與燕之怒【秦有三國趙之患也燕又怒之】割必深矣【秦割趙地】國之舉此【國謂趙舉猶行】臣之所爲來臣故曰事有可急爲者及楚王之未入也三晉相親相堅【堅其約】出銳師以戍韓梁西邊楚王聞之必不入秦秦必怒而循攻楚【循前而攻】是秦禍不離楚也便於三晉若楚王入秦秦【補】見三晉之大合而堅也必不出楚王【恐其合晉】卽多割【楚求出故】是秦禍不離楚也有利於三晉願王之熟計之也急【重言急以促之】趙王因起兵南伐山戎【戎近秦伐之以偪秦】戍【元作翟】韓梁之西【元作惡】邊秦見三晉之堅也果不出楚王【衍卬字】而多求地【彪謂從橫之說未有善於此者也趙少嘗之其效已見是以知張儀之可折也然其效不大見於後則是諸侯之不一也是其計之不明不智也吁惜哉】

冨丁【趙人】欲以趙合齊魏樓緩欲以趙合秦楚冨丁恐主父之聼樓緩而合秦楚也司馬淺【趙人】爲冨丁謂主父曰不如以順齊【齊本欲伐秦今順之】今我不順齊伐秦秦楚必合而攻韓魏【無齊之難因得取其鄰也】韓魏告急於齊齊不欲伐秦【上言順齊伐秦此又言齊不欲伐者前時秦楚末合今合故也】必以趙爲辭【以趙不順齊伐秦告二國】則不【補】伐秦者趙也韓魏必怨趙齊之兵不西【不伐秦】韓必聼秦違齊【畏秦故】違齊而親【秦親韓】兵必歸於趙矣今我順而齊不西韓魏必絕齊絕齊則皆事我且我順齊齊無不【元作而】西日者【言昔日】樓緩坐魏【時欲離齊魏生言有所待】三月不能散齊魏之交【言二國本親冝與之伐秦】今我順而齊魏果西是罷齊敝秦也【罷疲同】趙必爲天下重國主父曰我與三國攻秦【韓魏齊爲三】是俱敝也曰不然我約三國而告之【衍秦字】以未搆【元作禦名】中山也【此言可以少出兵也此二十七年趙破中山木滅也趙冝自備】三國欲伐秦之果也必聼我欲和我【使趙與中山講】中山聼之是我以三國【元作王因】饒中山而取地也【饒猶益也以三國欲和我故益得取地於中山】中山不聼三國必絕之是中山孤也三國不能和我𨿽少出兵可也我分兵而孤【衍樂字】中山必之我【之猶去】已亡中山而以餘兵與三國攻秦是我一舉而兩取地於秦中山也

魏因冨丁且合於秦【丁本欲以趙合齊魏今魏欲因以合秦趙不聼故】趙恐請效地於魏而聼薛公【文時合齊魏】教子欬【或者教之欬趙人】謂李兌曰趙畏橫之合也【合秦故言橫】故欲效地於魏而聼薛公公不如令主父以地資周最而請相之於魏周最以天下厚秦者也今相魏魏秦必虛矣【厚秦而捨之相魏秦必惡之故二國不捨虛言其不合也】齊魏𨿽勁無秦不能傷趙魏王【哀】聼是輕齊也【齊亦惡最故】秦魏𨿽勁無齊不能得趙此利於趙而便於周最也

惠文王【武靈王子元年赧王十七年癸亥】

三國攻秦【魏哀二十一年與齊韓共攻秦此元年】趙攻中山取扶柳【屬信都】五年以擅呼沱【擅言固有之】齊人戎郭宋突【𨿽齊人而倍齊】謂仇赫【元作郝】曰不如盡歸中山之新地【元作埊武后時字耳今並從古此謂扶柳】中山案此言於齊【案猶據】曰四國【趙與上三】將假道於衛以過章子之路【地缺蓋章子以齊軍守此】齊聞此必效鼔【莒鼔裏是也齊南又有二鼓】

腹擊【它國人仕趙】爲室而鉅荊敢【楚人仕趙】言之主謂腹子曰何故爲室之鉅也腹擊曰臣羇旅也爵髙而祿輕宮室小而帑不眾【帑金幣所藏】主𨿽信臣百姓皆曰國有大事擊必不爲用今擊之鉅宮將以取信於百姓也主君曰善【此曰主曰主君主父故在也然則上章五當作三】

蘇子【元作秦下同】說李兌曰雒陽乘軒車蘇某【元作秦】家貧親老無罷車駑馬【罷疲同猶敝也車勞則敝】桑輪篋贏【元作贏】幐負書擔囊觸塵埃防霜露越河漳【元作漳河】足重繭【繭足胝也】日百而捨【日行百里乃就捨】造外闕願見於前口道天下之事李兌曰先生以鬼之言見我則可若以人事兌盡知之矣蘇子對曰臣固以鬼之言見君非以人之言也李兌見之蘇子曰今日臣之來也暮後郭門【門閉後至不及其開時】借席無所得【借謂借】寄宿人田中傍有大叢夜半土梗與木梗【土亦言梗因木爲也】鬭曰汝不知我我者乃土也使我逄疾風淋雨【淋言其大能沃物】壞沮乃復歸土今汝非木之根則木之枝耳汝逄疾風淋雨漂入漳河東流至海泛濫無所止臣竊以爲土梗勝也【此諭不切於兌之事蓋以鬼事發其言耳】今君殺主父而族之【殺在四年言族則其宗多死者】君之立於天下危於累卵君聼臣計則生不聼臣計則死李兌曰先生就捨明日復來見兌也蘇子出李兌舍人謂李兌曰臣竊觀君與蘇公談也其辯過君其博過君君能聼蘇公之計乎李兌曰不能舍人曰君卽不能願君堅塞兩耳無聼其談也明日復見終日談而去舍人出送蘇君蘇子謂舍人曰昨日我談粗而君動今日精而君不動何也舍人曰先生之計大而規髙吾君不能用也乃我請君堅塞兩耳無聼談者𨿽然先生明日復來吾請資先生厚用【言使兌厚而用之】明日來抵掌而談李兌送蘇子明月之珠【覽冝訓注隋侯珠云】和氏之璧【下和所獻楚文王者】黑貂之裘黃金百鎰【元從水】蘇子得以爲用西入於秦

趙王封孟嘗君以武城【屬淸河卽下東武城北當田文奔薛後】孟嘗君擇舍人以爲武城吏而遣之曰鄙語豈不曰借車者馳之【借車與衣固將馳且被也今云然蓋常常馳而弗愛也】借衣者被之哉皆對曰有之孟嘗君曰文甚不取也夫所借衣車者非親友則兄弟也夫馳親反之車被兄弟之衣文以爲不可今趙王不知文不肖而封之以武城願大夫之往也毋伐樹木毋發屋室訾然使趙王悟而知文【訾不思稱意也言其不期得知而見知知其善任人也】謹使【遣吏之辭】可全而歸之

齊欲攻宋【閔三十八年此十三年】秦令起賈【人姓名】禁之齊乃援【元作抹】趙以伐宋【以趙自助】秦王【昭】怒屬怨於趙李兌約五國以伐秦【韓趙魏燕齊也史不書獨趙防見之】無功畱天下之兵於成臯而陰講【元從才從冓】於秦又欲與秦攻魏以解其怨【解秦怨】而取封焉【自封之封非封也】魏王【昭】不說之齊人【】謂齊王曰臣爲足下謂魏王曰三晉皆有秦患今之攻秦也爲趙也【本以秦屬怨於趙故】五國伐趙【此設詞也言趙初約伐秦令乃與秦講若同伐趙趙可亡也】趙必亡矣齊遂李兌【講秦背齊不伐宋者兌也】李兌必死今之伐秦也以救李子之死也今趙畱天下之甲於成臯而陰鬻之於秦已講則令秦攻魏以成其私封王之事趙也何得矣且王嘗濟於漳而身朝於邯鄲抱陰城【成屬涿郡又孔子世家注太山鉅平有武城】負蒿【地缺】葛孽【元作薜趙記注在馬丘又葛城在髙陽屬涿郡】爲趙蔽而趙無爲王行也今又以河陽【屬河內】姑宻【密蔑同魯卜縣有姑蔑城】封其子【兌子】而乃令秦攻王以便取陰人比然而後知賢不【言人必以相比乃可知】如王【言如王今者】若用所以事趙之半收齊天下有敢謀王者乎王之事齊也無入朝之辱無割地之費齊爲王之故虛國於燕趙之前【虛國謂悉出兵】用兵於二千里之外故攻城野戰未嘗不爲王先被矢石也得二都割河東盡效之於王自是之後秦攻魏齊未嘗不歳至於王之境也請問王之所以報齊者可乎韓瑉【元作呡從韓防後並同】處於趙【瑉下皆齊人之去齊者】去齊三千里正以此疑齊【瑉處趙意別有謂魏以其在趙疑齊親趙】曰有秦陰【疑齊親趙因私於秦以趙嘗講秦也】今王又挾故薛公以爲相【史稱文去齊如魏在閔王三十八年後按此則其如魏以齊王驕也伐宋前已去齊矣】善韓齊以爲上交尊虞商以爲大客【皆齊人之去齊者】王顧【元作固】可以反疑於齊乎【用齊之所不善失在魏也安可疑齊】於魏王聼此言也甚詘【此下此士自陳其說魏之效詘猶順】其欲事王【齊王】也甚循其怨於趙【言其事齊比於怨趙則又順也】臣願王之亟【元作日】聞魏【與魏相聞】而無庸見惡也臣請爲王推其怨於趙【推猶移怨魏怨】願王之陰重【元作日】趙而無使秦之見王之重趙也秦見之且亦重趙【天下得趙則彊使秦知齊重趙恐齊彊亦必重之】齊秦交重趙臣必見燕與韓魏亦且重趙也皆且無敢與趙治【治猶校】三國事趙趙從親以合於秦必爲王髙矣【言趙居齊上】臣故欲王之徧刼天下而皆私甘之也【私則所謂無使見也甘言說之】王使臣以韓魏與燕刧趙使丹也甘之【丹順皆人名】以趙刧韓魏【此下皆且甘且刧】使臣也甘之以三晉劫秦使順也甘之以天下刧楚使瑉也甘之則天下皆偪秦以事王【自以見偪於秦也秦於天下有偪而已不如齊之有刧有攻也】而不敢相私也交定而後王擇焉【此章亦可爲齊姑因舊】

齊將攻宋而秦楚禁之齊因欲與趙趙不聼齊乃令公孫衍說李兌以攻宋而定封焉李兌乃謂齊王【閔】曰臣之所以堅三晉以攻秦者非以爲齊得利秦之毀也【不以毀秦爲齊之利】欲以使攻宋也而宋置太子以爲王下親其上而守堅臣是以欲足下之速歸休士民也今太子走諸善太子者皆有死心【太子爲王及走史不書太子爲王矣而走必王之黨逐之故太子之人以死報之】若復攻之其國必有亂而太子在外此亦舉宋之時也已臣爲足下使公孫衍說奉陽君【蘇秦從時已言奉陽死矣豈或襲稱如馬服者乎】曰君之身老矣封不可不可早定也爲君慮封莫若於宋他國莫可夫秦人貪韓魏危【近秦故】燕楚僻【元作辟】中山之地薄莫如於陰失今之時不可復得已宋之罪重齊之怒深殘亂宋徳【元作得】大齊定身封此百代一時也已奉陽君甚貪【元作食】之惟得大封齊無大異【言奉陽欲得陰以大其封而齊待之未有異數不可】臣願足下之大發攻宋之舉而無庸致兵以觀奉陽君之應足下也縣陰以甘之【許之而未與故曰懸】循有燕以臨之【循言與燕順臨猶制也不徒甘之必或制之】而臣待忠之封【待猶將忠猶實也王許之封而已實之】事必大成臣又願足下有地效於襄安君【蓋趙人】以資臣也足下果殘宋此兩地之時也【言有齊又得宋】足下何愛焉若足下不得志於宋與國何敢望也【與國趙也言奉陽襄安不敢望封】足下以此資臣也臣循燕觀趙【觀言其無所事】則足下擊潰而決天下矣【潰潰癰也蓋諭其制天下之易也決猶制】

齊攻宋奉陽君不欲客謂奉陽君曰君之春秋髙矣而封地不定不可不熟圖也秦之貪韓魏危燕【元作衛】楚僻【元作正蓋僻四聲近匹又訛作正字】中山之地薄宋罪重齊怒深殘伐亂宋定身封徳彊齊此百代之一時也

五國伐秦無功罷於成臯趙欲講【元從才從冓下同】於秦楚與韓魏將應之齊弗欲蘇代謂齊王【閔】曰臣已爲足下見奉陽君矣臣謂奉陽君曰天下散而爭秦【爭一作事爭先事之】秦必據宋魏冉必妬君之有陰也秦王貪魏冉妬則陰不可得已矣君無講齊必攻宋齊攻宋則楚必攻宋魏必攻宋燕趙助之五國據宋不至一二月陰必得矣得陰而講秦𨿽有變君無患矣【趙非不可以與秦講而不可獨講獨講則示秦弱秦必輕之今助四國攻宋而得陰是五國爲一也不懼秦矣】若不得已而必講【據此時趙可以無講故云】則願五國復堅約【同伐秦也先伐後講則不示弱】五國【兩字】願得趙【時趙彊故】足下雄飛【雄者眾雌所從】與韓氏大吏東勉【元作免】齊王必無名禁【】瑉也【元作呡下同前齊嘗使韓瑉處趙有秦私也今五國約講秦勉齊同之諸國必無辭止瑉使無私秦】使臣守約若與國【秦本非與今講必使之如與也】有倍約者【倍並音背】以四國攻之無倍約者而秦侵約五國復堅而儐【元作賔】之今韓魏與齊相疑也若復不堅約而講【此因舊】臣恐與國之大亂也齊秦非復合也必有觭【元作踦下同】重者矣【角一俯一仰曰觭言有偏重】後合與觭重者皆非趙之利也且天下散而事秦是秦制天下也秦制天下將何以天下爲【天下自爲秦用趙無所用之也】臣願君之蚤計也天下爭秦有六舉皆不利趙矣天下爭秦秦王【昭】受負海【衍內字】之國【山東皆負海】合負親之交【天下嘗橫而親秦矣已而負之今復合之】以據中國而求利於三晉是秦之一舉也秦行是計不利於趙而君終不得陰一矣天下爭秦秦王內韓瑉於齊內成陽君於韓相魏懷於魏【此皆其國之人與秦事者故秦納之】復合衍【公孫衍時相魏雅不善秦今相懷因使合之】交兩王【秦魏】王賁韓佗之楚【元作曹此皆秦人】皆起而行事是秦之一舉也秦行是計也不利於趙而君不得陰二矣天下爭秦秦王受齊受趙三彊三親【此三皆彊國自相親】以據魏【據猶臨之】而求安邑【秦求之】是秦之一舉也秦行是計齊趙應之魏不待伐抱安邑而倍秦【此倍益也】秦得安邑之饒魏爲上交韓必入朝秦過趙已安邑矣【過猶勝也言秦行此防不論其它止得安邑已勝於趙矣】秦行是計不利於趙而君必不得陰三矣天下爭秦秦堅燕趙之交以伐齊收楚與韓瑉而攻魏【代齊得之則瑉爲用】是秦之一舉也秦行是計而燕趙應之燕趙伐齊兵始用【交鋒之初】秦因收楚而攻魏【三國交鋒勢不得解故得以此時收攻二國】不至一二月魏必破矣秦舉安邑而塞女防【地缺】韓之太原絕下軹【元作咫】道南陽而【元祚髙】伐魏絕韓包二周卽趙自消爍矣國燥於秦【燥猶爍】兵分於齊非趙之利也而君終身不得陰四矣天下爭秦秦堅三晉之交攻齊國破財【元作曹】屈【三晉破屈也】而兵東分於齊【兵分謂魏】秦按兵攻魏取安邑【此與上始用兵而攻收同】是秦之一舉也秦行是計也君按救魏【按謂安然】是以攻齊之已敝救之而【兩字】與秦爭戰也君不救也韓魏焉免西合【合合秦】國在謀之中【在秦謀中】而君有終身不得陰五矣【有猶又】天下爭秦秦按爲義存亡繼絕固危扶弱定無罪之君必起中山與勝焉【勝中山之後】秦起中山與勝而趙宋同命【此時宋小弱言趙失中山聽命於秦與宋同也】何暇言陰六矣故曰君必無講則陰必得矣奉陽君曰善乃絕和於秦而收齊魏以成取陰

趙收天下且以伐齊蘇厲【元作秦】爲齊上書說趙王曰臣聞古之賢君徳行非施於海內也敎順慈愛非布於萬民也祭祀時享非當於鬼神也甘露降風雨時農夫登【谷熟曰登】年谷丰盈眾人善之而賢主惡之【惡心不安也以其無以致之故】今足下功力【謂戰代】非數痛加於秦國而怨毒積惡非曽深陵於韓也臣竊外聞大臣及下吏之議皆言王前專據【言行之不疑】以秦爲愛趙而憎韓臣竊以事觀之秦豈得愛趙而憎韓哉欲亡韓吞兩周之地故以韓爲餌【趙時惡韓故秦以亡韓悅趙趙遂以爲愛已也】先出聲於天下欲鄰國聞而觀之也【觀其愛趙】恐其事不成故出兵以佯示趙魏【虛以伐韓示之】恐天下之驚覺故微伐【】韓以貳之【貳猶疑】恐天下疑已故出質以爲信聲徳於與國而實伐空韓【如上文則伐韓非秦所急也此言實伐者韓之在秦掌握中物耳故不急於伐恐趙不以爲徳故終伐之其伐之亦欲以吞周而非愛趙也】臣竊觀其圖之也議秦以謀計【議猶意】必出於是且夫說士之計皆曰韓亡三川魏滅晉國【晉國謂安邑】是【元作恃】韓未窮而禍及於趙【三晉唇齒之國故韓亡則魏滅魏滅而禍及於趙不待韓滅盡】且物固有勢異而患同者又有勢同而患異者昔者楚人久伐而中山亡【此言楚受秦伐趙無秦患故破中山滅之故秦昭八年再敗楚遂言趙破中山】今燕盡韓之河南【盡言得其地】距沙邱而至鉅鹿之界【鉅鹿冀州郡】三百里【自此皆言近趙】距於扞關至於楡中【屬金城下衍千字】五百里秦盡韓魏之上黨則地與國都【國謂趙】邦屬而壤挈者【言爲秦所取絜言取之易】七百里秦以三軍彊弩坐羊腸【元作唐】之上卽地去邯鄲二十里且秦以三軍攻王之上黨而危其北則勾注之西【屬鴈門】非王之有也今逾【元作魯】勾注禁常山而守【守猶閉】三百里通於唐曲遇【元作吾】此代馬胡駒不東而昆山之玉【後志金城臨羗有昆山】不出也此三寶者又非王之有也今從於彊秦與【元作國】之伐齊臣恐其禍出於是矣五國之主【齊楚魏韓燕】嘗合橫而謀伐趙三分趙國壤地著之盤盂【取太公爲武王作盤盂之銘】屬之讐柞【讐柞酬酢同言其相屬伐趙於酬酢之間】五國之兵有日矣齊【元作韓下並同】乃西師以禁秦國【禁閉拒之】使秦發令素服而聼【今令其國素服者兵敗以喪禮自居也史不書】反溫軹【元作枳並屬河內】髙平於魏【髙平屬臨淮安定亦有】反三公什淸於趙【公字疑誤安定有三水朔方有三封渤海有三戶皆近趙張儀傳塞什谷之口當屯畱之道則什近屯畱後志中牟注有淸口皆趙地也】此王之明知也夫齊事趙宜爲上交【以其有志爲趙閉秦】今乃以邸罪取伐【邸抵同至也】臣恐其後事王不敢自必也今王收齊【】天下必以王爲得齊齊【】危社稷以事王天下必重王然則齊義王以天下就之【趙得天下之交而屈就齊故齊以爲義】下至齊慕王以天下收之【就之上也故收言下】是一世之命制於王已臣願大王深與左右羣臣卒計而重謀先事成慮而熟圖之也【趙恵文十六年有】

秦攻趙藺離石祁拔趙以公子郚爲質於秦而請內焦【農陜有焦城】黎【東郡有黎卽黎陽】牛狐之城【地缺】以易藺離石祁於秦【元作趙】趙背秦不予焦黎牛狐秦王【昭】怒令公子繒請地趙王乃令鄭朱對曰夫藺離石祁之地曠遠於趙而近於大國有先王之明與先臣之力故能有之今寡人不逮【不及先王】其社稷之不能卹安能收卹藺離石祁乎寡人有不令之臣實爲此事也非寡人之所敢知卒背秦秦王大怒令衛胡易【史無易字】伐趙攻閼與【後志上黨湼有閼與】趙奢將救之【此二十九年破秦閼與下】魏令公子咎以鋭師居安邑以挾秦【挾牽制之】秦敗於閼與反攻魏幾【魏將】廉頗【趙將信平君】救幾大敗秦師

鄭同北見趙王趙王曰子南方之博士也【同鄭人鄭在趙之南博士辯博之士】何以教之鄭同曰臣南方艸鄙之人也【鄙猶野】何足問𨿽然王致之於前安敢不對乎臣少之時親嘗教以兵趙王曰寡人不好兵鄭同因撫手仰天而笑之曰【撫摩也】兵固天下之狙喜也【狙玃屬而狡黠言兵家如之而可喜】臣故意大王不好也臣亦嘗以兵說魏昭王【昔日】昭王亦曰寡人不喜臣曰王之行能如許由乎許由無天下之累故不愛【元作受】也今王旣受先王之傳欲宗廟之安壤地不削社稷之血食乎王曰然【此下同對】今有人操隋侯之珠持【下脫一字】丘之環【未詳】萬金之財時宿於野內無孟賁之威荊慶之斷【荊成荊範睢傳注古勇士又慶卿古字通應訓荊有佽非斬蛟孔子聞之博物志以爲荊軻非也又或是成荊慶忌二人說林訓曰王子慶忌足躡麋鹿手博兕虎】外無弓弩之禦不出宿夕【一宿二夕夕初夜】人必危之矣今有彊貪之國臨王之境索王之地告以理則不可說以義則不聽王非戰國守圄之具【圄亦守】其何以當之王若無兵鄰國得志矣趙王曰寡人請奉教【彪謂鄭同陳諭甚髙然自春秋至是天下未嘗無兵故孔孟皆以兵爲諱今捨俎豆之事仁義之說而專談兵此益多之論也】

樓緩將使伏事辭行【防猶隠也將出使恐王疑之於辭日以隠伏之事要王使信已也】謂趙王曰臣𨿽盡力竭智死不復見於王矣王曰是何言也固且爲書而厚寄卿樓子曰王不聞公子牟夷【宋公子】之於宋乎非肉不食【言其貴莊十年注肉食在位者】文張【它國人】善宋【宋王善之】惡公子牟夷宋【元作寅】然之【補之字言牟夷之親而文張以遊客能使宋聽其說況已乎】今臣之於王非宋之於公子牟夷也而惡臣者過文張故臣死不復見於王矣王曰子勉行矣寡人與子有誓言矣樓子遂行後以中牟反入梁【史不書】候者來言而王弗聽曰吾已與樓子有言矣【此言姦人不可盡信】

燕封宋人榮蚠髙陽君使將而攻趙趙王因割濟東三城合【元作令下同】盧【屬防山】髙唐【屬平原】平原陵地城市邑五十七【平原靑州郡】命以與齊而以求安平君而將之馬服君謂平原君曰國奚無人甚哉君致安平君而將之乃割濟東三城【補】合城市邑五十七以與齊此夫【夫辭也謂三城】子與敵國戰覆軍殺將之所取割地於敵國者也【此取之彼割之也】今君以此與齊而求安平君而將之國奚無人甚哉且君奚不將奢也奢嘗抵罪居燕燕以奢爲上谷守燕之通谷要塞奢習知之百日之內天下之兵未聚奢已舉燕矣然則君奚求安平君而爲將乎平原君曰將軍釋之矣僕已言之僕主矣僕主幸已聽僕也將軍無言已馬服君曰君過矣君之所以求安平君者以齊之於燕也茹肝涉血之仇耶【謂卽墨之役】其於奢也不然【奢於燕非仇】使安平君愚固不能當榮盆使安平君智又不肯與燕人戰此兩言者安平君必處一焉𨿽然兩者有一也使安平君智則奚以趙之彊爲趙彊則齊不復覇矣今得彊趙之兵以杜燕將【杜猶拒】曠日持久【兵相持日久】數歳令士大夫餘子之力盡於溝疊車甲羽毛�敝【羽毛謂箭�卽裂字】府庫倉廩虛兩國交以習之【習言玩其兵】乃引其兵而歸夫盡兩國之兵無明此者矣是【元作夏】軍也懸釜而炊得三城【衍也字】城大無能過百雉者【隠元年注方丈曰堵三堵爲雉】果如馬服之言也【彪謂馬服之請將自知明也其防安平知彼明也夫安平齊宗也其不彊趙以奪齊之覇人之情也此言若易聽而不見聽孰謂平原君智乎】

趙惠文王三十年相平都君田單【元作都平按史單無都平之稱魏防三言平都今從之又按孝成元年單將趙師攻燕二年爲相蓋相平都而將之實自惠文至孝成乃攻燕復相也】問趙奢曰吾非不說將軍之兵法也所以不服者獨將軍之用眾用眾者使民不得耕作糧食挽賃【賃所稅於民者】不可給也此坐而自破之道也非單之所爲也單聞之帝王之兵所用不過三萬而天下服矣今將軍必負十萬二十萬之眾乃用之此單之所不服也馬服君曰君非徒不達於兵也又不明其時勢【兵則吳幹之諭時勢則萬國七國之異】夫吳幹之劍【吳王使幹將鑄之故云】肉試則斷牛馬金試則截盤【盥器】薄之柱上而擊之【薄猶迫】則折爲三質之石上而擊之【質以石爲鑕】則碎爲百今以三萬之眾而應彊國之兵是薄柱擊石之謂也且夫吳幹之劍材難【材謂脊脾之不易得也】夫無【元作母】脊之厚而鋒不入無脾之薄【脾近刃處】而刃不斷兼有是兩者無鉤竿【元作罕下同】鐔防湏之便【鉤劍頭鐶竿與�同集韻柄也鐔珥也防須疑爲劍繩猶蒯緱也爾雅艸有夫須蓋以艸爲繩】操其刃而刺則未入而手斷君無十餘二十萬之眾而爲此鉤竿鐔防須之便而徒以三萬行於天下君焉能乎且古者四海之內分爲萬國城𨿽天無過三百丈者人𨿽眾無過三千家者而以集兵三萬【集言平時團集非烏合也】距此奚難哉今取古之爲萬國者分以爲戰國七不【】能具數十萬之兵曠日持久數嵗卽君之齊已【言以三萬拒數十萬必敗亡也齊嘗爲燕昭所破故云】齊以二十萬之眾攻荊五年乃罷趙以二十萬之眾攻中山五年乃歸【此言𨿽眾猶不亟得志況三萬乎】今者齊韓相方【方猶比猶敵】兩國圍攻焉【兩國或圍或攻】豈有敢曰我其以三萬救是者乎哉今千丈之城萬家之邑相望也而索以三萬之眾【索猶求】圍千丈之城不存其一角【言城大兵少曽不處城之一角豈能合圍】而野戰不足用也【旣不能圍亦不可戰】君將以此何之平都君喟然太息曰【喟卽太息】單不至也【至猶及也言慮不及此彪謂兵不期少多商敵爲數耳單也以少擊眾奇兵也奢也以眾敵眾正兵也論兵者當以正爲常而用之則務出奇奇不可論也單也狃於卽墨之勝欲以奇爲常而廢正此其論所以屈也】

孝成王【惠文王子元年赧王五十年丙申】

趙太后【惠文王威後】新用事秦急攻之趙氏求救於齊齊曰必以長安君爲質【長安孝成母弟】兵乃出太后不肯大臣彊諫太后明謂左右有復言令長安君爲質者老婦必唾其靣左師【官名】觸詟願見太后盛气而揖之入而徐趨至而自謝曰老臣病足曽不能疾走不得見久矣竊自恕【久不見宜得罪今自寛而求見】恐太后玉體之有所郤也【郤郤同以已病足因恐後不能前亦自恕以及人也】故願望見太后曰老婦恃輦而行曰日食飲得無衰乎曰恃鬻耳曰老臣今者殊不欲食乃自彊步日三四里少益嗜食和於身曰老婦不能太后之色少解左師公曰老臣賤息舒祺【息其子舒祺名也】最少不肖而臣衰竊愛憐之願令補黒衣之數【屍祝之服所謂袨服又蕭望之傳注朝時皆著皂衣】以衛王宮沒死以聞【沒者沈溺無見之辭】太后曰敬諾年幾何矣對曰十五嵗矣𨿽少願及未塡溝壑而托之【死則塡壑】太后曰丈夫亦愛憐其少子乎對曰甚於婦人太后曰婦人異甚【異於丈夫而有甚焉】對曰老臣竊以爲媼之愛燕後【媼女老稱燕後太后語】賢於長安君曰君過矣不若長安君之甚左師公曰父母之愛子則爲之計深遠媼之送燕後也持其踵爲之泣念悲其遠也【念且悲】亦哀之矣已行非勿思也祭祀必祝之祝曰必勿使反豈非計久長有子孫相繼爲王也哉太后曰然左師公曰今三世以前至於趙之爲趙趙王之子孫侯者其繼有在者乎曰無有曰微獨趙【微猶非】諸侯有在者乎曰老婦不聞也【此下左師對】此其近者禍及身逺者及其子孫豈人主之子侯則必不善哉位尊而無功奉厚而無勞而挾重器多也【重器謂名位金玉】今媼尊長安之位而封以膏腴之地多予之重器而不及今令有功於國一旦山陵崩長安君何以自托於趙老臣以媼爲長安君計短也故以爲其愛不若燕後太后曰諾恣君之所使之於是爲長安君約車百乘質於齊齊兵乃出子義【趙之賢士】聞之曰人主之子也骨肉之親也猶不能恃無功之尊無勞之奉以守金玉之重也而況人臣乎【趙記元年有彪謂觸詟諒毅皆以從容納說而取成功與夫彊諫於庭怒罵於坐髮上衝冠自待必死者力少而功倍矣元帝謂張猛曰曉人不當如是耶二士有焉】

秦王【昭】謂公子他曰昔歲殽下之事【卽秦惠七年五國攻函谷事函殽地近故云】韓爲中軍以與諸侯攻秦韓與秦接境壤界其地不能千里展轉不可約【展轉猶反覆】日者秦楚戰於藍田【秦惠文後十三年】韓出鋭師以佐秦秦戰不利因轉與楚不固信盟惟便是從韓之在我心腹之疾吾將伐之何如公子他曰王出兵韓【軍於其地】韓必懼懼則可以不戰而深取割王曰善乃起兵一軍臨滎陽一軍臨太行韓【】恐使陽城君【疑當作成陽秦昭十七入朝者也】入謝於秦請效上黨之地以爲和令韓陽告上黨之守靳黈【元作�字書無此字下同】曰秦起二軍以臨韓韓不能支今王【桓惠】令韓興兵【恐守不效地故】以上黨入和於秦使陽言之太守太守其效之靳黈曰人有言挈瓶之智【挈瓶之人之智】不失守器【所守之器謂瓶】王則有令而臣太守𨿽王與子其亦【元作亦其】猜焉【嫌其不能守】臣請悉發【發兵】守以應秦若不能卒【言戰敗不終事】則死之韓陽趨以報王王曰吾始已諾於應侯矣今不與是欺之也乃使馮亭代靳黈馮亭守三十日陰使人請趙王曰韓不能守上黨且以與秦其民皆不欲爲秦而願爲趙今有城市之邑七十願拜納之於王惟王才之【才財裁同】趙王喜召平陽君【元作平原史作平陽君趙豹是也若果平原下文不應復云召趙勝】而告之曰韓不能守上黨且以與秦其吏民不欲爲秦而皆願爲趙今馮亭令使者以與寡人何如趙豹對曰臣聞聖人甚禍無故之利【無故得利聖人以爲禍】王曰人懷吾義何謂無故乎對曰秦蠶食韓氏之地中絕不令相通故自以爲坐受上黨也且夫韓所以內趙者欲嫁其禍也秦被其勞而趙受其利𨿽彊大不能得之於小弱而小弱顧能得之彊大乎今王取之可謂有故乎且秦以牛田水通糧【牛田秦地缺因其水爲漕】其死士皆列之於上地【韓之上流】令嚴政行不可與戰王自圖之王大怒曰夫用百萬之眾攻戰逾年曆歲未見一城也今不用兵而得城七十何故不爲趙豹出王召趙勝趙禹而告之曰韓不能守上黨今其守以與寡人有城市之邑七十二人對曰用兵逾年未見一城今坐而得城七十【此二字】此大利也乃使趙勝往受地勝至曰敝邑之王使使者臣勝告【】太守有詔使臣勝【有詔秦人語耳】謂曰請以三萬戶之都封太守千戶封縣令諸吏皆益爵三級民能相集者賜家六金馮亭垂涕而免曰【元作勉免辭也】是吾處三不義也爲主守地不能死而以與人不義一也主內之秦不順主命不義二也賣主之地而食之【食食封戶也】不義三也辭封而入韓謂韓王曰趙聞韓不能守上黨今發兵已取之矣韓告秦曰趙起兵取上黨秦王怒令公孫起王齮以兵遇趙於長平【趙記四年有馮亭下彪謂平陽嫁禍之言豈不易曉而孝成怒之昏於利也勝禹入而順防以濟其欲不幾於一言而喪邦與故爲邦者以逺倿人爲急】

秦趙戰於長平趙亡一都尉【軍尉也】趙王召樓昌與虞卿曰軍戰不勝尉系死【系尉名】寡人使捲甲而趨之【襲之也】何如樓昌曰無益也不如發重使而爲講【元從汝從冓求和也與講無異義而此書兩字互用今以禦名並作講】虞卿曰夫言講者以爲不講者軍必破而制講者在秦【制言聽否由之】且王之論秦也欲破王之軍乎其不邪王曰秦不遺餘力矣必且破趙軍虞卿曰王聊聽臣發使出重寶以附楚魏楚魏欲得王之重寶必入吾使趙使入楚魏秦必疑天下合從也且必恐如此則講乃可爲也趙王不聽與平陽君爲講【與從之也】發鄭朱入秦秦內之趙王召虞卿曰寡人使平陽君講秦秦已內鄭朱矣子以爲奚如虞卿曰王必不得講軍必破矣天下之賀戰勝者皆在秦矣鄭朱趙之貴人也而入於秦秦王【昭】與應侯必顯重以示天下楚魏以趙爲講必不救王秦知天下不救王則講不可得成也趙卒不得講軍果大敗王入秦秦畱趙王而後許之講【虞卿傳有】

秦攻趙於長平大破之引兵而歸因使人索六城於趙而講【元作禦名史書此事在邯鄲圍解後按邯鄲之圍非秦徳趙而解也趙賴魏之力耳何事朝秦而講以六城此防以長平破懼而賂之是也】趙計未定樓緩新從秦來趙王與樓緩計之曰與秦城何如不與何如樓緩辭讓曰此非【衍人字】臣之所能知也王曰𨿽然試言公之私樓緩曰王亦聞夫公甫文伯母乎公甫文伯官於魯病死婦人爲之自殺於房中者二八其母聞之不肯哭也相室曰焉有子死而不哭者乎其母曰孔子賢人也逐於魯是人不隨【稱是人不子之也】今死而婦人爲死者十六人若是者其於長者薄而於婦人厚故從母言之爲賢母也從婦言之必不免爲妬婦也故其言一也言者異則人心變矣今臣新從秦來而言勿與則非計也言與之則恐王以臣之爲秦也故不敢對使臣得爲王計之不如與之王曰諾虞卿聞之入見王王以樓緩言告之虞卿曰此飾說也【猶飾辯此下衍秦旣解邯鄲止六縣而講二十四字】王曰何謂也虞卿曰秦之攻趙也倦而歸乎王以其力尙能進愛王而不攻乎王曰秦之攻我也不遺餘力矣必以倦而歸也虞卿曰秦以其力攻其所不能取倦而歸王又以其力之所不能攻而資之是助秦自攻也來年秦復攻王王無以救矣王以虞卿之言告樓緩【史云告趙郝】樓緩曰虞卿能盡知秦力之所至乎【至猶及也虞卿言秦力倦而歸謂秦力所及止是耳秦力豈止是而已乎】誠不【】知秦力之所【元作不】至此彈丸之地猶不予也令秦來年復攻王得無割其內而講乎王曰誠聽子割矣子能必來年秦之不復攻我乎樓緩對曰此非臣之所敢任也昔者三晉之交於秦相善也今秦釋韓魏而獨攻王王之所以事秦必不如韓魏也今臣爲足下解負親之攻【趙嘗親秦而復負之故秦攻之今爲講所以解也】啟關通幣【元作敝】齊交韓魏【使其交秦與韓魏等】至來年而王獨不取於秦【不爲秦所取】王之所以事秦者必在韓魏之後也此非臣之所敢任也王以樓緩之言告虞卿虞卿【兩字】曰樓緩言不講來年秦復攻王得無更割其內而講今講樓緩又不能必秦之不復攻也𨿽割何益來年復攻又割其力之所不能取而講也此自盡之術也不如無講秦𨿽善攻不能取六城趙𨿽不能守亦【元作而】不至失六城秦倦而歸兵必罷【並音疲】我以六【元作五下同】城收天下以攻罷秦是我失之於天下而取償於秦也吾國尙利孰與坐而割地自弱以彊秦今樓緩曰秦善韓魏而攻趙者必王之事秦不如韓魏也是使王歲以六城事秦也卽坐而地盡矣來年秦復求割地王將予之乎不與則是棄前資【元作貴】而挑秦禍也【史注挑戰爲致師則此言禍自我致也】與之則無地而給之語曰彊者善攻而弱者不能自守今坐而聽秦秦兵不敝而多得地是彊秦而弱趙也以益【衍愈字】彊之秦而割愈弱之趙其計固不止矣【言割不止】且秦虎狼之國也無禮義之心其求無已而王之地有盡以有盡之地給無已之求其勢必無趙矣故曰此飾說也王必勿與王曰諾樓緩聞之入見於王王又以虞卿之言告之樓緩曰不然虞卿得其一未知其二也夫秦趙構難而天下皆說何也曰我將因彊而乘弱【乘猶陵】今趙兵困於秦天下之賀戰勝【】者則必在於秦矣故不若亟割地求和以疑天下慰秦心不然天下將因秦之怒乘趙之敝而分之【分其地如破然】趙且亡何秦之圖王以此斷之勿復計也虞卿聞之又入見王曰危矣樓子之爲秦也【爲秦計深而趙勢危】夫趙兵困於秦又割地爲和是愈疑天下而何慰秦心哉不亦大示天下弱乎且臣曰勿予者非固勿予而已也秦索六城於王王以六城賂齊齊秦之深讐也【嘗爭爲帝】得王六城並力而西擊秦也齊之聽王不待辭之畢也是王失於齊而取償於秦一舉結三國之親【韓魏本趙與國與齊爲三】而與秦易道也趙王曰善因發虞卿東見齊王【王建】與之謀秦虞卿未反秦之使者已在趙矣樓緩聞之逃去【虞卿傳有次第不同先云秦旣解邯鄲與今所衍二十四字同次虞卿謂趙王曰秦之攻王也倦而歸乎止勢必無趙矣次趙王計未定樓緩從秦來止此飾說也次王必勿與樓緩聞之止緩聞之逃去彪謂虞卿可謂見善明者矣當趙以四十萬覆於長平之下凡在趙庭之臣孰不魄奪气喪願講秦以偸須臾之寧卿獨爲之延慮卻願折樓緩之口挫彊秦之心反使秦人先趙而講於此亦足以見從者天下之勢七國辯士防必中計必得而不失其正惟卿與陳軫有焉賢矣哉】

秦圍趙之邯鄲【此九年】魏安釐王使將軍晉鄙救趙畏秦止於蕩陰【屬河內】不進魏王使客將軍辛垣衍【稱客則衍他國人仕魏也】間入邯鄲【間謂微行】因平原君爲趙王曰秦所以急圍趙者前與齊閔王爭彊爲帝已而復歸帝以齊故【由齊不稱秦亦去之】今齊【衍閔王字今乃襄王耳史亦誤】益弱方今惟秦雄天下此非必貪邯鄲其意欲求爲帝趙誠發使尊秦昭王爲帝【稱謚非當時語】秦必喜罷兵去平原君猶豫未有所決此時魯仲連適遊趙防秦圍趙聞魏將欲令趙尊秦爲帝乃見平原君曰事將柰何矣平原君曰勝也何敢言事百萬之眾折於外今又內圍邯鄲而不去魏王使客將軍辛垣衍令趙帝秦今其人在是勝也何敢言事魯連曰始吾以君爲天下之賢公子也吾乃今然後知君非天下之賢公子也梁客辛垣衍安在吾請爲君責而歸之平原君曰勝請爲召而見之於先生平原君遂見辛垣衍曰東國有魯連先生【東國謂齊】其人在此勝請爲紹介【郭璞曰紹介相佑助也】而見之於將軍辛垣衍曰吾聞魯連先生齊國之髙士也衍人臣也使事有職吾不願見魯連先生也平原君曰勝已泄之矣【泄言已白之】辛垣衍許諾魯連見辛垣衍而無言辛垣衍曰吾視居此圍城之中者皆有求於平原者也今吾視先生之玉貎非有求於平原君者曷爲久居此【元作若】圍城之中而不去也魯連曰世以鮑焦【周之介士見莊子】無從容而死者皆非也【其人介故人謂之然】今眾人不知則爲一身【不知者以其抱木死爲無以自養不知其非世也明已今亦然】彼秦棄禮義而上首功之國也【秦制爵二十戰獲首級者計功受爵時所尊上也】權使其士虜使其民【視民如所虜獲】彼則肆然而爲帝過而遂正於天下【過猶不幸】則連有赴東海而死耳【元作矣】吾不忍爲之民也所爲見將軍者欲以助趙也辛垣衍曰生助之柰何魯連曰吾將使梁及燕助之齊楚固助之矣辛垣衍曰燕則吾請以從矣若乃梁則吾乃梁人也先王烏能使梁助之邪魯連曰梁未睹秦稱帝之害故也使梁睹秦稱帝之害則必助趙矣辛垣衍曰秦稱帝之害將柰何魯仲連曰昔齊威王嘗爲仁義矣率天下諸侯而朝周周貧且弱諸侯莫朝而齊獨朝之居嵗余周烈王崩諸侯皆弔齊後往周怒赴於齊曰天崩地坼天子下席東藩之臣田嬰齊後至則斮之威王勃然怒曰叱嗟【嗟咨也】而母婢也卒爲天下笑故生則朝周死則叱之誠不忍其求也彼天子固【固猶必】然其無足怪辛垣衍曰先生獨未見夫僕乎十人而從一人者寜力不勝智不若邪畏之也魯仲連曰然梁之比於秦若僕邪辛垣衍曰然魯仲連曰然則【】吾將使秦王烹醢梁王【醢肉醤也】辛垣衍快然不說曰嘻亦太甚矣先生之言也先生又惡能使秦王烹醢梁王魯仲連曰固也待吾言之昔者鬼侯【徐曰鄴縣有九侯城九一作鬼】鄂侯【鄂屬江夏】文王紂之三公也鬼侯有子而好故入之於紂紂以爲惡醢鬼侯鄂侯爭之急辦之疾故脯鄂侯文王聞之喟然而嘆故拘之於牖裏之庫【牖裏在蒲陰】百日而欲令之死曷爲與人俱稱帝王卒就脯醢之地也齊閔王將之魯夷維子執防而從【防馬箠也】謂魯人曰子將何以待吾君魯人曰吾將以十太牢待子之君夷維子曰子安取禮而來待吾君彼吾君者天子也天子巡狩諸侯避舍納【衍於字】筦鍵【筦鑰也鍵其牡避納者示不敢有其國】攝衽抱幾【幾所據也】視膳於堂下天下已食而聽退朝也魯人投其籥【籥鑰同闗下牡也投者下其牡】不果納不得入於魯將之薛假塗於鄒當是時鄒君死閔王欲入弔夷維子謂鄒之孤曰天子弔主人必將倍殯柩【倍言背之去】設北面於南方然後天子南面弔也鄒之羣臣曰必若此吾將伏劍而死故不敢入於鄒鄒魯之臣生則不得事養【齊時彊二國不納必見代國人不得事老養幼】死則不得飯含【以珠玉實死者之口曰含此謂鄒含去音】然且欲行天下之禮於鄒魯之臣不果納今秦萬乘之國梁亦萬乘之國交有稱王之名睹其一戰而勝欲從而帝之是使三晉之大臣不如鄒魯之僕妾也且秦無已而帝【無已言無止之者】則且變易諸侯之大臣彼將奪其所謂不肖而予其所謂賢奪其所憎而與其所愛彼又將使其子女讒妾爲諸侯妃姬處梁之宮梁王安得晏然而已乎而將軍又何以得故寵乎於是辛垣衍起再拜謝曰始以先生爲庸人吾乃今日而知先生爲天下之士也吾請去不敢復言帝秦秦將聞之爲卻軍五十里適防公子無忌奪晉鄙軍以救趙擊秦秦軍引而去於是平原君欲封魯仲連魯仲連辭讓者三終不肯受平原君乃置酒酒酣起前以千金爲魯連壽魯連笑曰所【元作此】貴於天下之士者爲人排患釋難解紛亂而無所取也卽有所取者是商賈之人也仲連不忍爲也遂辭平原君而去終身不復見【仲連有彪謂仲連孔子之所謂逸民非周衰辯者之比也太史公贊之貶矣夫說人者不可一槪或委而順之若觸詟或折而服之若仲連然後能濟天下之務不然諛且愎矣】

秦攻趙平原君使人請救於魏信陵君發兵至邯鄲城下秦兵罷虞卿爲平原君請益地謂趙王曰夫不鬭一卒不頓一防【頓劍之頓】而解二國患者平原君之力用人之力而忘人之功不可趙王曰善將益之地公孫龍【趙人著守白論莊子稱之距是逺甚豈同姓名如公孫者乎】聞【補】之見平原君曰君無覆軍殺將之功【言初封時以公子耳】而封以東武城趙國豪傑之士多在君之右【右者人道所尊】而君爲相國者以親也【補】故夫君封以東武城不讓無功【不以無功辭之】佩趙國相印不辭無能一觧國患欲求益地是親戚受封而國人計功也【國人受封必計其功與平原異】爲君計者不如勿受便平原君曰謹受令乃不受封【彪爲平原失計於馮亭以挑秦褐幾喪趙國之半馴致邯鄲之圍何功之足論哉然因人成事亦有桑楡之收不可忘也虞卿之請帝王慗賞之舉孫龍之辭明哲讓功之誼皆君子之善言也】

秦攻魏取寜邑【秦昭五十年拔寜魏地也徐以爲趙非也後志朝歌有寜卿蓋秦圍邯鄲魏信陵救之秦怒故觧邯戰而取寜此九年】諸侯皆賀趙王使賀三反不得通趙王憂之謂左右曰以秦之彊得寜邑以制齊趙諸侯皆賀吾往賀而獨不得通此必加兵我爲之柰何左右曰使者三往不得通者必所使者非其人也曰諒毅者【曰猶有】辧士也大王可試使之諒毅親受命而往至秦獻書秦王【昭】曰大王廣地寜邑諸侯皆賀敝邑寡君亦竊嘉之不敢寜居使下臣奉其幣物三至王廷而使不得通使若無罪願大王無絕其歡若使者有罪願得請之秦王使使者報曰吾所使趙國者小大皆聽吾言則受書幣若不從吾言則使者歸矣諒毅對曰下臣之來固大承大國之意也豈敢難大王若有以令之請奉而【衍西字】行之無所敢疑於是秦王乃見使者曰趙豹平原君數欺防寡人趙能殺此二人則可若不能殺請令率諸侯受命邯鄲城下【欲戰而言受命謙辭也】諒毅曰趙豹平原君親寡君之母弟也猶大王之有葉陽涇陽君也【史注葉陽一作華陽華陽戎也此言葉陽爲王之母弟則非戎矣葉不可作華】大王以孝治聞於天下衣服【衍使字】之便於體膳防之嗛於口【防食也膳之可食者集韻慊愜也】未嘗不分於葉陽涇陽君葉陽君涇陽君之車馬衣服無非大王之服禦者臣聞之有覆巢毀卵而鳯凰不翔刳胎焚夭【夭麼同小也】而麒麟不至今使臣受大王之令以還報敝邑之君畏懼不敢不行無乃傷葉陽君涇陽君之心乎秦王曰諾勿使從政諒毅曰敝邑之君有母弟不能教誨以惡大國請黜之勿使與政事以稱大國秦王乃喜受幣而厚遇之【彪謂諒毅可謂有専對之材矣觀其辭令如見晉叔向鄭子產相與周旋於一堂之上而折論豹勝之事何甚似蕭同叔子也毅其深於春秋者乎是舉也不辱君命不失秦之心與觸詟同可也】

趙使姚賈約韓魏韓魏【衍以字】友之茅舉【元作舉茅舉趙人】爲姚賈謂趙王曰賈也王之忠臣也韓魏欲得之故友之將使王逐之而已因受之今王逐之是韓魏之欲得而王之忠臣有罪也故王不如勿逐以明王之賢而折韓魏之招【元作招之】

謂皮相國【趙相】曰以趙之弱而據之建信君【據猶任建信趙幸臣】涉孟【蓋爲橫者與建信異趣故趙讎之】之讎然者何也以從爲有功也齊不從建信君【此從如字】知從之無功建信者安能以無功惡秦哉【惡猶害也從有功乃能害秦耳】不能以無功惡秦則且出兵助秦攻魏以楚趙分齊【爲從無功則反助秦不則分齊齊𨿽不爲從然與秦爭衡故助秦則分齊之地分分其地】則是彊畢矣【言建信圖彊之計盡於此】建信春申從【春申悼襄四年主從約發議於此時也】則無功而惡秦【言楚趙合則𨿽未見功而有害秦之形】秦合【元作分】齊【秦見二國合亦與齊合】齊亡魏則有功而善秦【齊本不從建信今秦來合故助之攻魏以善之】故兩君者奚擇有功之與【】無功爲知哉【兩齊趙也趙知據建信而不知其不合楚不能成功齊不從建信而不知其合楚足以成功不知所擇也】

謂皮相國曰魏殺呂遼【魏臣秦所重也】而衛兵亡其比陽【屬南陽衛附秦者也故魏殺秦重衛爲之亡魏之鄙以危之】而梁危河間封不定而趙【元作齊】危【時魏趙欲以封文信而不果】文信不得志【文信呂不韋也莊襄元年封此十七年也未得河間故不得志】三晉倍之憂也【文信欲得河間必伐趙韓魏趙之與國故其憂倍】今魏恥未滅【言嘗分衛之憂】趙患又起【患文信也】文信之憂大矣【文信爲三晉之憂】齊不從【不與山東約從】三晉之心疑矣【疑從之不可合】憂大者不計而講【元作禦名下同言趙必求和於秦不待計也】心疑者事秦急秦魏之講不待割而成【凡講必割地今急於成不待已割蓋先講也】秦從楚魏攻齊獨吞趙【趙近秦秦攻之不待楚魏】齊趙必俱亡矣【此說欲趙以河間廣文信封也下有一章合此】

魏使人因平原侯請從於趙三言之趙王不聽出遇虞卿曰爲人必語從【爲爲我】虞卿入王曰今者平原君爲魏請從寡人不聽其於子何如虞卿曰魏過矣王曰然故寡人不聽虞卿曰王亦過矣王曰何也曰凡彊弱之舉事彊受其利弱受其害今魏求從而王不聽是魏求害而王辭利也臣故曰魏過王亦過【虞卿有彪謂虞卿之所言皆爲不倍道非反覆揣摩爲人緩人也從之利害正爾𨿽微平原之托卿亦必云爾終之趙利魏亦利矣惟不能必趙聽已從而先有輕發則是有受害之形也】

平原君謂馮忌【後稱外臣知非趙人】曰吾欲北伐上黨出兵攻燕何如馮忌對曰不可夫以秦將武安君公孫起乘七勝之威【勝趙】而與馬服之子戰於長平之下大敗趙師因以其餘兵圍邯鄲之城趙以亡敗之餘眾守破軍之敝守【敝守守邯戰】而秦罷於邯鄲之下趙守而不可防然者【言所以然】攻難而守者易也今趙非有七克之威也而燕非有長平之禍也今七敗之禍未復而欲以罷趙【罷音疲】攻彊燕是使弱趙爲彊秦之所以攻而使彊燕爲弱趙之所以守而彊秦以休兵【休息之兵】承趙之敝此乃彊吳之所以亡而弱越之所以霸故臣未見燕之可攻也平原君曰善哉

平原君謂平陽君曰公子牟【魏公子卽下魏牟若莊子所稱中山者不與應侯同時】遊於秦且東而辭應侯【東歸魏】應侯曰公子將行矣獨無以教之乎曰且微君之命命之也臣固且有效於君夫貴不與富期而富至富不與梁肉期而梁肉至粱肉不與驕奢期而驕奢至驕奢不與死亡期而死亡至累世以前坐此者多矣應侯曰公子之所以教之者厚矣僕得聞此【僕平原自稱】不忘於心願君之亦勿忘也平陽君曰敬諾【彪謂此言者富貴之金石也有能書諸紳銘之凡杖勒之盤盂則何亡國敗家之有】

說張相國【蓋梁人相趙嘗懷梁而鄙趙者】曰君安能少趙人而令趙人多君【少多猶薄原】君安能憎趙人而令趙人愛君乎夫膠漆至黏也而不能合逺鴻毛至輕也而不能自舉夫飄於淸風【舉鴻毛以見膠漆】則橫行四海故事有簡而功成者因也今趙萬乘之彊國也前漳滏【後志滏水在鄴】右常山左河間北有代帶甲百萬嘗抑彊秦【元作齊此言蘇秦從時也】四十餘年而秦不得所欲由是觀之趙之於天下也不輕今君易萬乘之彊趙而慕思不可得之小梁【不可復得歸也意者相國以罪亡梁與】臣竊爲君不取也君曰善【君字誤】自是之後眾人廣坐之中未嘗不言趙人之長者也未嘗不言趙俗之善者也

建信君貴於趙公子魏牟過趙趙王迎之顧反至坐【迎客面之有顧則反】前有尺帛且令工人以爲冠工見客來也困避趙王曰公子乃驅後車幸以臨寡人願聞所以爲天下魏牟曰王能重王之國若此尺帛則王之國大治矣趙王不說形於顏色曰先王【元作生】不知寡人不肖使奉社稷豈敢輕國若此魏牟曰王無怒請爲王說之曰王有此尺帛何不令前郎中以爲冠王曰郎中不知爲冠魏牟曰爲冠而敗之奚虧於王之國【虧猶捐】而王必待工而後乃使之今爲天下之工【所與治國之人】或非也社稷爲虛戾先王不血食而王不以與工乃與幼艾【趙歧曰艾羙好】且王之先帝【帝王皇人君之尊稱此與稱秦孝公爲先王者同也】駕犀首【駕驂以禦馬諭也陳軫傳言衍與燕趙之王有故蓋衍𨿽相魏實趙任之爲外相也】而驂馬服以與秦角逐【角有鬭爭意】秦當時避【元作適】其鋒今王憧憧【往來不絕貌】乃輦建信以與彊秦角逐臣恐秦王之輢【元作掎】也【輢車旁也以輦諭故云】

或謂建信君君【補】之所以事王者色也葺之所以事王者智也【葺趙人名】色老而衰智老而多以日多之智而逐衰惡之色君必困矣建信君曰柰何曰並驥而走者五里而罷【音疲】乘驥而禦之不倦而取道多君令葺乘獨斷之車【不與之分治】禦獨斷之勢以居邯鄲令之內治國事外刺諸侯【刺言探候其事】則葺之事有不言者矣【所治者多不暇悉言於上】君因言王而重責之葺之軸令折矣【不勝多事之任】建信君再拜受命入言於王厚任葺以事而【元作能】重責之未期年而葺亡走矣【彪謂姦人之不可知甚矣智知所無柰何彼厚任以事葺以爲不世之遇矣殫力畢慮恐不給焉而不知建信之困之也故國有姧人賢智之得全者寡矣】

苦成常【未詳】謂建信君曰天下公從【公猶同】而獨以趙惡秦【言從者皆惡秦也而世獨言趙】何也魏殺呂遼【元作遺從上文】而天下交之【天下惡秦秦重遼故殺遼而諸國交之然則秦惡魏深矣】今收河間【不封文信】於是與殺呂遼何以異【文言亦秦所重今不與地秦必惡趙】君惟飾【元作釋】虛【懼秦覺也】僞文信侯【虛與之河間】猶且知之也【如是秦猶知其不善已況收河間乎】從而有功乎何患不得收河間從而無功收河間何益也

希寫【趙人】見建信君建信君曰文信侯之於僕也甚無禮秦使人來仕僕官之丞相【使爲丞相官屬】爵五大夫文信侯之於僕也甚矣其無禮也【言已待之厚彼不宜無禮】希寫曰臣以爲今世用事者不知商賈建信君悖然曰足下卑用事者而髙商賈乎曰不然夫良商不與人爭買賣之賈而謹司時【司伺同】時賤而買𨿽貴已賤矣時貴而賣𨿽賤已貴矣昔者文王【衍之字】拘於牖裏而武王羇於玉門【項羽紀成臯北門注玉門此事不經見】卒斬紂之頭而懸於太白者【旗名】是武王之功也今君不能與文信侯相杭以權而責文信侯少禮臣竊爲君不取也

魏�【音介元作魀字者無之】謂建信君曰人有置系蹄者【用繩以罥獸蹄】而得虎虎怒決蹯而去【蹯獸足】虎之情非不愛其蹯也然而不以環寸之蹯害七尺之軀者權也今有國非直七尺軀也而君之身於王非環寸之蹯也【言王且以愛國故去之】願公之熟圖之也

秦攻趙鼔鐸之音聞於北堂希卑【趙人】曰夫秦之攻趙不宜急如此此召兵也【兵趙兵內應者蓋以鼓鐸爲信】必有大臣欲衡者耳【衡卽橫】王欲知其人旦日贊羣臣而�之【贊者羙其事以開說者】先言橫者則其人也建信君果先言橫

齊人李伯見孝成王成王說之以爲代郡守而居無幾何人告之反孝成王方饋不墮食【饋餽同方食而祭不墮失筯異矣】無幾何告者復至孝成王不應已乃使使者【伯之使】言齊舉兵擊燕恐其以擊燕爲名而以兵襲趙故發兵自備今燕齊已合臣請要其敝【兩國戰必有一疲因以兵邀撃之】而地可多割自是之後爲孝成王從事於外者無自疑於中者

爲齊獻書趙王曰臣一見而能令王坐而天下致名實【元作寶卽下致也】而臣切怪王之不試見臣而窮臣也【窮猶困也困於不得見】羣臣必多以臣爲不能者故王重見臣也【重猶難】以臣爲不能者非他欲用王之兵者也【非若無也】則交有所偏者也【言賣趙與諸國爲私】非然則智不足者也非然則欲以天下之重恐王而取行者也【王畏懼之必行其說】臣以齊循事王王能亡燕能亡韓魏能敗秦能孤秦臣以【衍爲字】齊致尊名於王天下熟敢不致尊名於王臣以齊致地於王天下熟敢不致地於王臣以齊爲王求名於燕及韓魏熟敢辭之臣之能也其前可見已【言可見於未效之前】齊先重王故天下盡重王【衍重也】王無齊天下必盡輕王也秦之彊以無齊【衍之字】故重王燕韓【補】魏自以無齊故重王【趙得齊故四國無齊】今王無齊獨安能無重天下【猶四國重趙】故勸王無齊者非智不足則不忠者也非然則欲用王之兵成其私者也非然則欲輕王以天下之重取行於王者也非然則位尊而能卑者也願王之熟慮無齊之利害也

趙使趙莊合從欲代齊齊請效地趙因賤趙莊齊明爲謂趙王曰齊畏從人之合也故效地今聞趙莊賤張懃貴【懃蓋敗從者】齊必不效地矣趙王曰善乃召趙莊而貴之

翟章從梁來甚善趙王趙王三延之以相翟章辭不受田駟謂柱國韓向【柱國楚官蓋趙亦有】曰臣請爲卿刺之客若死【客謂章】則王必怒而誅建信君【疑其殺章欲以専事】建信君死則卿必爲相矣建信君不死以爲交終身不敝【以殺章故建信交之】卿因以徳建信君矣

馮忌爲廬陵君【孝成母弟見趙記】謂趙王曰王之逐廬陵君爲燕也王曰吾所以重者無燕秦也【無如二國】對曰秦王【昭】以虞卿爲言而王不逐也【前事耳非今】今燕一以廬陵君爲言而王逐之是王輕彊秦而重弱燕也王曰吾非爲燕也吾固將逐之然則王逐廬陵君又不爲燕也行逐愛弟【行所行】又兼無燕秦臣竊爲大王不取也

馮忌請見趙王行人見之馮忌接手【交兩手】俛【元作免】首欲言而不敢王問其故對曰客有見人於服子者【未詳】已而請其罪服子曰公之客獨有三罪望我而笑是狎也談語而不稱師是倍也【倍言背其師】交淺而言深是亂也客曰不然夫望人而笑是和也言而不稱師是庸說也【言之常者人所同稱非必師也】交淺而言深是忠也昔者堯見舜於艸茅之中席隴畆【席設席】而廕庇桑【桑之能庇人者於之取廕】陰移而受天下伊尹負鼎俎而千湯姓名未著而受三公使夫交淺者不可以深談則天下不而三公不得也【衍趙王曰三字】今外臣交淺而欲深談可乎王曰請奉教於是馮忌乃談【此忌初見之談也應在平原謂馮忌之上然亦得爲此史本其初言之故因舊】

客見趙王曰臣聞王之使人買馬也有之乎王曰有之何故至今不遣王曰未得買馬之工也對曰王何不遣建信君乎王曰建信君有國事又不知相馬曰王何不遣紀姬乎王曰紀姬婦人也不知相馬對曰買馬而善何補於國王曰無補於國買馬而惡何危於國王曰無危於國對曰然則買馬善而若惡皆無危補於國然而王之買馬也必將待工今治天下舉錯非也【舉置也有舉有置】國家爲虛戾而社稷不血食然而王不待工而與建信君何也趙王未之應也客曰燕郭之法有所謂桑雍者【雍癰同桑中有蠧則外碨磈如人之癰】王知之乎王曰未之聞也所謂桑雍者便辟左右之人及夫人優愛孺子也【優饒也言愛之甚一曰倡】此皆能乘王之醉昏而求所欲於王者也是能得之於內則大臣爲之枉法於外矣故日月暉於外其賊在於內【說林訓月照天下食於詹諸】謹備其所憎而禍在於所愛【彪謂王斗魏牟及此三士其言若出一口所謂理義人心之所同然者與至於此章肆直而慈惠尢可喜可愛有國有家者宜寘之座右】

悼襄王【孝成子元年始皇三年丁巳】

秦召春平侯【及平都皆趙人】因畱之泄【元作世】鈞【秦人】爲之謂文信侯曰春平侯者趙王之所甚愛也而郎中甚妬之故相與謀曰春平侯入秦秦必畱之故謀而入之秦今君畱之是空絕趙而郎中之計中也故君不如遣春平侯而畱平都侯春平侯者言行於趙王必原割趙以事君而贖平都侯文信侯曰善因於接意而遣之【趙記二年有】

幽王【悼襄子元年始皇十二年丙寅】

文信侯出走【始皇十年免相就國十二年徙蜀飲酖死】與司空馬【不韋吏也】之趙趙以爲守相【守假官也馬爲之】秦下甲而攻趙司空馬說趙王曰文信侯相秦臣事之爲尙書【秦官屬少府】習秦事今大王使守小官習趙事請爲大王設秦趙之戰【設者無其事施陳爲之】而親觀其熟勝趙熟與秦大曰不如民熟與之眾曰不如金錢粟熟與之富曰弗如國熟與之治曰不如相熟與之賢曰不如將熟與之武曰不如律今熟與之明曰不如司空馬曰然則大王之國百舉而無及秦者大王之國亡趙王曰卿不逺趙而惠教以國事願於因計【因非正爲之猶秦王謂陳軫以其餘爲寡人計也】司空馬曰大王裂趙之半以賂秦秦不接刃而得趙之半秦必說內惡趙之守【秦𨿽說於得地趙猶有守之者秦所患也】外恐諸侯之救秦必受之【患於有守有救則其受之不得不急】奏受地而郤【元作郗】兵趙守半國以自存秦銜賂以自彊山東必恐亡趙自危【趙亡則五國有唇亡之憂】諸侯必懼懼而相救則從事可成臣請爲大王約從從事成則是大王名亡趙之半實得山東以敵秦秦不足亡趙王曰前日秦下甲攻趙趙賂之以河間十二縣地削兵弱卒不免秦患今又割趙之半以彊秦力不能自存因以亡矣願卿更計【更猶易】司空馬曰臣少爲秦刀筆【謂爲尙書也筆以書札刀削其不當者】以官長而守小史【其官之長任之爲吏】未嘗爲兵【爲猶治也馬謙言】臣【元作百】請爲大王悉趙兵以遇【與秦接戰】趙王不能將【不用馬爲將】司空馬曰臣效愚計大王不用是臣無以事大王願自請【猶乞骸骨】司空馬去趙渡平原平原津令【列女有趙津吏蓋此官也】郭遺勞而問秦兵下趙上客從趙來趙事何如司空馬言其爲趙王計而不【元作勿】用趙必亡平原令曰以上客料之趙何時亡司空馬曰趙將武安君【李牧】期年而亡若殺武安君不過半年趙王之臣有韓倉者以曲合於趙王【曲不正也】其交甚親其爲人疾賢妬功臣今國危亡王必用其言武安君必死韓倉果惡之【惡牧】王令人代【使趙蔥顏聚代牧】武安君至使韓倉數之【數列其罪】曰將軍戰勝王觴將軍將軍爲壽於前【上趙王壽】而捍匕首【刃名蓋其首如漢鹽鐵論荊軻懷數年之謀而事不就者尺八不足恃也捍衛也誣其以首自衛如欲刺王然】當死武安君曰繓【牧名】病鉤【短傴如鉤】身大臂短不能及地起居不敬【起居問王起居也拜不及地爲不敬】恐懼死罪於前【不敬者其罪死故以此懼】故使工人爲木村以接手上若不信繓請以出示出之袖中以示韓倉狀如振梱【梱就也蓋爲木接手可以就地因以舉身也集韻梱門橛也又梱拊也與楎同音衮犂轅也疑此木此故名】纒之以布願公入明之韓倉曰受命於王賜將軍死不赦臣不敢言武安君北面再拜賜死【拜賜死之命】縮劍將自誅【縮當作摍集韻引也抽也】乃曰人臣不得自殺宮中過【元作遇】司【衍空字】馬門【宮門】趨甚疾【此言牧之知禮也而史言牧不受命捕得斬之不知遷捨此何所聞而云乎】出誃【元作許】門也【誃別也】右舉劍將自誅臂短不能及銜劍徴之於柱以自刺【徴猶驗也口銜劍不自知其可死卽柱以爲驗也】武安君死五月趙亡【此七年誅牧降秦八年邯鄲爲秦】平原令見諸公必爲之言曰嗟嗞乎【嗞亦嗟也】司空馬又以謂【元作爲】司空馬逐於秦非不智也去趙非不肖也趙去司空馬而亡國國亡者非無賢人不能用也【元在秦防彪謂從橫之說皆有所偏而從人欲合六弱以攻一彊其勢若可爲也患諸侯之不一耳使諸侯而明於事變不惑小利不修小怨並力合慮而西𨿽不可以大有爲其於蹵秦有餘惜乎當時不知此也自蘇秦死從約不堅秦兵四出諸侯挫於走北其气奪矣司空馬欲以此時割趙之半說秦而反其兵因以復合天下之從豈不謬哉夫以全趙猶惴惴不自保彼安能守半趙以自存乎秦有並吞天下之心𨿽得半趙不盡不止而何以說之諸侯勢去自春申不能從以難秦司空馬獨能之乎故趙幽之亡罪在用韓倉而殺李牧無與司空馬平原令非篤論也】

秦使王翦攻趙趙使李牧司馬尙禦【元作禦】之李牧數破走秦軍殺秦將桓齮王翦惡之乃多與趙王寵臣郭開等金使爲反間曰李牧司馬尙欲與秦反趙以多取封於秦趙王疑之使趙蔥及顏防【史作聚】代將斬李牧廢司馬尙後五【元作三】月王剪因急擊大破趙殺趙軍虜趙王遷及其將顏防遂滅趙【牧傳有】

凡六十三章

戰國防卷六

欽定四庫全書

戰國策卷七

宋鮑彪注

魏【自髙陵以東盡河東河內南有陳畱及汝南之召陵隠彊新汲西華長平潁川之舞陽郾許傿陵河內之開封中牟陽武酸棗捲】

桓子

智伯索地於魏桓子魏桓子弗予任章【魏人】曰何故弗予桓子曰無故索地故弗予任章曰無故索地鄰國必恐重欲無厭【重猶多】天下必懼君予之地智伯必驕驕【元作防】而輕敵鄰國懼而相親以相親之兵待輕敵之國智氏之命不長矣周書曰將欲敗之必姑輔之將欲取之必姑與之君不如與之以驕智伯君何釋以天下圖智氏【釋猶捨也何捨此而不爲】而獨以吾國爲智氏資【元作質】乎【捨此不圖適足爲智氏來伐之資】君曰善乃與之萬家之邑一智伯大說因索蔡臯狼【元作梁】於趙趙弗與因圍晉陽韓魏反於外趙氏應之於內智氏遂亡

文侯【桓子之孫元年威烈王二年丁巳】

韓趙相難韓索兵於魏曰願得借師以伐趙魏文侯曰曰寡人與趙兄弟不敢從趙又索兵以攻韓文侯曰寡人與韓兄弟不敢從二國不得兵怒而反已乃知文侯已講於已也【二國不伐知魏和之】皆朝魏

樂羊爲魏將而攻中山其子在中山中山之君烹其子而遺之羮樂羊坐於幕下而啜之【啜飲也】盡一柸文侯謂覩師贊【魏人】曰樂羊以我之故食其子之肉贊對曰其子之肉尙食之其誰不食樂羊旣罷中山文侯賞其功而疑其心【彪謂樂羊所謂隠忍以成就功名者也子則旣烹矣敵人遺之羮將以亂其心也有如不忍而以慈愛沮其殺敵之心則大事去矣何救於亡子故羊忍爲此以怒眾而成功乃其情非恝然無以天性爲者也覩師贊之言其謗書之渠乎𨿽然羊之義視分羮爲有餘比覆醢爲不足使其投柸慷慨一皷而攄家國之憤亦收功必矣介冑之士未可望之以聖人之地也】

西門豹爲鄴令【鄴屬魏郡】而辭乎魏文侯文侯曰子往矣必就子之功而成子之名西門豹曰敢問就功成名亦有術乎文侯曰有之矣鄕邑老者而先受坐之士【老者坐先於眾】子入而問其賢良之士而師事之求其好掩人之美而掦人之醜者而參驗之夫物多相而非也幽莠之防也似禾【莠禾下生艸幽言其色茂】黧【元作驪】牛之黃也似虎【黧黒黃色也驪乃深黒馬耳】白骨疑象武夫玉【武夫石似玉】此皆似之而非者也

文侯與虞人期獵【虞人掌山澤之官】是日飲酒樂天雨文侯將出左右曰今日飲酒樂天又雨公將焉之文侯曰吾與虞人期獵𨿽樂豈可不一防期哉【昔與之期今往防之】乃往身自罷之魏於是乎始彊

魏文侯與田子方飲酒而稱樂【音嶽】文侯曰鐘聲不比乎【比猶協】左髙【言左方之聲】田子方笑文侯曰奚笑子方曰臣聞之君明則樂官【音洛以治官爲樂】不明則樂音今君審於聲【審言聴之察】臣恐君之聾於官也文侯曰善敬聞命【彪謂周襄世主無如魏文侯之賢者夫其師友淵源有子夏子方之徒誘誨規切之𨿽欲無賢可得乎然則用眞儒無敵於天下信矣】

武侯【文侯子元年安王十六年乙未】

魏武侯與諸大夫浮於西河稱曰河山之險不亦信固哉王鐘侍坐【元作王】曰此晉國之所以彊也若善修之則霸王之業具矣吳起對曰吾君之言危國之道也而子又附之是重危也武侯忿然曰子之言有說乎吳起對曰河山之險信不足保也是霸王之業不從此也昔者三苗之居左有【】彭蠡之波【彭蠡湖在豫章彭澤】右有洞庭之水汶【元作文】山在其南而衡山在其北【衡南嶽在長沙湘南】恃此險也爲政不善而禹放逐之【衍夫字】夏桀之國左天門之陰【後志髙都有天井闗注云戰國策桀居天門卽此闗也】而右天谿之陽【今按天門卽史太華伊闕彼言右故此言左之陰天谿卽河濟彼言左故此言右之陽】盧睪在其北【地缺】伊洛出其南【孔曰伊水出陸渾洛水之上洛】有此險也然爲政不善而湯伐之殷紂之國左孟門【太公世家注晉山險】而右漳滏【元作釜】前帶河後被山有此險也然爲政不善而武王伐之且君親從臣而勝降城城非不髙人民非不眾也然而可得並者政惡故也從是觀之地形險阻奚足以霸王矣武侯曰善吾乃今日聞聖人之言也西河之政專委之子矣【起專有小異】

惠王【武侯子元年烈王六年辛亥】

魏公叔痤爲魏將而與韓趙戰澮北【說文澮水出靃山西南入汾此二年敗韓馬陵敗趙於懷】禽樂祚【趙將】魏王說郊迎以賞田百萬祿之【閒田以待賞冇功者】公叔痤反走再拜辭曰夫使士卒不崩直而不倚【直直前倚邪行】棟撓而不避者【撓折也諭敵之壓已】此吳起余教也臣不能爲也前脈形地之險阻【脈見其幽形見其顯】決利害之備使三軍之士不迷惑者巴寧爨襄之力也【二人下所謂能士】縣賞罰於前使民昭然信之於後者王之明法也見敵之可也皷之不敢怠倦者臣也王特爲臣之右手不倦賞臣可也若以臣之有功臣何力之有乎王曰善於是索吳起之後賜之田二十萬巴寧爨襄田各十萬王曰公叔豈非長者哉旣爲寡人勝彊敵矣又不遺賢者之後不掩能士之迹公叔何可無益乎故又與田四十萬加之百萬之上使百四十萬故老子曰聖人無積盡以爲人已愈有旣以與人【旣亦盡也】已愈多公叔當之矣【彪謂公叔此言何其似魏絳也方之郤至驟稱其伐彼已隘矣】

魏公叔痤病惠王往問之曰公叔病卽不可諱【死者人之所不能避故云】將柰社稷何公叔痤對曰痤有禦庶子【此公族官別於國官及太子官】公孫鞅願王以國事聴之也爲弗能聴勿使出境王弗應出而謂左右曰豈不悲哉以公叔之賢而謂寡人必以國事聴鞅不亦悖乎公孫痤死公孫鞅聞之已西之秦孝公受而用之秦果日以彊魏日以削此非公叔之悖也惠王之悖也悖者之惠固以不悖者爲悖【商君傳略同】

秦【衍韓字】圍梁【秦獻公二十三年戰少梁此九年】燕趙救之謂山陽君【楚宣策言此人正同時也】曰秦戰而勝三國秦必過周韓而有梁三國而勝秦三國之力𨿽不足以攻秦足以拔鄭【新鄭鄭近梁故云】計者【爲梁計】不如構三國以攻秦【元在趙策】

龐蔥與太子質於邯鄲【魏太子】謂魏王曰今一人言市有虎王信之乎王曰否二人言市有虎王信之乎王曰寡人疑之矣三人言市有虎王信之乎王曰寡人信之矣龐蔥曰夫市之無虎明矣然而三人言而成虎今邯鄲去大梁也遠於市而議臣者過於三人矣願王察之也【元作矣】王曰寡人自爲知【言不信人】於是辭行而讒言先至後太子罷質果不得見【史不害太子質事以下章年時因舊次之於此】

梁王魏嬰【史作防音相近】觴諸侯於範臺【此十五年魯衛宋鄭君來朝】酒酣請魯君舉觴【魯共公】魯君興避席擇言【擇善而言】曰昔者帝女【蓋堯舜女】令儀狄【博物志言禹時人】作酒而美進之禹禹飲而甘之遂疏儀狄絕防酒曰後世必有以酒亡其國者齊桓公夜半不嗛【嗛口有所銜也言不喜食】易牙【太公世家注維巫字】乃煎熬【元作敖】燔炙【燔火爇物】調和五味而進之桓公食之而飽至旦不覺【飽而寢安】曰後世必有以味亡其國者晉文公得南之威【未詳】三日不聴朝遂推南之威而遠之曰後世必有以色亡其國者楚王登彊臺而望崩山左江而右湖以臨彷徨【自上觀下曰臨集韻彷徨仿佯仿佯徙倚也】其樂忘死遂盟彊臺而弗登曰後世必有以髙臺陂池【書注澤障曰陂停水曰池】亡其國者【蓋莊王云】今主君之尊儀狄之酒也主君之味易牙之調也左白臺而右閭須【皆美人】南威之美也前夾林而後蘭臺彊臺之樂也【臺山林地缺皆在其國】有一於此足以亡其國今主君兼此四者可無戒與梁王稱善相屬【彪謂魯周公之後也其教澤存焉故齊仲孫湫曰猶秉周禮韓起亦曰周禮盡在魯矣仲尼氏作縉紳先生萃馬於是特爲中國禮義之邦觀魯君之所稱說則周孔之澤深矣舉觴一時而爲天下萬世之明戒魯君豈非賢君哉】

魏惠王起境內眾將太子申而攻齊客謂公子理【申弟也】之傅曰何不令公子泣王太后止太子之行事成則樹徳不成則爲王矣太子年少不習於兵田朌宿將也而孫子【臏也】善用兵戰必不勝不勝必禽公子爭之於王王聴公子公子必封不聴公子太子必敗敗公子必立立必爲王也【彪謂止太子之行正誼也而志於樹徳爲王則譎矣故夫譎正之間不容髮人論議豈不或出於正言未卒而譎隨惟其心不正之故也】

魏太子自將過宋外黃外黃徐子【劉向別錄徐子外黃人】曰臣有百戰百勝之術太子能聴臣乎太子曰願聞之客曰固願效之今太子自將攻齊大勝並莒則富不過有魏而貴不益爲王【爲王之外無加也】若戰不勝則萬世無魏此臣之百戰百勝之術也太子曰諾請必從公之言而還客曰太子𨿽欲還不得矣彼利太子之戰攻而欲滿其意者眾【希賞也】太子𨿽欲還恐不得矣太子上車請還其禦曰將出而還與比同不如遂行遂行與齊人戰而死卒不得魏【元在宋策魏記三十年有彪謂此申生伐臯落之例晉國之覆轍也裏克之諌惠王非忘之而忍爲之故孟子謂之不仁】

齊魏戰於馬陵齊大勝魏殺太子申覆十萬之軍魏王召恵施而告之曰夫齊寡人之讎也怨之至死不忘國𨿽小吾常欲悉起兵而攻之何如對曰不可臣聞之王者得度【法度】而霸者知計今王所以告臣者疏於度而遠於計王固先屬怨於趙【記三十年伐趙趙告急於齊齊救趙伐魏】而後與齊戰今戰不勝國無守戰之備王又欲悉起而攻齊此非臣之所謂也【謂謂得度知計】王若欲報齊乎則不如因變服【不爲人君服】折節而朝齊楚王必怒矣【威王】王遊人而合其鬭【遊謂使人遊二國之間也】則楚必伐齊以休楚而伐罷齊【罷音疲】則必爲楚禽矣是王以楚毀齊也魏王曰善乃使人報於齊願臣畜而朝【畜自比犬馬也】田嬰許諾張醜曰不可戰不勝魏【此設辭也】而得朝禮與魏和而下楚此可以大勝也【勝謂不敗耳非戰勝】今戰勝魏覆十萬之軍而禽太子申臣萬乘之魏而甲秦楚【居二國之上】此其暴戾定矣【言二國謂齊暴戾決矣】且楚王之爲人也好用兵而甚務名終爲齊患者必楚也田嬰不聽遂納魏王而與之並朝齊侯再三趙氏醜之楚王怒自將而伐齊趙應之大敗齊於徐州【彪謂施之策齊楚如視白黒數一二可謂明矣而不能止太子之將何耶豈言之而不聴耶以施之智其於防馬陵之戰不勞慮矣張醜者亦施之倫與】

恵施爲齊【元作韓】魏交【爲猶合】令太子鳴【魏記惟申及赫名余不名】爲質於齊王欲見之【魏王】朱倉【魏人】謂王曰何不稱病臣請說嬰子曰魏王之年長矣今有疾公不如歸太子以徳之不然公子髙在楚楚將內而立之是齊抱空質而行不義也

襄王【忠王子元年赧王三十五年丁亥】

魏恵王死有日矣天大雨雪至於牛目【駕車用牛故以及其目爲深】壊城郭且爲棧道而羣臣多諫太子者曰雪甚如此而防行民必甚病之官費又恐不給請防期【防解也昔約今解】更日太子曰爲人子而以民勞與官費用之故而不行先王之防不義也子勿復言羣臣皆不敢言而以告犀首犀首曰吾未有以言之也【未得其說以說】是其惟惠公乎【施也】請告惠公惠公曰諾駕而見太子曰有日矣太子曰然惠公曰昔王季歷於楚山之尾灓水齧其墓【灓漏流也】見棺之前和【和棺兩頭木】文王曰嘻先君必欲一見羣臣百姓也夫故使灓水見之於是出而爲之張朝【張幕帟如朝廷然】百姓皆見之三日而後更此文王之義也今有日矣而雪甚及牛目難以行太子爲及日之故得毋嫌於欲亟乎願太子更日先王必欲少畱而扶社稷安黔首也【秦稱民黔首非此時語也】故使雪甚因防期而更爲日【爲猶撰】此文王之義也若此而弗爲意者羞法文王乎太子曰甚善敬防期更擇日惠子非徒行其說也又令太子未其先王而因又說文王之義說文王之義以示天下豈小功也哉

徐州之役【楚敗齊也齊宣十年此二年】犀首謂梁王曰何不陽與齊而陰結於楚二國恃王【衍齊字】必戰齊戰勝楚而與乘之【與齊乘楚】必取方城之外楚戰勝齊【衍敗字】而與乘之是太子之讎報矣【太子申】

蘇子爲趙合從說魏王曰大王之地南有鴻溝【項羽紀注詳在滎陽】陳汝【汝水出農入淮】南有許鄢昆陽邵陵舞陽【鄢下並屬潁川】新郪【屬南陽】東有淮潁【水出潁川陽城】沂【水出防山蓋縣】黃【卽陳畱外黃】煮棗無疎西有長城之界【滎陽捲縣冇長城經陽武到宻】北有河外捲衍燕酸棗地方千里名𨿽小然而盧田廡舍【盧田間屋廡堂下周屋】曽無所芻牧牛馬之地【居人多故】人民之眾車馬之多日夜行不休已無以異於三軍之眾【行人多故如軍陳】臣竊料之大王之國不下於楚然橫人訹【元作謀史作怵】王外交彊虎狼之秦以侵天下卒有國患【國謂魏】不被其禍【謂橫人】夫挾彊秦之勢以內刧其主罪無過此者且魏天下之彊國也大王天下之賢主也今乃有意西面而事秦稱東藩築帝宮【爲秦築宮備其巡幸】受冠帶【受服於秦】祠春秋【助秦祭】臣竊爲大王愧之臣聞越王勾踐以散卒三千【散則非梟勇】禽夫差於幹遂武王卒三千人革車三百乘斬紂於牧之野豈其士卒眾哉誠能振其威也今竊聞大王之卒武力二十餘萬蒼頭二十萬【蓋以靑帕首項紀注士卒皂巾】奮擊二十萬廝徒十萬車六百乘騎五千疋此其過越王勾踐武王遠矣今乃刧於羣臣之說而欲臣事秦夫事秦必割地效質故兵未用而國已虧矣凡羣臣之言事秦者皆姦臣非忠臣也夫爲人臣割其主之地以外交偸取一旦之功【偸茍且也】而不顧其後破公家而成私門外挾彊秦之勢以內刧其主以求割地願大王之熟察之也周書曰綿綿不絕【綿薄弱也】蔓蔓【元作縵】若何【蔓延也若縵則無文之稱耳若何言不可柰何】毫毛不防【諭樹之萌】將成斧柯【柯斧柄】前慮不定後有大患將柰之何大王誠能聴臣六國從親專心並力則必無彊秦之患故獘邑趙王【肅侯】使使臣獻愚計奉明約在大王詔之魏王曰寡人不肖未甞得聞明教今主君以趙王之詔詔之敬以國從

張儀欲並相秦魏【儀相魏在此十三年】故謂魏王曰儀請以秦攻三川王以其問約南陽【約謂使韓以此與魏】韓氏亡史厭【韓史之亡者名厭】謂趙獻【與厭俱在楚】曰公何不以楚佐儀求相之於魏韓恐亡必南走楚儀兼相秦魏則公亦必並相楚韓也【儀因獻得相必徳獻楚得韓儀必緩攻韓亦徳獻也】

魏王將相張儀犀首弗利故令人謂韓公叔曰張儀已合秦魏矣其言曰魏攻南陽秦攻三川韓氏必亡且魏王所以貴張子者欲得地也則韓之南陽舉矣子盍少委焉【請以事委衍】以爲衍功【有功魏乃任之】則秦魏之交可廢矣【魏任衍則聴其所爲】如此則魏必圖秦而棄儀收韓而相衍公叔以爲然因而委之犀首以爲功果相魏【衍傳有】

楚許魏六城與之伐齊而存燕張儀欲敗之謂魏王曰齊畏三國之合也【楚魏燕】必反燕地【此齊宣因喪伐燕所得】以下楚楚【衍趙字】必聽之而不與魏六城是王失謀於楚而樹怨【衍而字】於齊秦也齊遂伐趙【趙魏鄰也伐之以動魏】取乘邱【屬防山】收侵地虛頓邱危【頓邱屬濮陽】楚破南陽九夷【疑當爲九嶷】內沛【豫州郡內言入其地】許鄢陵危王之所得者新觀也【屬魏郡】而道塗宋衛爲制【言𨿽得新觀路所從出又限二國】事敗爲趙驅【敗謂楚不與也楚不與則齊伐趙亡將及魏故奔走援之】事成功縣宋衛【成謂楚與之地受地必由二國縣言輕重繋之】魏王弗聽也張儀告公仲令以饑故賞韓王以近河外【賞猶勸也韓時饑因勸之就粟於河外河外近魏故魏恐韓王宣惠也】魏王懼問張子張子曰秦欲救齊韓欲攻南陽秦韓合而欲攻南陽無異也【言無他】且以遇卜王【兩君相遇則講信修睦故遇者相好也】王不遇秦韓之卜也決矣【決無他疑韓以魏不與秦遇知其惡我必合秦而攻魏】魏王遂尙遇秦信韓【尙言欲之甚】廣魏救趙【廣猶心廣體胖云樂之也此著書者述其遇秦之效魏昔懼而今心廣又能止齊伐趙也】斥【元作尺】楚人遽於革下【地缺革豈鬲邪遽傳遽楚以傳來許地魏斥之也】伐齊之事遂敗

張儀惡陳軫於魏王曰軫善事楚爲求壤地也甚刀【衍之字】左華【未詳】謂陳軫曰儀善於魏王魏王甚愛之公𨿽百說之猶不聽也公不如以【】儀之言爲資而反於楚王【反言報之王懷王】陳軫曰善因使人先言於楚【軫自是如楚】

張儀欲窮陳軫【時在楚】令魏王召而相之來將倍【元作悟音背】之將行其子陳應止其公之行【公翁同項羽紀注謂父】曰物之湛者【湛謂其謀之深】不可不察也鄭彊出秦【彊自秦出在楚】曰應爲智【言能止其父】夫魏欲絕楚齊必重迎公【軫在楚必合齊而魏欲離之故迎軫】郢中不善公者欲公之去也必勸王多公之車【王楚懷】公至宋道稱疾而毋行使人謂齊王【閔】曰魏之所以迎我者欲以絕齊楚也齊王曰子東【使東來齊】無之魏而見寡人也請封子因以魯侯之車迎之【以甞所迎魯侯者迎之重之也】

張儀欲以魏合於秦韓而攻齊楚恵施欲以魏合於齊楚以案兵人多爲張子於王所【所猶處】恵子謂王曰小事也謂可者謂不可者正半況大事乎以魏合於秦韓而攻齊楚大事也而王之羣臣皆以爲可不知是其可也如是其明邪亡羣臣之智術也【亡得無也】如是其同邪是其可也未如是其明也而羣臣之智術也又非皆同也是其有半塞也【塞不明】所謂刧王者失其半者也【事不明而欲王必從是刧王也王而從之失其半矣】

張【衍子字】儀以秦相魏齊楚怒而欲攻魏雍沮【魏人】謂張子曰魏之所以相公者以公相則國家安而百姓無患今公相而魏受兵是魏計過也齊楚攻魏公必危矣張子曰然則柰何雍沮曰請令齊楚解攻雍沮謂齊楚之君【閔懷】曰王亦聞張儀之約秦王乎【恵】曰王若相儀於魏齊楚惡儀必攻魏魏戰而勝是齊楚之兵折而儀固得魏矣若不勝【衍魏字】魏必事秦以持其國必割地以賂王若欲復攻【秦攻齊楚】其獘不足以應秦【二國甞戰今必獘故不能當秦】此儀之所以與秦王陰相結也今儀相魏而攻之是使儀之計當於秦也非所以窮儀之道也齊楚之王曰善乃遂解攻於魏

哀王【襄王子元年愼靚王三年癸夘】

謂【】張儀臣【】謂齊王【閔】曰王不如資韓朋與之逐張儀於魏魏因相犀首【齊使相之】因以齊魏廢韓朋而相公叔以伐秦公仲聞之必不入於齊據公於魏【此士言其效也齊廢公仲而逐儀故公仲據儀不合齊】是公無患【此士計非先逐儀不能得衍合魏非合魏不能廢朋朋怒則復善儀矣於此然後知公仲之名朋也元在韓策】

陳軫爲秦使於齊過魏求見犀首犀首謝陳軫【辭不之見】陳軫曰軫之所以來者事也公不見軫軫且行不得待異日矣犀首乃見之陳軫曰公惡事乎何爲飲食而無事【衍無事必來四字】犀首曰衍不肖不能得事焉何敢惡事陳軫曰請移天下之事於公犀首曰柰何陳軫曰魏王使李從【李從趙人】以車百乘使於楚公可以居其中而疑之公謂魏王曰【軫教衍】臣與燕趙故矣【言與之故】數令人召臣也曰無事必來今臣無事請謁而往無久【言不久於彼】旬五之期【期以十日五日】王必無辭以止公公得行因自言於庭曰臣急使燕趙【言有急事出使】急約車爲行具【行所當具】犀首曰諾謁魏王魏王許之卽明言使燕趙諸侯客聞之皆使人告其王曰李從以車百乘使楚犀首以車三十乘使燕趙齊王【閔】聞之恐後天下得魏【恐得魏後於諸侯】以事屬犀首犀首受齊事魏王止其行使【初以無事請行今有齊事魏亦且任之故止之】燕趙聞之亦以事屬犀首楚王【懷】聞之曰李從約寡人今燕齊趙皆以事因犀首【魏爲主約故諸侯因衍以合魏】犀首必欲寡人寡人欲之乃倍李從而以事因犀首【從與衍皆爲魏約耳而因衍者眾故楚亦因之背從者欲專於衍也】魏王曰所以不使犀首者以爲不可【不可任】今四國屬以事寡人亦以事因焉犀首遂主天下之事復相魏【復言得四國又相魏也非已相罷而又復衍傳有在張儀初相之後彪謂軫之所言惟此有七國捭闔風气不然醇乎醇矣】

齊王【閔】將見燕趙楚之相於衛約外魏【不親之】魏王懼恐其謀伐魏也告公孫衍公孫衍曰王與臣百金臣請敗之王爲約車載百金犀首期齊王至之日【度其至衛之日】先以車五十乘至衛間齊行人【】以百金【間私見之】以請先見齊王乃得見因久坐安從容談二國之相怨謂齊王曰王與三國約外魏魏使公孫衍來今久與之談是王謀三國也齊王曰魏王聞寡人來使公孫子勞寡人寡人無與之語也三相之相不【元作不相】信齊王之遇遇事遂敗【按上章張儀將相魏犀首以計去之乃得相而儀實相魏四歳則所謂以計去之在儀欲相之初衍得相宜在儀復相秦之時也】

魏令公孫衍請和於秦綦毋恢教之語曰無多割和成固有秦重和以與王遇和不成則後必莫能以魏合於秦者矣【衍已悟秦故】

公孫衍爲魏將與其相田需【元作繻從下章及史】不善季子【末詳】爲衍謂梁王曰獨不見夫服牛驂驥乎不可以行百步今王以衍爲可使將故用之也而聽相之計是服牛驂驥也牛馬俱死而不能成其功王之國必傷矣願王察之【彪謂此用賢而使不肖間之之說也而衍也非其人也】

犀首田盼欲得齊魏之兵以伐趙梁君與田侯【閔王】不欲犀首曰請國出五萬人不過五月而趙破田盼曰夫輕用其兵者其國易危易用其計者其身易窮公今言破趙太易恐有後咎犀首曰公之不慧也夫二君者固已不欲矣今公又言難以懼之是趙不伐而二士之謀困也【二士衍盼】且公直言易而事已去矣夫難構而兵結田侯梁君見其危又安敢釋卒不我予乎田盼曰善遂勸兩君聽犀首犀首【二字】田盼遂得齊魏之兵兵未出境梁君田侯恐其至而戰敗也悉起兵從之大敗趙氏

犀首見梁居曰臣竭力盡智欲以爲王廣土取尊名田需從中敗君王又聽之是臣終無成功也需亡臣將侍需侍臣請亡王曰需寡人之股掌之臣也【猶股肱】爲子之不便也殺之亡之毋謂天下何內之無若羣臣何也【內謂親之稱羣臣則衍與焉】今吾爲子外之令毋敢入子之事【入猶與】入子之事者吾爲子殺之亡之胡如【胡猶何】犀首許諾於是東見田嬰與之約結召文子【田文】而相之魏身相於韓【身衍之身】蘇代爲田需說魏王曰臣請問文之爲魏孰與其爲齊也王曰不如其爲齊也衍之爲魏孰與其爲韓也【衍陰晉人時屬韓故下蘇代說昭魚亦云】王曰不如其爲韓也【衍而字】蘇代曰衍將右韓而左魏【右言助之力】文將右齊而左魏二人者將用王之國舉事於世中道而不可【中道猶中立也言不能兩全二國】王且無所聞之矣【不聞所以救之】王之國𨿽滲【言浸防浸弱如漏器然】樂而從之可也【言如漏器尙足樂𨿽從二子可也然從二子必亟亡不得如是也】王不如捨需於側【捨猶厝】以稽二人者之所爲二人者曰需非吾人也【需非二人之黨】吾舉事而不利於魏需必挫我於王二人者必不敢有外心矣二人者之所爲之利於魏與不利於魏王厝需於側【厝措同】以稽之臣以爲身利【身王身】而國便於事王曰善果厝需於側【彪謂哀王於是亦有人君之言不亡需是也惜其不旋踵需不入衍之事蘇代入之矣待衍如是可也如得賢而付之閫外若此者不亦殆乎】

史舉【卽甘茂所事】非犀首於王犀首欲窮之謂張儀曰請令王讓先生以國【衍以此說儀使之爲已解舉故舉後見之】王爲堯舜矣而先生弗受亦許由也衍因令王致萬戶邑於先生【弗受國故致邑】張儀說因令史舉數見犀首王聞之而弗任也【任猶信也舉旣非之而數見之故王疑之】史舉不辭而去

楚王【懷】攻梁南韓氏因圍黃【元作薔下同】成恢【魏人】爲犀首謂韓王【襄】曰疾攻黃楚師必進矣魏不能支交臂而聽楚韓氏必危故王不如釋黃魏無韓患必與楚戰戰而不勝大梁不能守而又況存黃乎若戰勝兵罷敝【罷音疲】大王之攻黃易矣

張儀爲秦連橫說魏王曰魏地方不至千里卒不過三十萬人地四平諸侯四通條遠輻湊【如木枝四分而四方湊之如輻於轂】無有名山大川之限從鄭至梁不過百里從陳至梁二百餘里馬馳人趨不待倦而至梁【言陳鄭所至皆平地】南與楚境西與韓境北與趙境東與齊境卒戍四方【它國境或有山川闗塞惟梁無之皆以卒戍守】守亭障者參列【十里一亭障隔也築城壘爲之】粟糧漕庾【漕水運庾水漕倉】不下十萬魏之地勢故戰塲也魏南與楚而不與齊則齊攻其東東與齊而不與趙則趙攻其北不合於韓則韓攻其西不親於楚則楚攻其南此所謂四分五裂之道也且夫諸侯之爲從者以安社稷尊主彊兵顯名也合從者一天下約爲兄弟刑白馬以盟於洹水之上以相堅也夫親昆弟同父母尙有爭錢財而欲恃詐僞反覆蘇秦之餘謀其不可以成亦明矣大王不事秦秦下兵攻河外拔捲衍燕酸棗刧衛取晉陽則趙不南趙不南則魏不北魏不北則從道絕【主從者趙故不言其它】則大王之國欲求無危不可得也秦挾韓而攻魏韓刧於秦不敢不聽秦韓爲一國魏之亡可立而須也此臣之所爲大王患也爲大王計莫如事秦事秦則楚韓必不敢動無楚韓之患則大王髙枕而臥國必無憂矣且夫秦之所欲弱莫如楚而能弱楚者莫若魏楚𨿽有富大之名其實空虛其卒𨿽眾多然而輕走易北不敢堅戰悉【補】魏之兵南面而伐勝楚必矣夫虧楚而益魏攻楚而適秦【適猶歸】內嫁禍安國此善事也大王不聽臣秦甲出而東伐𨿽欲事秦而不可得也且夫從人多奮辭【猶大言】而寡可信說一諸侯之王出而乘其車約一國而成反而取【補】封侯之基是故天下之遊士莫不日夜搤腕【搤把腕手也】瞠目【瞠張目也】切齒【言之力也】以言從之便以說人主人主覽其辭牽其說惡得無哉臣聞積羽沈舟羣輕折軸眾口鑠金故願大王之熟計之也魏王曰寡人憃愚前計失之請稱東藩築帝宮受冠帶祠春秋效河外【儀傳在諸國之先彪謂魏邇秦而無阻固凡橫人之辭若可聽惟魏也故儀先之魏一搖而諸國動矣敗從之約魏其過與使魏而繹其說曰秦豈能有愛於我哉兵來不除道何爲以說客先之是知其不可而訹我也且我事秦安得髙臥而無憂哉如是展轉計之則儀之辭屈矣魏不搖諸侯將又曰彼魏四達之國又邇於秦彼猶堅約不動我何懼乎秦如是則諸侯一矣惜魏之不知出此也】

齊魏約而伐楚以董慶爲質於齊楚攻齊大敗之而魏弗救田嬰怒將殺董慶盱夷【皆魏人】謂田嬰曰楚攻齊大敗之而不敢深入者以魏爲將內之於齊【言縱楚使深入乃擊之也】而擊其後今殺董慶是示楚無魏也魏怒合於楚齊必危矣不如貴董慶以善魏而疑之於楚也

張儀走之魏【傳言秦武元年羣臣惡之乞之梁此九年】魏將迎之張醜諌於王欲勿內不得於王【王不聽也】張醜退復諌於王曰王亦聞老妾事其主婦者乎子長色衰重嫁而已【重猶再】今臣之事王若老妾之事其主婦者魏王因不納張儀【彪謂醜之自比若此豈可望以士君子之行哉哀王聴其說是亦魏媼之耄者耳】

【衍魏字】文子【田文】田需周霄【孟子時有此人至是三十年矣】相善欲罪犀首犀首患之謂魏王曰今所患者齊也嬰子言行於齊王【閔】王欲得齊則胡不召文子而相之彼必務以齊事王王曰善因召文子而相之犀首以倍田需周霄【二人𨿽善文今衍薦文文必善衍善衍則復背其所善】

魏王令恵施【施自孟子時至是亦三十餘年】之楚令犀首之齊鈞二子者【言恩禮之等】乘數鈞【車乘之數】將測交也【測猶卜也視何國厚吾使因知其厚我下衍楚王聞之四字】施因令人先之楚言曰魏王令犀首之齊恵施之楚鈞二子者將測交也【施欲楚之厚已】楚王聞之因郊迎恵施

田需貴於魏王恵子曰子必善左右今夫楊橫樹之則生倒樹之則生折而樹之又生然使十人樹楊一人拔之則無生楊矣故以十人之眾樹易生之物然而不勝一人者何也樹之難而去之易也今子𨿽自樹於王而欲去子者眾則子必危矣

田需死昭魚謂蘇代曰田需死吾恐張儀薛公【嬰】犀首之有一人相魏者代曰然則相者以誰而君便之也昭魚曰吾欲太子之自相也代曰請爲君北見梁王必相之矣昭魚曰柰何代曰若其爲梁王【若汝也】代請說君昭魚曰柰何對曰代也從楚來昭魚甚憂代曰君何憂曰田需死吾恐張儀薛公犀首有一人相魏者代曰勿憂也梁王長主也必不相張儀張儀相魏必右秦而左魏薛公相魏必右齊而左魏犀首相魏必右韓而左魏梁王長主也必不使相也王曰然則寡人孰相【以史補王曰下八字】代曰莫如太子之自相是三人皆以太子爲非固相也【固猶久】皆將務以其國事魏而欲丞相之璽【印也】以魏之彊而持三萬乘之國輔之魏必安矣故曰不如太子之自相也遂北見梁王以此語告之太子果自相【魏記九年有】

周防善齊翟彊善楚二子者欲傷張儀於魏張子聞之因使其人【儀之人】爲見者嗇夫【見者防與彊見王也】間見者【間以伺候之】因無敢傷張子【此九年儀再相魏時】

周防入齊【魏不善之】秦王【武】怒令姚賈讓魏王【防蓋秦所置以相魏者】魏王爲之【爲防蓋秦亦怒防之去魏】謂秦王曰魏之所以爲王通天下者以周防也今防遁寡人入齊齊無通於天下矣【齊秦爲敵魏旣以防通天下於秦則外齊矣今防入齊天下不知以謂魏使之之齊敗齊事因不通齊矣】敝邑之事王亦無齊累矣【齊納魏所不善則可以絕之】大國欲急兵【伐齊】則趣趙而已【促使應秦也魏不善最而言爲最所以自爲也按此姚賈與始皇所問之人相去八十餘年髙誘欲以爲陳賈若此人者可也蓋陳舜後得爲姚姓而孟子與秦武魏哀時猶相及獨以毀韓非相毀之人爲此人則年時相絕大遠矣可乎哉】

秦召魏相信安君【史不書】信安君不欲往蘇代爲說秦王【武或昭】曰臣聞之忠不必黨【爲信安說疑於黨之】黨不必忠今臣願爲【補】大王陳臣之愚意恐其不忠於下吏自使有要領之罪【要領斬刑也】願大王察之今大王令人執事於魏【謂別置相以代信安】以完其交臣恐魏交之益疑也將以塞趙也【信安必右趙者秦召而代之欲魏不通趙】臣又恐趙之益勁也【交魏益堅】夫魏王之愛習魏信也甚矣【魏信卽信安省言之】其智能而任用之也厚矣其畏惡尊嚴秦也明矣【惡猶憚】今王之使人入魏而不用則王之使人入魏無益也若用【用秦所使】魏必捨所愛習而用所畏惡此魏王之所不安也夫捨萬乘之事而退【謂去相位】此魏信之所難行也夫令人之君處所不安令人之相行所不能以此爲親則難久矣臣故恐魏交之益疑也且魏信捨事【亦去信也】則魏【元作趙】之謀者必曰捨於秦【此捨猶棄奪其愛習是秦棄魏也】秦必令其所愛信者用趙是趙存而我亡也【我魏也秦本欲塞趙而云然此魏自疑之辭非必秦意】趙安而我危也則上有野戰之气【將與秦戰】下有堅守之心臣故恐趙之益勁也【魏不能獨抗秦必結趙】大王欲完魏【補】之交而使趙小心乎不如用魏信而尊之以名魏信事王國安而名尊離王【不事之】國危而權輕然則魏信之事王也上所以爲其主者忠矣下所以自爲者厚矣彼其事王必完矣趙之用事者必曰魏氏之名族不髙於我土地之實不厚於我魏信以【衍韓字】魏事秦秦甚善之國得安焉身得尊焉今我構【元作講】難於秦兵爲招質【言於用兵爲招爲質招言召兵質猶本也爲之張本】國處削危之形非得計也結怨於外主患於中身處死亡之地非完事也彼將傷其前事而悔過其行冀其利必多割地以深下王【下亦事也】則是大王垂拱多割地以爲利重【得地則益重】堯舜之所求而不能得也臣願大王察之【彪謂堯舜讓天下而何愛於地此時辯士欲重其事而言之過若此者不一也】

樓牾【魏人後又作梧】約秦魏魏太子爲質【此十二年朝秦】紛彊【魏人】欲敗之謂太后曰國與還者也【還猶反也兩國相與好惡循環不定】敗秦而利魏魏必負之【負言魏得利而彊將不事秦所謂還反】負秦之日太子爲糞矣【卽所謂糞之】太后坐王而泣【使王坐而泣於前】王因疑於太子【不決遣】令之畱於酸棗樓子患之昭衍爲周之梁樓子告之昭衍見梁王梁王曰何聞曰聞秦且伐魏王曰爲期與我約矣【言期以太子結約而不遣爲此故伐耶】曰秦疑於王之約以太子之畱酸棗而不之秦秦王【昭】之計曰魏不與我約必攻我我與其處而待之見攻不如先伐之以秦彊折節而下與國【與與國共伐魏】臣恐其害於東周【不欲正言魏受伐魏與周鄰言周則魏可知元在秦防】

秦楚攻圍皮氏【亦十三年】爲魏謂楚王【懷】曰秦楚勝魏魏王之恐【衍也字】見亡也【元作矣】必合於秦王何不背秦而與魏王魏王喜必內太子【豈秦歸太子而攻邪】秦恐失楚必效城地於王王𨿽復與之攻魏可也楚王曰善乃背秦而與魏魏內太子於楚秦恐許楚城地欲與之復攻魏樗裏疾怒欲與魏攻楚恐魏之以太子在楚不肯也爲疾謂楚王曰外臣疾使臣謁之曰敝邑之王【昭】欲效城地【前許之未入也】而爲魏太子之尙在楚也是以未敢王出魏質臣請效之而復固秦楚之交以疾攻魏【此疾速也非名】楚王曰諾乃出魏太子秦因合魏以攻楚

魏太子在楚爲【元作謂】樓子【�也從太子爲質而楚任之】於鄢陵【楚用事者所封】曰公必且待齊楚之合也以救皮氏今齊楚之理必不合矣彼翟子【彊也魏人仕齊】之所惡於國者無公矣【無如鄢陵】其人皆欲合齊秦外楚以輕公【人翟之人】公必謂齊王【閔】曰魏之受兵非秦實首伐之也楚惡魏之事王也故勸秦攻魏齊王故欲伐楚【此士言齊本自欲爾】而又怒其不已善也必令魏以地聽秦而爲和以彊子之彊【言儀往日】有秦韓之重齊王惡之而魏王不敢據也【言魏襄爲齊逐儀】今以齊秦之重外楚以輕公臣爲公患之鈞之出地以爲和於秦也【鈞言齊與楚】豈若由楚乎秦疾攻楚【衍楚字】還兵魏王必懼公因割【元作寄】汾北以與秦而爲和【汾北魏地鄢陵宜因其懼使割予秦此所謂由楚】合親以孤齊【秦趙魏合】秦楚重公公必爲相矣臣意秦王【昭】與樗裏疾之欲之也臣請爲公說之乃謂樗裏子曰攻皮氏此王之首事也【首言主兵】而不能拔天下且以此輕秦且有皮氏於以攻韓魏利也樗裏子曰吾已合魏矣無所用之【故史書未拔而解】對曰臣願以鄙心意公【意猶度】公無以爲罪有皮氏國之所大利也而以與魏公終自以爲不能守也故以與魏今公之力有餘守之【於守爲有餘】何故而弗有也樗裏子曰柰何曰魏王之所恃者齊楚也所用者樓�翟彊也今齊王謂魏王曰欲講攻於齊【言欲講秦攻秦皆於我夫魏求救欲講而已而齊兼言攻故下言主兵】主兵之辭也是弗救也楚王【懷】怒於魏之不用樓子而使翟彊爲和也【和齊秦】怨顏已絕之矣【怨魏欲絕之見於顏色】魏王之懼也見亡【以有亡形而懼】翟彊欲合齊秦外楚以輕樓�【此彊之和】樓�欲合秦楚外齊以輕翟彊公不如按魏之和【按謂主之】使人謂樓子曰子能以汾北與我乎請合於楚外齊以重公也此吾事也【疾言此事吾所欲爲】樓子與楚王必疾矣【言應之速】又謂翟子子能以汾北與我乎【彊亦魏人】必爲合於齊外【衍於字】楚以重公也翟彊與齊王必疾矣是公外得齊楚以爲用內得樓�翟彊以爲佐【主魏言之故言內】何故不能有地於河東乎【言且得皮氏按此蓋樓�在楚欲因楚和秦以息攻鄢陵不順也故此士說之又說樗裏凡其辭兩言齊楚翟樓示無所偏也而於楚獨曰吾事則是爲樓子也】

獻書秦王【昭】曰臣竊聞大王之謀出事於梁【謂攻之】謀恐不出於計矣【非得計也】願大王之熟計之也梁者山東之要也【腰人身之中】有虵於此【兵法所謂率然】擊其尾其首救擊其首其尾救擊其中身首尾皆救今梁者天下之脊也夫秦攻梁者是示天下要斷山東之脊也【要猶欲】是山東首尾皆救中身之時也山東見亡必恐恐必大合山東尙彊臣見秦之必大憂可立而待也臣竊爲大王計不如南出事於南方【謂楚】其兵弱天下不【補】必能救地可廣大【言秦地】國可富兵可彊主可尊王不聞湯之伐桀乎試之弱宻須氏【試謂先之以其弱可必克也周紀注宻須在安定陰宻】以爲武教得宻須氏而湯知服桀矣今秦欲與山東爲讎不先以弱爲武教兵必大挫國必大憂秦果南攻藍田鄢郢【藍田秦地疑衍文彪謂攻伐先後理正應爾故司馬錯爲秦議以伐蜀爲先而我蓺祖欲平太原諸國亦先平蜀】

魏秦伐楚【秦昭六年與魏韓共攻楚此十八年】魏王不欲樓縷謂魏王曰王不與秦攻楚楚且與秦攻王王不如令秦楚戰王交制之【緩時爲秦計耳故明年相秦】

昭王【哀王子元年赧王二十年丙寅】

秦敗東周與魏戰於伊闕殺犀武【此三年】魏令公孫衍乘勝而畱於境【乘言因秦勝我畱而與之講若秦旣去則無及已】請卑辭割地以講於秦爲竇屢【魏人】謂魏王曰臣不知衍之所以聽於秦之少多然而臣能半衍之割而令秦講於王王曰柰何對曰王不若與竇屢闗內侯【侯於闗內耳此時未爲爵】而令之趙王重其行而厚奉之因揚言曰聞周魏令竇屢已割魏於奉陽君而聽秦矣【因趙講秦】夫周君竇屢奉陽君之與穰侯貿首之仇也今行和者竇屢也制割者奉陽君也太后恐其不因穰侯也【後穰侯之姊】而欲敗之必以少割請合於王而和於東周與魏也

秦約趙而伐魏魏王患之芒卯曰王勿憂也臣請發張倚【魏人】使謂趙王【恵文】曰夫鄴寡人固形【元作刑】弗有也【形猶勢也髙注爲刑法𨿽通而此書多作形】今大王收秦而攻魏寡人請以鄴事大王趙王喜召相國而命之曰魏王請以鄴事寡人使寡人絕秦相國曰收秦攻魏利不過鄴今不用兵而得鄴請許魏張倚因謂趙王曰敝邑之吏效城者已在鄴矣大王且何以報魏趙王因令閉闗絕秦秦趙大惡芒卯應趙使曰敝邑所以事大王者爲完鄴也今效【元作郊】鄴者使者之罪也卯不知也趙王恐魏承秦之怒遽割五城以合於魏而支秦【此六年書卯以詐重者此也彪謂此馮亭上黨之事也恵文失之於魏孝武失之於韓𨿽所喪敗有寡多之差其貪而不明眞父子也】

芒卯謂秦王【昭】曰王之士未有爲之中者也【中謂用事於諸國之中猶內應云】臣聞明王不背【元作咠】中而行王之所欲於魏者長平【元作羊下同屬汝南】王屋【在河東垣縣東北】洛林【卽蘇代所謂林中河南宛陵林鄕也】之地也王能使臣爲魏之司徒【本周官此所謂爲之中】則臣能使魏獻之秦王曰善因任以爲魏之司徒謂魏王曰王所患者上地也【上流之地近秦】秦之所欲於魏者長平王屋洛林之地也王獻之秦則上地無憂患因請以下兵東擊齊攘地必逺矣魏王曰善因獻之秦地入數月而秦兵不下魏王謂芒卯曰地入數月而秦兵不下何也芒卯曰臣有死罪𨿽然臣死則契折於秦【折毀也言不可有責於秦】王無以責秦王因赦其罪臣爲王責約於秦乃之秦謂秦王曰魏之所以獻長平王屋洛林之地者欲以下大王之兵東擊齊也今地已入而秦兵不可下臣則死人也𨿽然後山東之士無以利事王者矣秦王懼然曰國有事未贍【元作澹】下兵也【贍給也】今以兵從後十日秦兵下芒卯並將秦魏之兵以東擊齊啟地二十二縣

蘇代【元作秦下同】拘於魏欲走而之齊【元作韓】魏氏閉闗而不通齊使蘇厲爲之謂魏王曰齊請以宋地【時未舉宋此侵代所得耳】封涇陽君而秦不受也夫秦非不利有齊而得宋地然其所以不受者不信齊王【閔】與蘇代也【疑其善魏】今秦見齊魏之不合【衍也字】如此其甚也則齊必不欺秦而秦信齊矣齊秦合而涇陽君有宋地則非魏之利也故王不如復東蘇代【使得之齊】秦必疑齊而不聽也夫齊秦不合天下無憂伐齊成則地廣矣【齊無秦而魏伐之可以得地蘇傳有在齊伐宋之前】

五國伐秦【成澤之伇此十年】無功而還其後齊欲伐宋而秦禁之齊令宋郭之秦請合而以伐宋秦王【昭】許之魏王畏齊秦之合也欲講於秦謂魏王曰秦王謂宋郭曰分宋之城服宋之彊者六國也乘宋之敝而與王爭得者【王齊閔】楚魏也請爲王母楚楚之伐魏也而王獨舉宋王之伐宋也請剛柔而皆用之【宋彊宋弱皆必代之】如宋者欺之不爲逆殺之不爲讎者也王無與之講以取地旣已得地又以力攻之期於防宋而已矣臣聞此言而竊爲王患【元作悲】秦必且用此於王矣【用楚伐魏】又必且刧【元作曰】王以求地旣已得地又且以力攻王又必謂王【衍曰字】使王輕齊齊魏之交已醜【惡也】又且收齊以東索於王秦甞用此於楚矣又甞用此於韓矣願王之深計之也秦善魏不可知也已【言不可信】故爲王計太上伐秦其次賔秦其次堅約而詳講與國無相讎也秦齊合國不可爲也已王其聽臣也必無與講【與秦講】秦權重魏魏冉明熟【元作孰】是【言慮此明且熟】故有謂【元作又爲】足下【或人謂魏王爲足下】傷秦者【傷猶】不敢顯也【恐秦覺之】天下可令伐秦則陰勸而弗敢圖也見天下之傷秦也則先鬻與國而以自解也【言與國爲之非我也】天下可令賔秦則爲刧於與國而不得已者天下不可則先去【背諸國也】而以秦爲上交以自重也如是人者鬻王以爲資者也而焉能免國於患免國於患者必窮三節而行其上上不可則行其中中不可則行其下下不可則明不與秦而生以殘秦【生猶進言伐之不已】使秦皆無百怨百利惟已之曽安【已止曽則也言使秦見殘不擇利害惟務止魏之殘以自安也】無【補】令天【元作足】下鬻之以合於秦【所謂鬻王以秦爲上交者】是免國於患者之計也臣何足以當之𨿽然願足下之論臣之計也燕齊讎國也【兩國自宣閔易昭再世相讎】秦兄弟之交也【燕齊與秦】合讎國以伐婚姻【猶兄弟也此士欲爲魏合燕齊以伐秦】臣爲之苦矣【言伐秦之難而已爲之】黃帝戰於涿鹿之野而西戎之兵不至禹攻三苖而東夷之民不赴【元作起言帝王用兵猶有不從者不經見】以燕齊【補】伐秦黃帝之所難也而臣已致燕甲而起齊兵矣臣又編事三晉之吏奉陽君孟甞君韓瑉【元從口】周防周韓余爲徒【與爲徒友】從而下之恐其伐秦之報也又身自醜於秦【與秦惡】扮之【扮並也握也言合諸國】請焚天下之秦符者臣也次焚符之約者臣也【之諸國】次【元作欲】使五國約閉秦闗者臣也【不通秦】奉陽君韓余爲旣和矣蘇修朱嬰【此皆三晉之吏】皆陰在邯鄲臣又說齊王而往敗之【敗宋郭合秦之約】天下共講因使蘇修遊天下之語【遊揄揚之】而以齊爲上交【蓋詐】兵請伐魏【兵齊兵】臣又爭之以死而果西因蘇修重報【修在邯鄲齊之西也報以齊不伐魏】臣非不知秦權【元作勸】之重也然而所以爲之者爲足下也【彪謂此非蘇代不能也故史言代復約從親如蘇秦時獨所謂行其上不可則行其中下爲不可用也夫伐秦不勝竄走求成之不給安能賔之諸侯見其敗輕之矣豈有聽其堅約之說哉蓋代之計専以伐之爲上而遊辭以見其多防耳計不出於此也】

葉陽君【趙人】約魏魏王將封其子謂魏王曰王甞身濟漳朝邯鄲抱葛孽【元作薛】陰成以爲趙養邑【供養之邑】而趙無爲王有也王能又封其子河【元作問】陽姑宻【元作衣】乎【趙恵文十三年有與此語同云封李兌子則葉陽者兌之封乎】臣爲王不取也魏王乃止【恵文十三年此十年】

秦使趙攻魏魏謂趙王【恵文】曰攻魏者亡趙之始也昔者晉人欲亡虞而先伐虢伐虢者亡虞之始也故荀息以馬與璧假道於虞宮之奇諫而不聽卒假晉道晉人伐虢反而取虞故春秋書之以罪虞公今國莫彊於趙而並【衍齊字】秦王【昭】賢而有聲者相之【並猶兼聲威聲相助也言趙彊矣兼得秦助】所以爲心腹之疾者趙也【言秦以趙爲疾】魏者趙之虢也趙者魏之虞也聽秦而攻魏者虞之爲也願王之熟計之也

秦將伐魏魏王聞之夜見孟甞君【本傳齊閔驕故奔魏魏相之此十一年】告之曰秦且攻魏子爲寡人謀柰何孟甞君曰有諸侯之救則國可存也王曰寡人願子之行也重爲之約車百乘孟甞君之趙謂趙王【恵文】曰文願借兵以救魏趙王曰寡人不能孟甞君曰夫敢借兵者以忠王也王曰可得聞乎孟甞君曰夫趙之兵非能彊於魏之兵魏之兵非能弱於趙也然而趙之地不嵗危而民不嵗死而魏之地嵗危而民嵗死者何也以其西爲趙蔽也【魏在趙西爲之蔽秦】今趙不救魏魏歃盟於秦【歃歠血也】是趙與彊秦爲界也地亦且嵗危民亦且歲死矣此文之所以忠於大王也趙王許諾爲起兵十萬車三百乘又北見燕王【昭】曰先日公子【稱其父嬰】甞約兩主之交矣今秦且攻魏願大王之救之燕王曰吾嵗不熟二年矣今又行數千里而以助魏且柰何田文曰夫行數千里而救人者此國之利也今魏王出國門而望見軍𨿽欲行數千里而助人可得乎燕王尙未許也田文曰臣效便計於王王不用臣之忠計文請行矣恐天下之將有大變也王曰大變可得聞乎曰秦攻魏未能克之也而臺已燔遊已奪矣【不暇遊觀】而燕不救魏魏王折節割地以國之半與秦秦必去矣秦已去魏魏王悉韓魏之兵又西借秦兵以因趙之眾以四國攻燕王且何利利行數千里而助人乎利出燕南門而望見軍乎則道裏近而輸又易矣【輸以餉軍】王何利燕王曰子行矣寡人聽子乃爲之起兵八萬車三百乘以從田文魏王大說曰君得燕趙之兵甚眾且亟矣秦王【昭】大恐割地請講於魏因歸燕趙之兵而封田文【彪謂田文可謂善言者矣其說趙也邇而不偪其說燕也直而不倨與夫嚂口虛喝者異矣】

穰侯攻大梁【秦昭二十四年攻魏至大梁此十三年】乘郢北【元作北郢郢楚別邑其北近魏】魏王且從【從順服也】謂穰侯曰君攻楚得宛穰以廣陶攻齊得剛博【並屬太山】以廣陶攻魏得許鄢陵以廣陶秦王【昭】不問者何也以大梁之未亡也今日大梁亡許鄢陵必議【議其不當得】議則君必窮爲君計者勿攻便

白珪【魏人孟子稱之趙岐以爲周人非也蓋至是三四十年矣】謂新城君曰夜行者能無爲姧不能禁狗使無吠已也故臣能無議君於王【戎貴於秦王宜爲秦王今珪說之豈非珪使魏戎來魏】不能禁人議於君也【秦防段彥語同】

秦攻韓之管【後志河南管城注在京縣東北】魏王發兵救之昭忌曰夫秦彊國也而韓魏壤【言地與秦接】秦【元作梁】不出攻則已若出攻非於韓也必於魏也今幸而於韓此魏之福也王若救之夫解攻者必韓之管也致攻者必魏之梁也魏王不聽曰若不因救韓韓怨魏西合於秦秦韓爲一則魏危遂救之秦果釋管而攻魏魏王大恐謂昭忌曰不用子之計而禍至爲之柰何昭忌乃爲之見秦王【昭】曰臣聞明主之聽也不以挾私爲政【與正同】是參行也【以諸國參攷而行言參彼已也】願大王無攻魏聽臣也秦王曰何也昭忌曰山東之從時合時離何也秦王曰不識也曰天下之合以王之不必也【猶言不可測也方攻韓又攻魏是也】其離也以王之必也【伐一不移伐則諸國知免不急於從也】今攻韓之管國危矣未卒而移兵於梁合天下之從無精於此者矣【精猶明】以爲秦之求索必不可支也今爲王計者不如制【元作齊】趙秦已制趙則燕不敢不事秦荊濟不能獨從【荊楚濟齊】天下爭敵於秦則弱矣【言諸國合而競與秦敵則秦弱】秦王乃止【彪謂鄰國有兵救之防鄰之義昭王言是也秦伐韓而魏救之挑秦之禍昭忌之言亦是也要之從約堅則宜救猶救同室之鬭也無從約而救之則是鄊鄰有鬭被髮纓冠而往是豈不可已乎】

芮宋【魏人】欲絕秦趙之交故令魏氏收秦太后之養地【宣太后】秦王【昭】怒芮宋謂秦王曰魏委國於王【委與之】而王不受故委國於趙也李郝【趙人】謂臣曰子言無秦而養秦太后以地是欺我也故敝邑收之秦王怒遂絕趙

爲魏謂楚王【頃襄】曰索攻魏於秦【楚以攻魏索於秦】秦必不聽王矣是智困於秦而交疎於魏也楚魏有怨則秦重矣故王不如順天下【天下不欲秦伐魏】遂伐齊與魏便地【言以所得齊地與魏易兩便也】兵不傷交不變所欲必得矣

管之【魏人】令翟彊與秦事【之不欲故推之於彊】謂魏王曰【之謂之】之與彊猶晉人之與楚人也晉人見楚人之急帶劍而緩之楚人惡其緩而急之今鼻之入秦之傳捨【酈食其傳注止息置之舍】捨不足以捨之【侍衛之盛捨不能容】彊之入無蘇於秦者【言秦輕之無與爲樵蘇者】彊王貴臣也而秦若此其甚安可【秦待己巳厚可以不與秦事秦輕彊矣欲其重之必令與秦事乃可】

成陽君【秦昭十七年入朝者於此知爲韓人不疑】欲以韓魏聽秦魏王弗利白珪謂魏王曰王不如陰使人說成陽君曰君入秦秦必畱君而以多割於韓矣韓不聽秦必畱君而伐韓矣故君不如安行【安猶徐】求質於秦【質事有不畱之驗乃可入】成陽君必不入秦秦韓不【衍敢字】合則王重矣

安釐王【昭王子元年赧王三十九年乙酉】

秦敗魏於華【華山在農華陰秦紀作華陽注亭名在宻縣事在此二年】走芒卯而圍大梁須賈【魏人】爲魏謂穰侯曰臣聞魏氏大臣父兄皆謂魏王曰初時恵王伐趙戰乎三梁【春秋秦取梁漢夏陽也河南有梁周小邑也陳畱浚儀大梁爲三皆魏地】十萬之軍拔邯鄲【秦十二年攻趙虜莊賈】趙氏不割而邯鄲復歸齊人攻燕殺子之破故國燕不割而燕國復歸燕趙之所以國全兵勁而地不並乎諸侯者以其能忍難而重出地也宋中山數伐數割而隨以亡臣以爲【此臣魏大臣所稱】燕趙可法而宋中山可無爲也夫秦貪戾之國而無親蠶食魏盡晉國戰勝睪子【地缺】割八縣地未畢入而兵復出矣夫秦何厭之有哉今又走芒卯入北地【梁之北非郡】此非但攻梁也且刧王以多割也王必勿聽也今王循楚趙而講【循猶順也以下文考之秦時蓋合楚趙共攻魏魏見二國爲秦用遂欲講秦不反覆思之也】楚趙怒而與王爭事秦秦必受之秦挾楚趙之兵以復攻則國救亡不可得【衍也字】已願王之必無講也王若欲講必少割而有質【亦事驗也】不然必欺是臣之所聞於魏也願君之以是慮事也周書曰維命不於常此言幸之不可數也夫戰勝睪子而割八縣此非兵力之精非計之功也天幸爲多矣今又走芒卯入北地以攻大梁是以天幸自爲常也智者不然臣聞魏氏悉其百縣勝兵以止戍大梁臣以爲不下三十萬以三十萬之眾守十仭之城臣以爲𨿽湯武復生弗易攻也夫輕信楚趙之兵陵十仭之城載三十萬之眾而志必舉之臣以爲自天下之始分以至於今未甞有之也攻而不能拔秦兵必罷【音疲】陰必亡【陰穰侯別邑】則前功必棄矣今魏方疑可以少割收也願君【補】之及楚趙之兵未任於大梁也【未以攻梁自任】亟以少割收魏魏方疑而得以少割爲和必欲之則君得所欲矣楚趙怒於魏之先已講也【已兵未至而與秦講】必爭事秦從是以散【從橫之從】而君後擇焉【擇其所與於從散之後】且君之甞割晉國取地也何必以兵哉【先割取時不用兵】夫兵不用而魏效絳安邑又爲陰啟【言得二縣以拓陰之封地】兩機盡【兩謂得縣啟封盡無遺也】故宋衛效【魏自比二國二國小國也】尢憚【元作憚尢】秦兵【出地而小故愈畏秦】已合【魏合秦】而君制之何求而不得何爲而不成臣願君之熟計而毋行危也穰侯曰善乃罷梁圍【彪謂賈之說不足以已秦也爲其爲魏也過深而說秦也不切夫以秦爲天幸而欲其毋行危也秦豈信之哉秦行是何危之有且其爲魏之過深也適足以疑秦豈沮於是哉梁圍之解將別有故非賈力也】

秦敗魏於華魏王且入朝於秦周訴謂王曰宋人有學者三年反而名其母其母曰子學三年反而名我者何也其子曰吾所賢者無過堯舜堯舜名吾所大者無大天地天地名今母賢不過堯舜母大不過天地是以名母也其母曰子之於學者【於其所學】將盡行之乎願子之有以易名母也子之於學也將有所不行也願子之且以名母爲後也今王之事秦尙有可以易入朝者乎願王之有以易之而以入朝爲後魏王曰子患寡人入而不出邪許綰爲我祝曰入而不出請殉寡人以頭周訴對曰如臣之賤也今人有謂臣曰入不測之淵而必出不出請以一防首爲汝殉者臣必不爲也今秦不可知之國也猶不測之淵也而許綰之首猶防首也內王於不可知之秦而殉王以防首臣竊爲王不取也且無梁孰與無河內急王曰梁急無梁孰與無身急王曰身急曰以三者身上也河內其下也秦未索其下而王效其上可乎王尙未聽也支期曰王視楚王【頃襄】楚王入秦【絕句】王以三乘先之【先楚至秦】楚王不入楚魏爲一尙足以捍秦王乃止王謂支期曰吾始已諾於應侯矣今不行者欺之矣支期曰王勿憂也臣使長信侯【魏相之善應侯者】請無內王王待臣曰支期說於長信侯曰王命召相國長信侯曰王何以臣爲支期曰臣不知也王急召君長信侯曰吾內王於秦者寜以爲秦邪吾以爲魏也支期曰君無爲魏計君其自爲計且安死乎【問何所安】安生乎安窮乎安貴乎君其先自爲計後爲魏計長信君曰樓公將入矣【緩也俟其入欲與之議】臣今從支期曰王急召君君不行血濺君襟矣長信侯行支期隨其後且見王支期先入謂王曰僞病者乎而見之【令王見而辭疾】臣已恐之矣長信侯入見王王曰病甚柰何吾始已諾於應侯矣意𨿽道死行乎【𨿽死於路猶將行】長信侯曰王母行矣臣能得之於應侯矣【能使應侯止王之行】願王無憂【彪謂周訴之愛王也甚忠其諭王也甚明賢智人也釐王不能聽而聽支期期豈賢於訴哉蓋期之所效者事而訴之所諭者理庸主固可示以事而難以理論也防二臣者釐其爲楚懷與】

華軍之戰魏不勝秦明年將使段幹崇割地而講孫臣【並魏人】謂魏王曰魏不以敗之上割【上謂當其時】可謂善用不勝矣而秦不以勝之上割可謂不善用勝矣今處期年乃欲割是羣臣之私【計不及也】而王不知也且夫欲璽者【得秦封受其璽】段幹子也王因使之割地欲地者秦也而王因使之授【元作受】璽夫欲璽者制地而欲地者制璽其勢必無魏矣且夫姧臣固皆欲以地事秦以地事秦譬猶抱薪而救火也薪不盡則火不止今王之地有盡而秦之求無窮是薪火之說也魏王曰善𨿽然吾已許秦矣不可以革也【革更也】對曰王獨不見夫博者之用梟邪【猶上善用勝矣】欲食則食欲握則握【握不食也食者行棊握不行也故史曰便則行不便則止】今君刧於羣臣而許秦因曰不可革何用智之不若梟也魏王曰善乃按其行【按猶止記四年有】

秦魏爲與國齊楚約而欲攻魏魏使人求救於秦冠蓋相望秦救不出魏人有唐雎【元作且】者年九十餘謂魏王曰老臣請出西說秦令兵先臣出可乎魏王曰敬諾遂約車而遣之唐睢見秦王【昭】秦王曰丈人芒然乃逺至此甚苦矣魏來求救數矣寡人知魏之急矣唐睢對曰大王已知魏之急而救不至者是大王籌防之臣無任矣【不堪其事】且夫魏一萬乘之國稱東藩受冠帶祠春秋者以爲秦之彊足以爲與也今齊楚之兵已在魏郊矣大王之救不至魏急則且割地而約齊楚王𨿽欲救之豈有及哉是亡一萬乘之魏而彊二敵之齊楚也竊以爲大王籌防之臣無任矣秦王喟然愁悟遽發兵日夜赴魏齊楚聞之乃引兵而去魏氏復全唐睢之說也【說十一年有】

虞卿謂趙王【恵文】曰人之情寜朝人乎寜朝於人也趙王曰人亦寜朝人耳何故寜朝於人虞卿曰夫魏爲從主而違者範痤也【魏相】今王能以百里之地若萬戶之都請殺範痤於魏範痤死則從事可移於趙【趙王從也】趙王曰善乃使人以百里之地請殺範痤於魏魏王許諾使司徒【本周卿此特主徒者耳】執範痤而未殺也範痤獻書魏王曰臣聞趙王以百里之地請殺痤之身夫殺無罪範痤【衍痤字】薄故也【猶細事】而得百里之地大利也臣竊爲大王美之𨿽然而有一焉百里之地不可得而死者不可復生也則王必爲天下笑矣臣竊以爲與其以死人市不若以生人市便【元作使】也又遺其後相信陵君書曰夫趙魏敵戰之國也趙王以咫尺之書來而魏王輕爲之殺無罪之痤痤𨿽不肖故魏之免相【衍望字】也甞以魏之故得罪於趙夫國無用臣【用言可任者】外𨿽得地勢不能守今能守魏者莫如君矣王聽趙殺痤之後彊秦襲趙之欲【襲言猶因趙之故態也】倍趙之割則君將何以止之此君之累也信陵君曰善遽言之王而出之【十一年有與其以死市下元在趙防】

魏將與秦攻韓朱已【史作無忌】謂魏王曰秦與戎翟同俗有虎狼之心貪戾好利而無信不識禮義徳行茍有利焉不顧親戚兄弟若禽獸耳此天下之所同知也非所施厚積徳也故太后母也而以憂死【秦昭四十二年此十二年】穰侯舅也功莫大焉而竟逐之兩弟無罪而再奪之國此其於親戚兄弟若此而又況於仇讎之敵國也今大王與秦伐韓而益近秦臣甚惑之而王弗識也則不明矣羣臣知之而莫以此諌則不忠矣今夫韓氏以一女子承一弱主【此十二年桓恵立八年矣】內有大亂外安能支彊秦魏之兵王以爲不破乎韓亡秦有鄭地【時鄭亡屬韓】與大梁鄰王以爲安乎王欲得故地【蓋甞喪地於韓今欲取之】而今負彊秦之禍也王以爲利乎秦非無事之國也韓亡之後必且便事便事必就易與利就易與利必不伐楚與趙矣是何也夫越山逾河絕韓之上黨而攻彊趙則是復閼與之事也【先時趙奢敗秦於此】秦必不爲也若道河內倍鄴朝歌【倍音背】絕漳滏之水而以與趙兵決勝於邯鄲之郊是受智伯之禍也秦又不敢伐楚道渉山【元作而】谷行三千里而攻危隘之塞所行者甚逺而所攻者甚難秦又弗爲也若道河外背大梁而右上蔡召陵以與楚兵決於陳郊秦又不敢也故曰秦必不伐楚與趙矣又不攻衛與齊矣韓亡之後兵出之日非魏無攻矣秦故有懷地邢丘之城垝津【地缺】而以之臨河內河內之共汲莫不危矣秦有鄭地得垣雍【秦紀注河內捲有垣雍城】決滎澤【屬滎陽書注在敖倉東南】而水大梁大梁必亡矣王之使者大過矣乃惡安陵氏於秦【安陵魏之不欲攻韓者與羣臣異故惡之】秦之欲許之久矣【許言聽之久言秦之先自惡之】然而秦之葉陽昆陽與舞陽髙陵鄰【髙陵屬瑯邪此二縣安陵封地以與昆陽葉陽鄰故秦久惡安陵】聽使者之惡也隨安陵氏而欲亡之秦繞舞陽之北以東臨許則南國必危矣【周紀注南國江漢之間又曰南陽也今詳此時屬韓】南國𨿽無危則魏國豈得安哉且夫憎韓不受安陵氏可也夫不患秦之不愛南國非也異日者【異猶它】秦乃在河西晉國之去梁也千里有餘【言都絳安邑時】有【補】河山以防【元作蘭下同】之【防入之防】有周韓而間之從橫【元作林】軍【橫之軍】以至於今秦十攻魏五入國中邊城盡拔文臺墮垂都焚【勾陽有垂都亭】林木伐麋鹿盡而國繼以圍又長驅梁北東至陶衛之郊【衛在河淇之間與陶接故範蠡亦云】北至乎闞【魏記注在東平須昌】所亡乎秦者山北【山吳華之屬】河外河內大縣數百名都數十秦乃在河西晉國之去大梁也尙千里而禍若是矣又況於使秦無韓而有鄭地無河山以防之無周韓以間之去大梁百里禍必百此矣異日者從之不成也【元作矣】楚魏疑而韓不可得而約也今韓受兵三年矣【受秦兵】秦撓之以講【以求地擿撓之】韓知亡猶弗聽投質於趙【質約也見下】而請爲天下鴈行頓刄【鴈行言以次進】以臣之愚【補】觀之則楚趙必與之攻矣此何也則皆知秦欲【補】之無窮也非盡亡天下之兵而臣海內之民必不休矣是故臣願以從事乎王王速受楚趙之約而挾韓【衍魏字】之質以存韓爲務因求故地於韓韓必效之如此則士民不勞而故地得其功多於與秦共伐韓然而無與彊秦鄰之禍夫存韓安魏而利天下此亦王之大時已通韓之上黨於共使【使去音通其道不通它使將爲闗也】道已通因而闗之出入者賦之【賦徵取】是魏重質韓以其上黨也【質有要也】共有其賦【韓魏共之】足以富國韓必徳魏愛魏重魏畏魏韓必不敢反魏韓是魏之縣也魏得韓以爲縣則衛大梁河外必安矣【衛時已附梁】今不存韓則二周必危安陵必易【秦輕之也】楚趙【衍楚字】大破衛齊甚畏【皆爲秦所勝制】天下之西鄕而馳秦入朝爲臣之日不久【記有與上二章相次彪謂言秦之情者眾矣與白於此者也】

秦趙構難而戰【長平之役此十七年】謂魏王曰不如收【元作齊】趙而構之秦【構者合其戰也收趙而助之趙必與秦合戰】王不構趙趙不以毀構矣【毀折也言不收趙趙不能以毀折之兵獨與秦合戰】而構之秦趙必復鬭鬭必重魏是並制秦趙之事也王欲焉而收齊趙攻荊【欲意或欲也】欲焉而收荊趙攻齊欲王之東長之也【荊齊在魏東不樂屬秦而欲魏爲之長】待之也【待魏之東】

長平之役平都君【田單】說魏王曰王胡不爲從魏王曰秦許吾以垣雍【韓所得魏地】平都君曰臣以垣雍爲空割也魏王曰何謂也平都君曰秦趙久相持於長平之下而無決天下合於秦則無趙合於趙則無秦秦恐王之變也故以垣雍餌王也秦戰勝趙王敢責垣雍之割乎王曰不敢秦戰不勝趙王能令韓出垣雍之割乎【韓不畏秦故】王曰不能臣故曰垣雍空割也魏王曰善

樓梧約秦魏將令秦王【昭】遇於境謂魏王曰【或謂非梧】遇而無相【無相魏者】秦必置相不聽之則交惡於秦聽之則後王之臣【自遇之後】將皆務事諸侯之能令於王上者【言處魏上而能使之從令若秦者】且遇於秦而相秦者【相秦所置】是無齊也【獨言齊者時君王后賢與秦敵也】秦必輕王之彊矣【無齊助故】有齊者【羣臣能得齊事者】王不若相之齊必喜是以有齊者與秦遇秦必重王矣

十【補】八年【此八月春申未封】謂魏王曰昔曹恃齊【曹今定陶】而輕晉齊伐釐莒【釐疑扶風漦】而晉人亡曹【史曹伯陽十五年背晉宋滅之哀八年】繒恃齊而輕越【繒禹後屬東海】齊和子亂【太公田和】而越人亡繒【哀六年莒人滅鄫與此異】鄭恃魏以輕韓魏【補】伐楡闗【九域圖在平州界】而韓氏亡鄭原恃秦翟以輕晉秦翟年糓大凶而晉人亡原【僖二十五年原降使趙衰處原】中山恃齊魏以輕趙齊魏伐楚而趙亡中山此五國所以亡者皆有【元作其】所恃也非獨此五國爲然而已也天下之亡國皆然矣夫國之所以不可恃者多其變不可勝數也或以政教不修上下不輯而不可恃者或有諸侯鄰國之虞而不可恃者或以年谷不登畜積竭盡而不可恃者或化於利【化猶移】比於患【比猶近】臣以此知國之不可必恃也今王恃楚之彊而信春申君之言以是賔【元作質】秦而久不可知【久猶後】卽春申君有變是王獨受秦患也卽王有萬乘之國【卽猶是】而以一人之心爲命也臣以此爲不完願王之熟計之也

魏王問張旄曰吾欲與秦攻韓何如張旄對曰韓且坐而咠亡乎【咠胥同待也】且割而從天下乎王曰韓且割而從天下張旄曰韓怨魏乎怨秦乎王曰怨魏張旄曰韓彊秦乎彊魏乎【問以何國爲彊】王曰彊秦張旄曰韓且割而從其所彊與所不怨乎且割而從其所不彊與其所怨乎王曰韓將割而從其所彊與其所不怨張旄曰攻韓之事王自知矣

客謂司馬食其【魏人音異基】曰慮久以天下爲可一者【慮久熟慮也】是不知天下者也欲獨以魏支秦者是又不知魏者也謂玆公【指合從之人】不知此兩者又不知玆公者也然而玆公爲從其說何也從則玆公重不從則玆公輕玆公之處重也不實爲期【言期於不可必】子何不疾及三國方堅也自賣於秦【謂陰倍從以收秦利】秦必受子不然橫者將圖子以合於秦是取子之資【資謂從食其所資者從也】而以資子之讎也【謂橫人將以食其之從惡之於秦讎秦也】

秦防寜邑【此二十年】魏王令人謂秦王【昭】曰王歸寜邑吾請先天下講【元從才從冓下同謂與秦講】魏【衍魏字】冉曰王無聽【無聽其講】魏王見天下之不足恃也故欲先講夫亡寜者宜割二寜以求講夫得寜者安能歸寜乎

秦罷邯鄲攻魏取寜邑吳慶【吳人】恐魏王之講【元從才從冓】於秦也謂魏王曰秦之攻王也王知其故乎天下皆曰王近也【近親也天下以魏爲親秦故外之秦因攻之】王不近秦秦之所去【去猶逺】皆曰王弱也【無秦之助】王不弱二周【言實不弱視二周猶彊也】秦人去邯鄲過二周而攻王者以王爲易制也王亦知弱之召攻乎【若講於秦復示弱也】

魏王欲攻邯鄲季梁【魏人非莊子所稱】聞之中道而反衣焦不申【此於行路犯風日故焦焦故不申濡閏乃申耳】頭塵不去【皆以欲見之速故不暇】往見王曰今者臣來見人於大行方北面而恃其駕告臣曰我欲之楚臣曰君之楚將奚爲北面曰吾馬良臣曰馬𨿽良此非楚之路也曰吾用多【用所資也】臣曰用𨿽多此非楚路也曰吾禦者善此數者愈善而離楚愈逺耳今王動欲成霸王舉欲信於天下恃王國之大兵之精鋭而攻邯鄲以廣地尊名王之動愈數而離王愈逺耳猶至楚而北行也

周肖【疑卽霄】謂宮他曰子爲肖謂齊王【王庭】曰肖願爲外臣令齊資我於魏宮他曰不可是示齊輕也【肖魏臣而假重於外是示齊以無魏之重】夫齊不以無魏者以害有魏者【所不重爲無肖是也】故公不如示有魏公曰【令肖以此說齊】王【齊】之所求於魏者臣請以魏聽齊必資公矣是公有齊以齊有魏也【因齊之資以得魏重肖當作霄】

信陵君殺晉鄙救邯鄲破秦人存趙國趙王【孝成】自郊迎唐雎【元作且】謂信陵君曰臣聞之曰事有不可知者有不可不知者有不可忘者有不可不忘者信陵君曰何謂也對曰人之憎我也不可不知也吾憎人也不可得而知也【人不能知】人之有徳於我也不可忘也吾有徳於人也不可不忘也今君殺晉鄙救邯鄲破秦人存趙國此大徳也今趙王自郊迎卒然見趙王【卒猝同】臣願君之忘之也信陵君曰無忌謹受教【彪謂唐睢此十一年求救年已九十餘至是又十年其陳誼益髙所謂耄期稱道不亂者與賢矣】

魏攻管而不下安陵人【魏記注召陵有安陵】縮髙其子爲管守信陵君使人謂安陵君曰君其遣縮髙吾將仕之以五大夫使爲持節尉【尉之持節者】安陵君曰安陵小國也不能必使其民使者自往請使道使者【使人道之】至縮髙之所復信陵君之命【復猶重也信陵言之矣今申之】縮髙曰君之幸髙也將使髙攻管也夫以父攻子守人大笑也【守人其子之人】見臣而下是背王也【王魏王】父教子背亦非君之所喜也敢再拜辭使者以報信陵君信陵君大怒遣大使之安陵曰安陵之地亦猶魏也【𨿽趙猶魏】今吾攻管而不下則秦兵及我【管在秦東可以扞魏】社稷必危矣願君之生束縮髙而致之若君弗致無忌將發十萬之師以告安陵之城安陵君曰吾先君成侯【趙主也安陵屬召陵召陵屬魏而此謂成侯爲先君蓋先時兩屬趙魏故上曰猶魏】受詔襄王【趙襄子】以守此地也手受大府之憲【大府謂魏受詔襄子而受魏之憲則此兩屬明矣憲法令也】憲之上篇曰子弒父臣弒君有常刑【補】不赦國𨿽大赦降城亡子【以城降人及亡人之子】不得與焉今縮髙謹𨿽辭大位以全父子之義而君曰必生致之是使我負襄王詔而廢大府之憲也𨿽死終不敢行縮髙聞之曰信陵君爲人悍而自用也此辭反必爲國禍吾已全已無違【元作爲】人臣之義矣豈可使吾君有魏患也乃之使者之舍刎頸而死信陵君聞縮髙死【衍素字】服縞素避舍使使謝安陵君曰無忌小人也困於思慮【困猶不通】失言於君敢再拜釋罪【拜所以謝也以安陵釋其罪故謝彪謂縮髙之義直而善處死夫以信陵之愎而好遂髙不死必加兵安陵城破之日固不免死而以此死易一國之命可不謂仁乎】

魏王與龍陽君【魏之幸臣】共船而釣龍陽君得十餘魚而涕下王曰有所不安乎如是何不相告也對曰臣無敢不安也王曰然則何爲涕出曰臣爲臣【元作王】之所得魚也王曰何謂也對曰臣之始得魚也臣甚喜後得又益大今臣直欲棄臣前之所得矣今以臣之凶惡而得爲王拂枕席今臣爵至人君走人於庭【在庭則人爲之趙走】避人於途【在途則行者避】四海之內美人亦甚多矣聞臣之得幸於王也必褰裳而趨大王【褰掲也】臣亦猶曩臣之前所得魚也臣亦將棄矣臣安能無涕出乎魏王曰誤【以不告爲誤】有是心也何不相吿也於是布令於四境之內曰有敢言美人者族【死及其族】由是觀之近習之人其摯諂也固矣【摯猶進】其自羃【元作幕】系【元作繁】也完矣【羃覆也言自芘自結於王】今由千里之外欲進美人所效者庸必得幸乎假之得幸庸必爲我用乎【我謂欲進之人】而近習之人相與怒我見有禍未見有福見有怨未見有徳非用智之術也

或謂魏王王警四疆之內【將出兵先令以警之】其從於王者【凡兵械當從者】十日之內備不具者死王因取其遊【旄旗之旒】之舟上系之【之猶於也亦楚以攻秦】臣爲王之楚王咠臣之反而行【行兵】春申君聞之謂使者【卽此說者】曰子爲我反無見王矣【欲其亟反不必見考烈】十日之內數萬之眾令涉魏境秦使聞之以告秦王【莊襄】秦王謂魏王曰大國有意必來以是而足矣【秦恐楚魏合故言魏兵自足不待楚也今詳春申在時魏嵗受秦兵惟此三十年年忌率五國攻秦可當此語此及下二章元在韓防】

魏鞅【魏人爲魏說】謂春申曰人皆以楚爲彊而君用之弱也其於鞅也不然先君者【先春申用事之人】二十餘年未甞見攻今秦欲逾兵於鄳【元作澠】隘之塞【魏記所謂冥阨注楚險塞或以爲江夏郢縣】不使假道兩周倍韓以攻楚不可【倍者背此昔者所以未甞見攻】今則不然魏且旦暮亡矣不能愛其許鄢陵與梧【梧屬楚國此時爲魏】割以與秦相【補】去百六十里【言秦伐楚之近不須假道】臣之所見者秦楚鬭之日近【元作也】已

安邑之禦史死其次恐不得也輸人【輸安邑裏名】爲之謂安邑【補】令曰公孫綦爲人請禦史於王王曰彼固有次吾難敗之因遽置之【令聞王言故立其次元並在韓防】

景閔王【安釐子元年秦始皇五年己未】

魏攻魏急【始皇五年攻魏取二十城此元年】或謂魏王曰棄之不如用之之易也【棄謂戰而喪地用謂割地賂之】死之不如棄之之易也【死謂敗死】能棄之弗能用之能死之弗能棄之此人之大過也今王亡地數百里亡城數十而國患不解是王棄之非用之也今秦之彊也天下無敵而魏之弱也甚而王以是賔【元作質】秦王又能死而弗能棄之此重過也今王能用臣之計虧地不足以傷國卑體不足以苦身解患而怨報【怨謂不韋主攻者也】秦自四境之內執法以下【執政之臣】至於長挽者【長爲挽車之人】故畢曰【畢猶盡】與嫪氏乎【嫪毐秦太后私人】與呂氏乎【不韋也此言與嫪氏耳】𨿽至於門閭之下廊廟之上猶之如是也今王割地以賂秦以爲嫪毐功【因毐而割故功在毐】卑體以尊秦以因嫪毐王以國贊嫪毐【毐貴矣今又因之以割是以魏助之也】以嫪毐勝矣【以不敗爲勝】王以國贊嫪毐太后之徳王也深於骨髓王之交最爲天下上矣秦魏百相交也百相欺也【言昔之交皆卒歸於欺】今由嫪氏善秦而交爲天下上天下孰不棄呂氏而從嫪氏【時二人已惡】天下必捨【元作合】呂氏而從嫪氏則王之怨報矣

秦王【始皇】使人謂安陵君曰寡人欲以五百里之地易安陵安陵君其許寡人安陵君曰大王加恵以大易小甚善𨿽然受地於先王願終守之弗敢易秦王不說安陵君因使唐睢【元作且下同】使於秦秦王謂唐睢曰寡人以五百里之地易安陵安陵君不聽寡人何也且秦滅韓【十八年】亡魏【二十二年】而君以五十里之地存者以君爲長者故不錯意也今吾以十倍之地請廣於君【廣其地】而君逆寡人者輕寡人與唐雎對曰否非若是也安陵君受地於先王而守之𨿽千里不敢易也豈直五百里哉秦王怫然怒謂唐睢曰公亦甞聞天子之怒乎唐睢對曰臣未甞聞也秦王曰天子之怒伏屍百萬流血千里唐雎曰大王甞聞布衣之怒乎秦王曰布衣之怒亦免冠徒跣以頭搶地耳【搶突也】唐睢曰此庸夫之怒也非士之怒也夫專諸之刺王僚也【僚吳王昭二十七年】彗星襲月聶政之刺韓傀也【傀相韓見韓防及刺客】白虹貫日要離之刺慶忌也【吳越春秋要離吳人吳王闔閭欲殺王子慶忌要離詐以罪亡令吳王焚其妻子走見慶忌以劍刺之】倉鷹擊於殿上此三子者皆布衣之士也懷怒未發休祲降於天【休吉徵祲戾气自三子言之爲吉】與臣而將四矣若士必怒伏屍二人流血五步天下縞素今日是也挺劍而起秦王色撓【撓擾也】長跪而謝之曰先生坐何至於此寡人諭矣【諭曉也】夫韓魏滅亡而安陵以五十里之地存者徒以有先生也【睢自釐十二年請救至是五十餘年矣彪謂諸刺刧之士自曹沫以至荊軻皆未聞道惟若唐雎者可也爲其激而發而不専志於此也】

戰國防卷七﹤史部﹐雜史類﹐鮑氏戰國策注﹥

欽定四庫全書

戰國防卷八

宋鮑彪注

韓【分晉得南陽及潁��交城定襄防城潁陽潁陰�社陽�東接汝南西接農得新安宜陽】康子

三晉已破智氏將分其地段規謂韓王曰分地必取成臯韓王曰成臯石澑之地也【澑言其無積潤】寡人無所用之段規曰不然臣聞一里之厚而動千里之權者地利也萬人之眾而破三軍者不意也【言地薄鄭人不備】王用臣言則韓必取鄭矣王曰善【諸稱王皆非當時語】果取成臯至韓之取鄭也果從成臯始大

烈侯【景侯元年安王三年壬午】

韓傀相韓嚴遂重於君二人相害也嚴遂政議直指【政正同】舉韓傀之過韓傀以之【猶以此】叱之於朝嚴遂拔劍趍之以救解【以救至得解】於是嚴遂懼誅亡去遊求人可以報韓傀者至齊人或言軹深井裏【軹之裏名深井】聶政勇敢士也避仇隠於屠者之間嚴遂陰交於聶政以意厚之聶政問之曰子欲安用我乎嚴遂曰吾得爲役之曰淺事今薄【薄猶迫】奚敢有請於是嚴遂乃具酒自觴聶政母前仲子奉黃金百鎰【仲子遂字】前爲聶政母壽聶政驚愈怪其厚固謝嚴仲子仲子固進而聶政謝曰臣有老母家貧客遊以爲狗屠可旦夕得甘脆【肉之肥美者】以養親親供養備義不敢當仲子之賜嚴仲子辟人【辟猶屏辟去之】因爲聶政語曰臣有仇而行遊諸侯眾矣然至齊聞足下義甚髙故直進百金者特以爲丈人麤糲之費【丈人亦尊稱政也粟十六斗太半斗舂未一斛曰糲】以反足下之驩豈敢以有求邪聶政曰臣所以降志辱身居市井屠者幸以養老母【以有養爲幸】老母在前【在未死前】政身未敢以許人也嚴仲子固讓聶政竟不肯受然仲子卒備賔主之禮而去久之聶政母死旣葬除服聶政曰嗟乎政乃市井之人皷刀以屠而嚴仲子乃諸侯之卿相也不逺千里枉車騎而交臣臣之所以待之者至淺矣未有大功可以稱者而嚴仲子舉百金爲親壽我義不受然是深知政也夫賢者以感忿睚眥之意【感言動心睚眥怒視也】而親信窮僻之人而政獨安可嘿然而止乎且前日要政政徒以老母老母今以天年終政將爲知己者用遂西至濮陽見嚴仲子曰前日所以不許仲子者徒以親在今親不幸而死仲子所欲報仇者請得從事焉嚴仲子具吿曰臣之仇韓相韓傀傀又韓君之季父也宗族盛多居處兵衛甚設【設陳也】臣使人刺之終莫能就今足下幸而不棄請益具車騎壯士以爲羽翼政曰韓與衛相去中間不逺【事泄易聞】今殺人之相相又國君之親此其勢不可以多人多人不能無生得失【謂相可否】生得失則語泄語泄則韓舉國而與仲子爲讎也豈不殆哉遂謝車騎人徒辭獨行仗劍至韓【仗兵器也蓋以劍爲兵】韓適有東孟之會【東孟地缺】韓王及相皆在焉持兵防而衛侍者甚眾聶政直入上階刺殺韓傀韓傀走而抱列【元作哀下同】侯【按釐侯防及傳皆言哀侯而記及其表皆書列侯防可爲誤年不可移也】聶政刺之兼中列侯左右大亂聶政大呼所系殺者數十人因自皮面【去面之皮】抉眼屠腸【抉挑也】遂以死韓取聶政屍暴於市縣購之千金【縣金募知者】久之莫知誰政姊嫈聞之曰吾弟至賢不可愛妾之軀滅吾弟之名非弟意也【言往哭自吾意耳】乃之韓視之曰勇哉气矜之隆【矜自持也】是其軼賁育【軼車相出也】髙成荊矣【說文成荊古之勇士今對賁育復似兩人】今死而無名【不顯其人】父母旣歿矣兄弟無有此爲我故也【不顯其名恐累及姊】夫愛身不揚弟之名吾不忍也乃抱屍而哭之曰此吾弟軹深井裏聶政也亦自殺於屍下晉楚齊衛聞之曰非獨聶政之能乃其姊者列女也【列義烈可陳】聶政之所以名施於後世者其姊不避醢之誅【葅酢菜也言剉斮之如此】以其名也【此三年書政殺韓相俠累刺客有彪謂政之始終於其親孝矣其臨財也義矣嘗欲評其死感其義烈不忍下筆獨以謂人之居此不可不知人亦不可妄爲人知也遂惟知政故得行其志惜乎遂福狷細人耳政不幸謬爲所知故死於是使其受知明主賢將相則其所成就豈不有萬萬於此者乎哀哉】

昭侯【莊侯子元年顯王十一年癸亥】

成午從趙來謂申不害於韓曰子以韓重我於趙請以趙重子於韓是子有兩韓而我有兩趙也

魏之圍邯鄲也申不害始合於韓王然末知王之所欲也恐言而未必中於王也王問申子曰吾誰與而可【與魏邪趙邪】對曰此安危之要國家之大事也臣請深惟而苦思之【惟亦思】乃微謂趙卓韓曰子皆國之辯士也夫爲人臣者言可必用【可豈可】盡忠而已矣二人各各進議於王以事申子微視王之所說以言於王王大說之

申子請仕其從兄官【仕其從父兄以官】昭侯不許也申子有怨色昭侯曰非所謂學於子者也聴子之謁而廢子之道乎又亡其行子之術而廢子之請乎子嘗教寡人循功勞視次第今有所求此我將奚聴乎【此如此】申子乃避舍請罪曰君眞其人也

蘇秦爲趙【元作楚下同】合從說韓王曰韓北有鞏洛【並屬河南】成臯之固西有宜陽常阪之塞【常史作商殷紀注商今上洛是也】東有宛穰洧水【穰屬南陽洧水出潁川陽城】南有陘山地方千里帶甲數十萬天下之彊弓勁弩皆自韓出谿子少府【下皆弩名俶眞訓注谿子國名夷名又谿子陽匠名徐注少府所造】時力距來【徐注作之得時力倍於常其勁足以距來敵】皆射六百步之外韓卒超足而射【舉蹠踏弩】百發不暇止逺者達胸近者掩心【箭中心上如掩】韓卒之劍防皆出於冥山棠谿墨陽合伯鄧師宛馮【馬彪注冥山在相州北汝南吳旁有棠谿亭修務訓注墨陽美劍名合伯地缺鄧師豈南陽鄧耶猶云洛師榮陽有馮池】龍淵太阿【吳越春秋楚王召風胡子曰吳有幹將越有歐冶寡人欲因子請因二人作劍風胡見二人作劍二其名云以上類言以地名】皆陸斷馬牛水擊鵠鴈當敵卽斬堅甲盾鞮鍪【盾櫓鞮革履鍪兜鍪說文鍪鍑屬鍑大口釡蓋鍪如之】鐵幕革抉防【音筏】芮【史並不注】無不畢具以韓卒之勇被堅甲蹠勁弩帶利劍一人當百不足言也夫以韓之勁與大王之賢乃欲西面事秦稱東藩築帝宮受冠帶祠春秋交臂而服焉夫羞社稷而爲天下笑無過此者矣是故願大王之熟計之也大王事秦秦必求宜陽成臯今玆效之明年又益求割地與之卽無地以給之不與則棄前功而後更受其禍且夫大王之地有盡而秦之求無已夫以有盡之地而逆無已之求此所謂市怨而買禍者也不戰而地已削矣臣聞鄙語曰寧爲雞口無爲牛後今大王西面交臂而臣事秦何以異於牛後乎夫以大王之賢挾彊韓之兵而有牛後之名臣竊爲大王羞之韓王忿然作色攘臂按劍仰天太息曰寡人𨿽死必不能事秦今主君以趙王之教詔之敬奉社稷以從【傳在燕趙后云宣恵王令按合從在燕文公二十八年趙肅侯十六年此二十五年又蘇秦說六國後去趙而從約解是嵗燕易王立徐注云自初說燕至此三年宣惠之元年也比時從已解則說從時非宣惠明矣沈括辧以爲雞屍牛從今按秦稱牛後蓋以惡語侵韓昭侯怒而從之雞屍牛後謬誤也】

宣惠王【昭侯子元年顯王子十七年己丑】

宣王謂摎畱【韓人】曰吾欲兩用公仲公叔其可乎對曰不可晉用六卿而國分簡公用田成監止而簡公弒【齊事見哀十四年】魏兩用犀首張儀而西河之外亡【秦惠八年魏納河西儀時爲秦客卿未相魏也後至魏襄十三年相儀儀畱四年去而衍相未嘗兩用未嘗亡也此豈衍爲秦良造儀爲客卿時魏以事聴之耶】今王兩用之其多力者內樹其黨其寡力者借外權羣臣或內樹其黨以擅其主或外爲交以裂其地則王之國必危矣【彪謂此非天下之正議也顧所用如何耳使得人如周召兩用之庸何傷若公仲公叔也一之謂甚何必兩】

楚昭獻相韓秦且攻韓韓廢昭獻昭獻令人謂公叔曰不如貴昭獻以固楚秦必曰楚韓合矣

秦攻陘【此時史不書後至桓惠九年秦拔我陘然陳軫張儀同時儀死至桓惠九年四十六年矣軫必不存故因舊】韓使人馳南陽之地【馳反走示服也】秦已馳【馳進也韓避之而秦進也】又攻陘韓因割南陽之地秦受地又攻陘陳軫謂秦王【惠】曰國形不便故馳交不親故割今割矣而交不親馳矣而兵不止臣恐山東之無以馳割事王者矣且王求百金於三川而不可得求千金於韓一旦而具今王攻韓是絕上交而固私府也【言利移於下】竊爲王不取也

秦韓戰於濁澤【長社濁澤】韓氏急公仲朋【元作明】謂韓王曰與國不可恃【與謂山東】今秦之心欲伐楚王不如因張儀爲和於秦賂之以一名都與之伐楚此以一易二之計也韓王曰善乃儆公仲之行【儆猶戒】將西講於秦楚王【懷】聞之大恐召陳軫而吿之陳軫曰秦之欲伐我久矣今又得韓之名都一而具甲【以一都之賦爲兵備】秦韓並兵南鄕此秦所以廟祠而求也今已得之矣楚國必伐王聴臣爲之儆四境之內選師言救韓令戰車滿道路發信臣多其車重其幣使信王之救已韓爲不能聴我【使其或不能從我以與秦戰】韓之徳王也【恩救我】必不爲鴈行以來是秦韓不和兵𨿽至楚國不大病矣爲能聴我絕和於秦秦必大怒以厚怨於韓韓得楚救必輕秦輕秦其應秦必不敬是我因秦韓之兵而免楚國之患也楚王大說乃儆四境之內選師言救韓發信臣多車幣謂韓王曰敝邑𨿽小已悉起之矣願大國遂肆意於秦敝邑將以楚殉韓【殉言以死從之】韓王大說乃止公仲公仲曰不可夫以實告我者秦也以虛名救我者楚也恃楚之虛名輕絕彊秦之敵必爲天下笑矣且楚韓非兄弟之國也又非素約而謀伐秦矣秦欲伐楚楚因以起師言救韓此必陳軫之謀也且王已使人報於秦矣今弗行是欺秦也夫輕彊秦之禍而信楚之謀臣王必悔之矣韓王弗聴遂絕和於秦秦果大怒興師與韓氏戰於岸門【後志潁陰有岸亭事在十九年此要終言之也】楚救不至韓氏大敗韓氏之兵非削弱也民非防愚也兵爲秦禽知爲楚笑過聴於陳軫失計於韓朋也【記十六年有彪謂二子皆億中之材也宣惠訹於甘言惑於重幣𨿽有公仲之謀固難以入至於非兄弟非素約而以虛名救我此言豈不明著矣乎如之何弗聴也】

顏率見公仲公仲不見顏率謂公仲之謁者曰公仲必以率爲陽也【陽佯同不實也】故不見率也公仲好內【齊世家注內婦官也】率曰好士公仲嗇於財率曰散施公仲無行率曰好義【所謂不實】自今以來率且正言之而已矣公仲之謁者以告公仲公仲遽起而見之【彪謂顏率此言可行公仲而已誠有是也𨿽陽言何益於徳茍無是也正言之吾何懼以是知公仲非躬行者也】

襄王【宣王子元年赧王四年庚戌】

張儀爲秦連橫說韓王曰韓地險惡山居五穀所生非麥而豆民之所食大抵豆飯藿羮【藿菽之少者】一嵗不收民不饜糟糠地方不滿九百里無二嵗之所食料大王之卒悉之不過三十萬而廝徒負養【負荷養收之人】在其中矣爲除守徼亭障塞【徼巡也亦闗境上】見卒不過二十萬而已秦帶甲百餘萬車千乘騎萬匹虎鷙【元作摯】之士【鷙擊鳥】跿【音徒】跔【音俱說文天寒足跔與此不合史注跳躍也】科頭【不著兜鍪】貫頥【貫人之頥】奮防者至不可勝計也秦馬之良戎兵之眾探前蹶【元作趹】後【字書無趹字蹶跳也】蹄間三尋者不可勝數也山東之卒被甲冒冑以會戰【冑兜鍪】秦人捐甲徒防以趨敵【防祼也】左挈人頭右挾生虜夫秦卒之與山東之卒也猶孟賁之與怯夫也以重力相壓猶烏獲之與嬰兒也夫戰孟賁烏獲之士以攻不服之弱國無以異於墮千鈞之重集於鳥卵之上必無幸矣【幸其不破碎無是理也】諸侯不料兵之弱食之寡而聴從人之甘言好辭比周以相飾也皆言曰聴吾計則可以彊霸天下夫不顧社稷之長利而聴須防之說詿誤人主者【詿亦誤也】無過於此者矣大王不事秦秦下甲據宜陽斷絕韓之上地東取成臯宜陽則鴻臺之宮桑林之苑【桑林宜在亳修務訓言湯禱於桑山之林則似指言多桑之山非地名也】非王之有已夫塞成臯絕上地則王之國分矣先事秦則安矣不事秦則危矣夫造禍而求福計淺而怨深逆秦而順趙【元作楚】𨿽欲無亡不可得也故爲大王計莫如事秦秦之所欲莫如弱楚而能弱楚者莫如韓非以韓能彊於楚也其地勢然也今王西面而事秦以攻楚【衍爲字】敝邑秦王必喜【惠文】夫攻楚而私其地轉禍而說秦計無便於此者也是故秦王使使臣獻書大王禦史須以決事韓王曰客幸而教之請比郡縣築帝宮祠春秋稱東藩效宜陽【彪謂橫人之辭眞所謂虛喝者韓之兵信弱食信寡矣獨不曰從合則能以弱爲彊以寡爲多乎惜乎世主不少察於此也】

鄭彊【鄭公族韓滅鄭故爲韓人】之走張儀於秦【譛之於秦使逐之】曰儀之使者必之楚矣故謂太宰【楚官彊謂之】曰公畱儀之使者【畱之者欲詐爲儀使之致地】彊請西圖儀於秦故因西請秦王【武】曰張儀使人致上庸之地【秦惠十三年取上庸今言儀致之楚欲以怒秦】故使使臣再拜謁【彊僞爲楚使白此於秦下衍秦王字】秦王怒張儀走【武元年此二年】

宜陽之役【秦三年此四年】楊侹【棗人】謂公孫顯曰請爲公以五萬攻西周得之是以九鼎市甘茂也【茂與顯爭國顯得九鼎其功大秦必棄茂用顯】不然秦攻西周天下惡之其救韓必疾則茂事敗矣

秦圍宜陽【秦三年此四年】遊騰謂公仲曰公何不與趙藺離石祁【趙地韓嘗取之今使歸之】以質許地【韓地趙嘗取之質易地也】則樓緩必敗矣【緩害韓者趙韓合故緩敗】收韓趙之地以臨魏樓�【元作】必敗矣【�亦以魏害韓者】韓趙【補】爲一魏必倍秦【倍音背】甘茂必敗矣【茂攻宜陽韓得趙魏則不易抜故茂敗】以成陽資翟彊於齊楚必敗矣【元作之齊楚敵也齊得地則益彊可以敗楚時楚助秦故必敗】須秦必敗【須言少待以趙魏救至而楚不助故敗】秦失魏宜陽必不抜矣【秦魏鄰也失魏之害重於趙故獨言魏】

爲公仲謂向壽曰禽困覆車【禽所獲獸也能覆獵者之車不可忽】公破韓辱公仲公仲收國復事秦自以爲必可以封今公與楚解【解言復好】中封小令尹以桂陽【中言使楚自封之國中桂陽荊州部】秦楚合復攻韓韓必亡公仲躬率其私徒以鬭於秦【謂且賊壽於秦】願公之熟計之也向壽曰吾合秦楚非以當韓也子爲我謁之公仲曰秦韓之交可合也對曰願有復於公【復重言之】諺曰貴其所以貴者貴【所以貴人所同貴】今王之愛習公也不如公孫郝【元作郝下同】其智能公也不如甘茂今二人者皆不得親於事矣而公獨與王主斷於國者彼有以失之也公孫郝黨於韓而甘茂黨於魏故王不信也今秦楚爭彊而公黨於楚是與公孫郝甘茂同道也公何以異之人皆言楚之多變也而公必之是自爲貴也【非貴所同貴】公不如與王謀其變也善韓以備之若此則無禍矣韓氏先以國從公孫郝而後委於甘茂是韓公之讎也【言以韓爲讎】今公言善韓以待楚是外舉不避讎也向壽曰吾甚欲韓合對曰甘茂許公仲以武遂反宜陽之民今公徒收之甚難【徒言無地與之】向子曰然則柰何武遂終不可得已【與韓地宜以其所得於韓若武遂者可也茂已許之已無以易之也】對曰公何不以秦爲韓求潁川於楚此乃韓之寄地也【此本韓地楚取之故云】公求而得之是令行於楚而以其地徳韓也公求而弗得是韓楚之怨不解而交走秦也秦楚爭彊而公過楚以攻韓【過謂以攻韓爲楚罪】此利於秦向子曰柰何對曰此善事也甘茂欲以魏取齊公孫郝欲以韓取齊今公取宜陽以爲攻【宜陽蓋壽議攻而甘茂攻之】收楚韓以安之【使楚歸潁川則楚韓講故曰安】而誅齊魏之罪【誅猶求也求其過失以爲郝茂之罪】是【衍以字】公孫郝甘茂【衍之字】無事也【言其失權】

客卿【韓】爲韓謂秦王【武】曰韓瑉之議知其君不知異君知其國不知異國彼公仲者秦勢能詘之【詘貶下也】以【補】秦之彊首之者【首言以兵向之】瑉爲疾矣【瑉者公仲所善公仲受兵則瑉病】進齊宋之兵至首垣【韓進之】逺薄梁郭所以不反魏者【反不合也兵薄梁郭疑於不合而合】以爲成【成平也猶和】而過南陽之道欲以四國西首也【韓宋齊魏】所以不者【言欲攻秦而不果者】皆曰【衍以字】燕亡於齊【亡謂喪地】魏亡於秦【孟子曰西喪地】陳蔡亡於楚【此亡國也】此皆絕地形【言其大小相絕而四國輕以小敵大故亡】羣臣此周以蔽其上大臣爲諸侯輕國也今王位正【言武王能正貴賤之位】張儀之貴不得議公孫郝【元作赫下同】是從臣不事大臣也【從臣謂儀大臣郝也事言不得幹其事】公孫郝之貴不得議甘茂則大臣不得事近臣矣【近臣謂茂】貴賤不相事各得其位輻湊以事其上則羣臣之賢不肖可得而知也王之明一也公孫郝嘗疾齊韓【言急於得二國】而不加貴【貴言不厚二國】則爲大臣不敢爲諸侯輕國矣齊韓嘗因公孫郝而不受則諸侯不敢因羣臣以爲能矣外內不相爲則諸侯之情僞可得而知也王之明二也公孫郝樗裏疾請無攻韓陳四辟去【陳軍陳以不攻故解散】王猶攻之也【宜陽之役】甘茂約楚趙【欲攻魏】而反敬魏【違其初約】是且搆我【初約攻而反敬之是欲與三國難我也】茂且攻宜陽王猶校之也【茂攻宜陽可以贖前若它人則置不檢校】羣臣之智無防於王之明者【防猶近】臣故願公仲之以國【元作國以】待於王【待待其命】而無自左右也【自猶由也欲秦王聴已勿用左右之說】

或謂公仲曰聴者聴國【謂聴於眾】非必聴實也【實謂見事】故先王聴諺言於市願公之聴臣言也公求中立於秦【立謂立於齊魏之間此章實君魏】而弗能得也善公孫郝以難甘茂歡齊兵以勸止魏【郝善齊故善郝則喜於齊之攻魏茂善魏故難茂則可以止魏之攻齊勸言茂欲爲之】楚趙皆公之讎也【詳此則公仲與齊者也二國不善齊故讎公仲】臣恐國之以此爲患也願公之復求中立於秦也公仲曰柰何對曰秦王以公孫郝【元作郝下同】爲黨於公而弗之聴甘茂不善於公而弗爲公言公何不因行願以與秦王語【行願人姓名】行願之爲秦王臣也公【無私秦信之故可因】臣請爲公謂秦王曰齊魏合與離於秦孰利齊魏別與合【離以交言別以兵言】於秦孰彊秦王必曰齊魏離則秦重合則秦輕齊魏別則秦彊合則秦弱臣卽曰今王聴公孫郝以韓秦之兵應齊而攻魏魏不敢戰歸地而合於齊是秦輕也臣以公孫郝爲不忠今王聴甘茂以韓秦之兵據魏而攻齊齊不敢戰亦【元作不】求割地而合於魏是秦輕也臣以甘茂爲不忠故不如令韓中立以攻齊【衍齊字】王言救魏以勁之【齊時先已伐魏攻令秦王聲言救魏以勁韓之攻齊】齊魏不能相聴必離【秦敕魏則魏不憚齊亦不合於齊】兵交【元作史】王欲則信公孫郝於齊【欲言或欲此或欲彼】爲韓取南陽易谷川以歸【谷水出澠池】此惠王之願也王欲則信甘茂於魏以韓秦之兵據魏以卻齊此武王之願也臣以爲令韓以中立以攻【元作勁】齊最秦之大急也公孫郝黨於齊而不肯言甘茂薄而不敢謁也【茂覉旅之臣故言薄此欲攻齊故其辭與茂】此二人王之大患也願王之熟計之也

公仲數不信於諸侯諸侯【補兩字】錮之【不行其說】南委國於楚【以國事聴之】楚王【懷】弗聴蘇代爲謂楚王曰不若聴而備於其反也【反亦謂不信】朋之反也常杖【元作仗下同】趙而畔楚杖齊而畔秦今四國錮之而無所入矣亦甚患之【公仲甚患】此方其爲尾生之時也【言公仲自患其反之不利故欲爲信尾生再見燕防蘇代言名髙蓋論語徴生泛論訓亦云】

謂公叔曰公欲得武遂於秦而不患楚之能河外也【猶動】公不如令人恐楚王【懷】而令人爲公求武遂於秦謂楚王曰發重使爲韓求武遂於秦秦王【昭】聴是令得行於萬乘之王也韓得武遂以限【元作恨】秦無【元作毋】秦患而徳【元作得】楚韓楚之縣而已【言役屬於楚】秦不聴是秦韓之怨深而交事【補】楚也

謂公叔曰乘舟舟漏而弗塞則舟沈矣塞漏舟而輕陽侯之波【說陽侯多矣今按四八目伏羲六佐一曰陽侯爲江海蓋因此爲波神與】則舟覆矣今公自以爲辧於薛公【辧猶治也猶言治於髙傒薛公田嬰】而輕秦是塞漏舟而輕陽侯之波也願公之察也

齊令周最使鄭【韓滅鄭有其地故多稱鄭】立韓擾【韓公子蓋立爲相】而廢公叔周最患之曰公叔之與周君交也【交言其相善已不可以廢之】今我使鄭立韓擾而廢公叔語曰怒於室者色於市【色作色】今公叔怨齊無柰何也必絕周君而深怨我矣史捨曰公行矣請令公叔必重公周最行至鄭公叔大怒史捨【齊韓史與最同使】入見【見公叔】曰周最固不欲來使臣竊彊之周最不欲來以爲公也使臣之彊之也亦以爲公也公叔曰請聞其說對曰齊大夫諸子有犬犬猛不可叱叱之必噬人客有請叱之者疾視而徐叱之犬不動復叱之犬遂無噬人之心今周最固得事足下而以不得已之故來使彼將禮陳其辭【以禮陳說不急也】而緩其言鄭王必以齊王【閔】爲不急必不許也今周最不來他人必來來使者無交於公而欲徳於韓擾其使之必疾言之必急則鄭王必許之矣公叔曰善遂重周最王果不許韓擾

公仲使韓瑉之秦求武遂而恐楚之怒也唐客【楚人】謂公仲曰韓之事秦也且以求武遂也非敝邑之所增也韓已得武遂其形乃可以善楚臣願有言而不敢爲楚計今韓之父兄得眾者母相韓不能獨立勢必【衍不字】善楚【絕句】王曰【唐客以楚懷言告公仲】吾欲以國輔韓瑉而相之可乎父兄惡瑉瑉必以國保楚公仲說【初恐楚怒已使瑉今欲相瑉則不怒也】仕【元作士】唐客於諸公【蓋薦之於韓之大臣乃得仕】而使之主韓楚之事

公仲以宜陽之故仇甘茂其後秦歸武遂於韓【此六年】已而秦王【昭】固疑甘茂之以武遂解於公仲也杜聊【韓人】爲公仲謂秦王曰朋【元作明】也願因茂以事王【若公仲與茂善以實秦王之疑】秦王大怒於甘茂故樗裏疾大說杜聊

鄭彊以金八百入秦以伐韓【彊以韓滅故】冷向謂鄭彊曰公以八百金請伐人之與國【韓秦之與】秦必不聴公公不如令秦王【昭】疑公叔鄭彊曰何如曰公叔之攻楚也以防瑟之存焉【防瑟太子嬰弟時質楚公叔所不善】故言伐【元作先】楚也今已令楚王【懷】奉防瑟以車百乘居陽翟令昭獻轉而與之處【獻本不善防瑟令之回心相善】旬有餘彼已角【角言二人均禮】而防瑟公叔之讎也而昭獻公叔之人也秦王聞之必疑公叔爲楚也【幾瑟韓愛子而在楚秦固疑其合楚公叔與幾瑟讎故秦不疑今叔所善與之處而禮均然則秦安得不疑其爲楚楚秦所惡也其伐韓不待請矣】

公仲爲韓魏易地公叔爭之而不聴且亡史惕【韓史】謂公叔曰公亡則易必可成矣公無辭以復反且示天下輕公公不若順之夫韓地易於上【上上流魏之上】則害於趙【趙魏鄰也魏地廣趙之害也】魏易於下【下謂韓】則害於楚公不如告楚趙楚趙惡之趙聞之起兵臨羊腸楚聞之發兵臨方城而易必敗矣

錡宣【韓人】之教韓王取秦【取言與之合】曰爲公叔具車百乘言之楚易三川因令公仲謂秦王【昭】曰三川之言曰秦王必取我【我三川也】韓王之心不可解矣【言其聞三川之言恐空失地故來與楚易】王何不試以襄子【王秦王襄子秦諸公子不善太子者】爲質於韓令韓王知【衍之字】王之不取三川也【韓之易地畏秦取之也今秦入質則不取可知】因以出襄子而徳太子

襄陵之役【史不書】畢長謂公叔曰請毋用兵而楚魏皆徳公之國矣夫楚欲置公子咎【元作髙從史後並同此書亦或作咎置不立也事見十二年】必以兵臨魏【魏欲立咎故】公何不令人說昭子【陽也】曰戰未必勝請爲子起兵以之魏【韓起兵】子有辭以毋戰【楚臨魏欲置咎也韓今順之故可以無戰】於是【衍以字】太子【防瑟也】與【元作扁】昭陽【元作】梁王皆徳公矣【陽得毋戰梁得免兵】

公叔使馮君於秦恐畱教陽向【並韓人】說秦王【昭】曰畱馮君以善韓臣【韓之嫉馮者以畱之爲善】非上智也主君不如善馮君而資之以秦馮君廣王【恃秦以自大】而不聴公叔以與太子爭【太子爭也時未定所立故防瑟咎嬰更稱之】則王澤布而害於韓矣【國不和故】

韓公叔與防瑟爭國【爭立爲相見後】鄭彊爲楚王【懷】使於韓矯以新城陽人命世子【防瑟也】以與公叔爭國楚怒將罪之鄭彊曰臣之矯與之以爲國也臣曰【言其言然】世子得新城陽人以與公叔爭國而得全魏必急韓氏【魏欲立咎故急攻之】韓氏急必懸命於楚又何新城陽人敢索若戰而不勝幸【元作走】而不死今且以至【言歸楚】又安敢言地楚王曰善乃弗罪【楚防有大同鄭作申】

韓公叔與防瑟爭國中庶子彊【庶子本周官秦置中庶子爲太子官】謂太子曰不若及齊師未入【齊助公叔】急擊公叔太子曰不可戰之於國中國必分對曰事不成身必危尙何足以圖國之全爲太子弗聴齊師果入太子出走【彪謂防瑟之及此言也義嗣也而卒不得立小人勝故也】

齊明謂公叔曰齊逐防瑟楚善之令楚欲善齊甚公何不令齊王【閔】謂楚王【懷】王爲我逐幾瑟以窮之楚聴是齊楚合而幾瑟走也楚王弗聴是有陰於韓也【陰言私厚之然則公叔不可不備】

公叔將殺幾瑟也謂公叔曰太子之重公也【太子咎】畏防瑟也今幾瑟死太子無患必輕公韓大夫見王老冀太子之用事也固欲事之太子外無幾瑟之患【時在楚故言外】而內收諸大夫以自輔也公必輕矣不如無殺防瑟以恐太子太子必終身重公矣

公叔且殺幾瑟也宋赫爲謂公叔曰防瑟之能爲亂也內得父兄而外得秦楚也今公殺之太子無患必輕公韓大夫知王之老而太子定必陰事之秦楚若無韓【言小國不之有】必陰事伯嬰【秦楚有韓則事太子太子韓嗣故也無韓乃事嬰】伯嬰亦幾瑟也公不如勿殺【絕句】伯嬰恐必陰保於公【嬰與太子在韓皆幾瑟之仇幾瑟在故嬰恐】韓大夫不能必其不入也【幾瑟入】必不敢輔伯嬰以爲亂秦楚挾幾瑟以塞伯嬰【塞障也不使與事】伯嬰外無秦楚之權內無父兄之眾必不能爲亂矣此便於公【十二年書太子嬰死因言公仲伯嬰六事六事豈與太子同名與】

謂新城君曰公叔伯嬰恐秦楚之內防瑟也公何不爲韓求質子於楚【楚不主幾瑟則必入質以此卜之】楚王【懷】聴而入質子於韓則公叔伯嬰必知秦楚之不以幾瑟爲事也必以韓合於秦楚矣秦楚挾韓以窘魏魏氏不敢東【不合齊】是齊孤也公又令秦求質子於楚【卜其與秦同否也】楚不聴則怨結於韓【此韓皆主公叔伯嬰爲言】韓挾齊魏以盻楚【盻睥睨也】楚王必重公矣【新城貴於秦楚欲秦援之故重新城】公挾秦楚之重以積徳於韓則公叔伯嬰必以國事公矣【記十二年有在楚圍雍氏下】

胡衍【韓人】之出幾瑟於楚也【出而歸韓】教公仲【衍教之】謂魏王【哀】曰太子在楚韓不敢離楚也【懼其爲幾瑟伐韓】王【元作公】何不試奉公子咎【此後並因舊字】而爲之請太子【子韓立之】因令人謂楚王【懷幾瑟聞魏欲立咎故】曰韓立公子咎而棄防瑟是王抱虛質也王不如亟歸幾瑟幾瑟入必以韓權報讎於魏而徳王矣

幾瑟亡之楚楚將收秦而復之謂芋戎曰廢公叔而相幾瑟者楚也【相謂昔日】今幾瑟亡之楚楚又收秦而復之幾瑟入鄭之日韓楚之縣已【元作邑】公不如令秦王賀伯嬰之立也韓絕於楚【楚主幾瑟而今立嬰故絕韓】其事秦必疾秦挾韓親魏齊楚後至者先亡此王業也

冷向謂韓咎【史有公子咎有韓咎】曰幾瑟亡在楚楚王【懷】欲復之甚今楚兵十餘萬在方城之外臣請令楚築萬家之都於雍氏之旁韓必起兵以禁之公必將矣公因以楚韓之兵奉幾瑟而內之幾瑟得入而徳公必以韓楚奉公矣【記十二年有】

楚令景鯉入韓韓且內伯嬰於秦景鯉患之【楚欲立幾瑟恐秦立嬰故】冷向謂伯嬰曰太子【謂伯嬰】入秦秦必畱太子而合楚以復幾瑟也是太子反棄之【言危得立而棄之向蓋爲鯉者彪謂太子國之本也而紛紛不定若此韓有相其皆何事邪】

楚圍雍氏【此十二年】五月韓令使者求救於秦冠蓋相望也秦師不下殽韓又令尙靳使秦謂秦王【昭】曰韓之於秦也居爲隠蔽出爲鴈行今韓已病矣秦師不下殽臣聞之唇掲者【掲猶反】其齒寒願大王之熟計之宣太后曰使者來者眾矣獨尙子之言是召尙子入宣太后謂尙子曰妾事先王日先王以其髀【股也】加妾之身妾困不支也盡置其身妾之上而妾弗重也何也以其少有利焉今佐韓兵不眾糧不多則不足以救韓夫救韓之危日費千金獨不可使妾少有利焉尙靳歸書【以書歸】報韓王韓王遣張翠張翠稱病日行一縣張翠至甘茂曰韓急矣先王病而來張翠曰韓未急也且急矣甘茂曰秦重國智王也韓之緩急莫不知今先生言不急可乎張翠曰韓急則折而入於楚矣臣安敢來甘茂曰先生毋復言也甘茂入言秦王曰公仲柄得秦師【柄猶持】故敢捍楚今雍氏圍而秦師不下殽是無韓也公仲且抑首而不朝【抑首不意貌】公叔且以國南合於楚楚韓爲一魏氏不敢不聴是楚以三國謀秦也如此則伐秦之形成矣不識坐而待伐孰與伐人之利秦王曰善果下師於殽以救韓【甘茂有茂入言下】

楚圍雍氏韓令冷向借救於秦秦爲發使公孫昧入韓公仲曰子以秦爲將救韓乎其不乎對曰秦王【昭】之言曰請道於南鄭【屬漢中】藍田以入攻楚出兵於三川以待公殆不合軍於南鄭矣【不與楚戰】公仲曰柰何對曰秦王必祖張儀之故謀【昔日所謀】楚威王攻梁張儀謂秦王【惠】曰與楚攻梁魏折而入楚韓固其與也【韓魏之與】是秦孤也故不如出兵以勁魏【陽爲助魏實欲其與楚戰】於是攻皮氏【楚攻之】魏氏勁威王怒楚與魏大戰秦取西河之外以歸【惠八年】今也其將陽言救韓而陰善楚公恃秦而勁必輕與楚戰楚陰得秦之不用也【不爲韓用】必易與公相支也公戰勝楚遂與公乘楚易三川而歸【乘因取之也】公戰不勝楚楚塞三川而守之公不能救也臣甚惡其事司馬康【秦人】三反之郢矣甘茂與昭獻遇於境其言收璽【璽軍符收之者言欲止楚之攻韓】其實猶有約也【疑秦楚約攻韓】公仲恐曰然則柰何對曰公必先韓而後秦先身而後張儀【先已所見後儀之故智言欲秦之救已而不欲其勁韓也徐注欲以爲儀在之日而云非也】臣【補】以公不如亟以國合於齊楚秦必委國於公以解伐是公之所以外者儀而已【外猶後也此言不恃秦耳承上故言儀】其實猶之不失秦也【𨿽合齊楚圖國事耳秦無辭怨之記十二年有】

或謂韓公仲曰夫孿子之相似者【孿一乳兩子】惟其母知之而已夫利害之相似者惟智者知之而已今公國其利害之相似正如孿子之相似也得其道爲之則主尊而身安不得其道則主卑而身危今秦魏之和成【轉與二國和】而非公適兩束之【束猶約】則韓必謀矣【謀謂和不堅而復議之】若韓隨魏以善秦是爲魏從也【從人而已非自約之】則韓輕主卑矣秦已善韓必將置其所愛信者令用事於韓以完之【全秦之事】是公危矣今公與安成君【韓人】爲秦魏之和成因爲福不成亦爲福秦魏之和成而公適兩束之是韓爲秦魏之門戶也【諭兩國由之】是韓重而主尊矣安成君東重於魏而西重於秦操右契【左契待合而已右契可以責取】而爲公責徳於秦魏之王【公仲制和爲徳於秦今責其報】裂地而爲諸侯公之事也【言當務此】若夫安韓魏而終身相公之下服【服猶事以侯國爲上則相猶爲下也】此主尊而身安矣秦魏不終相聴者也【後必相違】齊怒於不得魏必欲善韓以塞魏魏不聴秦必務善韓以備秦是公擇布而割也【布諭濟魏割諭制之】秦魏和則兩國徳公不和則兩國爭事公所謂成爲福不成亦爲福者也願公之無疑也

或謂公仲曰今有一舉而可以忠於主便於國利於身願公之行之也今天下散而事秦則韓最輕矣今天下合而離秦則韓最弱矣合離之相續則韓最先危矣此君國長民之大患也今公以韓先合於秦天下隨之是韓以天下事秦秦之徳韓也厚矣韓與天下朝秦而獨厚取徳焉公行之計【之猶此】是其於主也至忠矣天下不合秦秦令而不聴秦必起兵以誅不服秦久與天下結怨【禦名】難而兵不決韓息士民以待其舋【舋罅也】公行之計是其於國也大便也昔者周佼以西周善於秦而封於梗陽【太原楡次有梗陽鄕】周啟以東周善於秦而封於平原今公以韓善秦韓之重於兩周也無先計而秦之爭機也【在已之計無先於此在秦則爲爭言欲之急機言不可失】萬於周之時今公以韓爲天下先合於秦秦必以公爲諸侯以明示天下公行之計是其於身大利也願公之加務也

釐王【襄王子元年赧王二十年丙寅】

韓咎【太子咎卽釐王】立爲君而未定也【幾瑟伯嬰難之】其弟在周周欲立車百乘而送之恐韓咎入韓之不立也綦母恢曰不如以百金從之韓咎立因以爲戒【所謂兵餽】不立則曰來效賊也【得立者以咎弟爲賊】

五國約而攻秦【趙惠文十三年此十年】楚王【頃襄】爲從長不能傷秦兵罷而畱於成臯魏順謂沛【元作市下同】丘君【太公世家君其長也】曰五國罷必攻沛丘【注沛丘爲貝曰貝丘屬淸河】以償兵費君【元作若】資臣臣請爲君止天下之攻沛丘沛丘君曰善因遣之魏順南見楚王曰王約五國而西伐秦不能傷秦天下且以是輕王而重秦故王何不卜交乎楚王曰柰何魏順曰天下罷必攻沛丘以償兵費王令之勿攻沛丘五國重王【五當作四】且聴王之言而不攻沛丘不重王且反王之言而攻沛丘然則王之輕重必明矣故楚王卜交而沛丘存

韓人攻宋【齊記閔三十八年書韓爲齊攻今從史定爲此十年】秦王【昭】大怒曰吾愛宋與新城陽晉同也韓瑉與我交而攻我所甚愛何也蘇代【元作秦今從史】爲韓說秦王曰韓瑉之攻宋所以爲王也以韓之彊輔之以宋楚魏必恐恐必西面事秦王不折一兵不殺一人無事而割安邑此韓瑉之所以禱於秦也【禱言以此求事秦】秦王曰吾固患韓之難知一從一橫此其說何也【韓難知而代說如此何也】對曰天下固令韓可知矣【言非獨代知之】韓固已攻宋矣其西事秦以萬乘自輔【萬乘秦也】不西事秦則宋地不安矣【難得宋地不能自安】中國白頭遊敖之士【敖出遊也】皆積智欲離秦韓之交伏軾結靷【靷駕牛具在胸者】西馳者未有一人言善韓者也伏軾結靷東馳者未有一人言善秦者也皆不欲韓秦之合者何也則晉楚智而韓秦愚也晉楚合必伺韓秦【伺亦圖也小言之】韓秦合必圖晉楚請以決事秦王曰善【齊記有韓字並作齊】

或謂韓王曰秦王【昭】欲出事於梁而欲攻綘安邑韓計將安出矣【謂有齒寒之憂】秦之欲伐韓以東闚周室甚惟寐忘之今韓不察因欲與秦必爲山東大禍矣秦之欲攻梁也欲得梁以臨韓恐梁之不聴也故欲痛之以固交也【攻之深使之懲創不敢離秦】王不察因欲中立【不助秦亦不救魏】梁必怒於韓之不與已必折爲秦用韓必舉矣願王熟慮之也不如急發重使之趙梁約復爲兄弟使山東皆以鋭師戍韓梁之西邊非爲此也山東無以救亡此萬世之計也秦之欲並天下而王之也不與古同事之𨿽如子之事父猶將亡之也行𨿽如伯夷猶將亡之也行𨿽如桀紂猶將亡之也【言志於亡之而已無擇也】𨿽善事之無益也不可以爲存適足以自令亟亡也然則山東非能從親合而相堅如一者必皆亡矣【彪謂秦之大情此士陳之無餘蘊矣非蘇氏兄弟不能也說之著明如此而聴之者藐藐豈天亡之邪蓋漢運將興而秦爲之鸇獺也】

謂鄭王曰昭釐侯一世之明君也申不害一世之賢士也韓與魏敵侔之國也申不害與昭釐侯執圭而見梁君非好卑而惡尊也非慮過而議失也申不害之計事曰我執珪於魏魏君必得志於韓必外靡於天下矣【靡蔑視之】是魏敝矣諸侯惡魏必事韓是我俛【元作免】於一人之下而信【平】於萬人之上也夫弱魏之兵而重韓之權莫如朝魏昭釐侯聴而行之明君也申不害慮事而言之忠臣也今之韓弱於始之韓而今之秦彊於始之秦今秦有梁君之心矣而王與諸臣不事爲尊秦【不以尊秦爲事】以定韓者臣竊以爲王之明爲不如昭釐侯而王之諸臣莫如申不害也昔者秦【補】穆公一勝於韓原【晉記斃於原注晉韓原後志在馮翊夏陽】而覇西州【猶言西方】晉文公一勝於城濮而定天子【僖二十八年】此皆以一勝立尊【尊謂霸】令成功名於天下【令猶使】今秦數世彊矣大勝以十數小勝以百數大之不王小之不霸名尊無所立制令無所行【諸侯不從其令】然而春秋用兵者非以求主尊成王於天下也【言志於尊王而已】昔先王之攻有爲名者有爲實者爲名者攻其心【使之心服而已】爲實者攻其形【形在外者謂地與民】昔者吳與越戰越人大敗保於會稽之上吳人入越而戶撫之【徧至其家撫安之】越王使大夫種行成於吳請男爲臣女爲妾身執禽【禽鳥小贄也】而隨諸禦【吳之執事者】吳人果聴其辭與成而不盟此攻其心者也其後越與吳戰吳人大敗亦請男爲臣女爲妾反以越事吳之禮也越越人不聴也遂殘吳國而禽夫差此攻其形者也今將攻其心乎宜使如吳攻其形乎宜使如越夫攻形不如越而攻心不如吳而君臣上下少長貴賤畢呼霸王臣竊以爲猶之井中而謂曰我將爲爾求火也東孟之會聶政陽堅【堅政之副猶秦武陽】刺相兼君許異【韓人】蹙列【元作哀下同】侯而殪之【蹙猶畱侯躡漢王足蓋使之佯死】立以爲鄭君韓氏之眾無不聴令者則許異爲之先也是故列侯爲君而許異終身相焉而韓氏之尊許異也猶其尊列侯也今日鄭君不可得而爲也【爲去音謂蹙之】𨿽終身相之焉然而吾弗爲云者豈不爲過謀哉【言無前日之難而可以久相而曰不爲者過也】昔齊桓公九合諸侯未嘗不以周襄王之命然則𨿽尊襄王桓公亦定霸矣九合諸侯之尊桓公也【侯之與於合者】猶其尊襄王也今日天子不可得而爲也𨿽爲桓公然而【補此兩字】吾弗爲云者豈不爲過謀而不知尊哉【此欲其尊秦】韓氏之士數十萬皆戴列侯以爲君而許異獨取相焉者無它也諸侯之君無不任事於周室也而桓公獨取霸者亦無它也【知所尊而已】今彊國將有帝王之舋【謂秦】而以國先者此桓公許異之類也豈可不謂善謀哉夫先與彊國之利彊國能王則我必爲之霸彊國不能王則可以避其兵使之無伐我然則彊國事成則我立帝而霸【立言彼爲帝由我尊之】彊國之事不成猶之厚徳我也今與彊國【今謂韓】彊國之事成則有福不成則無患然則先與彊國者聖人之計也

韓陽役於三川【徵伐之役】而欲歸足彊【韓人】爲之說韓王曰三川服矣王亦知之乎役且共貴公子【役役人公子謂陽等輩貴言立之爲君】王於是召諸公子役於三川者而歸之

秦大國也韓小國也韓甚疏秦而見親秦【爲秦所親】韓【補】計之非金無以也【金以事秦】故賣美人美人之賈貴諸侯不能買故秦買之三千金韓因以其金事秦秦反得其金與韓之美人韓之美人因言於秦曰韓甚疏秦【美人怨韓賣之又知韓之情】從是觀之韓之美人與金【此兩者】其疏秦乃始【衍於字】益明故客有說韓者曰不如止淫用【淫侈也】以是爲金而事秦是金必行而韓之疏秦不明美人知內行者也【謂國中隠事】故善爲計者不見內行【見顯示之】

張醜之合齊楚講於魏也謂韓公仲曰今公疾攻魏之鄆【元作運下同後志瑯邪東筦有鄆亭】魏急則必以地和於齊楚故公不如勿攻也魏緩則必戰【與齊楚戰】戰勝攻鄆而取之易矣【勝則兵敝又無齊楚之助韓可取鄆】戰不勝則魏且內之【內鄆於韓】公仲曰諾張醜因謂齊楚曰韓已與魏矣【與之講】以爲不然則盍觀公仲之攻也公仲不攻【從醜之言】齊楚恐【恐韓魏合】因講於魏而不告韓

謂韓相國【公仲也】曰人之所以善扁鵲者爲有臃腫也使善扁鵲而無臃腫也則人莫之爲之也【無爲善之】今君以所事【謂王】善平原君者爲惡於秦也【以見惡於秦故善之以支秦】而善平原君乃所以惡於秦也【秦以平原難之故惡之而韓與之善故亦惡韓】願君之熟計之也

韓相公仲【衍瑉字下同】使韓侈之秦請攻魏秦王【昭】說之韓侈在唐【晉陽注詩唐國】公仲死韓侈謂秦王曰魏之使者謂後相韓辰曰公必爲魏罪韓侈韓辰曰不可秦王仕之又與約事【言約攻魏】使者曰秦之仕韓侈也以重公仲也今公仲死韓侈之秦秦必弗入又奚爲挾之以恨魏王【昭】乎韓辰患之將聴之矣今王不召韓侈韓侈且伏於山中矣【懼罪】秦王曰何意寡人如是之權也【權猶變也始說侈而今不入是變也】今安伏【秦人】召韓侈而仕之

韓瑉相齊令吏逐公疇豎【齊人】又【元作大】怒於周之畱成陽君【君本在齊爲秦善之瑉欲使之之秦過周周人畱之故怒】謂韓瑉曰公以二人者爲賢人也所入之國因用之乎則不如其處小國【謂周】何也成陽君爲秦去韓公疇豎楚王【頃襄】善之今公因逐之二人者必入秦楚必爲公患且明公之不善於天下【明顯猶示二大國惡之天下不能善也】天下之不善公者與欲有求於齊者且收之以臨齊而市公

謂山陽君【韓人】曰秦封君以山陽【兗州郡】齊封君以莒齊秦非重韓則賢君之行也今楚攻齊取莒上不交齊次弗納於君【弗使入莒】是棘齊秦之威而輕韓也【棘猶難也楚攻齊而不內秦之所封山陽又韓人故云】山陽君因使之楚【解齊攻也】

趙魏攻華陽韓謁急於秦【以急告也】冠蓋相望秦不救韓相國【辰也】謂田苓曰事急願公𨿽疾爲一宿之行田苓見穰侯穰侯曰韓急乎何故使公來田苓對曰未急也穰侯怒曰是何以爲公之主使乎【公猶國也言其不任】冠蓋相望告敝邑甚急公言未急何也田苓曰使韓急則將變矣穰侯曰公無見王矣臣請令發兵救韓八日中大敗趙魏於革陽之下【記二十三年有】

韓氏逐向晉於周【晉周人使周逐之】周使成恢爲之謂魏王【安釐】曰周必寛而反之【反謂還】王何不爲之先言是王有向晉於周也【有言得其用】魏王曰諾成恢因爲謂韓王曰逐向晉者韓也而還之者魏也豈如道韓反之哉【道猶由】是魏有向晉於周而韓王失之也【不反之則然】韓王曰善亦因請復之

張登【中山人見其防】謂費緤【韓人】曰請令公子牟謂韓王曰費緤西周讎之東周寶之此其家萬金王何不召之以爲三川之守是緤以三川與西周戒也【三川近西西讎之故緤有戒心】必盡其家以事王西周惡之必效先王之器以止王【止韓勿使爲守】韓王必爲之【此下登言其效也】西周聞之必解子之罪以止子之事【守三川非緤之欲登云云解其罪耳】

魏王【安釐】爲九重之盟【九重謂王城欲城之先盟其眾】且復天子【赧四十二年馬犯請梁城周有復之之語正此二十三年復復其尊】房喜【韓人】謂韓王曰勿聴之也大國惡有天子而小國利之王與大國弗聴【此言韓亦大國】魏安能與小國立之

桓惠王【釐王子元年赧王十三年己丑】

建信君【趙人】輕韓熙趙敖爲謂建信君【元作侯】曰國形有之而存無之而亡者魏也【趙魏爲鄰故其勢如此】不可無而從者韓也【欲爲從必得韓】今君之輕韓熙者交善楚魏也【此爲從者說也從宜善韓而善此二國者非也】秦見君之交反善於楚魏也其收韓必重矣【秦之志常反諸國】從則韓輕【從必得韓而反輕者國小不得主從】橫則韓重【最近秦故】則無從輕矣【韓以爲輕】秦出兵於三川則南圍鄢蔡邵之道不通矣【謂潁川鄢陵汝南二蔡邵陵】魏急【上三邑皆近魏】其救趙必緩矣秦舉兵破邯鄲趙必亡矣故君收韓可以無舋

凡六十章

戰國防卷八

欽定四庫全書

戰國策卷九

宋鮑彪注

燕【東有漁陽右北平遼西遼東西有上谷代郡鴈門南得涿郡之易容城範陽北有新城故安涿縣良鄕新昌及渤海之西而樂浪莬亦屬焉】

文公【桓公子元年顯王八年庚申】

奉陽君【衍李兌二字】甚不取於蘇秦【傳亦云】蘇秦在燕李兌因爲蘇秦謂奉陽君曰齊燕離則趙重齊燕合則趙輕今君之齊【謂以燕合齊】非趙之利也臣竊爲君不取也奉陽君曰何吾合燕於齊【問何以言然】對曰夫制於燕者蘇子也【言其制燕】而燕弱國也東不如齊西不如趙豈能東無齊西無趙哉而君甚不善蘇秦蘇秦能抱弱燕而孤於天下哉是驅燕而使合於齊也且燕亡國之餘也【惠公六年大夫誅其姬而惠公奔齊齊晉入之至而卒】其以權立【權謂外與貴也】以重外以事貴【並謂齊晉】故爲君計善蘇秦則取之【取言與之交】不善亦取之以疑燕齊【齊不善蘇子蘇子在燕而趙人取之則齊疑燕合趙而外已齊疑燕燕亦不能信齊矣】燕齊疑則趙重矣齊王【宣】疑蘇秦則君多資【疑其合燕於趙】奉陽君曰善乃使使與蘇秦結交

蘇秦將爲從【此二十八年】北說燕文侯曰燕東有朝鮮【屬樂浪】遼東【並州郡】北有林胡樓煩西有雲中九原【屬五原】南有呼沲易水【出涿故安】地方二千里帶甲數十萬車七百乘騎六千匹粟支十年南有碣石鴈門之饒【並州郡】北有棗栗之利民𨿽不田作棗栗之實足食於民矣此所謂天府也夫安樂無事不見覆軍殺將之憂無過燕矣大王知其所以然乎夫燕之所以不犯寇被兵者以趙之爲蔽於其南也秦趙五戰秦再勝而趙三勝秦趙相敝而王以全燕制其後此燕之所以不犯難也且夫秦之攻燕也逾雲中九原過代上谷彌地踵道【彌猶亙踵猶系】數千里𨿽得燕城秦計固不能守也秦之不能害燕亦明矣今趙之攻燕也發號出令不至十日而數十萬之眾軍於東垣矣【垣謂城】度呼沲涉易水不至四五日而距國都矣故曰秦之攻燕也戰於千里之外趙之攻燕也戰於百里之內夫不憂百里之患而重千里之外計無過於此者是故願大王與趙從親天下爲一則國必無患矣燕王曰寡人國小西迫彊秦促近齊趙齊趙彊國令主君幸教詔之合從以安燕敬以國從於是賫蘇秦車馬金帛以至趙【在說諸國之初】

權之難【與齊戰也】燕再戰不勝趙弗救噲子【文公孫子噲】謂文公曰不如以地請合於齊趙必救我若不吾救不得不事【燕齊合則趙輕𨿽不救我後必事我】文公曰善令郭任以地謂講於齊趙聞之遂出兵救燕【齊防此役言及魏冉知爲文公末年】

易王【文公子元年顯王王三十七年己丑】

燕文公時秦惠王以其女爲燕太子婦【文二十年】文公卒易王立齊宣王因燕喪攻之取十城武安君蘇秦爲燕說齊王再拜而賀因仰而弔齊王按戈而卻曰【卻秦使退】此一何慶弔相隨之速也對曰人之饑所以不食烏喙者【本艸烏頭一名云】以爲𨿽偸充腹而與死同患也今燕𨿽弱小彊秦之少婿也王利其十城而深與彊秦爲仇今使弱燕爲鴈行而彊秦制其後以招天下之精兵【此言秦兵爲天下精】此食烏喙之類也齊王曰然則柰何乎對曰聖人之制事也轉禍而爲福因敗而爲功故桓公負婦人而名益尊【齊桓也好內而霸】韓獻開罪而交愈固【宣十二年楚伐鄭許之平晉救之荀桓子欲還彘子不可韓獻子謂桓子彘子以偏師防子罪大矣不如進也戰於邲晉敗績成十三年獻子將下軍孟獻子曰晉帥乘和必有大功十六年戰於鄢陵楚敗績】此皆轉禍而爲福因敗而爲功者也王能聴臣莫如歸燕之十城卑辭以謝秦秦知王以己之故歸燕城也秦必得王燕無故而得十城燕亦徳王是棄彊仇而立厚交也且夫燕秦之俱事齊則大王號令天下皆從是王以虛辭附秦而以十城取天下也此霸王之業【衍矣字】所謂轉禍爲福因敗成功者也齊王大說乃歸燕城以金千斤謝其後頓首塗中【塗泥也自卑之甚】願爲兄弟而請罪於秦【有】

人有惡蘇秦於燕王者曰武安君天下不信人也王以萬乘下之尊之於廷示天下與小人羣也武安君從齊來而燕王不館也謂燕王曰臣東周之鄙人也見足下【初見時】身無咫尺之功而足下迎臣於郊顯臣於廷今臣爲足下使利得十城功存危燕足下不聴臣者人必有言臣不信傷臣於王者且臣之不信是足下之福也使臣信如尾生廉如伯夷孝如曾參三者天下之髙行也而以事足下可乎燕王曰可曰有此臣亦不事足下矣【衍蘇秦曰三字】且夫孝如曾參義不離親一夕宿於外足下安得使之之齊廉如伯夷不取素餐【詩注素空也】污武王之義而不臣辭孤竹之君【爾雅孤竹四荒中北國漢屬遼西令支】餓而死於首陽之山【伯夷注在蒲阪華山之北河曲之中】廉如此者何肯步行數千里而事弱燕之危主乎信如尾生期而不來【傳言與女子期】抱梁柱而死信至如此何肯揚燕秦之威於齊而取大功乎哉且夫信行者所以自爲也非所以爲人也皆自覆之術【覆猶芘防也自防其名】非進取之道也且夫三王代興五霸疊盛皆不自覆也君以自覆爲可乎則齊不益於營丘【卽北海營陵太公所封】足下不逾【衍楚字】境不窺於邊城之外且臣有老母於周離老母而事足下去自覆之術而謀進取之道臣之趣固不與足下合者足下皆自覆之君也僕者進取之臣也所謂以忠信得罪於君者也燕王曰夫忠信又何罪之有也對曰足下不知也臣鄰家有逺爲吏者其妻私人其夫且歸其私之者憂之其妻曰公勿憂也吾已爲藥酒以待之矣後二日夫至妻使妾奉巵酒進之妾知其爲藥酒也進之則殺主父言之則逐主母乃陽僵棄酒主父大怒而笞之【笞擊也】妾之棄酒上以活主父下以存主母也忠至如此然不免於笞此以忠信得罪者也臣之事適不幸而有妾之棄酒也且臣之事足下亢義益國【亢髙極也言髙其義】今乃得罪臣恐天下後事足下者莫敢自必也且臣之說齊曾不欺之也使【衍之字】說齊者莫如臣之言也𨿽堯舜之智不敢取也【言無成功者𨿽聖智不足取也按秦而略】

王噲【易王子元年愼靚王元年辛丑】

蘇秦死其弟蘇代欲繼之乃北見燕王噲曰臣東周之鄙人也竊聞王義甚髙甚順鄙人不敏竊釋耡耨而幹大王至於邯鄲所聞於邯鄲者又髙於所聞東周臣竊負其志乃至燕廷觀王之羣臣下吏大王天下之明主也【觀其臣知其主】王曰子之所謂天下之明主者何如者也對曰臣聞之明主者務聞其過不欲聞其善臣請謁王之過夫齊趙者王之仇讎也楚魏者王之援國也今王奉仇讎以伐援國非所以利燕也王自慮此則計過無以諫者非忠臣也王曰寡人之於齊趙也非所敢欲伐也【言𨿽知其讎以其彊故奉之不敢伐】曰夫無謀人之心而令人疑之殆有謀人之心而令人知之拙謀未發而聞於外則危今臣聞王居處不安食飲不甘思念報齊【因喪見伐之怨】身自削甲札【札牒也甲之革緣如之】妻自組甲絣【絣綿也治之爲組以穿札】曰有大數矣有之乎王曰子聞之寡人不敢隠也我有深怨積怒於齊而欲報之二年矣【自卽位至是】齊者我讎國也故寡人之所欲報也直患國敝力不足矣子能以燕報齊寡人奉國而委之於子矣對曰凡天下之戰國七而燕處弱焉獨戰則不能有所附則無不重南附楚則楚重西附秦則秦重中附韓魏則韓魏重且茍所附之國重此必使王重矣今夫齊王【閔】長主也而自用也【不如燕之附人】南攻楚五年稸積散【稸亦積】西困秦三年【爲秦所困】民憔悴士罷敝【罷音疲】北與燕戰覆三軍獲二將【史並不書】而又以其餘兵南面西舉五千乘之勁宋【舉宋在齊閔二十八年燕昭二十六年此時未舉也而下十一章亦言齊以宋地封涇陽蓋宋防齊宣也所拔五城】而包十二諸侯此其君之欲得也【得其欲】其民力竭也安猶取哉【言齊不可復攻取】且臣聞之數戰則民勞久師則兵敝【師兼不戰言之】王曰吾聞齊有淸濟濁河可以爲固有長城鉅防足以爲塞誠有之乎對曰天時不與𨿽有淸濟濁河何足以爲固民力窮敝𨿽有長城鉅防何足以爲塞且異日也濟西不役【不役者養兵以備敵】所以備趙也河北不師所以備燕也今濟西河北盡以役矣封內敝矣夫驕主必不好計而亡國之臣貪於財王誠能母愛寵子母弟以爲質寶珠玉帛以事其左右彼且徳燕而輕亡宋【輕者易爲之然則前言舉未亡也】則齊可亡已王曰吾終以子【補】受命於天矣曰內寇不與【寇猶亂與猶和】外敵不可拒【言不能制內則不可以拒外】王自治其外【謂謀敵齊】臣自報其內【謂亂於內】此乃亡之之勢勢也【彪謂燕昭之舉實自代發之】

蘇代爲燕說齊未見齊王【閔】先說淳於髠曰人有賣駿馬者比三旦【比猶連】立市人莫之知往見伯樂曰臣有駿馬欲賣之比三旦立於市人莫與言子還而視之去而顧之【顧反視】臣請獻一朝之費【元作賈】伯樂乃還而視之去而顧之一旦而馬價十倍今臣【衍之字】欲以駿馬見於王【馬自諭也】莫爲臣先後者【爲之助也】足下有意爲臣伯樂乎臣請獻白璧一雙黃金千鎰以爲馬食【自諭爲馬則此所獻馬之食也】淳於髠曰謹聞命矣入言之王而見之齊王大說蘇子

陳翠合齊燕將令燕王之弟爲質於齊【代說王噲已乃使一子質齊】燕王許諾太后聞之大怒曰陳公不能爲人之國亦則已矣焉有離人子母者老婦欲得志焉【以殺辱之爲快】陳翠欲見太后王曰太后方怒子子其待之陳翠曰無害也遂入見太后曰何臞也【臞少肉】太后曰賴得先王鴈鶩之餘食不宜臞者臞者憂公子之且爲質於齊也陳翠曰人主之愛子也不如布衣之甚也非徒不愛子也又不愛丈夫子獨甚太后曰何也對曰太后嫁女諸侯奉以千金賫地百里以爲人之終也【嫁則女之事畢矣封亦公子之終也】今王願封公子百官持職【持猶守也封無功者爭之職也】羣臣效忠曰公子無功不當封今王之以公子爲質也且以爲公子功也而太后弗聴臣是以知人主之不愛丈夫子獨甚也且太后與王幸而在故公子貴太后千秋之後王棄國家而太子卽位公子賤於布衣故非及太后與王封公子則公子終身不封矣太后曰老婦不知長者之計乃命公子束車制衣爲行具

或獻書燕王燕王而不能自恃【弱國必得援】不惡卑名以事彊事彊可以令國安長久萬世之善計也【補】以事彊而不可以爲萬世則不如合弱將柰何合弱而不能如一【以不一爲無如之何】此臣之所以爲山東苦也比目之魚【爾雅東方有比目魚不比不行謂之鰈】不相得則不能行故古人稱之以其合兩而如一也今山東合弱而不能如一是山東之智不如魚也又譬如車士之引車也三人不能行索二人五人而車因行矣今山東三國弱【蓋魏韓趙也】而不能敵秦索二國因能勝秦矣然而山東不知相索者智故不如車士矣胡與越人言語不相知志意不相通同舟而淩波至其相救助如一也今山東之相與也如同舟而濟秦之兵至不能相救助如一智又不如胡越之人矣三物者【物猶事】人之所能爲也山東主遂不悟此臣之所爲山東苦也願大王之熟慮之也山東相合之主者不惡【補】卑名之國者可長存【言山東欲存惟不羞自卑者可也】之卒者【之猶其也卒猝同】出士以戍韓梁之西邊此燕之上計也不急爲此國必危矣王必大憂今韓梁趙三國已合矣秦見三晉之堅也必南伐楚趙見秦之伐楚也必攻燕物固有勢異而患同者秦之伐韓故中山亡【秦不暇救故趙亡之】今秦之伐楚燕必亡【趙亡之】臣竊爲王計不如以兵南合三晉約戍韓梁之西邊山東不能堅爲此此必皆亡燕果以兵南�三晉也【此三年與楚三晉攻秦彪謂此三物諭從之精者也故𨿽子噲庸主亦能感動惜乎言猶在耳而諸侯之心已變矣此豈非天亡之哉】

燕王噲旣立蘇秦死於齊蘇秦之在燕也與其相子之爲婚而蘇代與子之交及蘇秦死而齊閔【元作宣下同】王復用蘇代燕噲三年與楚三晉攻秦不勝而還子之相燕貴重主斷蘇代爲齊使於燕燕王問之曰齊【衍宣字】王何如對曰必不霸燕王曰何也對曰不信其臣蘇代欲以激燕王以厚任子之也於是燕王大信子之子之因遺蘇代百金聴其所使鹿毛壽【鹿蓋鉅鹿壽之所居】謂燕王曰不如以國讓子之人謂堯賢者以其讓天下於許由由必不受有讓天下之名實不失天下今王以國讓相子之子之必不敢受是王與堯同行也燕王因舉國屬子之【屬猶付與】子之大重或曰禹授益而以啟人爲吏【以啟臣爲益吏】及老而以啟爲不足任天下之益也啟與友黨攻益而奪之天下是禹名天下於益也其實令啟自取之今王言屬國子之而吏無非太子人者是名屬子之而太子用事王因收印自三百石吏而效之子之子之南面行王事而噲老【以老自休】不聴政顧爲臣國事皆決子之子之三年燕國大亂百姓恫怨將軍市被太子平謀將攻子之儲子【見離婁下】謂齊閔王因而僕之破燕必矣王因令人謂太子平曰寡人聞太子之義將廢私而立公飭君臣之義【飭戒也猶正】正父子之位寡人之國小不足先後𨿽然則惟太子所以令之太子因數黨聚眾將軍市被圍公宮攻子之不克將軍市被及百姓乃反攻太子平將軍市被死以殉國構難數月死者數萬眾燕人恫怨【元作恐】百姓離意孟軻謂齊閔王曰今伐燕此文武之時不可失也王因令章子將五都之兵【都大邑】以因北地之眾【齊之北近燕】以伐燕士卒不戰城門不閉燕王噲死齊大勝燕子之亡二年而燕人立太【元作公】子平是爲燕昭王【記三年有彪謂王噲七國之愚主也惑蘇代之淺說貪堯之名惡禹之實自令身死國破蓋無足算齊閔所以請太子者近於興滅繼絕矣而天下不以其言信其心蓋名實者天下之公器也豈可以虛稱矯舉而得哉故齊閔之勝適足以動天下之兵而速臨菑之敗也】

初蘇秦弟厲因燕質子而求見齊王【閔】齊王怨蘇秦【秦爲燕謀齊故】欲囚厲燕質子爲謝乃已遂委質爲臣燕相子之與蘇代婚而欲得燕權乃使蘇代侍【元作持】質子於齊齊使代報燕燕王噲問曰齊王其霸乎曰不能曰何也曰不信其臣於是燕王專任子之已而讓位燕大亂齊伐燕殺王噲子之燕立昭王而蘇代厲遂不敢入燕皆終歸齊齊善待之蘇代過魏魏爲燕執代齊使人謂魏王【哀】曰齊請以宋封涇陽君秦不受秦非不利有齊而得宋地也不信齊王與蘇子也今齊魏不和如此其甚則齊不欺秦【秦所以不信齊疑其合魏也】秦信齊齊秦合涇陽有宋地非魏之利也故王不如東蘇子【使歸齊】秦必疑而不信蘇子矣【疑其合齊魏】齊秦不合天下無變【五國無秦之兵】伐齊之形成矣【時齊魏相惡故云】於是出蘇代代【補】之宋宋善待之

昭王【噲子元年赧王四年庚戌】

張儀爲秦破從連橫謂燕王曰大王之所親莫如趙昔趙主【元作王襄子也】以其姊爲代王妻欲並代約與代王遇於勾注之塞乃令工人作爲金斗長其尾令之可以擊人與代王飲而陰告廚人曰卽酒酣樂進熱歠【飲也】卽因反斗擊之於是酒酣樂進取熱歠廚人進斟羮【斟注也】因反斗而擊代王殺之王腦塗地【塗猶污】其姊聞之摩笄以自刺也【笄簪也】故至今有摩笄之山天下莫不聞夫趙王【武靈】之狼戾無親【暴戾如狼】大王之所明見知也且以趙王爲可親邪趙興兵而攻燕再圍燕都而刼大王【趙燕記皆不書】大王割十城乃卻以謝趙王已入朝黽池效河間以事秦今大王不事秦秦下甲雲中九原驅趙而攻燕則易水長城【濟北盧注云東至海蓋亦距燕云】非王之有也且今時趙之於秦猶郡縣也不敢妄興師以徵伐今大王事秦秦王【昭】必喜而趙不敢妄動矣是西有彊秦之援而南燕齊趙之患是故願大王之熟計之也燕王曰寡人蠻夷僻處𨿽大男子裁如嬰兒言不足以求正謀不足以決事今上客幸而教之請奉社稷西面而事秦獻常山之尾五城【有在楚韓齊趙后彪謂燕昭賢智主也非儀此說能震動且人之性稟有父子不相肖者自襄至武靈七八矣而欲以其狼戾無親例之人豈信之哉然而燕之聴之也卑卑甚蓋拊摩新附之民勢未可以有事又諸國從之者眾故爲卑辭以紓其國是儀之橫有天幸也加之數年收集繕治有其緒則若云者固昭王之所唾而棄者史言蘇代復重燕燕使約從如初此昭王之素所蓄積也】

宮他爲燕使魏魏不聴畱之數月客謂魏王【哀】曰不聴燕使何也曰以其亂也對曰湯之伐桀欲其亂也故大亂者可得其地小亂者可得其寶今燕客之言曰【客卽他】事茍可聴𨿽盡寶地猶爲之也王何爲不見魏王說因見燕客而遣之【彪謂是客也以鄰國爲壑者也彼惡知所謂天下爲度者乎】

燕昭王收破燕後卽位卑身厚幣以招賢者欲將報讎故往見郭隗先生曰齊因孤國之亂而襲破燕孤極知燕小力不足以報然賢士與共國以雪先王之恥孤之願也【記有此文】敢問以國報讎者柰何郭隗先生對曰帝者以師處王者與友處霸者與臣處亡國與役處【役僕役】詘指而事之【屈指也】北面而受學則百已者至先趨而後息【先彼而趨後之而息】先問而後嘿則什已者至人趨則若已者至馮幾據杖【馮據也】眄視指使則廝役之人至若恣睢奮擊【睢仰目】呴籍叱咄【呴呵籍踐也當從足隼韻咄呵也】則徒之人至矣此古服道致士之法也【服猶事事有道者】王誠博選國中之賢者而朝其門下天下聞王朝其賢臣天下之士必趨於燕矣昭王曰寡人將誰朝而可郭隗先生曰臣聞古之君人有以千金求千里馬者三年不能得涓人【謁者也】言於君曰請求之君遣之三月得千里馬馬已死買其首五百金反以報君君大怒曰所求者生馬安事死馬而捐五百金涓人對曰死者且買之五百金況生馬乎天下必以王爲能市馬馬今至矣於是不能期年千里之馬至者三【記無】之今王誠欲致士先從隗始隗且見事況賢於隗者乎豈逺千里哉於是昭王爲隗築宮而師之樂毅自魏往鄒衍自齊往劇辛自趙往士爭湊燕燕王弔死問生與百姓同其甘苦二十八年國殷富士卒樂佚輕戰於是遂以樂毅爲上將軍與秦楚三晉合謀以伐齊齊兵敗閔王出走於外燕兵獨追北入至臨淄盡取齊寶燒其宮室宗廟齊城之不下者惟獨莒卽墨【記同彪謂燕昭郭隗皆三代人也欲爲國雪恥君臣問對無他言専欲得賢士而事之此無競惟人之誼也欲無興得乎哉臣役之對天下之格言市馬之諭萬世之美談太史公獨何爲削之亦異於孔氏刪修之法矣】

客謂燕王曰齊南破楚西屈秦用韓魏之兵燕趙之眾猶鞭莢也【禦諸國如馬】使齊北面伐燕卽𨿽五燕弗能當王何不陰出使【密遣使者】散遊士頓齊兵【頓勞敝之也】敝其眾使世世無患燕王曰假寡人五年寡人得其志矣蘇子曰請假王十年燕王說奉蘇子車十五乘南使於齊謂齊王【閔】曰齊南破楚西屈秦用韓魏之兵燕趙之眾猶鞭防也臣聞當世之舉王【興起之王】必誅暴正亂舉無道【五旬舉之之舉】攻不義今宋王【君偃】射天笞地鑄諸侯之象使侍屏匽【屏厠也當作屏匽露厠】展其臂彈其鼻此天下之無道不義而王不伐王名終不成且夫宋中國膏腴之地鄰民之所處也【齊民鄰宋者處之】與其得百里於燕不如得十里於宋伐之名則義實則利王何爲弗爲齊王曰善遂興兵伐宋三覆宋宋遂舉燕王聞之絕交於齊率天下之兵以伐齊大戰一小戰再頓齊國成其名故曰因其彊而彊之乃可折也因其廣而廣之乃可缺也【彪謂聴言亦難矣蘇子所以告齊王天下之正誼也齊用之不旋踵而招天下之兵故有事於天下者不可以人之言求諸己而已已無罪而後可以誅人之罪已無釁而後可以乘人之釁】

齊伐宋【此二十七年】宋急蘇代乃遺燕昭王書曰夫列在萬乘而寄質於齊【寄猶委也一說如質子寄寓】名卑而權輕奉【元作秦】齊助之伐宋民勞而實費破宋殘楚淮北【楚之淮北宋鄰也宋破則此地殘】肥大齊【肥亦大也】讎彊而國弱也此三者皆國之大敗也而足下行之將欲以除害取信於齊也【宋者齊之害】而齊未加信於足下而忌燕也愈甚矣然則足下之事齊也失所爲矣夫民勞而實費又無尺寸之功破宋肥讎而世負其禍矣【負猶荷】足下以宋加淮北彊萬乘之國也【宋五千乘見王又加之淮北則萬乘而彊】而齊並之是益一齊也北夷【齊之北國】方七百里加之以魯衛【言齊因舉宋且並此數國】此所謂彊萬乘之國也而齊並之是益二齊也夫一齊之彊而燕猶不能支也今乃以三齊臨燕其禍必大矣𨿽然臣聞智者之舉事也轉禍而爲福因敗而成功者也齊人紫敗素也【敗猶惡也素白繒染爲紫】而賈十倍越王勾踐棲於防稽而後殘吳霸天下此皆轉禍而爲福因敗而爲功者也今王若欲轉禍而爲福因敗而爲功乎則莫如遙霸齊而厚尊之使之盟於周室【背秦而受使齊主盟】盡焚天下之秦符約曰夫上計破秦其次長賔客秦秦挾賔客以待破【挾如挾長之挾秦挾賔客本欲並天下而反見破故必患】秦王【昭】必患之秦五世以結諸侯今爲齊下秦王之志茍得窮齊不憚以一國都爲功【將割以賂與國】然而王何不使布衣之人以窮齊之說說秦謂秦王曰燕趙破宋肥齊尊齊而爲之下者燕趙非利之也弗利而勢爲之者何也以不信秦王也今王何不使可以信者接收燕趙令涇陽君若髙陵君【二君秦所重天下信之】先於燕趙秦有變【謂背二國】因以爲質則燕趙信秦矣秦爲西帝趙爲中帝燕爲北帝立爲三帝而令諸侯韓魏不聴則秦伐之齊不聴則燕趙伐之天下孰敢不聴天下服聴因驅韓魏以攻齊曰必反宋地而歸楚之淮北夫反宋地而歸楚之淮北燕趙之所同利也並立三帝燕趙之所同願也夫實得所利名得所願則燕趙之棄齊也猶釋敝躧【革履也當作蹤】今王之不收燕趙則齊霸必成矣諸侯戴齊而王獨弗從也是國伐也【秦受齊伐】諸侯戴齊而王從之是名卑也王不收燕趙名卑而國危王收燕趙名尊而國寧夫去尊寧而就卑危智者不爲也秦王聞若說也必如刺心【言其切已】然則王何不務使智士以若此言說秦秦伐齊必矣夫取秦上交也伐齊正利也尊上交務正利聖王之事也燕昭王善其書曰先人嘗有徳蘇氏【資秦合從】子之之亂而蘇氏去燕燕欲報讎仇於齊非蘇氏莫可乃召蘇氏【王噲防言魏出之之宋宋善待之今在宋也】復善待之與謀伐齊竟破齊閔王出走【代傳有】

蘇代謂燕昭王曰今有人於此孝如曾參孝已信如尾生髙廉如鮑焦史防【衛卿子魚】兼此三行以事王奚如王曰如是足矣對曰足下以爲足則臣不事足下矣臣且處無爲之事歸耕乎周之上地耕而食之織而衣之王曰何故也對曰孝如曾參孝已則不過養其親耳信如尾生髙則不過不欺人耳亷如鮑焦史防則不過不竊人之財耳今臣爲進取者也臣以爲廉不與身俱達【不茍取故多窮】義不與生俱立仁義者自完之道也非進取之術也王曰自憂不足乎【憂亦完也不完則憂故曰完又曰憂】對曰以自憂爲足則秦不出殽塞齊不出營丘楚不出疏章【地缺】三王代位五霸攺政皆以不自憂故也若自憂而足則臣亦周之負籠耳【籠竹器】何爲煩大王之廷耶【煩凂也】昔者楚取章武【屬渤海】諸侯北面而朝秦取西山諸侯西面而朝曩者使燕毋去周室之上【去猶失也上上地燕蓋嘗攻得而不取也】則諸侯不爲別馬而朝矣【言同軌而朝燕與朝秦楚同】臣聞之善爲事者先量其國之大小而揆其兵之彊弱【揆度也】故功可成而名可立也不能爲事者不先量其國之大小不揆其兵之彊弱故功不可成而名不可立也今主有東向伐齊之心而愚臣知之王曰子何以知之對曰矜防砥劍【矜矛柄防蓋爲矜施防砥柔石所以礪也】登丘東向而嘆是以愚臣知之今夫烏獲舉千鈞之重行年八十而求扶持故齊𨿽彊國也西勞於宋南罷於楚則齊軍可敗而河間可取燕王曰善吾請拜子爲上卿奉子車百乘子以此爲寡人東遊於齊【爲燕間齊】何如對曰足下以愛之故與何不與愛子與諸舅叔父負牀之孫【負言背倚牀立未能行也】不得【此屬皆不得不處與車】而乃以與無能之臣何也王之論臣何如人哉今臣之所以事足下者忠信也恐以忠信之故見罪於左右王曰安有爲人臣盡其力竭其能而得罪者乎對曰臣請爲王譬昔周之上地嘗有之其丈夫宦三年不歸其妻愛人其所愛者曰子之丈夫來則且柰何乎其妻曰勿憂也吾已爲藥酒而待其來矣已而其丈夫果來於是因令其妾酌藥酒而進之其妾知之半道而立慮曰吾以此飲吾主父則殺吾主父以此事告吾主父則逐吾主母與殺吾主【補】父逐吾主母者寜佯躓而覆之【躓跲也】於是因佯僵而僕之其妻曰爲子之逺行來之故爲美酒今妾奉而僕之其丈夫不知其妾而笞之故妾所以笞者忠信也今臣爲足下使於齊恐忠信不諭於左右也臣聞之曰萬乘之主不制於人臣十乘之家不制於眾人匹夫徒步之士不制於妻妾而又況於當時之賢主乎臣請行矣願足下之無制於羣臣也

燕王謂蘇代曰寡人甚不喜訑者言也【州謂欺曰訑】蘇代對曰周地賤媒爲其兩譽也之男家曰女美之女家曰男然而周之俗不自爲取妻且夫處女無媒老且不嫁捨媒而自衒敝而不售【敝猶敗無成事也】順而無敗售而不敝者惟媒而已矣且事非權不立非勢不成夫使人坐受成事者惟訑者耳王曰善矣【彪謂訑亦吾所惡而實不可廢古者使功使過使智使愚蓋用人可也處已則否】

蘇代謂【元作爲】奉陽君【此亦其後襲稱】說燕於趙以伐齊奉陽君不聴乃入齊【代入】惡趙令齊絕於趙齊已絕於趙因之燕謂昭王曰韓爲謂臣曰人告奉陽君曰使齊不信趙者蘇子也令齊王【閔】召蜀子【齊將】使不伐宋者【補】蘇子也與齊王謀遁取秦以謀趙者【遁逃去也言避秦兵取言與之合】蘇子也令齊守趙之質子以甲者又蘇子也請告子以請齊【告子名不害代請之使爲己請齊】果以守趙之質子以甲【果者必欲告子如是】吾必守子以甲【言告子不聴則然】其言惡矣𨿽然王勿患也【人所告奉陽之言於代爲惡燕王善代必患之故代告王以無患爲其亂齊趙所以利燕】臣故知入齊之有趙累也【言趙惡代】出爲之以成所欲【出者奮不顧也言知其有累而奮爲之欲謂利燕】臣死而齊大惡於趙臣猶生也今齊趙絕可大紛已【紛亂也】持臣非張孟談也【持猶使】使臣也如張孟談也齊趙必有爲智伯者矣奉陽君告朱讙與趙足曰【代稱奉陽之言然二皆趙人】齊王使公玉曰【齊人姓名】命說【奉陽名】曰必不反韓瑉今召之矣【言故反前下此】必不任蘇子以事今封而相之必【元作令】不合燕今以燕爲上交吾所恃者順也【公玉父名】今其言變有甚於其父順始與蘇子爲讎見之如【元作知】無厲今賢之兩之【兩謂封與相】已矣吾無齊矣【並述奉陽之言】奉陽君之怒甚矣【此代自言】如齊王【衍王字】之不信趙而小人奉陽君也【待之爲小人】因是而倍之【音背言燕宜然】不以今時大紛之解而復合則後不可柰何也故齊趙之合茍可循也【循言順燕】死不足以爲臣患【代本以二國之合必不順燕今乃合而順之故有死逃之罪】逃不足以爲恥爲諸侯不足以爲臣辱被髮自漆爲厲不足以爲臣辱然而臣有患也臣死而齊趙不循惡交分於臣也【燕以二國可因而代不欲則三國皆惡代矣然二國卒不可因則代之惡皆有所分交猶皆】而後相效【交後人見其不可因而效已】是臣之患也【患其後待】若臣死而必相攻也【齊趙相攻】臣必勉之而求死焉堯舜之賢而死禹湯之智而死孟賁之勇而死烏獲之力而死生之物固有不死者乎在必然之物【死者人之必然】以成所欲王何疑焉臣以不若逃而去之【詐以罪逃去】臣以韓魏循自齊【言逃燕則自韓魏順行至齊】而爲之取秦【言勁齊以怒趙】深結趙以勤之【此勁趙以怒齊也結亦以韓魏趙自燕結之勤猶厚】如是則近於相攻也臣𨿽爲之不【補】累燕奉陽君告朱讙曰【亦代稱之】蘇子怒於燕王之不以吾故【以用也吾指奉陽】弗子相【子謂讙】又不子卿也殆無燕矣其疑至於此【燕王善代而奉陽謂其怒燕者疑也】故臣𨿽爲之不累燕【疑代怒燕故代𨿽爲燕紛二國二國不怨燕也】又不欲王【欲猶須也言其自相攻不須燕】伊尹再逃桀而之湯果與鳴條之戰而以湯爲天子伍子胥逃楚而之吳果與栢【元作伯】舉之戰而報其父之讎今臣逃而紛齊趙始可著於春秋且舉大事孰不逃桓公之難管仲逃於魯陽貨之難孔子逃於衛【定八年陽貨作難十二年孔子乃適衛不如此所云】張儀逃於楚【不書】白圭逃於秦【未詳】望諸相中山也【此與樂毅同號】使趙趙刼之求地望諸攻闗而出外孫之難【未詳】薛公釋載【不乘車也】逃出於關【齊緡二十五年田文入秦秦囚欲殺之因秦幸姬得出馳去變姓名出關】三晉稱以爲好【補】士【太史公曰好客自喜】故舉大事逃不足以爲辱矣卒絕齊於趙趙合於燕以攻齊敗之

燕昭王且與天下伐齊而有齊人仕於燕者昭王召而謂之曰寡人且與天下伐齊旦暮出令矣子必爭之爭之而不聴子因去而之齊寡人有時復合【預言不勝與齊合】且以因子而事齊當此之時也燕齊不兩立然而常獨欲有復收之之志若此也【收猶合不兩立則不可復合而不能無合之之志彪謂此少年狡獪之行小人患失之而燕聊爲之此其所以不王也】

齊魏爭燕齊謂燕王曰吾得趙矣魏亦謂燕王曰吾得趙矣燕無以決之而未有適予也蘇代謂燕相曰臣聞辭卑而幣重者失天下者也辭倨而幣薄者得天下者也今魏之辭倨而幣薄燕因合於魏魏【補】得燕【元作趙】齊遂北矣【魏昭十二年與秦趙韓燕伐齊敗之燕獨入臨菑此二十八年】

蘇代自齊使人謂燕昭王曰臣間【元作聞間猶頎也】離齊趙齊趙已孤矣王何不出兵以攻齊臣請爲王弱之燕乃伐齊攻晉【疑兵也實合魏而陽攻以疑齊】令人【代令之】謂閔王曰燕之攻齊也欲以復振故地也【振舉也蓋復王噲所】失欲燕兵在晉而不進則是兵弱而計疑也王何不令蘇子將而應燕乎夫以蘇子之賢將而應弱燕燕破必矣燕破則趙不敢不聴是王破燕而服趙也閔王曰善乃謂蘇子曰燕兵在晉今寡人發兵應之願子爲寡人爲之將對曰臣之於兵何足以當之王其攺舉【別用它將】王使臣也是敗王之兵而以臣遺燕也戰不勝不可振也【振救也】王曰行寡人知子矣蘇子遂將而與燕人戰於晉下【晉之下地】齊軍敗燕得甲首二萬人蘇子以其餘兵以守陽城而報於閔王曰王過舉令臣應燕今軍敗亡二萬人臣有斧質之罪請自歸於吏以戮閔王曰此寡人之過也子無以爲罪明日又使燕攻陽城及貍【燕地也趙悼襄九年攻燕取貍陽城】又使人謂閔王曰日者齊不勝於晉下此非兵之過齊不幸而燕有天幸也今燕又攻陽城及貍是以天幸自爲功也王復使蘇子應之蘇子先敗王之兵其後必務以勝報王矣王曰善乃復使蘇子蘇子固辭王不聴遂將與燕戰於陽城燕人大勝得首三萬齊君臣不親百姓離心燕因使樂毅大起兵伐齊破之【彪謂蘇代之於燕齊皆嘗隙而復善其情禮均也而獨爲燕圖齊之深何哉昭王賢也𨿽然糜爛人之民人以行其說而奉其所賢仁者不爲也獨不念嘗委質於齊乎】

蘇代自齊獻書於燕王曰臣之行也固知將有口事【言人譖之】故獻禦書而行【獻侍禦者以書】曰臣貴於齊燕大夫將不信臣臣賤將輕臣臣用將多望於臣【望猶責】齊有不善【謂惡燕】將歸罪於臣天下不攻齊將曰善爲齊謀天下攻齊將與齊兼貿【元作鄮】臣【貿猶賣】臣之所重處重畱【元作夘】也【重猶難也畱謂處於齊爲難】王謂臣曰吾必不聴眾口與讒言吾信汝也猶列眉也【言無可疑】上可以得用於齊次可以得信於下茍無死女無不爲也以女自信可也【以猶由】與之言曰【王與之】去燕之齊可也期【元作其】於成事而已臣受令以任齊【得任於齊】及五年齊數出兵未嘗謀燕齊趙之交一合一離燕【衍王字】與齊謀趙則與趙謀齊【燕與齊謀趙實欲離齊於趙代因與趙謀齊以成燕之謀】齊之信燕也至於虛北地【虛言不設備齊北近燕】行其兵【以北兵代它國】今王信田伐與參去疾之言【三人讒代者】且攻齊使齊犬馬而不言燕【且辭也犬馬言已賤齊如之又不泄燕之謀】今王又使慶【燕臣名】令臣曰吾欲用所善王茍欲用所善王欲用之則臣請爲王事之王欲醳臣【醳釋同見鄒忌說琴】專【元作剸】任所善則臣請歸醳事臣茍得見則盈願【彪謂爲人間者均有此六患非燕昭之明代其危哉功成矣猶不能爲此尾況它人乎代之謀齊亦異乎豫讓之於趙矣彼哉彼哉】

秦召燕王燕王欲往蘇代約燕王【約猶止】曰楚得枳【屬巴郡】而國亡【皆謂失地秦昭廿七八九年連拔楚郡】齊得宋而國亡【卽此二十八年入臨菑三十二年下七十城】齊宋不得以有枳宋事秦者何也是則有功者秦之深讎也【言此以見克齊者秦之所惡也】秦取天下非行義也暴也秦之行暴正告天下告楚曰蜀地之甲輕舟浮於汶【汶江水出岷山】乘夏水【江夏注沔水自江別至南郡華容爲夏水】而下江五日而至郢漢中之甲輕舟出於巴乘夏水下漢四日而至五渚【史注在洞庭】寡人積甲宛東下隨【屬南陽】智者不及謀勇者不及怒寡人如射隼矣【隼祝鳩諭易也】王乃待天下之攻函谷不亦逺乎楚王爲是之故十七年事秦秦正告韓曰我起乎少曲【韓地範雎傳伐韓少曲】一日而斷太行我起乎宜陽而觸平陽二日而莫不盡繇我【繇由同】離兩周而觸鄭五日而國舉韓氏以爲然故事秦秦正告魏曰我舉安邑塞女防韓氏太原捲【不通此四處】下軹【元作枳】道道南陽封冀【道道所由也後志河東皮氏有冀亭注引此】兼包兩周乘夏水浮輕舟彊弩在前銛防在後決滎口【滎澤之口】魏無大梁決白馬之口魏無濟陽決宿胥之口【徐注紀年曰敖山塞集胥口】魏無虛頓丘陸攻則擊河內水攻則滅大梁魏以爲然故事秦秦欲攻安邑恐齊據之則以宋委於齊曰宋王無道爲木人以象寡人射其面寡人地絕兵逺不能攻也王茍能破宋有之寡人如自得之已得安邑塞女防因以破宋爲齊罪秦欲攻韓【元作齊】恐天下救之則以齊委於天下曰齊人四與寡人約四欺寡人必率天下以攻寡人者三【必言攻之決】有齊無秦無齊有秦必伐之必亡之已得宜陽少曲致藺離【補】石因以破齊爲天下罪秦欲攻魏重楚【恐楚擊其後】則以南陽委於楚曰寡人固與韓且絕矣殘均陵【地缺】塞黽隘茍利於楚寡人如自有之魏棄與國而合於秦因以塞黽隘爲楚罪兵困於林中重燕趙以膠東委於燕【膠東國故齊國項紀注卽墨也】以濟西委於趙已得講於魏質【元作至】公子延【秦子】因犀首攻趙兵傷於離石遇敗於馬陵而重魏則以葉蔡委於魏已得講於趙則刼魏魏不爲割困則使太后穰侯爲和贏則兼欺舅與母【贏謂勝舅謂穰侯】適燕者曰以膠東【適謫同】適趙者曰以濟西適魏者曰以葉蔡適楚者曰以塞鄳阨適齊者曰以宋必令其言如循環用兵如刺蜚【集韻虫名諭易也】母不能知舅不能約龍賈之戰【魏相五年秦拔我龍賈軍】岸門之戰封陵之戰【魏哀十六年秦敗我封陵忠岸亭在穎韓注記岸門封陵亭名然則封陵亦屬穎川】髙商之戰【史不書】趙莊之戰【趙肅二十三年趙莊與秦戰死河西】秦之所殺三晉之民數百萬今其生者皆死秦之孤也西河之外上雒之地三川晉國之禍三晉之半【言上三地被禍居晉國之半】秦禍如此其大而燕趙之秦者皆以爭事秦說其主此臣之所大患燕昭王不行蘇代復重於燕燕反約諸侯從親如蘇秦時或從或否而天下由此宗蘇氏之從約代厲皆以壽死名顯諸侯【代有在伐齊事後彪謂秦之所以正告諸侯及其用詐皆愚弄之也而諸侯莫省獨一燕昭知之然亦不久死矣彪故曰秦橫之成天幸也】

燕饑趙將伐之楚使將軍之燕過魏見趙恢趙恢曰使除患無至【除之使不至】易於救患伍子胥宮之奇不用【此除患者】燭之武【僖三十年晉秦國鄭佚之孤言於鄭伯曰國危矣若使燭之武見秦君師必退之武見秦伯曰鄭知亡矣而有益於君敢以煩執事越國以鄙逺君知其難也焉用亡鄭以倍鄰鄰之厚君之薄也秦伯說乃還】張孟談【皆救患者】受大賞是故謀者皆從事於除患之遺者【謂救患者】而無【元作先】使除患無至者今與以百金送公也【公謂楚使】不如以言聴吾言而說趙王【惠文】曰昔者吳伐齊爲其饑也伐齊未必勝也而弱越乘其敝以霸今王之伐燕也亦爲其饑也伐之未必勝而彊秦將以兵乘【元作承】王之西是使弱趙居彊吳之處而使彊秦處弱越之所以霸也願王之熟計之也使者乃以說趙王趙王大說乃止燕昭王聞之乃封之以地【封恢也恢蓋趙之仕魏而爲燕者爲燕亦所以爲魏也】

趙且伐燕蘇代爲燕謂惠王【趙惠文】曰今者臣來過易水蚌方出曝【蚌�也】而鷸啄其肉【鷸知天將雨鳥】蚌合而箝其啄【箝籋也】鷸曰今日不雨明日不雨卽有死蚌蚌亦謂鷸曰今日不出明日不出卽有死鷸兩者不肯相捨漁者得而並擒之今趙且伐燕燕趙久相支以敝大眾臣恐彊秦之爲漁父也願王熟計之也惠王曰善乃止

惠王【昭王子元年赧王三十七年癸未】

昌國君樂毅爲燕昭王合五國之兵【傳云並防趙楚韓魏燕之兵】而攻齊下七十餘城盡郡縣之以屬燕三城未下【聊莒卽墨】而燕昭王死惠王卽位用齊人反間疑樂毅而使騎劫代之將樂毅奔趙趙封以爲望諸君齊田單詐騎劫卒敗燕軍復收七十餘城以復齊燕王悔懼趙用樂毅乘【元作承】燕之敝以伐燕燕王乃使人讓樂毅且謝之曰先王舉國而委將軍將軍爲燕破齊報先王之讎天下莫不振動寡人豈敢一日而忘將軍之功哉防先王棄羣臣寡人新卽位左右誤寡人寡人之使騎劫代將軍爲將軍久暴露於外【暴曝同】故召將軍且休計事將軍過聴以與寡人有隙【元作防隙不合也】遂捐燕而歸趙將軍自爲計則可矣而亦何以報先王之所以遇將軍之意乎望諸君乃使人獻書報燕王曰臣不佞不能奉承先王之敎以順左右之心恐抵斧質之罪以傷先王之明而又害於足下之義【無罪而殺毅非義也】故逃遁奔趙自負以不肖之罪【負言荷罪在身】故不敢爲辭說今王使使者數之罪臣恐侍禦者之不察先王之所以畜幸臣之理【畜養也幸親愛之】而又不白於臣之所以事先王之心【白猶明】故敢以書對臣聞賢聖之君不以祿私其親功多者授之不以官隨其愛能當者處之故察能而授官者成功之君也論行而結交者立名之士也臣以所學者觀之先王之舉錯有髙世之心故假節於魏王【時諸侯不通出闗則以節之故上言毅自魏往見王】而以身得察於燕先王過舉擢之乎賔客之中而立之乎羣臣之上不謀於父兄而使臣爲亞卿【亞次也】臣自以爲奉令承敎可以幸無罪矣故受命而不辭先王命之曰我有積怨深怒於齊不量輕弱而欲以齊爲事臣對曰夫齊霸國之餘敎而驟勝之遺事也閒於兵甲習於戰攻王若欲攻之則必舉天下而圖之舉天下而圖之莫徑【元作勁】於結趙矣且又淮北宋地楚魏之所同願也【楚欲得淮北魏欲得宋時皆屬齊】趙若許【許燕】約楚趙宋盡力【宋𨿽已舉其遺民怨之】四國攻之齊可大破也先王曰善臣乃口受令具符節南使臣於趙顧反命【回顧而反言其速】起兵隨而攻齊以天之道先王之靈河北之地隨先王舉而有之於濟上濟上之軍奉令擊齊大勝之輕卒鋭兵長驅至國齊王【閔】逃遁走莒僅以身免珠玉財寶車甲珍器盡收入燕大呂陳於元英【大呂律均元英燕樂名】故鼎反乎歷室【故鼎齊所得鼎凡鼎以以占休咎故歸之律曆之室】齊器設於寜臺【燕臺】薊丘之植【薊幽州國植旗幟之屬】植於汶篁【汶水出太山來燕原竹田曰篁言燕以齊爲塞】自五霸以來功未有及先王者也先王以爲順於其志以臣爲不頓命【頓猶墜】故裂地而封之使之得比乎小國諸侯臣不佞自以爲奉令承敎可以幸無罪矣故受命而弗辭臣聞賢明之君功立而不廢故著於春秋蚤知之士【蚤知先見也】名成而不毀故稱於後世若先王之報怨雪恥夷萬乘之彊國收八百嵗之蓄積【通太公數之】及至棄羣臣之日余令詔後嗣之遺義執政任事之臣所以能循法令順庶孽者【新立之君皆患庶孽之亂昭王然豫順之】施及萌【萌同】皆可以教於後世臣聞善作者不必善成善始者不必善終昔者伍子胥說聴乎闔閭故吳王逺迹至於郢夫差弗是也【不然子胥之說】賜之鴟夷而浮之江【鴟夷榼名馬革爲其形以斂骸骨】故吳王夫差不悟先論之可以立功故沈子胥而弗悔子胥不早見主之不同量故入江而不攺夫免身全功以明先王之迹者臣之上計也離毀辱之非【離麗也猶遭】墮先王之名者臣之所大恐也臨不測之罪以幸爲利者義之所不敢出也臣聞古之君子交絕不出惡聲忠臣之去也不潔其名【毀其君而自潔】臣𨿽不佞乎數奉教於君子矣恐侍禦者之親左右之說而不察疏逺之行也故敢以書報惟君之畱意焉【有】

張醜爲質於燕燕王欲殺之夫且出境境吏得醜醜曰燕王所爲將殺我者人有言我有寶珠也王欲得之今我已亡之矣而燕王不我信今子且致我我且言子之奪我珠而吞之燕王必當殺子刳子腹【刳判也】及子之腸矣夫欲得之君不可說以利吾要且死子腸亦且寸絕境吏恐而赦之

王喜【惠王曾孫元年赧王五十三年丁未】

燕王喜使栗腹以百金爲趙孝成王壽酒三日反報曰趙民其壯者皆死於長平其孤未壯可伐也王乃召昌國君樂間【毅子】而問曰何如對曰趙四達之國也其民皆習於兵不可與戰王曰吾以倍攻之可乎曰不可曰以三可乎曰不可王大怒左右皆以爲趙可伐遽起六十萬以攻趙令栗腹以四十萬攻鄗使慶秦以二十萬攻代趙使廉破以八萬遇栗腹於鄗使樂乘【毅之族】以五萬遇慶秦於代燕人大敗樂間入趙【燕記元年有】燕王以書且謝焉曰寡人不佞不能奉順君意故君捐國而去則寡人之不肖明矣敢端其願【端猶専也願欲復用之】而君不肯聴故使使者陳愚意君試論之語曰仁不輕絕智不輕怨君之於先王也世之所明知也寡人望有非則君掩蓋之【有非而蔽覆之王喜所望也】不虞君之明罪之也【虞猶圖】望有過則君教誨之不虞君之明棄之也且寡人之罪國人莫不知天下莫不聞君防出明怨【言間𨿽無出之趙以明有怨於我人亦知之】以棄寡人寡人必有罪矣𨿽然恐君之未盡厚也諺曰厚者不毀人以自益也仁者不危人以要名故掩人之邪者厚人之行也救人之過者仁者之道也世有掩寡人之邪救寡人之過非君孰【元作恐】望之今君厚受位於先王以成尊輕棄寡人以快心則掩邪救過難得於君矣且世有薄而故厚施【世𨿽薄我我反厚施之】行有失而故惠用【行與我不合反惠愛任用之】今使寡人任不肖之罪【任猶負】而君有失厚之累於爲君擇之也【擇其所處】無所取之國之有封疆家之有垣墻所以合好掩惡也室不能相和出語鄰家未爲通計也怨惡未見而明棄之未爲盡厚也寡人𨿽不肖乎未如殷紂之亂也君𨿽不得意乎未如商容箕子之累也然則不內蓋寡人【蓋一作盡】而明怨於外恐其適足以傷於髙而薄於行也非然也茍可以明君之義成君之髙𨿽任惡名【所謂任不肖之罪】不難受也本欲以爲明寡人之薄而君不得厚揚寡人之辱而君不得榮此一舉而兩失也義者不虧人以自益況傷人以自損乎君無以寡人不肖累往事之美昔者栁下惠吏於魯三黜而不去或謂之曰可以去栁下惠曰茍與人之異惡往而不黜乎猶且黜乎寧於故國爾栁下惠不以三黜自累故前業不忘不以去爲心故逺近無議今寡人之罪國人未知而議寡人者徧天下語曰論不修心【凡有修者先先有失而善論者不然】議不累物仁不輕絕智不簡功【簡與附反猶棄也】簡棄大功者輟也【輟止也】輕絕厚利者怨也輟而棄之怨而累之宜在逺者【疎逺之臣可耳】不望之乎君也今以寡人無罪君豈怨之乎願君捐怨追惟先王復以教寡人意君曰【意度其然】余且慝心【待之以不善之心】以成而過不顧先王以明而惡使寡人進不得修功退不得攺過君之所揣也【言間量我此】惟君圖之此寡人之愚意也敬以書謁之樂間乘怨不用其計二人卒畱趙不報【彪謂過而不攺然後爲過燕王喜過在於愎諌伐趙其於間未見其有可絕之處而能悔如此禮不云乎其嗟也可去其謝也可食何間絕之深也抑其書辭條達明麗婉乎孰復天下之韙文也】

秦並趙北向迎燕【並合也迎以兵逆之】燕王聞之使人賀秦王【始皇】使者過趙趙王【悼襄】擊之使者曰秦趙爲一而天下服矣燕【元作玆】之所以受命於趙者秦也【言燕先時服趙者以秦與趙合】今臣使秦而趙系之是秦趙有隙秦趙有隙天下必不服而燕不受命矣且臣之使秦無妨於趙之伐燕也趙王以爲然而遣之使者見秦王曰燕王竊聞秦並趙燕王使使者賀千金秦王曰夫燕無道吾使趙有之子何賀使者曰臣聞全趙之時南鄰爲秦北下曲陽爲燕【下曲陽屬鉅鹿】趙廣三百里而與秦相距五十餘年矣所以不能反勝秦者【反猶報也言數爲秦敗不能報而勝之】國小而地無所取今王使趙北並燕【此並謂兼有之】燕趙同力必不受受命【補】於秦矣臣竊爲王患之秦王以爲然起兵而救燕【趙悼防九年攻燕取貍陽城兵未罷秦攻鄴拔之此十九年】

燕太子丹質於秦亡歸見秦且滅六國兵已臨易水恐其禍至太子丹患之謂其太傅鞠武曰燕秦不兩立願太傅幸而圖之武對曰秦地徧天下威脇韓魏趙氏則易水以北未有所定也柰何以見陵之怨【言丹質秦秦遇之不善】欲批其逆鱗哉【批白結切擊也說難龍可擾而騎也然喉下有逆鱗徑尺人有嬰之則必殺人人主亦有】太子曰然則何由太傅曰請入圖之【請太子入息已乃圖之】居之有間樊將軍亡秦之燕太子客之太傅鞠武諌曰不可夫秦王【始皇】之暴而積怨於燕【怨其亡歸】足爲寒心又況聞樊將軍之在乎是謂【元作以】委肉當餓虎之蹊【蹊徑也】禍必不振矣【振救也】𨿽有管晏不能爲之謀也願太子急遣樊將軍入匈奴以滅口請西約三晉南連齊楚北講於單於然後乃可圖也太子丹曰太傅之計曠日彌久心惛然恐不能須臾【言已憂思昏瞀且死須臾不可待】且非獨於此也夫樊將軍困窮於天下歸身於丹丹終不迫於彊秦而棄所愛憐之交置之匈奴是丹命固卒之時也【知禍且至而猶爲之自疑命止於此】願太傅更慮之鞠武曰燕有田光先生者其智深而慮沈【沈猶深】可與之謀也太子曰願因太傅交於田先生可乎鞠武曰敬諾出見田光道太子【衍曰字】願圖國事於先生田光曰敬奉敎乃造焉太子跪而逢迎卻行爲道【不敢背之】跪而拂席田先生坐定左右無人太子避席而請曰燕秦不兩立願先生畱意也田光曰臣聞騏驥盛壯之時一日而馳千里至其衰也駑馬先之今太子聞光壯盛之時不知吾精已消亡矣𨿽然光不敢以乏國事也【不令太子所圖有闕】所善荊軻【衛人】可使也太子曰願因先生得【衍願字】交荊軻可乎田光曰敬諾則起趨出太子送之至門戒曰丹所報先生所言者國大事也願先生勿泄也田光俛而笑曰諾僂行見荊軻【僂致敬貌禮一命而僂】曰光與子相善燕國莫不知今太子聞光壯盛之時不知吾形已不逮也幸而教之曰燕秦不兩立願先生畱意也光竊不自外【言不自疏於軻】言足下與太子願足下過太子於宮荊軻曰謹奉教田光曰光聞長者爲行不使人疑之今太子約光曰所言者國大事也願先生勿泄也是太子疑光也夫爲行而使人疑之非節俠士也【荀悅曰立气勢作威福結私交以立彊於世者謂之俠】欲自殺以激荊軻【言其死非爲泄欲厲勉軻使死之耳】曰願足下急過太太子言光已死明不言也遂自剄而死軻見太子言田光已死致光之言太子再拜而跪膝下行【以膝行不立行故言下】流涕有頃而後言曰丹所請田先生不言者欲以成大事之謀今田先生以死明不泄言豈丹之心哉荊軻坐定太子避席頓首曰田先生不知丹不肖使得至前願有所道此天所以哀燕而不棄其孤也今秦有貪利之心而欲不可足也非盡天下之地臣海內之王者其意不饜今秦已虜韓王【秦十七年虜王安】盡納其地又舉兵南伐楚北臨趙王翦數十萬之眾距漳鄴而李信出太原雲中趙不支秦必入臣入臣則禍至燕燕小弱數困於兵今計舉國不足以當秦諸侯服秦莫敢合從丹之私計愚以爲誠得天下之勇士使於秦闚以重利【闚言示之以利使之見而欲也】秦王貪其贄必得所願矣誠得劫秦王使悉反諸侯之侵地若曹沫之與齊桓公則大善矣則不可【如有不可】因而刺殺之彼大將擅兵於外而內有大亂則君臣相疑以其間諸侯得合從其償秦必矣此丹之上願不知所以委命【委棄性命猶言不知死所】惟荊卿畱意焉久之荊軻曰此國之大事也臣駑下恐不足任使太子前頓首固請無讓然後許諾於是尊荊軻爲上卿捨上捨太子日造門下供太牢具異物間進車騎美女恣荊軻所欲以順適其意久之荊卿未有行意秦將至翦破趙虜趙王遷【十九年】盡收其地進兵北略地至燕南界【略經略之】太子丹恐懼乃請荊卿曰秦兵旦暮渡易水則𨿽欲長侍足下豈可得哉荊卿曰防太子言臣願得謁之今行而無信則秦未可親也夫【衍今字】樊將軍秦王購之金千斤邑萬家誠得樊將軍首與燕督亢之地圖【後志涿郡方城縣有督亭注引此】獻秦王秦王必說見臣臣乃得有以報太子太子曰樊將軍以窮困來歸丹丹不忍以己之私而傷長者之意願足下更慮之荊軻知太子不忍乃遂私見樊於期【將軍名】曰秦之遇將軍可謂深矣父母宗族皆爲戮沒今聞購將軍之首金千斤邑萬家將柰何樊將軍仰天太息流涕曰吾每念常痛於骨髓顧計不知所出耳軻曰今有一言可以解燕國之患而報將軍之仇者何如樊於期乃前曰柰何軻曰願得將軍之首以獻秦王秦王必喜而善見臣臣左手把其袖而右手揕其胸【揕刺也知鴆反】然則將軍之仇報而燕國見陵之恥除矣將軍豈有意乎樊於期偏袒扼腕而進曰此臣之日夜切齒腐心【腐者痛之極】乃今得聞教遂自刎【刎斷也】太子聞之馳往伏屍而哭極哀旣已無可柰何乃遂盛樊於期之首函封之於是太子預求天下之利匕首得趙人徐夫人匕首取之百金使工以藥淬之【淬當從火堅刀刃也若淬則滅火器爾】以試人血濡縷【沾濡衣之一縷】人無不立死者乃爲裝【行具也】遣荊軻燕國有勇士秦武陽年十三殺人人不敢牾【元作悟】視【牾逆也】乃令秦武陽爲副荊軻有所待欲與俱其人居逺未來而爲畱待頃之未發太子遲之疑其攺悔乃復請之曰日已盡矣荊卿豈無意哉丹請先遣秦武陽荊軻怒叱太子曰今日往而不反者竪子也今提一匕首入不測之彊秦僕所以畱者待吾客與俱今太子遲之請辭決矣遂發太子及賔客知其事者皆白衣冠以送之至易水上旣祖【祖行祭】取道髙漸離擊築荊軻和而歌爲變徴之聲【地形訓云變徴爲商蓋悲音】士皆垂淚涕泣又前而爲歌曰風蕭蕭兮易水寒壯士一去兮不復還復爲羽聲【其音怒】忼慷【壯士不得志也】士皆瞠目髮盡上衝冠於是荊軻遂就車而去終已不顧旣至秦持千金之資幣物厚遺秦王寵臣中庶子防嘉嘉爲先言於秦王曰燕王誠振怖大王之威【振震同下同】不敢興兵以逆軍吏願舉國爲內臣比諸侯之列給貢職如郡縣而得奉守先王之宗廟恐懼不敢自陳謹斬樊於期頭及獻燕督亢之地圖函封燕王拜送於庭使使以聞大王惟大王命之秦王聞之大喜乃朝服設九賔【禮大小行人以九儀掌賔客之禮】見燕使者咸陽宮荊軻奉樊於期之頭函而秦武陽奉地圖匣以次進至陛【升髙階也】秦武陽色變振恐羣臣怪之荊軻顧笑武陽【顧武陽而笑】前爲謝曰北蠻夷之鄙人未嘗見天子胡振慴【慴懼也】願大王少假借之使得畢使於前秦王謂軻起取武陽所持圖軻旣取圖奉之秦王發圖圖窮而匕首見因左手把秦王之袖而右手持匕首揕之未至身秦王驚自引而起袖絕拔劍劍長撡其室【撡把持也與操同晉人多用扣室劍鞘】時惶急【惶恐也堅在室牢也】劍堅故不可立拔荊軻逐秦王秦王環柱而走羣臣驚愕【愕相遇驚也】卒起不意【卒猝同下同】盡失其度而秦法羣臣侍殿上者不得持尺寸之兵諸郎中執兵皆陳於殿下非有詔不得上方急時不及召下兵以故荊軻逐秦王而卒惶急無以擊軻而乃以手共之【擊也】是時侍醫夏無且以其所奉藥囊提荊軻【提也】擿秦王方環柱走卒惶急不知所爲左右乃曰王負劍王負劍遂拔以擊荊軻斷其左股荊軻廢乃引其匕首以提【衍擿字本注字也】秦王不中中柱秦王復擊軻軻被八創軻自知事不就倚柱而笑箕踞以罵【踞坐展兩足如箕】曰事所以不成者乃欲以生劫之必得約契【復地之契】以報太子也左右旣前斬荊軻秦王目良久已而論功賞羣臣及當坐者【罪所當坐】各有差而賜夏無且黃金二百鎰曰無且愛我乃以藥囊提荊軻也於是秦大怒燕益發兵詣趙詔王翦軍以伐燕十月而拔燕薊城【並此二十九年】燕王喜太子丹等皆率其精兵東保於遼東秦將李信追擊燕王王急用代王嘉計殺太子丹欲獻之秦秦復進兵攻之五嵗而卒滅燕國【秦二十五年此三十三年】而虜燕王喜秦兼天下其後荊軻客髙漸離以擊築見秦皇帝而以築擊秦皇帝爲燕報仇不中而死【刺客有彪謂太子丹不忍一朝之憤輕亡其國其謀悖矣夫以一夫行劫刺於大國出於倉卒不意或幸以中而欲從容質責使悉反侵地取契以歸此豈持匕首之所可待鞠武初謀似矣太子不用不能力爭妾婦之明也數士之死燕國之亡皆武實爲之荊軻之事甚似曹劌其所不可者劌發憤於一朝而軻謀蓄於積嵗且白衣祖送者系路其不漏露而先敗抑亦幸矣軻不足道也厥後畱侯亦袖椎竊發此其人豈愚哉蓋積志仇秦不知所不可使其不逢漢帝則亦死以爲期不能一日而忘秦也豫子髙漸離張畱侯三人者皆孝子忠臣至一之行也惟軻於此則無處焉】

戰國防卷九

欽定四庫全書

戰國防卷十

宋鮑彪注

宋【沛梁楚山陽濟陰東平及東郡之穎昌壽張】

景公【嗣元公元年恭王四年乙酉】

公輸般【魯之巧人】爲楚設機【天地疏機闗也云梯之屬】將以攻宋墨子【宋人名翟】聞之百舎重繭【百里一舎】往見公輸般謂之曰吾自宋聞子【聞其善】吾欲借子殺王【借猶因】公輸般曰吾義固不殺王墨子曰聞公爲云梯【梯之髙上切云】將以攻宋宋何罪之有義不殺王而攻國是不殺少而殺眾敢問攻宋何義也公輸般服焉請見之王【見翟於王】墨子見楚王【非昭則惠】曰今有人於此矣其文軒【車有雕飾者】鄰有敝輿而欲竊之舎其錦繡鄰有裋褐【豎使之衣】而欲竊之舎其梁肉鄰有糟糠而欲竊之此爲何若人也王曰必爲有竊疾矣【疾猶癖】墨子曰荊之地方五千里宋方五百里此猶文軒之與敝輿也荊有云夢犀兕麋鹿盈之江漢魚鼈黿鼉爲天下饒宋所謂無雉兔鮒魚者也【附魚之小者】此猶梁肉之與糟糠也荊有長松文梓楩楠豫章【大小凡五】宋無長木此猶錦繡之與裋褐也臣【元作惡】以王吏之攻宋爲與此同也王曰善哉請無攻宋【彪謂翟之說美矣然此時諸侯固有竊疾彊吞弱大並小直患其力不給爾豈爲若說止攻哉意者墨守之嚴輸般服病焉假此說以縮兵則有之彼楚國非止足而無有竊疾者也】

梁王【防】伐邯鄲而徴師於宋宋君使使者請於趙王【武靈】曰夫梁兵勁而權重今徵師於敝邑敝邑不從則恐危社稷若夫梁伐趙【扶謂助之】以害趙國則寡人不忍也願王之有以命敝邑趙王曰然夫宋之不如梁也寡人知之矣弱趙以彊梁宋必不利也則吾何吿子而可乎【𨿽知宋不助梁然無辭使宋不聴梁】使者曰臣請受邊城【請得攻一城以應梁】徐其攻而畱其日以待下吏之有城而已【攻之不力使趙無失城】趙王曰善宋人因遂舉兵入趙境而圍一城焉梁王甚說曰宋人助我攻矣趙王亦曰宋人止於此矣故兵退難解徳施於梁而無怨於趙故名有所加而實有所歸【君偃宜無此善以在犀首伐黃下蘇秦論攻宋前故次之說】

謂大尹【宋卿】曰君日長矣【君宋君】自知政【言親國事】則公無事公不如令楚賀君之孝則君不奪太后之事矣【後時與政】則公常用宋矣【見用於宋尹蓋太后之人】

宋與楚爲兄弟齊攻宋楚王【威】言救宋宋因賣楚重以求講於齊【賣謂衒鬻之】齊不聴蘇秦爲宋謂齊相曰不如與之【聴其講】以明宋之賣【元作資】楚重於齊也楚怒【怒其背已而與齊講】必絕於宋而事齊齊楚合則攻宋易矣【蘇秦與剔成齊宣同時知非閔時】

剔成【嗣辟公元年立王七年壬子立】

齊攻宋宋使臧子索救於荊荊王【威】大說許救甚勸臧子憂而反其禦曰索救而得有憂色何也臧子曰宋小而齊大夫救於小宋而惡於大齊此王之所憂也而荊王說甚必以堅我我堅而齊敝荊之利也臧子乃歸齊王【宣】果攻拔宋五城而荊王不至【此四章有蘇秦語得爲君偃而君偃弒立怒鄰宜不能曲折如此故系之剔成然則孟子所稱審亦皆剔成也】

君偃【辟公子剔成君弟弒立元年顯王四十一年癸已】

宋【衍康字下同】王之時【安史君偃在年表世家傳並不書諡】有雀生【集韻音欺今江東呼鵂鶻爲鵋防】於城之陬【陬隅也】使史占之曰小而生巨必霸天下【蓋言遜也】王大喜於是滅滕【隠七年注在沛國公邱縣】伐薛取淮北之地乃愈自信欲霸之速成故射天笞地斬社稷而焚滅之曰威服天下鬼神罵國老諫臣【元作曰】爲無顏之冠【冠不覆額】以示勇剖傴之背鍥朝涉之脛【鍥刻脛胻也】而國人大駭齊聞而伐之民散城不守王乃逃倪侯之館【侯其臣也】遂得而死見祥而不爲祥反爲禍

凡六章

衞【東郡及魏郡黎陽河內之野王朝歌後文公徙楚邱濮陽是也】

靈公【襄公子元年景王三十年丁卯】

衞靈公近癰疽【孟子有其人蓋醫之幸者】彌子瑕二人者専君之勢以蔽左右復塗偵【衞人】謂君曰昔日臣夢見君君曰子何夢曰夢見竈君君忿然作色曰吾聞夢見人君者夢見日今子曰夢見竈君而言君也有說則可無說則死對曰日並燭天下者也一物不能蔽也若竈則不然前之人煬【煬炙燥也】則後之人無從見也今臣疑人之有煬於君者也是以夢見竈君君曰然於是因廢癰疽彌子瑕而立司空狗【元在趙防】

悼公【出公弟元年定王十四年癸酉】

犀首【魏官也非公孫衍】伐黃過衞使人謂衞君【此防以文南子與智伯同時知爲悼公】曰敝邑之師過大國之郊曽無一介之使以存之乎敢請其罪今黃城將下矣已將移兵造大國之城下【已言已下黃】衞君懼束組三百緄【組邪文紛綬之屬十首爲一緄】黃金三百鎰以隨使者南文子【衞大夫】止之曰是勝黃城必不敢來不勝亦不敢來是勝黃城則功大名美內臨其倫【臨言以功處其上倫其輩類】夫在中者【國中之臣】惡臨議其事【議謂譖短之】防大名【防冒處之也】挾成公坐禦以待中之議【坐其禦言不營爲】犀首𨿽愚必不爲也是不勝黃城破心而走歸【破心懼罪也】恐不免於罪也彼安敢攻衞以重其不勝之罪哉果勝黃城帥師而歸遂不敢過衞

智伯欲伐衞遺衞君野馬【騊駼也】四百璧一衞君大說羣臣皆賀南文子有憂色衞君曰大國大權而子有憂色何文子曰無功之賞無力之禮不可不察也野馬四百璧一此小國之禮而大國致之君其圖之衞君以其言告邊境智伯果起兵而襲衞至境而反曰衞有賢人先知吾謀也

智伯欲襲衞乃佯亡其太子使奔衞南文子曰太子顏爲君子也【顏太子名君謂智伯】甚愛而有寵非有大罪而亡必有故使人迎之於境曰車過五乘愼勿納也智伯聞之乃止【彪謂南文子衞之賢智人也慮無遺算】

嗣君【平侯子元年顯王四十五年丁酉】

秦攻衞之蒲【秦昭四年取蒲阪此二十三年】胡衍謂樗裏疾曰公之伐蒲以爲秦乎以爲魏乎爲魏則善爲秦則不賴矣【賴猶利】衞所以爲衞者以有蒲者今蒲入於魏【衞恐秦取蒲必自入之魏】衞必折於魏【往求援也】魏亡西河之外【秦惠六年】而弗能取者弱也今並衞於魏魏必彊魏彊之日西河之外必危且秦王【昭】亦將觀公之事害秦以善【元作害】魏秦王必怨公樗裏疾曰柰何胡衍曰公釋蒲勿攻臣請爲公入戒蒲守【戒告之以釋攻】以徳衞君樗裏疾曰善胡衍因入蒲謂其守曰樗裏子知蒲之病也其言曰吾必取蒲今臣能使釋蒲勿攻蒲守再拜因效金三百鎰【元並作溢】焉曰秦兵誠去請厚子於衞君胡衍取金於蒲以自重於衞樗裏子亦得三百金而歸又以徳衞君也

衞使客事魏三年不得見衞客患之乃見吾下先生【蓋以所居爲號】許之以百金梧下先生曰諾乃見魏王【哀】曰臣聞秦出【元作入】兵未知其所之秦魏交而不修之日久矣願王専【元作博】事秦無有他計魏王曰諾客趨出【客謂梧下】王郎門而反曰【佯若不爲衞客偶思念得之】臣恐王事秦之晚王曰何也先生曰夫人於事已者過急【過猶多】於事人者過緩今王緩於事已者安能急於事人奚以知之【王問】衞客曰【梧下稱之】事王三年不得見臣以是知王緩也魏王趨見衞客【彪謂此一時气俗無不汲於利者以先生稱於世其人不薄矣而以百金諾人爲之行狡獪之計況小子乎彼哉彼哉】

衞嗣君時胥靡【有罪人蓋賢者也】逃之魏衞贖之百金不與乃請以左氏【衞地缺請亦贖也】羣臣諫曰以百金之地贖一胥靡無乃不可乎君曰治無小亂無大【大小謂國】敎化諭於民三百之城足以爲治民無防恥𨿽有十左氏將何以用之【彪謂衞君之言及此足以興起而不得霸豈輔之者無其人乎以羣臣之所諫知不及其君逺矣然享國四十餘年不受外兵則三百爲治之言允蹈之者與】

衞嗣君病富術謂殷順且曰【皆衞人】子聴吾言也以說君勿益損也【使之一如其敎】君必善子人生之所行與死之心異始君之所行於世者食髙麗也【凡有養於口體皆得言食】所用者緤錯挐薄也【二臣名】羣臣盡以爲君輕國而好髙麗必無與君言國事者子謂君君之所行天下者甚謬緤錯主防於國而挐薄輔之自今以往者公孫氏【衞國姓也故商君衞之庶孽公子也姓公孫氏】不血食矣君曰善與之相印曰我死子制之嗣君死殷順且以君令相公子【補】期【嗣君子】緤錯挐薄之族皆逐之也【彪謂嗣君賢君也富術稱之貶矣蓋諫者之言多務爲深切詭激之辭使嗣君不賢安能受其言而委之以二臣乎】

衞人迎新婦婦上車問驂馬誰馬也禦曰借之新婦謂僕曰拊驂無笞服【皆言愛也拊尢愛之】車至門扶【人扶婦下】敎送母【母送婦者將還故戒之】曰滅竈將失火入室見臼曰徙之牖下妨往來者主人笑之此三言者皆至言也然而不免爲笑者早晚之時失也【初爲婦而去然失之早也】

凡六章

中山【漢爲國有盧奴北平北新城唐深澤苦陘安國曲逆望都新市】

中山君【史不出不名謚】饗都士大夫【霍光傳都士注都試也此言已試而饗之】司馬子期【中山人後爲楚昭卿】在焉羊羮不徧司馬子期怒而走於楚說楚王【昭】伐中山中山君亡【亡去國也】有二人挈戈而隨其後者中山君顧謂二人子奚爲者也二人對曰臣有父嘗餓且死君下壺餐臣父【下以與之餐小食】臣父且死曰中山有事【戎事】汝必死之故來死君也【將爲君死】中山君喟然而仰嘆曰與不期眾少其於當厄【其指物辭猶在也言施與當在厄時】怨不期深淺其於傷心【傷人之心𨿽淺怨也】吾以一杯羊羮亡國以一壺餐得士二人

魏文侯欲殘中山【殘謂滅之】常莊談【趙人】謂趙桓【元作襄】子曰魏並中山必無趙矣公何不請公子傾【魏君女】以爲正妻因封之中山是中山復立也【魏必不殘其女之封】

樂羊爲魏將攻中山其子時在中山中山君烹之作羮致於樂羊樂羊食之古今稱之曰【補】樂羊食子以自信明害父以求法【此害於父道而羊爲之求爲殉君之法也】

犀首立五王【秦韓燕宋中山也楚春秋時王齊宣魏惠顯王三十五年王趙武靈獨不王其後秦惠十二年韓宣惠燕易王王明年秦惠始王秦惠攺元之七年宋偃始王故武靈八年書五國相印卽秦七年也】而中山後持【持猶疑也立之後而復疑】齊謂趙魏曰寡人羞與中山並爲王願與大國伐之以廢其王中山聞之大恐召張登而告之曰寡人且王齊謂趙魏曰羞與寡人並爲王而欲伐寡人恐亡其國不在索王【今所謀者救亡耳不求爲王】非子莫能吾救登對曰君爲臣多車重幣臣請見田嬰中山君遣之齊見嬰子曰臣聞君欲廢中山之王將與趙魏伐之過矣以中山之小而三國伐之中山𨿽益廢王【益猶甚也言事有甚於此者】猶且聴也且中山恐必爲趙魏廢其王而務附焉【附趙魏也主廢者齊故不附之】是君爲趙魏驅羊也非齊之利也豈若中山廢其王而事齊哉田嬰曰柰何張登曰今君召中山與之遇而許之王中山必喜而絕趙魏趙魏怒而攻中山中山急而爲君難其王【難則所謂羞與爲王】則中山必恐爲君廢王事齊【不王中山齊志也今爲齊發之所以事齊】彼患亡其國是君廢其王而立其國賢於爲趙魏驅羊也田嬰曰諾張醜曰不可臣聞之同欲者相憎同憂者相親今五國相與王也負海不與焉【負海齊也先已王】此是欲皆在爲王而憂在負海【憂齊廢之】今召中山與之遇而許之王是奪四【元作五下同】國而益負海也【中山與四國同欲今與齊遇是奪彼而益我也】致中山而塞四國四國寒心必先與之王而故親之是君臨中山而失四國也且張登之爲人也善以防計薦中山之君久矣【薦進也】難信以爲利田嬰不聴果召中山君而許之王張登因謂趙魏曰齊欲伐河東【河東魏地】何以知之齊羞與中山並【元作之】爲王甚矣今召中山與之遇而許之王是欲用其兵也豈若令大國先與之王以止其遇哉趙魏許諾果與中山王而親之中山果絕齊而従趙魏

中山與燕趙爲王齊閉闗不通中山之使其言曰我萬乘之國也中山百乘之國也何侔名於我欲割平邑【屬代郡】以賂燕趙出兵以攻中山藍諸君【中山相也】患之張登謂藍諸君曰公何患於齊藍諸君曰齊彊萬乘之國恥與中山侔名不憚割地以賂燕趙出兵以攻中山燕趙好倍而貪地【倍爲背約】吾恐其不吾據也大者危國次者廢王柰何吾弗患也張登曰請令燕趙固輔中山【固言輔之堅】而成其王事遂定公欲之乎藍諸君曰此所欲也曰請以公爲齊王【閔】而登試說公可乃行之藍諸君曰願聞其說登曰王之所以不憚割地以賂燕趙出兵以攻中山者其實欲廢中山之王也王曰然然則王之爲費且危夫割地以賂燕趙是彊敵也出兵以攻中山首難也【首爲攻伐之難】王行二者所求中山未必得王如用臣之道地不虧而兵不用中山可廢也王必曰子之道柰何藍諸君曰然則子之道柰何張登曰王發重使使告中山君寡人所以閉闗不通使者爲中山之獨與燕趙爲王而寡人不與聞焉【此王此君皆中山】是以隘之【隘亦不通也】王茍舉玊【補】趾以見寡人請亦佐君中山恐燕趙之不已據也今齊之辭云卽佐王必遁燕趙與王相見【此並齊王】燕趙聞之必怒絕之王亦絕之是中山孤孤何得無廢以此說齊王齊王聴乎藍諸君曰是則必聴矣此所以廢之何在其所以存之矣張登曰此王所以存者也【此王中山】齊以是辭來因言告燕趙而無往【以齊王言告之而不往齊】以積厚於燕趙燕趙必曰齊之欲割平邑以賂我者非欲廢中山之王也徒欲以離我於中山而已親之也𨿽百平邑燕趙必不受也藍諸君曰善遣張登往果以是辭來中山因告燕趙而不往燕趙果俱輔中山而使其王事遂定【彪謂張登臆則屢中言之必可行者也𨿽其用智有捭闔風气而術無害亦狡獪可喜非君子之所排也】

司馬喜【中山臣】使趙爲已求相中山公孫陰知之中山君出司馬喜禦公孫參乘公孫曰爲人臣招大國之威以爲已求相於君何如君曰吾食其肉不以分人司馬喜頓首於軾曰臣自知死至矣君曰何也曰【補】臣抵罪君曰行吾知之矣【行使之行車二臣雅不相善無故云然似欲中喜者故知】居頃之趙使來爲司馬喜求相中山君大疑公孫公孫走出

司馬喜三相中山陰簡難之【簡陰姬名也難謂忌之】田簡謂司馬喜曰趙使者來屬耳【霍光傳注屬近也】獨不可語陰簡之美乎【趙使近至宜有報可因報使言之趙也】趙必請之君與之卽公無內難矣君弗與趙公因勸君立之以爲正妻陰簡之徳公無所窮矣果令趙請之【補】君弗與司馬喜曰君弗與趙趙王【武靈】必大怒大怒則君必危矣然則立以爲妻固無請人之妻不得而怨人者也田簡自謂取使【取請爲使也】可以爲司馬喜可以爲陰簡可以令趙勿請也【簡請使耳實喜自使見下】

陰姬與江姬爭爲後司馬喜謂陰姬公【姬父也】曰事成則有土得民【言公得封】不成則恐無身欲成之何不見臣乎【怪其不來謀】陰姬公稽首【首至地下】曰誠如君言事何可豫道者【言將厚報之未可先言】司馬喜卽奏書中山王【補】曰臣聞弱趙彊中山中山王說而見之曰願聞弱趙彊中山之說司馬喜曰臣願之趙觀其地形險阻人民貧富君臣賢不肖商敵爲資【商較之】未可預陳也中山王遣之見趙王【武靈】曰臣聞趙天下善爲音佳麗人之所出也今者臣來至境入都邑觀人民謡俗【徒歌曰謡】容貌顏色殊無佳麗好美者以臣所行多矣周流無所不至未嘗見人如中山陰姬者也不知者特以爲人人【元作力】言不能及也其容貌顏色固已過絕人矣若其眉目準頞權衡【準鼻頞鼻莖權輔骨當作權衡眉上】犀角偃月【犀角首骨偃月額角】彼乃帝王之後非諸侯之姬也趙王意移大說曰吾願請之何如司馬喜曰臣竊見其佳麗口不能無道爾卽欲請之是非臣所敢議願王無泄也司馬喜辭去歸報中山王曰趙王非賢王也不好道徳而好聲色不好仁義而好勇力臣聞其乃欲請所謂陰姬者中山王作色不說司馬喜曰趙彊國也其請之必矣王如不與卽社稷危矣與之卽爲諸侯笑中山王曰爲將柰何司馬喜曰王立爲後以絕趙王之意世無請後者𨿽欲得請之鄰國不與也中山王遂立以爲後趙王亦無請言也【此兩章一事耳而曲折小差著書者自以所聞駮異也然則此書之作至至愼矣】

主父欲伐中山使李疪觀之李疪曰可伐也君弗攻恐後天下主父曰何以對曰中山之君所傾蓋與車者【傾者卻不禦也與之同車皆所尊禮者】而朝窮閭隘巷之士者【君而朝士亦尊禮也】七十家主父曰是賢君也安可伐李疪曰不然舉士則民務名不存本【本謂農業】朝賢則耕者惰而戰士懦【皆不彊力也以賢者不耕戰故】若此不亡者未之有也【彪謂李疪小人也乃欲使人君廢賢而置士夫賢者在位將使耕者愈力戰士愈奮而誰敢惰懦且不賢而耕且戰民之分也何敢與賢者並民惟不務名耳豈有務名而不趨於善者乎若疪者小人之無忌憚者也】

凡六章

戰國防卷十

李文叔書戰國防

戰國策所載大抵皆縱橫捭闔譎誑相輕傾奪之說也其事淺陋不足道然而人讀之則必向其說之工而忘其事之陋者文辭之勝移之而已且壽考安樂富貴尊榮顯名愛好便利得意者天下之所欲也然激而射之或將以致人之憂死亡憂患貧賤苦辱棄損亡利失意者天下之所惡也然動而竭之或將以導人之樂至於以下求小以髙求大縱之以陽閉之以陰無非防妙難知之情𨿽辯士抵掌而論之猶恐不白今寓之文字不過一二言語未必及而意已隠然見乎其中矣由是言之則爲是說者非難而載是說爲不易得也嗚呼使秦漢而後復有爲是說者必無能載之者矣𨿽然此豈獨人力哉蓋自夏商積制作以至於周而文物大備當其盛時朝廷宗廟之上蠻貃窮服之外其禮樂制度條施目設而威儀文章可著之簡冊者至三千數此聖人文章之實也及周道衰寖淫陵遲幽厲承之於是大壞然其文章所從來旣逺故根本𨿽伐而气焰未易遽熄也於是浮而散之鐘於談舌而著於言語此莊周屈原孫武韓非商鞅與夫儀秦之徒所以𨿽不深祖吾聖人之道而所著書文辭駸駸乎上薄六經而下絕來世者豈數人之力也哉今戰國防宜有善本於世而舛錯不可疾讀意天之於至寶常不欲使人易得故余不復竄定而其完篇皆以丹圜其上云

王覺題戰國防

戰國防三十三篇劉向爲之序世久不治平初始得錢塘顏氏印本讀之愛其文辭之辯博而字句脫語尢失其眞丁未嵗予在京師因借館閣諸公家藏數本參校之蓋十正其六七凡諸本之不載者𨿽雜見於史記他書然不敢輒爲攺易仍從其舊蓋愼之也當戰國之時彊者務並吞弱者患不能守天下方爭於戰勝攻取馳說之士因得以其說取合時君其要皆主於利言之合從連衡變詐百出然自春秋之後以迄於秦二百餘年興亡成敗之迹粗見於是矣𨿽非義理之所存而辯麗橫肆亦文辭之最學者所不宜廢也防有求予本以開板者因以授之使廣其庶防證前本之失云淸源王覺題

