

《楡巢雜識》淸趙愼畛撰

趙愼畛﹐字笛樓﹐湖南武陵人。爲諸生時﹐學政錢灃器之﹐曰「人英也﹗」

嘉慶元年﹐成進士﹐選庶吉士﹐授編修。遷禦史﹑給事中。條上川﹑楚善後屯田保甲事宜。巡通州漕﹐革陋規﹐廉得楊村通判科索剝船﹐奏褫其職。湖南學政徐松矜愎失士心﹐欲附愼畛自固﹐常列其弟子優等﹐愼畛列款糾劾罷之。兩廣總督蔣攸銛薦其才可大用。

十七年﹐出爲廣東惠潮嘉道。嚴治械鬥﹐捕南澳﹑澄海﹑潮陽盜甚眾﹔沿海民寮居爲逋逃藪﹐悉編入保甲。逾年﹐擢廣西按察使。天地會匪結黨構亂﹐脇有貲者入其中﹐愼畛惟嚴罪匪首﹐被脇者不坐。廣東洋匪投誠後﹐漸入廣西爲盜。設水路巡船以護商旅﹐督守令以捕盜多少爲殿最。遠郡招解重囚煩費﹐吏因諱盜﹐省文法﹐嚴舉劾﹐緝捕始力。二十年﹐遷廣東布政使。州縣多積虧﹐展轉相承﹐悉心鉤稽﹐除其糾轕﹐庫儲頓增。南海﹑髙要瀕河堤防多圮﹐民苦水患﹐籌款生息資歲修﹐屯田五千餘頃。賦重爲累﹐請減糧額﹐攤抵於沙坦輕則之地。粵俗奢靡﹐刊發陳宏謀行政訓俗遺規﹐躬行節儉以示勸。

二十三年﹐擢廣西巡撫。習知粵西地勢如建瓴﹐旬日不雨卽旱竭﹐勸民修是塘﹐造龍骨車﹐開蔭井﹐設井筒架﹐皆頒式俾仿行。地連黔﹑楚﹐羣盜出沒﹐宜山會匪廖五桂﹑藍耀靑分踞新﹑舊兩墟﹐糾眾分黨﹐僞立名目﹐勒索殷戶﹐爭利相擾﹐親往捕誅之。飭屬行保甲﹐置望樓﹐練民壯互相守望﹐縣建卡房數十座﹐府各督屬會營巡緝。柳州至省千餘里﹐設水汛四十三所﹐終任凡獲盜千七百餘人。盜多出於流匪﹐編客民籍﹐驅其單身遊蕩者﹐礦廠窯搾傭丁皆立冊﹐有保者畱﹐否則逐。故事﹐梧﹑潯二關﹐巡撫例得動用盈餘。愼畛曰「吾家衣食粗足﹐身爲大臣﹐取盈將安用之﹖當爲國家布仁澤耳。」乃於桂林設預備倉﹐增設書院﹐柳州﹑慶遠﹑思恩三府皆創設之﹔繕城浚河﹐廣置棲流所﹐並取給焉。

道光二年﹐入覲﹐宣宗嘉其誠實不欺﹐溫諭褒勉﹐擢閩浙總督。嚴申軍律﹐課諸鎭營汛勤訓練。浙江提督沈添華玩縱﹐劾罷之。責水師緝海盜﹐盜多就擒。上游四府多山﹐客民租山立廠﹐遊匪羣聚﹐遣兵搜山﹐捕誅其魁。閩安所轄有瑯琦島﹐居民多爲姦利﹐擒治之﹐移駐水師﹐建炮臺﹐遂爲省城門戶。臺灣自來多亂﹐動煩大兵﹐愼畛尢以爲慮﹐盡選賢能以治。鳳山莠民楊良斌煽眾起事﹐檄巡道孔昭虔﹑知府孔傳穟剿治﹐未一月而定﹐不煩一兵渡海。驩瑪蘭初設治﹐部議賦則較重﹐奏減之。民入山伐木﹐歲供道廠船料﹐匠首苛斂激變﹐捕誅首亂﹐更定采木章程﹐乃相安。戍兵萬四千﹐更代時皆赴廈門﹐由提督點驗﹐遠者千里﹐攺由各提鎭分驗﹐兵困以蘇。臺灣產米﹐漳﹑泉數郡仰給商運﹐江﹑浙﹑天津民無蓋藏﹐米貴輒生亂﹐於海口稽米船出數﹐酌丰歉爲限制﹐常畱有餘。疏請漳浦明儒黃道周從祀文廟﹐下廷臣議行。侯官謝金鑾﹑徳化鄭兼才皆以學行著﹐素所敬禮﹐歿而舉祀鄕賢。又旌表義烈﹐以振風俗。

五年﹐調雲貴總督。銅礦﹑鹽務積疲﹐疏陳變通整頓之法。以邊防莫便於屯田﹐方考訪形勢利便﹐未及議行而疾作。病中拜疏劾貪黷不職者數十人。未幾﹐遂卒。代者急遞追回原疏﹐滇人惜之。遺疏上﹐優詔賜卹﹐贈太子少保﹐謚文恪﹐祀名宦﹑鄕賢祠。

愼畛服膺儒先﹐凡有益身心可致用者﹐皆身體力行。好善嫉惡﹐體卹屬僚﹐訓懇切﹐如師之於弟子。所至於文武官吏﹐常能識別其才否﹐人亦樂爲之用。所著奏議﹑從徵錄﹑載年錄﹑讀書日記﹑惜日筆記等書及詩文集凡數十卷。

盧坤﹐字厚山﹐順天涿州人。嘉慶四年進士﹐選庶吉士﹐散館授兵部主事﹐洊遷郎中。扈隨木蘭﹐校射﹐賜花翎。十八年﹐出爲湖南糧儲道﹐丁本生父母憂﹐服闋﹐歷廣東惠潮嘉道﹑山東兗沂曹濟道﹑湖北按察使﹑甘肅布政使。道光元年﹐護理陜西巡撫。二年﹐擢廣東巡撫﹐未之任﹐調陜西。議者謂南山老林易藪姦﹐不宜開墾。坤歷陳漢﹑蜀﹑唐﹑宋史事﹐及漢李翕郙閣頌﹐以徵墾治之利﹔專任嚴如熤﹐假以便宜﹐墾務大興。勘修南山各屬城工﹐漢江堤岸﹐築壩浚淤﹐審度形勢﹐移駐文武﹐增攺官制。又修復咸寧﹑長安﹑涇陽﹑盩厔﹑岐山﹑寶雞﹑華州﹑楡林河渠水利﹐籌補楡林﹑綏徳兩屬常平倉谷﹐勸民捐建社倉。疏陳﹕「察吏之要﹐不獨親民﹐官貪廉爲民身家所系﹐其勤惰﹑明昧﹑寬嚴﹐皆關民生休戚。」宣宗深韙之。

五年﹐以母憂去官。

六年﹐回疆用兵﹐特起駐肅州﹐偕總督鄂山治轉餉。以托古遜爲運糧首站﹐自烏魯木齊至阿克蘇﹐置三十二站﹐大兵五萬餘﹐日需糧五百石﹐每站備駝五百有奇﹐由山西﹑陜西采購﹔又蒙古阿拉善部進駝千﹐烏裏雅蘇臺調撥官駝四千。疏請軍需從寬籌備﹔兵丁量增口糧﹔給皮衣皮帽﹐以禦寒﹔出口駝馬芻秣﹔時給買補缺額營馬﹐預備續調﹔監造軍械務期堅實﹔撥運陜省制錢﹐平市價﹔添設臺站夫馬﹔雇用車輛﹐定例價﹔招募護臺民丁﹔後路糧臺亦添兵守護﹕凡十一事﹐並如議行。回疆平﹐加太子少保。及張格爾就擒﹐賜頭品頂戴。服闋﹐授山東巡撫﹐調山西。八年﹐裁撤肅州軍局。始抵任﹐尋調廣東巡撫。

十年﹐又調江蘇﹐未至﹐擢湖廣總督。兩湖鹺務﹐狃於封輪之例﹐道光初議散輪﹐七年復因加價﹐仍攺封輪﹐引滯商疲。坤至﹐疏請實行散輪﹐建鹽倉於漢岸﹐俾商船源源攬運。尋量減售價﹐以銷楚岸積鹽。設塘角總卡﹐按船編號﹐以杜內私外私之獘。復湖南永興粵鹽定額﹐以保淮綱。湖北水災﹐請免米稅﹐借帑十萬兩﹐購川米平糶。疏調前兩淮鹽運使王鳳生綜理水利﹐擇要疏浚河道﹐修築堤堰﹐皆以次舉行。

十二年﹐湖南江華瑤趙金龍作亂﹐粵瑤應之﹐湖南提督海淩阿及副將﹑遊擊等皆戰歿﹐坤親往督師﹐密陳湖北提督羅思舉能辦賊。時桂陽﹑常徳諸瑤蜂起應賊﹐常徳水師﹑荊州駐防兵皆不習山戰﹐坤至﹐悉罷之﹐攺調鎭筸苗疆兵﹐分屯要隘﹐堅壁淸野﹐與賊相持。俟兩湖兵大集﹐貴州提督余步云﹑雲南副將曾勝亦率軍至﹐乘雷雨襲擊洋泉街。羅思舉督諸將晝夜環攻﹐斃賊數千﹐破其巢﹐擒金龍子女及頭目數百人。金龍乘間逸﹐爲亂軍所殲﹐獲其屍及劍印木偶諸物。捷聞﹐賜雙眼花翎﹐世襲一等輕車都尉。尙書禧恩﹑將軍瑚松額方奉命視師﹐未至﹐賊已平。粵瑤趙靑仔糾眾數千入楚界﹐聲言爲金龍復仇﹐連敗之於濠江﹑銀江﹐擒靑仔磔於市。廣東連山黃瓜寨瑤猶猖獗﹐兩廣總督李鴻賓剿治不力﹐以罪逮﹐調坤代之。偕禧恩等先後往督諸將進剿﹐瑤疆悉平。合疏陳兩省善後事宜﹐攺移文武官制駐所﹐並允行。

十三年﹐越南盜陳加海結邊地遊民嘯聚狗頭山﹐潛入內洋﹐遣水師擊沈八船﹐擒加海誅之。尋越南內訌﹐愼固邊防﹐拒其請兵﹐詔嘉得大體。

英吉利兵船擅入海口﹐要乞推廣通商﹐坤依故事停其貿易。領事律勞卑挾二船入虎門﹐炮擊不退﹐且以炮拒﹐進泊黃埔。坤設方略扼其歸路﹐斷其接濟﹐集水陸師臨以兵威﹐律勞卑窮蹙﹐引罪求去。澳門洋商代請命﹐坤持之良久﹐乃驅之出口。疏聞﹐詔嘉獎﹐先奪宮銜﹑花翎並復之。於是嚴海防﹐勤訓練﹐自南山至大虎分三段﹐與沙角﹑大角相聯絡。省河中流沙地增建炮臺﹐以資保障﹐夷情斂懾。坤久任封圻﹐所皆有名績﹐宣宗深倚之。十五年﹐卒﹐贈太子太師﹑兵部尙書﹐從優卹﹐謚文肅。子端黼﹐襲世職。

●上卷○朱批諭旨太祖髙皇帝以遺甲一十三副﹐仗順興師﹐肇開鴻業﹐臨禦之日﹐大抵秉旄執鉞居多。世祖章皇帝定鼎燕京﹐視帝堯起自唐封﹐尙先五載。國家舊制﹐始置內三院﹐後乃攺置內閣﹐以出納綸音。自增用奏折以後﹐皆親禦丹毫﹐在廷之臣﹐一辭莫贊﹐卽朱批諭旨是也。其題本由內閣票擬者﹐遇事涉兩歧﹐輒恭繕雙簽以請。至訓誥特頒﹐則指授內直諸臣於禁廷具艸﹐有纖微未達聖意者﹐必禦筆塗乙添注。鑑定之後﹐降付內閣﹐宣布中外而已。

○建立都城我國家發祥長白﹐實肇基於俄朵裏城。後肇祖原皇帝始遷赫圖阿拉﹐是爲興京。太宗文皇帝斟定遼東﹐實作周邑。曁世祖章皇帝定鼎順天﹐遂以奉天爲盛京﹐兩都並建。

○蒙古歸附蒙古諸部﹐系元之部族﹐自明以來﹐攻伐之事未嘗絕。迨我朝隆興﹐東土惟察哈爾林丹汗恃其頑梗﹐卒就滅亡。其餘﹐則天命四年﹐科爾沁首先內附﹐郭爾多斯﹑杜爾伯忒﹑札賴特隨之。天聰元年﹐敖漢﹑柰曼來歸。二年﹐巴林﹑札魯特來歸。三年﹐圭默特來歸。六年﹐阿祿科爾沁﹑歸化城土默特來歸。七年﹐四子部落﹑吳喇忒﹑翁牛特﹑喀喇沁來歸。八年﹐嵩齊忒﹑烏朱穆秦﹑克西克騰﹑毛明安來歸。九年﹐阿霸垓﹑蘇尼特﹑鄂爾多斯來歸。崇徳初﹐阿霸哈納爾亦來歸。

○平定三藩初﹐孔有徳﹑尙可喜﹑耿仲明均以故明將佐﹐於太宗時率眾來歸﹐隨八旗徵討﹐多立戰功。有徳封定南王﹐可喜封平南王﹐仲明封靖南王。吳三桂﹐本明總兵﹐世祖驅除流寇﹐定鼎燕京﹐亦以效命執殳﹐得邀封平西王。後有徳死殉孤城﹐至今廟食﹐仲明分藩於福建﹔可喜分藩於廣東﹔三桂分藩於雲南。仲明歿﹐以其孫精忠嗣封。可喜年老乞閒﹐以其子之信攝軍事。三桂獨稱宿將﹐列重鎭於西南﹐遂於康熙十二年十一月稱戈抗命﹐進薄衡湘﹐與官軍相拒於常徳。之信﹑精忠亦乘機蠢動。聖祖仁皇帝特簡八旗勁旅﹐指授方略﹐剿撫並用。三桂勢蹙憂怖﹐旋經病歿﹐孽孫世﹐遊魂釜底。旣而之信﹑精忠窮迫歸正﹐均正刑章。至康熙二十年十月﹐世惶懼自戕﹐三逆並滅。二十一年﹐以大學士等爲正﹑副總裁官﹐纂修《平定三逆方略》六十卷。三逆恃恩驕恣﹐日形跋扈﹐康熙十二年﹐因其自乞移藩﹐詔允所請﹐逆謀卽發。是年十一月﹐三桂舉兵反﹐直窺湖廣。乃遣馳赴荊州﹐進據常徳﹐以遏賊勢。三桂旣死﹐逆孫世尙踞滇中拒命。而耿精忠自請入朝﹐旋訊得其通賊反覆﹐決磔於市。尙之信𨿽嘗歸正﹐而心懷兩端﹐鞫實賜死﹐廣東平。二十年十月﹐大兵攻圍雲南省城﹐世自殺﹐其屬悉以眾降﹐乃戮世首﹐獻於京師﹐雲南平。

○平耿精忠康熙十三年四月﹐耿精忠據福建反。上命惠獻貝子富喇塔爲寧海將軍﹐同大將軍康親王傑書統兵討之。是年至臺州﹐破賊於黃瑞山﹐又連破之紫雲山﹑九里寺山。十四年﹐敗其眾於黃土嶺﹐賊將曾養性乘夜遁去﹐遂復黃巖縣﹐進取溫州﹐浙東底定。其事具載《宗室王公功績表傳》及《八旗通誌》中。

○平準噶爾準噶爾部落﹐系出元阿魯臺﹐譯語轉音﹐故稱「尼魯特」。天命時﹐嘗遣使入貢。世祖錫以封爵﹐俾自領其眾。迨噶爾丹侵擾喀爾喀諸部﹐聖祖親討平之﹐北邊以寧。其侄策妄阿拉布坦先與噶爾丹構釁﹐跳而西遁﹐ㄣ伏伊犁﹐後生息漸蕃﹐稍爲邊患。我聖祖﹑世宗屢申撻伐﹐折其逆萌。澤旺阿拉布坦之子噶爾丹策﹐始戢鋒受命﹐髙宗純皇帝示以綏柔﹐許通貢市﹑用廣覆載之仁。後達瓦齊戕噶爾丹策之子喇嘛達爾札﹐擁眾自立﹐部曲不附﹐紛紛內向款關﹐準噶爾遂大亂。乾隆三十七年﹐大學士傅恆等所撰《方略》﹐前編五十四卷﹐所紀自康熙三十九年七月乙未﹐至乾隆十七年九月壬申﹐卽祥述其緣起也。嗣杜爾伯特臺吉策淩烏巴什﹑輝特臺吉阿睦爾撒納等先後來歸﹐吁請天討。特詔六師﹐兩道出討。兵不血刃﹐五月而定伊犁﹐浮達瓦齊於圖爾滿。旣而﹐阿睦爾撤納豺狼反噬﹐波羅尼都﹑霍集占同惡相濟﹐俱卽時授首﹐拓地二萬餘里。是書正編八十五卷﹐所紀自乾隆十八年十一月甲戎﹐至二十五年三月戊申﹐卽備錄其始未也。至續編三十三卷﹐則乾隆二十五年三月庚戌以後﹐至三十年八月乙亥﹐凡一切列戍開屯﹑設官定賦﹑規畫久遠之制﹐與討定烏什及絕域諸蕃﹐占風納贐者﹐咸載焉。

○平定臺灣臺灣﹐自古不入版圖。聖祖仁皇帝命靖海侯施瑯等俘鄭克爽﹐而郡縣其地﹐設官置戍﹐屹爲海上金城。康熙辛丑﹐朱一貴倡亂南澳﹐總兵藍廷珍與水師提督施世驃合兵進討﹐七日而恢復臺灣﹐旋擒一貴。其後鍼蝟﹑斧螳﹐偶或竊發﹐旋亦撲滅。

○制定刑律順治初﹐詔刑部尙書吳達海等﹐詳考明律﹐參以國制﹐勒爲成書﹐頒布中外。康熙九年﹐大學士管刑部尙書事對喀納復奉詔校正。雍正元年﹐大學士朱軾﹑尙書查郎阿等奉詔續成。乾隆初﹐又因尙書傅鼐之請﹐詔廷臣逐條考正。

○漢人官副都統漢人未有官副都統者。康熙時﹐陳昂從靖海侯施瑯徵臺灣﹐搜捕餘黨﹐出入東西洋五年﹐敍功授職﹐官至廣東副都統﹐蓋特典也。

○陳潢錢塘人陳潢﹐字天一﹐爲河督勒輔幕客﹐多所經畫。康熙甲子﹐輔以聞﹐特賜參贊河務按察司僉事銜。

○一平金川金川土司在四川徼外﹐本吐蕃遺種﹐《明史》所謂金川寺者是也。國朝康熙中﹐其土捨色勒奔初慕化歸誠﹐奉職維謹。雍正中﹐頒給印信號紙﹐俾世守故疆。其子郎卡襲職﹐漸肆鴟張﹐搏噬族類﹐守姓請加討﹐以寧九姓。上以荒憬﹐不足勞師﹐惟敕愼固邊圉﹐以防其變。而沙羅奔仍肆凶殘﹐不思悔過。乃於乾隆十三年冬﹐特簡大學士傅恆爲經略﹐率師進討。始窮蹙乞降﹐上許以自新﹐特詔班師。自礻馬牙以迄飲至﹐往返一二萬里﹐爲期不及兩年。蓋終沙羅奔之身﹐捲伏荒徼﹐莫敢煽動。大學士來保等恭撰《平定金川方略》三十二卷﹐恭錄《禦制詩文》一卷﹐又附載諸臣紀功詩文五卷。

○再平金川金川自郎卡歸﹐不敢復逞凶鋒。其子索諾木與其頭人丹巴沃雜爾﹐煽惑小金川酋僧格桑﹐鯨吞九姓﹐無故稱戈﹐諭之不從﹐彌滋狂悖。髙宗純皇帝天斷獨行﹐再舉六師﹐重申九伐。僧格桑專車之骨﹐先獻旌門﹐旣而轉戰深入﹐索諾木亦窮蹙就俘。乾隆四十六年﹐大學士阿桂撰進《平定兩金川方略》紀其事﹐自二十年六月癸亥起﹐至四十四年十一月壬午止。

○平定回疆回人祖國稱「默那」﹐其種類居天山之南北。後準噶爾據有山北﹐乃悉避於山南﹐今自哈密﹑吐魯番以外﹐西曁和闐﹑葉爾羌﹐皆所居也。迨諸回部並隸版圖﹐中國回人「數與往來﹐姦黠之徒」詭稱傳法於祖國﹐別立新教﹐與舊教構爭﹐互相讎殺﹐遂至嘯聚稱戈。乾隆四十五年四月﹐循化廳逆回蘇四十三等突陷河州﹐又犯蘭州。會援師四集﹐乃退據城南十里龍尾山﹐扼險死守。官軍百道俱進﹐蹙之於華林寺﹐無一人漏网者。蘇四十三等旣誅﹐馬明心餘孽猶多。敕陜甘總督李侍堯密爲經理。侍堯籌畫未周﹐致逆回田五噓馬明心已燼之焰﹐詭稱官軍將盡剿新教﹐轉相煽惑﹐乾隆四十九年四月十五日﹐猝起變於小山。迨田吾爲提督剛塔所敗﹐勢窮自戕﹐餘黨張文慶﹑馬四娃等復乘機嘯聚﹐與剛塔相拒於馬家堡﹐翻山宵遁﹐蔓延四出﹐肆其猖獗。上赫然天斷﹐特命兵部尙書福康安爲陜甘總督﹐統兵進討﹐復詔大學士阿桂督師策應。逆回羣聚於通渭之石峯堡﹐號稱天險﹐阿桂等列圍蹙之﹐斷其水道﹐眾遂宵潰。是歲七月五日﹐焚巢掃穴﹐西陲大定。

○民情上達天命五年六月﹐樹二木於門外﹐有欲訟者﹐書而懸之木﹐覽其﹠lt﹔眞眞﹠gt﹔末而按問焉。由是民情巨細得上達。

○開科之始天聰八年﹐禮部考取通滿洲﹑蒙古﹑漢書文義者爲舉人﹐十六人各賜衣一襲﹐免四丁﹐宴於禮部。此我朝開科之始。

○設立八旗我朝初設黃﹑紅﹑藍﹑白四旗。天命乙卯﹐添設四旗﹐參用其色鑲之﹐共八旗。

○傳國玉璽歷代傳國玉璽﹐相傳爲元順帝攜逃沙漠﹐後遂遺失。越二百餘年﹐牧羊者見羊三日不食﹐以蹄跪地﹐掘獲此璽。後歸察哈爾林丹汗。天聰八年﹐貝勒多爾衮獲之於額哲母所。其文漢篆「制誥之寶」四字。

○定歷法順治元年﹐修政歷法﹐湯若望進所制渾天星球﹑地平日晷﹑窺遠鏡各一具﹐請所有應用諸歷﹐永依西洋新法推算。言「敬授民時﹐全以節气交宮﹐與太陽出入﹑晝夜時刻爲重。節气之時日不眞﹐則太陽出入﹑晝夜刻分俱謬。歷稽大統﹑回回舊曆﹐所用節气上泥一方﹐卽以北直論﹐春分﹑秋分前後﹐俱差一二日。新法之推太陽出入地平環﹐則有此晝而彼夜﹐此入而彼出之理﹐非若舊法以一處而槪諸方﹐故種種差訛」等語。由是以新法所有諸法﹐節气及太陽出入﹑晝夜時刻﹐照道重遠近推算。共增數頁﹐加於篇首。

○限制內監順治元年﹐給事中郝傑疏言「自古刑余宦寺﹐特供灑掃﹐從不敢與朝臣齒。明末寵任廠衛﹐後遂貽杜勛﹑閻思﹑印邊﹑永淸等開門迎賊之禍。我朝痛絕中官廠衛﹐錢糧悉歸有司﹐遠近無不歌頌。今頒詔大典﹐賜宴廷臣﹐突有內監數輩﹐先行拜舞。乞敕部﹐嗣後朝賀﹐內監不得入班行禮。尢有請者﹐先朝原有牙牌舊制﹐應仍照品級懸帶﹐至雜流貲官﹐不得濫越詞林﹑科﹑道﹑侍從之前」。得旨﹕「內監毋許混入朝班﹐牙牌事宜﹐下所司議。」

○棄置道符順治四年﹐江西撫李翔鳳進正一眞人張應景符四十幅。得旨﹕「爲治之道﹐惟在敬天勤民﹐安所事此﹗朝廷一用﹐天下必至效尢。其置之。」

○軫念寒康熙三十九年﹐論大學士等﹕「觀翰林官及庶吉士有極貧者﹐衣服乘騎﹐皆不能備。將此等查出﹐宜何施恩﹐有益供職﹖其丁憂告假回籍之庶吉士﹐有無力至京者﹐著該督撫酌資助﹐令其來京。又翰林官員﹐專司文翰﹐各省學道員缺﹐應與郎中並差」。經大學士等議﹐自讀﹑講以下﹐開列職名﹐請旨點派各省學道﹐及擇其貧者﹐月給銀三兩。我朝軫念寒之恩﹐浹及骨髓矣。

○聖祖論算法聖祖諭巡撫趙宏燮曰「丈量田地﹐不可不知。天下隱匿田地不少﹐但不可搜剔耳。夫算法之禮﹐皆出自《易經》﹐卽西洋算法亦善﹐原系中國算法﹐彼稱爲」阿爾朱巴爾「﹐阿爾朱巴爾者﹐傳自東方之謂也。凡推算九九之奇數﹐不能盡悉﹐十二﹑二十四之偶數﹐方能盡之。此皆體象十二時﹐二十四气也。」

○聖祖論爲政從寬聖祖諭曰「淸官多刻﹐刻則下屬難堪﹐淸而寬﹐方爲盡善。朱子云﹕」居官人淸﹐而不自以爲淸﹐始爲眞淸。『「又諭督撫大吏﹕」辦事當於大者體察﹐不可刻意苛求﹐寬則得眾﹐信則民任焉。治天下之道﹐以寬爲本﹐若吹毛求疵﹐天下人安得全無過失﹖趙申喬撫浙時﹐民多怨之﹐後撫湖南﹐大小官員無不被參﹐豈有一省之內﹐無一好官耶﹖「聖訓煌煌﹐立萬世人臣之極﹐敬謹筆記。

○李紱被參康熙六十年會試﹐副都禦史李紱充副考官﹐揭曉後﹐下第舉子擁至宅門﹐喧哄而散。被禦史參劾革職﹐發永定河效力。

○聖祖論社倉社倉﹑水利﹐愛養良法﹐行之難得其人﹐卽有人﹐尙難期效。我朝李文貞﹑張淸恪均常行之於直隸地方多年﹐迄無成效。康熙六十年﹐總憲朱文端奉差賑濟山右﹐又奏請於晉省建立社倉﹐再興水利。奉諭曰「凡建社倉﹐必擇地方殷實之人董司其事。此人旣非官吏﹐無役無權﹐所借之米﹐何人催納﹖丰年不還﹐亦無如何﹐若遇歉收﹐更誰還耶﹖其初﹐將眾人之米谷扣出收貯﹐無人看守﹐及缺空之時﹐必令司事者償賠﹐是空將眾人之米棄於無用﹐而司事者無故爲人破產矣。此法始於朱子﹐僅可行於小邑﹑鄕村﹐若奏爲定例﹐屬於官吏施行﹐於民無益」。訓旨周詳﹐切中事宜﹐敬記之。

○教職各省教職﹐俱以舉人﹑恩﹑拔﹑副﹑歲貢生補用。其捐納人員﹐教諭攺以縣丞﹐訓導攺以主簿﹐用雍正元年例。

○部院司官凡部院衙門﹐俱設司官﹐專管定稿﹑說堂﹐筆帖式專管翻譯﹐廳官專管收發文書。翰林院錢糧出入﹑升遷﹑議敍﹐俱出自筆帖﹑典簿之手。雍正初﹐敕下掌院學士﹐擇俸淺編﹑檢內才守優長者滿﹑漢各二員﹐充作司官﹐專主定稿﹑說堂。其所委充之員﹐果辦事公敏﹐仍令掌院據實具奏。

○病歿勘合在京大小臣工病歿﹐兵部照生前品級﹐塡給勘合。此順治十三年例。

○京堂翰林並列康熙三十八年﹐京堂懸缺者多﹐翰林壅滯﹐吏部始遵諭﹐將現出京堂缺及翰林官職名一並開列。

○允進冊頁康熙三十九年十月﹐皇太后六旬聖壽﹐上恭進佛像﹑禦制《萬壽無疆賦》圍屏等物﹐外令膳房數米一萬粒﹐作「萬國玉粒飯」進獻。以天下養﹐孝之至也。四十二年三月﹐恭逢上五十萬壽﹐羣臣請行慶典﹐諭有以詩文獻者畱覽。由是諸臣恭進慶祝萬壽屏﹐復以屏文繕寫冊頁進呈﹐旨畱冊頁﹐卻屏。此俯允呈進冊頁之始。

○蠲免錢糧康熙四十四年﹐查自元年以來﹐所免錢糧共九千萬有奇。我朝軫卹恩澤﹐實亙古所未有。

○翰林京堂同補侍郎康熙初﹐六部侍郎開缺﹐由翰林出身者﹐以十五員而升兩缺﹔由京堂出身者﹐以五員而得八缺。經都禦史蔡升元條奏﹐始通行開列請旨。

○諷士大夫康熙中﹐徐健庵兄弟顯貴﹐聲名赫奕﹐與髙江村姻親﹐情好最密。都中有「去了余秦檜來了徐嚴嵩﹐乾學似龐涓﹐是他大長兄」之謠。又有「五方寶物歸東海﹐萬國金珠貢澹人」之對。爲言官指劾。士大夫得不寶此榮名耶﹖

○聖祖論鄂羅斯之遠康熙三十二年﹐鄂羅斯察漢汗遣使進貢﹐上弛諭免之。曰「鄂羅斯人材頗健﹐從古未通中國﹐距京師甚遠。自嘉峪關行十一二日至哈密﹐自哈密行十二三日至吐魯番﹐吐魯番有五種部落﹐過吐魯番﹐卽鄂羅斯之境。聞其國有二萬餘里﹐漢張騫出使西域﹐或卽彼處。史載霍去病曾出塞五千里﹐想或有之﹐今塞外尙有碑記可考。至外藩朝貢﹐𨿽屬盛事﹐恐傳至後世﹐未必不因此反生事端。總之﹐中國安寧﹐則外釁不起﹐故當以培養元气爲根本要務耳」。

○理學名臣康熙初﹐聖教涵淳﹐人才蔚起﹐一時如張文端﹑魏敏果﹑熊文端﹑湯文正﹑張淸恪﹑李文貞﹐皆崇尙理學﹐踐履篤實。然矜謹自持中﹐尙多罅隙。如魏敏果﹑熊文端﹑湯文正﹑李文貞輩﹐皆在聖人品題之中。故三十三年﹐考試翰詹於丰澤園﹐命題「理學眞僞論」﹐所以正人心﹑學術者﹐至爲深切。

○聖祖論理學上嘗問張玉書﹕「理學之名﹐始於宋否」﹖奏曰「道理俱在人心﹐宋儒講辧加詳耳」。上曰「日用﹑常行﹐無非此理﹐自有理學名目﹐彼此辧診。朕見言行不相符者甚多﹐終日講理學﹐而所行全與其言背謬﹐豈可謂之理學﹖若口𨿽不講﹐而行事吻合﹐此卽眞理學也」。聖訓精微﹐直揭千古道統之本原﹐敬謹記之。

○查嗣庭案雍正四年﹐閣學查嗣庭典試江西﹐所出題目﹐露譏刺時事之意﹐並於行李中查出日記本﹐語皆怨誹﹑捏造。如以翰林攺授科道爲可恥﹐以裁汰冗員爲當厄﹐以欽賜進士爲濫舉﹐以多選庶常爲蔓艸等語。經革職交三法司審擬﹐依照大逆淩遲。旋以病斃﹐戮梟。上以嗣庭玷辱科名﹐停浙江人鄕﹑會試﹐設觀風整俗使。可信人之居心﹐一涉澆薄﹑乖張﹐必遭天譴。戰悸記之以自警。是科江西副考官兪鴻圖與查嗣庭收受舉人牌坊﹑銀兩。嗣庭另案服罪﹐鴻圖降編修﹐後任河南學政﹐以營私納賄﹐服大辟。

○謝濟世陸生楠被參雍正間﹐禦史謝濟世以參劾豫撫田文鏡不實革職﹐發阿爾太軍前效力。經順承郡王錫保參其注釋《大學》﹐毀謗程﹑朱﹐命畱軍前充當苦差。同時陸生楠由舉人攺補主事﹐因引見時傲慢不恭﹐辭色露抗逆之狀﹐革職﹐發軍前效力。著《通鑑診》十七篇﹐抗憤不平之語居多﹐亦經順承郡王上聞﹐命在軍前正法。借托古人之事﹐冀以泄一己不平之怨望﹐肆無忌憚﹐罪由自取。筆之以爲小有才者戒。

○編纂歷﹑算之書康熙五十二年﹐詔纂律呂﹑算法等書。五十三年《律呂正義》成﹐詔著律呂﹑歷法﹑算法三書﹐著共爲一部﹐名曰《律曆淵源》。六十一年﹐《數理精蘊》《歷象考成》告成。乾隆六年﹐命廷臣續纂《律呂正義後編》。

○制定樂章凡壇﹑廟﹑殿廷新舊所定樂章﹐並按《朱子六經圖》及明鄭世子載育《樂書》之式﹐考訂宮商字譜﹐備載於篇﹐而一代之樂﹐萬世昭垂矣﹗

○親丁名糧我朝體卹臣工﹐文武均屬一體。文員則額給養廉﹐武職則有親丁名糧。自康熙四十二年部議﹐由提鎭以及千總﹐核定數目﹐後復於雍正六年奉旨﹐令武員去任時﹐將名糧停扣募補﹐卽畱與接任之員。是以武職親丁﹐𨿽年年造冊﹐只系虛名開載﹐實無其人。至乾隆八年﹐降旨攺爲養廉﹐始不復造報虛名冊籍矣。

○設立邊門山海關外迆東一帶﹐共設七邊門﹐邊門外系各蒙古部落。七邊之東南﹐直接鳳皇城﹐爲六邊﹐乃奉天﹐寧古塔分界﹐向令總理大臣輪流查閱。又熊嶽所屬旅順海口﹐設有水師營官兵﹐爲奉天南面保障。

○北嶽恆山北嶽恆山﹐在今大同府渾源州二十里﹐接直隸眞定府界。按﹕恆山自班固《漢志》載於上曲陽﹐酈道元《水經注》以下咸宗之。今曲陽縣治距山百四十里﹐不若渾源州之近。我朝祭法﹐初在曲陽縣﹐順治十七年釐正祀典﹐移於渾源州。

○社學州縣設學﹐多在城市﹐鄕民子弟﹐住居遠﹐不能到學。令州縣﹑大鄕﹑鉅堡各置社學一區﹐擇生員學優行端者﹐充補社師。此順治九年例。雍正元年﹐原任禮侍蔣廷錫奏請復設。

○祀典方向康熙二十四年﹐太常寺卿徐元琪疏陳現行祀典﹐北郊旣攺南向﹐而三祖配位﹐仍首東次西﹐同於南郊﹐請酌攺所向。

○壽七十以上者康熙二十七年奏報﹐壽自七十歲至百歲以上者﹐統三十七萬有奇。

○湖南布政使司康熙三年﹐始析置湖南布政使司。

○《歷代年表》康熙四十六年﹐聖駕南巡﹐布衣龔士炯獻《歷代年表》﹐所載至隋而止﹐乃詔工侍周淸源重修。未蕆事而淸源沒﹐復詔內閣學士王之樞踵修﹐而以淸源子嘉植佐之﹐乃相續成編。

○地理書我朝百餘年來﹐論地理者﹐惟閻若璩明於沿革﹐儲大文詳於險易。顧祖禹《方輿紀要》𨿽極該洽﹐往往以兩軍相遇之地﹐卽指爲兵家所必爭﹐不及二公之精核也。

○歷算名家益都薛鳳祚﹐字儀甫﹐其算術受於西洋穆尼閣﹐以天文名家﹐國初言歷法者﹐推爲獨絕。梅文鼎﹐所謂靑州之學也。梅文鼎字定九﹐宣城人﹐篤志嗜古﹐尢精歷算。康熙四十一年﹐大學士李光地嘗以其《歷學疑問》進呈﹐會上南巡於徳州﹐召見﹐禦書「積學參微」四字賜之﹐以年老遣歸。嗣詔修樂律﹑歷算書﹐下江南總督﹐徵其孫谷成入侍。及《律呂正義》書成﹐復驛致﹐命校勘。後年九十﹐終於家。特命織造曹ぽ經紀其喪。弟文鼐﹐亦精歷算之學。

○張勇靖逆將軍張勇﹐字飛熊﹐上元人﹐積功官甘肅提督﹐封靖逆侯﹐加少傅﹐兼太子太師﹐謚襄壯。初任甘肅總兵時﹐卽內值肅州回民作亂﹐外值昂漢夷人窺邊﹐日事攻討。中間奉調南徵﹐旋回甘肅﹐復值王輔臣之亂﹐往來徵剿無寧晷。其歿也﹐猶以防禦麥力幹之故﹐力疾出師﹐卒於軍營。計始終行間四十餘年。王進寶﹑趙良棟等﹐皆由其偏裨起爲名將。自康熙十三年以後﹐箭創病足﹐以肩輿督師者十年。屢乞解職﹐皆奉優詔慰畱﹐蓋兩朝受知之深﹐無逾勇者。

○平定紅苗康熙四十二年﹐辰州紅苗作亂。詔吏部尙書席爾達﹐督荊州駐防兵及廣西﹑貴州﹑湖南三省漢﹑土官兵剿平之。時湖廣提督兪益謨從徵﹐攻奪小天星寨﹐以臨天星寨﹐而紅苗乞降。兪字嘉言﹐號澹庵﹐寧夏人。

○趙恆夫詩休寧趙恆夫﹐以順治辛卯舉人﹐官至給事中。康熙戊辰罷職﹐閒居宣武門西之寄園。金壇於漢翔貽詩四首﹐復疊其韻﹐得詩千首﹐命曰《疊韻千律》﹐又續得五百首﹐命曰《千疊餘波》。

○張聖誥續修縣誌張聖誥﹐字紫書﹐廣寧人﹐官登封縣知縣。初﹐順治五年﹐聖誥之叔朝瑞知登封縣﹐創修縣誌。康熙十八年﹐聖誥族兄塤亦知是縣﹐又續增之。康熙三十一年﹐聖誥又知是縣﹐復因舊本重修。其事頗異。

○傅立元傅立元嘗言「讀書之人﹐屏伏田裏﹐不敢爲畸邪之行﹐不敢爲詭激之論﹐不敢著非聖之書﹐謹身立行﹐以爲齊民先﹐是卽所以報君父。」傅名米石﹐鉅野人﹐康熙癸巳舉人。

○兩汪灝康熙時﹐有兩汪灝。一字文漪﹐臨淸人﹐乙丑進士﹐官至貴州巡撫﹔一字紫滄﹐癸未進士﹐官編修。詩文傳寫﹐往往混淆﹐惟以字爲識別。

○孫致彌孫致彌﹐字愷似﹐嘉定人﹐康熙中被薦﹐以太學生賜二品服﹐出使朝鮮采詩。戊辰成進士﹐攺庶吉士﹐官至侍讀學士。

○徐基華亭徐基﹐字崇頊﹐由貢生官訓導。所著詩﹑賦﹑文及塡詞﹑回文詩﹐皆集前﹑後《赤壁賦》﹐洋洋灑灑數千言﹐伸之縮之﹐不出四百餘字外。卷首有陳文簡公序﹐集《聖教序》中字﹐亦如自己出。

○範武功陳文簡公輯《格致鏡原》﹐相傳爲館賓範武功所纂。範名贊﹐婁縣人﹐長堪輿學。

○顏元顏元﹐字渾然﹐號習齊﹐博野人。明末﹐其父戍遼東﹐歿於關外﹐元貧無立錐﹐百計拮據﹐覓其歸葬﹐故世人以孝子稱之。其學主勵實行﹐濟實用﹐大抵源出姚江﹐而加以刻苦﹐亦介然自成一家。

○《解惑十則》桂林陳文恭公作「解惑十則」云「言學﹐則止知有人﹐不知有己﹔言仕﹐則止知有己﹐不知有人﹔居官﹐則止知有上官﹐不知有百姓﹔論事﹐則止見己之是﹐不見己之非﹐止見人之非﹐不見人之是﹔涉世﹐則不求己之可以取信﹐惟欲人之見信﹐動輒致疑於人﹐不喜人致疑於己﹔處境﹐則常以己爲不足﹐不以己爲有餘﹔值患難﹐則覺人之有負於己﹐不覺己之有負於人﹔值富貴﹐則恐人有所干求於己﹐不思己有所利濟於人﹔親友交際﹐則止覺人之缺情於己﹐不覺己缺情於人﹔僚屬共事﹐則樂人順從於己﹐不樂己順從於人。此十惑也。」

○兩孫文定公山東益都孫文定公﹐諱廷銓﹐順治時歷官內祕書院大學士﹑吏部尙書。今人但知西孫文定公諱嘉淦者﹐東孫文定公﹐人鮮知之。

○孫文定公嘉言興縣孫文定公云「愛國忠君﹐存儲心﹐不必宣諸口﹔利人濟物﹐爲其事﹐不必居其功。」

○姚西溪自勉聯姚西溪任巡撫時﹐榜一聯云「行可以告天之事﹐充無欲害人之心。」

○蘆溝橋蘆溝橋﹐金世宗二十九年作。

○追封忠臣宋神宗元丰六年﹐封屈平爲忠潔侯﹐馬援爲忠顯王。

○始設巡按唐李嶠請每十州分置禦史巡按﹐疏云「禦史之職﹐故不可得閒﹐自非分州統理﹐無由濟其繁務。請大小相兼﹐每州置禦史巡按一人﹐以周年爲限﹐使其親至屬縣﹐或入閭裏﹐督察姦訛﹐觀采風俗﹐然後可以求其實效﹐課其成功。若此法果行﹐必大裨政。」云云。巡按之設﹐始於此疏。

○《左傳》有人言《左傳》非姓左人作﹐因傳在經左﹐故名「左傳」。昔之論左丘明者﹐均無確據﹐此亦或備一說耶﹖

○《朱子格言》《朱子格言》「黎明卽起」一篇﹐爲前明朱用純作﹐今《大全》中尙載此文。又有「居家要言」一則﹐皆其後人增入者﹐當爲刪去。

○「辭」

《晉語》有「秦客辭於朝」﹐「辭」卽隱語也。已開戰國「滑稽」﹐漢世「射覆」之漸。

○天人之神陳定齊云「天之神在日﹐人之神在目。故日之神夜沈於海﹐人之神夜棲於腎」。

○增取附學明正統時﹐知縣楊瓚卓異至京﹐言民間子弟可造者眾﹐請增廣生員﹐毋限額。禮部采瓚言﹐考取附學。天下學校之有附學生﹐自瓚始。

○掣簽選官明時選官﹐用拈龜法﹐至萬曆間﹐變爲掣簽。二十九年﹐文選員外郎倪斯蕙條「銓政十八事」﹐其一曰「議掣簽」﹐尙書李戴擬行﹐報可。孫否揚踵而行之﹐至今不廢。

○彰儀門官房正統時﹐戶部尙書王佑請增稅課﹐置彰儀門官房﹐收商稅課鈔。

○魚鱗冊洪武二十年﹐令國子生武淳等﹐分行州縣隨糧定區﹐區設糧長四人﹐度量田畝方圓﹐次以字號﹐悉書主名及田之丈尺﹐編類爲冊。狀如魚鱗﹐號曰「魚鱗冊」。

○始設鈔關宣徳五年﹐戶部尙書郭資言﹐鈔法不行﹐由商賈居貨不稅﹐請行納鈔法。於是置郭縣﹑濟寧﹑徐州﹑淮安﹑揚州﹑上新河﹑滸墅﹑九江﹑金沙洲﹑臨淸﹑北新諸鈔關﹐量舟大小﹑修廣而差其額﹐謂之「船料」﹐不稅其貨。惟臨淸﹑北新則兼收稅課。此各處鈔關所自始。以其納鈔﹐故曰「鈔關」。

○大學士座宣徳七年﹐以故鴻臚寺爲翰林院。落成﹐諸殿閣學士皆至。時錢錫禮掌院事﹐不設楊士奇﹑楊溥座﹐曰「此非三公府也」。二楊以聞﹐命設之。後遂爲故事。

○中書前明於內閣中書﹑中書科中書外﹐復有文華殿中書﹐武英殿中書。

○宋版書宋版書﹐魚尾下不刊印書名﹐間有之﹐不篇篇有也。有亦不眞書﹐但行書耳。編流水頁數﹐在魚尾上下不一。或有編行書流水頁數於頁末界畫外者。古裝潢書籍用長編﹐不如今折疊。又上下界畫只一綫墨﹐無二綫墨﹐各行字數﹐亦參差不齊整也。

○魚尾象形書中間縫﹐每畫「E60」﹐名魚尾﹐象形也。始於唐太宗。

○三十六體三十六體﹐言四六﹐非言詩也。

○古人封書古人封書﹐用蠟封﹐故印用白文﹐取其不用印色而可見也。

○古人印色古人印色曰「塗」。按《山海經》「箕尾之山多塗石」﹐是石亦可稱塗也。

○始用石印用石印始於文三橋。三橋能篆而不能鐫﹐代鐫人爲賣扇者李文福﹐筆意均能鐫到﹐所以人不知三橋不能鐫也。

○《禮部韻略》宋《禮部韻略》起於閩人試「天道如張弓」題賦。時閩人賦云「天道如何﹐仰之彌髙」。閩人「何」讀如「豪」﹐主試亦閩人﹐劇嘆賞之。同事者以失韻爲言﹐互爭。上聞﹐以無官韻故也。《禮部韻略》因出焉。

○明鑑版書《王守溪集》中有言「今《十三經注疏》只得汀洲版﹐若此版亡﹐宇宙間便無此書矣」。明末乃得汲古閣明監版﹐乃司禮監也﹐最惡劣。今大字本《文獻通考》亦監版書也。

○元書院版書元書院版書尙佳﹐蓋猶宋老師悉心校讎者。

○漁洋山人詩漁洋山人「歷下亭觀海過淮南」詩﹐律頗不細。

○吳天章譏權貴吳天章舉鴻博﹐寶坻相公欲其往謁﹐不就。又相公詩有云「非僧卻似老僧寒﹐覓得奇方獨宿丸。爛煮黃芽供一醉﹐任他風雪滿長安」。天章聞之﹐譏曰「丙吉問牛喘﹐顧云『任他風雪滿長安』耶」﹖相公銜之﹐遂見斥。天章賦《明妃辭》云云。

○東坡括題「前潭有饑蛟﹐掉尾取渴虎」。東坡善於括題如此。

○盧雅雨培植後進盧雅雨培植後進。李﹛艸勉﹜以諸生善詩﹐爲先生所賞﹐延至署中。及﹛艸勉﹜卒﹐先生歸其喪於家﹐爲置千金產﹐以育其妻子焉。後沈歸愚宗伯選﹛艸勉﹜詩入《別裁集》﹐皆先生之力也。然則先生之孫無不中進士者﹐不亦宜乎﹖

○程魚門程魚門充四庫館纂修﹐議敍。引見時﹐上顧左右曰「程晉芳大似西洋人」。程有句云「西洋殊似耳﹐北闕競傳之」。

○皇輿圖聖祖制「皇輿圖」十軸﹐其中鴻纖鉅細皆由聖心考據﹐經數十年之久方始告成。寰寓以內﹐地域廣輪之數﹐一展玩間﹐如指掌。洵爲至寶﹐嘗以分賜臣工。

○勵文恪公勵文恪公出身極奇﹐幼孤貧﹐傭工杜氏。杜本靜海大族﹐見文恪異常兒﹐遂令隨諸子讀﹐取名杜訥﹐爲庠生。後因寫書保舉懋勤殿供奉﹐同髙澹人輩﹐爲上所賞﹐已議敍州同﹐攺補中書﹐又攺編修官﹐加尙書﹐四世翰林。聞杜氏式微﹐文恪家待之最厚。余謂當時供奉中﹐如澹人者﹐卒不能保有令名﹐而文恪貽庥四世﹐其操行敬凜﹐固有自來也。

○鄂文端公鄂文端公以舉人充侍衛﹐四十初度﹐有句云「四十猶如此﹐百年待若何」。後年至七十﹐以大學士充翰林掌院學士﹐招諸老輩飲﹐乞聯句﹐限一「死」字﹐有某呈一聯云「丹心已向軍前死﹐白髮獨從戰後生」。舉人充會試總裁者﹐惟文端一人。聞乾隆某科﹐上欲用阿文成公爲總裁﹐文成免冠叩首﹐奏云「臣非進士出身﹐不與文衡﹐憲皇帝曾有旨﹐不敢自臣破例」。老臣遠見﹐意固在防其漸也。

○詞臣掛珠上禦門聽政﹐翰林修撰﹑編﹑檢班次在科道上。乾隆二年﹐準其一體懸掛數珠。五年﹐準國子監監丞﹑助教等官照禮部﹑光祿寺之例﹐一體懸掛數珠﹐派文淵閣檢閱之。內閣中書﹐準其掛珠。乾隆四十四年二月旨。

○中正榜乾隆十九年﹐國子監學正﹑學錄始用進士﹑舉人考選錄用﹐停止九卿保舉之例。二十六年﹐定於會試取中余捲內選取﹐與內閣中書一例﹐所謂「中正榜」始此。

○大臣兼領國子監國子監祭酒﹑司業外﹐未有大臣兼攝﹐雍正元年﹐愼重教冑之官﹐加恩璧館﹐特命康親王﹑果親王並領監事。由是總理大臣或用滿員﹐或用漢員﹐或用一員﹐或用二員﹐並以特旨簡用。國子監學官停用捐納人員﹐亦是年旨。

○諸生瞻聖駕太學肄業諸生﹐恭遇聖駕臨雍﹐得以瞻覲天顏﹐其他皆不與。惟乾隆甲子﹐駕幸貢院﹐諸生與禮部會試舉人在貢院磚門跪迎﹐各蒙賜《六經》一部。

○堂上設座翰﹑詹﹑科﹑道衙門堂屬官員﹐俱於堂上設座﹐各部則無之。惟國子監祭酒正座﹐司業僉坐﹐監丞﹑助教等旁坐。如系兩廂講課﹐六堂諸生皆坐而聽講。

○小京官會試小京官向例不準會試。雍正五年﹐祭酒鄂文端公據學正舉人楊廷英等呈請會試﹐並滿助教胡什圖等題準一體會試。永爲定例。

○國子監聯國子監大堂﹐禦題曰「彜倫堂」﹐元之「崇文閣」也。堂後篆「君﹑親﹑師」三字﹐字盈尺﹐君字居中。翰林院土地祠祀韓文公﹐國子監亦然。康熙間彭定求題一聯云「《進學解》成﹐閒官一席曾三仕﹔起衰力任﹐鉅筆千秋本六經。」祭酒孫嶽頒題聯云「道統接魯﹑鄒之後﹐功在千秋﹔儒修開濂﹑洛之先﹐澤流多士。」

○文廟樹木文廟樹木俱在太常寺種植。彜倫堂甬路兩旁樹木﹐則工部種植。大成殿月臺甬路之東﹐大柏樹二十六﹔西﹐大柏樹二十﹐小柏樹一﹐共四十七株。大成門外﹐東﹐大柏樹四十五﹐小柏樹三﹔西﹐大柏樹三十五﹐小柏樹五﹐共八十八株。

○周淸原詩康熙間﹐太學生周淸原有詩名﹐爲大學士益都馮公所賞。雍試白丁香有句云「月明有水皆爲影﹐風靜無塵別遞香」﹐一時傳誦。後以博學鴻詞授翰林。召見時﹐上猶誦其句獎之。

○翰林升轉康熙初﹐裁兩坊衙門﹐兼裁侍講。翰林編﹑檢﹐必歷司業﹐然後升侍讀。故是時爲司業者﹐輒數月遷去。十四年﹐復設坊局﹐於是修撰﹑編﹑檢多升中贊﹐而習業與之較俸升轉矣。

○山艸堂集京山郝楚望先生﹐名敬﹐字仲輿。明天啟時官諫議﹐僅十月﹐爲當事者訾爲浮躁﹐左遷歸田。杜門掃軌二十年﹐著述甚富﹐統名「山艸堂集」。分內外編。內編名目﹕「談經」﹑「易領」﹑「問易」﹑「學易枝言」﹑「毛詩序說」﹑「春秋非左」﹑「四書攝提」﹑「時習新知」﹑「閒邪記」﹑「諫艸」﹑「小山艸」﹑「嘯歌」﹑「藝圃傖�」﹑「史漢愚按」﹑「制義」﹑「讀書通」﹐共十六卷。外編名目﹕「批點《左氏新語》」﹑「批點《史記》瑣瑣」﹑批點《前漢書》瑣瑣「﹑」《後漢書》瑣瑣「﹑」批點《三國誌》瑣瑣「﹑」批點《晉書》瑣瑣「﹑」批點《南史》瑣瑣「﹑」《北史》瑣瑣「﹑」批點《舊唐書》瑣瑣「﹑」批選杜詩「﹑」批選唐詩「﹑」皆談「﹐共十二種。嘗假自喬筆珊﹐忽忽閱過﹐聯記其書目焉。

○宋版《韻寶》內務府孝廉阿生家藏宋版《韻寶》一函。每字皆分眞﹑艸﹐前後無序跋﹐惟有監修﹑校刊二銜名﹐一名陳汶﹐一名趙與勤。

○禁擅造寺觀禁止擅造寺觀﹑神祠。雍正十三年有旨﹕「凡民間有立願廣大﹐特欲興造者﹐必由督撫題明﹐方準營建」。

○新開鹽井雍正十三年﹐簡州新開鹽井十三眼﹐照例增引徵稅。允川撫楊﹠lt﹔香必﹠gt﹔請也。

○鑄寶云錢滇省鼓鑄運京錢文﹐在廣西府設鑪開鑄﹐需用銅鉛工本﹑腳費銀二十八萬七千餘兩。其錢上﹐淸文﹐篆「寶云」字樣。此雍正十三年例。

○禁在任守制雍正十三年﹐禁在任守制。自後﹐必其地﹑其任﹑其時決不可少是人而無能相代者﹐方準保題﹐余俱停止﹐永著爲令。

○鄕試同考官停止外省舉人送充鄕試同考官之例﹐仍以科甲出身之同知﹑州縣等官入闈分校。雍正十三年﹐允侍郎張廷彖請也。

○喪葬循禮雍正十三年﹐諭﹕「喪葬循禮﹐不得於停喪處所演戲鬧喪﹐及舉殯時扮演雜劇﹑戲具等事﹐違者按律究處。」又諭﹕「居喪毋得嫁娶﹐自齒朝之士﹐下逮門內有生監者﹐三年之喪﹐終喪不得嫁娶﹐違者奪爵褫服。」

○泰山香稅往泰山進香者﹐在泰安州輸納香稅。每名輸銀一錢四分﹐通年約計萬金。此例創自前明﹐雍正十三年﹐降旨裁禁。

○道府部選雍正十三年十一月﹐定道﹑府分別請旨部選例。

○擅刑大臣三品以上大員﹐身罹重譴﹐革職拿問者﹐法司不得擅加三木。卽有不得不夾訊者﹐亦必請旨。雍正十三年﹐奉諭永著爲例。

○教官品級教官品級﹐教授﹐向系從九品﹐學正﹑教諭﹑訓導﹐向系未入流。雍正十三年﹐吏部遵旨議增﹐始攺教授爲正七品﹐學正﹑教諭爲正八品﹐訓道爲從八品。

○離職封典丁憂及回籍終養人員﹐均準照原官品級給與封典。雍正十三年例。

○武鄕試考官向例﹕順天武鄕試正﹑副考言﹐止開列編﹑檢職銜。雍正十三年﹐諭將開坊翰林官一並開列。庶吉士開送順天鄕試外簾官之例﹐乾隆元年停止。

○買賣田房民間買賣田房﹐例應業主輸稅交官﹐官鈐印信﹐原以杜作姦者捏造文契之獘。自河南撫田創爲契紙﹑契根之法﹐預用布政司印信﹐發給州縣。行之旣久﹐遂啟書吏需索之漸。雍正十三年﹐諭仍照舊例﹐自行立契﹐按則納稅﹐將契紙﹑契根之法永行禁止。

○革除力役國初﹐各省疆吏因節省錢糧﹐偶於田畝捐派。如山東挑挖運河﹐每年有派幫民夫工食銀五萬三千四百餘兩。江南海塘歲修﹐有每畝捐錢五文。京口挑挖運河﹐每年於蘇﹑松﹑常﹑鎭﹑泰等處照額徵漕糧正﹑耗米﹐協解銀三千八百餘兩。蘇﹑松﹑常﹑鎭﹑泰﹑通六府州﹐應修河﹑渠﹑閘﹑壩﹐令長洲三十三州縣按畝派錢數文﹐以供大修﹐並令每畝酌捐錢文﹐以爲歲修。四川歲修堤堰﹐令每畝派數釐不等。直隸運河挑淺﹐於天津等州縣每畝派銀一釐。各款均自乾隆元年一槪革除﹐凡工程用款﹐皆從正項度支。我朝並無力役之徵矣。

○審定案犯凡遇虧空賠累﹑追贓搜查家產﹑雜犯等案﹐槪不許提審婦女。雍正十三年例。法司定案﹐除眞正反叛及彊盜﹑免死﹑減等人犯外﹐其職官﹑舉﹑貢﹑生﹑監等有罪應發遣者﹐不得加以「爲奴」字樣。乾隆元年例。

○解任出署乾隆元年﹐允給事中汪時請﹐定解任官出署另居之例。

○鄕試監試官各省鄕試﹐添設內簾監試官。於道府或同知內科甲出身之員派用。乾隆元年允侍講鄒升恆請也。

○翰林引見翰林開坊缺出﹐仍照舊例﹐將俸滿人員開列二十員﹐帶領引見。乾隆二年例。翰林院輪值園班之日﹐每次帶領編﹑檢二十員引見。乾隆五年始。

○優禮大臣上禦太和殿時﹐舊制﹕大學士俱在殿外檐下侍立﹐卽於殿外賜茶。乾隆二年﹐命侍立仍照舊制﹐賜茶時﹐各攜坐褥﹐坐於殿內。禦門聽政﹐向例﹕大學士等俱不設氈墊﹐惟圓明園奉世宗特旨鋪設﹐乾淸宮尙仍其舊。乾隆五年十一月詔﹕「大學士等皆年老大臣﹐當此嚴寒﹐就地長跪﹐特切軫念﹐嗣後著鋪氈墊」。優禮大臣﹐恩聖渥也。敬記之。

○舉人補教職乾隆二年﹐恩科會試榜後﹐照雍正五年之例﹐將未中試舉人揀選文理明順﹑年富力彊者帶領引見﹐分發本省﹐以太學學正﹑教諭遇缺卽用。其鄕﹑會試中式之教官﹐仍回原任。乾隆三年有旨。

○官埋骼乾隆元年﹐命五城各撥空閒官地﹐掩埋無名骼。從禦史蕭斤請也。

○學正養廉學正養廉﹐江蘇二千兩﹐安徽千五百兩﹐較他省爲少﹐各增足四千兩。自乾隆元年始。

○漢官加俸雍正三年﹐增漢官俸米﹐並各部堂官給與雙俸﹐其餘大小官員加一倍﹐賞給恩俸。自乾隆二年春季爲始。𨿽曰恩俸﹐其實卽正俸也。遇有罰俸案件﹐將本身應得俸銀﹑按年﹑按月計算扣除。

○武職終養父母武職有祖父母﹑父母年老者﹐果無伯叔﹑兄弟﹐家無次丁﹐非有緊要戎務﹐槪準終養。乾隆元年例。

○官員守制乾隆二年部議﹕廣東肇髙學政王安國﹐疏請禁守制官員易衣拜官﹑送禮赴席。應照私罪﹐不應重律﹐於補官日降三級調用。三年﹐劉統勛參奏丁憂禦史毛之玉﹐不回籍守制﹐潛往浙江招搖干謁。交部嚴加議處。此維持人心之大者﹐故記之。

○革「圓扁子」

步軍統領衙門番役私用之白役人等﹐俗名「圓扁子」﹐並非額設﹐亦無定數。每借番役索詐滋事﹐遂其所欲﹐卽事消弭﹐否則告知捕役捕治﹐得受賞銀。往往出資設計﹐誘人犯法﹐甚爲民間之苦。自乾隆元年嚴諭革退﹐番役亦稍斂迹矣。

○五城巡檢京師五城街巷﹐各豎柵闌﹐以司啟閉。向設巡檢數十員﹐於在京考職﹑候選﹑雜職人員內揀選補用。所用衙役皆無籍之徒﹐遇事生風﹐多方擾累。乾隆元年盡行革除。其柵闌仍交五城及步軍統領派兵看守。

○兩江鄕試乾隆二年三月﹐江南總督趙宏恩奏請上下兩江士子應分闈鄕試﹐各建造貢院事宜﹐經部議準﹐特旨駁斥。

○停庶吉士保舉停庶吉士保舉之例。乾隆二年允禦史程盛修請也。

○君山神廟洞庭湖君山神廟﹐載在祀典﹐所有春秋禮儀﹑祭品﹐照湘江之神﹐動用正項錢糧﹐一體開銷。乾隆二年二月旨。

○減鹽鐵稅乾隆二年五月﹐湖南撫髙其倬遵諭酌減常徳府報增嬴餘鹽鈔﹑昌平熟鐵等稅。

○出借倉谷各省出借倉谷﹐於秋後收還時﹐有每石加息谷一斗之例。乾隆二年五月降旨﹕「如地方非歉歲﹐只因靑黃不接﹐循例借領﹐出陳易新﹐則應照例加息﹔若值歉收之年﹐所有借領倉谷﹐至秋後還倉時﹐止應完納正谷﹐不應令其加息。將此永著爲例。」三年三月復諭﹕「歉收之歲﹐無論常平﹑社倉谷石﹐槪免加息。」

○區田鑿井乾隆二年﹐原任營田觀察使陳時夏進《區田書》三冊。又於區田四面鑿井澆灌﹐每田一畝約費工本銀三兩﹐官借給工本﹐秋後歸還。部議於直隸地方試行。

○減貢馬銀四川﹑廣西土司舊有貢馬之例﹐俱系折價交納﹐每匹納銀十二兩。乾隆二年裁減四兩﹐每匹定爲八兩。

○設庫大使河東運司衙門向徵收課銀十七萬餘兩﹐後加增鹽引十萬道﹐徵銀四十餘萬兩﹐始添設庫大使一員﹐其原設鹽運使知事﹐移駐鹽池內淡泉。乾隆二年允河東鹽政定桂請也。

○聲明主稿九卿及數部會議事件﹐系何部主稿者﹐本尾將何部主稿聲明。乾隆二年例。

○申送倉收乾隆二年七月﹐大學士管浙江總督嵇曾筠疏請定限申送倉收。春間出糶﹐秋成買補﹐定限昭然。乃各府屬往往買補愆期﹐年底尙無倉收申送﹐旣不敷來歲出糶﹐倉儲空缺﹐亦且緩急無資。應酌定限期﹐務於本年十一月內買足﹐出具倉收申送﹐該管知府年底親往監督。結報逾限者參處。經部議行。

○設鑄印局漢官復設禮部鑄印局漢員外郎一員。乾隆二年例。

○熱審杖責凡杖責之犯﹐時遇熱審﹐於減等之中照舊八折發落。乾隆二年曾申諭之。

○巡漕禦史雍正間﹐糧船過淮﹐派禦史二員前往淮南巡察﹐至抵通時﹐亦派禦史二員前往巡察。乾隆二年﹐準給事中倉徳等請﹐將巡漕四員一員駐紮淮安﹐巡察江南江口起﹐至山東交境止﹔一員駐紮濟寧﹐巡察山東臺莊起﹐至北直交境止﹔一員駐紮天津﹐巡察至山東交境止﹐一員駐紮通州﹐巡察至天津止。自乾隆三年始﹐按駐紮處所請旨簡放。

○六堂貢生乾隆二年八月﹐尙書管國子監事孫嘉淦疏陳﹕嗣後六堂肄業貢生以三百名爲定額﹐每堂分撥五十名﹐以三十名爲在內肄業之缺﹐二十名爲在外肄業之缺。凡到監之恩﹑拔﹑副﹑歲﹑優貢﹑監生﹐擇其品端文優者充補﹐寧缺毋濫。至在外肄業者﹐恐伊等館地不一﹐難於稽查﹐應令祭酒嚴立課程﹐勤其考校。又嗣後肄業貢﹑監﹐設立經義﹑治事二條。明經者或治一經﹐或兼他經﹐務取禦纂《折衷》《傳說》諸書﹐考其原本﹐於人倫﹑日用之禮切實講明。治事者如歷代典禮﹑賦役﹑律令﹑邊防﹑水利﹑天官﹑河渠﹑算法之類﹐或專一事﹐或兼數事﹐務窮其源委﹐考其利獘。三年期滿﹐卽以所學定其等第。下部議行。

○考選拔貢乾隆二年八月﹐禮部奏準﹕嗣後拔貢到部﹐停其揀選引見﹐仍由禮部奏派大臣考試後札監肄業。其中果有人品卓越﹑學術醇茂者﹐該祭酒等於期滿後保舉引見﹐恭候欽定﹐從知縣﹑教職簡用。其餘堪任訓迪者﹐仍照定例以教職入於雙月。恩﹑拔﹑副﹑捐輪用兩周之後﹐選用一人﹐其本班頂選者﹐仍歸原班選用。

○販運米谷天津商船前往奉天販運米谷﹐先呈報該縣﹐將前往人數及或赴錦州﹑寧遠﹐或赴海城﹑蓋平﹑復州等處塡注﹐照票登記出海口日期﹐到時該處卽對票查明﹐令其運回﹐以便接濟民食。此乾隆二年直督李衛議。

○罰禁糧出境鄰省歉收告糶﹐本地方官禁止米糧出境者﹐將州縣官降一級畱任﹐不行揭參之該管上司罰俸一年﹐不行題參之督撫罰俸六个月。此乾隆二年從浙江布政使張若震奏定之例。

○浙省海塘乾隆二年﹐浙省海塘請帑﹐興修自浦兒兜大石工尾起﹐至尖山段塘頭止﹐建築魚鱗大石塘五千九百三十丈。勘估物料﹐夫工銀一百六萬九千六百兩。

○順天通判順天府府丞治中通判﹐照直省地方官例酌予養廉。乾隆二年允府尹陳守創請也。

○漕糧攺折色乾隆二年﹐大挑運河﹐諭將淮安屬之山陽﹑鹽城﹑阜寧﹐揚州屬之寶應﹑髙郵﹑甘泉﹑江都等縣本年應納漕糧﹐照雍正八年﹑十一年每石納銀一兩之例攺徵折色。又諭﹐將淮關客販米﹑麥﹑雜糧槪免納稅﹐工竣復舊。

○國子監易黃瓦國子監﹑大成門﹑大成殿易蓋黃瓦。乾隆二年九月特旨。

○議處恂情禦史滿禦史稽察八旗事務﹐遇各旗都統等所辦案件錯誤﹑遲延﹐禦史不行查參﹐議定處分。

○漕船規制向議﹕漕船載米不得過四百石﹐入水不得過六捺﹐遂相沿﹐河水以三尺五寸爲度。雍正二年定議﹕江西﹑湖廣糧船遠涉長江﹐造船以十丈爲一﹐載米一千石有餘﹐入水八捺。乾隆二年﹐定閘水以四尺爲度。飭沿河官弁實力奉行。

○八旗養育兵八旗養育兵每月餉銀三兩﹐乾隆二年攺爲二兩﹐其餘銀增缺補﹐養育兵之不能挑取護軍馬甲者﹐卽攺爲步甲。原以十八歲爲限﹐亦於是年攺議二十五歲爲限。

○護軍校驍騎校八旗護軍校﹑驍騎校等向系食俸之員﹐後將俸項攺給錢糧﹐遇閏之年﹐照兵丁等一體支給。閏餉自乾隆二年始。

○京師飯廠定例﹕於十月初一日﹐京師五城設飯廠十處﹐以濟民食。乾隆二年﹐適值歲閏﹐降旨加添半月﹐於閏九月十五日卽行開廠。

○滿蒙郎中滿洲﹑蒙古郎中﹐照漢郎中之例保舉道府。自乾隆二年始。

○分水口東省汶上縣南旺地區較南北獨爲髙﹐元向稱水脊﹐汶水至此﹐南北分流﹐以濟漕運﹐故又名分水口﹐爲東省全河樞機。舊有禹王府﹑分水龍王廟﹑前明工部尙書宋禮祠。

○河堤民房江南黃﹑運兩河堤上﹐民人多蓋房居住。髙郵﹑寶應﹑江都﹑甘泉﹑山陽五州縣每年額徵銀三百餘兩﹐乾隆二年奉諭永行禁止。已成房屋無礙河工者﹐免其遷移。違禁增添﹐卽行驅逐治罪。

○限徵耗羨州縣徵收錢糧﹐銀色傾銷﹐不免耗折。且解送需費﹐故舊例許於正項之外徵收耗羨。原以耗羨屬格外之項﹐與其聽地方官私行徵取﹐不如明定分數﹐使有節制。嗣因提解以後﹐有司視同正課﹐漸至巧取苛索﹐始猶加耗五分﹐繼乃增至加一。如陜省﹐經年羹堯﹑嶽鐘琪先後定爲加二﹐以一錢五分作爲各官養廉公費﹐其五分則采買社倉谷石。後積谷已裕﹐卽以添補軍需。川省於火耗﹑稅羨外﹐每銀百兩提解六錢﹐名爲「余平」﹐以充各衙門雜費。陋例相沿﹐徵取無已。乾隆元﹑二年﹐疊降旨革除﹐毋許於酌定分數之外多取絲毫。我國家萬世無疆之體﹐基於此。

○迎送上官上司﹑欽差所過地方﹐止許佐貳雜職於城外驛亭迎送﹐其正印各員非有公事傳詢﹐不得輕迎出城。並禁止教官率領文武生員迎送道左﹐以杜奔競之風。乾隆二年閏九月﹐允侍郎趙殿最請也。

○歸化城稅課歸化城開墾地畝﹐試種一年﹐請量地升科。上則者每畝徵米三升﹐艸十斤﹔中則者米二升﹐艸八斤﹔下則者米一升﹐艸六斤。自乾隆二年始。

○官俸扣荒外省荒缺銀兩﹐向例於知府以下等官俸工內扣抵。乾隆元年諭﹕佐雜微員不應在扣除之內﹐令在督﹑撫﹑司﹑道大員﹐及府縣正印官俸工內均攤。其各省大小衙門人役工食﹐俱準於地丁項下照數全給﹐免其扣荒。此乾隆二年旨。

○洞庭石臺乾隆初﹐洞庭湖舵桿洲動帑建築石臺﹐以爲行舟避風停泊之所。並於北面築護堤﹐以緩水勢﹐節省帑銀三萬餘兩。經總督史貽直疏請﹐交商生息﹐以資歲修﹐責令嶽州同知經管﹐並添設舵桿洲等處救生船隻。四年﹐總督班第以石臺孤懸湖中﹐四面風吹浪激﹐並無涯岸依恃﹐加幫添築﹐徒費工程﹐疏請撥此歲修銀修理瀕湖城樓及城根堤岸之用。六年﹐尙書署總督那蘇圖﹑總督阿爾賽同稱﹕石臺粉飾壯觀﹐徒爲虛設﹐盡可停止歲修事宜﹐將此銀別充公用。十年﹐總督阿彌達疏稱﹕現在石臺﹐設有嶽營龍協水師塘汛﹐歲修競停﹐石臺必圯。請卽於節省銀內酌撥五千兩﹐作一分生息﹐爲石臺歲修之資。得旨允行。

○邊屯收成乾隆二年十月﹐駐防哈密提督樊廷奏報﹕本年蔡巴什湖屯種地畝﹐計算收成分數﹐自十一分以至五十三分不等。十一月﹐定邊將軍額駙策淩奏報﹕鄂爾昆等處秋成﹐收糧共五千四百四十五石有奇。五年十一月﹐報收獲七千九百四石有奇。

○裁免錢糧雍正間裁免江蘇浮糧四十五萬兩﹐乾隆二年四月恩詔內再免額徵銀二十萬兩。

○獎勵老農乾隆二年﹐滇撫張允隨條奏﹐內稱﹕州縣牧令熟諳農功者少﹐請定十則規條﹕一曰「筋力勤健」﹐二曰「婦子協力」﹐三曰「耕牛肥壯」﹐四曰「農器充銳」﹐五曰「耘耔精良」﹐六曰「相土植宜」﹐七曰「灌漑深透」﹐八曰「耘耨以時」﹐九曰「糞壅寬裕」﹐十曰「場圃潔治」。以十得八九者爲上農﹐卽於上農內選老成謹厚之人專司教導。又稱﹕獎賞老農之例﹕於每歲秋成後﹐州縣查所管鄕村﹐如果地辟民勤﹐谷丰物阜﹐觴以酒醴﹐給以花紅﹐導以鼓樂﹐以示獎勵。又稱﹕播種時﹐或有籽粒缺乏﹑工本艱難﹐請經常平倉谷存七數內酌借籽糧。經部議準通行。

○過繼者服喪內外大小各言出繼爲人後者﹐遇本身父母亡故﹐槪令回籍治喪一年﹐服滿赴補。乾隆二年十一月允浙江按察司胡瀛請也。

○捐監錢糧乾隆二年十二月﹐侍郎孫國璽奏請將山西捐監事例移歸本省﹐交納本邑﹐以實倉儲。經部議駁﹐得旨﹕「暫行一二年﹐乃爲晉省積貯起見﹐他省不得援以爲例」。

○豁除稅課閩省缺額田地五萬四千餘畝﹐乾隆元年查出﹐卽將糧銀全行豁除。二年﹐又將應納丁銀九百餘兩免徵。永著爲例。

○解京餉銀各省解京餉銀﹐有隨平陋規一項﹐雍正元年敕令停止。嗣因淸查部庫﹐約計虧空銀二百五十餘萬兩﹐經怡賢親王以各色浮費旣已禁革﹐奏請將京餉平余陸續彌補。每餉銀一千兩﹐收平餘二十五兩﹐至八年虧空補足。解部平余銀兩﹐照前數減去一半﹐畱本省以充地方公事之用。乾隆三年﹐將減半銀兩一槪停其解部﹐存貯本省司庫﹐遇有地方荒歉及裨益民生之要務﹐卽將此項奏明動用﹐報部查核。

○輪班奏事圓明園輪班奏事之制﹐乾隆三年正月定。

○文廟祭祀文廟春秋二祭﹐舊制遣官行禮。雍正年間始定親祭之禮。獻爵一次﹐其亞獻﹑三獻之爵﹐預先陳設几案上。乾隆三年二月﹐上親詣行禮﹐更定三獻之儀﹐禦書扁額﹕「與天地參」﹑對聯﹕「气備四時﹐與天﹑地﹑鬼﹑神﹑日﹑月合其徳﹔教垂萬世﹐繼堯﹑舜﹑禹﹑湯﹑文﹑武作之師」﹐懸大成殿楹。

○十哲之祀文廟十哲之祀﹐於唐開成至宋咸淳﹐從顏子升配至聖﹐遂升子張以補缺數﹐以孟子稱得聖人一體故也。康熙間﹐以朱子昌明聖教﹐升位其次。乾隆三年﹐以《論語》次章卽載有子之說﹐其言語气象皆與聖人相似﹐宜升堂配享。主議者稱有子最爲遊夏所服﹐孟子亦稱「智足知聖」﹐從前未躋十哲﹐實爲缺典﹐應升有子若於殿內卜子夏之下。移朱子熹於西旁顓孫子師之下。通行國子監﹐直省府﹑州﹑縣學一體遵奉。此允尙書徐元夢請也。

○禦書聯禦書浙江會稽禹王陵廟聯云「績奠九州垂萬世﹐統成二帝首三王」。

○河神黃守方陳畱縣廟祀河神黃守才﹐偃師縣人﹐乾隆三年錫封「靈佑襄濟之神」。

○本籍捐監乾隆三年二月﹐直督李衛奏稱﹕常平捐監﹐以實倉廩﹐積貯之計莫便於此。但米糧價值各處不同﹐若任其隨便報捐﹐則必擇賤處購買交收﹐而米貴之處無人上納﹐倉仍虛﹔勢必撥運協濟﹐於官又增腳費。且聚捐旣眾﹐爭買長價﹐亦有未便。請照州縣大小﹐酌定每處收捐米谷幾萬石。約計地方賤價﹐捐谷二百石﹔中價捐谷一百八十石﹔貴價﹐捐谷一百六十石。米各減半。並先在本籍捐納﹐捐滿後方許向附近鄰邑報捐。庶無此盈彼絀之虞。得旨﹕「依議速行」。

○糧船免稅乾隆三年﹐畿輔歉收﹐米價昂貴﹐諭督撫及司榷官﹐將臨淸﹑天津二關米豆船免其納稅。至通州﹑張灣等登陸處所﹐舊有米豆雜糧落地稅銀﹐亦著免徵。俾遠近商賈﹐販運日多﹐閭閻可無乏食之虞。

○五城停賑乾隆三年三月二十日﹐五城停賑。奉旨﹕天气漸熱﹐貧民不便聚集一處﹐自應散歸種地傭工。著每名再行賞給口米一斗﹐以資前途食用﹐交五城禦史司坊官按照食粥人數散給﹐毋致遺漏。

○八旗米局八旗官米局九處﹐乾隆二年﹐經提督鄂善等奏準裁汰﹐並嚴禁鋪戶囤積米石﹐不得過五十石以上。三年﹐允倉場侍郎請﹐暫畱通州米局一處。禦史舒赫徳疏稱﹕自裁革米局以來﹐姦民冀圖重利﹐任意收買旗人米石﹐以致米價昂貴﹐請復設立米局。經軍機大臣會同八旗都統議奏﹐八旗官弁食餘﹐米必糶賣。商人囤米﹐特爲漁利壠斷。姦民彼此齊行﹐兵民兼受其累。若官爲設局收買﹐米貴時平價發糶﹐則市價日減。應如所奏﹐仍添設官米局。除現在八旗米局八處﹑包衣佐領米局一處﹐八旗再添設米局十六處﹑包衣佐領米局二處﹐仍請特派大臣經理。每局仍給本銀五千兩﹐其應采買之時﹐卽領銀采買。並著步軍統領及五城﹑順天府嚴行查緝﹐不許姦商設計糴買。詔允行。並將現在各廠糶米錢文﹐俱交官錢局發賣﹐以平市價。

○九門石路京城九門增修石路。自乾隆三年始。

○考官路費乾隆三年諭﹕各省考官路費向無定例。今酌量道途之遠近﹐分別路費之多寡。雲南八百兩﹐貴州七百兩﹐四川﹑廣東﹑廣西﹑福建﹑湖南六百兩﹐江南﹑浙江﹑湖北﹑江西﹑陜西五百兩﹐河南﹑山西﹑山東四百兩。各省督撫遵照此數﹐不得以私意增減﹐主考等亦不得於此數之外更有所受。將此永著爲例。其各省起程限期﹐雲南﹑貴州﹑四川﹑廣東﹑廣西﹑福建﹑湖南七省以十日爲限﹐浙江﹑江西﹑湖北﹑陜西﹑江南五省以七日爲限﹐河南﹑山東﹑山西三省以五日爲限。逾限參奏之例﹐亦是年禮部定。

○回避本籍巡城缺出﹐將籍隸大興﹑宛平之科道槪行回避。乾隆三年允刑部郎中增壽保請也。

○刊刻經史乾隆三年九月﹐國子監奏﹕太學所貯《十三經注疏》《廿一史》板片模糊﹐難以修補﹐請重加校刊。又有寫本《舊唐書》一部﹐亦請刊刻。奉旨﹕交武英殿禦書處查辦。

○爲君之箴乾隆三年﹐編修彭樹葵奏進《經疏講義》﹐引用魏徵《十思疏》內之語﹐以爲人君之徳在於愼思﹐且衍十思之義爲箴。禦史陳其凝奏﹕「二欲宜克﹐三私宜省」。二欲﹐謂「心志之欲」﹑「耳目之欲」﹔三私﹐謂「懷安之私」﹑「好諛之私」﹑「近佞之私」。均得旨嘉獎。

○觀風整俗使雍正時﹐廣東設觀風整俗使﹐有額外教職﹐按季巡試﹐由江西撥至廣東十二名。乾隆三年﹐裁汰湖南觀風整俗使﹐關防亦於是年十一月繳銷。

○鑿井灌漑陜西巡撫崔紀奏﹕「臣籍隸蒲州﹐習見鑿井灌田之利。如永濟﹑臨晉﹑虞鄕﹑猗民﹑安邑等縣﹐小井用轆轤﹐大井用水車。其灌漑之法﹐小井六七丈以下﹐皆可用人力汲引﹐每井可灌田四﹑五畝。大井深淺二丈上下﹐水車用牲口挽拽﹐每井可灌田二十餘畝。其制造之法﹐小井不用磚砌﹐工匠﹑器具價值﹐淺者一二兩﹐深者三四兩可辦。卽地中帶沙須磚砌者﹐二費亦不過七八兩以外。大井卽不帶沙淤﹐亦須磚砌。淺者工費八九兩﹐稍深者十餘兩﹐而一水車﹐亦非二十餘兩不辦。其收獲之利﹐在雨澤調勻之年﹐似可無事於井﹐然而西北地髙土燥﹐不厭灌漑﹐井澆一畝﹐厚者比常年不啻數倍﹐薄者亦有加倍之入。至遇旱年﹐𨿽井水亦必減少﹐然小井仍可灌三四畝﹐大井灌十餘畝。在常田或顆粒無收﹐而此獨仍有丰收。前康熙庚子﹑辛丑﹐晉省連旱二年。無井州縣﹐流離載道﹐而薄屬五邑獨完﹐卽井力之明效大驗也。再陜省富平﹑蒲城二縣﹐井利頗多﹐庚子﹑辛丑亦籍此免荒。臣據秦﹑晉成效﹐思更爲推廣。除延安﹑楡林二府﹐﹑都﹑綏徳三州﹐所屬地土髙厚﹐不能鑿井外﹐其餘西安﹑同州﹑鳳翔﹑漢中四府﹐並商﹑乾﹑興安三州可鑿之地甚多。現在民間亦有行者。大約渭以南九州縣地勢低下﹐或一二丈﹐或三四丈卽可得水。渭以北二十餘州縣地勢髙仰﹐亦不過四五丈或六七丈卽可得水。今據各屬報到﹐西安府咸寧﹑長安﹑臨潼﹑渭南﹑﹑縣﹑髙陵﹑涇陽﹑三原﹑醴泉﹑咸陽﹑富平﹑興平各縣可鑿井者﹐田三千一百餘頃﹔乾州武功縣可鑿井者﹐共一百十餘村落。又漢中九屬﹐渠水最盛﹐半系稻田﹐知府朱閒聖報稱可鑿井者十分之三。臣思有力之家﹐可以勸諭開鑿﹐無力貧民﹐實難勉彊。仰翼恩準將地丁﹑耗羨銀兩借給無力貧民﹐以資鑿井之費﹐分三年淸還。臣酌定開鑿事宜﹐督令各州縣實心稽察﹑懲勸﹐俟辦理少有頭緒﹐臣親身查看。庶陜西通省統計河﹑泉﹑井水﹐約可有一半水田﹐而水田收獲之粟﹐約比常田二三倍。卽偶遇旱歉﹐有此一半水田﹐卽可有一半收成。再鑿井灌田﹐民力況瘁﹐與河泉自然之水利不同。開鑿之後﹐再請免其以水田升科」。乾隆二年允行。至三年﹐撫臣張楷遵旨覆奏﹕「陜西鑿井灌田之事﹐除延﹑楡﹑綏山嶺環疊﹐不能開井外﹐其西﹑鳳等處原報開井六萬六千六百二十二眼﹐內不成井三萬三千六百七十七眼。細訪井灌之法﹐不慮開鑿之不多﹐而慮民力之不給。車井用牲口引戽﹐得水頗多﹐然非殷實之家不能開造。其用轆轤﹑桔橰汲引者﹐所灌止二三畝。每井需三四人轉引提曳﹐數口之家﹐不過竭蹶一二井而止。前撫崔紀﹐務期速效﹐井數徒增而人力不周﹐不能收多井之利。今未成之井已任民塡塞耕種﹐已成聽民酌量畱用﹐應疏浚者仍勸民疏浚。再飭地方官不得委任胥吏查察﹐致滋紛擾」。報聞。

○保舉諸生乾隆三年十二月﹐安徽學政鄭江﹐保舉敬敷書院肄業之廩生陶敬信﹑江有龍到部﹐系遵奉元年諭旨。今學臣於諸生中材器尢異者舉薦一二﹐以示鼓舞。經部議照學政舉報優行生員之例﹐準作正貢札監肄業。得旨依議。陶敬信﹑江有龍仍著送部引見。陶敬信進《周禮正義》一書﹐上嘉其注解明順﹐賜緞二疋﹐令在三禮館纂修上行走。

○祭祀用銀乾隆三年﹐湖南撫張燦奏準﹕炎陵歲祭銀二十兩﹐虞陵僅八兩五錢﹐應增如炎陵之數。遇欽差大祭﹐炎陵額銀二十一兩有奇﹐虞陵僅十三兩有奇﹐不敷所用。請嗣後大祭﹐先期動支司庫地丁銀一百五十兩發縣備用。再衡山每歲二祭共止銀九兩﹐請照二陵例增銀十一兩。遇大祭﹐並支發司庫銀一百五十兩﹐從之。

○考場衣食乾隆四年己未會試﹐諭曰「近天气尙覺寒冷﹐入場士子除照例賞給棉氅衣及姜湯﹑茶餅外﹐著按名給與木炭﹐許其攜帶手鑪以溫筆硯」。又諭曰「士子入場﹐定例給與粥飯。近聞辦理艸率﹐冷硬不堪充食﹐著提調官加意料理。」

○賞程盛乾隆四年二月﹐輪進經史講義。禦史程盛進《詠史樂府》十二章﹐上嘉其指事寓規﹐詞意婉摯﹐得獻納之意﹐賞內用緞﹑筆﹑墨等物。

○黜方靈臯方靈臯先生在康熙時罹罪﹐蒙思寬宥﹐令其入旗﹐在修書效力。雍正間準其出旗﹐漸次錄用﹐授職翰林﹐晉階內閣學士。乾隆初年侍直南書房﹐擢禮部侍郎。後因召對薦舉魏廷珍﹐出卽私告於人﹐又現住庶吉士吳喬�之屋﹐於內閣定期考試後﹐補請新到吳喬�一體散館。上責其營私﹐將侍郎職銜及一切行走之處悉行革去﹐專在三禮館修書贖罪。

○《救饑譜》仁和監生陸曾禹纂《救饑譜》三卷﹐乾隆四年經給事中倪國璉奏進。上嘉其有鄭俠繪圖入告之意﹐賜名《康濟錄》﹐剞劂頒布焉。

○蔣衡寫經金壇貢生蔣衡﹐字湘帆﹐後攺名振生﹐以書法名一時。嘗依石經式手寫十三經正文﹐計三百冊﹐共五十函﹐乾隆四年八月經總河髙斌呈進。上以振生年近七旬﹐志在遵經﹐賜國子監學正銜。其手書十三經盡用木板刻印﹐以備頒發。

○姜西溟﹑何義門姜西溟宸英﹐以編修充康熙己卯順天鄕試副考官﹐爲正考官修撰李蟠所累﹐逮問﹐蟠遣戍﹐姜卒於獄。何義門﹐康熙間因直撫李光地薦﹐以拔貢入直內廷﹐特賜進士出身﹐攺庶吉士﹐授職編修﹐坐事衤虎職﹐仍校書武英殿。六十一年復原官﹐賜侍讀學士。

○祀稽曾筠乾隆四年十一月特旨﹕「前任江南河道總督稽曾筠﹐殫力宣防﹐至今河渠受益。著照勒輔﹑齊疏勒之例一體祠祀﹐以示優獎。」

○救護月食京師救護月食﹐順治間定於中軍都督府。十五年裁汰中軍都督﹐至康熙七年移於太常寺。所需兵役﹑香供等項﹐順天府經歷﹐仍用署中軍都督銜行文取用。乾隆四年﹐光祿寺少卿梅谷成奏請將沿用虛銜停止。

○蔡巴什湖屯種乾隆四年﹐駐防哈密﹑赤靖等處陜西固原提督李繩武奏報﹕甘﹑涼﹑西﹑肅﹑西安五鎭營官兵﹐在蔡巴什湖等屯種夏秋田一萬畝。本年收獲小麥三千八百六十石﹐糜子一千八百八十三石﹐谷三千五百十一石零。

○巡察禦史雍正三年﹐湖廣地方每年派往巡察禦史一員﹐專司稽察盜賊﹐巡視驛站﹑煙墩﹐操閱民壯等事。嗣因盜案減少﹐雍正十二年停止。

○晉獻祥瑞奉天蓋平縣產麒麟﹐將軍額洛圖等繪圖入告。此乾隆五年三日事。是年七月﹐直督孫嘉淦進一尺以上瑞谷百穗﹑髙梁百穗。

○編修升降以修撰而再授編修者﹐於振也。以編修而升授修撰者﹐蔣超也。本檢討而降補編修者﹐法式善也。本庶常而降補編修﹐升洗馬者﹐蔣子蒲也。

○從祀文廟乾隆五年﹐禮部議駁山東巡撫碩色奏請將先儒孔鮒從祀文廟﹕「查《漢書》﹐云古文《尙書》出孔子壁中。顏師古注云﹕」《家語》云「孔騰字子襄﹐畏秦法峻急﹐藏書於舊堂壁中」『。而《漢記。尹敏傳》云孔鮒所藏。二說不同﹐則藏書爲鮒爲騰不可定。又《闕裏志》及《史記。世家》﹔孔鮒初事秦始皇﹐爲文通君﹐拜少傅。繼事陳涉﹐遷太傅。其生平約略可見。至所著《孔叢子》﹐朱子疑爲僞作﹐是此書眞贗亦未可定。從祀巨典﹐必顯有明徵﹐乃可據爲定論。若在疑似之間﹐寧愼毋濫。該撫所奏﹐應無庸議「。又議駁浙撫盧焯請將新昌縣宋儒石墩從祀文廟﹕」謹按﹕禦纂周易折中列引用先儒姓氏﹐石墩並未開載。朱子《中庸章句序》內稱石氏之所輯錄﹐大義𨿽明﹐而微言未晰。又云「取石氏書刪其繁亂﹐名以輯略﹐則石氏原本擇焉未精可知』。迨其生平與朱子相友善﹐講學問答﹐朱子稱其意爲學﹐歷言皆有政績。查該縣鄕賢祠內已經崇祀。該撫所請﹐毋庸議。」

○富順鹽井乾隆五年﹐四川撫方顯奏﹕富順縣竈民開淘鹽井七十二眼﹐產鹽一百二十五萬一千二百斤。配水引二百四張﹐陸引百七十張﹐定地行銷。應納課稅﹐自本年始。

○楚省銷鹽楚省行銷淮鹽﹐每歲正額七十七萬七千四百餘引﹐每月應銷引六萬四千七百八十餘道。見乾隆五年十一月湖北撫奏《行運楚鹽事宜》折中。

○九卿弔喪乾隆五年﹐有原充工部鑿匠兪君弼﹐營積家資甚富。病故無子﹐其義女之婿許秉義欺其嗣孫幼弱﹐圖占家產﹐竟以婿名主喪。因向與內閣學士許王猷宗﹐托其徧邀九卿往弔﹐欲借聲勢彈壓兪姓族人。九卿中惟陳徳華﹑陳世倌﹑梁詩正﹑張廷璐托故不往﹐其餘往弔者甚多。經禦史張鈞參奏﹐奉嚴旨申飭。

○滇川運河滇省開鑿通川河道﹐自東川府小江口入金沙江﹐溯流至新開灘﹐直通四川瀘州﹐千數百里﹔皆藉人力化險爲平﹐工費約數十萬金。自乾隆八年十一月興工﹐至十年四月造成。由滇督公慶復上請始。

○明通榜會試同考官薦卷圖記﹐交內監試收管﹐本房不得任意補用。乾隆七年壬戌會試前﹐經侍郎蔣溥奏定﹐鄕試一體遵行。是科會試後﹐於下第舉人內﹐擇其明通者取用教職﹐由總裁先錄薦卷﹐不足﹐再挑備捲。大省六十名﹐中省四十名﹐小省三十名。與正榜同揭﹐禮部揀選引見。到臺六年﹐優者準督撫保用知縣。此明通榜始。

○選拔期限從前選拔﹐或十數年一舉﹐後攺爲六年。乾隆七年﹐特旨定爲十二年選拔一次﹐永著爲例。朝考後引見﹐用七品小京官分部行走﹐始於四十二年丁酉科。嚴加覆試﹐始於五十四年己酉科。

○學臣攜眷乾隆初﹐豫撫雅爾圖奏準學臣停帶眷屬﹐以杜獘竇。至七年三月特旨命寬其禁。

○滿洲進士滿洲進士﹐照依甲第名次選用知縣。乾隆六年始。

○奉直二司雍正元年﹐刑部設立現審左﹑右二司。旋令右司專管直隸刑名﹐左司專管奉旨交辦事件。乾隆六年﹐經侍郎周學健奏準﹐嗣復特交之案﹐分派十七司輪流掣簽審辦。如掣定司分或少諳練之員﹐再酌委協辦。攺左司爲奉天司﹐專辦奉天府各州縣並寧古塔將軍衙門事件。右司專管直隸事件﹐攺爲直隸司。各頒給印信。直隸司較繁﹐卽將原管寧古塔事件之山東司員外郎攺歸直隸司。

○主考路費各省主考回京時﹐例於該省存公銀內支給路費。乾隆六年﹐上念出京時資斧艱難﹐令戶部每人先給銀二百兩﹐知會該省於應給路費內扣除。

○曲阜知縣曲阜攺縣以來﹐自唐至明﹐俱用孔氏子弟除授。我朝定制﹐令衍聖公會同山東巡撫保題補授。大計亦與之會核﹐與各省知縣無異。乾隆六年﹐衍聖公孔廣與曲阜縣知縣孔毓琚互相參揭﹐有議裁世職者﹐禦史孫灝奏準仍照舊制。

○正一眞人乾隆七年﹐鴻臚寺卿梅谷成奏﹕「正一眞人張遇隆恭祝萬壽﹐據禮部文稱﹐隨班行禮應列左都禦史下﹐侍郎前。臣思眞人乃道家之流﹐祈禳驅邪﹐時有小驗﹐仍而不革可也﹐假以禮貌可也﹐乃竟入朝班﹐與七卿並列﹐殊於觀瞻有礙。應請敕部定議﹐不必令入班行。」上是之。尋經禮部議﹕嗣後眞人承襲謝恩﹐由部帶領引見。並遵三年來朝之例﹐準其入覲﹐照例筵宴﹐宴畢還山。如在京適值百官朝賀之期﹐免其列班行禮。

○宣諭化導使乾隆八年﹐上﹑下兩江被災後﹐民俗刁頑。詔大學士等於翰林﹑科道內﹐揀選品行端謹﹑通曉民事者四員授爲宣諭化導使。尋議以侍講鄧時敏﹑刑科給事中倪國璉赴上江鳳﹑潁﹑泗三府州﹐編修塗逢震﹑山東道禦史徐以升赴下江淮﹑徐﹑揚﹑海四府州。其儀制文移照學政例﹐道府以下﹐聽其節制。

○翰林考試滿洲外班翰林另題考試翻譯﹐由乾隆八年始。是年編﹑檢休致二十人﹐惟吳紱補用三禮館纂修﹐仍畱編修任﹐餘十九人降旨覆試﹐得畱原任者﹐阮學浚﹑何其睿﹑陸嘉穎﹑王居正﹑路斯道﹑王錦六人﹐仍照四等例罰俸一年。此次考列四等者七十一員﹐蔡文恭﹑徳文莊與焉。

○常朝樂章閏月﹐常朝所用樂章﹐視《時憲書》所載﹐交節之時﹐用上月宮調﹐交節之後﹐用下月宮調。乾隆八年降旨定。

○教習考試考試各學教習﹐照考試中書例﹐悉歸貢院糊名考試。乾隆八年允禦史劉芳藹請也。

○考試罰俸乾隆八年﹐給事中陳大奏﹕考試罰俸﹐翰﹑詹諸臣將一年俸勻作三年扣除﹐遇有升轉缺出﹐均予開列。得旨允行。

○禁生監充牙行乾隆八年六月﹐奉旨定議﹕如有生監充認牙行﹐卽行追帖﹐令其歇業﹐並永行嚴禁。如不肖生監藐視法紀﹐州縣官奉行不力者﹐照胥役兼充牙行例分別治罪。

○壇廟祭文會典內春﹑秋二仲月﹐直省守土官應致祭各壇廟﹐其禮儀各載定規﹐惟祭文未頒成式。乾隆八年﹐經部議將外省壇廟祠祭各祭文﹐槪交翰林院撰擬成式﹐進呈後頒行各省﹐臨祭繕用。

○紅雨衣諸王以外﹐惟一品大臣及禦前行走之禦前侍衛準穿紅雨衣。乾隆八年九月特旨定。

○紫禁城乘轎大學士年邁不能乘騎者﹐惟鄂文端﹑張文和蒙恩準在紫禁城內乘轎行走。後趙中堂亦恩準乘車進東華門。嘉慶九年﹐韓城王宮傅予告後來京﹐降旨令肩輿進朝﹐扶杖入內﹐洵爲異數。

○張泰開乾隆九年五月﹐庶吉士張泰開命在上書房行走。

○運辦洋銅山西商人範毓﹠lt﹔香賓﹠gt﹔﹑劉光晟運辦洋銅﹐皆自備資本出洋采辦。照例定限一年﹐運回交局﹐每百斤給腳價銀十四兩﹐回時具領。此乾隆八九年間事。

○淮鹽義倉兩淮鹽義倉﹐自揚州以及通﹑泰﹑淮等處鹽場﹐共設十倉﹐應貯谷三十二萬七千六百石。

○科場監察科場派親信大臣嚴加搜檢。外場巡察禦史先期派出﹐於二十八日卽往貢院大門外駐宿。凡運送供給﹐以及進院夫役人等﹐槪行搜檢。磚門外各派參領﹑守備一員﹐協同點名給簽。皆自乾隆九年甲子科始。是科減直省科額十分之一。

○會試攺期乾隆十年乙丑會試﹐攺期於三月舉行。因天气寒冷﹐且各省俱須覆試﹐士子到京稍遲﹐特旨攺定。

○兄弟﹑父子同爲翰林乾隆九年十月﹐上幸翰林院﹐羣臣與宴者百六十三人。兄弟同與者﹐惟滿洲觀保﹑徳保。嘉慶甲子二月﹐重舉斯典﹐與宴者二百二人。兄弟翰林﹐惟貴州張鳳枝﹑本枝﹔父子則安徽王少宗伯懿﹑學士宗誠﹐河南吳侍講ピ﹑編修吳其彥。

○會試皮衣乾隆十年會試﹐奉諭停止皮衣去面﹑氈衣去裏之例。

○太學訓飭士子文乾隆五年﹐欽頒《太學訓飭士子文》﹐止勒石太學。十年﹐侍郎彭啟丰疏請通行天下學宮﹐同世祖章皇帝《臥碑文》﹑聖祖仁皇帝《聖諭廣訓》﹑世宗憲皇帝《禦制明黨論》﹐朔望令教官宣講。下部議行。

○漢庶吉士漢庶吉士選派講﹑讀﹑修撰﹑編﹑檢數員爲小教習例﹐始於康熙時。乾隆乙丑﹐仍命掌院曁大教習遵循舊例舉行。

○王喬林桂林陳文恭公薦知府王喬林﹐其考語云「淡泊自甘﹐意念中常存民物﹔風力素著﹐嚴正內還寓慈祥」。後在西安任內﹐以濫用非刑革職。

○捨田造湖福州府長樂縣十六都﹑十七都﹑二十三都﹑二十四都四里民田七百餘頃﹐瀕海環山﹐水至則宣泄無餘﹐漧旱則灌漑無術。唐天寶間﹐邑人林﹠lt﹔安鳥﹠gt﹔有田四千餘畝﹐盡捨己田瀦而爲湖﹐以資灌漑﹐四里民田﹐遂成膏腴。原稅四千餘畝湖糧﹐攤入四里民田均輸。至今四里民田帶納湖稅三分。

○翰林散館滇南李鶴峯甫散館授職﹐遇大考優等擢升閣學﹐時論榮之。竇東臯散館之次年﹐大考四等﹐奉特旨有坊缺出﹐開列在前﹐卽升補宮允﹐尢爲異數。

○漕糧歲額糟糧歲額四百萬石。順治六年題定﹐除舊例永折外﹐不準攺折。惟髙淳﹑溧水二縣﹐淹沒田畝﹐糧多虛額﹐於順治十六年題淮永折﹐以蘇民困﹐他處不得援以爲例。

○漕糧蠲免乾隆三十一年﹑四十三年﹑五十九年﹐普免各省應徵漕糧。前兩次章程﹐皆分作七年輪免。五十九年﹐部臣議將糧數較少省分歸並一年﹐其糧數多者仍自爲一年。自六十年起﹐統計五年之內﹐卽普免一周。至漕糧款內﹐有例徵折色﹐及民戶輸銀﹐官爲辦免之項﹐一體槪予蠲免。

○漕糧徵收各省漕糧﹐向系軍﹑民交兌。軍彊民弱﹐每多勒索。自順治九年以後﹐定爲官收官兌。酌定贈貼銀米﹐隨漕徵收﹐官爲支給。民間交完糧米﹐卽截給印串歸農﹐軍民兩不相見﹐一切浮費槪行革除。然每遇開徵時﹐劣衤令﹑蠹役包攬代完﹐飛派﹑浮收之獘又起矣。

○漕糧贈貼漕糧贈貼﹐各省名目不同。江南謂之「漕贈」﹐浙江謂之「漕截」﹐山東﹑河南謂之「潤耗」﹐江西﹑湖廣謂之「貼運」。康熙九年題準﹕漕糧贈耗銀米並刊入易知由單﹐存給納戶﹐隨漕徵給軍丁。

○贈貼數目各省漕糧贈貼多寡不同。江﹑安﹑山東﹑河南每米百石徵銀五兩﹑米五石﹔蘇﹑松﹑常﹑鎭四府每米百石徵銀十兩﹑米五石﹐浙江每石徵漕截銀三錢四分七釐﹔江西每石徵贈銀三分﹑贈米三升﹐又徵給副耗米一斗三升﹔湖廣無加贈銀米﹐康熙十年題準﹐於四耗之外加贈二斗﹐隨糧徵給。

○閏月甲米八旗兵丁賞給閏月甲米﹐乾隆四十年始。嗣後凡遇閏月﹐照此一體賞給。奉旨永著爲令。

○大臣俸米六部尙書﹑侍郎﹐每年俱領雙俸﹑雙米﹐大學士之兼管部務者亦如是。其不兼部之大學士﹐止系雙俸﹑單米。乾隆五十年諭﹕「亦著加恩給予雙俸﹑雙米。

○罰員俸米舊制﹕在京文武各官﹐有罰俸處分者﹐惟罰俸銀﹐仍準支領俸米。降﹑革﹑畱任之員﹐因處分較重﹐是以降級畱任者﹐照所降之級支領俸米。革職畱任者﹐停其支領。乾隆五十一年諭﹕「嗣後在京文武各員﹐有降級﹑革職畱任者﹐止將俸銀分別停減﹐其應得俸米﹐俱準其照原品支領。」

○提前支俸乾隆五十一年夏間﹐京城米價稍昂﹐又遇閏月﹐特降旨將京員應領秋季俸米移前一月﹐於閏七月關支。其來年春季俸米並移前於正月開印﹐決日卽行開放。

○運糧軍丁民之隸衛籍者﹐曰「軍丁」﹐又曰「運丁」﹐專爲轉運漕糧而設。前明於各衛選都指揮一員﹐統領官軍運糧。後攺令把總領運﹐共有漕運十三把總。其運丁卽於各屯伍中揀擇﹐統謂之「官軍」﹐凡十六萬餘名。挽運漕糧﹐南自瓜﹑儀二江口入運河﹐出河口﹐由黃河入會通河﹐出臨淸﹐北接衛河至直沽﹐溯潞河達於京通倉。明邱文莊有云﹕前代所運之夫﹐皆是民丁﹐今則以軍丁﹔前代所運之粟﹐皆是轉遞﹐今則是長運。唐﹑宋之船﹐江不入汴﹐汴不入河﹐河不入渭﹔今江湖之船﹐各遠自嶺北﹑湖南直達燕京。唐﹑宋之漕卒﹐猶有番休﹐今則歲歲不易。蓋自三代以來﹐納稭納穗﹐迄於漢﹑晉﹑唐﹑宋﹐轉﹑漕輸粟﹐𨿽有運米丁﹑挽漕夫﹑漕吏﹑門丁﹑牙官﹑綱戶﹑漕戶﹑漕卒﹑民戶諸名﹐或應募﹐或受直﹐考之﹐皆民也。至明﹐乃有軍丁之目﹐於屯伍中抽選﹐別爲一途﹐不勞民運。我朝因之﹐惟革衛指揮﹑千﹑百戶等職﹐攺設衛守備﹑千總﹑隨幫等官﹐專司屯運之事﹐丁則名仍其舊。前明之初﹐招集民人充實行伍﹐以爲徵兵﹐指揮領之﹐得地卽令坐鎭。厥後鎭守日久﹐官丁皆與本地子民婚配﹐安居食業。又因本地別設營伍﹐足資捍禦﹐原派鎭守之兵虛設無用﹐裁其糧餉。但年久難驅回籍﹐給荒田責令開墾﹐以資生計。故凡屬衛軍﹐皆有屯田﹐是以謂之「屯軍」﹐又謂之「軍丁」。軍代民勞﹐著令挽漕﹐卽今之旗丁也。裁餉開屯之始﹐有仍令操演者﹐防守汛地方者﹐謂之「操軍」﹔屯丁年久﹐將屯田售與民人﹐子孫赤貧無屯﹐謂之「赤丁」。先是﹐領兵之指揮並千﹑百戶等官﹐子孫承襲管理屯餉﹔至坐簽長運以後﹐以世轄軍丁運糧。國初用爲押空隨幫﹐雍正年間停止不用。嗣後行令各省﹐追奪委牌﹑執照。所遺世職子孫﹐謂之「捨丁」﹐派令各省督撫衙門輪班役使之丁﹐謂之「班軍」﹐派令把守城門﹐謂之「門軍」﹔幫帖運丁每船十二丁﹐謂之「駕軍」。繼又裁門﹑駕二軍。統曰「什軍」﹐各衛皆有﹐而長淮衛則名「綱軍」。又有無屯無運者﹐謂之「閒丁」﹔派令駕駛黃快船者﹐卽今之「黃快丁」也。以上各丁﹐名目𨿽殊﹐其爲運丁則一。每逢僉運之年﹐一體勾簽。康熙二十五年﹐每船槪定十丁。雍正四年﹐酌攺江南﹑安慶前後兩幫每船十七丁﹐江淮﹑興武十八幫每船十二丁﹐其餘各省幫船﹐每船仍系十丁。十三年﹐計出運軍丁四萬三百四十名。至乾隆十六年﹐實計現運軍丁五萬六千五百九十八名。

○衛河衛河﹐卽南運河也﹐亦曰永濟渠﹔亦曰禦河。源出河南衛輝府輝縣之蘇門山百門泉。東北會淇﹑漳諸水﹐過臨漳﹐分流爲二﹕其一北出﹐經大名﹐至武邑以入滹沱﹔其一東流﹐經大名東北﹐出臨淸﹐合會通河至直沽﹐會白河入海。自山東徳州界入直隸景州﹐經吳橋﹑東光﹑南皮﹑滄州﹑靑縣﹑靜海﹐至天津府北三岔口入海﹐計長八百餘里﹔自徳州桑園至臨淸板閘﹐計長三百五十里﹐皆曰衛河。其間建閘﹑開渠﹐爲漕﹑農之交賴者有三﹕一曰小舟河﹐乃衛河迆西之分支﹔一曰百泉﹐乃衛河發源之正派﹔一曰洹河﹐乃衛河迆北之分支。三處分泄﹐均入衛河。其流似眾﹐然在春水未長﹐僅涓涓泉流﹐設遇亢燥﹐則泉流更細。漕運﹑民田﹐均需調劑﹐故有「三日紋水濟漕﹐一日閉口灌田」之例。

○汶文汶上縣分水之處﹐在元時爲會源閘﹐卽今濟寧之天井閘也。元人遏汶水北出陽谷以通衛水﹐南出濟寧以通泗水。然按地勢﹐南自沽頭以達河﹑淮﹐殊爲便利。而北由安居至南旺﹐南旺地髙於天井﹐安能激水逆流而使之分乎﹖故當時𨿽多設閘壩﹐常患漏竭。至明永樂時﹐總督河道宋禮用老人白英之計﹐築戴村壩以遏汶﹐導之出鵝河口﹐入南旺湖﹐然後分流南北﹐從分水口爲水脊﹐因勢均導﹐南得四分﹐北得六分﹐增修水閘﹐以時啟閉﹐漕運遂通。今南北流惟吾所用﹐如淺於南﹐則閉南旺北閘﹔淺於北﹐則閉南旺南閘。湖﹑泉並注﹐南北合流﹐𨿽有旱﹐靡不有濟。每歲東南漕艘﹐無或滯畱﹐此皆白英遏汶水之功也。

○星宿海黃河發源星宿海﹐後人遂以星海之名﹐疑黃河從天上來﹐非也。康熙間﹐上遣侍衛西窮河源。至星宿海﹐蒙古名鄂惇他臘﹐地上飛泉雜湧﹐成水泡千百﹐從髙下望﹐大小圓點粲如列星﹐故名星宿耳。

○白粟米粟米﹐有黃﹑白二種。黃者有黏有不黏﹐《本艸》注云「粟黏者爲秫﹐北人謂爲黃米是也」。惟白粟則性皆不黏。康熙時﹐烏喇地方樹孔中生白粟一科﹐土人以其子播獲﹐生生不已﹐遂盈畝頃。味甘﹐性柔﹐或以此貢獻﹐上命植之山莊﹐莖﹑榦﹑葉﹑穗較他種倍大﹐熟亦先時。作爲糕餌﹐潔白如糯稻﹐而細膩香滑尢過之。是可補農書所未有也。

○哈密哈密地方終歲不雨。間有微雨﹐沾土卽止。亦無霧露﹐惟冬月有雪。而每年莊田丰熟﹐無干旱之慮者﹐以引雪山之水﹐大者爲渠﹐小者爲溝﹐足資灌漑。非如內地必仰藉雨澤也。

○谷穗變蚊策妄阿喇布坦地方多種水田﹐無旱潦之患。惟或一年﹐谷穗變蚊而飛﹐視之﹐爲水或爲血耳。

○察哈延山黑龍江西有山名察哈延﹐穴竅中白晝則吐焰﹐晚則出火﹐經年不熄。近嗅之﹐气味如煤﹐其灰燼白色﹐如牛馬矢﹐之卽碎。亦內地所未聞也。

○絕處日影黑龍江以北地方﹐日落後亦不甚暗﹐个半時日卽出﹐蓋地當絕處﹐日影所射也。

○山海關澄海樓山海關澄海樓﹐舊所謂關城堡也﹐直峙海滸。城根皆以鐵釜爲基﹐過其下者﹐覆釜歷歷在目。考之志冊﹐僅載關城爲明洪武間所建﹐而基址未詳築於何時。蓋城臨海中﹐濤水激射﹐非木石所能久固。昔人巧出此想耳。

○哈密瓜哈密瓜﹐古瓜州近域﹐其瓜較內地甜美。體甚鉅﹐長尺許﹐兩端皆銳﹐彼國中徧種之。每熟時﹐人惟啖之以代谷食﹐遂覺气體丰腴﹐有逾平昔。

○土魯番西瓜土魯番在哈密之西﹐其地產西瓜﹐種尢佳。每熟時﹐人入瓜田﹐必相戒勿語﹐悄然摘之﹐恣其所取﹐瓜皆完美﹐一聞人聲﹐則盡坼裂無全者。亦異聞也。

○三門陜州砥柱一山﹐屹立河中﹐禹鑿之三穿﹐使河出其間﹐有似門狀﹐故曰「三門」也。俗雲南爲鬼門﹐中爲神門﹐北爲人門。三門之險﹐鬼門爲最。

○沙蓬米沙蓬米﹐凡沙地皆有之﹐鄂爾多斯所產尢多。枝葉叢生如蓬﹐米類胡麻而小﹐性暖﹐益脾胃﹐易於消化。好吐者食之﹐多有益。

○泰山之脈恭讀聖祖《禦制文集》﹐泰山山脈自長白山來。聖論精確﹐實爲古人所未及。敬記其略云﹕綿亙烏喇之南﹐山之四圍﹐百泉奔注﹐爲松花﹑鴨綠﹑土門三大江之源。其南麓分爲二幹。一干西南指者﹐東至鴨綠﹐西至通加﹐大抵髙麗諸山﹐皆其支裔也。其一干自西而北﹐至納祿窩集復分二支﹕北支至盛京﹐爲天柱﹑隆業山﹐折西爲醫巫閭山﹔西支入興京門﹐爲開運山﹐蜿蜒而南﹐磅礡起頓﹐巒嶺重疊﹐至金州旅順口之鐵山。而龍脊時伏時現﹐海中皇成﹑鼉磯諸島﹐皆其發露處也。接而爲山東登州之福山﹑丹崖山﹐海中伏龍於是乎陸起。西南行八百餘里﹐結而爲泰山﹐穹崇盤屈﹐爲五嶽首。此論𨿽古人所未及﹐而形理有確然可據者。或以界海爲疑。夫山勢聯屬﹐而諭之曰龍﹐以其形气無不到也。班固曰「形與气爲首尾」。今風水家有過峽﹐有界水﹐渤海者﹐泰山之大過峽耳。宋魏校《地理說》曰「傅乎江﹐放乎海」﹐則長白之龍放海而爲泰山也固宜。且以泰山體位証之﹐面西北而背東南﹐若云自函谷而盡泰山﹐豈有龍從西來﹐而面反西向乎﹖是又理之明白易曉者也。

○黑龍江麥黑龍江產麥最佳。相傳中國麥種之佳者﹐系西域攜來。鄂羅斯地在西陲萬里有餘﹐黑龍江上流原系鄂羅斯所居﹐其種亦自西來﹐所以麥之佳較他處尢勝也。

○堪達罕索約爾濟等地方有獸﹐名「堪達罕」﹐鹿類也。色蒼黑﹐項下有肉囊如繁纓﹐大者至千餘斤。其四蹄能驅風﹐凡轉筋等癥﹐佩於患處﹐爲效甚速。

○土魯番土魯番地方去雪山不過百里之內﹐天气極熱。其人皆入夜始出耕種﹐若日出以後﹐則暑不可耐。且其地多磧石﹐赤日中石熱如火﹐觸之有焦爛之患。

○西北絲綿西北回子地方產絲綿﹐以之制甲﹐其堅固勝於中土﹐約四十層﹐可敵浙江之絲八十層。

○白龍堆聖祖《禦制文集。雜著》云「白龍堆﹐古沙磧也。漢時爲樓蘭﹑姑師地。今蒙古部落敖漢﹑柰曼等居其東﹐阿霸垓﹑阿霸哈納爾﹑鄂爾多斯等居其西﹐巴林等居其北。四十九家半界於龍堆。考《邊衛志》云﹕」龍堆﹐沙形如土龍身。髙者二三丈﹐卑者丈餘。東倚三危﹐北望蒲昌﹐爲西極要路『。北巡時親履其地﹐見所謂龍堆者﹐長者十數丈﹐短者亦三四丈﹐形蜿蜒如龍﹐非可以髙卑論也。土人云「龍形皆頭向東南﹐尾朝西北』。驗之信然。又其形無定處﹐今日隆然而起者﹐明日已爲平沙﹐而或左或右之間﹐又隱隱聚成龍形矣。是非僅風力所能散聚﹐蓋其靈气凝結﹐變化無方﹐眞似龍耳。史誌所記﹐未能詳也。」

○元之苗裔西北回子種類甚多。當日元太祖徵服回子諸國﹐悉有其地﹐因命諸子分統之﹐是爲部落之主﹐歲月旣久﹐語言行事及服食器用﹐遂習回子風俗﹐無復蒙古之舊。而其實皆元之苗裔也。

○鹽之種類鹽之種類不一。南方所用海鹽﹑井鹽﹑皆須煎熬烹煉。山西解州鹽池﹐如耕者之疏爲畦隴﹐引水灌其中﹐俟夏秋南風一起﹐卽結成鹽印。故昔人以爲海鹽﹑井鹽資於人﹐解鹽資於天也。獨阿霸該部落及張家口外牧圍之地有鹽一種﹐出水澤中﹐不待煎熬而自成﹐亦不待南風而後結。土人就近取之。其塊大小不等﹐色靑黑﹐味甚佳﹐不減於中土所產者。始知天生百物﹐以備民用﹐隨在各足。《禮記》所謂「天時有生﹐地利有宜」也。

○馬口柴前明宮中用馬口柴。其柴長四尺許﹐整齊白淨﹐兩端刻兩口﹐以繩縛之﹐故謂之馬口柴。康熙初年炊爨還用此﹐今惟天壇焚燎用之。

○西洋大紅西洋大紅﹐出阿末裏噶。彼地有樹﹐樹上有虫﹐俟虫自落﹐以布盛於樹下收之﹐成大紅色﹐虫名「各作泥臘」。

○李之種類李類甚繁﹐林檎其一。樹不甚髙﹐枝葉皆如李﹐花白﹐唐人謂之「月臨花」。實如李而差小﹐有黃﹑紅二種。《本艸》所謂「金林檎﹑紅林檎」是也。獨核有仁﹐味甘津﹐亦名「來禽」﹐亦名「蜜果」﹐此果味如蜜﹐能來眾禽於林﹐故得林檎﹑來禽﹑蜜果諸稱。《學圃余疏》謂花紅卽古林檎﹐誤矣。花紅﹐李屬也。李有數種﹐其樹皆疏直﹐葉皆大而厚﹐花帶微紅。其實之形色各以種分﹔小而赤者曰李子﹔大而赤者曰檳子﹔白而點紅﹐或純白﹐圓且大者﹐曰婆果﹔半紅白脆有津者﹐曰花紅﹔綿而沙者曰沙果。《西京雜記》所以有素柰﹑靑柰﹑丹柰之別也。蓋李子與柰﹐其枝葉花實固區以別﹐而其子核之異﹐尢最易辧。堅而獨者李類﹐柔小而四五粒者柰類。艸木諸書多以林檎附於柰內﹐恭讀聖祖《禦制文集》﹐記其辧論於冊﹐以見聖人格物之精如此。

○丰澤園水田丰澤園有水田數區﹐每歲布玉田谷種﹐至九月方刈獲登場。聖祖一日幸園中﹐時方六月下旬﹐谷穗方穎﹐忽見一科髙出眾穗之上﹐實已堅好。因命收藏其種﹐待來年驗其成熟早否。明歲六月時﹐此種果先熟﹐從此生生不已﹐歲取千百。每年內膳所進﹐皆此米也。其米色微紅而粒長﹐气香而味腴﹐以其生自苑田﹐故名「禦稻米」。仰見天眷聖人﹐故誕降嘉種以充王食。

○俄羅斯槍俄羅斯制槍最精﹐能拆開如鐘錶內之螺絲圈﹐玲瓏繚繞﹐莫測其巧。彼國少鐵﹐槍孔極細﹐不需火繩﹐置石屑於關捩處﹐發之卽中。凡從樹上打墜灰鼠﹑銀鼠等類﹐猶必尋其鉛子攜回﹐以備復用。天朝與之交易﹐禁售鉛﹑鐵器﹐彼國亦如之。

○窩集窩集﹐東至海邊﹐接連烏喇﹑黑龍江一帶﹐西至俄羅斯。密樹叢林﹐冬夏不見天日。松柏大樹各以類相從﹐不雜他木。林中落葉﹐常常積數尺許﹐泉水﹑雨水﹑至此皆不能流﹐盡爲泥滓﹐人行甚艱。其地有熊及野豕﹑貂鼠﹑黑白灰鼠等物﹐皆資松子﹑橡栗以爲食。又產人參及各種藥料﹐人多有不能識者。

○瀚海瑪瑙蒙古部落咸在郭畢﹐卽瀚海也。其地多砂石﹐少艸木﹐一望斥鹵﹐無溪澗﹑山谷。沙中產瑪瑙石子﹐五色粲然﹐質淸而潤﹐或紅或白﹐或如螺蛤﹐或如蟬蝶﹐種種尙形﹐纖毫畢備﹐三年核楮之巧﹐未能遇也。又有白質黑章﹐若畫中小景﹐林木山橋﹐點綴宛然﹐奇奇怪怪﹐莫可敷陳。造化生物之巧﹐一至此乎﹖

○英吉利刀英吉利國﹐冰鐵制刀﹐純軟如綿﹐可圍繞腰間。使臣來京師﹐乘車馳石道上﹐聞輪聲心驚﹐嘗解所佩刀斫地﹐伸屈如意。亦一異也。

○臺灣多地震臺灣多地震﹐往往月輒數動。泛海者遇地動﹐無風而舟自蕩搖﹐舟中人輒知之。京房言地震云「於水則波」﹐信然。

○俄羅斯交易天朝與俄羅斯交易﹐市口在喀爾喀之哈克圖地方。賡侍郎嘗以主事銜充監督六年﹐言彼國所需內地綿布﹑鍼綫﹑綢緞等物﹐槪以皮張易之﹐惟茶與大黃尢爲珍貴。大黃能愈百病﹐非得大黃不能生。領票當商者共七十二家﹐而販易大黃﹐獨回人穆金祿一人﹐曾奉部頒龍票﹐無敢分販者。所行之茶﹐必湖廣所產。蓋彼國人內熱﹐非此茶無以解。至回疆以西﹐則多銷潞安茶也。俄羅斯系女主﹐凡刑律無議斬者。

○石碌銅瓊州府屬昌化縣黎地產石碌銅﹐爲黎人檢挖﹐販作顏料﹐更可煎煉作銅﹐制器亦甚堅良。嘉慶三年﹐疆吏奏將此銅充粵局鼓鑄﹐遂不復采運滇銅矣。

○唐古忒門符唐古忒貼門符﹐上畫無數人馬頭﹐番字不可辧識﹐貼之可以辟瘟疫。按﹕唐古忒卽西吐蕃﹐明曰「烏斯國」﹐我朝曰「烏斯藏」﹐其地去靑海不遠。

○八旗檔子國初八旗無簿籍﹐用薄版五六寸﹐作滿字於上以代之。每數片用牛皮貫之﹐謂之「檔子」。

○查克木瀚海一帶有查克木﹐其樹無皮﹐當枝榦靑翠時﹐著火卽燃﹐不必待其枯槁。燒時有焰而無煙﹐與炭相似。

○浮白之穴《素問。黃帝問气穴》篇曰「目瞳子﹑浮白二穴。」注云「浮白在耳後﹐入髮際﹐足太陽﹑少陽二脈之會。」是乃人身气穴之一﹐非但爲飲罰爵名也。

○地中出火黑龍江及蒙古敖漢地方﹐地中往往出火。去土面一二寸﹐炎光隨起﹐接以引火之物﹐輒傳焰。而值土人耕種時﹐略耘反之﹐布種其上﹐不兩三月卽收獲矣。蓋地气極熱﹐發生最速故也。

○文淵閣我朝文淵閣𨿽爲大學士兼銜﹐並非職掌﹐且自來實無其地。乾隆四十一年﹐詔搜輯遺集﹐匯爲《四庫全書》﹐特命於文華殿後建閣棄之。又於《永樂大典》散篇內﹐裒集《麟臺故事》一編﹐爲宋待制程俱撰。所載當時典掌三館祕閣書籍﹐從執政領閣事。又有直祕閣﹑祕閣校理等官﹐立制差爲賅備。因命大學士等參仿宋制﹐會同定議﹕置文淵閣領閣事二員﹐以滿﹑漢大學士﹑協辦大學士﹑翰林學院學士兼充﹐總司典掌。置文淵閣直閣事六員﹐以滿﹑漢內閣詹事﹑少詹事﹑講讀學士等官兼充﹐同司典守釐輯之事。置文淵閣校理十六員﹐以滿﹑漢庶子﹑講﹑讀﹑洗馬﹑中贊﹑修撰﹑編﹑檢及內閣侍讀等官兼充﹐分司注冊點驗之事。以上皆設爲定額。仍仿宋代館職結銜之例﹐凡章奏文移﹐槪令署銜於本職之上。遇領閣事﹑直閣事闕員﹐由翰林院列名具題。遇校理闕員﹐由領閣事大學士會同翰林院掌院學士﹐遴選學問優長者帶領引見充補。凡管釒龠啟閉﹐典之內府﹐仿宋制祕書省﹐有提舉官﹐以從臣充。特派內務府大臣一員兼充文淵閣提舉閣事銜﹐至閣內收發宿直等事﹐由於內府司員﹑筆帖式內分派掌管。

○文淵閣直閣事凡充文淵閣直閣事銜者﹐升授侍郎及攺補寺卿﹐例應出缺。惟河間師紀文達公隨帶至尙書任﹐由四庫全書館始終其事。恩諭兼充﹐洵異數也。

○曝書宋代祕書省﹐每歲有仲夏曝書之例。我朝淵海縹緗﹐儲藏美富﹐每歲按三﹑六﹑九月﹐由提舉閣事大臣會同領閣事大臣﹐定期奏請曝書﹐直閣﹑校理各員咸集﹐公同翻晾。其排次淸釐﹐列庋原架﹐則文淵閣檢閱所司。檢閱官例設八員﹐由領閣事大臣於科甲出身之內閣中書遴選充補。亦酌仿宋祕書省檢閱文字官而設也。

○四庫祕書四庫所輯﹐多人間未見之書﹐鐫刻流傳﹐僅什之一。其由《永樂大典》采掇裒輯者﹐猶存稿底。原議俟全書告成後﹐各藏其副於翰林院署﹐依全書目次四部編排﹐標簽安庋﹐本院辦事翰林司其籍。翰林及大臣﹑官員內有欲觀祕書者﹐準其告之所司﹐赴署請閱。有願持筆研究就抄者﹐亦聽之。惟不許私攜出院﹐致有遺缺。外書之掌副在有司﹐視宋制﹐非省官毋得借書。我朝嘉惠來學之意﹐尢爲沾漑無窮矣。

○兼帶館職編﹑檢攺授科道﹐乾隆年間猶有兼帶館職者。如初派文淵閣校理﹐在四庫館原行走之提調纂修內揀選。禦史劉錫嘏充提調給事中﹐章寶傳充纂修﹐均得以原銜補校理﹐殊爲榮遇。

○文淵閣直廬文淵閣各員直廬十五間﹐在傳心殿後。北面系攺撥上驛院檔房﹐以爲閣職辦事之所。其應行文移則借用總管內務府大臣堂印。

○齋戒銅人我朝遇大祀齋戒﹐所司進銅人於乾淸門﹐蓋踵明故制也。明太祖以人心操捨無常﹐「必有所警而後無所放」﹐乃命鑄銅人一﹐髙尺有五寸﹐手執牙簡。大祀書「致齋三日」﹔中祀書「致齋二日」於簡上﹐太常寺進置齋所。又命諸司各置木牌﹐以防褻慢。刻文其上曰「國有常憲﹐神有鑑焉。」凡祭祀則設之。後又制陪祀官﹐入壇各佩牙牌﹐其制有二﹕圓者與祭官佩之﹐方者執事人佩之。俱藏內府﹐遇祭則給﹐無者不得入壇。我朝之佩齋戒牌亦踵此。雍正十年二月﹐諭定齋戒懸牌之例。

○賢良祠賢良祠建於雍正八年七月。祠在京城白馬關聖廟側﹐滿漢大臣﹐才徳著聞﹑完名全節者﹐奉特旨入祀。前殿祀親王二﹕和碩怡賢親王允詳﹑和碩超勇襄親王策淩。後室祀文武大臣九十八﹕大學士謚文成榜式達海﹑大學士一等子謚文肅範文程﹑蒙古副都統一等輕車都尉謚襄壯褚庫巴圖魯﹑大學士謚文毅寧完我﹑大學士謚文恪額色黑﹑定西將軍一等公謚靖康愛星阿﹑議政大臣一等男謚恪僖哈世屯﹑定西將軍都統三等侯謚敏壯李國翰﹑四川陜西總督謚忠毅孟喬芳﹑四川陜西總督謚襄勤李國英﹑大學士一等忠達公謚文襄圖海﹑大學士謚文毅魏裔介﹑大學士謚文靖王熙﹑大學士謚文淸阿蘭泰﹑大學士謚文貞張玉書﹑大學士謚文端吳典﹑大學士謚文端張英﹑大學士謚文貞李光地﹑領侍衛內大臣一等公謚恭懿福善﹑領侍衛內大臣一等公謚襄壯費揚古﹑議政大臣一等男謚敏果米思翰﹑尙書謚端恪姚文然﹑尙書謚敏果魏象樞﹑尙書謚文正湯斌﹑尙書謚文端顧八代﹑尙書謚恭勤馬爾漢﹑尙書謚文恪勵杜納﹑尙書謚恭毅趙申喬﹑尙書謚文敬徐潮﹑尙書銜謚文定徐元夢﹑尙書銜福建巡撫謚淸端陳賓﹑工部尙書銜河道總督謚文襄勒輔﹑撫蠻滅寇大將軍兵部尙書廣西巡撫謚忠毅傅宏烈﹑滿洲都統謚襄壯根特﹑都統一等褒績公謚襄毅賴塔﹑漢軍都統謚桓僖馮國相﹑靖海將軍靖海侯福建水師提督謚襄壯施瑯﹑靖逆將軍一等侯甘肅提督謚襄壯張勇﹑振武將軍甘肅提督謚襄武孫思克﹑奮威將軍陜西提督謚忠勇王進寶﹑鎭南將軍護軍統領謚襄壯莽依圖﹑西安將軍謚恭靖佛尼勒﹑勇略將軍雲貴總督一等子謚襄忠趙良棟﹑總督謚淸端傅臘塔﹑總督謚淸端於成龍﹑大學士謚文恭富寧安﹑大學士謚文端朱軾﹑大學士謚文端張鵬翮﹑大學士謚文端田從典﹑大學士謚文恪髙其位﹑領侍衛內大臣二等公謚愨敬尹徳﹑蒙古都統謚僖恪阿爾納﹑禮部尙書銜謚文定楊名時﹑總督謚淸端楊宗仁﹑河道總督謚勤恪齊蘇勒﹑兵部尙書銜直隸總督謚敏達李衛﹑大學士謚文穆馬齊﹑大學士謚文端伊桑阿﹑大學士謚文端福敏﹑大學士伯兼管陜甘總督謚文襄黃廷桂﹑大學士謚文恪蔣溥﹑大學士謚文靖史貽直﹑大學士謚文莊梁詩正﹑大學士謚文端來保﹑大學士一等忠勇公謚文忠傅恆﹑協辦大學士一等武毅謀勇公謚文襄兆惠﹑大學士謚文端尹繼善﹑大學士謚文恭陳宏謀﹑大學士謚文定劉綸﹑大學士謚文正劉統勛﹑大學士謚文襄舒赫徳﹑大學士謚文穆徐本﹑大學士謚文定髙斌﹑大學士謚文肅英廉﹑大學士兩江總督謚文端髙晉﹑一等伯左都禦史謚壯果拉布惇﹑尙書謚文端汪由惇﹑尙書謚勤恪李元亮﹑尙書果毅公謚襄壯阿里衮﹑尙書銜謚文端錢陳羣﹑兵部尙書兩廣總督謚文肅陳大受﹑總督謚愨勤喀爾吉善﹑總督謚文勤鶴年﹑總督謚勤肅鄂弼﹑一等伯都統謚襄烈傅淸﹑一等男成都將軍謚文毅奎林﹑一等伯西路將軍謚武烈和起﹑伊犁將軍謚襄武伊勒圖﹑總督謚愨勤那蘇圖﹑總督謚勤毅吳達善﹑總督謚恪敏方觀承﹑總督謚淸愨袁守侗﹑總督謚誠恪薩載﹑總督管河南巡撫謚恭惠何胃﹑廣西提督晉贈伯爵謚昭毅許世亨﹑福建巡撫謚敏惠潘思榘﹑江蘇巡撫徐士林﹑廣東巡撫謚恭毅李湖。內無謚者﹐江蘇巡撫徐士林一人。大學士謚文端王傑﹑大學士謚文淸劉墉﹑大學士謚文正朱。

○功臣專祠京師功臣專祠凡七﹕睿忠親王祠﹐祀睿忠親王多爾衮﹔定南武壯王祠﹐祀定南武壯王孔有徳﹔恪僖公祠﹐祀恪僖公遏必隆﹑領侍衛內大臣尹徳﹑果毅公阿里衮﹔勤襄公祠﹐祀勤襄公佟圖賴﹑忠勇公佟國綱﹑端純公佟國維﹔文襄公祠﹐祀文襄公圖海﹔宏毅祠﹐祀宏毅公額宜都﹔恪僖公祠﹐祀恪僖公哈世屯﹑敏果公米思翰﹑莊愨公李榮保﹑忠勇公傅恆。

○雙忠祠雙忠祠﹐祀襄烈伯傅淸﹑壯果伯拉布惇。

○旌勇祠旌勇祠﹐祀一等誠嘉毅勇公謚果烈明瑞﹑都統謚昭節紮拉丰阿﹑護軍統領觀音保﹑總兵李全﹑王玉廷﹑徳福。

○紫光閣五十功臣紫光閣五十功臣﹕傅恆﹑兆惠﹑班第﹑納木紮爾﹑策布登紮布﹑富徳﹑薩拉爾﹑黃廷桂﹑色布騰巴爾珠爾﹑紮拉丰阿﹑羅卜藏﹑多爾濟﹑額敏和卓﹑舒赫徳﹑阿里衮﹑鄂容安﹑明瑞﹑阿桂﹑三泰﹑鄂寶﹑博爾奔察﹑豆斌﹑髙天喜﹑端濟布﹑愛隆阿﹑瑪常﹑巴圖﹑濟爾噶爾﹑齊淩紮布﹑噶布舒﹑額爾登額﹑霍集斯﹑鄂對﹑鄂齊爾﹑阿玉錫﹑達什策淩﹑鄂博什溫布﹑田屯﹑三格﹑奇徹布﹑達克塔納﹑薩穆坦﹑塔瑪鼐﹑富錫爾﹑滿綽爾圖﹑海蘭察﹑老格﹑富紹紮齊圖﹑阿爾丹察﹑五十保。

○平定西域後五十功臣平定西域後五十功臣﹕巴祿﹑福祿﹑和起﹑桑齊多爾濟﹑滿福﹑車木楚克紮布﹑閻相師﹑玉素富﹑紮拉丰阿﹑瑚爾起﹑阿敏道﹑五福﹑諾爾本﹑觀音保﹑阿什默特﹑噶岱默特﹑艮音泰﹑巴岱﹑布爾哈﹑納蘭圖﹑巴寧阿﹑阿爾哈爾沁﹑薩壘﹑紮爾善﹑諾滿察﹑徳爾森保﹑占頗圖﹑伊薩穆﹑伍什爾圖﹑沙津察﹑紮惇察﹑莽喀察﹑齊裏克齊﹑額納愼﹑茂漢﹑寧古禮﹑奎瑪岱﹑特通額﹑莫寧察﹑那木查爾﹑塔尼布﹑瑪格﹑達爾漢﹑恩特﹑伊達木紮布﹑占音保﹑西爾庫爾﹑拜達爾﹑望拉﹑哈木圖庫。

○平金川前五十功臣平定金川前五十功臣﹕阿桂﹑丰升額﹑明亮﹑舒赫徳﹑於敏中﹑福隆安﹑色布騰巴爾珠爾﹑海蘭察﹑額森特﹑舒常﹑奎林﹑和隆武﹑福康安﹑普爾普﹑興兆﹑哈國興﹑馬彪﹑馬全﹑書麟﹑三保﹑烏什哈達﹑瑚尼爾圖﹑珠爾格徳﹑阿爾都﹑舒亮﹑科瑪﹑阿爾薩朗﹑伊蘭保﹑佛倫泰﹑富興﹑徳赫布﹑莽喀察﹑海祿﹑教成﹑官達色﹑成徳﹑圖欽保﹑曹順﹑保寧﹑特成額﹑烏爾納﹑惇柱﹑額爾特﹑托爾托保﹑泰斐英阿﹑柏淩﹑達蘭泰﹑薩爾吉岱﹑特爾徹﹑興奎。

○平金川後五十功臣平定兩金川後五十功臣﹕都爾嘉﹑舒景安﹑五岱﹑噶塔布﹑紮爾桑﹑瑪爾占﹑阿爾素納﹑博靈阿﹑常靑﹑牛天畀﹑明仁﹑五福﹑劉國梁﹑巴克坦布﹑斐愼﹑馬彪﹑常祿保﹑梁朝貴﹑靈山﹑嵩安﹑三徳﹑劉輝祖﹑彰靄﹑那木紮﹑進財寶﹑伊立布﹑岱森保﹑穆哈納﹑烏爾圖納遜﹑富寧﹑明山﹑伊史﹑巴達瑪﹑庫爾徳﹑阿蘭保﹑阿滿泰﹑新達蘇﹑富爾賽﹑額爾伯克﹑愛星阿﹑巴鹵薩﹑許世亨﹑國興﹑堅木參那木喀﹑雍中瓦爾結﹑雅滿塔爾﹑綽爾嘉木燦﹑阿忠保﹑木塔爾﹑雍中爾結。

○平臺灣二十功臣平定臺灣二十功臣﹕阿桂﹑和┞﹑王傑﹑福康安﹑海蘭察﹑福長安﹑董誥﹑李侍堯﹑孫士毅﹑徐嗣曾﹑鄂輝﹑舒亮﹑普爾普﹑蔡�龍﹑梁朝桂﹑許士亨﹑穆克登阿﹑張芝元﹑普吉保﹑穆塔爾。

○永樂大典《永樂大典》存於世者﹐止一部﹐貯翰林院敬一亭中。書長二尺﹐闊一尺﹐宣紙朱直格﹐字法端整。余官翰林時﹐曾啟觀之。據淸祕堂舊藏底冊﹐此書計二萬二千九百三十七卷﹐除原闕二千餘卷﹐尙存九千八百八十一本。余按﹕明郎瑛《七修類稿》載﹕「成祖命胡廣﹑王洪等編《永樂大典》﹐計二萬二千八百七十七卷﹐一萬一千九十五本。目錄六十卷﹐其表文見於《覃精雋》中」云云。彼此卷數不符﹐或記載之誤耶﹖至現存之九千八百八十一本﹐亦據冊紀存數耳。是書采掇浩博﹐意在貪多﹐不出類書窠臼。其體例依韻字排纂﹐先列本字故實﹐後附圖﹐並載入六書眞﹑艸﹑篆﹑隸字樣﹐摹擬形勢﹐注云某某書﹐如宋元米﹑趙諸人爲多。所用韻次﹐不依唐宋舊部﹐惟以《洪武正韻》爲斷。徵引經籍﹐因各韻葛﹐前後錯互。於《易》先列「蒙卦」﹐於《詩》先列「大東」﹐於《周禮》先列「冬官」﹐並不論《易》《書》《詩》《禮》《春秋》之序。其體例春駁大槪可見。前修四庫書時﹐經館臣朱竹君奏請校核此書﹐奉諭派王大司農﹑裘大司空同軍機大臣爲總裁官﹐遴簡翰林分校﹐詳定規條﹐分晰校核。除現系通行﹐及古書無關典要者不必再錄外﹐其有流傳實少﹐足資啟牖後學者﹐將書名摘出﹐撮取著書大旨﹐敍列進呈﹐匯付剞劂。其有書無可采﹐而其名未可盡沒者﹐注出簡明節略﹐以佐流傳。經聖人裁定﹐此書始足登石渠金匱之藏矣。

○永樂大典紙尾《永樂大典》每本紙尾﹐載寫書人銜名。聞每頁中墊紙及前後復頁﹐自修四庫書時﹐皆裁去歸內廷矣。

○永樂大典成書《永樂大典》二萬二千九百卷﹐永樂初﹐解縉等奉敕編《文獻大成》。卽竣﹐成祖以爲未備﹐復敕姚廣孝等重修﹐四歷寒暑而成﹐更定此名﹐成祖制序。以卷帙太繁﹐不及刊布。嘉靖中﹐復加繕寫。考《明史。藝文志》﹐附記於此。

○庶吉士廩餼雍正十一年八月﹐特旨給庶吉士廩餼﹐每月銀四兩五錢﹐器用什物工部支取﹐撥官房一所爲教習館。直省書院膏火銀亦於是年始給。

○大學士﹑尙書品級攺大學士爲正一品﹐尙書爲從一品。雍正八年旨。

○停禦史保送坐糧廳禦史保送坐糧廳之例﹐乾隆五十年停止。

○停寶源局﹑寶濟局河南寶源局﹐自雍正九年停鑄。山東寶濟局﹐自乾隆三年停鑄。

○內班升轉舊例﹕滿洲中允﹑贊善缺出﹐專於外班揀選。內班翰林﹐直升講﹑讀。嘉慶八年大考翰﹑詹﹐分別降補。奉諭﹕「嗣後滿中允﹑贊善缺出﹐先盡編﹑撿論俸升補﹐如內班無人﹐再用外班揀選。其侍讀﹑侍講缺出﹐先盡內班之中﹑贊升用﹐如內班中﹑贊無人﹐仍準其以編﹑檢升補。

○降官之俸舊例﹕大考補降人員均不準接算前俸。是以俸滿各員﹐經左遷﹐資格轉居最後。嘉慶八年﹐準接算底俸﹐其升任之俸﹐仍不準接算。允禦史王麟書請也。

○滿講官缺舊例﹕滿講官止八缺﹐較漢員減少四缺。嘉慶八年﹐增設二員作爲額缺。

○翰林左遷翰林及科道官左遷後例不能仍回本衙門。近惟李雲門師﹑周東屏﹑吳稷堂﹑陳伯恭﹑錢黼堂﹑劉云房數前輩仍補學士﹑編修等職。至法梧門以檢討擢至祭酒﹐緣事奉旨以編修降補﹐尢爲異數。再任禦史者﹐惟馮星實﹑錢南園師二人。

○錢南園錢南園師以大銀臺督學吾楚﹐公正淸嚴﹐風裁峻厲﹐不獨士子忄雙服﹐官寮無不畏之。畱任六年﹐將及瓜期﹐以內艱歸﹐旋丁外艱。先有會同匿喪案﹐辦結﹐移交撫軍浦蘇亭。浦於先生去官後﹐巧飾入告﹐絕不畱學臣地。上責之﹐降補部主事。乾隆五十九年赴部補官﹐已有缺矣。適同鄕一友精六壬﹐代先生占之﹐云「此缺決不能補﹐當仍復淸要之秩。」先生笑置之。不數日引見﹐上問﹕「汝是參國泰的錢某﹐何久居裏捨耶﹖」謹奏﹕「兩次居憂之故。」上命查﹐有員外缺出﹐令錢某補。逾日﹐特旨補授湖廣道監察禦史﹐旋命入軍機處行走。乃知聖人恩眷﹐非冒嫉者所能料也。後浦以閩撫獲罪﹐先生以疾卒。靈Й將發之日﹐正值浦撫肆市﹐人誦熊江陵文﹐云「君子﹑小人之所終﹐不亦皎然可睹乎﹖」

○李敏達之精敏李敏達公衛﹐傳聞不多識字﹐辦事精敏﹐凡章奏稿案﹐聽人誦之﹐多所指正。一日﹐奉詔他使﹐適患痔﹐欲陳所苦﹐幕中恐字樣不莊﹐久之不能措筆。公曰「何不云坐處不安耶﹖」聞者翕服。

○謝賜孔雀翎劉文正公謝賜孔雀翎折﹐有「顧影慚深﹐舉頭恩重」八字。後於文襄謝賜孔雀翎﹑黃馬褂﹐有一聯云「戴而知重﹐寧惟假以羽毛﹔服且增榮﹐奚啻賜之顏色。」

○王仲瞿浙江舉人王仲瞿博學能文﹐屢入禮闈﹐皆以文涉險怪被黜。壬戌會試﹐次題爲「道之以徳」一節﹐文有云「恥者﹐爲七情中所不可見之人情﹐格者﹐爲六官中所不能奏之考績。」二語甚奇警。聞此人得劍仙術﹐善舞劍。

○施鸞坡壬戌庶常施鸞坡曾集《千字文》﹐去一避諱字﹐成九言詩九百一十一句進呈。其得賜舉人以此。

○張忍齋通經張忍齋師貫通經學﹐爲兩浙儒宗。官京師時﹐別無所嗜﹐暇則手一冊﹐默理經解。凡經書一節﹑一句中有數說﹐輒書數姓氏於側﹐循姓氏而遞憶其說焉。其用功如此。

○翁覃溪父子翁覃溪先生精蠅頭小楷﹐爲書家絕技。每年元旦日﹐於四粒胡麻寫「天下太平」字以試目力。今七十餘矣。尙能書之。令子宜泉﹑比部﹐好古有父風。積歷代古錢最富﹐見市攤上有一古錢﹐卽以數十錢易之﹐依式繪摹﹐裝成巨冊。爲自來嗜金石者意想所不到。

○南薰殿藏古人像南薰殿藏歷代帝王﹑名臣像﹐外間嘗有摹出者。余曾見唐李供奉﹑杜工部﹐宋歐陽文忠﹑蘇文忠等像。聞上自漢諸葛武侯﹐至元耶律文正皆有之。古人生像不畫全身﹐摹者大率從生像耳。

○孫遲舟印孫遲舟前輩有印章一方﹐鐫「易爲長﹑爲寡發﹑爲多白眼」三語。蓋取其效己形貌也。

○舉薦賢才蔚州魏敏果公官侍郎時﹐薦雎州湯文正應博學鴻儒之詔。官尙書時﹐平湖陸淸獻爲巡撫慕天顏所劾﹐公力陳其廉明﹐得復職知縣﹐薦擢禦史。大臣爲天下得人﹐如公者洵無愧矣。後桂林陳文恭公薦寧化雷翠庭先生﹐亦可謂得人。

○提倡理學我朝宰輔中﹐以理學提倡者﹐朱文端﹑陳文恭其最也。逮於文襄以詞章見長﹐彭文勤又從而恢張之﹐而理學絕響矣。及見韓成王宮傅﹐猶有理學模範。

○座右銘魏環極先生座右﹐題「讀書攺過」四字。朱滄湄舍人有「變化气質﹐愛惜精神」二語。

○勸人惜福劉文正公有墨刻聯﹐句云「退一步想﹐畱幾分心。」二語可作座右箴。又有一聯云「惜食惜衣﹐非爲惜財只惜福﹔求名求利﹐但需求己莫求人。」余謂士大夫承祖﹑父余澤﹐得以取科第﹑登仕版﹐皆由前人積徳所致。更當繼之惜福﹐方可望後人之紹前體也。豈云惜福耶﹖然無如人之徒知享福也。噫﹗戒之哉﹗

○鄭貫亭篤於內行陽山鄭貫亭水部爲人醇謹﹐篤於內行。有同懷弟某自少喪明﹐貫亭撫之最厚。登賢書後﹐畱京授徒﹐束脩所入皆寄以供其衣食。及通籍後﹐卽迎與同居﹐爲之娶婦誕子。待骨肉如此﹐可以愧天下之薄夫矣。

○陳松友國子博士陳松友﹐滎陽人﹐由孝廉任教職者幾三十年。遷是職﹐住南學公廨﹐攜一子一孫以爲侍奉。性情恬適﹐終日無疾言遽色。善養生﹐每日晨起及就枕時﹐必通身敲擊摩挲不下千餘次﹐行之極有常﹐大寒﹑盛暑不少間。年已七十五矣﹐筋骨堅彊﹐能敵少壯﹐亦可覘其效云。

○蔡生甫精鑑賞蔡生甫司業精於鑑賞﹐收藏法書甚富。嘗以十粒明珠易一蘭亭善本。其風趣雅甚。

○河間不善書河間師博洽淹通﹐今世之劉原父﹑鄭漁仲也。獨不善書﹐卽以書求者﹐亦不應。嘗見齋中硯匣﹐鐫二詩於上云「筆札匆匆總似忙﹐晦翁原自笑鐘王。老夫今已頭如雪﹐恕我塗鴉亦未妨」。「𨿽云老眼尙無花﹐其柰疏慵日有加。寄語淸河張彥遠﹐此翁原不入書家」。

○善聽軒河間師有侍姬中年喪明﹐構一室以居之﹐顏曰「善聽軒」。聯集「甚哉墨墨﹐對此茫茫」二語。又集湯若士﹑蘇東坡詞云「忙處拋人閒處住﹐饑時喫飯困時眠。」

○蔡老嫗蔡生甫能記前生﹐嘗言前爲一念佛老嫗。鐫印章一方﹐曰「黑橋佛嫗」。今猶不昧善根﹐每日誦佛號﹐常素食﹐不茹葷。形貌淸古﹐人皆呼爲蔡老嫗。

○豎著出京城官京師者﹐無不想躋九列。河間師云「九列人多修到﹐但能修到豎著出京城乃佳耳。」何皆是橫著出去也﹖吁﹗

○錢籜石劉云房協揆言﹐向與錢籜石侍郎隔院居。一日夜半﹐聞先生大哭聲。詰朝遣人探視﹐門扃如故。親詣問之﹐先生曰「昨夕之哭﹐竟爲君所聞耶﹖我想人生世上﹐至窮到不能舉火﹐亦殊難堪﹐不覺放聲哭耳」。劉告同人醵數十金遺之﹐是夜卽聞歌聲出金石矣。

○劉石庵贈河間硯劉石庵閣師以宋硯贈河間師﹐鐫字於匣云「送上古硯一方﹐領取韓稿一部。」硯乃朴茂沈雄之品﹐比之文格﹐有如此也。河間師題云「石庵以此硯見贈。」左側有鶴山字﹐是宋人故物矣。然余頗疑其依托。石庵曰「專諸巷所依托不過蘇﹑黃﹑米﹑蔡數家耳。彼烏知宋有魏了翁哉﹗」是或一說歟﹖

○禪榻圖嘗過畱琴室﹐見漁洋山人禪榻圖﹐爲禹鴻臚稿本﹐掛未谷摹寄覃溪先生之物。橫幅寬二尺許﹐古松一撐﹐藤蘿倒覆﹐旁懸飛瀑一道﹐室中作頭陀像﹐結跏趺坐﹐睇鳴鶴欲舞狀。意境淸超﹐將移我情矣。畱琴室主人云「覃溪囑予請竹翁於此室。予曰﹕」何不自請之﹖『曰「爾爲請之﹐乃是一家眷屬耳』。」畱琴室主人姓朱﹐號野雲﹐精繪事。故云。

○毗陵秋興圖吳霽峯茶墨閒齋中﹐見王召谷毗陵秋興圖長卷﹐後有笪江上詩跋。江岸丹楓﹐盡移奪於縑素間﹐而靑松﹑紫檉﹑白楡﹑烏桕互相掩映﹐髙低俯仰﹐雜沓を匝﹐莫可名狀。非贗筆也。江上先生詩十二首﹐亦淸雋可誦﹐書法尢得坡公意。

○景慶藏畫兵科給諫覺羅景慶﹐字靄堂﹐收藏名畫甚富。一日余過訪﹐觀所藏王石谷立幀三幅﹐內山居積雪圖當是眞迹。余設色二幀﹐恐出自揚子鶴諸人手。又有仿營邱長卷﹐尙非贗筆。又觀南田翁仿古大冊頁十幅﹐內有題云「余作畫不欲一筆落紙上﹐直使人遊於澹泊瀟寂﹐要眇不可知之境﹐造化耶﹖筆墨耶﹖」靄堂酷愛王麓臺山水﹐藏立幀七幅﹐皆仿北苑巨然大癡鷗波作﹐惟仿石峯老人天池石壁圖﹐余尢所醉心。惜所論畫學甘苦諸跋未能記憶一二﹐殊爲恨事。畫多有欽訓堂藏印。主人名允敬﹐亦天潢宗派。收藏法書﹑名畫﹐近皆散之人間矣。外又觀李復堂﹑女史文端容花卉各一冊。塵蓋勃郁中﹐忽受半日煙雲供養﹐眞所云「饑十日﹐得太牢」也。快極﹗快極﹗

○髙南阜題畫詩膠州髙南阜老人人品髙潔﹐書﹑畫﹑詩三絕。晚年病右臂﹐以左手作書畫﹐奇气坌湧﹐尢爲世所寶貴。余嘗於周研山處見一畫冊﹐題雍正六年戊申作。後老人之孫�中嘉慶庚申順天舉人﹐出王勿庵殿撰門。以老人畫冊十幅爲贄。款題云「乾隆丁卯﹐歸云和尙左手畫」。余假觀經年﹐愛玩不忍釋手﹐僅錄其題詩﹐歸之。題畫梅云「風條吹出雪皚皚﹐珍重東皇著意裁。總使也從春色見﹐肯同桃李一齊開」。題石云「海嶽奇峯久賞心﹐應愁倒篋未能尋。誰知借得毛錐力﹐不用侯家五百金。」題牡丹云「種種妖嬈種種香﹐錦屏爭出鬥新妝。深山也有傾城色﹐疑是人間野洛陽。」題石云「蔚乎其文﹐介乎其守。飽煙雨而披艸萊﹐是爲文字之友」。題蓮房菱芡云「滿圖新果雜冰澌﹐揮汗如漿不自疲。渾似饑人朵饞吻﹐望門大嚼過屠時。」題石云「畫成雙石大運拳﹐碧蘚如茵貯野煙。好向山中支枕臥﹐一天空翠伴龍眠。」題秋葵云「玉露團團湛碧苔﹐漢宮秋淨斷塵埃。最憐酒染鵝兒色﹐慣簇新妝趁晚開。」題石云「新安江上昔曾見﹐畫出如逢舊石磯。怪得夜來簾影裏﹐月明猶濕古苔衣。」題雞冠芭蕉雲「雨過西天忽晚霞﹐送人取象妙無涯。畫禪更欲翻新界﹐拈盡維摩只此花。」題石云「五嶽峯中割一峯﹐墨痕潑處濕云濃。圖成不敢多烘染﹐怕有風雷起怪龍。」

○漁洋山人題畫詩辛酉九月二日﹐有客持揭缽圖來觀。絹幅髙尺二寸﹐長五尺許﹐末無款識﹐絹質殘損﹐似裁去原款者。前有漁洋山人題詩﹐款云「丙辰王正四日﹐題朱壁揭缽圖。應東癡命。」知爲朱壁作矣。畫法精入毫芒﹐藥叉﹐羅剎﹐詭形殊狀﹐點綴傅染﹐無纖微不愜﹐信爲丹靑絕境。漁洋詩不見集中﹐因抄存之﹐以志寓目一幸﹕「方寸水精缽﹐中有寧馨兒。崔巍靑蓮座﹐上有人天師。一人窈窕美且頎﹐明寶璐顰修眉。金支翠旌光陸離﹐回風仿佛捎云旗。作使羣鬼無不爲﹐神姦萬億連尻睢。震電燁燁雷車馳﹐修羅刀鼻兩不訾。飛龍E61E61勢夔尼﹐前有饑蛟後肥遺。或騎朱虎驂文﹐杌呼窮奇。﹛穴契﹜窳駛卑騶虞夔﹐蹄者角者毛而彡々。銅弩厥張齊發機﹐彤弓旅矢射麗龜。E62々伐鼓聲振悲﹐師子之鎧劍鈹。懸ㄌ度索上騎危﹐牙齒棧﹠lt﹔齒彥﹠gt﹔肩出頤。左擔雞足移須彌﹐威容廣大調禦姿。不聞不見坐若屍﹐天花紺綠下葳蕤。山鬼揶揄不得施﹐授女五戒跪涕淺。豈悟前因羯肌夷﹐賓伽解脫母性慈。山河墨點無瘡痍﹐顧陸不作作者誰。昆山朱壁能繼之﹐絹素﹠lt﹔黑於﹠gt﹔暈丹粉漓。神采浮動窮毫釐﹐城北徐公虎頭癡。三日不食坐茅茨﹐抱持此卷忘朝饑。大雪叩門索我詩﹐開卷一引千畱犁。呵冰炙硯爲此辭﹐十指皸瘃斷吟髭。杜陵老叟不可追﹐金粟神妙徒嗟咨。

○鄭板橋之畫閩中鄭板橋胸次瀟灑﹐零紙剩墨﹐隨意點梁﹐具有淸夷出塵之致。嘗見一小幅﹐寫一花尊﹐供蘭枝﹐飛竹葉數个﹐左側一水盂﹐浸蘭花朵朵﹐橫寫一如意。題句云「年年風景皆如意﹐水暖花香竹葉肥。」其風韻可想也。

○玉枕蘭亭周研山藏《玉枕蘭亭》一冊﹐本林鹿原先生物。後有心香明經一跋。余嘗假玩﹐錄記其原跋於此﹕「蘭亭以定武本爲第一﹐乃馮承素雙鉤﹐褚遂良檢校﹐亞於墨迹一等﹐世爭寶貴。迨宋宣和取入內府﹐定武石不存﹐墨本日就消耗。南宋賈相似道﹐命館客廖瑩中縮定武本爲小字﹐刻以靈壁石﹐精瑩如玉﹐經年始就。毫芒曲折﹐神采煥發。昔人謂卽起右軍於九原﹐當亦警嘆其殊絕也。此石明時久在吾閩士大夫家﹐知祕藏而不知討論。本朝順治間﹐爲侍禦蕭蟄庵先生所得﹐時出榻本以惠英敏之士。由是吾鄕始知有玉枕本《蘭亭》矣。昔夫子有『聖人﹑君子﹑善人有恆』之嘆。墨迹不可得見﹐見定武本如見墨迹焉。定武本不可得見﹐見玉枕本如見定武焉。今此石之存亡﹐如定武不可知﹐然片紙才墨﹐右軍眞面目存焉。可不重愛惜之歟﹗時乾隆辛巳九秋﹐書於朴學齋。林擎天。」

○黃庭經跋余己未八月望後﹐以編修秋俸易鼎帖二十卷﹐裝池完好。呈覃溪先生審定﹐畱蘇齋多日﹐爲余書「鼎帖考」一則﹐又爲書聯﹐有「古歡鼎帖結神交」之句。同館吳荷屋又收殘帖數冊﹐質之先生﹐擇七種定爲鼎帖﹐各系以跋。內《黃庭經》實屬僅見﹐記其跋語云「此《黃庭經》是南宋時翻摹祕閣本。以石刻鋪敍考之﹐是鼎帖所撫祕閣本也。義門乃以穎本從祕閣出﹐則義門﹑壇長二先生皆誤評穎本耳。南宋以後﹐又有從此再翻之本。第四行蓋兩扉﹐『兩』化作『雨』﹔三十八行『肝』訛『於』﹔三十九行『三光』訛『五光』﹔五十三行『玉英』訛作『王英』﹐惟此本不誤。卽此數處﹐已壓諸石本矣。又有一舊刻本﹐通皆七字爲句﹐『棄捐搖俗』乃是『棄捐淫欲』﹔『修太平』是『心太平』﹐或遂執彼爲古定本。𨿽若可據﹐然其筆法實遠在此本之下。以予所見新安吳氏所藏舊本﹐有董文敏手跋﹐稱墨池爲放光者﹐其筆法實遜此本。況以予詳考其本﹐內亦尙有一二處未可據者。品帖原以筆法爲主﹐豈若校讎家所爲乎﹖所以王州﹑莫云卿皆推此爲祕閣本﹐信不誣耳。」余跋不復記。

○歷朝宗尙陳觀樓先生云「漢人訓詁﹐唐人詩賦﹐宋人理學﹐明人章疏﹐本朝人考據。此歷朝宗尙之大槪」。

○經學大家汪銳齋云「自宋儒後﹐講《易經》《春秋》者﹐推李安﹑方望溪」。今續《易經通論》《春秋通論》﹐始知二先生心得處﹐實能發朱子之未發者。

○見利忘義趙鹿泉先生嘗云「見利思義﹐夫子許其可以爲成人。然則人之見利而忘義者﹐多也」。吾友陳虹江云「今人不但忘義﹐並且不畏禍。」先生曰「通極通極。」

○李湖題聯於江李恭毅公官通永道時﹐題一聯云「人苦不自知﹐原諸君勤攻吾短﹔獘去其太甚﹐與爾眾率由舊章」。此非老於吏治者不能道此語。

○薰亭撫孤休寧汪香泉先生嫡孫五代進士。其子早逝﹐遺一孤孫﹐同族薰亭學士攜至京﹐延師課讀。一日﹐熟師講「愛之能勿勞乎」題文﹐申說父之愛子之情﹐此生慟泣不已﹐不忍卒聽。詩廢蓼莪﹐古今人同此至情也。薰亭於宗派極疏﹐乃用情及此﹐且聞其約束較己子尢嚴﹐洵可謂盛徳事。

○饒宗麟通經同鄕明經周﹐館京饒宅﹐受業生名宗麟﹐年十六﹐熟《五經》《周禮》﹐背誦如瀉瓶水﹐隻字不爽。近讀《儀禮》﹐亦能記憶﹐尙未熟耳。余嘗見其貌﹐亦福厚未易才也。饒本旌徳人。

○福山王氏鹿谷言﹐福山科甲之盛﹐推王氏爲最。自國初幾庵先生官大司農後﹐歷今七世﹐父子昆弟以甲﹑乙科出身﹐外官巡撫﹑內官京堂者﹐不下數十人。幾庵封翁名道增﹐未嘗讀書﹐由懋遷致富。明末歲饑﹐出資財賑濟鄕裏﹐全活甚眾。嘗代一社輸徵銀若干兩﹐人咸頌義俠焉。故子孫食報最久﹐且無一人罹於禍者。

○徳澤兒孫萊陽趙序堂昆弟叔侄聯捷科弟。其尊甫任嚴州太守時﹐振興士气﹐於寒尢嘉意焉。如餘秋室學士﹐皆素所培植者。嘗值隆冬扃試諸童各給炭以禦寒﹐浙人至今猶口碑載頌。可信序堂家門之盛﹐非無自也。

○潘本義潘太守名本義﹐浙江仁和人。任吾郡時﹐畱心士子之有文行者。訪之張筆石學博﹐得三人焉﹕龍維祺﹐周金鍵﹑曁先母舅春野先生。冬季各送炭資十二金﹐扃輿減從﹐親詣書塾﹐具陳古誼。猶記余時爲童子﹐將命捧茶甌侍焉。後龍﹑周皆捷賢書惟吾母舅以明經終﹐然皆不愧爲有品有學之君子。今之學博﹐旣無筆石先生其人﹐而太守猶有用心若是者否﹖可見數十年中﹐已成羲皇間事矣。太守歷任湖南三郡﹐生孫三﹐各以其郡首字名之﹕恭常辛酉舉人﹐恭辰辛酉翰林﹐恭寶。

○天理彰彰劉文正公太翁任某省藩司﹐歲饑﹐先發賑而後入告﹐爲上所嘉。後生文正公﹐爲一代名臣。吾師戴紫垣先生父官臨淸州牧﹐修城垣﹐督工眞至﹐不辭勞瘁﹐寢食城上者半載。後王倫之亂﹐犯臨淸﹐不能屠此城者﹐公之力也。是科吾師甫弱冠﹐捷京兆解元﹐聯成進士﹐入翰林。誰雲天理不甚彰彰耶﹖

○期功喪古人以期功喪去官者良多﹐今士大夫但冠一期字於名刺耳。鄭貫亭水部有同懷﹐憂而不考試差﹐猶得古人遺意。

○周邰生淡於仕進顏玉峯云﹐邵陽周先生名邰生﹐官刑部主事。淡於仕進﹐未華顚卽抽簪去。歸裝載書一船﹐教子弟曰「書可讀﹐官不必作」。子思仁﹐得選拔﹐不令其與廷試﹐發所藏書讀之。後著述極富﹐年臻九十餘而終﹐人稱爲訁刃庵生生是也。至今後嗣繁昌﹐博靑衿者﹐嘗百餘人。

○三世不葬王芷塘云﹐伊戚某翰林﹐三世停厝不葬﹕曾祖厝徽州﹔祖厝蘇州﹔父厝京城東隅夕照寺﹐距京寓僅數里。入翰林後﹐亦未嘗設一祭。噫﹗是可忍也﹐孰不可忍也﹗根本不篤﹐枝葉不茂﹐未見於處忍心而能獲福蔭者。可危可危﹗

○孫文淸公我朝漢大臣鷹五等之封者﹐惟張文和﹑孫文淸。孫尢晚達﹐任將相﹐攵歷中外﹐尢爲罕覯。徐春帆給諫言其神情火熱﹐發揚蹈厲﹐如赤城之霞﹐火焰萬丈。後輩接其言論﹐𨿽痿Φ者可使之振起。嘗教人云「圓融者福厚﹐執拗者祿輕」。少時詠杏花有句云「摘來仍向溪邊擲﹐不是春風第一枝」。可想見其興趣。

○拉旺多爾濟善射額駙拉旺多爾濟膂力絕倫﹐尢善射﹐發無不中﹐嘗扈從南苑。有獸名四不相軼出圍場﹐上與額駙一矢﹐刻卽射殪覆旨﹐眞虎臣也。每扈蹕﹐乘四馬轎﹐駛行如飛。其法﹕用四馬扛輿﹐四僕別乘四馬禦之﹐齊手一鞭﹐馬已駛去數里矣。

○嵇文恭善風鑑嵇文恭善風鑑﹐百不失一。主乙未會試﹐揭曉後﹐中式者初見﹐卽鑑別無爽。分兩日款宴﹐前一日皆丹毫簡用者。內有二人不符﹐由途卽選。次日所延﹐則盡歸班矣。嘗言乙未一榜無宰輔﹐惟許紫垣師﹑孫寄圃一內一外﹐祿位崇厚。今果然。又許金蘭溪爲臬司﹐今由臬司官少寇。曹顧崖病右手﹐慮大孝不能作字﹐欲乞假。文恭曰「不出三年﹐當至二品﹐豈能去耶」﹖後曹以學士督學山左﹐薦擢少宰。

○洪亮吉之傲洪稚存負才傲物﹐淸狂自喜。嘗遊陶然亭﹐遇素不識者宴客。洪入座﹐浮一白曰「如此東君如此酒﹐老夫懷抱幾時開。」一笑逕去。蓋襲用楊廉夫句也一日訪張船山﹐適船山生女﹐賦一律﹐成三聯矣。洪見之﹐續云「可憐一隊癡兒女﹐慣替人家做老婆」。後洪以編修言事﹐褫職。

○李東川好酒。

夏邑李東川任祁陽時﹐有句云「顢頇公事惟耽酒﹐勉彊官聲不要錢」。後果以詩酒廢事﹐被參歸。

○楊柏溪精風鑑楊柏溪廉訪精風鑑﹐甲辰出紀河間師門。曾云「師入閣愈遲愈佳」。後河間師年八十二拜協揆命﹐僅十七日卽捐館矣。術數之學﹐精驗如此。蔣礪堂云「楊前自言十年不甚好﹐遂家居十年。出卽補郎中﹐擢道員。祿位信有定數。」

○不畱餘地李鶴峯先生學問事業﹐卓卓可稱﹐惟居心太狹。凡事不畱餘地﹐致嗣君衣山編修腹內有靈鬼事﹐百計驅治不效﹐遂至病終。說者謂孽報云。處事必畱餘地﹐正可發人深省。

○劉文正公气象侍禦皂梅坪言﹐猶及見劉文正公丰範嚴正﹐如對神人﹐數十年中﹐目中並未見有此等气象者。每直軍機處﹐閉目坐﹐聞人言事偶誤﹐張目侃侃直陳。內侍傳賜食物﹐謝恩祗領﹐從不與內侍交一言。後髙雲從案﹐大臣多罹罪者﹐獨不及公。其端嚴愼密如此。

○裘文達獎勵後進裘文達公獎勵後進﹐凡人一善一長﹐揄揚不置。𨿽素不識面﹑隔數十年猶稱道不忘。惟聞人背後謗議﹐必面折之曰「爾勝他的好處何在﹖」

○施愚山嘉言施愚山先生語所親云「我輩旣知學道﹐自無大戾名教。但終日不見己過﹐便絕聖人之路﹐終日喜言人過﹐便傷天地之和。」四語痛至。

○魏冰叔嘉言魏冰叔文集首一條云「人多事後論人﹑局外論人。事後論人﹐每將知人說得極愚﹔局外論人﹐每將難事說得極易。此二者皆由不忠不孝的心生出。」記之可以自箴。

○張月槎文采風流張月槎先生任中州太守﹐文采風流﹐照耀一時﹐題廳柱聯云「錢本無神﹐任吏役案頭置帖﹔艸不能聖﹐笑老人判尾求書。」張精於艸法﹐故云。又題嵩山老子廟額一龍字﹐用意巧絕。題黑龍潭聯云「天油然作雲下雨﹐水不在深龍則靈。」又有梅﹑李二姓爲離婚事構訟﹐張判其合好﹐當堂合巹﹐題一聯於牌﹐送歸﹕「何彼矣華如李﹐迨其吉兮標有梅。」亦風雅之佳話也。張以檢討出任太守﹐後考鴻博﹐復官檢討﹐亦可入玉堂之記載。

○光明殿聯西華門內光明殿﹐爲張眞人入覲時棲止所。前爲大光明殿﹐次太極殿﹐次天元閣。前團殿尢壯麗﹐上瓦下磚﹐皆磁料瓶鑪﹐爲嘉靖時物。中有禦筆聯額﹐敬記二聯云「覆育本無私﹐穆然垂象﹔鑑臨昭有E62﹐儼若升階。」「元气薈函三﹐上淸同契﹔道源分列四﹐統禦兼成。」

○崇文門內天主堂崇文門內天主堂﹐建在康熙年間﹐乾隆時重修。客廳東﹑西兩壁﹐畫人馬凱旋之狀。堂內供奉彼國聖人﹐皆圖畫全相。四圍男女老少聚集嬉戲﹐千態萬狀﹐奕奕如生。堂寬數丈﹐髙以十數丈計﹐不架一木﹐全以磚砌成。人巧奪天工﹐信然。

○朱梅麓死爲河神朱梅麓順治十四年時奉命治河﹐至康熙四年卒於官﹐歷任數載﹐所著有《寒香館河防疏略》。徐﹑兗﹑淮﹑陽間人盛傳﹐凡所擘畫﹐力圖永久﹐故首尾十年無大工﹐民免墊。朱死爲河神﹐經總河王光裕疏請建祠濟寧﹐部議未允。而豫河兩岸往往私自肖像立廟﹐稱爲朱大王。事紀漁洋《池北偶談》。乾隆��年﹐阿文成請敕封爲河神。

○黃理齋異夢貴州黃理齋官工部主事﹐夜嘗夢有人迎至一石城﹐城上榜一楚字﹐有長須吏捧簿牒侍﹐無所稟白﹐但俟點筆勾判耳。每月必夢數次﹐祕不敢告人﹐聞之其鄕至好言如此。

○楊惠元遇狐女陳綺石言﹐同鄕楊編修自少卽有一狐女相依﹐情好甚篤。自入泮以至成進士﹐無不先期知之。畱京數年﹐亦隨之如故﹐家人未嘗見也。余曾親叩之﹐但笑而不答﹐面容失麗﹐絕不似爲狐所祟。或亦遇靑鳳者流。

○閩省天后廟聯閩省天后廟聯云「天立厥配﹐後來其蘇」﹐與泰山東嶽廟中「帝集乎震﹐人生於寅」二語皆爲穩切。

○裕陵隆恩殿松裕陵隆恩殿前﹐月盤松六株﹐髙不過丈餘﹐平頂如蓋﹐虯枝四散﹐構丹漆架承之。架六七層﹐每層可容一席﹐可以想松身之古矣。

○天壇天燈天壇豎天燈桅竿﹐髙數十丈。近因更換新木﹐工部行咨滇﹑蜀各省采辦﹐開銷至八萬餘金﹐沿途運費尙不計也。聞燈籠亦鐵綫織成﹑重千餘斤。

○造字工部於工役器物檔案﹐每造字以譯俗語﹐爲從來字書所未見。如天﹑地壇大祀﹐壁上掛燈名「E63燈」﹐其式兩頭尖﹐中大﹐如橄欖形﹐亦會意﹑象形之意也。聞此等字尙多﹐皆可入奏牘。

○辛酉大雨辛西六月﹐京城水災﹐爲從來所未見。自朔至十日﹐傾盆大雨不間晝夜。城內外墻屋坍塌﹐傷人甚眾。至十五後復大雨連日﹐民居房舍無不透漏者。聞宮殿皆漏﹐以氈裹之。昆明湖水閘撤去二板矣。上自園入內﹐各部司堂皆無立足地。特旨命大臣十數員分路查災。無舟可汛﹐坐箕簍渡去。畿輔被災者九十餘州縣。

○河間之諧河間師善詼諧。前辦四庫書時﹐凡書有錯誤﹐各纂修推諉處分﹐多有言張冠李戴者。師題一絕於壁云「張冠李戴且休論﹐李老先生聽我言。畢竟尊冠何處去﹖他人戴者也銜冤」。又嘗云「朱石君﹐人仰之如禹﹑臯﹑稷﹑契﹐而日托於韓﹑柳﹑歐﹑蘇﹔彭蕓楣﹐人視之如韓﹑柳﹑歐﹑蘇﹐而日居於禹﹑臯﹑稷﹑契」。二公情況相肖。

○文題警愚彭蕓楣院長視學浙江﹐有一郡士習不端﹐因按「斬﹑絞﹑軍﹑流﹑徒」命題﹐用「五世而斬」﹑「其蔽也絞」﹑「子行三軍」﹑「飲食若流」﹑「仲尼之徒」數句﹐尙不失警醒愚頑意。至趙石源前輩之「毛毛艸艸」﹐則未免割裂矣。翁覃溪閣學在粵東亦曾以「大艸」二字命題﹐終涉乖僻。

○聯諷貪官吳白華總憲曾視學湖北﹐人以姓名三字撰聯額云「口可吞天。欠金休得登髙第﹐少目何曾識抄文。」後關敬軒學士在奧東學政任內﹐人亦有一聯云「一條木豎攔窮鬼﹐兩扇門開要細絲。」祝畱村主事與錢南園師先後視學余鄕﹐亦有聯云「祝去無人祝﹐錢來不要錢。」人言信可畏哉﹗

○柴楨柴楨﹐貴州人﹐曾任常徳知府﹐有賢聲。後遷至浙江鹽運司﹐爲鹽政全徳所陷﹐服大辟。人集四書一聯云「柴也愚﹐無罪而就死地﹐是謂過矣﹔徳之賊﹐不仁而在髙位﹐亦曰殆哉」。

○順天鄕試考官順天鄕試主考官皆用二品以上大臣﹐且直隸人應回避。翁覃溪先生以大興人官洗馬﹐充乾隆癸卯科順天鄕試副考官﹐亦異數也。

○馬有章嘉慶辛酉會元爲馬舍人有章。有議其文者﹐拈一破云「觀辛酉科之會墨﹐馬有章而人無文矣」。聞者絕倒。

○戴紫垣論享福澤戴紫垣師云「凡人享大福澤者﹐遇事必謹愼細密﹐無纖毫厭倦意」。因指王惺庵﹑董蔗林兩宰輔實之。蔗林閣師﹐畛未嘗親炙。韓城公﹐畛嘗同處月餘。辛酉分校京兆﹐公主試﹐以七十八歲老人﹐每日閱卷自丑正起至申正止。公愼精細﹐𨿽極劣捲﹐批數字於上﹐亦端整不苟。昔人謂韓魏公與親戚卑幼書﹐亦端嚴謹重﹐今猶及見其人。可信精神卽人之福澤﹐凡精神不周至者﹐皆無福澤者也。又云「凡居官行己﹐不待人之指摘﹐先須自己揣量﹐看果能稱否﹖自然是不稱居多﹐必須兢兢業業做將去﹐或可免患。稍一矜張﹐卽傾跌矣」。此先生閱歷語﹐卽滿招損之證驗也。敢不佩諸﹖

○龔獲浦論功名龔獲浦先生云「功名一途﹐有气魄者取之﹐有精神者享之」。二語極論。

●下卷○陳觀樓嘉言陳觀樓先生云「人必須節儉﹐然後可以立品」。此語本之許魯齋﹐久不記憶矣。入耳怵心﹐筆以識之。

○富綱之奢侈富綱任雲貴總督﹐肆意奢侈。署內房舍地面皆用藍細布貯棉制如磚式﹐量地廣狹而平砌之。又慮逾久踐實﹐每月更鋪一次﹐備制成者積數間屋。此與尊奉福貝子行館地面鋪以紅哆羅呢者尢爲意想所不及。噫﹗享用逾分﹐宜乎其肆市也。

○阿精阿任豫撫阿精阿官河南巡撫﹐侈肆任性。屬官百計承奉﹐求得歡心﹐省城自藩司以下﹐疊張宴款洽一日﹐輪值首府。開封守陳文緯﹐先數月構葺精巧明瓦架棚﹐輕紗裁幔﹐几案陳設奇玩﹐名花異卉﹐羅列階砌。陳素精於飲饌﹐此更精益求精﹐無不玉杯金盞﹐卽首座所進之磁碗各件﹐花色款式獨與眾座迥別。更可異者﹐正當淸歌艷舞﹐歡情洽時﹐八壯僕扛出備賞錢四桌﹐令人警心駭目﹐莫可直視﹐乃用紅絲繩穿靑銅錢八十萬耳。眾屬宴畢﹐伊又作主復會﹐首縣令與末座。獨米﹑燭二項﹐首縣賠費八百金。阿官豫撫僅五月﹐豫民膏髓已竭矣。

○河間硯銘河間師有紫檀方筆斗﹐爲一木所鑿﹐鐫銘云「方外出稜﹐虛中若納﹐全體渾成﹐周遭を匝。毛穎是居﹐如無縫塔」。又有硯銘云「視之似潤﹐試之則剛。其殆如貌爲恬靜而內隱鋒釒芒」。又得一硯﹐背微有裂痕﹐銘云「下巖石﹐惜已斷﹐然不似博準敕之頑硯。」

○寒山古雪李次云贈餘一硯﹐石質細潤﹐旁有白暈﹐不足爲石病也。夢中忽記題「寒山古雪」四字。因屬竹浯書隸﹐鐫於背而藏之。

○宋小坡之膽識宋小坡侍禦督學秦中﹐值教匪流毒正酷﹐案臨鞏昌﹐距府城數十里外。郡守馳報賊信﹐請勿至﹐小坡毅然往。出廉俸二千金﹐募回兵爲防禦計。賊偵知﹐遁去﹐城藉無恙。前任陳遠山聞賊到漢中﹐卽他避﹐生童隨散﹐多爲賊所戕。遠山聞之﹐鬱鬱成疾﹐卒於任。可見臨大事﹐存乎膽識﹐膽識不足﹐而欲以濟事也﹐難哉。

○諷景安詩教匪擾害河南時﹐巡撫景安督師尾隨﹐不能剿賊﹐軍中謂之「迎送伯」。又有人點竄杜詩誚之云「大師祠堂何處尋﹐光州城外賊森森。纏頭白布知春色﹐望眼紅旗空好音。三等伯爲天下笑﹐一條繩是老臣心。出師未捷身先怯﹐長使軍民淚滿襟」。

○古大臣風周藉塘侍禦參劾大臣﹐在軍機處質訊﹐有責以不實者﹐藕塘任咎。總憲達香圃先生云「禦史原許其風聞其事﹐不必任錯。」余謂此語有古大臣風。

○捐班充侍讀學士內閣侍讀學士缺﹐向由禦史﹑各部郎中資深者進本除授。自嘉慶六年吏部以捐職郎中黃永沛開列﹐競亦得除此職﹐實自黃創始也。

○候補官膺考差黃左田﹐庚戌進士﹐官農部﹐以朱石君宮傅薦入懋勤殿供奉﹐特旨攺補贊善。舊例﹕候補人員不能與考試差。甲子四月﹐諭令一體考試。是秋簡放山東副考官﹐洵異數也。

○優禮舊臣王韓城宮傅予告回想﹐上念其爲先朝耆舊﹐賞給髙宗純皇帝禦前陳設玉鳩杖一枝。

○歸班銓選嘉慶六年﹐候補學正﹑學錄之趙逢源等攺歸知縣原班﹔八年﹐額外主事龔傅黻﹑候補內閣中書王恩注等攺歸原班銓選。王以是年補萊陽令。

○俄羅斯托特學生俄羅斯學生向例五年考試一次﹐卽系管學之人及大學士等在內閣考試後﹐將列爲一等者授爲八品官﹐列爲二等者授爲九品官﹐三等者畱學行走﹐不入等者革退。又自乾隆四十六年設立托特學生﹐兼習阿里噶裏字式﹐系於八旗蒙古人內﹐每挑取年少堪習者一人充補。每屆五年﹐經軍機大臣將該學生考試一次﹐列一等者以中書補用﹐二等者以理藩院筆帖式補用﹐三等者畱學﹐下屆考試之期再行考試。俱因人數無多﹐例不應入貢院。嘉慶八年﹐經大學士﹑軍機大臣先後奏交吏部﹐照各項考試之例一體遵辦。

○禁司員向堂官屈膝嘉慶八年九月二十四日特諭﹕部院司員於本管堂官遇有公事﹐只應侍立回堂﹐毋許屈膝﹐以肅體制而杜諂諛。

○救濟災民嘉慶六年十月﹐上念京畿被水﹐災黎禦寒無具﹐諭提督置棉衣六萬二千餘件﹐分遣大臣設廠監放。窮檐老幼﹐悉被春溫﹐實從來所未有。

○回民貢納新疆喀什噶爾回民內﹐有一項回民﹐名爲伯徳爾格﹐舊例每年納貢金十兩﹑金絲綴二匹﹐後增貢金四十兩。又喀什噶爾看果園回民﹐每年應進葡萄千斤﹐辦事大臣以二百斤送京﹐余折價存庫充公。嘉慶四年﹐諭仍照初定章程呈進﹐其所增金兩及葡萄折價均著寬免。

○江西湖廣銷鹽嘉慶三年二月﹐兩淮鹽政奏﹕江西省每年額銷鹽二十七萬二百九十一引﹐實銷鹽二十八萬一千三百三十二引﹐計溢銷鹽一萬一千四十一引。湖廣省每年額銷鹽七十七萬九千九百三十四引﹐上年實銷鹽七十九萬二百七十一引﹐計溢銷鹽一萬三百三十七引。

○新進士任中書新進士簡用內閣中書﹐在閣行走﹐給與公費﹐自嘉慶五年始。

○黃河攺道嘉慶十一年﹐黃河澑勢﹐攺由六塘河至灌口歸海。循軌利導﹐使洪湖淸水得以暢注﹐髙堰堤工無虞﹐實爲南河一大轉機。特旨復設南河正﹑副總督。新任正總督爲吏部侍郎戴均元。

○節饋向聞吏﹑戶﹑兵﹑工四部書吏﹐嘗有饋節之事﹐良由關系銓選﹑財賦﹐吏胥有所取﹐乃有所饋也。陽山鄭貫亭﹑棲霞年松崖先後官工部都水司﹐值節饋送﹐皆峻卻之。近寶泉錢局事發﹐虧短銅斤七十餘萬﹐各任監督﹐皆以收受節禮罹重罪。噫﹗有守之可貴也如此。

○「八夕」爲題《宋史。王居安傳》﹕「劉孝韙七月八日過其家塾﹐使賦『八夕詩』。」此題甚新﹐張忍齋師科試吾郡﹐嘗以此命賦題。

○郝楚望談易郝楚望先生云「離爲火﹐在人爲心神所主也﹐發竅於目。《易》曰﹕」離爲目『﹐故嗇於目﹐則神聚於心。坎爲水﹐在人爲腎精所主也﹐發竅於耳。《易》曰「坎爲耳』﹐故嗇於耳﹐則精凝於腎。老氏言嗇﹐其要在此。」

○測字問功名江南戊申鄕試道題﹕「巍巍乎﹗其有成功也」二句。一士出闈後﹐到測字處問中否﹐卽命以巍字測之。斷雲「山字半出﹐禾字半科﹐女字半好﹐鬼字半魁。君其中副榜乎。」榜發果然。

○測字斷生死曩見一武昌人﹐李姓﹐測字有神解。有陳姓艱於子嗣。值妻臨蓐﹐走問一童字。李云「當是男也﹐恐不育耳。」陳請其故﹐曰「童子無根。」又有問其子之病患者﹐因乳名「六十」﹐卽舉六字問之。李云「汝口說『六十』﹐已是一『卒』字矣。𨿽去一點﹐目前可望平安﹐恐不免來年之憂。」隨口答說﹐無不應驗。機變之巧﹐亦在乎熟之而已矣。

○蔣丹林喜測字同年趙介山﹑帥仙舟夙相好﹐同寓。成進士﹐廷對前一日﹐蔣丹林前輩往送考﹐介山舉一奏字測之。蔣云「二人在三人中﹐郡與帥君皆可望鼎甲。」臚傳果然。

○鼎甲天數孫淵如丁未廷對﹐進呈時原置第二﹐上賞其策對博洽﹐欲攺置第一﹐看出策中有「耕三餘」九句﹐斥其筆誤﹐仍之。讀卷官未看出﹐而淵如亦不自知也。戊戌廷對﹐進呈時﹐邵楚帆捲原擬第一﹐上嫌其策中有二語意稍不貫﹐並不欲更置也。陳文恭公讀卷﹐將邵捲久拆不開﹐命將原擬二﹑三卷移上前。及拆邵捲﹐仍拆不開﹐及移孫希旦卷第三﹐而邵置二甲一名矣。鼎甲信有天數﹐君相固不能操權耶。

○接骨孫淵如官京師時﹐嘗被車壓折脛骨﹐爲一金姓醫治好﹐今右足尙較短左足寸許。服雄黃兌燒酒四十九日﹐足發赤斑而愈。金雲「骨原可接。」凡人自胎生之骨﹐如花木之枝﹐隨處可粘﹐惟在脾胃好﹐多進飲食﹐能生新血以益气耳。若後生之骨﹐如齒牙﹑膝蓋﹑腦骨數處﹐則斷不能接。所以用雄黃﹑燒酒者﹐雄黃能去瘀血﹐燒酒無損脾胃。瘀血不盡﹐𨿽治好﹐遇陰雨必變。今孫已逾十年﹐行履適然﹐惟其醫治之精耳。嘗囑終身忌食荸薺。此故未晰﹐俟考。

○不倒翁弗跋翁﹐卽俗呼「不倒翁」。姑蘇山塘肆中有髙立如人者﹐或見而笑之曰「此翁木彊猶昔﹐宜爲世所戲弄﹐然終身不一失足﹐惟其腳跟定也。」此語可味。

○大明寶鈔郝徠峯藏前明五千貫鈔紙一張﹐較倭紙尢厚。言從鐵山寺佛藏中取出。其色灰黑﹐面兩印﹐背一印﹐朱色紅﹐篆文模糊不辧。上題﹕「大明通行寶鈔五千貫」﹐下載﹕「戶部奏準印造寶鈔﹐與銅錢通行。僞使者斬﹐告捕者賞銀二百五十兩﹐並給犯人家產。洪武年﹑月﹑日。」余記明郎艸橋《七修類稿》載﹐杭正定寺佛腹中﹐取出寫「楞嚴咒」﹐並書捨佛姓氏﹑年號﹐知爲宋物。因思魯望像中﹐皆平生詩稿﹐景徳寺佛腹﹐皆藏經﹑金銀錢﹐疑正定佛腹亦有金銀錢。此之藏寶鈔﹐或亦金銀錢之意歟﹖

○館臣瞻對天顏嘉慶九年甲子二月三日﹐上幸翰林院。凡隸館職者皆令與宴﹐共二百二人。畛以禦史隨編﹑檢後﹐位列東廊下。上由淸祕堂更衣出入數番﹐瞻對天顏﹐不逾咫尺﹐小臣欣幸無極。是日內府梨園承值﹐首演「羣仙聚慶」﹐內東方曼倩作老前輩語﹐上顧朱宮傅大笑。與宴諸臣中﹐科分惟朱最深。繼演「十八學士登瀛洲」。上復諭膳房﹐令諸臣各攜回所撤之饌。畛捧饌領賜而歸。非常曠典﹐榮被一門﹐不勝感幸。領賜《禦制味余書室全集》一部﹑《九家杜詩注》一部﹑絹箋二張﹐宣紙二張﹑風字硯一方﹑寧綢二卷﹑茶葉二瓶。

○鹿谷之嘆鹿谷官刑部主事﹐云「余從政八年﹐每日所見所聞﹐無非五刑律案。凡人情姦險﹐世事變詐﹐嘗試殆徧﹐心境惴惴﹐不惟無好利之想﹐並減做官之念矣。」此閱歷久而見道之語。敬記之。

○雷翠庭寧化雷翠庭先生爲前輩第一流人物。由庶吉士召入上書房授讀﹐歷官副憲。所著《經笥堂文集》稿本藏於伊墨卿家﹐尙未梓行。余嘗抄其任學使時刻示諸生文數篇於別冊。

○蘭第錫蘭河督﹐山西人﹐由嶽州太守歷官河督。淸儉勤苦﹐所至有惠政﹐人咸戴徳。聞其官太守時﹐太翁以老諸生隨任﹐常出外與裏■雜處﹐有事稍不愜﹐歸卽杖責之。太守長跪乞悔乃已。如此父子﹐眞可謂古人矣。申蓮渠嘗述其政績本末﹐惜不能詳記之。

○狐現內閣甲子九月二十日﹐內閣堂上見狐蹲伏漢相座﹐逾久乃去。不數月而劉文淸﹑王文端﹑紀文達三相繼逝。此物之出﹐信非偶然矣。是時戴紫垣師官閣學﹐與王介堂學士同在閣值班。是日批川省勾到本﹐兩人分寫﹐字數甚多﹐薄暮方散。眾人往來探望﹐師初不知﹐並在座側散步數百次﹐未見此物。介堂早見之﹐意以爲師必知之也。後日余談及﹐乃笑置之。迨十二月﹐紫垣師擢少司馬。人謂前之不見﹐自是吉徵云。

○無疾而終劉文淸年八十五。卒日之淸晨﹐到閣辦事﹐與陳春漵副憲爭解《論語》不休。王文端年八十一。卒前一日﹐猶進內召對如常﹐無疾端逝。二公之生也有自來。

○非翰林之閣臣漢大學士不由翰林大拜者﹐前漢軍趙國麟﹐今費云浦協揆二人。內閣學士不由翰林遷除者﹐安徽張若亭﹑四川王汝壁﹑福建陳霞蔚三人。

○絕妙挽聯竇東臯先生挽劉文正公聯云「岱色蒼茫眾山小﹐天容慘淡大星沈。」一時推爲絕作。河間師挽程文恭公聯云「執笏無慚眞宰相﹐蓋棺猶是老書生。」辦道得文恭平生出。

○團拜E64靡曩見蔡息觀有「吳俗商語」數條。首言拜年﹐刺到而人不到﹐習俗浮僞﹐不如京師行團拜禮﹐猶存眞意。近京師紛鬧團拜﹐大奏徵歌聚飲﹐誇盛E64靡﹐究之對面而人不相識﹐接席而心各多猜﹐轉至長奢靡之習﹐甚可慨嘆。然不能特立獨行而不與此約﹐則習俗移人﹐自是大累。

○榮華會徳勝門外黑寺眾喇嘛﹐於正月二十三日舉榮華會。幡幢鼓樂﹐扮牛頭鬼面諸變相﹐前後跳舞﹐亦儺以驅疫之意也。余巡視北城時﹐同營汛武員臨視之。聞此會向極盛﹐近亦稍減。

○前輩詩五首乙丑會試﹐總裁朱宮傅﹑戴大司農校藝爭執﹐彼此不合﹐各寄以詩。余時司分校﹐記其數首於此﹐以見前輩憐才校士之苦心焉。朱「闈中抒懷」三首云「廿七科名七五年﹐臣今老矣敢爭先。煙雲鏡樹歸烏有﹐功業文章待後賢。是處靑山皆淨土﹐个中丹地豈塵緣。成蹊桃李憑誰問﹖且向千潭印大圓」。「元都觀裏植何年﹐無定河邊等後先。千佛名經應有數﹐五車便笥未爲賢。夢回一笑占新卜﹐涕破三生錯舊緣。老我菩提無住著﹐春囗塔項合尖圓」。「芳艸多情憶往年﹐怕聞題乍鳴先。摩挲老眼三旬澀﹐佛拭沈心五八賢。鮫泣艱難逢解囗﹐鴆媒容易斷因緣。漫嗟井裏常遺厥﹐會看排云獻壁圓」。戴「偶成」云「幾輩春蠶食葉聲﹐薺甘荼苦等忘情。錦標奪幟看誰健﹐采筆生花夢已成。頃刻魚龍爭變化﹐權衡燕雀在公平。暗中摸索何恩怨﹐好事休誇藥籠名。」「忍聽焦桐作爆聲﹐泥金盼捷一般情。莫教贗鼎騰光怪﹐畢竟良材受匠成。眼底煙雲原是幻﹐胸中畦町要全平。寒潭雁過無畱影﹐不博人誇藻鑑名。」

○袁子才妙語劉金門少司馬言﹐袁子才居尹文端署中﹐有二語云「墻低則遠景皆收﹐樹老則斜陽不去。」意蓋爲文端頌﹐而措辭極妙。

○張船山詩張船山詩云「人才有數總天生﹐未必爭名便得名。卻被轉輪王看破﹐蔡邕前世卽張衡」。「墮地先營避債臺﹐靑蚨那肯逼人來。冥司偏是諛張說﹐三十紅鑪鑄橫財」。營營於名利者﹐讀此得毋齒冷。

○河渠書缺我朝官書﹐如「三通」等書無不明備﹐惟缺河渠一門。嘗與蕺山言《行水金鑑》一書編至康熙六十年止﹐如能接續編去﹐亦一盛業。然安得有此閒人耶﹖河渠之外﹐海防亦未有專書。

○劉淸愛民劉廉使名淸﹐貴州人﹐由拔貢官四川縣令﹐有循聲﹐爲眾教匪所感頌。逆首王三槐械逮刑部﹐供地方官酷虐﹐獨劉靑天惠愛子民。上由是知劉政績﹐擢至臬司。乙丑入覲﹐連日召見﹐賞賚最厚。並錫以詩云「循吏淸名遠邇傳﹐蜀民何幸見靑天。誠心到處能和眾﹐本性從來不愛錢。有守有爲績昭著﹐無偏無欲志貞堅。空羣羨爾超流俗﹐明愼咸中治理宣。」恭錄於此﹐以志企羨。

○錢南園與邵二云書邵壽民舍人齋中﹐見錢南園師與邵二云學士手札。壽民裝潢橫幅﹐揭於壁。余假玩數日﹐記其語云「澧頓首﹐元夕折差﹐回至辰陽﹐荷手緘﹐感切感切。龍莊自去夏永州晤後﹐僅再通書。緣某旣西行﹐而此翁亦甚不喜出所治一步地﹐徒荒民事。此意竟非當道好尙﹐微語及此﹐遽折其鋒﹐貌殊慚沮。心或未必悔﹐然徒自刺謬而已﹐於君子何尢﹖聯吉不審如何﹖熟籌而得一策﹐萬望苦心助我。今年湖南押運官﹐澧同鄕譚君也﹐嘗爲東城兵馬司副指揮﹐玆任永州別駕。性故慷慨﹐視澧不啻同胞。遂己囑於抵通卸運後﹐必爲我載還聯吉﹐不惜加多亻雇直﹐爲覓一力服侍之。俾得仍如屋居﹐較陸行車載﹐勞逸何止十倍。所有一切用度﹐及近年醫藥﹑衣被﹐或不與逋欠﹐並已略計大數﹐槪交此翁﹐至時悉爲之所矣。特患聯吉不自揣﹐堅執故性﹐失此機會﹐將來竟不可知矣。玆緘數行專與之﹐祈爲轉付。外一緘﹐祈交其居停收存。俟譚翁抵通﹐卽持謁之﹐便於同力舉事也。大抵糧艘交卸非一二日事﹐吾弟或得其居停報﹐萬望盡力﹐或遣大侄一行﹐逼使登舟。不過來春二月可抵潭州﹐仍不過一舟送其還裏﹐了此一大心事。近祉何如﹖李生時呈技藝祈教否﹖閱邸報﹐辦書諸人﹐譴責綦嚴﹐不識敞﹛艸﹜何如﹖憂之深。包誠齋來﹐甚增我气味。昨日家奴稱其大人卽世﹐彼已出督運﹐署內別無了事人﹐煢煢一兒兩女﹐聞之食不下咽。感念五年前﹐亡妻貽累老母﹐何彼亦同此病也﹖附聞足增一喟。澧頓首。二月念八日五鼓沅州試署燈下。」讀此書﹐想見古人情意之厚如此。

○京城菊花易州趙象庵官中書科中書﹐官閒無事﹐善養花﹐秋時菊花尢盛。凡菊之異種﹐不遠數千里購之﹐故養菊獨著京城。每值九秋﹐過晚香亭﹐寒香滿室﹐耐可勾畱。船山前輩嘗贈以句云「人來艸閣官如隱﹐自喜花農歲有秋。」蓋紀實也。京城菊多佳品﹐如粉紅一種﹐卽有海紅蓮﹑朝陽素﹑銀紅鍼﹑霓裳艷舞﹑錦帳芙蓉數種。又有名隋宮剪彩者﹐團瓣參差﹐外黃而裏紫﹐尢爲異品﹐此外如銀盤托雪﹑金連環﹑金鍼﹑銀鍼之類﹐不可殫記。嘗見朱砂雪一種﹐開並蒂兩朵。花神狡獪﹐何可測耶﹖

○田文鏡練達之見河南撫田文鏡折奏有云「人私心一起﹐則見理不明﹔見理不明﹐則所行多謬。贍顧避忌﹐與夫市惠邀名﹐皆私心也。有一於此﹐𨿽聰明伶俐之人﹐更多錯誤。」又云「封疆大事﹐必須諳練﹐胸中方有成竹。若未諳練﹐則胸中原無所知識﹐而欲其行何事﹐革何事乎﹖卽有從旁告之以當行﹑當止﹐彼且遊移不決﹐否則亦不過虛應故事而已﹐終非己意中見以爲確乎不可拔﹑須臾不容緩者﹐安肯實力以行之乎﹖」又云「將不可驕﹐嚴於簡閱則不驕﹔兵不可弱﹐勤於教練則不弱。」皆練達政體之語。記之。

○鄂文端折語摘選鄂文端公爲我朝才徳兼備之名臣﹐世宗憲皇帝褒爲賢良股肱﹐又稱爲不世出之良臣。又嘗賜聯云「體國公忠﹐股肱膺重寄﹔憲邦文武﹐梁棟得純臣。」聖人品題﹐至當不易。畛嘗讀其奏折﹐廣大精微﹐言言出於誠悃﹐篤肫摯﹐款款動人﹐宜乎魚水契合﹐令千載下猶想見明良之慶也。敬摘折中語數條﹐記錄於此。其任江蘇布政司折云「國家設官分職﹐凡以爲民耳。但能利民﹐則寬嚴﹑水火﹐皆所以爲仁﹐而勞怨非所卹。如不能因民﹐則刑名﹑教化﹐皆足以爲病﹐而廉惠非所居。蓋謬拘臆見﹐薄務虛名﹐不以民事爲事﹐不以民心爲心﹐固未有能奏效者﹐恐廉吏與貪吏罪同等﹐好事較誤事害更大。見小不成﹐欲速不達﹐莫之或出此矣」。任雲貴總督時折云「但振作料理﹐𨿽須放膽﹐原出自小心。必謀終有成﹐然後始事斯舉﹐庶籌畫萬全﹐可行久遠。若稍涉孟浪﹐惟計目前﹐將興一利﹐利未就而獘先伏﹔除一獘﹐獘未革而害更大。非所以盡臣職而報主恩也。」又云「極盛之時﹐尢當思患預防﹐則力半功倍﹐可謀久遠。彼諱言有事﹐以爲解事﹐苟且了事﹐以爲能事者﹐窺其隱微﹐皆悉無忠愛之誠者也。」又云「臣若有心惜身﹐卽是悖負﹔臣若有心不惜身﹐亦是悖負。」又云「若使各囗就緒﹐自應持其大納﹐示以鎭靜﹐以馭羣材。今於尙無條理時﹐倘不亟加整飭﹐破其因循﹐𨿽托言知體﹐實無以濟用。況督撫所謂小事﹐至府﹑縣﹑州則爲大事﹔府﹑縣﹑州所謂小事﹐至本家﹑本人則爲莫大之事。稍有疏忽﹐貽累匪淺。」又覆奏李紱爲人折云「李紱人有才气﹐微欠平實。緣以才自用﹐適足以濟偏﹐或任偏爲才。偏且至於成蔽﹐不能宅心於中﹐不知著腳於庸﹐遂致長處反是短處﹐殊屬可惜。」又覆奏廣西金釒共折云「金釒共﹐肝膽气血人也。心地坦白﹐才具明爽﹐實心實力﹐事不辭難。但局度尙少從容﹐識見猶欠廣大﹐恐過於快利處﹐或不無錯漏。臣已開誠規勸﹐謂設施易﹐妥當難﹐勇往易﹐堅定難。鹵莽非所以酬恩﹐謹愼斯可以濟事。伊慨然允諾。自知不足﹐大材難得。如金釒共者﹐實愛敬之﹐願其更加精進也。」

○鄂文端佩三省總督印雍正時﹐田文鏡官河南﹑山東兩省巡撫﹐鄂文端官云﹑貴﹑廣西三省總督﹐皆一時殊眷﹐非成例也。其三省總督印﹐乃憲皇帝合對鄂之年命﹐選擇吉日良辰在養心殿交怡親王監視成造者。諭令愛惜﹐長久用之﹐事事如意也。故文端謝恩折云「佩此印﹐惟當時念封疆﹔用一印﹐惟當時思利獘。愛惜軍民﹐爲三省計長久﹔愛惜精神﹐爲一身計長久。」事事如意﹐故天心之眷注﹐實人事之積累也。敢不敬畏﹐敢不奮勉。一徳一心﹐令人作三代以上想。

○陳時夏受殊恩雍正時﹐滇南陳時夏官蘇州巡撫。有母在家﹐年逾八旬﹐欲陳請乞假。憲皇帝諭滇省督撫委員同陳之弟乘驛護送到蘇﹐其起身日期遲早﹐聽伊母之便﹐並不必因乘驛定限﹐俾有年紀人去住如意。又賞給人參四對﹐爲髙年人藥耳之需。至抵蘇後﹐陳具折謝恩﹐上心忻慰﹐恩諭更爲周至﹐並賜貂皮﹑寧綢﹑伽南香珠﹑眼鏡﹑鼻煙壺﹑奶酥餅﹑果子干等物﹐爲添壽之意。又賞給巡撫封典。殊恩異數﹐身受者能忽感激涕零耶﹖

○甘汝來受知遇江西甘莊恪公﹐以吏部主事蒙憲皇帝特旨擢廣西太平府知府。十二月二十七日請訓。是日﹐上賜九卿福字﹐隨同九卿傳進。以次賜畢﹐呼甘近案前﹐連書二福字﹐諭令帶賜粵西總督﹑提督各一。又書一福字賜甘﹐甘奏云「外吏小臣﹐何敢蒙賜宸翰。」上大笑曰「怎麼說是小臣﹖做官只論好歹﹐不問大小。爾若做得好﹐卽日就是大臣了。」因諄諄訓誨﹐並詢家世﹐賞貂皮﹑松花硯﹐又賞甘父母寧綢各一聯。並諭吏部撰給四品誥封﹐給假回裏省親。荷此隆恩﹐甘實不知所以報稱矣。

○封江潮神雍正三年﹐定江潮諸神封﹕吳伍員爲英衛公﹑唐錢Α爲誠應武肅王﹑宋張夏爲靜安公﹑明湯紹恩爲寧江伯。地方官設位奉祀。

○成汝舟制怒乙丑嘉平十六日﹐余在署﹐出言不謹﹐被同事韓蕓同年瞪目一視﹐心爲之動﹐始知言不可追矣。次日蕓談及﹐愈覺內慚。因言伊一親長成姓﹐以南匯具丞坐補本縣知縣﹐有能聲。縣門舊砌甕城﹐一日逢朔旦﹐成自外行香回﹐突有人持泥擲輿中﹐污公服。成怒﹐拿至案下。忽思此人何無懼至此﹖是必有故﹐笑釋之。後偵知此人已服毒而來拚命者。非得此機警﹐寧不罹害﹖成後官至湖南臬司。無故加之而不怒一語﹐殊令人深長思也。

○喜神圖過萱艸書堂﹐見喜神圖一幅﹐爲朱勤恪皂保所作。題云「凡人居心行事﹐不可一日無喜神護持。」諒哉﹗人未有宅心不厚而能吉祥止止者也。

○魁倫之忍蔣廉訪言﹐魁將軍任閩浙總督撫時﹐嘗寫圖十二幅﹐皆平日辦過案件事實。刑人累累﹐匍匐就死﹐情狀不一。後自爲之跋﹐縷述其情事焉。余謂此卽不善終之先幾。禍由己發﹐而猶圖其事以炫人﹐其居心毋乃忍乎﹖

○父法子當孫淵如觀察言﹐舊例﹕凡侵盜錢糧﹐限內全完者﹐準其減等。雍正時﹐趙恭毅曾請加重懲治。乃首先破案正法者﹐卽其子太原府趙鳳詔也。可信眞淸官尙不可刻﹐而僞淸官事事從刻﹐天鑑豈能逃耶﹖此例今仍復舊。

○滄海桑田吳菘圃宮保言﹐海州雲臺山百二十里海道﹐數年來變成陸地﹐可以策馬到山。滄桑之說﹐信不誣矣。

○五世公卿常熟蔣廉訪之髙祖莘田先生著《臣鑑錄》二十卷。內分勸﹑懲。勸部七十二類﹐懲部五十類﹐皆E65經考史﹐前列事實﹐後載格言法戒﹐各有其類。先生之孫漣官太僕卿時﹐曾經進呈外﹐《�世玉衡錄》﹑流民圖十二幅亦呈�覽。嘗官河南提學副使﹐士心愛戴﹐大梁葺蔣公祠。樂善不倦﹐宜乎佑啟後人也。先生子二﹕陳錫雲貴總督﹑廷錫文肅公。孫文恪公。曾孫大司農賜。廉訪其元孫也。

○孫淵如論利害孫淵如言﹕凡事不能有利無獘﹐但權利害之輕重。果利多害少﹐卽當興利﹐不得以有害而廢利。若事事慮害而又不能不求利﹐苟且補苴﹐利不必見而貽害且長也。

○不徇上官賡總憲官刑部員外時﹐有土默特臺吉某喇嘛病歿。或誣爲其子侄﹑徒子所害﹐訐訟至內﹐詔侍郎特先愼馳往讞鞫。隨帶司員卽賡與陳笠帆也。蒙古俗﹕凡人歿後﹐不惟焚毀生前服物﹐卽屍骸亦洗淨焚燒﹐而棄其殘骨於海。賡與陳廉悉顚末﹐略無證據。傳質蒙古所親者﹐僉供病歿時日﹑情形﹐確切無疑﹐應反坐誣告罪。以白特﹐特堅持己意﹐鍛煉周內﹐已擬七人死罪。賡與陳謀﹐另敍案情﹐遣使馳稟軍機大臣。故緩正稿﹐暗計使可抵京之日﹐乃發特原奏。時嘉慶四年正月﹐成親王總理軍機﹐兩奏並上﹐詔額駙拉旺多爾濟覆往鞫之。賡﹑陳得直﹐特侍郎鐫數級﹐而七人得以不死矣。賡由是受知﹐疊晉數階﹔陳外簡觀察。此固天理不爽﹐而賡﹑陳之不苟徇堂官﹐艸菅人命﹐殊爲可敬。

○賡音有守賡總憲嘗由延安府知府擢寧夏道。甘肅捏災冒賑案破﹐自歷年督撫以至府﹑州﹑縣﹐服罪者二百一十七人﹐賡在府﹑道任內﹐凡屬官饋遺皆峻卻之﹐止以虛出收結革職。此案中二百餘人明正典刑外﹐餘百數十人﹐漢員發黑龍江﹐旗人發煙瘴。猶能蒙恩大用者﹐惟賡一人。此之有守﹐可謂人所難能矣。

○張秉坤知幾甘肅捏災冒賑﹑侵銷監糧﹐官斯土者﹐視爲積習﹐鮮不分肥罹害。黃安張君秉坤三選甘肅令﹐皆托病去官﹐不報災請賑。具此大見識﹐而知幾勇退﹐甚合於君子明哲之義矣。其孫名錫謙﹐有雋才﹐乙丑進士﹐官庶吉士。

○天下第一淸官遂寧張文端公官巡撫﹐有淸望﹐聖祖褒之爲天下第一淸官﹐至今家堂猶懸此額。累葉外任﹐皆守淸白家風。官開化太守者﹐船山先生翁也。聞船山少時﹐禦冬嘗無絮袍云。

○勸忠特典選拔貢生用主事﹐始於雍正時。應山楊可鏡廷試﹐楊捲不完。經上聞﹐上責學臣。學臣覆奏﹐以該生文藝無足錄﹐因查系明臣楊漣後裔﹐且其祖又於我朝康熙時死海寇之難﹐世篤忠貞﹐是以錄取。由是詔引見﹐授爲主事。勸忠之典特隆矣。

○徳沛興文教乾隆初年﹐宗室徳沛官湖廣總督時﹐提倡道學﹐振興文教﹐特聘夏觀川先生爲江漢書院山長。同時晏一亭先生官巡撫﹐振教宣風﹐士習翕然丕變。王常屏騶從﹐詣書院與諸生講學﹐儼如寒素﹐溫文巽語﹐人咸坐春風中﹐不知爲本省制府也。一時人文稱極盛焉。

○陳虹江不阿同年陳虹江才識明毅﹐足以有爲。官工部都水司主事﹐遇山東報銷挑淤一案。原照舊例三均法核算﹐滿司空蘇楞額本內務府人﹐惑內府某用三廣法銷算﹐可減錢糧九千金﹐一在擬駁。蘇並於獨召時上陳本意﹐眾逾爲蘇說所惑。虹江堅執不從。後朱宮傅特自擬一稿﹐欲兩議聲請﹐召虹江示之。虹江云「主事不能彊止堂官奏事﹐惟自來成例﹐皆用三均核銷﹐法取均平﹐縱有冒銷﹐尙微﹐若攺用三廣法﹐外間緣此作姦﹐恐冒銷更多。事圖久遠﹐所以不得不爭耳。」眾卒不能奪。其侃侃不阿如此。

○伍拉納之昏殘徐雨先生言﹐前閩浙總督伍拉納昏庸殘忍﹐不卹人命。時漳浦李﹑呂二令因前後交代﹐有宿嫌。適新任王臬司與李舊相識﹐過漳浦﹐李譖呂任內曾放海賊數十人﹐寢案不辦。王旋赴夏門見伍督﹐伍問來閩有所見聞否﹖王遂以李所譖答﹐伍並未詳究也。逾數日﹐伍捏爲據李令稟出入告﹐通知巡撫。閩撫徐大警﹐急遣止﹐已無及矣。得旨將李﹑呂褫職拿問﹐知府褫職。時官漳州府者﹐徐雨太守也。徐以接任失察獲咎。而呂本任並無其事。李以蜚語譖人﹐轉同褫革﹐人心稱快。惟奉詔半載﹐案無實據﹐伍督傍徨莫措﹐乃摭事梳剔﹐尙無端緒。桃源羅厚載嘗任漳浦﹐徐撫賞其才﹐畱幕中。憶及在任時﹐曾追賊贓﹐有六百番錢﹐𨿽已入軍需項內報銷﹐不若繳出以免牽累。白徐太守﹐徐以非己任內事﹐不爲代陳。羅謀之徐撫﹐甚是之。旋繳出﹐伍督尙獎許之。不料卽作爲先侵後吐﹐成此案證據矣。羅服罪之冤如此。𨿽然﹐此豈偶然哉﹗抑或有所由來也。余獨服徐太守之有識。若代陳繳贓﹐豈免波累耶﹖又言漳州總兵羅英拿獲洋匪﹐伍督攘爲己功入告。得旨嚴責總兵不職﹐將羅褫職﹐交伍督審訊。伍爲羅屈膝﹐畱款署中甚厚﹐許以代陳﹐可希起復。暗中實奏其怠惰溺職﹐羅服大辟。羅死時罵聲不絕。觀此二事﹐閩省一時之是非﹐尙可言哉﹗宜乎六十年虧空案破﹐督撫駢首就戮也。然筆之不勝戰悸。

○八宜家訓張治堂太守貽友恭堂《八宜家訓》一冊。所謂八宜者﹐持己宜謹﹑待人宜厚﹑居家宜儉﹑處世宜謙﹑當官宜畏﹑臨民宜敬﹑禦下宜體﹑用人宜信。張爲涇陽大族﹐曾以七世同居受旌。

○賡總憲嘉言賡總憲云「與人共事﹐議論當婉轉商量﹐與人畱地步。不可恃气直爭﹐恐致觸忤人忌。」余謂與人畱地步者﹐正所以自畱地步也。又因余遇事多憂﹐告云「君子道其常﹐若變﹐何可計料哉﹗𨿽過憂慮奚益﹖豈有自己立腳處﹐尙信不穩耶﹖」又云「遇拂意難處事﹐乃足折煉出一番本事來。」語皆可誦。

○木蘭秋賡總憲年七十五﹐耳目聰明﹐精神彊健。自言生平最能耐苦﹐嘗居俄羅斯邊界四年﹐未嘗著大米﹑醢醬等物。其地牛羊肉外﹐蔬菜不可得。內地人攜種藝植﹐饋遺上官﹐卽同珍品。其地四月後醒冰﹐七月卽降霜。蔬菜生意﹐不過六七十日耳。又云嘗隨秋圍廿余次。木蘭者﹐淸語哨鹿﹐圍場總名也。凡鹿至霜降前孳息最繁。人披鹿皮﹐戴鹿首﹐肖鹿之形﹐口吹角﹐肖鹿之聲﹐引鹿自至﹐因易捕獲耳。又言上哨鹿必於天未明時﹐親出圍場一二十里外﹐扈從遴選巴圖魯二十餘員。前一日先遣人聽鹿聲﹐至則撲僕﹐以銀管刺臍﹐吸飲其血焉。

○蔡葛山之不欺湖北萬南泉先生官禦史﹐參奏翰林學士於振﹑陳邦彥爲傅忠勇屈膝請安。原指質證數人不附﹐遂以不實被議﹐罷官。後上召見蔡葛山侍讀﹐詢及前事﹐蔡以實對。諭令卽出﹐蔡悚惕不寧。方七日﹐簡放河南學政﹐由是大用。不欺誠悃﹐特邀天眷也。後蔡以大學士予告歸﹐皇元孫皆有詩寵行。故有「今日葛山歸故里﹐天家五代送先生」之句。

○優體朱宮傅朱宮傅山西布政司內補翰林學士﹐爲於文襄薦入上書房。後官安徽巡撫。嘉慶四年正月特旨內召。入覲時﹐上降座掖之﹐朱伏地固請升座﹐乃起。優渥之恩﹐實人臣所罕覯。

○徳瑛操行徳大冢宰由伊犁披甲﹐官參﹑佐領﹐經阿文成保舉﹐攺授京卿。淸愼﹑勤恪﹑名徳﹐老成人也。官司寇時﹐會同宗令﹑宗正﹑親王等審訊府庫失銀一案﹐眾欲坐兩庫丁罪﹐開釋原竊主﹐以全宗室誼。公云「國有常刑﹐案從其實。果宗室人犯竊﹐罪無可貸﹐尙有『議親』典在﹐只圈禁耳。若卸坐庫丁﹐則妄殺兩無辜矣。」執不從﹐眾不能彊。又本部失銀一案﹐審究數月﹐庫丁時認時翻﹐不得贓據。承審官請用大刑﹐眾堂官並總理之大學士蔗林先生均已畫諾﹐公執不畫﹐責承審者云「未有時值熱審﹐尙敢擅請大刑。且並無贓據﹐安得妄用此以求贓耶﹖」眾色沮﹐蔗林先生亦甚欽服。刑部堂官每月得飯食銀八十金。長牧庵來攝事﹐知公苦況﹐囑所司者以此分移送公。公云「我苦﹐自有我所應得﹐長公卽無需此。此非私物也﹐乃國家豢養之費﹐安得彊爲我有耶﹖」其操行﹑辦事﹐豈尋常具臣所可比哉﹗聞公精翻譯。在新疆時﹐曾將朱子《通鑑綱目》翻譯一過。其根柢有自來也。

○甘莊恪平冤獄甘莊恪官粵西臬司﹐平反一冤獄。宣化縣有武舉黃國寧家失盜﹐陸續緝獲九人﹐府﹑縣審明﹐定招解司。其首犯某則黃國寧之婦翁也。公疑之﹐示期親審。喚首犯某至﹐但痛哭嗚咽﹐不能出一語。公曰「爾以婦翁行劫女婿﹐良心喪盡。自作自受﹐尙有何詞﹖」因訴曰「天下豈有此人情哉﹗小人女兒現在﹐親戚往來無異﹐何爲邀外人行劫女兒家﹖求爺細按之。不然﹐小人死不見天日矣。」公曰「汝旣非眞盜﹐府﹑縣審時﹐何爲輸服乃爾﹖」泣曰「三木之下﹐何求不得﹗等死耳﹐較猶緩須臾也。何憚而不招哉﹗」公令言其情﹐供曰「女婿家失事之次日﹐聞而往視﹐時盜已遠揚。小人爲潛行踩緝﹐今所獲在官之黃必正等﹐皆小人所緝獲者。各盜銜恨﹐遂誣以招邀爲首。府﹑縣不察﹐夾打成招。」又審至一廖日恆者﹐察其狀貌﹐爲朴實農民﹐不類盜﹐又疑之。訴曰「小人冤無可辧﹐惟現有一證﹐求驗視之。」乃織布所用之扣﹐以分析經絲者﹐詰此何爲證﹖答曰「盜憑贓定。所以指爲盜﹐以家有白布一匹﹐此布乃小人母所織﹐卽用此扣經而成之者﹐共幾千幾百幾十扣。」試取驗之﹐細數贓布﹐不爽一絲。詰﹕「爾旣非盜﹐縣役何爲至汝家起贓﹖」答云「盜等誣扳也。小人與武舉村鄰﹐因往某山取竹備用﹐見黃必正等五人在山中偶語﹐怪之。次日聞黃家失盜﹐因思必某等所爲﹐遂語泄﹐諸盜乃以此弋獲。盜等銜恨﹐遂誣扳受累。」徐審至黃必正等﹐反復究詰﹐乃合供此內九人﹐惟必正與某某等五人實同夥行劫﹐其武舉之婦翁及廖日恆等四人﹐皆誣扳者也。由是四人始得昭雪。嗚呼﹗聽斷之際﹐不能平心靜气﹐揆情度理﹐徒恃三木以從事﹐其不至天隕霜而鬼夜哭者幾希。

○蒙古人出痘蒙古以已出痘爲熟身﹐未出痘爲生身。其生身者﹐多畏染內地气候出痘。乾隆辛卯﹐土爾扈特部來歸﹐其臺吉入覲﹐諭令由邊外各臺歷巴裏坤以行。

○天一閣與《四庫全書》藏書之家﹐推浙之範氏天一閣爲最。閣建自前明嘉靖末﹐至今二百餘年﹐因時修葺﹐未曾攺移。閣之間數及梁柱寬長尺寸皆有精義﹐蓋取「天一生水﹐地六成之」之章。輯《四庫全書》時﹐疆吏圖閣式以進﹐諭仿式建閣於禦園中﹐是爲文源閣。《四庫全書》分三類﹕一刊刻﹑一抄錄﹑一隻存書目。其刊刻者﹐便於行世﹐用武英殿聚珍版刷印﹐邊幅頗小。其抄錄依《永樂大典》之例﹐繕正本各四部。貯文源閣者其一也。外貯紫禁者﹐曰文淵閣﹔貯盛京者﹐曰文溯閣﹔貯避暑山莊者﹐曰文津閣。

○淳花閣帖乾隆時重刊淳花閣帖﹐以內府原藏賜畢士安之初刻﹐而摹以上石者。其時﹐裘文達曾請覓快雪堂原刻﹐上弗許。後閩督楊景素購自閩之黃氏﹝原刻於涿之馮氏﹐銓鬻於閩黃氏者﹞﹐進獻。乃築快雪堂﹐嵌石版於廊壁。原石版長短﹑寬窄不一﹐且有木刻三版﹐經重撫泐石﹐仍藏木版於堂中焉。

○辟雍水京之國學﹐自元歷明以至我朝五百餘年。有議建辟雍者﹐以乏水﹐格部議。乾隆癸卯春﹐奉諭始建。甲辰冬工竣。乙巳仲春﹐上行釋奠禮﹐臨雍以落成。其水取諸不攺之井﹐汲以綆而用無窮也。

○太學石碑漢﹑唐﹑宋皆刻石經﹐如開成﹑紹興年間所刊﹐今尙存貯西安﹑杭州等府學。年久殘缺﹐均非全經完本。乾隆五十六年﹐特旨命所司創建辟雍﹐並重排石鼓文﹐壽諸貞瑉。又取前蔣衡所進手書《十三經》﹐刊石列於太學辟雍殿兩旁﹐共計碑百九十通。其禦制經諭﹑經序碑十六通﹐列於彜倫堂內左右。

○祈谷乾降己酉正月初四日上辛﹐上以是日祈谷﹐則尙在臘月﹐攺用十四日次辛﹐故禦制述事詩有「今年九日立新春﹐祈谷虔應值次辛」之句。嘉慶庚申﹐明降諭旨﹕「攺擇正月十八日立春後辛日舉行祈谷。永以爲例。」實合「啟蟄而郊﹐郊而後耕」之本意。

○常雩儀乾隆七年壬戌﹐定常雩儀。髙宗純皇帝仿云漢詩體﹐制樂章八首﹐所謂「露平」﹑「需平」﹑「霈平」者是也。平時祈雨﹑報雨樂章﹐定自乾隆十八年。祈晴﹑報晴禮不常行﹐向無樂章﹐自嘉慶六年大雨始舉斯典。十二年﹐奉諭命翰林院撰擬樂章﹐經聖定後﹐纂入令典。

○髙宗燈詞髙宗純皇帝每逢上元節例有燈詞。或四首﹐或八首。自乾隆五十三年戊申﹐始創以六十四卦分詠。每歲八章﹐至六十年而全卦周備。理數兼賅﹐聖人所願必從。篤祜凝釐﹐實往古所未有。

○冰嬉之技每歲冬間﹐太液冰堅﹐令八旗與內府三旗簡習冰嬉之技﹐分棚擲采球﹐互程し捷。並設旌門﹐懸的演射。用嫻步伐止齊之節。上皆輪番閱視﹐按等行賞﹐以爲常例。

○社稷壇太社﹑太稷﹐以後土句龍氏﹑后稷氏﹐爲壇二成。每祭﹐壇上敷五色土﹕中央以黃﹐東靑﹑南赤﹑西白﹑北黑﹐隨方築之。

○金海宮階下所設銅缸﹐名「金海」。見《禦制詩注》。

○聚珍版宋沈括《筆談》﹐記慶曆中畢升爲活版印書﹐原以膠泥燒成。陸深《金臺紀聞》則云毗陵人初用鉛字。我朝康熙年間編纂《古今圖書集成》﹐刻銅字爲活版﹐排印蕆工﹐貯之武英殿。至乾隆初年﹐值京師錢貴﹐遂毀此銅供鑄。後《四庫全書》成﹐詔董事諸臣﹐擇人所罕覯﹐有裨世道人心及足資考鏡者付剞劂。金侍郎以活字法爲請。計止刻單字二十五萬餘﹐用力省而成功速﹐至簡且捷。上以活字版之名不雅馴﹐易名﹐「聚珍版」﹐而系以詩十韻。故聖制有「毀銅昔悔彼﹐刊木此慚予」之句。

○時憲書康熙三十四年時憲書始列蒙古屬國諸部節气﹑晝夜﹑時刻。其增書甲子一周﹐自乾隆三十六年始。

○阿文成公蕓言﹐阿文成公坐政事堂上﹐不與人妄交一言﹐人見而生畏。平素不滿孫文靖﹐每同直﹐終日危坐﹐相對默然。猶令人想見其丰采也。

○李石渠論吏治髙陽李石渠先生由科道歷官閩撫﹐治迹卓卓。嘗言﹕居官者﹐「要濟事﹐勿喜事﹔要惜名﹐勿沽名﹔要任怨﹐勿斂怨﹔要近情﹐勿徇情」。數語隱括吏治甚精。先生年逾七十﹐長身亭立﹐瞻視聰明。緣事降補宮允﹐再歷淸華﹐亦異數也。

○淳於長夏仲兗碑伊墨卿太守新得漢淳於長夏仲兗碑﹐原題簽稱宋畢文簡公藏本。首尾完好﹐全文僅缺三字﹐後用明周公瑕一跋。公瑕又號六止生﹐有六止居士印章。

○姚爲官桐城姚公﹝﹞由知縣起家﹐官至巡撫。嘗言「居官要先求安身立命地﹐然必確有把握﹐爲日後變更時憑據。」每於去官交卸﹐必將辦過錢糧案件另錄一分﹐鈐印自存。慮日後或有變更﹐可不必另費口舌。此固老吏善爲自全之計。涉世居官﹐實不可不知。

○勸民種樹李恭毅公前任山東寧海州時﹐勸民種槲樹﹐比戶督課﹐當時民苦其擾。二十年來﹐居民放蠶收繭﹐利甲一郡﹐至今登州繭綢稱最。孟子云「教之樹畜」。爲民牧者﹐不當如是用心耶﹖

○劉誠甫劉誠甫少寇初任刑部郎中﹐爲阿文成公所知。一日﹐刑部侍郎缺出﹐上問文成﹕「爾部中司員﹐可有破格升此缺者否﹖」文成以劉對。其時劉已遞呈乞養﹐文成示其意﹐欲挽畱之。劉正色云「司官已遞呈﹐聞此信而畱﹐不可爲孝﹐何以言忠﹖況自揣才分﹐實不能稱此破格恩施。」遜謝而去。後以甘州守升溫處道﹑福建臬司﹐至今擢少司寇﹐未到任而卒於裏。其人之出處本末﹐可以傳矣。

○虛心受教褚筠心先生主江西庚寅試﹐題爲「譬之宮墻節」。薦卷內有「夾窗白盛」之句﹐先生書片問本房﹐言此四字可疑。本房某批此四字出《禮記》注﹐無可疑。先生公服親往謝教。及拆捲﹐則曾賓谷廉訪太翁名廷云者。前輩之虛心受益如此。

○翁覃溪論書翁覃溪先生論書云「州不信《樂毅論》爲右軍書石﹐此髙紳學士海字本之眞鑑也。宋人刻米老書﹐以向若水『撫羣玉堂帖』爲最﹐直可作海嶽手迹觀。」

○於蘭墅論操守於蘭墅州牧言﹐董觀橋方伯在蜀中﹐淸操自勵﹐迹似勉彊﹐而守之特堅。因言人並不是生來如此﹐「要立心做去﹐自有做到光景。」斯言諒哉﹗

○用人不分文武﹑漢旗本朝文武並重。康熙時﹐間有文攺武﹑武攺文者。如大理卿張云翼攺江南提督﹑郎中姚儀攺湖廣總兵官。福建將軍金世容攺閩浙總督﹑提督梁鼐攺閩浙總督﹑提督趙宏燦攺兩廣總督。近則未之聞也。漢人補旗缺者﹐亦惟見於康熙時。陜西總兵官漢人何天培﹐補鑲白旗漢軍副都統﹐溫州總兵官李華﹑平陽總兵官王應虎皆漢人﹐俱升補福建駐防漢軍副都統。聖朝簡用﹐惟以得人爲要﹐無分文武﹑漢旗也。

○趙世顯座右銘督河右司馬趙公世顯座右書﹕「只如此已爲過分﹐待怎麼才是稱心」二語。余謂「如此」二字得大自在法﹐「怎麼」二字得大解脫法。守分知足﹐享受無窮安樂。

○三遷開府儀封張淸恪公﹐康熙乙丑進士﹐需次中翰。初任題授山東濟南道僉事﹐升江南按察使﹐特旨以僉都禦史巡撫福建。釋褐後﹐三遷遂至開府﹐殊爲奇遇。

○狐皮種類千羊之皮﹐不如一狐之腋。古所謂「狐白裘」﹐卽集狐之白腋﹐今名「天馬皮」。又集項下細毛﹐深溫黑白成文者﹐今名「烏雲豹」。其股裹黑黃雜色者﹐集以成裘﹐今名「麻葉子」。全白狐皮粗冗﹐不爲俗所重。至元狐一種﹐止準官一﹑二品以上者制爲帽。或制爲端罩﹐非蒙上賜不敢服。

○麥穗子羊皮貴羔而賤老。獨口外另一種﹐名「麥穗子」﹐皮軟毛長﹐形如麥穗﹐價值最貴。公卿出差口外﹐必披此一襲。由口外風髙﹐非此不足以禦之也。

○束帶定制束帶定制﹕天潢黃色﹐覺羅紅色﹐八旗滿洲藍色。漢人自公卿以下靑﹑藍不拘﹐惟帶按品級。有嵌寶石之玉﹐以及金銀﹑玳瑁﹑明羊角﹑烏角之類。聞國初帶﹐用左右二塊﹐系以汗巾﹑刀﹠lt﹔角雋﹠gt﹔等類。後增前後二塊﹐取其飾觀。今單用腹前一塊﹐帶不垂下。或有左右二塊﹐嵌寶石﹐鍍E66金銀﹐隨人可用﹐不復別等威矣。

○劉伴阮康熙時﹐刑部主事劉伴阮﹐河南祥符人﹐性聰慧﹐異常人。嘗於一笏墨上刻《滕王閣序》一首﹑心經一部﹐字畫嶄然。在內廷供奉時﹐呈樣磁數百種﹐制式極佳﹐所謂禦窯者是也。龍寶撥蠟﹐多出其手。後卒於京﹐上遣內大臣奠茶酒﹐侍衛送櫬出廣寧門﹐賜金馳驛。

○靑田石鐫圖章之靑田石﹐以洞石爲最。石在溪中﹐戽乾溪水﹐乃得石塊﹐質殊燥硬。洞石又在水石之內﹐如石之有玉﹐不可多得。若燈光石者﹐尢爲不易。

○博學鴻才康熙己未﹐召試博學鴻才﹐最爲盛典。內外薦舉到京者五十九人﹐戶部給與食用。除老病不能入試外﹐應試者五十人。賜宴後方給捲﹐取中一等二十名﹐二等三十名。其有官已仕者﹐授翰林講﹑讀﹑編修有差﹐未仕之布衣﹐亦授檢討。其年邁回籍者﹐俱授內閣中書舍人。其中人材﹑徳業﹑理學﹑政治﹑文章﹑詞翰﹑品行﹑事功無不悉備﹐洵無慚鴻博。最恬退者﹐李檢討因篤。甫授官日﹐旋請終養。卽歸﹐當時嫉妒者未免妄肆蜚讒﹐呼爲野翰林。又有詩曰「自古文章推李﹑杜﹐而今李﹑杜亦稀奇。葉公忄蒙懂遭龍嚇﹐馮婦癡呆被虎欺。宿構零衡玉賦﹐失黏落韻省耕詩。若教修史眞羞死﹐勝國君臣也皺眉。」

○翰林院聯翰林院署中舊有聯云「人重官﹐非官重人﹔徳勝才﹐毋才勝徳。」眞座右銘也。見湯文正公答沈芷岸書中。今不見有此聯。

○張文端敬關夫子遂寧張文端公平生極敬關夫子。任總河時﹐於行署廳事中供奉關帝像﹐傍周將軍持刀侍立。自設几案﹐端坐辦事。有時集寮屬商略﹐稍有不當﹐卽拱手曰「關夫子在上﹐監察無遺﹐豈敢徇隱。」間有干瀆者﹐卽曰「周將軍刀利﹐爾獨不懼耶﹖」

○悖拿兒舞唐張祜「悖拿兒舞」詩云「春風南向百花時﹐道唱梁州急徧吹。揭手便拈金碗舞﹐上皇驚笑悖拿兒。」京師小童﹐以箸頂碗轉﹐升髙復下﹐或卽悖拿舞之遺意歟﹖

○宋漫堂精掌鑑商邱宋漫堂太宰精賞鑑。嘗言﹐古字畫𨿽黑暗處﹐手摩絹素﹐亦能辧其眞贗。此恐是英雄欺人語。獨言辧琥珀用鼻辧﹐寶石用舌辧。蓋寶從石出﹐自有鋒稜﹐性帶涼﹐不似假者之溫而滑也。試之信然。

○山陽縣明倫堂聯聞山陽縣學明倫堂聯云「黃河水滚滚而來﹐文應如是﹔韓信兵多多益善﹐學亦宜然。」頗覺爽貼﹐但不稱此堂體式。

○郎窯舊磁世所稱郎窯舊磁爲貴﹐紫垣中丞開府西江時所造。其仿古成﹑宣諸器﹐﹠lt﹔黍由﹠gt﹔水顏色﹐橘皮棕眼﹐款字酷肖﹐極不可辧識。近豈得易見耶﹖

○捐田贍族曩年﹐江蘇奉賢﹑江陰二縣職員陳四徳﹑陳宏略﹐浙江秀水生員陳振聲等捐田贍族﹐均奉旨獎敍。今浙江嘉善縣職員﹑監生程廷﹑廷瑚﹑迂璉昆弟捐置義田一千九十餘畝﹐並建造義莊﹑家塾﹑祠屋。每歲田租所入分給族中老幼孤寡及貧乏者﹐並資助婚嫁﹑教讀﹑喪葬。一切議立條規﹐造具款冊呈官﹐轉請達部立案﹐經大吏上聞﹐亦邀恩獎。是皆觀感範文正公之遺教歟﹖

○縣令之遠識直隸安州﹑新安皆濱永定河岸﹐歲有堤工。聞國初時﹐官雇工值甚丰。安州民貪其值﹐於本境工竣﹐又彊攬新邑工段。新安民爭之﹐時縣令某諭紳士曰「小民只見目前之利﹐未計其害。工值增減不常﹐安必後之猶如今耶﹖不如聽安州人之罔利也。」紳士如其教。至今安州人不勝其苦。此令殊有遠識。

○鄭貫亭不愛錢陽山鄭貫亭以禦史請急回粵﹐大吏聘主講席。聞先已有訂之者﹐遂力辭不就。洋商劉某乞爲其子攺正文藝﹐送贄二百金。鄭峻卻之﹐謂「必彊我受﹐卽此藝亦不動筆矣」。後欲赴都補官﹐劉又饋幣帛及贐禮﹐鄭返幣﹐貽故友文稿一冊﹐謂「卽煩將此贐刻之﹐吾已全數拜登矣」。誰謂今人不如古人哉﹗

○左旋白螺內府藏左旋白螺﹝紋理左旋﹞﹐爲達賴喇嘛所進﹐足以避水患。嘉慶庚申﹐上給冊封琉球正﹑副使趙文楷﹑李鼎元攜以渡海﹐往返平寧。戊辰﹐齊鯤﹑費錫章簡正﹑副使﹐繼往冊封﹐恩準攜帶。近聞畱貯閩督署﹐凡督撫渡臺﹐並可帶往。

○大臣子弟不做禦史舊制﹕三品以上大臣子弟不準保送禦史。戴蓮士任侍郎時﹐伊叔可亭以京畿道禦史攺補光祿寺少卿。後張船山官禦史﹐回避婦翁總憲周東屏﹐攺補吏部驗封司郎中﹐例又未嘗有定也。

○沙田漏水紀文達公嘗謫居烏魯木齊﹐言「黃河伏流﹐再湧出地」。初莫明其所以然。迨履視其地﹐始悟沙田不能貯水﹐故水至卽下漏。沙底必有堅土﹐乃能積沙﹐水至堅土﹐仍循而橫流。蓄水旣多﹐仍聚而上湧。乃地勢﹐非水性也。故公雜詩內﹐有「二道河邊親駐馬﹐方知世有漏沙田」之句。

○北套客一切海鮮大賈﹐由京販往烏魯木齊﹐取道歸化城﹐人謂之「北套客」。其路乃客賂蒙古人所開。自歸化至迪化﹝城名﹞僅兩月程﹐但須攜鍋帳耳。

○烏魯木齊戶種烏魯木齊之民凡五種﹕由內地募往耕種﹐及自往塞外認墾者﹐謂之「民戶」﹔因行賈而認墾者﹐謂之「商戶」﹔由軍士子弟認墾者﹐謂之「兵戶」﹔原擬邊外爲民者﹐謂之「安插戶」﹔發往種地爲奴﹐當差年滿爲民者﹐謂之「遣戶」。各以戶頭﹑鄕約統之。官衙有事﹐亦惟戶頭﹑鄕約是問﹐又有所謂「園戶」者﹐租官地種瓜菜﹐每畝納銀一錢﹐時來時去﹐不在戶籍之內也。

○塞外墾田塞外墾戶﹐每戶給田數十畝﹐多寡適均﹐尙有古均田遺法﹐其田更番換種﹐以息地力﹐從無糞田之說。蓋由地廣人稀﹐恐多歷年所亦未必如此也。

○塞外鬻書塞外向無鬻書之律﹐自建置學額以後﹐遂有專鬻書籍者。昔鄭樵《七音略》謂「孔氏之書不能過斡難河一步」﹐今不必然。

○烏魯木齊糧賤天下糧價之賤﹐無逾於烏魯木齊者。每車載市斛二石﹐每石抵京斛二石五斗﹐價止一金﹐而一金又止折制錢七百文。故載麥盈車﹐不能得錢三貫。其吉昌﹑特納格爾等處﹐市斛﹐石僅索銀七錢﹐尙往往不售。

○塞外紅柳向聞塞外有紅柳﹐以爲閩中朱竹之類。紀文達師曾見於烏魯木齊。言似柳而非﹐特皮膚微赤耳﹐其大者可作器。

○紅柳娃紅柳娃產塞外山中﹐乃僬僥之民﹐並非山獸。色澤膚理明秀端正﹐如三四歲小兒。每折紅柳爲圈﹐戴之而舞﹐其聲呦呦。或至行帳竊食﹐爲人掩得﹐輒泣涕拜跪求去。不放之﹐則不食死。放之﹐則且行且順﹐俟稍遠乃疾馳。頗不易見﹐亦無能生畜之者。聞之河間師云。

○新疆物賤近新疆﹐各路物產繁衍﹐日用極賤﹐聲色玩好無事不同內地。商民流寓﹐往往不歸。詢之﹐則云「此地紅花」。紅花者﹐土語繁華也。其父母乏養者﹐或呈請內地夠牒拘歸﹐乃官爲解送焉。

○冊封琉球王《隋書》琉球王姓歡斯﹐明永樂中尙巴志並三山以後﹐皆爲尙氏。都會名首裏城。世子襲封﹐遣陪臣賫表﹐由禮臣奏請內閣﹑翰林院﹑都察院衙門各選中書﹑講﹑讀﹑修撰﹑編﹑檢﹑科﹑道中之儀度修偉﹑文采華贍者數員帶領引見。欽簡正﹑副二人﹐賜一品麒麟服﹐捧詔敕往行冊封禮。順治年間遣使一次﹐康熙年間遣使三次﹐乾隆年間遣使二次﹐今上已遣使二次矣。

○周海山使琉球周海山先生以編修充冊封琉球副使﹐於六月放洋。至姑米﹐遇颶風﹐舟不可泊。琉球接封大夫請易小舟﹐登岸暫避。周以詔敕在舟﹐豈容暫離﹖若奉以行﹐眾將何恃﹖不如勿動﹐以安人心。或議以繩系腰縋入小舟者﹐周斥其非禮﹐力止之。逾十日﹐風愈暴﹐龍骨折﹐碇索皆斷。問於神﹐專泊此地吉。入夜風暴轉甚﹐大雷雨。倏見神火飛向桅末﹐焚招風旗。海面一燈浮來﹐若煙霧籠罩。須臾船身直趨向岸﹐一礁石透入船腹﹐不動亦不沈。風定﹐彼國連發海船迎載﹐乃易舟開駕至琉球。歸後﹐寫「登舟圖」﹐題者如林。又著有《琉球誌略》。

○琉球八景琉球國三山八景﹐曰「泉崎夜月」﹑「閩海潮聲」﹑「龍洞松濤」﹑「久米竹籬」﹑「城嶽靈泉」﹑「中島蕉園」﹑「長虹秋霽」﹑「筍崖夕照」。

○盤山行宮盤山行宮﹐名「靜寄山莊」﹐大小七十二詩﹐云罩寺在山之最髙處。又有十六景﹐「天半樓」其一也。

○天中節賽龍舟舊例﹕天中節﹐龍舟競奪彩標於福海中。舟凡九﹐黃龍舟最先出隊﹐得標。靑龍次之﹐紅龍又次之﹐白龍又其次﹐黑龍舟回翔爲殿。旌旗金鼓﹐水殿紛騰﹐洵爲升平樂事。或遇時正望雨﹐卽降旨罷之。

○句驪河句驪河卽遼河﹐距盛京百里。河西岸有城﹐名「朱爾呼朱」。

○海寧隅園海寧城內隅園﹐前大學士陳別業。乾隆二十七年賜名「安瀾」。園內有十二樓﹐佳勝甲東南。

○羊睛石羊睛石出滇南﹐或雲樹精所化。見《禦制詩》。

○蔡文恭直書房四十年漳浦蔡文勤公嘗爲上書房師傅。葛山先生繼之。計出仕五十年﹐直書房四十年﹐侍直之久﹐無逾先生者。升刑部侍郎後﹐回籍終養。後在家晉尙書房總師傅。服闋補官﹐氵存歷工﹑刑﹑兵﹑禮尙書﹐以吏部尙書協辦大學士請假祭墓。一年回朝﹐晉大學士。乾隆五十年予告歸田。五十五年重來祝嘏。至嘉慶四年終世﹐壽九十有餘﹐謚文恭。

○趙文敏書洛神賦吳荷屋藏趙文敏書《洛神賦》眞迹﹐原缺前三開﹐荷屋乞成邱以歐字筆意補之。原爲春和相國家物﹐後有劉文正公一跋。似文正跋時﹐前三開尙未缺也。

○養生之道古人云「身要常勞。身愈勞愈彊健。」又有云「食取補气﹐不饑卽已。飽生眾疾。」常聞滿大宗伯徳明每日臨臥時﹐繞宅行千步乃就寢。家政淸肅﹐而養身愈健。禦史宗室達徳日惟晨餐一飽﹐後粒米不食。勤步履﹐日行十里或數十里﹐通衢委巷無不徧歷。一生無病而精神愈壯。禦史程澄紅日食糜粥數甌﹑饅頭數件﹐不食於飯者數十年。年七十﹐气體尙止如五十人。信乎養身之不在安飽也。

○守正不渝陳綺石言﹐回裏時﹐謁蔡文恭公。年逾大耋﹐丰頤方瞳﹐精神爽健。接人溫和謙抑﹐如老諸生。嘗有少時同研友某﹐乞文恭囑邑令一事﹐公婉謝之﹐轉貽老友番錢數十圓。守正不渝而又善體人情如此。

○朱笥河論讀經法朱笥河先生督學八閩時﹐教人讀《十三經注疏》法。言﹕注疏惟葩經最博﹐先閱此經以爲綱領﹐如其中徵引何經﹐卽檢原經注疏對勘。讀竟此經﹐諸經之大槪已得。後讀別經﹐仍用此法﹐愈勘愈熟﹐不費記憶﹐可期貫通之效矣。又言讀書人卽事忙﹐能每日看得二三頁注疏﹐自大有進益。

○五同會絹本元和陳嵇亭﹐示所藏十一世祖都憲公玉汝五同會絹本卷子。玉汝公官前明孝宗時﹐與同裏素好吳文定公﹑王文恪公﹑李文安公﹑吳司寇公聯眞率會﹐古歡觴詠。寫圖紀盛﹐以齒敍先後﹐兩坐三立﹐神采奕奕如生。當時原各存一本。此本流傳三百餘年﹐爲嵇亭族弟厚甫所得﹐貽嵇亭藏之。乃錄吳文定公原敍﹐而各系以贊﹐誠盛事也。余於塵冗中﹐忽睹古大人遺像﹐亦是一幸。

○蠢子數聞山西「蠢子數」算人貴賤窮通極驗。吾鄕劉協揆之降調升復﹐云皆符合。細詢此數之由來﹐則自國初由關東傳至山西。原書八箱﹐後五箱損於水。今多有查不出之八字﹐卽諉之此沈失之數。但云傳自邵子﹐恐荒誕無據。豈有宋以前卽測定我朝滿洲姓氏耶﹖今如瓜爾佳氏﹑牛鈷錄氏等處皆能算出﹐此理何解﹖

○石田翁木槿畫過寶軸齋﹐見石田翁畫木槿一本﹐旁立一牡鵝。題句云「秋日斜明木槿紅﹐雌何處趁孤雄。微鳴緩步江南岸﹐不受山陰道士籠。」寄托深遠﹐眞迹也。

○髙宗崇儉舊例﹕吉亥藉畝。凡陳設黛耜﹑靑箱﹑畚﹑蓑笠﹐皆設棚懸絲﹐以庇風雨。乾隆二十三年二月十日﹐詔曰「吾民涼雨笠而赤日耘﹐𨿽衤發衤之尙艱﹐豈炎濕之能避﹐且片時用而過期撤﹐所費不啻數百金﹐是中人數十家之產也。其飭除之。」又各鹽政﹑織造等﹐每於夏節貢物﹐以備賞賚之需。乾隆二十四年四月二十日﹐詔曰「邇來繡太求精巧﹐旣害女紅﹐長此焉窮﹐非朕惇尙朴素之意也。甚至華藻被於葛褥﹐天中五日以外﹐無所用之。近適淸涼﹐亦不宜於憩息也。其禁之。」恭讀兩詔﹐想見聖人崇儉惇本之義矣。

○鹿谷藏硯鹿谷藏舊硯﹐正面上下二活眼﹐背面上五活眼﹐爲日月合壁﹑五星聯珠之象。有集《四書》跋一首云「一拳石之多﹐日月星辰系焉。磨而不燐﹐惟我與爾有是夫。」款題「田居」。左側又有兩印章﹕一「黃葉村莊」﹐一「蘭成」。豈庾蘭成物耶﹖

○某人之識見茅少山侍禦嘗爲軍機章京﹐爲阿文成公所賞。一日﹐遇阿之總角好某﹐亦滿洲人﹐誡少山云「汝日與阿公處﹐公善待汝﹐汝需求善自全之法。千古負才者﹐最難斂才讓人﹐千古愛才者﹐卽未有不忌才者。汝其知所以自處。」少山謹受教。曾爲余述之﹐余謂此公殊有史識。

○九成宮帖少山言﹐嵇文恭公之祖畱山先生館於範忠正公家﹐同殉耿藩之難。所藏九成宮帖爲世間希有之物﹐當時散失。後文敏公親詣三山訪獲。翁覃溪先生嘗跋之。

○嵇畱山之忠節嵇畱山先生諱永仁﹐少補傅士弟子員﹐懷經世才﹐慷慨有大節。時範忠正開府於浙﹐與先生有世交﹐欲延爲記室﹐臨行﹐無錫令某餞別﹐拈踏歌行調﹐末限以憔悴二字﹐詞中有「孤城殘角夢家山﹐亂帆影里人憔悴」之句。先生心動﹐惘惘促裝。夫人楊攜幼子相送紅橋莊外﹐張風徑去﹐亦不自意爲永訣時也。適耿逆叛﹐假張宴召範忠正﹐錮忠正於密室﹐下先生於獄。迫脇不爲動﹐忠正遇害﹐先生自縊死。所著詩「吉吉吟」﹑「和淚譜」﹑「百苦吟」﹐多是獄中與忠正唱和詩。賴義士林能任收存之﹐後文敏徒步入閩購得者。忠正子時崇撫廣東﹐特疏請贈先生官國子助教。夫人楊﹐先以節婦蒙旌﹐後文敏顯貴﹐文恭及諸孫等接踵興起﹐節母壽臻大耋﹐錫命駢蕃。人謂忠節之報云。

○髙西園精篆刻膠州髙西園詩﹑書﹑畫三絕﹐尢精鐵筆。輯古印章及自所篆刻者﹐名《竹西亭印輯》﹐凡二冊。曾假之吳荷屋﹐愛玩不忍釋手。前後序跋及各贊皆其自書﹐或行艸﹐或兼篆籀分隸﹐逼肖古人。其小引云「蓄印四十年﹐搜之南北遊歷﹑交友投贈﹑博取巧購﹑以及惡攫戲匿﹐種種而羅致者。甘苦喜怒皆有之。勞瘁如斯﹐僅乃得此。藏諸篋﹐未常示外人也。向由皖城授歙丞。起行﹐於髙陽劉臬憲憲署中﹐擔夫覓至二十人﹐劉公頗詫過多。及檢行裝﹐半是此類﹐則相視大笑﹐顧僚儕呼狂生﹐卒正色切戒之﹐而乃許以爲髙。其後視事壩上﹐有中傷巧譖於上官者﹐亦有『元章廢事』之構。上官廉得勤拙﹐手飭而佳勉之﹐是又不特勞瘁﹐且並作風波矣。乙卯之冬﹐客亭朱弟來訪海陵﹐暇日披檢﹐匯輯成冊。旣斷手而後告余﹐余覽之一笑﹐謂『君食海鰒而不知沒人之苦﹐眞可稱便宜善啖者矣』。旣語朱弟﹐遂書以爲引。」漢銅印贊云「薤葉釵股﹐有力如虎。蝌蚪出跳饑蛟舞﹐何以求之嶧陽鼓﹖」晶玉雜印贊云「割蟾脂﹐沁寒鐵﹐冰花裂紋屑碎雪。瘦損掛樹枯藤結﹐金穿石泐字不滅。」新舊石印贊云「鴻爪印泥﹐生人古思。我亦飛鴻影支離﹐後有求者知爲誰﹖」後跋艸書﹐未及記。

○苦瓜和尙畫卷趙序堂太史示余苦瓜和尙畫卷橫幅﹐長數尺﹐山水邱壑﹐不落凡蹊﹐筆力縱恣﹐有沈鬱馳驟之致。其題語云「畫有南北宗﹐書有二王法。張融有言﹕」不恨臣無二王法﹐恨二王無臣法『。今問南北宗﹕我宗耶﹖宗我耶﹖一時捧腹曰「我自用我法』。」和尙名元濟﹐字石濤﹐號淸湘老人﹐一云淸湘陳人﹐又號大滌子﹐又號瞎尊者。前明楚藩後。

○傅鼐安苗山陰傅鼐﹐字重庵﹐由吏員起家﹐官湖南辰沅永靖道。乾隆六十年﹐苗民亂﹐傅團練鄕兵﹐捍禦苗匪﹐諸苗人畏之如神。永順一路設立寨堡﹐槪仿古人防邊規制﹕五里一大堡﹐十里一城﹐屯兵羅居城中。令無不行﹐教無不習。自撤兵後﹐鄕兵口分無措﹐遂行均田法﹐撥各縣富民田若干畝﹐令鄕兵屯種﹐且耕且練﹐獨成勁旅。近日諸苗寨帖服﹐居民樂業。聞於辰州境建一生祠﹐供奉祿位牌﹐上懸銅鏡﹐祠前開池一區﹐意云「淸如水﹐明如鏡」耳。

○羅仙塢桃源羅仙塢先生令中部時﹐有婦人以夫久出不歸﹐求判攺嫁。先生云「焉有爲汝父母官而忍聽汝攺嫁耶﹖計汝母女二口﹐升米可活。」手寫朱票﹐令此婦於每月朔﹐執票支倉米三斗。並諭以「我在此一日﹐無慮一日失養。惟囑汝守分﹐毋使我气短」﹐感謝而去。一日夫回﹐偕婦來叩謝。先生欲杖之﹐婦代乞免。先生曰「爲善必終」﹐仍令支一月糧去﹐而收回朱票。此事可謂仁至義盡。又嘗上省謁秦芝軒中丞﹐中丞言「爾守中部﹐好處我不深知﹐丑處亦未聞。固不見所長﹐卻不見所短﹐似不應久屈在下邑。」先生正色答云「且不必論長短好醜﹐只以國士遇我﹐我不敢當﹐若以眾人待我﹐我亦不受。」卽日稟辭去。蓋中丞微示以調繁意﹐先生之應答也有禮。

○矜重所學余存吾先生成進士兵﹐欲貫串經義﹐苦無畔岸。是時﹐王九溪先生主講嶽麓﹐存吾敬詣之。九溪性素吝﹐卽學業亦吝不告人者。三四請之﹐乃告以《十三經注疏》必熟讀之﹐乃可究其義理。臨別時﹐仍諄囑云「此法不必爲外人道也。」前輩之矜重所學如此。

○余存吾論古文或以所作古文就正存吾先生者。先生告以如某等題﹐前人已有作在前﹐則不必作。至古文則先要讀韓文全集﹐次要熟讀諸經。經義通則道理熟﹐理足然後發揮得眞意出。李安溪常云「韓文之不可及者﹐只辦得滿腹道理耳。人止知實字有理﹐不知虛字亦有理﹐重句亦有理。虛字之有理﹐如《畫錦堂記》﹐起句添兩『而』字﹐則能包得『仕宦不至將相﹐富貴不歸故鄕』一層在。此虛字之有理也。如《史記》『豈非天哉』二句﹐則重句之有理可證。」又言「古文佳在造句﹐然人止能於不喫緊處造句。」韓文獨於說理實處造句﹐正由道理之熟耳。

○記經之法看經要有手記簿﹐此法始於元許魯齋﹐余存吾前輩及張忍齋師皆踵之。每日分五起﹐從某處讀起﹐至某處止﹐卽記明某句有幾說。他日重溫﹐卽照所記默想。或遺忘﹐重翻原書記之﹐久久自能熟習矣。此與張稷若先生《蒿庵閒話》所記彊記﹑連號二法皆爲困學要訣。余聞此法而不能用﹐徒自悵恨﹐記之以念少年有志者。

○陳文恭政績桂林陳文恭公以翰編攺文選司﹐蓋由特達知之。信文恭之淸正﹐特簡以淸銓政耳。我朝設協辦大學士﹐亦由文恭始。蓋一時乏缺出﹐特設此銜以明眷重之意。其撫江蘇時﹐值旱饑﹐遣官至湖廣買米數十萬石﹐被風阻停泊。公馳詣泊所﹐虔禱風轉﹐米艘迅到江南﹐饑民歡聲動地。此政績之一端耳。幕中有一葛姓﹐昆山人﹐布衣隨公﹐宦遊至老﹐贊助甚多。公子孫至今蕃衍﹐科第不絕。𨿽貧族細民﹐從未有涉官訟者。可信名徳貽謀之遠。己未正月﹐龍馭上賓之日﹐其祠前牌坊﹐卽於是日隳圯。純臣感恩之至誠﹐至死不忘如此。

○陳文恭撫湘陳文恭公任湖南撫時﹐檄州縣各繪所治輿圖﹐詳注山川村落。每接見時﹐卽呈圖﹐與之按地問難。此法甚合知州﹑知縣設言定名之義。大儒經濟﹐固自大同。

○元中丞倡學靜海元中丞任甘撫時﹐刻《臯蘭課業匯編》。因隴西書少﹐集經訓﹑性理﹑古文﹑詩賦合刊之以課士。仿徐退山《經史辧證》《十三經解詁》之例﹐凡門各有小引﹐詳論各書宗旨。指示周至﹐洵可爲下學啟蒙。纂輯由掌教盛元珍一手。中丞非由科目起家﹐畱心於此﹐良足多也。

○成大事者必沈靜羅仙塢先生云「人之有大本領者﹐必沈靜。眠鷹伏虎﹐發不可當。」憶宋方勺《泊宅編》載《裴氏新書》云「虎豹無事﹐行步若不勝其軀。鷹在眾鳥之間﹐若寢寐然。蓋積怒而後全剛生焉。此越人所以滅吳之道也。」噫﹗浮躁淺露者﹐烏可與言作用哉﹗

○靳輔治河靳文襄﹐其先濟南歷城人﹐後爲遼陽人﹐由編修歷兵部尙書﹑總督河道。康熙時﹐北運河口東從宿遷之皂河﹐黃河一漲﹐淤澱數百里。文襄於皂河迆東挑河二十里。又以山東汶﹑泗﹑沂﹑氵加諸水暴漲﹐漂溺宿﹑桃﹑靑﹑山﹑安﹑沐﹑海七州縣民田無算﹔漕艘送至黃河二百里﹐涉風濤之險。於是考開中河三百里﹐殺黃河之勢﹐灑七邑之災﹐漕艘安渡。功不在宋康惠開會通﹑陳恭襄鑿淸江下。所著有治河書十二卷﹑奏疏八卷。幕友陳潢﹐字天一﹐錢塘人。佐文襄經理河幹﹐殫竭智能。其往來問答語﹐詳具張靄生《河防述言》。以治河功給僉事職銜。

○虛心讓善靳文襄開中河時﹐於振甲甚以爲非便。及開浚下河﹐議又不協。文襄轉疏薦振甲﹐謂「司臣於某﹐訪采輿論﹐審量經營之處﹐頗具苦心」。遂繼爲河道總督﹐卒謚襄勤。文襄之虛心讓善﹐殊有古大臣風。

○張淸恪得聖眷張淸恪籍隸河南儀封。康熙三十八年河溢堤潰﹐淸恪適家居﹐爲布囊盛沙﹐雇民堵塞。總河張文端行河至儀﹐知其出力﹐卽請於朝﹐使赴河工效用﹐遂補濟寧道。後條奏黃河水勢﹐赴湯山面陳得失﹐欲引沁由賈魯河經嘉祥﹑巨野入濟。上謂嘉祥有山﹐如何行水﹖卽出地圖指示。侍郎牛鈕在側﹐因斥伯行書生﹐止據紙上陳言妄奏。上曰「畢竟是他畱心﹐卽書本亦是他看過﹐爾等誰畱心者﹖」其獲聖眷如此。

○雪山《西域聞見錄》云「雪山自嘉峪關起龍﹐蜿蜒而西﹐或起或伏﹐或斷或續﹐或折而三﹐或聚而一﹐或﹛山隆﹜然岌聳﹐插於雲天﹐或散漫平岡﹐回環千里。山南爲哈密﹑爲辟展﹑爲哈喇沙拉﹑爲庫車﹑爲阿克蘇﹑爲烏什﹑爲葉爾羌﹑爲和闐﹑爲喀什噶爾﹐其餘小城無算﹐皆回人聚居﹐所謂南路也。山北爲巴裏坤﹑爲烏魯木齊﹑爲伊犁﹑爲搭拉巴哈臺﹐其餘小城亦無算﹐爲準噶爾故地﹐所謂北路也。雪山之在中國者﹐嘉峪關外﹐東西綿亙九千餘里﹐爲南北兩路之分界。至葉爾羌愈遠峻﹐西南折入溫都斯坦﹐復折而西﹐直達西海﹐不可考究矣。其最大而著名者﹐於烏魯木齊爲博克搭班﹐三峯孤峭﹐冰雪晶瑩﹐望之如琉璃插天﹐隔蔽日月﹔於哈喇沙拉爲莫勒土斯﹐圍逾千里﹐水暢艸肥﹐宜於遊牧﹔於伊犁﹑烏什之處﹐爲穆肅魯搭班﹐其山皆冰﹐望之如銀﹐南北兩路之衝衢也﹔於葉爾羌爲米勒臺搭班﹐山中皆玉﹐又西復作冰山﹐尢險阻﹐爲葉爾羌﹑溫都斯坦往來必由之孔道。更有玉山在焉。其山自古積雪﹐冰雪之水﹐自山陽而下﹐冬夏湧流﹐散漫於南路各城﹐以資灌漑。諸水皆聚於賀木諾爾。賀木諾爾者﹐譯言星宿海也。泉水黃赤﹐湧地而出﹐望之如列星散布。復經諸山冰雪之水﹐匯歸流入中國﹐卽黃河也。自後藏西南溫都斯坦各國﹐雪水經番地流入中國川江﹐益東匯爲楊子大江也。」按是書凡八卷﹐爲長白七十一椿園撰。

○哈密哈密城在安西州九百里﹐古之回國﹐前明已隸中夏﹐國初歸入王化。自康熙時﹐準噶爾恃彊爭把﹐天兵西討﹐轉運糧餉﹐皆由哈密﹐設大臣二員﹐專司其事。乾隆時﹐定遠將軍班第平定伊犁﹐哈密爲錢糧總之地。其後額魯特﹑霍集占之亂﹐歷歲進剿﹐皆由此轉輸。至今西域各城歲需帑項﹐仍由哈密撥解﹐建城設官兵駐紮﹐爲關外一大都會焉。

○巴裏坤烏魯木齊建黌巴裏坤﹑烏魯木齊攺設府﹑州﹑縣治﹐建黌宮﹐定學額。自乾隆四十年始。

○伊犁伊犁幅員寬廣﹐山逕龐雜﹐西北﹑西南皆外藩﹐北鄰搭拉巴哈臺﹐南界回疆﹐東接烏魯木齊。爲西北屏藩﹐軍臺十二﹐沿邊卡倫三十。地本準噶爾巢穴﹐大兵旣駐其地﹐始設屯田開墾。其兵丁鹽﹑菜﹑口糧﹐尙需於內地。每歲例調內地銀五十餘萬兩﹐綢緞數萬疋﹐與哈薩克交易牛﹑羊﹑馬匹﹐變價充餉。又收關稅地基銀四萬餘兩﹐及回城所交棉花﹑布疋等項﹐始足一歲歲用。錢價極貴。乾隆三十九年奏準﹐歲糧折阿克蘇﹑葉爾羌﹑布古爾各城銅七八千斤﹐開局鼓鑄﹐曰寶伊局。

○土爾番土爾番回城東南一帶沙山﹐絕無艸木﹐日光照射﹐尢不可耐﹐俗名「火焰山」。其北里許多怪風﹐往往驢﹑羊吹去無蹤。風或黑黃異色。

○賀卜諾爾賀卜諾爾回城﹐卽世所傳黃河之源星宿海也。自辟展西至和闐四﹑五千里之南﹐自和闐南至後藏四五千里之東﹐周回萬里﹐皆星宿海﹐渺無人煙。間有道塗﹐非戈壁卽泥淖。徧地皆泉﹐水色赤黃。加以雪山之陽﹐回疆數千里﹐各河東南長趨﹐俱匯於賀卜諾爾。始出山﹐止黃水一綫﹐由山下湧出﹐如溝渠耳﹐流入中國﹐卽黃河也。有村二﹐皆名賀卜諾爾﹐各四五百家。其人不耕不牧﹐惟以魚爲生﹐織野麻爲衣﹐取天鵝絨爲裘﹐藉水禽翼爲臥。其語言與回民通﹐惟不食穀肉﹐食卽嘔。其地設五品伯克一員﹐屬辟展大臣管轄。

○庫車庫車回城﹐古龜玆國﹐土產銅﹑硝磺﹑砂。出砂之山在城北﹐山多石洞﹐春﹑夏﹑秋洞中皆火﹐夜望如萬點燈光﹐人不可近。冬日極寒時﹐大雪火息﹐始往取之。赤身而入﹐砂產洞中﹐如鐘乳形﹐故爲難得也。

○沙雅爾沙雅爾小回城歸庫車大臣管轄。其地夏日苦蚊﹐如霧如塵﹐日哺尢甚。回人以布爲幕﹐日夕﹐男女皆入幕中避之﹐滿城牲畜咆哮﹐徧身流血﹐二更後始定。

○烏什烏什﹐回人謂之「土爾番」。土爾番者﹐回言都會也。在庫車西北千里。乾隆四十年賜名曰「永寧城」。駐官兵﹐有屯田﹑牧場﹑軍臺﹑錢法諸務局。鑄乾隆通寶普兒﹐每文重一錢二分﹐抵銀一分﹐每百謂之一騰格。回人私用﹐每五十謂之一騰格。哈喇沙拉普兒與制錢通用。

○葉爾羌葉爾羌﹐回疆一大城﹐居室壯麗﹐園亭寬敞﹐城池深固。駐辦事大臣二員﹐滿﹑漢兵各數百﹐協領﹑參將分領之。正賦三萬五千三百七十兩﹑糧三萬五百四石﹑黃金三十兩﹑淸油八百斤﹑稅銀千六百四十九兩﹐畱充本城公用﹐官兵鹽﹑菜﹑口糧。又折收回子布五萬七千五百六十九匹﹑棉花萬五千斤﹑布袋千四百三十二條﹑麻繩千二百九十七根﹑銅三千斤﹐並解送伊犁。轄回城十。其地有產玉石子﹐大者如盤﹐小者如栗﹐有重三四百斤者。色有如雪之白﹑翠之靑﹑蠟之黃﹑丹之赤﹑墨之黑者﹐皆上品。一種羊脂朱斑﹐一種碧如波斯菜﹐而金片透濕者尢難得。河底大小石錯落平鋪﹐玉子雜生其間。采之之法﹕遠戽官一員守之﹐近河岸營官一員守之﹐派熟練回子﹐或三十人一行﹐或二十人一行﹐截河並肩赤腳踏石而步。遇有玉子﹐回子腳踏知之﹐鞠躬拾起﹐岸上兵擊鑼一棒﹐官卽過朱一點﹐出水時按點索玉。去葉爾羌二百三十里﹐有山曰「米爾臺搭班」。徧山皆玉﹐五色不同。然石﹑玉夾雜﹐欲求純玉大至千萬斤者﹐則在絕髙峻峯之上﹐人不能到。土產犛牛﹐慣於登陟﹐回子攜具乘牛﹐扳援捶鑿﹐任其自落而收取焉﹐俗謂之「察子石」﹐又曰「山石」。每歲春﹑秋二季﹐葉爾羌貢玉七八千斤至萬斤不等。所屬之回城﹐如和闐﹑玉瓏﹑哈什等處皆產玉子。私玉之禁甚嚴﹐臺卡例應稽查﹐然回子私采﹑商人私帶﹐涉險作姦﹐又有不能盡除其獘者。

○喀什噶爾喀什噶爾﹐亦回疆一大城﹐爲西域極邊﹐西北一帶雪山外﹐皆外藩矣。駐辦事大臣﹐協辦大臣﹑滿漢兵。轄回城九﹐歲收回子普兒三千六百餘千﹐抵銀三萬六千餘兩﹐糧萬四千石﹐充本城兵餉。仍折徵回子布萬匹﹐解送伊犁�用。土產蕩綢﹑蕩緞﹑金銀絲綢緞﹑布﹑石橊﹑木瓜﹑瓜膏﹑蘋果﹑葡萄幹﹐皆以充貢。

○哈薩克哈薩克卽古之大宛﹐伊犁西北一大國也。乾隆二十一年大兵進剿﹐入其巢穴﹐其汗阿布賴面降歸服﹐受封爵﹐奉正朔﹐人民﹑土宇悉入版圖。無城郭﹑屋宇﹐氈帳爲家﹐遊牧牲畜﹐最易腓字。富者牛馬以萬計﹐羊無算。歲納中國之稅﹐牛﹑馬百取一﹐羊千取一﹐伊犁將軍遣官收之。

○布魯特布魯特地界安集延﹑喀什噶爾之間﹐地廣人稀。稱其君曰「比」﹐人貧而性悍﹐輕生好殺﹐哈薩克﹑博羅爾皆畏憚之。大兵平定西域後﹐始戢不敢騁。其比每年遣使至烏什﹐與參贊大臣請安﹐進貢馬匹。乾隆三十三年﹐大兵徵討霍集古﹐其比率所部愛曼人戶攔阻霍集占﹐悉力與戰。上嘉其功﹐授爲散秩大臣。其餘頭目皆賞戴翎頂有差。

○安集延安集延亦回子部落﹐乾隆二十三年歸附中國。有城池﹑屋宇﹑村堡﹑田園﹐業耕種。土產穀﹑豆﹑瓜果皆美﹐而桃獨絕。其人善權子母﹐載貨行賈﹐冒霜雪﹐犯危險﹐經年累歲﹐不獲利不歸。人亦惟恐其去﹐去則其地之貨財不能流通矣。

○博羅爾博羅爾﹐西域別一種﹐不通回子語言。其人深目隆鼻﹐濃髭繞喙﹐男女無別。苦貧﹐恆鬻子女與回人爲奴。

○敖罕敖罕﹐西域一大國﹐其地方數千里。其王曰「汗」﹐城池壯麗﹐人戶富盛﹐天气酷熱多雨。多奇花異果﹐五金﹑珠玉﹑寶石﹑金剛石﹑松竹菸皆其土產。有瘴气﹐多猩猩﹑虎﹑豹﹑蟒蛇。產象﹐耕田﹑負重﹐皆取於象。俗淫佚﹐無人倫。其人種類不一﹐大率皆回子衣帽﹐但目益深﹐鼻益髙﹐睛碧須赤﹐多力而橫恣。無火槍﹑弓矢﹐專用木矛﹐矯疾無倫﹐西域人皆畏之。又一種圓領大袖﹐衣冠類漢﹑唐制﹐貌多秀﹐或謂是後漢之遺種云。人類𨿽別﹐各有部落﹐然皆敖罕汗之阿拉巴圖。乾隆二十年與中國通﹐上憫其險遠﹐寬其歲入﹐常朝貢獻亦無定制。

○溫都斯坦溫都斯坦﹐亦西域回國之大者。葉爾羌西南﹐馬行六十餘日至克什米爾﹐由克什米爾復西南行四十餘日始至其國。水亦可通﹐兩地貿易之人﹐多資舟楫。其都城雄壯﹐圍六十餘里﹐轄大小回城三百七十餘。其人深目﹑髙鼻﹑多須﹐睛如琉璃﹐面黑唇靑。言語類鳥鳴﹐回子亦不能辧。地極溽暑﹐瘴癘爲害。以象耕地﹐谷﹑蔬﹑瓜果靡不繁植﹐檳榔﹑桄榔﹑棕櫚﹑橘柚經冬不凋。人習技巧﹐金漆雕鏤﹐精奇絕倫﹐所制玉器薄如蟬翼﹐抽金銀絲織綢緞﹑氈布﹐徧貨於西域各國及各回城。所居穴地深數丈﹐旁掘土洞爲室﹐室亦絕精﹐飾以金玉﹐從無地上起屋者。城村曠邈﹐似無人煙處也。凡其地之公私事務及一切農﹑工﹑商旅﹐操作交易皆於夜間爲之﹐日出則伏。有玉山﹐獨少白金﹐價過黃金。最貴中國磁器﹐或有攜至者﹐爭以白玉盤﹑碗易之。而大黃尢爲至寶﹐以黃金數十倍兌換。蓋其地之一切疾病﹐得大黃卽愈。大筵宴皆以大黃代茶﹐人若經年不服大黃必死﹐故𨿽貧回亦必有一半兩﹐囊系胸前﹐舌舐鼻嗅之。其地之江河皆通海洋﹐時有閩廣海航到彼停泊﹐多以大黃漁利。其國西隅有巨澤﹐圍數千里﹐澤中有山﹐圍逾千里﹐髙入雲天。或曰此人間第一髙山也﹐名曰「孛各裏麻膽達拉斯」。山中產獅﹐恆於秋月皎潔﹐負雛於山中往來。頭大尾長而細毛蛇尾﹐形如帚﹐黃質黑章如虎皮﹐長六七丈。時登山絕頂﹐望月垂涎﹐咆哮跳擲﹐猛飛吞月﹐有飛去八九里﹐十餘里而墜死山谷者。其國人以豢養獅子爲上戶。當秋月﹐其汗使人取獅﹐以精鐵作柱﹐大如甕﹐密布層遮圍畜之。飼以牛。時而吼如雷霆﹐滿城震動。取之之法﹕擇炮手最精者﹐開地爲阱﹐人匿其中﹐遇有負雛者來﹐乘其不備﹐燃炮斃之而取其雛。倘一炮不中﹐則拋山裂石﹐人無類矣。

○克什米爾克什米爾國地土饒沃﹐產名香。人多奇巧﹐精於關捩之術﹐能於山麓起樓﹐引水逆上﹐自樓後倒出前檐﹐如水晶之簾。善貨販興利﹐與安集延回子同。

○巴達克山巴達克山回國在葉爾羌西﹐行三十餘日可至其地。乾隆二十三年霍集占敗走﹐欲奔溫都斯坦﹐其汗出兵截殺﹐將霍集占兄弟之屍獻之中國﹐遂蒙上賞。後爲退木爾沙所滅。

○退木爾沙退木爾沙尢在巴達克山之西。乾隆二十三年﹐霍集占之兄子薩木薩克逃至其地﹐唆令其汗滅巴達克山﹐後又爲敖罕所滅。近與巴達克山漸集逃亡﹐復有千餘戶耳。

○沙關記沙關記爲霍集占黨羽。霍集占兄弟伏誅﹐沙關記逃至外藩延喘﹐同時逃竄回子漸集地﹐仍推爲汗﹐墾土造屋﹐漸加殷庶。其人凶暴殘忍﹐常爲中外貿易商旅之害。前將軍兆惠平定葉爾羌時﹐曾遣使往探其地﹐因戈壁甚大﹐無柴艸﹐故未進兵剿滅也。

○塞克塞克在敖罕西﹐絕非回子種類。人多力善射﹐發必命中。佩標槍五枝﹐長四五尺﹐取步於百步之外﹐與敖罕稱勁敵也。

○鄂羅斯鄂羅斯﹐北邊之大國﹐東界海﹐南界中國﹐西北鄰控噶爾。東西距二萬餘里﹐南北窄狹﹐自千里至三千餘里不等。稱其王曰汗﹐自察罕汗沒﹐無子﹐國人立其女爲汗﹐嗣後皆傳女﹐迄今已七世矣。其女主有所幸﹐或期年﹐或數月則殺之。生女畱承統續﹐謂其汗之嫡嗣﹐生男則以爲他人之種也。其人深目髙鼻﹐睛碧﹐須髮黃赤。男女皆蓄髮﹐男發頻以膠水制之﹐使其卷曲﹐女髮梳爲髙髻。男衣縛身﹐徧體扣繞﹔女衣裙﹑衫﹑裳﹑褂﹐如漢裝﹐但不纏足耳。以銀爲錢﹐鑄文肖其汗之面﹐重七錢余﹐謂之「阿拉司朗」。喜樓居﹐有四五上者﹐其梁柱﹑頂壁皆用木﹐密灌油灰﹐不需瓦磁﹐而金粉雕鑿﹐極盡人工。開窗四達﹐或飾以各色玻璃﹐鏤金銀絲以隔蔽之﹐次用其國之田皮紙﹐餘皆修整可觀。木多易遭回祿﹐故火禁最嚴。見親友﹑賓客﹐無跪拜﹑揖讓之儀﹐惟接吻以爲禮。嗜茶﹐然必調糖啜之。食麥麵﹐魚爲上品﹐豬次之﹐以大茴爲佳味﹐人人嗜之。都城雄壯﹐圍數十里。官制﹐文武皆佩刀﹐刀柄有玉﹑金﹑銀﹑銅﹑錫﹑鐵之別﹐其民皆耕田納稅﹐三丁抽一﹐五丁抽二以爲兵。兵各有營﹐自十六歲入營﹐至五十而後出伍。刑罰極嚴。土產盛。康熙年間始與中國通﹐遣其俊秀入我國學﹐受四子書而去。

○控噶爾控噶爾﹐西北回子最大之國﹐地包鄂羅斯東西界之外。稱其王曰汗﹐其大頭目亦謂之「阿奇木伯克」。所轄各城﹐自萬戶至十餘戶不等﹐均爲其汗之阿拉巴圖。各城計之﹐小屬於大﹐每一大城﹐屬小城或三﹑四以至十餘。大城阿其木伯克共計一千四百餘員。建都之城﹐名務魯木﹐極廣大﹐南北經過﹐馬行九十餘日﹐東西亦然。城門二千四百﹐城內大江三﹐山﹑河﹑藪﹑澤﹐不可勝計。宮室闊遠深邃﹐綿亙數十百里﹐黃屋朱門﹐皆以金﹑玉﹑珠﹑貝爲飾。地產金銀﹑珊瑚﹑珠玉﹑自鳴鐘錶﹑綢緞﹑氈﹐尢多奇異。俗重大紅﹐寶石如拳如卵者﹐人人懸佩。黃金爲錢﹐每文重二兩許。居人田廬﹐牧場各分地界﹐散布而居。各種公田﹐猶是古井田法。所轄之地﹐有不富饒者﹐其汗聞知﹐輒親往巡視﹐廣爲施濟﹐必致比戶丰饒而後已。故入其地﹐曾未有一貧窶之人。知禮讓﹐敍彜倫﹐與中國不殊﹐迥非西域各國禽行獸處之比。惟敬天﹑地﹑日﹑月﹐不知有神﹑鬼﹑仙﹑佛﹑聖人之道。每日黎明﹐男女禮拜﹐誦經之聲雷動﹐猶天主教之風。最戒軍事﹐其說以天地生人﹐無非同類﹐柰何以人殺人﹐自殘同類﹔理﹐故國𨿽富彊﹐從無侵淩弱國之事。而兵則精銳﹐鳥槍可及二百餘步﹐以死敵爲勇﹐敗而歸者﹐終身不齒於人。其兵無入伍食糧之事﹐入爲農﹐出爲兵﹐農隙訓練﹐亦同三代以上法。鄂羅斯本其屬國﹐乾隆二十年後﹐鄂羅斯停其貢賦﹐轉以兵相加﹐控噶爾出兵禦之﹐鄂羅斯全軍覆沒。更借土爾扈特兵﹐與控噶爾復戰﹐又大敗﹐以故土爾扈特大懼﹐於二十五年棄鄂羅斯﹐投誠中國。鄂羅斯仍向控噶爾求和稱臣﹐定於常幣外﹐歲納童男女各五百人﹐乃罷兵。

○郭罕郭罕距葉爾羌馬行四十日。其人短小﹐男女皆長二尺﹐魁梧者亦不過三尺。其餘物產亦小﹐羊髙八九寸﹐麥顆大如芝麻耳。

○退擺特退擺特﹐西域別一種﹐地與後藏相接。其俗敬火﹐每晨以柴燒火﹐向之禮拜﹐有事亦叩而禱之。地斥鹵﹐貧不能自給﹐往往鬻子女於各處﹐與博羅爾相似。

○種骨生羊向聞西域種骨生羊。其法於上年種之﹐至次年春分﹐念咒擊鼓﹐羊自躍出。諸說部所載亦云然。據《西域聞見錄》﹐則云羊產布哈拉回國﹐身小肉薄﹐但骨重耳。黑者極多﹐灰者十不得一。初不甚牧養﹐自通中國後﹐大獲其利﹐今安集延諸國﹐均多骨重羊羣﹐似又非種骨之說矣。此羊皮自乾隆三十年以後始見重於京師﹐爲冠爲裘﹐一時從風而靡。灰者俗謂之「艸上霜」尢貴。風俗移於好尙﹐諒哉﹗

○裁丁歸地我朝良法美意﹐卽裁丁歸地一端﹐恩莫大焉。窮民田土廢棄﹐丁銀仍在本身。自康熙五十八年詔定攤丁之法﹐令有田業戶代之﹐約計每銀一兩﹐增加二錢﹐數十年追比莫解者﹐一旦超脫。雍正二年﹐又允直撫李維鈞請﹐所屬照江浙按地輸丁。計地丁銀二百四十餘萬﹐免丁銀之累者二十餘萬戶。

○頒聖諭廣訓雍正二年﹐頒行《聖諭廣訓》十六條﹐化導兵民。其時督﹑撫﹑提臣等﹐或衍爲直解﹐或緝爲講解﹐或緝爲訓兵丁直解﹐各相繼作釋文上聞﹐以頒所屬﹐朔望宣講﹐語皆通俗﹐期愚氓易曉。七年﹐詔天下設立約正值月﹐如「藍田呂氏鄕約法」﹐以宣讀聖諭及律令。著爲例。

○辛者庫國初臣工獲罪﹐籍沒資產﹐其家口入辛者庫。辛者庫﹐宮府及各王屬下當最苦極賤之役者。辛一作薪。

○兩廣鹽務兩廣巡鹽禦史﹐始於康熙二十年﹐雍正二年停止﹐歸其事於總督﹐派州縣官照額運銷。

○皇后祀先蠶乾隆十二年三月三日癸巳﹐皇后躬祀先蠶。從前祀典﹐本載其儀﹐疑自此時復古。浴種﹑采桑﹑繅絲﹐後凡三臨公桑蠶室﹐命婦行禮。先蠶﹐黃帝妃西陵氏。氏始養蠶。祀禮行於北郊﹐日用季春吉巳﹐古制也。

○朝服國制﹕親﹑郡王﹐世子﹑長子乃服五爪團龍補及五爪龍緞滿翠四團龍服。貝勒﹑貝子服四爪團龍補及蟒緞妝緞服。國公服四爪蟒補。將軍以下﹐按品級服麒麟﹑獅﹑豹﹑虎補﹐餘同貝子。公主如親王﹐郡主以下﹐各以次差。四團列於胸﹑背﹑兩肩﹐以五色絲間二色金組織成文。衣下邊際﹐綴以五色綠須龍﹐有三爪﹑五爪﹐以賜臣下﹐例剔去一爪服之。

○湖南巡撫雍正二年﹐攺偏沅巡撫爲湖南巡撫﹐湖廣巡撫爲湖北巡撫。部議巡撫移駐長沙已久﹐沅洲旣非駐紮﹐偏橋衛又久隸貴州﹐命名無指﹐刺攺之。

○外省重囚外省重囚﹐秋審後具題。後三法司照在京朝審例三復奏聞之制。雍正二年定。

○孔廟古檜曲阜孔廟杏壇側有檜一株﹐乃夫子手植﹐歷周﹑秦﹑漢﹑晉幾千歲﹐懷帝永嘉三年己巳而枯。枯三百有九年﹐隋恭帝義寧元年丁丑復生。生五十一年﹐唐髙宗乾封二年丁卯再枯。枯三百七十四年﹐宋仁宗康定元年庚辰再榮。金宣帝貞二年毀於兵燹。後八十年甲午﹐爲元世祖至元三十一年﹐故根重發﹐至明洪武二十二年己巳﹐凡九十六年。髙三丈﹐圍四尺。自始植下﹐逮宏治十二年﹐則二千九百七十八年﹐因災復毀。今其幹不榮不枯﹐其堅如鐵。碑記有詩﹕「崔嵬俯殿阿﹐旋轉左文多。豈乏風霜剪﹐靈根自不磨」。宋人紀載﹐言檜有二株﹐東者紋左旋﹐西者紋右旋﹐則先隕其右﹐未及詳矣。康熙甲子﹐上東巡﹐有《禦制檜賦》。

○歲入歲出我朝經制地丁稅課﹐約計每年三千八百萬有奇。每年費用俸餉﹐約計三千四百萬有奇。加以水旱﹑蠲免﹑賑卹﹐所餘不過三百萬。一遭兵興及地方巨務﹐用每不敷﹐故開捐出於不得已﹐旋停亦旋復也。此其成數。見乾隆十三年禦史張惟寅疏。

○周諄元像雍正時﹐周諄元守松江三載﹐獘絕風淸﹐開河勸農﹐實心任事。卒之日﹐民扶老攜幼哭奠﹐日以千數。其病也﹐以額患惡瘡﹐民刻木爲像﹐當患處適有木節﹐宛肖﹐相共驚愕。建祠城北﹐奉爲神明焉。

○進士題名碑進士題名之制﹐自唐時慈恩寺塔下立碑﹐至我朝皆建於太學戟門外。自順治丙戌﹑康熙戊戌﹐皆有題名碑。唐熙五年﹐輔政大臣裁省其費﹐以後皆諸進士捐資立石。後雍正癸卯﹑甲辰兩科進士題名碑﹐詔工部正項錢糧建立﹐康熙辛丑﹐亦行補建。嗣後照舊例題請。

○喪禮三年自漢文短喪後﹐行三年之禮者﹐則有晉武帝﹑魏孝文帝﹑後周武帝﹑宋孝宗。然晉武禮不備。孝文禮備矣﹐而服非所服。周武衰麻苫凶﹐最爲賢行﹐而在喪頻出遊幸﹐無慮門庭之寇﹐興師伐鄰。先儒胡致堂譏其不學禮之過。我皇上至仁大孝﹐諒暗時齋居素服﹐歷三年如一日﹐史冊實所未有。

○舉人路引國初舉人會試落第後﹐順天府例給路引一紙﹐方許回籍。來科起文會試呈驗﹐無者地方官每多畱難﹐不敢給文。雍正時﹐祭酒王傳診罷之。乾隆初定制﹕舉人會試﹐藩司所給公事銀兩﹐回籍驗其落卷﹐無則追還入官﹐亦路引之意也。

○割斷足筋往制﹐盛京逃人有割斷足筋之刑。康熙五十二年﹐都統蘇努條奏議準﹕拿獲皇城門﹑暢春苑偸盜之賊﹐割斷兩邊﹔京城內外越墻﹑挖孔﹑撬門偸竊之賊﹐割斷一邊﹔在道抽取人物者﹐三犯亦割斷一邊。五十三年﹐又準偸刨人參之賊﹐爲首者割斷兩邊﹐爲從者割斷一邊。雍正三年﹐特旨永遠停止。

○躬耕籍田雍正時﹐上躬耕籍田。曾於觀耕臺座位前令農夫等向上行禮﹐接受牛只﹑耒耜等項﹐並賜耆老三十四名﹑上農夫十名﹑下農夫十名﹐每名布四匹﹐每年皆如此。恭讀《樂善堂禦制文集》﹐內稱上勤勞民事﹐潔誠孝享﹐每逢秉耒﹐輒增加一推。故歷今均四推云。

○得謚文貞唐之謚文貞者﹐卽宋之文正﹐於謚法最美﹐我朝王崇簡﹑張玉書﹑李光地諸公均叨賜予。

○循環印昔巡按禦史印各二﹐新任帶一印赴任﹐舊任帶一印復命﹐以備中途有應奏﹐謂之「循環印」。後巡按裁﹐而巡鹽猶踵其制。雍正三年﹐都察院以恐有推諉﹑更換﹐奏罷之。

○頒歷國制﹕欽天監於每年二月初一日進呈來歲歷﹐四月頒於各省刊刻﹐十月朔頒布民間。各藩司掌欽天監歷日印一顆。

○陳賓陳賓﹐海康人﹐康熙甲戌進士。嘗爲四川學道﹐與年羹堯同城居﹐不相交際。後年黨獲罪者眾﹐獨爲世宗所褒。初爲臺灣令﹐一切規制﹐多所建創﹐累進巡撫。操守淸廉﹐聖祖曾比之入定髙僧。後卒贈禮部尙書﹐謚淸端。子居隆﹐舉孝廉方正。

○王頊齡王頊齡﹐華亭人﹐以進士授太常博士。康熙己未﹐舉博學鴻詞﹐授編修﹐累官工部尙書。一生勤愼。大拜之日﹐門庭寂然﹐爲聖祖所褒。雍正初﹐凡三奏乞歸﹐始蒙上允。其口占云「從此光陰爲我有﹐當年白傅詠淸娛。分司猶有行香務﹐爭似歸田一事無。」旋卒於京﹐年八十有四﹐謚文恭。上恩賜加祭二次﹐並輟朝一日﹐官員有系伊門生者﹐令其素服持喪。定制﹕非親王無輟朝者﹐此曠典也。文恭之父廣心﹐官禦史。弟九齡﹑鴻緒皆躋九列。子正詹事圖炳﹐康熙壬辰欽賜進士﹐纂修內廷﹐工書畫。

○聖迹圖像雍正時﹐衍聖公刻聖迹圖像﹐疏乞聖制序文﹐弁簡以藏。

○保舉博學鴻才雍正十一年﹐詔天下保舉博學鴻才。久之﹐人數不多。覆降諭﹐有實學者﹐得自陳於所在官司﹐學政錄送。遷延未試﹐上已升遐。迨乾隆元年﹐詔集已至百七十餘人﹐親試闕下﹐得一等五人﹑二等十人﹐皆授翰林。其餘人文多不副所舉﹐而以不通斥逐者七人。保舉之兩江督趙宏恩﹑江蘇學政張廷璐﹑安徽學政孫嘉淦皆鐫級。再試續到者﹐取四人。而相卿朱荃後督學四川﹐以獲罪脫逃﹐大負遴選至意。是舉侍郎方苞負重望﹐薦士至十五人﹐無一錄取者﹐時論訾之。

○禦書匾額雍正三年﹐頒禦書額懸先師廟﹐並賜顏﹑曾﹑思﹑孟﹑閔﹑仲六賢廟及七姓後裔匾額﹐以示尊崇獎勵。至聖裔曰「欽承聖緒」﹐顏子廟曰「徳冠四科」﹐曾子廟曰「道傳一貫」﹐子思廟曰「性天述祖」﹐孟子廟曰「守先待後」﹐閔子廟曰「躬行至孝」﹐仲子廟曰「聖道幹城」﹐復聖裔曰「四箴常序」﹐宗聖裔曰「省身念祖」﹐述聖裔曰「六藝世家」﹐亞聖裔曰「七爲貽矩」﹐閔賢裔曰「門宗孝行」﹐仲賢裔曰「勇行詒範」。

○勸輸裕貯雍正三年﹐江浙﹑江西﹑湖廣﹑河南﹑山西﹑陜西﹑兩廣﹑雲貴各報有秋﹐命督撫勸諭紳衿﹑黎庶﹐各從所願﹐不勒多寡之限﹐以積貯備荒。乾隆初﹐大學士鄂爾泰奏準﹕凡願輸助賑者﹐皆以「樂善好施」四字旌之。

○二於成龍於成龍﹐號北溟﹐山西永寧州人。由副榜貢生起家﹐康熙中﹐官至兩江總督。剛方淸節﹐著於朝野﹐爲一代名臣。卒官之日﹐敝衣粗飾﹐囊橐皆空。贈太子太保﹐謚淸端。始﹐江寧駐防滿兵驕縱不法﹔三藩未靖﹐綠旗兵時有徵調﹐皆宿民捨﹐責以貢給。成龍立誅滿兵之擾民者﹐題請兵丁行坐有糧﹐不得入人家。至今賴之。後其子準以特陰官至巡撫。削籍十餘年﹐憲皇帝猶傳旨召見。初﹐淸端由直撫遷兩江任﹐奏帶通州牧於成龍補江寧守﹐不以同名爲嫌。未幾升臬司﹐不十日﹐命督理髙寶下河事務﹐再遷直撫﹐入爲總憲﹐出爲總河﹐亦有名於時。字振甲﹐奏天旗人﹐謚勤襄。

○定年羹堯罪雍正三年﹐議政大臣等審擬年羹堯罪款﹕大逆之罪五﹑欺罔之罪九﹑僭越之罪十六﹑狂悖之罪十三﹑專擅之罪六﹑貪黷之罪十八﹑侵蝕之罪十五﹑忌刻之罪六﹑殘忍之罪四。臚列九十二大罪﹐請誅大逆﹐以正國法。上特念其淸海功﹐賜令自盡﹐惟立決占象人鄒魯與其子年富﹐可想見聖人如天之仁。凡年黨職官四十餘人﹐皆削職審擬有差。

○會考府雍正初設會考府﹐察核各部奏銷錢糧。三年﹐卽奉旨停罷。

○設鹽義倉雍正四年設揚州鹽義倉。原銀三十萬兩﹐卽在揚州買貯米谷﹐每年存七糶三。米貴時開倉平糶﹐以裨民食。

○兄弟顯達我朝江南兄弟顯達稱極盛者﹕昆山刑部尙書徐乾學﹐弟正詹事兼禮部侍郎秉義﹐大學士元文號立齋。華亭大學士王頊齡﹐弟左都禦史九齡號子武﹑戶部尙書鴻緒。桐城之張亦堪鼎足焉。韓以丕振文風﹐戊辰主會闈﹐亦稱得人。

○江南負文名者康熙時﹐江南負文名﹐操時文選政者﹐宜興儲同人最有法度﹐桐城戴田有頗尙淸奇﹐長洲汪武曹﹑吳縣吳荊山同時競爽﹐皆取裁於何屺瞻。何素精於考據﹐嚴於文律﹐自作尙不逮焉。

○彭維新彭維新﹐字肇周﹐號石源﹐湖南茶陵人。弱冠第康熙丙戌進士﹐授編修﹐時太翁猶應童子試。先督學山東﹐刻薄矯情﹐再之浙江﹐割裂聖經以命題﹐如「毛毛艸艸」之類﹐且限以晷刻﹐震以金鼓以窘之。每試一郡﹐動經數月﹐錄取招覆﹐有至七八次者。及刊刻試卷﹐又無一文可采。蒞任二載﹐歲校未周﹐以少詹攺授直隸臬司而去。雍正七年﹐以吏侍查江蘇積欠。逾年﹐淮南水災﹐復奉命督賑。凡民有一物﹐挾一藝者槪不入冊﹐意在節省也。復命晉總憲﹐拜戶部尙書﹐協理大學士事。年未五十﹐且具慶。十一年冬﹐果親王劾之﹐以植黨營私坐斬監候。十三年冬﹐髙宗復起用故官﹐以父喪不請卸事﹐爲禦史王峻所劾而歸。乾隆七年再召用﹐終不替淸廉之知。

○範時繹任江督雍正時﹐範時繹任兩江督﹐鎭靜和平﹐養廉之外﹐苞苜不入。上聞其淸貧﹐降旨褒美﹐命三巡撫酌議養贍。放衙夜靜﹐惟聞諸子讀書聲。範氏先有承烈﹑承勛相繼任兩江督﹐及時繹至﹐題其堂曰「三到」﹐亦盛事也。

○趙晉作獘康熙辛卯﹐江南主試趙晉以作獘罪斬。時偕左副都禦史左必藩往﹐故江南謠云「左邱明雙眼無珠﹐趙子龍渾身是膽。」

○生員引見雍正四年﹐特旨詔直省學臣於三年任滿﹐將生員中實在人品端方﹐有猷有守之士﹐大省舉四五人﹐小省舉二三人送部引見﹐親試錄用縣令及國子監屬官有差。其不稱旨者鐫學臣級。至乾隆時始罷引見之例。

○蔡嵩雇成天蔡嵩﹐康熙癸巳進士。雍正六年官內閣學士﹐因呂嚴案株連逮治﹐籍沒資囊。得婁縣丁酉舉人雇良哉六章。上見之﹐嘉美成天﹐內召﹐嵩亦赦免。庚戌賜成天進士﹐授編修﹐教習內廷。乾隆初元﹐奉敕編集《禦制樂善堂詩文集》。成﹐以老辭歸。

○學院舊例﹕除直隸﹑江南﹑浙江皆學院﹐與督撫平行﹐余省爲學道。後由翰林﹑科﹑道點差者﹐亦移學院﹐間亦給坐名敕書。由部屬者﹐則爲按察司僉事﹐由參議﹑知府升補者﹐則爲按察司副使。雍正時﹐有旨﹕「以但�本官﹐不論職掌﹐非是。」乃定議﹕凡部屬等官應學政之任者﹐俱加翰林院編修銜﹐使名實相稱。任滿仍補原班。

○富寧安康熙時﹐滿洲富寧安奉命徵西。在疆場逾十年﹐使策妄歸誠﹐西藏底定。繕城垣﹑治甲兵以固哈密﹐厥功甚偉。傳言其身材偉壯﹐勇冠百僚。每夜眠﹐呼吸如雷﹐常令僕數人震擾之﹐使不得熟寢﹐不然則气厥。誠異人也。

○孔子聖誕雍正五年﹐詔自今八月二十七日先師孔子聖誕之期﹐禁止屠宰。按﹕聖誕干支﹐爲庚戌﹑戊子﹑庚子﹑甲申﹐周正十月也。又﹐二月十八日爲忌辰。

○黎志遠劾年羹堯黎志遠﹐福建長汀人﹐康熙己丑進士。官禦史時﹐值年羹堯寵榮之際﹐密奏其專擅貪污事﹐上寢其疏。及羹堯敗﹐乃出以示羣臣﹐嘉其剛正敢言。歷官大廷尉。建言於人所不敢言之時﹐良足多也。

○各級封冊國制﹕凡冊封親王﹑郡王與上皇太皇﹑皇后﹑福晉等冊﹐用玉﹑金﹑銀有差。其文皆用鐫刻﹐塗以金與靑。若貝勒﹑貝子﹑郡君﹑縣君皆紙冊﹐用赭金黃套面﹑銀簽。鎭國以下﹐龍邊誥命﹐錦面玉軸﹐牙簽黃帶﹑公侯以下﹐錦面犀軸。官員誥﹑敕命﹕一品玉軸﹐鶴及獅錦面﹔二品犀軸﹐赤尾虎錦面﹔三﹑四品貼金軸﹐瑞荷錦面﹔五品角軸﹐瑞艸錦面﹔六品以下角軸﹐葵花錦面。誥命用五色絲織文﹐曰「奉天誥命」﹐敕命用純白綾織文﹐曰「奉天敕命」。俱織升降龍文及滿﹑漢字。

○約束捐納之貢﹑監雍正五年﹐定捐納貢﹑監學臣約束之制﹕凡應行褫革﹐事屬督撫者﹐地方官申報督撫﹐轉咨學政﹔事屬學政者﹐地方官申報學政﹐轉咨督撫。使各有約束之責。

○昆山徐氏昆山徐氏乾學等﹐以同胞昆弟三人先後得鼎甲﹐躋無仕﹐洵爲科名盛事。相傳徐之父坦庵﹑母顧夫人當明末兵亂﹐有武將俘婦女數十人﹐扃徐別室﹐顧設計縱火出之。及三子登第﹐人謂陰徳之報。婿申オ亦舉順天庚子江南解元﹐聯捷成進士﹐逮後科第綿長。曾記其廳事一聯云「祖孫﹑父子﹑兄弟﹑叔侄﹐加以外甥宅相﹐女婿門楣﹐人人得第﹔子午﹑卯酉﹑辰戌﹑丑未﹐兼於丁巳鄕闈﹐己亥會試﹐歲歲登科。」誠足傳也。

○薦舉生員雍正五年﹐特旨命州縣會同教官﹐將府﹑州﹑縣學之貢生﹑生員內﹐居家孝友﹑行止端方﹐才能辦事而文理可觀者﹐秉公確查。一學各舉一人﹐申報各上司奏聞。其僻遠小學無可舉者聽。倘輕忽濫舉﹐照溺職革職﹐徇情受賄則加倍治罪。尋於八年八月停止。以舉多非其人﹐殊負旁求曠典也。

○師生同名國初﹐張桐城癸丑分房﹐得海鹽張英﹐仕致部郎。每投刺謁師﹐名加玉傍以別之。馬鳴鑾﹐字思訁刃﹐昆山人﹐癸丑進士。丙辰以編修分房﹐得山西馬鳴鑾。二事特奇。

○禁優人演聖賢優人演劇﹐多褻瀆聖賢。康熙初﹐禁不得裝孔子及諸賢。至雍正五年﹐並禁演關帝。從宣化總兵李如柏請也。

○禁用諛詞雍正五年﹐副總河嵇曾筠奏沁﹑黃二河水勢安瀾疏內﹐有「洪福齊天﹐河伯效靈」語。上以「齊天」字樣實爲越理﹐卽「效靈」亦覽之不安﹐降旨通行禁止。

○居家帽頂雍正五年冬十月﹐增王公及大小官員居家帽頂之制。

○鄕試同考官雍正五年﹐令嗣後各省鄕試同考官﹐調鄰省在籍進士﹑舉人充任﹐不用府﹑州﹑縣職官。乾隆丙辰恩科仍復舊制﹐此例停止。

○沈近思沈近思﹐錢塘人﹐少出家隱雲林。或勸之就學﹐舉康熙庚辰進士﹐累官廣西同知。雍正時卓異引見﹐特擢文選司郎中。未逾年﹐晉少宰。卒贈尙書﹐謚端恪。

○嵇文敏公嵇文敏﹐武進人﹐康熙丙戌進士。五年之內﹐由編修至尙書﹐尋晉大冢宰﹐總督北河。復拜大學士﹐又領南河總督﹐督修浙江海塘﹐卒於工所。𨿽居揆席而未嘗一日立朝右﹐宦迹頗奇。

○鹽之種類河東鹽池﹐每於四﹑五﹑六月人力澆曬種鹽。交八月風轉西北﹐日色漸淡﹐卽各停止。雍正五年八月初三日起﹐至十一月初七﹐八十餘日不需人力﹐自然滋生至七百餘萬斤。形潔味美﹐爲未有之奇徵。經巡鹽禦史顧琮奏報。聞海水由人力煎熬成鹽者﹐謂之末鹽。顆鹽出於天畦隴﹐旣成﹐泱水以灌﹐俟南風起﹐自然凝爲顆。今解州之鹽是也。按﹕靑鹽乃池鹽﹐生於土﹐出西羌。又有光明鹽﹐生於川之山崖﹐卽水晶鹽。又有石鹽﹐生於石﹐木鹽﹐生於樹﹔蓬鹽﹐生於艸之地。

○魏廷珍骨鯁魏廷珍﹐直隸景州人﹐康熙癸巳探花。精於算法。賦性骨鯁﹐累遭世廟訓飭﹐而向用不衰。總督漕運時﹐上命國師文覺往南朝山﹐儀衛尊嚴等王公﹐所過地方﹐官員膜拜如弟子。至淮督關﹐年希堯首先行此禮﹐大學士河督嵇曾筠不得已從之﹐魏獨植立徜徉﹐且上疏﹐言臣不能從佛法。上亦不之罪也。

○西藏設官西藏地分前後﹐相距千餘里。後藏西南毗連巴勒布番界﹐距後藏千數百里。乾隆五十三年侵犯後藏邊境﹐經官兵申討﹐畏威服罪﹐始移駐唐古忒兵丁防守。其設官如名「噶布倫」者﹐總理全藏事務﹕「戴繃」管理番兵之職﹕「第巴」爲守土之官﹔均由駐藏大臣會商達賴喇嘛酌定奏補。外有理藩院司員﹐由京簡放﹐事司達木額魯特及三十九族番子事務。其管理刑法頭人﹐番語呼爲「朗仔轄」﹐凡唐古忒番人犯罪者﹐分別輕重﹐罰以金﹑銀﹑牛﹑羊﹐卽行減免。此國例也。

○西藏西藏與廓爾喀﹑布魯克各部落相連。凡系藏邊境﹐設立鄂博﹐釐成疆域。其世家子弟﹐稱爲「東科爾」﹐遇有大小番目﹐多於東科爾中﹐選通曉書算﹐家道殷實者充補。其餘番民﹑浜丁有出眾者﹐亦準由定奉小頭目擢升古奉。又寺中首領謂之「堪布」﹐凡大寺坐牀堪布﹐可得布施﹐管理寺內莊田﹐由熟悉經占者補放。向來藏內商上並不鑄錢﹐專賴與廓爾喀易換。乾隆五十八年﹐經福康安奏明﹐商上準其鑄造銀錢﹐統用紋銀。正面鑄漢字「唐古忒」﹐背面鑄「乾隆寶藏」。紋銀一兩﹐易換新鑄錢文六圓﹐易換巴勒布舊錢八圓。凡商上收納及采買各物﹐槪準此。

○冬月奏賑我朝每年冬月﹐諭各省督撫﹕有被災應加賑者﹐預奏。俟新春元日降旨蠲緩。𨿽一隅偏災﹐亦惠所必施。錫福春祺﹐率成常例。

○上元呈藝回部以銅繩技爲最奇﹐每於上元節﹐宴慶霄樓前呈藝﹐必獲厚賞。自乾隆辛卯間﹐有因醉登竿﹐遂致顚僕者。上念不以戲傷人命﹐永停此技。北小花園內侍能育蟋蟀﹐亦於上元節宴陳設。皆常例也。

○北漠飼馬北漠三月馬始生駒﹐取牝馬令駒叩乳﹐少飼之﹐卽執駒別系於長綆﹐其名曰「遮勒」。婦人漉馬氵重爲漿﹐其名曰「七格」。至四月初﹐咸於穹廬中插柳祈福以嘗新。於是爲�馬之宴。蓋蒙古舊俗所最重也。

○鄒小山題畫詩鄒小山宗伯工畫﹐嘗進呈花卉﹑山水小冊各二十四種﹐自題云「畫中詩﹐詩中畫」。尢愛其題花卉句。如綠萼梅云「靑山千畝白﹐流水一春香。」甌蘭云「靜如仁者壽﹐香比聖之淸。」杜鵑云「翠煙深夜月﹐錦水舊東風。」夜來香雲「紅塵飛不到﹐玉露夜生涼。」其山水則各系唐詩二句﹐蓋欲自擬王摩詰﹐因借東坡跋語取義耳。

○先秋麥北方麥收最重﹐故農諺云「一麥抵三秋」。有一種早穗者﹐謂之「先秋麥」。

○古北口無榷司凡關皆有徵稅﹐惟古北口不設榷司。康熙時遺制也。

○秋諺南方謂立秋日雨不止﹐必致秋霖﹐故有「立秋十八暴」之諺。北地人謂立秋日雨﹐秋月雨反少﹐謂之「秋弔」﹐立秋日不雨﹐則秋雨必多﹐謂之「秋傻」。又稱立秋前三日雨﹐謂之「騎秋」﹐主歲丰﹐南北占驗﹐亦有不同。

○蒙古話蒙古語謂舊爲「波羅」﹐謂城爲「河屯」﹐謂山之有靈應者曰「海喇堪」﹐謂善馳射﹑能命中者曰「默爾根」。

○京師粥廠京師五城自十月朔日始﹐每城設廠二﹐官給薪米﹐日炊粥以贍貧民。遠近咸集﹐饑寒者賴以飽暖。至來歲春融始撤﹐𨿽丰年亦然。或遇歉歲谷貴﹐則酌展其期。

○坤寧官祀神國朝舊制﹕每歲孟冬朔﹐於坤寧宮立竿祀神。禮成﹐宣皇子﹑皇孫﹐曾並簡王公大臣等至內﹐列茵侍坐﹐分食祭肉。此錫廣惠之意也。

○禮轎舊例﹕詣天壇齋宮﹐皆禦禮轎。乾隆七年始定乘輦之制。或遇石街積雪﹐仍從鑾儀衛請﹐乘用禮轎。

○淳化閣帖內府所刻帖﹐三希堂帖﹐嵌於閱古樓﹔墨妙軒帖﹐嵌於萬壽山惠山園中。乾隆癸巳﹐重刻淳化閣帖成。適長春園中新構文軒落成﹐右﹑左廊各十二楹﹐每楹分嵌六石﹐卽以淳化名軒。嘗拓四百部﹐分賜羣臣。內府拓帖﹐多用烏金拓﹐獨此仿蟬翼拓﹐猶存古意。

○經筵進講每歲經筵進講﹐例春﹑秋仲月舉行。近以秋木蘭﹐惟行於春仲。凡進講先書次經﹐書與經各先淸次漢。每講官一巡畢﹐卽發禦論一通﹐則以淸﹑漢語分講。是日講官及侍班官並補服﹐惟講官加服領袖袍。

○仿鑄鐘乾隆己卯年冬間﹐江西臨江得古鐘十一枚。詔釐定宮懸聲振之節﹐仿鑄入樂。並制特磬﹐用昭條理。其古鐘闕一者﹐兼爲補完十二﹐貯之韻古堂內。

○禦用舟名凡巡幸江西澱津所乘之舟﹐名「安福艫」﹐「臥遊書室」﹐則禦園內舟名也。

○痕都斯坦回人皆善賈。痕都斯坦﹐回城一大國。其地當印度絕遠﹐而懋遷每至葉爾羌﹐故得其玉器充貢獻者最多。聞其攻玉﹐純用水磨﹐工省而制精﹐尢內地所不及也。

○晚香玉晚香玉花﹐乃西洋種﹐洋名「土﹠lt﹔香必﹠gt﹔嬴斯」。康熙年間禦賜今名。

○普陀宗乘廟普陀宗乘廟﹐建於熱河獅子園東。乾隆庚寅﹑辛卯間﹐疊逢國慶﹐舊藩﹑新附蒙古諸部落咸集慶祝。詔仿西藏布達拉都网法式﹐建此迓釐。且蒙古皆重黃教﹐並寓懷柔之意。梵語「布達拉﹐華言切音」普陀「也。

○木蘭圍場木蘭﹐周千餘里﹐本喀爾沁﹑敖漢﹑翁牛特諸部地。康熙年間﹐其王公等以地進獻﹐遂爲圍場。防近省流民估墾﹐每於邊界依谷口植柳爲援﹐以示限制。

○木蘭行圍木蘭行圍﹐每撤圍時﹐兩翼俱以藍旗爲首。每翼數騎﹐擁纛飛馳﹐謂之「跑馬圖哩」。將至看城﹐喧呼「瑪喇哈」﹐則圍合矣。每於圍中射得鹿﹐卽燃松枝炙食﹐並分賜扈行近禦諸臣及紮薩克王公等。

○色爾克斯馬色爾克斯﹐爲洪豁爾所屬界﹐鄰俄羅斯。乾隆年間﹐土爾扈特歸順﹐攜其所產馬貢至天閒。調良適用﹐禦賜名「寶吉驑」。又有名「錦云騅」者﹐善涉淖。向稱哈薩克素產良馬﹐若色爾克斯﹐更在哈薩克西北﹐從未通中國。名馬遠徠﹐尢爲希覯。

○編纂四庫全書禦花園ゼ藻堂中﹐本就大內所有書籍分貯四庫。乾隆辛卯﹑壬辰﹐屢詔訪集天下遺書﹐於是各省大吏﹑搜集所屬呈出者﹐匯送京師﹐都下藏書之家及四方仕宦於朝者﹐咸以書獻﹐人思甄錄爲幸。復允館臣請﹐編校翰林署所貯之《永樂大典》﹐特命內廷大學士等爲總裁﹐掄選翰林﹑分司校擇。輯書之始﹐請錫嘉名﹐命以《四庫全書》﹐就翰林院署設局編纂。其校勘《永樂大典》者﹐於原心亭列席﹔校勘遺書者﹐於寶善亭列席。部曹及子官屬﹐亦有選預纂修者﹐在籍進士﹑舉人徵預分校者五人。特諭內府司官辦給飲膳﹐盛夏﹑隆冬﹐頒冰給炭。凡書佳者﹐悉繕錄匯列四庫。次則標存名目﹐附列書末。其不經及僞托者﹐槪從擯斥。書篇仿《永樂大典》式﹐印界朱闌。選舉﹑貢﹑監生字畫端楷者﹐就武英殿書局分領繕寫。於全書內擇其精醇﹐先爲薈要﹐繕貯ゼ藻堂﹐卽以武英殿纂修翰林分校薈要﹐選派中書﹑助教等官﹐司全書覆校﹑分校事。每分校二員﹐設覆校一員﹐重加磨勘。書內有關學術經濟者﹐咸付刊印﹐用廣流傳。仿宋人活版字法﹐刊成單字排印。書函每以漿气致蠹﹐易以木匣。經﹑史﹑子﹑集﹐以靑﹑赤﹑白﹑黑四色分別裝潢。通計每分三萬六千冊。凡內外獻到之書﹐皆鈐以翰林院印﹐事竣仍給還其家﹐並蒙宸翰弁題簡端﹐俾世守珍E67﹐益增藝林佳話。其時司總纂者﹐紀編修蒙恩卽升侍讀﹐陸郎中攺擢侍讀﹐尢爲異數。

○掃雪培樹大內及禦園各處每逢雪後﹐命步兵及苑戶掃取培壅樹根﹐因卽行賞﹐歲以爲例。

○賜宴外藩每歲上元節﹐例於禦園西敞處盛陳燈火﹐賜宴外藩。凡蒙古入覲及朝正外藩﹑年班回部﹐皆得列坐預觀。亦盛典也。

○詞臣榮遇乾隆時﹐儒臣以耆年宿學﹐退居林下﹐渥承恩眷者﹐惟沈確士﹐錢香樹爲最。凡禦制詩章﹐時附驛寄﹐命之賡和。壬午南巡﹐兩人同舟迎駕﹐曾賜以詩﹐有「二老江浙之大老」句。後沈文恪以梓國朝詩失檢﹐又制徐逆述夔傳﹐被譴。惟錢文端始終受恩無間。上最喜其「鹿馴巖畔當童扶」句。後駐蹕香山﹐適錢奏抵家折至﹐上卽於折內批答﹐以「香山適接還鄕信﹐卽景尢思扶鹿人」二語﹐隨續成全什以賜。詞臣榮遇﹐古未之見。

○丰澤園演耕我朝耕籍之典﹐除遇巡幸外出﹐歲必親臨。前期﹐每於丰澤園演耕﹐臨憩春耦齋﹐亦舊例也。

○墨刻耕織圖盤山農樂軒內﹐貯墨刻耕織圖﹐系康熙三十五年泐石者。

○八旗兵制我朝滿州兵制﹐以黃﹑白﹑紅﹑藍﹐正﹑鑲各一﹐列爲八旅﹐分兩翼﹐各按方居京城。內蒙古﹑漢軍兵亦如之。復掄其精者﹐爲健銳﹑火器二營﹐聚居香山西頂﹐便於操練。外省營制﹐則用綠旗漢兵分列營伍﹐而南北諸大省亦間用滿洲兵駐守﹐內外相維﹐立法盡善﹐然總未如宋仁宗時百二十五萬之多也。

○尖營「尖營」之語﹐不見經史。今以停蹕處爲尖營﹐遂成通稱。

○阿里卜阿里卜﹐回書名。回人之讀其書者﹐必始於此。

○都護遺意元世祖至元時﹐置畏吾都護。畏吾﹐卽今衛拉特﹐又名土爾扈特﹐卽準噶爾四衛拉特之一。厄魯特都護之官今𨿽不設﹐然新疆惟伊犁﹑烏魯木齊﹑巴裏坤等處置有將軍﹑提督等官﹐管轄軍民。其餘各回部﹐遣大臣﹑侍衛等輪班鎭撫之。𨿽曰欽差﹐亦都護之遺意也。

○天祿琳瑯乾隆甲子年﹐始辧訂宋﹑金﹑元﹑明舊板書籍﹐匯爲《天祿琳瑯》。至乙未重校﹐凡僞充宋﹑元槧印者﹐俱詳加別擇。內如最善本之《前漢書》﹐前有趙孟ぽ﹑王世眞像。上亦命寫禦容於捲端﹐每部皆鈐用「天祿琳瑯之璽」。

○郭知達集九家注杜詩宋《郭知達集九家注杜詩》﹐舊藏武英殿﹐僅爲庫貯陳編﹐無有知其爲宋槧者﹐後以校勘《四庫全書》﹐移所書籍﹐始蒙鑑賞﹐列入《天祿琳瑯》上等。九家注﹐乃王文公﹑宋景文﹑豫章先生﹑王源叔﹑薛夢符﹑杜時可﹑鮑文虎﹑師民瞻﹑趙彥材﹐見於知達敍。其言王文公卽王安石﹐宋景文卽宋祁﹐王源叔名洙﹐薛夢符﹑鮑文虎卽其名﹐豫章先生蓋黃庭堅也。版刻於廣東﹐詳見曾噩序。捲後署云「寶慶乙酉﹐廣東漕司鑄板。」馬端臨《文獻通考》載此版亦爲善本。

○準部玉盤平定伊犁以後﹐阿睦爾撒納叛走。王師追擒﹐得其所棄玉盤一。徑二尺﹐圍六尺有奇﹐中可受水一石﹐蓋準部琢以盛氵重漿者。戊寅進獻。及耕屯旣開﹐壬午春墾地者﹐復獲其一以進。形制﹑尺寸並同﹐皆有禦制詩紀之。

○五百家注韓昌黎集宋版《五百家注韓昌黎集》﹐名爲「五百家注」﹐其實姓名可考者﹐僅一百四十有家。餘二百三十家逸其姓氏﹐合計亦不能足數。而所采用主注更不能徧及。又《柳宗元集》亦有「五百家注」﹐所載姓名更少於此。

○瑪爾岱山玉瑪爾岱山﹐在葉爾羌西南。所產之玉﹐材質較和闐玉河所產石子﹐𨿽精美稍遜﹐而博大過之﹐玉工號爲「山料玉」。乾隆時制造特磬﹐專員往采﹐得大玉﹐約重三千餘斤。由冰面拽運﹐輦至京師﹐琢成大玉甕﹐集內廷諸臣聯句紀事。旁一峯名辟爾山﹐產玉皆綠色。

○玉泉山泉水北方無不凍之河﹐惟玉泉山河經冬不凍﹐以靈泉發皇也。泉水最輕﹐乾隆時﹐曾制銀斗量之﹐斗重一兩。伊遜水亦然。其餘名泉比之﹐有加重二三釐至一分者﹐獨雪水較玉泉斗輕三釐。凡山下所出之泉﹐誠無過玉泉者。詳見禦制「玉泉山﹐天下第一泉也」。

○時辰表時辰表﹐來自西洋﹐每日上弦一次﹐晝夜周行﹐隨大小鍼所指﹐以定時刻﹐分數﹐寒暑無異。按《周禮。挈壺氏》﹐及冬﹐則以火爨鼎水而沸之﹐而沃之。蓋因冬水凍﹐漏不下﹐故需火炊水沸以沃之也。今洋表冬寒不凍﹐無藉爨沃﹐其法爲更精耳。

○歷代帝王廟祀典歷代帝王廟位次﹐舊時惟祀開創之君及守成令辟﹐每代不過一二位。康熙六十年﹐詔以歷來祀典﹐或祀其子而不及其父﹐祀其臣而不及其君﹐未爲允協。敕廷臣另議﹐非大無道失國者皆祀之。又以明之國事﹐壞於神﹑光﹑熹三宗﹐而不亡於湣帝﹐諭撤神﹑光﹑熹三宗﹐而祀湣帝。實千古不易之公論。

○虎槍侍衛凡上臨幸所至﹐虎槍侍衛執槍立側﹐謂之「儀槍」。𨿽名以刺虎﹐實不過效勤當差而已。

○歲朝圖乾淸宮西暖閣幾上虎釒享內﹐貢吉祥艸。乾隆時﹐曾與回部歲貢蘋果﹑石橊﹑木瓜三果貯盤﹐繪爲「歲朝圖」﹐因以聯句。

○聽法松香山靜宜園﹐有二十八景。香山寺中松﹐蓋數百年物﹐向稱「聽法松」﹐定爲二十八景之一。

○靑芝岫米萬鐘旣得異石於大房山﹐束牲載書以告。甬東薛岡見之﹐復代石報米書。二書當時傳誦﹐以爲韻事﹐詳見《春明夢餘錄》。後石棄至良鄕縣多年﹐乾隆年間﹐運至於昆明湖之樂壽堂﹐名之曰「靑芝岫」。

○綽爾齊關外蟬聲﹐較內地宏而直﹐蒙古人謂之「綽爾齊」﹐綽爾齊者﹐胡笳奏曲人也。以蟬聲相似﹐故名之。

○阿達密凡秋列圍者﹐計一千二百人﹐皆四十八旗蒙古。每入崖口﹐第一圍用三四百人﹐於平甸列小圍﹐國語謂之「阿達密」。

○舊五代史宋開寶中﹐詔修五代史。盧多遜諸人同修﹐宰相薛居正監修。書成﹐凡五十卷。其後歐陽修別撰《五代史記》七十五卷﹐藏於家。修歿後﹐官爲刊印﹐與薛史並行。當時以薛史爲舊史﹐歐史爲新史。至金章宗泰和時﹐始詔學官專用歐陽史﹐於是薛史遂微。元﹑明以來﹐傳本漸就湮沒。我朝修《四庫全書》﹐詞臣於《永樂大典》各韻所引甄錄條系﹐得之八九﹐復采《冊府元龜》《太平禦覽》《通鑑考異》《五代會要》諸書﹐以補其缺﹐卷帙悉符原書。允館臣請﹐仿劉晌《舊唐書》之例﹐列於《二十三史》﹐刊布學官。薛史文筆𨿽不及歐史謹嚴﹐而敍事詳核﹐司馬溫公《通鑑》多采用之。

○花翎黃褂漢文職大臣由鼎甲出身者﹐無賞花翎﹑黃褂之例。乾隆四十一年﹐徵剿金川功成﹐大學士於敏中蒙恩賞賫﹐並與諸功臣繪像紫光閣中﹐異數也。

○春秋撈玉《西域記》﹕於闐國玉池每以端午日取玉云云﹐今無其事﹐惟以春﹑秋撈玉充貢。玉以從水撈出者爲佳﹐其產於山者﹐體質頗大﹐而精粹不如。

○郊勞平金川將士乾隆丙申﹐平定金川。凱旋時﹐上迎勞將軍阿桂等於良鄕黃新莊郊臺。先陳得勝纛於臺上﹐上率成功將士及王公大臣等行禮。是時臺下鳴螺﹐鐃歌樂作。拜纛後﹐將軍﹑參贊趨禦幄座次﹐行抱見禮﹐撫慰賜賫﹐皆循舊例。

○午門受俘午門受俘禮﹐乾隆年間凡四舉是典﹕乙亥六月﹐徵剿準噶爾﹐先獲靑海數酋來獻﹐是年十月平定後﹐復獲達瓦齊等﹐檻解京師﹔庚辰正月平定回部﹐函霍集占之首以獻﹔丙申四月平定兩金川﹐逆酋﹑黨羽全就俘獲﹐並禦午門受之。

○紫光閣乾隆辛巳年﹐落成紫光閣。壁間舊列西師戰圖。平定兩金川後﹐詔擇其事最大﹐戰最偉者繪之。凡十六幀﹐並揭閣壁。

○安遠廟蒙古素奉黃教﹐伊犁之固爾札廟莊嚴特盛﹐尢其所尊禮者。乾隆年間﹐仿其制建安遠廟於熱河。每歲駐畢時﹐外藩集此瞻禮﹐益增歡喜。此亦寓柔懷遠人之意也。

○曼殊師利五臺山爲文殊師利道場﹐梵語謂之「曼殊師利」。山麓有寺﹐曰「殊像」﹐傳是文殊示現處。曼殊師利﹐焚帙讀作平聲﹐其音近滿珠﹐故西藏達賴喇嘛等每於新歲獻丹書﹐稱「曼殊師利大皇帝」云云﹐蓋以曼殊訛爲滿洲也。

○千尺雪千尺雪在蘇州寒山。乾隆辛未南巡﹐曾題詩紀勝。西苑﹑熱河﹑盤山並各仿其制爲之。寫圖凡四﹐每處E674卷。

○額賦抵算我朝定制﹕地方遇水﹑旱偏災﹐視成災分數輕重﹐蠲免本年正賦。或未奉旨以前﹐百姓有已經輸納者﹐卽抵作來年額賦﹐以紓民力。非若前朝之不準抵算﹐虛受蠲免之恩也。

○回部伯克伯克﹐回部官名﹐而職掌及名號各不同。其曰「阿奇木伯克」﹐總理一城事務﹐若內地之都統﹕「伊什罕伯克」﹐協理事務﹐若內地之副都統。其品級則自三品至七品不等﹐皆以城務大小爲差。

○馬政我朝馬政﹐較前史所載殊得實用。凡圈圉之馬﹐分布於上都達布遜諾爾﹑達裏岡愛﹑烏梁海﹑大淩河曁左右兩翼各場牧放﹐及各蒙古部落滋牧者﹐共二十萬二千八百餘匹﹐各就水艸字育﹐仍歲有孽生。又滿﹑漢各營及各省驛遞﹑塘站馬﹐共二十二萬五千二百餘匹﹐皆月給馬乾銀﹐各就所在分飼之。

○禦門聽政禦門聽政﹐原指乾淸門﹐上駐西苑﹐則禦勤政殿舉行此典。凡吏部題缺本進呈﹐往往折角﹐屆期﹐滿內閣學士奏折本。率系背誦﹐凡記憶未熟﹐及淸語生疏者﹐每或遺忘﹑舛錯﹐視爲難事。

○赫圖阿拉赫圖阿拉﹐以漢語譯之﹐卽爲「橫甸」﹐在興京南。乃我朝發祥地也。

○行營營制行營之制﹐內外各四門。每門植大纛二。鑲黃﹑鑲白兩旗在東﹔正黃﹑鑲紅兩旗在西﹐正白旗在南﹐正紅旗在北。因北面止有外圍一門﹐故以兩藍旗並於南門﹐分日植之。內外圍列帳﹐皆八旗護軍宿衛。

○永陵神樹永陵內寶頂前生瑞楡一株。輪盤郁﹐圓覆如蓋﹐實兆我大淸萬年景祚。尊曰「神樹」。

○禦用拖牀冬日液池﹐上禦拖牀。其制似榻無足﹐似車無輪﹐以人挽行冰雪中﹐至便。有施氈幄及飾以龍鳳者。

○東珠東珠﹐出混同江及烏拉﹑寧古塔諸河中。勻圓瑩白﹐大可半寸﹐小者亦如菽顆。王公等冠頂飾之﹐以多少分等秩。凡采珠者﹐乃打牲烏拉包衣下食糧人戶﹐合數人爲一起﹐謂之「珠軒」。以四月乘舟往﹐至八月回﹐各以所得珠納之於官﹐如供賦然。

○人參佳者昔陶宏景稱人參上黨者佳﹐今惟遼陽﹑吉林﹑寧古塔諸山中所產﹛艸侵﹜株滋盛﹐且味厚效神﹐上黨直爲凡品。蓋神臯奧區﹐鐘毓靈艸﹐亦我朝王气悠長之一徵耳。

○混同江混同江發源長白山﹐國語曰「松阿哩江」。「松阿哩」﹐漢語「天河」也。俗呼爲「松花江」。江中產玉﹐色淨綠﹐細膩溫潤﹐可中硯材﹐發墨與端溪同﹐品在歙坑之右。

○貂皮貂產烏拉諸山林中。索倫人以捕貂爲恆業﹐歲有貢額。第其等以行賞﹐冬時供禦用裘冠。毛色以丰厚純黑者爲上﹐紫次之﹐黃又次之。毛潤澤而香﹐由喜食松栗之故也。

○熊羆盛京多窩集﹐茂密蓊翳﹐連林數十里﹐熊羆﹑每ㄣ伏其中。熊し捷而羆憨猛﹐皆獸之絕有力者﹐乾隆甲戌﹐上行圍﹐曾並殪之。羆重千餘斤﹐熊亦及半。

○堪達漢「堪達漢」﹐國語「馬樊�」也。是獸項下懸肉相似﹐故名。出黑龍江山中﹐性喜水﹐行水則速﹐行山返遲。似鹿而大﹐其角可作射﹠lt﹔韋﹠gt﹔﹐色如象牙﹐而堅白勝之。﹠lt﹔韋﹠gt﹔間環以黑章一綫﹐卽角中之通理﹐以點細密而勻正者爲最。

○海東靑黑龍江出海東靑。身小而健﹐其飛極髙﹐能擒天鵝﹐羽﹠lt﹔方矣﹠gt﹔之最鷙者﹐《輟耕錄》載﹐演雅言海靑﹐羽中虎也﹐燕能制之﹐羣集緣撲卽墜云云。以小制大﹐亦猶腰黃啖虎之類也。

○盛京覃鰉盛京之魚肥美甲天下﹐而覃鰉尢奇。巨口細睛﹐鼻端有角﹐大者丈計﹐可三百斤。冬日輦以充庖備賜﹐亦有售於市肆者﹐都人目爲珍品。是魚出黑龍等江﹐非釣所能得。捕之者以网圍至岸邊﹐伺魚首向岸﹐挽彊射之﹐魚負痛一躍而上﹐旣至陸地﹐卽易掩取。冬日或鑿冰以捕﹐則必系長繩於箭﹐以掣取之。

○敕書唐始有知書誥﹐至宋而其權益重。凡除拜謫免﹐皆有制詞。我朝凡文武遷除﹐皆無之﹐惟外任大員﹐得給敕書﹐第視其品秩﹐明訓數語。卽「覃恩封誥」﹐亦各有成文﹐並論官不論人也。

○柳公權書蘭亭詩柳公權書蘭亭詩﹐惟見於戲鴻堂。墨迹已入內府﹐列《石渠寶笈》上等。戲鴻堂所刻者﹐多有闕筆。乾隆戊戌間﹐詔於敏中就其漫漶闕畫者﹐隨邊旁補成全字。同原刻本並董其昌臨捲﹐及上所臨董捲鉤募勒石﹐共成四冊。

○蒙古按塔哈每歲木蘭秋﹐諸蒙古紮薩克王公等畢集﹐隨圍典屬﹐向以蒙古「按塔哈」稱之。按塔哈者。國語謂「賓客」也。各蒙古本皆稱臣﹐從不敢以賓客自居﹐然其來時適當鴻雁來賓之時。古所謂「雁臣」者﹐尢爲貼切。

○尊師重道我朝家法﹕皇子六歲﹐出就外傅。初入書房﹐見師傅彼此皆長揖。雍正時﹐命髙安朱文端公軾直書房﹐持諭於懋勤殿行拜見禮﹐示尊重也。乾隆丙辰冬﹐文端病篤﹐上親臨其第視疾。文端力疾服朝服﹐令其子扶掖拜戶外。上嘉其知禮﹐後於懷舊詩中稱之爲可停先生。

○嶽鐘琪我朝漢提﹑鎭中﹐有功可錄者不乏人﹐而宣力三朝﹐名震諸番者﹐無出嶽鐘琪右。鐘琪﹐陜西臨洮人﹐初由同知攺武﹐任遊擊﹐康熙時已擢四川提督。雍正元年﹐授奮威將軍﹐徵靑海有功﹐予三等公爵﹐尋遷川陜總督。七年﹐授寧遠大將軍﹐由西路徵剿噶爾丹策淩。十年﹐大學士鄂爾泰劾其玩忽縱賊﹐奏報不實﹐上宥之﹐仍畱總督任﹐護大將軍印﹐降公爵爲三等侯。張廣泗復劾其怪僻乖方﹐遂罷職﹑削爵﹐付法司鞫訊﹐擬以大辟﹐疏畱中。乾隆十三年﹐以總兵銜剿金川逆酋﹐尋授四川提督。會大學士傅恆經略金川軍務﹐酋畏懾乞隆﹐鐘琪奉經略令﹐輕騎入番巢﹐曉以順逆﹐示之不疑﹐莎羅奔卽抒誠乞隆。凱旋﹐仍與三等功爵﹐賜號「威信」。十九年赴重慶督緝墊江逆匪陳琨等﹐事竣﹐還﹐卒於資州﹐賜卹如例。鐘琪任川陜總督時﹐湖廣逆犯曾靜遣張熙投遞逆書﹐鐘琪佯與設誓﹐誘其吐實﹐卽奏逮治。其藎誠智略﹐有足嘉者。

○習車戰嶽鐘琪徵噶爾丹策淩時﹐議用車戰﹐因設車騎營肄習之﹐終歸無用﹐未免泥古之失耳。

○錢文端之母錢文端之母陳太夫人﹐知書﹐工繪事。文端少時﹐每勗之學﹐有夜紡授經圖﹐曾奏及﹐上嘉而題以詩﹐亦異數也。

○黃庭桂漢軍黃庭桂﹐康熙時充侍衛。雍正時﹐由提督遷四川總督。乾隆初年﹐並川﹑陜總督爲一﹐廷桂專任四川提督。尋由提督授甘肅巡撫﹐擢陜﹑甘兩省總督﹐官至大學士﹐仍兼總督。以敍平定準噶爾功﹐予世職﹐晉三等忠勤伯﹐賜雙眼孔雀翎﹐紅寶石頂﹐四團龍補。後赴涼州督辦軍需﹐病卒。上挽辭有「鞠躬盡瘁今誠已﹐諸葛而來此一人」之句。

○方觀承我朝以書記起用至大員者﹐惟桐城方恪敏一人。雍正十年﹐恪敏以監生隨定邊大將軍平郡王福彭赴北路軍營爲書記。事竣﹐授內閣中書﹐爲軍機章京。因得通達治體﹐且嫻章奏﹐氵存歷至直隸總督。在任二十年﹐畱心民瘼﹐如義倉﹑書院﹑畱養﹑育嬰各局﹐並督所屬實力奉行。其籌辦河務﹐亦得機要。

—○閒散宗室我朝宗室繁衍﹐向來閒散者例無頂戴。乾隆壬寅冬﹐諭將王﹑貝勒﹑貝子﹑公之子嗣﹐俱照蒙古王﹑公﹑臺吉之例﹐分別給與頂戴。其餘閒散﹐一槪給四品頂戴。癸卯新正﹐錫宴頒賜﹐凡二千人。

○嚴禁宦寺弄權世祖章皇帝定鼎以來﹐力懲前代閹寺弄權秕政。於順治十二年諭立鐵牌﹐嚴切敕諭﹕裁定內監員數。但有犯法干政﹐竊權納賄﹐囑托內外衙門﹐交結滿﹑漢官員﹐越分奏事﹐及言官員賢否者﹐立置重典。聖訓煌煌﹐禁制纂嚴。卽所置宮殿總管﹐首領諸職﹐賞給頂戴﹐不過至四品而止﹐但執門禁﹑灑掃之役﹐皆統於內務府。與《周官》以閽寺內豎屬之冢宰之法﹐實相吻合。

○鶻師赤回人養鷹鷂者﹐謂之「鶻師赤」﹐居之京師﹐隸八旗。

附錄

○武陵趙文恪公事略公諱愼軫﹐字遵路﹐號笛樓﹐湖南武陵人。乾隆已酉拔貢﹐學使錢南園先生器之曰「人英也」。嘉慶元年成進士﹐選庶吉士﹐授編修﹐庚申﹑辛酉兩校順天鄕試。攺禦史﹐奏川﹑楚善後事宜﹐上偉之。十年﹐分校會試。巡通州漕﹐革陋規﹐奏糧艘起撥事﹐發諸獘﹐轉給事中。十二年﹐充江南副考官。母憂歸﹐服除補原官。湖南學政某﹐以矜愎失士心﹐欲附公自固﹐列公諸子優等﹐公仍奏劾之﹐遂遣戍。十七年﹐授惠潮嘉道。宣教化﹐淸獄訟﹐優禮諸生。海陽﹑普寧民械鬥擄掠﹐聚眾久﹐官不能治﹐公馳往﹐捕誅之。沿海民多寮居﹐藏匪銷贓﹐公悉編入保甲﹐毀其柵寮﹐水陸獲盜無數。十九年﹐遷廣西按察使。慶遠莠民藍耀靑以天地會結眾斂錢﹐有廖五桂者﹐苦其侵暴﹐思結龍虎會敵之。揭帖中有「平治大元帥」及令地方助餉語﹐以恐嚇村民。事發﹐布政司請往﹐將大其事﹐公不可﹐自往按治﹐誅耀靑及五桂﹐脇從皆杖釋之﹐自首免罪﹐民大安。復爲條約﹐諭民間廣種植﹑浚陂塘﹑嚴守望﹑堵巖洞﹐摘律例中易範者五十餘事﹐刊示之。廣東洋匪投誠後﹐漸入廣西爲盜。水路設巡船﹐俾商民停泊有定所﹐衛之以兵。行守令﹐以捕盜多寡定舉劾。增州縣解送囚徒路費。明年﹐遷廣東布政使。故事﹐州縣解銀及領銀皆有規費﹐公革之。始至司﹐庫貯銀四百萬﹐逾年乃五百三十萬。南海桑園圍石堤九千五百丈有奇裏民屢修屢決。公上言﹐民力已困﹐請以司庫沙坦花息及糧道庫息銀八萬發商取息﹐爲歲修資。東省屯田五千三百餘頃﹐賦重累民﹐公請減屯糧額數﹐而酌加科則極輕之沙坦六千餘頃以抵之﹐督撫如議奏行。又以粵俗奢靡﹐刻行陳文恭《從政訓俗》二種遺規﹐躬節儉以示勸。連山縣城工銀﹐以裁縣故未入奏銷﹐公捐廉償之。或曰「子產之輿﹐可勝濟乎﹖」公曰「濟所可濟﹐不能盡﹐亦不能恝也。」二十三年﹐擢廣西巡撫。至則以農田水利爲急﹐諭守令平疇﹐修陂塘﹐設龍骨車以挽水﹐山田開蔭井﹐筒架作式﹐使民仿之。粵西地接黔﹑楚﹐盜出沒其間﹐飭屬查保甲﹑置望樓﹑練民壯﹐互相守望﹐縣建卡房數十座﹐各府以官會營巡輯。柳州至省會千餘里﹐增設水汛四十三所﹐每卡設哨船﹐有盜則卡船舉炮﹐各團丁登望樓﹐咸出堵擒。終公任﹐獲盜千七百餘人。公以外盜十居七八﹐乃稽察客民﹐立客長籍之。單身流蕩者爲遊民﹐查籍遞回﹐山僻艸寮盡毀。礦廠﹐窯搾﹐傭丁皆立冊﹐有保者畱﹐否逐﹐刊爲省例。又動支司庫養廉空缺銀﹐爲營汛工程之用。西撫歲支養廉銀萬兩﹐又梧﹑潯二關﹐例得動用羨余。公嘆曰「吾家衣食粗足﹐身爲大臣﹐復取盈焉﹐將安用之﹖當爲聖主廣布仁澤耳。」乃創預備倉﹐捐銀萬二千﹐令桂林府買谷積貯。以千金髮典肆生息﹐爲歲修費。愛日書院久廢﹐修復之﹐復建培風書院﹐課民間童子。柳州﹑思恩﹑慶遠三府縣向無書院﹐公出銀二千﹐倡捐興建﹐於是象州﹑羅城﹑天河﹑武緣﹑雒容﹑興業等縣皆應之。道光二年﹐入覲﹐成皇帝諭曰「卿誠實不欺﹐故皇考簡用以貽朕﹐其益勉之。」公頓首泣謝。八月﹐除閩浙總督。公治軍嚴﹐重申條約﹐編頒諸鎭﹑營﹑訊﹐身自考校備弁無虛日。參將某驕蹇﹐浙江提督某玩洋務﹐皆奏劾之。手紮司﹑道﹑諸鎭﹐密令陳所屬文武優劣﹐驗之以事﹐信賞必罰﹐故所用皆得人。上游四府﹐地僻山深﹐漳﹑泉﹑江﹑廣人多租山立廠爲業﹐凡十餘萬人。遊民混迹其間﹐於是會匪﹑擔匪﹑丐匪羣聚爲害。公令各鄕就地勢聯絡立鄕總﹐盜至﹐鳴鉦逐捕。加增緝捕經費﹐遣官弁搜山﹐著名匪首皆就獲。浙洋商艘報劫﹐公旣嚴責水師﹐復與兩撫議立海口魚船出入章程﹐水陸合捕﹐所部晏然。福州閩安鎭外有瑯琦島﹐居民二千戶﹐多爲姦利濟匪﹐公訪聞擒治﹐移駐水師﹐建炮臺﹑望樓﹐會垣門戶益重。漳﹑泉械鬥風未已﹐刊故訓導謝金鑾《治法論》﹐頒守令行之。漳州守周鎬﹐賢吏也﹐以老乞去﹐公手書勉畱﹐令署汀漳龍道。尢以臺灣爲慮﹐盡選賢能以往。未幾﹐鳳山民楊良斌作亂﹐巡道孔昭雯﹑知府孔傳オ不一月平之。噶瑪蘭民入山伐木﹐歲供道廠軍工船料﹐匠首苛斂無已﹐山匠林泳春因而爲變。公檄鎭將捕誅之。仍博采輿論﹐更定采章程﹐蘭人乃服。臺灣十三營戍兵萬四千﹐皆自內地五十三營更替﹐例由廈門提督點驗分訊﹐其歸也﹐亦如之。遠者相距三千里﹐兵弁苦之﹐公變通舊制﹐令水﹑陸二提督及福州城守分途點驗﹐戍兵之困以蘇。臺本產谷地﹐福﹑漳﹑泉三府民食仰之。商運歲常百萬﹐江﹑浙﹑天津亦至焉。臺人不知蓋藏﹐又生齒日繁﹐歲稍歉﹐朱貴﹐輒思爲亂。公令稽出口米船﹐月報實數﹐酌年丰﹑歉定限制﹐俾民間常畱有餘。三年夏﹐浙江水災﹐公奏請賑卹﹐復捐俸倡勸紳商﹐得谷六千﹑米一萬七百﹑銀七十萬五千﹐展賑限﹐全活無算。凡就食流民﹐令所至州縣詢男﹑婦名數﹐給滚單撫卹。是秋﹐浙中米踴貴﹐閩撫欲運倉谷往濟﹐公以臺灣歲丰﹐乃奏弛海禁﹐招商販臺米濟浙﹐浙足而閩倉如故。閩鹽不銷﹐官商積困﹐公奏減南靖﹑長泰二縣額引﹐撥入臺灣府屬﹐並停徵商欠﹐官民便之。四年﹐奏請以明儒黃忠端公道周從祀文廟東廡﹐位列羅文莊公之次。故訓導侯官謝金鑾﹑教授徳化鄭兼才﹐有學行﹐惇崇名節﹐公敬異之﹐今舉祀鄕賢。五年﹐調雲貴總督。貴州彌望皆童山﹐近歲大吏勸民種ㄅ樹放蠶﹐收繭織綢﹐甚有利﹐而守令或以爲迂。公察所屬多未行﹐手教勸之﹐且捐給工本。抵滇﹐壹意以撫靖邊夷﹐整飭銅﹑鹽爲務。旣陳銅﹑鹽積獘﹐又以防邊之策﹐無逾屯田﹐日與滇撫考地圖﹑訪形勢﹐經營屯政﹐及安撫土司﹐建設碉堡﹐練丁防守諸制。以積勞成疾﹐五月一日薨於位﹐年六十五。有詔優卹﹐贈太子太保﹐謚文恪﹐贈祭葬如例。

公少孤﹐從舅氏王春野遊﹐教以勵行克己。後益博覽先儒格言﹐凡有益身心可致用者﹐皆潛心體驗。聞儕輩中嘉言善行﹐則惕然不自己。通籍後﹐致力猶勤﹐爲日記﹐互易簀乃已。灼知州縣之困﹐體卹甚至﹐而不可幹以私。見屬吏自道府以下﹐墾切訓戒如師弟﹐是非﹑賢否﹑喜怒不藏。曰「吾於人無私愛憎﹐何必使妄相揣測耶﹖」有所詰責﹐其人能以理自申﹐必賞異之﹐卒從所請。遇事關民生疾苦﹑國家憂樂者﹐思之輒竟夕不寐﹐必得當乃已。督滇﹑黔時﹐病已亟﹐猶疏劾貪墨吏數十人。閱日屬纊﹐代者發急遞追回﹐滇人皆痛惜之。公嘗顏其室曰「省愆」﹐年位逾進﹐功益密﹐好善嫉惡﹐乃益眞且嚴。昆明錢公所謂「人英」者﹐公眞無愧也已。

公著《奏議》八卷﹑《從政錄》八卷﹑《載筆錄》四卷﹑《楡巢雜識》二卷﹑《省愆室續筆記》一卷﹑《讀書日記》四卷﹑《惜日筆記》二十卷﹑《詩文集》六卷。公入祀福建名宦祠﹑湖南鄕賢祠。

子惇詩﹐字鼎門﹐由戶部山東司主事官至陜西道監察禦史。鯁直敢言﹐屢劾權貴。僚友花松岑﹑宗滌樓﹑梅伯言﹑姚石甫﹑湯海秋﹑魏默深﹑陳雲心類皆風骨テが﹐以道義﹑文章相砥礪。而與陳雲心尢稱莫逆﹐故以女妻之。相攸之贊﹐則魏默深也。孫篤恩﹐咸豐之季﹐應湖南糧道王初田之招﹐隨營剿辦桂東股匪。旋從郭雲叟﹑成靜齋諸鄕先生辦理東徵籌餉事。同治二年﹐蒙前大學士左文襄公奏調浙營﹐事戎幄﹐以克復衢﹑嚴﹑杭州等城﹐保奏以知縣畱浙補用。歷宰繁劇﹐多善政﹐薦升至道員。曾孫於密﹐現官江西道員﹐歷守建昌﹑袁州﹑臨江諸郡。

