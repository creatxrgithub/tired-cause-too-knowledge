《崇禎朝野紀》

﹝明淸﹞李遜之撰

●三朝野紀序

嗚呼﹗由今日而追溯昌﹑啟與崇禎﹐正如白頭宮女談天寶遺事﹐又如桃花源中人重話先秦﹐不知其在龍漢劫前﹐有不令人長嘆而深思者哉﹗況自庚申迄甲申﹐凡二十餘年間﹐內有朋黨之禍﹑外有邊隅之憂﹐加以奄尹播虐﹑赤眉煽亂﹐下者已甘飲狂藥﹐上者亦漸醉宿酲﹐相率爲愚﹑爲罔而不知所底﹔卽有志義之士﹐或殉忠於殿陛﹑或僇力於疆場﹐但能以身自靖﹐告無罪於皇天后土而已﹐不能挽滄海之橫流﹑回狂瀾於旣倒也。嗚呼﹗以哲皇之優柔蒙蔽﹐而猶幸承庥襲安﹔以烈皇之英明剛毅﹐而竟至國亡身殉﹕豈遘會不同耶﹖抑蘊毒在先而潰敗在後耶﹖又或治亂有時﹑气數已定﹐不可測識耶﹖

遜之昔爲黃口幼孤﹐今作蒼顏老叟﹐痛念先忠毅盡節於哲皇﹑蒙旌於烈皇﹐國恩家教﹐耿耿在懷。顧以才地卑微﹑志識黯淺﹐未能闡揚先業﹐纂述舊聞﹔況三朝以來﹐絲綸之簿﹑左右史﹑起居注之籍俱化爲煨燼﹐而貞元朝士﹑桑澥遺民又皆沈淪竄伏﹐無可質證。於是﹐國故亂於朱紫﹑俗語流爲丹靑﹐緣飾愛憎﹐增易聞見者有之矣﹔黨庇姦逆﹐抹殺忠義者有之矣。韓退之論史官巧造語言﹐鑿空構立﹐何所承受取信﹗至怵以人禍天刑﹐曰若無鬼神﹐豈可不自心慚愧﹔若有鬼神﹐將不福人﹖至哉斯言﹐誠爲著論述事者之良規而曲學誣世者之炯戒矣。予故不敢僭爲全書﹐但就邸報抄傳與耳目睹記及諸家文集所載﹐摘其切要﹐據事直書﹔間或旁托稗官﹑雜綴小品﹐要於毋偏毋徇﹐勿僞勿訛。若夫傳疑未確者﹐寧闕而不錄﹐庶幾竊附識小之義﹐存一代之軼事乎﹗或曰﹕孔子作春秋﹐定﹑哀之間多微詞﹔今立乎此目以紀啟﹑禎﹐猶未遠於定﹑哀也﹐而詞多指切﹑事無隱諱﹐亦不悖孔子之教否﹖曰﹕此固野紀耳。吾但條系事件﹐隨日雜書﹐語無粉飾﹐文無編次﹔但以爲巷謳村謠置之﹐則固無褒刺之嫌與謗書僞史之譏也。倘讀之而有興故國故君之思﹑懷銅駝荊棘之感者﹐吾且欲憑弔於斷簡殘篇之中﹐相與悲歌當泣也已矣。

歲在重光大淵獻之南呂月十有八日﹐江邑遺民李遜之膚公氏漫題。

●崇禎朝野紀

江上遺民李遜之輯

毅宗烈皇帝爲光廟第五子﹐母選侍劉氏﹐後追謚爲孝純太后。萬曆三十八年庚戌十二月二十四日卯時生於東宮﹐孝純早逝﹐撫育於李莊妃。天啟二年九月﹐冊封爲信王。七年二月﹐就外邸成婚﹐冊妃周氏﹐是爲烈皇后。後爲兵馬司周奎之女。奎系蘇州府長洲縣人﹐後封嘉定伯﹐熹廟病亟時﹐魏璫方張盛﹐中外危栗。上在信邸﹐爲魏璫疑忌﹐常稱疾不朝謁。至是﹐召入見﹐諭以吾弟當爲堯舜﹐上懼不敢當。但言陛下爲此語﹐臣應萬死。熹廟再以善視中宮爲托﹐又言忠賢宜委用﹐上益懼求附。至八月甲寅日﹐熹廟已宴駕﹐諸姦祕不傳﹔翊日﹐凶問彰露﹐始宣皇后懿旨告外。逆璫遣塗文輔等迎上入宮。上危甚﹐袖食物以進﹐不敢食宮中物也。是時﹐羣臣無得見上者。上秉燭獨坐﹐久之﹐見一閹攜劍過﹐取視之﹐畱置幾上﹐許給予賞。聞處邏聲﹐勞苦之。問左右欲給以酒食﹐安從取乎﹖侍者對﹕宜問之光祿寺﹐傳令旨取給之﹐歡聲如雷。以二十四日卽皇帝位於中極殿﹐受百官朝﹐朝時天忽鳴。

諭免召買香燭﹐節省三萬餘兩﹐加恩文武軍民人等﹐賞賚守邊官軍﹐諭內閣動支戶部太倉銀三十萬兩﹐兵部太僕寺馬價銀三十萬兩﹐工部二十萬兩﹐光祿寺三萬兩﹐順天府搜括稅契等項銀一萬兩﹐各速給發。

內閣奉上傳﹕凡本內遇天地﹑祖宗﹑列後字樣﹐俱要出格﹐朕不敢與天地﹑祖宗並﹐傳示遵行。

上一日禦便殿﹐閱章奏﹐聞香煙﹐心動疑之﹐出步階■﹝土戚﹞間乃定。詢內官此自何至﹖曰﹕宮中舊方。上叱毀之﹐勿復進。太息曰﹕皇考﹑皇兄皆爲此誤也。

九月甲子朔﹐太監魏忠賢乞辭廠務﹐不允。奉聖夫人客氏﹐準出外宅﹔給寧國公魏良卿﹑安平伯魏鵬翼鐵券﹔太監李永貞疏病﹐準回籍調理。

客氏旣奉旨出宮﹐於五更衰服赴梓宮前﹐出一小函﹐用黃色龍袱包裹﹐皆先帝胎發﹑痘痂及累年剃髮﹑落齒﹑指甲等焚化﹐痛哭而去。後奉旨籍其家﹐命太監王之政嚴訊之﹐有宮人有娠者八人﹐蓋出入掖庭﹐多攜其家侍媵﹐冀如呂不韋﹑李園事也。上大怒﹐立命赴浣衣局掠死後﹐仍僇屍淩遲。子侯國興伏誅。客光﹑客先﹑客璠﹑楊六奇等永戍﹝光﹑先﹑璠皆客氏兄弟﹐楊六奇忠賢之婿﹞。忠賢肆惡﹐皆與客氏同謀成之﹐其危中宮﹑害裕妃﹑成妃﹐用王體幹﹐殺王安﹐皆客氏之造意也。

上初卽位﹐所以優禮客﹑魏者﹐一如熹廟﹐而潛邸承奉﹐盡易以新銜﹐入內供事﹔其李朝欽﹑裴有聲﹑王秉躬﹑吳光承﹑談敬﹑裴芳等﹐次第準其乞休。逆賢羽翼剪除一空﹐復散遣家丁﹐然後黜逐﹔逆賢肘腋大姦﹐不動聲色﹐潛移默奪﹐非天縱神武﹐何以能此﹗

四大朝﹐廷臣俱用朝衣﹑朝服﹐內閹則否。惟歲除祭中澑之神﹐司禮監掌印代行祭禮﹐奏請祭服服之。大朝﹐止磕頭呼萬歲而已。逆賢擅政﹐凡遇大朝﹐與王體幹下至脾子等﹐俱潛用朝衣冠﹐於幹淸宮大殿內﹐照外廷儀制行慶賀﹐山呼禮贊禮。內閹一如鴻臚班首﹐亦致詞焉。後魏良卿晉封﹐逆賢攺戴貂蟬冠﹐位王體幹上﹐烈皇登極﹐逆賢欲仍熹廟行禮﹐繼而憚上英明﹐止用本等服色﹐同眾叩頭呼萬歲。

禦史楊維垣疏論崔呈秀依附魏忠賢﹐立志卑污﹐居身穢濁。上答以諸臣俱經先帝簡擢﹐不得妄詆。禦史賈繼春參崔呈秀以聽勘禦史﹐未及二年﹐驟加宮保﹐賣官鬻爵﹐貪淫穢迹﹐不可枚舉。田吉以殿試而被懷挾之參﹐瓦全已幸﹐乃二載曹郎﹐而尙書極品﹐叨名器如承蜩單明詡﹐踰期主政﹐而督撫侍郎﹐取節鉞如拾芥。此又咲破士林之口﹐應聽自裁。工部主事陸澄源上言四事。一正士習﹐比來上气漸卑﹐惟以稱功頌徳爲事﹐如廠臣魏忠賢﹐奏疏不書姓名﹐盡廢君前臣名之禮。祝釐徧於海內﹐奔走狂於域中﹐士風之卑﹐莫此爲甚。一糾官邪﹐如尙書崔呈秀﹐貪橫無恥﹐臺臣𨿽悉其槪﹐其惡實罄竹難書。一安民生﹐立枷之法﹐爰書未定﹐而命已斃﹐廠衛深文﹐株連蔓引﹐慘酷不忍言。一足國用﹐今之勛蔭﹐充塞滿路﹐祿費不支﹐又如忠賢生祠﹐在在創立﹐費不下百萬﹐及今變賣﹐尙可得數十萬金。兵部主事錢元愨疏言﹕巨姦崔呈秀﹐𨿽已鋤去﹐然呈秀之惡﹐皆緣藉魏忠賢之權勢。忠賢以梟獍之姿﹐供綴衣之役﹐先帝念其服勤﹐假以事權﹐羣小蟻附﹐稱功頌徳﹐徧滿天下。幾如王莽之妄引符命﹐列爵三等﹐畀於乳臭。幾如梁冀之一門五侯﹐徧列私人﹐分布要津。幾如王衍之狡兔三窟﹐輿珍輦寶﹐藏積肅寧。幾如董卓之郿塢自固﹐動輒傳旨﹐箝制百僚。幾如趙髙之指鹿爲馬﹐誅鋤士類﹐傷殘元气。幾如節甫之鉤黨株連﹐陰養死士﹐陳兵自衛。幾如桓溫之壁後置人﹐廣開告訐﹐道路以目。幾如則天之羅箝結网。天佑國家﹐誕啟聖明﹐然羽翼未除﹐陰謀未散﹐可漫焉不加意乎﹖至魏良卿輩﹐旣非開國之勛﹐又非從龍之寵﹐安得玷玆茅士﹖又如告訐獲賞之張體幹﹐煆煉驟貴之楊寰﹐夫頭乘轎之張淩雲﹐委官開棍之陳大同﹐號稱大兒之田爾耕﹐寧國契友之白太始等﹐��忠賢之爪牙鷹犬﹐俱宜明正其罪﹐或放或誅﹐則姦黨肅淸矣。禦史吳尙默疏言﹕賊臣之身已去﹐賊臣之惡末暴﹐呈秀鬻身奧援之門﹐入賓閹寺之幕﹐不顧笑罵﹐稱功頌徳﹐天下幾不知有廉恥。文馬之呼屢斥﹐朝陽之音罕聞。天下幾不知有名節。疏揭一入﹐家籍沒而身齏粉﹐人人重足﹐天下絕﹐不知有身家將作何事﹐乃與奪情﹔天下幾不知有倫理。都察一院﹐而設四憲﹔臣在都一秩﹐而設兩產﹔天下幾不知有名位。甚者﹐先帝易簀將及﹐乃連章累牘﹐頒爵賞而列封蔭﹔羣臣謝恩之日﹐卽先帝賓天之日。天下幾不知有攺革之大。故論及此﹐而賊臣之罪案定﹐廠臣魏忠賢之罪案亦可定矣。貢生錢嘉徵疏劾忠賢十大罪。一曰並帝﹕內外封章﹐必先關白﹐稱功頌徳﹐上配先帝﹐及奉兪旨﹐必曰朕與廠臣。二曰蔑後﹕皇親張國紀﹐未罹不赦之條﹐恨皇后當禦前面折逆姦﹐遂羅織國紀﹐欲置之死﹐幾危中宮。三曰弄兵﹑祖宗朝不聞有內操之制﹐忠賢外脇臣民﹐內逼宮闈﹐操刀厲刃﹐炮石雷擊﹐深可寒心。四曰無上﹕列祖﹑列宗髙皇帝垂訓中涓﹐不許幹與朝政﹐乃忠豎於軍國重事﹐一手障天﹐凡邊腹重地﹐漕運咽喉﹐多置腹心﹐意欲何爲﹗五曰克削﹕藩封三王之國﹐莊田賜賚甚薄﹐而忠賢封公侯伯之士田﹐膏腴萬頃。六曰無聖﹕先師爲萬世名教之主﹐忠賢何人﹐敢建祠太學之側。七曰濫爵﹕古制非軍功不侯﹐忠賢有何功績﹐而襲上公之封。八曰邀邊功﹕遼左失陷﹐未恢寸土﹐爲何封侯﹑封伯﹐聯鑣冒賞。九曰傷民財﹕祠宇徧天下﹐靡費金錢萬萬﹐敲骨剝髓﹐孰非小民之脂膏。十曰褻名器﹕制科取士﹐愼重關防﹐忠賢所私崔呈秀之子鐸﹐目不識丁﹐竟玷賢書。疏入﹐俱報聞。先是﹐已準崔呈秀回籍守制﹐同時奪情者又有工部尙書李養徳﹑延綏巡撫朱童蒙﹐俱準丁憂去。忠賢再疏引疾求退﹐準回私宅調理。寧國公魏良卿﹐攺錦衣衛指揮使﹐東安侯魏良棟攺指揮同知﹐安平伯魏鵬翼攺指揮僉事﹔尋有旨﹐安置忠賢於鳳陽﹐安置徐應元於顯陵。應元故信邸承奉﹐以從龍升司禮﹐得忠賢賄﹐爲之左右﹐上知之﹐故並得罪。

十一月初四日﹐諭兵部﹕逆惡魏忠賢﹐擅竊國柄﹐蠹盜內帑﹐陷誣忠直﹐艸菅多命﹐本當肆市﹐以雪眾冤﹐姑從輕降發鳳陽﹐豈巨惡不思自攺﹐輒敢將素蓄亡命之徒﹐身帶凶刃﹐環擁隨衛﹐勢若叛逆。朕心甚惡﹐著錦衣衛卽差的當官旗前去﹐扭解押赴彼處﹐交割明白﹔其經過地方﹐各該撫按等官﹐多撥官兵﹐沿途護送﹐所有跟隨羣姦﹐卽擒拿具奏﹐勿得縱容遺患。時官旗方出京﹐忠賢至阜城縣﹐聞信卽自縊於飯店中。其名下隨身用事李朝欽同縊死焉。崔呈禿亦報縊於家。旋奉旨﹐各犯家產俱籍沒入官﹐各處生祠盡行拆毀﹐變價解京。其忠賢在京原賜第一所﹐命不必變賣﹐畱俟東西底定﹐以賜有功之臣。榜曰「策勛府」。

夏允彜曰﹕烈皇不動聲色﹐逐元凶﹐處姦黨﹐宗社再安﹐旁無一人之助﹐較之世宗爲更難。時在朝皆閹黨﹐莫發其姦﹐維垣首糾呈秀﹐始自相攜貳。然於璫仍不敢致譏。澄源﹑元愨乃直指璫罪﹐至嘉徵所言﹐更詳盡。璫不勝憤﹐哭訴於上﹐愈觸上怒﹐卽放之出。至中途﹐偵知上必重處﹐遂自縊死。呈秀列婭妾﹐並羅列珍異酒器﹐縱飲一杯﹐卽擲壞之﹐飲已自盡。天地再辟﹐皆上獨斷也。

嘉徵循循大雅﹐而以貢爲縣令﹔元懿擢司銓﹐澄源後與東林反唇﹐所行多不檢﹐以京察錮之﹐爲善不卒。惜哉﹗

楊維垣又疏參魏良卿﹐奉旨﹕逆孽魏良卿﹐法當籍沒﹐著內外官將有名人犯拘究。僧浴光嚴緝必獲﹐其原籍肅寧家產﹐撫按嚴加封固﹐查明具奏。

當逆璫盛時﹐會以十萬金構一佛剎﹐延浴光爲主僧﹐旣敗﹐平時往來者﹐俱絕迹矣﹐浴光獨延之一飯。俄而﹐維垣參疏﹐詞及浴光﹐人盡爲危之。浴光曰﹕吾不出﹐無以安此法屬﹐挺身赴京。維垣見之﹐大驚曰﹕不意卽師業﹐上疏矣﹐柰何﹗前此﹐維垣曾求光薦引於實﹐光卻之。至是﹐色沮﹐恐其吐實。光殊無此意也。夫以出家學道人而受逆璫之供養﹐其人固無足取﹐然視維垣輩﹐身列衣冠﹐而前後反復﹐始則鉆穴呈身﹐繼則參論以博名髙﹐其人之賢不肖﹐相去又何如哉﹗

刑部爲遵旨會議事﹕奉旨逆惡魏忠賢掃除廝役﹐憑籍寵靈﹐睥睨宮闈﹐荼毒良善﹐非開國而妄分茅土﹐逼至尊而自命尙公﹐盜帑弄兵﹐陰謀不軌。逆婦客氏﹐傳遞消息﹐把持內外。崔呈秀委身姦閹﹐無君無親﹐明攘威福之權﹐大開縉紳之禍。無將之誅﹐自有常刑﹐旣會議明確﹐著行原籍﹐忠賢於河間府戮屍淩遲﹐呈秀於薊州戮屍斬首﹐仍將原書刊布中外﹐魏志徳等俱發煙瘴地面﹐永遠充軍。

罷蘇﹑杭織造﹐諭曰﹕封疆多事﹐徵輸繁重﹐朕甚憫焉。不忍以衣被組繡之工﹐重困此一方民。俟東南底定之日﹐方行開造﹐以稱朕敬天卹民之意。

撤回各邊鎭守內官。諭兵部曰﹕軍旅大事﹐必事權一而後號令行﹐矧宦官觀兵﹐古來有戒﹐今於各處鎭守內官。盡行撤回﹐一切相度機宜﹐約束吏士﹐無事修備﹐有事卻敵﹐俱聽督撫便宜調度﹐無復委任不專﹐體統相軋。各督撫諸臣及大小將領﹐務殫竭忠畫﹐以副朕懷。

諭吏部﹕魏忠賢﹑崔呈秀天刑已殛﹐臣民之憤稍舒﹐而詔獄遊魂﹐猶然郁錮﹐含冤未伸﹐著部院並九卿科道﹐將已前斥害諸臣﹐從公酌議﹐采擇官評﹔有非法禁斃﹐情最可憫者﹐應褒贈卽與褒贈﹐應卹蔭卽與卹蔭。其削奪牽連者﹐應復官卽與復官﹐應起用卽與起用。有身故捏贓難結﹑家屬波累羈囚者﹐應開釋卽與開釋﹐勿致久湮﹐傷朕好生之意。至元年三月﹐吏部始以死事諸臣列名上請﹐贈卹有加﹝詳於後載﹞。

刑部奉旨﹕廠衛深文附會鍛練﹐朕深爲痛恨。耿如杞著與開復原職﹐胡士容﹑李柱明俱攺擬發落﹐方震孺﹑惠世揚著九卿科道會議。耿以不拜逆祠得罪﹔胡任薊州兵備﹐爲崔呈秀所陷。李任戶部管倉﹐誣以盜米被獲。逆璫以此敍功。方以封疆﹐惠以移宮﹐皆誣坐大辟。至是俱得釋﹐而部院初猶擬方﹑惠二人攺斬爲戍﹐再擬始準復官起用。云如杞疏﹐言撫臣劉詔上建祠疏﹐怪臣不肯呈詳﹐乃取忠賢像懸之喜峯﹐見者俱五拜三叩頭﹐呼九千歲。臣見其像。冕旒﹐也半揖而行﹐詔卽馳報忠賢﹐參臣逮問矣。臣入鎭撫司﹐許顯純酷刑所加﹐甚於盜賊反叛﹐懸坐贓六千三百兩﹐家資變盡﹐親友代完﹐乃得送刑部問成大辟﹐押赴市曹者﹐日日有聞。幸遇皇上出臣於獄﹐準復原職﹐乞容臣回籍調理。奉旨著卽銓補優缺﹐以旌直气﹐不必陳請。方震孺亦具疏﹐陳被誣始未略云﹕縉紳之禍﹐至臣等而極﹔今旣荷雨露之恩﹐宜永消報復之念﹔若才作藩籬之囚﹐便又種圜扉之果﹐願以之爲被罪諸臣規﹔旣遇聖主﹐攀麟鳳者﹐建樹固奇﹔狎鷗鷺者﹐夢魂亦穩﹔假使逆璫不遭天譴﹐卽蠖伏空山﹐得安枕乎﹖又願以之爲廢棄諸臣規﹐猶有請焉﹐逆璫秉政﹐最喜深文﹔經廠衛者﹐冤苦固多﹐卽不經廠衛者﹐冤苦亦復不少。且恩詔減等﹐齊民得之猶易﹐縉紳得之反難。臣在獄與諸臣累言﹐倘異日蒙生﹐必以此情控於皇上。今旣邀髙厚﹐敢負此心哉﹗乞敕下法司﹐從公盡數﹐公審一番。此又臣附於工瞽芻堯之後者也。

監生胡煥猷疏論大學士黃立極﹑施鳳來﹑張瑞圖﹑李國■﹝木普﹞當忠賢專擅﹐揣摩意旨﹐專事逢迎﹐省直建祠﹐各撰碑稱頌﹐宜亟罷﹔並糾各撫按之請建祠者。奉旨﹕下刑部問。刑侍李若珪輒引臥碑生員禁言亭律論杖除名﹐四輔各具疏辧﹐托言忠賢碑文﹐使其食客遊士自爲之。至於取旨褒贊﹐則文書官稱上命票擬﹐臣等不能盡職﹐計惟有見幾之作而徘徊其間﹐冀有毫髮之益於國﹐亦少盡區區之心耳。並引陳平﹑周勃﹑狄仁傑事。上優答之。未幾﹐四輔相繼去位﹐惟國■﹝木普﹞陛辭﹐疏言煥猷書生﹐義憤勃然﹐自今觀之﹐其言有一不行否﹖用其言而棄其人﹐何以發忠義之气﹖願還之冑監以作敢言。從之。人謂髙陽此舉﹐猶見相度﹐勝同事諸人多矣。四輔旣被劾﹐義難久畱﹐因合疏請枚卜﹐上允之。令部院會推﹐以十人名具題。是時﹐逆璫余焰未滅﹐邪議尙存﹐上明聖﹐知列名前後﹐不無意議﹐乃儲名金瓶中﹐對天焚告﹐行一拜三叩頭禮﹐以筋夾之﹐首得錢龍錫﹐次李標﹐次來宗道﹐次楊景宸。輔臣以天下多事﹐叩頭求廣一二。上乃復夾得二﹐則周道登﹑劉鴻訓也。未幾﹐來以署部時爲崔呈秀之母請卹﹐有「在天之靈」語﹐爲言路所糾﹔楊在掌院時有頌疏﹐上益疑會推之不足信﹐始從眾望﹐特諭召起舊輔韓蒲州矣。

禦史楊維垣旣疏參崔呈秀擬與羣姦共收餘燼﹐力持殘局。時已差河東巡鹽矣﹐掌道安伸疏請畱佐大計﹐凡削籍諸臣﹐𨿽屢奉起用之旨﹐維垣一手握定﹐百才阻遏﹐其遊移兩歧﹐及本邪黨而偶被逐者﹐始爲推轂。於是﹐編修倪元璐上方隅未化﹑正气未伸」疏﹐略曰﹕凡攻崔﹑魏者﹐必列東林爲對案﹐曰邪黨﹔以東林諸臣爲邪人。黨人將以何名加之崔﹑魏之輩﹖崔﹑魏而旣邪黨矣﹐向之劾忠賢﹑論呈秀者又邪黨乎哉﹖且天下議論寧涉假借﹐必不可不歸於名義﹔士人行已﹐寧任矯激﹐必不可不準諸廉隅。自以假借矯激﹐深咎前人﹐而彪虎之徒﹐公然毀裂廉隅﹐背叛名教。於是乎﹐連名頌徳﹐生祠匝地矣。大頌徳不已﹐必將勸進。生祠不已﹐必將呼嵩。猶寬之曰﹕無可柰何﹐不得不然耳。充一無可柰何﹑不得不然之心﹐又將何所不至哉﹗今大獄之後﹐湯火僅存﹐猶以「道學封疆」四字﹐持爲鐵案﹐深防報復﹐竊以爲過計也。未因爲舊輔韓爌﹑詞臣文震孟辧雪浮謗﹐請賜召用﹔又言鄒元標宜易名﹐海內書院宜修復﹔維垣隨出「詞臣持論甚謬﹑生心害政可虞」疏糾之。倪復出「微臣平心入告﹑臺臣我見未除疏」略云﹕維垣折臣﹐盛稱東林﹐以東林之護李三才﹑熊廷弼也。亦知東林中有首參魏忠賢二十四大罪之楊璉及提問崔呈秀欲追贓擬戍之髙攀龍乎﹖且當時之議於三才也﹐特推其揮霍之略﹐未嘗不指之爲貪﹔於廷弼也﹐特未卽西市之誅﹐未嘗不坐之以辟﹔則猶未爲失論﹑失刑也。今以忠賢之窮凶極惡﹐維垣猶尊稱之曰廠臣公﹑廠臣不愛錢﹑廠臣爲國爲民﹐何況三才以虎彪之交結近侍﹐律當處斬。初擬止於削奪﹐豈不驕兒護之。維垣不聞駁正﹐又何尢昔人之護廷弼。至行賄之說﹐自是逆璫借以爲楊﹑左諸臣追贓地耳。初擬以移宮一案殺諸臣﹐及獄上﹐而以爲難於坐贓﹐再傳覆訊﹐攺爲封疆派贓毒比﹐此天下共知者。柰何尙守是說乎﹖王紀以參沈■﹝氵隺﹞忤逆璫﹐而譴斥﹔文震孟以薦王紀而降削﹔均得罪於璫者耳。試觀數年來破帽策蹇驢之輩﹐較超階歷級者﹐熟爲榮辱﹖自此義不明﹐於是畏破帽策蹇驢者﹐相率爲頌徳建祠﹐希蟒玉馳驅者﹐遂呼父﹑呼九千歲而不顧矣。逆璫毀書院﹐逐正人﹐箝學士大夫之口﹐自鄒元標以僞學見驅﹐逆璫遂以眞儒自命。學宮之席﹐儼然揖宣聖爲平交﹔使講學諸臣在﹐豈遂至此﹖維垣以無可柰何之心﹐爲頌徳生祠解嘲﹐假令呈秀舞蹈稱臣於逆璫請臣﹐便以爲無可柰何而盡舞蹈稱臣乎﹖又令逆璫以兵劫諸臣﹐使從叛逆﹐諸臣亦以爲無可柰何俯首從叛乎﹖初疏入﹐平湖施鳳來擬票﹐有「持論未當」之旨﹐蓋猶堅持璫局也。至再疏入﹐上親覽心動﹐得奉兪旨﹐維垣輩毒网始無所施。人謂二疏實爲廓淸首功云

禦史髙宏圖疏言﹕魏忠賢亂政竊權﹐謀爲不軌﹐廷臣但指爲姦﹐皇上暴其罪狀﹐名之以逆﹐從此淩遲戮屍﹐頒布爰書﹐而案始定。彪虎怙寵﹐毒害忠良﹐法司初擬未減﹐皇上列其顯慝﹐敕用重典﹐從此論斬遣戍﹐明著讞詞﹐而案始定。若夫傾危社稷﹐搖動宮幃﹐顯稱擁衛之干戈﹐爭作反叛之羽翼﹐如劉詔﹑劉志選﹑梁夢環者﹐罪實浮於虎彪﹐詔以天子憲臣於忠賢像呼九千歲﹐行五拜三叩頭禮﹐非倡逆九邊使效尢乎﹖又於先帝彌畱日﹐遵化教場點兵﹐更置將領精甲良馬﹐皆忠賢頒賜家丁﹐直接都門﹐非大聖人出而內應外合非詔而誰﹖先帝在宮﹐無驪褒之寵﹐凡魚貫而進者﹐非忠賢所貢﹐槪行殘害﹐憚後父張國紀﹐志選﹑夢環連章糾劾﹐一旦易後謀成﹐兩賊爲華歆矣。志選僅與潘汝禎同削﹐夢環弗與。倪文煥同逮﹐則閣臣票擬模稜﹐非所以爲訓也。奉旨﹐志選﹑夢環﹐撫按提解﹐劉詔先行革職。

禦史葉成章疏言﹔李實督造蘇松﹐參楊﹑姜﹐坐以贓﹔巡撫周起元力救之。起元參道臣朱童蒙﹐實遂譖於忠賢﹐削逐起元﹐橫坐以關說公事﹐串入周順昌﹑髙攀龍﹑周宗建﹑李應升﹑繆昌期﹑黃尊素﹐而一网之﹐緹騎四出﹐械系相續﹐槪送鎭撫司﹐而許顯純操其生殺之權矣。李實構於外﹐李永貞織於內﹐顯純下此辣手﹐卽舉四凶立磔於西市﹑未足償七臣之命也。

上卽命磔魏忠賢﹑客氏﹐斬崔呈秀﹐卽命定附逆諸臣罪。給事中李覺斯疏參忠賢有十孩兒﹑五虎﹑五彪。奉旨﹕法司會議具奏。虎爲吳淳夫﹑李夔龍﹑田吉﹑倪文煥﹐其一則霍維華也。維華廣布神通﹐遂以已死之崔呈秀代之。彪爲田爾耕﹑許顯純﹑崔應元﹑楊寰﹑孫云鶴。時刑部尙書蘇茂相﹑左都禦史曹思誠﹑大理寺署事少卿姚士愼﹐皆與璫黨者﹐香火情深﹐曲加護持﹐引職官受財枉法律﹐發附近衛所充軍終身。倪文煥追贓五千兩﹐吳淳夫三千兩﹑李夔龍﹑田吉各五千兩﹐解助邊餉。田爾耕﹑許顯純﹐引職官胡勘平人困而致死律﹐斬監候處決。崔應元﹑楊寰﹑孫云鶴﹐引同僚官知情共勘減等發邊衛充軍﹐讞上﹐輿論不平甚。惟時﹐劉志選﹑梁夢環以誣論張國紀﹐傾搖國母﹔薛貞以枉殺劉鐸﹔皆相繼論列逮問﹐而內外蒙徇﹐起解無期。給事中曹師疏言﹕虎彪爲逆璫腹心﹐同惡相濟﹐按以交結之律﹐寧有首從之殊﹐乃牽引尋常貪酷職官例律﹐乃爲諸姦出脫﹐其監候必於原籍﹐充軍必於附近﹐物議沸騰﹐豈曰無因﹖今劉志選﹐梁夢環﹑李永貞﹐並奉旨提問﹐竊恐法司復祖前人故智﹐以護虎彪者護諸姦也。禦史吳煥疏言﹕昔年被禍諸臣﹐朝聞命而夕就徵﹐至不敢入與妻孥訣。今虎彪諸姦﹐𨿽屢奉明旨﹐而詔書掛壁﹐優遊任意﹐如劉志選﹐梁夢環﹑曹欽程輩﹐或燕處家園﹐或潛藏京邸﹐奧援有靈﹐朝廷無法。薛貞以堂堂司寇﹐爲璫黨劊子﹐抗不赴逮﹐公然疏辧﹐蔑法甚矣。於是﹐再奉嚴旨﹐勒限嚴催起解云。時新咨科道考選命下﹐彈擊璫黨無虛日﹐璫所援用之大僚黃立極﹑周應秋﹑郭允厚﹑孫傑﹑陳九疇﹑阮大鋮﹑呂純如等﹐咸次第撤回﹐虎彪與諸姦始得逮問正法﹐次年遂定逆案﹐頒行天下。

吏部疏題贈卹死事諸臣﹐髙攀龍兵部尙書﹝後加贈太子少保﹞﹑楊璉右都禦史﹝加贈太子太保﹞﹑左光斗右副都禦史﹝贈加太子太保﹞﹑周起元兵部侍郎﹐周順昌﹑魏大中俱太常寺卿﹑李應升﹑周宗建﹑黃尊素﹑袁化中﹑吳裕中﹑夏之令﹐俱太僕寺卿。周朝瑞大理寺卿﹐繆昌期正詹事﹐萬燝光祿寺卿﹐蔭一子入監讀書﹐照品級賜祭葬。丁幹學侍讀學士﹐顧大章﹑劉鐸太僕寺少卿﹐張汶刑部員外﹐俱賜祭葬。奉旨髙攀龍等守正捐生﹐貞魂久郁﹐旣經分別贈蔭﹐準如議行﹐以昭朕顯忠勵世之意。

以熹廟梓宮發引﹐廷試進士攺於四月初二日。上畱心策士﹐是日﹐吁天祈得眞才﹐又將進呈三十六卷並儲金甌中﹐以金箸夾之﹐首得劉若宰﹐遂定爲狀元。

按宏治乙丑科廷試﹐孝宗皇帝亦焚香告天於後宮﹔是科所得名臣﹐惟顧鼎臣﹑昆銑﹑黃鞏﹑魏校四人﹐以文章品望著﹔方獻夫以議大禮顯﹐嚴嵩以貪姦敗﹐今戊辰科所得如汪偉﹑金鉉﹑王章﹑吳甘來﹑周鳳翔﹑徐汧﹑李夢辰﹑胡守恆﹑史可法﹑金聲﹑劉之綸﹑徐澤﹐皆以死節著﹐似勝於宏治矣。而是科亦有宋企郊﹐以首先降闖賊﹐聞其它失節敗類者﹐亦尙有人也。是科以登極恩﹐中進士三百五十人﹐房考二十人﹐科臣有帶都察院副都銜者﹐尙依逆璫亂政時所加﹐然序列仍在翰林編簡後。

三朝要典一書﹐乃逆璫顧秉謙﹑崔呈秀﹑馮銓等迎合魏璫意﹐借題以實諸正人罪者也。其所指罪魁﹐紅丸則以孫愼行爲首﹐移宮則以楊璉爲首﹐挺擊則以王之寀爲首。當日名賢﹐一网俱盡於此。至是﹐倪元璐請毀之。疏云﹕挺擊﹑移宮﹑紅丸三案﹐關於淸流﹔要典一書﹐成於逆豎﹔其義不可不兼行﹐其書不可不速毀。蓋當事起議興﹐盈廷互訟﹔爭挺擊者﹐力護東宮﹔爭瘋癲者﹐計安神祖﹔主紅丸者﹐仗義之言﹔爭紅丸者﹐原心之論﹔主移宮者﹐弭變於幾先﹔爭移宮者﹐持本於事後﹔各有其是﹐不可偏非﹐旣而楊璉二十四罪之疏發﹐魏廣微輩門戶之說興﹐於是﹐逆璫殺人則借三案﹐羣小求富貴則借三案。經此二借﹐而三案之面目全非矣。故凡推慈﹐歸孝於先皇﹐卽頌徳稱功於義父﹐网已密而猶疑有遺鱗﹐勢極重而或憂其翻局。於是﹐諸姦始創立私編﹐標題要典﹐以之批根﹔今日則眾正之黨碑﹐以之免死﹐他年卽上公之鐵券﹐由此而觀﹐三案者﹐天下之公議﹔要典者﹐魏氏之私書﹔夫以閹寺之權﹐屈役史臣之筆﹐亙古未聞﹔當毀一。未易代而有編年﹐不直書而加論斷﹔若云彷佛明倫大典﹐則是魏忠賢欲與肅皇帝爭聖﹐崔呈秀可與張孚敬比賢﹐悖逆非倫﹔當毀二。矯誣先帝﹐僞撰宸篇﹐假竊誣妄﹔當毀三。又況史局將開﹐館抄俱備﹐七載非難稽之世﹐實錄有本等之書﹐何事畱此駢枝﹐供人唾罵﹔當毀四。奏入﹐上卽欲將要典焚毀﹐內閣來道宗擬旨﹐這所請關系重大﹐著禮部會同史館諸臣詳議具奏。禦筆於具奏下增「聽朕獨斷行」五字。旣而﹐眾議僉同﹐奉旨卽行焚毀矣。侍講孫之獬詣東閣力爭不可毀﹐繼以痛哭﹐復上疏極言不可毀之故。於是﹐張承詔﹑吳煥﹑吳玉等連疏參之獬﹐語皆絕快﹔而蕭山輩居中竭力調護﹐僅票旨回籍﹐至次年定入逆案中。

朱文肅曰﹕甚哉﹐小人之愚﹐自供罪案﹐又代爲他人發揚盛美也。要典一書﹐先列爭者之疏﹐附以史斷﹐曲詆妄詈﹐無所不至。然後附以駁者之疏﹐其人則楊維垣﹑趙興邦﹑徐大化﹑劉志選﹑崔呈秀也。由今而觀﹐五人之肉足食乎﹖骨之臭可洗乎﹖前之爭者﹐或死或廢﹐其疏稿未必盡存﹔其子孫未必能一一搜集﹔而要典收之略備者﹐借天子威靈﹐旣藏內府﹐又徧散民間﹔未幾﹐內府毀而散者不可收﹐人皆得而見之。於爭者無不嘆賞﹐於駁者無不唾罵﹐而史臣數語﹐段段可恨可羞﹐穢莫加焉﹐罪莫甚焉。殆天奪其魄﹐自投穢廁中﹐沒頂不可援也。五人旣坐大詬﹐其二又嬰大僇﹐此外又有如劉廷元﹐嶽駿聲﹐霍維華﹐才皆可爲﹐皆入其中﹐吾惜逆賊旣害多少善人﹐又累多少才人﹐故立身者不可不察。總之﹐功名之念淡﹐則思過半矣。

按﹕文肅此論暢矣。然似微爲劉﹑霍致惜者﹐亦知倡「瘋癲」二字以護挺擊者廷元也﹐首開通內之徑﹐陰導逆璫戕善類者維華也﹔卽謂之才﹐亦小人之才耳。何足言。

禦史毛羽健疏參阮大鋮先後舉主﹐前則五虎之倪文煥﹑後則十孫之李魯生﹐非黨邪確證乎﹖甲子歲﹐營吏垣之長﹐恨趙南呈不與﹐而與魏大中遂拜忠賢爲義父﹐而南星戍死﹐大中慘死﹐非害正確誣乎﹖若通算一疏﹐力詆左光斗﹐極罵周嘉模等臣﹔言過戇一疏﹐復力薦之﹐非陽附正人以掩其黨邪害良之確證乎﹖至屈指待皇祖之龍升﹐非大逆不道乎﹖初﹐大鋮以附璫升光祿卿﹐見璫敗﹐因上「合算七年通內諸臣」一疏﹐以惠世揚串汪文言通王安﹐並及諸人﹐冀掩其諂附之醜。至是被劾﹐卽奉「大鋮前後番覆﹑陰陽閃燦。著閒住」之旨。蓋長山所票也。大鋮因恨長山﹐遂私通內廷﹐暗布蜚語以構之。不久卽得罪去。

禦史任贊化﹑吳玉﹑鄒毓祚﹑鄧英﹑毛羽健等﹐連疏參楊維垣把持朝政﹑黨邪害正諸罪﹐已奉旨下部議處斥革矣。至是而原任尙寶卿黃正賓上「除惡務本」疏﹐略云﹕結交內侍﹐明律森然﹐乃虎彪肆行﹐而子孫螉集﹐究其所爲﹐作俑者魏廣微﹑發縱指示者徐大化也。大化始以攻熊廷弼爲媚璫贄見﹐旣而逢迎廣微﹐使大肆其排擠之毒手﹐夤綠督理大工﹐日奉魏忠賢色笑﹐克減工銀無算﹔最後私受銅商厚賄﹐挪借惜薪司錢糧二十萬兩﹔拂忠賢之意﹐罷令閒住。及睹逆局將敗﹐令表侄楊維垣疏參崔呈秀﹐爲番身轉局地。自今大化﹑維垣𨿽奉譴斥﹐潛居輦轂﹐日與閹宦往來﹐世界翻雲覆雨﹐已三轉於大化之綫索﹐何叵測也。時﹐蕭山票旨﹐有「不必苛永」句﹔禦楊維垣不許潛住京師﹐徐大化著回原籍云。

先忠毅與周宗建輩七公之逮也﹐由於織監李實之疏。李實已逮大辟矣﹐一日上召對時﹐宣刑部署部事侍郎丁啟浚問曰﹕李實一案﹐有疑惑無疑惑﹐有暗昧無暗昧﹐啟浚對﹕九卿科道會問﹐據實回奏。上曰﹕李實何以當決不待時。啟浚對﹕實與李永貞構殺七命﹐不刑自招。上曰﹕豈有不刑自招之理。因問吏部尙書王永光。永光對﹕初亦李實不肯承﹐及用刑﹐然後承認。上曰﹕重刑之下﹐何求不得。李實爲魏忠賢追取印信﹐空本令李永貞塡寫﹐如何含糊定罪﹖啟浚對﹕威福出於朝廷﹐一憑聖裁。上曰﹕持法要本﹐朕豈爲李實﹑五虎﹑五彪輩﹐緣何不問他﹐決不待時。後一日﹐召對﹐上特攜李實原疏﹐斥閣臣曰﹕此李實參七臣原疏也﹐卿等可詳細觀看﹐是朱在墨上﹐墨在朱上。請臣詳覽久之﹐俱對以果是壘在朱上。上曰﹕可見是空頭本﹐復命傳與九卿科道遞閱畢﹐於是﹐宣閣臣攺票李永貞不待時﹐劉若愚次一等﹐李實又次一等。

按﹕李實空印本是矣﹐安知非實預爲後日卸罪地﹐故作此先朱後墨之伎倆耶﹖時爲實賫奏者司房孫升﹐何不卽提之詰問﹐窮究到底耶﹖又何不取實平日入奏之本校對筆迹異同耶﹖縱云塡寫出於永貞﹐次一等足矣﹐何至又次一等也。王永光俯順上意﹐小人故態﹐不必言﹔丁啟浚身列司寇﹐不能執法廷諍﹐乃以「威福出自朝廷」一語卸責﹐閣部科道亦俱無一言糾正﹐此廷臣之所以見輕也。明主可以理格﹐時遜之尙在童年﹐同難諸子亦無一人在京﹐執奏者使冤對未償﹐大法未正﹐痛哉﹗至虎﹑彪何以不問﹐決不待時耶﹖天語瑯瑯﹐諸臣置面顏於何地﹖當時謝此案爲司寇蘇茂相﹐竊謂其罪不減虎彪也。厥後三法司會審虎﹑彪諸姦﹐始定大辟者﹐主稿屬掌道蔣公允議筆﹐始無失刑矣。

李永貞在忠賢名下用事﹐三年十月﹐升玉帶隨堂秉筆﹐賜坐蟒凳﹐幾匝月﹐五選皆由逆賢心腹掌班劉榮所薦﹐凡戕害正人﹐造謀實由外廷綫索﹐永貞卽非助近殺人之人﹐然其心地可槪見也。七年八月﹐上卽位﹐卽告病﹐未允。至九月初七日﹐始準辭。十月初二﹐卽自砌於私宅小院穴墻以通飲食。二十六日﹐聞逆賢允辭﹐始出墻見人。蓋初求退﹐原欲與徐應元合成一局﹐擯退逆賢﹐從新另做世界。至應元亦退﹐永貞始手忙腳亂﹐密托心腹掌班丁紹呂等﹐饋王體幹﹑王永祚﹑王文政每人銀五萬兩﹐三人畏永貞反復﹐懼上聖明﹐都不敢收。十一月十七日﹐各進獻禦前。是日晚﹐永貞不自安﹐密具鞍馬逃走。二十六日﹐奉旨降淨軍﹐發承天顯陵安置﹐舉家驚惶無覓。至十二月初九日﹐永貞外宅得報信人﹐持永貞親筆帖取盤費﹐卽拿獲奏聞﹐著押赴顯陵。二月﹐又調發鳳陽。三月﹐以禦史劉重慶疏參﹐提解赴北。六月二十日﹐會審引「姦邪進讒言佐使殺人律」斬決﹐不待時。二十七日﹐召對云﹕李實空本﹐永貞塡寫﹐驗是墨壓朱﹐遂於十六日縛赴正義街斬訖。

禦史吳煥疏參漕運太監崔文升引進李可灼漫投寒瀉之藥﹐以致光廟賓天﹐實坐不赦之條﹐而甘爲逆賢腹心﹐總督漕運﹐控扼江淮要害﹐與劉志選虎踞南北﹐遙爲聲援﹐貪污慘刻﹐人人切齒。文升在淮尢爲縱肆﹐剝軍虐民﹐應行逮問。疏入﹐文升拉同伴伏宮門﹐哭聲達帝座。上立拿首倡二監﹐同文升各杖一百﹐俱降淨軍﹐發往孝陵﹐煥疏遂畱中。

應天巡撫李待問疏爲地方死難諸臣髙攀龍﹑左光斗﹑繆昌期﹑周順昌﹑李應升﹑周宗建﹑顧大章請建祠屍祝﹐言諸臣生平各有本末﹐礪樹咸著朝端﹐揆厥致禍﹐非擊魏逆之姦萌﹐卽褫崔賊之貪魄﹐觸凶抗忌﹐構端以陷之者也。彼時虐焰四張﹐羣凶羅織﹐殞身破家之慘﹐無不爲之號霜泣旱﹔冤憤實有同情。此時天日重開﹐褒爵賜蔭之恩﹐無不幸其潤枯﹐噓槁昭揭﹐尢有同志﹔此各府士民相繼以屍祝請也。乞下該部具覆。特允本地建祠崇祀﹐庶忠魂大慰﹐泉臺直節﹐求光來祀。奉旨﹐郡邑鄕賢祠﹐原以俎豆示風勸﹐近來濫入太多﹐褻越巨典﹐殊非舊制。這慘死諸臣﹐風節較著﹐著有司遵旨速祀﹐使士子曉然知忠孝之義﹐不必建祠。

擬此旨者﹐吳江次輔周道登也。實欲阻鄕人之建祠﹐故以送祀「鄕賢」爲詞。試觀當時縉紳卽庸祿致位﹑考終牖下者﹐何一不入賢祠﹖且入賢祠﹐止須地方官批行﹐何必舉旨哉﹖聞之前輩云﹕吳江本與璫黨臭味頗忮﹐嫉諸正人﹐憎及死骨﹐故不喜同鄕有此盛舉也。後經臺臣王道直﹑劉士禎論列﹐亦指及此﹐可見分論有在矣。故瞿稼軒云﹕是時先祖父有云﹕朝政日見淸明﹐邪黨尙守璫局﹐如聖慮皇皇求舊﹐彼必力肆擠排﹔皇懷懇懇卹冤﹐彼必痛加況抑﹐有君無臣﹐且使人扼腕太息耳。噫﹗向非聖主獨斷﹐卽一切卹典﹐亦安能亦如之優渥也哉﹗

禦史黃宗昌疏言﹕逆璫竊柄﹐陰謀叵測﹐皆由懷祿固寵輩當先而逢﹐有以生其矯竊問鼎之漸。如寧錦報捷﹐不過解圍自去﹐乃命爵論賞﹐卽一毫無與者﹐皆升官蔭子﹐濫至百餘人。國家名器﹐盡爲逆閹收買﹐心復之物。此距先帝升遐時尙旬日﹐或矯或否﹐半屬疑端。至三殿不日之成一敍﹐尢亙古所無。先帝賓天﹐在八月二十二日﹐敍功行賞﹐在二十一日。先帝久已不豫﹐此正大漸之時﹐豈有安閒出詔之理﹖不聞此時召我皇上付托大寶及命大臣申諭國事﹐乃以不要緊之事爲大顧命乎﹖蓋逆賢此時雄心正熱﹐故預先竊命﹐巧結腹心﹐此皆魏氏官﹐非皇上官也。今日猶載僞器﹐立堂堂之朝﹐亦良心盡喪矣。奉旨﹕宗昌知矯僞有人﹐不妨指名奏來。宗昌因復奏言﹕臣只糾其事﹐不能盡憶其人﹐姑查邸報﹐列名直指之。因舉黃克纘﹑霍維華﹑邵輔忠﹑呂純如等六十人以對。大納先帝上仙之日﹐卽諸臣謝恩之日。揚揚意得﹐以假爲眞。總之﹐皆所稱僞官也。於是﹐奉旨下部查核﹐凡殿功﹑邊功所加恩典﹐一槪削除不敍﹐而爵賞始一淸矣。

戶部韓一良疏言﹕皇上平臺召對﹐有「文臣不愛錢」之語。然今世何處非用錢之地﹐何官非愛錢之人﹐向以錢進﹐安得不以錢償。臣起縣令﹐居言路﹐以官言之﹐則縣令爲行賄之首﹐給事乃納賄之魁。今咎守令之不廉﹐然守令亦安得廉﹖俸薪幾何﹐上司督取旣多﹐過客動有書儀﹐至考選朝覲﹐動費四﹑五千金。此金非從天降﹑非自地出﹐而欲令守令之不愛錢乎﹖至於科道﹐人號爲抹布﹐言只要他人淨﹐不管自己污也。臣兩日來辭卻書儀五百餘金﹐臣寡交猶然﹐餘可知矣。此猶爲有名之饋﹔臣則懼其以皇上之言路﹐爲嚇人之腐鼠。若操一﹑二愛錢之心﹐當流水至矣。乞大爲懲創﹐使諸臣視錢爲污﹑懼錢爲禍﹐庶不愛錢之風可睹。至開之有源﹑導之有流﹐猶未敢深言也。疏入﹐上嘉之。因召對﹐出此疏﹐命一良髙聲朗誦畢﹐付閣臣互閱。劉鴻訓奏﹕這獘有兩端﹕有交際﹐有納賄。上問﹕何謂交際﹖鴻訓奏﹕交際如親友饋遺﹐情有可原﹔納賄則希榮求罷﹐便不可以數計。上曰﹕一良所奏﹐大破情面﹐忠鯁可嘉﹗諭部破格擢用。吏尙王永光奏曰﹕科臣露章﹐必有所指﹐乞令指出一﹑二重處﹐以爲貪官戒。上召一良﹐指疏內「開之有源﹑導之有流」等語﹐可據實具奏。一良對﹕臣今未敢深言﹐侍�插平後具奏。上又令指名。一良曰﹕此二語﹐蓋指事例言﹐若納賄等事﹐臣疏中原說風聞。上怒曰﹕難道一人不知﹐遽有此疏﹖限五日內指名來。一良回奏﹕參周應秋﹑閻鳴泰﹑張翼明﹑褚泰初。上又召一良面詰曰﹕周應秋等自有公論﹐張翼明已下部聽勘﹐何待爾參﹖復取前疏﹐反復覽視﹐玉音朗誦至「此金非從天降」及「辭卻五百餘金」一段﹐擊節感嘆﹐聲厲臣鄰﹝﹖﹞。問一良此五百金何人所饋﹖一良對﹕臣有交際簿在。上固問﹐一良終以風聞對。上遂震怒﹐卽諭閣臣曰﹕韓一良前後矛盾﹐前疏明明有人﹐今乃以周應秋等塞責。劉鴻訓等合詞奏請再三﹐上慍曰﹕都禦史不是輕易授的﹐要有實功。鴻訓再奏曰﹕臣不爲皇上惜此一官﹐但爲皇上惜此一言。上曰﹕分明替他說話﹐豈有紙上說一說﹐便與他一个都禦史﹖復召一良面叱曰﹕所奏前後矛盾﹐顯是肺腸大換﹐本當拿問﹐姑饒這遭。

寧錦督師缺﹐廷推袁崇煥。崇煥赴任陛辭﹐上召對曰﹕封疆淪陷﹐遼民塗炭﹐卿萬里赴召﹐忠勇可嘉﹐所有方略﹐可具實奏聞。崇煥奏﹕所有方略﹐已具疏中。臣受皇上特恩﹐願假以便宜﹐計五年而東�可平﹐遼可復。上曰﹕五年減�﹐使是方略﹐朕不吝封侯之賞。卿其努力以解天下倒懸之苦。卿子孫亦受其福。崇煥謝恩暫退。時上亦暫憩便殿。給事中許譽卿面叩五年之略。崇煥言﹕聊慰上意耳。譽卿言﹕上英明甚﹐豈可浪對﹖異日按期責功柰何﹖崇煥自覺失言。頃之﹐上再禦殿﹐崇煥卽奏﹕東�四十年蓄聚﹐此局原不易結﹐但皇上畱心封疆﹐宵旰於上﹐臣何忍言難﹗此五年中﹐須事事應手﹐首先錢糧。上卽召戶部署事王家禎﹐令竭力措辦﹐毋致不充於用。崇煥又請器械﹐凡解邊弓甲等項﹐必須精利。上卽諭工部署事張繼樞﹐所解各項﹐須鑄定監造司官及匠作姓名﹐有不堪者﹐挨查究治。崇煥又奏﹕五年之中﹐事變不一﹐必須吏﹑兵二部俱應臣手﹐以當用之人卽爲選授﹐不常用者勿爲濫推。上卽召吏部尙書王永光﹑兵部尙書王在晉﹐諭以崇煥意。崇煥又奏﹕以臣之力制東�而有餘﹐調眾口而不足﹐一出國門﹐便成萬忌﹔裏功嫉能﹐夫豈無人﹐卽凜■﹝氵稟﹞於皇上法度﹐不以權掣臣之肘﹐亦能以意亂臣之方略。上起立﹐佇聽久之﹐尋諭曰﹕卿條奏井井﹐不必謙退﹐朕自有主持。閣臣劉鴻訓等俱奏﹕請假崇煥便宜﹐賜之尙方。至如王之臣﹑滿桂之尙方﹐俱行撤回﹐以一事權。上然之﹐遂命傳示該部遵行。

王象幹以原官起用﹐總督宣大。陛見﹐上召同閣臣俱入檻內﹐去禦案咫尺﹐蓋異數也。上曰﹕卿三朝元老﹐忠猷素著﹐見卿矍鑠﹐知袁崇煥薦舉不差﹐有何方略﹐可面奏來。象幹奏﹕臣年踰八旬﹐齒疏不能詳奏﹐所有方略﹐具在疏中。上固問之﹐象幹先言插漢﹑卜哈諸酋離合始末﹐因奏朵顏等三十六家今日應當與哈愼一同連結﹐可得數萬﹐安插薊鎭沿邊駐牧﹐爲我藩籬﹐似亦可以敵插。上曰﹕觀插意似不肯受撫者。象幹奏﹕從容籠絡﹐撫亦可成。上曰﹕禦夷當恩威兼濟﹐不可專恃羈縻。閣臣劉鴻訓奏﹕聞酋知王象幹至﹐退去六百餘里。上卽問退去在何地方﹖鴻訓不能對。象幹代奏﹕退去直北沙磧中。上又問﹕倘款事不成如何﹖象幹密奏夷情數百言。上始色喜。諭曰﹕卿年踰八旬﹐精力尙壯﹐卿撫插於西﹐袁崇煥禦�於東﹐恢復功成﹐皆卿等之力也。百官俱叩首退。

按﹕崇煥原知邊事難爲﹐冀以款羈縻歲月﹐故舉象幹專主撫也。象幹旣赴任﹐專任插酋撫賞事宜。舊例屬夷出馬﹐中國出彩繪﹐互相貿易﹐名曰馬市。虜中駒初生﹐縶其母於山頂﹔駒從下一躍而上者﹐畱充馳驅﹔躍至半而踣者﹐殺以爲食﹔懦不能躍者﹐則以與中國市。象幹建議彼旣以駑馬相欺﹐不若卻其馬﹐以價之半予之。少司馬申用懋謂﹕所以市馬誠不堪用﹐然每歲徵馬以萬計﹐於彼不無少損﹐且以幣易馬﹐尙爲有名﹐若無故斂幣予之﹐去歲幣幾何﹖又插索數甚奢﹐若遂損其數﹐彼未必聽命﹔塞外舊棄地甚多﹐盍以泰寧等地爲請﹐能歸我舊疆﹐我當如所索﹔不能﹐然後減損其數﹐則我爲有辭矣。時﹐象幹年耄﹐無遠圖﹐當事俱急欲成功﹐苟且從事﹐不半年而內犯﹐闌入大同﹐殺戳甚慘﹐撫卒不成﹐浪擲金錢幾十萬云。

袁崇煥甫至錦州﹐卽連疏請餉。上禦文華殿﹐召諸臣諭曰﹕前崇煥云﹐安插錦州﹐兵變可弭。今又云欲鼓噪求發內帑﹐與前疏何相矛盾﹗卿等奏來。時諸臣有請允發者。

上詰問戶部尙書畢自嚴。自嚴極言戶部闕乏﹐容當陸續措給。上曰﹕據崇煥疏云﹐初三日卽變﹐今已初二﹐卽發去已遲﹐何救於鼓噪﹗又曰﹕內帑外庫﹐俱系萬民脂膏﹐原用以保封疆﹑安社稷﹐若發去實實有用﹐朕豈吝此﹗且委實不足﹐有人盜去﹐卿等那得知﹖禮部侍郎周延儒奏﹕國家最急關門。前防�變﹐今又防兵變﹔前寧遠鼓噪未曾處置﹐今又因鼓噪發帑﹐倘各邊效尢﹐將何底止﹖上曰﹕卿以爲何如﹖延儒奏﹕臣非敢阻皇上發帑﹐此時安危在呼吸間﹐固當與之﹐然非常策﹐還須畫一經久之計。上曰﹕此說良是。若事急專一請發﹐內帑豈不涸之源﹐何以應之。上又曰﹕爾等不肯大破情面﹐極力擔當﹐動稱邊餉缺乏﹐每下旨﹐通不見解來﹔卽如贓銀充餉﹐至今不到﹔豆價行查﹐至今不回奏。如此稽遲﹐錢糧何時得定﹖又曰﹕你門每每求舉行召對文華商確﹐猶然事事如故﹐將召對﹐都成舊套﹐商確俱爲空文﹐何曾做得一件實事﹖又曰﹕朕卽位以來﹐孜孜求治﹐以爲卿等當有嘉謨奇策﹐召對商確﹐未及周知者﹐悉爲朕告﹐乃推諉不知。朕又何從知之﹖時天威震迅﹐憂形於色﹐諸臣皆戰懼稽首而退。時﹐元年十月初二也。越數日﹐復召對﹐諭缺餉事須講求長策﹐遼兵動輒鼓噪﹐各邊效尢﹐將何底止﹗延儒奏﹕軍士要挾﹐畢竟別有隱情﹐古人還有羅崔掘鼠﹐軍心不變的﹐今各兵只少他折色銀兩﹐如何動輒鼓噪﹗上曰﹕正是如此。古人尙有羅崔掘鼠的﹐今𨿽缺餉﹐豈遂至此﹗延儒又奏﹕安知非不肖將官﹐造出恐嚇言語﹐搖動軍心。上稱善者再。自此兩番召對﹐而延儒遂簡在帝心矣。

插入犯大同﹐總兵渠家楨閉門不出﹐任其殺掠。上召百官諭云﹕朝廷養士﹐費許多兵餉﹐一旦有警﹐便束手無策﹐只曉得請兵﹑請帑。又曰﹕插戮人民﹐巡按官不能防禦﹐是功是罪﹐止仗一■﹝口賴﹞嘛僧講款﹐不令輕中國耶﹖又曰﹕邊疆失事﹐只參總兵等官﹐難道敍功不升文官﹖朦朧偏護﹐朕甚惡之。後家禎疏至﹐上示閣臣﹐俱言大同失事﹐家楨擁兵坐視﹐豈能逃罪﹖上曰﹕督撫如何﹖令千餘兵馬﹐便要去敵插十餘萬眾﹐渠家禎旣有罪﹐督撫作何事﹖劉鴻訓奏﹕武臣在外提兵﹐文臣在內調度。上曰﹕文臣還當節制武臣﹐令督撫一向不行操練﹐平日虛冒﹐臨敵張皇﹐以千餘弱軍﹐抵十萬彊敵﹐如何抵得﹖鴻訓奏﹕皇上責備文臣極是﹐但是皇祖靜攝以來至先帝﹐時已二十年﹐邊備廢弛已久﹐一時猝難整頓。上曰﹕而今何如﹖輔臣等俱奏﹐而今比前大不相同。上曰﹕此俱是贊揚之詞﹐尙未見行一實事﹐如何便見不同﹖諸臣默無以對。又一日﹐禦講筵﹐問閣臣曰﹕宰相須用讀書人﹐當作何解﹖周道登對曰﹕容臣等到閣中查明回奏。上始有慍色﹐旣而微哂之。又問近來諸臣本內多有「情面」二字﹐何爲情面﹖道登對曰﹕情面者﹐面情之謂也。左右皆爲匿笑。噫﹗有君無臣之慨﹐卽此數事﹐已見之矣。

工科黃承昊奏言﹕東南時患水災﹐因水利不修。上問﹕水利爲何不修﹖閣臣錢龍錫﹑周道登同奏﹕水利是東南第一大事﹐但修理要錢糧﹐前已擬旨﹐著撫按酌議。上沈思久之﹐曰﹕要修水利﹐可擾民否﹖龍錫奏﹕臣等惟恐擾民﹐故行撫按酌議。禦史毛羽健疏請蘇馹遞﹐上卽令羽健自讀。因諭閣臣曰﹕馹遞疲困已極﹐小民敲骨吸髓﹐馬不歇蹄﹐人不息肩﹐朕甚恨之。若不痛革﹐民困何由得蘇﹖卿等卽擬票來。及票至﹐上以票內有撫按﹑司道公務外﹐俱不許遣白牌﹐語屬含糊。命攺票。禦史梁子璠請汰兵餉﹐內有「邊臣虛冒」等語。上召戶﹑兵二部問﹕何以冒濫至此﹖戶部署事王家禎﹑兵部王在晉奏﹕兵餉冒濫已久﹐各邊有事﹐督撫屢次請添兵增餉﹐情獘已非一日。又讀至「老弱之人會荷戈而弗克」﹐上瞿然曰﹕荷戈者皆老弱﹐如何不查﹖隨戶﹑兵二部差廉幹司官挨年﹑挨月查核具奏。又一日﹐召對﹐特召科道官至前諭曰﹕朕思進賢﹑退不肖﹐故令爾等爲耳目﹐司舉劾﹐就中不無冒濫﹐爾等試一思之。所舉者果人人皆賢﹐所劾者果人人皆不肖乎﹖朕特降諭切責﹐有「反坐」二字﹐以求實言。今又面諭爾等﹐各箝口不言﹐要科道官何用﹖蓋上孜孜求治﹐朝夕靡寧﹐竟無一人能仰慰聖意﹐至蘇馹遞﹑淸兵餉﹐尢屬救時良法﹐而奉行不善﹐反以開流寇之禍矣。悲夫﹗

召禦史吳玉讀所劾樞臣王在晉疏至「在晉何如人也」﹐命髙聲讀。至「公子親家」等語﹐上問親家姓名﹐又問疏中「壠斷」字面。玉曰﹕壠斷是市人登髙處﹑左右望而取利之意。又讀至「時局」等語。上問何爲「時局」﹖玉曰﹕卽當時是魏忠賢的局面﹐今日是皇上的局面。上怒曰﹕如何以他比朕﹖又讀至「妄自矜詡」等語。上問﹕輔臣何如﹐李標奏﹐在晉屢被人言﹐宜放他去。上曰﹕事有个是非﹐如何只教他去便了﹖又問﹕張慶臻一事如何﹖攺敕閣臣奏﹕先見兵部手本﹐慶臻揭帖在後。上問﹕慶臻如何敢送私揭﹖慶臻奏﹕以小事不敢瀆奏﹖上曰﹕攺敕如何小事﹐及令諸臣及科道官奏。王道直等俱云﹕慶臻用賄攺敕是實。吳玉又奏﹕劉鴻訓主使慶臻奏﹐攺敕是中書﹐臣只多了一揭。上怒其妄辦﹐叱之﹝先是﹐慶臻奉命提督京營﹐敕內增有「兼管捕營」四字﹐提督鄭其心﹐以侵職掌論之。上命查寫敕中書官﹐因追究賄攺緣由云﹞。因以擅攺敕書﹐罪下九卿科道會議。議上﹐奉旨劉鴻訓擅增敕書﹐欺君說謊﹐發邊衛充軍。王在晉徇私受囑﹐並司官苗思順﹐俱革職。張慶臻行賄鉆營﹐念系勛臣﹐罰俸三年。中書田佳璧等﹐法司定罪﹔其吳玉﹑王道直���等參劾有據﹐各加一級。命會推閣臣﹐以成基命﹑錢謙益﹑鄭以偉﹑孫愼行﹑李騰芳﹑何如寵﹑薛三省﹑盛以宏﹑羅諭義九人名上﹔溫體仁憤其不得與也﹐因疏訐錢謙益於辛酉科主試浙江﹐賄中錢千秋﹐不宜與推。上召廷臣﹐面問體仁﹐謙益辧良久。上問體仁﹕所稱神姦結黨者誰﹖體仁奏﹕謙益之黨甚多﹐臣不敢盡言。至此番枚卜﹐俱是謙益主持。吏科章允儒奏﹐錢千秋一事﹐已經問結﹔體仁資𨿽深﹐望甚輕﹐因會推不與﹐遂爾熱中。如糾謙益﹐何不糾於未推之先﹖體仁奏﹕科臣此言﹐正見其黨。蓋前猶冷局﹐參他何用﹖糾於此時﹐正爲皇上愼用人耳。允儒奏﹕從來小人陷害君子﹐皆以黨之一事。當日魏廣微欲逐趙南星等﹐於會推疏中使魏忠賢加一黨字﹐盡行削奪。至今爲小人害君子之榜樣。上怒叱曰﹑胡說。禦前奏事﹐怎這樣胡扯﹖拿了。錦衣衛將允儒挾出。體仁又奏﹕皇上試問冢臣王永光﹐屢奉溫旨﹐何以不出﹖直待瞿式耜有言完了枚卜﹐然後聽其去。皇上方眷注冢臣﹐如何命他去﹖又奏曰﹕謙益熱中枚卜﹐先使梁子璠上疏﹐令侍郎張鳳翔代行會推﹐此從來未有之事。上召諸臣問曰﹕枚卜大典﹐會推要公﹐如何推這等人﹖是公不是公﹖諸臣奏來。閣臣李標等俱奏﹐關節與謙益無干﹐前已招問明白。上曰﹕招也極閃鑠﹐不可憑據。禮部侍郎周延儒奏﹕皇上再三下問﹐諸臣不敢奏者﹐一則懼干天威﹐一則牽於情面﹔總之﹐錢千秋一案﹐關節是眞﹐不必又問﹕上又誥問曰﹕九卿科道會推﹐便推這樣人﹔就是會議﹐今後要公﹐不公不如不會議。卿等如何不奏﹖延儒又奏﹕大凡會議會推﹐明旨下九卿科道﹐以爲極公﹐不知外廷止是一兩人把持定了﹐諸臣都不敢開口﹐就開口也不行﹐徒然言出而禍隨。上命再奏。延儒復奏如前。上曰﹕朕問儒等﹐別無言答應﹐何貴召對﹖因目視延儒曰﹕適二班官中﹐只這官奏了數句。又謂輔臣曰﹕諸臣如此﹐到不如稱功頌徳之時﹐邊防也完固﹐財用也充裕﹐今枚卜且暫停。時謙益伏地待罪﹐命出外候旨。次日﹐奉旨﹕錢謙益關節有據﹐又濫與枚卜﹐有黨可知﹐著革職回籍。錢千秋﹐法司提問。又旨﹕章允儒徇私滅公﹐肆言無忌﹐革職爲民。耿志煒﹑梁子璠﹐罰俸一年。瞿式耜﹑房可壯﹐降級調外。

先是﹐兩次召對﹐上以宜興奏語稱旨﹐已心屬之。適當枚卜﹐霞城欲爲兩解之﹐商之掌垣章公﹐章亦唯唯。再過虞山寓﹐則瞿公稼軒在座﹐執意堅拒﹐且以擁戴宜興譏許公矣。虞川且云﹕彼與涿州相知﹐非吾臭味﹐若推宜興﹐可勿推我。許公遂不置喙。宜興見絕之已甚﹐因與烏程合謀。烏程旣出疏﹐忽蒙召對﹐虞山猶不知﹐自以爲拜相定於此日﹐洋洋得意。及入對﹐方知有疏﹐兩人廷辧﹐烏程言如湧泉﹐虞山出於不意﹐言頗屈﹔科道諸臣﹐又多爲虞山左袒者。於是﹐黨↑同之疑﹐中於上意﹐不可解矣。

宜興與涿州同年相好﹐當涿州拜相時﹐宜興正居憂在籍﹐未常附之升官也。丙寅之獄﹐諸賢以忤璫被難者﹐宜興皆力爲援救﹐貽書涿州﹐規以大義﹐一時同志皆稱之﹐不特遜之一人之私也。乃虞山輩獨絕之已甚﹐激成一番水火﹐反使烏程得志。惜哉﹗

禦史毛九華糾溫體仁逆詞獻媚詩冊﹐任贊化糾體仁居鄕不法諸事。上復召對﹐命宣九華疏﹐以問體仁。體仁奏﹕臣若有媚璫祠詩﹐必於手書爲贄﹐無木刻之理﹔旣刻﹐必流傳廣布﹐豈有九華獨得之途中﹐京師反無刻冊。且何不發於籍沒逆璫之時﹐而待於九華之手。若以刻本爲據﹐則刻匠徧滿都門﹐以錢謙益之力﹐何所不可假捏。上如言詰九華。九華對﹕臣八月買自途中。上曰﹕八月買的﹐如何到今才發﹖九華對﹕臣十月考選。上問﹕閣臣如何說﹖首輔韓爌奏﹕體仁平日硜硜自守﹐亦有品望﹐止以參論枚卜一疏﹐憤激過當﹐致犯眾怒。上展冊指後四人俱杭州人﹐定是此四人所爲﹐只問四人便知。又召翰林官宣讀任贊化疏﹐問體仁。體仁曰﹕臣之居鄕﹐惟知奉公守法﹐贊化不參臣居官之事﹐而參臣居鄕之事﹐以爲誣臣居官之事﹐懼皇上召問廷臣﹐欺罔立見﹐故誣臣居鄕之事﹐以爲道裏遙遠﹐耳目易眩。因奏贊化爲錢謙益之死黨﹐代謙益首攻陳以瑞﹔以瑞系崔﹑魏削奪﹐皇上賜環﹐因會參謙益科場之事﹐贊化反以媚璫糾之﹐把持銓郎﹐覆之爲民。又贊化薦相才一疏﹐稱謙益爲伊周班行﹐此皆爲謙益死黨之證。上曰﹕不必多奏。自此﹐體仁偏以孤忠見知於上﹐而結黨之說﹐深啟聖疑。攻者愈力﹐而聖疑愈深矣。

禦史吳甡疏言﹕舊制六年京察﹐爲諸臣不修職者設﹐若大姦大惡﹐附逆害人者﹐不在此例。如劉瑾之敗﹐一時附瑾用事者﹐或誅或戍﹐或削或降﹐皆不待京察﹐以此輩罪大人多﹐考功法所不載也。忠賢之凶逆倍於瑾﹐附忠賢之惡罪亦甚於附瑾之徒﹐大略有四。如搖動國母﹑逼封三王﹑虎彪義子﹑上公封爵﹐名曰佐逆。借題殺人﹑屠戮忠良﹑門戶封疆﹑一网打盡﹐名曰害正。稱功頌徳﹑建祠聚斂﹑引薦邪類﹑要典抵誣﹐名曰媚璫。賄通權勢﹑入幕密謀﹑矯加職銜﹑一歲九遷﹐名曰速化。此皆不知有朝廷﹑睡罵由人﹑廉恥盡喪﹐務須徹底澄淸﹑斬斷根株﹐若混入察典﹐則名目不分﹐額數有限﹐掛一漏萬﹐何以示懲﹖奉兪旨﹐下部﹐未幾﹐遂奉特諭﹐有逆案之定﹐實自此疏啟之。禦史侯恂﹐亦有疏言﹕除姦察吏﹐不可並行﹔語俱暢快。

大計京朝官﹐南吏史部尙書鄭三俊﹑右都禦史陳於庭公疏於察典外﹐舉南京媚璫之人二十人﹕大理寺卿謝啟光﹑科郭如暗﹑禦史何早﹑李時馨﹑夏敬臣﹑劉漢﹑徐復陽﹑戶部魏豸﹑胡芳桂﹑張聚垣﹑禮部虞大復﹑頡鵬﹑葉天陛﹑兵部周宇﹑李際明﹑邸存性﹑工部魏宏政﹑葛大同﹑歐陽充材﹑應天府夏之令﹐或甘心附逆﹑或懼禍中變﹐律以順逆之理﹐均無一可貸﹐據實疏聞。奉兪旨﹐下部。此亦在未奉諭定逆案之前也。

上禦平臺﹐召閣臣韓爌﹑錢龍錫﹑李標﹑吏部王永光﹑左都曾於汴﹐命定附逆諸臣罪。閣臣先僅以四﹑五十人列案以請。上大不然。再令廣搜﹐又益以數十人。上怒其不稱旨﹐且曰﹕此輩皆當依律法治罪。諸臣以未習刑名對﹐乃召刑部尙書喬永升同事。又問﹕張瑞圖﹑來宗道何以不入﹖對曰﹕二臣無事實。上曰﹕瑞圖以善書爲璫書祠額碑文﹐宗道題崔呈秀母卹典稱「在天之靈」﹐其罪更重。又問﹕賈繼春何亦不入﹖閣臣對﹕繼春言善待選侍﹐不失厚道﹔後𨿽反復﹐其持論亦有可取。上曰﹕惟反復﹐故爲眞小人。於是復將禦前祠頌紅本發下﹐令據以定罪﹐分列擁載﹑諂附﹑建祠﹑稱頌﹑贊道諸款﹐首冠以大逆魏忠賢﹑客氏﹐令刊布中外。吏部﹑都察院接出聖諭﹕朕惟帝王憲天出治﹐首辧忠邪﹔臣子致身事天﹐先明順逆。經凜人臣無將之戒﹐律嚴近侍交結之條﹔邦有常刑﹐法罔攸赦。豎逆魏忠賢﹐獧狡下才﹐備員給使﹔傾回巧智﹐黨籍保阿﹔功不過窺嚬笑以伺陰陽﹐席寵靈而饕富貴﹔使庶位莫假其羽黨﹐何蠢爾得肆其毒痡﹗乃一時外廷朋姦誤國﹐實繁有徒。或締好宗盟﹑或呈身入幙﹑或陰謀指授﹐肆羅織以圖善良﹔或祕策合圖﹑扼利權而筦兵柄。甚且廣興祠頌﹐明效首功﹔倡和已極於三封﹐稱謂浸疑於無等。誰成逆節﹐致長燎原﹗及朕大寶嗣登﹐嚴綸屢霈﹐元凶逆孽﹐次第芟除﹔尙有飾罪邀功﹑側身竄正﹐以望气占風之面目﹐發誇姦指佞之封章。迹其矯誣﹐惡容錯貸。朕鑑旣審﹐特命內閣部院大臣將發下祠頌紅本﹐參以先後論劾奏章﹐臚列擁戴﹑諂附﹑建祠﹑稱頌﹑贊道諸款﹐據律推情﹐再三訂擬。首正姦逆之案﹐嚴於五刑﹔稍寬脇從之誅﹐及玆三褫。其情罪輕減者﹐另疏處分﹐姑開一面。此外原心宥過﹐縱有漏遺﹐亦赦不究。自今懲治之後﹐爾大小臣工﹐宜洗滌肺腸﹐恪修職業﹐共遵王路﹐悉斷葛藤。無曠官守﹐而假事譸張﹔無急恩仇﹐而借題參舉。朕執是非以衡論奏﹐程功實以課官方﹔有一於斯﹐必罪不宥。尙各懲毖﹐乃亦有終。欽哉﹗故諭。

一﹑首逆﹕魏忠賢﹑客氏。依謀反大逆律﹐不分首從﹐皆淩遲處死﹐已經正法。

一﹑首逆同謀﹕崔呈秀﹑李永貞﹑李朝鈔﹑魏良卿﹑侯國興﹑劉若愚。依謀逆﹐—但共謀者不分首從﹐皆淩遲處死。已經正法﹐減等擬斬。

一﹑結交近侍﹕劉志選﹑梁夢環﹑倪文煥﹑田吉﹑劉詔﹑孫如冽﹑許志吉﹑薛貞﹑曹欽承﹑吳淳夫﹑李夔龍﹑陸萬齡﹑李承祚﹑田爾耕﹑許顯純﹑崔應元﹑張體幹﹑孫云鵬﹑楊寰。以上依諸衙門官吏典內官互相交結泄漏事情﹑夤緣作獘扶同奏啟律﹐斬﹐秋後決。

一﹑交結近侍次等﹔魏廣微﹑徐大化﹑霍惟華﹑張訥﹑閻鳴泰﹑周應秋﹑李魯生﹑楊維垣﹑潘汝楨﹑郭欽﹑李三才。以上依交結近侍官員律﹐減等充軍﹔仍行各撫按招擬有贓私情節﹐一並看明奏請發落。

一﹑逆孽軍犯﹕魏志徳﹑魏良棟﹑魏鵬翼﹑魏撫民﹑魏希孔﹑魏希堯﹑魏希舜﹑魏希孟﹑魏鵬程﹑傅應星﹑楊六奇﹑客光先﹑徐應元﹑劉應坤﹑王朝輔﹑徐文輔﹑孫進﹑王國泰﹑石元雅﹑趙秉彜﹑髙欽﹑王朝用﹑葛九思﹑司云禮﹑陶文﹑紀用﹑李應江﹑胡明位。

一﹑交結近侍又次等﹕馮銓﹑顧秉謙﹑張國瑞﹑來宗道﹑郭允厚﹑薛鳳翔﹑李蕃一﹑孫傑﹑張我續﹑朱童蒙﹑楊夢袁﹑李春茂﹑李春燁﹑王紹徽﹑徐兆魁﹑劉廷元﹑謝啟光﹑徐紹吉﹑邵輔忠﹑楊所修﹑賈繼春﹑範濟世﹑李養徳﹑阮大鋮﹑姚宗文﹑陳九疇﹑亓詩教﹑趙興邦﹑博櫆﹑安伸﹑孫國楨﹑郭鞏﹑馮嘉會﹑曹思誠﹑孟紹虞﹑張朴﹑李恆茂﹑郭尙友﹑李精白﹑秦士文﹑張文熙﹑楊惟和﹑何廷樞﹑陳朝輔﹑許宗禮﹑卓邁﹑盧承欽﹑陳爾翼﹑石三畏﹑郭興治﹑劉徽﹑智鋌﹑何宗聖﹑王琪﹑汪若極﹑陳惟新﹑門克新﹑遊鳳翔﹑田景新﹑呂純如﹑吳殿邦﹑黃運泰﹑李從心﹑楊邦憲﹑郭增光﹑王點﹑單明詡﹑李嵩﹑牟志夔﹑張三傑﹑曹爾禎﹑毛一鷺﹑張文郁﹑周惟持﹑徐復陽﹑黃憲卿﹑許其孝﹑張養素﹑汪裕﹑梁克順﹑劉宏光﹑溫臯謨﹑鮑奇謨﹑陳以瑞﹑莊謙﹑龔萃肅﹑李應薦﹑何可及﹑李時馨﹑劉渼﹑王大年﹑余合中﹑徐吉﹑宋禎漢﹑張汝懋﹑許可徳﹑劉祖述﹑李燦然﹑劉之侍﹑孫之獬﹑吳孔嘉﹑季寓肅﹑潘士聞﹑王應泰﹑張元芳﹑阮鼎鉉﹑李若琳﹑張永祚﹑周良才﹑曾國禎﹑張化愚﹑李桂芳﹑張一經﹑陳■﹝日上廾下﹞殳﹞一﹑夏敬承﹑周宇﹑魏豸﹑郭希禹﹑頡鵬﹑李際明﹑魏宏政﹑嶽駿聲﹑郭士望﹑張聚垣﹑周鏘﹑徐四嶽﹑辛思齊﹑胡芳桂。以上依結交近侍官員律﹐引名例律減二等﹐坐徒三年﹐納贖爲民。

一﹑諂附擁戴﹕李實﹑李希哲﹑胡良輔﹑崔文升﹑李明道﹑劉敬﹑徐進﹑馮玉﹑楊朝﹑胡賓﹑孟進寶﹑劉鎭﹑王體幹﹑梁棟﹑張守成﹑商成徳。以上一款十六人﹐並前一款徐應允等十六人﹐俱爲民當差。

又疏列次等四十四人﹕黃立極﹑施鳳來﹑楊景辰﹑房壯麗﹑董可威﹑李思誠﹑王之臣﹑胡廷宴﹑張九徳﹑湯三九﹑喬應甲﹑楊維新﹑朱國盛﹑馮時行﹑呂鵬云﹑董懋中﹑周昌晉﹑虞廷陛﹑楊春茂﹑徐景濂﹑陳保泰﹑郭興言﹑周惟京﹑徐揚先﹑陳序﹑曹谷﹑朱愼荃﹑郭如暗﹑何早﹑虞大復﹑葉天陛﹑邸存性﹑葛大同﹑夏之鼎﹑張九賢﹑李宜培﹑譚謙益﹑歐陽充材﹑吳士俊﹑徐溶﹑潘舜歷﹑李三楚﹑童舜臣﹑陣守瓚。以上照考察不謹﹐擬冠帶閒住﹝禦筆抹去「冠帶」二字﹞。

此案主筆者首韓輔﹐參定者﹐次輔錢﹑李曁部院三人也。首輔持正有餘﹐剛斷不足。況冢宰身會頌逆﹐而乃與定附逆之案﹐有不私庇同黨掣肘當事者乎﹖以賴聖明嫉惡甚嚴﹐申諭再四﹐諸臣惕於明綸﹐不敢不遵命以從事。然欲上副聖天子錯枉之權﹐下昭萬世臣民之戒者﹐尙有未盡也。自此以後﹐下之謀翻者﹐伺之十七年如一日﹔上之堅持者﹐亦十七年如一日。直至南渡後﹐馬﹑阮用事﹐案翻而國運隨之以盡。尙得謂小人之進退不關興亡之大數哉﹗

命給慘死諸臣髙攣龍﹑楊漣﹑左光斗﹑周起元﹑周朝瑞﹑繆昌期﹑魏大中﹑周順昌﹑李應升﹑周宗建﹑袁化中﹑黃尊素﹑夏之令﹑吳裕中﹑萬燝等三代誥命﹐從吏部驗封司郎中徐大相之請也。

先是﹐褒卹命下﹐各家諸子赴闕謝恩﹐上訴先臣受冤始末﹐因各有所陳﹐乞如楊之易﹑周廷侍﹑夏承請給還原贓﹐卽各奉命給五百金﹔魏學濂疏其兄學洢死孝﹐請附葬附祭﹔髙世儒﹑繆虛白請母氏封誥﹔遜之請祖父母封誥﹔皆奉旨兪允。至是﹐周茂蘭疏援會典三品贈及祖父母之例﹐上卽下部察議﹐部據會典覆允矣。封司徐公謂各臣事同一體﹐不宜有異﹐封典該部職掌﹐不須子孫一一自陳﹐遂合諸臣姓名﹐匯題同請﹐卽奉兪旨﹐斯直從前未有曠典。敢備記之﹐以志聖恩﹐並見當事善推上意﹐表揚先忠之盛美。時政府司票擬者﹐爲首輔韓蒲州﹐次輔錢華亭二公云。

鹿善繼敍同難錄略云﹕皇上神聖﹐其用意深遠﹐每非臣下所能窺。如言及逆黨﹐人孰不詈之﹑恨之﹐未幾而漸平矣。言及諸忠臣﹐孰不憐之﹑痛之﹐未幾而亦漸平矣﹑漸忘也。且托於見善不喜﹑聞惡不怒之說﹐而復厚誣吾君於逆案欲從寬﹐於褒忠欲從嚴也。至欽定逆案﹐凜焉天誅﹐而三代誥命之給﹐卽在此時﹔然後知聖主善善惡惡﹐不爲眾淆﹐不以久倦﹐且不因煩生厭也。肯持忠不望報之論﹐使爲惡者畢竟得利﹐爲善者畢竟不利也耶。

禦史方大任疏奏會審曹欽程事﹕欽程面出揭言﹐馮銓爲其房師。召欽程使論周宗建四人﹐以周在先﹐張愼言次之﹐張會倫其父也﹐必附以李應升﹑黃尊素﹐則南樂深仇也。數日復召至其寓﹐李魯生先在﹐袖生疏稿﹐逼欽程﹐疏上矣。次年冬﹐田仰以浙臬賫捧入京﹐與馮言吳越之會﹐有七人一黨﹐周順昌﹑周宗建﹑髙攀龍﹑黃尊素﹑繆昌期﹑李應升﹐交通周起元﹐私謀翻局﹔馮卽欲謀致七人於死﹐復欲迫欽程再上疏。欽程力拒之。馮大怒﹐卽授意本房門生潘士聞上疏﹐薦仰而論欽程。仰立轉京堂﹐欽程立遭削奪。是首造謀者馮涿州﹐成其謀者李魯生﹐欽程其威逼脇從者也。從此之播虐﹐專主其事者亦涿州也。造惡者田仰也。其言鑿鑿。如此銓媚璫害人﹐章奏屢見﹐卽臣亦銓使其門生王琪所參﹐臣去年已入告其詳矣。今總聽皇上之睿斷﹐云田仰隨有疏辦﹐言欽程參四臣於乙丑之二月﹐臣不在京﹔七臣被逮於丙寅七月﹐臣入賀事竣﹐久赴粵矣。欽程且謂於彼無干﹐何以反謂臣造惡乎﹖時逆案已定﹐聖主遂不深究﹐止欽程坐大辟。

欽程之疏出﹐於馮銓確矣。至丙寅李實之疏﹐據實辧爲李永貞誘空頭印本入京塡寫﹐則亦爲銓等與謀何疑。惜當事僅以永貞﹑欽程抵罪﹐竟未窮究。其事也。若田仰辧疏云﹕七臣死於丙寅七月﹐時已事竣赴粵﹐然實疏之上﹐實在二月﹐諸臣被逮﹐皆在三月﹐被害在六月﹐田仰在京師謬云七月﹐遁詞情見矣。況仰與馮銓﹑魯生本至交﹐卽非造謀之人﹐亦與謀之人也。豈得脫然事外﹖僅以京察拾遺奪職﹐幸矣。至竄伏數年﹐宏光南渡﹐夤緣燃灰﹐督撫淮揚﹐淸兵一至﹐卽稽首投降﹐小人故態如是﹐又何言哉﹗

二年二月十四日﹐皇長子生﹐中宮周後出。永樂以後﹐惟自武宗毅皇帝爲孝宗正宮張皇后所出﹐其餘中宮並無生子者。

後父周奎﹐系蘇州府長洲縣﹐後生於對門內﹐今有「坤儀鍾瑞」坊尙存。後幼以天啟七年選爲信王妃﹐旋正位中宮﹐後父封嘉定伯﹐有賜第在葑門。

聖躬燕處之所﹐爲屋三間而不並列﹐由第一間而後第二間﹑第三間﹐則聖躬燕息處也。第二間中﹐設大燻籠﹐置衾裯之屬。凡召幸宮眷﹐至第一間則盡卸諸衣裳﹐裸體至二間﹐取衾被身乃進至第三間﹐所謂抱衾與裯也。卽中宮與東﹑西兩宮赴召﹐不敢不遵行此禮。惟先後以藩邸同甘苦﹐不肯赴召。又駕幸中宮﹐後必趨出宮門外接駕。先後亦以糟糠故﹐廢此禮不用。

應天巡撫曹文衡奏﹕解進罪輔顧秉謙窖藏銀三萬八千餘兩﹐請畱充該府本年餉銀。奉旨允行。秉謙素行貪鄙﹐天啟中以投身逆璫﹐得大拜﹐在閣四年﹐惟以婪賄爲事﹐至秉軸票擬﹐一奉逆璫之意旨﹐然貪鄙之甚﹐璫亦漸厭之。於是﹐準其請告歸家﹐璫敗後﹐臺省交章劾其庸惡無恥﹐媚璫誤國﹐奉旨有「頑鈍依阿」之旨﹐居鄕猶肆虐鄕裏﹐黷貸無厭。昆山合邑士民﹐積憤不平﹐羣起攻之﹐登門辱詈﹐秉謙於昏夜挈資潛遁﹐其居室遂搶奪一空﹐府縣力爲禁緝﹐士民稍安﹐旋奉旨搜其家中﹐所遺已爲家人藏匿﹐及地方搶散殆盡﹐止得其窖藏現銀尙有前數﹐蓋僅存十之一。

詹事羅諭義等公疏爲故輔張居正陳情乞恩﹐奉旨居正佐相皇祖﹐肩承勞怨﹐力振紀网﹐飭弛舉廢﹐多有可紀﹐𨿽以奪情及身後蒙議﹐然過不掩功﹐委當垂卹﹐所請蔭及其子懋修﹐量復職銜﹐該部從公看議具奏﹐準復二蔭﹐並給還應得誥命。

工部節愼庫主給發商人上供顏料銀兩﹐最稱獘藪。設有監督主事一員﹐巡視科道二員﹐皆爲釐姦剔獘計﹐而諸臣姦獘更甚。二年四月﹐工尙張鳳翔﹐發其事﹐有發銀一千﹑實給四五百者。上時禦文華殿召對﹐面誥再三﹐拿巡視科道王都﹑髙賚明﹑主事劉鱗長﹐俱下獄究問。又追論元年同事諸臣﹐祖重燁﹑吳阿衡二人﹐狼籍最著者﹐俱下獄。後吳以邊才出爲監軍禦史﹐余分別譴謫。

命收葬熊廷弼﹐從其子趙壁請也。先是﹐禦史饒京疏中言及閣中已擬批行﹐而禦筆抹去之。至是﹐因兆壁上疏﹐閣臣卽具揭爲辧白﹐略云﹕廷弼初任巡按﹐任總督﹐其功狀皆有可言。至遼陽旣失﹐再起經略﹐與巡撫王化貞戰守異議﹐廷臣又爲之分左右袒﹐致廣寧潰敗﹐與化貞並馬入關﹐挾忮昧淺衷﹐誤疆圍大計﹐以此殺身﹐無辭公論。今傳首邊廷﹐頭足異處﹐已足爲戒矣。然使當日按封疆失陷之律﹐偕同事者一體伏法﹐自當目瞑﹐乃先以無影賄贓坐楊漣等﹐作淸流之陷阱﹐旣又以刊書惑眾﹐借題偏殺﹐身死戀贓﹐辱及妻孥﹐長子自刎﹐斯則廷弼死未心服也。且自有遼事以來﹐騙官營私﹐不知凡幾﹐廷弼再任﹐不取一錢﹐不通一饋﹐終日焦唇敝舌﹐爭言大計﹐似猶此善於彼。魏忠賢竊柄﹐人俱靡然從風﹐廷弼以一長系待決之人﹐終不攺其彊直自遂之性﹐以致獨膺顯戮﹐慷慨赴市﹐耿耿俠腸﹐獨未盡泯。今傳首已逾三年﹐收葬原無禁例﹔且玆事𨿽屬封疆﹐於邪正本未陰有關系﹔數年來是非公罪之狀﹐悉在聖鑑﹐或不以爲謬也。始奉旨允行﹐至四年秋後行刑﹐化貞亦卽處決矣。

四月十七日﹐上講讀旣竣﹐出一疏示輔臣﹐則山東益都縣有馹丞黃道妻爲夫頌冤。蓋鄕紳唐煥之弟﹐行馬牌不厭意﹐捶斃馹丞。丞之子以觸柱死﹐父以叩閽死﹐都中其妻官氏﹐復上書訴冤也。上曰﹕馹遞申飭屢矣﹐何橫縱敢爾。子弟如此﹐本官可知。鄕紳如此﹐地方官可知。一府同知﹐代爲申詳。不能竟﹐道府匿不報﹐皆當重懲。輔臣承旨退。上方欲淸馹遞﹐故畱意如此﹐而詞气仍安和不迫也。

上親講讀﹐凡講書史﹐遇詞旨無甚關切及凶暴不祥宜避者﹐悉置勿講﹐或越過一二章或數章﹐舊例也。一日講臣丁進講中庸﹐越鬼神章﹔講舜其大孝二節。上卽展前一節﹐環視欲問未果﹐已而李孫宸講君子無所爭一節﹐則自子張問十世以下﹑至季氏旅泰山﹐越七章﹐講將半﹐上復展前數頁﹐剨然有聲﹐講竣遂問前幾章何以不講﹖孫宸婉轉對曰﹕是閣中派定也。上指旅泰山節曰﹕想爲季氏僭分耶﹗旋口宣講官丁進﹐進出班跪﹐上命之起﹐遂問鬼神之爲徳章﹐無甚忌諱﹐何以不講﹖進逡巡未對。上顧輔臣。輔臣皆趨近禦案﹐首輔獷對曰﹕鬼神之事理﹐頗涉窈冥。上曰﹕還要補講進來。進承旨叩頭而退﹐聖心畱意典學如此。

六月初九日﹐召廷臣於平臺召對。上曰﹕天時亢旱﹐雨澤愆期﹐朕日夜焦憂﹐所以召卿等面諭﹐從今日禦文華殿齋宿﹐可傳示大小臣工﹐竭誠祈禱﹐無事虛文﹐或刑獄有失平﹐都要淸理歸結。朕擬一諭﹐卿等參酌。輔臣起立案傍﹐上指示諭中款次﹐正色言曰﹕如此大旱﹐皆因政事失當﹐是朕不徳所致。輔臣韓獷奏﹕皆臣等奉職無狀﹐以致皇上焦勞。上曰﹕也不是這等說﹐還須上下交修﹐修舉實事。卿等俸祿俱是小民脂膏﹐見此災荒﹐心豈能忍﹖又曰﹕各衙門事多沈閣﹐科道官通不言﹐他們於外事誰不知﹐只是礙於賄賂情面。如禦史梁子璠條陳汰冗官。先是上二疏﹐後又催二疏﹐這才不是虛文﹐仍以聖諭授輔臣曰﹕未盡事情﹐還再參酌。復召諸科道﹐勉以該言卽言。

七月﹐督師袁崇煥擅斬總兵毛文龍於皮島﹐奏報文龍逆迹昭然﹐機不容失﹐便宜從事﹐席槁代罪。奉旨文龍糜餉冒功﹐通�有迹﹐事關封疆安危﹐閫外原不中制﹐不必引罪。

按﹕文龍向爲遼東參將﹐遼陽陷﹐逃至海濱﹐適有難民數千﹐文龍以術籠絡之﹐同航海至皮島。蓋皮島居遼東﹑朝鮮﹑登萊之中﹐稱孔道。文龍斬荊棘﹐具器用﹐招集流民﹐通行商賈。凡南北貸咸於毛處掛號﹐乃得發﹔不數年﹐遂稱雄鎭。又掠沿海零丁﹐或指爲姦細﹐故稱臨陣斬獲﹐以是積功﹐官都督﹐掛平遼將軍印。逆賢時﹐內閣出鎭各邊﹐文龍亦疏請閹監其軍。上卽位﹐嚴汰冗兵﹐敕下山東撫按﹐檄登萊兵備王廷試往。廷試受賄﹐遂稱文龍兵馬可用﹐絕無冒破。文龍亦憚上英明﹐思自立功名﹐遂與東�通謀﹐願捐金二百萬﹐易金復二衛地。奏恢復功﹐邀上賞﹐已成約矣﹐袁崇煥以督師出﹐上召問﹐漫以五年滅�爲期﹐及屢任﹐覘知毛有約﹐陰遣喇嘛僧通款﹐啖以厚利﹐冀解毛議﹐以就袁。�最重誓約﹐堅持不可﹐喇嘛僧曰﹕今惟有斬毛文龍﹐在彼不爲負約﹐在我可以成功。袁遂以閱武爲名﹐直造皮島﹐大閱軍士﹐毛置酒髙會﹐次曰﹐文龍進謁﹐袁亦置酒畱宴﹐酒半伏甲起﹐稱有密旨﹐卽座中擒文龍﹐斬於轅門外。時﹐崇煥布陣嚴整﹐眾亦不敢犯。毛部下一千餘人﹐散往他處﹐餘眾悉就撫。事定﹐然後入告﹐朝廷亦姑容之。先是﹐崇煥陛見入都﹐閣臣錢龍錫叩以遼事﹐答以當從東江做起。錢謂﹕捨實地而問海道﹐何也﹖且毛帥亦未必可得力。崇煥云﹕可用則用之﹐不可用則殺之。至是﹐疏中卽入錢語。錢後竟以此得罪。文龍旣被殺﹐袁疏請增餉三百萬﹐謂五年之後遼事平﹐並前所加各項﹐皆可蠲除。此一勞永逸計也。上令廷臣議﹐皆報稱不可。衰計窮﹐至十月遂致�兵入口矣。

九月二十六日﹐斬決重罪二十人﹐內田吉﹑倪文煥﹑吳淳夫﹑梁夢環﹑李夔龍﹐皆逆案也﹔楊鎬﹑渠家禎﹑張翼明﹐封疆失事也﹔髙道素﹐殿工侵欺也。故事﹐部開決囚單﹐必民犯﹑彊盜﹑叛逆及眞正人命﹐列於前﹐聽上勾決幾名而止。若官犯﹐則列名於後。是年上禦筆獨將後開逆案諸人勾決。先是﹐中宮以皇子大慶﹐請免行刑。上曰﹕生子固大慶﹐誅有罪亦是大慶﹐當並行不悖。旨下﹐政府揭救﹑面救再三。上曰﹕不殺此輩﹐則逆案爲無名。政府曰﹕此輩不過患得患失之鄙夫耳。上曰﹕旣是患失﹐便可以無所不至。政府乃不敢言。時方久旱﹐行刑後甘雨大澍。

髙道素督造桂王府第﹐侵欺錢糧無算﹐諸工俱潦艸塞責﹐卽棟梁皆極不堪者。一夕大風雨﹐後殿數■﹝廠外帶內﹞俱傾﹐壓死宮眷百餘人﹐以後每遇風雨﹐王必露立庭中﹐深懼覆壓之患也。上以是勾及之。閣臣以爲請。上曰﹕朕若出就藩封﹐就是這榜樣。髙道素監造府第﹐使數百宮人死於非命﹐卽寸斬之﹐尙未蔽辜﹐又何請焉﹗道素自謂必無虞﹐沈醉出獄門﹐臨刑方醒﹐倉皇不能出一語﹐但連呼如何﹑如何而已。

�兵從長城下大安口﹐直抵遵化。時新令汰冗兵﹐被汰者陰謀作亂﹐�至城下﹐開門迎入。遵撫王元雅死於亂軍中。同死者知縣徐澤﹐以新任推官何天球已升未去﹐保定推官李獻明以查盤至﹐教諭田毓齡﹑守備劉聯芳﹐時十月二十一日也。遂破三屯營﹐總兵李國棟自縊﹐山海總兵趙率教帥兵赴援﹐兵營於七家嶺﹐猝遇敵﹐全軍覆沒。將攻薊州﹐袁崇煥親率部將督遼兵萬騎﹐自山海關直入薊城守護﹐�因捨薊而掠三河﹑丰潤﹑玉田﹑三屯﹑馬蘭諸處﹔有內守不堅而殘破者﹐有邑令嚴守而無恙者﹔其死難蒙卹者﹐良鄕令黨還醇﹑香河令任光裕也﹑固安令劉伸﹐蒞任方十日﹐聞報先運藏倉庫﹐身帶印篆出走﹐家人被殺者二十口﹐竟以城陷不殉問大辟﹐監固安獄中﹐十年方得遣戍。

命滿桂爲武經略﹐總理援兵﹐諸鎭悉聽節制。桂戰安定門﹐袁崇煥戰廣渠門﹐殺其王子一人。初﹐袁自關門入援﹐中外注望捷音﹐迨駐兵郊外﹐訛言繁興。上意方急退敵﹐待之有加禮﹐召見文華殿﹐自起慰勞﹐呼以督師﹐問禦敵之策﹐賜禦膳﹐解上貂裘賜之。又與祖大壽各賜盔甲一副﹐及東便門之戰﹐殺傷相當﹐敵鋒少挫﹐督師兵亦疲甚﹐有入城休息之請。先是﹐郊外徹侯中貴之園囿墳墓爲�兵踐踏毀拆﹐各中貴因環訴督師賣姦﹐不肯力戰。上已心疑矣﹐及奏入﹐上懼然心動﹐復召對詰問良久﹐言及援兵入城。上聲色俱厲﹐遂縛崇煥下獄﹐閣臣謂臨敵易將﹐兵家所忌。上曰﹕勢己至此﹐不得不然。袁旣下獄﹐關兵之在城外者﹐哄然稱亂﹐幾欲矢集城上﹐命兵部從獄中出崇煥手書慰止之﹐祖帥亦竟擁其重兵揚去。

楊士聰曰﹕己已之變﹐崇煥初至﹐一戰人心始定﹐迨後鈐制諸將﹐不爲無見﹐而袁爲人疏直﹐於大璫少所結好﹐毀言日至﹐遂罹極刑。厥後滿桂一戰而敗﹐安見鈐制諸將爲非宜哉﹗及京城小民亦羣然以爲賣國而詈之矣。

袁旣下獄﹐遼兵東潰﹐皆言以督師之忠尙不免﹐我輩在此何爲。上乃出諭暫令解任聽勘﹐而先入言深﹐竟難解矣。

當本兵王在晉被譴後﹐上召對羣臣﹐升工部侍郎王洽爲兵部尙書。洽﹐山東人﹐抗直無私援﹐相貌極雄偉。上私語云﹕好似門神。有術士卽下其在任不久﹐以門神一年一易也。至是﹐�入﹐十一月十六日﹐召對羣臣﹐多言中樞備禦疏虞﹐調度乖張﹐先旣不能預授方略﹐今又不能整搠兵馬。簡討項煜又引世廟庚戌故事云﹕斬一丁汝夔﹐將士悚震。上遂下洽於獄﹐以左侍郎申用懋代之。升口北兵備梁廷棟爲順天巡撫﹐起舊帥楊肇基爲薊鎭總兵﹐又起舊帥王威﹑尢岱﹑楊禦蕃﹑孫祖受﹑出罪帥馬世龍於獄﹐俱以原官立功。起舊輔孫承宗﹐督師通州﹐仍入朝陛見。以十月十五日至宏政門﹐上卽召入﹐諭曰﹕守禦百無一備﹐卿如何爲朕調度﹖承宗曰﹕臣聞袁崇煥駐薊州﹐滿桂駐順義﹐侯世祿駐三河﹐此爲得策。又聞尢世威回昌平﹐世祿駐通州﹐似未合宜。上曰﹕卿欲守三河何義﹖承宗曰﹕守三河可以阻西奔﹐可以遏南下。上曰﹕卿卽爲朕調度京師。承宗曰﹕皇上當緩急之際﹐不卹軍卒性命﹐而使之饑寒﹐恐非萬全策。上曰﹕卿言是。卿不須往通。面諭首輔艸敕賜斂出朝﹐卽周閱都城﹐揭回奏畢﹐次日出閱重城﹐乘月巡濠塹﹐度險阻﹐質明又奉後命﹐�報逼通﹐星馳通州料理。蓋上意謂守近不如守遠﹐故仍行守通初命也。時﹐倉場總督孫居相﹑保定撫解經傳﹐皆駐通州﹐不受調度。都城已傳通州﹑三河等處皆失﹐孫到通州﹐遣人賫奏至﹐上始喜曰﹕通州固無恙乎﹗卽奉旨大小官員俱聽督輔臣節制。

孫承宗奏﹕初三日通州城守者﹐才兵紛紛南下。初四日﹐知祖大壽全軍東潰﹐自通之南二十里﹐以趨張家灣渡河。臣以手字慰大壽﹐並傳一檄以撫三軍。令遊擊石國柱飛騎追之﹐極力開諭﹐軍校亦多流涕。但曰﹕主將已戮﹐又將以大炮盡殲我軍﹐故不得已至此。國柱又前追﹐而大壽已遠去矣。時訛言大壽且與�合﹐反戈相向﹐承宗因密奏﹕大壽危疑旣甚﹐又不肯受滿桂節制﹐乘一軍驚駭﹐有放炮洗營之說﹐激而東潰﹐非諸將卒盡欲叛也。遼將大半爲馬世龍部曲﹐臣謹遵便宜行事之旨﹐密遣世龍往撫﹐苟見世龍﹐必有解甲而歸者。又密札諭大壽﹐教以急上自列朿兵﹐殺敵以贖督師之罪﹐仍許代爲別白。大壽得諭大哭﹐其部曲皆哭﹐乃如其指還報﹐而前軍已過永平矣。

祖大壽率所統兵至山海關城南教場列營﹐署鎭朱梅同監軍道王楫赴營勸其反戈自劾。言未畢﹐眾兵擁大壽上馬﹐奪關而出。隨有馬世龍捧旨由正關出﹐招諭多時﹐大壽乃率諸將叩頭﹐世龍卽諭之﹕諸將旣感聖恩﹐當鼓全旅進關﹐再選未去馬步萬餘以繼後﹐用保宗社﹐則聖恩可酬﹑督師可生﹐汝等可成千古人品﹔否則終於大義未安。委曲撫導﹐諸將皆悅。大壽乃受約束﹐暫歸汛地﹐承宗亟使馬世龍報命﹐隨遵旨移駐關州防守。

滿桂勇悍敢戰﹐而矜己自用﹐督諸將出陣﹐軍無號令﹐不能約束。以十二月十六日誓師而南﹐十八遇敵於蘆溝橋﹐一戰而全軍殲焉。桂與孫祖壽皆死之。黑雲龍﹑麻登云擄去﹐黑後於四年九月反正逃歸﹐上獨念滿﹑孫二將血戰捐軀﹐命禮部官出城致祭﹐並查子孫優卹。

庶吉士劉之綸﹑金聲﹐俱上疏請纓自效﹐並薦奇士申甫可爲大將。上卽升之綸兵部右侍郎﹐爲戎政副協理。申甫特授副總兵﹐捐內帑十七萬﹐聽其調度召募。攺金聲爲禦史﹐監其軍﹐然甫實遊談無實﹐所習僅役鬼之術﹐所募兵皆無賴子。十六日﹐統兵至良鄕﹐與敵遇﹐所造器不可用﹐試術亦不驗﹐所統七千餘人俱敗沒。事聞﹐命棺斂給卹﹐金聲以未出城﹐得免於難。之綸以三年二月帥師至遵化﹐遇敵自永平回﹐合兵衝殺﹐前兵旣衄﹐敵卽遣官招降﹐之綸不屈﹐力戰而死。

上以城守潦艸﹐下工部尙書張鳳翔於獄﹐管工司官長洲管玉音﹑昆山許觀吉﹑四川周長應﹑上海朱長世﹐俱廷杖八十。臨時閣臣合詞祈請寬宥。上曰﹕目下與敵止隔一墻﹐宗廟社稷﹐都靠這墻﹔這墻一倒﹐宗廟社稷都沒有了﹐豈可不重處﹗時許﹔周﹑朱俱斃杖下﹐張﹑管贖徒。

山西巡撫耿如杞﹐率兵五千入援﹐皆勁卒也。最先抵都城下﹐兵部卽調守通州﹐明日又調守昌平﹐又明日調守良鄕。功令﹕兵到初日﹐不準開糧﹐西兵連調三日﹐皆不得糧﹐旣餒且怒﹐遂沿路劫掠。耿以不戢軍士﹐逮問大辟。至次年棄市。耿在天啟年間﹐官薊州兵備﹐以不拜逆璫生祠﹐爲撫臣劉詔誣劾問辟﹐幸遇上登極﹐赦罪復官﹐卽超升巡撫﹐僅越兩年﹐復得罪死西市﹐深可痛也。自如杞逮後﹐五千餘人哄然各散﹐潰歸山西﹐而晉中流賊﹐從此起矣。

內外城守﹐以�退往三河一帶﹐方少寬。二十六夜﹐刑部獄囚盡逸﹐幾爲大患。次日﹐城門復閉﹐爲捕囚也。刑部奉旨﹐時方戒嚴﹐獄囚逃逸﹐典守官所司何事﹗尙書喬允升﹑侍郎胡世賞﹑提牢敖繼宗俱革職﹐著錦衣衛監禁。

元年枚卜一事﹐以烏程訐虞山故﹐遂髙閣不行。至是﹐蒲州將乞休﹐力請點用。十一月初六日﹐遂欽點大命成基名﹝攺名靖之﹞入閣﹐已又於十二月二十一日特用宜興周延儒﹑會稽錢象坤﹑桐城何如寵。蒲州忠厚拘謹﹐不能仰副聖恩。�騎旣退﹐中書原抱奇遂出疏參首輔與袁崇煥通謀誤國﹐左庶子丁進以升轉愆期﹐亦出彈章﹔工部主事李逢申繼之﹔蒲州遂請告回籍。其禮尙從優厚云。抱奇固貲郎﹐不足言﹔丁與李皆蒲州已未所取士也。丁奉旨以陰陽閃爍﹐降二級﹔李以監督火藥失事﹐下獄遣戍。蒲州後以壬午冬北兵破城死難﹐其事未詳﹐故失記。

三年庚午正月﹐上銳意功業﹐本兵申用懋﹐老成持重﹐無所作爲。梁廷棟﹐智巧人也﹐初自邊道超升巡撫﹐旅晉尙師﹐督師薊通﹐爲上所倚任。三年正月初五日﹐內旨申用懋著解任回籍﹐梁廷棟回部管事。�兵𨿽東歸﹐復破永平﹑灤州﹐盤踞不退。永平鄕官曰養粹首先迎降﹐獻女以在媚﹐孫閣部率師東行﹐嚴檄各將共攻灤永﹐有舊永平兵傭張春﹐素得民心﹐曾練有鄕勇二萬﹐皆精銳可用。逆璫時﹐張春被劾罷歸﹐鄕勇皆散。至是復起。春爲太僕少卿﹐整飭永平兵備﹐永民聞之﹐皆率先來迎﹐向所練鄕勇﹐亦皆來會﹐軍聲大振。四月﹐永寧兵備劉可訓甫破安酋奏捷﹐遂率勝兵入援﹐兵部司務丘永嘉﹐以監軍入祖大壽幕﹐激以忠義﹐於是各帥啟營﹐直薄灤州﹐張春﹑劉可訓﹑馬世龍等皆身被矢石﹐誓不返顧。�見勢逼﹐遂開東門而出﹐而灤州告復﹔永平城中聞灤州旣復﹐咸有叛志﹐�已擄掠滿志﹐復見城中心變﹐一夕屠城而去﹐所存者十之四五而已。大兵入城﹐白養粹已死﹐其母尙存﹔張春先至﹐盡封所有而出﹐絕無染指。世龍盡取之﹐大壽至﹐空無所有﹐遂將白母用嚴刑﹐乃盡出積藏﹐蓋幾百萬云。餉司陳此心﹑鄕紳郭鞏﹐俱以剃髮投降逮問。鞏固逆案問徒﹐向以首媚魏璫﹐爲周忠毅參論者也。至是始以大逆論斬。先是﹐遵化之破﹐有原任兵部賈維鑰﹐率眾投降﹐卽授僞巡撫之職。至是﹐亦同擒治正法淩遲﹐並同事十人﹐俱傳首九邊。

隆﹑萬以來﹐除海忠介外﹐從未有以乙科躋節鉞者。庚午恢復灤永後﹐升四川副使劉可訓巡撫順天﹐兵部司務丘禾嘉巡撫山永﹝系新設﹞﹐前屯兵備孫元化巡撫甘肅﹐皆乙科也。一時共得四人。丘以九品末郎﹐直躋中丞﹐尢屬異數。自後超用甚多﹐至陳新甲直正中樞之席﹐然究無一人見功立節﹑副破格之特恩者。

二月初十日﹐冊立皇太子。上以戒嚴免升殿﹐百官聽宣敕於午門﹐行十二拜禮﹐賜三品以上及日講官各花朵紅一疋﹐三品以下昏半紅花枝用角﹐日講官紅全疋花枝用銀﹐加恩輔臣﹑督臣﹑皇親周奎及司禮監有差。禮部尙書李騰芳加太子少保﹐儀制司郎賀世壽升光祿少卿。

袁崇煥逮後﹐禦史髙捷疏參錢龍錫﹐卽指袁疏中輔臣錢某相商之語﹐指爲同謀。時同志者﹐勸錢於辦疏中當痛言一番﹐明主可爲忠言﹐而錢竟不能從也。引罪疏甫溫旨﹐隨卽入閣。髙捷再疏﹐遂得旨著致仕。至是﹐方悔不用前言﹐則已晚矣。

禦史史■﹝範上土下﹞﹑髙捷﹑袁宏勛三人﹐昏附楊維垣﹐力持黨局。方璫勢初敗﹐維垣旣斥﹐三人連疏參劉鴻訓之持正票擬﹐又力阻舊輔韓爌之召用﹐以此得罪公論﹐奉旨革職。時主票擬者﹐錢龍錫也。迨劉以攺敕事敗﹐冢宰王永光遂力爲三人求復官﹐科道交章論之。上方注意。因言用■﹝範上土下﹞﹑捷二人﹐宏勛則令俟勘問事結另擬﹝時宏勛又以賄賣舉人事﹐被參劾也﹞。適遇邊警﹐袁崇煥以通款下獄。二月﹐遂與永光合謀﹐借崇煥以報龍錫﹐因錢以及諸臣﹐亦成一逆案﹐爲翻前案地﹐溫體仁主之欲發自兵部﹐而尙書梁廷棟初以外任被特簡﹐懼上英明﹐不能遽起大獄﹐不敢任其事﹐韓卒以此去﹐錢竟逮下獄問辟。

刑部越獄之變﹐奉旨拿尙書喬允升﹑侍郎胡世賞﹑提牢敖維榮於錦衣衛﹐時以內外戒嚴﹐故上怒甚﹐欲重懲之。至次年三月初十日﹐禦講筵﹐講臣文震孟進講「君使臣以禮」章﹐勸上培養士气﹐推心感人﹐勿徒峻刑法﹐以啟猜疑﹐語極剴切。上爲攺容傾聽﹐講畢退﹐上傳諭講臣暫畱﹐初疑有所召對﹐後殿門俱閉﹐退至閣中﹐則聖諭已宣付閱中﹐解諸臣﹐送刑部﹐乃知諭畱閣臣俾卽見諸施行也。

諸臣旣下刑部﹐尙書韓維恩復以勘問從輕革職矣﹐更命都察院易應昌定眾易擬﹐以法止當杖﹐屢旨駁問﹐易執奏再三。上大怒﹐下易錦衣獄﹐司官徐元嘏杖五十棍﹐後部擬喬以年老篤疾﹐準遣戍。胡擬杖﹐敖亦遣戍。易卽下獄。錦衣衛奉嚴旨打問兩次﹐以爲觔法庇私﹐無人臣禮。令法司從重擬罪﹐部擬易罪﹐以寬擬喬允升。今允升已從寬論戍﹐應昌之罪亦不能加於此。又奉嚴旨﹐以允升自以老疾減等﹐應昌違旨徇私﹐當依律加等論﹐不得借以求寬。再駁再問﹐竟坐大辟。系獄時﹐京師雷雹大震﹐會審之日﹐雷擊審官案。於是﹐上警悟﹐緩其獄﹐並停天下行刑。至次年﹐始以天旱齋禱﹐方得釋放。

四年正月��日﹐召廷臣及各省監司官於平臺。上召浙江副使周汝弼﹐問浙﹑閩相去海寇備禦之策。汝弼曰﹕去秋寇犯海上﹐五日卽去。問江西布政何應瑞﹕宗祿何以不報﹖應瑞曰﹕江西山多田少﹐瘠而且貧﹐撫按查核﹐有司尙未報耳。問湖廣布政杜詩爾﹕楚去夏民變樹幟﹐何也﹖詩曰﹕樹幟之後﹐地方仍安。問福建布政吳暘﹑陸之祺﹕海寇備禦若何﹖暘曰﹕海禦與陸寇不同﹐故權撫之。上曰﹕李魁奇何又殺之﹖暘曰﹕魁奇非鄭芝龍比﹐卽撫不爲我用。今鍾斌亦反側﹐不可保。上問實計安在﹖之祺曰﹕多練鄕兵﹐多設火器﹐以戰爲守﹐此上策也。問河南布政楊公翰﹑賈鴻洙以有司收稅耗重﹐宜參來處治﹗鴻洙曰﹕近已革去矣。問山東布政陳應元﹑焦元溥曰﹕爾省負宣大兵餉數十萬﹐何也﹖應元曰﹕近已解。細問其數。曰﹕七千兩。上少之曰﹕宣大重鎭﹐需餉甚急﹐其毋玩。問山西按察使杜喬林﹐流寇披猖﹐是否盡系秦寇﹖喬林曰﹕寇在平陽﹐或在河曲﹐須大創之﹐但兵寡餉乏耳。上曰﹕前報已蕩平﹐何復生發﹖喬林曰﹕山陜界河﹐倏去倏來﹐故河曲被圍。問河曲之陷。對曰﹕失於內應。問勾引何人﹖對曰﹕大抵出於饑民。問陜西參政劉嘉遇﹕寇與饑民相煽﹐地方如何料理﹖嘉遇曰﹕寇見官兵卽散﹐退復嘯聚。上曰﹕寇亦是赤子﹐可撫卽撫之﹗對曰﹕今方用撫。上曰﹕前王左掛旣予降﹐何又殺之﹖對曰﹕彼𨿽受撫﹐仍行劫掠﹐是以殺之。問近日情形如何﹖對曰﹕一在延安﹐一在雲巖﹑宜川。問廣東布政陸問禮曰﹕爾已升南贛巡撫了﹐該地方多盜﹐若何﹖對曰﹕南贛在萬山中﹐接壤四省﹐當行保甲練兵。上曰﹕此須實做。問廣東海寇若何﹖問禮曰﹕廣寇多至自福建﹐舟大而多火器﹐只是把守海門﹐勿容登陸﹐方不爲害。問廣西布政鄭茂華﹕靖江王府爭繼事若何﹖茂華曰﹕憲定王二子﹐履祥﹑履佑。祥早歿﹐王靖立佑爲世子﹐而祥有未奏選之妾生子﹐今已長﹐是以爭﹔王位久定﹐未敢輕議。問四川布政華惇復﹕鄕紳挾制王府事如何﹖惇復以欠糧對。上曰﹕守臣何不彈壓﹖惇復曰﹕遠古州縣﹐多科貢﹐故不能持堅﹐雲南布政婁九徳已經�處。問貴州布政朱芹﹔安位撫事如何﹖芹曰﹕督撫責安位四事﹐一擒蒼酋自贖已獻樊虎奢寅妻馬氏。一撫送憮臣王三善柩已送出。一責修理九馹已漸報完。一責削地﹐安位不能從﹐故議未決。對畢﹐召各官諭以正己率屬﹐愛養百姓。用命有顯擢﹐如或有貪贓壞法﹐國法嚴明﹐決不輕貸。諸臣叩頭先退。又召左都洪學﹑副僉張捷﹑髙宏圖﹐諭之曰﹕巡撫賢則子臣皆賢﹐若巡按不肖﹐其誤事不小﹐屢諭科道須嚴加核考﹐以後切不可輕徇。又曰﹕卿與吏部實心任事﹐天下不難爲。諸臣承旨退。

日講官文震孟奏﹕臣見羣小合謀﹐欲借邊才以翻逆案﹐𨿽聖意持之甚堅﹐姦黨圖之愈急﹐故於子語魯太師樂章﹐願皇上剖晰是非﹐辧別邪正。蓋一音雜而眾音皆亂﹐一小人進而眾君子皆廢﹐天下容有無才誤事之君子﹐必無懷忠報國之小人。今有平生無恥慘殺名賢之呂純如﹐且藉援而思辧雪﹔又見王永光無事不專﹐而濟之以猥﹐發念必欺﹐而飾之以詐﹐深計巧役﹐無所不中﹐變亂祖制﹐擯斥淸才﹐舉朝震恐﹐莫敢訟言。臣下雷同﹐豈國之福﹖故於五子之歌章言﹔識精明﹐則環而向者﹐無所售其欺﹔心純一﹐則巧於中者﹐無所投其隙。爲此語者﹐實憂治危明之極思﹐願大小臣工當視國如家﹐除凶雪恥﹔不當分門別戶﹐引類呼朋也。奉旨﹕寓規時事﹐知道了。所指呂純如慘殺名賢﹑年例變制等語﹐著據實奏明。震孟曰﹕純如爲福建守道﹐諂媚稅監髙寀。周順昌時爲福州推官﹐剪除稅棍﹐純如恨之﹐後純如投身逆黨﹐躐取節鉞﹐順昌訟言攻之﹐純如遂挑巡撫毛一鷺﹐構成李實之疏﹐而順昌被逮慘死矣。其致死之由﹐全出於純如。今當先上疏求雪﹐恃有吏部尙書王永光爲之援﹐故首倡邊才之說﹐而純如之疏卽繼之﹐呼吸通靈﹐提掇如響。至於會推﹑年例等大事﹐吏部不自主﹐而必會同吏科河南道。若近推年例﹐吏科都給事中陳良訓﹐誰爲開送商訂﹐不過以其稍秉公道﹐每事參駁﹐乃借外轉以除礙手耳。至考選新資﹐度無所施其籠絡﹐乃獨斥一才名素著之陳士奇﹐而十年冷署之潘有功﹐亦以猜疑見棄﹐大臣之心術如此﹐亦不忠之尢者矣。永光疏辧﹐前閣臣定案時﹐臣被言注籍﹐純如入逆案﹐臣不及知﹐何自援而出之﹖至借邊才以翻逆案﹐或指王之臣一事﹐然之臣在三等之列﹐從考功一法﹐注有「涉歷邊疆稍寬一點」之語﹐何嘗必欲借之﹑必欲翻之。至陳良訓濫廁首垣﹐與參廷議﹐人言嘖嘖﹐夫豈無因。至考選過堂十六人﹐內選授科道十四人﹐部屬二人。此二人單各有人﹐徒以前途正遠﹐因才儲用﹐期待殊不薄也。時永光已審結﹐大璫爲之地﹐謂文有私於三人。於是﹐聖意拂然﹐內批遂有「挾私牽扯﹑不堪講官」之語。閣臣請揭爲講官存體面﹐攺批云「講官循職﹐自可敷陳﹐不得任情牽詆」。此疏在三年﹐因序王永光事故﹐並書於此。

呂純如﹐吳江人﹐天啟中任侍郎﹐護送惠藩之國﹐其復命疏﹐於護送太監劉興﹑趙秉彜﹐皆極揄揚褒美﹐有云﹕其愛地方也﹐旣一艸一木之恐傷﹔其自愛也﹐又一薪一水之若凂。仁聲遐布淸節可師。至歸美逆賢﹐一則曰﹕廠臣之選才良﹔再則曰﹕廠臣之率屬嚴云云。此系邸報抄傳﹐四海共睹。當鼎湖之泣純如﹐現任佐樞密弄神通﹐潛行攺換﹐乘邊警方息之後﹐擬借邊才以翻逆案。王永光等爲之主﹐純如遂首先上疏訟冤﹐謂復命疏未嘗歸美廠臣﹐不當列名欽案﹐且引聖諭云﹐須有憑據﹐不許借題。又謂紅本在禦前﹐副本在通政司﹐抄按在禮科﹐其時爲天啟七年九月﹐必有說謊以欺。諸臣因說謊以欺皇上﹐臣姑不盡言等語。通政章光嶽﹐卽爲封進。時呂气焰張甚﹐言路盡嘿﹐故文文肅特出疏糾之云。

當永光於天啟年癸亥任南總憲﹐比匪範得志參處南臺王永戍﹑李希孔﹐因得罪公論。先忠毅時初任西臺﹐特疏參其陰陽閃爍諸姦狀。永光始以病歸﹐至乙丑春﹐逆璫旣逐諸正人去﹐崔呈秀﹑徐大化薦之起﹐位大司馬﹐卽有兩疏頌璫﹐四海抄傳﹐邸報共睹。丙寅以天變修省﹐司屬王升﹑張履端二人﹐力勸其疏救大獄﹐因之去任﹐然非彼意也。崇禎元年﹐起位冢宰﹐猶護持璫局。至上命同輔臣據發出紅本﹑定逆案諸罪﹐永光因已亦有疏在內﹐力爲諸人覆庇﹐以自爲掩飾地。廷臣交章劾之﹐以爲永光身爲頌逆之人﹐不可以定從逆之案。又言永光爲逆臣崔呈秀﹑徐大化諸人所薦﹐爲正人李應升所參﹐邪正已自了然﹐今雪消晛見﹐終抱狐兔之悲﹐𨿽換面攺妝﹐尙在鷹眼之疾等語。前後參論者﹐如吳性﹑張國維﹑陳良訓﹑李長春﹑王繼廉﹑毛羽健﹑馬鳴世﹑顧其國﹑王象云﹑王永吉﹑張繼孟﹐公疏單疏﹐幾有百餘。永光旣以年例箝制科道﹐復薦起史■﹝範上土下﹞﹑髙捷﹑袁宏勛以爲翼﹔又因邊警謀翻案﹐見薦呂純如﹑王之臣之邊才﹐故文公於講筵中言之﹐又再疏論糾﹐賴上英明﹐堅持之不能動也。至辛未三月﹐科臣葛應斗糾袁宏勛受參將吳宗明﹑主事趙建極私賄有據﹐二人皆永光私人也。兵尙梁廷棟亦發宏勛與張道浚招權納賄事。宏勛等俱下獄論戍。吳執禦復論永光誨貪崇墨﹐奉旨詰責﹐永光始認罪去位﹐則宜興當國已悟其姦邪﹐驅而遠之矣。

蔣允儀曰﹕始﹐永光與烏程比﹐陽附宜興﹐其實兩人自相爲黨﹐用一人則居功於己﹐斥一人則委咎於內﹐宜興不覺也。辛未春﹐宜興以主考入闈﹐兩人在外﹐遂顯然示異。且以兩年不協公論事宜﹐俱歸咎於一人﹐如薦之臣﹑純如事﹐絕未嘗謀之於周﹐而告人則曰「首輔意也」。宜興出闈覺之﹐適上詢及之臣可用與否﹖宜興卽對曰﹕若以之臣閒住者可用﹐諸與逆案者俱可賜環﹐而忠賢﹑呈秀亦可漸次昭雪矣。上乃大悟﹐堅執如初。

蔣公丁丑年又序先忠毅疏稿中一段云﹕首擊僭逆者楊忠烈﹐繼之者仲達﹔首擊貪逆者髙忠憲﹐代艸者又仲達也。若夫有一人焉﹐當淸明之時﹐執澄汰之柄﹐以好惡之拂﹐逞淆亂之私﹐初怵嚴威﹐名討逆而實庇姦﹐一經邊警﹐輒借題而謀反案﹐流毒至今﹐尙未有底﹐而仲達袖中彈文獨發於數年之前﹐吾知應山﹑梁溪兩先生亦必以獻可先見﹐讓仲達以易名之先愧仲達矣。此數語﹐皆指永光事也。姚文毅公有山巨源﹑郭汾陽之先見﹐亦以此矣。

長垣旣去﹐禦史水佳允疏攻梁廷棟﹐顯爲袁﹑張報復﹐又發其私人沈敏與薊撫劉可訓往來請姦狀﹐下部獄﹐則梁實授之以隙﹐且實有暮夜之迹﹐梁幾不免禍。幸中涓左右之﹐乃得旨閒住。於是﹐舉長垣俱不能忘情於宜興矣。烏程又用其私人閔洪學爲冢宰﹐一時捷足者竟附烏程﹐而操戈向宜興。宜興頗危。沈敏者﹐紹興人﹐同志說宜興﹐卽以沈同鄕連及﹐烏程並去之﹐宜興唯唯。給事王績燦等﹐先後疏攻烏程與閔宰﹐宜興腳稍定﹐復飲烏程狂藥﹐謂決不相負﹔於同志舉動﹐不能照管﹔幕客張捷﹑賀世壽知宜興不足謀﹐皆轉入烏程幕﹐以所謀告之。烏程因恨總憲陳於廷﹑宮詹姚希孟刺骨。至五年三月﹐兵部華允誠疏參溫﹑閔﹐尢急切疑疏出姚手﹐遂訟言排抑姚﹐以主北闈試﹐爲兵科王猷疏參武事冒籍事﹝猷爲袁宏勛門人﹞﹐理止宜查冒籍與否﹐與衡文者無與﹐閣中乃票覆試內一名髙岱﹐以不能完篇﹐黜革正副主考﹐俱下部議處。初﹐部覆疏上﹐上意頗信烏程﹐密揭入而聖心變﹐遂降二級。姚以少詹掌南院﹐行矣﹐陳以考核禦史畢佐周等廷撲武弁事不稱旨﹐革職爲民﹐在五年六月。

九月初七日﹐上召羣臣﹐面諭曰﹕遼東事十數年不能平﹐袁崇煥以滅敵自任﹐朕遣兵湊餉﹐無請不發﹐不意專事欺隱﹐以市米則資盜﹐以謀款則斬帥﹐縱敵入犯﹐頓兵不戰﹐援兵四集﹐盡行散遣﹐及敵薄城下﹐又潛攜喇嘛軍中﹐堅請入城﹐敕下法司定罪﹐依律家屬十六以上處斬﹐十五以下給配﹐朕今止流他子女﹑妻妾﹑兄弟﹐余釋不問。羣臣咸頓首無言。上卽將紅本付刑部官﹐承旨先出。上又曰﹕崇煥罪惡﹐諸臣如何從無一言指斥共爲欺妄﹖又曰﹕此番警報﹐朕與諸臣俱有罪。諸臣叩首謝。是日﹐磔崇煥於市。初﹐錦衣衛具獄﹐詞株連甚多﹐上俱不究﹐獨以史■﹝範上土下﹞﹑髙捷言﹑錢龍錫密謀主款﹐命革職擬罪。

刑部會議﹐奉旨謀款行私﹐朝廷若無主之者﹐邊臣何敢行﹖錢龍錫與袁崇煥面商島事﹐卽有入軍斬帥之語﹐明屬同謀﹐著錦衣衛差官旗扭解來京究問。龍錫旣逮到﹐疏辧無同謀斬帥與私書主款之事﹐且引首輔韓爌爲證﹐再下部院會議﹐奉旨云﹕逆督謀款擅殺﹐導敵流殃﹐龍錫實與同謀﹐先旣面囑﹐後又書訂﹐至於面奏庇護﹐尢屬狡欺﹐會讞允確﹐著監候處決。又批刑部疏﹐以科道官都無一言﹐反借名建白﹐佐款長姦﹐毛羽健﹑毛九華﹑王應升分別遣配。

詞臣黃道周疏略云﹕竊見錢龍錫對簿法庭﹐頭搶獄吏﹐君然相視﹐啞無一言。此書傳所未見也。世宗決意棄河套﹐心疑開畔﹐撓元修﹐故一旦破法而誅夏氏﹐今東疆之圖未有定算﹐恢復之計上下持疑﹐獨斷然決意於一累輔﹔累輔旣乏斂棋引杯之致﹐廷臣又無蹴芻齒馬之嫌﹐遂使三臺及溺於貫城﹐斗柄銷光於譴室﹐衣冠相語以目﹐不曰那敢言﹐卽曰那得歸﹐人心如此﹐誰復挺脊梁擔安攘之績者乎﹖巷議謬愆﹐謂殺罪輔爲毛文龍報仇﹐如此則邊將必驕﹐閣臣權落﹐故殺一閣臣爲文龍報仇則可﹐爲劉興治樹幟則不可﹔爲邊臣示前車則可﹐爲閣臣作後阱則不可﹔陛下禦極以來﹐輔臣負重譴者九人矣﹔一代之間﹐寧有幾輔﹔何必囹圄憤盈﹑孤卿駢首﹐令傳者爲獄吏甚貴﹐士紳甚賤乎﹖且東江方驁﹐決無誦毛帥以鼓動列帥之理。奉旨﹕龍錫罪案﹐原與文龍無涉﹐何稱代爲報仇﹖本朝不設丞相﹐疏內援引不倫﹐至棄河套﹑撓元修﹐豈臣子所宜言﹖且妄稱夏氏﹐是爲何語﹖著回話。道周再流言﹕臣恐邊臣借口﹐閣臣則帷幄之猷不壯﹐故因邊計而引東江﹐因東江而及毛帥﹐因閣臣而引誤﹐事及宰相。思古宰相無遙制之實﹐而收遙制之功﹔今閣臣無宰相之名﹐常受宰相之禍。有此兩意滯於胸﹐故倉卒秉筆﹐奉旨責其支飾﹐降級調用。至四年五月﹐始以天旱修省﹐因科臣劉斯采又有疏請宥﹐始釋龍錫於獄﹐遣戍定海衛。

夏允彜曰﹕錢初出獄﹐宜興過候之﹐極言上怒甚﹐挽回殊難。錢甚徳之。次日﹐烏程至﹐錢述周語﹐致感。烏程曰﹕上固不甚怒也﹐錢遂信溫質直而周虛僞﹐不知實溫之巧於擠周﹐以自見徳也。

崇煥旣誅﹐有東江舊弁周文煌﹐具疏爲毛文龍訴冤﹐奉旨云﹕逆督擅殺島帥﹐罪案已定﹐文龍歷年糜餉﹐牽制無功﹐豈得乘機借端﹐希叨忠義。周文煌瀆奏不倫﹐本當重處﹐念系愚弁﹐姑饒他。觀此旨﹐始知殺袁爲毛報仇﹐非聖意也。又有義士許俊上疏爲袁訟冤云﹕某日提兵至京營﹐於某處發火器矢石斬首若干﹐又某日於某處斬首若干。若云款云勾﹐則三日所得首級何來。若云不敢爲退衄﹐則後此能戰者何人。疏入﹐下郡議﹐謫戍。其人復上疏曰﹕崇煥若通敵賣國﹐則臣爲賊黨﹐當與袁同誅﹐若袁非賣國﹐則臣言無罪﹐謫戍非律﹐疏入亦不究。

湖廣撫按奏﹕三年五月初二﹐有沔陽州鄕官譚世講焚死﹐擄州申報﹐百戶趙欽因訪察事﹐本官暗假他人名告陷﹐押解按院﹐世講先捉欽歸﹐狠毆。是夜﹐欽潛入譚家﹐見世講在堂飲酒﹐扭住不放﹐世講令家人放火﹐截其來路﹐不意天意反風﹐倒燒房屋﹐欽因將世講殺死﹐投屍火中﹐合州士民幸之﹐羣起爲難﹐捕官登城愕視﹐至次日豎白布旗﹐上書四十三里軍民人等被害報仇等語。又奏六月初一﹐鍾祥縣爭報道旁豎有紅旗﹐上書「九關七反招賢令」七字﹐一時承天﹑襄陽﹑荊州﹑武昌﹑嶽州所獲紅旗或教場或衙門上書七字相同。

譚本甲科﹐歷宦潦倒﹐曾謫任江陰教諭﹐貪戾之狀﹐至今傳之。宜其居鄕暴橫﹐致罹慘禍﹐而亂民之起﹐卽是流寇。三楚自此騷動矣。

日講官羅諭義進書經講章﹐惟我商王布昭聖武一節﹐中及時事﹐有「左右之者﹐不得其人」句﹐頗傷政府﹐正寥寥講數言後﹐講聖駕大閱﹐似一篇長奏疏﹔又多用列聖廟號﹐恐鞠躬頻頻不便﹐烏程實患其隱刺﹐借余文爲辭﹐使正字官傳攺﹐羅難之﹐正字請羅至閣面商﹐比至閣門﹐烏程坐房中﹐髙呼他事﹐久不出迎﹐羅待久之﹐懷憤直至閣中﹐隔板相請﹐前此未有也。烏程遂具疏參云﹕舊例惟經筵進規多於正講﹐日講則正多規步。今諭義以日講而用。經筵例﹐駁攺不聽﹐乃下部議處。部覆云﹕聖聰天縱﹐而諭義嘵嘵多言﹐遂以閒住處之﹐在溫不過借題處羅耳。若如部議﹐安用講書爲也﹗可謂一誤﹑一諛﹔羅後家居﹐以寇禍死節。

四年九月﹐命太監張彜憲總理戶﹑工二部錢糧﹐唐文徵提督京營戎政﹐王坤往宜﹐劉文忠往大同﹐劉允中往山西﹐各監視兵餉。十月﹐命太監王應朝往閱寧﹐張國元往薊鎭東協﹐王之心中協﹐鄧希韶西協各監軍。十一月﹐命太監李奇茂監視陜西茶馬﹐吳直監視登島兵餉。初﹐上旣罷內臣﹐外事俱委督撫﹐然上英察﹐加以法隨其後﹐外臣多不稱任使者。二年﹐京師戒嚴﹐乃復以內臣監視行營﹐自是銜恩四出﹐動以威倨上﹐官體於庶﹐使司益羣相壅蔽矣。

從來文試有會試﹑廷試﹐有傳臚禮﹔武場則否。四年武興試﹐有董某者﹐以勇力聞﹐先達上聽。時主武試者﹐詞林楊世芳﹑劉必達﹑董以策不中程被格﹐上謂諸臣故拂聖意也。下兩主考及監試禦史金文■﹝火晉﹞﹑馬如蛟於獄﹐命攺期重試﹐另點方逢年﹑倪元璐主試﹐令內臣監視。於十月二十二日首場﹐試技勇。二十五試馬箭。二十八試步箭。初二試策論。初七揭曉。初十傳臚。悉照文場事例。特拔王來聘爲狀元﹐賜宴兵部﹐命閣臣主席﹐自此遂爲故事。

十一月二十四日﹐召對羣臣於文華殿﹐先召戶部尙書畢自嚴﹐問錢糧舊加派若干﹖新加派若干﹖自嚴對舊五百餘萬﹐新一百六十餘萬。上曰﹕援兵未出之先﹐稱出浮於入者一百餘萬﹐援兵已出如何尙未入完。自嚴對﹕前此積欠甚多。上曰﹕上緊催督﹐還須從長打算﹐按月給發。召兵部尙書熊明遇﹐各邊新兵若干﹖舊兵若干﹖養兵要爲有事之備﹐須是守也守得﹐戰也戰得。今日果能守得麼﹖明遇對﹕還是守得的。又諭戶﹑兵二部﹐須是同心做一家事﹐不可爭執。召左都禦史陳於廷﹐諭以禦史考核須嚴。考核嚴﹐自然盡職﹐天下自然無事了。又召文選司蔡奕琛﹑李元鼎﹑職方司李繼貞﹑王芋﹐諭以文武各官﹐俱是爾等經手推用﹐必須得人﹔因問奕琛用劉宇烈﹐憑何推他邊才﹖奕琛奏﹐科道薦舉。上曰﹕只要肯做﹐熟手做得﹐生手也做得。方一藻是熟手麼﹖奕琛對以邊才實難﹐望稍寬文法。上又問﹕劉源淸何以推山海總兵﹖繼貞對﹐源淸恢復有功﹐且現在薊鎭﹐就近推補。又問﹕三屯總兵王維城﹐何如人﹖繼貞曰﹕亦是恢復有功。又問張國振。繼貞對﹕國振原系陪推﹐皇上點用。上曰﹕正陪俱要堪用。繼貞曰﹕年來邊事﹐查點愈多﹐使費愈煩。上曰﹕畢竟官不廉﹐官若廉﹐吏胥豈敢作獘﹖又召吏部尙書閔洪學等﹐俱出班跪。上曰﹕諸臣公疏﹐遣用內臣﹐太祖明訓﹐朕豈不知﹗只成祖以來﹐也有間用的﹐皆出一時權宜。其天啟年用的﹐朕且撤回﹐豈如今反用﹖朕何嘗不信文武諸臣﹖年來做事不堪﹐萬不得已權用他﹐若諸臣果實心任事﹐要撤也不難﹔卽如馬政一節﹐如何解馬﹖不堪卽行變賣﹐這等解他何用﹖又言﹕海禁當嚴﹐前要孫元化奏﹐他便說禁海須撤島﹐明是不肯實心做﹐要督撫官何用﹖又重申再三曰﹕文武官齊心替國家做事﹐這內臣要撤也不難。

開封推官張瑤﹑杞縣知縣宋玫﹐各有才名。張負气不爲人下﹐辛未考選﹐同鄕宋鳴梧父子在科﹐其門役有所需索﹐張不與﹐便罵之﹐宋不悅﹐及考選﹐以玫爲吏科﹐默張爲同知﹔張因揭玫賄營及倩人代書情獘﹐奉旨覆試﹐而宋捲已潛易矣。宋如故﹐張遂降州判。孔有徳陷登萊﹐張殉難﹐玫亦以壬午之變不屈死。

十二月﹐考選科道後﹐更核在任錢糧完欠。於是﹐給事熊開元﹑禦史鄭友元俱以完不及格謫調﹐並責戶部尙書畢自嚴不行糾舉﹐革職下獄。吏科顏繼祖疏救﹐上並切責之。自是﹐考選將及﹐必先核錢糧﹐不問撫字﹐專於催科﹐而戶曹胥吏俱得以操官評之短長矣。畢固是先朝名碩﹐然年齒已衰﹐錢榖煩劇﹐非所宜也。先已屢疏請告﹐上不允﹐竟致負重譴而去﹐公論惜之。

五年壬申四月﹐兵部員外華允誠上三大可惜﹑四大可憂疏﹔言當事者借皇上剛嚴而佐以舞文擊斷之術﹐借皇上綜核而騁其重逋握算之能﹐以皇上圖治之盛心爲諸臣鬥智之快捷方式。可惜者一。人臣展寀﹐由此精气﹔今以窺微指爲盡心﹐摘細瑕爲快意﹔直指風裁﹐徒徵事件﹐長吏考課﹐惟問錢糧﹔以多士修職之精神﹐爲小夫超轉之能事。可惜者二。廟堂不以人心爲憂﹐政本不以人才爲重﹔四海漸成土崩瓦解之形﹐諸臣但有角戶分門之見﹔以興邦啟聖之日﹐爲卽聾從昧之景。可惜者三。國家所據以總一天下者法也﹐王化貞與楊鎬異辟﹐余大成與孫元化並逮﹐使輕猾者不以扞网爲恨﹐矯矜者且以對吏爲榮﹔刑罰不中﹐鐵鉞無威﹔可憂也。國家所恃爲元气者﹐公論也。直言敢諫之士﹐一鳴輒斥﹔指佞薦價之章﹐非姦則黨。是非共蔽﹐忠讒互淆﹔可憂也。國家所賴以防微者﹐羞恥也﹔大臣握重權而有徒隸之心﹔小臣惟望气而鮮特立之操﹔中使一遣﹐妄自尊倨﹔與之抗者﹐二﹑三人耳。其餘奔走期會﹐詔曲趨承﹐貪競成風﹐羞惡盡喪﹔可憂也。用人之職﹐吏部掌之﹔閣臣不得侵。今次輔與冢臣以同邑爲朋比﹐惟異己之驅除﹔統均大臣﹐甘作承行之吏﹔黜涉大柄﹐祗供報復之私。皇上惡諸臣之欺擅﹔欺莫欺於此﹐擅莫擅於此矣。疏入﹐責令回奏﹐又極言溫體仁﹑閔洪學交比爲姦﹐私沈演﹑唐世濟等。上怒命奪俸一年。

浙直巡鹽祝徽﹐廣西巡按畢佐周﹐各以戒責武弁﹐奉旨下都察院參看﹐以會典軍官等項具奏﹐方許取問﹐豈得三品軍職﹐擅行杖責。掌院陳於廷覆疏﹐歷引憲綱有戒飭之條﹐謂非自兩人始。且言外衛諸武臣﹐目不知詩書﹐口不誦韜鈐﹐無弓馬之長技﹐無過人之膂力﹐家居則武斷豪橫﹐賭博酗酒﹔管運則抗顏侵欺﹔有司不得司其長短。惟邊方銜天子之命﹐有戒飭之成憲﹐創一警百﹐暴橫知戢。且所犯細故﹐若必一一奏聞天威﹐懼其或褻﹔隱忍則又長惡不悛。天下之衛官﹐將益其驕肆莫可誰何矣。奉聖旨﹐軍官不許擅自勾問﹐律例甚明﹐且敕書亦無懲責字面﹐再行駁議。於庭堅執如初。至第三疏回奏﹐遂奉旨以徇情市恩革職爲民。時上方有意重武抑文﹐烏程又從旁譖之﹐故以總憲重臣遽遭嚴譴。陳在天啟朝與趙﹑楊﹑髙諸公同事﹐以忤逆璫被逐﹐至此復以抗直不阿得罪去國﹐益見大臣風節矣。

工部侍郎髙宏圖言﹔臣部有公署﹐中尙書﹑旁列侍郎﹐禮也。內臣張翼憲﹐奉總理兩部之命﹐儼臨其上﹐不亦辱朝廷﹑褻國體乎﹖臣今日之爲侍郎﹐侍尙書﹐非侍內臣﹐國家大體﹐臣不容不愼﹔故謹延之川堂﹐相賓主而公座﹐毋寧已之﹐𨿽大拂彜憲意﹐弗顧也。且總理公署﹐奉命別建﹐則在臣部者﹐宜還之﹐臣部豈不名正言順。上以軍餉事重﹐應到部驗核﹐不聽。宏圖遂引疾求去。疏七上﹐竟削奪。前後論內臣不宜遣者﹐南北諸臣﹐如呂維祺﹑李曰輔﹑吳執禦﹑魏呈潤﹑金鉉﹑馬元颷﹑周鑣﹑不下數十疏。疏上﹐或降或斥﹐今擇其疏﹐語剴切﹐摘錄一﹑二於後。

工部主事金鉉疏云﹕昨見太監張彜憲﹐牌開本監公署已完﹐擇十七日上任﹐兩部司屬官吏等謁見﹐照部堂體制行。臣不勝駭異。是明欲驅淸署之臣﹐屈膝於奄寺。敕諭中曾有是乎﹖彜憲銜猶司禮﹐職則監視﹐原與巡視體則相等。惟貪冒侵欺﹐一體覺察﹐若抗顏昧心﹐妄自尊大﹐以皇上迪簡之臣子﹐令其罄折傴僂﹐置自有之堂屬﹐別行僭妄之儀﹐去不易之﹐公庭彊抑﹐刑余之下﹐從此結納奔趨﹐彼則曰驕﹐此則曰諂﹐幹憲典而壞士風﹐可勝言乎﹗

工部馮元颷疏曰﹕聖諭以張彜憲總理戶工事務﹐諸臣單詞﹑合詞爭之而不能得﹐夫爭之不得﹐惟在諸臣深體而善承之﹐遠必無犯租宗交結之條﹐近必無負皇上釐剔之意。皇上以爲內察外﹐其獘可得﹐然必先爲無獘﹐其獘終不可得。臣以爲其道莫如禁交謁﹐則有酬酢﹐有情面﹔情面漸熟﹐格套彌堅﹐乞立垂嚴禁﹐凡在廷諸臣﹐並不許一至內臣之門﹐識內臣之面﹔內臣旣別立公署﹐亦不得造兩部之室﹐與部臣密邇。若部臣錢糧所關﹐灼有獘端﹐內臣卽得糾參﹔若其循職奉公﹐自關人臣分內﹐內臣不得薦舉﹔不然﹐本欲救獘﹐獘乃愈滋﹔使外臣冀內臣之不來﹐以自便私圖﹐猶可言也﹐使外臣幸內臣之來﹐以羣爲蒙蔽﹐不可言也。

南京禮部主事周鑣言﹐內臣用易而去難﹐此從來通患﹐然不能遽去﹐猶冀有以裁抑之。今但見因內臣而疑廷臣者縷縷矣﹐因廷臣而疑內臣者無一焉。如張彜憲用而髙宏圖之骨鯁不可容矣。金鉉之抗直﹐初𨿽幸免﹐竟以他事中之矣。王坤用而魏呈潤以救胡良機處矣﹐趙秉曦以直糾挾同處俟﹔鄧希韶用而曹文衡以互訐投閒矣﹐王宏祖以禮數苛斥矣﹔若夫孫肇興之激直﹐李日輔﹑熊開元之慷慨﹐無不罪斥﹐未能屈指﹐每讀邸報﹐半是內臣之溫綸﹔從此以後﹐艸菅臣子﹐委褻天顏﹐祗徇中貴之心﹐將不知所極矣。嗟乎﹗貂璫巧佞﹐祗是宮闈之趨從﹐從纓𨿽迂戇﹐終屬帝王之心膂。願皇上之深思也。疏入﹐奉旨削籍﹐禮部員外袁繼咸救之﹐不聽。

薊督曹文衡慷慨任事﹐勁直不阿﹐與總監鄧希韶抗不相下﹐具疏互詰﹐因稱病乞歸。奉旨﹐著殫力幹濟﹐以副委任。科臣黃紹傑﹐因有監督不和疏云﹕古來未有反顏相視﹐猶可覿面大事者﹐毋論掣肘當前﹐𨿽豪傑不能展手﹐文衡亦節鉞重臣﹐慷慨烈士﹐無因而受監軍之點綴﹐將何顏而立於三軍之上﹖猶責之以任事可乎﹖然文衡去而監視不宜畱﹐何也﹖此番元黃﹐人人躡息﹐若欲委蛇附和﹐必非文衡之人而後可﹔不然﹐肯以鼻息仰乎﹖則有監視﹐必不能容督撫明矣。且廷臣向所慮者﹐不止此。今皆已肆然無忌矣。祖制不容典兵﹐廷臣言之﹐頃且幾於立標營﹐窮地不堪騷擾﹐廷臣言之﹐今已穢迹自敗露﹔廷臣言杖節負气之士﹐實遭毒螫﹐今果伎倆遞見矣。廷臣言寡廉鮮恥之夫﹐將開諂附﹐今果有嘖嘖稱頌甘爲薦主門生﹐不奉旨而擅撥營兵者矣。前轍非遠﹐漸何可長也﹗世界至此﹐寧不寒心。同時﹐禦史宋賢又有疏劾山永巡撫邱禾嘉云﹕皇上遣內臣監視﹐原屬權宜﹐無柰小人逢迎﹐無所不至﹐若馬雲程請兵自衛﹐邱禾嘉先爲派定六百名﹐猶自歉不能措置﹐其吮廱﹑吮痔之意可見﹐乃部復議請而禾嘉復爲之請﹐必欲以兵柄授之﹐殷勤若此﹐可不羞哉﹖禦史髙倬﹐又有監督相構可虞疏﹔皆奉旨議處。文衡因復具疏﹐爲言官求寬﹐不聽。未幾﹐曹終以閒住去。

丰城侯李承祚﹐天啟年間兩疏稱頌逆璫功徳﹐請如中山王例﹐封兩公﹐並列兩都。璫磔後﹐定逆案﹐議大辟﹐系獄矣。其子上疏﹐引八議﹐寬免刑﹐部疏亦爲之地。給事中吳彥芳﹐有疏論之。手批諭內閣云﹐此案情最可恨﹐法原當誅﹐但世勛與流官有間﹐券文難泯﹐據部疏議革爵遠戍﹐足抵一死否﹖閣揭固爲之力請﹐引券文免之死條﹐遂攺從寬典﹐然上意極嚴﹐附逆﹐𨿽追念世勛﹐稍開一面﹐捧誦禦札﹐凜於爰書矣。是年﹐逆案劉詔與失陷封疆之王化貞俱棄市曹。勛臣中又有襄城伯李守錡﹑靈壁侯湯國祚﹐皆有疏頌璫﹐竟得漏网。

七月﹐斬登萊巡撫孫元化。蘇州嘉定人﹐慷慨好談兵﹐以乙科歷官寧前兵備道﹐海氛不靖﹐以元化知海事﹐超升爲登萊巡撫。大淩河告急﹐部議調孔有徳等率兵防援﹐孔故毛文龍部將﹐因文龍之殺﹐原有二心﹐至是奉調﹐往來海島﹐幾犯颶溺﹐比攺而從陸﹐不勝怨咨。前隊已至吳橋﹐後隊尙滯新城﹐奪王氏莊僕一雞﹐王氏大族﹐勢淩東省﹐隨稟領兵官﹐必欲正法。領兵官不得已﹐查奪雞者﹐穿箭遊行﹐眾大嘩﹐遂殺守莊僕﹐報知前隊﹐攺轅而南。時統兵者﹐左步兩營﹐則參將孔有徳﹔右步兩營﹐則都司陳有時。東江副總兵毛承祿﹑登州參將李九成﹐遼兵三千人﹐皆插血立誓﹐擁有徳以叛﹐攻破城邑數處﹐距登數十里﹐於馬塘紮營。曰爲王所逼﹐非敢反也。元化令參將耿仲明傳諭紮營城外教場候撫﹐教場固有三千營房﹐援遼將卒家屬居焉﹐欲令移入城出房以捨步兵﹐城中拒不納﹐孔說耿亦反﹐尙有遼人在城中者﹐紳民必欲搜戮之﹐遼人遂開門迎師﹐登城告陷。時壬申正月初三也。元化始知被紿誤事﹐欲抽刀自刎﹐爲耿仲明救止﹐逼之具疏言狀﹐已復縱之航海歸﹐以二月抵津就逮﹐下鎭撫司打問﹐驗其自刎非僞﹐方下部議罪﹐而上遣侍郎劉宇烈督師﹐旣許招撫﹐復誘新撫謝璉﹑知府朱萬年並徐翟二內使殺之﹔事聞﹐上乃大怒﹐遂斬元化。當日城破﹐被禍者有鎭臣張可大﹑鄕官張瑤﹑王象復﹑舉人王與夔﹐皆以盡節稱。山東巡撫余大成﹐亦以失事逮下獄論戍。

孫﹑餘二撫旣被逮後﹐廷推以徐從治撫山東﹐謝璉撫登萊﹐俱同日受事。賊已抵萊州二月﹐至四月﹐內薄環攻﹐不分晝夜﹐贊畫主事張國臣原奉撫議﹐以出援兵﹐皆畏賊﹐主者姑亦聽之﹐以爲撫事成則萊圍自解﹐且以援爲名耳。三月之初﹐張國臣遣使入城議撫﹐從治抗疏言其非﹐中朝以爲不然﹐而賊攻圍益急。四月十六日﹐架西洋大炮炮擊西南城隅﹐從治方簡閱丁壯﹐指揮出戰﹐左右請少避﹐從治不可﹐發語未畢﹐炮已中顙額﹐身僕而絕矣。從治旣死﹐萊撫謝又爲賊所誘殺﹐督師劉宇烈逮問下獄﹐更調楡林各邊兵將﹐用朱大典爲巡撫以禦之。至八月中﹐方解圍﹐有徳竟自萊入海﹐破朝鮮﹐投誠於�淸矣。

上召吏部尙書閔洪學﹑兵部尙書張鳳翼諭曰﹕吏兵用人根本﹐近聞選官動借京債﹐到任便要還債﹐這債出自何人身上﹐定是剝民了。怎得有好官肯愛百姓。朕前日費幾許推敲﹐才用卿二人﹐須革去舊獘﹐爲國家任事。又召左都張延登諭曰﹕風紀重任﹐表率諸禦史﹐須是嚴加考核﹐不可徇私。又召吏科劉斯球﹑河南道李日宣諭曰﹕爾等以言爲職﹐若直言讜論﹐朕甚樂聞﹐如何動稱言路閉塞﹐你們議論不管行得行不得﹐只條陳一本塞責﹐多爲卻情面賄賂﹐成何言官﹖斯球奏臣等有聞必告﹐一毫不敢欺皇上。上曰﹕有聞必告一語﹐是你心裏說出來的﹐從口裏說出來的﹐你們有一疏﹐定有一緣故﹐與疏中所說之事不相關﹐以後如有把持囑托行賄的發覺出來﹐自有祖宗之法在。又諭錦衣衛王世盛淸理刑獄﹐不許瞻徇。又徧諭羣臣曰﹕旣做一官﹐就有一官掌職﹐件件都該打算﹐天下方能治平。如何一事不做﹐專圖个名色好聽。嚴諭再三﹐皆悚然而退。

先是﹐舉朝有疏參論監視宣府太監王坤﹐坤遂抗疏指修撰陳於泰盜竊科名﹐希建言之名﹐爲自固之計。席首輔周延儒比暱之勢﹐借端責備﹐反飾醜狀﹐果否內臣不識一字﹐有類沈同和之曳白雲云﹐是借於泰上侵首輔也。首輔卽自劾求去。不允﹐廷臣交論不已。左副都王志道﹐因上「內臣越職﹑輔臣失職疏」﹐謂內臣論劾漸廣﹐內則科道六曹﹐外則方面督撫﹐又內則卿貳﹐今則糾輔臣矣。國家設輔臣﹐官府黜陟﹐皆其職掌﹔內臣糾劾侵權﹐而輔臣不問﹐駸駸口銜天憲﹐手持朝綱﹐而上不問﹐將焉用彼相哉﹖奉旨詰責。又召對於平臺﹐謂志道曰﹕遣用內臣﹐原非得已﹐屢旨甚明﹐昨王坤疏﹐朕已責其誣妄﹐乃廷臣舉劾﹐莫不牽引內臣﹐豈處分各官﹐皆爲內臣耶﹖志道對曰﹕王坤直劾輔臣﹐舉朝皇皇﹐爲紀綱法度憂﹐臣爲法度惜﹐非爲諸臣。但疏不能詳愼﹐語多謬誤。上曰﹕在朕前便多謬誤﹐書之史冊便不謬誤了。國家大計﹐惟因內臣在鎭﹐不利姦獘﹐乃借王坤疏要挾朝廷﹐誠巧佞也。詰責者再。問周延儒曰﹕志道非專論內臣﹐實責臣等溺職。上曰﹕職掌不修沽名立論﹐何堪憲紀﹐命削籍去。

給事中陳贊化﹐論周延儒招權納賄﹔遊客李元功﹐借叢威人﹐延儒常語去輔﹐李標曰﹕上先允放余﹐對還原疏卽攺畱﹐頗有回天之力。今上羲皇上人也﹐此是何語﹖豈徒小人之輕泄乎﹖又引刑科李世祺爲證。世祺亦奏延儒有是言。詔勿問。六月﹐延儒予告回﹕始﹐溫體仁將奪其位﹐太監王坤疏參周。時體仁無一語相助。於是﹐贊化屢疏﹐卽羲皇上人一語﹐窮究不已。溫知上意已移﹐凡與周爲難者﹐必陰助之﹐而助周者皆黜﹐周遂放歸。

烏程擠宜興去位﹐宜興不堪﹐乃謀召桐城何如寵以壓之。桐城疏辭﹐不允﹐勉彊就道﹐至中途﹐復以病堅辭﹐始蒙兪允。烏程竭力邀首輔之稱不可得。甲戌中秋﹐閣中例有賜饌﹐大璫傳諭﹐始稱首輔。時﹐烏程方在告﹐病痊入直﹐卽開首輔之室居之。當宜興在事﹐又薦用上饒鄭以偉﹑上海徐光啟二人﹐皆老成宿望也。不久﹐皆相繼告亡。至是﹐請枚卜﹐上旣點嘉善錢士升﹐又特用巴縣王應熊﹑香山何吾騶二人。嘉善𨿽浙人﹐與諸正君子頗相周旋﹐唐世濟力言於烏程﹐令收之無爲他人用﹐遂由南禮侍入。巴縣亦宜興所注意﹐而烏程援以自助者也。命旣下﹐給事中章正宸疏糾﹐應熊剛愎自用﹐縱橫爲習﹐小才足以覆短﹐不辧足以濟貪﹐一旦大用﹐必且芟除異己﹐驅鋤善良﹐報復恩仇﹐混淆毀譽﹐且訛言何所不至﹐謂是左右爲緣﹐故倚他途以進﹐將使天下燻心捷足之徒紛馳而起﹐因自附於陽城裂麻之義。有旨革職逮問。時正宸方以館職外授﹐遂著蹇諤之聲云。

諭吏部薦舉潛修之士﹐科道不必專出考選﹐館員須應先歷推知﹐垂爲法。次年﹐又命攺部屬爲科道。於是﹐甲戌科以後﹐遂停考。蔗吉士以行取﹐俸滿推知﹐考選攺翰林編簡﹐人因爭趨翰先一途﹐並不屑就科道﹐而營謀者益甚。至戊寅年之考﹐有以相爭構難者矣。

夏五月﹐命司禮監太監張其鑑等赴各倉同提督諸臣﹐盤驗散放。太監張應朝﹐調南京﹐與胡承詔協同守備。

諭兵部﹕流寇蔓延﹐各路兵將功罪應有監紀﹐特命太監陳大金﹑閻思印﹑謝文舉﹑孫茂林爲內中軍﹐會各撫道﹐分入曹文詔﹑左良玉諸營。尋復以閻思印同總兵張應昌合剿﹔汾陽知縣賈申鏸﹐以逼迫苦供億﹐投井死。六月﹐命太監髙起潛監視錦寧﹐張國元監視山西﹑石塘等路﹐綜核兵餉。命太監魏相監視登島兵餉。順天撫按報三河知縣劉夢煒自縊死。先是﹐有解餉銀過本縣者﹐被盜劫去五千餘兩﹐奉旨責令本縣宜賠補﹐夢煒初任淸苦﹐憂懼無措﹐遂於私衙自縊。當時﹐上司委官﹐入衙相驗﹐行囊蕭索﹐合邑俱爲之太息。

刑部奏﹕會官處決蘇有功。有功卽毛有功﹐文龍營將﹐東降被擒解京﹐在檻車中飲酒放歌﹐及旨下處決﹐其夜自馴象所逃去﹐究其故﹐乃解役每夜放出說書﹐是夜忘收禁也。

癸酉秋決之日﹐上素服坐建極殿﹐與諸臣輔相商﹐極其虛懷。溫體仁當國﹐無所平反﹐內一人徐兆麟﹐遼東人﹐以舉人任陜西華陰縣知縣﹐到任僅七日﹐而城陷於賊﹔上於此頗躊躇﹐體仁無一言爲之救解﹐遂致之死﹐人皆冤之。兵部主事賀王盛﹐論烏程私其鄕人﹐考試官丁進﹐摘癸酉南闈黃美中後場「奢閭嫫刀﹑靑山綠樹」語爲關節。靑山綠樹﹐出朱子心學詩﹐人猶易知﹔奢閭嫫刀巧﹔荀卿佹詩云﹐閭■﹝女耴﹞子奢莫之媒也﹐嫫母刀父是之喜也。大略是善惡顚倒之意。上欲查究此四字﹐閣中不能對﹐委之部科﹐大宗伯李騰芳屢費翻尋﹐嚴旨以其不行糾駁﹐令閒住去﹐已而﹐部科其擬省直黜革舉人七名﹐又罰科者數人﹐各考官俱降調有差。

福建顏茂猷﹐會試全作五經題﹐外簾以爲異﹐知貢舉林焊爲之題請﹐奉旨念其該博﹐準錄送內簾﹔主考不知上之屬意也﹐置副榜首﹐出場後亦具疏請之﹐上命試﹐錄中列在第一名之前﹐準與廷試﹐拔置第二甲第二名﹐皆異數也。

顏中天啟甲子鄕試﹐亦全作五經。監臨喬承詔﹐以其越格﹐令止。錄本經進內﹐爲主考顧錫疇﹑房祁彪佳所取﹐其人故博學篤行﹐爲士林推重﹐登第後﹐授禮部主事﹐不久卽故﹐或傳其爲仙去云。是科場中﹐皆推易﹔一房文公震孟所取陳際泰爲第一﹐同考項煜欲令會元出其門﹐計誘文公﹐謂渠所取乃楊廷樞也。楊爲同鄕名士﹐文遂讓之﹐及拆號乃李靑也。項向有項黑之稱﹐一時遂笑傳有項黑得李靑之號。自待以五經得雋者﹐又有丁丑揭重熙﹑癸未馮元揚。

殿試故事﹐內閣擬策問二條﹐請上點用其一﹐鮮所竄攺。是科﹐問知人安民﹐上更其大半曰﹕所與共治天下者士夫也。今士習不端﹐欲速見小﹐玆欲正士習以復古道﹐何術而可﹖敵本屬夷﹐地窄人寡﹐一旦稱兵﹐而三韓不守﹐其故何歟﹖目今三協關寧以及登津等處﹐各宿重兵﹐防敵也﹐敵不滅﹐兵不可撤﹐餉不可減﹐今欲滅敵恢疆﹐如何作用﹖且流寇久蔓﹐錢糧缺額﹐不體國計﹐每欲蠲減﹐民爲邦木﹐朝廷豈不知之﹐豈不卹之﹐但欲卹民﹐更欲飽軍﹐何道可能兩濟﹖卽屯田鹽法﹐誠生財之源﹐屢疏條議申飭﹐不見實效﹐其故何歟﹖至於漕糧﹐爲三軍續命﹔馬匹爲戰陣急需﹔折截掛欠﹐遂失原額原制﹐何道可復﹖今𨿽東敵彊盛﹐河套有可復之機﹐邊外盡可作之事﹐但難於��窺伺﹐朝野匱乏﹐近降夷旣至﹐作何安插﹖插套連合﹐作何間破﹝﹖﹞流賊漸逸鄖廣﹐海寇時擾浙閩﹔剿滅不速﹐民難未已﹔兼之水旱頻仍﹐省直多故﹐作何挽回消弭﹖又唐﹑宋曾以武臣爲中書令樞密使﹐文武似不甚分﹐我太祖曾以直廳爲布政﹐典史爲僉都﹐柰何牢不可破﹖爾多士畱心世務久矣﹐其逐款條答﹐無諱。朕將親覽焉。以上皆宸翰親揮﹐語意淋漓﹐求治之殷﹐具可想見。又故事﹐讀卷官擬上卷十六卷﹐朱圈句讀﹐進呈禦批﹐定一甲三名。今上命再呈十二卷﹐無句讀者特拔爲第一﹝劉理順後殉甲申之難﹞第二﹝吳國華﹞﹐而以原擬第二者爲第三﹝楊昌祚﹞﹐擬第一者爲二甲第一﹝李焻﹞﹐第三者爲二甲第三﹝陳組綬﹞﹐禦批四卷﹐皆嘉意造士之睿謨也。

給事中吳家周疏論溫體仁杜門兩月﹐入闈典試﹐不先不後﹐有私壠斷而左右望之迹﹐臣乃得以朝廷大典問之。夫聖壽呼嵩﹐元旦輯瑞﹐體仁獨托病不出矣。哈祭太廟﹐春祀社稷﹐亦托病不出矣。經筵開講﹐所以崇聖學﹔獻俘告廟﹐所以昭武功﹔皆托病不出﹔卽皇太子千秋令節﹐終托病如故﹔獨至入場主試﹐則褰裳就之﹔無他﹐朝賀系臣子恪恭之誼所關﹐在朝廷取士﹐有私門桃李之藉﹐所利在身家也。尢可異者﹐會場題目﹐歷來與君徳政治相關﹐未有大臣敢妄自稱比者。今首題以子產自許﹐不思鄭以衰國殘主﹔有難乎﹐其擬上﹔若救民水火之中﹐尢爲不倫﹔堯舜在上﹐𨿽小醜未靖﹐何至比吾民於殷喪之季﹖況取殘弔伐﹐亦不宜談於今日。奉旨以其詆牽誣引﹐著降調。先是﹐易一房漆嘉祉首篇﹐末有不敬不義之臣云云。本房文長州取之﹐意烏程必見駁﹐當有一番質辧﹐及呈捲卽批允撤棘﹐烏程於閣中揚言曰﹕外人要說我們要進場收門生﹐今日地位也靠不著門生了。況場中卽有人罵我。嘉善曰﹕場中如何罵得。烏程曰﹕他文中竟說不敬之臣如何﹐不義之臣如何﹐豈不是罵﹖嘉善曰﹕如何打發他﹖烏程曰﹕本房批伸眉抗手﹐想見其人﹐敢不中耶﹖是科﹐烏程𨿽爲主考﹐力行阻抑﹐榜額每科三百五十名﹐止取三百﹐會元多扶入鼎甲﹐而李靑不得入﹐每科考館﹐獨是後兩不考﹐至倡議令欲三甲選縣佐貳﹐眾以爲不可而止。

以總理太監張彜憲﹐請命天下朝覲官﹐將會計冊親賫投送﹐查其完欠﹐以爲殿最﹐仍照見部堂體行禮。禮部郎中衰繼咸﹐已升山西提學﹐將出京上疏言﹕士有廉恥﹐然後有風格﹔有气節﹐然後有事功﹔如總理內臣﹐有覲官賫冊之令﹐皇上從之﹐時以剔釐姦獘﹐非欲羣臣屈膝也﹐乃上命一出﹐靡然從風﹐藩臬守令﹐參謁屏息﹐得免呼責爲幸。

嗟乎﹗一人輯瑞﹐萬國朝宗﹐諸臣未覲天子之光﹐先拜內臣之座﹐尙得有廉恥乎﹖逆璫方張﹐義子干兒﹐昏夜拜伏﹐自以爲羞。今且白晝公庭﹐恬不知怪﹐國家自有覲典﹐二百餘年﹐未有此事﹐此可太息也。上以越職言事責之。彜憲亦疏言﹕覲官參謁﹐乃尊朝廷。繼咸復上疏言﹕尊朝廷﹐自有典例。知府見藩臬﹐行屬禮﹐典例也。見內臣﹐而行屬禮﹐亦典例乎﹖諸司至京﹐投冊吏部﹐典例也。先謁內臣亦典例乎﹖事本典例﹐𨿽坐罪猶可爲安﹔事創彜憲﹐卽長揖祗增其辱。髙帝立法﹐內臣不得與外事。若必以內臣繩外臣﹐此會典所不載。上切責之。時有大同知府蔡屏周﹐持冊投送﹐獨長揖而退。內臣呼而語之曰﹕此朝廷命﹐誰敢抗。蔡答曰﹕朝廷止命查錢糧﹐不命查體統。彜憲默然。蔡亦不顧。後借他事參處﹐公論不平﹐隨有以大府薦者。上亦不允而罷。夫天下之爲守令者多矣﹐抗節不屈﹐止蔡一人﹐且又出於乙榜﹐其丰骨挺出﹐眞超出尋常矣。

刑科給事中李世祺﹐以劾大學士溫體仁﹑吳宗達﹐謫於外﹐復罪文選郎中吳鳴虞﹐以考選非人﹐並謫之。袁繼咸復言曰﹕養鳳欲鳴﹐養鷹欲擊﹐今鳴而箝其舌﹐擊而紲其羽﹐朝廷之於言官﹐何以異此﹖今考選在卽﹐銓臣必將徧問諸臣曰﹕汝必不參大臣﹐然後授之臺諫﹐將使言官括囊無咎﹐爲大臣者終無一人議其後﹐大臣所甚利﹐忠臣所深憂也。且皇上樂聽者讜言﹐使天下誤以攻彈貴近﹐爲皇上所厭聞。其勢將波靡不止。上以越職言事責之。

先召舊輔何如寵入朝﹐屢引疾不到﹐給事黃紹傑奏言﹕從來君子小人不能並立﹐如寵徘徊瞻顧﹐則次輔體仁當知所以自處矣。自體仁在位﹐水旱洊臻﹐盜賊滿路﹐燮理固如是乎﹖秉政旣久﹐窺旨必熟﹐請臣承奉其意﹐用一人則曰此與體仁不合也﹐行一事則曰此體仁所不樂也。凡此皆召變之由﹐乞命體仁引咎辭位﹐以回天心﹑慰人望。上責其率妄﹐命降調。體仁疏辧﹐紹傑復連三疏劾之。其言愈厲。且曰﹕體仁姦欺﹐其謀不過兩端。一曰朋黨﹐一曰票擬。下而惟朋黨一語可以箝言官之口﹐挑善類之禍﹐上而惟票擬一語可以激聖明之怒。蓋憤誤之愆。又疏劾佐銓張捷薦用通案中人。八年二月﹐又疏劾體仁誤國﹐禍延陵寢﹐再奉旨降雜職用。

總憲冢宰俱缺﹐上命公舉堪任者來看﹐特禦平臺﹐召五府六部九卿科道面諭曰﹕吏部尙書乃用人的官﹐須要第一等才品﹐若據會推故套﹐不過精心定力兩語混題﹐止須一二人把持足矣。何必會推。卿等各舉所知來。吏科盧兆龍奏﹕科道例無保薦﹐只舉有不當﹐方行糾參。上深然之。吏部侍郎張捷奏﹕年來諸臣黨同伐異﹐在外會推﹐自然瞻顧情面﹐熟敢犯忌﹔今蒙皇上面諭﹐各舉所知﹐務得天下第一等才品﹐須不論方隅。上曰﹕立言不以方﹐卿等奏來。時﹐定國公徐永禎等﹑大學士溫體仁等﹐共舉謝升﹑唐世濟等十餘人﹐張捷獨舉呂純如﹑唐世濟諸人。舉訖﹐捷奏﹕臣舉兩人﹐皆舉朝所不欲用者。上隨取疏閱訖﹐諭曰﹕呂純如是逆案有名者﹐何爲舉他﹖捷奏﹕純如﹐臣所深知﹐逆案列名﹐謂其頌美逆賢﹐今紅本現在﹐並無一字相及﹐豈可誣坐﹖上曰﹕他已曾辧過﹐但不可開端﹐因以目視科道官曰﹕如何說﹖盧兆龍奏﹕諸臣薦舉﹐各有本末﹐至張捷所舉呂純如﹐欽案有名﹐臣等正擬糾舉﹐適聆聖諭已明﹐故不敢復奏。捷又奏﹐臣實知純如眞淸執可用﹐故從公推舉﹐卽在案中﹐亦須分別﹐倘用之不效﹐臣亦甘與同罪。又言小民作姦犯科﹐朝廷五年大審﹐每年熱審﹐惟恐其冤﹐何況大臣﹐如何冤得﹖工科孫晉卽奏﹐此事如何比擬﹖今日皇上鄭重冢臣﹐特召諸臣公同咨詢﹐乃以開釋罪囚相諭乎﹖兆龍奏﹐臣任淸江知縣。時﹐記得純如護送惠瀋之國﹐沿途騷擾﹐卽此已見無才﹐況屈身逆賢﹐其品可知時﹐科道蔣徳璦﹑金光辰﹑韓一光﹑楊繩武俱奏純如斷不可用。捷猶呶呶不已。刑科張應甲叱之曰﹕張捷所舉如此﹐心事可知﹐還敢在皇上前巧辧﹖上卽令捷下去﹐隨問首輔。體仁曰﹕謝升可。明日旨下﹐以南吏尙謝爲吏部尙書﹐左都唐世濟爲左都禦史。時﹐八月二十一日也。時﹐王應熊故善純如﹐又與體仁相比﹐故體仁陰主之﹐而令發自張捷﹐不虞上之堅持也。給事吳甘來﹑範淑泰交章劾應熊﹑捷﹐同謀黨附﹐冀翻逆案。上不聽。捷亦屢疏乞休﹐恃體仁與援﹐俱邀溫旨。十二月間﹐已奉佐計方殷之旨﹐正擬肆其凶鋒﹐未幾﹐有劉宗祥之疏。宗祥先任金壇知縣﹐與捷相善也﹐以禦史巡按四川﹐有成都知縣賀儒修者﹐捷之姻戚﹐因作東托宗祥﹐欲得卓異一舉東中有「忠言不入﹐朝事日非」等語。宗祥入川﹐見儒修狼籍﹐時甚折於公論﹐循例糾合﹐有旨革職逮問。捷大恨之。值宗祥回道考核﹐捷一力把持﹐擬加重譴﹐宗祥據實剖辧﹐且以實手書上聞﹐捷遂革職下獄。都察院擬宗祥降三級調外任﹐上抹去之。禦批劉宗祥著回道管事﹐後部擬捷配贖。

張捷在天啟初﹐官禦史﹐疏論三案﹐卽與諸正人有忤。癸亥例轉外藩﹐乙丑同前例轉﹐數人皆陲京堂﹐以其不附東林也。時逆璫柄政﹐同事附之者皆稱功頌徳﹐殺人媚人﹐捷獨介然自持﹐不苟阿附﹐且周旋周忠毅公於詔獄﹐友誼甚篤﹐彼黨偵知之﹐竟出中指爲阿附黨人﹐爲李某死友﹐著削奪爲民。蓋誤以周公爲先公也。是其人可謂中立不倚之君子矣。至是又以保薦純如﹑謀翻逆案而被黜。宏光南渡﹐馬﹑阮用事﹐起位冢宰﹐尢堅執邪議﹐方疏請追卹諸逆臣﹐重刊要典﹐頒行天下﹐而國已亡矣。國亡之日﹐卻能不降﹑不逃﹐潔身自盡﹐且同鄕之人﹐亦稱其居家孝友﹐律已淸廉﹐則蓋棺論定﹐大節皎然﹐獨惜其意見之偏﹐爲邪氛所中﹐深不可解﹐至不惜甘與同污也﹐使死而有知﹐推原誤國何人﹐正邪何辧﹐此時水落日出﹐亦自悔其生前持論否﹖

文震孟請攺修實錄疏略云﹕臣因纂修熹廟實錄﹐從閣中恭請光廟實錄較對﹐見其間乖誤甚多﹐如先帝冊立﹐其挺擊﹑紅丸諸大事﹐皆祖三朝要典邪說而應和之。蓋天啟三年七月﹐實錄進呈﹐乃禮臣周炳謨等所纂修﹐閣臣葉向髙﹑韓爌等所總裁者也。天啟六年﹐逆黨崔呈秀等謂實錄非實﹐請旨重修﹐則崇禎元年二月所進﹐今皇史宬之所藏者也。是時﹐皇上初登大寶﹐要典未毀﹐逆案未成﹐閣臣黃立極等不行奏明﹐含糊從事﹐凡光考二十年靑宮之憂患﹐與夫一月天子﹑萬年聖人等事﹐俱隱而不彰﹐斯固臣子所痛心也。因摘其悖謬亟宜攺正者五事。上聞嘉善﹐票擬要典已毀﹐是非已明﹐據奏皇考實錄﹐是否與要典同異﹐並天啟三年所進﹐該部逐一查議具覆。時八月十三日也。票入不發﹐直至九月二十七日﹐上禦平臺﹐手出此疏﹐面諭輔臣曰﹕皇考潛徳﹐靑宮三十年﹐憂勤惕厲﹐靡有寧晷﹐𨿽長幼固有定序﹐皇祖意無偏向﹐然儲貳大事﹐諸臣上疏推請﹐自有職掌﹐如何說他浮議﹖說他好事﹖溫體仁奏無嫡立長﹐皇祖屢旨申明﹐諸臣不行靜聽﹐屢疏瀆擾﹐反致大典久稽﹐實諸臣之罪。上曰﹕諸臣𨿽如此說﹐催請之疏﹐自不可少﹐又如張差持挺闖入東宮﹐此何等大變﹗王之寀揭稱其不類瘋癲﹐請集多官會審﹐正是他謹愼處﹐如何反說他捏謀﹖王應熊奏之寀原系官箴有玷﹐知不能免﹐故捏出此一段﹐以圖自全。上曰﹕張差直至殿檐﹐韓大用聚眾擒拿﹐可是之寀捏造的。後多官會審﹐張差口供歷歷﹐是風癲不是風癲﹖體仁奏﹕之寀此揭原不差。但其本意欲借此以自免。上又曰﹕皇考病亟時﹐李可灼輕進紅丸﹐以致賓天﹐諸臣還是付之不問的是﹖還是據法執奏的是﹖應熊奏﹕可灼本意﹐原求皇考速愈﹐因皇考久病之後﹐一時挽回之不轉。上曰﹕君父有疾﹐豈是臣子可以嘗試邀功的﹖當時諸臣不行執奏﹐已自差了﹐反說執奏的不是﹐有此理否﹖體仁奏﹕此皆是逆璫時羣小附會﹐造爲此論﹐今要典己焚﹐是非已明﹐又屢奉皇上申飭﹐便可垂示萬世。上乃將此疏付閣臣攺票。二十九日﹐奉旨奏內冊立大典﹐皇祖淵衷默定﹐內外廷未知﹐故屢有瀆請﹐然諸臣羽翼國本﹐忠自難泯。張差實系風癲﹐𨿽無別情﹐然挺擊異變﹐法應重究。紅丸輕進﹐諸臣無一執奏﹐殊敬欠愼﹔但其意亦忠愛﹐諭旨明申﹐卽爲定案。實錄不必議攺﹐該部知道。巴縣所票也。同時﹐許士柔亦有帝系不可略﹑詳考補續兩疏﹐繼文疏執爭之。文疏請刊定攺錄所筆者﹐許疏則摘決之﹐攺錄所削者﹐俱表不必煩議之旨﹐𨿽有正論﹐無救邪說﹐皆由閣臣護姦也。安得有信史哉﹖

自己巳之警﹐所調援兵﹐以糧不時給﹐脫巾一呼﹐中原遊民﹐又以馹遞裁減﹐無所得食者﹐皆挺而走險。潰兵與饑民合﹐而流賊起。秦﹑晉二省﹐無處非賊。始調總兵曹文詔專剿山西之賊﹐所殺獲甚眾﹐可以奏功﹐未免有自矜之意。旣而賊勢漸張﹐時有小挫﹐因復調宣大兵剿之﹐賊復趨秦中﹐總督楊鶴以無功被逮﹐�洪承疇代之。洪能撫綏﹐得軍心﹐剿賊頗著績。於是﹐賊復渡河入晉。晉撫許鼎臣不能制﹐賊南走河南﹐遂闖入鄖陽。撫治蔣允儀﹐以其兵力單寡﹐連疏叩閽。時﹐烏程柄國﹐修郤構之﹐被逮﹔賊遂蹂躪荊襄﹐直入四川矣。

按鄖陽原以村鎭攺縣治﹐以其介湖﹑陜﹑河南三省之交﹐山川綿亙﹐盜賊易起﹐故設重臣鎭撫之。又以撫綏流民﹐故易巡撫爲撫治﹐然所管轄地﹐各省自有巡撫主之﹐治臺不能專也。萬曆初年﹐額餉猶有一萬六千﹐王世貞在事﹐以六千攺充邊餉﹐以四千發荊商兩道﹔自備標兵﹐而數止六千矣。標兵三百﹐歲糧止十兩有奇﹐皆各縣有身家者買頂首﹐以免門戶﹐而覓人充當。又義勇二百﹐歲糧六兩﹐且糊口不支﹐而南下之賊﹐動數十萬﹐𨿽使武侯復生﹐亦安能施其堵禦哉﹗蔣公在事﹐屢有疏痛切言之﹐閣部俱不相照管﹐宜其得罪也。代蔣者爲盧公象升﹐幸以才名素著﹐不數月卽升總理﹐所後則俱無善全者矣。

流賊初入荊﹑襄﹐廷議設五省總督﹐時有添設少司馬﹐原以備總督之選﹔彭汝楠﹑汪慶百二人不願行﹐烏程力庇之選﹐遂置總督不設。至賊勢燎原﹐始以陳奇瑜爲之﹐專任剿賊。賊潰四川﹐誤涉棧道﹐南北以兵堵塞路口﹐可束手就斃矣。賊首乃求撫﹐密遣人賄﹐奇瑜利其賄﹐許之﹐代爲上疏﹐準其自新﹐押歸原籍﹐每十人以一安撫官押送﹐及出險口﹐至艸涼樓地方﹐一夜眾賊盡縛諸安撫官﹐或殺﹑或割耳﹑或委諸道傍﹐復大肆猖獗。奇瑜以撫局大壤﹐因請各撫鎭分地責成﹐欲假此以分過也。奉旨總督原以調度各鎭﹐撫道不得借口分任他卸取罪﹐旋革職逮問﹐以烏程之庇﹐僅得遣戍。

時﹐秦賊數十萬﹐出關分爲三。一自陳州上平陽入晉。一自武關向襄陽入楚。一自盧氏東向分犯河南﹑河北。南北諸賊﹐復分爲三。一走伊﹑汝﹐陷榮﹑汜﹐東漂入鄭州﹐復分道犯商州。一自葉蔡﹐南圍汝寧。一自懷慶東渡河﹐掠歸徳﹑睢﹑汝﹑陳﹑許等州。其襄陽賊與汝寧賊合十五營﹐眾數十萬﹐由固始﹐薄霍邱﹐破之﹐焚壽州正陽鎭﹐破穎州。知州尹夢鰲﹑通判趙士寬俱合門死。鄕紳兵部尙書張鶴鳴﹐年八十餘矣﹐賊執而倒懸諸樹﹐引滿射之﹐逼索金帛。有賊至﹐持刀劈之﹐自踵至頂﹐且罵曰﹕若復能坐而鞭吾背耶﹖人始知其總督時有宿憾者也。時各邑鄕紳死難者甚眾﹐不能詳記。

鶴鳴﹐天啟初﹐任中樞﹐左袒遼撫王化貞與經略熊廷弼構難﹐致有遼陷。又起姦細一獄﹐爲卸罪移禍地。經撫旣皆得罪﹐言路攻之﹐僅能免官﹐幸矣。逆閹用事﹐夤緣起南司空﹐黔賊未平﹐遂黨李夔龍﹐薦之逆閹﹐於朝堂大言曰﹕黔事非鶴鳴不辦﹐𨿽老可用也﹐遂攺兵部尙書﹐督川﹑湖﹑云﹑貴軍務﹐賜蟒玉﹑尙方。聞其所以獻媚逆閹者﹐至醜穢不可道。崇禎初﹐爲言路瞿式耜﹑胡永順輩論其克餉冒功與媚閹諸罪﹐削職家居﹐至是年已八十餘矣。熊﹑王皆相繼正法市西﹐彼獨安享富貴﹐老而不死﹐乃竟戕於流賊之手﹐慘毒加甚﹐謂天道無知可乎﹖然繼鶴鳴督云﹑貴者﹐爲朱燮元。又言因其遺略﹐得平安氏。蓋其人大約有才而忮﹑貪而鄙﹐用爲督撫﹐或可收用一隅﹔用之中樞﹐則不免貽害國事矣。

八年正月十六日﹐賊自穎州至﹐陷鳳陽﹐焚皇陵享殿﹐其明樓﹑鐘箎皆燼毀﹐髙墻放罪宗﹐執知府顏容暄杖殺之﹐畱守朱國相﹑指揮包文達俱力戰不屈死。軍民死者﹐凡有四千三十五人﹝見給事林正亨查報疏﹞。賊自稱古元眞龍皇帝﹐掠陵監所遺響手﹑小奄侍酒奏技﹐剖孕婦﹑注嬰兒於槊﹐以爲笑樂者凡三日。

鳳陽向未有城﹐守備太監楊澤﹐貪殘苛刻﹐商民苦之。巡按吳振纓至﹐商民往愬﹐振纓大懼﹐太監﹐不肯受詞﹐閉門以拒。商民集其門者三日。日以益眾﹐遂執澤用事武弁侯定國殺之﹐一擁至太監署。楊澤巳遁﹐復至按院署﹐吳亦乘間走矣。眾遂焚太監署﹐劫掠城中﹐亂民無主﹐乃集隊執香往迎流賊。蓋土人之亂﹐十五日先發﹐羣寇以十六日始到﹐激變釀禍﹐實起澤與振纓。撫臣楊一鵬﹐不能弭治﹐又以隱匿遲報﹐俱奉旨拿問﹐下鎭撫司獄。一鵬爲輔臣王應熊座師﹐振纓則體仁兒女姻也﹐兩輔臣力庇之。上以皇陵失事重大﹐竟從嚴處。一鵬以決不待時棄市﹐振纓發口外充軍。然起變時﹐楊實在數百里外﹐吳現在鳳陽﹐因亂而逃﹐乃輕重若此﹐蓋以烏程之庇云﹝文秉曰﹕烏程爲吳故祈哀大璫﹐至於屈膝﹐閣體眞掃地矣﹞。先時﹐賊在河南﹐將逼安慶﹐有爲樞臣張鳳翼言者。鳳翼語科臣孫晉曰﹕賊走南已入絕地﹐此賊不食大米﹐賊馬不食稻艸﹐行自斃矣。聞者無不掩口﹐竟不預爲設防﹐卒致有鳳陽之變。

上以陵寢之變﹐痛憤避殿﹐禦靑布袍﹐下詔罪己﹐命大小臣工共加修省。詔曰﹕朕倚任非人﹐遂至敵猖寇起﹐以全盛之天下﹐若肯實心爲國﹐何難滅此朝食﹗柰誇詐日聞﹐實功鮮睹﹔敵三次入邊﹐寇七年不滅﹔國帑匱詘﹐而徵調未已。閭閻凋敝﹐而加派難調。中夜思維﹐不勝憤惋。乃至今年正月﹐上干皇陵﹐祖恫民仇﹐責實在朕。玆擇十月初三日﹐避居武英殿減膳撤樂﹐以靑袍視事﹐以示與行間士卒甘苦相同之意。馳諭督撫﹐徧告行問﹐仰體朕心﹐共救民命。署禮部侍郎陳子壯﹐因條議寬卹實政﹑蠲租淸獄﹑宥罪思過﹑省工束兵﹑豁贓卹宗﹑攺折寬驛﹑旌敍事例﹐凡二十二款。內請復祖制﹐盡撤內監﹐則不利於諸奄﹔議束兵責督撫﹐則不利於諸鎭。政府持之﹐欲挾小其事﹐徒事虛文彌飾。於是﹐𨿽有主上勤卹美意﹐實政終不能講究也。

寬卹詔下﹐議及罪譴諸臣﹐嘉善謂刑部宜具各招情節﹐列名疏請﹐先釋罪而起﹐方有次第。冢宰謝升曰﹕此敝衙門職掌﹐疏不可緩。疏上﹐臚列無遺﹐並當日得罪情形﹐悉爲粉飾。上大怒﹐切責於選郎吳羽文於獄﹐而事不可爲矣。及覆請一百員﹐票僅以楊都﹑楊世芳﹑余文■﹝火晉﹞﹑馬思理﹑髙倬﹑劉必達﹐章正宸﹑胡良機﹑楊鴻﹑廖大亨﹑張燦垣十一人了局﹐皆烏程一手握定﹐使寬卹徳意﹐竟成屯膏﹐其忮如此﹗

給事許譽卿疏論輔臣﹑樞臣云﹕民家丘壠﹐偶爲盜傷﹐亦必隱痛﹐今仰惟至尊之痛憤﹐皆樞臣固位失事﹑輔臣玩寇速禍耳。賊在秦晉﹐議設總督﹐侍郎彭汝楠規避不行﹐樞臣則謂人曰﹕政府不肯設也。賊入豫楚﹐汝楠被論﹐再議設督﹐而汪慶百猶汝楠也。乃推極邊之陳奇瑜。又誤於撫之一說﹐心持兩端﹐而賊已蹂躪東南矣。昨冬﹐東南震驚﹐始有淮撫摻江移鎭之疏。及旨下﹐又曰﹕不必議移﹐以滋紛擾。輔臣遂視陵寢爲孤注也。又疏曰﹕論輔臣者﹐皆庇私納賄﹐一身一家之事﹐其於誤國猶小﹐獨此皇陵震驚祖宗怨恫﹐致聖心有在天之隱痛﹐臣誼有率土之公憤﹐此之誤國更熟有大焉﹖前後連上五疏﹐皆極其痛切。同時﹐科道又有何楷﹑範淑泰﹑徐耀﹑吳履中﹑張盛美﹑張肯堂﹑郭維經﹑部臣則賀王盛胡江鄭爾說等﹝﹖﹞相繼抗章﹐不下數十疏﹐而體仁輒以門戶坐之。於是﹐聖聰終爲所蔽矣。

總河劉榮嗣革職提問時﹐以洛馬河潰淤﹐創挽黃之議﹐起宿至徐﹐分黃水通漕運﹐計工二百餘里﹐費金錢五十萬﹐其鑿河處﹐邳州上下悉黃河故道﹐淤土尺餘﹐其下皆沙﹐每桃浚成河﹐經宿沙落﹐河坎復平﹐不可以舟。劉遂得罪﹐入獄坐贓﹐父子俱死於獄。人皆惜之。郎中胡璉﹐分工獨多﹐亦引監收律坐死。庚辰秋﹐以魏景琦監決之誤﹐竟致典刑﹐人尢冤之。

劉公﹐北直曲周人﹐丙辰進士﹐與先忠毅同年相好也。工書善詩﹐好交遊﹐頗以經濟自任﹐其門下多遊客﹐未免失於輕信。東光霍維華者﹐以逆案譴戍徐州﹐冀立功贈罪﹐前議實倡於彼﹐劉公好奇略﹐遽信之﹐致罹大禍。小人之不可作緣如此。

禮部署部侍郎陳子壯﹐請寬釋河南巡按盧經﹐學道胡澥﹐不聽。先是﹐汴城萊陽王﹐與許州貢生蘇輔宸爭田﹐屢具詞﹐有司不能聽﹐適學道考試開封﹑萊陽家奴搶蘇族一秀才至家毆之﹐此生原不與輔宸事﹐諸生咸爲不平﹐先訴之胡﹐繼訴之盧﹐時三月十五﹐三司公謁按臺﹔萊陽王同八王子亦舁一人來訴﹐以期抵塞﹐在院門外大噪﹐以輿扛亂打諸生﹐有飛石相擊者﹐諸生不敢動﹐噪乃愈甚。萊陽復在門首裂其衣冠﹐嚼血塗面﹐爲圖賴計﹐院道出示﹐歸咎諸生。明日﹐傳蘇生已死﹐王亦稱被毆傷﹐令母訴於按道﹐又膚愬於周王。周王卽據偏詞入告﹐及按臣疏聞﹐上疑萊陽實被辱﹐地方官私庇諸生﹐嚴旨遣緹騎逮院道及蘇輔宸等下錦衣獄。蓋上方崇重藩體﹐故經藩王疏參者﹐必行重處。時盧﹑胡俱到任方兩月﹐竟得嚴譴﹐蘇生竟死獄中﹐人皆冤之。

上以兩京國學之士﹐雜而多端﹐無以甄才品﹐施教化﹐乃停止入資援例一途﹐命各提學官會試﹐各學廩膳生員﹐每學拔取一人充貢入國學﹐以巡按爲監臨﹐道臣爲提調﹐分試兩場﹐有分考﹑謄錄﹑彌封等官﹐一如鄕試法行之﹐貢入禮部﹐延試闕下﹐分送兩雍肄業﹐一時與貢者自誇爲奇遇﹐然亦未嘗特拔一人進用也。次年﹐又命頒孝經曁朱子小學於學宮﹐令士子誦習﹐督學官取以命題試士人﹐又命士子兼騎射﹐於文試畢﹐復又試馬步弓箭。鄕會場亦於榜後試之。一時不能文者﹐競以此爲媒進之階矣。

諭監修實錄等官﹕朕躬閱皇考前錄﹐頗有失實之處。蓋時政予奪﹐或志在激揚矯抑﹐不得驟言得失﹐卽章疏敷陳﹐亦有風聞臆見﹐難保盡出公確。惟略存當日始末﹐備載所奉明旨﹐一聽後來評繹﹐庶幾初意不晦。今於意合者存其美﹐不同者去其實﹐或突載一節﹐或單標數語﹐成心偏見﹐滋惑傳疑﹐其於實錄之義何在﹖自今皇兄之錄未竣﹐應加申論。又諭今士鮮實行﹐人多虛飾﹐其於薦獎乞恩尢甚。以目擊耳聞之事﹐輒要欺人以說鬼說夢之言﹐敢於奏上。才難﹐自古記之﹐何近時之多賢耶﹖賢人多﹐而天下治﹐何宇宙之多故耶﹖祇足貽譏後世﹐見笑識者﹐亦當禁之。二條皆禦筆親撰也。卽漢詔之佳者﹐不幾能及﹐後經閣擬﹐反不如矣。

故事﹕經筵講書﹐置春秋弗講。上獨以春秋有關於撥亂反正﹐傳旨令選專經者進講。時首輔溫﹐故以春秋起家﹐詞臣文震孟﹐亦以春秋名家。首輔恐文進講﹐以其如前年諷語﹐或當上意﹐故隱之而佯爲搜索狀﹐次輔嘉善指及之﹐首輔佯驚曰﹕幾失其人﹐卽以名進。十月二十四日﹐講至祭伯傳﹐宰咺歸賵傳﹐凶禮也﹐當缺不進講。上特令補進﹐文乃講咺以六卿之長而壞法亂紀﹐自王朝始﹐焉用彼相﹐上頷之﹐旣奉禦筆宣諭云﹕宰咺一章﹐正見當時朝政之失﹐所以當講﹐後以此類推﹐已又講內君子﹐外小人及人臣義無私交一段﹐大愜上意﹐爰尢之命﹐基於此矣。

八年六月二十九日﹐上傳大小九卿﹑翰﹑詹等官召對。上禦門天街﹐兩傍置桌子筆硯﹐諸臣行禮畢﹐上諭曰﹕諸臣才品﹐朕未徧知﹐今一試票擬﹐輔臣﹑六卿﹑尙書站於階上﹐其餘分班試於階下。兩中官持本一帙﹐各分一本並二小柬﹑傳諭﹕將內本票擬書柬內﹐一稿一謄。試完﹐命退。次日上傳姜逢元﹑陳子壯﹑文震孟﹑張至發﹑蔡奕琛﹑閃仲儼﹑馬之驥﹑張元佐﹑張居﹐著吏部將年貌履歷開寫來看﹐其在籍諸臣有堪任閣員者﹐也著從公推幾員來。吏部卽將九臣年曆開寫﹐會推在籍吏部侍郎林焊﹑禮部尙書孫愼行﹑順天府尹劉宗周﹐奉旨召在籍三臣作速來京﹐爾部馬上催他就道﹐不得遲延。至二十六日﹐奉旨文震孟﹑張至發俱升禮部左侍郎﹐入閣辦事。先是﹐召對﹐文以病在告﹐不與﹐官尙爲少詹事﹔張以刑部攺入﹐皆新政云。自此以後﹐凡枚卜閣臣﹐必內外兼用﹐亦不論官階大小矣。召起三臣﹐孫以病卒於途﹐未及陛見﹐林以原官入閣﹐卒於位﹔劉升工部侍郎﹐不久以建言去。

故事﹕新參入直後﹐以名帖及禮帖致掌司禮大璫﹐璫亦來答。時﹐大璫曹化淳﹐系王安名下﹐素附正人﹐托安之侄中書某轉致﹔許公霞城﹐盛稱曹皈依之意﹐且云﹕舊例固不可失﹐相通一番﹐此後有事﹐亦可相聞好﹐於上前說話﹐許轉述之。文公曰﹕無論素不善﹐與若輩往來﹐且同事者方虎視眈耽﹐若稍有一隙﹐反與以口舌﹐何以自解﹖卒不與相通。未兩月﹐頓失上眷﹐而見逐矣。許公曾爲予述其事﹐深服文公之持正﹐而嘆當時揆地之難居如此。

撤回各鎭監內臣。諭戶﹑兵﹑工三部略曰﹕朕禦極之初﹐撤還內臣﹐一應事悉以委之儲臣﹐不意習尙久非﹐營私卸過﹐甚有從而剝削爲升官肥家計者﹐此士大夫負國家也。不得已查照成祖監視之例﹐分遣各鎭﹐添兩部總理﹐亦欲諸臣自艾﹐數年來經制稍立﹐錢糧稍淸﹐諸臣亦有省於中矣。今將總理監視酌量撤回﹐以信朕之初心﹐惟關寧逼邊﹐髙起潛兼兩鎭﹐京營原有內臣﹐提督照常﹐內而部司﹐外而撫道﹐務要共濟時艱﹐愼始保終﹐永識朕言。是諭適在文入閣後一日﹐於是﹐遂有新參居功之說譖於上前矣。

輔臣王應熊回籍。先是﹐六月初十日﹐科臣何楷以皇陵失事﹐參體仁﹐應熊庇撫按楊﹑吳之罪﹐應熊卽於十三日具疏奏辧。時何疏尙未奉旨發抄﹐應熊又方注籍不入閣內﹐何因以預泄機密參之。應熊疏認謂家人在直房中書處抄出。上乃下其家人於錦衣衛究問﹐並查擅與中書姓名﹐在直者俱罰俸一年﹐家人王心良問邊衛充軍。應熊遂以是去。蓋上意旣極重漏泄﹐烏程又適被論注籍﹐不能爲之庇﹔說者謂長洲實爲之﹐而忌者益盻盻矣。

吏部尙書謝升疏參工科許譽卿﹑福建布政申紹芳營謀升官﹐許削職﹐申逮問。許在天啟時﹐以疏參逆奄謫官﹐時謝爲文選郎﹐亦以不附奄罪。崇禎初﹐同膺環召。謝已歷官冢宰﹔許在垣中﹐資望最深﹐猶守故官﹐以母老欲乞南太常以便養﹐同人不可。文擬畱之﹐升太常少卿﹐亦非僭分。謝與首輔故難之﹐適臺省同時攻冢宰及總憲﹐許謂須捨謝而專攻唐。唐與烏程朋比肆惡﹐尢不可緩也。禦史張纘﹐曾不通商確﹐特疏獨參謝一人﹐張﹑許同鄕﹐謝乃疑此疏出文﹑許意。又山東布政勞永嘉﹐營升登萊巡撫﹔勞固逆案漏网﹐諸臺省擬合力攻之。謝三過戶科﹐宋學顯曲致殷勤﹐求稍徐之﹐候旨下而攻之未晚。且云﹔勞君之座﹐卽申君之座也。申故文之姻戚﹐時任福建右轄待次﹐蓋以此相挾﹐而臺省不能待﹐交章連牘。有旨﹔登撫另推﹐東省諸人人懷恨矣。兵科宋之普﹐力慫謝謂﹐文﹑許皆決不相容﹐將以銓席待南冢鄭三俊及大司農侯恂﹐豈能久畱汝耶﹖謝已心動﹐適有張之疏﹐遂具疏參許與申﹐坐以爭官講缺﹐有「憑借奧援」語。發票時﹐首輔已定意﹐故示商確於同官﹐嘉善謂所奏必當有據﹐宜行勘﹐或令回奏。首輔不然。遽票旨云﹕大幹法紀﹐著調降。夫旣云大幹法紀﹐則不僅降調矣。次日﹐果發攺票﹐削籍爲民。文爭之不能得﹐乃作色曰﹕科道爲民﹐乃榮極之事﹐許陛辭疏﹐復侵首輔。首輔疏辧﹐遂及文﹑何二輔﹐卽指爲民極榮語﹐謂皇上所以鼓勵天下者﹐止此爵祿位號﹐而震孟所言﹐是以股肱心膂之臣﹐爲悖倫滅法之語。疏入﹐上頗怒﹐得旨﹕吾騶﹑震孟不宜徇私撓亂﹐各具疏引罪。何致仕﹑文閒住。未數日﹐復以滅倫二字參庶吉士鄭鄤。以鄤爲文同鄕同年相善﹐逆賢時同以建言謫官﹐故借以引繩枇根也。鄤居鄕﹐實有穢行﹐謂可以箝諸正人之口。鄤下刑部獄﹐屢問屢駁﹐同鄕亦不直之﹐竟以士民公疏﹐再下錦衣衛﹐遂致極典。而一時株連者甚眾。總由溫之憸心毒手構成大獄云。

河南監紀推官湯開遠由乙科以知兵授是官﹐於五年冬﹐已有兩疏論時事。至是復疏言﹕爲皇上分任剿寇﹐莫如撫鎭﹐乃於撫則用懲創﹐於鎭則用優遇﹐諸臣受事之始﹐已爲不終朝之計﹐有寧甘褫革﹐必不肯做者﹐以做亦罪﹑不做亦罪﹐不做罪輕﹑做罪重也。卽有做者﹐而反爲不肯做者掣肘也。有旨責其妄言「做亦罪」等語何所指﹖著回奏。因復疏言﹕皇上爲辦寇而誅督臣一﹑逮督臣撫臣二﹑褫撫臣二並逮兩按臣﹐道府州縣不可勝紀。前後諸帥﹐有一逮且誅者乎﹗卽以中州言之﹐按臣曾倜捐資濟荒﹐未嘗悠忽﹐竟從逮配﹐將來無肯做﹑敢做之道臣矣。史洪謨令宜陽﹐寇無敢薄城﹐六安州之全﹐獨力爲多﹐竟以罪擯﹐無肯做﹑敢做之州縣矣。永寧鄕紳張論捐金募兵﹐其子鼎延乞卹﹐並奪其職﹐無肯做﹑敢做之鄕紳矣。又如銓司敝藪﹐吳羽文竭力搜剔﹐竟以起廢幹怒﹐竟致長系﹐無肯做﹑敢做之部曹矣。皇上不畱意分別﹐一下銓部﹐卽議罰﹑議降革﹔一下法司﹐卽議杖﹑議配遣﹔有肯執奏爲不當者乎﹖竊見累累諸臣﹐賢者不復以逮爲辱﹐不肖者無復有自艾自奮之心﹐且以犴狴藏身﹐人品與封疆兩盡﹐可不爲寒心哉﹗奉旨革職拿問。河南巡按金光宸爲之代請﹐以其戮力行間﹐殺賊有功﹐準釋放還職。

上以祖訓凡郡王子孫有文武才能堪用者﹐宗人府具以名聞朝廷考驗﹐授以官職﹐其遷除如常﹐名曰換授。署禮部陳子壯疏言﹕宗秩換授﹐適開僥幸之門﹐其事有不便者三﹑不可行者五。上怒甚﹐有「非祖間親」之旨﹐遂下陳於刑部﹐擬贖徒放歸。先已有宗藩儀制之議﹐始於唐王上疏﹐部議屢上屢駁﹐至是上益怒﹐欲加廷杖﹐曹璫跪諫乃止。未幾﹐唐王杖殺二郡王﹐上不懌﹐又因邊警請統兵勤王﹐上遂密敕撫按﹐押發鳳陽髙墻。至十七年﹐以淮撫路振飛疏保赦出。乙酉﹐南部失守﹐鄭鴻逵等擁至閩中﹐登大寶﹐號隆武。閩破﹐被執蒙塵。宗室以科目起家﹐始自天啟辛酉﹔其能文者﹐江右爲最﹐楚﹑蜀次之。寧藩宗室﹐有朱統飾中辛酉﹑戊辰兩榜﹐選庶吉士。有言宗室不便入館者﹐攺中書﹐卽告假去。至宜興當國﹐閔洪學秉銓﹐以其疏請﹐復攺館職。壬午爲南畿副考。又甲戌進士朱寶符﹐賜名統銓﹔朱■﹝金伊﹞﹐賜名奉■﹝金伊﹞﹔皆庶宗未請名祿者。中式後﹐賜名﹐出特旨。庚辰年﹐又有朝覲縣令朱露上疏﹐逢迎時事﹐召對﹐授給事中﹐賜名統鏳。此其最著者。自換授法行﹐昔是親王保舉﹐優者得中書﹐次則府佐州縣官﹐諸宗在仕途者﹐幾八十人﹐大都以營謀得之。換授易而科目難﹐使諸宗不務讀書﹐專務鉆刺﹐及入仕途﹐益多不法﹐公私苦之。

乙酉十二月二十六日﹐賊犯和州﹐知州黎宏業嬰城固守。二十八日﹐賊用梯攻城﹐城上發炮﹐擊殺一百餘人。賊復頂方桌掘城﹐城上擲薪燒之﹐已而風雪漸急﹐城上人不能支﹐有散走者﹐賊遂得蟻附而登。黎時有母隨任﹐知事不可爲﹐視其母自縊訖﹐大書於壁曰﹕爲臣不負君﹐爲官不負民﹐忠孝誠已盡﹐死生安足論。書畢﹐自縊而死。一門死者十有餘人﹐有幼子以先隨父還家得免﹐同死者又有學正康正諫﹑鄕紳侍禦馬如蛟﹐事聞﹐黎贈光祿寺卿﹐賜祭葬﹐蔭子﹐餘各贈卹有差。

黎公﹐廣東順徳人﹐天啟辛酉舉人﹔先忠毅時﹐以南康推官應聘﹐分考本房﹐共得士七人。黎公其一也。工詩善書﹐淹博風雅﹐時稱名士﹐尢篤於气誼﹐所以周視師門者甚至﹐乃竟與先忠毅同以節義傳﹐斯無愧及門矣。

九年丙子正月﹐內閣溫體仁奏﹐逮問知縣成徳之母辱臣於長安門﹐又持本聲冤於朝。上命下錦衣衛﹐打問已﹐於午門前仗徳六十﹐發戍。初﹐徳爲滋陽令﹐耿介絕俗﹐不善事上官﹐偶處府廳積役﹐府廳怒之﹐揭於巡按禹好問﹐開列多端﹐證以貪酷﹐致被提問﹐及到京﹐士民俗爲之訟冤。長洲在閣時﹐亦言之﹐至是﹐好善再疏直言﹐徳系舊輔私人矣﹐賴上不之究﹐而徳母各處投揭﹐至隨體仁輿﹐詬詈於朝門﹐體仁畏之﹐乃具揭奏聞﹐竟罹重譴。至十六年起廢﹐升兵部主事﹐甲申之難﹐母子同殉節死。

曹欽程者﹐以逆案問辟﹐系獄將十年﹔同案之人﹐俱已正法﹐獨欽程尙存﹐遂爲獄中牢頭﹐鄙橫無恥。每縉紳入獄﹐卽需索萬端﹔成入﹐欽程亦如法索詐。成大怒﹐拳毆之數百﹐一無所得﹐而身被傷﹐人共快之。欽程後以闖賊破京釋放﹐卽拜降賊庭﹐從賊而去﹐不知所終。

寧夏巡撫王揖﹐馭下少恩﹐一日於教場點兵下操﹐適聞有解到賞軍餉銀﹐軍士遂紛紛求發﹐揖不許﹐比夜﹐揖入城﹐至北門內﹐軍士攔路求索﹐揖命銷之﹐眾軍遂鼓噪稱亂﹐持刀砍揖﹐气絕僕地而死。事在丙子正月。從來邊軍多跋扈﹐當元年甘肅兵變﹐已戕殺巡撫畢自肅矣﹐至是凡再見云。

淮安武舉陳啟新﹐上獨違時尙疏﹐灑灑萬言﹐其大指則極詆進士之橫﹑縣令之貪﹐至發憤於腐爛﹐蕪儒欲並科目廢之﹐專舉孝廉﹐行漢法﹐跪於午門。奏進時﹐上方行不測之恩威﹐遂投契上意﹐奉旨以爲敢言可嘉﹐徑授吏科給事中﹔吏部不能執奏﹐舉朝無敢訟言﹐惟劉宗周於條奏疏末及之。言啟新言有大而近誇﹐情似要而有挾﹐未可遽定其品。一言投契﹐立置淸華﹐𨿽稱一時盛事﹐將如名器可惜何﹖後啟新官諫垣二﹑三年﹐庸庸隨時﹐末有非常建白﹐卒以敗類索訊得罪﹐眞覺名器可惜也。

時有候選庫大使程品疏奏﹐斥啟新之虛誕﹐欲廢祖宗科目之制﹐是絕孔孟﹑君臣之脈。上怒﹐著刑部提問擬罪﹐其人𨿽亦未必端品﹐然此疏足愧舉朝之容默者矣。

命兩京三品以上﹐於舉人﹑進士﹑貢監中﹐舉堪任知府一員﹔五品以下及翰林﹑科道在外兩司﹑知府﹐於貢監﹑吏民中﹐舉堪任知州﹑知縣一員﹔送吏部除授。部中先舉在京各官所舉共二百餘員﹐開列上呈﹐命量才選用。初旨原令卽授州縣正官﹐遂大半以營謀得之﹐及部中類考﹐又復以賄爲髙下。至有考授丞薄者﹐諸人始各廢然。於是﹐有志者俱不屑就﹐究之亦未能得一人。

劉宗周以特召至﹐拜官工部右侍郎﹐卽上痛憤時艱疏。略曰﹕朝廷有積輕士大夫之心﹐自此耳目參於近侍﹐腹心寄於武夫﹐治術尙以刑名﹐政體歸之叢脞﹐廠衛司譏防而告訐之風熾﹐詔獄及士紳而堂簾之等夷﹐人人救過不給而欺罔轉甚﹐事事仰承獨斷而諂佞日長三尺。法不申於司寇而犯者日眾﹐詔旨雜治五刑而好生之徳意泯。刀筆治絲綸而王言褻﹐誅求及瑣屑而政體傷。參罰及錢糧而官愈貪﹑吏愈橫﹑賦愈逋﹔嚴刑與重斂交困﹐而盜賊蜂起。總理任而臣下之功能薄﹐監紀遣而封疆之責任輕。督撫無權而將日懦﹐武弁廢法而兵日驕。將懦兵驕﹐而朝廷之威令並窮於督撫﹐朝廷敕限盡賊而行問日殺良報級﹐以幸無罪﹔求治愈殷﹐紛更四出﹐致市井雜流咸得摻訛抵隙以希進用。皇上不過始於一念之矯枉﹐積漸之勢﹐釀爲厲階﹐幾於莫可收拾。今日轉亂爲治之機﹐斷可識矣。奉旨﹕夫論事當體國度時﹐不當效小臣歸過朝廷爲名髙己。閣臣以馬價空匱﹐議捐助。宗周獨言不敢懷利以事君﹐並請禁天下之言利者。得旨切責﹐遂引疾罷歸。至天津﹐知北兵自昌平深入﹐憤甚﹐復上身切時艱疏﹐略曰﹕往己巳之變﹐有小人起而修門戶之怨﹐自此小人進而君子退﹐中官用事而外庭浸疏﹐人人解體﹑事事規卸﹐文法日繁﹐欺罔轉甚﹔朝政日隳﹑邊防日壞﹔以有今日之禍﹐實己巳以來釀成之也。且以張鳳翼之溺職﹐中樞而予之專政﹐何以服王洽之死﹖丁魁楚等之失事﹐而予之戴罪﹐何以服劉策之死﹖諸鎭巡勤王﹐爭先入衛者幾何人﹖不聞以逗𨖻詰責﹐何以服耿如杞之死﹖今幸以二州八縣生靈結一飽揚之局﹐廷臣之可幸無罪者﹐又何以謝韓爌﹑張鳳翔﹑李邦華諸人﹖或戍或去﹐豈昔之爲異己驅除者﹐今不難以同己互相容與耶﹖且皇上惡私交﹐而臣下多以告訐進﹔錄淸節﹐而臣下多以曲謹愼容﹔宗勵精﹐而臣下奔走承順以爲恭﹔尙綜核﹐而臣下瑣屑吹求以示察。凡此似忠﹑似信之類﹐無往不出於身利祿﹐將聚天下之小人立於朝﹐皇上亦有所不覺矣。又言小人與中官﹐每相比以爲引重﹐而君子獨岸然有以自異﹐故古有用小人之君子﹐終無黨比中官之君子。末又及時政最乖者數事﹐以誰生厲階﹐至今爲梗﹐責備首輔體仁﹐謂其大姦似忠﹑大佞似信﹐且引唐徳宗之不覺盧杞姦邪爲規。奉旨責以比私亂政﹐顚倒是非﹐革職爲民。已又上書體仁﹐規其勿蹈江陵﹑分宜之覆轍﹐體仁不省。

劉公前後立朝﹐皆不滿一年﹐而諫艸甚多﹐皆鑿鑿名論﹐纏綿懇惻﹐不減賈長沙﹑陸敬輿也﹐已盡選入名臣奏疏中﹐但擇其切關時事者﹐錄一﹑二於此云。

奏聞﹐竟罹重譴。至十六年起廢﹐升兵部主事﹐甲申之難﹐母子同殉節死。

曹欽程者﹐以逆案問辟﹐系獄將十年﹔同案之人﹐俱已正法﹐獨欽程尙存﹐遂爲獄中牢頭﹐鄙橫無恥。每縉紳入獄﹐卽需索萬端﹔成入﹐欽程亦如法索詐。成大怒﹐拳毆之數百﹐一無所得﹐而身被傷﹐人共快之。欽程後以闖賊破京釋放﹐卽拜降賦庭﹐從賊而去﹐不知所終。

寧夏巡撫王揖﹐馭下少恩﹐一日於教場點兵下操﹐適聞有解到賞軍餉銀﹐軍士遂紛紛求發﹐揖不許﹐比夜﹐揖入城﹐至北門內﹐軍士攔路求索﹐揖命銷之﹐眾軍遂鼓噪稱亂﹐持刀砍揖﹐气絕僕地而死。事在丙子正月。從來邊軍多跋扈﹐當元年甘肅兵變﹐已戕殺巡撫畢自肅矣﹐至是凡再見云。

淮安武舉陳啟新﹐上獨違時尙疏﹐灑灑萬言﹐其大指則極詆進士之橫﹑縣令之貪﹐至發憤於腐爛﹐蕪儒欲並科目廢之﹐專舉孝廉﹐行漢法﹐跪於午門。奏進時﹐上方行不測之恩威﹐遂投契上意﹐奉旨以爲敢言可嘉﹐徑授吏科給事中﹔吏部不能執奏﹐舉朝無敢訟言﹐惟劉宗周於條奏疏末及之。言啟新言有大而近誇﹐情似要而有挾﹐未可遽定其品。一言投契﹐立置淸華﹐𨿽稱一時盛事﹐將如名器可惜何﹖後啟新官諫垣二﹑三年﹐庸庸隨時﹐末有非常建白﹐卒以敗類索訊得罪﹐眞覺名器可惜也。

時有侯選庫大使程品疏奏﹐斥啟新之虛誕﹐欲廢祖宗科目之制﹐是絕孔孟﹑君臣之脈。上怒﹐著刑部提問擬罪﹐其人𨿽亦未必端品﹐然此疏足愧舉朝之容默者矣。

是去。

錢已去位﹐禦史詹爾選﹐先有疏論陳啟新之用﹐責備輔臣﹑冢臣不能盡言執事﹐復以疏言大臣所以不肯言者﹐以不肯去耳。今士升肯言矣﹑肯去矣﹐以去就悟明主﹐以气節風百僚﹐皇上不卽嘉許而疑其要譽耶﹔且天下之疑上者不少矣﹐將卒驕懦日甚﹐聖意恩禮通渥﹐則疑過於右武﹔穿札與操觚並課﹐人見絀徳而齊力﹐則疑緩於敷文﹔免覲說行﹐或疑朝宗之大義不值數萬路費之金錢﹔駁問日煩﹐或疑明啟之刑書不當幾番加等之紛亂﹔其君子懼驅策之無當﹐小人畏陷不累之多門﹔明知一切苟且之政﹐或拊心愧恨﹐或對策欷噓﹐種種隱情﹐有難殫述。上怒甚﹐命錦衣衛拿問﹐特禦門召對﹐面詰如何是苟且﹖詹曰﹕卽捐助一事﹐也是苟且。侃侃數百言﹐抗對無屈。且曰﹕臣死不足惜﹐皇上幸聽臣言﹐固可爲今日之用﹐卽不聽臣言﹐亦可畱爲他日之思。中璫在旁﹐亦嘖嘖嘆服。上益怒﹐命系朝房候旨。內閣揭救。翌日旨下﹐本當重處﹐念輔臣申救﹐姑著放了。都察院議處。初止議罰俸﹐以議語涉誇﹐並處主稿﹐禦史張三謨乃攺議爲民。

上以邊警﹐仍分命太監盧維寧等總監通津﹑臨徳等處兵馬糧餉﹐禦史金光宸疏請罷遣﹐上大怒﹐於八月十六日召對廷臣。是日下午﹐恰值風雨驟至﹐閣臣部院﹐侍立雨中﹐至以袖障雨。上召兵﹑工各部堂入﹐厲聲云﹐而今要練兵﹑買馬﹑制器械﹐諸臣唯唯。上云﹕平時都說口子是好的﹐而今卻從口子入了。平時都說有兵馬準備﹐而今卻沒有。這是甚麼﹖上聲色俱厲﹐風雨聲亦複雜沓﹐久之獨召金來前。上云﹕你疏是甚麼樣主意﹖你們科道官到這時候﹐並不說何利當興﹑何害當除﹐還說這套話。光辰云﹕皇上因文武官員無一實心任事﹐所以有這番委任﹐但這些事體﹐別有委任﹐武官一發好卸擔了。上厲聲云﹕事到如今﹐你們文武官員可羞﹑可羞。金雲﹕臣巡按河南時﹐見皇上罷撤內遣﹐以爲是聖明第一美政。語未完﹐上卽云﹐不要是這等說。連說數聲。金又將文武官員話頭申說之徧。上云﹕本該重處﹐以後再有這樣的﹐定要拿問。徐云該部議處﹐諸臣仍賜茶果而退。

以張元佐僞兵部右侍郎﹐鎭守昌平﹔同時﹐遣內臣提督天壽山者﹐皆卽日往。上語諸閣臣曰﹕內臣卽日就道﹐而侍郎三日未出﹐何怪朕之用內臣耶﹖閣臣默然。是年﹐昌平陷﹐乃內臣納假兵而起爲內應者。

命調各鎭兵入援﹐總兵劉澤淸至河間﹐擁眾不前﹐疏言東撫李懋芳格標兵不發。上怒﹐下部議﹐懋芳革職。其實﹐標兵三千﹐而劉兵萬餘﹐不相涉也。自此以後﹐總兵非復督撫可制﹐而澤淸更爲跋扈云。至壬午之警﹐王永吉爲東撫﹐陷至七十餘城﹐而以兵僅三千﹐爲上所原﹐反得升薊遼總督﹐不知三千兵從來如此﹔當時撫臣所值﹐有幸有不幸也。

本兵張鳳翼﹐自請以身當敵﹐督援兵出師﹐而以舊本兵梁廷棟爲總督。梁由南至﹐張自京出﹔北兵至雄縣而返﹐徧踩畿輔﹐破數十城﹐二人但尾其後而已。北兵將去﹐沿途括樹﹐大書「各官免送」四字。二人慮敵退後﹐且罹重罪﹐因日服大黃藥取瀉求死。北兵以八月十九日出口﹐張以九月初一日卒﹐又數日梁亦卒。後下刑部議罪﹕梁擬斬﹐張免議﹐以烏程之故。時謂張死亦不幸矣。

北兵入至天壽山﹐將諸陵寢殿拆毀﹐兵退後﹐撫按奏稱﹕忽有怪風﹐從東北起﹐祖陵門扇﹑海馬﹑獸頭﹑神路﹑樹枝悉行括損。有旨著估價修理。上下相蒙﹐不復究竟﹐而閣臣反以事平敍功加恩。時新拜三參句容孔貞﹑江夏賀逢聖﹑南海黃士俊﹐俱加太子太保。

邊警時﹐適當鄕試屆期﹐遂停不舉﹐至事平後﹐攺十月初二日爲初場﹐��日揭曉。

誠意伯劉孔昭疏論倪元璐紊制當黜﹐借明綸以媚婢﹐嫡妻陳氏現存﹐而王氏居然冒封。許重熙僞士非祖﹐敢居下以訕上﹐實錄未成﹐而五陵注略先刊行世。蓋溫體仁乘文﹑何二相旣去﹐以倪爲二相臭味﹐必欲擠之去而後快。言路部僚﹐莫有應者。因以京營總督缺誘劉孔昭﹐令之出疏﹐奉旨下部看議。倪前妻陳氏有故而去﹐再娶王氏﹐皆名族女﹐非以妾冒封﹐竟坐冠帶閒住﹐議許除名禁錮﹐不足明罰﹐宜下法司窮治。體仁擬旨三上﹐不允﹔徑批﹕許重熙著革職。後孔昭不得京營缺﹐特復操江缺以償之。孔昭前此已參戶尙侯恂以媚溫矣。

時﹐上銳意取法世宗﹐命近侍徧買坊間刻本﹐如見聞錄等項﹔注略初刻亦買進﹐登禦覽。中有誠意伯襲爵事﹐頗致譏貶﹐上覽而賞之。孔昭聞而懼﹐遂因參倪疏而並及詳閣部﹐俱擬窮究。上終不允。云當時謂倪爲今之韓愈﹐許乃得與之比類﹐同毀邪人之視﹐許已不輕矣。許後年將大耄﹐猶畱心史事﹐下楊荒齋者三年﹐蠅頭小楷﹐手不絕書﹐惜未竟其事﹐而賫志以歿也。

黃景昉主北闈試﹐以馬之驥爲解元﹐下第者吹索字句投揭﹐陳啟新出疏參之﹐景昉辧疏﹐言吏科無衡文之責﹐啟新非能文之人﹐上以禦筆塗吏科句﹐意可知矣。郡議竟以核字不雅﹐議罰四科﹐景昉降級﹐其逢迎啟新如此。

方流賊蹂躪中原﹐官兵攻之﹐總兵曹文詔斬獲獨多﹐然以勇而驕﹐爲賊所陷沒﹐升盧象升總理五省。孫傳庭巡撫陜西﹐與三邊總督洪承疇﹐協力剿賊﹔孫久居邊疆﹐習行間事﹐盧身先士卒﹐忠勇有爲﹐率關外兵﹐一再破賊﹐而孫﹑洪亦時時以捷聞。闖王已誅﹐蠍子塊已爲盧追逐入秦﹐河南少寧。自羣盜擾河南北者三年﹐夾河千里﹐雞犬無聲﹐賊旣無可掠﹐盧又合大軍於中原﹐羅而蹙之﹐寇已少衰﹐及以邊警調各兵入援﹐事平卽攺用盧爲宣大總督﹑洪爲薊遼總督﹐而寇復蔓延矣。老回回等盤踞鄖﹑襄間﹐休糧息馬﹐秋髙足食﹐乃以全軍合曹操﹑闖塌天諸賊﹐共二十萬﹐沿江長駈而下﹐蘄黃﹑六合﹑果寧﹑望江﹑江浦﹐所在告警﹐烽火且及儀﹑揚。已自尉氏至登封﹐至汝南﹐復入河南﹔豫撫陳必謙﹐輕撫被誘﹐幾以身殉﹐爲按臣楊繩武糾劾﹐解任削職﹐以王家禎代之﹐兼總理川﹑湖﹑山﹑陜督剿事務﹐後亦以無功而罷。

邊將祖寬﹐勇敢善戰﹐滁州五里橋之戰﹐殺賊近萬人﹐總理盧疑多平民雜其中﹐有無辜之嘆。祖大怒。盧以巽語謝之﹐亦不能釋然也。後洪調祖入陜剿賊﹐祖擒闖賊髙某﹐並其妻以獻﹔其部下李自成收其餘眾﹐復自稱闖王。闖部下又有張獻忠者﹐楡林人﹐初號黃虎﹐至是自稱八大王﹐而天下事自此竟盡於二賊矣。山西巡按張孫振﹐參學臣袁繼咸婪肆贓款﹐有旨拿解來京究問﹐兼責撫臣吳甡何以薦劾互異﹖吳回奏﹐言繼咸淸公自矢﹐學行兼優﹐舉薦自出公論。繼咸到京﹐因疏訐按臣之徇私囑托﹐事事有據。三晉士民﹐亦羣爲袁訟冤。上察其非誣﹐命復繼咸官﹐逮孫振下獄問遣。後繼咸官至江廣總督﹐國亡被執﹐全節而死﹐可謂不負上恩矣。孫振以南渡時諂附馬﹑阮復官﹐官禦史﹐謀翻逆案﹐誅鋤正人﹐與袁宏勛同爲一時之巨憝云。

左都唐世濟疏薦霍維華邊才﹐戶科宋學顯糾之﹐奉旨逆案中人﹐不許舉用﹐屢有嚴旨﹐唐世濟乃敢借邊才薦舉﹐大臣如此欺蒙﹐小臣如何底止﹐著革了職﹐刑部提問。吏部謝升﹐因奏憲臣謬薦匪人﹐臣在病失於查參。蓋二人原同心阿附首揆﹐薦維華原出體仁意﹐使世濟先言嘗試﹐升僞爲不知﹐其狡如此。及奉嚴旨問罪遣戍﹐體仁亦憚上嚴﹐不敢爲之地﹐謝亦以此失上眷去位矣。未幾﹐福建巡按應喜臣薦地方人才﹐中及逆案之周昌晉﹐因大理寺副孫傑疏劾﹐亦命逮喜臣問遣。刑科王都又劾刑侍郎章光嶽﹐在通政時﹐請逆案中有枉者辧疏﹐許其封進﹔禦史水佳允有疏﹐請吏部將逆案中有不平者明告二人﹐皆當究處。部覆光嶽引退﹑佳允以別事處免議。都又劾吏尙田惟嘉﹐當王永光借題邊才﹐惟嘉卽薦楊維垣﹑賈繼春二人﹐光嶽薦呂純如﹑霍維華﹑傅櫆﹑徐楊先﹑虞廷升﹑葉天升六人﹐夫世濟﹑喜臣薦一人而拿問﹐薦二人﹑六人者宜何如﹖時田方新經簡任﹐眷遇正切﹐召對﹐出疏示之﹐諭不必置辧。

蘇松學臣倪元琪回奏﹕據道臣馮元揚﹑知州周仲璉申文﹐大約言復社之士﹐文行相先﹐並無把持武斷之事。陸文聲作姦犯科﹐憲檄拘提﹐逋逃在外﹐懷恨入都﹐借復社發難耳。有旨﹕復社結黨恣行﹐所關世道人心不小﹐倪元琪徇州縣申文﹐扶同誇詡﹐都著議處。元琪等各降調。是時﹐復社主盟首推二張——張溥﹑張釆﹐銳意矯俗﹐結納聲气﹐間有依附借名者﹐未免輿論稍有異同。烏程當國﹐因惡諸正人﹐欲爲一网淸流計﹐正思借題生事﹔文聲本一無賴﹐見陳啟新之拔用﹐遂效尢建言﹐希圖進身﹐故借復社爲題﹐迎合政府﹔而蘇州推官周之夔﹐業以漕事罷官﹐恨及二張﹐亦疏訐復社生徒妄立四配﹑十哲名目﹐濁亂一時﹐皆溥﹑釆爲之倡﹐政府徇其意﹐皆票旨嚴究﹔大開告訐之門﹐同時﹐又有常熟姦民張漢儒奏訐錢﹑瞿二官事。

十年丁丑正月﹐張漢儒者﹐常熟邑民﹐奔走於諸大家爲門幹﹐後又投充糧衙書手﹐以事犯革逐﹐並不容於鄕裏﹐不得已棄家入京﹐遇有同邑陳履謙﹐亦以事犯在京﹐出入縉紳之門﹐因相謀議﹐欲訐奏豫撫陳必謙曁縉紳某人﹐以報私怨﹔而以錢謙益﹑瞿式耜二人爲首輔深仇﹐遂艸成奏疏﹐開列多款﹐先於朝房﹐呈之體仁。體仁首肯﹐顧其注毒在錢﹑瞿﹐且恐人多則起上疑﹐因去陳與某﹐而止參二人﹐投通政上之。體仁竟擬嚴旨﹐著撫按提解﹐且以不行糾察﹐責令回話。旣下刑部究問贓款﹐又發撫按詳鞫﹐屢問屢駁﹐株連不已。虞山因營謀求解於曹璫﹐曹故王安名下也﹐以所作安碑文爲證﹐曹覽之泣下﹐乃盡力爲之營救﹐而陳履謙復獻詭贓出首之計﹔先具一匿名揭﹐有「款曹﹑擊溫」等語﹐隨令王藩出首﹐云虞山賚四萬金托周應璧求款於曹﹐烏程卽具密揭入奏﹔上以其揭示曹﹐曹懼甚﹐自請窮究其事。先是﹐衛帥董琨定招﹐以匿揭爲根據﹐以王藩爲確證﹐應壁堅執不認。董琨逼勒成招﹐事頗彰著﹔曹璫奉旨嚴究﹐大加搜訪﹐備悉履謙父子姦狀﹐擒到廠衛訊問﹐招出漢儒艸疏﹑王藩出首並伊父子捏造。「款曹﹑擒陳﹑和溫」六字﹐又攺和爲擊等情﹐歷歷有據﹐獄上﹐張﹑陳﹑王俱廷杖一百﹐立枷死。烏程亦放歸。蓋由曹盡發其姦﹐知漢儒之疏﹑匿名之揭﹑王藩之首﹐皆其主謀。前此總憲薦霍謀翻逆案﹐尢其指使也。烏程每與大獄﹐必稱病以聚謀﹐謀定而後出。是時﹐修理湖州會館﹐方擇日移居﹐疏上邀宣諭卽出矣。淄川已票畱﹐禦筆書放他去﹐閣票有人夫﹑祿米等項﹐禦筆抹去﹐疏下﹐出不意﹐方食失箸﹐人心稱快﹐錢﹑瞿旋各坐贖徒去。

烏程旣去﹐又復枚卜﹐綿竹劉宇亮﹑進賢博冠升禮部尙書﹐韓城薛國觀﹝原左僉都禦史﹞﹐升禮部侍郎﹐各兼東閣大學士。旨下﹐著與輔臣至發﹐協同辦事﹐不稱首輔﹔有與至發密者﹐勸且稱病。至發云﹐無案﹐賤體頗康﹐直至半年後﹐一日偶有宣賜﹐稱首臣至發﹐遂卽日廷謝。編修吳偉業疏言﹐願至發以體仁爲鑑﹐體仁學無經術﹐當練達朝章。體仁惟習諂諛﹐則當矢志光明。體仁狎暱小人﹐則當嚴杜■﹝言翕﹞訿。體仁護持逆黨﹐則當力褒忠孝。毋效其泄沓偸容﹐毋似其遊移飾詐。近日辧揭﹐盛稱體仁之美﹐曰孤執﹑曰不欺﹔夫體仁有唐世濟﹑吳振纓之徒參贊密謀﹐有陳履謙﹑陸文聲之徒驅除異己﹐何言孤﹖庇樞貳則總理可不設﹐而事敗乃設﹔庇鳳撫則鎭可不移﹐而事敗乃移。何謂執﹖必因私踵陋﹐盡襲前人所爲﹐將公忠正直之風﹐何以復見也。

南祭酒許士柔﹐以撰原任左都髙攀龍贈官誥命﹐爲輔臣張至發糾其違式﹐命降二級調用。故事﹐兩制專屬詞臣﹐而贈官誥文則誥敕房中書據爲職掌﹔大臣子弟欲表章先徳﹐以中書撰文未盡善也﹐每請詞林名公爲之。崇禎初元﹐褒贈死難諸家﹐誥文盡出詞林手﹐獨髙忠憲誥文﹐𨿽作而以軸缺未領。至是閱八年矣。其家請補給﹐仍錄許原撰文以進。時已奉旨中飭﹐不許用駢體文﹐中書官遂抉摘其制誥﹐獻之中堂﹐至發以許爲倪﹑黃之同年友﹐方爲時忌﹐正欲引繩披根﹐特揭參之﹔遂奉嚴旨﹐忠憲誥命﹐亦遲回不敢請矣。大司寇鄭三俊﹑給諫何楷各疏言﹐皇上自處撰文違式者耳﹐非謂髙攀龍之淸忠勁節有煩擬議也。始得旨另撰文補給。

東廠緝獲福建泉州府吏員許馨來京打點﹐爲興泉道曾櫻謀升浙江按察使﹐央考功葛﹑主事文選郎中說分上有元寶八錠﹐奉旨各犯下鎭撫司�究。曾櫻革職拿問。曾居官淸執﹐忽有此事﹐眾共�嘆。禦史葉初春爲訟言之﹐撫按亦爲之稱冤。漳潮總兵鄭芝龍疏稱﹕櫻廉明公正﹐龍感其徳﹐代爲之營升﹐其實與櫻無干﹐願以官贖罪。上已鑑悉﹐準令櫻復官起用﹐芝龍圖功自贖。

鄭芝龍﹐福建南安人﹐其父故泉州府吏也。曾受知府蔡善繼恩。芝龍聚眾雄行海中﹐時浙有李魁奇﹑廣有劉香﹐與芝龍爲三。蔡再起爲兵巡道﹐以巡撫熊文燦命招撫之。芝龍以蔡故﹐屈意投降﹐題授副總兵﹐鎭守﹑漳﹑泉﹑惠﹑潮地方。魁奇爲香所誘﹐犯浙江及南直﹐芝龍用計擒斬之。香亦相繼爲芝龍擊敗﹐走死。

特起楊嗣昌爲兵部尙書。時方守制﹐疏辭﹐不允﹐令奪情視事。舉熊文燦爲四省總制﹐專剿流賊。文燦撫閩﹐以招鄭芝龍成功﹐至是亦主議撫﹐張獻忠等遂詐降投誠﹐文燦信之﹐授之以官﹐獻忠跋扈愈甚﹐劫殺自如﹐撫議卒敗。文燦遂以庚辰年伏法死。

河南巡按張任學疏云﹕臣﹐書生也﹔於龍威丈人之祕﹐𨿽無所窺﹐而以二十五年之學問﹐爲皇上練此勘亂之經綸﹐以答祖宗養士之報﹐誠自信於中矣。皇上不以臣爲不肖﹐乞下部院集議﹐將臣攺爲總兵官﹐行當四徵寇�﹐雪國恥而復生民之仇云云。奉旨﹕下吏﹑兵二部﹑都察院集議﹐以爲禦史攺總兵﹐實從來未有之事﹐請仍以監軍禦史兼署總兵銜爲便。聖旨以任學忠勇可嘉﹐準攺授署都督僉事﹐充河甫總兵官。

按張系乙丑科進士﹐四川保寧人﹐由知縣考選禦史﹐先巡鹽浙﹑直﹐再差巡按河南﹐自請從戎﹐可謂慷慨直前之丈夫。或者謂其本欲謀得巡撫﹐故請從戎﹐不知此時中州撫缺﹐人皆視爲畏途﹐竟可不謀而得﹐何必攺武銜。然自攺任後﹐仍未見有殺賊奇功﹐逾年竟以失事逮問﹐亦見當日任事之難矣。

上以任丘淸苑﹑涑水﹑遷安﹑大城﹑定興﹑通州各有司不法﹐命逮問責﹐撫按不劾爲溺職。先是﹐有固安知縣秦士奇﹐撫按遣官奉旨搜私宅﹐得銀七百兩﹐坐贓論戍﹐大同僉事劉彜鼎﹐因撫臣薦疏﹐批旨云彜鼎貪污狼籍﹐著會同監視﹐參來重處﹐遂逮問遣戍。蓋實由中璫毀之也。自此﹐外任官皆不得不以調停大璫爲事矣。先是﹐丁丑年又有潘益達﹑白慧先﹐皆近畿縣令﹐中旨命禦史參奏提問。

十一年戊寅三月初七日﹐皇太子出閣講學﹐閣中先期題侍班曲四人﹐姜逢元﹑姚明恭﹑王鐸﹑屈可伸﹔講讀六人﹐方逢年﹑項煜﹑劉理順﹑吳偉業﹑楊廷鱗﹑林增志﹔校書二人﹐楊士聰﹑胡守恆﹔侍書二人﹐中書朱國詔﹑黃應恩。舊制﹕日講官﹑東宮講官無相兼者﹐恐上與東宮同日禦講筵﹐不能兼也。且應恩旣充正字﹐又充侍書﹐皆以至發不諳衙門規例﹐故惟應恩之攘耳。項煜﹑楊廷鱗各上疏願讓﹐黃道周奉旨不得矯讓。至發揭辧云﹕道周淸品﹐意見少偏﹐如近疏有不如鄭鄤語﹐夫杖母何如人﹐而自謂不如﹐是可謂元良輔導乎﹖時﹐鄭獄尙未成﹐章此揭者﹐黃應恩也。給事馮元颷疏言﹐道周至淸無徒﹐數忤執政。項﹑楊二臣退﹐然自下爲大臣者﹐正應嘉嘆﹐而至發一揭﹐大不快其言﹐並遷怒道周何也﹖至發出揭辧﹐又上世風宜挽疏﹐累數百言﹐內云﹕道周出山﹐緣愛母之心﹐借一言以周旋﹐鄭鄤豈曰非孝﹐但不宜以朝廷是非之公﹐爲一己環艸之私。又云﹕一二人焉﹐建壇坫﹐執牛耳﹐自命於人曰﹕吾將主持世風﹐巳而自命者與附之者﹐入主出奴﹐了不得其何緣何故﹐末又請禁投刺往來﹐自今士大夫門盡可羅﹑席盡可塵﹐夫人而能爲廉也﹐夫人而能爲讓也﹐而推重於溫體仁﹐頌其孤執﹑不欺﹐竊願學之云云。或言此疏亦出應恩代艸。

本兵楊嗣昌之父鶴﹐以三邊總督逮問遣戍﹔至是﹐寧夏敍功﹐復官﹐給誥命。舊例﹕贈卹誥命﹐中書撰文者爲之。應恩爲楊鶴撰文﹐極力洗髮。進呈。上塗抹發﹐下令查職名議處。澑川欲一公揭申救﹐孔�容曰﹕去年許士柔事﹐正與此同﹐彼時未申救﹐今柰何救之。澑川憤曰﹕難道閣中少得此人﹖我自救之。連上三疏﹐上不允。禦批云﹕撰文自注職名﹐新經申飭﹐應恩�役閣中﹐首先違玩﹐人臣功罪﹐各不相掩。蒙冤等語﹐視當日之處分爲何如﹖應恩著革爲民。嗣昌亦上疏救﹐不聽。旣而大理寺副曹荃疏參首輔﹐並應恩納賄諸事件。奉旨﹕首輔素矢淸愼﹐何得牽詆﹖應恩刑部提問。

鄭三俊爲刑部尙書﹐適當科臣宋之普以馬豆事參戶部尙書侯恂下獄。先有讒言﹐爲三俊與侯恂皆東林與友﹐必且屈法恂私。上入其言。獄上﹐果多爲恂卸罪。上大怒﹐並三俊亦下獄。宣大總督盧象升﹐先具疏稱冤﹐盧昔爲鄭司屬﹐素服其淸公也。繼盧上疏者﹐不下十餘人。應天府丞徐石麟疏尢剴切﹐閣票回話﹐法攺閣票爲民﹐又發攺閣票提問。禦批云﹕可將三俊罪狀一一講明﹐不必更處奏事宜﹐閣中擬旨進卽批出。

時當考選﹐行取官旣集﹐推敲詞林﹐臺省𨿽據官評﹐而亦別有營私者。陳啟新疏論其事﹐奉旨指實回奏。又旨下吏部﹐將訪冊進覽﹐特處圈多濫徇者。卿貳中姜逢元﹑王業浩閒住﹐科道中傅元初六人閒住﹐孫普三人降調﹐劉含輝等十一人降級﹐照舊。啟新回奏﹐指涇縣尹民興﹑江都顏允紹及同鄕預定之陸自嶽﹐部覆各降處。田惟嘉乃請先推﹐部屬所推共二十二人﹐輿論嘩然﹐與推者各懷不平﹐獨成舅恬然無怨色。不數日﹐辭朝赴南京吏部任去矣。二月十一日﹐禦經筵畢﹐召詹翰諸講臣顧錫疇等二十餘人﹐問保舉﹑考選二者孰爲得人﹖諸臣各以大意虛對﹐黃景昉獨以鄭三俊下獄及朱天麟﹑成勇不得與考選對。上細詢良久﹐諭以三俊蒙徇﹐徒淸亦不能濟事。至成﹑朱二人﹐則李建泰以下同聲爲之稱屈。上命起序立﹐有言獨奏諸臣﹐各陳所見。上曰﹕言須可行﹐如先年講官姚希孟﹐欲將漕米攺折一年﹐這个行得行不得﹖楊廷麟奏﹐自溫體仁之薦唐世濟﹑王應熊之薦王維章﹐今二臣皆敗﹐而體仁﹑應熊無恙﹐是連坐之法先不行於大臣﹐欲求保舉之效得乎﹖上爲色動﹐久之無所言。項煜乃奏﹕成勇不得考選﹐以任浚爲閣臣至發兒女親家﹐前任浚列第二﹐後以有議﹐以成勇易之﹐閣臣不欲勇獨得考選。若曰﹕得則俱得﹑失則俱失云爾。上曰﹕誰沒有兒女﹐親家也不在此。至發奏請敕撫按勘臣與浚結親﹐或現在﹐或已亡﹐有一於此﹐則治臣罪。上諭以不必與辧﹐對畢出。

次日﹐黃首周﹑余煌﹑黃景昉﹑楊士聰各有疏﹐而田惟嘉亦有疏﹐直攻楊廷麟﹐云成勇輩各爲同鄕所引﹐臣一旦推之部屬﹐安得不觸諸臣之怒﹖廷麟以推部之塗必泓﹐系江西人特借成勇﹑天麟爲口實耳。至聶明楷﹐系伊同鄕萬谷春保舉﹐臣且參革﹐並谷春降處。是以恨臣﹐以保舉考選爲不公也。奉旨接引主持﹐有何憑據﹖且原傅黃景昉﹐何訛爲楊廷麟。還著明白具奏。十六日﹐禦日講﹐面諭景昉昨原切責鄭三俊﹐豈是矜亮﹖又諭余煌﹐昨諭有姚希孟全折漕糧一年之語﹐煌對行不得﹐此疏如何不載﹖又越日﹐禦門畢﹐諭百官數百言﹐內言鄭三俊一案﹐此豆墻穴﹐情獘顯然﹐有何可疑﹖而欺罔推諉﹐巧爲彌縫。屢奉批駁﹐骫法愈甚﹐但念別無贓賄﹐姑著回家聽擬。蓋聖明本樂受言﹐特不欲恩歸於下耳。

姚宗典曰﹕凡日講講畢﹐附論時事一段﹐猶省臺之條陳也。先﹐文毅進講﹐在己巳﹑庚午間﹐時入夏始兌糧﹐阻凍閘河﹐須待來春﹐始得交納京倉。較之祖制十二月兌糧﹐二月開幫﹐五﹑六月到京交納﹐七﹑八月回空﹐何啻天淵﹖故引及之。或不攺折一年﹐以通其窮﹐亦作商量語耳。若使斯言果拂聖意﹐亦必面賜誚讓﹐如余煌矣。乃歷庚午至壬申﹐值講又三年﹐蒙恩如一日﹐何旣貰之於生前﹐反繩之於身後﹖蓋時當請卹﹐忮先臣者實多﹐以例無可駁﹐乃摘其講讀之謬駁之﹐冀以此斥先臣也。

王維章所至以貪墨著﹐備兵西寧﹐以克削﹐致軍變。應熊力庇之﹐舉爲四川巡撫﹐至公然形之揭奏云﹕維章﹐臣畏友﹑益友也等語。及任四川後﹐以賄敗﹐時無敢言之者。

賜士聰回奏疏下﹐又參及史■﹝範上土下﹞巡撫淮揚署巡鹽事﹐侵匿課銀二十一萬。有旨著回語。■﹝範上土下﹞奏﹕臣孤立寡援﹐屢奏姦惡﹐向年文震孟﹑姚希孟爲詞臣之雄﹐死者死矣﹐震孟借虛名以入閣﹐入閣便行私﹐去後復艸疏稿﹐募成徳代上﹐臣曾有「綸扉之綫索一斷﹑議論之風雨寂然」二語。故士聰借考選事﹐硬以「綫索」二字誣陷臣也。士聰復上「聖主神明燭獘疏」﹐列惟嘉納賄事款。奉旨﹐提其家人﹐下錦衣衛究問。惟嘉旋以此去。已又逮其子敬宗下獄﹐同家人田登第等俱問邊衛充軍﹐仍追贓充餉。

南科張焜芳復疏參史■﹝範上土下﹞巡鹽贓私﹑狼籍等事﹐禦批云﹕史■﹝範上土下﹞鹽獘多端﹐比匪攫利﹐大幹法紀﹐與汪機俱革職﹐並吏睢承吾﹝﹖﹞﹐俱拿解來京究問。■﹝範上土下﹞以十月十二日得報﹐隨卽赴京﹐潛入薛國觀寓﹐謀定乃投嶽。上疏辧謂﹕昔年以參劉鴻訓﹑錢龍錫爲朋黨構陷﹐並及楊士聰﹑馮元颷諸人。又言焜芳爲中書﹐炳芳之兄﹐向來旨意泄露﹐皆炳芳爲之。疏下閣擬票。上發攺再三﹐最後擬楊﹑馮俱革職﹐焜芳提問。上不許。禦批云﹕不欲牽累多人﹐乃票焜芳革職候訊﹐上提書吏余伯和問此疏實出黃應恩構造﹐欲設謀相陷也。■﹝範上土下﹞奉旨行查後﹐巡鹽太監楊顯名回奏﹐爲之彌縫。惟於交際六萬兩﹐則云臣不能爲之諱﹔以故﹐■﹝範上土下﹞久稽獄中。未幾﹐邊警至﹐此案遂不結。■﹝範上土下﹞竟憤死﹐而事始釋。張至發因曹筌疏參﹐連疏請勘。奉旨卿連疏請勘﹐心迹愈昭﹐何足與辧云云。張乃上疏求罷云﹕臣佐理無能﹐當去﹔諧世無術﹐當去﹔竊位妨賢﹐當去﹔一去而揆路淸﹑羣構息﹐朝議不至紛紜﹐天憲不至屑越﹔娓娓百言﹐終篇無一病字。昔所云賤體頗康者﹐果於此疏見之。奉旨﹕有「回籍調理」語﹐時人傳笑﹐以爲遵旨患病云。然以首臣去位﹐成例昭然﹐而百金之賞﹐半裁行人之送﹐復罷揆席﹐漸輕往規﹐又一變矣。張去而孔爲首﹐至六月中﹐亦卽放歸。票旨亦同﹐僅賜路費五十金﹑彩段二表裏而已。

四月十二日﹐上禦經筵畢﹐召對六部﹐問邊事。本兵楊嗣昌﹕有「善戰者服上刑」等語。上諭曰﹕此事﹐孟於言六國兵爭事﹐今大司馬彰九伐之威﹐當明春秋大一統之義﹐柰何云此﹖隨戒以今後勿復爾。時上聲色俱厲﹐又言楚撫余應桂用將官事。嗣昌言﹕應桂任禦史時﹐曾有疏參臣父﹐臣今不敢以私心駁其所用之人。先國家之急﹐而後私仇也。未幾﹐嗣昌入閣﹐應桂就逮﹐其轉移甚祕﹐人不得而測矣。

二十八日﹐上禦中左門﹐召候考諸臣﹐親賜策﹐問剿寇需兵﹑義兵需餉﹑屯鹽采鑄﹐難取近效﹑搜括加派﹑民力已竭﹐將何策以處此﹖又��抵邊﹑不犯而退﹐是何狡謀﹖各悉心以意見條對。欽定取曾就義﹑朱天麟等五員爲編修﹐張縉彥﹑汪偉等五員爲簡款﹐王調鼎﹑熊維典等一十二員爲給事中﹔李嗣京等二十六員爲禦史﹔閻嗣科﹑葉樹聲﹑林蘭友﹑詹兆恆爲南道禦史﹔其餘並授各部主事。時﹐沈迅﹑張若麟但授刑部﹐蘇壯已升同知﹐成勇升南吏部﹐先出京﹐不與考﹐旋以塗必泓言援成勇爲南禦史後﹐以論楊嗣昌奪情入閣革職逮問。越數日﹐上又傳諭吏部﹐將曾就義等條陳擇可行者﹐各酌議具覆。曾就義﹐江西人﹐作縣頗著淸名﹐對策中言百姓之苦﹐皆由吏之不廉﹐使守令盡廉﹐卽稍從派以濟軍需﹐未爲不可。上喜其說﹐遂擢第一詞林﹐未幾﹐卽有練餉﹑剿餉之加。

五月﹐火星示變﹐上於宮中齋沐祈禱﹐素服減膳﹐並諭各衙門﹐素服修省。樞臣楊時昌﹐嗣方倡款議﹐遂借星變﹐援引前代事疏奏云。科臣何楷﹐疏駁之﹔云嗣昌引建武討塞故事﹐欲借以伸市賞之說也﹔引元和宣慰故事﹐欲借以伸招撫之說也。引太平興國連年兵敗故事﹐欲借以伸不敢用兵之說也。其附會誠巧。至永平二年一條所述皇后馬氏等語﹐更不知其意所指斥何在﹖且前言后妃﹐後言陰宮﹐一篇之中﹐三致意焉﹐是何爲者﹖卽得旨﹐不必深求。是時﹐傳田貴妃與中宮不相能﹐上亦久不見中官﹐故嗣昌疏中隱伏挑激語﹐爲何疏參破。嗣昌隨有辧疏﹐其詞甚危﹐而於市賞招撫之說﹐絕不一及。

蓋前召對﹐「善戰上刑」之說﹐其機括﹐已陰轉矣。說者謂楊之大用﹐實借徑於田貴妃﹐以後有悼靈事。嗣昌疏請持誦華嚴經﹐時方在楚中督師﹐僅隔旬日而疏至﹐益信其交結有至矣。

六月十八日﹐召府部卿寺院官集中極殿考閣員﹐親命題云﹕天象頻仍﹐今年爲災甚烈﹐金星晝見﹐已逾五旬﹐四月大雪﹐凍斃人畜﹐朝廷腹心耳目﹐寄托臣工﹐有司舉劾﹐囂尢易起﹐枉直難分﹐寇尙未滅﹐剿局難更。��生心﹐邊餉久欠﹐民貧旣甚﹐正供尢難侵剝旁出﹐如火益熱。至操守淸謹者﹐又多自傲遂非﹐必須處署得宜﹐禁戢有法﹔卿等忠能體國﹐才足濟時﹐其悉心條對。先因會推三次﹐俱不愜上意﹐至是拔兵尙書楊嗣昌﹑戶部尙書程國祥﹑禮部侍郎方逢年﹐工部侍郎蔡國用﹐大理少卿範復粹俱入閣辦事。嗣昌仍帶管兵部事。時尙在制中也。當日舉對者三十餘人﹐天方大雨﹐對畢命題﹐已近一鼓﹐多艸艸了事。蓋上意已定﹐特以考爲名﹐所最注意者﹐獨嗣昌﹔程則以「房號」﹐蔡則以「牙石」二字得上心耳。範與方不過其攜帶者耳。

房號者﹐借合京賃居一季之租及天下會館住者﹐亦出修理若干。初爲可得五十萬。其後戚畹﹑勛臣﹑巨璫﹐槪從隱匿﹐所得僅十三萬而已。牙石者﹐崇文﹑宣武槪大街列之於中﹐以備駕出而除道者。時培修外羅城﹐不及取石﹐蔡建議用此。然用力艱而費浩﹐所得不償失也。二臣之受知止以此。

宣大總督盧象升﹐疏報丁憂。上命料理候代﹐員缺該部速推﹐有「不拘在籍守制」之旨。部因推陳新甲往代。時新甲亦在制中﹐嗣昌欲援以自解也。於是﹐詹事黃道周連上三疏。其一言天下無無父之子﹐亦無不子之臣﹐衛開方不省其睹﹐管仲至比之貑狗﹐李定不丁繼母愛﹐宋世共指爲人梟﹐今遂有不待兩服﹐坐司馬堂﹐如楊嗣昌者。自有嗣昌﹐而海內無行蒙垢貽禍其親者﹐皆擲塊投杖﹐思攘節鉞之柄。今盧象升捶心泣血﹐以俟奔喪﹐又忽有並推在籍守制之旨。夫使守制者可推﹐則是聞喪者可以不去也。聞喪者可以不去﹐則是爲子者可以不孝﹐爲臣者可以不忠也。夫人遺其親﹐必不利其君﹔壞於家﹐必不成於國。嗣昌在事﹐張网溢地之談﹐款市樂天之說﹐才智畢親﹐又更起一不祥之人﹐與之表裏﹐指鳧指鳦﹐說夢描風﹐猶狠狽之獸﹐倚肩並走﹐亦何益於負重者乎﹖其一疏言﹕頃會推陳新甲﹐聞其丁艱猶未終制﹐又聞其走邪徑﹐托捷足﹐天下卽甚無才﹐未宜借及此也。凡論人才﹐觀其所難﹐則知其所易﹐批龍鱗之難﹐難於履虎尾﹔冒斧鑕之難﹐難於冒鋒鏑。今諸負气節﹑敢直言者﹐半棄不錄﹐欲使諸軟美容悅者﹐叩頭拆枝﹐以建非常之功﹐豈可得乎﹖古亦多有忠臣孝子無濟匡攘之用者﹐決未有不忠不孝而可進於功名之途者也。天下卽無人臣﹐願解淸華﹐以執鎖鑰﹐何必使被林負塗者﹐祆不祥以玷王化哉﹗其一論遼撫方一藻﹐引隆慶通市故事﹐今日情形之不同者有五﹐事不同者亦有五。卽款矣成矣﹐以視寧﹑錦﹑遵﹑薊﹑宣﹑大之師﹐何處可撤者﹖而謂款�之後可撤兵以討寇乎﹖因又言兵之不可撤者有十﹐乃諸臣共爲款局﹐陰設不得不款之情﹐恫疑聖衷﹔陽設不得不款之形﹐搖惑眾志﹔遵撫旣無成謀﹐而內受算於樞臣。樞臣又無成謀﹐而外受算於遼帥。三窟分營﹐鬼技千出﹐不幸而成則逃責於朝夕之間﹐貽釁於三年之後﹔掠蟒王以賒膏斧。幸而不成﹐則委過朝端﹐謬稱築捨﹐安受禍敗以自爲是。是豈臣子所寫乎﹖是時﹐內外合謀﹐已陰遣瞎者周元忠往來商度此事矣。惟此一疏﹐直書斥之。

七月初五日﹐上召對廷臣於平臺。先召吏部尙書商周祚﹑侍郎董羽宸﹐責以會推閣臣多濫徇。次召戶部署部侍郎許世蓋﹐諭以備邊要多備儲糧。再次召兵部楊嗣昌﹐問邊報各路情形。嗣昌對此時或無大舉。又問流賊情形﹐嗣昌對洪承疇用兵久﹐漸有成效。孫傅庭亦有才﹐用兵動支屯課﹐不待剿餉﹐尢爲難得。次召刑部尙書王命浚﹐諭以刑獄之事﹐只是情法﹐理處公愼。又諭獄情宜疏通﹐保候各犯﹐宜速審結。次召工部尙書劉遵憲﹑侍郎李覺斯諭以南北城工等宜速完。次召都察院左都鍾炌﹑僉都徐爌﹐諭以考核諸禦史宜嚴。曾頒憲綱﹐未見遵行。次召少詹事黃道周。上曰﹕朕幼而失學﹐長而無聞﹐時從經筵中略知一二﹐無所爲而爲之謂之天理﹐有所爲而爲之謂之人欲。爾三疏適當枚卜不用之時﹐可謂無所爲乎﹖道周奏﹕天人只是義利之辧﹐臣三疏皆是天下國家綱常名教﹐不曾爲一己之私﹐所以自信初無所爲。上曰﹕前月二十八日﹐推陳新甲何能當日成疏﹖且說厄於時會何也﹖道周奏﹕因同鄕禦史林蘭友﹑科臣何楷皆有疏﹐恐涉嫌疑。上曰﹕今遂無嫌乎﹖道周奏﹕天下綱常﹐邊疆大計﹐失今不言﹐後將無及。上曰﹕淸原是美徳﹐但不可傲物遂非﹐如伯夷是聖人之淸﹐若小廉曲謹﹐止叫做廉﹐不叫淸。道周奏﹕陳文子不能彊諫﹐大節不可觀﹐夫子說他淸而未仁﹐夷齊大節可觀﹐所以說他是仁。上曰﹕你可說仁智勇就是淸任和﹐亦多牽彊。道周將仁智勇誠明之義﹐辧說一番。因言綱常名教﹑禮義廉恥﹐皆根本上事﹐如無根本﹐豈做得事業﹖奏未畢﹐輔臣嗣昌出班跪奏﹕道周論臣﹐止爲奪情起復﹐原非常理。臣曾具疏再辭﹐若綱常二字﹐臣不敢不剖明白。君爲臣綱﹐父爲子綱﹐君臣還在父子之前﹐古來列國君臣可以去此適彼﹐今一統君臣﹐爲臣子者無所逃於天地﹐卽臣父母皆受君恩﹐而無所逃﹐臣又逃於何所﹖祖宗朝非其人不奪情﹐臣控辭不獲命意﹐詞臣中必有博通經義者﹐可以代臣力言回天。問道周爲人所宗﹐意必有持正之言﹐今謂不如鄭鄤﹐臣始嘆息絕望。鄭鄤杖母﹐禽獸不如﹐道周又不如彼﹐還講甚麼綱常﹖道周奏﹕大臣聞言﹐義當退避﹐未有跪在上前爭辧﹐不容臣盡言者。嗣昌奏﹕臣爲綱常名教﹐不容不剖﹐委覺非體﹐望皇上用道周而放臣。上曰﹕這疏也不爲奪情。近日人情各有所爲﹐道周奏臣爲一人之私﹐只用緘嘿﹐自取富貴﹐何可與他對辧﹖上曰﹕你無端污詆大臣﹐又以大題目說他﹐不得不辧。道周奏﹕臣與嗣昌比肩事主﹐比不得詆毀大臣。臣自少讀書﹐於今五十年﹐無一事不可對君親。上曰﹕旣如此﹐又說不如鄭鄤。道周曰﹕臣原說文章不如。上曰﹕你說陳新甲走邪徑﹐托捷足﹐何爲邪徑﹖疏中軟美容悅﹑叩頭折枝者是誰﹖道周奏﹕人心正則行徑皆正﹐邪則行徑皆邪﹐新甲在蜀中﹐聞命辭謝﹐往復須八﹑九月不得來﹐盧象升又不得去。嗣昌在司馬堂則可﹐在政府則不可。嗣昌一人爲之則可﹐呼朋引類使成奪情世界則不可。上曰﹕朕正要再問﹐鄭鄤五倫盡絕﹐許曦等等說他罪狀甚明﹐雜職到有公論。道周奏﹕臣若有心功名富貴﹐只當附和說鄭鄤不孝﹐豈不能取悅﹖正是臣無所爲﹐方今獨立敢言之人少﹐讒諂面諛之人多﹐故臣不得不言。上曰﹕少正卯當時﹐亦稱聞人心逆而險﹐行僻而堅﹐言僞而辧﹐順非而澤﹐記醜而博﹐不免孔子之誅﹐今人多類此。道周奏﹕少正卯心術不好﹐臣正無一毫私。上曰﹕前以爾偏激﹐稍示裁抑﹐後聞操守﹐隨卽賜環﹐前日署天﹐仍成一篇文字﹐才亦可愛﹐不圖這樣恣肆。道周奏﹕臣今日不盡言﹐臣負陛下﹔陛下殺臣﹐則陛下負臣。上曰﹕你的話都是虛話﹐一生學問﹐止學得這張佞口﹐起去罷。道周叩首起﹐復跪奏﹕臣還將忠佞二字奏明﹐人臣在君父之前﹐獨立敢言者爲佞﹐是在君父前讒諂面諛者爲忠耶﹖忠佞不分﹐邪正不明矣。何以致治﹖上曰﹕不是輕易加你這个佞字。問你這邊便遁在那邊﹐非佞而何﹖若論紅脾﹐轉換支梧﹐就當斬。道周起﹐諸臣各叩頭退。上又召回﹐諭曰﹕朕不才﹐不能感發諸臣公忠爲國之心﹔不知﹐不能辧別是非邪正﹔不文﹐不能宣布徳化﹔不武﹐不能削平禍亂﹔凡此﹐皆朕之寡昧﹐卽朕之愆尢。

關系國運﹑世道﹑人心。今一等機械存心的﹐專於黨同伐異﹐假公濟私﹐才簡用一大臣﹐百般詆毀﹐律以祖宗之法﹐當何如﹖今�寇還易治﹐衣冠之盜卻難除。以後再有這等的﹐立置重典。閣臣以下﹐皆承旨退。道周降五級調外任。

同時疏論嗣昌奪情者﹐自何楷﹑林蘭友外﹐又有修撰劉同升﹑編修趙士春﹐皆奉旨降三攻調外任。南京兵部尙書範景文等﹐公疏請允嗣昌守制﹐召還黃道周﹑何楷等。上責其朋謀把持。查主稿何人。景文再疏認罪。命削籍爲民。南道禦史成勇疏言﹕臣見嗣昌疏﹐有「仁不遺親﹑義不後君」之語﹐反復辧論﹐無非避不忠之名。是嗣昌猶知有君親﹐猶可以忠孝之言告也。今卽就其言詰之。嗣昌謂古之君臣列國之君臣﹐可得而避。今之君臣﹐一統之君臣﹐無所逃於天地之間。是三年之喪可行於古﹐而不可行於今。不知嗣昌所引者何古﹖所指者何臣﹖所據者何代之經﹖何國之典﹖豈非聖諭所謂另一邪說者耶﹖信如其言﹐是凡爲臣者﹐皆不當終三年之喪。終則爲後君﹐爲不臣﹐先聖之詩書可焚﹐先王之典禮可廢﹐不舉人類化而爲禽獸不止也。上責其黨同伐異﹐命逮問。

先是﹐道周疏﹐禦筆票輕處。嗣昌懼其復用也﹐急募張若麒上疏﹐言道周飾六藝以文姦言﹐務在假托道理﹐以把持朝廷﹐顯行其引類呼朋之計。又有老魔之赤幟旣拔﹐山魈之穢態難藏等語。未幾﹐若麒遂以刑部攺兵部矣。至壬午年﹐寧錦告急﹐若麒奉旨閱視﹐逞臆催戰﹐以致陷沒。甲申闖賊之變﹐麒屈膝投誠﹐得受僞官﹐其人本末如此。

張若麒旣營求嗣昌調部有日矣﹐禦史塗必泓忽出一疏﹐言刑部所司民命﹐而人多厭薄之。是以司官彊半皆鄕科任之。偶有一甲科﹐輒調別部﹐豈司民命者﹐當專用不肖乎﹖請著爲令﹐刑部官不許更調﹖奉旨申飭。若麒憤無所泄﹐乃出平賦役疏﹐謂鄕紳隱匿賦役﹐遺害小民﹐內有「鄕紳豺虎」等語。有旨﹕鄕紳豺虎等語﹐據實回奏。若麒乃指莊應會﹑範良彥﹑表宏勛﹐奉旨俱行撫按逮問。若麒初意﹐因與同鄕髙宏圖爭一在田構怨﹐將指及之﹐或告以宏圖立朝大節﹐忤璫去位﹐萬不可誣。誣之必於若麒大不便。不得已﹐以三人充之。表﹑範皆巨惡﹐袁尢逆黨護局之魁也。然張之爲此﹐實塗疏激之使然。塗與楊廷鱗同鄕﹑同年﹐遂疑楊實使之。後與嗣昌比﹐所以修怨於楊者﹐不可解矣。

戒諭皇親駙馬不安分義受投獻霸占者﹐許科臣糾參。又諭周奎﹑田宏遇﹑袁佑尢非他比﹐宜先率禮﹐爲諸戚臣倡。袁與田系貴妃人也。袁妃居翊坤宮﹐田妃居承乾宮﹔袁僅生一女﹐寵愛去田遠甚。佑亦謹畏﹐與宏遇相反。宏遇好結納﹐縉紳皆樂與往還。承乾宮鋪設﹐皆宏遇外備﹔古玩﹑時器及壁間字畫﹐無不精好。妃又洞曉音律﹐管弦琴奕﹐色色皆工。間侍上鼓琴﹐聖情悅豫。上因誇於國母曰﹕後獨不能此乎﹖國母正色對曰﹕妾本儒家﹐惟知蠶績。且曰﹕妃從何人授指法﹖上色動。杞自言妾母所教﹐遲數日﹐妃母入宮﹐實能鼓琴﹐上意始解。

武淸侯李誠銘﹐慈聖太后﹝神宗生母﹞內家也。上以國用匱乏爲憂﹐閣臣薛國觀首謀勸借﹐言在內惟戚畹﹐非上獨斷不可。因以武淸爲言﹐遂傳密旨﹐借四十萬金。李氏初不在意﹐督之日急﹐武淸死﹐督其子國安。國安死﹐提其家人追比﹐房屋俱行入宮。有一女﹐字嘉定伯之孫。嘉定請命於後。後云﹕人當患難﹐自無絕婚理。但取此女歸﹐勿攜一物也。諸戚畹合詞請寬﹐不允。戚畹遂人人自危。後因皇五子病亟﹐有九蓮菩薩下降之語。又見慈聖於空中。上大悔悟﹐諭停追比。武淸侯爵﹑房屋﹑祿米﹐仍頒給焉。

上初年崇尙天主教﹔徐上海﹐教中人也。旣入政府﹐立進天主之說﹐將內殿供餐諸銅佛像毀碎。至是﹐悼靈王病篤﹐上視之﹐王指九蓮娘娘現立空中﹐歷數王爺毀壞三寶之罪﹐及荷求武淸云云。言訖而薨。上乃痛悔前事﹐頻諭內外﹐有「但願佛天祖宗知﹑不願人知」等語。幾不成皇言。時閣臣皆從外入﹐不諳文義。宰相須用讀書人。初年曾舉以諷諸臣﹐至此何仍懵然﹗

樞輔楊嗣昌上四事機宜疏﹐請於卿寺科道等官﹐不拘常格推補。臣部侍郎其久推不至者﹐俟其到日﹐於衙門塡補。蓋指惠世揚﹑吳甡也。末云職方一司﹐紊冗之極﹐時設協理員外﹐分任其勞﹐而余爵久推不至﹐請以武選主事孫嘉績升補﹐而車駕主事漆嘉祉等到任無期﹐請飭吏部遴選別部有才望者速行調補。翌日﹐吏部題沈迅調武選﹑張若麒調車駕。沈旣調﹐卽上疏條陳選務。一云﹕州縣無重臣彈壓﹐故敵所至輒陷﹐請於定州﹑蠡縣﹑廣平﹑河間等處﹐添設兵備一員。一云﹕以天下僧人配天下尼姑﹐編入里甲﹐三丁抽一﹐朝夕訓練﹐可得精兵數十萬。其餘條陳別事多類此。嗣昌具覆﹐盛稱其言可用﹐請攺迅科員。有旨沈迅著攺兵科給事中。

九月��日﹐以邊警命丁憂總督盧象升畱督天下勤王兵入衛。初三日﹐漏下二鼓﹐傳聖諭平臺召對。盧卽策馬夜詣都門。平明入朝﹐上諭遠來入衛﹐忠勤可嘉﹐賜花銀﹑蟒幣畢﹐問方略如何﹖象升奏﹐命臣督師﹐臣意主戰。上色變有頃﹐曰﹕朝廷原未言撫﹐這都是外廷議論。又曰﹕剿�與剿寇不同﹐卿宜愼重。

先是﹐樞部曾以舞干羽於兩階七旬﹐有苗格諭�宜撫。上云﹕此與三苗不同。三苗止負固不服﹐�乃淩犯天朝﹐所云撫議﹐實出外廷﹐信有自矣。

十七日﹐嗣昌赴軍中會議﹔盧面折之曰﹕公等堅意言撫﹐獨不聞城下之盟﹐春秋恥之。且象升叨承劍印﹐長安�語如風﹐倘唯唯從議﹐則袁崇煥之禍立至。況麻衣引紼之身﹐旣不能移孝作忠﹐將忠孝胥失﹐何以戴顏面於人世乎﹖時嗣昌並在制中﹐不覺色戰心怍。奮言曰﹕若如此說﹐老先生尙方劍當從學生用起矣。盧曰﹕尙方劍當從自已項下過也。不能殲敵﹐正未易以加人。若捨戰言撫﹐義禍辱國﹐非某所知也。已復以手書折之云﹕若濟獲封疆之事﹐卽胸中有如許怪事﹐始終不向君父一言﹐倘閃鑠姦欺到底﹐當瀝血丹墀﹐無言不盡也﹝嗣昌自刻中樞集備載盧書﹐想其良心亦有所不能諱﹐不覺自暴其罪矣﹞。於是﹐嗣昌益用﹐慚沮定計﹐置之死地矣。編修楊廷麟疏言﹕東西從約﹐墻嶺失事﹐楊嗣昌主款之誤至此極也。因策事之可憂者﹐在外有三﹐在內有五。且言﹕督臣盧象升﹐以養寇責樞臣﹐言之痛泣。夫南仲在內﹐李綱無功﹔潛善秉政﹐宗澤隕恨。陛下宜及此時正言款之罪﹐諭督臣集諸路援兵﹐別其彊弱﹐以分險易。及今一創﹐當必不敢再犯。凡天下之功﹐不成於智﹐而成於愚。愚者之才﹐不生於功﹐而生於學。陛下毅然內斷﹐先治內以治外﹐使諸臣以學自衛﹐以愚衛國。疏上﹐命攺兵部主事﹐赴象升行營贊畫。

十一月初七日﹐召三品以上及科道官入對。是日﹐大風霾久之。上傳俟風少息進見。諸臣叩頭畢。上曰﹕在內之賊﹐深入南方﹐關外又報有賊﹐作何剿禦﹖錢糧平時壓欠﹐今有警﹐一月費折色三十萬﹐本色二十萬﹐作何措置接濟﹖有良策面奏來。良久﹐言調度方略﹐紛紛不一﹐至言錢糧無措﹐則有言令在京官民合助者﹐有言令在京官與親識商人借貸﹐俟皇上財用有餘還之。否則﹐各官回家變產還之。科臣範淑泰獨奏﹕戌事要在行法﹐法不行而憂餉﹐卽天雨粟﹑地湧金何益。上曰﹕朝廷何嘗不欲行法﹖淑奏云﹕今�臨城﹐尙無定議﹐不知是要戰﹑是要款﹖上問主款之說何來﹖對言外邊有此論議。又言凡涉邊事﹐邸報一切不抄傳﹐外邊皆以爲諱。上曰﹕關系機密﹐不許抄傳﹐若塘報如何不抄傳﹖上命閣臣﹐卿等過來。諸臣平日營私﹐不實心做事﹔有實心者﹐又憂讒畏譏﹐不敢做。所以如此。若平日用心﹐只以朝廷之事爲事﹐焉有不濟之理﹖可將諸臣面奏的﹐同商酌奏來。樞臣嗣昌奏﹕盧象升先言欲南去﹐畱髙起潛在京防守﹐已又言奉旨會同﹐似難獨往﹐仰請聖裁﹐或畱或遣。上曰﹕象升一人﹐豈能獨剿﹖嗣昌奏﹕三協撫道守令須得人﹐因及推舉之難。又言設處錢糧無策﹐欲權開事例﹐行之南方。上曰﹕親民官取償於民﹐不可開﹔其餘斟酌開來。

十一月初十日﹐兵陷髙陽﹐原任少師大學士孫承宗死之。子五人﹐孫六人與從子孫八人皆死。婦人﹑童稚共同死者三十餘人。諸子皆被儒服﹐素鍛礪文行﹔二郎壬子舉人鉁﹐四郎秀才鋡﹐五郎尙寶司丞鑰﹐尢奇偉﹐善騎射﹐曉兵事。賊陷之日﹐鑰解裘血戰﹐死於城下﹔鉁戰敗不屈死﹔鉁子中書舍人之沆﹐秀才之滂皆死。三郎鈐之子秀才之璟﹐被執﹐誑曰﹕引我得見宰相﹐以金帛與汝。曳至老營﹐見其祖﹐拜而起﹐卽挼手大罵而死。鋡之子尙寶丞之潔﹑鑰之子之瀗﹑與六郎鈰﹑七郎鎬﹐皆戰死城下。鋡被重傷﹐臥稽屍中﹐家僮侯果﹐自任邱逃歸見之﹐脇中三矢﹐鏃深不可拔﹐口張不能言﹐果負之歸城南莊﹐見水半瓢灌之﹐气上而絕。果以十四日得主屍於圈頭﹐以次行求諸子孫屍﹐乞於親戚﹐松棺柳翣﹐斂以粗布﹐而鑰﹑鎬二屍終不可得。事聞﹐上惻然。念慘及閣門﹐首命優卹。當國者格其事﹐久之部始題覆﹐僅復官予祭葬。或曰﹕髙陽令雷覺民﹐首輔薛國觀私人也﹐盡逐平日守城官兵﹐克其餉﹐以致城陷﹐事敗逃匿國觀所﹐長孫錦衣之淓詣闕吁天﹐語侵縣令﹐以此逢國觀之怒﹐故卹典不獲全給。

孫公在天啟時﹐督師關門﹐鎭守有功﹐以忤逆奄而罷。已巳之役﹐復起原官﹐出鎭二年﹐邊警頓息。又以其爲諸正人之領袖也﹐構而罷之。至是﹐城破殉難﹐完節全歸﹐亦何憾哉﹗

首輔劉宇亮﹐請躬行視師。上命革總督盧象升任聽勘﹐以劉往代。十二月初六日﹐上禦平臺召見。守亮奏謝﹐言原題督察驅剿畿輔云晉﹐惟賊是求﹐非敢獨當一面。今奉命代總督﹐未免是一面之任﹐不能督察諸方。上諭鑑卿忠悃﹐定可成功﹐故有此委任。行間有一總督﹐賜尙方行事﹐無以復加﹐如止督差驅剿﹐不過是監軍﹐豈有監軍用如此大臣﹖楊嗣昌亦奏請行。上曰﹕一時輔臣無遺兩員之理﹐諸輔薛國觀等同奏﹐首臣宇亮初具揭時﹐臣等咸言事體重大﹐且兵將不相習﹐還該斟酌。上以成命已頒﹐末便收回﹐劉出未幾﹐終以無功罷歸。時謂同事者有意逐之也。

十二月十一日﹐總督盧象升率兵逐�於賈莊﹐兵敗死之﹐時盧𨿽擁總督虛名﹐兵寡餉缺﹐呼應不靈﹐旣奉革任聽勘之旨﹐時中樞爲難﹐必不相容﹐因親率兵尾敵索戰﹐追逐十里﹐手砍數級﹐三鼓還營﹐�兵大隊圍賈莊﹐營中對面不相視﹐大帥虎大威猶能認盧﹐力挽其馬﹐盧以鞭擊其手﹐不肯出圍﹐縱馬血戰﹐自辰至午﹐矢盡力竭﹐左乳忽中流失﹐方抽矢出鏃﹐已復腰中一矢﹑左右股各中一矢﹑胸後右腮面門各中一刀﹐遂歿於陣。從殉者﹐義男顧顯﹑掌牧楊陸凱二人。至十五日﹐副將劉欽始獲其屍﹐贊畫楊廷麟迎至眞定東關﹐新年二月二十八日﹐始克大斂﹐距死之日﹐已八十日矣﹐同死者眾屍枕籍不可辧﹐盧以首戴白网巾﹐故識之。總監髙起潛匿不以聞﹐贊晝報至。上曰﹕大臣陣亡﹐豈不可惻﹐恨其調度舛錯﹐不準予卹。蓋入楊嗣昌之潛也。千總張國棟報至兵部﹐嗣昌欲緣飾逗怯之狀上聞﹐國棟不肯。嗣昌大怒﹐欲刑之。國棟曰﹕死則死耳﹐忠臣而以爲逗﹐力戰而以爲怯﹐何可誣也﹖始愧而釋之。

廷麟之題贊畫也﹐因其疏忤本兵﹐兼以沈﹑張之憾﹐故相比爲謀﹐實欲假手於盧以殺之。盧未出師之前﹐遣廷麟之眞定﹐與孫傅庭議事﹐不及於難。敗衄報至﹐嗣昌首先問曰﹕楊翰林死否﹖報者止知贊畫﹑不知翰林爲誰。嗣昌再問曰﹕楊贊畫死否﹖報者答以已先奉差不在營中。嗣昌爲不豫者久之。嗟乎﹗敗報之至﹐正國事危急之日﹐宜何如震懼失措﹐乃止計及私仇﹐未死者欲其死﹐已死者欲飾以罪﹐大臣心事如此。

盧公爲吾郡宜興人﹐少年登第﹐夙負英略﹐兩任畿輔府道﹐卽以知兵聞。迨爲七省總理﹐所至躬先士卒﹐斬獲甚多﹐賊亦畏之﹐相戒不敢犯盧家軍。自盧去而賊益猖獗不可禦矣。使當日終以剿賊事任之﹐必能成功﹐調之於邊﹐已不能竟其用﹐又以中樞之齟齬﹐厄而置之於死地﹐竟使人才與國運同盡也。悲夫﹗

十二年己卯正月﹐北兵自臨淸分部東下掠﹐破章邱等縣﹐直趨濟南﹐城中新兵皆叛﹐劫徳王府﹐開門迎敵﹐以徳王殉於城下。左布政張秉文﹑參政鄧謙﹑副使周之訓﹑運使唐世能﹑知府苟惟善﹑同知陳虞允﹑通判熊獻﹔知縣則歷城韓承宣﹑臨邑宋希堯﹑武城李永芳﹑博平張列宿﹑荏平黃建極﹑章邱髙仲光等皆死之。焚掠數日﹐又出濟南﹐向東北﹐所過攻城﹐惟武定不下。連破鹽山﹑慶雲等縣﹐復回哨破海丰﹐已由靑山喜峯口出塞﹐前後�月﹐破順天二縣﹑保定九縣﹑河間十一縣﹑眞定十九州島縣﹑順徳六縣﹑廣平四縣﹑濟南九縣﹑兗州二縣﹑東昌七縣﹐共七十餘城。已核東省失事諸臣罪案﹐以撫臣顏繼祖𨿽奉命守徳﹐夙事虛恢﹐削籍徳議﹐後竟逮問﹐同薊撫張其平﹑總監鄧希韶﹑總兵倪寵﹑祖寬等三十三人俱棄市。順撫陳祖苞﹐先服毒死﹔其子編修之遴﹐以丁憂請。上追恨祖苞﹐未正法﹐命錮之遴﹐永不敍用。先是﹐沈迅條陳有東撫不許離徳州一步﹐部覆如議﹐繼祖遂認定汛地﹐僉謂敵無越徳而南之理﹐不意竟由東昌破章邱﹑夏津﹐直趨濟南。濟南精兵旣盡在徳州﹐城中無備﹐當事又無方略﹐民潰遂陷。徳州聞省城陷﹐兵心恇擾﹐鼓噪挾餉﹐繼祖懼﹐急以數千金塞其望﹐而兵遂不可用。繼祖疏申言原派不許離徳州之語﹐嗣昌力排之﹐竟及於禍。劉字亮﹐旣自請督師﹐各鎭勤王兵皆屬焉。時兵將皆視�所向以爲趨避﹐多蹂踐居民﹔至安平﹐偵者報敵至﹐皆相顧驚愕﹐擬趨晉州城以避之。晉州知州陳宏緒﹐素負韜略﹐閉門不聽入。城中士民亦歃血爲誓﹐不許延入一兵。劉大怒﹐傳令箭﹐且將以軍法從事。宏緒復語﹕督師以剿敵爲任﹐今�將至﹐正建功之會﹐柰何反欲入城﹐卒不聽。劉遂疏劾之。有旨逮問。晉州士民詣闕訟冤﹐至願以身代。知州之死者﹐不可勝計。宏緒得以輕處﹐降四級調用﹐上乃頗疑督師擾民矣。

劉旣由晉州而南行間﹐大帥多尾�不敢擊﹐亦不能擊﹐劉上疏言之﹐其末帶言劉光祚。嗣昌與國觀謀以此去劉﹐乃票光祚軍前正法。旨到日﹐諸大帥俱分道前去並光祚亦不在軍前﹐況原疏中罪原不至死﹐適有武淸之捷﹐劉乃置光祚於縣獄而復請之﹐並上武淸捷音。奉旨倏參倏敍﹐殊屬乖藐﹐著九卿科道看議。嗣昌明知聖旨往還之間必致參差﹐必不能正法而逐劉之計行矣。部覆劉宇亮冠帶閒住﹐陳啟新言看重議輕﹐沈迅言明旨森嚴﹐考功之法未盡﹐於是攺議革議職爲民。國觀票旨﹐仍候事平另擬。此楊﹑薛二人主謀﹐排擠構陷甚巧﹐故明旨止言看議﹐而加以議處究之﹔五案定而宇亮奉旨免議﹐聖明亦知其無大罪也。

張獻忠旣降復叛﹐假官軍旗號﹐暗襲南陽﹐屯南關援剿總兵左良玉適至北關﹐疑之﹐使人召之﹐獻忠窘﹐逸去。良玉追及之﹐兩馬相望﹐一箭中其肩﹐一箭中其指於弓靶﹐獻忠愴惶間﹐良玉舉刀劈其面﹐血流被甲﹐部下孫可望力前格之﹐獻忠乃得脫逃。至麻城﹐良玉追剿之﹐獻忠兩日夜馳七百里至榖城﹐營於王家河。戊寅正月初九日﹐破榖城﹐出示安民云﹕本營志在匡亂﹐已逐闖遠遁﹐本營釋甲歸朝﹐爾百姓其無恐﹐遂拘耆老具揭﹐遣可望通賄熊文燦﹔內有西碧玉二方﹐長尺餘﹔又有徑寸珠二枚。文燦遂一力擔當﹐撫之。二月﹐良玉至襄陽﹐巡按林銘球﹑巡道王瑞旃欲獻忠來見﹐執之。文燦曰﹕殺降不祥﹐力持不可。獻忠恃文燦爲援﹐益無忌﹐私煉士卒﹐鑄軍器﹐榖城諸生徐以顯一見如故﹐教以孫吳兵法。己卯春﹐叛形昭著﹐左良玉請討之﹐文燦故張露其事﹐且彊畱良玉飲餞﹐稽延時日﹐俾獻忠得預爲備。獻忠乃得從容運器甲資糧入房山﹐部署已定﹐文燦始出令進兵﹐良玉恚曰﹕督臺縱虎負嵎﹐使我攖之﹐不去必以逗𨖻罪我﹔令旗至﹐卽冒暑進討﹐遇伏大敗。良玉乃列其事於朝﹐樞輔楊嗣昌劾之﹐以十一月逮文燦﹐付法司擬罪。至庚辰十月棄市﹐次年復逮總督鄭崇儉下獄﹐以縱兵壇回﹐失誤軍機爲罪擬辟﹐以五月棄市。其罪實輕於文燦﹐竟同罹大辟﹐論者爲鄭冤之。

樞輔楊嗣昌﹐疏議州縣召募鄕兵須專訓練之任﹐或更府佐一員爲將領﹑州佐一員爲守備﹑縣佐一員爲把總裁訓導之一爲武職﹐府率一千﹑州七百﹑縣五百﹐其工食或量於地畝﹐或取於牙行﹐或富義之捐貲﹐或居民之絕產﹐設法通融﹐以仿古時文武相兼之制。上兪行之。工部侍郎張愼言疏言﹐其不便者數事。上命責成撫按詳議﹐究竟徒滋騷擾﹐未能畫一奉行也。嗣昌先又有考試生童必兼試騎射議﹐鄕試副榜準作恩貢﹐送入國子監行積分法﹐其數視正榜之半﹐先一日發榜﹐以杜私獘﹐俱允行。後副榜貢至京送監﹐但考一二優等﹐便以科道自居﹐卒之未嘗用一人﹑得一人也﹐次科乃停不行。

禦史王褧奎劾陳啟新緘默失職。上責其妄﹐下都察院議處。僉都李光春議以罰俸﹐上不悅﹐竟謫調外任﹐以吏部董羽宸不能駁正﹐奪俸六月。上怒光春﹐不已罷黜之﹐然啟新之用﹐上亦悔之﹐只是不肯認錯。其後姜采上互糾之疏﹐下部看議。部議有刀筆之語。上不悅﹐諭輔臣曰﹕處分可矣﹐管他甚刀筆。八月﹐命大學士楊嗣昌督師討賊﹐賜尙方劍﹐督師輔臣銀印﹐給帑金四萬﹐賞功牌一千五百﹐蟒紵緋絹各五百。九月陛辭﹐賜晏平臺後殿﹐復賦詩以寵其行。詩曰﹕鹽梅今日作幹城﹐上將新開細柳營﹐一掃寇氛從此靖﹐還期教養遂民生。所以寵之者至矣。嗣昌馳至武昌﹐申明軍令﹐鼓舞將卒﹐一時赫然。有賊黨劉國能來降。國能者﹐陜西諸生﹐眾亂推爲帥。至是降於嗣昌。嗣昌造其壘﹐信宿而返﹐國能感動傾生﹝﹖﹞。嗣昌先遣兵搜捕李自成。自成跳入雒陽深山中不可得﹐而均州賊帥王光恩亦未降。嗣昌以左良玉所部多降將﹐謂可倚以辦賊﹐疏請於上﹐拜爲平賊將車。又奏辟永州推官萬永吉爲軍前監紀。次年二月﹐復賜內帑萬金﹑賜鬥牛服﹐又賜海驑馬一﹑棗驑馬一。嗣昌駐軍襄陽﹐乃調各路兵會剿。時老回回﹑革裏眼﹑左金﹑王南營四股﹐合二萬人﹐分屯南直﹑英霍﹑潛太諸山寨﹐犯安慶﹑桐城諸路﹐遼將黃得功﹑川將杜先春﹐屢戰屢卻﹐賊每避兩軍﹐賊多購蘄黃人爲間﹐或攜藥囊著蔡爲卜﹐或談靑烏姑布星家言﹐或爲緇流黃冠﹐或爲乞丐戲術﹐分布江皖諸境﹐覘虛實。時時突出焚掠﹐毒流四境。

十三年庚辰正月﹐考察天下官員﹐東廠緝獲賄冊進覽﹐命掌科阮震享﹑掌道周堪賡回奏。吏部尙書謝升疏參震亨通賄敗類有據﹐命下﹐震亨死杖下。又逮劣處貪官浙寧布政姚永濟等三十七人﹐下刑部獄究問。先是﹐丁丑外計永濟﹐以錢銀積欠﹐部覆爲民﹐浙省在京諸紳溫體仁﹑姜逢元等五十餘人﹐合詞保畱﹐稱永濟居身廉愼﹐核獘嚴明﹐爲從來方伯之冠﹐乃準降級管事。至是﹐又以貪處﹐若追問前此保舉之罪﹐不知何以解也﹗

仙居知縣過周謀﹐爲薛國觀門生﹐托同鄕吏部員外熊文舉﹐營轉禮曹﹔令文舉之父貽書入京﹐隱語饋國觀五百金。時﹐文舉方奉陜西典試命未還京也。送書人爲東廠緝獲﹐上聞國觀疏辧﹐命逮文舉父下獄究問。文舉具疏爲父代罪﹐不允﹐與周謀俱遣戍。

文武品官服色﹐祖制旣定﹐奉行已久﹐惟是武弁槪服獅子。上至是重行申飭﹐武臣三四品俱照制服虎豹。至內臣從無定式。蓋直擯之灑掃服役之末﹐祖制良有深意﹐𨿽太監極尊﹐止於正四品﹐間有賜蟒﹐不過舊衣之賞賚耳。是時上取山海經進覽﹐采取各種獸名﹐定爲服式﹐以天騄爲極品﹐識者謂至尊左右環列異獸﹐蓋不祥也。

庚辰三月十五日﹐上禦皇極殿﹐策諸進士。上乘步輦降殿階﹐從容周視﹐距諸士凡案咫尺。上親閱試策﹐諭禮部傳臚展期﹐十九日傳旨召進士楊瓊芳等至會極門。中使執名冊傳呼某人等四十人至文華門外序立﹐上禦殿﹐諸進士行五拜三叩頭禮畢﹐上諭曰﹕爾等前日所對策﹐切實的固有﹐浮泛的亦多﹐特召爾等四十人來問滅�雪恥事。爾等學問之功旣久﹐時勢之感又深﹐各將胸中所見﹐明白奏來。如切實可用﹐朕不拘常格用。諸士承旨起﹐過東徧立﹐中捧一黃綾函﹐傳禦題十幅﹐卽面諭語每四人共閱。閱畢﹐以次跪報姓名對。上注聽甚殷﹐執禦筆書錄數語﹐或有名注圈點者﹐分十班對畢﹐行禮出。二十日﹐傳臚﹐賜魏藻徳﹑葛世振﹑髙爾儼及第。又傳聖諭﹐昨召諸士奏對明爽者趙玉森﹑姚宗衡﹑劉暄﹑孫一脈﹑嚴似祖著授翰林﹔黃雲師﹑周延儒﹑宣國柱﹑周鼒﹑李如璧授科員﹔馮垣登﹑陳純徳﹑陳羽白﹑魏景琦﹑吳邦臣授禦史﹔稍明者董國祥﹑顏渾﹑張朝綖﹑葛奇祚﹑錢志騶﹑張經﹑呂陽﹑盧若騰﹑蔡肱明﹑田有年授吏﹑兵二部司務﹔卽行察缺塡補。初﹐閣中照例進十二卷﹐上命取余捲至再三﹐皆以十二卷進﹐共至四十餘卷﹐皆一一召對﹐親拔數人。藻徳﹐北通州人﹐自言三次守城功。上心識之﹐遂拔第一。壬午冬﹐復以面對稱旨﹐超拜詹事入閣﹐旋正首揆。甲申之變﹐不能殉節﹐爲賊夾辱而死﹐負恩甚矣。

上以考選不列舉貢﹐傳諭吏部﹐將廷試就教舉人﹑貢生二百六十三人吳康等悉照進士﹐選授部寺﹑司屬﹑推知等官。此系特用﹐後不爲例。於是﹐與選者遂豎黃旗竿﹐稱禦進士﹐此一奇也。然卒無一人有用可副破格特恩者。江西巡撫解學龍﹐疏薦布政司都事黃道周﹐有「學術直貫天人﹑品行無忝周孔」等語。上以道周黨邪亂政﹐學龍徇私藐法﹐俱著緹騎逮問。工部主事葉廷秀上疏救之。上怒甚﹐命廷杖廷秀一百﹑道周﹑學龍各八十﹐俱仍下刑部擬罪。國子生塗仲吉復上疏言道周淸忠苦節﹐昔唐太宗恨魏徵之面折﹐至欲殺而終不果﹔漢武帝惡汲黯之直諫﹐𨿽遠出而實優容。皇上欲遠法堯舜﹐柰何出漢唐主下﹖通政司格之不上﹐仲吉並劾通政司施邦曜遏抑言路。上怒﹐逮仲吉﹐廷杖一百﹔邦曜革職﹐下道周等鎭撫司打問﹐逼供同黨﹐鍛煉甚酷﹐乃指數員塞責。因及通政馬思理﹑編修黃文煥﹑吏主事陳天工﹑工部司務董養和﹑中書文震亨俱下獄。有昆山諸生朱永明﹐持百錢貽仲吉﹐亦在系中。刑部司官吳文燦﹐遲案不上﹐廷杖六十﹐革職爲民。諸人杖皆不死﹐得錦衣郭承昊調獲力也。刑部尙書李覺斯﹐亦革職爲民﹔一番具招﹐一番嚴駁﹔淹滯獄中一年餘﹐至宜興再召﹐詞組回天﹐始得解网﹝事詳後卷﹞。是時﹐武陵亦已自盡矣。

大學士薛國觀﹐冠帶閒住﹔給事中袁愷再疏劾其納賄據﹐並及吏部尙書傅永淳﹑刑部侍郎蔡奕琛等﹐並免官﹔又逮左副都禦史葉有聲下刑部究問。時﹐株連頗眾﹐旋遣緹騎逮國觀到京﹐賜自盡﹐籍沒家產入官。國觀初與嗣昌﹐比謀去劉宇亮﹐遂正首揆﹐並無忌憚﹐任用私人王陛彥通賄賂於外﹐怒老中書周國興﹑楊余洪不爲用﹐捏泄旨事參之﹐皆斃於廷杖。兩人之家遂密緝其納賄事件﹐報於東廠﹐令其事件密聞於上。上心動久矣﹐適史■﹝範上土下﹞死﹐所輩多金爲布置地者﹐皆入於國觀。周﹑楊二家嗾■﹝範上土下﹞之家人出首﹐事已上﹐聞錦衣衛提其長班鞫問﹐供吐甚詳﹐國觀疏辧﹐猶稱楊士聰之參史■﹝範上土下﹞﹐別有緣故。

又稱■﹝範上土下﹞曾參黨人﹐袁崇煥等爲黨人報復云云。已而奉旨議處﹐私人王陛彥下獄﹐部覆國觀閒住﹔出都之日﹐贓私累累﹐用車數百輛﹔兩家復聳邏卒具事件密奏﹐聖心益怒﹔特旨王陛彥卽著會官斬決﹐而國觀復逮﹔凡招上或斬或絞﹐卷中已詳﹐奉旨止云卽著會官處決。今陛彥招未成﹐裁自聖斷﹐故云斬決﹐此旨從來所未有也﹝後吳昌時之斬﹐奉旨亦與此同。人謂陛彥之罪﹐實由昌時設謀構成﹐故天報不爽﹞。國觀逮至﹐候命外寓﹐而勒令自盡之旨下。時已髙臥﹐家人報錦衣賫詔至﹐蹶然曰﹕我死矣。倉卒覓小帽戴之﹐宣詔已畢﹐俯首不能出聲﹔自盡後﹐緹帥驗視回奏﹐次日始奉旨準收斂。蓋懸梁者﹐凡兩晝夜云。

崇禎十四年辛巳正月十一日﹐流寇李自成陷雒陽﹐福王自殺。先是﹐河南撫鎭分汛禦寇﹐總鎭王紹禹主守雒城﹐賊在宜陽﹑永寧﹐殺王戮官﹐紹寧卽揭報撫臣﹐且盟在城各官﹐分門堅守。羅﹑劉二將營於城外。十九日賊至﹐羅﹑劉戰敗﹐賊遂抵城下。二十日﹐力攻一日﹐至更餘﹐有呼喊於城上者﹐兵士盡嘩。先報執王守道索糧﹐王府中人開北門放賊入﹔守道王允長﹑知府馮一俊﹑鄕官尙書呂維祺等﹑寺副邢紹徳﹐俱不屍死。賊入王宮﹐執福王﹐將擁戴之﹐云神宗皇帝原有意傳大位於大王。王叱之曰﹕我從不聞此語﹐何敢背義造誣﹖賊又請王諭筆。王不可﹐賊遂以繩進。請王自裁。王又叱曰﹕任汝殺我﹐賊遂共縊殺之。有小內官崔升﹐勸王寧死勿屈﹐抱王至死不去並見殺。兩承奉告賊以棺殮王屍﹐亦卽自殺。賊盡焚王宮﹐畱十餘日﹐煮粥以食饑民。又考賞秀才。於二月初二日棄城開營﹐一路上魯山﹐一路上汝州﹐劫掠滿載云云。後授書辦邵時昌爲總理﹐統守雒城﹔閱一月後﹐巡撫李仙風至孟縣﹐誘執賊將﹐以兵臨雒城。時昌開門迎入﹐仙風遂以恢復奏聞。言福王受驚病死。旨責其欺飾﹐逮下獄論斬。二十四日﹐上禦幹淸宮﹐召閣部科道諸臣入諭曰﹕朕禦極十四年﹐國家多事﹐復遇饑荒﹐流寇猖獗﹐近日攻陷雒陽﹐福王被害﹔夫親親仁民仁民愛物﹐親叔不保﹐皆朕不聽所致﹐眞當愧﹐聲淚俱下。閣臣奏﹐此系气數所致。上曰﹕說不得气數﹔就是气數﹐亦須人事補救。年來何曾補救得幾分﹖召兵科張縉彥﹐命將河南事奏來。縉彥奏﹕福王遇害是眞﹐遇害時有內員環泣不忍去。上問何名。縉彥奏是崔升﹐又問世子有何人跟隨﹖縉彥奏﹕聞有王府校尉數十人。上長嘆淚下﹔因奏福王身死社稷﹐葬祭慰問﹐都宜從厚。上曰﹕說得是。因召禮科諸臣曰﹕朕欲差一員前去﹐各奏來。李焻奏﹕督師出兵﹐一年有餘﹐惟初次有瑪瑙山一小捷﹐今遂寂然﹐須另遣大將幫他。上曰﹕督師去河南數千里﹐如何照管得到﹖你們亦當設身處地。李焻奏﹕正因其照管不來﹐故請再遣。上曰﹕已遣朱大典便是大將。章正宸奏﹕闖賊從四川來﹐樞臣陳新甲旁立急應曰﹕自秦來不自川來。言至再。蓋從川來﹐則責在嗣昌也。上召新甲諭曰﹕卿部職司調度﹐算爲朕執法﹐如姑息誤事﹐皆卿部之罪。縉彥奏﹕雒封失陷﹐凡王府宮眷﹐內外官紳士民﹐焚劫甚慘﹐急須賑濟。上曰﹕朕卽措發。諸臣叩頭退。卽傳諭駙馬都尉冉興讓﹑太監王裕民﹑禮科葉髙標前去河南﹐慰問世子﹐詳察福王宮眷存亡及殉難官民人等。除前發賑濟銀三萬兩外﹐禦前發銀一萬兩﹐坤寧宮四千兩﹐承乾宮三千兩﹐翌坤宮二千兩﹐太子一萬兩﹐慈慶宮一千兩﹐慈寧宮皇祖昭妃五百兩﹐望考定妃五百兩﹐賫去支用。

二月初�日﹐張獻忠陷襄陽﹐殺襄王﹐屠王府官民人等數萬人。先是﹐嗣昌在本部時﹐議練兵十餘萬﹐於各邊特加練餉之數﹐至是卽撥練餉爲剿寇之用。餉足而民怨已極。嗣昌進剿張獻忠。獻忠出戰﹐墜馬幾被擒﹐逸出逃入瑪瑙山中。嗣昌令降將劉國能圍之﹐獻忠食盡﹐分兵四出抄掠﹔不得糧者﹐歸卽殺之﹐其未歸者懼殺﹐詣軍門降。國能將之前行﹐僞稱糧至﹐獻忠開營延入﹐國能乘其不意﹐縱火大戰﹐掃其營壘﹐擒其妻孥及賊黨徐以顯﹑潘應鰲等﹐送襄陽獄。獻忠批藤墜巖澗逃﹐士卒直走四川﹐隨又困之竹溪﹑房縣﹐大兵四面固圍﹐無毫髮間隙﹐可容片甲遁去﹐而蜀撫邵捷春與嗣昌不相合﹐又聽讒殺戰將楊茂選﹐軍士皆怒。於是﹐夔關失守﹐賊復逸出﹐部署稍定﹐復返湖廣﹐假稱楊閣部兵至﹐坐乘八轎並民扛火藥﹑文書﹑印信皆同﹐道府不疑﹐延之入城。上火起﹐城盡入﹐合城鼎沸﹐獄中者俱出與之合﹐先攻襄王府﹔執襄王﹐坐之堂下﹐獻忠勸以卮酒曰﹕吾欲斷楊嗣昌之頭﹐而嗣昌遠在蜀﹐今當借王頭﹐使嗣昌以陷藩伏法。王其努力盡此一杯。因縛王殺之﹐隨焚其屍﹐又殺貴陽王常法等四十三人﹐承奉閆國鼎等八人。知府王承曾﹐保福淸王常澄得脫﹔督輔楊嗣昌在荊州﹐聞變懼禍﹐遂自縊。時三月朔日也。監軍楊卓然﹐以病故聞﹐上諭部院﹕嗣昌𨿽二載辛勞﹐一朝盡瘁﹐有瑪瑙山等諸捷不能掩闖﹑獻鴟張﹐兩藩罹禍﹐名城屢陷﹐殺掠頻聞﹐𨿽病故﹐還著九卿科道會勘議罪。

先是﹐熊文燦檄僉事張大經監獻忠軍﹐大經初至﹐爲陳說禍福﹐獻忠頗爲致敬﹐及文燦措置乘方﹐獻忠遂拘大經爲質。大經悔爲文燦所賣﹐鬱鬱死於房縣山中。獻忠駐札榖城時﹐知縣阮之鈿多方調護﹐士民賴之﹐獻忠叛﹐之鈿瀝血書絕命詞於襟﹐仰藥死。其破襄陽也﹐知縣李天覺北面叩首﹐置印於案自縊死﹐推官鄺曰廣被執不屈死。嗣昌之初出督師﹐其輜重盡裝入大銃中﹐寄於固始縣庫﹐死後知縣時敏盡取之以歸﹐不下數百萬。敏以此營升兵科﹐甲申降賊﹐後先爲鄕裏搶掠其半﹔乙酉之變﹐盡行燒毀﹐並殺其身焉。今其子且不免負薪矣。嗟嗟﹖此皆民脂民膏也﹐天意豈容若輩安享哉﹗

蜀撫邵捷春爲楊嗣昌疏參﹐奉旨差官旗逮問。捷春夔關之失﹐不爲無罪﹐然在地方﹐實得民心。軍民因哄然逐散官旗。蜀王爲之疏請﹐奉旨朝廷大法﹐豈容百姓阻撓﹖邵捷春著巡按差官護送來京﹐下刑部究問﹐坐以失誤軍機﹐決不待時斬。旨未下而先一日報卒。上疑有泄漏情獘﹐並處該司官。

自邵捷春得罪後﹐繼之者爲陳士奇﹐但淸謹而無禦亂才故蜀事益不可爲矣。蜀紳初舉臬司馬幹者得民心﹐有邊才﹐宜推爲撫。當事以其爲乙榜也﹐故抑之﹐而別推。噫﹗此何時何地而猶拘資格耶﹗

諭吏部﹕凡遇侍郎﹑巡撫員缺﹐須將資深翰林同推﹐各部侍郎仍許兼侍讀學士﹐惟巡撫不許。於是﹐推詹事李紹賢爲戶部右侍郎﹐督理錢法﹔未幾﹐又推原任祭酒倪元璐爲兵部侍郎。

刑科胡周鼒疏言﹕外戚張國紀所紀懿安皇後事﹐當日岌岌可危﹐今皇七子降生﹐宜加聖後徽號。上以其無端突發﹐疑窺伺宮幃﹐令回奏﹐旋革職下獄。內閣範復粹奉旨淸獄﹐因奏各犯官六十六名內﹐而尙書﹑侍郎﹑都察院﹑科道部屬外﹐而督撫﹑司道﹑府縣等官﹐無不畢具﹐如原任尙書侯恂﹐傅宗龍﹑府丞戴澳﹐巡撫黎玉田﹑常道立﹑方孔照﹑給事宣國柱﹑耿始然﹑禦史成勇﹑魏景琦﹑兩司範良彥﹑賀鼎﹑司屬倪嘉慶﹑孫嘉績﹑熊汝學﹑朱國壽﹑朱日嶸諸犯各殊﹐幽沈則一﹐當下部作速淸理。又特舉原任江西布政朱之臣﹑總兵劉光祚之才﹐乞復光祚官﹐起用。奉旨朱之臣準還職﹐劉光祚準軍前效用。

應天巡撫黃希憲奏報擒獲江海大憝黃尙忠﹐得空船四十餘只﹐爲總兵王之仁﹑守備湯夢復之功。蓋尙忠不過海上皈鹽之徒﹐非寇盜比也。撫臣聽信將領妄報邀功﹐從此海上日多事矣。上諭吏部以時事多艱﹐佐理須人﹐舊輔周延儒﹑張至發﹑賀逢聖俱忠猷未竟﹐各起原官﹐入閣辦事﹐著該撫按官惇請就道。三臣各具疏辭﹐不允。閣中自戊寅年特用楊嗣昌等五人後﹐己卯年又用費縣張四知﹑滑縣魏照乘﹑蘄水姚明恭三人。庚辰年又用徳州謝升﹑井研陳演二人。自�溪病故﹐韓城得罪﹐武陵督師出﹐其餘相繼去位﹐是閣中止範﹑張﹑魏﹑謝四人﹐而範亦旋予告矣。一時諸輔皆無有當聖意者﹐眾推宜興才智可以仰副﹐且林居以來﹐又能化洛﹑蜀之異同﹐皈依眾正﹐優容敗類﹔於是﹐庶吉士張溥﹑禮部員外吳昌時輩爲之營謀﹐涿州舊輔與商邱﹑桐城輩亦極力資通於內璫﹐竟得召用﹐𨿽並及張﹑賀二人﹐而意則專在周也。故二人到不久﹐亦卽罷去。時朝政嚴切﹐歲事凶荒﹐兵餉掣肘﹐臺省是非訐直﹐至爲棘手矣。

蓋政府自烏程之後﹐繼以澑川﹑韓城﹐皆祖述故智﹐娟疾賢才﹐盈廷重足﹐久無樂生懷矣。宜興甚憂之﹐惟濟之以寬﹐首引用先朝故老如劉山陰﹑鄭建徳輩﹐召還言事遷謫科道﹑復詿誤舉人﹑廣取士額﹑釋漕白欠解戶﹑並蠲民間積逋﹑赦宥戍罪悉還家﹐再陳兵殘歲歉﹐地減現年兩稅﹐蘇﹑松﹑常﹑嘉﹑湖各府﹐許以次年夏麥代漕兌。將佐功罪賞罰不踰時。至卹死﹑褒忠等事﹐尙期期不予者﹐皆朝報夕下﹐天下仰望丰采﹐如久污得沐﹐宿欝臨春之快﹔又特請撤回監視璫差﹐停止廠衛緝事﹐尢爲不易得之數﹐使天欲平治﹐則循此不變﹐豈非救時宰相﹐卽繼美國初三楊無愧矣﹐乃美不克終﹐竟使身名與國運同盡也。悲夫﹗

諭吏部﹑吏科曰﹕朕惟足國﹐貴在阜民﹐彊兵要在擇將。今國用日煩﹐民生日困﹐朕心如傷﹔每議足用﹐則必取之於民﹔言卹民﹐則又慮詘於賦國﹐與民無並足之方矣。建牙設鎭﹐不知凡幾﹐推轂徒勤﹐登壇罔效﹐豈以天下之大竟無明習心計﹑謀裕折衝者乎﹖朕拊髀側席﹐未獲一遇﹐意者敷求之道未盡也。今特開裕國足民科﹑奇謀異勇科﹐使海內人士﹐望的而趨﹐有以自見。至訪求﹑考驗﹑徵辟﹑選舉﹐更須良法﹐務期豪傑傾心﹐弓旌生色﹐以稱朕破格旁求至意。該部科詳議規則來行。

四月﹐差勛臣朱純臣﹑戚臣劉文炳﹑禮臣林欲楫﹐攜帶曉地理的往南京會同守備太監﹑南京禮部官﹐恭請孝陵循行察勘附陵三十里地方及龍脈經行之所﹐俱不許燒灰作窯﹐並泗州祖陵﹑鳳陽皇陵一並察勘。時有姦民誑奏﹐地方居人侵傷陵脈者﹐故有此遣。上先期禦中極殿﹐召閣部文武諸大臣面詢再三﹐各賜坐﹐宴於殿上﹔又賜欽遣三臣路費釆緞。

蔣徳璟曰﹕中極舊名華蓋﹐嘉靖中易今名。前卽皇極﹐後爲建極﹐𨿽相連而中極特爲髙閎。上寶座周圍刻金龍形﹐諸臣就席時﹐上以齋不用酒止用茶﹐計十三人。人各一席﹐席各三十餘器﹐皆禦膳所蔬果﹐甚潔精﹐非光祿寺蔬也。上坐覽文書﹐司禮大璫旁立﹐時跪承旨﹐而諸臣左右坐。宣徳後﹐久無此禮矣。祖制宴羣臣多在午門文華門外﹐惟郊禮慶成宴三品及學士在皇極殿內。永樂中召坐西內園殿﹐宣徳中召宴萬歲山廣寒殿﹐嘉靖中賜宴西苑﹐不聞侍坐﹐蓋正統中坐禮久廢矣。今上十二年﹐始議行之﹐而中極自國初賜宴親王外未有也。

上旣遣三臣往南﹐成國時總督京營﹐戀戎政印﹐因疏請帶印往南﹐又請帶京營兵千人護行﹐托言便道護糧艘北來﹐相機剿寇。上已許之﹐部科俱疏言其非。十八日﹐上復召諸臣入﹐諭三臣曰﹕勘陵重典﹐三公正卿帶千兵不爲多﹐但須嚴禁騷擾﹐成國因言諸臣阻撓。上曰﹕他們說的亦是地方供應難﹐且旣有關防﹐京營印不須帶去。若言剿寇﹐不將勘陵事誤了。糧船北來﹐此去南去﹐亦難兼顧。京營印外面亦行不得﹐只交協埋侍郎收了。

蔣徳璟曰﹕時部科疏並入﹐成國甚以阻撓爲恨﹐若各將疏意發揮﹐幾成聚訟。上一出﹐不言有疏﹐但戒諭再三嚴禁騷擾﹐並解其京營印﹐諸臣見其言之行﹐不須再開口﹐彼此無爭﹐形迹不露﹐居然杯酒釋兵權作用也。

北兵圍祖大壽於錦州﹐塡濠毀塹﹐聲援俱絕﹐有卒四人間出﹐云城粟足支半年﹐苦乏薪耳。傳大壽語﹐宜以車營逼之﹐毋輕戰。總督洪承疇集兵待援未決﹐奏聞。上憂之﹐召問中樞陳新甲計將安出。新甲求退與閣臣侍郎等酌議﹐請遣司官面商於承疇。時有七可憂﹑十可議之奏﹐祈皇上察報國遣郎﹝﹖﹞張若麒往行營酌視。若麒謂急戰之便﹐相持數日﹐官軍大敗﹐則自若麒之催戰爲之﹔旋逮若麒下獄﹐擬罪。五月﹐赦兵部尙書傅宗龍於獄﹐以右侍郎兼都禦史督兵討賊。九月﹐宗龍率兵至新蔡﹐與保楊文嶽之兵會﹝﹖﹞﹔賀人龍將秦兵﹐虎大威將保定兵﹐共結浮渡橋渡河﹐合兵趨項城。初五日﹐兩軍畢渡﹐走賀龍口﹐自成﹑汝才亦結浮橋於上流﹐將趨汝寧﹐覘官兵至﹐盡伏精銳於松林中﹐諸賊悉力死戰﹐諸軍星散。宗龍率散卒﹐且戰且走﹐次日至項城﹐賊追及被執﹐至門下大呼於門曰﹕我秦督臣也﹐請啟門納秦督。宗龍大呼曰﹕我不幸墮賊手﹐左右皆賊﹐毋爲所紿﹐唾宗龍。龍大罵曰﹔我大臣也﹐死則死耳。宗龍遂遇害。自是山陜無復寧宇矣。

十一月﹐陜西巡撫汪喬年率總兵等三萬﹐趨河南﹔自成聞之﹐率賊來迎戰。喬年安營未定﹐有二將先逃﹐官軍潰﹐賊乘之﹐一軍盡覆。喬年以數百人入城﹐居守五日﹐城復陷﹐喬年被執見殺。

十二月﹐黃道周﹑解學龍﹑塗仲吉各擬煙瘴地永戍﹐葉廷秀邊戍﹐黃文煥分別配杖。初﹐刑部尙書劉澤深擬道周永戍。上不允。因上言曰﹕道周之罪﹐前兩疏已嚴矣﹔過此﹐惟有論死。自來論死諸臣﹐非封疆則貪酷﹐未有以建言蒙戮者。當此生死之關﹐不敢不存一難愼之心﹐敢仍以原擬上﹔疏入﹐允之。

黃景昉撰黃公行狀略云﹕江撫解公升任﹐薦僚屬疏﹐例下部﹐不足勞﹐萬幾聞有僉貼其旁致上怒者﹐遂得扭逮之命。比入獄﹐廷杖擬罪﹐屢嚴駁﹐聲息洶洶﹐莫必其命。余爲拉同鄕蔣徳璟等謁謝徳州請之。謝太息曰﹕死矣。遲秋爲幸。聞之失色。總承韓城毒炎之後﹐餘威尙震﹐武陵𨿽出督師﹐柄得遙參﹐宣督遂入爲中樞﹐同憾公前疏刺骨﹐同年費縣﹐井研交誼漠如滑縣﹐且下石矣。宜興周公新召至﹐眾喁喁望丰采﹐諸名流力慫恿之﹐婉代開釋﹐得免死﹐攺戍。周公又於講筵平章他疏馴語及公﹐余與蔣公贊其說﹐初冀得脫戍幸矣﹐竟復原官﹐實出望表。本聖主榦斷﹐度越百王﹐天下亦以是亮周公焉。

十五年正月元旦﹐上禦殿﹐朝賀畢﹐下寶座﹐南面立﹐顧內侍﹐命召閣臣來。閣臣由殿東門入﹐再奉旨﹐遂至殿檐﹐行叩頭禮﹐跪以聽命。上曰﹕閣臣西班來。蓋以師席待諸輔也。閣臣起立﹐不知上意﹐擬取東西兩班。上又曰﹕閣臣西邊班來。隨有一閹下引而前。上宣閣臣來﹐諸輔趨進。上曰﹕古來聖帝明王﹐皆崇師道﹔今日講猶稱先生﹐尙存遺意﹔卿等卽朕師也。敬於元旦端冕而求﹐聖躬卽轉而西﹐向閣臣一揖。因曰﹕經言尊賢也。敬大臣也﹐朕之此禮﹐原不爲過。今而後﹐道徳惟諸先生訓誨之﹐政務惟諸先生是賴。又曰﹕自古君臣志同道合而天下治平﹐朕於諸先生有厚望焉。諸輔臣遜謝不敢當。上曰﹕先生正是當敬的。言之再三﹐隨諭先生起。諸輔臣始起﹐轉下叩頭。上還宮後﹐補賜聖諭。時輔臣爲周延儒﹑賀逢聖﹑張四知﹑謝升﹑魏照乘﹑陳演﹑六人。

諭﹕各省直十二年以前一應存畱起解上供本折錢糧﹐盡蠲免。又以江南荒旱﹐許各州府縣以麥抵漕。百姓歡呼稱慶。又從刑部侍郎惠世揚請豁免十二年以前贓罰銀兩﹐又發帑金二萬賑山東。

先是﹐十三﹑四年蘇﹑松﹑常﹑鎭四府皆大旱﹐蝗虫食苗﹐民皆告饑。浙西三府又大水爲災﹐一望漂溺﹐漕儲缺額﹐徵比無方﹐而湖州一府尢甚。十四年七月﹐浙撫參徳淸﹑崇徳兩縣尢遲兌誤漕。時政府方尙嚴切﹐遂奉旨差緹騎拿解兩縣印官。崇徳令趙夔自縊死﹐徳淸令朱實蓮逮至京﹐下獄擬罪。時漕事亦已報竣﹐實蓮因具疏陳地方荒苦狀﹐始得釋罪調用﹐則屬宜興爲政矣。

朱君字子潔﹐廣東南海人﹐天啟辛酉方弱冠知﹐受於先忠毅﹐拔冠。一經工詩文﹐重气誼﹐屢躓春闈﹐以薦舉授是官﹐到任未一年也。被逮後﹐所著詩﹐有冬春艸﹐吳巒儒先生序之曰﹕詩以言乎心之所之也。心乎親者﹐其言之乎孝。心乎君者﹐其言之乎忠。心乎民者﹐其言之乎仁。吾友子潔氏﹐令臨溪﹐著循廉聲﹐忽詔釋之﹐還其官﹐所撰冬春艸﹐言孝﹑言忠﹑言仁﹐令讀者流連嗟嘆而不容已。因以知其心焉。先是﹐其師李侍禦仲達﹐亦吾友也﹐以觸璫詔獄﹐所撰有受命艸﹐亦言孝﹑言忠﹑言仁﹐足以令人嗟嘆而不容已。然侍禦之冤﹐當其不身白也﹐今子潔幸遇↑聖明﹐復得出以展其大用﹐凡所言孝﹑言忠﹑言仁處﹐無不可發而措諸事業者。其重勉乎哉﹗侍禦可謂有生友矣。

禦史張肯堂疏﹐請還向來言事遷謫諸臣。略曰﹕在諸臣率意敷陳﹐罪止成於狂戇﹔在聖明薄從降罰﹐法姑予以困衡。常讀其封事﹐或議徵求宜緩﹐或陳刑獄宜寬﹐或糾行間功罪之淆﹐或爭朝端名節之重﹐或抨彈臣姦於气焰方張之日﹐或抵牾近習謚威權思竊之時。一腔忠愛﹐天日共鑑﹐偶經摧折﹐便作遂臣﹐𨿽盛世原無棄人﹐何官不可自效﹐然使之回翔中外﹐何如特加環召﹐賜復原職之大人快心乎﹗奉旨下部察核﹐於是原降用李淸���等凡�十人﹐俱準復給事禦史云。

張公在言路﹐頗著蹇諤聲﹐後官閩撫﹐遇變不屈﹐蹈海從王全節而死﹐事另有紀。

三月﹐召對考選諸臣於中左門﹐問解圍急著﹖中原禦賊何策﹖兵至之處作何轉輸﹖災荒之民作何生聚﹖足食足兵何以使民生不困﹖議蠲議緩何以使國用仍充﹖其各悉心條奏。時行取各官﹐待命闕下﹐皆仰祈宜興援引﹐適漕運愆期﹐宜興因請連下諸科道命使之分頭催僭。於是﹐考選四十四人朱徽﹑馬嘉植等﹐咸授科道﹗無攺部曹者﹐內惟劉熙祚以巡按湖南爲賊所執﹐不屈死難﹔姜采在諫垣直言著節﹐幾斃詔獄﹔此外無一人足副特恩者矣。

禮科倪仁禎疏言﹕臣等初授科﹐例於朝房候見閣臣﹐謝升言及兵餉時事﹐忽曰﹕皇上惟自用聰明﹐以察爲明﹐致天下俱壞。升居位輔弼﹐敢歸罪天子﹐如此吏科﹐朱徽﹑廖國遴亦劾奏同之。上怒﹐下廷臣議處﹐命削籍爲民。升先任冢宰﹐與唐世濟合謀﹐薦逆案霍維﹑華世濟﹐下獄﹔升閒住。田惟嘉罷後﹐以南京右都禦史莊欽鄰爲冢宰。欽鄰久不到任﹐奉旨切責調用﹐復召升爲之。庚辰冬﹐同陳演入閣﹐聖眷頗隆。次年辛巳﹐上命追寫孝純皇后同孝元皇后﹑光宗皇帝禦容﹐一同迎入﹐上親致祭。諸閣臣陪祭。升獨後至﹐臺省參之﹐升疏辧謂﹕臣將出門而衣帶忽斷﹐再續再斷﹐以是後期。乞提裁衣者﹐同班役下法司訊鞫﹐𨿽奉旨免究﹐而上意已動。至是罷斥之。夫以大臣而委罪下役﹐其作事之乖﹐亦見一斑矣。升後降淸﹐仍爲大學士。

禦史徐殿臣﹑劉之渤各疏糾輔臣魏照乘﹐得旨準其請告。魏初與韓城善﹐每票擬﹐輒效其深文駁摘﹔宜興入後﹐諸輔皆請教惟謹﹐魏專行自如﹐宜興心不然。至是糾疏入﹐方一疏引疾﹐卽票旨允歸﹐未幾費縣﹐江夏亦相繼與告去。

起升馬士英兵部右侍卽兼都察院僉都禦吏﹐總督應鳳等處軍務。馬先任宣府巡撫﹐爲總監王坤參其支用庫銀事﹐逮問遣戍。馬本貴州人﹐久僑居金陵﹐與東南諸紳往來頗善。至是以流賊橫行江北﹐會推鳳督﹐列士英名其中。上頗怒﹐謂會推大典﹐輒用廢棄﹐冢臣欺蔽殊甚。宜興奏曰﹐冢臣豈敢欺﹐實以士英曾歷邊疆﹐有才可惜﹐今止開列﹐候皇上裁用。惟是不先奏明爲有罪耳。上怒始霽。曰﹕馬士英旣有邊才﹐卽著他去﹐以此起官﹐馴至有南渡之柄用矣。

上以寇氛未靖﹐民罹鋒刃﹐建齋南城﹐每子刻同中宮往誦佛。移時﹐然後還內。禮科姜采疏言﹕宗社之安危﹐非佛氏之禍福也。以九重之尊﹐對西竺之繁文﹐臣不敢以爲可。且正徳年之往事﹐皇上豈不見及此耶﹖禦史廖惟義疏請驅眞人﹑羽士各還原籍﹐侍郎王錫衮請遣眞人張應京歸﹐皆不聽。先是﹐召應京入都﹐卽傳禮部宴﹔侍郎奏﹕會典宴法王在大慈恩寺﹐則宴眞人宜在宮觀。上遲回久之﹐始報可。旋召應京至會極門﹐賜賫甚渥。比洪熙時所賜逾數十倍。諸司無敢執奏者。已加王錫衮服俸一級﹐嘉其諷上事佛﹐寓規於愛也。

宮中舊規﹐上每年冬底﹐書符召仙或召將﹐叩以來歲事﹐無不應者。至是年﹐召不至﹐良久﹐元帝下臨﹐亂批云﹕天將皆已降生人間﹐無可應召者。上再拜叩問﹕天將降生﹐意欲何爲﹖尙未降生者否﹖亂答云﹕惟漢壽亭侯受明厚恩﹐不肯降生﹐余無在者。批畢寂然﹐再叩不應矣。

六月十九日﹐上召會推諸臣吏尙李日宣﹑禮尙林欲楫﹑左都王道直﹑禮侍王錫衮﹑蔣徳璟﹑左副都房可壯﹑掌詹李紹賢﹑兵侍吳甡﹑刑侍惠世揚﹑徐石麟﹑工侍宋玫﹑詹事黃景昉﹑邱瑜﹑通政使沈惟炳﹑大理卿張三謨﹑諭徳楊觀光共十六人來中左門。徐以病不至。同輔臣賜飯畢﹐先召諸輔臣入徳政殿﹐賜坐。次輔賀逢聖﹐時已奉旨允放﹐猶被召入見﹐忽放聲大哭不止﹐久之﹐召兵部詢邊事﹔又召日宣﹑道直入﹔頃之﹐諭曰﹕卿二人﹐不須召對﹐俱令出。上移駕入中極殿﹐輔臣亦入殿﹐賜坐﹗賀復放聲大哭﹐拜跪數十不止。命之出殿﹐行五拜三叩頭﹐辭朝復大哭不止﹐見者怪之﹔旣出﹐方召預推諸臣入﹐行禮畢﹐令入殿內依班魚貫立禦牀東。上曰﹕��未滅﹐流寇猖獗﹐天變民窮﹐卿等有何嘉猷奏來。卽令各依會推次序過奏﹐奏對畢﹐殿內先備酒六桌﹐將賜諸臣坐宴﹐而房﹑宋﹑張三人奏對不稱旨﹐上遽傳令各回衙門﹐遂俱出。是夜﹐傳旨命徳璟﹑景昉﹑甡三人入閣﹐而以濫推多人責吏部回話。

賀公居身淸正﹐不和於時﹐故再召未久﹐旋卽告歸。家居武昌。十六年獻寇破城﹐全家殉難﹐大節凜然。如時陛辭痛哭﹐豈非憂國憂君﹑明知禍敗之將至﹐有不能言﹐不忍言者耶﹗同輩泄泄者流﹐反以怪異目之矣。噫﹗

二十一日﹐上召府部九卿科道入政宏門﹐賜飯。上禦中左門﹐皇太子﹑定王﹑永王左右侍立﹐各官行一拜三叩頭禮﹐朝東宮亦一拜三叩頭﹐朝二王一拜一叩頭。上服黃袍﹐東宮﹑二王俱服紅袍。上喚吏部尙書李日宣﹐其聲頗厲﹔次喚吏科都章正宸﹑河南道張瑄﹑副都禦史房可壯﹑工部侍卽宋玫﹑大理卿張三謨﹐知過跪。上曰﹕枚卜大典﹐如何濫推許多﹖如房可壯等三人﹐果堪推舉麼﹖責令回話。尙是支吾。日宣奏﹕從不敢徇私。上曰﹕前爾奏當秉公執法﹐惟知有君父﹐不知有私交﹔知有國法﹐不知有情面﹔你那一件不是情面﹖朕數次優容﹔全然不悛。正宸奏﹕日宣素是遊移﹐臣前有公疏糾他﹐此番實不敢徇私。日宣奏﹕可壯素有丰采﹐宋玫年少向學﹐三謨亦曾掌河南道過。上怒曰﹕住了﹐錦衣衛通著拿了。王錫衮著攺吏部侍卽暑印﹐日宣等六人去冠拿出﹐天怒方震﹐諸臣相顧失色。徳璟﹑吳璟跪辭新命﹐因奏﹕臣等亦在會推中﹐諸臣旣有罪﹐臣等豈能自安﹖上曰﹕已有旨了。輔臣奏﹕枚卜大典﹐尙望聖慈寬宥。左都王道直奏﹕頃會推俱是冢臣與科道商確﹐臣不敢置一語。上諭此後枚卜﹐只用翰林﹐其各衙門間陪一﹑二人﹐不許多推。旋令各賜茶餅訖。明日有旨﹐下六人刑部問。日宣等三人戍邊﹐可壯等三人削籍。又以議罪不當﹐罷刑部侍郎惠世揚。或謂初次不與推者﹐流言入內﹐及再推﹐又有不與者﹐陰行中傷﹔復有二十四气之目﹐徑達禦前﹐皆以小人傾陷﹐故致上怒如此。

增鄕試解額北直生員七名﹑監生十名﹑南直生員十名﹐監生五名﹑浙江江西福建湖廣各十名﹑山東山西河南陜西四川各八名﹑廣東六名﹑雲貴各二名﹐獨河南以寇亂停試。至次年春﹐始補何瑞徵﹑朱銳鈰主考南北﹐公行賄賣以關節中者居其大半。時有對云﹕不用孔子﹐不用孟子﹐只取公子﹔不要古文﹐不要今文﹐只取直紋﹔吳郡有捲堂文﹐又有四書成語編文﹐悉快人口。

起孫傅庭爲兵部侍郎兼都察院僉都禦史﹐總督陜西軍務剿寇。傅庭至西安﹐檄召諸將聽令﹐各以兵來會﹔旣集﹐乃縛賀人龍責之曰﹕爾奉命入川討寇﹐開縣噪歸﹐猛帥以孤軍失利﹐獻賊出押﹐職爾之由﹐爾爲大帥﹐遇寇先潰﹐致秦督﹑秦撫委命賊手﹐一死不足塞責也。遂正法軍前。諸將莫不動色﹐因以人龍兵分隸諸將﹐刻期進討。人龍﹐米脂人﹐初以諸生效用﹐佐督撫討賊有功﹐總全陜兵﹐降賊多歸之。人龍推誠以待﹐往往得其死力﹐襄城之役﹐朝廷疑人龍與賊通﹐密敕傅庭殺之﹐賊聞人龍死﹐酌酒相慶曰﹕賀瘋子死﹐取關中如拾芥矣。

命侯恂以兵部侍郎總督援剿兵討賊﹐與孫傅庭協力援開封。七月﹐賊圍開封久﹐先召總兵許定國以山西兵援之﹐兵潰於覃懷。時督師丁啟睿﹑保督楊文嶽合左良玉﹑虎大威﹑楊徳政﹑方國安諸軍次於朱仙鎭﹐與賊壘相望。啟睿督諸軍進戰﹐良玉曰﹕賊兵方銳﹐未可擊也。啟睿曰﹕汴圍已急﹐豈能持久﹖必擊之。諸將請詰朝戰﹐良玉以其兵南走﹐襄陽諸軍相次而退﹐營亂。啟睿﹑文嶽聯騎奔汝寧﹐賊渡河逐之﹐追奔四百里﹐喪兵馬數萬。啟睿印劍俱失。事聞﹐逮啟睿下獄﹐文嶽革職聽勘。後閏十一月﹐賊攻汝寧﹐文嶽以兵救之﹐不克﹐城破﹐賊執楊文嶽及分巡僉事王世琮殺之。世琮屢卻賊有功﹐賊射矢貫耳不動﹐號王鐵耳。

賊久圍開封﹐城中食盡﹐人相食﹔周王先後捐庫金百二十萬﹐復捐歲祿萬石以養兵。國廩空虛﹐宮人咸有饑色﹐城北十里﹐枕黃河﹔巡撫髙名衡﹑推官黃澍等守且不支﹐特引河水環濠以自固﹐更決堤灌賊﹐可潰也。九月河決﹐賊先營髙處﹐然移營不及﹐亦沈其卒萬人。河流直衝汴城﹐勢如山嶽﹐自北門入﹐穿東南門出﹐流入渦水﹐水驟長二丈﹐士民溺死數十萬。巡撫各官﹐咸乘小舟至城頭﹐周王府第已沒﹐後從水逸出西城樓﹐率宮眷及諸王子露棲城上雨中七日。督師侯恂﹐以舟迎王及巡撫﹐推官黃澍從王乘城夜渡﹐達堤口﹐諸軍列營朱家寨﹐賊乘髙據筏以矢石擊汴城北渡者﹐城中遺民尙存數萬﹐賊浮舟入城﹐盡擄以去。河北諸軍﹐以大炮擊之﹐奪回子女五千餘人。舊河故道淸淺不容尺﹐歸徳隔斷在河北﹐邳﹑亳以下皆被其災。汴城佳麗甲天下﹐羣寇心艷已久﹐前後三攻之﹐士馬死者無算﹐賊積恨誓必拔﹐久懷灌城之謀﹐頗以子女■﹝王爾﹞﹑寶山積﹐不忍棄之水族。至是﹐河大決﹐百姓生齒盡屬波臣﹐斷垣矗水口上﹐數堞隱見而已。黃澍以守禦功召對﹐特授禦史﹐卽發十萬金﹐令澍賫往﹐以三萬賜周王﹐余分賑宗室及被難饑民。

禮部疏題﹕謚典五年一舉﹐今自特賜外﹐不無久停﹐卽如逆璫一案﹐諸臣慘死甚多﹐其得謚者止楊漣﹑髙攀龍﹑魏大中﹑周順昌﹑周起元﹑繆昌期六人無容議外﹔其未得謚者﹐則尙有左光斗﹑李應升﹑周宗建等九人﹐今恭繹明綸﹐仰見當時慘死多人﹐若左光斗等﹐正在皇上垂憐恫鑑中﹐謹將諸臣本末開列上﹐請一體加恩易名云云。奉聖旨﹕易名大典﹐宜核公評﹐所列慘死各官﹐卽著該部科會同詹翰儒臣察明觸姦本末章疏實據及本官生平品行是否允愜﹐逐一核議具奏。

按謚典必由部疏請旨兪允﹐然後詹翰諸臣擬議送閣﹐閣中具揭題奏。崇禎初﹐蒲州爲政﹐因姚文毅之議﹐先題趙忠毅公等十二人﹐同難中惟揚忠烈﹐髙忠憲﹑魏忠節﹑周忠介與焉﹐續經鄒惟璉﹑張國維﹑淩義渠﹑姚思孝諸公催請﹐𨿽有旨下部﹐終髙閣。至十一年﹐給諫熊維典特疏舉先公﹐亦奉旨下部﹐部不爲題覆也。宜興再召﹐頗畱意此事﹐言路如李淸﹑沈允培﹑戴明說諸公﹐竭力聳之﹐疏請再三﹐因同難諸臣後人之陳乞﹐嚴旨催覆。時宗伯林欲楫祠司吳康侯﹐於卹大忠典﹐漠不關心﹐亦不知諸君子之始末﹐但憑胥吏呈稿﹐至以未謚周﹑繆二公爲已謚﹐又以不在慘死之列如丁幹學者﹐亦混入焉。因奉核議實據之旨﹐遂終於見格矣。此﹐沈公面語遜之云然。宏光時﹐復賴李﹑沈二公疏催﹐宗伯管公紹寧疏請﹐乃得全給﹔一代褒忠之典﹐始大備矣。

八月十九日﹐早朝畢﹐上卽登文昭閣。閣在皇極殿東﹐上步下閣﹐禦徳政殿﹐召五閣臣﹐言文昭閣兩旁可建直房﹐朕不時召對及講讀﹐偶有疑問﹐先生每往來亦便。宋人言親賢士大夫之時多﹐親宦官宮妾之時少。又問永樂大典及大學用人理財﹐諸臣各有奏對。上因言京中宜積儲本色﹐又言屯田也是要緊﹐又言漕運諸事﹐黃河一帶修築如何﹖徳璟對﹕自董家河起﹐卽用泇河﹐不用黃河﹐一路較平穩。上言﹕京中運糧車戶之苦。徳璟對﹕車戶腳價原有輕賫銀可用﹐只須給發。外面百姓尢苦。練餉之加﹐須是漸漸減省。上默然。翼日﹐命於文昭閣左右各設直房云。

八月二十四日﹐講讀畢﹐上召五輔臣入文華後殿﹐手執一本﹐問張溥﹑張釆何如人﹖延儒對﹕讀書的好秀才。上曰﹕張溥已死﹐張釆小官﹐科道官如何說他好﹖延儒對﹕他胸中頗有書﹐會做文章﹔科道官做秀才時﹐見其文章﹔又以其用未竟而惜之。上曰﹕亦不免偏。延儒曰﹕張溥﹑黃道周﹐皆有些偏﹐只是會讀書﹐所以人人惜他。上默然。徳璟曰﹕道周前日蒙放﹐他極感聖恩﹐只是永遠充軍﹐家貧子幼﹐還望天恩赦宥。上微笑。延儒曰﹕道周在獄中﹐尙寫許多書﹐卽前上奏章﹐俱是親筆寫的。徳璟曰﹕道周寫有孝經一百本﹐每本做有一篇文字﹐多是感頌聖恩。景昉言﹕皇上表章孝經﹐所以道周寫的有聖徳頌﹐極感聖恩。演言﹕他事親亦極孝。徳璟言﹕皇上問知樂之人﹐卽道周便能知樂。甡言﹕道周無不博通﹐且極淸苦。徳璟言﹕道周子方十歲﹐但得免共永戍﹐就是讀書亦還用得。上不答﹐但微笑而已。翌日﹐遂奉手敕云﹕昨先生回奏黃道周淸操博學﹐見今戍遠子幼﹐朕心不覺憐憫﹗彼𨿽偏迂﹐經此一番懲創﹐想亦攺悔。人才當惜﹐作何赦罪酌用﹐先生每密議來奏。輔臣具揭回復﹐卽奉禦批﹕黃道周準赦罪﹐復原官﹔特諭吏﹕兵二部。一時臣民無不鼓舞﹐以爲聖主轉圜之美﹐而宜興之巽言匡君者﹐亦其一端已。

九月十八日﹐禦日講﹐講論語子罕言節。上召輔臣﹐問夫子論仁﹐如欲立﹑欲達﹑克己﹑復禮﹐天下歸仁及出門使民等章﹐言仁盡多何云罕言﹖延儒對﹕此卽性與天道不可得而聞之意。徳璟對﹕聖人未嘗不言及﹐門弟子悟者以爲言﹐不悟者以爲不言耳。又問﹕命與仁如何分別﹖徳璟對﹕總是一理﹐在天爲命﹐在心爲仁。又問﹕一日克復﹐天下歸仁﹐便是修己以安百姓意。諸臣言﹕聖鑑極明徹。延儒言﹕帝王學問﹐只是明徳﹑新民。徳璟言﹕明明徳於天下﹐便是天下歸仁。頃之諸臣言及起廢事﹐舉葉廷秀﹐成勇最有淸望。上頷之。又諭孟冬祭太廟宜用何時﹖徳璟對﹕會典原無定時。上因商子丑二時。徳璟對﹕古祭禮只言厥明﹐質明﹐似用寅時爲妥。

十月十七日﹐講畢﹐上與閣臣議東宮移宮事﹐出黃匝內欽定官屬條約八款﹐皆禦筆也。首款離間親親﹐上因言潛邸孤危情事﹐且捐「誑嚇紿誘」四字﹐雲中難盡言。時方有選九嬪之旨﹐又東宮年當選婚﹐故議移居於外﹐然婚尙未選﹐又方在嚴冬﹐徳璟因微言天气嚴凍﹐甡卽繼之云﹕天气正寒﹐稍緩如何。上曰﹕卽俟二﹑三月不妨﹐未幾罷選嬪﹐東宮因亦不遷。

皇極門外西廡四十八間﹐除曠八間﹐實四十間。東二十間爲實錄玉牒諸館及東閣會坐公揖處。西二十間﹐上十間爲諸王館﹐下十間爲會典諸館。定王書房在西第六間﹐第五間懸先師畫像﹐四配侍側﹔及永王出閣﹐移定王於第四間﹐永王在第六間。王初出﹐向先師四拜三叩頭﹐以後一拜三叩頭。第三間﹑第七間爲二王退居處﹐餘三間則大璫﹐內閣講官會集處也。定王中宮周後出﹐辛巳受封﹐年方十歲。壬午正月出閣。永王﹐東宮田妃出﹐壬午受封﹐年亦十歲﹐癸未八月出閣﹐皆命選新進士爲簡討﹐助教等官爲待詔﹐充講讀﹐以兩房﹑兩殿中書充侍書。故事﹐初開館﹐內閣連到三日﹐提調﹑講讀以後不復到。上愛諸王﹐令隔一日則輪一閣臣提調﹐初開講行四拜禮﹐以後一拜﹐不叩頭。讀四書﹑書經各五徧﹐講四書﹑書經各二徧﹐用酒飯畢﹐再入侍王寫傲﹐閣臣至案前觀王親寫十字余﹐俟諸臣退後寫足送閣﹐閣批圈﹐進呈禦覽。

十一月初二日﹐詔誅兵部尙書陳新甲。新甲起家乙科﹐由邊道升巡撫丁憂。楊嗣昌薦其才﹐奪情起宣大總督。嗣昌入閣﹐繼任中樞者爲傅宗龍﹐旣得罪﹐遂升新甲爲大司馬﹐附嗣昌﹐力主款議。當張若麒督戰敗逃後﹐特遣馬紹愉往義州議款﹐竟得嫚罵﹐紹愉幾被殺﹐匍匐竄歸。臺省惡其辱國﹐交章發新甲姦狀。上𨿽怒﹐隱忍未卽發。適新甲有疏﹐細陳款事﹐中多援引聖諭﹐此疏誤爲書役發科抄傳﹐兵科據疏糾參。上意﹕新甲見賣﹐嚴旨切責回話。新甲回奏﹐絕不引罪﹐反自詡其功﹐有「某事人以爲功而實臣之大罪」等語。上大怒﹐著刑部提問﹐部引失陷城寨律﹐秋後處決。左右有爲營解者。以�未薄城爲言。上曰﹕�辱僇我七親藩﹐不更甚薄城乎﹖下部具議﹐司冠徐石麒因言甲陷邊城四﹑陷腹七十二﹑陷親藩七﹐此從來失事未有之奇禍﹐亦刑書所不忍載之條例者也。當臨敵缺乏﹐不依期進兵策應﹐因而失誤軍機者斬決不待時。旨下﹐卽會官處決。

左都禦史劉宗周到任﹐上言六事。一曰建道揆﹔京師﹐首善之地﹐先臣馮從吾立首善書院﹐請復之﹐以昭明致治之本。一曰貞法守﹔髙皇帝焚錦衣刑具﹐一切獄詞專聽法司﹐不必下錦衣﹐並請罷東廠緝事。一曰崇國體﹔大臣自三品而上﹐犯罪者﹐宜令九卿科道會詳之﹐乃付司寇擬辟﹐乃得收系此於僇辱之中不忘禮遇之意。一曰淸伏姦﹔凡禁地匿名文書﹐一切立毀。一曰懲官邪﹔京師士大夫與外官交際﹐愈多愈巧﹐彈劾之後﹐惟祈嚴斷。一曰飭吏治﹔吏治之敗﹐無如催科﹑火耗﹑詞訟﹑贖鍰﹐已復爲常例矣。朝廷頒一令﹐一令卽爲奧躐之始﹔地方有一事﹐一事卽爲科斂之籍﹔至於營升謝薦﹐巡方尢甚。請以風憲受贓之律﹐爲科道考核第一義。上嘉納之。未幾﹐有武英殿中書王育民謁宗周於私寓﹐出員外郎孫順所饋金。宗周自劾被逮。育民下刑部究問。

贈故輔臣文震孟﹑禮部尙書詹事姚希孟﹑禮部右侍郎各蔭一子入監﹐給與應得祭葬。震孟以日講受知﹐特簡入閣﹐爲溫體仁構誣疏參閒住﹐亡後﹐溫猶在事﹐撫按不敢具題。戊寅年﹐吏科吳麟徵有疏言之﹐韓城擬票卹典自出朝廷﹐何得徇私市恩﹖禦筆抹去﹐止票該部知道。希孟以鄕闈事謫南﹐先震孟一月卒﹐撫按以舊講官例﹐爲之疏請﹐部覆如例議卹。時張至發當國﹐票旨以駢語四六新經申飭﹐疏語違式﹐議處撫按部科各官而寢其所請。至是已越四年﹐莫敢言及矣。宜興當國﹐方博采公論﹐以收輿望﹐遂從部覆﹐得如例予卹云。

十月初八日﹐北兵大舉分三道從墻子路入﹐至界嶺靑山﹐卽炮遷安﹑三炮﹑通州﹑薊州等處﹐已分道一往眞定﹐一次河間﹐一至香河﹔又分別部破臨淸等處﹐一路勢如破竹﹐直抵山東衮州﹐破之﹐執魯王﹐索金玉﹐不勝辱﹐自縊死。信陽王及監軍道於維新﹑知府鄧藩錫﹑推官李昌期﹑滋陽知縣郝魯聲﹑副將丁文明俱死之。又破萊陽﹐鄕紳侍郎宋玫﹑吏部員外宋應亨﹑中書趙士驥俱被執﹐不屈死。事聞﹐上素服禦中左門﹐召百官戒諭數百言﹐尢深自引咎。諸臣皆叩首謝罪。次日﹐下詔罪己。曰﹕比者災害頻仍﹐干戈擾攘﹐興思禍變﹐罪在朕躬﹐勿敢自寬﹐敬於宮中默告上帝﹐修省戴罪﹐視事勛戚文武諸司等官﹐有奏事者﹐赴宏政門報名﹐候召。蓋自十月至次年四月﹐北兵方始出口﹔所破城邑﹐自薊﹑通等處﹐直至山東一省﹐無不被蹂躪者。己巳以來﹐四次警變﹐未有甚於此番者也。

行人司副熊開元﹐因見上罪己求言詔﹐卽疏求獨對。上因召入徳政殿。開元請屏輔臣退﹐然後有言。上曰﹕輔臣原筦密勿﹐可以不退。開元奏﹕皇上聖不自聖﹐求賢自輔﹐使大臣皆以皇上之方寸爲方寸﹐天下太平矣。又奏「見賢焉後用之」等語。上曰﹕見字最重要﹐見如何是賢﹖開元奏﹕庸人在髙位﹐相繼爲姦﹐迨言官發其罪而誅之﹐所敗壞已不可救。上曰﹕多事之秋﹐責備人主﹑責備輔臣是大題目。又云﹕軍興旁午﹐多有小人挾私罔上﹐爾必有私意。開元奏﹕臣如有私﹐乞敕輔臣面奏。上因令補本﹐逾日補本﹐言昔日輔臣繁刑重斂﹐屏棄忠良﹐故人得而攻之。今日輔臣奉行徳意釋累蠲通﹐起棄賢才﹐皆其所引用﹐偶有不平﹐私相慨嘆而已﹐孰便起而攻之。若皇上不加體察﹐一時將吏狃於賄賂﹐𨿽失地喪師﹐皆得無罪﹐誰復爲皇上捐軀報國者﹖疏入上大怒﹐批旨以其讒譖輔弼﹑狡托機密﹐著錦衣衛拿問。給事中姜采疏言﹐皇上修省罪己﹐於言官諄諄致戒﹐豈有厭薄之心哉﹖言官持論太急﹐無當聖心﹐此言官之過也。聖諭所云﹐代人脫卸﹑爲人出脫者皇上何所見而云然乎﹖於章奏知之乎﹖抑出於聖心之懸揣乎﹖今如二十四气之蜚語﹐必大姦巨憝惡言官之不利於己而無以中之﹐不激皇上之怒﹐不能箝言官之口﹐人將爭效寒蟬﹐誰復爲上言之者﹖時有投匿名文書者﹐詆各臣爲二十四气者﹐故采疏及之。上大怒﹐命送錦衣衛打問﹐與開元同日下獄。已而以廷臣救﹐重下嚴旨﹐並責錦衣溺職﹐著再行嚴訊﹐打問再四﹐讞上﹐下刑部議罪。司寇徐石麒議坐﹐二人配贖﹔聖旨以不具招罪﹐司官石麒閒住﹐該司劉沂春革職﹐開元﹑采各廷杖一百﹐仍發刑部擬罪。再問再駁﹐系獄年餘﹐至十七年二月始各允遣戍放歸。

熊公自序略云﹕二十九日召對﹐旣罪劉宗周等﹐獨諭金吾駱養性曰﹕熊開元必有主使﹐不行拷訊﹐是汝不忠。駱出﹐方沈吟道上﹐中使忽以手敕至﹐則令取開元﹑采畢命﹐以病聞密詔也。駱失色﹐語同列﹔同列曰﹕是何可殺璫黨亂政。時田爾耕斃﹐諸言者足鑑也。明日十二月朔﹐取開元百端拷掠﹐求主者﹔但舉一腔忠憤及姻朋輩私相感嘆﹐勸開元勿語者以對﹐先一■﹝桚﹐攵代夕﹞一百敲﹐又一夾打五百杠﹐掠至垂斃﹐始還獄。初二日﹐又一夾打五十杠﹐復去衣打四十棍﹐自分死矣。金吾法已窮﹐思之三日﹐似有鬼神之通﹐乃以所讞無大礙於首輔者爲一紙﹐開元所供娓娓千言爲一紙﹐同進並繳﹐前密諭曰﹕誠如聖諭﹐天下祗畏臣衙門之刑﹐不畏朝廷之法﹐無合將開元發部擬罪﹐肆諸市朝﹐始可昭垂後世。初四日﹐上以讞詞發閣﹐延儒叩首曰﹕熊開元﹐南人不任刑﹐今已至矣﹐願付刑曹。上用其言﹐下部﹐且手詔答金吾曰﹕開元﹑采前詔不必行﹐始驚且喜﹐呼聖明也。刑部疏上﹐以不審不招爲欺藐玩徇﹐責堂司官。開元﹑采各杖一百﹔開元已抵夜臺再四﹐稍有人心莫不淚落﹐而科臣廖國遴語同官曹良直以緩死之故﹐良直卽疏言金吾漏泄機密﹐歸功於己﹑歸過於君﹐毒哉此舉﹗𨿽磔金吾不足贖罪﹐何況開元﹖上忽召金吾﹐諭曰﹕外廷有人言汝。金吾曰﹕不識言臣何事﹖上曰﹕言熊開元事﹐汝泄漏機密。金吾曰﹕臣不識熊﹐且臣西班﹐不與東班往還﹐何處漏泄﹖但開元屬臣問﹐姜采屬鎭撫司問﹐臣奉詔不得不商於該司吳邦輔﹐邦輔弟邦臣見官禦史﹐或與邦臣商﹐遂聞於外歟﹗上曰﹕朕今亦不究矣。嗟乎﹗人皆一死﹐開元獨千百死﹐非至尊宏宥﹐能免玆辣手乎﹖

閏十一月二十九日﹐召對百官議督撫去畱事畢﹐諭科道官來。吏科都吳麟徵首爲姜采求寬。上曰﹕目今�入﹐已及兩月﹐任其焚掠﹐慘不忍言。時聖容惻然﹐且垂涕言曰﹕朕無面目見爾等。爾等言官當言的不言﹐二十四气之說事同匿名﹐屢見章奏﹐不得不於姜采疏上一問。言官爲朝廷耳目﹐如己不正﹐何能正人﹖麟徵奏﹕熊開元亦以訐奏輔臣得罪。諺云﹕家貧思賢妻﹐國亂思忠相﹔封疆敗壞﹐豈得不責備首輔﹖總是姜采出語不倫﹐開元亦是熱腸。上曰﹕開元假托機密﹐陰行讒潛﹐漸不可長﹐前旨已明。各科道俱有奏對﹐言督撫封疆諸事﹐禦史楊若橋舉西洋人湯若望制大炮禦敵﹐左都劉宗周奏國之大事﹐以仁義爲本﹐若望向來倡說邪教﹐堂堂中國﹐若用其小技以禦敵﹐豈不貽笑﹖上曰﹕火器是中國長技﹐若望比不得外夷。宗周奏若望小技何益成敗﹐目今要愼遇督撫﹐若文官不要錢﹐武臣不伯死﹐何愁不太平﹖只說選才望﹐不論操守﹐使貪吏詐﹐貽禍不小。因言範志完操守不好﹐貪克冒兵﹐以致軍心渙散。又奏朝廷待言官當有體﹔卽有罪﹐乞下法司。今熊開元﹑姜采因言下詔獄﹐大於國體有傷。又言臣宗周前因言得罪﹐荷皇上優容﹐臣何幸而遇王恩。二臣何不幸而不蒙寬宥。又如黃道周言語激烈﹐有朋友不能堪者﹐皇上旣待以不死﹐又蒙起廢。二臣戇直﹐不如道周﹔道周何幸而遇恩﹐二臣何不幸而蒙寬。上曰﹕三法司﹑錦衣衛俱是朝廷衙門﹐你說待言官有體﹐假使貪贓壞法﹐欺君罔上﹐通不該問了。宗周伏地引罪。上曰﹕黃道周聞他有學﹑有守﹐用系特恩﹐怎得引他比例﹖似你復拗偏迂﹐成何都察院﹖卿等起來﹐劉宗周候旨處分。輔臣周﹐出班跪﹐爲宗周求寬。禮尙林欲揖﹐刑尙徐石麟﹐工尙範景文﹐兵尙張國維﹐兵侍馮元﹐亦皆跪求。上曰﹕熊開元這疏﹐定有主使﹐想是劉宗周主使了。僉都金光宸奏﹕宗周賦性硜直﹐客也﹐不會與開元不相往來﹐臣與同官﹐極知他在衙門﹐百事整頓﹐老成可念。上曰﹕金光宸也著議處。已而﹐五府勛臣同出班﹐跪求寬宥。上曰﹕面諭甚明﹐卿等不必申救。宗周﹑光宸先出候旨﹐諸臣各退。上召輔臣再入﹐隨傳旨﹕劉宗周革職﹐刑部議罪﹔閣臣持不發﹐將原旨同捧至禦前﹐跪奏力救。首輔延儒言之甚緩﹐上不許﹔徳璟奏﹕昔唐太宗惡魏徵直諫﹐幾欲殺他﹐入宮尙說須殺此田舍翁。皇后具服賀曰﹕君仁則臣直。語未畢﹐上遽曰﹕唐太宗﹐朕所不如﹐若閨門徳行﹐朕亦不學他。徳璟奏﹕皇上是堯舜﹐安肯學唐太宗﹐只唐太宗巧於取名。上曰﹕如何巧於取名﹖徳璟對﹕人臣敢言的用之﹐則名在人主﹐罪之則名在臣下。太宗本不喜魏徵﹐故優容他﹐以自成其名。上意頗回﹐諸輔臣復緩解之﹐上遂舉筆抹去「刑部議罪」四字。

冢宰鄭三俊上直臣可惜疏曰﹕劉宗周與臣出處略同﹐迂愚每足賈罪於明時﹐拙誠亦恆見原於君父。昔年罷棄﹐分正首邱﹐今春起廢﹐忽動聖懷﹐其特達蒙知一也。自入朝端﹐獨行踽步﹔華年茂質者相率視爲朽人﹐同流合污者又爭目爲怪物﹔羣猜滿腹﹐冰炭難入﹔其憂讒畏譏又一也。司寇徐石麒疏曰﹕若魯論古者民有三疾﹐三疾之中﹐矜愚居二。矜者不必皆廉﹐廉者必矜。愚者不必皆直﹐直者必愚。故孔子思之。今劉宗周兼有此二疾﹐其矜愚可厭﹐其廉直可思。皇上欲求變通趨時之臣﹐舉朝不乏﹔若欲求廉頑立懦﹐維風易俗之臣﹐捨宗周無與歸矣。及今用之﹐猶可收其後效﹐自玆以往﹐耄矣已矣﹐欲再見此正襟危度﹐巖巖冷冷之老臣﹐不可得矣。時又有舉人祝淵上疏﹐請用宗周﹐命下刑部議罪。副院張緯疏參極貪禦史王志舉﹐前按蘇松惟﹐惟贓贖是求﹐郡縣爭伺﹐富民緣飾贓款以供﹐其意每一訪犯﹐贖卽盈千。讞上﹐又加五六百兩不等。京師紬鋪﹐多本地巨商﹐命各商寫會票十餘萬金﹐不脛而走﹐其家復捆載輜重﹐揚揚入都﹐至今數其婪橫之迹﹐猶人人切齒。又舉極廉禦史成勇。時二人皆以參樞輔得罪﹐然立身旣殊﹐起念各別﹐在勇直抒所見﹐可謂拂士之糾。志舉自知公論不容﹐止如姦人之蓋醜而已。奉旨志舉提問﹐勇部議起用。

十六年癸未正月﹐當大計外吏﹔二月﹐當會試取士。以邊警阻隔﹐外官入覲與舉人會試者﹐俱不得前﹐乃攺五月大計﹐八月會試﹐九月廷試﹐屆期欽命井研陳演﹑通州魏藻徳爲主考官。通州系庚辰科進士﹐不三年卽入閣﹐又越同事三人爲副考﹐皆出特簡云。

三月﹐攺禮部郎中吳昌時爲吏部文選司郎中。昌時好納賄﹐宜興之再召﹐實昌時奔走效力居多。至是﹐出入幕中﹐與侍史交通﹐探聽閣中消息﹐在外招搖市權﹐而醉心吏部﹐謂誠得一日經吏部郎﹐卽死可不恨。宜興亦欲借此塞其望而遠之。及入吏部﹐而愈不可遠。先是﹐鄭三俊嘗問徐石麒曰﹕昌時何如人﹖石麒曰﹕君子也。蓋畏其機深﹐故譽之。三俊不語。往時科道年例在二八月科一人﹐道二人﹐昌時爲政﹐特廣其數﹐例轉科臣範志完等四人﹐禦史陳藎等八人﹐科道羣起大嘩。掌科吳麟徵﹑掌道祁彪佳率同官面折之。昌時怙過自如﹐科道皆惡之矣。又宜興自恃聖眷﹐忽視同官﹐咸慍之﹔而罷內操﹑撤廠諸事﹐皆內監所不喜。司禮王之心嘗告宜興雲﹐我輩才力有限﹐求老先生包容。宜興不以爲意﹐及以督師出﹐誤信門生範志完之大言﹐一以軍情委之﹐迄無成功﹐上方時時遣人偵候﹐於是左右之潛入而禍不可解矣。

上諭內閣﹐楚冠披猖﹐朕當親徵大討﹐次輔吳甡仰體朕意﹐命以原官兼兵部尙書﹐督幾剿寇﹐特賜尙方劍﹐以重事權﹐加賜銀蟒等項﹐以示眷禮。又給銀五萬兩﹑銀牌﹑銀花等前﹐充犒賞之用。

四月﹐上諭首輔周延儒﹐卿以元臣自請行邊﹐星馳就道﹐深可嘉尙。特賜軍前賞功銀十萬兩﹑銀幣各項俱全。又特賜手諭云﹔卿以原官督師關寧﹑薊密﹑昌宣﹑通津﹑保東﹐一切督撫鎭將﹐主客兵馬並京營兵將﹐悉聽節制。重者竟以軍法從事﹐有功的立行升賞﹐仍著兵科方士亮﹑職方尹民興隨行﹐監紀功罪﹐不時馳報。惟卿股肱元輔﹐方倚賴匡襄﹐不忍暫離左右。周召虎奉命專徵﹐唐裴度朝天奏凱﹐名髙靑史﹐千古同符﹐指日功成﹐星馳入閣﹐慰朕側席佇望之意。時北兵將出口﹐宜興得諭卽行﹐而興化先奉命討賊者尙遲回未出京﹐旋奉上諭曰﹕輔臣吳甡﹐奉命督師﹐三月以來﹐遷延不前﹐將出都門﹐籌劃不固﹐若在行間﹐何以制勝﹖還宜在閣料理﹐不必督師。因具疏請罪。卽奉旨著致仕。未幾﹐與宜興相繼遣緹騎逮問。南兵尙書史可法有疏申救﹐得免死遣戍。北兵以十月初八日入口﹐由薊通直至山東。於三月初入莒州城﹐養馬休息﹐京師寂然無警矣。四月初一﹐赤羽自南來﹐舉朝復大警。初五日﹐上禦平臺﹐召三閣臣﹐詞气甚厲。云朕欲親徵。首揆周跪云﹕臣願代往。上仰面尙視﹐搖首不言。周起﹐陳演跪云﹕首揆閣務殷繁﹐臣可去。上搖首如故。陳起﹐蔣徳璟跪言﹕臣可去。上復如前。蔣起﹐周再跪請行。上回顧冷笑曰﹕先生果願往﹐朕在宮中﹐看過奇門﹐正在此刻﹐一出朝門﹐直向東行﹐愼勿轉西﹝知首輔寓在西﹞。當時一無料理﹐不得不謝恩而出﹐至齊化門﹐權宿城樓﹐題請隨徵官及勤王已到四鎭劉澤淸﹑唐通﹑周遇吉﹑黃得功。初六日﹐至通駐紮﹐北返勤兵﹐東起津門﹐西至涿鹿﹐亙三百餘里﹐車載騾駝﹐橫排擠擁﹐遠近炮聲﹐日夜不絕。首揆在通城﹐與四鎭曁隨徵各官﹐一無事事﹐惟內驚面諭之諄切﹐外驚出口之驕嘶﹐近憂通城之脆薄及兵將之寡弱而已。五月初六日﹐烽火頓息﹐各處解巖﹐通城諸文武再慶太平。越四日還朝﹐爲初十上午﹐卽入文華殿陛見歡迎﹐親手扶握﹐慰勢倍至。��休沐﹐不允。十五日﹐賜閣臣羊酒﹐陳﹑蔣二相疏辭。謂伴食方負慚﹐遂收成命。首揆亦疏辭﹐竟同準允。十八日﹐諭吏﹑禮﹑兵三部﹐查閱臣視師凱旋優禮之宴﹐如何隆重﹐各兩進儀俱駁﹐情理未盡。二十三日﹐傳府部九卿申刻平臺候旨﹐接出聖諭﹐首輔周延儒﹐朕所敬信﹐不謂亦有蒙蔽﹐著議處。逾日議處疏上﹐旨下猶予致仕﹐賜路費銀百兩﹐後參疏日甚﹐向之最相暱者﹐出語更毒﹐如袁彭年之輩﹐皆各自爲地﹐急自別其非周黨也。蔣拱宸朋比爲姦一疏﹐參吳昌時贓款多實。七月二十五日﹐中左門親讞昌時﹝事詳於後﹞﹐卽日遣緹騎逮首揆。十月初八日抵京﹐自疏願戍衝邊﹐不報。舉朝亦無敢有下救緩語者矣。

五月﹐以倪元璐爲戶部尙書﹐仍兼翰林﹐仍學士。故事﹕浙人不爲戶部﹐又以儒臣攺任﹐皆破格也。上召對面諭﹐嘉其志念忠誠﹐才猷敏練﹐諭奏井井有條。又諭曰﹕帝王用才致治﹐原只一﹑二人﹔周之四友﹑漢之三傑﹐卽太祖所用文臣﹐亦不過劉﹑宋數人耳。又諭祖制不用浙人爲戶部﹐今用之爲急﹐只得通融。又諭以餉不淸則兵不彊﹑民不安﹐今以安民爲本。元璐曰﹕臣本無才﹐皇上必欲臣做﹐臣有三做。一實做﹐與兵部合算﹐必先準餉以權兵﹐因準兵以權餉。一大做﹐求民間大利﹑大害一舉與除﹐不以小小生節﹐徒然報數。一正做﹐以仁義爲根本﹐禮樂爲權﹐輿政有厲民者﹐臣必爲民請命。上曰﹕有學問之言。旣受事﹐與兵部尙書馮元颷商互稽之籍﹐卽請以戶部一司官兼職方﹐俾得察核諸鎭將士。有崇明人沈廷揚獻海運策﹐元璐奏聞﹐請試行﹐乃以廟灣船六隻聽運進﹐月餘﹐廷揚獻海運﹐元璐驚曰﹕我已奏聞﹐上謂公去矣﹐何尙在此﹖廷揚曰﹕已去來矣。運已至。元璐驚喜﹐奏聞上。上亦喜﹐命酌議﹐乃議每歲糧船﹐漕與海各相半行焉。至甲申二月﹐首輔陳演以元璐詞臣﹐不達錢榖。奏上﹐命罷司農任﹐仍還講幄。三月之變﹐從容自縊死﹐倪解任後﹐以吳履中繼之。五月十六日﹐上禦皇極門﹐召閣臣及吏﹑戶﹑兵掌印官﹑兵科都給事中過跪﹐出手敕欽定督撫去畱云﹕薊遼只須總督一員﹐擇敏練幹才任之﹔遼撫一員﹐黎玉田﹔鎭臣一員﹐吳三桂﹔專任關寧剿�﹔山永撫臣一員﹐李希沈。照舊鎭臣一員﹐盧天福﹐是否堪任﹖著另推。薊密不必分作二鎭﹐保著順撫三屯鎭管轄﹐卽著王維謨﹑唐通料理﹔督師﹑保督﹐俱不必設。呂大器﹑趙維嶽回京另用。保撫徐標﹐新任可用﹔鎭臣另推。通州只設鎭﹐照舊以副將總領。其餘要害﹐須派明設信守防﹐先時有備﹐不致臨事張皇。時以督撫增設太多﹐因議裁汰﹐赫然整頓一新﹐然總兵贅濫數百員﹐副﹑參以下尢多﹐皆未及汰﹔大約樞部以此爲交結納賄地﹐𨿽屢經票擬駁推﹐亦置之髙閣。此邊事大敗壞之病根也。

上召保定巡撫徐標入對。標曰﹕臣自江淮來﹐數千里見城陷處﹐固蕩然一空﹐卽有完城﹐僅餘四壁蓬蒿﹐雞犬無聲﹐曾未遇一耕者。土地人民﹐如今有幾。皇上亦何以致治平﹔上欷歔泣下。標又曰﹕天下以邊疆爲門戶﹐門戶閉則堂奧安﹐其要莫若修內治﹑重守令。守令賢﹐則政簡刑淸﹐而盜自息。上曰﹕諸臣不實心任事﹐以至於此﹐皆朕之罪。標又言﹐車戰屯田。上善之。標﹐四月己卯管事﹐辛卯陛見﹐賜金幣﹐至是復召﹐蓋上深憫畿民﹐欲得其詳也。標在任﹐能殫力任事。甲申春﹐大寇臨城﹐竭力固守﹐知府邱茂華先已通賊輸款﹐標執之下獄﹐親自登城﹐畫策守禦﹐而叛兵劫標殺之﹐出茂華於獄﹐遂檄屬縣俱叛寇。

命孫傅廷特加督師﹐總制應鳳﹑江楚﹑豫川剿寇軍務﹐兼總督三邊。兵部尙書呂大器﹐以兵部侍郎總督江楚﹑應皖等處軍務﹐各給以行間賞功銀幣等項﹐差官星夜解至軍前聽用。

懸賞格擒斬闖賊李自成﹐賞萬金﹐爵通侯﹔擒斬張獻忠﹐賞五千兩﹐官一品﹐世錦衣指揮使。

六月癸亥朔﹐戮叛帥劉超﹑劉越﹐各淩遲﹐傳首九邊﹐妻子給付功臣爲奴﹐財產入官。舊制﹕朔望停刑﹐時以超等拷問垂斃﹐攺初一日辰時祭告﹐午時獻俘﹐上禦皇極門兵部行獻俘禮﹐百官皆致詞稱賀。超﹐永城人﹐中河南武解元﹐跛而知書﹐爲貴州總兵﹐坐罪免。後上疏言兵事﹐中樞陳新甲起爲河南總兵﹐私怨殺禦史魏景琦及舉人髙明楷﹑生員王奇珍三家百餘人﹐遂據城稱叛。巡撫王漢奉密旨討之﹐爲兵部所泄﹐漢率兵至﹐反爲所殺﹐執永城鄕紳丁魁楚﹑練國事等﹐迫令上疏保之。未幾﹐鳳督馬士英合兵圍討﹐超困出降﹐解赴京師﹐正法獻俘﹐時於闕下大聲呼冤枉者再三。上不問。

七月初十日﹐上召三法司﹑錦衣衛﹑刑科掌印官﹑山東武徳道僉事雷演祚來中左門﹐命該衛提範志完門外伺候。先是﹐演祚疏言﹐志完兩年僉事﹐遽陟督師﹐不聞知兵善戰﹐徒恃賄躐升﹐非有大黨﹐何以至是﹖方北兵攻徳不下﹐去陷臨淸﹐越五日而志完始至﹐聞破景州﹐懼欲避入徳城﹐臣未之允﹐乃托徳州大紳謝升﹑僑寓詞林方拱■﹝卓乚﹞晤臣於南城古廟﹐臣答以援兵非受垛之用﹐督師非入城之官﹐不聞蘇州之陷﹑由夷丁內潰乎﹖此臣目睹最眞者也。若夫座師當朝﹐罔利代庇﹐玉帶明珠﹐懸作市賣﹐撫鎭之囮子﹐部堂臺省﹐半屬頤指气使之私人﹐稱功頌徳於班聯﹐君前臣名﹐通廢常禮﹐至於中樞主計﹐惟善虛文﹐請餉必饋﹐常例萬金﹐必扣三千。兵部則推升有估缺之價﹐敍功憑孔方爲優﹐一則木偶皆貪﹐聽司官吏書作獘﹔一則深揖長跪﹐丐科道閣部免參。��寇獗﹐惟以添撫﹑添督﹐卸脫誘推﹐徒爲破甑燃灰之巧圖﹐何有金城棗只之實著﹔上覽疏﹐異之﹐命舊計臣李侍問﹑傅淑訓﹑樞臣張國維及戶﹑兵科俱議處志完﹐拿解質究。隨召演祚入京。至是﹐召問繽祚﹐前劾志完﹐縱兵淫掠及金銀托方拱■﹝卓乚﹞行賄﹐果否﹖演祚對如前奏﹐因召拱■﹝卓乚﹞入﹐又問演祚稱功頌徳﹐徧於班聯﹐是指何人﹖對曰﹕周延儒招權納賄﹐如起廢﹑淸獄﹑蠲租﹐俱認爲己功﹔兩次考選﹐收爲門下﹔凡賣巡撫﹑總兵﹐必經幕客董心葵之手。又令馮銓之子送物回家。上命立逮心葵。又問志完逗𨖻淫掠之狀。志完辧無有﹐且曰﹕是日﹐臣在大王莊﹐督總兵賈芳名等禦敵﹐乘大風卻之。上斥其妄。又問吳履中﹐爾察核志完云何﹖履中對如演祚言。上曰﹕趙光抃亦逗𨖻﹐但參志完﹐何以服之﹖命並逮光抃﹑薛敏中﹐而拱■﹝卓乚﹞辧無受賄事﹐上不問。

二十六日﹐上禦中左門﹐東宮二王左右侍﹐召三法司等官及禦史蔣拱宸﹑郎中吳昌時上﹐問昌時結交廠衛﹑存何意見﹖昌時辧其無。又問馮銓﹐結親受其萬金。昌時言行聘﹐從無萬金之理。又問數款﹐皆拱宸疏中所參也。昌時一一辧對﹐不服。上令夾起﹐將昌時二夾﹐敲四十杠﹔斷杠二根。上疑有獘﹐著錦衣喬司用門外候旨。昌時暈絕而蘇﹐復奏云﹕五案之大﹐法失事必誅﹐行間之功罪。察飾同任﹐東協兵失事﹐拱宸何得脫免﹗上問拱宸行間失事情形。拱宸不能答﹐因仍拿下候旨﹐隨下諭云﹕吳昌時大姦巨猾﹐鄭三俊何以破格錄用﹐著議處。張國維職任中樞﹐失事重大﹔侯恂棄汴不救﹐坐糜糧餉﹔俱拿解來京究問。郝炯﹑蔣拱宸﹑方士亮﹑尹民興﹐扶同欺飾﹐並喬可用﹐俱著法司提問。郝﹑蔣以參昌時贓款不實﹐方﹑尹則先奉命隨輔臣出徵者也。

諭吏部﹕朕覽輔臣奏嚴禁寓所通謁﹐其有事關職掌﹐俱於朝房會議﹐或重大機要﹐不妨過東閣密商﹐並不許擅詣私宅投謁﹐送遞私揭﹐犯者緝糾論斬。蓋內閣陳演﹐有揭嚴飭往來也。說者謂演如此自愼﹐不知日後爲闖賊所炙獻﹐多金何來。

諭吏部﹕差官召上江漕儲副使方嶽貢來京陛見。尋以召對稱旨﹐特升協完左副都。未幾﹐卽以原官同李建泰入閣辦事。從來閣臣無僅帶副都禦史銜者﹐三百年來惟嶽貢一人而已。先一日召對﹐適上詰責吏部某事﹐尙書鄭三俊云﹕臣正行糾駁﹐嶽貢云﹕何不卽行題奏﹖一語深當聖意﹐遂得大拜﹐後闖賊破城﹐不早引決﹐竟被刑辱而死。時有給事中時敏﹐部擬例推金華知府﹐托同鄕求援於方﹔方令急具一條陳疏進來。敏卽具一套疏﹐忽奉嚴旨﹐下部議處﹐眾相訝不解﹐所謂適例推疏﹐上方票旨﹐時敏正當議處﹐何得遽行升擢員缺﹐另推後議處疏﹐奉旨時敏降三級照舊管事﹐仍儼然掖垣矣。其舞文弄權如此。

嶽貢﹐以崇禎元年爲松江府守﹐歷十四年不遷﹔同時蘇州守陳洪謐﹐則歷八年不遷﹔皆以錢糧不淸﹐降罰至二十餘級。兩人於糧務實未精明﹐任吏胥耗蠹﹐不能辧也。陳過於仁厚﹐然與民休息﹐民皆徳之。方則惟奉聲气要津﹐日以詞訟作書帕﹐因得延譽廷內﹐躐位宰相﹐卒致身名俱敗﹐使不遇國變﹐幾同漢家良二千石並傳矣。

八月﹐諭刑部﹕瘟疫盛行﹐民間罹災甚慘﹐大小各官﹐都著洗心滌慮﹐共圖挽回。獄中情輕各犯﹐先行釋放﹐候旨。事涉矜疑者﹐作速問結。未幾﹐上召刑部尙書張忻問曰﹕獄中各犯﹐可盡該放否﹖忻曰﹕此時瘟疫徧行﹐物故者多﹐慘不忍見﹐所以取保放出﹐若失誤封疆者﹐仍禁不放。上曰﹕放也罷了。各犯就帶方巾﹐穿色衣﹐在外拜客。如熊開元﹑姜采﹑尹民興等﹐這等可惡﹐忻出卽拘喚數人還監收禁。時﹐京城瘟疫盛行﹐朝病夕逝﹐人人惴惴不保﹐有全家數十口﹐一夕並命者。上特令張眞人建醮﹐而終無驗。日中鬼爲市﹐店家至有收紙錢者﹐乃各置水一盆於門﹐投銀錢於水﹐以辧眞僞。民間終夜擊銅錢器聲﹐以驅厲崇。聲達九重﹐上不能禁。景象蕭條﹐識者早卜有甲申之禍矣。

諭內閣﹕禁奢靡﹐止宴樂﹐前已與先生面諭﹐還宜擬旨通飭。朕於元旦﹑冬至﹑壽節﹑端陽﹑中秋及諸大典禮﹐升殿方許作樂﹐其餘皆免。朕浣衣﹐減膳﹐已有諭旨﹐今用錫﹑木器以示儉約﹐金銀各器﹐關典禮者畱用﹐余儲庫以備賞賚﹔內外文武諸臣﹐俱宜省約﹐專力辦賊。先生每將先年舊旨﹐再參看﹐議妥來行。

上性儉約﹐常服多系浣衣。庚辰秋後﹐以念聖母﹐矢心齋素﹐用湯初系金玉﹐自後止用磁漆器﹔袍服大袖﹐止畱尺五寸﹔令閣部大臣﹐亦以尺五寸爲則。辛巳六月﹐瀛國太夫人徐氏言夢太后鸞輿下降﹐笑語如家人﹐請上除齋戒日外﹐不妨量進肉味。奉旨﹕聖母托夢﹐勝心不勝思慕﹐除郊廟﹐祭告﹑遣謁﹑忌辰﹑朔望﹐仍齋戒外﹐其餘日用常膳﹐於奉先殿收回祭品量用。自是始用葷﹐然每當祭祀﹐散齋七日﹐致齋三日﹐皆出宿文華殿﹐或武英殿﹐俟禮畢﹐始回宮云。

十一月��日﹐刑部奉旨﹕周延儒機械欺蔽﹐比匪營私﹐濫用匪人﹐封疆貽誤﹐屢旨已明所擬﹐豈足蔽辜﹖姑念一品大臣﹐著錦衣衛會同法司官於寓所﹐勒令自裁﹐準其棺斂回籍。先是﹐部院看議云﹕周延儒召起田間﹐隆以師保﹐可稱千古殊遇﹐受事之初﹐將順聖明﹐有蠲租﹑起廢﹑解网﹑肆赦諸大政﹐天下想望太平﹐自宜永矢淸白﹐仰贊宸謨﹐乃防簡疏於比匪﹐居身涉於營私﹔又云﹕精神慣用之揣摩﹐伎倆總歸於閃爍﹔一時之幸竇日甚﹐狐假公行﹔自誤因以誤國。嗟何及矣﹗以大官受財枉法律﹐擬發煙瘴地方充軍。奉旨勒令自裁﹐蓋出自聖斷雲。

部院看語﹐略摘數句﹐實中情罪﹐受者當亦心服。若如流傳種種﹐至有受賄縱敵之說﹔夫力能殲敵﹐方能縱敵﹔漫坐以莫須有之案﹐有識者俱不以爲然也。

同日﹐奉聖諭﹕罪督範志完﹑趙光抃﹑薛敏中﹐失陷封疆﹐著卽會官處決。吳昌時把持朝政﹐姦狡百端﹐也著斬決了罷。吳甡發雲南金齒充軍。

法司看議云﹕吳昌時徧身鱗甲﹐轉眼戈矛﹐生平伎倆在於依附逢迎﹐晝夜營謀﹐惟是挑構反復﹐望門希附﹐則攺頭換面以呈身﹔入幕求容﹐則舐痔吮廱而獻媚。陽爲詭譎﹐反誇作驅姦除黨之公﹔明肄傾排﹐偏矜有護翼正人之力﹔投拜罪輔薛國觀﹐遂覬覦乎考選事﹔串通逆案馮銓﹐而假竊其聲靈舊冢臣淸執之品。自昌時入而銓政亂﹐是累冢臣者昌時也。舊輔臣柄政之時﹐自昌時用而議論煩滋﹔是誤輔臣者亦昌時也。數語描寫已盡﹐可作昌時小傳也。

光抃由兵部﹐任云密巡撫﹐以劾總監鄧光韶﹐謫戍。薊州破日﹐廷臣咸薦其才﹐起任薊遼總督﹐竭家資以練兵﹐竟與志完同鷚﹐識者冤之。

張獻忠旣破襄陽﹐復破黃安。癸未正月﹐破蘄州﹐荊王播遷﹔兵備許文岐死之﹐遂黃陷州﹐破麻城﹐從鴨蛋洲渡。五月日﹐破武昌。先是﹐賊至江北﹐省中官府皆泄泄無言城守者﹐忽中夜有呼於街者曰﹕賊至矣。闔城男女﹐驚起狂奔﹐至嘵寂然﹐未見有賊。如是者數夜﹐人皆玩之﹐不以爲意。及是曉﹐登城望之﹐滿江皆賊船矣。兵民一時驚潰﹐賊入城﹐盤踞楚王府﹐搜取庫藏﹐及劫掠紳民無遺﹐以便輿籠王﹐沈之江﹐屠戮數萬人。又驅男女數萬人於教場﹐聲言點兵﹐眾人旣集﹐傳令跪上者亂砍﹐跪下者亂箭射死﹐百無一存﹐積屍浮江﹐江水爲赤。其未殺者﹐多則手足﹐鑿毀目鼻﹐無一全角。獻忠遂僭稱僞號﹐鑄西王之寶﹐稱武昌曰京城﹐僞設六部並府﹐開科取士。殿試取三十人爲進士﹐授郡縣官﹔在城各官﹐死難者參將崔文榮﹐與賊格鬥死。長史徐學顏﹐爲眾賊斷左臂﹐右手持刀不僕﹐賊支解之。鄕紳大學士賀逢聖﹐與文榮守徳勝門﹐城陷歸家﹐衣冠向北再拜﹐以巨舟載其家出墩子湖﹐鑿舟全家溺死。子覲明﹑光明﹐俱夫婦同死。逢聖屍沈百七十日不壞。至十一月壬子﹐始克斂。自此以後﹐常﹑武﹑衡﹑徳﹑相繼告陷。八月﹐破嶽州﹐長沙巡按劉熙祚﹐長沙推官蔡道憲俱被執不屈﹐殉義最烈。別有詳記。同時殉難者﹐又有知縣嘉魚王良鑑﹑鍾祥蕭漢﹑蒲圻曾拭﹑均州胡承熙﹑衡陽張鵬翼與郡畱守徐孝崇﹑武昌通判李毓﹑經歷任文熙。上聞闖賊在崇汜﹑密禹之間﹐嚴令孫傅庭出關相機掃蕩。先是﹐賊盤踞楚﹑豫間﹐有窺關中﹐逼金陵之意﹐廷議催傅庭進剿。傅庭故將家子﹐九邊精銳悉隸麾下﹐又據潼關之險﹐初試小勝﹐遂欲一大創之﹐恃髙傑爲摧鋒。傑不肯用命﹐再三止傅勿出。秦撫馮師孔數言﹕頓兵久安﹐非朝廷命戰意也。且寇日深橫﹐將何所底﹖傅庭不得已﹐以八月二十日出師逼賊。賊匿精銳﹐驅殘民誘我﹐屢有斬獲﹐遂以捷聞。前行三百餘里﹐賊伏盡起﹐進退失據﹐芻糧不繼﹐兵眾大潰。時﹐將士家屬盡在涇原﹐髙傑謂潼必不可守﹐莫若收合各兵﹐保西安以固根本。傅庭不許。曰﹕若退則潰不可止﹐不如聲言進戰﹐使賊聞而遁﹐我且可待餉。賊偵知之明﹐旦挑精騎壓壘﹐我師卽奔潰﹐器甲山積﹐騎兵悉退入關﹐步卒後至﹐賊尾之﹐獲所棄甲仗甚眾﹐乃僞爲步卒裝﹐雜入關﹔關內伏兵旣多﹐炮聲一響﹐關門卽開﹐時九月初六日也。諸帥倉皇四散﹐西安人王根子私降賊﹐縱賊大入﹔道臣楊王休﹐布政陸之祺以下皆降。西安遂陷。傅庭方在關上﹐爲所畱西番喇嘛僧二百人擁之西行﹐死於亂兵。自傅庭死而秦地悉陷﹐遂破楡林入太原﹐直逼京師矣。一時殉難死職者﹐省城則巡撫馮師孔﹑按察使王綱﹑長安知縣吳從義﹑渭南知縣楊瑄﹑商雒則道臣黃世淸﹑蒲城知縣朱一純﹑商州鄕官則原任尙書南企仲﹑誥封副都朱崇徳﹑原任巡撫焦源淸﹑焦源漙﹑禦史王道純﹑參政田時震﹑主事南居素﹑蒲州鄕官則副使祝萬齡﹑咸寧舉人朱誼泉﹐中部知縣則朱新■﹝走外枼內﹞﹐有一未配妾亦投繯死﹔都司一吏邱從周亦罵賊死。

孫公以將種奮迹甲科﹐由知縣升吏部﹐有吏才﹐至崇禎七年﹐任陜西巡撫﹐禦賊有功﹐旣遷保定總督﹐以同事不相能﹐稱疾求去。言官諭其卸責誤事﹐革職下獄。張獻忠旣降復叛﹐楊嗣昌失事自盡﹐傅宗龍﹑汪喬年相繼敗死﹐孫從獄中請討賊自贖﹐乃復官﹐總督各省兵剿寇。初奉密諭﹐誅賀人龍﹐撫其部眾﹐分將領之。誓師出關﹐頗有成畫。方捷至京﹐廷臣動色相賀﹐未幾而敗報踵至矣。考其由﹐皆馮撫趨之。又是時﹐熊給事人霖方奉使在秦﹐亦責以奉命討賊﹐宜速進﹑無退﹐不得已徼幸一出﹐竟至於敗。嗟乎﹗國之將亡﹐神奪其鑑﹔四路出師﹐決於紅旗之踵至﹔松杏敗績﹐成於職方之坐催﹔潼關不守﹐陷於馮﹑熊之讜言﹔遂至於一敗塗地﹐中原爲墟﹐是誰之咎歟﹗然而馮卒能殉職﹐熊於國亡之後亦航海全節而死﹐悉可免後人之苛論矣。

目成自初起至是﹐剽掠十餘年﹐旣席捲楚豫﹐始有大志﹐然地四通皆戰場﹐所得郡縣﹐官軍旋復之﹐旣奄有全秦百二山河﹐遂不可制。自成據秦府﹐僞授秦王存樞權將軍。世子妃劉氏曰﹕國破家亡﹐願求一死。自成遣歸外家。秦藩富甲天下﹐賊之犯秦也﹐戶部尙書倪元璐奏曰﹕天下諸藩﹐無如秦﹑晉山險﹑用武國也。宜諭兩藩﹐能任殺賊﹐不如姑假之以大將之權﹐如不知兵﹐宜悉輸所有﹐與其賫盜﹐何如餉軍﹔賊平之後﹐益封兩藩各一子如親王﹐亦足以報之。兩王獨不鑑十一宗之禍乎﹖賢王忠而熟於計﹐必知所處矣。書上﹐不省。賊初專事殺掠﹐牛金星勸以不嗜殺。於是﹐禁戢其下﹐民間安堵﹐逢攺西安府爲長安府。

自潼關旣破﹐賊乘勝長驅﹐如入無人之境。京師大震﹐廷議以兵部侍郎余應桂爲總督﹐命禦史霍達爲監軍。十一月初三日﹐上召對﹐諭應桂曰﹕逆寇入秦﹐特命前往﹐早平狂寇﹐早安萬民﹐有眞剿然後有眞撫﹐有好將自然有好兵﹐有好有司自然有好百姓﹐在爾實心去做。應桂再三稱難﹐言賊已入關﹐州縣瓦解﹐所發臣兵三萬及糧餉﹐尙無實著。陜西旣爲賊所蹂躪﹐本地糧餉如何追徵﹐所撥川餉亦隔省爲梗。上呼戶臣倪元璐問該部何以應之﹖元璐奏﹐懷慶現儲有餉銀十五萬﹔又司官劉邦弼催到十萬﹐又剩有五萬﹔奏中剿餉原額七十餘萬﹐如西安未破﹐憑該督設法督催接應。應桂奏﹐催徵已雞﹐只有山西就近可以接濟。元璐奏﹐山西近京﹐只有此項可濟邊需﹐不敢輕許。上曰﹕也要撥些與他。應桂奏﹐要幾員好將官。上呼署兵部張伯鯨﹐諭宜選兩員與他。伯鯨奏﹐他討馬岱已推保鎭尢翟文已回﹐止有孫獻捷見在京營。應桂奏﹐原任保鎭姜瑄﹐以通賄﹔薊鎭薛敏中﹐以失事﹔二人可用。上不許﹐著另推呼霍達﹐命作速前去料理。達奏﹐昨據按臣金毓峒報﹐孫傅庭不知下落﹐按臣東走﹐撫臣馮師孔西走﹐未知存亡﹐如有兵﹑有餉﹐臣不惜一死﹐以報皇上﹔無兵﹑無餉﹑空死無濟。因慟哭伏地。上許其熟練地形﹐實心任事﹐令照諭內事有功﹐破格升賞。上命輔臣擬諭﹐頒給銀幣﹑紵絹各項爲犒賞用﹐又令禦馬監撥馬數十匹﹐與家丁騎坐。令兵部速選將官同去﹐又命吏部李遇知﹐察邊撫宜易者﹐因議易甘肅巡撫林日瑞去時﹐賊已入關﹐方推秦督﹐無肯行者。上謂罪廢諸臣﹐原以知兵舉﹐何至推督撫便苦無人﹐聖意蓋有所指﹐應桂亦其一也﹐部中不得已推之﹐然實非邊才。上特賜宴於中左門直房﹐令閣臣侍宴。應桂得命後﹐日夜悲泣﹐勉出部門﹐則僞官充斥﹐赴任無地矣。

是時﹐望無確報﹐相率自愚﹐莫有以賊在意者。閣中票旨﹐但云以匹馬不入爲功﹔兵部議兵﹐但云以死報國﹐未聞作何調遺﹔上下相蒙﹐馴至敗亡﹐莫之省也。

李自成旣破西安﹐遂破延安﹑破鳳翔﹐以達楡林。兵備副使都任及故總兵王世顯﹐侯世祿﹑侯拱極﹑尢世威﹑惠顯﹑李昌齡﹑尢翟文等﹐斂各堡精銳入鎭城﹐大集將士﹐問之曰﹕若等守乎﹖降乎﹖各言效死無二。遂推世威爲長﹐主號令﹐繕甲兵﹔賊遣僞官說降﹐不聽。賊怒﹐環四面攻之﹐城上彊弩疊射﹐殺賊無算。賊稍卻﹐已復益兵﹐力攻逾旬﹐不克﹐賊以衝車環城穴之﹐城崩數十丈﹐賊擁入﹐城遂陷。都任合室自縊死﹐尢世威縱火焚其家百餘口﹐揮刀突戰死。諸將各率所部巷戰﹐殺賊千許﹐賊大至﹐殺傷殆盡﹐無一降者。合城婦女。俱自盡﹐文武將吏以及士民死者數萬人。楡林爲天下勁兵處﹐頻年缺餉﹐軍士饑困﹐而殫義殉城﹐志不少挫。楡林旣屠﹐賊搗寧夏﹐總兵官撫民迎降﹐三邊俱沒。賊無後顧﹐長驅而東矣。攻寧陽﹐城守不支﹐遂報殆。韓王兵備段復興﹑知府董琬﹑鄕紳太常少卿麻僖﹐俱死之。已復遣賊陷甘州﹐巡撫甘肅林日瑞﹐已奉旨罷職﹐尙未離任﹐同總兵郭天吉﹑同知藍臺等﹐並以力竭死之﹔殺居民四萬七千餘人。西寧衛堅守不下﹐至明年二月詐降﹐殺僞官賀錦等。

張獻忠旣破武昌﹐隨返兵破長沙﹐一路至四川﹐陷涪州﹑瀘州﹐圍佛圖關﹐進圍重慶﹐悉力拒守﹐四日而陷。瑞王合宮被難﹐舊撫陳士奇﹑知府王行儉皆死之。賊屠重慶﹐取丁壯萬餘﹐刳耳鼻﹑斷一手﹐驅至各州縣﹐兵至不降者﹐視此爲例。若能殺王官府吏﹐封府庫以待﹐則秋毫無犯。由是﹐所至官民自亂﹐無不解甲投降者矣。進陷成都﹐蜀王亦合宮被難。巡撫龍文光及道府各官皆死之。姓名不能詳記。所知者﹐惟推官劉士斗﹑華陽知縣沈云祚﹑仁壽知縣顧繩貽﹑成都知縣吳繼善。繼善一門四十餘口﹐皆同日並命爲尢慘云。獻忠大索全蜀官紳﹐至成都皆殺之﹐旣而懸榜試士﹐諸生遠近爭赴﹐獻忠以兵圍之﹐擊殺數千人﹐咸挾捲握筆以死。蜀中士類俱盡﹐復大殺百姓﹐全蜀數千里﹐蕭條絕無人迹。時蓋甲申年秋冬事也。中原多故﹐獻忠遂奄有兩川。李自成敗後﹐益發兵攻漢中﹐陷之﹐獻忠逡巡自守﹐不敢出﹔未幾﹐獻忠以病死於蜀﹐以養子孫可望嗣領其眾焉。

當日破京師﹑殺君後者﹐闖之罪惡實甚於獻﹐而蹂躪楚蜀殺人盈野者﹐獻之暴虐尢甚於闖。蓋天實生此二賊﹐以亂天下﹔迹其所爲﹐固多史冊以來所不經見之事﹔近婁吳梅村先生記兩寇始末頗詳﹐玆不具述。

上念宣鎭爲京藩屏﹐援剿必先﹐以馬缺﹐發禦前銀三萬給鎭臣唐鈺﹐令市馬。閣臣蔣徳璟奏言﹐該鎭買馬額銀﹐兵部歲發不資﹐未見作何收買﹐玆復另發﹐旣非例﹐且恐鈺復浪費一擲也。上不聽。未幾﹐大同﹑山海各鎭臣引例討禦前銀買馬。上思璟言﹐不復發。鈺以貪淫爲宣督王繼謨參提﹐前銀竟不可問。吏部文選司﹑兵部職方司﹐爲用人之地﹐歷任正郎多不能副上意﹐因特起原任太常少卿沈自影﹐以原官管文選事﹐原任四川布政張法孔以太僕少卿管職方事。沈系辛丑科﹐由縣令歷任部曹府道﹐以天啟年布政升常少﹐崇禎元年致仕。張系庚戌科﹐由戶部歷任司道﹐丁丑年以四川布政考察革職﹐玆忽以陳﹑方二輔薦﹐特起廢籍﹐攺授吏兵司官﹔皆未有之異事也。到任未久﹐卽遭國變﹐不能殉節﹐爲賊夾辱而死。

浙﹑粵二鎭缺已一年﹐因營求者多﹐相持久不推﹐有大璫王之心之弟之仁﹐久欲得之﹐兵部堂司引嫌﹐置爲緩局﹐以致蜚語。上聞﹐特召職方郎王永積入徳政殿﹐詰其不推之故。永積以邊鎭方急﹐未暇推及內地爲對。亦實語也。上怒﹐鐫其官﹐實欲出此缺以予新職方也。有大力者﹐亦果得二鎭以去。

十七年正月﹐大風霾﹐占曰﹕風從幹起﹐主暴兵破城。鳳陽地震。闖賊李自成稱王於西安﹐僭國號曰順﹐攺元永昌﹐以牛金星爲僞丞相﹐立六政府﹑尙書等僞官﹐恣掠河東﹑河津﹑稷山﹑榮河﹑絳州一路﹐遣僞牌投於兵部﹐言三月十日至。會同館繳兵部執牌者訊之則京師人﹐自涿州還﹐值逆旅客﹐與十金代投﹐以爲詐﹐斬之。

宮中向有密室﹐累朝不開。至是﹐上忽欲開視﹐大璫因諫止不聽﹐開進見空屋三間﹐中惟小紅箱一隻﹐啟而視之則有小畫三軸。其一畫文武百官﹐俱手執朝冠﹑披髮亂走狀。上曰﹕此殆言官多法亂耶﹗其一畫兵將倒戈﹑棄甲﹑窮民負𦇤奔逃狀。上曰﹕此是軍民背叛那﹗其第三軸則止畫有一人﹐短衣跣足﹐披髮中懸﹐則儼然禦容也。羣璫相顧失色﹐上爲憮然而出。

吏科吳麟徵疏﹕請棄山海關外寧遠前屯二城﹐檄吳三桂入關﹐屯宿近郊﹐以衛京師。蓋寧遠在關外﹐徒守甚難。先年職方趙光抃出關察核﹐已有此疏﹐議者謂無故棄地不可。今當有警﹐徙三桂精兵入援﹐實要計也。上下廷臣議﹐閣臣謂關門兵未可輕調﹐棄地作何名目﹐持不可。且咎麟徵言之失﹐乃不果行。三月中﹐警報益急﹐亦以爲言﹐上獨斷其是。內閣乃肯行﹐猶請降旨。吳三桂問撤兵事如何﹐經數月往返﹐遂遲師期。三桂以二十日抵丰潤﹐則京師先以十九日陷矣。

罷兵部尙書馮元颷﹐以原任兵科都給事中﹑新升添設兵部右侍郎張縉彥代之﹐仍兼翰林院學士。

縉彥初任縣令﹐以禦寇有功﹐考選戶部郎﹐以召試﹐攺翰林。時楊嗣昌爲樞輔﹐屬其私人沈迅薦縉彥才﹐攺授兵科都給事﹐本欲收爲同黨也。縉彥到任﹐卽疏參嗣昌﹐且於召對時言之﹐而議五案大法一疏﹐尢爲嚴切﹐可謂克稱其職矣。至是﹐方以科臣起復﹐遂趨拜佐部﹐卽正樞席﹐皆出帝心特簡。受事未久﹐忽遭大故。先旣不能畫一策以濟變﹐後復不能拚一死以報國﹔南渡之日﹐幸借名以復官﹔鼎革之後﹐又反顏而受職。究以飾名獲罪﹐禍及身家﹐可不哀哉﹗元颷與其兄元揚﹐同以文章聲气﹐名振一時﹐推爲大小馮。元颷在諫垣﹐頗多讜論﹐晉任中樞﹐已值時事艱危之秋﹐自知不能勝任﹐故托病堅辭﹐幸得卸責﹐歸未幾﹐亦卽以病終。揚任天津巡撫﹐北都變後﹐潔身言旋﹐未幾﹐相繼賫志以沒﹐識者悲其所遇之不幸矣。

命免金聲逮問﹐授翰林修撰﹐來京陛見。聲初任庶吉士﹐己巳之警﹐同劉之綸請纓自效﹐攺授禦史監軍。事平解任﹐養疾家居﹔值寇警﹐練鄕兵以衛地方。鳳督馬士英所募黔兵﹐過徽爭鬥失事﹐士英具疏參之﹐奉旨逮問。聲亦先具疏辧﹐上察其枉﹐且追念昔年舊勞﹐故有是命﹐並諭追之卹綸云。聲是時已丁艱﹐未遑赴召﹐乙酉之變﹐起義不克﹐挺身赴難﹐從容殉節於舊都。

正月三十日﹐上召閣臣及吏﹑戶二部臣入文華殿。諭吏尙李遇知曰﹕廷臣所舉知兵及淸官﹐皆當核實﹐不得濫徇。又召戶尙倪元璐曰﹕各邊需餉甚急﹐月前卽要措處百萬。元璐言外解未到﹐途中梗阻﹐因言浙中東陽土寇之變。上曰﹕不必奏﹐卽與輔臣商議措置。因取光時亨疏﹐目閣臣曰﹕先生每票擬﹐須依朕意﹐這疏內聚斂小人系何人﹖閣臣蔣徳璟對曰﹕卽是系練餉部科。上曰﹕部科何人﹖璟曰﹕原任戶部尙書李待問﹔科臣偶記不眞。上曰﹕朕如何是聚斂﹖當時只欲練兵。璟曰﹕旣有舊餉五百萬﹑新餉九百餘萬﹐復增出練餉七百三十萬﹐當時部科實不得辭其責。且所練兵馬﹐今皆安在﹖上曰﹕倪元璐已並三餉爲一了。璟曰﹕戶部𨿽並三餉爲一﹐州縣追徵﹐只是三餉。上大怒曰﹕前票孫晉本﹐旣是徇縱﹐這光時亨本內所參何人﹐並不明言﹐這等票擬﹐顯是朋比。璟奏﹕臣孤蹤獨立﹐與二人並無一面﹐一向在禦前說練餉當蠲聚斂之非﹐不是今日方說。諸輔臣同李遇知﹑倪元璐皆爲求寬。倪止以鈔餉系戶部職掌﹐自引咎。上曰﹕起來﹐諸臣承旨退。退後﹐璟具揭待罪﹐奉禦批「朕知道了」。而鈔法已停免﹐練餉亦議裁矣。璟連疏求罷﹐至三月初二日﹐始得旨允放﹐仍賜銀幣乘傳云。先時﹐有建議行鈔法者﹐鈔背書寫行使姓名﹐五年塡滿繳換﹐上以堂印鈐之﹐命侍郎督寶鈔提舉司閣中票擬﹐屢不合旨。上於宮中傳鈔式﹐令鑄印二面相連﹐又攺五年爲四年云。命大學士李建泰出師剿寇。二十六日﹐遣將禮﹔命駙馬都尉萬煒以特牲告太廟。上親禦正陽門﹐授建泰節鉞﹐備法駕﹐�警蹕﹐賜宴餞之。五府掌印侯伯﹑內閣六郡﹑都察院掌印官及京營總協侍立﹐鴻臚贊禮禦史糾儀﹐大漢將軍侍衛﹐設宴作樂。上親賜建泰禦酒三杯﹐卽以杯賜之。慰諭再三曰﹕先生此去﹐如朕親行﹐令內璫爲掛紅﹑簪花﹔鼓樂導尙方劍而出。上目送之﹐又賜手敕﹐有「願卿早蕩寇氛﹑旋師奏凱﹑候封進爵﹑鼎彜勒銘」語。官軍旗番十餘萬﹐自午門外﹐排列至正陽門﹐旌旗金鼓甚盛。建泰禦肩輿﹐行不數武﹐杠折﹐識者知爲不祥。是日大風沙﹐占曰﹕不利行師。授進士淩駉職方主事﹐隨輔臣監軍﹔赦李政修罪﹐軍前效用。以郭中傑爲副總兵﹐充中軍旗鼓﹔西洋人湯若望隨行﹐修火攻水利。建泰出都﹐道聞山西烽火甚急﹐因遲其行。日三十里﹐師次涿州營﹐州兵逃歸者三千人。次東光﹐紳衿城守不納﹐畱攻三日﹐破之﹐笞知縣張宏基﹐殺鄕紳王佐。是日﹐卽移師出城初﹐建泰承上寵命﹐恃有家財可佐軍需﹐後聞家已破﹐進退失措﹐惟逡巡畿內而已。

二十九日﹐上傳命工部尙書範景文﹑禮部侍郎邱瑜﹐俱以原官入閣辧事。後城破﹐上崩﹐閣臣中從死者﹐惟景文一人。不然﹐黃扉一席地﹐盡作南冠楚囚矣。

李自成陷蒲州及汾州﹐遂以二月初五日薄太原﹐山西巡撫蔡懋徳遣牙將牛勇﹑朱孔訓出戰﹐孔訓傷於炮﹐牛勇陷陣死﹐一軍皆沒。城中奪气﹐困守兩晝夜。初七夜﹐風霾大作。初八辰刻﹐風愈烈﹐飛沙揚塵﹐賊乘風緣梯而入﹐城遂陷。懋徳先已知不支﹐手寫遺疏付監紀賈士璋曰﹕君將此疏上聞﹐俾朝廷知今日尙有不逃﹑不降﹑從容死節之臣也。時緊隨惟中軍應時盛。時盛先謂妻拿曰﹕外無救﹑內難守﹐撫院忠義自矢﹐吾誓必相從。汝輩不若從吾皆爲厲鬼﹐無爲賊辱也。先將妻妾及一子手刃之。次日同撫院被執﹐不屈罵賊而死。同死者布政趙建極﹑守道毛文炳而下共四十六人「姓名俱未詳」。賊破太原後﹐遂至忻州﹐攻代州﹐薄寧武關﹐總兵周遇吉悉力拒守﹐殺賦萬餘﹐或言賊勢重﹐可款也﹐遇吉曰﹕戰三日﹐已殺萬賊﹐能勝之一﹐軍盡爲忠義﹐萬一不支﹐縛我以獻﹐若輩可無恙。於是﹐眾心益固﹐會兵少食盡﹐不敵而敗﹐城破猶揮刀力斗﹐被執磔死﹐遂屠寧武。賊遂移檄遠近﹐有云﹕君非甚暗﹐孤立而煬蔽恆多﹔臣盡行私﹐比黨而公忠絕少﹔甚至賄通宮府﹐朝廷之威福日移﹔利入戚紳﹐閭左之脂膏盡竭。又云﹐公侯皆食肉紈褲﹐而倚爲腹心﹔宦臣悉齕糠犬豕﹐而借其耳目﹔獄囚累累﹐士無報禮之心﹔徵斂重重﹐民有偕亡之恨﹐人讀之﹐無不扼腕憤恨者。

上下罪己詔曰﹕朕嗣守鴻緒﹐十有七年﹔深念上帝陟降之威﹐祖宗付畀之重﹔宵旦兢惕﹐罔敢怠荒﹔乃者災害頻仍﹐流氛日熾﹔忘累世豢養﹐肆二十載凶殘﹐赦之益驕﹐撫而輒叛﹔甚有受其煽惑﹐頓忘敵愾者。朕爲民父母﹐不得而卵翼之﹔民爲朕赤子﹐不得而懷保之﹐坐令秦豫邱墟﹐江楚腥穢﹔罪非朕躬﹐誰任其責﹗所以使民罹鋒鏑﹑蹈水火﹑殣量以壑﹑骸積成邱者﹐皆朕之過也。使民輸芻挽粟﹑居送行賫﹑加賦多無藝之徵﹑預徵有稱貸之過者﹐又朕之過也。使民室如懸磬﹑田卒污萊﹑望煙火而無門﹑號冷風而絕命者﹐又朕之過也。使民日月告凶﹑旱潦薦至師旅所處﹑疫癘爲殃﹑上干天地之和﹑下叢室家之怨者﹐又朕之過也。至於任大臣而不法﹐用小臣而不廉﹔言官首鼠而議不淸﹐武將驕懦而功不奏﹔皆由朕撫馭失道﹐誠感未孚﹐中夜以思﹐蹐局無地。朕自今痛加創艾﹐深省夙愆﹐要在惜人才以培元气﹐守舊制以息煩囂﹔行不忍之政﹐以收人心﹔蠲額外之科﹐以省民力﹔至於罪廢諸臣﹐有公忠正直﹑廉潔幹才﹑尙堪用者﹐不拘文武﹐吏兵二部﹐確核推用。艸澤豪傑﹐有恢復一郡一邑者﹐予官世襲﹐功等開疆。卽陷沒脇從之流﹐能捨逆反正﹐率眾來歸﹐許赦罪立功﹔能擒斬闖﹑獻﹐仍予通侯之賞。於戲﹗忠君愛國﹐人有同心﹐雪恥除凶﹐誰無公憤﹔尙懷祖宗之厚澤﹐助成底定之大功﹔思克厥愆﹐歷告意朕。

吏部奏﹕大寇就擒。奉旨﹕陳子龍定變可嘉﹐著授兵科給事中。先是東陽之變﹐實推許都爲主﹐都故任俠好義﹑遠近信服﹐邑令姚孫棐貪殘虐民﹐借名備亂﹐橫派士民輸金﹐而坐都以萬計。都實中人產﹐勉輸數百﹐自請告減﹐因有忤言﹐適有姦民假中璫名招兵者於都無涉也﹐事發﹐文致之﹐又摘其所刻社稿姓字﹐謂是結黨謀叛。會都葬母﹐賓客咸集﹐負气者互煽之﹐因發憤舉兵以誅貪吏爲名﹐民怨毒已深﹐旬日之間﹐遂聚眾數萬﹐掠東陽﹑義烏﹑浦江三邑。巡按左光先聞變﹐卽調兵行剿﹐民各保寨拒敵﹐官兵大敗。子龍時爲紹興推官﹐命之監軍。子龍謂都非反者﹐爲貪令所激耳。令親信賚書往諭都﹐卽率其同事十三人解甲投降。子龍爲之請命﹐光先不詳﹐悉斬之﹐餘黨盡散﹐浙以平。子龍向以文章名世﹐南渡時爲諫官有聲﹐國變之後謀起大義﹐不克而死。

出原任兵部尙書張國維於獄﹐召對中左門﹐命以原官督浙直兵餉﹐國維拜命後﹐卽賊信漸迫﹐星夜率數騎南行﹐得不及於難。吏科馬嘉植﹑韓如愈等﹐亦借催銀等差連轡而南﹐至山東﹑如愈爲劉澤淸差兵殺死於道。

國維﹐本浙人﹐在諫垣時﹐能不附同鄕烏程之黨﹔然亦不爲崖異﹐故烏程容之。鎭撫蘇松﹐歷七年之久﹐𨿽無大功徳﹐而與民休息﹐民頗頌本。至中樞之任﹐木不能勝﹐況值時事多艱﹐前人敗壞之後耶﹗時科道交章論列﹐有曰﹕深揖打恭﹑便成職業﹐亦略其大而苛其細也。宏光時﹐再任戎政﹐與馬﹑阮不合﹐先幾乞身﹐人謂其愚不可及。南都旣覆﹐錢塘畫守﹐卒能竭力盡節﹐一死以畢其事。噫﹗是亦可以傳矣。

召對文華殿﹐上問左都禦史李邦華密奏內云輔臣知而未敢言﹐其試問之語﹐指詢何事﹖輔臣陳演對﹕中允李明睿疏及少詹項煜議單。上卽簡閱默然。蔣徳璟奏﹕廷議俱言東宮宜往南京監國。上不應。次日﹐給事中光時亨卽疏參李明睿南遷爲邪說。明睿疏辧。上卽召光時亨面詰曰﹕一樣邪說﹐卻只參李明睿何也﹖顯是朋黨﹐姑且不究。光曰﹕諸臣平日所言若何﹐今國事至此﹐無一忠臣義士爲朝廷分憂﹐而所謀乃若此耶﹖至三月初四日召對﹐復諭閣臣曰﹕督輔李建泰有疏﹐勸朕南遷﹐國君死社稷﹐朕將何往﹗大學士範景文﹑左都李邦華﹑襄城伯李國禎﹐請先奉太子撫軍江南。光時亨曰﹕奉太子往南﹐諸臣意欲何爲﹖將欲爲唐肅宗靈武故事乎﹖景文等遂不敢言。上復問戰守策﹐眾默然。上嘆曰﹕朕非亡國之君﹐諸臣盡亡國之臣也。遂拂衣起。

嗚呼﹗遷國圖存﹐古人有行之者。至於東宮撫軍﹐𨿽屬權宜﹐實爲要計﹐但遷亦何易言。斯時賊鋒已蔓齊魯﹐南北聲息中斷﹐卽出國門﹐能一往無咎哉﹗上之英明﹐早已見及﹐故歷次召對﹐環顧無人不勝彷徨慨嘆耳。聞曾私語首輔演曰﹕此事要先生一擔﹐演嘿不答。旣復有「朕要做﹐先生偏不要做」之語。上意可知矣。此時計復何之。惟有斷然守「君死社稷」之義爲正矣。悲哉﹗「朕非亡國之君﹐諸臣皆亡國之臣」之語也。此眞千古至恨﹐豈直遺民私痛已哉﹗

詔封各總兵吳三桂平西﹑左良玉寧南伯﹑唐通定西伯﹑黃得功靖南伯。劉澤淸實升一級﹐劉良佐﹑髙傑﹑兵馬科姜宣﹑孔希貴﹑黃蜚﹑葛汝芝﹑髙第﹑許定國﹑王承允﹑劉芳名﹑李棲鳳﹑曹友義﹑杜允登﹑趙光遠﹑卜從吉﹑楊禦蕃等﹐各升署一級。各督撫亦分別加升。始徵吳三桂﹑王永吉率兵入衛。又召唐通﹑劉澤淸入。澤淸命移彰徳鎭﹐因縱兵劫掠臨淸南奔。通以八千人入﹐壁齊化門外陛見。上慰勞倍至﹐尋出內帑十萬﹐命太監杜之秩監其軍。通倨傲甚﹐謂上大帥我﹐又以內官節制我﹐是我不敵一奴才也。隨奏兵寡賊眾不敵﹐當往居庸關設險以待﹐拜疏卽行﹐不俟朝命﹐旣至居庸﹐卽倒戈降賊矣。

命太監髙起潛﹑杜勛等分保天津﹑眞保﹑宣府各鎭監軍。兵部言﹕各處物力不繼﹐而事權紛拿﹐反使督撫各官有所借口。上不聽。

命進魏藻徳禮部尙書﹑文淵閣大學士﹑總督河南屯練﹐往天津﹔方嶽貢戶部兼兵部尙書﹑文淵閣大學士﹑總督漕運屯練﹐前往濟寧。會有言各官不可令出﹐出卽潛遁﹐遂止不遣。未幾﹐陳演﹑蔣徳璟相繼告歸﹐藻徳卽爲首輔。當罷演之先一日﹐上語演曰﹕朕不要做的﹐先生偏要做﹖朕要做的﹐先生偏不要做。蓋指言南遷及遣兩輔諸事也。

賊犯大同﹐兵民皆欲降﹐命守城不應﹐總兵朱三樂自刎﹐巡撫衛景瑗﹑督理糧儲戶部郎中徐有聲﹑朱家仕俱死之。文學李若葵合家九人自縊﹐先題曰「一門完節」。李自成入大同﹐殺代府宗室殆盡﹐畱僞將張天琳守之。天琳殺僇凶暴﹐後爲陽和軍民約鎭城軍民內應﹐殺天琳。

賊犯保定﹐督師李建泰已病﹐中軍郭中傑縋城降賊。賊入城﹐建泰被執﹔禦史金毓峒守西門﹐賊執之﹐入三皇廟﹐見賊帥﹔毓峒奮拳驅賊帥僕地﹐躍入井中死。妻王氏自經﹐從子振孫以武舉效力行間﹐登城射賊﹐多應弦而斃﹔城陷﹐眾解戎衣﹐自匿振孫﹐衣裲襠﹐大呼曰﹕我金禦史侄也。賊支解之。毓峒子婦陳氏﹐年十八﹐與其祖母張氏﹑母楊氏﹑嫂常氏﹐盡投於井。張抱一孫於懷﹐而下侍婢四人﹐亦同下。時三月二十一日﹐京城已先三日破矣。

賊陷陽和﹐遂長驅向宣府。宣府叛將白廣恩﹐貽總兵姜瓖書約降﹐監視太監杜勛﹐緋袍八騶郊迎﹐軍民聚謀藉藉。巡撫朱之馮懸賞勞軍守城﹐無一應者。三命之﹐咸叩頭曰﹕願聽軍民納款。之馮獨行巡城﹐見大炮曰﹕汝曹試發之﹐可殺數百人﹐賊𨿽殺我﹐無恨矣。眾不之應。之馮不得已﹐乃自起燃火﹐軍民競挽其手﹐之馮乃奪刀自刎死。軍民遂開門降﹐鄕紳羅彥自殺。

時京師以西諸郡縣﹐望風瓦解﹐將吏或遁﹐賊移檄至京曰﹕十八日至幽州﹐會同館繳。京師大震。十六日﹐陷昌平州。十七日﹐上方禦殿﹐召考選諸臣問裕餉安民﹐對未及半﹐祕封入﹐上覽之變色﹐卽起入﹐諸臣文候多時﹐命俱退﹐始知爲昌平失守也。是夜﹐賊自沙河直犯平則門﹐竟夜焚掠﹐火光燭天。十八早朝﹐上召諸臣而泣﹐俯首書禦案十二字﹐以示司禮監王之心﹐卽拭去﹐諸臣方侍班﹐襄城伯李國楨匹馬馳闕下﹐汗浹沾衣﹐內臣呵止之。國楨曰﹕此何時也﹐君臣卽來相見﹐不可多得矣。上召入﹐奏守城軍不用命﹐鞭一人起一人復臥如故。上乃命內臣俱往守城。十九日早大雨﹐兩止﹐賊攻城炮聲不絕。上幸南宮﹐登萬歲山﹐望烽火不絕﹐徘徊逾時﹐回幹淸宮﹐珠書諭內閣﹐成國公提督內外諸軍事﹐夾輔東宮。時諸閣臣已出﹐內臣置幾上而去。上入中宮﹐視後縊畢﹐仍回南宮﹐登萬歲山之壽皇亭﹐自縊。亭新建﹐閱操處也。太監王之心對縊﹐諸文武臣相隨死難者﹐閣臣範景文而下凡二十餘人﹐另有紀。

