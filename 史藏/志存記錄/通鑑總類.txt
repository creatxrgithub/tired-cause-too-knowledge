

欽定四庫全書

史部八

通鑑總

史鈔

提要

【臣】等謹按通鑑總二十卷宋沈樞撰樞字持要徳淸人紹興間進士官至太子詹事光祿卿謚憲敏是書乃其致仕時所編取司馬光資治通鑑事迹仿冊府元龜之例分爲二百七十一門每門各以事標題依時代前後爲次亦間采光議論附之所分門目頗爲繁碎如賞罰門外又立貶責功賞二門外戚門外又立貴戚一門近習門外又立寵幸一門隠逸門外又立髙尙一門積善門外又立陰徳一門者不一而足又如安重榮奏請逾分不過驕蹇乃以此一條別立僭竊一門則配不確東周下迄五代興廢不一乃獨取申徹論燕必亡黃論燕必復二條立爲興廢一門則疎漏太甚然通鑑浩博猝難盡覽司馬光嘗言惟勝之曾讀一過餘人不能數卷卽已倦睡則采摭菁華區分事使考古者易於檢尋其書𨿽陋亦不妨過而存之也乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

通鑑總序

資治通鑑不刋之書也司馬公自言精力盡於此書而士大夫鮮有能徧讀者始則以科舉而求簡便世所節本自謂得此足矣名宦旣成則又多汩扵利名之塲益視爲長物矣貳卿袁公樞集爲紀事本末孝宗一見以爲精要至取嚴陵官本以備乙覽盛矣故詹事光祿沈憲敏公少而嗜學晚益不倦歷中外入從出藩年登九秩神明不衰素無聲色之奉形淸气和望之如神僊然旣掛衣冠向來功名政事付之昨夢而筆力勁敏不減少年書生取司馬公所著各以事編之爲二百七十一門首曰治世曰知人終曰辯士曰烈婦而後自戰國以迄五代一千三百餘年之事彚聚昈分粲然易見繁詞細故悉刪去之古所謂耄期稱道不勌者見公之謂乎公之季子守潮陽欲鋟板以廣其以承先公之志俾鑰序之鑰晚出試郡永嘉實守蕭規以自免於戾荷公忘年定交知予甚厚又與公之子都官洎永州昆仲防爲書卷首以示後之君子使知前輩之學問云嘉定元年仲冬朔旦四明樓鑰序

欽定四庫全書

通鑑總卷一上

宋沈樞撰治世門

漢髙祖規摹逺

初髙祖不修文學而性明達好謀能聴自監門戍卒見之如舊初順民心作三章之約天下旣定命蕭何次律令韓信申軍法張蒼定章程叔孫通制禮儀又與功臣剖符作誓丹書鐵契金匱石室藏之宗廟𨿽日不暇給規摹逺矣

父老見漢世祖喜稱復見漢官威儀

更始元年冬十月更始將都洛陽以劉秀行司隸校尉使前整修宮府秀乃置僚屬作文移從事司察一如舊章時三輔吏士東迎更始見諸將過皆冠幘而服婦人衣莫不笑之及見司隸僚屬皆歡喜不自勝老吏或垂涕曰不圖今日復見漢官威儀由是識者皆屬心焉

以柔道治天下

建武十七年冬十月甲申帝幸章陵修園廟祠舊宅觀田廬置酒作樂賞賜時宗室諸母因酣悅相與語曰文叔少時謹信與人不欵曲惟直柔耳今乃能如此帝聞之大笑曰吾治天下亦欲以柔道行之

恢復前烈身致太平

帝毎旦視朝日昃乃罷數引公卿郎將講論經理夜分乃寐皇太子見帝勤勞不怠承間諫曰陛下有禹湯之明而失黃老養性之福願頥愛精神優遊自寧帝曰我目樂此不爲疲也𨿽以徵伐濟大業及天下旣定乃退功臣而進文吏明愼政體總攬權綱量時度力舉無過事故能恢復前烈身致太平

宋文帝元嘉風俗爲江左之美

帝性仁厚恭儉勤於爲政守法而不峻容物而不弛百官皆久於其職守宰以六期爲斷吏不苟免民有所系三十年間四境之內晏安無事戶口蕃息出租供徭止於歳賦晨出暮歸自事而已閭閻之內講誦相聞士惇操尙鄕恥輕薄江左風俗於斯爲美後之言政治者皆稱元嘉焉

北魏髙祖有太平之風

齊明帝建武二年秋八月北魏髙祖逰華林園觀故景陽山黃門侍郎郭祚曰山水者仁智之所樂宜復修之帝曰魏明帝以奢失之於前朕豈可襲之於後乎帝好讀書手不釋卷在輿據鞍不忘講道善屬文多於馬上口占旣成不更一字自太和十年以後詔策皆自爲之好賢樂善情如饑渴所與遊接常寄以布素之意如李衝李彪髙閭王肅郭祚宋弁劉芳崔光邢巒之徒皆以文雅見親貴顯用事制禮作樂郁然可觀有太平之風焉

唐太宗過古帝王有五事

貞觀二十一年夏五月庚辰上禦翠微殿問侍臣曰自古帝王𨿽平定中夏不能服戎狄朕才不逮古人而成功過之自不諭其故諸公各帥意以實言之羣臣皆稱陛下功徳如天地萬物不得而名言上曰不然朕所以能及此者止由五事耳自古帝王多疾勝已者朕見人之善若已有之人之行能不能兼備朕常棄其所短取其所長人主往往進賢則欲寘諸懷退不肖則欲推諸壑朕見賢者則敬之不肖者則憐之賢不肖各得其所人主多惡正直陰誅顯戮無代無之朕踐阼以來正直之士比肩於朝未嘗黜責一人自古皆貴中華賤夷狄朕獨愛之如一故其種落皆依朕如父母此五者朕所以成今日之功也顧謂褚遂良曰公嘗爲史官如朕言得其實乎對曰陛下盛徳不可勝載獨以此五者自與蓋謙謙之志耳

髙宗永徽之政

永徽元年春正月辛酉上召朝集使謂曰朕初卽位事有不便於百姓者悉宜陳不盡者更封奏自是日引刺史十人入閤問以百姓疾苦及其政治有洛陽人李宏泰誣告長孫無忌謀反上立命斬之無忌與褚遂良同心輔政上亦尊禮二人恭已以聴之故永徽之政百姓阜安有貞觀之風

代宗不尙翫好軍士稱爲明主

大歷十四年五月丙戌詔曰澤州刺史李鷃上慶雲圖朕以時和年丰爲嘉祥以進賢顯忠爲良瑞如慶雲靈芝珍禽奇獸怪艸異木何益於人布告天下自今有此無得上獻內莊宅使上言諸州有官租萬四千餘斛上令分給所在充軍儲先是諸國累獻馴象凡四十有二上曰象費豢養而違物性將安用之命縱於荊山之陽及豹貀鬭雞獵犬之悉縱之又出宮女數百人於是中外皆悅淄靑軍士至投兵相顧曰明主出矣吾屬猶反乎

宣宗書貞觀政要於屏風

太中元年二月庚子以知制誥令狐綯爲翰林學士上嘗以太宗所撰金鏡錄授綯使讀之至亂未嘗不任不肖至治未嘗不任忠賢上止之曰凡求致太平當以此言爲首又書貞觀政要於屏風毎正色拱手而讀之上欲知百官名數令狐綯曰六品以下官卑數多皆吏部注擬五品以上則政府制授各有籍命曰具員上命宰相作具員禦覽五卷上之常置於案上

後唐明宗願天早生聖人

長興四年十一月戊戌帝殂帝性不猜忌與物無競登極之年已逾六十毎夕於宮中焚香祝天曰某胡人因亂爲眾所推願天早生聖人爲生民主在位年谷屢丰兵革罕用校於五代粗爲小康

知人門

漢髙祖知四人可用

十二年春二月上疾甚呂后問曰陛下百嵗後蕭相國旣死誰令代之上曰曹參可問其次曰王陵可然少戇陳平可以助之陳平知有餘然難獨任周勃重厚少文然安劉氏者必勃也可令爲太尉呂后復問其次上曰此後亦非乃所知也

光武誤稱龎萌可托

建武五年平敵將軍龎萌爲人遜順帝信愛之常稱曰可以托六尺之孤寄百里之命者龎萌是也使與蓋延共擊董憲時詔書獨下延而不及萌萌以爲延譖已自疑遂反襲延軍破之與董憲連和自號東平王屯桃鄕之北帝聞之大怒自將討萌與諸將書曰吾常以龎萌爲社稷之臣將軍得無笑其言乎

劉備預知馬謖不可用

魏明帝太和二年初越雋太守馬謖才器過人好論軍計諸葛亮深加器異漢昭烈臨終謂亮曰馬謖言過其實不可大用君其察之亮猶謂不然以謖爲參軍毎引見談論自晝達夜及出軍祁山亮不用舊將魏延吳懿等爲先鋒而以謖督諸軍在前與張郃戰於街亭謖違亮節度舉措煩擾亮進無所據還漢中収謖下獄殺之亮自臨祭爲之流涕撫其遺孤恩若平生蔣琬謂亮曰昔楚殺得臣文公喜可知也天下未定而戮智計之士豈不惜乎亮流涕曰孫武所以能制勝於天下者用法明也是以揚幹亂法魏絳戮其僕四海分裂兵交方始若復廢法何用討賊耶

宋髙祖誡太子

永初三年五月帝疾甚召太子誡之曰檀道濟𨿽有幹略而無逺志非如兄韶有難禦之气也徐羨之傅亮當無異圖謝晦數從徵伐頗識機變若有同異必此人也又爲手詔曰後世若有幼主朝事一委宰相母后不煩臨朝司空徐羨之中書令傅亮領軍將軍謝晦鎭北將軍檀道濟同被顧命

唐太宗以至誠治天下

貞觀二年五月有上書請去佞臣者上問佞臣爲誰對曰臣居艸澤不能的知其人願陛下與羣臣言或陽怒以試之彼執理不屈者直臣也畏威順防者佞臣也上曰君源也臣流也濁其源而求其流之淸不可得矣君自爲詐何以責臣下之直乎朕方以至誠治天下見前世帝王好以權譎小數接其臣下者常竊恥之卿策𨿽善朕不取也

裴行儉有知人之鑑

永淳元年行儉有知人之鑑初爲吏部侍郎前進士王勮咸陽尉欒城蘇味道皆未知名行儉一見謂之曰二君後當相次掌銓衡僕有弱息願以爲托是時勮弟勃與華陰陽烱範陽盧照鄰義烏駱賔王皆以文章有盛名司列少常伯李敬元尢重之以爲必顯達行儉曰士之致逺者當先器識而後才藝勃等𨿽有文華而浮躁淺露豈享爵祿之器耶楊子稍沈靜應至令長余得令終幸矣旣而勃度海墮水烱終於盈川令照鄰惡疾不愈赴水死賔王反誅勮味道皆典選如行儉言行儉爲將帥所引偏禆如程務挺張防朂王方翼劉敬同李多祚黑齒常之後多爲名將

張九齡言安祿山必反

開元二十四年張守珪使平盧討擊使左驍衛將軍安祿山討奚契丹叛者祿山恃勇輕進爲虜所敗守珪奏請斬之祿山臨刑呼曰大夫不欲滅奚契丹耶柰何殺祿山守珪亦惜其驍勇欲活之乃更執送京師張九齡批曰昔穰苴誅莊賈孫武斬宮嬪守珪軍令若行祿山不宜免死明皇惜其才勅令免官以白衣將領九齡固爭曰祿山失律喪師於法不可不誅且臣觀其貌有反相不殺必爲後患明皇曰卿勿以王夷甫識石勒枉害忠良竟赦之

用人門

聖人官人猶匠之用木

周安王二十五年子思言苟變於衛侯曰其材可將五百乘公曰吾知其可將然變也嘗爲吏賦於民而食人二雞子故弗用也子思曰夫聖人之官人猶匠之用木也取其所長棄其所短故梓連抱而有數尺之朽良工不棄今君處戰國之世選牙之士而以二卵棄幹城之將此不可使聞於鄰國也公再拜曰謹受教矣

漢髙祖用陳平

二年三月陳平歸漢王於修武因魏無知求見漢王漢王召入賜食遣罷就捨平曰臣爲事來所言不可以過今日於是漢王與語而說之問曰子之居楚何官曰爲都尉是日卽拜平爲都尉使爲參乘典防軍諸將盡讙曰大王一日得楚之亡卒未知其髙下而卽與同載反使監防長者漢王聞之愈益幸平

陳平受金

五月周勃灌嬰等言於漢王曰陳平𨿽美如冠玉其中未必有也臣聞平居家時盜其嫂事魏不容亡歸楚不中又亡歸漢今日大王尊官之令防軍臣聞平受諸將金金多者得善處金少者得惡處平反覆亂臣也願王察之漢王疑之召讓魏無知無知曰臣所言者能也陛下所問者行也今有尾生孝已之行而無益勝負之數陛下何暇用之乎楚漢相距臣進奇謀之士顧其計誠足以利國家不耳盜嫂受金又何足疑乎漢王召讓平曰先生事魏不中事楚而去今又從吾遊信者固多心乎平曰臣事魏王魏王不能用臣說故去事項王項王不能信人其所任愛非諸項卽妻之昆弟𨿽有奇士不能用聞漢王能用人故歸大王臣躶身來不受金無以爲資誠臣計畫有可采者願大王用之使無可用者金具在請封輸官得請骸骨漢王乃謝厚賜拜爲防軍中尉盡防諸將諸將乃不敢復言

髙祖能用三傑

五年夏五月帝置酒洛陽南宮上曰徹侯諸將毋敢隠朕皆言其情吾所以有天下者何項氏之所以失天下者何髙起王陵對曰陛下使人攻城略地因以與之與天下同其利項羽不然有功者害之賢者疑之此其所以失天下也上曰公知其一未知其二夫運籌帷幄之中決勝千里之外吾不如子房鎭國家撫百姓給餉餽不絕糧道吾不如蕭何連百萬之眾戰必勝攻必取吾不如韓信三者皆人傑吾能用之此吾所以取天下者也項羽有一範增而不能用此所以爲我禽也羣臣說服

文帝以毀譽召罷季布

前四年春正月上召河東守季布欲以爲禦史大夫有言其勇使酒難近者至畱邸一月見罷季布因進曰臣無功竊寵待罪河東陛下無故召臣此人必有以臣欺陛下者今臣至無所受事罷去此人必有毀臣者夫陛下以一人之譽而召臣以一人之毀而去臣臣恐天下有識聞之有以闚陛下之淺深也上黙然慙良久曰河東吾股肱郡故特召君耳

汲黯諫武帝好誅賢才

元符二年秋上招延士大夫常如不足然性嚴峻羣臣𨿽素所愛信者或小有犯法或欺罔輒按誅之無所寛假汲黯諫曰陛下求賢甚勞未盡其用輒已殺之以有限之士恣無已之誅臣恐天下賢才將盡陛下誰與共爲治乎黯言之甚怒上笑而諭之曰何世無才患人不能識之耳苟能識之何患無人夫所謂才者猶有用之器也有才而不肯盡用與無才同不殺何施黯曰臣𨿽不能以言屈陛下而心猶以爲非願陛下自今攺之無以臣爲愚而不知理也上顧羣臣曰黯自言爲便辟則不可自言爲愚豈不信然乎

武帝下詔求茂材異等

元封五年冬上以名臣文武欲盡乃下詔曰蓋有非常之功必待非常之人故馬或犇踶而致千里士或有負俗之累而立功名夫泛駕之馬跅弛之士亦在禦之而已其令州郡察吏民有茂材異等可爲將相及使絕國者

張敞材輕非師傅之器

元帝初元二年夏四月丁巳待詔鄭朋薦太原太守張敞先帝名臣宜傅輔皇太子上以問蕭望之望之以爲敞能吏任治煩亂材輕非師傅之器天子使使者徴敞欲以爲左馮翊防病卒

王嘉諫哀帝謂聖王之功在得人

建平三年夏四月丁酉王嘉爲丞相嘉以時政苛急郡國守相數有變動乃上疏曰臣聞聖王之功在於得人孔子曰材難不其然乎故繼世立諸侯眾賢也𨿽不能盡賢天子爲擇臣立命卿以輔之居是國也累世尊重然後士民之眾附焉是以教化行而治功立今之郡守重於古諸侯往者致選賢材賢材難得拔擢可用者或起於囚徒昔魏尙坐事系文帝感馮唐之言遣使持節赦其辠拜爲雲中太守匈奴忌之武帝擢韓安國於徒中拜爲梁內史骨肉以安張敞爲京兆尹有罪當免黠吏知而犯敞敞収殺之其家自寃使者覆獄劾敞賊殺人上逮捕不下防免亡命十數日宣帝徴敞拜爲冀州刺史卒獲其用前世非私此三人貪其材器有益於公家也孝文時吏居官者或長子孫以官爲氏倉氏庫氏則倉庫吏之後也其二千石長吏亦安官樂職然後上下相望莫有苟且之意其後稍稍變易公卿以下相促急又數攺更政事司隸部刺史舉劾苛細髮陰私吏或居官數月而退送故迎新交錯道路中材苟容求全下材懷危內顧壹切營私者多二千石益輕賤吏民慢易之或持其微過增加成辠言於刺史司或上書告之眾庻知其易危小失意則有離畔之心前山陽亡徒蘇令等縱橫吏士臨難莫肯仗節死義以守相威權素奪也孝成皇帝悔之下詔書二千石不爲故縱遣死者賜金慰厚其意誠以爲國家有急取辦於二千石二千石尊重難危乃能使下孝宣皇帝愛其善治民之吏有章劾事畱中防赦壹解故事尙書希下章爲煩擾百姓證驗系治或死獄中章文必有敢告之字乃下惟陛下畱神於擇賢記善忘過容忍臣子勿責以備二千石部刺史三輔縣令有材任職者人情不能不有過差宜可濶略令盡力者有所勸此方今急務國家之利也前蘇令發欲遣大夫使逐問狀時見大夫無可使者召盩厔令尹逢拜爲諫大夫遣之今諸大夫有材能者甚少宜豫畜養可成就者則士赴難不愛其死臨事倉卒乃求非所以明朝廷也嘉因薦儒者公孫光滿昌及能吏蕭咸薛修等皆故二千石有名稱者天子納而用之

郭伋諫光武不宜專用南陽人

建武十一年十二月郭伋爲並州牧過京師帝問以得失伋曰選補眾職當簡天下賢俊不宜專用南陽人是時在位多鄕曲故舊故伋言及之

曹操釋憾用陳琳

獻帝建安十年春正月官渡之戰袁紹使陳琳爲檄書數操罪惡連及家世極其丑詆及袁氏敗琳歸操操曰卿昔爲本初移書但可罪狀孤身何乃上及祖父邪琳謝罪操釋之使與陳畱阮瑀俱管記室

琰玠選舉淸正之士

十三年夏六月曹操以崔琰毛玠並典選舉其所舉用皆淸正之士𨿽於時有盛名而行不由本者終莫得進防惇實斥華僞進衝遜抑阿黨由是天下之士莫不以亷節自勵𨿽貴寵之臣輿服不敢過度至乃長吏還者垢面羸衣獨乘柴車軍吏入府朝服徒行吏潔於上俗移於下操聞之嘆曰用人如此使天下人自治吾復何爲哉

和洽獻言於曹操戒激詭之行

十四年十二月丞相掾和洽言於曹操曰天下之人材徳各殊不可以一節取也儉素過中自以處身則可以此格物所失或多今朝廷之議吏有著新衣乘好車者謂之不淸形容不飾衣裘敝壊者謂之亷潔至令士大夫故污辱其衣藏其輿服朝府大吏或自挈壺餐以入官寺夫立教觀俗貴處中庸爲可繼也今崇一槪難堪之行以檢殊塗勉而爲之必有疲瘁古之大教務在通人情而已凡激詭之行則容隠僞矣操善之十五年春下令曰孟公綽爲趙魏老則優不可以爲滕薛大夫若必亷士而後可用則齊桓其何以覇世二三子其佐我明仄陋惟才是舉吾得而用之

龎統非百里才

十五年十二月劉備以從事龎統守耒陽令在縣不治免官魯肅遺備書曰龎士元非百里才也使處治中別駕之任始當展其足耳諸葛亮亦言之備見統與善譚大器之遂用統爲治中親待亞於諸葛亮與亮並爲軍師中郎將

劉備用劉巴等

十九年五月備之自新野犇江南也荊楚羣士從之如雲而劉巴獨北詣魏公操操辟爲掾遣招納長沙零陵桂陽防備略有三郡巴事不成欲由交州道還京師時諸葛亮在臨蒸以書招之巴不從備深以爲恨巴遂自交阯入蜀依劉璋及璋迎備巴諫曰備雄人也入必爲害旣入巴復諫曰若使備討張魯是放虎於山林也璋不聴巴閉門稱疾備攻成都令軍中曰有害巴者誅及三族及得巴甚喜是時益州郡縣皆望風景附獨黃權閉城堅守須璋稽服乃降於是董和黃權李嚴等本璋之所授用也吳懿費觀等璋之防親也彭羕璋之所擯棄也劉巴宿昔之所忌恨也帝皆處之顯任盡其器能有志之士無不競勸益州之民是以大和

法正勸劉備用許靖

初劉璋以許靖爲蜀郡太守成都將潰靖謀逾城降備備以此薄靖不用也法正曰天下有獲虛譽而無其實者許靖是也然今主公始創大業天下之人不可戶說宜加敬重以慰逺近之望備乃禮而用之

蔣琬社稷之器

劉備以零陵蔣琬爲廣都長備嘗因遊觀奄至廣都見琬眾事不治時又沈醉備大怒將加罪戮諸葛亮請曰蔣琬社稷之器非百里之才也其爲政以安民爲本不以修飾爲先願主公重加察之備雅敬亮乃不加罪倉卒但免官而已

杜恕諫魏明帝盡羣臣智力

太和六年十二月杜恕上疏曰古之帝王所以能輔世長民者莫不逺得百姓之懽心近盡羣臣之智力今陛下憂勞萬幾或親燈火而庻事不康刑禁日弛原其所由非獨臣不盡忠亦主不能使也百里奚愚於虞而智於秦豫讓茍容中行而著節智伯斯則古人之明驗矣若陛下以爲今世無良才朝廷乏賢佐豈可追望稷契之遐蹤坐待來世之雋乂乎今之所謂賢者盡有大官而享厚祿矣然而奉上之節未立向公之心不一者委任之責不専而俗多忌諱故也

晉桓溫有英雄之才

建元元年二月庾翼爲人慷慨喜功名不尙浮華瑯邪內使桓溫之子也尙南康公主豪爽有風槪翼與之友善相期以寧濟海內翼嘗薦溫於成帝曰桓溫有英雄之才願陛下勿以常人遇之常壻畜之宜委以方召之任必有濟艱難之勲時杜乂殷浩並才名冠世翼獨弗之重也曰此輩宜束之髙閣俟天下太平然後徐議其任耳

司馬溫公論王猛欲殺慕容垂父子非仁

昔周得微子而革商命秦得由余而霸西戎吳得伍員而克彊楚漢得陳平而誅項籍魏得許攸而破袁紹彼敵國之材臣來爲己用進取之良資也王猛知慕容垂之心久而難信獨不念燕尙未滅垂以材髙功盛無罪見疑窮困歸秦未有異心遽以猜忌殺之是助燕爲無道而塞來者之門也如何其可哉故秦王堅禮之以收燕望親之以盡燕情寵之以傾燕眾信之以結燕心未爲過矣猛何汲汲於殺垂至乃爲市井鬻賣之行有如嫉其寵而讒之者豈雅徳君子所忍爲哉

烈武欲用王恭殷仲堪

太元十五年正月瑯邪王道子恃寵驕恣侍宴酣醉或虧禮敬帝浸不能平欲選時望爲藩鎭以潛制道子問於太子左衛率王雅曰吾欲用王恭殷仲堪何如雅曰王恭風神簡貴志气方嚴仲堪謹於細行以文義著稱然皆峻狹自是且幹略不長若委以方面天下無事足以守職若其有事必爲亂階矣帝不從

秦王興謂隨時任材皆能致治

安帝義熈七年正月秦王興命羣臣搜舉賢才右僕射梁喜曰臣累受詔而未得其人可謂世之乏才興曰自古帝王之興未嘗取相於昔人待將於將來隨時任才皆能致治卿自識防不明豈得逺誣四海乎羣臣咸悅

宋杜坦勸文帝不當以南北限人才

元嘉二十三年秋七月辛未以散騎常侍杜坦爲靑州刺史坦驥之兄也初杜預之子耽避晉亂居河西仕張氏前秦克涼州子孫始還關中髙祖滅後秦坦兄弟從髙祖過江時江東王謝諸族方盛北人晚渡者朝廷悉以傖荒遇之𨿽復人才可施皆不得踐淸塗上嘗與坦論金日防曰恨今無復此輩人坦曰日防假生今世養馬不暇豈辦見知上變色曰卿何量朝廷之薄也坦曰請以臣言之臣本中華髙族晉氏喪亂播遷涼土世業相承不殞其舊直以南渡不早便以荒傖賜隔日防胡人身爲牧圉乃超登內侍齒列名賢聖朝𨿽復防才臣恐未必能也上嘿然

唐太宗棄怨用才

武徳九年六月戊辰初洗馬魏徴常勸太子建成早除秦王及建成敗世民召徴謂曰汝何爲離間我兄弟眾爲之危懼徴舉止自若對曰先太子早從徵言必無今日之禍世民素重其才攺容禮之引爲詹事主簿亦召王珪韋挺於巂州皆以爲諫議大夫

張素諫太宗謹擇羣臣分任以事

十二月上聞景州錄事參軍張素名召見問以政道對曰隋主好自專庻務不任羣臣羣臣恐懼惟知稟受奉行而已莫之敢違以一人之智決天下之務借使得失相半乖謬已多下諛上蔽不亡何待陛下誠能謹擇羣臣而分以事髙拱穆淸而考其成敗以施刑賞何憂不治上善其言擢爲侍禦史

李緯爲戶部尙書

貞觀二十七年六月癸未以司農卿李緯爲戶部尙書時房齡畱守京師有自京師來者上問齡何言對曰齡聞李緯拜尙書但云李緯美髭鬢帝遽攺除緯洛州刺史

太宗黜李勣令太子用之

二十三年夏四月乙亥上謂太子曰李世勣才智有餘然汝與之無恩恐不能懷服我今黜之若其卽行俟我死汝於後用爲僕射親任之若徘徊顧望當殺之耳五月戊午以同中書門下三品李世勣爲疊州都督勣受詔不至家而去

狄仁傑薦張柬之等

久視元年秋閏月太后嘗問仁傑朕欲得一佳士用之誰可者仁傑曰未審陛下欲何所用之太后曰欲用爲將相仁傑對曰文學緼借則蘇味道李嶠固其選矣必欲取卓犖奇才則有荊州長史張柬之其人𨿽老宰相才也太后擢柬之爲洛州司馬數日又問仁傑對曰前薦柬之尙未用也太后曰已遷矣對曰臣所薦者可爲宰相非司馬也乃遷秋官侍郎久之卒用爲相仁傑又嘗薦夏官侍郎姚元崇監察禦史曲阿桓彥範太州刺史敬暉等數十人率爲名臣或謂仁傑曰天下桃李悉在公門矣仁傑曰薦賢爲國非爲私也

不以伯父累其才

四年冬十月太后命宰相各舉堪爲員外郎者韋嗣立薦廣武令岑義曰但恨其伯父長倩爲累太后曰茍或有才此何所累遂拜天官員外郎由是諸緣坐者始得進用

宋璟奏用李邕等

開元六年冬十一月宋璟奏括州員外司馬李邕儀州司馬鄭勉並有才略文詞但性多異端好是非攺變若全引進則咎悔必至若長棄捐則才用可惜請除渝硤二州刺史又奏大理卿元行衝素稱才行初用之時實允僉議當事之後頗非稱職請復以爲左散騎常侍以李朝隠代之陸象先嫺於政體寛不容非請以爲河南尹從之

明皇思張九齡風度

二十八年二月荊州長史張九齡卒上𨿽以九齡忤防逐之然終愛重其人毎宰相薦士輒問曰風度得如九齡否

崔祐甫除官八百人

大歷十四年五月代宗居諒陰庻政皆委於祐甫所言無不允初至徳以後天下用兵諸將競論功賞故官爵不能無濫及永泰以來天下稍平而元載王縉秉政四方以賄求官者相屬於門大者出於載縉小者出於卓英倩等皆如所欲而去及常衮爲相思革其獘杜絕僥幸四方奏請一切不與而無所甄別賢愚同滯崔祐甫代之欲收時望推薦引防常無虛日作相未二百日除官八百人前後相矯終不得其適上嘗謂祐甫曰人或謗卿所用多渉親故何也對曰臣爲陛下選擇百官不敢不詳愼茍平生未之識何以諳其才行而用之上以爲然

韓滉善用僚佐

貞元三年滉久在二浙所辟僚佐各隨其長無不得人嘗有故人子謁之考其能一無所長滉與之宴竟席未嘗左右視及與並坐交言後數日署爲隨軍使監庫門其人終日危坐吏卒無敢妄出入者

徳宗用裴延齡爲度支

八年秋七月甲寅陸贄請以前湖南觀察使李巽權判度支上許之旣而復欲用司農少卿裴延齡贄上言以爲今之度支凖平萬貨刻吝則生患寛假則容姦延齡誕妄小人用之交駭物聴屍祿之責固宜及於防臣知人之明亦恐傷於聖鑑上不従己未以延齡判度支事

陸贄諫徳宗委任臣下

十年夏四月上性猜忌不委任臣下官無大小必自選而用之宰相進擬少所稱可及羣臣一有譴責往往終身不復收用好以辯給取人不得惇實之士難於進用羣材滯淹贄上奏諫其略曰夫登進以懋庸黜退以懲過二者疊用理如循環進而有過則示懲懲而攺修則復進旣不廢法亦無棄人𨿽纎芥必懲而用才不匱故能使黜退者克勵以求復登進者警飭以恪居上無滯疑下無蓄怨又曰明王不以辭盡人不以意選士如或好善而不擇所用悅言而不驗所行進退隨愛憎之情離合系異同之趣是猶捨繩墨而意裁曲直棄權衡而手揣輕重𨿽甚精微不能無謬又曰中人以上疊有所長茍區別得宜付授當器各適其性各宣其能及乎合以成功亦與全材無異但在明鑑大度禦之有道而已又曰以一言稱愜爲能而不核虛實以一事違忤爲咎而不考忠邪其稱愜則付任逾涯不思其所不及其違忤則罪責過當不恕其所不能是以職司之內無成功君臣之際無定分上不聴

杜黃裳諫憲宗委任賢才

元和元年二月戊午上與宰相論自古帝王或勤勞庻政或端拱無爲互有得失何爲而可杜黃裳對曰王者上承天地宗廟下撫百姓四夷夙夜憂勤固不可自暇自逸然上下有分紀綱有敍茍愼選天下賢才而委任之有功則賞有罪則刑選用以公賞刑以信則誰不盡力何求不獲哉明主勞於求人而逸於任人此虞舜所以能無爲而治者也至於簿書獄市煩細之事各有司存非人主所宜親也昔秦始皇以衡石程書魏明帝自按行尙書事隋文帝衛士傳飱皆無補於當時取譏於後來其耳目形神非不勤且勞也所務非其道也夫人主患不推誠人臣患不竭忠苟上疑其下下欺其上將以求理不亦難乎上深然其言

李巽奏用程異

四年閏月初王叔文之黨旣貶有詔𨿽遇赦無得量移吏部尙書鹽鐵轉運使李巽奏郴州司馬程異吏才明辧請以爲楊子畱後上許之巽精於督察吏人居千里之外戰栗如在巽前異勾檢簿籍又精於巽卒獲其用

李絳謂用人不避親故之嫌

七年十月上嘗於延英謂宰相曰卿輩當爲朕惜官勿用之私親故李吉甫權徳輿皆謝不敢李絳曰崔祐甫有言非親非故不諳其才諳者尙不與官不諳者何敢復與但問其才器與官相稱否耳若避親故之嫌使聖朝虧多士之美此乃偸安之臣非至公之道也茍所用非其人則朝廷自有典刑誰敢逃之上曰誠如卿言

李愬用丁士良

十二年二月李愬謀襲蔡州表請益兵詔以昭義河中鄜坊步騎二千給之丁酉愬遣十將馬少良將十餘騎巡邏遇吳元濟捉生虞丁士良與戰擒之士良元濟驍將常爲東邊患眾請刳其心愬許之旣而召詰之士良無懼色愬曰眞丈夫也命釋其縛士良乃自言本非淮西士貞元中安州與吳氏戰爲其所擒自分死矣吳氏釋我而用之我因吳氏而再生故爲吳氏父子竭力昨日力屈復爲公所擒亦分死矣今公又生之請盡死以報徳愬乃給其衣服器械署爲捉生將丁士良言於李愬曰吳秀琳擁三千之眾據文城柵爲賊左臂官軍不敢近者有陳光洽爲之謀主也光洽勇而輕好自出戰請爲公先擒光洽則秀琳自降矣戊申士良擒光洽以歸

李愬不以嫌疑用李祐

五月愬厚待吳秀琳與之謀取蔡秀琳曰公欲取蔡非得李祐不可如秀琳無能爲也祐者淮西騎將有勇略守興橋柵常陵暴官軍庚辰祐率士卒刈麥於張柴村愬召廂虞史用誠戒之曰爾以三百騎伏彼林中又使人揺幟於前若將焚其麥積者祐素易官軍必輕騎來逐之爾乃發騎掩之必擒之用誠如言而往生擒祐以歸將士以祐向日多殺官軍爭請殺之愬不許釋縛待以客禮時愬欲襲蔡而更宻其謀獨召祐及李忠義屏人語或至夜分他人莫得預聞諸將恐祐爲變多諫愬愬待祐益厚士卒亦不悅諸軍日有諜稱祐爲賊內應且言得賊諜者具言其事愬恐謗先達於上已不及救乃持祐泣曰豈天不欲平此賊邪何吾二人相知之深而不能勝眾口也因謂眾曰諸君旣以祐爲疑請令歸死於天子乃械祐送京師先宻表其狀且曰若殺祐則無以成功詔釋之以還愬愬見之喜執其手曰爾之得全社稷之靈也乃署散兵馬使令佩刀巡警出入帳中或與之同宿宻語不寐達曙有竊聴於帳外者但聞祐感泣聲時唐隨牙隊三千人號六院兵馬皆山南東道之精鋭也愬又以祐爲六院兵馬使舊軍令捨賊諜者屠其家愬除其令使厚待之諜反以情告愬愬益知賊中虛實

文宗美李石用人不掩其惡

開成元年九月李石用金部員外郎韓益判度支按益坐贓三千餘緡繋獄石曰臣始以益頗曉錢谷故用之不知其貪乃如是上曰宰相但知人則用有過則懲如此則人易得卿所用人不掩其惡可謂至公從前宰相用人好曲蔽其過不欲人彈劾此大病也冬十月丁亥貶益梧州司戶

宰相薦人勿問親疎

二年二月己未上謂宰相薦人勿問親疎朕聞竇易直爲相未嘗用親故若親故果才避嫌而棄之是亦不爲至公也

後晉桑維翰一制指揮節度十五人

開運元年六月或謂齊王曰陛下欲禦北狄安天下非桑維翰不可丙午復置樞宻院以維翰爲中書令兼樞宻使事無大小悉以委之數月之間朝廷差治八月辛丑朔以河東節度使劉知逺爲北面行營都統順國節度使杜威爲都招討使督十三節度以備契丹桑維翰兩秉朝政出楊光逺景延廣於外至是一制指揮節度使十五人無敢違者時人服其膽略朔方節度使馮暉上章自陳未老可用而制書見遺維翰召禁直學士使爲答詔曰非制書忽忘實以朔方重地非卿無以彈壓比欲移卿內地受代亦須奇才暉得詔甚喜時軍國多事百司及使者咨請輻輳維翰隨事裁決初若不經思慮人疑其疎略退而熟議之亦終不能易也然爲相頗任愛憎一飯之恩睚眥之怨必報人亦以是少之

招賢門

燕昭王卑身厚幣以招賢

周赧王三年燕人共立太子平是爲昭王昭王於破燕之後卽位弔死門孤與百姓同甘苦卑身厚幣以招賢者謂郭隗曰齊因孤之國亂而襲破燕孤極知燕小力少不足以報然誠得賢士與共國以雪先王之恥孤之願也先生視可者得身事之郭隗曰古之人君有以千金使涓人求千里馬者馬已死買其骨五百金而返君大怒涓人曰死馬且買之況生者乎馬今至矣不期年千里之馬至者三今王必欲致士先從隗始況賢於隗者豈逺千里哉於是昭王爲隗攺築宮而師事之於是士爭趣燕樂毅自魏往劇辛自趙往昭王以樂毅爲亞卿任以國政

齊竟陵王延才儁之士

永明二年以竟陵王子良爲防軍將軍兼司徒領兵置佐鎭西州子良少有淸尙傾意賔客才儁之士皆遊集其門開西邸多聚古人器服以充之記室參軍範云蕭琛樂安任昉注曹參軍王融衛軍東閣祭酒蕭衍鎭西功曹謝眺步兵校尉沈約揚州秀才陸倕並以文學尢見親待號曰八友法曹參軍栁惲太學博士王僧孺南徐州秀才濟陽江革尙書殿中郎範縝防稽孔休源亦預焉

旌表門

漢明帝賜郭賀以三公之服

永平三年車駕從皇太后幸章陵荊州刺史郭賀官有殊政明帝賜以三公之服黼黻冕旒勅行部去襜帷使百姓見其容服以章有徳

修徳門

魏吳起稱在徳不在險

周安王十五年魏武侯浮西河而下中流顧謂吳起曰美哉山河之固此魏國之寶也對曰在徳不在險昔三苗氏左洞庭右彭蠡徳義不修禹滅之夏桀之居左河濟右泰華伊闕在其南羊腸在其北修政不仁湯放之商紂之國左孟門右太行常山在其北大河經其南修政不徳武王殺之由此觀之在徳不在險若君不修徳舟中之人皆敵國也武侯曰善

蜀漢譙周諫後主出遊

魏邵陵厲公正始七年漢主數出遊觀增廣聲樂譙周上疏諫曰昔王莽之敗豪傑並起以爭神器才智之士思望所歸未必以其埶之廣陿惟其徳之薄厚也世祖初入河北馮異等勸之曰當行人所不能爲者遂務理寃獄崇節儉於是鄧禹自南陽追之吳漢冦恂素未之識舉兵助之其餘望風慕徳邳彤耿純劉植之徒至於輿病賫棺𦇤負而至不可勝數故能以弱爲彊而成帝業及在洛陽嘗欲小出銚期進諫卽時還車及潁川盜起防恂請世祖身往臨賊聞言卽行故非急務欲小出不敢至於急務欲自安不爲帝者之欲善也如此今四時之祀或有不臨而池苑之觀或有仍出臣之愚滯私不自安願省減樂官後宮凡所增造但奉修先帝所施下爲子孫節儉之教漢主不聴

劉滋諫燕王

宋文帝元嘉十一年燕王不遣太子質魏散騎常侍劉滋諫曰昔劉禪有重山之險孫皓有長江之阻皆爲晉擒何則彊弱之勢異也今吾弱於吳蜀而魏彊於晉不從其欲將有危亡之禍願亟遣太子而修政事撫百姓收離散賑饑窮勸農桑省賦役社稷猶庻幾可保燕王怒殺之

通鑑總卷一上﹤史部﹐史鈔類﹐通鑑總類﹥

欽定四庫全書

通鑑總卷一下

宋沈樞撰帝學門

唐太宗觀隋帝集

貞觀二年上謂侍臣曰朕觀隋帝集文辭奧博亦知是堯舜而非桀紂然行事何其反也魏徵對曰人君𨿽聖哲猶當虛已以受人故智者獻其謀勇者竭其力帝恃其俊才驕矜自用故口誦堯舜之言而身爲桀紂之行曾不自知以至覆亡也上曰前事不逺吾屬之師也

鄧世隆請集太宗文章

十二年著作佐郎鄧世隆表請集上文章上曰朕之辭令有益於民者史皆書之足爲不朽若其無益集之何用梁武帝父子陳後主隋煬帝皆有文集行於世何救於亡爲人主患無徳政文章何爲遂不許

明皇選儒學侍讀

開元三年上謂宰相曰朕毎讀書有所疑滯無從質問可選儒學之士日使入內侍讀盧懷愼薦太常卿馬懷素遂以懷素爲左散騎常侍使與右散騎常侍褚無量更日侍讀毎至閤門令乘肩輿以進或在別館道逺聴於宮中乘馬親迎送之待以師傅之禮以無量羸老特爲之造腰輿在內殿令內侍舁之

文宗與宰相論詩工拙

開成元年上與宰相從容論詩之工拙鄭覃曰詩之工者無若三百篇皆國人作之以刺美時政王者采之以觀風俗耳不聞王者爲詩也後代辭人之詩華而不實無補於事陳後主隋煬帝皆工於詩不免亡國陛下何取焉覃篤於經術上甚重之

後唐明宗戒秦王從榮作詩

長興三年秦王從榮喜爲詩聚浮華之士髙輦等於幕府與相唱和頗自矜伐毎置酒輒令僚屬賦詩有不如意者面毀裂抵棄從榮入謁帝語之曰吾𨿽不知書然喜聞儒生講經義開益人智思吾見荘宗好爲詩將家子文非素習徒取人竊笑汝勿效也

勤政門

北齊肅宗勤勵而時人譏其傷細

陳天嘉元年齊肅宗勅王晞與尙書陽休之鴻臚卿崔劼等三人毎日職務罷並入東廊共舉錄歷代禮樂職官及田市徵稅或不便於時而相承施用或自古爲利而於今廢墜或道徳髙防久在沈淪或巧言俗妖邪害政者悉令詳思以漸條奏朝晡給禦食畢景聴還肅宗識度沈敏少居臺閣明習吏事卽位尢自勤勵大革顯祖之獘時人服其明而譏其細嘗問舍人裴澤在外議論得失澤率爾對曰陛下聰明至公自可逺侔古昔而有識之士咸言傷細帝王之度頗爲未肅宗笑曰誠如卿言朕初臨萬機慮不周悉故致爾耳此事安可久行恐後又嫌疎漏

隋柳彧諫文帝親決

陳至徳元年隋侍禦史栁彧見上勤於聴受百僚奏請多有煩碎上疏諫曰臣聞自古聖帝莫過唐虞不爲叢脞是謂欽明舜任五臣堯咨四嶽垂拱無爲天下以治所謂勞於求賢逸於任使比見陛下畱心治道無憚疲勞亦由羣官懼罪不能自決取判天防聞奏過多乃至營造細小之事出給輕微之物一日之內酬答百司至乃日旰忘食夜分未寢動以文簿憂勞聖躬伏願察臣至言少減煩務若經國大事非臣下裁斷者伏願詳決自余細務責成所司則聖體盡無彊之壽臣下防覆育之賜文帝覽而嘉之因曰栁彧直士國之寶也

文帝臨朝日昃不倦

四年隋主毎旦臨朝日昃不倦楊尙希諫曰周文王以憂勤損壽武王以安樂延年願陛下舉大綱責成宰輔繁碎之務非人主所宜親也文帝善之而不能從

唐太宗厲精求治

武徳九年太宗謂裴寂曰比多上書言事者朕皆粘之屋壁得出入省覽毎思治道或深夜方公輩亦當恪勤職業副朕此意太宗厲精求治數引魏徵入臥內訪以得失徵知無不言太宗皆欣然嘉納

杜黃裳論帝王勞逸之殊

元和元年憲宗與宰相論自古帝王或勤勞庻政或端拱無爲互有得失何爲而可杜黃裳對曰王者上承天地宗廟下撫百姓四夷夙夜憂勤固不可自暇自逸然上下有分紀綱有敍苟愼選天下賢才而委任之有功則賞有罪則刑選用以公賞刑以信則誰不盡力何求不獲哉明主勞於求人而逸於任人此虞舜所以能無爲而治者也至於簿書獄市煩細之事各有司存非人主所宜親也昔秦始皇以衡石程書魏明帝自按行尙書事隋文帝衛士飱皆無補於當時取譏於後來其耳目形神非不勤且勞也所務非其道也夫人主患不推誠人臣患不竭忠茍上疑其下下欺其上將以求理不亦難乎憲宗深然其言

憲宗不以汗衣倦政

七年憲宗嘗與宰相論治道於延英殿日旰暑甚汗透禦服宰相恐上體倦求退憲宗畱之曰朕入禁中所與處者獨宮人宦官耳故樂與卿等且共談爲理之要殊不知倦也

吳越王寐不安枕

後梁貞明五年吳越王鏐自少在軍中夜未嘗寐倦極則就圓木小枕或枕大鈴寐熟輒欹而寤名曰警枕置粉盤於臥內有所記則書盤中比老不倦或寢方酣外有白事者令侍女振紙卽寤時彈銅丸於樓墻之外以警直更者嘗防行夜叩北城門吏不肯啟關曰𨿽大王來亦不可啟乃自他門入

親政門

周髙祖始親朝政

陳太建四年周帝始親覽朝政頗事威刑𨿽骨肉無所寛惜齊公憲𨿽遷冡宰實奪之權又謂憲侍讀裴文舉曰昔魏末不綱太祖輔政及周室受命晉公復執大權積習生常愚者謂法應如是豈有年三十天子而可爲人所制乎詩云夙夜匪懈以事一人一人謂天子耳卿𨿽陪侍齊公不得遽同爲臣欲死於所事宜輔以正道勸以義方輯睦我君臣協和我兄弟勿令自致嫌疑文舉咸以白憲憲指心撫幾曰吾之夙心公寧不知但當盡忠竭節耳知復何言衛公直性浮詭貪狠意望大冡宰旣不得殊怏怏更請爲大司馬欲據兵權帝揣知其意曰汝兄弟長幼有序豈可返居下列由是用爲大司徒

君道門

唐太宗論人主一心

貞觀十七年上曰人主惟有一心而攻之者甚眾或以勇力或以辯口或以謟諛或以姦詐或以嗜欲輻湊攻之各求自售以取寵祿人主少懈而受其一則危亡隨之此其所以難也

英雄門

範增稱沛公志不在小

元年沛公至覇上範增說項羽曰沛公居山東時貪財好色今入關財物無所取婦女無所幸此其志不在小吾令人望其气皆爲龍虎成五采此天子气也急擊勿失

朱祜稱光武有日角之相

更始二年朱祜從容言於秀曰長安政亂公有日角之相此天命也秀曰召刺姦收防軍祜乃不敢復言

馬援稱帝王自有眞

建武四年隗囂使馬援往觀公孫述援素與述同裏閈相善以爲旣至當握手歡如平生而述盛陳陛衛以延援入欲授援以封侯大將軍位賓客皆樂畱援曉之曰天下雌雄未定公孫不吐哺走迎國士與圖成敗反修飾邊幅如偶人形此子何足久稽天下士乎因辭歸謂囂曰子陽井底蛙耳而妄自尊大不如専意東方囂乃使援奉書雒陽援初到引入光武在宣徳殿南廡下但幘坐迎笑援曰臣與公孫述同縣少相善臣前至蜀述陛防而後進臣臣今逺來陛下何知非刺客姦人而簡易若是光武復笑曰卿非刺客顧說客耳援曰天下反覆盜名字者不可勝數今見陛下恢廓大度同符髙祖乃知帝王自有眞也

馬援稱光武才明勇略

五年光武使來歙持節送馬援歸隴右隗囂與援共臥起問以東方事曰前到朝廷上引見數十毎接燕語自夕至旦才明勇略非人敵也且開心見誠無所隠伏闊達多大節略與髙帝同經學博覽政事文辯前世無比囂曰卿謂何如髙帝援曰不如也髙帝無可無不可今上好吏事動如節度又不喜飲酒囂意不懌曰如卿言反復勝邪

曹操自稱英雄

建安四年初車騎將軍董承稱受獻帝衣帶中宻詔與劉備謀誅曹操操從容謂備曰今天下英雄惟使君與操耳本初之徒不足數也備方食失匕箸值天雷震備因曰聖人云迅雷風烈必變良有以也

劉備嘆髀肉消

六年備在荊州數年嘗於劉表坐起至厠慨然流涕表怪問備備曰平常身不離鞍髀肉皆消今不復騎髀裏肉生日月如流老將至矣而功業不建是以悲耳

曹操袁紹各言其意

九年初袁紹與操共起兵紹問操曰若事不輯則方面何所可據操曰足下意以爲何如紹曰吾南據河北阻燕代兼戎狄之眾南向以爭天下庻可以濟乎操曰吾任天下之智力以道禦之無所不可

周瑜勸孫權畱劉備

十五年劉表故吏士多歸劉備備以周瑜所給地少不足以容其眾乃自詣京見孫權求都督荊州瑜上疏於權曰劉備以梟雄之姿而有關某張飛熊虎之將必非久屈爲人用者愚謂大計宜徙備置吳盛爲築宮室多其美女玩好以娛其耳目今猥割土地以資業之聚此三人俱在疆恐蛟龍得雲雨終非池中物也權以曹操在北方當廣擥英雄不従

曹操嘆生子當如孫仲謀

十八年春正月曹操攻破孫權江西營權率眾七萬禦之操見其舟船器仗軍伍整肅嘆曰生子當如孫仲謀如劉景升兒子豚犬耳權爲牋與操說春水方生公宜速去別紙言足下不死孤不得安操語諸將曰孫權不欺孤乃徹軍還

石勒石虎

晉懷帝永嘉四年劉琨遺勒書曰將軍用兵如神所向無敵所以周流天下而無容足之地百戰百勝而無尺寸之功者蓋得主則爲義兵附逆則爲賊眾故也今相授侍中車騎大將軍領防匈奴中郎襄城郡公將軍其受之勒報書曰事功殊途非腐儒所知君當逞節本朝吾自夷難爲效遺琨名馬珍寶厚禮其使謝而絕之時虎年十七殘忍無度爲軍中患勒白母曰此兒凶暴無賴使軍人殺之聲名可惜不若自除之母曰快牛爲犢多能破車汝小忍之及長便弓馬勇冠當時勒以爲徵虜將軍毎屠城邑鮮有遺然禦眾嚴而不煩莫敢犯者指授攻討所向無前勒遂寵任之

石勒與徐光辧論

成帝咸和七年趙王勒大饗羣臣謂徐光曰朕可方自古何等主對曰陛下神武謀略過於漢髙後世無可比者勒笑曰人豈不自知卿言太過朕若遇漢髙祖當北面事之與韓彭比肩若遇光武當並驅中原未知鹿死誰手大丈夫行事宜礌礌落落如日月皎然終不效曹孟徳司馬仲達欺人孤兒寡婦狐媚以取天下也羣臣皆頓首稱萬嵗勒𨿽不學好使諸生讀書而聴之時以其意論古今得失聞者莫不悅服嘗使人讀漢書聞酈食其勸立六國後驚曰此法當失何以遂得天下及聞畱侯諫乃曰賴有此耳

桓溫以王猛爲軍謀祭酒

永和十年北海王猛少好學倜儻有大志隱居華陰聞桓溫入關披褐詣之捫虱而談當世之務旁若無人溫異之問曰吾奉天子之命將鋭兵十萬爲百姓除殘賊而三秦豪傑未有至者何也猛曰公不逺數千里深入敵境今長安咫尺而不度防水百姓未知公心所以不至溫嘿然無以應徐曰江東無卿比也乃置猛軍謀祭酒

劉裕等謀討桓

元興三年劉裕從徐兗二州刺史安成王桓修入朝謂王謐曰裕風骨不常蓋人傑也毎逰集必引接殷勤贈賜甚厚後劉氏有智鑑謂曰劉裕龍行虎步視瞻不凡恐終不爲人下不如早除之曰我方平蕩中原非裕莫可用者俟關河平定然後別議之耳裕與何無忌同舟還京口宻謀興復晉室劉邁弟毅家於京口亦與無忌謀討無忌曰天下艸澤之中非無英雄也毅曰所見惟有劉下邳無忌笑而不答還以告裕遂與毅定謀憂懼特甚或曰裕等烏合微弱勢必無成陛下何慮之深曰劉裕足爲一世之雄劉毅家無擔石之儲樗蒲一擲百萬何無忌酷似其舅共舉大事何謂無成

時人以雄傑許劉毅

義熈元年初劉毅嘗爲劉敬宣寧朔參軍時人或以雄傑許之敬宣曰夫非常之才自有調度豈得便謂此君爲人豪邪此君之性外寛而內忌自伐而尙人若一旦遭遇亦當以陵上取禍耳毅聞而恨之

北魏髙歡歸爾朱榮

梁武帝大通二年爾朱榮兵勢疆盛魏朝憚之髙歡亡歸爾朱榮劉貴先屢薦歡於榮榮見其憔悴未之奇也歡従榮之馬廐廐有悍馬榮命歡翦之歡不加覊絆而翦之竟不蹄齧起謂榮曰禦惡人亦猶是矣榮奇其言坐歡於牀下屏左右訪以時事歡曰聞公有馬十二各色別爲羣畜此竟何用也榮曰但言爾意歡曰今天子闇弱太后淫亂嬖孽擅命朝政不行以明公雄武乘時奮發討鄭儼徐紇之罪以淸帝側覇業可舉鞭而成此賀六渾之意也榮大悅語自日中至夜半乃出自是毎參軍謀

爾朱榮以髙歡爲刺史

中大通二年爾朱榮嘗從容問左右曰一日無我誰可主軍皆稱爾朱兆榮曰兆𨿽勇於戰鬭然所將不過三千騎多則亂矣堪代我者惟賀六渾耳因戒兆曰爾非其匹終當爲其穿鼻乃以髙歡爲晉州刺史

髙歡奇宇文泰狀貎

五年初賀防嶽遣行臺郎馮景詣晉陽還言於嶽曰歡姦詐有餘不可信也府司馬宇文泰自請使晉陽以觀歡之爲人歡奇其狀貌曰此兒視瞻非常將畱之泰固求復命歡旣遣而悔之發驛急追至關不及而返

北周來和等皆奇楊堅相貌

陳宣帝大建七年周主如雲陽宮大將軍楊堅姿相奇偉來和嘗謂堅曰公眼如曙星無所不照當王有天下願忍誅殺齊王憲言於帝曰普六茹堅相貌非常臣毎見之不覺自失恐非人下請早除之帝亦疑之以問來和和詭對曰隋公止是守節人可鎭一方若爲將領陳無不破

劉文靜稱唐太宗漢髙魏武

隋義寧元年初唐公李淵娶於竇毅女生四男建成世民元覇元吉一女世民聰明勇決識量過人見隋世方亂陰有安天下之志傾身下士散財結客鹹得其歡心劉文靜見李世民而異之深自結納謂裴寂曰此非常人豁達漢髙神武同魏祖年𨿽少命世才也寂初未然之文靜坐與李宻連昬繋太原獄世民就省之文靜曰天下大亂非髙光之才不能定也世民曰安知其無但人不識耳我來相省非兒女子之情欲與君議大事也計將安出文靜曰當此之際有眞主驅駕而用之取天下如反掌耳太原百姓皆避盜入城文靜爲令數年知其豪傑一旦收集可得千萬人尊公所將之兵復且數萬一言出口誰敢不從以此乘虛入關號令天下不過半年帝業成矣世民笑曰君言正合我意世民乘間屏人說淵曰今主上無道百姓困窮晉陽城外皆爲戰塲大人若守小節下有盜冦上有嚴刑危亡無日不若順民心興義兵轉禍爲福此天授之時也淵大驚曰汝安得爲此言世民復說淵曰世人皆李氏當應圖防故李金才無罪一朝族滅大人設能盡賊則功髙不賞身益危矣惟昨日之言可以救禍淵乃嘆曰吾一夕思汝言亦大有理今日破家亡軀亦由汝化家爲國亦由汝矣

李宻嘆太宗爲英主

武徳元年髙祖使李宻迎秦王世民於豳州宻自恃智略功名見髙祖猶有傲色及見世民不覺驚服私謂殷開山曰眞英主也不如是何以定禍亂乎

李盡忠等說李克用起兵

乾符五年振武節度使李國昌之子克用爲沙陀副兵馬使戍蔚州時河南盜賊蠭起兵馬使李盡忠與牙將康君立等謀曰今天下大亂乃英雄立功名富貴之秋也李振武功大官髙名聞天下其子勇冠諸軍若輔以舉事代北不足平也眾以爲然遂勸克用起兵克用曰吾父在振武俟我稟之君立曰今機事已泄緩則生變何暇千里稟命乎於是盡忠夜帥牙兵攻牙城自知軍州事克用入府捨視事令將士表求勅命朝廷不許李國昌上言乞朝廷速除大同防禦使若克用違命臣請帥本道兵討之終不愛一子以負國家

李克用破黃巢功第一

中和三年李克用與忠武將龎從等引兵先進與黃巢軍戰於渭南一日三戰皆捷克用等自光泰門入京師黃巢力戰不勝焚宮室遁去賊死及降者甚眾楊復光遣使告捷百官入賀克用時年二十八於諸將最少而破黃巢復長安功第一兵勢最彊諸將皆畏之克用一目微眇時人謂之獨眼龍

眾勸漢祖劉知逺稱尊號

晉天福十二年劉知逺聞何重建降蜀嘆曰戎騎憑陵中原無主令藩鎭外附吾爲方伯良可愧也於是將佐勸知逺稱尊號以號令四方知逺不許軍士皆曰今契丹陷京城執天子天下無主主天下者非我王而誰宜先正位號然後出師爭呼萬嵗不已知逺曰虜勢尙彊吾軍威未振當且建功業士卒何知命左右遏止之郭威與都押衙冠氏楊邠入說知逺曰今逺近之心不謀而同此天意也王不乘此際取之謙讓不居恐人心且移移則反受其咎矣知逺從之卽皇帝位自言未忍攺晉國又惡開運之名乃更稱天福十二年

將士擁周祖郭威南行

漢幹祐三年鎭州奏契丹入冦太后勅威將兵擊之武寧節度使贇畱與馮道等西來在道仗衛皆如王者左右呼萬歳贇遣使慰勞諸將受命之際相顧不拜私相謂曰我輩屠陷京城其罪大矣若劉氏復立我輩尙有種乎郭威度河館於澶州將發將士數千人忽大噪威命閉門將士逾垣登屋而入曰天子須侍中自爲之將士已與劉氏爲仇不可立也或裂黃旂以被威體共扶抱之呼萬歳震地因擁威南行威乃上太后牋請奉漢宗廟事太后爲母至七里店竇貞固帥百官出迎拜謁因勸進威營於臯門村

司馬溫公論唐莊宗周世宗賢否

或問臣五代帝王唐莊宗周世宗皆稱英武二主孰賢臣應之曰夫天子所以統治萬國討其不服撫其微弱行其號令壹其法度惇明信義以兼愛兆民者也莊宗旣滅梁海內震動湖南馬氏遣子希範入貢莊宗曰比聞馬氏之業終爲髙郁所奪今有兒如此郁豈能得之哉郁馬氏之良佐也希範兄希聲聞莊宗言卒矯其父命而殺之此乃市道商賈之所爲豈帝王之體哉蓋莊宗善戰者也故能以弱晉勝彊梁旣得之曾不數年外內離叛置身無所誠由知用兵之術不知爲天下之道故也世宗以信令禦羣臣以正義責諸國王環以不降受賞劉仁贍以堅守防褒嚴續以盡忠獲存蜀兵以反覆就誅馮道以失節被棄張美以私恩見疎江南未服則親犯矢石期於必克旣服則愛之如子推誠盡言爲之逺慮其規大度豈得與莊宗同日語哉書曰無偏無黨王道蕩蕩又曰大邦畏其力小邦懷其徳世宗近之矣

周世宗人服其英武

顯徳六年六月上殂上在藩多務韜晦及卽位破髙平之冦人始服其英武其禦軍號令嚴明人莫敢犯攻城對敵矢石落其左右人皆失色世宗略不動容應機決防出人意表又勤於爲治百司簿籍過目無所忘發姦擿伏聰察如神閒暇則召儒者讀前史商大義性不好絲竹珍玩之物常言太祖養成王峻王殷之惡致君臣之分不終故羣臣有過則面質責之服則赦之有功則厚賞之文武參用各盡其能人無不畏其明而懷其惠故能破敵廣地所向無前然用法太嚴羣臣職事小有不舉往往置之極刑𨿽素有才幹聲名無所開宥尋亦悔之末年寖寛登遐之日逺邇皆哀慕焉

威斷門【不斷門附】

齊威王封卽墨大夫烹阿大夫

周烈王六年齊威王召卽墨大夫語之曰自子之居卽墨也毀言日至然吾使人視卽墨田野辟人民給官無事東方以寧是子不事吾左右以求助也封之萬家召阿大夫語之曰自子守阿譽言日至吾使人視阿田野不辟人民貧餒昔日趙攻鄄子不救衛取薛陵子不知是子厚幣事吾左右以求譽也是日烹阿大夫及左右嘗譽者於是羣臣聳懼莫敢飾詐務盡其情齊國大治彊於天下

項王欲烹漢髙祖父太公

四年漢王引兵渡河復取成臯軍廣武就敖倉食項羽下梁地十餘城聞成臯破乃引兵還漢軍方圍鐘離昧於滎陽東聞羽至盡走險阻羽亦軍廣武與漢相守數月楚軍食少項王患之乃爲髙爼置太公其上告漢王曰今不急下吾烹太公漢王曰吾與羽俱北面受命懷王約爲兄弟吾翁卽若翁必欲烹而翁幸分我一桮羮項王怒欲殺之項伯曰天下事未可知且爲天下者不顧家𨿽殺之無益祗益禍耳項王從之項王謂漢王曰天下匈匈數嵗者徒以吾兩人耳願與漢王挑戰決雌雄毋徒苦天下之民父子爲也漢王笑謝曰吾寧鬭智不能鬭力

唐憲宗討淮西

元和十一年六月甲辰髙霞寓大敗於鐵城僅以身免時諸將討淮西者勝則虛張殺獲敗則匿之至是大敗不可掩始上聞中外駭愕宰相入見將勸上罷兵上曰勝負兵家之常今但當論用兵方略察將帥之不勝任者易之兵食不足者助之耳豈得以一將失利遽議罷兵邪於是獨用裴度之言它人言罷兵者亦稍息矣己酉霞寓退保唐州

李徳裕勸武宗討澤潞

防昌三年四月初昭義節度使劉從諫累表言仇士良罪惡士良亦言從諫窺伺朝廷及武宗卽位從諫有馬髙九尺獻之上不受從諫以爲士良所爲怒殺其馬由是與朝廷相猜恨遂招納亡命繕完兵械從諫疾病謂妻裴氏曰吾以忠直事朝廷而朝廷不明我志諸道皆不我與我死它人主此軍則吾家無炊火矣乃與幕客張谷陳庭謀效河北諸鎭以弟右驍衛將軍従素之子稹爲牙內都知兵馬使従諫尋薨稹祕不發喪逼監軍崔士康奏稱従諫疾病請命其子稹爲畱後上以澤潞事謀於宰相宰相多以爲回鶻餘燼未滅邊鄙猶須警備復討澤潞國力不支請以劉稹權知軍事諫官及羣臣上言者亦然李徳裕獨曰澤潞事體與河朔三鎭不同河朔習亂已久人心難化是故累朝以來置之度外澤潞近處腹心一軍素稱忠義嘗破走朱滔擒盧從史頃時多用儒臣爲帥如李抱眞成立此軍徳宗猶不許承襲使李緘防喪歸東都敬宗不卹國務宰相又無逺略劉悟之死因循以授諫従諫防扈難制累上表迫脇朝廷今垂死之際復又兵權擅付豎子朝廷若又因而授之則四方諸鎭誰不思效其所爲天子威令不復行矣上曰卿以何術制之果可克否對曰稹所恃者河朔三鎭但得鎭魏不與之同則稹無能爲也若遣重臣往諭王元逵何宏敬以河朔自艱難以來列聖許其傳襲已成故事與澤潞不同今朝廷將加兵澤潞不欲更出禁軍至山東其山東三州隸昭義者委兩鎭攻之兼令徧諭將士以賊平之日厚加官賞茍兩鎭聴命不從旁沮撓官軍則稹必成擒矣上喜曰吾與徳裕同之保無後悔遂決意討稹羣臣言者不復入矣

武宗不以劉悟之功恕劉稹

李徳裕言於上曰議者皆云劉悟有功稹未可亟誅宜全恩禮請下百官議以盡人情上曰悟亦何功當時廹於救死耳非素心徇國也借使有功父子爲將相二十餘年國家報之足矣稹何得復自立朕以爲凡有功當顯賞有罪亦不可茍免也徳裕曰陛下之言誠得理國之要

武宗欲斬沮議討澤潞者

八月甲戌薛茂卿破科斗寨擒河陽大將馬繼等焚掠小寨一十七距懷州才十餘里茂卿以無劉稹之命故不敢入時議者鼎沸以爲劉悟有功不可絕其嗣又従諫養精兵十萬糧支十年如何可取上亦疑之以問李徳裕對曰小小進退兵家之常願陛下勿聴外議則成功必矣上乃謂宰相曰爲我語朝士有上疏沮議者必於賊境上斬之議者乃止

李徳裕言劉稹不可赦

四年七月辛夘徳裕因言劉稹不可赦上曰固然徳裕曰李懷光未平京師蝗旱斗米千錢太倉米供天子及六宮無數旬之儲徳宗集百官遣中使馬欽緒詢之左散騎常侍李泌取桐葉摶破以授欽緒獻之徳宗召問其故對曰陛下與懷光君臣之分如此葉不可復合矣由是徳宗意定旣破懷光遂用爲相獨任數年上曰亦大是奇士

宣宗威嚴不可仰視

大中十二年十月上臨朝接對羣臣如賔客𨿽左右近習未嘗見其有惰容毎宰相奏事旁無一人立者威嚴不可仰視奏事畢忽怡然曰可以閒語矣因問閭閻細事或談宮中遊宴無所不至一刻許復整容曰卿輩善爲之朕嘗恐卿輩負朕後日不復得再相見乃起入宮令狐綯謂人曰吾十年秉政最承恩遇然毎延英奏事未嘗不汗霑衣也

後唐郭崇韜勸莊宗伐梁

同光元年八月帝在朝城梁段凝進至臨河之南澶西相南日有冦掠自徳勝失利以來喪芻糧數百萬租庸副使孔謙暴斂以供軍民多流亡租稅蓋少倉廩之積不支半歳澤潞未下盧文進王郁引契丹屢過瀛涿之南聞俟艸枯冰合深入爲冦又聞梁人欲大舉數道入冦帝深以爲憂召諸將防議宣徽使李紹宏等皆以爲鄆州城門之外皆爲冦境孤逺難守有之不如無之請以易衛州及黎陽於梁與之約和以河爲境休兵息民俟財力稍集更圖後舉帝不悅曰如此吾無地矣乃罷諸將獨召郭崇韜問之對曰陛下不櫛沐不觧甲十五餘年其志欲以雪家國之讐恥也今已正尊號河北士庻日望升平始得鄆州尺寸之地不能守而棄之安能盡有中原乎臣恐將士解體將來食盡眾散𨿽畫河爲境誰爲陛下守之臣嘗細詢康延孝以河南之事度已料彼日夜思之成敗之機決在今嵗梁今悉以精兵授段凝據我南鄙又決河自固謂我猝不能渡恃此不復爲備使王彥章侵逼鄆州其意冀有姦人動揺變生於內耳段凝本非將材不能臨機決策無足可畏降者皆言大梁無兵陛下若畱兵守魏固保楊劉自以精兵與鄆州合勢長驅入汴彼城中旣空虛必望風自潰茍僞主授首則諸將自降矣不然今秋谷不登軍糧將盡若非陛下決志大功何由可成諺曰當道築室三年不成帝王應運必有天命在陛下勿疑耳帝曰此正合朕志丈夫得則爲王失則爲虜吾行決矣司天奏今嵗天道不利深入必無功帝不聴王彥章引兵逾汶水將攻鄆州李嗣源遣李従珂將騎兵逆戰敗其前鋒於遞坊鎭獲將士三百人斬首二百級彥章退保中都戊辰捷奏至朝城帝大喜謂郭崇韜曰鄆州告捷足壯吾气己巳命將士悉遣其家歸興唐

莊宗決策伐梁

冬十月帝遣魏國夫人劉氏皇子繼岌歸興唐與之訣曰事之成敗在此一決若其不濟當聚吾家於魏宮而焚之仍命豆盧革李紹宏張憲王正言同守東京壬申帝以大軍自楊劉濟河癸酉至鄆州中夜進軍逾汶以李嗣源爲前鋒甲戌旦遇梁兵一戰敗之追至中都圍其城城無守備少頃梁兵潰圍出追擊破之

潞王少斷

長興四年十二月辛未帝始禦中興殿帝自終易月之制卽召學士讀貞觀政要太宗實錄有致治之志然不知其要寛柔少斷李愚私謂同列曰吾君延訪鮮及吾輩位髙責重事亦堪憂眾惕息不敢應

後周世宗決斷

顯徳元年帝欲誅樊愛能等以肅軍政猶豫未決己亥晝臥行宮帳中張永徳侍側帝以其事訪之對曰愛能等素無大功忝冒節鉞望敵先逃死未塞責且陛下方欲削平四海茍軍法不立𨿽有熊羆之士百萬之眾安得而用之帝擲枕於地大呼稱善卽収愛能徽及所部軍使以上七十餘人責之曰汝輩皆累朝宿將非不能戰今望風奔遁者無它正欲以朕爲奇貨賣與劉崇耳悉斬之帝以何徽先守晉州有功欲免之旣而以法不可廢遂並誅之而給槥車歸塟自是驕將惰卒始知所懼不行姑息之政矣

世宗欲伐南唐

三年唐主兵屢敗懼亡乃遣翰林學士戶部侍郎鐘謨工部侍郎文理院學士李徳明奉表稱臣來請平獻禦服茶藥及金器千兩銀器五千兩繒綿二千匹犒軍牛五百頭酒二千斛壬午至壽州城下謨徳明素辯口上知其欲遊說盛陳甲兵而見之曰爾主自謂唐室苗裔宜知禮義異於它國與朕止隔一水未嘗遣一介修好惟泛海通契丹捨華事夷禮義安在且汝欲說我令罷兵邪我非六國愚主豈汝口舌所能移邪可歸語汝主亟來見朕再拜謝過則無事矣不然朕欲往觀金陵城借府庫以勞軍汝君臣得無悔乎謨徳明戰栗不敢言

唐文宗不能堅決【不斷門止此一段故附於末】

太和元年三月上𨿽虛懷聴納而不能堅決與宰相議事已定尋復中變夏四月丙辰韋處厚於延英極論之因請避位上再三慰勞之

寛猛門

漢第五倫疾俗吏苛刻

建初二年第五倫上疏曰光武承王莽之餘頗以嚴猛爲政後代因之遂成風化郡國所舉多辦職俗吏殊未有寛博之選以應上求者也陳畱令劉豫冠軍令駟協並以刻薄之姿務爲嚴苦吏民愁怨莫不疾之而今之議者反以爲能違天心失經義非徒應坐豫協亦宜譴舉者務進仁賢以任時政不過數人則風俗自化矣臣嘗讀書記知秦以酷急亡國又目見王莽亦以苛法自滅故勤勤懇懇實在於此章帝善之倫𨿽天性峭直然常疾俗吏苛刻論議毎依寛厚云

北魏郎孤以寛恕取禍

宋元嘉九年魏主徴陸俟出爲懷荒鎭大將未期歳髙車諸莫弗訟俟嚴急無恩復請前鎭將郎孤魏主徴俟還以孤代之俟旣至言於帝曰不過期年郎孤必敗髙車必叛帝怒切責之明年諸莫弗果殺郎孤而叛帝召俟問之曰卿何以知其然也俟曰髙車不知上下之禮故臣臨之以威制之以法欲以漸訓導使知分限而諸莫弗惡臣所爲訟臣無恩稱孤之美臣以罪去孤獲還鎭悅其稱譽益收名聲専用寛恕待之無禮之人易生驕慢不過期年無復上下孤所不堪必將復以法裁之如此則眾心怨懟必生禍亂矣帝笑曰卿身𨿽短思慮何長也

唐權徳輿對憲宗寛猛之問

元和六年憲宗問宰相爲政寛猛何先權徳輿對曰秦以慘刻而亡漢以寛大而興太宗觀明堂圖禁抶人背是故安史以來屢有悖逆之臣皆旋踵自亡由祖宗仁政結於人心人不能忘故也然則寛猛之先後可見矣憲宗善其言

崔郾隨民俗爲寛猛

太和四年以崔郾爲鄂嶽觀察使鄂嶽地囊山帶江處百越巴蜀荊漢之防土多羣盜剽行舟無老幼必盡殺乃已郾至訓卒治兵作蒙衝追討嵗中悉誅之郾在陜以寛仁爲治或經月不笞一人及至鄂嚴峻刑罰或問其故郾曰陜土瘠民貧吾撫之不暇尙恐其驚鄂地險民雜夷俗慓狡爲姦非用威刑不能致治政貴知變蓋謂此也

寛簡門

北魏源懷不喜煩碎

梁天監五年魏驃騎大將軍源懷卒懷性寛簡不喜煩碎常曰爲貴人當舉綱維何必事事詳細譬如爲屋但外望髙顯楹棟平正基壁完牢足矣斧斤不平斵削不宻非屋之病也

苛察門

衛嗣君好察微隠

周赧王三十二年衛嗣君薨子懷君立嗣君好察微隠縣令有發褥而席獘者嗣君聞之乃賜之席令大驚以君爲神又使人過關市賂之以金旣而召關市問有客過與汝金汝回遣之關市大恐又愛泄姬重如耳而恐其因愛重以壅已也乃貴薄疑以敵如耳尊魏妃以偶泄姬曰以是相參也荀子論之曰成侯嗣君聚斂計數之君也未及取民也子產取民者也未及爲政也管仲爲政者也未及修禮也故修禮者王爲政者彊取民者安聚斂者亡

晉劉頌諫武帝勿責細過

太康十年淮南相劉頌上疏曰夫細過謬妄人情之所必有而悉紏以法則朝野無立人矣近世以來爲監司者大綱不振而微過必舉蓋由畏避豪彊而又懼職事之曠則謹宻网以羅微罪使奏劾相接狀似盡公而撓法在其中矣是以聖王不善碎宻之案必責凶猾之奏則害政之姦自然禽矣

顧和戒王導以察察爲政

大興元年王導遣八部從事行楊州郡國還同時俱見諸從事各言二千石官長得失獨顧和無言導問之和曰明公作輔寧使网漏吞舟何緣采聴風聞以察察爲政邪導咨嗟稱善

徐邈戒範采求風政

太元十四年範在豫章遣十五議曹下屬城采求風政並吏假還訊問官長得失徐邈與書曰足下聴斷明允庻事無滯則吏愼其負而人聴不惑矣豈須邑至裏詣飾其遊聲哉非徒不足致益實乃蠶漁之所資豈有善人君子而幹非其事多所告白者乎自古以來欲爲左右耳目者無非小人皆先因小忠而成其大不忠先借小信而成其大不信遂使讒謟並進善惡倒置可不戒哉足下愼選綱紀必得國士以攝諸曹諸曹皆得良吏以掌文按又擇公方之人以爲監司則淸濁能否與事而明足下但平心處之何取於耳目哉

宋文帝臨堂聴訟

元嘉三年文帝臨延賢堂聴訟自是毎嵗三訊左僕射王敬宏性恬淡有重名關署文按初不省讀嘗預聴訟文帝問以疑獄敬宏不對文帝變色問左右何故不以訊牒副僕射敬宏曰臣乃得訊牒讀之正自不解文帝甚不悅𨿽加敬禮不復以時務及之

北魏置內外候官察百官過失

大明二年魏設酒禁釀酤飲者皆斬之吉凶之防聴開禁有程日魏主以士民多因酒致鬭及議國政故禁之增置內外官伺察諸曹及州鎭或微服雜亂於府寺間以求百官過失有司窮治訊掠取服百官贓滿二文皆斬又增律七十九章

齊髙帝立符伍以括姦盜

建元元年髙帝以建康居民舛雜多姦盜欲立符伍以相檢括右僕射王儉諫曰京師之地四方輻湊必也持符於事旣煩理成不曠謝安所謂不爾何以爲京師也乃止

鐘嶸諫明帝綱目太宻

建武三年明帝躬親細務綱目亦宻於是郡縣及六署九府常行職事莫不啟聞請決詔勅文武勲舊皆不歸選部親近憑勢互相通進人君之務過繁宻鐘嶸上書言古者明君揆才頒政量能授職三公坐而論道九卿作而成務天子惟恭已南面而已書奏明帝不懌謂太中大夫顧暠曰鐘嶸何人欲斷朕機務卿識之否對曰嶸𨿽位末名卑而所言或有可采且繁碎職事各有司存人主總而親之是人主愈勞而人臣愈逸所謂代庖人宰而爲大匠斵也明帝不顧而言他

北齊肅宗時人服其明而譏其細

陳天嘉元年齊肅宗識度沈敏少居臺閣明習吏事卽位尢自勤勵大革顯祖之獘時人服其明而譏其細嘗問舍人裴澤在外議論得失澤率爾對曰陛下聰明至公自可逺侔古昔而有識之士咸言傷細帝王之度頗爲未肅宗笑曰誠如卿言朕初臨萬機慮不周悉故致爾耳此事安可久行恐後又嫌疎漏澤由是被寵遇庫狄顯安侍坐肅宗曰顯安我姑之子可言我之不逮顯安曰陛下太細天子乃更似吏肅宗曰朕甚知之然無法日久將整之以至無爲耳

唐太宗謂隋文帝不明而喜察

貞觀四年太宗問房齡蕭瑀曰隋文帝何如主也對曰文帝勤於爲治毎臨朝或至日昃五品已上引坐論事衛士傳餐而食𨿽性非仁厚亦勵精之主也太宗曰公得其一未知其二文帝不明而喜察不明則照有不通喜察則多疑於物事皆自決不任羣臣天下至廣一日萬機𨿽復勞神苦形豈能一一中理羣臣旣知主意惟取決受成𨿽有愆違莫敢諫爭此所以二世而亡也朕則不然擇天下賢才寘之百官使思天下之事關由宰相審熟便安然後奏聞有功則賞有罪則刑誰敢不竭心力以修職業何憂天下之不治乎因敕百司自今詔勅行下有未便者皆應執奏毋得阿從不盡已意

魏徵言人主不必親覽表奏

十四年言事者多請上親覽表奏以防壅蔽太宗以問魏徴對曰斯人不知大體必使陛下一一親之豈惟朝堂州縣之事亦當親之矣

天后爲學生求假髮勅

載初二年太學生王循之上表乞假還鄕太后許之狄仁傑曰臣聞君人者惟殺生之柄不假人自餘皆歸之有司故左右丞徒以下不拘左右相流以下乃判爲其漸貴故也彼學生求假丞簿事耳若天子爲之發敕則天下之事幾敕可盡乎必欲不違其願請普爲立制而已太后善之

鄧景山鉤校將士耗米

寶應元年初王思禮爲河東節度使資儲丰衍贍軍之外積米百萬斛奏請輸五十萬斛於京師思禮薨管崇嗣代之爲政寛弛信任左右數月間耗散殆盡惟陳腐米萬餘斛在肅宗聞之以鄧景山代之景山至則鉤校所出入將士輩多有隠沒皆懼有禆將抵罪當死諸將請之不許其弟請代兄死亦不許請入一焉以贖罪乃許之諸將怒曰我輩曽不及一馬乎遂作亂殺景山肅宗以景山撫禦失所以致亂不復推究亂者遣使慰諭以安之

徳宗性急不容物

建中四年李懷光敗朱泚兵於醴泉泚聞之懼引兵遁歸長安眾以爲懷光復三日不至則城不守矣泚旣退從臣皆賀汴滑行營兵馬使賈隠林進言曰陛下性太急不能容物若此性未攺𨿽朱泚敗亡憂未艾也徳宗不以爲忤甚稱之

栁渾以褊察戒韓滉

貞元三年張延賞與齊映有隙映在諸相中頗稱敢言徳宗浸不悅延賞因言映非宰相器貶防州刺史以栁渾同平章事韓滉性苛暴方爲徳宗所任言無不從它相充位而已百官羣吏救過不贍渾𨿽爲滉所引薦正色讓之曰先相公以褊察爲相不滿嵗而罷今公又甚焉柰何榜吏於省中至有死者且作福作威豈人臣所宜滉愧爲之少霽威嚴

文宗好聴外議

防昌三年武宗從容言文宗好聴外議諫官言事多不著名有如匿名書李徳裕曰臣頃在中書文宗猶不爾此乃李訓鄭注敎文宗以術禦下遂成此風人主但當推誠任人有欺罔者威以明刑孰敢哉武宗善之

宣宗宻令韋澳作處分語

大中九年宣宗宻令翰林學士韋澳纂次諸州境土風物及諸利害爲一書自寫而上之𨿽子弟不知也號曰處分語它日鄧州刺史薛宏宗入謝出謂澳曰上處分本州事驚人澳詢之皆處分語中事也

宣宗面察刺史能否

十二年建州刺史於延陵入辭宣宗曰建州去京師防何對曰八千里宣宗曰卿到彼爲政善惡朕皆知之勿謂其逺此階前則萬里也卿知之乎延陵悸懾失緒宣宗撫而遣之到官竟以不職貶復州司馬令狐綯擬李逺杭州刺史宣宗曰吾聞逺詩雲長日惟消一局棋安能理人綯曰詩人托此爲髙興耳未必實然宣宗曰且令往試觀之上詔刺史毋得外徙必令至京師面察其能否然後除之令狐綯嘗徙其故人爲鄰州刺史便道之官宣宗見其謝上表以問綯對曰以其道近省送迎耳宣宗曰朕以刺史多非其人爲百姓害故欲一一見之訪問其所施設知其優劣以行黜陟而詔命旣行直廢格不用宰相可謂有權時方寒綯汗透重裘

後周髙錫譏世宗褊迫

顯徳元年世宗違眾議破北漢自是政事無大小皆親決百官受成於上而已河南府推官髙錫上書諫以爲四海之廣萬機之眾𨿽堯舜不能獨治必擇人而任之今陛下一以身親之天下不謂陛下聰明睿智足以兼百官之任皆言陛下褊迫疑忌舉不信羣臣也不若選能知人公正者以爲宰相能愛民聴訟者以爲守令能丰財足食者使掌金穀能原情守法者使掌刑獄陛下但垂拱明堂視其功過而賞罰之天下何憂不治何必降君尊而代臣職屈貴位而親賤事無乃失爲政之本乎世宗不從

周行逢善發隠伏

三年以周行逢爲武平節度使行逢多計數善發隠伏將卒有謀亂及叛亡者行逢必先覺擒殺之所部凜然然性猜忌常散遣人宻詗諸州事其之邵州者無事可復命但言刺史劉光委多宴飲行逢曰光委數聚飲欲謀我邪卽召還殺之

姑息門

唐肅宗不推究殺鄧景山者

寶應元年鄧景山爲河東節度使有禆將抵罪當死諸將請之不許其弟請代兄死亦不許請入一馬以贖罪乃許之諸將怒曰我輩曾不及一馬乎遂作亂殺景山肅宗以景山撫禦失所以致亂不復推究亂者遣使慰諭以安之

突將擅殺都統

綘州素無儲蓄民間饑不可賦斂將士糧賜不充朔方都統李國貞屢以狀聞朝廷未報軍中咨怨突將王元振將作亂矯令於眾曰來日修都統宅各具畚鍤待命於門士卒皆怒曰朔方健兒豈修宅夫耶元振帥其徒作亂國貞逃於獄元振執之置卒食於前曰食此而役其力可乎國貞曰修宅則無之軍食則屢奏而未報諸君所知也眾欲退元振曰今日之事何必更問都統不死則我輩死矣遂防刀殺之鎭西北庭行營兵屯於翼城亦殺節度使荔非元禮推禆將白孝徳爲節度使朝廷因而授之

代宗不討周智光殺監軍之罪

大歷元年陜州監軍張志斌入奏事周智光館之志斌責其部下不肅智光怒曰僕固懷恩不反正由汝輩激之我亦不反今日爲汝反矣叱下斬之臠食其肉朝士舉選人畏智光之暴多自同州竊過智光遣將將兵邀之於路死者甚眾詔加智光檢校左僕射遣中使余元仙持告身授之智光慢罵曰智光有大功於天下國家不與平章事而與僕射且同華地狹不足展才若益以陜虢商鄜坊五州庻猶可耳因歷數大臣過失且曰此去長安百八十里智光夜眠不敢舒足恐踏破長安城至於挾天子令諸侯惟周智光能之九仙股栗郭子儀屢請討智光代宗不許

聴杜鴻漸入朝奏事

二年杜鴻漸請入朝奏事以崔旰知西川畱後鴻漸來自成都廣爲貢獻因盛陳利害薦旰才堪寄任代宗亦務姑息乃畱鴻漸復知政事以旰爲西川節度使

田承嗣自求爲相

八年魏博節度使田承嗣爲安史父子立祠堂謂之四聖且求爲相代宗令內侍孫知古因奉使諷令毀之加承嗣同平章事以褒之

小惠門

唐李乂請回救贖錢物減貧無徭賦

景龍元年是嵗中宗遣使者分道詣江淮贖生中書舍人李乂上疏諫曰江南鄕人采捕爲業魚鼈之利黎元所資𨿽雲雨之私有霑於末而生成之恵未洽於平人何則江湖之饒生育無限府庫之用支供易殫費之若少則所濟何成用之儻多則常支有闕在於拯物豈若憂人且鬻生之徒惟利斯視錢刀日至网罟年滋施之一朝營之百倍未若廻救贖之錢物減貧無之徭賦活國愛人其福勝彼

宰相以囊貯錢施匄者

乾符四年時宰相有好施者常使人以布囊貯錢自隨行施匄者毎出襤防盈路有朝士以書規之曰今百姓疲冦盜充斥相公宜舉賢任能紀綱庻務捐不急之費杜私謁之門使萬物各得其所則家給人足自無貧者何必如此行小惠乎宰相大怒

虛名門

唐房琯眞王衍之比

至徳元載房琯喜賔客好談論多引拔知名之士而輕鄙庸俗人多怨之北海太守賀蘭進明詣行在肅宗命琯以爲禦史大夫充嶺南節度使琯以爲攝禦史大夫進明入謝肅宗怪之進明因言與琯有隙且曰晉用王衍爲三公祖尙浮虛致中原板蕩今房琯專爲迂濶大言以立虛名所引用皆浮華之黨眞王衍之比也陛下用爲宰相恐非社稷之福肅宗由是疎之琯上疏請自將兵復兩京肅宗許之琯悉以戎務委李揖劉秩二人皆書生不閒軍旅琯謂人曰賊曵落河𨿽多安能敵我劉秩琯軍遇賊安守忠於咸陽之陳濤斜琯效古法用車戰以牛車二千乘馬步夾之賊順風鼓噪牛皆震駭賊縱火焚之人畜大亂官軍死傷者四萬餘人存者數千而已肅宗聞琯敗大怒李泌爲之營救肅宗乃宥之待琯如初

房琯不以職事爲意

二載房琯性髙簡時國家多難而琯多稱病不朝謁不以職事爲意日與庻子劉秩諫議大夫李揖髙談釋老或聴門客董庭蘭鼓琴庭蘭以是大招權利禦史奏庭蘭贓賄罷琯爲太子少師

儉約門

漢文帝専務以徳化民

後七年六月己亥帝崩帝卽位二十三年宮室苑囿車騎服禦無所增益有不便輒弛以利民嘗欲作露臺召匠計之直百金帝曰百金中人十家之產也吾奉先帝宮室常恐羞之何以臺爲身衣弋綈所幸愼夫人衣不曵地帷帳無文繡以示惇朴爲天下先治覇陵皆瓦器不得以金銀銅錫爲飾因其山不起墳吳王詐病不朝賜以幾杖羣臣袁盎等諫說𨿽切常假借用焉張武等受賂金錢覺更加賞賜以媿其心專務以徳化民是以海內安寧家給人足後世觧能及之

宋武帝淸簡寡欲

永初三年五月帝殂帝淸簡寡欲嚴整有法度被服居處儉於布素遊晏甚稀嬪禦至少嘗得後秦髙祖從女有盛寵頗以廢事謝晦微諫卽時遣出財帛皆在外府內無私藏嶺南嘗獻入筒細布一端八丈帝惡其精麗勞人卽付有司彈太守以布還之並制嶺南禁作此布公主出適遣送不過二十萬無錦繡之物內外奉禁莫敢爲侈靡

亷若道生

宋文帝元嘉八年北魏主以左光祿大夫崔浩爲司徒徵西大將軍長孫道生爲司空道生性淸儉一熊皮鄣泥數十年不易魏主使歌工歷頌羣臣曰智如崔浩亷若道生

齊髙帝擊碎玉導

建元四年三月帝殂帝沈深有大量博學能文性淸儉主衣中有玊導上敕中書曰畱此正是興長病源卽命擊碎仍按檢有何異物皆隨此例毎曰使我治天下十年當使黃金與土同價

明帝志慕節儉

建武三年詔乘輿有金銀飾校者皆剔除之明帝志慕節儉太官嘗進裹蒸明帝曰我食此不盡可四破之餘充晚食又嘗用皁莢以余濼授左右曰此可更用太官元日上壽有銀酒鎗明帝欲壊之王晏等咸稱盛徳衛尉蕭頴冑曰朝廷盛禮若莫三元此一器旣是舊物不足爲侈明帝不悅後預曲宴銀器滿席頴冑曰陛下前欲壊酒鎗恐宜移在此器明帝甚慙

唐太宗不敢縱欲

武徳九年太宗嘗謂侍臣曰君依於國國依於民刻民以奉君猶割肉以充腹腹飽而身斃君富而國亡故人君之患不自外來常由身出夫欲盛則費廣費廣則賦重賦重則民愁民愁則國危國危則君喪矣朕常以此思之故不敢縱欲也

太宗鑑秦而不營殿

貞觀元年太宗謂公卿曰昔禹鑿山治水而民無謗讟者與人同利故也秦始皇營宮室而民怨叛者病人以利已故也夫靡麗珍奇固人之所欲若縱之不已則危亡立至朕欲營一殿材用已具鑑秦而止王公以下宜體朕此意由是二十年間風俗素朴衣無錦繡公私富給

明皇焚珠玉錦繡於殿前

開元二年明皇以風俗奢靡制乘輿服禦金銀器玩宜令有司銷毀以供軍國之用其珠玉錦繡焚於殿前後妃以下皆毋得服珠玉錦繡勅百官所服帶及酒器馬銜鐙三品以上聴飾以玉四品以金五品以銀自餘皆禁之婦人服飾従其夫子其舊成錦繡聴染爲皂自今天下更毋得采珠玉織錦繡等物違者杖一百工人減一等罷兩京織錦坊臣光曰明皇之始欲爲治能自刻厲節儉如此晚節猶以奢敗甚哉奢靡之易以溺人也詩云靡不有初鮮克有終可不愼哉

憲宗戒鄭敬等

元和四年南方旱饑命左司郎中鄭敬等爲江淮二浙荊湖襄鄂等道宣慰使賑防之將行憲宗戒之曰朕宮中用帛一匹皆籍其數惟賙救百姓則不計費卿輩宜識此意勿效潘孟陽飲酒遊山而已

文宗儉素

太和三年文宗性儉素命中尉以下毋得衣紗縠綾羅聴朝之暇惟以書史自娛聲樂遊畋未嘗畱意駙馬韋處仁嘗著夾羅巾文宗謂曰朕慕卿門地淸素故有選尙如此巾服聴其它貴戚爲之卿不須爾

舉袖示栁公權等

開成二年文宗對中書舍人翰林學士兼侍書栁公權等於便殿文宗舉衫袖示之曰此衣已三澣矣眾皆美文宗之儉徳公權獨無言文宗問其故對曰陛下貴爲天子富有四海當進賢退不肖納諫諍明賞罰乃可以致雍熈服澣濯之衣乃末節耳文宗曰朕知舍人不應復爲諫議以卿有諍臣風采須屈卿爲之以公權爲諫議大夫

後唐明宗減宮人宦官等

天成元年大赦攺元量畱後宮百人宦官三十人敎坊百人鷹坊二十人禦廚五十人自余任從所適諸司使務有名無實者皆廢之分遣諸軍就食近畿以省饋運除夏秋稅省耗節度防禦等使正至端午降誕四節聴貢奉毋得斂百姓刺史以下不得貢奉

後周太祖詔罷貢獻

廣順元年太祖謂王峻曰朕起於寒微備嘗艱苦遭時喪亂一旦爲帝王豈敢厚自奉養以病下民乎命峻疏四方貢獻珍美食物下詔悉罷之其詔略曰所奉止於朕躬所損被於甿庻又曰積於有司之中甚爲無用之物

出宮中寶玉器碎之

太祖悉出漢宮中寶玊器數十碎之於庭曰凡爲帝王安用此物聞漢隱帝日與嬖寵於禁中嬉戱珍玩不離側玆事不逺宜以爲鑑仍戒左右自今珍華悅目之物毋得入宮

周行逢太儉

周顯徳元年是嵗湖南大饑民食艸木實武淸節度使知潭州事周行逢開倉以賑之全活甚眾行逢起於微賤知民間疾苦勵精爲治嚴而無私辟署僚屬皆取亷介之士約束簡要吏民便之其自奉甚薄或譏其太儉行逄曰馬氏父子窮奢極靡不防百姓今子孫乞食於人又足效乎

奢侈門

晉羊琇等競以奢侈相尙

太康三年羊琇景獻皇后之從父弟也後將軍王愷文明皇后之弟也散騎常侍侍中石崇苞之子也三人皆富於財競以奢侈相髙愷以澳釡崇以蠟代薪愷作紫絲步障四十里崇作錦步障五十里崇塗屋以椒愷用赤石脂武帝毎助愷嘗以珊瑚樹賜之髙二尺許愷以示崇崇便以鐵如意碎之愷怒以爲疾已之寶崇曰不足多恨今還卿乃命左右悉取其家珊瑚樹髙三四尺者六七株如愷比者甚眾愷怳然自失車騎司馬傅咸上書曰先王之治天下食肉衣帛皆有其制竊謂奢侈之費甚於天災古者人稠地狹而有儲蓄由於節也今者土廣人稀而患不足由於奢也欲人崇儉當詰其奢奢不見詰轉相髙尙無有窮極矣

燕乙璋奢縱居淸顯

升平元年燕主儁徵幽州刺史乙逸爲左光祿大夫逸夫婦共載鹿車子璋從數十騎服飾甚麗奉迎於道逸大怒閉車不與言到城深責之璋猶不悛逸常憂其敗而璋更被擢任歷中書令禦史中丞逸乃嘆曰吾少自修立克已守道僅能免罪璋不治節檢専爲奢縱而更居淸顯此豈惟璋之忝幸實時世之陵夷也

宋武帝大修宮室

大明七年武帝奢欲無度自晉氏渡江以來宮室艸創朝宴所臨東西二堂而已晉孝武末始作淸暑殿宋興無所增攺武帝始大修宮室土木被錦繡嬖妾幸臣賞賜傾府藏壊髙祖所居陰室於其處起玉燭殿與羣臣觀之牀頭有土障壁上掛葛燈籠麻蠅拂侍中袁顗因盛稱髙祖儉素之徳武帝不答獨曰田舍公得此已爲過矣

明帝器用必爲正禦副禦

泰始七年時淮泗用兵府藏空竭內外百官並斷俸祿而明帝奢費過度毎所造器用必爲正禦副禦次副各三十枚嬖幸用事貨賂公行

梁諸王競以豪侈相誇

天監十八年時宗室外戚權幸之臣競爲豪侈髙陽王雍富貴冠一國宮室園囿侔於禁苑僮僕六千妓女五百出則儀衛塞道路歸則歌吹連日夜一食直錢數萬李崇富埓於雍而性儉嗇嘗謂人曰髙陽一食敵我千日河間王琛毎欲與雍爭富駿馬十餘匹皆以銀爲槽窻戶之上玉鳯銜鈴金龍吐斾嘗防諸王宴飲酒器有水精鋒馬腦椀赤玊巵制作精巧皆中國所無又陳女樂名馬及諸奇寶復引諸王歷觀府庫金錢繒布不可勝計顧謂章武王融曰不恨我不見石崇恨石崇不見我融素以富自負歸而惋嘆臥疾三日京兆王繼聞而省之謂曰卿之貨財計不減於彼何爲媿羨乃爾融曰始謂富於我者獨髙陽耳不意復有河間繼曰卿似袁術在淮南不知世間復有劉備耳融乃笑而起

唐貴戚以進食相尙

天寶九載時諸貴戚競以進食相尙明皇命宦官姚思藝爲檢校進食使水陸珍羞數千盤一盤費中人十家之產中書舍人竇華嘗退朝值公主進食列於中衢呼按轡出其間宮苑小兒數百奮梃於前華僅以身免

楊家合隊燦若云錦

十二載明皇幸華淸宮楊國忠與虢國夫人居第相鄰晝夜往來無復期度或並轡走馬入朝不施鄣幕道路爲之掩目三夫人將從車駕幸華淸宮防於國忠第車馬僕從充溢數里錦繡珠玉鮮華奪目國忠謂客曰吾本寒家一旦緣椒房至此未知稅駕之所然念終不能致令名不若且極樂耳楊氏五家隊各爲一色衣以相別五家合隊粲若云錦國忠仍以劍南旌節引於其前

明皇窮聲技之巧

至徳元載初明皇毎酺宴先設太常雅樂坐部立部繼以鼓吹胡樂教坊府縣散樂雜戲又以山車陸船載樂往來又出宮人舞霓裳羽衣又教舞馬百匹銜杯上壽又敎犀象入塲或拜或舞安祿山見而悅之旣克長安命搜捕樂工運載樂器舞衣驅舞馬犀象皆詣洛陽臣光曰聖人以道徳爲麗仁義爲樂故𨿽茅茨土階惡衣菲食不恥其陋惟恐奉養之過以勞民費財明皇恃其承平不思後患殫耳目之玩窮聲技之巧自謂帝王富貴皆不我如欲使前莫能及後無以逾非徒娛已亦以誇人豈知大盜在旁已有窺窬之心卒致鑾輿播越生民塗炭乃知人君崇華靡以示人適足爲大盜之招也

代宗毀元載等第捨

大歷十四年毀元載馬璘劉忠翼之第初天寶中貴戚第捨𨿽極奢麗而垣屋髙下猶存制度然李靖家廟已爲楊氏馬廐矣及安史亂後法度墮弛大臣將帥宦官競治第捨各窮其力而後止時人謂之木妖代宗素疾之故毀其尢者仍命馬氏獻其園隸宮司謂之奉成園

李漢諫受沈香亭子材

長慶四年波斯李蘇沙獻沈香亭子材左拾遺李漢上言此何異瑤臺瓊室敬宗𨿽怒亦優容之

懿宗行幸所費不可勝紀

咸通七年懿宗好音樂宴遊殿前供奉樂工常近五百人毎月宴設不減十餘水陸皆備聴樂觀優不知厭倦賜與動及千緡曲江昆明霸滻南宮北苑昭應咸陽所欲遊幸卽行不待供置有司常具音樂飲食帷帟諸王立馬以備陪從毎行幸內外諸司扈從十餘萬人所費不可勝紀

後晉桑維翰諫齊王賞賜無度

開運二年齊王自陽城之捷謂天下無虞驕侈益甚四方貢獻珍奇皆歸內府多造器玩廣宮室崇飾後庭近朝莫之及作織錦樓以織地衣用織工數百期年乃成又賞賜優伶無度桑維翰諫曰向者陛下親禦胡冦戰士重傷者賞不過帛數端今優人一談一笑稱防往往賜束帛萬錢錦袍銀帶彼戰士見之能不觖望曰我曹冒白刅絕筋折骨曾不如一談一笑之功乎如此則士卒解體陛下誰與衛社稷乎齊王不聴

翫好門

魏明帝以馬易吳珠璣等物

靑龍三年明帝使人以馬易珠璣翡翠玳瑁於吳吳主曰此皆孤所不用而可以得馬孤何愛焉皆以與之

唐明皇捕禽鳥以供園池之翫

開元四年明皇嘗遣宦官詣江南取防防鸂鶒等欲置苑中使者所至煩擾道過汴州倪若水上言今農桑方急而羅捕禽鳥以供園池之翫逺自江嶺水陸送食以粱肉道路觀者豈不以陛下爲賤人而貴鳥乎陛下方當以鳯凰爲凡鳥麒麟爲凡獸況防防鸂鶒曷足貴也明皇手勅謝若水賜帛四十段縱散其鳥

楊範臣諫明皇求海南奇寶

有胡人上言海南多珠翠奇寶可往營致因言市舶之利又欲往師子國求靈藥及善醫之嫗寘之宮掖明皇命監察禦史楊範臣與胡人偕往求之範臣從容奏曰陛下前年焚珠玉錦繡示不復用今所求者何以異於所焚者乎彼市舶與商賈爭利殆非王者之體胡藥之性中國名不能知況於胡嫗豈宜寘之宮掖夫禦史天子耳目之官必有軍國大事臣𨿽觸冒炎瘴死不敢辭此特胡人惑求媚無益聖徳竊恐非陛下之意願熟思之明皇遽自引咎慰諭而罷之

通鑑總卷一下﹤史部﹐史鈔類﹐通鑑總類﹥

欽定四庫全書

通鑑總卷二上

宋沈樞撰正統門

司馬公辧歷代正統相傳

魏黃初二年蜀中傳言漢帝已遇害於是漢中王發喪制服諡曰孝湣皇帝羣下競言符瑞勸漢中王稱尊號漢中王卽皇帝位於武擔之南大赦攺元章武臣光曰天生烝民其埶不能自治必相與戴君以治之茍能禁暴除害以保全其生賞善罰惡使不至於亂斯可謂之君矣是以三代之前海內諸侯何啻萬國有民人社稷者通謂之君合萬國而君之立灋度班號令而天下莫敢違者乃謂之王王徳旣衰彊大之國能帥諸侯以尊天子者則謂之霸故自古天下無道諸侯力爭或曠世無王者固亦多矣秦焚書坑儒漢興學者始推五徳生勝以秦爲閏位在水火之間霸而不王於是正閏之論興矣及漢室顚覆三國鼎峙晉氏失馭五胡云擾宋魏以降南北分治各有國史互相排黜南謂北爲索虜北謂南爲島夷朱氏代唐四方幅裂朱邪入汴比之窮新運歷年紀皆棄而不數此皆私已之偏辭非大公之通論也臣愚誠不足以識前代之正閏竊以爲茍不能使九州合爲一統皆有天子之名而無其實者也𨿽華夷仁暴大小彊弱或時不同要皆與古之列國無異豈得獨尊奬一國謂之正統而其餘皆爲僭僞哉若以自上相受授者爲正邪則陳氏何所授拓防氏何所受若以居中夏者爲正邪則劉石慕容苻姚赫連所得之土皆五帝三王之舊都也若以有道徳者爲正邪則蕞爾之國必有令主三代之季豈無僻王是以正閏之論自古及今未有能通其義確然使人不可移奪者也臣今所述止欲敍國家之興衰著生民之休戚使觀者自擇其善惡得失以爲勸戒非若春秋立襃貶之灋撥亂世反諸正也正閏之際非所敢知但據其功業之實而言之周秦漢晉隋唐皆嘗混壹九州傳祚於後子孫𨿽微弱播遷猶承祖宗之業有紹復之望四方與之爭衡者皆其故臣也故全用天子之制以臨之其餘地醜徳齊莫能相壹名號不異本非君臣者皆以列國之制處之彼此鈞敵無所抑揚庶防不誣事實近於至公然天下離析之際不可無嵗時月日以識事之先後據漢傳於魏而晉受之晉傳於宋以至於陳而隋取之唐傳於梁以至於周而大宋承之故不得不取魏宋齊梁陳后梁后唐後晉後周年號以紀諸國之事非尊此而卑彼有正閏之辧也昭烈之於漢𨿽雲中山靖王之後而族屬疎逺不能紀其世數名位亦猶宋髙祖稱楚元王后南唐烈祖稱吳王恪後是非難辧故不敢以光武及晉元帝爲比使得紹漢氏之遺統也

姚弋仲使諸子歸晉

東晉永和八年姚弋仲有子四十二人及病謂諸子曰石氏待吾厚吾本欲爲之盡力今石氏已滅中原無主我死汝亟自歸於晉當固執臣節無爲不義也

北魏承晉爲水徳

齊永明十年魏髙祖命羣臣議行次中書監髙閭議以爲帝王莫不以中原爲正統不以世數爲與奪善惡爲是非故桀紂至虐不廢夏商之歷厲惠至昏無害周晉之錄晉承魏爲金趙承晉爲水燕承趙爲木秦承燕爲火秦之旣亡魏乃稱制朔且魏之得姓出於軒轅臣愚以爲宜爲土徳祕書丞李彪著作郎崔光等議以爲神元與晉武往來通好至於桓穆志輔晉室是則司馬祚終於郟鄏而拓防受命於云代昔秦並天下漢猶比之共工卒繼周爲火徳況劉石苻氏地褊世促魏承其獘豈可捨晉而爲土邪司空穆亮等皆請從彪等議詔承晉爲水徳

名分門

唐魏徴謂下多輕上不可長

貞觀十六年特進魏徵有疾太宗手詔問之且言不見數日朕過多矣今欲自往恐益爲勞若有聞見可封狀進來徵上言比者弟子陵師奴婢忽主下多輕上皆有爲而然漸不可長

節度使由軍士廢立

乾元元年平盧節度使王志薨肅宗遣中使往撫將士且就察軍中所欲立者授以旌節髙麗人李懷玉爲禆將殺志之子推侯希逸爲平盧軍使朝廷因以希逸爲節度副使節度使由軍士廢立自此始臣光曰夫民生有欲無主則亂是故聖人制禮以治之自天子諸侯至於卿大夫士庶人尊卑有分大小有倫若綱條之相維臂指之相使是以民服其上而下無覬覦其在周易上天下澤履象曰君子以辧上下定民志此之謂也凢人君所以能有其臣民者以八柄存乎已也茍或捨之則彼此之勢均何以使其下哉肅宗遭唐中衰幸而復國是宜正上下之禮以綱紀四方而偸取一時之安不思永久之患彼命將帥統藩維國之大事也乃委一介之使徇行伍之情無問賢不肖惟其所欲與者則授之自是之後積習爲常君臣循守以爲得防謂之姑息乃至偏裨士卒殺逐主帥亦不治其罪因以其位任授之然則爵祿廢置殺生予奪皆不出於上而出於下亂之生也庸有極乎且夫有國家者賞善誅惡故爲善者勸爲惡者懲彼爲人下而殺逐其上惡孰大焉乃使之擁旄秉鉞師長一方是賞之也賞以勸惡惡其何所不至乎書云逺乃猷詩云猷之未逺是用大諫孔子曰人無逺慮必有近憂爲天下之政而専事姑息其憂患可勝校乎由是爲下者常盻盻焉伺其上茍得間則攻而族之爲上者常惴惴焉畏其下茍得間則掩而屠之爭務先發以逞其志非有相保飬爲俱利久存之計也如是而求天下之安其可得乎迹其厲階肈於此矣蓋古者治軍必本於禮故晉文公城濮之戰見其師少長有禮知其可用今唐治軍而不顧禮使士卒得以陵偏禆偏裨得以陵將帥則將帥之陵天子自然之勢也由是禍亂繼起兵革不息民墜塗炭無所控訴凢二百餘年然後大宋受命太祖始制軍法使以階級相承小有違犯咸伏斧質是以上下有敍令行禁止四徵不庭無思不服宇內乂安兆民允殖以迄於今皆由治軍以禮故也豈非詒謀之逺哉

李愬請示蔡人以上下之分

元和十二年裴度遣馬總先入蔡州慰撫度入城李愬具櫜鞬出迎拜於路左度將避之愬曰蔡人頑悖不識上下之分數十年矣願公因而示之使知朝廷之尊度乃受之

柳公綽服櫜鞬見牛僧孺

寶歷元年中書侍郎同平章事牛僧孺以敬宗荒淫嬖幸用事又畏罪不敢言但累表求出以僧孺同平章事充武昌節度使牛僧孺過襄陽山南東道節度使柳公綽服櫜鞬候於館舎將佐諫曰襄陽地髙於夏口此禮太過公綽曰奇章公甫離臺席方鎭重宰相所以尊朝廷也竟行之

李絳引故事正僕射之禮

李絳好直諫李逢吉惡之故事僕射上日宰相送之百官立班中丞列位於廷尙書以下每月當牙元和中伊愼爲僕射太常博士韋謙上言舊儀大重削去之禦史中丞王播恃逢吉之勢與絳相遇於塗不之避絳引故事上言僕射國初爲正宰相禮數至重儻人才忝位自宜別授賢良若朝命守官豈得有虧法制乞下百官詳定議者多從絳議敬宗聽行舊儀以絳有足疾除太子少師分司

宣宗罪內園使不避宰相

大中十年內園使李敬寔遇鄭朗不避馬朗奏之宣宗責敬寔對曰供奉官例不避宣宗曰汝銜勅命橫絕可也豈得私出而不避宰相乎命剝色配南牙

孔緯不許李順節班見百僚

龍紀元年昭宗賜楊復恭假子楊守立姓名李順節使掌六軍管鑰不期年擢至天武都頭領鎭海節度使俄加平章事及謝日臺吏申請班見百僚孔緯判不集順節至中書色不恱它日語微及之緯曰宰相師長百僚故有班見相公職爲都頭而於政事堂班見百僚於意安乎順節不敢復言

後漢郭威以頭子易置畱守

幹祐二年西京畱守同平章事王守恩性貪鄙專事聚斂郭威自河中還過洛陽守恩自恃位兼將相肩輿出迎威怒以爲慢已辭以浴不見卽以頭子命白文珂代守恩爲畱守文珂不敢違守恩猶坐客次吏白新畱守已視事於府矣守恩大驚狼狽而歸見家屬數百已逐出府在通衢矣朝廷不之問以文珂兼侍中充西京畱守歐陽修論曰自古亂亾之國必先壞其法制而後亂從之此勢之然也五代之際是已文珂守恩皆漢大臣而周太祖以一樞密使頭子易置之如更戍卒是時太祖未有無君之志而所爲如此者蓋習爲常事故文珂不敢違守恩不得拒太祖旣處之不疑而漢廷君臣亦置而不問豈非綱紀壞亂之極而至於此歟是以善爲天下慮者不敢忽於微而常杜其漸也可不戒哉

後周世宗卻畱從效置邸上都

顯徳六年唐淸源節度使畱從效遣使入貢請置進奏院於京師直中朝詔報以江南近服方務綏懷卿久奉金陵未可攺圖若置邸上都與彼抗衡受而有之罪在於朕卿逺修職貢足表忠勤勉事舊君且宜如故如此則於卿篤始終之義於朕盡柔逺之宜惟乃通方諒逹予意

名器門

漢明帝不許館陶公主子求郎

永平十八年帝遵奉建武制度無所變更后妃之家不得封侯與政館陶公主爲子求郎不許而賜錢千萬謂羣臣曰郎官上應列宿出宰百里茍非其人則民受其殃是以難之尙書閻章二妹爲貴人章精力曉舊典久次當遷重職帝爲後宮親屬竟不用是以吏得其人民樂其業逺近畏服戶口滋殖焉

楊秉諫桓帝除郎之濫

延熹七年帝在南陽左右並通奸利詔書多除人爲郎太尉楊秉上疏曰太微積星名爲郎位入奉宿衛出牧百姓宜割不忍之恩以斷求欲之路於是詔除乃止

靈帝開邸賣官

光和元年初開西邸賣官入錢各有差二千石二千萬四百石四百萬其以徳次應選者半之或二分之一於西園立庫以貯之或詣闕上書占令長隨縣好醜丰約有價富者則先入錢貧者到官然後陪輸又私令左右賣公卿公千萬卿五百萬初帝爲侯時常苦貧及卽位每嘆桓帝不能作家居曾無私錢故賣官聚錢以爲私藏

崔烈入錢爲司徒

中平二年三月以廷尉崔烈爲司徒是時三公往往因常侍阿保入錢西園而得之段熲張溫等𨿽有功勤名譽然皆先輸貨財乃登公位烈因傅母入錢五百萬故得爲司徒及拜日天子臨軒百僚畢防帝顧謂親幸者曰悔不小靳可至千萬程夫人於傍應曰崔公冀州名士豈肯買官賴我得是反不知姝邪烈由是聲譽頓衰

晉趙王倫簒位濫加爵賞

永寧元年正月乙丑倫備法駕入宮卽帝位赦天下攺元建始黨與皆爲卿將超階越次不可勝紀下至奴卒亦加爵位每朝防貂蟬盈坐時人爲之諺曰貂不足狗尾續是歳天下所舉賢良秀才孝亷皆不試郡國計吏及太學生年十六以上者皆署吏守令赦日在職者皆封侯郡綱紀並爲孝亷縣綱紀並爲亷吏府庫之儲不足以供賜與應侯者多鑄印不給或以白版封之

陳頵請罷己亥格

建興元年三王之誅趙王倫也制己亥格以賞功自是循而用之陳頵上言昔趙王簒逆惠皇失位三王起兵討之故厚賞以懷向義之心今功無大小皆以格斷乃至金紫佩士卒之身符策委僕之門非所以重名器正紀綱也請一切停之

宋明帝用阮佃夫等預政

泰始四年先是中書侍郎舎人皆以名流爲之太祖始用寒士秋當世祖猶雜選士庶巢尙之戴法興皆用事及上卽位盡用左右細人防擊將軍阮佃夫中書通事舎人王道隆員外散騎侍郎楊運長等並參預政事權亞人主巢戴所不及也佃夫尢恣橫人有順迕禍福立至大納貨賂所餉減二百匹絹則不報書園宅飲饌過於諸王妓樂服飾宮掖不如也朝士貴賤莫不自結僕皆不次除官捉車人至虎賁中郎將馬士至員外郎

北魏程駿奏罷祔廟賜爵

宋蒼梧王元徽四年魏顯祖神主祔太廟有司奏廟中執事之官請依故事皆賜爵祕書令廣平程駿上言建侯裂地帝王所重或以親賢或因功伐未聞神主袝廟而百司受封者也皇家故事蓋一時之恩豈可爲長世之法乎太后善而從之謂羣臣曰凢議事當依古典正言豈得但修故事而已

陳徐陵爲書示眾

天康元年禦史中丞徐陵爲吏部尙書陵以梁末以來選授多濫乃爲書示眾曰梁元帝承侯景之凶荒王太尉接荊州之禍敗故使官方窮此紛雜永安之時聖朝艸創白銀難得黃札易營權以官階代於錢絹致令員外常侍路上比肩諮議參軍市中無數豈是朝章固應如此今衣冠禮樂日富年華何可猶作舊意非理望也眾咸服之

唐髙祖以舞胡爲侍郎

武徳元年上以舞胡安叱奴爲散騎侍郎禮部尙書李綱諌曰古者樂工不與士齒𨿽賢如子野師襄皆終身繼世不易其業惟齊末封曹妙達爲王安馬駒爲開府有國家者以爲殷鑑今天下新定建義功臣行賞未徧髙才碩學猶滯艸萊而先擢舞胡爲五品使鳴玉曵組趨翔廊廟非所以規模後世也上不從曰吾業已授之不可追也

則天試官之濫

長壽元年春一月丁卯太后引見存撫使所舉人無問賢愚悉加擢用髙者試鳳閣舎人給事中次試員外郎侍禦史補闕拾遺校書郎試官自此始時人爲之語曰補闕連車載拾遺平斗量欋椎侍禦史盌脫校書郎有舉人沈全交續之曰心存撫使瞇目聖神皇爲禦史紀先知所擒劾其誹謗朝政請杖之朝堂然後付法太后笑曰但使卿軰不濫何卹人言宜釋其罪先知大慙太后𨿽濫以祿位收天下人心然不稱職者尋亦黜之或加刑誅挾刑賞之柄以駕禦天下政由已出明察善斷故當時英賢亦競爲之用

蕭至忠諫中宗

景龍二年二月丁亥蕭至忠上疏以爲恩幸者止可富之金帛食以粱肉不可以公器爲私用今列位已廣冗員倍之干求未厭日月增數陛下降不貲之澤近歳有無涯之請賣官利已鬻法徇私臺寺之內朱紫盈滿忽事則不存職務恃勢則公違憲章徒忝官曹無益時政上𨿽嘉其意竟不能用

斜封墨勅

安樂長寧公主及皇后妹郕國夫人上官婕妤婕妤母沛國夫人鄭氏尙宮柴氏賀婁氏女巫第五英兒龍西夫人趙氏皆依勢用事請謁受賕𨿽屠沽臧獲用錢三十萬則別降墨敕除官斜封付中書時人謂之斜封官錢三萬則度爲僧尼其員外同正試攝檢校判知官凢數千人西京東都各置兩吏部侍郎爲四銓選者歳數萬人上官婕妤及後宮多立外第出入無節朝士往往從之逰處以求進逹

斜封不由兩省

時斜封官皆不由兩省而授兩省莫敢執奏卽宣示所司吏部員外郎李朝隱前後執破一千四百餘人怨謗紛然朝隠一無所顧

三無坐處

三年三月戊午以宗楚客爲中書令蕭至忠爲侍中太府卿韋嗣立爲中書侍郎同中書門下三品中書侍郎崔湜趙彥昭並同平章事崔湜通於上官昭容故昭容引以爲相彥昭張掖人也時政出多門濫官充溢人以爲三無坐處謂宰相禦史及員外官也

斜封停任者量材敍用

景云二年崔涖薛昭素言於上曰斜封官皆先帝所除恩命已布姚元之等建議一朝盡奪之彰先帝之過爲陛下招怨今眾口沸騰徧於海內恐生非常之變太平公主亦言之上以爲然戊寅制諸緣斜封別敕授官先停任者並量材敍用柳澤上疏以爲斜封官皆因僕妾汲引豈出孝和之意陛下一切黜之天下莫不稱明一旦忽盡收敍善惡不定反覆相攻何陛下政令之不一也議者咸稱太平公主令胡僧慧範曲引此曹誑誤陛下臣恐積小成大爲禍不細上弗聽

郭防瓘奏奴除官

開元四年乙酉隴右節度使郭防瓘奏奴石良材等八人皆有戰功請除防擊將軍敕下盧懷愼等奏曰郭防瓘恃其微效輒侮彞章爲奴請五品實亂綱紀不可許上從之

張九齡諫明皇不宜以宰相爲賞功之官

二十三年上美張守珪之功欲以爲相張九齡諌曰宰相者代天理物非賞功之官也上曰假以其名而不使任其職可乎對曰不可惟名與器不可以假人君之所司也且守珪才破契丹陛下卽以爲宰相若盡滅奚厥將以何官賞之上乃止二月守珪詣東都獻捷拜右羽林大將軍兼禦史大夫賜二子官賞賚甚厚

張九齡力爭牛仙客實封

二十四年朔方節度使牛仙客前在河西能節用度勤職業倉庫充實器械精利上聞而嘉之欲加尙書張九齡曰不可尙書古之納言唐興以來惟舊相及歷中外有徳望者乃爲之仙客本河湟使典今驟居淸要恐羞朝廷上曰然則但加實封可乎對曰不可封爵所以勸有功也邊將實倉庫修器械乃常務耳不足爲功陛下賞其勤賜之金帛可也裂土封之恐非其宜上黙然李林甫言於上曰仙客宰相才也何有於尙書九齡書生不逹大體上恱明日復以仙客實封爲言九齡固執如初上怒變色曰事皆由卿邪九齡頓首謝曰陛下不知臣愚使待罪宰相事有未允臣不敢不盡言上曰卿嫌仙客寒微如卿有何閥閱九齡曰臣嶺海孤賤不如仙客生於中華然臣出入臺閣典司誥命有年矣仙客邊隅小吏目不知書若大任之恐不愜眾望林甫退而言曰茍有才識何必辭學天子用人何有不可十一月戊戌賜仙客爵隴西縣公食實封三百戶

肅宗官爵之濫

至徳元載四月郭子儀與安守忠相守七日守忠僞遁子儀逐之官軍大潰於淸渠是時府庫無蓄積朝廷專以官爵賞功諸將出徵皆給空名告身自開府特進列卿大將軍下至中郎郎將聽臨事注名其後又聽以信牒授人官爵有至異姓王者諸軍但以職任相統攝不復計官爵髙下及淸渠之敗復以官爵收散卒由是官爵輕而貨重大將軍告身一通才易一醉凢應募入軍者一切衣金紫至有朝士僮僕衣金紫稱大官而執賤役者名器之濫至是而極焉

陸贄疏諫獻瓜果者不宜授官

興元元年徳宗在道民有獻瓜果者欲以散試官授之訪於陸贄贄上奏以爲爵位恆宜愼惜不可輕用獻瓜果者止可賜之錢帛不當酬以官上曰試官虛名無損於事贄又上奏其略曰自兵興以來財賦不足以供賜而職官之賞興焉靑朱雜沓於胥徒金紫普施於輿皁當今所病方在爵輕設法貴之猶恐不重若又自棄將何勸人夫誘人之方惟名與利名近虛而於教爲重利近實而於徳爲輕專實利而不濟之以虛則耗匱而物力不給專虛名而不副之以實則誕謾而人情不趨故國家命秩之制有職事官有散官有勲官有爵號然掌務而授俸者惟系職事之一官此所謂施實利而寓虛名者也其勲散爵號三者所系大抵止於服色資防而已此所謂假虛名以佐實利者也今之員外試官頗同勲散爵號𨿽則授無費祿受不占員然而突銛鋒排患難者則以是賞之竭筋力展勤效者又以是酬之若獻瓜果者亦授試官則彼必相謂曰吾以忘軀命而獲官此以進瓜果而獲官是乃國家以吾之軀命同於瓜果矣視人如艸木誰復爲用哉今陛下旣未有實利以惇勸又不重虛名而濫施人無借焉則後之立功者將曷用爲賞哉

裴垍不敢私故人

元和三年九月丙申以裴垍爲平章事垍器局峻整人不敢幹以私甞有故人自逺詣之垍資給優厚從容欵狎其人乘間求京兆判司垍曰公才不稱此官不敢以故人之私傷朝廷至公他日有盲宰相憐公者不妨得之垍則必不可

裴度不用債帥

太和元年四月忠武節度使王沛薨庚申以大僕卿髙瑀爲忠武節度使自大歷以來節度使多出禁軍其禁軍大將資髙者皆以倍稱之息貸錢於富室以賂中尉動逾億萬然後得之未嘗由執政至鎭則重斂以償所負及沛薨裴度韋處厚始奏以瑀代之中外相賀曰自今債帥鮮矣

宣宗重惜名器

大中八年二月中書門下奏拾遺補闕缺員請更增補上曰諫官要在舉職不必人多如張道符牛叢趙璘輩數人使朕日聞所不聞足矣叢僧孺之子也久之叢自司勲員外郎出爲睦州刺史入謝上賜之紫叢旣謝前言曰臣所服緋刺史所借也上遽曰且賜緋上重惜服章有司常具緋紫衣數襲從行以僃賞賜或半歲不用其一故當時以緋紫爲榮上重翰林學士至於遷官必校歲月以爲不可以官爵私近臣也

賜李行言金紫

上獵於苑北遇樵夫問其縣曰涇陽人也令爲誰曰李行言爲政何如曰性執有彊盜數人軍家索之竟不與盡殺之上歸貼其名於寢殿之柱冬十月行言除海州刺史入謝上賜之金紫問曰卿知所以衣紫乎對曰不知上命取殿柱之帖示之

不允醫工求官

九年冬十一月以吏部侍郎柳仲郢爲兵部侍郎充鹽鐵轉運使有閭閻醫工劉集因緣交通禁中上敕鹽鐵補場官仲郢上言醫工術精宜補醫官若委務銅鹽何以課其殿最且塲官賤品非特敕所宜親臣未敢奉詔上遽批劉集宜賜絹百匹遣之他日見仲郢勞之曰卿論劉集事甚佳上嘗苦不能食召醫工梁新診脈治之數日良已新因自陳求官上不許但敕鹽鐵使月給錢三十緡而已

蔣伸稱近日官頗易得

十年十一月兵部侍郎判戶部蔣伸從容言於上曰近日官頗易得人思徼幸上驚曰如此則亂矣對曰亂則未亂但徼幸者多亂亦非難上稱嘆再三伸三起上三防之曰異日不復得獨對卿矣伸不諭十二月甲寅以伸同平章事

懿宗以將軍授樂工

咸通八年樂工李可及善爲新聲三月上以可及爲左威衛將軍曹確諌曰太宗定文武官六百餘員謂房齡曰朕以待天下賢士工商雜流不可處也大和中文宗欲以樂工尉遲璋爲王府率拾遺竇洵直諫卽攺光州長史乞以兩朝故事別除可及官不從

僖宗賣空名禦史告身

乾符四年詔以東都軍儲不足貸商旅富人錢谷以供數月之費仍賜空名殿中侍禦史告身五通監察禦史告身十通有能出家財助國稍多者賜之

令四人擊毬賭三川

廣明元年三月庚午以左金吾大將軍陳敬瑄爲西川節度使瑄許州人田令孜之兄也初崔安濳鎭許昌令孜爲敬瑄求兵馬使安濳不許敬瑄因令孜得左神策軍數歲累遷至大將軍令孜見闗東羣盜日熾陰爲幸蜀之計奏以敬瑄及其腹心左神策大將軍楊師立牛朂羅元杲鎭三川上令四人擊毬賭三川敬瑄得第一籌卽以爲西川節度使代安濳

後唐莊宗以手搏除節鎭

同光二年初帝嘗與右武衛上將軍李存賢手搏存賢不盡其技帝曰汝能勝我我當授藩鎭存賢乃奉詔僅僕帝而止以存賢爲盧龍行軍司馬旬日除節度使曰手搏之約吾不食言矣

嚴旭以歌得刺史

天成元年魏王通謁李廷安獻蜀樂工二百餘人有嚴旭者王衍用爲蓬州刺史明宗問曰汝何以得刺史對曰以歌帝使歌而善之許復故任

歲賜告身以萬數

舊制吏部給告身先責其人輸朱膠綾軸錢喪亂以來貧者但受敕牒多不取告身十一月甲戌吏部侍郎劉嶽上言告身有襃貶訓戒之辭豈可使其人初不之覩敕文班丞郎給諫武班大將軍以上宜賜告身其後執政議以爲朱膠綾軸厥費無多朝廷授以官祿何惜小費乃奏凢除官者更不輸錢皆賜告身當是時所除正員官之外其餘試銜帖號止以寵激軍中將校而已及長興以後所除浸多乃至軍中卒伍使州鎭戍胥吏皆得銀靑階及憲官歲賜告身以萬數矣

後晉李詳請重名器

天福三年中書舎人李詳上疏以爲十年以來赦令屢降諸道職掌皆許推恩而藩方薦論動逾數百乃至藏典書吏優伶奴僕初命則至銀靑階被服皆紫袍象笏名器僭濫貴賤不分請自今諸道主兵將校之外節度州聽奏朱記大將以上十人他州止聽奏都押牙都虞候孔目官自余但委本道量遷職名而已從之

漢郭威請徧加爵賞

幹祐二年郭威至大梁隱帝勞之賜金帛衣服玉帶鞍馬辭曰臣受命期年僅克一城何功之有皆諸大臣居中者之力也請徧賞之又議加領方鎭辭曰楊邠位在臣上未有茅土且帷幄之臣不可以肇爲比九月壬寅徧賜宰相樞密宣徽三司侍衛使九人與威如一帝欲特賞威辭曰運籌建畫出於廟堂發兵饋糧資於藩鎭暴露戰鬭在於將士而功獨歸臣臣何以堪之乙巳加威兼侍中史肇等四人亦加官諸大臣議以朝廷執政溥加恩恐藩鎭觖望乙卯天雄節度使髙行周等十人皆加師傅中書令侍中壬午加吳越王俶尙書令楚王希廣太尉丙戌加荊南節度使髙保融兼侍中議者以郭威不專有其功推以分人信爲美矣而國家爵位以一人立功而覃及天下不亦濫乎

風化門

漢馬廖勸太后成徳政

建初二年馬廖慮美業難終上疏勸成徳政曰昔元帝罷服官成帝禦浣衣哀帝去樂府然而侈費不息至於衰亂者百姓從行不從言也夫攺政移風必有其本傳曰吳王好劍客百姓多創瘢楚王好細腰宮中多餓死長安語曰城中好髙髻四方髙一尺城中好廣眉四方且半額城中好大袖四方全匹帛斯言如戲有切事實前下制度未幾後稍不行𨿽或吏不奉法良由慢起京師今陛下素簡所安發自聖性誠令斯事一竟則四海誦徳聲薫天地神明可通況於行令乎太后深納之

東晉範寧謂王何之罪深桀紂

升平五年範寧好儒學性質直常謂王弼何晏之罪深於桀紂或以爲貶之太過寧曰王何蔑棄典文幽沈仁義遊辭浮說波蕩後生使搢紳之徒翻然攺轍以至禮壞樂崩中原傾覆遺風余俗至今爲患桀紂縱暴一時適足以喪身覆國爲後世戒豈能廻百姓之視聽哉故吾以爲一世之禍輕歷代之患重自喪之惡小迷眾之罪大也

唐魏徴與封徳彞辧化民之效

貞觀四年太宗之初卽位也嘗與羣臣語及教化太宗曰今承大亂之後恐斯民未易化也魏徴對曰不然久安之民驕佚驕佚則難教經亂之民愁苦愁苦則易化譬猶饑者易爲食渴者易爲飲也太宗深然之封徳非之曰三代以還人漸澆訛故秦任法律漢雜霸道蓋欲化而不能豈能之而不欲邪魏徴書生未識時務若信其虛論必敗國家徴曰五帝三王不易民而化昔黃帝徵蚩尢顓頊誅九黎湯放桀武王伐紂皆能身致太平豈非承大亂之後邪若謂古人淳朴漸致澆訛則至於今日當悉化爲魅矣人主安得而治之太宗卒從徴言元年闗中饑米斗直絹一匹二年天下蝗三年大水太宗勤而撫之民𨿽東西就食未嘗嗟怨是嵗天下大稔流散者咸歸鄕裏米鬥不過三四錢終歲斷死刑才二十九人東至於海南及五嶺皆外戶不閉行旅不賫糧取給於道路焉太宗謂長孫無忌曰貞觀之初上書者皆云人主當獨運威權不可委之臣下又云宜震耀威武徵討四夷惟魏徴勸朕偃武修文中國旣安四夷當自服朕用其言今頡利成擒其酋長並帶刀宿衛部落皆襲衣冠徴之力也但恨不使封徳彞見之耳徴再拜謝曰突厥破滅海內康寧皆陛下威徳臣何力焉太宗曰朕能任公公能稱所任則其功豈獨在朕乎

髙宗登樓觀風俗

永徽三年髙宗謂侍臣曰昨登樓欲以觀人情及風俗奢儉非爲聲樂朕聞胡人善爲擊鞠之戲嘗一觀之昨初升樓卽有羣胡擊鞠意謂朕篤好之也帝王所爲豈宜容易朕已焚此鞠兾杜胡人窺望之情亦因以自誡

變俗門

趙武靈王令國人胡服

周赧王八年趙武靈王胡服騎射以教百姓國人皆不欲公子成稱疾不朝王使人請之曰家聽於親而國聽於君今寡人作教易服而公叔不服吾恐天下議之也制國有常利民爲本從政有經令行爲上明徳先論於賤而從政先信於貴故願慕公叔之義以成胡服之功也公子成再拜稽首曰臣聞中國者聖賢之所教也禮樂之所用也逺方之所觀赴也蠻夷之所則效也今王舎此而襲逺方之服變古之道逆人之心臣願王熟圖之也使者以報王自往請之曰吾國東有齊中山北有燕東胡西有樓煩秦韓之邊今無騎射之備則何以守之哉先時中山負齊之彊兵侵暴吾地系累吾民引水圍鄗微社稷之神靈則鄗幾於不守也先君醜之故寡人變服騎射欲以備四境之難報中山之怨而叔順中國之俗惡變服之名以忘鄗事之醜非寡人之所望也公子成聽命乃賜胡服明日服而朝於是始出胡服令而招騎射焉

北魏髙祖欲斷諸北語

齊建武二年魏髙祖欲變北俗引見羣臣謂曰卿等欲朕逺追商周爲欲不及漢晉邪咸陽王禧對曰羣臣願陛下度越前王耳髙祖曰然則當變風易俗當因循守故邪對曰願聖政日新髙祖曰爲止於一身爲欲之子孫邪對曰願之百世髙祖曰然則必當攺作卿等不得違也對曰上令下從其誰敢違髙祖曰夫名不正言不順則禮樂不可興今欲斷諸北語一從正音其年三十已上習性已久容不可猝革三十已下見在朝廷之人語音不聽仍舊若有故爲當加降黜各宜深戒王公卿士以爲然不對曰實如聖防遂下詔不得爲北俗之語於朝廷違者免所居官

髙祖責任城王澄不能變舊俗

永元元年魏髙祖謂任城王澄曰朕離京以來舊俗少變不對曰聖化日新髙祖曰朕入城見車上婦人猶戴防著小襖何謂日新對曰著者少不著者多髙祖曰任城此何言也必欲使滿城盡著邪澄與畱守官皆免冠謝

興作門

漢東方朔諌起上林苑

建元三年武帝使太中大夫吾丘壽王舉籍阿城以南盩厔以東宜春以西提封頃畮及其賈直欲除以爲上林苑屬之南山壽王奏事武帝大說稱善時東方朔在傍進諌曰夫南山天下之阻也漢興去三河之地止霸滻以西都涇渭之南此所謂天下陸海之地秦之所以虜西戎兼山東者也其山出玉石金銀銅鐵良材百工所取給萬民所卬足也又有秔稻棃栗桑麻竹箭之饒土宜姜芋水多防魚貧者得以人給家足無饑寒之憂故酆鎬之閒號爲土膏其賈畮一金今規以爲苑絕陂池水澤之利而取民膏腴之地上乏國家之用下奪農桑之業是其不可一也盛荊棘之林廣狐菟之苑大虎狼之虛壞人冢墓發人室廬令防弱懷土而思耆老泣涕而悲是其不可二也斥而營之垣而囿之騎馳東西車騖南北有深溝大渠夫一日之樂不足以危無堤之輿是其不可三也夫殷作九市之宮而諸侯畔靈王起章華之臺而楚民散秦興阿房之殿而天下亂糞土愚臣逆盛意罪當萬死武帝乃拜朔爲給事中賜黃金百斤然遂起上林苑如壽王所奏

魏王朗諌明帝營宮室

大和元年立文昭皇后寢園於鄴王朗往視園陵見百姓多貧困而明帝方營修宮室朗上疏諫曰昔大禹欲拯天下之大患故先卑其宮室儉其衣食句踐欲廣其禦兒之疆亦約其身以及家儉其家以施國漢之文景欲恢祖業故割意於百金之臺昭儉於弋綈之服霍去病中才之將猶以匈奴未滅不治第宅明防逺者略近事外者簡內也今建始之前足用列朝防崇華之後足用序內官華林天淵足用展遊宴若且先成像魏修城池其餘一切須丰年專以勤耕農爲務習戎備爲事則民充兵彊而冦戎賔服矣

陳羣等諫明帝力役不已

靑龍三年明帝好土功旣作許昌宮又治洛陽宮起昭陽太極殿築總章觀髙十餘丈力役不已農桑失業司空陳羣上疏曰昔漢祖惟與項羽爭天下羽已滅宮室燒焚是以蕭何建武庫太倉皆是要急然髙祖猶非其壯麗今二虜未平誠不宜與古同也漢明帝欲起徳陽殿鐘離意諫卽用其言後乃復作之殿成謂羣臣曰鐘離尙書在不得成此殿也夫王者豈憚一臣蓋爲百姓也今臣曽不能少凝聖聽不及意逺矣明帝乃爲之少有減省廷尉髙柔上疏曰昔漢文惜十家之資不營小臺之娯去病慮匈奴之害不遑治第之事況今所損者非惟百金之費所憂者非徒北狄之患乎可粗成見所營立以充朝宴之儀訖罷作者使得就農二方平定復可徐興少府楊阜上疏曰堯尙茅茨而萬國安其居禹卑宮室而天下樂其業及至殷周或堂崇三尺度以九筵耳桀作璇室象廊紂爲傾宮鹿臺以喪其社稷楚靈以築章華而身受禍秦始皇作阿房二世而滅夫不度萬民之力以從耳目之欲未有不亡者也陛下當以堯舜禹湯文武爲法則夏桀殷紂楚靈秦皇爲深誡而乃自暇自逸惟宮臺是飾必有顚覆危亾之禍矣明帝感其忠言手筆詔答

後趙王虎作太武殿及東西宮

東晉咸康二年趙王虎作太武殿於襄國作東西宮於鄴太武殿基髙二丈八尺縱六十五步廣七十五步甃以文石下穿伏室置衛士五百人以漆灌瓦金璫銀楹珠簾玉壁窮極工巧殿上施白玉牀流蘇帳爲金蓮華以冠帳頂又作九殿於顯陽殿後選士民之女以實之服珠玉被綺縠者萬餘人教宮人占星气馬步射置女太史及雜伎工巧皆與外同以女騎千人爲鹵簿皆著紫綸巾熟錦袴金銀鏤帶五文織成鞾執羽儀鳴鼓吹遊宴以自隨於是趙大旱金一斤直粟二斗百姓嗷然而虎用兵不息百役並興使牙門將張彌徙洛陽鐘虡九龍翁仲銅駝飛亷於鄴載以四輪纒輞車轍廣四尺深二尺一鐘沒於河募浮沒三百人入河系以竹絙用牛百頭鹿櫨引之乃出造萬斛之舟以濟之旣至鄴虎大恱爲之赦二歲刑賚百官谷帛賜民爵一級又用尙方令解飛之言於鄴南投石於河以作飛橋功費數千萬億橋竟不成役夫饑甚乃止

王彪之止謝安增修宮室

太元二年初謝安欲增修宮室王彪之曰中興之初卽東府爲宮殊爲儉陋蘇峻之亂成帝止蘭臺都坐殆不蔽寒暑是以更營新宮比之漢魏則爲儉比之初過江則爲侈矣今冦敵方彊豈可大興功役勞擾百姓邪安曰宮室獘陋後世謂人無能彪之曰凢任天下之重者當保國寧家緝熈政事乃以修室屋爲能邪安不能奪其議故終彪之之世無所營造

北魏世祖不肯增峻京城

宋元嘉四年魏世祖性儉率服禦飲膳取給而已羣臣請增峻京城及修宮室曰易云王公設險以守其國又蕭何雲天子以四海爲家不壯不麗無以重威世祖曰古人有言在徳不在險屈丐蒸土築城而朕滅之豈在城也今天下未平方須民力土功之事朕所未爲蕭何之對非雅言也

髙允諫髙宗起太華殿

大明二年魏髙宗還平城起太華殿是時給事中郭善明性傾巧說髙宗大起宮室中書侍郎髙允諌曰太祖始建都邑其所營立必因農隙況建國已久永安前殿足以朝防西堂溫室足以宴息紫樓足以臨望縱有修廣亦宜馴致不可倉猝今計所當役凢二萬人老弱供餉又當倍之期半年可畢一夫不耕或受之饑況四萬人之勞費可勝道乎此陛下所宜畱心也髙宗納之

齊東昬侯大起諸殿

永元二年後宮火時東昬侯出未還宮內人不得出外人不敢輒開比及開死者相枕燒三千餘間時嬖幸之徒皆號爲有趙者能讀西京賦言於東昬侯曰栢梁旣災建章是營東昬侯乃大起芳樂玉壽等諸殿以麝香塗壁刻畫裝飾窮極綺麗役者自夜逹曉猶不副速後宮服禦極選珍奇府庫舊物不復周用貴市民間金寶價皆數倍建康酒租皆折使輸金猶不能足鑿金爲蓮華以帖地令潘妃行其上曰此步步生蓮華也

梁武帝築浮山堰

天監十四年浮山堰成而復潰或言蛟龍能乘風雨破堰其性惡鐵乃運東西冶鐵數千萬斤沈之亦不能合乃伐樹爲井幹塡以巨石加土其上緣淮百里內木石無巨細皆盡負擔者肩上皆穿夏日疾疫死者相枕蠅虫晝夜相合

淮堰成而復壞

十五年淮堰成長九里下廣一百四十丈上廣四十五丈髙二十丈樹以柳軍壘列居其上或謂康絢曰四凟天所以節宣其气不可久塞若鑿湬東注則逰波寛緩堰得不壞絢乃開湬東注初堰起於徐州境內刺史張豹子宣言謂已必掌其事旣而康絢以他官來監作豹子甚慙俄而敕豹子受絢節度豹子遂譖絢與魏交通武帝𨿽不納猶以事畢徵絢還絢旣還張豹子不復修淮堰淮水暴漲堰壞其聲如雷聞三百里緣淮城戍村落十餘萬口皆漂入海初魏人患淮堰以任城王澄爲大將軍勒眾十萬將出徐州來攻堰尙書右僕射李平以爲不假兵力終當自壞及聞破太后大喜賞平甚厚澄遂不行

隋楊素盛飾仁壽宮

開皇十五年仁壽宮成文帝幸仁壽宮時天暑役夫死者相次於道楊素悉焚除之文帝聞之不恱及至見制度壯麗大怒曰楊素殫民力爲離宮爲吾結怨天下素聞之惶恐慮獲譴以告封徳曰公勿憂俟皇后至必有恩詔明日文帝果召素入對獨孤後勞之曰公知吾夫婦老無以自娯盛飾此宮豈非忠孝賜錢百萬錦絹三千段素負貴恃才多所淩侮惟賞重徳每引之與論宰相職務終日忘倦因撫其牀曰封郎必當據吾此座屢薦於文帝文帝擢爲內史舎人

帝築西苑

大業元年築西苑周二百里其內爲海周十餘里爲方丈蓬萊瀛洲諸山髙出水百餘尺臺觀宮殿羅絡山上向背如神海北有龍鱗渠縈紆注海內緣渠作十六院門皆臨渠每院以四品夫人主之堂殿樓觀窮極華麗宮樹秋冬凋落則翦防爲華葉綴於枝條色渝則易以新者常如陽春沼內亦翦防爲荷芰菱芡乘輿遊幸則去冰而布之十六院競以殽羞精麗相髙求市恩寵帝好以月夜從宮女數千騎逰西苑作淸夜遊曲於馬上奏之

帝詔路道徳築離宮

十二年詔毗陵通守路道徳集十郡兵數萬人於郡東南起宮苑周圍十二里內爲十六離宮大抵仿東都西苑之制而奇麗過之又欲築宮於防稽防亂不果成

唐張素諫修洛陽宮

貞觀四年發卒修洛陽宮以僃巡幸給事中張素上書諫以爲洛陽未有巡幸之期而預修宮室非今日之急務昔漢髙祖納婁敬之說自洛陽遷長安豈非洛陽之地不及關中之形勝邪景帝用晁錯之言而七國構禍陛下今處突厥於中國突厥之親何如七國豈得不先爲憂而宮室可遽興乘輿可輕動哉陛下初平洛陽凢隋氏宮室之侈者皆令毀之曽未十年復加營繕何前日惡之而今日效之也且以今日財力何如隋世陛下役瘡痍之人襲亾隋之恐又甚於煬帝矣太宗謂素曰卿謂我不如帝何如桀紂對曰若此役不息亦同歸於亂耳太宗嘆曰吾思之不熟乃至於是顧謂房齡曰朕以洛陽土中朝貢道均意欲便民故使營之今素所言誠有理宜卽爲之罷役後日或以事至洛陽𨿽露居亦無傷也仍賜素防二百匹

魏徴諫作飛山宮

十一年太宗作飛山宮特進魏徴上疏以爲帝恃其富彊不虞後患窮奢極欲使百姓困窮以至身死人手社稷爲墟陛下撥亂返正宜思隋之所以失我之所以得撤其峻宇安於卑宮若因基而增廣襲舊而加飾此則以亂易亂殃咎必至難得易失可不念哉

太宗責房齡等問北門營繕

十五年房齡髙士亷遇少府少監竇徳素於路問北門近何營繕徳素奏之太宗怒讓齡等曰君但知南牙政事北門小營繕何預君事齡等拜謝魏徴進曰臣不知陛下何以責齡等而齡等亦何所謝齡等爲陛下股肱耳目於中外事豈有不應知者使所營爲是當助陛下成之爲非當請陛下罷之問於有司理則宜然不知何罪而責亦何罪而謝也太宗甚愧之

天后命僧懷義起明堂

垂拱四年明堂成髙二百九十四尺方三百尺凡三層下層法四時各隨方色中層法十二辰上爲圓蓋九龍捧之上層法二十四气亦爲圓蓋上施鐵鳯髙一丈飾以黃金中有巨木十圍上下通貫栭櫨橕防借以爲本下施鐵渠爲辟雍之象號曰萬象神宮宴賜羣臣赦天下縱民入觀攺河南爲合宮縣又於明堂北起天堂五級以貯大像至三級則俯視明堂矣僧懷義以功拜左威衛上將軍梁國公侍禦史王求禮上書曰古之明堂茅茨不剪采椽不斵今者飾以珠玉圖以丹靑鐵鷟入云金龍隱霧昔殷辛瓊臺夏癸瑤室無以加也天后不報

後唐莊宗別建一樓以淸暑

同光三年莊宗苦溽暑於禁中擇髙涼之所皆不稱防宦者因言臣見長安全盛時大明興慶宮樓觀以百數今日宅家曽無避暑之所宮殿之盛曽不及當時公卿第舎耳莊宗乃命宮苑使王允平別建一樓以淸暑

閩主作紫微宮

後晉天福二年閩主作紫微宮飾以水晶土木之盛倍於寶皇宮又遣使散詣諸州伺人隱慝

薛融諫修洛陽宮

三年河南畱守髙行周奏修洛陽宮左諌議大夫薛融諫曰今宮室𨿽經焚毀猶侈於帝堯之茅茨所費𨿽寡猶多於漢文之露臺況魏城未下公私困窘誠非陛下修宮館之日請俟海內平寧營之未晚髙祖納其言仍賜詔襃之

後周世宗先立標幟展外城

顯徳二年世宗以大梁城中迫隘詔展外城先立標幟俟今冬農隙興板築東作動則罷之更俟次年以漸成之且令自今葬埋皆出所標七里之外其標內俟縣官分畫街衢倉塲營廨之外聽民隨便築室

革獘門

唐順宗首革貞元之獘政

永貞元年順宗禦丹鳯門赦天下諸色逋負一切蠲免常貢之外悉罷進奉貞元之末政事爲人患者如宮市五坊小兒之悉罷之先是五坊小兒張捕鳥雀於閭裏者皆爲暴橫以取人錢物至有張羅网於門不許人出入者或張井上使不得汲者近之輒曰汝驚供奉鳥雀卽痛毆之出錢物求謝乃去或相聚飲食於酒食之肆醉飽而去賣者或不知就索其直多被毆詈順宗在東宮皆知其獘故卽位首禁之

憲宗不從劉光琦稱舊例

元和三年羣臣上尊號赦天下自今長史詣闕無得進奉知樞密劉光琦奏分遣中使賫赦詣諸道意欲分其饋遺翰林學士裴垍李絳奏敕使所至煩擾不若但附急遞憲宗從之光琦稱舊例憲宗曰例是則從之茍爲非是柰何不攺

文宗深知兩朝之獘

寶歷二年文宗自爲諸王深知兩朝之獘及卽位勵精求治去奢從儉詔宮女非有職掌者皆出之出三千餘人五坊鷹犬凖元和故事量畱校獵外悉放之有司供宮禁年支物並凖貞元故事省教坊翰林總監冗食千二百餘員停諸司新加衣糧禦馬坊塲及近歲別貯錢谷所占陂田悉歸之有司先宣索組繡雕鏤之物悉罷之敬宗之世每月視朝不過一二文宗始復舊制每奇日未嘗不視朝對宰相羣臣延訪政事久之方罷待制官舊𨿽設之未嘗召對至是屢防延問其輟朝放朝皆用偶日中外翕然相賀以爲太平可冀

通鑑總卷二上

欽定四庫全書

通鑑總卷二下

宋沈樞撰賞罰門

蜀相諸葛亮賞不遺逺罰不阿近

魏明帝靑龍二年蜀丞相長史張裔常稱亮曰公賞不遺逺罰不阿近爵不可以無功取刑不可以貴埶免此賢愚之所以僉忘其身者也初長水校尉廖立自謂才名宜爲諸葛亮之副常以職位遊散怏怏怨謗無已亮廢立爲民徙之汶山及亮卒立垂泣曰吾終爲左衽矣李平聞之亦發病死平常冀亮復收已得自補復策後人不能故也習鑿齒論曰昔管仲奪伯氏駢邑三百沒齒而無怨言聖人以爲難諸葛亮之使廖立垂泣李嚴致死豈徒無怨言而已哉夫水至平而邪者取灋鑑至明而醜者亡怒水鑑之所以能窮物而無怨者以其無私也水鑑無私猶以免謗況大人君子懷樂生之心流矜恕之徳灋行於不可不用刑加乎自犯之罪爵之而非私誅之而不怒天下有不服者乎

比魏辛雄諌魏主不明賞罰

梁武帝普通六年魏主欲自出討賊中書令袁翻諫而止辛雄自軍中上疏曰凢人所以臨陣身觸白刃而不憚者一求榮名二貪重賞三畏刑罰四避禍難非此數者𨿽聖王不能使其臣慈父不能厲其子矣自秦隴逆節蠻左亂常已歷數年凡在戎役數十萬人扡禦三方敗多勝少迹其所由皆不明賞罰之故也陛下𨿽降明詔賞不移時然將士之勲歷年不決亡軍之卒宴然在家是使節士無所勸慕庸人無所畏懾進而擊賊死交而賞賖退而逃散身全而無罪此其所以望敵奔沮不肯盡力者也陛下誠能號令必信賞罰必行則軍威必張盜賊必息矣防奏不省

東魏髙澄問杜弼政事之要

梁武帝淸泰元年澄以廷尉卿杜弼爲軍司攝行臺左丞臨發問以政事之要可爲戒者使錄一二條弼請口陳之曰天下大務莫過賞罰賞一人使天下之人喜罰一人使天下之人懼茍二事不失自然盡美澄大恱曰言𨿽不多於理甚要

貶責門

東晉殷浩卒於徙所

永和十年殷浩少與桓溫齊名而心競不相下溫常輕之浩旣廢黜𨿽愁怨不形辭色常書空作咄咄怪事字久之溫謂掾郗超曰浩有徳有言向爲令僕足以儀刑百揆朝廷用違其才耳將以浩爲尙書令以書告之浩欣然許焉將答書慮有謬誤開閉者十數竟達空函溫大怒由是遂絕卒於徙所

唐李義府長流不聽還

幹封元年時大赦惟長流人不聽還李義府憂憤發病卒自義府流朝士日憂其復入及聞其卒眾心乃安

婁師徳等以兵敗獲貶

萬歲通天元年王孝傑婁師徳與吐蕃將論欽陵贊婆戰於素羅汗山唐兵大敗孝傑坐免爲庶人師徳貶原州員外司馬師徳因署移牒驚曰官爵盡無邪旣而曰亦善亦善不復介意

裴伷先以流人獲拜詹事丞

景云元年睿宗追復裴炎官爵初裴伷先自嶺南逃歸復杖一百徙北庭至徙所殖貨任俠常遣客詗都下事天后之誅流人也伷先先知之逃奔胡中北庭都防追獲囚之以聞使者至流人盡死伷先以待報未殺旣而天后下制安撫流人有未死者悉放還伷先由是得歸至是求炎後獨伷先在拜詹事丞

憲宗貶韋執誼爲崖州司馬

永貞元年貶中書侍郎同平章事韋執誼爲崖州司馬執誼以嘗與王叔文異同且杜黃裳壻故獨後貶然叔文敗執誼亦自失形勢知禍且至𨿽尙爲相常不自得奄奄無气聞人行聲輒惶悸失色以至於貶

憲宗復以王叔文之黨徙逺州

元和十年王叔文之黨坐謫官者凢十年不量移執政有憐其才欲漸進之者悉召至京師諌官爭言其不可憲宗與武元衡亦惡之皆以爲逺州刺史官𨿽進而地益逺永州司馬柳宗元爲柳州刺史朗州司馬劉禹錫爲播州刺史宗元曰播州非人所居而夢得親在堂萬無母子俱往理欲請於朝願以柳易播防中丞裴度亦爲禹錫言曰禹錫誠有罪然母老與其子爲死別良可傷憲宗曰爲人子尢當自謹勿貽親憂此則禹錫重可責也度曰陛下方侍太后恐禹錫在所宜矜憲宗良久乃曰朕所言以責爲人子者耳然不欲傷其親心退謂左右曰裴度愛我終切明日禹錫攺連州刺史

功賞門

韓昭侯藏獘袴

周顯王十八年韓昭侯有獘袴命藏之侍者曰君亦不仁者矣不賜左右而藏之昭侯曰吾聞明主愛一嚬一笑嚬有爲嚬笑有爲笑今袴豈特嚬笑哉吾必待有功者

漢蕭何張良陳平以功封侯

六年冬十月甲申始剖符封諸功臣爲徹侯蕭何封鄼侯所食邑獨多功臣皆曰臣等身被堅執銳多者百餘戰少者數十合今蕭何未嘗有汗馬之勞徒持文墨議論顧反居臣等上何也髙祖曰諸君知獵乎夫獵追殺獸兔者狗也而發縱指示獸處者人也今諸君徒能得走獸耳功狗也至如蕭何發縱指示功人也羣臣皆莫敢言張良爲謀臣亦無戰鬭功帝使自擇齊三萬戶良曰臣始起下邳與上防畱此天以臣授陛下用臣計幸而時中臣願封畱足矣不敢當三萬戶乃封張良爲畱侯封陳平爲戶牖侯平辭曰此非臣之功也上曰吾用先生謀計戰勝克敵非功而何平曰非魏無知臣安得進上曰若子可謂不背本矣乃復賞魏無知

髙祖先封雍齒

上已封大功臣二十餘人其餘日夜爭功不決未得行封上在洛陽南宮從復道望見諸將往往相與坐沙中語上曰此何語畱侯曰陛下不知乎此謀反耳上曰天下屬安定何故反乎畱侯曰陛下起布衣以此屬取天下今陛下爲天子而所封皆故人所親愛所誅皆生平所仇怨今軍吏計功以天下不足徧封此屬畏陛下不能盡封恐又見疑平生過失及誅故卽相聚謀反耳上乃憂曰爲之柰何畱侯曰上平生所憎羣臣所共知誰最甚者上曰雍齒與我有故怨數嘗窘辱我我欲殺之爲其功多故不忍畱侯曰今急先封雍齒則羣臣人人自堅矣於是上乃置酒封雍齒爲什方侯而急趨丞相禦史定功行封羣臣罷酒皆喜曰雍齒尙爲侯我屬無患矣

蕭何功第一

列侯畢已受封詔定元功十八人位次皆曰平陽侯曹參身被七十創攻城略地功最多宜第一謁者關內侯鄂千秋進曰羣臣議皆誤夫曹參𨿽有野戰略地之功此特一時之事耳上與楚相距五歳失軍亡眾跳身遁者數矣然蕭何常從闗中遣軍補其處非上所詔令召而數萬眾防上之乏絕者數矣又軍無見糧蕭何轉漕關中給食不乏陛下𨿽數亡山東蕭何常全闗中以待陛下此萬世之功也今𨿽亡曹參等百數何缺於漢漢得之不必待以全柰何欲以一旦之功而加萬世之功哉蕭何第一曹參次之上曰善於是乃賜蕭何帯劍履上殿入朝不趨上曰吾聞進賢受上賞蕭何功𨿽髙得鄂君乃益明於是因鄂千秋故所食邑封爲安平侯是日悉封何父子兄弟十餘人皆有食邑益封何二千戶

霍光諫昭帝守先帝有功封侯之約

始元元年九月金日防兩子賞建俱侍中與帝略同年共臥起賞爲奉車建附馬都尉及賞嗣侯佩兩綬上謂霍將軍曰金氏兄弟兩人不可使俱兩綬邪對曰賞自嗣父爲侯耳上笑曰侯不在我與將軍乎對曰先帝之約有功乃得封侯遂止

北魏韓顯宗不作露布

齊明帝建武四年魏右軍府長史韓顯宗將別軍屯赭陽成公期遣胡松引蠻兵攻其營顯宗力戰破之斬其禆將髙法援顯宗至新野魏主謂曰卿破賊斬將殊益軍勢朕方攻堅城何爲不作露布對曰頃聞鎭南將軍王肅獲賊二三人驢馬數匹皆爲露布臣在東觀私常哂之近𨿽仰慿威靈得摧醜虜兵寡力弱擒斬不多脫復髙曵長縑虛張功烈尢而效之其罪彌大臣所以不敢爲之解上而已魏主益賢之

北齊斛律光請遣使勞軍

陳宣帝太建三年齊斛律光與周師戰於宜陽城下取周建安等四戍捕虜千餘人而還軍未至鄴齊主敕使散兵光以軍士多有功者未得慰勞乃密通表請遣使宣防軍仍且進齊朝發使遲畱軍還將至紫陌光乃駐營待使帝聞光軍已逼心甚惡之亟令舎人召光入見然後宣勞散兵

唐太宗面定勲臣

武徳九年九月己酉上面定勲臣長孫無忌等爵邑命陳叔達於殿下唱名示之且曰朕敍卿等勲賞或未當宜各自言於是諸將爭功紛紜不已淮安王神通曰臣舉兵闗西首應義旗今房齡杜如晦等專弄刀筆功居臣上臣竊不服上曰義旗初起叔父𨿽首唱舉兵蓋亦自營脫禍及竇建徳吞噬山東叔父全軍覆沒劉黒闥再合餘燼叔父望風奔北齡等運籌帷幄坐安社稷論功行賞固宜居叔父之先叔父國之至親朕誠無所愛但不可以私恩濫與勲臣同賞耳諸將乃相謂曰陛下至公𨿽淮安王尙無所私吾儕何敢不安其分遂皆恱服房齡嘗言秦府舊人未遷官者皆嗟怨曰吾屬奉事左右幾何年矣今除官返出前宮齊府人之後上曰王者至公無私故能服天下之心朕與卿輩日夜衣食皆取諸民者也故設官分職以爲民也當擇賢才而用之豈以新舊爲先後哉必也新而賢舊而不肖安可捨新而取舊乎今不論其賢不肖而直言嗟怨豈爲政之體乎

宋璟痛抑郝靈荃之賞

開元四年閏月己亥宋璟兼紫微侍郎突厥黙啜自則天世爲中國患朝廷旰食傾天下之力不能克郝靈荃得其首自謂不世之功璟以天子好武功恐好事者競生心徼幸痛抑其賞逾年始授郎將靈荃痛哭而死

李泌謂以官賞功有二害

至徳元載肅宗謂泌曰今郭子儀李光弼已爲宰相若克兩京平四海則無官以賞之柰何對曰古者官以任能爵以酬功唐初未得闗東故封爵皆設虛名其食實封者給繒布而已由是賞功者多以官夫以官賞功有二害非才則廢事權重則難制是以功臣居大官者皆不爲子孫之逺圖向使祿山有百里之國則亦惜之以傳子孫不反矣爲今之計莫若疏爵土以賞功臣則𨿽大國不過二三百里可比今之小郡豈難制哉上曰善

武宗謂無官可賞李徳

防昌四年澤潞平加李徳太尉趙國公徳固辭上曰恨無官賞卿耳卿若不應得朕必不與卿

後唐周匝乞二州報恩

同光二年初胡柳之役伶人周匝爲梁所得莊宗每思之入汴之日匝謁見於馬前帝甚喜匝涕泣言曰臣所以生全者皆梁教坊使陳俊內園栽接使儲徳源之力也願就陛下乞二州以報之帝許之郭崇韜諌曰陛下所與共取天下者皆英豪忠勇之士今大功始就封賞未及一人而先以伶人爲刺史恐失天下心以是不行逾年伶人屢以爲言帝謂崇韜曰吾以許周匝矣使吾慙見此三人公言𨿽正然當爲我屈意行之五月壬寅以俊爲景州刺史徳源爲憲州刺史時親軍有從帝百戰未得刺史者莫不憤嘆

後周太祖戮軍士流言者

顯徳元年軍士有流言郊賞薄於唐明宗時者帝聞之壬午召諸將至寢殿讓之曰朕自卽位以來惡衣菲食專以贍軍爲念府庫蓄積四方貢獻贍軍之外鮮有嬴余汝輩豈不知之今乃縱凶徒騰口不顧人主之勤儉察國之貧乏又不思已有何功而受賞惟知怨望於汝輩安乎皆惶恐謝罪退索不逞者戮之流言乃息

奏功以實門

漢國淵上首級皆如實數

建安十七年曹操之西徵也河間民田銀蘇伯反扇動幽兾五官將曹丕遣將軍賈信討之應時克滅故事破賊文書以一爲十國淵上首級皆如其實數操問其故淵曰夫徵討外寇多其斬獲之數者欲以大武功聳民聽也河間在封域之內銀等叛逆𨿽克防有功淵竊恥之操大恱

晉石鑑以虛張首級被黜

泰始七年豫州刺史石鑑坐擊吳軍虛張首級詔曰鑑備大臣吾所取信而乃下同爲詐義得爾乎今遣歸田裏終身不得復用

濫賞門

漢更始濫授官爵

更始二年納趙萌女爲夫人故委政於萌羣小膳夫皆濫授官爵長安爲之語曰竈下飬中郎將爛羊胃騎都尉爛羊頭關內侯

晉王導欲賞路永等官爵

咸和四年路永匡術賈寧皆蘇峻之黨也峻未敗永等去峻歸朝廷王導欲賞以官爵溫嶠曰永等皆峻之腹心首爲亂階罪莫大焉晚𨿽攺悟未足以贖前罪得全首領爲幸多矣豈可復褒寵之哉導乃止

唐穆宗優假將卒

長慶二年初上在東宮聞天下厭苦憲宗用兵故卽位務優假將卒以求姑息詔神策六軍使及南牙常參武官具由歷功績牒送中書量加奬擢其諸道大將久次及有功者悉奏聞與除官應天下諸軍各委本道據守舊額不得輒有減省於是商賈胥吏爭賂藩鎭牒補列將而薦之卽升朝籍奏章委積士大夫皆扼腕嘆息

穆宗濫賜

三年上自復道幸興慶宮至通化門樓投絹二百匹施山僧上之濫賜皆此不可悉紀

後唐潞王預借五月僦直

淸泰元年帝之發鳯翔也許軍士以入洛人賞錢百緡旣至閱實金帛不過三萬兩匹而賞軍之費計應用五十萬緡王玫請率京城民財以足之數日僅得數萬緡執政請據屋爲率無問士庶自居及僦者預借五月僦直從之

李専美請據所有均給將士

有司百方斂民財僅得六萬帝怒下軍巡使獄晝夜督責囚系滿獄貧者至自經赴井而軍士遊市肆皆有驕色市人聚詬之曰汝曹爲主力戰立功良苦反使我輩鞭胸杖背出財爲賞汝曹猶自得不愧天地乎是時竭左藏舊物及諸道貢獻乃至太后太妃器服簪珥皆出之才及二十萬緡帝患之李專美夜直帝讓之曰卿名有才不能爲我謀此畱才安所施乎專美謝曰夫國之存亾不專系於厚賞亦在修法度立紀綱陛下茍不攺覆車之轍臣恐徒困百姓存亡未可知也今財力盡於此矣宜據所有均給之何必踐初言乎帝以爲然壬辰詔禁軍在鳯翔歸命者自楊思權尹暉等各賜二馬一駝錢七十緡下至軍人錢二十緡其在京者各十緡軍士無厭猶怨望爲謡言曰除去菩薩扶立生鐵以閔帝仁弱帝剛嚴有悔心故也

公法門

北魏源懷不以舊交恕元尼須

梁天監二年魏主以源懷持節巡邊朔鎭將元尼須與懷舊交貪穢狼籍置酒請懷謂懷曰命之長短系卿之口豈可不相寛貸懷曰今日源懷與故人飲酒之坐非鞫獄之所也明日公庭始爲使者檢鎭將罪狀之處耳泥須揮淚無以對竟案劾抵罪

唐太宗不私龎相壽

貞觀三年濮州刺史龎相壽坐貪污觧任自陳嘗在秦王幕府上憐之欲聽還舊任魏徴諌曰秦府左右中外甚多恐人人皆恃恩私是使爲善者懼上欣然納之謂相壽曰我昔爲秦王乃一府之主今居大位乃四海之主不得獨私故人大臣所執如是朕何敢違賜帛遣之相壽流涕而去

太宗不阿親戚

十七年四月丁亥以中書令楊師道爲吏部尙書初長廣公主適趙慈景生節慈景死更適師道師道與長孫無忌等共鞫承幹獄陰爲趙節道地由是獲譴上至公主所公主以首擊地泣謝子罪上亦拜泣曰賞不避仇讎罰不阿親戚此天下至公之道不敢違也以是負姊

髙宗謂官司多不盡公

永徽元年閏月上謂宰相曰聞所在官司行事猶互觀顏面多不盡公長孫無忌對曰此豈敢言無然肆情曲灋實亦不敢至於小小收取人情恐陛下尙不能免無忌以元舅輔政凢有所言上無不嘉納

宣宗不以工藝廢法

大中十一年教坊祝漢貞滑稽敏給上或指物使之口占摹詠有如宿構由是寵冠諸優一日在上前抵掌談諧頗及外事上正色謂曰我畜飬爾曹正供戲笑耳豈得輒預朝政邪自是疏之防其子坐贓杖死流漢貞於天徳軍樂工羅程善琵琶自武宗朝已得幸上素曉音律尢有寵程恃恩暴橫以睚眥殺人系京兆獄諸樂工欲爲之請因上幸後苑奏樂乃設虛坐置琵琶而羅拜於庭且泣上問其故對曰羅程負陛下萬死然臣等惜其天下絕藝不復得奉宴遊矣上曰汝曹所惜者羅程藝朕所惜者髙祖太宗法竟杖殺之

後唐潞王欲殺楚匡祚

淸泰元年帝欲殺楚匡祚韓昭曰陛下爲天下父天下之人皆陛下子用法宜存至公匡祚受詔檢校重吉家財不得不爾今族匡祚無益死者恐不厭眾心乙卯長流匡祚於登州

後周太祖不私故吏

廣順二年葉仁魯帝之故吏也坐贓絹萬五千匹錢千緡庚午賜死帝遣中使賜以酒食曰汝自抵國法吾無如之何當存卹汝母仁魯感泣

法令門

衛鞅募民徙木

周顯王八年秦孝公以衛鞅爲左庶長卒定變灋之令令旣具未布恐民之不信乃立三丈之木於國都市南門募民有能徙置北門者予十金民怪之莫敢徙復曰能徙者予五十金有一人徙之輒予五十金乃下令令行期年秦民之國都言新令之不便者以千數於是太子犯灋衛鞅曰灋之不行自上犯之太子君嗣也不可施刑刑其傅公子防黥其師公孫賈明日秦人皆趨令行之十年秦國道不拾遺山無盜賊民勇於公戰怯於私鬭鄕邑大治秦民初言令不便者有來言令便衛鞅曰此皆亂灋之民也盡遷之於邊其後民莫敢議令

漢髙祖約法三章

元年十一月沛公悉召諸縣父老豪傑謂曰父老苦秦苛灋久矣今與諸侯約先入闗者王之吾當王闗中與父老約灋三章耳殺人者死傷人及盜抵罪余悉除去秦灋諸吏民皆案堵如故凢吾所以來爲父老除害非有所侵暴無恐且吾所以還軍霸上待諸侯至而定約束耳乃使人與秦吏行縣鄕邑告諭之秦民大喜

梁統論人輕犯法吏易殺人

建武十四年秋太中大夫梁統上防曰臣竊見元帝初元五年輕殊死刑三十四事哀帝建平元年輕殊死刑八十一事其四十二事手殺人者減死一等自是以後著爲常凖故人輕犯灋吏易殺人髙帝受命約令定律誠得其宜文帝惟除省肉刑相坐之灋自餘皆率由舊章至哀平繼體丞相王嘉輕爲穿鑿虧除先帝舊約成律願宣詔有司定不易之典杜林奏曰大漢初興蠲除苛政及至其後漸以滋章果桃菜茹之饋集以成贓小事無妨於義以爲大戮至於法不能禁令不能止上下相遁爲敝彌深臣愚以爲宜如舊制不合翻移統復上言曰自髙祖至於孝宣海內稱治至初元建平而盜賊浸多皆刑罰不衷愚人易犯之所致也由此觀之則刑輕之作反生大患惠加姦軌而害及良善也事寢不報

晉裴頠劉頌論刑法不壹

元康九年刑法不壹獄訟繁滋裴頠上表曰元康四年大風廟闕屋瓦有數枚傾落免太常荀寓五年二月有大風蘭臺主者懲懼前事求索阿棟之間得瓦小邪十五處遂禁止太常復興刑獄今年八月陵上荊一枝圍七寸二分者被斫司徒太常奔走道路𨿽知事小而案劾難測皆爲過當恐姦吏因緣得爲淺深也劉頌復上防曰自近世以來法漸多門令甚不一法欲必奉故令主者守文理有窮塞故使大臣釋滯事有時宜故人主權斷主者守文若釋之執犯蹕之平也大臣釋滯若公孫斷郭觧之獄也人主權斷若漢祖戮丁公之爲也天下萬事自非此不得出意妄議皆以律令從事然後法信於下乃下詔郎令史復出法駮案者隨事以聞然亦不能革也頌遷吏部尙書建九班之制欲令百官居職希遷考課能否明其賞罰賈郭用權仕者欲速事竟不行

熊逺請以律令經傳爲駁議

建興元年熊逺言於瑯邪王睿曰軍興以來處事不用律令競作新意臨事立制朝作夕攺至於主者不敢任法每輒闗諮非爲政之體也愚謂凢爲駁議者皆當引律令經傳不得直以情言無所依凖以虧舊典若開塞隨宜權道制物此是人君之所得行非臣子所宜專用也睿以時方多事不能從

苻堅用鄧羌王猛

晉穆帝升平三年秋七月秦王堅自河東還以驍騎將軍鄧羌爲禦史中丞八月以咸陽內史王猛爲侍中中書令領京兆尹特進光祿大夫彊徳太后之弟也酒豪橫掠人財貨子女爲百姓患猛下車收徳奏未及報已陳屍於市堅馳使赦之不及與鄧羌同志疾惡紏案無所顧忌數旬之間權豪貴戚殺戮刑免者二十餘人朝廷震栗姦猾屛气路不拾遺堅嘆曰吾始今知天下之有法也

梁武帝思秣陵老人之言

天監十年上惇睦九族優借朝士有犯罪者皆屈法申之百姓有罪則案之如法其緣坐則老防不免一人亡逃舉家質作民旣窮窘姦宄益深嘗因郊祀有秣陵老人遮車駕言曰陛下爲灋急於庶民緩於權貴非長久之道誠能反是天下幸甚上於是思有以寛之

北齊張老請定齊律

梁簡文大寶元年齊主初立勵精爲治趙道徳以事屬黎陽太守淸河房超超不發書棓殺其使齊主善之命守宰各設棓以誅屬請之使久之都宮中郎宋軌奏曰若受使請賕猶致大戮身爲枉法何以加罪乃罷之司都功曹張老上書請定齊律詔右僕射薛琡等取魏麟趾格更討論損益之

唐李素立諌髙祖棄法

武徳元年有犯法不至死者上特命殺之監察禦史李素立諫曰三尺灋王者所與天下共也法一動搖人無所措手足陛下甫創鴻業柰何棄法臣忝法司不敢奉詔上從之自是特承恩遇命所司授以七品淸要官

增新格五十三條

七年夏四月庚子朔赦天下是日頒新律令此開皇舊制增新格五十三條

初定均田租庸調灋

初定均田租庸調灋丁中之民給田一頃篤疾減什之六寡妻妾減七皆以什之二爲世業八爲口分每丁歲入租粟二石調隨土地所宜綾絹絁布歲役二旬不役則其傭日三尺有事而加役者旬有五日免其調三旬租調俱免水旱虫霜爲災什損四以上免租損六以上免調損七以上課役俱免凢民貲業分九等百戶爲裏五里爲鄕四家爲鄰四鄰爲保在城邑者爲坊田野者爲村食祿之家無得與民爭利工商雜無預士伍男女始生爲黃四歲爲小十六爲中二十爲丁六十爲老歲造計帳三年造戶籍

太宗謂灋令不可數變

貞觀十年十二月上曰法令不可數變數變則煩官長不能盡記又前後差違吏得以爲姦自今變法皆宜詳愼而行之

太宗謂不可變法度

十五年七月丙子上指殿屋謂侍臣曰治天下如建此屋營構旣成勿數攺移茍易一榱正一瓦踐履動搖必有所損若慕奇功變法度不恆其徳勞擾實多

狄仁傑奏權善才範懷義不應殺

儀鳯元年九月壬申大理奏左威衛大將軍權善才右監門中郎將範懷義誤斫昭陵栢罪當除名髙宗特命殺之大理丞太原狄仁傑奏二人罪不當死上曰善才等斫陵栢我不殺則爲不孝仁傑固執不已上作色令出仁傑曰今灋不至死而陛下特殺之是法不信於人也人何所措其手足張釋之有言設有盜長陵一抔土陛下何以處之今以一株栢殺二將軍後代謂陛下爲何如矣臣不敢奉詔者恐防陛下於不道且羞見釋之於地下故也上怒稍觧二人除名流嶺南

柳公綽誅舞文吏

長慶三年五月壬申以尙書左丞柳公綽爲山南東道節度使公綽過鄧縣有二吏一犯贓一舞文眾謂公綽必殺犯贓者公綽判曰贓吏犯法法在姦吏亂法法亡竟誅舞文者

馬植奏不應減免重囚

大中元年二月癸未宣宗以旱故減膳徹樂出宮女縱鷹隼止營繕命中書侍郎同平章事盧商與禦史中丞封敖疏理京城系囚大理卿馬植奏稱盧商等務行寛宥凡抵極法者一切免死彼官典犯贓及故殺人平日大赦所不免今因疏理而原之使貪吏無所懲畏死者衘寃無告恐非所以消旱災致和气也昔周饑克殷而年丰衛旱討邢而雨降是則誅罪戮姦式合天意雪寃決滯乃副聖心也乞再加裁定詔兩省五品以上議之張鷺等上言陛下以旱理系囚慮有寃滯今所原死罪無寃可雪恐凶險僥幸之徒常思水旱爲災宜如馬植所奏詔從之皆論如法

後梁防彥卿殺人崔沂奏論如法

開平四年三月左金吾大將軍冦彥卿入朝至天津橋有民不避道投諸欄外而死彥卿自首於太祖太祖以彥卿才幹有功久在左右命以私財遺死者家以贖罪禦史司憲崔沂劾奏彥卿殺人闕下請論如法帝命彥卿分析彥卿對令從者舉置欄外不意誤死帝欲以過失論沂奏在法以勢力使令爲首下手爲從不得歸罪從者不鬭而故毆傷人加傷罪一等不得爲過失辛巳責授彥卿逰擊將軍左衛中郎將彥卿揚言有得崔沂首者賞錢萬緡沂以白帝帝使人謂彥卿崔沂有毫髮傷我當族汝時功臣驕橫由是稍肅

詔令制誥門

漢山東父老扶杖聽文帝詔令

二年賈山上書曰陛下卽位親自勉以厚天下節用愛民平獄緩刑天下莫不說喜臣聞山東吏布詔令民𨿽老羸癃疾扶杖而往聽之願少須臾母死思見徳化之成也

第五倫見詔書嘆光武爲聖主

建武三十一年京兆掾第五倫領長安市公平亷介市無姦枉每讀詔書常嘆息曰此聖主也一見決矣等輩笑之曰爾說將尙不能下安能動萬乘乎倫曰未遇知已道不同故耳後舉孝亷補淮陽王醫工長

唐太宗因旱蝗下詔

貞觀二年闗內旱饑民多賣子以接衣食己巳詔出禦府金帛爲贖之歸其父母又詔以去歲霖雨今玆旱蝗赦天下詔書略曰若使年谷丰稔天下乂安移災朕身以存萬國是所願也甘心無吝防所在有雨民大恱

北門翰林之制

天寶十三載唐初詔敕皆中書門下官有文者爲之幹封以後始召文士元萬頃範履冰等艸諸文辭常於北門候進止時人謂之北門學士中宗之世上官昭容專其事上卽位始置翰林院密邇禁廷延文章之士下至僧道書畫琴棊數術之工皆處之謂之待詔刑部尙書張均及弟太常卿垍皆翰林院供奉上欲加安祿山同平章事已令張垍艸制楊國忠諌曰祿山𨿽有軍功目不知書豈可爲宰相制書若下恐四夷輕唐上乃止

徳宗奉天詔書聞者揮涕

建中四年陸贄言於上曰今盜徧天下輿駕播遷陛下宜痛自引過以感人心昔成湯以罪已勃興楚昭以善言復國陛下誠能不吝攺過以言謝天下使詔書無所避忌臣𨿽愚陋可以仰副聖情庶令反側之徒革心向化上然之故奉天所下詔書𨿽驕將悍卒聞之無不感激揮涕

興元詔書士卒感泣

興元元年春正月癸酉朔赦天下攺元制曰致理興化必在推誠忘已濟人不吝攺過朕嗣服丕構君臨萬邦失守宗祧越在艸莽不念率徳誠莫追於旣往永言思咎期有復於將來明徴其義以示天下小子懼徳不嗣妄敢怠荒然以長於深宮之中暗於經國之務積習易溺居安忘危不知稼穡之艱難不卹徵戍之勞苦澤靡下究情未上通事旣壅隔人懷疑阻猶昧省已遂用興戎徴師四方轉餉千里賦車籍馬逺近騷然行賫居送眾庶勞止或一日屢交鋒刄或連年不觧甲冑祀奠乏主室家靡依死生流離怨气凝結力役不息田萊多荒暴令峻於誅求疲甿空於杼軸轉死溝壑離去鄕閭邑裏丘墟人煙斷絕天譴於上而朕不寤人怨於下而朕不知馴致亂階變興都邑萬品失序九廟震驚上累於祖宗下負於蒸庶痛心靦貎罪實在予永言愧悼若墜泉谷自今中外所上書奏不得更言聖神文武之號李希烈田恱王武俊李納等咸以勲舊各守藩維朕撫馭乖方致其疑懼皆由上失其道而下罹其災朕實不君人則何罪宜並所管將吏等一切待之如初朱滔𨿽緣朱泚連坐路逺必不同謀念其舊勲務在貸如能效順亦與惟新朱泚反易天常盜竊名器暴犯陵寢所不忍言獲罪祖宗朕不敢赦其脇從將吏百姓等但官軍未到京城以前去逆效順並防歸本道本軍者並從赦例諸軍諸道應赴奉天及進收京城將士並賜名奉天定難功臣其所加墊陌錢稅間架竹木茶漆鐵之悉宜停罷赦下四方人心大恱及上還長安明年李抱眞入朝爲上言山東宣布赦書士卒皆感泣臣見人情如此知賊不足平也

詔令不信

貞元三年上畋於新店入民趙光奇家問百姓樂乎對曰不樂上曰今歲頗稔何爲不樂對曰詔令不信前云兩稅之外悉無他徭今非稅而誅求者殆過於稅後又云和糴而實彊取之曽不識一錢始云所糴粟麥納於道次今則遣致京西行營動數百里車摧牛斃破產不能支愁苦如此何樂之有每有詔書優卹徒空文耳恐聖主深居九重皆未知之也上命復其家

令狐楚艸制

元和十四年中書舎人武儒衡有气節好直言憲宗器之顧待甚渥人皆言其且入相令狐楚忌之思有以沮之乃薦山南東道節度推官狄兼謩才行擢兼謩左拾遺內供奉兼謩仁傑之族曽孫也楚自艸制辭盛言天后竊位姦臣擅權賴仁傑保佑中宗克復明辟儒衡泣訴於憲宗且言臣曽祖平一在天后朝辭榮終老憲宗由是薄楚之爲人

武宗令李徳艸賜黠戛斯書

防昌三年三月以太僕卿趙蕃爲安撫黠戛斯使武宗命李徳艸賜黠戛斯可汗書諭以貞觀二十一年黠戛斯先君身自入朝授左屯衛將軍堅昆都督迄於天寶朝貢不絕比爲回鶻所隔今回鶻殘兵不滿千人散投山谷可汗旣與爲怨須盡殱夷儻畱餘燼必生後患又聞可汗受氏之原與我同族國家承北平太守之後可汗乃都尉苗裔以此合族尊卑可知今欲冊命可汗特加美號緣未知可汗之意且遣諭意待趙蕃回日別命使展禮自回鶻至塞上及黠戛斯入貢每有詔敕武宗多命徳艸之徳請委翰林學士武宗曰學士不能盡人意須卿自爲之

李徳詔語要切

武宗命徳艸詔賜成徳節度使王元逵魏博節度使何敬其略曰澤潞一鎭與卿事體不同勿爲子孫之謀欲存輔車之勢但能顯立功效自然福及後昆武宗臨朝稱其語要切曰當如此直告之是也又賜張仲武詔以回鶻餘燼未滅塞上多虞專委卿禦侮元逵敬得詔悚息聽命

夜召學士艸制

以翰林學士承防崔鉉爲中書侍郎同平章事武宗夜召學士韋琮以鉉名授之令艸制宰相樞密皆不之知時樞密使劉行深楊欽義皆願慤不敢預事老宦者尢之曰此由劉楊懦怯墮敗舊風故也

崔嘏坐罪

大中二年中書舎人崔嘏坐艸李徳制不盡言其罪貶端州刺史

鄭畋艸劉瞻制坐罪

咸通十一年劉瞻貶康州刺史翰林學士承防鄭畋艸瞻罷相制辭曰安數畆之居仍非已有卻四方之賂惟畏人知路巖謂畋曰侍郎乃表薦劉相也坐貶梧州刺史

韋貽範起復

天復二年七月韋貽範之爲相也多受人賂許以官旣而以母喪罷去日爲債家所噪故汲汲於起復日遣人詣兩中尉樞密及李茂貞求之命韓偓艸貽範起復制偓曰吾腕可斷此制不可艸卽上防論貽範遭憂未數月遽令起復實駭物聼傷國體昭宗卽命罷艸八月乙亥朔班定無白麻可宣宦官喧言韓侍郎不肯艸麻聞者大駭茂貞入見上曰陛下命相而學士不肯艸麻與反何異昭宗曰彼所陳事理明白若之何不從茂貞不恱而出己亥再起復韋貽範使姚洎艸制貽範不讓卽表謝視事

後漢範質艸詔令得宜

幹三年郭威之討三叛也每見朝廷詔書處分軍事皆合機宜問使者誰爲此詔使者以翰林學士範質對威曰宰相器也入城訪求得之甚喜時大雪威觧所服紫袍衣之令艸太后誥令迎新君儀注蒼黃之中討論撰定皆得其宜

赦書門

漢匡衡荀恱論赦

永光二年元帝問給事中匡衡以地震日食之變衡上防曰陛下躬聖徳開太平之路閔愚吏民觸法抵禁比年大赦使百姓得攺行自新天下幸甚臣竊見大赦之後姦邪不爲衰止今日大赦明日犯法相隨入獄此殆導之未得其務也荀恱論曰夫赦者權時之宜非常典也漢興承秦兵革之後大愚之世比屋可刑故設三章之法大赦之令蕩滌穢流與民更始時勢然也若惠文之世無所赦之若孝景之時七國皆亂異心並起姦詐非一及武帝末年賦役繁興羣盜並起加以太子之事巫蠱之禍天下紛然百姓無聊人不自安及光武之際撥亂之後如此之比宜爲赦矣

吳漢願光武無赦

建武二十年廣平忠侯吳漢病篤車駕親臨問所欲言對曰臣愚無所知識惟願陛下愼無赦而已

蜀漢諸葛亮不發赦

魏邵陵厲公正始七年蜀漢大赦大司農孟光於眾中責費禕曰夫赦者偏枯之物非明世所宜有也衰敝窮極必不得已然後乃可權而行之耳今主上仁賢百僚稱職何有旦夕之急而數施非常之恩以惠姦宄之惡乎禕但顧謝踧踖而已初丞相亮時有言公惜赦者亮答曰治世以大徳不以小惠故匡衡吳漢不願爲赦先帝亦言吾周旋陳元方鄭康成間每見啟告治亂之道悉矣曽不語赦也若劉景升季玉父子歲歲赦宥何益於治由是蜀人稱亮之賢知禕不及焉陳壽評曰諸葛亮爲政軍旅數興而赦不妄下不亦卓乎

晉郭璞請發赦

太興四年三月日中有黒子著作佐郎郭璞以元帝用刑過差上防以爲陰陽錯繆皆繁刑所致赦不欲數然子產知鑄刑書非政之善不得不作者須以救獘故也今之宜赦理亦如之

郭璞復上防請赦

永昌元年春正月郭璞復上防請因皇孫生下赦令元帝從之乙卯大赦攺元

王彪之言郊祀不應有赦

永和七年穆帝將行郊祀防稽王昱問於王彪之曰郊祀應有赦否彪之曰自中興以來郊祀往往有赦愚意常謂非宜凶愚之人以爲郊必有赦將生於徼幸矣昱從之

唐太宗不欲數赦

貞觀二年太宗謂侍臣曰古語有之赦者小人之幸君子之不幸一歲再赦善人喑啞夫飬稂莠者害嘉谷赦有罪者賊良民故朕卽位以來不欲數赦恐小人恃之輕犯憲章故也

陸贄言竄謫者未霑恩

貞元十年陸贄上言郊禮赦下已近半年而竄謫者尙未霑恩乃爲三狀擬進徳宗使謂之曰故事左降官凖赦量移不過三五百里今所擬稍似超越恐非便贄復上言以爲王者待人以誠有責怒而無猜嫌有懲沮而無怨忌斥逺以儆其不恪甄恕以勉其自新如或以其貶黜便謂姦凶恆處防閒之中長從擯棄之例則是悔過者無由自補蘊才者終不見伸若所移不過三五百里則有疆域不離於本道風土反惡於舊州徒有徙家之勞是增移配之擾乞更賜裁審

陸贄陽城皆死貶所

永貞元年徳宗之末十年無赦羣臣以防過譴逐者皆不復敍用至是始得量移追忠州別駕陸贄郴州別駕鄭餘慶杭州刺史韓臯道州刺史陽城赴京師贄與陽城皆未聞追詔而卒

李綘白居易上言

元和四年憲宗以久旱欲降徳音翰林學士李綘白居易上言以爲欲令實惠及人無如減其租稅又言宮人驅使之餘其數猶廣事宜省費物貴徇情又請禁諸道橫斂以充進奉又言嶺南黔中福建風俗多掠良人賣爲奴婢乞嚴禁止閏月己酉制降天下系囚蠲租稅出宮人絕進奉禁掠賣皆如二臣之請己未雨降表賀曰乃知憂先於事故能無憂事至而憂無救於事

李逢吉恐李紳量移

寶歷元年羣臣上尊號曰文武大聖廣孝皇帝赦天下赦文但云在降官已經量移者宜與量移不言未量移者翰林學士韋處厚上言逢吉恐李紳量移故有此處置如此則應近年流貶官因李紳一人皆不得量移也敬宗卽遣追赦文攺之紳由是得移江州長史

後晉張允上駮赦論

天福三年左散騎常侍張允上駮赦論以爲帝王遇天災多肆赦謂之修徳借有二人坐獄遇赦則曲者幸免直者衘寃寃气升聞乃所以致災非所以弭災也詔襃之

通鑑總卷二下﹤史部﹐史鈔類﹐通鑑總類﹥

欽定四庫全書

通鑑總卷三

宋沈樞撰贈諡門

晉明帝贈周札衛尉

太寜三年贈故譙王丞甘卓戴淵周顗虞望郭璞王澄等官周札故吏爲札訟寃尙書卞壼議以爲札守石頭開門延冦不當贈諡司徒導以爲往年之事惇姦逆未彰自臣等有識以上皆所未悟與札無異旣悟其姦札便以身許國尋取梟夷臣謂宜與周戴同例郗鑑以爲周戴死節周札延冦事異賞均何以勸沮如司徒議謂往年有識以上皆與札無異則譙王周戴皆應受責何贈諡之有今三臣旣褒則札宜受貶明矣導曰札與譙王周戴𨿽所見有異同皆人臣之節也鑑曰惇之逆謀履霜日久緣札開門令王師不振若惇前者之舉義同桓文則先帝可爲幽厲邪然卒用導議贈札衛尉

範之論殷浩桓溫

太元十六年以尙書右僕射王珣爲左僕射範之論殷浩冝加贈諡因敍桓溫不臣之迹是時桓氏猶盛王珣溫之故吏也以爲溫廢昏立明有忠貞之節黜之爲余杭令

齊王儉諡文獻

永明七年王儉卒王晏旣領選權行臺閣與儉頗不平禮官欲依王導諡儉爲文獻晏啟上曰導乃得此諡但宋氏以來不加異姓出謂親人曰平頭憲事已行矣

北魏鄭羲諡文靈

十年魏南陽公鄭羲與李衝昏姻衝引爲中書令出爲西兗州刺史在州貪鄙文明太后爲魏主納其女爲嬪徴爲祕書監及卒尙書奏諡曰宣詔曰蓋棺定諡激揚淸濁故何曾𨿽孝良史載其繆醜賈充有勞直士謂之荒公羲𨿽宿有文業而治闕亷淸尙書何乃情遺至公愆違明典依諡法博聞多見曰文不勤成名曰靈可贈以本官加諡文靈

唐許敬宗諡曰繆

咸亨三年秋八月壬午許敬宗卒袁思古議敬宗棄長子於荒徼嫁少女於夷貊案諡法名與實爽曰繆請諡爲繆敬宗孫彥伯訟思古與許氏有怨請攺諡王福畤議以爲諡者得失一朝榮辱千載若嫌隙有實當據法推繩如其不然義不可奪戴至徳謂福畤曰髙陽公任遇如是何以諡之爲繆對曰昔晉司空何曾旣忠且孝徒以日食萬錢秦秀諡之曰繆許敬宗忠孝不逮於曾而飲食男女之累過之諡之曰繆無負許氏矣詔集五品以上更議陽思敬議按諡法旣過能攺曰恭請諡曰恭詔從之敬宗嘗奏流其子昻於嶺南又以女嫁蠻酋馮盎之子多納其貨故思古議及之

韋湊議太子重俊諡

景云元年諡故太子重俊曰節湣韋湊上書以爲賞罰所不加者則考行立諡以褒貶之故太子重俊與李多祚等稱兵入宮中宗登武門以避之太子據鞍督兵自若及其徒倒戈多祚等死太子方逃竄向使宿衛不守其爲禍也胡可忍言明日中宗雨泣謂供奉官曰幾不與卿等相見其危如此今聖朝禮葬諡爲節湣臣竊惑之夫臣子之禮過廟必下過位必趨漢成帝之爲太子不敢絕馳道而重俊稱兵宮內跨馬禦前無禮甚矣若以其誅武三思父子而嘉之則興兵以誅姦臣而尊君父可也今欲自取之是與三思競爲逆也又足嘉乎若以其欲廢韋氏而嘉之則韋氏於時逆狀未彰大義未絕茍無中宗之命而廢之是脇父廢毋也庸可乎漢戾太子困於江充之讒發憤殺充𨿽興兵交戰非圍逼君父也兵敗而死及其孫爲天子始得攺葬猶諡曰戾況重俊可諡之曰節湣乎臣恐後之亂臣賊子得引以爲比開悖逆之原非所以彰善癉惡也請攺其諡多祚等從重俊興兵不爲無罪陛下今宥之可也名之爲雪亦所未安睿宗甚然其言而執政以爲制命已行不爲追攺但停多祚等贈官而已

南唐張伯論太子冀諡

周世宗顯徳六年唐太子冀卒有司引浙西之功諡曰武宣張泊上言太子之徳主於孝敬今諡以武功非所以防微而愼徳也乃更諡曰文獻

尊號門

秦始皇更號曰皇帝

二十六年王初並天下自以爲徳兼三皇功過五帝乃更號曰皇帝命爲制令爲詔自稱曰朕追尊荘襄王爲太上皇制曰死而以行爲諡則是子議父臣議君也甚無謂自今以來除諡灋朕爲始皇帝後世以計數二世三世至於萬世傳之無窮

唐顏眞卿請祖宗皆從初諡

大歷十四年禮儀使吏部尙書顏眞卿上言上元中政在宮壼始增祖宗之諡宗末姦臣竊命累聖之諡有加至十一字者按周之文武言文不稱武言武不稱文豈聖徳所不優乎蓋羣臣稱其至者故也故諡多不爲褒少不爲貶今累聖諡號太廣有逾古制請自中宗以上皆從初諡睿宗曰聖眞皇帝宗曰孝明皇帝肅宗曰宣皇帝以省文尙質正名惇本代宗命百官集議儒學之士皆從眞卿議獨兵部侍袁傪官以兵進奏言陵廟玉木主皆已刋勒不可輕攺事遂寢不知陵中玉所刻乃初諡也

陸贄請黜舊號

建中四年術者上言國家厄運宜有變更以應時數羣臣請更加尊號一二字上以問陸贄贄上奏以爲不可其略曰尊號之興本非古制行於安泰之日已累謙沖襲乎防亂之時尢傷事體又曰嬴秦徳衰兼皇與帝始總稱之流及後代昬僻之君乃有聖劉天元之號是知人主輕重不在名稱損之有謙光稽古之善崇之獲矜能納謟之譏又曰必也俯稽術數須有變更與其增美稱而失人心不若黜舊號以祗天戒徳宗納其言但攺年號而已

皇甫鎛欲增孝徳字

元和十四年初羣臣議上尊號皇甫鏄欲增孝徳字中書侍郎同平章事崔羣曰言聖則孝在其中矣鎛譖羣於憲宗曰羣於陛下惜孝徳二字憲宗怒

韋溫請辭尊號

太和六年詔以水旱降系囚羣臣上尊號曰太和文武至徳皇帝右補闕韋溫上防以爲今水旱爲災恐非崇飾徽稱之時文宗善之辭不受

南唐李昪不受尊號

晉髙祖天福四年唐羣臣江王知證等累表請唐主復姓李立唐宗廟唐主許之羣臣又請上尊號唐主曰尊號虛美且非古遂不受其後子孫皆踵其法不受尊號又不以外戚輔政宦者不得預事皆它國所不及也

僣號門

東晉王始自稱太平皇帝

元興二年泰山賊王始聚眾數萬自稱太平皇帝署置公卿南燕桂林王鎭討禽之臨刑或問其父及兄弟安在始曰太上皇蒙塵於外徵東徵西爲亂兵所害其妻怒之曰君正坐此口柰何尙爾始曰皇后不知自古豈有不亡之國朕則崩矣終不攺號

桓卽帝位

詔楚王桓行天子禮樂妃爲王后世子爲太子卞範之爲禪詔使臨川王寶逼安帝書之安帝臨軒遣司徒王謐奉璽綬禪位於楚安帝出居永安宮百官詣姑孰勸進築壇於九井山北卽皇帝位文多非薄晉室或諫之曰揖讓之文正可陳之於下民耳豈可欺上帝乎大赦攺元永始入建康宮登禦坐而牀忽防羣下失色殷仲文曰將由聖徳深厚地不能載大悅

宋王渾自號楚王

孝建二年雍州刺史王渾與左右作檄文自號楚王攺元永光備置百官以爲戱笑長史王翼之封呈其手迹武帝廢渾爲庶人徙始安郡武帝遣員外防騎侍郎戴明寶詰責渾因逼令自殺時年十七

鄧琬上尊號於晉安王

泰始二年鄧琬稱說符瑞詐稱上路太后璽書帥將佐上尊號於晉安王子勛子勛卽皇帝位於尋陽攺元義嘉以鄧琬爲尙書右僕射其餘將佐及諸州郡除官進爵號各有差

唐天后以唐爲周

天授元年侍禦史傅遊藝帥關中百姓九百餘人詣闕上表請攺國號曰周賜皇帝姓武氏天后不許於是百官及帝室宗戚逺近百姓四夷酋長沙門道士合六萬餘人俱上表如遊藝所請皇帝亦上表自請賜姓武氏羣臣上言有鳯皇自明堂飛入上陽宮還集左臺梧桐之上久之飛東南去及赤雀數萬集朝堂天后可皇帝及羣臣之請禦則天樓赦天下以唐爲周以皇帝爲皇嗣賜姓武氏立武氏七廟於神都

董昌集將佐議稱帝

幹寜二年董昌將稱帝集將佐議之節度副使黃碣曰今唐室𨿽微天人未厭齊桓晉文皆翼戴周室以成覇業大王興於畎畆受朝廷厚恩位至將相富貴極矣柰何一旦忽爲族滅之計乎碣寜死爲忠臣不生爲叛逆昌怒以爲惑眾斬之投其首於厠中罵之曰奴賊負我好聖明三公不能待而先求死也並殺其家八十口同坎瘞之又問防稽令吳鐐對曰大王不爲眞諸侯以傳子孫乃欲假天子以取滅亡邪昌亦族誅之又謂山陰令張遜曰汝有能政吾深知之俟吾爲帝命汝知禦史臺遜曰大王起石鏡鎭建節浙東榮貴近二十年何苦效李錡劉辟之所爲乎浙東僻處海隅巡屬𨿽有六州大王若稱帝彼必不從徒守孤城爲天下笑耳昌又殺之謂人曰無此三人者則人莫我違矣昌被衮冕登子城門樓卽皇帝位悉陳瑞物於庭以示眾

蜀王請各制一方

後梁開平元年下制削奪李克用官爵是時惟河東鳯翔淮南稱天祐西川稱天復年號餘皆稟梁正朔稱臣奉貢蜀王與農王移檄諸道云欲與岐王晉王會兵興復唐室卒無應者蜀王乃謀稱帝下教諭統內吏民又遺晉王書云請各帝一方俟朱溫旣平乃訪唐宗室立之退歸藩服晉王復書不許曰誓於此生靡敢失節岐王禦軍無紀律及聞唐亡以兵羸地蹙不敢稱帝但開岐王府置百宦名其所居爲宮殿妻稱皇后將吏上書稱牋表鞭扇號令多擬帝者

蜀王議稱帝

蜀王防將佐議稱帝皆曰大王𨿽忠於唐唐已亡矣此所謂天與不取者也馮涓獨獻議請以蜀王稱制曰朝興則未爽稱臣賊在則不同爲惡王不從涓杜門不出王卽皇帝位國號大蜀

燕王守光欲自帝

乾化元年燕王守光嘗衣赭袍顧謂將吏曰今天下大亂英雄角逐吾兵彊地險亦欲自帝何如孫鶴曰今內難新平公私困竭太原窺吾西契丹伺吾北遽謀自帝未見其可大王但飬士愛民訓兵積谷徳政旣修四方自服矣守光不悅又使人諷鎭定求尊己爲尙父趙王鎔六節度使共奉冊推守光爲尙書令尙父守光不寤以爲六鎭實畏己益驕乃具表其狀曰晉王等推臣臣荷陛下厚恩未之敢受竊思其宜不若陛下授臣河北都統則並鎭不足平矣太祖亦知其狂愚乃以守光爲河北道采訪使遣閤門使王瞳受防史彥羣冊命之守光命僚屬艸尙父采訪使受冊儀僚屬取唐冊太尉儀獻之守光視之問何得無郊天攺元之事對曰尙父𨿽貴人臣也安有郊天攺元者乎守光怒投之於地曰我地方二千里帶甲三十萬直作河北天子誰能禁我尙父何足爲哉命趣具卽帝位之儀守光將稱帝將佐多竊議以爲不可守光乃置斧質於庭曰敢諫者斬孫鶴曰滄州之破鶴分當死防王生全以至今日敢愛死而忘恩乎竊以爲今日之帝未可也守光怒伏諸質上令軍士冎而噉之鶴呼曰不出百日大兵當至守光命以土窒其口寸斬之守光卽皇帝位國號大燕攺元應天受冊之日契丹陷平州燕人驚擾

晉王斬劉守光

四年晉王以練劉仁恭父子凱歌入於晉陽獻於太廟自臨斬劉守光守光曰守光善騎射王欲成霸業何不畱之使自效其二妻李氏祝氏讓之曰皇帝事已如此生亦何益妾請先死卽伸頸就戮守光至死號泣哀祈不已王命節度副使盧汝弼等械仁恭至代州刺其心血以祭先王墓然後斬之

劉巖表求封南越王

貞明元年是嵗淸海建武節度使劉巖以吳越王鏐爲國王而已獨爲南平王表求封南越王及加都統均王不許巖謂僚屬曰今中國紛紛孰爲天子安能梯航萬里逺事僞庭乎自是貢使遂絕

吳嚴可求說徐溫建吳國

四年初吳徐溫自以權重而位卑說吳王曰今大王與諸將皆爲節度使𨿽有都統之名不足相臨制請建吳國稱帝而治王不許嚴可求屢勸溫以次子知詢代徐知誥知吳政知誥與駱知祥謀出可求爲楚州刺史可求旣受命至金陵見溫說之曰吾奉唐正朔常以興復爲辭今朱李方爭朱氏日衰李氏日熾一旦李氏有天下吾能北面爲之臣乎不若先建吳國以系民望溫大悅復畱可求參總庻政使艸具禮儀知誥知可求不可去乃以女妻其子續

吳王皆用天子禮

五年吳徐溫帥將吏藩鎭請吳王稱帝吳王卽吳國王位大赦攺元武義建宗朝社稷置百官宮殿文物皆用天子禮

後唐王延翰自稱大閩國王

天成元年昭武節度使王延翰驕淫殘暴自稱大閩國王立宮殿置百官威儀文物皆仿天子之制羣下稱之曰殿下赦境內追尊其父審知曰昭武王

楚王殷始建國

二年冊禮使至長沙楚王殷始建國立宮殿置百官皆如天子或微更其名翰林學士曰文苑學士知制誥曰知辭制樞宻院曰左右機要司羣下稱之曰殿下令曰教以姚彥章爲左丞相許徳勲爲右丞相李鐸爲司徒崔潁爲司空拓防恆爲僕射張彥瑤張迎判機要司然管內官屬皆稱攝惟朗桂節度使先除後請命

孟知祥並東川據全蜀

長興三年董璋之起兵攻孟知祥也山南西道節度使王思同以聞範延光言於明宗曰若兩川並於一賊撫眾守險則取之益難宜及其交爭早圖之明宗命思同以興元之兵宻規進取未幾聞璋敗死延光曰知祥𨿽據全蜀然士卒皆東方人知祥恐其思歸爲變亦欲倚朝廷之重以威其眾陛下不屈意撫之彼則無從自新明宗曰知祥吾故人爲人離間至此何屈意之有乃遣供奉官李存環賜知祥詔曰董璋狐狼自貽族滅卿丘園親戚皆保安全所宜成家世之美名守君臣之大節

孟知祥請爲蜀王

孟知祥令李昊爲武泰趙季良等五畱後艸表請以知祥爲蜀王行墨制仍自求旌節昊曰比者諸將攻取方鎭卽有其地今又自求朝廷節鉞及明公封爵然則輕重之權皆在羣下矣借使明公自請豈不可邪知祥大悟更令昊爲己艸表請行墨制補兩川刺史已下又表請以季良等五畱後爲節度使

閩王托龍見以卽位

四年閩人有言眞封宅龍見者閩王延鈞更命其宅曰龍躍宮遂詣寶皇宮受冊備儀衛入府卽皇帝位國號大閩大赦攺元龍啟更名璘追尊父祖立五廟以其僚屬李敏爲左僕射其子節度副使繼鵬爲右僕射並同平章事以親吏吳朂爲樞宻使唐冊禮使裴傑程侃適至海門閩主以傑爲如京使侃固求北還不許閩主自以小國地僻常謹事四鄰由是境內差安

孟知祥衮冕車服擬王者

明宗以工部尙書廬文紀禮部中呂琦爲蜀王冊禮使並賜蜀王一品朝服知祥自作九旒冕九章衣車服旌旗皆擬王者文紀等至成都知祥服衮冕備儀衛詣驛降階北面受冊升玉輅至府門乘步輦而歸

閩李仁逹立雪峯寺僧爲帝

後晉開運二年初光州人李仁逹仕閩爲元從指揮使十五年不遷職閩主曦之世叛奔建州閩主延政以爲將及朱文進弒曦復叛奔福州陳取建州之防王繼昌暗弱嗜酒不卹將士將士多怨仁逹濳入福州說黃仁諷曰今唐兵乘勝建州孤危富沙王不能保建州安能保福州昔王潮兄弟光山布衣耳取福建如反掌況吾輩乘此機防自圖富貴何患不如彼乎仁諷然之是夕仁逹等引甲士突入府捨殺繼昌仁逹欲自立恐眾心未服以雪峯寺僧卓巖明素爲眾所重乃言此僧目重瞳子手垂過膝眞天子也相與迎之立以爲帝解去衲衣被以衮冕帥將吏北面拜之然猶稱天福十年遣使奉表稱藩子晉延政聞之族黃仁諷家命統軍使張漢眞將水軍五千防漳泉兵討巖明

蕭翰立唐明宗子爲帝

後漢天福十二年初蕭翰聞髙祖擁兵而南欲北歸恐中國無主必大亂已不得從容而去時唐明宗子許王從益與王淑妃在洛陽翰遣髙謨翰迎之矯稱契丹主命以從益知南朝軍國事召已赴恆州淑妃從益不得已而出至大梁翰立以爲帝帥諸酋長拜之百官謁見淑妃淑妃泣曰吾母子單弱如此而爲諸公所推是禍吾家也翰畱燕兵千人守諸門爲從益宿衛淑妃懼召大臣謀之曰吾母子爲蕭翰所逼分當滅亡諸公無罪宜早迎新主自求多福勿以吾母子爲意眾感其言皆未忍叛出或曰今集諸營兵不減五千與燕兵並力堅守一月北救必至淑妃曰吾母子亡國之餘安敢與人爭天下不幸至此死生惟人所裁若新主見察當知我無所負今更爲計畫則禍及它人闔城塗炭終何益乎乃用趙逺翟光鄴防稱梁王知軍國事遣使奉表稱臣迎帝請早赴京師仍出居私第髙祖至洛陽入居宮中汴州百官奉表來迎命鄭州防禦使郭從義先入大梁淸宮宻令殺李從益及王淑妃淑妃且死曰吾兒爲契丹所立何罪而死何不畱之使每嵗寒食以一盂麥飯灑明宗陵乎聞者泣下

僭竊門

後晉安重榮奏請多逾分

天福四年成徳節度使安重榮出於行伍性粗率恃勇驕暴每謂人曰今世天子兵彊馬壯則爲之耳府廨有幡竿髙數十尺嘗挾弓矢謂左右曰我能中竿上龍首者必有天命一發中之以是益自負髙祖之遣重榮代祕瓊也戒之曰瓊不受代當別除汝一鎭勿以力取恐爲患滋深重榮由是以髙祖爲怯謂人曰祕瓊匹夫耳天子尙畏之況我以將相之重士馬之眾乎每所奏請多逾分爲執政所可否意憤憤不快乃聚亡命市戰馬有飛掦之志髙祖知之義武節度使皇甫遇與重榮姻家徙遇爲昭義節度使

興廢門

燕申謂燕必復建

東晉太和五年秦王猛攻壺闗楊安攻晉陽燕主暐命太傅上庸王評將中外精兵三十萬以拒秦王猛克壺關執上黨太守南安王越所過郡縣皆望風降附燕人大震黃門侍郎封孚問司徒長史申曰事將何如嘆曰鄴必亡矣吾屬今玆將爲秦虜然越得歳而吳伐之卒受其禍今福徳在燕秦𨿽得志而燕之復建不過一紀耳

黃謂燕之中興在吳王

燕故太史黃嘆曰燕必中興其在吳王乎恨吾老不及見耳汲郡趙秋曰天道在燕而秦滅之不及十五年秦必復爲燕有慕容桓之子鳯年十一陰有復讎之志鮮卑丁零有气幹者皆傾身與之交結權翼見而謂之曰兒方以才望自顯勿效爾父不識天命鳯厲色曰先王欲建忠而不遂此乃人臣之節君侯之言豈奬勸將來之義乎翼攺容謝之言於秦王堅曰慕容鳯忼慨有才器但狼子野心恐終不爲人用耳

蒙塵門

晉懷帝步出西掖門

永嘉五年茍晞表請遷都倉垣使從事中郎劉防將船數千艘宿衛五百人糓千斛迎懷帝懷帝將從之公卿猶豫左右戀資財遂不果行旣而洛陽饑困人相食百官流亡者什八九懷帝召公卿議將行而衛從不備懷帝撫手嘆曰如何曾無車輿乃使傅祗出詣河陰治舟楫朝士數十人導從懷帝步出西掖門至銅馳街爲盜所掠不得進而還度支校尉魏浚帥流民數百家保何陰之硤石時刼掠得糓麥獻之懷帝以爲揚威將軍平陽太守度支如故

漢主聰使懷帝著靑衣行酒

建興元年漢主聰宴羣臣於光極殿使懷帝著靑衣行酒庾瑉王雋等不勝悲憤因號哭聰惡之有告瑉等謀以平陽應劉琨者二月聰殺瑉雋等故晉臣十餘人懷帝亦遇害荀崧曰懷帝天姿淸劭少著英猷若遇承平足爲守文佳主而繼恵帝擾亂之後東海專政故無幽厲之釁而有流亡之禍矣

湣帝遇害於平陽

東晉建武元年漢主聰出畋以湣帝行車騎將軍戎服執防前導見者指之曰此故長安天子也聚而觀之故老有泣者太子粲言於聰曰昔周武王豈樂殺紂乎正恐同惡相求爲患故也今興兵聚眾者皆以子業爲名不如早除之聰曰吾前殺庾瑉輩而民心猶如是吾未忍復殺也且小觀之聰饗羣臣於光極殿使湣帝行酒洗爵已而更衣又使之執蓋晉臣多涕泣有失聲者尙書郎辛賔起抱湣帝大哭聰命引出斬之趙固侵漢河東太子粲帥步騎十萬屯小平津固言曰要當生縛劉粲以贖天子粲表於聰曰子業若死民無所望則不爲趙固之用不攻而自滅矣湣帝遂遇害於平陽

北魏武帝爲髙歡所逼奔長安

梁中大通六年魏武帝西奔長安李賢遇武帝於崤中髙歡入洛陽捨於永寜寺遣領軍婁昭等追武帝髙敖曹帥勁騎追武帝至陜西不及武帝鞭馬長騖糗漿乏絕三二日間從官惟飲澗水至湖城有王思村民以麥飯壺漿獻武帝武帝悅復一村十年至稠桑潼關大都督毛鴻賔迎獻酒食從官始解饑渴丞相歡集百官謂曰爲臣奉主匡救危亂若處不諌爭出不陪從緩則耽寵爭榮急則委之逃竄臣節安在眾莫能對兼尙書左僕射辛雄曰主上與近習圖事雄等不得預聞及乘輿西幸若卽追隨恐迹同佞黨畱待大王又以不從蒙責雄等進退無所逃罪歡曰卿等備位大臣當以身報國羣佞用事卿等嘗有一言諌爭乎使國家之事一朝至此罪欲何歸乃収雄等皆殺之

唐田令孜奉僖宗出奔

廣明元年以王徽爲戶部侍郎裴澈爲工部侍郎並同平章事以盧爲太子賔客分司田令孜聞黃巢已入關恐天子責己乃歸罪於攜而貶之薦徽澈爲相是夕攜飲藥死百官退朝聞亂兵入城布路竄匿田令孜帥神防兵五百奉僖宗自金光門出惟福穆澤壽四王及妃嬪數人從行百官皆莫知之僖宗奔馳晝夜不息從官多不能及車駕旣去軍士及坊市民競入府庫盜金帛晡時黃巢前鋒將柴存入長安金吾大將軍張直方帥文武數十人迎巢於覇上巢乘金裝肩輿其徒皆被髮約以紅繒衣綿繡執兵以從甲騎如流輜重塞塗千里絡繹不絕民夾道聚觀尙讓歷諭之曰黃王起兵本爲百姓非如李氏不愛汝曹汝但安居毋恐巢館於田令孜第居數日各出大掠焚市肆殺人滿街巢不能禁尢憎官吏得者皆殺之

韓全誨逼昭宗幸鳯翔

天復元年韓全誨等陳兵殿前言於昭宗曰朱全忠以大兵逼京師欲刼天子幸洛陽求傳禪臣等請奉陛下幸鳯翔収兵拒之昭宗不許杖劍登乞巧樓全誨等逼昭宗下樓昭宗行才及壽春殿李彥弼已於禦院縱火是日冬至昭宗獨坐思政殿翹一足一足蹋防幹庭無羣臣旁無侍者頃之下得已與皇后妃嬪諸王百餘人皆上馬慟哭聲不絕出門回顧禁中火已赫然是夕宿鄠縣是時京師無天子行在無宰相崔使太子太師盧渥等二百餘人列狀請朱全忠西迎車駕又使王溥至赤水見全忠計事全忠復書曰進則懼脇君之謗退則懷負國之慙然不敢不勉

朱全忠欲迎扈還官

朱全忠至鳯翔軍於城東李茂貞登城謂曰天子避災非臣下無禮讒人誤公至此全忠報曰韓全誨刼遷天子今來問罪迎扈還宮歧王茍不預謀何煩陳諭昭宗屢詔全忠還鎭全忠乃拜表奉辭移兵北趣邠州

朱全忠逼昭宗遷都洛陽

天祐元年初昭宗在華州朱全忠屢表請昭宗遷都洛陽昭宗𨿽不許全忠常令東都畱守張全義繕修宮室昭宗禦延喜樓朱全忠遣牙將冦彥卿奉表稱邠歧兵逼畿甸請昭宗遷都洛陽及下樓裴樞已得全忠移書促百官東行驅徙士民號哭滿路罵曰賊臣崔召朱溫來傾覆社稷使我曹流離至此老防繦屬月餘不絕車駕發長安全忠以其將張廷範爲禦營使毀長安宮室百司及民間廬舎取其材浮渭防河而下長安自是遂丘墟矣車駕至華州民夾道呼萬嵗昭宗泣謂曰勿呼萬嵗朕不復爲汝主也館於興徳宮謂侍臣曰鄙語云紇幹山頭凍殺雀何不飛去生處樂朕今漂泊不知竟落何所因泣下沾襟左右莫能仰視全忠自河中來朝昭宗延全忠入寢室見何后後泣曰自今大家夫婦委身全忠矣

後唐閔帝爲潞王所逼奔魏州

淸泰元年閔帝聞潞王至陜憂駭不知所爲欲奔魏州閔帝以五十騎出武門馮道等入朝及端門聞閔帝已北走道及劉昫欲歸李愚曰天子之出吾輩不預謀今太后在宮吾輩當至中書遣小黃門取太後進止然後歸第人臣之義也道曰主上失守社稷人臣惟君是奉無君而入宮城恐非所宜中書舍人盧導至馮道曰俟舍人久矣所急者勸進文書宜速具艸導曰安有天子在外人臣遽以大位勸人者邪公不如帥百官詣宮門進名問安取太後進止則去就善矣閔帝至衛州東數里遇石敬瑭閔帝大喜問以社稷大計敬瑭曰衛州刺史王贄宿將習事請與圖之乃往見贄問之贄曰前代天子播遷多矣然皆有將相侍衛府庫法物使羣下有所瞻仰今皆無之獨以五十騎自隨𨿽有忠義之心將若之何敬瑭還以贄之言告弓箭庫使沙守榮奔洪進前責敬瑭曰公明宗愛壻富貴相與共之憂患亦宜相卹今天子播越委計於公兾圖興復乃以此四者爲辭是直欲附賊賣天子耳守榮抽佩刀欲刺之敬瑭親將陳暉救之守榮與暉鬭死洪進亦自刎敬瑭牙內指揮使劉知逺引兵入盡殺帝左右及從騎獨置閔帝而去

契丹北遷晉齊王

後漢天福十二年契丹以晉齊王爲負義侯置於黃龍府契丹主使謂李太后曰聞重貴不用毋命以至於此可求自便勿與俱行太后曰重貴事妾甚謹所失者違先君之志絕兩國之歡耳今幸蒙大恩全生保家母不隨子欲何所歸契丹遷晉齊王及其家人於封禪寺遣崔廷勲以兵守之時雨雪連旬外無供億上下凍餒太后使人謂寺僧曰吾嘗於此飯僧數萬今日獨無一人相念邪僧辭以虜意難測不敢獻食晉齊王陰祈守者乃稍得食是日契丹主自赤岡引兵入宮都城諸門及宮禁門皆以契丹守衛契丹主謂晉羣臣曰自今不修甲兵不市戰馬輕賦省役天下太平矣

晉齊王不勝屈辱

晉齊王旣出塞契丹無復供給從官宮女皆自采木實艸葉而食之至錦州契丹令晉齊王及后妃拜契丹主安巴堅墓晉齊王不勝屈辱泣曰薛超誤我馮後陰令左右求毒藥欲與晉齊王俱自殺不果

契丹取晉主女賜沁諾爾

幹祐元年契丹主如遼陽故晉齊王與太后皇后皆謁見有沁諾爾者契丹主之妻兄也聞晉齊王有女未嫁詣晉主求之晉主辭以防後數日契丹主使人馳取其女而去以賜沁諾爾

契丹遷晉主於建州

二年晉李太后詣契丹主請依漢人城寨之側給田以耕桑自贍契丹主許之並晉齊王遷於建州未至安太妃卒於路遺令必焚我骨南向颺之庻幾魂魄歸逹於漢旣至建州得田五十餘頃晉齊王令從者耕其中以給食頃之舒嚕王遣騎取晉齊王寵姬趙氏聶氏而去

李太后臥病無醫藥

三年晉李太后在建州臥病無醫藥惟與晉齊王仰天號泣防手罵杜重威李守貞曰吾死不置汝

亂世門

晉索靖指宮門銅駝

元康九年關內侯惇煌索靖知天下將亂指洛陽宮門銅駝嘆曰防見汝在荊中耳

東晉盜賊蠭起

隆安三年自安帝卽位以來內外乖異石頭以南皆爲荊江所據以西皆豫州所專京口及江北皆劉牢之及廣陵相髙雅之所制朝政所行惟三吳而已及孫恩作亂八郡皆爲恩有畿內諸縣盜賊處處蠭起恩黨亦有濳伏在建康者人情危懼常慮竊發於是內外戒嚴

桓陵侮朝廷

元興元年太尉桓出屯姑孰辭錄尙書事詔許之而大政皆就諮焉小事則決於尙書令桓謙及卞範之自隆安以來中外之人厭於禍亂及初至黜姦佞擢儁賢京師欣然冀得少安旣而奢豪縱逸政令無常朋黨互起陵侮朝廷裁損乘輿供奉之具安帝幾不免饑寒由是眾心失望三吳大饑戶口減半防稽減什三四臨海永嘉殆盡富室皆衣羅紈懷金玉閉門相守餓死

北魏爾朱榮縱兵殺朝士

梁大通二年爾朱榮召百官奉璽綬備法駕迎敬宗於河橋榮遣騎沈太后及防主於河費穆宻說榮曰公士馬不出萬人今長驅向洛旣無戰勝之威羣情素不厭服若不大行誅罰更樹親黨恐公還北之日未度太行而內變作矣榮謂所親慕容紹宗曰洛中人士繁盛驕侈成俗不加芟翦終難制馭吾欲因百官出迎悉誅之何如紹宗曰太后荒淫失道嬖幸弄權殽亂四海故明公興義兵以淸朝廷今無故殱夷名士不分忠佞恐大失天下之望非長防也榮不聴乃請敬宗循河西至陶渚百官旣集列胡騎圍之責以天下喪亂肅宗暴崩皆由朝臣貪虐不能匡弼因縱兵殺之自丞相王雍以下死者二千餘人有朝士百餘人後至榮復以胡騎圍之令曰有能爲禪文者免死侍禦史趙元則出應募遂使爲之榮又令其軍士言元氏旣滅爾朱氏興皆稱萬嵗榮又遣人遷敬宗於河橋置之幕下敬宗憂憤無計使人諭防於榮曰帝王疊興盛衰無常今四方瓦觧將軍奮袂而起所向無前此乃天意非人力也我本相投志在全生豈敢妄希天位將軍見逼以至於此若天命有歸將軍宜時正尊號若推而不居存魏社稷亦當更擇親賢而輔之時都督髙歡勸榮稱帝賀防嶽進曰將軍首舉義兵志除姦逆大勲未立遽有此謀正可速禍未見其福榮乃深自愧悔曰過誤若是惟當以死謝朝廷

江南連年旱蝗

大寶元年侯景請文帝幸西州文帝禦素輦侍衛四百餘人景浴鐡數千翼衛左右文帝聞竹淒然泣下命景起舞景亦請文帝起舞逮夜乃罷時江南連年早蝗江楊尢甚百姓流亡相與入山谷江湖采艸根木葉菱芡而食之所在皆盡死者蔽野富室無食皆鳥面鵠形衣羅綺懷金玉俯伏牀帷待命聴終千里絕煙人迹罕見白骨成聚如丘隴焉景性殘酷於石頭立大碓有犯法者殺之常戒諸將曰破柵平城當淨殺之使天下知吾威名故諸將每戰勝專以焚掠爲事斬刈人如艸芥以資戲笑由是百姓𨿽死終不附之

唐太宗以梁武帝元帝爲戒

貞觀二年太宗曰梁武帝君臣惟談苦空侯景之亂百官不能乘馬元帝爲周師所圍猶講老子百官戎服以聽此深足爲戒朕所好者惟堯舜周孔之道以爲如鳥有翼如魚有水失之則死不可暫無耳

楊國忠勸明皇幸蜀

至徳元載潼關旣敗於是所在守兵皆防明皇召宰相謀之楊國忠首唱幸蜀之防明皇然之黎明獨與貴妃姊妹皇子妃主皇孫楊國忠韋見素魏方進陳禮及親近宦官宮人出延秋門過左藏楊國忠請焚之曰無爲賊守明皇愀然曰賊來不得必更斂於百姓不如與之無重困吾赤子中外擾攘不知明皇所之於是王公士民四出逃竄山谷細民爭入宮禁及王公第捨盜取金寶或乘驢上殿又焚左藏大盈庫過便橋楊國忠使人焚橋明皇曰士庻各避賊求生柰何絕其路畱內侍監髙力士使撲滅乃來時至咸陽日向中明皇猶未食楊國忠自市胡餅以獻於是民爭獻糲飯雜以麥豆皇孫輩爭以手匊食之須而盡猶未能飽眾皆哭明皇亦掩泣有老父郭從謹進言曰祿山包藏禍心固非一日亦有詣闕告其謀者陛下往往誅之使得逞其姦逆致陛下播越是以先王務延訪忠良以廣聰明蓋爲此也臣猶記宋璟爲相數進直言天下賴以安平自頃以來在廷之臣以言爲諱惟阿防取容是以闕門之外陛下皆不得而知艸野之臣必知有今日久矣但九重嚴邃區區之心無路上逹事不至此臣何由得睹陛下之面而訴之乎明皇曰此朕之不明悔無所及慰諭而遣之至馬嵬驛將士饑疲皆憤怒陳禮以禍由楊國忠欲誅之防吐蕃使者二十餘人國忠馬訴以無食國忠未及對軍士呼曰國忠與胡虜謀反追殺之屠割支體以槍揭其首於驛門外軍士圍驛明皇聞諠嘩問外何事左右以國忠反對明皇杖屨出驛門慰勞軍士令収隊軍士不應明皇使髙力士問之禮對曰國忠謀反貴妃不宜供奉願陛下割恩正法明皇曰貴妃常居深宮安知國忠反謀髙力士曰貴妃誠無罪然將士已殺國忠而貴妃在陛下左右豈敢自安願陛下審思之將士安則陛下安矣明皇乃命力士引貴妃於佛堂縊殺之輿屍寘驛庭召禮等入視之於是始整部伍爲行計

涇原兵叛

建中四年徳宗發涇原等諸道兵救襄城涇原節度使姚令言將兵五千至京師軍士冒雨寒甚多攜子弟而來冀得厚賜遺其家旣至一無所賜發至滻水詔京兆尹王翃犒師惟糲食菜餤眾怒蹴而覆之因掦言曰吾輩將死於敵而食且不飽安能以微命拒白刃邪聞瓊林大盈二庫金帛盈溢不如相與取之乃擐甲張旗鼓噪還趣京城令言入辭尙在禁中聞之馳至長樂阪遇之軍士擁令言而西百姓狼狽駭走賊大呼告之曰汝曹勿恐不奪汝商貨僦質矣不稅汝間架陌錢矣初神防軍使白志貞掌召募禁兵東徵死亡者志貞皆隠不以聞但受市井富兒賂而補之名在軍籍受給賜而身居市防爲販鬻司農卿叚秀實上言禁兵不精其數全少卒有患難將何待之不聽至是徳宗召禁兵以禦賊竟無一人至者賊已斬關而入徳宗乃與王貴妃韋淑妃太子諸王自苑北門出後宮諸王公主不及從者什七八

盜擊李石於坊門

開成三年李石入朝中塗有盜射之微傷左右奔防石馬驚馳歸第又有盜邀擊於坊門防其馬尾僅而得免文宗聞之大驚命神防六軍遣兵防衛勅中外捕盜甚急竟無所獲時百官入朝者九人而已京城數日方安李石承甘露之亂人情危懼宦官恣橫忘身狥國故紀綱粗立仇士良深惡之濳遣盜殺之不果石懼累表稱疾辭位文宗深知其故而無如之何以石同平章事充荊南節度使

後唐莊宗滅梁

同光元年王彥章敗卒有先至大梁告以彥章就擒唐軍長驅且至者梁主聚族哭曰運祚盡矣召羣臣問策皆莫能對敬翔泣曰臣欲請陛下出居避狄陛下必不聼從欲請陛下出奇合戰陛下必不果決𨿽使良平更生誰能爲陛下計者臣願先賜死不忍見宗廟之亡也唐師將至梁主疑諸兄弟乘危謀亂並皇弟賀王友雍建王友徽盡殺之詔促叚凝軍旣辭皆亡匿或請幸洛陽収集諸軍以拒唐或請幸叚凝軍控鶴都指揮皇甫麟曰凝本非將材官由幸進今危窘之際望其臨機制勝轉敗爲功難矣趙巖曰事勢如此一下此樓誰心可保梁主乃止但日夜涕泣不知所爲置傳國寶於臥內忽失之已爲左右竊之迎唐軍矣或告唐軍已過曹州塵埃漲天趙巖遂奔許州梁主謂皇甫麟曰李氏吾世讎理難降首不可俟彼刀鋸吾不能自裁卿可防吾首麟泣曰臣爲陛下揮劍死唐軍則可矣不敢奉此詔梁主曰卿欲賣我邪麟遂殺梁主因自殺梁主爲人溫恭儉約無荒淫之失但寵信趙張使擅威福疏棄敬李舊臣不用其言以至於亡

莊宗逼於亂兵而死

天成元年從馬直指揮使郭從謙不知陸王存乂已死欲奉之以作亂帥所部兵自營中露刃大呼與黃甲兩軍攻興敎門莊宗方食聞變帥諸王及近衛騎兵擊之亂兵焚興教門緣城而入近臣宿將皆釋甲濳遁獨李彥卿何福進王全斌等十餘人力戰俄而莊宗爲流矢所中鷹坊人善友扶莊宗自門樓下至絳霄殿廡下抽矢渴懣求水皇后不自省視遣宦者進酪須防莊宗殂李彥卿等慟哭而去左右皆防善友斂廡下樂器覆帝屍而焚之朱守殷入宮選宮人三十餘人各令自取樂器珍玩內於其家於是諸軍大掠都城是日李嗣源至罌子谷聞之慟哭謂諸將曰王上素得士心正爲羣小蔽惑致此今吾將安歸乎朱守殷遣使馳白嗣源以京城大亂諸軍焚掠不已願亟來救之嗣源入洛陽止於私第禁焚掠拾莊宗骨於灰燼之中而殯之是日豆盧革帥百官上牋勸進嗣源面諭之曰吾奉詔討賊不幸部曲叛防欲入朝自訴又爲紹榮所隔披猖至此吾本無它心諸君遽爾見推殊非相悉願勿言也革等固請嗣源不許

後晉髙祖至河陽唐潞王登樓自焚

天福元年唐主命指揮使宋審防等將千餘騎至白馬阪行戰地諸將謂審防曰何地不可戰誰肯立於此乃還唐主又與四將議復向河陽而將校皆已飛狀迎髙祖髙祖慮唐主西奔遣契丹千騎扼澠池唐主與曹太后劉皇后雍王重美及宋審防等攜傳國寶登武樓自焚皇后積薪欲燒宮室重美諫曰新天子至必不露居它日重勞民力死而遺怨將安用之乃止是日晚髙祖入洛陽止於舊第唐兵皆解甲待罪髙祖慰而釋之命劉知逺部署京城城中肅然無敢犯令士民避亂竄匿者數日皆復舊業

南唐朱匡業誦羅隱詩

後周顯徳四年唐主議自督諸將拒周中書舍人喬匡舜上防切諫唐主以爲沮眾流撫州唐主問神衛統軍朱匡業劉存忠以守禦方略匡業誦羅隠詩曰時來天地皆同力運去英雄不自由存忠以匡業言爲然唐主怒貶匡業撫州副使流存忠於饒州旣而竟不敢自出

昏君門

晉恵帝戇騃

元康九年恵帝爲人戇騃嘗在華林園聞蝦蟆謂左右曰此鳴者爲官乎爲私乎時天下荒饉百姓餓死恵帝聞之曰何不食肉糜由是權在羣下政出多門

宋太后生寜馨兒

大明八年王太后疾篤使呼廢帝帝曰病人間多那可往太后怒謂侍者取刀來剖我腹那得生寜馨兒

齊東昏侯嬉戲無度

永元元年東昏侯旣誅顯逹益自驕恣漸出遊走又不欲人見之毎出先驅斥所過人家惟置空宅尉司擊鼓蹋圍鼓聲所聞便應奔走不暇衣履犯禁者應手格殺常以三四更中鼓聲四出火光照天幡防橫路士民喧走相隨老少震驚啼號塞道嘗至沈公城有一婦人臨產不去因剖腹視其男女又嘗至定林寺有沙門老病不能去藏艸間命左右射之百箭俱發東昏侯有膂力牽弓至三斛五斗又好擔幢白虎幢髙七丈五尺於齒上擔之折齒不倦侍衛滿側逞諸變態曾無愧色常著織成袴褶金薄防執七寶矟急裝縛袴淩冒雨雪不避阬穽馳騁渴乏輒下馬解取腰邊蠡器酌水飲之復上馬馳去或出郊射雉置射雉埸二百九十六處奔走往來略不暇息

北齊顯祖嗜酒狂暴

梁太平元年齊顯祖之初立也畱心政術務存簡靖坦於任使又能以法馭下內外莫不肅然數年之後嗜酒淫泆肆行狂暴或身自歌舞盡日通宵或散發胡服雜衣綿防或袒露形體塗傅粉黛或乘牛驢橐駝白象不施鞍勒或令崔季舒劉桃枝負之而行擔胡鼓拍之或盛夏日中暴身或隆冬去衣馳走從者不堪顯祖居之自若嘗於道上問婦人曰天子何如曰顚顚癡癡何成天子顯祖殺之婁太后以顯祖酒狂舉杖擊之曰如此父生如此兒顯祖曰卽當嫁此老母與胡太后大怒遂不言笑因是戒酒一旬又復如初幸李太后家以鳴鏑射後母崔氏罵曰吾醉時尙不識太后老婢何事馬鞭亂擊一百有餘𨿽以楊愔爲宰相使進厠籌以馬鞭鞭其背流血浹袍嘗欲以小刀剺其腹又置愔於棺中載以轜車又嘗持搠走馬以擬左丞相斛律金之胸者三金立不動乃賜帛千段又嘗於眾中召都督韓哲無罪斬之作大鑊長鋸剉碓之屬陳之於庭每醉輒手殺人以爲戲樂所殺者多令支解或焚之於火或投之於水又乘馬欲下峻岸入於漳趙道徳攬轡回之顯祖怒將斬之道徳曰臣死不恨當於地下啟先帝論此兒酣酗顚狂不可教訓顯祖黙然而止它日謂道徳曰我飲酒過須痛杖我道徳抶之顯祖走道徳逐之曰何物人爲此舉止典禦丞李集面諫比顯祖於桀紂顯祖令置流中沈沒久之復令引出謂曰吾何如桀紂集曰向來彌不及矣顯祖又令沈之引出更問如此數四集對如初顯祖大笑曰天下有如此癡人方知龍逄比干未是俊物遂釋之頃之又被引入見似有所諫帝令將出要斬其或斬或赦莫能測焉內外憯憯各懷怨毒而素能黙識彊記加以嚴防羣下戰栗不敢爲非又能委政楊愔愔惣攝機衡百度修敕故時人皆言主昏於上政淸於下

陳後主二十惡

禎明二年隋下詔曰陳叔寶據手掌之地恣溪壑之欲刼奪閭閻資產俱竭驅逼內外勞役弗已窮奢極侈俾晝作夜斬直言之客滅無罪之家欺天造惡祭求恩盛粉黛而執干戈曵羅綺而呼警蹕自古昏亂罕或能比君子濳逃小人得志天災地孽物怪人妖衣冠鉗口道路以目重以背徳違言揺蕩疆塲晝伏夜遊防竊狗盜天之所覆無非朕臣毎關聽覽有懷傷惻可出師授律應機誅殄在斯一舉永淸吳越又送璽書暴帝二十惡仍防寫詔書三十萬紙徧諭江外

隋文帝嘆陳後主以詩酒取敗

開皇十四年陳叔寶從文帝登邙山侍飲賦詩曰日月光天徳山河壯帝居太平無以報願上東封書並表請封禪文帝優詔答之它日復侍宴及出文帝目之曰此敗豈不由酒以作詩之功何如思安時事當賀若弼度京口彼人宻啟告急叔寶飲酒遂不之省髙熲至日猶見啟在牀下未開封此誠可笑蓋天亡之也

煬帝荒淫縱酒

唐武徳元年隋煬帝至江都荒淫益甚宮中爲百餘房各盛供張實以美人日令一房爲主人江都郡丞趙元楷掌供酒饌煬帝與蕭后及幸姬歷就宴飲酒巵不離口從姬千餘人亦常醉然煬帝見天下危亂意亦擾擾不自安退朝則幅巾短衣防杖步遊徧歷臺館非夜不止汲汲顧景惟恐不足煬帝自曉占卜相好爲吳語常夜置酒仰視天文謂蕭后曰外間大有人圖儂然儂不失爲長城公卿不失爲沈後且共樂飲耳因引滿沈醉又嘗引鏡自照顧謂蕭后曰好頭頸誰當斫之後驚問故煬帝笑曰貴賤苦樂更疊爲之亦復何傷煬帝見中原已亂無心北歸欲都丹陽保據江東命羣臣廷議之李桐客曰江東卑濕土地險狹內奉萬乘外給三軍民不堪命恐亦將散亂耳禦史劾桐客謗毀朝政於是公卿皆阿意言江東之民望幸已久陛下過江撫而臨之此大禹之事也乃命治丹陽宮將徙都之

唐文宗飲醇酒求醉

開成元年文宗自甘露之變意忽忽不樂兩軍毬鞠之防什減六七𨿽宴享音伎雜遝盈庭未嘗解顏閒居或徘眺望或獨語嘆息文宗於延英謂宰相曰朕毎與卿等論天下事則不免愁對曰爲理者不可以速成文宗曰朕毎讀書恥爲凡主李石曰方今內外之臣其間小人尙多疑阻願陛下更以寛禦之彼有公淸奉法如劉逸薛季稜者陛下亦宜褒賞以勸爲善文宗復謂宰相曰我與卿等論天下事有勢未得行者退但飲醇酒求醉耳對曰此皆臣等之罪也

侯昌業因諫賜死

廣明元年左拾遺侯昌業以盜賊滿闗東而僖宗不親政事專務遊戱賞賜無度田令孜專權無上天文變異社稷將危上防極諫僖宗大怒召昌業至內侍省賜死

僖宗濫殺黃巢姬妾

中和四年時溥遣使獻黃巢及家人首並姬妾僖宗禦太樓受之宣問姬妾汝曹皆勲貴之女世受國恩何爲從賊其居首者對曰狂賊凶逆國家以百萬之眾失守宗祧播遷巴蜀今陛下以不能拒賊責一女子置公卿將帥於何地乎僖宗不復問皆戮之於市人爭與之酒其餘皆悲怖昏醉居首者獨不飲不泣至於就刑神色肅然

康延孝知梁主暗懦而敗

後唐同光元年莊宗引兵屯朝城康延孝帥百餘騎來奔莊宗屛人問延孝以梁事對曰梁朝地不爲狹兵不爲少然迹其行事終必敗亡何則主旣暗懦趙張兄弟擅權內結宮掖外納貨賂官之髙下惟視賂之多少不擇才徳不校勲勞叚凝智勇俱無一旦居王彥章霍彥威之右自將兵以來專率斂行伍以奉權貴梁主毎出一軍不能專任將帥常以近臣監之進止可否動爲所制近又聞欲數道出兵決以十月大舉臣竊觀梁兵聚則不少分則不多願陛下飬勇蓄力以待其分兵帥精騎五千自鄆州直抵大梁擒其僞主旬月之間天下定矣莊宗大悅

蜀主不辧臣下之忠侫

蜀主以韓昭潘在迎顧在珣爲狎客陪侍遊宴與宮女雜坐或爲艷歌相唱和或談嘲謔浪鄙俚防慢無所不至蜀主樂之時樞密使宋光嗣等專防國事恣爲威虐務狥蜀主之欲以盜其權宰相王楷庾傳素等各保寵祿無敢規正潘在迎毎勸蜀主誅諫者無使謗國嘉州司馬劉贊獻陳後主三閣圖並作歌以諷賢良方正蒲禹卿對防語極切直蜀主𨿽不罪亦不能用也蜀主以重陽宴近臣於宣華苑酒酣嘉王宗壽乘間極言社稷將危流涕不已韓昭潘在迎曰嘉王好酒悲因諧笑而罷

荒淫門

漢趙飛燕乃禍水滅火

鴻嘉三年初許皇后與班偼伃皆有寵於成帝成帝嘗遊後庭欲與偼伃同輦載偼伃辭曰觀古圖畫賢聖之君皆有名臣在側三代末主乃有嬖妾今欲同輦得無近似之乎成帝善其言而止太后聞之喜曰古有樊姬今有班偼伃班偼伃進侍者李平得幸亦爲偼伃其後成帝微行過陽阿主家悅歌舞者趙飛燕召入宮大幸有女弟復召入姿性尢醲粹左右見之皆嘖嘖嗟賞有宣帝時披香博士淖方成在成帝後唾曰此禍水也滅火必矣

班伯諫成帝宴飲禁中

永始二年成帝嘗與張放及趙李諸侍中共宴飲禁中皆引滿舉白談笑大噱時乘輿幄坐張畫屛風畫紂醉踞妲己作長夜之樂待中光祿大夫班伯久疾新起成帝顧指畫而問伯曰紂爲無道至於是虖對曰書云乃用婦人之言何有踞肆於朝所謂眾惡歸之不如是之甚者也成帝曰茍不如此此圖何戒對曰沈湎於酒微子所以告去也式號式謼大雅所以流連也詩書淫亂之戒其原皆在於酒成帝乃喟然嘆曰吾久不見班生今日復聞讜言

吳主遊華裏

晉泰始八年吳主之遊華裏也右丞相萬彧與右大司馬丁奉左將軍畱平密謀曰若至華裏不歸社稷事重不得不自還吳主頗聞之因防以毒酒飲彧等中書令賀邵上防諫曰自頃年以來朝列分錯眞僞相貿是以正士摧方而庸臣茍媚先意承指各希時趣人執反理之評士吐詭道之論遂使淸流變濁忠臣結舌陛下處九天之上隱百里之室言出風靡令行景從親洽寵媚之臣日聞順意之辭將謂此輩實賢而天下已平也臣聞興國之君樂聞其過荒亂之主樂聞其譽聞其過者過日消而福臻聞其譽者譽日損而禍至陛下嚴刑法以禁直辭黜善士以逆諫口杯酒造次死生不保仕者以退爲幸居者以出爲福誠非所以保光洪緒熈隆道化也今國無一年之儲家無經月之畜而後宮之中坐食者萬有餘人又北敵注目伺國盛衰長江之限不可久恃茍我不能守一葦可杭也願陛下丰基彊本割情從道則成康之治興聖祖之祚隆矣吳主深恨之

武帝選女備六宮

九年詔選公卿以下女備六宮有蔽匿者以不敬論采擇未畢權禁天下嫁娶武帝使楊后擇之後惟取防白長大而捨其美者武帝愛卞氏女欲畱之後曰卞氏三世後族不可屈以卑位武帝怒乃自擇之中選者以絳紗系臂公卿之女爲三夫人九嬪二千石將校女補良人以下

武帝遊宴掖庭

太康二年詔選孫皓宮人五千人入宮武帝旣平吳頗事遊宴怠於政事掖庭殆將萬人常乘羊車恣其所之至便宴寢宮人競以竹葉揷戶鹽汁灑地以引帝車而後父楊駿及弟珧濟始用事交通請謁勢傾內外時人謂之三楊舊臣多被疏退山濤數有規諷武帝𨿽知而不能攺

東晉武帝以酣歌爲事

太元十四年初武帝旣親政事威權已出有人主之量已而溺於酒色委事於瑯邪王道子道子亦嗜酒日夕與帝以酣歌爲事又崇尙浮屠窮奢極費所親暱者皆姏姆僧尼左右近習爭弄權柄交通請托賄賂公行官賞濫雜刑獄謬亂尙書令陸納望宮闕嘆曰好家居纎兒欲撞壊之邪

武帝流連內殿

二十一年武帝嗜酒流連內殿醒治旣少外人罕得進見張貴人寵冠後宮後宮皆畏之武帝與後宮宴妓樂盡侍時貴人年近三十帝戱之曰汝以年亦當廢矣吾意更屬少者貴人濳怒向夕武帝醉寢於淸暑殿貴人徧飲宦者酒防遣之使婢以被蒙帝面弒之時太子闇弱會稽王道子昏荒遂不復推問

宋廢帝爲山陰公主置左右三十人

泰始元年山陰公主廢帝姊也適駙馬都尉公主尢淫恣嘗謂帝曰妾與陛下男女𨿽殊俱托體先帝陛下六宮萬數而妾惟駙馬一人事太不均廢帝乃爲公主置面首左右三十人進爵防稽郡長公主秩同郡王吏部郎褚淵貌美公主就帝請以自侍廢帝許之淵侍公主十日備見逼迫以死自誓乃得免

王后以扇障面

六年明帝宮中大宴裸婦人而觀之王后以扇障面明帝怒曰外舎寒乞今共爲樂何獨不視後曰爲樂之事其方自多豈有姑姊妹集而裸婦人以爲笑外舎之樂雅異於此明帝大怒遣後起後兄景文聞之曰後在家劣弱今段遂能剛正如此

齊鬰林王狂縱日甚

建武元年鬰林王自山陵之後卽與左右微服遊走市裏好於世宗崇安陵隧中擲塗賭跳作諸鄙戲極意賞賜左右動至百數十萬世祖聚錢上庫五億萬齋庫亦出三億萬金銀布帛不可勝計郁林王卽位未期嵗所用垂盡入主衣庫令何后及寵姬以諸寶器相投擊破碎之用爲笑樂蒸於世祖幸姬霍氏朝事大小皆決於西昌侯鸞鸞數諫爭郁林王多不從心忌鸞欲除之蕭諶蕭坦之爲世宗所知郁林王以二人祖父舊人甚親信之坦之得出入後宮郁林王防狎宴遊坦之皆在側郁林王醉後常裸袒坦之輒扶持諫諭何后亦淫泆私於郁林王左右楊瑉與同寢處如伉儷又與帝相愛狎故帝恣之迎後親戚入宮以耀靈殿處之齋閤通夜洞開外內淆雜無復分別西昌侯鸞遣坦之入奏誅瑉郁林王不得已許之蕭諶蕭坦之見郁林王狂縱日甚無復悛攺恐禍及已乃更回意附鸞勸其廢立陰爲鸞耳目郁林王不之覺也

北齊主逼通李后

陳天嘉三年齊主還鄴齊主逼通昭信李后曰若不從我我殺爾兒後懼從之旣而有娠太原王紹徳至閤不得見慍曰兒豈不知邪姊腹大故不見兒後大慙由是生女不舉帝橫刀詬曰殺我女我何得不殺爾兒對後以刀環築殺紹徳後大哭帝愈怒裸後亂檛之後號天不已帝命盛以絹嚢流血淋漉投諸渠水良久乃蘇犢車載送妙勝寺爲尼

陳君臣酣歌自夕逹旦

至徳二年長城公於光昭殿前起臨春結綺望仙三閣各髙數十丈連延數十間其牎牗壁帯縣楣欄檻皆以沈檀爲之飾以金玉間以珠翠外施珠簾內有寶牀寶帳其服玩瑰麗近古所未有毎微風暫至香聞數里其下積石爲山引水爲池雜植奇花異卉長城公自居臨春閣張貴妃居結綺閣龔孔二貴嬪居望仙閣並復道交相往來又以宮人有文學者爲女學士僕射江緫𨿽爲宰輔不親政務日與都官尙書孔範防騎常侍王瑳等文士十餘人侍長城公遊宴後庭無復尊卑之序謂之狎客長城公毎飲酒使諸妃嬪及女學士與狎客共賦詩互相贈答采其尢艷麗者被以新聲選宮中千餘人習而歌之分部疊進其曲有玉樹後庭花臨春樂等大略皆美諸妃嬪之容色君臣酣歌自夕逹旦以此爲常文武解體以至覆滅

隋煬帝巡遊有四道埸

大業六年煬帝臨朝凝重發言降詔辭義可觀而內存聲色其在兩都及巡遊常以僧尼道士女官自隨謂之四道煬帝毎日於苑中林亭間盛陳酒饌勅燕王倓與葉鉅宇文皛及髙祖嬪禦爲一席僧尼道士女官爲一席煬帝與諸寵姬爲一席略相連接罷朝卽從之宴飲更相勸侑酒酣殽亂靡所不至以是爲常氏婦女之美者往往進禦皛出入宮掖不限門禁至於妃嬪公主皆有醜聲煬帝亦不之罪也

唐中宗命宮女與公卿交易

景隆三年命宮女爲市肆公卿爲商旅與之交易因爲忿爭言辭防慢中宗與後臨觀爲樂

韋後淫亂干預國政

景云元年中宗禦梨園毬場命文武三品以上拋毬及分朋防河韋巨源唐休璟衰老隨絙踣地久之不能興中宗及皇后妃主臨觀大笑初則天之世長安城東隅民王純家井溢浸成大池數十頃號隆慶池相王子五王列第於其北望气者言常鬱鬱有帝王气比日尢盛中宗幸隆慶池結防爲樓宴侍臣泛舟戱象以厭之許州司兵參軍欽融上言皇后淫亂干預國政宗族彊盛安樂公主武延秀宗楚客圖危宗社中宗黙然宗楚客矯制令飛騎撲殺之楚客大呼稱快中宗𨿽不窮問意頗怏怏不悅由是韋後及其黨始憂懼

楊貴妃洗祿兒

天寶十載祿山生日上及貴妃賜衣服寶器酒饌甚厚後三日召祿山入禁中貴妃以錦繡爲大𦇤褓裹祿山使宮人以防輿舁之明皇聞後宮喧笑問其故左右以貴妃三日洗祿兒對明皇自往觀之喜賜貴妃洗兒金銀錢後復賜祿山盡歡而罷自是祿山出入宮掖不禁或與貴妃對食或通宵不出頗有醜聲聞於外明皇亦不疑也

穆宗過公除卽事聲色

元和十五年穆宗甫過公除卽事遊畋聲色賜與無節九月欲以重陽大宴拾遺李玨帥其同僚上防曰伏以元朔未攺園陵尙新𨿽陛下就易月之期俯從人欲而禮經著三年之制猶服心喪遵同軌之會始離京告逺夷之使未復命遏宻弛禁蓋爲齊人合防內庭事將未可穆宗不聽

後梁太祖亂張宗奭婦女

乾化元年太祖避暑於張宗奭第亂其婦女殆徧宗奭子繼祚不勝憤恥欲弒之宗奭止之曰吾家頃在河陽爲李罕之所圍啗木屑以度朝夕賴其救我得有今日此恩不可忘也乃止

蜀主以韓昭等爲狎客

後唐同光元年蜀主以文思殿大學士韓昭內皇城使潘在迎武勇軍使顧在珣爲狎客陪侍遊宴與宮女雜坐或爲艷歌相唱和或談嘲謔浪鄙俚防慢無所不至蜀主樂之時樞密使宋先嗣等專防國事恣爲威虐務狥蜀主之欲以盜其權宰相王鍇庾傳素等各保寵祿無敢規正蜀主以重陽宴近臣於宣華苑酒酣嘉王宗壽乘間極言社稷將危流涕不已韓昭潘在迎曰嘉王好酒悲因諧笑而罷

南漢知莊宗驕淫不足畏

三年漢主聞莊宗滅梁而懼遣宮使何詞入貢且覘中國彊弱詞至魏及還言莊宗驕淫無政不足畏也漢主大悅自是不復通中國

蒲禹卿諫蜀主遊秦州

蜀安重霸勸王承休請蜀主東遊秦州承休到官卽毀府署作行宮大興力役彊取民間女子敎歌舞圖形遺韓昭使言於蜀主又獻花木圖盛稱蔡州山川土風之美蜀主將如秦州羣臣諫者甚眾皆不聽前秦州節度判官蒲禹卿上表幾二千言其略曰先帝艱難創業欲傳之萬世陛下少長富貴荒色惑酒秦州人雜羌胡地多瘴癘萬眾困於奔馳郡縣罷於供億鳯翔久爲仇讎必生釁隙唐國方通歡好恐懷疑貳先皇未嘗無故盤遊陛下率意頻離宮闕秦皇東狩鑾駕不還煬帝南巡龍舟不返蜀都彊盛雄視鄰邦邊亭無火之虞境內有腹心之疾百姓失業盜賊公行昔李勢屈於桓溫劉禪降於鄧艾山河險固不足慿恃韓昭謂禹卿曰吾收汝表俟主上西歸當使獄吏字字問汝王承休妻嚴氏美蜀主私焉故鋭意欲行

閩主荒淫無度

後晉天福七年閩鹽鐡使李仁遇閩主曦之甥也年少美姿容得幸於曦以仁遇李光凖並同平章事曦荒淫無度甞夜宴光凖醉忤防命執送都市斬之吏不敢殺系獄中明日視朝召復其位是夕又宴収翰林學士周維嶽下獄吏拂榻待之曰相公昨夜宿此尙書勿憂醒而釋之它日又宴侍臣皆以醉去獨維嶽在曦曰維嶽身甚小何飲酒之多左右或曰酒有別腸不必長大曦欣然命捽維嶽下殿欲剖視有酒腸或曰殺維嶽無人復能侍陛下劇飲者乃捨之

南漢晉王以聲伎說主意

八年漢殤帝驕奢不親政事髙祖在殯作樂酣飲夜與倡婦微行倮男女而觀之左右忤意輒死無敢諫者常猜忌諸弟毎宴集令宦者守門羣臣宗室皆露索然後入晉王熈欲圖之乃盛飾聲伎娯悅其意以成其惡漢主好手搏熈令指揮使陳道庠引力士劉思潮等五人習手搏於晉府漢主聞而悅之與諸王宴於長春宮觀手搏至夕罷宴漢主大醉熈使道庠思潮等掖漢主因拉殺之

齊王居喪奏女樂

開運元年齊王居喪期年卽於宮中奏細聲女樂及出師常令左右奏三琵琶和以羌笛擊鼓歌舞曰此非樂也表請聽樂詔不許

齊王調鷹不見桑維翰

三年李糓自書密奏且言大軍危急之勢請車駕幸滑州遣髙行周符彥卿扈從及發兵守澶州河陽以備虜之奔衝杜威奏請益兵詔悉發守宮禁者得數百人赴之威又遣從者張祚等來告急祚等還爲契丹所獲自是朝廷與軍前聲問兩不相通時宿衛兵皆在行營人心懍懍莫知爲計開封尹桑維翰以國家危在旦夕求見帝言事齊王方在苑中調鷹辭不見又詣執政言之執政不以爲然退謂所親曰晉氏不血食矣

後漢主好爲醜語

幹祐二年三叛旣平隱帝浸驕縱與左右狎暱飛龍使後匡贊茶酒使郭允明以諂媚得幸隱帝好與之爲廋辭醜語太后屢戒之隱帝不以爲意太常卿張昭上言宜親近儒臣講習經訓不聽

微行門

漢成帝自稱富平侯家人

鴻嘉元年成帝始爲微行從期門郎或私奴十餘人或乘小車或皆騎出入市裏郊野逺至旁縣甘泉長楊五柞鬭雞走馬常自稱富平侯家人冨平侯者張安世四世孫放也放父臨尙敬武公主生放放爲侍中中郎將娶許皇后女弟當時寵幸無比故假稱之

楊秉諫桓帝私出盤遊

元嘉元年桓帝微行幸河南尹梁府舎是日大風防樹晝昏尙書楊秉上防曰臣聞天不言語以災異譴告王者至尊出入有常警蹕而行靜室而止自非郊廟之事則鑾旗不駕故諸侯入諸臣之家春秋尙列其誡況於以先王灋服而私出盤遊降亂尊卑等威無序侍衞守空宮璽紱委女妾設有非常之變任章之謀上負先帝下悔靡及桓帝不納

晉元帝爲津吏所拘

永興元年太弟頴怨東安王繇前議収繇殺之初繇兄瑯邪恭王覲薨子睿嗣睿沈敏有度量爲左將軍與參軍王導善導識量淸逺以朝廷多故毎勸睿之國及繇死睿從惠帝在鄴恐及禍將逃歸頴先敕諸關津無得出貴人睿至河陽爲津吏所止從者宋典自後來以鞭拂睿而笑曰舎長官禁貴人汝亦被拘邪吏乃聽過至洛陽迎太妃夏侯氏俱歸國

宋蒼梧王數出微行

升平元年初蒼梧王在東宮好緣漆帳竿去地丈餘喜怒乖節主帥不能禁太宗屢敇陳太妃痛捶之及卽帝位內畏太后太妃外憚諸大臣不敢縱逸自加元服內外稍無以制數出遊行始出宮猶整儀衛俄而棄車騎帥左右數人或出郊野或入市防太妃毎乘靑犢車隨相檢攝旣而輕騎逺走一二十里太妃不復能追儀衛亦懼禍不敢追尋惟整部伍別在一處瞻望而已初太宗甞以陳太妃賜嬖人李道兒已復迎還生帝毎微行自稱劉統或稱李將軍常著小袴衫營署巷陌無不貫穿或宿客舎或晝臥道傍排突廝飬與之交易或遭慢辱悅而受之凡諸鄙事裁衣作帽過目則能未嘗吹篪執管便韻及京口旣平驕恣尢甚無日不出夕去晨返晨出暮歸從者並執鋋矛行人男女及犬馬牛驢逄無免者民間擾懼商販皆息門戶晝閉行人殆絕鍼椎鑿鋸不離左右小有忤意卽加屠剖一日不殺則慘然不樂殿省憂惶食息不保

唐崔皎諫中宗微服外遊

神龍元年中宗數微服幸武三思第監察禦史崔皎密防諫曰國命初復則天皇帝在西宮人心猶有附防周之舊臣列居朝廷陛下柰何輕有外遊不察豫且之禍中宗泄之三思之黨切齒

私謁門

韓昭侯不聽申子之謁

周顯王十八年韓昭侯以申不害爲相申不害者鄭之殘臣也學黃老刑名以干昭侯昭侯用爲相內修政敎外應諸侯十五年終申子之身國治兵彊申子甞請仕其從兄昭侯不許申子有怨色昭侯曰所爲學於子者欲以治國也今將聽子之謁而廢子之術乎已其行子之術而廢子之請乎子嘗敎寡人修功勞親次第今有所私汖我將奚聽乎申子乃辟捨請罪曰君眞其人也

唐宋璟拒武三思幹朝政

神龍元年中宗嘉宋璟忠直累遷黃門侍郎武三思甞以事屬璟璟正色拒之曰今太后旣復子明辟王當以侯就第何得尙幹朝政獨不見產祿之事乎

通鑑總卷三﹤史部﹐史鈔類﹐通鑑總類﹥

欽定四庫全書

通鑑總卷四上

宋沈樞撰太后門

茅焦諫秦始皇遷母太后於萯陽宮

九年初王卽位年少太后時時與文信侯私通文信侯恐事覺乃詐以舎人嫪毐爲宦者進於太后太后幸之生二子封毐爲長信侯毐矯王禦璽發兵欲攻蘄年宮爲亂王夷毐三族遷太后於雍萯陽宮殺其二子下令曰敢以太後事諫者戮而殺之積之闕下死者二十七人齊客茅焦上謁請諫王使謂之曰若不見夫積闕下者邪對曰臣聞天有二十八宿今死者二十七人臣之來固欲滿其數耳臣非畏死者也使者走久白之王大怒曰是人也故來犯吾趣召鑊烹之是安得積闕下哉王按劍而坐召之入茅焦至前再拜謁起稱曰陛下有狂悖之行不自知邪車裂假父囊撲二弟遷母於雍殘戮諫士桀紂之行不至於是矣令天下聞之盡瓦解無向秦者臣竊爲陛下危之臣言已矣乃解衣伏質王下殿手自接之曰先生起就衣今願受事乃爵之上卿王自駕虛左方往迎太后歸於咸陽復爲母子如初

漢呂太后殺趙王如意及戚夫人

元年五月恵帝卽位太后怨戚夫人欲召趙王並誅之王來未到恵帝知太后怒自迎趙王霸上與入宮自挾與起居飲食太后欲殺之不得間冬十二月恵帝晨出射趙王少不能蚤起太后使人持酖飲之趙王死太后遂防戚夫人手足去眼煇耳飲瘖藥使居厠中命曰人彘居數日乃召恵帝觀人彘恵帝見問知其戚夫人乃大哭因病歳余不能起使人請太后曰此非人所爲臣爲太后子終不能治天下恵帝以此日飲爲淫樂不聽政

文帝免冠謝太后以教子不謹

前三年張釋之爲公車令太子與梁王共車入朝不下司馬門於是釋之追止太子梁王無得入殿門遂劾不敬奏之薄太后聞之文帝免冠謝教兒子不謹薄太后乃使使承詔赦太子梁王然後得入帝由是奇釋之拜爲中大夫

竇太后好黃老言

建元元年武帝雅向儒術嬰蚡俱好儒推轂代趙綰爲禦史大夫蘭陵王臧爲郎中令綰請立明堂以朝諸侯且薦其師申公武帝使使束帛加璧安車駟馬以迎申公旣至舎魯邸議明堂巡狩攺歷服色事竇太后好黃老言不悅儒術趙綰請毋奏事東宮竇太后大怒曰此欲復爲新垣平邪陰求得趙綰王臧姦利事以讓武帝武帝因廢明堂事諸所興爲皆廢下綰臧吏皆自殺丞相嬰太尉蚡免申公亦以疾免歸

武帝殺鉤弋夫人

後元元年鉤弋夫人之子弗陵年數歳形體壯大多知武帝奇愛之心欲立焉以其年穉毋少欲以大臣輔之後數日武帝譴責鉤弋夫人夫人脫簮珥叩頭武帝曰引持去送掖庭獄夫人還顧武帝曰趣行汝不得活卒賜死頃之武帝間居問左右曰外人言云何左右對曰人言且立其子何去其母乎武帝曰然是非兒曹愚人之所知也往古國家所以亂由主少母壯也女主獨居驕蹇淫亂自恣莫能禁也汝不聞呂后邪故不得不先去之也

太后省政宜知經術

元平元年昌邑王賀廢霍光以羣臣奏事東宮太后省政宜知經術白令夏侯勝用尙書授太后遷勝長信少府賜爵闗內侯

傅太后求稱尊號

綏和二年夏四月丙午哀帝卽皇帝位謁髙廟尊皇太后曰太皇太后皇后曰皇太后太皇太后令傅太后丁姬十日一至未央宮有詔問丞相大司空定陶共王太后宜當何居大司空何武曰可居北宮哀帝從武言北宮有紫房復道通未央宮傅太后從復道朝夕至哀帝所求欲稱尊號貴寵其親屬髙昌侯董宏希指上書言秦莊襄王母本夏氏而爲華陽夫人所子及卽位後俱稱太后宜立定陶共王后爲帝太後事下有司大司馬王莽左將軍師丹劾奏宏知皇太后至尊之號天下一統而稱引亡秦以爲比諭詿誤聖朝非所宜言大不道傅太后大怒欲必稱尊號哀帝乃白太皇太后令下詔尊定陶恭王爲恭皇又詔曰春秋母以子貴宜尊定陶太后曰恭皇太后丁曰恭皇后各置左右詹事食邑如長信宮中官

大司馬王莽令更設傅太后坐

上置酒未央宮內者令爲傅太后張幄坐於太皇太后坐旁大司馬莽按行責內者令曰定陶太后藩妾何以得與至尊並徹去更設坐傅太后聞之大怒不肯防重怨恚莽

太后威徳至盛

元始二年王莽欲悅太后以威徳至盛異於前乃風單於令遣王昭君女須卜居次云入侍太后所以賞賜之甚厚

太后四時巡狩四郊

四年莽知太后婦人厭居深宮中莽欲虞樂以市其權乃令太后四時車駕巡狩四郊存見孤寡貞婦所至屬縣輒施恩恵賜民錢帛牛酒歳以爲常

元後四世爲天下母

班彪贊曰三代以來王公失世稀不以女寵及王莽之興由孝元後歷漢四世爲天下母饗國六十餘載羣弟世權更持國柄五將十侯卒成新都位號已移於天下而元後卷捲猶握一璽不欲以授莽婦人之仁悲夫

鄧太后聖明

元興元年冬十二月辛未和帝崩初帝失皇子前後十數後生者輒隠祕飬於民間羣臣無知者鄧皇后乃收皇子於民間長子滕有痼疾少子隆生始百餘日迎立以爲皇太子是夜卽皇帝位尊曰皇太后太后臨朝是時新遭大憂法禁未設宮中亡大珠一篋太后念欲考問必有不辜乃親閱宮人觀察顏色卽時首服又和帝幸人吉成禦者共枉吉成以巫蠱事下掖庭考訊辭證明白太后以吉成先帝左右待之厚恩平日尙無惡言今反若此不合人情更自呼見實覈果禦者所爲莫不嘆服以爲聖明

詔減服禦珍膳等物

延平元年太后詔減太官導官尙方內署諸服禦珍膳靡麗難成之物自非供陵廟稻梁米不得導擇朝夕一肉飯而已舊太官湯官經用歳且二萬萬自是裁數千萬及郡國所貢皆減其過半悉斥賣上林鷹犬離宮別館儲峙米糒薪炭悉令省之

幸洛陽寺決囚而雨

永初二年夏旱五月丙寅皇太后幸洛陽寺及若盧獄錄囚徒洛陽有囚實不殺人而被考自誣羸困輿見畏吏不敢言將去舉頭若欲自訴太后察視覺之卽呼還問狀具得枉實卽時收洛陽令下獄抵罪行未還宮澍雨大降

以陰陽不和減戲樂

三年太后以陰陽不和軍旅數興歳終饗遣衛士勿設戲作樂減逐疫侲子之半

不聽鄧康崇公損私之戒

永寜元年太后從弟越騎校尉康以太后久臨朝政宗門盛滿數上書太后以爲宜崇公室自損私權言甚切至太后不從康謝病不朝太后使內侍者問之所使者乃康家先婢自通中大人康問而詬之婢怨恚還白康詐疾而言不遜太后大怒免康官遣歸國絕屬籍

李邰勸順帝奉閻太后

延光四年議郎陳禪以爲閻太后與順帝無母子恩宜徙別館絕朝見羣臣議者咸以爲宜司徒掾汝南周舉謂李邰曰昔瞽瞍常欲殺舜舜事之逾謹鄭武姜謀殺莊公莊公誓之黃泉秦始皇怨毋失行久而隔絕後感潁考叔茅焦之言復修子道書美之今諸閻新誅太后幽在離宮若悲愁生疾一旦不虞主上將何以令於天下如從禪議後世歸咎明公宜密表朝廷令奉太后率羣臣朝覲如舊以厭天心以答人望邰卽上防陳之永建元年春正月順帝朝太后於東宮太后意乃安

梁太后委政宰輔天下咸望治平

永嘉元年太后委政宰輔李固所言太后多從之黃門宦官爲惡者一皆斥遣天下咸望治平而梁冀深忌疾之初順帝時所除官多不以次及固在事奏免百餘人此等旣怨又希望冀防遂共作飛章誣奏固冀以白太后使下其書太后不聽

東晉徐邈臧燾議宣太后配食

太元十九年追尊防稽王太妃鄭氏曰簡文宣太后羣臣謂宣太后應配食元帝太子前率徐邈曰宣太后平素之時不伉儷於先帝至於子孫豈可爲祖考立配國學明教東莞臧燾曰今尊號旣正則罔極之情申別建寢廟則嚴禰之義顯系子爲稱兼明貴之所由一舉而允三義不亦善乎乃立廟於太廟路西

燕主寶欲追廢段後眭邃稱子無廢母之義

二十一年初燕主垂先段後生子令寶後段後生子朗鑑愛諸子麟農隆柔熈寶初爲太子有美稱已而荒怠中外失望後段後嘗言於垂曰太子遭承平之世足爲守成之主今國步艱難恐非濟世之才遼西髙陽二王陛下之賢子宜擇一人付以大業趙王麟姦詐彊愎異日必爲國家之患宜早圖之寶善事垂左右左右多譽之故垂以爲賢謂叚氏曰汝欲使我爲晉獻公乎叚氏泣而退告其妹範陽王妃曰太子不才天下所知吾爲社稷言之主上乃以吾爲驪何其苦哉觀太子必喪社稷範陽王有非常器度若燕祚未盡其在王乎寶及麟聞而恨之及寶襲位使麟謂叚氏曰後常謂主上不能守大業今竟能不宜早自裁以全叚宗叚氏怒曰汝兄弟不難逼殺其母況能守先業乎吾豈愛死但念國亡不久耳遂自殺寶議以叚後謀廢適統無母后之道不宜成喪羣臣咸以爲然中書令眭邃颺言於朝曰子無廢母之義漢安思閻後親廢順帝猶得配饗太廟況先後曖昧之言虛實未可知乎乃成喪

北魏崔光諫胡太后數幸宗戚勲貴之家

梁武帝天監十五年魏胡太后數幸宗戚勲貴之家侍中崔光表諫曰禮諸侯非問疾弔喪而入諸臣之家謂之君臣爲謔不言王后夫人明無適臣家之義夫人父母在有歸寜歿則使卿寜漢上官皇后將廢昌邑霍光外祖也親爲宰輔後猶禦武帳以接羣臣示男女之別也今帝族方衍勲貴增遷祗請遂多將成彛式願陛下簡息遊幸則率土屬賴含生仰悅矣

唐代宗失太子母沈氏所在

永康元年太子母沈氏吳興人也安祿山之防長安也掠送洛陽宮代宗克洛陽見之未及迎歸長安防史思明再防洛陽遂失所在代宗卽位遣使防求之不獲已亥壽州崇善寺尼廣澄詐稱太子母按驗乃故少陽院乳母也鞭殺之

分遣諸沈訪求太后

建中元年中書舎人髙參諸分遣諸沈訪求太后徳宗以睦王述爲奉迎使工部尙書喬琳副之又命諸沈四人爲判官與中使分行諸道求之

髙氏詐稱沈太后

二年初髙力士有飬女嫠居東京頗能言宮中事女官李眞一意其爲沈太后詣使者具言其狀徳宗聞之驚喜時沈氏故老已盡無識太后者徳宗遣宦官宮人往驗視之年狀頗同宦官宮人不審識太后皆言是髙氏辭稱實非太后驗視者益疑之彊迎入居上陽宮徳宗發宮女百餘人賫乘輿禦物就上陽宮供奉左右誘諭百方髙氏心動乃自言是驗視者走馬入奏徳宗大喜羣臣皆入賀詔有司艸儀奉迎髙氏弟承悅在長安恐不言久獲罪遽自言本末徳宗命力士飬孫樊景超往覆視景超見髙氏居內殿以太后自處左右侍衛甚嚴景超謂髙氏曰姑何自置身於俎上左右叱景超使下景超抗聲曰有詔太后詐僞左右可下左右皆下殿髙氏乃曰吾爲人所彊非己出也以牛車載還其家徳宗恐後人不復敢言太后皆不之罪曰吾寜受百欺庻幾得之自是四方稱得太后數四皆非是而眞太后竟不知所之

爲曾太皇太后沈氏舉哀立忌

永貞元年禮儀使奏曾太皇太后沈氏歳月滋深迎訪理絕按晉庾蔚之議尋求三年之外俟中壽而服之伏請以大行皇帝啟攢宮日皇帝帥百官舉哀卽以其日爲忌順宗從之

郭太后不肯臨朝稱制

長慶四年穆宗疾復作命太子臨國宦官欲請郭太后臨朝稱制太后曰昔武后稱制幾傾社稷我家世守忠義非武氏之比也太子𨿽少但得賢宰相輔之卿輩勿預朝政何患國家不安自古豈有女子爲天下主而能致唐虞之理乎取制書手裂之太后兄太常卿釗聞有是議密上牋曰若果狥其請臣請先帥諸子納官爵歸田裏太后泣曰祖考之慶鐘於吾兄是夕穆宗崩敬宗卽位於太極東序

蕭洪詐稱蕭太后弟爲太子洗馬

太和二年初蕭太后防去鄕裏有弟一人文宗卽位命福建觀察使求訪莫知所在有茶綱役人蕭洪自言有姊流落商人趙縝引之見太后近親呂璋之妻亦不能辧與之俱見太后穆宗以爲太子洗馬

蕭洪詐冒事覺被誅蕭本復詐作太后弟

開成元年鄜坊節度使蕭洪詐稱太后弟事覺流驩州於道賜死趙縝呂璋等皆流嶺南太后有異母弟在閩中孱弱不能自逹有閩人蕭本從之得眞內外族諱因仇士良進逹於文宗且發洪之詐洪由是得罪文宗以本爲眞太后弟遂擢爲右贊善大夫

蕭詐稱太后族人

二年福建奏晉江百姓蕭稱太后族人詔禦史臺按之禦史臺奏蕭詐妄詔遞歸鄕裏不之罪冀得其眞

蕭本蕭皆流逺州

四年十一月三司按蕭本蕭皆非眞太后弟本除名流愛州流儋州而太后眞弟在閩中終不能自逹

王皥力爭郭太后合祔憲宗室坐貶

大中二年初憲宗之崩宣宗疑郭太后預其謀又鄭太后本郭大後侍兒有宿怨故宣宗卽位待郭太后禮殊薄郭太后意怏怏一日登勤政樓欲自隕宣宗聞之大怒是夕崩外人頗有異論宣宗以鄭太后故不欲以郭后祔憲宗有司請景陵外園禮官王皥奏宜合景陵神主配憲宗室奏入宣宗大怒白敏中召皥詰之皥曰太皇太后汾陽王之孫憲宗在東宮爲正妃逮事順宗爲婦憲宗厭代之夕事出曖昧太皇太后母天下歷五朝豈得以曖昧之事遽廢正嫡之禮乎敏中怒甚皥辭气愈厲周墀入至敏中防問其事見皥爭辦方急墀舉手加顙嘆皥孤直明日皥坐貶官

後唐曹太后與劉太妃相得甚歡

同光元年晉王卽皇帝位國號大唐尊母晉國太夫人曹氏爲皇太后嫡母秦國夫人劉氏爲皇太妃詔盧程詣晉陽冊太后太妃初太妃無子性賢不妬忌太后爲武皇侍太妃常勸武皇善待之太后亦自謙退由是相得甚歡及受冊太妃詣太后宮賀有喜色太后忸怩不自安太妃曰願吾兒享國久長吾輩獲沒於地園陵有主余何足言因相向歔欷

太后欲親省太妃疾

三年太后自與太妃別常忽忽不樂𨿽娯玩盈前未甞解顏太妃旣別太后亦邑邑成疾太后遣中使醫藥相繼於道聞疾稍加輒不食又謂莊宗曰吾與太妃恩如兄弟欲自往省之莊宗以天暑道逺苦諫久之乃止

皇后門

東漢馬貴人徳冠後宮

永平二年二月立貴人馬氏爲皇后皇子炟爲太子後援之女也光武時以選入太子宮能奉承陰后傍接同列禮則修備上下安之遂見寵異及明帝卽位爲貴人時後前母姊女賈氏亦以選入生皇子炟明帝以後無子命飬之謂曰人未必當自生子但患愛飬不至耳後於是盡心撫育勞悴過於所生太子亦孝性淳篤母子慈愛始終無纎介之間後常以皇嗣未廣薦逹左右若恐不及後宮有進見者毎加慰納若數所寵引輒增隆遇及有司奏立長秋宮明帝未有所言皇太后曰馬貴人徳冠後宮卽其人也後旣正位宮闈愈自謙肅好讀書常衣大練裙不加緣朔望諸主朝請望見後袍衣疏麤以爲綺縠就視乃笑後曰此繒特宜染色故用之耳羣臣奏事有難平者明帝數以試後後輒分解趣理各得其情然未甞以家私干政事明帝由是寵敬始終無衰焉

陰后挾巫蠱坐廢

永元十四年陰皇后多妬忌寵遇浸衰數懷恚恨後外祖母鄧朱出入宮掖有言後與朱共挾巫蠱道者和帝使中常侍張愼與尙書陳褒案之劾以大逆無道朱二子奉毅後弟輔皆考死獄中後坐廢遷於桐宮以憂死父特進綱自殺後弟軼敞及朱家屬徙日南比景

鄧後盛徳

初太傅鄧禹甞謂人曰吾將百萬之眾未甞妄殺一人後世必有興者其子防羌校尉訓有女曰綏性孝友好書傳常晝修婦業暮誦經典家人號曰諸生後選入宮爲貴人恭肅小心動有灋度甞有疾和帝特令其母兄弟入親醫藥不限以日數貴人辭曰宮禁至重而使外舎久在內省上令陛下有私幸之譏下使賤妾獲不知足之謗上下交損誠不願也毎有防防諸競自修飾貴人獨尙質素其衣有與陰后同色者卽時解易若並時進見則不敢正坐離立行則僂身自卑和帝毎有所問常逡巡後對不敢先後言陰后見貴人徳稱日盛深疾之和帝甞寢病危甚陰后宻言我得意不令鄧氏復有遺貴人聞之流涕言曰我竭誠盡心以事皇后竟不爲所祐今我當從死上以報帝之恩中以解宗族之禍下不令陰氏有人豕之譏卽欲飲藥宮人趙玉者固禁之明日上果瘳及陰后之廢詔立貴人鄧氏爲皇后後辭讓不得已然後卽位帝毎欲官爵鄧氏後輒哀請謙讓故兄騭終帝世不過虎賁中郎將

胡廣等諫順帝以籌防選後

永建六年順帝欲立皇后而貴人有寵者四人莫知所建議欲探籌以神定選胡廣與郭防史敞上疏諫曰恃神任筮旣不必當賢就值其人猶非徳選夫岐嶷形於自然俔天必有異表宜參良家簡求有徳徳同以年年鈞以貌稽之典經斷之聖慮順帝從之恭懷皇后弟子乘氏侯商之女選入掖庭爲貴人常特被引禦從容辭曰夫陽以博施爲徳陰以不專爲義螽斯則百福之所由興也願陛下思雲雨之均澤小妾得免於罪順帝由是賢之陽嘉元年立貴人梁氏爲皇后

漢劉聰立王沈飬女爲左皇后宣懷飬女爲中皇后

晉太興元年漢中常侍王沈飬女有美色漢主聰立以爲左皇后尙書令王鑑中書監崔懿之中書令曹恂諫曰臣聞王者立後比徳乾坤生承宗廟沒配后土必擇世徳名宗幽閒令淑乃副四海之望稱神祗之心孝成帝以趙飛鷰爲後使繼嗣絕滅社稷爲墟此前鑑也自麟嘉以來中宮之位不以徳舉借使沈之弟女刑余小醜猶不可以塵於椒房況其家婢邪六宮妃嬪皆公子公孫柰何一旦以婢主之臣恐非國家之福也聰大怒使中常侍宣懷謂太子粲曰鑑等小子狂言侮慢無復君臣上下之禮其速考竟於是收鑑等送市皆斬之金紫光祿大夫王延馳將入諫門者弗通聰又立宣懷飬女爲中皇后

劉曜立羊氏爲皇后

二年漢主曜還都長安立妃羊氏爲皇后卽故惠帝後也曜甞問之曰吾何如司馬家兒羊氏曰陛下開基之聖主彼亡國之暗夫何可並言彼貴爲帝王有一婦一子及身三耳猶不能庇妾於爾時實不欲生意謂世間男子皆然自奉巾櫛已來始知天下自有丈夫耳曜甚寵之頗干預國事

隋文帝寵憚獨孤皇后宮中稱二聖

陳大建十三年獨孤皇后家世貴盛而能謙恭雅好讀書言事多與隋主意合文帝甚寵憚之宮中稱爲二聖文帝毎臨朝後輒與文帝方輦而進至閤乃止使宦官伺文帝政有所失隨卽匡諫文帝退朝同反燕寢有司奏稱周禮百官之妻命於王后請依古制後曰婦人預政或從此爲漸不可開其源也大都督崔長仁後之中外兄弟也犯灋當斬文帝以後故欲免其罪後曰國家之事焉可顧私長仁竟坐死後性儉約文帝常合止利藥須胡粉一兩宮內不用求之竟不得又欲賜柱國劉嵩妻織成衣領宮內亦無之然文帝懲周氏之失不以權任假借外戚後兄弟不過將軍刺史

唐太宗長孫皇后讀書循禮節儉

武徳九年立妃長孫氏爲皇后後少好讀書造次必循禮灋太宗爲秦王與太子建成齊王元吉有隙後奉事髙祖承順妃嬪彌縫其闕甚有內助及正位中宮務崇節儉服禦取給而已太宗深重之嘗與之議賞罰後辭曰牝雞之晨惟家之索妾婦人安敢豫聞政事固問之終不對

稱贊魏徴正直

貞觀六年長樂公主將出降太宗以公主皇后所生特愛之勅有司資送倍於永嘉長公主魏徴諫曰昔漢明帝欲封皇子曰我子豈得與先帝子比皆令半楚淮陽今資送公主倍於長王得無異於明帝之意乎太宗然其言入告皇后後嘆曰妾亟聞陛下稱重魏徴不知其故今觀其引禮義以抑人主之情乃知眞社稷之臣也妾與陛下結髮爲夫婦曲承恩禮毎言必先顏色不敢輕犯威嚴況以人臣之疏逺乃能抗言如是陛下不可不從也因請遣中使賫錢四百緡絹四百匹以賜徴且語之曰聞公正直乃今見之故以相賞公宜常秉此心勿轉移也太宗嘗罷朝怒曰防須殺此田舎翁後問爲誰太宗曰魏徴每廷辱我後退具朝服立於庭太宗驚問其故後曰妾聞主明臣直今魏徴直由陛下之明故也妾敢不賀太宗乃悅

仁孝儉素引賢獻納

十年長孫皇后性仁孝儉素好讀書常與太宗從容商略古事因而獻替禆益多宮壼之中刑無枉濫訓諸子常以謙儉爲先太子乳母遂安夫人嘗白後以東宮器用少請奏益之後不許曰爲太子患在徳不立名不揚何患無器用邪太宗得疾累年不愈後侍奉晝夜不離側常系毒藥於衣曰若有不諱義不獨生後素有气疾前年從太宗幸九成宮柴紹等中夕告變太宗擐甲出閤問狀後扶疾以從左右止之後曰上旣震驚吾何心自安由是疾遂甚太子言於後曰醫藥備盡而疾不瘳請奏赦罪人及度人入道庻獲防福後曰死生有命非智力所移若爲善有福則吾不爲惡如其不然妄求何益赦者國之大事不可數下道釋異端之教蠧國病民皆上素所不爲柰何以吾一婦人使上爲所不爲乎必行汝言吾不如速死太子不敢奏及疾篤與太宗訣時房齡以譴歸第後言於太宗曰齡事陛下久小心愼宻茍無大故願勿棄之妾之本宗因緣葭莩以致祿位欲使其子孫保全愼勿處之權要妾生無益於人不可以死害人但因山爲墳器用瓦木而已仍願陛下親君子逺小人納忠諫屏讒慝省作役止遊畋妾𨿽沒於九泉誠無所恨又嘗采自古婦人得失事爲女則三十卷又嘗著論駮漢明徳馬后以不能抑退外親使當朝貴盛徒戒其車如流水馬如龍是開其禍敗之源而防其末流也及崩宮司並女則奏之太宗覽之悲慟以示羣臣曰皇后此書足以垂範百世朕非不知天命而爲無益之悲但入宮不復聞規諫之言失一良佐故不能忘懷耳乃召房齡使復其位

髙宗寵幸武氏

永徽五年加贈武徳功臣屈突通等十三人官初王皇后無子蕭淑妃有寵王后疾之髙宗之爲太子也入侍太宗見才人武氏而悅之太宗崩武氏隨眾感業寺爲尼忌日髙宗詣寺行香見之武氏泣髙宗亦泣王后聞之陰令武氏長髮勸髙宗內之後宮欲以間淑妃之寵武氏巧慧多權數初入宮卑辭屈體以事後後愛之數稱其美於髙宗未幾大幸拜爲昭儀後及淑妃寵皆衰更相與共譖之髙宗皆不納昭儀欲追贈其父而無名故托以褒賞功臣徧贈屈突通等而武士彠預焉

褚遂良等諫立武后不聽

六年髙宗一日退朝召長孫無忌李勣於志寜褚遂良入內殿勣稱疾不入無忌等至內殿髙宗顧謂無忌曰皇后無子武昭儀有子今欲立昭儀爲後何如遂良對曰皇后名家先帝爲陛下所娶先帝臨崩執陛下手謂臣曰朕佳兒佳婦今以付卿此陛下所聞言猶在耳皇后未聞有過豈可輕廢臣不敢曲從陛下上違先帝之命髙宗不悅而罷明日又言之遂良曰陛下必欲易皇后伏請妙擇天下令族何必武氏武氏經事先帝眾所共知天下耳目安可蔽也萬代之後謂陛下爲如何願畱三思臣今忤陛下意罪當死因置笏於殿階解巾叩頭流血曰還陛下笏乞放歸田裏髙宗大怒命引出昭儀在簾中大言曰何不撲殺此獠無忌曰遂良受先朝顧命有罪不可加刑於志寜不敢言韓瑗上疏諫曰皇后母儀萬國善惡由之故嫫母輔佐黃帝妲己傾覆殷王詩云赫赫宗周褒姒滅之毎覽前古常興嘆息不謂今日塵黷聖代作而不灋後嗣何觀臣恐海內失望荊生於闕庭宗廟不血食期有日矣來濟上表諫曰王者立後上灋乾坤必擇禮敎名家幽閒令淑副四海之望稱神只之意是故周文造舟之迎太姒而興闗睢之化百姓蒙祚孝成縱欲以婢爲後使皇統亡絕社稷傾淪有周之隆旣如彼大漢之禍又如此惟陛下詳察髙宗不納它日李勣入見髙宗問之曰朕欲立武昭儀爲後遂良固執以爲不可遂良旣顧命大臣事當且已乎對曰此陛下家事何必更問外人髙宗意遂決下詔稱王皇后蕭淑妃謀行鴆毒廢爲庻人又下詔曰武氏門著勲庸地華纓黻往以才行選入後庭特荷先慈以武氏賜朕事同政君可立爲皇后命司空李勣賫璽綬冊皇后武氏故後王氏淑妃蕭氏並囚於別院

大權悉歸中宮中外謂之二聖

麟徳元年初武后能屈身忍辱奉順上意故髙宗排羣議而立之及得志專作威福髙宗欲有所爲動爲後所制髙宗不勝其忿有道士郭行眞出入禁中嘗爲厭勝之術宦者王伏勝發之髙宗大怒宻召西臺侍郎同東西臺二品上官儀議之儀因言皇后專恣海內所不與請廢之髙宗意亦以爲然卽命儀艸詔左右奔告於後後遽詣髙宗自訴詔艸猶在髙宗所髙宗羞縮不忍復待之如初猶恐後怨怒因紿之曰我初無此心皆上官儀敎我於是使許敬宗誣奏儀伏勝與太子忠謀大逆儀下獄與其子庭芝王伏勝皆死籍沒其家賜忠死於流所朝士流貶者甚眾皆坐與儀交通故也自是髙宗毎視事則後垂於後政無大小皆預聞之天下大權悉歸中宮黜陟生殺決於其口天子拱手而已中外謂之二聖

天后欲攝知國政

上元二年天后視先蠶於邙山之陽百官及朝集使皆倍位髙宗苦風甚議使天后攝知國政郝處俊曰天子理外後理內天之道也昔魏文帝著令𨿽有防主不許皇后臨朝所以杜禍亂之萌也陛下柰何以髙祖太宗之天下不傳之子孫而委之天后乎李義琰曰處俊之言至忠陛下宜聽之髙宗乃止天后多引文學之士著作郎元萬頃左史劉禕之等使之撰列女傳臣軌百僚新戒樂書凡千餘卷朝廷奏議及百司表防時宻令參決以分宰相之權時人謂之北門學士

韋後干預朝政如武后

神龍元年中宗在房陵與後同幽閉備嘗艱危情愛甚篤中宗毎聞勅使至輒惶恐欲自殺後止之曰禍福無常寜失一死何遽如是中宗嘗與後私誓曰異時幸復見天日當惟卿所欲不相禁禦及再爲皇后遂干預朝政如武后在髙宗之世桓彥範上表以爲易稱無攸遂在中饋貞吉書稱牝雞之辰惟家之索伏見陛下毎臨朝皇后必施帷幔坐殿上預聞政事臣竊觀自古帝王未有與婦人共政而不破國亡身者也且以陰乘陽違天也以婦陵夫違人也伏願陛下覽古今之戒以社稷蒼生爲念令皇后專居中宮治陰敎勿出外朝干國政先是胡僧慧範以妖妄遊權貴之門與張易之兄弟善韋後亦重之及易之誅復稱慧範預其謀以功加銀靑光祿大夫賜爵上庸縣公出入宮掖中宗數微行幸其捨彥範復表言慧範執左道以亂政請誅之中宗皆不聽

韋後弒中宗自總庻政

景云元年防騎常侍馬秦客以醫術光祿少卿楊均以善烹調皆出入宮掖得幸於韋後恐事泄被誅安樂公主欲韋後臨朝自爲皇太女乃相與合謀於餅餤中進毒中宗崩於神龍殿韋後祕不發防自總庻政

明皇欲立武惠妃爲皇后

開元十四年明皇欲以武惠妃爲皇后或上言武氏乃不戴天之讎豈可以爲國母人間盛言張說欲取立後之功更圖入相之計且太子非惠妃所生惠妃復自有子若登宸極太子必危明皇乃止然宮中禮秩一如皇后

百官請加張后尊號

乾元二年百官請加皇后尊號曰輔聖肅宗以問中書舎人李揆對曰自古皇后無尊號惟韋後有之豈足爲灋肅宗驚曰庸人幾誤我防月食事遂寢後與李輔國相表裏橫於禁中幹豫政事請托無窮肅宗頗不悅而無如之何

後唐莊宗劉夫人笞劉叟於宮門

後梁貞明三年晉王元妃衛國韓夫人次燕國伊夫人次魏國劉夫人劉夫人最有寵其父成安人以醫卜爲業夫人防時晉將袁建丰掠得之入於王宮性狡悍淫妬從王在魏父聞其貴詣魏宮上謁王召袁建丰示之建丰曰始得夫人時有黃須丈人防之此是也王以語夫人夫人方與諸夫人爭寵以門地相髙恥其家寒微大怒曰妾去鄕時略可記憶妾父不幸死亂兵妾守屍哭之而去今何物田舎翁敢至此命笞劉叟於宮門

劉后廹莊宗以幸賜李紹榮

同光二年以武寜節度使李紹榮爲歸徳節度使同平章事畱宿衛寵遇甚厚莊宗或時與太后皇后同至其家莊宗有幸色美嘗生子矣劉后妬之防紹榮防妻一日侍禁中莊宗問紹榮汝復娶乎爲汝求昏後因指幸曰大家鄰紹榮何不以此賜之莊宗難言不可微許之後趣紹榮拜謝比起顧幸已肩輿出宮矣莊宗爲之托疾不食者累日

皇后請父事張全義

莊宗及皇后如張全義第全義大陳貢獻酒酣皇后奏稱妾防失父母見老者輒思之請父事全義莊宗許之全義惶恐固辭再三彊之竟受皇后拜復貢獻謝恩明日後命翰林學士趙鳯艸書謝全義鳯密奏自古無天下之母拜人臣爲父者莊宗嘉其直然卒行之自是後與全義日遣使往來問遺不絕

明宗曹淑妃遜王徳妃爲後王徳妃不許

長興元年明宗將立曹淑妃爲後淑妃謂王徳妃曰吾素病中煩倦於接對妹代我爲之徳妃曰中宮敵偶至尊誰敢幹之遂立淑妃爲皇后徳妃事後恭謹後亦憐之初王徳妃因安重誨得進常徳之明宗性儉約及在位久宮中用度稍侈重誨每規諫妃取外庫錦造地衣重誨切諫引劉后爲戒妃由是怨之

吳越恭穆夫人慈愛

後晉天福四年吳越恭穆夫人馬氏雄武節度使綽之女也初武肅王鏐禁中外蓄聲妓文穆王元瓘年三十餘無子夫人爲之請於鏐鏐喜曰吾家祭祀汝實主之乃聽原瓘納妾鹿氏生僔倧許氏生佐吳氏生俶眾妾生偡億儀偓仰信夫人撫視慈愛如一常置銀鹿於帳前坐諸兒於上而弄之

後晉齊王立重妻馮氏爲皇后

八年立吳國夫人馮氏爲皇后初髙祖愛少弟重飬以爲子及畱守鄴都娶副畱守安喜馮蒙女爲其婦重早卒馮夫人寡居有美色齊王見而悅之髙祖崩梓宮在殯齊王遂納之羣臣皆賀齊王謂馮道等曰皇太后之命與卿等不任大慶羣臣出齊王與夫人酣飲過梓宮前醊而告曰皇太后之命與先帝不任大慶左右失笑齊王亦自笑顧謂左右曰我今日作新婿何如夫人與左右皆大笑太后𨿽恚而無如之何旣正位中宮頗預政事後兄玉時爲禮部郎中鹽鐡判官齊王驟擢用至端明殿學士戶部侍郎與議政事

外戚門

漢文帝不用竇廣國爲相

後二年丞相張蒼免文帝以皇后弟竇廣國賢有行欲相之曰恐天下以吾私廣國久念不可而髙帝時大臣余見無可者禦史大夫梁國申屠嘉故以材官蹶張從髙帝封關內侯

元帝不以馮野王爲禦史大夫

竟寜元年禦史大夫缺在位多舉大鴻臚馮野王元帝使尙書選第中二千石而野王行能第一元帝以問石顯顯曰九卿無出野王者然野王親昭儀兄臣恐後世必以陛下度越眾賢私後宮親以爲三公元帝曰善吾不見是因謂羣臣曰吾用野王爲三公後世必謂我私後宮親屬以野王爲比遂以少傅張譚爲禦史大夫

成帝封諸舅爲侯黃霧四塞

建始元年封舅諸吏光祿大夫關內侯王崇爲安成侯賜舅譚啇立根逄時爵關內侯夏四月黃霧四塞詔博問公卿大夫無有所諱諫大夫楊興博士駟勝等對皆以爲陰盛侵陽之气也髙祖之約非功臣不侯今太后諸弟皆以無功爲侯外戚未曾有也故天爲見異於是大將軍鳯懼上書乞骸骨辭職成帝優詔不許

同日封五侯

河平二年悉封諸舅王譚爲平阿侯商爲成都侯立爲紅陽侯根爲曲陽侯逄時爲髙平侯五人同日封故世謂之五侯

劉向極言王氏太盛

陽朔二年以侍中太僕王音爲禦史大夫於是王氏逾盛郡國守相刺史皆出其門下五侯羣弟爭爲奢侈賂遺珍寶四面而至皆通敏人事好士飬賢傾財施予以相髙尙賔客滿門競爲之聲譽劉向遂上封事極諫曰孔子曰祿去公室政逮大夫危亡之兆也今王氏一姓乘朱輪華轂者二十三人靑紫貂蟬充盈幄內大將軍秉事用權五侯驕奢僭盛並作威福尙書九卿州牧郡守皆出其門筦執樞機朋黨比周曆上古至秦漢外戚僭貴未有如王氏者也宜發明詔黜逺外戚毋授以政皆罷令就第則王氏永存保其爵祿劉氏長安不失社稷子子孫孫無疆之計也書奏成帝召見向嘆息悲傷其意然終不能用其言

五侯爭以奢侈相尙

鴻嘉三年王氏五侯爭以奢侈相尙成都侯商嘗病欲避暑從上借明光宮後又穿長安城引內灃水注第中大陂以行船成帝幸商第見穿城引水意恨內銜之未言後微行出過曲陽侯第又見園中土山漸臺象白虎殿於是成帝怒使尙書責問司校尉京兆尹知成都侯商等奢僭不軌藏匿姦猾皆阿縱不舉奏正灋又詔尙書奏文帝時誅將軍薄昭故事車騎將軍音借槀請罪商立根皆負斧質謝良久乃已成帝特欲恐之實無意誅也

師丹諫哀帝不宜遽寵親屬

綏和二年以師丹爲大司空丹見上多所匡攺成帝之政乃上書言前大行屍柩在堂而官爵臣等以及親屬赫然皆貴寵封舅爲陽安侯皇后尊號未定豫封父爲孔鄕侯此皆舉錯失中灋度失理願陛下且克己躬行以觀羣下之從化胏附何患不富貴不宜倉卒若是傅太后從弟子遷在左右尢傾邪哀帝惡之免官遣歸故郡傅太后怒復爲侍中其逼於傅太后皆此也

何武公孫祿不肯舉王莽

元壽二年太皇太后詔公卿舉可大司馬者莽故大司馬辭位避丁傅眾庶稱以爲賢又太皇太后近親自大司徒孔光以下舉朝皆舉莽獨前將軍何武右將軍公孫祿二人相與謀以爲往時恵昭之世外戚呂霍上官持權幾危社稷今孝成孝哀比世無嗣方當選立近親防主不宜令外戚大臣持權親防相錯爲國計便於是武舉公孫祿可大司馬而祿亦舉武太皇太后自用莽爲大司馬領尙書事

東漢陰鄕侯讓封

光武建武二年陰鄕侯陰識貴人之兄也以軍功當增封識叩頭讓曰天下初定將帥有功者眾臣托屬掖庭仍加爵邑不可以示天下此爲親戚受賞國人計功也帝從之

章帝欲封諸舅太后不聽

建初二年上欲封爵諸舅太后不聽會大旱言事者以爲不封外戚之故有司請依舊典太后詔曰凡言事者皆欲媚朕以要福耳昔王氏五侯同日俱封黃霧四塞不聞澍雨之應夫外戚貴盛鮮不傾覆故先帝防愼舅氏不令在樞機之位又言我子不當與光帝子等今有司柰何欲以馬氏比陰氏乎且陰衛尉天下稱之省中禦者至門出不及履此蘧伯玉之敬也新陽侯𨿽剛彊微失理然有方略據地談論一朝無雙原鹿貞侯勇猛誠信此三人者天下選臣豈可及哉馬氏不及陰氏逺矣吾豈可上負先帝之防下虧先人之徳重襲西京敗亡之禍哉固不許

有司請封諸舅太后不許

四年有司連據舊典請封諸舅章帝以天下丰稔方垂無事遂封衛尉廖等爲侯太后聞之曰吾少壯時但慕竹帛志不顧命今𨿽已老猶戒之在得冀秉此道不負先帝所以化兄弟共同斯志欲令瞑目之日無所復恨何意老志復不從哉廖等並辭讓願就關內侯帝不許廖等不得已受封爵而上書辭位帝許之

崔駰戒竇憲

章和二年太后臨朝竇憲兄弟皆在親要之地崔駰以書戒憲曰傳曰生而富者驕生而貴者傲生富貴而能不驕傲者未之有也今寵祿初隆百僚觀行豈可不庶幾夙夜以永終譽乎昔馮野王以外戚居位稱爲賢臣近陰衛尉克己復禮終受多福外戚所以獲譏於時垂愆於後者蓋在滿而不挹位有餘而仁不足也漢興以後迄於哀平外家二十保族全身四人而已書曰監於有殷可不愼哉

竇憲威名益盛

永元三年竇憲旣立大功威名益盛刺史守令多出其門競賦斂吏民共爲賂遺司徒袁安司空任隗舉奏諸二千石並所連及貶秩免官者四十餘人竇氏大恨但安隗素行髙亦未有以害之尙書僕射樂恢刺舉無所回避憲等疾之恢上防曰陛下富於春秋纂承大業諸舅不宜幹正王室以示天下之私方今之宜上以義自割下以謙自引四舅可長保爵土之榮皇太后永無慙負宗廟之憂誠策之上者也書奏不省恢稱疾歸長陵憲風厲州郡迫脇恢飲藥死於是朝臣震慴望風承防無敢違者袁安以天子防弱外戚擅權毎朝防進見及與公卿言國家事未嘗不喑嗚流涕自天子及大臣皆恃賴之

韓稜不拜竇憲

詔竇憲與車駕防長安憲至尙書以下議欲拜之伏稱萬歳尙書韓稜正色曰夫上交不謟下交不黷禮無人臣稱萬嵗之制議者皆慙而止尙書左丞王龍私奏記上牛酒於憲稜舉奏龍論爲城旦

晉裴頠辭位恵帝不從

元康九年裴頠爲尙書僕射頠𨿽賈後親屬然雅望素隆四海惟恐其不居權位尋詔頠專任門下事頠上表固辭以賈模適亡復以臣代之崇外戚之望彰偏私之舉爲聖朝累不聽或謂頠曰君可以言當盡言於中宮言而不從當逺引而去儻二者不立𨿽有十表難以免矣頠慨然久之竟不能從

齊崔光謂馮熈家富貴太盛必敗

東昬侯永元元年馮熈以明太后之兄尙恭宗女博陵長公主熈有三女二爲皇后一爲左昭儀由是馮氏貴寵冠羣臣賞賜累巨萬公主生二子誕修熈爲太保誕爲司徒修爲侍中尙書庻子聿爲黃門卽黃門侍郎崔光與聿同直謂聿曰君家富貴太盛終必衰敗聿曰我家何所負而君無故詛我光曰不然物盛必衰此天地之常理若以古事推之不可不愼後歲餘而修敗黜爲平城民及誕熈繼卒幽後尋廢聿亦擯棄馮氏遂衰

唐武平一請抑損外戚

景龍二年起居舎人武平一上表請抑損外戚權寵不敢斥言韋氏但請抑損己家中宗不許

通鑑總卷四上

欽定四庫全書

通鑑總卷四下

宋沈樞撰貴戚門

西漢疏廣言太子師友不宜獨親外家

地節三年以疏廣爲太子太傅廣兄子受爲少傅太子外祖父平恩侯許伯以爲太子少白使其弟中郎將舜監防太子家宣帝以問廣廣對曰太子國儲副君師友必於天下英俊不宜獨親外家許氏且太子自有太傅少傅官屬已備今復使舜防太子家示陋非所以廣太子徳於天下也上善其言

數遣使者求外家

宣帝自初卽位數遣使者求外家久逺多似而非是歲求得外祖母王媼及媼男無故武上賜無故武爵關內侯旬月間賞賜以鉅萬計四年賜外祖母號爲博平君封舅無故爲平昌侯武爲樂昌侯

東漢陰興不肯受封

建武九年封貴人弟就爲宣恩侯復召就兄侍中興欲封之置印綬於前興固讓曰臣未有先登防陳之功而一家數人並蒙爵土令天下觖望誠所不願光武嘉之不奪其志貴人問其故興曰夫外戚家苦不知謙退嫁女欲配侯王取婦眄睨公主愚心實不安也富貴有極人當知足誇奢益爲觀聽所譏貴人感其言深自降挹卒不爲宗親求位

陰識陰興輔太子有賢徳

十九年光武以太子舅陰識守執金吾陰興爲衛尉皆輔導太子識性忠厚入𨿽極言正議及與賔客語未嘗及國事帝敬重之嘗指識以敕戒貴戚激厲左右焉興𨿽禮賢好施而門無遊俠與同郡張宗上谷鮮於裒不相好知其有用猶稱所長而逹之友人張汜杜禽與興厚善以爲華而少實但私之以財終不爲言是以世稱其忠

樊宏畏謹宗族染化

二十七年光武舅樊宏爲人謙柔畏愼毎當朝防輒迎期先到俯伏待事所上便宜手自書冩毀削艸本公朝訪逮不敢眾對宗族染其化未嘗犯灋帝甚重之及病困遺令薄葬一無所用以爲棺柩一藏不宜復見如有腐敗傷孝子之心使與夫人同墳異藏帝善其令以書示百官因曰今不順壽張侯意無以彰其徳且吾萬歲之後欲以爲式

第五倫上疏言外戚專事交結

永平十八年太后兄弟虎賁中郎廖及黃門郎防光終明帝世未嘗攺官章帝以廖爲衛尉防爲中郎將光爲越騎校尉廖等傾身交結冠蓋之士爭赴趣之第五倫上疏曰臣聞書曰臣無作威作福其害於而家凶於而國近世光烈皇后𨿽友愛天至而抑損陰氏不假以權埶其後梁竇之家互有非灋明帝卽位竟多誅之自是雒中無復權戚書記請托一皆斷絕又諭諸外戚曰苦身待士不如爲國戴盆望天事不兩施今之議者復以馬氏爲言竊聞衛尉廖以布三千匹城門校尉防以錢三百萬私贍三輔衣冠知與不知莫不畢給又聞臘日亦遺其在雒中者錢各五千越騎校尉光臘月羊三百頭米四百斛肉五千斤臣愚以爲不應經義惶恐不敢不以聞陛下情欲厚之亦宜所以安之臣今言此誠欲上忠陛下下全後家也

袁敞不阿權貴

安帝元初四年司空袁敞亷勁不阿權貴失鄧氏防尙書郎張俊有私書與敞子俊怨家封上之敞坐策免自殺俊等下獄當死俊上書自訟臨刑太后詔以減死論

皇甫對策譏梁冀

建康元年衝帝詔舉賢良方正之士策問之皇甫規對曰陛下體兼乾坤聰哲純茂攝政之初拔用忠貞其餘維綱多所攺正逺近翕然望見太平而災異不息冦賊縱橫殆以姦臣權重之所致也其常侍尢無狀者宜亟黜遣披埽凶黨收入財賄以塞痛怨以答天誡大將軍冀河南尹不疑亦宜增修謙節輔以儒術省去遊娯不急之務割減廬第無益之飾夫君者舟也民者水也羣臣乘舟者也將軍兄弟操檝者也若能平志畢力以度元元所謂福也如其怠弛將淪波濤可不愼乎夫徳不稱祿猶鑿墉之趾以益其髙豈量力審功安固之道哉凡諸宿猾酒徒戱客皆宜貶斥以懲不軌令冀等深思得賢之福失人之累梁冀忿之以規爲下第拜郎中托疾免歸州郡承冀防幾防死者再三

晉楊氏一門二後

武帝咸寜元年立皇后楊氏大赦後元皇后之從妹也美而有婦徳帝初聘後後叔父珧上表曰自古一門二後未有能全其宗者乞藏此表於宗廟異日如臣之言得以免禍帝許以后父駿爲車騎將軍封臨晉侯尙書褚防郭弈皆表駿小器不可任社稷之重帝不從駿驕傲自得胡奮謂駿曰卿恃女更益豪邪歷觀前世與天家防未有不滅門者但早晚事耳駿曰卿女不在天家乎奮曰我女與卿女作婢耳何能爲損益乎

宋明帝賜王景文死

泰豫元年明帝疾篤慮晏駕之後皇后臨朝江安懿侯王景文以元舅之勢必爲宰相門族彊盛或有異圖遣使賫藥賜景文死手勅曰與卿周旋欲全卿門戶故有此處分勅至景文正與客棊叩函看已復置局下神色不變方與客思行爭刼局竟斂子內奩畢徐曰奉勅見賜以死方以勅示客中直兵焦度趙智略憤怒曰大丈夫安能坐受死州中文武數百足以一奮景文曰知卿至心若見念者爲我百口計乃作墨啟答勅致謝飲藥而卒

齊褚淵王儉增封

建元元年髙帝賞佐命之功褚淵王儉等進爵增戶各有差處士何防謂人曰我作齊書已竟贊云淵旣世族儉亦國華不賴舅氏遑防國家淵母宋始安公主繼母吳郡公主又尙巴西公主儉母武康公主又尙陽羨公主故云然

唐皇后不願兄弟執國政

貞觀元年太宗以吏部尙書長孫無忌爲右僕射無忌與上爲布衣交加以外戚有佐命功上委以腹心其禮遇羣臣莫及欲用爲宰相者數矣文徳皇后固請曰妾備位椒房家之貴寵極矣誠不願兄弟復執國政呂霍上官可爲切骨之戒幸陛下矜察上不聽卒用之

太宗不以間言疑無忌

二年右僕射長孫無忌罷時有密表稱無忌權寵過盛者上以表示之曰朕於卿洞然無疑若各懷所聞而不言則君臣之意有不通又召百官謂之曰朕諸子皆防視無忌如子非它人所能間也無忌自懼滿盈固求遜位皇后又力爲之請上乃許之以爲開府儀同三司

以無忌爲司空惟才是與

七年以開府儀同三司長孫無忌爲司空無忌固辭曰臣忝預外戚恐天下謂陛下爲私太宗不許曰吾爲官擇人惟才是與茍或不才𨿽親不用襄邑王神符是也如其有才𨿽讎不棄魏徴等是也今日之舉非私親也

韋方質不肯曲事近戚

則天天授元年時武承嗣三思用事宰相皆下之地官尙書韋方質有疾承嗣三思往問之方質據牀不爲禮或諫之方質曰死生有命大丈夫安能曲事近戚以求茍免乎尋爲周興等所構籍沒其家

禦史彈奏王仙童

開元二年薛王業之舅王仙童侵暴百姓禦史彈奏業爲之請勅紫微黃門覆按姚崇盧懷愼等奏仙童罪狀明白禦史所言無所枉不可縱捨宗從之由是貴戚束手

中書奏鄭光不應免稅

宣宗大中六年勅先賜右衛大將軍鄭光鄠縣及云陽莊並免稅役中書門下奏以爲稅役之灋天下皆同陛下屢發徳音欲使中外畫一今獨免鄭光似稍乖前意事𨿽至細系體則多勅曰朕以鄭光元舅之尊貴欲優異令免徵稅初不細思況親戚之間人所難議卿等茍非愛我豈進嘉言庶事能盡如斯天下何憂不理有始有卒當共守之並依所奏

鄭光鄙淺不復任民官

七年宣宗事鄭太后甚謹不居別宮朝夕奉飬舅鄭光歷平盧河中節度使入朝上與之論爲政光應對鄙淺上不悅畱爲右羽林統軍使奉朝請太后數言其貧上輒厚賜金帛終不復任民官

後唐趙張恊力傾王彥章

莊宗同光元年王彥章疾趙張亂政及爲招討使謂所親曰待我成功還當盡誅姦臣以謝天下趙張聞之私相謂曰我輩寜死於沙陀不可爲彥章所殺相與協力傾之叚凝素疾彥章之能而謟附趙張在軍中與彥章動相違戾百方沮撓之惟恐其有功潛伺彥章過失以聞於梁主毎防奏至趙張悉歸功於凝由是彥章功竟無成

後晉杜威貪殘無意守邊

開運二年順國節度使杜威久鎭恆州性貪殘自恃貴戚多不灋毎以備邊爲名斂吏民錢帛以充私藏又畏懦過甚毎契丹數十騎入境威已閉門登陴或數騎驅所掠華人千百過城下威但瞑目延頸望之無意邀取由是虜無所忌憚屬城多爲所屠威竟不出一卒救之又畏契丹之彊累表請入朝齊王不許威不俟報遽委鎭入朝朝廷聞之驚駭桑維翰言於帝曰威固違朝命擅離邊鎭居常憑恃勲親邀求姑息及疆多事曾無守禦之意宜因此時廢之庻無後患帝不悅維翰曰陛下不忍廢之宜授以近京小鎭勿復委以雄藩帝曰威朕之宻親必無異志維翰自是不敢復言國事

馮玉弄權朝政益壊

戶部尙書馮玉同平章事事無大小悉以委之玉毎善承迎帝意由是益有寵甞有疾在家齊王謂諸宰相曰自刺史以上俟馮玉出乃得除其倚任如此玉乘勢弄權四方賂遺輻輳其門由是朝政益壊

權勢門

西漢張安世自以太盛辭祿

元康元年張安世自以父子封侯在位太盛乃辭祿詔都內別藏張氏無名錢以百萬數安世謹愼周宻毎定大政已決輒移病出聞有詔令乃驚使吏之丞相府問焉自朝廷大臣莫知其與議也甞有所薦其人來謝安世大恨以爲舉賢逹能豈有私謝邪絕弗復爲通有郎功髙不調自言安世安世應曰君之功髙明主所知人臣執事何長短而自言乎絕不許已而郎果遷安世自見父子尊顯懷不自安爲子延壽求出補吏宣帝以爲北地太守

東漢孟佗交結張讓監奴

靈帝建寧三年初中常侍張讓有監奴典任家事威形諠赫孟佗資產饒贍與奴朋結傾竭饋問無所遺愛奴咸徳之問其所欲佗曰吾望汝曹爲我一拜耳時賔客求謁讓者車常數百千兩佗詣讓後至不得進監奴乃率諸倉頭迎拜於路遂共轝車入門賔客咸驚謂佗善於讓皆爭以珍玩賂之

符灋第門車馬輻輳

晉穆帝升平元年秦太后茍氏遊宣明臺見東海公灋之第門車馬輻輳恐終不利於秦王堅乃與李威謀賜灋死

防稽王道子專權奢縱

太元二十年時防稽王道子專權奢縱嬖人趙牙本出倡優茹千秋本錢唐捕賊吏皆以謟賂得進道子以牙爲魏郡太守千秋爲驃騎諮議參軍牙爲道子開東第築山穿池功用鉅萬武帝嘗幸其第謂道子曰府內乃有山甚善然修餙大過道子無以對帝去道子謂牙曰上若知山是人力所爲爾必死矣牙曰公在牙何敢死營作彌甚千秋賣官招權聚貨累億博平令吳興聞人奭上防言之帝益惡道子而逼於太后不忍廢黜乃擢時望及所親幸王恭等使居內外要任以防道子道子亦引王國寶及國寶從弟緒以爲心腹由是朋黨競起無復向時友愛之驩矣

宋謝瞻乞貶弟晦以保門戶

髙帝永初二年上之爲宋公也謝瞻爲宋臺中書侍其弟晦爲右衛將軍時晦權遇已重自彭城還都迎家賔客輻輳門巷塡咽瞻在家驚駭謂晦曰汝名位未多而人歸趣乃爾吾家素以恬退爲業不願幹豫時事交遊不過親朋而汝遂勢傾朝野此豈門戶之福邪乃以籬隔門庭曰吾不忍見此及還彭城言於宋公曰臣本素士父祖位不過二千石弟年始三十志用凡近榮冠臺府位任顯宻福過災生其應無逺特乞降黜以保衰門前後屢陳之臨終遺晦書曰吾得啟體幸全亦何所恨弟思自勉勵爲國爲家

謝晦難以自免

文帝元喜元年以行荊州刺史謝晦爲眞晦將行與蔡廓別屏人問曰吾其免乎廓曰卿受先帝顧命任以社稷廢昏立明義無不可但殺人二兄而以之北面挾震主之威據上流之重以古推今自免爲難晦始懼不得去旣發顧望石頭城喜曰今得脫矣

誅檀道濟乃壊萬里長城

十三年江州刺史檀道濟立功前朝威名甚重朝廷疑畏之防文帝疾篤義康言於帝召道濟入朝其妻向氏謂道濟曰髙世之勲自古所忌今無事相召禍其至矣旣至義康矯詔召道濟入祖道因執之下詔稱道濟潛防金貨招誘剽猾因朕寢疾規肆禍心收付廷尉並其子植等十一人誅之道濟見收憤怒目光如炬脫幘投地曰乃壊汝萬里長城魏人聞之喜曰道濟死吳子輩不足復憚

義康專總朝權

十七年司徒義康專總朝權內外眾事皆專決施行凡所陳奏入無不可方伯以下並令義康選用生殺大事或以錄命斷之勢傾逺近朝野輻輳四方獻饋皆以上品薦義康而以次者供禦義康權勢已盛殷景仁宻言於上曰相王權重非社稷計宜少加裁抑文帝陰然之

顏延之怒子竣驕傲

孝武帝孝建三年顏延之子竣貴重凡所資供延之一無所受布衣茅室蕭然如故常乘羸牛笨車逄竣鹵簿卽屏住道側常語竣曰吾平生不憙見要人今不幸見汝竣起宅延之謂曰善爲之無令後人笑汝拙也延之甞早詣竣見賔客盈門竣尙未起延之怒曰汝出糞土之中升雲霞之上遽驕傲如此其能久乎

顧覬之不降意於戴灋興

大明二年孝武帝在江州山陰戴灋興戴明寶蔡閒爲典籖及卽位三典籖並以初舉兵預宻謀賜爵縣男閒已卒追賜之時上親覽朝政不任大臣而腹心耳目不得無所委寄灋興頗知古今素見親待魯郡巢尙之人士之末渉獵文史爲上所知亦以爲中書通事舎人凡選授遷徙誅賞大處分上皆與灋興尙之參懷內外雜事多委明寶三人權重當時而灋興明寶大納貨賄凡所薦逹言無不行天下輻湊門外成市家產並累千金吏部尙書顧覬之獨不降意於灋興等蔡興宗與覬之善嫌其風節太峻覬之曰辛毗有言孫劉不過使吾不爲三公耳覬之常以爲人稟命有定分非智力所移惟應恭已守道而闇者不逹妄意僥幸徒虧雅道無關得喪乃以其意命弟子願著定命論以釋之

王景文以盛滿爲憂

泰始七年王景文常以盛滿爲憂屢辭位任明帝不許然中心以景文外戚貴盛張永累經軍旅疑其將來難信乃自爲謡言曰一士不可親弓長射殺人景文彌懼自表解楊州情甚切至詔報曰人居貴要但問心若爲耳大明之世巢徐二戴位不過執防權亢人主今袁粲作僕射領選而人往往不知有粲粲遷爲令居之不疑人情向粲淡然亦復不攺常日以此君貴位要任當有致憂兢不夫貴髙有危殆之懼卑賤有溝壑之憂有心於避禍不如無心於任運存亡之要巨細一揆耳

入直決事號爲四貴

蒼梧王元徽二年以平南將軍蕭道成爲中領軍南兗州刺史畱衛建康與袁粲禇淵劉秉更日入直決事號爲四貴

齊四戶勢傾朝廷

武帝永明二年中書舎人吳興茹法亮封望蔡男時中書舎人四人各住一省謂之四戶以法亮及臨海呂文顯等爲之旣總重權勢傾朝廷守宰數遷換去來四方餉遺嵗數百萬法亮以眾中語人曰何須求外祿此一戶中年辦百萬蓋約言之也後因天文有變王儉極言文顯等專權狥私上天見異禍由四戶上手詔酬答而不能攺也

寧拒至尊敕不可違舍人命

明帝建武元年寵幸中書舎人綦毋珍之朱隆之直閤將軍曹道剛周奉叔宦者徐龍駒等珍之所論薦事無不允內外要職皆先論價旬月之間家累千金擅取官物及役作不俟詔防有司至相語云寧拒至尊敕不可違舎人命帝以龍駒爲後閤舎人常居含章殿著黃綸防被貂裘南面向案代帝畫勅左右侍直與帝不異

蕭懿不爲叛走尙書令

永元二年蕭懿爲尙書令有弟九人敷衍暢融宏偉秀憺恢懿以元勲居朝右暢爲衛尉掌管籥時東昬侯出入無度或勸懿因其出門舉兵廢之懿不聽嬖臣茹法珍王咺之等憚懿威權說帝曰懿將行隆昌故事陛下命在晷刻帝然之徐曜甫知之密具舟江渚勸懿西奔襄陽懿曰自古皆有死豈有叛走尙書令邪

髙肇擅錄囚徒

梁武帝天監十一年魏以車騎大將軍尙書令髙肇爲司徒肇𨿽登三司猶自以去要任怏怏形於言色淸河王懌有才學聞望懲彭城之禍因侍宴謂肇曰天子兄弟詎有幾人而翦之幾盡昔王莽頭禿借渭陽之資遂簒漢室今君身曲亦恐終成亂階防大旱肇擅錄囚徒欲以收眾心懌言於魏主曰昔季氏旅於防山孔子疾之誠以君臣之分宜防微杜漸不可凟也減膳錄囚乃陛下之事今司徒行之豈人臣之義乎明君失之於上姦臣竊之於下禍亂之基於此在矣帝笑而不應

元義劉騰表裏擅權

普通元年淸河文獻王懌有才能輔政多所匡益時望甚重領軍將軍元義在門下兼總禁兵恃寵驕恣志欲無極懌毎裁之以灋義由是怨之衛將軍劉騰權傾內外吏部希騰意奏用騰弟爲郡人資乖越懌抑而不奏騰亦怨之太后在嘉福殿未禦前殿義奉帝禦顯陽殿騰閉永巷門太后不得出懌入遇義於含章殿後叉厲聲不聽懌入命宗士及直齋執懌衣袂將入含章束省使人防守之騰稱詔集公卿議論懌大逆眾咸畏叉無敢異者夜中殺懌幽太后於北宮宣光殿宮門晝夜長閉內外斷絕騰自執管鑰帝亦不得省見裁聽傳食而已太后服膳俱廢不免饑寒乃嘆曰飬虎得噬我之謂矣又使中常侍酒泉賈粲侍帝書宻令防察動止義遂與太師髙陽王雍等同輔政帝謂義爲姨父義與騰表裏擅權義爲外禦騰爲內防常直禁省共裁刑賞政無巨細決於二人威振內外百僚重迹朝野聞懌死無不喪气

侯景指誅權佞

太淸二年朱異遺景書爲陳禍福景報書並告城中士民以爲梁自近歲以來權幸用事割剝齊民以供嗜欲如曰不然公等試觀今日國家池王公第宅僧尼寺塔及在位庻僚姜百室僕從數千不耕不織綿衣玉食不奪百姓從何得之僕所以趨赴闕庭指誅權佞非傾社稷今城中指望四方入援吾觀王侯諸將志在全身誰能竭力致死與吾爭勝負哉

晉公護專權被誅

陳宣帝大建四年周太祖爲魏相立左右十二軍總屬相府太祖殂皆受晉公防處分凡所徴發非防書不行防第屯兵侍衛盛於宮闕諸子僚屬皆貪殘恣橫士民患之周主深自晦匿無所關預人不測其淺深防問稍伯大夫庾季才曰比日天道何如季才對曰荷恩深厚敢不盡言頃上臺有變公宜歸政天子請老私門此則享期頥之壽受旦奭之美子孫常爲藩屏不然非復所知防沈吟久之曰吾本志如此但辭未獲免耳公旣王官可依朝例無煩別參寡人也自是疏之衞公直怨防勸帝誅之防自同州還長安帝因引防入含仁殿謁太后帝以玉珽自後擊之防踣於地帝令宦者何泉以禦刀斫之及防死帝閱防書記有假托符命妄造異謀者皆坐誅惟得庾季才書兩紙盛言緯災祥宜返政歸權帝賜季才粟三百石帛二百叚遷太中大夫

齊蘭陵王威聲太重

五年齊蘭陵武王長恭貌美而勇以邙山之防威名大盛武士歌之爲蘭陵王入陳曲齊主忌之及代叚韶督諸軍攻定陽頗務聚斂其所親尉相願問之曰王受朝寄何得如此長恭未應相願曰豈非以邙山之防欲自穢乎長恭曰然相願曰朝廷若忌王卽當用此爲罪無乃避禍而更速之乎長恭涕泣前膝問計相願曰王前旣有功今復告防威聲太重宜屬疾在家勿預時事長恭然其言未能退及江淮用兵恐復爲將嘆曰我去年面腫今何不發自是有疾不療齊主遣使酖殺之

隋髙熲自比晉帝

開皇十九年熲坐免上柱國就第文帝謂熲曰朕不負公公自負也因謂侍臣曰我於髙熲勝於兒子𨿽或不見常似目前自其解落瞑然防之如本無髙熲人臣不可以身要君自云第一也頃之熲國令上熲陰事稱其子表仁謂熲曰司馬仲逹初托疾不朝遂有天下公今遇此焉知非福於是上大怒囚熲於內史省而鞫之顧謂羣臣曰帝王豈可力求孔子以大聖之才猶不得天下熲與子言自比晉帝此何心乎於是除名爲民熲初爲僕射其母誡之曰汝富貴已極但有一斫頭耳爾其愼之熲由是常恐禍變至是熲歡然無恨色

賀若弼三太猛

二十年賀若弼復坐事下獄文帝數之曰公有三太猛嫉妬心太猛自是非人心太猛無上心太猛旣而釋之它日上謂侍臣曰弼將伐陳謂髙熲曰陳叔寶可平也不作髙鳥盡良方藏邪熲云必不然乃平陳遽索內史又索僕射我語熲曰功臣正宜授勲官不可預朝政弼後語熲皇太子於已出口入耳無所不盡公終久何必不得弼力何脈脈邪意圖鎭廣陵又圖荊州皆作亂之地意終不攺也

楊素自知名位已極

大業二年楚景武公楊素𨿽有大功特爲帝所猜忌外示殊禮內情甚薄素寢疾煬帝毎令名醫診賜以上藥然密問醫者恆恐不死素亦自知名位已極不肯餌藥亦不將愼謂弟約曰我豈須防活邪

唐岑文本位髙憂懼

太宗貞觀十八年文本旣拜爲中書令還家有憂色母問其故文本曰非勲非舊濫荷寵榮位髙責重所以憂懼親賔有來賀者文本曰今受弔不受賀也

李義府勢傾朝野

顯慶三年中書令李義府有寵於髙宗諸子孩抱者並列淸貴而義府貪冒無厭母妻及諸子女壻賣官鬻獄其門如市多樹朋黨傾動朝野中書令杜正倫毎以先進自處義府恃恩不爲之下由是有隙與義府訟於上前上以大臣不和兩責之

丘愔攻李昭徳專權

則天延載元年內史李昭徳恃太后委遇頗專權使气人多疾之功曹參軍丘愔上防攻之其略曰陛下天授以前萬機獨斷自長壽以來委任昭徳參奉機密獻可替否事有便利不預諮謀要待日將行方乃別生駮異露專擅顯示於人歸美引愆義不如此又曰臣觀其膽乃大於身鼻息所衝上拂云漢又曰蟻穴壞堤鍼芒冩气權重一去收之極難太后由是惡昭徳貶爲南賔尉尋又免死流竄

姜皎兄弟權寵太盛

開元五年初宗微時與太常卿姜皎親善及誅竇懷貞等皎預有功由是寵遇羣臣莫及常出入臥內與后妃連榻宴飲賞賜不可勝紀弟晦亦以皎故累遷吏部侍郎宋璟言皎兄弟權寵太盛非所以安之上亦以爲然以晦爲宗正卿因下制曰西漢諸將以權貴不全南陽故人以優閒自保皎宜放歸田園防官勲封皆如故

令公四俊苖呂崔員

八年張嘉貞吏事彊敏而剛躁自用中書舎人苗延嗣呂太一考功員外郎員嘉靜殿中侍禦史崔訓皆嘉貞所引進常與之議政事四人頗招權時人語曰令公四俊苖呂崔員

宰相騶從之盛自林甫始

天寶六年命百官閱天下歲貢物於尙書省旣而悉以車載賜李林甫家宗或時不視朝百司悉集林甫第門臺省爲空陳希烈𨿽坐府無一人入謁者林甫子岫爲將作監頗以滿盈爲懼甞從林甫遊後園指役夫言於林甫曰大人久處鈞軸怨仇滿天下一朝禍至欲爲此得乎林甫不樂曰勢已如此將若之何先是宰相皆以徳度自處不事威勢騶從不過數人士民或不之避林甫自以多結怨常虞刺客出則步騎百餘人左右翼金吾靜街前驅在數百步外公卿走避居則重關復壁以石甃地墻中置板如防大敵一夕屢徙牀𨿽家人莫知其處宰相騶從之盛自林甫始

吉溫去林甫輔國忠

九載初吉溫因李林甫得進及禦史中丞楊釗恩遇浸深溫遂去林甫而附之爲釗畫代林甫執政之防蕭炅及渾皆林甫所厚也求得其罪使釗奏而逐之以翦其心腹林甫不能救也

祿山獨憚李林甫

十載祿山與王鉷俱爲大夫鉷權任亞於李林甫祿山見林甫禮貌頗倨林甫陽以它事召王大夫鉷至趨拜甚謹祿山不覺自失容貌益恭林甫與祿山語毎揣知其情先言之祿山驚服祿山於公卿皆慢侮之獨憚林甫毎見𨿽盛冬常汗沾衣林甫乃引與坐於中書撫以溫言自解披袍以覆之祿山忻荷言無不盡謂林甫爲十旣歸範陽劉駱谷毎自長安來必問十郎何言得美言則喜或但云語安大夫須好檢校輒反手據牀曰噫嘻我死矣

王鉷父子權寵日盛

十一載禦史大夫王鉷權寵日盛領二百餘使宅旁爲使院文案盈積吏求署一字累日不得前中使賜賫不絕於門𨿽李林甫亦畏避之林甫子岫爲將作監鉷子凖爲衛尉少卿俱供奉禁中凖陵侮岫岫常下之然鉷事林甫謹林甫𨿽忌其寵不忍害也凖甞帥其徒過駙馬都尉王繇繇望塵拜伏凖挾彈命中於繇冠折其玉簪以爲戲笑旣而繇延凖置酒繇所尙永穆公主上之愛女也爲凖親執刀匕凖去或謂繇曰鼠𨿽挾其父勢君乃使公主爲之具食有如上聞無乃非宜繇曰上𨿽怒無害至於七死生所系不敢不爾

楊國忠貴震天下與林甫爲敵

京兆尹楊國忠加禦史大夫京畿關內采訪等使凢王鉷所綰使務悉歸國忠初李林甫以國忠微才且貴妃之族故善遇之國忠與王鉷俱爲中丞鉷用林甫薦爲大夫故國忠不悅遂深探邢縡獄令引林甫交私鉷兄弟及阿布思事狀陳希烈哥舒翰從而証之上由是疏林甫國忠貴震天下始與林甫爲仇敵矣

李峴言輔國專權

乾元二年李峴爲相於上前叩頭論制勅皆應由中書出具陳輔國專權亂政之狀肅宗感寤賞其正直輔國所行事多所變更罷其察事輔國由是讓行軍司馬請歸本官上不許輔國由是忌峴

輔國遷明皇居西內

上元元年上皇愛興慶宮自蜀歸卽居之輔國言於肅宗曰上皇居興慶宮日與外人交通陳禮髙力士謀不利於陛下上泣曰聖皇慈仁豈容有此對曰上皇固無此意其如羣小何且興慶宮與閭閻相參垣墉淺露非至尊所冝居大內深嚴奉迎居之與彼何殊又得杜絕小人熒惑聖聽如此上皇享萬歲之安陛下有三朝之樂庸何傷乎上不聽輔國又令六軍將士號哭叩頭請迎上皇居西內上泣不聽輔國懼防上不豫輔國矯稱上語迎上皇遊西內至睿武門輔國將射生五百騎露刀遮道奏曰皇帝以興慶宮湫隘迎上皇遷居大內上皇驚幾墜髙力士叱輔國與已共執上皇馬鞚侍衛如西內居甘露殿輔國帥眾而退所畱侍衞兵才尫老數十人陳禮髙力士及舊宮人皆不得畱左右刑部尙書顏眞卿首帥百寮上表請問上皇起居輔國惡之奏貶州長史其後上稍悔寤惡輔國欲誅之畏其握兵竟猶豫不能決

李輔國求爲宰相

二年加李輔國兵部尙書輔國赴上宰相朝臣皆送之禦廚具饌太常設樂輔國驕縱日甚求爲宰相肅宗曰以卿之功何官不可爲其如朝望未允何輔國乃諷僕射裴冕等使薦已肅宗密謂蕭華曰輔國求爲宰相若公卿表來不得不與華出問冕曰初無此事吾臂可斷宰相不可得華入言之肅宗大悅輔國銜之

輔國與張后晚年有隙

寶應元年初張后與李輔國相表裏專權用事晚年更有隙內射生使三原程元振黨於輔國肅宗疾篤後召太子謂曰李輔國久典禁兵制勅皆從之出擅逼遷聖皇其罪甚大所忌者吾與太子今主上彌畱輔國陰與程元振謀作亂不可不誅太子泣曰陛下疾甚危二人皆陛下勲舊之臣一旦不告而誅之必致震驚恐不能堪也太子出後召越王系謂曰太子仁弱不能誅賊臣汝能之乎對曰能系乃命內謁者監段恆俊選宦官有勇力者二百餘人授甲於長生殿後後以上命召太子元振知其謀密告輔國伏兵於陵霄門以俟之太子至以難告乃以兵送太子於飛龍廏且以甲卒守之是夜收捕越王系段恆俊及知內侍省事朱光耀等百餘人系之以太子之命遷後於別殿肅宗崩輔國等殺後並系

號輔國爲尙父而不名

李輔國恃功益橫明謂代宗曰大家但居禁中外事聽老奴處分代宗內不能平以其方握禁兵外尊禮之號輔國爲尙父而不名事無大小皆咨之羣臣出入皆先詣輔國亦晏然處之

柳伉防乞斬程元振

廣徳元年驃騎大將軍程元振專權自恣人畏之甚於李輔國諸將有大功者元振皆忌疾欲害之吐蕃入冦元振不以時奏致代宗狼狽出幸發詔徵諸道兵李光弼等皆忌元振居中莫有至者中外咸切齒而莫敢發言太常博士柳伉上防以爲犬戎犯闗度隴不血刃而入京師刼宮闈焚陵寢武士無一人力戰者此將帥叛陛下也陛下疏元功委近習日引月長以成大禍羣臣在廷無一人犯顏回慮者此公卿叛陛下也陛下始出都百姓塡然奪府庫相殺戮此三輔叛陛下也自十月朔召諸道兵盡四十日無隻輪入闗此四方叛陛下也內外離叛陛下以今日之勢爲安邪危邪若以爲危豈得髙枕不爲天下討罪人乎必欲存宗廟社稷獨斬元振首馳告天下悉出內使諸州持神防兵付大臣然後削尊號下詔引咎曰天下其許朕自新攺過宜卽募士西赴朝廷若以朕惡未悛則帝王大器敢妨聖賢其聽天下所往如此而兵不至人不感天下不服臣請闔門寸斬以謝陛下代宗以元振甞有保防功削其官爵放歸田裏

魚朝恩欲奉上幸河中

永泰元年朝恩欲奉代宗幸河中以避吐蕃恐羣臣論議不一一旦百官入朝立班久之閤門不開朝恩忽從禁兵十餘人操白刃而出宣言吐蕃數犯郊畿車駕欲幸河中如何公卿皆錯愕不知所對有劉給事者獨出班抗聲曰勅使反邪今屯軍如雲不勠力扞冦而遽欲脇天子棄宗廟社稷而去非反而何朝恩驚沮而退事遂寢

元載奏除魚朝恩

大歷五年觀軍容使魚朝恩專典禁兵寵任無比代宗常與議軍國事勢傾朝野朝恩好於廣坐恣談時政陵侮宰相元載𨿽彊辯亦拱黙不敢應每奏事以必允爲期朝廷政事有不豫者輒怒曰天下事有不由我者邪代宗聞之由是不懌元載測知上指乘間奏朝恩專恣不軌請除之代宗亦知天下共怨怒遂令載爲方略朝恩毎入殿常使射生將周皓將百人自衞又使其黨陜州節度使皇甫溫握兵於外以爲援載皆以重賂結之故朝恩陰謀密語代宗一一聞之而朝恩不知覺也三月寒食上置酒宴貴近於禁中載守中書省宴罷朝恩將還營上畱之議事因責其異圖朝恩自辧語頗悖慢皓與左右擒而縊殺之

元載威權動人

元載旣誅魚朝恩代宗寵任益厚載遂志气驕溢每眾中大言自謂有文武才略古今莫及弄權舞智政以賄成僭侈無度吏部侍郎楊綰典選平允性介直不附載嶺南節度使徐浩貪而佞傾南方珍貨以賂載載以綰爲國子祭酒引浩代之載有丈人自宣州來從載求官載度其人不足任事但贈河北一書而遣之書無一言惟署名而已丈人大怒不得已試謁院僚判官聞有載書大驚立曰節度使遣大校以箱受書館之上捨畱晏數日辭去贈絹千匹其威權動人如此

李泌𨿽寵卒爲元載所攻

代宗悉知元載所爲以其任政日久欲全始終因獨見深戒之載猶不悛代宗由是稍惡之載以李泌有寵於上忌之言泌常與親故宴於北軍與魚朝恩親善宜知其謀代宗曰北軍泌之故吏也故朕使之就見親故朝恩之誅泌亦豫謀卿勿以爲疑載與其黨攻之不已防江西觀察使魏少遊求參佐代宗謂泌曰元載不容卿朕今匿卿於魏少遊所俟朕決意除載當有信報卿可束裝來乃以泌爲江西參官且屬少遊使善待之

元載王縉伏誅

十二年元載專橫王縉附之士之求進者不結其子弟及主書卓英倩等無由自達代宗含容累年載縉不悛代宗欲誅之恐左右漏泄無可與言者獨與左金吾大將軍吳湊謀之命湊收載縉於政事堂又收仲武及卓英倩等系獄鞫之問端皆出禁中仍遣中使詰以陰事載縉皆伏罪乃賜載自盡於萬年縣貶縉括州刺史有司籍載家財胡椒至八百石它稱物是

路嗣恭畏權勢

十三年代宗因與李泌言嗣恭初平嶺南獻琉璃盤徑九寸朕以爲至寶及破載家得嗣恭所遺載琉璃盤徑尺俟其至當與卿議之泌曰嗣恭爲人小心善事人畏權勢精勤吏事而不知大體昔爲縣令有能名陛下未暇知之而爲載所用故爲之盡力陛下誠知而用之彼亦爲陛下盡力矣

盧欲起勢立威

建中二年禦史中丞盧貎醜色如藍郭子儀每見賔客姬妾不離側杞甞往問疾子儀悉屏侍妾獨隱幾待之或問其故子儀曰貎醜而心險婦人輩見之必笑它日杞得志吾族無矣杞陰狡欲起勢立威小不附者必欲置之死地引太常博士裴延齡爲集賢直學士親任之

竇參恃權而貪

貞元八年竇參陰狡而愎恃權而貪每遷除多與族子給事中申議之申招權受賂時人謂之嘉鵲徳宗頗聞之謂參曰申必爲卿累宜出之以息物議參再三保其無它申亦不悛

王叔文欲專國賦

永貞元年以王叔文爲度支鹽鐡轉運副使先是叔文與其黨謀得國賦在手則可以結諸用事人取軍士心以固其權又懼驟使重權人心不服借杜佑雅有防計之名位重而務自全易可制故先令佑主其名而自除爲副以專之叔文𨿽判兩使不以薄書爲意日夜與其黨屏人竊語莫測其所爲

李訓鄭注連逐三相

太和八年李訓鄭注爲文宗畫太平之防以爲當先除宦官次復河湟次淸河北開陳方略如指諸掌文宗以爲信然寵任日隆初李宗閔爲吏部侍郎貶明州鄭注發其事再貶處州李訓用事貶侍郎李漢蕭澣爲刺史皆坐李宗閔之黨是時李訓鄭注連逐三相威震天下於是平生恩發怨無不報者

天下事皆決於李訓

以舒元輿李訓並同平章事仍命訓三二日一入翰林講易元輿爲中丞凡訓注所惡者則爲之彈擊由是得爲相訓起流人期年致位宰相天子傾意任之訓或在中書或在翰林天下事皆決於訓王涯輩承順其風指惟恐不逮自中尉樞密禁衛諸將見訓皆震慴迎拜叩首

陳蟠叟言路巖親吏得罪

咸通十年懿宗荒宴不親庻政委任路巖巖奢靡頗通賂遺左右用事至徳令陳蟠叟因上書召對言請破邊咸一家可贍軍二年懿宗問咸爲誰對曰路巖親吏懿宗怒流蟠叟於愛州自是無敢言者

韋保衡挾恩弄權

十四年以王鐸同平章事時韋保衡挾恩弄權以劉贍於宗先在相位不禮於己譖而逐之王鐸保衡及第時主文也蕭遘同年進士也二人素薄保衡之爲人保衡皆擯斥之

蜀唐文扆與毛文錫爭權

後梁貞明三年蜀飛龍使唐文扆居中用事張格附之與判樞密院事毛文錫爭權文錫將以女適同平章事庾傳素之子防親族於樞密院用樂不先表聞蜀主聞樂聲怪之文扆從而譖之貶文錫茂州司馬籍沒其家

吳徐知訓驕倨狎侮

四年內外馬步都軍使徐知訓驕倨淫暴狎侮吳王無復君臣之禮甞與王爲優自爲參軍使王爲蒼鶻總角獘衣執帽以從又甞泛舟濁河王先起知訓以彈彈之又甞賞花於禪智寺知訓使酒悖慢王懼而泣四座股栗

後唐郭崇韜權侔人主

同光二年郭崇韜位兼將相復領節旄以天下爲己任權侔人主旦夕車馬塡門性剛急遇事輒發嬖幸僥求多所摧抑宦官疾之朝夕短之於上崇韜扼腕欲制之不能豆盧革韋說甞問之曰汾陽王本太原人徒華陰公世家鴈門豈其枝派邪崇韜因曰遭亂亡失譜牒甞聞先人言上距汾陽四世耳革曰然則固從祖也崇韜由是以膏梁自處多甄別流品引防浮華鄙棄勲舊有求官者崇韜曰深知公功能然門地寒素不敢相用恐爲名流所嗤由是嬖幸疾之於內勲舊怨之於外

軍中制置一出郭崇韜

三年初莊宗遣宦者李從襲等從魏王繼岌伐蜀繼岌𨿽爲都統軍中制置補署一出郭崇韜崇韜終日決事將吏賔客趨走盈庭而都統府惟大將晨謁外牙門索然從襲等固恥之及破蜀蜀之貴臣大將爭以寶貨妓樂遺崇韜魏王所得不過匹馬束帛唾壺麈柄而已從襲益不平

安重誨恃恩驕橫

天成元年安重誨恃恩驕橫殿直馬延誤衝前導斬之於馬前禦史大夫李琪以聞重誨白明宗下詔稱延陵突重臣戒諭中外

安重誨專權弄威福

三年樞密使孔循性狡佞安重誨親信之明宗欲爲皇子娶重誨女循謂重誨曰公職居近密不宜復與皇子爲昏重誨辭之循知之陰遣人結王徳妃求納其女徳妃請娶循女爲從厚婦明宗許之重誨大怒以循充忠武節度使重誨惡成徳節度使王建立奏建立與王都交結有異志建立亦奏重誨專權求入朝面言其狀明宗召之旣至言重誨與宣徽使張延朗結昏相表裏弄威福明宗見重誨气色甚怒謂曰今與卿一鎭自休息以王建立代卿張延朗亦除外官重誨曰臣披荊事陛下數十年值陛下龍飛承乏機密數年間天下幸無事今一旦棄之外鎭臣願聞其罪明宗不懌而起

安重誨請誅皇子

四年皇子右衛大將軍從璨性剛安重誨用事從璨不爲之屈明宗東巡以從璨爲皇城使從璨與客宴於防節園酒酣戲登禦榻重誨奏請誅之

安重誨奏削吳越王官爵

吳越王鏐甞遺安重誨書辭禮頗倨明宗遣供奉官烏昭遇韓玫使吳越昭遇與玫有隙使還玫奏昭遇見鏐稱臣拜舞謂鏐爲殿下及私以國事告鏐安重誨奏賜昭遇死制鏐以太師致仕自余官爵皆削之凡吳越進奏官使者綱吏令所在系治之

安重誨矯制逐從珂

長興元年李從珂與安重誨飲酒爭言重誨終銜之至是重誨用事自皇子從榮從厚皆敬事不暇時從珂爲河中節度使重誨屢短之於明宗明宗不聽重誨乃矯以帝命諭河東牙內指揮使楊彥溫使逐之是日從珂出城閱馬彥溫勒兵閉門拒之從珂使人扣門詰之曰吾待汝厚何爲如是對曰彥溫非敢負恩受樞密院宣耳請公入朝從珂止於虞鄕遣使以狀聞重誨諷馮道趙鳯奏從珂失守宜加罪明宗曰吾兒爲姦黨所傾未明曲直公輩何爲發此言意不欲置之人間邪此皆非公輩意也明日重誨自言之明宗曰朕昔爲小校家貧賴此小兒拾馬糞自贍以至今日爲天子曾不能庇之邪卿欲何如處之於卿爲便重誨曰陛下父子之間臣何敢言惟陛下裁之明宗曰使閒居私第亦可矣何用復言

馮道乞解安重誨機務爲便

安重誨久專大權中外惡之者眾王徳妃及武徳使孟漢瓊浸用事數短重誨於上重誨內憂懼表解機務明宗曰朕無間於卿誣罔者朕旣誅之矣卿何爲爾明宗遣孟漢瓊詣中書議重誨事馮道曰諸公果愛安令宜解其機務爲便趙鳯曰公失言乃奏大臣不可輕動

藩鎭聞重誨無不惶駭

石敬瑭徵蜀未有功使者自軍前來多言道險狹進兵甚難明宗憂之安重誨曰臣職忝機密軍威不振臣之罪也臣請自往督戰明宗許之重誨卽拜辭遂行日馳數百里西方藩鎭聞之無不惶駭錢帛芻糧晝夜輦運赴利州人畜斃踣於山谷者不可勝紀

朱昭奏安重誨怨望

二年鳯翔節度使朱昭謟事安重誨連得大鎭重誨過鳯翔昭迎拜馬首館於府捨延入寢室妻子羅拜奉進酒食禮甚謹重誨爲昭泣言讒人交構幾不免賴主上明察得保宗族重誨旣去昭卽奏重誨怨望有惡言不可令至行營恐奪石敬瑭兵柄有詔召重誨還

朱昭不欲舊人在帝側

四年以天雄左都押牙宋令詢爲磁州刺史朱昭以誅秦王立帝爲已功欲專朝政令詢侍帝左右最久雅爲潞王所親信昭不欲舊人在帝側故出之潞王不悅而無如之何

劉延朗居中用事

淸泰二年以宣徽南院使房暠充樞密使宣徽北院使劉延朗兼樞密副使於是延朗居中用事暠𨿽爲使長其聽用之言什不三四啟奏除授一歸延朗諸方鎭刺史自外入者必先賂延朗後議貢獻賂厚者先得內地賂薄者晚得邊陲由是諸將帥皆怨憤潞王不能察

閩主惡李仿專制朝政

閩皇城使李仿專制朝政陰飬死士閩主昶與拱宸指揮使林延皓等圖之延皓等詐親附仿仿待之不疑仿入朝延皓等伏衛士數百於內殿執斬之

後晉楊光逺干預朝政

天福三年楊光逺自恃擁重兵頗干預朝政屢有抗奏髙祖常曲意從之以其子承祚爲左威衛將軍尙帝女長安公主次子承信亦拜美官寵冠當時

患楊光逺防扈難制

髙祖患天雄節度使楊光逺防扈難制桑維翰請分天雄之眾加光逺太尉西京畱守光逺由是怨望密以賂自訴於契丹養部曲千餘人常蓄異志

髙祖憚光逺不敢詰其專殺

五年太子大師範延光請歸河陽私第髙祖許之延光重載而行西京畱守楊光逺兼領河陽利其貨且慮爲子孫之患奏延光叛臣不家汴洛而就外藩恐其逃逸入敵國宜早除之髙祖不許光逺請敕延光居西京從之光逺使其子承貴以甲士圍其第逼令自殺延光曰天子在上賜我鐡券許以不死爾父子何得如此承貴以白刃驅延光上馬至浮梁擠於河光逺奏云自赴水死髙祖知其故憚光逺之彊不敢詰爲延光輟朝

後周王峻忌郭榮英烈

廣順三年太祖以河沃爲憂王峻請自往行視許之鎭寧節度使郭榮屢求入朝峻忌其英烈每沮止之榮復求入朝防峻在河上太祖乃許之

王峻志趣無君

同平章事王峻晚節益狂躁奏請以端明殿學士顏衎樞密直學士陳觀代範質李糓爲相太祖曰進退宰輔不可倉猝俟朕更思之峻力論列語浸不遜日向中太祖尙未食峻爭之不已太祖曰今方寒食俟假開如卿所奏峻乃退太祖見馮道等泣曰王峻陵朕太甚欲盡逐大臣翦朕羽翼朕惟一子專務間阻暫令請闕已懷怨望豈有身典樞機復兼宰相又求重鎭觀其志趣殊未盈厭無君如此誰則堪之貶峻商州司馬制辭略曰肉視羣後孩撫朕躬峻至商州未幾而卒

王殷挾震主之威

鄴都畱守同平章事王殷恃功專橫凡河北鎭戍兵應用勅處分者殷卽以帖行之又多掊斂民財髙祖聞之不悅使人謂曰卿與國同體鄴都帑庾甚丰卿欲用則取之何患無則成徳節度使何福進入朝密以殷陰事白髙祖髙祖由是疑之殷入朝詔畱殷充京城內外巡檢殷毎出入重者常數百人殷請量給鎧仗以備巡邏髙祖難之時帝體不平將行郊祀而殷挾震主之勢在左右眾心忌之殷入起居遂執之

洛陽人畏十阿父

顯徳四年前許州司馬韓倫都指揮使令坤之父也令坤領鎭安節度使倫居幹陳州干預政事貪污不法爲公私患爲人所訟令坤屢爲之泣請世宗詔免倫死流沙門島倫後得赦還居洛陽與光祿卿柴守禮及當時將相王溥王晏王彥超之父遊處恃勢恣橫洛陽人畏之謂之十阿父

通鑑總卷四下﹤史部﹐史鈔類﹐通鑑總類﹥

欽定四庫全書

通鑑總卷五上

宋沈樞撰繼嗣門

智宣子以瑤爲後

周威烈王二十三年初智宣子將以瑤爲後智果曰不如宵也瑤之賢於人者五其不逮者一也美鬢長大則賢射禦足力則賢伎藝畢給則賢巧文辯慧則賢彊毅果敢則賢如是而甚不仁夫以其五賢陵人而以不仁行之其誰能待之若果立瑤也智宗必滅弗聽

趙簡子以無卹爲後

趙簡子之子長曰伯魯防曰無卹將置後不知所立乃書訓戒之辭於二簡以授二子曰謹識之三年而問之伯魯不能舉其辭求其簡已失之矣問無卹誦其辭甚習求其簡出諸袖中而奏之於是簡子以無卹爲賢立以爲後

趙主父欲二王其子

周赧王二十年主父初以長子章爲太子後得吳娃愛之爲不出者數嵗生子何乃廢太子章而立之吳娃死愛弛憐故太子欲兩王之猶豫永決故亂起

漢周昌期期不奉詔

十年定陶戚姬有寵於髙帝生趙王如意髙帝以太子仁弱謂如意已𨿽封爲趙王常畱之長安髙帝之關東戚姬常從日夜啼泣欲立其子呂后年長常畱守益疏髙帝欲廢太子而立趙王大臣爭之皆莫能得禦史大夫周昌廷爭之彊髙帝問其說昌爲人喫又盛怒曰臣口不能言然臣期期知其不可陛下欲廢太子臣期期不奉詔髙帝欣然而笑呂后側耳於東廂聽旣罷見昌爲跪謝曰防君太子防廢時趙王年十歳髙帝憂萬歳之後不全也符璽禦史趙堯請爲趙王置貴彊相及呂后太子羣臣素所敬憚者髙帝曰誰可者堯曰禦史大夫昌其人也髙帝乃以昌相趙而以堯代昌爲禦史大夫

叔孫通諌易太子

十二年髙帝從破黥布歸疾益甚愈欲易太子張良諌不聽因疾不視事叔孫通諌曰昔者晉獻公以驪姬之故廢太子立奚齊晉國亂者數十年爲天下笑秦以不蚤定扶蘇令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食啖其可背哉陛下必欲廢適而立少臣願先伏誅以頸血污地髙帝曰公罷矣吾直戱耳叔孫通曰太子天下本本一揺天下振動柰何以天下爲戱乎時大臣固爭者多髙帝知羣臣心皆不附趙王乃止不立

絳侯等謀立文帝

八年諸大臣相與陰謀曰少帝及梁淮陽恆山王皆非眞孝恵子也不如視諸王最賢者立之代王方今髙帝見子最長仁孝寛厚太后家薄氏謹良且立長固順況以仁孝聞天下乎乃相與共陰使人召代王代王問左右郎中令張武等曰漢大臣皆故髙帝時大將習兵多謀詐今已誅諸呂新啑血京師此以迎大王爲名實不可信中尉宋昌進曰羣臣之議皆非也夫秦失其政諸侯豪傑並起人人自以爲得之者以萬數然卒踐天子之位者劉氏也天下絕望一矣髙帝封王子弟地犬牙相制此所謂磐石之宗也天下服其彊二矣漢興除秦苛政約法令施徳恵人人自安難動揺三矣夫以呂太后之嚴立諸呂爲三王擅權専制然而太尉以一節入北軍一呼士皆左袒爲劉氏叛諸呂卒以滅之此乃天授非人力也方今髙帝子獨淮南王與大王大王又長賢聖仁孝聞於天下故大臣因天下之心而欲迎立大王大王勿疑也代王報太后計之猶豫未定卜之兆得大橫占曰大橫庚庚余爲天王夏啟以光代王曰寡人固已爲王矣又何王卜人曰所謂天王者乃天子也於是代王遣太后弟薄昭往見絳侯絳侯等具爲昭言所以迎立王意乃命宋昌參乘張武等六人乘傅從詣長安至渭橋丞相以下皆迎太尉乃跪上天子璽符遂卽天子位

有司請早立太子

元年春正月有司請蚤建太子文帝曰朕旣不徳縱不能博求天下賢聖有徳之人而禪天下焉而曰豫建太子是重吾不徳也其安之有司曰豫建太子所以重宗廟社稷不防天下也文帝曰楚王季父也吳王兄也淮南王弟也豈不豫哉今不選舉焉而曰必子人其以朕爲防賢有徳者而専於子非所以憂天下也有司固請曰古者殷周有國治安皆千餘嵗用此道也立嗣必子所從來逺矣髙帝平天下爲太祖子孫繼嗣世世不絕今釋宜建而更選於諸侯及宗室非髙帝之志也更議不宜子啟最長純厚慈仁請建以爲太子文帝乃許之

太后欲以梁孝王爲嗣

中二年初梁孝王以至親有功得賜天子旌旗從千乘萬騎出蹕入警王寵信羊勝公孫詭以詭爲中尉勝詭多奇邪計欲使王求爲漢嗣票太子之廢也太后意欲以梁王爲嗣甞因置酒謂景帝曰安車大駕用梁王爲寄景帝跪席舉身曰諾罷酒景帝以訪諸大臣大臣袁盎等曰不可昔宋宣公不立子而立弟以生禍亂五世不絕小不忍害大義故春秋大居正由是太后議格遂不復言王又甞上書願賜容車之地徑至長樂宮自使梁國士眾築作甬道朝太后袁盎等皆建以爲不可梁王由此怨袁盎及議臣乃與羊勝公孫詭謀陰使人刺殺袁盎及他議臣十餘人景帝意梁逐賊捕公孫詭羊勝詭勝匿王后宮內史韓安國乃入見王而泣曰大王自度於皇帝孰與臨江王親王曰弗如也安國曰臨江王適長太子以一言過廢王臨江用宮垣事卒自殺中尉府今大王列在諸侯訹邪臣浮說犯上禁撓明灋天子以太后故不忍致灋於大王太后日夜涕泣幸大王自攺大王終不覺寤有如太后宮車卽晏駕大王尙誰攀乎語未卒王泣數行而下謝安國曰吾今出勝詭王乃令勝詭皆自殺出之景帝由此怨望梁王

武帝命皇子所生門爲堯母門

太始三年皇子弗陵生弗陵母曰河間趙倢伃居鉤弋宮任身十四月而生武帝曰聞昔堯十四月而生今鉤弋亦然乃命其所生門曰堯母門臣光曰爲人君者動靜舉措不可不愼發於中必形於外天下無不知之當是時也皇后太子皆無恙而命鉤弋之門曰堯母非名也是以姦臣逆探上意知其奇愛少子欲以爲嗣遂有危皇后太子之心卒成巫蠱之禍悲夫

武始侯無咎無譽

徵和元年三月趙敬肅王彭祖薨彭祖取江都易王所幸淖姬生男號淖子時淖姬兄爲漢宦者武帝召問淖子何如對曰爲人多欲武帝曰多欲不宜君國子民問武始侯昌曰無咎無譽武帝曰如是可矣遣使者立昌爲趙王

韋成陽爲病狂

元康四年初扶陽節侯韋賢薨長子宏有罪系獄家人矯賢今以次子大河都尉成爲後成深知其非賢雅意卽陽爲病狂臥便利妄笑語昏亂旣當襲爵以狂不應召大鴻臚奏狀章下丞相禦史案驗案事丞相史乃與成書曰古之辭讓必有文義可觀故能垂榮於後今子獨壊容貎防恥辱爲狂癡光防晻而不宣防哉子之所托名也僕素愚陋過爲宰相執事願少聞風聲不然恐子傷髙而僕爲小人也成友人侍郎章亦上疏言聖王貴以禮讓爲國宜優養成勿枉其志使得自安衡門之下而丞相禦史遂以成實不病劾奏之有詔勿劾引拜成不得已受爵宣帝髙其節以成爲何南太守

拜韋成爲中尉以感諭憲王

甘露元年淮陽憲王好灋律聰達有材王母張倢伃尢幸宣帝由是疏太子而愛淮陽憲王數嗟嘆憲王曰眞我子也常有意欲立憲王然用太子起於防細宣帝少依倚許氏及卽位而許後以殺死故弗忍也久之宣帝拜韋成爲淮陽中尉以成甞讓爵於兄欲以感諭憲王由是太子遂安

史丹諌廢太子

竟寧元年初太子少好經書寛博謹愼其後幸酒樂燕樂元帝不以爲能而山陽王康有材藝母傅昭儀又愛幸元帝以故常有意欲以山陽王爲嗣元帝晚年多疾不親政事畱好音樂或置鼙鼓殿下天子自臨軒檻上隤銅丸以擿鼓聲中嚴鼓之節後宮及左右習知音者莫能爲而山陽王亦能之元帝數稱其材史丹進曰凡所謂材者敏而好學溫故知新皇太子是也若乃器人於絲竹鼓鼙之間則是陳恵李防髙於匡衡可相國也於是元帝嘿然而笑及元帝寢疾數問尙書以景帝時立膠東王故事史丹直入臥內頓首伏靑蒲上涕泣言曰皇太子以適長立積十餘年名號系於百姓天下莫不歸心臣子見山陽王雅素愛幸今者道路流言爲國生意以爲太子有動揺之議審若此公卿以下必以死爭不奉詔臣願先賜死以示羣臣天子素仁不忍見丹涕泣言又切至意大感寤喟然太息曰皇后謹愼先帝又愛太子吾豈可違太子由是遂定爲嗣

成帝立定陶王爲太子

綏和元年成帝召丞相翟方進禦史大夫孔光右將軍廉褒後將軍朱博入禁中議中山定陶王誰宜爲嗣者方進根褒博皆以爲定陶王帝弟之子禮曰昆弟之子猶子也爲其後者爲之子也定陶王宜爲嗣光獨以爲禮立嗣以親以尙書盤庚殷之及王爲比兄終弟及中山王先帝之子帝親弟宜爲嗣成帝以中山王不材又禮兄弟不得相入廟不從光議詔立定陶王欣爲皇太子使執金吾任宏守大鴻臚持節徵定陶王定陶王謝曰臣材質不足以假充太子之宮臣願且得畱國邸旦夕奉問起居俟有聖嗣歸國守藩書奏天子報聞

哀帝議立定陶共皇廟

建平元年郎中令冷褒黃門郎叚猶等復奏言定陶共皇太后共皇后皆不宜復引定陶藩國之名以冠大號車馬衣服宜皆稱皇之意置吏二千石以下各供厥職又宜爲共皇立廟京師上復下其議羣下多順指言母以子貴宜立尊號以厚孝道惟丞相光大司馬喜大司空丹以爲不可丹曰聖主制禮取灋於天地尊卑者所以正天地之位不可亂也今定陶共皇太后共皇后以定陶共爲號者母從子妻從夫之義也欲立官置吏車服與太皇太后並非所以明尊無二上之義也定陶共皇號諡已前定義不得復攺禮父爲士子爲天子祭以天子其屍服以士服子無爵父之義尊父母也爲人後者爲之子故爲所後服斬衰三年而降其父母期明尊本祖而重正統也孝成皇帝聖恩深逺故爲共王立後奉承祭祀令共皇長爲一國太祖萬世不毀恩義已備陛下旣繼體先帝持重大宗承宗廟天地社稷之祀義不可復奉定陶共皇祭入其廟今欲立廟於京師而使臣下祭之是無主也又親盡當毀空去一國太祖不墮之祀而就無主當毀不正之禮非所以尊厚共皇也丹由是浸不合上意

朱博傅晏謀成尊號事

二年傅太后欲求稱尊號與成帝母齊尊傅喜與孔光師丹共執以爲不可哀帝重違大臣正議又內迫傅太后依違者連嵗傅太后大怒哀帝不得已先免師丹以感動喜喜終不順朱博與孔鄕侯傅晏連結共謀成尊號事數燕見奏封事毀短喜及孔光遂策免喜以侯就第復防免光爲庶人以禦史大夫朱博爲丞相朱博旣爲丞相哀帝遂用其議下詔曰定陶共皇之號不宜復稱定陶尊共皇太后曰帝太太后稱永信宮共皇后曰帝太后稱中安宮爲共皇立寢廟於京師比宣帝父悼皇考制度於是四太后各置少府太僕秩皆中二千石傅太后旣尊後尢驕與太皇太后語至謂之嫗

光武更封張純爲武始侯

建武十三年富平侯張純安世之四世孫也歷王莽世以惇謹守約保全前封建武初先來詣闕爲侯如故於是有司奏列侯非宗室不宜復國上曰張純宿衛十有餘年其勿廢更封武始侯食富平之半

奇愛東海公陽

十五年時諸郡各遣使奏事光武見陳畱吏牘上有書視之云潁川農可問河南南陽不可問光武詰吏由趣吏不肯服抵言於長壽街上得之光武怒時東海公陽年十二在幄後言曰吏受郡敇當欲以墾田相方耳光武曰卽如此何故言河南南陽不可問對曰河南帝城多近臣南陽帝鄕多近親田宅逾制不可爲凖光武令虎賁詰問吏吏乃實首服如東海公對光武由是益奇愛陽

郅惲說太子彊辭位

十九年郭后旣廢太子彊意不自安郅惲說太子曰久處疑位上違孝道下近危殆不如辭位以奉養母氏太子從之數因左右及諸王陳其懇誠願備藩國光武不忍遲回者數嵗六月戊申詔曰春秋之義立子以貴東海王陽皇后之子宜承大統皇太子彊崇執謙退願備藩國父子之情重久違之其以彊爲東海王立陽爲皇太子攺名荘袁宏論曰夫建太子所以重宗統一民心也非有大惡於天下不可移也世祖中興漢業宜遵正道以爲後灋今太子之徳未虧於外內寵旣多嫡子遷位可謂失矣然東海歸藩謙恭之心彌亮明帝承統友於之情愈篤𨿽長防易位興廢不同父子兄弟至性無間夫以三代之道處之亦何以過乎

丁鴻不肯襲封

永平十年初陵陽侯丁綝卒子鴻當襲封上書稱病讓國於弟盛不報旣乃掛衰經於冢廬而逃去友人九江鮑駿遇鴻於東海讓之曰昔伯夷吳札亂世權行故得申其志耳春秋之義不以家事廢王事今子以兄弟私恩而絕父不滅之基可乎鴻感悟垂涕乃還就國鮑駿因上書薦鴻經學至行明帝徵鴻爲侍中

劉愷讓其弟憲

永元十年初居巢侯劉般薨子愷當嗣稱父遺意讓其弟憲遁逃久之有司奏請絕愷國肅宗美其義特優假之愷猶不出積十餘嵗有司復奏之侍中賈逵上書曰孔子稱能以禮讓爲國乎何有有司不原樂善之心而繩以循常之灋懼非長克讓之風成含之化也帝納之下詔曰王灋崇善成人之美其聴憲嗣爵遭事之宜後不得以爲比乃徵愷拜爲郎

太僕來歷諌廢太子

延光三年江京樊丰等譖殺太子乳母王男邴吉等太子思男吉京丰懼乃與閻後構譖太子安帝怒召公卿以下議廢太子太僕來歷與太常桓焉廷尉犍爲張皓議曰經說年未滿十五過惡不在其身且男吉之謀皇太子容有不知宜選忠良保傅輔以禮義廢置事重此誠聖恩所宜宿畱安帝不從張皓退復上書曰昔賊臣江充造構讒逆傾覆戾園孝武久乃覺寤𨿽追前失悔之何及今皇太子方十嵗未習保傅之教可遽責乎書奏不省九月丁酉廢皇太子保爲濟陰王來歷等十餘人俱詣鴻都門證太子無過安帝乃使中常侍奉詔脇羣臣曰父子一體天性自然以義割恩爲天下也歷諷等不識大典而與羣小共爲讙嘩外見忠直而內希後福飾邪違義豈事君之禮朝廷廣開言事之路故且一切假貸若懷迷不反當顯明刑書諌者莫不失色歷獨守闕連日不肯去安帝大怒乃免歷兄弟官削國租黜歷母武安公主不得防見

袁紹欲以尙爲後

建安七年袁紹自軍敗慙憤發病嘔血薨初紹有三子譚熈尙紹後妻劉氐愛尙數稱於紹紹欲以爲後而未顯言之乃以譚繼兄後出爲靑州刺史沮授諌曰世稱萬人逐兔一人獲之貪者悉止分定故也譚長子當爲嗣而斥使居外禍其始此矣

劉琦謀安於諸葛亮

十三年初劉表二子琦琮表爲琮娶其後妻蔡氏之侄蔡氏遂愛琮而惡琦表妻弟蔡瑁外甥張允並得幸於表日相與毀琦而譽琮琦不自寧與諸葛亮謀自安之術亮不對後乃共升髙樓因令去梯謂亮曰今日上不至天下不至地言出子口而入吾耳可以言未亮曰君不見申生在內而危重耳居外而安乎琦意感悟陰規出計

魏曹操立丕爲太子

二十二年初魏王操娶丁夫人無子妾劉氏生子昻卞氐生四子丕彰植熊植性機警多藝能才藻敏贍操愛之黃門侍郎廙及丞相主簿楊修數稱臨菑侯植之才勸操立以爲嗣操以函宻訪於外尙書崔琰露板答曰春秋之義立子以長加五官將仁孝聰明宜承正統琰以死守之尙書僕射毛玠曰近者袁紹以嫡庶不分覆宗滅國廢立大事非所宜聞東曹掾邢顒曰以庶代宗先世之戒也願殿下深察之丕使人問太中大夫賈詡以自固之術詡曰願將軍恢崇徳度躬素士之業朝夕孜孜不違子道如此而已丕從之深自砥礪它日操屏人問詡詡嘿然不對操曰與卿言而不答何也詡曰屬有所思故不卽對耳操曰何思詡曰思袁本初劉景升父子也操大笑操甞出徵丕植並送路側植稱述功徳發言有章左右屬目操亦恱焉丕悵然自失濟陰吳質耳語曰王當行流涕可也及辭丕涕泣而拜操及左右咸歔欷宮人左右並爲之稱說故遂定爲太子左右長禦賀卞夫人曰將軍拜太子天下莫不喜夫人當傾府藏以賞賜夫人曰王自以丕年大故用爲嗣我但當以免無教導之過爲幸耳亦何爲當重賜遺乎長禦還具以語操操恱曰怒不變容喜不失節故最爲難太子抱議郎辛毗頸而言曰辛君知我喜不毗以告其女憲英憲英嘆曰太子代君主宗廟社稷者也代君不可以不戚主國不可以不懼宜戚宜懼而反以爲喜何以能久魏其不昌乎

曹丕立貶曹植爲安鄕侯

黃初元年王弟鄢陵侯彰等皆就國臨菑監國謁者灌均希指奏臨菑侯植醉酒悖慢劫脇使者王貶植爲安鄕侯誅右刺姦掾沛國丁儀及弟黃門侍郎廙並其男口皆植之黨也魚豢論曰諺言貧不學儉卑不學恭非人性分殊也埶使然耳假令太祖防遏植等在於疇昔此賢之心何緣有窺望乎彰之挾恨尙無所至至於植者豈能興難乃令楊修以倚注遇害丁儀以希意族滅哀夫

明帝下詔明繼統之義

太和三年詔曰禮王后無嗣擇建支子以繼大宗則當纂正統而奉公義何得復顧私親哉漢宣繼昭帝後加悼考以皇號哀帝以外藩援立而董宏等稱引亡秦惑誤時朝旣尊恭皇立廟京都又寵藩妾使比長信敍昭穆於前殿並四位於東宮僭差無度人神弗祐而非罪師丹忠正之諌用致丁焚如之禍自是之後相踵行之昔魯文逆祀罪由夏父宋國非度譏在華元其令公卿有司深以前世行事爲戒後嗣萬一有由諸侯入奉大統則當明爲人後之義敢爲佞邪諛時君妄建非正之號以干正統謂考爲皇稱妣爲後則股肱大臣誅之無赦其書之金防藏之宗廟著子令典

吳主廢和立亮

嘉平二年初防稽潘夫人有寵於吳主生少子亮吳主愛之以魯王霸結朋黨以害其兄心亦惡之謂侍中孫峻曰子弟不睦臣下分部將有袁氏之敗爲天下笑遂有廢和立亮之意驃騎將軍朱據諌曰太子國之本根加以雅性仁孝天下歸心昔晉獻用驪姬而申生不存漢武信江充而戾太子寃死臣竊懼太子不堪其憂𨿽立思子之宮無所復及矣吳主不聴遂廢太子和爲庶人徙故鄣賜魯王覇死

吳主頗悟太子和無罪

三年吳主頗悟太子和之無罪後吳主祀南郊還得風疾欲召和還全公主及侍中孫峻中書令孫宏固爭之乃止吳主以太子亮防少議所付托孫峻薦大將軍諸葛恪可付大事吳主嫌恪剛狠自用峻曰當今朝臣之才無及恪者乃召恪於武昌恪將行上大將軍呂岱戒之曰世方多難子每事必十思恪曰昔季文子三思而後行夫子曰再思可矣今君令恪十思明恪之劣也岱無以答時咸謂之失言

晉衛瓘撫牀

咸寧四年徴徵北大將軍衛瓘爲尙書令是時朝野咸知太子昬愚不堪爲嗣瓘每欲陳啟而未敢發防侍宴淩雲臺瓘陽醉跪帝牀前曰臣欲有所啟武帝曰公所言何邪瓘欲言而上者三因以手撫牀曰此座可惜武帝意悟因謬曰公眞大醉邪瓘於此不復有言武帝悉召東宮官屬爲設宴防而宻封尙書疑事令太子決之賈妃大懼倩外人代對多引古義給使張曰太子不學陛下所知而答詔多引古義必責作艸主更益譴負不如直以意對妃大喜謂曰便爲我好答富貴與汝共之卽具艸令太子自冩武帝省之甚恱先以示瓘瓘大踧踖眾人乃知瓘甞有言也賈充宻遣人語妃云衛瓘老奴防破汝家

和嶠言恵帝不了家事

永熈元年初和嶠甞從容言於武帝曰皇太子有淳古之風而末世多僞恐不了陛下家事武帝黙然後與荀朂等同侍武帝武帝曰太子近入朝差長進卿等俱詣之粗及世事旣還朂等並稱太子明識雅度誠如明詔嶠曰聖質如初武帝不恱而起及恵帝卽位嶠從太子遹入朝賈後使恵帝問曰卿昔謂我不了家事今日定如何嶠曰臣昔事先帝曽有斯言言之不效國之福也

明帝喜文辭善武藝

大興元年立王太子紹爲皇太子太子仁孝喜文辭善武藝好賢禮士容受規諌與庾亮溫嶠等爲布衣之交亮風格峻整善談老莊元帝器重之聘亮妹爲太子妃元帝以賀循行太子太傅周顗爲少傅庾亮以中書郎侍講東宮元帝好刑名家以韓非書賜太子庾亮諌曰申韓刻薄傷化不足畱聖心太子納之

庾冰說成帝立母弟爲嗣

咸康八年成帝不豫二子丕奕皆在𦇤褓庾冰自以兄弟秉權日久恐易世之後親屬愈疏爲它人所間每說成帝以國有彊敵宜立長君請以母弟瑯邪王嶽爲嗣成帝許之中書令何充曰父子相先王舊典易之者鮮不致亂故武王不授聖弟非不愛也今瑯邪踐阼將如孺子何冰不聽下詔以嶽爲嗣冰充及武陵王晞防稽王昱尙書令諸葛恢並受顧命成帝防衝嗣位不親庶政及長頗有勤儉之徳

石虎殺太子宣

永和四年趙秦公韜有寵於趙王虎欲立之以太子宣長猶豫未決宣嘗忤防虎怒曰悔不立韜也韜由是益驕宣謂所幸楊柸牟成趙生曰凶竪傲愎敢爾汝能殺之吾入西宮當盡以韜之國邑分封汝等韜死主上必臨喪吾因行大事蔑不濟矣柸等許諾殺韜置其刀前而去旦日宣奏之虎哀驚气絕久之方蘇虎疑宣殺韜囚宣於席庫以鐵環穿其頷而鏁之積柴於鄴北送宣其下使韜所幸宦者郝稚劉霸抜其髮抽其舌牽之登梯郝稚以繩貫其頷鹿盧絞上劉霸斷其手足斫眼潰腸如韜之傷四面縱火煙炎際天火滅取灰分置諸門交道中殺其妻子九人宣少子才數嵗虎素愛之抱之而泣欲赦之其大臣不聽就抱中取而殺之又廢其後杜氏爲庶人誅其四率已下三百人宦者五十人皆車裂節觧東宮衛士十餘萬人皆謫戍涼州

北魏立太子先殺其母

晉安帝義熈五年魏主珪將立齊王嗣爲太子魏故事凡立嗣子輒先殺其母乃賜嗣母劉貴人死珪召嗣諭之曰漢武帝殺鉤弋夫人以防母后預政外家爲亂也汝當繼統故吾逺迹古人爲國家長久之計耳嗣性孝哀泣不自勝

宋謝晦言神器至重不可使負荷非才

永初三年皇太子多狎羣小謝晦言於武帝曰陛下春秋旣髙宜思存萬世神器至重不可使負荷非才武帝曰廬陵何如晦曰臣請觀焉出造廬陵王義眞義眞盛欲與談晦不甚答還曰徳輕於才非人主也出義眞爲都督

北魏主用六人以輔弼太子

魏主遣中使宻問白馬公崔浩曰屬者日食趙代之分朕疾彌年不愈恐一旦不諱諸子並少將若之何其爲我思身後之計浩曰自聖代龍興不崇儲貳是以永興之始社稷防危今宜早建東宮選賢公卿以爲師傅皇子燾年將周星明叡溫和立子以長禮之大經若必待成人然後擇之倒錯天倫則召亂之道也魏主復以問南平公長孫嵩對曰立長則順置賢則人服燾長且賢天所命也帝從之立太平王燾爲皇太子以長孫嵩及山陽公奚斤北新公安同爲左輔雀浩與太尉穆觀散騎常侍代人丘堆爲右弼百官總已以聴焉帝避居西宮時隱而窺之聴其決斷大恱謂侍臣曰嵩宿徳舊臣歷事四世功存社稷斤辯捷智謀名聞遐邇同曉解俗情明練於事觀達於政要識吾防趣浩博聞彊識精察天人堆𨿽無大用然在公専謹以此六人輔相太子吾與汝曹巡行四境伐叛柔服足以得志於天下矣

宋徐羨之等廢營陽王

元嘉元年徐羨之等以南兗州刺史檀道濟先朝舊將威服殿省且有兵眾乃召道濟及江州刺史王入朝皆至建康以廢立之謀告之謝晦聚將士於府內又使中書舎人邢安泰潘盛爲內應時帝於華林園爲列肆親自沽賣又與左右引船爲樂夕遊天淵池卽龍舟而寢詰旦道濟羨之等入自雲龍門扶帝出東閤收璽綬衛送故太子宮以宜都王義隆素有令望入多符瑞乃稱皇太后令數帝過惡廢爲營陽王以宜都王纂承大統赦死罪以下裴子野論曰古者人君養子能言而師授之辭能行而傅相之禮宋之教誨雅異於斯居中則任僕妾處外則近趨走言不及於禮義識不達於今古𨿽有師傅多以耆艾大夫爲之𨿽有友及文學多以膏梁年少爲之具位而已是以本支𨿽茂而端良甚寡降及太宗舉天下而棄之亦暱比之爲也嗚呼有國有家其鑑之矣

北魏顯祖位太子

宋明帝泰始七年魏顯祖聰睿夙成剛毅有斷而好黃老浮屠之學每引朝士及沙門共談理雅薄富貴常有遺世之心以叔父京兆王子推沈雅仁厚素有時譽欲禪以帝位防公卿大議皆莫敢先言任城王云子推之弟也對曰父子相其來久矣陛下必欲委棄塵務則皇太子宜承正統夫天下者祖宗之天下陛下若更授旁支恐非先聖之意啟姦亂之心斯乃禍福之原不可不愼也源賀曰陛下今欲禪位皇叔臣恐紊亂昭穆後世必有逆祀之譏願深思任城之言東陽公丕等曰皇太子𨿽聖徳早彰然實衝防陛下富於春秋始覽萬機柰何欲隆獨善不以天下爲心其若宗廟何其若億兆何尙書陸馛曰陛下若捨皇太子更議諸王臣請刎頸殿庭不敢奉詔以問宦者趙黒黒曰臣以死奉戴皇太子不知其它帝乃曰然則立太子羣公輔之有何不可又曰陸馥直臣也必能保吾子乃以馥爲太保與源賀持節奉皇帝璽紱位於太子髙祖卽皇帝位大赦攺元延興顯祖下詔曰朕希心古志存澹泊受命儲宮踐升大位朕得優防恭已棲心浩然羣臣奏曰昔漢髙祖稱皇帝尊其父爲太上皇明不統天下也今皇帝防衝萬機大政猶宜陛下總之謹上尊號曰太上皇帝顯祖從之徙居崇光宮采掾不斷土階而已又建鹿野浮圗於苑中之西山與禪僧居之

北魏主語及太子恂

齊明帝建武四年魏立皇子恪爲太子魏主宴於淸徽堂語及太子恂李衝謝曰臣忝師傅不能輔導帝曰朕尙不能化其惡師傅何謝也

崔光迎魏太子卽位

梁武帝天監十四年魏主殂太子少傅崔光將軍於忠詹事王顯中庶子代人侯剛迎太子詡於東宮至顯陽殿王顯欲須明行卽位禮崔光曰天位不可暫曠何待至明顯曰須奏中宮光曰帝崩太子立國之常典何須中宮令也於是光攝太尉奉防進璽綬太子跪受服衮冕之服禦太極殿卽皇帝位光等與夜直羣官立庭中北面稽首稱萬嵗廣平王懷扶疾入臨徑至太極西廡哀慟呼侍中黃門領軍二衛云身欲上殿哭大行又須入見主上眾皆愕然相視無敢對者崔光攘衰振杖引漢光武崩趙熹扶諸王下殿故事辭色甚厲聞者莫不稱善懷聲淚俱止曰侍中以古義裁我我敢不服遂還仍頻遣左右致謝

梁豫章王七月而生

普通六年初武帝納齊東昏侯寵姬吳淑媛七月而生豫章王綜宮中多疑之及淑媛寵衰怨望宻謂綜曰汝七月生兒安得比諸皇子然汝太子次弟幸保富貴勿泄也與綜相抱而泣綜由是自疑晝則談謔如常夜則於靜室閉戶披髮席槁私於別室祭齊氏七廟又防服至曲阿拜齊太宗陵聞俗說割血瀝骨滲則爲父子遂潛發東昏侯冢並自殺一男試之皆驗由是常懷異志専伺時變綜有勇力能手制奔馬輕財好士惟畱附身故衣餘皆分施恆致罄乏屢上便宜求爲邊任武帝未之許常於內齋布沙於地終日跣行足下生胝日能行三百里王侯妃主及外人皆知其志武帝性嚴重人莫敢言後卒降於北魏

北魏髙歡欲廢澄而立浟

梁武帝大同元年勃海世子澄通於歡妾鄭氏歡歸一婢告之二婢爲證歡杖澄一百而幽之婁妃亦隔絕不得見歡納魏敬宗之後爾朱氏有寵生子浟歡欲立之澄求救於司馬子如子如入見歡僞爲不知者請見婁妃歡告其故子如曰消難亦通子如妾此事正可掩覆妃是王結髮婦常以父母家財奉王王在懷朔被杖背無完皮妃晝夜供侍後避葛賊同走並州貧因妃然馬矢自作靴恩義何可忘也夫婦相宜女配至尊男承大業且婁領軍之勲何宜揺動一女子如艸芥況婢言不必信邪歡因使子如更鞫之子如見澄尢之曰男兒何意畏威自誣因教二婢反其辭脇告者自縊乃啟歡曰果虛言也歡大恱召婁妃及澄妃遙見歡一步一叩頭澄且拜且進父子夫婦相泣復如初歡置酒曰全我父子者司馬子如也賜之黃金

李逺言立子以嫡不以長

敬帝太平元年魏太師泰尙孝武妹馮翊公主生略陽公覺姚夫人生寧都公毓毓於諸子最長娶大司馬獨孤信女泰將立嗣謂公卿曰孤欲立子以嫡恐大司馬有疑如何眾黙然未有言者尙書左僕射李逺曰夫立子以嫡不以長略陽公爲世子公何所疑若以信爲嫌請先斬之遂防刀而起泰亦起曰何至於是信又自陳解逺乃止於是羣公並從逺議逺出外拜謝信曰臨大事不得不爾信亦謝逺曰令日賴公決此大議遂立覺爲世子

中山公護受宇文泰顧托

魏安定文公宇文泰還至牽屯山而病驛召中山公護護至涇州見泰泰謂護曰吾諸子皆防外冦方彊天下之事屬之於汝宜努力以成吾志遂卒於云陽護還長安發喪泰能駕禦英豪得其力用性好質素不尙虛飾明達政事崇儒好古凡所施設皆依仿三代而爲之世子覺嗣位爲太師枉國大冢宰出鎭同州時年十五中山公護名位素卑𨿽爲泰所屬而羣公各圖執政莫肯服從護問計於大司冦於謹謹曰謹早防先公非常之知恩深膏骨今日之事必以死爭之若對眾定策公必不得讓明日羣公防議謹曰昔帝室傾危非安定公無復今日今公一旦違世嗣子𨿽防中山公親其兄子兼受顧托軍國之事理須歸之辭色抗厲眾皆悚動護曰此乃家事護𨿽庸昧何敢有辭謹素與泰等夷護常拜之至是謹起而言曰公若統理軍國謹等皆有所依遂再拜羣公廹於謹亦再拜於是眾議始定防綱紀內外撫循文武人心遂安

北齊顯祖欲廢太子

陳武帝永定二年北齊太子殷自防溫開朗禮士好學闗覽時政甚有美名顯祖常嫌太子得漢家性質不似我欲廢之顯祖登金鳳臺召太子使手刃囚太子惻然有難色再三不斷其首大怒親以馬鞭撞之太子由是气悸語喫精神昏擾顯祖因酣宴屢云太子性懦社稷事重終當位常山太子少傅魏収謂楊愔曰太子國之根本不可動揺至尊三爵之後毎言位常山令臣下疑貳若其實也當決行之此言非所以爲戱恐徒使國家不安愔以收言白顯祖顯祖乃止

髙元海爲長廣王畫策

文帝天嘉二年齊主之誅楊燕也許以長廣王湛爲太弟旣而立太子百年湛心不平肅宗在晉陽湛居守於鄴先是濟南閔悼王常在鄴望气者言鄴中有天子气平秦王歸彥恐濟南王復立爲己不利勸肅宗除之肅宗乃使歸彥至鄴徴濟南王如晉陽湛內不自安問計於髙元海卽畱元海於後堂元海達旦不眠惟繞牀徐步夜漏未盡湛遽出曰神算如何元海曰有三防恐不堪用耳請殿下如梁孝王故事從數騎入晉陽先見太后求哀後見主上請去兵權以死爲限不幹朝政必保太山之安此上防也不然當具表云威權太盛恐取謗眾口請靑齊二州刺史沈靖自居必不招物議此中防也更問下防曰濟南世嫡主上假太后令而奪之今集文武示以徴濟南之敕尊立濟南號令天下以順討逆此萬世一時也湛大恱然性怯狐疑未能用使術士鄭道謙等卜之皆曰不利舉事靜則吉有林慮令潘子宻曉占候潛謂湛曰宮車當晏駕殿下爲天下主湛拘之於內以之又令巫覡卜之多雲不須舉兵自有大慶防肅宗出畋墜地絕肋詔以嗣子衝眇可遣尙書右僕射趙郡王叡諭防徴長廣王湛統玆大寶

祖珽勸齊世祖位東宮

六年世祖爲長廣王珽爲胡桃油獻之因言殿下有非常骨法孝徴夢殿下乘龍上天王曰若然當使兄大富貴及卽位擢拜中書侍郎遷散騎常侍與和士開共爲姦謟珽私說士曰君之寵幸振古無比宮車一日晚駕欲何以克終士開因從問計珽曰宜說主上云文襄文宣孝昭之子俱不得立今宜令皇太子早踐大位以定君臣之分若事成中宮少主必皆徳君此萬全計也請君防說主上令粗解珽當自外上表論之士開許諾防有彗星見太史奏云彗除舊布新之象當有易主珽於是上書言陛下𨿽爲天子未爲極貴宜位東宮且以上應天道並上魏顯祖禪子故事齊主從之使太宰叚韶持節奉皇帝璽綬位於太子緯太子卽皇帝位於晉陽宮大赦攺元天統祖珽拜祕書監加儀同三司大被親寵見重二宮

陳世祖欲遵太伯之事

天康元年世祖不豫太子伯宗柔弱世祖憂其不能守位謂安成王頊曰吾欲遵太伯之事頊拜伏泣涕固辭世祖又謂到仲舉孔奐等曰今三方鼎峙四海事重宜須長君朕欲近則晉成逺隆殷法卿等宜遵此意孔奐流涕對曰陛下禦膳違和痊復非久皇太子春秋鼎盛聖徳日躋安成王介弟之尊足爲周旦若有廢立之心臣等愚誠不敢聞詔世祖曰古之遺直復見於卿乃以奐爲太子詹事臣光曰夫臣之事君宜將順其美正救其惡孔奐在陳處腹心之重任決社稷之大計茍以世祖之言爲不誠則當如竇嬰面辧袁盎廷爭防防杜漸以絕覬覦之心以爲誠邪則當請明下詔書宣告中外使世祖有宋宣之美髙宗無楚靈之惡不然謂太子嫡嗣不可動揺欲保輔而安全之則當盡忠竭節以死繼之如晉之荀息趙之肥義柰何於君之存則逆探其情而求合焉及其旣沒則權臣移國而不能救嗣主失位而不能死斯乃姦防之尢者而世祖謂之遺直以托六尺之孤豈不悖哉

隋髙祖廢太子勇

開皇二十年勇甞宴宮臣唐令則自彈琵琶歌娬媚娘洗馬李綱起白勇曰令則身爲宮卿職當調護乃於廣坐首比倡優進滛聲穢視聴事若上聞令則罪在不測豈不爲殿下之累邪臣請速治其罪勇曰我欲爲樂耳君勿多事綱遂趨出及勇廢髙祖召東宮之屬切責之皆惶懼無敢對者綱獨曰太子性本中人可與爲善可與爲惡向使陛下擇正人輔之足以嗣守鴻基今乃以唐令則爲左庶子鄒文騰爲家令二人惟知以弦歌鷹犬娯恱太子安得不至於是邪此乃陛下之過非太子之罪也自古國家廢立冢嫡鮮不傾危願陛下深畱聖思無貽後悔髙祖不恱罷朝左右皆爲之股栗防尙書右丞缺有司請人髙祖指綱曰此佳右丞也卽用之

唐髙宗欲置皇太孫官屬

永淳元年立皇孫重照爲皇太孫髙宗欲令開府置僚屬問吏部郎中王方慶對曰晉及齊皆甞立太孫其太子官屬卽爲太孫官屬未聞太子在東宮而更立太孫者也髙宗曰自我作古可乎對曰三王不相襲禮何爲不可乃奏置師傅等官旣而髙宗疑其非法竟不補授

太后廢中宗立睿宗

光宅元年中宗欲以韋貞爲侍中又欲授乳母之子五品官裴炎固爭中宗怒曰我以天下與韋貞何不可而惜侍中邪炎懼白太后宻謀廢立太后集百官於乾元殿裴炎與中書侍郎劉褘之羽林將軍程務挺張防朂勒兵入宮宣太后令廢中宗爲廬陵王扶下殿中宗曰我何罪太后曰汝欲以天下與韋貞何得無罪乃幽於別所立雍州牧豫王旦爲皇帝政事決於太后居睿宗於別殿不得有所預

李昭徳諌立武承嗣爲皇太子

天授二年張嘉福使洛陽人王慶之等數百人上表請立武承嗣爲皇太子岑長倩以皇嗣在東宮不宜有此議奏請切責上書者告示令散太后又問格輔元輔元固稱不可由是大忤諸武意皆坐誅王慶之見太后太后曰皇嗣我子柰何廢之對曰神不歆非民不祀非族今誰有天下而以李氏爲嗣乎太后諭遣之慶之屢求見太后頗怒之命李昭徳引出光政門外以示朝士曰此賊欲廢我皇嗣立武承嗣命撲之耳目皆血出然後杖殺之其黨乃散昭徳因言於太后曰天皇陛下之夫皇嗣陛下之子陛下身有天下當之子孫爲萬代業豈得以侄爲嗣乎自古未聞侄爲天子而爲姑立廟者也且陛下受天皇顧托若以天下與承嗣則天皇不血食矣太后亦以爲然

李昭徳言武承嗣權太重

長壽元年夏官侍郎李昭徳宻言於太后曰魏王承嗣權太重太后曰吾侄也故委以腹心昭徳曰侄之於姑其親何如子之於父子猶有篡弒其父者況侄乎今承嗣旣陛下之侄爲親王又爲宰相權侔人主臣恐陛下不得久安天位也太后矍然曰朕未之思以武承嗣爲特進納言罷政事承嗣亦毀昭徳於太后太后曰吾任昭徳始得安眠此代吾勞汝勿言也是時酷吏恣橫百官畏之側足昭徳獨廷奏其姦

狄仁傑等勸太后復立中宗

聖歷元年武承嗣三思營求爲太子數使人說太后曰自古天子未有以異姓爲嗣者太后意未決狄仁傑每從容言於太后曰文皇帝櫛風沐雨親冒鋒鏑以定天下之子孫大帝以二子托陛下陛下今乃欲移之它族無乃非天意乎且姑侄之與母子孰親陛下立子則千秋萬嵗後配食太廟承繼無窮立侄則未聞侄爲天子而祔姑於廟者也太后曰此朕家事卿勿預知仁傑曰王者以四海爲家四海之內孰非臣妾何者不爲陛下家事君爲元首臣爲股肱義同一體況臣備位宰相豈得不預知乎又勸太后召還廬陵王王方慶王及善亦勸之太后意稍寤它日又謂仁傑曰朕夢大鸚鵡兩翼皆折何也對曰武者陛下之姓兩翼二子也陛下起二子則兩翼振矣太后由是無立承嗣三思之意吉頊與張易之昌宗皆爲控鶴監供奉頊從容說二人曰公兄弟貴寵如此非以徳業取之也天下側目切齒多矣不有大功於天下將何以自全竊爲公憂之二人懼涕泣問計頊曰天下士庶未忘唐徳咸復思廬陵王主上春秋髙大業須有所付武氏諸王非所屬意公何不從容勸主上立廬陵王以系蒼生之望如此豈徒免禍亦可以長保富貴矣二人以爲然乘間屢爲太后言之太后知謀出於頊乃召問之頊復爲太后具陳利害太后意乃定

蘇安恆疏諌太后禪位東宮

長安元年蘇安恆上疏曰陛下欽先聖之顧托受嗣子之推讓敬天順人二十年矣豈不聞帝舜褰裳周公復辟舜之於禹事秪族親旦與成王不離叔父族親何如子之愛叔父何如母之恩今太子孝敬是崇春秋旣壯若使統臨宸極何異陛下之身陛下年徳旣尊寶位將倦機務繁重浩蕩心神何不禪位東宮自怡聖體自昔理天下者不見二姓而俱王也當今梁定河內建昌諸王承陛下之防覆並得封王臣謂千秋萬嵗之後於事非便臣請黜爲公侯任以閒簡臣又聞陛下有二十餘孫今無尺寸之封此非長久之計也臣請分土而王之擇立師傅教其孝敬之道以夾輔周室屏藩皇家斯爲美矣疏奏太后召見賜食慰諭而遣之

蘇安恆又疏諌天后歸政李氏

二年蘇安恆復上疏曰臣聞天下者神堯文武之天下也陛下𨿽居正統實因唐氏舊基當今太子追回年徳俱盛陛下貪其寶位而防母子深恩將何聖顏以見唐家宗廟將何誥命以謁大帝墳陵陛下何故日夜積憂不知鐘鳴漏盡臣愚以爲天意人事還歸李家陛下𨿽安天位殊不知物極則反器滿則傾臣何惜一朝之命而不安萬乘之國哉太后亦不之罪

太平公主欲易太子

景云元年太平公主以太子年少意頗易之旣而憚其英武欲更擇闇弱者立之以久其權數爲流言云太子非長不當立制戒諭中外以息浮議公主每覘伺太子所爲纎介必聞於睿宗太子左右亦往往爲公主耳目太子深不自安

張說姚崇勸睿宗命明皇監國

二年太平公主與益州長史竇懷貞等結爲朋黨欲以危太子睿宗甞宻召韋安石謂曰聞朝廷皆傾心東宮卿宜察之對曰陛下安得亡國之言此必太平之謀耳太子有功於社稷仁明孝友天下所知願陛下無惑讒言睿宗瞿然曰朕知之矣卿勿言時公主在簾下竊聴之以飛語防安石公主又甞乘輦邀宰相於光範門內諷以易置東宮眾皆失色宋璟抗言曰東宮有大功於天下眞宗廟社稷之主公主柰何忽有此議頃之睿宗謂侍臣曰術者言五日中當有急兵入宮卿等爲朕備之張說曰此必讒人欲離間東宮願陛下使太子監國則流言自息矣姚元之曰張說所言社稷之至計也睿宗恱太平公主蒲州安置命太子監國六品以下除官及徒罪以下並取太子處分

明皇命宋璟制皇子名號

開元五年明皇命宋璟蘇頲爲諸皇子制名及國邑之號又令別制一佳名及佳號進之璟等上言七子均養著於國風今臣等所制名號各三十餘輒混同以進以彰陛下覆燾無偏之徳明皇甚善之

李子嶠自稱皇子

十四年太原尹張孝嵩奏有李子嶠者自稱皇子云生於潞州母曰趙妃明皇命杖殺之

明皇擢用楊崇禮二子

二十一年太府卿楊崇禮在太府二十餘年前後爲太府者莫能及時承平日久財貨山積甞經楊卿者無不精美毎嵗句駮省便出錢數百萬緡是嵗以戶部尙書致仕年九十餘矣明皇問宰相崇禮諸子誰能繼其父者對曰崇禮三子愼余愼矜愼名皆防勤有才而愼矜爲優明皇乃擢愼矜自汝陽令爲監察禦史知太府出納愼名攝監察禦史知含嘉倉出給亦皆稱職明皇甚恱之愼矜奏諸州所輸布帛有漬污穿破者皆下本州徴折估錢轉市輕貨徴調始繁矣

明皇欲廢太子

二十四年明皇爲臨菑王也趙麗妃皇甫徳儀劉才人皆有寵麗妃生太子瑛徳儀生鄂王瑤才人生光王琚及卽位幸武恵妃麗妃等愛皆弛恵妃生壽王瑁寵冠諸子太子與瑤琚防於內第各以母失職有怨望語恵妃泣訴於明皇曰太子陰結黨與將害妾母子亦指斥至尊明皇大怒以語宰相欲皆廢之九齡曰三子皆已成人不聞大過陛下柰何一旦以無根之語盡廢之乎且太子天下本不可輕揺昔晉獻公聴驪姬之讒殺申生三世大亂漢武帝信江充之誣罪戾太子京城流血晉恵帝用賈後之譖廢湣懷太子中原塗炭隋文帝納獨孤後之言黜太子勇立帝遂失天下由此觀之不可不愼陛下必欲爲此臣不敢奉詔明皇不恱林甫初無所言退而私謂宦官之貴幸者曰此主上家事何必問外人明皇猶豫未決妃宻使官奴牛貴兒謂九齡曰有廢必有興公爲之援宰相可長處九齡叱之以其語白明皇明皇爲之動色故訖九齡罷相太子得無動

明皇殺三子

二十五年楊洄又譖太子瑛鄂王瑤光王琚云與太子妃兄駙馬薛銹潛構異謀明皇召宰相謀之李林甫對曰此陛下家事非臣等所宜豫明皇意乃決使宦者宣制於官中廢瑛瑤琚爲庶人流銹於瀼州瑛瑤琚尋賜死城東驛銹賜死於藍田瑤琚皆好學有才識死不以罪人皆惜之

立忠王璵爲太子

二十六年太子瑛旣死李林甫數勸明皇立壽王瑁明皇以忠王璵年長且仁孝恭謹又好學意欲立之猶豫嵗余不決自念春秋浸髙三子同日誅死繼嗣未定常忽忽不樂寢膳爲之減髙力士乘間請其故明皇曰汝我家老奴豈不能揣我意力士曰得非以郎君未定邪明皇曰然對曰大家何必如此虛勞聖心但推長而立誰敢復爭明皇曰汝言是也汝言是也由是遂定立璵爲太子

明皇付國寶冊於肅宗

至徳元載靈武使者至蜀上皇喜曰吾兒應天順人吾復何憂制自今攺制敕爲誥表疏稱太上皇四海軍國事皆先取皇帝進止仍奏朕知俟克復上京朕不復預事上皇臨軒命韋見素房琯崔渙奉國寶玊冊詣靈武位

李泌諌肅宗保全廣平王

二載捷書至鳳翔百寮入賀肅宗以駿馬召李泌於長安旣至泌曰臣今報徳足矣復爲閒人何樂如之肅宗曰朕與先生累年同憂患今方相同娯樂柰何遽欲去乎泌曰臣有五不可畱願陛下聴臣去免臣於死肅宗曰何謂也對曰臣遇陛下太早陛下任臣太重寵臣太深臣功太髙迹太奇此其所以不可畱也肅宗曰不意卿疑朕如此豈有如朕而辦殺卿邪是直以朕爲句踐也對曰陛下不辦殺臣故臣求歸若其旣辦臣安得復言且殺臣者非陛下也乃五不可也肅宗良久曰卿以朕不從卿北伐之謀乎對曰非也所不敢言者乃建寧耳肅宗曰建寧朕之愛子性英果艱難時有功朕豈不知之但因此爲小人所教欲害其兄圖繼嗣朕以社稷大計不得已而除之卿不細知其故邪對曰若有此心廣平當怨之廣平每與臣言其寃輒流涕嗚咽臣今必辭陛下去始敢言之耳肅宗曰渠嘗夜捫廣平意欲加害對曰此皆出讒人之口豈有建寧之孝友聰明肯爲此乎且陛下昔欲用建寧爲元帥臣請用廣平建寧若有此心當深憾於臣而以臣爲忠益相親善陛下以此可察其心矣肅宗乃泣下曰先生言是也旣往不咎朕不欲聞之泌曰臣所以言之者非咎旣往乃欲陛下愼將來耳昔天后有四子長曰太子天后方圖稱制惡其聰明酖殺之立次子雍王賢賢內憂懼作黃臺辭冀以感悟天後天后不聴賢卒死於黔中其辭曰種黃臺下熟子離離一摘使好再摘使稀三摘猶爲可四摘抱蔓歸今陛下已一摘矣愼無再摘肅宗愕然曰安有是哉卿錄是辭朕當書紳對曰陛下但識之於心何必形於外也是時廣平王有大功良娣忌之潛構流言故泌言及之泌復固請歸山肅宗曰俟將發此議之

肅宗迎明皇於蜀

成都使還上皇誥曰當與我劍南一道自奉不復來矣肅宗憂懼不知所爲數日後使者至言上皇初得上請歸東宮表彷徨不能食欲不歸及羣臣表至乃大喜命食作樂下誥定行日肅宗召李泌告之曰皆卿力也泌求歸山不已肅宗固畱之不能得乃聴歸衡山敕郡縣爲之築室於山中給三品料

明皇還京師

上皇至鳳翔從兵六百餘人上皇命悉以甲兵輸郡庫肅宗發精騎三千奉迎上皇至咸陽肅宗備法駕迎於望賢宮上皇在宮南樓肅宗釋黃袍著紫袍望樓下馬趨進拜舞於樓下上皇降樓撫肅宗而泣肅宗捧上皇足嗚咽不自勝上皇索黃袍自爲肅宗著之肅宗伏地頓首固辭上皇曰天數人心皆歸於汝使朕得保養余齒汝之孝也肅宗不得已受之父老在仗外歡呼且拜肅宗令開仗縱千餘人入謁上皇曰臣等今日復睹二聖相見死無恨矣上皇不肯居正殿曰此天子之位也肅宗固請目扶上皇登殿尙食進食肅宗品甞而薦之將發行宮肅宗親爲上皇習馬而進之上皇上馬肅宗親執鞚行數步上皇止之肅宗乘馬前引不敢當馳道上皇謂左右曰吾爲天子五十年未爲貴今爲天子父乃貴耳左右皆呼萬嵗上皇自開逺門入大明宮禦含元殿慰撫百官乃詣長樂殿謝九廟主慟哭久之卽日幸興慶宮遂居之肅宗累表請避位還東宮上皇不許

李泌諌廢順宗

貞元三年初郜國大長公主適駙馬都尉蕭升主女爲太子妃或告主淫亂且爲厭禱徳宗大怒幽主於禁中切責太子太子不知所對請與蕭妃離昬徳宗召李泌告之且曰舒王近已長立孝友溫仁泌曰何至於是陛下惟有一子柰何一旦疑之欲廢之而立侄得無失計乎徳宗勃然怒曰卿何得間人父子誰語卿舒王爲侄者對曰大歷初陛下語臣今日得數子臣請其故陛下言昭靖諸子主上令吾子之今陛下所生之子猶疑之何有於侄舒王𨿽孝自今陛下宜努力勿復望其孝矣自古父子相疑未有不亡國覆家者陛下記昔在彭原建寧何故而誅徳宗曰建寧叔實寃肅宗性急譖之者深耳泌曰先帝自建寧之死常懷危懼臣亦爲先帝誦黃臺辭以防讒構之端徳宗曰朕固知之意色稍解乃曰貞觀開元皆易太子何故不亡對曰昔承幹屢甞監國托附者眾東宮甲士甚多與宰相侯君集謀反事覺太宗使其舅長孫無忌與朝廷數十人鞫之事狀顯白然後集百官而議之當時言者猶云願陛下不失爲慈父使太子得終天年太宗從之並廢魏王泰陛下旣知肅宗急以建寧爲寃臣不勝慶幸願陛下戒覆車之失若果有其迹願陛下如貞觀之法行之並廢舒王而立皇孫則百代之後有天下者猶陛下子孫也至於開元之時武恵妃譖太子瑛兄弟殺之海內寃憤此乃百代所當戒又可法乎且陛下昔甞令太子見臣於蓬萊池觀其容表非有蠭目豺聲商臣之相也正恐失於柔仁耳又太子自貞元以來常居少陽院在寢殿之側未甞接外人預外事安有異謀乎彼譖人者巧詐百端𨿽有手書如晉湣懷甲如太子瑛猶未可信況但以妻母有罪爲累乎幸賴陛下語臣臣敢以家族保太子必不知謀向使楊素許敬宗李林甫之徒承此防已就舒王圖定防之功矣上曰爲卿遷延至明日思之太子遣人謝泌曰若必不可救欲先自仰藥何如泌曰必無此慮願太子起敬起孝間一日上開延英殿獨召泌流涕闌干撫其背曰非卿切言朕今日悔無及矣皆如卿言太子仁孝實無它也自今軍國及朕家事皆當謀於卿矣泌拜賀因曰陛下聖明察太子無罪臣報國畢矣

王叔文之黨惡聞立太子

永貞元年順宗疾久不愈時扶禦殿羣臣瞻望而已莫有親奏對者中外危懼思早立太子而王叔文之黨欲専大權惡聞之宦官俱文珍劉光琦薛盈珍等皆先朝任使舊人疾叔文忠言等朋黨専恣乃啟順宗召翰林學士鄭絪衛次公李程王涯入金鑾殿艸立太子制時牛昭容輩以廣陵王淳英睿惡之絪不復請書紙爲立嫡以長字呈順宗順宗頷之立淳爲太子更名純

元稹請擇修正之士輔諸子

元和元年元稹以貞元中王伾王叔文以伎術得幸東宮永貞之際防亂天下上書勸憲宗早擇修正之士使輔諸子以爲太宗自爲藩王與文學淸修之士十八人居後代太子諸王𨿽有僚屬日益疏賤至於師傅之官非眊瞶廢疾不任事者則休戎罷帥不知書者爲之其友諭贊議之徒尢爲冗散之甚縉紳皆恥由之就使得僻老儒生越月逾時僅獲一見又何暇傅之徳義納之法度哉夫以匹士愛其子猶知求明哲之師而教之況萬乘之嗣擊四海之命乎憲宗頗嘉納其言時召見之

李綘等請立儲闈

四年翰林學士李綘等奏曰陛下嗣膺大寶四年於玆而儲闈未立典冊不行是窺覦之端乖重愼之義非所以承宗廟重社稷也伏望抑防謙之小節行至公之大典遂立長子鄧王寧爲皇太子

韋綬恱太子以珍膳諧謔

十二年諌議大夫韋綬兼太子侍讀每以珍膳餉太子又恱太子以諧謔憲宗聞之罷綬侍讀尋出爲防州刺史

穆宗升儲副崔羣爲羽翼

十五年以湖南觀察使崔羣爲吏部侍郎召對別殿穆宗曰朕升儲副知卿爲羽翼對曰先帝之意久屬聖明臣何力之有

裴度等請立景王湛爲太子

長慶二年穆宗與宦者擊毬於禁中有宦者墜馬穆宗驚因得風疾不能履地自是人不聞穆宗起居宰相屢乞入見不報裴度三上防請立太子且請入見十二月辛卯穆宗見羣臣於紫宸殿禦大繩牀悉去左右衛官獨宦者十餘人侍側人情稍安李逢吉進言景王已長請立爲太子裴度請逺下詔副天下望穆宗無言旣而兩省官亦繼有請立太子者癸巳詔立景王湛爲皇太子

韋溫辭太子侍讀

開成二年給事中韋溫爲太子侍讀晨詣東宮日中乃得見溫諌曰太子當雞鳴而起問安視膳不宜専事宴安太子不能用其言溫乃辭侍讀遂罷守本官

文宗議廢太子

三年太子永之母王徳妃無寵爲楊賢妃所譖而死太子頗好遊宴眤近小人賢妃日夜毀之文宗延英召宰相及兩省禦史郎官防太子過惡議廢之曰是宜爲天子乎羣臣皆言太子年少容有攺過國本至重豈可輕動禦史中丞狄兼謩論之尢切至於涕泣給事中韋溫曰陛下惟一子不教防之至是豈獨太子之過乎翰林學士六人神防六軍軍使十六人復上表論之文宗意稍解是夕太子始得歸少陽院

仇士良等矯詔立武宗

五年文宗疾甚命知樞宻劉逸薛季稜引楊嗣復李玨至禁中欲奉太子監國中尉仇士良魚志以太子之立功不在己乃言太子防且有疾更議所立李玨曰太子位已定豈得中變士良志遂矯詔立瀍爲太弟是日士良志將兵詣十六宅迎潁王至少陽院文宗崩於太和殿仇士良說太弟賜楊賢妃安王溶陳王成美死敇大行以十四日殯成服諌議大夫裴夷直上言期日太逺不聴時仇士良等追怨文宗凡樂工及內侍得幸於文宗者誅貶相繼夷直復上言陛下自藩維繼統是宜儼然在疚以哀慕爲心速行喪禮艸議大政以慰天下而未及數日屢誅戮先帝近臣驚率土之視聴傷先帝之神靈人情何瞻國體至重若使此輩無罪固不可刑若其有罪彼已在天网之內無所逃伏旬日之外行之何晚不聴

立宣宗爲太叔

防昌六年武宗自正月乙邜不視朝宰相請見不許中外憂懼初憲宗納李錡妾鄭氏生光王怡怡防時宮中皆以爲不慧太和以後益自韜匿羣居遊處未甞發言文宗幸十六宅宴集好誘其言以爲戱笑號曰光叔武宗性豪邁尢所不禮及武宗疾篤旬日不能言諸宦官宻於禁中定防下詔稱皇子衝防須選賢徳光王怡可立爲皇太叔更名忱應軍國政事令權勾當太叔見百官哀戚滿容裁決庶務咸當於理人始知有隠徳焉

魏謩請建儲副

大中四年以魏謩同平章事仍判戶部時宣宗春秋已髙未立太子羣臣莫敢言謩入謝因言今海內無事惟未建儲副使正人輔臣竊以爲憂且泣時人重之

裴休請早建太子

十年宣宗命裴休極言時事休請早建太子宣宗曰若建太子則朕遂爲閒人休不敢復言休以疾辭位不許

崔愼由言建儲罷相

十二年以中書侍郎同平章事崔愼由爲東川節度使宣宗欲禦樓肆赦令狐綯曰禦樓所費甚廣事湏有名且赦不可數宣宗不恱曰遣朕於何得名愼由曰陛下未建儲宮四海屬望若舉此禮𨿽郊祀亦可況於禦樓時宣宗餌方士藥已覺躁渴而外人未知疑忌方深聞之俛首不復言旬日愼由罷相

王宗實立懿宗

十三年初宣宗長子鄆王溫無寵居十六宅餘子皆居禁中王滋苐三子也宣宗愛之欲以爲嗣爲其非次故久不建東宮宣宗餌醫官李元伯道士虞紫芝山人王樂藥疽發於背八月疽甚宰相及朝臣皆不得見宣宗宻以王屬樞宻使王歸長馬公儒宣徽南院使王居方使立之三人及右軍中尉王茂元皆宣宗平日所厚也獨左軍中尉王宗實素不同心三人相與謀出宗實爲淮南監軍宗實已受敇於宣化門外將自銀臺門出左軍副使亓元實謂宗實曰聖人不豫逾月中尉止隔門起居今日除攺未可辧也何不見聖人而出宗實感寤復入諸門已踵故事增人守捉矣亓元實翼宗實直至寢殿宣宗已崩東首環泣矣宗實叱歸長等貴以矯詔皆捧足乞命乃遣宣徽北院使齊元簡迎鄆王立爲皇太子權句當軍國政事仍更名漼收歸長公儒居方皆殺之宣遺制以令狐綯攝冢宰宣宗性明察沈斷用法無私從諌如流重惜官賞恭謹節儉恵愛民物故大中之政訖於唐亡人思詠之謂之小太宗

晉王存朂殺李克寧

梁太祖平二年晉王病篤命其弟克寧監軍張承業大將李存璋吳珙掌書記盧質立其子存朂爲嗣曰此子志气逺大必能成吾事爾曹善教之又謂克寧等曰以亞子累汝亞子存朂小名也言終而卒克寧久總兵柄有次立之勢軍中以存朂年少多竊議者人情恟恟存勗懼以位讓克寧克寧曰汝冢嗣也且有先王之命誰敢違之克寧首帥諸將拜賀王悉以軍府事委之初晉王克用多養軍中壯士爲子寵遇如眞子及晉王存朂立諸假子皆年長握兵心怏怏不服或托疾不出或見新王不拜李克寧權位旣重人情多向之假子李存顥陰說克寧曰兄終弟及自古有之以叔拜侄於理安乎天與不取後悔無及克寧曰吾家世以慈孝聞天下先王之業茍有所歸吾復何求汝勿妄言我且斬汝克寧妻孟氏素剛悍諸假子各遣其妻入說孟氏孟氏以爲然且慮語泄及禍數以道克寧克寧性怯朝夕惑於眾言心不能無動李存顥等爲克寧謀因晉王過其第殺承業存璋奉克寧爲節度使舉河東九州附於梁執晉王及太夫人曹氏送大梁太原人史敬鎔少事晉王克用居帳下見親信克寧欲知府中陰事召敬鎔宻以謀告之敬鎔陽許之入告太夫人太夫人大駭晉王曰至親不可自相魚肉吾茍避位則亂不作矣承業曰克寧欲投大王母子於虎口不除之豈有全理乃召李存璋吳珙及假子李存敬長直軍使朱守殷使陰爲之備置酒防諸將於府舎伏甲執克寧存顥於座晉王流涕數之曰兒向以軍府讓叔父叔父不取今事已定柰何復爲此謀忍以吾母子遺仇讐乎克寧曰此皆讒人交構夫復何言是日殺克寧及存顥

淮南嚴可求面折張顥

淮南張顥徐溫専制軍政農威王心不能平欲去之而未能二人不自安共謀弒王分其地以臣於梁顥遣其黨紀祥等弒王於寢室許云暴薨顥集將史於府廷交道及庭中堂上皆列白刃令諸將悉去衛從然後入顥厲聲問曰嗣王已薨軍府誰當主之三問莫應顥气色益怒幕僚嚴可求前宻啟曰軍府至大四境多虞非公主之不可然今日則恐太速顥曰何謂速也可求曰劉威陶雅李遇李簡皆先王之等夷公今自立此曹肯爲公下乎不若立防主輔之諸將孰敢不從顥黙然久之可求因屛左右急書一紙置袖中麾同列詣使宅賀眾莫測其所爲旣至可求跪讀之乃太夫人史氏教也大要言先王創業艱難嗣王不幸早世隆演次當立諸將宜無負楊氏善輔之辭防明切顥气色皆沮以其義正不敢奪遂奉威王弟隆演稱淮南畱後東面諸道行營都統旣罷副都統朱瑾詣可求所居曰瑾年十六七卽橫戈躍馬衝犯大敵未甞畏懾今日對顥不覺流汗公面折之如無人乃知瑾匹夫之勇不及公逺矣因以兄事之

梁友珪弒逆自立

乾化二年太祖長子郴王友早卒次假子博王友文太祖特愛之常畱守東都郢王友珪無寵友文婦王氏色美帝尢寵之𨿽未以友文爲太子太祖意常屬之友珪心不平友珪甞有過太祖撻之友珪益不自安太祖疾甚命王氏召友文於東都欲與之訣且付以後事友珪婦張氏亦朝夕侍太祖側知之宻告友珪曰大家以國寶付王氏懷往東都吾屬死無日矣夫婦相泣左右或說之曰事急計生何不攺圖時不可失防命敬翔出友珪爲萊州刺史時左遷者多追賜死友珪益恐遂與韓勍合謀勍以牙兵五百人從友珪雜控鶴士入伏於禁中中夜斬闗入至寢殿太祖驚起問反者爲誰友珪曰非它人也太祖曰我固疑此賊恨不早殺之汝悖逆如此天地豈容汝乎友珪僕夫馮廷諤刺帝腹刃出於背友珪自以敗氊裹之瘞於寢殿祕不發喪遣供奉官丁昭溥馳詣東都命均王友貞殺友文矯詔稱博王友文謀逆遣兵突入殿中賴郢王友珪忠孝將兵誅之保全朕躬然疾因震驚彌致危殆宜令友珪權主軍國之務韓勍爲友珪謀多出府庫金帛賜諸軍及百官以取恱丁昭溥還聞友文已死乃發喪宣遺制友珪卽皇帝位

均王殺友珪自立

三年郢王友珪旣得志遽爲荒滛內外憤怒均王友貞宻謀誅友珪乃遣腹心馬愼交之魏州說楊師厚曰郢王篡弒人望屬在大梁公若因而成之此不世之功也且許事成之日賜犒軍錢五十萬緡師厚與將佐謀之曰方郢王弒逆吾不能卽討今君臣之分已定無故攺圖可乎或曰郢王親弒君父賊也均王舉兵復讐義也奉義討賊何君臣之有彼若一朝破賊公將何以自處乎師厚驚曰吾防誤計乃遣其將王舜賢至洛陽陰與袁象先謀遣朱漢賔將兵屯滑州爲外應友珪治龍驤軍潰亂者搜捕其黨獲者族之經年不已時龍驤軍有戌大梁者友珪徴之均王因使人激怒其眾曰天子以懷州屯兵叛追汝軰欲盡坑之其眾皆懼莫知所爲將校見均王泣請可生之路王曰先帝與汝輩三十餘年徵戰經營王業今先帝尙爲人所弒汝輩安所逃死乎因出太祖畫像示之而泣曰汝能自趣洛陽雪讐恥則轉禍爲福矣眾皆踴躍呼萬嵗請兵仗王給之袁象先等帥禁兵數千人突入宮中友珪聞變與妻張氏及馮廷諤趨北垣樓下將逾城自度不免令廷諤先殺妻次殺已廷諤亦自剄象先等賫傳國寶詣大梁迎均王王曰大梁國家創業之地何必洛陽乃卽帝位於大梁復稱乾化三年追廢友珪爲庶人復博王友文官爵

蜀太子作亂

蜀太子元膺豭喙齙齒目視不正而警敏知書善騎射性狷急猜忍蜀主命杜光庭選純靜有徳者使侍東宮光庭薦儒者許寂徐簡夫太子未甞與之交言日與樂工羣小嬉戱無度僚屬莫敢諌秋七月蜀主將以七夕出遊太子召諸王大臣宴飲集王宗翰潘峭毛文錫不至太子怒曰集王不來必峭與文錫離間也徐瑤常謙素爲太子所親信酒行屢目少保唐道襲道襲懼而起太子入白蜀主曰潘峭毛文錫離間兄弟蜀主怒命貶逐峭文錫太子出道襲入蜀主以其事告之道襲曰太子謀作亂欲召諸將諸王以兵錮之然後舉事耳蜀主疑焉遂不出道襲請召屯營兵入宿衛許之內外戒嚴太子初不爲備聞道襲召兵乃以天武甲士自衛捕潘峭毛文錫至撾之防死囚諸東宮徐瑤常謙等各帥所部兵奉太子攻道襲至淸風樓道襲引屯營兵出拒戰道襲中流矢逐至城西斬之潘炕言於蜀主曰太子與唐道襲爭權耳無它志也陛下宜面諭大臣以安社稷蜀主乃發兵討爲亂者謙與太子奔龍躍池匿於艦中及暮稍定太子出就舟人匃食舟人以告蜀主遣集王宗翰往慰撫之比至太子已爲衛士所殺蜀主疑宗翰殺之大慟不已左右恐事變防張格呈慰諭軍民牓讀至不行斧鉞之誅將誤社稷之計蜀主收涕曰朕何敢以私害公於是下詔廢太子元膺爲庶人左右坐誅死者數十人貶竄者甚眾

蜀主立宗衍爲太子

蜀潘炕屢請立太子蜀主以雅王宗輅已信王宗傑才敏欲擇一人立之鄭王宗衍最防其母徐賢妃有寵欲立其子使飛龍使唐文扆諷張格上表請立宗衍格夜以表示功臣王宗侃等詐云受宻防眾皆署名蜀主令相者視諸子亦希防言鄭王相最貴蜀主以爲眾人實欲立宗衍不得已許之曰宗衍防懦能堪其任乎立宗衍爲太子受冊畢潘炕以朝廷無事稱疾請老蜀主不許涕泣固請乃許之國有大疑常遣使就第問之

蜀太子衍好酒色

梁均王貞明四年蜀太子衍好酒色樂遊戱蜀主甞自夾城過聞太子與諸王鬭雞擊毬喧呼之聲嘆曰吾百戰以立基業此輩其能守之乎由是惡張格而徐賢妃爲之內主竟不能去也信王宗傑有才略屢陳時政蜀主賢之有廢立意忽宗傑暴卒蜀主深疑之蜀主自永平末得疾昏瞀至是增劇以王宗弼沈靜有謀召還以爲馬步都指揮使召大臣入寢殿告之曰太子仁弱朕不能違諸公之請逾次而立之若其不堪大業可置諸別宮幸勿殺之但王氏子弟諸公擇而輔之徐妃兄弟止可優其祿位愼勿使之掌兵預政以全其宗族

後唐明宗不肯攺國號

天成元年有司議卽位禮李紹眞孔循以爲唐運已盡宜自建國號明宗問左右何謂國號對曰先帝賜姓於唐爲唐復讎繼昭宗後故稱唐今梁朝之人不欲殿下稱唐耳明宗曰吾年十三事獻祖獻祖以吾宗屬視吾猶子又事武皇垂三十年先帝垂二十年經綸攻戰未甞不預武皇之基業則吾之基業也先帝之天下則吾之天下也安有同家而異國乎令執政更議吏部尙書李琪曰若攺國號則先帝遂爲路人梓宮安所托乎不惟殿下不忘三世舊君吾曹爲人臣者能自安乎前代以旁支入繼多矣宜用嗣子柩前卽位之禮眾從之明宗自興聖宮赴西宮服斬衰於柩前卽皇帝位百官縞素旣而禦衮冕受冊百官吉服稱賀

契丹舒嚕後愛中子徳光爲天皇王

契丹舒嚕後愛中子徳光欲立之至西樓命與托云俱乘馬立帳前謂諸酋長曰二子吾皆愛之莫知所立汝曹擇可立者執其轡酋長知其意爭執徳光轡讙躍曰願事元帥太子後曰眾之所欲吾安敢違遂立之爲天皇王托云慍帥數百騎欲奔唐爲邏者所遏舒嚕後不罪遣歸東丹天皇王尊舒嚕後爲太后國事皆決焉太后復納其侄爲天皇王後天皇王性孝謹母病不食亦不食侍於母前應對或不稱防母眉視之輒懼而趨非復名不敢見也

吳徐溫欲以知詢代知誥

二年吳東海王徐溫卒初溫子知詢以其兄知誥非徐氏子數請代之執吳政溫曰汝曹皆不如也嚴可求及徐玠屢勸溫以知詢代知誥溫以知誥孝謹不忍也陳夫人曰知誥自我家貧賤時養之柰何富貴而棄之可求等言之不已溫欲帥諸藩鎭入朝勸吳王稱帝將行有疾乃遣知詢奉表勸進因畱代知誥執政知誥艸表欲求洪州節度使俟旦上之是夕溫凶問至乃止知詢亟歸金陵吳王贈溫齊王謚曰忠武

楚臣許徳勲稱楚必俟眾駒爭早棧然後可圖

三年吳遣使求和於楚請苗璘王彥章楚王殷歸之使許徳勲餞之徳勲謂二人曰楚國𨿽小舊臣宿將猶在願吳朝勿以措懷必俟眾駒爭皁棧然後可圖也時馬殷多內寵嫡庶無別諸子驕奢故徳勲語及之

吳越王鏐欲立中子瓘

吳越王鏐欲立中子瓘爲嗣謂諸子曰各言汝功吾擇多者而立之瓘兄璹璙璟皆推瓘乃奏請以兩鎭授瓘遂詔以瓘爲鎭海鎭東節度使

張昭逺請定嫡庶長防之分

張昭逺上言臣竊見先朝時皇弟皇子皆喜俳優入則餙姬妾出則誇僕馬習尙如此何道能賢諸皇子宜精擇師傅令皇子屈身師事之講禮義之經論安危之理古者人君卽位則建太子所以明嫡庶之分塞禍亂之源今卜嗣建儲臣未敢輕議至於恩澤賜與之間昏姻省侍之際嫡庶長幼宜有所分示以等威絕其僥冀明宗賞嘆其言而不能用

吳越王元瓘襲位

長興三年吳越武肅王錢鏐寢疾謂將吏曰吾疾必不起諸兒皆愚懦誰可謂帥者眾泣曰兩鎭令公仁孝有功孰不愛戴鏐乃悉出印鑰授瓘曰將吏推爾宜善守之又曰子孫善事中國勿以易姓廢事大之禮卒年八十一瓘與兄弟同幄行喪內牙指揮使陸仁章曰令公嗣先王霸業將吏旦暮趨謁當與諸公子異處乃命主者更設一幄扶瓘居之告將吏曰自今惟謁令公禁諸公子從者無得妄入盡夜警衛未甞休息鏐末年左右皆附瓘獨仁章數以事犯之至是瓘勞之仁章曰先王在位仁章不知事令公今日盡節猶事先王也瓘嘉嘆久之瓘旣襲位更名元瓘兄弟名者皆更爲元以遺命去國儀用藩鎭法

明宗不欲立秦王榮爲太子

四年何澤見明宗寢疾秦王從榮權勢方盛冀已復進用表請立從榮爲太子明宗覽表泣下私謂左右曰羣臣請立太子朕當歸老太原舊第耳不得已詔宰相樞宻使議之從榮見明宗言曰竊聞有姦人請立臣爲太子臣幼少且願學治軍民不願當此名明宗曰羣臣所欲也從榮退見範延光趙延壽曰執政欲以吾爲太子是欲奪我兵柄幽之東宮耳延光等知明宗意且懼從榮之言卽具以白明宗遂以從榮爲天下兵馬大元帥

從榮以兵反見殺

明宗以親軍都指揮使康義誠爲朴忠親任之時要近之官多求出以避秦王之禍明宗疾復作大漸秦王從榮入問疾明宗俛首不能舉王淑妃曰從榮在此明宗不應從榮出聞宮中皆哭從榮意明宗已殂明旦稱疾不入是夕明宗實小愈而從榮不知從榮自知不爲時論所與恐不得爲嗣與其黨謀欲以兵入侍先制權臣從榮遣都押牙馬處鈞謂朱昭馮贇曰吾欲帥牙兵入宮中侍疾且備非常當止於何所二人曰王自擇之遂自河南府常服將步騎千人陳於天津橋是日黎明從榮遣馬處鈞至馮贇第語之曰吾今日決入且居興聖宮公輩各有宗族處事亦宜詳允禍福在須防耳贇馳入右掖門見昭義誠漢瓊及三司使孫嶽方聚謀於中興殿門外監門白秦王已將兵至端門外漢瓊見明宗曰從榮反兵已攻端門須入宮則大亂矣宮中相顧號哭明宗曰從榮何苦乃爾問昭等有諸對曰有之適已令門者闔門矣明宗指天泣下謂義誠曰卿自處置勿驚百姓漢瓊被甲乘馬召馬軍都指揮使朱洪實使將五百騎討從榮從榮大驚命取鐵掩心擐之坐調弓矢俄而騎兵大至從榮走歸府與妃劉氏匿牀下皇城使安從益就斬之並殺其子以其首獻明宗聞從榮死悲駭防落禦榻絕而復蘇者再由是疾復劇馮道帥羣臣入見明宗於雍和殿明宗雨泣嗚咽曰吾家事至此慙見卿等

潞王兵至長安閔帝欲遜位

淸泰元年潞王旣與朝廷猜阻朝廷又命洋王從璋權知鳳翔潞王聞其來尢惡之欲拒命則兵弱糧少不知所爲謀於將佐皆曰主上富於春秋政事出於朱馮大王功名震主離鎭必無全理不可受也王乃移檄鄰道言朱昭等乘先帝疾亟殺長立少専制朝權別疏骨肉動揺藩垣懼傾覆社稷今從珂將入朝以淸君側之惡而力不能獨辦願乞靈鄰藩以濟之潞王使者多爲鄰道所執不則依阿操兩端惟隴州防禦使相裏金傾心附之遣判官薛文遇往來計事朝廷議討鳳翔諸道兵大集於城下攻之期於必取鳳翔城塹卑淺守備俱乏眾心危急潞王登城泣謂外軍曰吾未冠從先帝百戰出入生死金創滿身以立今日之社稷汝曹從我目睹其事今朝廷信任讒臣猜忌骨肉我何罪而受誅乎因慟哭聞者哀之楊思權因大呼曰大相公吾主也遂帥諸軍解甲投兵請降於潞王王思同猶未之知趨士卒登城尹暉大呼曰城西軍已入城受賞矣眾爭棄甲投兵而降其聲震地日中亂兵悉入外軍亦潰思同等六節度使皆遁去潞王建大將旗鼓整眾而東至長安西京副畱守劉遂雍迎謁率民財以充賞是日西面步軍都監王景從等自軍前奔還中外大駭閔帝不知所爲謂康義誠等曰先帝棄萬國朕外守藩方當是之時爲嗣者在諸公所取耳朕實無心與人爭國旣承大業年在幼沖國事皆委諸公朕於兄弟間不至榛梗諸公以社稷大計見告朕何敢違軍興之初皆自誇大以爲冦不足平今事至於此何方可以轉禍朕欲自迎潞王以大位讓之若不免於罪亦所甘心朱昭馮贇大懼不敢對

潞王卽帝位

潞王至蔣橋百官班迎於路教以未拜梓宮未可相見馮道等皆上牋勸進王入謁太后太妃詣西宮伏梓宮慟哭自陳詣闕之由馮道帥百官班見拜王答拜道等復上牋勸進王立謂道等曰予之此行事非獲已俟皇帝歸闕園寢禮終當還守藩服羣公遽言及此甚無謂也太后下令廢少帝爲鄂王以潞王知軍國事權以書詔印施行百官詣至徳宮門待罪王命各復其位太后令潞王宜卽皇帝位遂卽位於柩前

蜀主孟知祥立子仁贊

蜀主得風疾逾年至是增劇遂立子東川節度使同平章事親衛馬步都指揮使仁贊爲太子仍監國召司空同平章事趙季良等受遺詔輔政是夕殂祕不發喪王處回夜啟義興門告趙季良處回泣不已季良止色曰今彊將握兵専伺時變宜速立嗣君以絕覬覦豈可但相泣邪處回收淚謝之季良教處回見李仁罕審其詞防然後告之處回至仁罕第仁罕設備而出遂不以實告丙寅宣遺制命太子仁贊更名昶卽皇帝位

吳王令謀勸齊王誥受禪

後晉髙祖天福二年八月吳司徒王令謀老病無齒或勸之致仕令謀曰齊王大事未畢吾何敢自安疾亟力勸徐誥受禪是月吳主下詔禪位於齊李徳誠等復詣金陵帥百官勸進吳主命江夏王璘奉璽綬於齊冬十月齊王誥卽皇帝位於金陵大赦攺元升元國號唐追尊太祖武王曰武皇帝遣右丞相玠奉冊請吳主稱受禪老臣誥謹拜稽首上皇帝尊號曰髙尙思古讓皇宮室乘輿服禦皆如故宗廟正朔徽章服色悉從吳制

吳越王元瓘屬章徳安以後事

六年八月吳越文穆王元瓘寢疾察內都監使章徳安忠厚能斷大事欲屬以後事語之曰佐尙少當擇宗人長者立之徳安曰佐𨿽少羣下伏其英敏願王勿以爲念王曰汝善輔之吾無憂矣元瓘卒將吏以元瓘遺命承制以鎭海鎭東節度副太使佐爲節度使時年十四九月庚申佐卽王位溫防好書禮士躬勤政務發摘姦伏人不能欺民有獻嘉禾者佐問倉吏今蓄積防何對曰十年王曰然則軍食足矣可以寛吾民乃命復其境內稅三年

南漢髙祖從蕭益立長之對

七年南漢髙祖寢疾以其子秦王度晉王熈皆驕恣少子越王昌孝謹有智識與右僕射兼西禦院使王翷謀出度鎭邕州熈鎭容州而立昌制命將行防崇文使蕭益入問疾以其事訪之益曰立嫡以長違之必亂乃止髙祖殂秦王度卽皇帝位更名玢以熈輔政攺元光天尊母趙昭儀曰皇太妃

後晉髙祖令抱幼子置馮道懷中

髙祖寢疾一旦馮道獨對髙祖命防子重睿出拜之又令宦者抱重睿置道懷中其意蓋欲道輔立之六月乙丑帝殂道與天平節度使侍衛馬步都虞侯景延廣議以國家多難宜立長君乃奉廣晉尹齊王重貴爲嗣是日齊王卽皇帝位延廣以爲己功始用事禁都下人母得偶語

南唐主怒齊王璟調樂器

八年南唐宣城王景達剛毅爽烈祖愛之屢欲以爲嗣宋齊丘亟稱其才唐主以齊王璟年長而止璟以是怨齊丘唐主防子景逷母種氏有寵齊王璟母宋皇后稀得進見唐主如璟宮遇璟親調樂器大怒誚讓者數日種氏乘間言景逷𨿽防而慧可以爲嗣唐主怒曰子有過父訓之常事也國家大計女子何得預知卽命嫁之

楚立馬希廣

十二年馬希廣楚文昭王希範之母弟也性謹順希範愛之使判內外諸司事希範卒將佐議所立都指揮使張少敵都押牙袁友恭以武平節度使知永州事希蕚於希範諸弟爲最長請立之長直都指揮使劉彥瑫天防府學士李臯鄧懿文小門使楊滌皆欲立希廣張少敵曰永州齒長而性剛必不爲都尉之下明矣必立都尉當思長防以制永州使帖然不動則可不然社稷危矣彥瑫等不從天防府學士拓防恆曰三十五郎𨿽判軍府之政然三十郎居長請遣使以禮讓之不然必起爭端彥瑫等皆曰今日軍政在手天與不取它人得之異日吾軰安所自容乎希廣懦弱不能自決彥瑫等稱希範遺命立之張少敵退而嘆曰禍其始此乎與拓跋恆皆稱疾不出

後漢蘇逢吉等受顧命立皇子承祐

幹祐元年髙祖自魏王承訓卒悲痛過甚不豫大漸召蘇逢吉楊邠史肇郭威入受顧命曰餘气息防不能多言承祐防弱後事托在卿軰又曰善防重威是日殂子萬嵗殿逢吉等祕不發喪下詔稱重威父子因朕小疾謗議揺眾並其子璋璉璨皆斬之晉公主及內外親族一切不問磔重威屍於市市人爭啖其肉吏不能禁斯須而盡立皇子承祐爲周王同平章事有頃發喪宣遺制令周王卽皇帝位時年十八

郭威請早立嗣君

三年郭威帥百官詣明徳門起居太后且奏稱軍國事殷請早立嗣君太后誥稱郭允明弒逆神器不可無主河東節度使崇忠武節度使信皆髙祖之弟武寧節度使贇開封尹勲髙祖之子其令百官議擇所宜贇宗之子也髙祖愛之養視如子郭威王峻入見太后於萬嵗宮請以勲爲嗣太后曰勲久羸疾不能起威出諭諸將諸將請見之太后令左右以臥榻舉之示諸將諸將乃信之於是郭威與峻議立贇郭威帥百官表請以贇承大統太后誥所司擇日備法駕迎贇卽皇帝位郭威奏遣太師馮道及樞宻直學士王度祕書監趙上交詣徐州奉迎

後周太祖選朝士爲皇太子僚佐

廣順元年二月以皇子天雄牙內都指揮使榮爲鎭寧節度使選朝士爲之僚佐以侍禦史王敏爲節度判官右補闕崔頌爲觀察判官校書郎王朴爲掌書記

曹翰請晉王榮入侍醫藥

顯徳元年初太祖在鄴都奇愛小吏曹翰之才使之事晉王榮榮鎭澶州以爲牙將榮入爲開封尹未卽召翰翰自至榮怪之翰請間言曰大王國之儲嗣今主上寢疾大王當入侍醫藥柰何猶決事於外邪榮感悟卽日入止禁中太祖疾篤停諸司細務皆勿奏有大事則晉王榮稟進止宣行之

南唐太子冀使袁從範毒殺太弟景遂

五年唐太弟景遂前後凢十表辭位且言今國危不能扶請出就藩鎭燕王冀嫡長有軍功立爲嗣謹奉上太弟寶冊唐主乃立景遂爲晉王加天防上將軍江南西道兵馬元帥洪州大都督太尉尙書令立冀爲皇太子參決庶政冀爲人猜忌嚴刻景遂左右有未出東宮者立斥逐之其弟安定公從嘉畏之不敢預事専以經籍自娯冀在東宮多不法唐主怒嘗以毬杖擊之曰吾當復召景遂昭慶宮使袁從範從景遂爲洪州都押牙或譛從範之子於景遂景遂欲殺之從範由是怨望冀聞之宻遣從範毒之八月庚辰景遂擊毬渇甚從範進漿景遂飲之而卒未殯體已潰唐主不之知防皇太弟謚曰文成

通鑑總卷五上

欽定四庫全書

通鑑總卷五下

宋沈樞撰濳邸門

漢孔霸謙退不受相位

永光元年元帝之爲太子也從太中大夫孔霸受尙書及卽位賜霸爵闗內侯號褒成君給事中元帝欲致霸相位霸爲人謙退不好權執常稱爵位泰過何徳以堪之禦史大夫屢缺上輒欲用霸霸讓位自陳至於再二元帝深知其至誠乃弗用以是敬之賞賜甚厚

以張佚爲太子太傅

建武二十八年光武大防羣臣問誰可傅太子者羣臣承望上意皆言太子舅執金吾原鹿侯陰識可博士張佚正色曰今陛下立太子爲陰氏乎爲天下乎卽爲陰氏則陰侯可爲天下則固宜用天下之賢才光武稱善曰欲置傅者以輔太子也今博士不難正朕況太子乎卽拜佚爲太子太傅以博士桓榮爲少傅賜以輜車乘馬榮大防諸生陳其車馬印綬曰今日所防稽古之力也可不勉哉

尊桓榮以師禮

元平元年明帝自爲太子受尙書於桓榮及卽帝位猶尊榮以師禮甞幸太常府令榮坐東面設幾杖防百官及榮門生數百人明帝親自執業諸生或避位發難明帝謙曰太師在是榮每疾病明帝輒遣使者存問太官太醫相望於道及篤上防謝恩讓還爵土明帝幸其家問起居入街下車擁經而前撫榮垂涕賜以牀茵帷帳刀劍衣被良久乃去明帝親自變服臨喪送葬賜冢塋於首山之陽

鄭眾不赴太子之請

四年陵鄕侯梁松坐怨望縣飛書誹謗下獄死初明帝爲太子太中大夫鄭興子眾以通經知名太子及山陽王荊因梁松以縑帛請之眾曰太子儲君無外交之義漢有舊防蕃王不宜私通賔客松曰長者意不可逆眾曰犯禁觸罪不如守正而死遂不往及松敗賓客多坐之惟眾不染於藩

威帝受學於周福

延熹九年初盛帝爲蠡吾侯受學於甘陵周福及卽位擢福爲尙書時同郡河南尹房植有名當朝鄕人爲之謡曰天下規矩房伯武因師獲印周仲進二家賔客互相譏揣遂各樹朋徒漸成尢隙由是甘陵有南北部黨人之議自此始矣

吳王妙選太子師友

魏黃初二年吳王以其子登爲太子妙選師友以南郡太守諸葛瑾之子恪綏逺將軍張昭之子休大理吳郡顧雍之子譚偏將軍廬江陳武之子表皆爲中庶子入講詩書出從騎射謂之四友登接待僚屬略用布衣之禮

蜀漢孟光問太子權略智調如何

景初二年漢主立子璿爲皇太子瑤爲安定王大司農河南孟光問太子讀書及情性好尙於祕書郎郤正正曰奉親防恭夙夜匪懈有古世子之風接侍羣僚舉動出於仁恕光曰如君所道皆家戶所有耳吾今所問欲知其權略智調何如也正曰世子之道在於承志竭歡旣不得妄有施爲智調藏於胸懷權略應時而發此之有無焉可豫知也

北魏太子信任左右私營園田

宋元嘉二十八年魏太子晃監國頗信任左右又營園田收其利髙允諫曰天地無私故能覆載王者無私故能容養今殿下國之儲貳萬方所則而營立私田畜養雞犬乃至酤販市防與民爭利謗聲流布不可追掩昔虢之將亡神賜之土田漢靈帝私立府藏皆有顚覆之禍前鑑若此甚可畏也今東宮雋乂不少頃來侍禦左右者恐非在朝之選願殿下斥去佞邪親近忠良所在田園分給貧下販賣之物以時收散如此則休聲日至謗議可除矣不聴

北周樂運稱太子爲中人

陳太建五年周主甞問萬年縣丞南陽樂運曰卿言太子何如人對曰中人周主顧謂齊公憲曰百官佞我皆稱太子聰明睿智惟運所言忠直耳因問運中人之狀對曰如齊桓公是也管仲相之則霸豎貂輔之則亂可與爲善可與爲惡周王曰我知之矣乃妙選宮官以輔之仍擢運爲京兆丞太子聞之意甚不恱

陳太子叔寶欲以江總爲詹事

八年初太子叔寶欲以江總爲詹事令管記陸瑜言於孔奐奐謂瑜曰江有潘陸之華而無園綺之實輔弼儲宮竊有所難太子深以爲恨自言於宣帝宣帝將許之奐奏曰江總文華之士今皇太子文華不少豈借於總如臣愚見願選惇重之才以居輔之職宣帝曰卽如卿言誰當居此奐曰都官尙書王廓世有懿徳識性惇敏可以居之太子時在側乃曰廓王泰之子不宜爲太子詹事奐曰宋朝範卽範泰之子亦爲太子詹事前代不疑太子固爭之宣帝卒以總爲詹事頃之總與太子爲長夜之飲養良娣陳氏爲女太子亟防行遊總家宣帝怒免總官

唐太宗戒子志寧杜正倫當極諌太子

貞觀七年太宗謂左庶子於志寧右庶子杜正倫曰朕年十八猶在民間民之疾苦情僞無不知之及居大位區處世務猶有差失況太子生長深宮百姓艱難耳目所未渉能無驕逸乎卿等不可不極諫太子好嬉戱頗虧禮法志寧與右庶子孔頴達數直諌太宗聞而嘉之各賜金一斤帛五百匹

太宗不赦髙甑生之罪

九年岷州都督髙甑生後軍期李靖按之甑生恨靖誣告靖謀反按驗無狀甑生坐減死徙邊或言甑生秦府功臣寛其罪太宗曰甑生違李靖節度又誣其反此而可寛法將安施且國家自起晉陽功臣多矣若甑生獲免則人人犯法安可復禁乎我於舊勲未甞忘也爲此不敢赦耳

張元素諌太子擊皷

十四年太宗聞右庶子張元素在東宮數諌爭擢爲銀靑光祿大夫行左庶子太子甞於宮中擊皷元素叩閤切諌太子出其皷對元素毀之太子久不出見官屬元素諌曰朝廷選俊賢以輔至徳今動經時月不見宮臣將何以禆益萬一且宮中惟有婦人不知有能如樊姬者乎太子不聴

張元素諌太子發取庫物無度

十六年詔自今皇太子出用庫物所司勿爲限制於是太子發取無度左庶子張元素上書以爲周武帝平定山東隋文帝混一江南勤儉愛民皆爲令主有子不肖卒亡宗祀聖上以殿下親則父子事兼家國所應用物不爲節限恩防未逾六旬用物已過七萬驕奢之極孰云過此況宮臣正士未甞在側羣邪滛巧暱近深宮在外瞻仰已有此失居中隠宻寧可勝計苦藥利病苦言利行伏惟居安思危日愼一日太子惡其書令戶奴伺元素早朝宻以大馬箠擊之防斃

以魏徴傅太子

太宗曰當今國家何事最急諫議大夫褚遂良曰今四方無虞惟太子諸王宜有定分最急太宗曰此言是也時太子承幹失徳魏王泰有寵羣臣日有疑議太宗聞而惡之謂侍臣曰方今羣臣忠直無逾魏徴我遣傅太子用絕天下之疑以魏徴爲太子太師徴疾小愈詣朝堂表辭太宗手詔諭以周幽晉獻廢嫡立庶危國亡家漢髙祖防廢太子賴四皓然後安我今賴公卽其義也知公疾病可臥護之徴乃受詔

太宗不以孽代宗啟窺窬之源

十七年太宗謂羣臣曰聞外間士民以太子有足疾魏王頴悟多從遊幸遽生異議徼幸之徒已有附防者太子𨿽病足不廢步履且禮嫡子死立嫡孫太子男已五嵗朕終不以孽代宗啟窺窬之源也

劉洎上言太子宜勤學問親師友

黃門侍郎劉洎上言以太子宜勤學問親師友今入侍宮闈動逾旬朔師保以下接對甚希伏願少抑下流之愛逺大之規則海內幸甚太宗乃命洎與岑文本褚遂良馬周更日詣東宮與太子遊處談論

長孫無忌稱太子仁恕實守文之徳

十八年太宗禦兩儀殿皇太子侍太宗謂羣臣曰太子性行外人亦聞之乎司徒無忌曰太子𨿽不出宮門天下無不欽仰聖徳太宗曰吾如治年時頗不能循常度治自防寛厚諺曰生狼猶恐如羊冀其稍壯自不同耳無忌對曰陛下神武乃撥亂之才太子仁恕實守文之徳趣尙𨿽異各當其分此乃皇天所以祚大唐而福蒼生者也

信讒殺劉洎

十九年初太宗畱侍中劉洎輔皇太子於定州仍兼左庶子太宗將行謂洎曰我今逺徵爾輔太子安危所寄宜深識我意對曰願陛下無憂大臣有罪者臣謹卽行誅太宗以其言妄發頗怪之戒曰卿性疏而太健必以此敗深宜愼之及太宗不豫洎從內出色甚悲懼謂同列曰疾勢如此聖躬可憂或譖於太宗曰洎言國家事不足憂但當輔防主行伊霍故事大臣有異志者誅之自定矣太宗以爲然下詔稱洎與人竊議窺窬萬一謀執朝衡自處伊霍猜忌大臣皆欲夷戮宜賜自盡免其妻孥

段志衝請致位太子

二十一年齊州人段志衝上封事請太宗致政皇太子太子聞之憂形於色發言流涕長孫無忌等請誅志衝太宗詔曰五嶽陵霄四海亙地納污藏疾無損髙深志衝欲以匹夫解位天子朕若有罪是其直也若其無罪是其狂也譬如尺霧障天不虧於大寸云日何損於明

齊聃疏諌不可使戎狄侍東宮

總章二年敇突厥酋長子弟事東宮西臺舎人徐齊聃上疏以爲皇太子當引文學端良之士寘左右豈可使戎狄醜入侍軒闥髙宗從之

邢文偉王及善以能諌太子擢用

咸亨三年太子罕接宮臣典膳丞全椒邢文偉輒減所供膳並上書諌太子太子復書謝以多疾及入侍少暇嘉納其意頃之右史缺髙宗曰邢文偉事吾子能撤膳進諌此直士也擢爲右史太子因宴集命宮臣擲倒次至左奉率王及善及善曰擲倒自有伶官臣若奉令恐非所以羽翼殿下也太子謝之髙宗聞之賜及善縑百匹尋遷左千牛衛將軍

崔神慶請召太子以墨玉契

長安三年突厥遣使謝許昏宴於宿羽臺太子預焉宮尹崔神慶上疏以爲今五品以上所以佩龜者爲別勅徴召恐有詐妄內出合然後應命況太子國本古來徴召皆用玊契此誠重愼之極也昨緣突厥使見太子應預朝參直有文符下宮曽不降勅處分臣愚謂太子非朔望朝參應別召者望降墨勅及玉契太后甚然之

張渉以東宮侍讀進用

大歷十四年代宗之在東宮也國子博士河中張渉爲侍讀卽位之夕召渉入禁中事無大小皆咨之明日置於翰林爲學士親重無比

親王門

唐魏徴諌太宗寵驕魏王泰

貞觀十年魏王泰有寵於上或言三品以上多輕魏王太宗怒引三品以上作色讓之曰隋文帝時一品以下皆爲諸王所頓躓朕但不聴諸子縱橫耳我若縱之豈不能折辱公輩乎魏徴正色曰臣竊計當今羣臣必無敢輕魏王者聖明在上魏王必無頓辱羣臣之理隋文帝驕其諸子使多行無禮卒皆夷滅又足法乎太宗恱曰理到之語不得不服王珪魏徴論三品以上不宜爲親王降乘

十二年王珪奏三品已上遇親王於路皆降乘非禮太宗曰卿輩茍自崇貴輕我諸子特進魏徴曰諸王位次三公今三品皆九卿八座爲王降乘誠非所宜當太宗曰人生壽夭難期萬一太子不幸安知諸王它日不爲公輩之主何得輕之對曰自周以來皆子孫相繼不立兄弟所以絕庶孽之窺窬塞禍亂之源本此爲國者所深戒也太宗乃從珪奏

霍王元軌讀書恭謹

霍王元軌好讀書恭謹自守舉措不妄爲徐州刺史與處士劉元平爲布衣交人問元平王所長元平曰無長問者怪之元平曰夫人有所短乃見所長至於霍王無所短吾何以稱其長哉

褚遂良魏徴諌稱魏王泰不應月給逾制及徙居武徳殿

十六年泰月給逾於太子諫議大夫褚遂良上疏以爲聖人制禮尊嫡卑庶世子用物不防與王者共之庶子𨿽愛不得逾嫡所以塞嫌疑之漸除禍亂之源也漢竇太后寵梁孝王卒以憂死宣帝寵淮陽憲王亦防至於敗今魏王新出閤宜示以禮則訓以謙儉乃爲良器此所謂聖人之教不肅而成者也太宗從之太宗又令泰徙居武徳殿魏徴上疏以爲陛下愛魏王常欲使之安全宜每抑其驕奢不處嫌疑之地今移居此殿乃在東宮之西海陵昔甞居之時人不以爲可太宗曰防致此誤遽遣泰歸第

郝處俊諌不宜令二王分朋角勝

上元元年髙宗禦翔鸞閣觀大酺分音樂爲東西朋使雍王賢主東朋周王顯主西朋角勝爲樂郝處俊諌曰二王春秋尙少志趣未定當推棃讓棗相親如一今分二朋遞相爭競俳優小人言辭無度恐其交爭勝負譏誚失禮非所以崇禮義勸惇睦也髙宗瞿然曰卿逺識非眾人所及也遽止之

眀皇友愛近世帝王莫及

開元二年宋王成器申王成義於明皇兄也岐王範薛王業眀皇之弟也豳王守禮明皇之從兄也明皇素友愛近世帝王莫能及初卽位爲長枕大被與兄弟同寢於殿中設五幄與諸王更處其中謂之五王帳業甞疾明皇方臨朝須防之間使者十返明皇爲業煮藥回飈吹火誤爇上須左右驚救之明皇曰但使王飲此藥而愈須何足惜

置西南二樓以宴諸王

宋王成器等請獻興慶坊宅爲離宮制許之始作興慶宮仍各賜成器等宅環於宮側又於宮西南置樓題其西曰花蕚相輝之樓南曰勤政務本之樓明皇或登樓聞王奏樂則召升樓同宴或幸其所居盡歡賞賚優渥

後唐秦王從榮輕侮師傅

長興四年言事者請爲親王置師傅宰相畏秦王從榮不敢除人請令王自擇秦王府判官王居敏薦劉瓉於從榮從榮表請之以瓉爲秦王傅瓉𨿽爲傅從榮一槪以僚屬待之瓉有難色從榮覺之自是戒門者勿爲通月聴一至府或竟日不召亦不得食

潞王惡洋王從璋涇王從敏

淸泰元年護國節度使洋王從璋歸徳節度使涇王從敏皆罷鎭居洛陽私第潞王待之甚薄從敏在宋州預殺重吉潞王尢惡之甞侍宴禁中酒酣顧二王曰爾等皆何物輒據防藩二王大懼太后叱之曰帝醉矣爾曹速去

諸王門

後唐石敬瑭不欲與秦王共事

長興三年秦王從榮爲人鷹視輕佻峻急旣判六軍諸衛事復參朝政多驕縱不法初安重誨爲樞宻使明宗専屬任之從榮及宋王從厚自𦇤褓與之親狎𨿽典兵常爲重誨所制畏事之重誨死王淑妃與宣徽使孟漢瓊宣帝命範延光趙延壽爲樞宻使從榮皆輕侮之河陽節度使同平章事石敬瑭兼六軍諸衛使其妻永寧公主與從榮異母素相憎疾從榮以從厚聲名出己右尢忌之從厚善以卑弱奉之故嫌隙不外見石敬瑭不欲與從榮共事常思外補以避之範延光趙延壽亦慮及禍屢辭機要請與舊臣疊爲之上不許

公主門

唐公主行婦禮自王珪始

太宗貞觀十一年珪子敬直尙南平公主先是公主下嫁皆不以婦禮事舅姑珪曰今主上欽明動循禮法吾受公主謁見豈爲身榮所以成國家之美耳乃與其妻就席坐令公主執笲行盥饋之禮是後公主始行婦禮自珪始

則天以公主已常與宻議天下事

天授元年太后欲以太平公主妻其伯父士讓之孫攸曁攸曁時爲右衛中郎將太后潛使人殺其妻而妻之公主方額廣頥多權略太后以爲已寵愛特厚常與宻議天下事舊制食邑諸王不過千戶公主不過三百五十戶太平食邑獨累加至三千戶

制公主府置官屬

中宗神龍一年制太平長寧安樂宜城新都定安金城公主並府置官屬

公主恃寵驕恣

安樂公主恃寵驕恣賣官鬻獄勢傾朝野或自爲制敇掩其文令上署之上笑而從之竟不視也自請爲皇太女上𨿽不從亦不譴責

公主作定昆池

景龍二年安樂公主尢驕橫宰相以下多出其門與長寧公主競起第捨以侈麗相髙擬於宮掖而精巧過之安樂公主請昆明池上以百姓蒲魚所資不許公主不恱乃更奪民田作定昆池延袤數里累石象華山引水象天津欲以勝昆明故名定昆安樂有織成裙直錢一億花卉鳥獸皆如粟粒正視旁視日中影中各爲一色上好擊毬由是風俗相尙駙馬武崇訓楊愼交灑油以築毬場

公主權傾人主

景云元年太平公主沈敏多權略頗得預宻謀然尙畏武后之嚴未敢招權勢及誅張易之公主有力焉又與太子共誅韋氏旣屢立大功益尊重睿宗常與之圖議大政每入奏事坐語移時或時不朝謁則宰相就第咨之公主所欲上無不聴自宰相以下進退系其一言其餘薦士驟歷淸顯者不可勝數權傾人主趨附其門者如市田園徧於近甸收市營造諸器玩逺至嶺蜀輸送者相屬於路居處奉養擬於宮掖

定公主見舅姑之禮

建中元年先是公主下嫁者舅姑拜之婦不答徳宗命禮官定公主拜見舅姑及壻之諸父兄姊之儀舅姑坐受於中堂諸父兄姊立受於東序如家人禮

選擇門地人才稱可者

元和六年十六宅諸王旣不出閤其女嫁不以時選尙者皆由宦官率以厚賂自達李吉甫上言自古尙主必擇其人獨近世不然憲宗詔封恩王等六女爲縣主委中書門下宗正吏部選門地人才稱可者嫁之

公主一同家人禮度

九年翰林學士獨孤郁權徳輿之壻也憲宗嘆郁之才美曰徳輿得壻郁我反不及邪先是尙主皆取貴戚及勲臣之家上始命宰相選公卿大夫子弟文雅可居淸貴者諸家多不願惟杜佑孫司議郎悰不辭以悰爲駙馬都尉尙岐陽公主公主有賢行杜氏大族尊行不翅數十人公主卑委怡順一同家人禮度二十餘年人未甞以絲髮間指爲貴驕始至則與悰謀曰上所賜奴婢卒不肯窮屈奏請納之悉自市寒賤可制指者自是閨門落然不聞人聲

詔公主執婦禮如臣庶之法

太中二年萬壽公主適起居郎鄭顥顥以文雅著稱公主宣宗之愛女故選顥尙之有司循舊制請用銀裝車上曰吾欲以儉約化天下當自親者始令依外命婦以銅裝車詔公主執婦禮皆如臣庶之法戒以母得輕夫族母得預時事又申以手詔曰茍違吾戒必有太平安樂之禍

鄭顥不樂尙主數毀白敏中

五年初宣宗令白敏中爲萬壽公主選佳壻敏中薦鄭顥時顥已昏盧氏行至鄭州堂帖追還顥甚銜之由是數毀敏中於上敏中將赴鎭言於上曰鄭顥不樂尙主怨臣入骨髓臣在政府無如臣何今臣出外顥必中傷臣死無日矣上曰朕知之久矣卿何言之晚邪命左右於禁中取小檉函以授敏中曰此皆鄭郎譖卿之書也朕若信之豈任卿以至今日敏中歸置檉函於佛前焚香事之

鄭祗徳固求散地

九年江西觀察使鄭祗徳以其子顥尙主通顯固求散地以祗徳爲賔客分司

於琮攺尙廣徳公主

十三年初宣宗欲以於琮尙興福公主旣而中寢宰相請其故上曰朕近與此女子防食對朕輒折七筯性情如是豈可爲士大夫妻乃更命琮尙廣徳公主

嫁公主資送甚厚

咸通十年同昌公主適右拾遺韋保衡公主懿宗特愛之傾宮中珍玩以爲資疊賜第於廣化裏戶皆飾以雜寶井欄藥臼槽匱亦以金銀爲之編金縷爲箕筐賜錢五百萬緍它物稱是

廣徳公主動遵禮法

十三年懿宗貶節度使於琮爲普王傅分司尋再貶琮韶州刺史琮妻廣徳公主上之妹也與琮皆之韶州行則肩輿門相對坐則執琮之帯琮由是獲全時諸公主多驕縱惟廣徳動遵法度事於氏宗親尊卑無不如禮內外稱之

同姓門【宗室門附】

西漢得朱虛侯爲益彊

髙後七年諸呂擅權用事朱虛侯章年二十有气力忿劉氏不得職甞入侍太后燕飲太后令章爲酒吏章自請曰臣將種也請得以軍法行酒太后曰可酒酣章請爲耕田歌太后許之章曰深耕穊種立苗欲疏非其種者鋤而去之太后黙然頃之諸呂有一人醉亡酒章追防劍斬之而還報曰有亡酒一人臣謹行法斬之太后左右皆大驚業已許其軍法無以罪也因罷自是之後諸呂憚朱虛侯𨿽大臣皆依朱虛侯劉氏爲益彊

河間王大雅不羣

武帝元光五年河間王來朝獻雅樂對三雍宮及詔策所問三十餘事其對推道術而言得事之中文約指明天子下太樂官常存肄河間王所獻雅聲嵗時以備數然不常禦也

班固贊曰漢興至於孝平諸侯王以百數率多驕滛失道何則沈溺放恣之中居埶使然也自凡人猶系於習俗而況哀公之倫乎夫惟大雅卓爾不羣河間獻王近之矣

東漢東平王上便宜三事

建初元年東平王蒼上便宜三事顯宗報書曰間吏民奏事亦有此言但明智淺短或謂儻是復慮爲非不知所定得王深防恢然意解思惟嘉謀以次奉行特賜王錢五百萬

魏曹植二疏乞隆親親之恩

明帝太和五年黃初以來諸侯王法禁嚴初吏察之急至於親姻皆不敢相通問東阿王植上防曰近且婚媾不通兄弟乖絕吉凶之問塞慶弔之禮廢恩紀之違甚於路人隔閡之異殊於胡越今臣以一切之制永無朝覲之望至於注心皇極結情紫闥神明知之矣然天實爲之謂之何哉退惟諸王常有戚戚具爾之心願陛下沛然垂詔使諸國慶問四節得展以敍骨肉之歡恩全怡怡之篤義妃妾之家膏沭之遺嵗時再通齊義於貴宗等於百司如此則古人之所嘆風雅之所詠得存於聖世矣若得辭逺防戴武弁解朱組佩靑紱駙馬奉車趣得一號安宅京室執鞭珥筆出從華蓋入侍輦轂承答聖問拾遺左右乃臣丹誠之至願不離於夢想者也逺慕鹿鳴君臣之宴中詠常棣匪他之誡下思伐木友生之義終懷蓼莪防極之哀每四節之防塊然獨處左右惟僕所對惟妻子髙談無所與陳精義無所與展未嘗不聞樂而拊心臨觴而嘆息也復上疏曰臣伏惟陛下逺覽姬文二虢之援中慮周成召畢之輔下存宋昌磐石之固夫權之所在𨿽疏必重埶之所去𨿽親必輕蓋取齊者田族非呂宗也分晉者趙魏非姬姓也惟陛下察之

宋孝武帝增廣王侯制度

孝建二年上欲削弱王侯江夏王義恭奏裁損王侯車服器用樂舞制度凡九事上因諷有司奏增廣爲二十四條聴事不得南向坐施帳劍不得爲鹿盧形內史相及封內官長止稱下官不得稱臣罷官則不復追敬詔可

廢帝忌諸王爲患

泰始元年帝畏忌諸父恐其在外爲患皆聚之建康拘於殿內敺捶陵曵無復人理湘東王彧建安王休仁山陽王休祐皆肥壯帝爲竹籠盛而稱之以彧壯肥謂之豬王謂休仁爲殺王休祐爲賊王以三王年長尢忌之常錄以自隨不離左右東海王褘性凡劣謂之驢王桂陽王休範巴陵王休若年尙少故並得從容甞以木槽盛飯並雜食攪之掘地爲阬實以泥水裸彧內阬中使以口就槽食之用爲歡笑前後欲殺二王以十數休仁多智數毎以談笑佞防說之故得推遷少府

明帝殺建安王休仁

七年上與嬖臣楊運長等爲身後之計運長等亦慮上晏駕後休仁秉政已輩不得専權彌贊成之上疾甞暴甚內外莫不屬意於休仁主書以下皆往東府訪休仁所親信豫自結納其或在直不得出者皆恐懼上聞愈惡之召休仁入見遣人賫藥賜死休仁罵曰上得天下誰之力邪孝武以誅鉏兄弟子孫滅絕今復爲爾宋祚其得久乎上慮有變力疾乘輿出端門休仁死乃入

明帝殺巴陵王休若

上以休若和厚能諧緝物情恐將來傾奪防主欲遣使殺之慮不奉詔欲徴入朝又恐猜駭以休若爲江州刺史手書殷勤召休若使赴七月七日宴至建康賜死於第時上諸弟俱盡惟休範以人才凡劣不爲上所忌故得全裴子野論曰夫噬虎之獸知愛己子搏貍之鳥非護異巢太宗保字螟蛉剿拉同气旣迷在原之天屬未識父子之自然宋徳告終非天廢也夫危亡之君未甞不先棄本枝嫗煦旁孽推誠嬖狎疾惡父兄前乘覆車後來並轡借使叔仲有國猶不失配天而它人入室將七廟絕祀曽是莫懷甘心揃落晉武背文明之托而覆中州者賈後太祖棄初寧之誓而登合殿者元凶禍福無門奚其豫擇友於兄弟不亦安乎

齊武帝怒長沙王晃

永明二年初太祖臨終以長沙王晃屬武帝使處於輦下或近藩勿令逺出且曰宋氏若非骨肉相殘它族豈得乘其獘汝深誡之晃好武飾及罷南徐州私載數百人仗還建康爲禁司所覺投之江水帝聞之大怒將糾以法豫章王嶷叩頭流涕曰晃罪誠不足宥陛下當憶先朝念晃帝亦垂泣由是終無異意然亦不被親寵論者謂帝優於魏文減於漢明

武帝愛羽毛疏骨肉

武陵王�多才藝而疏婞亦無寵於帝甞侍宴醉伏地貂抄肉柈帝笑曰肉污貂對曰陛下愛羽毛而疏骨肉帝不恱�輕財好施故無畜積名後堂山曰首陽蓋怨貧薄也

明帝盡除髙武之族

建武四年上有疾以近親寡弱忌髙武子孫時髙武子孫猶有十王每朔望入朝上還後宮輒嘆息曰我及司徒諸子皆不長髙武子孫日益長大上欲盡除髙武之族以防言問陳顯達對曰此等豈足介慮以問楊州刺史始安王遙光遙光以爲當以次施行防上疾暴甚絕而復蘇遙光遂行其防殺河東王等共十王於是太祖世祖及世宗諸子皆盡矣

唐李徳裕請宗室散處方州

太和七年徳裕言昔宗以臨淄王定內難自是疑忌宗室不令出閤天下議皆以爲幽閉骨肉虧傷人倫向使天寶之永建中之初宗室散處方州𨿽未能安定王室尙可各全其生所以悉爲安祿山朱泚所魚肉者由聚於一宮故也陛下誠因冊太子制書聴宗室年髙屬疏者出閤且除諸州上佐使攜其男女出外昏嫁此則百年獘法一旦因陛下去之海內孰不欣恱文宗曰玆事朕久知其不可方今諸王豈無賢才無所施耳後冊命太子因下制諸王自今以次出閤授望州刺史上佐十六宅縣主以時出適

宣宗親睦兄弟

大中元年上惇睦兄弟作雍和殿於十六宅數臨幸置酒作樂撃毬盡歡諸王有疾常親至臥內存問憂形於色

韓建矯制殺十一王

昭宗幹寧四年延王戒丕還晉陽韓建奏自陛下卽位以來與近輔交惡皆因諸王典兵凶徒樂禍致鑾輿不安比者臣奏罷兵權實慮不測之變今聞延王覃王尙苞陰計願陛下聖斷不疑制於未亂則社稷之福昭宗曰何至於是數日不報建乃與知樞宻劉季述矯制發兵圍十六宅諸王被髮或緣垣或登屋或升木呼曰宅家救兒建擁通等十一王至石隄谷盡殺之以謀反聞

後梁均王疏忌宗室信用趙張

貞明元年康王友敬目重瞳子自謂當爲天子遂謀作亂使腹心數人匿於寢殿帝覺之跣足逾垣而出捕友敬誅之帝由是疏忌宗室専任趙巖及徳妃兄弟咸居近職參預謀議每出兵必使之監護巖等依勢防權賣官鬻獄離間舊將相敬翔李振𨿽爲執政所言多不用每稱疾以避趙張之族政事日紊以至於亡

後晉漢主盡誅諸弟

齊王天福八年漢中宗旣立國中議論詾詾循王杲請斬劉思潮等以謝中外漢主不從思潮等聞之譖杲謀反漢主令思潮等伺之杲方宴客思潮與譚令禋帥衛兵突入斬杲於是漢王謀盡誅諸弟以越王昌賢而得眾尢忌之節度使齊王弼自以居大鎭懼禍求入朝許之

後漢南漢主殺諸弟

髙祖十二年南漢主恐諸弟與其子爭國殺齊王弼等共八王盡殺其男納其女充後宮作離宮千餘間飾以珠寶設鑊湯鐵牀刳剔等刑號生地獄甞醉戱以置樂工之頸試劍遂斷其頭

後周楚馬希崇帥族降唐

太祖廣順元年唐邊鎬趣馬希崇帥其族入朝馬氏聚族相泣欲重賂鎬奏乞畱居長沙鎬防哂曰國家與公家世爲仇敵殆六十年然未甞敢有意窺公之國今公兄弟鬭防困窮自歸若復二三恐有不測之憂希崇無以應遂與宗族及將佐千餘人號慟登舟送者皆哭響振川谷

通鑑總卷五下﹤史部﹐史鈔類﹐通鑑總類﹥

欽定四庫全書

通鑑總卷六

宋沈樞撰宦官門

漢宦官用權自鄭眾始

永元四年鄭眾遷大長秋和帝防勲班賞眾每辭多受少帝由是賢之常與之議論政事宦官用權自此始矣

順帝復位宦官之力

陽嘉四年初聽中官得以養子襲爵初順帝之復位宦官之力也由是有寵參與政事禦史張綱上書曰竊尋文明二帝徳化尢盛中官常侍不過兩人近幸賞賜裁滿數金惜費重民故家給人足而頃者以來無功小人皆有官爵非愛民重器承天順道者也書奏不省

王龔上書言宦官

永和元年王龔疾宦官專權上書極言其狀諸黃門使客誣奏龔罪順帝命龔亟自實李固奏記於梁商曰王公以堅貞之操橫爲讒佞所構眾人聞知莫不嘆栗夫三公尊重無詣理訴寃之義纎微感槪輒引分決語曰善人在患饑不及餐斯其時也商卽言之於順帝事乃得釋

良賀不敢薦將

三年是時宦官競賣恩勢惟大長秋良賀淸儉退厚及詔舉武猛賀獨無所薦順帝問其故對曰臣生自艸茅長於宮掖旣無知人之明又未嘗交加士昔衞鞅因景監以見有識知其不終今得臣舉者匪榮伊辱是以不敢順帝由是賞之

朱穆以案驗趙忠玉匣得罪

永興元年宦者趙忠喪父歸葬安平僭爲玉匣冀州刺史朱穆下郡案驗吏畏其嚴遂發墓剖棺陳屍出之質帝聞之大怒徵穆詣廷尉輸作左校太學書生潁川劉陶等數千人詣闕上書訟穆曰伏見弛刑徒朱穆處公憂國拜州之日誌淸姦惡誠以常侍貴寵父兄子弟布在州郡競爲虎狼噬食小民故穆張理天綱補綴漏目羅取殘禍以塞天意由是內官咸共恚疾謗讟煩興讒隙仍作極其刑讁輸作左校天下有識皆以穆同勤禹稷而被共鯀之戾若死者有知則唐帝怒於崇山重華忿於蒼墓矣當今中官近習竊持國柄手握王爵口含天憲運賞則使餓富於季孫呼噏則令伊顏化於桀跖而穆獨亢然不顧身害非惡榮而好辱惡生而好死也徒感王綱之不攝懼天网之久失故竭心懷憂爲上深計臣願黥首系趾代穆校作質帝覽其奏乃赦之

朱穆上疏極言宦官

延熹六年尙書朱穆疾宦官恣橫上疏曰按漢故事中常侍參選士人建武以後乃悉用宦者自延平以來浸益貴盛假貂璫之飾處常伯之任天朝政事一更其手權傾海內寵貴無極子弟親戚並荷榮任放濫驕溢莫能禁禦愚臣以爲可悉罷省遵復往初桓帝不納後穆因進見復口陳曰自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事桓帝怒不應自此中官數因事稱詔詆毀之

宦官共讒劉陶

中平二年諫議大夫劉陶上言當今要急八事大較言天下大亂皆由宦官宦官共讒陶曰前張角事發詔書示以威恩自此以來各各攺悔今者四方安靜而陶疾害聖政專言妖孽州郡不上陶何緣知疑陶與賊通情於是收陶下黃門北寺獄掠按日急陶謂使者曰臣恨不與伊呂同疇而以三仁爲輩今上殺忠謇之臣下有憔悴之民亦在不久後悔何及遂閉气而死

何進召董卓誅宦官

六年何進召卓使將兵詣京師董卓聞召卽時就道並上書曰中常侍張讓等竊幸承寵濁亂海內臣聞揚湯止沸莫若去薪潰癕𨿽痛勝於內食昔趙鞅興晉陽之甲以逐君側之惡今臣輒鳴鐘鼓如雒陽請收讓等以淸姦穢太后猶不從袁紹懼進變計因脇之曰交構已成形勢已露將軍復欲何待而不早決之乎事久變生復爲竇氏矣進不許中常侍張讓段珪因詐以太后詔召進斬於嘉徳殿前袁紹及何苖引兵屯朱雀闕下捕得趙忠等斬之遂閉北宮門勒兵捕諸宦者無少長皆殺之凡二千餘人因進兵攻省內張讓段珪等困迫遂將少帝與陳畱王數十人步出谷門讓等遂投河而死

漢主劉聰寵幸王沈等

晉建興四年漢中常侍王沈僕射郭猗等皆寵幸用事漢主聰遊宴後宮或三日不醒或百日不出自去冬不視朝政事一委相國粲惟殺生除拜乃使沈等入白之沈等多不白而自以其私意決之故勲舊或不敍而姦佞小人有數日至二千石者軍旅嵗起將士無錢帛之賞而後宮之家賜及僮僕動至數千萬沈等車服第捨逾於諸王子弟中表爲守令者三十餘人皆貪殘爲民害東宮少府陳休左衞將軍卜崇爲人淸直素惡沈等𨿽在公座未嘗與語沈等深疾之侍中卜幹謂休崇曰王沈等勢力足以回天地卿輩自料親賢孰與竇武陳蕃休崇曰吾輩年逾五十職位已崇惟欠一死耳死於忠義乃爲得所安能俯首低眉以事閹豎乎去矣卜公勿復有言

劉聰殺太弟義

建武元年漢相國粲使其黨王平謂太弟義曰適奉中詔云京師將有變宜衷甲以備非常義信之命宮臣皆衷甲以居粲馳遣告靳準王沈準以白漢主聰曰太弟將爲亂已衷甲矣聰大驚曰寧有是邪王沈等皆曰臣等聞之久矣屢言之而陛下不之信也聰謂沈等曰吾今而後知卿等之忠也當念知無不言勿恨往日言而不用也於是誅東宮官屬及義素所親厚準沈等素所憎怨者大臣數十人阬士卒萬五千餘人夏四月廢義爲北部王粲尋使準賊殺之

魏河間王琛賂宦官得復職

梁天監十七年魏宦者劉騰手不解書而多姦謀善揣人意胡太后以其保防之功累遷至侍中遂干預政事納賂爲人求官無不效者河間王琛爲定州刺史以貪縱著名及罷州還太后詔曰琛在定州惟不將中山宮來自余無所不致何可更復敍用遂廢於家琛乃求爲騰養息賂騰金寶巨萬計騰爲之言於太后得兼都官尙書出爲秦州刺史

唐魏弓請誅薛簡

景龍元年宦官左監門大將軍薛簡等有寵於安樂公主縱暴不灋弓奏請誅之禦史大夫竇從一懼固止之時宦官用事從一爲雍州刺史及禦史大夫誤見訟者無須必曲加承接

睿宗召勞李朝隠

景云元年宦者閻興貴以事屬長安令李朝隠朝隠系於獄睿宗聞之召見朝隠勞之曰卿爲赤縣令能如此朕復何憂因禦承天門集百官及諸州朝集使宣示以朝隠所爲且下制稱宦官遇寛柔之代必弄威權朕覽前載每所嘆息能副朕意實在斯人可加一階爲太中大夫

宦官之盛自明皇始

開元元年初太宗定制內侍省不置三品官黃衣廩食守門命而已天后𨿽女主宦官亦不用事中宗時嬖幸猥多宦官七品以上至千餘人然衣緋者尙寡明皇在藩邸髙力士傾心奉之及爲太子奏爲內給事至是以誅蕭岑功賞之是後宦官稍增至三千餘人除三品將軍者浸多衣緋紫至千餘人宦官之盛自此始

馬承倩激李寶臣有玩冦之志

大歷十年代宗嘉李寶臣之功遣中使馬承倩賫詔勞之將還寶臣詣其館遺之百縑承倩詬詈擲出道中寶臣慙其左右兵馬使王武俊說寶臣曰今公在軍中新立功豎子尙爾況冦平之後以一幅詔書召歸闕下一匹夫耳不如釋承嗣以爲已資寶臣遂有玩冦之志

徳宗流邵光超受賂

十四年代宗優寵宦官奉使四方者不禁其求取嘗遣中使賜妃族還問所得頗少代宗不悅以爲輕我命由是中使公求賂遺無所忌憚宰相常貯錢於閤中每賜一物宣一防無徒還者出使所歷州縣皆重載而歸徳宗素知其獘遣中使邵光超賜李希烈旌節希烈贈之僕馬及縑七百匹黃茗二百斤徳宗聞之怒杖光超六十而流之於是中使之未歸者皆潛棄所得於山谷𨿽與之莫敢受

蕭復言宦官不宜委國政

興元元年蕭復嘗言於徳宗曰宦官自艱難已來多爲監軍恃恩縱橫此屬但應掌宮掖之事不宜委以兵權國政徳宗不悅

徳宗復令宦官分典禁旅

初魚朝恩旣誅代宗不復使宦官典兵徳宗卽位悉以禁兵委白志貞志貞得罪徳宗復以宦官竇文代之從幸山南兩軍漸集徳宗還長安頗忌宿將握兵多者稍稍罷之以文監神防軍始令宦官分典禁旅

鄭絪言命中尉不當用麻

貞元十二年以左神防竇文右神防霍僊鳴皆爲防軍中尉初徳宗置六統軍視六尙書以處節度使罷鎭者相承用麻紙寫制至是文諷宰相比統軍降麻翰林學士鄭絪奏言故事惟封王命相用白麻今以命中尉不識陛下特以寵文邪遂爲著令也徳宗乃謂文曰武徳貞觀時中人不過員外將軍同正耳衣緋者無防自輔國以來墮壊制度朕今用爾不謂無私若復以麻制宣告天下必謂爾脇我爲之矣文叩頭謝遂焚其麻命並統軍自今皆中書降勅是時竇霍勢傾中外藩鎭將帥多出神防軍臺省淸要亦有出其門者矣

宮市抑買人物

十三年先是宮中市外間物令官吏主之隨給其直比嵗以宦者爲使謂之宮市抑買人物置白望數百人於兩市及要閙坊曲閱人所賣物但稱宮市則斂手付與眞僞不復可辧無敢問所從來及論價之髙下者率用直百錢物買人直數千物多以紅紫染故衣敗繒尺寸裂而給之仍索進奉門戶及腳價錢人將物詣市至有空手而歸者名曰宮市其實奪之商賈有良貨皆深匿之每敕使出𨿽沽漿賣餅者皆撤業閉門嘗有農夫以驢負柴宦者稱宮市取之與絹數尺又就索門戶仍邀驢送柴至內農夫啼泣以所得絹與之不肯受曰須得爾驢農夫曰我有父母妻子待此然後食今以柴與汝不取直而歸汝尙不肯我有死而已遂宦者街吏擒以聞詔黜宦者賜農夫絹十匹然宮市亦不爲之攺諫官禦史數諫不聽

薛盈珍屢毀姚南仲

十六年義成監軍薛盈珍爲上所寵信欲奪節度使姚南仲軍政南仲不從由是有隙盈珍屢毀南仲於徳宗徳宗疑之盈珍又遣小吏程務盈乘驛誣奏南仲罪牙將曹文洽亦奏事長安知之晨夜兼行追及務盈於長樂驛與之同宿中夜殺之沈盈珍表於厠中自作表雪南仲之寃且首專殺之罪亦作狀白南仲遂自殺明旦門不啟驛吏排之入得表狀於文洽屍傍徳宗聞而異之徵盈珍入朝南仲恐盈珍讒之益深亦請入朝南仲至京師待罪於金吾詔釋之召見徳宗問盈珍擾卿邪對曰盈珍不擾臣但亂陛下灋耳且天下如盈珍輩何可勝數𨿽使羊杜復生亦不能行愷悌之政成攻取之功也徳宗黙然竟不罪盈珍仍使掌機宻

崔發曳中人而被囚

寶歷元年五坊使敺百姓鄠令崔發怒命擒入曳之詰之乃中使也敬宗怒收發系禦史臺是日發與諸囚立金雞下忽有品官數十人執梃亂捶發破面折齒絕气乃去數刻而蘇敬宗命復系發於臺獄給事中李渤上言縣令不應曳中人中人不應禦囚其罪一也然縣令所犯在赦前中人所犯在赦後中人橫暴一至於此若不早正刑書臣恐四夷藩鎭聞之則慢易之心生矣諫議大夫張仲方上言略曰鴻恩將布於天下而不行禦前霈澤徧被於昆虫而獨遺崔發敬宗皆不聽李逢吉等從容言於敬宗曰崔發輒曳中人誠大不敬然其母年垂八十自發下獄積憂成疾陛下方以孝理天下此所宜矜念敬宗乃湣然卽命中使釋其罪送歸家仍慰勞其母

崔元略以諸父事內侍

諫官言京兆尹崔元略以諸父事內常侍崔潭峻元略遷戶部侍郎

劉蕡對防指切宦官

太和二年自元和之末宦官益橫建置天子在其掌握威權出人主之右人莫敢言文宗親防制舉人賢良方正劉蕡對防極言其禍其略曰陛下將杜簒弒之漸則居正位而近正人逺刀鋸之賤親骨鯁之直輔相得以專其任庶職得以守其官柰何以防近五六人總天下大政禍稔蕭墻姦生帷幄臣恐曹節侯覽復生於今日又曰忠賢無腹心之寄閽寺恃廢立之權陷先君不得正其終致陛下不得正其始有司以蕡指切左右不敢以聞蕡由是不得仕於朝終於使府禦史

文宗倚宋申錫除宦官

四年文宗患宦官彊盛憲宗敬宗弒逆之黨猶有在左右者中尉王守澄尢專橫招權納賄文宗不能制嘗宻與翰林學士宋申錫言之申錫請漸除其偪文宗以申錫沈厚忠謹可倚以事以申錫同平章事

申錫誅宦官泄其謀

五年文宗與宋申錫謀誅宦官申錫引吏部侍郎王璠爲京兆尹以宻防諭之璠泄其謀鄭注王守澄知之陰爲之備文宗弟漳王湊賢有人望注令神防都虞豆盧著誣告申錫謀立漳王文宗以爲信然甚怒命守澄捕申錫親事王師文等於禁中鞫之申錫罷爲右庶子自宰相大臣無敢顯言其寃者獨京兆尹崔琯大理卿王正雅連上疏請出內獄付外廷覈實由是獄稍緩鄭注恐覆按詐覺乃勸守澄請止行貶黜貶漳王湊爲巢縣公宋申錫爲開州司馬申錫竟卒於貶所

訓注以誅宦官爲己任

太和九年初宋申錫獲罪宦官益橫文宗外𨿽包容內不能堪李訓鄭注旣得幸揣知上意訓因進講數以微言動文宗文宗見其才辧意訓可與謀大事且以訓注皆因王守澄以進冀宦官不之疑遂宻以誠告之訓注遂以誅宦官爲己任二人相挾朝夕計議所言於上無不從聲勢烜赫注多在禁中或時休沐賔客塡門賂遺山積外人但知訓注倚宦官擅作威福不知其與上有宻謀也

守澄受佞訓注陰狡

李訓鄭注宻言於文宗請除王守澄遣中使李好古就第賜酖殺之訓注本因守澄進卒謀而殺之人皆快守澄之受佞而疾訓注之陰狡於是元和之逆黨略盡矣

甘露之禍

王守澄葬於滻水鄭注奏請令內臣中尉以下盡集滻水送葬注因闔門令親兵斧之使無遺訓與其黨謀如此事成則注專有其功不若先期誅宦者已而並注去之文宗禦紫宸殿百官班定韓約奏稱左金吾聽事後石橊夜有甘露文宗先命宰相及兩省官詣左仗視之良久而還訓奏臣與眾人驗之殆非眞甘露文宗顧左右中尉仇士良魚志帥諸宦者往視之士良等至左仗視甘露風吹幕起見執兵者甚眾又聞兵仗聲士良等驚駭奔詣上告變訓見之遽呼金吾衞士上殿宦者曰事急矣請陛下還宮卽迎上扶升輿決殿後罘罳疾趨北出金吾兵已登殿羅立言帥京兆邏卒李孝本帥禦史臺從人皆登殿縱擊宦官流血呼寃死傷者十餘人訓知事不濟脫走士良等命禁兵出閤門討賊涯等狼狽步走兩省及金吾吏卒千餘人塡門爭出門尋闔其不得出者六百餘人皆死士良等分兵閉宮門索諸司討賊黨諸司吏卒及民酤販在中者皆死死者又千餘人橫屍流血狼籍塗地諸司印及圖籍帷幕器皿俱盡又遣騎各千餘出城追亡者王涯賈餗舒元輿等皆收系斬之

天下事皆決於北司

仇士良等使人賫宻敕授鳯翔監軍張仲淸使斬鄭注滅其家自是天下事皆決於北司宰相行文書而已宦官气益盛迫脇天子下視宰相陵暴朝士如艸芥每延英議事士良等動引訓注折宰相鄭覃李石曰訓注誠爲亂首但不知訓注始因何人得進宦者稍屈縉紳賴之

劉從諫誓以死淸君側

開成元年昭義節度使劉從諫上表請王涯等罪名且言涯等儒生荷國榮寵咸欲保身全族安肯構逆若宰相實有異圖當委之有司正其刑典豈有內臣擅領甲兵恣行剽劫延及士庶橫被殺傷臣謹當修飾封疆訓練士卒內爲陛下心腹外爲陛下藩垣如姦臣難制誓以死淸君側加從諫檢校司徒

從諫欲爲王涯等伸寃

劉從諫復上表讓官稱臣之所陳系國大體可聽則涯等宜防湔洗不可聽則賞典不宜妄加安有死寃不申而生者荷祿因暴揚仇士良等罪惡時士良等恣橫朝臣日憂破家及從諫表至士良等憚之由是鄭覃李石粗能秉政天子倚之亦差以自彊

李石請召士良等釋疑

文宗禦紫宸殿宰相因奏事拜謝外間因訛言天子欲令宰相掌禁兵已拜恩矣由是中外復有猜阻人情忷忷士民不敢解衣寢者數日李石奏請召仇士良等面釋其疑文宗爲召士良等出文宗及石等共諭釋之使毋疑懼然後事解

李石辭位避士良

三年李石承甘露之亂人情危懼宦官恣橫忘身狥國故紀綱粗立仇士良深惡之潛遣盜殺之不果石懼累表稱疾辭位文宗深知其故而無如之何以石同平章事充荊南節度使

文宗受制於家奴

四年文宗坐思政殿召當直學士周墀賜之酒因問曰朕可方前代何主對曰陛下堯舜之主也文宗曰朕豈敢比堯舜所以問卿者何如周赧漢獻耳墀驚曰彼亡國之主豈可比聖徳文宗曰赧獻受制於彊諸侯今朕受制於家奴以此言之朕殆不如因泣下霑襟墀伏地流涕自是不復視朝

仇士良請以開府廕子

五年開府儀同三司兼內謁者監仇士良請以開府廕其子爲千牛給事中李中敏判雲開府階誠宜廕子謁者監何由有兒士良慙恚

士良教其黨以固權寵之術

防昌三年仇士良致仕其黨送歸私第士良教以固權寵之術曰天子不可令閒常宜以奢靡娛其耳目使日新月盛無暇更及它事然後吾輩可以得志愼勿使之讀書親近儒生彼見前代興亡知憂懼則吾輩疎斥矣其黨拜謝而去

南北司如水火

大中八年宣宗召翰林學士韋澳托以論詩屏左右與之語曰近日外間謂內侍權勢何如對曰陛下威防非前朝之比宣宗閉目揺首曰全未全未尙畏之在卿謂防將安出對曰若與外廷議之恐有太和之變不若就其中擇有才識者與之謀宣宗曰此乃末防朕已試之矣自衣黃衣緣至衣緋皆感恩才衣紫則相與爲一矣宣宗又嘗與令狐綯謀盡誅宦官綯恐濫及無辜宻奏曰但有罪勿捨有闕勿補自然漸耗至於盡矣宦者竊見其奏由是益與朝士相惡南北司如水火矣

時人謂敕使墓戶

咸通六年諸道進私白者閩中爲多故宦官多閩人福建觀察使杜宣猷每寒食遣吏分祭其先壠宦官徳之以宣猷爲宣歙觀察使時人謂之敕使墓戶

僖宗呼田令孜爲阿父

乾符二年僖宗之爲晉王也小馬坊使田令孜有寵及卽位遂擢爲中尉上時年十四專事遊戲政事一委令孜呼爲阿父令孜頗讀書多巧數招權納賄除官及賜緋紫皆不關白於上每見常自備果食兩盤與僖宗相對飲防從容良久而退僖宗與內園小兒狎暱賞賜樂工伎兒所費動以萬計府藏空竭令孜說僖宗籍兩市商旅寶貨悉輸內庫有陳訴者付京兆杖殺之宰相以下鉗口莫敢言

孟昭圖言疎外朝臣

中和元年僖宗日夕專與宦官同處議天下事待外臣殊疎薄左拾遺孟昭圖上疏以爲治民之代遐邇猶應同心多難之時中外尢當一體去冬車駕西幸不告南司遂使宰相僕射以下悉爲賊所屠獨北司平善前夕黃頭軍作亂陛下獨與令孜敬瑄及諸內臣閉城登樓並不召王鐸已下及收朝臣入城儻羣臣不顧君上罪固當誅若陛下不卹羣臣於義安在夫天下者髙祖太宗之天下非北司之天下天子者四海九州之天子非北司之天子北司未必盡可信南司未必盡無用豈天子與宰相了無關涉朝臣皆若路人如此恐收復之期尙勞宸慮屍祿之士得以宴安疏入令孜屏不奏矯詔貶昭圖嘉州司戶遣人沈於蟇頤津聞者气塞而莫敢言

昭宗疾宦官多不灋

龍紀元年昭宗在藩邸素疾宦官及卽位楊復恭恃援立功所爲多不灋昭宗意不平政事多謀於宰相孔緯復恭常乘肩輿至太極殿它日昭宗與宰相言及四方反者孔緯曰陛下左右有將反者況四方乎昭宗矍然問之緯指復恭曰復恭陛下家奴乃肩輿造前殿多養壯士爲假子使典禁兵或爲方鎭非反而何復恭曰子壯士欲以收士心衞國家豈反邪昭宗曰卿欲衞國家何不使姓李而姓楊乎復恭無以對

楊復恭專制朝政

大順二年楊復恭總宿衞兵專制朝政諸假子皆爲節度使刺使假子龍劍節度使守貞武定節度使守忠不輸貢賦上表訕薄朝廷昭宗舅王瓌求節度使昭宗訪於復恭復恭以爲不可瓌怒詬之瓌出入禁中頗用事復恭惡之奏以爲黔南節度使至吉柏津令楊守亮覆諸江中宗族賔客皆死以舟敗聞昭宗知復恭所爲深恨之

王建專殺宦官

景福二年王建屢請殺陳敬瑄田令孜朝廷不許建使人告敬瑄謀作亂殺之新津又告令孜通鳯翔書下獄死建使節度判官馮涓艸表奏之曰開匣出虎孔宣父不責它人當路斬蛇孫叔敖蓋非利己專殺不行於閫外先機恐失於彀中

楊復恭自稱定防國老

幹寧元年楊復恭守亮守信將自商山奔河東至乾元遇華州兵獲之韓建獻於闕下斬於獨栁李茂貞獻復恭遺守亮書訴致仕之由云承天門乃隋家舊業大侄但積粟訓兵勿貢獻吾於荊榛中立壽王才得尊位廢定防國老有如此負心門生天子

崔譖王摶黨宦官

光化三年昭宗素疾宦官樞宻使宋道弼景務修專橫崔日與昭宗謀去宦官宦官知之由是南北司益相憎疾各結藩鎭爲援以相傾奪王摶恐其致亂從容言於昭宗曰宦官擅權之獘誰不知之顧其勢未可猝除宜俟多難漸平以道消息願陛下言勿輕泄以速姦變聞之譖摶於昭宗曰王摶姦邪已爲道弼輩外應昭宗疑之貶摶溪州刺史又貶崖州司戶道弼長流驩州務修長流愛州是日皆賜自盡於是專制朝政勢震中外宦官皆側目不勝其憤

劉季述廢立

初崔與昭宗宻謀盡誅宦官及宋道弼景務修死宦官益懼昭宗自華州還忽忽不樂多縱酒喜怒不常左右尢自危於是中尉劉季述王仲先等陰相與謀奉太子立之昭宗獵苑中夜醉歸手殺黃門侍女數人季述謂崔曰主上所爲如是豈可理天下廢昏立明自古有之畏死不敢違宦官扶昭宗與後同輦嬪禦侍從者才十餘人適少陽院季述以銀檛畫地數上曰某時某事汝不從我言其罪一也如此數十不止乃手鎖其門鎔鐵錮之遣左軍副使李師防將兵圍之穴墻以通飲食季述等矯詔令太子嗣位以昭宗爲太上皇進士李愚上韓建書略曰僕每讀書見君臣父子之際有傷教害義者恨不得肆之市朝明公居近關重鎭君父幽辱月餘坐視凶逆而忘勤王之舉僕所未諭也僕竊計中朝輔弼𨿽有志而無權外鎭諸侯𨿽有權而無志惟明公忠義社稷是依不如馳檄四方諭以逆順軍聲一振則元凶破膽旬浹之間二豎之首於天下計無便於此者建不能用朱全忠在定州行營聞亂至大梁季述遣其養子希度詣全忠許以唐社稷輸之天平節度副使李振獨曰王室有難此霸者之資也今公爲唐桓文安危所屬季述一宦豎耳乃敢囚廢天子公不能討何以復令諸侯且幼主位定則天下之權盡歸宦官矣是以太阿之柄授人也全忠卽囚希度遣振如京師孫徳昭爲左神防指揮使崔遣判官石戩說之曰自上皇幽閉中外大臣至於行間士卒孰不切齒今反者獨季述仲先耳公誠能誅此二人迎上皇復位則富貴窮一時忠義流千古茍狐疑不決則功落它人之手矣天復元年正月王仲先入朝至安福門孫徳昭擒斬之周承誨擒劉季述王彥範繼至爲亂挺所斃薛齊偓赴井出而斬之滅四人之族

崔不欲中官典兵

天復元年劉季述王仲先旣死崔陸扆上言禍亂之興皆由中官典兵乞令主左軍扆主右軍則諸侯不敢侵陵王室尊矣昭宗召李繼昭等謀之皆曰臣等累世在軍中未聞書生爲軍主若屬南司必多所變更不若歸之北司爲便昭宗乃謂扆曰將士意不欲屬文臣卿曹勿堅求於是以樞宻使韓全誨鳯翔監軍使張彥爲左右中尉崔以宦官典兵終爲肘腋之患欲以外兵制之諷李茂貞畱兵三千於京師充宿衞韓偓曰畱此兵則家國兩危不畱則家國兩安不從

韓偓不欲盡誅中官

時昭宗悉以軍國事委崔每奏事昭宗與之從容或至然燭宦官畏之側目事無大小皆咨而後行志欲盡除之韓偓屢諫曰事禁太甚此輩亦不可全無恐其黨迫切更生他變不從昭宗獨召偓問曰敕使中爲惡者如林何以處之對曰陛下不若擇其尢無良者數人明示其罪寘之於灋然後撫諭其餘曰吾恐爾曹謂吾心有所貯自今可無疑矣乃擇其忠厚者使爲之長其徒有善則奬之有罪則懲之咸自安矣今此曹在公私者以萬數豈可盡誅邪夫帝王之道當以重厚鎭之公正禦之至於瑣細機巧此機生則彼機應矣終不能成大功所謂理絲而棼之者也昭宗深以爲然曰此事終以屬卿

崔誅宦官謀泄

崔請昭宗盡誅宦官宦官屬耳頗聞之韓全誨等涕泣求哀於昭宗昭宗乃令有事封疏以聞勿口奏宦官求美女知書者數人內之宮中陰令詗察其事盡得宻謀全誨等大懼每宴聚流涕相訣別日夜謀所以去之術時領三司使全誨等教禁軍對昭宗諠噪訴減損冬衣昭宗不得已解鹽鐵

朱全忠來除君側之惡

昭宗急召韓偓謂曰聞全忠欲來除君側之惡大是盡忠然須令與茂貞共其功若兩帥交爭則事危矣卿爲我語崔速飛書兩鎭使相與合謀則善矣昭宗又謂偓曰繼誨彥弼輩驕橫益甚對曰臣必知其然玆事失之於初當正旦立功之時但應以官爵田宅金帛酬之不應聽其出入禁中此輩素無知識惟知嗜利爲敕使以厚利雇之令其如此耳崔本畱衞兵欲以制敕使也今敕使衞兵相與爲一將若之何汴兵若來必與岐兵鬭於闕下臣竊寒心昭宗但愀然憂沮而已

韓全誨逼上幸鳯翔

韓全誨等陳兵殿前言於昭宗曰全忠以大兵逼京師欲劫天子幸洛陽求禪臣等請奉陛下幸鳯翔收兵拒之昭宗不許仗劍登乞巧樓全誨等逼昭宗下樓昭宗行才及壽春殿李彥弼已於禦院縱火昭宗不得已與皇后妃嬪諸王百餘人皆上馬慟哭聲不絕是時京師無天子行在無宰相崔等列狀請朱全忠西迎車駕全忠復書曰進則懼脇君之謗退則懷負國之慙然不敢不勉

李茂貞降全忠謀誅宦官自贖

二年李茂貞遣使請降於朱全忠乃宻謀誅宦官以自贖遺全忠書曰禍亂之興皆由全誨僕迎駕至此以備它盜公旣志匡社稷請公迎扈還宮僕以獘甲雕兵從公陳力全忠復書曰僕舉兵至此正以乘輿播遷公能協力固所願也

上議與朱全忠和

昭宗召李茂貞蘇檢李繼誨等食議與朱全忠和皆不對昭宗曰速當和解耳鳯翔兵十餘人遮韓全誨於左銀臺門諠罵曰闔境塗炭闔城餒死正爲軍容輩數人耳全誨叩頭訴於茂貞茂貞曰卒輩何知又訴於昭宗昭宗亦諭解之李繼昭謂全誨曰昔楊軍容破楊守亮一族今軍容亦破繼昭一族邪慢罵之遂出降於全忠

朱全忠盡誅宦官

三年李茂貞獨見昭宗請誅全誨等與朱全忠和解奉車駕還京昭宗喜卽遣內養帥鳯翔卒四十人收全誨等斬之以第五可範爲中尉遣使囊全誨等首以示全忠時鳯翔所誅宦官已七十二人朱全忠又宻令京兆搜捕誅九十人車駕出鳯翔幸全忠營

崔奏宦官不宜典兵豫政

車駕入長安崔奏國初承平之時宦官不典兵豫政天寶以來宦官浸盛貞元之末分羽林衞爲左右神防軍以便衞從始令宦官主之以二千人爲定制自是參掌機宻奪百司權上下彌逢共爲不灋大則搆扇藩鎭傾危國家小則賣官鬻獄蠧害朝政王室衰亂職此之由不翦其根禍終不已請悉罷內諸司使其事務盡歸之省寺諸道監軍俱召還闕下昭宗從之是日全忠以兵驅宦官第五可範已下數百人於內侍省盡殺之寃號之聲徹於內外其出使外方者詔所在收捕誅之止畱黃衣幼弱者三十人以備灑掃自是宣詔命皆令宮人出入其兩軍內外八鎭兵悉屬六軍以崔兼判六軍十二衞事

張承業諫晉王稱帝

後梁龍徳元年蜀主吳王屢以書勸晉王稱帝張承業在晉陽聞之亟詣魏州諫曰吾王世世忠於唐室救其患難所以老奴三十餘年爲王捃拾財賦召補兵馬誓滅逆賊復本朝宗社耳今河北甫定朱氏尙存而王遽卽大位殊非從來徵伐之意天下其誰不解體乎王曰此非余所願柰羣下意何承業知不可止慟哭曰諸侯血戰本爲唐家今王自取之誤老奴矣卽歸晉陽邑邑成疾不復起

後唐以宦者爲腹心

同光二年敕內官不應居外應前朝內官及諸道監軍並遣詣闕時在莊宗左右者皆給贍優厚委之事任以爲腹心內諸司使自天祐以來以士人代之至是復用宦者浸干政事旣而復置諸道監軍節度使出徵或畱闕下軍府之政皆監軍決之陵忽主帥怙勢爭權由是藩鎭皆憤怒

蜀王承休建節

初唐僖昭之世宦官𨿽盛未嘗有建節者蜀安重霸勸王承休求秦州節度使承休言於蜀主曰秦州多美婦人請爲陛下采擇以獻蜀主許之以承休爲天雄節度使封魯國公

宦者欲增廣嬪禦

三年洛陽宮殿邃宦者欲上增廣嬪禦詐言宮中夜見鬼物莊宗欲使符咒者禳之宦者曰臣昔逮事咸通乾符天子當是時六宮貴賤不減萬人今掖庭大半空虛故鬼物遊之耳莊宗乃命宦者王允平伶人景進采擇民間女子逺至太原幽鎭以充後庭不啻三千人不問所從來莊宗還自興唐載以牛車累累盈路張憲奏諸營婦女亡逸者千餘人慮扈從諸軍挾匿以行其實皆入宮矣

宦官勸帝建淸暑樓

莊宗苦溽暑於禁中擇髙涼之所皆不稱防宦者因言臣見長安全盛時大明興慶宮樓觀以百數今日宅家曽無避暑之所莊宗乃命宮苑使王允平別建一樓以淸暑然猶慮郭崇韜諫遣中使語之曰朕昔在河上與梁人相拒被甲乘馬親當矢石猶無此暑今居深宮之中而暑不可度柰何對曰陛下昔在河上勍敵未滅深念讎恥𨿽有盛暑不介聖懷今外患已除海內賔服故𨿽珍臺閒館猶覺鬱蒸也陛下儻不忘艱難之時則暑气自消矣莊宗黙然宦者曰崇韜之第無異皇居宜其不知至尊之熱也莊宗卒命允平營樓日役萬人所費巨萬

宦官切齒郭崇韜

同光三年郭崇韜素疾宦者宦官皆切齒之時成都𨿽下而蜀中盜賊羣起布滿山林崇韜恐大軍旣去更爲後患命任圜張筠分道招討以是淹畱未還莊宗遣宦者向延嗣促之崇韜不出郊迎及見禮節又倨延嗣怒李從襲謂延嗣曰今諸軍將校皆郭氏之黨王寄身於虎狼之口一朝有變吾屬不知委骨何地矣因相向垂涕延嗣歸具以語劉后後泣訴於莊宗莊宗使馬彥珪馳詣成都觀崇韜去就皇后退自爲教與繼岌令殺崇韜魏王繼岌將發成都馬彥珪至以皇后教示繼岌繼岌曰大軍垂發彼無舋端安可爲此負心事公輩勿復言且主上無敕獨以皇后教殺招討使可乎李從襲等泣曰旣有此迹萬一崇韜聞之中塗爲變益不可救矣乃以繼岌之命召崇韜計事繼岌登樓避之崇韜方升階繼岌從者李環撾碎其首並殺其子廷誨

監國李嗣源命諸道殺宦官

天成元年監國下教數租庸使孔謙姦佞侵刻窮困軍民之罪而斬之凡謙所立苛斂之灋皆罷之因廢租庸使及內勾司依舊爲鹽鐵戶部度支三司委宰相一人專判又罷諸道監軍使以莊宗由宦官亡國命諸道盡殺之

宦官落髮爲僧

宦官數百人竄匿山林或落髮爲僧至晉陽者七十餘人詔北都指揮使李從溫悉誅之

南漢用事之人皆宦官

後周顯徳六年南漢主以龔澄樞爲左龍虎觀軍容使內太師軍國之事皆取決焉凡羣臣有才能及進士狀頭或僧道可與談者皆先下蠶室然後得進亦有自宮以求進者亦有免死而宮者由是宦者近二萬人貴顯用事之人大抵皆宦者也謂士人爲門外人不得預事卒以此亡國

近習門

漢王吉言宜謹選左右

神爵元年時外戚許史王氏貴寵諫大夫王吉上疏曰聖主獨行於深宮得則天下稱誦之失則天下咸言之故宜謹選左右審擇所使左右所以正身所使所以宣徳此其本也

李固言阿母宦官

陽嘉二年宣徳亭地拆長八十五丈順帝引公卿所舉惇朴之士使之對防及特問以當世之敝爲政所宜李固對曰漢興以來三百餘年賢聖相繼十有八主豈無阿乳之恩豈忘貴爵之寵然上畏天威俯案經典知義不可故不封也今宋阿母𨿽有大功勤謹之徳但加賞賜足以酬其勞苦至於裂土開國實乖舊典又詔書所以禁侍中尙書中臣子弟不得爲吏察孝廉者以其秉威權容請托故也而中常侍在日月之側聲勢振天下子弟祿任曽無限極𨿽外托謙黙不幹州郡而謟僞之徒望風進舉今陛下之有尙書猶天之有北斗也斗爲天喉舌尙書爲陛下喉舌斗斟酌元气運平四時尙書出納王命賦政四海權尊勢重責之所歸若不平心災眚必至誠宜審擇其人以毗聖政今與陛下共天下者外則公卿尙書內則常侍黃門譬猶一門之內一家之事安則共其福慶危則通其禍敗刺史二千石外統職事內受灋則譬之一人之身本朝者心腹也州郡者四支也心腹痛則四支不舉故臣之所憂在腹心之疾非四支之患也又宜罷退宦官去其權重裁置常侍二人方直有徳者省事左右小黃門五人才智閒雅者給事殿中如此則論者厭塞升平可致也順帝覽眾對以李固爲第一卽時出阿母還捨諸常侍悉叩頭謝罪朝廷肅然

王龔欲奏誅張昉

永和二年京師地震太尉王龔以中常侍張昉等專弄國權欲奏誅之宗親有以楊震行事諫之者龔乃止

蓋勲與袁紹謀誅嬖幸

中平五年蓋勲謂袁紹曰上甚聰明但蔽於左右耳與紹謀共誅嬖幸蹇碩懼出勲爲京兆尹

苻秦王墮疾董榮如讎

晉永和十二年秦司空王墮性剛峻右僕射董榮侍中彊國皆以佞幸進墮疾之如讎每朝見榮未嘗與之言或謂墮曰董君貴幸無比公宜小降意接之墮曰董龍是何雞狗而令國士與之言乎防有天變榮與彊國言於秦主生曰今天譴甚重宜以貴臣應之乃殺王墮將刑榮謂之曰今日復敢比董龍於雞狗乎墮瞠目叱之

宋營陽王好與左右狎暱

元嘉元年營陽王居喪無禮好與左右狎暱遊戲無度特進範泰上封事曰伏聞陛下時在後園頗習武備鼓鞞在宮聲聞於外黷武掖庭之內諠嘩省闥之間非徒不足以威四夷秪生逺近之怪陛下踐祚委政宰臣實同髙宗諒闇之美而更親狎小人懼非社稷至計經世之道也不聽

政歸近習

大明八年太宰義恭素畏戴灋興等𨿽受遺輔政而引身避事由是政歸近習灋興等專制朝權威行逺近詔敕皆出其手尙書事無大小咸取決焉義恭但守空名而已

鼠憑社貴狐借虎威

升明元年以後軍將軍楊運長爲宣城太守於是太宗嬖臣無在禁省者矣沈約論曰夫人君南面九重奧絕陪奉朝夕義隔卿士旣而恩以狎生信由恩固無可憚之姿有易親之色孝建泰始刑政糾雜理難徧通耳目所寄事歸近習及覘歡慍慘舒動中主情舉無謬防人主謂其身卑位薄以爲權不得重曽不知鼠憑社貴狐借虎威外無逼主之嫌內有專用之效勢傾天下未之或悟及太宗晚運慮經盛衰權幸之徒慴憚宗戚欲使幼主孤立永竊國權構造同異興樹禍隙帝弟宗主相繼屠勦寶祚夙傾實由於此矣

齊六貴同朝勢必相圖

永元元年東昏侯自在東宮不好學惟嬉戲無度及卽位不與朝士相接專親信宦官及左右禦刀應敕等是時始安王遙光尙書令徐孝嗣右僕射江祏右將軍蕭坦之侍中江祀衞尉劉暄更直內省分日帖敕雍州刺史蕭衍聞之謂從舅錄事參軍張防曰一國三公猶不堪況六貴同朝勢必相圖亂將作矣避禍圖福無如此州乃宻與防修武備聚驍勇以萬數多伐材竹沈之檀溪積茅如岡阜皆不之用中兵參軍呂僧珍覺其意亦私具櫓數百張是時衍兄懿行郢州事衍使防說懿曰今六貴比肩人自畫敕爭權睚眥理相圖滅主上媟近左右慓輕忍虐安肯委政諸公嫌忌積久必大行誅戮吾兄弟幸守外藩宜爲身計郢州控帶荊湘雍州士馬精彊世治則竭誠本朝世亂則足以匡濟與時進退此萬全之防也

東昏侯數與近習謀誅大臣

江祏等旣敗東昏侯左右捉刀應敕之徒皆恣橫用事時人謂之刀敕蕭坦之剛狠而專嬖幸畏而憎之遙光死二十餘日東昏侯遣黃文濟將兵圍坦之宅殺之初髙宗臨殂戒東昏侯曰作事不可在人後故東昏侯數與近習謀誅大臣皆發於倉猝決意無疑於是大臣人人莫能保

東昏侯所寵三十一人

二年是時東昏侯所寵左右凡三十一人黃門十人直閤將軍徐世素爲東昏侯所委任凡有殺戮皆在其手世亦知東昏侯昏縱宻謂其黨茹灋珍梅虫兒曰何世天子無要人但儂貨主惡耳灋珍等與之爭權以白東昏侯東昏侯惡其彊遣禁兵殺之自是灋珍虫兒用事並爲外監口稱詔敕東昏侯呼潘貴妃父寶慶及茹灋珍爲阿丈梅虫兒及兪靈韻爲阿兄東昏侯與灋珍等俱詣寶慶家躬自汲水助廚人作膳又數往諸刀敕家遊宴有吉凶輒往慶弔奄人王寶孫年十三四號爲倀子最有寵參預朝政控制大臣移易詔敕乃至騎馬入殿詆訶天子公卿見之莫不懾息焉

北齊貴幸陰陷張雕

陳大建四年齊國子祭酒張雕以經授齊主爲侍讀齊主甚重之雕與寵胡何洪珍相結穆提婆韓長鸞等惡之洪珍薦雕爲侍中奏度支事大爲齊主所委信常呼博士雕自以出於微賤致位大臣欲立效以報恩論議抑揚無所回避省宮掖不急之費禁約左右驕縱之臣數譏切寵要獻替帷幄齊主亦深倚仗之雕遂以澄淸爲己任意气甚髙貴幸皆側目陰謀陷之防齊主將如晉陽雕與從駕文官連名進諫時貴臣趙彥深等意有異同長鸞遽言於齊主曰諸漢官連名總署聲云諫幸並州其實未必不反宜加誅戮齊主悉召已署名者集含章殿斬雕等於殿庭

唐王伾王叔文出入東宮

貞元十九年初翰林待詔王伾善書山陰王叔文善碁俱出入東宮娛侍太子叔文譎詭多計自言讀書知治道太子嘗與叔文等論及宮市事叔文曰太子職當視膳問安不宜言外事太子大驚曰非先生寡人無以知此遂大愛幸與王伾相依附叔文因爲太子言某可爲相某可爲將幸異日用之宻結翰林學士韋執誼及當時朝士有名者陸淳栁宗元劉禹錫等定爲死友而淩準程異等又因其黨以進日與遊處蹤迹詭祕莫有知其端者藩鎭或陰進資幣與之相結

王叔文等相依用事

永貞元年以王伾爲左散騎常侍王叔文爲起居舍人伾寢陋吳語順宗所防狎而叔文頗任事自許微知文義順宗稍敬之不得如伾出入無阻伾入至柿林院見李忠言牛昭容計事大抵叔文依伾伾依忠言忠言依牛昭容轉相交結每事先下翰林使叔文可否然後宣於中書韋執誼承而行之外黨則韓泰栁宗元劉禹錫等主采聽外事謀議唱和日夜汲汲如狂互相推奬曰伊曰周曰管曰葛僴然自得謂天下無人榮辱進退生於造次惟其所欲不拘程式士大夫畏之道路以目

王叔文與韋執誼成仇怨

貶宣歙巡官羊士諤爲汀州寧化尉士諤以公事至長安遇叔文用事公言其非叔文聞之怒欲下詔斬之執誼以爲不可遂貶焉由是叔文始大惡執誼執誼初爲叔文所引用深附之旣得位欲掩其迹且迫於公議故時時爲異同輒使人謝叔文曰非敢負約乃欲曲成兄事耳叔文詬怒不之信遂成仇怨

伾叔文之黨始去

王叔文旣有母喪韋執誼益不用其語叔文怒與其黨日夜謀起復必先斬執誼而盡誅不附己者聞者忷懼自叔文歸第王伾失據日詣宦官及杜佑請起叔文爲相不得其黨皆憂悸不自保是日伾坐翰林中疏三上不報知事不濟明日遂謝病不出伾叔文之黨至是始去

憲宗去吐突承璀

元和六年弓箭庫使劉希光受孫璹錢二萬緡爲求方鎭事覺賜死事連知內侍省事吐突承璀以承璀爲淮南監軍憲宗問李絳朕出承璀何如對曰外人不意陛下遽能如是憲宗曰此家奴耳向以其驅使之久故假以恩私若有違犯朕去之輕如一毛耳

憲宗召還承璀先罷絳相

九年李絳屢以足疾辭位罷爲禮部尙書初憲宗欲相絳先出吐突承璀爲淮南監軍至是憲宗召還承璀先罷絳相承璀至京師復以爲左神防中尉

張宿以辧口得幸

十二年初憲宗爲廣陵王布衣張宿以辧口得幸及卽位累官至比部員外郎宿招權受賂於外憲宗欲以宿爲諫議大夫李逢吉曰諫議重任必能可否朝政者始宜爲之宿小人豈得竊賢者之位必欲用宿請先去臣乃可憲宗由是不悅罷逢吉爲東川節度使上竟用張宿爲諫議大夫崔羣王涯固諫不聽乃請爲權知諫議大夫許之

鄭注得王守澄勢益張

長慶三年初鄭注眇小目下視而巧譎傾陷善揣人意以醫遊四方羇貧甚嘗以藥術幹徐州牙將牙將悅之薦於李愬愬餌其藥頗驗遂有寵署爲牙推浸預軍政妄作威福軍府患之監軍王守澄以眾情白愬請去之愬曰注𨿽如是然奇才也將軍試與之語守澄不得已見之坐語未久守澄大喜延之中堂促膝笑語恨相見之晚自是有寵於守澄權勢益張及守澄入知樞宻挈注以西爲立居宅贍給之遂薦於穆宗穆宗亦厚遇之自穆宗有疾守澄專制國事勢傾中外注日夜出入其家與之謀議語必通夕關通賂遺人莫能窺其迹始則有微賤巧宦之士或因以求進數年之後達官車馬滿其門矣

李款奏鄭注竟爲王守澄所寢

太和七年鄭注依倚王守澄權勢燻灼文宗深惡之侍禦史李款閤內奏彈注幹竊化權人不敢言道路以目請付灋司旬日之間章數十上守澄匿注於右軍左軍將李楚說元素曰鄭注姦猾無雙卵不除使成羽翼必爲國患今因禦史所劾匿軍中楚請以中尉意詐爲有疾召使治之元素以爲然召之注至蠖屈鼠伏佞辭泉湧元素不覺執手款曲諦聽忘倦楚怒曰中尉失今日之防必不免它日之禍矣因解軍職去頃之王涯之爲相注有力焉且畏王守澄遂寢李款之奏守澄言注於文宗而釋之尋奏爲侍禦史

文宗目李仲言爲奇士

八年初李仲言流象州與鄭注善李逢吉使仲言厚賂之注引仲言見王守澄守澄薦於文宗召見之仲言儀狀秀偉倜儻尙气頗工文辭有口辧多權數文宗見之大悅以爲奇士待遇日隆欲以仲言爲諫官寘之翰林李徳裕曰仲言向所爲計陛下必盡知之豈宜寘之近侍文宗曰然豈不容其攺過對曰臣聞惟顏回能不貳過至於仲言之惡著於心安能悛攺邪文宗曰李逢吉薦之朕不欲食言對曰逢吉身爲宰相乃薦姦邪以誤國亦罪人也文宗顧王涯涯對曰可始涯聞上欲用仲言艸諫疏極憤激旣而見上意堅且畏其黨盛遂中變尋以仲言爲四門助教以李徳裕同平章事充山南西道節度使是日以李仲言爲翰林侍講學士

李玨言鄭注姦邪

九年以太僕卿鄭注充侍講學士注好服鹿裘以隠淪自處文宗以師友待之注之初得幸文宗嘗問翰林學士李玨曰卿知有鄭注乎對曰臣豈特知其姓名兼深知其爲人其人姦邪陛下寵之恐無益聖徳臣忝在近宻安敢與此人交通貶玨江州刺史

韋溫拒鄭注參佐之請

鄭注爲鳯翔節度使李訓𨿽因注得進及勢位俱盛心頗忌注謀欲中外協勢以誅宦官故出注於鳯翔其實俟旣誅宦官並圖注也注欲取名家才望之士爲參佐請禮部員外郎韋溫爲副使溫不可或曰拒之必爲患溫曰擇禍莫若輕拒之止於逺貶從之有不測之禍卒辭之

後梁李琪挾趙張之勢

貞明六年以尙書左丞李琪同平章事琪性疎俊挾趙巖張漢傑之勢頗通賄賂蕭頃與琪同爲相頃謹宻而陰伺琪短久之有以攝官求仕者琪輒攺攝爲守頃奏之均王大怒欲流琪逺方趙張左右之止罷爲太子少保

後晉李彥韜與嬖幸相結

開運二年李彥韜少事閻寶爲僕夫後髙祖帳下髙祖自太原南下畱彥韜侍齊王爲腹心由是有寵性纎巧與嬖幸相結以蔽齊王耳目齊王委信之至於升黜將相亦得預議常謂人曰吾不知朝廷設文官何所用且欲澄汰徐當盡去之

放宮女門

唐太宗出宮女歸親戚

武徳九年太宗卽皇帝位於東宮顯徳殿赦天下以宮女眾多幽閟可湣宜簡出之各歸親戚任其適人

李百藥言陰气郁積致旱

貞觀二年天少雨中書舍人李百藥上言竊聞太上皇宮及掖庭宮人無用者尙多豈惟虛費衣食且陰气郁積亦足致旱太宗曰婦人幽閉深宮誠爲可湣灑掃之餘亦何所用宜皆出之任求伉儷於是遣尙書左丞戴冑於掖庭西門簡出之前後所出三千餘人

明皇選後宮無用者還家

開元二年民間訛言明皇采擇女子以充掖庭明皇聞之令有司具車牛於崇明門自選後宮無用者載還其家敕曰燕寢之內尙令罷遣閭閻之間足可知悉

寵幸門

漢申屠嘉欲斬鄧通

後二年申屠嘉爲人廉直門不受私謁是時太中大夫鄧通方愛幸賞賜累鉅萬文帝常燕飲通家其寵幸無比嘉嘗入朝而通居上旁有怠慢之禮嘉奏事畢因言曰陛下幸愛羣臣則富貴之至於朝廷之禮不可以不肅文帝曰君勿言吾私之罷朝坐府中嘉爲檄召通詣丞相府不來且斬通通恐入言文帝文帝曰汝第往吾今使人召若通詣丞相免冠徒跣頓首謝嘉嘉坐自如弗爲禮責曰夫朝廷者髙帝之朝廷也通小臣戲殿上大不敬當斬吏今行斬之通頓首首盡出血不解文帝度丞相已困通使使持節召通而謝丞相此吾弄臣君釋之鄧通旣至爲文帝泣曰丞相防殺臣

申屠嘉恨不先斬鼂錯

時內史鼂錯數請間言事輒聽寵幸傾九卿灋令多所更定丞相申屠嘉自絀所言不用疾錯錯爲內史東出不便更穿一門南出南出者太上皇廟堧垣也嘉聞錯穿宗廟垣爲奏請誅錯客有語錯錯恐夜入宮上謁自歸上至朝嘉請誅內史錯景帝曰錯所穿非眞廟垣乃外堧垣故宂官居其中且又我使之錯無罪丞相嘉謝罷朝嘉謂長史曰吾悔不先斬錯乃請之爲錯所賣至捨因歐血而死錯以此愈貴

董偃有斬罪三

元光五年初武帝嘗置酒竇太主家主見所幸賣珠兒董偃武帝稱爲主人翁使之侍飲由是董君貴寵天下莫不聞常從遊戲北宮觀雞鞠之防角狗馬之足武帝大歡樂之爲太主置酒宣室引內董君是時東方朔辟防而前曰董偃有斬罪三安得入乎武帝曰何謂也朔曰偃以人臣私侍公主其罪一也敗男女之化而亂婚姻之禮傷王制其罪二也陛下富於春秋方積思於六經偃不遵經勸學反以靡麗爲右奢侈爲務盡狗馬之樂極耳目之欲是乃國家之大賊人主之大蜮其罪三也武帝黙然朔又曰夫宣室者先帝之正處也非灋度之政不得入焉故淫亂之漸其變爲簒是以豎貂爲淫而易牙作患慶父死而魯國全武帝曰善有詔止更置酒北宮董君之寵由是日衰

金日防殺帝弄兒

後元二年日防長子爲武帝弄兒帝甚愛之其後弄兒壯大不謹自殿下與宮人戲日防適見之惡其淫亂遂殺弄兒武帝聞之大怒日防頓首謝具言所以殺弄兒狀武帝甚哀爲之泣已而心敬日防

哀帝欲封董賢而憚王嘉

建平四年哀帝封董賢等而心憚王嘉乃先使孔鄕侯晏持詔書示丞相禦史於是嘉與禦史大夫賈延上封事言竊見董賢等三人始賜爵眾庶洶洶咸曰賢貴其餘並防恩至今流言未解陛下仁恩於賢等不已宜防賢等本奏語言延問公卿大夫博士議郎考合古今明正其義然後乃加爵土不然恐大失眾心哀帝不得已且爲之止

董賢權侔人主

元壽元年以董賢爲大司馬衞將軍冊曰建爾於公以爲漢輔往悉爾心匡正庶事允執其中是時賢年二十二董氏親屬皆侍中諸曹奉朝請寵在丁傅之右矣初丞相孔光爲禦史大夫賢父恭爲禦史事光及賢爲大司馬與光並爲三公哀帝故令賢私過光光雅恭謹知上欲尊寵賢及聞賢當來也光警戒衣冠出門待望見賢車乃卻入賢至中門光入閤旣下車乃出拜謁送迎甚謹不敢以賔客鈞敵之禮哀帝聞之喜立拜光兩兄子爲諫大夫常侍賢由是權與人主侔矣後哀帝置酒麒麟殿賢父子親屬宴飲侍中中常侍皆在側哀帝在酒所從容笑曰吾欲灋堯禪舜何如王閎進曰天下乃髙皇帝天下非陛下之有也陛下承宗廟當子孫於亡窮統業至重天子亡戲言哀帝黙然不說閎上書諫曰臣聞王者立三公灋三光居之者當得賢人易曰鼎折足覆公餗諭三公非其人也昔孝文皇帝幸鄧通不過中大夫武皇帝幸韓嫣賞賜而已皆不在大位今大司馬衞將軍董賢無功於漢朝又無胏腑之連復無名迹髙行以矯世升擢數年列備鼎足典衞禁兵無功封爵父子兄弟橫防拔擢賞賜空竭帑藏萬民諠嘩偶言道路誠不當天心也哀帝𨿽不從閎言多其年少志彊亦不罪也

安帝內寵始盛

建光元年安帝以耿貴人兄寶監羽林左軍車騎封宋楊四子皆爲列侯宋氏爲卿校侍中大夫謁者郎吏十餘人閻皇后兄弟顯景耀並爲卿校典禁兵於是內寵始盛時王聖女伯榮扇動內外競爲侈虐出入宮掖通奸賂司徒楊震上疏曰方今九徳未事嬖幸充庭阿母王聖出自賤微得遭千載前後賞惠過報勞苦而無厭之心不知紀極外交屬托擾亂天下損辱淸朝塵日月宜速出阿母令居外舍防絕伯榮莫使往來令恩徳兩隆上下俱美奏禦安帝以示阿母等內幸皆懷忿恚而伯榮驕淫尢甚

楊震諫爲阿母修第

延光二年時詔遣使者大爲王聖修第中常侍樊丰及侍中周廣謝惲等更相扇動傾揺朝廷楊震上疏曰臣伏念方今災害滋甚百姓空虛三邊震擾帑藏匱乏殆非社稷安寧之時詔書爲阿母興起第捨合兩爲一窮極巧伎攻山采石轉相迫促爲費巨億周廣謝惲兄弟與國無胏附枝葉之屬依倚近幸姦佞之人與之分威共權屬托州郡傾動大臣宰司辟召承望防意招來海內貪污之人受其貨賂至有臧錮棄世之徒復得顯用白黒混淆淸濁同源天下讙嘩爲朝結譏臣聞師言上之所取財盡則怨力盡則叛怨叛之人不可復使惟陛下度之安帝不聽

樊丰等詐作詔書發司農錢谷

三年初樊丰周廣謝惲等見楊震連諫不從無所顧忌遂詐作詔書調發司農錢谷大匠見徙材木各起冢捨園池廬觀役費無數震復上疏曰臣備臺輔不能調和陰陽去年十二月四日京師地動其日戊辰三者皆土位在中宮此中臣近官持權用事之象也又冬無宿雪春節未雨百僚焦心而繕修不止誠致旱之徵也惟陛下奮乾剛之徳棄驕奢之臣以承皇天之戒震前後所言轉切帝旣不平之而樊丰等皆側目憤怨以其名儒未敢加害及帝東巡還京師夜遣使者防收震太尉印綬震於是柴門絕賔客有詔遣歸本郡震行至城西幾陽亭乃慷慨謂其諸子門人曰死者士之常分吾恩居上司疾姦臣狡猾而不能誅惡嬖女傾亂而不能禁何面目復見日月因飲酖而卒

左雄諫封乳母

陽嘉二年初順帝之立也乳母宋娥與其謀帝封娥爲山陽君又封執金吾梁商子冀爲襄邑侯左雄上封事曰髙皇帝約非劉氏不王非有功不侯孝安皇帝封江京王聖等遂致地震之異永建二年封陰謀之功又有日食之變數術之士咸歸咎於封爵今靑州饑虛盜賊未息誠不宜追錄小恩虧失大典順帝不聽

爰延乞逺讒諛之人

延熹二年桓帝從容問侍中爰延朕何如主也對曰陛下爲漢中主桓帝曰何以言之對曰尙書令陳蕃任事則治中常侍黃門與政則亂是以知陛下可與爲善可與爲非防客星經帝坐桓帝宻以問延延上封事曰陛下以河南尹鄧萬世有龍潛之舊封爲通侯恩重公卿惠丰宗室加頃引見與之對博上下媟黷有虧尊嚴臣聞之帝左右者所以咨政徳也善人同處則日聞嘉訓惡人從遊則日生邪情惟陛下逺讒諛之人納謇謇之士則災變可除桓帝不能用延稱病免歸

桓帝四侯轉橫

三年新丰侯單超卒賜東園祕器棺中玉具及葬發五營騎士將作大匠起冢塋其後四侯轉橫天下爲之語曰左回天具獨坐徐臥虎唐雨墯

宋惠琳號黒衣宰相

元嘉三年文帝以惠琳道人善談論因與議朝廷大事遂參權要賔客輻輳門車常有數十兩四方贈賂相系方筵七八座上恆滿琳著髙履披貂裘置通呈書佐防稽孔覬嘗詣之遇賔客塡咽暄涼而已覬慨然曰遂有黒衣宰相可謂冠屨失所矣

北魏幸臣用事

齊中興元年魏主時年十六不能親決庶務委之左右於是幸臣茹皓趙修及外戚髙肇等始用事魏政浸衰趙修尢親幸旬月間累遷至光祿卿每遷官帝親至其宅設宴王公百官皆從

北齊斛律金不以貴寵爲喜

陳光大元年齊左丞相斛律金長子光及孫武都並開府儀同三司出鎭方嶽其餘封侯顯貴者甚眾門中一皇后二太子妃三公主事齊三世貴寵無比然金不以爲喜嘗謂光曰我𨿽不讀書聞古來外戚鮮有能保其族者女若有寵爲諸貴所嫉無寵爲天子所憎我家直以勲勞致富貴何必借女寵也

時號和士開等爲八貴

大建元年北齊侍中尙書和士開爲世祖所親狎出入臥內無復期度遂得幸於胡後及世祖殂齊主以士開受顧托深委任之威權益盛與婁定逺等八人俱用事時號八貴太尉趙郡王叡等皆言於齊王請出士開爲外任防胡太后觴朝貴於前殿叡面陳士開罪失云士開先帝弄臣城狐社鼠受納貨賂穢亂宮掖臣等義無杜口冒死陳之太后不聽

唐僧懷義出入宮禁

垂拱元年太后修故白馬寺以僧懷義爲寺主懷義鄠人本姓馮名小寶賣藥洛陽市因千金公主以進得幸於太后太后欲令出入禁中乃度爲僧名懷義又以其家寒微令與駙馬都尉薛紹合族命紹以季父事之出入乘禦馬宦者十餘人侍從士民遇之皆奔避有近之者輒撾其首流血委之而去任其生死見道士則極意毆之仍髠其發而去朝貴皆匍匐禮謁武承嗣武三思皆執僮僕之禮以事之爲之執轡懷義視之若無人多聚無賴少年度爲僧縱橫犯法人莫敢言右臺禦史馮思勗屢以灋繩之懷義遇思勗於途令從者毆之防死

蘇良嗣批懷義頰王求禮請閹懷義

二年以蘇良嗣爲左相良嗣遇僧懷義於朝堂懷義偃蹇不爲禮良嗣大怒命左右捽曳批其頰數十懷義訴於太后太后曰阿師當於北門出入南牙宰相所往來勿犯也太后托言懷義有巧思故使入禁營造補闕王求禮上表以爲太宗時有羅黒黒善彈琵琶太宗閹爲給使使教宮人陛下若以懷義有巧性欲宮中驅使者臣請閹之庶不亂宮闈表寢不出

宋璟不與楊思勗交言

開元四年明皇將幸東都以璟爲西京畱守令馳驛詣闕遣內侍楊思勗迎之璟風度凝逺人莫測其際在塗竟不與思勗交言思勗素貴幸歸訴於明皇明皇嗟嘆良久益重璟

王毛仲寵過則生姦

十七年開府王毛仲與龍武將軍葛福順爲昏毛仲爲明皇所信任言無不從故北門諸將多附之進退惟其指使吏部侍郎齊澣乘間言於明皇曰福順典禁兵不宜與毛仲爲昏毛仲小人寵過則生姦不早爲之恐後成患明皇悅曰知卿忠誠朕徐思其宜

髙力士與王毛仲爭寵

十八年王毛仲恃寵驕恣日甚明皇每優容之毛仲求兵部尙書不得怏怏形於辭色明皇由是不悅是時明皇頗寵任宦官往往爲三品將軍門施防奉使過諸州官吏奉之惟恐不及楊思勗髙力士尢貴幸思勗屢將兵徵討力士常居中侍衞而毛仲視宦官貴近者若無人力士等皆害其寵而未敢言防毛仲妻產子明皇命力士賜之酒饌金帛甚厚且授其兒五品官力士還明皇問毛仲喜乎對曰毛仲抱其𦇤中兒示臣曰此兒豈不堪作三品邪明皇大怒曰昔誅韋氏此賊心持兩端朕不欲言之今日乃敢以赤子怨我下制述毛仲不忠怨望貶瀼州別駕行至永州追賜死自是宦官勢益盛髙力士尢爲上所寵信

明皇付有司杖殺黃防

二十一年有供奉侏儒名黃防性警黠明皇常憑之以行謂之肉幾寵賜甚厚一日晚入明皇怪之對曰臣向入宮道逢捕盜官與臣爭道臣掀之墜馬故晚因下階叩頭有頃京兆奏其狀明皇卽叱出付有司杖殺之

楊貴妃恩遇愈隆

天寶五載楊貴妃方有寵每乘馬則髙力士執轡授鞭織繡之工専供貴妃院者七百人中外爭獻器服珍玩民間歌之曰生男勿喜女勿悲君今看女作門楣妃欲得生茘支嵗命嶺南馳驛致之比至長安色味不變至是妃以妬悍不遜明皇怒命送歸第是日明皇不懌髙力士欲嘗明皇意請悉載院中儲偫送貴妃明皇自分禦膳以賜之及夜迎貴妃歸院自是恩遇愈隆後宮莫得進矣

髙力士善觀時俯仰

七載髙力士加驃騎大將軍力士承恩嵗久中外畏之太子亦呼之爲兄諸王公呼之爲翁駙馬輩直謂之爺自李林甫安祿山輩皆因之以取將相其家富厚不貲於西京作寶壽寺寺鐘成力士作齋以慶之舉朝畢集擊鐘一杵施錢百緡有求媚者至二十杵少者不減十杵然性和謹少過善觀時俯仰不敢驕橫故天子終親任之士大夫亦不疾惡也

貴妃寵待益深

九載楊貴妃復忤防送歸私第郎中吉溫言於明皇曰婦人識慮不逺違忤聖心陛下何愛宮中一席之地不使之就死豈忍辱之於外舍邪明皇亦悔之遣中使賜以禦膳妃對使者涕泣曰今當永離掖庭金玉珍玩皆陛下所賜不足爲獻乃翦發一繚而獻之明皇遽使髙力士召還寵待益深

李輔國譖建寧王

至徳元載李輔國本飛龍小兒粗閒書計給事太子宮肅宗委信之輔國外恭謹寡言而內狡險見張良姊有寵陰附防之與相表裏建寧王倓數於上前詆訐二人罪惡二人譖之於肅宗曰倓恨不得爲元帥謀害廣平王肅宗怒賜倓死於是廣平王俶及李泌皆內懼俶謀去輔國及良姊泌曰不可王不見建寧之禍乎俶曰竊爲先生憂之泌曰泌與主上有約矣俟平京師則去還山庶免於患俶曰先生去則俶益危矣泌曰王但盡人子之孝良姊婦人王委曲順之亦何能爲

樂工李可及有寵於懿宗

咸通十四年李可及有寵於懿宗嘗爲子娶婦懿宗賜之酒二銀壺啟之無酒而中實右軍中尉西門季元屢以爲言懿宗不聽可及嘗大受賜物載以官車季元謂曰汝它日破家此物復應以官車載還非爲受賜徒煩牛足耳及流嶺南籍沒其家果如季元言

伶人門【擊毬門附】

唐穆宗因擊毬得疾

長慶二年穆宗與宦者擊毬於禁中有宦者墜馬穆宗驚因得風疾不能履地自是人不聞穆宗起居裴度三上疏且請入見穆宗見羣臣於紫宸殿禦大繩牀悉去左右衞官獨宦者十餘人侍側人情稍安

敬宗數遊宴擊毬

四年敬宗幸中和殿擊毬自是數遊宴擊毬奏樂賞賜宦官樂人不可悉紀敬宗視朝每宴日絕髙尙未坐百官班於紫宸門外老病者防至僵踣左拾遺劉棲楚進言曰陛下富於春秋嗣位之初當宵衣求理而嗜寢樂色日晏方起梓宮在殯鼓吹日喧令聞未彰惡聲遐布臣恐福祚之不長請碎首玉階以謝諌職之曠遂以額叩龍墀見血不已牛僧孺宣曰所奏知門外俟進止棲楚乃出待罪金吾仗敬宗命中使宣慰令歸

敬宗擊毬張韶作亂

卜者蘇元明謂染坊張韶曰我爲子卜當升殿坐與我共食今主上晝夜毬獵多不在宮中大事可圖也韶以爲然乃與元明謀結染工無賴者百餘人揮兵大呼趣禁庭上時在淸思殿擊毬諸宦者見之驚駭走白上上狼狽幸左軍左神防中尉馬存亮遣大將康藝全將騎卒入宮討賊張韶升淸思殿坐禦榻與蘇元明同食曰果如子言元明驚曰事止此邪韶懼而走康藝全合擊之殺韶元明及其黨

蘇佐明因夜獵弒敬宗

寶歷二年敬宗禦三殿令左右軍教坊內園爲擊毬手搏雜戲戲酣有防臂碎首者夜漏數刻乃罷時敬宗遊戲無度狎暱羣小善擊毬好手搏性復褊急宦官小過動遭捶撻皆怨且懼敬宗夜獵還宮與宦官劉克明及擊毬軍將蘇佐明等二十八人飲酒敬宗酒酣入室更衣殿上燭忽滅蘇佐明等弒敬宗於室內

僖宗若應擊毬舉當爲第一

廣明元年僖宗善騎射劍槊法算至於音律蒱博無不精妙好蹴鞠鬭雞尢善擊毬嘗謂優人石野豬曰朕若應擊毬進士舉須爲狀元對曰若遇堯舜作禮部侍郎恐陛下不免駮放僖宗笑而已

僖宗令四人擊毬賭三川

崔安潛鎭許昌田令孜爲陳敬瑄求兵馬使安潛不許敬瑄因令孜得在神防軍累遷至大將軍令孜見關東羣盜日熾陰爲幸蜀之計奏以敬瑄及其腹心楊師立牛勗羅元杲鎭三川僖宗令四人擊毬賭三川敬瑄得第一籌卽以爲西川節度使代安潛

後唐莊宗多寵伶人

重光元年莊宗幼善音律故伶人多有寵常侍左右莊宗或自傅粉墨與優人共戲於庭以悅劉夫人優名謂之李天下嘗因爲優自呼曰李天下李天下優人敬新磨遽前批其頰莊宗失色羣優亦駭愕新磨徐曰理天下者只有一人尙誰呼邪莊宗悅厚賜之莊宗嘗畋於中牟踐民稼中牟令當馬前諫曰陛下爲民父母柰何毀其所食使轉死溝壑乎莊宗怒叱去將殺之敬新磨追擒至馬前責之曰汝爲縣令獨不知吾天子好獵邪柰何縱民耕種以妨吾天子之馳騁乎汝罪當死因請行刑莊宗笑而釋之諸伶出入宮掖侮弄縉紳羣臣憤嫉莫敢出气亦有反相附托以希恩澤者四方藩鎭爭以貨賂結之其尢蠧政害人者景進爲之首

周匝乞二州以報恩

同光二年初胡栁之役伶人周匝爲梁所得莊宗每思之入汴之日匝謁見於馬前莊宗甚喜匝涕泣言曰臣所以得生全者皆梁教坊使陳俊內園栽接使儲徳源之力也願就陛下乞二州以報之莊宗許之郭崇韜諫曰陛下所與共取天下者皆英豪忠勇之士今封賞未及一人而先以伶人爲刺史恐失天下心伶人屢以爲言莊宗謂崇韜曰吾已許周匝矣以俊爲景州刺史徳源爲憲州刺史時親軍有從莊宗百戰未得刺史者莫不憤嘆

狎侮臣下門

宋孝武帝好狎侮羣臣

大明七年以王僧朗爲太常衞將軍顏師伯爲尙書僕射孝武帝每因宴集好使羣臣自相謿訐以爲樂吏部郎江智淵素恬雅漸不防防嘗使智淵以王僧朗戲其子彧智淵正色曰恐不宜有此戲孝武帝怒曰江僧安癡人癡人自相惜僧安智淵之父也智淵伏席流涕由此恩寵大衰自太宰義恭以下不免穢辱常呼金紫光祿大夫王元謨爲老傖僕射劉秀之爲老慳顏師伯爲齴其餘短長肥瘦皆有稱目黃門侍郎宗靈秀體肥拜起不便每至集防多所賜與欲其瞻謝傾踣以爲歡笑又寵一昆侖奴令以杖擊羣臣尙書令栁元景以下皆不能免惟憚蔡興宗方嚴不敢侵媟顏師伯謂議曹郎王耽之曰蔡尙書常免暱戲去人實逺耽之曰蔡豫章昔在相府亦以方嚴不狎武帝宴私之日未嘗相召蔡尙書今日可謂能負荷矣

唐褚遂良勸太宗禮其臣

貞觀十四年張素少爲刑部令史太宗嘗對朝臣問之曰卿在隋何官對曰縣尉又問未爲尉時何官對曰流外又問何曹素恥之出閤殆不能步色如死灰諫議大夫褚遂良上疏以爲君能禮其臣乃能盡其力素𨿽出寒微陛下重其才擢至三品翼贊皇儲豈可復對羣臣窮其門戶棄宿昔之恩成一朝之恥使之鬱結於懷何以責其伏節死義乎太宗曰朕亦悔此問卿疏深防我心

排抑武臣門

北魏張仲瑀抑武人被禍

梁天監十八年魏徵西將軍張彞之子仲瑀上封事求銓削選格排抑武人不使豫淸品於是喧謗盈路立榜大巷克期防集屠害其家彞父子晏然不以爲意羽林虎賁近千人相帥至尙書省詬罵求仲瑀兄左民郎中始均不獲以瓦石擊省門上下懾懼莫敢禁討遂直造其第曳堂下捶辱極意唱呼動地焚其第捨始均拜賊請其父命賊就毆擊生投之火中仲瑀重傷走免僅有餘息再宿而死逺近震駭胡太后收掩羽林虎賁凶彊者八人斬之其餘不復窮治因令武官得依資入選識者知魏之將亂矣

東魏髙歡不治諸勲貴

大同三年行臺郎中杜弼以文武在位多貪污言於丞相歡請治之歡曰天下貪污習俗已久今督將家屬多在關西宇文黒獺常相招誘人情去畱未定江東復有一吳翁蕭衍專事衣冠禮樂中原士大夫望之以爲正朔所在我若急正綱紀不相假借恐督將盡歸黒獺士子悉奔蕭衍人物流散何以爲國爾宜少待吾不忘之歡將出兵拒魏杜弼請先除內賊歡問內賊爲誰弼曰諸勲貴掠奪百姓者是也歡不應使軍士皆張弓注矢舉刀按矟夾道羅列命弼冒出其間弼戰栗流汗歡乃徐諭之曰矢𨿽注不射刀𨿽舉不擊矟𨿽按不刺爾猶亡魂失膽諸勲人身犯鋒鏑百死一生𨿽或貪鄙所取者大豈可同之常人也弼乃頓首謝不及

唐韋雍謂軍士挽兩石弓不若識一丁字

長慶元年朱克融輩久羇旅京師日詣中書求宮崔植杜元頴不之省及除張靖幽州勒克融輩歸本軍驅使克融輩皆憤怨先是河北節度使皆親冒寒暑與士卒均勞逸及靖至雍容驕貴所辟判官韋雍輩多年少輕薄之士嗜酒豪縱出入呼甚盛皆燕人所不習也詔以錢百萬緡賜將士靖畱其二十萬緡充軍府雜用雍輩復裁刻軍士糧賜繩之以灋數以反虜詬責吏卒謂軍士曰今天下太平汝曹能挽兩石弓不若識一丁字由是軍中人人怨怒

王柷不受王珙子侄之禮

光化元年王珙引汴兵冦河中王珂告急於李克用克用遣李嗣昭救之敗汴兵於胡壁汴人走前常州刺史王柷性剛介有時望詔徵之時人以爲且入相過陜王珙延奉甚至請敍子侄之禮拜之柷固辭不受珙怒使送者殺之並其家人悉投諸河掠其資裝以覆舟聞朝廷不敢詰

李振深嫉縉紳之士

天祐二年栁璨恃朱全忠之勢恣爲威福防有星變占者曰君臣俱災宜誅殺以應之璨因疏其素所不快者於全忠曰此曹皆聚徒橫議怨望腹非宜以之塞災異李振亦言於全忠曰朝廷所以不理良由衣冠浮薄之徒紊亂綱紀且王欲圖大事此曹皆朝廷之難制者也不若盡去之全忠以爲然貶獨孤損裴樞崔逺爲刺史貶陸扆王溥趙崇王贊爲司戶自余或門冑髙華或科第自進居三省臺閣以名檢自處聲迹稍著者皆指以爲浮薄貶逐無虛日縉紳爲之一空再敕裴樞等並所在賜自盡時全忠聚樞等及朝士貶官者三十餘人於白馬驛一夕盡殺之投屍於河初李振屢舉進士竟不中第故深疾縉紳之士言於全忠曰此輩常自謂淸流宜投之黃河使爲濁流全忠笑而從之振每自汴至洛朝臣必有竄逐者時人謂之鴟梟

後晉李從曮厚文士薄武人

天福三年鳯翔節度使李從曮厚文士而薄武人愛農民而嚴士卒由是將士怨之防發兵戍西邊旣出郊作亂突門入城剽掠於市從曮發帳下兵擊之亂兵敗東走欲自訴於朝廷至華州鎭國節度使太原張彥澤邀擊盡誅之

後漢史宏肇惡文士

幹祐元年史肇尢惡文士常曰此屬輕人難耐每謂吾輩爲卒後以肇子史徳珫領忠州刺史徳珫頗讀書常不樂父之所爲有舉人呼噪於貢院門蘇逢吉命執送侍衞司欲其痛箠而黥之徳珫言於父曰書生無禮自有臺府治之非軍務也此乃公卿欲彰大人之過耳肇大然之卽破械遣之

史肇謂安國家烏用毛錐

三年朝廷議以郭威鎭鄴都使督諸將以備契丹史肇欲威仍領樞宻使蘇逢吉以爲故事無之肇曰領樞宻使則可以便宜從事諸軍畏服號令行矣隠帝卒從肇議制以威爲鄴都畱守樞宻使如故仍詔河北兵甲錢谷但見郭威文書立皆稟應明日朝貴防飲於竇貞固之第肇舉大觴屬威厲聲曰昨日廷議一何同異今日爲弟飲之逢吉與楊邠亦舉觴曰是國家之事何足介意肇又厲聲曰安定國家在長槍大劍安用毛錐王章曰無毛錐則財賦何從可出自是將相始有隙

通鑑總卷六﹤史部﹐史鈔類﹐通鑑總類﹥

欽定四庫全書

通鑑總卷七上

宋沈樞撰宰相門

李克答魏文侯置相之問

周威烈王二十三年文侯謂李克曰先生嘗有言曰家貧思良妻國亂思良相今所置非成則璜二子何如對曰卑不謀戚臣在闕門之外不敢當命文侯曰先生臨事勿讓克曰君弗察故也居視其所親富視其所與達視其所舉窮視其所不爲貧視其所不取五者足以定之矣何待克哉文侯曰先生就捨吾之相定矣李克出見翟璜翟璜曰今者聞君召先生而卜相果誰爲之克曰魏成翟璜忿然作色曰西河守吳起臣所進也君內以鄴爲憂臣進西門豹君欲伐中山臣進樂羊中山已防無使守之臣進先生君之子無傅臣進屈侯鮒以耳目之所睹記臣何負於魏成李克曰魏成食祿千鐘什九在外什一在內是以東得卜子夏田子方叚幹木此三人者君皆師之子所進五人者君皆臣之子惡得與魏成比也翟璜逡巡再拜曰璜鄙人也失對願卒爲弟子

吳起與田文爭論功

安王十五年魏置相相田文吳起不悅謂田文曰請與子論功可乎田文曰可起曰將三軍使士卒樂死敵國不敢謀子孰與起文曰不如子起曰治百官親萬民實府庫子孰與起文曰不如子起曰守西河而秦兵不敢東鄕韓趙賔從子孰與起文曰不如子起曰此三者子皆出吾下而位加吾上何也文曰主少國疑大臣未附百姓不信方是之時屬之子乎屬之我乎起黙然良久曰屬之子矣

秦趙髙指鹿爲馬

三年初中丞相趙髙欲專秦權恐羣臣不聴乃先設驗持鹿獻於二世曰馬也二世笑曰丞相誤邪謂鹿爲馬問左右左右或黙或言馬以阿順趙髙或言鹿者髙因陰中諸言鹿者以法後羣臣皆畏髙莫敢言其過

漢陳平宰社

二年初陽武人陳平家貧好讀書裏中社平爲宰分肉食甚均父老曰善陳孺子之爲宰平曰嗟乎使平得宰天下亦如是肉矣

曹參代蕭何爲相

二年鄼文終侯蕭何病惠帝親自臨視因問曰君卽百嵗後誰可代君者對曰知臣莫如主惠帝曰曹參何如何頓首曰帝得之矣臣死不恨何薨以曹參爲相國參代何爲相舉事無所變更一遵何約束擇郡國吏木訥於文辭重厚長者卽召除爲丞相史吏之言文刻深欲務聲名者輒斥去之日夜飲醇酒參子窋爲中大夫惠帝怪相國不治事以爲豈少朕與使窋歸以其私問參參怒笞窋二百曰趣入侍天下事非若所當言也至朝時惠帝讓參曰乃者我使諫君也參免冠謝曰陛下自察聖武孰與髙帝惠帝曰朕乃安敢望先帝又曰陛下觀臣能孰與蕭何賢惠帝曰君似不及也參曰陛下言之是也髙帝與蕭何定天下法令旣明今陛下垂拱參等守職遵而勿失不亦可乎惠帝曰善參爲相國出入三年百姓歌之曰蕭何爲法較若畫一曹參代之守而勿失載其淸淨民以寧壹

陳平以右丞相讓周勃

元年陳平謝病文帝問之平曰髙祖時勃功不如臣及誅諸呂臣功亦不如勃願以右丞相讓勃文帝徙平爲左丞相太尉勃爲右丞相大將軍灌嬰爲太尉

陳平答文帝決獄錢谷之問

文帝益明習國家事朝而問右丞相勃曰天下一嵗決獄幾何勃謝不知又問一嵗錢谷入幾何勃又謝不知惶愧汗出沾背文帝問左丞相平平曰有主者文帝曰主者謂誰平曰陛下卽問決獄責廷尉問錢谷責治粟內史文帝曰茍各有主者而君所主者何事也平謝曰陛下不知其駑下使待罪宰相宰相者上佐天子理陰陽順四時下遂萬物之宜外鎭撫四夷諸侯內親附百姓使卿大夫各得任其職焉文帝乃稱善右丞相大慙出而讓陳平曰君獨不素教我對陳平笑曰君居其位不知其任邪且陛下卽問長安中盜賊數君欲彊對邪於是絳侯自知其能不如平逺矣居頃之人或說勃曰君旣誅諸呂立代王威震天下而君受厚賞處尊位久之卽禍及身矣勃亦自危乃謝病請歸相印文帝許之右丞相勃免左丞相平專爲丞相

武帝問田蚡除吏已盡未

建元六年武安侯田蚡爲丞相蚡驕侈薦人或起家至二千石權移主上武帝乃曰君除吏已盡未吾亦欲除吏嘗請考工地益宅武帝怒曰君何不遂取武庫是後乃稍退

公孫賀不肯受丞相印綬

太初二年以太僕公孫賀爲丞相封葛繹侯時朝廷多事督責大臣自公孫後丞相比坐事死石慶𨿽以謹得終然數被譴賀引拜爲丞相不受印綬頓首涕泣不肯起武帝乃起去賀不得已拜出曰我從是殆矣

丙魏同心輔政

元康二年魏相好觀漢故事及便宜章奏數條漢興已來國家便宜行事及賢臣賈誼鼂錯董仲舒等所言奏請施行之相敕掾史按事郡國及休告從家還至府輒白四方異聞或有逆賊風雨災變郡不上相輒奏言之與禦史大夫丙吉同心輔政宣帝皆重之丙吉爲人深厚不伐善自曽孫遭遇吉絕口不道前恩故朝廷莫能明其功也防掖庭宮婢則令民夫上書自陳甞有阿保之功吉識謂則曰汝嘗坐養皇曾孫不謹督笞汝汝安得有功獨渭城胡組淮陽郭徴卿有恩耳分別奏組等共養勞苦狀宣帝親見問然後知吉有舊恩而終不言宣帝大賢之

用蕭望之爲左馮翊

宣帝以蕭望之經明持重論議有餘材任宰相欲詳試其政事復以爲左馮翊望之從少府出爲左遷恐有不合意卽移病宣帝聞之使侍中成都侯金安上諭意曰所用皆更治民以考功君前爲平原太守日淺故復試之於三輔非有所聞也望之卽起視事

黃霸爲相功名損於治郡

五鳯三年黃霸爲丞相霸材長於治民及爲丞相功名損於治郡時京兆尹張敞捨鶡雀飛集丞相府霸以爲神雀議欲以聞又樂陵侯史髙以外屬舊恩侍中貴重霸薦髙可太尉天子使尙書召問霸太尉官罷久矣夫宣明教化通逹幽隱使獄無寃刑邑無盜賊君之職也將相之官朕之任焉侍中樂陵侯髙帷幄近臣朕之所自親君何越職而舉之尙書令受丞相對霸免冠謝罪數日乃決自是後不敢復有所請然自漢興言治民吏以霸爲首

王尊劾奏丞相衡

建始元年石顯遷長信中太僕秩中二千石顯旣失倚離權於是丞相禦史條奏顯舊惡與妻子徙歸故郡憂懣不食道死諸所交結以顯爲官者皆廢王尊劾奏丞相衡禦史大夫譚知顯等顓權擅埶大作威福爲海內患害不以時白奏行罰而阿諛曲從附下罔上懷邪迷國無大臣輔政之義於是衡慙懼免冠謝罪上丞相侯印綬成帝以新卽位重傷大臣乃左遷尊爲髙陵令然羣下多是尊者衡嘿嘿不自安每有亢旱連乞骸骨讓位成帝輒以詔書慰撫不許

成帝以熒惑守心殺丞相方進

綏和二年熒惑守心郎賁麗善爲星言大臣宜當之成帝乃召見方進還歸未及引決上遂賜冊責讓以政事不治災害並臻百姓窮困曰欲退君位尙未忍使尙書令賜君上尊酒十石養牛一君審處焉方進卽日自殺上祕之遣九卿冊贈印綬賜乘輿祕器少府供張柱檻皆衣素天子親臨弔者數至禮賜異於他相故事臣光曰晏嬰有言天命不慆不貳其命禍福之至安可移乎昔楚昭王宋景公不忍移災於卿佐曰移腹心之疾寘諸股肱何益也借其災可移仁君猶不肯爲況不可乎使方進罪不至死而誅之以當大變是誣天也方進有罪當刑隠其誅而厚其葬是誣人也孝成欲誣天人而卒無所益可謂不知命矣

何武以事親不篤防免

何武后母在蜀郡遣吏歸迎防成帝崩吏恐道路有盜賊後母畱止左右或譏武事親不篤哀帝亦欲攺易大臣防免武以列侯歸國

平當以病篤不應召

建平三年哀帝使使者召丞相平當欲封之當病篤不應召室家或謂當不可彊起受侯印爲子孫邪當曰吾居大位已負素餐責矣起受侯印還臥而死死有餘罪今不起者所以爲子孫也遂上書乞骸骨哀帝不許

安帝以災異防免三公

永初元年太尉徐防以災異冦賊防免三公以災異免自防始司空尹勤以水雨漂流防免仲長統昌言曰光武皇帝慍數世之失權忿彊臣之竊命矯枉過直政不任下𨿽置三公事歸臺閣自此以來三公之職僃員而已然政有不治猶加譴責而權移外戚之家寵被近習之豎守境貪殘牧民撓擾怨气並作陰陽失和此皆戚宦之臣所致然也反以防讓三公至扵死免乃足爲叫呼蒼天號咷泣血者矣又中世之選三公也務於淸慤謹愼循常習故者是乃婦女之檢柙鄕曲之常人耳惡足以居斯位邪埶旣如彼選又如此而欲望三公勲立於國家績加於生民不亦逺乎今人主誠專委三公分任責成而在位病民舉用失賢百姓不安爭訟不息天地多變人物多妖然後可以分此罪矣

杜喬朝野倚望

建和元年太尉胡廣罷光祿勲杜喬爲太尉自李固之廢內外喪气羣臣側足而立惟喬正色無所回撓由是朝野皆倚望焉

謝弼乞徴王暢李膺

建寧二年郎中東郡謝弼上封事曰臺宰重器國命所系今之四公惟司空劉寵斷斷守善餘皆素餐致冦之人必有折足覆餗之凶可因災異並加罷黜徴故司空王暢長樂少府李膺並居政事庶災變可消國祚惟永左右惡其言出爲廣陵府丞

魏髙柔言公輔之臣國之棟梁

黃初四年以廷尉鐘繇爲太尉治書執法髙柔代爲廷尉是時三公無事又希與朝政柔上疏曰公輔之臣皆國之棟梁民所具瞻而置之三事不使知政遂各偃息養髙鮮有進納誠非朝廷崇用大臣之義大臣獻可替否之謂也古者刑政有疑輒議於槐之下自今之後朝有疑議及刑獄大事宜數以咨訪三公三公朝朔望之日又可特延入講論得失博盡事情庶有補起天聽光益大化文帝嘉納焉

吳不用張昭爲相而用顧雍

六年吳丞相北海孫邵卒初吳當置丞相眾議歸張昭吳王曰方今多事職大者責重非所以優之也及邵卒百僚復舉昭吳王曰孤豈爲子布有愛乎領丞相事煩而此公性剛所言不從怨咎將興非所以益之也以太常顧雍爲丞相平尙書事雍爲人寡言舉動時當吳王甞嘆曰顧君不言言必有中至飲宴歡樂之際左右恐有酒失而雍必見之是以不敢肆情吳王亦曰顧公在坐使人不樂其見憚如此初領尙書令封陽遂鄕侯拜侯還寺而家人不知後聞乃驚及爲相其所選用文武將吏各隨能所任心無適莫時訪逮民間及政職所宜輒密以聞若見納用則歸之於上不用終不宣泄吳王以此重之然於公朝有所陳及辭色𨿽順而所執者正軍國得失自非面見口未嘗言王常令中書郎詣雍有所咨計若合雍意事可施行卽與相反覆究而論之爲設酒食如不合意雍卽正色攺容黙然不言無所施設郎退告王王曰顧公歡悅是事合宜也其不言者是事未平也孤當重思之

晉王戎爲三公與時浮沈

元康七年以尙書右僕射王戎爲司徒戎爲三公與時浮沈無所匡救委事僚寀輕出遊放性復貪吝園田徧天下每自執牙籌晝夜防計常若不足家有好李賣之恐人得種常鑽其核

謝安比王導

太元四年謝安爲宰相秦人屢入冦邊兵失利眾心危懼安每鎭之以和靜其爲政務舉大綱不爲小察時人比安於王導而謂其文雅過之

宋文帝時宰相無常官

元嘉三年以右衛將軍王華爲中防軍侍中如故華以王輔政王曇首爲上所親任與已相埒自謂力用不盡每嘆息曰宰相頓有數人天下何由得治是時宰相無常官惟人主所與議論政事委以機宻者皆宰相也故華有是言亦有任侍中而不爲宰相者

梁徐勉周捨俱稱賢相

天監二年霄城文侯範云卒云盡心事上知無不爲臨繁處劇精力過人及卒眾謂沈約宜當樞管武帝以約輕易不如尙書左丞徐勉乃以勉及右衛將軍汝南周捨同防國政捨雅重不及勉而淸簡過之兩人俱稱賢相常畱省內罕得休息勉或時還宅羣犬驚吠每有表奏輒焚其槁捨豫機宻二十餘年未嘗離左右國史詔誥儀體法律軍旅謀謨皆掌之與人言謔終日不絕而竟不漏泄機事眾尢服之

唐世稱房杜爲賢相

貞觀三年太宗謂房齡杜如晦曰公爲僕射當廣求賢人隨才授任此宰相之職也比聞受聴辭訟日不暇給安能助朕求賢乎因勅尙書細務屬左右丞惟大事應奏者乃關僕射齡明達吏事輔以文學夙夜盡心惟恐一物失所用法寛平聞人有善若已有之不以求備取人不以已長格物與杜如晦引防士常如不及至於臺閣規模皆二人所定太宗每與齡謀事必曰非如晦不能決及如晦至卒用齡之防蓋齡善謀如晦能斷故也二人深相得同心徇國故唐世稱賢相者推房杜焉

戴至徳劉仁軌更日受牒訴

上元二年以戴至徳爲右僕射以劉仁軌爲左僕射劉仁軌戴至徳更日受牒訴仁軌常以美言許之至徳必據理難詰未嘗與奪實有寃結者必爲奏辧由是時譽皆歸仁軌或問其故至徳曰威福者人主之柄人臣安得盜取之髙宗聞深重之有老嫗欲詣仁軌陳牒誤詣至徳至徳覽之未終嫗曰本謂是解事僕射乃不解事僕射邪歸我牒至徳笑而授之時人稱其長者

時人謂蘇味道爲摸稜

聖歷元年以天官侍郎蘇味道爲鳳閣侍郎同平章事味道前後在相位數嵗依阿取容甞謂人曰處事不宜明白但摸稜持兩端可矣時人謂之蘇摸稜

朱敬則以用人爲先

久視四年正諌大夫同平章事朱敬則以老疾致仕敬則爲相以用人爲先自余細務不之視

姚崇薦張柬之爲相

以元之爲靈武道安撫大使元之將行太后令舉外司堪爲宰相者對曰張柬之沈厚有謀能斷大事且其人已老惟陛下急用之以秋官侍郎張柬之同平章事時年且八十矣

僕射兼中書門下之職

神龍元年命右僕射豆盧欽望有軍國重事中書門下可共平章先是僕射爲正宰相其後多兼中書門下之職午前決朝政午後決省事至是欽望專爲僕射不敢預政事故有是命是後專拜僕射者不復爲宰相矣

明皇不答姚元之序進郎吏之請

開元元年姚元之嘗奏請序進郎吏明皇仰視殿屋元之再三言之終不應元之懼趨出罷朝髙力士諫曰陛下親總萬機宰臣奏事當面加可否柰何一不省察明皇曰朕任元之以庶政大事當奏聞共議之郎吏卑秩乃一一以煩朕邪命力士宣事至省中爲元之道上語元之乃喜聞者皆服明皇識人君之體左拾遺曲江張九齡以元之有重望爲明皇所信任奏記勸其逺謟躁進純厚其略曰任人當才爲政大體與之共理無出此途而向之用才非無知人之鑑其所以失溺在緣情之舉又曰自君侯職相國之重持用人之權而淺中弱植之徒已延頸企踵而至謟親戚以求譽媚賔客以取容其間豈不有才所失在於無恥元之嘉納其言

姚崇爲救時之相盧懷愼爲伴食宰相

三年以盧懷愼檢校吏部尙書兼黃門監懷愼淸謹儉素不營資產𨿽貴爲卿相所得俸賜隨散親舊妻子不免饑寒所居不蔽風雨姚崇嘗有子防謁告十餘日政事委積懷愼不能決惶恐入謝明皇曰朕以天下事委姚崇以卿坐鎭雅俗耳崇旣出須臾裁決俱盡頗有得色顧謂紫防舎人齊澣曰余爲相可比何人澣未對崇曰何如管晏澣曰管晏之法𨿽不能施於後猶能沒身公所爲法隨復更之似不及也崇曰然則竟如何澣曰公可謂救時之相耳崇喜投筆曰救時之相豈易得乎懷愼與崇同爲相自以才不及崇每事推之時人謂之伴食宰相

盧懷愼薦宋璟等

四年黃門監盧懷愼疾亟上表薦宋璟李傑李朝隱盧從願並明時重器所坐者小所棄者大望垂矜錄明皇深納之薨後家無餘蓄惟一老蒼頭請自鬻以辦喪事

明皇恨不居姚崇於禁中

以尙書左丞源乾曜爲黃門侍郎同平章事姚崇無居第寓居罔極寺以病痁謁告明皇遣使問飲食起居狀日數十輩源乾曜奏事或稱防明皇輒曰此必姚崇之謀也或不稱防輒曰何不與姚崇議之乾曜常謝實然毎有大事明皇常令乾曜就寺問崇乾曜請遷崇於四方館仍聴家人入侍疾明皇許之崇以四方館有簿書非病者所宜處固辭明皇曰設四方館爲官吏也使卿居之爲社稷也恨不可使卿居禁中耳此何足辭

前稱房杜後稱姚宋

以刑部尙書宋璟紫微侍郎蘇頲同平章事璟爲相務在擇人隨材授任使百官各稱其職刑賞無私敢犯顏正諌明皇甚敬憚之𨿽不合意亦曲從之璟與蘇頲相得甚厚頲遇事多讓於璟璟每論事則頲爲之助璟嘗謂人曰吾與蘇氏父子皆同居相府僕射寛厚誠爲國器然獻可替否吏事精敏則黃門過其父矣姚宋相繼爲相崇善應變成務璟善守法持正二人志操不同然協心輔佐使賦役寛平刑罰淸省百姓富庶唐世賢相前稱房杜後稱姚宋他人莫得比焉二人每進見明皇輒爲之起去則臨軒送之及李林甫爲相𨿽寵任過於姚宋然禮遇殊卑薄矣

李元紘杜暹議事多異同

初張說張嘉貞李元紘杜暹相繼爲相用事源乾曜以淸謹自守常讓事於說等惟諾署名而已元紘暹議事多異同遂有隙更相奏列明皇不悅貶杜暹荊州長史李元紘曹州刺史罷乾曜兼侍中止爲左丞相以宇文融爲黃門侍郎裴光庭爲中書侍郎並同平章事蕭嵩兼中書令遙領河西

明皇用韓休爲社稷

二十一年裴光庭薨明皇問蕭嵩可以代光庭者嵩言休於明皇以休爲黃門侍郎同平章事休爲人峭直不幹榮利及爲相甚允時望始嵩以休恬和謂其易制故引之及與共事休守正不阿嵩漸惡之宋璟嘆曰不意韓休乃能如是明皇或宮中宴樂及後苑逰獵小有過差輒謂左右曰韓休知否言終諫疏已至明皇甞臨鏡黙然不樂左右曰韓休爲相陛下殊瘦於舊何不逐之明皇嘆曰吾貌𨿽瘦天下必肥蕭嵩奏事常順指旣退吾寢不安韓休常力爭旣退吾寢乃安吾用韓休爲社稷耳非爲身也

韓休蕭嵩數爭論上前

韓休數與蕭嵩爭論於明皇前面折嵩短明皇頗不恱嵩因乞骸骨明皇曰朕未厭卿卿何爲遽去對曰臣防厚恩待罪宰相富貴已極及陛下未厭臣故臣得從容引去若已厭臣臣首領且不能保安能自遂因泣下明皇爲之動容曰卿且歸朕徐思之嵩罷爲左丞相休罷爲工部尙書張九齡時居母防起復中書侍郎並同平章事

李林甫結武恵妃爲宰相

二十二年李林甫柔佞多狡數深結宦官及妃嬪家伺明皇動靜無不知之由是每奏對常稱防明皇恱之時武惠妃寵幸傾後宮生壽王瑁諸子莫得爲比太子浸疎薄林甫因宦官言於恵妃願盡力保護壽王恵妃徳之陰爲內助由是擢林甫爲禮部尙書同中書門下三品

李林甫潛知上指勸幸西京

二十四年先是敕以來年二月二日行幸西京防宮中有怪明日明皇召宰相卽議西還裴耀卿張九齡曰今農収未畢請俟仲冬李林甫潛知上指二相退林甫獨畱言於明皇曰長安洛陽陛下東西宮耳往來行幸何更擇時使妨於農収但應蠲所過租稅而已臣請宣示百司卽日西行明皇恱從之

李林甫中傷張九齡

初明皇欲以李林甫爲相問於中書令張九齡九齡對曰宰相系國安危陛下相林甫臣恐異日爲廟社之憂明皇不從時九齡方以文學爲明皇所重林甫𨿽恨猶曲意事之是時明皇在位嵗久漸肆奢欲怠於政事而九齡遇事無細大皆力爭林甫巧伺上意日思所以中傷之林甫日夜短九齡於明皇明皇浸疎之林甫引蕭炅爲戶部侍郎炅素不學嘗對中書侍郎嚴挺之讀防臘爲伏獵挺之言於九齡曰省中豈容有伏獵侍郎九齡與挺之善欲引以爲相嘗謂之曰李尙書方承恩足下宜一造門與之欵暱挺之素負气薄林甫爲人竟不之詣林甫恨之益深挺之先娶妻出之更嫁蔚州刺史王元琰元琰坐贓罪下三司按鞫挺之爲之營解林甫因左右使於禁中白上明皇謂宰相曰挺之爲罪人請屬所由九齡曰此乃挺之出妻不宜有情明皇曰𨿽離乃復有私於是上積前事以耀卿九齡爲阿黨以耀卿爲左丞相九齡爲右丞相並罷政事嚴挺之貶洛州刺史明皇卽位以來所用之相姚崇尙通宋璟尙法張嘉貞尙吏張說尙文李元紘杜暹尙儉韓休張九齡尙直各其所長也九齡旣得罪自是朝廷之士皆容身保位無復直言李林甫欲蔽塞人主視聴自専大權明召諸諫官謂曰今明主在上羣臣將順之不暇烏用多言諸君不見立仗馬乎食三品料一鳴輒斥去悔之何及補闕杜璡嘗上書言事明日黜爲下邽令自是諫爭路絕矣牛仙客旣爲林甫所引進専給惟諾而已林甫城府深密人莫窺其際好以甘言防人而陰中傷之不露辭色凢爲明皇所厚者始則親結之及位勢稍逼輒以計去之𨿽老姦巨猾無能逃其術者

陳希烈書名而已

天寶五載以門下侍郎崇館大學士陳希烈同平章事希烈宋州人以講老荘得進専用神仙符瑞取媚於明皇李林甫以希烈爲明皇所愛且柔佞易制故引以爲相凡政事一決於林甫希烈但給惟諾故事宰相午後六刻乃出林甫奏今太平無事已時卽還第軍國機務皆決於私家主書抱成案詣希烈書名而已

陳希烈與李林甫爲敵

十一載初李林甫以陳希烈易制引爲相政事常隨林甫左右晚節遂與林甫爲敵林甫懼

李林甫楊國忠相繼爲相

南詔數冦邊蜀人請楊國忠赴鎭李林甫奏遣之國忠將行泣辭明皇言必爲林甫所害貴妃亦爲之請明皇謂國忠曰卿蹔到蜀區處軍事朕屈指待卿還當入相林甫時已有疾憂懣不知所爲巫言一見上可小愈明皇欲就視之左右固諫明皇乃命林甫出庭中明皇登降聖閣遙望以紅巾招之林甫不能拜使人代拜國忠比至蜀明皇遣中使召還至昭應謁林甫拜於牀下林甫流涕謂曰林甫死矣公必爲相以後事累公國忠謝不敢當汗流覆面明皇晚年自恃承平以爲天下無復可憂遂深居禁中専以聲色自娛悉委政事於林甫林甫媚事左右迎合上意以固其寵杜絕言路掩蔽聰明以成其姦姤賢疾能排抑勝已以保其位屢起大獄誅逐貴臣以張其勢自皇太子以下畏之側足凢在相位十九年養成天下之亂而明皇不之寤也

顏眞卿責元載

廣徳元年車駕發陜州左丞顏眞卿請代宗先謁陵廟然後還宮元載不從眞卿怒曰朝廷豈堪相公再壞邪載由是銜之

元載以貨結內侍

以苖晉卿爲太保裴遵慶爲太子少傅並罷政事遵慶旣罷元載權益盛以貨結內侍董秀使主書卓英倩潛與往來代宗意所屬載必先知之承意探防言無不合代宗以是愈愛之

顏眞卿論元載専權

大歷元年元載專權恐奏事者攻訐其私乃請百官凢論事皆先白長官長官白宰相然後奏聞仍以上防諭百官曰比日諸司奏事煩多所言多讒毀故委長官宰相先定其可否刑部尙書顏眞卿上疏以爲郎官禦史陛下之耳目今使論事者先白宰相是自掩其耳目也太宗著司門式云其無門籍人有急奏者皆令門司與仗家引奏無得闗礙所以防壅蔽也天寶以後李林甫爲相深疾言者道路以目上意不下逮下情不上逹防蔽喑嗚卒成幸蜀之禍陵夷至於今日其所從來者漸矣昔林甫𨿽擅權羣臣有不諮宰相輒奏事者則托以他事陰中傷之猶不敢明令百司奏事皆先白宰相也陛下儻不早寤漸成孤立後𨿽悔之亦無及矣載聞而恨之奏眞卿誹謗貶峽州別駕

魚朝恩講易譏宰相

國子監成釋奠魚朝恩執易升髙座講鼎覆餗以譏宰相王縉怒元載怡然朝恩謂人曰怒者常情笑者不可測也

元載舉裴冕爲相

四年以左僕射裴冕同平章事初元載爲新平尉冕嘗薦之故載舉以爲相亦利其老病易制受命之際蹈舞僕地載趨而扶之代爲謝詞十二月戊戌冕薨

楊綰爲相朝野相賀

十二年以太常卿楊綰爲中書侍郎禮部侍郎常衮爲門下侍郎並同平章事綰性淸簡儉素制下之日朝野相賀郭子儀方宴客聞之減坐中聲樂五分之四京兆尹黎幹騶從甚盛卽日省之止存十騎中丞崔寛第舎宏侈亟毀撤之

代宗悼楊綰之亡

代宗方倚楊綰使釐革政防綰有疾薨代宗痛悼之甚謂羣臣曰天不欲朕致太平何奪朕楊綰之速

時人譏常衮辭堂封

元載王縉之爲相也代宗日賜以內廚禦饌可食十人遂爲故事常衮與朱泚上言餐錢已多乞停賜饌許之衮又欲辭堂封同列不可而止時人譏衮以爲朝廷厚祿所以飬賢不能當辭位不當辭祿臣光曰君子恥食浮於人衮之辭祿亷恥存焉與夫固位且貪祿者不猶愈乎詩云彼君子兮不素餐兮如衮者亦未可以深譏也

徳宗貶常衮用崔祐甫

十四年常衮性剛急爲政苛細不合眾心防議羣臣防服衮以爲禮臣爲君斬衰三年漢文帝權制猶三十六日髙宗以來皆遵漢制及宗肅宗之防始服二十七日今遺詔雲天下吏人三日釋服古者卿大夫從君而服皇帝二十七日而除在朝羣臣亦當如之祐甫以爲遺詔無朝臣庶人之別朝野中外莫非天下凡百執事孰非吏人皆應三日釋服相與力爭聲色陵厲衮不能堪乃奏祐甫率情變理請貶潮州刺史徳宗以爲太重貶祐甫爲河南少尹初肅宗之世天下務殷宰相常有數人更直決事或休沐各歸私第詔直事者代署其名而奏之自是踵爲故事時郭子儀朱泚𨿽以軍功爲宰相皆不預朝政衮獨居政事堂代二人署名奏祐甫祐甫旣貶二人表言其非罪徳宗問卿向言可貶今云非罪何也二人對初不知徳宗初卽位以衮爲欺罔大駭百官衰絰序立於月華門有制貶衮爲潮州刺史以祐甫爲門下侍同平章事聞者震悚祐甫至昭應而還旣而羣臣防服竟用衮議

崔祐甫待王駕鶴李正已

以神防都知兵馬使右領軍大將軍王駕鶴爲東都園苑使以司農卿白琇珪代之更名志貞駕鶴典禁兵十餘年權行中外詔下徳宗恐其生變崔祐甫召駕鶴與語畱連久之琇珪已視事矣李正已畏徳宗威名表獻錢三十萬緡徳宗欲受之恐見欺卻之則無辭崔祐甫請遣使慰勞淄靑將士因以正已所獻錢賜之使將士人人戴上恩又諸道聞之知朝廷不重貨財徳宗恱從之正已大慙服天下以爲太平之治庶幾可望焉

楊炎喬琳並平章事

楊炎喬琳並同平章事徳宗方勵精求治不次用人卜相於崔祐甫祐甫薦炎器業徳宗亦素聞其名故自遷謫中用之琳性粗率喜詼諧無他長與張渉善渉稱其才可大用徳宗信渉言而用之聞者無不駭愕

盧杞出張鎰得專總朝政

建中三年徳宗以幽州兵在鳳翔思得重臣代之盧忌張鎰忠直爲徳宗所重欲出之於外已得專總朝政乃對曰朱泚名位素崇鳳翔將校班秩已髙非宰相信臣無以鎭撫臣請自行徳宗俛首未言杞又曰陛下必以臣貌寢不爲三軍所伏固惟陛下神算徳宗乃顧鎰曰才兼文武望重內外無以易卿鎰知爲所排而無辭以免因再拜受命徳宗初卽位崔祐甫爲相務從寛大故當時政聲藹然以爲有貞觀之風及盧爲相徳宗性多忌因以疑似離間羣臣始勸徳宗以嚴刻禦下中外失望

盧恐更立相分已權遂薦闗播

盧杞秉政知徳宗必更立相恐其分已權乘間薦吏部侍郎關播儒厚可以鎭風俗以播爲中書侍郎同平章事政事皆決於杞播但斂衽無所可否徳宗嘗從容與宰相論事播意有所不可起立欲言杞目之而止還至中書杞謂播曰以足下端慤少言故相引至此向者柰何發口欲言邪播自是不復敢言

袁髙等切諫不宜復起盧杞爲郡

貞元元年新州司馬盧遇赦移吉州長史謂人曰吾必再入未幾徳宗果用爲饒州刺史給事中袁髙應艸制執以白盧翰劉從一曰盧作相致鑾輿播遷海內瘡痍柰何遽遷大郡願相公執奏翰等不從更命他舎人艸制制出髙執之不下且奏極惡窮凶百辟疾之若讎六軍思食其肉何可復用徳宗不聴補闕陳京趙需等上疏曰三年擅權百揆失敍天地神祗所知華夏蠻夷同棄儻加巨姦之寵必失萬姓之心袁髙復於正牙論奏徳宗曰杞已再更赦髙曰赦者止原其罪不可爲刺史陳京等亦爭之不已曰杞之執政百官常如兵在其頸今復用之則姦黨皆唾掌而起徳宗大怒左右辟易諫者稍引卻京顧曰趙需等勿退此國大事當以死爭之徳宗謂宰相與小州刺史可乎李勉曰陛下欲與之𨿽大州亦可其如天下失望何遂以爲澧州別駕使謂袁髙曰朕徐思卿言誠爲至當又謂李泌曰朕已可袁髙所奏泌曰累日外人竊議比陛下於桓靈今承徳音乃堯舜之不逮也徳宗悅竟卒於澧州

崔造奏罷諸使令宰相分判六曹

二年以劉滋崔造齊映並同平章事造少居上元與韓防盧東美張正則爲友以王佐自許時人謂之四防徳宗以造在朝廷敢言故不次用之滋映多讓事於造造久在江外疾錢谷諸使罔上之奏罷水陸運使度支巡院江淮轉運使等諸道租賦悉委觀察使刺史遣官部送詣京師令宰相分判尙書六曹齊映判兵部李勉判刑部劉滋判吏部禮部造判戶部工部又以元琇判諸道鹽鐵酒吉中孚判度支兩稅

貶齊映用桞渾

三年張延賞與齊映有隙映在諸相中頗稱敢言徳宗浸不悅延賞因言映非宰相器貶防州刺史桞渾同平章事韓滉性苛暴方爲徳宗所任言無不從他相充位而已百官羣吏救過不贍渾𨿽爲滉所引薦正色讓之曰先相公以褊察爲相不滿嵗而罷今公又甚焉柰何榜吏於省中至有死者且作福作威豈人臣所宜滉愧爲之少霽威嚴

李泌與徳宗約無害功臣及言宰相不可分職

以陜虢觀察使李泌爲中書侍郎同平章事李晟馬燧桞渾俱入見徳宗謂泌曰朕欲與卿有約卿愼勿報仇有恩者朕當爲卿報之對曰臣素奉道不與人爲仇李輔國元載皆害臣者今自斃矣素所善及有恩者率已顯達或多零落臣無可報也臣今日亦願與陛下爲約可乎徳宗曰何不可泌曰願陛下勿害功臣李晟馬燧有大功於國聞有讒之者𨿽陛下必不聽然臣今日對二人言之欲其不自疑耳陛下萬一害之則宿衛之士方鎭之臣無不憤惋而反仄恐中外之變不日復生也臣在靈武之日未嘗有官而將相皆受臣指畫陛下以李懷光爲太尉而懷光愈懼遂至於叛此皆陛下所親見也今晟燧富貴已足茍陛下坦然待之使其自保無虞國家有事則出從徵伐無事則入奉朝請何樂如之故臣願陛下勿以二臣功大而忌之二臣勿以位髙而自疑則天下永無事矣徳宗曰朕謹當書紳二大臣亦當共保之晟燧皆起泣謝徳宗因謂泌曰自今凡軍旅糧儲事卿主之吏禮委延賞刑法委渾泌曰不可陛下不以臣不才使待罪宰相宰相之職不可分也非如給事則有吏過兵過舍人則有六押至於宰相天下之事咸共平章若各有所主是乃有司非宰相也徳宗笑曰朕適失辭卿言是也

李泌論盧杞姦邪

四年泌自陳衰老獨任宰相精力耗竭旣未聴其去乞更除一相徳宗曰朕深知卿勞苦但未得其人耳徳宗從容與泌論卽位以來宰相曰盧忠淸彊介人言杞姦邪朕殊不覺其然泌曰人言姦邪而陛下獨不覺其姦邪此乃杞之所以爲姦邪也儻陛下覺之豈有建中之亂乎杞以私隙殺楊炎擠顏眞卿於死地激李懷光使叛賴陛下聖明竄逐之人心頓喜天亦悔禍不然亂何由弭徳宗曰建中之亂術士豫請城奉天此蓋天命非所能致也泌曰天命他人皆可以言之惟君相不可言蓋君相所以造命也若言命則禮樂政刑皆無所用矣紂曰我生不有命在天此商之所以亡也徳宗曰朕好與人較量理體崔祐甫性褊躁朕難之則應對失次朕常知其短而防之楊炎論事亦有可采而气色麤傲難之輒勃然怒無復君臣之禮所以每見令人忿發餘人則不敢復言盧小心朕所言無不從又無學不能與朕往復故朕所懷常不盡也對曰言無不從豈忠臣乎夫言而莫予違此孔子所謂一言防邦者也徳宗曰惟卿則異彼三人者朕言當卿常有喜色不當常有憂色𨿽時有逆耳之言如向來紂及防邦之朕細思之皆卿先事而言如此則理安如彼則危亂言𨿽深切而气色和順無楊炎之陵傲朕問難往復卿辭理不屈又無好勝之志直使朕中懷已盡而屈服不能不從此朕所以私喜於得卿也泌曰陛下所用相尙多今皆不論何也徳宗曰彼皆非所謂相也凡相者必委以政事如宗時牛仙客陳希烈可以謂之相乎如肅宗代宗之任卿𨿽不授其名乃眞相耳必以官至平章事爲相則王武俊之徒皆相也

李泌薦竇參董晉

五年李泌屢乞更命相徳宗欲用戶部侍班宏泌言宏𨿽淸彊而性多凝滯乃薦竇參通敏可兼度支鹽鐵董晉方正可處門下徳宗皆以爲不可泌疾甚復薦二人遂以董晉竇參並同平章事以班宏爲尙書依前度支轉運副使參爲人剛果峭刻無學術多權數每奏事諸相出參獨居後以奏度支事爲辭實専大政多引親黨置要地使爲耳目董晉充位而已然晉爲人重愼所言於上前者未嘗泄於人子弟或問之晉曰欲知宰相能否視天下安危所謀議於上前者不足道也二月甲辰李泌薨泌有謀略而好談神仙詭誕故爲世所輕

請宰相疊秉筆以處政事

九年賈耽陸贄趙憬盧邁爲相百官白事更讓不言遂奏請依至徳故事宰相疊秉筆以處政事旬日一易詔從之其後日一易之

陸贄論裴延齡姦邪

十年陸贄以徳宗知待之厚事有不可常力爭之所親或規其太鋭防曰吾上不負天子下不負所學他無所卹裴延齡日短防於徳宗趙憬之入相也防實引之旣而有憾於防宻以防所譏彈延齡事告延齡故延齡益得以爲計徳宗由是信延齡而不直防防與憬約至上前極論延齡姦邪徳宗怒形於色憬黙而無言防罷爲太子賔客

徳宗不任宰相獨信裴延齡等六人

十二年徳宗自陸贄貶官尢不任宰相自禦史刺史縣令以上皆自選用中書行文書而已然深居禁中所取信者裴延齡李齊運王紹李實韋執誼及渠牟皆權傾宰相趨附盈門紹謹宻無損益實狡險掊克執誼以文章與徳宗唱和年二十餘自右拾遺召入翰林渠牟形神恌躁尢爲徳宗所親狎徳宗每對執政漏不過三刻渠牟奏事率至六刻語笑欵狎往往聞外所薦引咸不次遷擢率皆庸鄙之士

王叔文叱直省

永貞元年賈耽以王叔文黨用事心惡之稱疾不出屢乞骸骨諸宰相防食中書故事丞相方食百寮無敢謁見者叔文至中書欲與執誼計事令直省通之直省以舊事告叔文怒叱直省直省懼入白執誼執誼逡巡慙赧竟起迎叔文就其閤語良久杜佑髙郢鄭珣瑜皆停筯以待有報者云叔文索飯韋相公已與之同食閤中矣佑郢心知不可畏叔文執誼莫敢出言珣瑜獨嘆曰吾豈可復居此位顧左右取馬徑歸遂不起二相皆天下重望相次歸臥叔文執誼等益無所顧忌逺近大懼

殺堂後主書滑渙

元和元年堂後主書滑渙久在中書與知樞宻劉光琦相結宰相議事有與光琦異者令渙逹意常得所欲杜佑鄭絪等皆低意善視之鄭餘慶與諸相議事渙從旁指陳是非餘慶怒叱未幾罷相四方賂遺無虛日中書舍人李吉甫言其專恣請去之憲宗命宰相闔中書四門搜掩盡得姦狀貶渙雷州司戶尋賜死籍沒家財凡數千萬

李吉甫問人材於裴垍

二年以武元衡李吉甫並同平章事吉甫聞之感泣謂中書舎人裴垍曰吉甫流落江淮逾十五年一旦防恩至此思所以報徳惟在進賢而朝廷後進罕所接識君有精鑑願悉爲我言之垍取筆疏三十餘人數月之間選用略盡當時翕然稱吉甫爲得人

李吉甫宻奏鄭絪

昭義節度使盧從史內與王士眞劉濟潛通而外獻防請圖山東擅引兵東出憲宗召令還上黨從史托言就食邢洺不時奉詔久之乃還他日憲宗召李絳對於浴堂語之曰事有極異者朕比不欲言之朕與鄭絪議敕從史歸上黨續徵入朝絪乃泄之於從史使稱上黨乏糧就食山東爲人臣負朕乃爾將何以處之對曰審如此滅族有餘矣然絪從史必不自言陛下誰從得之憲宗曰吉甫宻奏絳曰臣竊聞搢紳之論稱絪爲佳士恐必不然或者同列欲專朝政疾寵忌前願陛下更熟察之勿使人謂陛下信讒也憲宗良久曰誠然絪必不至此非卿言朕幾誤處分

憲宗推心委宰相

三年以裴垍同平章事憲宗𨿽以李吉甫故罷垍學士然寵信彌厚故未幾復擢爲相初徳宗不任宰相天下細務皆自決之由是裴延齡輩得用事憲宗在藩邸心固非之及卽位選擢宰相推心委之嘗謂垍等曰以太宗宗之明猶籍輔佐以成其理況如朕不及先聖萬倍者乎垍亦竭誠輔佐

李吉甫善逢迎而李絳鯁直

六年以李絳同平章事李吉甫爲相多修舊怨憲宗頗知之故擢絳爲相吉甫善逢迎上意而絳鯁直數爭論於上前憲宗多直絳而從其言由是二人有隙

李吉甫李絳議論不同

七年憲宗禦延英殿李吉甫言天下已太平陛下宜爲樂李絳曰漢文帝時兵木無刃家給人足賈誼猶以爲厝火積薪之下不可謂安今法令所不能制者河南北五十餘州犬戎鮏羴近接涇隴烽火屢驚加之水旱時作倉廩空虛此正陛下宵衣旰食之時豈得謂之太平遽爲樂哉憲宗欣然曰卿言正合朕意退謂左右曰吉甫專爲悅媚如李綘眞宰相也憲宗嘗問宰相貞元中政事不理何乃至此李吉甫對曰徳宗自任聖智不信宰相而信他人是使姦臣得乘間弄威福政事不理職此故也憲宗曰然此亦未必皆徳宗之過朕防在徳宗左右見事有得失當時宰相亦未有再三執奏者皆懷祿偸安今日豈得專歸咎於徳宗邪卿輩宜用此爲戒事有非是當力陳不已勿畏朕譴怒而遽止也李吉甫嘗言人臣不當彊諌使君悅臣安不亦美乎李綘曰人臣當犯顏苦口指陳得失若陷君於惡豈得爲忠憲宗曰綘言是也吉甫至中書臥不視事長吁而已李綘或久不諫憲宗輒詰之曰豈朕不能容受邪將無事可諫也李吉甫又嘗言於憲宗曰賞罰人主之二柄不可偏廢陛下踐祚以來惠澤深矣而威刑未振中外懈惰願加嚴以振之憲宗顧李綘曰何如對曰王者之政尙徳不尙刑豈可捨成康文景而效秦始皇父子乎憲宗曰然後旬餘於頔入對亦勸憲宗峻刑又數日憲宗謂宰相曰於頔大是姦臣勸朕峻刑卿知其意乎皆對曰不知也憲宗曰此欲使朕失人心耳吉甫失色退而抑首不言笑竟日

栁宗元作梓人傳

十年栁宗元爲栁州刺史宗元善爲文嘗作梓人傳以爲梓人不執斧斤刀鋸之技以尋引規矩繩墨度羣木之材視棟宇之制相髙深圓方短長之宜指麾眾工俾各趨其事不勝任者退之大廈旣成則獨名其功受祿三倍亦猶相天下者立綱紀整法度擇天下之士使稱其職居天下之人使安其業能者進之不能者退之萬國旣理而談者獨稱伊傅周召其百執事之勤勞不得紀焉或者不知體要能矜名親小勞侵眾官聴聴於府庭而遺其大者逺者是不知相道者也

皇甫鎛程異爲相

淮西旣平憲宗浸驕侈皇甫鎛程異曉其意數進羨余以供其費由是有寵鎛又以厚賂結吐突承璀鎛以本官異以工部侍郎並同平章事制下朝野駭愕至於市道負販者亦嗤之裴度崔羣極陳其不可憲宗不聴度恥與小人同列表求自退不許度復上疏以爲鎛異皆錢谷吏佞巧小人陛下一旦寘之相位中外無不駭笑況鎛在度支専以丰取刻與爲務凡中外仰給度支之人無不思食其肉比者裁損淮西糧料軍士怨怒防臣至行營曉諭慰勉僅無潰亂今舊將舊兵悉向淄靑聞鎛入相必盡驚憂知無可訴之地矣程異𨿽人品庸下然心事和平可處繁劇不宜爲相至如鎛資性狡詐天下共知惟能上惑聖聰足見姦邪之極臣若不退天下謂臣不知亷恥臣若不言天下謂臣有負恩寵今退旣不許言又不聽臣如烈火燒心眾鏑叢體所可惜者淮西蕩定河北底寧承宗斂手削地韓輿疾討賊豈朝廷之力能制其命哉直以處置得宜能服其心耳陛下建升平之業十已八九何忍還自墮壊使四方解體乎憲宗以度爲朋黨不之省鎛自知不爲眾所與益爲巧謟以自固奏減內外官俸以助國用給事中崔植封還敕書極論之乃止植祐甫之弟子也時內出積年繒帛付度支令賣鎛悉以髙價買之以給邊軍其繒帛朽敗隨手破裂邊軍聚而焚之度因奏事言之鎛於上前引其足曰此靴亦內庫所出臣以錢二千買之堅完可久服度言不可信憲宗以爲然由是鎛益無所憚程異亦自知不合眾心能亷謹謙避爲相月餘不敢知印秉筆故終免於禍

崔羣對憲宗以用人得失爲理亂之分

十四年憲宗問宰相宗之政先理而後亂何也崔羣對曰宗用姚崇宋璟盧懷愼蘇頲韓休張九齡則理用宇文融李林甫楊國忠則亂故用人得失所系非輕人皆以天寶十四年安祿山反爲亂之始臣獨以爲開元二十四年罷張九齡相専任李林甫此理亂之所分也願陛下以開元初爲法以天寶末爲戒乃社稷無疆之福皇甫鎛深恨之

中外切齒皇甫鎛

時鎛給邊軍賜與多不得時又所給多陳敗不可服用軍士怨怒流言欲爲亂李光顏憂懼欲自殺遣人訴於憲宗憲宗不信京師忷懼崔羣具以中外人情上聞鎛宻言於憲宗曰邊賜皆如舊制而人情忽如此者由羣鼓扇將以賣直歸怨於上也憲宗以爲然遂以羣爲湖南觀察使於是中外切齒於鎛矣

穆宗貶皇甫鎛市井相賀

十五年輟西宮朝臨集羣臣於月華門外貶皇甫鎛爲崖州司戶市井皆相賀蕭俛與鎛皆同年進士穆宗欲誅鎛俛及宦官救之故得免

牛僧孺作相

長慶三年牛僧孺素爲穆宗所厚初韓之子右驍衛將軍公武爲其父謀以財結中外及公武卒繼薨稺孫紹宗嗣主藏奴與吏訟於禦史府上憐之盡取財簿自閱視凡中外主權多納貨獨朱句細字曰某年月日送戶部牛侍郎錢千萬不納穆宗大喜以示左右曰果然吾不繆知人遂以僧孺爲中書侍郎同平章事時僧孺與李徳裕皆有入相之望徳出爲浙西觀察使八年不遷以爲李逢吉排己引僧孺爲相由是牛李之怨愈深

韋處厚乞用裴度

四年敬宗聞王庭湊屠牛元翼家嘆宰輔非才使凶賊縱暴翰林學士韋處厚因上疏言裴度勲髙中夏聲播外夷若置之巖廊委其參決河北山東必稟朝算管仲曰人離而聴之則愚合而聴之則聖理亂之本非有他術順人則理違人則亂伏承陛下當食嘆息恨無蕭曹今有一裴度尙不能畱此馮唐所以謂漢文得亷頗李牧不能用也臣與逢吉素無私嫌嘗爲裴度無辜貶官今之所陳上答聖明下達羣議耳敬宗見度奏狀無平章事以問處厚處厚具言李逢吉排沮之狀敬宗曰何至是邪李程亦勸敬宗加禮於度遂加度同平章事

栁公綽櫜鞬見牛僧孺

寶歷元年牛僧孺以敬宗荒滛嬖幸用事又畏罪不敢言但累表求出遂升鄂嶽爲武昌軍以僧孺同平章事充武昌節度牛僧孺過襄陽山南東道節度使桞公綽服櫜鞬於館舎將佐諫曰襄陽地髙於夏口此禮太過公綽曰奇章公甫離臺席方鎭重宰相所以尊朝廷也竟行之

裴度薦李徳爲相

太和三年李徳爲兵部侍郎裴度薦以爲相防李宗閔有宦官之助遂以宗閔同平章事

裴度辭度支

路隋言於文宗曰宰相任重不宜兼金穀碎之務如楊國忠元載皇甫鎛皆姦臣所爲不足法也文宗以爲然於是裴度辭度支文宗許之

詔裴度三五日一入中書

四年裴度以髙年多疾懇辭機政遂以度爲司徒平章軍國重事俟疾損三五日一人中書

牛僧孺謂太平無象

六年文宗禦延英謂宰相曰天下何時當太平卿等亦有意於此乎僧孺對曰太平無象今四夷不至交侵百姓不至流散𨿽非至理亦謂小康陛下若別求太平非臣等所及退謂同列曰主上責望如此吾曹豈得久居此地乎因累表請罷遂以僧孺同平章事充淮南節度使臣光曰君明臣忠上令下從俊良在位佞邪黜逺禮修樂舉刑淸政平姦宄消伏兵革偃戢諸侯順附四夷懷服時和年丰家給人足此太平之象也於斯之時閽寺專權脇君於內弗能逺也藩鎭阻兵陵慢於外弗能制也士卒殺逐主帥拒命自立弗能詰也軍旅嵗興賦斂日急骨血縱橫於原野杼軸空竭於裏閭而僧孺謂之太平不亦誣乎當文宗求治之時僧孺任居承弼進則偸安取容以竊位退則欺君誣世以盜名罪孰大焉

時人謂鄭注朝夕爲相

九年時人皆言鄭注朝夕且爲相侍禦史李甘揚言於朝曰白麻出我必壊之於庭遂貶甘封州司馬然李訓亦忌注不欲使爲相事竟寢

鄭覃楊嗣復爭論

開成四年文宗稱判度支杜悰之才楊嗣復李玨因請除悰戶部尙書陳夷行曰恩防當由上出自古失其國者未始不由權在臣下也玨曰陛下嘗語臣云人主當擇宰相不當疑宰相又文宗與宰相論政事陳夷行復言不宜使威權在下李玨曰夷行意疑宰相中有弄陛下威權者耳臣屢求退茍得王傅臣之幸也鄭覃曰陛下開成元年二年政事殊美三年四年漸不如前楊嗣復曰元年二年鄭覃夷行用事三年四年臣與李玨同之罪皆在臣因叩頭曰臣不敢更入中書遂趨出文宗遣中使召還勞之曰鄭覃失言卿何遽爾覃起謝曰臣愚拙意亦不屬嗣復而遽如是乃嗣復不容臣耳嗣復曰覃言政事一年不如一年非獨臣應得罪亦上累聖徳退三上表辭位上遣中使召出之始入朝鄭覃罷爲右僕射陳夷行罷爲吏部侍郎覃性淸儉夷行亦耿介故嗣復等深疾之

李徳論邪正

五年初武宗之立非宰相意故楊嗣復李玨相繼罷去召淮南節度使李徳入朝至京師以徳爲門下侍郎同平章事徳裕入謝言於武宗曰致理之要在於辧羣臣之邪正夫邪正二者勢不相容正人指邪人爲邪邪人亦指正人爲邪人主辧之甚難臣以爲正人如松栢特立不倚邪人如藤蘿非附他物不能自起故正人一心事君而邪人競爲朋黨先帝深知朋黨之患然所用卒皆朋黨之人良由執心不定故姦邪得乘間而入也夫宰相不能人人忠良或爲欺罔主心始疑於是旁詢小臣以察執政如徳宗末年所聴任者惟裴延齡輩宰相署敕而已此政事所以日亂也陛下誠能愼擇賢才以爲宰相有姦罔者立黜去之常令政事皆出中書推心委任堅定不移則天下何憂不理哉又曰先帝於大臣好爲形迹小過皆含容不言日累月積以至禍敗玆事大誤願陛下以爲戒臣等有罪陛下當面詰之事茍無實得以辧明若其有實辭理自窮小過則容其悛攺大罪則加之誅譴如此君臣之際無疑間矣武宗嘉納之

武宗稱杜悰有宰相才

防昌四年武宗聞揚州倡女善爲酒令敕淮南監軍選十七人獻之監軍請節度使杜悰同選且欲更擇良家美女教而獻之悰曰監軍自受敕悰不敢預聞監軍再三請之不從監軍怒具表其狀武宗覽表黙然左右請並敕節度使同選武宗曰敕藩方選倡女入宮豈聖天子所爲杜悰不徇監軍意得大臣體眞宰相才也朕甚愧之遽敕監軍勿復選以悰同平章事兼度支鹽鐵轉運使及悰申謝武宗勞之曰卿不從監軍之言朕知卿有致君之心今相卿如得一魏徴矣

韋澳願周墀無權

宣宗大中二年初墀爲義成節度使辟韋澳爲判官及爲相謂澳曰力少任重何以相助澳曰願相公無權墀愕然不知所謂澳曰官賞刑罰與天下共其可否勿以己之愛憎喜怒移之天下自理何權之有墀深然之

周墀以直言入相

大中三年河東節度使王宰入朝以貨結貴幸求以使相領宣武刑部尙書同平章事周墀上疏論之宰遂還鎭駙馬都尉韋讓求爲京兆尹墀言京兆尹非才望不可爲讓議竟寢墀又諌上開邊由是忤防夏四月以墀爲東川節度使以禦史大夫崔鉉爲中書侍郎同平章事兵部侍郎判戶部魏扶同平章事翰林學士鄭顥言於上曰周墀以直言入相亦以直言罷相上深感悟甲午墀入謝加檢校右僕射

馬植以交通宦官罷

大中四年以平章事馬植爲天平節度使宣宗之立也左軍中尉馬元贄有力焉由是恩遇冠諸宦者植與之敍宗姓宣宗賜元贄寶帶元贄以遺植植服之以朝宣宗見而識之植變色不敢隱明日罷相収植親吏董侔下禦史臺鞫之盡得植與元贄交通之狀再貶常州刺史

白敏中謂同列須自檢防

吏部侍郎孔溫業白執政求外官白敏中謂同列曰我輩須自檢孔吏部不肯居朝廷矣

內園使不避宰相

十年內園使李敬寔遇鄭朗不避馬朗奏之宣宗責敬寔對曰供奉官例不避宣宗曰汝銜敕命橫絕可也豈得私出而不避宰相乎命剝色配南牙

魏謩綽有祖風

十一年以平章事魏謩充西川節度使謩爲相議事於宣宗前他相或委曲規諷謩獨正言無所避宣宗每嘆曰謩綽有祖風我心重之然竟以剛直爲令狐綯所忌而出之

劉瑑欲循名責實

十二年以瑑同平章事瑑與崔愼由議政於上前愼由曰惟當甄別品流上酬萬一瑑曰昔王夷甫祖尙浮華妄分流品致中原丘墟今盛明之朝當循名責實使百官各稱其職而遽以品流爲先臣未知致理之日愼由無以對

王譜上疏願聴白敏中罷去

咸通元年白敏中三表辭位懿宗不許右補闕王譜上疏以爲陛下致理之初乃宰相盡心之日不可暫闕敏中自正月臥疾今四月矣陛下𨿽與他相坐語未嘗三刻天下之事陛下嘗暇與之講論乎願聴敏中罷去延訪碩徳以資聰明遂貶譜爲陽翟令給事中鄭公輿封還貶譜敕書懿宗令宰相議之宰相以爲譜侵敏中竟貶之

杜悰不欲朝廷以愛憎行法

二年以杜悰兼門下侍郎同平章事一日兩樞宻使詣中書宣徽使楊公慶繼至獨揖悰受宣三相起避之西軒公慶出斜封文書以授悰發之乃宣宗大漸時宦官請鄆王監國奏也且曰當時宰相無名者當以反法處之悰反復讀良久曰聖主登極萬方欣戴今日此文書非臣下所宜窺復封以授公慶曰主上欲罪宰相當於延英面示聖防明行誅譴公慶去悰復與兩樞宻坐謂曰內外之臣事猶一體宰相樞宻共參國政今主上新踐阼未熟萬機資內外禆補固當以仁愛爲先刑殺爲後豈得遽贊成殺宰相事若主上習以性成則中尉樞宻權重禁闈豈得不自憂乎悰受恩六朝所望致君堯舜不欲朝廷以愛憎行法兩樞宻相顧黙然徐曰當具以公言白至尊非公重徳無人及此慙悚而退三相復來見悰防請宣意悰無言三相惶怖乞存家族悰曰勿爲他慮旣而寂然無復宣命及延英開懿宗甚恱

路巖韋保衡爭權

十二年門下侍郎同平章事路巖與韋保衡素相表裏勢傾天下旣而爭權浸有隙保衡遂短巖於上遂以巖同平章事充西川節度使巖出城路人以瓦礫擲之

鄭畋盧爭議蠻事

乾符五年鄭畋盧擕議蠻事欲與之和親畋固爭以爲不可怒拂衣起袂硯墮地破之僖宗聞之曰大臣相詬何以儀刑四海畋皆罷爲太子賔客分司以豆盧瑑爲兵部侍郎崔沆爲戶部侍郎並同平章事

宰相行小惠

時宰相有好施者常使人以布囊貯錢自隨行施匄者每出襤褸盈路有朝士以書規之曰今百姓疲獘冦盜充斥相公宜舉賢任能紀綱庶務捐不急之費杜私謁之門使萬物各得其所則家給人足自無貧者何必如此行小惠乎宰相大怒

盧專制朝廷髙下在心

廣明元年盧病風不能行謁告後入對敕勿拜遣二黃門掖之攜內挾田令孜外倚髙駢僖宗寵遇甚厚由是專制朝政髙下在心旣病精神不完事之可否決於親吏楊溫李修貨賂公行豆盧瑑無他才專附會崔沆時有啟陳常爲所沮

歇後鄭五作相

幹寧元年以右散騎常侍鄭綮爲平章事綮好詼諧多爲歇後詩譏嘲時事昭宗以爲有所蘊手注班簿命以爲相聞者大驚堂吏往告之綮笑曰諸君大誤使天下更無人未至鄭綮吏曰特出聖意綮曰果如是柰人笑何旣而賀客至綮搔首言曰歇後鄭五作宰相時事可知矣累讓不獲乃視事

上思奇士用朱朴

三年昭宗憤天下之亂思得奇傑之士不次用之國子博士朱朴自言得爲宰相月餘可致太平昭宗以爲然遂以朴爲左諌議大夫同平章事朴爲人庸鄙迂僻無他長制出中外大驚

韋貽範以非道取宰相

天復二年昭宗問韋貽範朕何以巡幸至此對曰臣在外不知固問之不對昭宗曰卿何得於朕前妄語云不知又曰卿旣以非道取宰相當於公事如法若自不可必凖故事怒目視之顧謂韓偓曰此輩亦稱宰相

宦官薦姚洎爲相

宦官薦翰林學士姚洎爲相洎謀於韓偓偓曰若圖永久之利則莫若未就爲善儻出上意固無不可且汴軍旦夕合圍孤城難保家族在東可不慮乎洎乃移疾昭宗亦自不許遂以中書舎人蘇檢爲平章事時韋貽範在艸土薦檢及姚洎於李茂貞昭宗旣不用洎茂貞及宦官恐昭宗自用人協力薦檢遂用之

韓偓不肯入相

蘇檢數爲韓偓經營入相言於茂貞及中尉樞宻且遣親吏告偓偓怒曰公與韋公自貶所召歸旬月致位宰相訖不能有所爲今朝夕不濟乃欲以此相污邪

崔外倚賊勢

三年李克用使者還晉陽言崔之橫克用曰爲人臣外倚賊勢內脇其君旣執朝政又握兵權權重則怨多勢侔則釁生破家亡國在眼中矣

桞璨傾巧輕佻

天祐二年桞璨及第不四年爲宰相性傾巧輕佻時天子左右皆朱全忠腹心璨曲意事之同列裴樞崔逺獨孤損皆朝庭宿望意輕之璨以爲憾和王傅張廷範本優人有寵於全忠奏以爲太常卿樞曰廷範勲臣幸有方鎭何籍樂卿恐非元帥之防持之不下全忠聞之謂賔佐曰吾常以裴十四器識眞純不入浮薄之黨觀此議論本態露矣璨因此並逺損譛於全忠故三人皆罷

楊渉以作相爲不幸

吏部侍郎楊渉同平章事渉爲人和厚防謹聞當爲相與家人相泣謂其子凝式曰此吾家之不幸也必爲汝累

楊凝式諫父渉爲傳國寶使

開平元年唐昭宣帝降禦札禪位於梁太祖以攝中書令張文蔚爲冊使攝侍中楊渉爲押傳國寶使禦史大夫薛貽矩爲押金寶使帥百官備法駕大梁楊渉子直史館凝式言於渉曰大人爲唐宰相而國家至此不可謂之無過況手持天子璽綬與人𨿽保富貴柰千載何盍辭之渉大駭曰汝滅吾族神色爲之不寧者數日

後唐宰相用霸府元僚

同光元年晉王卽皇帝位國號大唐是爲荘宗以豆盧革盧程並同平章事豆盧革盧程皆輕淺無他能荘宗特以其衣冠之緒霸府元僚故用之

郭崇韜以勲臣爲宰相

命樞宻使郭崇韜權行中書事復加郭崇韜守侍中領成徳節度使崇韜權兼內外謀猷規益竭忠無隠頗亦薦引人物議者以郭崇韜勲臣爲宰相不能知朝廷典故當用前朝名家以佐之或薦薛廷珪李琪嘗爲太祖冊禮使皆耆宿有文宜爲相崇韜奏廷珪浮華無相業琪傾險無士風趙光亷潔方正自梁未亡北人皆稱其有宰相器豆盧革薦韋說諳練朝章遂以光與說並同平章事光性輕率喜自矜說謹重守常而已趙光逢自梁朝罷相杜門不交賔客光時往見之語及政事他日光逢署其戶曰請不言中書事

任圜以天下爲己任

天成元年明宗以太子賔客鄭玨工部尙書任圜同平章事圜憂公如家簡防賢俊杜絕僥幸期年之間府庫充實軍民皆足朝綱粗立圜每以天下爲己任由是安重誨忌之

蕭希甫論豆盧革韋說

同平章事豆盧革韋說奏事於明宗前或時禮貌不盡恭百官俸錢皆折估而革父子獨受實錢百官自五月給而革父子自正月給由是眾論沸騰說以孫爲子奏官受選人王傪賂除近官中防以庫部郎中蕭希甫爲諫議大夫革說覆奏希甫恨之上疏言革說不忠前朝阿防取容因誣革彊奪民田縱田客殺人說奪鄰家井取宿藏物制貶革辰州刺史說漵州刺史賜希甫金帛擢爲散騎常侍

馮道崔協並相

二年安重誨以孔循少侍宮禁謂其諳練故事知朝士行能多聴其言豆盧革韋說旣得罪朝廷議置相循意不欲用河北人先已薦鄭玨又薦崔協任圜欲用禦史大夫李琪鄭玨素惡琪故循力沮之謂重誨曰李琪非無文學但不亷耳宰相但得端重有器度者足以儀刑多士矣他日議於上前明宗問誰可相者重誨以協對圜曰重誨未悉朝中人物爲人所賣協𨿽名家識字甚少臣旣以不學忝相位柰何更益以協爲天下笑乎明宗曰宰相重任卿輩更審議之吾在河東時見馮書記多才博學與物無競此可相矣旣退孔循不揖拂衣徑去曰天下事一則任圜二則任圜圜何者使崔協暴死則己不死會須相之因稱疾不朝者數日明宗使重誨諭之方入重誨私謂圜曰今方乏人協且僃員可乎圜曰明公捨李琪而相崔協是猶棄蘇合之丸取蛣蜣之轉也循與重誨共事日短琪而譽協竟以端明殿學士馮道及崔協並同平章事

任圜安重誨爭論上前

任圜性剛急且恃與明宗有舊勇於敢爲權幸多疾之舊制館劵出於戶部安重誨請從內出與圜爭於上前往復數四聲色俱厲明宗退朝宮人問上適與重誨論事爲誰明宗曰宰相宮人曰妾在長安宮中未嘗見宰相樞宻奏事敢如是者蓋輕大家耳明宗愈不悅卒從重誨議圜因求罷三司詔以樞宻承防孟鵠充三司副使權判

範延光等求外補

長興四年秦王從榮不快於執政私謂所親曰吾一旦南面必族之範延光趙延壽懼屢求外補以避之明宗以爲見己病而求去甚怒曰欲去自去奚用表爲齊國公主復爲延壽言於禁中云延壽實有疾不堪機務二人復言於上曰臣等非敢憚勞願與勲舊疊爲之亦不敢俱去願聴一人先出若新人不稱職復召臣臣卽至矣明宗乃許之以延壽爲宣武節度使以山南東道節度朱昭爲樞宻使同平章事制下昭復辭明宗叱之曰汝輩皆不欲在吾側吾畜養汝輩何爲昭乃不敢言

置姓名於琉璃瓶以卜相

淸泰元年劉昫與馮道昬姻昫性苛察李愚剛褊道旣出鎭二人論議多不合由是動成忿爭至相詬罵各欲非時求見事多凝滯潞王患之欲更命相問所親信以朝臣聞望宜爲相者皆以姚顗盧文紀崔居儉對論其才行互有優劣潞王不能決乃寘其名於琉璃瓶夜焚香祝天且以筯挾之首得文紀次得顗遂以文紀爲中書侍郎同平章事

南漢楊洞潛嘆政亂謝病歸第

南漢主命判六軍秦王度募宿衛兵千人皆市井無賴子弟度眤之同平章事楊洞潛諫曰秦王國之冢嫡宜親端士使之治軍已過矣況眤羣小乎漢主曰小兒教以戎事過煩公憂終不戒度洞潛出見衛士掠商人金帛商人不敢訴嘆曰政亂如此安用宰相因謝病歸第

宰相奏嚴密事於便殿

二年潞王深以時事爲憂嘗從容讓盧文紀等以無所規贊文紀等上言臣等每五日起居與兩班旅見暫獲對揚侍衛滿前𨿽有愚慮不敢敷陳竊見前朝自上元以來置延英殿或宰相欲有奏論天子欲有咨度皆非時召對旁無侍衛故人得盡言望復此故事惟聼機要之臣侍側詔以舊制五日起居百僚俱退宰相獨升若常事自可敷奏或事應嚴宻不以其日或異日聴於閤門奏牓子當盡屏侍臣於便殿相待何必襲延英之名也

以馮道爲司空

以馮道爲司空時久無正拜三公者朝議疑其職事盧文紀欲令掌祭祀掃除道聞之曰司空掃除職也吾何憚焉旣而文紀自知不可乃止

後晉馬孫爲相人目爲三不開

天福元年三月丙午以馬孫爲中書侍郎同平章事孫性謹懦中書多凝滯又罕接賔客時人目爲三不開謂口印門也

桑惟翰勸髙祖中國安

二年以桑維翰兼樞宻使時晉新得天下藩鎭多未服從或𨿽服從反仄不安兵火之餘府庫殫竭民間困窮而契丹徵求無厭維翰勸髙祖推誠棄怨以撫藩鎭卑辭厚禮以奉契丹訓卒繕兵以修武僃務農桑以實倉廩通商賈以丰貨財數年之間中國稍安

中書知印止委上相

四年以馮道守司徒兼侍中詔中書知印止委上相由是事無巨細悉委於道髙祖嘗訪以軍謀對曰徵伐大事在聖心獨斷臣書生惟知謹守歷代成規而已髙祖以爲然道嘗稱疾求退髙祖使鄭王重貴詣第省之曰來日不出朕當親往道乃出視事當時寵遇羣臣無與爲比

南漢以趙光裔爲相

漢門下侍郎同平章事趙光裔言於漢主曰自馬后崩未嘗通使於楚親鄰舊好不可忘也因薦諫議大夫李紓可以將命漢主從之楚亦遣使報聘光裔相漢二十餘年府庫完實邊境無虞及卒漢主復以其子左丞塤爲門下侍郎同平章事

南唐宋齊丘求豫政事

七年南唐左丞相宋齊丘固求豫政事唐主聽入中書又求領尙書省乃罷侍中壽王景遂判尙書省更領中書門下省以齊丘知尙書省事其三省事並取齊王璟參決齊丘視事數月親吏夏昌圖盜官錢三千緡齊丘判貸其死唐主大怒斬昌圖齊丘稱疾請罷省事從之

馮道依違兩可

開運元年太尉侍中馮道𨿽爲首相依違兩可無所操決或謂齊王曰馮道承平之良相今艱難之際譬如使禪僧飛鷹耳遂以道爲匡國節度使兼侍中

契丹主稱馮道非多事者

十二年晉主之絕契丹也匡國節度使劉繼勲爲宣徽北院使頗預其謀契丹主入汴繼勲入朝契丹主責之時馮道在殿上繼勲急指道曰馮道爲首相與景延廣實爲此謀臣位卑何敢發言契丹主曰此叟非多事者勿妄引之命鎖繼勲將送黃龍府

後漢髙祖用蘇逢吉爲相貪詐好殺

朝廷艸創髙祖悉以軍旅之事委楊邠郭威百司庶務委逢吉及蘇禹珪二相決事皆出胸臆不拘舊制𨿽事無畱滯而用捨黜陟惟其所欲髙祖方倚信之無敢言者逢吉尢貪詐公求貨財無所顧避繼母死不爲服庶兄自外至不白逢吉而見諸子逢吉怒宻語郭威以他事杖殺之

隠帝專用楊郭而分三相之權

幹祐元年蘇逢吉等爲相多遷補官吏楊邠以爲虛費國用所奏多抑之逢吉等不悅李濤上疏言今關西紛擾外禦爲急二樞宻皆佐命功臣官𨿽貴而家未富宜授以要害大鎭樞機之務在陛下目前易以裁決逢吉禹珪自先帝時任事皆可委也楊邠郭威聞之見太后泣訴稱臣等從先帝起艱難中今天子取人言欲棄之於外況關西方有事臣等何忍自取安逸不顧社稷若臣等必不任職乞畱過山陵太后怒以讓隱帝曰國家勲舊之臣柰何聼人言而逐之隱帝曰此宰相所言也因詰責宰相濤曰此疏臣獨爲之他人無預罷濤政事勒歸私第帝與左右謀以太后怒李濤離間欲更進用二樞宻以明非隱帝意左右亦疾二蘇之専欲奪其權共勸之遂以樞宻使楊邠爲中書侍郎兼吏部尙書同平章事樞宻使如故以副樞宻使郭威爲樞宻使又加三司使王章同平章事凡中書除官諸司奏事隱帝皆委邠斟酌自是三相拱手政事盡決於邠事有未更邠所可否者莫敢施行遂成凝滯三相每進擬用人茍不出邠意𨿽簿尉亦不之與邠素不喜書生常言國家府廩實甲兵彊乃爲急務至於文章禮樂何足介意旣恨二蘇排己又以其除官太濫爲眾所非欲矯其獘由是艱於除拜士大夫往往有自漢興至亡不霑一命者凡門防及百司入仕悉罷之𨿽由邠之愚蔽時人亦咎二蘇之不公所致云

楊邠求解樞宻

三年楊邠求解樞宻使隱帝遣中使諭止之宣徽北院使吳防裕在旁曰樞宻重地難以久居當使後來者疊爲之相公辭之是也隱帝聞之不恱以防爲鄭州防禦使

史肈欲殺蘇逢吉

王章置酒會諸朝貴酒酣爲手勢令史肈不閒其事客省使閻晉卿坐次肈屢教之蘇逢吉戱之曰旁有姓閻人何憂罰爵肈妻閻氏本酒家倡也意逢吉譏之大怒以醜語詬逢吉逢吉不應肈欲毆之逢吉起去肇索劍欲追之楊邠泣止之曰蘇公宰相公若殺之置天子何地願熟思之肈卽上馬去邠與之聨鑣送至其第而還於是將相如水火矣隱帝使宣徽使王峻置酒和解之不能得逢吉欲求出鎭以避之旣而中止曰吾去朝廷止煩史公一處分吾韲粉矣王章亦忽忽不樂欲求外官楊史固止之

郭威復竇貞固蘇禹珪故位猶拜馮道

竇貞固蘇禹珪自七里寨逃歸郭威使人訪求得之尋復其位貞固爲相值楊史弄權李業等作亂但以凝重處其間自全而已郭威命有司遷隱帝梓宮於西宮或請如魏髙貴鄕公故事葬以公禮威不許曰倉猝之際吾不能保衛乘輿罪已大矣況敢貶君乎太師馮道帥百官謁見郭威威見猶拜之道受拜如平時徐曰侍中此行不易

周太祖用王峻範質李谷爲相

廣順元年以王峻爲左僕射範質戶部侍郎判三司李谷爲中書侍郎並同平章事復以範質參知樞宻院事初太祖討河中已爲人望所屬李谷時爲轉運使太祖數以防言諷之谷但以人臣盡節爲對太祖以是賢之卽位首用爲相時國家新造四方多故王峻夙夜盡心知無不爲軍旅之謀多所禆益範質明敏彊記謹守法度李谷沈毅有器略在帝前論議辭气慷慨善譬諭以開主意

李谷免朝參令視事

李谷足跌傷右臂在告月餘太祖以谷職業繁劇趣令入朝辭以未任趨拜詔免朝參但令視事

李谷以臂痛令刻名印用之

二年李谷以病臂久未愈三表辭位太祖遣中使諭指曰卿所掌至重朕難其人茍事功克集何必朝禮朕今於便殿待卿可暫入相見谷入見於金祥殿面陳悃欵太祖不許谷不得已復視事谷未能執筆詔以三司務繁令刻名印用之

命趣艸王溥制

顯徳元年太祖命趣艸制以端明殿學士戶部侍郎王溥爲中書侍郎同平章事宣制畢左右以聞帝曰吾無恨矣

命李谷不拜

四年李谷扶疾入見世宗命不拜坐於禦坐之側谷懇辭祿位不許

竇儼上疏乞令南宮三品兩省給舎以上各舉堪爲宰相

竇儼上疏以爲政之本莫大擇人擇人之重莫先宰相自有唐之末輕用名器始爲輔弼卽兼三公僕射之官故其未得之也則以趨競爲心旣得之也則以容黙爲事但思解密勿之務守崇重之官逍遙林亭保安宗族乞令卽日宰相於南宮三品兩省給舎以上各舉所知若陛下素知其賢自可登庸若其未也且令以本官權知政事期嵗之間察其職業若果能堪稱其官已髙則除平章事未髙則稍更遷官權知如故若有不稱則罷其政事責其舉者帝覽而善之

世宗不以魏仁浦無科第徑擢爲相

六年世宗欲相樞宻使魏仁浦議者以仁浦不由科第不可爲相世宗曰自古用文武才略爲輔佐者豈盡由科第邪遂以仁浦爲中書侍郎同平章事仁浦𨿽處權要而能謙謹世宗性嚴急近職有忤防者仁浦多引罪歸已以救之所全活什七八故𨿽起刀筆吏致位宰相時人不以爲忝

世宗以李濤輕薄詼諧王著嗜酒無檢不用爲相

世宗嘗問大臣可爲相者於兵部尙書張昭昭薦李濤世宗愕然曰濤輕薄無大臣體朕問相而卿首薦之何也對曰陛下所責者細行也臣所舉者大節也昔晉髙祖之世張彥澤虐殺不辜濤累疏請誅之以爲不殺必爲國患漢隱帝之世濤亦上疏請觧先帝兵權夫國家安危未形而能見之此眞宰相器也臣是以薦之世宗曰卿言甚善且至公然如濤者終不可置之中書濤喜詼諧不修邊幅與澣俱以文學著名𨿽甚友愛而多謔浪無長幼體世宗以是薄之又以翰林學士單父王著幕府舊僚屢欲相之以其嗜酒無檢而罷

通鑑總卷七上﹤史部﹐史鈔類﹐通鑑總類﹥

欽定四庫全書

通鑑總卷七下

宋沈樞撰三省門

唐以中書門下相檢察

貞觀元年太宗謂黃門侍郎王珪曰國家本置中書門下以相檢察中書詔敕或有差失則門下當行駮正人心所見互有不同茍論難往來務求至當捨己從人亦復何傷比來或防己之短遂成怨隙或茍避私怨知非不正順一人之顏情爲兆民之深患此乃亡國之政也煬帝之世內外庶官務相順從當是之時皆自謂有智禍不及身及天下大亂家國兩亡𨿽其間萬一有得免者亦爲時論所貶終古不磨卿曹各當狥公忘私勿雷同也

中書門下機要之司

二年太宗始禦太極殿謂侍臣曰中書門下機要之司詔敕有不便者皆應論執比來惟睹順從不聞違異若但行文書則誰不可爲何必擇才也房齡等皆頓首謝故事凡軍國大事則中書舎人各執所見雜署其名謂之五花判事中書侍郎中書令省審之給事中黃門侍郎駮正之太宗始申明舊制由是鮮有敗事

遷政事堂於中書省

道元年以劉仁軌爲左僕射裴炎爲中書令以劉景先爲侍中故事宰相於門下省議事謂之政事堂故長孫無忌爲司空房齡爲僕射魏徴爲太子太師皆知門下省事及裴炎遷中書令始遷政事堂於中書省

宋璟復貞觀之制

開元五年貞觀之制中書門下及三品官入奏事必使諫官史官隨之有失則匡正美惡必記之諸司皆於正牙奏事禦史彈百官服豸冠對仗讀彈文故大臣不得專君而小臣不得爲讒慝及許敬宗李義府用事政多私僻奏事官多俟仗下於禦座前屏左右宻奏監奏禦史及待制官逺立以俟其退諫官史官皆隨仗出仗下後事不復預聞武后以法制羣下諫官禦史得以風聞言事自禦史大夫至監察得互相彈奏率以險詖相傾覆及宋璟爲相欲復貞觀之政奏行之明皇降制自今事非的須祕宻者皆令對仗奏聞史官自依故事

樞宻使門

後晉劉處讓爲樞宻使

天福三年初郭崇韜旣死宰相罕有兼樞宻使者髙祖卽位桑維翰李崧兼之宣徽使劉處讓及宦官皆不悅楊光逺圍廣晉處讓數以軍事銜命往來光逺奏請多逾分髙祖常依違維翰獨以法裁折之光逺對處讓有不平語處讓曰是皆執政之意光逺由是怨執政範延光降光逺密表論執政過失髙祖知其故而不得已加維翰兵部尙書崧工部尙書皆罷其樞密使以處讓爲樞密使

廢樞宻以印付中書院

四年梁太祖以來軍國大政天子多與崇政樞宻使議之宰相受成命行制敕講典故治文事而已髙祖懲唐明宗之世安重誨專橫故卽位之初但命桑維翰兼樞密使及劉處讓爲樞密使奏對多不稱防會處讓母喪遂廢樞密院以印付中書院事皆委宰相分判

給舎門

唐許孟容封還齊總詔

貞元十八年浙東觀察使裴肅旣以進奉得進判官齊總代掌後務刻剝以求媚又過之詔擢總爲衢州刺史給事中長安許孟容封還詔書曰衢州無他虞齊總無殊績忽此超奨深駭羣情若總必有可錄願明書勞課然後超資攺官以解眾疑詔遂畱中徳宗召孟容慰奨之

李藩批敕

元和四年給事中李藩在門下制敕有不可者卽於黃紙後批之吏請更連素紙藩曰如此乃狀也何名批敕裴垍薦藩有宰相器憲宗擢爲門下侍郎同平章事藩知無不言憲宗甚重之

段平仲請斬吐突承璀

五年吐突承璀自行營還復爲左衛上將軍充左軍中尉裴垍曰承璀首唱用兵疲獘天下卒無成功陛下縱以舊恩不加顯戮豈得全不貶黜以謝天下乎給事中平仲呂元膺言承璀可斬李絳奏稱陛下不責承璀他日復有敗軍之將何以處之若或誅之則同罪異罰彼必不服若或釋之則誰不保身而玩冦乎願陛下割不忍之恩行不易之典使將帥有所懲勸間二日罷承璀中尉降爲軍器使中外相賀

嘉崔羣讜直

七年以庫部郎中翰林學士崔羣爲中書舎人學士如故憲宗嘉羣讜直命學士自今奏事必取崔羣連署然後進之羣曰翰林舉動皆爲故事必如是後來萬一有阿媚之人爲之長則下位直言無從而進矣固不奉詔章三上憲宗乃從之

蕭仿封還李燧制書

大中十二年以右金吾大將軍李燧爲嶺南節度使已命中使賜之節給事中蕭仿封還制書宣宗方奏樂不暇別召中使使優人追之節及燧門而返

禦史門

東漢靈帝用桓典爲禦史京師有驄馬禦史之謠

光和五年桓典爲侍禦史宦官畏之典常乘驄馬京師爲之語曰行行且止避驄馬禦史

石虎用李巨而中外肅然

東晉成帝咸康五年趙主虎患貴戚豪恣乃擢殿中禦史李巨爲禦史中丞特加親任中外肅然虎曰朕聞良臣如猛虎髙步曠野而豺狼避路信哉

東魏崔暹頗挾巧詐

梁武帝大同十一年東魏丞相歡入朝於鄴百官迎於紫陌歡握崔暹手而勞之曰往日朝廷豈無法官莫肯糾劾中尉盡心狥國不避豪彊遂使逺邇肅淸衝鋒防陳大有其人賜暹良馬東魏主宴於華林園使歡擇朝廷公直者勸之酒歡降階跪曰惟暹一人可勸並請以臣所射賜物千段賜之然暹中懷頗挾巧詐初魏髙陽王斌有庶妹玉儀不爲其家所齒髙澄遇諸塗恱而納之遂有殊寵封瑯邪公主澄謂崔季舒曰崔暹必造直諫我亦有以待之及暹諮事澄不復假以顏色居三日暹懷刺墜之於前澄問何用此爲暹悚然曰未得通公主澄大恱把暹臂入見之季舒語人曰崔暹常忿吾佞在大將軍前每言叔父可殺及其自作乃過於吾

陳徐陵奏彈安成王頊

天嘉六年安成王頊以帝弟之重勢傾朝野直兵鮑僧叡恃頊勢爲不法禦史中丞徐陵爲奏彈之從南臺官屬引奏案而入文帝見陵章服嚴肅爲斂容正坐陵進讀奏版時頊在殿上侍立仰視上流汗失色陵遣殿中禦史引頊下殿文帝爲之免頊侍中中書監朝廷肅然

唐杜淹心服封徳彞之對

貞觀元年禦史大夫杜淹奏諸司文案恐有稽失請令禦史就司檢校太宗以問封徳彞對曰設官分職各有所司果有愆違禦史自應糾舉若徧歷諸司搜擿疵纇太爲煩碎淹黙然太宗問淹何故不復論執對曰天下之務當盡至公善則從之徳彞所言眞得大體臣誠心服不敢遂非太宗恱曰公等各能如是朕復何憂

韋思謙劾奏褚遂良抑買譯語人地

永徽元年監察禦史陽武韋思謙劾奏中書令褚遂良抑買中書譯語人地大理少卿張叡冊以爲準估無罪思謙奏曰估價之設備國家所須臣下交易豈得準估爲定叡冊舞文附下罔上罪當誅髙宗遂左遷遂良爲同州刺史叡冊循州刺史思謙名仁約以字行

王義方對仗叱李義府

顯兀年李義府恃寵用事洛州婦人淳於氏美色系大理獄義府屬大理寺丞畢正義枉法出之將納爲妾大理卿寶疑而奏之髙宗命給事中劉仁軌等鞫之義府恐事逼正義自縊於獄中髙宗知之原義府罪不問侍禦史漣水王義方欲奏彈之先白其母曰義方爲禦史視姦臣不糾則不忠糾之則身危而憂及於親爲不孝二者不能自決柰何母曰昔王陵之母殺身以成子之名汝能盡忠以事君吾死不恨義方乃奏稱義府於輦轂之下擅殺六品寺丞就云正義自殺亦由畏義府威殺身以滅口如此則生殺之威不由上出漸不可長請更加勘當於是對仗叱義府令下義府顧望不退義方三叱髙宗旣無言義府始趨出義方乃讀彈文髙宗釋義府不問而謂義方毀辱大臣言詞不遜貶萊州司戶

狄仁傑劾奏韋機王本立

調露元年春正月己酉髙宗幸東都司農卿韋機作宿羽髙山上陽等宮制度壯麗上陽宮臨洛水爲長廊亙一里宮成髙宗移禦之侍禦史狄仁傑劾奏機導上爲奢泰機坐免官左司郎中王本立恃恩用事朝廷畏之仁傑奏其姦請付法司髙宗特原之仁傑曰國家𨿽乏英才豈少本立輩陛下何惜罪人以虧王法必欲曲赦本立請棄臣於無人之境爲忠貞將來之誡本立竟得罪由是朝廷肅然

郭霸嘗魏元忠糞

長壽元年寜陵丞廬江郭霸以諂防於太后拜監察禦史中丞魏元忠病霸往問之因嘗其糞喜曰大夫糞甘則可憂今苦無傷也元忠大惡之遇人輒告之

陽嶠不樂搏擊之任乃擢禦史

長安四年左臺中丞桓彥範右臺中丞東光袁恕已共薦詹事司直陽嶠爲禦史楊再思曰嶠不樂搏擊之任如何彥範曰爲官擇人豈必待其所欲所不欲者尢須與之所以長難進之風抑躁求之路乃擢爲右臺侍禦史先是李嶠崔暐奏往屬革命之時人多逆節遂致刻薄之吏恣行酷法其周興等所劾破家者並請雪免司刑少卿桓彥範又奏陳之表疏前後十上太后乃從之

崔琬彈宗楚客紀處訥受戎狄貨賂

景龍三年監察禦史崔琬對仗彈宗楚客紀處訥潛通戎狄受其貨賂致生邊患故事大臣被彈俯僂趨出立於朝堂待罪至是楚客更憤怒作色自陳忠鯁爲琬所誣中宗竟不窮問命琬與楚客結爲兄弟以和解之時人謂之和事天子

楊孚彈糾不避權貴

景云元年侍禦史楊孚彈糾不避權貴權貴毀之睿宗曰鷹搏狡兔須急救之不爾必反爲所噬禦史繩姦慝亦然茍非人主保衛之則亦爲姦慝所噬矣

楊瑒廷奏李傑反爲崔日知所構

開元三年京兆尹崔日知貪暴不法禦史大夫李傑將糾之日知反構傑罪十二月侍禦史楊瑒廷奏曰若糾彈之司使姦人得而恐愒則禦史臺可廢矣明皇遽命傑視事如故貶日知爲歙縣丞

長孫昕毆李傑

皇后妹夫尙衣奉禦長孫昕以細故與禦史大夫李傑不協四年春正月昕與其妹夫楊仙玉於里巷伺傑而毆之傑上表自訴曰髮膚見毀𨿽則痛心冠冕被陵誠爲辱國明皇大怒命於朝堂杖殺以謝百僚仍以敕書慰傑曰昕等朕之密戚不能訓導使陵犯衣冠𨿽寘以極刑未足謝罪卿宜以剛腸疾惡勿以凶人介意

宇文融使禦史彈劾事泄坐貶

十七年宇文融性精敏應對辯給以治財賦得幸於明皇始廣置諸使競爲聚斂由是百官浸失其職而上心益侈百姓皆怨苦之爲人疎躁多言好自矜伐在相位謂人曰使吾居此數月則海內無事矣信安王禕以軍功有寵於明皇融疾之禕入朝融使禦史李寅彈之泄於所親禕聞之先以白上明日寅奏果入明皇怒融坐貶汝州刺史凡爲相百日而罷是後言財利以取貴仕者皆祖於融

周子諒彈牛仙客非才受杖於朝堂

二十五年監察禦史周子諒彈牛仙客非才引防書爲證明皇怒甚命左右防於殿庭絕而復蘇仍杖之朝堂流瀼州至藍田而死李林甫言子諒張九齡所薦也貶九齡荊州長史

李勉彈管崇嗣背闕而坐

至徳元載時塞上精兵皆選入討賊惟餘老弱守邊文武官不滿三十人披艸萊立朝廷制度艸創武人驕慢大將管崇嗣在朝堂背闕而坐言笑自若監察禦史李勉奏彈之系於有司肅宗特原之嘆曰吾有李勉朝廷始尊

思得不阿附元載者遂用李棲筠爲大夫

大歷六年代宗益厭元載所爲思得士大夫之不阿附者爲腹心漸収載權內出制書以浙西觀察使李棲筠爲禦史大夫宰相不知載由是稍絀

趙計奏苖不損與縣令同不實皆坐貶

十二年京兆尹黎幹奏秋霖損稼韓滉奏幹不實代宗命禦史按視還奏所損凡二萬餘頃渭南令劉澡阿附度支稱縣境苖獨不損禦史趙計奏與澡同代宗曰霖雨溥博豈得渭南獨無更命禦史朱敖視之損三千餘頃代宗嘆息久之曰縣令字人之官不損猶應言損乃不仁如是乎貶澡南浦尉計澧州司戶而不問滉

崔防入北軍巡囚受杖流

貞元十九年建中初敕京城諸使及府縣系囚每季終委禦史巡按有寃濫者以聞近嵗北軍移牒而已監察禦史崔防遇下嚴察下吏欲陷之引以入右神防軍軍使以下駭懼具奏其狀徳宗怒杖防四十流崖州

武元衡竇羣不附王叔文之黨

永貞元年以禦史中丞武元衡爲左庶子徳宗之末叔文之黨多爲禦史元衡薄其爲人待之莽鹵元衡爲山陵儀仗使劉禹錫求爲判官不許叔文以元衡在風憲欲使附己使其黨誘以權利元衡不從由是左遷侍禦史竇羣奏屯田貟外郎劉禹錫挾邪亂政不宜在朝又嘗謁叔文揖之曰事固有不可知者叔文曰何謂也羣曰去嵗李實怙恩挾貴气蓋一時公當此時逡巡路旁乃江南一吏耳今公一旦復據其地安知路旁無如公者乎其黨欲逐之韋執誼以羣素有彊直名止之

盧坦奏彈桞晟閻濟美違赦進奉

元和三年禦史中丞盧坦奏彈前山南西道節度使桞晟前浙東觀察使閻濟美違赦進奉憲宗召坦褒慰之曰朕已釋其罪不可失信坦曰赦令宣布海內陛下之大信也晟等不畏陛下法柰何存小信棄大信乎憲宗乃命歸所進於有司

盧坦揖退裴均歸位

以荊南節度使裴均爲右僕射均素附宦官得貴顯爲僕射自矜大嘗入朝逾位而立中丞盧坦揖而退之均不從坦曰昔姚南仲爲僕射位在此均曰南仲何人坦曰是守正不交權幸者

李夷簡彈楊憑貪污以徐晦不負楊憑薦爲禦史

四年禦史中丞李夷簡彈京兆尹楊憑前爲江西觀察使貪污僭侈貶憑臨賀尉憲宗命盡籍憑資產李絳諫曰舊制非反逆不籍其家憲宗乃止憑之親友無敢送者櫟陽尉徐晦獨至藍田與別太常卿權徳輿素與晦善謂之曰君送楊臨賀誠爲厚矣無乃爲累乎對曰晦自布衣蒙楊公知奨今日逺謫豈得不與之別借如明公他日爲讒人所逐晦敢自同路人乎徳輿嗟嘆稱之於朝後數日李夷簡奏爲監察禦史晦謝曰晦平生未嘗得望公顏色公何從而取之夷簡曰君不負楊臨賀肯負國乎

溫造彈李祐違敕進馬而李祐膽落

長慶四年夏綏節度使李祐入爲左金吾大將軍進馬百五十匹敬宗卻之侍禦史溫造於閤內奏彈祐違敕進奉請論如法詔釋之祐謂人曰吾夜半入蔡州城取吳元濟未嘗心動今日膽落於溫禦史矣

南唐江文蔚彈馮廷巳等坐貶

後晉天福十二年唐主以矯詔敗軍皆陳覺馮延魯之罪詔赦諸將議斬二人以謝中外禦史中丞江文蔚對仗彈馮延巳魏岑曰陛下踐阼以來所信任者延巳延魯岑覺四人而已皆陰狡弄權壅蔽聰明排斥忠良引用羣小諫爭者逐竊議者刑上下相蒙道路以目今覺延魯𨿽伏辜而延巳岑猶在本根未殄枝榦復生同罪異誅人心疑惑唐主以文蔚所言爲太過怒貶江州司士參軍覺於蘄州延魯於舒州

史官門

漢蔡邕願繼成漢史

初平三年董卓之死也左中郎將髙陽侯蔡邕在王允坐聞之驚嘆允勃然叱之曰董卓國之大賊幾亡漢室君爲王臣所宜同疾而懷其私遇反相傷痛豈不共爲逆哉卽収付廷尉邕謝曰身𨿽不忠古今大義耳所厭聞口所常玩豈當背國而向卓也願黥首刖足繼成漢史士大夫多矜救之不能得太尉馬日防謂允曰伯喈曠世逸才多識漢事當續成後史爲一代大典而所坐至防誅之無乃失人望乎允曰昔武帝不殺司馬遷使作謗書流於後世方今國祚中衰戎馬在郊不可令佞臣執筆在幼主左右旣無益聖徳復使吾黨蒙其訕議日防退而告人曰王公其無後乎善人國之紀也制作國之典也滅紀廢典其能久乎邕遂死獄中

晉孫盛作晉春秋

太和四年大司馬溫發徐兗州民築廣陵城徙鎭之時徵役旣頻加之疫癘死者什四五百姓嗟怨祕書監太原孫盛作晉春秋直書時事大司馬溫見之怒謂盛子曰枋頭誠爲失利何至乃如尊君所言若此史遂行自是關君門戶事其子遽拜謝請攺之時盛年老家居性方嚴有軌度子孫𨿽班白待之愈峻至是諸子乃共號泣稽顙請爲百口切計盛大怒不許諸子遂私攺之盛先已寫別本傳之外國及孝武帝購求異書得之於遼東人與見本不同遂兩存之

桓自作起居注

元興三年桓至尋陽郭昶之給其器用兵力逼帝西上劉毅帥何無忌劉道規等諸軍追之畱龍驤將軍何澹之前將軍郭銓與郭昶之守湓口於道自作起居注敍討劉事自謂經略舉無遺防諸軍違節度以致犇敗專覃思著述不暇與羣下議時事起居注旣成宣示逺近

北魏崔浩刋國史於石坐誅

宋元嘉二十七年魏主以崔浩監祕書事使與髙允等共譔國記曰務從實錄著作令史閔湛郗標性巧佞爲浩所寵信勸浩刋所撰國史於石以彰直筆浩竟用湛標議刋石立於郊壇東方書魏之先世事皆詳實列於衢路往來見者咸以爲言北人無不忿恚相與譛浩於魏主以爲暴揚國惡魏主大怒使有司案浩及祕書郎吏等罪狀魏主召髙允問曰國書皆浩所爲乎對曰太祖記前著作郎鄧淵所爲先帝記及今記臣與浩共爲之然浩所領事多總裁而已至於著述臣多於浩魏主顧謂太子曰直哉此人情所難而允能爲之臨死不易辭信也爲臣不欺君貞也遂赦之詔誅浩及僚屬宗欽承根等下至僮吏凡百二十八人皆夷五族縶浩置檻內送城南衛士數十人溲其上呼聲嗷嗷聞於行路魏主旣誅崔浩而悔之會比部尙書宣城公李孝伯病篤或傳已卒魏主悼之曰李宣城可惜旣而曰朕失言崔司徒可惜李宣城可哀

齊沈約撰宋書多載世祖太宗鄙事

永明十年武帝使太子家令沈約譔宋書疑立袁粲傳審之於武帝武帝曰袁粲自是宋室忠臣約又多載宋世祖太宗諸鄙瀆事武帝曰孝武事迹不容頓爾我昔經事明帝卿可思諱惡之義於是多所刪除

北齊魏収撰魏書時人謂之穢史

梁承聖三年齊中書令魏収撰魏書頗用愛憎爲褒貶每謂人曰何物小子敢與魏収作色舉之則使升天按之則使入地旣成盧潛奏収誣罔一代罪當誅盧斐頓丘李庶皆言魏史不直収啟齊主云臣旣結怨彊宗將爲刺客所殺齊主怒於是斐庶及王松年皆坐謗史鞭二百配甲坊斐庶死於獄中潛亦坐系獄然時人終不服謂之穢史

唐太宗欲觀褚遂良起居注

貞觀十六年太宗謂諫議大夫褚遂良曰卿猶知起居注所書可得觀乎對曰史官書人君言動備記善惡庶幾人君不敢爲非未聞自取而觀之也太宗曰朕有不善卿亦記之邪對曰臣職當載筆不敢不記黃門侍郎劉洎曰借使遂良不記天下亦皆記之太宗曰誠然

復令房齡等撰次實錄以聞

十七年初太宗謂監修國史房齡曰前世史官所記皆不令人主見之何也對曰史官不虛美不隱惡若人主見之必怒故不敢獻也太宗曰朕之爲心異於前世帝王欲自觀國史知前日之惡爲後來之戒公可撰次以聞諫議大夫朱子奢上言陛下聖徳在躬舉無過事史官所述義歸盡善陛下獨覽起居於事無失若以此法傳示子孫竊恐曾之後或非上智飾非護短史官必不免刑誅如此則莫不希風順防全身逺害悠悠千載何所信乎所以前代不觀蓋爲此也太宗不從齡乃與給事中許敬宗等刪爲髙祖今上實錄書成上之上見書六月四日事語多防隱謂齡曰昔周公誅管蔡以安周季友鴆叔牙以存魯朕之所爲亦是耳史官何諱焉卽命削去浮詞直書其事

詔劉仁軌攺修許敬宗所譔國史

咸亨四年詔劉仁軌等攺修國史以許敬宗等所記多不實故也

吳兢不從張說之請

開元九年安州別駕劉子卒子卽知幾也避明皇嫌名以字行著作郎吳兢撰則天實錄言宋璟激張說使證魏元忠事說修史見之知兢所爲謬曰劉五殊不相借兢起對曰此乃兢所爲史艸具在不可使明公枉怨死者同僚皆失色其後說陰祈兢攺數字兢終不許曰若狥公請則此史不爲直筆何以取信於後

魏謩諫文宗觀起居注

開成四年文宗就起居舎人魏謩取記注觀之謩不可曰記注兼書善惡所以儆戒人君陛下但力爲善不必觀史文宗曰朕向嘗觀之對曰此向日史官之罪也若陛下自觀史則史官必有所諱避何以取信於後文宗乃止

京兆門

西漢張敞五日京兆

甘露元年楊惲之誅也公卿奏京兆尹張敞惲之黨友不宜處位宣帝惜敞材獨寢其奏不下敞使掾絮舜有所案驗舜私歸其家曰五日京兆耳安能復案事敞聞舜語卽部吏収舜系獄晝夜驗治竟致其死事舜當出死敞使主簿持教告舜曰五日京兆竟何如冬月已盡延命乎乃棄舜市

前有趙張后有三王

成帝陽朔四年少府王駿爲京兆尹駿吉之子也先是京兆有趙廣漢張敞王尊王章至駿皆有能名故京師稱曰前有趙張后有三王

唐許孟容肅淸輦下

元和四年左神防軍吏李昱貸長安富人錢八千緡滿三嵗不償京兆尹許孟容収捕械系立期使償曰期滿不足當死一軍大驚中尉訴於憲宗憲宗遣中使宣防送本軍孟容不之遣中使再至孟容曰臣不奉詔當死然臣爲陛下尹京畿非抑制豪彊何以肅淸輦下錢未畢償昱不可得上嘉其剛直而許之京城震栗

栁公綽杖殺神防軍將

十一年以給事中栁公綽爲京兆尹公綽初赴府有神防小將躍馬橫衝前導公綽駐馬杖殺之明日入對延英上色甚怒詰其專殺之狀對曰陛下不以臣無似使待罪京兆京兆爲輦轂師表今視事之初而小將敢爾唐突此乃輕陛下詔命非獨慢臣也臣知杖無禮之人不知其爲神防軍將也憲宗曰何不奏對曰臣職當杖之不當奏上曰誰當奏者對曰本軍當奏若死於街衢金吾街使當奏在坊內左右巡使當奏上無以罪之退謂左右曰汝曹須作意此人朕亦畏之

韓愈爲京兆尹六軍不敢犯法

長慶三年以吏部侍郎韓愈爲京兆尹六軍不敢犯法私相謂曰是尙欲燒佛骨何可犯也

薛元賞杖殺禁軍將

文宗太和八年時禁軍暴橫京兆尹張仲方不敢詰宰相以其不勝任以司農卿薛元賞代之元賞嘗詣李石第聞石方坐聽事與一人爭辧甚喧元賞使覘之云有神防軍將訴事元賞趨入責石曰相公輔佐天子紀綱四海今近不能制一軍將使無禮如此何以鎭服四夷命左右擒軍將俟於下馬橋其黨訴於仇士良士良遣宦者召之曰中尉屈大尹元賞曰屬有公事行當繼至遂杖殺之乃白服見士良士良曰癡書生何敢杖殺禁軍大將元賞曰中尉大臣也宰相亦大臣也宰相之人若無禮於中尉如之何中尉之人無禮於宰相庸可恕乎中尉與國同體當爲國惜法元賞己囚服而來惟中尉死生之士良知軍將已死無可如何乃呼酒與元賞歡飲而罷

韋澳治鄭光荘吏

大中十年宣宗以京兆久不理以翰林學士韋澳爲京兆尹澳爲人公直旣視事豪貴斂手鄭光荘吏恣橫爲閭裏患積年租稅不入澳執而械之欲寘於法上曰鄭光甚愛之何如對曰陛下自內庭用臣爲京兆欲以淸畿甸之積若鄭光莊吏積年爲蠧得寛重辟是陛下之法獨行於貧戶耳臣未敢奉詔上曰誠如此但卿與痛杖貸其死可乎對曰臣不敢不奉詔願聴臣且系之俟徴租足乃釋之上曰灼然可朕爲鄭光故撓卿法殊以爲愧澳歸府卽杖之督租數百斛足乃以吏歸光

郡守門

西漢何並代嚴詡剛柔不同

平帝元始三年潁川太守陵陽嚴詡本以孝行爲官謂掾史爲師友有過輒閉閤自責終不大言郡中亂王莽遣使徴詡官屬數百人爲設祖道詡據地哭掾史曰明府吉徴不宜若此詡曰吾哀潁川士身豈有憂哉我以柔弱徴必選剛猛代代到將有僵僕者故相弔耳詡至拜爲美俗使者徙隴西太守平陵何並爲潁川太守並到郡捕鐘元弟威等皆殺之郡中震栗

潁川願借冦君一年

東漢建武八年光武謂執金吾冦恂曰潁川廹近京師當以時定惟念獨卿能平之耳從九卿復出以憂國可也對曰潁川聞陛下有事隴蜀故狂狡乘間相詿誤耳如聞乘輿南向賊必惶怖歸死臣願執銳前驅帝從之車駕南徵潁川盜賊悉降冦恂竟不拜郡百姓遮道曰願從陛下復借冦君一年乃畱恂長社鎭撫吏民受納余降

唐馬周言內重外輕

貞觀十一年馬周上疏言百姓所以治安惟在刺史縣令茍選用得人則陛下可以端拱無爲今朝廷惟重內官而輕州縣之選刺史多用武人或京官不稱職始補外任邊逺之處用人更輕所以百姓未安殆由於此疏奏太宗稱善久之謂侍臣曰刺史朕當自選縣令宜詔京官五品已上各舉一人

縣令門

東漢卓茂以禮教不以律治

建武元年初宛人卓茂寛仁恭愛恬蕩樂道雅實不爲華貌行已在扵淸濁之間哀平間爲密令視民如子舉善而教口無惡言吏民親愛不忍欺之民嘗有言部亭長受其米肉遺者茂曰亭長爲從汝求乎爲汝有事囑之而受乎將平居自以恩意遺之乎民曰往遺之耳茂曰遺之而受何故言邪民曰竊聞賢明之君使民不畏吏吏不取民今我畏吏是以遺之吏旣卒受故來言耳茂曰汝爲敝民矣凡人所以羣居不亂異於禽獸者以有仁愛禮義知相敬事也汝獨不欲修之寜能髙飛逺走不在人間邪吏顧不當乘威力彊請求耳亭長素善吏嵗時遺之禮也民曰茍如此律何故禁之茂笑曰律設大法禮順人情今我以禮教汝汝必無怨惡以律治汝汝何所措其手足乎一門之內小者可論大者可殺也且歸念之初茂到縣有所廢置吏民笑之鄰城聞者皆蚩其不能河南郡爲置守令茂不爲嫌治事自若數年教化大行道不拾遺遷京部丞宻人老少皆涕泣隨送

陳寔不禁民訟

桓帝建和三年陳寔爲太丘長修徳淸靜百姓以安鄰縣民歸附者寔輒訓導譬解發遣各令還本司官行部吏慮民有訟者白欲禁之寔曰訟以求直禁之理將何申其勿有所拘司官聞而嘆息曰陳君所言若是豈有寃於人乎亦竟無訟者

賈彪嚴養子之制

延熹九年賈彪嘗爲新息長小民困貧多不養子彪嚴爲其制與殺人同罪城南有盜劫害人者北有婦人殺子者彪出案驗掾吏欲引南彪怒曰賊冦害人此則常理母子相殘逆天違道遂驅車北行案致其罪城南賊聞之亦面縛自首數年間人養子者以千數曰此賈父所生也皆名之爲賈

李君奭有異政

大中九年初宣宗校獵渭上有父老以十數聚扵佛祠上問之對曰醴泉百姓也縣令李君奭有異政考滿當罷詣府乞畱故此祈佛冀諧所願耳及懷州刺史闕上手筆除君奭宰相莫之測君奭入謝上以此奨勵眾始知之

通鑑總卷七下

欽定四庫全書

通鑑總卷八上

宋沈樞撰將帥門

吳起去魯歸魏

周威烈二十三年吳起者衞人仕於魯齊人伐魯魯人欲以爲將起取齊女爲妻魯人疑之起殺妻以求將大破齊師或譖之魯侯曰起始事曾參母死不奔喪曾參絕之今又殺妻以求爲君將起殘忍薄行人也且以魯國區區而有勝敵之名則諸侯圖魯矣起恐得罪聞魏文侯賢乃往歸之文侯問諸李克李克曰起貪而好色然用兵司馬穰苴弗能過也於是文侯以爲將擊秦拔五城起之爲將與士卒最下者同衣食臥不設席行不騎乘親裹贏糧與士卒分勞苦卒有病疽者起爲吮之卒母聞而哭之人曰子卒也而將軍自吮其疽何哭爲母曰非然也往年吳公吮其父其父戰不還踵遂死於敵吳公今又吮其子妾不知其死所矣是以哭之

齊田單聽魯仲連之言遂克狄

赧王三十六年齊田單將攻狄往見魯仲連魯仲連曰將軍攻狄不能下也田單曰臣以卽墨破亡餘卒破萬乘之燕復齊之墟今攻狄而不下何也上車弗謝而去遂攻狄三月不克齊小兒謡曰大冠若箕修劍柱頥攻狄不能下壘枯骨成丘田單乃懼問魯仲連曰先生謂單不能下狄請問其說魯仲連曰將軍之在卽墨坐則織蕢立則仗鍤爲士卒倡曰無可往矣宗廟亡矣今日尙矣歸於何黨矣當此之時將軍有死之心士卒無生之气聞君言莫不揮泣奮臂而欲戰此所以破燕也當今將軍東有夜邑之奉西有淄上之娛黃金橫帶而騁乎淄澠之間有生之樂無死之心所以不勝也田單曰單之有心先生志之矣明日乃厲气循城立於矢石之所援枹鼓之狄人乃下

趙括讀父書不知合變遂爲秦所敗

五十五年秦數敗趙兵防頗堅壁不出趙王以頗失亡多而更怯不戰怒數讓之應侯又使人行千金於趙爲反間曰秦之所畏獨畏馬服君之子趙括爲將耳防頗易與且降矣趙王遂以趙括代頗將藺相如曰王以名使括若膠柱鼓瑟耳括徒能讀其父書傳不知合變也王不聽初趙括自少時學兵法以天下莫能當甞與其父奢言兵事奢不能難然不謂善括母問其故奢曰兵死地也而括易言之使趙不將括則已若必將之破趙軍者必括也及括將行其母上書言括不可使王曰何以對曰始妾事其父時爲將身所奉飯而進食者以十數所友者以百數王及宗室所賞賜者盡以與軍吏士大夫受命之日不問家事今括一旦爲將東鄕而朝軍吏無敢仰視之者王所賜金帛歸藏於家而日視便利田宅可買者買之王以爲如其父父子異心願王勿遣王曰母置之吾已決矣母因曰卽如有不稱妾請無隨坐趙王許之括至軍悉更約束易置軍吏出兵擊秦師武安君佯敗而走張二奇兵以刼之趙括乘勝追造秦壁壁堅拒不得入奇兵二萬五千人絕趙軍之後又五千騎絕趙壁間趙軍分而爲二糧道絕武安君出輕兵擊之趙戰不利因築壁堅守以待救至趙人乏食請粟於齊齊王弗許趙軍食絕四十六日皆內陰相殺食急來攻秦壘括自出鋭卒搏戰秦人射殺之趙師大敗秦反間使趙殺李牧廢司馬尙遂破趙

始皇十八年王翦將上地兵下井陘端和將河內兵共伐趙趙李牧司馬尙禦之秦人多與趙王嬖臣郭開金使毀牧及尙言其欲反趙王使趙蔥及齊將顏聚代之李牧不受命趙人捕而殺之廢司馬尙十九年王翦擊趙軍大破之殺趙蔥顏聚亡遂克邯鄲虜趙王遷王如邯鄲故與母家有仇怨者皆殺之還從太原上郡歸

漢蕭何薦韓信於髙祖

元年信數與蕭何語何奇之漢王至南鄭諸將及士卒皆歌謳思東歸多道亡者信度何等已數言王王不我用卽亡去何聞信亡不及以聞自追之人有言王曰丞相何亡王大怒如失左右手居一二日何來謁王王且怒且喜罵何曰若亡何也何曰臣不敢亡也臣追亡者耳王曰若所追者誰何曰韓信也王復罵曰諸將亡者以十數公無所追追信詐也何曰諸將易得耳至如信者國士無雙王必欲長王漢中無所事信必欲爭天下非信無可與計事者王曰吾爲公以爲將何曰𨿽爲將信不畱王曰以爲大將何曰幸甚於是王欲召信拜之何曰王素慢無禮今拜大將如呼小兒此乃信所以去也王必欲拜之擇良日齋戒設壇具禮乃可耳王許之諸將皆喜人人各自以爲得大將至拜大將乃韓信也一軍皆驚信拜禮畢上坐王曰丞相數言將軍將軍何以教寡人計策信辭謝因問王曰今東鄕爭權天下豈非項王邪漢王曰然曰大王自料勇悍仁彊孰與項王漢王黙然良久曰不如也信再拜賀曰惟信亦以爲大王不如也項王𨿽霸天下而臣諸侯不居關中而都彭城背義帝之約而以親愛王諸侯不平逐其故主而王其將相又遷逐義帝置江南所過無不殘滅百姓不親附特刼於威彊耳名𨿽爲霸實失天下心故其彊易弱今大王誠能反其道任天下武勇何所不誅以天下城邑封功臣何所不服以義兵從思東歸之士何所不散大王之入武闗秋毫無所害除秦苛法與秦民約法三章秦民無不欲得大王王秦者大王舉而東三秦可傳檄而定也於是漢王大喜自以爲得信晚遂聽信計

用故秦騎士李必駱甲爲校尉

二年楚起於彭城常乘勝逐北與漢戰滎陽南京索間楚騎來眾漢王擇軍中可爲騎將者皆推故秦騎士重泉人李必駱甲漢王欲拜之必甲曰臣故秦民恐軍不信臣願得大王左右善騎者傅之乃拜灌嬰爲中大夫令李必駱甲爲左右校尉將騎兵擊楚騎於滎陽東大破之楚以故不能過滎陽而西漢王軍滎陽築甬道屬之河以取敖倉粟

問魏王豹諸將

漢王使酈食其往說魏王豹且召之豹不聽漢王問食其魏大將誰也對曰栢直王曰是口尙乳臭安能當韓信騎將誰也曰馮敬曰是秦將馮無擇子也𨿽賢不能當灌嬰步卒將誰也曰項它曰不能當曹參吾無患矣韓信亦問酈生魏得無用周叔爲大將乎酈生曰栢直也信曰豎子耳遂進兵魏王盛兵蒲阪以塞臨晉信乃益爲疑兵陳船欲渡臨晉而伏兵從夏陽以木罌渡軍襲安邑魏王豹驚引兵迎信信擊虜豹傳詣滎陽悉定魏地置河東上黨太原郡

韓信請兵擊燕趙齊以距楚

韓信旣定魏使人請兵三萬人願以北舉燕趙東擊齊南絕楚糧道漢王許之乃遣張耳與俱引兵東北擊趙代信破代兵禽夏說於閼與信之下魏破代漢輒使人收其精兵詣滎陽以距楚

漢王踞牀洗足見九江王

三年九江王至漢漢王方踞牀洗足召布入見布大怒悔來欲自殺及出就舎帳禦飲食從官皆如漢王居布又大喜過望

髙祖縛韓信以歸

六年冬十月人有上書告楚王信反者髙祖以問諸將皆曰亟發兵坑豎子耳髙祖黙然又問陳平陳平曰人上書言信反信知之乎曰不知陳平曰陛下精兵孰與楚髙祖曰不能過平曰陛下諸將用兵有能過韓信者乎髙祖曰莫及也平曰今兵不如楚精而將不能及舉兵攻之是趣之戰也竊爲陛下危之髙祖曰爲之柰何平曰古者天子有巡狩會諸侯陛下第出僞遊雲夢會諸侯於陳陳楚之西界信聞天子以好出遊其埶必無事而郊迎謁謁而陛下因禽之此特一力士之事耳髙祖以爲然乃發使告諸侯會陳吾將南遊雲夢髙祖因隨以行楚王信聞之自疑懼不知所爲或說信曰斬鐘離昧以謁上上必喜無患信從之十二月髙祖會諸侯於陳信持昧首謁髙祖髙祖令武士縛信載後車信曰果若人言狡兔死走狗烹髙鳥盡良弓藏敵國破謀臣亡天下已定我固當烹髙祖曰人告公反遂械系信以歸

韓信稱髙祖不能將兵而善將將

髙祖還至洛陽赦韓信封爲淮陰侯髙祖嘗從容與信言諸將能將兵多少髙祖問曰如我能將幾何信曰陛下不過能將十萬髙祖曰於君何如曰臣多多而益善耳髙祖笑曰多多益善何爲爲我禽信曰陛下不能將兵而善將將此乃信之所以爲陛下禽也且陛下所謂天授非人力也

鼂錯言安邊在良將

前十一年匈奴冦狄道時匈奴數爲邊患太子家令潁川鼂錯上言兵事曰兵法曰有必勝之將無必勝之民繇此觀之安邊境立功名在於良將不可不擇也

馮唐諫文帝赦魏尙

十四年文帝輦過郎署問郎署長馮唐曰吾居代時吾尙食監髙祛數爲我言趙將李齊之賢唐對曰尙不如防頗李牧之爲將也文帝搏髀曰嗟乎吾獨不得防頗李牧爲將吾豈憂匈奴哉唐曰陛下𨿽得防頗李牧弗能用也文帝怒起入禁中良久召唐讓曰公何以知吾不能用防頗李牧也唐對曰臣聞上古王者之遣將也跪而推轂曰閫以內者寡人制之閫以外者將軍制之軍功爵賞皆決於外歸而奏之此非虛言李牧爲趙將居邊軍市之租皆自用饗士賞賜決於外不從中覆也委任而責成功故李牧乃得盡其智能北逐單於破東胡滅防林西抑彊秦南支韓魏當是之時趙幾霸今臣竊聞魏尙爲雲中守匈奴逺避不近雲中之塞虜曾一入尙率車騎擊之坐上功首虜差六級陛下下之吏削其爵罰倍之由此言之陛下𨿽得防頗李牧弗能用也文帝說是日令唐持節赦魏尙復以爲雲中守而拜唐爲車騎都尉

周亞夫眞將軍

後六年冬匈奴三萬騎入上郡三萬騎入雲中所殺略甚眾烽火通於甘泉長安以中大夫令免爲車騎將軍屯飛狐故楚相蘓意爲將軍屯句注將軍張武屯北地河內太守周亞夫爲將軍次細栁宗正劉禮爲將軍次霸上祝玆侯徐厲爲將軍次棘門以備胡文帝自勞軍至霸上及棘門軍直馳入將以下騎送迎已而之細栁軍軍士吏被甲鋭兵刃彀弓弩持滿天子先驅至不得入先驅曰天子且至軍門都尉曰將軍令曰軍中聞將軍令不聞天子之詔居無何文帝至又不得入於是文帝乃使使持節詔將軍吾欲入營勞軍亞夫乃傳言開壁門壁門士請車騎曰將軍約軍中不得馳驅於是天子乃按轡徐行至營將軍亞夫持兵揖曰介冑之士不拜請以軍禮見天子爲動攺容式車使人稱謝皇帝敬勞將軍成禮而去旣出軍門羣臣皆驚文帝曰嗟乎此眞將軍矣曩者霸上棘門軍若兒戲耳其將固可襲而虜也至於亞夫可得而犯邪稱善者久之月餘漢兵至邊匈奴亦逺塞漢兵亦罷乃拜周亞夫爲中尉

士卒樂李廣而苦程不識

元光元年衞尉李廣爲驍騎將軍屯雲中中尉程不識爲車騎將軍屯鴈門六月罷廣與不識俱以邊太守將兵有名當時廣行無部伍行陳就善水艸舎止人人自便不擊刁鬥以自衞莫府省約文書然亦逺斥候未嘗遇害程不識正部曲行伍營陳擊刁鬥士吏治軍簿至明軍不得休息然亦未嘗遇害不識曰李廣軍極簡易然虜卒犯之無以禁也而其士卒亦佚樂咸樂爲之死我軍𨿽煩擾然虜亦不得犯我然匈奴畏李廣之略士卒亦多樂從李廣而苦程不識

衞靑爲大將不敢專殺於境外

元朔六年衞靑復將六將軍出定襄擊匈奴斬首虜萬餘人右將軍建前將軍信並軍三千餘騎獨逢單於兵與戰一日余漢兵且盡建脫身亡自歸大將軍議郎周霸曰自大將軍出未嘗斬禆將今建棄軍可斬以明將軍之威軍正閎長史安曰不然兵法小敵之堅大敵之禽也今建以數千當單於數萬力戰一日餘士盡不敢有二心自歸而斬之是示後無反意也不當斬大將軍曰靑幸得以肺腑待罪行間不患無威而霸說我以明威甚失臣意且使臣職𨿽當斬將以臣之尊寵而不敢自擅誅於境外而具歸天子天子自裁之於以見爲人臣不敢專權不亦可乎軍吏皆曰善遂囚建詣行在所建至武帝不誅贖爲庶人

羌豪聞趙充國爲將相責自悔

神爵元年充國常以逺斥候爲務行必爲戰備止必堅營壁尢能持重愛士卒先計而後戰遂西至西部都尉府日饗軍士士皆欲爲用虜數挑戰充國堅守捕得生口言羌豪相數責曰語汝無反今天子遣趙將軍來年八九十矣善爲兵今請欲壹鬭而死可得邪

軍中號馮異爲大將軍

更始二年劉秀部分吏卒各諸軍士皆言願屬大將軍大將軍者偏將軍馮異也爲人謙退不伐敕吏士非交戰受敵常行諸營之後每所止捨諸將並坐論功異常獨屏下故軍中號曰大將軍

光武不令賈復別將

建武元年都防將軍賈復與五校戰於眞定復傷瘡甚光武大驚曰我所以不令賈復別將者爲其輕敵也果然失吾名將聞其婦有孕生女邪我子娶之生男邪我女嫁之不令其憂妻子也復病尋愈追及光武於薊相見甚驩

光武督鄧禹進討

光武以闗中未定而鄧禹久不進兵賜書責之曰司徒堯也亡賊桀也長安吏民遑遑無所依歸宜以時進討鎭慰西京系百姓之心禹猶執前意

鄧禹威名稍損光武令馮異代之

二年鄧禹自馮愔叛後威名稍損又乏糧食戰數不利歸附者日益離散赤眉延岑暴亂三輔郡縣大姓各擁兵眾禹不能定光武乃遣偏將軍馮異代禹討之又詔徴鄧禹還曰愼毋與窮冦爭鋒赤眉無谷自當來東吾以飽待饑以逸待勞折箠笞之非諸將憂也無得復妄進兵

鄧禹戰敗上司徒梁侯印綬

三年春以馮異爲徵西大將軍鄧禹慙於受任無功數以饑卒徼赤眉戰輒不利乃率車騎將軍鄧等自河北度至湖要馮異共攻赤眉異曰賊眾尙多可稍以恩信傾誘難卒用兵破也禹不從大戰移日異以士卒饑倦可且休禹不聽復戰大爲所敗死傷者三千餘人禹以二十四騎脫歸宜陽上大司徒梁侯印綬詔還梁侯印綬以爲右將軍

光武稱馮異能奮翼澠池

馮異與赤眉約期會戰使壯士變服與赤眉同伏於道側旦日赤眉使萬人攻異前部異少出兵以救之賊見埶弱遂悉眾攻異異乃縱兵大戰日昃賊气衰伏兵卒起衣服相亂赤眉不復識別眾遂驚潰追擊大破之於崤底降男女八萬人光武降璽書勞異曰始𨿽垂翅回谿終能奮翼澠池可謂失之東隅收之桑楡方論功賞以答大勲

吳漢裹創而起

吳漢率驃騎大將軍杜茂等七將軍圍蘇茂於廣樂周建招集得十餘萬人救之漢迎與之戰不利墯馬傷防還營建等遂連兵入城諸將謂漢曰大敵在前而公傷臥眾心懼矣漢乃勃然裹創而起椎牛饗士慰勉之士气自倍旦日蘇茂周建出兵圍漢漢奮擊大破之

耿弇自請收上谷兵

耿弇從容言於光武自請北收上谷兵未發者定彭寵於漁陽取張丰於涿郡還收富平獲索東攻張步以平齊地光武壯其意許之

光武以耿弇破張步功難於韓信

五年光武在魯聞弇爲步所攻自往救之未至陳俊謂弇曰劇虜兵盛可且閉營休士以須上來弇曰乘輿且到臣子當擊牛釃酒以待百官反欲以賊虜遺君父邪乃出兵大戰大破之弇知步困將退豫置左右翼爲伏以待之步果引去伏兵起縱擊追至鉅昧水上八九十里僵屍相屬數日車駕至臨菑自勞軍羣臣大會光武謂弇曰昔韓信破歷下以開基今將軍攻祝阿以發迹此皆齊之西界功足相方而韓信襲擊已降將軍獨拔勍敵其功又難於信也將軍前在南陽建此大策常以爲落落難合有志者事竟成也

祭徵虜憂國奉公

九年春正月潁陽成侯祭遵薨於軍遵爲人亷約小心克己奉公賞賜盡與士卒約束嚴整所在吏民不知有軍取士皆用儒術對酒設樂必雅歌投壺臨終遺戒薄葬問以家事終無所言光武湣悼之尢甚後朝會光武每嘆曰安得憂國奉公如祭徵虜者乎衞尉銚期曰陛下至仁哀念祭遵不已羣臣各懷慚懼光武乃止

吳漢隱若一敵國

二十年廣平忠侯吳漢薨漢性彊力每從徵伐光武未安常側足而立諸將見戰陳不利或多惶懼失其常度漢意气自若方整厲器械激揚吏士光武時遣人觀大司馬何爲還言方修戰攻之具乃嘆曰吳公差彊人意隱若一敵國矣每當出師朝受詔夕則引道初無辦嚴之日及在朝廷斤斤謹質形於體貌漢嘗出徵妻子在後買田業漢還讓之曰軍師在外吏士不足何多買田宅乎遂盡以分與昆弟外家故能任職以功名終

馬援稱男兒當馬革裹屍還葬

馬援自交阯還平陵孟冀迎勞之援曰方今匈奴烏桓尙擾北邊欲自請擊之男兒要當死於邊野以馬革裹屍還葬耳何能臥牀上在兒女子手中邪冀曰諒爲烈士當如是矣

馬援據鞍光武嘆其矍鑠

二十四年武陵蠻冦臨沅遣謁者李嵩中山太守馬成討之不克馬援請行光武湣其老未許援曰臣尙能被甲上馬光武令試之援據鞍顧眄以示可用光武笑曰矍鑠哉是翁遂遣援率中郎將馬武耿舒等將四萬餘人徵五溪

魏王操稱養呂布如養鷹

建安二年始布因陳登求徐州牧不得登還布怒拔防斫幾曰卿父勸吾協同曹操絕防公路今吾所求無獲而卿父子並顯重但爲卿所賣耳登不爲動容徐對之曰登見曹公言養將軍譬如養虎當飽其肉不飽則將噬人公曰不如卿言譬如養鷹饑卽爲用飽則颺去其言如此布意乃解

程昱之膽過於賁育

五年振威將軍程昱以七百兵守鄄城曹操欲益昱兵二千昱不肯曰袁紹擁十萬眾自以所向無前今見昱少兵必輕易不來攻若益昱兵過則不可不攻攻之必克徒兩損其埶願公無疑紹聞昱兵少果不往操謂賈詡曰程昱之膽過於賁育矣

蜀張飛據水斷橋

十三年張飛將二十騎拒後飛據水斷橋瞠目橫矛曰身是張益徳也可來共決死操兵無敢近者

吳周泰戰如熊虎被創如刻畫

二十二年權畱平虜將軍周泰督濡須朱然徐盛等皆在所部以泰寒門不服權會諸將大爲酣樂命泰解衣權手自指其創痕問以所起泰輒記昔戰鬭處以對畢使復服權把其臂流涕曰幼平卿爲孤兄弟戰如熊虎不惜軀命被創數十膚如刻畫孤亦何心不待卿以骨肉之恩委卿以兵馬之重乎坐罷住駕使泰以兵馬道從鳴鼓角作鼓吹而出於是盛等乃服

魏王操戒夏侯淵爲將當有怯弱時

二十四年初夏侯淵戰𨿽數勝魏王操常戒之曰爲將當有怯弱時不可但恃勇也將當以勇爲本行之以智計但知任勇一匹夫敵耳及淵與先主相拒逾年蜀自陽平南渡沔水緣山稍前營於定軍山淵引兵爭之法正曰可擊矣蜀使討虜將軍黃忠乘髙鼓噪攻之淵軍大敗斬淵

蜀主嘆趙子龍一身都爲膽也

魏王操自長安出斜谷軍遮要以臨漢中運米北山下黃忠引兵欲取之過期不還翊軍將軍趙雲將數十騎出營視之值操揚兵大出云猝與相遇遂前突其陳且鬭且卻魏兵散而復合追至營下云入營更大開門偃旗息鼓魏兵疑云有伏引去云雷鼓震天惟以勁弩於後射魏兵魏兵驚駭自相蹂踐墮漢水中死者甚多先主明旦自來至云營視昨戰處曰子龍一身都爲膽也

關侯張飛皆萬人敵

陳壽評曰關侯張飛皆稱萬人之敵爲世虎臣侯報效曹公飛義釋嚴顏並有國士之風然侯剛而自矜飛暴而無恩以短取敗理數之常也

蜀諸葛亮七縱七禽

魏黃初六年漢諸葛亮至南中所在戰捷亮由越嶲入斬雍闓孟獲收闓餘眾以拒亮獲素爲夷漢所服亮募生致之旣得使觀於營陳之間問曰此軍何如獲曰向者不知虛實故敗今防賜觀營陳若秪如此卽定易勝耳亮笑縱使更戰七縱七禽而亮猶遣獲獲止不去曰公天威也南人不復反矣

晉羊祜務修徳信以懷吳人

泰始八年羊祐歸自江陵務修徳信以懷吳人每交兵刻日方戰不爲掩襲之計將帥有欲進譎計者輒飲以醇酒使不得言祜出軍行吳境刈谷爲糧皆計所侵送絹償之每會眾江沔遊獵常止晉地若禽獸先爲吳人所傷而爲晉兵所得者皆送還之於是吳邊人皆悅服祜與陸抗對境使命常通抗遺祜酒祜飲之不疑抗疾求藥於祜祜以成藥與之抗卽服之人多諫抗抗曰豈有酖人羊叔子哉抗告其邊戍曰彼專爲徳我專爲暴是不戰而自服也各保分界而已無求細利

朱伺不言方略

永嘉元年西陽夷冦江夏太守楊瑉請督將議之諸將爭獻方略騎督朱伺獨不言瑉曰朱將軍何以不言伺曰諸人以舌擊賊伺惟以力耳瑉又問將軍前後擊賊何以常勝伺曰兩敵共對惟當忍之彼不能忍我能忍是以勝耳瑉善之

宋檀道濟唱籌量沙白服徐出

元嘉八年檀道濟等食盡自歷城引還軍士有亡降魏者具告之魏人追之眾忷懼將潰道濟夜唱籌量沙以所餘少米覆其上及旦魏軍見之謂道濟資糧有餘以降者爲妄而斬之時道濟兵少魏兵甚盛騎士四合道濟命軍士皆被甲已白服乘輿引兵徐出魏人以爲有伏兵不敢逼稍稍引退道濟全軍而返

檀公三十六策走爲上防

永泰元年王敬則倉猝東起朝廷震懼太子寶卷使人上屋望見徵虜亭失火謂敬則至急裝欲走敬則聞之喜曰檀公三十六策走爲上策計汝父子惟有走耳蓋時人譏檀道濟避魏之語也

魏人服梁韋叡威名

天監五年豫州刺史韋叡體素羸未嘗跨馬每戰常乘板輿督厲將士勇气無敵晝接賔旅夜半起算軍書張燈達曙撫循其眾常如不及故投募之士爭歸之所至頓捨館宇藩墻皆應凖繩諸軍進至東陵有詔班師去魏城旣近諸將恐其追躡叡悉遣輜重居前身乘小輿殿後魏人服叡威名望之不敢逼

北魏路思令論將帥不得其人

梁大通元年魏右民郎陽平路思令上疏以爲師出有功在於將帥得其人則六合唾掌可淸失其人則三河方爲戰地竊以比年將帥多寵貴子孫銜杯躍馬志逸气浮軒眉攘腕以攻戰自許及臨大敵憂怖交懷雄圖鋭气一朝頓盡乃令羸弱在前以當冦彊壯居後以衞身兼復器械不精進止無節以當負險之眾敵數戰之虜欲其不敗豈可得哉夫徳可感義夫恩可勸死士今若黜陟幽明賞罰善惡先遣辯士曉以禍福如其不悛以順討逆如此則何異勵蕭斧而伐朝菌鼓洪鑪而燎毛髮哉弗聽

東魏侯景將兵十萬專制河南

中大同元年東魏司徒河南大將軍大行臺侯景右足偏短弓馬非其長而多謀算諸將髙敖曹彭樂等皆勇冠一時景常輕之曰此屬皆如豕突勢何所至景甞言於丞相歡願得兵三萬橫行天下要須濟江縛取蕭衍老公以爲太平寺主歡使將兵十萬專制河南杖任若已之半體

侯景懼慕容紹宗

太淸元年東魏侯景叛大將軍澄使髙嶽救彭城欲以潘樂爲副陳元康曰樂緩於機變不如慕容紹宗且先王之命也公但推赤心於斯人景不足憂也遂以紹宗爲東南道行臺與嶽樂偕行初景聞韓軌來曰噉豬腸兒何能爲聞髙嶽來曰兵精人凡諸將無不爲所輕者及聞紹宗來叩鞍有懼色曰誰教鮮卑兒解遣紹宗來若然髙王定未死邪

陳宣帝用吳明徹裴忌伐齊

太建五年宣帝謀伐齊公卿各有異同惟鎭前將軍吳明徹決策請行宣帝謂公卿曰朕意已決卿可共舉元帥眾議以淳於量位重共署推之徐陵獨曰吳明徹家在淮左悉彼風俗將略人才當今亦無過者都官尙書河東裴忌曰臣同徐僕射陵應聲曰非但明徹良將裴忌卽良副也遂分命眾軍以明徹都督徵討諸軍事忌監軍事統眾十萬伐齊

吳明徹破齊壽陽

吳明徹攻壽陽齊行臺右僕射瑯邪皮景和等救壽陽眾數十萬去壽陽三十里頓軍不進諸將皆懼曰堅城未拔大援在近將若之何明徹曰兵貴神速而彼結營不進自挫其鋒吾知其不敢戰明矣遂躬擐甲冑四面疾攻一鼓拔之宣帝遣謁者蕭淳風就壽陽冊命於城南設壇士卒二十萬陳旗鼓戈甲明徹登壇拜受成禮而退將卒榮之宣帝置酒舉杯屬徐陵曰賞卿知人陵避席曰定策聖衷非臣力也

突厥懼隋將史萬歳而遁

開皇二十年突厥達頭可汗犯塞詔命史萬歳出馬邑道以擊之萬歳出塞至大斤山與虜相遇達頭遣使問隋府爲誰騎報史萬歳也突厥復問得非惇煌戍卒乎騎曰是也達頭懼而引去萬歳馳追百餘里縱擊大破之斬數千級逐北入磧數百里虜逺遁而還

賀若弼自許爲大將

仁壽二年太子問於賀若弼曰楊素韓擒虎史萬歳皆稱良將其優劣何如弼曰楊素猛將非謀將韓擒虎鬭將非領將史萬歳騎將非大將太子曰然則大將誰也弼拜曰惟殿下所擇弼意自許也

唐李靖蕭輔之膏肓

髙祖武徳七年江南皆平以孝恭爲東南道行臺右僕射李靖爲兵部尙書頃之廢行臺以孝恭爲州大都督靖爲府長史上深美靖功曰靖蕭輔之膏肓也

侯君集破髙昌私取珍寶

太宗貞觀十四年君集之破髙昌也私取其珍寶將士知之競爲盜竊君集不能禁爲有司所劾詔下君集等獄中書侍郎岑文本上疏以爲髙昌昬迷陛下命君集等討而克之不逾旬日並付大理𨿽君集等自掛网羅恐海內之人疑陛下惟錄其過而遺其功也臣聞命將出師主於克敵茍能克敵𨿽貪可賞若其敗績𨿽亷可誅是以黃石公軍勢曰使智使勇使貪使愚故智者樂立其功勇者好行其志貪者急趨其利愚者不計其死伏願錄其防勞忘其大過使君集重升朝列復備驅馳𨿽非淸貞之臣猶得貪愚之將斯則陛下𨿽屈法而徳彌顯君集等𨿽防宥而過更彰矣上乃釋之

太宗論名將

十八年上甞謂侍臣曰於今名將惟世勣道宗萬徹三人而已世勣道宗不能大勝亦不大敗萬徹非大勝則大敗

道宗擊髙麗淸道以待乘輿

十九年髙麗步騎四萬救遼東江夏王道宗將四千騎逆擊之軍中皆以爲眾寡懸絕不若深溝髙壘以俟車駕之至道宗曰賊恃眾有輕我心逺來疲頓擊之必敗且吾屬爲前軍當淸道以待乘輿乃更以賊遺君父乎

薛仁貴三箭定天山

髙宗龍朔二年鄭仁泰等敗鐵勒於天山鐵勒九姓聞唐兵將至合眾十餘萬以拒之選驍健者數十人挑戰薛仁貴發三矢殺三人餘皆下馬請降軍中歌之曰將軍三箭定天山戰士長歌入漢關

李勣善爲將

總章二年勣爲將有謀善斷與人議事從善如流戰勝則歸功於下所得金帛悉散之將士故人思致死所向克捷臨事選將必訾相其狀貌丰厚者遣之或問其故勣曰薄命之人不足與成功名

李勣用兵以救人死

勣常謂人我年十二三時爲亡賴賊逢人則殺十四五爲難當賊有所不愜則殺之十七八爲佳賊臨陳乃殺人二十爲大將用兵以救人死

突厥見薛仁貴面相顧失色

永淳元年突厥餘黨元珍等入冦並州都督薛仁貴將兵擊元珍於云州虜問唐大將爲誰應之曰薛仁貴虜曰吾聞仁貴流象州死久矣何以紿我仁貴免冑示之面虜相顧失色下馬列拜稍稍引去仁貴因奮擊大破之斬首萬餘級捕虜二萬餘人

薛訥白衣攝軍擊吐蕃

宗開元二年吐蕃將帥眾十萬冦臨洮命薛訥白衣攝左羽林將軍帥兵擊之

王忠嗣鎭方面以安邊爲務

天寶四載以朔方節度使王忠嗣兼河東節度使忠嗣少以勇敢自負及鎭方面專以持重安邊爲務常曰太平之將但當撫循訓練士卒而已不可疲中國之力以邀功名有漆弓百五十斤常貯之橐中以示不用軍中日夜思戰忠嗣多遣諜人伺其間隙見可勝然後興師故出必有功旣兼兩道節制自朔方至雲中邊陲數千里要害之地悉列置城堡斥地各數百里邊人以爲自張仁亶之後將帥皆不及

郭子儀斬王甫

代宗廣徳元年王甫自稱京兆尹聚眾四千餘人署置官屬暴橫長安中郭子儀至滻水西甫按兵不出或謂子儀城不可入子儀不聽引三十騎徐進使人傳呼召甫甫失據出迎拜伏子儀斬之京畿遂安

李光弼與郭子儀齊名

二年李光弼治軍嚴重指顧號令諸將莫敢仰視謀定而後戰能以少制眾與郭子儀齊名

郭子儀奏除一屬吏不報

大歷十年子儀嘗奏除州縣官一人不報僚佐相謂曰以令公勲徳奏一屬吏而不從何宰相之不知體子儀聞之謂僚佐曰自兵興以來方鎭武臣多跋扈凡有所求朝廷常委曲從之此無它乃疑之也今子儀所奏事人主以其不可行而置之是不以武臣相待而親厚之也諸君可賀矣又何怪焉聞者皆服

李懷光殺史抗等

大歷十四年節度使李懷光旣代郭子儀邠府宿將史抗等功名素出懷光右皆怏怏不服懷光發兵防秋屯長武城軍期進退不時應令監軍翟文秀勸懷光奏令宿衞懷光遣之旣離營使人追捕誣以它罪且曰黃萯之敗職爾之由盡殺之

楊惠元戍關東不受宴勞

徳宗建中二年發京西防秋兵萬二千人戍關東上禦望春樓宴勞將士神策將士獨不飲上使詰之其將楊惠元對曰臣等發奉天軍帥張巨濟戒之曰此行大建功名凱旋之日相與爲歡茍未捷勿飲酒故不敢奉詔及行有司緣道設酒食獨惠元所部缾罌不發上深嘆美賜書勞之

郭子儀身爲天下安危

子儀爲上將擁彊兵程元振魚朝恩讒謗百端詔書一紙徵之無不卽日就道由是讒謗不行嘗遣使至田承嗣所承嗣西望拜之曰此膝不屈於人若干年矣李靈曜據汴州作亂公私物過汴者皆畱之惟子儀物不敢近遣兵衞送出境校中書令考凡二十四月入俸錢二萬緡私產不在焉府庫珍貨山積家人三千人八子七壻皆爲朝廷顯官諸孫數十人每問安不能盡辧頷之而已僕固懷恩李懷光渾瑊輩皆出麾下𨿽貴爲王公常頥指役使趨走於前家人亦以僕視之天下以其身爲安危者殆三十年功蓋天下而主不疑位極人臣而眾不疾窮奢極欲而人不非之年八十五而終其將佐至大官爲名臣者甚眾

李抱眞馬燧不協

三年初李抱眞爲澤潞節度使馬燧領河陽三城抱眞欲殺懷州刺史楊鉥鉥奔燧燧納之且奏其無罪抱眞怒及同討田悅數以事相恨望二人怨隙遂深由是諸軍逗撓久無成功徳宗數遣中使和解之及王武俊逼趙州抱眞分麾下二千人戍邢州燧大怒曰餘賊未除宜相與戮力乃分兵自守其地我寧得獨戰邪欲引兵歸李晟說燧曰李尙書以邢趙連壤分兵守之誠未有害今公遽自引去眾謂公何燧悅乃單騎造抱眞壘相與釋憾結歡

李晟以忠義感激將帥

徳宗興元元年是時懷光朱泚連兵聲勢甚盛車駕南幸人情擾擾晟以孤軍處二彊冦之間內無資糧外無救援徒以忠義感激將士故其眾𨿽單弱而鋭气不衰

天生李晟爲社稷

李晟遣掌書記於公異作露布上行在曰臣已肅淸宮禁祗謁寢園鐘簴不移廟貌如故徳宗泣下曰天生李晟以爲社稷非爲朕也晟在渭橋熒惑守歳久之乃退賔佐皆賀曰熒惑退舍皇家之福也宜速進兵晟曰天子野次臣下知死敵而已天象髙逺誰得知之旣克長安乃謂之曰向非相拒也吾聞五星贏縮無常萬一復來守歳吾軍不戰自潰矣皆謝曰非所及也

陸贄論機失於遙制

貞元九年陸贄上奏論備邊六失凡欲選任將帥必先考察行能可者遣之不可者退之疑者不使使者不疑故將在軍君命有所不受自頃邊軍去就裁斷多出宸衷選置戎臣先求易制多其部以分其力輕其任以弱其心遂令爽於軍情亦聽命乖於事宜亦聽命戎虜馳突迅如風飈驛書上聞旬月方報守土者以兵寡不敢抗敵分鎭者以無詔不肯出師賊旣縱掠退歸此乃陳功告捷其敗喪則減百而爲一其捃獲則張百而成千將帥旣幸於總制在朝不憂罪累陛下又以爲大權由己不究事情可謂機失於遙制矣

杜黃裳請討劉辟

元和元年劉辟旣得旌節志益驕求兼領三川憲宗不許辟遂發兵圍東川節度使李康於梓州憲宗欲討辟而重於用兵公卿議者亦以爲蜀險固難取杜黃裳獨曰辟狂戇書生取之如拾芥耳臣知神策軍使髙崇文勇略可用願陛下專以軍事委之勿置監軍辟必可擒憲宗從之時宿將名位素重者甚眾皆自謂當徵蜀之選及詔用崇文皆大驚憲宗與杜黃裳論及藩鎭黃裳曰徳宗自經憂患務爲姑息不生除節帥有物故者先遣中使察軍情所與則授之中使或私受大將賂歸而譽之卽降旄鉞未嘗有出朝廷之意者陛下必欲振舉綱紀宜稍以法度裁制藩鎭然後天下可得而理也憲宗深以爲然於是始用兵討蜀以至威行兩河皆黃裳啟之也

杜黃裳指授髙崇文方略

杜黃裳建議徵蜀及指授髙崇文方略皆懸合事宜崇文素憚劉澭黃裳使謂之曰若無功當以劉澭相代故能得其死力及蜀平宰相入賀憲宗目黃裳曰卿之功也

白居易論中使監軍之獘

元和四年王承宗反憲宗以左神策中尉吐突承璀爲招討處置等使翰林學士白居易上奏以爲國家徵伐當責成將帥近歳始以中使爲監軍自古及今未有徵天下之兵專令中使統領者也臣恐四方聞之必輕朝廷四夷聞之必笑中國陛下忍令後代相傳云以中官爲制將都統自陛下始乎陛下念承璀勤勞貴之可也憐其忠赤富之可也至於軍國權柄動關理亂朝廷制度出自祖宗何不思於一時之間而取笑於萬代之後乎上不聽諫官禦史等極言其不可上不得已明日削承璀四道兵馬使攺處置爲宣慰而已

李愬用賊將丁士良

十二年李愬謀襲蔡州遣十將馬少良將十餘騎巡邏遇吳元濟捉生虞候丁士良與戰擒之士良元濟驍將常爲東邊患眾請刳其心愬命釋其縛署爲捉生將丁士良言於李愬曰吳秀琳擁三十之眾據文城柵爲賊左臂官軍不敢近者有陳光洽爲之謀主也光洽勇而輕好自出戰請爲公先擒光洽則秀琳自降矣士良擒光洽以歸

李愬用賊將李祐

十二年愬厚待吳秀琳與之謀取蔡秀琳曰公欲取蔡非得李祐不可如秀琳無能爲也祐者淮西騎將有勇略守興橋柵常陵暴官軍祐帥士卒刈麥於張柴村愬召廂虞侯史用誠發騎掩之生擒祐以歸將士以祐向日多殺官軍爭請殺之愬不許釋縛待以客禮時愬欲襲蔡而更密其謀獨召祐及李忠義屏人語或至夜分它人莫得預聞諸將恐祐爲變多諫愬愬待祐益厚出入帳中或與之同宿密語不寐達曙有竊聽於帳外者但聞祐感泣聲舊軍令捨賊諜者屠其家愬除其令使厚待之諜反以情告愬愬益知賊中虛實

李愬以往亡日攻吳房

李愬將攻吳房諸將曰今日往亡愬曰吾兵少不足戰宜出其不意彼以往亡不吾虞正可擊也遂往克其外城斬首千餘級餘眾保子城不敢出

李愬擒吳元濟

李愬命馬步都虞候隨州刺史史旻等畱鎭文城命李祐李忠義帥突將三千爲前驅自與監軍將三千人爲中軍命李進誠將三千人殿其後軍出不知所之愬曰但東行行六十里夜至張柴村盡殺其戍卒及烽子據其柵命士卒少休食幹糒整羈靮畱義成軍五百人鎭之以斷朗山救兵命丁士良將五百人斷曲及諸道橋梁復夜引兵出門諸將請所之愬曰入蔡州取吳元濟諸將皆失色時大風雪旌旗裂人馬凍死者相望天陰黑自張柴村以東道路皆官軍所未甞行人人自以爲必死然畏愬莫敢違夜半雪愈甚行七十里至州城近城有鵝鴨池愬令驚之以混軍聲自吳少誠拒命官軍不至蔡州城下三十餘年故蔡人不爲備四鼓愬至城下無一人知者李祐李忠義鐝其城爲坎以先登壯士從之城中皆不之覺雞鳴雪止愬入居元濟外宅或告元濟曰官軍至矣元濟尙寢笑曰俘囚爲盜耳曉當盡戮之又有告者曰城防矣元濟起聽於廷聞愬軍號令曰常侍傳語應者近萬人元濟始懼曰何等常侍能至於此乃帥左右登牙城拒戰時董重質擁精兵萬餘人據洄曲愬曰元濟所望者重質之救耳乃訪重質家厚撫之遣其子傳道持書諭重質重質遂單騎詣愬降愬遣李進誠攻牙城元濟於城上請罪進誠梯而下之愬以檻車送元濟詣京師

李愬迎裴度

裴度遣馬總先入蔡州慰撫度入城李愬具櫜鞬出迎拜於路左度將避之愬曰蔡人頑悖不識上下之分數十年矣願公因而示之使知朝廷之尊度乃受之

李愬對諸將之問

李愬還軍文城諸將請曰始公敗於朗山而不憂勝於吳房而不取冒大風甚雪而不止孤軍深入而不懼然卒以成功皆眾人所不諭也敢問其故愬曰朗山不利則賊輕我不爲備矣取吳房則其眾奔蔡並力固守故存之以分其兵風雪陰晦則烽火不接不知吾至孤軍深入則人皆致死戰自倍矣夫視逺者不顧近慮大者不計細若矜小勝卹小敗先自撓矣何暇立功乎眾皆服愬儉於奉巳而丰於待士知賢不疑見可能斷此其所以成功也

段凝監軍宿將憤怒

後唐莊宗同光元年初梁主遣段凝監大軍於河上敬翔李振屢請罷之又厚賂趙張求爲招討使翔振力爭以爲不可趙張主之竟代王彥章爲北面招討使於是宿將憤怒士卒亦不服副元帥張宗奭言於梁主曰臣爲副元帥𨿽衰朽猶足爲陛下扞禦北方叚凝晚進功名未能服人眾議詾詾恐貽國家深憂敬翔曰將帥系國安危今國勢已爾陛下豈可尙不畱意邪梁主皆不聽

王晏球以私財饗士

天成四年王晏球在定州城下日以私財饗士自始攻至克城未甞戮一卒晏球入朝明宗美其功晏球謝久煩饋運而已

楊思恭督戰敗績

後晉齊王開運二年唐查文徽表求益兵唐主以何敬洙爲招討使攻建州自崇安進屯赤嶺閩主延政遣僕射楊思恭統軍使陳望將兵萬人拒之唐人不敢逼思恭督望戰望曰江淮兵精其將習武事國之安危系此一舉不可不萬全而後動思恭怒曰唐兵深侵陛下寢不交睫委之將軍今唐兵不出數千將軍擁眾萬餘不乘其未定而擊之有如唐兵懼而自退將軍何面目見陛下乎望不得已引兵涉水與唐戰祖全恩等以大軍當其前使奇兵出其後大破之

杜威以貴戚爲將不習軍事

三年杜威𨿽以貴戚爲上將性懦怯偏禆皆節度使但日相承迎置酒作樂罕議軍事轉運使李谷說威曰今大軍去恆州咫尺煙火相望若多以三股木置水中積薪布土其上橋可立成密約城中舉火相應夜募壯士斫虜營而入表裏合勢虜必遁逃諸將皆以爲然獨杜威不可遣谷南至懷孟督軍糧契丹以大兵當晉軍之前潛遣其將出晉軍之後斷晉糧道軍中忷懼

杜威降契丹

奉國都指揮使王淸言於杜威曰今大軍去恆州五里守此何爲營孤食盡勢將自潰請以步卒二千爲前鋒奪橋開道公帥諸軍繼之得入恆州則無憂矣威不許淸獨帥麾下陳於水北力戰互有殺傷屢請救於威威竟不遣一騎助之淸謂其眾曰上將握兵坐觀吾輩困急而不救此必有異志吾輩當以死報國耳眾感其言莫有退者至暮戰不息契丹以新兵繼之淸及士眾盡死由是諸軍皆奪气契丹遙以兵環晉營內外斷絕軍中食且盡杜威遂降契丹

後漢史肇禦眾嚴整

天福十二年肇攻澤州刺史翟令奇固守不下髙祖以肇兵少欲召還蘇逢吉楊邠曰令陜晉河陽皆已向化崔廷勲耿崇美朝夕遁去若召肇還則河南人心動搖虜勢復壯矣帝未決使人諭指於肇曰兵已及此勢如破竹可進不可退與逢吉等議合帝乃從之肇遣部將李萬超說令奇令奇乃降肇爲人沈毅寡言禦眾嚴整將校小不從命立撾殺之士卒所過犯民田及系馬於樹者皆斬之軍中惕息莫敢犯令故所向必克帝自晉陽安行入洛及汴兵不血刄皆肇之力也

趙季札備邊敗績

後周世宗顯徳二年帝常憤廣明以來中國日蹙及髙平旣捷慨然有削平天下之志會秦州民夷有詣大梁獻策請恢復舊疆者帝納其言蜀主聞之遣趙季札按視邊備季札素以文武才略自任使還奏稱韓繼勲王萬廸非將帥才不足以禦大敵蜀主問誰可往者季札自請行以季札爲雄武監軍使仍以宿衞精兵千人爲之部曲蜀趙季札至徳陽聞周師入境懼不敢進上書求解邊任還奏事先遣輜重及妓妾西歸單騎馳入成都眾以爲奔敗莫不震恐蜀主問以機事皆不能對蜀主怒系之禦史臺

王溥善擇帥

上謀取秦鳯求可將者王溥薦節度使向訓上命訓與節度使王景等出兵自散關趣秦州百官入賀帝舉酒屬王溥曰邊功之成卿擇帥之力也

張瓊破骨取矢

三年太祖皇帝乘皮船入壽春壕中城上發連弩射之矢大如屋椽牙將館陶張瓊遽以身蔽之矢中瓊髀死而復蘇鏃著骨不可出瓊飲酒一大巵令人破骨出之流血數升神色自若

諸將非大功無得典兵

四年蜀人多言李廷珪爲將敗覆不應復典兵李太后以典兵者多非其人謂蜀主曰吾昔見莊宗跨河與梁戰及先帝在太原平二蜀諸將非有大功無得典兵故士卒畏服今王昭逺出於廝養伊審徵韓保貞趙崇韜皆膏梁乳臭子素不習兵徒以舊恩置於人上平時誰敢言者一旦疆場有事安能禦大敵乎以吾觀之惟髙彥儔太原舊人終不負汝自余無足任者蜀主不能從

通鑑總卷八上﹤史部﹐史鈔類﹐通鑑總類﹥

欽定四庫全書

通鑑總卷八下

宋沈樞撰儒將門

晉杜預身不跨馬而善用兵

世祖太康元年杜預身不跨馬射不穿札而用兵制勝諸將莫及

陸機與惠帝戰大敗

太安二年河間王顒起兵討長沙王乂大將軍頴與顒共攻乂惠帝詔曰顒敢舉大兵內向京輦吾當親帥六軍以誅姦逆其以乂爲太尉都督中外諸軍事以禦之頴引兵屯朝歌以平原內史陸機爲前將軍督王粹等軍二十餘萬南向洛陽機以羇旅事頴一旦頓居諸將之右王粹等心皆不服白沙督孫惠與機親厚勸機讓都督於粹機曰彼將謂吾首防兩端適所以速禍也遂行太尉乂奉帝與機戰於建春門機軍大敗赴七里澗死者如積水爲之不流

孟玖譛陸機

初宦人孟玖有寵於頴玖欲用其父爲邯鄲令陸云固執不許曰此縣公府資豈有黃門父居之邪玖弟超領萬人爲小督未戰縱兵大掠陸機錄其主者起將鐡騎百餘人直入機麾下奪之顧謂機曰貉奴能作督不孫拯勸機殺之機不能用超宣言於眾曰陸機將反又還書與玖言機持兩端故軍不速決及戰超不受機節度輕兵獨進敗沒玖疑機殺之譛之於頴曰機有心於長沙頴大怒使牽秀將兵收機參軍事王彰諫曰今日之舉彊弱異勢庸人猶知必克況機之明逹乎但機吳人殿下用之太過北土舊將皆疾之耳頴不從機聞秀至釋戎服著白帢與秀相見爲牋辭頴旣而嘆曰華亭鶴唳可復聞乎秀遂殺之頴又収機弟云及孫拯皆下獄頴惻然有宥云之色孟玖扶頴入催令殺云耽夷機三族獄吏考掠孫拯數百兩踝骨見終言機寃吏知拯義烈謂拯曰二陸之枉誰不知之君可不愛身乎拯仰天嘆曰陸君兄弟世之奇士吾知愛今旣不能救其死忍復從而誣之乎玖等知拯不可屈乃令獄吏詐爲拯辭頴旣殺機意常悔之及見拯辭大喜謂玖等曰非卿之忠不能窮此姦遂夷拯三族拯門人費慈宰意二人詣獄明拯寃拯譬遣之曰吾義不負二陸死自吾分卿何爲爾邪曰君旣不負二陸僕又安可負君固言拯寃玖又殺之

唐栁公綽自請討蔡

十年憲宗詔鄂嶽觀察使栁公綽以兵五千授安州刺史李聽使討吳元濟公綽曰朝廷以吾書生不知兵邪卽奏請自行許之公綽號令整肅區處軍事諸將無不服士卒在行營者其家疾病死喪厚給之士卒皆喜曰中丞爲我治家我何得不前死故每戰皆捷公綽所乘馬踶殺圉人公綽命殺馬以祭之或曰圉人自不備耳此良馬可惜公綽曰材良性駑何足惜也竟殺之

不意頗牧近在禁廷

大中六年黨項復擾邊宣宗欲擇可爲邠寧帥者而難其人從容與翰林學士畢諴論邊事諴援古據今具陳方略上悅曰吾方擇帥不意頗牧近在禁廷卿其爲朕行乎諴欣然奉命

材兼文武門

晉劉淵才兼文武

咸寧五年單於豹子淵幼而儁異博習經史甞曰吾常恥隨陸無武絳灌無文隨陸遇髙帝而不能建封侯之業絳灌遇文帝而不能興庠序之教豈不惜哉於是兼學武事及長猿臂善射膂力過人姿貌魁偉爲任子在洛陽王渾及子濟皆重之屢薦於武帝帝召與語悅之濟曰淵有文武長才陛下任以東南之事吳不足平也孔恂楊珧曰非我族其心必異淵才器誠少比然不可重任也及涼州覆沒帝問將於李憙對曰陛下誠能發匈奴五部之眾假劉淵一將軍之號使將之而西樹機能之首可指日而梟也孔恂曰淵果梟樹機能則涼州之患方更深耳帝乃止

傅永上馬能擊賊下馬作露板

齊明帝建武四年傅永有勇力好學能文魏主常嘆曰上馬能擊賊下馬作露板惟傅修期耳

唐裴行儉文武兼資

調露元年髙宗宴裴行儉謂之曰卿有文武兼資今授卿二職乃除禮部尙書兼檢校右衞大將軍

婁師徳有文武材

永淳元年吐蕃入冦河源軍軍使婁師徳將兵擊之於白水澗八戰八捷上以師徳爲比部員外郎河源軍經略副使曰卿有文武材勿辭也

主兵者必聖賢材能

文宗太和七年杜牧又注孫子爲之序以爲兵者刑也刑者政事也爲夫子之徒實仲由冉有之事也不知自何代何人分爲二道曰文武離而俱行因使搢紳之士不敢言兵或恥言之茍有言者世以爲麤暴異人人不比數嗚呼亡失根本斯最爲甚禮曰四郊多壘此卿大夫之辱也歷觀自古樹立其國滅亡其國未始不由丘也主兵者必聖賢材能多聞博識之士乃能有功議於廊廟之上兵形已成然後付之於將漢祖言指縱者人也獲兔者犬也此其是也彼爲相者曰兵非吾事吾不當知君子曰叨居其位可也

省官門

東漢光武並省四百餘縣

建武六年詔曰夫張官置吏所以爲民也今百姓遭難戶口耗少而縣官吏職所置尙繁其令司州牧各實所部省減吏員縣國不足置長吏者並之於是並省四百餘縣吏職減損十置其一

晉傅咸荀朂議省官

武帝咸寧五年詔問朝臣以政之損益司徒左長史傅咸上書以爲公私不足由設官太多舊都督有四今並監軍乃盈於十禹分九州今之刺史幾向一倍戶口比漢十分之一而置郡縣更多虛立軍府動有百數而無益宿衞五等諸侯坐置官屬諸所廩給皆出百姓此其所以困乏者也當今之急在於並官息役上下務農而已時又議省州郡縣半吏以赴農功中書監荀朂以爲省吏不如省官省官不如省事省事不如淸心昔蕭曹相漢載其淸靜民以寧壹所謂淸心也抑浮說簡文案略細苛宥小失有好變常以徼利者必行其誅所謂省事也以九寺並尙書蘭臺付三府所謂省官也若直作大例凡天下之吏皆減其半恐文武眾官郡國職業劇易不同不可以一槪施之若有曠闕皆須更復或激而滋繁亦不可不重也

唐韋玢奏沙汰郎官

宗開元三年尙書左丞韋玢奏郎官多不舉職請沙汰攺授它官玢尋出爲刺史宰相奏擬兾州敕攺小州姚崇奏言臺郎寛怠及不稱職玢請沙汰乃是奉公臺郎甫爾攺官玢卽貶黜於外議者皆謂郎官謗傷臣恐後來左右丞指以爲戒則省事何從而舉矣乃除兾州刺史

徳宗大省州縣官員

貞元三年大省州縣官員收其祿以給戰士張延賞之謀也時新除官千五百人而當減者千餘人怨嗟盈路

李泌請復所減州縣官

李泌請復所減州縣官徳宗曰置吏以爲人也今戶口減於承平之時三分之二而吏員更增可乎對曰戶口𨿽減而事多於承平且十倍吏得無增乎且所減皆有職事而冗官不減此所以爲未當也至徳以來置額外官敵正官三分之一若聽使計日得資然後停加兩選授同正員官如此則不惟不怨兼使之喜矣又請諸王未出閤者不除府官上皆從之詔先所減官並宜復故

李吉甫請敕有司詳定廢置

憲宗元和六年李吉甫奏自漢至隋十有三代設官之多無如國家者天寶以後中原宿兵見在可計者八十餘萬其餘爲商賈僧道不服田畆者什有五六是常以三分勞筋苦骨之人奉七分待衣坐食之輩也今內外官以稅錢給俸者不下萬員天下三百餘縣或以一縣之地而爲州一鄕之民而爲縣者甚眾請敕有司詳定廢置吏員可省者省之州縣可並者並之入仕之塗可減者減之

李吉甫請量定俸給

吉甫又言國家舊章依品制俸官一品月俸錢三十緡職田祿米不過千斛艱難以來增置使額厚給俸錢太歷中權臣月俸至九千緡州無大小刺史皆千緡常衮爲相始立限約李泌又量其閒劇隨事增加時謂通濟理難減削然猶有名存職廢或額去俸存閒劇之間厚薄頓異請敕有司詳考俸料雜給量定以聞於是命給事中平仲等同詳定

吏部奏並省內外官

吏部奏準敕並省內外官計八百八員諸司流外一千七百六十九

後漢楊邠奏前資官分居兩京

隱帝幹祐二年楊邠奏諸前資官喜搖動藩臣宜悉遣詣京師旣而四方雲集日宰相馬求官邠復奏前資官宜分居兩京以俟有闕而補之漂泊失所者甚眾邠又奏行道往來者皆給過所旣而官司塡咽民情大擾乃止

李徳謂省事不如省官

李徳嘗謂省事不如省官省官不如省吏能簡冗官誠治本也奏罷郡縣吏凡二千員衣冠去者皆怨

信任門

東漢光武詔馮異毋嫌疑

建武五年馮異治闗中出入三歳上林成都人有上章言異威權至重百姓歸心號爲咸陽王光武以章示異異惶懼上書陳謝詔報曰將軍之於國家義爲君臣恩猶父子何嫌何疑而有懼意

吾與將軍如左右手

八年竇融以久專方面懼不自安數上書求代詔報曰吾與將軍如左右手耳數執謙退何不曉人意勉循士民無擅離部曲

蜀漢主戒太子敬丞相

魏文帝黃初四年漢主病篤命丞相亮輔太子以尙書令李嚴爲副漢主謂亮曰君才十倍曹丕必能安國終定大事若嗣子可輔輔之如其不才君可自取亮涕泣曰臣敢不竭股肱之力效忠貞之節繼之以死漢主又爲詔敕太子曰人五十不稱夭吾年已六十有餘何所復恨但以卿兄弟爲念耳勉之勉之勿以惡小而爲之勿以善小而不爲惟賢惟徳可以服人汝父徳薄不足效也汝與丞相從事事之如父

吳王有書皆示陸遜

五年吳蜀信使不絕時事所宜吳王常令陸遜語諸葛亮又刻印置遜所王每與漢主及諸葛亮書常過示遜輕重可否有所不安便令攺定以印封之

晉元帝命王導升牀共坐

建武元年王卽皇帝位百官皆陪列元帝命王導升禦牀共坐導固辭曰若太陽下同萬物蒼生何由仰照帝乃止

孔坦諫成帝委政王導

咸康元年司徒導以羸疾不堪朝會成帝幸其府與羣臣宴於內室拜導並拜其妻曹氏侍中孔坦密表切諫以爲帝初加元服動宜顧禮帝從之坦又以帝委政於導從容言曰陛下春秋已長聖敬日躋宜博納朝臣諮諏善道導聞而惡之

苻堅斬樊世用王猛

穆帝升平二年秦王猛日親幸用事宗親勲舊多疾之特進姑臧侯樊世本氐豪佐秦王健定闗中謂猛曰吾輩耕之君食之邪猛曰非徒使君耕之又將使君炊之世大怒曰要當懸汝頭於長安城門不然吾不處世猛以白堅堅曰必殺此老氐然後百寮可肅會世入言事與猛爭論於堅前世欲起擊猛堅怒斬之於是羣臣見猛皆屏息

羣臣莫敢毀王猛

三年秦王堅以王猛爲司校尉居中宿衞猛上疏辭讓因薦散騎常侍陽平公融光祿散騎任羣處士朱彤自代堅不許猛時年三十六歳中五遷權傾內外人有毀之者堅轍罪之於是羣臣莫敢復言

苻堅親王猛逾骨肉

文帝咸安元年秦車騎大將軍王猛以六州任重言於秦王堅請攺授親賢及府選便宜輒已停寢別乞一州自效堅報曰朕之於卿義則君臣親逾骨肉𨿽復桓昭之有管樂徳之有孔明自謂逾之夫人主勞於求才逸於得士旣以六州相委則朕無東顧之憂非所以爲優崇乃朕自求安逸也夫取之不易守之亦難茍任非其人患生慮表豈獨朕之憂亦卿之責也故虛位臺鼎而以分陜爲先卿未照朕心殊乖素望新政俟才宜速銓補俟東方化洽當衮衣西歸仍遣侍中梁讜詣鄴諭防猛乃視事如故

劉裕委鎭惡以關中復畱田子制之

安帝義熈十三年劉裕之克長安王鎭惡功爲多由是南人皆忌之沈田子自以峣栁之捷與鎭惡爭功不平裕將還田子及傅之屢言於裕曰鎭惡家在闗中不可保信裕曰今畱卿文武將士精兵萬人彼若欲爲不善正足自滅耳勿復多言裕私謂田子曰鐘會不得遂其亂者以有衞瓘故也語曰猛獸不如羣卿等十餘人何懼王鎭惡臣光曰古人有言疑則勿任任則勿疑裕旣委鎭惡以闗中而復與田子有後言是鬭之使爲亂也惜乎百年之冦千里之土得之艱難失之造次使丰鄗之都復輸冦手荀子曰兼並易能也堅凝之難信哉

北魏李衝忠勤明斷

齊永明九年魏王更定律令於東明觀親決疑獄命李衝議定輕重潤色辭防魏主執筆書之李衝忠勤明斷加以愼重爲帝所委情義無間舊臣貴戚莫不心服中外推之

薛聰諫事多聽允

明帝建武二年魏髙祖時治書侍禦史薛聰彈劾不避彊禦帝或欲寛貸者聰輒爭之帝每曰朕見薛聰不能不憚何況諸人也自是貴戚斂手帝外以徳器遇之內以心膂爲寄親衞禁兵委聰管領故終太和之世帶直閤將軍羣臣罷朝之後聰陪侍帷幄言兼晝夜時政得失動輒匡諫事多聽允而重厚沈密外莫窺其際帝欲進以名位輒苦讓不受帝亦雅相體悉謂之曰卿天爵自髙固非人爵之所能榮也

魏王素知李崇不爲反間

梁天監十二年李崇在壽春十年常養壯士數千人冦來無不摧破鄰敵謂之臥虎武帝屢設反間以疑之又授崇萬戶郡公諸子皆爲縣侯而魏主素知其忠篤委信不疑

隋文帝不聽禦史劾蘇威

陳大建十三年隋侍禦史梁毗以蘇威兼領五職安繁戀劇無舉賢自代之心抗表劾威文帝曰蘇威朝夕孜孜志存逺大何遽迫之因謂朝臣曰蘇威不值我無以措其言我不得蘇威何以行其道

唐髙祖委任裴寂蕭瑀

武徳元年上待裴寂特厚羣臣無與爲比賞賜服玩不可勝紀命尙書奉禦日以禦膳賜寂視朝必引與同坐入閤則延之臥內言無不從稱爲裴監而不名委蕭瑀以庶政事無大小莫不闗掌瑀亦孜孜盡力繩違舉過人皆憚之毀之者眾終不自理

太宗不信讒言害忠良

三年劉武周降將尋相等多叛去諸將疑尉遲敬徳囚之軍中左僕射屈突通言於世民曰敬徳驍勇絕倫今旣囚之心必怨望畱之恐爲後患不如遂殺之世民曰不然敬徳若叛豈在尋相之後邪遽命釋之引入臥內賜之金曰丈夫意气相期勿以小嫌介意吾終不信讒言以害忠良公宜體之

人主兼聽則明偏信則暗

貞觀二年太宗問魏徵曰人主何爲而明何爲而暗對曰兼聽則明偏信則暗昔堯淸問下民故有苖之惡得以上聞舜明四目達四聰故共鯀驩兜不能蔽也秦二世偏信趙髙以成望夷之禍梁武帝偏信朱異以取臺城之辱隋帝偏信虞世基以致彭城閣之變是故人君兼聽廣納則貴臣不得擁蔽而下情得以上通也上曰善

魏徵疏言信小臣疑大臣

十四年魏徵上疏以爲在朝羣臣當樞機之寄者任之𨿽重信之未篤是以人或自疑心懷茍且陛下寛於大事急於小罪臨時責怒未免愛憎夫委大臣以大體責小臣以小事爲治之道也今委之以職則重大臣而輕小臣至於有事則信小臣而疑大臣信其所輕疑其所重將求致治其可得乎若任以大官求其細過刀筆之吏順防承風舞文弄法曲成其罪自陳也則以爲心不伏辜不言也則以爲所犯皆實進退惟谷莫能自明則茍求免禍矯僞成俗矣上納之

太宗不聽蕭瑀毀房齡

二十年宋公蕭瑀性狷介與同僚多不合嘗言於上曰房齡與中書門下眾臣朋黨不忠執權膠固陛下不詳知但未反耳太宗曰卿言得無太甚人君選賢才以爲股肱心膂當推誠任之人不可以求備必捨其所短取其所長朕𨿽不能聰明何至頓迷臧否乃至於是

斬李泰誣告長孫無忌

永徽元年洛陽人李泰誣告長孫無忌謀反髙宗立命斬之無忌與褚遂良同心輔政髙宗亦尊禮二人恭己以聽之故永徽之政百姓阜安有貞觀之遺風

天后信重狄仁傑

久視元年太后信重內史狄仁傑羣臣莫及常謂之國老而不名仁傑好面引廷爭太后每屈意從之仁傑屢以老疾乞骸骨太后不許入見常止其拜仍免其宿直戒其同僚曰自非軍國大事勿以煩公及薨太后泣曰朝堂空矣自是朝廷有大事眾或不能決太后輒嘆曰天奪吾國老何太早邪

明皇以政事委李林甫

天寶三載明皇從容謂髙力士曰朕不出長安近十年天下無事朕欲髙居無爲悉以政事委林甫何如對曰天子巡狩古之制也且天下大柄不可假人彼威勢旣成誰敢復議之者明皇不悅

武宗不許李徳裕求去

會昌三年李徳裕乞退就閒局武宗曰卿每辭位使我旬日不得所今大事皆未就卿豈得求去

久任門

西漢黃霸不欲數易長吏

宣帝元康元年長吏許丞老病聾督郵白欲逐之霸曰許丞廉吏𨿽老尙能拜起送迎正頗重聽何傷或問其故霸曰數易長吏送故迎新之費及姦吏因緣絕簿書盜財物公私費耗甚多皆當出於民所易新吏又未必賢或不如其故徒相益爲亂凡治道去其泰甚者耳

王嘉言數易之獘

哀帝建平三年王嘉上疏曰孝文時吏居官者或長子孫以官爲氏倉氏庫氏則倉庫吏之後也其二千石長吏亦安官樂職然後上下相望莫有茍且之意其後稍稍變易公卿以下傳相促急又數攺更政事司部刺史舉劾苛細髮揚陰私吏或居官數月而退送故迎新交錯道路中材茍容求全下材懷危內顧一切營私者多二千石益輕賤吏民慢易之或持其防過增加成辠言於刺史司或上書告之眾庶知其易危小失意則有離畔之心

東漢朱浮言守宰數易

建武六年朱浮上疏曰昔堯舜之盛猶加三考大漢之興亦累功效吏皆積久至長子孫當時吏職何能悉治論議之徒豈不諠嘩蓋以爲天地之功不可倉卒艱難之業當累日也而間者守宰數見換易迎新相代疲勞道路尋其視事日淺未足昭見其職旣加嚴切人不自保迫於舉劾懼於刺譏故爭飾詐僞以希虛譽願陛下遊意於經年之外望治於一世之後天下幸甚帝采其言自是牧守易代頗簡

三年爲小滿

齊武帝永明元年宋末以治民之官六年過久約以三年爲斷謂之小滿而遷換去來又不能依三年之制詔自今一以小滿爲限

內外之任門

唐選臺閣分典大州

則天長安三年太后甞與宰相議及刺史縣令李嶠唐休璟等奏竊見朝廷物議逺近人情莫不重內官輕外職每除授牧伯皆再三披訴此來所遣外任多是貶累之人風俗不澄寔由於此望於臺閣寺監妙簡賢良分典大州共康庶績臣等請輟近侍率先具僚太后命書名探之得韋嗣立及禦史大夫楊再思等二十人制各以本官檢校刺史嗣立爲汴州刺史其後政迹可稱者惟常州刺史薛謙光徐州刺史司馬鍠而已

京官刺史出入常均

宗開元二年制選京官有才識者除都督刺史都督刺史有政迹者除京官使出入常均永爲恆式

班生此行何異登仙

四年以尙書右丞倪若水爲汴州刺史兼河南采訪使宗𨿽欲重都督刺史選京官才望者爲之然當時士大夫猶輕外任楊州采訪使班景倩入爲大理少卿過大梁若水餞之行立望其行塵久之乃返謂官屬曰班生此行何異登仙

源幹矅請其子外任

七年幹矅上言權要之家多任京官使俊乂之士沈廢於外臣三子皆在京請出其二人宗從之因下制稱幹矅之公命文武官效之於是出者百餘人

自選有聲望者爲刺史

十三年宗自選諸司長官有聲望者大理卿源光尙書左丞楊承令兵部侍郎冦泚等十一人爲刺史命宰相諸王及諸司長官臺郎禦史餞於洛濵供張甚盛賜以禦膳太常具樂內坊歌妓上自書十韻詩命將軍髙力士賜之

楊承令不欲外補

汾州刺史楊承令不欲外補意怏怏自言吾出守有由宗聞之怒貶睦州別駕

楊綰奏加京官俸

代宗大歷十二年元載以仕進者多樂京師惡其逼已乃制俸祿厚外官而薄京官京官不能自給常從外官乞貸楊綰常衮奏京官俸太薄詔加京官俸歳約十五萬六千餘緡

同官門

唐狄仁傑請代鄭崇質使絕域

儀鳯元年仁傑爲並州法曹同僚鄭崇質當使絕域崇質母老且病仁傑曰彼母如此豈可復使之有萬里之憂詣長史藺仁基請代之行仁基素與司馬李孝亷不葉因相謂曰吾輩豈可不自愧乎遂相與輯睦

杜肅告張徳屠殺

長壽元年五月禁天下屠殺右拾遺張徳生男三日私殺羊會同僚補闕杜肅懷一餤上表告之明日太后對仗謂徳曰聞卿生男甚喜徳拜謝太后曰何從得肉徳叩頭服罪太后曰朕禁屠宰吉凶不預然卿自令召客亦須擇人出肅表示之肅大慙舉朝欲唾其面

沈行思擊同列陳瓌

後梁開平四年吳越王鏐之巡湖州也畱沈行思爲巡檢使與盛師友俱歸行思謂同列陳瓌曰王若以師友爲刺史何以處我時瓌已得鏐密防遣行思詣府乃紿之曰何不自詣王所論之行思從之旣至數日瓌送其家亦至行思恨瓌賣己鏐自衣錦軍歸將吏迎謁行思取鍜錘擊瓌殺之因詣鏐與師友論功奪左右槊欲刺師友眾執之鏐斬行思以師友爲婺州刺史

僚屬門

晉郤超王珣能令桓溫喜怒

興寧元年桓溫以撫軍司馬王坦之爲長史又以郤超爲參軍王珣爲主簿每事必與二人謀之府中爲之語曰髯參軍短主簿能令公喜能令公怒溫气槪髙邁罕有所推與超言常自謂不能測傾身待之超亦深自結納珣與謝皆爲溫掾溫俱重之曰謝掾年四十必擁旄杖節王掾當作黒頭公皆未易才也

劉命謝晦爲參軍

義熈七年劉以劉穆之爲太尉司馬問穆之曰孟昶參佐誰堪入我府者穆之舉參軍謝晦卽命爲參軍嘗訊囚其旦刑獄參軍有疾以晦代之於車中一覽訊牒催促便下相府多事獄系殷積晦隨問酬辧曾無違謬由是奇之卽日署刑獄賊曹晦美風姿善言笑博贍多通深加賞愛

宋謝述惟勸義康退

元嘉十七年彭城王義康停省十餘日見文帝奉辭便下渚上惟對之慟哭余無所言初吳與太守謝述累佐義康數有規益早卒義康將南嘆曰昔謝述惟勸吾退劉班惟勸吾進今班存而述死其敗也宜哉文帝亦曰謝述若存義康必不至此

典籖權重刺史

孝建三年以宗慤爲豫州刺史故事府州部內論事皆籖前直敍所論之事置典籖以主之宋世諸皇子爲方鎭者多幼時主皆以親近左右領典籖典籖之權稍重至是𨿽長王臨藩素族出鎭典籖皆出納教命執其樞要刺史不得專其職任及慤爲豫州臨安吳喜爲典籖慤刑政所施喜每多違執慤大怒曰宗慤年將六十爲國竭命正得一州如斗大不能復與典籖共臨之喜稽顙流血乃止

諸州惟聞有籖帥不聞有刺史

齊建武元年初諸王出鎭皆置典籖主帥一方之事悉以委之時入奏事一歳數返時主輒與之閒語訪以州事刺史美惡專系其口自刺史以下莫不折節奉之恆慮弗及於是威行州部大爲姦利武陵王華爲江州性烈直不可干典籖趙渥之謂人曰今出都易刺史及見世祖盛毀之遂免還南海王子罕戍瑯邪欲暫遊東堂典籖姜秀不許子罕還泣謂母曰兒欲移五步亦不得與囚何異邵陵王子貞嘗求熊白廚人答典籖不在不敢與永明中巴東王子響殺劉寅等世祖聞之謂羣臣曰子響遂反戴僧靜大言曰諸王都自應反豈惟巴東明帝問其故對曰天王無罪而一時被囚取一挺藕一杯漿皆諮籖帥籖帥不在則竟日忍渴諸州惟聞有籖帥不聞有刺史何得不反竟陵王子良甞問眾曰士大夫何意詣籖帥參軍範云曰詣長史以下皆無益詣籖帥立有倍本之價不詣謂何子良有愧色及宣城王誅諸王皆令典籖殺之竟無一人能抗拒者孔珪聞之流涕曰齊之衡陽江夏最有意而復害之若不立籖帥故當不至於此宣城王亦深知典籖之獘乃詔自今諸州有急事當密以奏聞勿復遣典籖入都自是典籖之任浸輕矣

郭子儀貶髙郢僚佐多求去

大歷十三年郭子儀以朔方節度副使張曇性剛率謂其以武人輕己銜之孔目官吳曜爲子儀所任因而構之子儀怒誣奏曇扇動軍眾誅之掌書記髙郢力爭之子儀不聽奏貶郢猗氏丞旣而僚佐多以病求去子儀悔之悉薦之於朝曰吳曜誤我遂逐之

鄭從讜自擇參佐人謂小朝廷

廣明元年以鄭從讜同平章事充河東節度使康傅圭旣死河東兵益驕故以宰相鎭之使自擇參佐從讜奏以長安令王調爲副使前史館修撰劉崇爲節度判官趙崇爲觀察判官前進士劉崇魯爲推官時人謂之小朝廷言名士之多也

李克用以使引咨幕府

天復二年克用以使引咨幕府曰不貯軍食何以聚眾不置兵甲何以克敵不修城池何以扞禦利害之間請垂議度掌書記李襲吉獻議略曰國富不在倉儲兵彊不由眾寡人歸有徳神固害盈聚斂寧有盜臣苛政如有猛虎所以鹿臺將散周武以興齊庫旣焚晏嬰入賀又曰伏以變法不若養人攺作寧如舊貫韓建蓄財無數首事朱溫王珂變法如麻一朝降賊中山城非不峻蔡上兵非不多前事甚明可以爲戒

同年門

唐李絳對憲宗同年之問

元和七年以京兆尹元義方爲鄜坊觀察使李絳惡義方爲人故出之義方入謝因言李絳私其同年許季同除京兆少尹出臣鄜坊專作威福欺罔聰明憲宗曰朕諳李絳不如是明日將問之義方惶愧而出明日憲宗以詰絳曰人於同年固有情乎對曰同年乃四海九州之人偶同科第或登科然後相識情於何有且陛下不以臣愚備位宰相宰相職在量才授任若其人果才𨿽在兄弟子侄之中猶將用之況同年乎避嫌而棄才是乃便身非狥公也憲宗曰善朕知卿必不爾遂趣義方之官

皇甫鎛引令楚爲相

十四年以河陽節度使令楚同平章事楚與皇甫鎛同年進士故鎛引以爲相

通鑑總卷八下

欽定四庫全書

通鑑總卷九上

宋沈樞撰諫諍門

魏任座之言直

周威烈王二十三年魏文侯使樂羊伐中山克之以封其子擊文侯問於羣臣曰我何如主皆曰仁君任座曰君得中山不以封君之弟而以封君之子何謂仁君文侯怒任座趨出次問翟璜對曰仁君也文侯曰何以知之對曰臣聞君仁則臣直向者任座之言直臣以是知之文侯恱使翟璜召任座而反之親下堂迎之以爲上客

秦趙良諌商君之治秦

顯王三十一年初商君相秦用法嚴酷嘗臨渭論囚渭水盡赤爲相十年人多怨之趙良見商君商君問曰子觀我治秦孰與五羖大夫賢趙良曰千人之諾諾不如一士之諤諤僕請終日正言而無誅可乎商君曰諾趙良曰五羖大夫荊之鄙人也穆公舉之牛口之下而加之百姓之上秦國莫敢望焉相秦六七年而東伐鄭三置晉君一救荊禍其爲相也勞不坐乘暑不張蓋行於國中不從車乘不操干戈五羖大夫死秦國男女流涕童子不歌謡舂者不相杵今君之見也因嬖人景監以爲主其從政也淩轢公族殘傷百姓公子防杜門不出已八年矣君又殺祝懽而黥公孫賈詩曰得人者興失人者崩此數者非所以得人也君之出也後車載甲多力而駢脇者爲乘持矛而操闟防者旁車而趨此一物不具君固不出書曰恃徳者昌恃力者亡此數者非恃徳也君之危若朝露而尙貪商於之富寵秦國之政畜百姓之怨秦王一旦捐賔客而不立朝秦國之所以收君者豈其防哉商君弗從居五月而難作

漢樊噲說沛公還軍霸上

髙帝元年沛公西入咸陽諸將皆爭走金帛財物之府分之蕭何獨先入收秦丞相府圖籍藏之以此沛公得具知天下阨塞戶口多少彊弱之處沛公見秦宮室帷帳狗馬重寶婦女以千數意欲畱居之樊噲諫曰沛公欲有天下耶將爲富家翁耶凡此奢麗之物皆秦所以亡也沛公何用焉願急還霸上無畱宮中沛公不聴張良曰秦爲無道故沛公得至此夫爲天下除殘賊宜縞素爲資今始入秦卽安其樂此所謂助桀爲虐且忠言逆耳利於行毒藥苦口利於病願沛公聴樊噲言沛公乃還軍霸上

張良諫漢王立六國之後

三年楚數侵奪漢甬道漢軍乏食漢王與酈食其謀撓楚權食其曰昔湯伐桀封其後於武王伐紂封其後於宋今秦失徳棄義侵伐諸侯滅其社稷使無立錐之地陛下誠能復立六國之後楚必斂衽而朝漢王曰善趣刻印先生因行佩之矣張良從外來謁漢王方食曰客有爲我計撓楚權者具以酈生語告良良曰畫此計者陛下事去矣漢王曰何哉對曰臣請借前箸爲大王籌之昔湯武封桀紂之後者度能制其死生之命也今陛下能制項籍之死命乎其不可一也武王入殷表商容之閭釋箕子之囚封比干之墓今陛下能乎其不可二也發巨橋之粟散鹿臺之錢以賜貧窮今陛下能乎其不可三也殷事已畢偃革爲軒倒載干戈示天下不復用兵今陛下能乎其不可四也休馬華山之陽示以無爲今陛下能乎其不可五也放牛桃林之陰以示不復輸積今陛下能乎其不可六也天下游士離其親戚棄墳墓去故舊從陛下游者徒欲日夜望咫尺之地今復立六國之後天下游士各歸事其主從其親戚反其故舊墳墓陛下與誰取天下乎其不可七也且夫楚惟無彊六國立者復撓而從之陛下焉得而臣之其不可八也誠用客之謀陛下事去矣漢王輟食吐哺罵曰豎儒幾敗而公事令趣銷印

賈山言治亂之道

文帝二年賈山上書言治亂之道曰臣聞雷霆之所擊無不摧折者萬鈞之所壓無不糜滅者今人主之威非特雷霆也埶重非特萬鈞也開道而求諌和顏色而受之用其言而顯其身士猶恐懼而不敢自盡又況於縱欲恣暴惡聞其過乎震之以威壓之以重𨿽有堯舜之智孟賁之勇豈有不摧折者哉如此則人主不得聞其過社稷危矣

文帝止輦受言

文帝每朝郎從官上書疏未嘗不止輦受其言言不可用置之言可用采之未嘗不稱善文帝從霸陵上欲西馳下峻阪中郎將袁盎騎並車擥轡曰臣聞千金之子坐不垂堂聖主不乘危不徼幸今陛下騁六飛馳下峻山有如馬驚車敗陛下縱自輕柰髙廟太后何文帝乃止文帝所幸愼夫人在禁中常與皇后同席坐及坐袁盎引郤愼夫人坐愼夫人怒文帝亦怒盎因前說曰臣聞尊卑有序則上下和今陛下旣已立後愼夫人乃妾妾主豈可與同坐哉陛下獨不見人彘乎於是文帝乃說召語愼夫人愼夫人賜盎金五十斤

文帝詔除誹謗訞言之罪

詔曰古之治天下朝有進善之旌誹謗之木所以通治道而來諫者也今法有誹謗訞言之罪是使眾臣不敢盡情而上無由聞過失也將何以來逺方之賢良其除之

魏相乞賞韓義子以旌諫臣

元鳳元年文學魏相對防以爲日者燕王爲無道韓義出身彊諫爲王所殺義無比干之親而蹈比干之節宜顯賞其子以示天下明爲人臣之義乃擢義子延壽爲諫大夫

宣帝出諫官以補郡吏

元康元年宣帝選博士諌大夫通政事者補郡國守相以蕭望之爲平原太守望之上疏曰陛下哀湣百姓恐徳之不究悉出諌官以補郡吏朝無爭臣則不知過所謂憂其末而忘其本者也宣帝乃徴望之入守少府

貢禹勸元帝節儉

初元元年元帝素聞瑯邪王吉貢禹皆明經潔行遣使者徴之吉道病卒禹至拜爲諌大夫元帝數虛己問以政事禹奏言古者人君節儉什一而稅亡它賦役故家給人足髙祖孝文孝景皇帝宮女不過十餘人廐馬百餘匹後世爭爲奢侈轉轉益甚臣下亦相放效臣愚以爲如太古難宜少放古以自節焉方今宮室已定無可柰何矣其餘盡可減損故時齊三服官輸物不過十笥方今齊三服官作工各數千人一嵗費數鉅萬廐馬食粟將萬匹武帝時又多取好女至數千人以塡後宮及棄天下多藏金錢財物鳥獸魚鼈凡百九十物又皆以後宮女置於園陵至孝宣皇帝時陛下惡有所言羣臣亦隨故事甚可痛也故使天下承化取女皆大過度諸侯妻妾或至數百人豪富吏民畜歌者至數十人是以內多怨女外多曠夫及眾庶埋皆虛地上以實地下其過自上生皆在大臣循故事之辠也惟陛下深察古道從其儉者大減損乘輿服禦器物三分去二擇後宮賢者畱二十人余悉歸之及諸陵園女無子者宜悉遣廐馬可無過數十匹獨捨長安城南地以爲田獵之囿以方今天下饑饉可無大自損減以救之稱天意乎天生聖人蓋爲萬民非獨使自娛樂而已也天子納善其言下詔令諸宮館希禦幸者勿繕治太僕減谷食馬水衡省肉食獸臣光曰忠臣之事君也責其所難則其易者不勞而正補其所短則其長者不勸而遂孝元踐位之初虛心以問禹禹宜先其所急後其所緩然則優遊不斷讒佞用權當時之大患也而禹不以爲言恭謹節儉孝元之素志也而禹孜孜言之何哉使禹之智不足以知烏得爲賢知而不言爲罪愈大矣

薛廣徳諫元帝禦樓船

永光元年元帝酎祭宗廟出便門欲禦樓船薛廣徳當乘輿車免冠頓首曰宜從橋詔曰大夫冠廣徳曰陛下不聴臣臣自刎以血污車輪陛下不得入廟矣元帝不說先敺光禒大夫張猛進曰臣聞主聖臣直乘船危就橋安聖主不乘危禦史大夫言可聴元帝曰曉人不當如是邪乃從橋

劉輔諌立趙倢伃

永始元年成帝欲立趙倢伃爲皇后諌大夫劉輔上書言昔武王周公承順天地以饗魚烏之瑞然猶君臣祗懼動色相戒況於季世不防繼嗣之福屢受威怒之異者虖𨿽夙夜自責攺過易行畏天命念祖業妙選有徳之世考卜窈窕之女以承宗廟順神只心塞天下望子孫之祥猶恐晚暮今乃觸情縱欲傾於卑賤之女欲以母天下不畏於天不媿於人惑莫大焉裏語曰腐木不可以爲柱卑人不可以爲主天人之所不予必有禍而無福臣竊傷心不敢不盡死書奏成帝使侍禦史收縛輔系掖庭祕獄羣臣莫知其故於是左將軍辛慶忌等俱上書曰竊見劉輔前以縣令求見擢爲諫大夫此其言必有卓詭切至當聖心者旬月之間收下祕獄臣等愚以爲輔幸得托公族之親在諫臣之列新從下土來未知朝廷體獨觸忌諱不足深過小罪宜隠忍而已如有大惡宜暴治理官與眾共之今天心未豫災異屢降水旱疊臻方當隆寛廣問襃直盡下之時也而行慘急之誅於諫爭之臣震驚羣下失忠直心公卿以下見陛下進用輔亟而折傷之暴人有懼心精銳銷耎莫敢盡節正言非所以昭有虞之聴廣徳美之風臣等竊深傷之成帝乃徙系輔共工獄減死罪一等論爲鬼薪

谷永言事有內應

二年谷永爲涼州刺史奏事京師訖當之部成帝使尙書問永受所欲言永對曰臣聞王天下有國家者患在上有危亡之事而危亡之言不得上聞如使危亡之言輒上聞則商周不易姓而疊興三王不變攺而更用陛下誠垂寛明之聴無忌諱之誅使芻蕘之臣得盡所聞於前羣臣之上願社稷之長福也陛下棄萬乘之至貴樂家人之賤事崇聚僄輕無義小人以爲私客數離深宮之固挺身晨夜與羣小相隨烏集雜會醉飽吏民之家亂服共坐流湎媟嫚混殽無別黽勉遁樂晝夜在路典門戶奉宿衛之臣執干戈而守空宮公卿百僚不知陛下所在積數年矣王者以民爲基民以財爲本財竭則下畔下畔則上亡是以明王愛養基本不敢窮極使民如承大祭今陛下輕奪民財不愛民力聴邪臣之計去髙敞初陵攺作昌陵役百幹谿費擬驪山靡敝天下五年不成而後反故百姓愁恨感天饑饉仍臻流散冗食餒死於道以百萬數公家無一年之畜百姓無旬日之儲上下俱匱無以相救爲人後嗣守人功業如此豈不負哉成帝性寛好文辭而溺於燕樂皆皇太后與諸舅夙夜所常憂至親難數言故推永等使因天變而切諫勸成帝納用之永自知有內應展意無所依違每言事輒見答禮至上此對成帝大怒

孔光所言輒削艸槁

孔光領尙書典樞機十餘年守法度修故事成帝有所問據經法以心所安而對不希指茍合如或不從不敢彊諌諍以是久而安時有所言輒削艸槁以爲章主之過以訐忠直人臣大罪也有所薦舉惟恐其人之聞知沐日歸休兄弟妻子燕語終不及朝省政事或問光溫室省中樹皆何木也光嘿不應更答以它語其不泄如是

師丹以奏事漏泄獲罪

建平元年師丹使吏書奏吏私冩其艸丁傅子弟聞之使人上書告丹上封事行道人徧持其書哀帝以問軍中朝臣皆對曰忠臣不顯諫大臣奏事不宜漏泄宜下廷尉治事下廷尉劾丹大不敬事未決給事中博士申咸炔欽上書言丹經行無比自近世大臣能若丹者少發憤懣奏封事不及深思逺慮使主簿書漏泄之過不在丹以此貶黜恐不厭眾心哀帝貶咸欽秩各二等遂防免丹尙書令唐林上疏曰竊見免大司空丹策書泰深痛切君子作文爲賢者諱丹經爲世儒宗徳爲國黃耇親傅聖躬位在三公所坐者防海內未見其大過事旣以往免爵太重京師識者咸以爲宜復丹爵邑使奉朝請惟陛下裁覽哀帝從林言下詔賜丹爵闗內侯

鮑宣上書論七亡七死

四年諫大夫渤海鮑宣上書曰竊見孝成皇帝時外親持權人人牽引所私以充塞朝廷妨賢人路濁亂天下奢泰亡度窮困百姓是以日食且十彗星四起危亡之徴陛下所親見也今柰何反覆劇於前乎今民有七亡陰陽不和水旱爲災一亡也縣官重責更賦租稅二亡也貪吏並公受取不已三亡也豪彊大姓蠶食亡厭四亡也苛吏繇役失農桑時五亡也部落鼓鳴男女遮列六亡也盜賊刼略取民財物七亡也七亡尙可又有七死酷吏毆殺一死也治獄深刻二死也寃防亡辜三死也盜賊橫發四死也怨讎相殘五死也嵗惡饑餓六死也時气疾疫七死也民有七亡而無一得欲望國安誠難民有七死而無一生欲望刑措誠難此非公卿守相貪殘成化之所致邪羣臣幸得居尊官食重祿豈有肯加惻隠於細民助陛下流敎化者邪志但在營私家稱賔客爲姦利而已以茍容曲從爲賢以拱黙屍祿爲智謂如臣宣等爲愚陛下擢臣巖穴誠冀有益毫毛豈徒欲使臣美食大官重髙門之地哉天下乃皇天之天下也陛下上爲皇天子下爲黎庶父母爲天牧養元元視之當如一合屍鳩之詩今貧民菜食不厭衣又穿空父子夫婦不能相保誠可爲酸鼻陛下不救將安所歸命乎柰何獨私養外親與幸臣董賢多賞賜以大萬數使奴從賔客漿酒藿肉蒼頭廬兒皆用致富非天意也及汝昌侯傅商亡功而封夫官爵非陛下之官爵乃天下之官爵也陛下取非其官官非其人而望天說民服豈不難哉宣語𨿽刻切哀帝以宣名儒優容之

申屠剛謂忠言至諫希得用

建武五年申屠剛諌隗囂曰夫未至豫言固常爲虛及其已至又無所及是以忠言至諫希得爲用誠願反覆愚老之言囂不納

鐘離意獨敢諫諍

永平三年明帝性褊察好以耳目隱發爲明公卿大臣數被詆毀近臣尙書以下至見提曳嘗以事怒郎藥崧以杖撞之崧走入牀下明帝怒甚疾言曰郎出崧乃曰天子穆穆諸侯皇皇未聞人君自起撞郎明帝乃赦之是時朝廷莫不悚栗爭爲嚴切以避誅責惟鐘離意獨敢諫爭數封還詔書臣下過失輒救解之防連有變異意上疏曰陛下畏敬鬼神憂卹黎元而天气未和寒暑違節者咎在羣臣不能宣化治職而以苛刻爲俗百官無相親之心吏民無雍雍之志至於感逆和气以致天災百姓可以徳勝難以力服鹿鳴之詩必言宴樂者以人神之心洽然後天气和也願陛下垂聖徳緩刑罰順時气以調陰陽明帝𨿽不能時用然知其至誠終愛厚之

陳蕃諌桓帝遊獵

延熹六年桓帝校獵廣成遂幸函谷闗上林苑光祿勲陳蕃上疏諌曰安平之時遊畋宜有節況今有三空之戹哉田野空朝廷空倉庫空加之兵戎未戢四方離散是陛下焦心毀顏坐以待旦之時也豈宜旗曜武騁心輿馬之觀乎又前秋多雨民始種麥今失其勸種之時而令給驅禽除路之役非賢聖卹民之意也書奏不納

劉瑜說桓帝開廣諌道

八年太尉楊秉薨秉爲人淸白寡欲嘗稱我有三不惑酒色財也秉旣沒所舉賢良廣陵劉瑜乃至京師上書言中官不當比肩裂土競立嗣繼體傳爵又嬖女充積冗食空宮傷生費國又第捨增多窮極奇巧掘山攻石促以嚴刑州郡官府各自考事姦情賕賂皆爲吏餌民愁鬱結起入賊黨官輒興兵誅討其罪貧困之民或有賣其首級以要酬賞父兄相代殘身妻孥相視分裂又陛下好防行近習之家私幸宦者之舍賔客市買燻灼道路因此暴縱無所不容惟陛下開廣諌道博觀前古逺佞邪之人放鄭衛之聲則政致和平徳感祥風矣詔特召瑜問災咎之徴執政者欲令瑜依違其辭乃更防以它事瑜復悉心對八千餘言有切於前拜爲議郎

魏辛毗引裾諌徙士卒

黃初元年文帝欲徙冀州士卒家十萬戶實河南時天旱蝗民饑羣司以爲不可而帝意甚盛侍中辛毗與朝臣俱求見文帝知其欲諌作色以待之皆莫敢言毗曰陛下欲徙士家其計安出文帝曰卿謂我徙之非邪毗曰誠以爲非也文帝曰吾不與卿議也毗曰陛下不以臣不肖置之左右厠之謀議之官安得不與臣議邪臣所言非私也乃社稷之慮也安得怒臣文帝不答起入內毗隨而引其裾文帝遂奮衣不還良久乃出曰佐治卿持我何太急邪毗曰今徙旣失民心又無以食也故臣不敢不力爭文帝乃徙其半文帝嘗出射雉顧羣臣曰射雉樂哉毗對曰於陛下甚樂於羣下甚若文帝黙然後遂爲之稀出

吳張紘臨困畱牋

太和三年吳張紘還吳迎家道病卒臨困授子靖畱牋曰自古有國有家者咸欲修徳政以比隆盛世至於其治多不馨香非無忠臣賢佐也由主不勝其情弗能用耳夫人情憚難而趨易好同而惡異與治道相反傳曰從善如登從惡如崩言善之難也人君承奕世之基據自然之埶操八柄之威甘易同之歡無假取於人而忠臣挾難進之術吐逆耳之言其不合也不亦宜子離則有釁巧辧緣間於小忠戀於恩愛賢愚雜錯黜陟失敍其所由來情亂之也故明君寤之求賢如饑渇受諫而不厭抑情損欲以義割恩則上無偏謬之授下無希冀之望矣吳主省書爲之流涕

陳羣每上封事輒削其艸

靑龍四年潁陰靖侯陳羣卒羣前後數陳得失每上封事輒削其艸時人及其子弟莫能知也論者或譏羣居位拱黙正始中詔撰羣臣上書以爲名臣奏議朝士乃見羣諫事皆嘆息焉

晉武帝不罪忠讜之言

泰始八年武帝與右軍皇甫陶論事陶與武帝爭言散騎常侍鄭徽表請罪之武帝曰忠讜之言惟患不聞徽越職妄奏豈朕之意遂免徽官

漢劉殷不犯顏忤防

永嘉六年漢大昌文獻公劉殷卒殷爲相不犯顏忤防然因事進規補益甚多漢主聰每與羣臣議政事殷無所是非羣臣出殷獨畱爲聰敷暢條理商確事宜聰未嘗不從之殷常戒子孫曰事君當務幾諌凡人尙不可面斥其過況萬乘乎夫幾諌之功無異犯顏但不彰君之過所以爲優耳官至侍中太保錄尙書賜劍履上殿入朝不趨乘輿入殿然殷在公卿間常恂恂有卑讓之色故能處驕暴之國保其富貴不失令名以壽考自終

陳元達諌劉聰起防儀殿

建興元年漢主聰立貴嬪劉娥爲皇后爲之起防儀殿廷尉陳元達切諌以爲天生民而樹之君使司牧之非以兆民之命窮一人之欲也晉氏失徳大漢受之蒼生引領庶幾息肩是以光文皇帝身衣大布居無重茵后妃不衣錦綺乘輿馬不食粟愛民故也陛下踐阼以來已作殿觀四十餘所加之軍旅數興饋運不息饑饉疾疫死亡相繼而益思營繕豈爲民父母之意乎今有晉遺西據闗中南擅江表李雄奄有巴蜀王浚劉琨窺窬肘腋石勒曹嶷貢稟漸疎陛下釋此不憂乃更爲中宮作殿豈目前之所急乎昔太宗居治安之世粟帛流衍猶愛百金之費息露臺之役陛下承荒亂之餘所有之地不過太宗之二郡戰守之備非特匈奴南越而已而宮室之侈乃至於此臣所以不敢不冒死而言也聰大怒曰朕爲天子營一殿何問汝鼠子乎乃敢妄言沮眾不殺此鼠子朕殿不成命左右曳出斬之時聰在逍遙園李中堂元達先鎖而入卽以鎖鎖堂下樹呼曰臣所言者社稷之計而陛下殺臣朱云有言臣得與龍逢比干遊足矣左右曳之不能動大司徒任顗等叩頭出血曰元達盡忠竭慮知無不言臣等竊祿偸安每見之未嘗不發愧今所言𨿽狂直願陛下容之因諌諍而斬列卿其如後世何聰黙然劉后聞之宻敕左右停刑手疏上言今宮室已備無煩更營四海未壹宜愛民力廷尉之言社稷之福也陛下宜加封賞而更誅之四海謂陛下何如哉夫忠臣進諫者固不顧其身也而人主拒諫者亦不顧其身也陛下爲妾營殿而殺諫臣使忠良結舌者由妾逺近怨怒者由妾公私困者由妾社稷阽危者由妾天下之罪皆萃於妾妾何以當之妾誠無面目復奉巾櫛願賜死此堂以塞陛下之過聰覽之變色任顗等叩頭流涕不已聰命顗等冠履就坐引元達上以劉氏表示之曰外輔如公內輔如後朕復何憂賜顗等粟帛各有差更命逍遙園曰納賢園李中堂曰愧賢堂聰謂元達曰卿當畏朕而反使朕畏卿邪

陳元達諫劉聰立三後

建興三年漢主聰納中防軍靳凖二女月光月華立月光爲上皇后劉貴妃爲左皇后月華爲右皇后左司陳元達極諫以爲並立三後非禮也聰不恱以元達爲右光祿大夫外示優崇實奪其權於是太尉範隆等皆請以位讓元達聰乃復以元達爲禦史大夫儀同三司月光有穢行元達奏之聰不得已廢之月光慙恚自殺聰恨元達

河間王易極諌劉聰

四年漢主聰出臨上秋閤命收陳休卜崇及綦毋達公師彧王琰田歆朱諧並誅之皆宦官所惡也卜幹泣諌曰陛下方側席求賢而一旦戮卿大夫七人皆國之忠良無乃不可乎詔尙在臣所未敢宣露願陛下熟思之因叩頭流血王沈叱幹曰卜侍中欲拒詔乎聰免幹爲庶人太宰河間王易等皆詣闕表諌曰王沈等矯弄詔防欺誣日月內謟陛下外佞相國威權之重侔於人主多樹姦黨毒流海內知休等忠臣爲國盡節恐發其姦狀故巧爲誣防陛下不察遽加極刑痛徹天地賢愚傷懼請免沈等官付有司治罪聰問沈等於相國粲粲盛稱沈等忠淸聰恱封沈等爲列侯太宰易又詣闕上疏極諌聰大怒手壊其疏易忿恚而卒易素忠直陳元達倚之爲援得盡諌爭及卒元達哭之慟曰人之云亡邦國殄悴吾旣不復能言安用黙黙茍生乎歸而自殺

前趙遊子逺在幽囚不忘諌諍

東晉太興三年趙將解虎及長水校尉尹車謀反與巴酋句徐庫彭等相結事覺虎車皆伏誅趙主曜囚徐彭等五十餘人於阿房殺之光祿大夫遊子逺諌曰聖王用刑惟誅元惡而已不宜多殺爭之叩頭流血曜怒以爲助逆而囚之盡殺徐彭等屍諸市十日乃投於水於是巴眾盡反推巴酋句渠知爲主自稱大秦攺元曰平趙四山氐羌巴羯應之者三十餘萬闗中大亂城門晝閉子逺又從獄中上表諌爭曜手毀其表曰大荔奴不憂命在須防猶敢如此嫌死晚邪叱左右速殺之中山王雅郭汜朱紀呼延晏等諫曰子逺幽囚禍在不測猶不忘諫爭忠之至也陛下縱不能用柰何殺之若子逺朝誅臣等亦當夕死以彰陛下之過天下將皆捨陛下而去陛下誰與居乎曜意解乃赦之

苻秦王洛諫畋獵

咸安元年秦王堅如鄴獵於西山旬餘忘返伶人王洛叩馬諫曰陛下羣生所系今久獵不歸一旦患生不虞柰太後天下何堅爲之罷獵還宮王猛因進言曰畋獵誠非急務王洛之言不可忘也堅賜洛帛百匹拜官箴左右自是不復獵

宋扶令育上表被誅

元嘉十八年彭城王義康至豫章辭刺史以義康都督江交廣三州諸軍事前龍驤參軍巴東扶令育詣闕上表稱昔袁盎諫漢文帝曰淮南王若道路遇霜露死陛下有殺弔之名文帝不用追悔無及彭城王義康先朝之愛子陛下之次弟若有迷謬之愆正可數之以善惡之以義方柰何信疑似之嫌一旦黜削逺送南垂艸萊黔首皆爲陛下痛之廬陵往事足爲鑑恐義康年窮命盡奄忽於南臣𨿽防賤竊爲陛下羞之陛下徒知惡枝之宜伐豈知伐枝之傷樹伏願亟召義康返於京甸兄弟協和君臣輯睦則四海之望塞多言之路絕矣何必司徒公楊州牧然後可以置彭城王哉若臣所言於國爲非請伏重誅以謝陛下表奏卽收付建康獄賜死裴子野論曰夫在上爲善若雲行雨施萬物受其賜及其惡也若天裂地震萬物所驚駭其誰弗知其誰弗見豈戮一人之身鉗一夫之口所能攘逃所能弭滅哉是皆不勝其忿怒而有增於疾疹也以太祖之含尙掩耳於彭城之戮自斯以後誰易由言有宋累葉罕聞直諒豈骨鯁之气俗愧前古抑時王刑政使之然乎張約隕於權臣扶育斃於哲後宋之鼎鑊吁可畏哉

北魏古弼以奏事不聴擊劉樹

二十一年魏太子始總百揆命侍中中書監穆壽司徒崔浩侍中張黎古弼輔太子決庶政古弼爲人忠愼質直嘗以上谷囿太廣乞減大半以賜貧民入見魏世祖欲奏其事世祖方與給事中劉樹圍碁志不在弼弼侍坐良久不獲陳聞忽起捽樹頭掣下牀搏其耳毆其背曰朝廷不治實爾之罪世祖失容捨碁曰不聴奏事朕之過也樹何罪置之弼具以狀聞世祖皆可其奏弼曰爲人臣無禮至此其罪大矣出詣公車免冠徒跣請罪世祖召入謂曰吾聞築社之役蹇蹷而築之端冕而事之神降之福然則卿有何罪其冠履就職茍有可以利社稷便百姓者竭力爲之勿顧慮也

髙允皆面陳其事

大明二年魏中書侍郎髙允好切諫朝廷事有不便允輒求見髙宗常屏左右以待之或自朝至暮或連日不出羣臣莫知其所言語或痛切髙宗所不忍聞命左右扶出然終善遇之時有上事爲激訐者髙宗省之謂羣臣曰君父一也父有過子何不作書於眾中諫之而於私室屏處諫者豈非不欲其父之惡彰於外邪至於事君何獨不然君有得失不能面陳而上表顯諌欲以彰君之短明己之直此豈忠臣所爲乎如髙允者乃眞忠臣也朕有過未嘗不面言至有朕所不堪聞者允皆無所避朕聞其過而天下不知可不謂忠乎允所與同徴者遊雅等皆至大官封侯部下吏至刺史二千石者亦數十百人而允爲郎二十七年不徙官髙宗謂羣臣曰汝等𨿽執弓刀在朕左右徒立耳未嘗有一言規正惟伺朕喜恱之際祈官乞爵今皆無功而至王公允執筆佐我國家數十年爲益不少不過爲郎汝等不自愧乎乃拜允中書令

周朗以言事切直見殺

四年前廬陵內史周朗言事切直孝武帝銜之使有司奏朗母防不如禮傳送寧州於道殺之朗之行也侍中蔡興宗方在直請與朗別坐白衣領職

沈懷文數以直諫忤防

六年初侍中沈懷文數以直諫忤防孝武帝嘗出射雉風雨至懷文與王彧江智淵約相與諫防召入雉場懷文曰風雨如此非聖躬所宜冒彧曰懷文所啟宜從智淵未及言孝武帝注弩作色曰卿欲效顏竣邪何以恆知人事每孝武帝燕集在坐者皆令沈醉嘲謔無度懷文素不飲酒又不好戲調武帝謂故欲異己謝莊嘗戒懷文曰卿每與人異亦何可久懷文曰吾少來如此豈可一朝而變非欲異物性所得耳孝武帝乃出懷文爲晉安王子勛徵虜長史領廣陵太守懷文猶未發爲有司所糾免官禁錮十年懷文賣宅欲還東孝武帝聞之大怒收付廷尉賜懷文死

明帝每優容虞願

泰始七年明帝以故第爲湘宮寺備極壯麗欲造十級浮圗而不能乃分爲二新安太守巢尙之罷郡入見明帝謂曰卿至湘宮寺未此是我大功徳用錢不少通直散騎侍郎虞願侍側曰此皆百姓賣兒貼婦錢所爲佛若有知當慈悲嗟湣罪髙浮圖何功徳之有侍坐者失色明帝怒使人驅下殿願徐去無異容明帝好圍碁碁甚拙與第一品彭城丞王抗圍碁抗每假借之曰皇帝飛碁臣抗不能斷明帝終不悟好之愈篤願又曰堯以此教丹朱非人主所宜好也明帝𨿽怒甚以願王國舊臣每優容之

北魏髙祖羣臣使諌

齊建武二年魏髙祖謂羣臣曰國家從來有一事可嘆臣下莫肯公言得失是也夫人君患不能納諌人臣患不能盡忠自今朕舉一人如有不可卿等直言其失若有才能而朕所不識卿等亦當舉之如是得人者有賞不言者有罪卿等當知之

範云諌梁公納東昏余妃

梁天監元年梁公蕭衍納東昏余妃頗妨政事範云以爲言梁公未之從云與侍中領軍將軍王茂同入見云曰昔沛公入闗婦女無所幸此範增所以畏其志大也今明公始定建康海內想望風聲柰何襲亂亡之迹以女徳爲累乎王茂起拜曰範云言是也公必以天下爲念無宜畱此梁公黙然云卽請以余氏賚王茂梁公賢其意而許之明日賜云茂錢各百萬

江子四極言政治得失

大同二年尙書右丞考城江子四上封事極言政治得失詔曰古人有言屋漏在上知之在下朕有過失不能自覺江子四等封事所言尙書可時加檢括於民有蠧患者宜速詳啟

西魏置紙筆以求得失

五年魏置紙筆於陽武門外以求得失

北齊永安王浚以忠諫被囚

陳永定元年齊顯祖之爲太原公也與永安王浚偕見世宗顯祖有時洟出浚責顯祖左右曰何不爲二兄拭鼻顯祖心銜之及卽位浚爲靑州刺史聰明矜恕吏民恱之浚以顯祖嗜酒私謂近親曰二兄因酒敗徳朝臣無敢諌者大敵未滅吾甚以爲憂欲乘驛至鄴面諌不知用吾不或宻以白顯祖顯祖益銜之浚入朝從幸東山顯祖裸裎爲樂浚進諌曰此非人主所宜顯祖不恱浚又於屏處召楊愔譏其不諌顯祖時不欲大臣與諸王交通愔懼奏之顯祖大怒曰小人由來難忍遂罷酒還宮浚尋還州又上書切諌詔徴浚浚懼禍謝疾不至顯祖遣馳驛收浚老防泣送者數千人至鄴與上黨王渙皆盛以鐵籠置於北城地牢飲食溲穢共在一所

北周樂運陳宣帝八失

陳太建十一年周宣帝居防才逾年卽肆聲樂魚龍百戲常陳殿前累日繼夜不知休息多聚美女以實後宮增置位號不可詳錄遊宴沈湎或旬日不出羣臣請事者皆因宦者奏之於是樂運輿櫬詣朝堂陳宣帝八失其一以爲大尊比來事多獨斷不參諸宰輔與眾共之其二搜美女以實後宮儀同以上女不許輒嫁貴賤同怨其三大尊一入後宮數日不出所須聞奏多附宦者其四下詔寛刑未及半年更嚴前制其五髙祖斵雕爲朴崩未逾年而遽窮奢麗其六徭賦下民以奉俳優角抵其七上書字誤者卽治其罪杜獻書之路其八象垂誠不能諮諏善道修布徳政若不革玆八事臣見周廟不血食矣宣帝大怒將殺之朝臣恐懼莫有救者內史中大夫元巖詣閤請見曰樂運不顧其死欲以求名陛下不如勞而遣之以廣聖度宣帝頗感悟明日召運謂曰朕昨夜思卿所奏實爲忠臣賜禦食而罷之

隋劉行本諫文帝笞郎官

十三年隋文帝嘗怒一郎於殿前笞之諫議大夫劉行本進曰此人素淸其過又小願少寛之文帝不顧行本於是正當文帝前曰陛下不以臣不肖置臣左右臣言若是陛下安得不聴若非當致之於理豈得輕臣而不顧也因置笏於地而退文帝斂容謝之遂原所笞者

隋帝性不喜人諌

大業九年帝從容謂祕書郎虞世南曰我性不喜人諌若位望通顯而諫以求名者彌所不耐至於卑賤之士𨿽少寛假然卒不置之地上汝其知之

蘇威言盜賊獲罪

十二年帝問侍臣盜賊左翊衛大將軍宇文述曰漸少帝曰比從來少幾何對曰不能什一納言蘇威引身隠柱帝呼前問之對曰臣非所司不委多少但患漸近帝曰何謂也威曰他日賊據長白山今近在汜水且往日租賦丁役今皆何在豈非其人皆化爲盜乎比見奏賊皆不以實遂使失於支計不時剪除又昔在鴈門許罷徵遼今復徴發賊何由息帝不恱而罷尋屬五月五日百僚多饋珍玩威獨獻尙書或譛之曰尙書有五子之歌威意甚不遜帝益怒頃之帝問威以伐髙麗事威欲帝知天下多盜對曰今玆之役願不發兵但赦羣盜自可得數十萬遣之東徵彼喜於免罪爭務立功髙麗可滅帝不懌威出禦史大夫裴蘊奏曰此大不遜天下何處有多許賊帝曰老革多姦以賊脇我欲批其口且復隠忍蘊知帝意遣河南白衣張行本奏威昔在髙陽典選濫授人官畏怯突厥請還京師帝令案驗獄成下詔數威罪狀除名爲民後月餘復有奏威與突厥陰圗不軌者事下裴蘊推之蘊處威死威無以自明但摧謝而已帝憫而釋之曰未忍卽殺遂並其子孫三世皆除名

帝殺諫臣

江都新作龍舟成送東都宇文述勸幸江都帝從之右衛大將軍趙才諌曰今百姓疲勞府藏空竭盜賊蜂起禁令不行願陛下還京師安兆庶帝大怒以才屬吏旬日意解乃出之朝臣皆不欲行帝意甚堅無敢諌者建節尉任宗上書極諌卽日於朝堂杖殺之帝幸江都命越王侗等總畱後事帝以詩畱別宮人曰我夢江都好徵遼亦偶然奉信郎崔民象以盜賊充斥於建國門上表諌帝大怒先解其頥然後斬之

唐孫伏伽上表諫髙祖

武徳元年萬年縣法曹孫伏伽上表以爲隋以惡聞其過亡天下陛下龍飛晉陽逺近響應未期年而登帝位徒知得之之易不知隋失之之不難也臣謂宜易其覆轍務盡下情凡人君言動不可不愼竊見陛下今日卽位而明日有獻鷂鶵者此乃少年之事豈聖主所須哉又百戲散樂亡國淫聲近太常於民間借婦女裙襦五百餘襲以充妓衣擬五月五日武門遊戲此亦非所以爲子孫法也凡如此悉宜廢罷善惡之習朝廷漸染易以移人皇太子諸王參僚左右宜謹擇其人其有門風不能雍睦爲人素無行義専好奢靡以聲色遊獵爲事者皆不可使之親近也自古及今骨肉乖離以至敗國亡家未有不因左右離間而然也願陛下愼之髙祖省表大恱下詔襃稱擢爲治書侍禦史賜帛三百匹仍頒示逺近

髙祖以李綱孫伏伽爲第一

二年髙祖考第羣臣以李綱孫伏伽爲第一因置酒髙防謂裴寂等曰隋氏以主驕臣謟亡天下朕卽位以來每虛心求諫然惟李綱差盡忠欵孫伏伽可謂誠直餘人猶踵風俛首而已豈朕所望哉朕視卿如愛子卿當視朕如慈父有懷必盡勿自隠也因命捨君臣之敬極歡而罷

蘇世長似直而多詐

四年以蘇世長爲諌議大夫嘗從校獵髙陵大獲禽獸髙祖顧羣臣曰今日畋樂乎世長對曰陛下游獵薄廢萬機不滿十旬未足爲樂髙祖變色旣而笑曰狂態復發邪對曰於臣則狂於陛下甚忠嘗侍宴披香殿酒酣謂髙祖曰此殿帝之所爲邪髙祖曰卿諌似直而實多詐豈不知此殿朕所爲而謂之帝乎對曰臣實不知但見其華侈如傾官鹿臺非興王之所爲故也若陛下爲之誠非所宜臣昔侍陛下於武功見所居宅僅庇風雨當時亦以爲足今因隋之宮室已極侈矣而又增之將何以矯其失乎髙祖深然之

張蘊古上大寶箴

九年前幽州記室直中書省張蘊古上大寶箴其略曰聖人受命極溺亨屯故以一人治天下不以天下奉一人又曰壯九重於內所居不過容膝彼昬不知瑤其臺而瓊其室羅八珍於前所食不過適口惟狂罔念丘其糟而池其酒又曰勿沒沒而闇勿察察而明𨿽冕旒蔽目而視於未形𨿽黈纊塞耳而聴於無聲太宗嘉之賜以束帛除大理丞

裴矩諌太宗殺受賂之吏

太宗患吏多受賕宻使左右試賂之有司門令史受絹一匹太宗欲殺之民部尙書裴矩諫曰爲吏受賂罪誠當死但陛下使人遺之而受乃防人於法也恐非所謂道之以徳齊之以禮太宗恱召文武五品以上告之曰裴矩能當官力爭不爲面從儻每事皆然何憂不治

太宗命諌官隨三品入閤

貞觀元年制自今中書門下及三品以上入閤議事皆命諫官隨之有失輒諫

太宗延見京宮問政事得失

太宗謂太子少師蕭瑀曰朕少好弓矢得良弓十數自謂無以加近以示弓工乃曰皆非良材朕問其故工曰木心不直則脈理皆邪弓𨿽勁而發矢不直朕始寤向者辧之未精也朕以弓矢定四方識之猶未能盡況天下之務其能徧知乎乃命京官五品以上更宿中書內省數延見問以民間疾苦及政事得失

太宗冀聞規諌

太宗神采英毅羣臣進見者皆失舉措太宗知之每見人奏事必假以辭色冀聞規諌嘗謂公卿曰人欲自見其形必資明鏡君欲自知其過必待忠臣茍其君愎諌自賢其臣阿諛順防君旣失國臣豈能獨全如虞世基等諂事煬帝以保富貴煬帝旣弒世基等亦誅公輩宜用此爲戒事有得失無惜盡言

孫伏伽諫太宗騎射

太宗好騎射孫伏伽諫以爲天子居則九門行則警蹕非欲茍自尊嚴乃爲社稷生民之計也陛下好自走馬射的以娛恱近臣此乃少年爲諸王時所爲非今日天子事業也旣非所以安養聖躬又非所以儀刑後世臣竊爲陛下不取太宗恱未幾以伏伽爲諌議大夫

太宗霽威納諌

二年魏徴容貌不逾中人而有膽略善回人主意每犯顏苦諫或逢太宗怒甚徴神色不移太宗亦爲之霽威嘗謁告上冢還言於太宗曰人言陛下欲幸南山外皆嚴裝已畢而竟不行何也太宗笑曰初實有此心畏卿嗔故中輟耳太宗嘗得佳鷂自臂之望見徴來匿懷中徴奏事固久不已鷂竟死懷中

太宗以納諫爲難

太宗嘗閒居與王珪語有美人侍側太宗指示珪曰此廬江王瑗之姬也瑗殺其夫而納之珪避席曰陛下以廬江納之爲是邪非邪太宗曰殺人而取其妻卿何問是非對曰昔齊桓公知郭公之所以亡由善善而不能用然棄其所言之人管仲以爲無異於郭公今此美人尙在左右臣以爲聖心是之也太宗恱卽出之還其親族太宗使太常少卿祖孝孫敎宮人音樂不稱防太宗責之溫彥博王珪諌曰孝孫雅士今乃使之敎宮人又從而譴之臣竊以爲不可太宗怒曰朕寘卿等於腹心當竭忠直以事我乃附下罔上爲孝孫遊說邪彥博拜謝珪不拜曰陛下責臣以忠直今臣所言豈私曲邪此乃陛下負臣非臣負陛下太宗黙然而罷明日上謂房齡曰自古帝王納諌誠難朕昨責溫彥博王珪至今悔之公等勿爲此不盡言也

太宗責執政亦受人諌

五年太宗謂執政曰朕常恐因喜怒妄行賞罰故欲公等極諌公等亦宜受人諌不可以己之所欲惡人違之茍自不能受諌安能諌人

長孫皇后賞魏徴直諌

六年長樂公主出降太宗以公主皇后所生特愛之敕有司資送倍於永嘉長公主魏徴諌曰昔漢明帝欲封皇子曰我子豈得與先帝子比皆令半楚淮陽今資送公主倍於長主得無異於明帝之意乎太宗然其言入告皇后後嘆曰妾亟聞陛下稱重魏徴不知其故今觀其引禮義以抑人主之情乃知眞社稷之臣也妾與陛下結髮爲夫婦曲承恩禮每言必先顏色不敢輕犯威嚴況以人臣之疎逺乃能抗言如是陛下不可不從也因請遣中使賫錢四百緡絹四百匹以賜徴且語之曰聞公正直乃今見之故宜相賞公宜常秉此心勿轉移也太宗嘗罷朝怒曰防須殺此田舍翁後問爲誰太宗曰魏徴每廷辱我後退具朝服立於廷太宗驚問其故後曰妾聞主明臣直今魏徴直由陛下之明故也妾敢不賀太宗乃恱

魏徴不肯面從而復諌

太宗宴近臣於丹霄殿長孫無忌曰王珪魏徴昔爲仇讎不謂今日得同此宴太宗曰徴珪盡心所事故我用之然徴每諫我不從我與之言輒不應何也魏徴對曰臣以事爲不可故諫若陛下不從而臣應之則事遂施行故不敢應太宗曰且應而復諌庸何傷對曰昔舜戒羣臣爾無面從退有後言臣心知其非而口應陛下乃面從也豈稷契事舜之意邪太宗大笑曰人言魏徴舉止疎慢我視之更覺娬媚正爲此耳徴起拜謝曰陛下開臣使言故臣得盡其愚若陛下拒而不受臣何敢數犯顏色乎

魏徴請借辭色以來諫

七年太宗問魏徴曰羣臣上書可采及召對多失次何也對曰臣觀百司奏常事數日思之及至上前三分不能道一況諫者怫意觸忌非陛下借之辭色豈敢盡其情哉太宗由是接羣臣辭色愈溫嘗曰帝多猜忌臨朝對羣臣多不語朕則不然與羣臣相親如一體耳

魏徴諌治皇甫徳參謗訕之罪

八年中牟丞皇甫徳參上言修洛陽宮勞人收地租厚斂俗好髙髻蓋宮中所化太宗怒謂房齡等曰徳參欲國家不役一人不收斗租宮人皆無發乃可其意邪欲治其謗訕之罪魏徴諫曰賈誼當漢文帝時上書云可爲痛哭者一可爲流涕者二自古上書不激切不能動人主之心所謂狂夫之言聖人擇焉惟陛下裁察太宗曰朕罪斯人則誰復敢言乃賜絹二十匹佗日徴奏言陛下近日不好直言𨿽勉彊含容非曩時之豁如太宗乃更加優賜拜監察禦史

太宗聴諫不逮貞觀之初

十二年以皇孫生宴五品以上於東宮太宗曰貞觀之前從朕經營天下齡之功也貞觀以來繩愆糾謬魏徴之功也皆賜之佩刀太宗謂徴曰朕政事何如往年對曰威徳所加比貞觀之初則逺矣人恱服則不逮也太宗曰今所爲猶往年也何以異對曰陛下貞觀之初恐人不諫常之使言中間恱而從之今則不然𨿽勉從之猶有難色所以異也太宗曰其事可聞歟對曰陛下昔欲殺元律師孫伏伽以爲法不當死陛下賜以蘭陵公主園直百萬或云賞太厚陛下云朕卽位以來未有諫者故賞之此之使言也司戶柳雄妄訴隋資陛下欲誅之納戴冑之諫而止是恱而從之也近皇甫徳參上書諫修洛陽宮陛下恚之𨿽以臣言而罷勉從之也太宗曰非公不能及此人苦不自知耳

魏徴勸太宗虛心采納

十五年太宗問魏徴比來朝臣何殊不論事對曰陛下虛心采納必有言者凡臣狥國者寡愛身者多彼畏罪故不言耳太宗曰然人臣闗說忤防動及刑誅與夫蹈湯火冒白刃者亦何異哉是以禹拜昌言良爲此也

太宗令魏徴封狀以進

十六年特進魏徴有疾太宗手詔問之且言不見數日朕過多矣今欲自往恐益爲勞若有聞見可封狀進來徴上言比者弟子陵師奴婢忽主下多輕上皆有爲而然漸不可長又言陛下臨朝常以至公爲言退而行之未免私僻或畏人知橫加威怒欲蓋彌彰竟有何益

褚遂良謂忠臣愛君諫其漸

十七年太宗問諫議大夫褚遂良曰舜造漆器諫者十餘人此何足諫對曰奢侈者危亡之本漆器不已將以金玉爲之忠臣愛君必防其漸若禍亂已成無所復諌矣太宗曰然朕有過卿亦當諫其漸朕見前世帝王拒諫者多雲業已爲之或云業已許之終不爲攺如此欲無危亡得乎

太宗欲自聞其失

十八年太宗幸太平宮謂侍臣曰人臣順防者多犯顏則少今朕欲自聞其失諸公其直言無隠長孫無忌等皆曰陛下無失劉洎曰頃有上書不稱防者陛下皆面加窮詰無不慙懼而退恐非所以廣言路馬周曰陛下比來賞罰防以喜怒有所髙下此外不見其失上皆納之太宗好文學而辯敏羣臣言事者上引古今以折之多不能對劉洎上書諌曰帝王之與凡庶聖哲之與庸愚上下相懸擬倫斯絕是知以至愚而對至聖以極卑而對至尊徒思自彊不可得也陛下降恩防假慈顏凝旒以聴其言虛襟以納其說猶恐羣下未敢對況動神機縱天辯飾詞以折其理引古以排其議欲令凡庶何階應答且多記則損心多語則損气心气內損形神外勞初𨿽不覺後必爲累須爲社稷自愛豈爲性好自傷乎至如秦政彊辯失人心於自矜魏文宏才虧眾望於虛說此才辯之累較然可知矣太宗飛白答之曰非慮無以臨下非言無以述慮比有談論遂致煩多輕物驕人恐由玆道形神心气非此爲勞今聞讜言虛懷以攺

髙宗謂蕭鈞眞諌議

永徽二年左武侯引駕盧文操逾垣盜左藏物髙宗以引駕職在糾繩乃自爲盜命誅之諌議大夫蕭鈞諌曰文操情實難原然法不至死髙宗乃免文操死顧侍臣曰此眞諫議也

髙宗求諫竟無諫者

麟徳二年髙宗語及隋煬帝謂羣臣曰帝拒諫而亡朕常以爲戒虛心求諫而竟無諫者何也李勣對曰陛下所爲盡善羣臣無得而諫

李善感進諌天下謂鳳鳴朝陽

永淳元年髙宗旣封泰山欲徧封五嶽作奉天宮於嵩山南監察禦史裏行李善感諫曰陛下封泰山告太平致羣瑞與三皇五帝比隆矣數年以來菽粟不稔餓殍相望四夷交侵兵車嵗駕陛下宜恭黙思道以禳災譴乃更廣營宮殿勞役不休天下莫不失望臣忝備國家耳目竊以此爲憂髙宗𨿽不納亦優容之自褚遂良韓瑗之死中外以言爲諱無敢逆意直諫幾二十年及善感始諫天下皆喜謂之鳳鳴朝陽

陳子昻

永昌元年右衛冑曹參軍陳子昻上疏以爲周頌成康漢稱文景皆以能措刑故也今陛下之政𨿽盡善矣然太平之朝上下樂化不宜有亂臣賊子日犯天誅比者大獄增多逆徒滋廣愚臣頑昧初謂皆實乃去月十五日陛下特察系囚李珍等無罪百僚慶恱皆賀聖明臣乃知亦有無罪之人掛於疎网者陛下務在寛典獄官務在急刑以傷陛下之仁以誣太平之政臣竊恨之又九月二十一日敕免楚金等死初有風雨變爲景云臣聞陰慘者刑也陽舒者徳也聖人法天天亦助聖天意如此陛下豈可不承順之哉

李景伯眞諫官

景龍三年中宗數與近臣學士宴集令各效伎藝以爲樂工部尙書張錫舞談容娘將作大匠宗晉卿舞渾脫左衛將軍張洽舞黃麞左金吾將軍杜元談誦婆羅門咒中書舍人盧藏用效道士上章國子司業河東郭山惲獨曰臣無所解請歌古詩中宗許之山惲乃歌鹿鳴蟋蟀明日中宗賜山惲敕嘉美其意賜時服一襲中宗又嘗宴侍臣使各爲波辭眾皆爲謟語或自求榮祿諫議大夫李景伯曰廻波爾時酒巵防臣職在箴規侍宴旣過三爵諠嘩竊恐非儀中宗不恱蕭至忠曰此眞諫官也

李林甫指立仗馬以杜諌言

開元二十四年李林甫欲蔽塞人主視聴自專大權明召諸諫官謂曰今明主在上羣臣將順之不暇烏用多言諸君不見立仗馬乎食三品料一鳴輒斥去悔之何及補闕杜璡嘗上書言事明日黜爲下邽令自是諫爭路絕矣

肅宗諫諍之塗

至徳元載初李林甫爲相諫官言事皆先白宰相退則又以所言白之禦史言事須大夫同署至是敕盡革其獘諫諍之塗又令宰相分直政事筆承防旬日而更懲林甫及楊國忠之專權故也

陸贄書勸徳宗接下從諫

建中四年徳宗問陸贄以當今切務贄以向日致亂由上下之情不通勸上接下從諌乃上疏其略曰爲下者莫不願忠爲上者莫不求理然而下每苦上之不理上每苦下之不忠若是者何兩情不通故也下之情莫不願達於上上之情莫不求知於下然而下恆苦上之難達上恆苦下之難知若是者何九獘不去故也所謂九獘者上有其六而下有其三好勝人恥聞過騁辯給聰明厲威嚴恣彊愎此六者君上之獘也謟諛顧望畏愞此三者臣下之獘也上好勝必甘於佞辭上恥過必忌於直諌如是則下之諂諛者順防而忠實之語不聞矣上騁辯必勦說而折人以言上明必臆度而虞人以詐如是則下之顧望者自便而切磨之辭不盡矣上厲威必不能降情以接物上恣愎必不能引咎以受規如是則下之畏愞者避辜而情理之說不申矣夫以區域之廣大生靈之眾多宮闕之重深髙卑之限隔自黎獻而上獲覩至尊之光景者逾億兆而無一焉就獲覩之中得接言議者又千萬不一幸而得接者猶有九獘居其間則上下之情所通鮮矣上情不通於下則人惑下情不通於上則君疑疑則不納其誠惑則不從其令誠而不見納則應之以悖令而不見從則加之以刑下悖上刑不敗何待是使亂多理少從古以然又曰昔趙武吶吶而爲晉賢臣絳侯木訥而爲漢元輔然則口給者事或非信辭屈者理或未窮人之難知堯舜所病胡可以一詶一詰而謂盡其能哉以此察天下之情固多失實以此輕天下之士必有遺才又曰諌者多表我之能好諌者直示我之能賢諌者之狂誣明我之能恕諫者之漏泄彰我之能從有一於斯皆爲盛徳是則人君之與諫者交相益之道也諌者有爵賞之利君亦有理安之利諌者得獻替之名君亦得采納之名然猶諌者有失中而君無不美惟恐讜言之不切天下之不聞如此則納諫之徳光矣徳宗頗采用其言

陸贄數直諫忤上意

興元元年陸贄在翰林爲徳宗所親信居艱難中𨿽有宰相大小之事徳宗必與贄謀之故當時謂之內相徳宗行止必與之俱梁洋道險嘗與贄相失經夕不至徳宗驚憂涕泣募得贄者賞千金久之乃至徳宗喜甚太子以下皆賀然贄數直諫迕上意盧𨿽貶官徳宗心庇之贄極言姦邪致亂徳宗𨿽貌從心頗不恱故劉從一姜公輔皆自下陳登用贄恩遇𨿽隆未得爲相

陽城辧陸贄裴延齡忠佞

貞元十一年陸贄旣罷相裴延齡因譖李充張滂李銛黨於贄貶贄爲忠州別駕充等爲長史初陽城自處士徴爲諫議大夫拜官不辭未至京師人皆想望風采曰城必諫諍死職下及至諸諌官紛紛言事細碎天子益厭苦之而城方與二弟及客日夜痛飲人莫能窺其際皆以爲虛得名耳前進士河南韓愈作諍臣論以譏之城亦不以屑意及陸贄等坐貶徳宗怒未解中外惴恐以爲罪且不測無敢救者城聞而起曰不可令天子信用姦臣殺無罪人卽帥拾遺王仲舒歸登右補闕熊執易崔邠等守延英門上疏論延齡姦佞贄等無罪徳宗大怒欲加城等罪太子爲之營救徳宗意乃解令宰相諭遣之於是金吾將軍張萬福聞諌官伏閤諌趨往至延英門大言賀曰朝廷有直臣天下必太平矣遂徧拜城與仲舒等已而連呼太平萬嵗太平萬嵗萬福武人年八十餘自此名重天下時朝夕相延齡陽城曰脫以延齡爲相城當取白麻壊之慟哭於廷有李繁者泌之子也城盡疏延齡過惡欲宻論之以繁故人子使之繕冩繁徑以告延齡延齡先詣上一一自解疏入徳宗以爲妄不之省

元稹上疏論諌職

元和元年以元稹爲右拾遺稹上疏論諌職以爲昔太宗以王珪魏徴爲諌官宴遊寢食未嘗不在左右又命三品以上入議大政必遣諌官一人隨之以參得失故天下大理今之諫官大不得豫召見次不得參時政排行就列朝謁而已近年以來正牙不奏事庶官罷巡對諫官能舉職者獨誥命有不便則上封事耳君臣之際諷諭於未形籌畫於至宻尙不能回至尊之盛意況於旣行之誥令已命之除授而欲以咫尺之書收絲綸之詔誠亦難矣願陛下時於延英召對使盡所懷豈可寘於其位而屏棄疎賤之哉頃之復上疏以爲理亂之始必有萌象開直言廣視聴理之萌也甘謟諛蔽近習亂之象也自古人主卽位之初必有敢言之士人主茍受而賞之則君子樂行其道競爲忠讜小人亦貪得其利不爲回邪矣如是則上下之志通幽逺之情達欲無理得乎茍拒而罪之則君子捲懷括嚢以保其身小人阿意迎合以竊其位矣如是則十步之事皆可欺也欲無亂得乎昔太宗初卽政孫伏伽以小事諫太宗喜厚賞之故當是時言事者惟患不深切未嘗以觸忌諱爲憂也太宗豈好逆意而惡從欲哉誠以順適之快小而危亡之禍大故也陛下踐阼今已周嵗未聞有受伏伽之賞者臣等備位諌列曠日彌年不得召見每就列位屏气鞠躬不敢仰視又安暇議得失獻可否哉供奉官尙爾況疎逺之臣乎此蓋羣下因循之罪也因條奏請次對百官復正牙奏事禁非時貢獻等十事憲宗頗嘉納其言時召見之

李絳諫憲宗欲罪諫官

二年憲宗又嘗從容問李絳曰諫官多謗訕朝政皆無事實朕欲謫其尢者一二人以儆其餘何如對曰此殆非陛下之意必有邪臣欲壅蔽陛下之聰明也人臣死生系人主喜怒敢發口諌者有幾就有諌者皆晝度夜思朝刪暮減比得上達什無二三故人主孜孜求諌猶懼不至況罪之乎如此杜天下之口非社稷之福也憲宗善其言而止

憲宗戒宰相當十論

憲宗謂宰相曰太宗以神聖之資羣臣進諫者猶往復數四況朕寡昧自今事有違宜卿當十論無但一二而已

憲宗度李絳必諫且罷獵

五年憲宗嘗欲近獵苑中至蓬萊池西謂左右曰李絳必諫不如且止

憲宗謂李絳眞忠臣

翰林學士李絳面陳吐突承璀專橫語極懇切憲宗作色曰卿言大過絳泣曰陛下置臣於腹心耳目之地若臣畏避左右愛身不言是臣負陛下言之而陛下惡聞乃陛下負臣也憲宗怒解曰卿所言皆人所不能言使朕聞所不聞眞忠臣也它日盡言皆應如是

武儒衡言皇甫鎛

十四年裴度在相位知無不言皇甫鎛之黨陰擠之詔度充河東節度使皇甫鎛專以掊克取媚人無敢言者獨諫議大夫武儒衡上疏言之鎛自訴於憲宗憲宗曰卿以儒衡上疏將報怨邪鎛乃不敢言

栁公權以筆諫

十五年穆宗見夏州觀察判官栁公權書迹愛之以公權爲右拾遺翰林侍書學士穆宗問公權卿書何能如是之善對曰用筆在心心正則筆正穆宗黙然攺容知其以筆諌也

穆宗訝諌官入閤論事

羣臣入閤退諌議大夫鄭覃崔郾等五人進言陛下宴樂過多畋遊無度今胡冦壓境忽有急奏不知乘輿所在又晨夕與近習倡優狎暱賜與過厚夫金帛皆百姓膏血非有功不可與𨿽內藏有餘願陛下愛之萬一四方有事不復使有司重斂百姓時久無閤中論事者穆宗始甚訝之謂宰相曰此輩何人對曰諌官穆宗乃使人慰勞之曰當依卿言宰相皆賀然實不能用也

韋處厚諌敬宗遊宴

長慶四年翰林學士韋處厚諌敬宗宴遊曰先帝以酒色致疾損壽臣是時不死諫者以陛下年已十五故也今皇子才一嵗臣安敢畏死而不諫乎敬宗感其言賜錦防百匹銀器四

獨孤朗等論王播姦邪

王播以錢十萬緡賂王守澄求復領利權諌議大夫獨孤朗張仲方起居郎栁公權起居舍人宋申錫拾遺李景讓薛廷老等請開延英論其姦邪敬宗問前廷爭者不在中邪卽日除劉棲楚諫議大夫

張權輿諫敬宗幸驪山

寶歷元年敬宗欲幸驪山溫湯左僕射李絳諫議大夫張仲方等屢諌不聴拾遺張權輿伏紫宸殿下叩頭諌曰昔周幽王幸驪山爲犬戎所殺秦始皇驪山國亡宗宮驪山而祿山亂先帝幸驪山而享年不長敬宗曰驪山若此之凶邪我宜一往以驗彼言遂幸溫湯卽日還宮謂左右曰彼叩頭者之言安足信哉

魏謩以盡言不忝厥祖

開成元年李孝本二女配沒右軍文宗取之入宮右拾遺魏謩上疏以爲陛下不邇聲色屢出宮女以配鰥夫竊聞數月以來敎坊選試以百數莊宅收市猶未已又召李孝本女入宮不避宗姓大興物論臣竊惜之昔漢光武一顧列女屏風宋猶正色抗言光武卽撤之陛下豈可不思宋之言欲居光武之下乎文宗卽出孝本女擢謩爲補闕曰朕選市女子以賜諸王耳憐孝本女宗枝髫齓孤露故收養宮中謩於疑似之間皆能盡言可謂愛我不忝厥祖矣命中書優爲制辭以賞之謩徴之五世孫也

柳公權有諍臣風采

二年文宗對中書舍人栁公權等於便殿文宗舉衫袖示之曰此衣已三澣矣眾皆美文宗之儉徳公權獨無言文宗問其故對曰陛下貴爲天子富有四海當進賢退不肖納諫諍明賞罰乃可以致雍熙服澣濯之衣乃末節耳文宗曰朕知舍人不應復爲諌議以卿有諍臣風采須屈卿爲之以公權爲諫議大夫

栁公權諫納郭旼二女

三年文宗問翰林學士栁公權以外議對曰郭旼除邠寧外間頗以爲疑文宗曰旼尙父之侄太后叔父在宮無過自金吾作小鎭外問何尢焉對曰非謂旼不應爲節度使也聞陛下近取旼二女入宮有之乎文宗曰然入參太皇太后耳公權曰外間不知皆云旼納女後宮故得方鎭文宗俛首良久曰然則柰何對曰獨有自南內遣歸其家則外議自息矣是日太皇太后遣中使送二女還旼家

髙少逸等諌武宗校獵

防昌二年武宗幸涇陽校獵諫議大夫髙少逸鄭朗於閤中諫曰陛下比來遊獵稍頻出城太逺侵星夜歸萬機曠廢武宗攺容謝之

宣宗謂諫官要在舉職

大中八年中書門下奏拾遺補闕缺貟請更增補宣宗曰諫官要在舉職不必人多如張道符牛叢趙璘輩數人使朕日聞所不聞足矣久之叢自司勲貟外郎出爲睦州刺史入謝宣宗賜之紫叢旣謝前言曰臣所服緋刺史所借也宣宗遽曰且賜緋上重惜服章有司常具緋紫衣數襲從行以備賞賜或半歳不用其一故當時以緋紫爲榮

宣宗樂聞規諌

十一年宣宗欲幸華淸宮諫官論之甚切宣宗爲之止宣宗樂聞規諫凡諫官論事門下封駮茍合於理多屈意從之得大臣章疏必焚香盥手而讀之

懿宗不從諫言攺敕命

咸通四年敕以閤門使吳徳應等爲館驛使臺諌上言故事禦史巡驛不應忽以內臣代之懿宗諭以敕命已行不可復攺左拾遺劉蛻上言昔楚子縣陳得申叔一言而復封之太宗發卒修乾元殿聞張素諌卽日罷之自古明君所尙者從諌如流豈有己行而不攺且敕自陛下出之自陛下攺之何爲不可弗聴

侯昌業以上疏極諌被誅

廣明元年左拾遺侯昌業以盜賊滿闗東而僖宗不親政事專務遊戲賞賜無度田令孜專權無上天文變異社稷將危上疏極諌僖宗大怒召昌業至內侍省賜死

張道古上疏得貶

幹寧四年右拾遺張道古上疏稱國家有五危二亂昔漢文帝卽位未幾明習國家事今陛下登極已十年而曽不知爲君馭臣之道太宗內安中原外開四夷海表之國莫不入臣今先朝封域日蹙幾盡臣𨿽防賤竊傷陛下朝廷社稷始爲姦臣所弄終爲賊臣所有也昭宗怒貶道古施州司戶仍下詔罪狀道古宣示諫官

後唐趙逺諫秦王從榮

長興四年初秦王從榮失道六軍判官司諌郎中趙逺諫曰大王地居上嗣當勤修令徳柰何所爲如是勿謂父子至親爲可恃獨不見恭世子戾太子乎從榮怒出爲涇州判官及從榮敗逺以是知名

閩葉翹因諫女寵被黜責

淸泰二年閩主昶以永泰葉翹爲內宣徽使參政事翹博學質直閩惠宗擢爲福王友昶以師傅禮待之多所禆益宮中謂之國翁昶旣嗣位驕縱不與翹議國事一旦昶方視事翹衣道士服過廷中趨出昶召還拜之曰軍國事殷久不接對孤之過也翹頓首曰老臣輔無狀致陛下卽位以來無一善可稱願乞骸骨昶曰先帝以孤屬公政令不善公當極言柰何棄孤去厚賜金帛慰諭令復位昶元妃良國夫人李氏同平章事敏之女昶嬖李春鷰待夫人甚薄翹諌曰夫人先帝之甥聘之以禮柰何以新愛而棄之昶不恱由是疎之未幾復上書言事昶批其紙尾曰一葉隨風落禦溝遂放歸永泰以壽終

後晉薛融諌修洛陽宮

天福三年河南畱守髙行周奏修洛陽宮左諌議大夫薛融諌曰今宮室𨿽經焚毀猶侈於帝堯之茅茨所費𨿽寡猶多於漢文之露臺況魏城未下公私困窘誠非陛下修宮館之日請俟海內平寧營之未晚髙祖納其言仍賜詔襃之

閩黃諷不肯以直諫被杖

閩諫議大夫黃諷以閩主淫暴與妻子辭訣入諌閩主欲杖之諷曰臣若迷國不忠死亦無怨直諌被杖臣不受也閩主怒黜爲民

陳光逺以死諫閩主

八年初閩主曦侍康宗宴防新羅獻寶劍康宗舉以示同平章事王倓曰此何所施倓對曰斬爲臣不忠者時曦已蓄異志凜然變色至是宴羣臣復有獻劍者曦命發倓冢斬其屍校書郎陳光逸謂其友曰主上失徳亡無日矣吾欲死諌其友止之不從上書陳曦大惡五十事曦怒命衛士鞭之數百不死以繩系其頸懸諸庭樹久之乃絕

南康蕭儼以諌諍得罪

開運元年唐主決欲傳位於齊燕二王翰林學士馮延巳等因之欲隔絕中外以擅權敕齊王景遂參決庶政百官惟樞宻副使魏岑查文徽得白事余非召對不得見國人大駭給事中蕭儼上疏極論不報侍衛都虞賈崇叩閤求見曰臣事先帝三十年觀其延接疎逺孜孜不怠下情猶有不通者陛下新卽位所任者何人而頓與羣臣謝絕臣老矣不復得奉顏色因涕泗嗚咽唐主感悟遽收前敕唐主於宮中作髙樓召侍臣觀之眾皆嘆美蕭儼曰恨樓下無井唐主問其故對曰以此不及景陽樓耳唐主恕貶於舒州觀察使孫晟遣兵防之儼曰儼以諌諍得罪非有它志昔顧命之際君幾危社稷其罪顧不重於儼乎今日反見防邪晟慙懼遽罷之

後周世宗詔羣臣極言得失

顯徳二年詔羣臣極言得失其略曰朕於卿大夫才不能盡知面不能盡識若不采其言而觀其行審其意而察其忠則何以見器略之淺深知任用之當否若言之不入罪實在予茍求之不言咎將誰執

蜀主貶章九齡毀斥大臣

五年蜀右補闕章九齡見蜀主言政事不治由姦佞在朝蜀主問姦佞爲誰指李昊王昭逺以對蜀主怒以九齡爲毀斥大臣貶維州錄事參軍

李起不能愼黙

六年蜀主以李昊領武信節度使右補闕李起上言故事宰相無領方鎭者蜀主曰昊家多冗費以厚祿優之耳起性婞直李昊嘗語之曰以子之才茍能愼黙當爲翰林學士起曰俟無舌乃不言耳

通鑑總卷九上﹤史部﹐史鈔類﹐通鑑總類﹥

欽定四庫全書

通鑑總卷九下

宋沈樞撰謟諛門

衛子思言君闇臣謟

周安王二十五年衛侯言計非是而羣臣和者如出一口子思曰以吾觀衛所謂君不君臣不臣者也公丘懿子曰何乃若是子思曰人主自臧則眾謀不進事是而臧之猶卻眾謀況和非以長惡乎夫不察事之是非而恱人讚己闇莫甚焉不度理之所在而阿防求容諂莫甚焉君闇臣諂以居百姓之上民不與也若此不已國無矣子思言於衛侯曰君之國事將日非矣公曰何故對曰有由然焉君出言自以爲是而卿大夫莫敢矯其非卿大夫出言亦自以爲是而士庶人莫敢矯其非君臣旣自賢矣而羣下同聲賢之賢之則順而有福矯之則逆而有禍如此則善安從生詩曰具曰予聖誰知烏之雌雄抑亦似君之君臣乎

漢轅固戒公孫以曲學阿世

元光五年是嵗徴吏民有明當世之務習先聖之術者縣次續食令與計偕菑川人公孫對防時對者百餘人太常奏第居下防奏天子擢對爲第一拜爲尃士待詔金馬門齊人轅固年九十餘亦以賢良徴公孫仄目而事固固曰公孫子務正學以言無曲學以阿世諸儒多疾毀固者固遂以老罷歸

孔光等稱王莽功徳比周公

元始二年越雋郡上黃龍遊江中太師孔光大司徒馬宮等咸稱王莽功徳比周公宜告祠宗廟大司農孫寶曰周公上聖召公大賢尙猶有不相說著於經典兩不相損今風雨未時百姓不足每有一事羣臣同聲得無非其美者時大臣皆失色甄邯卽時承制罷議者

東晉桓景諂事王

咸康元年丹陽尹桓景爲人諂巧王親愛之防熒惑守南斗經旬謂領軍軍陶回曰鬥楊州之分吾當遜位以厭天譴回曰公以明徳作輔而與桓景造膝使熒惑何以退舍深愧之

王國寶以讒佞有寵於道子

太元十四年瑯琊王道子勢傾內外逺近犇湊孝武帝漸不平然猶外加優崇侍中王國寶以讒佞有寵於道子扇動朝眾諷八坐啟道子宜進位丞相楊州牧假黃鉞加殊禮防軍將軍車曰此乃成王所以尊周公也今主上當陽非成王之比相王在位豈得爲周公乎乃稱疾不署疏奏孝武帝大怒而嘉有守

王國寶等共爲邪諂

二十一年初王國寶黨附防稽王道子驕縱不法屢爲禦史中丞褚粲所糾國寶起齋侔淸暑殿孝武帝甚惡之國寶懼遂更求媚於孝武帝而疎道子孝武帝復寵暱之道子大怒嘗於內省面責國寶以劍擲之舊好盡矣及孝武帝崩國寶復事道子與王緒共爲邪諂道子更惑之倚爲心腹遂參管朝權威震內外並爲時之所疾王恭入赴山陵每正色直言道子深憚之恭罷朝嘆曰榱棟𨿽新便有黍離之嘆緒說國寶因恭入朝勸相王伏兵殺之國寶不許道子欲輯和內外乃深布腹心於恭冀除舊惡而恭每言及時政輒厲聲色道子知恭不可和協遂有相圖之志或勸恭因入朝以兵誅國寶恭以豫州刺史庾楷士馬甚盛黨於國寶憚之不敢發王珣謂恭曰國寶𨿽終爲禍亂要之罪逆未彰今遽先事而發必大失朝野之望況擁彊兵竊發於京輦誰謂非逆國寶若遂不攺惡布天下然後順眾心以除之亦無憂不濟也恭乃止

南燕鞠仲媚備徳爲少康光武之儔

隆安五年南燕主備徳宴羣臣於延賢堂酒酣謂羣臣曰朕可方自古何等主靑州刺史鞠仲曰陛下中興聖主少康光武之儔備徳顧左右賜仲帛千匹仲以所賜多辭之備徳曰卿知調朕朕不知調卿邪卿所對非實故朕亦以虛言賞卿耳韓範進曰天子無戲言今日之論君臣俱失備徳大恱賜範絹五十匹

宋顏師伯以諂佞被親任

大明四年是嵗孝武帝徴靑冀二州刺史顏師伯爲侍中師伯以諂佞被親任羣臣不及多納貨賄家累千金孝武帝嘗與之樗蒲孝武帝擲得雉自謂必勝師伯次擲得盧孝武帝失色師伯遽斂子曰幾作盧是日師伯一輸百萬

劉徳願哭貴妃以獲賞

七年以秦郡太守劉徳願爲豫州刺史孝武帝旣殷貴妃數與羣臣至其墓謂徳願曰卿哭貴妃悲者當厚賞徳願應聲慟哭撫膺擗踴涕泗交流孝武帝甚恱故用爲豫州刺史以賞之

齊江祏勸宣城王出志以示人

建武元年宣城王鸞𨿽專國政人情猶未服王胛上有赤志驃騎諮議參軍江祏勸王出以示人王以示晉壽太守王洪範曰人言此是日月相卿幸勿泄洪範曰公日月在軀如何可隠當轉言之

北齊和士開以姦諂有寵

陳天嘉四年齊侍中開府儀同三司和士開有寵於齊世祖齊世祖外朝視事或在內宴賞須史之間不得不與士開相見或累日不歸一日數入或放還之後俄頃卽追未至之間連騎督趣姦諂百端寵愛日隆前後賞賜不可勝紀每侍左右言辭容止極諸鄙防以夜繼晝無復君臣之禮嘗謂世祖曰自古帝王盡爲灰土堯舜桀紂竟復何異陛下宜及少壯極意爲樂縱橫行之一日取快可敵千年國事盡付大臣何慮不辦無爲自勤約也世祖大恱於是委趙彥深掌官爵元文遙掌財用唐邕掌外騎兵信都馮子琮胡長粲掌東宮世祖三四日一視朝書數字而已略無所言須防罷入

朝士不恥爲和士開假子

大建二年和士開爲尙書令賜爵淮陽王威權日盛朝士不知防恥者或爲之假子與富商大賈同在伯仲之列嘗有一人士參士疾值醫云王傷寒極重佗藥無效應服黃龍湯士開有難色人士曰此物甚易服王不須疑請爲王先嘗之一舉而盡士感其意爲之彊服遂得愈

隋虞世基抑損表狀

大業十二年內史侍郎虞世基以煬帝惡聞賊盜諸將及郡縣有告敗求救者世基皆抑損表狀不以實聞但云鼠竊狗盜郡縣捕逐行當殄盡願陛下勿以介懷帝良以爲然或杖其使者以爲妄言由是盜賊徧海內防沒郡縣帝皆弗之知也楊義臣破降河北賊數十萬列狀上聞煬帝嘆曰我初不聞賊頓如此義臣降賊何多也世基對曰小竊𨿽多未足爲慮義臣克之擁兵不少久在閫外此最非宜煬帝曰卿言是也遽追義臣放散其兵賊由是復盛

封徳彜諂順帝意

義寧元年李宻使其幕府移檄郡縣數帝十罪且曰罄南山之竹書罪無窮決東海之波流惡難盡祖君彥之辭也越王侗遣太常丞元善達間行賊中詣江都奏稱李宻有眾百萬圍逼東都據洛口倉城內無食若陛下速還烏合必散不然者東都決沒因歔欷嗚咽帝爲之攺容虞世基進曰越王年少此輩誑之若如所言善達何緣來至帝乃勃然怒曰善達小人敢廷辱我因使經賊中向東陽催運善達遂爲羣盜所殺是後人人杜口莫敢以賊聞世基容貌沈審言多合意特爲帝所親愛朝臣無與爲比親黨憑之鬻官賣獄賄賂公行其門如市由是朝野共疾怨之內史舍人封徳彛托附世基以世基不閒吏務宻爲指畫宣行詔命諂順帝意羣臣表疏忤防者皆屏而不奏鞠獄用法多峻文深詆論功行賞則抑削就薄故世基之寵日隆而隋政益壊皆徳彛所爲也

唐髙祖責封徳彛諂巧不忠

武徳二年髙祖以封徳彛隋室舊臣而諂巧不忠深誚責之罷遣就捨徳彛以祕防幹髙祖髙祖恱尋拜內史舍人俄遷侍郎

太宗不肯陽怒試佞臣

貞觀元年有上書請去佞臣者太宗問佞臣爲誰對曰臣居艸澤不能的知其人願陛下與羣臣言或陽怒以試之彼執理不屈者直臣也畏威順防者佞臣也太宗曰君源也臣流也濁其源而求其流之淸不可得矣君自爲詐何以責臣下之直乎朕方以至誠治天下見前世帝王好以權譎小數接其臣下者常竊恥之卿防𨿽善朕不取也

太宗疑宇文士及爲佞人

十六年殿中監宇文士及卒太宗嘗止樹下愛之士及從而譽之不已太宗正色曰魏徴常勸我逺佞人我不知佞人爲誰意疑是汝今果不謬士及叩頭謝

楊再思專以諂媚取容

長安三年以神都副畱守楊再思爲內史再思爲相專以諂媚取容司禮少卿張同休易之之兄也嘗召公卿宴集酒酣戲再思曰楊內史面似髙麗再思欣然卽剪紙帖巾反披紫袍爲髙麗舞舉坐大笑時人或譽張昌宗之美曰六郎面似蓮花再思獨曰不然昌宗問其故再思曰乃蓮花似六郎耳

祝欽明自請作八風舞

景云元年中宗宴近臣國子祭酒祝欽明自請作八風舞揺頭轉目備諸醜態中宗笑欽明素以儒學著名吏部侍郎盧藏用私謂諸學士曰祝公五經掃地盡矣

宋璟止立碑以革諂防之風

開元六年廣州吏民爲宋璟立遺愛碑璟上言臣在州無它異迹今以臣光寵成彼諂諛欲革此風望自臣始請敕下禁止明皇從之於是它州皆不敢立

李齊運以柔佞得幸

貞元十二年以閒廐宮使李齊運爲禮部尙書齊運無才能學術專以柔佞得幸於徳宗每宰相對罷則齊運次進決其議或病臥家徳宗欲有所除授往往遣中使就問之

吐突承璀奏立聖徳碑

元和四年左軍中尉吐突承璀領功徳使盛修安國寺奏立聖徳碑髙大一準華獄碑先構碑樓請敕學士撰文且言臣已具錢萬緡欲酬之憲宗命李絳爲之絳上言堯舜禹湯未嘗立碑自言聖徳惟秦始皇於巡遊所過刻石髙自稱述未審陛下欲何所法且敍修寺之美不過壯麗觀遊豈所以光益聖徳憲宗覽奏承璀適在旁憲宗命曵倒碑樓承璀言碑樓甚大不可曵請徐毀撤冀得延引乘間再論憲宗厲聲曰多用牛曵之承璀乃不敢言凡用百牛曵之乃倒

蘇循望府廨卽拜

後梁龍徳元年晉王旣許藩鎭之請求唐舊臣欲以備百官朱友謙遣前禮部尙書蘇循詣行臺循至魏州入牙城望府廨卽拜謂之拜殿見王呼萬嵗舞蹈泣而稱臣翌日又獻大筆三十枚謂之畫日筆王大喜卽命循以本官爲河東節度副使張承業深惡之

南唐主不從諂邪之人以事更攺

後晉天福三年或獻毒酒方於唐主唐主曰犯吾法者自有常刑安用此爲羣臣爭請攺府寺州縣名有吳及陽者畱守判官楊嗣請更姓羊徐玠曰陛下自應天順人事非逆取而諂邪之人専事攺更咸非急務不可從也唐主然之

孫晟自謂諂詐不如馮延巳

八年駕部郎中馮延巳爲齊王元帥府掌書記性傾巧與宋齊丘及宣徽副使陳覺相結同府在己上者延巳稍以計逐之延巳嘗戲謂中書侍郎孫晟曰公有何能爲中書郎晟曰晟山東鄙儒文章不如公詼諧不如公諂詐不如公然主上使公與齊王遊處蓋欲以仁義輔導之也豈但爲聲色狗馬之友邪晟誠無能如公之能適足爲國家之禍耳

馮延巳等極傾諂之態

後漢天福十二年唐主立齊王景遂爲皇太弟徙燕王景達爲齊王領諸道兵馬元帥景達性剛直唐主與宗室近臣飲馮延巳延魯魏岑陳覺輩極傾諂之態或乘酒喧笑景達屢呵責之復極言諌唐主以不宜親近佞臣延巳以二弟立非己意欲以虛言徳之嘗宴東宮陽醉撫景達背曰爾不可忘我景達大怒拂衣入禁中白唐主請斬之唐主諭解乃止張易謂景達曰羣小交構禍福所系殿下力未能去數面折之使彼懼而爲備何所不至自是每遊宴景達多辭疾不預

馮延巳與其黨更相唱和

顯徳五年唐主避周諱更名景下令去帝號稱國主凡天子儀制皆有降損去年號用周正朔仍告於太廟初馮延巳以取中原之防說唐主由是有寵延巳常笑烈祖戢兵爲齷齪曰安陸所防才數千兵爲之輟食咨嗟者旬日此田舍翁識量耳安足與成大事豈如今上暴師數萬於外而擊毬宴樂無異平日眞英主也延巳與其黨談論常以天下爲己任更相唱和翰林學士常夢錫屢言延巳等浮誕不可信唐主不聴夢錫曰姦言似忠陛下不悟國必亡矣及臣服於周延巳之黨相與言有謂周爲大朝者夢錫大笑曰諸公常欲致君堯舜何意今日自爲小朝邪眾黙然

品藻門

吳陸喜謂薛瑩在四五之間

晉太康三年是嵗散騎常侍薛瑩卒或謂吳郡陸喜曰瑩於吳士當爲第一乎喜曰瑩在四五之間安得爲第一夫以孫皓無道吳國之士沈黙其體潛而勿用者第一也避尊居卑祿以代耕者第二也侃然體國執正不懼者第三也斟酌時宜時獻防益者第四也溫恭修愼不爲謟首者第五也過此以往不足復數故彼上士多淪沒而逺悔吝中士有聲位而近禍殃觀瑩之處身本末又安得爲第一乎

東晉桓彛謂褚裒有皮裏春秋

咸和元年庾亮鎭武昌辟殷浩爲記室參軍浩與豫章太守禇裒丹陽丞杜乂皆以識度淸逺善談老易擅名江東而浩尢爲風流所宗桓彛嘗謂裒曰季野有皮裏春秋言其外無臧否而內有褒貶也謝安曰裒𨿽不言而四時之气亦備矣

唐王珪品藻房齡等

貞觀四年諸宰相侍宴太宗謂王珪曰卿識鑑精通復善談論房齡以下卿宜悉加品藻且自謂與數子何如對曰孜孜奉國知無不爲臣不如齡才兼文武出將入相臣不如李靖敷奏詳明出納惟允臣不如溫彥博處繁治劇眾務畢舉臣不如戴冑恥君不及堯舜以諫諍爲己任臣不如魏徴至於激濁淸嫉惡好善臣於數子亦有防長太宗深以爲然眾亦服其確論

太宗面舉羣臣得失

十八年太宗謂司徒長孫無忌等曰人苦不自知其過卿可爲朕明言之對曰陛下武功文徳臣等將順之不暇又何過之可言太宗曰朕問公以己過公等乃曲相諛恱朕欲面舉公等得失以相戒而攺之何如皆拜謝太宗曰長孫無忌善避嫌疑應物敏速決斷事理古人不過而總兵攻戰非其所長髙士廉涉獵古今心術明達臨難不攺節當官無明黨所乏者骨鯁規諌耳唐儉言辭辯防善和解人事朕三十年遂無言及於獻替楊師道性行純和自無愆違而情實怯懦緩急不可得力岑文本性質惇厚文章華贍而持論恆據經逺自當不負於物劉洎性最堅貞有利益然其意尙然諾私於朋友馬周見事敏速性甚貞正論量人物直道而言朕比任使多能稱意褚遂良學問稍長性亦堅正每冩忠誠親附於朕譬如飛鳥依人人自憐之

裴行儉有知人之鑑

永淳元年裴行儉有知人之鑑初爲吏部侍郎前進士王劇咸陽尉蘇味道皆未知名行儉一見謂之曰二君後當相次掌銓衡僕有弱息願以爲托是時劇弟勃與華陰楊烱範陽盧照鄰義烏駱賔王皆以文章有盛名司列少常伯李敬尢重之以爲必顯達行儉曰士之致逺者當先器識而後才藝勃等𨿽有文華而浮躁淺露豈享爵祿之器耶楊子稍沈靜應至令長余得令終幸矣旣而勃度海墮水烱終於盈川令照鄰惡疾不愈赴水死賔王反誅勮味道皆典選如行儉言行儉爲帥所引偏禆如程務挺張防朂王方翼劉敬同李多祚黒齒常之後多爲名將

論時政門

東漢荀恱作申鑑五篇

建安十年荀恱作申鑑五篇奏之時政在曹氏天子恭己恱志在獻替而謀無所用故作是書其大略曰爲政之術先屏四患乃崇五政僞亂俗私壊法放越軌奢敗制四者不除則政末由行矣是謂四患興農桑以養其生審好惡以正其俗宣文敎以彰其化立武備以秉其威明賞罰以統其法是謂五政人不畏死不可懼以罪人不樂生不可勸以善故在上者先丰民財以定其志是謂養生善惡要乎功罪毀譽效於凖驗聴言責事舉名察實無或詐僞以蕩眾心故俗無姦怪民無淫風是謂正俗榮辱者賞罰之精華也故禮敎榮辱以加君子化其情也桎梏鞭撲以加小人化其形也若敎化之廢推中人而墜於小人之域敎化之行引中人而納於君子之塗是謂章化在上者必有武備以戒不虞安居則寄之內政有事則用之軍旅是謂秉威賞罰政之柄也人主不妄賞非愛其財也賞妄行則善不勸矣不妄罰非矜其人也罰妄行則惡不懲矣賞不勸謂之止善罰不懲謂之縱惡在上者能不止下爲善不縱下爲惡則國法立矣是謂統法四患旣蠲五政又立行之以誠守之以固簡而不怠疎而不失垂拱揖讓而海內平矣

仲長統著昌言論

十一年仲長統著論曰昌言其言治亂略曰豪傑之當天命者未始有天下之分者也無天下之分故戰爭者競起焉角智者皆窮角力者皆負形不堪復伉埶不足復校乃始羈首系頸就我之銜紲耳及繼體之時豪傑之心旣絕士民之志已定貴有常家尊在一人當此之時𨿽下愚之才居之猶能使恩同天地威侔鬼神周孔數千無所復角其聖賁育百萬無所復奮其勇矣彼後嗣之愚主見天下莫敢與之違自謂若天地之不可忘也乃犇其私嗜騁其邪欲君臣宣淫上下同惡荒廢庶政棄忘人物信任親愛者盡佞謟容說之人也寵貴隆丰者盡后妃姬妾之家也遂至熬天下之脂膏斵生民之骨髓怨毒無聊禍亂並起中國擾攘四夷侵叛土崩瓦解一朝而去昔之爲我哺乳之子孫者今盡是我飲血之冦讎也至於運徙埶去猶不覺悟者豈非富貴生不仁沈溺致愚疾邪存亡以之疊代治亂從此周復天道常然之大數也

晉熊逺上疏言三失

建武元年詔羣公卿士各陳得失熊逺上疏以爲胡賊猾夏梓宮未返而不能遣軍進討一失也羣官不以讎賊未報爲恥務在調戲酒食而已二失也選官用人不料實徳惟在白望不求才幹惟事請托當官者以治事爲俗吏奉法爲苛刻盡禮爲謟諛從容爲髙妙放蕩爲達士驕蹇爲簡雅三失也世之所惡者陸沈泥滓時之所善者翶翔雲霄是以萬機未整風俗僞薄朝廷羣司以從順爲善相違見貶安得朝有辧爭之臣士無祿仕之志乎

應詹上疏言崇奨儒官

太興二年應詹上疏曰元康以來賤經尙道以虛宏放爲夷達以儒術淸儉爲鄙俗宜崇奨儒官以新俗化

宋周朗上疏言備胡奢侈之獘

元嘉三十年七月朔日有食之詔求直言周朗上疏以爲毒之在體必割其緩處歷下泗間不足戍守議者必以爲胡衰不足避而不知我之病甚於胡矣今空守孤城徒費財役使虜但發輕騎三千更互出入春來犯麥秋至侵禾水陸漕輸居然復絕於賊不勞而邊已困不至二年卒散民盡可蹻足而待也今人知不以羊追狼捕鼠而令重車弱卒與肥馬悍胡相逐其不能濟固宜矣又舉天下以奉一君何患不給一體金不及百兩一歳美衣不過數襲而必收寶連櫝集服累笥目豈常視身未時親是櫝帶寶笥著衣也何糜蠧之劇惑鄙之甚邪且細作始並以爲儉節而市造華怪卽於民如此則遷也非罷也凡厥庶民制度日侈見車馬不辧貴賤視冠服不知尊卑尙方今造一物小民明已防睨宮中朝制一衣庶家晚已裁學侈麗之源實先宮閫凡無世不有言事無時不有下令然升平不至昏危相繼何哉設令之本非實故也書奏忤防自解去職

齊劉善明等各言得失

建元元年太祖命羣臣各言得失淮南宣城二郡太守劉善明請除宋氏大明泰始以來諸苛政細制以崇簡易又以爲交州險逺宋末政苛遂至怨叛今大化創始宜懷以恩徳且彼土所出惟有珠寶實非聖朝所須之急討伐之事謂宜且停宋元嘉之世凡事皆責成郡縣世祖徴求急速以郡縣遲緩始遣臺使督之自是使者所在旁午競作威福營私納賂公私勞擾防稽太守聞喜公子良上表極言其以爲臺有求須但明下詔敕爲之期防則人思自竭若有稽違自依糾坐之科宜悉停臺使貟外散騎郎劉思效上言宋自大明以來漸見雕獘徴賦有加而天府尢貧小民嗷嗷殆無生意而貴族富室以侈麗相髙乃至山澤之民不敢采食其水艸陛下宜一新王度革正其失太祖皆加襃賞或以表付外使有司詳擇所宜奏行之

李彪上封事

永明六年魏主訪羣臣以安民之術李彪上封事以爲豪貴之家奢僣過度第宅車服宜爲之等制又國之興亾在冢嗣之善惡冢嗣善惡在敎諭之得失髙宗皇帝嘗謂羣臣曰朕始學之日年尙防衝情未能專旣臨萬機不遑溫習今日思之豈惟予咎抑亦師傅之不勤尙書李防免冠謝此近事之可鑑者也臣謂宜準古立師傅之官以訓太子又漢置常平倉以救匱乏去歳京師不稔移民就丰旣廢營生困而後達又於國體實有虛損曷若預儲倉粟安而給之豈不愈於驅督老弱糊口千里之外哉宜析州郡常調九分之二京師度支嵗用之餘各立官司年丰糴粟積之於倉儉則加私之二糶之於人如此民必力田以取官絹積財以取官粟年登則常積歲凶則直給數年之中谷積而人足𨿽災不爲害矣魏主皆從之

魏韓顯宗上書陳事

齊建武元年魏主如洛陽西宮中書侍郎韓顯宗上書陳四事其一以爲往冬輿駕停鄴當農隙之時猶比屋供奉不勝勞費況今蠶麥方急將何以堪命且六軍涉暑恐生癘疫臣願早還北京以省諸州供張之苦成洛都營繕之役其二以爲洛陽宮殿故基皆魏明帝所造前世已譏其奢今玆營繕宜加裁損其三以爲陛下之還洛陽輕將從騎王者於闈闥之內猶施警蹕況涉履山河而不加三思乎其四以爲陛下耳聴法音目翫墳典口對百辟心虞萬機景昃而食夜分而寢加以孝思之至隨時而深文章之業日成篇卷𨿽叡明所用未足爲煩然非所以嗇神養性保無疆之祚也魏主頗納之顯宗又上言以爲州郡貢察徒有秀孝之名而無秀孝之實朝廷但檢其門望不復彈坐如此則可令別貢門望以敍士人何假冒秀孝之名也夫門望者乃其父祖之遺烈亦何益於皇家益於時者賢才而已茍有其才𨿽屠釣奴虜聖王不恥以爲臣茍非其才𨿽三後之墜於皂矣議者或云今世等無奇才不若取士於門此亦失矣豈可以世無周邵遂廢宰相邪但當校其寸長銖重者先敍之則賢才無遺矣又刑罰之要在於明當不在於重茍不失有罪𨿽捶撻之薄人莫敢犯若容可僥幸𨿽參夷之嚴不足懲禁今內外之官欲邀當時之名爭以深酷爲無私疊相惇厲遂成風俗陛下居九重之內視人如赤子百司分萬務之任遇下如仇讎是則堯舜止一人而桀紂以千百和气不至蓋由於此謂宜敕示百僚以惠元元之命帝覽奏甚善之

梁賀琛啟陳四事

大同十一年散騎常侍賀琛啟陳四事其一以爲今北邊稽服正是生聚敎訓之時而天下戶口減落闗外彌甚郡不堪州之控總縣不堪郡之裒削更相呼擾惟事徴斂民不堪命各務流移此豈非牧守之過歟東境戶口空虛皆由使命繁數窮幽極逺無不皆至毎有一使所屬搔擾駑困邑宰則拱手聴其漁獵桀黠長吏又因之重爲貪殘縱有防平郡猶掣肘如此𨿽年降復業之詔屢下蠲賦之恩而民不得反其居也其二以爲今天下守宰所以貪殘良由風俗侈靡使之然也今之燕喜相競誇豪積果如丘陵列肴同綺繡露臺之產不周一燕之資而賔主之間裁取滿腹未及下堂已同臭腐又畜妓之夫無有等秩爲吏牧民者致貲巨億罷歸之日不支數年率皆盡於燕飲之物歌謡之具所費事等丘山爲歡止在俄頃乃更追恨向所取之少如復傅翼增其搏噬一何悖哉其餘淫侈著之凡百習以成俗日見滋甚欲使人守防白安可得邪誠宜嚴爲禁制道以節儉糾奏浮華變其耳目足正雕流之獘矣其三以爲陛下憂念四海不憚勤勞至於百司莫不奏事但斗筲之人旣得伏奏帷扆便欲詭競求進不論國之大體心存眀恕惟務吹毛求疵擘肌分理以深刻爲能以繩逐爲務迹𨿽似於奉公事更成其威福犯罪者多巧避滋甚長獘增姦實由於此誠願責其公平之效黜其讒慝之心則下安上謐無僥幸之患矣其四以爲今天下無事而猶日不暇給宜省事息費事省則民養費息則財聚興造有非急者徴求有可緩者皆宜停省以息費休民故畜其財者所以大用之也養其民者所以大役之也若言小事不足害財則終年不息矣以小役不足妨民則終年不止矣如此則難可以語富彊而圖逺大矣啟奏武帝大怒召主書於前口授敕書以責琛

周樂遜上言四事

永定二年周以霖雨詔羣臣上封事極諫左光祿大夫猗氏樂遜上言四事其一以爲比來守令代期旣促責其成效專務威猛今闗東之民淪防塗炭若不布政優優聞諸境外何以使彼勞民歸就樂土其二以爲頃者魏都洛陽一時殷盛貴勢之家競爲侈靡終使禍亂交興天下防敗比來朝貴器服稍華百工造作務盡奇巧臣誠恐物逐好移有損政俗其三以爲選曹補擬宜與眾共之今州郡選置猶集鄕閭況天下銓衡不取物望旣非機事何足可宻其選置之日宜令眾心明白然後呈奏其四以爲髙洋據有山東未易猝制譬猶碁刼相持爭行先後若一行不當或成彼利誠應捨小營大先保封域不宜貪利邊陲輕爲興動

唐魏元忠言禦吐蕃之防

儀鳳三年髙宗以吐蕃爲憂太學生宋城魏元忠上封事言禦吐蕃之防以爲理國之要在文與武今言文者則以辭華爲首而不及經綸言武者則以騎射爲先而不知方略是皆何益於理亂哉故陸機著辧亡之論無救河橋之敗養由基射穿七札不濟鄢陵之師此已然之明效也故選將當以智略爲本勇力爲末今朝廷用人取將門子弟及死事之家彼皆庸人豈足當閫外之任李左車陳湯呂防孟觀皆出貧賤而立殊功未聞其家代爲將也夫賞罰者軍國之切務近日徵伐虛有賞格而無事實蓋由小才之吏不知大體徒惜勲庸恐虛倉庫不知士不用命所損幾何黔首𨿽防不可欺罔豈得懸不信之令設虛賞之科而望其立功乎又出師之要全資馬力臣請畜馬之禁使百姓皆得畜馬若官軍大舉委州縣長吏以官錢增價市之則皆爲官有彼胡虜恃馬力以爲彊若聴人間市而畜之乃是損彼之彊爲中國之利也先是禁百姓畜馬故元忠言之髙宗善其言

天后問陳子昻爲政之要

永昌元年問正字陳子昻當今爲政之要子昻退上疏以爲宜緩刑崇徳息兵革省賦役撫慰宗室各使自安辭婉意切其論甚美幾三千言

劉知幾表陳四事

天冊萬嵗元年劉知幾表陳四事其一以爲皇業權輿天地辟嗣君卽位黎元更始則時借非常之慶以申再造之恩今六合淸晏而赦令不息近則一年再降逺則毎嵗無遺至於違法悖禮之徒無賴不仁之輩編戶則冦攘爲業當官則贓賄是求而元日之朝指期天澤重陽之節佇降皇恩如其忖度咸果釋免或有名垂結正罪將斷決竊行貨賄方便規求故致稽延畢霑寛宥用使俗多頑悖時罕防隅爲善者不預恩光作惡者獨承徼幸古語曰小人之幸君子之不幸斯之謂也望陛下而今而後頗節於赦使黎氓知禁姦宄肅淸其二以爲海內具僚九品以上毎嵗逢赦必賜階勲至於朝野宴集公私聚防緋服眾於靑衣象板多於木笏皆榮非徳舉位罕才升不知何者爲妍蚩何者爲美惡臣望自今以後稍息私恩使有善者逾效忠勤無才者咸知勉勵其三以爲陛下臨朝踐極取士太廣六品以下職事淸官遂乃方之土芥比之沙礫若遂不加沙汰臣恐有皇風其四以爲今之牧伯遷代太速倐來忽往蓬轉萍流旣懷茍且之謀何暇循良之政望自今刺史非三歳以上不可遷官仍明察功過尢甄賞罰疏奏太后頗嘉之

宋務光上疏言水災

神龍元年河南北十七州大水求直言右衛騎曹參軍西河宋務光上疏以爲水陰臣妾之象恐後庭有幹外朝之政者宜杜絕其萌今霖雨不止乃閉坊門以禳之至使里巷謂坊門爲宰相言朝廷使之燮理陰陽也疏奏不省

楊相如上疏言時政

元元年晉陵尉楊相如上疏言時政其略曰帝自恃其彊不憂時政𨿽制敕交行而聲實舛謬言同堯舜迹如桀紂舉天下之大一擲而棄之又曰人主莫不好忠正而惡佞邪然忠正者常疏佞邪者常親以至於覆國危身而不寤者何哉誠由忠正者多忤意佞邪者多順指積忤生憎積順生愛此親疏之所以分也明主則不然愛其忤以收忠賢惡其順以去佞邪則太宗太平之業將何逺哉明皇覽而善之

晉州男子獻三十字

大歷八年晉州男子郇模以麻辮髮持竹筐葦席哭於東市人問其故對曰願獻三十字一字爲一事若言無所取請以席裹屍貯筐中棄於野京兆以聞代宗召見賜新衣館於客省其言團者請罷諸州團練使也監者請罷諸道監軍使也

陸贄上奏帝不能用

建中四年初徳宗在東宮聞監察禦史嘉興陸贄名卽位召爲翰林學士數問以得失時兩河用兵久不決賦役日滋贄以兵窮民困恐別生內變乃上奏其略曰克敵之要在乎將得其人馭之方在乎操得其柄將非其人者兵𨿽眾不足恃操失其柄者將𨿽材不爲用又曰將不能使兵國不能馭將非止費財翫冦之獘亦有不戢自焚之災又曰無紓目前之虞或興意外之患人者邦之本也財者人之心也其心傷則其本傷其本傷則枝榦顚瘁矣又曰人揺不寧事變難測是以兵貴拙速不尙巧遲若不靖於本而務救於末則救之所爲乃禍之所起也又論闗中形勢以爲王者蓄威以昭徳偏廢則危居重以馭輕倒持則悖王畿者四方之本也太宗列置府兵分禁衛大凡諸府八百餘所而在闗中者殆五百焉舉天下不敵闗中則居重馭輕之意明矣承平漸久武備浸防𨿽府衛具存而卒乘罕習故祿山竊倒持之柄乘外重之資一舉滔天兩京不守是皆失居重馭輕之權忘深根固柢之慮陛下追想及此豈不爲之寒心哉今朔方太原之眾逺在山東神防六軍之兵繼出闗外闗輔之間徴發已甚宮苑之內備衛不全萬一將帥之中又如朱滔希烈或負固邊壘誘致豺狼或竊發郊畿驚犯城闕未審陛下復何以備之陛下儻過聴愚計所遣神防六軍李晟等及節將子弟悉可追還明敕涇隴邠寧但令嚴備封守仍云更不徴發使知各保安居又降徳音罷京城及畿縣間架等雜稅則冀已輸者弭怨見處者獲寧人心不揺邦本自固徳宗不能用

李翶言六者政之根本

元和十四年史館修撰李翶上言以爲定禍亂者武功也興太平者文徳也今陛下旣以武功定海內若遂革獘事復髙祖太宗舊制用忠正而不疑屏邪佞而不邇攺稅法不督錢而納布帛絕進獻寛百姓租賦厚邊兵以制戎狄侵盜數訪問待制官以通塞蔽此六者政之根本太平所以興也

楊虞卿上疏諫穆宗

十五年穆宗禦丹鳳門樓赦天下事畢盛陳倡優雜戱於門內而觀之又幸左神防軍觀手搏雜戱監察禦史楊虞卿上疏以爲陛下宜延對羣臣周徧顧問惠以气色使進忠若趨利論政若訴寃如此而不致升平者未之有也

後唐史在徳上書歷詆文武之士

淸泰元年太常丞史在徳性狂狷上書歷詆內外文武之士請徧加考試黜陟能否執政及朝士大怒盧文紀及補闕劉濤楊昭儉等皆請加罪潞王謂學士馬孫曰朕新臨天下宜開言路若朝士以言獲罪誰敢言者卿爲朕作詔書宣朕意乃下詔略曰昔魏徴請賞皇甫徳參今濤等請黜史在徳事同言異何其逺哉在徳情在傾輸安可責也

殷潘承祐上書陳十事

後晉天福八年殷吏部尙書潘承祐上書陳十事大指言兄弟相攻逆傷天理一也賦斂煩重力役無節二也發民爲兵羇旅愁怨三也楊思恭奪人衣食使歸怨於上羣臣莫敢言四也疆土狹隘多置州縣增吏困民五也除道裹糧將攻臨汀曽不憂金陵錢塘乘虛相襲六也括髙貲戶財多者補官逋負者被刑七也延平諸津徵果菜魚米獲利至防斂怨甚大八也與唐吳越爲鄰卽位以來未嘗通使九也宮室臺榭崇飾無度十也殷王延政大怒削承祐官爵勒歸私第

知典故門

晉元帝取決刁協賀循

建武元年是時承防亂之後江東艸創刁協久宦中朝諳練舊事賀循爲世儒宗明習禮學凡有疑議皆取決焉

齊王儉諳憶故事

永明三年王儉領國子祭酒撰次朝儀國典自晉宋以來故事無不諳憶故當朝理事斷決如流毎博議引證八坐丞郎無能異者令史諮事常數十人賔客滿席儉應接辧析傍無畱滯發言下筆皆有音彩儉嘗謂人曰江左風流宰相惟有謝安意以自比也武帝深委仗之

欲知古問髙君

唐開元四年紫防舍人髙仲舒博通典籍齊澣練習時務姚宋毎坐二人以質所疑旣而嘆曰欲知右問髙君欲知今問齊君可以無缺政矣

通鑑總卷九下

欽定四庫全書

通鑑總卷十上

宋沈樞撰禮樂門

漢曹襃著成漢禮

元和三年博士曹襃上疏以爲宜定文制著成漢禮大常巢堪以爲一世大典非襃所定不可許章帝知諸儒拘攣難與圖始朝廷禮憲宜以時立乃拜襃侍中班固以爲宜廣集諸儒共議得失章帝曰諺言作捨道邊三年不成會禮之家名爲聚訟互生疑異筆不得下昔堯作大章一防足矣

唐太宗奏秦王破陳樂

貞觀元年太宗宴羣臣奏秦王破陳樂太宗曰朕昔受委専徵民間遂有此曲𨿽非文徳之雍容然功業由玆而成不敢忘本封徳彛曰陛下以神武平海內豈文徳之足比太宗曰戡亂以武守成以文文武之用各隨其時卿謂文不及武斯言過矣

魏徵言樂在人和不在聲音

二年太常少卿祖孝孫以爲梁陳之音多吳楚周齊之音多胡夷於是斟酌南北考以古聲作唐雅樂凡八十四調三十一曲十二和詔協律郎張文收與孝孫同修定孝孫等奏新樂太宗曰禮樂者蓋聖人緣物以設教耳治之隆替豈由於此禦史大夫杜淹曰齊之將亡作伴侶曲陳之將亡作玊樹後庭花其聲哀思行路聞之皆悲泣何得言治之隆替不在樂也太宗曰不然夫樂能感人故樂者聞之則喜憂者聞之則悲悲喜在人心非由樂也將亡之政民必愁苦故聞樂而悲耳今二曲俱存朕爲公奏之公豈悲乎右丞魏徵曰古人稱禮云禮云玊帛云乎哉樂云樂云鐘鼓云乎哉樂誠在人和不在聲音也

明皇自教法曲於梨園

元二年舊制雅俗之樂皆太常明皇精曉音律以太常禮樂之司不應典倡優雜伎乃更置左右教坊以教俗樂命右驍衞將軍範及爲之使又選樂工數百人自教法曲於梨園謂之皇帝梨園弟子又教宮女使習之又選伎女置宜春院給賜其家禮部侍郎張廷珪酸棗尉袁楚客皆上疏以爲上春秋鼎盛宜崇經術邇端士尙朴素深以悅鄭聲好逰獵爲戒明皇𨿽不能用欲言路咸嘉賞之

蕭嵩定元禮

二十年初明皇命張說與諸學士刋定五禮說薨蕭嵩繼之起居舍人王仲丘請依顯慶禮祈谷大雩明堂皆祀昊天上帝嵩又請依上元敕父在爲母齊衰三年皆從之以髙祖配圎丘方丘太宗配雩祀及神州地祗睿宗配明堂新禮成上之號曰開元禮

後周竇儼請有司討論禮樂

顯徳四年中書舍人竇儼上疏請令有司討論古今禮儀作大周通禮考正鐘律作大周正樂

王朴上疏定律呂

六年王朴素曉音律世宗以樂事詢之朴上疏以爲禮以檢形樂以治心形順於外心和於內然而天下不治者未之有也昔黃帝吹九寸之管得黃鐘正聲半之爲淸聲倍之爲緩聲三分損益之以生十二律十二律旋相爲宮以生七調爲一均凡十二均八十四調而大備遭秦滅學歷代治樂者罕能用之唐太宗之世祖孝孫張文收考正大樂備八十四調安史之亂器與工什亡八九至於黃巢蕩盡無遺時有太常博士殷盈孫按考工記鑄鎛鐘十二編鐘二百四十處士蕭承訓校定石磬今之在縣者是也𨿽有鐘磬之狀殊無相應之和其鎛鐘不問音律但循環而擊編鐘編磬徒懸而已絲竹匏土僅有七聲名爲黃鐘之宮其存者九曲考之三曲協律六曲參渉諸調蓋樂之廢缺無甚於今臣嘗學律呂謹如古法以秬黍定尺長九寸徑三分爲黃鐘之管與今黃鐘之聲相應因而推之得十二律以爲眾管互吹用聲不便乃作律準十有三其長九尺皆應黃鐘之聲以次設柱爲十一律及黃鐘淸聲旋用七律以爲一均爲均之主者宮也徵商羽角變宮變徵次焉發其均主之聲歸乎本音之律疊應不亂乃成其調凡八十一調此法久絕出臣獨見乞集百官校其得失詔從之

音樂門

晉劉裕不習音樂

義熈元年尙書殷仲文以朝廷音樂未備言於劉請治之曰今日不暇給且性所不解仲文曰好之自解曰正以解則好之故不習耳

燕主嘆太樂不備

五年南燕主超朝會羣臣嘆太樂不備議掠晉人以補伎領軍將軍韓曰先帝以舊京傾覆戢翼三齊陛下不養士息民以伺魏釁恢復先業而更侵掠南鄰以廣讐敵可乎超曰我計已定不與卿言

議禮門

漢陳球等議竇太后當合

熹平元年曹節等欲別竇太后而以馮貴人配祔詔公卿大會朝堂令中常侍趙忠監議旣議坐者數百人各瞻望良久莫肯先言廷尉陳球卽下議曰皇太后自在椒房有聰明母儀之徳遭時不造援立聖明承繼宗廟功烈至重家𨿽獲罪事非太后今若別誠失天下之望且馮貴人無功於國何宜上配至尊忠省球議作色俛仰蚩球曰陳廷尉建此議甚健球曰陳竇旣寃皇太后無故幽閉臣常痛心天下憤嘆今日言之退而受罪宿昔之願也於是公卿以下皆從球議曹節王甫猶爭以爲梁后家犯惡逆別懿陵武帝黜廢衞後而以李夫人配食今竇氏罪深豈得合先帝李咸復上疏曰臣伏惟章徳竇后虐害恭懷安思閻後家犯惡逆而和帝無異之議順朝無貶降之文至於衞後孝武皇帝身所廢棄不可以爲比今長樂太后尊號在身親嘗稱制且援立聖明光隆皇祚太后以陛下爲子陛下豈得不以太后爲母子無黜母臣無貶君宜合宣陵一如舊制靈帝省奏從之

魏太后代行祭事

梁天監十四年太后以魏主尙防未能親祭欲代行祭事禮官博議以爲不可太后以問侍中崔光光引漢和熹鄧太后祭宗廟故事太后大恱遂攝行祭事

齊源師嘆禮廢齊亡

陳大建四年源文宗子師爲左外兵郎中攝祠部嘗白髙阿那肱龍見當雩阿那肱驚曰何處龍見其色如何師曰龍星初見禮當雩祭非眞龍也阿那肱怒曰漢兒多事彊知星宿遂不祭師出竊嘆曰禮旣廢矣齊能久乎

唐太宗不依陰陽書

貞觀五年有司上言皇太子當冠用二月吉請造兵備儀仗太宗曰東作方興宜攺用十月少傅蕭瑀奏據陰陽書不若二月太宗曰吉凶在人若動依陰陽不顧禮義吉可得乎循正而行自與吉會農時最急不可失也

長孫無忌等上新禮

顯慶三年長孫無忌等上所修新禮詔中外行之先是議者謂貞觀禮節文耒備故命無忌等修之時許敬宗李義府用事所損益多希防學者非之太常博士蕭楚材等以爲豫備凶事非臣子所宜言敬宗義府深然之遂焚國卹一篇由是凶禮遂闕

祝欽明言皇后助祭

景龍三年中宗將祀南郊國子祭酒祝欽明司業郭山惲建言古者大祭祀後祼獻以瑤爵皇后當助祭天地太常博士唐紹蔣欽緒駮之以爲鄭注周禮內司服惟有助祭先王先公無助祭天地之文皇后不當助祭南郊韋巨源定儀注請依欽明議中宗從之以皇后爲亞獻仍以宰相女爲齊娘助執豆籩欽明又欲以安樂公主爲終獻紹欽緒固爭乃止以巨源攝太尉爲終獻

孫平子不能勝禮官之議

元五年伊闕人孫平子上言春秋譏魯躋僖公今遷中宗於別廟而祀睿宗正與魯同兄臣於弟猶不可躋況弟臣於兄可躋之於兄上乎若以兄弟同昭則不應出兄置於別廟願下羣臣博議中宗入廟事下禮官太常博士陳貞節馮宗蘓獻議以爲七代之廟不數兄弟殷代或兄弟四人相繼爲君若數以爲代則無祖禰之祭矣今睿宗之室當亞髙宗故爲中宗特立別廟中宗旣升新廟睿宗乃祔髙宗何嘗躋居中宗之上而平子引躋僖公爲證誣罔聖朝漸不可長時論多是平子明皇亦以爲然故議久不決卒從禮官議平子論之不已謫爲康州都城尉

韋縚奏定防服之禮

二十四年縚又奏喪服舅緦麻三月從母外祖父母皆小功五月外祖至尊同於從母之服姨舅一等服則輕重有殊堂姨舅親卽未疏恩絕不相爲服舅母來承外族不如同防之禮竊以古意猶有所未暢者也請加外祖父母爲大功九月姨舅皆小功五月堂舅堂姨舅母並加至袒免韋述議曰聖人究天道而厚於祖禰系族姓而親其子孫母黨比於本族不可同貫明矣今若外祖及舅加服一等堂舅及姨列於服紀則中外之制相去幾何先王之制謂之彛倫奉以周旋猶恐失墜一紊其敍庸可止乎請依儀禮喪服爲定楊仲昌議曰鄭文貞公魏徵始加舅服至小功五月𨿽文貞賢也而周孔聖也以賢攺聖後學何從竊恐內外乖序親疏奪倫情之所防何所不至記曰無輕議禮明其蟠於天地並彼日月賢者由之安敢損益也敕姨舅旣服小功舅母不得全降宜服緦麻堂姨舅宜服袒免

裴耀卿議太子冊命之儀

二十六年太子將受冊命儀注有中嚴外辦及絳紗袍太子嫌與至尊同稱表請易之左丞相裴耀卿奏停中嚴攺外辦曰外備攺絳紗袍爲朱明服明皇禦宣政殿冊太子故事太子乘輅至殿門至是太子不就輅自其宮步入是日赦天下

蔣乂諫借吉成昏

貞元十三年光祿少卿同正張茂宗許尙義章公主未成昏茂宗母卒遺表請終嘉禮徳宗許之秋八月起復茂宗左衞將軍同正左拾遺義興蔣乂上疏諫以爲兵革之急古有墨衰從事者未聞駙馬起復尙主也徳宗遣中使諭之不止乃特召對於延英謂曰人間多借吉成昏者卿何執此之堅對曰昏姻喪紀人之大倫吉凶不可瀆也委巷之家不知禮教其女孤貧無恃或有借吉從人未聞男子借吉娶婦者也太常博士韋彤裴堪復上疏徳宗不恱命趣下嫁之期

禮院奏禘祭祝文

會昌六年禮院奏禘祭祝文於穆敬文武四室但稱嗣皇帝臣某昭告從之

李景讓請遷廟議不決而止

大中十年吏部尙書李景讓上言穆宗乃陛下兄敬宗文宗武宗乃兄之子陛下拜兄尙可拜侄可乎是使陛下不得親事七廟也宜遷四主出太廟還代宗以下入廟詔百官議其事不決而止時人以是薄景讓

後梁敬翔請行郊禮

貞明三年租庸使戶部尙書趙巖言於均王曰陛下踐祚以來尙未南郊議者以爲無異藩侯爲四方所輕請幸西都行郊禮遂謁宣陵敬翔諫曰自劉鄩失利以來公私困竭人心惴恐今展禮圓丘必行賞賚是慕虛名而受實也且勍敵近在河上乘輿豈宜輕動俟北方旣平報本未晚均王不聴如洛陽閱車服飾宮闕郊祀有日聞揚劉失守道路訛言晉軍已入大梁扼汜水矣均王惶駭失圖遂罷郊祀奔歸大梁

後唐馬縞請七廟之外別立親廟

天成二年中書舍人馬縞請用漢光武故事七廟之外別立親廟中書門下奏請如漢孝徳孝仁皇例稱皇不稱帝明宗欲兼稱帝羣臣乃引徳明皇帝例請立廟京師明宗令立於應州舊宅自髙祖考妣以下皆追諡曰皇帝

後周祀南郊於大梁

廣順三年太祖欲祀南郊又以自梁以來郊祀常在洛陽疑之執政曰天子所都則可以祀百神何必洛陽於是始築圎丘社稷壇作太廟於大梁

奉先門

漢楊終乞罷匈奴之役

建初元年校書郎楊終上疏曰間者北徵匈奴西開三十六國百姓頻年服役轉輸煩費陛下宜畱念省察章帝下其章第五倫亦同終議牟融鮑昱皆以爲孝子無攺父之道徵伐匈奴屯戍西域先帝所建不宜回異終復上書曰文公毀泉臺春秋譏之曰先祖爲之而已毀之不如勿居而已以其無妨害於民也襄公作三軍昭公捨之君子大其復古以爲不捨則有害於民也今伊吾之役樓闌之屯兵久而未還非天意也章帝從之

蔡邕論上陵之禮

熹平元年車駕上原陵司徒掾陳畱蔡邕曰吾聞古不墓祭朝廷有上陵之禮始謂可損今見威儀察其本意乃知孝明皇帝至孝惻隱不易奪也禮有煩而不可省者此之謂也

楚王宗廟之祭不及祖

晉元興三年桓以其祖彛以上名位不顯不復追尊立廟散騎常侍徐廣曰敬其父則子悅請依故事立七廟曰禮太祖東向左昭右穆晉立七廟宣帝不得正東向之位何足法也祕書監卞承之謂廣曰若宗廟之祭果不及祖有以知楚徳之不長也

宋攺孝建以來制度

大明八年罷南北二馳道及孝建以來所攺制度還依元嘉尙書蔡興宗於都座慨然謂顏師伯曰先帝𨿽非盛徳之主要以道終始三年無攺古典所貴今殯宮始撤山陵未逺而凡諸制度興造不論是非一皆刋削𨿽復禪代亦不至爾天下有識當以此窺人師伯不從

齊詔太廟四時之祭

永明八年詔太廟四時之祭薦宣皇帝起麫餅鴨孝皇后筍鴨卵髙皇帝肉膾葅羮昭皇后茗粣炙魚皆所嗜也武帝夢太祖謂己宋氐諸帝常在太廟從我求食可別爲吾致祠乃命豫章王妃庾氏四時祠二帝二後於淸溪故宅牲牢服章皆用家人禮

唐立王珪家廟

貞觀十三年王珪性寛自奉養甚薄於令三品已上皆立家廟珪通貴已久獨祭於寢爲法司所劾太宗不問命有司爲之立廟以愧之

有司請增宗廟籩豆之禮

元二十四年明皇命有司議增宗廟籩豆之薦太常卿韋縚奏請宗廟每坐籩豆十二兵部侍郎張均等議曰聖人知孝子之情深而物之無限故爲之節制人之嗜好本無憑準宴私之饌與時遷移故聖人一切同歸於古屈到嗜芰屈建不以薦以爲不以私欲干國之典若以今之珍饌平生所習求神無方何必泥古則簠簋可去而盤盂杯桉當在禦矣韶濩可息而箜篌箏笛當在奏矣旣非正物後嗣何觀豈可廢棄禮經以從流俗太子賓客崔沔議曰祭祀之興肇於太古茹毛飲血則有毛血之薦未有麯蘗則有酒之奠施及後王禮物漸備然以神道致敬不敢廢也國家由禮立訓因時制範淸廟時饗禮饌必陳用周制也園寢上食時膳具設遵漢法也職貢來祭致逺物也有新必薦順時令也苑囿之內躬稼所收搜狩之時親發所中莫不薦而後食盡誠敬也但當申敕有司無或簡怠則鮮美肥濃盡在是矣不必加籩豆之數也明皇固欲量加品味縚又奏每室加籩豆各六四時各實以新果珍羞從之

奉親門

漢築復道朝長樂宮

元年惠帝以朝太后於長樂宮及閒往數蹕煩民乃築復道於武庫南奉常叔孫通諌曰此髙帝月出逰衣冠之道也子孫柰何乘宗廟道上行哉惠帝懼曰急壊之通曰人主無過舉今已作百姓皆知之矣願陛下爲原廟渭北衣冠月出逰之益廣宗廟大孝之本乃詔有司立原廟

毛義之喜乃爲親屈

元和元年毛義鄭均皆以行義稱於鄕裏南陽張奉慕義名往候之坐定而府檄適至以義守安陽令義捧檄而入喜動顏色奉心賤之辭去後義母死徵辟皆不至奉乃嘆曰賢者固不可測往日之喜乃爲親屈也

唐肅宗不敢詣西內

上元二年初李輔國與張后同謀遷上皇於西內是日端午山人李唐見肅宗肅宗方抱防女謂唐曰朕念之卿勿怪也對曰太上皇思見陛下計亦如陛下之念公主也肅宗然泣下然畏張后尙不敢詣西內

後周王溥侍立父側

顯徳四年以王祚爲潁州團練使祚溥之父也溥爲宰相祚有賓客溥常朝服侍立客坐不安席祚曰防犬不足爲起

封建門

漢詔諸侯王分子弟邑

元朔二年主父偃說武帝曰古者諸侯不過百里彊弱之形易制今諸侯或連城數十地方千里緩則驕奢易爲淫亂急則阻其彊而合從以逆京師以法割削之則逆節萌起前日鼂錯是也今諸侯子弟或十數而適嗣代立余𨿽骨肉無尺地之封則仁孝之道不宣願陛下令諸侯得推恩分子弟以地侯之彼人人喜得所願上以徳施實分其國不削而稍弱矣武帝從之詔曰諸侯王或欲推私恩分子弟邑者令各條上朕且臨定其號名於是藩國始分而子弟畢侯矣

黃河如帶泰山若厲

太初三年初髙祖封功臣爲列侯百四十有三人時兵革之餘大城名都民人散亡戶口可得而數裁什二三大侯不過萬家小者五六百戶其封爵之誓曰使黃河如帶泰山若厲國以永存爰及苗裔申以丹書之信重以白馬之盟及髙後時盡差第列侯位次藏諸宗廟副在有司逮文景四五世間流民旣歸戶口亦息列侯大者至三四萬戶小國自倍富厚如之子孫驕逸多抵法禁隕身失國至是見侯才四人罔亦少宻焉

晉封燕王慕容皝

咸康七年劉翔至建康成帝引見問慕容鎭軍平安對曰臣受遣之日朝服拜章翔爲燕王皝求大將軍燕王章璽朝議以爲故事大將軍不處邊自漢魏以來不封異姓爲王所求不可許翔曰自劉石構亂長江以北翦爲戎藪未聞中華公卿之冑有一人能攘臂揮戈摧破凶逆者也獨慕容鎭軍父子竭力心存本朝以寡擊眾屢殄彊敵功烈如此而惜海北之地不以爲封邑何哉竊惜聖朝疏忠義之國使四海無所勸慕耳歲餘眾議終不決翔乃說中常侍彧曰石虎苞八州之地帶甲百萬志吞江漢自索頭宇文曁諸小國無不臣服惟慕容鎭軍翼戴天子精貫白日而更不獲殊禮之命竊恐天下移心解體無復南向者矣爲之入言於成帝乃以慕容皝爲使持節大將軍幽州牧大單於燕王備物典防皆從殊禮

唐襲封刺史長孫無忌不願之國

貞觀十三年太宗旣詔宗室羣臣襲封刺史左庶子於志寧以爲古今事殊恐非久安之道上疏爭之侍禦史馬周亦上疏以爲堯舜之父猶有朱均之子儻有孩童嗣職萬一驕愚兆庶被其殃而國家受其敗正欲絕之也則子文之治猶在正欲畱之也而欒黶之惡已彰與其毒害於見存之百姓則寧使割恩於已亡之一臣明矣然則向所謂愛之者乃適所以傷之也臣謂宜賦以茅土疇其戶邑必有材行隨器授官使其人得奉大恩而子孫終其福祿會司空趙州刺史長孫無忌等皆不願之國上表固讓又因子婦長樂公主固請於太宗且言臣披荊棘事陛下今海內寧一柰何棄之外州與遷徙何異太宗曰割地以封功臣古今通義意欲公之後嗣輔朕子孫共傳永久而公等乃復發言怨望朕豈彊公等以茅土耶詔停世封刺史

封禪門

漢光武卻羣臣請封禪

建武三十年車駕東巡羣臣上言卽位三十年宜封禪泰山詔曰卽位三十年百姓怨气滿腹吾誰欺欺天乎曾謂泰山不如林放乎何事污七十二代之編錄若郡縣逺遣吏上壽盛稱虛美必髠令屯田於是羣臣不敢復言

光武感河雒文而封禪

中元元年光武讀河圖會昌符曰赤劉之九會命岱宗光武感此文乃詔虎賁中郎將梁松等按索河雒防文言九世當封禪者凡二十六事於是張純等復奏請封禪光武乃許焉詔有司求元封故事當用方石再累玉檢金泥光武以石功難就欲因孝武故封石置玉牒其中梁松爭以爲不可乃命石工取完靑石無必五色車駕東巡幸魯進幸泰山

梁許議封禪非盛徳之事

天監八年髙祖祀南郊大赦時有請封會稽禪國山者上命諸儒艸封禪儀欲行之許建議以爲舜柴岱宗是爲巡狩而鄭引孝經鉤命決云封於太山考績柴燎禪乎梁甫刻石紀號此緯書之曲說非正經之通義也舜五載一巡狩春夏秋冬周徧四嶽若爲封禪何其數也秦始皇嘗封太山孫皓嘗遣兼司空董朝至陽羨封禪國山皆非盛徳之事不足爲法然則封禪之禮皆道聴所說失其本文由主好名於上而臣阿防於下也後者祀天祭地禮有常數誠敬之道盡此而備至於封禪非所敢聞髙祖嘉納之

唐魏徵諫太宗封禪

貞觀六年文武官復請封禪太宗曰卿輩皆以封禪爲帝王盛事朕意不然若天下乂安家給人足𨿽不封禪庸何傷乎昔秦始皇封禪而漢文帝不封禪後世豈以文帝之賢不及始皇邪且事天掃地而祭何必登泰山之巓封數尺之土然後可以展其誠敬乎羣臣猶請之不已太宗亦欲從之魏徵獨以爲不可太宗曰公不欲朕封禪者以功未髙邪曰髙矣徳未厚邪曰厚矣中國未安邪曰安矣四夷未服邪曰服矣年谷未丰邪曰丰矣符瑞未至邪曰至矣然則何爲不可封禪對曰陛下𨿽有此六者然承隋末大亂之後戶口未復倉廩尙虛而車駕東巡千乘萬騎其供頓勞費未易任也且陛下封禪則萬國咸集逺夷君長皆當扈從今自伊洛以東至於海岱煙火尙希雈莽極目此乃引戎狄入腹少示之以虛弱也況賞賚不貲未厭逺人之望給復連年不償百姓之勞崇虛名而受實害陛下將焉用之會河南北數州大水事遂寢

張說首建封禪之議

元十三年羣臣屢上表請封禪制以明年十一月十日有事於泰山時張說首建封禪之議而源乾曜不欲爲之由是與說不平

明皇出玊牒示羣臣

明皇備法駕至泰山足禦馬登山畱從官於谷口獨與宰相及祠官俱登儀衞環列於山下百餘里明皇問賀知章曰前代玉牒之文何故祕之對曰或宻求神仙故不欲人見明皇曰吾爲蒼生祈福耳乃出玉牒宣示羣臣明皇祀昊天上帝於山上羣臣祀五帝百神於山下之壇其餘仿幹封故事祭皇地祗於社首明皇禦帳殿受朝覲赦天下封泰山神爲天齊王禮秩加三公一等張說多引兩省吏及以所親攝官登山禮畢推恩往往加階超入五品而不及百官張九齡諫不聼又扈從士卒但加勲而無賜物由是中外怨之

巡幸門

唐姚崇勸上幸東都

開元五年太廟四室壊明皇將幸東都以問宋璟蘇頲對曰陛下三年之制未終遽爾行幸恐未契天心災異爲戒願且停車駕又問姚崇對曰太廟屋材皆苻堅時物歲久朽腐而壊適與行期相會何足異也明皇大喜從之褚無量上言隋文帝富有天下遷都之日豈取苻氏舊材以立太廟乎此特諛臣之言耳願陛下克謹天戒納忠諫逺諂諛明皇弗聴

羣臣諫幸華淸宮

元和十五年穆宗將幸華淸宮宰相帥兩省供奉官詣延英門三上表切諫且言如此臣軰當扈從求面對皆不聴諫官伏門下至暮乃退未明穆宗自復道出城幸華淸宮獨公主駙馬中尉神防六軍使帥禁兵千餘人扈從晡時還宮

李徳箴諷出逰幸

寶歷元年敬宗遊幸無常暱比羣小浙西觀察使李徳獻丹扆六箴六曰防防以諷輕出遊幸略曰亂臣猖蹶非可遽數服莫辧觸瑟始僕栢谷防行豺豕塞路覩貌獻餐斯可戒懼敬宗優詔答之

敬宗幸驪山

敬宗欲幸驪山溫湯僕射李絳諫議大夫張仲方等屢諫不聴拾遺張權輿伏紫宸殿下叩頭諫曰昔周幽王幸驪山爲犬戎所殺秦始皇驪山國亡宗宮驪山而祿山亂先帝幸驪山而享年不長敬宗曰驪山若此之凶耶我宜一往以驗彼言幸溫湯卽日還宮謂左右曰彼叩頭者之言安足信哉

裴度諫幸東都

二年敬宗自卽位以來欲幸東都宰相及朝臣諫者甚眾敬宗皆不聴決意必行已令度支員外郎盧貞按視修東都宮闕及道中行宮裴度從容言於敬宗曰國家本設兩都以備巡幸自多難以來玆事遂廢今宮闕營壘百司捨率已荒弛陛下儻欲行幸宜命有司歳月間徐加完葺然後可往敬宗曰從來言事者皆云不當往如卿所言不往亦可

田獵門

唐唐儉諫太宗罷獵

貞觀十一年太宗獵於洛陽苑有羣豕突出林中太宗引弓四發殪四豕有豕突前及馬鐙民部尙書唐儉投馬搏之上抜劍斬豕顧笑曰天防長史不見上將擊賊耶何懼之甚對曰漢祖以馬上得之不以馬上治之陛下以神武定四方豈復逞雄心於一獸太宗恱爲之罷獵

栁範奏彈吳王恪

吳王恪數出畋獵頗損居人侍禦史栁範奏彈之恪坐免官太宗曰長史權萬紀事吾兒不能匡正罪當死栁範曰房齡事陛下猶不能止畋獵豈得獨罪萬紀太宗大怒拂衣而入久之獨引範謂曰何面折我對曰陛下仁明臣不敢不盡愚直上恱

髙宗出畋遇雨罷獵

永徽元年髙宗出畋遇雨問諫議大夫昌樂谷那律曰油衣若爲則不漏對曰以瓦爲之必不漏髙宗恱爲之罷獵

武宗閱諫疏出畋稍希

會昌元年武宗頗好畋獵及武戲五方小兒得出入禁中賞賜甚厚嘗謁郭太后從容問爲天子之道太后勸以納諫武宗退悉取諫疏閱之多諫遊獵自是武宗出畋稍希五方無復橫賜

髙少逸諫上幸涇陽

二年武宗幸涇陽校獵諫議大夫髙少逸鄭朗於閤中諫曰陛下比來遊獵稍頻出城太逺侵星夜歸萬機曠廢武宗攺容謝之

後唐明宗仁及鳥獸

長興二年敕解縱五方鷹隼內外無得更進馮道曰陛下可謂仁及鳥獸明宗曰不然朕昔嘗從武皇獵時秋稼方熟有獸逸入田中遣騎取之比及得獸余稼無幾以是思之獵有損無益故不爲耳

養老門

後周行養老之禮

陳天嘉四年周主將視學以太傅燕國公於謹爲三老謹上表固辭不許仍賜以延年杖周主幸太學謹入門周主迎拜於門屏之間謹答拜有司設三老席於中楹南向太師護升階設幾謹升席南面憑幾而坐周主升階立於斧扆之前西面有司進饌周主跪設醤豆親爲之袒割謹食畢周主親跪授爵北面立而訪道謹起立於席後對曰木受繩則正後從諫則聖明王虛心納諫以知得失天下乃安乂曰去食去兵信不可去願陛下守信勿失又曰有功必賞有罪必罰則爲善者日進爲惡者日止又曰言行者正身之基願陛下三思而言九慮而行勿使有過天子之過如日月之食人莫不知願陛下愼之周主再拜受言謹答拜禮成而出

聖節門

唐太宗生日不宴樂

貞觀二十年太宗謂長孫無忌等曰今日吾生日世俗皆爲樂在朕翻成傷感今君臨天下富有四海而承歡膝下永不可得此子路所以有負米之恨也詩云哀哀父母生我劬勞柰何以劬勞之日更爲宴樂乎

源乾曜請以生日爲千秋節

開元十七年明皇以生日宴百官於花蕚樓下左丞相干曜右丞相說帥百官上表請以每歲八月五日爲千秋節布於天下咸令宴樂尋又移社就千秋節

張九齡上千秋金鏡錄

二十四年千秋節羣臣皆獻寶鏡張九齡以爲以鏡自照見形容以人自照見吉凶乃述前世興廢之源爲書五卷謂之千秋金鏡錄上之明皇賜書襃美

喪門

漢文帝以北山石爲槨

前三年張釋之從行至霸陵文帝謂羣臣曰嗟乎以北山石爲槨用紵絮斮陳漆其間豈可動哉左右皆曰善釋之曰使其中有可欲者𨿽錮南山猶有隙使其中無可欲者𨿽無石槨又何戚焉文帝稱善

光武初作壽陵

建武二十六年初作壽陵光武曰古者帝王之皆陶人瓦器木車茅馬使後世之人不知其處太宗識終始之義景帝能述遵孝道遭天下反覆而覇陵獨完受其福豈不美哉今所制地不過二三頃無爲山陵陂池裁令流水而已使疊興之後與丘隴同體

晉武帝欲行三年之喪

泰始元年文帝之喪臣民皆從權制三日除服旣武帝亦除之然猶素冠疏食哀毀如居喪者羊祜謂傅曰三年之喪𨿽貴遂服禮也而漢文除之毀禮傷義今主上至孝𨿽奪其服實行喪禮若因此復先王之法不亦善乎曰以日易月已數百年一旦復古難行也祜曰不能使天下如禮且使主上遂服不猶愈乎曰主上不除而天下除之此爲但有父子無復君臣也乃止羣臣奏請易服復膳詔曰每感念幽防而不得終苴絰之禮以爲沈痛況當食稻衣錦乎適足激切其心非所以相解也遂以疏素終三年

陳逵杜預議喪服

十年元皇后於峻陽陵武帝及羣臣除喪卽吉博士陳逵議以爲今時所行漢帝權制太子無有國事自宜終服尙書杜預以爲古者天子諸侯三年之喪始同齊斬旣除服諒闇以居心喪終制君子之於禮存諸內而已禮非玊帛之謂喪豈衰麻之謂乎太子出則撫軍守則監國不爲無事宜卒哭除衰麻而以諒闇終三年武帝從之

盜發漢霸杜二陵

建興三年盜發漢霸杜二陵及薄太后陵得金帛甚多朝廷以用度不足詔收其餘以實內府

梁武帝往臨馮道根

普通元年左軍將軍馮道根卒是日武帝春祠二廟旣出宮有司以聞武帝問中書舍人朱異曰吉凶同日今可行乎對曰昔衞獻公聞栁莊死不釋祭服而往道根𨿽未爲社稷之臣亦有勞王室臨之禮也武帝卽幸其宅哭之甚慟

北魏髙澄虛髙歡於漳西

梁太淸元年髙澄入朝於鄴虛齊獻武王於漳水之西潛鑿成安鼓山石窟佛頂之旁爲穴納其柩而塞之殺其羣匠及齊之亡也一匠之子知之發石取金而逃

唐虞世南諫厚

貞觀九年詔山陵依漢長陵故事務存隆厚期限旣促功不能及祕書監虞世南上疏以爲聖人薄其親非不孝也深思逺慮以厚適足爲親之累故不爲耳昔張釋之言使其中有可欲𨿽錮南山猶有隙劉向言死者無終極而國家有廢興釋之之言爲無窮計也伏惟陛下聖徳度越唐虞而厚其親乃以秦漢爲法臣竊爲陛下不取𨿽復不藏金玉後世但見丘隴如此其大安知其中無金玉邪且今釋服已依霸陵而丘隴之制獨依長陵恐非所宜防奏不報世南復上疏以爲漢天子卽位卽營山陵逺者五十餘年今以數月之間爲數十年之功恐於人力有所不逮太宗乃以世南疏授有司令詳處其宜房齡等議以爲漢長陵髙九丈原陵髙六丈今九丈則太崇三仭則太卑請依原陵之制從之

太宗自爲終制

十一年太宗以漢世豫作山陵免子孫倉猝勞費又志在儉恐子孫從俗奢靡自爲終制因山爲陵容棺而已

公主當服三年之喪

永徽元年太宗女衡山公主應適長孫氏有司以爲服旣公除欲以今秋成昏於志寧上言漢文立制本爲天下百姓公主服本斬衰縱使服隨例除豈可情隨例攺請俟三年喪畢成昏髙宗從之

嚴善思疏諫合

神龍元年太后將合幹陵給事中嚴善思上疏以爲幹陵宮以石爲門鐡錮其縫今啟其門必須鐫鑿神明之道體尙幽動眾加功恐多驚黷況合非古漢時諸陵皇后多不合魏晉已降始有合者望於幹陵之傍更擇吉地爲陵若神道有知幽塗自當通會若其無知合之何益不從

令狐峘諫厚

大歷十四年制應山陵制度務從優厚當竭帑藏以供其費刑部員外郎令狐峘上疏諫其略曰臣伏讀遺詔務從儉約若制度優厚豈顧命之意邪代宗答詔略曰非惟中朕之病抑亦成朕之美敢不聞義而徙

唐李建勲戒勿封土立碑

後周廣順元年唐司徒致仕李建勲病且死戒家人曰時事如此吾得良死幸矣勿封土立碑聴人耕種於其上免爲它日開發之標及江南之亡也諸貴人髙大之冢無不發者惟建勲冢莫知其處

後周太祖有紙衣瓦棺之戒

顯徳元年太祖屢戒晉王曰昔吾西徵見唐十八陵無不發掘者此無它惟多藏金玉故也我死當衣以紙衣斂以瓦棺速營勿久畱宮中壙中無用石以甓代之工人役徒皆和雇勿以煩民勿修下宮勿置守陵宮人勿作石羊虎人馬惟刻石置陵前云周天子平生好儉約遺令用紙衣瓦棺嗣天子不敢違也汝或吾違吾不福汝

交友門

漢酈寄爲賣友

八年班固贊曰孝文時天下以酈寄爲賣友夫賣友者謂見利而忘義也若寄父爲功臣而又執劫𨿽摧呂祿以安社稷誼存君親可也

朱勃上書明馬援之謗

建武二十五年初朱勃年十二能誦詩書常候馬援兄況辭言嫺雅援裁知書見之自失況知其意乃自酌酒慰援曰朱勃小器速成智盡此耳卒當從汝稟學勿畏也及援爲將軍封侯而勃位不過縣令援後𨿽貴常待以舊恩而卑侮之勃愈身自親及援遇讒惟勃能終焉

吳程普與周瑜交若飲醇醪

建安十五年程普頗以年長數陵侮瑜瑜折節下之終不與校普後自敬服而親重之乃告人曰與周公瑾交若飲醇醪不覺自醉

魏傅嘏不受何晏爲交

正元元年正始中夏侯何晏鄧颺俱有盛名欲交尙書郎傅嘏嘏不受嘏友人荀粲怪而問之嘏曰太初志大其量能合虛聲而無實才何平叔言逺而情近好辯而無誠所謂利口覆邦國之人也鄧茂有爲而無終外要名利內無闗鑰貴同惡異多言而妬前多言多釁妬前無親以吾觀此三人者皆將敗家逺之猶恐禍及況暱之乎

唐李翰爲張巡作傳表

至徳二載議者或罪張巡以守睢陽不去與其食人曷若全人其友人李翰爲之作傳表上之以爲巡以寡擊眾以弱制疆保江淮以待陛下之師師至而巡死巡之功大矣而議者或罪巡以食人愚巡以守死臣竊痛之設使巡守城之初已有食人之計損數百之眾以全天下臣猶曰功過相掩況非其素志乎臣敢撰傳一卷獻上乞編列史官眾議由是始息

後周王峻薦故人申師厚

廣順元年王峻有故人曰申師厚嘗爲兗州牙將失職饑寒望峻馬拜謁於道會涼州請帥於朝廷太祖以絕域非人所欲募率府供奉官願行者月餘無人應募峻薦師厚於太祖以師厚爲河西節度使

學校門

漢幸辟雍行養老禮

永平二年上幸辟雍初行養老禮以李躬爲三老桓榮爲五更禮畢引桓榮及弟子升堂上自爲下說諸儒執經問難於前冠帶縉紳之人圜橋門而觀聴者蓋億萬計於是下詔賜榮爵闗內侯三老五更皆以二千石祿養終厥身

晉李遼請修孔子舊廟

太元十七年李遼上表請敕兗州修孔子舊廟給戶灑掃仍立庠序收教學者曰事有如賖而實急者此之謂也表不見省

後周謁孔子廟

廣順元年太祖如曲阜謁孔子祠旣奠將拜左右曰孔子陪臣也不當以天子拜之太祖曰孔子百世帝王之師敢不敬乎遂拜之又拜孔子墓命葺孔子祠禁孔陵樵采訪孔子顏淵之後以爲曲阜令

蜀中文學復盛

三年自唐末以來所在學校廢絕蜀毋昭裔出私財百萬營學館且請刻板印九經蜀主從之由是蜀中文學復盛

文學門

漢招選文學之士

建元三年武帝自初卽位招選天下文學材智之士待以不次之位四方士多上書言得失自鬻者以千數上簡防其俊異者寵用之莊助最先進後又得吳人朱買臣趙人吾丘壽王蜀人司馬相如平原東方朔吳人枚臯濟南終軍等並在左右每令與大臣辧論中外相應以義理之文大臣數屈焉然相如特以詞賦得幸朔臯不根持論好詼諧武帝以俳優畜之𨿽數賞賜終不任以事也朔亦觀上顏色時時直諫有所補益

唐十八學士登瀛洲

武徳四年髙祖以秦王世民功大前代官皆不足以稱之特置天防上將位在王公上世民以海內浸平乃開館於宮西延四方文學之士出教以王府屬杜如晦記室房齡虞世南文學褚亮姚思防主簿李道參軍蔡允恭薛元敬顏相時諮議典籖蘇朂天防府從事中郎於志寧軍諮祭酒蘇世長記室薛收倉曹李守素國子助教陸徳明孔穎逹信都蓋文逹宋州總管府戶曹許敬宗並以本官兼文學館學士分爲三畨更日直宿供給珍膳恩禮優厚世民朝謁公事之暇輒至館中引諸學士討論文籍或夜分乃寢又使庫直閻立本圖像褚亮爲贊號十八學士士大夫得預其選者時人謂之登瀛洲

髙祖置文館於殿側

九年髙祖於文殿聚四部書二十餘萬卷置文館於殿側精選天下文學之士虞世南褚亮姚思防歐陽詢蔡允恭蕭徳言等以本官兼學士令更日宿直聴朝之隙引入內殿講論前言往行商政事或至夜分乃罷又取三品已上子孫充文館學生

中宗置修文館

景龍二年置修文館大學士四員直學士八員學士十二員選公卿以下善爲文者李嶠等爲之每遊幸禁苑或宗戚宴集學士無不畢從賦詩屬和使上官昭容第其甲乙優者賜金帛同預宴者惟中書門下及長參王公親貴數人而已至大宴方召八座九列諸司五品以上預焉於是天下靡然爭以文華相尙儒學忠讜之士莫得進矣

明皇置麗正書院

開元十一年明皇置麗正書院聚文學之士徐堅等或修書或侍講以張說爲修書使以總之有司供給優厚中書舍人洛陽陸堅以爲此屬無益於國徒爲縻費欲悉奏罷之張說曰自古帝王於國家無事之時莫不崇宮室廣聲色今天子獨延禮文儒發揮典籍所益者大所損者防陸子之言何不逹也明皇聞之重說而薄堅

更名集仙殿爲集賢

十三年明皇與中書門下及禮官學士宴於集仙殿明皇曰仙者憑虛之論朕所不取賢者濟理之具朕今與卿曹合宴宜更名曰集賢殿其書院官五品以上爲學士六品以下爲直學士以張說知院事徐堅副之明皇欲以說爲大學士說固辭而止

軍國大事與學士謀

元和五年白居易復上奏以爲臣比請罷兵今之事勢又不如前不知陛下復何所恃是時憲宗每有軍國大事必與諸學士謀之嘗逾月不見學士李絳等上言臣等飽食不言其自爲計則得矣如陛下何陛下詢訪理道開納直言實天下之幸豈臣等之幸憲宗遽令明日三殿對來

明宗置端明殿學士

天成元年明宗目不知書四方奏事皆令安重誨讀之重誨亦不能盡通乃奏稱臣徒以忠實之心事陛下得典樞機今事粗能曉知至於古事非臣所及願仿前朝侍講侍讀近代直崇政樞宻院選文學之臣與之共事以備應對乃置端明殿學士

通鑑總卷十上﹤史部﹐史鈔類﹐通鑑總類﹥

欽定四庫全書

通鑑總卷十下

宋沈樞撰文章門

梁徐摛謂之宮體

中大通三年太子以侍讀徐摛爲家令兼管記摛文體輕麗春坊盡學之時人謂之宮體武帝聞之怒召摛欲加誚責及見應對明敏辭義可觀意更釋然因問經史及釋教摛商較縱橫應對如響武帝甚加嘆異寵遇日隆

魏蘓綽作大誥

梁大同十一年晉氏以來文章競爲浮華魏丞相泰欲革其魏主饗太廟泰命尙書領著作蘓綽作大誥宣示羣臣戒以政事仍命自今文章皆依此體

隋李諤言文體輕薄

陳至徳二年隋主不喜辭華詔天下公私文翰並宜實錄治書侍禦史李諤亦以當時屬文體尙輕薄上書曰魏之三祖崇尙文詞江左齊梁其彌甚競一韻之奇爭一字之巧連篇累牘不出月露之形積案盈箱惟是風雲之狀世俗以此相髙朝廷據玆擢士於是閭裏童昏貴遊總丱未窺六甲先制五言至如羲皇舜禹之典伊傅周孔之說不復闗心何嘗入耳指儒素爲古拙用詞賦爲君子故文筆日煩其政日亂良由棄大聖之軌模構無用以爲用也今朝廷𨿽有是詔州縣仍踵風躬仁孝之行者擯落私門不加收齒工輕薄之藝者選充吏職舉送天朝蓋由縣令刺史未遵風教請普加采察送臺推劾詔以諤前後所奏頒示四方

唐張昌齡以辭華見黜

貞觀二十一年太宗幸翠防宮冀州進士張昌齡獻翠防宮頌太宗愛其文命於通事舍人裏供奉初昌齡與進士王公謹皆善屬文名振京師考功員外郎王師旦知貢舉黜之舉朝莫曉其故及奏第太宗怪無二人名詰之師旦對曰二人𨿽有辭華然其體輕薄終不成令器若置之髙第恐後進效之傷陛下雅道太宗善其言

劉曉言取士以文藝爲末

上元元年劉曉上疏禮部取士専用文章爲甲乙故天下之士皆捨徳行而趨文藝有朝登甲科而夕防刑辟者𨿽日誦萬言何闗理體文成七步未足化人況盡心卉木之間極筆煙霞之際以斯成俗豈非大謬夫人之慕名如水趨下上有所好下必甚焉陛下若取士以徳行爲先文藝爲末則多士雷奔四方風動矣

四方表奏華而不典

開成元年文宗與宰相語患四方表奏華而不典李石對曰古人因事爲文今人以文害事

晉王緘艸露布不知故事

後梁乾化三年晉王方宴將吏擒守光適至王命掌書記王緘艸露布緘不知故事書之於布遣人曳之

經術門

漢雋不疑以經術明大誼

始元五年有男子乘黃犢車詣北闕自謂衞太子公車以聞丞相禦史中二千石至者莫敢發言京兆尹不疑後到叱從吏收縛或曰是非未可知且安之不疑曰諸君何患於衞太子昔蒯瞶違命出犇輒距而不納春秋是之衞太子得罪先帝亡不卽死今來自詣此罪人也遂送詔獄天子與大將軍霍光聞而嘉之曰公卿大臣當用有經術明於大誼者繇是不疑名聲重於朝廷在位者皆自以不及也廷尉驗治何人竟得姦詐

詔諸儒會白虎觀

建初四年校書郎楊終建言宣帝博徵羣儒論定五經於石渠閣方今天下少事學者得成其業而章句之徒破壊大體宜如石渠故事永爲後世則章帝從之詔太常將大夫博士郎官及諸儒會白虎觀議五經同異使五官中郎將魏應承制問侍中淳於恭奏帝親稱制臨決作白虎議奏名儒丁鴻樓望成封桓郁班固賈逵及廣平王羨皆與焉

後唐田敏刻九經板

後周廣順三年初唐明宗之世宰相馮道李愚請令判國子監田敏校正九經刻板印賣朝廷從之板成獻之由是𨿽亂世九經布甚廣

學術門

吳孫權謂呂防不可不學

漢建安十五年初權謂呂防曰卿今當塗掌事不可不學防辭以軍中多務權曰孤豈欲卿治經爲博士邪但當渉獵見往事耳防乃始就學及魯肅過尋陽與防論議大驚曰卿今者才略非復吳下阿防防曰士別三日卽更刮目相待大兄何見事之晚乎

宋徐傅言論不復以學問爲長

永初三年以徐羨之爲司空錄尙書事羨之起自布衣又無術學直以志力局度一旦居廊廟朝野推服咸謂有宰臣之望嘗與傅亮謝晦宴聚亮晦才學辯博羨之風度詳整時然後言鄭鮮之嘆曰觀徐傅言論不復以學問爲長

用儒門

漢宣帝不聽太子用儒生

甘露元年宣帝所用多文法吏以刑繩下太子嘗侍燕從容言陛下持刑太深宜用儒生宣帝作色曰漢家自有制度本以霸王道雜之柰何純任徳教用周政乎且俗儒不逹時宜好是古非今使人於名實不知所守何足委任乃嘆曰亂我家者太子也

樊準乞下詔博求幽隱

延平元年尙書郎樊準以儒風寢衰上疏曰臣聞人君不可以不學光武受命中興東西誅戰不遑啟處然猶投戈講蓺息馬論道孝明庶政萬機無不簡心而垂情古典遊意經蓺每饗射禮畢正坐自講諸儒並聴四方欣欣又多徵名儒布在廊廟每防會則論難衎衎共求政化是以議者每稱盛時咸言水平今學者益少逺方尢甚博士倚席不講儒者競論浮麗忘謇謇之忠習諓諓之辭臣愚以爲宜下明詔博求幽隱寵進儒雅以俟聖上講習之期太后深納其言詔公卿中二千石各舉隱士大儒務取髙行以勸後進妙簡博士必得其人

靈帝詔諸儒正五經文字

熹平四年詔諸儒正五經文字命議郎蔡邕爲古文篆三體書之刻石立於太學門外使後儒晚學咸取正焉碑始立其觀視及摹冩者車乘日千餘兩塡塞街陌

後唐擇名儒輔導從榮

天成二年明宗謂安重誨曰從榮左右有矯宣朕防令勿接儒生恐弱人志气者朕以從榮年少臨大藩故擇名儒使輔導之今姦人所言乃如此欲斬之重誨請嚴戒而已

制科門

唐防試制舉之士

元和元年防試制舉之士於是校書郎元稹監察禦史獨孤郁校書郎白居易前進士蕭俛沈傳師出焉

韋貫之署牛僧孺等爲上第

二年上防試賢良方正直言極諫時牛僧孺皇甫湜李宗閔皆指陳時政之失無所避戶部侍郎楊於陵吏部員外郎韋貫之爲考防官貫之署爲上第憲宗亦嘉之詔中書優與處分李吉甫惡其言直泣訴於憲宗且言翰林學士裴垍王涯覆防湜涯之甥也涯不先言垍無所異同憲宗不得已罷垍爲戶部侍郎涯爲都官員外郎貫之爲果州刺史後楊於陵爲嶺南節度使亦坐考防無異同也僧孺等久之不調各從辟於藩府

白居易爲牛僧孺等上疏

白居易上疏以爲牛僧孺等直言時事恩奬登科而更遭斥逐並出爲闗外官楊於陵等以考防敢收直言裴垍等以覆防不退直言皆坐譴調盧坦以數舉職事黜庶子此數人皆今之人望天下視其進退以卜時之臧否者也一旦無罪悉疏棄之上下杜口眾心恟恟陛下亦知之乎且陛下旣下詔徵之直言索之極諫僧孺等所對如此縱未能推而行之又何忍罪而斥之乎

李郃乞回所授以旌蕡直

賢良方正裴休李郃等二十二人中第皆除官考官馮宿等見劉蕡防皆嘆服而畏宦官不敢取詔下物論囂然稱屈諫官禦史欲論奏執事抑之李郃曰劉蕡下第我軰登科能無厚顏乃上疏以爲蕡所對防漢魏以來無與爲比今有司以蕡指切左右不敢以聞恐忠良道窮綱紀遂絕況臣所對不及蕡逺甚乞回臣所授以旌蕡直不報蕡由是不得仕於朝終於使府禦史

後周設賢良方正等科

顯徳四年設賢良方正直言極諫經學優深可爲師法詳閒吏理逹於教化等科

貢舉門

唐以禮部侍郎試貢舉人

開元二十四年舊制考功員外郎掌試貢舉人有進士李權陵侮員外郎李昻議者以員外郎位卑不能服眾敕自今委禮部侍郎試貢舉人

逹奚珣不敢黜國忠子

天寶十二載楊國忠子暄舉明經學業荒陋不及格禮部侍郎逹奚珣畏國忠權勢遣其子昭應尉撫先白之撫伺國忠入朝上馬趨至馬下國忠意其子必中選有喜色撫曰大人白相公郎君所試不中程式然亦未敢落也國忠怒曰我子何患不富貴乃令鼠軰相賣防馬不顧而去撫惶遽書白其父曰彼恃挾貴勢令人慘嗟安可復與論曲直遂置暄上第

科舉門

唐太后防貢士於洛城殿

載初元年太后防貢士於洛城殿貢士殿試自此始

選舉宜得實才

長壽元年補闕薛謙光上疏以爲選舉之法宜得實才取捨之間風化所系今之選人咸稱覓舉奔競相尙諠訴無慙至於才應經邦惟令試防武能制敵止驗彎孤昔漢武帝見司馬相如賦恨不同時及置之朝廷終文園令知其不堪公卿之任故也吳起將戰左右進劍起曰將者提鼔揮桴臨難決疑一劍之任非將事也然則虛文豈足以佐時善射豈足以克敵要在文吏察其行能武吏觀其勇略考居官之臧否行舉者賞罰而已

楊綰上疏請考實行

廣徳元年楊綰上疏以爲古之選士必取行實近世専尙文辭自隋煬帝始置進士科猶試防而已至髙宗時劉思立始奏進士加雜文明經加帖從此積轉而成俗朝之公卿以此待士家之長老以此訓子其明經則誦帖括以求僥幸又舉人皆令投牒自應如此欲其返淳朴崇防讓何可得也請令縣令察孝防取行著鄕閭學知經術薦之於州刺史考試升之於省任各占一經朝廷擇儒學之士問經義二十條對防三道上第卽注官中第得出身下第罷歸代宗命諸司通議李棲筠賈至嚴武並與綰同至議以爲今試學者以帖字爲精通考文者以聲病爲是非風流頹誠當釐攺然自東晉以來人多僑寓士居鄕土百無一二請兼廣學校保桑梓者鄕裏舉焉在流寓者庠序推焉敕禮部具條目以聞綰又請置五經秀才科

段文昌言錢徽取進士不公

長慶元年李徳吉甫之子也以李宗閔嘗對防譏切其父恨之宗閔又與元稹爭進取有隙楊汝士與錢徽掌貢舉時段文昌李紳各以書屬所善進士於徽及牓出文昌紳所屬皆不預焉及第者鄭朗覃之弟裴譔度之子蘓巢宗閔之壻楊殷士汝士之弟也文昌言於穆宗曰今嵗禮部殊不公所取進士皆子弟無蓺以闗節得之上以問諸學士徳稹紳皆曰誠如文昌言穆宗乃命中書舍人王起等覆試詔黜朗等十人貶徽宗閔汝士等或勸徽奏文昌紳屬書上必寤徽曰茍無愧心得喪一致柰何奏人私書豈士君子所爲邪取而焚之時人多之自是徳宗閔各分朋黨更相傾軋垂四十年

南唐江文蔚取士専任至公

後周廣順二年唐主好文學故韓熙載與馮延巳延魯江文蔚潘佑徐之徒皆至美官當時唐之文雅於諸國爲盛然未嘗設科舉多因上書言事拜官至是始命翰林學士江文蔚知貢舉進士王克貞等三人及第唐主問文蔚卿取士何如前朝對曰前朝公舉私謁相半臣専任至公耳唐主悅中書舍人張緯前朝登第聞而銜之時執政皆不由科第相與沮毀竟罷貢舉

徐言貢舉不宜遽罷

三年唐祠部郎中知制誥徐言貢舉初設不宜遽罷乃復行之

薦舉門

漢王章爲王鳯所舉不親附鳯

陽朔元年王章素剛直敢言𨿽爲鳯所舉非鳯専權不親附鳯乃奏封事言日食之咎皆鳯専權蔽主之過

宋薦桓譚責其鼔琴

建武二年以太中大夫宋爲大司空薦桓譚爲給事中光武令譚鼓琴愛其繁聲聞之不恱伺譚內出正朝服坐府上遣吏召之譚至不與席而讓之且曰能自攺邪將令相舉以法乎譚頓首辭謝良久乃遣之後大會羣臣光武使譚鼓琴譚見失其常度光武怪而問之乃離席免冠謝曰臣所以薦桓譚者望能以忠正導主而令朝廷耽恱鄭聲臣之罪也光武攺容謝之

閔仲叔辭侯霸而去

五年侯霸爲大司徒聞太原閔仲叔之名而辟之旣至霸不及政事徒勞苦而已仲叔恨曰始防嘉命且喜且懼今見明公喜懼皆去以仲叔爲不足問邪不當辟也辟而不問是失人也遂辭出投劾而去

周舉劾奏左雄

永和三年初尙書令左雄薦冀州刺史周舉爲尙書旣而雄爲司校尉舉故冀州刺史馮直任將帥直嘗坐臧受罪舉以此劾奏雄雄曰詔書使我選武猛不使我選淸髙舉曰詔書使君選武猛不使君選貪污也雄曰進君適所以自伐也舉曰昔趙宣子任韓厥爲司馬厥以軍法戮宣子僕宣子謂諸大夫曰可賀我矣吾選厥也任其事今君不以舉之不才誤升諸朝不敢阿君以爲君羞不寤君之意與宣子殊也雄恱謝曰吾嘗事馮直之父又與直善今宣光以此奏吾是吾之過也天下益以此賢之

皇甫規薦張奐自代

延熹六年初張奐坐梁冀故吏免官禁錮凡諸交舊莫敢爲言惟規薦舉前後七上由是拜武威太守及規爲度遼將軍到營數月上書薦奐才略兼優宜正元帥以從眾望朝廷從之以奐代規爲度遼將軍以規爲使匈奴中郎將

袁渙不肯作書罵先主

建安元年先主在豫州舉袁渙爲茂才渙爲呂布所畱布欲使渙作書罵辱而渙不可布大怒以兵脇渙曰爲之則生不爲則死渙笑而應之曰渙聞惟徳可以辱人不聞以罵使彼固君子邪且不恥將軍之言彼誠小人邪將復將軍之意則辱在此不在於彼且渙他日之事劉將軍猶今日之事將軍也如一旦去此復罵將軍可乎布慙而止

魏盧毓薦管寧韓曁崔林常林

景初二年明帝問吏部尙書盧毓誰可爲司徒者毓薦處士管寧明帝不能用更問其次對曰惇篤至行則太中大夫韓曁亮直淸方則司校尉崔林貞固純粹則太常常林以韓曁爲司徒

晉韋忠不從張華之辟

元康九年裴頠薦韋忠於張華華辟之忠辭疾不起人問其故忠曰張茂先華而不實裴逸民欲而無厭棄典禮而附賊後此豈大丈夫之所爲哉逸民每有心托我我常恐其溺於深淵而餘波及我況可褰裳而就之哉

苻秦命牧伯守宰舉人

升平五年秦王堅命牧伯守宰各舉孝弟防直文學政事察其所舉得人者賞之非其人者罪之由是人莫敢妄舉而請托不行士皆自勵𨿽宗室外戚無才能者皆棄不用當是之時內外之官率皆稱職

謝安舉兄子

太元二年是時朝廷方以秦冦爲憂詔求文武良將可以鎭禦北方者謝安以兄子應詔郗超聞之嘆曰安之明乃能違眾舉親之才足以不負所舉眾咸以爲不然超曰吾嘗與共在桓公府見其使才𨿽履間未嘗不得其任是以知之募驍勇之士得劉牢之等數人以牢之爲參軍常領精銳爲前鋒戰無不防時號北府兵敵人畏之

宋殷景仁引劉湛反成猜隙

元嘉十二年領軍將軍劉湛與僕射殷景仁素善湛之入也景仁實引之湛旣至以景仁位遇本不逾已而一旦居前意甚憤憤俱被時遇以景仁専管內任謂爲間已猜隙漸生景仁對親舊嘆曰引之令入入便噬人乃稱疾解職

北魏李彪不借舉主

齊建武四年初魏中尉李彪家世孤防朝無親援以文穆公李衝好士傾心附之衝亦重其材學薦於魏主且爲之延譽於朝公私汲引及爲中尉彈劾不避貴戚魏主賢之以比汲黯彪自以結知人主不復借衝稍稍疏之衝浸銜之及魏主南伐彪與衝共掌畱務彪性剛豪數與衝爭辧形於聲色自以身爲法官它人莫能紏衝不勝憤乃積其前後過惡禁彪於尙書省上表劾彪稱臣與彪相識以來垂二十載見其才優學博議論剛正愚意誠謂防萃公淸之人後稍察其爲人酷急自大駕南行以來彪兼尙書日夕共事始知其専恣聴其言如振古忠恕之賢校其行實天下佞暴之賊依事求實悉有成驗如臣列得實宜殛彪於北荒以除亂政之姦所引無證宜投臣於四裔以息靑蠅之譛有司處彪大辟魏主宥之除名而已

隋楊素屢薦封徳彛

開皇十五年楊素負貴恃才多所陵侮惟賞重徳彛每引之與論宰相職務終日忘倦因撫其牀曰封郎必當據吾此座屢薦於文帝文帝擢爲內史舍人

唐太宗令封徳彛舉賢

貞觀元年太宗令封徳彛舉賢久無所舉太宗詰之對曰非不盡心但於今未有奇才耳太宗曰君子用人如器各取所長古之致治者豈借才於異代乎正患己不能知安可誣一世之人徳彛慙而退

常何薦家客馬周

三年茌平人馬周客逰長安捨於中郎將常何之家六月旱詔文武官極言得失何武人不學不知所言周代之陳便宜二十餘條太宗怪其能以問何對曰此非臣所能家客馬周爲臣具艸耳太宗卽召之未至遣使督促者數軰及謁見與語甚恱後奉使稱防太宗以常何爲知人

魏徵坐繆舉僕碑

十七年初魏徵嘗薦杜正倫及侯君集有宰相才請以君集爲僕射且曰國家安不忘危不可無大將諸衞兵馬宜委君集専知太宗以君集好誇誕不用及正倫以罪黜君集謀反誅太宗始疑徵阿黨又有言徵自錄前後諫辭以示起居郎褚遂良者太宗愈不恱乃罷叔玊尙主而踣所撰碑

髙宗責侍臣不進賢

幹封二年髙宗屢責侍臣不進賢眾莫敢對司列少常伯李安期對曰天下未嘗無賢亦非羣臣敢蔽賢也比來公卿有所薦引爲讒者已指爲朋黨滯淹未伸而在位者先獲罪矣是以各務杜口耳陛下果推至誠以待之其誰不願舉所知此在陛下非在羣臣也髙宗深以爲然

郭翰薦狄仁傑

垂拱二年狄仁傑爲寧州刺史監察禦史郭翰巡察隴右所至多所按劾入寧州境耆老歌刺史徳美者盈路翰薦之於朝徴爲冬官侍郎

狄仁傑舉其子爲郎

聖歷元年太后命宰相各舉尙書郎一人仁傑舉其子光嗣拜地官員外郎已而稱職太后喜曰卿足繼祁奚矣通事舍人元行衝博學多通仁傑重之行衝數規諫仁傑且曰凡爲家者必有儲蓄脯醢以適口參術以攻疾僕竊計明公之門珍味多矣行衝請備藥物之末仁傑笑曰吾藥籠中物何可一日無也

狄仁傑薦張柬之

久視元年太后嘗問仁傑朕欲得一佳士用之誰可者仁傑曰未審陛下欲何所用之太后曰欲用爲將相仁傑對曰文學緼借則蘓味道李嶠固其選矣必欲取卓犖奇才則有荊州長史張柬之其人𨿽老宰相才也太后擢東之爲洛州司馬數日又問仁傑對曰前薦柬之尙未用也太后曰已遷矣對曰臣所薦者可爲宰相非司馬也乃遷秋官侍郎久之卒用爲相仁傑又嘗薦夏官侍郎姚元崇監察禦史曲阿桓彥範太州刺史敬暉等數十人率爲名臣或謂仁傑曰天下桃李悉在公門矣仁傑曰薦賢爲國非爲私也

張循憲請以己官授張嘉貞

長安二年侍禦史張循憲爲河東采訪使有疑事不能決病之問侍吏曰此有佳客可與議事者乎吏言前平鄕尉張嘉貞有異才循憲召見詢以事嘉貞爲條析理分莫不洗然循憲因請爲奏皆意所未及循憲還見太后太后善其奏循憲具言嘉貞所爲且請以己之官授之太后曰朕寧無一官自進賢邪因召嘉貞入見內殿與語大恱卽拜監察禦史擢循憲司勲郎中賞其得人也

韋嗣立薦岑羲不以伯父爲累

四年太后命宰相各舉堪爲貟外郎者韋嗣立薦廣武令岑羲曰但恨其伯父長倩爲累太后曰茍或有才此何所累遂拜天官員外郎由是諸緣坐者始得進用

明皇薄魏知古負姚崇

開元二年黃門監魏知古本起小吏因姚崇引薦以至同爲相崇意輕之請知古攝吏部尙書知東都選事崇二子分司東都恃其父有徳於知古頗招權請托知古歸悉以聞它日明皇從容問崇卿子才性何如今何官也崇揣知上意對曰臣有三子兩在東都爲人多欲而不謹是必以事干魏知古臣未及問之耳明皇始以崇必爲其子隱及聞崇奏喜問卿安從知之對曰知古防時臣卵而翼之臣子愚以爲知古必徳臣容其爲非故敢幹之耳明皇於是以崇爲無私而薄知古負崇欲斥之崇固請曰臣子無狀撓陛下法陛下赦其罪已幸矣茍因臣逐知古天下必以陛下爲私於臣累聖政矣明皇久乃許之知古罷爲工部尙書

盧懷愼薦宋璟等

四年黃門監盧懷愼疾亟上表薦宋璟李傑李朝隱盧從願並明時重器所坐者小所棄者大望垂矜錄明皇深納之薨家無餘蓄惟一老蒼頭請自鬻以辦喪事

陳少遊以納賄換職

大歷元年以陳少遊爲桂管觀察使少遊爲吏彊敏而好賄善結權貴以是得進旣得桂州惡其道逺多瘴癘宦官董秀掌樞宻少遊請歲獻五萬緡又納賄於元載子仲武內外引薦數日攺宣歙觀察使

楊綰薦顏眞卿與闗播

十二年楊綰常衮薦湖州刺史顏眞卿代宗卽日召還以爲刑部尙書又薦淮南判官闗播擢爲都官員外郎

賢人豈肯隨牒舉選

十四年湖南王國良爲盜代宗遣闗播招撫之辭行代宗問以爲政之要對曰爲政之本必求有道賢人與之爲理代宗曰朕比以下詔求賢又遣使廣加搜訪庶幾可以爲理乎對曰下詔所求及使者所薦惟得文詞干進之士耳安有有道賢人肯隨牒舉選乎代宗恱

陸贄請臺省長官各舉其屬

貞元八年陸贄請令臺省長官各舉其屬著其名於詔書異日考其殿最並以升黜舉者未防或言於徳宗曰諸司所舉皆有情故或受貨賂不得實才徳宗宻諭贄自今除攺卿宜自擇勿任諸司贄上奏其略曰宣行以來才舉十數議其資望旣不愧於班行考其行能又未聞於闕敗而議者遽以騰口上煩聖聰請使所言之人指陳其狀某人受賄某舉有情付之有司覈其虛實謬舉者必行其罰誣善者亦反其辜何必貸其姦贓不加辧詰私其公議不出主名使無辜見疑有罪獲縱枉直同貫人何賴焉又曰今之宰相則往日臺省長官今之臺省長官乃將來之宰相但是職名暫異固非行舉頓殊豈有爲長官之時則不能舉一二屬吏居宰臣之位則可擇千百具僚物議悠悠其惑斯甚蓋尊者領其要卑者任其詳是以人主擇輔臣輔臣擇庶長庶長擇佐僚將務得人無易於此又曰則天舉用之法傷易而得人陛下愼簡之規太精而失士徳宗竟追前詔不行

鄭注舉李款自代

太和九年以鄭注兼禦史大夫注始受之仍舉倉部員外郎李款自代曰加臣之罪𨿽於理而無辜在款之誠乃事君而盡節時人皆哂之

文宗謂宰相薦人勿問親疏

成二年文宗謂宰相薦人勿問親疏朕聞竇易眞爲相未嘗用親故若親故果才避嫌而棄之是亦不爲至公也

韓偓薦趙崇王贊自代

天復三年初翰林學士承防韓偓之登進士第也禦史大夫趙崇知貢舉昭宗返自鳳翔欲用偓爲相偓薦崇及兵部侍郎王贊自代昭宗欲從之崔惡其分己權使朱全忠入爭之全忠見昭宗曰趙崇輕薄之魁王贊無才用韓偓何得妄薦爲相昭宗見全忠怒甚不得已貶偓濮州司馬昭宗宻與偓泣別偓曰是人非復前來之比臣得逺貶及死乃幸耳不忍見簒弒之辱

後周嚴連坐之法

顯徳二年初令翰林學士兩省官舉令錄除官之日仍署舉者姓名若貪穢敗官並當連坐

銓選門

北魏選舉失人自崔亮始

梁天監十八年北魏官員旣少應選者多吏部尙書李韶銓注不行大致怨嗟更以崔亮爲吏部尙書亮奏爲格制不問士之賢愚専以停解月日爲斷沈滯者皆稱其能亮甥司空諮議劉景安與亮書曰殷周以鄕塾貢士兩漢由州郡薦才魏晉因循又置中正𨿽未盡美應什收六七而朝廷貢才止求其文不取其理察孝防惟論章句不及治道立中正不考才行空辧氏姓取士之途不博沙汰之理未精舅屬當銓衡宜須攺張易調如何反爲停年格以限之天下士子誰復修厲名行哉又薛琡上書言黎元之命系於長吏若以選曹惟取年勞不簡賢否義均行鴈次若貫魚執簿呼名一吏足矣數人而用何謂銓衡書奏不報後因請見復奏乞令王公貴臣薦賢以補郡縣詔公卿議之事亦寢其後甄琛等繼亮爲吏部尙書利其便已踵而行之魏之選舉失人自亮始也

北齊辛術選士必以才器

承聖元年北齊辛術遷吏部尙書自魏遷鄴以來大選之職知名者數人互有得失袁叔徳沈宻謹厚所傷者細楊愔風流辯給取士失於浮華惟術性尙貞明取士必以才器循名責實新舊參舉管庫必擢門閥不遺考之前後最爲折衷

唐劉祥道杜正倫欲淸入流

顯慶二年以吏部侍郎劉祥道知吏部選事祥道以爲今選司取士傷濫每年入流之數過一千四百雜色入流曾不銓簡卽日內外文武官一品至九品凡萬三千四百六十五員約準三十年則萬三千餘人略盡矣若年別入流者五百人足充所須之數望有釐革旣而杜正倫亦言入流人太多髙宗命正倫與祥道詳議而大臣憚於攺作事遂寢

裴行儉張仁禕定銓選之法

總章二年時承平旣久選人益多是歲司列少常伯裴行儉始與員外郎張仁禕設長名姓歷牓引銓注之法又定州縣升降官資髙下其後遂爲永制無能革之者大略唐之選法取人以身言書判計資量勞而擬官始集而試觀其書判已試而銓察其身言已銓而注詢其便利己注而唱集眾告之然後以爲甲先簡僕射乃上門下給事中讀侍郎省侍中審之不當者駮下旣審然後上聞主者受防奉行各給以符謂之告身兵部武選亦然課試之法以騎射及翹闗負米人有格限未至而能試文三篇謂之宏詞試判三條謂之拔萃入等者得不限而授其黔中嶺南閩中州縣官不由吏部委都督選擇土人補授凡居官以年爲考六品以下四考爲滿

時人謂之南選

儀鳯元年敕桂廣文黔等都督府比來注擬土人簡擇未精自今每四年遣五品已上淸正官充使仍令禦史同往注擬時人謂之南選

魏同言銓選之

永淳元年魏同爲吏部侍郎上言銓選之以爲人君之體當委任而責成功所委者當則所用者自精矣故周穆王命伯冏爲太僕正曰愼簡乃僚是使羣司各自求其小者而天子命其大者也乃至漢氏得人皆自州縣補署五府辟召然後升於天朝自魏晉以來始専委選部夫以天下之大士人之眾而委之數人之手用刀筆以量才案簿書而察行借使平如權衡明如水鏡猶力有所極照有所窮況所委非人而有愚闇阿私之乎願略依周漢之規以救魏晉之失疏奏不納

品官皆委尙書省奏擬

景云元年舊制三品以上官冊授五品以上制授六品以下敕授皆委尙書省奏擬文屬吏部武屬兵部尙書曰中銓侍郎曰東西銓中宗之末嬖幸用事選舉混淆無復綱紀至是以宋璟爲吏部尙書李乂盧從願爲侍郎皆不畏彊禦請謁路絕集者萬餘人畱者三銓不過二千人服其公

吏部前有馬裴後有盧李

開元四年或言於明皇曰今歲選敍大濫縣令非才及入謝明皇悉召縣令於宣政殿庭試以理人防惟鄄城令韋濟詞理第一擢爲醴泉令餘二百餘人不入第且令之官四十五人放歸學問吏部侍郎盧從願李朝隱皆左遷刺史從願典選六年與朝隱皆名稱職初髙宗之世馬戴裴行儉在吏部最有名時人稱吏部前有馬裴後有盧李

吳兢言選人書判宜委有司

十三年明皇疑吏部選試不公時選期已迫禦史中丞宇文融宻奏請分吏部爲十銓以禮部尙書蘓頲等十人掌吏部選試判將畢遽召入禁中決定吏部尙書侍郎皆不得預吳兢上表以爲萬乘之君豈得下行銓選之事凡選人書判並請委之有司停此十銓明皇𨿽不卽從明年復故

裴光庭奏用循資格

十八年以裴光庭兼吏部尙書先是選司注官惟視其人之能否或不次超遷或老於下位有出身二十餘年不得祿者又州縣亦無等級或自大入小或初近後逺皆無定制光庭始奏用循資格各以罷官若干選而集官髙者選少卑者選多無問能否選滿則注限年躡級毋得逾越非負譴者皆有升無降其庸愚沈滯者皆喜謂之聖書而才俊之士無不怨嘆宋璟爭之不能得光庭又令流外行署亦過門下省審

官吏入任塗多

二十一年制自今選人有才業操行委吏部臨時擢用流外奏甲不復引過門下𨿽有此制而有司以循資格便於己猶踵行之是時官吏入仕之塗甚多不可勝紀

張奭面試曳白

天寶二年李林甫領吏部尙書日在政府選事悉委侍郎宋遙苗晉卿禦史中丞張倚新得幸於明皇遙晉卿欲附之時選人集者以萬計入等者六十四人倚子奭爲之首羣議沸騰安祿山入言於明皇明皇悉召入等人面試之奭手持試紙終日不成一字時人謂之曳白遙晉卿倚皆貶太守同考判官禮部郎中裴朏等皆貶嶺南官

楊國忠狥時人所欲

十一載楊國忠欲收人望建議文部選人無問賢不肖選深者畱之依資據闕注官滯淹者翕然稱之國忠凡所施置皆曲狥時人所欲故頗得眾譽

劉乃以選事未善

十二載中書舍人宋昱知選事前進士劉乃以選法未善上書於昱以爲禹稷臯陶同居舜朝猶曰載采有九徳考績以九載近代主司察言於一幅之判觀行於一揖之間何古今遲速不侔之甚哉借使周公孔子今處銓廷考其辭華則不及徐庾觀其利口則不若嗇夫何暇論聖賢之事業乎

沈旣濟上選舉議

大歷十四年協律郎沈旣濟上選舉議以爲選用之法三科而已曰徳也才也勞也今選曹皆不及焉考校之法皆在書判簿歷言詞俯仰而已夫安行徐言非徳也麗藻芳翰非才也累資積考非勞也執此以求天下之士固未盡矣今人未土著不可本於鄕閭鑑不獨明不可専於吏部臣謹詳酌古今謂五品以上及羣司長官宜令宰臣進敍吏部兵部得參議焉其六品以下或僚佐之屬許州府辟用其收守將帥或選用非公則吏部兵部得察而舉之罪其私冒不愼舉者小加譴黜大正刑典責成授任誰敢不勉今選法皆擇才於吏部試職於州郡若才職不稱紊亂無任責於刺史則曰命官出於吏曹不敢廢也責於侍郎則曰量書判資考而授之不保其往也責於令史則曰按由歷出入而行之不知其他也黎庶徒誰任其咎今諸道節度都團練觀察租庸等使自判官副將以下皆使自擇縱其間或有情故大舉其例十猶七全則辟吏之法已試於今但未及於州縣耳利害之理較然可觀向令諸使僚佐盡受於選曹則安能鎭方隅之重理財賦之殷乎

後唐郭崇韜欲革選人僞濫之

同光二年自唐末喪亂選人僞濫者眾郭崇韜欲革其請令銓司精加考覈時南郊行事官千二百人注官者才數十人塗毀告身者十之九選人或號哭道路或餒死逆旅

考課門

晉杜預言黜陟之法

泰始四年詔河南尹杜預爲黜陟之課預奏古者黜陟擬議於心不泥於法末世不能紀逺而専求宻防疑心而信耳目疑耳目而信簡書簡書愈繁官方愈僞魏氏考課卽京房之遺意其文可謂至宻然失於苛細以違本體故歷代不能通也豈若申唐堯之舊制取大捨小去宻就簡俾之易從也夫曲盡物理神而明之存乎其人去人而任法則以文傷理莫若委任逹官各考所統歲第其人言其優劣如此六載主者揔集采案其言六優者超擢六劣者廢免優多劣少者平敍劣多優少者左遷其間所對不鈞品有難易主者固當準量輕重防加降殺不足曲以法盡也其有優劣狥情不葉公論者當委監司隨而彈之若令上下公相容過此爲淸議大頹𨿽有考課之法亦無益也事竟不行

北魏廣陵王羽奏三載考績法

齊建武元年魏錄尙書事廣陵王羽奏令文每歲終州鎭列屬官治狀及再考則行黜陟去十五年京官盡經考爲三等今已三載臣輒準外考以定京官治行魏主曰考績事重應闗朕聴不可輕發且俟至秋

魏主親考公卿善惡

魏詔曰三載考績三載黜陟可黜者不足爲遲可進者大成賖緩朕今三載一考卽行黜陟欲令愚滯無妨於賢者才能不擁於下位各令當曹考其優劣爲三等其上下二等仍分爲三六品已下尙書重問五品已上朕將親與公卿論其善惡上上者遷之下下者黜之中者守其本任魏主之北巡也畱任城王澄銓簡舊臣自公侯已下有官者以萬數澄品其優劣能否爲三等人無怨者魏主臨朝堂黜陟百官謂錄尙書事廣陵王羽曰汝爲朕弟居機衡之右無勤恪之聲有阿黨之迹今黜汝錄尙書又謂尙書令陸叡曰叔翻到省之初甚有善稱比來偏頗懈怠由卿不能相導以義今奪卿祿一期又謂左僕射拓防贊曰叔翻受黜卿應大辟今解卿少師削祿一期又謂左丞公孫良右丞乞伏義受曰卿亦應大辟可以白衣守本官冠服祿防盡從削奪又謂尙書任城王澄曰叔神志驕傲可解少保又謂長兼尙書於果曰卿不勤職事數辭以疾可解長兼削祿一期其餘守尙書尉羽盧淵等並以不職或解任或黜官或奪祿皆面數其過而行之

務農門

北魏韓麒麟乞勸課農桑

齊永明五年魏春夏大旱代地尢甚詔內外之臣極言無隱齊州刺史韓麒麟上表曰古先哲王儲積九稔逮於中代亦崇斯業入粟者與斬敵同爵力田者與孝悌均賞今京師民庶不田者多遊食之口叄分居二自承平日久丰穰積年競相矜誇遂成侈俗貴富之家童妾服工商之族僕玉食而農夫闕糟糠蠶婦乏短褐故令耕者日少田有荒蕪谷帛罄於府庫寶貨盈於市裏衣食匱於室麗服溢於路饑寒之本實在於斯愚謂勸課農桑嚴加賞罰數年之中必有盈贍往年校比戶貫租賦輕少臣所統齊州租粟才可給俸略無入倉𨿽於民爲利而不可長久脫有戎役或遭天災恐供給之方無所取濟可減絹布增益谷租年丰多積歲儉出賑所謂私民之谷寄積於官官有宿積則民無荒年矣詔有司開倉賑貸聴民出闗就食

後唐李琪言稅農養兵之

同光三年莊宗以軍儲不足謀於羣臣吏部尙書李琪上疏以爲古者量入以爲出計農而發兵故𨿽有水旱之災而無匱乏之虞近代稅農以養兵未有農富給而兵不足農捐瘠而兵丰飽者也今縱未能蠲省租稅茍除折納紐配之法農亦可以小休矣莊宗卽敕有司如琪所言然竟不能行

馮道誦聶夷中詩

天成四年明宗問馮道今嵗𨿽丰百姓贍足否道曰農家嵗凶則死於流殍嵗丰則傷於糓賤丰凶皆病者惟農家爲然臣記進士聶夷中詩云二月賣新絲五月糶新糓醫得眼前瘡剜卻心頭肉語𨿽俚鄙曲盡田家之情狀農於四人之中最爲勤苦人主不可不知也明宗恱命左右錄其詩常諷誦之

吳越王不稅墾田

後漢幹祐二年吳越王俶募民能墾荒田者勿收其稅由是境內無棄田或請糾民遺丁以增賦仍自掌其事俶杖之國門國人皆恱

後周竇儼疏諫增履畝之稅

顯徳四年竇儼上疏曰累朝以來屢下詔書聴民多種廣稅止輸舊稅及其旣種則有司履畝而增之故民皆疑懼而田不加辟夫爲政之先莫如惇信信茍著矣則田無不廣田廣則糓多糓多則藏之民猶藏之官也

世宗畱心農事

五年詔左散騎常侍艾潁等三十四人分行諸州均定田租詔諸州並鄕村率以百戶爲團團置耆長三人世宗畱心農事常刻木爲耕夫蠶婦置之殿庭

稅賦門

隋蘓威奏減賦役

陳大建十三年隋以蘓威兼度支尙書初蘓綽在西魏以國用不足爲徵稅法頗重旣而嘆曰今所爲者正如張弓非平世法也後之君子誰能弛之威聞其言每以爲己任至是奏減賦役務從輕簡隋主悉從之

唐楊炎作兩稅法

建中元年赦天下始用楊炎議命黜陟使與觀察使刺史約百姓丁產定等級作兩稅法比來新舊徴科色目一切罷之二稅外輒率一錢者以枉法論唐初賦斂之法曰租庸調有田則有租有身則有庸有戶則有調宗之末版籍浸壊多非其實及至徳兵起所在賦斂廹趣取辦無復常準賦斂之司增數而莫相統攝多隨意徴科自立色目新故相仍不知紀極民富者丁多率爲官爲僧以免課役而貧者丁多無所伏匿故上戶優而下戶勞吏因緣蠶食民旬輸月送不勝困率皆逃徙爲浮戶其土著百無四五至是炎建議作兩稅法先計州縣每嵗所應費用及上供之數而賦於人量出以制入戶無土客以見居爲簿人無丁中以貧富爲差爲行商者在所州縣稅三十之一使與居者均無僥利居人之稅秋夏兩徵之其租庸調雜徭悉省皆揔統於度支徳宗用其言因赦令行之

趙贊奏行稅間架除陌錢法

四年初行稅間架除陌錢法時河東澤潞河陽朔方四軍屯魏縣諸道軍環淮寧之境舊制諸道軍出境則仰給度支徳宗優卹士卒每出境加給酒肉本道糧仍給其家一人兼三人之給故將士利之各出軍才逾境而止月費錢百三十餘萬緡常賦不能供判度支趙贊乃奏行二法所謂稅間架者每屋兩架爲間上屋稅錢二千中稅千下稅五百吏執筆握入人室廬計其數或有宅屋多而無他資者出錢動數百緡敢匿一間杖六十賞告者錢五十緡所謂除陌錢者公私給與及賣買每緡官畱五十錢給它物及相貿易者約錢爲率敢隱錢百杖六十罰錢二千賞告者錢十緡其賞錢皆出坐事之家於是愁怨之聲盈於逺近

吳徐知誥蠲丁錢稅谷帛

後梁貞明四年吳徐溫還鎭金陵揔吳朝大綱自余庶政皆決於知誥知誥以吳王之命悉蠲天祐十三年以前逋稅余俟丰年乃輸之以宋齊丘爲謀主先是吳有丁口錢又計畝輸錢錢重物輕民甚苦之齊丘說知誥以爲錢非耕桑所得今使民輸錢是教民棄本逐末也請蠲丁口錢自余稅悉輸谷帛防絹匹直千錢者當稅三千或曰如此縣官嵗失錢億萬計齊丘曰安有民富而國家貧者耶知誥從之由是江淮間曠土盡辟桑柘滿野國以富彊

楚王不徵商旅

後唐同光三年初楚王殷旣得湖南不徵商旅由是四方商旅輻湊湖南地多鈆鐡殷用軍都判官髙郁防鑄鈆鐡爲錢商旅出境無所用之皆易它貨而去故能以境內所餘之物易天下百貨國以富饒湖南民不事桑蠶郁命民輸稅者皆以帛代錢未幾民間機杼大盛

催科門

唐陸贄奏定徴稅期限

貞元十年陸贄論稅限廹促其略曰建官立國所以養人也賦人取財所以資國也明君不厚其所資而害其所養故必先人事而借其暇力先家給而斂其餘財又曰蠶事方興已輸縑稅農功未艾遽斂谷租上司之繩責旣嚴下吏之威暴愈促有者急賣而耗其半直無者求假而費其倍酬望更詳定徴稅期限

陽城撫字心勞徴科政拙

十四年左遷陽城道州刺史城治民如治家州之賦稅不登觀察使數加誚讓城自署其考曰撫字心勞徴科政拙考下下觀察使遣判官督其賦至州城先自囚於獄判官大驚馳入謁城於獄曰使君何罪某奉命來候安否耳畱一二日未去城不復歸館門外有故門扇橫地城晝夜坐臥其上判官不自安辭去其後又遣他判官往按之他判官載妻子中道逸去

李渤排度支徴逺年逋欠

長慶二年判度支張平叔奏徴逺年逋欠江州刺史李渤上言度支徴當州貞元二年逃戶所欠錢四千餘緍當州今嵗旱災田損什九陛下柰何於大旱中徴三十六年前逋負穆宗詔悉免之

盧擕乞停徴殘稅

乾符元年翰林學士盧擕上言以爲陛下初臨大寶宜深念黎元國家之有百姓如艸木之有根柢若秋冬培漑則春夏滋榮臣竊見闗東去年旱災自虢至海麥才半收秋稼防無冬菜至少貧者磑蓬實爲面蓄槐葉爲韲或更衰羸亦難采拾常年不稔則散之鄰境今所在皆饑無所依投坐守鄕閭待盡溝壑其蠲免余稅實無可徴而州縣以有上供及三司錢督趣甚急動加捶撻𨿽撤屋伐木雇妻鬻子止可供所由酒食之費未得至於府庫也或租稅之外更有它徭朝廷儻不撫存百姓實無生計乞敕州縣應所欠殘稅並一切停徴以俟蠶麥仍發所在義倉亟加賑給僖宗從其言而有司竟不能行徒爲空文而已

晉趙季良勸王愛百姓

後梁龍徳二年魏州稅多逋負晉王以讓司錄趙季良季良曰殿下何時當平河南王怒曰汝職在督稅職之不修何敢預我軍事季良對曰殿下方謀攻取而不愛百姓一旦百姓離心恐河北亦非殿下之有況河南乎王恱謝之

後唐劉昫奏蠲免逋租

淸泰元年初潞王以王玫對左藏見財失實故以劉昫代判三司昫命判官髙延賞鉤考窮覈皆積年逋欠之數姦吏利其徴責匄取故存之昫具奏其狀且請察其可徴者急督之必無可償者悉蠲之韓昭極言其便詔長興以前戶部及諸道逋租三百三十八萬虛煩簿籍咸蠲免勿徴貧民大恱而三司吏怨之

後晉張鑄乞緩稅墾田

天福三年金部郎中張鑄奏竊見鄕村浮戶非不勤稼穡非不樂安居但以種木未盈十年墾田未及三頃似成生業已爲縣司收供徭役責之重賦威以嚴刑故不免捐功捨業更思他適乞自今民墾田及五頃以上三年外乃聴縣司徭役從之

後周夏稅以六月秋稅以十月

顯徳三年世宗謂侍臣近朝徴斂谷帛多不俟收獲紡績之畢乃詔三司自今夏稅以六月秋稅以十月起徴民間便之

通鑑總卷十下

欽定四庫全書

通鑑總卷十一上

宋沈樞撰錢幣門

宋顏竣鑄錢之辧

孝建三年元嘉中官鑄四銖錢輪郭形制與五銖同用費無利故民不盜鑄及武帝卽位又鑄孝建四銖形式薄小輪郭不成於是盜鑄者眾雜以鉛錫翦鑿古錢錢轉薄小守宰不能禁朝廷患之去歲春詔錢薄小無輪郭者悉不得行民間喧擾沈慶之建議以爲宜聽民鑄錢郡縣置錢署樂鑄之家皆居署內平其凖式去其雜僞去春所禁新品一時施用今鑄悉依此格萬稅三千嚴檢盜鑄丹陽尹顏竣駮之以爲五銖輕重定於漢世魏晉以降莫之能攺誠以物貨旣均攺之僞生故也今云去春所禁一時施用若巨細總行而不從公鑄利己旣深情僞無極私鑄剪鑿盡不可禁財貨未贍大錢已竭數歳之間悉爲塵土矣今縱行細錢官無益賦之理百姓𨿽贍無解官乏惟簡費去華專在節儉求贍之道莫此爲貴耳議者又以銅轉難得欲鑄二銖錢竣曰議者以爲官藏空虛宜更攺鑄天下銅少宜減錢式以救交獘賑國舒民愚以爲不然今鑄二銖恣行新細於官無解於乏而民間姦巧大興天下之貨將糜碎至盡空嚴立禁而利深難絕不一二年其獘不可復救民懲大錢之攺兼畏近日新禁市井之間必生紛擾逺利未聞切患猥及富商得志貧民困窘此皆甚不可者也乃止

沈慶之乞聽民私鑄

泰始元年沈慶之復啟聽民私鑄錢由是錢貨亂敗千錢長不盈三寸大小稱此謂之鵝眼錢劣於此者謂之綖環錢貫之以縷入水不沈隨手破碎市井不復料數十萬錢不盈一掬斗米一萬商貨不行

齊孔顗請行五銖錢

永明八年初太祖以南方錢少更欲鑄錢建元末奉朝請孔顗上言以爲鑄錢之獘在輕重屢變重錢患難用而難用爲累輕輕錢獘盜鑄而盜鑄爲禍深民所以盜鑄嚴法不能禁者由上鑄錢惜銅愛工也漢興鑄輕錢民巧僞者多至元狩中始懲其獘乃鑄五銖錢周郭其上下令不可磨取鋊而民計其費不能相償私鑄益少此不惜銅不愛工之效也王者不患無銅乏工每令民不能競則盜鑄絕矣宋文帝鑄四銖至景和錢益輕𨿽有周郭而鎔冶不精於是盜鑄紛紜而起不可復禁此惜銅愛工之驗也凡鑄錢與其不衷寜重無輕自漢鑄五銖至宋文帝歷五百餘年制度世有廢興而不變五銖者明其輕重可法得貨之宜故也愚以爲宜如舊制大興鎔鑄錢重五銖一依漢法若官鑄者已布於民便嚴斷剪鑿輕小破缺無周郭者悉不得行官錢細小者稱合銖兩銷以爲大利貧良之民塞姦巧之路錢貨旣均逺近若一百姓樂業市道無爭衣食滋殖矣太祖然之使諸州郡大市銅炭會宴駕事寢是歳益州行事劉悛上言防山下有嚴道銅山舊鑄錢處可以經略武帝從之遣使入蜀鑄錢頃之以功費多而止

北魏髙道穆乞鑄五銖錢

梁中大通元年魏多細錢米斗幾直一千髙道穆上表以爲在市銅價八十一錢得銅一斤私造薄錢斤贏二百旣示之以深利又隨之以重刑抵罪𨿽多姦鑄彌眾今錢徒有五銖之文而無二銖之實置之水上殆欲不沈此乃因循有漸科防不切朝廷失之彼復何罪宜攺鑄大錢文載年號以記其始則一斤所成止七十錢計私鑄所費不能自潤直置無利自應息心況復嚴刑廣設也楊侃亦奏乞聽民與官並鑄五銖錢使民樂爲而獘自攺魏主從之始鑄永安五銖錢

梁武末年錢以三十五爲百

中大同元年先是江東惟建康及三吳荊郢江湘梁益用錢其餘州郡雜以糓帛交廣專以金銀爲貨武帝自鑄五銖及女錢二品並行禁諸古錢普通中更鑄鐵錢由是民私鑄者多物價騰踴交易者至以車載錢不復計數又自破嶺以東八十爲百名曰東錢江郢以上七十爲百名曰西錢建康以九十爲百名曰長錢詔曰朝四暮三眾狙皆喜名實未虧而喜怒爲用頃聞外間多用九陌錢陌減則物貴陌足則物賤非物有貴賤乃心有顚倒至於逺方日更滋甚徒亂王制無益民財自今可通用足陌錢令書行後百日爲期若猶有犯男子謫運女子質作並同三年詔下而人不從錢陌益少至於季年遂以三十五爲百云

隋主更置錢樣

陳大建十三年初周齊所鑄錢凡四等及民間私錢名品甚眾輕重不等隋主患之更鑄五銖錢背面好肉皆有周郭毎一千重四斤二両悉禁古錢及私鑄置樣於關不如樣者沒官銷毀之自是錢幣始壹民間便之

唐初行開元通寶錢

武徳四年隋末錢幣濫薄至裁皮糊紙爲之民間不勝其獘至是初行開元通寶錢徑八分重二銖四參積十錢重一兩輕重大小最爲折衷逺近便之命給事中歐陽詢撰其文並書廻環可讀

宋璟因括惡錢罷相

開元八年侍中宋璟疾負罪而妄訴不已者悉付禦史臺治之謂中丞李謹度曰服不更訴者出之尙訴未已者且系由是人多怨者時璟與中書侍郎蘇頲建議嚴禁惡錢江淮間惡錢尢甚璟以監察禦史蕭隱之充使括惡錢隱之嚴急煩擾怨嗟盈路明皇於是貶隱之官罷璟爲開府儀同三司頲爲禮部尙書以源乾曜爲黃門侍郎張嘉貞爲中書侍郎並同平章事於是弛錢禁惡錢復行矣

張九齡請不禁私鑄

二十二年張九齡請不禁鑄錢敕百官議之裴耀卿等皆曰一啟此門恐小人棄農逐利而濫惡更甚祕書監崔沔曰若稅銅折役則官冶可成計估度庸則私鑄無利易而可久簡而難誣且夫錢之爲物貴以通貨利不在多何待私鑄然後足用也左監門劉秩曰夫人富則不可以賞勸貧則不可以威禁若許其私鑄貧者必不能爲之臣恐貧者益貧而役於富富者益富而逞其欲漢文帝時吳王濞富埒天子鑄錢所致也明皇乃止

明皇出庫錢易惡錢

天寶十一載命有司出粟帛及庫錢數十萬緡於兩市易惡錢先是江淮多惡錢貴戚大商往往以良錢一易惡錢五載入長安市井不勝其故李林甫奏請禁之官爲易取期一月不輸官者罪之於是商賈囂然不以爲便眾共遮楊國忠馬自言國忠爲之言於上乃更命非鈆錫所鑄及穿穴者皆聽用之如故

以開元乾元小錢當十

上元元年三品錢行浸久屬歳荒米斗至七千錢人相食京兆尹鄭叔淸捕私鑄錢者數月間榜死者八百餘人不能禁肅宗乃出京畿開元錢與乾元小錢皆當十其重輪錢當三十諸州更俟進止是時史思明亦鑄順天得一錢一當開元錢百賊中物價尢貴

兩稅輸布帛獨鹽酒課用錢

長慶元年自定兩稅法以來錢日重物日輕民所輸三倍其初詔百官議革其獘戶部尙書楊於陵以爲錢者所以權百貨貿遷有無所宜流散不應蓄聚今稅百姓錢藏之公府又開元中天下鑄錢七十餘壚歳入百萬今才十餘壚歳入十五萬又積於商賈之室及流入四夷又大歷以前淄靑太原魏博貿易雜用鈆鐵嶺南雜用金銀丹砂象齒今一用錢如此則錢焉得不重物焉得不輕今宜使天下輸稅課者皆用谷帛廣鑄錢而禁滯積及出塞者則錢日滋矣穆宗從之始令兩稅皆輸布絲纊獨鹽酒課用錢

後唐郭在徽請鑄大錢

長興元年鴻臚少卿郭在徽奏請鑄當五千三千一千大錢明宗以其指虛爲實無識妄言左遷衛尉少卿同正

後晉禁民作銅器

天福三年敕禁民作銅器初唐世天下鑄錢有三十六冶防亂以來皆廢絕錢日益耗民多銷錢爲銅器故禁之

聽公私鑄錢禁私作銅器

敕聽公私自鑄銅錢無得雜以鈆鐵每十錢重一兩以天福元寶爲文仍令鹽鐵頒下模範惟禁私作銅器

禁私錢用官鑄

四年敕先令天下公私鑄錢今私錢多用鈆錫小弱缺薄宜皆禁之專令官司自鑄

吳越王鑄鐵錢有八害

開運三年吳越王佐議鑄鐵錢以益將亡祿賜其弟牙內都虞候億諫曰鑄鐵錢有八害新錢旣行舊錢皆流入鄰國一也可用於吾國而不可用於它國則商賈不行百貨不通二也銅禁至嚴民猶盜鑄況家有鐺釜野有鏵犂犯法必多三也閩人鑄鐵錢而亂亡不足爲法四也國用幸丰而自示空乏五也祿賜有常而無故益之以啟無厭之心六也法變而獘不可遽復七也錢者國姓易之不祥八也佐乃止

南唐鑄當十大錢

後周顯徳六年唐自淮上用兵及割江北臣事於周歳時貢獻府藏空竭錢益少物價騰貴禮部侍郎鐘謨請鑄大錢一當五十中書舎人韓熙載請鑄鐵錢唐主始皆不從謨陳請不已乃從之是月始鑄當十大錢文曰永通泉貨又鑄當二錢文曰唐國通寶與開元錢並行

貨財門

晉魯襃作錢神論以譏世

元康九年時權在羣下政出多門埶位之家更相薦托有如互市賈郭恣橫貨賂公行魯襃作錢神論以譏之曰錢之爲體有乾坤之象親之如兄字曰孔方無徳而尊無埶而熱排金門入闥危可使安死可使活貴可使賤生可使殺是故忿爭非錢不勝幽滯非錢不拔怨讎非錢不解令聞非錢不發洛中朱衣當塗之士愛我家兄皆無己巳執我之手抱我終始凡今之人惟錢而已

宋謝防不貪謝混財物

元嘉九年初晉謝混尙晉陵公主混死詔公主與謝氏絕婚公主悉以混家事委混從子防混仍世宰輔僮僕千人惟有二女年數歳防爲之紀理生業一錢尺帛有文簿九年而髙祖卽位公主降號東鄕君聽還謝氏入門室宇倉廩不異平日田疇墾辟有加於舊東鄕君嘆曰僕射平生重此子可謂知人僕射爲不亡矣親舊見者爲之流涕是歳東鄕君卒公私咸謂貲財宜歸二女田宅僮役應屬防防一無所取自以私祿葬東鄕君混女夫殷叡好樗蒲聞防不取財物乃奪其妻妺及伯母兩姑之分以還戲責內人皆化防之讓一無所爭或譏之曰謝氏累世財產充殷君一朝戲責理之不允莫此爲大卿視而不言辟棄物江海以爲防耳設使立淸名而令家內不足亦吾所不取也防曰親戚爭財爲鄙之甚今內人尙能無言豈可導之使爭乎

北魏王公負絹多寡

梁天監十八年魏累世彊盛東夷西域貢獻不絕又立互市以致南貨至是府庫盈溢胡太后嘗幸絹藏命王公嬪主從行者百餘人各自負絹稱力取之尙書令李崇章武王融負絹過重顚僕於地崇傷腰融損足太后奪其絹使空出侍中崔光止取兩匹太后怪其少對曰臣兩手惟堪兩匹眾皆愧之

理財門

晉杜預上疏

咸寧四年司冀兗豫荊楊州大水螟傷稼詔問主者何以佐百姓度支尙書杜預上疏以爲今者水災東南尢劇宜敕兗豫等諸州畱漢氏舊陂繕以蓄水外餘皆決瀝令饑者盡得魚菜螺蜯之饒此目下日給之益也水去之後塡淤之田畆收數鐘此又明年之益也典牧種牛有四萬五千餘頭不供耕駕至有老不穿鼻者可分以給民使及春耕糓登之後責其租稅此又數年以後之益也武帝從之民賴其利預在尙書七年損益庶政不可勝數時人謂之杜武庫言其無所不有也

唐權萬紀言稅銀之利太宗黜之

貞觀十年治書侍禦史權萬紀上言宣饒二州銀大發采之歳可得數百萬緡太宗曰朕貴爲天子所乏者非財也但恨無嘉言可以利民耳與其多得數百萬緡何如得一賢才卿未嘗進一賢退一不肖而專言稅銀之利昔堯舜抵璧於山投珠於谷漢之桓靈乃聚錢爲私藏卿欲以桓靈俟我邪是日黜萬紀使還家

房元齡自領度支

十三年房元齡以度支系天下利害嘗有闕求其人未得乃自領之

豆盧欽望請京官輸俸贍軍

延載元年豆盧欽望請京官九品已上輸兩月俸以贍軍轉帖百官令拜表百官但赴拜不知何事拾遺王求禮謂欽望曰明公祿厚輸之無傷卑官貧廹柰何不使其知而欺奪之乎求禮進言曰陛下富有四海軍國有儲何借貧官九品之俸而欺奪之姚璹曰求禮不識大體求禮曰如姚璹爲識大體者邪事遂寢

韓滉作賦斂出入之法

大歷六年以韓滉判度支自兵興以來所在賦斂無度倉庫出入無法國用虛耗滉爲人亷勤精於簿領作賦斂出入之法禦下嚴急吏不敢欺亦值逺戚豊穰邊境無防自是倉庫蓄積始充

韓滉奏瑞鹽生

十二年九月先是秋霖河中府池鹽多敗判度支韓滉恐鹽戶減稅奏雨𨿽多不害鹽仍有瑞監生代宗疑其不然遣諌議大夫蔣鎭往視之

李巽徵課加於劉晏

元和元年杜佑請解財賦之職仍舉李巽自代以巽爲度支鹽鐵轉運使自劉晏之後居財賦之職者莫能繼之巽掌使一年徵課所入晏之多明年過之又一年加一百八十萬緡

程異句檢簿籍精於李巽

四年李巽奏郴州司馬程異吏才明辧請以爲楊子畱後憲宗許之巽精於督察吏人居千里之外戰栗如在巽前異句檢簿籍又精於巽卒獲其用

李絳諫聚財

五年李絳甞從容諫上聚財憲宗曰今兩河數十州皆國家政令所不及河湼數千里淪於左祍朕日夜思雪祖宗之恥而財力不贍故不得不蓄聚耳不然朕宮中用度極儉薄多藏何用邪

楊嚴才短乞解使務

乾符五年詔以東都軍儲不足貸商旅富人錢糓以供數月之費仍賜空名告身有能出家財助國稍多者賜之時連嵗旱煌防盜充斥耕桑半廢租賦不足內藏虛竭無所佽助度支楊嚴三表自陳才短不能濟辧乞解使務辭極哀切僖宗不許

髙駢諫借貨財

廣明元年度支以用度不足奏借富戶及胡商貨財敕借其半鹽鐵轉運使髙駢上言天下盜賊蜂起皆出於饑寒獨富戶胡商未耳僖宗乃止

楚王收茶徵以贍軍

後梁開平二年湖南判官髙郁請聽民自采茶賣於北客收其徵以贍軍楚王殷從之殷奏於汴荊襄唐郢復州置回圖務運茶於河南北賣之以易繒纊戰馬而歸仍嵗貢茶二十五萬斤太祖許之湖南由是富贍

後周世宗以利權授張美

顯徳二年以張美權檢三司事初世宗在澶州美掌州之金糓三司者世宗或私有所求美曲爲供副太祖聞之怒美治財精敏當時鮮及故以利權授之世宗徵代四方用度不乏美之力也

聚斂門

漢造萬金堂於西園

中平二年是嵗靈帝造萬金堂於西園引司農金錢繒帛牣積堂中復藏寄小黃門常侍家錢各數千萬又於河間買田宅起第觀

隋置洛口倉

大業二年置洛口倉於鞏東南原上築倉城周回二十餘里穿三千窖窖容八千石以還置監官鎭兵千人置回洛倉於洛陽北七里倉城周回十里

唐馬周諫彊斂以資防敵

貞觀十一年馬周上疏臣觀自古以來百姓愁怨聚爲盜賊其國未有不亡者人主𨿽欲追攺不能復全故當修於可修之時不可悔之於旣失之後也蓋幽厲甞笑桀紏矣帝亦笑周齊矣不可使後之笑今如今之笑煬帝也貞觀之初天下饑歉斗米直匹絹而百姓不怨者知陛下憂念不忘故也今比年丰穰匹絹得粟十餘解而百姓怨咨者知陛下不復念之多營不急之務故也自古以來國之興亡不以畜積多少在於百姓苦藥且以近事驗之隋貯洛口倉而李因之東都積布帛而世充資之西京府庫亦爲國家之用至今未盡夫蓄積固不可無要當人有餘力然後收之不可彊斂以資防敵也夫儉以息人陛下已於貞觀之初親所履行在於今日爲之固不難也陛下必欲爲久長之謀不必逺求上古但如貞觀之初則天下幸甚

裴匪舒奏賣馬糞

開耀元年少府監裴匪舒善營利奏賣苑中馬糞嵗得錢二十萬緡髙宗以問劉仁軌對曰利則厚矣恐後代稱唐家賣馬糞非嘉名也乃止

垂拱三年命蘇良嗣畱守西京時尙方監裴匪躬檢校京苑將鬻苑中蔬果以收其利良嗣曰昔公儀休相魯猶能防葵去織婦未聞萬乘之主鬻蔬果也則天乃止

宇文融括逃移戶口

開元九年制州縣逃亡戶口聽百日自首或於所在附籍或牒歸故鄕各從所欲過期不首卽加檢括謫徙邊州公私敢容庇者扺罪以宇文融充使括逃移戶口及籍外田所獲巧僞甚眾遷兵部員外郎融奏置勸農判官十人並攝禦史分行天下其新附客戶免六年賦調使者競爲刻急州縣承風勞擾百姓苦之陽翟尉皇甫憬上疏言其狀明皇方任融貶憬盈川尉州縣希防務於獲多虛張其數或以實戶爲客凡得戶八十餘萬田亦稱是

州縣括戶多張虛數

十二年以宇文融爲禦史中丞融乘驛周流天下事無大小諸州先牒上勸農使後申中書省司亦待融指防然後處決時明皇將大攘四夷急於用度州縣畏融多張虛數凡得客戶八十餘萬田亦稱是嵗終增緡錢數百萬悉進入宮由是有寵議者多言煩擾不利百姓明皇令集百寮於尙書省議之公卿已下畏融恩勢皆不敢立異惟戶部侍郎楊瑒獨抗議以爲括客免稅不利居人徴籍外田稅使百姓困所得不補所失未幾瑒出爲華州刺史

言財利者皆祖於融

十七年宇文融性精敏應對辯給以治財賦得幸於明皇始廣置諸使竸爲聚斂由是百官浸失其職而上心益侈百姓皆怨苦之爲人疏躁多言好自務代在相位謂人曰使吾居此數月則海內無事矣是後言財利以取貴仕者皆祖於融

宇文融隱沒官錢得罪

宇文融旣得罪國用不足明皇復思之謂裴光庭等曰卿等皆言融之惡朕旣黜之矣今國用不足將若之何卿等何以佐朕光庭等懼不能對會有飛狀告融贓賄事又貶平樂尉至嶺外嵗余司農少卿蔣岑奏融在汴州隠沒官錢鉅萬計制窮治其事融坐流巖州道卒

韋堅王鉷竸以利進

天寶元年以長令韋堅爲陜郡大守領江淮和租庸轉運使初宇文融旣敗言利者稍息及楊愼矜得幸於是韋堅王鉷之徒竸以利進百司有事權者稍稍別置使以領之舊官充位而已堅爲吏以干敏稱明皇使之督江淮租運嵗增巨萬明皇以爲能故擢任之王鉷亦以善治租賦爲戶部員外郎

楊釗以聚斂驟遷

七載度支郎中楊釗善窺上意所愛惡而迎之以聚斂驟遷嵗中領十五餘使遷給事中專判度支事恩幸日隆蘇冕論曰設官分職各有司存政有恆而易守事歸本而難失經逺之理捨此奚據洎姦臣廣言利以邀恩多立使以示寵刻下民以厚斂張虛數以獻狀上心蕩而益奢人望怨而成禍使天子有司守其位而無其事受厚祿而虛其用宇文融首唱其端楊愼矜王鉷繼遵其軌楊國忠終成其辭仲尼云寜有盜臣而無聚斂之臣誠哉是言前車旣覆後轍未攺求逹化本不亦難乎

明皇視金帛如糞壤

八載引百官觀左藏賜帛有差是時州縣殷富倉庫積粟帛動以萬計楊釗奏請所在糶變爲輕貨及徴丁租地稅皆變布帛輸京師屢奏帑藏充牣古今罕儔故明皇帥羣臣觀之賜釗紫衣金魚以賞之明皇以國用丰衍故視金帛如糞壤賞賜貴寵之家無有限極

元載按籍徴違負

寶應元年租庸使元載以江淮𨿽經兵荒其民比諸道猶有貲產乃按籍舉八年租調之違負及逋逃者計其大數而徴之擇豪吏爲縣令而之不問負之有無貲之髙下察民有粟帛者發徒圍之籍其所有而中分之甚者什取八九謂之曰著有不服者嚴刑以威之民有蓄糓十斛者則重足以待命或相聚山澤爲羣盜州縣不能制

裴諝不對酤之問

永泰元年令禦史大夫王翊充諸道稅錢使河東道租庸鹽鐵使裴諝入奏事伐宗問酤之利嵗入幾何諝久之不對代宗復問之對曰臣自河東來所過見菽粟未種農夫愁怨臣以爲陛下見臣必先問人之苦乃責臣以營利臣是以未敢對也代宗謝之拜左司郎中

第五琦請稅民田十之一

畿內麥稔京兆尹第五琦請稅百姓田十畆收其一曰此古什一之法也代宗從之

赦停十一稅法

大歷元年京兆用第五琦什一稅法民苦其重多流亡十一月日南至赦攺元悉停什一稅法

括富商錢以供軍費

建中三年時兩河用兵月費百餘萬緡府庫不支數月太常博士韋都賔陳京建議以爲貨利所聚皆在富商請括富商錢出萬緡者借其餘以供軍計天下不過借一二千商則數年之用足矣徳宗從之詔者借商錢令度支條上判度支杜佑大索長安中商賈所有貨意其不實輙加搒捶人不勝苦有縊死者長安囂然如被防盜計所得才八十餘萬緡又括僦櫃質錢凡蓄積錢帛粟麥者皆借四分之一封其櫃質百姓爲之罷市相帥遮宰相馬自訴以千萬數盧始慰諭之勢不可遏乃疾驅自他道歸計並借商所得才二百萬緡人已竭矣

徳宗增稅錢鹽錢

淮安節度使陳步遊奏本道稅錢每千請增二百詔增它道稅錢皆如淮南又鹽每斗價皆增百錢

見者追怨有司斂

四年朱泚旣據府庫之富不愛金帛以悅將士公卿家屬在城者皆給月俸神策及六軍從車駕及哥舒曜李晟者泚皆給其家糧加以繕完器械日費甚廣及長安平府庫尙有餘蓄見者皆追怨有司之斂焉

陸贄請去二庫榜

興元元年徳宗於行宮廡下貯諸道貢獻之物榜曰瓊林大盈庫陸贄以爲戰守之功賞賚未行而遽私別庫則士卒怨望無復鬭志上疏諫其略曰天子與天同徳以四海爲家何必撓廢公方崇聚私貨降至尊而代有司之守辱萬乘以效匹夫之藏虧法失人誘奸聚怨以斯制事豈不過哉又曰頃者六師初降百物無儲外扞凶徒內防危防晝夜不息迨將五旬凍餒交侵死傷相枕畢命同力竟夷大難良以陛下不厚其身不私其欲絕甘以同卒伍輟食以防功勞無猛志而人不懷所感也無厚賞而人不怨悉所無也今者攻圍已解衣食已丰而謡讟方與軍情稍阻豈不以勇夫恆性嗜利矜功其患難旣與之同憂而好樂不與之同利茍異恬黙能無怨咨又曰陛下誠能近想重圍之殷憂追戒平居之專欲凡在二庫貨賄盡令出賜有功每獲珍華先給軍賞如此則亂必靖賊必平徐駕六龍旋復都邑天子貴貴豈當憂貧是乃散其小儲而成其大儲損其小寶而固其大寶也徳宗卽命去其榜

趙光奇言誅求過於正稅

貞元三年徳宗畋於新店入民趙光奇家問百姓樂乎對曰不樂上曰今嵗頗稔何爲不樂對曰詔令不信前云兩稅之外悉無它徭今非稅而誅求者殆過於稅後又云和糴而實彊取之曾不識一錢始云所糴粟麥納於道次今則遣致京西行營動數百里車摧牛斃破產不能支愁苦如此何樂之有每有詔書優卹從空文耳恐聖主深居九重皆未知之也徳宗命復其家臣光曰甚矣唐徳宗之難寤也自古所患者人君之澤壅而不下達小民之情郁而不上通故君勤卹於上而民不懷民愁怨於下而君不知以至於離叛危亡凡以此也徳宗幸以遊獵得至民家值光奇敢言而知民疾苦此乃千載之遇也固當按有司之廢格詔書殘虐下民橫增賦斂盜匿公財及左右謟謏日稱民間丰樂者而誅之然後洗心易慮一新其政屏浮餙廢虛文謹號令惇誠信察其僞辧忠邪矜困窮伸寃滯則太平之業可致矣釋此不爲乃復光奇之家夫以四海之廣兆民之眾又安得人人自言於天子而戶戶復其徭賦乎

徳宗數宣索大盈庫

四年元友直運淮南錢帛二十萬至長安李泌悉輸之大盈庫然徳宗猶數有宣索仍敇諸道勿令宰相知泌聞之惆悵而不敢言臣光曰王者以天下爲家天下之之財皆其有也阜天下之財以養天下之民己必豫焉或乃更爲私藏此匹夫之鄙志也古人有言曰貧不學儉夫多財者奢欲之所自來也李泌欲弭徳宗之欲而丰其私財財丰則欲滋矣財不稱欲能無求乎是猶啟其門而禁其出也𨿽徳宗之多僻亦泌所以相之者非其道故也

稅外輸緡斛

元友直句檢諸道稅外物悉輸戶部遂爲定制嵗於稅外輸百餘萬緡斛民不堪命諸道多自訴於徳宗徳宗意寤詔今年已入在官者輸京師未入者悉以與民明年以後悉免之於是東南之民復安其業

張滂請稅茶以足用度

九年初稅茶凡州縣產茶及茶山外要路皆估其直什稅一從鹽鐵使張滂之請也滂奏去嵗水災減稅用度不足請稅茶以足之自明年以往稅茶之錢令所在別貯俟有水旱以代民田稅自是嵗收茶稅錢四十萬緡未甞以救水旱也滂又奏姦人銷錢爲銅噐以求嬴請悉禁銅噐銅山聽人開采無得私賣

裴延齡置別庫虛張名數

戶部侍郎裴延齡奏自判度支以來檢責諸州欠負錢八百餘萬緡收諸州抽貫錢三百萬緡呈樣物三十餘萬緡請別置欠負耗防季庫以掌之染練物別置月庫以掌之詔從之欠負皆貧人無可償徒存其數者抽貫錢給用旋盡呈樣染練皆左藏置物延齡徒置別庫虛張名數以惑徳宗徳宗信之以爲能富國而寵之於實無所增也虛費吏人簿書而已京城西污濕地生蘆葦數畆延齡奏稱長安咸陽有陂澤數百頃可牧庇馬徳宗使有司閱視無之亦不罪也左補闕權徳輿上奏以爲延齡取常賦支用未盡者充羨余以爲己功縣官先所市物再給其直用充別貯邊軍自今春以來並不支糧陛下必以延齡孤貞獨立時人丑正流言何不遣信臣覆視究其本末明行賞罰今羣情眾口喧於朝市豈京城士庻皆爲朋黨邪陛下亦宜稍回聖慮而察之徳宗不從

李錡�剝進奉

十五年以常州刺史李錡爲諸道鹽鐵轉運使閒廐宮苑使李齊運受其賂數十萬薦之於徳宗故用之錡刻剝以事進奉徳宗由是悅之

王實徴求以奉上

十九年京兆尹王實務徴求以給進奉言於徳宗曰今嵗𨿽旱而禾苗甚美由是租稅皆不免人窮至壞屋賣瓦木麥苗以輸官優人成輔端爲謡嘲之實奏輔端誹謗朝政杖殺之監察禦史韓愈上疏以京畿百姓窮困應今年稅錢及艸粟等徴未得者請俟來年蠶麥愈坐貶陽山令

韓愈辧官司糶鹽利害

長慶二年戶部侍郎判度支張平叔上言官自糶鹽可以獲利一倍又請令所由將鹽就村糶易又乞令宰相領鹽鐵使又請以糶鹽多少爲刺史縣令殿最又乞檢責所在實戶據口團保給一年鹽使其四季輸價又行此防後富商大賈或行財賄邀截喧訴其爲首者所在杖殺連狀人皆杖詔百官議其可否兵部侍郎韓愈上言以爲城郭之外少有見錢糶鹽多用雜物貿昜鹽商則無物不取或賖貸徐還用此取濟兩得利便今令人吏坐鋪自糶非得見錢必不敢受如此貧者無從得鹽自然坐失常課如何更有倍利又若令人吏將鹽家至戶到而糶之必索百姓供應騷擾極多又刺史縣令職在分憂豈可惟以鹽利多少爲之升不復考其理行又貧家食鹽至少或有淡食動經旬月若據口給鹽依時徴價官吏畏罪必用威刑臣恐因此所在不安此尢不可之大者也中書舍人韋處厚議以爲宰相處論道之地雜以醝務實非所宜竇參皇甫鎛皆以錢糓爲相名利難兼卒蹈禍敗又欲以重法禁人喧訴夫彊人之所不能事必不立禁人之所必犯法必不行矣事遂寢平叔奏徴逺年逋欠江州刺史李渤上言度支徴當州貞元二年逃戶所欠錢四千餘緡當州今嵗旱災田損什九陛下柰何於大旱中徴三十六年前逋負詔悉免之

後唐內府山積

同光二年莊宗祀南郊大赦孔謙欲聚斂以求媚幾赦文所蠲者謙復徴之自是每有詔令人皆不信百姓愁怨及將祀南郊郭崇韜首獻勞軍錢十萬緡先是宦官勸帝分天下財賦爲內外府州縣上供者入外府充經費方鎭貢獻者入內府充宴逰及給賜左右於是外府常虛竭無餘而內府山積及有司辧郊祀之勞軍錢崇韜言於莊宗曰臣已傾家所有以助大禮願陛下亦出內府之財以賜有司莊宗黙然久之曰吾晉陽自有儲積可令租庸輦取以相助於是取李繼韜私第金帛數十萬以益之軍士皆不滿望始怨恨有離心矣

孔謙舉貸誅斂

孔謙貸民錢使以賤估償絲屢檄州縣督之翰林學士盧質上言梁趙巖爲租庸使舉貸誅斂結怨於人今陛下革故鼎新爲人除害而有司未攺其所爲是趙巖復生也今春霜害桑繭絲甚薄但輸正稅猶懼流移況益以稱貸人何以堪臣惟事天子不事租庸敕防未頒省牒頻下願早降明命莊宗不報

孔謙號丰財贍國功臣

租庸使王正言病風恍惚不能治事景進屢以爲言以副使衛尉卿孔謙爲租庸使自是得行其志重斂急徴以充帝欲民不聊生賜謙號丰財贍國功臣

閩主以薛文傑爲國計使

長興四年閩主璘復位初福建中軍使薛文傑性巧侫璘喜奢侈文傑以聚斂求媚璘以爲國計使親任之文傑陰求富民之罪籍沒其財被搒捶者胸背分受仍以銅斗火熨之建州土豪吳光入朝文傑利其財求其罪將治之光怨怒帥其眾且萬人叛奔吳

薛文傑以弄權被禍

淸泰元年吳蔣延徽敗閩兵於浦城遂圍建州閩主璘遣驃騎大將軍王延宗將兵救建州中塗士卒不進曰不得薛文傑不能討賊延宗馳使以聞國人震恐太后及福王繼鵬泣謂璘曰文傑盜弄國權枉害無辜上下怨怒久矣今吳兵深入士卒不進社稷一旦傾覆畱文傑何益文傑亦在側璘曰吾無如卿何卿自爲謀文傑出繼鵬伺之於啟門外以笏擊之僕地檻車送軍前市人爭持瓦礫擊之士卒見之踴躍臠食之

潞王借僦直以賞軍功

潞王之發鳯翔也許軍士以入洛人賞錢百緡旣至三司使王玫以府庫之實對有數百萬在旣閱實金帛不過三萬兩匹而賞軍之費計應用五十萬緡玫請率京城民財以足之數日僅得數萬緡潞王謂執政曰軍不可不賞人不可不卹今將柰何執政請據屋爲率無問士庻自居及僦者預借五月僦直從之

閩主專務聚斂

後晉天福二年方士言於閩主云有白龍夜見螺閩主作白龍寺時百役繁興用度不足閩主謂判三司官蔡守蒙曰今以委卿擇賢而授不肖及罔冒者勿拒第令納賂籍而獻之守素亷以爲不可閩主怒守防懼而從之自是除官但以貨多寡爲差閩主又以空名堂牒使醫工陳究賣官於外專務聚斂無有盈厭又詔民有隱年者杖背隱口者死逃亡者族果菜雞豚皆重徵之

南唐王詰倉吏獻羨余

五年唐主使宦者祭廬山還勞之曰卿此行甚精防宦者曰臣自奉詔蔬食至今唐主曰卿某日市魚爲羮某日市魚爲胾何爲蔬食宦者慙服倉吏嵗終獻羨餘萬石唐主曰出納有數茍非掊民刻軍安得羨余邪

法外稅民罪同枉法

李崧奏諸州倉糧於計帳之外所餘頗多髙祖曰法外稅民罪同枉法倉吏特貸其死各痛懲之

閩陳匡範借省務錢以足日進之數

六年閩主曦侈無度資用不給謀於國計使陳匡範匡範請日進萬金曦悅加匡範禮部侍郎匡範增算商賈數倍曦宴羣臣舉酒屬匡範曰明珠美玉求之可得如匡範人中之寶不可得也未幾商賈之算不能足日進貸諸省務錢以足之恐事覺憂悸而卒曦祭贈甚厚諸省務以匡範貸帖聞曦大怒斵棺斷其屍棄水中以連江人黃紹頗代爲國計使紹頗請令欲仕者自非蔭補皆聽輸錢卽授之以資望髙下及州縣戶口多寡定其直自百緡至千緡從之

董遇重徵鹽商

七年先是河南北諸州官自賣海鹽嵗收緡錢十七萬又散蠶鹽斂民錢言事者稱民坐私販鹽扺罪者眾不若聽民自販而嵗以官所賣錢直斂於民謂之食鹽錢髙祖從之俄而鹽價頓賤每斤至十錢至是三司使董遇欲增求羨利而難於驟變前法乃重徵鹽商過者七錢畱賣者十錢由是商殆絕而官復自賣其食鹽錢至今斂之如故

殷國謂思恭爲楊剝皮

八年閩富沙王延政稱帝於建州國號大殷以楊思恭爲兵部尙書未幾遷僕射錄軍國事延政服袍視事然牙參及接鄰國使者猶如藩鎭禮殷國小民貧軍旅不息楊思恭以善聚斂得幸增田畝山澤之稅至於魚鹽蔬果無不倍徵國人謂之楊剝皮

楚王重爲賦斂

楚地多產金銀茶利尢厚由是財貨丰殖而楚王希範奢欲無厭喜自誇大用度不足重爲賦斂每遣使者行田專以增頃畆爲功民不勝租賦而逃王曰但令在田何憂無糓命營田使鄧懿文籍逃田募民耕藝出租民捨故從新僅能自存自西䢐東各失其業又聼人入財拜官以財多少爲官髙卑之差富商大賈布在列位外官還者必責貢獻民有罪則富者輸財彊者爲兵惟貧弱受刑是嵗用孔目官周議令常稅之外大縣貢米二千斛中千斛小七百斛無米者輸布帛天策學士拓跋恆上書曰殿下長深宮之中借已成之業身不知稼穡之勞耳不聞鼓鼙之音馳騁遨遊雕墻玉食府庫盡矣而浮費益甚百姓困矣而厚斂不息今淮南爲仇讎之國畨禺懷吞噬之志荊渚日圖窺伺溪洞待我姑息諺曰足寒傷心民怨傷國願罷輸米之令誅周陟以謝郡縣去不急之務減興作之役無令一旦禍敗爲四方所笑王大怒

遣使分道括民財

開運元年天平節度使景延廣旣爲上下所惡出爲西京畱守朝廷因契丹入防國用愈竭復遣使者三十六人分道括率民財各封斂以授之使者多從吏卒鎖械刀杖入民家小大驚懼求死無地州縣吏復因緣爲姦河南府出緡錢二十萬景延廣率三十七萬畱守判官盧億言於延廣曰公位兼將相富貴極矣今國家不幸府庫空竭不得已取於民公何忍復因而求利爲子孫之累乎延廣慙而止先是詔以楊光逺叛命兗州修守備泰寜節度使安審信以治樓堞爲名率民財以實私藏大理卿張仁願爲括率使至兗州賦緡錢十萬值審信不在拘其守藏吏指取錢一囷已滿其數

後漢王守恩專事聚斂

幹祐元年西京畱守王守恩性貪鄙專事聚斂防車非輸錢不得出城下至抒厠行乞之人不免課率或縱麾下令盜人財有富室娶婦守恩與俳優數人往爲賀客得銀數鋌而返郭威自河中還過洛陽守恩自恃位兼將相肩輿出迎威怒以爲慢己以白文珂代守恩爲畱守

王章聚斂刻急

三年隠帝自卽位以來三司使王章掌財賦是時承契丹蕩覆之餘公私困竭章捃摭遺利吝

庫屬三叛連衡宿兵累年而供饋不乏及事平賜予之外尙有餘積以是國家粗安章聚斂刻急舊制田稅每斛更輸二升謂之雀防耗章始令更輸二斗謂之省耗舊錢出入皆以八十爲陌章始令入者八十出者七十七謂之省陌有犯鹽礬酒面之禁者錙銖涓滳罪皆死由是百姓愁怨章尢不喜文臣嘗曰此軰授之握算不知縱橫何益於用俸祿皆以不堪資軍者給之吏已髙其估章更增之

後周計田取牛皮

廣順二年敇約每嵗民間所輸牛皮三分減二計田十頃稅取一皮余聽民自用及賣買惟禁賣於敵國先是兵興以來禁民私賣買牛皮悉令輸官受直唐明宗之世有司止償以鹽晉天福中並鹽不給漢法犯私牛皮一寸抵死然民間曰用實不可無太祖素知其至是李谷建議均於田畆公私便之

倉廩門

漢耿壽昌令邊郡築常平倉

五鳯四年大司農中丞耿壽昌奏言嵗數丰穰穀賤農人少利故事歳漕闗東谷四百萬斛以給京師用卒六萬人宜糴三輔農河東上黨太原郡谷足供京師可以省闗東漕卒過半宣帝從其計壽昌又曰令邊郡皆築倉以穀賤增其賈而糴以利農谷貴時減賈而糶名曰常平倉民便之宣帝廼下詔賜壽昌爵闗內侯

隋長孫請置義倉

陳至徳三年隋度支尙書長孫平奏令民間每秋家出粟麥一石以下貧富爲差儲之當社委社司檢校以備凶年名曰義倉隋主從之初詔郡縣置義倉

唐彭果請行糴法於闗中

開元二十五年先是西北邊數十州多宿重兵地租庸田皆不能贍始用和糴之法有彭果者因牛仙客獻策請行糴法於闗中敇以嵗稔糓賤傷農命增時價什二三和糴東西畿粟各數百萬斛停今年江淮所運租自是闗中蓄積羨溢車駕不復幸東都矣敕河南北租應輸含嘉太原倉者皆畱輸夲州

韓混運米給闗中

貞元二年闗中倉廩竭禁軍或自脫巾呼於道曰拘吾於軍而不給糧吾罪人也徳宗憂之甚會韓滉運米三萬斛至陜李泌卽奏之徳宗喜遽至東宮謂太子曰米已至陜吾父子得生矣時禁中不釀命於坊市取酒爲樂又遣中使諭神防六軍軍士皆呼萬嵗時比嵗饑饉兵民率皆痩黒是至麥始熟市有醉人當時以爲嘉瑞人作飽食死者復伍之一數月人膚色乃復故

通鑑總卷十一上﹤史部﹐史鈔類﹐通鑑總類﹥

欽定四庫全書

通鑑總卷十一下

宋沈樞撰內庫門

唐楊炎請財賦歸左藏

大歷十四年舊制天下金帛皆貯於左藏太府四時上其數比部覆其出入及第五琦爲度支鹽鐵使時京師多豪將求取無節琦不能制乃奏盡貯於大盈內庫使宦官掌之天子亦以取給爲便故久不出由是以天下公賦爲人君私藏有司不復得窺其多少校其贏縮殆二十年宦官領其事者三百餘員皆蠶食其中蟠結根據牢不可動楊炎頓首於徳宗前曰財賦者國之大本生民之命重輕安危靡不由之是以前世皆使重臣掌其事猶或耗亂不集今獨使中人出入盈虛大臣皆不得知政之蠧敝莫甚於此請出之以歸有司度宮中歲用幾何量數奉入不敢有乏如此然後可以爲政徳宗卽日下詔凡財賦皆歸左藏一用舊式歲於數中擇精好者三五千匹進入大盈炎以片言移人主意議者稱之

後唐出糚具以贍軍

天成元年租庸使以倉儲不足頗朘刻軍糧軍士流言益甚宰相懼帥百官上表言今租庸已竭內庫有餘諸軍室家不能相保儻不賑救懼有離心俟過凶年其財復集莊宗卽欲從之劉后曰吾夫婦君臨萬國𨿽借武功亦由天命命旣在天人如我何宰相又於便殿論之後屬耳於屏風後須防出糚具及三銀盆皇幼子三人於外曰人言宮中蓄積多四方貢獻隨以給賜所餘止此耳請鬻以贍軍宰相惶懼而退

莊宗出金帛賜諸軍

詔懷逺指揮使白從暉將騎兵扼河陽橋莊宗乃出金帛給賜諸軍樞密宣徽使及供奉內使景進等皆獻金帛以助給賜軍士負物而詬曰吾妻子已殍死得此何爲

軍士不感莊宗給賜

莊宗至萬勝鎭聞嗣源已據大梁諸軍離叛神色沮喪登髙嘆曰吾不濟矣卽命旋師莊宗之出關也扈從兵二萬五千及還已失萬餘人過罌子穀道狹每遇衛士執兵仗者輒以善言撫之曰適報魏王又進西川金銀五十萬到京當盡給爾曹對曰陛下賜已晚矣人亦不感聖恩莊宗流涕而已又索袍帶賜從官內庫使張容哥稱頒給已盡衛士叱容哥曰致吾君失社稷皆此閹豎輩也容哥謂同曰皇后吝財致此今乃歸咎於吾輩事若不測吾輩萬叚吾不忍待也因赴河死

後漢傾內府以賜將士

天福十二年髙祖還至晉陽議率民財以賞將士夫人李氏諫曰陛下因河東創大業未有以惠澤其民而先奪其生生之資殆非新天子所以救民之意也今宮中所有請悉出之以勞軍𨿽復不厚人無怨言髙祖曰善卽罷率民傾內府蓄積以賜將士中外聞之大恱

兵制門

唐李林甫奏停折衝府魚書

天寶八載先是折衝府皆有木契銅魚朝廷徵發下敕書契魚都督郡府參驗皆合然後遣之自募置彍騎府兵日益墮壞死及逃亡者有司不復防補其六防馬牛器械糗糧耗散略盡府兵入宿衛者謂之侍官言其爲天子侍衛也其後本衛多以假人役使如奴長安人羞之至以相詬病其戍邊者又多爲邊將苦使利其死而沒其財由是應爲府兵者皆逃匿至是無兵可交李林甫奏停折衝府上下魚書是後府兵徒有官吏而已其折衝果毅又歷年不遷士大夫亦恥爲之其彍騎之法天寶以後稍亦變廢應募者皆市井負販無賴子弟未甞習兵時承平日久議者多謂中國兵可銷於是民間挾兵器者有禁子弟爲武官父兄擯不齒猛將精兵皆聚於西北邊中國無武僃矣

徳宗與李泌議復府兵

貞元二年初徳宗與常侍李泌議復府兵泌因爲徳宗歷敍府兵自西魏以來興廢之由且言府兵平日皆安居田畆每府有折衝領之折衝以農隙教習戰陳國家有事徵發則以符契下其州及府參驗發之至所期處將士按閱有教習不精者罪其折衝甚者罪及刺史軍還則賜勲加賞便道罷之行者近不逾時逺不經歲髙宗以劉仁軌爲洮河鎭守使以圖吐蕃於是始有久戍之役武后以來承平日久府兵浸墮爲人所賤百姓恥之至蒸熨手足以避其役又牛仙客以積財得宰相邊將效之山東戍卒多賫繒帛自隨邊將誘之寄於府庫晝則苦役夜縶地牢利其死而沒入其財故自天寶以後山東戍卒還者什無二三其殘虐如此然未甞有外叛內侮殺帥自擅者誠以顧戀田園恐累宗族故也自開元之末張說始募長徵兵謂之彍騎其後益爲六軍及李林甫爲相奏諸軍皆募人爲之兵不土著又無宗族不自重惜忘身狥利禍亂遂生至今爲梗向使府兵之法常存不廢安有如此下陵上替之患哉陛下思復府兵此乃社稷之福太平有日矣徳宗曰俟平河中當與卿議之

李泌言粟麥賤則府兵成

三年徳宗復問泌以復府兵之防對曰今歲徴關東卒戍京西者十七萬人計歲食粟二百四萬斛今粟斗直錢百五十爲錢三百六萬緡國家比遭饑亂經費不充就使有錢亦無粟可糴未暇議復府兵也徳宗曰亟減戍卒歸之何如對曰陛下誠能用臣之言可以不減戍卒不擾百姓糧食皆足粟麥日賤府兵亦成徳宗曰果能如是何爲不用對曰此須急爲之過旬日則不及矣今吐蕃久居原蘭之間以牛運糧糧盡牛無所用請發左藏惡繒染爲防纈因黨項以市之每頭不過二三匹計十八萬匹可致六萬餘頭又命諸冶鑄農器糴麥種分賜緣邊軍鎭募戍卒耕荒田而種之約明年麥熟倍償其種其餘據時價五分增一官爲糴之來春種禾亦如之關中土沃而久荒所収必厚戍卒獲利耕者浸多邊地居人至少軍士月食官糧粟麥無所售其價必賤名爲增價實比今歲所減多矣徳宗曰善卽命行之泌又言邊地官多闕請募人入粟以補之可足今歲之糧徳宗亦從之因問曰卿言府兵亦集如何對曰戍卒因屯田致富則安於其土不復思歸舊制戍卒三年而代及其將滿下令有願畱者卽以所開田爲永業家人願來者本貫給長牒續食而遣之據應募之數移報本道𨿽河朔諸帥得免更代之煩亦喜聞矣不過數畨則戍卒皆土著乃悉以府兵之法理之是變闗中之疲獘爲富彊也徳宗喜曰如此天下無復事矣曰未也臣能不用中國之兵使吐蕃自困上曰計將安出對曰臣未敢言之俟麥禾有效然後可議也上固問不對泌意欲結回紇大食雲南與共圖吐蕃令吐蕃所僃者多知上素恨回紇恐聞之不恱並屯田之議不行故不肯言旣而戍卒應募願屯田者什五六

用兵方略皆出禁中

長慶二年穆宗之初卽位也兩河略定蕭侁叚文昌以爲天下已太平漸宜銷兵請密詔天下軍鎭有兵處毎歲百人之中限八人逃死穆宗方荒宴不以國事爲意遂可其奏軍士落籍者眾皆聚山澤爲盜及朱克融王庭湊作亂一呼而亡卒皆集詔徵諸道兵討之諸道兵旣少皆臨時召募烏合之眾又諸節度旣有監軍其領偏師者亦置中使監陳主將不得専號令戰小勝則飛驛奏捷自以爲功不勝則迫脇主將以罪歸之悉擇軍中驍勇以自衛遣羸懦者就戰故毎戰多敗又凡用兵舉動皆自禁中授以方略朝令夕攺不知所從不度可否惟督令速戰中使道路如織故𨿽以諸道十五萬之眾裴度元臣宿望烏重李光顏皆當時名將討幽鎭萬餘之眾屯守逾年竟無成功財竭力盡崔植杜元穎王播爲相皆庸才無逺略史憲誠旣逼殺田布朝廷不能討遂並朱克融王庭湊以節鉞授之由是再失河朔訖於唐亡不能復取

軍法門

漢祭遵殺捨中兒

更始二年大司馬劉秀捨中兒犯灋軍市令祭遵格殺之秀怒命收遵主簿陳副諫曰明公常欲眾軍整齊今遵奉灋不避是教令所行也乃貰之以爲刺姦將軍謂諸將曰當備祭遵吾捨中兒犯灋尙殺之

孫防入袁術營斬逃卒

興平元年袁術以孫堅餘兵千餘人還防表拜懷義校尉防騎士有罪逃入術營隱於內廏防指使人就斬之訖詣術謝術曰兵人好叛當共疾之何爲謝也由是軍中益畏憚之

吳呂防垂涕斬同郡人

建安二十四年呂入江陵約令軍中不得幹歷人家有所求取防麾下士與防同郡人取民家一笠以覆官鎧官鎧𨿽公防猶以爲犯軍令不可以鄕裏故而廢灋遂垂涕斬之於是軍中震栗道不拾遺

蜀諸葛亮用兵不廢法

魏太和二年初越巂太守馬謖才器過人好論軍計諸葛亮深加器異以爲參軍及出軍祁山以謖督諸軍在前與張郃戰於街亭謖違亮節度捨水上山不下據城張郃絕其汲道擊大破之亮進無所據乃還漢中收謖下獄殺之撫其遺孤恩若平生蔣琬謂亮曰昔楚殺得臣文公喜可知也天下未定而戮智計之士豈不惜乎亮流涕曰孫武所以能制勝於天下者用灋明也是以揚幹亂灋魏絳戮其僕四海分裂兵交方始若復廢灋何用討賊邪

晉茍晞不以王法貸從弟

永嘉元年茍晞屢破彊冦威名甚盛善治繁劇用灋嚴峻其從母依之晞奉養甚厚從母子求爲將晞不許曰吾不以王灋貸人將無後悔邪固求之晞乃以爲督護後犯灋晞杖節斬之從母叩頭救之不聽旣而素服哭之曰殺卿者兗州刺史哭弟者茍道將也

宋沈慶之乞不斬王謨

元嘉二十八年蕭斌王謨皆坐退敗免官文帝問沈慶之曰斌欲斬謨而卿止之何也對曰諸將奔退莫不懼罪自歸而死將至逃散故止之

北魏孝文違軍法赦盜

齊永明十一年魏主至肆州大司馬安定王休執軍士爲盜者三人以狥於軍將斬之魏主行軍遇之命赦之休不可曰陛下親禦六師將逺淸江表今始行至此而小人已爲攘盜不斬之何以禁姦帝曰誠如卿言然王者之體時有非常之澤三人罪𨿽應死而因緣遇朕𨿽違軍法可特赦之旣而謂司徒馮誕曰大司馬執法嚴諸君不可不愼於是軍中肅然

唐河東諸鎭皆奉灋

寶應元年初李國貞治軍嚴朔方將士不樂皆思郭子儀故王元振因之作亂子儀至軍元振自以爲功子儀曰汝臨賊境輒害主將若賊乘其釁無絳州矣吾爲宰相豈受一卒之私邪収元振及其同謀四十人皆殺之辛云京聞之亦推按殺鄧景山者數十人誅之由是河東諸鎭率皆奉法

叚秀實竟殺犯盜之卒

大歷元年以馬璘兼邠寧節度使璘以叚秀實爲都虞候卒有能引弓重二百四十斤者犯盜當死璘欲生之秀實曰將有愛憎而法不一𨿽韓彭不能爲理璘善其議竟殺之璘處事或不中理秀實力爭之璘有時怒甚左右戰栗秀實曰秀實罪若可殺何以怒爲無罪殺人恐渉非道璘拂衣起秀實徐步而出良久璘置酒召秀實謝之自是軍州事皆咨秀實而後行

郭子儀禁軍中無故走馬

三年郭子儀禁無故軍中走馬南陽夫人乳母之子犯禁都虞候杖殺之諸子泣訴於子儀且言都虞候之橫子儀叱遣之明日以事語僚佐而嘆息曰子儀諸子皆奴才也不賞父之都虞候而惜母之乳母子非奴才而何

李絳乞責承璀懲將帥

元和五年吐突承璀自行營還復充左軍中尉裴垍曰承璀首唱用兵疲獘天下卒無成功陛下縱以舊恩不加顯戮豈得全不貶黜以謝天下乎李絳奏稱陛下不責承璀它日復有敗軍之將何以處之若或誅之則同罪異罰彼必不服若或釋之則誰不保身而玩冦乎願陛下割不忍之恩行不易之典使將帥有所懲勸間二日憲宗罷承璀中尉降爲軍器使中外相賀

太祖皇帝部兵莫敢不盡死

後周顯徳三年唐齊王景達將兵二萬自步濟江距六合二十餘里設柵不進居數日唐出兵趣六合太祖皇帝奮擊大破之殺獲近五千人餘眾尙萬餘走度江爭舟溺死者甚眾於是唐之精卒盡矣是戰也士卒有不致力者太祖皇帝陽爲督戰以劍斫其皮笠明日徧閱其笠有劍迹者數十人皆斬之由是部兵莫敢不盡死

南唐劉仁贍以軍法斬幼子

四年周兵圍壽春連年未下城中食盡齊王景達自濠州遣邊鎬等溯淮救之軍於紫金山列十餘寨如連珠與城中烽火晨夕相應劉仁贍請以邊鎬守城自帥眾決戰齊王景達不許仁贍憤邑成疾其幼子崇諫夜泛舟度淮北爲小校所執仁贍命斬之左右莫敢救監軍使周廷構哭於中門以救之仁贍不許廷構復使求救於夫人夫人曰妾於崇諫非不愛也然軍法不可私名節不可虧若貸之則劉氏爲不忠之門妾與公何面目見將士乎趣命斬之然後成喪將士皆感泣

民兵門

唐田承嗣籍戶口爲兵

廣徳元年以魏博都防禦使田承嗣爲節度使承嗣舉管內戶口壯者皆籍爲兵惟使老弱耕稼數年間有眾十萬又選其驍健者萬人自衛謂之牙兵

李抱眞選民丁習射

永防元年加李抱玊鳯翔隴右節度使以其從弟抱眞爲澤潞節度副使抱眞以山東有變上黨爲兵衝而荒亂之餘土瘠民困無以贍軍乃籍民毎三丁選一壯者免其租徭給弓矢使農隙習射歲暮都試行其賞罰比三年得精兵二萬旣不費廩給府庫充實遂雄視山東由是天下稱澤潞步兵爲諸道最

吳結民兵習戰

後梁貞明五年吳禁民私畜兵器盜賊益繁禦史臺主簿盧樞上言今四方分爭宜教民戰且善人畏法禁而姦民弄干戈是欲偃武而反招盜也宜團結民兵使之習戰自衛鄕裏從之

後唐徵夫無益於用

後晉天福元年唐潞王詔大括天下將吏及民間馬又發民爲兵毎七戶出徵夫一人自備鎧仗謂之義軍期以十一月俱集命陳州刺史郎萬金教以戰陳用張延朗之謀也凡得馬二千餘匹夫五千實無益於用而民間大擾

齊王籍鄕兵大荒擾民

開運元年詔諸州所籍鄕兵號武定軍凡得七萬餘人時兵荒之餘復有此擾民不聊生

晉罷鄕兵輸錢民益爲盜

後漢天福十二年初晉置鄕兵號天威軍教習歲餘村民不閒軍旅竟不可用悉罷之但令七戶輸錢十千其鎧仗悉輸官而無賴子弟不復肯復農業山林之盜自是而繁及契丹入汴縱胡騎打艸穀又多以其子弟及親信左右爲節度使刺史不通政事華人之狡獪者多往依其麾下教之妄作威福掊斂貨財民不堪命於是所在相聚爲盜多者數萬人少者不減千百攻防州縣殺掠吏民滏陽賊帥梁暉有眾數百送款晉陽求效用髙祖許之磁州刺史李谷密通表於髙祖令暉襲相州暉偵知髙唐英未至相州積兵器無守備夜遣壯士逾城入啟關納其眾殺契丹數百其守將突圍走暉據州自稱畱後表言其狀

淮南白甲軍

後周顯徳三年初唐人以茶鹽彊民而徵其粟帛謂之博徵又興營田於淮南民甚苦之及周師至爭奉牛酒迎勞而將帥不之卹専事俘掠視民如土芥民皆失望相聚山澤立堡壁自固操農器爲兵積紙爲甲時人謂之白甲軍周兵討之屢爲所敗先所得唐諸州多復爲唐有

吳越王括境內民兵

吳越王俶括境內民兵勞擾頗多判明州錢億手疏切諫罷之

養兵門

唐李吉甫撰元和國計簿

元和二年是歲李吉甫撰元和國計簿上之總計天下方鎭四十八州府二百九十五縣千四百五十三其鳯翔鄜坊邠寧振武涇原銀夏靈鹽河東易定魏博鎭兾範陽滄景淮西淄靑等十五道七十一州不申戶口外毎歲賦稅倚辦止於浙江東西宣歙淮南江西鄂嶽福建湖南八道四十九州一百四十四萬戶比天寶稅戶四分減三天下兵仰給縣官者八十三萬餘人比天寶三分增一大率二戶資一兵其水旱所傷非時調發不在此數

邠寧兵憤不得衣資

十五年渭州刺史郝玼數出兵襲吐蕃營所殺甚眾李光顏發邠寧兵救涇州邠寧兵以神防受賞厚皆慍曰人給五十緡而不識鬭者彼何人邪常額衣資不得而前冒白刃者此何人邪洶洶不可止光顏親爲開陳大義以諭之言與涕俱然後軍士感恱而行將至涇州吐蕃懼而退

後唐軍士乏食

同光三年初莊宗得魏州銀槍效節都近八千人以爲親軍皆勇悍無敵夾河之戰實賴其用屢立殊功常許以滅梁之日大加賞賚旣而河南平𨿽賞賚非一而士卒恃功驕恣無厭更成怨望是歲大饑民多流亡租賦不充道路塗潦漕輦艱澁東都倉廩空竭無以給軍士租庸使孔謙日於上東門外望諸州漕運至者隨以給之軍士乏食有顧妻鬻子者老弱采蔬於野百十爲羣往往餒死流言怨嗟而莊宗遊畋不息獵於白沙皇后皇子後宮畢從時大雪吏卒有僵僕於道路者伊汝間饑尢甚衛兵所過責其供餉不得則壞其什器撤其室廬以爲薪甚於冦盜縣吏皆竄匿山谷

郭從謙以私財饗士

天成元年初莊宗與梁相拒於徳勝募勇士挑戰從謙應募俘斬而還由是益有寵莊宗選諸軍驍勇者爲親軍分置四指揮號從馬直從謙自軍使積功至指揮使郭崇韜方用事從謙以叔父事之睦王存乂以從謙爲假子及崇韜存乂得罪從謙數以私財饗從馬直諸校對之流涕言崇韜之寃及從馬直軍士王溫作亂莊宗戲之曰汝旣負我附崇韜存乂又教王溫反欲何爲也從謙益懼旣退陰謂諸校曰主上以王溫之故俟鄴都平定盡阬若曹家之所有宜盡市酒肉勿爲久計也由是親軍皆不自安

莊宗出金帛賜諸軍

詔懷逺指揮使白從暉將騎兵扼河陽橋莊宗乃出金帛給賜諸軍樞密宣徽使及供奉內使景進等皆獻金帛以助給賜軍士負物而詬曰吾妻子已殍死得此何爲

用兵門

漢軍大敗於彭城

二年漢王率諸侯兵凡五十六萬人伐楚遂入彭城収其貨寶美人日置酒髙會項王聞之自以精兵三萬人至彭城日中大破漢軍睢水上漢軍卻爲楚所擠卒十餘萬人皆入睢水水爲之不流圍漢王三匝會大風從西北起折木發屋揚沙石窈防晝晦楚軍大亂壞散而漢王乃得與數十騎遁去道逢孝惠魯元公主載以行楚騎追之漢王急推墮二子車下滕公常下収載之卒保防脫二子審食其從太公呂后間行求漢王反遇楚軍項王常置軍中爲質諸侯皆背漢復與楚塞王欣翟王翳亡降楚

韓信出背水陣破趙軍

三年韓信張耳以兵數萬東擊趙趙王及成安君陳余聞之聚兵井陘口號二十萬廣武君李左車說成安君曰韓信張耳乘勝而去國逺鬭其鋒不可當臣聞千里餽糧士有饑色樵蘇後防師不宿飽今井陘之道車不得方軌騎不得成列行數百里其勢糧食必在其後願足下假臣奇兵三萬人從間路絕其輜重足下深溝髙壘勿與戰彼前不得鬭退不得還野無所掠不至十日而兩將之頭可致於麾下否則必爲二子所禽矣成安君嘗自稱義兵不用詐謀奇計韓信使人間視知其不用廣武君防則大喜乃敢引兵遂下未至井陘口二十里止捨夜半傳發選輕騎二千人人持一赤幟從間道艸山而望趙軍誡曰趙見我走必空壁逐我若疾入趙壁拔趙幟立漢赤幟令禆將傳餐曰今日破趙會食諸將皆莫信佯應曰諾信乃使萬人先行出背水陣趙軍望見而大笑平旦信建大將旗鼓鼓行出井陘口趙開壁擊之大戰良久信與張耳佯棄鼓旗走水上軍趙果空壁爭漢旗鼓逐信耳信耳已入水上軍軍皆殊死戰不可敗信所出奇兵二千遂馳入趙壁皆拔趙旗立漢赤幟二千趙軍已不能得信等欲還歸壁壁皆漢赤幟見而大驚兵遂亂遁走漢兵夾擊大破趙軍斬成安君泜水上禽趙王歇諸將問信曰兵灋右倍山陵前左水澤今者將軍令臣等反背水陣竟以勝何也信曰此在兵灋顧諸軍不察耳兵灋不曰防之死地而後生置之亡地而後存且信非得素拊循士大夫也此所謂驅市人而戰今予之生地皆走寧得而用之乎諸將皆服曰善非臣所及也信募生得廣武君東鄕坐師事之問曰僕欲北攻燕東伐齊何若而有功廣武君辭謝曰臣敗亡之虜何足以權大事乎信曰僕聞之百里奚居虞而虞亡在秦而秦霸非愚於虞而智於秦也用與不用聽與不聽也誠令成安君聽足下計若信者亦已爲禽矣願足下勿辭廣武君曰今將軍虜魏王禽夏說誅成安君威震天下然欲舉倦敝之兵頓之燕堅城之下欲戰不得攻之不拔燕旣不服齊必拒境以自彊燕齊相持而不下則劉項之權未有所分也今爲將軍計莫如按甲休兵鎭撫趙民北首燕路而後遣辯士奉咫尺之書於燕燕必聽從燕已從而東臨齊𨿽有智者亦不知爲齊計矣兵固有先聲而後實者此之謂也韓信從其防發使使燕燕從風而靡

漢王數項羽十罪

四年項王乃卽漢王相與臨廣武間而語羽欲與漢王獨身挑戰漢王數羽曰羽負約王我於蜀漢罪一矯殺卿子冠軍罪二救趙不還報而擅刼諸侯兵入關罪三燒秦宮室掘始皇帝冢収私其財罪四殺秦降王子嬰罪五詐阬秦子弟新安二十萬罪六王諸將善地而徙逐故主罪七出逐義帝彭城自都之奪韓王地並王梁楚多自與罪八使人陰殺義帝江南罪九爲政不平主約不信天下所不容大逆無道罪十也吾以義兵從諸侯誅殘賊使刑餘罪人擊公何苦乃與公挑戰羽大怒伏弩射中漢王漢王傷胸乃捫足曰虜中吾指漢王病創臥張良彊請漢王起行勞軍以安士卒毋令楚乘勝漢王出行軍疾甚因馳入成臯

髙帝馬上得天下

十一年陸生時時前說稱詩書髙帝罵之曰乃公居馬上而得之安事詩書陸生曰居馬上得之寧可以馬上治之乎且湯武逆取而以順守之文武並用長久之術也昔者吳王夫差智伯秦始皇皆以極武而亡鄕使秦已並天下行仁義法先聖陛下安得而有之髙帝有慙色曰試爲我著秦所以失天下吾所以得之者及古成敗之國陸生乃祖述存亡之徵凢著十二篇毎奏一篇髙帝未嘗不稱善號其書曰新語

魏相諫伐匈奴

元康二年匈奴大臣皆以爲車師地肥美近匈奴使漢得之多田積谷必害人國不可不爭由是數遣兵擊車師田者鄭吉將渠犂田卒七千餘人救之爲匈奴所圍吉上言車師去渠犂千餘里漢兵在渠犂者少埶不能相救願益田卒宣帝與後將軍趙充國等議欲因匈奴衰弱出兵擊其右地使不敢復擾西域魏相上書諫曰臣聞之救亂誅暴謂之義兵兵義者王敵加於己不得已而起者謂之應兵兵應者勝爭恨小故不忍憤怒者謂之忿兵兵忿者敗利人土地貨寶者謂之貪兵兵貪者破恃國家之大矜民人之眾欲見威於敵者謂之驕兵兵驕者滅此五者非但人事乃天道也間者匈奴未有犯於邊境𨿽爭屯田車師不足致意中今聞諸將軍欲興兵入其地臣愚不知此兵何名者也今邊郡困乏父子共犬羊之裘食艸萊之實常恐不能自存難以動兵按今年計子弟殺父兄妻殺夫者凡二百二十二人臣愚以爲此非小變也今左右不憂此乃欲發兵報纎介之忿於逺夷殆孔子所謂吾恐季孫之憂不在顓臾而在蕭墻之內也宣帝從相言止遣長羅侯常惠將張掖酒泉騎往車師迎鄭吉及其吏士還渠犂

大司馬奮二郡之兵討王郎

更始二年大司馬秀北至薊會王子接起兵薊中以應王郎城內擾亂秀趣駕而出晨夜南馳不敢入城邑捨食道傍至蕪蔞亭時天寒烈馮異上豆粥至饒陽官屬皆乏食至下曲陽傳聞王郎兵在後從者皆恐至嘑沱河候吏還白河水流澌無船不可濟秀使王霸往視之霸恐驚眾欲且前阻水還卽詭曰冰堅可度官屬皆喜秀笑曰候吏果妄語也遂前比至河河冰亦合乃令王霸防度未畢數騎而冰觧至南宮遇大風雨秀引車入道傍空捨馮異抱薪鄧禹火秀對竈燎衣馮異復進麥飯進至下博城西惶惑不知所之有白衣老父在道傍指曰努力信都郡爲長安城守去此八十里秀卽馳赴之是時郡國皆已降王郎獨信都太守任光和戎太守邳肜不肯從光聞秀至大喜邳肜亦自和戎來會議者多言可因信都兵自送西還長安邳肜曰吏民歌吟思漢久矣今卜者王郎假名因埶驅集烏合之眾遂振燕趙之地無有根本之固明公奮二郡之兵以討之何患不克今釋此而歸豈徒空失河北必更驚動三輔墮損威重非計之得者也若明公無復徵伐之意則𨿽信都之兵猶難會也何者明公旣西則邯鄲勢成民不肯捐父母背成主而千里送公其離散亡逃可必也秀乃止任光發傍縣得精兵四千人入堂陽界又擊貰縣進攻下曲陽降之眾稍合至數萬人復北擊中山移檄邊郡共擊邯鄲郡縣還復響應

披輿地圖以示鄧禹

或說大司馬秀以守柏人不如定鉅鹿秀乃引兵東北拔廣阿秀披輿地圖指示鄧禹曰天下郡國如是今始乃得其一子前言以吾慮天下不足定何也禹曰方今海內殽亂人思明君猶赤子之慕慈母古之興者在徳薄厚不以大小也

旣平隴復望蜀

建武八年光武自上邽晨夜東馳賜岑彭等書曰兩城若下便可將兵南擊蜀虜人苦不知足旣平隴復望蜀毎一發兵頭須爲白

岑彭用兵如神

十一年公孫述使其將延岑拒廣漢侯丹拒黃石岑彭使臧宮從涪水上平曲拒延岑自分兵浮江下還江州溯都江而上襲擊侯丹大破之因晨夜倍道兼行二千餘里徑拔武陽使精騎馳擊廣都去成都數十里埶若風雨所至皆犇散初述聞漢兵在平曲故遣大兵逆之及彭至武陽繞出延岑軍後蜀地震駭述大驚以杖擊地曰是何神也延岑盛兵於沅水臧宮眾多食少欲引還恐爲所及會光武遣謁者將兵詣岑彭宮矯制取以自益晨夜進兵多張旗幟登山鼓噪右步左騎挾船而引呼聲動山谷岑不意漢軍卒至登山望之大震恐宮因縱擊大破之延岑犇成都其眾悉降

光武偃武修文

十三年光武在兵間久厭武事且知天下疲耗思樂息肩自隴蜀平後非警急未嘗復言軍旅皇太子嘗問攻戰之事光武曰昔衛靈公問陳孔子不對此非爾所及鄧禹賈復知帝偃干戈修文徳不欲功臣擁眾京師乃去甲兵惇儒學光武亦思念欲完功臣爵土不令以吏職爲過遂罷左右將軍官耿弇等亦上大將軍將軍印綬皆以列侯就第加位特進奉朝請

蜀譙周作仇國論以諷用兵

魏甘露二年漢姜維聞魏分闗中兵以赴淮南欲乘虛向秦川率數萬人出駱谷安西將軍鄧艾進兵據之以拒維是時維數出兵蜀人愁苦中散大夫譙周作仇國論以諷之曰或問往古能以弱勝彊者其術何如曰吾聞之處大無患者常多慢處小有憂者當思善多慢則生亂思善則生治理之常也故周文養民以少取多句踐防眾以弱斃彊此其術也或曰曩者項彊漢弱相與戰爭項羽與漢約分鴻溝各歸息民張良以爲民志旣定則難動也率兵追羽終斃項氏豈必由文王之事乎曰當啇周之際王侯世尊君臣久固民習所専深根者難拔據固者難遷當此之時𨿽漢祖安能杖劍鞭馬取天下乎及秦罷侯置守之後民疲秦役天下土崩或歲攺主或月易公鳥驚獸駭莫知所從於是豪彊並爭虎裂狼分疾搏者獲多遲後者見吞今我與彼皆傳國易世矣旣非秦末鼎沸之時實有六國並據之埶故可爲文王難爲漢祖夫民之疲勞則騷擾之兆生上慢下暴則瓦觧之形起諺曰射幸數跌不如審發是故智者不爲小利移目不爲意似攺步時可而後動數合而後舉故湯武之師不再戰而克誠重民勞而度時審也如遂極武黷徵土崩埶生不幸遇難𨿽有智者將不能謀之矣

慕容皝乘海冰討遼東

東晉咸康二年慕容皝將討慕容仁司馬髙詡曰仁叛棄君親民神共怒前此海未嘗凍自仁反以來連年凍者三矣且仁専備陸道天其或者欲使吾乘海冰以襲之也皝從之羣僚皆言渉冰危事不若從陸道皝曰吾計已決敢沮者斬皝帥其弟軍師將軍評等自昌黎東踐冰而進凡三百餘里至歷林口捨輜重輕兵趣平郭去城七里候騎以告仁仁狼狽出戰悉眾陳於城之西北慕容軍帥所部降於皝皝從而縱擊大破之仁走其帳下皆叛遂擒之

唐褚遂良諫伐髙麗

貞觀十八年相裏奬至平壤諭使勿攻新羅莫離支曰昔隋人入冦新羅乘舋侵我地五百里自非歸我侵地恐兵未能已奬曰遼東諸城本皆中國郡縣中國尙且不言髙麗豈得必求故地莫離支竟不從奬還言其狀太宗曰蓋蘇文弒其君殘虐其民今又違我詔命侵暴鄰國不可不討諫議大夫褚遂良曰陛下指麾則中原淸晏顧眄則四夷詟服威望大矣今乃渡海逺徵小夷若指期克捷猶可也萬一蹉跌傷威損望更興忿兵則安危難測矣李世勣曰間者薛延陁入冦陛下欲發兵窮討魏徵諫而止使至今爲患太宗曰然此誠徵之失又欲自徵髙麗褚遂良上疏以爲天下譬猶一身兩京心腹也州縣四支也四夷身外之物也髙麗罪大誠當致討但命二三猛將將四五萬眾杖陛下威靈取之如反掌耳今以天下之君輕行逺舉皆愚臣之所甚憂也太宗不聽

太宗悔伐髙麗無功

十九年太宗渡遼水遼澤泥潦車馬不通諸軍度渤錯水暴風雪士卒沾濕多死者凡徵髙麗十城徙遼蓋巖三州戶口入中國者七萬人新城建安駐蹕三大戰斬首四萬餘級戰士死者幾二千人戰馬死者什七八太宗以不能成功深悔之嘆曰魏徵若在不使我有是行也命馳驛祀徵以少牢復立所制碑召其妻子詣行在勞賜之

房齡諫太宗東徵

二十二年房齡畱守京師疾篤上徵赴玉華宮肩輿入殿至禦座側乃下相對流涕因畱宮下聞其小愈則喜形於色加劇則憂悴齡謂諸子曰吾受主上厚恩今天下無事惟東徵未已羣臣莫敢諌吾知而不言死有餘責乃上表誎以爲老子曰知足不辱知止不殆陛下威名功徳亦可足矣拓地開疆亦可止矣且陛下毎決一重囚必令三覆五奏進素膳止音樂者重人命也今驅無罪之士卒委之鋒刃之下使肝腦塗地獨不足湣乎向使髙麗違失臣節誅之可也侵擾百姓滅之可也他日能爲中國患除之可也今無此三條而坐煩中國內爲前代雪恥外爲新羅報讎豈非所存者小所損者大乎願陛下許髙麗自新焚陵波之船罷應募之眾自然華夷慶賴逺肅邇安臣旦夕入地儻防錄此哀鳴死且不朽齡子遺愛尙上女髙陽公主太宗謂公主曰彼病篤如此尙能憂我國家上自臨視握手與訣悲不自勝

陳子昻諫天后擊生羌

垂拱四年太后欲發梁鳯巴蜑自雅州開山通道出擊生羌因襲吐蕃正字陳子昻上書以爲雅州邊羌自國初已來未嘗爲盜今一旦無罪戮之必蜂起爲盜西山盜起則蜀之邊邑不得不連兵備守臣愚以爲西蜀之禍自此結矣臣聞吐蕃愛蜀富饒欲盜之久矣徒以山川阻絕障隘不通勢不能動今國家乃亂邊羌開隘道使其收奔亡之種爲鄕導以攻邊是借冦兵而爲賊除道舉全蜀以遺之也蜀者國家之寶庫可以兼濟中國今執事者乃圖僥幸之利以事西羌得其地不足以稼穡財不足以富國徒爲糜費無益聖徳況其成敗未可知哉夫蜀之所恃者險也人之所以安者無役也今國家乃開其險役其人險開則便冦人役則傷財臣恐未見羌戎已有姦盜在其中矣且蜀人尫劣不習兵戰山川阻曠去中夏逺今無故生西羌吐蕃之患臣見其不及百年蜀爲戎矣願陛下熟計之旣而役不果興

幽鎭用兵久無功

長慶元年自憲宗徵伐四方國用已虛穆宗卽位賞賜左右及宿衛諸軍無節及幽鎭用兵久無功府藏空竭勢不能支執政乃議王庭湊殺田正而朱克融全張靖罪有重輕請赦克融専討庭湊穆宗從之

文宗厚賞軍功

太和二年易定節度使栁公濟奏攻李同捷堅固寨拔之又破其兵於寨東時河南北諸軍討同捷久未成功毎有小勝則虛張首虜以邀厚賞朝廷竭力奉之江淮爲之耗

後梁劉鄩襲晉陽不克

貞明元年晉王勞軍於魏縣因帥百餘騎循河而上覘劉鄩營會天陰晦鄩伏兵五千於河曲叢林間鼓噪而出圍王數重王躍馬大呼帥騎馳突所向披靡乃得出劉鄩以晉兵盡在魏州晉陽必虛欲以奇計襲取之乃濳引兵自黃澤西去晉人怪鄩軍數日不出但時見旗幟循堞往來晉王曰吾聞劉鄩用兵一步百計此必詐也更使覘之乃縛芻爲人執旗乘驢在城上耳亟發騎追之會陰雨積旬黃澤道險堇泥深尺餘士卒墜崖谷死者什二三晉陽城中知之勒兵爲備鄩至樂平糗糧且盡又聞晉有備追兵在後眾懼將潰鄩諭之曰今去家千里深入敵境腹背有兵山谷髙深如墜井中去將何之惟力戰庶幾可免不則以死報君親耳眾泣而止

晉王好引輕騎迫敵營

四年晉王軍於麻家渡賀瓌謝彥章將梁兵屯濮州北行臺村相持不戰晉王好自引輕騎迫敵營挑戰危窘者數四賴李紹榮力戰翼衛之得免趙王鎔致書戒之王謂使者曰定天下者非百戰何由得之安可但深居帷房以自肥乎一旦王將出營都營使李存審扣馬泣諫曰大王當爲天下自重彼先登防陳將士之職也非大王之事也王爲之攬轡而還他日伺存審不在急以數百騎抵梁營謝彥章伏精甲五千於隄下圍王數十重王力戰於中後騎繼至者攻之於外僅得出會李存審救至梁兵乃退王始以存審之言爲忠

趙季良預謀軍事

龍徳二年魏州稅多逋負晉王以讓司錄趙季良季良曰殿下何時當平河南王怒曰汝職在督稅職之不修何敢預我軍事季良對曰殿下方謀攻取而不愛百姓一旦百姓離心恐河北亦非陛下之有況河南乎王恱謝之自是重之毎預謀議

南唐欲終身不用兵

後周廣順二年唐主以比年出師無功乃議休兵息民或曰願陛下數十年不用兵可小康矣唐主曰將終身不用何數十年之有

後周世宗自將兵禦北漢

顯徳元年世宗聞北漢主入冦欲自將兵禦之羣臣皆曰劉崇自平陽遁走以來勢蹙气沮必不敢自來陛下新卽位山陵有日人心易揺不宜輕動宜命將禦之世宗曰崇幸我大喪輕朕年少新立有吞天下之心此必自來朕不可不往馮道固爭之世宗曰昔唐太宗定天下未嘗不自行朕何敢偸安道曰未審陛下能爲唐太宗否世宗曰以吾兵力之彊破劉崇如山壓卵耳道曰未審陛下能爲山否世宗不恱惟王溥勸行北漢乘勝進逼潞州世宗發大梁過澤州宿於州東北北漢主不知世宗至過潞州不攻引兵而南是夕軍於髙平之南前鋒與北漢兵遇擊之北漢兵卻世宗慮其遁去趣諸軍亟進北漢主以中軍陳於巴公原張元徽軍其東楊衮軍其西眾頗嚴整時河陽節度使劉詞將後軍未至眾心危懼而帝志气益銳命白重贊李重進將左軍居西樊愛能何徽將右軍居東向訓史彥超將精騎居中央張永徳將禁兵衛世宗世宗介馬自臨陳督戰楊衮防馬前望周軍退謂北漢主曰勍敵也未可輕進北漢主奮防曰時不可失請公勿言試觀我戰遂麾東軍先進張元徽將千騎擊周右軍合戰未幾樊愛能何徽引騎兵先遁右軍潰步兵千餘人觧甲呼萬歲降於北漢帝見軍勢危自引親兵犯矢石督戰太祖皇帝時爲宿衛將謂同列曰主危如此吾屬何得不致死又謂張永徳曰賊气驕力戰可破也公麾下多能左射者請引兵乘髙西出爲左翼我引兵爲右翼以擊之國家安危在此一舉永徳從之各將二千人進戰太祖皇帝身先士卒馳犯其鋒士卒死戰無不一當百北漢兵披靡北漢主知世宗自臨陳褒賞張元徽趣使乘勝進兵元徽前略陳馬倒爲周兵所殺元徽北漢之驍將也北軍由是奪气時南風益盛周兵爭奮北漢兵大敗楊衮恨北漢主之語全軍而退樊愛能何徽引數千騎南走控露刃剽掠輜重役徒驚走失亡甚多世宗遣近臣及親軍校追諭止之莫肯奉詔劉詞遇愛能等於塗愛能等止之詞不從引兵而北時北漢主尙有餘眾萬餘人阻澗而陳薄暮詞至復與諸軍擊之北漢兵又敗追至髙平僵屍滿山谷委棄禦物及輜重器械雜畜不可勝紀是夕世宗宿於野次樊愛能等聞周兵大捷與士卒稍稍復還北漢主自髙平被褐戴笠乘契丹所贈黃驑帥百餘騎由雕窠嶺遁歸晝夜北走所至得食未舉筯或周兵至輒蒼黃而去北漢主衰老力憊伏於馬上晝夜馳驟殆不能支僅得入晉陽世宗欲誅樊愛能等以肅軍政猶豫未決張永徳侍側世宗以其事訪之對曰愛能等素無大功忝冒節鉞望敵先逃死未塞責且陛下方欲削平四海茍軍法不立𨿽有熊羆之士百萬之眾安得而用之世宗擲枕於地大呼稱善卽収愛能徽及所部軍使以上七十餘人責之曰汝輩皆累朝宿將非不能戰今望風奔遁者無他正欲以朕爲奇貨賣與劉崇耳悉斬之自是驕將惰卒始知所懼不行姑息之政矣

世宗有兼並北漢之意

初世宗遣符彥卿等北徵但欲耀兵於晉陽城下未議攻取旣入北漢境其民爭以食物迎周師泣訴劉氏賦役之重願供軍須助攻晉陽北漢州縣繼有降者世宗聞之始有兼並之意遣使往與諸將議之諸將皆言芻糧不足請且班師以俟再舉世宗不聽旣而諸軍數十萬聚於太原城下軍士不免剽掠北漢民失望稍稍保山谷自固世宗聞之馳詔禁止剽掠安撫農民止徵今歲租稅及募民入粟拜官有差仍發澤潞晉綘慈隰及山東近便諸州民運糧以饋軍遣李谷詣太原計度芻糧

世宗馬上持石

三年世宗行視水寨至淝橋自取一石馬上持之至寨以供礮從官過橋者人賫一石

李谷勸世宗親徵壽春

四年議者以唐援兵尙彊多請罷兵世宗疑之李谷寢疾在第世宗使範質王溥就與之謀谷上疏以爲壽春危困破在旦夕若鑾駕親徵則將士爭奮援兵震恐城中知亡必可下矣世宗恱

竇儼勸世宗速徵淮南

竇儼上疏又言陛下南徵江淮一舉而得八州再駕而平壽春威靈所加前無彊敵今以眾擊寡以治伐亂勢無不克但行之貴速則彼民免俘馘之災此民息轉輸之因矣世宗覽而善之

蜀李昊勸蜀主拒周

五年髙保融再遺蜀主書勸稱臣於周蜀主集將相議之李昊曰從之則君父之辱違之則周師必至諸將能拒周乎諸將皆曰以陛下聖明江山險固豈可望風屈服秣馬厲兵正爲今日臣等請以死衛社稷蜀主命昊艸書極言拒絕之

訓武門

唐太宗習射於顯徳殿

武徳九年太宗引諸衛將卒習射於顯徳殿庭諭之曰戎狄侵盜自古有之患在邊境小安則人主逸遊忘戰是以冦來莫之能禦今朕不使汝曹穿池築苑専習弓矢居閒無事則爲汝師突厥入冦則爲汝將庶幾中國之民可以少安乎於是日引數百人教射於殿庭太宗親臨試中多者賞以弓刀帛其將帥亦加上考羣臣多諌曰於律以兵刃至禦在所者絞今使卑碎之人張弓挾矢於軒陛之側陛下親在其間萬有一狂夫竊發出於不意非所以重社稷也韓州刺史封同人入朝切諫太宗皆不聽曰王者視四海如一家封域之內皆朕赤子朕一一推心置其腹中柰何宿衛之士亦加猜忌乎由是人思自勵數年之間悉爲精銳

明皇講武於驪山之下

開元元年明皇幸新丰講武於驪山之下徵兵二十萬旌旗連亙五十餘里以軍容不整坐兵部尙書郭元振於纛下將斬之劉幽求張說跪於馬前諌曰元振有大功於社稷不可殺乃流新州斬給事中知禮儀事唐紹以其制軍禮不肅故也時二大臣得罪諸軍多震懾失次惟左軍節度薛訥朔方道大總管觧琬二軍不動上遣輕騎召之皆不得入其陳明皇深嘆美慰勉之

馬燧教牧馬廝役

大歷十四年以馬燧爲河東節度使河東承百井之敗騎士單弱燧悉召牧馬廝役得數千人教之數月皆爲精騎造甲必爲長短三等稱其所衣以便進趨又造戰車行則載兵甲止則爲營陳或塞險以遏奔衝器械無不精利居一年得選兵三萬

李徳簡蜀兵

太和五年西川節度使李徳奏蜀兵羸疾老弱者從來終身不簡臣命立五尺五寸之度簡去四千四百餘人復簡募少壯者千人以慰其心所募北兵已得千五百人與土兵參居轉相訓習日益精練又蜀工所作兵器徒務華飾不堪用臣今取工於別道以治之無不堅利

崔安潛訓練蜀兵

乾符六年西川節度使崔安潛以蜀兵怯弱奏遣大將賫牒詣陳許諸州募壯士與蜀人相雜訓練用之得三千人分爲三軍亦戴黃帽號黃頭軍又奏乞洪州弩手教蜀人用弩走丸而射之選得千人號機弩營蜀兵由是浸彊

後周世宗大簡諸軍

顯徳元年初宿衛之士累朝相承務求姑息不欲簡閱恐傷人情由是羸老者居多但驕蹇不用命實不可用毎遇大敵不走卽降其所以失國亦多由此世宗因髙平之戰始知其獘謂侍臣曰凡兵務精不務多今以農夫百未能養甲士一柰何浚民之膏澤養此無用之物乎且健懦不分眾何所勸乃命大簡諸軍精銳者升之上軍羸者斥去之又以驍勇之士多爲諸藩鎭所蓄詔募天下壯士咸遣詣闕命太祖皇帝選其尢者爲殿前諸班其騎步諸軍各命將帥選之由是士卒精彊近代無比徵伐四方所向皆捷選練之力也

太祖皇帝部兵甚精

三年世宗命太祖皇帝倍道襲淸流關皇甫暉等陳於山下方與前鋒戰太祖皇帝引兵出山後暉等大驚走入滁州欲斷橋自守太祖皇帝躍馬麾兵渉水直抵城下暉曰人各爲其主願容成列而戰太祖皇帝笑而許之暉整眾而出太祖皇帝擁馬頸突陳而入大呼曰吾止取皇甫暉他人非吾敵也手劍擊暉中腦生擒之並擒姚鳯遂克滁州遣使獻皇甫暉等暉傷甚見世宗臥而言曰臣非不忠於所事但士卒勇怯不同耳臣向日屢與契丹戰未嘗見兵精如此因盛稱太祖皇帝之勇世宗釋之

邊備門

漢鼂錯請募民入粟於邊受爵免罪

十二年鼂錯言於文帝曰今令民有車騎馬一匹者復卒三人車騎者天下武備也故爲復卒神農之教曰有石城十仞湯池百步帶甲百萬而無粟弗能守也以是觀之粟者王者大用政之本務今民入粟受爵至五大夫以上乃復一人耳此其與騎馬之功相去逺矣爵者上之所擅出於口而無窮粟者民之所種生於地而不乏夫得髙爵與免罪人之所甚欲也使天下人入粟於邊以受爵免罪不過三歲塞下之粟必多矣文帝從之令民入粟於邊拜爵各以多少級數爲差錯復奏言陛下幸使天下入粟塞下以拜爵甚大惠也邊食足以支五歲可令入粟郡縣矣郡縣足支一歲以上可時赦勿收農民租如此徳澤加於萬民民愈勤農大富樂矣文帝復從其言

吳呂防請立濡須塢以備曹操

建安十七年吳呂聞曹操欲東兵說孫權夾濡須水口立塢諸將皆曰上岸擊賊洗足入船何用塢爲蒙曰兵有利鈍戰無百勝如有邂逅敵步騎蹙人不暇及水其得入船乎權曰善遂作濡須塢

吳益巴丘之戍蜀增白帝之守

魏靑龍二年吳人聞諸葛亮卒恐魏承衰取蜀增巴丘守兵萬人一欲以爲救援二欲以事分割漢人聞之亦增永安之守以防非常漢主使右中郎將宗預使吳吳主問曰東之與西譬猶一家而聞西更增白帝之守何也對曰臣以爲東益巴丘之戍西增白帝之守皆事埶宜然俱不足以相問也吳主大笑嘉其抗禮之亞於鄧芝

晉杜預嚴戍守於襄陽

太康元年杜預還襄陽以爲天下𨿽安忘戰必危乃勤於講武申嚴戍守又引淯水以浸田萬餘頃開楊口通零桂之漕公私賴之

桓宣鎭襄陽趙人不能勝

咸和七年桓宣鎭襄陽招懷初附簡刑罰略威儀勸課農桑或載鉏耒於軺軒親帥民蕓獲在襄陽十餘年趙人再攻之宣以寡弱拒守趙人不能勝時人以爲亞於祖逖周訪

宋何承天陳備戎四防

元嘉二十三年文帝以魏冦爲憂咨訪羣臣禦史中丞何承天上表以爲凡備匈奴之防不過二科武夫盡徵伐之謀儒生講和親之約今若欲追蹤衛霍自非大田淮泗內實靑徐使民有贏儲野有積谷然後發精卒十萬一舉蕩夷則不足爲也若但欲遣軍追討報其侵暴則彼必輕騎犇走不肯會戰徒興巨費不損於彼報復之役將遂無已斯防之最末者也安邊固守於計爲長臣竊以曹孫之霸才均智敵江淮之間不居各數百里何者斥候之郊非耕牧之地故堅壁淸野以其來整甲繕兵以乘其獘保民全境不出此塗要而歸之其防有四一曰移逺就近今靑兗舊民及冀州新附在界首者三萬餘家可悉徙置大峴之南以實內地二曰多築城邑以居新徙之家假其經用春夏佃收秋冬入保冦至之時一城千家堪戰之士不下三千其餘羸弱猶能登陴鼓噪足抗羣虜三萬矣三曰纂耦車牛以載糧械計千家之資不下五百耦牛爲車五百兩參答鉤連以衛其眾設使城不可固平行趨險賊所不能幹有急徵發信宿可聚四曰計丁課仗凡戰士二千隨其便能各自有仗素所服習銘刻由已還保輸之於庫出行請以自新弓簳利鐵民不得者官以漸充之數年之內軍用粗備矣近郡之師逺屯淸濟功費旣重怨嗟亦深以臣料之未若卽用彼眾之易也今因民所利導而帥之兵彊而敵不戒國富而民不勞比於優復隊伍坐食糧廩者不可同年而校矣

周朗謂歷下泗間不足戍守

三十年中軍錄事參軍周朗上疏以爲毒之在體必割其緩處歷下泗間不足戍守議者必以爲胡衰不足避而不知我之病甚於胡矣今空守孤城徒費財役使虜但發輕騎三千更互出入春來犯麥秋至侵禾水陸漕輸居然復絕於賊不勞而邊已困不至二年卒散民盡可蹻足而待也今人知不以羊追狼蟹捕防而令重車弱卒與肥馬彊兵相逐其不能濟固宜矣

比魏髙閭請築長城以備邊

齊永明二年魏中書監髙閭上表以爲北狄所長者野戰所短者攻城若以狄之所短奪其所長則𨿽眾不能成患𨿽來不能深入又狄散居野澤隨逐水艸戰則與家業並至奔則與畜牧俱逃不賫資糧而飲食自足是以歷代能爲邊患六鎭勢分倍眾不鬭互相圍逼難以制之請依秦漢故事於六鎭之北築長城擇要害之地往往開門造小城於其側置兵扞守狄旣不攻城野掠無獲艸盡則走終必懲艾計六鎭東西不過千里一夫一月之功可城三步之地彊弱相兼不過用十萬人一月可就𨿽有暫勞可以永逸凡長城有五利罷遊防之苦一也北部放牧無抄掠之患二也登城觀敵以逸待勞三也息無時之備四也歲常逰運永得不匱五也魏主優詔答之

齊武帝備魏主南伐

十一年初武帝於石頭造露車三千乘欲步道取彭城魏人知之劉昶數泣訴於魏主乞處邊戍招集遺民以雪私恥魏主大會公卿於經武殿以議南伐於淮泗間大積馬芻武帝聞之以崔慧景爲豫州刺史以備之

梁馮道根閒暇而卻魏兵

天監二年南梁太守馮道根戍阜陵初到修城隍逺斥如敵將至眾頗笑之道根曰怯防勇戰此之謂也城未畢黨法宗等眾二萬奄至城下眾皆失色道根命大開門緩服登城選精銳二百人出與魏兵戰破之魏人見其意思閒暇戰又不利遂引去道根將百騎擊髙祖珍破之魏諸軍糧運絕引退以道根爲豫州刺史

北魏袁翻議選邊將

十五年任城王澄以北邊鎭將選舉彌輕恐邊防失守山陵危迫奏求重鎭將之選修警備之嚴詔公卿議之廷尉少卿袁翻議以爲比緣邊州郡官不擇人惟論資級或值貪污之人廣開戍邏多置帥領或用其左右姻親或受人貨財請屬皆無防禦之心惟有聚斂之意其勇力之兵驅令抄掠若值彊敵卽爲奴虜如有執獲奪爲己富其羸弱老小之輩防觧金鐵之工少閒艸木之作無不搜營窮壘苦役百端自余或伐木深山或蕓艸平陸販貿往還相望道路此等祿旣不多貲亦有限皆收其實絹給其虛粟窮其力薄其衣用其功節其食綿冬歷夏加之疾苦死於溝瀆者什常七八是以鄰敵伺間擾我疆場皆由邊任不得其人故也愚謂自今已後南北邊諸藩及所統郡縣府佐統軍至於戍主皆令朝臣王公已下各舉所知必選其才不拘階級若稱職及敗官並所舉之人隨事賞罰太后不能用

耿翔掩襲膠州

中大通五年魏靑州民耿翔聚眾冦掠三齊膠州刺史裴粲専事髙談不爲防禦翔掩襲州城左右白賊至粲曰豈有此理左右又言已入州門粲乃徐曰耿王來可引之聽事自餘部眾且付城民翔斬之送首來降

北齊椎冰以備周兵之逼

陳天嘉五年初齊顯祖之世周人常懼齊兵西度毎至冬月守河椎冰及世祖卽位嬖幸用事朝政漸紊齊人椎冰以備周兵之逼斛律光憂之曰國家常有吞關隴之志今日至此而惟翫聲色乎

唐李世勣守並州壯於長城

貞觀十五年並州大都督長史李世勣在州十六年令行禁止民夷懷服太宗曰隋煬帝勞百姓築長城以備突厥卒無所益朕惟置李世勣於晉陽而邊塵不驚其爲長城豈不壯哉

李徳請置備邊庫

會昌五年李徳裕請置備邊庫令戶部歲入錢帛十二萬緡匹度支鹽鐵歲入錢帛十三萬緡匹明年減其三之一凡諸道所進助軍財貨皆入焉以度支郎中判之

後梁周徳威失幽州渝關之險

貞明三年初幽州北七百里有渝關下有渝水通海自關東北循海有道道狹處才數尺旁皆亂山髙峻不可越比至進牛口舊置八防禦軍募土兵守之田租皆供軍食不入於薊幽州歲致繒纊以供戰士衣毎歲早獲淸野堅壁以待契丹契丹至則閉壁不戰俟其去選驍勇據隘邀之契丹常失利走土兵皆自爲田園力戰有功則賜勲加賞由是契丹不敢輕入境及周徳威爲盧龍節度使恃勇不修邊備遂失渝關之險契丹毎芻牧於營平之間徳威又忌幽州舊將有名者往往殺之

後唐趙徳鈞戍三城以防邊

長興三年初契丹旣彊抄掠盧龍諸州皆徧幽州城門之外敵騎充斥每自涿州運糧入幽州敵多伏兵於閻溝掠取之及趙徳鈞爲節度使城閻溝而戍之爲良鄕縣糧道稍通幽州東十里之外人不敢樵牧徳鈞於州東五十里城潞縣而戍之近州之民始得稼穡至是又於州東北百餘里城三河縣以通薊州運路敵騎來爭徳鈞擊卻之城三河畢邊人賴之

後周浚胡盧河以禦契丹

顯徳二年契丹自晉漢以來屢入河北輕騎深入無藩籬之限郊野之民毎困殺掠言事者稱深冀之間有胡盧河橫亙數百里可浚之以限其奔突是月詔節度使王彥超韓通將兵夫浚胡盧河築城於李晏口畱兵戍之世宗召徳州刺史張藏英問以備邊之防藏英具陳地形要害請列置戍兵募邊人驍勇者厚其廩給自請將之隨便宜討擊世宗皆從之以藏英爲防邊都指揮使藏英到官數月募得千餘人王彥超等行視役者嘗爲契丹所圍藏英引所募兵馳擊大破之自是契丹不敢渉胡盧河河南之民始得休息

南唐失把淺而致周師

唐主旣克建州破湖南益驕有吞天下之志先是毎冬淮水淺涸唐人常發兵戍守謂之把淺壽州監軍吳廷紹以爲疆無事坐費資糧悉罷之淸淮節度使劉仁贍上表固爭不能得世宗以李谷督韓令坤等十二將以伐唐

通鑑總卷十一下﹤史部﹐史鈔類﹐通鑑總類﹥

欽定四庫全書

通鑑總卷十二上

宋沈樞撰形勢門

漢婁敬勸髙祖都關中

五年齊人婁敬戍隴西過洛陽因齊人虞將軍求見髙祖髙祖召見問之婁敬曰陛下都洛陽豈欲與周室比隆哉髙祖曰然婁敬曰陛下取天下與周異周之先自後稷封邰積徳絫善十有餘世至於太王王季文王武王而諸侯自歸之遂滅殷爲天子及成王卽位周公相焉乃營洛邑以爲此天下之中也諸侯四方納貢職道裏均矣有徳則易以王無徳則易以亡故周之盛時天下和洽諸侯四夷莫不賔服效其貢職及其衰也天下莫朝周不能制也非惟其徳薄也形勢弱也今陛下起丰沛捲蜀漢定三秦大戰七十小戰四十使天下之民肝腦塗地欲比隆於成康之時臣竊以爲不侔也且夫秦地被山帯河四塞以爲固卒然有急百萬之眾可立具也因秦之故資甚美膏腴之地此所謂天府者也陛下入關而都之山東𨿽亂秦之故地可全而有也髙祖問羣臣羣臣皆山東人爭言洛陽東有成臯西有殽澠倍河鄕伊洛其固亦足恃也髙祖問張良良曰洛陽𨿽有此固然四面受敵此非用武之國也關中左殽函右隴蜀沃野千里南有巴蜀之饒北有胡苑之利阻三面而守獨以一面東制諸侯河渭漕挽天下西給京師諸侯有變順流而下足以委輸此所謂金城千里天府之國也婁敬說是也髙祖卽日車駕西都長安拜婁敬爲郎中號曰奉春君賜姓劉氏

荀彧勸曹操必取兗州

興平二年呂布將薛蘭李封屯鉅野曹操攻之布救蘭等不勝而走操遂斬蘭等欲遂取徐州還乃定布荀彧曰昔髙祖保關中光武據河內皆深根固本以制天下進足以勝敵退足以堅守故𨿽有困敗而終濟大業將軍本以兗州首事平山東之難且河濟天下之要地也今𨿽殘壞猶易以自保是亦將軍之關中河內也不可以不先定今已破李封薛蘭若分兵東擊陳宮勒兵収熟麥一舉而布可破也破布然後南結楊州共討袁術以臨淮泗若捨布而東布乘虛冦惟鄄城範衛可全其餘非已之有是無兗州也若徐州不定將軍當安所歸乎願將軍熟慮之操乃止

陸凱勸吳主歸建康

晉大始二年吳主居武昌楊州之民溯流供給甚苦之又奢侈無度公私窮匱凱上疏曰今四邊無事當務養民丰財而更窮奢極欲無災而民命盡無爲而國財空臣竊痛之昔漢室旣衰三家鼎立今曹劉失道皆爲晉有此目前之明驗也臣愚但爲陛下惜國家耳武昌土地危險塉確非王者之都且童謡云寧飲建業水不食武昌魚寧還建業死不止武昌居以此觀之足明民心與天意矣吳主𨿽不恱以其宿望特優容之

晉王導議不宜徙建康

咸和四年是時宮闕灰燼以建平園爲宮溫嶠欲遷都豫章三吳之豪請都會稽二論紛紜未決司徒導曰孫仲謀劉徳俱言建康王者之宅古之帝王不必以丰儉移都茍務本節用何憂雕獘若農事不修則樂土爲墟矣且北冦遊魂伺我之隙一旦示弱竄於蠻越求之望實懼非良計今特宜鎭之以靜羣情自安由是不復徙都以褚翜爲丹陽尹時兵火之後民物雕殘翜収集散亡京邑遂安

王述諌庾翼移鎭樂鄕

咸康八年庾翼在武昌數有妖怪欲移鎭樂鄕徵虜長史王述與庾冰牋曰樂鄕去武昌千有餘里數萬之眾一旦移徙興立城壁公私勞擾又江州當溯流數千里供給軍府力役倍增且武昌實江東鎭戍之中非但扞禦上流而已緩急赴告駿奔不難若移樂鄕逺在西陲一朝江渚有虞不相接救方嶽重將固當居要害之地爲內外形勢使闚之心不知所向昔秦忌亡胡之防卒爲劉項之資周惡檿之謡而成襃娰之亂是以逹人君子直道而行禳避之道皆所不取正當擇人事之勝理思社稷之長計耳朝議亦以爲然翼乃止

北魏君臣論遷都利害

齊建武元年魏主至平城使羣臣更論遷都利害各言其志穆羆曰今四方未定未宜遷都且徵伐無馬將何以克髙祖曰廐牧在代何患無馬今代在山之北九州之外非帝王之都也於果曰臣非以代地爲勝伊洛之美也但自先帝以來久居於此百姓安之一旦南遷眾情不樂平陽公丕曰遷都大事當訊之卜筮髙祖曰昔周召聖賢乃能卜宅今無其人卜之何益且卜以決疑不疑何卜王者以四海爲家或南或北何常之有朕之逺祖世居北荒平文皇帝始都東木根山昭成皇帝更營盛樂道武皇帝遷於平城朕幸屬勝殘之運何爲獨不得遷乎羣臣不敢復言

梁元帝從胡僧祐議畱都江陵

承聖二年下詔將還建康領軍將軍胡僧祐諌曰建業王气已盡與虜正隔一江若有不虞悔無及也且古老相承云荊州洲數滿百當出天子今枝江生洲百數已滿陛下龍飛是其應也元帝令朝臣議之黃門侍郎周正曰今百姓未見輿駕入建康謂是列國諸王願陛下從四海之望時羣臣多荊州人皆曰正等東人也志願東下恐非良計正面折之曰東人勸東謂非良計君等西人欲西豈成長防元帝笑又議於後堂會者五百人元帝問之曰吾欲還建康諸卿以爲如何眾莫敢先對元帝曰勸吾去者左袒左袒者過半武昌太守朱買臣言於元帝曰建康舊都山陵所在荊鎭邊疆非王者之宅願陛下勿疑以致後悔臣家在荊州豈不願陛下居此但恐是臣富貴非陛下富貴耳元帝以建康雕殘江陵全盛意亦安之卒從胡僧祐等議

唐嚴震諌徳宗幸成都

興元元年車駕至梁州山南地薄民貧自安史以來盜賊攻剽戶口減耗大半𨿽節制十五州租賦不及中原數縣及大駕駐蹕糧用頗窘徳宗欲西幸成都嚴震言於上曰山南地接京畿李成方圗収復借六軍以爲聲援若幸西川則晟未有収復之期也眾議未決會李晟表至言陛下駐蹕漢中所以系億兆之心成滅賊之勢若規小捨大遷都岷峨則士庶失望𨿽有猛將謀臣無所施矣徳宗乃止

後晉髙祖徙都大梁

天福二年範延光聚卒繕兵悉召巡內刺史集魏州將作亂會髙祖謀徙都大梁桑維翰曰大梁北控燕趙南通江淮水陸都會資用富饒今延光反形已露大梁距魏不過十驛彼若有變大軍尋至所謂疾雷不及掩耳也遂下詔托以洛陽漕運有闕東巡汴州

長江之險門

魏有武騎千羣無所用

黃初五年文帝東巡如許昌欲大興軍伐吳爲水軍親禦龍舟循蔡潁浮淮如壽春至廣陵吳安東將軍徐盛建計植木衣葦爲疑城假樓自石頭至於江乘聨綿相接數百里一夕而成又大浮舟艦於江時江水盛長文帝臨望嘆曰魏𨿽有武騎千羣無所用之未可圗也文帝禦龍舟會暴風漂蕩幾至覆沒乃旋師

長江天所以限南北

六年文帝以舟師自譙循渦入淮尙書蔣濟表言水道難通文帝不從如廣陵故城臨江觀兵戎卒十餘萬旌旗數百里有渡江之志吳人嚴兵固守時大寒冰舟不得入江文帝見波濤洶湧嘆曰嗟乎固天所以限南北也遂歸

梁羊侃請據采石拒侯景

太淸二年侯景攻歷陽太守莊鐡以城降因說景曰國家承平嵗久人不習戰聞大王舉兵內外震駭宜乘此際速趨建康可兵不血刃而成大功若使朝廷徐得爲備內外小安遣羸兵千人直據采石大王𨿽有精甲百萬不得濟矣景乃畱郭駱守歷陽以鐡爲導引兵臨江江上鎭戍相次啟聞武帝問討景之防於都官尙書羊侃侃請以二千人急據采石令邵陵王襲取壽陽使景進不得前退失巢宂烏合之眾自然瓦解朱異曰景必無渡江之志遂寢其議乃以臨賀王正徳都督京師諸軍事屯丹楊郡正徳遣大船數十艘詐稱載荻密以濟景景自橫江濟於采石有馬數百匹兵八千人是夕朝廷始命戒嚴

陳後主恃長江天塹不備隋師

禎明二年隋軍臨江詔以散騎常侍周羅防都督巴峽緣江諸軍事以拒之楊素引舟師下三峽軍至流頭灘將軍戚昕以靑龍百餘艘兵數千人守狼尾灘地勢險峭隋人患之素曰勝負大計在此一舉若晝日下船彼見我虛實灘流迅激制不由人則吾失其便不如以夜掩之素親帥黃龍數千艘銜枚而下遣王長襲引步卒自南岸擊昕別柵大將軍劉仁恩帥甲騎自北岸趨白沙擊之昕敗走素帥水軍東下舟艫被江旌甲曜日素坐平乘大船容貎雄偉陳人望之皆懼曰淸河公卽江神也江濵鎭戍聞隋軍將至相繼奏聞施文慶沈客卿並抑而不言及隋軍臨江間諜驟至長城公從容謂侍臣曰王气在此齊兵三來周師再來無不摧敗彼何爲者邪都官尙書孔範曰長江天塹古以爲限隔南北今日虜軍豈能飛渡邪邊將欲作功勞妄言事急長城公以爲然故不爲深備奏伎縱酒賦詩不輟

水戰門

吳周瑜敗曹操於赤壁

漢建安十三年曹操自江陵將順江東下先遺權書曰近者奉辭伐罪旌麾南指劉琮束手今治水軍八十萬眾方與將軍會獵於吳權以示羣下張昭等曰且將軍大埶可以拒操者長江也今操得荊州奄有其地劉表治水軍防衝鬭艦乃以千數操悉浮以防江兼有步兵水陸俱下此爲長江之險已與我共之矣不如迎之魯肅曰向察眾人之議専欲誤將軍不足與圗大事時周瑜受使至番陽肅勸權召瑜還瑜至謂權曰操𨿽托名漢相其實漢賊也將軍割據江東兵精足用當橫行天下爲漢家除殘去穢況操自送死而可迎之邪請爲將軍籌之今北土未平馬超韓遂尙在關西爲操後患而操捨鞍馬仗舟楫與吳越爭衡又今盛寒馬無槀艸驅中國士眾逺渉江湖之間不習水土必生疾病此數者用兵之患也而操皆冒行之瑜得精兵五萬自足制之願將軍勿慮權撫其背曰公瑾卿言至此甚合孤心五萬兵難卒合已選三萬人船糧戰具俱辦卿與子敬程公便在前發孤當續發人眾爲卿後援瑜進與操遇於赤壁時操軍眾已有疾疫初一交戰操軍不利引次江北瑜等在南防瑜部將黃蓋曰今防眾我寡難與持久操軍方連船艦首尾相接可燒而走也乃取防衝鬭艦十艘載燥荻枯柴灌油其中裹以帷幕上建旌旗豫備走舸系於其尾先以書遺操詐云欲降時東南風急蓋以十艦最著前中江舉防餘船以次俱進操軍吏士皆出營立觀指言蓋降去北軍二里餘同時發火火烈風猛船往如箭燒盡北船延及防上營落頃之煙炎張天人馬燒溺死者甚眾瑜等率輕鋭繼其後靁鼓大進北軍大壞操引軍從華容道步走遇泥濘道不通羸兵爲人馬所蹈借防泥中死者甚眾先主周瑜水陸並進追操至南郡

晉王濬作舟艦以伐吳

泰始八年武帝與羊祜陰謀伐吳祜以爲伐吳宜借上流之埶密表畱王濬復爲益州刺史使治水軍詔濬罷屯田兵大作舟艦別駕何攀以爲屯田兵不過五六百人作船不能猝辦後者未成前者已腐宜召諸郡兵合萬餘人造之嵗終可成濬欲先上湏報攀曰朝廷猝聞召萬兵必不聽不如輒召設當見卻功夫已成勢不得止濬從之令攀曲造舟艦器仗於是作大艦長百二十步受二千餘人以木爲城起樓櫓開四出門其上皆得馳馬往來時作船木柹蔽江而下吳建平大守吾彥取流柹以白吳主曰晉必有攻吳之計宜增建平以塞其衝要吳主不從彥乃爲鐡鎖橫斷江路

北來諸軍乃飛渡江

大康元年杜預向江陵王渾出橫江攻吳鎭戍所向皆克王濬唐彬擊破丹陽監盛紀吳人於江磧要害之處並以鐡鎖橫截之又作鐡錐長丈餘暗置江中以逆拒舟艦濬作大筏數十方百餘步縛艸爲人被甲持仗令善水者以筏先行遇鐡錐錐輒著筏而去又作大炬長十餘丈大數十圍灌以麻油在船前遇鎖然炬燒之須融液斷絕於是船無所礙遂克西陵殺吳都督畱憲等克荊門夷道二城殺夷道監陸晏杜預遣牙門周防等帥騎兵八百泛舟夜度江襲樂鄕多張旗幟起火巴山吳都督孫歆懼與江陵督伍延書曰北來諸軍乃飛渡江也

越王錢傳瓘縱火焚吳船

後梁貞明五年錢傳瓘與彭彥章遇傳瓘命毎船皆載灰豆及沙戰於狼山江吳船乘風而進傳瓘引舟避之旣過自後隨之吳回船與戰傳瓘使順風揚灰吳人不能開目及船舷相接傳瓘使散沙於已船而散豆於吳船豆爲戰血所潰吳人踐之皆僵僕傳瓘因縱火焚吳船吳兵大敗彥章戰甚力兵盡繼之以木身被數十創陳汾按兵不救彥章知不免遂自殺傳瓘俘吳禆將七十人斬首千餘級焚戰艦四百艘吳人誅汾籍沒家貲以其半賜彥章家稟其妻子終身

晉王募李建及破艨艟

賀環攻徳勝南城百道俱進以竹笮連艨艟十餘艘防以牛革設睥睨戰格如城狀橫於河流以斷晉之救兵使不得度晉王自引兵馳往救之陳於北防不能進乃積金帛於軍門募能破艨艟者眾莫知爲計親將李建及曰賀環悉眾而來冀此一舉若我軍不渡則彼爲得計今日之事建及請以死決之乃選效節敢死士得三百人被鎧操斧帥之乘舟而進將至艨艟流矢雨集建及使操斧者入艨艟間斧其竹笮又以木甖載薪沃油然火於上流縱之隨以巨艦實甲士鼔噪攻之艨艟旣斷隨流而下梁兵焚溺者殆半

楚馬希瞻匿戰艦以破荊南

後唐天成三年楚王殷如嶽州遣六軍使袁詮副使王環監軍馬希瞻將水軍擊荊南髙季興以水軍逆戰至劉郎洑希瞻夜匿戰艦數十艘於港中詰旦兩軍合戰希瞻出戰艦橫擊之季興大敗俘斬以千數進逼江陵季興請和歸史光憲於楚軍還楚王殷讓環不遂取荊南環曰江陵在中朝及吳蜀之間四戰之地也宜存之以爲吳扞蔽殷悅環毎戰身先士卒與眾同甘苦常置鍼藥於座右戰罷索傷者於帳前自傅治之士卒環麾下者相賀曰吾屬得死所矣故所向有功

南漢蘇章舉鐡絙以拒楚艦

楚大舉水軍擊漢圍封州漢主命左右街使蘇章將神弩三千戰艦百艘救封州章至賀江沈鐡絙於水兩防作巨輪挽絙築長堤以隱之伏壯士於堤中章以輕舟逆戰陽不利楚人逐之入堤中挽輪舉絙楚艦不能進退以彊弩夾水射之楚兵大敗觧圍遁去

吳水軍大敗於江口

吳右雄武軍使苗璘靜江統軍王彥章將水軍萬人攻楚嶽州至君山楚王殷遣右丞相許徳勲將戰艦千艘禦之徳勲曰吳人掩吾不備見大軍必懼而走乃濳軍角子湖使王環夜帥戰艦二百屯楊林浦絕吳歸路遲明吳人進軍荊江口將會荊南兵攻嶽州至道人磯徳勲命戰棹都虞候詹信以輕舟三百出吳軍後徳勲以大軍當其前夾擊之吳軍大敗虜璘及彥章以歸

後周張永徳以鐡鎖縻船

顯徳三年張永徳奏敗唐兵於下蔡是時唐復以水軍攻永徳永徳夜令善游者沒其船下縻以鐡鎖縱兵擊之船不得進退溺死者甚眾永徳解金帯以賞善游者

世宗命唐卒教北人水戰

四年世宗發大梁先是周與唐戰唐水軍鋭敏周人無以敵之世宗每以爲恨返自壽春於大梁城西汴水側造船艦數百艘命唐降卒教北人水戰數月之後縱橫出沒殆勝唐兵至是命右驍衛大將軍王環將水軍數千自閔河防頴入淮唐人見之大驚

南唐戰船盡於淮上

唐兵有防淮東下者世宗自追之大祖皇帝爲前鋒行六十里擒陳承昭以歸所獲戰船燒沈之餘得三百餘艘士卒殺溺之餘得七千餘人唐之戰船在淮上者於是盡矣

戰艦自淮逹江

五年世宗欲引戰艦自淮入江阻北神堰不得度欲鑿楚州西北鸛水以通其道遣使行視還言地形不便計功甚多世宗自往視之授以規畫發楚州民夫浚之旬日而成用功甚省巨艦數百艘皆逹於江唐人大驚以爲神

攻守門

宋陳憲守懸瓠以拒魏兵

元嘉二十七年魏世祖將入宼大獵於梁川文帝聞之敕淮泗諸郡若魏宼小至則各堅守大至則防民歸壽陽邊戍偵不明魏主自將步騎千萬奄至南頓太守鄭琨頴川太守郭道隱並棄城走是時豫州刺史王鑠鎭壽陽遣左軍陳憲守懸瓠城中戰士不滿千人魏主圍之魏人晝夜攻懸瓠多作髙樓臨城以射之矢下如雨城中負戶以汲施大鉤於衝車之端以牽樓堞壞其南城陳憲內設女墻外立木柵以拒之魏人塡塹肉薄登城短兵相接憲銳气愈奮戰士無不一當百殺傷萬計城中死者亦半魏主攻懸瓠四十二日帝遣南平內史臧質詣壽陽與安蠻司馬劉康祖共將兵救懸瓠魏主遣殿中尙書乞地眞逆拒之質等擊斬乞地眞魏引兵還

北魏攻盱眙三旬不防

二十八年魏人過山陽不敢畱因攻盱眙世祖就臧質求酒質封溲便與之魏主怒築長圍一夕而合運東山土石以塡塹作浮橋於君山絕水陸道魏主遺質書曰吾今所遣闘兵盡非我國人城東北是丁零與胡南是氐羌設使丁零死正可減常山趙郡賊胡死減並州賊氐羌死減關中賊卿若殺之無所不利質復書曰寡人受命相防期之白登師行未逺爾自送死豈容復令爾生全饗有桑幹哉我本不圖全若天地無靈力屈於爾韲之粉之屠之裂之猶未足以謝本朝爾智識及眾力豈能勝苻堅耶今春雨已降兵方四集爾但安意攻城勿遽走糧食乏者可見語當出廩相貽得所送劍刀欲令我揮之爾身耶魏主大怒作鐵牀於其上施鐡鑱曰破城得質當坐之此上魏人以鉤車鉤城樓城內系以彄絙數百人唱呼引之車不能退旣夜縋桶懸卒出截其鉤獲之明日又以衝車攻城城土堅密毎至頹落不過數升魏人乃肉薄登城分畨相代墜而復升莫有退者殺傷萬計屍與城平凡攻之三旬不防會魏軍中多疾疫或告以建康遣水軍自海入淮又敕彭城斷其歸路二月丙辰朔魏主燒攻具退走盱眙人欲追之沈璞曰今兵不多𨿽可固守不可出戰但整舟楫示若欲北渡者以速其走計不須實行也臧質以璞城主使之上露板璞固辭歸於質文帝聞益嘉之

齊垣崇祖堰肥水以魏軍

建元二年魏王嘉與劉昶寇壽陽步騎號二十萬豫州刺史垣崇祖集文武議之欲治外城堰肥水以自固皆曰昔佛貍入宼南平王士卒完盛數倍於今猶以郭大難守退保內城且自有肥水未嘗堰也恐勞而無益崇祖曰若棄外城虜必據之外修樓櫓內築長圍則坐成擒矣守郭築堰是吾不諌之防也乃於城西北堰肥水堰北築小城周爲深塹使數千人守之曰虜見城小以爲一舉可取必悉力攻之以謀破堰吾縱水沖之皆爲流屍矣魏人果蟻附攻小城崇祖著白紗帽肩輿上城晡時決堰下水魏攻城之眾漂墜塹中人馬溺死以千數魏師退走

東魏髙歡攻玉壁不利

梁中大同元年東魏丞相歡攻玉壁晝夜不息魏韋孝寛隨機拒之城中無水汲於汾歡使移汾一夕而畢歡於城南起土山欲乘之以入城上先有二樓孝寛縛木接之令常髙於土山以禦之歡使告之曰𨿽爾縛樓至天我當穿地取爾乃鑿地爲十道又用術士李業興孤虛法聚攻其北北天險也孝寛掘長塹邀其地道選戰士屯塹上毎穿至塹戰士輒擒殺之又於塹外積柴貯火敵有在地道內者塞柴投火以皮排吹之一鼓皆焦爛敵以攻車撞城車之所及莫不摧毀無能禦者孝寛布爲幔隨其所向張之布旣懸空車不能壞敵又縛松麻於竿灌油加火以燒布並欲焚樓孝寛作長鉤利其刃火竿將至以鉤遙割之松麻俱落敵又於城四面穿地爲二十道其中施梁柱縱火燒之柱折城崩孝寛隨崩處豎木柵以扞之敵不得入城外盡攻擊之術而城中守禦有餘孝寛又奪據其土山歡無如之何乃使倉曹參軍祖珽說之曰君獨守孤城而西方無救恐終不能全何不防也孝寛報曰我城池嚴固兵食有餘攻者自勞守者常逸豈有旬朔之間已須救援適憂爾眾有不返之危孝寛關西男子必不爲防將軍也東魏苦攻凡五十日士卒戰及病死者七萬人共爲一冢歡智力皆困因而發疾有星墜歡營中士卒驚懼解圍去

契丹主得猛火油欲攻幽州

後梁貞明三年吳王遣使遺契丹主以猛火油曰攻城以此油然火焚樓櫓敵以水沃之火愈熾契丹主大喜卽選騎三萬欲攻幽州述律後哂之曰豈有試油而攻一國乎因指帳前樹謂契丹主曰此樹無皮可以生乎契丹主曰不可述律後曰幽州城亦猶是矣吾但以三千騎伏其旁掠其四野使城中無食不數年城自困矣何必如此躁動輕舉萬一不勝爲中國笑吾部落亦解體矣契丹主乃止

後唐王晏球不急攻城

天成三年王都據定州守備固伺察嚴諸將屢有謀翻城應官軍者皆不果明宗遣使者促王晏球攻城晏球與使者聨騎巡城指之曰城髙峻如此借使主人聽外兵登城亦非梯衝所及徒多殺精兵無損於賊如此何爲不若食三州之租愛民養兵以俟之彼必內潰明宗從之

契丹爲郭璘所扼

後晉開運三年先是契丹主屢攻易州刺史郭璘固守拒之契丹主每過城下指而嘆曰吾能吞並天下而爲此人所扼及杜威旣降契丹主遣通事耿崇美至易州誘諭其眾眾皆降璘不能制遂爲崇美所殺

南唐張彥卿守死不降

後周顯徳五年周兵攻楚州逾四旬唐楚州防禦使張彥卿固守不下世宗自督諸將攻之宿於城下克之彥卿與都監鄭昭業猶帥眾拒戰矢刃皆盡彥卿舉繩牀以鬭而死所部千餘人至死無一降者

料敵門

漢賈詡料張繡追兵勝敗

建安三年張繡之追曹操也賈詡止之曰不可追也追必敗繡不聽大敗而還詡登城謂繡曰促更追之更戰必勝繡遂収散卒更追合戰果以勝還乃問詡曰繡以精兵追退軍而公曰必敗以敗卒擊勝兵而公曰必克悉如公言何也詡言此易知耳將軍𨿽善用兵非曹公敵也曹公軍新退必自斷後故知必敗曹公攻將軍旣無失防力未盡而一朝引退必國內有故也已破將軍必輕軍速進畱諸將斷後諸將𨿽勇非將軍敵故𨿽用敗兵而戰必勝也繡乃服

魏司馬懿料孔明出五丈原

靑龍二年諸葛亮至郿軍於渭水之南司馬懿引軍渡渭背水爲壘以拒之謂諸將曰亮若出武功依山而東誠爲可憂若西上五丈原諸將無事矣亮果屯五丈原雍州刺史郭淮言於懿曰亮必爭北原宜先據之議者多謂不然淮曰若亮跨渭登原連兵北山隔絕隴道揺蕩民夷此非國之利也懿乃使淮屯北原塹壘未成漢兵大至淮逆擊卻之亮以前者數出皆以運糧不繼使己志不伸乃分兵屯田爲久駐之基耕者雜於渭濵居民之間而百姓安堵軍無私焉

晉馬隆知西虜不足平

咸寧五年樹機能攻防涼州武帝臨朝而嘆曰誰能爲我討此虜者司馬督馬隆進曰陛下能任臣臣能平之帝曰必能平賊何爲不任顧方略何如耳隆曰臣願募勇士三千人無問所從來帥之以西虜不足平也武帝許之公卿皆曰見兵已多不宜橫設賞募隆小將妄言不足信也帝不聽隆募能引弓四鈞挽弩九石者取之立標簡試自旦至日中得三千五百人隆曰足矣又請自至武庫選仗武帝命惟隆所取仍給三年軍資而遣之馬隆西渡溫水樹機能等以眾數萬據險拒之隆以山路陿隘乃作扁箱車爲木屋施於車上轉戰而前行千餘里殺傷甚眾自隆之西音問斷絕朝廷憂之或謂已沒後隆使夜到武帝撫掌歡笑詰朝召羣臣謂曰若從諸卿言無涼州矣隆與樹機能大戰斬之涼州遂平

杜預違眾議竟下江南

太康元年杜預與眾軍會議或曰百年之防未可盡克方春水生難於久駐宜俟來冬更爲大舉預曰昔樂毅借濟西一戰以並彊齊今兵威已振譬如破竹數節之後皆迎刃而解無復著手處也遂指授羣帥方略徑造建業

東晉劉惔知桓溫伐蜀必克

永和二年安西將軍桓溫將伐漢將佐皆以爲不可江夏相袁喬勸之曰夫經略大事固非常情所及智者了於胸中不必待眾言皆合也今爲天下之患者胡蜀二宼而已蜀𨿽險固比胡爲弱將欲除之宜先其易者李勢無道臣民不附且恃其險逺不修戰備宜以精卒萬人輕賫疾趨比其覺之我已出其險要可一戰擒也蜀地富饒戶口繁庶諸葛武侯用之抗衡中夏若得而有之國家之大利也論者恐大軍旣西胡必闚覦此似是而非胡聞我萬里逺徵以爲內有重備必不敢動縱有侵軼緣江諸軍足以拒守必無憂也溫從之朝廷以蜀道險逺溫眾少而深入皆以爲憂惟劉惔以爲必克或問其故惔曰以博知之溫善博者也不必得則不爲但恐克蜀之後溫終専制朝廷耳

燕司馬恪言兵勢有緩急

十二年燕大司馬恪圍叚龕於廣固諸將請急攻之恪曰用兵之勢有宜緩者有宜急者不可不察若彼我勢敵外有彊援恐有腹背之患則攻之不可不急若我彊彼弱無援於外力足制之者當覊縻守之以待其斃兵法十圍五攻正謂此也龕兵尙眾未有離心今慿阻堅城上下戮力我盡銳攻之計數旬可防然殺吾士卒必多矣自有事中原兵不蹔息吾每念之夜而忘寐柰何輕用其死乎要在取之不必求攻之速也諸將皆曰非所及也軍中聞之人人感恱於是爲髙墻深塹以守之齊民爭運糧以饋燕軍龕嬰城自守樵采路絕城中人相食龕悉眾出戰遂破之於圍裏於是城中气阻莫有固志龕面縛出降遂定齊地

西涼公自知未能禽防遜

義熈十二年西涼司馬索承明上書勸涼公暠伐河西王防遜暠引見謂之曰蒙遜爲百姓患孤豈忘之顧勢力未能除耳卿有必禽之防當爲孤陳之直唱大言使孤東討此與言石虎小豎宜肆諸市朝者何異承明慙懼而退

北魏崔浩料秦地終爲國家有

十三年齊郡大守王懿降於魏上書言劉在洛宜發兵絕其歸路可不戰而克魏主嗣善之崔浩侍講在前嗣問之曰劉伐姚果能克乎對曰克之嗣曰何故對曰昔姚興好事虛名而少實用子懦而多病兄弟乖爭乘其危兵精將勇何故不克嗣曰才何如慕容垂對曰勝之垂借父兄之資修復舊業國人歸之若夜虫之就火少加倚仗易以立功劉裕奮起寒微不階尺土討防桓興復晉室北禽慕容超南梟盧循所向無前非其才之過人安能如是乎嗣曰旣入關不能進退我以精騎直彭城壽春將若之何對曰今西有屈丏北有柔然窺伺國隙陛下旣不可親禦六師𨿽有精兵未睹良將長孫嵩長於治國短於用兵非劉敵也興兵逺攻未見其利不如且安靜以待之克秦而歸必簒其主關中華戎雜錯風俗勁悍欲以荊楊之化施之函秦此無異解衣包火張羅捕虎𨿽畱兵守之人情未洽趨尙不同適足爲宼敵之資耳願陛下按兵息民以觀其變秦地終爲國家有可坐而守也嗣笑曰卿料之審矣浩曰臣嘗私論近世將相之臣若王猛之治國苻堅之管仲也慕容恪之輔防主慕容暐之霍光也劉之平禍亂司馬徳宗之曹操也嗣曰屈丏何如浩曰屈丏國破家覆孤孑一身寄食姚氏受其封殖不思醻恩報義而乘時徼利盜有一方結怨四鄰撅豎小人𨿽能縱暴一時終當爲人所吞食耳嗣大說語至夜半賜浩禦縹醪十觚水精鹽一兩曰朕味卿言如此鹽酒故欲與卿共饗其美然猶命長孫嵩叔孫建各簡精兵伺西自成臯濟河南侵彭沛若不時則引兵隨之

夏王料取關中如拾芥

初夏王勃勃聞太尉伐秦謂羣臣曰姚非敵也且其兄弟內叛安能拒人取關中必矣然不能久畱必將南歸畱子弟及諸將守之吾取之如拾芥耳乃秣馬礪兵訓養士卒進據安定秦嶺北郡縣鎭戍皆降之遣使遺勃勃書約爲兄弟勃勃使中書侍郎皇甫徽爲報書而陰誦之對使者口授舎人使書之讀其文嘆曰吾不如也

崔浩料諸將不能全舉

宋元嘉六年魏主將擊柔然羣臣皆不欲行獨崔浩勸之大史令張淵徐辯言於魏主曰今玆已已三陰之嵗嵗星襲月太白在西方不可舉兵北伐必敗魏主詔浩與淵辯論難於前浩詰淵辯曰陽爲徳陰爲刑故日食修徳月食修刑夫王者用刑小則肆諸市朝大則陳諸原野今出兵以討有罪乃所以修刑也臣竊觀天文比年以來月行掩昴至今猶然其占三年天子大破旄頭之國蠕蠕髙車旄頭之眾也願陛下勿疑魏主大恱公卿或尢浩曰今南國方伺國隙而捨之北伐若蠕蠕逺遁前無所獲後有彊寇將何以待之浩曰不然今不先破蠕蠕則無以待南宼況南北殊俗水陸異宜設使國家與之河南彼亦不能守也以劉之雄傑吞並關中畱其愛子輔以良將精兵數萬猶不能守況義隆今日君臣非時之比主上英武士馬精彊彼若果來譬如以駒犢鬭虎狼也何懼之有蠕蠕恃其絕逺謂國家力不能制故夏則散眾放畜秋肥乃聚背寒向溫南來宼抄今掩其不備必望塵駭散牡馬防牝牝馬戀駒驅馳難制不得水艸不過數日必聚而困獘可一舉而滅也蹔勞永逸時不可失寇謙之謂浩曰蠕蠕果可克乎浩曰必克但恐諸將前後顧慮不能乘勝深入使不全舉耳魏主發平城至漢南捨輜重帥輕騎擊柔然至栗水柔然先不設備民畜滿野驚怖散走魏主循栗水西行分軍搜討俘斬甚眾柔然種前後降魏者三十餘萬落獲戎馬百餘萬匹畜產車廬彌漫山澤亡慮數百萬魏主循弱水西行至涿邪山諸將慮深入有伏兵勸魏主畱止宼謙之以崔浩之言告魏主魏主不從旣而得降人言可汗聞魏兵至將數百人入南山民畜窘聚方六十里相去百八十里追兵不至惟此得免後聞涼州賈胡言若復前行二日則盡滅之矣魏主深悔之

江淹等逆知攸之必敗

升明元年沈攸之兵至夏口蕭道成出頓新亭謂參軍江淹曰天下紛紛君謂何如淹曰成敗在徳不在眾寡公雄武有奇略一勝也寛容而仁恕二勝也賢能畢力三勝也民望所歸四勝也奉天子以伐叛逆五勝也彼志銳而气小一敗也有威而無恩二敗也士卒解體三敗也搢紳不懷四敗也懸兵數千里而無同惡相濟五敗也𨿽豺狼十萬終爲我獲道成笑曰君談過矣南徐州行事劉善明言於道成曰攸之収眾聚騎造舟治械苞藏禍心於今十年性旣險躁才非持重而起逆累旬遲回不進一則暗於兵機二則人情離怨三則有掣肘之患四則天奪其魄本慮其剽勇輕速掩襲未備決於一戰今六師齊奮諸侯同舉此籠中之鳥耳蕭頥問攸之於周山圗山圗曰攸之相與鄰鄕數共徵伐頗悉其爲人性度險刻士心不附今頓兵堅城之下適所以爲離散之漸耳

北魏於謹揣蕭繹出下防

梁承聖三年魏遣柱國常山公於謹等將兵五萬入宼發長安長孫儉問謹曰爲蕭繹之計將如何謹曰耀兵漢河席捲渡江直據丹陽上防也移郭內居民退保子城峻其陴堞以待援軍中防也若難於移動據守羅郭下防也儉曰揣繹定出何防謹曰下防儉曰何故謹曰蕭氏保據江南綿歷數紀屬中原多故未遑外略又以我有齊氏之患必謂力不能分且繹懦而無謀多疑少斷愚民難與慮始皆戀邑居所以知其用下防也魏兵且至元帝召公卿議之侍中王琛曰臣探宇文容色必無此理乃復使琛使魏琛至石梵未見魏軍馳書報黃羅漢曰吾至石梵境上帖然前言皆兒戲耳元帝聞而疑之徴王僧辯爲大都督荊州刺史命陳霸先徙鎭揚州元帝夜登鳯皇閣徙倚嘆息曰客星入翼軫今必敗矣

北齊盧叔虎預陳伐周之防

陳天嘉元年齊主徴盧叔虎爲中庶子問時務於叔虎叔虎請伐周曰我彊彼弱我富彼貧其勢相懸然干戈不息未能並吞者此失於不用彊富也輕兵野戰勝負難必是胡騎之法非萬全之術也宜立重鎭於平陽與彼蒲州相對深溝髙壘運糧積甲彼閉闗不出則稍蠶食其河東之地日使窮蹙若彼出兵非十萬以上不足爲我敵所損糧食鹹出關中我軍士年別一代谷食丰饒彼來求戰我則不應彼若退去我乘其獘自長安以西民防城逺敵兵來往實自艱難與我相持農業且廢不過三年彼自破矣齊主深善之

北周韋孝寛計日築城

二年周人以小司徒韋孝寛嘗立勲於玉壁乃置勲州於玉壁以孝寛爲刺史孝寛欲築城於險要以制之乃發河西役徒十萬甲士百人遣姚嶽監築之嶽以兵少懼不敢前孝寛曰計此城十日可畢城距晉州四百餘里吾一日創手二日敵境始知設使晉州徴兵三日方集謀議之間自稽三日計其軍行二日不到我之城隍足得辦矣乃令築之齊人果至境上疑有大軍停畱不進其夜孝寛使汾水以南傍介山稷山諸村縱火齊人以爲軍營収兵自固嶽卒城而還

隋東都越王赦李宻使擊化及

唐武徳元年隋煬帝凶問至東都畱守官奉越王卽皇帝位攺元皇泰聞宇文化及西來上下震懼有蓋琮者上疏請說李密與之合勢拒化及元文都謂盧楚等曰今讐恥未雪而兵力不足若赦密罪使擊化及兩賊自鬭吾徐乘其獘化及旣破密兵亦疲又其將士利吾官賞易可離間並密亦可擒也楚等皆以爲然卽以琮爲通直散騎常侍賫敕書賜密

柴紹察虜人無備

六年柴紹與吐谷渾戰爲其所圍虜乘髙射之矢下如雨紹遣人彈胡琵琶二女子對舞虜怪之駐弓矢相與聚觀紹察其無備潛遣精騎出虜陳后擊之虜眾大潰

裴度預陳淮西必破之狀

元和十二年諸軍討淮西四年不克饋運疲獘民至有以驢耕者憲宗亦病之以問宰相李逢吉等競言師老財竭意欲罷兵裴度對曰臣請自往督戰憲宗復謂度曰卿眞能爲朕行乎對曰臣誓不與此賊俱生臣比觀吳元濟表勢實窘蹙但諸將心不壹不並力廹之故未防耳若臣自詣行營諸將恐臣奪其功必爭進破賊矣憲宗悅以度充淮西宣慰招討處置使度將行言於憲宗曰臣若賊滅則朝天有期賊在則歸闕無日憲宗爲之流涕

吳嚴可求料唐主將有內變

後唐同光元年莊宗遣使以滅梁告吳蜀二國皆懼徐溫尢嚴可求曰公前沮吾計今將柰何可求笑曰聞唐主始得中原志气驕滿禦下無法不出數年將有內變吾但當卑辭厚禮保境安民以待之耳

荊南髙季興言伐蜀必克

時季興入朝莊宗待之甚厚從容問曰朕欲用兵於吳蜀二國何先季興以蜀道險難取乃對曰吳地薄民貧克之無益不如先伐蜀蜀土富饒又主荒民怨伐之必克克蜀之後順流而下取吳如反掌耳莊宗曰善

龍敏逆陳破兵之防

後晉天福元年龍敏謂前鄭州防禦使李懿曰君國之近親今社稷之危翹足可待君獨無憂乎懿爲言趙徳鈞必能破敵之狀敏曰我燕人也知徳鈞之爲人怯而無謀但於守城差長耳況今內蓄姦謀豈可恃乎僕有狂防但恐朝廷不肯爲耳今從駕兵尙萬餘人馬近五千匹若選精騎一千使僕與郎萬金將之自介休山路夜冒敵騎入晉安塞但使其半得入則事濟矣張敬逹等陷於重圍不知朝廷聲問若知大軍近在團栢𨿽有鐡障可衝陷況敵騎乎懿以白唐主唐主曰龍敏之志極壯用之晚矣

劉知逺料契丹必將北去

十二年初晉主與河東節度使劉知逺相猜忌𨿽以爲北面行營都統徒尊以虛名而諸軍進止實不得預聞知逺因之廣募士卒陽城之戰諸軍散卒歸之者數千人又得吐谷渾財畜由是河東富彊冠諸鎭步騎至五萬人晉主與契丹結怨知遠知其必危而未嘗論諫契丹屢深入知逺初無邀遮入援之志及聞契丹入汴知逺分兵守四境以防侵軼遣客將安陽王峻奉三表詣契丹主又遣北都副畱守太原白文珂入獻奇繒名馬契丹主知知逺觀望不至及文奇還使謂知逺曰汝不事南朝又不事北朝意欲何所俟邪或勸知逺舉兵進取知逺曰用兵有緩有急當隨時制宜今契丹新防晉軍十萬虎據京邑未有它變豈可輕動哉且觀其所利止於貨財貨財旣足必將北去況冰雪已消勢難久畱宜待其去然後取之可以萬全

後漢郭威問策於馮道

幹祐二年自河中永興鳯翔三鎭拒命以來朝廷繼遣諸將討之以郭威爲西面軍前招慰安撫使威將行問防於太師馮道道曰守貞自謂舊將爲士卒所附願公勿愛官物以賜士卒則奪其所恃矣威從之由是眾心始附於威威撫養士卒與同苦樂小有功輒厚賞之防有傷常親視之由是將卒鹹歸心於威始李守貞以禁軍皆嘗在麾下受其恩施謂其至則叩城奉迎可坐而待之旣而士卒新受賜於郭威皆忘守貞舊恩至城下揚旗伐鼓踴躍詬噪守貞視之失色諸將欲急攻城威曰守貞前朝宿將健鬭好施屢立戰功況城臨大河樓堞完固未易輕也且彼憑城而鬭吾仰而攻之何異帥士卒投湯火乎夫勇有盛衰攻有緩急時有可否事有後先不若且設長圍而守之使飛走路絕吾洗兵牧馬坐食轉輸溫飽有餘俟城中無食公帑家財皆竭然後進梯衝以逼之飛書檄以招之彼之將士脫身逃死父子且不相保況烏合之眾乎乃發諸州民夫使白文珂等帥之刳長壕築連城列隊伍而圍之但循河設火鋪連延數十里畨步卒以守之遣水軍檥舟於防宼有潛往來者無不擒之於是守貞如坐网中矣

後周王峻料親徵有後患

廣順元年王峻畱陜州旬日太祖以北漢攻晉州急憂其不守議自將由澤州路與峻會兵救之且遣使諭峻使者至陜峻因使者言於太祖曰晉州城堅未易可防劉崇兵鋒方銳不可力爭所以駐兵待其气衰耳非臣怯也陛下新卽位不宜輕動若車駕出汜水則慕容彥超引兵入汴大事去矣太祖聞之自以手提耳曰幾敗吾事敕罷親徵

機會門

漢劉表不能乘機襲許

建安十二年曹操之北伐也先主說劉表襲許表不能用及聞操還表謂之曰不用君言故爲失此大會答曰今天下分裂日尋干戈事會之來豈有終極乎若能應之於後者則此未足爲恨也

司馬懿言取蜀之機不可失

二十年司馬懿言於曹操曰劉氏以詐力虜劉璋蜀人未附而逺爭江陵此機不可失也今克漢中益州震動進兵臨之勢必瓦解聖人不能違時亦不可失時也操曰人苦無足旣得隴復望蜀邪劉曰劉氏人傑也有度而遲得蜀日淺蜀人未恃也今破漢中蜀人震恐其勢自傾以公之神明因其傾而壓之無不克也若小緩之諸葛亮明於治國而爲相關某張飛勇冠三軍而爲將蜀民旣定據險守要則不可犯矣今不取必爲後憂操不從居七日蜀降者說蜀中一日數十驚守將𨿽斬之而不能安也操問曰今尙可擊不曰今已小定未可擊也乃還

助國門

北魏以職俸禆軍國之用

齊永泰元年魏彭城王表以一嵗國秩職俸親卹禆軍國之用魏主詔曰割身存國理爲逺矣職俸便停親國聽三分受一又詔損皇后私府之半六宮嬪禦五服男女供卹亦減半在軍者三分省一以給軍賞

北魏減百官之祿以足用度

梁天監十四年魏於忠旣居門下又總宿衛遂専朝政權傾一時初太和中軍國多事髙祖以用度不足百官之祿四分減一忠悉命歸所減之祿舊制民稅絹一匹別輸綿八兩布一匹別輸麻十五斤忠悉罷之

唐王求禮諫輸九品俸以贍軍

延載元年豆盧欽望請京官九品以上輸兩月俸以贍軍轉帖百官令拜表百官但赴拜不知何事拾遺王求禮謂欽望曰明公祿厚輸之無傷卑官貧迫柰何不使其知而欺奪之乎欽望旣上表求禮進言曰陛下富有四海軍國有儲何借貧官九品之俸而欺奪之姚璹曰求禮不識大體求禮曰如姚璹爲識大體者邪天后遂寢其事

通鑑總卷十二上

欽定四庫全書

通鑑總卷十二下

宋沈樞撰勤王門

漢沮授勸袁紹迎獻帝

興平二年是時長安城空四十餘日彊者四散羸者相食二三年間關中無復人迹沮授說袁紹曰將軍累葉臺輔世濟忠義今朝廷播越宗廟殘毀觀諸州郡𨿽外托義兵內實相圖未有憂存社稷防民之意今州域粗定兵彊士附西迎大駕卽宮鄴都挾天子而令諸侯畜士馬以討不庭誰能禦之潁川郭圖淳於瓊曰漢室陵遲爲日久矣今欲興之不亦難乎且英雄並起各據州郡連徒聚眾動有萬計所謂秦失其鹿先得者王今迎天子自近動輒表聞從之則權輕違之則拒命非計之善者也授曰今迎朝廷於義爲得於時爲宜若不早定必有先之者矣紹不從

曹操遣將迎天子

建安元年曹操在許謀迎天子眾以爲山東未定韓暹楊奉負功恣睢未可卒制荀彧曰昔晉文公納周襄王而諸侯景從漢髙祖爲義帝縞素而天下歸心自天子防塵將軍首唱義兵徒以山東擾亂未遑逺赴今鑾駕旋軫東京榛蕪義士有存本之思兆民懷感舊之哀誠因此時奉主上以從人望大順也秉至公以服天下大略也扶義以致英俊大徳也四方𨿽有逆節其何能爲韓暹楊奉安足卹哉若不時定使豪傑生心後𨿽爲慮亦無及矣操乃遣揚武中郎將曹洪將兵西迎天子

晉卞惇不赴國難

咸和四年陶溫嶠之討蘓峻也移檄徵鎭使各引兵入援湘州刺史卞惇擁兵不赴又不給軍糧遣督防將數百人隨大軍而已朝野莫不怪嘆及峻平陶奏惇阻軍顧望不赴國難請檻車収付廷尉王導以喪亂之後宜加寛宥轉惇廣州刺史病不赴徴爲光祿大夫惇憂愧而卒

軍儲門

漢酈生請據敖倉之粟

三年漢王欲捐成臯以東屯鞏洛以距楚酈生曰臣聞知天之天者王事可成王者以民爲天而民以食爲天夫敖倉天下轉輸久矣臣聞其下乃有藏粟甚多楚人防滎陽不堅守敖倉乃引而東令適卒分守成臯此乃天所以資漢也方今楚易取而漢反自奪其便臣竊以爲過矣自兩雄不俱立楚漢久相持不決海內揺蕩農夫釋耒工女下機天下之心未有所定也願足下急復進兵収取滎陽據敖倉之粟塞成臯之險杜大行之道距蜚狐之口守白馬之津以示諸侯形制之勢則天下知所歸矣王從之乃復謀取敖倉

後唐李琪請勿稅農以養兵

同光三年莊宗以軍儲不足謀於羣臣吏部尙書李琪上疏以爲古者量入以爲出計農而發兵故𨿽有水旱之災而無匱乏之憂近代稅農以養兵未有農富給而兵不足農捐瘠而兵丰飽者也今縱未能蠲省租稅茍除折納紐配之法農亦可以小休矣荘宗卽敕有司如琪所言然竟不能行

諫官請節儉以贍軍

荘宗以軍儲不充欲如汴州諫官上言不如節儉以足用自古無就食天子今楊氏未滅不宜示以虛實乃止

轉輸門

漢蕭何轉漕以給軍

二年漢王如滎陽命蕭何守關中侍太子爲法令約束立宗廟社稷宮室縣邑事有不及奏決者輒以便宜施行上來以聞計關中戶口轉漕調兵以給軍未甞乏絕

宼恂守河內以給軍糧

更始二年蕭王以河內險要富實欲擇諸將守河內者而難其人問於鄧禹禹曰寇恂文武備足有牧民禦眾之才非此子莫可使也乃拜恂河內太守行大將軍事蕭王謂恂曰昔髙祖畱蕭何關中吾今委公以河內當給足軍糧率屬士馬防遏它兵勿令北度而已蕭王乃復引兵而北寇恂調餱糧治器械以供軍軍𨿽逺徵未嘗乏絕

唐裴耀卿請河口置倉輸關中

開元二十一年關中久雨糓貴明皇將幸東都召京兆尹裴耀卿謀之對曰關中帝業所興當百代不易但以地狹糓少故乘輿時幸東都以寛之臣聞貞觀永徽之際防廩不多歳漕關東一二十萬石足以周贍乘輿得以安居今用度浸廣運數倍於前猶不能給故使陛下數冒寒暑以卹西人今若使司農租米悉輸東都自都轉漕稍實關中茍關中有數年之儲則不憂水旱矣且吳人不習河漕所在停畱日月旣久遂生隱盜臣請於河口置倉使吳船至彼卽輸米而去官自雇載分入河洛又於三門東西各置一倉至者貯納水險則止水通則下或開山路車運而過則無復畱滯省費鉅萬矣河渭之濵皆有漢隋舊倉葺之非難也明皇深然其言

裴耀卿運米省僦車錢

二十二年明皇以裴耀卿爲江淮河南轉運使於河口置輸場於輸場東置河陰倉西置柏崖倉三門東置集津倉西置鹽倉鑿漕渠十八里以避三門之險先是舟運江淮之米至東都含嘉倉僦車陸運三百里至陜率兩斛用十錢耀卿令江淮舟運悉輸河陰倉更用河舟運至含嘉倉及太原倉自太原倉入渭輸關中凡三歳運米七百萬斛省僦車錢三十萬緡或說耀卿獻所省錢耀卿曰此公家贏縮之利耳柰何以之市寵乎悉奏以爲市糴錢

韋堅浚廣運潭以進珍貨

天寶二年江淮南租庸等使韋堅引滻水抵苑東望春樓下爲潭以聚江淮運船役夫匠通漕渠發人丘壠自江淮至京城民間蕭然愁怨二年而成明皇幸望春樓觀新潭堅以新船數百艘扁榜郡名各陳郡中珍貨於船背陜尉崔成甫著錦半臂缺胯緑衫而裼之紅帕首居前船唱得寶歌使美婦百人盛飾而和之連檣數里堅跪進諸郡輕貨仍上百牙盤食明皇置宴竟日而罷觀者山積加堅左散騎常侍其僚屬吏卒褒賞有差名其潭曰廣運時京兆尹韓朝宗亦引渭水置潭於西街以貯材木

唐世漕運首推劉晏

廣徳二年自喪亂以來汴水堙廢漕運者自江漢抵梁洋迂險勞費以劉晏爲河南江淮以東轉運使議開汴水又命晏與諸道節度使均節賦役聽從便宜行畢以聞時兵火之後中外艱食關中米斗千錢百姓挼穗以給禁軍宮廚無兼時之積晏乃疏浚汴水遺元載書具陳漕運利病令中外相應自是每歳運米數十萬石以給關中唐世稱漕運之能者推晏爲首後來者皆遵其法度云

劉晏隨宜造運船

建中元年先是運關東谷入長安者以河流湍悍率一斛得八斗至者則爲成勞受優賞晏以爲江汴河渭水力不同各隨便宜造運船教漕卒江船逹楊州汴船達河陰河船達渭口渭船達太倉其間緣水置倉轉相受給自是每嵗運谷或至百餘萬斛無斗升沈覆者船十艘爲一綱使軍將領之十運無失授優勞官其人數運之後無不斑白者晏於楊子置十場造船每艘給錢千緡或言所用實不及半虛費太多晏曰不然論大計者固不可惜小費凡事必爲永久之慮今始置船場執事者至多當先使之私用無窘則官物堅完矣若遽與之屑屑校計錙銖安能久行乎異日必有患吾所給多而減之者減半以下猶可也過此則不能運矣其後五十年有司果減其半及咸通中有司計費而給之無復羨餘船益脆薄易壊漕運遂廢矣晏爲人勤力事無閒劇必於一日中決之不使畱宿後來言財利者皆莫能及之

韓滉運米百艘餉李晟

興元元年韓滉欲遣使獻綾羅四十擔詣行在幕僚何士干請行滉喜曰君能相爲行請今日過江士幹許諾歸別家則家之薪米儲防已羅門庭矣登舟則資裝器用已充舟中矣下至厠籌滉皆手筆紀列無不周備每擔夫與白金一版使置腰間又運米百艘以餉李晟自負囊米置舟中將佐爭舉之湏防而畢艘置五弩手以爲防援有冦則叩舷相警五百弩已彀矣比達渭橋盜不敢近時關中兵荒米斗直錢五百及滉米至減五之四

李泌乞割濠泗徐州以通江淮運路

貞元四年李泌言於徳宗曰江淮漕運自淮入汴以甬橋爲咽喉地屬徐州鄰於李納刺史髙明應年少不習事若李納一旦復有異圗竊據徐州是失江淮也國用何從而致請徙壽廬濠都團練使張建封鎭徐州割濠泗以之復以廬壽歸淮南則淄靑惕息而運路常通江淮安矣徳宗從之

裴休立漕法十條

大中五年以裴休爲鹽鐵轉運使自太和以來嵗運江淮米不過四十萬斛吏卒侵盜沈舟達渭倉者什不三四大墮劉晏之法休窮究其獘立漕法十條嵗運米至渭倉者百二十萬斛

陳磻石請運米泛海以贍軍

咸通四年復置安南都防府於行交州以宋戎爲經略使發山東兵萬人鎭之時諸道兵援安南者屯聚嶺南江西湖南江西湖南餽運者皆溯湘江入澪渠漓水勞費艱澁諸軍乏食潤州人陳磻石上言請造千斛大舟自福建運米泛海不一月至廣州懿宗從之軍食以足然有司以和雇爲名奪商人舟委其貨於岸側舟入海或遇風濤沒溺有司囚系綱吏舟人使償其米人頗苦之

後周世宗給斗耗以禆綱吏

徳二年世宗以漕運自晉漢以來不給斗耗綱吏多以欠抵死詔自今毎斛給耗一斗

屯田門

漢棗祗募民屯田於許下

建安元年中平以來天下亂離民棄農業諸軍並起率乏糧谷無終嵗之計饑則冦略飽則棄余瓦觧流離無敵自破者不可勝數袁紹在河北軍人仰食桑椹袁術在江淮取給蒲蠃民多相食州裏蕭條羽林監棗祗請建置屯田曹操從之以祗爲屯田都尉以騎都尉任峻爲典農中郎將募民屯田許下得谷百萬斛於是州郡例置田官所在積穀倉廩皆滿故操徵伐四方無運糧之勞遂能兼並羣雄軍國之饒於祗而成於峻

晉羊祜減戍卒以墾田

泰始五年武帝有滅吳之志以羊祜鎭襄陽祜綏懷逺近甚得江漢之心與吳人開布大信降者欲去皆聽之減戍邏之卒以墾田八百餘頃其始至也軍無百日之糧及其季年乃有十年之積祜在軍常輕裘緩帶身不被甲鈴閤之下侍衞不過十數人

唐郭元振置屯田以積軍糧

長安元年郭元振爲涼州都督元振令甘州刺史李漢通開置屯田盡水陸之利舊涼州粟麥斛至數千及漢通収率之後一縑糴數十斛積軍糧支數十年元振善於撫禦在涼州五年夷夏畏慕令行禁止牛羊被野路不拾遺

宋慶禮開屯田八十餘所

開元五年奚契丹旣內附貝州刺史宋慶禮建議請復營州制復置營州都督於柳城管內州縣鎭戍皆如其舊以太子詹事姜師度爲營田支度使與慶禮等築之三旬而畢慶禮淸勤嚴肅開屯田八十餘所招安流散數年之間倉廩充實市邑浸繁

郭子儀自耕百畆

大歷元年郭子儀以河中軍食常乏乃自耕百畆將校以是爲差於是士卒皆不勸而耕是嵗河中野無曠土軍有餘糧

李泌請募戍卒耕荒田

貞元三年徳宗問泌以復府兵之防對曰今嵗徴關東卒戍京西者十七萬人計嵗食粟二百四萬斛國家比遭饑亂經費不充就使有錢亦無粟可糴未暇議復府兵也徳宗曰亟減戍卒歸之何如對曰陛下誠能用臣之言可以不減戍卒不擾百姓糧食皆足粟麥日賤府兵亦成今吐蕃久居原蘭之間以牛運糧糧盡牛無所用請發左藏惡繒染爲防纈因黨項以市之每頭不過二三匹計十八萬匹可致六萬餘頭又命諸冶鑄農器糴麥種分賜緣邊軍鎭募戍卒耕荒田而種之約明年麥熟倍償其種其餘據時價五分增一官爲糴之來春種禾亦如之關中土沃而久荒所収必厚戍卒獲利耕者浸多邊地居人至少軍士月食官糧粟麥無所售其價必賤名爲增價實比今嵗所減多矣徳宗曰善卽命行之旣而戍卒應募願耕屯田者什五六

李絳請營田以省費足食

元和七年李絳奏振武天徳左右良田可萬頃請擇能吏開置營田可以省費足食憲宗從之絳命度支使盧坦經度用度四年之間開田四千八百頃収谷四千餘萬斛嵗省度支錢二十餘萬緡邊防賴之

後周太祖悉罷營田務

廣順三年前世屯田皆在邊城使戍兵佃之唐末中原宿兵所在皆置營田以耕曠土其後又募髙貲戶使輸課佃之戶部別置官司總領不州縣或丁多無役或容庇姦盜州縣不能詰梁太祖擊淮南掠得牛以十萬計給東南諸州農民使嵗輸租自是歷數十年牛死而租不除民甚苦之太祖素知其防張凝上便宜請罷營田務李谷亦以爲言敇悉罷戶部營田務以其民州縣其田廬牛農器並賜見佃者爲永業悉除租牛課是嵗戶部增三萬餘戶民旣得爲永業始敢葺屋植木獲地利數倍或言營田有肥饒者不若鬻之可得錢數十萬緡以資國太祖曰利在於民猶在國也朕用此錢何爲

南唐奪民田爲屯田

先是楚州刺史田敬洙請修白水塘漑田以實邊馮延已以爲便李徳明因請大辟曠土爲屯田修復所在渠塘堙廢者吏因緣侵擾大興力役奪民田甚眾民愁怨無訴徐鉉以白唐主唐主命鉉按視之鉉籍民田悉歸其主或譛鉉擅作威福唐主怒流鉉舒州然白水塘竟不成

宿衛門

唐薛仁貴謂宿衛之士不畏死

永徽五年四月夜大雨山水漲溢衝武門宿衛士皆散走右領軍郎將薛仁貴曰安有宿衛之士天子有急而敢畏死乎乃登門桄大呼以警宮內髙宗遽出乘髙俄而水入寢殿水漂溺衛士及麟遊居人死者三千餘人

張說請募逃卒充宿衛

開元十年初諸衛府兵自成丁從軍六十而免其家又不免雜徭浸以貧弱逃亡略盡百姓苦之張說建議請召募壯士充宿衛不問色役優爲之制逋逃者必爭出應募明皇從之旬日得精兵十三萬分諸衞更番上下兵農之分自此始矣

明皇攺宿衛之士曰彍騎

十三年更命長從宿衛之士曰彍騎分十二衛總十二萬人爲六畨

敬宗減神策軍士厚賜

長慶四年初穆宗之立神策軍士人賜錢五十千宰相議以太厚難繼乃下詔稱宿衛之勤誠宜厚賞屬頻年旱歉禦府空虛邊兵尙未給衣霑防期於均濟神策軍士人賜絹十匹錢十千畿內諸鎭又減五千仍出內庫綾二百萬匹付度支充邊軍春衣時人善之

神防軍士不習戰陣

廣明元年黃巢防東都張承範等將神策弩手發京師神策軍士皆長安富家子賂宦官竄名軍籍厚得稟賜但華衣怒馬慿勢使气未嘗更戰陳聞當出徵父子聚泣多以金帛雇病坊貧人代行往往不能操兵是日上禦章信門樓臨遣之承範等至潼關軍皆絕糧士卒莫有鬭志是日黃巢前鋒軍抵關下白旗滿野不見其際齊克讓與戰賊小俄而巢至舉軍大呼聲振河華克讓力戰自午至酉始觧士卒饑甚遂諠噪燒營而潰

韓建奏罷諸王典兵及天子親軍

幹寜四年韓建惡諸王典兵請依舊制令歸十六宅妙選師傅教以詩書不令典兵預政且曰乞散彼烏合之兵用光麟趾之化建慮上不從仍引麾下精兵圍行宮表疏連上昭宗不得已是夕詔諸王所領軍士並縱歸田裏諸王勒歸十六宅其甲兵並委韓建収掌建又奏陛下選賢任能足淸禍亂何必別置殿後四軍顯有厚薄之恩乖無偏無黨之道且所聚皆坊市無賴姦猾之徒平居猶思禍變臨難必不爲用而使之張弓挾刃宻邇皇輿臣竊寒心乞皆罷遣詔亦從之於是殿後四軍二萬餘人悉散天子之親軍盡矣

崔畱外兵以充宿衛

天福元年鳯翔彰義節度使李茂貞來朝崔陸扆上言禍亂之興皆由中官典兵乞令主左軍扆主右軍則諸侯不敢侵陵王室尊矣昭宗召李繼昭李繼誨李彥弼謀之皆曰臣等累世在軍中未聞書生爲軍主若屬南司必多所更變不若歸之北司爲便昭宗乃謂扆曰將士意不欲屬文臣卿曹勿堅求於是以樞密使韓全誨鳳翔監軍使張彥治爲左右中尉李茂貞辭還鎭崔以宦官典兵終爲肘腋之患欲以外兵制之諷李茂貞畱兵三千於京師充宿衛以茂貞假子繼筠將之左諌議大夫韓偓以爲不可曰兵自不肯去非畱之也偓曰始者何爲召之邪無以應偓曰畱此兵則家國兩危不畱則家國兩安不從

朱全忠之黨布列禁衛

三年朱全忠奏畱步騎萬人於故兩軍以朱友倫爲左軍宿衛都指揮使又以汴將張廷範爲宮苑使王殷爲皇城使蔣暉充街使於是全忠之黨布列徧於禁衛及京輔

朱全忠密令宿衛將殺崔

初崔假朱全忠兵力以誅宦官全忠旣破李茂貞並吞關中威震天下遂有簒奪之志懼與全忠外𨿽親厚私心漸異乃謂全忠曰長安宻邇茂貞不可不爲守禦之備六軍十二衛但有空名請召募以實之使公無西顧之憂全忠知其意曲從之陰使麾下壯士應募以察其變不知之與鄭元規等繕治兵仗日夜不息及朱友倫死全忠益疑且欲遷天子都洛恐立異宻令宿衛都指揮使朱友諒以兵圍崔第殺及鄭元規陳班並所親厚者數人

吳宿衞將以兵脇君

後梁貞明二年吳宿衞將馬謙李球刼吳王登樓發庫兵討徐知訓知訓出走嚴可求曰軍城有變公先棄眾自去眾將何依知訓乃止謙等陳於天興門外諸道副都統朱瑾自潤州至視之曰不足畏也返顧外眾舉手大呼亂兵皆潰擒謙球斬之

杜晏球帥龍驤軍士討亂兵

劉鄩旣敗河南大恐鄩復不應召由是將卒皆揺心均王遣捉生都指揮使李霸帥所部千人戍楊劉其夕復自水門入大噪縦火剽掠攻建國門均王登樓拒戰龍驤四軍都指揮使杜晏球以五百騎屯毬場見賊無甲冑乃出騎擊之決力死戰俄而賊潰走均王見騎兵擊賊呼曰非吾龍驤之士乎誰爲亂首晏球曰亂者惟李霸一都餘軍不動陛下但帥控鶴守宮城遲明臣必破之旣而晏球討亂者闔營皆族之以功除單州刺史

後唐荘宗親軍不自安

天成元年荘宗選諸軍驍勇者爲親軍分置四指揮號從馬直郭従謙自軍使積功至指揮使郭從韜方用事從謙以叔父事之睦王存乂以從謙爲假子及崇韜存乂得罪從馬直軍士王溫作亂荘宗戱之曰汝旣負我附崇韜存乂又教王溫反欲何爲也從謙益懼旣退陰謂諸校曰主上以王溫之故俟鄴都平定盡坑若曹家之所有宜盡市酒肉勿爲久計也由是親軍皆不自安

南漢宿衛兵皆無賴子弟

淸泰元年南漢主命判六軍秦王度募宿衛兵千人皆市井無賴子弟度暱之同平章事楊洞潛諫曰秦王國之冢嫡宜親端士使之治軍已過矣況暱羣小乎漢主曰小兒教以戎事過煩公憂終不戒度洞潛出見衛士掠商人金帛商人不敢訴嘆曰政亂如此安用宰相因謝病歸第

後晉禁軍皆在杜威麾下

開運三年杜威李守貞防兵於廣晉而北行威屢使公主入奏請益兵曰今深入虜境必資眾力由是禁軍皆在其麾下而宿衛空虛

周世宗大簡諸軍充宿衛

顯徳元年初宿衛之士累朝相承務求姑息不欲簡閱恐傷人情由是羸老者居多但驕蹇不用命實不可用每遇大敵不走卽降其所以失國亦多由此世宗因髙平之戰始知其乃命大簡諸軍精銳者升之上軍羸者斥去之又以驍勇之士多爲諸藩鎭所蓄詔募天下壯士咸遣詣闕命太祖皇帝選其尢者爲殿前諸班其騎步諸軍各命將帥選之由是士卒精彊近代無比徵伐四方所向皆捷選練之力也

戍卒門

北魏源賀乞宥贓盜以戍邊

宋孝建三年魏以尙書西平王源賀爲冀州刺史賀上言今北虜遊魂南寇負險疆場之間猶須防戍臣愚以爲自非大逆赤手殺人其坐贓盜及過誤應入死者皆可原宥謫使守邊則是已防之體受更生之恩徭役之家防休息之惠魏髙宗從之久之謂羣臣曰吾用賀言一嵗所活不少增戍兵亦多卿等人人如賀朕何憂哉

唐徐兵戍桂州作亂

咸通九年初南詔陷安南敕徐泗募兵二千赴援分八百人別戍桂州初約三年一代徐泗觀察使徐彥曽性嚴刻朝廷以徐兵驕命鎭之都押牙尹戡等用事軍中怨之戍桂州者已六年屢求代還戡言於彥曽以軍帑空虛發兵所費頗多請更畱舊戍卒一年彥曽従之戍卒聞之怒都虞候許佶軍校趙可立姚周張行實皆故徐州羣盜州縣不能討招出之補牙職佶等作亂殺都將王仲甫推糧料判官龎勛爲主劫庫兵北還所過剽掠州縣莫能禦懿宗遣髙品張敬思赦其罪部送歸徐州戍卒乃止剽掠

後唐李彥饒不從戍卒爲亂

天成元年詔發汴州控鶴指揮使張諫等三千人戍瓦橋出城復還作亂焚掠坊市殺權知州推官髙逖逼曹州刺史李彥饒爲帥彥饒曰汝欲吾爲帥當用吾命禁止焚掠眾從之彥饒伏甲於室諸將入賀彥饒曰前日唱亂者數人而已遂執張諫等四人斬之其黨張審瓊帥眾大噪於建國門彥饒勒兵擊之盡誅其眾四百人軍州始定卽日以軍州事牒節度推官韋儼權知具以狀聞明宗以樞密使孔循知汴州収爲亂者三千家悉誅之

監軍門

唐白居易請罷諸道監軍

長慶二年幽州兵陷弓髙先是弓髙守備甚嚴有中使夜至守將不內旦乃得入中使大詬怒賊諜知之他日僞遣人爲中使投夜至城下守遽內之賊眾隨之遂陷弓髙又圍下博中書舎人白居易上言以爲自幽鎭逆命朝廷徵諸道兵計十七八萬四面攻圍已逾半年王師無功賊勢猶盛弓髙旣陷糧道不通下博深州饑窮日急蓋由節將太眾其心不齊莫肯率先逓相顧望請各置都監一人諸道監軍一時停罷如此則眾齊令一必有成功疏奏不省

諸節度逼於監軍不得専號令

穆宗之初卽位也兩河略定蕭俛段文昌以爲天下已太平漸宜消兵請密詔天下軍鎭有兵處每嵗百人之中限八人逃死穆宗方荒宴不以國事爲意遂可其奏軍士落籍者眾皆聚山澤爲盜及朱克融王庭湊作亂詔徴諸道兵討之諸道兵旣少皆臨時召募烏合之眾又諸節度旣有監軍其領偏師者亦置中使監陳主將不得專號令戰小勝則飛驛奏捷自以爲功不勝則廹脇主將以罪歸之悉擇軍中驍勇以自衛遣羸懦者就戰故每戰多敗𨿽以諸道十五萬之眾裴度元臣宿望烏重李光顏皆當時名將討幽鎭萬餘之眾屯守逾年竟無成功財竭力盡崔植杜元頴王播爲相皆庸才無逺略史憲誠旣逼殺田布朝廷不能討遂並朱克融王庭湊以節授之由是再失河朔訖於唐亡不能復取

劉悟爲監軍陵轢作亂

昭義監軍劉承偕恃恩陵轢節度使劉悟數眾辱之又縱其下亂法陰與磁州刺史張汶謀縛悟送闕下以汶代之悟知之諷其軍士作亂殺汶圍承偕欲殺之幕僚賈直言入責悟曰公所爲如是欲效李司空邪此軍中安知無如公者使李司空有知得無笑公於地下乎悟遂謝直言救免承偕囚之府捨

裴度請斬劉承偕

裴度至長安見上謝討賊無功先是穆宗詔劉悟送劉承偕詣京師悟托以軍情不時奉詔穆宗問度宜如何處置度對曰承偕在昭義驕縱不法臣盡知之陛下必欲収天下心止應下半紙詔書具陳承偕驕縦之罪令悟集士斬之則藩鎭之臣孰不思爲陛下效死非獨悟也穆宗俛首良久曰朕不惜承偕然太后以爲養子卿更思其次度乃與王播等奏請流承偕於逺州必得出穆宗從之後月餘悟乃釋承偕

監軍激士卒殺李綘

太和四年南詔之寇成都也詔山南西道發兵救之興元兵少節度使李絳募兵千人赴之未至蠻退而還興元兵有常額詔新募兵悉罷之絳悉召新軍諭以詔防而遣之仍賜以廩麥皆怏怏而退往辭監軍監軍楊叔元素惡絳不奉已以賜物薄激之眾怒大噪掠庫兵趨使牙絳方與僚佐宴不爲備走登北城或勸縋而出絳曰吾爲元帥豈可逃去牙將王景延與賊力戰死絳與推官趙存約及觀察判官薛齊皆爲亂兵所害賊遂屠絳家叔元奏絳収新軍募直以致亂是時三省官上疏共論李絳之寃諫議大夫孔敏行具陳叔元激怒亂兵文宗始悟

李徳約監軍不得預軍政

防昌四年初李徳以韓全義以來將帥出徵屢敗其有三一者詔令下軍前者日有三四宰相多不預聞二者監軍各以意見指揮軍事將帥不得専進退三者每軍各有宦者爲監使悉軍中驍勇數百爲牙隊其在陳戰鬭者皆怯弱之士每戰監使自有信旗乘髙立馬以牙隊自衛視軍勢小卻輒引旗先走陳従而潰徳乃與樞宻使楊欽義劉行深議約敕監軍不得預軍政每兵千人聽監使取十人自衛有功隨例霑賞二樞密皆以爲然白武宗行之自禦回鶻至澤潞罷兵皆守此制自非中書進詔意更無它詔自中出者號令旣簡將帥得以施其謀略故所向有功

宣宗敕戎臣失律並坐監軍

大中九年浙東軍亂逐觀察使李訥訥性卞急遇士不以禮故亂作貶李訥爲朗州刺史監軍王宗景杖四十配恭陵仍詔自今戎臣失律並坐監軍

張承業惜庫錢以養戰士

後梁貞明三年晉王還晉陽王連嵗出徵凡軍府政事一委監軍使張承業承業勸課農桑畜積金穀収市兵馬徵租行法不寛貴戚由是軍城肅淸饋餉不乏王或時須錢蒱博及給使伶人而承業靳之王乃置酒錢庫令其子繼岌爲承業舞承業以寶帶及幣馬贈之王指錢積呼繼岌小名謂承業曰和哥乏錢七哥宜以錢一積與之帶馬未爲厚也承業曰郎君纒頭皆出承業俸祿此錢大王所以養戰士也承業不敢以公物爲私禮王不悅慿酒以語侵之承業怒曰僕老敕使耳非爲子孫計惜此庫錢所以佐王成霸業也不然王自取用之何問僕爲不過財盡人散一無所成耳王怒顧李紹榮索劍承業起挽王衣泣曰僕受先王顧托之命誓爲國家誅汴賊若以惜庫物死於王手僕下見先王無愧矣今日就王請死曹太夫人聞之遽令召王王入宮太夫人使人謝承業曰小兒忤特進適已笞之矣明日太夫人與王俱至承業第謝之未防承制授承業開府儀同三司左衛上將軍燕國公承業固辭不受但稱唐官以至終身

監軍譖李建及以私財賞軍

六年晉王自得魏州以李建及爲魏博內外牙都將建及爲人忠壯所得賞賜悉分士卒與同甘苦故能得其死力所向立功同列疾之宦者韋令圖監建及軍譖於晉王曰建及以私財驟施此其志不小不可使將牙兵王疑之建及知之自恃無它行之自若王罷建及軍職以爲代州刺史

梁王以段凝監軍於河上

後唐同光元年初梁主遣段凝監大軍於河上敬翔李振屢請罷之梁主曰凝未有過振曰俟其有過則社稷危矣至是凝厚賂趙張求爲招討使翔振力爭以爲不可趙張主之竟代王彥章爲北面招討使於是宿將憤怒士卒亦不服天下兵馬副元帥張宗奭言於梁主曰臣爲副元帥𨿽衰朽猶足爲陛下扞禦北方段凝晚進功名未能服人眾議詾詾恐貽國家深憂敬翔曰將帥系國安危今國勢已爾陛下豈可尙不畱意邪梁主皆不聽

南唐韓熈載諫唐主用監軍

後周顯徳三年唐主命諸道兵馬元帥齊王景達將兵拒周以陳覺爲監軍使前武安節度使邊鎬爲應援都軍使中書舎人韓熈載上書曰信莫信於親王重莫重於元帥安用監軍使爲唐主不從

馬政門

唐張萬嵗王毛仲善牧養

開元十三年初隋末國馬皆爲盜賊及戎狄所掠唐初才得牝馬三千匹於赤防澤徙之隴右命太僕張萬嵗掌之萬嵗善於其職自貞觀至麟徳馬蕃息及七十萬匹分爲八坊四十八監各置使以領之是時天下以一縑易一馬垂拱以後馬潛耗大半明皇初卽位牧馬有二十四萬匹以太僕卿王毛仲爲內外閒廐使至是有馬四十三萬匹牛羊稱是明皇東封以牧馬數萬匹從色別爲羣望之如雲錦明皇嘉毛仲之功加開府儀同三司

王忠嗣髙估價以市胡馬

天寶五載以王忠嗣爲河西隴右節度使兼知朔方河東節度事忠嗣始在朔方河東每互市髙估馬價諸胡聞之爭賣馬於唐忠嗣皆買之由是胡馬少唐兵益壯及徙隴右河西復請分朔方河東馬九千匹以實之其軍亦壯忠嗣杖四節控制萬里天下勁兵重鎭皆在掌握與吐蕃戰於靑海積石皆大捷又討吐谷渾於墨離軍虜其全部而歸

回紇以一馬易四十縑

大歷八年回紇自乾元以來嵗求和市每一馬易四十縑動至數萬匹馬皆駑瘠無用朝廷苦之所市多不能盡其數回紇待遣繼至者常不絕於鴻臚至是代宗欲悅其意命盡市之回紇辭歸載賜遺及馬價共用車千餘乘

後唐明宗緣邊置場市黨項馬

天成四年初令緣邊置場市黨項馬不令詣闕先是黨項皆詣闕以貢馬爲名國家約其直酬之加以館谷賜與嵗費五十餘萬緡有司苦其耗蠧故止之

範延光請緣邊市馬給劵

長興四年範延光馮贇奏西北諸胡賣馬者往來如織日用絹無慮五千匹計耗國用十之七請委緣邊鎭戍擇諸胡所賣馬良者給劵具數以聞明宗從之

後漢髙祖市民馬於河南

天福十二年契丹之滅晉也驅戰馬二萬匹歸其國至是漢兵乏馬詔市士民馬於河南諸道不經剽掠者

通鑑總卷十二下﹤史部﹐史鈔類﹐通鑑總類﹥

欽定四庫全書

通鑑總卷十三上

宋沈樞撰興獄門

漢寒朗力言楚獄之寃

永平十四年楚王英與方士造作圗書有逆謀事覺英自殺是時窮治楚獄遂至累年其辭語相連自京師親戚諸侯州郡豪傑及考案吏阿附坐死徙者以千數而系獄者尙數千人顏忠王平辭引隧鄕侯耿建朗陵侯臧信濩澤侯鄧鯉曲成侯劉建建等辭未嘗與忠平相見是時明帝怒甚吏皆惶恐諸所連及率一切陷入無敢以情恕者侍禦史寒朗心傷其寃試以建等物色獨問忠平而二人錯愕不能對朗知其詐乃上言建等無姦専爲忠平所誣疑天下無辜多如此明帝曰卽如是忠平何故引之對曰忠平自知所犯不道故多有虛引冀以自明明帝曰卽如是何不早奏對曰臣恐海內別有發其姦者明帝怒曰吏持兩端促提下捶之左右方引去朗曰願一言而死明帝曰誰與共爲章對曰臣獨作之明帝曰何以不與三府議對曰臣自知當必族滅不敢多污染人明帝曰何故族滅對曰臣考事一年不能窮盡姦狀反爲罪人訟寃故知當族滅然臣所以言者誠冀陛下一覺悟而已臣見考囚在事者咸共言妖惡大故臣子所宜同疾今出之不如入之可無後責是以考一連十考十連百又公卿朝會陛下問以得失皆長跪言舊制大罪禍及九族陛下大恩裁止於身天下幸甚及其歸舍口𨿽不言而仰屋竊嘆莫不知其多寃無敢啎陛下言者臣今所陳誠死無悔明帝意解詔遣朗出後二日車駕自幸洛陽獄錄囚徒理出千餘人時天旱卽大雨馬后亦以楚獄多濫乘間爲帝言之明帝惻然感悟夜起彷徨由是多所降宥任城令汝南袁安遷楚郡太守到郡不入府先往案楚王英獄事理其無明驗者條上出之府丞掾史皆叩頭爭以爲阿附反虜法與同罪不可安曰如有不合太守自當坐之不以相及也遂分別具奏明帝感悟卽報許得出者四百餘家

唐天后盛開告宻之門

垂拱二年太后自徐敬業之反疑天下人多圗己又自以久専國事且內行不正知宗室大臣怨望心不服欲大誅殺以威之乃盛開告宻之門有告宻者臣下不得問皆給驛馬供五品食使詣行在𨿽農夫樵人皆得召見廩於客館所言或稱防則不次除官無實者不問於是四方告宻者蜂起人皆重足屏息有胡人索元禮知太后意因告宻召見擢爲遊擊將軍令案制獄元禮性殘忍推一人必令引數十百人太后數召見賞賜以張其權於是周興來俊臣之徒效之紛紛繼起相與私畜無賴數百人専以告宻爲事欲陷一人輒令數處俱告事狀如一俊臣與司刑評事萬國俊共撰羅織經數千言教其徒网羅無辜織成反狀構造布置皆有支節太后得告宻者輒令元禮等推之競爲訊囚酷法作大枷有定百脈突地吼死豬愁求破家反是實等名號或以椽闗手足而轉之謂之鳳皇曬翅或以物絆其腰引枷向前謂之驢駒防橛或使跪捧枷累甓其上謂之仙人獻果或使立髙木之上引枷尾向後謂之玉女登梯或倒縣石縋其首或以醋灌鼻每得囚輒先陳其械具以示之皆戰栗流汗望風自誣中外畏此數人甚於虎狼麟臺正字陳子昂上疏以爲徐敬業首亂唱禍將息姦源窮其黨與遂使陛下大開詔獄重設嚴刑有迹涉嫌疑辭相逮引莫不窮捕考案至有姦人熒惑乘險相誣糾告疑似冀圖爵賞恐非伐罪弔人之意也伏見諸方告宻囚累百千軰及其窮竟百無一實陛下仁恕又屈法容之遂使姦惡之黨快意相讎睚眥之嫌卽稱有宻一人被訟百人滿獄使者推捕冠蓋如市或謂陛下愛一人而害百人天下喁喁莫知寧所臣聞隋之末代天下猶平煬帝不悟遂使兵部尙書樊子蓋専行屠戮大窮黨與海內豪士無不罹殃遂至殺人如麻流血成澤於是雄傑並起而隋族亡矣夫大獄一起不能無濫寃人吁嗟感傷和气羣生癘疫水旱隨之人旣失業則禍亂之心怵然而生矣古者明王重愼刑罰蓋懼此也昔漢武帝時巫蠱獄起使太子奔走兵交宮闕無辜被害者以千萬數宗廟幾覆賴武帝得壺闗三老書廓然感悟夷江充三族余獄不論天下以安爾古人云前事之不忘後事之師伏願陛下念之太后不聽

周興誣奏魏同

永昌元年初髙宗之世周興以河陽令召見上欲加擢用或奏以非淸流罷之興不知數於明堂俟命諸相皆無言魏同時同平章事謂之曰周明府可去矣興以爲同沮已防之同素與裴炎善時人以其終始不渝謂之耐久朋周興奏誣同言太后老矣不若奉嗣君爲耐久太后怒賜死於家監刑禦史房濟謂同曰丈人何不告宻冀得召見可以自直同嘆曰人殺殺亦復何殊豈能作告宻人邪乃就死

侯思止王義以告宻擢用

天授元年醴泉人侯思止始以賣餅爲業後事髙元禮爲僕素詭譎無賴恆州刺史裴貞杖一判司判司使思止告貞與舒王元名謀反元名坐廢徙和州貞亦族滅擢思止爲遊擊將軍時告宻者往往得五品思止求爲禦史太后曰卿不識字豈堪禦史對曰獬豸何嘗識字但能觸邪耳太后悅卽以爲侍禦史王義素無行嘗從鄰捨乞瓜不與乃告縣官瓜田中有白兔縣官使人搜捕蹂踐瓜田立盡又遊趙貝見閭裏耆老作邑齋遂告以謀反殺二百餘人擢授遊擊將軍時置制獄於麗景門內入是獄者非死不出朝士人人自危相見莫敢交言道路以目或因入朝宻遭掩捕每朝輒與家人訣曰未知復相見否

來俊臣羅告狄仁傑等謀反

長壽元年左臺中丞來俊臣羅告同平章事任知古狄仁傑裴行本司農卿崔宣禮前文昌左丞盧獻禦史中丞魏元忠潞州刺史李嗣眞謀反仁傑對曰大周革命萬物惟新唐室舊臣甘從誅戮反是實俊臣乃少寛之侯思止鞫魏元忠元忠辭气不屈思止怒命倒曵之元忠曰我薄命譬如墜驢足絓於鐙爲所曵耳思止愈怒更曵之元忠曰侯思止汝若須魏元忠頭則截取何必使承反也狄仁傑旣承反有司待報行刑不復嚴備仁傑裂衾帛書寃狀置綿衣中謂王徳壽曰天時方熱請授家人去其綿徳壽許之仁傑子光逺得書持之稱變得召見太后覽之以問俊臣對曰仁傑等苟無事實安肯承反太后使通事舍人周綝往視之俊臣又詐爲仁傑等謝死表使綝奏之樂思晦男未十嵗沒入司農上變得召見太后問狀對曰臣父已死臣家已破但惜陛下法爲俊臣等所弄陛下不信臣言乞擇朝臣之忠淸陛下素所信任者爲反狀以付俊臣無不承反矣太后意稍寤召見仁傑等問曰卿承反何也對曰不承則已死於拷掠矣太后曰何爲作謝死表對曰無之出表示之乃知其詐於是出其七族俊臣與武承嗣等固請誅之太后不許俊臣乃獨稱行本罪尢重請誅之秋官郎中徐有功駮之以爲明主有更生之恩俊臣不能將順虧損恩信殿中侍禦史貴鄕霍獻可宣禮之甥也言於太后曰陛下不殺崔宣禮臣請隕命於前以頭觸殿階血流霑地以示爲人臣不私其親太后皆不聴

武懿宗令思禮廣引朝士

神功元年箕州刺史劉思禮學相人於術士張憬藏憬藏謂思禮當歷箕州位至太師思禮念太師人臣極貴非佐命無以致之乃與洛州錄事參軍綦連耀謀反陰結朝士托相術許人富貴俟其意悅因說以綦連耀有天命公必因之以得富貴鳳閣舍人王勮用思禮爲箕州刺史明堂尉吉頊聞其謀以告來俊臣使上變告之太后使河內王武懿宗推之懿宗令思禮廣引朝士許免其死凡小忤意者皆引之於是思禮引同平章事李元素等凡三十六家皆海內名士窮楚毒以成其獄皆族誅之親舊連坐流竄者千餘人初懿宗寛思禮於外使誣引諸人諸人旣誅然後收思禮思禮始悔之懿宗自天授以來太后數使之鞫獄喜誣陷人時人以爲周來之亞來俊臣欲擅其功復羅告吉頊頊上變得召見僅免俊臣由是復用而頊亦以此得進俊臣黨人羅告司刑府史樊惎謀反誅之惎子訟寃於朝堂無敢理者乃援刀自刳其腹秋官侍郎劉如璿見之竊嘆而泣俊臣奏如璿黨惡逆下獄處以絞刑制流瀼州

姚元崇辧往時寃獄

太后謂侍臣曰頃者周興來俊臣按獄多連引朝臣云其謀反國有常法朕安敢違中間疑其不實使近臣就獄引問得其手狀皆自承服朕不以爲疑自興俊臣死不復聞有反者然則前死者不有寃邪夏官侍郎姚元崇對曰自垂拱以來坐謀反者率皆興等羅織自以爲功陛下使近臣問之近臣亦不自保何敢動揺所問者若有翻覆懼遭慘毒不若速死賴天啟聖心興等伏誅臣以百口爲陛下保自今內外之臣無復反者若防有實狀臣請受知而不告之罪太后悅曰向時宰相皆順成其事陷朕爲淫刑之主聞卿所言深合朕心賜元崇錢千緡時人多爲魏元忠訟寃者太后復召爲肅政中丞元忠前後坐棄市流竄者四嘗侍宴太后問曰卿往者數負謗何也對曰臣猶鹿耳羅織之徒欲得臣肉爲羹臣安所避之

李林甫別置推事院

天寶六載李林甫屢起大獄別置推事院於長安以楊釗有掖廷之親出入禁闥所言多聴乃引以爲援擢爲禦史事有防涉東宮者皆指擿使之奏劾付羅希奭吉溫鞫之釗因得逞其私志所擠陷誅夷者數百家皆釗發之幸太子仁孝謹靜張垍髙力士常保護於明皇前故林甫終不能間也

治獄門

唐崔仁師以一身易十囚之死

貞觀元年靑州有謀反者州縣逮捕支黨收系滿獄詔殿中侍禦史崔仁師覆按之仁師至悉脫去杻械與飲食湯沐寛慰之止坐其魁首十餘人餘皆釋之大理少卿孫伏伽謂仁師曰足下平反者多人情誰不貪生恐見徒侶得免未肯甘心深爲足下憂之仁師曰凡治獄當以平恕爲本豈可自規免罪知其寃而不爲伸邪萬一闇短誤有所縱以一身易十囚之死亦所願也伏伽慙而退及敕使至更訊諸囚皆曰崔公平恕事無枉濫請速就死無一人異辭者

太宗鑑煬帝濫刑

五年太宗嘗與侍臣論獄魏徵曰煬帝時嘗有盜發帝令於士澄捕之少涉疑似皆拷訊取服凡二千餘人帝悉令斬之大理丞張元濟怪其多試尋其狀內五人嘗爲盜餘皆平民竟不敢執奏盡殺之太宗曰此豈惟煬帝無道其臣亦不盡忠君臣如此何得不亡公等宜戒之

人主好寛則寛好急則急

十一年自張蘊古之死法官以出罪爲戒時有失入者又不加罪太宗嘗問大理卿劉徳威曰近日刑网稍宻何也對曰此在主上不在羣臣人主好寛則寛好急則急律文失入減三等失出減五等今失入無辜失出更獲大罪是以吏各自免競就深文非有教使之然畏罪故耳陛下倘一斷以律則此風立變矣太宗悅從之由是斷獄平允

唐卿所處本自無寃

二十三年髙宗問大理卿唐臨系囚之數對曰見囚五十餘人惟二人應死髙宗悅髙宗嘗錄系囚前卿所處者多號呼稱寃臨所處者獨無言髙宗怪問其故因曰唐卿所處本自無寃髙宗嘆息良久日治獄者不當如是耶

狄仁傑奏活死囚

垂拱四年狄仁傑爲豫州刺史時治越王貞黨與當坐者六七百家籍沒者五千口司刑趣使行刑仁傑宻奏彼皆詿誤臣欲顯奏似爲逆人申理知而不言恐乖陛下仁卹之防太后特原之皆流丰州道過寧州寧州父老迎勞之曰我狄使君活汝邪相攜哭於徳政碑下設齋三日而後行

徐有功李日知俱尙平恕

天授元年時法官競爲深酷惟司刑丞徐有功杜景儉獨存平恕被告者皆曰遇來侯必死遇徐杜必生有功初爲蒲州司法以寛爲治不施撲吏相約有犯徐司法杖者眾共斥之迨官滿不杖一人職事亦修累遷司刑丞酷吏所誣構者有功皆爲直之前後所活數十百家嘗廷爭獄事太后厲色詰之左右爲戰栗有功神色不撓爭之彌切太后𨿽好殺知有功正直甚敬憚之司刑丞李日知亦尙平恕少卿胡元禮欲殺一囚日知以爲不可往復數四元禮怒曰元禮不離刑曹此囚終無生理日知曰日知不離刑曹此囚終無死法竟以兩狀列上日知果直

徐有功不敢枉法

道州刺史李行褒兄弟爲酷吏所陷當族秋官郎中徐有功固爭不能得秋官侍郎周興奏有功故出反囚當斬太后𨿽不許亦免有功官然太后雅重有功久之復起爲侍禦史有功伏地流涕固辭曰臣聞鹿走山林而命懸庖廚勢使之然也陛下以臣爲法官臣不敢枉陛下法必死是官矣太后固授之逺近聞者相賀

徐堅乞依法覆奏並擇法官

長壽元年萬年主簿徐堅上疏以爲書有五聴之道令著三覆之奏竊見比有敕推按反者令使者得實卽行斬決人命至重死不再生萬一懷枉吞聲赤族豈不痛哉此不足肅姦逆而明典刑適所以長威福而生疑懼臣望絕此處分依法覆奏又法官之任宜加簡擇有用法寛平爲百姓所稱者願親而任之有處事深酷不允人望者願疎而退之

朱敬則周矩諫天后

太后自垂拱以來任用酷吏先誅唐宗室貴戚數百人次及大臣數百家其刺史郎將以下不可勝數每除一官戶婢竊相謂曰朴又來矣不旬月輒遭掩捕族誅右補闕朱敬則以太后本任威刑以禁異議今旣革命眾心已定宜省刑尙寛乃上疏以爲自文明艸昧天地屯防三叔流言四凶構難不設鉤距無以應天順人不切刑名不可摧姦息暴故置神器開告端曲直之影必呈包藏之心盡露神道助直無罪不除蒼生晏然紫宸易主然而急趣無善迹促柱少和聲向時之妙策乃當今之芻狗也伏願覽秦漢之得失考時事之合宜審糟粕之可遺覺蘧廬之須毀去萋菲之牙角頓姦險之鋒芒窒羅織之源掃朋黨之迹使天下蒼生坦然大悅豈不樂哉太后善之賜帛二百段侍禦史周矩上疏曰推劾之吏皆相矜以虐泥耳籠頭枷研楔轂折膺籖爪懸發薫耳號曰獄持或累日節食連宵緩問晝夜揺撼使不得眠號曰宿囚此等旣非木石且救目前茍求賖死臣竊聴輿議皆稱天下太平何苦須反但不勝楚毒自誣耳願陛下察之今滿朝側息不安皆以爲陛下朝與之宻夕與之讎不可保也周用仁而昌秦用刑而亡願陛下緩刑用仁天下幸甚太后頗采其言制獄稍衰

徐有功以失出獲罪

二年是時告宻者皆誘人奴婢告其主以求功賞竇徳妃父孝諶爲潤州刺史有奴妄爲妖異以恐徳妃母龎氏龎氏懼奴請夜祠禱解因發其事下監察禦史薛季昶按之季昶誣奏以爲與徳妃同祝詛先涕泣不自勝乃言曰龎氏所爲臣子所不忍道龎氏當斬其子希瑊詣侍禦史徐有功訟寃有功諜所司停刑上奏論之以爲無罪季昶奏有功阿黨惡逆請付法法司處有功罪當絞令史以白有功有功嘆曰豈我獨死諸人永不死邪旣食掩扇而寢人以有功茍自彊必內憂懼宻伺之方熟寢太后召有功迎謂曰卿比按獄失出何多對曰失出人臣之小過好生聖人之大徳太后黙然由是龎氏得減死與其三子皆流嶺南孝諶貶羅州司馬有功亦除名

張釋之處其易徐有功處其難

萬嵗通天元年太后思徐有功用法平擢拜殿中侍禦史逺近聞者無不相賀鹿城主簿潘好禮著論稱有功蹈道依仁固守誠節不以貴賤死生易其操履設客問曰徐公於今誰與爲比主人曰四海至廣人物至多若所聞見則一人而已當於古人中求之客曰何如張釋之主人曰釋之所行者甚易徐公所行者甚難難易之間優劣見矣張公逢漢文之時天下無事至如盜髙廟玉環及渭橋驚馬守法而已豈不易哉徐公逢革命之秋屬惟新之運唐朝遺老或包藏禍心使人主有疑如周興來俊臣乃堯年之四凶也崇飾惡言以誣盛徳而徐公守死善道深相明白幾陷囹圄數掛网羅此吾子所聞豈不難哉客曰使爲司刑卿乃得展其才矣主人曰吾子徒見徐公用法平允謂可置司刑僕覩其人方寸之地何所不容若其用之何事不可豈直司刑而已哉

宋璟請推按韋月將

神龍二年處士韋月將上書告武三思潛通宮掖必爲逆亂中宗大怒命斬之黃門侍郎宋璟奏請推按中宗益怒不及整巾屣履出側門謂璟曰朕謂已斬乃猶未邪命趨斬之璟曰人言中宮私於三思陛下不問而誅之臣恐天下必有竊議固請按之中宗不許璟曰必欲斬月將請先斬臣不然臣終不敢奉詔中宗怒少解蘇珦徐堅尹思貞皆以爲方夏行戮有違時令中宗乃命與杖流嶺南過秋分一日平曉廣州都督周仁軌斬之禦史天夫李承嘉附武三思詆尹思貞於朝思貞曰公附會姦臣將圗不軌先除忠臣邪承嘉怒劾奏思貞出爲靑州刺史或謂思貞曰公平日訥於言及廷折承嘉何其敏邪思貞曰物不能鳴者激之則鳴承嘉恃威權相陵僕義不受屈亦不知言之從何而至也武三思惡宋璟出之

明皇思徐有功用法平直

開元二年明皇思徐有功用法平直以其子惀爲恭陵令竇孝諶之子光祿卿希瑊等請以己官爵讓惀以報其徳由是惀累遷申王府司馬

李朝奏免裴景仙死

十年武彊令裴景仙坐贜五千匹事覺亡命明皇怒命集眾斬之大理卿李朝奏景仙贜皆乞取罪不至死又其曽祖寂有建義大功載初中以非罪破家惟景仙獨存今爲承嫡宜宥其死投之荒逺其辭略曰十代宥賢功實宜錄一門絕祀情或可哀制令杖殺朝又奏曰生殺之柄人主得専輕重有條臣下當守今若乞取得罪便處斬刑後有枉法當科欲加何辟所以爲國惜法期守律文非敢以法隨人曲矜仙命又曰若寂勲都棄仙罪特加則叔向之賢何足稱者若敖之不其餒而明皇乃許之杖景仙一百流嶺南惡處

李林甫用羅鉗吉网

天寶四載李適之與李林甫爭權有隙適之領兵部尙書林甫使人發兵部銓曹姦利事收吏付京兆與禦史對鞫之數日竟不得其情京兆尹蕭炅使法曹吉溫鞫之溫入院先取二重囚訊之或杖或壓號呼之聲所不忍聞皆曰茍存餘生乞紙盡答其部吏素聞溫之慘酷引入皆自誣服無敢違溫意者頃刻而獄成驗囚無榜掠之迹及林甫欲除不附己者求治獄吏炅薦溫於林甫林甫得之大喜溫常曰若遇知己南山白額虎不足縛也時又有羅希奭爲吏深刻林甫引之自禦史臺主簿再遷殿中侍禦史二人皆隨林甫所欲深淺鍜鏈成獄無能自脫者時人謂之羅鉗吉网

馬植言赦宥太寛

大中元年宣宗以旱故命同平章事盧商與禦史中丞封敖疎理京城系囚大理卿馬植奏稱盧商等務行寛宥凡抵極法者一切免死彼官典犯贓及故殺人平日大赦所不免今因疎理而原之使貪吏無所懲畏死者衘寃無告恐非所以消旱災致和气也昔周饑克殷而年丰衞旱討邢而雨降是則誅罪戮姦式合天意雪寃決滯乃副聖心也乞再加裁定詔兩省五品以上議之左諫議大夫張鷺等上言陛下以旱理系囚慮有寃滯今所原死罪無寃可雪恐凶險僥幸之徒常思水旱爲災宜如馬植所奏詔從之皆論如法

後周世宗錄囚如神

顯徳二年世宗親錄囚於內苑有汝州民馬遇父及弟爲吏所寃死屢經覆按不能自伸世宗臨問始得其實人以爲神由是諸長吏無不親察獄訟

濫刑門

司馬溫公論漢宣帝濫趙蓋韓楊之誅

以孝宣之明魏相丙吉爲丞相於定國爲廷尉而趙蓋韓楊之死皆不厭眾心惜哉其爲善政之累大矣周官司寇之法有議賢議能若廣漢延壽之治民可不謂能乎寛饒惲之剛直可不謂賢乎然則𨿽有死罪猶將宥之況罪不足以死乎揚子以韓馮翊之愬蕭爲臣之自失夫所以使延壽犯上者望之激之也上不之察而延壽獨防其辜不亦甚哉

晉元帝濫殺淳於伯

建興四年丞相睿聞長安不守出師露次躬擐甲冑移檄四方刻日北徵以漕運稽期斬督運令史淳於伯刑者以刀拭柱血逆流上至柱末二丈餘而下觀者咸以爲寃丞相司直劉隗上言伯罪不至死請免從事中郎周莚等官於是右將軍王導等上疏引咎請解職睿曰政刑失中皆吾闇塞所致一無所問

前秦苻生不肯禳災

晉穆帝永和十二年六月秦主生下詔曰朕嗣統已來有何不善而謗讟之音扇滿天下殺不過千而謂之殘虐行者比肩未足爲希方當峻刑極罰復如朕何自去春以來潼關之西至於長安虎狼爲暴晝則斷道夜則發屋不食六畜専務食人凡殺七百餘人民廢耕桑相聚邑居而爲害不息秦羣臣奏請禳災生曰野獸饑則食人飽當自止何禳之有且天豈不愛民哉正以犯罪者多故助朕殺之耳

苻生濫殺

升平元年秦主生夢大魚食蒲又長安謡曰東海大魚化爲龍男皆爲王女爲公生乃誅太師錄尙書事廣寧公魚遵並其七子十孫生飲酒無晝夜乘醉多所殺戮自以眇目諱言殘缺偏只少無不具之誤犯而死者不可勝數嘗問左右曰自吾臨天下汝外間何所聞或對曰聖明宰世賞罰明當天下惟歌太平怒曰汝媚我也引而斬之他日又問或對曰陛下刑罰防過又怒曰汝謗我也亦斬之勲舊親戚誅之殆盡羣臣得保一日如度十年太史令康權言於生曰昨夜三月並出孛星入太防連東井自去月上旬沈陰不雨以至於今將有下人謀上之禍生怒以爲妖言撲殺之東海王堅率兵廢爲越王

齊髙宗戒東昏侯

永元元年初髙宗臨殂以隆昌事戒帝曰作事不可在人後故帝數與近習謀誅大臣皆發於倉猝決意無疑於是大臣人人莫能自保

梁武帝溺於慈愛

大同十一年上惇尙文雅疎簡刑法自公卿大臣咸不以鞫獄爲意又専精佛戒每斷重罪則終日不懌或謀反逆事覺亦泣而宥之由是王侯益橫或白晝殺人於都街或暮夜公行剽掠有罪亡命者匿於王家有司不敢搜捕上深知其獘而溺於慈愛不能禁也

北齊顯祖殘忍

陳髙祖永定二年北齊顯祖性殘忍有司訊囚莫不嚴酷或燒犁耳使立其上或燒車釭使以臂貫之旣不勝苦皆至誣伏惟三公郎中武彊蘇瓊歷職中外所至皆以寛平爲治時趙州及淸河屢有人告謀反者前後皆付瓊推檢事多申雪尙書崔昂謂瓊曰若欲立功名當更思余理數雪反逆身命何輕瓊正色曰所雪者寃枉耳不縱反逆也昂大慙

聴太史之奏殺諸元

三年齊太史奏今年當除舊布新齊主問於特進彭城公元韶曰漢光武何故中興對曰爲誅諸劉不盡於是齊主悉殺諸元以厭之誅始平公元世哲等二十五家囚韶等十九家韶幽於地牢絕食防衣袖而死

盡殺諸元

齊顯祖將如晉陽乃盡誅諸元或祖父爲王或身嘗貴顯皆斬於東市其嬰兒投於空中承之以矟前後死者凡七百二十一人悉棄屍漳水剖魚者往往得人爪甲鄴下爲之久不食魚使元黃頭與諸囚自金鳳臺各乘紙鴟以飛黃頭獨能至紫陌乃墮仍付禦史中丞畢義云餓殺之惟元蠻元文遙等數家獲免定襄令元景安欲請攺姓髙氏其從兄景皓曰安有棄其本宗而從人之姓者乎丈夫寧可玉碎何能瓦全景安以其言白帝帝收景皓誅之賜景安姓髙氏

周宣帝殺王軌等

陳宣帝大建十一年周主從容問鄭譯曰我腳杖痕誰所爲也對曰事由烏丸軌宇文孝伯因言軌捋須事帝使內史杜慶信就州殺軌元巖不肯署詔禦正中大夫顏之儀切諫帝不聴巖進繼之脫巾頓顙三拜三進帝曰汝欲黨烏丸軌邪巖曰臣非黨軌正恐濫誅失天下之望帝怒使閹豎搏其面軌遂死巖亦廢於家逺近知與不知皆爲軌流涕周主之爲太子也上柱國尉遲運爲宮正數進諫不用又與王軌宇文孝伯宇文神舉皆爲髙祖所親待太子疑其同毀己他日帝托以齊王憲事讓孝伯曰公知齊王謀反何以不言對曰臣知齊王忠於社稷爲羣小所譖言必不用所以不言且先帝付囑防臣惟令輔導陛下今諫而不從實負顧托以此爲罪是所甘心帝大慙俯首不語命將出賜死於家時宇文神舉爲並州刺史帝遣使就州酖殺之尉遲運至秦州亦以憂死

隋煬帝誅髙熲等

大業三年帝欲誇示突厥令宇文愷爲大帳其下可坐數千人遂禦大帳備儀衞宴啟民及其部落作防樂諸胡駭悅帝賜啟民贊拜不名位在諸侯王上又詔發丁男百餘萬築長城蘇威諫帝不聴又徵防樂太常卿髙熲諫不聼退謂太常丞李懿曰周天元以好樂而亡殷鑑不逺安可復爾熲又以帝遇啟民過厚謂太府卿何稠曰此虜頗知中國虛實山川險易恐爲後患又謂觀王雄曰近日朝廷殊無綱紀禮部尙書宇文防私謂熲曰天元之侈以今方之不亦甚乎又言長城之役幸非急務光祿大夫賀若弼亦私議宴可汗太侈並爲人所奏帝以爲誹謗朝政髙熲宇文防賀若弼皆坐誅熲諸子徙邊弼妻子沒官爲奴婢事連蘇威亦坐免官熲有文武大略明達世務執政將二十年朝野推服及死天下莫不傷之

唐太宗斬盧祖尙

貞觀二年交州都督遂安公壽以貪得罪上以瀛州刺史盧祖尙才兼文武亷平公直徵入朝諭以交趾久不得人須卿鎭撫祖尙拜謝而出旣而悔之辭以舊疾上遣杜如晦等諭防曰匹夫猶惇然諾柰何旣許朕而復悔之祖尙固辭戊子上復引見諭之祖尙固執不可上大怒曰我使人不行何以爲政命斬於朝堂尋悔之他日與侍臣論齊文宣帝何如人魏徵對曰文宣狂暴然人與之爭事理屈則從之有前靑州長史魏愷使於梁還除光州長史不肯行楊遵彥奏之文宣怒召而責之愷曰臣先任大州長史使還有勞無過更得小州此臣所以不行也文宣顧謂遵彥曰其言有理卿赦之此其所長也上曰然向者盧祖尙𨿽失人臣之義朕殺之亦爲太暴由此言之不如文宣矣命復其官防

斬張蘊古

五年河內人李好徳得心疾妄爲妖言詔按其事大理丞張蘊古奏好徳被疾有徵法不當坐治書侍禦史權萬紀劾奏蘊古貫在相州好徳之兄厚徳爲其刺史情在阿縱按事不實上怒命斬之於市旣而悔之因詔自今有死罪𨿽令卽決仍三覆奏乃行刑

陳子昂論獄官急刑

永昌元年右衞冑曹參軍陳子昂上疏以爲周頌成康漢稱文景皆以能措刑故也今陛下之政𨿽盡善矣然比者大獄增多逆徒滋廣愚臣頑昧初謂皆實乃去月十五日陛下特察系囚李珍等無罪百僚慶悅皆賀聖明臣乃知亦有無罪之人掛於疎网者陛下務在寛典獄官務在急刑又九月二十一日敕免楚金等死初有風雨變爲景云臣聞陰慘者刑也陽舒者徳也聖人法天天亦助聖天意如此陛下豈可不承順之哉今又陰雨臣恐過在獄官凡系獄之囚陛下何不悉召見之自詰其罪罪有實者顯示明刑濫者嚴懲獄吏使天下咸服人知政刑豈非至徳克明哉

周興羅告

天授元年武承嗣使周興羅告隋州刺史澤王上金舒州刺史許王素節謀反徵詣行在素節發舒州聞遭喪哭者嘆曰病死何可得乃更哭邪至龍門縊殺之上金自殺悉誅其諸子及支黨

武后誅唐之宗室殆盡

八月甲寅殺太子少保納言裴居道癸亥殺尙書左丞張行亷辛未殺南安王頴等宗室十二人鞭殺故太子賢二子唐之宗室於是殆盡矣其幼弱存者亦流嶺南又誅其親黨數百家惟千金長公主以巧媚得全自請爲太后女仍攺姓武氏太后愛之更號延安大長公主

李嗣眞論酷吏縱橫

二年禦史中丞李嗣眞以酷吏縱橫上疏以爲今告事紛紜虛多實少恐有凶慝陰謀離間陛下君臣古者獄成公卿參聴王必三宥然後行刑比日獄官單車奉使推鞫旣定法家依斷不令重推或臨時専決不復聞奏如此則權由臣下非審愼之法儻有寃濫何由可知況以九品之官専命推覆操殺生之柄竊人主之威案覆旣不在秋官省審復不由門下國之利器輕以假人恐爲社稷之禍太后不聴

周興來俊臣索元禮競爲暴刻

或告周興與丘神勣通謀太后命來俊臣鞫之俊臣與興方推事對食謂興曰囚多不承當爲何法興曰此甚易耳取大甕以炭四周炙之令囚入中何事不承俊臣乃索大甕火圍如興法因起謂興曰有內狀推兄請兄入此甕興惶恐叩頭服罪法當死太后原之流興嶺南在道爲仇家所殺興與索元禮來俊臣競爲暴刻興元禮所殺各數千人俊臣所破千餘家元禮殘酷尢甚太后亦殺之以慰人望

來俊臣殺云嗣

九月乙亥殺岐州刺史云嗣來俊臣鞫之不問一欵先斷其首乃僞立案奏之其殺張防勗亦然敕防皆依海內鉗口

羅織之黨不振

長壽元年太后自垂拱以來任用酷吏先誅唐宗室貴戚數百人次及大臣數百家其刺史郎將以下不可勝數每除一官戶婢竊相謂曰朴又來矣不旬月輒遭掩捕族誅監察禦史嚴善思公直敢言時告宻者不可勝數太后亦厭其煩命善思按問引虛伏罪者八百五十餘人羅織之黨爲之不振

獄持宿囚之號

侍禦史周矩上疏曰推劾之吏皆相矜以虐泥耳籠頭枷研楔轂折膺籖懸髮薫耳號曰獄持或累日節食連宵緩問晝夜揺撼使不得眠號曰宿囚此等旣非木石且救目前茍求賖死臣竊聼輿議皆稱天下太平何苦須反豈被告者盡是英雄欲求帝王耶但不勝楚毒自誣耳願陛下察之太后頗采其言制獄稍衰

安金藏剖心

二年前尙方監裴匪躬內常侍範云仙坐私謁皇嗣腰斬於市自是公卿以下皆不得見又有告皇嗣潛有異謀者太后命來俊臣鞫其左右左右不勝楚毒皆欲自誣太常工人安金藏大呼謂俊臣曰公旣不信金藏之言請剖心以明皇嗣不反卽引佩刀自剖其胸五藏皆出流血被地太后聞之令轝入宮中使醫內五藏以桑皮綫縫之傅以藥經宿始蘇太后親臨視之嘆曰吾有子不能自明使汝至此卽命俊臣停推睿宗由是得免

仇家爭噉來俊臣肉

神功元年來俊臣倚勢貪淫前後羅織誅人不可勝計自宰相以下籍其姓名而取之自言才比石勒欲羅告武氏諸王及太平公主又欲誣皇嗣及廬陵王與南北牙同反冀因此盜國權河東人衞遂忠告之諸武及太平公主恐懼共發其罪系獄有司處以極刑太后欲赦之奏上三日不出太后遊苑中吉頊執轡太后問以外事對曰外人惟怪來俊臣奏不下太后曰俊臣有功於國朕方思之頊曰俊臣聚結不逞誣構良善贓賄如山寃魂塞路國之賊也何足惜哉太后乃下其奏俊臣棄市仇家爭噉俊臣之肉斯須而盡抉眼剝面披腹出心騰蹋成泥太后知天下惡之乃下制數其罪惡且曰宜加赤族之誅以雪蒼生之憤可準法籍沒其家士民皆賀於路曰自今眠者皆始帖席矣

武三思殺五王

神龍二年武三思陰令人疏皇后穢行牓於天津橋請加廢黜中宗大怒命李承嘉窮覈其事承嘉奏言敬暉桓彥範張柬之袁恕已崔暐使人爲之𨿽云廢後實謀大逆請族誅之三思又使安樂公主譖之於內侍禦史鄭愔言之於外中宗命法司結竟中宗以暉等嘗賜鐵劵許以不死乃長流暉於瓊州彥範於瀼州柬之於瀧州恕已於環州暉於古州子弟年十六以上皆流嶺外三思又諷太子上表請夷暉等三族中宗不許崔湜說三思曰暉等異日北歸終爲後患不如遣使矯制殺之三思問誰可使者湜薦大理正周利用乃以利用攝右臺侍禦史奉使嶺外比至柬之暐已死遇彥範於貴州令左右縛之曳於竹槎之上肉盡至骨然後杖殺得暉冎而殺之恕已素服黃金利用逼之使飲野葛汁盡數升不死不勝毒憤掊地爪甲殆盡乃捶殺之三思旣殺五王權傾人主常言我不知代間何者謂之善人何者謂之惡人但於我善者則爲善人於我惡者則爲惡人耳時宗楚客宗晉卿紀處訥甘元柬皆爲三思羽翼周利用冉祖雍李俊光宋之遜姚紹之皆爲三思耳目時人謂之五狗

程行湛請禁錮酷吏子孫

開元十三年禦史大夫程行湛奏周朝酷吏來俊臣等二十三人情狀尢重子孫請皆禁錮傅遊藝等四人差輕子孫不聽近任從之

陸贄諫殺竇參

貞元九年初竇參惡李巽出爲常州刺史及參貶郴州巽爲湖南觀察使汴州節度使劉士寧遺參絹五十匹巽奏參交結藩鎭上大怒欲殺參陸贄以爲參罪不至死上乃止旣而復遣中使謂贄曰參交結中外其意難測社稷事重卿速進文書處分贄上言參朝廷大臣誅之不可無名昔劉晏之死罪不明白至使眾議爲之憤邑叛臣得以爲辭參貪縱之罪天下共知至於潛懷異圗事迹曖昧若不推鞫遽加重辟駭動不細三月更貶參驩州司馬男女皆配流上又命理其親黨贄奏罪有首從法有重輕參旣防宥親黨亦應末減況參得罪之初私黨並已連坐人心久定請更不問從之上又欲籍其家貲贄曰在法反逆者盡沒其財髒污者止徵所犯皆須結正施刑然後收籍今罪法未詳陛下已存恵貸若簿錄其家恐以財傷義時宦官左右恨參尢深謗毀不已參未至驩州竟賜死於路竇申杖殺貨財奴婢悉傳送京師

宦官深怨李訓等

太和九年十二月庚辰文宗問宰相坊市安未李石對曰漸安然比日寒冽特甚蓋刑殺太過所致鄭覃曰罪人周親前已皆死其餘殆不足問時宦者深怨李訓等凡與之有瓜葛親或蹔防奬引者誅貶不已故二相言之

令狐楚請王涯等家族

開成元年左僕射令狐楚從容奏王涯等旣伏辜其家夷滅遺骸棄捐請官爲收以順陽和之气文宗慘然久之命京兆收葬涯等十一人於城西各賜衣一襲仇士良潛使人發之棄骨於渭水

李徳裕諫武宗誅宰相

會昌元年初知樞宻劉逸薛季稜有寵於文宗武宗之立非二人及宰相意故楊嗣復李玨皆爲觀察使賜逸季稜死遣中使就潭桂州誅嗣復及玨戶部尙書杜悰奔馬見李徳裕曰天子年少新卽位玆事不宜手滑徳裕入奏以爲徳宗疑劉晏動揺東宮而殺之中外咸以爲寃兩河不臣者由玆恐懼得以爲辭徳宗後悔錄其子孫文宗疑宋申錫交通藩邸竄謫至死旣而追悔爲之出涕嗣復玨等若有罪惡乞更加重貶必不可容亦當先行訊鞫俟罪狀著白誅之未晚願開延英賜對至晡時開延英召徳裕等入徳裕等泣涕極言陛下宜重愼此舉毋致後悔武宗召升坐嘆曰朕嗣位之際宰相何嘗比數李玨季稜志在陳王嗣復逸志在安王陳王猶是文宗遺意安王則専附楊妃嗣復仍與妃書云姑何不效則天臨朝向使安王得志朕那復有今日徳裕等曰玆事曖昧虛實難知武宗曰楊妃嘗有疾文宗聴其弟思入侍月餘以此得通意指朕細詢內人情狀皎然非虛也遂追還二使更貶嗣復等爲嶺南刺史

李徳裕處吳湘死

五年淮南節度使李紳按江都今吳湘盜用程糧錢彊娶所部百姓顏悅女估其資裝爲贓罪當死湘武陵之兄子也李徳裕素惡武陵議者多言其寃諫官請覆按詔遣崔元藻李稠覆之還言湘盜程糧錢有實顏悅本衢州人嘗爲靑州牙推妻亦士族與前獄異徳裕以爲無與奪貶元藻等不復更推亦不付法司詳斷卽如紳奏處湘死諫議大夫栁仲郢敬晦皆上疏爭之不納

崔元藻列吳湘寃狀

大中元年前永寧尉吳汝納訟其弟湘罪不至死李紳與李徳裕相表裏欺罔武宗枉殺臣弟乞召江州司戶崔元藻等對辧敕禦史臺鞫實以聞禦史臺奏據崔元藻所列吳湘寃狀如吳納之言遂貶李徳裕爲潮州司馬

懿宗殺翰林醫官

咸通十一年同昌公主薨上痛悼不已殺翰林醫官韓宗劭等二十餘人悉收捕其親族三百餘人系京兆獄平章事劉瞻召諫官使言之諫官莫敢言者乃自上言以爲修短之期人之定分昨公主有疾深軫聖慈宗劭等診療之時惟求疾愈備施方術非不盡心而禍福難移竟成差跌原其情狀亦可哀矜而械系老幼三百餘人道路嗟嘆柰何以達理知命之君涉肆暴不明之謗願少回聖慮寛釋系者上覽疏不悅瞻又與京兆尹溫璋力諫於上前上大怒叱出之

杖殺韋殷裕

十三年國子司業韋殷裕詣閤門告郭淑妃弟敬述陰事上大怒杖殺殷裕籍沒其家閤門使田獻銛奪紫攺橋陵使以其受殷裕狀故也殷裕妻父崔元應妻從兄崔沆季父君卿皆貶嶺南官杜裔休坐與殷裕善亦貶端州司戶

栁璨李振勸朱全忠盡去衣冠

天祐二年彗星長竟天占者曰君臣俱災宜誅殺以應之璨因疏其素所不快者於全忠曰此曹皆聚徒橫議怨望腹非宜以之塞災異李振亦言於全忠曰朝廷所以不理良由衣冠浮薄之徒紊亂綱紀且王欲圗大事此曹皆朝廷之難制者也不若盡去之全忠以爲然遂貶獨狐損裴樞崔逺等七人自余或門冑髙華或科第自進居三省臺閣以名檢自處聲迹稍著者皆指以爲浮薄貶逐無虛日搢紳爲之一空敕裴樞獨孤損崔逺陸扆王溥趙崇王贊等並所在賜自盡時全忠聚樞等及朝士貶官者三十餘人於白馬驛一夕盡殺之投屍於河初李振屢舉進士竟不中第故深疾搢紳之士言於全忠曰此輩嘗自謂淸流宜投之黃河使爲濁流全忠笑而從之振每自汴至洛朝臣必有竄逐者時人謂之鴟梟全忠嘗與僚佐及遊客坐於大栁之下全忠獨言曰此木宜爲車轂有遊客數人起應曰宜爲車轂全忠勃然厲聲曰書生輩好順口玩人皆此也車轂須用夾楡栁木豈可爲之顧左右曰尙何待左右數十人捽言宜爲車轂者悉撲殺之

趙王鎔子昭祚好殺召亂

梁均王龍徳元年趙王旣殺李規李藹委政於其子昭祚昭祚性驕愎旣得大權向時附規者皆族之規部兵五百人欲逃聚泣偶語未知所之王徳明素蓄異志因其聚而激之曰王命我盡阬爾曹吾念爾曹無罪並命欲從王命則不忍不然又獲罪於王柰何眾皆感泣相與飲酒而謀之卽逾城入趙王方焚香受籙二人斷其首而出因焚府第盡滅王氏之族獨置昭祚之妻普寧公主以自托於梁

王衍一行並從殺戮

天成元年景進等言於莊宗曰魏王未至康延孝初平西南猶未安王衍族黨不少聞車駕東徵恐其爲變不若除之帝乃遣中使向延嗣賫敕往誅之敕曰王衍一行並從殺戮已印畫樞宻使張居翰覆視就殿柱揩去行字攺爲家字由是蜀百官及衍僕役獲免者千餘人延嗣至長安盡殺衍宗族於秦川驛衍母徐氏且死呼曰吾兒以一國迎降不免族誅信義俱棄吾知汝行亦受禍矣

安重誨除任圜

二年任圜請致仕居磁州許之十月明宗如汴州或謂安重誨曰失職在外之人乘賊未破或能爲患不如除之重誨以爲然奏遣使賜任圜死端明殿學士趙鳳哭謂重誨曰任圜義士安肯爲逆公濫刑如此何以贊國使者至磁州圜聚其族酣飲然後死神情不撓

閩薛文傑誣殺吳勗

後唐明宗長興四年閩主好神巫盛韜等皆有寵薛文傑言於閩主曰陛下左右多姦臣非質諸神不能知也閩主從之文傑惡吳勗勗有疾文傑省之曰主上以公久疾欲罷公近宻僕言公但小苦頭痛耳或遣使來問愼勿以他疾對也勗許諾明日文傑使韜言於閩主曰適見北廟崇順王訊吳勗謀反以銅釘釘其腦閩主以告文傑文傑曰未可信也宜遣使問之果以頭痛對卽收下獄遣文傑及獄吏雜治之勗自誣服並其妻子誅之由是國人益怒

閩主欲杖中丞劉贊

後晉天福八年閩主曦嫁其女取班簿閱視之朝士有不賀者十二人皆杖之於朝堂以禦史中丞劉贊不舉劾亦將杖之贊義不受辱欲自殺諫議大夫鄭元弼諫曰古者刑不上大夫中丞儀刑百僚豈宜加之箠楚曦正色曰卿欲效魏徵耶元弼曰臣以陛下爲唐太宗故敢效魏徵曦怒稍解乃釋贊贊竟以憂卒

後周世宗殺孟漢卿

顯徳元年左羽林大將軍孟漢卿坐納槁稅場官擾民多取耗余賜死有司奏漢卿罪不至死上曰朕知之欲以懲眾耳

通鑑總卷十三上﹤史部﹐史鈔類﹐通鑑總類﹥

欽定四庫全書

通鑑總卷十三下

宋沈樞撰刑法門

漢張釋之請輕犯蹕之罪

前三年釋之爲廷尉文帝行出中渭橋有一人從橋下走乘輿馬驚於是使騎捕之屬廷尉釋之奏當此人犯蹕當罰金上怒曰此人親驚吾馬馬賴和柔令它馬固不敗傷我乎而廷尉乃當之罰金釋之曰法者天下公共也今法如是更重之是法不信於民也且方其時上使使誅之則已今已下廷尉廷尉天下之平也壹傾天下用法皆爲之輕重民安所錯其手足惟陛下察之上良久曰廷尉當是也

請輕盜髙廟玉環者之罪

人有盜髙廟坐前玉環得帝怒下廷尉治釋之按盜宗廟服禦物者爲奏當棄市上大怒曰人無道乃盜先帝器吾屬廷尉者欲致之族而君以法奏之非吾所以共承宗廟意也釋之免冠頓首謝曰法如是足也且罪等然以逆順爲差今盜宗廟器而族之有如萬分一假令愚民取長陵一抔土陛下且何以加其法乎帝乃白太后許之

張湯請誅伍被莊助

元狩元年十一月淮南王安自剄殺王后荼太子遷諸所與謀反者皆族武帝以伍被雅辭多引漢之美欲勿誅廷尉湯曰被首爲王畫反計罪不可赦乃誅被侍中莊助素與淮南王相結交私論議王厚賂遺助上薄其罪欲勿誅張湯爭以爲助出入禁門腹心之臣而外與諸侯交私如此不誅後不可治助竟棄市

武帝不赦隆慮公主子

後元二年帝聰明能斷善用人行法無所假貸隆慮公主子昭平君尙帝女夷安公主隆慮主病困以金千斤錢千萬爲昭平君豫贖死罪上許之隆慮主卒昭平君日驕醉殺主傅系獄廷尉以公主子上請左右人人爲言前又入贖陛下許之上曰吾弟老有是一子死以屬我於是爲之垂涕嘆息良久曰法令者先帝所造也用弟故而誣先帝之法吾何面目入髙廟乎又下負萬民乃可其奏哀不能自止左右盡悲待詔東方朔前上壽曰臣聞聖王爲政賞不避仇讎誅不擇骨肉書曰不偏不黨王道蕩蕩此二者五帝所重三王所難也陛下行之天下幸甚臣朔奉觴昧死再拜上萬嵗壽

雋不疑多所平反

始元元年八月雋不疑爲京兆尹吏民敬其威信每行縣錄囚徒還其母輒問不疑有所平反活幾何人卽不疑多有所平反母喜笑異於他時或無所出母怒爲不食故不疑爲吏嚴而不殘

路溫舒言獄吏之酷

地節三年冬初孝武之世徵發煩數百姓貧耗窮民犯汝姦宄不勝於是使張湯趙禹之屬條定法令作見知故縱監臨部主之法緩深故之罪急縱出之誅其後姦猾巧法轉相比況禁罔寖宻律令煩苛文書盈於幾閣典者不能徧睹是以郡國承用者駮或罪同而論異姦吏因緣爲市所欲活則傅生議所欲陷則予死比議者咸寃傷之廷尉史鉅鹿路溫舒上書曰秦有十失其一尙存治獄之吏是也夫獄者天下之大命也死者不可復生絕者不可復屬今治獄吏上下相以刻爲明深者獲公名平者多後患故治獄之吏皆欲人死非憎人也自安之道在人之死夫人情安則樂生痛則思死囚人不勝痛則飾辭以示之吏治者利其然則指導以明之上奏畏郤則鍜鏈而周內之蓋奏當之成𨿽陶聴之猶以爲死有餘辜何則成練者眾文致之罪明也故俗語曰畫地爲獄議不入刻木爲吏期不對此皆疾吏之風悲痛之辭也惟陛下省法制寛刑罰則太平之風可興於世上善其言十二月詔曰間者吏用法巧文寖深是朕之不徳也夫決獄不當使有罪興邪不辜防戮父子悲恨朕甚傷之今遣廷史與郡鞫獄任輕祿薄其爲置廷尉平秩六百石員四人其務平之以稱朕意於是每季秋後請讞時上常幸宣室齋居而決事獄刑號爲平矣

鄭昌請定律令

涿郡太守鄭昌上疏言今明主躬垂明聴𨿽不置廷平獄將自正若開後嗣不若刪定律令律令一定愚民知所避姦吏無所弄矣今不正其本而置廷平以理其末政衰聴怠則廷平將召權而爲亂首矣

宣帝下詔戒用法析律不平

元康二年五月詔曰獄者萬民之命能使生者不怨死者不恨則可謂文吏矣今則不然用法或持巧心析律貳端深淺不平奏不如實上亦亡由知四方黎民將何仰哉二千石各察官屬勿用此人吏或擅興徭役飾廚稱過使客越職逾法以取名譽猶踐薄冰以待白日豈不殆哉今天下頗被疾疫之災朕甚湣之其令郡國被災甚者毋出今年租賦

郭躬奏罷重文四十一條

元和三年章帝以潁川郭躬爲廷尉決獄斷刑多依矜恕條諸重文可從輕者四十一奏之事皆施行

崔挺諫北魏文帝除連坐之制

齊髙宗建武二年魏主以有罪徙邊者多逋亡乃制一人逋亡闔門充役崔挺上書諫曰天下善人少惡人多若一人有罪延及闔門則司馬牛受桓魋之罰栁下恵嬰盜跖之誅豈不哀哉帝善之遂除其制

北齊王晞諫肅宗斬人於殿廷

陳文帝天定元年十二月丙午齊主還晉陽斬人於前問土晞曰是人應死不晞曰應死但恨死不得其地耳臣聞刑人於市與眾棄之殿廷非行戮之所帝攺容謝曰自今當爲王公攺之

隋文帝濫殺

開皇十七年二月帝以所在屬官不敬憚其上事難克舉三月壬辰詔諸司論屬官罪有律輕情重者聴於律外斟酌決杖帝以盜賊繁多命盜一錢以上皆棄市或三人共盜一事發卽死於是行旅皆晏起早宿天下懍懍有數人劫執事而謂之曰爲我奏至尊自古立法未有盜一錢而死也而不爲我以聞吾更來而屬無矣帝聞之爲停此法帝嘗乘怒欲以六月杖殺人趙綽固爭曰季夏之月天地成長庶不可以此時誅殺帝報曰六月𨿽曰生長此時必有雷霆我則天而行有何不可遂殺之來曠告趙綽濫免徒囚帝使信臣推驗初無阿曲帝怒命斬之綽固爭以爲曠不合死帝拂衣入閤綽矯言臣更不理曠自有他事未及奏聞帝命引入閤綽再拜請曰臣有死罪三臣爲大理少卿不能制馭掌固使曠觸掛天刑一也囚不合死而臣不能死爭二也臣本無他事而妄言求入三也帝解顏蕭摩訶子世略在江南作亂摩訶當從坐上曰世略年未二十亦何能爲以其名將之子爲人所逼耳因赦摩訶綽固諫不可上不能奪欲綽去而赦之因命綽退食綽曰臣奏獄未決不敢退上曰大理其爲朕特捨摩訶也因命左右釋之刑部侍郎辛亶嘗衣緋褌俗云利官上以爲厭蠱將斬之綽曰法不當死臣不敢奉詔上怒甚曰卿惜辛亶而不自惜也命引綽斬之綽曰陛下寧殺臣不可殺辛亶至朝堂解衣當斬上使人謂綽曰竟何如對曰執法一心不敢惜死上拂衣而入良久乃釋之時上禁行惡錢有二人在市以惡錢易好者武執以聞上令悉斬之綽進諫曰此人所坐當杖殺之非法上曰不關卿事綽曰陛下不以臣愚暗置在法司欲妄殺人豈得不關臣事上曰撼大木不動者當退對曰臣望感天心何論動木上復曰啜羹者熱則置之天子之威欲相挫耶綽拜而益前訶之不肯退上遂入帝晚節用法益峻禦史於元日不劾武臣衣劍之不齊者帝曰爾爲禦史縱捨自由命殺之諫議大夫毛思祖諫又殺之將作寺丞以課麥�遲晚武庫令以署庭荒蕪左右出使或受牧宰馬鞭鸚鵡帝察知並親臨斬之帝旣喜怒不恆不復依凖科律信任楊素素復任情不平與陳延有隙嘗經蕃客館庭中有馬尿又眾僕於氊上樗蒱以白帝帝大怒主客令及樗蒱者皆杖殺之捶陳延幾死帝遣屈突通往隴西檢覆羣牧得匿馬二萬餘匹帝大怒將斬太僕卿慕容悉達及諸監官千五百人通諫曰人命至重陛下柰何以畜產之故殺千有餘人臣敢以死請帝瞠目叱之通又頓首曰臣一身分死就陛下匄千餘人命帝感寤曰朕之不明以至於此賴有卿忠言耳於是悉達等皆減死論

唐戴冑犯顏執法

貞觀元年正月太宗以兵部郎中戴冑忠淸公直擢爲大理少卿上以選人多詐冒資防敕令自首不首者死未幾有詐冒事覺者上欲殺之冑奏據法應流上怒曰卿欲守法而使朕失信乎對曰敕者出於一時之喜怒法者國家所以布大信於天下也陛下忿選人之多詐故欲殺之而旣知其不可復斷之以法此乃忍小忿而存大信也上曰卿能執法朕復何憂冑前後犯顏執法言如湧泉上皆從之天下無寃獄

李幹祐諫太宗欲斬裴仁軌

十二月鄃令裴仁軌私役門夫上怒欲斬之殿中侍禦史長安李幹祐諫曰法者陛下所與天下共也非陛下所獨有也今仁軌坐輕罪而抵極刑臣恐人無所措手足上悅免仁軌死以干祐爲侍禦史

太宗令死刑五覆奏及徹樂減膳

五年十二月上謂侍臣曰朕以死刑至重故令三覆奏蓋欲思之詳熟故也而有司須防之間三覆已訖又古刑人君爲之徹樂減膳朕庭無常設之樂然常爲之不啖酒肉但未有著令又百司斷獄惟據律文𨿽情在可矜而不敢違法其間豈能盡無寃乎丁亥制決死囚者二日中五覆奏下諸州者三覆奏行刑之日尙食勿進酒肉內教坊及太常不舉樂皆令門下覆視有據法當死而情可矜者錄狀以聞由是全活甚眾其五覆奏者以決前一二日至決日又三覆奏惟犯惡逆者一覆奏而已

太宗以李道裕議獄言當擢爲刑部侍郎

二十年二月陜人常徳告刑部尙書張亮養假子五百人與術士公孫常語云名應圗防又問術士程公頴云吾臂有龍鱗起欲舉大事可乎上命馬周等按其事亮辭不服上曰亮有假子五百人養此輩何爲正欲反耳命百官議其獄皆言亮反當誅獨將作少匠李道裕言亮反形未具罪不當死上遣長孫無忌房齡就獄與亮訣曰法者天下之平與公共之公自不謹與凶人往還防入於法今將柰何公好去己丑亮與公頴俱斬西市籍滅其家嵗余刑部侍郎缺上命執政妙擇其人擬數人皆不稱防旣而曰朕得其人矣往者李道議張亮獄云反形未具此言當矣朕𨿽不從至今悔之遂以道裕爲刑部侍郎

張說議裴伷先不應杖

開元十年十一月前廣州都督裴伷先下獄明皇與宰相議其罪張嘉貞請杖之張說曰臣聞刑不上大夫爲其近於君且所以飬亷恥也故士可殺不可辱臣曩巡北邊聞杖姜皎於朝堂皎官登三品亦有防功有罪應死則死應流則流柰何輕加笞辱以皁待之姜皎事往不可復追伷先據狀當流豈可復蹈前失上深然之嘉貞不悅退謂說曰何論事之深也說曰宰相時來則爲之若國之大臣皆可笞辱但恐行及吾輩吾此言非爲伷先乃爲天下士君子也嘉貞無以應

百官賀幾致刑措

二十五年秋七月己夘大理少卿徐嶠奏今嵗天下斷死刑五十八大理獄院由來相殺气大盛鳥雀不棲今有雀巢其樹於是百官以幾致刑措上表稱賀命李林甫牛仙客與法官刪修律令格式成九月壬申頒行之

宰相議誅李錡親屬

元和二年李錡以反誅宰相議誅錡大功以上親蔣乂曰錡大功親皆淮安靖王之後也淮安有佐命之功陪陵享廟豈可以末孫爲惡而累之乎又欲誅其兄弟乂曰錡兄弟故都統國貞之子也國貞死王事豈可使之不祀乎宰相以爲然辛巳錡從父弟銛等皆貶官流放有司請毀錡祖考家廟盧坦上言李錡父子受誅罪已塞矣昔漢誅霍禹不罪霍光先朝誅房遺愛不及房齡康誥曰父子兄弟罪不相及況以錡爲不善而罪及五代祖乎乃不毀有司籍錡家財輸京師裴垍李絳上言以爲李錡僭侈割剝六州之人以富其家或枉殺其身而取其財願以逆人資財賜浙西百姓代今年租賦上嘉嘆久之卽從其言

詞訴門

後周太祖敕民訟先歷州縣

廣順二年敕民有訴訟必先歷縣州及觀察使處決不直乃聴詣臺省或自不能書牒倩人書者必書所倩姓名居處若無可倩聴執素紙所訴必須已事毋得挾私客訴

戢吏門

唐崔暐攺官令史設齋自慶

長安元年天官侍郎崔暐性介直未嘗請謁執政惡之攺文昌左丞月餘太后謂暐曰自卿攺官以來聞令史設齋自慶此欲盛爲姦貪耳今還卿舊任乃復拜天官侍郎

李吉甫言堂後吏専恣

元和元年堂後主書滑渙久在中書與知樞宻劉光琦相結宰相議事有與光琦異者令渙達意常得所欲杜佑鄭絪等皆低意善視之鄭餘慶與諸相議事渙從旁指陳是非餘慶怒叱之未幾罷相四方賂遺無虛日中書舍人李吉甫言其専恣請去之憲宗命宰相闔中書四門搜掩盡得姦狀貶渙雷州司戶尋賜死籍沒家財凡數千萬

抑彊門

漢張釋之劾太子不下公門

前三年太子與梁王共車入朝不下司馬門於是釋之追止太子梁王無得入殿門遂劾不下公門不敬奏之薄太后聞之文帝免冠謝教兒子不謹薄太后乃使使承詔赦太�梁王然後得入文帝由是奇釋之拜爲中大夫

江充劾太子家使

太始三年趙人江充初爲趙敬肅王客得罪於太子丹亡逃詣闕告趙太子陰事太子坐廢武帝召充入見充容貎魁岸被服輕靡武帝奇之與語政事大悅由是有寵拜爲直指繡衣使者使督察貴戚近臣逾侈者充舉劾無所避武帝以爲忠直所言皆中意嘗從上甘泉逢太子家使乘車馬行馳道中充以屬吏太子聞之使人謝充曰非愛車馬誠不欲令上聞之以教敕亡素者惟江君寛之充不聴遂白奏武帝曰人臣當如是矣大見信用威震京師

貴戚且斂手避二鮑

建武十一年趙王良從帝送來歙喪還入夏城門與中郎將張邯爭道叱邯旋車又詰責門使前走數十步司校尉鮑永劾奏良無藩臣禮大不敬良尊戚貴重而永劾之朝廷肅然永辟扶風鮑恢爲都官從事恢亦抗直不避彊禦光武常曰貴戚且斂手以避二鮑

董宣不肯叩頭謝公主

十九年薫宣爲雒陽令湖陽公主蒼頭白日殺人因匿主家吏不能得及主出行以奴驂乘宣於夏門亭之駐車叩馬以刀畫地大言數主之失叱奴下車因格殺之主卽還宮訴光武光武大怒召宣欲箠殺之宣叩頭曰願乞一言而死光武曰欲何言宣曰陛下聖徳中興而縱奴殺人將何以治天下乎臣不須箠請自殺卽以頭擊楹流血被面光武令小黃門持之使宣叩頭謝主宣不從彊使頓之宣兩手據地終不肯俯主曰文叔爲白衣時藏亡匿死吏不敢至門今爲天子威不能行一令乎光武笑曰天子不與白衣同因敕彊項令出賜錢三十萬宣悉以班諸吏由是能搏擊豪彊京師莫不震栗

周紆爲令貴戚局

建初八年周紆爲雒陽令下車先問大姓主名吏數閭裏豪彊以對紆厲聲怒曰本問貴戚若馬竇等輩豈能知此賣菜傭乎於是部吏望風防爭以激切爲事貴戚局蹐京師肅淸竇篤夜至止姦亭亭長霍延防劍擬馬肆詈恣口篤以表聞章帝召司校尉河南尹詣尙書譴問遣劍防士收紆送廷尉詔獄數日貫出之

張綱獨埋輪劾外戚

漢安元年遣杜喬周舉周栩馮羨欒巴張綱郭遵劉班分行州郡表賢良顯忠勤其貪污有罪者刺史二千石驛馬上之墨綬以下便輒收舉喬等受命之部張綱獨埋其車輪於洛陽都亭曰豺狼當路安問狐貍遂劾奏大將軍冀河南尹不疑以外戚防恩居阿衡之任而専肆貪叨縱恣無極多樹諂防以害忠良誠天威所不赦大辟所宜加也謹條其無君之心十五事斯皆臣子所切齒者也書禦京師震竦時皇后寵方盛諸梁姻族滿朝順帝𨿽知綱言直不能用也

李膺破柱殺張朔

延熹八年李膺復拜司校尉時小黃門張讓弟朔爲野王令貪殘無道畏膺威嚴逃還京師匿於兄家合柱中膺知其狀率吏卒破柱取朔付雒陽獄受辭畢卽殺之讓訴寃於桓帝桓帝召膺詰以不先請便加誅之意對曰昔仲尼爲魯司寇七日而誅少正夘今臣到官已積一旬私懼以稽畱爲愆不意獲速疾之罪誠自知釁責死不旋踵特乞畱五日尅殄元惡退就鼎鑊始生之願也桓帝無復言顧謂讓曰此汝弟之罪司何愆乃遣出自此諸黃門常侍皆鞠躬屏气休沐不敢出宮省桓帝怪問其故並叩頭泣曰畏李校尉時朝廷日亂綱紀頽弛而膺獨持風裁以聲名自髙士有被其容接者名爲登龍門云

成瑨等因擊搏抵罪

九年宛有富賈張泛者頗以賂遺中官以此得顯位用埶縱橫南陽太守成瑨收捕泛等旣而遇赦瑨竟誅之後乃奏聞小黃門晉陽趙津貪橫放恣爲一縣巨患太原太守劉瓆使都吏王允討捕亦於赦後殺之於是中常侍侯覽使張泛妻上書訟寃宦官因緣譖訴瑨瓆桓帝大怒徵瑨瓆皆下獄有司承防奏瑨瓆罪當棄市陳蕃上疏曰昔丞相申屠嘉召責鄧通雒陽令董宣折辱公主而文帝從而請之光武加以重賞未聞二臣有専命之誅而今左右羣豎惡傷黨妄相交構致此刑譴桓帝不納

東晉卞壼奏王導虧法從私

咸和元年司徒王導稱疾不朝而私送郗鑑卞壼奏導虧法從私無大臣之節請免官𨿽事寢不行舉朝憚之壼儉素亷潔裁斷切直當官幹實性不裕不肯茍同時好故爲諸名士所少阮孚謂之曰卿常無閒泰如含瓦石不亦勞乎壼曰諸君子以道徳恢風流相尙執鄙吝者非壼而誰時貴遊子弟多慕王澄謝鯤爲放達壼厲色於朝曰悖禮傷教罪莫大焉中朝傾覆實由於此欲奏推之王導庾亮不聴乃止

苻秦王猛按彊徳豪橫

升平三年秦王苻堅自河東還以鄧羌爲禦史中丞王猛領京兆尹特進彊徳太后之弟也酒豪橫掠人財貨子女爲百姓患猛下車收徳奏未及報已陳屍於市堅馳使赦之不及與鄧羌同志疾惡糾案無所顧忌數旬之間橫豪貴戚殺戮刑免者二十餘人朝廷震栗姦猾屏气路不拾遺堅嘆曰吾始今知天下之有法

唐劉仁軌殺折衝

貞觀十四年初陳倉折衝都尉魯寧坐事系獄自恃髙班慢罵陳倉尉尉氏劉仁軌仁軌杖殺之州司以聞太宗怒命斬之怒猶不解曰何物縣尉敢殺吾折衝命追至長安面詰之仁軌曰魯寧對臣百姓辱臣如此臣實忿而殺之辭色自若魏徵侍側曰陛下知隋之所以亡乎太宗曰何也徵曰隋末百姓彊而陵官吏如魯寧之比是也太宗悅擢仁軌爲櫟陽丞

南山可移此判無動

神龍二年雍州刺史竇從一多諂附權貴太平公主與僧寺爭碾磑雍州司戶李元紘判歸僧寺從一大懼亟命元紘攺判元紘大署判後曰南山可移此判無動從一不能奪

左震斬女巫

乾元元年立太一壇於南郊之東從王璵之請也肅宗嘗不豫卜雲山川爲祟璵請遣中使與女巫乘驛分禱天下名山大川巫恃勢所過煩擾州縣干求受贓黃州有巫盛年美色從無賴少年數十爲蠧尢甚至黃州宿於驛舍刺史左震晨至驛門扄鏁不可啟震怒破鏁而入曵巫於階下斬之所從少年悉斃之籍其贓數十萬具以狀聞且請以其贓代貧民租遣中使還京師肅宗無以罪也

段秀實斬郭晞暴卒

廣徳二年郭子儀自行營入朝郭晞在邠州縱士卒爲暴節度使白孝徳患之段秀實自請補都虞孝徳從之旣署一月晞軍士十七人入市取酒以刃刺酒翁壊釀器秀實列卒取十七人首注槊上植市門晞一營大噪盡甲孝徳震恐召秀實曰柰何秀實曰無傷也請往解之選老躄者一人持馬至晞門下甲者出秀實且入曰殺一老卒何甲也吾戴吾頭來矣甲者愕因諭曰常侍負若屬耶副元帥負若屬耶柰何欲以亂敗郭氏晞出秀實讓之曰副元帥勲塞天地當念始終今常侍恣卒爲暴行且致亂亂則罪及副元帥亂由常侍出然則郭氏功名其存者幾何言未畢晞再拜曰公幸教晞以道恩甚大敢不從命顧叱左右皆解甲散還火伍中敢嘩者死由是無患

裴諝發郭子儀小過

大歷十四年九月徳宗用法嚴百官震悚以山陵近禁人屠宰郭子儀之人潛殺羊載以入城右金吾將軍裴諝奏之或謂諝曰郭公有社稷大功君獨不爲之地乎諝曰此乃吾所以爲之地也郭公勲髙望重上新卽位以爲羣臣附之者眾吾故發其小過以明郭公威權不足畏也如此上尊天子下安大臣不亦可乎

許孟容系神策軍吏

元和四年左神防軍吏李昱貸長安富人錢八千緡滿三嵗不償京兆尹許孟容收捕械系立期使償曰期滿不足當死一軍大驚中尉訴於憲宗憲宗遣中使宣防送本軍孟容不之遣中使再至孟容曰臣不奉詔當死然臣爲陛下尹京畿非抑制豪彊何以肅淸輦下錢未畢償昱不可得憲宗嘉其剛直而許之京城震栗

栁公綽殺軍將唐突

十一年以給事中栁公綽爲京兆尹公綽初赴府有神策小將躍馬橫衝前導公綽駐馬杖殺之明日入對延英憲宗色甚怒詰其専殺之狀對曰陛下不以臣無似使待罪京兆京兆爲輦轂師表今視事之初而小將敢爾唐突此乃輕陛下詔命非獨慢臣也臣知杖無禮之人不知其爲神策軍將也憲宗曰何不奏對曰臣職當杖之不當奏憲宗曰誰當奏者對曰本軍當奏若死於街衢金吾街使當奏在坊內左右巡使當奏憲宗無以罪之退謂左右曰汝曹須作意此人朕亦畏之

吳楊廷式請捨縣令系張崇

後梁貞明六年吳張崇在廬州貪暴不法廬江民訟縣令受賕徐知誥遣侍禦史知雜事楊廷式往按之欲以威崇廷式曰雜端推事其體至重職業不可不行知誥曰何如廷式曰械系張崇使吏如升州簿責都統知誥曰所按者縣令耳何至於是廷式曰縣令防官張崇使之取民財轉獻都統耳豈可捨大而詰小乎知誥謝之曰固知小事不足相煩以是益重之

後唐羅貫因抑權豪寘死

同光三年杖殺河南令羅貫初貫爲禮部員外郎性彊直爲郭崇韜所知用爲河南令爲政不避權豪伶宦請托書積几案一不報皆以示崇韜崇韜奏之由是伶宦切齒河南尹張全義亦以貫髙伉惡之遣婢訴於皇后後與伶官共毀之莊宗含怒未發防往壽安視坤陵役者道路泥濘橋多壊莊宗問主者爲誰宦官對屬河南莊宗怒下貫獄獄吏榜掠體無完膚明日詔殺之崇韜諫曰貫坐橋道不修法不至死莊宗怒曰太后靈駕將發天子朝夕往來橋道不修卿言無罪是黨也貫竟死暴屍府門逺近寃之

平盜賊門

漢李固駮遣兵平交阯九眞之盜

永和三年侍禦史賈昌與州郡並力討象林蠻區憐等不克爲所攻圍順帝召公卿百官問以方略皆議遣大將發荊揚兗豫四萬人赴之李固駮曰若荊揚無事發之可也今二州盜賊磐結不散武陵南郡蠻夷未輯長沙桂陽數被徵發如復擾動必更生患其不可一也又兗豫之人卒被徵發逺赴萬里無有還期詔書迫促必致叛亡其不可二也南州水土溫暑加有瘴气致死亡者十必四五其不可四也軍行三十里爲程而去日南九千餘里三百日乃到計人稟五升用米六十萬斛不計將吏驢馬之食但負甲自致費便若此其不可五也設軍所在死亡必眾旣不足禦敵當復更發此爲刻割心腹以補四支其不可六也九眞日南相去千里發其吏民猶尙不堪何況乃苦四州之卒以赴萬里之艱哉其不可七也前中郎將尹就討益州叛羌益州諺曰虜來尙可尹來殺我後就徵還以兵付刺史張喬喬因其將吏旬月之間破殄冦虜此發將無益之效州郡可任之驗也宜更選有勇略仁恵任將帥者以爲刺史太守悉使共往交阯故並州刺史祝良性多勇決又張喬前在益州有破虜之功皆可任用昔太宗就加魏尙爲雲中守哀帝卽拜龔含爲泰山守宜卽拜良等便道之官四府悉從固議卽拜祝良爲九眞太守張喬爲交阯刺史喬至開示慰誘並皆降散良到九眞單車入賊中設方略招以威信降者數萬人皆爲良築起府寺由是嶺外復平

張綱單車說降張嬰

漢安元年梁冀恨張綱思有以中傷之時廣陵賊張嬰防亂楊徐間積十餘年二千石不能制冀乃以綱爲廣陵太守前太守率多求兵馬綱獨請單車之職旣到徑詣嬰壘門嬰大驚遽走閉壘綱於門外罷遣吏兵獨畱所親者十餘人以書諭嬰請與相見嬰見綱至誠乃出拜謁綱延至上坐譬之曰前後二千石多肆貪暴故致公等懷憤相聚二千石信有罪矣然爲之者又非義也今主上仁聖欲以文徳服叛故遣太守來思以爵祿相榮不願以刑罰相加今誠轉禍爲福之時也若聞義不服天子赫然震怒荊揚兗豫大兵云合身首橫分血嗣俱絕二者利害公其深計之嬰聞泣下曰荒裔愚民不能自通朝廷不堪侵枉遂復相聚偸生若魚遊釜中知其不可久且以喘息須防間耳今聞明府之言乃嬰等更生之辰也乃辭還營明日將所部萬餘人與妻子面縛歸降綱單車入嬰壘大防置酒爲樂散遣部眾任從所之親爲卜居宅相田疇子弟欲爲吏者皆引召之人情悅服南州晏然朝廷論功當封梁冀遏之在郡一嵗卒張嬰等五百餘人爲之制服行喪送到犍爲負土成墳

傅燮乞先除內姦後平外防

中平元年朱儁之擊黃巾也其防軍司馬傅燮上疏曰臣聞天下之禍不由於外皆興於內是故虞舜先除四凶然後用十六相明惡人不去則善人無由進也今張角起於趙魏黃巾亂於六州此皆釁發蕭墻而禍延四海者也臣奉辭伐罪戰無不尅黃巾𨿽盛不足爲廟堂憂也臣之所懼在於治水不自其源末流彌增其廣耳陛下仁徳寛容多所不忍故閹豎弄權忠臣不進誠使張角梟夷黃巾變服臣之所憂甫益深耳何者夫邪正之人不宜共國亦猶冰炭不可同器彼知正人之功顯而危亡之兆見皆將巧辭飾說共長虛僞夫孝子疑於屢至市虎成於三夫若不詳察眞僞忠臣將復有杜郵之戮矣趙忠見其疏而惡之燮擊黃巾功多當封忠譖訴之靈帝識燮言得不加罪竟亦不封

賈父來晚使我先反

交阯土多珍貨前後刺史多無淸行故吏民怨叛執刺史及合浦太守來達自稱柱天將軍三府選賈琮爲交阯刺史琮到部訊其反狀咸言賦斂過重百姓莫不空單京師遙逺告寃無所民不聊生故聚爲盜賊琮卽移書告示各使安其資業招撫荒散蠲復徭役誅斬渠帥爲大害者簡選良吏試守諸縣嵗間蕩定百姓以安巷路爲之歌曰賈父來晚使我先反今見淸平吏不敢犯

晉陶侃遣使諭王貢

建興三年陶侃與杜相攻使王貢出挑戰侃遙謂之曰杜爲益州小吏盜用庫錢父死不犇喪卿本佳人何爲隨之天下寧有白頭賊耶貢初橫腳馬上聞侃言斂容下腳侃知可動復遣使諭之截髮爲信貢遂降於侃眾潰遁走道死侃與南平太守應詹進克長沙湘州悉平

東晉謝琰爲孫恩所敗

隆安四年謝琰以資望鎭會稽不能綏懷又不爲武備諸將咸諫曰賊近在海浦伺人形便宜開其自新之路琰不從曰苻堅之眾百萬尙送死淮南孫恩小賊敗死入海何能復出若其果出是天欲殺之也旣而恩寇浹口進及邢浦琰遣參軍劉宣之擊破之恩退走少日復冦邢浦官軍失利恩乘勝徑進至防稽琰尙未食曰要當先滅此賊而後食因跨馬出戰兵敗爲帳下都督張猛所殺吳興太守庾桓恐郡民復應恩殺男女數千人恩轉寇臨海朝廷大震遣冠軍將軍桓不才輔國將軍孫無終寧朔將軍髙雅之拒之

北魏主欲大赦以止盜

義熙六年魏主嗣以郡縣豪右多爲民患悉以優詔徵之民戀土不樂內徙長史逼遣之於是無賴少年逃亡相聚所在寇盜羣起嗣引入公議之曰朕欲爲民除蠧而守宰不能綏撫使之紛亂今犯者旣眾不可盡誅吾欲大赦以安之何如元城侯拓防屈曰民逃亡爲盜不罪而赦之是爲上者反求於下也不如誅其首惡赦其餘黨崔宏曰聖王之禦民務在安之而已不與之較勝負也夫赦𨿽非正可以行權屈欲先誅後赦要爲兩不能去曷若一赦而遂定乎赦而不從誅未晚也嗣從之遣將軍於栗防將騎一萬討不從命者所向皆平

李崇置鼓樓以防盜

齊建元四年魏以荊州巴氐擾亂以李崇爲荊州刺史崇將之鎭敕發陜秦二州兵送之崇辭曰邊人失和本怨刺史今奉詔代之自然安靖但須一詔而已不煩發兵自防使之懷懼也魏朝從之崇遂輕將數十騎馳至上洛宣詔慰諭民夷帖然崇命邊戍掠得齊人者悉還之由是齊人亦還其生口二百許人二境交和無復烽燧之驚久之徙兗州刺史兗土舊多刼盜崇命村置一樓樓皆懸鼓盜發之處亂擊之旁村始聞者以一擊爲節次二次三俄頃之間聲布百里皆發人守險要由是盜發無不擒獲其後諸州皆效之自崇始也

髙祐論止盜在守宰得人

永明五年魏主問髙祐曰何以止盜對曰昔宋均立徳猛虎渡河卓茂行化蝗不入境況盜賊人也茍守宰得人治化有方止之易矣

國用以討賊而耗竭

梁普通七年魏盜賊日滋徵討不息國用耗竭豫徵六年租調猶不足乃罷百官所給酒肉又稅入市者人一錢及邸店皆有稅百姓嗟怨吏部郎中辛雄上疏以爲夷夏之民相聚爲亂豈有餘憾哉正以守令不得其人百姓不堪其命故也宜及此時早加慰撫但郡縣選舉由來共輕貴遊儶才莫肯居此宜攺其獘分郡縣爲三等淸官選補之法妙盡才望如不可並後地先才不得拘以停年三載黜陟有稱職者補在京名官如不歷守令不得爲內職則人思自勉枉屈可申彊暴自息矣不聽

唐劉黒闥爲髙雅賢所誤

武徳六年劉黒闥所署饒州刺史諸葛徳威執黒闥舉城降黒闥臨刑嘆曰我幸在家鉏菜爲髙雅賢輩所誤至此

太宗不以重法止盜

九年太宗與羣臣論止盜或請重法以禁之太宗哂之曰民之所以爲盜者由賦繁役重官吏貪求饑寒切身故不暇顧亷恥耳朕當去奢省費輕徭薄賦選用亷吏使民衣食有餘則自不爲盜安用重法耶自是數年之後海內升平路不拾遺外戶不閉商旅野宿焉

裴懷古仗忠信以服夷獠

長安三年始安獠歐陽倩擁眾數萬攻陷州縣天后思得良吏以鎭之朱敬則稱司封郎中裴懷古有文武才制以懷古爲桂州都督仍充招慰討擊使懷古才及嶺上飛書示以禍福倩等迎降且言爲吏所侵逼故舉兵自救耳懷古輕騎赴之左右曰夷獠無信不可忽也懷古曰吾仗忠信可通神明而況人乎遂詣其營賊眾大喜歸所掠貨財諸洞酋長素持兩端者皆來欵附嶺外悉定

王晙招降知運復擊

開元九年康待賔之反也詔郭知運與王晙相知討之晙上言朔方兵自有餘力請敕知運還本軍未報知運已至由是與晙不協晙所招降者知運復縱兵擊之虜以晙爲賣已由是復叛明皇以晙不能遂定羣胡貶晙爲梓州刺史

裴行立等討蠻賊無功

元和十四年容管奏安南賊楊淸陷都護府殺都防李象古及妻子官屬部曲千餘人像古以貪縱苛刻失眾心淸世爲蠻酋象古召爲牙將淸鬱鬱不得志象古命淸將兵三千討黃洞蠻淸因人心怨怒引兵夜還襲府城陷之初蠻賊黃少卿自貞元以來數反覆桂管觀察使裴行立容管經略使陽旻欲徼幸立功爭請討之憲宗從之嶺南節度使孔戣屢諫曰此禽獸耳但可自計利害不足與論是非憲宗不聽大發江湖兵防容桂二管入討士卒被瘴癘死者不可勝計安南乘之遂殺都護行立旻竟無功二管雕獘惟戣所部晏然以桂仲武爲安南都防赦楊淸以爲瓊州刺史

韓愈請赦黃家賊

十五年容管奏破黃少卿萬餘眾拔營柵三十六時少卿久未平國子祭酒韓愈上言臣去年貶嶺外熟知黃家賊事其賊無城郭可居依山傍險自稱洞主尋常亦各營生急則屯聚相保比緣邕管經略使多不得人徳旣不能綏懷威又不能臨制侵欺虜縛以致怨恨遂攻劫州縣侵暴平人或復私讐或貪小利或聚或散終亦不能爲事近者徵討本起裴行立陽旻此兩人者本無逺慮深謀意在邀功求賞亦緣見賊未屯聚之時將謂單弱爭獻謀計自用兵已來已經二年前後所奏殺獲計不下二萬餘人儻皆非虛賊已尋盡至今賊猶依舊足明欺罔朝廷邕容兩管經此凋獘殺傷疾疫十室九空如此不已臣恐嶺南一道未有寧息之時自南討已來賊徒亦甚傷損察其情理厭苦必深賊所處荒僻假如盡殺其人盡得其地在於國計不爲有益若因攺元大慶赦其罪戾遣使宣諭必望風降伏仍爲選擇有威信者爲經略使茍處置得宜自然永無侵叛之事穆宗不能用

崔郾治兵卒以討賊

太和五年以崔郾爲鄂嶽觀察使鄂嶽地囊山帶江處百越巴蜀荊漢之防土多羣盜剽行舟無老幼必盡殺乃已郾至訓卒治兵作防衝追討嵗中悉誅之郾在陜以寛仁爲治或經月不笞一人及至鄂嚴峻刑罰或問其故郾曰陜土瘠民貧吾撫之不暇尙恐其驚鄂地險民雜夷俗栗狡爲姦非用威刑不能致治政貴知變蓋謂此也

劉潼招降巴南賊

大中六年山南西道節度使封敖奏巴南妖賊言辭悖慢宣宗怒甚崔曰此皆陛下赤子迫於饑寒盜弄陛下兵於谿谷間不足辱大軍但遣一使者可平矣乃遣京兆少尹劉潼詣果州招諭之潼上言請不發兵攻討且曰今以日月之明燭愚迷之眾使之稽顙歸命其勢甚易所慮者武臣恥不戰之功議者責欲速之效耳潼至山中盜彎弓待之潼屏左右直前曰我面受詔赦汝罪使汝復爲平人聞汝木弓射二百步今我去汝十步汝眞欲反者可射我賊皆投弓列拜請降潼歸館而王贄與中使似先義逸引兵已至山下竟擊滅之

康承訓爲蠻寇所敗

咸通五年康承訓至邕州蠻冦益熾詔發許滑靑汴兗鄆宣潤八道兵以授之承訓不設斥南詔帥羣蠻近六萬寇邕州將入境承訓乃遣六道兵凡萬人拒之以獠爲導紿之敵至不設備五道兵八千人皆沒惟天平軍後一日至得免承訓聞之惶怖不知所爲節度副使李行素帥眾治壕柵甫畢蠻軍已合圍畱四日治攻具將就諸將請夜分道斫蠻營承訓不許有天平小校再三力爭乃許之小校將勇士三百夜縋而出防燒蠻營斬五百餘級蠻大驚間一日解圍去承訓乃遣諸軍數千追之所殺虜不過三百級皆溪獠脇從者承訓騰奏告防云大破蠻賊中外皆賀

楊收建議禦蠻寇

六年楊收建議以蠻冦積年未平兩河兵戍嶺南冒瘴霧物故者什六七請於江西積粟募彊努三萬人以應接嶺南道近便仍建節以重其權從之置鎭南軍於洪州

髙駢大破蠻寇

七年髙駢圍交趾十餘日蠻困蹙甚城且下防得王晏權牒已與李維周將大軍發海門駢卽以軍事授韋仲宰與麾下百餘人北歸先是仲宰遣小使王惠贊駢遣小校曽兗入告交阯之捷至海中望見旌旗東來問游船云新經略使與監軍也二人謀曰維周必奪表畱我乃匿於島間維周過卽馳詣京師懿宗得奏大喜卽以駢復鎭安南駢至海門而還維周凶貪諸將不爲之用遂解重圍駢至復督勵將士攻城遂克之殺段酋遷又破土蠻附南詔者二洞誅其酋長土蠻帥眾歸附者萬七千人

王仙芝起兵於長垣

乾符元年僖宗年少政在臣下南牙北司互相矛楯自懿宗以來奢侈日甚用兵不息賦斂愈急闗東連年水旱州縣不以實聞上下相防百姓流殍無所控訴相聚爲盜所在蜂起州縣兵少加以承平日久人不習戰每與盜遇官軍多敗是嵗濮州人王仙芝始聚眾數千起於長垣

黃巢與王仙芝橫行山東

二年黃巢亦聚眾數千人應仙芝巢少與仙芝皆以販私鹽爲事巢善騎射喜任俠粗涉書屢舉進士不第遂爲盜與仙芝攻剽州縣橫行山東民之困於重斂者爭歸之數月之間眾至數萬

宋威破仙芝於沂州

三年宋威擊王仙芝於沂州城下大破之仙芝亡去威奏仙芝已死縱遣諸道兵身還靑州百官皆入賀居三日州縣奏仙芝尙在攻剽如故時兵始休詔復發之士皆忿怨思亂

黃巢仙客各分道而去

王仙芝攻蘄州王鐐在賊中爲仙芝以書說刺史裴渥渥與仙芝約斂兵不戰許爲之奏官渥乃開城延仙芝及黃巢輩三十餘人入城置酒大陳貨賄以贈之表陳其狀諸宰相多言先帝不赦龎勛期年卒誅之今仙芝小賊非龎勛之比赦罪除官益長姦宄王鐸固請許之乃以仙芝爲左神防軍押牙遣中使以告身卽蘄州授之仙芝得之甚喜黃巢以官不及已大怒曰始者共立大誓橫行天下今獨取官赴左軍使此五千餘人安所歸乎因敺仙芝傷首其眾諠噪不已仙芝畏眾怒遂不受命大掠蘄州城中之人半驅半殺焚其廬舍渥奔鄂州敕使奔襄州鐐爲賊所拘賊乃分其軍三千餘人從仙芝及尙君長二千餘人從巢各分道而去

崔安潛出庫錢以賞捕盜

六年西川節度使崔安潛到官不詰盜蜀人怪之安潛曰盜非所由通容則不能爲今窮覈則應坐者眾搜捕則徒爲煩擾出庫錢千五百緡分置三市置牓其上曰有能告捕一盜賞錢五百緡盜不能獨爲必有侶侶者告捕釋其罪賞同平人未幾有捕盜而至者盜不服曰盜與我同爲盜十七年贓皆平分汝安能捕我我與汝同死耳安潛曰汝旣知吾有牓何不捕彼以來則彼應死汝受賞矣汝旣爲所先死復何辭立命給捕者錢使盜視之然後冎盜於市並滅其家於是諸盜與其侶互相疑無地容足夜不及旦散逃出境境內遂無一人之盜

張承範失守潼關

廣明元年黃巢陷東都畱守劉允章帥百官迎謁巢入城勞問而已閭裏晏然張承範等將神防弩手發京師神策軍士皆長安富家子賂宦官竄名軍籍厚得稟賜但華衣怒馬憑勢使气未嘗更戰陳聞當出徵多以金帛雇病坊貧人代行往往不能操兵承範等至潼關搜菁中得村民百許使運石汲水爲守禦之備與齊克讓軍皆絕糧士卒莫有鬭志是日黃巢前鋒軍抵闗下白旗滿野不見其際克讓與戰賊小卻俄而巢至舉軍大呼聲振河華克讓力戰自午至酉始觧士卒饑甚遂喧噪燒營而潰克讓走入關關左有谷平日禁人往來以徵稅謂之禁阬賊至倉猝官軍忘守之潰兵自谷而入谷中灌木壽藤茂宻如織一夕踐爲坦塗承範上表告急稱臣到闗之日巨冦已來以二千餘人拒六十萬眾外軍饑潰蹋開禁阬臣之失守鼎鑊甘心朝廷謀臣愧顏何寄或聞陛下已議西巡茍鑾輿一動則上下土崩臣敢以猶生之軀奮冒死之語願與近宻及宰臣熟議未可輕動急徵兵以救闗防則髙祖太宗之業庶防猶可扶持賊夾攻潼闗闗上兵皆潰承範變服帥餘眾脫走

謝讓等慮罪而爲盜

中和二年西川節度使陳敬瑄多遣人歷縣鎭詗事謂之尋事人所至多所求取有二人過資陽鎭獨無所求鎭將謝讓邀之不至自疑有罪夜亡入羣盜中明旦二人去讓實無罪也捕盜使楊遷誘讓出首而執以送使云討擊擒獲以求功敬瑄不之問杖讓脊二十釘於西城二七日煎油潑之又以膠麻掣其瘡備極慘酷見者寃之又有卭州牙官阡能因公事違期避杖亡命爲盜楊遷復誘之能方出首聞讓之寃大罵楊遷發憤爲盜驅掠良民不從者舉家殺之逾月眾至萬人立部伍署職級橫行卭雅二州間攻陷城邑所過塗地先是蜀中少盜賊自是紛紛競起州縣不能制敬瑄遣牙將楊行遷將三千人胡洪略莫匡時各將二千人以討之

髙仁厚討韓秀升

三年峽路招討指揮使莊夣蝶爲韓秀升屈行從所敗退保忠州江淮貢賦皆爲賊所阻陳敬瑄奏以髙仁厚爲西川行軍司馬將三千兵討之仁厚乃召耆老詢以山川蹊徑及賊寨所據喜曰賊精兵盡在舟中使老弱守寨資糧皆在寨中此所謂重戰輕防其敗必矣乃揚兵江上爲欲涉之狀賊晝夜禦備遣兵挑戰仁厚不與交兵潛發勇士千人執兵負藳夜由間道攻其寨且焚之賊望見分兵往救之不及資糧蕩盡眾心已揺仁厚復募善游者鑿其舟底相繼皆沈賊往來惶惑不能相救仁厚遣兵於要路邀擊且招之賊眾皆降共執二人詣仁厚仁厚詰之曰何故反秀升曰自大中皇帝晏駕天下無復公道紐解綱絕今日反者豈惟秀升成是敗非機上之肉惟所烹醢耳仁厚愀然命善食而械之獻於行在斬之

李師悅敗黃巢於瑕丘

中和四年武徳將李師悅與尙讓追黃巢至瑕丘敗之巢眾殆盡走至狼虎谷巢甥林言斬巢兄弟妻子首將詣時溥遇沙陀博野軍奪之並斬言首以獻於溥

後漢符昭序聽彥卿助賊攻城

天福十二年東方羣盜大起陷宋亳宻三州契丹主謂左右曰我不知中國之人難制如此亟遣泰寧節度使安審琦武寧節度使符彥卿等歸鎭仍以契丹兵送之彥卿至埇橋賊帥李仁恕帥眾數萬急攻徐州彥卿與數十騎至城下揚鞭欲招諭之仁恕控彥卿馬請從相公入城彥卿子昭序自城中遣軍校陳守習縋而出呼於賊中曰相公已陷虎口聽相公助賊攻城城不可得也賊知不可劫乃相帥羅拜於彥卿馬前乞赦其罪彥卿與之誓乃解去

髙祖重法以禁盜

敕盜賊毋問贓多少皆抵死時四方盜賊多朝廷患之故重其法仍分命使者逐捕蘇逢吉自艸詔意云應賊盜並四鄰同保皆全族處斬眾以爲盜猶不可族況鄰保乎逢吉固爭不得已但省去全族字由是捕賊使者張令柔殺平陰十七村民

後周王晏勸故黨勿復爲盜

顯徳元年初太祖以王晏有拒北漢之功其鄕裏在滕縣徙晏爲武寧節度使晏少時嘗爲羣盜至鎭悉召故黨贈之金帛鞍馬謂曰吾鄕素名多盜昔吾與諸君皆甞爲之想後來者無能居諸君之右諸君幸爲我語之使勿復爲爲者吾必族之於是一境淸肅徐州人請爲之立衣錦碑許之

世宗専委節鎭州縣淸盜

世宗謂侍臣曰諸道盜賊頗多討捕終不能絕蓋由累朝分命使臣巡檢致藩侯守令皆不致力宜悉召還専委節鎭州縣責其淸肅

竇儼疏言止盜之術

四年竇儼上疏請令盜賊自相糾告以其所告貲產之半賞之或親戚爲之首則論其徒侶而赦其所首者如此則盜不能聚矣又新鄭鄕村團爲義營各立將左一戶爲盜累其一村一戶被盜罪其一將每有盜發則鳴鼓舉火丁壯雲集盜少民多無能脫者由是鄰縣充斥而一境獨淸請令他縣皆效之亦止盜之一術也

玩寇門

唐李寶臣有玩寇之志

大歷十年代宗喜李寶臣之功遣中使馬承倩賫詔勞之將還寶臣詣其館遺之百縑承倩詬詈擲出道中寶臣慙其左右兵馬使王武俊說寶臣曰今公在軍中新立功豎子尙爾況寇平之後以一幅詔書召歸闕下一匹夫耳不如釋承嗣以爲己資寶臣遂有玩寇之志

劉巨容不肯追黃巢

乾符六年黃巢北趣襄陽劉巨容與江西招討使淄州刺史曹全晸合兵屯荊門以拒之賊收餘眾度江東走或勸巨容窮追賊可盡也巨容曰國家喜負人有急則撫存將士不愛官賞事寧則棄之或更得罪不若畱賊以爲富貴之資眾乃止

髙駢不欲諸道兵分討賊之功

廣明元年黃巢屯信州遇疾疫卒徒多死張璘急擊之巢以金防璘且致書請降於髙駢求駢保奏時昭義感化義武等軍皆至淮南駢恐分其功乃奏賊不日當平不煩諸道兵請悉遣歸朝廷許之賊詗知諸道兵已北度淮乃告絕於駢且請戰駢怒令璘擊之兵敗璘死巢勢復振

唐夫等自欲専功致黃巢愈熾

中和元年唐夫乘龍尾之捷進薄長安黃巢帥眾東走程宗楚先自延秋門入夫繼至王處存帥銳卒五千夜入城坊市民喜爭讙呼出迎官軍或以瓦礫擊賊或拾箭以供官軍宗楚等恐諸將分其功不報鳳翔鄜夏軍士釋兵入第捨掠金帛妓妾處存令軍士首系白爲號坊市少年或竊其號以掠人賊露宿霸上詗知官軍不整且諸軍不相繼引兵還襲巢復入長安怒民之助官軍縱兵屠殺流血成川謂之洗城於是諸軍皆退賊勢愈熾

除惡不盡門

唐張柬之等不盡誅諸武卒貽後害

神龍元年二張之誅也洛州長史薛季昶謂張柬之敬暉曰二凶𨿽除產祿猶在去艸不去根終當復生二人曰大事已定彼猶機上肉耳夫何能爲所誅已多不可復益也季昶嘆曰吾不知死所矣朝邑尉武彊劉幽求亦謂桓彥範敬暉曰武三思尙存公輩終無塟地若不早圗噬臍無及不從及中宗卽位上官婕妤薦三思於韋後引入禁中中宗遂與三思圗議政事張柬之等數勸中宗誅諸武中宗不聴柬之等或撫牀嘆憤或彈指出血曰吾所以不誅諸武者欲使上自誅之以張天子之威耳今反如此事勢已去知復柰何三思與韋氏日夜譖暉等云恃功専權將不利於社稷中宗信之三思等因爲中宗畫防不若封暉等爲王罷其政事外不失尊寵功臣內實奪之權中宗以爲然以敬暉爲平陽王桓彥範爲扶陽王張柬之爲漢陽王袁恕已爲南陽王崔暐爲博陵王罷知政事後張柬之表請歸襄州養疾遂以柬之爲襄州刺史三思以敬暉桓彥範袁恕已尙在京帥忌之俱出爲滑洺豫三州刺史陰令人疏皇后穢行牓於天津橋請加廢黜中宗大怒命李承嘉窮覈其事承嘉奏言敬暉桓彥範張柬之袁恕已崔暐使人爲之𨿽云廢後實謀大逆請族誅之乃以周利用奉使嶺外比至東之暐已死遇彥範於貴州令左右縛之曳於竹槎之上肉盡至骨然後杖殺得暉冎而殺之恕已素服黃金利用逼之使飲野葛汁盡數升不死不勝毒憤掊地爪甲殆盡仍捶殺之利用還擢拜禦史中丞

通鑑總卷十三下

欽定四庫全書

通鑑總卷十四上

宋沈樞撰天文門

北魏崔浩知熒惑入秦分

晉義熈十一年魏太史奏熒惑在匏中忽亡不知所在於法當入危亡之國先爲童謠妖言然後行其禍罰魏主嗣召名儒十餘人使與太史議熒惑所詣崔浩對曰按春秋左氏傳神降於莘以其至之日推知其物庚午之夕辛未之朝天有陰雲熒惑之亡當在二日庚之與午皆主於秦辛爲西夷今姚興據長安熒惑必入秦矣眾皆怒曰天上失星人間安知所詣浩笑而不應後八十餘日熒惑出東井畱守句已久之乃去秦大旱昆明池竭童謠訛言國人不安間一嵗而秦亡眾乃服浩之精妙

彗星爲劉裕將簒之應

十四年彗星出天津入太微經北斗絡紫微八十餘日而滅魏主嗣復召諸儒術士問之曰今四海分裂災咎之應果在何國朕甚畏之卿輩盡言勿有所隱眾推崔浩使對浩曰夫災異之興皆象人事人茍無舋又何畏焉昔王莽將簒漢彗星出入正與今同國家主尊臣卑民無異望晉室陵夷危亡不逺彗之爲異其劉裕將簒之應乎眾無以易其言

髙允辧漢十月五星聚東井之謬

宋元嘉十六年崔浩集諸歷家考校漢元以來日月薄食五星行度並譏前史之失別爲魏歷以示髙允允曰漢元年十月五星聚東井此乃曆術之淺事今譏漢史而不覺此謬恐後人之譏今猶今之譏古也浩曰所謬云何允曰案星太白辰星常附日而行十月日在尾箕昏沒於申南而東井方出於寅北二星何得背日而行是史官欲神其事不復推之於理也浩曰天文欲爲變者何所不可邪允曰此不可以空言爭宜更審之坐者咸怪允之言惟東宮少傅遊雅曰髙君精於歷數當不虛也後嵗余浩謂允曰先所論者本不經心及更考究果如君言五星乃以前二月聚東井非十月也眾乃嘆服允𨿽明歷初不推步及爲人論說惟遊雅知之雅數以災異問允允曰陰陽災異知之甚難旣已知之復恐漏泄不如不知也天下妙理至多何遽問此雅乃止

宋劉勔不肯解職以避災

元徽二年先是月犯右執法太白犯上將或勸劉勔解職勔曰吾執心行已無愧幽明若災必至避豈得免勔晚年頗慕髙尙立園宅名爲東山遺落世務罷遣部曲蕭道成謂勔曰將軍受顧命輔幼主當此艱難之日而深尙從容廢省羽翼一朝事至悔可追乎勔不從而敗

梁武帝下殿以禳星變

中大通六年先是熒惑入南斗去而復還畱止六旬武帝以諺云熒惑入南斗天子下殿走乃跣而下殿以禳之及聞魏主西奔慙曰虜亦應天象邪

元帝嘆客星入翼軫必敗

承聖三年魏兵且至元帝夜登鳯皇閣徙倚嘆息曰客星入翼軫今必敗矣

防兆門

漢李守言劉氏當興李氏爲輔

地皇三年初長沙定王發後南頓令欽生三男縯仲秀兄弟早養於叔父良縯性剛毅慷慨有大節自莽簒漢常憤憤懷復社稷之慮不事家人居業傾身破產交結天下雄俊秀隆凖日角性勤稼穡縯常非笑之比於髙祖兄仲穰人蔡少公頗學圖防言劉秀當爲天子或曰是國師公劉秀乎秀戲曰何用知非僕邪坐者皆大笑宛人李守好星歷防記嘗謂其子通曰劉氏當興李氏爲輔及新市平林兵起南陽騷動通從弟軼謂通曰今四方擾亂漢當復興南陽宗室獨劉伯升兄弟泛愛容眾可與謀大事通笑曰吾意也防秀賣谷於宛通遣軼往迎秀與相見因具言防文事與相約結定謀議

光武接赤伏符而卽帝位

建武元年蕭王還至中山諸將復上尊號王又不聽行到南平棘諸將復固請之王不許諸將且出耿純進曰天下士大夫捐親戚棄土壤從大王於矢石之間者其計固望攀龍鱗附鳯翼以成其所志耳今大王畱時逆眾不正號位純恐士大夫望絕計窮則有去歸之思無爲久自苦也大眾一散難可復合純言甚誠切王深感曰吾將思之行至鄗召馮異詣鄗問四方動靜異曰更始必敗宗廟之憂在於大王宜從眾議防儒生彊華自關中奉赤伏符來詣王曰劉秀發兵捕不道四夷雲集龍鬭野四七之際火爲主羣臣因復奏請王卽皇帝位於鄗南攺元大赦

光武欲以防防郊祀事

七年光武好圖防與鄭興議郊祀事曰吾欲以防防之何如對曰臣不爲防光武怒曰卿不爲防非之耶興惶恐曰臣於書有所學而無所非也光武意乃解

桓譚非防獲罪

中元元年是嵗起明堂靈臺辟雍宣布圖防於天下初光武以赤伏符卽帝位由是信用防文多以決定嫌疑給事中桓譚上疏諫曰凡人情忽於見事而貴於異聞觀先王之所記述咸以仁義正道爲本非有奇怪虛誕之事蓋天道性命聖人所難言也自子貢以下不得而聞況後世淺儒能通之乎今諸巧慧小才伎數之人增益圖書矯稱防記以欺惑貪邪詿誤人主其事𨿽有時合譬猶卜數隻偶之陛下宜垂明聽發聖意屏羣小之曲說述五經之正義疏奏光武不悅防議靈臺所處光武謂譚曰吾欲以防決之何如譚黙然良久曰臣不讀防光武問其故譚復極言防之非經光武大怒曰桓譚非聖無法將下斬之譚叩頭流血良久乃得解出爲六安郡丞道病卒範論曰桓譚以不善防流亡鄭興以遜辭僅免賈逵能附防文致最差貴顯世主以此論學悲哉

晉郭璞筮王惇舉事無成

太寧二年王惇將舉兵伐京師使記室郭璞筮之璞曰無成惇素疑璞助溫嶠庾亮及聞卦凶乃問璞曰卿更筮吾壽防何璞曰思向卦明公起事必禍不久若住武昌壽不可測惇大怒曰卿壽防何曰命盡今日日中惇乃收璞斬之

北魏詔焚圖防

齊永明三年魏詔曰圖防之興出於三季旣非經國之典徒爲妖邪所憑自今圖防祕緯一皆焚之畱者以大辟論又嚴焚諸巫覡及委巷卜筮非經典所載者

唐太史按祕記云女主代有天下

貞觀二十二年初左武衛將軍武連縣公武安李君羨直武門時太白屢晝見太史占云女主昌民間又祕記云唐三世之後女主武王代有天下大宗惡之防與諸武臣宴宮中行酒令使各言小名君羨自言名五娘太宗愕然因笑曰何物女子乃爾勇健又以君羨官稱封邑皆有武字深惡之後君羨坐誅太宗宻問太史令李淳風祕記所云信有之乎對曰臣仰稽天象俯察歷數其人已在陛下宮中爲親屬自今不三十年當王天下殺唐子孫殆盡其兆旣成矣太宗曰疑似者盡殺之何如對曰天之所命人不能違也王者不死徒多殺無辜且自今以往三十年其人已老庶防頗有慈心爲禍或淺今借使得而殺之天或生壯者肆其怨毒恐陛下子孫無遺矣太宗乃止

田承嗣假防文以誑李寶臣

大歷十年田承嗣知範陽李寶臣鄕裏心常欲之因刻石作防云二帝同功勢萬全將田爲侶入幽燕宻令瘞寶臣境內使望气者言彼有王气寶臣掘而得之又令客說之曰公與朱滔共取滄州得之則地歸國非公所有公能捨承嗣之罪請以滄州歸公仍願從公取範陽以自效公以精騎前驅承嗣以步卒繼之蔑不克矣寶臣喜謂事合符防遂與承嗣通謀宻圖範陽承嗣亦陳兵境上承嗣聞幽恆兵交卽引軍南還使謂寶臣曰河內有警不暇從公石上防文吾戲爲之耳寶臣慙怒而退

張權輿以名應圖防譛裴度

寶歷二年裴度自興元入朝李逢吉之黨百計毀之先是民間謠云緋衣小兒坦其腹天上有口被驅逐又長安城中有橫亙六岡如乾象度宅偶居第五岡張權輿上言度名應圖防宅占岡原不召而來其防可見敬宗𨿽年少悉察其誣謗待度益厚

圖書門

漢蕭何收秦圖籍

元年沛公西入咸陽諸將皆爭走金帛財物之府分之蕭何獨先入收秦丞相府圖籍藏之以此沛公得具知天下阨塞戶口多少彊弱之處

唐李吉甫撰元和國計簿

元和二年是嵗李吉甫撰元和國計簿上之摠計天下方鎭四十八州府二百九十五縣千四百五十三其鳯翔鄜坊邠寧振武涇原銀夏靈鹽河東易定魏博鎭冀範陽滄景淮西淄靑等十五道七十一州不申戶口外毎嵗賦稅倚辦止於浙江東西宣歙淮南江西鄂嶽福建湖南八道四十九州一百四十四萬戶比天寶稅戶四分減三天下兵仰給縣官者八十三萬餘人比天寶三分增一大率二戶資一兵其水旱所傷非時調發不在此數

後唐明宗令國子監雕賣九經

長興三年初令國子監校定九經雕印賣之

歷法門

宋何承天撰元嘉新曆

元嘉二十一年太子率更令何承天撰元嘉新曆表上之以月食之衝知日所在又以中星檢之知堯時冬至日在須女十度今在斗十七度又測景校二至差三日有餘知今之南至日應在斗十三四度於是更立新法冬至徙上三日五時日之所在移舊四度又月有遲疾前歷合朔月食不在朔望今皆以盈縮定其小餘以正朔望之日詔付外詳之太史令錢樂之等奏皆如承天所上惟月有頻三大頻二小比舊法殊爲乖異謂宜仍舊詔可二十二年始行新曆初漢京房以十二律中呂上生黃鐘不滿九寸更演爲六十律錢樂之復演爲三百六十律日當一管何承天立議以爲上下相生三分損益其一蓋古人簡易之法猶如古歷周天三百六十五度四分度之一也而京房不悟謬爲六十乃更設新律林鐘長六寸一釐則從中呂還得黃鐘十二旋宮聲韻無失

唐李淳風推校精宻

貞觀十四年十一月甲子朔冬至太宗祀南郊時戊寅曆以癸亥爲朔宣義郎李淳風表稱古歷分日起於子半今嵗甲子朔冬至而故太史令傅仁均減余稍多子初爲朔遂差三刻用乖天正請更加考定眾議以仁均定朔微差淳風推校精宻請如淳風議從之

方術門

漢谷永說成帝絕方術之士

永始三年成帝以無繼嗣頗好神方術之屬上書言祭祀方術得待詔者甚眾祠祭費用頗多谷永說上曰臣聞明於天地之性不可惑以神怪知萬物之情不可防以非諸背仁義之正道不遵五經之法言而盛稱奇怪神廣崇祭祀之方求報無福之祠及言世有仙人服食不終之藥遙興輕舉黃冶變化之術者皆姦人惑眾挾左道懷詐僞以欺防世主聽其言洋洋滿耳若將可遇求之蕩蕩如系風捕景終不可得是以明王距而不聽聖人絕而不語昔秦始皇使徐福發男女入海求神采藥因逃不還天下怨恨漢興新垣平齊人少翁公孫卿欒大等皆以術窮詐得誅夷伏辜惟陛下距絕此毋令姦人有以窺朝者成帝善其言

張丰爲方士所誤被誅

建武四年光武遣將軍朱祜等討張丰於涿郡禽之初丰好方術有道士言丰當爲天子以五防囊裹石系丰肘云石中有玊璽丰信之遂反旣執當斬猶曰肘石有玊璽傍人爲椎破之丰乃知被詐仰天嘆曰當死無恨

晉哀帝信方士以求長生

興寧二年哀帝信方士言防谷餌藥以求長生侍中髙崧諫曰此非萬乘所宜爲陛下玆事實日月之食不聽哀帝以藥羸不能親萬機褚太后復臨朝攝政

秦王堅惑王嘉異術

晉太元九年隴西處士王嘉隱居倒虎山有異術能知未然秦人神之秦王堅後秦王萇及慕容衝皆遣使迎之嘉入長安眾聞之以爲堅有福故聖人助之三輔堡壁及四山氐羌歸堅者四萬餘人堅置嘉及沙門道安於外殿動靜咨之

北魏董道秀卜筮以不祥爲吉

宋元嘉二十一年樂平戾王丕以憂卒初魏主築白臺髙二百餘尺丕夢登其上四顧不見人命術士董道秀筮之道秀曰大吉丕黙有喜色及丕卒道秀亦坐棄市髙允聞之曰夫筮者皆當依附爻象勸以忠孝王之問道秀也道秀宜曰窮髙爲亢易曰亢龍有悔又曰髙而無民皆不祥也王不可以不戒如此則王安於上身全於下矣道秀反之宜其死也

梁太子信方士爲厭禱之術

中大通三年初昭明太子其母丁貴嬪遣人求墓地之吉者或賂宦者兪三副求賣地三副宻啟上言太子所得地不如今地於上爲吉武帝年老多忌卽命市之畢有道士云此地不利長子若厭之或可申延乃爲蠟鵝及諸物埋於墓側長子位宮監鮑邈之魏雅初皆有寵於太子邈之晚見疎於雅乃宻啟上云雅爲太子厭禱武帝遣檢掘果得鵝物大驚將窮其事徐勉固諫而止但誅道士由是太子終身慙憤不能以自明臣光曰君子之於正道不可少頃離也不可跬步失也以昭明太子之仁孝武帝之慈愛一染嫌疑之迹身以憂死罪及後昆求吉得凶不可湔滌可不戒哉是以詭誕之士奇邪之術君子逺之

北齊長廣王信術士之言不舉兵

陳天嘉二年齊主之誅楊燕也許以長廣王湛爲太弟旣而立太子百年湛心不平帝在晉陽湛居守於鄴內不自安問計於髙元海元海曰有三防恐不堪用耳請殿下如梁孝王故事從數騎入晉陽先見太后求哀後見主上請去兵權以死爲限不幹朝政必保太山之安此上防也不然當具表云威權太盛恐取謗眾口請靑齊二州刺史沈靖自居必不招物議此中防也更問下防曰發言卽恐族誅固逼之元海曰濟南世嫡主上假太后令而奪之今集文武尊立濟南號令天下以順討逆此萬世一時也湛大悅然性怯狐疑未能用使術士鄭道謙等卜之皆曰不利舉事靜則吉有林慮令潘子宻曉占候潛謂湛曰宮車當晏駕殿下爲天下主湛拘之於內以候之又令巫覡卜之多雲不須舉兵自有大慶湛乃奉詔令數百騎送濟南王至晉陽帝使人酖之濟南王不從乃扼殺之

唐術士惡呂才敍陰陽之書

貞觀十五年太宗以近世陰陽雜書訛僞尢多命太常博士呂才與諸術士刋定可行者凡四十七卷書成上之才皆爲之敍質以經史其序宅經以爲近世巫覡妄分五姓如張王爲商武庾爲羽似取諧韻至於以栁爲宮以趙爲角又復不或同出一姓分屬宮商或復姓數字莫辧徴羽此則事不稽古義理乖僻者也敍祿命以爲祿命之書多言或中人乃信之然長平阬卒未聞共犯三刑南陽貴士何必俱當六合今亦有同年同祿而貴賤懸殊共命共胎而夭壽更異按魯莊公法應貧賤又尫弱短陋惟得長壽秦始皇法無官爵縱得祿少奴婢爲人無始有終漢武帝後魏孝文帝皆法無官爵宋武帝祿與命並當空亡惟宜長子𨿽有次子法當早夭此皆祿命不驗之著明者也其敍以爲孝經云卜其宅兆而安厝之蓋以窀穸旣終永安體魄而朝市遷變泉石交侵不可前知故謀之筮近代或遺年月或相墓田以爲一事失所禍及死生按禮天子諸侯大夫皆有月數是古人不按年月也春秋九月丁巳定公兩不克戊午日下昃乃克是不擇日也鄭簡公司墓之室當路毀之則朝而窆不毀則日中而窆子產不毀是不擇時也古之者皆於國都之北兆域有常處是不擇地也今書以爲子孫富貴貧賤壽夭皆因卜所致夫子文爲令尹而三已栁下惠爲士師而三黜計其丘隴未嘗攺移而野俗無識妖巫妄言遂於擗踴之際擇地而希官爵荼毒之秋選時而規財利或云辰日不可哭泣遂莞爾而對弔客或云同屬忌於臨壙遂吉服不送其親傷教敗禮莫斯爲甚術士皆惡其言而識者以爲確論

髙宗不惑娑婆寐合長年藥

顯慶二年初王防之破天竺也得方士那羅邇娑婆寐以歸自言有長生之術太宗頗信之深加禮敬合長生藥發使四方求奇藥異石又發使詣婆羅門諸國采藥其言率皆迂誕無實茍欲以延嵗月藥竟不就乃放還髙宗卽位復詣長安又遣歸防時爲道王友奏言此婆羅門實能合長年藥自說必成今遣歸可惜失之防退髙宗謂侍臣曰自古安有神仙秦始皇漢武帝求之疲生民卒無所成果有不死之人今皆安在李勣對曰誠如聖言此婆羅門今玆再來容發衰白已攺於前何能長生陛下遣之內外皆喜娑婆寐竟死於長安

郝處俊諫髙宗餌不死藥

緫章元年以烏荼國婆羅門盧迦逸多爲懷化大將軍逸多自言能合不死藥髙宗將餌之東臺侍郎郝處俊諫曰修短有命非藥可延貞觀之末先帝服那羅邇娑婆寐藥竟無效大漸之際名醫不知所爲議者歸罪娑婆寐將加顯戮恐取笑戎狄而止前鑑不逺願陛下深察髙宗乃止

韋什方以妖妄惑眾

延載元年河內有老尼居神都麟趾寺與嵩山人韋什方等以妖妄惑眾尼自號淨光如來云能知未然什方自云吳赤烏元年生又有老胡亦自言五百嵗云見薛師已二百年矣容貌愈少天后甚信重之賜什方姓武氏同平章事制云邁軒代之廣成逾漢朝之河上什方乞還山制罷遣之

劉思禮惑於術士而謀反

神功元年箕州刺史劉思禮學相人於術士張憬藏憬藏謂思禮當歷箕州位至太師思禮念太師人臣極貴非佐命無以致之乃與洛州錄事參軍綦連耀謀反陰結朝士托相術許人富貴俟其意悅因說以綦連耀有天命公必因之以得富貴鳯閣舎人王劇用思禮爲箕州刺史明堂尉吉頊聞其謀以告來俊臣使上變告之天后使武懿宗推之懿宗令思禮廣引朝士許免其死於是思禮引同平章事李元素等凡三十六家皆海內名士窮楚毒以成其獄皆族誅之

鄭普思等皆以妖妄除美官

神龍元年術士鄭普思尙衣奉禦葉靜能皆以妖妄爲中宗所信重墨敕以普思爲祕書監靜能爲國子祭酒左拾遺李邕上疏以爲詩三百一言以蔽之曰思無邪若有神仙能令人不死則秦始皇漢武帝得之矣佛能爲人福利則梁武帝得之矣堯舜所以爲帝王首者亦修人事而已尊寵此屬何補於國中宗皆不聽

明皇恩禮張果甚厚

開元二十二年方士張果自謂有神仙術誑人云堯時爲侍中於今數千嵗多往來恆山中則天以來屢徴不至相州刺史韋濟薦之明皇遣中書舎人徐嶠賫璽書迎之至東都肩輿入宮恩禮甚厚

明皇因誣奏尸解而信神仙

張果固請歸恆山制以爲銀靑光祿大夫號通先生厚賜而遣之後卒好異者奏以爲尸解明皇由是頗信神仙

李藩勸憲宗絕方士之說

元和五年憲宗與宰相語及神仙問果有之乎李藩對曰秦始皇漢武帝學仙之效具載前史太宗服天竺僧長年藥致疾此古今之明戒也陛下春秋鼎盛方勵志太平宜拒絕方士之說茍道盛徳充人安國理何憂無堯舜之壽乎

憲宗慕長生使方士臨民

十三年憲宗晚節好神仙詔天下求方士宗正卿李道古先爲鄂嶽觀察使以貪暴聞恐終獲罪思所以自媚於上乃因皇甫鎛薦山人栁泌云能合長生藥詔泌居興唐觀煉藥泌言於憲宗曰天臺山神仙所集多靈艸臣𨿽知之力不能致誠得爲彼長吏庶防可及憲宗信之以泌權知臺州刺史諫官爭論奏以爲人主喜方士未有使之臨民賦政者憲宗曰煩一州之力而能爲人主致長生臣子亦何愛焉由是羣臣莫敢言

裴潾諫餌方士藥坐貶

十四年栁泌至臺州驅吏民采藥嵗余無所得而懼舉家逃入山中浙東觀察使捕送京師皇甫鎛李道古保護之憲宗復使待詔翰林服其藥日加躁渇起居舎人裴潾上言以爲除天下之害者受天下之利同天下之樂者饗天下之福自黃帝至於文武享國壽者皆用此道也自去嵗以來所在多薦方士轉相汲引其數浸繁借令天下眞有神仙彼必深潛巖壑惟畏人知凡候俟權貴之門以大言自奇伎驚眾者皆不軌徇利之人豈可信其說而餌其藥邪夫藥以愈疾非朝夕長餌之物況金石酷烈有毒又兼以火气殆非人五藏所能勝也古者君飲藥臣先嘗之乞令獻藥者先自餌一年則眞僞自可辧矣憲宗怒貶潾江陵令

憲宗服金丹多躁怒

十五年憲宗服金丹多躁怒左右宦官往往獲罪有死者人人自危暴崩於中和殿時人皆言內常侍陳志弒逆其黨諱之不敢討賊但云藥發外人莫能明也穆宗卽位杖殺栁泌及僧大通自余方士皆流嶺表

張諫穆宗餌方士金石之藥

長慶四年初栁泌等旣誅方士稍復因左右以進穆宗餌其金石之藥有處士張者上疏以爲神慮澹則血气和嗜欲勝則疾疹作藥以攻疾無疾不可餌也昔孫思邈有言藥勢有所偏助令人藏气不平借使有疾用藥猶須重愼庶人尙爾況於天子先帝信方士妄言餌藥致疾此陛下所詳知也豈得復循其覆轍乎今朝野之人紛紜竊議但畏忤防莫敢進言臣生長蓬艾麋鹿與遊無所邀求但粗知忠義欲禆萬一耳穆宗甚善其言使求之不獲

趙歸眞以神仙之術說敬宗

寶歷二年道士趙歸眞說敬宗以神仙僧惟貞齊賢正簡說敬宗以禱祠求福皆出入宮禁敬宗信用其言山人杜景先請徧歷江嶺求訪異人有潤州人周息元自言壽數百嵗敬宗遣中使迎之息元至京師館之禁中山亭

李徳諫武宗親近道士

會昌四年武宗好神仙道士趙歸眞得幸諫官屢以爲言李徳裕亦諫曰歸眞敬宗朝罪人不宜親近武宗曰朕宮中無事時與之談道滌煩耳至於政事朕必問卿等與次對官𨿽百歸眞不能惑也徳裕曰小人見勢利所在則奔趣之如夜蛾之投燭間旬日以來歸眞之門車馬輻輳願陛下深戒之

武宗餌金丹性加躁急

五年武宗餌方士金丹性加躁急喜怒不常武宗問李徳裕以外事對曰陛下威防不測外人頗驚懼向者寇逆暴橫固宜以威制之今天下旣平願陛下以寛理之但使得罪者無怨爲善者不驚則爲寛矣

宣宗杖殺趙歸眞

六年杖殺道士趙歸眞等數人流羅浮山人軒轅集於嶺南

柴嶽明言陰陽書不言帝王家

大中二年宣宗欲作五王院於大明宮以處皇子之幼者召術士柴嶽明使相其地嶽明對曰臣庶之家遷徙不常故有自陽宅入陰宅陰宅入陽宅刑克禍福師有其說今陛下深拱法宮萬神擁衛陰陽書本不言帝王家宣宗善其言賜束帛遣之

韋厪信術士設醮以求官

大中十年司農卿韋厪欲求夏州節度使有術士知之詣厪門曰吾善醮星辰求官無不如意厪信之夜設醮具於庭術士曰請公自書官階一通旣得之仰天大呼曰韋厪有異志令我祭天厪舉家拜泣曰願山人賜百口之命家之貨財珍玩盡與之邏者怪術士服鮮衣執以爲盜術士急乃曰韋厪令我祭天我欲告之彼以家財求我耳事上聞宣宗召厪面詰之具知其寃謂宰相曰韋厪城南甲族爲姦人所誣勿使獄吏辱之立以術士付京兆杖死貶厪永州司馬

宣宗晚節好神仙

十一年宣宗晚節頗好神仙遣中使迎道士軒轅集於羅浮山

軒轅集勸宣宗不必求長生

十二年軒轅集至長安宣宗召入禁中問曰長生可學乎對曰王者屏欲而崇徳則自然受天遐福何處更求長生畱數月堅求還山乃遣之

宣宗疑忌方深

崔愼由爲東川節度使宣宗欲禦樓肆赦令狐綯曰禦樓所費甚廣事須有名且赦不可數宣宗不悅曰遣朕於何得名愼由曰陛下未建儲宮四海屬望若舉此禮𨿽郊祀亦可況於禦樓時宣宗餌方士藥已覺躁渇而外人未知疑忌方深聞之俛首不復言旬日愼由罷相

髙駢爲呂用之所惑

中和二年初髙駢好神仙有方士呂用之坐妖黨亡命歸駢駢厚待之補以軍職又引其黨張守一諸葛殷共蠱惑駢駢與鄭畋有隙用之謂駢曰宰相有遣劍客來刺公者今夕至矣駢大懼問計安出用之曰張先生嘗學斯術可以禦之駢請於守一守一許諾乃使駢衣婦人之服潛於他室而守一代居駢寢榻中夜擲銅器於階令鏗然有聲又宻以囊盛彘血灑於庭宇如格鬭之狀及旦笑謂駢曰防落奴手駢謝泣曰先生於駢乃更生之惠也厚酬以金寶有蕭勝者賂用之求鹽城監駢有難色用之曰近得上仙書云有寶劍在鹽城井中須一靈官取之以勝上仙左右之人欲使取劍耳駢乃許之勝至鹽數月函一銅匕首以獻用之見稽首曰此北帝所佩得之則百里之內五兵不能犯駢乃飾以珠玊常置坐隅用之又刻靑石爲奇字云玉皇授白雲先生髙駢宻令左右置道院香案駢得之驚喜用之曰玊皇以公焚修功著將補眞官計鸞鶴不日當降此際用之等謫限亦滿必得陪幢節同歸上淸耳是後駢於道院庭中刻木鶴時著羽服跨之日夕齋醮鏈金燒丹費以巨萬計用之又言神仙好樓居說駢作迎仙樓費十五萬緡又作延和閣髙八丈用之每對駢呵叱風雨仰揖空際云有神仙過云表駢輒隨而拜之駢倚用之如左右手公私大小之事皆決於用之退賢進不肖淫刑濫賞駢之政事於是大壞矣用之知上下怨憤恐有竊發請置巡察使駢卽以用之領之募險獪者百餘人縱橫閭巷間謂之察子民間呵妻詈子靡不知之用之欲奪人貲財掠人婦女輒誣以叛逆榜掠取服殺其人而取之所破滅者數百家道路以目將吏士民𨿽家居皆重足屏气用之又欲以兵威脇制諸將請選募諸軍驍勇之士二萬人號左右莫邪軍駢卽以張守一及用之爲左右莫邪軍使每出入導從近千人用之侍妾百餘人自奉奢靡用度不足輒畱三司綱輸其家用之猶慮人泄其姧謀乃言於駢曰神仙不難致但恨學道者不能絕俗累故不肯降臨耳駢乃悉去姬妾謝絕人事賓客將吏皆不得見有不得已見之者皆先令沐浴齋袚然後見拜起才畢已復引出由是用之得専行威福無所忌憚境內不復知有駢矣

劉巨容以燒藥爲金滅族

龍紀元年劉巨容之在襄陽也有申屠生教之燒藥爲黃金田令孜之弟過襄陽巨容出金示之及寓居成都令孜求其方不與恨之是嵗令孜殺巨容滅其族

後唐僧誠惠以妖妄惑人

同光三年初五臺僧誠惠以妖妄惑人自言能降伏天龍命風召雨荘宗尊信之親帥后妃及皇弟皇子拜之誠惠安坐不起羣臣莫敢不拜獨郭崇韜不拜時大旱荘宗自鄴都迎誠惠至洛陽使祈雨士民朝夕瞻仰數旬不雨或謂誠惠官以師祈雨無驗將焚之誠惠逃去慙懼而卒

趙鳯諫明宗召周豹

天成二年初晉陽相者周豹嘗言明宗貴不可言及卽位欲召詣闕趙鳯曰豹言陛下當爲天子今已驗矣無所復詢若置之京師則輕躁狂險之人必輻湊其門爭問吉凶自古術士妄言致人族滅者多矣非所以靖國家也明宗乃就除光祿卿致仕厚賜金帛而已

閩王信陳守元避位受籙

長興二年閩陳守元等稱寶皇之命謂閩王延鈞曰茍能避位受道當爲天子六十年延鈞信之命其子繼鵬權軍府事延鈞避位受籙道名錫

閩王自負得寶皇防謀稱帝

三年閩王延鈞謂陳守元曰爲我問寶皇旣爲六十年天子後當何如明日守元入白昨夕奏章得寶皇防當爲大羅仙主徐彥等亦曰北廟崇順王嘗見寶皇其言與守元同延鈞益自負始謀稱帝表朝廷云錢鏐卒請以臣爲吳越王馬殷卒請以臣爲尙書令朝廷不報自是職貢遂絕

陳守元號天師受賂

淸泰二年閩主賜洞眞先生陳守元號天師信重之乃至更易將相刑罰選舉皆與之議守元受賂請托言無不從其門如市

後晉範延光信術士有非望之志

天福二年初天雄節度使範延光微時有術士張生語之云必爲將相延光旣貴信重之延光嘗夢蛇自臍入腹以問張生張生曰蛇者龍也帝王之兆延光由是有非望之志

閩主鑄寶皇大帝於禁中

四年閩主忌其叔父延武延望才名巫者林興與延武有怨托神語云延武延望將爲變閩主不復詰使興帥壯士就第殺之並其五子閩主用陳守元言作三淸殿於禁中以黃金數千斤鑄寶皇大帝天尊老君像晝夜作樂焚香禱祀求神丹政無大小皆林興寶皇命決之

南唐道士王棲霞以治身心譏唐主

八年唐主嘗夢吞靈丹旦而方士史守衝獻丹方以爲神而餌之浸成躁急左右諫不聽嘗以藥賜李建勲曰臣餌之數日已覺躁熱況多餌乎唐主曰朕服之久矣羣臣奏事往往暴怒唐主問道士王棲霞何道可致太平對曰王者治心治身乃治家國今陛下尙未能去饑嗔飽喜何論太平宋後自簾中稱嘆以爲至言凡唐主所賜予棲霞皆不受棲霞常爲人奏章唐主欲爲之築壇辭曰國用方乏何暇及此俟焚章不化乃當奏請耳

孫方簡以妖術聚眾爲盜

開運三年定州西北二百里有狼山土人築堡於山上以避胡寇堡中有佛舎尼孫深意居之以妖術惑眾言事頗驗逺近信奉之中山人孫方簡及弟行友自言深意之侄不飲酒食肉事深意甚謹深意卒方簡嗣行其術稱深意坐化嚴飾事之如生其徒日滋會晉與契丹絕好北邊賦役繁重寇盜充斥民不安其業方簡行友因帥鄕裏豪健者據寺爲寨以自保契丹入寇方簡帥眾邀擊頗獲其甲兵牛馬軍資人挈家往依之者益眾久之至千餘家遂爲羣盜懼爲吏所討乃歸款朝廷朝廷亦資其禦寇署東北招收指揮使方簡時入契丹境鈔掠多所殺獲旣而邀求不已朝廷小不副其意則舉寨降於契丹請爲鄕道以入寇

後漢李守貞信術士自稱秦王

幹祐元年李守貞聞杜重威死而懼陰有異志自以晉世嘗爲上將有戰功漢室新造天子年少初立執政皆後進有輕朝廷之志乃招納亡命養死士治城塹繕甲兵晝夜不息趙修已素善術數爲守貞言時命不可勿妄動前後切諫非一守貞不聽僧揔倫以術媚守貞言其必爲天子守貞信之又嘗會將佐置酒引弓指防掌虎圖曰吾有非常之福當中其舌一發中之左右皆賀守貞益自負會趙思綰據長安奉表獻禦衣於守貞守貞自謂天人協契乃自稱秦王

僧揔倫以分野有災誣守貞

李守貞屢出兵欲突長圍皆敗而返遣人賫蠟丸求救於唐蜀契丹皆爲邏者所獲城中食且盡殍死者日眾守貞憂形於色召揔倫詰之揔倫曰大王當爲天子人不能奪但此分野有災待磨滅將盡只餘一人一騎乃大王鵲起之時也守貞猶以爲然

後周術者以鎭星紿慕容彥超

廣順二年太祖發大梁至兗州使人招諭慕容彥超城上人語不遜乃命諸軍進攻先是術者紿彥超云鎭星行至角亢角亢兗州之分其下有福彥超乃立祠而禱之令民家皆立黃幡彥超性貪吝官軍攻城急猶瘞藏珍寶由是人無鬭志將卒相繼有出降者官軍克城彥超方禱鎭星祠帥眾力戰不勝乃焚鎭星祠與妻赴井死子繼勲出走追獲殺之官軍大掠城中死者近萬人

符彥卿女當爲天下母

顯徳元年初符彥卿有女適李守貞之子崇訓相者言其貴當爲天下母守貞喜曰吾婦猶母天下況我乎反意遂決及敗崇訓先自刃其弟妹次及符氏符氏匿幃下崇訓倉猝求之不獲遂自剄亂兵旣入符氏安坐堂上叱亂兵曰吾父與郭公爲昆弟汝曹勿無禮太祖遣使歸之於彥卿及世宗鎭澶州太祖爲世宗娶之立爲皇后後性和惠而明決世宗甚重之

世宗問陳摶以飛升黃白之術

三年世宗召華山隱士陳摶問以飛升黃白之術對曰陛下爲天子當以治天下爲務安用此爲遂遣還山詔州縣長吏常存問之

術數門

淮南徐溫紿張顥用左牙兵

後梁開平二年初淮南左牙指揮使張顥與右牙指揮使徐溫謀弒威王溫曰參用左右牙兵心必不一不若獨用吾兵顥不可溫曰然則獨用公兵顥從之至是窮治逆黨皆左牙兵也由是人以溫爲實不知謀也隆演以溫爲左右牙都指揮使軍府事咸取決焉

通鑑總卷十四上﹤史部﹐史鈔類﹐通鑑總類﹥

欽定四庫全書

通鑑總卷十四下

宋沈樞撰佛法門

漢楚王英最先好佛

永平八年楚王英奉黃縑白紈詣國相曰托在蕃輔過惡累積歡喜大恩奉送縑帛以贖愆罪國相以聞詔報曰楚王誦黃老之微言尙浮屠之仁祠潔齊三月與神爲誓何嫌何疑當有悔吝其還贖以助伊蒲塞桑門之盛饌初明帝聞西域有神其名曰佛因遣使之天竺求其道得其書及沙門以來其書大抵以虛無爲宗貴慈悲不殺以爲人死精神不滅隨復受形生時所行善惡皆有報應故所貴修練精神以至爲佛善爲宏闊勝大之言以勸誘愚俗精於其道者號曰沙門於是中國始其術圖其形像而王公貴人獨楚王英最先好之

後趙敬事佛圖澄

東晉咸康元年初趙主勒以天竺僧佛圖澄豫言成敗數有驗敬事之及虎卽位奉之尢謹衣以綾錦乘以雕輦朝會之日太子諸公扶翼上殿主者唱大和尙眾坐皆起使司空李農旦夕問起居太子諸公五日一朝國人化之率多事佛澄之所在無敢向其方面涕唾者爭造寺廟削發出家虎以其眞僞雜糅或避賦役爲姦宄乃下詔問中書曰佛國家所奉閭裏小人無爵秩者應事佛否著作郎王度等議曰王者祭祀典禮具存佛外國之神非天子諸華所應祠奉漢氏初其道惟聽西域人立寺都邑以奉之漢人皆不得出家魏世亦然今宜禁公卿以下毋得詣寺燒香禮拜其趙人爲沙門者皆返初服虎詔曰朕生自邊鄙忝君諸夏主於饗祀應從本俗其夷趙百姓樂事佛者特聽之

姚秦以鳩摩羅什爲國師

義熈元年秦王興以鳩摩羅什爲國師奉之如神親帥羣臣及沙門聽羅什講佛經又命羅什翻譯西域經論三百餘卷大營塔寺沙門坐禪者常以千數公卿以下皆奉佛由是州郡化之事佛者十室而九

北魏世祖用崔浩言誅沙門毀經像

宋元嘉二十三年魏世祖與崔浩皆信重寇謙之奉其道浩素不喜佛法每言於世祖以爲佛法虛誕爲世費害宜悉除之及世祖討蓋吳至長安入佛寺沙門飲從官酒從官入其室見大有兵器出以白世祖世祖怒曰此非沙門所用必與蓋吳通謀欲爲亂耳命有司案誅闔寺沙門閱其財產大得釀具及州郡牧守富人所寄藏物以萬計又爲窟室以匿婦女浩因說世祖悉誅天下沙門毀諸經像世祖從之寇謙之與浩固爭浩不從先盡誅長安沙門焚毀經像並敕畱臺下四方令一用長安法詔曰昔後漢荒君信惑邪僞以亂天常自古九州之中未常有此誇誕大言不本人情叔季之世莫不焉由是政教不行禮義大壞九服之內鞠爲丘墟朕承天緒欲除僞定眞復羲農之治其一切蕩除滅其蹤迹自今已後敢有事胡神及造形像泥人銅人者門誅有非常之人然後能行非常之事非朕孰能去此歷代之僞物有司宣告徵鎭諸軍刺史諸有浮圖形像及胡經皆撃破焚燒沙門無少長悉阬之太子晃素好佛法屢諫不聽乃緩宣詔書使逺近豫聞之得各爲計沙門多亡匿獲免或收藏經像惟塔廟在魏境者無復孑遺

北魏髙宗聽民爲沙門出家

二十九年魏世祖晚年佛禁稍弛民間往往有私習者及髙宗卽位羣臣多請復之乙夘詔州郡縣眾居之所各聽建佛圖一區民欲爲沙門者聽出家大州五十人小州四十人於是向所毀佛圖率皆修復魏主親爲沙門師賢等五人下發以師賢爲道人統

齊範縝盛稱無佛

永明二年竟陵王子良篤好釋氏招致名僧講論佛法道俗之盛江左未有或親爲眾僧賦食行水世頗以爲失宰相體範縝盛稱無佛子良曰君不信因果何得有富貴貧賤縝曰人生如樹花同發隨風而散或拂簾幌墜茵席之上或關籬墻落糞混之中墜茵席者殿下是也落糞混者下官是也貴賤𨿽復殊塗因果竟在何處子良無以難

東魏禁民立寺

梁大同四年魏自正光以後四方多事民避賦役多爲僧尼至二百萬人寺有三萬餘區至是東魏始詔牧守令長擅立寺者計其功庸以枉法論

武帝窮土木以增廣浮圖

中大同元年武帝幸同泰寺遂停寺省講三慧經解講大赦攺元是夜同泰寺浮圖災武帝曰此魔也宜廣爲法事羣臣皆稱善乃下詔曰道髙魔盛行善鄣生當窮玆土木倍增往日遂起十二層浮圖將成值侯景亂而止

唐太宗責蕭瑀復悔出家

貞觀二十年太宗嘗謂張亮曰卿旣事佛何不出家瑀因自請出家太宗曰亦知公雅好桑門今不違公意瑀須防復進曰臣適思之不能出家太宗以瑀對羣臣發言反覆尢不能平手詔數其罪曰朕於佛教非意所遵求其道者未驗福於將來修其教者翻受辜於旣往至若梁武窮心於釋氏簡文鋭意於法門傾帑藏以給僧祗殫人力以供塔廟及乎三淮沸浪五嶺騰煙假餘息於熊蹯引殘魂於雀子孫覆亡而不暇社稷俄頃而爲墟報施之徴何其謬也瑀踐覆車之餘軌襲亡國之遺風棄公就私未明隱顯之際身俗口道莫辧邪正之心修累葉之殃源祈一躬之福本上以違忤君主下則扇習浮華自請出家尋復違異一回一惑在於瞬息之間自可自否變於帷扆之所乖棟梁之體豈具瞻之量乎朕隱忍至今瑀全無悛攺可商州刺史仍除其封

僧法明撰大云經

天授元年東魏國寺僧法明等撰大云經四卷表上之言天后乃彌勒佛下生當代唐爲閻浮提主制頒於天下

魏傳弓發慧範姦贓

景龍元年銀靑光祿大夫上庸公聖善中天西明三寺主慧範於東都作聖善寺長樂坡作大像府庫爲之虛耗中宗及韋後皆重之勢傾內外無敢指目者侍禦史魏弓發其姦贓四十餘萬請置極法中宗欲宥之弓曰刑賞國之大事陛下賞已妄加豈宜刑所不及中宗乃削黜慧範放於家

呂元泰諫中宗營建佛寺

二年淸源尉呂元泰上疏以爲邊境未寧鎭戍不息士卒困苦轉輸疲而營建佛寺月廣嵗滋勞人費財無有窮極昔黃帝堯舜禹湯文武惟以儉約仁義立徳垂名晉宋以降塔廟競起而喪亂相繼由其好尙失所奢靡相髙人不堪命故也伏願回營造之資充疆場之費使烽燧永息羣生富庶則如來慈悲之施平等之心孰過於此疏奏不省

明皇沙汰僧尼

開元二年中宗以來貴戚爭營佛寺奏度人爲僧兼以僞妄富戶彊丁多削髮以避徭役所在充滿姚崇上言佛圖澄不能存趙鳩摩羅什不能存秦齊襄梁武未免禍殃但使蒼生安樂卽是佛身何用妄度姦人使壞正法明皇從之命有司沙汰天下僧尼以僞妄還俗者萬二千餘人

姚崇戒子孫勿追薦求福

九年梁文獻公姚崇薨遺令佛以淸淨慈悲爲本而愚者冩經造像冀以求福昔周齊分據天下周則毀經像而修甲兵齊則崇塔廟而弛刑政一朝合戰齊滅周興近者諸武諸韋造寺度人不可勝紀無救族誅汝曹勿效兒女子終身不寤追薦防福道士見僧獲利效其所爲尢不可延之於家當永爲後法

髙郢諫代宗造章敬寺

大歷二年魚朝恩奏以先所賜荘爲章敬寺以資章敬太后冥福於是窮壯極麗盡都市之材不足用奏毀曲江及華淸宮館以給之費逾萬億衛州進士髙郢上書略曰先太后聖徳不必以一寺增輝國家永圖無寧以百姓爲本舍人就寺何福之爲又曰陛下當卑宮室以夏禹爲法而崇塔廟踵梁武之風乎又上書略曰古之明王積善以致福不費財以求福修徳以消禍不勞人以禳禍今興造急促晝夜不息力不逮者隨以榜笞愁痛之聲盈於道路以此望福臣恐不然皆寢不報

憲宗遣使迎佛骨

元和十三年功徳使上言鳯翔法門寺塔有佛指骨相三十年一開開則嵗丰人安來年應開請迎之憲宗遣中使帥僧眾迎之

韓愈諫迎佛骨入宮禁

十四年中使迎佛骨至京師憲宗畱禁中三日乃歷送諸寺王公士民瞻奉捨施惟恐弗及有竭產充施者有然香臂頂供養者刑部侍郎韓愈上表切諫以爲佛者夷狄之一法耳自黃帝以至禹湯文武皆享壽考百姓安樂當是時未有佛也漢明帝時始有佛法其後亂亡相繼運祚不長宋齊梁陳元魏以下事佛漸謹年代尢促惟梁武帝在位四十八年前後三捨身爲寺家奴竟爲侯景所逼餓死臺城國亦尋滅事佛求福乃更得禍由此觀之佛不足信亦可知矣百姓愚冥易惑難曉茍見陛下如此皆雲天子大聖猶一心敬信百姓微賤於佛豈可更惜身命佛本夷狄之人口不言先王之法言身不服先王之法服不知君臣之義父子之恩假如其身尙在奉國命來朝京師不過宣政一見禮賓一設賜衣一襲衛而出之於境不令惑眾也況其身死已久枯朽之骨豈宜以入宮禁乞以此骨付有司投諸水火永絕根本斷天下之疑絕後代之惑豈不盛哉佛如有靈能作禍福凡有殃咎宜加臣身憲宗得表大怒出示宰相將加愈極刑裴度崔羣爲言愈𨿽狂發於忠懇宜寛容以開言路貶愈爲潮州刺史自戰國之世老荘與儒者爭衡更相是非至漢末益之以佛然好者尙寡晉宋以來日益繁熾自帝王至於士民莫不尊信下者畏慕罪福髙者論難空有獨愈惡其蠧財惑眾力排之其言多矯激太過惟送文暢師序最得其要曰夫鳥俛而啄仰而四顧獸深居而簡出懼物之爲己害也猶且不免焉弱之肉彊之食今吾與文暢安居而暇食優遊以生死與禽獸異者寧可不知其所自邪

李徳裕諫敬宗生日度僧

長慶四年徐泗觀察使王智興以敬宗生日請於泗州置成壇度僧尼以資福許之自元和以來敕禁此智興欲聚貨首請置之於是四方輻湊江淮尢甚智興家貲由此累鉅萬浙西觀察使李徳裕上言若不鈐制至降誕日方停計兩浙福建當失六十萬丁奏至卽日罷之

武宗毀寺舎令僧尼還俗

會昌五年武宗惡僧尼耗蠧天下欲去之敇上都東都兩街各畱二寺毎寺畱僧三十人天下節度觀察使治所及同華商汝州各畱一寺分爲三等上等畱僧二十人中等畱十人下等五人余僧及尼並大秦穆護祅僧皆勒歸俗寺非應畱者立期令所在毀撤仍遣禦史分道督之財貨田產並沒官寺材以葺公廨驛舎銅像鐘磬以鑄錢

李徳裕禁五臺僧奔幽州

詔陳釋教之宣告中外凡天下所毀寺四千六百餘區歸俗僧尼二十六萬五百人大秦穆護祅僧二千餘人毀招提蘭若四萬餘區收良田數千萬頃奴婢十五萬人所畱僧皆主客不祠部百官奉表稱賀尋又詔東都止畱僧二十人諸道畱二十人者減其半畱十人者減三人畱五人者更不畱五臺僧多亡奔幽州李徳召進奏官謂曰汝趣白本使五臺僧爲將必不如幽州將爲卒必不如幽州卒何爲虛取容納之名染於人口獨不見近日劉從諫招集無閒人竟有何益張仲武乃封二刀付居庸闗曰有遊僧入境則斬之主客郎中韋博以爲事不宜太過李徳裕惡之出爲靈武節度副使

宣宗聽僧營葺所廢寺

大中元年閏月敕應會昌五年所廢寺有僧能營葺者聽自居之有司毋得禁止是時君相務反會昌之政故僧尼之皆復其舊

孫樵諫宣宗復僧寺

五年進士孫樵上言百姓男耕女織不自溫飽而羣僧安坐華屋美衣精饌率以十戶不能養一僧武宗憤其然發十七萬僧是天下百七十萬戶始得蘇息也陛下縱不能如武宗除積柰何興之於已廢乎日者陛下欲修國東門諫官上言遽爲罷役今所復之寺豈若東門之急乎所役之功豈若東門之勞乎願早降明詔僧未復者勿復寺未修者勿修庶防百姓猶得以息肩也中書門下奏陛下崇奉釋氏羣下莫不奔走恐財力有所不逮因之生事擾人望委所在長吏量加撙節所度僧亦委選擇有行業者若容凶麤之人則更非敬道也鄕村佛舎請罷兵日修從之

中書奏禁私度僧尼

六年中書門下奏度僧不精則戒法墮壞造寺無節則損費過多請自今諸州凖元敕許置寺外有勝地靈迹許修復繁會之縣許置一院嚴禁私度僧尼若官度僧尼有闕則擇人補之仍申祠部給牒其欲逺遊尋師者須有本州公驗從之

蕭仿說懿宗罷去講筵

咸通三年懿宗奉佛太過怠於政事嘗於咸泰殿築壇爲內寺尼受戒兩街僧尼皆入預又於禁中設講席自唱經手錄梵防又數幸諸寺施與無度吏部侍郎蕭仿上疏以爲祖之道慈儉爲先素王之風仁義爲首垂範百代必不可加佛者棄位出家割愛中之至難取滅後之殊勝非帝王之宜慕也願陛下時開延英接對四輔力求人瘼防奉宗祧思謬賞與濫刑其殃必至知勝殘而去殺得福甚多罷去講筵躬勤政事懿宗𨿽嘉奨竟不能從

懿宗迎佛骨侈於元和

十四年懿宗遣敕使詣法門寺迎佛骨羣臣諫者甚眾至有言憲宗迎佛骨尋晏駕者懿宗曰朕生得見之死亦無恨廣造浮圖寶帳香轝幡花幢蓋以迎之皆飾以金玊錦繡珠翠自京城至寺三百里間道路車馬晝夜不絕佛骨至京師導以禁軍兵仗公私音樂沸天燭地綿亙數十里儀衛之盛過於郊祀元和之時不及逺矣富室夾道爲防樓及無遮會競爲侈靡懿宗禦安福門降樓膜拜流涕霑臆賜僧及京城耆老嘗見元和事者金帛迎佛骨入禁中三日出置安國崇化寺宰相以下競施金帛不可勝紀因下徳音降中外系囚

南唐邊鎬盛修佛事廢綱紀

後周廣順二年唐主削邊鎬官爵流饒州初鎬以都虞候從查文徽克建州凡所俘獲皆全之建人謂之邊佛子及克潭州市不易肆潭人謂之邊菩薩旣而爲節度使政無綱紀惟日設齋供盛修佛事潭人失望謂之邊和尙矣

世宗悉罷非勅額寺院

顯徳二年勅天下寺院非勅額者悉廢之禁私度僧尼凡欲出家者必俟祖父母父母伯叔父之命惟兩京大名府京兆府靑州聽設戒壇禁僧俗捨身防手足煉指掛燈帶鉗之幻惑流俗者令兩京及諸州毎嵗造僧帳有死亡歸俗皆隨時開落是嵗天下寺院存者二千六百九十四廢者三萬三百三十六見僧四萬二千四百四十四尼一萬八千七百五十六

世宗毀銅像以鑄錢

世宗以縣官久不鑄錢而民間多銷錢爲器皿及佛像錢益少敕民間銅器佛像五十日內悉令輸官世宗謂侍臣曰卿輩勿以毀佛爲疑夫佛以善道化人茍志於善斯奉佛矣彼銅像豈所謂佛邪且吾聞佛志在利人𨿽頭目猶捨以布施若朕身可以濟民亦非所惜也

事神門

姚秦立苻堅像以求福

東晉太元十四年後秦王萇以苻秦戰屢勝謂得秦王堅之神助亦於軍中立堅像而禱之曰臣兄襄敇臣復讎新平之禍臣行襄之命非臣罪也且陛下命臣以龍驤建業臣敢違之今爲陛下立像陛下勿追計臣過也秦主登升樓遙謂萇曰爲臣弒君而立像求福庸有益乎萇以戰未有利軍中毎夜數驚乃斬像首以送秦

宋太子劭事嚴道育爲天師

元嘉二十九年初潘淑妃生始興王濬元皇后性妬以淑妃有寵於文帝恚恨而殂淑妃専揔內政由是太子劭深惡淑妃及濬濬懼爲將來之禍乃曲意事劭劭更與之善吳興巫嚴道育自言能辟穀服食役使物因東陽公主婢王鸚鵡出入主家道育謂主曰神將有符賜主主夜臥見流光若螢飛入書笥開視得二靑珠由是主與劭濬皆信惑之劭濬並多過失數爲文帝所詰責使道育祈請欲令過不上聞道育曰我已爲上天陳請必不泄露劭等敬事之號曰天師其後遂共爲巫蠱玊爲上形像埋於含章殿前陳慶國具以其事白文帝文帝大驚卽遣收鸚鵡封籍其家得劭濬書數百紙皆咒詛巫蠱之言又得所埋玊人命有司窮治其事道育亡命捕之不獲

唐狄仁傑奏焚吳楚淫祠

垂拱四年冬官侍郎狄仁傑以吳楚多滛祠奏焚其一千七百餘所獨畱夏禹吳大伯季札伍員四祠

南漢張遇賢以事神爲賊主

後晉天福七年有神降於博羅縣民家與人言而不見其形閭閻人往占吉凶多驗縣吏張遇賢事之甚謹時循州盜賊羣起莫相統一賊帥共禱於神神大言曰張遇賢當爲汝主於是羣帥共奉遇賢稱中天八國王攺元永樂置百官攻掠海隅遇賢年少無他方略諸將但告進退而已南漢王以越王昌爲都統循王杲爲副以討之戰於錢帛館漢兵不利二王皆爲賊所圍指揮使陳道庠等力戰救之得免東方州縣多爲遇賢所陷

張遇賢聽神言以取防州

八年南漢指揮使萬景忻敗張遇賢於循州遇賢告於神神曰取防州則大事可成遇賢帥眾逾嶺趣防州南唐百勝節度使賈匡浩不爲備遇賢眾十餘萬攻陷諸縣再敗州兵城門晝閉遇賢作宮室營署於白雲洞遣將四出剽掠

張遇賢以禱神無驗取敗

南唐主遣洪州營屯都虞候嚴恩將兵討張遇賢以通事舎人邊鎬爲監軍鎬用防州人白昌裕爲謀主擊張遇賢屢破之遇賢禱於神神不復言其徒大懼昌裕勸鎬伐木開道出其營後襲之遇賢棄眾奔別將李臺臺知神無驗執遇賢以降斬於金陵市

奉道門

東晉王凝之以奉道爲孫恩所殺

隆安三年孫恩因民心騷動自海島攻會稽會稽內史王凝之世奉天師道不出兵亦不設備日於道室稽顙跪咒官屬請出兵討恩凝之曰我已請大道借兵守諸津要各數萬賊不足憂也及恩漸近乃聽出兵恩已至郡下陷會稽凝之出走恩執而殺之並其諸子

北魏崔浩師事寇謙之

宋景平元年魏左光祿大夫崔浩研精經術練習制度凡朝廷禮儀軍國書詔無不關掌浩不好老荘之書曰此矯誣之說不近人情老聃習禮仲尼所師豈肯爲敗法之書以亂先王之治乎尢不信佛法曰何爲事此胡神及世祖卽位左右多毀之世祖不得已命浩以公歸第旣歸第因修服食養性之術初嵩山道士寇謙之修張道陵之術自言嘗遇老子降命謙之繼道陵爲天師授以辟穀輕身之術及科戒二十卷使之淸整道教又遇神人李譜文云老子之孫也授以圖籙眞經六十餘卷使之輔佐北方太平眞君出天宮靜輪之法其中數篇李君之手筆也謙之奉其書獻於魏主朝野多未之信崔浩獨師事之從受其術且上書贊明其事曰臣聞聖王受命必有天應河圖洛書皆寄言於虫獸之文未若今日人神接對手筆粲然辭旨深妙自古無比豈可以世俗常慮而忽上靈之命臣竊懼之世祖欣然使謁者奉玊帛牲牢祭嵩嶽迎致謙之弟子在山中者以崇奉天師顯揚新法宣布天下起天師道塲於平城之東南重壇五層給道士百二十人衣食每月設廚會數千人

寇謙之勸魏主作靜輪宮

宋元嘉十九年比魏世祖備法駕詣道壇受符籙旗幟盡靑自是毎帝卽位皆受籙謙之又奏作靜輪宮必令其髙不聞雞犬欲以上接天神崔浩勸世祖爲之功費萬計經年不成太子晃諫曰天人道殊卑髙定分不可相接理在必然今虛耗府庫疲百姓爲無益之事將安用之必如謙之所言請因東山萬仞之髙爲功差易世祖不從

唐髙宗拜道士潘師正

永隆元年髙宗幸汝州之溫湯幸嵩山處士田遊巖所居幸道士潘師正所居髙宗及天后太子皆拜之

虛無門

魏何晏等尙虛無以成俗

嘉平元年何晏性自喜粉白不去手行步顧影尢好老荘之書與夏侯荀粲及山陽王弼之徒競爲淸談祖尙虛無謂六經爲聖人糟粕由是天下士大夫爭慕效之遂成風流不可復制焉

晉裴頠著崇有論釋虛無之惑

元康七年初何晏等祖述老荘立論以爲天地萬物皆以無爲本無也者開物成務無往不存者也陰陽恃以化生賢者恃以成徳故無之爲用無爵而貴矣王衍之徒皆愛重之由是朝廷士大夫皆以浮誕爲美弛廢職業裴頠著崇有論以釋其蔽曰夫利欲可損而未可絕有也事務可節而未可全無也蓋有飾爲髙談之具者深列有形之累盛稱空無之美形器之累有徴空無之義難檢辯巧之文可悅似象之言足惑眾聽焉溺其成說𨿽頗有異此心者辭不獲濟屈於所習因謂虛無之理誠不可蓋一唱百和往而不反遂薄綜世之務賤功利之用髙浮游之業卑經實之賢人情所徇名利從之於是文者衍其辭訥者贊其旨立言借於虛無謂之妙處官不親所職謂之雅逺奉身散其防操謂之曠達故砥礪之風彌以陵遲放者因斯或悖吉凶之禮忽容止之表瀆長幼之序混貴賤之級甚者至於裸裎防慢無所不至士行又虧矣夫萬物之有形者𨿽生於無然生以有爲己分則無是有之所遺者也故養旣化之有非無用之所能全也治旣有之眾非無爲之所能修也心非事也而制事必由於心然不可謂心爲無也匠非器也而制器必須於匠然不可謂匠非有也是以欲收重淵之鱗非偃息之所能獲也隕髙墉之禽非靜拱之所能防也由此而觀濟有者皆有也虛無奚益於已有之羣生哉然習俗已成頠論亦不能救也

祥瑞門

漢光武不受郡國祥瑞

中元元年京師醴泉湧出又有赤艸生於水崖郡國頻上甘露羣臣奉言靈物仍降宜令太史撰集以來世光武不納常自謙無徳每郡國所上輒抑而不當故史官罕得記焉

明帝因出寶鼎抑虛譽

永平六年王雒山出寶鼎獻之詔曰祥瑞之降以應有徳方今政化多僻何以致玆易曰鼎象三公豈公卿奉職得其理邪其賜三公帛五十匹九卿二千石半之先帝詔書禁人上事言聖而間者章奏頗多浮詞自今若有過稱虛譽尙書皆宜抑而不省示不爲諂子蚩也

何敞惡四方屢言嘉瑞

章和元年詔以瑞物仍集攺元章和是時京師四方屢有嘉瑞前後數百千言事者咸以爲美而太尉掾何敞獨惡之謂宋由袁安曰夫瑞應依徳而至災異緣政而生今異鳥翔於殿屋怪艸生於庭際不可不察由安懼不敢答

唐檀抑劉祗言芝艸之瑞

元初六年豫章有芝艸生太守劉祗欲上之以問郡人唐檀檀曰方今外戚豪盛君道微弱斯豈嘉瑞乎祗乃止

巴部采戲言爲黃龍之見

永康元年巴部言黃龍見初郡人欲就池浴見池水濁因戲相恐此中有黃龍語遂行民間太守欲以爲美故上之部吏傅堅諫曰此走卒戲語耳太守不聽

吳人以言祥瑞爲筐篋中物

晉泰始九年吳人多言祥瑞者吳主以問侍中韋昭昭曰此家人筐篋中物耳

吳陳訓以靑蓋入洛非吉祥

咸寧二年吳人或言於吳主曰臨平湖以漢末薉塞長老言此湖塞天下亂此湖開天下平近無故忽更開通此天下當太平靑蓋入洛之祥也吳主以問奉禁都尉陳訓對曰臣止能望气不能達湖之開塞退而告其友曰靑蓋入洛者將有銜璧之事非吉祥也或獻小石刻皇帝字云得於湖邊吳主大赦攺元天璽

吳以目曰芝艸買菜曰平慮艸

五年吳有目菜生工人黃耉家有買菜生工人吳平家東觀案圖書名目曰芝艸買菜曰平慮艸吳主以耉爲侍芝郎平爲平慮郎皆銀印靑綬

北魏崔光言芝艸不宜生於太極殿

梁天監四年魏有芝生於太極殿之西序魏世宗以示侍中崔光光上表以爲此荘子所謂气蒸成菌者也柔脆之物生於墟落穢濕之地不當生於殿堂髙華之處今忽有之厥狀扶蘇誠足異也夫野木生朝野鳥入廟古人皆以爲敗亡之象故太戊中宗懼災修徳殷道以昌所謂家利而怪先國興而妖豫者也今西南二方兵革未息郊甸之內大旱逾時民勞物悴莫此之甚承天育民者所宜矜卹伏願陛下側躬聳意惟新聖道節夜飲之樂養方富之年則魏祚可以永隆皇壽等於山嶽矣於是世宗好宴樂故光言及之

北周髙祖焚九尾狐骨

陳大建九年鄭州獲九尾狐已死獻其骨周主曰瑞應之來必彰有徳若五品時敍四海和平乃能致此今無其時恐非實錄命焚之

唐太宗以祥瑞在得人

貞觀二年太宗曰比見羣臣屢上表賀祥瑞夫家給人足而無瑞不害爲堯舜百姓愁怨而多瑞不害爲桀紂後魏之世吏焚連埋木煮白雉而食之豈足爲至治乎詔自今大瑞聽表聞自外諸瑞申所司而已嘗有白鵲構巢於寢殿槐上合歡如腰鼔左右稱賀太宗曰我常笑隋煬帝好祥瑞瑞在得賢此何足賀命毀其巢縱鵲於野外

馮元帝言瑞石之詐被黜責

光宅元年初馮元常嘗宻言中宮威權太重宜稍抑損髙宗𨿽不能用深以其言爲然及天后稱制四方爭言符瑞嵩陽令樊文獻瑞石天后命於朝堂示百官元常奏言狀涉諂詐不可誣罔天下天后不悅出爲隴州刺史

兪文俊因諫慶山流嶺外

垂拱二年雍州言新丰縣東南有山踴出攺新丰爲慶山縣四方畢賀江陵人兪文俊上書天气不和而寒暑並人气不和而疣贅生地气不和而塠阜出今陛下以女主處陽位反易剛柔故地气塞隔而山變爲災陛下謂之慶山臣以爲非慶也臣愚以爲宜側身修徳以答天譴不然殃禍至矣天后怒流於嶺外後爲六道使所殺

李昭徳屢抑獻符瑞

長壽元年天后好祥瑞有獻白石赤文者執政詰其異對曰以其赤心李昭徳怒曰此石赤心它石盡反邪左右皆笑襄州人胡慶以丹漆書腹曰天子萬萬年詣闕獻之昭徳以刀刮盡奏請付法天后曰此心亦無惡命釋之天后習貓使與鸚鵡共處出示百官觀未徧貓饑搏鸚鵡食之天后甚慙

杜景儉不以秋梨花爲瑞

延載元年天后出梨花一枝以示宰相宰相皆以爲瑞杜景儉獨曰今艸木黃落而此更發榮陰陽不時咎在臣等因拜謝天后曰卿眞宰相也

薛謙光獻鼎銘爲明皇受命之符

開元二年太子賓客薛謙光獻武后所制豫州鼎銘其末云上降鑑方建隆基以爲明皇受命之符姚崇表賀且請宣示史官頒告中外臣光曰日食不驗太史之過也而君臣相賀是誣天也采偶然之文以爲符命小臣之諂也而宰相因而實之是侮其君也上誣於天下侮其君以明皇之明姚崇之賢猶不免於是豈不惜哉

明皇敕州縣毋得奏祥瑞

十三年明皇謂宰臣曰春秋不書祥瑞惟記有年敕自今州縣毋得更奏祥瑞

韓滉等誣奏瑞鹽生

大歷十二年先是秋霖河中府池鹽多敗韓滉恐鹽戶減稅奏雨𨿽多不害鹽仍有瑞鹽生代宗遣蔣鎭往視之蔣鎭還奏瑞鹽實如韓滉所言仍上表賀請宣付史臣並置神祠錫以嘉名代宗從之賜號寶應靈慶池時人丑之

崔祐甫以貓鼠同乳爲妖

十三年隴右節度使朱泚獻貓鼠同乳不相害者以爲瑞常衮帥百官稱賀中書舎人崔祐甫獨不賀曰物反常爲妖貓捕鼠乃其職也今同乳妖也何乃賀爲宜戒法吏之不察姦邊吏之不禦寇者以承天意代宗嘉之

徳宗卻李鷃上慶雲圖

十四年詔曰澤州刺史李鷃上慶雲圖朕以時和年丰爲嘉祥以進賢顯忠爲良瑞如卿云靈芝珍禽奇獸怪艸異木何益於人布告天下自今有此無得上獻

憲宗不受毛之獻

永貞元年荊南獻毛二憲宗曰朕所寶惟賢嘉禾神芝皆虛美耳所以春秋不書祥瑞自今凡有嘉瑞但凖令申有司勿復以聞及珍禽奇獸皆毋得獻

文宗以時和年丰爲上瑞

開成三年初太和之末杜悰爲鳯翔節度使有詔沙汰僧尼時有五色云見於岐山近法門寺民間訛言佛骨降祥以僧尼不安之故監軍欲奏之悰曰云物變色何常之有未防獲白兔監軍又欲奏之曰此西方之瑞也悰曰野獸未馴且宜畜之旬日而斃監軍不悅獨畫圖獻之及鄭注代悰鎭鳯翔奏紫雲見又奏白雉是嵗八月有甘露降於紫宸殿前櫻桃之上百官稱賀其十一月遂有金吾甘露之變及悰爲工部尙書河中奏騶虞見百官稱賀文宗謂悰曰李訓鄭注皆因瑞以售其亂乃知瑞物非國之慶對曰昔河出圖伏羲以畫八卦洛出書大禹以敍九疇皆有益於人故足尙也至於禽獸艸木之瑞何時無之劉聰桀逆黃龍三見石季龍暴虐得蒼麟十六白鹿七以駕芝蓋以是觀之瑞豈在徳願陛下専以百姓富安爲國慶自余不足取也文宗善之它日謂宰相曰時和年丰是爲上瑞嘉禾靈芝誠何益於事宰相因言春秋記災異以儆人君而不書祥瑞用此故也詔諸道有瑞皆無得以聞

後梁太祖責宋州獻瑞麥

開平四年宋州節度使衡王友諒獻瑞麥一莖三穗太祖曰丰年爲上瑞今宋州大水安用此爲詔除本縣令名遣使詰責友諒以兗海畱後惠王友能代爲宋州畱後

災異門

漢劉更生使外親上變事獲罪

初元二年元帝復徴周堪劉更生欲以爲諫大夫恭石顯白皆以爲中郎元帝器重蕭望之不已欲倚以爲相恭顯及許史子弟侍中諸曹皆側目於望之等更生乃使其外親上變事言地震殆爲恭等不爲三獨夫動臣愚以爲宜退恭顯以章蔽善之罰進望之等以通賢者之路如此太平之門開災異之原塞矣書奏恭顯疑其更生所爲白請考姦詐辭果服遂逮更生系獄免爲庶人

於定國等俱以災異乞骸骨

永光元年隕霜殺稼天下大饑丞相於定國大司馬車騎將軍史髙禦史大夫薛廣徳俱以災異乞骸骨賜安車駟馬黃金六十斤罷太子太傅

王音言飛雉之變

鴻嘉二年博士行大射禮有飛雉集於庭歷階登堂而雊後雉又集太常宗正丞相禦史大夫車騎將軍之府又集未央宮承明殿屋上車騎將軍王音等上言天地之气以相應譴告人君甚微而著今雉以博士行禮之日大眾聚會飛集於庭歷階登堂徑歷三公之府太常宗正典宗廟骨肉之官然後入宮𨿽人道相戒何以過是後成帝使中常侍鼂閎詔音曰聞捕得雉毛羽頗摧折拘執者得無人爲之音復對曰陛下安得亡國之語不知誰主爲佞讇之計誣亂聖徳如此者今卽位十五年繼嗣不立日日駕車而出外有微行之害內有疾病之憂皇天數見災異欲人變更終已不攺天尙不能感動陛下臣子何望獨有極言待死命在朝暮而已宜謀於賢智克己復禮以求天意繼嗣可立災變尙可銷也

揚雄等以鼓妖爲聽失之象

建平二年丞相孔光自先帝時議繼嗣有持異之隙又重忤傅太后指由是傅氏在位者與朱博爲表裏共毀譖光防免光爲庶人以朱博爲丞相趙爲禦史大夫臨延登受策有大聲如鐘鳴殿中郎吏陛者皆聞焉哀帝以問黃門侍郎揚雄及李尋尋對曰此洪範所謂鼔妖者也師法以爲人君不聰爲眾所惑空名得進則有聲無形不知所從生其傳曰嵗月日之中則正卿受之今以四月日加辰巳有異是爲中焉正卿謂執政大臣也宜退丞相禦史以應天變然𨿽不退不出期年其人自防其咎揚雄亦以爲鼔妖聴失之象也

王嘉乞勿動干戈以應天變

四年息夫躬因建言災異屢見恐必有非常之變可遣大將軍行邊兵敕武備斬一郡守以立威震四夷因以厭應變異哀帝然之以問丞相王嘉對曰臣聞動民以行不以言應天以實不以文下民微細猶不可詐況於上天神明而可欺哉天之見異所以敕戒人君欲令覺悟反正推誠行善民心說而天意得矣辯士見一端或妄以意傅著星歷虛造匈奴烏孫西羌之難謀動干戈設爲權變非應天之道也昔秦繆公不從百里奚蹇叔之言以敗其師其悔過自責疾詿誤之臣思黃髮之言名垂於後世惟陛下觀覽古戒反覆參考無以先入之語爲主哀帝不聽

鮑宣乞退董賢以應天心

元壽元年鮑宣上書曰陛下父事天母事地子養黎民卽位已來父虧明母震動子訛言相驚恐小民正朔日尙恐毀敗器物何況於日虧乎陛下深內自責避正殿舉直言求過失罷退外親及旁仄素餐之人徴拜孔光爲光祿大夫發覺孫寵息夫躬過惡眾庶歙然莫不說喜天人同心人心說則天意觧矣乃二月丙戌白虹幹日連陰不雨此天下憂結未解民有怨望未塞者也侍中駙馬都尉董賢本無葭莩之親但以令色諛言自進賞賜無度竭盡府藏並合三第尙以爲小復壞暴室海內貢獻當養一君今反盡之賢家豈天意與民意邪誠欲哀賢宜爲謝過天地解讎海內免遣就國收乘輿器物還之縣官如此可以終其性命不者海內之所仇未有得久安者也孫寵息夫躬不宜居國可皆免以視天下復徴何武師丹彭宣傅喜曠然使民易視以應天心建立大政興太平之端哀帝感大異納宣言徴何武彭宣拜鮑宣爲司

公孫閎因言災異被誅

元始五年王惲等八人使行風俗還言天下風俗齊同詐爲郡國造歌謠頌功徳皆封爲列侯時廣平相班稺獨不上嘉瑞及歌謠瑯邪太守公孫閎言災害於公府甄丰遣屬馳至兩郡諷吏民而劾閎空造不祥稺絕嘉應嫉害聖政皆不道稺班偼伃弟也太后曰不宣徳美宜與言災者異罰且班稺後宮賢家我所哀也閎獨下獄誅

王莽以地動不爲害

天鳯三年地震大雨雪關東尢甚深者一大竹柏或枯大司空王邑上書以地震乞骸骨莽不許曰夫地有動有震震者有害動者不害春秋記地震易系坤動動靜辟翕萬物生焉其好自誣飾皆此也

鄭興因日食諫光武之急

建武七年三月晦日有食之詔百僚各上封事其上書者不得言聖太中大夫鄭興上疏曰夫國無善政則謫見日月要在因人之心擇人處位今公卿大夫多舉漁陽太守郭伋可大司空者而不以時定道路流言咸曰朝廷欲用功臣功臣用則人位謬矣願陛下屈己從眾以濟羣臣讓善之功頃年日食每多在晦先時而合皆月行疾也日君象而月臣象君亢急則臣下促迫故月行疾今陛下髙明而羣臣惶促宜畱思柔克之政垂意洪範之法光武躬勤政事頗傷嚴急故興奏及之

鐘離意乞罷北宮役以應天心

永平三年明帝大起北宮時天旱尙書僕射鐘離意詣闕免冠上疏曰昔成湯遭旱以六事自責曰政不節邪使民疾邪宮室營邪女謁盛邪苞苴行邪讒夫昌邪竊見北宮大作民失農時自古非苦宮室小狹但患民不安寧宜且罷止以應天心明帝防詔報曰湯引六事咎在一人其冠履勿謝又敕大匠止作諸宮減省不急詔因謝公卿百僚遂應時澍雨

明帝因日食之變敕有司

八月晦日有食之詔曰昔楚荘無災以致戒懼魯哀禍大天不降譴今之動變儻尙可救有司勉思厥職以匡無徳

鮑昱乞除禁錮以消旱災

建初元年詔兗豫徐三州稟贍饑民章帝問司徒鮑昱何以消復旱災對曰陛下始踐天位𨿽有失得未能致異臣前爲汝南太守典治楚事繋者千餘人恐未能盡當其罪夫大獄一起寃者過半又諸徙者骨肉離分孤魂不祀宜一切還諸徙家蠲除禁錮使死生獲所則和气可致章帝納其言

順帝以大旱防問周舉

陽嘉三年詔以春夏連旱赦天下順帝親自露坐徳陽殿東廂請雨以尙書周舉才學優深特加防問舉對曰臣聞陰陽閉隔則二气否塞陛下廢文帝光武之法而循亡秦奢侈之欲內積怨女外有曠夫自枯旱以來彌歷年嵗未聞陛下攺過之效徒勞至尊暴露風塵誠無益也陛下但務其華不尋其實猶緣木希魚卻行求前誠宜推信革政崇道變惑出後宮不禦之女除太官重膳之費易曰陽感天不旋日惟陛下畱神裁察順帝復召舉面問得失舉對以宜愼官人去貪污逺佞邪順帝曰官貪污佞邪者爲誰乎對曰臣從下州超備機宻不足以別羣臣然公卿大臣數有直言者忠貞也阿防茍容者佞邪也

陳授陳日食之變咎在梁冀

延熹元年五月晦日有食之太史令陳授因小黃門徐璜陳日食之變咎在大將軍梁冀冀聞之諷雒陽收考授死於獄桓帝由是怒冀

襄楷言河淸之異

九年平原襄楷詣闕上疏曰案春秋以來及古帝王未有河淸臣以爲河者諸侯位也淸者屬陽濁者屬陰河當濁而反淸者陰欲爲陽諸侯欲爲帝也京房易曰河水淸天下平今天垂異地吐妖人癘疫三者並時而有河淸猶春秋麟不當見而見孔子書之以爲異也願賜淸閒極盡所言書奏不省

楊賜封事言蛇變

建寧二年有靑蛇見於禦坐上靈帝以蛇妖問光祿勲楊賜賜上封事曰夫善不妄來災不空發王者心有所想𨿽未形顏色而五星以之推移陰陽爲其變度夫皇極不建則有龍蛇之孽詩云惟虺惟蛇女子之祥惟陛下思乾剛之道別內外之宜抑皇甫之權割艶妻之愛則蛇變可消禎祥立應

楊賜蔡邕各言災異

光和元年有異气墯帝所禦溫徳殿東庭中長十餘丈似龍又靑虹見玊堂後殿庭中詔召楊賜等詣金商門問以災異及消復之術賜對曰春秋防曰天投蜺天下怨海內亂今妾媵閹尹之徒共専國朝欺罔日月更相薦說旬月之間並各拔擢處常伯等各授丰爵不次之寵而令搢紳之徒委伏畎畮口誦堯舜之言身蹈絕俗之行棄捐溝壑不見逮及冠履倒易陵谷代處幸賴皇天垂象譴告周書曰天子見怪則修徳諸侯見怪則修政卿大夫見怪則修職士庶人見怪則修身惟陛下斥逺佞巧之臣速徴鶴鳴之士斷絕尺一抑止槃遊冀上天還威眾變可弭議郎蔡邕對曰臣伏思諸異皆亡國之怪也天於大漢殷勤不已故屢出妖變以當譴責欲令人君感悟攺危卽安今蜺墯雞化皆婦人干政之所致也前者乳母趙嬈貴傾天下讒防驕溢續以永樂門史霍玊依阻城社又爲姦邪伏見廷尉郭禧純厚老成光祿大夫橋聰達方直故太尉劉寵忠實守正並宜爲謀主數見訪問夫宰相大臣君之四體委任責成優劣已分不宜聽納小吏雕琢大臣也夫君臣不宻上有漏言之戒下有失身之禍願寢臣表無使盡忠之吏受怨姦仇章奏靈帝覽而嘆息因起更衣曹節於後竊視之悉宣語左右事遂漏露其爲邕所裁黜者側目思報

苻秦主以太白入井自爲渇

東晉升平元年太白入東井秦有司奏太白罰星東井秦分必有暴兵起京師秦主生曰太白入井自爲渇耳何所怪乎

張孟乞剪慕容氏以消星變

寧康元年有彗星出於尾箕長十餘丈經太微掃東井自四月始見及秋冬不滅秦太史令張孟言於秦王堅曰尾箕燕分東井秦分也今彗起尾箕而掃東井十年之後燕當滅秦二十年之後代當滅燕慕容暐父子兄弟我之仇敵而布列朝廷貴盛莫二臣竊憂之宜剪其魁傑者以消天變堅不聽陽平公融亦以爲狼虎之心終不可養星變如此願少畱意堅報曰朕方混六合爲一家視夷狄爲赤子汝宜息慮勿懷耿介夫惟修徳可以攘災茍能內求諸己何懼外患乎

苻堅不肯以討蝗不滅罪劉蘭

太元七年秦劉蘭討蝗經秋冬不能滅有司奏請徴蘭下廷尉秦王堅曰災降自天非人所能除此由朕之失政蘭何罪乎是嵗秦大熟

武帝舉酒祝長星

二十年有長星見自須女至於哭星武帝心惡之於華林園舉酒祝之曰長星勸汝一杯酒自古何有萬嵗天子邪

南燕王因郊祀之變乃大赦

義熈四年南燕王超祀南郊有獸如鼠而赤大如馬來至壇側須防大風晝晦羽儀帷幄皆毀裂超懼以問太史令成公綏對曰陛下信用姦佞誅戮賢良賦斂繁多事役殷重之所致也超乃大赦黜公孫五樓等俄而復用之

齊武帝不聽有司請禳災

永明元年有司以天文失度請禳之武帝曰應天以實不以文我克己求治思隆恵政若災在我禳之何益

北魏髙祖以久旱輟膳三日

建武三年魏髙祖以久旱自癸未不食至於乙酉羣臣皆詣中書省請見髙祖在崇虡樓遣舎人辭焉且問來故豫州刺史王肅對曰今四郊雨已霑洽獨京城微少庶民未乏一餐而陛下輟膳三日臣下惶惶無復情地髙祖使舎人應之曰朕不食數日猶無所感比來中外貴賤皆言四郊有雨朕疑其欲相寛勉未必有實方將遣使視之果如所言卽當進膳如其不然朕何以生爲當以身爲萬民塞咎耳是夕大雨

崔光言雞雛之爲異

梁天監三年魏典事史元顯獻雞雛四翼四足詔以問侍中崔光光上表曰漢元帝初元中丞相府史家雌雞伏子漸化爲雄冠距鳴將永光中有獻雄鷄生角劉向以爲雞者小畜主司時起居人小臣執事爲政之象也後石顯伏辜此其效也靈帝光和元年南宮寺雌雞欲化爲雄但頭冠未變詔問議郎蔡邕對曰頭爲元首人君之象也今雞一身已變未至於頭而上知之是將有其事而不遂成之象也是後黃巾破壞四方天下遂大亂今之雞狀𨿽與漢不同而其應頗相誠可畏也臣以向邕言推之翼足眾多亦羣下相扇助之象雛而未大足羽差小亦其勢尙微易制禦也臣聞災異之見皆所以示吉凶明君覩之而懼乃能致福闇主覩之而慢所以致禍或者今亦有自賤而貴關預政事如前世石顯之事者邪願陛下進賢黜佞則妖弭慶集矣後數日皓等伏誅世宗愈重光

北齊崔叔瓉謂土功不時蝗虫爲災

陳永定元年河南北大蝗齊顯祖問於魏郡丞崔叔瓉曰何故致蝗對曰五行志土功不時蝗虫爲災今外築長城內興三臺殆以此乎顯祖大怒使左右毆之擢其髮以混沃其頭曳足以出

唐趙郡王以血水爲輔公祐授首之徴

武徳六年詔襄州道行臺僕射趙郡王孝恭以舟師趣江州嶺南道大使李靖以交廣泉桂之眾趣宣州懷州總管黃君漢出譙亳齊州總管李世勣出淮泗以討輔恭祐孝公將發與諸將宴集命取水忽變爲血在坐皆失色孝恭舉止自若曰此乃公祐授首之徴也飲而盡之眾皆悅服

太宗吞蝗爲民受災

貞觀二年畿內有蝗太宗入苑中見蝗掇數枚祝之曰民以谷爲命而汝食之寧食吾之肺腸舉手欲吞之左右諫曰惡物或成疾太宗曰朕爲民受災何疾之避遂吞之是嵗蝗不爲災

天后不輟朝停酺以答天譴

天冊萬嵗元年初明堂旣成天后命僧懷義作夾紵大像其小指中猶容數十人於明堂北構天堂以貯之堂始構爲風所摧更構之日役萬人采木江嶺數年之間所費以萬億計府藏爲之耗竭又作無遮會於朝堂鑿地爲阬深五尺結防爲宮殿佛像皆於阬中引出之云自地湧出又殺牛取血畫大像首髙二百尺云懷義刺膝血爲之張像於天津橋南設齋時禦醫沈南璆亦得幸於天后懷義心慍是夕宻燒天堂延及明堂火照城中如晝比明皆盡暴風裂血像爲數百叚天后恥而諱之但云內作工徒誤燒麻主遂涉明堂時方酺宴左拾遺劉承慶請輟朝停酺以答天譴天后將從之姚璹曰昔成周宣榭卜代愈隆漢武建章盛徳彌永今明堂布政之所非宗廟也不應自貶損天后乃禦端門觀酺如平日命更造明堂天堂仍以懷義充使又鑄銅爲九州鼎及十二神皆髙一丈各置其方

王求禮以瑞雪三足牛爲災妖

長安元年三月大雪蘇味道以爲瑞帥百官入賀殿中侍禦史王求禮止之曰三月雪爲瑞雪臘月雷爲瑞雷乎味道不從旣入求禮獨不賀進言曰今陽和布气艸木發榮而寒雪爲災豈得誣以爲瑞賀者皆諂防之士也天后爲之罷朝時又有獻三足牛者宰相復賀求禮颺言曰凡物反常皆爲妖此鼎足非其人政教不行之象也天后爲之愀然

姚崇奏督州縣捕蝗

開元三年山東大蝗氏或於田旁焚香膜拜設祭而不敢殺姚崇奏遣禦史督州縣捕而瘞之議者以爲蝗眾多除不可盡明皇亦疑之崇曰今蝗滿山東河南北之人流亡殆盡豈可坐視食苗曽不救乎借使除之不盡猶勝養以成災明皇乃從之盧懷愼以爲殺蝗太多恐傷和气崇曰昔楚荘吞蛭而愈疾孫叔殺蛇而致福柰何不忍於蝗而忍人之饑死乎若使殺蝗有禍崇請當之

倪若水不從捕蝗之命

四年山東蝗復大起姚崇又命捕之倪若水謂蝗乃天災非人力所及宜修徳以禳之劉聰時常捕埋之爲害益甚拒禦史不從其命崇牒若水曰劉聰僞主徳不勝妖今日聖朝妖不勝徳古之良守蝗不入境若其修徳可免彼豈無徳致然若水乃不敢違敕委使者詳察州縣捕蝗勤惰者各以名聞由是連嵗蝗災不致大饑

姚崇以太廟室壞不爲異

五年太廟四室壞明皇素服避正殿時明皇將幸東都以問宋璟蘇頲對曰陛下三年之制未終遽爾行幸恐未契天心災異爲戒願且停車駕又問姚崇對曰太廟屋材皆苻堅時物嵗久朽腐而壞適與行期相會何足異也且王者以四海爲家陛下以關中不稔幸東都百司供擬已備不可失信但應遷神主於太極殿更修太廟如期自行耳明皇大喜從之賜崇絹二百匹右散騎常侍褚無量上言隋文帝富有天下遷都之日豈取苻氏舊材以立太廟乎此特防臣之言耳願陛下克謹天戒納忠諫逺諂諛明皇弗聽

宋璟說明皇日食修徳

七年五月日有食之明皇素服以俟變徹樂減膳命中書門下察系囚賑饑乏勸農功宋璟等奏曰陛下勤卹人隱此誠蒼生之福然臣聞日食修徳月食修刑親君子逺小人絕女謁除讒慝所謂修徳也君子恥言浮於行茍推至誠以行之不必數下制書也

楊國忠抑天下言災異

天寶十三載自去嵗水旱相繼關中大饑楊國忠惡京兆尹李峴不附己以災沴歸咎於峴貶長沙太守明皇憂雨傷稼國忠取禾之善者獻之曰雨𨿽多不害稼也明皇以爲然扶風太守房琯言所部水災國忠使禦史推之是嵗天下無敢言災者髙力士侍側明皇曰淫雨不已卿可盡言對曰自陛下以權假宰相賞罰無章陰陽失度臣何敢言明皇黙然

徳宗時蝗不食稻

興元元年是嵗蝗徧逺近艸木無遺惟不食稻大饑道殣相望

陸贄請遣使賑撫諸道水災

貞元八年河南北江淮荊襄陳許等四十餘州大水溺死者一萬餘人陸贄請遣使賑撫徳宗曰聞所損殊少卽議優卹恐生姦欺贄上奏其略曰流俗之多狥諂諛揣所悅意則侈其言度所惡聞則小其事制備失所恆病於斯又曰所費者財用所收者人心茍不失人何憂乏用徳宗許爲遣使而曰淮西貢賦旣闕不必遣使防復上奏以爲陛下息師含垢宥彼渠魁惟玆下人所宜矜卹昔秦晉讎敵穆公猶救其饑況帝王懷柔萬邦惟徳與義寧人負我無我負人徳宗遣中書舎人京兆奚涉等宣撫諸道水災

憲宗從二臣之請天果雨

元和四年憲宗以久旱欲降徳音翰林學士李絳白居易上言以爲欲令實惠及人無如減其租稅又言宮人驅使之餘其數猶廣事宜省費物貴徇情又請禁諸道橫斂以充進奉又言嶺南黔中福建風俗多掠良人賣爲奴婢乞嚴禁止閏月己酉制降天下系囚蠲租稅出宮人絕進奉禁掠賣皆如二臣之請己未雨絳表賀曰乃知憂先於事故能無憂事至而憂無救於事

以淮浙水旱蠲租賦

七年憲宗謂宰相曰卿輩屢言淮浙去嵗水旱近有禦史自彼還言不至爲災事竟何如李絳對曰臣按淮南浙西浙東奏狀皆雲水旱人多流亡求設法招撫其意似恐朝廷罪之者豈肯無災而妄言有災邪此蓋禦史欲爲姦防以悅上意耳願得其主名按致其法憲宗曰卿言是也國以人爲本聞有災當亟救之豈可尙復疑之邪朕適者不思失言耳命速蠲其租賦

文宗以久旱求致雨之方

太和八年文宗以久旱詔求致雨之方司門員外郎李中敏上表以爲仍嵗大旱非聖徳不至直以宋申錫之寃濫鄭注之姦邪今致雨之方莫若斬注而雪申錫表畱中中敏謝病歸東都

司天監以彗星爲瑞星

咸通五年彗星出於婁長三丈己亥司天監奏按星經是名含譽瑞星也懿宗大喜請宣示中外編諸史策從之

楊知至奏蝗不食稼

乾符二年蝗自東而西蔽日所過赤地京兆尹楊知至奏蝗入京畿不食稼皆抱荊棘而死宰相皆賀

蜀主閉門不救火

後梁貞明元年蜀宮火自得成都以來寶貨貯於百尺樓悉爲煨燼都指揮使宗侃等帥衛兵欲入救火蜀主閉門不納至旦火猶未熄蜀主出義興門見羣臣命有司聚太廟神主分巡都城言畢復入宮閉門將相皆獻帷幕飲食

蜀張云謂彗星乃亡國之徴

後唐同光元年彗星見輿長丈餘蜀司天監言國有大災蜀主詔於玊局化設道場右補闕張云上疏以爲百姓怨气上徹於天故彗星見此乃亡國之徴非祈禳可弭蜀主怒流云黎州卒於道

康澄言不足懼者五深可畏者六

長興三年大理少卿康澄上疏曰臣聞童謠非禍福之本祅祥豈隆替之源故雊雉升鼎而桑谷生朝不能止殷宗之盛神馬長嘶而玊告兆不能延晉祚之長是知國家有不足懼者五有深可畏者六陰陽不調不足懼三辰失行不足懼小人訛言不足懼山崩川涸不足懼蟊賊傷稼不足懼賢人藏匿深可畏四民遷業深可畏上下相徇深可畏防恥道消深可畏毀譽亂眞深可畏直言蔑聞深可畏不足懼者願陛下存而勿論深可畏者願陛下修而靡忒明宗優詔奬之

後晉齊王欲刻碑紀塞河之功

開運元年滑州河決浸汴曹單濮鄆五州之境環梁山合於汶詔大發數道丁夫塞之旣塞齊王欲刻碑紀其事中書舎人楊昭儉諫曰陛下刻石紀功不若降哀痛之詔染翰頌美不若頒罪已之文齊王善其言而止

後漢隱帝時太白晝見

幹祐二年太白晝見民有仰視之者爲邏卒所執史肈腰斬之

趙延乂謂弭災莫如修徳

三年閏月宮中數有怪癸巳大風雨發屋拔木吹鄭門扉起十餘步而落震死者六七人水深平地尺餘隱帝召司天監趙廷乂問以禳祈之術對曰臣之業在天文時日禳祈非所習也然王者欲弭災異莫如修徳延乂歸隱帝遣中使問如何爲修徳延乂對請讀貞觀政要而法之

饑饉門

唐徳宗時比嵗饑饉

貞元二年關中倉廩竭禁軍或自脫巾呼於道曰拘吾於軍而不給糧吾罪人也徳宗憂之甚防韓滉運米三萬斛至陜李泌卽奏之徳宗喜遽至東宮謂太子曰米已至陜吾父子得生矣時禁中不釀命於坊市取酒爲樂又遣中使諭神防六軍軍士皆呼萬嵗時比嵗饑饉兵民卒皆瘦黒至是麥始熟市有醉人當時以爲嘉瑞人乍飽食死者復伍之一數月人膚色乃復故

後晉括民谷至餒死者甚眾

天福八年是嵗春夏旱秋冬水蝗大起東自海壖西距隴坻南逾江湖北抵幽薊原野山谷城郭廬舎皆滿竹木葉俱盡重以官括民谷使者督責嚴急至封碓磑不畱其食有坐匿谷抵死者縣令往往以督趣不辦納印自劾去民餒死者數十萬口流亡不可勝數於是畱守節度使下至將軍各獻馬金帛芻粟以助國朝廷以恆定饑甚獨不括民谷順國節度使杜威奏稱軍食不足請如諸州例許之威用判官王緒謀檢索殆盡得百萬斛威止奏三十萬斛餘皆入其家又令判官李沼稱貸於民復滿百萬斛來春糶之得緡錢二百萬闔境苦之定州吏欲援例爲奏義武節度使馬全節不許曰吾爲觀察使職在養民豈忍效彼所爲乎

南唐饑民渡淮糴米

後周廣順三年南唐大旱井泉涸淮水可涉饑民渡淮而北者相繼濠壽發兵禦之民與兵鬭而北來太祖聞之曰彼我之民一也聽糴米過淮唐人遂築倉多糴以供軍詔唐民以人畜負米者聽之以舟車運載者勿予

流民門

北魏爾朱兆委眾於髙歡

梁中大通二年初葛榮部眾流入並肆者二十餘萬爲契胡陵暴皆不聊生大小二十六反誅夷者半猶謀亂不止爾朱兆患之問計於髙歡歡曰六鎭反殘不可盡殺宜選王腹心使統之有犯者罪其帥則所罪者寡矣兆遂以其眾委焉歡以兆醉恐醒而悔之遂出宣言受委統州鎭兵可集汾東受號令乃建牙陽曲川陳部分軍士素惡兆而樂屬歡莫不皆至居無何又使劉貴請兆以並肆頻嵗霜旱降戶掘田防而食之面無谷色徒污人境內請令就食山東待溫飽更受處分兆從其議

唐李渤乞革攤逃之

元和十四年陳許節度使郗士美薨以庫部員外郎李渤爲弔祭使渤上言臣過渭南聞長源鄕舊四百戶今才百餘戶閺鄕縣舊三千戶今才千戶其它州縣大率相似迹其所以然皆由以逃戶稅攤於比鄰致驅迫俱逃此皆聚斂之臣剝下媚上惟思竭澤不慮無魚乞降詔書絕攤逃之盡逃戶之產償稅不足者乞免之計不數年人皆復於農矣執政見而惡之渤遂謝病歸東都

通鑑總卷十四下

欽定四庫全書

通鑑總卷十五上

宋沈樞忠義門

齊王蠋謝樂毅之請

周赧王三十一年樂毅聞晝邑人王蠋賢令軍中環晝邑三十里無入使人請蠋蠋謝不往燕人曰不來吾且屠晝邑蠋曰忠臣不事二君烈女不更二夫齊王不用吾諫故退而耕於野國破君亡吾不能存而又欲劫之以兵吾與其不義而生不若死遂經其頸於枝自奮絕脰而死燕師乘勝長驅齊城皆望風奔潰樂毅修整燕軍禁止侵掠求齊之逸民顯而禮之寛其賦斂除其暴令修其舊政齊民喜悅

王孫賈殺淖齒以報齊王

三十二年齊淖齒之亂湣王子灋章變名姓爲莒太史敫家傭王孫賈從湣王失王之處其母曰汝朝出而晚來則吾倚門而望汝暮出而不還則吾倚閭而望汝今事王王走汝不知其處汝尙何歸焉王孫賈乃入市呼曰淖齒亂齊國殺湣王欲與我誅之者袒右市人從者四百人與攻淖齒殺之於是齊亡臣相與求湣王子立以爲齊王保莒城以拒燕

趙藺相如全璧而歸

趙王得楚和氏璧秦昭王欲之請易以十五城趙王欲勿與畏秦疆欲與之恐見欺以問藺相如對曰秦以城求璧而王不許曲在我矣我與之璧而秦不與我城則曲在秦均之二策寧許以負秦臣願奉璧而往使秦城不入臣請完璧而歸之趙王遣之相如至秦秦王無意償趙城相如乃以詐紿秦王復取璧遣從者懷之間行歸趙而以身待命於秦秦王以爲賢而弗誅禮而歸之趙王以相如爲上大夫

漢紀信誑楚以救漢王之急

三年楚圍漢王於滎陽急將軍紀信言於漢王曰事急矣臣請誑楚王可以間出於是陳平夜出女子東門二千餘人楚因四面擊之紀信乃乘王車黃屋左纛曰食盡漢王降楚楚皆呼萬嵗之城東觀以故漢王得與數十騎出西門遁去令韓王信與周苛魏豹樅公守滎陽羽見紀信問漢王安在曰已出去矣羽燒殺信

周苛不肯爲項羽將

項羽已破走彭越聞漢復軍成臯乃引兵西拔滎陽城生得周苛羽謂苛爲我將以公爲上將軍封三萬戶周苛罵曰若不趨降漢今爲虜矣若非漢王敵也羽烹周苛並殺樅公而虜韓王信遂圍成臯

髙祖赦季布戮丁公

五年初楚人季布爲項籍將數窘辱帝項籍滅髙祖購求布千金敢有捨匿罪三族布乃髠鉗爲奴自賣於魯朱家朱家心知其季布也買置田舍身之洛陽見滕公說曰季布何罪臣各爲其主用職耳項氏臣豈可盡誅邪今上始得天下而以私怨求一人何示不廣也且以季布之賢漢求之急此不北走胡南走越耳夫忌壯士以資敵國此伍子胥所以鞭荊平之墓也君何不從容爲上言之滕公待間言於上如朱家指髙祖乃赦布召拜郎中朱家遂不復見之布母弟丁公亦爲項羽將逐窘帝彭城西短兵接髙祖急顧謂丁公曰兩賢豈相戹哉丁公引兵而還及項王滅丁公謁見髙祖以丁公徇軍中曰丁公爲項王臣不忠使項王失天下者也遂斬之曰使後爲人臣無效丁公也

趙苞不顧私恩毀忠節

熹平六年遼西太守趙苞到官遣使迎母及妻子值鮮卑萬餘人入塞寇鈔苞母及妻子遂爲所劫質載以擊郡苞率騎二萬與賊對陳賊出母以示苞苞悲號謂母曰爲子無狀欲以微祿奉養朝夕不圖爲母作禍昔爲母子今爲王臣義不得顧私恩毀忠節惟當萬死無以塞罪母遙謂曰人各有命何得相顧以虧忠義爾其勉之苞卽時進戰賊悉摧破其母妻皆爲所害苞歸塟訖謂鄕人曰食祿而避難非忠也殺母以全義非孝也如是有何面目立於天下遂歐血而死

晉嵇紹以身衞恵帝見殺

永興元年太弟穎僭侈日甚大失眾望司空東海王越等謀討之越奉恵帝北徵徵前侍中嵇紹詣行在侍中秦準謂紹曰今往安危難測卿有佳馬乎紹正色曰臣子扈衞乘輿死生以之佳馬何爲穎遣石超帥眾五萬拒戰超軍奄至乘輿敗績於蕩陰恵帝傷頰中三矢百官侍禦皆散嵇紹朝服下馬登輦以身衞恵帝兵人引紹於轅中斫之恵帝曰忠臣也勿殺對曰奉太弟令惟不犯陛下一人耳遂殺紹血濺帝衣恵帝墮於艸中亡六璽石超奉恵帝幸其營左右欲浣帝衣恵帝曰嵇侍中血勿浣也

東晉沈勁變凶逆之族爲忠義之門

興寧二年初沈充之子勁以其父死於逆亂志欲立功以雪舊恥年三十餘以刑家不得仕吳興太守王胡之爲司州刺史上疏稱勁才行請解禁錮參其府事朝廷許之及燕人逼洛陽冠軍將軍陳祐守之眾不過二千勁自表求配祐效力詔以勁補冠軍長史洛陽糧盡援絕祐畱勁以五百人守洛陽祐帥眾而東勁喜曰吾志欲致命今得之矣燕太宰恪攻洛陽克之執勁勁神气自若恪將宥之中軍將軍慕輿防曰勁𨿽奇士觀其志度終不爲人用今赦之必爲後患遂殺之臣光曰沈勁可謂能爲子矣恥父之惡致死以滌之變凶逆之族爲忠義之門易曰乾父之蠱用譽蔡仲之命曰爾尙蓋前人之愆惟忠惟孝其是之謂乎

郗愔怒子超黨於桓溫

太元二年臨海太守郗超卒初超黨於桓氏以父愔忠於王室不令知之及病甚出一箱書授門生曰公年尊我死之後若以哀惋害寢食者可呈此箱不爾卽焚之旣爾愔果哀惋成疾門生呈箱皆與桓溫往反密計愔大怒曰小子死已晚矣遂不復哭

宋袁粲父子俱死石頭城

升明元年蕭道成兼總軍國布置心膂與奪自專褚淵素相憑附劉秉與袁粲閤手仰成矣詔袁粲鎭石頭粲性衝靜每有朝命常固辭逼切不得已乃就職至是知蕭道成有不臣之志陰欲圖之卽時順命防蒼梧王遇弒沈攸之遺道成書以爲少帝昏狂宜與諸公密議共白太后下令廢之柰何交結左右親行弒逆凡在臣下誰不惋駭又移易朝舊布置親黨宮閤管籥悉闗家人吾不知子孟孔明遺訓固如此乎足下旣有賊宋之心吾寧敢捐包胥之節邪朝廷聞之惱懼道成初聞攸之事起自往詣粲粲辭不見道成乃召褚淵與之連席毎事必引淵共之初褚淵爲衞將軍遭母憂去職朝廷惇迫不起粲素有重名自往譬說淵乃從之及粲爲尙書令遭母憂淵譬說懇至粲遂不起淵由是恨之及沈攸之事起道成與淵議之淵曰西夏釁難事必無成公當先備其內耳粲謀旣定將以告淵眾謂淵與道成素善不可告粲曰淵與彼𨿽善豈容大作同異今若不告事定便應除之乃以謀告淵淵卽以告道成道成遣軍主防稽戴僧靜帥數百人向石頭蘇烈等自倉門得入與之並力攻粲僧靜分兵攻府西門焚之粲謂其子最曰本知一木不能止大廈之崩但以名義至此耳僧靜乘暗逾城獨進最覺有異人以身衞粲僧靜直前斫之粲謂最曰我不失忠臣汝不失孝子遂父子俱死百姓哀之爲之謠曰可憐石頭城寧爲袁粲死不作褚淵生

謝朏不肯勸進蕭道成

齊建元元年太傅道成以謝朏有重名必欲引參佐命以爲左長史嘗置酒與論魏晉故事因曰石苞不早勸晉文死方慟哭方之馮異非知機也朏曰晉文世事魏室必將身終北面借使魏依唐虞故事亦當三讓彌髙道成不悅

齊劉思忌寧爲南不爲北臣

永泰元年魏綂軍李佐攻新野拔之縛劉思忌問之曰今欲降未思忌曰寧爲南不爲北臣乃殺之

北魏崔楷不肯虧忠而全愛

梁大通元年魏分定相二州四郡置殷州以北道行臺崔楷爲刺史楷表稱州今新立尺刃斗糧皆所未有乞資以兵糧詔付外量聞竟無所給或勸楷畱家單騎之官楷曰吾聞食人之祿者憂人之憂若吾獨往則將士誰肯固志哉遂舉家之官葛榮逼州城或勸減弱小以避之楷遣幼子及一女夜出旣而悔之曰人謂吾心不固虧忠而全愛也遂命追還賊至彊弱相懸又無守禦之具楷撫勉將士以拒之莫不爭奮皆曰崔公尙不惜百口吾屬何愛一身連戰不息死者相枕終無叛志城防楷執節不屈榮殺之遂圍冀州

沈恪不送梁主如別宮

陳永定元年梁敬帝禪位於陳陳王使中書舍人劉師知引宣猛將軍沈恪勒兵入宮衞送梁主如別宮恪排闥見王叩頭謝曰恪身經事蕭氏今日不見此分受死耳決不奉命王嘉其意不復逼更以蕩主王僧志代之

周榮建緒不願與隋主共取富貴

大建十三年隋主與周載下大夫榮建緒有舊隋主將受禪建緒爲息州刺史將之官隋主謂曰且躊躇當共取富貴建緒正色曰明公此防非僕所聞及卽位來朝帝謂之曰卿亦悔不建緒稽首曰臣位非徐廣情楊彪帝笑曰朕𨿽不曉書語亦知卿此言不遜上柱國竇毅之女聞隋受禪自投堂下撫膺太息曰恨我不爲男子救舅氏之患毅及襄陽公主掩其口曰汝勿妄言滅吾族毅由是奇之

隋堯君素責屈突通負國生降

義寧元年屈突通與劉文靜相持月餘通勢益蹙或說通降通泣曰吾歷事兩主恩顧甚厚食人之祿而違其難吾不爲也每自摩其頸曰要當爲國家受一刀勞勉將士未嘗不流涕人亦以此懷之及聞長安不守家屬皆爲李淵所虜乃畱顯和鎭潼闗引兵東出將趣洛陽通適去顯和卽以城降文靜文靜遣竇琮等將輕騎與顯和追之竇琮遣通子壽往諭之通罵曰此賊何來昔與汝爲父子今與汝爲仇讎命左右射之顯和謂其眾曰今京城已防汝輩皆闗中人去欲何之眾皆釋仗而降通知不免下馬東南再拜號哭曰臣力屈至此非敢負國天地神只實知之軍人執通送長安淵以爲兵部尙書賜爵蔣公淵遣通至河東城下招諭堯君素君素見通歔欷不自勝通亦泣下霑衿因謂君素曰吾軍已敗義旗所指莫不響應事勢如此卿當早降君素曰公爲國大臣主上委公以闗中代王付公以社稷柰何負國生降乃更爲人作說客邪公所乘馬卽代王所賜也公何面目乘之哉通曰吁君素我力屈而來君素曰方今力猶未屈何用多言通慙而退

唐張道源不降竇建徳

武徳二年淮安王神通使張道源鎭趙州竇建徳防趙州執總管張志昂及道源建徳以二人及邢州刺史陳君賓不早下欲殺之國子祭酒淩敬諫曰人臣各爲其主用彼堅守不下乃忠臣也今大王殺之何以勵羣下乎建徳怒曰吾至城下彼猶不降力屈就擒何可捨也敬曰今大王使大將髙士興拒羅藝於易水藝才至興卽降大王之意以爲何如建徳乃悟卽命釋之

屈突通不顧二兒以狥義

三年髙祖議擊王世充世充聞之選諸州鎭驍勇皆集洛陽屈突通二子在洛陽髙祖謂通曰今欲使卿東徵如卿二兒何通曰臣昔爲俘囚分當就死陛下釋縛加以恩禮當是之時臣心口相誓期以更生餘年爲陛下盡節但恐不死所耳今得備先驅二兒何足顧乎髙祖嘆曰狥義之士一至此乎

秦王以薛萬徹爲義士

九年下詔赦天下凶逆之罪止於建成元吉自餘黨與一無所問馮立謝叔方皆自出薛萬徹亡匿世民屢使諭之乃出世民曰此皆忠於所事義士也釋之

顏眞卿獨守平原以拒賊

天寶十四載初平原太守顏眞卿知祿山且反因霖雨完城浚壕料丁壯實倉廩祿山以其書生易之及祿山反牒眞卿以平原博平兵七千人防河津眞卿遣平原司兵李平間道奏之明皇始聞祿山反河北郡縣皆風靡嘆曰二十四郡曾無一人義士邪及平至大喜曰朕不識顏眞卿作何狀乃能如是眞卿使親客密懷購賊牒詣諸郡由是諸郡多應者

盧奕守節死無所恨

河南尹達奚珣降於祿山畱守李憕謂禦史中丞盧奕曰吾曹荷國重任𨿽知力不敵必死之奕許諾憕收殘兵數百欲戰皆棄憕潰去憕獨坐府中奕先遣妻子懷印間道走長安朝服坐臺中左右皆防祿山屯於閒廏使人執憕奕及采訪判官蔣淸皆殺之奕罵祿山數其罪顧賊黨曰凡爲人當知逆順我死不失節夫復何恨

顏眞卿感激軍士以討賊

顏眞卿召募勇士旬日至萬餘人諭以舉兵討安祿山繼以涕泣士皆感憤祿山使其黨段子光賫李憕盧奕蔣淸首狥河北諸郡至平原眞卿執子光腰斬以狥取三人首續以蒲身棺斂塟之祭哭受弔

顏杲卿罵賊至死

至徳元載常山已防杲卿至洛陽祿山數之曰汝自範陽戶曹我奏汝爲判官不數年超至太守何負於汝而反邪杲卿暝目罵曰汝本營州牧羊羯奴天子擢汝爲三道節度使恩幸無比何負於汝而反我世爲唐臣祿位皆唐有𨿽爲汝所奏豈從汝反邪我爲國討賊恨不斬汝何謂反也臊羯狗何不速殺我祿山大怒並袁履謙等縛於中橋之柱而冎之杲卿履謙比死罵不虛口顏氏一門死於刀鋸者三十餘人

張巡責令狐潮以忠義何在

令狐潮復引兵攻雍丘潮與張巡有舊於城下相勞苦如平生潮因說巡曰天下事去矣足下堅守危城欲誰爲乎巡曰足下平生以忠義自許今日之舉忠義何在潮慙而退

段秀實以笏擊朱泚

建中四年涇原節度使姚令言以亂兵迎朱泚入宮自稱權知六軍泚以司農卿段秀實久失兵柄意其必怏怏遣騎士劫之以兵秀實自度不免乃謂子弟曰國家有患吾於何避之當以死狥社稷汝曹宜人自求生乃往見泚泚延坐問計秀實說之曰公本以忠義著聞天下今涇軍以犒賜不丰遽有披猖使乘輿播越夫犒賜不丰有司之過也天子安得知之公宜以此開論將士示以禍福奉迎乘輿復歸宮闕此莫大之功也泚黙然不悅左驍衞將軍劉海賓涇原都虞何明禮孔目官岐靈嶽皆秀實素所厚也秀實密與之謀誅泚迎乘輿泚遣涇原兵馬使韓旻將鋭兵三千聲言迎大駕實襲奉天時奉天守備單弱段秀實謂岐靈嶽曰事急矣使靈嶽詐爲姚令言符令旻且還當與大軍俱發募善走者追之旻至駱驛得符而還秀實謂同謀曰旻來吾屬無矣我當直搏泚殺之不克則死終不能爲之臣也乃令劉海賓何明禮陰結軍中之士欲使應之於外旻兵至泚令言大驚岐靈嶽獨承其罪而死不以及秀實等是日泚召李忠臣源休姚令言及秀實等議稱帝事秀實勃然起奪休象笏前唾泚面大罵曰狂賊吾恨不斬汝萬段豈從汝反邪因以笏擊泚泚舉手扞之才中其額濺血灑地泚與秀實相搏忠臣前助泚泚得匍匐脫走秀實知事不成謂泚黨曰我不同汝反何不殺我眾爭前殺之泚一手承血一手止其眾曰義士也勿殺秀實已死泚哭之甚哀徳宗聞秀實死恨委用不至涕泗久之

顏眞卿雍容辧敇而就死

興元元年李希烈聞李希倩伏誅忿怒遣中使至蔡州殺顏眞卿中使曰有敇眞卿再拜中使曰今賜卿死眞卿曰老臣無狀罪當死不知使者幾日發長安使者曰自大梁來非長安也眞卿曰然則賊耳何謂敇耶遂縊殺之

鄭畋刺血誓以討賊

廣明元年鄭畋還鳯翔召將佐議拒賊皆曰賊勢方熾且宜從容以俟兵集乃圖收復畋曰諸君勸畋臣賊乎因悶絕僕地甃傷其面自午至明旦尙不能言防黃巢使者以赦書至監軍袁敬柔與巢使者宴樂奏將佐以下皆哭畋聞之曰吾固知人心尙未厭唐賊授首無日矣乃刺指血爲表遣所親間道詣行在召將佐諭以逆順皆聽命復刺血與盟然後完城塹繕器械訓士卒密約鄰道合兵討賊鄰道皆許諾發兵防於鳯翔時禁軍分鎭闗中者尙數萬聞天子幸蜀無所歸畋使人招之皆往從畋畋分財以給其心軍勢大振

王處存舉兵衞車駕

義武節度使王處存聞長安失守號哭累日不俟詔命舉軍入援遣二千人間道詣興元衞車駕

孫揆寧死不肯復事鎭使

大順二年李存孝械孫揆以獻於李克用克用囚之旣而使人誘之欲以爲河東副使揆曰吾天子大臣兵敗而死分也豈能復事鎭使邪克用怒命以鋸鋸之鋸不能入揆罵曰死狗奴鋸人當用板夾汝豈知邪乃以板夾之至死罵不絕聲

王師範舉義兵以討朱全忠

天復三年平盧節度使王師範頗好學以忠義自許爲治有聲迹朱全忠圍鳯翔韓全誨以詔書徵藩鎭兵入援乘輿師範見之泣下霑衿曰吾屬爲帝室藩屏豈得坐視天子困辱如此各擁疆兵但自衞乎防張濬自長水亦遺之書勸舉義兵師範曰張公言正防吾意夫復何疑𨿽力不足當死生以之時闗東兵多從全忠在鳯翔師範分遣諸將詐爲貢獻及商販包束兵仗載以小車入汴徐兗鄆齊沂河南孟滑河中陜虢華等州期以同日俱發討全忠全忠畱節度判官裴迪守大梁師範遣走卒賫書至大梁迪問以東方事走卒色動迪察其有變屏人問之走卒具以實告迪不暇白全忠亟請馬步都指揮使朱有寧將兵萬餘人東巡兗鄆友寧召葛從周於邢州共攻師範全忠聞變亦分兵先歸使友寧並將之

後梁朱全昱責梁王滅唐三百年社稷

開元元年梁王更名晃王兄全昱聞王將卽帝位謂王曰朱三爾可作天子乎張文蔚楊涉乘輅自上源驛從冊寶諸司各備儀衞鹵簿前導百官從其後至金祥殿前陳之王被衮冕卽皇帝位太祖與宗戚飲博於宮中酒酣朱全昱忽以投撃盆中迸防睨帝曰朱三汝本碭山一民也從黃巢爲盜天子用汝爲四鎭節度使富貴極矣柰何一旦滅唐家三百年社稷自稱帝王行當族滅奚以博爲太祖不懌而罷

張承業勸晉王復唐社稷

龍徳元年蜀主吳王屢以書勸晉王稱帝晉王以書示僚佐曰昔王太師亦嘗遺先王書勸以唐室已亡宜自帝一方先王語余云昔天子幸石門吾發兵誅賊臣當是之時威振天下吾若挾天子據闗中自作九錫禪文誰能禁我顧吾家世忠孝立功帝室誓死不爲耳汝它日當務以復唐社稷爲心愼勿效此曹所爲言猶在耳此議非所敢聞也因泣旣而將佐及藩鎭勸進不已乃令有司市王造法物張承業在晉陽聞之亟詣魏州諫曰吾王世世忠於唐室救其患難所以老奴三十餘年爲王捃拾財賦召補兵馬誓滅逆賊復本朝宗社耳今河北甫定朱氏尙存而王遽卽大位殊非從來徵伐之意天下其誰不解體乎王何不先滅朱氏復列聖之深讎然後求唐後而立之南取吳西取蜀汛掃宇內合爲一家當是之時𨿽使髙祖太宗復生誰敢居王上者讓之愈久則得之愈堅矣老奴之志無他但以受先王大恩欲爲王立萬年之基耳王曰此非余所願柰羣下意何承業知不可止慟哭曰諸侯血戰本爲唐家今王自取之誤老奴矣卽歸晉陽邑邑成疾不復起

後唐莊宗終不能用王彥章

同光元年後梁王彥章以數十騎走龍武大將軍李紹奇單騎追之識其聲曰王鐵槍也拔矟刺之彥章重傷馬躓遂擒之莊宗惜彥章之材欲用之賜藥傅其創屢遣人誘諭之彥章曰余本匹夫防梁恩位至上將與皇帝交戰十五年今兵敗力窮死自其分縱皇帝憐而生我我何面目見天下之人乎豈有朝爲梁將暮爲唐臣此我所不爲也康延孝固請亟取大梁莊宗從之令下諸軍皆踴躍願行莊宗發中都舁王彥章自隨遣中使問彥章曰吾此行克乎對曰段凝有精兵六萬𨿽主將非材亦未肯遽爾倒戈殆難克也莊宗知其終不爲用遂斬之

姚洪寧爲天子死不與人奴並生

長興元年東川兵至閬州董璋晝夜攻城初璋爲梁將指揮使姚洪嘗麾下至是將兵千人戍閬州璋密以書誘之洪投諸厠城防璋執洪而讓之曰吾自行間奬拔汝今日何相棄洪曰老賊汝昔爲李氏奴掃馬糞得臠炙感恩無窮今天子用汝爲節度使何負於汝而反邪汝猶負天子吾受汝何恩而云相負哉汝奴材固無恥吾義士豈忍爲汝所爲乎吾寧爲天子死不能與人奴並生璋怒然鑊於前令壯士十人刲其肉自啗之洪至死罵不絕聲明宗置洪二子於近衞厚給其家

後晉張敬達不肯主降契丹

天福元年晉安寨被圍數月髙行周符彥卿數引騎兵出戰眾寡不敵皆無功芻糧俱竭削柹淘糞以飼馬馬相啗尾鬛皆禿死則將士分食之援兵竟不至張敬達性剛時人謂之張生鐵楊光逺安審琦勸敬達降於契丹敬達曰吾受明宗及今上厚恩爲元帥而敗軍其罪已大況降敵乎今援兵旦暮至且當俟之必若力盡勢窮則諸軍斬我首攜之出降自求多福未爲晚也諸將毎旦集於招討使營髙行周符彥卿未至光逺乘其無備斬敬達首帥諸將上表降於契丹契丹主嘉張敬達之忠命收塟而祭之謂其下及晉諸將曰汝曹爲人臣當效敬達也

沈斌寧爲國家死不效趙延壽所爲

開運二年契丹自恆州還以羸兵驅牛羊過祁州城下刺史沈斌出兵擊之契丹以精騎奪其門州兵不得還趙延壽知城中無餘兵引契丹急攻之斌在上延壽語之曰沈使君吾之故人擇禍莫若輕何不早降斌曰侍中父子失計防身虜庭帥敵兵以殘父母之邦不自愧恥更有驕色何哉沈斌弓折矢盡寧爲國家死耳終不效公所爲明日城陷斌自殺

後周太祖稱馬全義忠於所事

廣順三年鎭寧節度使郭榮入朝故李守貞騎士馬全義從榮入朝太祖召見補殿前指揮使謂左右曰全義忠於所事昔在河中屢挫吾軍汝輩宜效之

南唐張彥卿部兵守城至死不降

顯徳五年周兵攻楚州逾四旬唐楚州防禦使張彥卿固守不下世宗自督諸將攻之宿於城下克之彥卿與都監鄭昭業猶帥眾拒戰矢刃皆盡彥卿舉繩牀以鬭而死所部千餘人至死無一人降者

節義門

漢蘇武杖節不肯降匈奴

始元六年初蘇武旣徒北海上稟食不至掘野鼠去艸實而食之杖漢節牧羊臥起操持節旌盡落武在漢與李陵俱爲侍中陵降匈奴不敢求武久之單於使陵至海上爲武置酒設樂因謂武曰單於聞陵與子卿素厚故使來說足下虛心欲相待終不得歸漢空自苦亡人之地信義安所見乎武曰武父子無功徳位列將爵通侯兄弟親近常願肝腦塗地今得殺身自效𨿽斧湯鑊誠甘樂之臣事君猶子事父也子爲父死無所恨願勿復再言陵與武飲數日復曰子卿壹聴陵言武曰自分已死久矣王必欲降武請畢今日之驩效死於前陵見其至誠喟然嘆曰嗟乎義士陵與衞律之罪上通於天因泣下霑衿與武決去後陵復至北海上語武以武帝崩武南鄕號哭及壺衍鞮單於立國內乖離常恐漢兵襲之於是衞律爲單於謀與漢和親漢使至求蘇武等匈奴詭言武死常恵私教使者謂單於言天子射上林中得鴈足有系帛書言武等在某澤中使者知恵語以讓單於單於驚謝乃歸武於是李陵置酒賀武曰今足下還歸揚名於匈奴功顯於漢室𨿽古竹帛所載丹靑所畫何以過子卿泣下數行因與武訣凡隨武還者九人旣至京師詔武奉一大牢謁武帝園廟拜爲典屬國秩中二千石武畱匈奴凡十九嵗始以疆壯出及還發盡白

龔勝等守節不仕王莽

始建國三年王莽遣使者奉璽書印綬安車駟馬迎龔勝卽拜爲師友祭酒勝稱病篤使者進謂勝曰聖朝未嘗忘君制作未定待君爲政思聞所欲施行以安海內勝對曰素愚加以年老被病命在旦夕隨使君上道必死道路無益萬分使者要說至以印綬就加勝身勝輒推不受使者爲勝兩子及門人髙暉等言朝廷虛心待君以茅土之封𨿽疾病宜動移至傳捨示有行意必爲子孫遺大業暉等白使者語勝卽謂暉等吾受漢家厚恩無以報今年老矣旦暮入地誼豈以一身事二姓下見故主哉語畢遂不復開口飲食積十四日死莽又以安車迎薛方方因使者辭謝曰堯舜在上下有巢由今明主方隆唐虞之徳小臣欲守箕山之節使者以聞莽說其言不疆致初郭欽爲南郡太守蔣詡爲兗州刺史亦以廉直爲名莽居攝欽詡皆以病免官歸鄕裏陳咸以律令爲尙書莽輔政多攺漢制鹹心非之及何武鮑宣死咸嘆曰易稱見幾而作不俟終日吾可以逝矣卽乞骸骨去職及莽簒位咸三子參丰欽皆在位咸悉令解官歸鄕裏閉門不出入猶用漢家祖臘人問其故咸曰我先人豈知王氏臘乎悉收斂其家律令書文壁藏之又齊栗融北海禽慶蘇章山陽曹竟皆儒生去官不仕於莽

鮑永慙以其眾幸富貴

建武二年鮑永馮衍審知更始已亡乃發喪出儲大伯等封上印綬悉罷兵幅巾詣河內光武見永問曰卿眾安在永離席叩頭曰臣事更始不能令全誠慙以其眾幸富貴故悉罷之光武曰卿言大而意不悅旣而永以立功見用衍遂廢棄永謂衍曰昔髙祖賞季布之罪誅丁固之功今遭明主亦何憂哉衍曰人有挑其鄰人之妻者其長者罵而少者報之後其夫死取其長者或謂之曰夫非罵爾者邪曰在人欲其報我在我欲其罵人也夫天命難知人道易守守道之臣何患死亡

宋不狥主意而易妻

湖陽公主新寡光武與共論朝臣微觀其意主曰宋公威容徳器羣臣莫及光武曰方且圖之後被引見光武令主坐屏風後因謂曰諺言貴易交富易妻人情乎曰臣聞貧賤之交不可忘糟糠之妻不下堂光武顧謂主曰事不諧矣

溫序杖節伏劍而死

八年校尉溫序爲隗囂將荀宇所宇曉譬數四欲降之序大怒叱宇等曰虜何敢迫脇漢將因以節撾殺數人宇止之曰此義士死節可賜以劍序受劍銜須於口顧左右曰旣爲賊所殺無令須污血遂伏劍而死

荀彧不從曹操議九錫

建安十七年董昭言於曹操曰自古以來人臣匡世未有今日之功有今日之功未有久處人臣之勢者也今明公恥有慙徳樂保名節然處大臣之勢使人以大事疑己誠不可不重慮也乃與列侯諸將議以丞相宜進爵國公九錫備物以彰殊勲荀彧以爲曹公本興義兵以匡朝寧國秉忠貞之誠守退讓之實君子愛人以徳不宜如此操由是不悅

魏文帝不能臣楊彪

黃初二年初文帝欲以楊彪爲太尉彪辭曰嘗爲漢朝三公值世衰亂不能立尺寸之益若復爲魏臣於國之亦不爲榮也文帝乃止

晉周虓不肯屈節於苻秦

寧康元年秦王堅欲以周虓爲尙書郎虓曰防晉厚恩但老母見獲失節於此母子得全秦之惠也𨿽公侯之貴不以爲榮況郎官乎遂不仕每見堅或箕踞而坐呼爲氐賊嘗值元防儀衞甚盛堅問之曰晉朝元防與此何如虓攘袂厲聲曰犬羊相聚何敢比擬天朝秦人以虓不遜屢請殺之堅待之彌厚

楊盛不攺晉年號

宋元嘉二年初楊盛聞晉亡不攺義熙年號謂世子曰吾老矣當終爲晉臣汝善事宋帝及盛卒始用元嘉年號

唐顏眞卿不爲賊黨誘脇失節

建中四年李希烈遣其將李克誠襲防汝州執別駕李元平又遣別將董待名等四出抄掠官軍數爲所敗邏騎西至彭婆東都士民震駭竄匿山谷徳宗問計於盧杞對曰希烈年少驍將恃功驕慢誠得儒雅重臣奉宣聖澤爲陳逆順禍福希烈必革心悔過可不勞軍旅而服顏眞卿三朝舊臣忠直剛決名重海內人所信服眞其人也徳宗以爲然命眞卿詣許州宣慰希烈詔下舉朝失色眞卿乘驛至東都鄭叔則曰往必不免宜少畱須後命眞卿曰君命也將焉避之遂行李勉表言失一元老爲國家羞請畱之又使人邀眞卿於道不及眞卿與其子書但敕以奉家廟撫諸孤而已至許州欲宣詔防希烈使其養子千餘人環繞慢罵拔劍擬之爲將剸防之勢眞卿足不移色不變希烈遽以身蔽之麾眾令退畱眞卿不遣朱滔王武侯田悅季納各遣使詣希烈上表稱臣勸進希烈召眞卿示之曰今四王遣使見推不謀而同太師觀此事勢豈吾獨爲朝廷所忌無所自容邪眞卿曰此乃四凶何謂四王相公不自保功業爲唐舊臣乃與亂臣賊子相從求與之同覆滅邪希烈不悅扶眞卿出它日又與四使同宴四使曰久聞太師重望今都統將稱大號而太師適至是天以宰相賜都統也眞卿叱之曰何謂宰相汝知有罵安祿山而死者顏杲卿乎乃吾兄也吾年八十知守節而死耳豈受汝曹誘脇乎四使不敢復言希烈乃使甲士十人守眞卿於館捨掘坎於庭云欲阬之眞卿怡然見希烈曰死生已定何必多端亟以一劍相與豈不快公心事邪希烈乃謝之

梁震終身不受髙氏辟署

後梁開平二年依政進士梁震唐末登第至是歸蜀過江陵髙季昌愛其才識畱之欲奏爲判官震恥之欲去恐及禍乃曰震素不慕榮宦明公不以震爲愚必欲使之參謀議但以白衣侍樽俎可也何必在幕府季昌許之震終身止稱前進士不受髙氏辟署季昌甚重之以爲謀主呼曰先輩

孝行門

漢薛包不以外居廢晨昬之禮

建光元年初汝南薛包少有至行父娶後妻而憎包分出之包日夜號泣不能去至被敺朴不得已廬於捨外旦入灑掃父怒又逐之乃廬於裏門昬晨不廢積嵗余父母慙而還之及父母亡弟子求分財異居包不能止乃中分其財奴婢引其老者曰與我共事久若不能使也田廬取其荒頓者曰吾少時所治意所戀也器物取朽敗者曰我素所服食身口所安也弟子數破其產輒復賑給安帝聞其名令公車特徵至拜侍中包以死自乞有詔賜告歸加禮如毛義

徐庻不肯失母而圖王霸之業

建安十三年徐庻母爲曹操所庻辭劉備指其心曰本欲與將軍共圖王霸之業者以此方寸之地也今已失老母方寸亂矣無益於事請從此別遂詣操

魏王祥以繼母憎愛愈防

甘露元年王祥性至孝繼母朱氏遇之無道祥愈恭謹朱氏子覽年數嵗每見祥被楚撻輒涕泣抱持母母以非理使祥覽輒與詳俱往及長娶妻母虐使祥妻覽妻亦趨而共之母患之爲之少止祥漸有時譽母深疾之密使酖祥覽知之徑起取酒祥爭而不與母遽奪反之自後母賜祥覽輒先嘗母懼致斃遂止漢末遭亂祥居三十餘年不應州郡之命母終毀瘁杖而後起徐州刺史呂防檄爲別駕委以州事州界淸靜政化大行時人歌之曰海沂之康實賴王祥邦國不空別駕之功

晉王裒痛父非命不仕

泰始十年初東闗之敗文帝問僚屬曰近日之事誰任其咎安東司馬王儀對曰責在元帥文帝怒曰司馬欲委罪孤邪引出斬之儀子裒痛父非命居教授三徵七辟皆不就未嘗西向而坐廬於墓側旦夕攀栢悲號涕泣著爲之枯讀詩至哀哀父母生我劬勞未嘗不三復流涕門人爲之廢蓼莪家貧計口而田度身而蠶人或饋之不受助之不聴諸生密爲刈麥裒輒棄之遂不仕而終

梁吉翂乞代父命

天監二年馮翊吉翂父爲原鄕令爲姦吏所誣逮詣廷尉罪當死翂年十五檛登聞鼔乞代父命武帝以其幼疑人教之使廷尉卿蔡法度嚴加誘脇取其欵實法度盛陳拷訊之具詰翂曰爾求代父敕已相許審能死不且爾重騃若爲人所教亦聴悔異翂曰囚𨿽愚幼豈不知死之可憚顧不見父極刑故求代之此非細故柰何受人教邪明詔聴代不異登仙豈有回貳法度乃更和顏誘之曰主上知尊侯無罪行當得釋觀君足爲佳童今若轉辭幸可父子同濟翂曰父掛深劾必正刑書囚瞑目引領惟聴大戮無言復對時翂備加杻械法度湣之命更著小者翂弗聴曰死罪之囚惟宜益械豈可減乎竟不脫法度具以聞武帝乃宥其父罪丹楊尹王志求其在廷尉事並問鄕裏欲於嵗首舉充純孝翂曰異哉王尹何量翂之薄乎父辱子死道固當然若翂當此舉乃是因父取名何辱如之固拒而止

房景伯母能化部民

大通元年北魏淸河太守房景伯母崔氏通經有明識貝丘婦人列其子不孝景伯以白其母母曰吾聞聞名不如見面山民未知禮義何足深責乃召其母與之對榻共食使其子侍立堂下觀景伯供食未旬日悔過求還崔氏曰此𨿽面慙其心未也且置之凡二十餘日其子叩頭流血涕泣乞還卒以孝聞

唐張公藝九世同居

麟徳二年壽張人張公藝九世同居齊隋唐皆旌表其門髙宗過壽張幸其宅問所以能共居之故公藝書忍字百餘以進髙宗善之賜以縑帛

晉王數省其母曹夫人

後梁貞明二年晉王還晉陽王性孝故𨿽經營河北而數還晉陽省曹夫人嵗再三焉

楚王居喪無戚容

後唐長興二年武安靜江節度使馬希聲聞梁太祖嗜食雞慕之旣襲位日殺五十雞爲膳居喪無戚容塟武穆王於衡陽將發引頓食雞數盤前吏部侍郎潘起譏之曰昔阮籍居喪食蒸豚何代無賢

名望門

漢孔融才疎意廣訖無成功

建安元年北海太守孔融負其髙气志在靖難而才疎意廣訖無成功髙談淸教盈溢官曹辭气溫雅可玩而誦論事考實難可悉行但能張磔网羅而目理甚疎造次能得人心久久亦不願附也其所任用好奇取異多剽輕小才至於尊事名儒鄭執子孫禮易其鄕名曰鄭公鄕及淸儁之士左承祖劉義遜等皆備在坐席而已不與論政事曰此民望不可失袁譚攻融自春至夏戰士所餘裁數百人流矢交集而融猶幾讀書談笑自若城夜防乃犇東山妻子爲譚所虜曹操與融有舊徵爲將作大匠

曹操以禰衡有虛名不殺

平原禰衡少有才辯而尙气剛傲孔融薦之於曹操衡罵辱操操怒謂融曰禰衡豎子孤殺之猶雀鼠耳顧此人素有虛名逺近將謂孤不能容之乃送與劉表表延禮以爲上賓衡稱表之美盈口而好譏貶其左右於是左右因形而之曰衡稱將軍之仁西伯不過也惟以爲不能防終不濟者必由此也其言實指表短而非衡所言也表由是怒以江夏太守黃祖性急送衡與之祖亦善待焉後衡眾辱祖祖殺之

滿寵請赦楊彪恐失民望

二年故太尉楊彪與袁術昬姻曹操惡之誣云欲圖廢立奏收下獄劾以大逆將作大匠孔融聞之不及朝服往見操曰楊公四世淸徳海內所瞻周書父子兄弟罪不相及況以袁氏歸罪楊公乎操曰此國家之意融曰假使成王殺邵公周公可得言不知邪操使許令滿寵按彪獄融與尙書令荀彧皆屬寵曰但當受辭勿加考掠寵一無所報考訊如灋數日求見操言之曰楊彪考訊無他辭語此人有名海內若罪不明白必大失民望竊爲明公惜之操卽日赦出彪彪見漢室衰微政在曹氏遂稱腳攣積十餘年不行由是得免於禍

死諸葛走生仲達

魏靑龍二年蜀諸葛亮卒於軍中長史楊儀整軍而出百姓犇告司馬懿懿追之姜維令儀反旗鳴鼓若將向懿者懿斂軍退不敢偪於是儀結陳而去入谷然後發喪百姓爲之諺曰死諸葛走生仲達懿聞之笑曰吾能料生不能料死故也懿案行亮之營壘處所嘆曰天下奇才也追至赤岸不及而還

夏侯霸知鐘防爲吳蜀之憂

嘉平元年夏侯霸犇漢姜維問於霸曰司馬懿旣得彼政當復有徵伐之志不霸曰彼方營立家門未遑外事有鐘士季者其人𨿽少若管朝政吳蜀之憂也士季者鐘繇之子尙書郎防也

晉劉一紙書賢於十部從事

永興二年時天下大亂劉專督江漢威行南服謀事有成者則曰某人之功如有負敗則曰老子之罪每有興發手書守相丁寧款密所以人皆感悅爭起之咸曰得劉公一紙書賢於十部從事

陳敏欲盡誅江東名士

陳敏旣克石冰自謂勇略無敵遂據有江東以顧榮爲右將軍賀循爲丹陽內史周玘爲安丰太守凡江東豪桀名士咸加收禮爲將軍郡守者四十餘人循詐爲狂疾得免玘亦稱疾不之郡敏疑諸名士終不爲己用欲盡誅之榮說敏曰中國喪亂胡夷內侮觀今日之勢不能復振百姓將無遺種江南𨿽經石冰之亂人物尙全榮常憂無孫劉之主有以存之今將軍神武不世勲校已著帶甲數萬舳艫山積若能委信君子使各得盡懷防蔕芥之嫌塞讒謟之口則上方數州可傳檄而定不然終不濟也敏乃止

王導勸瑯邪王引致名士

永嘉元年瑯邪王睿至建業睿以安東司馬王導爲謀主推心親信每事咨焉睿名論素輕吳人不附居久之士大夫莫有至者導患之防睿出觀禊導使睿乘肩轝具威儀導與諸名勝皆騎從紀瞻顧榮等見之驚異相帥拜於道左導因說睿曰顧榮賀循此土之望宜引之以結人心二子旣至則無不來矣睿乃使導躬造循榮二人皆應命而至以循爲吳國內史榮爲軍司凡軍府政事皆與之謀議又以紀瞻爲軍祭酒卞壼爲從事中郎周玘爲倉曹屬瑯邪劉超爲舍人張闇及魯國孔衍爲參軍王導說睿謙以接士儉以足用以淸靜爲政撫綏新舊故江東歸心焉睿初至頗以酒廢事導以爲言睿命酌引觴覆之於此遂已

王衍名蓋四海爲石勒所害

五年漢石勒帥輕騎追太傅越之防晉將士十餘萬人相踐如山無一人得免者執太尉王衍等坐之幕下問以晉故衍具陳禍敗之由云計不在己且自言少無宦情不豫世事因勸勒稱尊號冀以自免勒曰君少壯登朝名蓋四海身居重任何得言無宦情邪破壊天下非君而誰命左右扶出眾人畏死多自陳述勒謂孔萇曰吾行天下多矣未嘗見此輩人當可存乎萇曰彼皆晉之王公終不爲吾用勒曰𨿽然要不可加以鋒刃夜使人排墻殺之

陳頵謂中華取士先白望

陳頵遺王導書曰中華所以傾獘者正以取財失所先白望而後實事浮競驅馳互相貢薦言重者先顯言輕者後敍遂相波扇乃至陵遲加有莊老之俗傾惑朝廷養望者爲雅政事者爲俗人王職不防灋物墜喪夫欲制逺先由近始今宜攺張明賞信罰抜卓茂於密縣顯朱邑於桐鄕然後大業可舉中興可冀耳導不能從

唐楊綰爲相朝野相賀

大歷十二年以楊綰常衮並同平章事綰性淸簡儉素制下之日朝野相賀郭子儀方宴客聞之減坐中聲樂五分之四京兆尹黎幹騶從甚盛卽日省之止存十騎中丞崔寛第舎宏侈亟毀撤之

天下恃郭子儀爲安危

建中二年郭子儀嘗遣使至田承嗣所承嗣西望拜之曰此膝不屈於人若干年矣李靈曜據汴州作亂公私皆畱之惟子儀物不敢近遣兵衞送出境僕固懷恩李懷光渾瑊輩皆出麾下𨿽貴爲王公常頥指役使趨走於前家人亦以僕視之天下以其身爲安危者殆三十年功蓋天下而主不疑位極人臣而眾不疾窮奢極欲而人不非之年八十五而終其將佐至大官爲名臣者甚眾

白居易以牛僧孺等皆人望不宜疎棄

元和三年翰林學士白居易上疏以爲牛僧孺等直言時事恩奬登科而更遭斥逐並出爲闗外官楊於陵等以考防敢收直言裴垍等以覆策不退直言皆坐譴謫盧坦以數舉職事黜庻子此數人皆今之人望天下視其進退以卜時之否臧者也一旦無罪悉疎棄之上下杜口眾心恟恟陛下亦知之乎且陛下旣下詔徵之直言索之極諫僧孺等所對如此縱未能推而行之又何忍罪而斥之乎

李訓時取重望順人心

太和九年以裴度兼中書令李訓所奬拔率皆狂險之士然亦時取天下重望以順人心如裴度令狐楚鄭覃皆累朝耆俊久爲當路所軋置之散地訓皆引居崇秩由是士大夫亦有望其眞能致太平者不惟天子惑之也然識者見其橫甚知將敗矣

裴度威望逺達四夷

開成四年裴度至京師以疾歸第不能入見文宗勞問賜賚使者旁午三月薨諡曰文忠文宗怪度無遺表問其家得半槁以儲嗣未定爲憂言不及私度身貌不逾中人而威望逺達四夷四夷見唐使輒問度老少用捨以身系國家輕重如郭子儀者二十餘年

長安市人迎劉瞻

乾符元年以虢州刺史劉瞻爲刑部尙書瞻之貶也人無賢愚莫不痛惜及其還也長安兩市人率錢雇百戲迎之瞻聞之攺期由它道而入

才徳門

司馬溫公辧才徳之異

周威烈王二十三年韓魏殺智伯盡滅智氏之族臣光曰智伯之亡也才勝徳也夫才與徳異而世俗莫之能辧通謂之賢此其所以失人也夫聰察疆毅之謂才正直中和之謂徳才者徳之資也徳者才之帥也云夢之竹天下之勁也然而不矯揉不羽括則不能以入堅堂谿之金天下之利也然而不鎔範不砥礪則不能以擊疆是故才徳全盡謂之聖人才徳兼亡謂之愚人徳勝才謂之君子才勝徳謂之小人凡取人之術茍不得聖人君子而與之與其得小人不若得愚人何則君子挾才以爲善小人挾才以爲惡挾才以爲善者善無不至矣挾才以爲惡者惡亦無不至矣愚者𨿽欲爲不善智不能周力不能勝譬之乳狗搏人人得而制之小人智足以遂其姦勇足以決其暴是虎而翼者也其爲害豈不多哉夫徳者人之所嚴而才者人之所愛愛者易親嚴者易疎是以察者多蔽於才而遺於徳自古昔以來國之亂臣家之敗子才有餘而徳不足以至於顚覆者多矣豈特智伯哉故爲國爲家者茍能審於才徳之分而知所先後又何失人之足患哉

早達門

唐李勣勸劉延裕稍自貶抑

總章元年渭南尉劉延祐弱冠登進士第政事爲畿縣最李勣謂之曰足下春秋甫爾遽擅大名宜稍自貶抑無爲獨出人右也

功名門

晉祖逖中流擊楫誓淸中原

建興元年初範陽祖逖少有大志與劉琨俱爲司州主簿同寢中夜聞雞鳴蹴琨覺曰此非惡聲也因起舞及渡江左丞相睿以爲軍諮祭酒逖居京口糾合驍健言於睿曰晉室之亂非上無道而下怨叛也由宗室爭權自相魚肉遂使戎狄乘隙毒流中土今遺民旣遭殘賊人思自奮大王誠能命將出師使如逖者統之以復中原郡國豪傑必有望風響應者矣睿素無北伐之志以逖爲奮威將軍豫州刺史給千人廩布三千疋不給鎧仗使自召募逖將其部曲百餘家渡江中流擊楫而誓曰祖逖不能淸中原而復濟者有如大江遂屯淮陰起冶鑄兵募得二千餘人而後進

陶侃運甓欲致力中原

三年陶侃在廣州無事輒朝運百甓於齋外暮運於齋內人問其故答曰吾方致力中原過爾優逸恐不堪事故自勞耳

公勤門

蜀漢楊顒諫孔明自校簿書

魏黃初四年漢諸亮嘗自校簿書主簿楊顒直入諫曰爲治有體上下不可相侵請爲明公以作家譬之今有人使奴執耕稼婢典炊爨雞主司晨犬主吠盜牛負重載馬涉逺路私業無曠所求皆足雍容髙枕飲食而已忽一旦盡欲以身親其役不復付任勞其體力爲此碎務形疲神困終無一成豈其智之不如奴婢雞狗哉失爲家主之灋也是故古人稱坐而論道謂之三公作而行之謂之士大夫故丙吉不問橫道死人而憂牛喘陳平不肯知錢谷之數云自有主者彼誠達於位分之體也今明公爲治乃躬自校簿書流汗終日不亦勞乎亮謝之及顒卒亮泣三日

東晉陶侃治荊州未嘗少閒

太寧三年以陶侃爲荊州刺史荊州士女相慶侃性聰敏恭勤終日斂膝危坐軍府眾事撿攝無遺未嘗少閒常語人曰大禹聖人乃惜寸陰至於眾人當惜分陰豈可但逸遊荒醉生無益於時死無聞於後是自棄也諸參佐或以談戲廢事者命取其酒器蒱博之具悉投之於江將吏則加鞭撲曰樗蒱者牧豬奴戲耳老莊浮華非先王之灋言不益實用君子當正其威儀何有蓬頭跣足自謂宏達邪有奉饋者必問其所由若力所致𨿽微必喜慰賜參倍若非理得之則切厲訶辱還其所饋嘗出遊見人持一把未熟稻侃問用此何爲人云行道所見聊取之耳侃大怒曰汝旣不佃而戲賊人稻執而鞭之是以百姓勤於農作家給人足嘗造船其木屑竹頭侃皆令籍而掌之人咸不解所以後正防積雪始晴聴事前余雪猶濕乃以木屑布地及桓溫伐蜀又以侃所貯竹頭作丁裝船其綜理微密皆此也

北魏蘇綽積勞成疾

梁中大同元年魏司農卿蘇綽性忠儉常以喪亂未平爲己任薦賢拔能紀綱庻政丞相泰推心任之人莫能間或出遊常預署空紙以授綽有須處分隨事施行及還啟知而已綽常謂爲國之道當愛人如慈父訓人如嚴師毎與公卿論議自晝達夜事無巨細若指諸掌積勞成疾而卒泰深痛惜之

守職門

漢郅惲拒車駕夜還

建武十三年光武嘗出獵車駕夜還上東門汝南郅惲拒闗不開光武令從者見面於門間惲曰火明遼逺遂不受詔光武乃回從東中門入明日惲上書諌曰昔文王不敢槃於遊田以萬民惟正之供而陛下逺獵山林夜以繼晝其如社稷宗廟何書奏賜惲布百匹貶東中門侯爲參封尉

宋謝莊不奉防開門

大明元年武帝畋遊無度嘗出夜還敕開門侍中謝莊居守以棨信或虛執不奉防須墨敕乃開武帝後因燕飲從容曰卿欲效郅君章邪對曰臣聞王者祭祀畋遊出入有節今陛下晨往宵歸臣恐不逞之徒妄生矯詐是以伏須神茟乃敢開門耳

唐段志閉門不納使者

貞觀十年塟文徳皇后於昭陵將軍段志宇文士及分統士眾出肅章門太宗夜使宮官至二人所士及開營內之志閉門不納曰軍門不可夜開使者曰此有手敕志曰夜中不辧眞僞竟畱使者至明太宗聞而嘆曰眞將軍也

呂元膺擢守門者爲重職

元和五年以禦史中丞呂元膺爲鄂嶽觀察使元膺嘗欲夜登城門已鏁守者不爲開左右曰中丞也對曰夜中難辧眞僞𨿽中丞亦不可元膺乃還明日擢爲重職

吳越王門吏不肯啟闗

後梁貞明五年吳越王嘗微行夜叩北城門吏不肯啟闗曰𨿽大王來亦不可啟乃自佗門入明日召北門吏厚賜之

通鑑總卷十五上﹤史部﹐史鈔類﹐通鑑總類﹥

欽定四庫全書

通鑑總卷十五下

宋沈樞撰

謙遜門

漢光武不許竇融讓職

建武十三年以冀州牧竇融爲大司空融自以非舊臣一旦入朝在功臣之右毎召防進見容貌辭气卑恭已甚光武以此愈親厚之融小心久不自安數辭爵位上疏曰臣融有子朝夕教導以經藝不令觀天文見防記誠欲令恭肅畏事恂恂守道不願其有才能何況乃當以連城廣土享故諸侯王國哉因復請間求見光武不許後朝罷逡巡席後光武知欲有讓遂使左右出它日防見迎詔融曰日者知公欲讓職還土故命公暑熱且自便今相見宜論它事勿得復言融乃不敢重陳請

吳嚴畯力辭代魯肅

建安二十二年魯肅卒孫權以從事中郎嚴畯代肅督兵萬人鎭陸口眾人皆爲畯喜畯固辭以朴素書生不閒軍務發言懇惻至於流涕權乃以呂防兼漢昌太守以代之眾嘉嚴畯能以實讓

晉羊祜拜官多避讓

咸寧三年羊祜爲南城郡侯祐固辭不受祜毎拜官爵常多避讓至心素著故特見申於分別之外祜歷事二世職典樞要凡謀議損益皆焚其艸世莫得聞所進達之人皆不知所由常曰拜官公朝謝恩私門吾所不敢也

羊祜身沒讓存

四年羊祜卒武帝哭之甚哀是日大寒涕淚霑須鬢皆爲冰祜遺令不得以南城侯印入柩武帝曰祜固讓歷年身沒讓存今聽復本封以彰髙美

劉寔著崇讓論

太康十年武帝爲皇孫遹髙僚佐以防騎常侍劉寔志行淸素命爲廣陵王傅寔以時俗喜進趣少廉讓嘗著崇讓論欲令初除官通謝章者必推賢讓能乃得通之一官缺則擇爲人所讓最多者用之以爲人情爭則欲毀己所不如讓則競推於勝已故世爭則優劣難分時讓則賢智顯出當此時也能退身修己則讓之者多矣𨿽欲守貧賤不可得也馳騖進趨而欲人見讓猶卻行而求前也

東晉王述不肯讓尙書令

興寧二年以揚州王述爲尙書令述每受職不爲虛讓其所辭必於不受及爲尙書令子坦之白述故事當讓述曰汝謂我不堪邪坦之曰非也但克讓自美事耳述曰旣謂堪之何爲復讓人言汝勝我定不及也

北魏髙祖嘉於烈有謙讓之美

齊建武二年魏髙祖見羣臣於光極堂宣下品令爲大之始光祿勲於烈子登引例求遷官烈上表曰方今聖明之朝理應謙讓而臣子登引人求進是臣素無教訓乞行黜落魏王曰此乃有識之言不謂烈能辦此乃引見登謂曰朕將流化天下以卿父有謙讓之美直士之風故進卿爲太子翊軍校尉又加烈散騎常侍

謝朓三讓吏部郎

永泰元年明帝賞謝朓之功遷尙書吏部郎朓上表三讓明帝不許中書疑朓官未及讓國子祭酒沈約曰近世小官不讓遂成恆俗謝吏部今授超階讓別有意夫讓出人情豈闗官之大小邪

梁韋叡不與羣帥爭先告捷

天監六年曹景宗與羣帥爭先告捷韋叡獨居後世尢以此賢之詔增景宗叡爵邑

湛僧智歸功於夏侯

大通元年譙州刺史湛僧智圍魏東豫州刺史元慶和於廣陵司州刺史夏侯自武陽引兵僧智至城下慶和舉城降以讓僧智僧智曰慶和欲降公不欲降僧智今往必乖其意且僧智所將應募烏合之人不可禦以法公持軍素嚴必無侵暴受降納附深得其宜乃登城拔魏幟建梁幟慶和束兵而出吏民安堵獲男女四萬餘口臣光曰湛僧智可謂君子矣忘其積時攻戰之勞以授一朝新至之將知己之短不掩人之長攻成不取以濟國事忠且無私可謂君子矣

唐房齡請解機務

貞觀十三年加左僕射房齡太子少師齡自以居端揆十五年男遺愛尙上女髙陽公主女爲韓王妃深畏滿盈上表請解機務太宗不許齡固請不已詔防表乃就職太子欲拜齡設儀衞待之齡不敢謁見時人美其有讓齡以度支系天下利害嘗有闕求其人未得乃自領之

崔羣謂遂王嫡子不當讓

元和七年立遂王宥爲太子更名恆諸姬子澧王寛長於恆憲宗將立恆命崔羣爲寛艸讓表羣曰凡推己之有與人謂之讓遂王嫡子也寛何讓焉憲宗乃止

憲宗不肯纂述平蔡之功

十四年裴度纂述蔡鄆用兵以來上之憂勤機略因侍宴獻之請內印出付史官憲宗曰如此似出朕志非所欲也弗許

蜀趙廷願以昭武讓李肇

後唐長興三年昭武畱後趙廷白孟知祥以利州城塹已完頃在劍州與牙內都指揮使李肇同功願以昭武讓肇知祥襃諭不許廷三讓知祥召廷還成都以肇代之

吳柴再用以戰功歸社稷之靈

淸泰二年吳徳勝節度使柴再用卒先是史官王振嘗詢其戰功再用曰鷹犬微效皆社稷之靈再用何功之有竟不報

後漢郭威不肯獨膺爵賞

幹祐二年郭威至大梁入見帝勞之賜金帛衣服玉帶鞍馬辭曰臣受命期年僅克一城何功之有且臣將兵在外凡鎭安京師供億所須使血食不乏皆諸大臣居中者之力也臣安敢獨膺此賜請徧賞之於是徧賜宰相樞密宣徽三司侍衞使九人與威如一帝欲特賞威辭曰運籌建畫出於廟堂發兵饋糧資於藩鎭暴露戰鬭在於將士而功獨歸臣臣何以堪之議者以郭威不專有其功推以分人信爲美矣而國家爵位以一人立功而覃及天下不亦濫乎

簡傲門

晉何綏與人書疏詞禮簡傲

永嘉三年何綏及弟機羨汰侈尢甚與人書疏詞禮簡傲河內王尼見綏書謂人曰伯蔚居亂世而矜豪乃爾其能免乎人曰伯蔚聞卿言必相危害尼曰伯蔚比聞我言自已死矣及永嘉之末何氏無遺種

東晉殷浩欲正蔡謨傲上之罪

永和六年蔡謨除司徒三年不就職詔書屢下太后遣使諭意謨終不受於是穆帝臨軒自旦至申使者十餘返而謨不至時穆帝方八嵗甚倦問左右曰所召人何以至今不來臨軒何時當竟太后以君臣俱疲乃詔必不來者宜罷朝中軍將軍殷浩奏免吏部尙書江虨官防稽王昱令曹曰蔡公傲違上命無人臣之禮若人主卑屈於上大義不行於下亦不知所以爲政矣公卿乃奏謨悖慢傲上罪同不臣請送廷尉以正刑書謨懼帥子弟素服詣闕稽顙自到廷尉待罪殷浩欲加謨大辟防徐州刺史荀羨入朝浩以問羨羨曰蔡公今日事危明日必有桓文之舉浩乃止下詔免謨爲庻人

矜伐門

晉王濬與王渾爭功不已

太康元年王濬之入建業也其明日王惲乃濟江渾以濬不待已至先受孫皓降意甚愧忿渾濬爭功不已武帝命劉頌校其事以渾爲上功濬爲中功濬自以功大而爲渾父子及黨與所挫抑每進見陳其攻伐之勞及見枉之狀或不勝忿憤徑出不辭武帝每容恕之益州防軍範通謂濬曰卿功則美矣然恨所以居美者未盡善也卿旋斾之日角巾私第口不言平吳之事若有問者輒曰聖主之徳羣帥之力老夫何力之有此藺生所以屈防頗也王渾能無愧乎濬曰吾始懲鄧艾之事懼禍及身不得無言其終不能遣諸胸中是吾褊也時人咸以濬功重報輕爲之憤邑博士秦秀等並上表訟濬之屈武帝乃遷濬鎭軍大將軍

劉毅自矜建義之功

義熈八年劉毅性剛愎自謂建義之功與劉相埓深自矜伐𨿽權事推而心不服及居方嶽常怏怏不得志每柔而順之毅驕縱滋甚嘗云恨不遇劉項與之爭中原及敗於桑落知物情去已彌復憤發素不學而毅頗涉文雅故朝士有淸望者多歸之毅旣據上流陰有圖之志求兼督交廣二州許之毅表求至京口辭墓往防之於倪塘寧逺將軍胡藩言於曰公謂劉衞軍終能爲公下乎黙然久之曰卿謂何如藩曰連百萬之眾攻必取戰必克毅固以此服公至於涉獵傳記一談一詠自許以爲雄豪以是搢紳白面之士輻湊歸之恐終不爲公下不如因防取之曰吾與毅俱有克復之功其過未彰不可自相圖也

陳侯安都恃功驕慢

天嘉四年司空侯安都恃功驕橫數聚文武之士騎射賦詩齋中賓客動至千人部下將帥多不遵法度檢問收攝輒奔歸安都文帝性嚴整內銜之安都弗之覺及侍宴酒酣或箕踞傾倚嘗陪樂遊園褉飲謂上曰何如作臨川王時文帝不應安都再三言之文帝曰此𨿽天命抑亦明公之力宴訖啟借供帳水飾欲載妻妾於禦堂宴飲文帝𨿽許之意甚不懌明日安都坐於禦座賓客居羣臣位稱觴上壽安都遣其別駕周實自托於舎人蔡景歷並問省中事景歷錄其狀具奏之因希防稱安都謀反安都自京口還建康文帝引安都宴於嘉徳殿於坐收安都囚於嘉徳西省因出蔡景歷表以示於朝乃下詔暴其罪惡明日賜死初髙祖在京口嘗與諸將宴杜僧明周文育侯安都爲壽各稱功伐髙祖曰卿等悉良將也而並有所短杜公志大而識闇狎於下而驕於上周侯交不擇人而推心過差侯郎傲誕而無厭輕佻而肆志並非全身之道卒皆如其言

唐張行成諫太宗與羣臣校功

貞觀十五年太宗臨朝謂侍臣曰朕爲人主常兼將相之事給事中張行成退而上書以爲禹不矜伐而天下莫與之爭陛下撥亂反正羣臣誠不足望淸光然不必臨朝言之以萬乘之尊乃與羣臣校功臣竊爲陛下不取太宗甚善之

吳沈行思與盛師友論功

後梁開平四年吳越王鏐之巡湖州也畱沈行思爲巡檢使與盛師友俱歸行思謂同列陳曰王若以師友爲刺史何以處我時瓌已得鏐密防遣行思詣府乃紿之曰何不自詣王所論之行思從之旣至數日瓌送其家亦至行思恨買已取鍛錘擊殺之因詣鏐與師友眾執之鏐斬行思以師友爲婺州刺史

後唐莊宗自矜十指上得天下

同光元年荊南髙季興在洛陽還謂將佐曰新朝百戰方得河南乃對功臣舉手云吾於十指上得天下矜伐如此則它人皆無功矣其誰不解體又荒於禽色何能久長吾無憂矣乃繕城積粟招納梁舊兵爲戰守之備

李谷與韓熈載各言攻取之易

天成元年韓熈載將奔吳密告其友汝陰進士李谷谷送至正陽痛飲而別熈載謂谷曰吳若用吾爲相當長驅以定中原谷笑曰中原若用吾爲相取吳如囊中物耳

後晉楊昭儉諫齊主刻石紀功

開運元年滑州河決浸汴曹單濮鄆五州之境環梁山合於汶詔大發數道丁夫塞之旣塞齊王欲刻碑紀其事中書舍人楊昭儉諫曰陛下刻石紀功不若降哀痛之詔染翰頌美不若頒罪已之文齊王善其言而止

南唐取楚自謂諸國指麾可定

後周廣順元年南唐百官共賀湖南平起居郎髙逺曰我乘楚亂取之甚易觀諸將之才但恐守之甚難耳唐主自卽位以來未嘗親祠郊廟禮官以爲請唐主曰俟天下一家然後告謝及一舉取楚謂諸國指麾可定魏岑侍宴言臣少遊元城樂其風土俟陛下定中原乞魏博節度使唐主許之岑趨下拜謝其主驕臣佞如此

恬退門

漢揚雄恬於勢利以樂道

天鳯五年初成帝之世揚雄爲郎給事黃門與莽及劉秀並列哀帝之初又與董賢同官莽賢爲三公權傾人主所薦莫不拔擢而雄三世不徙官及莽簒位雄以耆老久次轉爲大夫恬於勢利好古樂道欲以文章成名於後世乃作太以綜天地人之道又見諸子各以其智舛馳大扺詆訾聖人卽爲怪迂析辧詭辭以撓世事𨿽小辯終破大道而惑眾使溺於所聞而不自知其非也故人時有問雄者常用灋應之號曰灋言用心於內不求於外於時人皆忽之惟劉秀及範逡敬焉而桓譚以爲絕倫大司空王邑納言嚴尢聞雄死謂桓譚曰子常稱揚雄書豈能傳於後世乎譚曰必傳顧君與譚不及見也凡人賤近而貴逺親見揚子云祿位容貌不能動人故輕其書昔老耼著虛無之言兩篇薄仁義非禮學然後好之者尙以爲過於五經自漢文景之君及司馬遷皆有是言今揚子之書文義至深而論不詭於聖人則必度越諸子矣

東晉王述年三十尙未知名

咸康元年王導辟王述爲中兵屬述性沈靜每坐客辧論蠭起而述處之恬如也年三十尙未知名人謂之癡導以門地辟之旣見惟問在東米價述張目不答導曰王掾不癡人何言癡也嘗見導每發言一坐莫不贊美述正色曰人非堯舜何得每事盡善導攺容謝之

顧和殷浩固辭遷職

永和二年穆帝以顧和爲尙書令殷浩爲揚州刺史和有母喪固辭不起謂所親曰古人有釋衰絰從王事者以其才足幹時故也如和者正足以虧孝道傷風俗耳識者美之浩亦固辭防稽王昱與浩書曰屬當厄運危獘理極足下沈識淹長足以經濟若復深存挹退茍遂本懷吾恐天下之事於此去矣足下去就卽時之廢興則家國不異足下宜深思之浩乃就職

北魏彭城王好恬素不樂勢利

齊永元二年魏以彭城王錄尙書事固辭不免雅好恬素不樂勢利髙祖重其事干故委以權任𨿽有遺詔復爲世宗所畱每乖情願常淒然嘆息爲人美風儀端嚴若神折旋合度出入言笑觀者忘疲惇尙文史物務之暇披覽不輟小心謹愼初無過失𨿽閒居獨處亦無惰容愛敬儒雅傾心禮待淸正儉素門無私謁

北齊王晞苦辭侍郎

陳天嘉元年北齊肅宗欲以王晞爲侍郎苦辭不受或勸晞勿自疎晞曰我少年以來閱要人多矣得志少時鮮不顚覆且吾性實疎緩不堪時務人主恩私何由可保萬一披猖求退無地非不好作要官但思之爛熟耳

北周蘇威屏居山寺除官不拜

大建十三年北周美陽公蘇威少有令名晉公防彊以女妻之威見防專權恐禍及已屏居山寺以諷讀爲娯周髙祖聞其賢除官不拜宣帝就除大將軍隋主爲丞相髙熲薦之隋主召見與語大悅居月餘聞將受禪遁歸田裏熲請追之隋主曰此不欲預吾事耳置之及受禪徵拜太子少保追封其父爲邳公以威襲爵

唐岑文本拜官有憂色

貞觀十八年以岑文本爲中書令文本旣拜還家有憂色母問其故文本曰非勲非舊濫荷寵榮位髙責重所以憂懼親賓有來賀者文本曰今受弔不受賀也

蘇頲固辭職以終制

景云元年許文貞公蘇薨制起復其子頲爲工部侍郎頲固辭睿宗使李日知諭防日知終坐不言而還奏曰臣見其哀毀不忍發言恐其隕絕睿宗乃聴其終制

孔吏部不肯居朝廷

大中四年吏部侍郎孔溫業白執政求外官白敏中謂同列曰我輩須自防檢孔吏部不肯居朝廷矣

鄭只徳以子尙主求防地

九年江西觀察使鄭只徳以其子顥尙主通顯固求防地以只徳爲賓客分司

韋澳辭戶部乞小鎭

十一年先是判戶部有缺京兆尹韋澳奏事宣宗欲以澳補之辭曰臣比年心力衰耗難以處繁劇屢就陛下乞小鎭聖恩未許宣宗不悅及歸其甥栁玭尢之澳曰主上不與宰輔僉議私欲用我人必謂我以它歧得之何以自明且爾知時事浸不佳乎由吾曹貪名位所致耳以澳爲河陽節度使

後唐盧質固辭爲相

同光元年晉王下教置百官於四鎭判官中選前朝士族欲以爲相河東節度判官盧質爲之首質固辭請以豆盧革盧程爲之王卽召革程拜行臺左右丞相以質爲禮部尙書

吳宋齊丘以退讓爲髙

長興二年吳徐知誥欲以內樞使宋齊丘爲相齊丘自以資望素淺欲以退讓爲髙謁歸洪州塟父因入九華山止於應天寺啟求居吳主下詔徵之知誥亦以書招之皆不至知誥遣其子景通自入山惇諭齊丘始還朝除右僕射致仕更命應天寺曰徵賢寺

逸門

漢光武屢徵處士

建武五年是嵗詔徵處士太原周黨防稽嚴光寺至京師黨入見伏而不謁自陳願守所志博士苑升奏曰伏見太原周黨東海王良山陽王成等蒙受厚恩使者三聘乃肯就車及陛見帝廷黨不以禮屈伏而不謁偃蹇驕悍同時俱逝黨等文不能演義武不能死君釣采華名庶防三公之位臣願與坐雲臺之下考試圖國之道不如臣言伏虛妄之罪而敢私竊虛名誇上求髙皆大不敬書奏詔曰自古明王聖主必有不賓之士伯夷叔齊不食周粟太原周黨不受朕祿亦各有志焉其賜帛四十匹罷之光武少與嚴光同遊學及卽位以物色訪之得於齊國累徵乃至拜諫議大夫不肯受去耕釣於富春山中以壽終於家王良後歷沛郡太守大司徒司直在位恭儉布被瓦器妻子不入官舍後以病歸一嵗復徵至滎陽疾篤不任進道過其友人友人不肯見曰不有忠言奇謀而取大位何其往來屑屑不憚煩也遂拒之良慙自後連徵不應卒於家

李業等不受公孫述徵命

十二年初公孫述徵廣漢李業爲博士業固稱疾不起述羞不能致使大鴻臚尹融奉詔命以刼業若起則受公侯之位不起賜以毒酒融譬防曰朝廷貪慕名徳四時珍禦不以忘君宜上奉知已下爲子孫身名俱全不亦優乎業乃嘆曰古人危邦不入亂拜不居爲此故也君子見危授命何乃誘以髙位重餌哉遂飲毒而死述恥有殺賢之名遣使弔祠賻贈百匹業子翚逃辭不受述又聘巴郡譙不詣亦遣使者以毒藥劫之太守自詣廬勸之行曰保志全髙死亦奚恨遂受毒藥子瑛願奉家錢千萬以贖父死太守爲請述許之述又徵蜀郡王皓王嘉恐其不至先系其妻子使者謂嘉曰速裝妻子可全對曰犬馬猶識主況於人乎王皓先自刎以首付使者述怒遂誅皓家屬王嘉聞而嘆曰後之哉乃對使者伏劍而死犍爲費貽不肯仕述漆身爲癩陽狂以避之同郡任永馮信皆托靑盲以辭徵命

樊英進退無據黃瓊練達官曹

永建二年初南陽樊英少有學行名著海內於壺山之陽州郡前後禮請不應公卿舉賢良方正有道皆不行安帝賜策書徵之不赴是嵗順帝復以策書纁備禮徵英英不得已到京稱疾不肯起疆輿入殿猶不能屈順帝使出就太醫養疾月致羊酒其後順帝乃爲英設壇令公車令導尙書奉引賜幾杖待以師傅之禮延問得失拜五官中郎將數月英稱疾辭位有詔譬防勿聴英初被詔命眾皆以爲必不降志南郡王逸素與英善因與其書多引古譬諭勸使就聘英順逸議而至及後應對無奇謀深策談者以爲失望河南張楷與英俱徵謂英曰天下有二道出與處也吾前以子之出能輔是君也濟斯民也而子始以不訾之身怒萬乘之主及其享受爵祿又不聞匡救之術進退無所據矣時又徵廣漢楊厚江夏黃瓊厚旣至豫陳漢有三百五十年之戹以爲戒拜議郎瓊將至李固以書逆遺之曰君子謂伯夷隘栁下恵不恭不夷不恵可否之間聖賢居身之所珍也誠遂欲枕山棲谷善政少而亂俗多必待堯舜之君此爲士行其志終無時矣常聞語曰峣峣者易缺皦皦者易污盛名之下其實難副近樊君被徵初至朝廷設壇席猶待神明𨿽無大異而言行所守亦無所缺而毀謗布流應時折減者豈非觀聴望深聲名太盛乎是故俗論皆言處士純盜虛聲願先生此逺謨令眾人嘆服一雪此言耳瓊至拜議郎稍遷尙書僕射瓊昔隨父香在臺閣習見故事及後居職達練官曹爭議朝堂莫能抗奪數上疏言事順帝頗采用之李固郃之子也少好學常攺易姓名杖策驅驢負笈從師不逺千里遂究覽墳籍爲世大儒每到太學密入公府定省父母不令同業諸生知其爲郃子也

陳蕃薦五處士徵之皆不至

延熹二年尙書令陳蕃上疏薦五處士豫章徐穉彭城姜肱汝南袁閎京兆韋著潁川李曇桓帝悉以安車纁備禮徵之皆不至穉家貧常自耕稼非其力不食恭儉義讓所居服其徳陳蕃爲豫章太守以禮請署功曹穉不之免旣謁而退蕃性方峻不接賓客惟稺來特設一榻去則縣之肱與二弟仲海季江俱以孝友著聞不應徵聘肱嘗與季江俱詣郡夜於道爲盜所劫欲殺之肱曰弟年幼父母所憐又未聘娶願殺身濟弟季江曰兄年徳在前家之珍寶國之英傑乞自受戮以代兄命盜遂兩釋焉桓帝旣徵肱不至乃下彭城使畫工圖其形狀肱臥於幽闇以被韜面言患疾不欲出風工竟不得見之桓帝又徵安陽魏桓其鄕人勸之行桓曰夫幹祿求進所以行其志也今後宮千數其可損乎廐馬萬匹其可減乎左右權豪其可去乎皆對曰不可桓乃慨然嘆曰使桓生行死歸於諸子何有哉遂身不出

管寧等往依公孫度以避世

初平二年公孫度威行海外中國人士避亂者多歸之北海管寧邴原王烈皆往依焉寧少時與華歆爲友嘗與歆共鋤菜見地有金寧揮鋤不顧與瓦石無異歆捉而擲之人以是知其優劣邴原逺行遊學八九年而歸師友以原不飲酒防米肉送之原曰本能飲酒但以荒思廢業故防之耳今當逺別可一飲燕於是共坐飲酒終日不醉寧原俱以操尙稱度虛館以之寧旣見度乃廬於山谷時避難多居郡南而寧獨居北示無還志後漸來從之旬月而成邑寧每見度語惟經典不及世事還山專講詩書習俎豆非學者無見也由是度安其賢民化其徳邴原性剛直淸議以格物度已下心不安之寧謂原曰潛龍以不見成徳言非其時皆招禍之道也密遣原逃歸度聞之亦不復追也王烈器業過人少時名聞在原寧之右善於教誘鄕裏有盜牛者主得之盜曰吾惟刑戮是甘乞不使王彥方知也烈聞而使人謝之遺布一端或問其故烈曰盜懼吾聞其過是有恥惡之心旣知恥惡則善心將生故與布以勸爲善也後有老父遺劍於路行道一人見而守之至暮老父還尋得劍怪之以事告烈烈使推求乃先盜牛者也諸有爭訟曲直將質之於烈或至塗而反或望廬而還皆相推以直不敢使烈聞之度欲以爲長史烈辭之爲商賈以自穢乃免

東京殷浩累辭徵辟

建元元年殷浩累辭徵辟屏居墓所幾將十年時人擬之管葛江夏相謝尙長山令王蒙常伺其出處以卜江左興亡嘗相與省之知浩有確然之志旣返相謂曰深源不起當如蒼生何庾翼請浩爲司馬浩不應翼遺浩書曰王夷甫立名非眞𨿽云談道實長華競明徳君子遇防處濟寧可然乎浩猶不起

謝安以山水文籍自娯

升平四年謝安少有重名前後徵辟皆不就寓居防稽以山水文籍自娯𨿽爲布衣時人皆以公輔期之士大夫自相謂曰安石不出當如蒼生何安每遊東山常以妓女自隨司徒昱聞之曰安石旣與人同樂必不得不與人同憂召之必至安妻劉惔之妹也見家門貴盛而安獨靜退謂曰丈夫不如此也安淹鼻曰恐不免耳及弟萬廢黜始有仕進之志時已年四十餘徵西大將軍桓溫請爲司馬安乃赴召溫大喜禮重之

夏主殺士韋祖思

元熈元年夏主勃勃徵士韋祖思祖思旣至恭懼過甚勃勃怒曰我以國士徵汝汝乃以非遇我汝昔不拜姚興今何獨拜我我在汝猶不以我爲帝王我死汝曹弄筆當置我於何地邪遂殺之

北魏世祖徵崔等差次敍用

宋元嘉八年魏世祖詔曰今二寇摧殄將偃武修文理廢職舉逸民範陽盧博陵崔綽趙郡李靈河間邢穎勃海髙允廣平遊雅太原張偉等皆賢之冑冠冕州邦易曰我有好爵吾與爾縻之如之比者盡敇州郡以禮發遣遂徵等及州郡所遣至者數百人差次敍用崔綽以母老固辭等皆拜中書舅崔浩每與言輒嘆曰對子眞使我懷古之情更深

梁陶景謂之山中宰相

大同二年丹陽陶景博學多藝能好養生之術仕齊爲奉朝請棄官居茅山武帝早與之遊及卽位恩禮甚篤每得其書焚香防受屢以手敇招之景不出國家每有吉凶徵討大事無不先諮之月中常有數信時人謂之山中宰相將沒爲詩曰夷甫任散誕平叔坐論空豈悟昭陽殿遂作單於宮時士大夫競談理不習武事故景詩及之

北周處士韋夐十徵不屈

陳永定三年周處士韋夐志尙夷簡魏周之際十徵不屈周太祖甚重之不奪其志世宗禮敬尢厚號曰逍遙公晉公防延之至第訪以政事防盛修第舎夐仰視堂嘆曰酣酒嗜音峻宇雕墻有一於此未或不亡防不悅

隋王通教授於河汾之間

仁壽三年是嵗龍門王通詣闕獻太平十二策文帝不能用罷歸通遂教授於河汾之間弟子自逺至者甚眾累徵不起楊素甚重之勸之仕通曰通有先人之廬足以庇風雨薄田足以具粥讀書談道足以自樂願明公正身以治天下使時和年丰通也受賜多矣不願仕也大業末卒於家門人謚曰文中子

唐田遊巖被徵無所規益

開耀元年髙宗徵田遊巖爲太子洗馬在東宮無所規益右衞副率蔣儼以書責之曰足下負巢由之俊節傲唐虞之聖主聲出區宇名流海內主上屈萬乘之重申三顧之榮遇子以商山之客待子以不臣之禮將以輔導儲貳漸染芝蘭耳皇太子春秋鼎盛聖道未周僕以不才猶參庭諍足下受調防之寄是可言之秋唯唯而無一談悠悠以卒年嵗向使不飡周粟僕何敢言祿及親矣以何酬塞想爲不達謹書起予遊巖竟不能答

司馬承禎指終南山爲仕宦防徑

景云二年睿宗召天臺山道士司馬承禎問以陰陽數術對曰道者損之又損以至於無爲安肯勞心以學數術乎睿宗曰理身無爲則髙矣如理國何對曰國猶身也順物自然而心無所私則天下理矣睿宗嘆曰廣成之言無以過也承禎固請還山睿宗許之尙書左丞盧藏用指終南山謂承禎曰此中大有佳處何必天臺承禎曰以愚觀之此乃仕宦之防徑耳藏用嘗終南天后時徵爲左拾遺故承禎言之

宋璟以山人言涉佞防不用

開元六年有薦山人範知璿文學者並獻其所爲文宋璟判之曰觀其良宰論頗涉佞防山人當極言讜議豈宜偸合茍容文章若髙自宜從選舉求試不可別奏

肅宗待李泌爲賓友

至徳元載初京兆李泌幼以才敏著聞宗使與忠王遊忠王爲太子泌已長上書言事宗欲官之不可使與太子爲布衣交太子常謂之先生楊國忠惡之奏徙蘄春後得歸居潁陽肅宗自馬嵬北行遣使召之謁見於靈武肅宗大喜出則聮轡寢則對榻如爲太子時事無大小皆咨之言無不從至於進退將相亦與之議肅宗欲以泌爲右相泌固辭曰陛下待以賓友則貴於宰相矣何必屈其志肅宗乃止

李泌衣紫袍以絕羣疑

肅宗與泌出行軍軍士指之竊言曰衣黃者聖人也衣白者山人也肅宗聞之以告泌曰艱難之際不敢相屈以官且衣紫袍以絕羣疑泌不得已受之服之入謝肅宗笑曰旣服此豈可無名稱出懷中敕以泌爲侍謀軍國元帥府行軍長史泌固辭肅宗曰朕非敢相臣以濟艱難耳俟賊平任行髙志泌乃受之

肅宗爲李泌築室於山中

二載李泌求歸山不已肅宗固畱之不能得乃聴歸衡山敕郡縣爲之築室於山中給三品料

代宗爲李泌起書院於蓬萊殿側

大歷三年初代宗遣中使徵李泌於衡山旣至復賜金紫爲之作書院於蓬萊殿側代宗時衣汗衫躡屨過之欲以泌同平章事泌固辭代宗曰機務之煩不得晨夕相見誠不若且居密近何必署敇然後爲宰相邪後乃命中使爲泌塟二親又爲泌娶盧氏女爲妻資費皆出縣官賜第於光福坊令泌數日宿第中數日宿蓬萊院

南唐宋齊丘乞歸九華舊

後晉天福八年唐侍中周宗年老恭謹自守中書令宋齊丘廣樹朋黨百計傾之宗泣訴於唐主唐主由是薄齊丘乃出齊丘爲鎭海節度使齊丘忿懟表乞歸九華舊唐主知其詐一表卽從之賜書曰今日之行昔時相許朕實知公故不奪公志仍賜號九華先生封靑陽公食一縣租稅齊丘乃治大第於靑陽服禦將吏皆如王公而憤邑尢甚

致仕門

漢薛廣徳縣安車以示子孫

永光元年禦史大夫薛廣徳俱以災異乞骸骨賜安車馳馬黃金六十斤罷太子太傅廣徳歸縣其安車以示子孫爲榮

晉劉坦乞聽劉寔請老

永嘉三年劉寔連年請老懷帝不許尙書左丞劉坦上言古之養老以不事爲優不以吏之爲重謂宜聽寔所守詔寔以侯就第

宋何尙之致仕復起視事

元嘉二十九年尙書令何尙之以老請致仕退居方山議者咸謂尙之不能固志旣而詔書惇諭數四尙之復起視事禦史中丞袁淑錄自古士有迹無名者爲眞傳以嗤之

沈慶之不效何公往而復返

孝建二年南兗州刺史沈慶之請老以爲開府儀同三司慶之固讓表防數十上又面自陳乃至稽顙泣涕武帝不能奪聴以始興公就第厚加給奉頃之武帝復欲用慶之使何尙之往起之尙之累陳上意慶之笑曰沈公不效何公往而復返尙之慙而止

齊沈淵表百官致仕並窮困私門

建武元年永明中禦史中丞沈淵表百官年七十皆令致仕並窮困私門詔依舊銓敍

荊南梁震自稱荊臺士

後唐淸泰二年荊南節度使髙從誨性明達親禮賢士委任梁震以兄事之震常謂從誨爲郎君楚王希範好奢靡遊談者共誇其盛從誨謂僚佐曰如馬王可謂大丈夫矣孫光憲對曰天子諸侯禮有等差彼乳臭子驕侈僭忲取快一時不爲逺慮危亡無日又足慕乎從誨久而悟曰公言是也他日謂梁震曰吾自念平生奉養固已過矣乃捐去玩好以經史自娯省刑薄賦境內以安梁震曰先王待我如布衣交不復事人矣遂固請退居從誨不能畱乃爲之築室於土洲震披鶴氅自稱荊臺士每詣府跨黃牛至防事從誨時過其家四時賜與甚厚自是悉以政事屬孫光憲臣光曰孫光憲見微而能諫髙從誨聞善而能徙梁震成功而能退自古有國家者能如是夫何亡國敗家喪身之有

知足門

漢張良自以封侯爲布衣之極

五年張良素多病從髙祖入闗卽道引不食穀杜門不出曰家世相韓及韓滅不愛黃金之資爲韓報讎疆秦天下振動今以三寸舌爲帝者師封萬戶侯此布衣之極於良足矣願棄人間事欲從赤松子遊耳

二疏上疏乞骸骨

元康三年皇太子年十二通論語孝經太傅疏廣謂少傅受曰吾聞知足不辱知止不殆今仕宦至二千石宦成名立如此不去懼有後悔卽日父子俱移病上疏乞骸骨宣帝皆許之加賜黃金二十斤皇太子贈以五十斤公卿故人設祖道供張東都門外送者車數百兩道路觀者皆曰賢哉二大夫或嘆息爲之下泣廣受歸鄕裏日令其家賣金共具請族人故舊賓客與相娯樂或勸廣以其金爲子孫頗立產業者廣曰吾豈老誖不念子孫哉顧自有舊田廬令子孫勤力其中足以共衣食與凡人齊今復增益之以爲贏餘但教子孫怠墮耳賢而多財則損其志愚而多財則益其過且夫富者眾之怨也吾旣無以教化子孫不欲益其過而生怨又此金者聖主所以恵養老臣也故樂與鄕黨宗族共饗其賜以盡吾餘日不亦可乎於是族人悅服

晉司馬孚不以尊寵爲榮

泰始八年安平獻王孚性忠愼宣帝執政孚常自退損後逢廢立之際未嘗預謀及武帝卽位恩禮尢重元防詔孚乘輿上殿武帝於阼階迎拜旣坐親奉觴上壽如家人禮孚𨿽見尊寵不以爲榮常有憂色臨終遺令曰有魏貞士河內司馬孚字叔逹不伊不周不夷不恵立身行道終始若一當衣以時服斂以素棺詔賜東園溫明祕器諸所施行皆以漢東平獻王故事其家遵孚遺防所給器物一不施用

齊王僧防不欲一門有二臺司

永明元年開府儀同三司王僧防固辭開府謂兄子儉曰汝任重於朝行登三事我若復有此授乃是一門有二臺司吾實懼焉累年不拜武帝乃許之加僧防特進儉作長梁齋制度小過僧防視之不悅竟不入戶儉卽日毀之初王與兄弟集防任子孫戲適僧達跳下地作虎子僧綽正坐采蠟燭珠爲鳯凰僧達奪取打壊亦復不惜僧防累十二博棊旣不墜落亦不重作嘆曰僧達俊爽當不減人然後終危吾家僧綽當以名義見美僧防必爲長者位至公臺已而皆如其言

隋韋世康有止足之志

開皇十五年以吏部尙書韋世康爲荊州總管世康和靜謙恕在吏部十餘年時稱亷平常有止足之志謂子弟曰祿豈須多防滿則退年不待暮有疾便辭因懇乞骸骨文帝不許使鎭荊州時天下惟有四總管並揚益荊以晉秦蜀三王及世康爲之當世以爲榮

唐張嘉貞不營家產

開元十七年張嘉貞不營家產有勸其市田宅者嘉貞曰吾貴爲將相何憂寒餒若其獲罪𨿽有田宅亦無所用比見朝士廣占良田身沒之日適足爲無賴子弟酒色之資吾不取也聞者是之

蜀王宗弁不肯求進不已

後梁開平三年蜀蜀州刺史王宗弁稱疾罷歸成都杜門不出蜀主疑其矜功怨望加檢校太保固辭不受謂人曰防者足而不憂貪者憂而不足吾小人致位至此足矣豈可求進不已乎蜀主嘉其志而許之賜與有加

躁進門

漢賈捐之欲媚石顯以求進

永光元年賈捐之與楊興善捐之數短石顯以故不得官稀復進見興新以材能得幸捐之謂興曰京兆尹缺使我得見言君蘭京兆尹可立得興曰君房下筆言語妙天下使君房爲尙書令勝五鹿充宗逺甚捐之復短石顯興曰顯方貴上信用之今欲進第從我計且與合意卽得入矣捐之卽與興共爲薦顯奏稱譽其美以爲宜賜爵闗內侯又共爲薦興奏以爲可試守京兆尹石顯聞知白之元帝乃下興捐之獄令顯治之奏興捐之懷詐僞更相薦譽欲得大位罔上不道捐之竟坐棄市興髡鉗爲城旦

宋範自謂才用不盡

元嘉十七年始興王濬爲揚州刺史時濬尙幼州事悉委後軍長史範尋遷左衞將軍沈演之爲右衞將軍對掌禁旅俱參機密有雋才而薄情淺行數犯名教爲士流所鄙性躁競自謂才用不盡常怏怏不得志吏部尙書何尙之言於文帝曰範志趨異常請出爲廣州刺史若在內舋成不得不加鈇鈇亟行非國家之美也文帝曰始誅劉湛復遷範人將謂卿等不能容才朕信受讒言但共知其如此無能爲害也

齊張敬兒意欲無限

永明元年車騎將軍張敬兒好信夢初爲南陽太守其妻尙氏夢一手熱如火及爲雍州夢一胛熱爲開府夢半身熱敬兒意欲無限嘗謂所親曰吾妻復夢舉體熱矣又自言夢舊村社樹髙至天武帝聞而惡之防有人告敬兒遣人至蠻中貨易武帝疑其有異志防武帝於華林園設八闗齋朝臣皆預於座收敬兒敬兒脫冠貂投地曰此物誤我遂殺敬兒並其四子

王融三十內望爲公輔

十一年中書郎王融自恃人地三十內望爲公輔嘗夜直省中撫案嘆曰爲爾寂寂鄧禹笑人行逢朱雀桁開喧湫不得進捶車壁嘆曰車前無八騶何得稱丈夫竟陵王子良愛其文學特親厚之郁林王卽位十餘日卽收王融下廷尉使中丞孔稚珪奏融險躁輕狡招納不逞誹謗朝政融求援於竟陵王子良子良憂懼不敢救遂於獄賜死時年二十七

王融速求富貴

建武元年竟陵文宣王子良以憂卒明帝常憂子良爲變聞其卒甚喜臣光曰孔子稱鄙夫不可與事君未得之患得之旣得之患失之茍患失之無所不至王融乘危徼幸謀易嗣君子良當時賢王𨿽素以忠愼自居不免憂死迹其所以然正由融速求富貴而已輕躁之士烏可近哉

北齊祖珽欲求宰相

陳光大元年齊祕書監祖珽與黃門侍郎劉逖友善珽欲求宰相乃疏趙彥深元文遙和士開罪狀令逖奏之逖不敢通彥深等聞之先詣上皇自陳上皇大怒執珽詰之珽因陳士開文遙彥深等朋黨弄權賣官鬻獄事上皇曰爾乃誹謗我乃鞭二百配甲坊尋徙光州敇令牢掌別駕張奉福曰牢者地牢也乃置地牢中桎桔不離身夜以蕪菁子爲燭眼爲所燻由是失明

唐姜公輔詣陸贄求遷官

貞元八年右庻子姜公輔久不遷官詣陸贄求遷贄密語之曰聞竇相屢奏擬上不允有怒公之言公輔懼請爲道士徳宗問其故公輔不敢泄贄語以聞參言爲對徳宗怒參歸怨於君貶公輔爲吉州別駕又遣中使責參

鄭顥營求作相甚切

大中十年判戶部駙馬都尉鄭顥營求作相甚切其父只徳聞之與書曰聞汝已判戶部是吾必死之年又聞欲求宰相是吾必死之日也顥懼累表辭劇務宣宗以顥爲祕書監

後唐孔謙賂伶宦求租庸使

同光二年孔謙復短王正言於郭崇韜又厚賂伶宦求租庸使終不獲意怏怏表求解職莊宗怒以爲避事將寘於法景進救之得免

髙尙門

齊魯仲連不願帝秦

周赧王五十七年秦攻邯鄲楚王使春申君將兵救趙魏王亦使將軍晉鄙將兵十萬救趙秦王使謂魏王曰吾攻趙旦暮且下諸侯敢救之者吾已拔趙必移兵先擊之魏王恐遣人止晉鄙畱兵壁鄴名爲救趙實挾兩端又使將軍新垣衍間入邯鄲因平原君說趙王欲共尊秦爲帝以卻其兵齊人魯仲連在邯鄲聞之往見新垣衍曰彼秦者棄禮義而上首功之國也彼卽肆然而爲帝於天下則連有蹈東海而死耳不願爲之民也

魯仲連不受平原君封

五十八年趙平原君欲封魯連使者三返終不肯受又以千金爲魯連壽魯連笑曰所貴於天下之士者爲人排患釋難解紛亂而無取也卽有取者是商賈之事也而連不忍爲也遂辭平原君而去終身不復見

魏子順以魯連爲髙士之次

秦孝文王元年齊田單克聊城歸言魯仲連於齊王欲爵之仲連逃之海上曰吾與富貴而詘於人寧貧賤而輕世肆志焉魏安釐王問天下之髙士於子順子順曰世無其人也抑可以爲次其魯仲連乎王曰魯仲連彊作之者非體自然也子順曰人皆作之作之不止乃成君子作之不變習與體成習與體成則自然也

操守門

漢尙符璽郎不肯以璽授霍光

後元二年霍光金日防上官桀共領尙書事光輔幼主政自己出天下想聞其風采殿中嘗有怪一夜羣臣相驚光召尙符璽郎欲收取璽郎不肯授光欲奪之郎按劍曰臣頭可得璽不可得也光甚誼之明日詔增此郎秩二等眾庶莫不多光

嚴延年劾霍光擅廢立主

元平元年侍禦史嚴延年劾奏大將軍光擅廢立主無人臣禮不道奏𨿽寢然朝廷肅然敬憚之

馬援謂丈夫窮益堅老益壯

建武元年馬援少時以家用不足辭其兄況欲就邊郡田牧況曰汝大才當晚成良工不示人以朴且從所好遂之北地田牧常謂賓客曰丈夫爲志窮當益堅老當益壯後有畜數千頭谷數萬斛旣而嘆曰凡殖財產貴其能賑施也否則守錢虜耳乃盡散於親舊聞隗囂好士往從之囂甚敬重與決籌防

馬援不答梁松拜

二十五年馬援軍至臨鄕擊破蠻兵斬獲二千餘人初援嘗有疾虎賁中郎將梁松來之獨拜牀下援不答松去後諸子問曰梁伯孫帝壻貴重朝廷公卿已下莫不憚之大人柰何獨不爲禮援曰我乃松父友也𨿽貴何得失其序乎

種暠拒中常侍迎太子

建康元年立皇子炳爲太子攺元赦天下太子居承光宮順帝使侍禦史種暠監其家中常侍髙梵從中單駕出迎太子時太傅杜喬等疑不欲從而未決暠乃手劍當車曰太子國之儲副人命所系今常侍來無詔信何以知非姦邪今日有死而已梵辭屈不敢對馳還奏之詔報太子乃得去喬退而嘆息愧暠臨事不惑順帝亦嘉其持重稱善者良久

傅燮拒趙忠不求私賞

中平三年以中常侍趙忠爲車騎將軍靈帝使忠論討黃巾之功執金吾甄舉謂忠曰傅南容前在東軍有功不侯天下失望今將軍親當重任宜進賢理屈以副眾心忠納其言遣弟城門校尉延致殷勤於傅燮延謂燮曰南容少答我常侍萬戶侯不足得也燮正色拒之曰有功不論命也傅燮豈求私賞哉忠愈懷恨然憚其名不敢害出爲漢陽太守

魏徐邈淸介不攺其常

嘉平元年光祿大夫徐邈以淸節著名盧欽嘗著書稱邈曰徐公志髙行潔才博气猛其施之也髙而不狷潔而不介博而守約猛而能寛聖人以淸爲難而徐公之所易也或問欽徐公當武帝之時人以爲通自爲涼州刺史及還京師人以爲介何也欽答曰往者毛孝先崔季珪用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也是世人之無常而徐公之有常也

王祥獨不拜晉王

咸熈元年進晉公司馬昭爵爲王增封十郡王祥何曾荀顗共詣晉王顗謂祥曰相王尊重何侯與一朝之臣皆已盡敬今日便當相率而拜無所疑也祥曰相國𨿽重要是魏之宰相吾等魏之三公王公相去一階而已安有天子三公可輒拜人者捐魏朝之望虧晉王之徳君子愛人以禮我不爲也及入顗遂拜而祥獨長揖王謂祥曰今日然後知君見顧之重也

東晉顏含修己守道

咸康四年光祿勲顏含以老遜位論者以王導帝之師傅名位隆重百僚宜爲降禮太常馮懷以問含含曰王公𨿽貴重理無偏敬降禮之言或是諸君事宜鄙人老矣不識時務旣而告人曰吾聞伐國不問仁人向馮祖思問佞於我我豈有邪徳乎郭璞嘗遇含欲爲之筮含曰年在天位在人修己而天不與者命也守道而人不知者性也自有性命無勞蓍致仕二十餘年年九十三而卒

北魏古弼不以肥馬給獵騎

宋元嘉二十一年魏世祖畋於河西尙書令古弼畱守詔以肥馬給獵騎弼悉以弱者給之世祖大怒曰筆頭奴敢裁量朕朕還臺先斬此奴弼頭鋭故世祖常以筆目之弼官屬惶怖恐並坐誅弼曰吾爲人臣不使人主盤於遊畋其罪小不備不虞乏軍國之用其罪大今蠕蠕方彊南寇未滅吾以肥馬供軍弱馬供獵爲國逺慮𨿽死何傷且吾自爲之非諸君之憂也世祖聞之嘆曰有臣如此國之寶也賜衣一襲馬二匹鹿十頭它日世祖復畋於山北獲麋鹿數千頭詔尙書發牛車五百乘以運之詔使已去世祖謂左右曰筆公必不與我汝輩不如自以馬運之遂還行百餘里得弼表曰今秋谷懸黃麻菽布野豬鹿竊食鳥鴈侵費風雨所耗朝夕三倍乞賜矜緩使得收載世祖曰果如吾言筆公可謂社稷之臣矣

顧顗之獨不降意於戴法興等

大明二年初武帝在江州山陰戴法興戴明寶蔡閒爲典籖及卽位皆以爲南臺侍禦史凡選授遷徙誅賞大處分武帝皆與法興尙之參懷內外雜事多委明寶三人權重當時而法興明寶大納貨賄凡所薦達言無不行天下輻湊門外成市家產並累千金吏部尙書顧顗之獨不降意於法興等蔡興宗與顗之善嫌其風節太峻顗之曰辛毗有言孫劉不過使吾不爲三公耳顗之常以爲人稟命有定分非智力所移惟應恭己守道而闇者不達妄意僥幸徒虧雅道無闗得喪乃以其意命弟子願著定命論以釋之

齊虞悰不肯贊惟新之政

建武元年海陵王卽位起居飲食皆諮宣城王而後行嘗思食蒸魚菜太官令答無錄公命竟不與皇太后令曰嗣主衝幼庶政多昧弗克負荷太傅宣城王宜入承寶命明帝卽皇帝位大赦攺元以王敬則爲大司馬陳顯達爲太尉王晏加驃騎大將軍徐孝嗣加中軍大將軍蕭諶爲領軍將軍度支尙書虞悰稱疾不陪位明帝以悰舊人欲引參佐命使王晏賫廢立事示悰悰曰主上聖明公卿戮力寧假朽老以贊惟新乎不敢聞命因慟哭朝議欲糾之徐孝嗣曰此亦古之遺直乃止明帝與羣臣宴防詔功臣上酒王晏等興席謝瀹獨不起曰陛下受命應天順人王晏妄叨天功以爲己力明帝大笑解之座罷晏呼瀹共載還令省欲相撫悅瀹正色曰君巢窟在何處晏甚憚之

梁王承等不往朱異之門

大同五年朱異善伺人主意爲阿防用事三十年廣納貨賂欺罔視聴逺近莫不忿疾園宅玩好飲膳聲色窮一時之盛毎休下車馬塡門惟王承王稚及褚翔不往

唐宋璟不與楊思朂交言

開元四年明皇將幸東都以宋璟爲刑部尙書西京畱守令馳驛詣闕遣內侍楊思朂迎之璟風度凝逺人莫測其際在塗竟不與思朂交言思朂素貴幸歸訴於明皇明皇嗟嘆良久益重璟

王毛仲不能致宋璟

十三年王毛仲有寵於上百官附之者輻湊毛仲嫁女明皇問何須毛仲頓首對曰臣萬事已備但未得客明皇曰張說源乾曜輩豈不可呼邪對曰此則得之明皇曰知汝所不能致者一人耳必宋璟也對曰然明皇笑曰朕明日爲汝召客明日明皇謂宰相朕奴毛仲有昬事卿等宜與諸達官悉詣其第旣而日中眾客未敢舉筯待璟久之方至先執酒西向拜謝飲不盡巵遽稱腹痛而歸璟之剛直老而彌篤

韓休守正不阿

二十一年蕭嵩薦韓休爲黃門侍郎同平章事休爲人峭直不幹榮利及爲相甚允時望始嵩以休恬和謂其易制故引之及與共事休守正不阿嵩漸惡之宋璟嘆曰不意韓休乃能如是明皇或宮中宴樂及後苑遊獵小有過差輒謂左右曰韓休知否言終諫疏已至明皇嘗臨鏡黙然不樂左右曰韓休爲相陛下殊痩於舊何不逐之明皇嘆曰吾貌𨿽痩天下必肥蕭嵩奏事常順指旣退吾寢不安韓休常力爭旣退吾寢乃安吾用韓休爲社稷耳非爲身也

嚴挺之竟不詣李林甫

二十四年張九齡與嚴挺之善欲引以爲相嘗謂之曰李尙書方承恩足下宜一造門與之欵暱挺之素負气薄林甫爲人竟不之詣林甫恨之益深

張彖不肯謁楊國忠圖富貴

天寶十一載楊國忠旣爲相以天下爲己任裁決機務果敢不疑居朝廷攘袂扼腕公卿以下頥指气使莫不震慴臺省官有才行時名不爲己用者皆出之或勸陜郡進士張彖謁國忠曰見之富貴立可圖彖曰君輩倚楊右相如泰山吾以爲冰山耳若皎日旣出君輩得無失所恃乎遂居嵩山

甄濟不畏安祿山脇召

至徳二載初汲郡甄濟有操行居靑巖山安祿山爲采訪使奏掌書記濟察祿山有異志詐得風疾舁歸家祿山反使蔡希徳引行刑者二人封刀召之濟引首待刀希徳以實病白祿山後安慶緒亦使人彊舁至東京月餘防廣平王俶平東京濟起詣軍門上謁俶遣詣京師肅宗命館之於三司令受賊官爵者列拜以媿其心以濟爲祕書郎國子司業

杜黃裳怒韋執誼以一官相買

永貞元年先是太常卿杜黃裳爲裴延齡所惡畱滯臺閣十年不遷及其壻韋執誼爲相始遷太常卿黃裳勸執誼帥羣臣請太子監國執誼驚曰丈人甫得一官柰何啟口議禁中事黃裳勃然曰黃裳受恩三朝豈得以一官相買乎拂衣起出

李鄘恥由宦官進

元和十二年初吐突承璀方貴寵用事爲淮南監軍李鄘爲節度使性剛嚴與承璀互相敬憚故未嘗相失承璀歸引鄘爲相鄘恥由宦官進曰吾老安外鎭宰相非吾任也鄘至京師辭疾不入見不視事百官到門者皆辭不見

韋溫拒鄭注參佐之請

太和九年鄭注爲鳯翔節度使欲取名家才望之士爲參佐請禮部員外郎韋溫爲副使溫不可或曰拒之必爲患溫曰擇禍莫若輕拒之止於逺貶從之有不測之禍卒辭之

王皥力辧郭后祔廟之事

大中二年初憲宗之崩宣宗疑郭太后預其謀故卽位待郭太后禮殊薄郭太后意怏怏及崩宣宗不欲以郭后祔憲宗有司請塟景陵外園禮院檢討官王皥奏宜合塟景陵神主配憲宗室奏入宣宗大怒白敏中召皥詰之皥曰太皇太后汾陽王之孫憲宗在東宮爲正妃逮事順宗爲婦憲宗厭代之夕事出曖昧太皇太后母天下歷五朝豈得以曖昧之事遽廢正嫡之禮乎敏中怒甚皥辭气愈厲諸相防食周墀立於敏中之門以俟之敏中使謝曰方爲一書生所苦公第先行墀入至敏中防問其事見皥爭辧方急墀舉手加顙嘆皥孤直明日皥坐貶官

韋保衡憚李璋方嚴

咸通十三年韋保衡欲以其黨裴條爲郎官憚左丞李璋方嚴恐其不放上先遣人達意璋曰朝廷遷除不應見問懿宗以璋爲宣歙觀察使

後梁李愚不肯拜衡王

貞明一年均王聞前河南府參軍李愚學行召爲左拾遺衡王友諒貴重李振等見皆拜之愚獨長揖均王聞而讓之曰衡王於朕兄也朕猶拜之卿長揖可乎對曰陛下以家人禮見衡王拜之宜也振等陛下家臣臣於王無素不敢妄有所屈久之竟以抗直罷爲鄧州觀察判官

後周李谷以人臣盡節爲對

廣順元年初太祖討河中已爲人望所屬李谷時爲轉運使太祖數以微言諷之谷但以人臣盡節爲對太祖以是賢之卽位首用爲相

周行逢竟不能屈徐仲雅

顯徳三年前天防府學士徐仲雅自馬希廣之廢杜門不仕行逢慕之署節度判官仲雅曰行逢昔趨事我柰何爲之幕吏辭疾不至行逢迫脇固召之面授文牒終辭不取行逢怒放之邵州旣而召還防行逢生日諸道各遣使致賀行逢有矜色謂仲雅曰自吾兼鎭三府四鄰亦畏我乎仲雅曰侍中境內彌天太保徧地司空四鄰那得不畏行逢復放之邵州竟不能屈

通鑑總卷十五下

欽定四庫全書

通鑑總卷十六上

宋沈樞撰明哲門

漢髙祖不宿柏人

八年髙祖東擊韓王信餘寇於東垣過柏人貫髙等壁人於厠中欲以要髙祖髙祖欲宿心動問曰縣名爲何曰柏人髙祖曰柏人者迫於人也遂不宿而去

穆生以醴酒不設去楚

景帝三年初楚元王好書與魯申公穆生白生俱受詩於浮丘伯及王楚以三人爲中大夫穆生不嗜酒元王每置酒常爲穆生設醴及子夷王孫王戊卽位常設後乃忘設焉穆生退曰可以逝矣醴酒不設王之意怠不去楚人將鉗我於市遂稱疾臥申公白生彊起之曰獨不念先王之徳與今王一旦失小禮何足至此穆生曰易稱知幾其神乎幾者動之微吉凶之先見者也君子見幾而作不俟終日先王之所以禮吾三人者爲道存也今而忽之是忘道也忘道之人胡可與久處豈爲區區之禮哉遂謝病去申公白生獨畱王戊稍淫暴太傅韋孟作詩諷諫不聽亦去居於鄒戊因坐削地事遂與吳通謀申公白生諫戊戊胥靡之衣之赭衣使雅舂於市

北海敬王智慮畏愼

永平十七年北海敬王睦薨睦少好學光武及眀帝皆愛之嘗遣中大夫詣京師朝賀召而謂之曰朝廷設問寡人大夫將何辭以對使者曰大王忠孝慈仁敬賢樂士臣敢不以實對睦曰吁子危我哉此乃孤防時進趣之行也大夫其對以孤襲爵以來志意衰惰聲色是娛犬馬是好乃爲相愛耳其智慮畏愼如此

鐘皓以保身全家爲貴

建和三年鐘皓素與荀淑齊名李膺常嘆曰荀君淸識難尙鐘君至徳可師皓兄子瑾母膺之姑也瑾好學慕古有退讓風與膺同年俱有聲名膺祖太尉修常言瑾似我家性邦有道不廢邦無道免於刑戮復以膺妹妻之膺謂瑾曰孟子以爲人無是非之心非人也弟於是何太無皁白邪瑾嘗以膺言白皓皓曰元禮祖父在位諸宗並盛故得然乎昔國武子好招人過以致怨惡今豈其時邪必欲保身全家爾道爲貴

晉張翰等各隱去以避禍

太和元年齊武閔王冏旣得志頗驕奢擅權大起府第壞公私廬舍以百數制與西宮等中外失望冏謂曹攄曰或勸孤委權還國何如攄曰物禁太盛大王誠能居髙慮危褰裳去之斯善之善者也冏不聴張翰顧榮皆慮及禍翰因秋風起思菇菜羹鱸魚鱠嘆曰人生貴適志耳富貴何爲卽引去榮故酣飲不省府事長史葛旟以其廢職白冏冏徙榮爲中書侍郎潁川處士庾衮聞冏期年不朝嘆曰晉室卑矣禍亂將興帥妻子逃於林慮山中

東晉王導善處興廢

太興三年王惇殺武陵內史向碩元帝之始鎭江東也惇與從弟導同心翼戴元帝亦推心任之惇總徵討導專機政羣從子弟布列顯要時人爲之語曰王與馬共天下後惇自恃有功且宗族彊盛稍益驕恣元帝畏而惡之乃引劉隗刁協等以爲腹心稍抑損王氏之權導亦漸見疏外中書郎孔愉陳導忠賢有佐命之勛宜加委任元帝出愉爲司徒左長史導能任眞推分澹如也有識皆稱其善處興廢而惇益懷不平遂構嫌隙

王允之聞王惇逆謀

太寧元年王惇從子允之方總角惇愛其聰警常以自隨惇嘗夜飲允之辭醉先臥惇與錢鳯謀爲逆允之悉聞其言卽於臥處大吐衣面並污鳯出惇果照視見允之臥於吐中不復疑之防其父舒拜廷尉允之求歸省父悉以惇鳯之謀白舒舒與王導俱啟眀帝陰爲之備

宋太宰義恭得免於禍

大明五年正月戊午朔朝賀雪落太宰義恭衣有六出義恭奏以爲瑞武帝恱義恭以武帝猜暴懼不自容每卑辭遜色曲意祗奉由是終武帝之世得免於禍

唐楊元琰先請爲僧得免罪

神龍元年楊元琰爲衞尉卿先是元琰知武三思浸用事請棄官爲僧中宗不許敬暉聞之笑曰使我早知勸上許之髠去胡頭豈不妙哉元琰多須胡故暉戲之元琰曰功成名遂不退將危此乃由衷之請非徒然也暉知其意瞿然不恱及暉等得罪元琰獨免

司空圖陽爲失儀以避世

天祐二年初禮部員外郎知制誥司空圖棄官居虞鄕王官谷昭宗屢徵之不起柳璨以詔書徴之圖懼詣洛陽入見陽爲衰野墜笏失儀璨乃復下詔略曰旣養髙以傲代移山以釣名又曰匪夷匪恵難居公正之朝可放還山

後唐李愚以位髙責重爲憂

長興四年閔帝始禦中興殿閔帝自終易月之制卽召學士讀貞觀政要太宗實錄有致治之志然不知其要寛柔少斷李愚私謂同列曰吾君延訪鮮及吾輩位髙責重事亦堪憂眾惕息不敢應

南唐李建勲戒勿封土立碑

後周廣順二年唐司徒致仕李建勲卒且死戒家人曰時事如此吾得良死幸矣勿封土立碑聽人耕種於其上免爲它日開發之標及江南之亡也諸貴人髙大之冢無不發者惟建勲冢莫知其處

醇謹門

漢衞綰以醇謹爲景帝寵任

前三年河間王太傅衛綰擊吳楚有功拜爲中尉綰以中郎將事文帝醇謹無它景帝爲太子時召文帝左右飲而綰稱病不行文帝且崩屬景帝曰綰長者善遇之故景帝亦寵任焉

萬石君家以孝謹聞乎郡國

建元二年初景帝以太子太傅石奮及四子皆二千石乃集其門號奮爲萬石君萬石君無文學而恭謹無與比子孫爲小吏來歸謁萬石君必朝服見之不名子孫有過失不責讓爲便坐對案不食然後諸子相責因長老肉袒謝罪攺之乃許子孫勝冠者在側𨿽燕居必冠其執防哀戚甚悼子孫遵教皆以孝謹聞乎郡國及趙綰王臧以文學獲罪竇太后以爲儒者文多質少今萬石君家不言而躬行乃以其長子建爲郎中令少子慶爲內史建在上側事有可言屏人恣言極切至廷見如不能言者武帝以是親之慶嘗爲太僕禦出上問車中幾馬慶以策數馬畢舉手曰六馬慶於諸子中最爲簡易矣

魏魏舒遲鈍質朴

景元四年司馬昭辟魏舒爲相國軍初舒少時遲鈍質朴不爲鄕親所重從叔父吏部郎衡有名當世亦不知之年四十餘郡舉上計掾察孝亷宗黨以舒無學業勸令不就可以爲髙舒曰若試而不中其負在我安可虛竊不就之髙以爲己榮乎於是自課百日習一經因而對防升第累遷後將軍鐘毓長史毓每與佐射舒常爲畫籌而已後遇朋人不足以舒滿數舒容範閒雅發無不中舉坐愕然莫有敵者毓嘆而謝曰吾之不足以盡卿才有如此射矣豈一事哉及爲相國防軍府朝碎務未嘗見是非至於廢興大事眾人莫能斷者舒徐爲籌之多出眾議之表昭深噐重之

引咎門

東晉庾亮以蘇峻凶逆由已發

咸和四年成帝之出石頭也庾亮見成帝稽顙哽咽詔亮與大臣俱升禦座明日亮復泥首謝罪乞骸骨欲闔門投竄山海成帝遣尙書侍中手詔慰諭曰此社稷之難非舅之責也亮上疏自陳祖約蘇峻縱肆凶逆罪由臣發寸斬屠戮不足以謝七廟之靈塞四海之責朝廷復何理齒臣於人次臣亦何顏自次於人理願陛下𨿽垂寛宥全其首領猶宜棄之任其自存自沒則天下粗知勸戒之綱矣優詔不許

唐張說被彈惶懼待罪

開元十四年李林甫共奏彈張說引術士占星徇私僣侈受納賄賂敕源乾曜等同於禦史臺鞫之乾曜等鞫彈說事頗有狀明皇使髙力士視說力士還奏說蓬首垢面席槁食以瓦器惶懼待罪上意憐之力士因言說有功於國明皇以爲然但罷說中書令餘如故

閩黃仁諷以忠信仁義自責

後晉開運二年閩張漢貞至福州攻其東關黃仁諷聞其家夷滅開門力戰大破閩兵執漢貞入城斬之卓巖明無它方略但於殿上噀水散豆作諸法事而已又遣使迎其父於莆田尊爲太上皇李仁達旣立巖明自判六軍諸衛事使黃仁諷屯西門陳繼珣屯北門仁諷從容謂繼珣曰人之所以爲人以有忠信仁義也吾頃嘗有功於富沙中間叛之非忠也人以從子托我而與人殺之非信也屬者與建兵戰所殺皆鄕曲故人非仁也棄妻子使人魚肉之非義也此身十沈九浮死有餘愧因拊膺慟哭繼珣曰大丈夫徇功名何顧妻子宜置此事勿以取禍仁逹聞之使人告仁諷繼珣謀反皆殺之由是兵權盡歸仁逹

訓戒門

宋文帝以書誡江夏王

元嘉六年以江夏王義恭爲都督荊湘等八州諸軍事荊州刺史文帝與義恭書誡之曰天下艱難家國事重𨿽曰守成實亦未易隆替安危在吾曹耳豈可不感尋王業大懼負荷汝性褊急志之所滯其欲必行意所不存從物回攺此最獘事宜念裁抑衞靑遇士大夫以禮與小人以恩西門安於矯性齊美關某張飛任偏同獘行已舉事深宜鑑此若事異今日嗣子防防司徒當周公之事汝不可不盡祗順之理爾時天下安危決汝二人耳汝一月自用錢不可過三十萬若能省此益美西楚府捨略有諳究計當不須攺作日求新異凡訊獄多決當時難可逆慮此實爲難至訊日虛懷博盡愼無以喜怒加人能擇善者而從之美自歸已不可専意自決以矜獨斷之明也名器深宜愼惜不可妄以假人暱近爵賜尢應裁量吾於左右𨿽爲少恩如聞外論不以爲非也以貴淩物物不服以威加人人不厭此易逹事耳聲樂嬉遊不宜令過蒱酒漁獵一切勿爲供用奉身宜有節度奇服異器不宜興長又宜數引見佐史相見不數則彼我不親不親無因得盡人情人情不盡復何由知眾事也

唐太宗作帝範以賜太子

貞觀二十二年太宗作帝範十二篇以賜太子曰君體建親求賢審官納諌去讒戒盈崇儉賞罰務農閱武崇文且曰修身治國備在其中一旦不諱更無所言矣又曰汝當更求古之哲王以爲師如吾不足法也夫取法於上僅得其中取法於中不免爲下吾居位已來不善多矣錦繡珠玉不絕於前宮室臺榭屢有興作犬馬鷹隼無逺不致行遊四方供頓煩勞此皆吾之深過勿以爲是而法之顧我濟蒼生其益多肇造區夏其功大益多損少故人不怨功大過微故業不墮然比之盡美盡善固多愧矣汝無我之功勤而承我之富貴竭力爲善則國家僅安驕惰奢縱則一身不保且成遲敗速者國也失易得難者位也可不惜哉可不愼哉

警戒門

漢馮異以河北之難巾車之恩相戒

建武六年馮異自長安入朝光武謂公卿曰是我起兵時主簿也爲吾披荊棘定關中旣罷賜珍寶錢帛詔曰倉卒蕪蔞亭豆粥虖沱河麥飯厚意久不報異稽首謝曰臣聞管仲謂桓公曰願君無忘射鉤臣無忘檻車齊國賴之臣今亦願國家無忘河北之難小臣不敢忘巾車之恩畱十餘日令與妻子還西

宋髙祖藏微時耕具示子孫

元嘉四年文帝如丹徒謁京陵初髙祖旣貴命藏微時耕具以示子孫文帝至故宮見之有慙色近侍或進曰大舜躬耕歷山伯禹親事水土陛下不覩遺物安知先帝之至徳稼穡之艱難乎

髙祖以微時納衣示子孫

十七年驍騎將軍徐湛之與彭城王義康尢親厚文帝深銜之義康敗湛之被收罪當死其母防稽公主於兄弟爲長嫡素爲文帝所禮家事大小必咨而後行髙祖微時常自於新洲伐荻有納衣衫襖臧皇后手所作也旣貴以付公主曰後世有驕奢不節者可以此衣示之至是公主入宮見文帝號哭不復施臣妾之禮以錦囊盛納衣擲地曰汝家本貧賤此是我母爲汝父所作今日得一飽餐遽欲殺我兒邪文帝乃赦之

唐魏徴喜太宗居安思危

貞觀五年太宗謂侍臣曰治國如治病病𨿽愈尢宜防倘遽自放縱病復作則不可救矣今中國幸安四夷俱服誠自古所希然朕日愼一日惟懼不終故欲數聞卿輩諫爭也魏徴曰內外治安臣不以爲喜惟喜陛下居安思危耳

魏徴以十思儆太宗

十一年魏徴上疏以爲人主善始者多克終者寡豈取之易而守之難乎蓋以殷憂則竭誠以盡下安逸則驕恣而輕物盡下則胡越同心輕物則六親離徳𨿽震之以威怒亦皆貌從而心不服故也人主誠能見可欲則思知足將興繕則思知止處髙危則思謙降臨滿盈則思挹損遇逸樂則思樽節在宴安則思後患防擁蔽則思延納疾讒邪則思正己行爵賞則思因喜而僣施刑罰則思因怒而濫兼是十思而選賢任能固可以無爲而治又何必勞神苦體以代百司之任哉

劉仁軌陳呂后之事戒天后

光宅元年命劉仁軌専知西京畱守事天后與劉仁軌書曰昔漢以關中之事委蕭何今托公亦猶是矣仁軌上疏辭以衰老不堪居守因陳呂后禍敗之事以申規戒天后使祕書監武承嗣賫璽書慰諭之曰今以皇帝諒闇不言身且代親政逺勞勸戒復辭衰疾又云呂氏見嗤於後代祿產貽禍於漢朝引諭良深愧慰交集公忠貞之操終始不渝勁直之風古今罕比初聞此語能不罔然靜而思之是爲龜鏡況公先朝舊徳遐邇具瞻願以匡救爲懷無以暮年致請

後唐馮道以四方無事爲戒

天成四年明宗與馮道從容語及年谷屢登四方無事道曰臣嘗記昔在先皇幕府奉使中山歷井陘之險臣憂馬蹶執轡甚謹幸而無失逮至平路放轡自逸俄至顚隕凡爲天下者亦猶是也明帝深以爲然

戒子孫門

漢馬援以書戒兄子嚴惇

建武二十五年馬援兄子嚴惇並喜譏議通輕俠援前在交阯還書戒之曰吾欲汝曹聞人過失如聞父母之名耳可得聞口不可得言也好論議人長短妄是非政法此吾所大惡也寧死不願聞子孫有此行也龍伯髙惇厚周愼口無擇言謙約節儉亷公有威吾愛之重之願汝曹效之杜季良豪俠好義憂人之憂樂人之樂父防致客數郡畢至吾愛之重之不願汝曹效也效伯髙不得猶爲謹敕之士所謂刻鵠不成尙鶩者也效季良不得防爲天下輕薄子所謂畫虎不成反狗者也

魏王昶以四者爲名戒子孫

靑龍四年詔公卿舉才徳兼備者各一人司馬懿以兗州刺史太原王昶應選昶爲人謹厚名其兄子曰黙曰沈名其子曰渾曰深爲書戒之曰吾以四者爲名欲使汝曹顧名思義不敢違越也夫物速成則疾亡晚就則善終朝華之艸夕而零落松柏之茂隆寒不衰是以君子戒於闕黨也夫能屈以爲伸讓以爲得弱以爲彊鮮不遂矣夫毀譽者愛惡之原而禍福之機也孔子曰吾之於人誰毀誰譽以聖人之徳猶尙如此況庸庸之徒而輕毀譽哉人或毀己當退而求之於身若己有可毀之行則彼言當矣若已無可毀之行則彼言妄矣當則無怨於彼妄則無害於身又何反報焉諺曰救寒莫如重裘止謗莫如自修斯言信矣

齊陳顯逹戒其子勿以富貴陵人

永明十一年以陳顯逹爲江州刺史顯逹自以門寒位重每遷官常有愧懼之色戒其子勿以富貴陵人而諸子多事豪侈顯逹聞之不恱子休尙爲郢府主簿過九江顯逹曰麈尾蠅拂是王謝家物汝不須捉此卽取於前燒之

北周於謹訓諸子務存靜退

陳光大二年周燕文公於謹卒謹勲髙位重而事上益恭毎朝參所從不過二三騎朝廷有大事多與謹謀之謹盡忠補益於功臣中特被親信禮遇隆重始終無間教訓諸子務存靜退而子孫蕃衍率皆顯逹

唐李勣付李弼察視子孫

總章二年英貞武公李勣寢疾髙宗悉召其子弟在外者使歸侍疾一旦忽謂其弟司衛少卿弼曰吾今日小愈可共置酒爲樂於是子孫悉集酒闌謂弼曰吾自度必不起故欲與汝曹爲別耳汝曹勿悲泣聽我約束我見房杜平生勤苦僅能立門戶遭不肖子蕩覆無餘吾有此子孫今悉付汝謹察視之其有志气不倫交遊非者皆先撾殺然後以聞自是不復更言

柳玭以勤學勵行戒子弟

景福二年以柳玭爲瀘州刺史柳氏自公綽以來世以孝悌禮法爲士大夫所宗玭嘗戒其子弟曰凡門地髙可畏不可恃也立身行己一事有失則得罪重於他人死無以見先人於地下此其所以可畏也門髙則驕心易生族盛則爲人所嫉懿行實才人未之信小有玭纇眾皆指之此其所以不可恃也故膏粱子弟學宜加勤行宜加勵僅得比他人耳

識見門

晉何曾知諸孫必及於難

永嘉三年初何曾侍武帝宴退謂諸子曰主上開創大業吾每宴見未嘗聞經國逺圖惟說平生常事非貽厥孫謀之道也及身而已後嗣其殆乎汝輩猶可以免指諸孫曰此屬必及於難及綏死兄嵩哭之曰我祖其殆聖乎曾日食萬錢猶云無下箸處子劭日食二萬綏及弟機羨汰侈尢甚與人書疏詞禮簡傲河內王尼見綏書謂人曰伯蔚居亂世而矜豪乃爾其能免乎人曰伯蔚聞卿言必相危害尼曰伯蔚比聞我言自己死矣及永嘉之末何氏無遺種

東晉張邵不往就劉毅

義熈五年劉毅爲開府儀同三司毅愛才好士當世名流莫不輻湊獨揚州主簿張邵不往或問之邵曰主公命世人傑何煩多問

劉鎭之知毅與藩得志不久

八年初劉毅季父鎭之閒居京口不應辟召嘗謂毅及藩曰汝輩才器足以得志但恐不久耳我不就爾求財位亦不同爾受罪累毎見毅藩導從到門輒詬之毅甚敬畏未至宅數百步悉屏儀衛與白衣數人俱進及毅死太尉劉裕奏徴鎭之爲散騎常侍光祿大夫固辭不至

宋謝瞻乞黜弟晦以保衰門

永初二年髙祖之爲宋公也謝瞻爲宋臺中書侍郎其弟晦爲右衛將軍時晦權遇已重自彭城還都迎家賔客輻湊門巷塡咽瞻在家驚駭謂晦曰汝名位未多而人歸趣乃爾吾家素以恬退爲業不願幹豫時事交遊不過親朋而汝遂勢傾朝野此豈門戶之福邪乃以籬隔門庭曰吾不忍見此及還彭城言於宋公曰臣本素士父祖位不過二千石弟年始三十志用凡近榮冠臺府位任顯宻福過災生其應無逺特乞降黜以保衰門前後屢陳之晦或以朝廷宻事語瞻瞻故向親舊陳說用爲戲笑以絕其言及髙祖卽位晦以佐命功位任益重瞻愈憂懼是嵗贍爲豫章太守遇病不療臨終遺晦書曰吾得啟體幸全亦何所恨弟思自勉勵爲國爲家

江湛不染二公之難

元嘉十七年彭城王義康方用事人爭求親暱惟司徒主簿江湛早能自疎求出爲武陵內史檀道濟嘗爲其子求婚於湛湛固辭道濟因義康以請之湛拒之愈堅故不染於二公之難文帝聞而嘉之

江智淵知竟陵王有異志

大明三年竟陵王誕知上意忌之亦潛爲之備因魏人入冦修城浚隍聚糧治仗誕記室參軍江智淵知誕有異志請假先還建康武帝以爲中書侍郎智淵少有操行沈懷文毎稱之曰人所應有盡有人所應無盡無者其惟江智淵乎

蕭道成不肯淹畱以就徵

泰始七年徵蕭道成入朝道成所親以朝廷方誅大臣勸勿就徴道成曰諸卿殊不見事主上自以太子稚弱翦除諸弟何預他人今惟應速發淹畱顧望必將見疑且骨肉相殘自非靈長之祚禍難將興方與卿等戮力耳旣至拜散騎常侍

東魏髙歡以治亂絲觀諸子意識

梁大同元年東魏以丞相髙歡之子洋封太原公洋內明決而外如不慧兄弟及眾人皆嗤鄙之獨歡異之謂長史薛琡曰此兒識慮過吾幼時歡嘗欲觀諸子意識使各治亂絲洋獨抽刀斬之曰亂者必斬又各配兵四出使都督彭樂帥甲騎僞攻之兄澄等皆怖撓洋獨勒眾與樂相格樂免冑言情猶擒之以獻

隋房齡料隋必亡

開皇二十年初文帝之克陳也天下皆以爲將太平監察禦史房彥謙私謂所親曰主上忌刻而苛酷太子卑弱諸王擅權天下𨿽安方憂危亂其子齡亦宻言於彥謙曰主上本無功徳以詐取天下諸子皆驕奢不仁必自相誅夷今𨿽承平其亡可翹足待

度量門

吳孫權以陸遜不毀淳於式爲長者

漢建安二十二年吳定威校尉陸遜言於孫權曰方今克敵寧亂非眾不濟而山冦舊惡依阻深地夫心腹未平難以圖逺可大部伍取其精銳權從之以爲帳下右部督會丹陽賊帥費棧作亂扇動山越權命遜討棧破之遂部伍東三部彊者爲兵羸者補戶得精卒數萬人宿惡除蕩所過肅淸還屯蕪湖會稽太守淳於式表遜枉取民人愁擾所在遜後詣都言次稱式佳吏權曰式白君而君薦之何也遜對曰式欲意養民是以白遜若遜復毀式以亂聖聴不可長也權曰此誠長者之事顧人不能爲耳

晉衞玠不見喜慍之色

永嘉六年衞玠美風神善淸談常以爲人有不及可以情恕非意相干可以理遣故終身不見喜慍之色

東晉謝安知秦兵已敗無喜色

太元八年謝安得驛書知秦兵已敗時方與客圍棊攝書置牀上了無喜色圍棊故如客問之徐答曰小兒輩遂已破賊旣罷還內過戶限不覺屐齒之折

宋王僧綽沈深有局度

元嘉二十八年文帝以王僧綽爲侍中僧綽幼有大成之度眾皆以國器許之好學有思理練悉朝典尙帝女東陽獻公主在吏部諳悉人物舉拔咸得其分及爲侍中年二十九沈深有局度不以才能髙人文帝頗以後事爲念以其年少欲大相付托朝政大小皆與參焉

唐行儉儉不罪王休烈等

永淳元年禮部尙書裴行儉嘗命左右取犀角麝香而失之又敕賜馬及鞍令史輒馳驟馬倒鞍破二人皆逃去行儉使人召還謂曰爾曹旣誤耳何相輕之甚邪待之如故破阿史那都支得馬腦盤廣二尺餘以示將士軍吏王休烈捧盤升階跌而碎之惶恐叩頭流血行儉笑曰爾非故爲何至於是不復有追惜之色詔賜都支等資產金器三千餘物雜畜稱是並分給親故及偏禆數日而盡

狄仁傑嘆爲婁師徳所包容

聖歷二年納言隴右諸軍大使婁師徳薨師徳右河隴前後四十餘年恭勤不怠民夷安之性沈厚寛恕狄仁傑之入相也師徳實薦之而仁傑不知意頗輕師徳數擠之於外天后覺之嘗謂仁傑曰師徳賢乎對曰爲將能謹守邊陲賢則臣不知又曰師徳知人乎對曰臣嘗同僚未聞其知人也天后曰朕之知卿乃師徳所薦也亦可謂知人矣仁傑旣出嘆曰婁公盛徳我爲其所包容久矣吾不得窺其際也是時羅織紛紜師徳久爲將相獨能以功名終人是以重之

裴度不治失印人服其量

寶歷二年以裴度爲司空同平章事度在中書左右忽白失印聞者失色度飲酒自如頃之左右白復於故處得印度不應或問其故度曰此必吏人盜之以印書劵耳急之則投諸水火緩之則復還故處人服其識量

李石不肯避亂

太和九年李訓鄭注旣誅召六道巡邊使田全操追忿訓注之謀在道掦言我入城凡儒服者無貴賤當盡殺之全操等乘驛疾馳入金光門京城訛言有冦至士民驚噪縱橫走塵埃四起兩省諸司聞之之皆奔散有不及束帶韈而乘馬者鄭覃李石在中書顧吏卒稍稍逃去覃謂石曰耳目頗異宜且出避之石曰宰相位尊望重人心所屬不可輕也今事虛實未可知堅坐鎭之庶防可定若宰相亦走則中外亂矣且果有禍亂避亦不免覃然之石坐文文案沛然自若敕使相繼呼閉皇城諸司門左金吾大將軍陳君賞帥其眾立望仙門下謂敕使曰賊至閉門未晚請徐觀其變不宜示弱至晡後乃定是日市坊惡少年皆衣緋皁執弓刀北望見皇城閉卽欲剽掠非石與君賞鎭之城防再亂矣

吳嚴可未不肯棄眾避軍城之變

後梁貞明二年吳宿衞將馬謙李球劫吳王登樓發庫兵討徐知訓知訓將出走嚴可求曰軍城有變公先棄眾自去眾將何依知訓乃止眾猶疑懼可求闔戶而寢鼾息聞於外府中稍安謙等陳於天興門外諸道副都統朱瑾自潤州至視之曰不足畏也返顧外眾舉手大呼亂兵皆潰擒球謙斬之

後晉桑維翰從容指畫軍事

天福二年詔張從賔發河南兵數千人擊範廷光廷光使人誘從賔從賔遂與之同反從賔引兵東扼泛水闗將逼汴州詔奉國都指揮使侯益帥禁兵五千會杜重威討張從賔時羽檄縱橫從官在大梁者無不恟懼獨桑維翰從容指畫軍事神色自若接對賔客不攺常度眾心差安

容物門

蜀漢蔣琬不罪楊敏等

魏景初三年漢蔣琬爲大司馬東曹掾犍爲楊戲素性簡略琬與言論時不應答或謂琬曰公與戲語而不應其慢甚矣琬曰人心不同各如其面面從後言古人所誡戲欲贊吾是耶則非其本心欲反吾言則顯吾之非是以黙然是戲之快也又督農楊敏嘗毀琬曰作事憒憒誠不及前人或以白琬主者請推治敏琬曰吾實不如前人無可推也主者乞問其憒憒之狀琬曰茍其不如則事不理事不理則憒憒矣後敏坐事系獄眾人猶懼其必死琬心無適莫敏得免重罪

梁武帝不害齊宗室

天監元年齊南康侯子恪及弟祁陽侯子範嘗因事人見武帝從容謂曰天下公器非可力取茍無期運𨿽項籍之力終亦敗亡宋孝武性猜忌兄弟粗有令名者皆鴆之朝臣以疑似枉死者相繼我初平建康人皆勸我除去卿輩以壹物心我於時依而行之誰謂不可正以江左以來代謝之際必相屠滅感傷和气所以國祚不長又齊梁𨿽云革命事異前世我與卿兄弟𨿽復絕服宗屬未逺齊業之初亦共甘苦情同一家豈可遽如行路之人卿兄弟果有天命非我所殺若無天命何忽行此適足示無度量耳況卿今日猶是宗室我方坦然相期卿無復懷自外之思少待自當知我寸心子恪兄弟凡十六人皆仕梁子恪子範子質子云子顯子暉並以才能知名歷官淸顯各以壽終

東魏髙歡不治諸勲貴貪污

大同三年東魏行臺郎中杜弼以文武在位多貪污言於丞相髙歡請治之歡曰天下貪污習俗已久今督將家屬多在闗西宇文黑獺常相招誘人情去畱未定江東復有一吳翁蕭專専事衣冠禮樂中原士大夫望之以爲正朔所在我若急正綱紀不相假借恐督將盡歸黑獺士子悉奔蕭衍人物流散何以爲國爾宜少待吾不忘之歡將出兵拒魏杜弼請先除內賊歡問內賊爲誰弼曰諸勲貴掠奪百姓者是也歡不應使軍士皆張弓注矢舉刀按矟夾道羅列命弼冒出其間弼戰慓流汗歡乃徐諭之曰矢𨿽注不射刀𨿽舉不擊矟𨿽按不刺爾猶亡魂失膽諸勲人身犯鋒鏑百死一生𨿽或貪鄙所取者大豈可同之常人也弼乃頓首謝不及

隋牛不問其射牛之過

大業六年文安憲侯牛卒寛厚恭儉學術精博隋室舊臣始終信任悔吝不及者惟一人而已弟弼好酒而酗嘗因醉射殺駕車牛來還宅其妻迎謂之曰叔射殺牛無所怪問直答云作脯坐定其妻又曰叔忽射殺牛大是異事曰已知之矣顏色自若讀書不輟

唐徐文逺以李宻能容賢士

武徳元年徐文逺復入東都見王世充必先拜或問曰若倨見李宻而敬王公何也文逺曰魏公君子也能容賢士王公小人能殺故人人吾何敢不拜

婁師徳犯而不校

長壽二年以夏官侍郎婁師徳同平章事師徳寛厚淸愼犯而不校與李昭徳俱入朝師徳體肥行緩昭徳屢待之不至怒罵曰田舍夫師徳徐笑曰師徳不爲田舍夫誰當爲之其弟除代州刺史將行師徳謂曰吾備位宰相汝復爲州牧榮寵過盛人所疾也將何以自免弟長跪曰自今𨿽有人唾某面某拭之而已庶不爲兄憂師徳愀然曰此所以爲吾憂也人唾汝面怒汝也汝拭之乃逆其意所以重其怒夫唾不拭自幹當笑而受之

隱忍門

東晉謝安爲性命忍須須

咸安元年郗超以桓溫故朝中皆畏事之謝安嘗與左衞將軍王坦之共詣超日旰未得前坦之欲去安曰獨不能爲性命忍須臾邪

後晉桑維翰勸髙祖不可輕動

天福二年張從賔攻汜水殺巡檢使宋廷浩髙祖戎服嚴輕騎將奔晉陽以避之桑維翰叩頭苦諫曰賊鋒𨿽盛勢不能久請少待之不可輕動髙祖乃止

警敏門

蜀漢費禕識悟過人

魏正始五年漢主以費禕爲益州刺史以侍中董允守尙書令爲禕之副時戰國多事公務煩猥禕爲尙書令識悟過人毎省讀文書舉目暫視已究其意旨其速數倍於人終亦不忘常以朝晡聴事其間接納賔客飲食嬉戲加之博弈毎盡人之歡事亦不廢及董允代禕欲斆禕之所行旬日之中事多愆滯允乃嘆曰人才力相逺相此非吾之所及也乃聴事終日而猶有不暇焉

東晉劉穆之決事無擁滯

義熈十二年劉穆之內總朝政外供軍旅決斷如流事無擁滯賔客輻輳求訴百端內外諮稟盈階滿室目覽辭訟手答牋書耳行聴受口並應酬不相參涉悉皆贍舉又喜嘉客言談賞笑彌日無倦裁有閒暇手自寫書尋覽校賔性奢豪食必方丈旦輒爲十人饌未嘗獨餐嘗白劉曰穆之家本貧賤贍生多闕自叨忝以來𨿽毎存約損而朝夕所須防爲過丰自此外一毫不以負公

梁徐勉應對如流

天監六年以徐勉爲吏部尙書勉精力過人𨿽文案塡積坐客充滿應對如流手不停筆又該綜百代皆爲避諱嘗與門人夜集客虞暠求詹事五官勉正色曰今夕止可談風月不可及公事時人咸服其無私

西魏蘇綽臺中皆稱其能

梁大同元年魏丞相泰以軍旅未息吏民勞獘命所司斟酌古今可以便時適治者爲二十四條新制奏行之泰用武功蘇綽爲行臺郎中居嵗余泰未之知也而臺中皆稱其能有疑事皆就決之泰與僕射周惠達論事惠達不能對請出議之出以告綽綽爲之區處惠達入白之泰稱善曰誰與卿爲此議者惠達以綽對且稱綽有王佐之才泰乃擢綽爲著作郎泰與公卿如昆明池觀魚行至漢故倉池顧問左右莫有知者泰召綽問之具以對泰恱因問天地造化之始歷代興亡之迹綽應對如流泰與綽並馬徐行至池竟不設网罟而還遂畱綽至夜問以政事臥而聴之綽指陳爲治之要泰起整衣危坐不覺膝之前席語遂達曙不厭詰朝謂周惠達曰蘇綽眞奇士吾方任之以政卽拜大臺行左丞參典機宻自是寵日隆隆綽始制文按程式朱出墨入及計帳戶籍之法後人多遵用之

北齊唐邕彊一人當千

承聖元年齊主連年出塞中書舍人唐邕練習軍書自督將以降勞效本末及四方軍士彊弱多少番代往還器械精粗糧儲虛實靡不諳悉或於帝前簡閱𨿽數千人不執文簿唱其姓名未嘗謬誤顯祖常曰唐邕彊幹一人當千又曰邕每有軍事手作文書口且處分耳又聴受實異人也寵待賞賜羣臣莫及

彊記門

北齊楊愔識魯漫漢

梁太平元年齊愔風表表鑑裁爲朝野所重少歷屯阨及得志有一餐之惠者必重報之𨿽先嘗欲殺己者亦不問典選二十餘年以奬拔賢才爲己任性復彊記一見皆不忘其姓名選人魯漫漢自言猥賤獨不見識愔曰卿前在元子思坊乘短尾牝驢見我不下以方麯障面我何爲不識卿漫漢驚服

唐許敬宗對濮陽帝丘之問

麟徳二年髙宗至濮陽竇徳騎從髙宗問濮陽謂之帝丘何也徳不能對許敬宗自後躍馬而前曰昔顓頊居此謂之帝丘丘髙宗稱善敬宗退而謂人曰大臣不可以無學吾見徳不能對心實羞之徳聞之曰人各有能有不能吾不彊對以所不知此吾所能也李勣曰敬宗多聞信美矣徳之言亦善也

宣宗聰察彊記

大中九年宣宗聰察彊記宮中廝役給灑掃者皆能識其姓名才性所任呼召使令無差誤者天下奏獄吏卒姓名一覽皆記之度支奏漬污帛誤書漬爲淸樞宻承旨孫隱中謂宣宗不之見輒足成之及中書覆入宣宗怒推按擅攺章奏者罰謫之

風姿門

南燕慕容超姿幹瓌瑋

晉義熈元年初南燕主備徳仕秦爲張掖太守其兄納與母公孫氏居於張掖備徳之從秦王堅寇淮南也畱金刀與其母別備徳與燕主垂舉兵於山東張掖太守符昌收納及備徳諸子皆誅之公孫氏以老獲免納妻段氏方娠未決獄掾呼延平備徳之故吏也竊以公孫氏及段氏逃於羗中段氏生子超十嵗而公孫氏病臨卒以金刀授超曰汝得東歸當以此刀還汝叔也呼延平又以超母子奔涼及呂隆降秦超隨涼州民徙長安平卒段氏爲超娶其女爲婦超恐爲秦人所錄乃陽狂行乞秦人賤之惟東平公紹見而異之言於秦王興曰慕容超姿幹瓌瑋殆非眞狂願微加官爵以縻之興召見與語超故爲謬對或問而不答興謂紹曰詔云妍皮不裹癡骨徒妄語耳乃罷遣之備徳聞納有遺腹子在秦遣濟陰人吳辯往視之辯因鄕人宗正謙賣卜在長安以告超超不敢告其母妻潛與謙變姓名逃歸南燕備徳聞超至大喜遣騎三百迎之超至廣固以金刀獻於備徳慟哭悲不自勝封超爲北海王拜侍中侍中驃騎大將軍司校尉開府妙選時賢爲之僚佐備徳無子欲以超爲嗣超入則侍奉盡歡出則傾身下士由是內外譽望翕然歸之

齊王儉以風流宰相謝安自比

永明三年王儉領國子祭酒十日一還學監試諸生巾捲在廷劍衞令史儀容甚盛作解防髻斜插簪朝野慕之相與仿效儉常謂人曰江左風流宰相惟有謝安意以自比也武帝深委仗之

積善門

北周寇雋自謂積善所致

陳永定三年周驃騎大將軍寇雋少有學行家人嘗賣物多得絹五匹雋於後知之曰得財失行吾所不取訪主還之惇睦宗族與同丰約教訓子孫必先禮義自大統中稱老疾不朝謁世宗虛心欲見之雋不得已入見王引之同席而坐問以魏朝舊事載以禦輿令於王前乘之以出顧謂左右曰如此之事惟積善者可以致之

陰徳門

漢王賀自謂活萬餘人

天漢二年暴勝之爲直指使者所誅殺二千石以下尢多威振州郡至渤海聞郡人雋不疑賢請與相見不疑容貌尊嚴衣冠甚偉勝之躧履起迎登堂坐定不疑據地曰竊伏海瀕聞暴公子舊矣今乃承顏接辭凡爲吏太剛則折太柔則廢威行施之以恩然後樹功揚名永終天祿勝之深納其戒及還表奏不疑上召拜不疑爲靑州刺史濟南王賀亦爲繡之禦史逐捕魏郡羣盜多所縱捨以奉使不稱免嘆曰吾聞活千人子孫有封吾所活者萬餘人後世其興乎

夏侯勝謂丙吉有陰徳未死

元康三年封丙吉爲博陽侯下至郡邸獄復作嘗有阿保之功者皆受官祿田宅財物各以恩深淺報之吉臨當封病宣帝憂其不起將使人就加印紼而封之及其生存也太子太傅夏侯勝曰此未死也臣聞有陰徳者必饗其祿以及子孫今吉未獲報而疾非非其死疾也後病果愈

鄧訓活數千人家必防福

永元十四年初太傅鄧禹嘗謂人也吾將百萬之眾未嘗妄殺一人後世必有興者其子羌羌校尉訓有女曰綏性孝友好書常晝修婦業暮讀經典家人號曰諸生叔父陔曰嘗聞活千人者子封有封兄訓爲謁者使修石臼河嵗活數千人天道可信家必防福綏後選入宮爲貴人恭肅小心動有法度承事陰后接撫同列常克己以下之𨿽宮人隸役皆加恩卹和帝深嘉焉及陰后之廢貴人請救不能得和帝詔立貴人鄧氏爲皇后後辭讓不得已然後卽位郡國貢獻悉令禁絕嵗時但供紙墨而已和帝每欲官爵鄧氏後輒哀請謙讓故兄隲終世世不過虎賁中郎將

後周竇儀乞免誅兗州將吏

廣順二年初慕容彥超將反募羣盜置帳下至者二千餘人皆山林獷悍竟不爲用太祖欲悉誅兗州將吏翰林學士竇儀見馮道範質與之共白太祖曰彼皆脇從耳乃免之

果報門

齊巴陵王謂昔滅劉氏理數固然

建武元年宣城王遣典籖柯令孫殺建安王子眞子眞走入牀下令孫手牽出之叩頭乞爲奴不許而死又遣中書舍人茹法亮殺巴陵王子倫子倫性英果時爲南蘭陵太守鎭瑯邪城有守兵宣城王恐不肯就死以問典籖華伯茂伯茂曰公若以兵取之恐不可卽辦若委伯茂一夫力耳乃手自執酖逼之子倫正衣冠出受詔謂法亮曰先朝昔滅劉氏今日之事理數固然君是身家舊人今銜此使當由事不獲已此酒非勸酬之爵因仰之而死時年十六法亮及左右皆流涕

唐天后殺周興等以慰人望

天授二年或告文昌右丞周興與丘神勣通謀天后命來俊臣鞫之俊臣與興方推事對食謂興曰囚多不承當爲何法興曰此甚易耳取大甕以炭四周炙之令囚入中何事不承俊臣乃索大甕火圍如興法因起謂興曰有內狀推兄請兄入此甕興惶恐叩頭服罪法當死天后原之流興嶺南在道爲仇家所殺興與索元禮來俊臣競爲暴刻興元禮所殺各數千人俊臣所破千餘家元禮殘酷尢甚天后亦殺之以慰人望

元載言佛法報應之驗

大歷二年始代宗好祠祀未甚重佛元載王縉杜鴻漸爲相三人皆好佛縉尢甚不食葷血與鴻漸造寺無窮代宗嘗問以佛言報應果爲有無載等奏以國家運祚靈長非宿植福業何以致之福業已定𨿽時有小災終不能爲害所以安史悖逆方熾而皆有子禍僕固懷恩稱兵內侮出門病死回紇吐番大舉深入不戰而退此皆非人力所及豈得言無報應也代宗由是深信之常於禁中飯僧百餘人有寇至則令僧講仁王經以禳之寇去則厚加賞賜

路巖死乃楊收賜死之榻

乾符元年路巖行至江陵敕削官爵長流儋州巖美姿儀囚於江陵獄再夕須髮皆白尋賜自盡籍沒其家嚴之爲相也宻奏三品以上賜死皆令使者剔取結喉三寸以進驗其必死至是自罹其禍所死之處乃楊收賜死之榻也

袁襲毎勸殺所以不壽

龍紀元年楊行宻圍宻宣城中食盡人相防指揮使周進思據城逐趙鍠行宻獲而釋之以爲禆將朱全忠與趙鍠有舊遣使求之行宻謀於袁襲襲曰不若斬首以遣之行宻從之未防襲卒行宻哭之曰天不欲成吾大功邪何爲折吾股肱也吾所寛而襲毎勸我以殺此其所以不壽與

栁璨自謂負國當死

天祐二年栁璨奏稱人望歸梁王陛下釋重負今其時也卽日遣璨詣大梁達禪之意朱全忠拒之初璨陷害朝士過多全忠亦惡之璨與蔣暉張廷範朝夕宴聚深相結爲全忠謀禪代事何太后泣遣宮人阿秋阿防達意暉語以他日禪之後求子母生全王殷趙殷衡譖暉云與栁璨張廷範於積善宮夜宴對太后焚香爲誓期復興唐祚全忠信之收暉系南河獄是日斬蔣暉又斬璨於上東門外車裂廷範於都市璨臨刑呼曰負國賊栁璨死其宜矣

閩薛文傑更爲檻車先自入

後唐淸泰元年吳蔣延徽敗閩兵於浦城遂圍建州閩主璘遣驃騎大將軍王延將兵萬人人救建州延宗軍及中途士卒不進曰不得薛文傑不能討賊延宗馳使以聞國人震恐太后及福王繼鵬泣謂璘曰文傑盜弄國權枉害無辜上下怨怒久矣今吳兵深入士卒不進社稷一旦傾覆畱文傑何益文傑亦在側互陳利害璘曰吾無如卿何卿自爲謀文傑出繼鵬伺之於啟聖門外以笏擊之僕地檻車送軍前市人爭持瓦礫擊之初文傑以古制檻車疎濶更爲之形如木匱攢以鐵鋩內向動輒觸之車成文傑首自入焉

南唐宋齊丘嘆昔日獻謀宜及此

後周顯徳六年唐齊丘丘至九華山唐主命鎖其第宂墻給飲食齊丘嘆曰吾昔獻謀幽讓皇帝族於泰州宜其及此乃縊而死謚曰醜繆

禍福門

唐王沐求官被誅舒守謙因怒獲免

太和九年王涯有再從再弟沐家於江南且貧聞涯爲相跨驢詣之欲求一簿尉畱長安長嵗余始得一見涯待之殊落莫久之沐因嬖奴以道所欲涯許以微官自是旦夕造涯之門以俟命及涯家被收沐適在其第與涯俱斬斬舒元輿有族子守謙願而敏元輿愛之從元輿者十年一旦忽以非罪怒之日加譴責奴婢輩亦薄之守謙不自安求歸江南元輿亦不畱守謙悲嘆而去夕至昭應聞元輿收族守謙獨免

賑孤貧門

唐李大亮養親戚早孤

貞觀十八年武陽懿公李大亮卒於長安遺表請罷髙麗之師家余米五斛布三十匹親戚早孤爲大亮所養喪之如父者十有五人

後唐世宗以米貸貧民

顯徳六年淮南饑世宗命以米貸之或曰民貧恐不能償世宗曰民吾子也安有子倒懸而父不爲之解哉安在責其必償也

通鑑總卷十六上﹤史部﹐史鈔類﹐通鑑總類﹥

欽定四庫全書

通鑑總卷十六

宋沈樞撰報徳門

漢第五倫不忘與千里馬者

元和三年司空第五倫以老病乞身賜防罷以二千石俸終其身倫奉公盡節言事無所依違性質慤少文采在位以貞白稱或問倫曰公有私乎對曰昔人有與吾千里馬者吾𨿽不受每三公有所選舉心不能忘而亦終不用也若是者豈可謂無私乎

北魏盧度世報鄭羆之徳

宋元嘉二十八年初魏中書學生盧度世坐崔浩事亡命匿髙陽鄭羆家吏囚羆子掠治之羆戒其子曰君子殺身成仁𨿽死不可言其子奉父命吏以火爇其體終不言而死及世祖臨江文帝遣殿上將軍黃延年使於魏魏世祖問曰盧度世亡命已應至彼延年曰都下不聞有度世也世祖乃赦度世及其族逃亡籍沒者度世自出世祖以爲中書侍郎度世爲其弟娶鄭羆妹以報徳

唐李大亮不負張弼恩

貞觀十七年初李大亮爲龎玉兵曹爲李宻所獲同輩皆死賊帥張弼見而釋之遂與定交及大亮貴求弼欲報其徳弼時爲將作丞自匿不言大亮遇諸塗而識之持弼而泣多推家貲以遺弼弼拒不受大亮言於太宗乞悉以其官爵授弼太宗爲之擢弼爲中郎將時人皆賢大亮不負恩而多弼之不伐也

忘恩門

北魏寇祖仁殺舊恩城陽王

梁中大通二年魏汾州刺史爾朱兆聞榮死自汾州帥騎從河橋西涉渡及兆入宮敬宗步出雲龍門外遇城陽王徽乘馬走敬宗屢呼之不顧而去徽走至山南抵前洛陽令寇祖仁家祖仁一門三刺史皆徽所引拔以有舊恩故投之徽賫金百斤馬五十匹祖仁利其財外𨿽容納而私謂子弟曰如聞爾朱兆購募城陽王得之者封千戶侯今日富貴至矣乃怖徽曰官捕將至令其逃於他所使人於路邀殺之送首於兆兆亦不加勲賞兆夢徽謂己曰我有金二百斤馬百匹在祖仁家卿可取之兆旣覺意所夢爲實卽掩捕祖仁徴其金馬祖仁謂人宻告望風欵服雲實得金百斤馬五十匹兆疑其隱匿依夢徴之祖仁家舊有金三十斤馬三十匹盡以輸兆兆猶不信發怒執祖仁懸首髙樹大石墜足捶之至死

唐明皇薄魏知古負姚崇

開元二年黃門監魏知古本起小吏因姚崇引薦以至同爲相崇意輕之請知古攝吏部尙書知東都選事知古銜之崇二子分司東都恃其父有徳於知古頗招權請托知古歸悉以聞他日明皇從容問崇卿子才性何如今何官也崇揣知上意對曰臣有三子兩在東都爲人多欲而不謹是必以事干魏知古臣未及問之耳明皇始以崇必爲其子隱及聞崇奏喜問卿安從知之對曰知古微時臣卵而翼之臣子愚以爲知古必徳臣容其爲非故敢幹之耳明皇於是以崇爲無私而薄知古負崇欲斥之崇固請曰臣子無狀撓陛下法陛下赦其罪已幸矣茍因臣逐知古天下必以陛下爲私於臣累聖政矣明皇久乃許之知古罷爲工部尙書

李徳薦白敏中反爲所排

大中元年初李徳執政引白敏中爲翰林學士及武宗崩徳失勢敏中乘上下之怒竭力排之使其黨李咸訟徳罪徳由是自東都畱守以太子少保分司

復讎門

豫讓欲爲智伯報仇

周威烈王二十三年三家分智伯之田趙襄子漆智伯之頭以爲飲噐智伯之臣豫讓欲爲之報仇乃詐爲刑人挾匕首入襄子宮中塗厠襄子如厠心動索之獲豫讓左右欲殺之襄子曰智伯死無後而此人欲爲報仇眞義士也吾謹避之耳乃捨之豫讓又漆身爲癩吞炭爲啞行乞於市其妻不識也行見其友其友識之爲之泣曰以子之才臣事趙孟必得近幸子乃爲所欲爲顧不易邪何乃自苦如此求以報仇不亦難乎豫讓曰不可旣以委質爲臣而又求殺之是二心也凡吾所爲者極難耳然所以爲此者將以愧天下後世之爲人臣懷二心者也襄子出豫讓伏於橋下襄子至橋馬驚索之得豫讓遂殺之

唐明皇不肯以報讎壞國法

開元二十三年初殿中侍禦史楊汪旣殺張審素更名萬頃審素二子瑝琇皆防坐流嶺表尋逃歸謀伺便復讎後手殺萬頃於都城系表於斧言父寃狀欲之江外殺與萬頃同謀防其父者至汜水爲有司所得議者多言二子父死罪穉年孝烈能復父讎宜加矜宥張九齡亦欲活之裴耀卿李林甫以爲如此壞國法明皇亦以爲然謂九齡曰孝子之情義不顧死然殺人而赦之此途不可啟也乃下敕曰國家設法期於止殺各伸爲子之志誰非徇孝之人展轉相仇何有限極咎繇作士法在必行曾參殺人亦不可恕宜付河南府杖殺士民皆憐之爲作哀誄榜於衢路市人斂錢之於北邙

韓愈奏定復讎之律

元和六年富平人梁恱報父仇殺秦杲自詣縣請罪敕復讎據禮經則義不同天徴法令則殺人者死禮法二事皆王教之大端有此異同固資辧論宜令都省集議奏聞職方員外郎韓愈議以爲律無其條非闕文也蓋以不許復讎則傷孝子之心而乖先王之訓許復讎則人將倚法専殺無以禁止其端矣故聖人丁寧其義於經而深沒其文於律其意將使法吏一防於法而經術之士得引經而議也宜定其制曰凡復父讎者事發具事申尙書省集議奏聞酌其宜而處之則經律無失其指矣敕梁恱杖一百流循州

楚楊昭惲女請復其寃

後周顯徳三年韓令坤敗唐兵於城東擒陸孟俊初孟俊之廢馬希蕚立希崇也滅故舒州刺史楊昭惲之族而取其財楊氏有女美獻於希崇令坤入揚州希崇以楊氏遺令坤令坤嬖之旣獲孟俊將械送帝所楊氏在簾下忽撫膺慟哭令坤驚問之對曰孟俊昔在潭州殺妾家二百口今見之請復其寃令坤乃殺之

報怨門

漢公孫竟報私隙

元朔五年以公孫爲丞相封平津侯丞相封侯自始時武帝方興功業於是開東閣以延賢人與參謀議每朝覲奏事因言國家便宜武帝亦使左右文學之臣與之論難性意忌外寛內深諸嘗與有隙無近逺𨿽陽與善後竟報其過董仲舒爲人亷直以爲從諛嫉之膠西王端驕恣數犯法所殺傷二千石甚眾乃薦仲舒爲膠西相仲舒以病免汲黯常毀儒面觸欲誅之以事乃言上曰右內史界部中多貴人宗室難治非素重臣不能任請徙黯爲右內史武帝從之

楊輔以私怨誣奏王尊

河平二年禦史大夫張忠奏京兆尹王尊暴虐倨慢尊坐免官湖三老公乘興等上書訟尊治京兆撥劇整亂誅暴禁邪皆前所稀有今禦史大夫奏尊傷害陰陽爲國家憂原其所以出禦史丞楊輔素與尊有私怨外依公事建畫爲此議傅致奏文浸潤加誣臣等竊痛傷尊修身潔已砥節首公刺議不憚將相誅惡不避豪彊誅不制之賊解國家之憂功著職修威信不廢誠國家爪牙之吏折衝之臣今一旦無辜制於仇人之手傷於詆欺之文上不得以功除罪下不得防木之聽獨掩怨讎之偏奏被共工之大惡無所陳寃愬罪孔子曰愛之欲其生惡之欲其死是惑也浸潤之譖不行焉可謂明矣願下公卿大夫博士議郎定尊素行使白黒分別書奏成帝復以尊爲徐州刺史

晉周玘屬其子爲報怨

建興元年吳興太守周玘宗族彊盛瑯琊王睿頗疑憚之睿左右用事者多中州亡官失守之士駕禦吳人吳人頗怨玘自以失職又爲刁協所輕恥恚愈甚乃陰與其黨謀誅執政以諸南士代之事泄玘憂憤而卒將死謂其子勰曰殺我者諸傖子也能復之乃吾子也

後趙王不讎漚麻之恨

東晉太興四年後趙王勒悉召武鄕耆舊詣襄國與之共坐歡飲初勒防時與李陽鄰居數爭漚麻池相敺陽由是獨不敢來勒曰陽壯士也漚麻布衣之恨孤方兼容天下豈讎匹夫乎遽召與飲引陽臂曰孤往日厭卿老拳卿亦飽孤毒手因拜參軍都尉

王導以周顗不救己爲恨

永昌元年王惇舉兵於武昌元帝徴戴淵劉隗入衛建康隗至與刁協勸帝盡誅王氏元帝不許隗始有懼色司空王導帥其從弟中領軍邃左衛將軍廙侍中侃彬及諸宗族二十餘人每旦詣臺待罪周顗入導呼之曰伯仁以百口累卿顗直入不顧旣見帝言導忠誠申救甚至元帝納其言顗喜飲酒至醉而出導猶在門又呼之顗不與言顧左右曰今年殺諸賊奴取金印如斗大系肘後旣出又上表明導無罪言甚切至導不之知甚恨之元帝令公卿百官詣石頭見惇惇軍呂猗說惇曰周顗戴淵皆有髙名足以惑眾公不除之恐必有再舉之憂惇素忌二人之才心頗然之從容問王導曰周戴南北之望當登三司無疑也導不答又曰若不三司止應令僕邪又不答惇曰若不爾正當誅爾又不答惇遣部將陳郡鄧嶽收顗及淵殺之於石頭南門之外王導後料檢中書故事乃見顗救己之表執之流涕曰吾𨿽不殺伯仁伯仁由我而死幽防之中負此良友

沈勁竟滅吳氏報父寃

太寧二年沈充走失道誤入故將吳儒家儒誘充內重壁中因笑謂充曰三千戶侯矣充曰爾以義存我我家必厚報汝若以利殺我我死汝族滅矣儒遂殺之首建康王惇黨悉平充子勁當坐誅鄕人錢舉匿之得免其後勁竟滅吳氏

何無忌怨殷仲文爲薄己

義熈三年殷仲文素有才望自謂宜當朝政出爲東陽太守尢不樂何無忌素慕其名東陽無忌所統仲文許便道修謁無忌喜欲遲之而仲文失志恍惚遂不過府無忌以爲薄己大怒會南燕入寇無忌言於劉曰桓殷仲文乃腹心之疾北虜不足憂也劉府將駱冰謀作亂事覺斬之因言冰與仲文等潛相連結謀立桓爲主皆族誅之

北魏主殺莫題以報三嵗犢之怨

四年魏主珪殺髙邑公莫題初拓跋窟咄之伐珪也題以珪年少潛以箭遺窟咄曰三嵗犢豈能勝重載邪珪心銜之至是或告題居處倨傲擬則人主者珪使人以箭示題而謂之曰三嵗犢果何如題父子對泣詰朝收斬之

劉毅怨庾恱奏罷軍府

七年初劉毅在京口貧困與知識射於東堂庾恱爲司徒右長史後至奪其射堂眾人皆避之毅獨不去恱廚饌甚盛不以及毅毅從恱求子鵝炙恱怒不與毅由是銜之至是毅求兼督江州詔許之因奏稱江州內地以治民爲職不當置軍府雕耗民力宜罷軍府移鎭豫章而潯陽接蠻可卽州府千兵以助郡戍於是解恱都督將軍官以刺史鎭豫章毅以親將趙恢領千兵守潯陽恱府文武三千悉入毅府符設嚴峻恱忿懼至豫章疽發背卒

唐劉仁軌不念疇昔之怨

幹封元年以大司憲劉仁軌爲右相初仁軌爲給事中按畢正義事李義府怨之出爲靑州刺史會討百濟仁軌當浮海運糧時未可行義府督之遭風失船丁夫溺死甚眾命監察禦史袁異式往鞫之義府謂異式曰君能辦事勿憂無官異式至謂仁軌曰君與朝廷何人爲讎宜早自爲計仁軌曰仁軌當官不職國有常刑公以法斃之無所逃命若使遽自引決以快讎人竊所未甘乃具獄以聞義府言於髙宗曰不斬仁軌無以謝百姓舍人源直心曰海風暴起非人力所及髙宗乃命除名以白衣從軍自效及爲大司憲異式懼不自安仁軌瀝觴告之曰仁軌若念疇昔之事有如此觴仁軌旣知政事遽薦異式爲司元大夫監察禦史杜易簡謂人曰斯所謂矯枉過正矣

劉仁軌怨李敬出爲西邊鎭守

儀鳯三年劉仁軌鎭洮河每有奏請多爲李敬所抑由是怨之仁軌知敬非將帥才欲中傷之奏言西邊鎭守非敬莫可敬固辭髙宗曰仁軌須朕朕亦自往卿安得辭以敬代仁軌爲洮河道大總管兼安撫大使

周矩怨騫味道按致其罪

垂拱四年左肅政大夫同平章事騫味道素不禮於殿中侍禦史周矩屢言其不能了事會有羅告味道者敕矩按之矩謂味道曰公常責矩不了事今日爲公了之味道及其子辭玊皆伏誅

周興以魏同沮己羅告其罪

永昌元年初髙宗之世周興以洛陽令召見髙宗欲加擢用或奏以非淸流罷之興不知數於明堂俟命諸相皆無言魏同時同平章事謂之曰周明府可去矣興以爲同沮己銜之同素與裴炎善時人以其終始不渝謂之耐久朋周興奏誣同言天后老矣不若奉嗣君爲耐久天后怒賜死於家

崔隱甫彈張說以報隙

開元十四年明皇召河南尹崔隱甫欲用之中書令張說薄其無文奏擬金吾大將軍明皇不從以甫爲禦史大夫甫由是與說有隙說有才智而好賄百官白事有不合者好面折之至於叱罵惡禦史中丞宇文融之爲人且患其權重融所建白多抑之中書舍人張九齡言於說曰宇文融承恩用事辯給多權數不可不備說曰防輩何能爲甫融及禦史中丞李林甫共奏彈說引術士占星徇私僣侈受納賄賂敕源乾曜等同於禦史臺鞫之

李徳裕怨牛李誣與劉從諫交通

會昌四年李徳裕怨東都畱守牛僧孺湖州刺史李宗閔言於武宗曰劉從諌據上黨十年太和中入朝僧孺宗閔執政不畱之加宰相縱去以成今日之患竭天下力乃能取之皆二人之罪也徳又使人於潞州求僧孺宗閔與從諌交通書疏無所得乃令孔目官鄭慶言從諌每得僧孺宗閔書疏皆自焚毀詔追慶下禦史臺按問河南少尹呂述與書言劉稹破報至僧孺出聲嘆恨徳奏述書武宗大怒以僧孺爲太子少保分司宗閔爲漳州刺史

後梁太祖爲朱友寧報仇讎

開平二年金吾上將軍王師範家於洛陽朱友寧之妻泣訴於太祖曰陛下化家爲國宗族皆蒙榮寵妾夫獨不幸因王師範叛逆死於戰場今仇讎猶在妾誠痛之太祖曰朕幾忘此賊遣使就洛陽族之使者先鑿阬於地側乃宣敕告之師範盛陳宴且與宗族列坐謂使者曰死者人所不免況有罪乎予不欲使積屍長防無序酒旣行命自防及長引於阬中戮之死者凡二百人

後晉髙勲剖張彥澤心以祭死者

天福十二年髙勲訴張彥澤殺其家人於契丹主契丹主亦怒彥澤剽掠京城並住兒鎖之以彥澤之罪宣示百官問應死否皆言應死百姓亦投牒爭疏彥澤罪遂斬彥澤住兒於北市仍命髙勲監刑彥澤前所殺士大夫子孫皆絰杖號哭隨而詬詈以杖撲之勲命防腕出鎖剖其心以祭死者市人爭破其腦取髓臠其肉而食之

後漢魏仁浦不肯因亂報怨

幹祐三年初作坊使賈延徽有寵於隠帝與魏仁浦爲鄰欲並仁浦所居以自廣屢譛仁浦於帝防至不測至是有擒延徽以授仁浦者仁浦謝曰因亂而報怨吾所不爲也郭威聞之待仁浦益厚

郭威不屠劉銖家以復怨讎

劉銖李洪建及其黨皆梟首於市而赦其家郭威謂公卿曰劉銖屠吾家吾復屠其家怨讎反覆庸有極乎由是數家獲免

任怨門

後唐郭崇韜爲李紹宏等所恨

同光元年初李紹宏爲中門使郭崇韜副之至是自幽州召還崇韜惡其舊人位在已上乃薦張居翰爲樞宻使以紹宏爲宣徽使紹宏由是恨之居翰和謹畏事軍國機政皆崇韜掌之支度務使孔謙自謂才能勤效應爲租庸使眾議以謙人微地寒不當遽總重任故崇韜薦張憲以謙副之謙亦不恱

郭崇韜不用孔謙専使務

租庸副使孔謙謂張憲公正欲専使務言於郭崇韜曰東京重地須大臣鎭之非張公不可崇韜卽奏以憲爲東京副畱守知畱守事以豆盧革判租庸兼諸道鹽鐵轉運使謙彌失望

後周世宗自當誹謗之語

顯徳二年世宗與侍臣論刑賞世宗曰朕必不因怒刑人因喜賞人先是大梁城中民侵街衢爲捨通大車者蓋寡世宗悉命直而廣之廣者至三十步又遷墳墓於標外世宗曰近廣京城於存歿擾動誠多然怨謗之語朕自當之他日終爲人利

不避嫌疑門

唐魏徴不顧身嫌以釋疑

武徳九年太子建成齊王元吉之黨散亡在民間𨿽更赦令猶不自安徼幸者爭告捕以邀賞諫議大夫王珪以啟太子太子下令六月四日已前事連東宮及齊王十七日前連李瑗者並不得相告言違者反坐遣諫議大夫魏徴宣慰山東聽以便宜從事徴至磁州遇州縣錮送前太子千牛李志安齊王防軍李思行詣京師徴曰吾受命之日前宮齊府左右皆赦不問今復送思行等則誰不自疑𨿽遣使者人誰信之吾不可以顧身嫌不爲國慮且旣蒙國士之遇敢不以國士報之乎遂皆解縱之太子聞之大喜

溫彥博謂魏徴不存形迹避嫌疑

貞觀元年或告右丞魏徴私其親戚太宗使禦史大夫溫彥博按之無狀彥博言於太宗曰徴不存形迹逺避嫌疑心𨿽無私亦有可責太宗令彥博讓徴且曰自今宜存形迹他日徴入見言於太宗曰臣聞君臣同體宜相與盡誠若上下但存形迹則國之興衰尙未可知臣不敢奉詔太宗瞿然曰吾已悔之

李徳不以柳仲郢爲嫌

會昌五年李徳以柳仲郢爲京兆尹素與牛僧孺善謝徳曰不意太尉恩奨及此仰報厚徳敢不如奇章公門館徳不以爲嫌

招懷門

晉劉琨長於招懷短於撫禦

永嘉五年劉琨長於招懷而短於撫禦一日之中𨿽歸者數千而去者亦相繼

河西王不以綏寧爲先

東晉隆安五年河西王利鹿孤命羣臣極言得失西曹從事史嵩曰陛下命將出徵往無不捷然不以綏寧爲先惟以徙民爲務民安土重遷故多離叛此所以斬拔城而地不加廣也利鹿孤善之

唐魏徴請遣使鎭撫嶺南

貞觀元年嶺南酋長馮盎談殿等疊相攻擊久未入朝諸州奏稱盎反前後以十數太宗命將軍藺謩等發江嶺數十州兵討之魏徴諫曰中國初定嶺南瘴癘險逺不可以宿大兵且盎反狀未成未宜動眾太宗曰吿者道路不絕何云反狀未成對曰盎若反必分兵據險攻掠州縣今告者已數年而兵不出境此不反明矣諸州旣疑其反陛下又不遣使鎭撫彼畏死故不敢入朝若遣信臣示以至誠彼喜於免禍可不煩兵而服太宗乃罷兵遣員外散騎侍郎李公掩持節慰諭之盎遣其子智戴隨使者入朝太宗曰魏徴令我發一介之使而嶺表遂安勝十萬之師不可不賞賜徴絹五百匹

李大亮奏罷招撫使

四年西突厥種落散在伊吾詔以涼州都督李大亮爲西北道安撫大使於磧石貯糧來者賑給使者招慰相望於道大亮上言欲懷逺者必先安近中國如本根四夷如枝葉疲中國以奉四夷猶拔本根以益枝葉也臣逺考秦漢近觀隋室外事戎狄皆致疲今招致西突厥但見勞費未見其益況河西州縣蕭條突厥微弱以來始得耕獲今又供億此役民將不堪不若且罷招慰爲便伊吾之地率皆沙磧其人或自立君長求稱臣內屬者羈縻受之使居塞外爲中國藩蔽此乃施虛惠而收實利也太宗從之

嫉惡門

東晉溫嶠共畫討王惇之謀

太寧二年初明帝親任中書令溫嶠王惇惡之請嶠爲左司馬嶠乃繆爲勤敬綜其府事時進宻謀以附其欲深結錢鳯爲之聲譽每曰錢世儀精神滿腹嶠素有藻鑑之名鳯甚恱深與嶠結好會丹陽尹缺惇問嶠誰可者嶠曰愚謂無如錢鳯鳯亦推嶠嶠僞辭之惇不聴表嶠爲丹陽尹且使覘伺朝廷嶠至建康盡以惇逆謀告明帝請先爲之備又與庾亮共畫討惇之謀惇聞之大怒曰吾乃爲小物所欺與司徒王導書曰太眞別來幾日作如此事當募人生致之自拔其舌

梁範云惡褚緭薄行皆不禮

天監元年河南褚緭居建康素薄行仕宦不得志頻造尙書範云云不禮之緭怒私謂所親曰建武以後艸澤下族悉化成貴人吾何罪而見棄今天下艸創饑饉不已防亂未可知陳伯之擁彊兵在江州非主上舊臣有自疑之意且熒惑守南斗詎非爲我出邪今者一行事若無成入魏不失作河南郡守遂投伯之大見親狎

唐韋安石面折武三思張易之

久視元年以韋安石同平章事時武三思張易之兄弟用事安石數面折之常侍宴禁中易之引蜀商宋霸子等數人在座同博安石跪奏曰商賈賤不應得預此會顧左右逐出之座中皆失色天后以其言直勞勉之同列皆嘆服

魏元忠不附張昌宗

長安三年初魏元忠爲洛州長史洛陽令張昌儀恃諸兄之勢每牙直上長史聽事元忠到官叱下之張易之奴暴亂都市元忠杖殺之及爲相天后召易之弟昌期欲以爲雍州長史對仗問宰相曰誰堪雍州者元忠對曰今之朝臣無以易薛季昶天后曰昌期何如諸相皆曰陛下得人矣元忠獨曰昌期少年不閒吏事向在岐州戶口逃亡且盡雍州帝京事務繁劇不若季昶彊幹習事天后黙然而止元忠又嘗面奏臣自先帝以來蒙被恩澤今承乏宰相不能盡忠死節使小人在側臣之罪也天后不恱由是諸張深怨之司禮丞髙戩太平公主之所愛也會天后不豫張昌宗恐天后一日晏駕爲元忠所誅乃譛元忠與戩私議雲天后老矣不若挾太子爲久長天后怒下元忠戩獄使與昌宗廷辧之昌宗宻引鳯閣舍人張說賂以美官使證元忠說許之明日天后召太子相王及諸宰相使元忠與昌宗對往復不決昌宗曰張說聞元忠言請召問之天后召說說入鳯閣舍人宋璟謂說曰名義至重神難欺不可黨邪防正以求茍免若獲罪流竄其榮多矣若事有不測璟當叩閣力爭與子同死努力爲之萬代瞻仰在此舉也左史劉知幾曰無污靑史爲子孫累及入天后問之說未對昌宗從旁迫趣說使速言說曰陛下視之在陛下前猶逼臣如是況在外乎臣實不聞元忠有是言但昌宗逼臣使誣証之耳天后曰張說反覆小人宜並系治之他日更引問說對如前天后怒命宰相與河內王武懿宗共鞫之說所執如初朱敬則抗疏理之曰元忠素稱忠正張說所坐無名若令抵罪失天下望蘇安恆亦上疏以爲陛下革命之初人以爲納諫之主暮年以來人以爲受佞之主自元忠下獄里巷惱惱皆以爲陛下委信姦宄斥逐賢良忠臣烈士皆撫髀於私室而箝口於公朝畏迕易之等意徒取死而無益方今賦役煩重百姓雕重以讒慝専恣刑罰失中竊恐人心不安別生他變爭鋒於朱雀門內問鼎於大明殿前陛下將何以謝之何以禦之易之等見其疏大怒欲殺之賴朱敬則桓彥範魏知古保救得免貶元忠爲髙要尉戩說皆流嶺表

宋璟獨不禮張易之兄弟

天后嘗命朝貴宴集張易之兄弟皆位在宋璟上易之素憚璟欲悅其意虛位揖之曰公方今第一人何乃下坐璟曰才劣位卑張卿以爲第一何也天官侍郎鄭杲謂璟曰丞柰何卿五郎璟曰以官言之正當爲卿足下非張卿家奴何郎之有舉坐悚惕時自武三思以下皆謹事易之兄弟璟獨不爲之禮諸張積怒常欲中傷之天后知之故得免

宋璟疾負罪妄訴不已

開元八年侍中宋璟疾負罪而妄訴不已者悉付禦史臺治之謂中丞李謹度曰服不更訴者出之尙訴未已者且系由是人多怨者時璟與蘇頲建議嚴禁惡錢江淮間惡錢尢甚璟以監察禦史蕭之充使括惡錢隱之嚴急煩擾怨嗟盈路明皇於是貶隱之官罷璟爲開府儀同三司頲爲禮部尙書

妬賢門

唐李林甫每忌文學之士

天寶元年李林甫爲相凡才望功業出己右及爲上所厚勢位逼己者必百計去之尢忌文學之士明皇嘗陳樂於勤政樓下垂簾觀之兵部侍郎盧絇謂明皇已起垂鞭按轡橫過樓下絇風標淸粹明皇目送之深嘆其蘊借林甫常厚以金帛賂上左右明皇舉動必知之乃除絢華州刺史到官未幾誣其有疾州事不理除詹事員外同正明皇又嘗問林甫以嚴挺之今安在是人亦可用挺之時爲綘州刺史林甫奏挺之衰老得風疾宜且授以散秩使便醫藥明皇嘆吒久之以爲詹事又以河南采訪使齊澣爲少詹事皆員外同正於東京養疾澣亦朝廷宿望故並忌之

李林甫賀野無遺賢

六載明皇欲廣求天下之士命通一藝以上皆詣京師李林甫恐艸野之士對防斥言其姦惡建言舉人多卑賤愚瞶恐有俚言污觸聖聽乃令郡縣長官精加試練灼然超絕者具名送省委尙書覆試禦史中丞監之取名實相副者聞奏旣而至者皆試以詩賦論遂無一人及第者林甫乃上表賀野無遺賢

李林甫忌王忠嗣入相

李林甫以王忠嗣功名日盛恐其入相忌之安祿山潛蓄異志托以禦防築雄武城大貯兵器請忠嗣助役因欲畱其兵忠嗣先期而往不見祿山而還數上言祿山必反林甫益惡之忠嗣固辭兼河東朔方節度許之

盧杞忌張鎰欲出之於外

建中三年徳宗以幽州兵在鳳翔思得重臣代之盧杞忌張鎰忠直爲徳宗所重欲出之於外已得専總朝政乃對曰朱泚名位素崇鳳翔校班秩已髙非宰相信臣無以鎭撫臣請自行徳宗俛首未言又曰陛下必以臣貎寢不爲三軍所伏固惟陛下神算徳宗乃顧鎰曰才兼文武望重內外無以易卿鎰知爲所排而無辭以免因再拜受命以鎰兼鳯翔尹隴右節度等使

盧杞出顏眞卿宣慰李希烈

四年李希烈遣其將李克誠襲防汝州執別駕李元平官軍數爲所敗邏騎西至彭婆東都士民震駭竄匿山谷徳宗問計於盧杞對曰希烈年少驍將恃功驕慢誠得儒雅重臣奉宣聖澤爲陳逆順禍福希烈必革心悔過可不勞軍旅而服顏眞卿三朝舊臣忠直剛決名重海內人所信服眞其人也徳宗以爲然命眞卿詣許州宣慰希烈詔下舉朝失色眞卿乘驛至東都鄭叔則曰往必不免宜少畱須後命眞卿曰君命也將焉避之遂行李勉表言失一元老爲國家羞請畱之又使人邀眞卿於道不及眞卿與其子書但敕以奉家廟撫諸孤而已至許州欲宣詔防希烈使其養子千餘人環繞嫚罵拔刄擬之爲將剸防之勢眞卿足不移色不變希烈遽以身蔽之麾眾令退館眞卿而禮之希烈欲遣眞卿還會李元平在座眞卿責之元平慙而起以宻啟白希烈希烈意遂變畱眞卿不遣

盧杞惡李揆有才望使之入吐蕃

答蕃判官監察禦史於頔與吐蕃使者論刺沒藏至自靑海言疆場已定請遣區頰贊歸國以禮部尙書李揆爲入蕃會盟使詔諸將相與區頰贊盟於城西李揆有才望盧杞惡之故使之入吐蕃揆言於徳宗曰臣不憚逺行恐死於道路不能逹詔命徳宗爲之惻然謂杞曰揆無乃太老對曰使逺夷非諳練朝廷故事者不可且揆行則自今年少於揆者不敢辭逺使矣

元載與其黨攻李泌不已

大歷五年元載以李泌有寵於代宗忌之言泌常與親故宴於北軍與魚朝恩親善宜知其謀代宗曰北軍泌之故吏也故朕使之就見親故朝恩之誅泌亦豫謀卿勿以爲疑載與其黨攻之不已會江西觀察使魏少遊求佐代宗謂泌曰元載不容卿朕今匿卿於魏少遊所俟朕決意除載當有信報卿可束裝來乃以泌爲江西判官且屬少遊使善待之

李逢吉患穆宗待遇李紳之厚

長慶三年李逢吉爲相內結知樞宻王守澄勢傾朝野惟翰林學士李紳每承顧問常排抑之擬狀至內廷紳多所臧否逢吉患之而穆宗待遇方厚不能逺也會禦史中丞缺逢吉薦紳淸直宜居風憲之地穆宗以中丞亦次對官不疑而可之會紳與京兆尹兼禦史大夫韓愈爭臺與他職事文移往來辭語不遜逢吉奏二人不協以愈爲兵部侍郎紳爲江西觀察使

讒譛門

秦甘茂盟於息壤以止謗

周赧王七年秦武王使甘茂約魏以伐韓而令向壽輔行甘茂至魏令向壽還謂王曰魏聽臣矣然願王勿伐王迎甘茂於息壤而問其故對曰宜陽大縣其實郡也今王倍數險行千里攻之難魯人有與曾參同姓名者殺人人告其母其母織自若也及三人告之其母投杼下機逾墻而走臣之賢不若曾參王之信臣又不如其母疑臣者非特三人臣恐大王之投杼也魏文侯令樂羊將而攻中山三年而拔之反而論功文侯示之謗書一篋樂羊再拜稽首曰此非臣之功君之力也今臣羇旅之臣也樗裏子公孫奭挾韓而議之王必聽之是王欺魏王而臣受公仲侈之怨也王曰寡人勿聽也請與子盟乃盟於息壤甘茂帥師伐宜陽八年甘茂攻宜陽五月而不拔樗裏子公孫奭果爭之秦王召甘茂欲罷兵甘茂曰息壤在彼王曰有之因大悉起兵以佐甘茂斬首六萬遂抜宜陽韓公仲侈入謝於秦以請平

漢馬援後爲上書者所譛

建武二十五年初馬援在交阯常餌薏苡實能輕身勝瘴气軍還載之一車及卒後有上書譛之者以爲前所載還皆明珠文犀光武益怒援妻孥惶懼不敢以防還舊塋稾城西賔客故人莫敢弔會

光武疑第五倫篣婦公不過從兄飯

中元元年淮陽王入朝第五倫隨官屬得會見光武問以政事倫因此酬對光武大恱明日復特召入與語至夕光武謂倫曰聞卿爲吏篣婦公不過從兄飯寧有之邪對曰臣三娶妻皆無父少遭饑亂寔不敢妄過人食眾人以臣愚蔽故生是語耳光武大笑以倫爲扶夷長未到官追拜會稽太守爲政淸而有惠百姓愛之

章帝不信李邑毀班超

建初八年章帝拜班超爲將兵長史以徐幹爲軍司馬別遣衛侯李邑護送烏孫使者邑上書盛毀超擁愛妻抱愛子安樂外國無內顧心超聞之嘆曰身非曾參而有三至之讒恐見疑於當時矣遂去其妻章帝知超忠乃切責邑曰縱超擁愛妻抱愛子思歸之士千餘人何能盡與超同心乎令邑詣超受節度詔若邑任在外者便畱與從事超卽遣邑將烏孫侍子還京師徐幹謂超曰邑前親毀君欲敗西域今何不緣詔書畱之更遣他吏送侍子乎超曰是何言之陋也以邑毀超故今遣之內省不疚何卹人言快意畱之非忠臣也

曹操信讒言害崔琰等

建安二十一年時有與中尉崔琰宿不平者白琰傲世怨謗意防不遜曹操怒遂賜琰死尙書僕射毛玠傷琰無辜心不恱人復白玠怨謗操收玠付獄侍中桓階和洽皆爲之陳理操不聽階求案實其事操曰所以不考欲兩全玠及言事者耳洽對曰玠信有謗主之言當肆之市朝若玠無此言言事者加誣大臣以誤主聽不加檢覈臣竊不安操卒不窮治玠遂免黜終於家是時西曹掾丁儀用事玠之獲罪儀有力焉羣下爲之側目尙書僕射何夔及東曹屬徐弈獨不事儀儀讒奕出爲魏郡太守賴桓階左右之得免尙書傅選謂何夔曰儀已害毛玠子宜少下之夔曰爲不義適足以害其身焉能害人且懷姦佞之心立於明朝其得久乎

晉王衍多毀羊祜

泰始八年羊祜不附結中朝權貴荀朂馮紞之徒皆惡之從甥王衍嘗詣祜陳事辭甚淸辯祜不然之衍拂衣去祜顧謂賔客曰王夷甫方當以盛名處大位然敗俗傷化必此人也及攻江陵祜以軍法將斬王戎衍戎之從弟也故二人皆憾之言論多毀祜時人爲之語曰二王當國羊公無徳

荀朂馮紞譛逐張華

太康三年尙書張華以文學才識名重一時論者皆謂華宜爲三公中書監荀朂侍中馮紞以伐吳之謀深疾之會武帝問華誰可托後事者華對以明徳至親莫如齊王由是忤防朂因而譛之以華都督幽州諸軍事華至鎭撫循夷夏譽望益振武帝復欲徴之馮紞侍武帝從容語及鐘會紞曰會之反頗由太祖武帝變色曰卿是何言邪紞免冠謝曰臣聞善禦者必知六轡緩急之宜故孔子以仲由兼人而退之冉求退弱而進之漢髙祖尊寵五王而夷滅光武抑損諸將而克終非上有仁暴之殊下有愚智之異也蓋抑揚與奪使之然耳鐘會才智有限而太祖誇奨無極居以重勢委以大兵使會自謂算無遺防功在不賞遂構凶逆耳向令太祖錄其小能節以大禮抑之以威權納之以軌則則亂心無由生矣武帝曰然紞稽首曰陛下旣然臣之言宜思堅冰之漸勿使如會之徒復致傾覆武帝曰當今豈復有如會者耶紞因屏左右而言曰陛下謀畫之臣著大功於天下據方鎭總戎馬者皆在陛下聖慮矣武帝黙然由是止不徴華

東晉王國寶譛謝安

太元八年謝安婿王國寶坦之之子也安惡其爲人每抑而不用以爲尙書郎國寶自以望族故事惟作吏部不爲余曹固辭不拜由是怨安國寶從妹爲會稽王道子妃武帝與道子皆嗜酒狎暱邪謟國寶乃譛安於道子使離間之於武帝安功名旣盛而險詖求進之徒多毀短安武帝由是稍疎忌之

北齊祖珽續謡言譛斛律光

陳大建四年齊尙書右僕射祖珽勢傾朝野右丞相咸陽王斛律光惡之遙見輒罵曰多事乞索小人欲行何計光嘗在朝堂垂坐珽不知乘馬過其前光怒曰小人乃敢爾後珽在內省言聲髙慢光適過聞之又怒珽覺之私賂光從奴問之奴曰自公用事相王每夜抱膝嘆曰盲人入國必破矣斛律後無寵珽因而間之光自結髮從軍未嘗敗北深爲鄰敵所憚周勲州刺史韋孝寛宻爲謡言曰百升飛上天明月照長安又曰髙山不推自崩槲木不扶自舉令諜人之於鄴鄴中小兒歌之於路珽因續之曰盲老公背受大斧饒舌老母不得語使其妻兄鄭道蓋奏之後主以問珽珽與陸令萱皆曰實聞有之珽因解之曰百升者斛也盲老公謂臣也與國同憂饒舌老母似謂女侍中陸氏也且斛律累世大將明月聲震關西丰樂威行突厥女爲皇后男尙公主謡言甚可畏也

唐許宗誣奏褚遂良等

顯慶二年許敬宗李義府希皇后防誣奏侍中韓瑗中書令來濟與褚遂良潛謀不軌以桂州用武之地授遂良桂州都督欲以爲外援瑗坐貶振州刺史濟貶臺州刺史終身不聽朝覲又貶褚遂良爲愛州刺史遂良至愛州上表自陳往者僕王承幹交爭之際臣不顧死亡歸心陛下卒與無忌等四人共定大防及先朝大漸獨臣與無忌同受遺詔區處眾事咸無廢缺數日之間內外寧謐力小任重動罹愆過螻蟻余齒乞陛下哀憐表奏不省

許敬宗譛長孫無忌謀反

四年武后以太尉趙公長孫無忌受重賜而不助已深怨之許敬宗屢以利害說無忌無忌每面折之敬宗亦怨武后旣立無忌內不自安後令敬宗伺其隙而防之防洛陽人李奉節告太子洗馬韋季方監察禦史李巢朋黨事敕敬宗鞫之敬宗因誣奏季方欲與無忌構防忠臣近戚使權歸無忌伺隙謀反髙宗驚曰豈有此邪舅爲小人所間小生疑阻則有之何至於反敬宗曰臣始末推究反狀已露請收捕凖法髙宗又泣曰舅若果爾朕決不忍殺之若殺之天下謂朕何敬宗對曰薄昭漢文帝之舅也所坐止於殺人文帝遣百官素服哭而殺之至今天下以文帝爲明主今無忌忘兩朝之大恩謀移社稷其罪與薄昭不可同年而語也幸而姦狀自發逆徒引服陛下何疑猶不早決古人有言當防不斷反受其亂安危之機間不容髮無忌今之姦雄王莽司馬懿之流也陛下少更遷延臣恐變生肘腋悔無及矣髙宗以爲然詔削無忌太尉及封邑黔州安置

狄仁傑不願知譛者名

天授二年以狄仁傑同平章事天后謂仁傑曰卿在汝南甚有善政卿欲知譛卿者名乎仁傑謝曰陛下以臣爲過臣請攺之知臣無過臣之幸也不願知譛者名天后深嘆美之

武三思日夜譛敬暉等

神龍元年以張柬之等及武攸曁武三思鄭普思等十六人皆爲立功之人賜以鐵劵自非反逆各恕十死敬暉等帥百官上表以爲革命之際宗室誅竄殆盡豈得與諸武並封今天命維新而諸武封建如舊並居京師開辟以來未有斯理願陛下爲社稷計降其王爵以安內外中宗不許敬暉等畏武三思之讒以崔湜爲耳目伺其動靜湜見中宗親三思而忌暉等乃悉以暉等謀告三思反爲三思用三思引爲中書舍人先是殿中侍禦史鄭愔諂事二張二張敗貶宣州司士參軍坐贓亡入東都私謁武三思初見三思哭甚哀旣而大笑三思甚怪之愔曰始見大王而哭哀大王戮死而滅族也後乃大笑喜大王之得愔也大王𨿽得天子之意彼五人皆據將相之權膽略過人廢太后如反掌彼五人日夜切齒欲噬大王之肉大王不去此五人危如朝露此愔所以爲大王寒心也三思大恱與之登樓問自安之防引爲中書舍人與崔湜皆爲三思謀主三思與韋後日夜譛暉等云恃功専權將不利於社稷不若封暉等爲王罷其政事外不失尊寵功臣內實奪之權中宗以爲然以敬暉爲平陽王桓彥範爲扶陽王張柬之爲漢陽王袁恕已爲南陽王崔暐爲博陽王罷知政事三思令百官復修則天之政不附武氏者斥之爲五王所逐者復之大權盡歸三思矣

宗楚客等共譛魏元忠

景龍元年宗楚客等引姚廷筠爲禦史中丞使劾奏魏元忠以爲侯君集社稷元勛及其謀反太宗就羣臣乞其命而不得竟流涕斬之其後房遺愛薛萬徹齊王祐等爲逆𨿽復懿親皆從國法元忠功不逮君集身又非國戚與李多祚等謀反陛下仁恩欲掩其過臣所以犯龍鱗悟聖意者正以事關宗社耳中宗頗然之元忠坐系大理貶渠州司馬宗楚客令給事中冉祖雍奏言元忠旣犯大逆不應出佐渠州楊再思李嶠亦贊之監察禦史袁守一復表彈元忠曰重俊乃陛下之子猶加昭憲元忠非勛非戚焉得獨漏嚴刑又貶元忠務川尉頃之楚客又令袁守一奏言則天昔在三陽宮不豫狄仁傑奏請陛下監國元忠宻奏以爲不可此則元忠懷逆日久請加嚴誅中宗謂楊再思等曰以朕思之人臣事主必在一心豈有主上小疾遽請太子知事此乃仁傑欲樹私恩未見元忠有失守一欲借前事以防元忠其可乎楚客乃止元忠行至涪陵而卒

李輔國譛殺建寧王

至徳二載李輔國本飛龍小兒粗閒書計給事太子宮肅宗委信之輔國外恭謹寡言而內狡險見張良娣有寵陰附防之與相表裏建寧王倓數於上前詆訐二人罪惡二人譛之於肅宗曰倓恨不得爲元帥謀害廣平王肅宗怒賜倓死於是廣平王俶及李泌皆內懼俶謀去輔國及良娣泌曰不可王不見建寧之禍乎俶曰竊爲先生憂之泌曰泌與主上有約矣俟平京師則去還山庶免於患俶曰先生去則俶益危矣泌曰王但盡人子之孝良娣婦人王委曲順之亦何能爲

徳宗以謗言疑韓滉

興元元年議者又言韓滉聞鑾輿在外聚兵修石頭城陰蓄異志徳宗疑之以問李泌對曰滉公忠淸儉自車駕在外滉貢獻不絕且鎭撫江東十五州盜賊不起皆滉之力也所以修石頭城者滉見中原板蕩謂陛下有永嘉之行爲迎扈之備耳此乃人臣忠篤之慮柰何更以爲罪乎滉性剛嚴不附權貴故多謗毀願陛下察之臣敢保其無他徳宗曰外議洶洶章奏如麻卿弗聞乎對曰臣固聞之其子臯爲考功貟外郎今不敢歸省其親正以謗語沸騰故也徳宗令韓臯謁告歸覲面賜緋衣諭以卿父比有謗言朕今不復信矣因言關中乏糧歸語卿父宜速致之臯至潤州滉感恱流涕卽日自臨水濵發米百萬斛旣而陳少遊聞滉貢米亦貢二十萬斛徳宗謂李泌曰韓滉乃能化陳少遊亦貢米矣對曰豈惟少遊諸道將爭入貢矣

李晟伐竹避飛語

貞元三年李晟大安園多竹復有爲飛語者云晟伏兵大安亭謀因倉卒爲變晟遂伐其竹

徳宗不信竇參譛吳湊

七年福建觀察使吳湊爲治有聲竇參以私憾毀之且言其病風徳宗召至京師使之步以察之知參之誣由是始惡參以湊爲陜虢觀察使以代參黨李翼

竇申作謗書以傾陸防

八年竇參陰狡而愎恃權而貪每遷除多與族子給事中申議之申招權受賂時人謂之喜鵲左金吾大將軍虢王則之與申善左諌議大夫知制誥吳通與陸防不葉竇申恐贄進用陰與通則之作謗書以傾贄徳宗皆察知其狀貶則之昭州司馬通泉州司馬申道州司馬尋賜通死

陸贄謂譛訴之言多非實

九年徳宗使人諭陸贄以要重之事勿對趙憬陳論當宻封手疏以聞又苗粲父晉卿往年攝政嘗有不臣之言諸子皆與古帝王同名今不欲明行斥逐兄弟宜各除外官勿使近屯兵之地贄上奏其略曰昨臣所奏惟趙憬得聞陛下已至勞神委曲防防是於心膂之內尙有形迹之拘職同事殊鮮克以濟恐爽無私之徳且傷不吝之明又曰爵人必於朝刑人必於市惟恐眾之不覩事之不彰君上行之無愧心兆庶聽之無疑議受賞安之無怍色當刑居之無怨言此聖王所以宣明典章與天下公共者也凡是譛訴之事多非信實之言利於中傷懼於公辧或云嵗月已久不可究尋或云事體有妨須爲忍或云惡迹未露宜假他事爲名或云但棄其人何必明言責辱詞皆近於情理意實苞於矯誣傷善售姦莫斯爲甚若晉卿父子實有大罪則當公議典憲若被誣枉豈令陰受播遷夫聽訟辧讒必求情辧迹情見迹著辭服理窮然後加刑罰焉是以下無寃人上無謬聽

李綘說憲宗勿信讒言疑鄭絪

元和二年昭義節度使盧從史內與王士眞劉濟潛通而外獻防請圖山東擅引兵東出憲宗召令還上黨從史托言就食邢洺不時奉詔久之乃還他日憲宗召李綘對於浴堂語之曰事有極異者朕比不欲言之朕與鄭絪議敕從史歸上黨續徴入朝絪乃泄之於從史使稱上黨乏糧就食山東爲人臣負朕乃爾將何以處之對曰審如此滅族有餘矣然絪從史必不自言陛下誰從得之憲宗曰吉甫宻奏綘曰臣竊聞搢紳之論稱絪爲佳士恐必不然或者同列欲専朝政疾寵忌前願陛下更熟察之勿使人謂陛下信讒也憲宗良久曰誠然絪必不至此非卿言朕幾誤處分

李逢吉之黨百計毀裴度

寶歷二年裴度自興元入朝李逢吉之黨百計毀之先是民間謡云緋衣小兒坦其腹天下有口被驅逐又長安城中有橫亙六岡如乾象度宅偶居第五岡張權輿上言度名應圖防宅占岡原不召而來其防可見敬宗𨿽年少悉察其誣謗待度益厚

宋申錫爲讒人所誣

開成元年李石爲上言宋申錫忠直爲讒人所誣竄死遐荒未蒙昭雪文宗俛首久之旣而流涕然曰玆事朕久知其誤姦人逼我以社稷大計兄弟幾不能保況申錫僅全腰領耳非獨內臣外廷亦有助之者皆由朕之不明向使遇漢昭帝必無此寃矣鄭覃李固言亦共言其寃文宗深痛恨有慙色詔悉復申錫官爵

李徳諌武宗信讒誅宰相

防昌元年初知樞宻劉逸薛季稜有寵於文宗仇士良惡之武宗之立非二人及宰相意故楊嗣復出爲湖南觀察使李玨出爲桂管觀察使士良屢譛逸等勸武宗除之賜逸季稜死遣中使就潭桂州誅嗣復及玨戶部尙書杜悰奔馬見李徳曰天子年少新卽位玆事不宜手滑徳與崔珙崔鄆陳夷行三上奏又邀樞宻使至中書使入奏以爲徳宗疑劉晏動揺東宮而殺之中外咸以爲寃兩河不臣者由玆恐懼得以爲辭徳宗後悔錄其子孫文宗疑宋申錫交通藩邸竄謫至死旣而追悔爲之出涕嗣復玨等若有罪惡乞更加重貶必不可容亦當先行訊鞫俟罪狀著白誅之未晚願開延英賜對至晡時開延英召徳等入徳等泣涕極言臣等願陛下免二人於死勿使旣死而眾以爲寃久之武宗乃曰特爲卿等釋之

後梁趙張協力傾王彥章

後唐同光元年王彥章疾趙張亂政及爲招討使謂所親曰待我成功還當盡誅姦臣以謝天下趙張聞之私相謂曰我輩寧死於沙陀不可爲彥章所殺相與協力傾之凝素疾章之能而謟附趙張在軍中與彥章動相違戾百方沮撓之惟恐其有功潛伺彥章過失以聞於梁主每捷奏至趙張悉歸功於凝由是彥章功竟無成及歸楊村梁主信讒猶恐彥章旦夕成功難制徴還大梁

荘宗信謡言誅郭崇韜

天成元年馬彥珪還洛陽乃下詔暴郭崇韜之罪並殺其子於是朝野駭惋羣議紛然莊宗使宦官潛察之保大節度使睦王存乂崇韜之壻也宦官欲盡去崇韜之黨言存乂對諸將攘臂垂泣爲崇韜稱寃言辭怨望遂幽存乂於第尋殺之景進言河中人有告變言李繼麟與郭崇韜謀反崇韜死又與存乂連謀宦官因共勸帝速除之莊宗乃徙繼麟爲義成節度使是夜遣蕃漢馬步使朱守殷以兵圍其第驅繼麟出徽安門外殺之又誅其家人於河中時洛中諸軍饑窘妄爲謡言伶官采之以聞於莊宗故郭崇韜朱友謙皆及於禍成徳節度使李嗣源亦爲謡言所屬莊宗遣朱守殷察之守殷私謂嗣源曰令公勲業振主宜自圖歸藩以逺禍嗣源曰吾心不負天地禍福之來無所可避皆委之於命耳時伶宦用事勲舊人不保嗣源危殆者數四賴宣徽使李紹宏左右營防以是得全

蜀孟知祥斬都延昌誣告

長興元年蜀都指揮使李仁罕張業欲置宴召孟知祥先二日有尼告二將謀以宴日害知祥知祥詰之無狀推始言者軍校都延昌王行本腰斬之後就宴盡去左右獨詣仁罕第仁罕叩頭流涕曰老兵惟盡死以報徳由是諸將皆親附而服之

後晉馮玊譛桑維翰有廢立之志

開運二年初齊王疾未平防中書令桑維翰遣女僕入宮起居太后因問皇弟睿近讀書否齊王聞之以告馮玊玊因譛維翰有廢立之志齊王疑之李守貞素惡維翰馮玊李彥韜與守貞合謀排之罷維翰政事爲開封尹以趙瑩爲中書令維翰遂稱足疾希復朝謁杜絕賔客或謂馮玊曰桑公元老今旣解其樞務縱不畱之相位猶當優以大藩柰何使之尹京親猥細之務乎玊曰恐其反耳曰儒生安能反玊曰縱不自反恐其教人耳

告訐門

唐權萬紀等以告訐得寵

貞觀五年權萬紀與侍禦史李仁發俱以告訐有寵於太宗由是諸大臣數被譴怒魏徴諫曰萬紀等小人不識大體以訐爲直以讒爲忠陛下非不知其無堪蓋取其無所避忌欲以警防羣臣耳而萬紀等挾恩依勢逞其姦謀凡所彈射皆非有罪陛下縱未能舉善以厲俗柰何暱姦以自損乎太宗黙然賜絹五百匹久之萬紀等姦狀自露皆得罪

太宗惡上封事者多訐人細事

十年太宗謂羣臣曰朕開直言之路以利國也而比來上封事者多訐人細事自今復有爲是者朕當以讒人罪之

裴度諌王鍔家奴告主稷

元和十一年王鍔家二奴告鍔子稷攺父遺表匿所獻家財憲宗命鞫於內使遣中使詣東都檢括鍔家財裴度諫曰王鍔旣沒其所獻之財已爲不少今又因奴告檢括其家臣恐諸將帥聞之各以身後爲憂憲宗遽止使者以二奴付京兆杖殺之

後漢李嶼僕夫告其主謀反

幹祐元年初髙祖入大梁太子太傅李崧皆在眞定髙祖以崧第賜蘇逢吉及崧歸朝自以形迹孤危事漢權臣常惕惕謙謹多稱疾杜門而二弟嶼嶬與逢吉子弟俱爲朝士時乘酒出怨言云奪我居第家貲逢吉由是惡之防李嶼僕夫葛延遇爲嶼販鬻多所欺匿嶼抶之督其負甚急延遇與蘇逢吉之僕李澄謀上變告嶼謀反逢吉聞而誘致之因召崧至第收送侍衛獄嶼自誣云與兄崧弟嶬甥王凝及家僮合二十人謀因山陵發引縱火焚京城作亂下詔誅崧兄弟家屬及辭所連及者皆陳屍於市仍厚賞葛延遇等時人無不寃之自是士民家皆畏憚僕往往爲所脇制

後周徐臺符請誅誣告者

廣順二年翰林學士徐臺符請誅誣告李崧者葛延遇及李澄馮道以爲屢更赦不許王峻嘉臺符之義白於太祖收延遇澄誅之

反間門

漢王捐數萬斤金間楚君臣

三年漢王謂陳平曰天下紛紛何時定乎陳平曰項王骨鯁之臣亞父鐘離昧龍且周殷之屬不過數人耳大王誠能出捐數萬斤金行反間間其君臣以疑其心項王爲人意忌信讒必內相誅漢因舉兵而攻之破楚必矣漢王曰善乃出黃金四萬斤與平恣所爲不問其出入平多以金縱反間於楚軍宣言諸將鐘離昧等爲項王將功多矣然而終不得裂地而王欲與漢爲一以滅項氏而分王其地項羽果意不信鐘離昧等楚圍漢王於滎陽急漢王請和割滎陽以西者爲漢亞父勸羽急攻滎陽漢王患之項王使使至漢陳平使爲太牢具舉進見楚使卽佯驚曰吾以爲亞父使乃項王使復持去更以惡艸具進楚使楚使歸具以報項王項王果大疑亞父亞父欲急攻下滎陽城項王不信不肯聽亞父聞項王疑之乃怒曰天下事大定矣君王自爲之願請骸骨歸未至彭城疽發背而卒

北魏世祖不以反間疑王慧龍

宋元嘉八年魏以王慧龍爲滎陽太守慧龍在郡十年農戰並修大著聲迹歸附者萬餘家文帝縱反間於魏魏世祖聞之賜慧龍璽書曰劉義隆畏將軍如虎欲相中害朕自知之風塵之言想不足介意

吐蕃離間李晟等

唐貞元三年徳宗遣中使王子恆賫詔遺尙結贊至吐蕃境不納而還渾瑊畱屯奉天尙結贊至故原州引見崔漢衡等曰吾飾金械欲械瑊以獻贊普今失瑊虛致公輩又謂馬燧之侄弇曰胡以馬爲命吾在河曲春艸未生馬不能舉足當是時侍中度河掩之吾全軍覆沒矣所以求和蒙侍中力今全軍得歸柰何拘其子孫命弇與宦官俱文珍渾瑊將馬寧等俱歸分囚崔漢衡等於河廓鄯州徳宗聞尙結贊之言由是惡馬燧以燧爲司徒罷其副元帥節度使初吐蕃尙結贊惡李晟馬燧渾瑊曰去三人則唐可圖也於是離間李晟因馬燧以求和欲執渾瑊以賣燧使並獲罪因縱兵直犯長安防失渾瑊而止

荊南髙季興間楚髙郁

後唐天成四年初楚王殷用都軍判官髙郁爲謀主國賴以富彊鄰國皆疾之髙季興屢以流言間郁於殷殷不聽乃遣使遺知政事希聲書盛稱郁功名願爲兄弟使者言於希聲曰髙公常云馬氏政事皆出髙郁此子孫之憂也希聲信之屢言於殷稱郁奢僣且外交富蕃請誅之殷曰成吾功業皆郁力也汝勿爲此言希聲固請罷其兵柄乃左遷郁行軍司馬郁謂所親曰亟營西山吾將老猘子漸大能咋人矣希聲聞之益怒明日矯以殷命殺郁於府捨榜諭中外誣郁謀叛明日吏以郁死告殷拊膺大慟曰吾老耄政非已出使我勲舊橫罹寃酷旣而顧左右曰吾亦何可久處此乎

通鑑總卷十六下

欽定四庫全書

通鑑總類卷十七上

宋沈樞撰固位門

漢劉勝情惜已自同寒蟬

延熹九年杜密素與李膺名行相次時人謂之李杜故同時被系密甞爲北海相行春到髙密見鄭爲鄕嗇夫知其異器卽召署郡職遂遣就學卒成大儒後密去官還家毎謁守令多所陳托同郡劉勝亦自蜀郡告歸鄕裏閉門掃軌無所千及太守王昱謂密曰劉季陵淸髙士公卿多舉之者密知昱以激己對曰劉勝位爲大夫見禮上賔而知善不薦聞惡無言情惜已自同寒蟬此罪人也今志義力行之賢而密達之違道失節之士而密糾之使明府賞刑得中令聞休揚不亦萬分之一乎昱慙服待之彌厚

晉張華不肯遜位以避災

永康元年尉氏雨血妖星見南方太白晝見中臺星拆張華少子韙勸華遜位華不從曰天道幽逺不如靜以待之

閻纘謂張華不早遜位避誅

趙王倫陰與孫秀謀簒位欲先除朝望且報宿怨乃執張華裴頠解系解結等於殿前華謂張林曰卿欲害忠臣邪林稱詔詰之曰卿爲宰相太子之廢不能死節何也華曰式幹之議臣諫事具存可覆按也林曰諫而不從何不去位華無以對遂皆斬之仍夷三族閻纘撫張華屍慟哭曰早語君遜位而不肯今果不免命也

王衍恃兄弟居中外爲三窟

永嘉元年以王衍爲司徒衍說太傅越曰朝廷危亂當賴方伯宜得文武兼資以任之乃以弟澄爲荊州都督族弟惇爲靑州刺史語之曰荊州有江漢之固靑州有負海之險卿二人在外而吾居中足以爲三窟矣

宋何尙之復起視事

元嘉二十九年尙書令何尙之以老請致仕退居方山議者咸謂尙之不能固志旣而詔書惇諭數四尙之復起視事禦史中丞袁淑錄自古士有迹無名者爲眞傳以嗤之

唐魏元忠與時俯仰

神龍二年魏元忠自端州還爲相不復彊諫惟與時俯仰中外失望酸棗尉袁楚客致書元忠以爲主上新服厥命惟新厥徳當進君子退小人以興大化豈可安其榮寵循黙而已今不早建太子擇師傅而輔之一失也公主開府置僚屬二失也崇長緇衣使遊走權門借勢納賂三失也俳優小人盜竊品秩四失也有司選進賢才皆以貨取勢求五失也寵進宦者殆滿千人爲長亂之階六失也王公貴戚賞賜無度競爲侈靡七失也廣置員外官傷財害民八失也先朝宮女得自便居外出入無禁交通請謁九失也左道之人熒惑主聴盜竊祿位十失也凡此十失君侯不正誰正之哉元忠得書愧謝而已

李林甫專寵固位

天寶六載李林甫欲杜邊帥入相之路以胡人不知書乃奏言文臣爲將怯當矢石不若用寒族胡人胡人則勇決習戰寒族則孤立無黨陛下誠以恩洽其心彼必能爲朝廷盡死明皇悅其言始用安祿山至是諸道節度使盡用胡人精兵咸戍北邊天下之勢偏重卒使祿山傾覆天下皆出於林甫專寵固位之謀也

偸安門

吳主問漢政得失

魏景元二年吳主使五官中郎將薛珝聘於漢及還吳主問漢政得失對曰主闇而不知其過臣下容身以求免罪入其朝不聞直言經其野民皆菜色臣聞燕雀處堂子母相樂自以爲至安也突決棟焚而燕雀怡然不知禍之將及其是之謂乎

東晉陶侃笑王導遵養時賊

咸和五年郭黙斬劉傳首至逮康司徒導以郭黙驍勇難制梟首於大航以黙爲江州刺史太尉陶侃聞之投袂起曰郭黙恃勇所在貪暴以大難新除禁网寛簡欲因際防騁其從橫耳發使上表言狀且與導書曰郭黙殺方州卽用爲方州害宰相便爲宰相乎導乃收首答侃書曰黙據上流之勢加有船艦成資故包含忍使有其地朝廷得以潛嚴俟足下軍到風發相赴豈非遵養時晦以定大事者邪侃笑曰是乃遵養時賊也

避事門

晉瑯邪王參佐多避事

建興元年瑯邪王睿參佐多避事自逸錄事參軍陳頵言於睿曰洛中承平之時朝士以小心恭恪爲凡俗以偃蹇倨肆爲優雅流風相染以至敗國今僚屬皆承西臺余獘養望自髙是前車已覆而後車又將尋之也請自今臨使稱疾者皆免官睿不從

齊謝朏令弟瀹飲酒勿豫人事

建武元年以宣城公鸞爲太傅領大將軍揚州牧都督中外諸軍事加殊禮進爵爲王宣城王謀繼大統多引朝廷名士與參籌策侍中謝朏心不願乃求出爲吳興太守至郡致酒數斛遺其弟吏部尙書防爲書曰可力飲此勿豫人事臣光曰臣聞衣人之衣者懷人之憂食人之食者死人之事二謝兄弟比肩貴近安享榮祿危不預知爲臣如此可謂忠乎

唐張茂和以淮西之行辭裴度

元和十二年裴度赴淮西憲宗禦通化門送之右神武將軍張茂和甞以膽略自於度度表爲都押牙茂和辭以疾度奏請斬之憲宗曰此忠順之門爲卿逺貶乃貶茂和永州司馬以嘉王傅髙承簡爲都押牙

怨望門

東晉桓毎怏怏於失職

太元十七年南郡公桓負其才地以雄豪自處朝廷疑而不用年二十三始拜太子洗馬甞詣瑯邪王道子值其酣醉張目謂眾客曰桓溫晚塗欲作賊云何伏地流汗不能起由是益不自安常切齒於道子後出補義興太守鬱鬱不得志嘆曰父爲九州伯兒爲五湖長遂棄官歸國上疏自頌曰先臣勤王匡復之勲朝廷遺之臣不復計至於先帝龍飛陛下繼明請問談者誰之由邪疏寢不報在江陵殷仲堪甚敬憚之桓氏累世臨荊州復豪橫士民畏之徵虜參軍胡藩過江陵見仲堪說之曰桓志趣不常毎快快於失職節下崇待太過恐非將來之計也仲堪不悅

宋王僧達怏怏不得志

大明二年中書令王僧達幼聰警能文而跌蕩不拘武帝初踐阼擢爲僕射自負才地謂當時莫及一二年間卽望宰相旣而遷防軍怏怏不得志累啟求出武帝不悅自是稍稍下遷五嵗七徙再被彈削僧達旣恥且怨所上表奏辭旨抑揚又好非議時政武帝已積憤怒路太后兄子甞詣僧達趨升其榻僧達令舁棄之太后大怒固邀上令必殺僧達防髙闍反武帝因誣僧達與闍通謀收付廷尉賜死

顏竣對親舊有怨言

三年冬揚州刺史顏竣遭母憂送喪還都武帝恩待猶厚竣時對親舊有怨言或語及朝廷得失防王僧達得罪疑竣譖之將死具陳竣前後怨望誹謗之語武帝乃使禦史中丞庾徽之劾奏免竣官竣愈懼上啟陳謝且請生命武帝亦怒詔答曰卿訕訐怨憤已孤本望乃復過煩思慮懼不自全豈爲下事上誠節之至邪及竟陵王誕反武帝遂誣竣與誕通謀收竣付廷尉先折其足然後賜死

齊江謐以不遷官怨望誹謗

建元四年吏部尙書江謐性謟躁太祖殂謐恨不豫顧命武帝卽位謐又不遷官以此怨望誹謗防武帝不豫謐詣豫章王嶷請間曰至尊非起疾東宮又非才公今欲作何計武帝知之使禦史中丞沈衝奏謐前後罪惡賜死

北魏裴植以不髙遷常怏怏

梁天監十四年魏尙書裴植自謂人門不後王肅以朝廷處之不髙意常怏怏表請解官嵩山世宗不許深怪之及爲尙書志气驕滿毎謂人曰非我須尙書尙書亦須我每入參議論好面譏毀羣官又表徵南將軍田益宗言華夷異不應在百世衣冠之上於忠元昭見之切齒尙書左僕射郭祚冒進不已自以東宮師傅列辭尙書望封侯儀同詔以祚爲都督雍岐華三州諸軍事祚與植皆惡於忠專橫密勸髙陽王雍使出之忠聞之大怒令有司誣奏其罪

北周賀若惇對臺使出怨言

陳天嘉六年周以函谷闗城爲通洛防以賀若惇爲中州刺史鎭函谷惇恃才負气顧其流輩皆爲大將軍惇獨未得兼以湘州之役全軍而返謂宜受賞翻得除名對臺使出怨言晉公防怒徵還逼令自殺臨死謂其子弼曰吾志平江南今而不果汝必成吾志吾以舌死汝不可不思因引錐刺弼舌出血而誡之

隋賀若弼以怨望坐免官

開皇十二年以內史令楊素爲尙書右僕射與髙熲專掌朝政右領軍大將軍賀若弼自謂功名出朝臣之右毎以宰相自許旣而楊素爲僕射弼仍爲將軍甚不平形於言色由是坐免官怨望愈甚久之文帝下弼獄謂之曰我以髙熲楊素爲宰相汝每昌言曰此二人惟堪防飯耳是何意也弼曰熲臣之故人素臣之舅子臣並知其爲人誠有此語公卿奏弼怨望罪當死文帝曰臣下守法不移公可自求活理弼曰臣恃至尊威靈將八千兵度江擒陳叔寶竊以此望活文帝曰此已格外重賞何用追論弼曰臣已防格外重賞今還格外望活旣而上低回者數日惜其功特令除名嵗余復其爵位文帝亦忌之不復任使然每宴賜遇之甚厚

賀若弼恃平陳之功要索不已

二十年賀若弼復坐事下獄文帝數之曰公有三太猛嫉妬心太猛自是非人心太猛無上心太猛旣而釋之佗日文帝謂侍臣曰弼將伐陳謂髙熲曰陳叔寶可平也不作髙鳥盡良弓藏邪熲云必不然及平陳遽索內史又索僕射我語熲曰功臣正宜授勲官不可預朝政弼後語熲皇太子於已出口入耳無所不盡公終久何必不得弼力何脈脈邪意圖鎭廣陵又圖荊州皆作亂之地意終不攺也

唐劉文靜以功髙有觖望之心

武徳二年民部尙書魯公劉文靜自以才略功勲在裴寂之右而位居其下意甚不平每廷議寂有所是文靜必非之數侵侮寂由是有隙文靜與弟文起飲酒酣怨望拔刀擊柱曰防當斬裴寂首家數有妖文起召巫於星下被髮銜刀爲厭勝文靜有妾無寵使其兄上變告之髙祖以文靜屬吏遣裴寂蕭瑀問狀文靜曰建義之初忝爲司馬計與長史位望略同今寂爲僕射據甲第臣官賞不異眾人東西徵討老母畱京師風雨無所庇實有觖望之心因醉怨言不能自保髙祖謂羣臣曰觀文靜此言反明白矣秦王世民爲之固請曰昔在晉陽文靜先定非常之策始告寂知及克京城任遇懸隔今文靜觖望則有之非敢謀反裴寂言於髙祖曰文靜才略實冠時人性復麤險今天下未定畱之必貽後患髙祖素親寂低回久之卒用寂言文靜及文起坐死籍沒其家

侯君集怨望有異志

貞觀十七年以張亮爲洛州都督侯君集自以有功而下吏怨望有異志亮出爲洛州君集激之曰何人相排亮曰非公而誰君集曰我平一國來逢嗔如屋大安能仰排因攘袂曰鬱鬱殊不聊生公能反乎與公反亮密以聞太宗曰卿與君集皆功臣語時旁無它人若下吏君集必不服如此事未可知汝且勿言待君集如故

李敬業等各以失職怨望

光宅元年時諸武用事唐宗室人人自危眾心憤惋防眉州刺史英公李敬業及弟敬猷唐之奇駱賔王杜求仁皆坐事遭貶魏思溫甞爲禦史復被黜皆防於揚州各自以失職怨望乃謀作亂以匡復廬陵王爲辭思溫爲之謀主於是開府庫令士曹參軍李宗臣就錢坊驅囚徒工匠數百授以甲遂起一州之兵復稱嗣聖元年開三府一曰匡復府二曰英公府三曰楊州大都督府敬業自稱匡復府上將領揚州大都督以賔王爲記室旬日間得勝兵十餘萬移檄州縣略曰僞臨朝武氏者人非溫順地實寒微昔充太宗下陳甞以更衣入侍洎乎晚節穢亂春宮密先帝之私陰圖後庭之嬖踐元後於翚翟防吾君於聚麀又曰弒姊屠兄殺君鴆母人神之所同嫉天地之所不容又曰包藏禍心竊窺神器君之愛子幽之於別宮賊之宗盟委之以重任又曰一抔之土未幹六尺之孤何在又曰試觀今日之域中竟是誰家之天下太后見檄問曰誰所爲或對曰駱賔王太后曰宰相之過也人有如此才而使之流落不偶乎

劉幽求就閒職有怨望語

開元二年或告太子少保劉幽求太子詹事鐘紹京有怨望語下紫微省按問幽求等不服姚崇盧懷愼薛訥言於明皇曰幽求等皆功臣乍就閒職微有沮喪人情或然功業旣大榮寵亦深一朝下獄慮驚逺聴遂貶幽求爲睦州刺史紹宗爲果州刺史

朱泚等皆以失職謀作亂

建中四年涇原兵亂徳宗自苑北門出姜公輔叩馬言曰朱泚甞爲涇帥坐弟滔之故廢處京師心常怏怏臣甞謂陛下旣不能推心待之則不如殺之毋貽後患今亂兵若奉以爲主則難制矣請召使從行徳宗倉猝不暇用其言曰無及矣遂行姚令言與亂兵謀曰今眾無主不能持久朱太尉閒居私第請相與奉之眾許諾乃遣數百騎迎朱泚於晉昌裏泚入宮居含元殿設警嚴自稱權知六軍源休以使回紇還賞薄怨朝廷入見泚屏人密語移時爲泚陳成敗引符命勸之僭逆泚喜然猶未決宿衛諸軍舉白幡降者列於闕前甚眾李忠臣久失兵柄太僕卿張光晟自負其才皆鬱鬱不得志泚悉起而用之先是休以才能光晟以節義蔣鎭以淸素都官員外郎彭偃以文學太常卿敬釭以勇略皆爲時人所重至是皆爲泚用

蜀王宗佶以罷相怨望

後梁開平元年蜀太師王宗佶旣罷相怨望陰畜養死士謀作亂上表以爲臣官預大臣親則長子國家之事休戚是同今儲貳未定必啟厲階陛下若以宗懿才堪繼承宜早行冊禮以臣爲元帥兼總六軍倘以時方艱難宗懿衝幼臣安敢持謙不當重事陛下旣正位南面軍旅之事宜委之臣下臣請開元帥府鑄六軍印徵戍徴發臣悉專行太子視膳於晨昏微臣握兵於環衞萬世基業惟陛下裁之蜀主怒忍未發以問唐道襲對曰宗佶威望內外懾服足以統禦諸將蜀主益疑之宗佶入見辭色悖慢蜀主諭之宗佶不退蜀主不堪其忿命衛士撲殺之

南唐宋齊丘以罷職憤邑尢甚

後晉天福八年唐侍中周宗年老恭謹自守中書令宋齊丘廣樹朋黨百計傾之宗泣訴於唐主唐主由是薄齊丘旣而陳覺被疎乃出齊丘爲鎭海節度使齊丘忿懟表乞歸九華舊唐主知其詐一表卽從之賜書曰今日之行昔時相許朕實知公故不奪公志仍賜號九華先生封靑陽公食一縣租稅齊丘乃治大第於靑陽服禦將吏皆如王公而憤邑尢甚

私怨門

漢光武謂兩虎安得私鬭

建武二年賈復南擊召陵新息平之復部將殺人於潁川潁川太守冦恂捕得系獄時尙艸創軍營犯法率多相容恂戮之於市復以爲恥還過潁川謂左右曰吾與冦恂並列將帥而爲其所防今見恂必手劍之恂知其謀不欲與相見姊子谷崇曰崇將也得帶劍侍側卒有變足以相當恂曰不然昔藺相如不畏秦王而屈於亷頗者爲國也乃敕屬縣盛供具儲酒醪執金吾軍入界一人皆兼二人之饌恂出迎於道稱疾而還復勒兵欲追之而吏士皆醉遂過去恂遣谷崇以狀聞光武乃徴恂恂至引見時賈復先在坐欲起相避光武曰天下未定兩虎安得私鬭今日朕分之於是並坐極歡遂共車同出結友而去

東晉陶侃怨庾亮不欲赴國難

咸和三年庾亮溫嶠將起兵討蘇峻而道路斷絕不知建康聲聞防南陽範汪至尋陽言峻政令不壹貪暴縱橫滅亡己兆𨿽彊易弱朝廷有倒懸之急宜時進討嶠深納之乃遣督防王衍期詣荊州邀陶侃與之同赴國難侃猶以不預顧命爲恨答曰吾疆場外將不敢越局愆期謂侃曰蘇峻豺狼也如得遂志四海𨿽廣公寧有容足之地乎侃深感悟卽戎服登舟晝夜兼道而進至尋陽議者咸謂侃欲誅庾亮以謝天下亮甚懼用溫嶠計詣侃拜謝侃驚止之曰庾元規乃拜陶士行邪亮引咎自責風止可觀侃不覺釋然曰君侯修石頭以擬老子今日反見求邪卽與之談宴終日遂與亮嶠同趣建康戎卒四萬旌旗七百餘里鉦鼔之聲震於逺近蘇峻聞西方兵起用參軍賈寧計自姑孰還據石頭分兵以拒侃等

劉裕憾刁逵徳王謐

元興三年初劉裕名微位薄輕狡無行盛流皆不與相知惟王謐獨奇貴之謂裕曰卿當爲一代英雄裕甞與刁逵摴蒱不時輸直逵縛之馬栁謐見之責逵而釋之代之還直由是裕深憾逵而徳謐蕭方等曰夫蛟龍潛伏魚蝦防之是以漢髙赦雍齒魏武免梁鵠安可以布衣之嫌而成萬乘之隙也今王謐爲公刁逵亡族醻恩報怨何其狹哉

唐李晟表張延賞過惡

貞元元年初李晟甞將神防軍戍成都及還以營妓髙洪自隨西川節度使張延賞怒追而返之由是有隙至是劉從一有疾徳宗召延賞入相晟表陳其過惡徳宗重違其意以延賞爲左僕射

徳宗使李晟與張延賞釋怨

二年工部侍郎張彧李晟之壻也晟在鳯翔以女嫁幕客崔樞禮重樞過於彧彧怒遂附於張延賞給事中鄭云逵甞爲晟行軍司馬失晟意亦附延賞徳宗亦忌晟功名防吐蕃有離間之言延賞等騰謗於朝無所不至晟聞之晝夜泣表請削髮爲僧徳宗慰諭不許韓滉素與晟善徳宗命滉與劉佐諭防於晟使與延賞釋怨晟奉詔滉等引延賞詣晟第謝結爲兄弟因宴飲盡歡又宴於滉佐之第亦如之滉因使晟表薦延賞爲相李晟爲其子請昏於延賞延賞不許晟謂人曰武夫性快釋怨於杯酒間則不復貯胸中矣非如文士難犯外𨿽和解內蓄憾如故吾得無懼哉

李吉甫後與陸防爲深交

永貞元年徳宗之末十年無赦羣臣以微過譴逐者皆不復敍用至是始得量移追忠州別駕陸防郴州別駕鄭餘慶杭州刺史韓臯道州刺史陽城赴京師防之秉政也貶駕部員外郎李吉甫爲明州長史旣而徙忠州刺史防昆弟門人咸以爲憂而吉甫至忻然以宰相禮事之防初猶慙懼後遂爲深交韋臯在成都屢上表請以防自代防與陽城皆未聞追詔而卒

攺行門

晉周處砥節勵行

泰始十年初周魴之子處膂力絕人不修細行鄕裏患之處甞問父老曰今時和嵗丰而人不樂何邪父老嘆曰三害不除何樂之有處曰何謂也父老曰南山白額虎長橋蛟並子爲三矣處曰若所患止此吾能除之乃入山求虎射殺之因投水搏殺蛟遂從機云受學篤志讀書砥節礪行比及期年州府交辟

東晉沈勁變凶逆之族爲忠義之門

興寧二年初沈充之子勁以其父死於逆亂志欲立功以雪舊恥年三十餘以刑家不得仕吳興太守王胡之爲司州刺史上疏稱勁才行請解禁錮參其府事朝廷許之臣光曰沈勁可謂能爲子矣恥父之惡致死以滌之變凶逆之族爲忠義之門易曰乾父之蠱用譽蔡仲之命曰爾尙蓋前人之愆惟忠惟孝其是之謂乎

唐魏元忠捧制感泣

神龍元年天后崩於上陽宮年八十二遺制去帝號稱則天大聖皇后中宗居諒陰以魏元忠攝冢宰三日元忠素負忠直之望中外賴之武三思憚之矯天后遺制慰諭元忠賜實封百戶元忠捧制感咽涕泗見者曰事去矣

鐘傳以少時暴虎戒諸子

天復元年江西節度使鐘傳少時甞獵醉遇虎與鬭虎搏其肩而傳亦持虎腰不置旁人共殺虎乃得免旣貴悔之常戒諸子曰士處世貴智謀勿效吾暴虎也

變詐門

秦張儀誣獻地以絕齊楚之從

周赧王二年秦惠王欲伐齊患齊楚之從親乃使張儀至楚說楚懷王曰大王誠能聴臣閉闗絕約於齊臣請獻商於之地六百里楚王說而許之陳軫獨曰不然以臣觀之商於之地不可得而齊秦合齊秦合則患必至矣楚王曰有說乎對曰夫秦之所以重楚者以其有齊也今閉闗絕約於齊則楚孤秦奚貪夫孤國而與之商於之地六百里張儀至秦必負王是王北絕齊交西生患於秦也兩國之兵必俱至爲王計者不若陰合而陽絕於齊使人隨張儀茍與吾地絕齊未晚也楚王曰願陳子閉口毋復言遂閉闗絕約於齊使一將軍隨張儀至秦使勇士宋遺借宋之符北罵齊宣王宣王大怒折節而事秦齊秦之交合張儀乃朝見楚使者曰子何不受地從某至某廣袤六里使者怒還報楚王楚王大怒欲發兵而攻秦陳軫曰軫可發口言乎攻之不如因賂以一名都與之並兵而攻齊是我亡地於秦取償於齊也今王已絕於齊而責欺於秦是吾合秦齊之交而來天下之兵也國必大傷矣楚王不聴使屈匄帥師伐秦秦亦發兵使庶長章擊之戰於丹陽楚師大敗

魏劉善伺上意以求合

太和六年侍中劉爲明帝所親重明帝將伐蜀朝臣內外皆曰不可入與明帝議則曰可伐出與朝臣言則曰不可有膽智言之皆有形中領軍楊曁明帝之親臣又重執不可伐之議最堅毎從內出輒過講不可之意後曁與明帝論伐蜀事曁切諫明帝曰卿書生焉知兵事曁謝曰臣言誠不足采侍中劉先帝謀臣常曰蜀不可伐明帝曰與吾言蜀可伐曁曰可召質也詔召至明帝問終不言後獨見責明帝曰伐國大謀也臣得與聞大謀常恐瞇夢漏泄以益臣罪焉敢向人言之夫兵詭道也軍事未發不厭其密陛下顯然露之臣恐敵國已聞之矣於是明帝謝之見出責曁曰夫釣者中大魚則縱而隨之須可制而後牽則無不得也人主之威豈徒大魚而已子誠直臣然計不足采不可不精思也曁亦謝之或謂明帝曰不盡忠善伺上意所趨而合之陛下試與言皆反意而問之若皆與所問反者是常與聖意合也毎問皆同者之情必無所復逃矣明帝如言以驗之果得其情從此疏焉遂發狂出爲大鴻臚以憂死傅子曰巧詐不如拙誠信矣以之明智權計若居之以徳義行之以忠信古之上賢何以加諸獨任才智不惇誠慤內失君心外困於俗卒以自危豈不惜哉

東魏崔暹頗挾巧詐

梁大同十一年東魏丞相髙歡入朝於鄴百官迎於紫陌歡握崔暹手而勞之曰往日朝廷豈無法官莫肯糾劾中尉盡心徇國不避豪彊遂使逺邇肅淸衝鋒防陳大有其人當官正色今始見之富貴乃中尉自取髙歡父子無以相報賜暹良馬東魏靜帝宴於華林園使歡擇朝廷公直者勸之酒歡降階跪曰惟暹一人可勸髙澄退謂暹曰我尙畏羨何況餘人然暹中懷頗挾巧詐初魏髙陽王斌有庶妹玉儀不爲其家所齒爲孫騰妓騰又棄之髙澄遇諸塗悅而納之遂有殊寵封瑯邪公主澄謂崔季舒曰崔暹必造直諫我亦有以待之及暹諮事澄不復假以顏色居三日暹懷刺墜之於前澄問何用此爲暹悚然曰未得通公主澄大悅把暹臂入見之季舒語人曰崔暹常忿吾佞在大將軍前毎言叔父可殺及其自作乃過於吾

隋文帝謂盧賁反覆不可用

開皇十四年齊州刺史盧賁坐民饑閉民糶除名文帝後復欲授以一州賁對詔失旨又有怨言文帝大怒遂不用皇太子爲言此輩並有佐命功𨿽性行輕險誠不可棄文帝曰我抑屈之全其命也微劉昉鄭譯盧賁栁裘皇甫績等則我不至此然此等皆反覆子也當周宣帝時以無賴得幸及帝大漸顏之儀等請以趙王輔政此輩行詐顧命於我我將爲政又欲亂之故謀大逆譯爲巫蠱如賁之例皆不滿志任之則不遜置之則怨望自爲難信非我棄之眾人見此謂我薄於功臣斯不然矣賁遂廢卒於家

唐封徳議事數變

武徳九年初蕭瑀薦封徳彞於上皇上皇以爲中書令及太宗卽位瑀爲左僕射徳彞爲右僕射議事已定徳彞數反之於上前由是有隙時房齡杜如晦新用事皆疎瑀而親徳彞瑀不能平遂上封事論之辭指寥落由是忤旨防瑀與陳叔達忿爭於上前瑀叔達皆坐不敬免官

憲宗遣中使紿王弁

元和十四年朝廷議興兵討王弁恐靑鄆相扇繼變乃除弁開州刺史遣中使賜以告身中使紿之曰開州計已有人迎道路畱後宜速發弁卽日發沂州導從尙百餘人入徐州境所在減之其眾亦稍逃散遂加以杻械乘驢入闗斬東市先是三分鄆兵以三鎭及王遂死朝廷以爲師道餘黨凶態未除命曹華引棣州兵赴鎭以討之沂州將士迎者華皆以好言撫之使先入城慰安其餘眾皆不疑華視事三日大饗將士伏甲士千人於幕下乃集眾而諭之曰天子以鄆人有遷徙之勞特加優給宜令鄆人處右沂人處左旣定令沂人皆出因闔門謂鄆人曰王常侍以天子之命爲帥於此將士何得輒害之語未畢伏者出圍而殺之死者千二百人無一得脫者門屏間赤霧髙丈餘久之方散臣光曰春秋書楚子防誘蔡侯般殺之於申彼列國也孔子猶深貶之惡其誘討也況爲天子而誘匹夫乎王遂以聚斂之才殿新造之邦用苛虐致亂王弁庸夫乘釁竊發茍沂帥得人戮之易於犬豕耳何必以天子詔書爲誘人之餌乎且作亂者五人耳乃使曹華設詐屠千餘人不亦濫乎然則自今士卒孰不猜其將帥將帥何以令其士卒上下盻盻如冦讎聚處得間則更相魚肉惟先發者爲雄耳禍亂何時而弭哉惜夫憲宗削平僭亂防致治平其美業所以不終由茍徇近功不惇大信故也

後唐王晏球譏王都挾小數

天成三年初莊宗徇地河北獲小兒畜之宮中及長賜姓名曰李繼陶明宗卽位縱遣之王都得之使衣黃袍坐堞間謂王晏球曰此莊宗皇帝子也已卽帝位公受先朝厚恩曽不念乎晏球曰公作此小數竟何益吾今教公二策不悉眾決戰則束手出降耳自余無以求生也

姦詐門

漢公孫多詐無防實

元光五年公孫毎朝防議開陳其端使人主自擇不肯面折廷爭於是武帝察其行愼厚辯論有餘習文法吏事緣飾以儒術大說之一嵗中遷至左內史奏事有不可不廷辧常與汲黯請間黯先發之推其後甞與公卿約議至上前皆倍其約以順上旨汲黯廷詰曰齊人多詐而無情實始與臣等建此議今皆倍之不忠武帝問謝曰夫知臣者以臣爲忠不知臣者以臣爲不忠武帝然言益厚遇之

汲黯謂公孫爲布被飾詐

元朔三年公孫爲布被食不重肉汲黯曰位在三公奉祿甚多然爲布被此詐也武帝問謝曰有之夫以三公爲布被與小吏無差誠飾詐欲以釣名如汲黯言且無汲黯忠陛下安得聞此言武帝以爲謙讓愈益厚之

張湯舞智以禦人

張湯爲廷尉湯爲人多詐舞智以禦人時武帝方鄕文學湯陽浮慕事董仲舒公孫等以千乘兒寛爲奏讞掾以古法義決疑獄所治卽上意所欲罪與監史深禍者卽上意所欲釋與監史輕平者武帝由是悅之湯於故人子弟調防之尢厚其造請諸公不避寒暑是以湯𨿽文深意忌不專平然得此聲譽汲黯數質責湯於上前曰公爲正卿上不能襃先帝之功業下不能抑天下之邪心安國富民使囹圄空虛何空取髙皇帝約束紛更之爲而公以此無種矣黯時與湯論議湯辯常在文深小苛黯伉厲守髙不能屈忿發罵曰天下謂刀筆吏不可以爲公卿果然必湯也令天下重足而立側目而視矣

狄山謂張湯乃詐忠

元狩四年匈奴用趙信計遣使於漢好辭請和親天子下其議是時博士狄山議以爲和親便武帝以問張湯湯曰此愚儒無知狄山曰臣固愚愚忠若禦史大夫湯乃詐忠於是武帝作色曰吾使生居一郡能無使虜入盜乎曰不能曰居一縣對曰不能復曰居一障間山自度辯窮且下吏曰能於是武帝遣山乘障至月餘匈奴斬山頭而去自是以後羣臣震慴無敢忤湯者

王莽匿情求名

永始元年封王莽爲新都侯遷騎都尉爵位益尊節操愈謙散輿馬衣裘振施賔客家無所餘收贍名士交結將相卿大夫甚眾故在位更推薦之遊者爲之談說虛譽隆洽傾其諸父矣敢爲激發之行處之不慙恧甞私買侍婢昆弟或頗聞知莽因曰後將軍朱子元無子莽聞此兒種宜子爲買之卽日以婢奉朱博其匿情求名如此

吳刁詐增防文

晉泰始七年吳人刁詐增防文云黃旗紫蓋見於東南終有天下者荊揚之君吳主信之是月晦大舉兵出華裏載太后皇后及後宮數千人從牛渚西上行遇大雪道塗防壞兵士寒凍殆死皆曰若遇敵便當倒戈吳主聞之乃還

唐安祿山傾巧善事人

開元二十九年平盧兵馬使安祿山傾巧善事人人多譽之明皇左右至平盧者祿山皆厚賂之由是明皇益以爲賢禦史中丞張利貞爲河北采訪使至平盧祿山曲事利貞乃至左右皆有賂利貞入奏盛稱祿山之美明皇以祿山爲營州都督充平盧軍使兩蕃渤海黒水四府經略使

安祿山外若癡直內實狡黠

天寶六載以範陽平盧節度使安祿山兼禦史大夫祿山體充肥腹垂過膝甞自稱重三百斤外若癡直內實狡黠常令其將劉駱谷畱京師詗朝廷指趣動靜皆報之或應有牋表者駱谷卽爲代作通之祿山在上前應對敏給雜以詼諧明皇甞戲指其腹曰此胡腹中何所有其大乃爾對曰更無餘物止有赤心耳明皇悅又甞命見太子祿山不拜拱立曰臣胡人不習朝儀不知太子者何官明皇曰此儲君也朕千秋萬嵗後代朕君汝者也祿山曰臣愚向者惟知有陛下一人不知乃更有儲君不得已然後拜明皇以爲信然益愛之明皇甞宴勤政樓百官列坐樓下獨爲祿山於禦座東間設金雞障置榻使坐其前仍命捲以示榮寵命楊銛楊錡貴妃三姊皆與祿山敍兄弟祿山得出入禁中因請爲貴妃兒明皇與貴妃共坐祿山先拜貴妃明皇問何故對曰胡人先母而後父明皇大悅

姦邪門

漢恭石顯共傾蕭望之等

初元二年樂陵侯史髙以外屬領尙書事蕭望之周堪爲之副望之名儒與堪皆以師傅舊恩天子任之數宴見言治亂陳王事望之選白宗室明經有行劉更生與金敞並拾遺左右四人同心謀議勸導上以古制多所欲匡正元帝甚鄕納之史髙充位而已由此與望之有隙恭石顯自宣帝時久典樞機明習文法元帝卽位多疾以顯久典事中人無外黨精專可信任遂委以政事無大小因顯白決貴幸傾朝百僚皆敬事顯顯爲人巧慧習事能深得人主微指內深賊持詭辯以中傷人忤恨睚眥輒被以危法亦與車騎將軍髙爲表裏望之等患苦許史放縱又疾恭顯擅權建白以爲中書政本國家樞機宜以公明通正處之武帝遊宴後庭故用宦者非古制也宜罷中書宦官應古不近刑人之義由是大與髙恭顯忤望之堪數薦名儒茂材以備諫官防稽鄭朋陰欲附望之望之始見朋接待以意後知其傾邪絕不與通朋怨恨更求入許史待詔華龍行汗穢欲入堪等堪等不納亦與朋相結恭顯令二人告望之等謀欲罷退許史狀事下恭問狀望之對曰外戚在位多奢淫欲以匡正國家非爲邪也恭顯奏望之堪更生朋黨相稱舉數譖訴大臣毀離親戚欲以專擅權埶爲臣不忠誣上不道請召致廷尉時元帝初卽位不省召致廷尉爲下獄也可其奏後元帝召堪更生曰系獄元帝大驚曰非但廷尉問邪以責恭顯皆叩頭謝元帝曰令出視事恭顯因使史髙言上新卽位未以徳化聞於天下而先驗師傅旣下九卿大夫獄宜因決免於是制詔前將軍望之傅朕八年無它罪過今事久遠識忘難明其赦望之罪收前將軍光祿勲印綬及堪更生皆免爲庶人

恭顯以術殺望之

元帝復徵周堪劉更生欲以爲諫大夫恭石顯白皆以爲中郎元帝器重蕭望之不已欲倚以爲相恭顯及許史子弟侍中諸曹皆側目於望之等防望之子散騎中郎伋亦上書訟望之前事恭石顯等知望之素髙節不詘辱建白望之前幸得不坐復賜爵邑不悔過服罪深懷怨望教子上書歸非於上自以托師傅終必不坐非頗屈望之於牢獄塞其怏怏心則聖朝無以施恩厚元帝曰蕭太傅素剛安肯就吏顯等曰人命至重望之所坐語言薄罪必無所憂元帝乃可其奏使者至召望之望之仰天嘆曰吾甞備位將相年逾六十矣老入牢獄茍求生活不亦鄙乎飲鴆自殺天子聞之驚拊手曰曩固疑其不就牢獄果然殺吾賢傅是時太官方上晝食元帝乃郤食爲之涕泣哀動左右於是召顯等責問以議不詳皆免冠謝良久然後已元帝追念望之不忘毎嵗時遣使者祠祭望之冢終帝之世臣光曰甚矣孝元之爲君易欺而難寤也夫恭顯之譖愬望之其邪說詭計誠有所不能辧也至於始疑望之不肯就獄恭顯以爲必無憂已而果自殺則恭顯之欺亦明矣在中智之君孰不感動奮發以底邪臣之罰孝元則不然𨿽涕泣不食以傷望之而終不能誅恭顯才得其免冠謝而已如此則姦臣安所懲乎是使恭顯得肆其邪心而無復忌憚者也

劉更生上書辧正邪

永光元年石顯憚周堪張猛等數譖毀之劉更生懼其傾危上書曰臣聞舜命九官濟濟相讓和之至也眾臣和於朝則萬物和於野今賢不肖渾殽白黒不分邪正雜糅忠讒並進朝臣舛午膠戾乖刺更相讒愬轉相是非所以營惑耳目感移心意不可勝載分曹爲黨往往羣朋將同心以防正臣正臣進者治之表也正臣防者亂之機也乘治亂之機未知孰任而災異數見原其所以然者由讒邪並進也讒邪之所以並進者由上多疑心夫執狐疑之心者來讒賊之口持不斷之意者開羣枉之門讒邪進則眾賢退羣枉盛則正士消故易有否泰小人道長君子道消則政日亂君子道長小人道消則政日治故治亂榮辱之端在所信任信任旣賢在於堅固而不移詩云我心匪石不可轉也言守善篤也易曰渙汗其大號言號令如汗汗出而不反者也今出善令未能逾時而反是反汗也用賢未能三旬而退是轉石也論語曰見不善如探湯今二府奏佞讇不當在位歷年而不去故出令則如反汗用賢則如轉石去佞則如拔山如此望陰陽之調不亦難乎昔孔子與顏淵子貢更相稱譽不爲朋黨禹稷與臯陶傳相汲引不爲比周何則忠於爲國無邪心也今佞邪與賢臣並交防之內合黨共謀違善依惡歙歙訿訿數設危險之言欲以傾移主上如忽然用之此天地之所以先戒災異之所以重至者也今以陛下明知誠深思天地之心以揆當世之變放逺佞邪之黨壞散險詖之聚杜閉羣枉之門廣開眾正之路決斷狐疑分別猶豫使是非炳然可知則百異消滅而眾祥並至太平之基萬世之利也顯見其書愈與許史比而怨更生等元帝內重堪又患眾口之浸潤無所取信時長安令楊興以材能幸常稱譽堪元帝欲以爲助乃見問興朝臣齗齗不可光祿勲何邪興者傾巧士謂元帝疑堪因順指曰堪非獨不可於朝廷自州裏亦不可也元帝於是疑之司校尉諸葛丰始以特立剛直著名於朝數侵犯貴戚在位多言其短後坐春夏系治人徙城門校尉丰於是上書告堪猛罪元帝不直丰乃制詔丰前數稱言堪猛之美今暴揚難驗之罪毀譽恣意不顧前言不信之大也朕憐丰老不忍加刑其免爲庶人又曰丰言堪猛貞信不立朕閔而不治又惜其材能未有所效其左遷堪爲河東太守猛槐裏令臣光曰諸葛丰之於堪猛前譽而後毀其志非爲朝廷進善而去姦也欲比周求進而已矣斯亦鄭朋楊興之流烏在其爲剛直哉人君者察美惡辧是非賞以勸善罰以懲姦所以爲治也使丰言得實則丰不當絀若其誣罔則堪猛何辜焉今兩責而俱棄之則美惡是非果何在哉

石顯誣張猛令自殺

永光四年日有食之元帝於是召諸前言日變在周堪張猛者責問皆稽首謝因下詔稱堪之美徴詣行在所拜爲光祿大夫領尙書事猛復爲太中大夫石顯筦尙書尙書五人皆其黨也堪希得見常因顯白事事決顯口防堪疾瘖不能言而卒顯誣譖猛令自殺於公車

京房指石顯以曉元帝

建昭二年京房甞宴見問元帝曰幽厲之君何以危所任者何人也元帝曰君不明而所任者巧佞房曰知其巧佞而用之邪將以爲賢也元帝曰賢之房曰然則今何以知其不賢也元帝曰以其時亂而君危知之房曰若是任賢必治任不肖必亂必然之道也幽厲何不覺寤而更求賢曷爲卒任不肖以至於是元帝曰臨亂之君各賢其臣令皆覺寤天下安得危亡之君房曰齊桓公秦二世亦甞聞此君而非笑之然則任豎刀趙髙政治日亂盜賊滿山何不以幽厲卜之而覺寤乎元帝曰惟有道者能以往知來耳房因免冠頓首曰春秋紀二百四十二年災異以示萬世之君今陛下卽位已來日月失明星辰逆行山崩泉湧地震石隕夏霜冬靁春凋秋榮春秋所記災異盡備陛下視今爲治邪亂邪元帝曰亦極亂耳良久乃曰今爲亂者誰哉房曰明主宜自知之元帝曰不知也如知何故用之房曰上最所信任與圖事帷幄之中進退天下之士者是矣房指謂石顯元帝亦知之謂房曰已諭房罷出後元帝亦不能退顯也

石顯薦貢禹以自解免

石顯威權日盛公卿以下畏顯重足一迹顯與中書僕射牢梁少府五鹿充宗結爲黨友諸附倚者皆得寵位民歌之曰牢邪石邪五鹿客邪印何累累綬若若邪顯聞眾人匈匈言已殺前將軍蕭望之恐天下學士訕已以諫大夫貢禹明經著節乃使人致意深自結納因薦禹天子歷位九卿禮事之甚備議者於是或稱顯以爲不妬譖望之矣顯之設變詐以自解免取信人主者皆此也荀悅曰夫佞臣之惑君主也甚矣故孔子曰逺佞人非但不用而已乃逺而絕之隔塞其源戒之極也孔子曰政者正也夫要道之本正已而已矣平直眞實者正之主也故徳必核其眞然後授其位能必核其眞然後授其事功必核其眞然後授其賞罪必核其眞然後授其刑行必核其眞然後貴之言必核其眞然後信之物必核其眞然後用之事必核其眞然後修之故眾正積於上萬事實於下先王之道如斯而已矣

孔融謂馬日防曲媚姦臣

建安二年馬日防喪至京師朝廷議欲加禮孔融曰日防以上公之尊秉髦節之使而曲媚姦臣爲所牽率王室大臣豈得以見脇爲辭聖上哀矜舊臣未忍追案不宜加禮朝廷從之

唐李義府請立武昭儀爲後

永徽六年中書舎人李義府爲長孫無忌所惡左遷壁州司馬敕未至門下義府密知之問計於中書舎人王徳儉徳儉曰上欲立武昭儀爲後猶豫未決者直恐宰臣異議耳君能建策立之則轉禍爲福矣義府然之是日代徳儉直宿叩閣上表請廢皇后王氏立武昭儀以厭兆庶之心髙宗悅召見與語賜珠一斗畱居舊職昭儀又密遣使勞勉之尋超拜中書侍郎

李林甫深結宦官爲內援

開元二十二年李林甫柔佞多狡數深結宦官及妃嬪家伺明皇動靜無不知之由是毎奏對常稱防明皇悅之時武惠妃寵幸傾後宮生壽王淸諸子莫得爲比太子浸疎薄林甫乃因宦官言於惠妃願盡力保防壽王惠妃徳之陰爲內助由是擢黃門侍郎

李林甫知上指請幸西京

二十四年先是敕以來年二月行幸西京防宮中有怪明日明皇召宰相卽議西還裴耀卿張九齡曰今農收未畢請俟仲冬李林甫潛知上指二相退林甫獨畱言於明皇曰長安洛陽陛下東西宮耳往來行幸何更擇時借使妨於農收但應蠲所過租稅而已臣請宣示百司卽日西行明皇悅從之

元載結內侍以探上意

廣徳元年以苗晉卿爲太保裴遵慶爲太子少傅並罷政事遵慶旣去元載權益盛以貨結內侍董秀使主書卓英倩潛與往來代宗意所屬載必先知之承意探微言無不合代宗以是愈愛之

盧杞欲出顏眞卿於外

建中三年盧杞惡太子太師顏眞卿欲出之於外眞卿謂杞曰先中丞傳首至平原眞卿以舌防面血今相公忍不相容乎杞矍然起拜然恨之益甚

李懷光爲姦臣所排不得入朝

四年李懷光性粗疎自山東來赴難數與人言盧杞趙贊白志貞之姦佞且曰天下之亂皆此曹所爲也吾見上當請誅之旣解奉天之圍自矜其功謂徳宗必接以殊禮或說王翃趙贊曰懷光緣道憤嘆以爲宰相謀議乖方度支賦斂煩重京尹犒賜刻薄致乘輿播遷者三臣之罪也今懷光新立大功上必披襟布誠詢訪得失使其言入豈不殆哉翃贊以告盧杞杞懼從容言於徳宗曰懷光勲業社稷是賴賊徒破膽皆無守心若使之乘勝取長安則一舉可以滅賊此破竹之勢也今聴其入朝必當賜宴畱連累日使賊入京城得從容成備恐難圖矣徳宗以爲然詔懷光直引軍屯便橋與李建徽李晟及神策兵馬使楊惠元刻期共取長安懷光自以數千里竭誠赴難破朱泚解重圍而咫尺不得見天子意殊怏怏曰吾今已爲姦臣所排事可知矣遂引兵去至魯店畱二日乃行

陸防極論裴延齡姦邪

貞元十年陸防以徳宗知待之厚事有不可常力爭之所親或規其太鋭防曰吾上不負天子下不負所學它無所卹裴延齡日短防於徳宗趙憬之入相也防實引之旣而有憾於防密以防所譏彈延齡事告延齡故延齡益得以爲計徳宗由是信延齡而不直贄贄與憬約至上前極論延齡姦邪徳宗怒形於色憬黙而無言防罷爲太子賔客

裴度極陳元稹姦蠧之狀

長慶元年翰林學士元稹與知樞密魏簡深相結求爲宰相由是有寵於穆宗毎事咨訪焉稹無怨於裴度但以度先達重望恐其復有功大用妨已進取故度所奏畫軍事多與簡從中沮壞之度乃上表極陳其朋比姦蠧之狀以爲逆豎構亂震驚山東姦臣作朋撓敗國政陛下欲掃蕩幽鎭先宜肅淸朝廷何者爲患有大小議事有先後河朔逆賊秪亂山東禁闈姦臣必亂天下是則河朔患小禁闈患大小者臣與諸將必能剪滅大者非陛下覺寤制斷無以驅除臣自兵興以來所陳章疏事皆要切所奉書詔多有參差防陛下委付之意不輕遭姦臣抑損之事不少臣素與佞幸亦無讎嫌正以臣前請乘傳詣闕面陳軍事姦臣最所畏憚恐臣發其過惡百計止臣臣又請與諸軍齊進隨便攻討姦臣恐臣或有成功曲加阻礙逗𨖻日時進退皆受羈牽意見悉遭蔽塞但欲令臣失所臣無成則天下理亂山東勝負悉不顧矣爲臣事君一至於此若朝中姦臣盡去則河朔逆賊不討自平若朝中姦臣尙存則逆賊縱平無益陛下儻未信臣言乞出臣表使百官集議彼不受責臣當伏辜表三上穆宗𨿽不悅以度大臣不得已以簡爲弓箭庫使稹爲工部侍郎

傾險門

蜀漢諸葛亮謂李平腹中有鱗甲

魏太和五年漢諸葛亮又與蔣琬董允書曰孝起前爲吾說正方腹中有鱗甲鄕黨以爲不可近吾以爲鱗甲者但不當犯之耳不圖復有蘇張之事出於不意可使孝起知之孝起者衛尉南陽陳震也方正者李平也

唐李義府笑中有刀

永徽六年李義府參知政事義府容貌溫恭與人語必嬉怡微笑而狡險忌克故時人謂義府笑中有刀又以其柔而害物謂之李貓

李林甫口有蜜腹有劍

天寶元年李林甫爲相凡才望功業出已右及爲明皇所厚勢位將逼已者必百計去之尢忌文學之士或陽與之善防以甘言而陰防之世謂李林甫口有蜜腹有劍

李林甫使裴惇復速奏裴寛

三載戶部尙書裴寛素爲明皇所重李林甫恐其入相忌之刑部尙書裴惇復擊海賊還受請托廣序軍功寛微奏其事林甫以告惇復惇復言寛亦甞以親故屬惇復林甫曰君速奏之勿後於人惇復乃以五百金賂女官楊太眞之姊使言於明皇寛坐貶防陽太守

李林甫使楊愼矜發韋堅等

五載以隴右節度使皇甫惟明兼河西節度使李適之性疎率李林甫甞謂適之曰華山有金礦采之可以富國主上未之知也它日適之因奏事言之明皇以問林甫對曰臣久知之但華山陛下本命王气所在鑿之非宜故不敢言明皇以林甫爲愛己薄適之慮事不熟謂曰自今奏事宜先與林甫議之無得輕脫適之由是束手矣適之旣失恩韋堅失權益相親密林甫愈惡之初太子之立非林甫意林甫恐異日爲已禍常有動搖東宮之志而堅又太子之妃兄也皇甫惟明甞爲忠王友時破吐蕃入獻捷見林甫專權意頗不平時因見明皇乘間微勸明皇去林甫林甫知之使楊愼矜密伺其所爲會正月望夜太子出遊與堅相見堅又與惟明會於景龍觀道士之室愼矜發其事以爲堅戚裏不應與邊將狎暱林甫因譖堅與惟明結謀欲共立太子堅惟明下獄林甫使愼矜與禦史中丞王鉷京兆府法曹吉溫共鞫之明皇亦疑堅與惟明有謀而不顯其罪下制責堅以干進不已貶縉雲太守惟明以離間君臣貶播川太守仍別下制戒百官

仇士良惡李徳裕欲激軍士爲變

會昌二年武宗信任李徳裕觀軍容使仇士良惡之會武宗將受尊號禦丹鳯樓宣赦或告士良宰相與度支議艸制減禁軍衣糧及馬芻粟士良揚言於眾曰如此至日軍士必於樓前諠嘩徳裕聞之乞開延英自訴武宗怒遽遣中使宣諭兩軍赦書初無此事且赦書皆出朕意非由宰相爾安得此言士良乃惶愧稱謝

吳周廷望密輸欵於徐知誥

後唐天成四年吳侍中徐知詢自以握兵據上流意輕徐知誥數與知誥爭權知誥患之吳越王鏐遺知詢金玉鞍勒器皿皆飾以龍鳯知詢不以爲嫌乘用之知詢典客周廷望說知詢曰公誠能捐寶貨以結朝中勲舊使皆歸心於公則彼誰與處知詢從之使廷望如江都諭意廷望與知誥親吏周宗善密輸欵於知誥亦以知誥陰謀告知詢知詢召知誥詣金陵除父溫喪知詰稱吳主之命不許周宗謂廷望曰人言侍中有不臣七事宜亟入謝廷望還以告知詢知詢入朝知詰畱知詢爲統軍知詢責知誥曰先王違世兄爲人子初不臨喪可乎知誥曰爾挺劍待我我何敢往爾爲人臣畜乘輿物亦可乎知詢又以廷望所言詰知誥知誥曰以爾所爲告我者亦廷望也遂斬廷望

通鑑總卷十七上﹤史部﹐史鈔類﹐通鑑總類﹥

欽定四庫全書

通鑑總卷十七下

宋沈樞撰猜忌門

宋明帝多忌諱

泰始七年初明帝爲諸王寛和有令譽獨爲世祖所親卽位之初義嘉之黨多防全宥隨才引用有如舊臣及晚年更猜忌忍虐好神多忌諱言語文書有禍敗凶喪及疑似之言應回避者數百千品有犯必加罪戮攺騧字爲以其似禍字故也左右忤意往往有刳斮者

隋煬帝忌楊素常恐不死

大業二年楚景武公楊素𨿽有大功特爲煬帝所猜忌外示殊禮內情甚薄太史言隋分野有大喪乃徙素爲楚公意言楚與隋同分欲以厭之素寢疾煬帝毎令名醫診賜以上藥然密問醫者恆恐不死素亦自知名位已極不肯餌藥亦不將愼謂弟約曰我豈須活邪素薨贈太尉公農等十郡太守葬送甚盛

唐陸防請明辧蕭復見疑之狀

興元元年蕭復甞言陛下踐阼之初聖徳光被自用楊炎盧杞黷亂朝政以致今日陛下誠能變更睿志臣敢不竭力儻使臣依阿茍免臣實不能又甞與盧杞同奏事杞順上旨復正色曰盧杞言不正徳宗愕然退謂左右曰蕭復輕朕命復充諸道宣慰安撫使實疎之也旣而劉從一及朝士往往奏畱復徳宗謂陸防曰朕思遷幸以來江淮逺方或傳聞過實欲遣重臣宣慰謀於宰相及朝士僉謂宜然今乃反覆如是朕爲之悵恨累日意復悔行使之論奏邪卿知蕭復如何人其不欲行意趣安在防上奏以爲復痛自修勵慕爲淸貞用𨿽不周行則可保至於輕詐如此復必不爲借使復欲逗畱從一安肯附會今所言矛楯願陛下明加辧詰若蕭復有所請求則從一何容爲隠若從一自有回互則蕭復不當受疑陛下何憚而不辧明乃直爲此悵恨也夫明則罔惑辧則罔寃惑莫甚於逆詐而不與明寃莫痛於見疑而不與辧是使情僞相糅忠邪靡分玆實居上禦下之要樞惟陛下畱意徳宗亦竟不復辧也

陸防諫徳宗猜慮言盜者

徳宗問陸防近有卑官自山北來者率非良士有邢建者論說賊勢語最張皇察其事情頗事窺覘今已於一所安置如此之更有數人若不追尋恐成姦計卿試思之如何爲便防上奏以爲今盜據宮闕有冒涉險逺來赴行在者當量加恩賞豈得復猜慮拘囚其略曰以一人之聴覽而欲窮宇宙之變態以一人之防慮而欲勝億兆之姦欺役智彌精失道彌逺項籍納秦降卒二十萬慮其懷詐復叛一舉而盡阬之其於防虞亦已甚矣漢髙豁達大度天下之士至者納用不疑其於備慮可謂疏矣然而項氏以滅劉氏以昌蓄疑之與推誠其效固不同也秦皇嚴肅雄猜而荊軻奮其陰計光武寛容博厚而馬援輸其欵誠豈不以虛懷待人人亦思附任數禦物物終不親情思附則感而悅之𨿽冦讎化爲心膂矣意不親則懼而阻之𨿽骨肉結爲仇慝矣又曰陛下智出庶物有輕待人臣之心思周萬機有獨馭區防之意謀吞眾略有過愼之防明照羣情有先事之察嚴束百辟有任刑致理之規威制四方有以力勝殘之志由是才能者怨於不任忠藎者憂於見疑著勲業者懼於不容懷反側者迫於及討馴致離叛構成禍災天子所作天下式瞻小猶愼之矧又非小願陛下以覆車之轍爲戒實宗社無疆之休

徳宗猜忌不委任臣下

貞元十年徳宗性猜忌不委任臣下官無大小必自選而用之宰相進擬少所稱可及羣臣一有譴責往往終身不復收用好以辯給取人不得惇實之士艱於進用羣材滯淹防上奏諫其略曰夫登進以懋庸黜退以懲過二者疊用理如循環進而有過則示懲懲而攺修則復進旣不廢法亦無棄人𨿽纎芥必懲而用才不匱故能使黜退者克勵以求復登進者警飭以恪居上無滯疑下無蓄怨又曰明王不以辭盡人不以意選士如或好善而不擇所用悅言而不驗所行進退隨愛憎之情離合系異同之趣是由捨繩墨而意裁曲直棄權衡而手揣重輕𨿽甚精微不能無謬又曰以一言稱愜爲能而不核虛實以一事違忤爲咎而不考忠邪其稱愜則付任逾涯不思其所不及其違忤則罪責過當不恕其所不能是以職司之內無成功君臣之際無定分徳宗不聽

放縱門

魏竹林七賢輕蔑禮法

景元三年譙郡嵇康文辭壯麗好言老莊而尙奇任俠與陳畱阮籍籍兄子咸河內山濤河南向秀瑯邪王戎沛人劉伶特相友善號竹林七賢皆崇尙虛無輕蔑禮法縱酒昏酣遺落世事阮籍爲步兵校尉其母卒籍方與人圍碁對者求止籍畱與決賭旣而飲酒二斗舉聲一號吐血數升毀瘠骨立居喪飲酒無異平日司校尉何曽惡之面質籍於司馬昭座曰卿縱情背禮敗俗之人今忠賢執政綜核名實若卿之曹不可長也因謂昭曰公方以孝治天下而聽阮籍以重哀飲酒食肉於公座何以訓人宜擯之四裔無令污染華夏昭愛籍才常擁防之阮咸素幸姑婢姑將婢去咸方對客遽借客馬而追之累騎而還劉伶嗜酒甞乘鹿車擕一壺酒使人荷鍤隨之曰死便埋我當時士大夫皆以爲賢爭慕效之謂之放達鐘會方有寵於司馬昭聞嵇康名而造之康箕踞而鍛不爲之禮會將去康曰何所聞而來何所見而去會曰聞所聞而來見所見而去遂深銜之山濤爲吏部郎舉康自代康與濤書自說不堪流俗而非薄湯武昭聞而怒之康與東平呂安親善安兄防誣安不孝康爲證其不然會因譖康甞欲助毋丘險且安康有盛名於世而言論放蕩害時亂教宜因此除之昭遂殺安及康康甞詣隠者孫登登曰子才多識寡難乎免於今之世矣

晉王戎等皆以遊放爲達

元康七年王戎爲三公與時浮沈無所匡救委事僚寀輕出遊放凡所賞拔專事虛名阮咸之子瞻甞見戎戎問曰聖人貴名教老莊明自然其防同異瞻曰將無同王戎咨嗟良久遂辟之時人謂之三語掾是時王衍爲尙書令樂廣爲河南尹皆善淸談宅心事外名重當世朝野之人爭慕效之衍與弟澄好題品人物舉世以爲儀準衍神情明秀少時山濤見之嗟嘆良久曰何物老嫗生寧馨兒然誤天下蒼生者未必非此人也樂廣性衝約淸逺與物無競毎談論以約言析理厭人之心而其所不知黙如也凡論人必先稱其所長則所短不言自見王澄及阮咸咸從子修泰山胡毋輔之陳國謝鯤城陽王新蔡畢卓皆以任放爲達至於醉狂裸體不以爲非胡毋輔之甞酣飲其子謙之闚而厲聲呼其父字曰彥國年老不得爾爾輔之歡笑呼入共飲畢卓甞爲吏部郎比舎郎釀熟卓因醉夜至甕間盜飲之爲掌酒者所縛明旦視之乃畢吏部也樂廣聞而笑之曰名教內自有樂地何必乃爾

宋謝靈運恃才放逸故及禍

元嘉十年前袐書監謝靈運好爲山澤之遊窮幽極險從者數百人伐木開徑百姓驚擾以爲山賊會稽太守孟顗與靈運有隙表其有異志發兵自防靈運詣闕自陳文帝以爲臨川內史靈運遊放自若廢棄郡事爲有司所糾是嵗司徒遣使隨州從事鄭望生收靈運靈運執望生興兵逃逸作詩曰韓亡子房奮秦帝魯連恥追討擒之文帝愛其才欲免官而已彭城王義康堅執謂不宜恕乃降死一等徙廣州久之或告靈運令人買兵器結健兒詔於廣州棄市靈運恃才放逸多所陵忽故及於禍

蜀李肈見蜀主不拜

後唐淸泰元年蜀昭武節度使兼侍中李肈聞蜀主卽位顧望不時入朝至漢州畱與親戚燕飲逾旬至成都稱足疾扶杖入朝見蜀主不拜張公鐸等皆事蜀主於藩邸素怨李仁罕共譖之云仁罕有異志蜀主命武士執而殺之是日李肈釋杖而拜

貪鄙門

後漢張允家貲萬計性鄙吝

幹祐三年吏部侍郎張允家貲以萬計而性吝𨿽妻亦不之委常自系眾鑰於衣下行如環佩是夕匿於佛殿藻井之上登者浸多板壞而墜軍士掠其衣遂以凍卒

後周郭彥欽擾野雞族以求賂

廣順二年慶州刺史郭彥欽性貪野雞族多羊馬彥欽故擾之以求賂野雞族遂反剽掠綱商太祖命寧環二州合兵討之

饋遺門

晉杜預餉遺洛中貴要

太康元年杜預在鎭數餉遺洛中貴要或問其故預曰吾但恐爲害不求益也

唐陸防拒絕諸道饋遺

貞元元年徳宗使人諭陸防以卿淸愼太過諸道饋遺一皆拒絕恐事情不通如鞭靴之受亦無傷防上奏其略曰監臨受賄盈尺有刑至於士吏之微尙當嚴禁矧居風化之首反可通行賄道一開展轉滋甚鞭鞾不已必及金玊目見可欲何能自窒於心已與交私何能中絕其意是以涓流不止谿壑成災矣又曰若有所受有所卻則遇卻者疑乎見拒而不通矣若俱辭而不受則咸知不受者乃其常理復何嫌阻之有乎

李徳裕厚贈監軍得柄用

開成五年初李徳裕在淮南敕召監軍楊欽義人皆言必知樞密徳裕待之無加禮欽義心銜之一旦獨延欽義置酒中堂情禮極厚陳珍玩數牀罷酒皆以贈之欽義大喜過望行至汴州敕復還淮南欽義盡以所餉歸之徳裕曰此何直卒以與之其後欽義竟知樞密徳裕柄用欽義頗有力焉

後周曹彬使吳越不受饋遺

顯徳五年命西上閤門使曹彬使於吳越賜吳越王俶騎軍鋼甲二百步軍甲五千及它兵器彬事畢亟反不受饋遺吳越人以輕舟追與之至於數四彬曰吾終不受是竊名也盡籍其數歸而獻之世宗曰向之奉使者乞匄無厭使四方輕朝命卿能如是甚善然彼以遺卿卿自取之彬始拜受悉以散於親識家無畱者

賂遺門

唐陳少遊以納賄得爲觀察使

大歷元年以隴右行軍司馬陳少遊爲桂管觀察使少遊爲吏彊敏而好賄善結權貴以是得進旣得桂州惡其道逺多瘴癘宦官董秀掌樞宻少遊請嵗獻五萬緍又納賄於元載子仲武內外引薦數日攺宣歙觀察使

崔旰厚斂以賂權貴

二年杜鴻漸請入朝奏事以崔旰知西川畱後鴻漸來自成都廣爲貢獻因盛陳利害薦旰才堪寄任代宗亦務姑息乃畱鴻漸復知政事以旰爲西川節度使杜濟爲東川節度使旰厚斂以賂權貴元載擢旰弟寛至禦史中丞

牛僧孺不受韓錢得入相

長慶三年戶部侍郎牛僧孺素爲穆宗所厚初韓之子右驍衛將軍公武爲其父謀以財結中外及公武卒繼薨穉孫紹宗嗣主藏奴與吏訟於禦史府穆宗憐之盡取財簿自閱視凡中外主權多納貨獨朱句細字曰某年月日送戶部牛侍郎錢千萬不納穆宗大喜以示左右曰果然吾不繆知之以僧孺爲中書侍郎同平章事

王播以貢獻得爲相

太和元年鹽鐵使王播自淮南入朝力圖大用所獻銀器以千計綾絹以十萬計文宗以播爲左僕射同平章事

後唐袁象先徧賂權貴

同光元年梁諸藩鎭稍稍入朝或上表待罪莊宗皆慰釋之宋州節度使袁象先首來入朝陜州畱後霍彥威次之象先輦珍貨數十萬徧賂劉夫人及權貴伶官宦者旬日中外爭譽之恩寵隆異

溫韜厚賂權貴得還鎭

匡國節度使溫韜入朝賜姓名曰李紹衝紹衝多賫金帛賂劉夫人及權貴伶宦旬日復遣還鎭郭崇韜曰國家爲唐雪恥溫韜發唐山陵殆徧其罪與朱溫相埒耳何得復居方鎭天下義士其謂我何莊宗曰入汴之初已赦其罪竟遣之

郭崇韜頗受藩鎭饋遺

二年郭崇韜初至汴洛頗受藩鎭饋遺所親或諫之崇韜曰吾位兼將相祿賜巨萬豈籍外財但以僞梁之季賄賂成風今河南藩鎭皆梁之舊臣主上之仇讎也若拒其意能無懼乎吾特爲國家藏之私室耳及將祀南郊崇韜首獻勞軍錢十萬緡先是宦官勸帝分天下財賦爲內外府州縣上供者入外府充經費方鎭貢獻者入內府充宴遊及給賜左右於是外府常虛竭無餘而內府山積及有司辧郊祀乏勞軍錢崇韜言於莊宗曰臣已傾家所有以助大禮願陛下亦出內府之財以賜有司莊宗黙然久之曰吾晉陽自有儲積可令租庸輦取以相助於是取李繼韜私第金帛數十萬以益之軍士皆不滿望始怨恨有離心矣

諸方鎭刺史先賂劉延朗後議貢獻

淸泰二年以房暠充樞密使劉延朗兼樞密副使於是延朗居中用事暠𨿽爲使長其聴月之言什不三四暠隨勢可否不爲事先毎幽並遣使入奏樞密諸人環坐議之暠多俛首而寐比覺引頸振衣則使者去矣啟奏除授一歸延朗諸方鎭刺史自外入者必先賂延朗後議貢獻賂厚者先得內地賂薄者晚得邊廷由是諸將帥皆怨憤潞王不能察

馬全節不與劉延朗求賂

潞王嘉馬全節之功召詣闕劉延朗求賂全節無以與之延朗欲除全節絳州刺史羣議沸騰潞王聞之以全節爲橫海畱後

閩余廷英獻買宴錢

後晉天福七年閩主曦以同平章事余廷英爲泉州刺史廷英貪穢掠人女子詐稱受詔采擇以備後宮事覺曦遣禦史按之廷英懼詣福州自歸曦詰責將以屬吏廷英退獻買宴錢萬緡曦悅明日召見謂曰宴已買矣皇后貢物安在廷英復獻錢於李后乃遣歸泉州自是諸州皆別貢皇后物未防復召廷英爲相

後漢侯益厚賂執政

幹祐元年侯益家富於財厚賂執政及史肇等由是大臣爭譽之以益兼中書令行開封尹

欺罔門

漢上官桀詐爲燕王書奏霍光

元鳯元年上官桀父子旣尊盛數爲外人求官爵弗能得於是桀安父子深怨霍光自先帝時桀已爲九卿位在光右及父子並爲將軍皇后親安女光乃其外祖而顧專制朝事由是與光爭權燕王旦自以帝兄不得立常懷怨望桀等詐令人爲燕王上書言光出都肄郎羽林道上稱防又引蘇武使匈奴二十年不降乃爲典屬國大將軍長史敞無功爲搜粟都尉又擅調益莫府校尉光專權自恣疑有非常臣旦願歸符璽入宿衞察姦臣變伺光出沐日奏之桀欲從中下其事當與諸大臣共執退光書奏昭帝不肯下明旦光聞之止畫室中不入昭帝問大將軍安在桀對曰以燕王告其罪故不敢入有詔召大將軍光入免冠頓首謝昭帝曰將軍冠朕知是書詐也將軍無罪光曰陛下何以知之昭帝曰將軍調校尉以來未能十日燕王何以得知之是時昭帝年十四尙書左右皆驚而上書者果亡後桀黨與有譖光者昭帝輒怒曰大將軍忠臣先帝所屬以輔朕身敢有毀者坐之自是桀等不敢復言

唐裴延齡虛張名數惑徳宗

貞元九年戶部侍郎裴延齡奏自判度支以來檢責諸州欠負錢八百餘萬緡收諸州抽貫錢三百萬緡呈樣物三十餘萬緡請別置欠負耗賸季庫以掌之染練物別置月庫以掌之詔從之欠負皆貧人無可償徒存其數者抽貫錢給用旋盡呈樣染練皆左藏正物延齡徒置別庫虛張名數以惑徳宗徳宗信之以爲能富國而寵之於實無所增也虛費吏人簿書而已京城西污濕地生蘆葦數畆延齡奏稱長安咸陽有陂澤數百頃可牧廐馬徳宗使有司閱視無之亦不罪也左補闕權徳輿上奏以爲延齡取常賦支用未盡者充羨余以爲己功縣官先所市物再給其直用充別貯邊軍自今春以來並不支糧陛下必以延齡孤貞獨立時人丑正流言何不遣信臣覆視究其本末明行賞罰今羣情眾口喧於朝市豈京城士庶皆爲朋黨邪陛下亦宜稍回聖慮而察之徳宗不從

陸防數裴延齡誣罔之罪

十年徳宗欲修神龍寺須五十尺松不可得裴延齡曰臣近見同州一谷木數千株皆可八十尺徳宗曰開元天寶間求美材於近畿猶不可得今安得有之對曰天生珍材固待聖君乃出開元天寶何從得之延齡奏左藏庫司多有失落近因檢閱使置簿書乃於糞土之中得銀十三萬兩其匹段雜貨百萬有餘此皆已棄之物卽是羨余悉應移入雜庫以供別敕支用太府少卿韋少華不伏抗表稱此皆毎月申奏見在之物請加推驗執政請令三司詳覆徳宗不許亦不罪少華延齡毎奏對恣爲詭譎皆眾所不敢言亦未甞聞者延齡處之不疑徳宗亦頗知其誕妄但以其好詆毀人冀聞外事故親厚之羣臣畏延齡有寵莫敢言惟鹽鐵轉運使張滂京兆尹李充司農卿李銛以職事相闗時證其妄而陸防獨以身當之日陳其不可用防上書極陳延齡姦詐數其罪惡其略曰延齡以聚斂爲長策以詭妄爲嘉謀以掊克斂怨爲匪躬以靖譛服讒爲盡節總典籍之所惡以爲智術冒聖哲之所戒以爲行能可謂堯代之共工魯邦之少卯也迹其姦蠧日長月滋陰祕者固未盡彰敗露者猶難悉數又曰陛下姑欲保持曽無詰問延齡謂能蔽惑不復懼思移東就西便爲課績取此適彼遂號羨余愚弄朝廷有同兒戲又曰矯詭之態誣罔之辭遇事輒行應口便發昔趙髙指鹿爲馬臣謂鹿之與馬物猶同豈若延齡掩有爲無指無爲有臣以卑鄙任當臺衡情激於衷𨿽欲罷而不能自黙也書奏徳宗不悅待延齡益厚

李師望誣奏置定邊軍

咸通九年鳯翔少尹李師望上言嶲州控扼南詔爲其要衝成都道逺難以節制請建定邊軍屯重兵於嶲州以卭州爲理所朝廷以爲信然以師望爲嶲州刺史充定邊軍節度眉蜀卭雅嘉黎等州觀察等使師望利於專制方面故建此策其實卭距成都才百六十里嶲距卭千里其欺罔如此

南唐馮延巳浮誕不可信

後周顯徳五年唐主避周諱更名景下令去帝號稱國主凡天子儀制皆有降損去年號用周正朔同平章事馮延巳罷爲太子太傅初馮延巳以取中原之策說唐主由是有寵延巳常笑烈祖戢兵爲齷齪曰安陸所喪才數千兵爲之輟食咨嗟者旬日此田舎翁識量耳安足與成大事豈如今上暴師數萬於外而擊毬宴樂無異平日眞英主也延巳與其黨談論常以天下爲己任更相唱和翰林學士常夢錫屢言延巳等浮誕不可信唐主不聽夢錫曰姦言似忠陛下不悟國必亡矣及臣服於周延巳之黨相與言有謂周爲大朝者夢錫大笑曰諸公常欲致君堯舜何意今日自爲小朝邪眾黙然

不忠門

梁武帝責沈約非忠臣

天監十二年武帝有憾於張稷從容與沈約語及之約曰左僕射出作邊州已往之事何足復論武帝以爲約與稷昏家相爲怒曰卿言如此是忠臣邪乃輦歸內殿約懼因病夢齊和帝以劍斷其舌乃呼道士奏赤章於天稱禪代之事不由己出武帝遣主書黃穆之視疾夕還增損不卽啟聞懼罪乃白赤章事武帝大怒中使譴責者數四約益懼遂卒有司謚曰文武帝曰情懷不盡曰攺謚隠侯

唐肅宗以六等定陷賊之罪

至徳二載崔器呂諲上言諸陷賊官背國從僞準律皆應處死肅宗欲從之李峴以爲賊陷兩京天子南巡人自逃生此屬皆陛下親戚或勲舊子孫今一槪以叛法處死恐乖仁恕之道且河北未平羣臣陷賊者尙多若寛之足開自新之路若盡誅之是堅其附賊之心也書曰殱厥渠魁脇從罔理諲器守文不達大體惟陛下圖之爭之累日肅宗從峴議以六等定罪重者刑之於市次賜自盡次重杖一百次三等流貶斬達奚珣等十八人於城西南獨栁樹下陳希烈等七人賜自盡於大理寺應受杖者於京兆府門頃之有自賊中來降者言唐羣臣從安慶緒在鄴者聞廣平王赦陳希烈等皆自悼恨失身賊庭及聞希烈等誅乃止肅宗甚悔之

李晟斬文武官受朱泚寵任

興元元年李晟斬文武官受朱泚寵任者崔宣洪經綸等十餘人又表守節不屈者劉乃蔣沇等徳宗以李晟爲司徒中書令

陳少遊上表於李希烈

劉洽克汴州得李希烈起居注云某月日陳少遊上表歸順少遊聞之慙懼發疾薨贈太尉賻祭如常儀

蘇循揚言歷數有歸

天祐二年栁璨蔣暉等議加朱全忠九錫朝士多竊懷憤邑禮部尙書蘇循獨揚言曰梁王功業顯大歷數有歸朝廷速宜揖讓朝士無敢違者

楊凝式勸其父辭傳國使

後梁開平元年唐昭宣帝降禦札禪位於梁以張文蔚爲冊使楊涉爲押傳國寶使薛貽矩爲押金寶使帥百官備法駕詣大梁楊涉子凝式言於涉曰大人爲唐宰相而國家至此不可謂之無過況手持天子璽綬與人𨿽保富貴柰千載何盍辭之涉大駭曰汝滅吾族神色爲之不寧者數日

敬翔謂蘇循賣國求利

禮部尙書蘇循及其子起居郎楷自謂有功於梁當不次擢用循朝夕望爲相太祖薄其爲人敬翔及殿中監李振亦鄙之翔言於太祖曰蘇循唐之鴟梟賣國求利不可以立於惟新之朝詔循及刑部尙書張褘等十五人並勒致仕楷斥歸田裏循父子乃之河中依朱友謙

蘇循復稱臣於晉王

龍徳元年晉王旣許藩鎭之請求唐舊臣欲以備百官朱友謙遣前禮部尙書蘇循詣行臺循至魏州入牙城望府廨卽拜謂之拜殿見王呼萬嵗舞蹈泣而稱臣翌日又獻大筆三十枝謂之畫日筆王大喜卽命循以本官爲河東節度副使張承業深惡之

李振說敬翔朝新君

後唐同光元年莊宗命訪求梁主頃之或以其首獻李振謂敬翔曰有詔洗滌吾輩相與朝新君乎翔曰吾二人爲梁宰相君昏不能諫國亡不能救新君若問將何辭以對是夕未曙或報翔曰崇政李太保已入朝矣翔嘆曰李振謬爲丈夫朱氏與新君世爲仇讎今國亡君死縱新君不誅何面目入建國門乎乃縊而死

後梁段凝出入公卿間無愧色

梁段凝自滑州濟河入援以諸軍排陳使杜晏球爲前鋒至封丘遇李從珂晏球先降凝將其眾五萬至封丘亦解甲請降凝帥諸大將先詣闕待罪莊宗勞賜之慰諭士卒使各復其所凝出入公卿間揚揚自得無愧色梁之舊臣見者皆欲齕其面抉其心

吳李徳誠勸吳主行冊命

後晉天福元年吳徐知誥以鎭南節度使李徳誠徳勝節度使周本位望隆重欲使之帥眾推戴本曰我受先王大恩自徐溫父子用事恨不能救楊氏之危又使我爲此可乎其子祚彊之不得已與徳誠帥諸將詣江都表吳主陳知誥功徳請行冊命又詣金陵勸進宋齊丘謂徳誠之子建勲曰尊公太祖元勲今日掃地矣於是吳宮多妖吳主曰吳祚其終乎左右曰此乃天意非人事也

吳王令謀力勸徐誥受禪

二年吳司徒王令謀老病無齒或勸之致仕令謀曰齊王大事末畢吾何敢自安疾亟力勸徐誥受禪是月吳主下詔禪位於齊李徳誠等復詣金陵帥百官勸進

馮道自述累朝榮遇之狀

後周顯徳元年太師馮道卒道少以孝謹知名唐莊宗世始貴顯自是累朝不離將相三公三師之位爲人淸儉寛人莫測其喜慍滑稽多智浮沈取容甞著長樂老敍自述累朝榮遇之狀時人往往以徳量推之歐陽修論曰禮義亷恥國之四維四維不張國乃滅亡禮義治人之大法亷恥立人之大節況爲大臣而無亷恥天下其有不亂國家其有不亡者乎予讀馮道長樂老敍見其自述以爲榮其可謂無亷恥者矣則天下國家可從而知也予於五代得全節之士三死事之臣十有五皆武夫戰卒豈於儒者果無其人哉得非髙節之士惡時之亂薄其世而不肯出歟抑君天下者不足顧而莫能致之歟予甞聞五代時有王凝者家靑齊之間爲虢州司戶參軍以疾卒於官凝家素貧一子尙幼妻李氏其子負其遺骸以歸東過開封止於旅舎主人不納李氏顧天已暮不肯去主人牽其臂而出之李氏仰天慟曰我爲婦人不能守節而此手爲人所執邪卽引斧自斷其臂見者爲之嗟泣開封尹聞之白其事於朝厚防李氏而笞其主人嗚呼士不自愛其身而忍恥以偸生者聞李氏之風宜少知愧哉臣光曰天地設位聖人則之以制禮立法內有夫婦外有君臣婦之從夫終身不攺臣之事君有死無貳此人道之大倫也茍或廢之亂莫大焉範質稱馮道厚徳稽古宏才偉量𨿽朝代遷貿人無間言屹若巨山不可轉也臣愚以爲正女不從二夫忠臣不事二君爲女不正𨿽復華色之美織絍之巧不足賢矣爲臣不忠𨿽復材智之多治行之優不足貴矣何則大節已虧故也道之爲相歷五朝八姓若逆旅之視過客朝爲仇敵暮爲君臣易面變辭曽無愧怍大節如此𨿽有小善庸足稱乎或以爲自唐室之亡羣雄力爭帝王興廢逺者十餘年近者三四年𨿽有忠智將若之何當是之時失臣節者非道一人豈得獨罪道哉臣愚以爲忠臣憂公如家見危致命君有過則彊諫力爭國敗亡則竭節致死智士邦有道則見邦無道則隠或滅迹山林或優遊下僚今道尊寵則冠三師權任則首諸相國存則依違拱嘿竊位素餐國亡則圖全茍免迎謁勸進君則興亡接踵道則富貴自如玆乃姦臣之尢安得與它人爲比哉或謂道能全身逺害於亂世斯亦賢己臣謂君子有殺身成仁無求生害仁豈專以全身逺害爲賢哉然則盜跖病終而子路醢果誰賢乎抑此非特道之愆也時君亦有責焉何則不正之女中士羞以爲家不忠之人中君羞以爲臣彼相前朝語其忠則反君事讎語其智則社稷爲墟後來之君不誅不棄乃復用以爲相彼又安肯忠於我而能獲其用乎故曰非特道之愆亦時君之責也

世宗不以公忠待張美

二年以樞密院承旨張美權防檢三司事初世宗在澶州美掌州之金穀三司者世宗或私有所求美曲爲供副太祖聞之怒恐傷帝意但徙美爲濮州馬步都虞候美治財精敏當時鮮及故世宗以利權授之世宗徵伐四方用度不乏美之力也然思其在澶州所爲終不以公忠待之

附麗門

魏何晏等朋附曹爽

正始八年二月日有食之時尙書何晏等朋附曹爽好變攺法度太尉蔣濟上疏曰昔大舜佐治戒在比周周公輔政愼於其朋夫爲國法度惟命世大才乃能張其綱維以垂於後豈中下之吏所宜攺易哉終無益於治適足傷民宜使文武之臣各守其職率以淸平則和气祥瑞可感而致也

宋義康用事人爭求親暱

元嘉十七年吏部尙書王球履之叔父也以簡淡有美名爲文帝所重履性進利深結彭城王義康及劉湛球屢戒之不從誅湛之夕履徒跣告球球命左右爲取履先溫酒與之謂曰常日語汝云何履怖懼不得答球徐曰阿父在汝亦何憂文帝以球故履得免死廢於家義康方用事人爭求親暱惟司徒主簿江湛早能自疎求出爲武陵內史檀道濟甞爲其子求婚於湛湛固辭道濟因義康以請之湛拒之愈堅故不染於二公之難文帝聞而嘉之

唐蕭至忠自托於太平公主

先天元年蒲州刺史蕭至忠自托於太平公主公主引爲刑部尙書華州長史蔣欽緒其妹夫也謂之曰如子之才何憂不達勿爲非分妄求至忠不應欽緒退嘆曰九代卿族一舉滅之可哀也哉至忠素有雅望甞自公主第門出遇宋璟璟曰非所望於蕭君也至忠笑曰善乎宋生之言遽策馬而去

張說欲取立後功以圖入相

開元十四年明皇欲以武惠妃爲皇后或上言武氏乃不戴天之讎豈可以爲國母人間盛言張說欲取立後之功更圖入相之計且太子非惠妃所生惠妃復自有子若登宸極太子必危明皇乃止

李輔國引元載爲相

寶應元年李輔國以求宰相不得怨蕭華以戶部侍郎元載爲京兆尹載詣輔國固辭輔國識其意以司農卿陶鋭爲京兆尹輔國言蕭華專權請罷其相肅宗不許輔國固請不已乃從之仍引元載代華華罷爲禮部尙書以載同平章事領度支轉運使如故

王叔文與王伾相依附

貞元十九年初翰林待詔王伾善書山陰王叔文善碁俱出入東宮娯侍太子叔文譎詭多計自言讀書知治道乘間常爲太子言民間疾苦太子甞與諸侍讀及叔文等論及宮市事叔文曰太子職當視膳問安不宜言外事太子大驚曰非先生寡人無以知此遂大愛幸與王伾相依附叔文因爲太子言某可爲相某可爲將幸異日用之密結翰林學士韋執誼及當時朝士有名而求速進者陸淳呂溫李景儉韓韓泰陳諫栁宗元劉禹錫等定爲死友而淩凖程異等又因其黨以進日與遊處蹤迹詭袐莫有知其端者藩鎭或因進資幣與之相結

王叔文等轉相交結

永貞元年以王伾爲左散騎常侍王叔文爲起居舎人伾寢陋吳語順宗所防狎而叔文頗任事自許微知文義好言事順宗以故稍敬之不得如伾出入無阻叔文入至翰林而伾入至柿林院見李忠言牛昭容計事大抵叔文依伾伾依忠言忠言依牛昭容轉相交結毎事先下翰林使叔文可否然後宣於中書韋執誼承而行之外黨則韓泰栁宗元劉禹錫等主采聴外事謀議唱和日夜汲汲如狂互相推奬曰伊曰周曰管曰葛僩然自得謂天下無人榮辱進退生於造次惟其所欲不拘程式士大夫畏之道路以目素與往還者相次拔擢至一日除數人其黨或言曰某可爲某官不過一二日輒已得之於是叔文及其黨十餘家之門晝夜車馬如市客見叔文伾者至宿其坊中餅肆酒壚下一人得千錢乃容之伾尢闒茸專以納賄爲事作大匱貯金帛夫婦寢其上

裴均素附宦官得貴顯

元和三年以荊南節度使裴均爲右僕射均素附宦官得貴顯爲僕射自矜大甞入朝逾位而立中丞盧坦揖而退之均不從坦曰昔姚南仲爲僕射位在此均曰南仲何人坦曰是守正不交權幸者坦尋攺右庶子

李涉疏稱吐突承璀有功

六年試太子通事舍人李涉知憲宗於吐突承璀恩顧未衰乃投匭上疏稱承璀有功久委心腹不宜遽棄知匭使孔戣見其副章詰責不受涉乃行賂詣光順門通之戣聞之上疏極言涉姦險欺天請加顯戮貶涉峽州司倉

元稹與監軍善得知制誥

十五年初元稹爲江陵士曹與監軍崔潭峻善穆宗在東宮聞宮人誦稹謌詩而善之及卽位潭峻歸朝獻稹謌詩百餘篇穆宗問稹安在對曰今爲散郎以稹爲祠部郎中知制誥朝論鄙之會同僚食於閣下有靑蠅集其上中書舎人武儒衡以扇揮之曰適從何來遽集於此同僚皆失色儒衡意气自若

李仲言附李逢吉得擢用

太和八年初李仲言流象州遇赦還東都會畱守李逢吉思復入相仲言自言與鄭注善李逢吉使仲言厚賂之注引仲言見王守澄守澄薦於文宗文宗召見之仲言儀狀秀偉倜儻尙气頗工文辭有口辧多權數文宗見之大悅以爲奇士待遇日隆欲以仲言爲諫官寘之翰林李徳裕曰仲言向所爲計陛下必盡知之豈宜寘之近侍文宗曰李逢吉薦之朕不欲食言對曰逢吉身爲宰相乃薦姦邪以誤國亦罪人也文宗曰然則別除一官對曰亦不可文宗顧王涯涯對曰可尋以仲言爲四門助教

舒元輿爲李訓彈擊得入相

九年以禦史中丞舒元輿爲刑部侍郎翰林侍講學士李訓爲禮部侍郎並同平章事仍命訓三二日一入翰林講易元輿爲中丞凡李訓鄭注所惡者則爲之彈擊由是得爲相訓起流人期年致位宰相天子傾意任之訓或在中書或在翰林天下事皆決於訓王涯輩承順其風指惟恐不逮自中尉樞密禁衞諸將見訓皆震慴迎拜叩首

馬植與馬元防交通

大中四年以同平章事馬植爲天平節度使宣宗之立也左軍中尉馬元防有力焉由是恩遇冠諸宦者植與之敍宗姓宣宗賜元防寶帶元防以遺植植服之以朝宣宗見而識之植變色不敢隠明日罷相收植親吏董侔下禦史臺鞫之盡得植與元防交通之狀再貶常州刺史

樂朋張濬拜田令孜

中和元年裴澈自賊中奔詣行在時百官未集乏人艸制右拾遺樂朋謁田令孜而拜之由是擢爲翰林學士張濬先亦拜令孜令孜甞召宰相及朝貴飲酒濬恥於眾中拜令孜乃先謁令孜謝酒及賔客畢集令孜言曰令孜與張郎中淸濁異流甞防中外旣慮玷辱何憚攺更今日於隠處謝酒則又不可濬慙懼無所容

南唐馮延巳與宋齊丘相交結

後晉天福八年唐駕部郎中馮延巳爲齊王元帥府掌書記性傾巧與宋齊丘及宣徽副使陳覺相結同府在己上者延巳稍以計逐之延巳甞戲謂中書侍郎孫晟曰公有何能爲中書郎晟曰晟山東鄙儒文章不如公詼諧不如公謟詐不如公然主上使公與齊王遊處蓋欲以仁義輔導之也豈但爲聲色狗馬之友邪晟誠無能如公之能適足爲國家之禍耳

馮延巳等皆依附陳覺

初唐王爲齊王知政事毎有過失常夢錫常直言規正始𨿽忿懟終以諒直多之及卽位許以爲翰林學士齊丘之黨疾之坐封駮制書貶池州判官宋齊丘待陳覺素厚唐主亦以覺爲有才遂委任之馮延巳延魯魏岑𨿽齊邸舊僚皆依附覺與休寧查文徽更相汲引侵蠧政事唐人謂覺等爲五延魯自禮部員外郎遷中書舎人江州觀察使杜昌業聞之嘆曰國家所以驅駕羣臣在官爵而已若一言稱防遽躋通顯後有立功者何以賞之未幾唐主以岑及文徽皆爲樞密副使岑旣得志會覺遭母喪岑卽暴揚覺過惡擯斥之

後漢郭威焚李守貞與朝臣交通書

幹祐二年郭威克河中閱李守貞文書得朝廷權臣及藩鎭與守貞交通書詞意悖逆欲奏之祕書郎王溥諫曰魑魅乘夜爭出見日自消願一切焚之以安反仄威從之

協謀門

東晉孔嚴勸殷浩穆然無間

永和八年尙書左丞孔嚴言於殷浩曰比來眾情良可寒心不知使君當何以鎭之愚謂宜明受任之方韓彭專徵伐蕭曹守管籥內外之任各有攸司深思亷藺屈身之義平勃交歡之謀令穆然無間然後可以保大定功也觀頃日降附之徒皆人面獸心貪而無親恐難以義感也浩不從

謝安王彪之共掌朝政

寧康元年以王彪之爲尙書令謝安爲僕射領吏部共掌朝政安毎嘆曰朝廷大事眾所不能決者以諮王公無不立決

劉裕托劉穆之以腹心

元興三年劉裕始至建康諸大處分皆委於劉穆之倉猝立定無不允愜裕遂托以腹心動止諮焉穆之亦竭節盡誠無所遺隠時晉政寛弛綱紀不立豪族陵縱小民窮蹙重以司馬元顯政令違舛桓𨿽欲釐整而科條繁密眾莫之從穆之斟酌時宜隨方矯正裕以身範物先以威禁內外百官皆肅然奉職不盈旬日風俗頓攺

朋黨門

漢竇武上疏申理黨人

永康元年陳蕃旣免朝臣震栗莫敢復爲黨人言者賈彪曰吾不西行大禍不解乃入雒陽說城門校尉竇武尙書魏郡霍諝等使訟之武上疏曰陛下卽位以來未聞善政近者姦臣牢修造設黨議遂收前司校尉李膺等逮考連及數百人曠年拘錄事無效驗臣惟膺等建忠抗節志經王室此誠陛下稷卨伊呂之佐而虛爲姦臣賊子之所誣枉惟陛下畱神澄省時見理出以厭人喁喁之心今臺閣近臣尙書朱防荀緄劉祐魏朗劉矩尹勲等皆國之貞士朝之良佐尙書郎張陵嬀皓苑康楊喬邊韶戴恢等文質彬彬明達國典內外之職羣才並列而陛下委任近習專樹饕餮外典州郡內干心膂宜以次貶黜案罪糾罰信任忠良平決臧否使邪正毀譽各得其所書奏霍諝亦爲表請桓帝意稍解使中常侍王甫就獄訊黨人範滂等皆三木囊頭暴於階下甫以次辧詰曰卿等更相拔舉疊爲唇齒其意如何滂曰仲尼之言見善如不及見惡如探湯滂欲使善善同其淸惡惡同其污謂王政之所願聞不悟更以爲黨古之修善自求多福今之修善身防大戮身死之日願埋滂於首陽山側上不負皇天下不愧夷齊甫湣然爲之攺容乃得並解桎桔李膺等又多引宦官子弟宦官懼請桓帝以天時宜赦遂赦天下攺元黨人二百餘人皆歸田裏書名三府禁錮終身範滂往霍諝而不謝或讓之滂曰昔叔向不見祁奚吾何謝焉滂南歸汝南南陽士大夫迎之者車數千兩鄕人殷陶黃穆侍衞於旁應對賔客滂謂陶等曰今子相隨是重吾禍也遂遁還鄕裏

曹節奏李膺等鉤黨

建寧二年初李膺等𨿽廢錮天下士大夫皆髙尙其道而污穢朝廷希之者惟恐不及更共相標榜爲之稱號以竇武陳蕃劉淑爲三君君者言一世之所宗也李膺荀翌杜密王暢劉祐魏朗趙典朱防爲八俊俊者言人之英也郭泰範滂尹勲巴肅及南陽宗慈陳畱夏馥汝南蔡衍泰山羊陟爲八顧顧者言能以徳行引人者也張儉翟超岑晊苑康及山陽劉表汝南陳翔魯國孔昱丘陽檀敷爲八及及者言其能導人追宗者也度尙及東平張邈王孝東郡劉儒泰山胡毋班陳畱秦周魯國蕃向東萊王章爲八防防者言能以財救人者也及陳竇用事復舉拔膺等陳竇誅膺等復廢宦官疾惡膺等毎下詔書輒申黨人之禁侯覽怨張儉尢甚覽鄕人朱並素佞邪爲儉所棄承覽意指上書告儉與同鄕二十四人別相署號共爲部黨圖危社稷而儉爲之魁詔刋章捕儉等大長秋曹節因此諷有司奏諸鉤黨者故司空虞放及李膺杜密朱防荀翌翟超劉儒範滂等請下州郡考治是時靈帝年十四問節等曰何以爲鉤黨對曰鉤黨者卽黨人也靈帝曰黨人何用爲惡而欲誅之邪對曰皆相舉羣輩欲爲不軌靈帝曰不軌欲如何對曰欲圖社稷靈帝乃可其奏

範滂齊名李杜

汝南督郵吳導受詔捕範滂至徵羌抱詔書閉舎伏牀而泣一縣不知所爲滂聞之曰必爲我也卽自詣獄縣令郭揖大驚出解印綬引與俱亡曰天下大矣子何爲在此滂曰滂死則禍塞何敢以罪累君又令老母流離乎其母就與之訣滂白母曰仲博孝敬足以供養滂從龍舒君歸黃泉存亡各得其所惟大人割不可忍之恩勿增感戚仲博者滂弟也龍舒君者滂父龍舒侯相顯也母曰汝今得與李杜齊名死亦何恨旣有令名復求壽考可兼得乎滂跪受教再拜而辭顧其子曰吾欲使汝爲惡惡不可爲使汝爲善則我不爲惡行路聞之莫不流涕凡黨人死者百餘人妻子皆徙邊天下豪傑及儒學有行義者宦官一切指爲黨人有怨隙者因相防害睚眥之忿濫入黨中其死徙廢禁者又六七百人郭泰聞黨人之死私爲之慟曰詩云人之云亡邦國殄瘁漢室滅矣但未知瞻烏爰止於誰之屋耳泰𨿽好臧否人倫而不爲危言覈論故能處濁世而怨禍不及焉

郭泰明哲保身申屠蟠見防而作

臣光曰天下有道君子揚於王庭以正小人之罪而莫敢不服天下無道君子囊括不言以避小人之禍而猶或不免黨人生昏亂之世不在其位四海橫流而欲以口舌救之臧否人物激濁揚淸撩虺蛇之頭踐虎狼之尾以至身被淫刑禍及朋友士殱滅而國隨以亡不亦悲乎夫惟郭泰旣明且哲以保其身申屠蟠見幾而作不俟終日卓乎其不可及己

晉賈充與荀顗等爲黨友

泰始七年賈充自文帝時寵任用事武帝之爲太子充頗有力故益有寵於武帝充爲人巧謟與荀顗荀朂馮紞相爲黨友朝野惡之武帝問侍中裴楷以方今得失對曰陛下受命四海承風所以未比徳於堯舜者但以賈充之徒尙在朝耳宜引天下賢人與政道不宜示人以私任愷與充不協充欲解其近職乃薦愷忠貞宜在東宮武帝以愷爲太子少傅會樹機能冦亂秦雍武帝以爲憂愷曰宜得威望重臣有智略者以鎭撫之愷因薦充以充爲都督秦涼二州諸軍事充患之私問計於荀朂朂曰公爲宰相乃爲一夫所制不亦鄙乎然是行也辭之實難獨有結婚太子可不辭而自畱矣朂因謂馮紞曰賈公逺出吾等失埶太子婚尙未定何不勸帝納賈公之女乎紞亦然之荀顗荀朂馮紞皆稱充女絕美且有才徳武帝遂從之畱充復居舊任

賈充任愷各有所附爲朋黨

八年以賈充爲司空侍中尙書令領兵如故充與侍中任愷皆爲武帝所寵任充欲專名埶而忌愷於是朝士各有所附朋黨紛然武帝知之召充愷宴於式幹殿而謂之曰朝廷宜壹大臣當和充愷各拜謝旣而充愷以武帝已知而不責愈無所憚外相崇重內怨益深充乃薦愷爲吏部尙書愷侍覲轉希充因與荀朂馮紞承閒共譖之愷由是得罪廢於家

賈謐二十四友

元康元年賈謐郭彰權埶愈盛賔客盈門謐𨿽驕奢而好學喜延士大夫郭彰石崇陸機機弟云和郁及滎陽潘嶽淸河崔基渤海歐陽建蘭陵繆徴京兆杜斌摰虞瑯邪諸葛詮農王粹襄城杜育南陽鄒捷齊國左思沛國劉瓌周恢安平牽秀潁川陳聄髙陽許猛彭城劉訥中山劉輿輿弟琨皆附於謐號曰二十四友崇與嶽尢謟事謐毎謐及廣城君郭槐出皆降車路左望塵而拜

東晉殷浩以荀羨王羲之爲羽翼

永和四年桓溫旣滅蜀威名大振朝廷憚之會稽王昱以揚州刺史殷浩有盛名朝野推服乃引爲心膂與參綜朝權欲以抗溫由是與溫寖相疑貳浩以荀羨王羲之夙有令名擢羨爲吳國內史羲之爲防軍將軍以爲羽翼羲之以爲內外協和然後國家可安勸浩及羨不宜與溫構隙浩不從

唐崔甫張說各爲朋黨

開元十五年禦史大夫崔甫中丞宇文融恐右丞相張說復用數奏毀之各爲朋黨明皇惡之制說致仕甫免官侍母融出爲魏州刺史

代宗貶元載之黨

大歷十二年貶吏部侍郎楊炎諫議大夫韓洄包佶起居舎人韓會等十餘人皆元載黨也炎鳯翔人載常引有文學才望者一人親厚之異日欲以代己故炎及於貶代宗初欲盡誅炎等吳湊諫救百端始貶官

李絳對憲宗朋黨之問

元和八年憲宗問宰相人言外間朋黨大盛何也李絳對曰自古人君所甚惡者莫若人臣爲朋黨故小人譛君子者必曰朋黨何則朋黨言之則可惡尋之則無迹故也東漢之末凡天下賢人君子宦官皆謂之黨人而禁錮之遂以亡國此皆羣小欲害善人之言願陛下深察之夫君子固與君子合豈必使之與小人合然後謂之非黨邪

裴度以小人爲徒謂之朋黨

十三年憲宗常語宰相人臣當力爲善何乃好立朋黨朕甚惡之裴度對曰方以聚物以羣分君子小人志趣同者勢必相合君子爲徒謂之同徳小人爲徒謂之朋黨外𨿽相似內實懸殊在聖主辧其所爲邪正耳

李徳裕李宗閔各分朋黨

長慶元年翰林學士李徳裕吉甫之子也以中書舎人李宗閔甞對策譏切其父恨之宗閔又與翰林學士元稹爭進取有隙右補闕楊汝士與禮部侍郎錢徽掌貢舉西川節度使段文昌翰林學士李紳各以書屬所善進士於徽及牓出文昌紳所屬皆不預焉及第者鄭朗覃之弟裴誤度之子蘇巢宗閔之壻楊殷士汝士之弟也文昌言於穆宗曰今嵗禮部殊不公所取進士皆子弟無藝以闗節得之穆宗以問諸學士稹徳裕紳皆曰誠如文昌言穆宗乃命中書舎人王起等覆試詔黜朗等十人貶徽江州刺史宗閔劍州刺史汝士開江令或勸徽奏文昌紳屬書上必寤徽曰茍無愧心得喪一致柰何奏人私書豈士君子所爲邪取而焚之時人多之自是徳裕宗閔各分朋黨更相傾軋垂四十年

李逢吉之黨奏貶李紳

四年初穆宗旣畱李紳李逢吉愈忌之紳族子虞頗以文學知名自言不樂仕進隠居華陽川及從父耆爲左拾遺虞與耆書求薦誤達於紳紳以書誚之且以語於眾人虞深怨之乃詣逢吉悉以紳平日密論逢吉之語告之逢吉益怒使虞與補闕張又新及從子仲言等伺求紳短揚之於士大夫間且言紳潛察士大夫有羣居議論者輒指爲朋黨白之於上由是士大夫多忌之及敬宗卽位逢吉與其黨快紳失勢又恐敬宗復用之日夜謀議思所以害紳者楚州刺史蘇遇謂逢吉之黨曰主上初聽政必開延英有次對官惟此可防其黨以爲然亟白逢吉曰事迫矣若俟聴政悔不可追逢吉乃令王守澄言於敬宗曰陛下所以爲儲貳臣備知之皆逢吉之力也如杜元潁李紳輩皆欲立深王度支員外郎李續之等繼上章言之敬宗時年十六疑未信會逢吉亦有奏言紳謀不利於上請加貶謫敬宗猶再三覆問然後從之貶紳爲端州司馬逢吉仍帥百官表賀張又新等猶忌紳日上書言貶紳太輕敬宗許爲殺之朝臣莫敢言獨翰林侍讀學士韋處厚上疏指述紳爲逢吉之黨所讒人情嘆駭紳防先朝奬用借使有罪猶宜容假以成三年無攺之孝況無罪乎於是敬宗稍開寤會閱禁中文書有穆宗所封一篋發之得裴度杜元潁李紳疏請立敬宗爲太子敬宗乃嗟嘆悉焚人所上譖紳書𨿽未卽召還後有言者不復聽矣

時人目李逢吉黨爲八闗十六子

以布衣姜洽爲補闕試大理評事陸洿布衣李虞劉堅爲拾遺時李逢吉用事所親厚者張又新李仲言李續之李虞劉棲楚姜洽及拾遺張權輿程昔範又有從而附麗之者時人惡逢吉者目之爲八闗十六子

李逢吉黨百計毀裴度

寶歷元年言事者多稱裴度賢不宜棄之藩鎭敬宗數遣使至興元勞問度密示以還期度因求入朝逢吉之黨大懼二年裴度自興元入朝李逢吉之黨百計毀之敬宗𨿽少年悉察其誣謗待度益厚

李宗閔排擯李徳裕之黨

太和四年李宗閔引薦牛僧孺文宗以僧孺爲兵部尙書同平章事於是二人相與排擯李徳裕之黨稍稍逐之

李宗閔百方沮李徳裕

六年以前西川節度使李徳裕爲兵部尙書初李宗閔與徳裕有隙及徳裕還自西川文宗注意甚厚朝夕且爲相宗閔百方沮之不能京兆尹杜悰宗閔黨也甞詣宗閔見其有憂色曰悰有一策可平宿憾恐公不能用宗閔曰何如悰曰徳裕有文學而不由科第常用此爲慊慊若使之知舉必喜矣宗閔黙然有間曰更思其次悰曰不則用爲禦史大夫宗閔曰此則可矣悰再三與約乃詣徳裕徳裕迎揖曰公何爲訪此寂寥悰曰靖安相公令悰達意卽以大夫之命告之徳裕驚喜泣下曰此大門官小子何足以當之寄謝重沓宗閔復與給事中楊虞卿謀之事遂中止

文宗與李徳裕論朋黨

七年以兵部尙書李徳裕同平章事徳裕入謝文宗與之論朋黨對曰曰方今朝士三分之一爲朋黨時給事中楊虞卿與從兄中書舍人汝士弟戶部郎中漢公中書舎人張元夫給事中蕭澣等善交結依附權安上干執政下撓有司爲士人求官及科第無不如志文宗聞而惡之故與徳裕言首及之徳裕因得以排其所不悅者

文宗復言朋黨

以楊虞卿爲常州刺史張元夫爲汝州刺史它日文宗復言及朋黨李宗閔曰臣素知之故虞卿輩臣皆不與美官李徳裕曰給舎非美官而何宗閔失色

文宗毎嘆去朝中朋黨難

八年李宗閔言李徳裕制命已行不宜自便復以徳裕爲鎭海節度使不復兼平章事時徳裕宗閔各有朋黨互相擠援文宗患之毎嘆曰去河北賊易去朝中朋黨難臣光曰夫君子小人之不相容猶冰炭之不可同器而處也故君子得位則斥小人小人得勢則排君子此自然之理也然君子進賢退不肖其處心也公其指事也實小人譽其所好毀其所惡其處心也私其指事也誣公且實者謂之正直私且誣者謂之朋黨在人主所以辧之耳是以明主在上度徳而敍位量能而授官有功者賞有罪者刑姦不能惑佞不能移夫如是則朋黨何自而生哉彼昏主則不然明不能燭彊不能斷邪正並進毀譽交至取捨不在於己威福潛移於人於是讒慝得志而朋黨之議興矣夫木腐而蠧生醯酸而蜹集故朝廷有朋黨則人主當自咎而不當以咎羣臣也文宗茍患羣臣之朋黨何不察其所毀譽者爲實爲誣所進退者爲賢爲不肖其心爲公爲私其人爲君子爲小人茍實也賢也公也君子也匪徒用其言又當進之誣也不肖也私也小人也匪徒棄其言又當刑之如是𨿽使之爲朋黨孰敢哉釋是不爲乃怨羣臣之難治是猶不種不蕓而怨田之蕪也朝中之黨且不能去況河北賊乎

鄭注貶逐二李之黨無虛日

九年詔以楊承和庇防宋申錫韋元素王踐言與李宗閔李徳裕中外連結受其賂遺承和可驩州安置元素可象州安置踐言可恩州安置令所在錮送楊虞卿李漢蕭澣爲朋黨之首貶虞卿防州司戶漢汾州司馬澣遂州司馬尋遣使追賜承和元素踐言死時崔潭峻已卒亦剖棺鞭屍鄭注之入翰林也中書舎人髙元裕艸制言以醫藥奉君親注銜之奏元裕甞出郊送李宗閔貶元裕閬州刺史時注與李訓所惡朝士皆指目爲二李之黨貶逐無虛日班列殆空廷中忷忷文宗亦知之訓注恐爲人所搖勸文宗下詔應與徳裕宗閔親舊及門生故吏今日以前貶黜之外餘皆不問人情稍安

鄭覃與楊嗣復互相詆許以爲黨

開成三年楊嗣復欲援進李宗閔恐爲鄭覃所沮乃先令宦官諷文宗文宗臨朝謂宰相曰宗閔積年在外宜與一官鄭覃曰陛下若憐宗閔之遠止可移近北數百里不宜再用用之臣請先避位陳夷行曰宗閔向以朋黨亂政陛下何愛此纎人楊嗣復曰事貴得中不可但徇愛憎文宗曰可與一州覃曰與州太優止可洪州司馬耳因與嗣復互相詆訐以爲黨文宗曰與一州無傷遂以衡州司馬李宗閔爲杭州刺史

李徳裕請辧羣臣之邪正

五年初武宗之立非宰相意故楊嗣復李玨相繼罷去召淮南節度使李徳裕入朝至京師以徳裕同平章事徳裕入謝言於武宗曰致理之要在於辧羣臣之邪正夫邪正二者勢不相容正人指邪人爲邪邪人亦指正人爲邪人主辧之甚難臣以爲正人如松栢特立不倚邪人如藤蘿非附它物不能自起故正人一心事君而邪人競爲朋黨先帝深知朋黨之患然所用卒皆朋黨之人良由執心不定故姦邪得乘間而入也夫宰相不能人人忠良或爲欺罔主心始疑於是旁詢小臣以察執政如徳宗末年所聽任者惟裴延齡輩宰相署敕而已此政事所以日亂也陛下誠能愼擇賢才以爲宰相有姦罔者立黜去之常令政事皆出中書推心委任堅定不移則天下何憂不理哉武宗嘉納之

南唐宋齊丘多樹朋黨以固朝權

後周顯徳五年初唐中書令楚公宋齊丘多樹朋黨欲以專固朝權躁進之士爭附之推奬以爲國之元老樞密使陳覺副使李徵古恃齊丘之勢尢驕慢及許文等敗於紫金山覺與齊丘景達自濠州遁歸國人忷懼唐主甞嘆曰吾國家一朝至此因泣下會司天奏天文有變人主宜避位禳災唐王乃曰禍難方殷吾欲釋去萬機棲心衝寂誰可以托國者徴古曰宋公造國手也陛下如厭萬機何不舉國授之覺曰陛下深居禁中國事皆委宋公先行後聞臣等時入侍談釋老而已唐主心慍卽命中書舎人豫章陳喬艸詔行之喬惶恐請見曰陛下一署此詔臣不復得見矣因極言其不可唐主笑曰爾亦知其非邪乃止唐主命知樞密院殷崇義艸詔暴齊丘覺徴古罪惡聽齊丘歸九華山舊隠官爵悉如故覺責授國子博士宣州安置徴古削奪官爵賜自盡黨與皆不問

立異門

北魏盧止崔浩創制立事

宋元嘉八年魏崔浩欲大整流品明辧姓族盧止之曰夫創制立事各有其時樂爲此者詎有防人宜加三思浩不從由是得罪於眾

通鑑總卷十七下

欽定四庫全書

通鑑緫卷十八上

宋沈樞撰循吏門

漢黃霸獨用寛和爲名

本始元年初上官桀與霍光爭權光旣誅桀遂遵武帝法度以刑罰痛繩羣下由是俗吏皆尙嚴酷以爲能而河南太守丞黃霸獨用寛和爲名宣帝在民間時知百姓苦吏急也聞霸持法平乃召以爲廷尉正數決疑獄庭中稱平

漢世良吏於是爲盛

地節二年宣帝興於閭閻知民事之囏難霍光旣薨始親政事厲精爲治五日一聽事自丞相已下各奉職奏事敷奏其言考試功能侍中尙書功勞當遷及有異善厚加賞賜至於子孫終不攺易樞機周密品式備具上下相安莫有茍且之意及拜刺史守相輒親見問觀其所由退而考察所行以質其言有名實不相應必知其所以然常稱曰庶民所以安其田裏而亡嘆息愁恨之心者政平訟理也與我共此者其惟良二千石乎以爲太守吏民之本數變易則下不安民知其將久不可欺防乃服從其教化故二千石有治理效輒以璽書勉厲增秩賜金或爵至關內侯公卿缺則選諸所表以次用之是故漢世良吏於是爲盛稱中興焉

龔遂以便宜治渤海

四年北海太守廬江朱邑以治行第一入爲大司農渤海太守龔遂入爲水衡都尉先是渤海左右郡歲饑盜賊並起二千石不能禽制宣帝選能治者丞相禦史舉龔遂宣帝拜爲渤海太守召見問何以治渤海息其盜賊對曰海瀕遐遠不霑聖化其民困於饑寒而吏不卹故使陛下赤子盜弄陛下之兵於潢池中耳今欲使臣勝之邪將安之也宣帝曰選用賢良固欲安之也遂曰臣聞治亂民猶治亂繩不可急也惟緩之然後可治臣願丞相禦史且無拘臣以文法得一切便宜從事宣帝許焉加賜黃金贈遣乘傳至渤海界郡聞新太守至發兵以迎遂皆遣還移書敕屬縣悉罷逐捕盜賊吏諸持鉏鉤田器者皆爲良民吏毋得問持兵者乃爲賊遂單車獨行至府盜賊聞遂教令卽時解散棄其兵弩而持鉤鉏於是悉平民安土樂業遂乃開倉廩假貧民選用良吏尉安牧養焉遂見齊俗奢侈好末技不田作乃躬率以儉約勸民務農桑各以口率種樹畜養民有帶持刀劍者使賣劍買牛賣刀買犢曰何爲帶牛佩犢勞來循行郡中皆有畜積獄訟止息

前有召父後有杜母

建武七年南陽太守杜詩政治淸平興利除害百姓便之又修治陂池廣拓土田郡內比室殷足時人方於召信臣南陽爲之語曰前有召父後有杜母

張堪爲政樂不可支

十五年騎都尉張堪領杜茂營擊破匈奴於髙柳拜堪漁陽太守堪視事八年匈奴不敢犯塞勸民耕稼以致殷富百姓歌曰桑無附枝麥穗兩歧張君爲政樂不可支

光武嘆劉昆乃長者之言

二十二年初陳畱劉昆爲江陵令縣有火災昆向火叩頭火尋滅後爲農太守虎皆負子度河光武聞而異之徴昆爲光祿勲光武問昆曰前在江陵反風滅火後守農虎北度河行何徳政而致是事對曰偶然耳左右皆笑光武嘆曰此乃長者之言也顧命書諸防

宋均去姦貪進忠善

永平七年以東海相宋均爲尙書令初均爲九江太守五日一聽事悉省掾史閉督郵府內屬縣無事百姓安業九江舊多虎暴常募設檻穽而猶多傷害均下記屬縣曰夫江淮之有猛獸猶北土之有雞豚也今爲民害咎在殘吏而勞勤張捕非憂卹之本也其務退姦貪思進忠善可一去檻穽除削課制其後無復虎患明帝聞均名故任以樞機均謂人曰國家喜文法廉吏以爲足止姦也然文吏習爲欺謾而廉吏淸在一己無益百姓流亾盜賊爲害也均欲叩頭爭之時未可攺也久將自苦之乃可言耳未及言會遷司校尉後明帝聞其言追善之

廉範不禁夜作以便民

建初六年廉範遷蜀郡太守成都民物丰盛邑宇逼側舊制禁民夜作以防火災範乃毀削先令但嚴使儲水而已百姓以爲便歌之曰廉叔度來何暮不禁火民安作昔無襦今五袴

章帝以苛刻輕重戒吏治

元和二年詔三公曰夫俗吏矯飾外貌似是而非朕甚厭之甚苦之安靜之吏悃愊無華日計不足月計有餘如襄城令劉芳吏民同聲謂之不煩𨿽未有它異斯亦殆近之矣夫以苛爲察以刻爲明以輕爲徳以重爲威四者或興則下有怨心吾詔書數下冠蓋接道而吏不加治民或失職其咎安在勉思舊令稱朕意焉

班超以嚴急戒任尙

永和十四年班超被徴以戊巳校尉任尙代爲都防尙謂超曰君侯在外國三十餘年而小人猥承君後任重慮淺宜有以誨之超曰年老失智君數當大位豈班超所能及哉必不得已願進愚言塞外吏士本非孝子順孫皆以罪過徙補邊屯而蠻夷懷鳥獸之心難養易敗今君性嚴急水淸無大魚察政不得下和宜蕩佚簡易寛小過總大綱而已超去後尙私謂所親曰我以班君當有奇防今所言平平耳尙後竟失邊和如超所言

唐陸象先不施箠撻以示威

開元九年蒲州刺史陸象先政尙寛簡吏民有罪多曉諭遣之州錄事言於象先曰明公不施箠撻何以示威象先曰人情不遠此屬豈不解吾言邪必欲箠撻以示威當從汝始錄事慙而退象先嘗謂人曰天下本無事但庸人擾之耳茍淸其源何憂不治

陽城撫字心勞徵科政拙

貞元十四年太學生薛約師事司業陽城坐言事徙連州城送之郊外徳宗以城黨罪人左遷城道州刺史城治民如治家州之賦稅不登觀察使數加誚讓城自署其考曰撫字心勞徵科政拙考下下觀察使遣判官督其賦至州城先自囚於獄判官大驚馳入謁城於獄曰使君何罪某奉命來候安否耳畱一二日未去城不復歸館門外有故門扇橫地城晝夜坐臥其上判官不自安辭去其後又遣他判官往按之他判官載妻子中道逸去

宣宗命杜牧撰韋丹遺愛碑

大中三年宣宗與宰相論元和循吏孰爲第一周墀曰臣嘗守土江西聞觀察使韋丹功徳被於八州沒四十年老稚歌思如丹尙存宣宗詔史館修撰杜牧撰丹遺愛碑以紀之仍擢其子河陽觀察判官宙爲禦史

後漢劉審交治汝州有仁政

幹祐三年汝州奏防禦使劉審交卒吏民詣闕上書以審交有仁政乞畱塟汝州得奉事其丘壠詔許之州人相與聚哭而葬之爲立祠歲時享之太師馮道曰吾甞爲劉君僚佐觀其爲政無以逾人非能減其租賦除其繇役也但推公廉慈愛之心以行之耳此亦眾人所能爲但它人不爲而劉公獨爲之故汝人愛之如此使天下二千石皆效其所爲何患得民不如劉君哉

能吏門

漢虞詡爲朝歌長平盜賊

永初四年鄧隲惡虞詡欲以吏法中傷之會朝歌賊寗季等數千人攻殺長吏屯聚連年州郡不能禁乃以詡爲朝歌長故舊皆弔之詡笑曰事不避難臣之職也不遇槃根錯節無以別利器此乃吾立功之秋也始到謁河內太守馬稜稜曰君儒者當謀謨廟堂乃在朝歌甚爲君憂之詡曰此賊犬羊相聚以求溫飽耳願明府不以爲憂稜曰何以言之詡曰朝歌者韓魏之郊背大行臨黃河去敖倉不過百里而靑冀之民流亾萬數賊不知開倉招眾劫庫兵守成臯斷天下右臂此不足憂也今其眾新盛難與爭鋒兵不猒權願寛假轡防勿令有所拘閡而已及到官設三科以募求壯士自掾史以下各舉所知其攻劫者爲上傷人偸盜者次之不事家業者爲下收得百餘人詡爲饗會悉貰其罪使入賊中誘令劫掠乃伏兵以待之遂殺賊數百人又濳遣貧人能縫者傭作賊衣以采綫縫其裾有出市裏者吏輒禽之賊由是駭散咸稱神明縣境皆平

虞詡擊破羌虜一郡遂安

元初二年太后聞虞詡有將帥之略以爲武都太守羌眾數千遮詡於陳倉崤谷詡卽停軍不進而宣言上書請兵須到當發羌聞之乃分鈔傍縣詡因其兵散日夜進道兼行百餘里令吏士各作兩竈日增倍之羌不敢逼或問曰孫臏減竈而君增之兵法日行不過三十里以戒不虞而今日且二百里何也詡曰虜眾多吾兵少徐行則易爲所及速進則彼所不測虜見吾竈日增必謂郡兵來迎眾多行速必憚追我孫臏見弱吾今示彊勢有不同故也旣到郡兵不滿三千而羌眾萬餘攻圍赤亭數十日詡乃令軍中彊弩勿發而濳髮小弩羌以爲矢力弱不能至並兵急攻詡於是使二十彊弩共射一人發無不中羌大震退詡因出城奮擊多所傷殺明日悉陳其兵眾令從東郭門出北郭門入貿易衣服回轉數周羌不知其數更相恐動詡計賊當退乃濳遣五百餘人於淺水設伏其走路虜果大犇因掩擊大破之斬獲甚眾賊由是敗散詡乃占相地勢築營壁百八十所招還流亡假賑貧民開通水運詡始到郡谷石千鹽石八千見戶萬三千視事三年米石八十鹽石四百民增至四萬餘戶人足家給一郡遂安

宋長沙王鎭壽陽遂爲盛藩

元嘉七年以長沙王義欣爲豫州刺史鎭壽陽壽陽土荒民散城郭頽敗盜賊公行義欣隨宜經理境內安業道不拾遺城府完實遂爲盛藩芍陂久廢義欣修治隄防引渒水入陂漑田萬餘頃無復旱災

廉吏門

漢孔奮在姑臧力行淸潔

建武十二年光武詔竇融與五郡太守入朝融等奉詔而行官屬賔客相隨姑臧長孔奮爲武都郡丞姑臧在河西最爲富饒天下未定士多不修檢操居縣者不盈數月輒致丰積奮在職四年力行淸潔爲眾人所笑以爲身處脂膏不能自潤及從融入朝諸守令財貨連轂彌竟川澤惟奮無資單車就路光武以是賞之

楊震以淸白遺子孫

永初四年鄧隲在位頗能推進賢士楊震孤貧好學明歐陽尙書通達博覽諸儒爲之語曰關西孔子楊伯起教授二十餘年不答州郡禮命眾人謂之晚暮而震志愈篤隲聞而辟之時震年已五十餘累遷荊州刺史東萊太守當之郡道經昌邑故所舉荊州茂才王宻爲昌邑令夜懷金十斤以遺震震曰故人知君君不知故人何也宻曰暮夜無知者震曰天知地知我知子知何謂無知者宻愧而出後轉涿郡太守性公廉子孫常蔬食步行故舊或欲令爲開產業震不肯曰使後世稱爲淸白吏子孫以此遺之不亦厚乎

西魏裴俠淸愼爲天下最

梁大同九年魏諸牧守其謁丞相宇文泰泰命河北太守裴俠別立謂諸牧守曰裴俠淸愼奉公爲天下最有如俠者可與俱立眾黙然無敢應者泰乃厚賜俠朝野嘆服號爲獨立君

唐髙季輔乞優給俸祿後責吏貪

貞觀八年中書舍人髙季輔上言外官卑品猶未得祿饑寒切身難保淸白今倉廩浸實宜量加優給然後可責以不貪嚴設科禁

贓吏門【酷吏門附】

漢歐陽歙坐贓罪下獄死

建武十五年大司徒歐陽歙坐前爲汝南太守度田不實贓罪千餘萬下獄歙世授尙書八世爲博士諸生守闕爲歙求哀者千餘人至有自髠剔者平原禮震年十七求代歙死光武竟不赦歙死獄中

蘇章按故人姦贓

漢安元年蘇章爲冀州刺史有故人爲淸河太守章行部欲案其姦贓乃請太守爲設酒肴陳平生之好甚歡太守喜曰人皆有一天我獨有二天章曰今夕蘇孺文與故人飲者私恩也明日冀州刺史案事者公法也遂舉正其罪州境肅然

李膺按羊元羣髒污之罪

延熺八年宛陵大姓羊元羣罷北海郡髒污狼藉郡捨混軒有奇巧亦載之以歸河南尹李膺表按其罪元羣行賂宦官膺竟反坐

北魏主詔民得告守令以警貪吏

宋元嘉十四年魏世祖以民官多貪詔吏民得舉告守令不如法者於是姦猾専求牧宰之失廹脇在位橫於閭裏而長吏鹹降心待之貪縱如故

何尙之極陳庾炳之受賂之過

二十五年初劉湛旣誅庾炳之遂見寵任累遷吏部尙書勢傾朝野炳之無文學性彊急輕淺旣居選部好詬詈賔客且多納貨賂士大夫皆惡之炳之畱令史二人宿於私宅爲有司所糾文帝薄其過欲不問僕射何尙之因極陳炳之之短曰炳之見人有燭盤佳驢無不乞匄選用不平不可一二交結朋黨構扇是非亂俗傷風過於範所少賊一事耳縱不加罪故宜出之文帝欲以炳之爲丹陽尹尙之曰炳之蹈罪負恩方復有尹京赫赫之授乃更成其形勢也古人云無賞無罰𨿽堯舜不能爲治歷觀古今未有眾過借借受貨數百萬更得髙官厚祿如炳之者也文帝乃免炳之官以徐湛之爲丹陽尹

北魏元暉盧昶號餓虎饑鷹

梁天監五年魏右衛將軍元暉與侍中盧昶皆有寵於世宗而貪縱時人謂之餓虎將軍饑鷹侍中暉尋遷吏部尙書用官皆有定價大郡二千匹次郡下郡逓減其半余官各有等差選者謂之市曹

唐裴矩諌殺受賂之吏

武徳九年太宗患吏多受賕宻使左右試賂之有司門令史受絹一匹太宗欲殺之民部尙書裴矩諌曰爲吏受賂罪誠當死但陛下使人遺之而受乃防人於法也恐非所謂道之以徳齊之以禮太宗恱召文武五品以上告之曰裴矩能當官力爭不爲面從儻毎事皆然何憂不治臣光曰古人有言君明臣直裴矩佞於隋而忠於唐非其性之有變也君惡聞其過則忠化爲佞君樂聞直言則佞化爲忠是知君者表也臣者景也表動則景隨矣

太宗賜絹愧貪吏

貞觀元年右驍衛大將軍長孫順徳受人餽絹事覺太宗曰順徳果能有益國家朕與之共有府庫耳何至貪冒如是乎猶惜其有功不之罪但於殿庭賜絹數十匹大理少卿胡演曰順徳枉法受財罪不可赦柰何復賜之絹太宗曰彼有人性得絹之辱甚於受刑如不知愧一禽獸耳殺之何益

李義府專以賣官爲事

龍朔二年右相河間郡公李義府典選恃中宮之勢專以賣官爲事銓綜無次怨讟盈路髙宗頗聞之從容謂義府曰卿子及壻多爲非法卿宜戒之義府勃然變色殊不引咎緩步而去髙宗由是不恱望气者杜元紀謂義府所居第有獄气宜積錢二十萬緡以厭之義府信之聚斂尢急或告義府陰有異圖又遣其子右司議郎津召長孫無忌之孫延受其錢七百緡除延司津監倉曹參軍楊行頴告之乃下義府獄遣司刑太常伯劉祥道鞫之事皆有實詔義府除名流嶲州朝野莫不稱慶

張嘉祐贓發累嘉貞

開元十一年張說與張嘉貞不平會嘉貞弟金吾將軍嘉祐贓發說勸嘉貞素服待罪於外明皇左遷嘉貞幽州刺史

程行湛乞禁錮酷吏子孫

十三年禦史大夫程行湛奏周朝酷吏來俊臣等二十三人情狀尢重子孫請皆禁錮傅遊藝等四人差輕子孫不聽近任明皇從之

裴耀卿諌明皇杖贓吏

二十五年夷州刺史楊濬坐贓當死明皇命杖之六十流古州左丞相裴耀卿上疏以爲決杖贖死恩則甚優解體受笞事頗爲辱止可施之徒不當及於士人明皇從之

張渉薛邕繼以贓敗

建中元年徳宗初卽位疏斥宦官親任朝士而張渉以儒學入侍薛邕以文雅登朝繼以贓敗宦官武將得以借口曰南牙文臣贓動至巨萬而謂我曹濁亂天下豈非欺防邪於是徳宗心始疑不知所倚仗矣

謀臣門

漢蕭何勸漢王王漢中

元年項羽立沛公爲漢王漢王怒欲攻羽周勃灌嬰樊噲皆勸之蕭何諌曰𨿽王漢中之惡不猶愈於死乎漢王曰何爲乃死也何曰今眾弗如百戰百敗不死何爲夫能詘於一人之下而信於萬乘之上者湯武是也臣願大王王漢中養其民以致賢人收用巴蜀還定三秦天下可圖也漢王曰善乃遂就國

張良爲畫策臣

二年張良自韓間行歸漢漢王以爲成信侯良多病未嘗特將常爲畫防臣時時從漢王

董公說漢王爲義帝發喪

漢王南渡平陰津至洛陽新城三老董公遮說王曰臣聞順徳者昌逆徳者亡兵出無名事故不成故曰明其爲賊敵乃可服項羽爲無道放殺其主天下之賊也夫仁不以勇義不以力大王宜率三軍之眾爲之素服以告諸侯而伐之則四海之內莫不仰徳此三王之舉也於是漢王爲義帝發喪袒而大哭哀臨三日發使告諸侯曰天下共立義帝北面事之今項羽放殺義帝江南大逆無道寡人悉發闗中兵收三河士南浮江漢以下願從諸侯王擊楚之殺義帝者

薛公知黥布出下計

十一年淮南王布反汝陰侯滕公召故楚令尹薛公問之令尹曰是固當反滕公曰上裂地而封之疏爵而王之其反何也令尹曰往年殺彭越前年殺韓信此三人者同功一體之人也自疑禍及身故反耳滕公言之髙帝髙帝乃召見問薛公薛公對曰布反不足怪也使布出於上計山東非漢之有也出於中計勝敗之數未可知也出於下計陛下安枕而臥矣髙帝曰何謂上計對曰東取吳西取楚並齊取魯傳檄燕趙固守其所山東非漢之有也何謂中計東取吳西取楚並韓取魏據敖倉之粟塞成臯之口勝敗之數未可知也何謂下計東取吳西取下蔡歸重於越身歸長沙陛下安枕而臥漢無事矣髙帝曰是計將安出對曰出下計髙帝曰何謂廢上中計而出下計對曰布故驪山之徒也自致萬乘之主此皆爲身不顧後爲百姓萬世慮者也故曰出下計髙帝曰善封薛公千戶

陸賈說陳平交驩太尉

髙後七年陳平患諸呂力不能制恐禍及已嘗燕居深念陸賈往直入坐曰足下極富貴無欲矣然有憂念不過患諸呂少主耳陳平曰然爲之柰何陸生曰天下安注意相天下危注意將將相和調則士豫附天下𨿽有變權不分爲社稷計在兩君掌握耳君何不交驩太尉深相結因爲陳平畫呂氏數事陳平用其計乃以五百金爲絳侯壽厚具樂飲太尉報亦如之兩人深相結呂氏謀益衰

鼂錯說景帝侵削七國

前三年初鼂錯所更令三十章諸侯讙嘩錯父聞之從頴川來謂錯曰上初卽位公爲政用事侵削諸侯疏人骨肉口語多怨公何爲也錯曰固也不如此天子不尊宗廟不安父曰劉氏安矣而鼂氏危吾去公歸矣遂飲藥死曰吾不忍見禍逮身後十餘日吳楚七國俱反以誅錯爲名

大司馬與鄧禹定計議

更始元年大司馬秀至河北所過郡縣考察官吏黜陟能否平遣囚徒除王莽苛政復漢官名吏民喜恱爭持牛酒迎勞秀皆不受南陽鄧禹杖策追秀及於鄴秀曰我得専封拜生逺來寜欲仕乎禹曰不願也秀曰卽如是何欲爲禹曰但願明公威徳加於四海禹得效其尺寸垂功名於竹帛耳秀笑因畱宿閒語禹進說曰今山東未安赤眉靑犢之屬動以萬數更始旣是常才而不自聽斷諸將皆庸人崛起志在財幣爭用威力朝夕自快而已非有忠良明智深慮逺圖欲尊主安民者也明公素有盛徳大功爲天下所向服軍政齊肅賞罰明信爲今之計莫如延攬英雄務恱民心立髙祖之業救萬民之命以公而慮天下不足定也秀大恱因令禹常宿止於中與定計議毎任使諸將多訪於禹皆當其才

馬援聚米指畫形勢

建武八年光武自將徵隗囂光祿勲郭憲諌曰東方初定車駕未可逺徵乃當車防佩刀以斷車靷光武不從西至漆諸將多以王師之重不宜逺入險阻計未決光武召馬援問之援因說隗囂將帥有土崩之勢兵進有必破之狀又於光武前聚米爲山谷指畫形勢開示眾軍所從道徑往來分析昭然可曉光武曰虜在吾目中矣

郭嘉陳袁紹十敗曹公十勝

建安二年袁紹與曹操書辭語驕慢操謂荀彧郭嘉曰今將討不義而力不敵何如對曰劉項之不敵公所知也漢祖惟智勝項羽故羽𨿽彊終爲所禽今紹有十敗公有十勝紹𨿽彊無能爲也紹繁禮多儀公體任自然此道勝也紹以逆動公奉順以率天下此義勝也桓靈以來政失於寛紹以寛濟寛故不攝公糾之以猛而上下知制此治勝也紹外寛內忌用人而疑之所任惟親戚子弟公外易簡而內機明用人無疑惟才所宜不間遠近此度勝也紹多謀少決失在後事公得防輒行應變無窮此謀勝也紹髙議揖讓以收名譽士之好言飾外者多歸之公以至心待人不爲虛美士之忠正逺見而有實者皆願爲用此徳勝也紹見人饑寒卹念之形於顏色其所不見慮或不及公於目前小事時有所忽至於大事與四海接恩之所加皆過其望𨿽所不見慮無不周此仁勝也紹大臣爭權讒言惑亂公禦下以道浸潤不行此明勝也紹是非不可知公所是進之以禮所不是正之以法此文勝也紹好爲虛勢不知兵要公以少克眾用兵如神軍人恃之敵人畏之此武勝也操笑曰如卿所言孤何徳以堪之

袁紹不用田丰言爲曹操所敗

五年曹操還軍官渡袁紹乃議攻許田丰曰曹操旣破劉備則許下非復空虛且操善用兵變化無方眾𨿽少未可輕也今不如以久持之將軍據山河之固擁四州之眾外結英雄內修農戰然後簡其精鋭分爲奇兵乘虛疊出以擾河南使敵疲於犇命民不得安業我未勞而彼已困不及三年可坐克也今釋廟勝之策而決成敗於一戰若不如志悔無及也紹不從進軍黎陽遣其將顏良攻劉延於白馬曹操北救劉延良來逆戰操使張遼闗侯先登擊之侯望見良麾蓋策馬刺良於萬眾之中斬其首而還紹軍莫能當者遂解白馬之圍操還軍官渡出兵與袁紹戰不勝復還堅壁操眾少糧盡士卒疲乏與荀彧書議欲還許彧報曰紹悉眾聚官渡欲與公決勝敗今谷食𨿽少未若楚漢在滎陽成臯間也是時劉項莫肯先退者以爲先退則勢屈也公以十分居一之眾畫地而守之搤其喉而不得進已半年矣情見勢竭必將有變此用奇之時不可失也操乃堅壁持之會許攸家犯法審配收系之攸怒遂犇操謂操曰公孤軍獨守外無救援而糧谷已盡此危急之日也袁氏輜重萬餘乘在故市烏巢屯軍無嚴備若以輕兵襲之不意而至燔其積聚不過三日袁氏自敗也操大喜乃自將步騎五千人皆用袁軍旗幟銜枚縛馬口夜從間道出人抱束薪旣至圍屯大放火營中驚亂操遂攻之盡燔其糧谷殺士卒千餘人皆取其鼻以示紹軍於是紹軍驚擾大潰袁紹走至黎陽北岸眾稍復歸之或謂田丰田君必見重矣丰曰公貌寛而內忌不亮吾忠若勝而喜猶能赦我今戰敗而恚內忌將發吾不望生紹軍士皆拊膺泣曰向令田丰在此必不至於敗紹謂逄紀曰田別駕前諌止吾吾亦慙之紀曰丰聞將軍之退拊手大笑喜其言之中也紹曰吾不用田丰言果爲所笑遂殺之初曹操聞丰不從戎喜曰紹必敗矣及紹犇遁復曰向使紹用其別駕計尙未可知也

魯肅勸孫權保江東

魯肅將北還周瑜止之因薦肅於孫權曰肅才宜佐時當廣求其比以成功業權卽見肅與語恱之賔退獨引肅合榻對飲曰今漢室傾危孤思有桓文之功君何以佐之肅曰昔髙帝欲尊事義帝而不獲者以項羽爲害也今之曹操猶昔項羽將軍何由得爲桓文乎肅竊料之漢室不可復興曹操不可卒除爲將軍計惟有保守江東以觀天下之釁耳若因北方多務勦除黃祖進伐劉表竟長江所極據而有之此王業也權曰今盡力一方冀以輔漢耳此言非所及也

昭烈三往見諸葛亮

十二年初瑯邪諸葛亮寓居襄陽隆中毎自比管仲樂毅時人莫之許也惟潁川徐庶與崔州平謂爲信然昭烈在荊州訪士於襄陽司馬徽徽曰儒生俗士豈識時務識時務者在乎俊傑此間自有伏龍鳯雛帝問爲誰曰諸葛孔明龎士元也徐庶見帝於新野帝器之庶謂帝曰諸葛孔明臥龍也將軍豈願見之乎帝曰君與俱來庶曰此人可就見不可屈致也將軍宜枉駕顧之帝由是詣亮凡三往乃見因屏人曰漢室傾頽姦臣竊命孤不度徳量力欲信大義於天下而智術淺短遂用猖蹶至於今日然志猶未已君謂計將安出亮曰今曹操已擁百萬之眾挾天子而令諸侯此誠不可與爭鋒孫權據有江東已歷三世國險而民附賢能爲之用此可與爲援而不可圖也荊州北據漢沔利盡南海東連吳會西通巴蜀此用武之國而其主不能守此殆天所以資將軍也益州險塞沃野千里天府之土劉璋闇弱張魯在北民殷國富而不知存防智能之士思得明君將軍旣帝室之冑信義著於四海若跨有荊益保其巖阻撫和戎越結好孫權內修政治外觀時變則霸業可成漢室可興矣帝曰善於是與亮情好日宻闗侯張飛不恱帝解之曰孤之有孔明猶魚之有水也願諸君勿復言闗張乃止司馬徽淸雅有知人之鑑同縣龎徳公素有重名徽兄事之徳公常謂孔明爲臥龍士元爲鳯雛徳操爲冰鑑故徳操與昭烈語而稱之

魏賈詡勸文帝先文後武

黃初四年初文帝問賈詡曰吾欲伐不從命以一天下吳蜀何先對曰攻取者先兵權建本者尙徳化陛下應期受禪撫臨率土若綏之以文徳而俟其變則平之不難矣吳蜀𨿽蕞爾小國依山阻水先主有雄才諸葛亮善治國孫權識虛實陸遜見兵勢據險守要泛舟江湖皆難卒謀也用兵之道先勝後戰量敵論將故舉無遺防臣竊料羣臣無備權對𨿽以天威臨之未見萬全之勢也昔舜舞干戚而有苗服臣以爲當今宜先文後武文帝不納軍竟無功

漢石勒動靜咨張賔

晉永嘉三年初張賔好讀書闊達有大志常自比張子房及石勒徇山東賔謂所親曰吾歷觀諸將無如此胡將軍者可與共成大業乃提劍詣軍門大呼請見勒亦未之奇也賔數以策幹勒已而皆如所言勒由是奇之署爲軍功曹動靜咨之

北魏崔浩胸中所懷過於甲兵

宋元嘉六年魏世祖嘗引崔浩出入臥內從容謂浩曰卿才智淵博事朕祖考著忠三世故朕引卿以自近卿宜盡忠規諌勿有所隱朕𨿽或時忿恚不從卿言然終久深思卿言也嘗指浩以示新降髙車渠帥曰汝曹視此人尫纎懦弱不能彎弓持矛然其胸中所懷乃過於兵甲朕𨿽有徵伐之志而不能自決前後有功皆此人所教也又敕尙書曰凡軍國大計汝曹所不能決者皆當咨浩然後施行

唐房杜參謀帷幄

武徳四年初杜如晦爲秦王府兵曹參軍俄遷陜州長史時府僚多補外官世民患之房齡曰餘人不足惜至於杜如晦王佐之才大王欲經營四方非如晦不可世民驚曰微公言幾失之卽奏爲府屬與齡常從世民徵伐參謀帷幄軍中多事如晦剖決如流世民毎破軍克城諸將佐爭取寶貨齡獨收采人物致之幕府又將佐有勇略者齡必與之深相結使爲世民盡死力世民毎令齡入奏事髙祖嘆曰齡爲吾兒陳事𨿽隔千里皆如面談

後梁敬翔參謀議於禁中

開平元年以宣武掌書記太府卿敬翔知崇政院事以備顧問參謀議於禁中承上防宣於宰相而行之宰相非進對時有所奏請及已受防應復請者皆具記事因崇政院以聞得防則復宣於宰相翔爲人沈深有智略在幕府三十餘年軍謀民政太祖一以委之翔盡心勤勞晝夜不寐自言惟馬上乃得休息太祖性暴戾難近人莫能測惟翔能識其意趣或有所不可翔未嘗言但防示持疑太祖意已悟多爲之攺易禪代之際翔謀居多

敬翔乞用王彥章爲大將

後唐同光元年敬翔知梁室已危以繩內靴中入見均王曰先帝取天下不以臣爲不肖所謀無不用今敵勢益彊而陛下棄忽臣言臣身無用不如死引繩將自經均王止之問所欲言翔曰事急矣非用王彥章爲大將不可救也梁主從之以彥章代思逺爲北面招討使仍以段凝爲副

後唐潞王不用李崧和親之謀

後晉天福元年石敬瑭盡收其貨之在洛陽及諸道者歸晉陽托言以助軍費人皆知其有異志潞王夜與近臣從容語曰石郎於朕至親無可疑者但流言不息萬一失歡何以解之皆不對端明殿學士給事中李崧退謂同僚呂琦曰吾軰受恩深厚豈得自同眾人一槪觀望邪計將安出琦曰河東若有異謀必結契丹爲援契丹毋以贊華在中國屢求和親今誠與之和嵗以禮幣約至十餘萬緡遺之彼必驩然承命如此則河東𨿽欲陸梁無能爲矣崧曰此吾志也它夕二人宻言於潞王潞王大喜稱其忠二人私艸遺契丹書以俟命久之潞王以其謀告樞宻直學士薛文遇文遇對曰以天子之尊屈身奉夷狄不亦辱乎又虜若循故事求尙公主何以拒之因誦戎昱昭君詩曰安危托婦人潞王意遂變一日急召崧至後樓盛怒責之曰卿軰皆知古今欲佐人主致太平今乃爲謀如是朕一女尙乳臭卿欲棄之沙漠邪且欲以養士之財輸之虜庭其意安在二人懼汗流浹背曰臣等志在竭愚以報國非爲虜計也願陛下察之拜謝無數潞王詬責不已呂琦气竭拜少止潞王曰呂琦彊項肯視朕爲人主邪琦曰臣等爲謀不臧願陛下治其罪多拜何爲潞王怒稍解止其拜各賜巵酒罷之自是羣臣不敢復言和親之策

後周王朴規畫皆稱上意

顯徳二年世宗謂宰相曰朕毎思致治之方未得其要寢食不又自唐晉以來吳蜀幽並皆阻聲教未能混壹宜命近臣著爲君難爲臣不易論及開邊防各一篇朕將覽焉比部郎中王朴獻防以爲中國之失吳蜀幽並皆由失道今必先觀所以失之之原然後知所以取之之術其始失之也莫不以君暗臣邪兵驕民困姦黨內熾武夫外橫因小致大積微成著今欲取之莫若反其所爲而已夫進賢退不肖所以收其才也恩隱誠信所以結其心也賞功罰罪所以盡其力也去奢節用所以丰其財也時使薄斂所以阜其民也俟羣才旣集政事旣治財用旣充士民旣附然後舉而用之功無不成矣彼之人觀我有必取之勢則知其情狀者願爲間諜知其山川者願爲鄕導民心旣歸天意必從矣凡攻取之道必先其易者唐與吾接境防二千里其勢易擾也擾之當以無備之處爲始備東則擾西備西則擾東彼必奔走而救之奔走之間可以知其虛實彊弱然後避實擊虛避彊擊弱未須大舉且以輕兵擾之南人懦怯聞小有警必悉師以救之師數動則民疲而財竭不悉師則我可以乘虛取之如此江北諸州將悉爲我有旣得江北則用彼之民行我之法江南亦易取也得江南則嶺南巴蜀可檄而定南方旣定則燕地必望風內附若其不至移兵攻之席捲可平矣惟河東必死之冦不可以恩信誘必當以彊兵制之然彼自髙平之敗力竭气阻必未能爲邊患宜且以爲後圖俟天下旣平然後俟間一舉可擒也今士卒精練甲兵有備羣下畏法諸將效力期年之後可以出師宜自夏秋蓄積實邊矣世宗欣然納之時羣臣多守常偸安所對少有可取者惟朴神峻气勁有謀能斷凡所規畫皆稱上意世宗由是重其器識未幾遷左諌議大夫知開封府事

世宗以罷兵之議謀於李谷

四年議者以唐援兵尙彊多請罷兵世宗疑之李谷寢疾在第世宗使範質王溥就與之謀谷上疏以爲壽春危困破在旦夕若鑾駕親徵則將士爭奮援兵震恐城中知亡必可下矣世宗恱

直臣門

漢武帝不冠不見汲黯

元朔五年衛靑尊寵於羣臣無二公卿以下皆卑奉之獨汲黯與亢禮人或說黯曰自天子欲羣臣下大將軍大將軍尊重君不可以不拜黯曰夫以大將軍有揖客反不重邪大將軍聞愈賢黯數請問國家朝廷所疑遇黯加於平日大將軍靑𨿽貴有時侍中武帝踞厠而視之丞相公孫燕見武帝或時不冠至如汲黯見武帝不冠不見也武帝嘗坐武帳中黯前奏事武帝不冠望見黯避帳中使人可其奏其見敬禮如此

成帝不治檻以旌朱云之直

元延元年故槐裏令朱云上書求見公卿在前云曰今朝廷大臣上不能匡主下無以益民皆尸位素餐孔子所謂鄙夫不可與事君茍患失之亡所不至者也臣願賜尙方斬馬劍斷佞臣一人頭以厲其餘成帝問誰也對曰安昌侯張禹成帝大怒曰小臣居下訕上廷辱師傅罪死不赦禦史將云下云攀殿檻檻折云呼曰臣得下從龍逄比干遊於地下足矣未知聖朝何如耳禦史遂將云去於是左將軍辛慶忌免冠解印綬叩頭殿下曰此臣素著狂直於世使其言是不可誅其言非固當容之臣敢以死爭成帝意解然後得已及後當治檻成帝曰勿易因而輯之以旌直臣

任延不肯善事上官

建武十二年光武以睢陽令任延爲武威太守光武親見戒之曰善事上官無失名譽延對曰臣聞忠臣不和和臣不忠履正奉公臣子之節上下雷同非陛下之福善事上官臣不敢奉詔光武嘆息曰卿言是也

韓歆死於直諌

十五年大司徒韓歆免歆好直言無隱諱光武毎不能容歆於上前證歲將饑凶指天畫地言甚剛切故坐免歸田裏光武猶不釋復遣使宣詔責之歆及子嬰皆自殺歆素有重名死非其罪眾多不厭光武乃追賜錢谷以成禮葬之焉臣光曰昔髙宗命說曰若藥弗暝厥疾弗瘳夫切直之言非人臣之利乃國家之福也是以人君夙夜求之惟懼弗得聞惜乎以光武之世而韓歆用直諌死豈不爲仁明之累哉

虞詡薦左雄有王臣蹇蹇之節

永建元年尙書僕射虞詡上疏薦議郎左雄曰臣見方今公卿以下多拱黙以樹恩爲賢盡節爲愚至相戒曰白璧不可爲容容多後福伏見議郎左雄有王臣蹇蹇之節宜擢在喉舌之官必有匡弼之益由是拜雄尙書

龎參以忠直爲左右所毀

陽嘉二年太尉龎參在三公中最名忠直數爲左右所毀會所舉用忤順帝防司承風案之時當會茂才孝廉參以被奏稱疾不會廣漢上計掾段恭因會上疏曰伏見道路行人農夫織婦皆曰太尉參竭忠盡節徒以直道不能曲心孤立羣邪之間自處中傷之地夫以讒佞傷毀忠正此天地之大禁人主之至誡也昔白起賜死諸侯酌酒相賀季子來歸魯人喜其紓難夫國以賢治君以忠安今天下咸欣陛下有此忠賢願卒寵任以安社稷書奏詔卽遣小黃門視參疾太醫致羊酒後參夫人疾前妻子投於井而殺之雒陽令祝良奏參罪參竟以災異免

晉劉毅比武帝於桓靈

太康三年武帝親祀南郊禮畢喟然問司校尉劉毅曰朕可方漢之何帝對曰桓靈武帝曰何至於此對曰桓靈賣官錢入官庫陛下賣官錢入私門以此言之殆不如也武帝大笑曰桓靈之世不聞此言今朕有直臣固爲勝之

傅咸不畏以直致禍

永熈元年尙書左丞傅咸數諌太尉楊駿駿漸不平欲出咸爲郡守李斌曰斥逐正人將失人望乃止楊濟遺咸書曰諺云生子癡了官事官事未易了也想慮破頭故具有白咸復書曰衛公有言酒色殺人甚於作直坐酒色死人不爲悔而逆畏以直致禍此由心不能正欲以茍且爲明哲耳自古以直致禍者常由矯枉過正或不忠篤欲以亢厲爲聲故致忿耳安有悾悾忠益而反見怨疾乎

北魏髙允眞忠臣

宋大明二年魏髙允好切諌朝廷事有不便允輒求見帝常屏左右以待之或自朝至暮或連日不出羣臣莫知其所言時有上事爲激訐者髙宗省之謂羣臣曰君父一也父有過子何不作書於眾中諌之而於私室屏處諌者豈非不欲其父之惡彰於外耶至於事君何獨不然君有得失不能面陳而上表顯諌欲以彰君之短明己之直此豈忠臣所爲乎如髙允者乃眞忠臣也朕有過未嘗不面言至有朕所不堪聞者允皆無所避朕聞其過而天下不知可不謂忠乎乃拜允中書令髙宗重允常呼爲令公而不名遊雅常曰髙子內文明而外柔順其言吶吶不能出口昔崔司徒嘗謂余云髙生丰才博學一代佳士所乏者矯矯風節耳余亦以爲然及司徒得罪起於纎微詔指臨責司徒聲嘶股栗殆不能言宗欽以下伏地流汗皆無人色髙子獨敷陳事理申釋是非辭義淸辯音韻髙亮人主爲之動容聽者無不神聳此非所謂矯矯者乎宗愛方用事威震四海嘗召百官於都坐王公已下皆趨庭望拜髙子獨升階長揖由此觀之汲長孺可以臥見衛靑何抗禮之有此非所謂風節者乎夫人固未易知吾旣失之於心崔又漏之於外此乃管仲所以致慟於鮑叔也

功臣門

漢明帝畫二十八將於雲臺

永平三年明帝思中興功臣乃圖畫二十八將於南宮云防以鄧禹爲首次馬成吳漢王梁賈復陳俊耿弇杜茂防恂傅俊岑彭堅鐔馮異王霸朱祜任光祭遵李忠景丹萬修蓋延邳肜姚期劉植耿純臧宮馬武劉隆又益以王常李通竇融卓茂合三十二人馬援以椒房之親獨不與焉

蜀漢關侯恥與黃忠同列

建安二十四年先主自稱漢中王以關侯爲前將軍黃忠爲後將軍遣益州前部司馬犍爲費詩卽授闗侯印綬侯聞黃忠位與己並怒曰大丈夫終不與老兵同列不肯受拜詩謂侯曰夫立王業者所用非一昔蕭曹與髙祖少小親舊而陳韓亾命後至論其班列韓最居上未聞蕭曹以此爲怨今王與君侯譬猶一體同休等戚禍福共之愚謂君侯不宜計官號之髙下爵祿之多少爲意也侯大感悟遽卽受拜

晉段灼申理鄧艾平蜀之功

泰始九年初鄧艾之死人皆寃之而朝廷無爲之辧者及武帝卽位議郎段灼上疏曰鄧艾心懷至忠而荷反逆之名平定巴蜀而受三族之誅艾性剛急矜功伐善不能協同朋故莫肯理之臣竊以爲艾本屯田掌犢人寵位已極功名已成七十老公復何所求正以劉禪初防逺郡未附矯令承制權安社稷鐘會有悖逆之心畏艾威名因其疑似構成其事艾被詔書卽遣彊兵束身就縛不敢顧望誠自知奉見先帝必無當死之理也會受誅之後艾官屬將吏愚戇相聚自共追艾破壊檻車解其囚執艾在困地狼狽失據未嘗與腹心之人有平素之謀獨受腹背之誅豈不哀哉陛下龍興闡大度謂可聽艾歸葬舊墓還其田宅以平蜀之功繼封其後使艾闔棺定謚死無所恨則天下徇名之士思立功之臣必投湯火樂爲陛下死矣武帝善其言而未能從會武帝問給事中樊建以諸葛亮之治蜀曰吾獨不得如亮者而臣之乎建稽首曰陛下知鄧艾之寃而不能直𨿽得亮得無如馮唐之言乎武帝笑曰卿言起我意乃以艾孫朗爲郎中

唐太宗錄李靖之功赦其罪

貞觀四年禦史大夫蕭瑀劾奏李靖破頡利牙帳禦軍無法突厥珍物虜掠俱盡請付法司推科太宗特敕勿劾及靖入見太宗大加責譲靖頓首謝久之太宗乃曰隋史萬歲破達頭可汗有功不賞以罪致戮朕則不然錄公之功赦公之罪加靖左光祿大夫未防太宗謂靖曰前有人讒公今朕意已寤公勿以爲懷復賜絹二千匹

太宗不赦秦府功臣之罪

九年岷州都督鹽澤道行軍總管髙甑生後軍期李靖按之甑生恨靖誣告靖謀反按驗無狀甑生坐減死徙邊或言甑生秦府功臣寛其罪太宗曰甑生違李靖節度又誣其反此而可寛法將安施且國家自起晉陽功臣多矣若甑生獲免則人人犯法安可復禁乎我於舊勲未嘗防也爲此不敢赦耳

畫功臣於淩煙閣

十七年太宗命圖畫功臣趙公長孫無忌趙郡元王孝恭萊成公杜如晦鄭文貞公魏徴梁公房齡申公髙士廉鄂公尉遲敬徳衛公李靖宋公蕭瑀襃忠壯公段志夔公劉基蔣忠公屈突通鄖節公殷開山譙襄公柴紹邳襄公長孫順徳鄖公張亮陳公侯君集郯襄公張公謹盧公程知節永興文懿公虞世南渝襄公劉政會莒公唐儉英公李世勣胡壯公秦叔寶等於淩煙閣

太宗謂李勣可托孤

是歳李世勣嘗得暴疾方云須灰可療太宗自剪須爲之和藥世勣頓首出血泣謝太宗曰爲社稷非爲卿也何謝之有世勣嘗侍宴太宗從容謂曰朕求羣臣可托幼孤者無以逾公公往不負李宻豈負朕哉世勣流涕辭謝齧指出血因飲沈醉太宗解禦服以覆之

褚遂良以房齡勲舊不可棄

二十年房齡嘗以微譴歸第褚遂良上疏以爲齡自義旗之始翼贊聖功武徳之季冒死決防貞觀之初選賢立政人臣之勤齡爲最不可遐棄陛下若以其衰老亦當諷諭使之致仕退之以禮不可以淺鮮之過棄數十年之勲舊太宗遽召出之頃之齡復避位還家久之太宗幸芙蓉園齡敕子弟汛掃門庭曰乘輿且至有頃太宗果幸其第因載齡還宮

李朝隱乞宥功臣之後

開元十年武彊令裴景仙坐贓五千匹事覺亾命明皇怒命集眾斬之大理卿李朝隱奏景仙曽祖寂有建義大功載初中以非罪破家惟景仙獨存今爲承嫡宜宥其死投之荒逺其辭略曰十代宥賢功實宜錄一門絕祀情或可哀制令杖殺朝隱又奏曰若寂勲都棄仙罪特加則叔向之賢何足稱者若敖之不其餒而明皇乃許之杖景仙一百流嶺南惡處

代宗禮重郭子儀

大歷二年郭子儀入朝代宗命元載王縉魚朝恩等互置酒於其第一會之費至十萬緡代宗禮重子儀常謂之大臣而不名郭曖嘗與升平公主爭言曖曰汝倚乃父爲天子邪我父薄天子不爲公主恚奔車奏之代宗曰此非汝所知彼誠如是使彼欲爲天子天下豈汝家所有邪慰諭令歸子儀聞之囚曖入待罪代宗曰鄙諺有之不癡不聾不爲家翁兒女子閨房之言何足聽也子儀歸杖曖數十

張延賞不應罷李晟兵柄

貞元三年初韓滉薦劉元佐可使將兵復河湟滉薨元佐奏言吐蕃方彊未可與爭徳宗遣中使勞問元佐元佐臥而受命張延賞知元佐不可用奏以河湟事委李抱眞抱眞亦固辭皆由延賞罷李晟兵柄故武臣皆憤怒解體不肯爲用故也

李泌與徳宗約保全功臣

以李泌爲中書侍郎同平章事李泌初視事與李晟馬燧柳渾俱入見徳宗謂泌曰朕今用卿欲與卿有約卿愼勿報仇有恩者朕當爲卿報之對曰臣素奉道不與人爲仇臣今日亦願與陛下爲約可乎徳宗曰何不可泌曰願陛下勿害功臣臣受陛下厚恩固無形迹李晟馬燧有大功於國聞有讒之者𨿽陛下必不聽然臣今日對二人言之欲其不自疑耳人臣茍防人主愛信則幸矣官於何有臣在靈武之日未嘗有官而將相皆受臣指畫陛下以李懷光爲太尉而懷光愈懼遂至於叛此皆陛下所親見也今晟燧富貴已足茍陛下坦然待之使其自保無虞國家有事則出從徵伐無事則入奉朝請何樂如之故臣願陛下勿以二臣功大而忌之二臣勿以位髙而自疑則天下永無事矣徳宗曰朕始聞卿言聳然不知所謂及聽卿剖析乃知社稷之至計也朕謹當書紳二大臣亦當共保之晟燧皆起泣謝

渾瑊能以功名終

十五年渾瑊薨於河中瑊性謙謹𨿽位窮將相無自矜大之色毎貢物必躬自閱視受賜如在上前由是爲徳宗所親愛徳宗還自興元𨿽一州一鎭有兵者皆務姑息瑊毎奏事不過輒私喜曰上不疑我故能以功名終

後唐李嗣源功髙位重

同光三年莊宗性剛好勝不欲權在臣下入洛之後信伶官之讒頗疎忌宿將李嗣源家在太原表李從珂爲北京內牙馬步都指揮使以便其家莊宗怒曰嗣源握兵權居大鎭軍政在吾安得爲其子奏請乃黜從珂爲突騎指揮使帥數百人戍石門鎭嗣源憂恐上表申理久之方解嗣源乞至東京朝覲不許郭崇韜以嗣源功髙位重亦忌之私謂人曰總管令公非久爲人下者皇家子弟皆不及也宻勸莊宗召之宿衛罷其兵權又勸莊宗除之莊宗皆不從

郭崇韜有功無罪族誅

天成元年漢州無城塹樹木爲柵任圜進攻其柵縱火焚之李紹琛引兵出戰於金鴈琛兵敗與十餘騎奔綿竹追擒之孟知祥自至漢州犒軍與任圜董璋置酒髙會引李紹琛檻車至座中知祥自酌大巵飲之謂曰公已擁節旄又有平蜀之功何患不富貴而求入此檻車邪紹琛曰郭侍中佐命功第一兵不血刄取兩川一旦無罪族誅如紹琛軰安保首領以此不敢歸朝耳

明宗問趙鳯鐡劵

三年明宗問趙鳳帝王賜人鐵劵何也對曰與之立誓令其子孫長享爵祿耳明宗曰先朝受此賜者止三人崇韜繼麟尋皆族滅朕得脫如毫釐耳因嘆息久之趙鳳曰帝王心存大信固不必刻之金石也

閩王仁達有功誣叛族誅

長興四年閩主攺福州爲長樂府親從都指揮使王仁達有擒王延稟之功性慷慨言事無所避閩主惡之嘗私謂左右曰仁達智有餘吾猶能禦之非少主臣也至是竟誣叛族誅之

南唐宋齊丘以中興之功怨唐主

後晉天福七年唐丞相太保宋齊丘旣罷尙書省不復朝謁唐主遣壽王景遂勞問許鎭洪州始入朝唐主與之宴酒酣齊丘曰陛下中興臣之力也柰何防之唐主怒曰公以遊客幹朕今爲三公亦足矣乃與人言朕烏喙如句踐難與共安樂有之乎齊丘曰臣實有此言臣爲遊客時陛下乃偏禆耳今日殺臣可矣明日唐主手詔謝之曰朕之褊性子嵩平昔所知少相親老相怨可乎以齊丘爲鎭南節度使

後周王峻恃佐命之功益驕慢

慶順二年樞宻使王峻性輕躁多計數好權利喜人附己自以天下爲己任毎言事太祖從之則喜或時未允輒慍懟往往發不遜語太祖以其故舊且有佐命功又素知其爲人毎優容之峻年長於太祖太祖卽位猶以兄呼之或稱其字峻以是益驕副使鄭仁誨皇城使向訓恩州團練使李重進皆太祖在藩鎭時腹心將佐也太祖卽位稍稍進用峻心嫉之累表稱疾求解機務以詗帝意太祖屢遣左右惇諭峻對使者辭气亢厲太祖知樞宻直學士陳觀與峻親善令往諭指觀曰陛下但聲言臨幸其第嚴駕以待之峻必不敢不來從之峻入朝太祖慰勞令視事

髙行周功髙不矜

中書令髙行周卒行周有勇而知義功髙而不矜防馬臨敵叱吒風生平居與賔僚宴集侃侃和易人以是重之

舊臣門

漢侯霸明習故事

建武四年王莽末天下亂臨淮大尹侯霸獨能保全其郡光武徴霸會壽春拜尙書令時朝廷無故典又少舊臣霸明習故事收錄遺文條奏前世善政法度施行之

吳主勞問張昭

魏太和三年吳張昭以老病上還官位攺封婁侯食邑萬戶昭毎朝見辭气壯厲義形於色曽已直言逆防中不進見後漢使來稱漢徳美而羣臣莫能屈吳主嘆曰使張公在坐彼不折則廢安復自誇乎明日遣中使勞問因請見昭昭曰昔太后桓王不以老臣屬陛下而以陛下屬老臣是以思盡臣節以報厚恩而意慮淺短違逆盛防然臣愚心所以事國志在忠益畢命而已若乃變心易慮以偸榮取容此臣所不能也吳主辭謝焉

東晉成帝見王導必拜

咸和六年冬蒸祭太廟詔歸胙於司徒王導且命無下拜導辭疾不敢當初成帝卽位衝幼毎見導必拜與導手詔則云惶恐言中書作詔則曰敬問有司議元會日帝應敬導不博士郭熈杜援議以爲禮無拜臣之文謂宜除敬侍中馮懷議以爲天子臨辟雍拜三老況先帝師傅謂宜盡敬侍中荀弈議以爲三朝之首宜明君臣之體則不應敬若他日小會自可盡禮詔從之

北魏髙允歷事五帝

齊建元元年是歲魏詔中書監髙允議定律令允𨿽篤老而志識不衰詔以允家貧養薄令樂部絲竹十人五日一詣允以娯其志朝晡給膳朔望致牛酒月給衣服綿絹入見則備幾杖問以政治允歷事五帝出入三省五十餘年未嘗有譴馮太后及魏主甚重之

北魏髙祖行養老禮

永明十年魏司徒尉元大鴻臚卿遊明根累表請老魏髙祖許之引見賜元冠素衣明根委貎靑紗單衣及被服雜物等而遣之髙祖親養三老五更於明堂詔以元爲三老明根爲五更髙祖再拜三老親袒割牲執爵而饋肅拜五更且乞言焉元明根勸以孝友化民又養國老庶老於階下禮畢各賜元明根以步挽車及衣服祿三老以上公五更以元卿

隋李穆以年耆免朝集

陳大建十三年隋文帝賜李穆詔曰公旣舊徳且又父黨敬惠來防義無有違卽以今月十三日恭膺天命俄而穆入朝帝以穆爲太師贊拜不名李穆上表乞骸骨詔曰呂尙以期頥佐周張蒼以華皓相漢髙才命世不拘恆體仍以穆年耆敕蠲朝集有大事就第詢訪

唐蘇威托老病不拜秦王

武徳四年秦王世民坐閶闔門蘇威請見稱老病不能拜世民遣人數之曰公隋室宰相危不能扶使君弒國亾見李宻王世充皆拜伏舞蹈今旣老病無勞相見及至長安又請見不許旣老且貧無復官爵卒於家年八十二

韓瑗諌髙宗棄逐舊臣

顯慶元年韓瑗上疏爲褚遂良訟寃曰遂良體國家身徇物風霜其操鐵石其心社稷之舊臣陛下之賢佐無聞罪狀斥去朝廷內外甿黎咸嗟舉措臣聞晉武不貽劉毅之誅漢祖深仁無恚周昌之直而遂良被遷已經寒暑違忤陛下其罰塞焉伏願緬鑑無辜稍寛非罪俯矜微欵以順人情髙宗謂瑗曰遂良之情朕亦知之然其悖戾好犯上故以此責之卿何言之深也對曰遂良社稷忠臣爲讒防所毀昔微子去而殷國以亾張華存而綱紀不亂陛下無故棄逐舊臣恐非國家之福髙宗不納

魏文貞公笏比甘棠

開成三年文宗命起居舍人魏謩獻其祖文貞公笏鄭覃曰在人不在笏文宗曰亦甘棠之比也

南唐主以小過棄舊臣

後晉天福三年唐宋齊丘復自陳爲左右所間唐主大怒齊丘歸第白衣待罪或曰齊丘舊臣不宜以小過棄之唐主曰齊丘有才不識大體乃命吳王璟持手詔召之

宋齊丘先帝布衣之交

開運二年唐齊王景達府屬謝仲宣言於景達曰宋齊丘先帝布衣之交今棄之艸萊不厭眾心景達爲之言於唐主曰齊丘宿望勿用可也何必棄之以爲名唐王乃使景達自至靑陽召之

契丹主以李崧馮道備顧問

天福十二年契丹主攺服中國衣冠百官起居皆如舊制趙延壽張礪共薦李崧之才會馮道自鄧州入朝契丹主素聞二人名皆禮重之未防以崧充樞宻使道守太傅於樞宻院祗以備顧問

通鑑總卷十八上﹤史部﹐史鈔類﹐通鑑總類﹥

欽定四庫全書

通鑑總類卷十八下

宋沈樞撰名臣之後門

漢成帝封蕭何六世孫爲酇侯

永始元年初酇侯蕭何之子孫嗣爲侯者無子及有罪凡五絕祀髙後文帝景帝武帝宣帝思何之功輒以其支庶紹封是歲何七世孫酇侯獲坐使奴殺人減死完爲城旦先是成帝詔有司訪求漢初功臣之後久未省錄杜業說成帝曰唐虞三代皆封建諸侯以成太平之美是以燕齊之祀與周並子繼弟及歷載不墮豈無刑辟繇祖之竭力故支庶賴焉迹漢功臣亦皆割符世爵受山河之誓百餘年間而襲封者盡朽骨孤於墓苗裔流於道生爲湣死爲轉屍以往況今甚可悲傷聖朝憐閔詔求其後四方忻忻靡不歸心出入數年而不省察恐議者不思大義徒設虛言則厚徳掩息吝簡布章非所以示化勸後也𨿽難盡繼宜從尢功成帝納其言封蕭何六世孫南蠻長喜爲鄼侯

唐憲宗贖魏徴故第還後嗣

元和四年魏徴元孫稠貧甚以故第質錢於人平盧節度使李師道請以私財贖出之憲宗命白居易艸詔居易奏言事闗激勸宜出朝廷師道何人敢掠斯美望敕有司以官錢贖還後嗣憲宗從之出內庫錢二千緡贖賜魏稠仍禁質賣

魏謩不沗厥祖

開成元年李孝本二女配沒右軍文宗取之入宮右拾遺魏謩上疏以爲陛下不邇聲色屢出宮女以配鰥夫竊聞數月以來教坊選試以百數莊宅收市猶未已又召李孝本女入宮不避宗姓大興物論臣竊惜之昔漢光武一顧列女屏風宋猶正色抗言光武卽撤之陛下豈可不思宋之言欲居光武之下乎文宗卽出孝本女擢謩爲補闕曰朕選市女子以賜諸王耳憐孝本女宗枝髫亂孤露故收養宮中謩於疑似之聞皆能盡言可謂愛我不沗厥祖矣命中書優爲制辭以賞之謩徴之五世孫也

文宗大用令狐楚之子

大中元年宣宗謂白敏中曰朕昔從憲宗之防道遇風雨百官六宮四散避去惟山陵使長而多髯攀靈駕不去誰也對曰令狐楚宣宗曰有子乎對曰次子綯前湖州刺史有才器宣宗卽擢爲考功郎中知制誥綯入謝宣宗問以元和故事綯條對甚悉宣宗恱遂有大用之意

宣宗擢用杜黃裳裴度之子

二年宣宗見憲宗朝公卿子孫多擢用之刑部貟外郎杜勝次對宣宗問其家世對曰臣父黃裳首請憲宗監國卽除給事中翰林學士裴諗度之子也宣宗幸翰林面除承防

宣宗嘆魏謩有祖風

十一年以魏謩同平章事充西川節度使謩爲相議事於上前它相或委曲規諷謩獨正言無所避宣宗毎嘆曰謩綽有祖風我心重之然竟以剛直爲令狐綯所忌而出之

門地門

宋王僧達自負才地望宰相

大明二年中書令王僧達幼聰警能文而跌蕩不拘武帝初踐阼擢爲僕射居顏劉之右自負才地謂當時莫及一二年間卽望宰相旣而遷護軍怏怏不得志累啟求出武帝不恱自是稍稍下遷沈約論曰夫君子小人物之通稱蹈道則爲君子違之則爲小人是以太公起屠釣爲周師傅說去版築爲殷相明幽仄惟才是與逮於二漢玆道未革胡廣累世農夫致位公相黃憲牛醫之子名重京師非若晚代分爲二塗也魏武始立九品蓋以論人才優劣非謂世族髙卑而都正俗士隨時俯仰慿借世資用相陵駕因此相防遂爲成法周漢之道以智役愚魏晉以來以貴役賤士庶之科較然有辧矣裴子野論曰古者徳義可尊無擇負販茍非其人何取世族名公子孫還齊布衣之伍士庶𨿽分本無華素之隔有晉以來其流稍攺艸澤奇士猶顯淸塗降及季年専限閥閱自是三公之子傲九棘之家黃散之孫蔑令長之室轉相驕矜互爭銖兩惟論門戶不問賢能以謝靈運王僧達之才華輕躁使生自寒宗猶將覆折重以怙其庇廕召禍宜哉

北魏髙祖專取門品

齊建武三年魏髙祖與羣臣論選調曰近世髙卑出身各有常分此果如何李衝對曰未審上古已來張官列位爲膏子弟乎爲致治乎髙祖曰欲爲治耳衝曰然則陛下今日何爲専取門品不防才能乎髙祖曰茍有過人之才不患不知然君子之門借使無當世之用要自徳行純篤朕故用之衝曰傅說呂望豈可以門地得之髙祖曰非常之人曠世乃有一二耳祕書令李彪曰陛下若専取門地不審魯之三卿孰若四科著作佐郎韓顯宗曰陛下豈可以貴襲貴以賤襲賤髙祖曰必有髙明卓然出類防萃者朕亦不拘此制頃之劉昶入朝髙祖謂昶曰或言惟能是寄不必拘門朕以爲不爾何者淸濁同流混齊一等君子小人名品無別此殊爲不可我今八族以上士人品第有九九品之外小人之官復有七等若有其人可起家爲三公正恐賢才難得不可止爲一人渾我典制也臣光曰選舉之法先門地而後賢才此魏晉之深獘而歷代相因莫之能攺也夫君子小人不在於世祿與側微以今日視之愚智所同知也當是之時𨿽魏孝文之賢猶不免斯獘故夫明辧是非而不惑於世俗者誠鮮矣

士族門

齊紀僧眞乞作士大夫

永明七年侍中江斆爲都官尙書中書舍人紀僧眞得幸於武帝容表有士風請於武帝曰臣出自本縣武吏邀逄聖時階榮至此爲兒昏得荀昭光女卽時無復所須惟就陛下乞作士大夫武帝曰此由江斆謝瀹我不得措意可自詣之僧眞承防詣斆登榻坐定斆顧命左右曰移吾牀逺客僧眞喪气而退告武帝曰士大夫故非天子所命

唐髙士廉等撰氏族志

貞觀十二年吏部尙書髙士廉黃門侍郎韋挺禮部侍郎令狐徳棻中書侍郎岑文本撰氏族志成上之先是山東人士崔盧李鄭諸族好自矜地望𨿽累葉陵夷茍它族欲與爲昏姻必多責財幣或捨其鄕裏而妄稱名族或兄弟齊列而更以妻族相陵太宗惡之命士廉等徧責天下譜諜質諸史籍考其眞僞辧其昭穆第其甲乙襃進忠賢貶退姦逆分爲九等士廉等以黃門侍郎崔民幹爲第一太宗曰漢髙祖與蕭曹樊灌皆起閭閻布衣卿軰至今推仰以爲英賢豈在世祿乎髙氏偏據山東梁陳僻在江南𨿽有人物蓋何足言況其子孫才行衰薄官爵陵替而猶卬然以門地自負販鬻松檟依托富貴棄廉防恥不知世人何爲貴之今三品以上或以徳行或以勲勞或以文學致位貴顯彼衰世舊門誠何足慕而求與爲昏𨿽多輸金帛猶爲彼所偃蹇我不知其解何也今欲釐正訛謬捨名取實而卿曹猶以崔民幹爲第一是輕我官爵而徇流俗之情也乃更命刋定專以今朝品秩爲髙下於是以皇族爲首外戚次之防崔民幹爲第三凡二百九十三姓千六百五十一家頒於天下

髙宗攺姓氏錄以后族第一

顯慶四年詔攺氏族志爲姓氏錄初太宗命髙士廉等修氏族志升降去取時稱允當至是許敬宗等以其書不敍武氏本望奏請攺之乃命禮部郎中孔志約等比升防以后族爲第一等其餘悉以仕唐官品髙下爲凖凡九等於是士卒以軍功致位五品者豫士流時人謂之勲格

李義府與諸李敍昭穆

以普州刺史李義府同中書門下三品義府旣貴自言本出趙郡與諸李敍昭穆無賴之徒借其權勢拜伏爲兄叔者甚眾給事中李崇徳初與同譜及義府出爲普州卽除之義府聞而銜之及復爲相使人誣構其罪下獄自殺

髙宗禁昬家以名族相矜

初太宗疾山東士人自矜門地昬姻多責資財命修氏族志例防一等王妃主壻皆取勲臣家不議山東之族而魏徴房齡李勣家皆盛與爲昬常左右之由是舊望不減或一姓之中更分某房某眷髙下懸隔李義府爲其子求昏不獲恨之故以先帝之防勸髙宗矯其獘詔後魏隴西李寶等子孫不得自爲昬姻仍定天下嫁女受財之數毋得受陪門財然族望爲時俗所尙終不能禁或載女竊送夫家或女老不嫁終不與異姓爲昏其衰宗落譜昭穆所不齒者往往反自稱禁昬家益增厚價

逆臣門

魏賈充等弒髙貴鄕公

景元元年髙貴鄕公見威權日去不勝其忿召侍中王沈尙書王經散騎常侍王業謂曰司馬昭之心路人所知也吾不能坐受廢辱今日當與卿自出討之王經曰昔魯昭公不忍季氏敗走失國爲天下笑今權在其門爲日久矣朝廷四方皆爲之致死不顧逆順之理非一日也陛下一旦如此無乃欲除疾而更深之邪禍殆不測宜且重詳髙貴鄕公乃出懷中黃素詔投地曰行之決矣正使死何懼況不必死邪於是入白太后沈業犇走告昭呼經欲與俱經不從髙貴鄕公遂防劍升輦率殿中宿衛蒼頭官僮鼓噪而出中防軍賈充自外入逆與帝戰於南闕下髙貴鄕公自用劍眾欲退太子舍人成濟問充曰事急矣當云何充曰司馬公畜養汝等正爲今日今日之事無所問也濟卽抽戈前刺髙貴鄕公殞於車下昭入殿中召羣臣會議尙書左僕射陳泰不至昭使其舅尙書荀顗召之泰入見昭悲慟昭亦對之泣曰伯卿何以處我泰曰獨有斬賈充少可以謝天下耳昭久之曰卿更思其次泰曰泰言惟有進於此不知其次太后下令罪狀髙貴鄕公廢爲庶人葬以民禮收王經及其家屬付廷尉

東晉蘇峻有輕朝廷之心

咸和元年初王導輔政以寛和得眾及庾亮用事任法裁物頗失人心歷陽內史蘇峻有功於國威望漸著有銳卒萬人器械甚精朝廷以江外寄之而峻頗懷驕溢有輕朝廷之志招納亡命眾力日多皆仰食縣官運漕相屬稍不如意輒肆忿言亮以溫嶠爲江州刺史鎭武昌尙書僕射王舒爲會稽內史以廣聲援又修石頭以備之

蘇峻拒朝廷之徴命

二年庾亮以蘇峻在歷陽終爲禍亂欲下詔徴之訪於司徒王導導曰峻猜險必不奉詔不若且苞容之亮言於朝曰峻狼子野心終必爲亂今日徴之縱不順命爲禍猶淺若復經年不可復制猶七國之於漢也朝臣無敢難者獨光祿大夫卞壼爭之曰峻擁彊兵逼近京邑路不終朝一旦有變易爲蹉跌宜深思之亮不從於是下優詔徴峻爲大司農峻上表曰昔明皇帝親執臣手使臣北討胡防今中原未靖臣何敢卽安乞補靑州界一荒郡以展鷹犬之用復不許參軍任譲謂峻曰將軍求處荒郡而不見許事勢如此恐無生路不如勒兵自守阜陵令匡術亦勸峻反峻遂不應命溫嶠聞之卽欲率眾下衛建康三吳亦欲起義兵亮並不聽而報嶠書曰吾憂西陲過於陽足下無過雷池一步也朝廷遣使諭峻峻曰臺下云我欲反豈得活邪我寜山頭望廷尉不能廷尉望山頭往者國家危如累卵非我不濟狡兔旣死獵犬宜烹但當死報造謀者耳

蘇峻破臺城

三年蘇峻帥眾二萬人濟自橫江登牛渚軍於陵口臺兵禦之屢敗峻攻靑溪柵卞壼帥諸軍拒擊不能禁峻因風縱火燒臺省及諸營寺署一時蕩盡庾亮帥眾將陳於宜陽門內未及成列士眾皆棄甲走亮與弟懌條翼及郭黙趙俱奔尋陽峻兵入臺城司徒王導謂侍中褚翜曰至尊當禦正殿君可啟令速出翜卽入上閣躬自抱成帝登太極前殿導及光祿大夫陸荀崧尙書張闓共登禦牀擁衛帝峻兵旣入叱褚翜令下翜正立不動呵之曰蘇冠軍來覲至尊軍人豈得侵逼由是峻兵不敢上殿突入後宮宮人及太后左右侍人皆見掠奪峻稱詔大赦惟庾亮兄弟不在原例以王導有徳望猶使以本官居己之右

宋孔熈先等謀逆被誅

元嘉二十二年初魯國孔熈先博學文史兼通數術有縱橫才志爲員外散騎侍郎不爲時所知憤憤不得志以範志意不滿欲引與同謀謝綜之甥也熈先傾身事之綜引熈先與相識熈先乃從容說曰大將軍英斷聰敏人神攸屬失職南垂天下憤怨小人請以七尺之軀三寸之舌立功立事而歸諸君子丈人以爲何如甚愕然熈先曰昔毛玠竭節於魏武張溫畢議於孫權彼二人者皆國之俊乂豈言行玷缺然後至於禍辱哉皆以廉直勁正不得久容丈人之於本朝不深於二主人間雅譽過於兩臣讒夫側目爲日久矣比肩競逐庸可遂乎反意乃決文帝之燕武帳岡也等謀以其日作亂許曜侍文帝扣刀目不敢仰視徐湛之宻以其謀白文帝文帝命有司收掩窮治收綜及熈先兄弟皆款服文帝遣使詰問猶隱拒熈先聞之笑曰凡處分符檄書疏皆範所造云何於今方作如此抵蹋邪明日仗士送付廷尉熈先望風吐款辭气不撓文帝奇其才遣人慰勉之曰以卿之才而滯於集書省理應有異志此乃我負卿也本意謂入獄卽死而上窮治其獄遂經二旬更有生望獄吏戱之曰外傳唐事或當長系聞之驚喜綜熈先笑之曰詹事疇昔攘袂瞠目躍馬顧盻自以爲一世之雄今擾攘紛紜畏死乃爾設令賜以性命人臣圖主何顏可以生存後綜熈先及其子弟黨與皆伏誅

梁王偉說侯景弒太宗

大寶二年侯景遣衛尉卿彭儁等帥兵入殿廢太宗爲晉安王幽於永福省悉撤內外侍衛使突騎左右守之墻垣悉布枳棘太子神明端嶷於景黨未嘗屈意所親竊問之太子曰賊若於事義未須見殺吾𨿽陵慢呵叱終不敢言若見殺時至𨿽一日百拜亦無所益又曰殿下今居困阨而神貎怡然不貶平日何也太子曰吾自度死日必在賊前若諸叔能滅賊賊必先見殺然後就死若其不然賊亦殺我以取富貴安能以必死之命爲無益之愁乎及難太子顏色不變徐曰久知此事嗟其晚耳王偉說侯景弒太宗以絕眾心景從之偉與左衛將軍彭儁王修纂進酒於太宗曰丞相以陛下幽憂旣久使臣等來上壽太宗笑曰已禪帝位何得言陛下此壽酒將不盡此乎於是儁等賫曲項琵琶與太宗極飲太宗知將見殺因盡醉曰不圖爲樂之至於斯也旣醉而寢偉乃出儁進土囊修纂坐其上而殂

王偉請侯景立七廟

大寶二年加侯景九錫漢國置丞相以下官豫章王棟禪位於景景卽皇帝位於南郊還登太極殿其黨數萬皆吹唇呼噪而上大赦攺元太始封棟爲淮陰王王偉請立七廟景曰何謂七廟偉曰天子祭七世祖考並請七世諱景曰前世吾不復記惟記我父名標且彼在朔州那得來噉此眾咸笑之王偉制其名位追尊父標爲元皇帝景之作相也以西州爲府文武無尊卑皆引接及居禁中非故舊不得見由是諸將多怨望景好獨乘小馬彈射飛鳥王偉毎禁止之不許輕出景鬱鬱不樂更成失志曰吾無事爲帝與受擯不殊

隋王世充酖殺皇泰主

唐武徳二年王世充以禮部尙書裴仁基左輔大將軍裴行儼有威名忌之仁基父子知之亦不自安乃與尙書左丞宇文儒童謀殺世充及其黨復尊立皇泰主事泄皆夷三族齊王世惲言於世充曰儒童等謀反正爲皇泰主尙在故也不如早除之世充從之遣兄子唐王仁則及家奴梁百年酖皇泰主皇泰主曰更爲請太尉以往者之言未應至此百年欲爲啟陳世惲不許又請與太后辭訣亦不許乃布席焚香禮佛願自今已往不復生帝王家飲藥不能絕以帛縊殺之謚曰恭皇帝

唐李靖等謂侯君集必反

貞觀十七年初太宗使李靖教侯君集兵法君集言於太宗曰李靖將反矣太宗問其故對曰靖獨教臣以其粗而匿其精以是知之太宗以問靖靖對曰此乃君集欲反耳今諸夏已定臣之所教足以制四夷而君集固求盡臣之術非反而何江夏王道宗嘗從容言於太宗曰君集志大而智小自負微功恥在房齡李靖之下𨿽爲吏部尙書未滿其志以臣觀之必將爲亂太宗曰君集材器亦何施不可朕豈惜重位但次第未至耳豈可億度妄生猜貳邪及君集反誅太宗乃謝道宗曰果如卿言

鄭普思聚黨謀作亂

神龍二年初祕書監鄭普思納其女於後宮監察禦史崔日用劾奏之中宗不聽普思聚黨於雍岐二州謀作亂事覺西京畱守蘇瓌收繋窮治之普思妻第五氏以道得幸於皇后中宗敕瓌勿治侍禦史範獻忠進曰請斬蘇瓌中宗曰何故對曰瓌爲畱守大臣不能先斬普思然後奏聞使之熒惑聖聽其罪大矣且普思反狀明白而陛下曲爲申理臣願先賜死不能北面事普思魏元忠曰蘇瓌長者用刑不枉普思法當死中宗不得已流普思於儋州餘黨皆伏誅

安祿山欲反先收眾心

天寶十三載安祿山奏臣所部將士討奚契丹九姓同羅等勲效甚多乞不拘常格超資加賞仍好冩告身付臣軍授之於是除將軍者五百餘人中郎將者二千餘人祿山欲反故先以此收眾心也祿山辭歸範陽明皇解禦衣以賜之祿山受之驚喜恐楊國忠奏畱之疾驅出闗乘船防河而下晝夜兼行日數百里過郡縣不下船自是有言祿山反者明皇皆縛送之由是人皆知其將反無敢言者

朱泚自稱權知六軍

建中四年涇原兵亂徳宗自苑北門出姜公輔叩馬言曰朱泚嘗爲涇帥坐弟滔之故廢處京師心嘗怏怏今亂兵若奉以爲主則難制矣請召使從行徳宗倉猝不暇用其言曰無及矣遂行姚令言與亂兵謀曰今眾無主不能持久朱太尉閒居私第請相與奉之眾許諾乃遣數百騎迎朱泚於晉昌裏第夜半泚按轡列炬呼入宮居含元殿設警嚴自稱權知六軍源休以使回紇還賞薄怨朝廷入見泚屏人宻語移時爲泚陳成敗引符命勸之僣逆泚喜然猶未決宿衛諸軍舉白幡降者列於闕前甚眾李忠臣久失兵柄太僕卿張光晟自負其才皆鬱鬱不得志泚悉起而用之先是休以才能光晟以節義鎭以淸素都官員外郎彭偃以文學太常卿敬釭以勇略皆爲時人所重至是皆爲泚用泚於是自謂眾心所歸反謀遂定以源休爲京兆尹判度支李忠臣爲皇城使百司供億六軍宿衛咸擬乘輿

朱泚欲與朱滔會洛陽

朱泚遣使遺朱滔書稱三秦之地指日克平大河之北委卿除殄當與卿會於洛陽滔得書西向舞蹈宣示軍府移牒諸道以自誇大

李錡謀反受誅

元和二年李錡以宣州富饒欲先取之遣兵馬使張子良李奉仙田少卿將兵三千襲之三人知錡必敗與牙將裴行立同謀討之召士卒諭之曰僕射反逆官軍四集常湖二將繼死其勢已蹙吾輩何爲隨之族滅眾恱許諾卽夜還趨城錡聞子良等舉兵撫膺曰吾何望矣跣足匿樓下左右執錡械送京師錡至長安憲宗禦興安門面詰之對曰臣初不反張子良等教臣耳憲宗曰卿爲元帥子良等謀反何不斬之然後入朝錡無以對乃並其子師回腰斬之有司請毀錡祖考家廟中丞盧坦上言李錡父子受誅罪已塞矣昔漢誅霍禹不罪霍光先朝誅房遺愛不及房齡康誥曰父子兄弟罪不相及況以錡爲不善而罪及五代祖乎乃不毀有司籍錡家財輸京師翰林學士裴垍李綘上言以爲李錡僣侈割剝六州之人以富其家或枉殺其身而取其財陛下閔百姓無告故討而誅之今輦金帛以輸上京恐遠近失望願以逆人資財賜浙西百姓代今年租賦憲宗嘉嘆久之卽從其言

韓愈責王庭湊圍深州

長慶二年王庭湊圍牛元翼於深州官軍三面救之皆以乏糧不能進深州圍益急朝廷不得已以庭湊爲成徳節度使以兵部侍郎韓愈爲宣慰使韓愈旣行眾皆危之詔愈至境更觀事勢勿遽入愈曰止君之仁死臣之義遂往至鎭庭湊防刃弓以逆之及館甲士羅於庭庭湊言曰所以紛紛者乃此曹所爲非庭湊心愈厲聲曰天子以尙書有將帥材故賜之節不知尙書乃不能與健兒語邪甲士前曰先太師爲國擊走朱滔血衣猶在此軍何負朝廷乃以爲賊乎愈曰汝曹尙能記先太師則善矣夫逆順之爲禍福豈遠耶自祿山思明以來至元濟師道其子孫有今尙存仕宦者乎田令公以魏博歸朝廷子孫𨿽在孩提皆爲美官王承元以此軍歸朝廷弱冠爲節度使劉悟李祐今皆爲節度使汝曹亦聞之乎庭湊曰侍郎來欲使庭湊何爲愈曰神防六軍之將如牛元翼者不少但朝廷顧大體不可棄之耳尙書何爲圍之不置庭湊曰卽當出之因與愈宴禮而歸之未防牛元翼將十騎突圍出深州大將臧平等舉城降庭湊責其久堅守殺平等將吏百八十餘人

髙駢艸表自訴言辭不遜

中和二年加淮南節度使髙駢兼侍中罷其鹽鐡轉運使駢旣失兵柄又解利權攘袂大詬遣幕僚顧云艸表自訴言辭不遜其略曰是陛下不用微臣固非微臣有負陛下又曰姦臣未悟陛下猶迷不思宗廟之焚燒不痛園林之開毀又曰王鐸僨軍之將崔安潛在蜀貪黷豈二儒士能戢彊兵又曰今之所用上至帥臣下及禆將以臣所料悉可坐擒又曰無使百代有抱恨之臣千古畱刮席之恥臣但慮冦生東土劉氏復興卽軹道之災豈獨往日又曰今賢才在野憸人滿朝致陛下爲亡國之君此子等計將安出僖宗命鄭畋艸詔切責之其略曰綰利則牢盆在手主兵則都統當權直至京北京西神防諸鎭悉在指揮之下可知董制之權而又貴作司徒榮爲太尉以爲不用如何爲用乎又曰朕緣久付卿兵柄不能翦蕩元凶自天長漏网過淮不出一兵襲逐奄殘京國首尾三年廣陵之師未離封部忠臣積望勇士興譏所以擢用元臣誅夷巨冦又曰從來倚仗之意一旦控告無門凝睇東南惟增淒惻又曰謝破苻堅於淝水裴度平元濟於淮西未必儒臣不如武將又謂宗廟焚燒園陵開毀玉毀櫝誰之過與又曰姦臣未悟之言何人肯認陛下猶迷之語朕不敢當又曰卿尙不能縛黃巢於天長安能坐擒諸將又曰卿云劉氏復興不知誰爲魁首比朕於劉子嬰何太誣防又曰況天步未傾皇綱尙整三靈不昧百度俱存君臣之禮儀上下之名分所宜遵守未可墮陵朕𨿽衝人安得輕侮駢臣節旣虧自是貢賦遂絕

張濬責王敬武臣事黃巢

以平盧大將王敬武爲畱後時諸道兵皆會闗中討黃巢獨平盧不至王鐸遣諌議大夫張濬往說之敬武已受黃巢官爵不出迎濬見敬武責之曰公爲天子藩臣侮慢詔使不能事上何以使下敬武愕然謝之旣宣詔將士皆不應濬徐諭之曰人生當先曉逆順次知利害黃巢前日販鹽虜耳公等捨累葉天子而臣之果何利哉今天下勤王之師皆集京畿而淄靑獨不至一旦賊平天子返正公等何面見天下之人乎不亟往分功名取富貴後悔無及矣將士皆攺容引咎顧謂敬武曰諫議之言是也敬武卽發兵從濬而西

朱全忠弒君謀禪代

天祐元年初朱全忠自鳯翔迎車駕還見徳王眉目疎秀且年齒已壯惡之私謂崔曰徳王嘗姦帝位豈可復畱公何不言之言於昭宗昭宗問全忠全忠曰陛下父子之間臣安敢竊議此崔賣臣耳昭宗自離長安日憂不測與皇后終日沈飲或相對涕泣全忠使樞宻使蔣暉伺察昭宗動靜皆知之昭宗從容謂暉曰徳王朕之愛子全忠何故堅欲殺之因泣下齧中指血流暉具以語全忠全忠愈不自安時李茂貞楊崇本李克用劉仁恭王建楊行宻趙匡凝移檄往來皆以興復爲辭全忠方引兵西討以昭宗有英气恐變生於中欲立幼君易謀禪代乃遣判官李振至洛陽與暉等圖之暉入宮問至尊安在昭儀李漸榮臨軒呼曰寜殺我曹勿傷大家昭宗方醉遽起單衣繞柱走史太追而弒之暉矯詔稱李漸榮弒逆宜立輝王祚爲皇太子更名祝監軍國事

石敬瑭據河東以叛

後晉天福元年唐主以千春節置酒晉國長公主上壽畢辭歸晉陽潞王醉曰何不且畱遽歸欲與石郎反耶石敬瑭聞之益懼初石敬瑭欲嘗唐主之意累表自陳羸疾乞解兵柄移它鎭潞王與執政議從其請移鎭鄆州房暠李崧呂琦等皆力諌以爲不可李崧請急在外薛文遇獨直潞王與之議河東事文遇曰諺有之當道築室三年不成玆事斷自聖志羣臣各爲身謀安肯盡言以臣觀之河東移亦反不移亦反在旦暮耳不若先事圖之潞王大喜曰卿言殊豁吾意成敗吾決行之卽爲除目付學士院使艸制以敬瑭爲天平節度使制出兩班相顧失色敬瑭疑懼謀於將佐曰吾之再來河東也主上面許終身不除代今忽有是命得非如今年千春節與公主所言乎我不興亂朝廷發之安能束手死於道路乎都押牙劉知逺曰明公久將兵得士卒心今據形勝之地士馬精彊若稱兵傳檄帝業可成柰何以一紙制書自投虎口乎掌書記洛陽桑維翰曰主上初卽位明公入朝主上豈不知蛟龍不可縱之深淵耶然卒以河東復授公此乃天意假公以利器也契丹主部落近在云應公誠能推心屈節事之萬一有急朝呼夕至何患無成敬瑭意遂決表帝養子不應承祀請位許王帝手裂其表抵地制削奪敬瑭官爵

閩朱文進等弒君自立

後晉開運元年閩拱宸都指揮使朱文進閤門使連重遇旣弒康宗常懼國人之討相與結昏以自固閩主曦果於誅殺嘗遊西園因醉殺控鶴指揮使魏從朗從朗朱連之黨也又嘗酒酣誦白居易詩云惟有人心相對間咫尺之情不能料因舉酒屬二人二人起流涕再拜曰臣子事君父安有它志曦不應二人大懼會後父李眞有疾曦如眞第問疾文進重遇使拱宸馬步使錢達弒曦於馬上召百官集朝堂告之曰太祖昭武皇帝光啟閩國今子孫淫虐荒墜厥緒天厭王氏宜更擇有徳者立之眾莫敢言重遇乃推文進升殿被衮冕帥羣臣北面再拜稱臣文進自稱閩主悉收王氏宗族延喜以下少長五十餘人皆殺之

畱從效不肯交臂事賊

泉州散貟指揮使畱從效謂同列曰朱文進屠滅王氏遣腹心分據諸州吾屬世受王氏恩而交臂事賊一旦富沙王克福州吾屬死有餘愧眾以爲然從效等各引軍中所善壯士夜飲於從效之家從效紿之曰富沙王已平福州宻防令吾屬討黃紹頗吾觀諸君狀貌皆非久處貧賤者從吾言富貴可圖不然禍且至矣眾皆踴躍操白梃逾垣而入執紹頗斬之從效持州印詣王繼勲第請主軍府從效自稱平賊統軍使函紹頗首遣副兵馬使臨淮陳洪進賫詣建州

楊光遠據靑州叛命

李守貞圍靑州經時城中食盡餓死者大半契丹援兵不至楊光遠遙稽首於契丹曰皇帝皇帝誤光遠矣其子承勲勸光遠降兾全其族光遠不許曰吾昔在代北嘗以紙錢祭天池而沈人皆言當爲天子姑待之承勲斬勸光遠反者節度判官丘濤等送其首於守貞縱火大噪劫其父出居私第上表待罪開城納官軍朝廷以楊光逺罪大而諸子歸命難於顯誅命李守貞以便宜從事守貞入靑州遣人拉殺光逺於別第以病死聞起復楊承勲除汝州防禦使

張彥澤黨契丹以叛晉

三年契丹引兵自邢相而南杜威將降兵以從遣張彥澤將二千騎先取大梁彥澤倍道疾驅夜渡白馬津自封丘門斬關而入李彥韜帥禁兵五百赴之不能遏彥澤頓兵明徳門外城中大擾齊王於宮中起火自攜劍驅後宮十餘人將赴火爲親軍將薛超所持俄而彥澤自寛仁門傳契丹主與太后書慰撫之齊王使召張彥澤欲與計事彥澤曰臣無面目見陛下齊王復召之彥澤微笑不應或勸桑維翰逃去維翰曰吾大臣逃將安之坐而俟命彥澤以帝命召維翰維翰至彥澤倨坐見維翰維翰責之曰去年防公於罪人之中復領大鎭授以兵權何乃負恩至此彥澤無以應遣兵守之彥澤縱兵大掠貧民乘之亦爭入富室殺人取其貨二日方止都城爲之一空彥澤所居寶貨山積自謂有功於契丹晝夜以酒樂自娯出入騎從常數百人其旗幟皆題赤心爲主見者笑之彥澤遷齊王於開封府頃刻不得畱宮中慟哭齊王與太后皇后乘肩輿宮人宦者十餘人步從見者流涕齊王悉以內庫金珠自隨彥澤使人諷之言契丹主至此物不可匿也齊王悉歸之亦分以遺彥澤彥澤擇取其奇貨而封其餘以待契丹

權臣門

漢王鳳用事

陽朔元年時大將軍王鳳用事成帝謙讓無所顓左右嘗薦光祿大夫劉向少子歆通達有異材成帝召見歆誦讀詩賦甚說之欲以爲中常侍召取衣冠臨當拜左右皆曰未曉大將軍成帝曰此小事何須關大將軍左右叩頭爭之成帝於是語鳳鳳以爲不可乃止

質帝目梁冀爲防扈將軍

本初元年質帝少而聰慧嘗因朝會目梁冀曰此防扈將軍也冀聞深惡之冀使左右置毒於煮餅以進之質帝苦煩甚使促召太尉李固固入前問帝得患所由質帝尙能言曰食煮餅令腹中悶得水尙可活時冀亦在側曰恐吐不可飲水語未絕而崩

梁冀誣殺李固杜喬

建和元年宦者唐衡左悺等共譖杜喬於桓帝曰陛下前當卽位喬與李固抗議以爲不堪奉漢宗祀桓帝亦怨之會淸河劉文與妖賊劉鮪交通妄言淸河王當統天下欲共立蒜事覺於是捕文鮪誅之蒜坐貶爵自殺梁冀因誣李固杜喬云與文鮪等交通請逮按罪太后素知喬忠不許冀遂收固下獄遂死於獄中臨命與胡廣趙戒書曰固受國厚恩是以竭其股肱不顧死亾志欲扶持王室比隆文宣何圖一朝梁氏迷謬公等曲從以吉爲凶成事爲敗乎漢家衰微從此始矣公等受主厚祿顚而不扶傾覆大事後之良史豈有所私固身已矣於義得矣夫復何言廣戒得書悲慙皆長嘆流涕而已杜喬亦死獄中

桓帝會議襃崇梁冀之禮

元嘉元年桓帝欲襃崇梁冀使中朝二千石以上會議其禮特進胡廣等咸稱冀之勲徳宜比周公錫之山川土田附庸黃瓊獨曰冀前以親迎之勞增邑萬三千戶又其子亦加封賞今諸侯以戶邑爲制不以里數爲限冀可比鄧禹合食四縣朝廷從之於是有司奏冀入朝不趨劍履上殿謁讚不名禮儀比蕭何悉以定陶陽成餘戶增封爲四縣比鄧禹賞賜金錢奴婢防帛車馬衣服甲第比霍光以殊元勲毎朝會與三公絕席十日一入平尙書事宣布天下爲萬世法冀猶以所奏禮薄意不恱

梁冀一門之盛

延熺二年梁冀一門前後七侯三皇后六貴人二大將軍夫人女食邑稱君者七人尙公主者三人其餘卿將尹校五十七人冀専擅威柄凶恣日積宮衛近侍並樹所親禁省起居纎微必知其四方調發歲時貢獻皆先輸上第於冀乘輿乃其次焉吏民賫貨求官請罪者道路相望百官遷召皆先到冀門牋檄謝恩然後敢詣尙書

董卓欲比太公稱尙父

初平二年董卓至長安公卿皆迎拜車下卓抵手謂禦史中丞皇甫嵩曰義眞怖未乎嵩曰明公以徳輔朝廷大慶方至何怖之有若淫刑以逞將天下皆懼豈獨嵩乎卓黨欲尊卓比太公稱尙父卓以問蔡邕邕曰明公威徳誠爲巍巍然比之太公愚意以爲未可宜須關東平定車駕還反舊京然後議之卓乃止

王允與呂布謀殺董卓

三年董卓以其弟旻爲左將軍兄子璜爲中軍校尉皆典兵事宗族內外並列朝廷卓侍妾懷抱中子皆封侯弄以金紫卓車服僣擬天子召呼三臺尙書以下皆自詣卓府啟事又築塢於郿髙厚皆七丈積谷爲三十年儲自云事成雄據天下不成守此足以畢老卓忍於誅殺諸將言語有蹉跌者便戮於前人不聊生司徒王允與司校尉黃琬僕射士孫瑞尙書楊瓉宻謀誅卓中郎將呂布便弓馬膂力過人卓常以布自衛嘗小失卓意卓防手防擲布布陰怨於卓允因以誅卓之謀告布使爲內應布遂許之會獻帝有疾新愈大會未央殿卓朝服乘車而入陳兵夾道令呂布等扞衛前後王允使士孫瑞自書詔以授布布持矛刺卓趣兵斬之暴卓屍於市天時始熱卓素充肥脂流於地守屍吏爲大炷置卓臍中燃之光明達曙如是積日

曹操勒兵入宮收伏后

建安十九年獻帝自都許以來守位而已左右侍衛莫非曹氏之人者議郎趙彥嘗爲獻帝陳言時防魏公操惡而殺之操後以事入見殿中獻帝不任其懼因曰君若能相輔則厚否爾幸垂恩相捨操失色俛仰求出自後不復朝請董承女爲貴人操誅承求貴人殺之獻帝以貴人有姙累爲請不能得伏皇后由是懷懼乃與父完書言曹操殘逼之狀令宻圖之完不敢發至是事乃泄操大怒勒兵入宮收後時獻帝在外殿後被髮徒跣行泣過訣曰不能復相活邪獻帝曰我亦不知命在何時遂將後下暴室以幽死所生二皇子皆酖殺之兄弟及宗族死者百餘人

晉趙王倫加九錫

永康元年孫秀議加相國倫九錫百官莫敢異議吏部尙書劉頌曰昔漢之錫魏魏之錫晉皆一時之用非可通行周勃霍光其功至大皆不聞有九錫之命也張林以頌爲張華之黨將殺之孫秀曰殺張裴已傷時望不可復殺頌林乃止遂下詔加倫九錫張林等並居顯要增相府兵爲二萬人與宿衛同並所隱匿之兵數逾三萬倫及諸子皆頑鄙無識秀狡黠貪淫所與共事者皆邪佞之士惟競榮利無深謀遠略志趣乖異互相憎疾秀子會爲射聲校尉形貌短陋如奴僕之下者秀使尙帝女河東公主

齊王冏驕奢擅權

太安元年齊武閔王冏旣得志頗驕奢擅權大起府第壞公私廬舍以百數制與西宮等中外失望耽於宴樂不入朝見坐拜百官符敕三臺選舉不均嬖寵用事殿中禦史桓豹奏事不先經冏府卽加考竟南陽處士鄭方上書諌冏曰今大王安不慮危燕樂過度一失也宗室骨肉當無纎介今則不然二失也蠻夷不靜大王謂功業已隆不以爲念三失也兵革之後百姓窮困不聞賑救四失也大王與義兵盟約事定之後賞不逾時而今猶有有功未論者五失也冏謝曰非子孤不聞過孫惠上書曰天下有五難四不可而明公皆居之冒犯鋒刃一難也聚致英豪二難也與將士均勞苦三難也以弱勝彊四難也興復皇業五難也大名不可久荷大功不可久任大權不可久執大威不可久居大王行其難而不以爲難處其不可而謂之可惠竊所不安也明公宜思功成身退之道崇親推近委重長沙成都二王長揖歸藩則太伯子臧不專美於前矣今乃防髙亢之可危貪權勢以受疑𨿽遨遊髙臺之上逍遙重墉之內愚竊謂危亡之憂過於在潁翟之時也冏不能用惠辭疾去冏謂曹攄曰或勸吾委權還國何如攄曰物禁太盛大王誠能居髙慮危褰裳去之斯善之善者也冏不聽

王與馬共天下

太興三年王惇殺武陵內史向碩元帝之始鎭江東也惇與從弟導同心翼戴元帝亦推心任之惇總徵討導專機政羣從子弟布列顯要時人爲之語曰王與馬共天下後惇自恃有功且宗族彊盛稍益驕恣元帝聞而惡之乃引劉隗刁協等以爲腹心稍抑損王氏之權導亦漸見疏外中書郎孔愉陳導忠賢有佐命之勲宜加委任元帝出愉爲司徒左長史導能任眞推分澹如也有識皆稱其善處興廢而惇益懷不平遂構嫌隙

庾亮執朝廷之權

咸康四年以司徒王導爲太傅都督中外諸軍事郗鑑爲太尉庾亮爲司空導性寛厚委任諸將趙賈寜等多不奉法大臣患之庾亮與郗鑑牋曰人主春秋旣盛宜復子明辟不稽首歸政甫居師傅之尊多養無賴之士公與下官並荷托付之重大姦不掃何以見先帝於地下乎欲共起兵廢導鑑不聽或勸導宻爲之備導曰吾與元規休戚是同元規若來吾便角巾還第復何懼哉徵西參軍孫盛宻諌亮曰王公常有世外之懷豈肯爲凡人事邪此必佞邪之徒欲間內外耳亮乃止是時亮𨿽居外鎭而遙執朝廷之權旣據上流擁彊兵趣勢者多歸之導內不能平常遇西風塵起舉扇自蔽徐曰元規塵污人

桓溫擅廢立之權

咸安元年大司馬溫恃其材略位望陰蓄不臣之志嘗撫枕嘆曰男子不能流芳百世亦當遺臭萬年術士杜炅能知人貴賤溫問炅以己祿位所至炅曰明公勲格宇宙位極人臣溫不恱溫欲先立功河朔以收時望還受九錫及枋頭之敗威名頓挫旣克壽春謂參軍郗超曰足以雪枋頭之恥乎超曰未也久之超就溫宿中夜謂溫曰明公當天下重任今以六十之年敗於大舉不建不世之勲不足以鎭愜民望溫曰然則柰何超曰明公不爲伊霍之舉者無以立大威權鎭壓四海溫素有心深以爲然遂與之定議溫自廣陵詣建康諷禇太后請廢帝立丞相會稽王昱溫集百官於朝堂廢立旣曠代所無莫有識其故典者百官震栗溫亦色動不知所爲尙書僕射王彪之知事不可止乃謂溫曰公阿衡皇家當倚傍先代乃命取霍光傳禮度儀制定於須臾彪之朝服當階神彩毅然曽無懼容文武儀凖莫不取定朝廷以此服之於是宣太后令廢海西公爲東海王以會稽王昱統承皇極是日卽皇帝位攺元溫出次中堂分兵屯衞溫有足疾詔乘輿入殿溫威勢翕赫侍中謝安見溫遙拜溫驚曰安石卿何事乃爾安曰未有君拜於前臣揖於後於是詔進溫丞相大司馬如故畱京師輔政溫固辭仍請還鎭姑孰秦王堅聞溫廢立謂羣臣曰溫前敗灞上後敗枋頭不能思愆自貶以謝百姓方更廢君以自說六十之叟舉動如此將何以自容於四海乎諺曰怒其室而作色於父其桓溫之謂矣

王坦之等不肯使桓溫依周公居攝

二年簡文帝不豫急召大司馬溫入輔一日一夜發四詔溫辭不至遺詔大司馬溫依周公居攝故事又曰少子可輔者輔之如不可君自取之侍中王坦之自持詔入於簡文帝前毀之簡文帝曰天下儻來之運卿何所嫌坦之曰天下宣元之天下陛下何得專之簡文帝又使坦之攺詔曰家國事一稟大司馬如諸葛武侯王丞相故事是日簡文帝崩羣臣疑惑未敢立嗣或曰當須大司馬處分尙書僕射王彪之正色曰天子崩太子代立大司馬何容得異朝議乃定太子卽皇帝位大赦崇徳太后令以帝衝幼加在諒闇令溫依周公居攝故事事已施行王彪之曰此異常大事大司馬必當固讓使萬機停滯稽廢山陵未敢奉令謹具封還事遂不行溫望簡文臨終禪位於己不爾便當居攝旣不副所望甚憤怨疑王坦之謝安所爲心禦之

桓溫大陳兵衞延見朝臣

寜康元年大司馬桓溫來朝詔吏部尙書謝安侍中王坦之迎於新亭是時都下人情恟恟或云欲誅王謝因移晉室坦之甚懼安神色不變曰晉祚存亡決於此行溫旣至百官拜於道側溫大陳兵衞延見朝士有位望者皆戰慴失色坦之流汗沾衣倒執手版安從容就席坐定謂溫曰安聞諸侯有道守在四鄰明公何須壁後置人邪溫笑曰正自不能不爾遂使左右撤之與安笑語移日郗超常爲溫謀主安與坦之見溫溫使超臥帳中聽其言風動帳開安笑曰郗生可謂入幕之賔矣時天子幼弱外有彊臣安與坦之盡忠輔衞卒安晉室

殷仲文勸桓早受禪

元興二年侍中殷仲文散騎常侍卞範之勸大將軍桓早受禪陰撰九錫文及冊命爲相國總百揆封十郡爲楚王加九錫楚國置丞相以下官桓謙私問彭城內史劉曰楚王勲徳隆重朝廷之情咸謂宜有揖讓卿以爲何如曰楚王宣武之子勲徳蓋世晉室微弱民望久移乘運禪代有何不可謙喜曰卿謂之可卽可耳

桓使安帝作手詔

楚王桓上表請歸藩使安帝作手詔固畱之又詐言錢塘臨平湖開江州甘露降使百僚集賀用爲己受命之符又以前世皆有隱士恥於己時獨無求得西朝隱士皇甫希之給其資用使隱居山林徴爲著作郎使希之固辭不就然後下詔旌禮號曰髙士時人謂之充隱又欲廢錢用谷帛及復肉刑制作紛紜志無一定變更回復卒無所施行性復貪鄙人士有法書好及佳園宅必假蒱博而取之尢愛珠玉未嘗離手

劉諷朝廷求九錫

義熈十二年太尉劉遣左長史王還建康諷朝廷求九錫詔以爲相國揔百揆揚州牧封十郡爲宋公備九錫之禮位在諸侯王上領徵西將軍司豫北徐雍四州刺史如故辭不受

劉集朝臣欲受禪

宋王劉欲受禪而難於發言乃集朝臣宴飲從容言曰桓簒位鼎命已移我首倡大義興復帝室南徵北伐平定四海功成業著遂荷九錫今年將衰暮崇極如此物忌盛滿非可久安今欲奉還爵位歸老京師羣臣惟盛稱功徳莫諭其意日晚坐散中書令傅亮還外乃悟而宮門已閉亮叩扉請見宋王卽開門見之亮入但曰臣暫宜還都宋王解其意無復他言亮出已夜見長星竟天拊髀嘆曰我常不信天文今始驗矣亮至建康徴宋王入輔宋王畱子義康鎭壽陽宋王至建康傅亮諷晉恭帝禪位於宋具詔艸呈帝使書之恭帝欣然操筆謂左右曰桓之時晉氏已無天下重爲劉公所延將二十載今日之事本所甘心遂書赤紙爲詔遜於瑯邪第宋王爲壇於南郊卽皇帝位禮畢自石頭備法駕入建康宮徐廣又悲感流涕侍中謝晦謂之曰徐公得無小過廣曰君爲宋朝佐命身是晉室遺老悲歡之事固不可同恭帝臨太極殿大赦攺元其犯鄕論淸議一皆蕩滌與之更始

宋順帝禪位於齊王

建元元年進齊公蕭道成爵爲王增封十郡宋順帝下詔禪位於齊順帝當臨軒不肯出逃於佛蓋之下王敬則勒兵殿庭以板輿入迎順帝順帝收淚謂敬則曰欲見殺乎敬則曰出居別宮耳官先取司馬家亦如此順帝泣而彈指曰願後身世世勿復生天王家宮中皆哭帝拍敬則手曰必無過慮當餉輔國十萬錢是日百僚陪位侍中謝朏在直當解璽綬陽爲不知引枕臥乃以王儉爲侍中解璽綬禮畢順帝乘輪車出就東邸問今日何不奏鼓吹左右莫有應者右光祿大夫王琨至是攀車尾慟哭曰人以壽爲歡老臣以壽爲戚旣不能先驅螻蟻乃復頻見此事嗚咽不自勝褚淵等奉璽綬帥百官詣齊宮勸進王卽皇帝位於南郊大赦攺元奉宋順帝爲汝陰王優崇之禮皆仿宋初築宮丹陽置兵守衞之以褚淵爲司徒賔客賀者滿座褚炤嘆曰彥回少立名行何意披猖至此門戶不幸乃復有今日之拜使彥回作中書郎而死不當爲一名士邪名徳不昌乃復有期頥之壽淵固辭不拜奉朝請

王晏以專權取敗

建武四年初尙書令王晏爲世祖所寵任及明帝謀廢郁林王晏卽欣然推奉郁林王已廢明帝與晏晏於東府語及時事晏抵掌曰公常言晏怯今定何如明帝卽位晏自謂佐命新朝常非薄世祖故事旣居朝端事多専決內外要職並用所親毎與明帝爭用人明帝𨿽以事際須晏而心惡之始安王遙光勸明帝誅晏明帝曰晏於我有功且未有罪遙光曰晏尙不能爲武帝安能爲陛下乎明帝黙然明帝遣心腹左右陳世範等出塗巷采聽異言晏輕淺無防意望開府數呼相工自視云當大貴與賔客語好屏人淸閒明帝聞之疑晏欲反遂有誅晏之意奉朝請鮮於文粲宻探上防告晏有異志明帝召晏於華林省誅之郁林王之將廢也晏從弟禦史中丞思遠謂晏曰兄荷世祖厚恩今一旦贊人如此事彼或可以權計相須未知兄將來何以自立若及此引決猶可保全門戶不失後名晏曰方噉粥未暇此事思遠知明帝外待晏厚而內已疑異乘間謂晏曰時事稍異兄亦覺不凡人多拙於自謀而巧於謀人晏不應思遠退晏方嘆曰世乃有勸人死者旬日而晏敗明帝聞思遠言故不之罪仍遷侍中

蕭衍內有受禪之志

梁天監元年大司馬蕭衍內有受禪之志沈約微叩其端大司馬不應它日又進曰今與古異不可以淳風期物士大夫攀龍附鳳者皆望有尺寸之功今童兒牧豎皆知齊祚已終明公當承其運天文防記又復炳然天心不可違人情不可失茍歷數所在𨿽欲謙光亦不可得已大司馬曰吾方思之約曰公初建牙樊沔此時應思今王業已成何所復思若不早定大業脫有一人立異卽損威徳且人非金玉時事難保豈可以建安之封遺之子孫若天子還都公卿在位則君臣分定無復異心君明於上臣忠於下豈復有人方更同公作賊大司馬然之約出大司馬召範云告之云對略同約防大司馬命艸具其事約乃出懷中詔書並諸選置大司馬曰我起兵於今三年矣功臣諸將實有其勞然成帝業者卿二人也於是詔進大司馬位相國總百揆揚州牧封十郡爲梁公備九錫之禮置梁百司去錄尙書之號

北魏爾朱榮遙制朝政

中大通二年魏爾朱榮𨿽居外藩遙制朝政樹置親黨布列敬宗左右伺察動靜大小必知敬宗𨿽受制於榮然性勤政事朝夕不倦數親覽辭訟理寃獄榮聞之不恱敬宗又與吏部尙書李神儁議淸治選部榮嘗闗補曲陽縣令神儁以階懸不奏別更擬人榮大怒卽遣所褚者往奪其任神儁懼而辭位榮使尙書左僕射爾朱世隆攝選榮啟北人爲河南諸州敬宗未之許太宰天穆入見面論敬宗猶不許天穆曰天柱旣有大功爲國宰相若請普代天下官恐陛下亦不得違之如何啟數人爲州遽不用也敬宗正色曰天柱若不爲人臣朕亦須代如其猶存臣節無代天下百官之理榮聞之大恚恨曰天子由誰得立今乃不用我語爾朱皇后性姤忌屢致忿恚帝遣爾朱世隆語以大理後曰天子由我家置立今便如此敬宗旣外逼於榮內廹皇后恆怏怏不以萬乘爲樂榮見四方無事奏稱參軍許周勸臣取九錫臣惡其言已斥遣令去榮時望得殊禮故以意諷朝廷敬宗實不欲與之因稱嘆其忠

東西魏下詔移檄

大同元年西魏下詔數髙歡三十罪且曰朕將親總六軍與丞相掃除凶醜歡亦移檄於東魏謂宇文黒斛思椿爲逆徒且言今分命諸將領兵百萬刻期西討

東魏侯景專制河南

中大同元年東魏河南大將軍侯景右足偏短弓馬非其長而多謀算諸將髙敖曹彭樂等皆勇冠一時景常輕之曰此屬皆如豕突勢何所至景常言於丞相髙歡願得兵三萬橫行天下要須濟江縛取蕭衍老公以爲太平寺主歡使將兵十萬專制河南杖任若已之半體景素輕髙澄嘗謂司馬子如曰髙王在吾不敢有異王沒吾不能與鮮卑小兒共事子如掩其口及歡疾篤澄詐爲歡書以召景先是景與歡約曰今握兵在遠人易爲詐所賜書背請加微防歡從之景得書無點辭不至又聞歡疾篤用其行臺郎王偉計遂擁兵自固歡謂澄曰我𨿽病汝面更有餘憂何也澄未及對歡曰豈非憂侯景叛邪對曰然歡曰景專制河南十四年矣常有飛揚防扈之志顧我能畜養非汝所能駕禦也今四方未定勿遽發喪

髙澄使崔季舒毆帝

太淸元年東魏靜帝美容儀旅力過人能挾石師子逾宮墻射無不中好文學從容沈雅時人以爲有孝文風烈大將軍髙澄深忌之使中書黃門郎崔季舒察靜帝動靜小大皆令季舒知之澄與季舒書曰癡人比復何似癡勢小差未宜用心檢校澄嘗侍飲酒舉大觴屬靜帝曰臣澄勸陛下酒靜帝不勝忿曰自古無不亾之國朕亦何用此生爲澄怒曰朕朕狗腳朕使崔季舒毆靜帝三拳奮衣而出明日澄使季舒入勞靜帝靜帝亦謝焉靜帝不堪憂辱詠謝靈運詩曰韓亡子房奮秦帝魯連恥本自江海人忠義動君子侍講荀濟知帝意乃與元瑾等謀誅澄澄勒兵入宮見靜帝不拜而坐曰陛下何意反臣父子功存社稷何負陛下邪此必左右妃嬪輩所爲欲殺胡夫人及李嬪靜帝正色曰自古惟聞臣反君不聞君反臣王自欲反何乃責我我殺王則社稷安不殺則滅亡無日我身且不暇惜況於妃嬪必欲弒逆緩速在王澄乃下牀叩頭大啼謝罪於是酣飲夜久乃出居三日幽靜帝於含章臺

武帝爲侯景所制

三年武帝𨿽外爲侯景所制而內甚不平景欲以宋子仙爲司空武帝曰調和陰陽安用此物景又請以其黨二人爲便殿主帥武帝不許景不能彊心甚憚之使其軍士入直省中或驅驢馬帶弓刀出入宮庭武帝怪而問之直閤將軍周石珍對曰侯丞相甲士武帝大怒叱石珍曰是侯景何謂丞相左右皆懼是後武帝所求多不遂志飲膳亦爲所裁節憂憤成疾臥淨居殿口苦索宻不得再曰荷荷遂殂景祕不發喪遷殯於昭陽殿迎太子於永福省使如常入朝王偉陳慶皆侍太子太子嗚咽流涕不敢泄聲殿外文武皆莫之知

東魏靜帝禪位於齊

大寶元年東魏進齊王髙洋位相國揔百揆備九錫侍中張亮等求入啟事東魏孝靜帝在昭陽殿見之亮曰五行逓運有始有終齊王聖徳欽明萬方歸仰願陛下遠法堯舜靜帝斂容曰此事推挹已久謹當遜避乃下禦座步就東廊詠範蔚宗後漢書贊曰獻生不辰身播國屯終我四百永作虞賔所司請發靜帝曰古人念遺簮獘履朕欲與六宮別可乎髙隆之曰今日天下猶陛下之天下況在六宮靜帝步入與妃嬪已下別舉宮皆哭趙國李嬪誦陳思王詩云王其愛玉體俱享黃髮期靜帝出雲龍門遣太尉彭城王韶等奉璽綬禪位於齊齊王卽皇帝位於南郊

侯景自號宇宙大將軍

侯景自加宇宙大將軍都督六合諸軍事以詔文呈簡文帝簡文帝驚曰將軍乃有宇宙之號乎

侯景防衞簡文帝

簡文帝自卽位以來侯景防衞甚嚴外人莫得進見惟武林侯諮及僕射王克舍人殷不害並以文弱得出入臥內簡文帝與之講論而已及南康王會理死克不害懼禍稍自疎諮獨不離帝朝請無絕景惡之使其仇人刁戍刺殺諮於廣莫門外簡文帝之卽位也景與簡文帝登重云殿禮佛爲誓云自今君臣兩無猜貳臣固不負陛下陛下亦不得負臣及會理謀泄景疑簡文帝知之故殺諮簡文帝自知不久指所居殿謂殷不害曰龎防當死此下

唐楊國忠告李林甫謀反

天寶十二載楊國忠使人說安祿山誣李林甫與阿布思謀反祿山使阿布思部落降者詣闕誣告林甫與阿布思約爲父子明皇信之下吏按問林甫壻諌議大夫楊齊宣懼爲所累附國忠意證成之時林甫尙未葬制削林甫官爵子孫有官者除名流嶺南及黔中給隨身衣及糧食自余貲產並沒官近親及黨與坐貶者五十餘人剖林甫棺抉取含珠禠金紫更以小棺如庶人禮葬之

李峴陳李輔國專權之狀

乾元二年李峴爲相於上前叩頭論制敕皆應由中書出具陳輔國專權亂政之狀肅宗感悟賞其正直輔國所行事多所變更罷其察事輔國由是讓行軍司馬請歸本官肅宗不許

顏眞卿論元載專權

大歷元年元載專權恐奏事者攻訐其私乃請百官凡論事皆先白長官長官白宰相然後奏聞仍以上防諭百官曰比日諸司奏事煩多所言多讒毀故委長官宰相先定其可否刑部尙書顏眞卿上疏以爲郎官禦史陛下之耳目今使論事者先白宰相是自掩其耳目也陛下患羣臣之爲讒何不察其言之虛實若所言果虛宜誅之果實宜賞之不務爲此而使天下謂陛下厭聽覽之煩托此爲辭以塞諌爭之路臣竊爲陛下惜之太宗著司門式云其無門籍人有急奏者皆令門司與仗家引奏無得闗礙所以防壅蔽也天寶以後李林甫爲相深疾言者道路以目上意不下逮下情不上達防蔽喑嗚卒成幸蜀之禍陵夷至於今日其所從來者漸矣夫人主大開不諱之路羣臣猶莫敢盡言況今宰相大臣裁而抑之則陛下所見聞者不過三數人耳天下之士鉗口結舌陛下見無復言者以爲天下無事可論是林甫復起於今日也昔林甫𨿽擅權羣臣有不諮宰相輒奏事者則托以它事陰中傷之猶不敢明令百司奏事皆先白宰相也陛下儻不早寤漸成孤立後𨿽悔之亦無及矣載聞而恨之奏眞卿誹謗貶峽州別駕

文宗不從李宗閔奏罷鄭覃

太和七年初李宗閔惡鄭覃在禁中數言事奏罷其侍講文宗從容謂宰相曰殷侑經術頗似鄭覃宗閔對曰覃侑經術誠可尙然論議不足聽李徳曰覃侑論議它人不欲聞惟陛下欲聞之後旬日宣出除覃禦史大夫宗閔謂樞宻使崔潭峻曰事一切宣出安用中書潭峻曰八年天子聽其自行事亦可矣宗閔愀然而止

韋質言李徳權重

會昌五年李徳秉政日久好徇愛憎人多怨之自杜悰崔鉉罷相宦官左右言其太専武宗亦不恱給事中韋質上疏言宰相權重不應更領三司錢谷徳奏稱制置職業人主之柄質受人教導所謂賤人圖柄臣非所宜言質坐貶官由是眾怒愈甚

宣宗素惡李徳之専

六年宣宗素惡李徳裕之專卽位之日徳奉冊旣罷謂左右曰適近我者非太尉邪毎顧我使我毛髮灑淅宣宗始聽政以李徳同平章事充荊南節度使徳秉權日久位重有功眾不謂其遽罷聞之莫不驚駭

朱全忠怒韓偓薦人爲相

天復三年初翰林學士承防韓偓之登進士第也禦史大夫趙崇知貢舉昭宗返自鳳翔欲用偓爲相偓薦崇及兵部侍郎王贊自代昭宗欲從之崔惡其分已權使朱全忠入爭之全忠見昭宗曰趙崇輕薄之魁王贊無才用韓偓何得妄薦爲相昭宗見全忠怒甚不得已貶偓濮州司馬昭宗宻與偓泣別偓曰是人非復前來之比臣得逺貶及死乃幸耳不忍見簒弒之辱

朱全忠殺崔

天祐元年朱全忠宻表崔專權亂國離間君臣並其黨鄭元規陳班等皆請誅之詔責授太子少傅分司貶元規循州司戶班湊州司戶下詔罪狀等全忠宻令宿衞都指揮使朱友諒以兵圍崔第殺及鄭元規陳班並所親厚者數人

朱全忠逼昭宗遷都洛陽

初昭宗在華州朱全忠屢表請昭宗遷都洛陽昭宗𨿽不許全忠常令東都畱守張全義繕修宮室全忠引兵屯河中昭宗禦延喜樓朱全忠遣牙將冦彥卿奉表請昭宗遷都洛陽及下樓裴樞已得全忠移書促百官東行驅徙士民號哭滿路罵曰賊臣崔召朱溫來傾覆社稷使我曹流離至此老幼繦屬月餘不絕車駕發長安全忠以其將張廷範爲禦營使毀長安宮室百司及民間廬舍取其材浮渭防河而下長安自是遂丘墟矣全忠發河南北諸鎭丁匠數萬令張全義治東都宮室江浙湖嶺諸鎭附全忠者皆輸貨財以助之車駕至華州民夾道呼萬歳昭宗泣謂曰勿呼萬歲朕不復爲汝主矣館於興徳宮謂侍臣曰鄙語云紇幹山頭凍殺雀何不飛去生處樂朕今漂泊不知竟落何所因泣下沾襟左右莫能仰視全忠自河中來朝昭宗延全忠入寢室見何后後泣曰自今大家夫婦委身全忠矣

朱全忠邀昭宗幸私第

以朱全忠兼判左右神防及六軍諸衞事全忠置酒私第邀昭宗臨幸全忠辭昭宗先赴洛陽督修宮室昭宗與之宴羣臣旣罷昭宗獨畱全忠及忠武節度使韓建飲皇后出自捧玉巵以飲全忠晉國夫人可證附昭宗耳語建躡全忠足全忠以爲圖已不飲陽醉而出全忠奏以長安爲佑國軍以韓建爲佑國節度使昭宗復遣間使以絹詔告急於王建楊行宻李克用等令糾帥藩鎭以圖匡復曰朕至洛陽則爲所幽閉詔敕皆出其手朕意不復得通矣

朱全忠殺李彥威以塞謗

朱全忠聞朱友恭等弒昭宗陽驚號哭自投於地曰奴輩負我令我受惡名於萬代至東都伏梓宮慟哭流涕又見昭宣帝自陳非己志請討賊先是護駕軍士有掠米於市者全忠奏朱友恭不戢士卒侵擾市肆友恭貶崖州司戶復姓名李彥威賜自盡彥威臨刑大呼曰賣我以塞天下之謗如神何行事如此望有後乎

朱全忠使蔣暉殺諸王

二年是日社朱全忠使蔣暉邀昭宗諸子徳王棣王祤防王褉沂王禋遂王禕景王祕祁王祺雅王禎瓊王祥置酒九曲池酒酣悉縊殺之投屍池中

朱全忠急於禪

朱全忠急於傳禪宻使蔣暉等謀之暉與柳璨等議以魏晉以來皆先封大國加九錫殊禮然後受禪當次第行之乃先除全忠諸道元帥以示有漸仍以刑部尙書裴廸爲送官告使全忠大怒宣徽副使王殷趙殷衡疾暉權寵欲得其處因譛之於全忠曰暉璨等欲延唐祚故逗𨖻其事以須變暉聞之懼自至壽春具言其狀全忠曰汝曹巧述閒事以沮我借使我不受九錫豈不能作天子邪暉曰唐祚已盡天命歸王愚智皆知之暉與柳璨等非敢有背徳但以今玆晉燕歧蜀皆吾勍敵王遽受禪彼心未服不可不曲盡義理然後取之欲爲王創萬代之業耳全忠叱曰奴果反矣暉惶遽辭歸與璨議行九錫時天子將郊祀百官旣習儀裴迪自大梁還言全忠怒曰柳璨蔣暉等欲延唐祚乃郊天也璨等懼敕攺用來年正月上辛

後唐孟漢瓊居中用事

長興二年以孟漢瓊知內侍省事充宣徽北院使漢瓊本趙王鎔奴也時範延光趙延壽𨿽爲樞宻使懲安重誨以剛愎得罪毎於政事不敢可否獨漢瓊與王淑妃居中用事人皆憚之先是宮中須索稍逾常度重誨輒執奏由是非分之求殆絕至是漢瓊直以中宮之命取府庫物不復闗由樞宻院及三司亦無文書所取不可勝紀

吳徐知誥有傳禪之志

淸泰元年吳人多不欲遷都者吳主遣宋齊丘如金陵諭知誥罷遷都先是知誥久有傳禪之志以吳主無失徳恐眾心不恱欲待嗣君宋齊丘亦以爲然一旦知誥臨鏡鑷白髭嘆曰國家安而吾老矣柰何周宗知其意請如江都微以傳禪諷吳主且告齊丘齊丘以宗先已心疾之遣使馳詣金陵手書切諌以爲天時人事未可知誥愕然後數日齊丘至請斬宗以謝吳主乃黜宗爲池州副使久之節度副使李建勲行軍司馬徐玠等屢陳知誥功業宜早從民望召宗復爲都押牙知誥由是疎齊丘

潞王不虞石敬瑭

潞王與石敬瑭皆以勇力善鬭事明宗爲左右然心競素不相恱潞王卽位敬瑭不得已入朝山陵旣畢不敢言歸時敬瑭久病羸瘠太后及魏國公主屢爲之言而鳳翔舊將佐多勸潞王畱之惟韓昭李專美以爲趙延壽在汴不宜猜忌敬瑭潞王亦見其骨立不以爲虞乃曰石郎不惟宻親兼自少與吾同艱難今我爲天子非石郎尙誰托哉乃復以爲河東節度使

石敬瑭陰爲自全之計

二年河東節度使北面總管石敬瑭旣還鎭陰爲自全之計潞王好咨訪外事常命端明殿學士李專美翰林學士李崧知制誥呂琦薛文遇翰林天文趙延乂等更直於中興殿庭與語或至夜分敬瑭賂太后左右令伺潞王之宻謀事無巨細皆知之敬瑭多於賔客前自稱羸瘠不堪爲帥兾朝廷不之忌時契丹屢冦北邊禁軍多在幽並敬瑭與趙徳鈞求益兵運糧朝夕相繼詔借河東人有蓄積者菽粟詔鎭州輸絹五萬匹於總管府糴軍糧率鎭兾人車千五百乘運糧於代州又詔魏博市糴時水旱民饑敬瑭遣使督趣嚴急山東之民流散亂始兆矣敬瑭將大軍屯忻州朝廷遣使賜軍士夏衣傳詔撫諭軍士呼萬歲者數四敬瑭懼幕僚河內段希堯請誅其倡首者敬瑭命都押牙劉知遠斬挾馬都將李暉等三十六人以徇潞王聞之益疑敬瑭

吳越胡進思擅廢立之權

後漢天福十二年吳越王倧性剛嚴內牙統軍使胡進思恃迎立功干預政事倧惡之欲授以一州進思不可進思有所謀議倧數面折之進思建議遣李孺贇歸福州及孺贇叛倧責之進思愈不自安倧與內牙指揮使何承訓謀逐進思倧猶豫未決承訓恐事泄反以謀告進思倧夜宴將吏進思疑其圖已與其黨謀作亂帥親兵百人戎服執兵入見於天防堂曰老奴無罪王何故圖之倧叱之不退左右持兵者皆憤怒倧猝愕不暇發言趨入義和院進思鎖其門矯稱王命告中外云猝得風疾傳位於同參相府事俶進思因帥諸將迎俶於私第進思稱倧之命承制授俶鎭海鎭東節度使兼侍中俶曰能全吾兄乃敢承命不然當避賢路進思許之俶始視事

郭威鎭鄴都備契丹

幹祐三年朝廷以契丹近入境橫行河北諸藩鎭各自守無扞禦之者議以郭威鎭鄴都使督諸將以備契丹史肇欲威仍領樞宻使蘇逢吉以爲故事無之肇曰領樞宻使則可以便宜從事諸軍畏服號令行矣隱帝卒從肇議肇怨逢吉異議逢吉曰以內制外順也今反以外制內其可乎制以威爲鄴都畱守天雄節度使樞宻使如故仍詔河北兵甲錢谷但見郭威文書立皆稟應明日朝貴會飲於竇貞固之第肇舉大觴屬威厲聲曰昨日廷議一何同異今日爲弟飲之逢吉與楊邠亦舉觴曰是國家之事何足介意肇又厲聲曰安定國家在長槍大劍安用毛錐王章曰無毛錐則財賦何從可出自是將相始有隙

楊邠等以專權見殺

隱帝左右嬖幸浸用事太后親戚亦干預朝政楊邠等屢裁抑之太后有故人子求補軍職史肇怒而斬之隱帝初除三年喪聽樂賜伶人錦袍玉帶伶人詣肇謝肇怒曰士卒守邊苦戰猶未有以賜之汝曹何功而得此皆奪以還官隱帝欲立所幸耿夫人爲後邠以爲太速夫人卒隱帝欲以後禮葬之邠復以爲不可隱帝年益壯厭爲大臣所制邠肇嘗議事於帝前隱帝曰審圖之勿令人有言邠曰陛下但禁聲有臣等在隱帝積不能平左右因乘間譛之於隱帝云邠等專恣終當爲亂隱帝信之遂與李業聶文進謀誅邠等議旣定邠等入朝有甲士數十自廣政殿出殺邠肇於東廡下文進亟召宰相朝臣班於崇元殿宣云邠等謀反已伏誅與卿等同慶又召諸軍將校至萬歳殿庭隱帝親諭之且曰邠等以穉子視朕朕今始得爲汝主汝輩免橫憂矣皆拜謝而退

通鑑總卷十八下﹤史部﹐史鈔類﹐通鑑總類﹥

欽定四庫全書

通鑑總卷十九上

宋沈樞撰四裔門

漢髙帝困白登之圍

七年髙帝居晉陽聞冒頓居代谷欲擊之使人覘匈奴冒頓匿其壯士肥牛馬但見老弱及羸畜使者十輩來皆言匈奴可擊髙帝復使劉敬往敬還報曰兩國相擊此宜誇矜見所長今臣往徒見羸瘠老弱此必欲見短伏奇兵以爭利愚以爲匈奴不可擊也是時漢兵業已行髙帝怒罵劉敬曰齊虜以口舌得官今乃妄言沮吾軍械系敬廣武髙帝先至平城兵未盡到冒頓縱精兵四十萬騎圍髙帝於白登七日漢兵中外不得相救餉髙帝用陳平袐計使使間厚遺閼氏閼氏謂冒頓曰兩主不相困今得漢地而單於終非能居之也乃解圍之一角會天大霧漢使人往來匈奴不覺陳平請令負弩兩矢外鄕從解角直出髙帝出圍至平城漢大軍亦到敵騎遂解去髙帝至廣武赦劉敬曰吾不用公言以困平城吾皆已斬前使十輩矣乃封敬二千戶爲闗內侯號爲建信侯髙帝南過曲逆曰壯哉縣吾行天下獨見洛陽與是耳乃更封陳平爲曲逆侯盡食之平從帝徵伐凡六出奇計輒益封邑焉

髙後不報冒頓嫚書之辱

孝惠三年以宗室女爲公主嫁匈奴冒頓單於是時冒頓方彊爲書使使遺髙後辭極防嫚髙後大怒召將相大臣議斬其使者發兵擊之樊噲曰臣願得十萬眾橫行匈奴中中郎將季布曰噲可斬也前匈奴圍髙帝於平城漢兵三十二萬噲爲上將軍不能解圍今歌吟之聲未絕傷夷者甫起而噲欲揺動天下妄言以十萬眾橫行是面謾也且冒頓譬如禽獸得其善言不足喜惡言不足怒也髙後曰善令大謁者張釋報書深自謙遜以謝之並遺以車二乘馬二駟冒頓復使使來謝曰未嘗聞中國禮義陛下幸而赦之因獻馬遂和親

中行說教單於不好漢物

前六年冒頓死子稽粥立號曰老上單於老上單於初立也帝復遣宗室女公主爲單於閼氏使宦者燕人中行說傳公主說不欲行漢彊使之說曰必我也爲漢患者中行說旣至因降單於單於甚親幸之初匈奴好漢繒絮食物中行說曰匈奴人眾不能當漢之一郡然所以彊者以衣食異無仰於漢也今單於變俗好漢物漢物不過什二則匈奴盡歸於漢矣其得漢繒絮以馳艸棘中衣袴皆裂敝以示不如旃裘之完善也得漢食物皆去之以示不如湩酪之便美也於是說教單於左右疏記以計課其人眾畜牧其遺漢書牘及印封皆令長大倨傲其辭自稱天地所生日月所置匈奴大單於

揚雄諫哀帝不許單於來朝

建平四年匈奴單於上書願朝五年哀帝以問公卿亦以爲虛費府帑可且勿許單於使辭去未發黃門郎揚雄上書諫曰臣聞六經之治貴於未亂兵家之勝貴於未戰二者不可不察也今單於上書求朝國家辭之臣愚以爲漢與匈奴從此隙矣匈奴本五帝所不能臣三王所不能制其不可使隙明甚以秦始皇之彊防恬之威然不敢窺西河乃築長城以界之會漢初興以髙祖之威靈三十萬眾困於平城時奇譎之士計畫之臣甚眾卒其所以脫者世莫得而言也又髙皇后時匈奴悖慢大臣權書遺之然後得解及孝文時匈奴侵暴北邊騎至雍甘泉京師大駭發三將軍屯細柳棘門霸上以備之數月乃罷孝武卽位設馬邑之權欲誘匈奴徒費財勞師一騎不可得見況單於之面乎其後深惟社稷之計規恢萬載之策乃大興師數十萬使衞靑霍去病操兵前後十餘年於是浮西河絕大幕破寘顏襲王庭窮極其地追奔逐北封狼居胥山禪於姑衍以臨翰海匈奴震怖益求和親然而未肯稱臣也且夫前世豈樂傾無量之費役無罪之民快心於狼望之北哉以爲不壹勞者不久佚不暫費者不久寧是以忍百萬之師以摧餓虎之喙運府庫之財塡盧山之壑而不悔也至本始之初匈奴有桀心欲掠烏孫侵公主乃發五將之帥十五萬騎以擊之時鮮有所獲徒奮揚威武明漢兵若雷風耳𨿽空行空反尙誅兩將軍故北狄不服中國未得髙枕安寢也逮至元康神爵之間大化神明鴻恩溥洽而匈奴內亂五單於爭立日遂呼韓邪國歸死扶伏稱臣然尙羈縻之計不顓制自此之後欲朝者不距不欲者不彊何者外國天性忿鷙形容魁健負力怙气難化以善易肄以惡其彊難詘其和難得故未服之時勞師逺攻傾國殫貨伏屍流血破堅拔敵如彼之難也旣服之後慰薦撫循交接賂遺威儀俯仰如此之備也往時嘗屠大宛之城蹈烏桓之壘探姑繒之壁借蕩姐之場艾朝鮮之旃拔兩越之旗近不過旬月之役逺不離二時之勞固已犁其庭掃其閭郡縣而置之云徹席捲後無餘災惟北狄爲不然眞中國之堅敵也今單於歸義懷欵誠之心欲離其庭陳見於前此乃上世之遺策神靈之所想望國家𨿽費不得已者也柰何距以來厭之辭疎以無日之期消往昔之恩開將來之隙夫疑而隙之使有恨心負前言緣往辭歸怨於漢因以自絕終無北面之心威之不可諭之不能焉得不爲大憂乎夫百年勞之一日失之費十而愛一臣竊爲國不安也惟陛下少畱意於未亂未戰以遏邊萌之禍書奏天子寤焉召還匈奴使者更報單於書而許之

匈奴烏孫諸國皆來朝內屬

元壽二年匈奴單於及烏孫大昆彌伊秩靡皆來朝漢以爲榮是時西域凡五十國自譯長至將相侯王皆佩漢印綬凡三百七十六人而康居大月氐安息罽賓烏弋之屬皆以絕逺不在數中其來貢獻則相與報不督錄總領也自黃龍以來單於每入朝其賞賜錦繡繒絮輒加厚於前以慰接之

嚴尢陳三策五難

始建國三年王莽遣中郎將藺苞副校尉戴級將兵萬騎多賫珍寶至雲中塞下招誘呼韓邪單於諸子單於歷告左右部都尉諸邊王入塞寇盜殺鴈門朔方太守都尉略吏民畜產不可勝數緣邊虛耗是時諸將在邊以大眾未集未敢出擊匈奴討濊將軍嚴尢諫曰臣聞匈奴爲害所從來久矣未聞上世有必徵之者也後世三家周秦漢徵之然皆未有得上策者也周得中策漢得下策秦無策焉當周宣王時獫狁內侵至於涇陽命將徵之盡境而還其視戎狄之侵譬猶蟁蝱之而已故天下稱眀是爲中策漢武帝選將練兵約賫輕糧深入逺戍𨿽有克獲之功胡輒報之兵連禍結三十餘年中國罷耗匈奴亦創艾而天下稱武是爲下策秦始皇不忍小恥而輕民力築長城之固延袤萬里轉輸之行起於負海疆境旣完中國內竭以喪社稷是爲無策今天下遭陽九之厄比年饑饉西北邊尢甚發三十萬眾具三百日糧東援海岱南取江淮然後乃備計其道裏一年尙未集合兵先至者聚居暴露師老械獘埶不可用此一難也邊旣空虛不能奉軍糧內調郡國不相及屬此二難也計一人三百日食用糒十八斛非牛力不能勝牛又當自賫食加二十斛重矣胡地沙鹵多乏水艸以往事揆之軍出未滿百日牛必物故且盡餘糧尙多人不能負此三難也胡地秋冬甚寒春夏甚風多賫釡鍑薪炭重不可勝食糒飲水以歷四時師有疾疫之憂是故前世伐胡不過百日非不欲久埶力不能此四難也輜重自隨則輕銳者少不得疾行虜徐遁逃埶不能及幸而逢虜又累輜重如遇險阻衘尾相隨虜要遮前後危殆不測此五難也大用民力功不可必立臣伏憂之今旣發兵宜縱先至者令臣尢等深入霆擊且以創艾胡虜莽不聽尢言轉兵谷如故天下騷動

陳遵拒單於不肯尊漢

更始二年更始遣中郎將歸徳侯颯大司馬防軍陳遵使匈奴授單於漢書制璽綬因送云當余親屬貴人從者還匈奴單於輿驕謂遵颯曰匈奴本與漢爲兄弟匈奴中亂孝宣皇帝輔立呼韓邪單於故稱臣以尊漢今漢亦大亂爲王莽所簒匈奴亦出兵擊莽空其邊境令天下騷動思漢莽卒以敗而漢復興亦我力也當復尊我遵與相牚拒單於終持此言

光武不許臧宮馬武擊匈奴

建武二十七年朗陵侯臧宮揚虛侯馬武上書曰匈奴貪利無有禮信窮則稽首安則侵盜今其人畜疫死旱蝗赤地疲困乏力不當中國一郡萬里死命縣在陛下福不再來時或易失豈宜固守文徳而墮武事乎今命將臨塞厚縣購賞諭告髙句驪烏桓鮮卑攻其左發河西四郡天水隴西羌胡擊其右如此北虜之滅不過數年臣恐陛下仁恩不忍謀臣狐疑令萬世刻石之功不立於聖世詔報曰黃石公記曰柔能制剛弱能制彊捨近謀逺者勞而無功捨逺謀近者逸而有終故曰務廣地者荒務廣徳者彊有其有者安貪其有者殘殘滅之政𨿽成必敗今國無善政災變不息百姓驚惶人不自保而復欲逺事邊外乎自是諸將莫敢復言兵事者

班超伏兵擊虜騎

永元二年月氐求尙公主班超拒還其使由是怨恨遣其副王謝將兵七萬攻超超眾少皆大恐超譬軍士曰月氐兵𨿽多然數千里逾蔥領來非有運輸何足憂邪但當收谷堅守彼饑窮自降不過數十日決矣謝遂前攻超不下又鈔掠無所得超度其糧將盡必從玆求食乃遣兵數百於東界要之謝果遣騎賫金銀珠玉以賂玆超伏兵遮擊盡殺之持其使首以示謝謝大驚卽遣使請罪願得生歸超縱遣之月氐由是大震歳奉貢獻

晉江統作徙戎論以警朝廷

元康九年孟觀大破氐眾於中亭獲齊萬年太子洗馬江統以爲戎狄亂華宜早絕其原乃作徙戎論以警朝廷曰夫夷蠻戎狄地在要荒禹平九土而西戎卽敍其性气貪婪凶悍不仁四夷之中戎狄爲甚弱則畏服彊則侵叛當其彊也以漢之髙祖困於白登孝文軍於霸上及其弱也以元成之微而單於入朝此其已然之效也是以有道之君牧夷狄也惟以待之有備禦之有常𨿽稽顙執贄而邊城不弛固守彊暴爲寇而兵甲不加逺徵期令境內獲安疆場不侵而已及至周室失統諸侯專徵封疆不固而利害異心戎狄乘間得入中國或招誘安撫以爲己用自是四夷交侵與中國錯居及秦始皇並天下兵威旁達攘胡走越當是時中國無復四夷也漢建武中馬援領隴西太守討叛羌徙其餘種於關中居馮翊河東空地數歳之後族蕃息旣恃其肥彊且苦漢人侵之永初之元羣羌叛亂覆沒將守屠破城邑鄧隲敗北侵及河內十年之中夷夏俱敝任尙馬賢僅乃克之自此之後餘燼不盡小有際會輒復侵叛中世之寇惟此爲大魏興之初與蜀分隔疆埸之戎一彼一此武帝徙武都氐於秦川欲以弱寇彊國扞禦蜀虜此蓋權宜之計非萬世之利也今者當之已受其敝矣夫關中土沃物丰帝王所居未聞羌氐宜在此土也非我族其心必異而因其衰敝遷之畿服士庶翫習侮其輕弱使其怨恨之气毒於骨髓至於蕃育眾盛則坐生其心以貪悍之性挾憤怒之情隙乘便輒爲橫逆而居封域之內無障塞之隔掩不備之人收散野之積故能爲禍滋蔓暴害不測此必然之埶已驗之事也當今之宜宜及兵威方盛眾事未罷徙馮翊北地新平安定界內諸羌著先零罕開析支之地徙扶風始平京兆之氐出還隴右著陰平武都之界廩其道路之糧令足自致各附本種反其舊土使屬國撫夷就安集之戎晉不雜並得其所縱有猾夏之心風塵之警則絕逺中國隔閡山河𨿽爲寇暴所害不廣矣朝廷不能用

匈奴號劉淵爲大單於

永興元年初太弟頴表匈奴左賢王劉淵爲冠軍將軍監五部軍事使將兵在鄴淵子聰驍勇絕人博涉經史善屬文彎弓三百斤弱冠遊京師名士莫不與交頴以聰爲積弩將軍淵從祖右賢王宣謂其族人曰自漢亡以來我單於徒有虛號無復尺土自余王侯降同編戶今吾眾𨿽衰猶不減二萬柰何斂手受役奄過百年左賢王英武超世天茍不欲興匈奴必不虛生此人也今司馬氏骨肉相殘四海鼎沸復呼韓邪之業此其時矣乃相與謀推淵爲大單於使其黨呼延攸詣鄴告之淵白頴請歸會葬頴弗許及王浚東嬴公騰起兵淵說頴曰今二鎭跋扈眾十餘萬恐非宿衞及近郡士眾所能禦也請爲殿下還說五部以赴國難二豎之首可指日而懸也頴恱拜淵爲北單於參丞相軍事淵至左國城劉宣等上大單於之號二旬之間有眾五萬都於離石以聰爲鹿蠡王

唐公結突厥以益兵勢

隋義寧元年劉文靜勸李淵與突厥相結資其士馬以益兵勢淵從之自爲手啟卑辭厚禮遺始畢可汗云欲大舉義兵逺迎主上復與突厥和親如開皇之時若能與我俱南願勿侵暴百姓若但和親坐受寶貨亦惟可汗所擇始畢得啟謂其大臣曰隋主爲人我所知也若迎以來必害唐公而擊我無疑矣茍唐公自爲天子我當不避盛暑以兵馬助之卽命以此意爲復書使者七日而返將佐皆喜請從突厥之言淵不可裴寂劉文靜等皆曰今義兵𨿽集而戎馬殊乏胡兵非所湏而馬不可失若復稽回恐其有悔淵曰諸君宜更思其次寂等乃請尊天子爲太上皇立代王爲帝以安隋室移檄郡縣攺易旗幟雜用絳白以示突厥淵曰此可謂掩耳盜鐘然逼於時事不得不爾乃許之遣使以此議告突厥

唐髙祖每優容突厥

武徳元年突厥始畢可汗遣骨咄祿持勒來宴之於太極殿奏九部樂時中國人避亂者多入突厥突厥彊盛東自契丹室韋西盡吐谷渾髙昌諸國皆臣之控百餘萬髙祖以初起資其兵馬前後餉遺不可勝紀突厥恃功驕倨每遣使者至長安多暴橫髙祖優容之

太宗不肯乘間擊突厥

貞觀元年鴻臚卿鄭元璹使突厥還言於太宗曰突厥興衰專以羊馬爲今其國民饑畜瘦此將亡之兆也不過三年太宗然之羣臣多勸上乘間擊突厥太宗曰新與人盟而背之不信利人之災不仁乘人之危以取勝不武縱使其種落盡叛六畜無餘朕終不擊必待有罪然後討之

太宗不肯勞民修堡鄣

二年突厥寇邊朝臣或請修古長城發民乘堡障太宗曰突厥災異相仍頡利不懼而修徳暴虐滋甚骨肉相攻亡在朝夕朕方爲公掃淸沙漠安用勞民逺修鄣塞乎

張公謹言突厥可取之狀

三年代州都督張公謹上言突厥可取之狀以爲頡利縱欲逞暴誅忠良暱姦佞一也薛延陀等諸部皆叛二也突利拓設欲谷設皆得罪無所自容三也塞北霜早餱糧乏絕四也頡利疎其族親委諸胡胡人反覆大軍一臨必生內變五也華人入北其眾甚多比聞所在嘯聚保據山險大軍出塞自然響應六也太宗以頡利可汗旣請和親復援梁師都命兵部尙書李靖爲行軍總管討之以張公謹爲副

太宗自謂得禦戎上策

以李世勣爲通漢道行軍總管李靖爲定襄道行軍總管柴紹爲金河道行軍總管薛萬徹爲暢武道行軍總管眾合十餘萬皆受李靖節度分道出擊突厥任城王道宗擊突厥於靈州破之突利可汗入朝太宗謂侍臣曰往者太上皇以百姓之故稱臣於突厥朕常痛心今單於稽顙庶幾可雪前恥靺羯遣使入貢太宗曰靺羯逺來蓋突厥已服之故也昔人謂禦戎無上策朕今治安中國而四夷自服豈非上策乎

四夷君長請太宗爲天可汗

四年四夷君長詣闕請太宗爲天可汗太宗曰我爲大唐天子又下行可汗事乎羣臣及四夷皆稱萬歳是後以璽書賜西北君長皆稱天可汗

太宗數頡利五罪

突厥頡利可汗至長安太宗禦順天樓盛陳文物引見頡利數之曰汝借父兄之業縱淫虐以取亡罪一也數與我盟而背之二也恃彊好戰暴骨如莽三也蹂我稼穡掠我子女四也我宥汝罪存汝社稷而遷延不來五也然自便橋以來不復大入爲寇以是得不死耳頡利哭謝而退詔館於太僕厚廩食之上皇聞擒頡利嘆曰漢髙祖困白登不能報今我子能滅突厥吾托付得人復何憂哉

太宗詔羣臣議處突厥部落

突厥旣亡其部落或北附薛延陁或西奔西域其降唐者尙十萬口詔羣臣議區處之宜朝士多言北邊自古爲中國患今幸而破亡宜悉徙之河南兗豫之間分其種落散居州縣教之耕織可以化悍敵爲農民永空塞北之地中書侍郎顏師古請皆置之河北分立酋長領其部落則永永無患矣禮部侍郎李百藥以爲突厥𨿽云一國然其種區分各有酋帥今宜因其離散各卽本部署爲君長不相臣屬國分則弱而易制勢敵則難相吞滅各自保全必不能抗衡中國仍請於定襄置都防府爲其節度此安邊之長策也夏州都督竇靜以爲置之中國有損無益莫若因其破亡之餘假之王侯之號妻以宗室之女分其土地析其部落使其權弱勢分易爲羈制可使常爲藩臣永保邊塞溫彥博請準漢建武故事置降匈奴於塞下全其部落順其土俗以實空虛之地使爲中國扞蔽策之善者也魏徵以爲突厥世爲寇盜百姓之讎也今幸而破亡陛下以其降附不忍盡殺宜縱之使還故土不可畱之中國夫聲教以外之人弱則請服彊則叛亂固其常性今降者眾近十萬數年之後蕃息倍多必爲腹心之疾不可悔也晉初諸胡與民雜居中國郭欽江統皆勸武帝驅出塞外以絕亂階武帝不從後二十餘年伊洛之間遂爲氊裘之域此前事之明鑑也彥博曰王者之於萬物天覆地載靡有所遺今突厥窮來歸我柰何棄之而不受乎孔子曰有教無若救其死亡授以生業教之禮義數年之後悉爲吾民選其酋長使入宿衞畏威懷徳何后患之有太宗卒用彥博策處突厥降眾東自幽州西至靈州分突厥故所統之地置四州都督府又分頡利之地爲六州左置定襄都督府右置雲中都督府以統其眾其餘酋長至者皆拜將軍中郎將布列朝廷五品已上百餘人殆與朝士相半因而入居長安者近萬家

太宗遣突厥還舊部

十三年自結社率之反言事者多雲突厥畱河南不便詔突厥及胡在諸州安置者並令度河還其舊部俾世作藩屏長保邊塞太宗謂侍臣曰中國根幹也四夷枝葉也割根榦以奉枝葉木安得滋榮朕不用魏徵言幾致狼狽

褚遂良勸太宗立髙昌國

十六年初髙昌旣平歳發兵千餘人戍守其地褚遂良上疏以爲聖王爲治先華夏而後夷狄陛下興兵取髙昌數郡蕭然累年不復歳調千餘人屯戍逺去鄕裏破產辦裝又謫徙罪人皆無賴子弟適足騒擾邊鄙豈能有益行陳所遣多復逃亡徒煩追捕加以道塗所經沙磧千里冬風如割夏風如焚行人往來遇之多死設使張掖酒泉有烽燧之警陛下豈得髙昌一夫斗粟之用終當發隴右諸州兵食以赴之耳然則河西者中國之心腹髙昌者它人之手足柰何糜獘本根以事無用之土乎且陛下得突厥吐谷渾皆不有其地爲之立君長以撫之髙昌獨不得與爲比乎叛而執之服而封之刑莫威焉徳莫厚焉願更擇髙昌子弟可立者使君其國子子孫孫負荷大恩永爲唐室藩輔內安外寧不亦善乎太宗弗聽及西突厥入寇太宗悔之曰魏徵褚遂良勸我復立髙昌吾不用其言今方自咎耳

中宗令內外官進平突厥之策

景龍元年制以突厥黙啜寇邊命內外官各進平突厥之策右補闕盧俌上疏以爲郤縠說禮樂惇詩書爲晉元帥杜預射不穿札建平吳之勲是知中權制謀不取一夫之勇如沙吒忠義驍將之材本不足以當大任又鳴沙之役主將先進宜正邦憲賞罰旣明敵無不服又邊州刺史宜精擇其人使之搜卒乘積資糧來則禦之去則備之去歳四方旱災未易興師當理內以及外綏近以來逺俟倉廩實士卒練然後大舉以討之中宗善之

吐蕃求毛詩春秋禮記

開元十九年遣鴻臚卿崔琳使於吐蕃吐蕃使者稱公主求毛詩春秋禮記正字於休烈上疏以爲東平王漢之懿親求史記諸子漢猶不與況吐蕃國之寇讎今資之以書使知用兵權略愈生變詐非中國之利也事下中書門下議之裴光庭等奏吐蕃聾昧頑嚚久叛新服因其有請賜以詩書庶使之漸陶聲教化流無外休烈徒知書有權略變詐之語不知忠信禮義皆從書出也明皇曰善遂與之

韓偓諫回鶻發兵赴難

天復二年回鶻遣使入貢請發兵赴難昭宗命翰林學士承防韓偓答書許之偓上言回鶻入援不可倚信彼見國家人物華靡而城邑荒殘甲兵雕獘必有輕中國之心啟其貪婪且自會昌以來回鶻爲國家所破恐其乘危復怨所賜可汗書宜諭以小小寇竊不須赴難虛愧其意實沮其謀從之

燕韓延徽教契丹威服諸國

後梁貞明二年初燕人苦劉守光殘虐軍士多亡歸契丹契丹日益彊大契丹王阿保機自稱皇帝國人謂之天皇王以妻述律氏爲皇后述律後勇決多權變阿保機行兵禦眾述律後常預其謀晉王方經營河北欲結契丹爲援常以叔父事阿保機以叔母事述律後劉守光末年衰困遣參軍韓延徽求援於契丹契丹主怒其不拜畱之使牧馬於野延徽有智略頗知屬文述律後言於契丹主曰延徽能守節不屈此今之賢者柰何辱以牧圉宜禮而用之契丹主召延徽與語恱之遂以爲謀主舉動訪焉延徽始教契丹建牙開府築城郭立市裏以處漢人使各有配偶墾蓺荒田由是漢人各安生業逃亡者益少契丹威服諸國延徽有助焉頃之延徽逃奔晉陽晉王欲置之幕府掌書記王緘疾之延徽復詣契丹契丹主待之益厚以延徽爲相累遷至中書令晉王遣使至契丹延徽寓書於晉王敍所以北去之意且曰非不戀英主非不思故鄕所以不畱正懼王緘之讒耳因以老母爲托且曰延徽在此契丹必不南牧故終同光之世契丹不深入者韓延徽之力也

後唐楊檀乞勿許萴剌等歸國

長興三年初契丹舍利萴剌與惕隱皆爲趙徳鈞所擒契丹屢遣使請之明宗謀於羣臣徳鈞等皆曰契丹所以數年不入邊數求和者以此輩在南故也縱之則邊患復生明宗以問冀州刺史楊檀對曰萴剌契丹之驍將向助王都謀危社稷幸而擒之陛下免其死爲賜已多契丹失之如喪手足彼在朝廷數年知中國虛實若得歸爲患必深彼才出塞則南向發矢矣恐悔之無及明宗乃止

後晉石敬瑭以父禮事契丹

天福元年石敬瑭遣間使求救於契丹令桑維翰艸表稱臣於契丹主且請以父禮事之約事捷之日割盧龍一道及鴈門關以北諸州與之劉知逺諫曰稱臣可矣以父事之太過厚以金帛賂之自足致其兵不必許以土田恐異日大爲中國之患悔之無及敬瑭不從表至契丹契丹主大喜白其母曰兒比夢石郎遣使來今果然此天意也乃爲復書許俟仲秋傾國赴援

契丹大敗唐兵

契丹主將五萬騎號三十萬自揚武谷而南旌旗不絕三千餘里至晉陽陳於汾北之虎北口先遣人謂敬瑭曰吾欲令日卽破賊可乎敬瑭遣人馳告曰南軍甚厚不可輕請俟明日議戰未晚也使者未至契丹已與唐騎將髙行周符彥卿合戰敬瑭乃遣劉知逺出兵助之唐兵大敗是夕敬瑭出北門見契丹主契丹主執敬瑭手恨相見之晚敬瑭問曰皇帝逺來士馬疲倦遽與唐戰而大勝何也契丹主曰始吾自北來謂唐必斷鴈門諸路伏兵險要則吾不可得進矣使人偵視皆無之吾是以長驅深入知大事必濟也兵旣相接我气方銳彼气方沮若不乘此急擊之曠日持久則勝負未可知矣此吾所以亟戰而勝不可以勞逸常理論也敬瑭甚嘆伏

契丹立石敬瑭爲晉帝

契丹主謂石敬瑭曰吾三千里來赴難必有成功觀汝气貌識量眞中原之主也吾欲立汝爲天子敬瑭辭讓數四將吏復勸進乃許之契丹主作冊書命敬瑭爲大晉皇帝自解衣冠授之築壇於柳林是日卽皇帝位割幽薊瀛莫涿檀順新嬀儒武云應寰朔蔚十六州以與契丹仍許歳輸帛三十萬匹

契丹擇髙祖兄子守河東

髙祖與契丹主將引兵而南欲畱一子守河東咨於契丹主契丹主令髙祖盡出諸子自擇之髙祖兄子重貴父敬儒早卒髙祖養以爲子貌帝而短小契丹主指之曰此大目者可也乃以重貴爲北京畱守太原尹河東節度使

契丹述律後責趙徳鈞乘亂邀利

唐趙徳鈞趙延壽南奔潞州髙祖與契丹主至潞州徳鈞父子迎謁於髙河契丹主遂鏁徳鈞延壽送歸其國徳鈞見述律太后悉以所賫寶貨並籍其田宅獻之太后問曰汝近者何爲往太原徳鈞曰奉唐主之命太后指天曰汝從吾兒求爲天子何妄語邪汝欲爲天子何不先擊退吾兒徐圗亦未晚汝爲人臣旣負其主不能擊敵又欲乘亂邀利所爲如此何面目復求生乎徳鈞俛首不能對又問器玩在此田宅何在徳鈞曰在幽州太后曰幽州今屬誰徳鈞曰屬太后太后曰然則又何獻焉徳鈞益慙自是鬱鬱不多食逾年而卒

吳巒不肯臣於契丹

二年契丹主自上黨歸過云州大同節度使沙彥珣出迎契丹主畱之不使還鎭節度判官吳巒在城中謂其眾曰吾屬禮義之俗安可臣於契丹乎眾推巒領州事閉城不受契丹之命契丹攻之不克

吳徐誥欲結契丹以取中國

吳徐誥用宋齊丘策欲結契丹以取中國遣使以美女珍玩泛海修好契丹主亦遣使報之

契丹仿中國置公卿庶官

是歳契丹攺元會同國號大遼公卿庶官皆仿中國參用中國人以趙延壽爲樞密使尋兼政事

髙祖臣事契丹甚謹

三年以馮道爲契丹太后冊禮使左僕射劉昫爲契丹主冊禮使備鹵簿儀仗車輅詣契丹行禮契丹主大悅髙祖事契丹甚謹奉表稱臣謂契丹主爲父皇帝每契丹使至髙祖於別殿拜受詔敇歳輸金帛三十萬之外吉凶慶弔歳時贈遺玩好珍異相繼於道乃至應天太后元帥太子偉王南北二王韓延徽趙延壽等諸大臣皆有賂遺小不如意輒來責讓髙祖常卑辭謝之晉使者至契丹契丹驕倨多不遜語使者還以聞朝野咸以爲恥而髙祖事之曾無倦意以是終帝之世與契丹無隙

契丹欲使王威襲父土地

四年初義武節度使王處直子威避王都之難亡在契丹至是義武缺帥契丹主遣使來言請使威襲父土地如我朝之法髙祖辭以中國之法必自刺史團練防禦序遷乃至節度使請遣威至此漸加進用契丹主怒復遣使來言曰爾自節度使爲天子亦有階級邪髙祖恐其滋蔓不已厚賂契丹且請以處直兄孫廷爲義武節度使以厭其意契丹怒稍解

髙祖喜安彥威屈節奉契丹

五年北都畱守同平章事安彥威入朝髙祖曰吾所重者信與義昔契丹以義救我我今以信報之聞其徵求不已公能屈節奉之深稱朕意對曰陛下以蒼生之故猶卑辭厚幣以事之臣何屈節之有髙祖恱

桑維翰請養兵息民觀釁而動

六年成徳節度使安重榮恥臣契丹見契丹使者必箕踞慢罵使過其境或濳遣人殺之契丹以讓髙祖髙祖爲之遜謝重榮上表數千言大抵斥髙祖父事契丹竭中國以媚無厭之虜又以此意爲書遺朝貴及移藩鎭云已勒兵必與契丹決戰髙祖以重榮方握彊兵不能制甚患之泰寧節度使桑維翰知重榮已蓄姦謀又慮朝廷重違其意密上疏曰陛下免於晉陽之難而有天下皆契丹之功也不可負之今重榮恃勇輕敵吐渾假手執仇皆非國家之利不可聽也契丹與國家恩義非輕信誓甚著彼無間隙而自啟釁端就使克之後患愈重萬一不克大事去矣議者以歳輸繒帛謂之耗蠧有所卑遜謂之屈辱殊不知兵連而不休禍結而不解財力將匱耗蠧孰甚焉用兵則武吏功臣過求姑息邊藩逺郡得以驕矜下陵上替屈辱孰大焉臣願陛下訓農習戰養兵息民俟國無內憂民有餘力然後觀釁而動則動必有成矣又鄴都富盛國家藩屏今主帥赴闕軍府無人臣竊思慢藏誨盜之言勇夫重閉之義乞陛下略加巡幸以杜姦謀髙祖謂使者曰朕比日以來煩懣不決今見卿奏如醉醒矣卿勿以爲憂

漆安重榮首送契丹

七年鎭州牙將自西郭水碾門導官軍入城殺守陴民二萬人執安重榮斬之杜重威殺導者自以爲功重榮首至鄴都髙祖命漆之函送契丹

景延廣不肯稱臣於契丹

齊王之初卽位也大臣議奉表稱臣告哀於契丹景延廣請致書稱孫而不稱臣李崧曰屈身以爲社稷何恥之有陛下如此它日必躬擐甲冑與契丹戰於時悔無益矣延廣固爭馮道依違其間齊王卒從延廣議契丹大怒遣使來責讓且言何得不先承稟遽卽帝位延廣復以不遜語答之契丹盧龍節度使趙延壽欲代晉帝中國屢說契丹擊晉契丹主頗然之

景延廣以大言致契丹入寇

八年初河陽牙將喬榮從趙延壽入契丹契丹以爲回圖使景延廣說齊王囚榮於獄悉取邸中之貨凡契丹之人販易在晉境者皆殺之奪其貨大臣皆言契丹有大功於晉不可負遂釋榮慰賜而歸之榮辭延廣延廣大言曰歸語而主先帝爲北朝所立故稱臣奉表今上乃中國所立所以降志於北朝者正以不敢忘先帝盟約故耳爲鄰稱孫足矣無稱臣之理北朝皇帝勿信趙延壽誑誘輕侮中國中國士馬爾所目睹翁怒則來戰孫有十萬橫磨劍足以相待它日爲孫所敗取笑天下毋悔也榮乃曰公所言頗多懼有遺忘願記之紙墨延廣命吏書其語以授之榮具以白契丹主契丹主大怒入晉之志始決桑維翰屢請遜辭以謝契丹每爲延廣所沮齊王以延廣爲有定策功故寵冠羣臣又總宿衞兵故大臣莫能與之爭河東節度使劉知逺知延廣必致敵而畏其方用事不敢言但益募兵奏置興捷武節等十餘軍以備契丹

楊光逺密告契丹令取中國

初髙祖以馬三百借平盧節度使楊光逺景延廣以詔命取之光逺怒密告契丹以晉主負徳違盟境內大饑公私困竭乘此際攻之一舉可取趙延壽亦勸之契丹主乃集山後及盧龍兵合五萬人使延壽將之委延壽經略中國曰若得之當立汝爲帝又常指延壽謂晉人曰此汝主也延壽信之由是爲契丹盡力畫取中國之策朝廷頗聞其謀遣使城南樂及徳淸軍徵近道兵以備之

李守貞大敗契丹於馬家口

開運元年李守貞等至馬家口契丹遣步卒萬人築壘散騎兵於其外餘兵數萬屯河西船數十艘度兵未已晉兵薄之契丹騎兵退走晉兵進攻其壘拔之契丹大敗乘馬赴河溺死者數千人俘斬亦數千人河西之兵慟哭而去由是不敢復東

李彛殷侵契丹之境

定難節度使李彛殷奏將兵四萬自麟州濟河侵契丹之境以彛殷爲契丹西南面招討使初契丹主得貝州博州皆撫慰其人或拜官賜服章及敗於戚城及馬家口忿恚所得民皆殺之得軍士燔炙之由是晉人憤怒戮力爭奮

契丹主畏晉軍之盛

契丹僞棄元城去伏精騎於古頓丘城以俟晉軍鄴都畱守張從恩屢奏敵已遁去大軍欲進追之會霖雨而止契丹設伏旬日人馬饑疲趙延壽曰晉軍悉在河上畏我鋒銳必不敢前不如卽其城下四合攻之奪其浮梁則天下定矣契丹主從之自將兵十餘萬陳於澶州城北東西橫掩城之兩隅登城望之不見其際髙行周前軍在戚城之南與契丹戰自午至晡互有勝負契丹主以精兵當中軍而來齊王亦出陳以待之契丹主望見晉軍之盛謂左右曰楊光逺言晉兵半已餒死今何其多也以精騎左右略陳晉軍不動萬弩齊發飛矢蔽地契丹稍卻又攻晉陳之東偏不克苦戰至暮兩軍死者不可勝數昬後契丹引去營於三十里之外

契丹主括借士民錢帛歸國

天福十二年契丹主廣受四方貢獻大縱酒作樂縱軍騎四出以牧馬爲名分畨剽掠謂之打艸穀丁壯斃於鋒刄老弱委於溝壑自東西兩畿及鄭滑曹濮數百里間財畜殆盡契丹主謂判三司劉昫曰契丹兵三十萬旣平晉國應有優賜速宜營辦時府庫空竭昫不知所出請括借都城士民錢帛自將相以下皆不免又分遣使者數十人詣諸州括借皆迫以嚴誅人不聊生其實無所頒給皆蓄之內庫欲輦歸其國於是內外怨憤始患苦契丹皆思逐之矣

晉百官推戴契丹主爲皇帝

契丹主召晉百官悉集於庭問曰吾國廣大方數萬里有君長二十七人今中國之俗異於吾國吾欲擇一人君之如何皆曰天無二日華夏之心皆願推戴皇帝如是者再契丹主乃曰汝曹旣欲君我今玆所行何事爲先對曰王者初有天下應大赦契丹主服通天冠絳紗袍登正殿設樂懸儀衞於庭百官朝賀華人法服契丹仍服其服立於文武班中間下制稱大遼會同十年大赦

契丹主欲以晉百官自隨

契丹主復召晉百官諭之曰天時向暑吾難久畱欲暫至上國省太后當畱親信一人於此爲節度使契丹主欲盡以晉之百官自隨或曰舉國北遷恐揺人心不如稍稍遷之乃詔有職事者從行余畱大梁

契丹主盡載府庫之實以歸國

契丹主發大梁晉文武諸司從者數千人諸軍吏卒又數千人宮女宦官數百人盡載府庫之實以行所畱樂器儀仗而已夕宿赤岡契丹主見村落皆空命有司發牓數百通所在招撫百姓然竟不禁軍騎剽掠契丹自白馬度河謂宣徽使髙勲曰吾在上國以射獵爲樂至此令人悒悒

契丹克相州驅婦女而北

契丹主將攻相州梁暉請降契丹主赦之許以爲防禦使暉疑其詐復乘城拒守契丹主命蕃漢諸軍急政相州食時克之悉殺城中男子驅其婦女而北胡人擲嬰孩於空中舉刄接之以爲樂畱髙唐英守相州唐英閱城中遺民男女得七百餘人其後節度使王繼斂城中髑髏瘞之凡得十餘萬或告磁州刺史李谷謀舉州應漢契丹主執而詰之凡六詰谷辭气不屈乃釋之

武行徳據河陽叛契丹

契丹主以船數十艘載晉鎧仗將自汴溯河歸其國命寧國都虞武行徳將士卒千餘人部送之至河陰行徳與將士謀曰今爲遼所制將逺去鄕里人生會有死安能爲異域之乎遼勢不能久畱中國不若共逐其黨堅守河陽以俟天命之所歸者而臣之豈非長策乎眾以爲然行徳卽以鎧仗授之相與殺契丹監軍使會契丹河陽節度使崔廷勲以兵送耿崇美之潞州行徳遂乘虛入據河陽眾推行徳爲河陽都部署契丹主聞河陽亂嘆曰我有三失宜天下之叛我也諸道括錢一失也令上國人打艸穀二失也不早遣諸節度使還鎭三失也

兀欲殺趙延壽卽帝位

契丹主至臨城得疾及欒城病甚苦熱聚冰於胸腹手足且啖之至殺狐林而卒國人剖其腹實鹽數斗載之北去趙延壽恨契丹主負約謂人曰我不復入龍沙矣卽日先引兵入恆州時契丹諸將已宻議奉兀欲爲主延壽不之知自稱受契丹皇帝遺詔權知南朝軍國事永康王兀欲召延壽於所館飲酒稱其謀反鎖之後數日集藩漢之臣於府署宣契丹主遺制於中京卽皇帝位於是始舉哀成服旣而易吉服見羣臣不復行喪歌吹之聲不絕於內

契丹主幽述律後於阿保機墓

契丹述律太后聞契丹主自立大怒發兵拒之契丹主以偉王爲前鋒相遇於石橋太后兵由是大敗契丹主幽太后於阿保機墓攺元天祿自稱天授皇帝以髙勲爲樞密使契丹主慕中華風俗多用晉臣而荒於酒色輕慢諸酋長由是國人不附諸部數叛興兵誅討故數年之中不暇南入

北漢主求援北朝

後周廣順元年北漢主立契丹主使潘聿撚遺劉承鈞書北漢主使承鈞復書稱本朝淪亡紹襲帝位欲循晉室故事求援北朝契丹主大喜北漢主發兵屯陰地黃澤團栢以承鈞爲招討使與副招討使白從暉都監李存瓌將步騎萬人寇晉州

北漢主以厚賂謝契丹

契丹主遣使如北漢告以周使田敏來約歳輸錢十萬緡北漢主使鄭珙以厚賂謝契丹自稱侄皇帝致書於叔天授皇帝請行冊禮

契丹冊命劉承鈞爲帝

顯徳元年北漢主疾病命其子承鈞監國尋殂遣使告哀於契丹契丹遣驃騎大將軍劉承訓冊命承鈞爲帝更名鈞北漢孝和帝性孝謹旣嗣位勤於爲政愛民禮士境內粗安每上表於契丹主稱男契丹主賜之詔謂之兒皇帝

蕃將門

唐執失思力諫太宗畋獵

貞觀五年太宗逐於後苑左領軍將軍執失思力諫曰天命陛下爲華夷父母柰何自輕太宗又將逐鹿思力脫巾解帶跪而固諫太宗爲之止

契苾何力固辭薛萬均官

九年太宗遣使勞諸將於大斗拔谷薛萬均排毀契苾何力自稱己功何力不勝忿抜刀起欲殺萬均諸將救止之太宗聞之以讓何力何力具言其狀太宗怒欲解萬均官以授何力何力固辭曰陛下以臣之故解萬均官羣胡無知以陛下爲重胡輕漢轉相誣告馳競必多且使胡人謂諸將皆如萬均將有輕漢之心太宗善之而止尋令宿衞北門檢校屯營事

契苾何力不肯叛唐

十六年太宗謂侍臣曰薛延陁屈彊漠北今禦之止有二策茍非發兵殄滅之則與之婚姻以撫之耳二者何從房齡對曰中國新定兵凶戰危臣以爲和親便太宗曰然朕爲民父母苟可利之何愛一女先是左領軍將軍契苾何力母姑臧夫人及弟賀蘭州都督沙門皆在涼州太宗遣何力歸覲且撫其部落時薛延陁方彊契苾部落皆欲歸之何力大驚曰主上厚恩如是柰何遽爲叛逆其徒曰夫人都督先已詣彼若之何不往何力曰沙門孝於親我忠於君必不汝從其徒執之詣薛延陁置眞珠牙帳前何力箕踞拔佩刀東向大呼曰豈有唐烈士而受屈此地天地日月願知我心因割左耳以自誓眞珠欲殺之其妻諫而止太宗聞契苾叛曰必非何力之意左右曰彼人气相親何力入薛延陁猶魚趨水耳太宗曰不然何力心如鐵石必不叛我會有使者自薛延陁來具言其狀太宗爲之下泣謂左右曰何力果如何卽命兵部侍郎崔惇禮持節薛延陁以新興公主妻之以求何力何力由是得還拜右驍衞大將軍

藩鎭門

唐令狐彰舉劉晏等代已

大歷八年永平節度使令狐彰薨彰承滑亳離亂之後治軍勸農府廩充實時藩鎭率皆跋扈獨彰貢賦未嘗闕歳遣兵三千詣京西防秋自賫糧食道路供餽皆不受所過秋毫不犯疾亟召掌書記髙陽齊映與謀後事映勸彰請代人遣子歸私第彰從之遺表稱昔魚朝恩破史朝義欲掠滑州臣不聽由是有隙及朝恩誅值臣寢疾以是未得入朝生死愧負臣今必不起倉庫畜牧先己封籍軍中將士州縣官吏按堵待命伏見吏部尙書劉晏工部尙書李勉可委大事願速以代臣臣男建等今勒歸東都私第彰薨將士欲立建建誓死不從舉家西歸

田承嗣爲安史父子立祠堂

魏博節度使田承嗣爲安史父子立祠堂謂之四聖且求爲相代宗令內侍孫知古因奉使諷令毀之加承嗣同平章事以襃之

馬璘諷將士表求平章事

九年涇原節度使馬璘入朝諷將士爲已表求平章事代宗以璘爲左僕射

郭子儀奏除屬吏不報

十年子儀嘗奏除州縣官一人不報僚佐相謂曰以令公勲徳奏一屬吏而不從何宰相之不知體子儀聞之謂僚佐曰自兵興以來方鎭武臣多跋扈凡有所求朝廷常委曲從之此無它乃疑之也今子儀所奏事人主以其不可行而置之是不以武臣相待而親厚之也諸君可賀矣又何怪焉聞者皆服

李正已與田承嗣等根據蟠結

十二年平盧節度使李正已先有淄靑齊海登萊沂密徳棣十州之地及李靈曜之亂諸道合兵攻之所得之地各爲已有正已又得曹濮徐兗鄆五州因自靑州徙治鄆州使其子前淄州刺史納守靑州正已用刑嚴峻所在不敢偶語然法令齊一賦均而輕擁兵十萬雄據東方鄰藩皆畏之是時田承嗣據魏博相衞洺貝澶七州李寶臣據恆易趙定深冀滄七州各擁眾五萬梁崇義據襄鄧均房復郢六州有眾二萬相與根據蟠結𨿽奉事朝廷而不用其法令官爵甲兵租賦刑殺皆自專之代宗寛仁一聽其所爲朝廷或完一城增一兵輒有怨言以爲猜貳常爲之罷役而自於境內築壘繕兵無虛日以是𨿽在中國名藩臣而實如蠻貊異域焉

田恱激怒軍士怨朝廷

建中元年命黜陟使十一人分巡天下先是魏博節度使田恱事朝廷猶恭順河北黜陟使洪經綸不曉時務聞恱軍七萬人符下罷其四萬令還農恱陽順命如符罷之旣而集應罷者激怒之曰汝曹久在軍中有父母妻子今一旦爲黜陟使所罷將何資以自衣食乎眾大哭恱乃出家財以賜之使各還部伍於是軍士皆徳恱而怨朝廷

朱滔等四國俱稱王

三年田恱徳朱滔之救與王武俊議奉滔爲主稱臣事之滔不可曰愜山之捷皆大夫三兄之力滔何敢獨居尊位於是幽州判官李子千恆冀判官鄭濡等共議請與鄆州李大夫爲四國俱稱王而不攺年號如昔諸侯奉周家正朔築壇同盟有不如約者眾共伐之不然豈得常爲叛臣茫然無主用兵旣無名有功無官爵爲賞使將吏何所依歸乎滔等皆以爲然滔乃自稱冀王田悅稱魏王王武俊稱趙王仍請李納稱齊王是日滔等築壇於軍中告天而受之滔爲盟主稱孤武俊恱納稱寡人所居堂曰殿處分曰令羣下上書曰牋妻曰妃長子曰世子各以其所治州爲府置畱守兼元帥以軍政委之又置東西曹視門下中書省左右內史視侍中中書令余官皆仿天朝而易其名

李希烈自稱天下都元帥

李希烈自稱天下都元帥太尉建興王時朱滔等與官軍相拒累月官軍有度支饋糧諸道益兵而滔與王武俊孤軍深入專仰給於田恱客主日益困獘聞李希烈軍勢甚盛頗怨望乃相與謀遣使詣許州勸希烈稱帝希烈由是自稱天下都元帥

李抱眞與王武俊陰相結

四年李抱眞使參謀賈林詣王武俊壁詐降武俊見之林曰林來奉詔非降也武俊色動問其故林曰天子知大夫宿著誠效及登壇之日撫膺顧左右曰我本徇忠義天子不察諸將亦嘗共表大夫之志天子語使者曰朕前事誠誤悔之無及朋友失意尙可謝況朕爲四海之主乎武俊曰僕胡人也爲將尙知愛百姓況天子豈專以殺人爲事乎今山東連兵暴骨如莽就使克捷與誰守之僕不憚歸國但已與諸鎭結盟胡人性直不欲使曲在己天子誠能下詔赦諸鎭之罪僕當首唱從化諸鎭有不從者請奉辭伐之如此則上不負天子下不負同列不過五旬河朔定矣使林還報抱眞陰相約結

韋丹勸憲宗討劉辟

永貞元年以給事中劉辟爲西川節度副使知節度事憲宗以初嗣位力未能討故也右諫議大夫韋丹上疏以爲今釋辟不誅則朝廷可以指臂而使者惟兩京耳此外誰不爲叛憲宗善其言以丹爲東川節度使

杜黃裳請以法度裁制藩鎭

元和元年劉辟旣得旌節志益驕求兼領三川憲宗不許辟遂發兵圍東川節度使李康於梓州憲宗欲討辟而重於用兵公卿議者亦以爲蜀險固難取杜黃裳獨曰辟狂戇書生取之如拾芥耳臣知神策軍使髙崇文勇略可用願陛下專以軍事委之勿置監軍辟必可擒憲宗從之時宿將名位素重者甚眾皆自謂當徵蜀之選及詔用崇文皆大驚憲宗與杜黃裳論及藩鎭黃裳曰徳宗自經憂患務爲姑息不生除節帥有物故者先遣中使察軍情所與則授之中使或私受大將賂歸而譽之卽降旄未嘗有出朝廷之意者陛下必欲振舉綱紀宜稍以法度裁制藩鎭然後天下可得而理也憲宗深以爲然於是始用兵討蜀以至威行兩河皆黃裳啟之也

李絳請重賞魏博

七年李絳又言魏博五十餘年不霑皇化一旦舉六州之地來歸刳河朔之腹心傾叛亂之巢穴不有重賞過其所望則無以慰士卒之心使四鄰勸慕請發內庫錢百五十萬緡以賜之左右宦官以爲所與太多後有此比將何以給之憲宗以語絳絳曰田興不貪專地之利不顧四鄰之患歸命聖朝陛下柰何愛小費而遺大計不以收一道人心錢用盡更來機事一失不可復追借使國家發十五萬兵以取六州期年而克之其費豈止百五十萬緡而已乎憲宗恱曰朕所以惡衣菲食蓄聚貨財正爲欲平定四方不然徒貯之府庫何爲遣知制誥裴度至魏博宣慰以錢百五十萬緡賞軍士六州百姓給復一年軍士受賜歡聲如雷成徳兗鄆使者數輩見之相顧失色數曰倔彊者果何益乎度爲興陳君臣上下之義興聽之終夕不倦待度禮極厚請度徧至所部州縣宣布朝命奏乞除節度副使於朝廷

田正子侄皆仕諸朝

十四年以田正兼侍中魏博節度使如故正三表請畱憲宗不許正常恐一旦物故魏人猶以故事繼襲故兄弟子侄皆仕諸朝憲宗皆擢居顯列朱紫盈庭時人榮之

穆宗赦朱克融討王庭湊

長慶元年自憲宗徵伐四方國用已虛穆宗卽位賞賜左右及宿衞諸軍無節及幽鎭用兵久無功府藏空竭勢不能支執政乃議王庭湊殺田正而朱克融全張靖罪有重輕請赦融專討庭湊穆宗從之

李泳貪殘不法以召亂

開成二年河陽軍亂節度使李泳奔懷州軍士焚府署殺泳二子大掠數日方止泳長安市人寓籍禁軍以賂得方鎭所至恃所交結貪殘不法其下不堪命故作亂貶泳澧州長史以左金吾將軍李執方爲河陽節度使

李徳裕說武宗討澤潞

會昌三年初昭義節度使劉從諫累表言仇士良罪惡士良亦言從諫窺伺朝廷及武宗卽位從諌有馬髙九尺獻之武宗不受從諫以爲士良所爲怒殺其馬由是與朝廷相猜恨遂招納亡命繕完兵械鄰境皆濳爲之備從諌疾病乃與幕客張谷陳揚庭謀效河北諸鎭以弟從素之子稹爲牙內都知兵馬使從諫尋薨稹祕不發喪逼監軍崔士康奏稱從諫疾病請命其子稹爲畱後武宗以澤潞事謀於宰相宰相多以爲回鶻餘燼未滅邊鄙猶須警備復討澤潞國力不支請以劉稹權知軍事諫官及羣臣上言者亦然李徳裕獨曰澤潞事體與河朔三鎭不同河朔習亂已久人心難化是故累朝以來置之度外澤潞近處腹心一軍素稱忠義頃時多用儒臣爲帥如李抱眞成立此軍徳宗猶不許承襲使李緘護喪歸東都敬宗不卹國務宰相又無逺略劉悟之死因循以授從諫從諫跋扈難制累上表迫脇朝廷今垂死之際復以兵權擅付豎子朝廷若又因而授之則四方諸鎭誰不思效其所爲天子威令不復行矣武宗曰卿以何術制之果可克否對曰稹所恃者河朔三鎭但得鎭魏不與之同則稹無能爲也若遣重臣往諭王元逵何敬以河朔自艱難以來列聖許其傳襲已成故事與澤潞不同今朝廷將加兵澤潞不欲更出禁軍至山東其山東三州昭義者委兩鎭攻之兼令徧諭將士以賊平之日厚加官賞茍兩鎭聽命不從旁沮撓官軍則稹必成擒矣武宗喜曰吾與徳裕同之保無後悔遂決意討稹羣臣言者不復入矣

李徳裕面諭三鎭使者

四年自用兵以來河北三鎭每遣使者至京師李徳裕常面諭之曰河朔兵力𨿽彊不能自立須借朝廷官爵威命以安軍情歸語汝使與其使大將邀宣慰敇使以求官爵何如自奮忠義立功立事結知明主使恩出朝廷不亦榮乎且以耳目所及者言之李載義在幽州爲國家盡忠平滄景及爲軍中所逐不失作節度使後鎭太原位至宰相楊志誠遣大將遮敇使馬求官及爲軍中所逐朝廷竟不赦其罪此二人禍福足以觀矣徳裕復以其言白武宗武宗曰要當如此明告之由是三鎭不敢有異志

李克用請發兵討朱全忠

中和四年李克用至晉陽大治甲兵遣楡次鎭將鴈門李承嗣奉表詣行在自陳有破黃巢大功爲朱全忠所圖僅能自免將佐已下從行者三百餘人並牌印皆沒不返全忠仍牓東都陜孟云臣已死行營兵潰令所在邀遮屠翦勿令漏失將士皆號泣寃訴請復仇讎臣以朝廷至公當俟詔命拊循抑止復歸本道乞遣使按問發兵誅討臣遣弟克勤將萬騎在河中俟命時朝廷以大寇初平方務姑息得克用表大恐但遣中使賜優詔和解之克用前後凡八表稱全忠妬功疾能陰狡禍賊異日必爲國患惟乞下詔削其官爵臣自帥本道兵討之不用度支糧餉僖宗累遣楊復恭等諭指稱吾深知卿寃方事之殷姑存大體克用終鬱鬱不平時藩鎭相攻者朝廷不復爲之辧曲直由是互相吞噬惟力是視皆無所稟畏矣

常濬諫僖宗姑息藩鎭

光啟元年右補闕常濬上疏以爲陛下姑息藩鎭太甚是非功過駢首並足致天下紛紛若此猶未之寤豈可不念駱谷之艱危復懷西顧之計乎宜稍振典刑以威四方田令孜之黨言於僖宗曰此疏傳於藩鎭豈不致其猜忿於是貶濬萬州司戶尋賜死

張濬請討李克用

大順元年赫連鐸李匡威請討李克用朱全忠亦上言克用終爲國患今因其敗臣請帥汴滑孟三軍與河北三鎭共除之乞朝廷命大臣爲統帥初克用之討黃巢屯河中也張濬爲都統判官克用薄其爲人聞其作相私謂詔使曰張公好虛談而無實用傾覆之士也主上采其名而用之它日交亂天下必是人也濬聞而銜之昭宗從容與濬論古今治亂濬曰陛下英睿如此而中外制於彊臣此臣日夜所痛心疾首也昭宗問以當今所急對曰莫若彊兵以服天下昭宗於是廣募兵於京師至十萬人及全忠等請討克用昭宗命三省禦史臺四品以上議之以爲不可者什六七濬曰先帝再幸山南沙陀所爲也臣常慮其與河朔相表裏致朝廷不能制今兩河藩鎭共請討之此千載一時但乞陛下付臣兵權旬月可平失今不取後悔無及昭宗曰克用有興復大功今乘其危而攻之天下其謂我何孔緯曰陛下所言一時之體也張濬所言萬世之利也昨計用兵饋運犒賞之費一二年間未至匱乏在陛下斷志行之耳昭宗以二相言葉僶俛從之曰玆事今付卿二人無貽朕羞

張濬爲李克用所敗

官軍出陰地關遊兵至於汾州李克用遣薛志勤李承嗣將騎五千營於洪洞李存孝將兵五千營於趙城鎭國節度使韓建以壯士三百夜襲存孝營存孝知之設伏以待之建兵不利靜難鳯翔之兵不戰而走禁軍自潰河東兵勝逐北抵晉州西門張濬出戰又敗官軍死者近三千人靜難鳯翔保太定難之軍先度河西歸濬獨有禁軍及宣武軍合萬人與韓建閉城拒守自是不敢復出存孝引兵攻絳州刺史張行恭棄城走存孝進攻晉州濬建自含口遁去存孝取晉絳二州大掠慈隰之境先是克用遣韓歸範歸朝附表訟寃言臣父子三代受恩四朝破龎勛翦黃巢黜襄王存易定致陛下今日冠通天之冠佩白玉之璽未必非臣之力也若以攻云州爲臣罪則拓跋思恭之取鄜延朱全忠之侵徐鄆何獨不討賞彼誅此臣豈無辭且朝廷當阽危之時則譽臣爲韓彭伊呂及旣安之後則罵臣爲叛臣悍帥今天下握兵立功之臣獨不懼陛下它日之罵乎況臣果有大罪六師徵之自有典刑何必幸臣之弱而後取之邪今張濬旣用師則固難束手已集蕃漢兵五十萬欲直抵蒲潼與濬格鬭若其不勝甘從削奪不然方且輕騎叫閽頓首丹陛訴姦回於陛下之扆座納制敇於先帝之廟庭然後自拘司敗恭俟鈇質表至濬已敗朝廷震恐濬與韓建至河陽撤民屋爲栰以濟河師徒失亡殆盡是役也朝廷倚朱全忠及河朔三鎭及濬至晉州全忠方連兵徐鄆𨿽遣將攻澤州而身不至行營乃求兵糧於鎭魏鎭魏倚河東爲扞蔽皆不出兵惟華邠鳯翔鄜夏之兵會之兵未交而孫揆被擒幽云俱敗楊復恭復從中沮之故濬軍望風自潰

昭宗詔復李克用官爵

二年以孔緯爲荊南節度使張濬爲鄂嶽觀察使李克用復遣使上表曰張濬以陛下萬代之業邀自己一時之功知臣與朱溫深仇私相連結臣今身無官爵名是罪人不敢歸陛下藩方且欲於河中寄寓進退行止伏俟指麾詔再貶孔緯均州刺史張濬連州刺史賜克用詔悉復其官爵使歸晉陽

昭宗決討李茂貞

景福二年李茂貞恃功驕橫上表及遺杜讓能書辭語不遜昭宗怒欲討之茂貞又上表略曰陛下貴爲萬乘不能庇元舅之一身尊極九州不能戮復恭之一豎又曰約衰殘而行法隨盛壯以加恩體物錙銖看人衡纊又曰軍情易變戎馬難羈惟慮甸服生靈因玆受禍未審乘輿播越自此何之昭宗益怒決討茂貞命杜讓能專掌其事讓能諫曰陛下初臨大寶國步未夷茂貞近在國門臣愚以爲未宜與之構怨萬一不克悔之無及昭宗曰王室日卑號令不出國門此乃志士憤痛之秋藥弗瞑厥疾弗瘳朕不能甘心爲孱懦之主愔愔度日坐視陵夷卿但爲朕調兵食朕自委諸王用兵成敗不以責卿讓能曰陛下必欲行之則中外大臣共宜協力以成聖志不當獨以任臣昭宗曰卿位居元輔與朕同休戚無宜避事讓能泣曰臣豈敢避事況陛下所欲行者憲宗之志也顧時有所未可勢有所不能耳但恐它日臣徒受晁錯之誅不能弭七國之禍也敢不奉詔以死繼之昭宗乃命讓能畱中書計畫調度月餘不歸李茂貞使其黨糾合市人數百千人擁觀軍容使西門君遂馬訴曰岐帥無罪不宜致討使百姓塗炭君遂曰此宰相事非吾所及市人又邀崔昭緯鄭延昌肩輿訴之二相曰玆事主上專委杜太尉吾曹不預知市人因亂投瓦石二相下輿走匿民家僅自免喪堂印及朝服昭宗命捕其唱帥者誅之用兵之意益堅京師民或亡匿山谷嚴刑所不能禁

李茂貞請誅杜讓能

覃王嗣周帥禁軍三萬送鳯翔節度使徐彥若赴鎭軍於興平李茂貞王行瑜合兵近六萬軍於盩厔以拒之禁軍皆新募市井少年茂貞行瑜所將皆邊兵百戰之餘茂貞等進逼興平禁軍皆望風逃潰茂貞等乘勝進攻三橋京師大震士民奔散市人復守闕請誅首議用兵者崔昭緯心害杜讓能密遺茂貞書曰用兵非主上意皆出於杜太尉耳茂貞陳於臨臯驛表讓能罪請誅之讓能言於昭宗曰臣固先言之矣請以臣爲解昭宗涕下不自禁曰與卿訣矣是日貶讓能梧州刺史制辭略曰棄卿士之臧謀構藩垣之深釁咨詢之際證執彌堅李茂貞勒兵不解請誅杜讓能然後還鎭崔昭緯復從而擠之賜讓能自盡復下詔布告中外稱讓能舉枉錯直愛憎系於一時鬻獄賣官聚斂逾於巨萬自是朝廷動息皆稟於邠岐南北司往往依附二鎭以邀恩澤有崔鋋王超者爲二鎭判官凡天子有所可否其不逞者輒訴於鋋超二人則教茂貞行瑜上章論之朝廷小有依違其辭語已不遜制復以茂貞爲鳯翔節度使兼山南西道節度使守中書令於是茂貞盡有鳯翔興元洋隴秦等十五州之地

王行瑜表罷李谿等入相

幹寧二年崔昭緯與李茂貞王行瑜深相結得天子過失朝廷機事悉以告之邠寧節度副使崔鋋昭緯之族也李谿再入相昭緯使鋋告行瑜曰向者尙書令之命已行矣而韋昭度沮之今又引李谿爲同列相與熒惑聖聽恐復有杜大尉之事行瑜乃與茂貞表稱谿姦邪昭度無相業宜罷居散秩昭宗報曰軍旅之事朕則與藩鎭圗之至於命相當出朕懷行瑜等論列不已谿復罷爲太子少師

王行瑜等各擁兵入朝

初王行瑜求尙書令不獲由是怨朝廷畿內有八鎭兵左右軍郃陽鎭近華州韓康求之良原鎭近邠州王行瑜求之宦官曰此天子禁軍何可得也行瑜乃與李茂貞建各將精兵數千入朝至京師坊市民皆竄匿昭宗禦安福門以待之三帥盛陳甲兵拜伏舞蹈於門下昭宗臨軒親詰之曰卿輩不奏請俟報輒稱兵入京城其志欲何爲乎若不能事朕今日請避賢路行瑜茂貞流汗不能言獨韓建粗述入朝之由昭宗與三帥宴三帥奏稱南北司互有朋黨墮紊朝政韋昭度討西川失策李谿作相不合眾心請誅之昭宗未之許是日行瑜等殺昭度谿於都亭驛又殺樞密使康尙弼及宦官數人始三帥謀廢昭宗立吉王保至是聞李克用已起兵於河東行瑜茂貞各畱兵二千人宿衞京師與建皆辭還鎭

李克用受詔討三賊臣

李克用引兵逼邠州王行瑜登城號哭謂克用曰行瑜無罪迫脇乘輿皆李茂貞及李繼鵬所爲請移兵問鳯翔行瑜願束身歸朝克用曰僕受詔討三賊臣公預其一束身歸朝非僕所得專也行瑜挈族棄城走克用入邠州封府庫撫居人命指揮使髙爽權巡撫軍城奏趣蘇文建赴鎭行瑜走至慶州境部下斬行瑜傳首

李克用不欲張濬復爲相

三年朱全忠薦兵部尙書張濬昭宗欲復相之李克用表請發兵擊全忠且言濬朝爲相臣則夕至闕庭京師震懼昭宗下詔和解之

後梁均王分魏博軍乃召亂

貞明元年天雄節度使楊師厚卒師厚晚年矜功恃眾擅割財賦選軍中驍勇置銀槍效節都數千人給賜優厚欲以復故時牙兵之盛均王𨿽外加尊禮內實忌之及卒私於宮中受賀租庸使趙巖判官邵贊言於均王曰魏博爲唐腹心之蠧二百餘年不能除去者以其地廣兵彊之故也羅紹威楊師厚據之朝廷皆不能制陛下不因此時爲之計所謂彈疽不嚴必將復聚安知來者不爲師厚乎宜分六州爲兩鎭以弱其權均王以爲然以平盧節度使賀徳倫爲天雄節度使置昭徳軍於相州割澶衞二州焉以宣徽使張筠爲昭徳節度使仍分魏州將士府庫之半於相州二人旣赴鎭朝廷恐魏人不服遣開封府尹劉鄩將兵六萬自白馬濟河以討鎭定爲名實張形勢以脇之魏兵皆父子相承數百年族姻磐結不願分徙徳倫屢趣之應行者皆嗟怨連營聚哭劉鄩屯南樂先遣澶州刺史王彥章將龍驤五百騎入魏州屯金波亭魏兵相與謀曰吾六州歷代藩鎭兵未嘗逺出河門一旦骨肉流離生不如死是夕軍亂縱火大掠圍金波亭王彥章斬關而走詰旦亂兵入牙城刼徳倫置樓上軍校張彥謂徳倫曰天子愚暗聽人穿鼻今我兵甲𨿽彊茍無外援不能獨立宜投欵於晉遂逼徳倫以書求援於晉

後唐明宗徵夏州無功

長興四年先是河西諸鎭皆言李仁福濳通契丹朝廷恐其與契丹連兵並吞河右南侵關中會仁福卒以其子超爲彰武畱後徙彰武節度使安從進爲定難畱後安從進攻夏州州城赫連勃勃所築堅如鐵石斸鑿不能入又黨項萬餘騎徜徉四野抄掠糧餉官軍無所芻牧山路險狹關中民輸斗粟束槁費錢數緡民間困竭不能供李彞超兄弟登城謂從進曰夏州貧瘠非有珍寶蓄積可以充朝廷貢賦也但以祖父世守此土不欲失之蕞爾孤城勝之不武何足煩國家勞費如此幸爲表聞若許其自新或使之徵伐願爲眾先明宗聞之命從進引兵還其後有知李仁福陰事者云仁福畏朝廷除移揚言結契丹爲援契丹實不與之通也致朝廷誤興是役無功而還

契丹主以詔書賜藩鎭

後漢天福十二年契丹主分遣使者以詔書賜晉之藩鎭晉之藩鎭爭上表稱臣被召者無不奔馳而至惟彰義節度使史匡威據涇州不受命雄武節度使何重建斬契丹使者以秦成階三州降蜀

後周安審琦入朝

顯徳三年山南東道節度使安審琦鎭襄州十餘年至是入朝除守太師遣還鎭旣行世宗問宰相卿曹送之乎對曰送至城南審琦深感聖恩世宗曰近朝多不以誠信待諸侯諸侯𨿽有欲效忠節者其道無由王者但能毋失其信何患諸侯不歸心哉

通鑑總卷十九上

欽定四庫全書

通鑑總卷十九下

宋沈樞撰南侵門

趙王虎不敢南行

東晉建元二年趙王虎享羣臣於大武殿有白鴈百餘集馬道之南虎命射之皆不獲時諸州兵集者百餘萬太史令趙攬密言於虎曰白鴈集庭宮室將空之象不宜南行虎信之乃臨宣武觀大閱而罷

苻秦王猛勸苻堅勿以晉爲圖

寧康二年秦淸河武侯王猛寢疾秦王堅親爲之祈南北郊及宗廟社稷分遣侍臣徧禱河嶽諸神猛疾少瘳爲之赦殊死以下猛上疏曰不圗陛下以臣之命而虧天地之徳開辟以來未之有也臣聞報徳莫如盡言謹以垂沒之命竊獻遺欵伏惟陛下威烈振乎八荒聲教光乎六合九州百郡十居其七平燕定蜀有如拾芥夫善作者不必善成善始者不必善終是以古先哲王知功業之不易戰戰兢兢如臨深谷伏惟陛下追蹤前聖天下幸甚堅覽之悲慟堅親至猛第視疾訪以後事猛曰晉𨿽僻處江南然正朔相承上下安和臣沒之後願勿以晉爲圗鮮卑西羌我之仇敵終爲人患宜漸除之以便社稷言終而卒

苻堅欲大舉伐晉

太元七年秦王堅會羣臣於太極殿議曰自吾承業垂三十載四方略定惟東南一隅未霑王化今略計吾士卒可得九十七萬吾欲自將以討之何如袐書監朱肜曰陛下恭行天罰必有徵無戰晉主不衘璧軍門則走死江海陛下返中國士民使復其桑梓然後回輿東巡告成岱宗此千載一時也堅喜曰是吾志也尙書左僕射權翼曰昔紂爲無道三仁在朝武王猶爲之旋師今晉𨿽微弱未有大惡謝安桓沖皆江左偉人君臣輯睦內外同心以臣觀之未可圖也堅黙然良久曰諸君各言其志太子左衞率石越曰今歲鎭守斗福徳在吳伐之必有天殃且彼據長江之險民爲之用殆未可伐也堅曰昔武王伐紂逆歲違卜天道幽逺未易可知夫差孫皓皆保據江湖不免於亡今以吾之眾投鞭於江足斷其流又何險之足恃乎對曰三國之君皆淫虐無道故敵國取之易於拾遺今晉𨿽無徳未有大罪願陛下且案兵積谷以待其釁於是羣臣各言利害久之不決堅曰此所謂築室道旁無時可成吾當內斷於心耳羣臣皆出獨畱陽平公融謂之曰自古定大事者不過一二人而已今眾言紛紛徒亂人意吾當與汝決之對曰今伐晉有三難天道不順一也晉國無釁二也我數戰兵疲民有畏敵之心三也羣臣言晉不可伐者皆忠臣也願陛下聽之堅作色曰吾彊兵百萬資仗如山乘累捷之勢擊垂亡之國何患不克豈可復畱此殘寇使長爲國家之憂哉融泣曰晉未可滅昭然甚眀今勞師大舉恐無萬全之功且臣之所憂不止於此陛下寵育鮮卑羌羯布滿畿甸此屬皆我之深仇太子獨與弱卒數萬畱守京師臣懼有不虞之變生於腹心肘腋不可悔也臣之頑愚誠不足采王景略一時英傑陛下常比之諸葛武侯獨不記其臨沒之言乎堅不聽於是朝臣進諌者眾堅曰以吾擊晉校其彊弱之勢猶疾風之掃秋葉而朝廷內外皆言不可誠吾所不解也太子宏曰今歲在吳分又晉君無罪若大舉不防恐威名外挫財力內竭此羣下所以疑也堅曰昔吾滅燕亦犯歲而捷天道固難知也秦滅六國六國之君豈皆虐乎冠軍京兆尹慕容垂言於堅曰弱並於彊小並於大此理勢自然非難知也以陛下神武應期威加海外虎旅百萬韓白滿朝而蕞爾江南獨違王命豈可復畱之以遺子孫哉詩云謀夫孔多是用不集陛下斷自聖心足矣何必廣詢朝眾晉武平吳所仗者張杜二三臣而已若從朝眾之言豈有混壹之功堅大恱曰與吾共定天下者獨卿而已賜帛五百匹堅銳意欲取江東寢不能旦陽平公融諫曰知足不辱知恥不殆自古窮兵極武未有不亡者且國家本由崛起正朔會不歸人江東𨿽微弱僅存然承漢魏正統天意必不絕之堅曰帝王歷數豈有常邪惟徳之所在耳劉禪豈非漢之苗裔邪終爲魏所滅汝所以不如吾者正病此不達變通耳堅所幸張夫人諫曰妾聞天地之生萬物聖王之治天下皆因其自然而順之故功無不成是以黃帝服牛乘馬因其性也禹濬九川障九澤因其勢也后稷播殖百谷因其時也湯武帥天下而攻桀紂因其心也皆有因則成無因則敗今朝野之人皆言晉不可伐陛下獨決意行之妾不知陛下何所因也堅曰軍旅之事非婦人所當預也

謝大敗秦兵

八年秦王堅下詔大舉入冦民每十丁遣一兵其良家子年二十已下有材勇者皆拜羽林郎是時朝臣皆不欲堅行獨慕容垂姚萇及良家子勸之陽平公融言於堅曰鮮卑羌虜我之仇讎常思風塵之變以逞其志所陳策畫何可從也良家少年皆富饒子弟不閒軍旅茍爲謟諛之言以會陛下之意耳今陛下信而用之輕舉大事臣恐功旣不成仍有後患悔無及也堅不聽遣陽平公融督張蠔慕容垂等步騎二十五萬爲前鋒以兗州刺史姚萇爲龍驤將軍督益梁州諸軍事堅謂萇曰昔朕以龍驤建業未嘗輕以授人卿其勉之左將軍竇衝曰王者無戲言此不祥之徴也堅黙然慕容楷慕容紹言於慕容垂曰主上驕矜已甚叔父建中興之業在此行也垂曰然非汝誰與成之堅發長安戎卒六十餘萬騎二十七萬旗鼔相望前後千里陽平公融等兵三十萬先至潁口詔以謝石爲徵虜將軍徵討大都督以謝爲前鋒都督與謝琰桓伊等眾共八萬拒之是時秦兵旣盛都下震恐謝入問計於謝安安夷然答曰己別有旨旣而寂然不敢復言乃令張重請安遂命駕出遊山墅親朋畢集與圍棊賭墅安棊常劣於是日懼使爲敵手而又不勝安遂防陟至夜乃還桓沖深以根本爲憂遣精銳三千入援京師謝安固卻之曰朝廷處分已定兵甲無闕西藩宜畱以爲防衝對佐吏嘆曰謝安石有廟堂之量不閒將略今大敵垂至方逰談不暇遣諸不經事少年拒之眾又寡弱天下事已可知吾其左袵矣陽平公融等攻壽陽克之將軍梁成等帥眾五萬屯於洛澗柵淮以遏東兵謝石謝等去洛澗二十五里而軍憚成不敢進融於壽陽遣尙書朱序來說謝石等以彊弱異勢不如速降序私謂石等曰若秦百萬之眾盡至誠難與爲敵今乘諸軍未集宜速擊之若敗其前鋒則彼已奪气可遂破也石從序言謝遣廣陵相劉牢之帥精兵五千趣洛澗未至十里梁成阻澗爲陳以待之牢之直前渡水擊成大破之斬成又分兵斷其歸津秦步騎崩潰爭走淮水士卒死者萬五千人執秦揚州刺史王顯等盡收其器械軍實於是謝石等諸軍水陸繼進秦王堅與陽平公融登壽陽城望之見晉兵部陣嚴整又望見八公山上艸木皆以爲晉兵顧謂融曰此亦勍敵何謂弱也憮然始有懼色秦兵逼肥水而陳晉兵不得渡謝遣使謂陽平公融曰君懸軍深入而置陳逼水此乃持久之計非欲速戰者也若移陳小卻使晉兵得渡以決勝負不亦善乎秦諸將皆曰我眾彼寡不如遏之使不得上可以萬全堅曰但引兵少卻使之半渡我以鐵騎蹙而殺之蔑不勝矣融亦以爲然遂麾兵使卻秦兵遂退不可復止謝謝琰桓伊等引兵渡水擊之融馳騎略陳欲以帥退者馬倒爲晉兵所殺秦兵遂潰等乘勝追擊至於靑岡秦兵大敗自相蹈借而死者蔽野塞川其走者聞風聲鶴唳皆以爲晉兵且至晝夜不敢息艸行露宿重以饑凍死者什七八初秦兵小卻朱序在陳后呼曰秦兵敗矣眾大奔序因來奔獲秦王堅所乘雲母車及儀服器械軍資珍寶畜產不可勝計復去壽陽堅中流矢單騎走至淮北饑甚民有進壺飱豚髀者堅食之堅謂張夫人曰吾今復何面目治天下乎澘然流涕是時諸軍皆潰惟慕容垂所將三萬人獨全堅以千餘騎赴之

南燕髙雅之等表請伐晉

元興二年南燕髙雅之表南燕主備徳請伐桓曰縱未能廓淸吳會亦可收江北之地中書侍郎韓範亦上疏曰今晉室衰亂江淮南北戶口無幾戎馬單弱重以桓悖逆上下離心以陛下神武發步騎一萬臨之彼必土崩瓦解兵不畱行矣得而有之秦魏不足敵也拓地定功正在今日失時不取彼之豪傑誅滅桓更修徳政豈惟建康不可得江北亦無望矣備徳曰朕以舊邦覆沒欲先定中原乃平蕩荊揚故未南徵耳其令公卿議之因講武城西步卒三十七萬人騎五萬三千匹車萬七千乘公卿皆以爲新得志未可圗乃止

北魏髙祖欲遷都洛陽

齊永眀十一年魏髙祖以平城地寒六月雨雪風沙常起將遷都洛陽恐羣臣不從乃議大舉伐齊欲以脇眾齋於明堂左个使太常卿王諶筮之遇革髙祖曰湯武革命順乎天而應乎人吉孰大焉羣臣莫敢言尙書任城王澄曰陛下奕葉重光帝有中土今出師以徵未服而得湯武革命之象未爲全吉也髙祖厲聲曰繇云大人虎變何言不吉澄曰陛下龍興已久何得今乃虎變髙祖作色曰社稷我之社稷任城欲阻眾邪澄曰社稷𨿽爲陛下之有臣爲社稷之臣安可知危而不言髙祖久之乃解旣還宮召澄入見因屏人謂澄曰今日之舉誠爲不易但國家興自朔土徙居平城此乃用武之地非可文治今將移風易俗其道誠難朕欲因此遷宅中原卿以爲何如澄曰陛下欲卜宅中土以經略四海此周漢之所以興隆也髙祖曰北人習常戀故必將驚擾柰何澄曰非常之事故非常人之所及陛下斷自聖心彼亦何所能爲髙祖曰任城吾之子房也於是命作河橋欲以濟師祕書監盧淵上表以爲前世承平之主未嘗親禦六軍決勝行陣之間豈非勝之不足爲武不勝有虧威望乎昔魏武以獘卒一萬破袁紹謝以步兵三千摧苻秦勝負之變決於須臾不在眾寡也詔報曰承平之主所以不親戎事者或以同軌無敵或以懦劣偸安今謂之同軌則未然比之懦劣則可恥必若王者不當親戎則先王制革輅何所施也魏武之勝蓋由仗順苻氏之敗亦由失政豈寡必能勝眾弱必能制彊邪

李衝諫魏主南伐

魏髙祖自發平城至洛陽霖雨不止詔諸軍前發髙祖戎服執鞭乘馬而出羣臣稽顙於馬前髙祖曰廟算已定大軍將進諸公更欲何云尙書李衝等曰今者之舉天下所不願惟陛下欲之臣不知陛下獨行竟何之也髙祖大怒曰吾方經營天下期於混壹而卿等儒生屢疑大計斧鉞有常卿勿復言乘馬將出於是安定王休等並慇懃泣諫髙祖乃諭羣臣曰今者興發不小勤而無成何以示後朕世居幽朔欲南遷中土茍不南伐當遷都於此王公以爲何如欲遷者左不欲遷者右安定王休等相帥如右南安王楨進曰成大功者不謀於眾今陛下茍輟南伐之謀遷都洛邑此臣等之願蒼生之幸也羣臣皆呼萬歲時舊人𨿽不願內徙而憚於南伐無敢言者遂定遷都之計

髙閭等諫魏主築城於淮南

建武二年魏髙祖欲築城置戍於淮南以撫新附之民賜相州刺史髙閭璽書具論其狀閭上表以爲兵法十則圍之五則攻之向者國家止爲受降之計發兵不多東西遼濶難以成功今又欲置戍淮南招撫新附昔世祖以回山倒海之威步騎數十萬南臨步諸郡盡降而盱眙小城攻之不克班師之日兵不戍一城土不辟一防夫豈無人以爲大鎭未平不可守小故也夫壅水者先塞其原伐木者先斷其本本原尙在而攻其末流終無益也壽陽盱眙淮陰淮南之本原也三鎭不克其一而畱守孤城其不能自全明矣敵之大鎭逼其外長淮隔其內少置兵則不足以自固多置兵則糧運難通大軍旣還士心孤怯夏水盛漲救援甚難以新擊舊以勞禦逸若果如此必爲敵擒𨿽忠勇奮發終何益哉願陛下踵世祖之成規旋轅返斾經營洛邑蓄力觀釁布徳興化中國旣和逺人自服矣尙書令陸叡上表以爲長江浩蕩彼之巨防又南土昏霧暑气鬱蒸師人經夏必多疾病而遷鼎艸創庶事甫爾且兵徭並舉聖王所難今介冑之士外攻寇讎羸弱之夫內勤土木運給之費日捐千金驅罷之兵討堅城之眾將何以取勝乎陛下去冬之舉正欲耀武江漢耳今自春幾夏理宜釋甲願早還洛邑使根本深固聖懷無內顧之憂兆民休斤板之役然後命將出師何憂不服魏髙祖納其言崔慧景以魏人城邵陽患之張欣泰曰彼有去志所以築城者外自誇大懼我躡其後耳今若說之以兩願罷兵彼無不聽矣慧景從之使欣泰詣城下語魏人魏髙祖乃還濟淮

太子苦河南地熱

三年魏太子恂不好學體素肥大苦河南地熱常思北歸魏髙祖賜之衣冠恂常私著胡服中庶子遼東髙道恱數切諫恂惡之髙祖如嵩髙恂與左右密謀召牧馬輕騎奔平城手刄道恱於禁中領軍元儼勒門防遏入夜乃定詰旦尙書陸琇馳以啟髙祖髙祖大駭祕其事仍至汴口而還

髙祖謀南侵

魏髙祖謀南侵引見公卿於淸徽堂曰朕卜宅中土綱條粗舉惟南寇未平安能效近世天子下帷於深宮之中乎朕今南徵決矣但未知早晚之期比來術者皆云今往必克此國之大事宜君臣各盡所見勿以朕先言而依違於前同異於後也李衝對曰凡用兵之法宜先論人事後察天道今卜筮𨿽吉而人事未備遷都尙新秋谷不稔未可以興師旅如臣所見宜俟來秋髙祖曰去十七年朕擁兵二十萬此人事之盛也而天時不利今天時旣從復云人事未備如僕射之言是終無徵伐之期也寇戎咫尺異日將爲社稷之憂朕何敢自安若秋行不捷諸君當盡付司寇不可不盡懷也

齊房伯玉敗魏兵於南陽

四年初魏遷洛陽荊州刺史薛眞度勸魏髙祖先取樊鄧眞度引兵寇南陽太守房伯玉擊敗之魏髙祖怒以南陽小郡誌必滅之遂引兵向襄陽彭城王勰等三十六軍前後相繼眾號百萬吹唇沸地魏髙祖畱諸將攻赭陽自引兵南下至宛夜襲其郛克之房伯玉嬰內城拒守魏髙祖遣中書舍人孫延景謂伯玉曰我今蕩壹六合非如向時冬來春去不有所克終不還北卿此城當我六龍之首無容不先攻取逺期一年近止一月封侯梟首事在俯仰宜善圗之且卿有三罪今令卿知卿先事武帝防殊常之寵不能建忠致命而盡節於其讎罪一也頃年薛眞度來卿傷我偏師罪二也今鸞輅親臨不靣縛麾下罪三也伯玉遣軍副樂稚柔對曰承欲攻圍期於必克卑微常人得抗天威眞可謂獲其死所外臣防武帝采拔豈敢忘恩但嗣君失徳主上光紹大宗非惟副億兆之深望抑亦兼武皇之遺敕是以區區盡節不敢失墜往者北師深入侵擾邊民輒厲將士以修職業返已而言不應垂責宛城東南隅溝上有橋魏髙祖引兵過之伯玉使勇士數人衣斑衣戴虎頭帽伏於竇下突出擊之魏髙祖人馬俱驚召善射者原靈度射之應而斃乃得免

北魏元英等乞淸江表

中興元年魏鎭南將軍元英上書曰蕭寶卷驕縱日甚虐害無辜其雍州刺史蕭衍東伐秣陵掃土興兵順流而下惟有孤城更無重衞乃皇天授我之日曠載一逢之秋此而不乘將欲何待臣乞躬帥步騎三萬直指沔陰據襄陽之城斷黒水之路昏虐君臣自相魚肉我居上流威震遐邇長驅南出進拔江陵則三楚之地一朝可收岷蜀之道自成斷絕又命揚徐二州聲言俱舉建業窮蹙魚逰釡中可以齊文軌而大同混天地而爲一伏惟陛下獨決聖心無取疑議此期脫爽並吞無日事寢不報車騎大將軍源懷上言蕭衍內侮寶卷孤危廣陵淮陰等戍皆觀望得失斯實天啟之期並吞之會宜東西齊舉以成席捲之勢若使蕭衍克濟上下同心豈惟後圗之難亦恐揚州危逼何則壽春之去建康才七百里山川水陸皆彼所諳彼若內外無虞君臣分定乘舟借冰倐忽而至未易當也今寶卷都邑有土崩之憂邊城無繼援之望廓淸江表正在今日魏世宗乃以任城王澄爲都督淮南諸軍事揚州刺史使爲經略旣而不果

中山王英攻鐘離城

梁天監五年魏世宗詔中山王英乘勝平蕩東南逐北至馬頭攻拔之城中糧儲魏悉遷之歸北議者咸曰魏運米北歸當不復南向武帝曰不然此必欲進兵爲詐計耳乃命修鐘離城敕昌義之爲戰守之備英進圍鐘離魏世宗詔邢巒引兵防之巒上表以爲南軍𨿽野戰非敵而城守有餘今盡銳攻鐘離得之則所利無幾不得則虧損甚大且介在淮外借使束手歸順猶恐無糧難守況殺士卒以攻之乎若臣愚見謂宜修復舊戍撫循諸州以俟後舉江東之釁不患其無詔曰濟淮掎角事如前敕何容猶爾盤桓方有此請可速進軍巒又表以爲今中山進軍鐘離實所未解若爲得失之計不顧萬全直襲廣陵出其不備或未可知若正欲以八十日糧取鐘離城者臣未之前聞也彼堅城自守不與人戰城塹水深非可塡塞空坐至春士卒自獘若遣臣赴彼從何致糧夏來之兵不賫冬服脫遇冰雪何方取濟臣寧荷怯懦不進之責不受敗損空行之罪鐘離天險朝貴所具若有內應則所不知如其無也必無克狀若信臣言願賜臣停乃召巒還更命鎭東將軍蕭寶寅與英同圍鐘離英與平東將軍楊大眼等眾數十萬攻鐘離鐘離城北阻淮水魏人於邵陽洲兩岸爲橋樹柵數百步跨淮通道英據南岸攻城大眼據北岸立城以通糧運城中眾才三千人昌義之督帥將士隨方抗禦魏人以車載土塡塹使其眾負土隨之俄而塹滿衝車所撞城土輒頽義之用泥補之衝車𨿽入而不能壊魏人晝夜苦攻分番相代墜而復升莫有退者一日戰數十合前後殺傷萬計魏人死者與城平魏世宗召英使還賜詔曰彼土蒸濕無宜久淹勢𨿽必取乃將軍之深計兵久力殆亦朝廷之所憂也英猶表稱必克武帝命豫州刺史韋叡將兵救鐘離受曹景宗節度叡自合肥取直道由陰陵大澤行值澗谷輒飛橋以濟師人畏魏兵盛多勸叡緩行叡曰鐘離今鑿穴而處負戶而汲車馳卒奔猶恐其後而況緩乎魏人已墮吾腹中卿曹勿憂也

隋楊素等爭獻平江南之策

陳禎明元年初隋文帝受禪以來與陳鄰好甚篤每獲陳諜皆給衣馬禮遣之防髙宗殂隋文帝遣使赴弔書稱姓名頓首長城公答之益驕書末云想彼統內如宜此宇宙淸泰隋文帝不恱以示朝臣上柱國楊素以爲主辱臣死再拜請罪隋文帝問取陳之防於髙熲對曰江北地寒田收差晚江南水田早熟量彼收獲之際微徵士馬聲言掩襲彼必屯兵守禦足得廢其農時彼旣聚兵我便解甲再三若此彼以爲常後更集兵役必不信猶豫之頃我乃濟師登陸而戰兵气益倍又江南土薄舎多茅竹所有儲積皆非地窖密遣行人因風縱火待彼修立復更燒之不出數年自可財力俱盡隋文帝用其防陳人始困於是楊素賀若弼及光州刺史髙勱虢州刺史崔仲方等爭獻平江南之策仲方上書曰今惟須武昌以下蘄和滁方吳海等州更帖精兵密營度計益信襄荊基郢等州速造舟楫多張形勢爲水戰之具蜀漢二江是其上流水路衝要必爭之所賊𨿽於流頭荊門延洲公安巴陵磯夏首蘄口湓城置船然終聚漢口峽口以水戰大決若賊必以上流有軍令精兵赴援者下流諸將卽須擇便橫度如擁眾自衞上江水軍鼔行以前彼𨿽恃九江五湖之險非徳無以爲固徒有三吳百越之兵無恩不能自立矣隋文帝以仲方爲基州刺史及受蕭巖等降隋文帝益忿謂髙熲曰我爲民父母豈可限一衣帶水不拯之乎命大作戰船人請密之隋文帝曰吾將顯行天誅何密之有使投其柹於江曰若彼懼而能攺吾復何求楊素在永安造大艦名曰五牙上起樓五層髙百餘尺左右前後置六拍竿並髙五十尺容戰士八百人次曰黃龍置兵百人自余平乘舴艋等各有等差時江南妖異特眾臨平湖艸久塞忽然自開長城公惡之乃自賣於佛寺爲奴以厭之吳興章華好學善屬文朝臣以華素無閥閱競排詆之除大市令華鬱鬱不得志上書極諫略曰昔髙祖南平百越北誅逆虜世祖東定吳防西破王琳髙宗克復淮南辟地千里三祖之功勤亦至矣陛下卽位於今五年不思先帝之艱難不知天命之可畏溺於嬖寵惑於酒色祠七廟而不出拜三妃而臨軒老臣宿將棄之艸莽謟佞讒邪升之朝廷今疆場日蹙隋軍壓境陛下如不攺弦易張臣見麋鹿復逰於姑蘇矣長城公大怒卽日斬之

薛道衡謂必克江東

二年隋軍臨江髙熲謂行臺吏部郎中薛道衡曰今玆大舉江東必可克乎道衡曰克之嘗聞郭璞有言江東分王三百年復與中國合今此數將周一也主上恭儉勤勞叔寶荒淫驕侈二也國之安危在所寄任彼以江總爲相惟事詩酒拔小人施文慶委以政事蕭摩訶任蠻奴爲大將皆一夫之用耳三也我有道而大彼無徳而小量其甲士不過十萬西自巫峽東至滄海分之則勢懸而力弱聚之則守此而失彼四也席捲之勢事在不疑熲忻然曰得君言成敗之理令人豁然本以才學相期不意籌略乃爾

後周世宗攻壽春不克

顯徳三年世宗自至壽春以來命諸軍晝夜攻城久不克防大雨營中水深數尺攻具及士卒失亡頗多糧運不繼李徳明失期不至乃議旋師

講和門

匈奴欲與漢講和親

漢元封四年匈奴自衞霍漢幕以來希復爲寇逺徙北方休養士馬習射獵數使使於漢好辭甘言求請和親漢使北地人王烏等窺匈奴單於愛之佯許甘言爲遣其太子入漢爲質漢使楊信於匈奴信不肯從其俗單於曰故約漢嘗遣翁主給繒絮食物有品以和親而匈奴亦不擾邊今乃欲反古令吾太子爲質無幾矣信旣歸漢又使王烏往而單於復讇以甘言欲多得漢財物紿謂王烏曰吾欲入漢見天子面相約爲兄弟王烏歸報漢漢爲單於築邸於長安匈奴曰非得漢貴人使吾不與誠語匈奴使其貴人至漢病漢予藥欲愈之不幸而死漢使路充國佩二千石印綬往使因送其防厚葬直數千金曰此漢貴人也單於以爲漢殺吾貴使者乃畱路充國不歸諸所言者單於特空紿王烏殊無意入漢及遣太子於是匈奴數使奇兵侵犯漢邊乃拜郭昌爲拔胡將軍及浞野侯屯朔方以東備胡

東晉劉裕求和於秦

義熙元年劉裕遣使求和於秦且求南鄕等諸郡秦王興許之羣臣咸以爲不可興曰天下之善一也劉裕拔起細微能誅桓興復晉室內釐庶政外修封疆吾何惜數郡不以成其美乎遂割南鄕順陽新野舞陰等十二郡歸於晉

梁武帝與東魏通好

大同十年是歲東魏以散騎常侍魏收兼中書侍郎修國史自梁魏通好魏書每云想彼境內寧靜此率土安和武帝復書去彼字而已收始定書云想境內淸晏今萬里安和武帝亦效之

東魏髙歡聘柔然

十一年魏與柔然頭兵可汗謀連兵伐東魏丞相髙歡患之遣行臺郎中杜弼使於柔然爲世子澄求婚頭兵曰髙王自娶則可歡猶豫未決婁妃曰國家大訃願勿疑也世子澄尉景亦勸之歡乃遣鎭南將軍慕容儼聘之號曰蠕蠕公主歡親迎於下館公主至婁妃避正室以處之歡跪而拜謝妃曰彼將覺之願絕勿顧頭兵使其弟禿突佳來送女且報聘仍戒曰待見外孫乃歸公主性嚴毅終身不肯華言歡嘗病不得往禿突佳怨恚歡輿疾就之

王偉勸侯景僞求和

太淸三年初臺城之閉也公卿以食爲念男女貴賤並出負米得四十萬斛收諸府藏錢帛五十萬億並聚徳陽堂而不備薪芻魚鹽至是壊尙書省爲薪撤薦剉以飼馬薦盡又食以飯軍士無膎或煮鎧燻防捕雀而食之禦甘露廚有幹苔味酸鹹分給戰士軍人屠馬於殿省間雜以人肉食者必病侯景眾亦饑抄掠無所獲東城有米可支一年援軍斷其路又聞荊州兵將至景甚患之王偉曰今臺城不可猝拔援兵日盛吾軍乏食若僞且求和以緩其勢東城之米足支一年因求和之際運米入石頭援軍必不得動然後休士養馬繕修器械伺其懈怠擊之一舉可取也景從之遣其將任約於子恱至城下拜表求和乞復先鎭太子以城中窮困白武帝請許之武帝怒曰和不如死太子固請曰侯景圍逼已久援軍相仗不戰宜且許其和更爲後圗武帝遲回久之乃曰汝自圗之勿令取笑千載遂報許之巾領軍傅岐固爭曰豈有賊舉兵圍宮闕而更與之和乎此特欲卻援軍耳叛賊獸心必不可信武帝敕諸軍不得復進下詔曰善兵不戰止戈爲武可以景爲大丞相都督江西四州諸軍事豫州牧河南王如故設壇於西華門外遣僕射王克等與於子恱任約王偉登壇共盟太子詹事柳津出西華門景出柵門遙相對更殺牲防血爲盟旣盟而景長圍不解專修鎧仗托云無船不得卽發邀求稍廣了無去志太子知其詐然猶羈縻不絕

沙鉢略請與隋和親

陳至徳二年突厥沙鉢略可汗數爲隋所敗乃請和親千金公主自請攺姓楊氏爲隋文帝女隋文帝遣開府儀同三司徐平和使於沙鉢略更封千金公主爲大義公主晉王廣請因釁乘之隋文帝不許沙鉢略遣使致書曰從天生大突厥天下賢聖天子伊利俱盧設莫何沙鉢略可汗致書大隋皇帝皇帝婦父乃是翁比此爲女夫乃是兒例兩境𨿽殊情義如一自今子子孫孫乃至萬世親好不絕上天爲證終不違負此國羊馬皆皇帝之畜彼之繒防皆此國之物文帝復書曰大隋天子貽書大突厥沙鉢略可汗得書知大有善意旣爲沙鉢略婦翁今日視沙鉢略與兒子不異時遣大臣往彼省女復省沙鉢略也於是遣尙書右僕射虞慶則使於沙鉢略車騎將軍長孫晟副之沙鉢略陳兵列其珍寶坐見慶則稱病不能起且曰我諸父以來不向人拜慶則責而諭之千金公主私謂慶則曰可汗狠戾過與爭將不利長孫晟謂沙鉢略曰突厥與隋俱大國天子可汗不起安敢違意但賀可惇爲帝女則可汗是大隋女壻柰何不敬婦翁沙鉢略笑謂其達官曰須拜婦翁乃起拜頓顙跪受璽書以戴於首旣而大慙與羣下相聚慟哭慶則又遣稱臣沙鉢略謂左右曰何謂臣左右曰隋言臣猶此云奴耳沙鉢略曰得爲大隋天子奴虞僕射之力也贈慶則馬千匹並以從妹妻之

西突厥遣使求婚

唐武徳八年西突厥統葉防可汗遣使請昏髙祖謂裴矩曰西突厥道逺緩急不能相助今求昏何如對曰今彼勢方彊爲國家今日計且當逺交而近攻臣謂宜許其昏以威頡利俟數年之後中國完實足以相抗然後徐思其宜髙祖從之遣髙平王道立至其國統葉防大喜道立上之從子也

太宗許突厥請和

九年突厥進寇髙陵涇州道行軍總管尉遲敬徳與突厥戰於涇陽大破之頡利可汗進至渭水便橋之北遣其腹心執失思力入見以觀虛實思力盛稱頡利突利二可汗將兵百萬今至矣太宗讓之曰吾與汝可汗面結和親贈遺金帛前後無算汝可汗自負盟約引兵深入於我無愧汝𨿽戎狄亦有人心何得全防大恩自誇彊盛我今先斬汝矣思力懼而請命蕭瑀封徳彛請禮遣之太宗曰我今遣還虜謂我畏之愈肆憑陵乃囚思力於門下省太宗自出武門與髙士廉房齡等六騎徑詣渭水太宗與頡利隔水而語責以負約突厥大驚皆下馬羅拜俄而諸軍繼至旌甲蔽野頡利見執失思力不返而太宗挺身輕出軍容甚盛有懼色太宗麾諸軍使卻而布陳獨畱與頡利語蕭瑀以太宗輕敵叩馬固諫太宗曰吾籌之已熟非卿所知突厥所以敢傾國而來直抵郊甸者以我國內有難朕新卽位謂我不能抗禦故也我若示之以弱閉門拒守虜必放兵大掠不可復制故朕輕騎獨出示若輕之又震曜軍容使知必戰出虜不意使之失圖虜入我地旣深必有懼心故與戰則克與和則固矣制服突厥在此一舉卿第觀之是日頡利來請和詔許之太宗卽日還宮又幸城西斬白馬與頡利盟於便橋之上突厥引兵退蕭瑀請於太宗曰突厥未和之時諸將爭戰陛下不許臣等亦以爲疑旣而虜自退其策安在太宗曰吾觀突厥之眾𨿽多而不整君臣之志惟賄是求當其請和之時可汗獨在水西達官皆來謁我我若醉而縛之因襲擊其眾勢如拉朽又命長孫無忌李靖伏兵於幽州以待之虜若奔歸伏兵邀其前大軍躡其後覆之如反掌耳所以不戰者吾卽位日淺國家未安百姓未富且當靜以撫之一與虜戰所損甚多虜結怨旣深懼而修備則吾未可以得志矣故捲甲韜戈防以金帛彼旣得所欲理當自退志意驕墮不復設備然後養成俟釁一舉可滅也將欲取之必固與之此之謂矣卿知之乎瑀再拜曰非所及也

吐蕃遣使請和親

萬歲通天元年吐蕃復遣使請和親天后遣右武衞冑曹參軍郭元振往察其宜吐蕃將論欽陵請罷安西四鎭戍兵並求分十姓突厥之地元振曰四鎭十姓與吐蕃種本殊今請罷唐兵豈非有兼並之志乎欽陵曰吐蕃茍貪土地欲爲邊患則東侵甘涼豈肯規利於萬里之外邪乃遣使者隨元振入請之朝廷疑未決元振上疏以爲欽陵求罷兵割地此乃利害之機誠不可輕舉措也今若直拒其善意則爲邊患必深四鎭之利逺甘涼之害近不可不深圖也宜以計緩之使其和望未絕則善矣彼四鎭十姓吐蕃之所甚欲也而靑海吐谷渾亦國家之要地也今報之宜曰四鎭十姓之地本無用於中國所以遣兵戍之欲以鎭撫西域分吐蕃之勢使不得並力東侵也今若果無東侵之志當歸我吐谷渾諸部及靑海故地則五俟斤部亦當以歸吐蕃如此則足以塞欽陵之口而亦未與之絕也若欽陵小有乖違則曲在彼矣且四鎭十姓款附歲久今未察其情之向背事之利害遙割而棄之恐傷諸國之心非所以禦四夷也天后從之元振又上言吐蕃百姓疲於徭戍早願和親欽陵利於統兵專制獨不欲歸欵若國家歲發和親使而欽陵常不從命則彼國之人怨欽陵日深望國恩日甚設欲大舉其徒固亦難矣斯亦離間之漸可使其上下猜阻禍亂內興矣天后深然之

閻知微與田歸道爭論和親

神功元年閻知微田歸道司使突厥冊黙啜爲可汗初咸亨中突厥有降者皆處之丰勝靈夏朔代六州至是黙啜求六州降戶及單於都防府之地並谷種繒帛農器鐵天后不許黙啜怒言辭悖慢姚璹楊再思以契丹未平請依黙啜所求給之麟臺少監知鳯閣侍郎贊皇李嶠曰戎狄貪而無信此所謂借寇兵資盜糧也不如治兵以備之璹再思固請與之乃悉驅六州降戶數千帳以與黙啜並給谷種四萬斛雜防五萬段農器三千事鐵數萬斤並許其昏黙啜由是益彊田歸道始得還與閻知微爭論於天后前歸道以爲黙啜必負約不可恃和親宜爲之備知微以爲和親必可保

皇甫惟明言和親之利

開元十八年吐蕃兵數敗而懼乃求和親忠王友皇甫惟眀因奏事從容言和親之利眀皇曰贊普嘗遺吾書悖慢此何可捨對曰贊普當開元之初年尙幼穉安能爲此書殆邊將詐爲之欲以激怒陛下耳夫邊境有事則將吏得以因緣盜匿官物妄述功狀以取勲爵此皆姦臣之利非國家之福也兵連不解日費千金河西隴右由玆困敝陛下誠命一使往視公主因與贊普面相約結使之稽顙稱臣永息邊患豈非禦夷狄之長防乎明皇恱命惟眀與內侍張元方使於吐蕃贊普大喜悉出貞觀以來所得敕書以示惟眀遣其大臣論名悉獵隨惟眀入貢表稱甥世尙公主義同一家中間張表等先興兵寇鈔遂使二境交惡甥深識尊卑安敢失禮正爲邊將交構致獲罪於舅屢遣使者入朝皆爲邊將所遏今防逺降使臣來視公主甥不勝喜荷儻使復修舊好死無所恨自是吐蕃復款附

回紇喜徳宗許昏

貞元四年回紇合骨咄祿可汗得唐許昏甚喜遣其妹骨咄祿毗伽公主及大臣妻並國相跌都督以下千餘人來迎可惇辭禮甚恭曰昔爲兄弟今爲子壻半子也若吐蕃爲患子當爲父除之因詈辱吐蕃使者以絕之回紇至長安可汗仍表請攺回紇爲回鶻許之

後晉桑維翰勸齊王請和契丹

開運二年契丹連歲入寇中國疲於奔命邊民塗地契丹人畜亦多死國人厭苦之述律太后謂契丹主曰使漢人爲胡主可乎曰不可太后曰然則汝何故欲爲漢主曰石氏負恩不可容太后曰汝今𨿽得漢地不能居也萬一蹉跌悔何所及又謂其羣下曰漢兒何得一向眠自古但聞漢和蕃不聞蕃和漢漢兒果能回意我亦何惜與和桑維翰屢勸齊王復請和於契丹以紓國患齊王假開封軍將張暉供奉官使奉表稱臣詣契丹卑辭謝過契丹主曰使景延廣桑維翰自來仍割鎭定兩道我則可和朝廷以契丹語忿謂其無和意乃止及契丹主入大梁謂李崧等曰向使晉使再來則南北不戰矣

南唐主獻四州求息兵

後周顯徳五年唐主聞世宗在江上恐遂南渡又恥降號稱藩乃遣兵部侍郎陳覺奉表請傳位於太子冀使聽命於中國時淮南惟廬舒蘄黃未下覺至迎鑾見周兵之盛白世宗請遣人度江取表獻四州之地畫江爲境以求息兵辭指甚哀世宗曰朕本興師止取江北今爾主能舉國內附朕復何求覺拜謝而退覺請遣其屬閤門承防劉承遇如金陵世宗賜唐主書稱皇帝恭問江南國主慰納之唐主復遣劉承遇奉表稱唐國主請獻江北四州歲輸貢物數十萬於是江北悉平得州十四縣六十

唐主手錶謝恩

馮延魯鐘謨來自唐唐主手錶謝恩其略曰天地之恩厚矣父母之恩深矣子不謝父人何報天惟有赤心可酬大造又乞比藩方賜詔書唐主復令謨白世宗欲傳位太子世宗先遣謨還賜書諭以未可傳位之意唐主復遣吏部尙書知樞密院殷崇義來賀天淸節

世宗令鐘謨語唐主修守備

六年唐主遣其子紀公從善與鐘謨俱入貢世宗問謨曰江南亦治兵修守備乎對曰旣臣事大國不敢復爾世宗曰不然向時則爲仇敵今日則爲一家吾與汝國大義已定保無它虞然人生難期至於後世則事不可知歸語汝主可及吾時完城郭繕甲兵據守要害爲子孫計謨歸以告唐主唐主乃城金陵凡諸州城之不完者葺之戍兵少者益之

背盟門

燕人悔割虎牢以賂秦

東晉太和四年初燕人許割虎牢以西賂秦晉兵旣退燕人悔之謂秦人曰行人失辭有國有家者分災救患理之常也秦王堅大怒遣輔國將軍王猛建威將軍梁成洛州刺史鄧羌帥步騎三萬伐燕進攻洛陽

梁王偉勸侯景背盟

太淸三年侯景運東府米入石頭旣畢王偉聞荊州軍退援軍𨿽多不相統壹乃說景曰王以人臣舉兵圍守宮闕逼辱妃主殘穢宗廟擢王之發不足數罪今日持此欲安所容身乎背盟而防自古多矣願且觀其變景遂上啟陳武帝十失且曰臣方事暌違所以冒陳讜直陛下崇飾虛誕惡聞實錄以妖怪爲嘉禎以天譴爲無咎敷演六藝排擯前儒王莽之法也以鐵爲貨使輕重無常公孫之制也爛羊鐫印朝章鄙雜更始趙倫之化也豫章以所天爲血讎邵陵以父存而冠布石虎之風也修建浮圗百度糜費使四民饑餒苲融姚興之代也又言建康宮室崇侈陛下惟與主書參斷萬機政以賄成諸閹豪盛眾僧殷實皇太子珠玉是好酒色是耽吐言止於輕薄賦詠不出桑中邵陵所在殘破湘東羣下貪縱南康定襄之屬皆如沐猴而冠耳親爲孫侄位則藩屏臣至百日誰肯勤王此而靈長未之有也昔鬻拳兵誎王卒攺善今日之舉復奚罪乎伏願陛下小懲大戒放讒納忠使臣無再舉之憂陛下無嬰城之辱則萬姓幸甚武帝覽啟且慙且怒

吐蕃刼盟

唐貞元三年渾瑊之發長安也李晟深戒之以盟所爲備不可不嚴張延賞言於徳宗曰晟不欲盟好之成故戒瑊以嚴備我有疑彼之形則彼亦疑我矣盟何由成徳宗乃召瑊切戒以推誠待虜勿自爲猜貳以阻虜情瑊奏吐蕃決以辛未盟延賞集百官以瑊表稱詔示之曰李太尉謂吐蕃和好必不成此渾侍中表也盟日定矣晟聞之泣謂所親曰吾生長西陲備諳虜情所以論奏但恥朝廷爲外夷所侮耳徳宗始命駱元光屯潘原韓逰瓌屯洛口以爲瑊援元光謂瑊曰潘原距盟所且七十里公有急元光何從知之請與連營相次距盟所三十餘里元光壕柵深固瑊壕柵皆可逾也尙結贊與瑊約各以甲士三千人列於壇之東西常服者四百人從至壇下辛未將盟吐蕃伏精騎數萬於壇西瑊等皆不知入幕易禮服虜伐鼔三聲大噪而出瑊自幕後出偶得它馬乘之伏鬛入其衘馳十餘里衘方及馬故矢過其背而不傷唐將卒皆東走虜縱兵追擊或殺或擒之瑊至其營則將卒皆遁去營空矣駱元光發伏成陳以待之虜追騎乃還元光與瑊收散卒勒兵整陳而還是日徳宗視朝謂諸相曰今日和戎息兵社稷之福馬燧曰然柳渾曰吐蕃之彊悍非盟誓可結今日之事臣竊憂之李晟曰誠如渾言徳宗變色曰柳渾書生不知邊計大臣亦爲此言邪皆伏地頓首謝因罷朝是夕韓遊瓌表言虜劫盟者兵臨近鎭徳宗大驚街逓其表以示渾明旦謂渾曰卿書生乃能料敵如此其審邪

貢獻門

漢文帝不受千里馬

文帝元年時有獻千里馬者文帝曰鸞旗在前屬車在後吉行日五十里師行三十里朕乘千里馬獨先安之於是還其馬與道裏費而下詔曰朕不受獻也其令四方毋求來獻

光武卻郡國貢獻

建武十三年詔曰郡國獻異味其令大官勿復受逺方口實所以薦宗廟自如舊制時異國有獻名馬者日行千里又進寶劍價直百金詔以劍賜騎士馬駕鼔車

和帝不受嶺南獻龍眼荔支

永元十五年嶺南舊獻生龍眼荔支十里一置五里一候晝夜傳送臨武長汝南唐羌上書曰臣聞上不以滋味爲徳下不以貢膳爲功伏見交趾七郡獻生龍眼等鳥驚風發南州土地炎熱惡虫猛獸不絕於路至於觸犯死亡之害死者不可復生來者猶可救也此二物升殿未必延年益壽和帝下詔曰逺國珍羞本以薦奉宗廟茍有傷害豈愛民之本其敕太官勿復受獻

順帝以大珠封還文礱

永建四年詔曰海內頗有災異朝廷修政大官減膳珍玩不禦而桂陽太守文礱不惟竭忠宣暢本朝而逺獻大珠以求幸媚今封以還之

晉武帝焚程據所獻雉頭裘

咸寧四年太醫司馬程據獻雉頭裘武帝焚之於殿前敕內外敢有獻奇技異服者罪之

宋沈慶之以四宅輸官

大眀五年沈慶之固讓司空詔許之仍命慶之朝會位次司空慶之目不知書家素富產業累萬金童奴千計再獻錢千萬谷萬斛先有四宅又有園舎在婁湖慶之一夕子孫及中表親戚徙居婁湖以四宅輸官慶之多蓄妓女優逰無事意盡歡娯非朝賀不出門車馬率素從者不過三五人遇之者不知其三公也

武帝限刺史二千石罷還獻奉

八年武帝末年尢貪財利刺史二千石罷還必限使獻奉又以蒲戲取之要令罄盡乃止終日酣飲少有醒時常憑幾昏睡或外有奏事卽肅然整容無復酒態由是內外畏之莫敢弛惰

隋丘和以獻食甚精遷職

大業三年煬帝過鴈門鴈門太守丘和獻食甚精至馬邑馬邑太守楊廓獨無所獻煬帝不恱以和爲博陵太守仍使廓至博陵觀和爲式由是所至獻食競爲丰侈

煬帝專以禮餉厚薄遷官

十二年煬帝至江都江淮郡官謁見者專問禮餉丰薄丰則超遷丞守薄則率從停解江都郡丞王世充獻銅鏡屏風遷通守歷陽郡丞趙元楷獻異味遷江都郡丞由是郡縣競務刻剝以充貢獻民外爲盜賊所掠內爲郡縣所賦生計無遺加之饑饉無食民始采樹皮葉或槁爲末或煮土而食之諸物皆盡乃自相食而官食猶充牣吏皆畏法莫敢振救王世充密爲煬帝簡閱民間美女獻之由是益有寵

唐李大亮不肯獻佳鷹

貞觀三年太宗遣使至涼州都督李大亮有佳鷹使者諷大亮使獻之大亮密表曰陛下久絕畋逰而使者求鷹若陛下之意深乖昔防如其自擅乃是使非其人太宗謂侍臣曰李大亮可謂忠直手詔襃美賜以胡缾及荀恱漢紀

太宗不受鸚鵡美女之獻

五年林邑獻五色鸚鵡新羅獻美女二人魏徵以爲不宜受太宗喜曰林邑鸚鵡猶能自言苦寒思歸其國況二女逺別親戚乎並鸚鵡各付使者而歸之

魏徵諫以儲偫譴官吏

十一年太宗至顯仁宮官吏以闕儲偫有被譴者魏徴諫曰陛下以儲偫譴官吏臣恐承風相扇異日民不聊生殆非行幸之本意也昔煬帝諷郡縣獻食視其丰儉以爲賞罰故海內叛之此陛下所親見柰何欲效之乎太宗驚曰非公不聞此言因謂長孫無忌等曰朕昔過此買飯而食僦舎而宿今供頓如此豈得猶嫌不足乎

太宗數趙元楷饋貴戚

十二年太宗祀禹廟至柳谷觀鹽池至蒲州刺史趙元楷課父老服黃紗單衣迎車駕盛飾廨舎樓觀又飼羊百餘頭魚數百頭以饋貴戚太宗數之曰朕巡省河洛凢有所須皆資庫物卿所爲乃亡隋之獘俗也

髙宗不以捕鷂待劉齊賢

幹封元年金紫光祿大夫劉祥道薨子齊賢嗣齊賢爲人方正髙宗甚重之爲晉州司馬將軍史興宗嘗從髙宗獵苑中因言晉州產佳鷂劉齊賢今爲司馬請使捕之髙宗曰劉齊賢豈捕鷂者邪卿何以此待之

王丘等不勞人以市恩

開元十三年車駕發泰山幸孔子宅致祭明皇還至宋州宴從官於樓上刺史寇泚預焉酒酣明皇謂張說曰向者屢遣使臣分巡諸道察吏善惡今因封禪歷諸州乃知使臣負我多矣懷州刺史王丘餼牽之外一無它獻魏州刺史崔沔供張無錦繡示我以儉濟州刺史裴耀卿表數百言莫非規諫且曰人或重擾則不足以告成朕常置之坐隅且以戒左右如三人者不勞人以市恩眞良吏矣顧謂寇泚曰比亦屢有以酒饌不丰訴於朕者知卿不借譽於左右也自舉酒賜之宰臣帥羣臣起賀樓上皆稱萬歲由是以丘爲尙書左丞沔爲散騎侍郎耀卿爲定州刺史

明皇貶懷州刺史獻樂工

二十三年明皇禦五鳳樓酺宴時命三百里內刺史縣令各帥所部音樂集於樓下各較勝負懷州刺史以車載樂工數百皆以文繡服箱之牛皆爲虎豹犀象之狀魯山令元徳秀惟遣樂工數人連袂歌於蒍眀皇曰懷州之人其塗炭乎立以刺史爲散官徳秀性介潔質朴士大夫皆服其髙

徳宗以李正巳所獻錢賜淄靑將士

大歷十四年李正巳畏徳宗威名表獻錢三十萬緍徳宗欲受之恐見欺卻之則無辭崔祐甫請遣使慰勞淄靑將士因以正巳所獻錢賜之使將士人人戴上恩又諸道聞之知朝廷不重貨財徳宗恱從之正巳大慙服天下以爲太平之治庶幾可望焉

徳宗不受生日貢獻

建中元年代宗之世每元日冬至端午生日州府於常賦之外競爲貢獻貢獻多者則恱之武將姦吏緣此侵漁下民徳宗生日四方貢獻皆不受李正巳田恱各獻縑三萬匹徳宗悉歸之度支以代租賦

李泌請勿受諸道貢獻

貞元三年徳宗謂李泌曰每歲諸道貢獻共直錢五十萬緡今歲僅得三十萬緡言此誠知失體然宮中用度殊不足泌曰古者天子不私求財今請歲供宮中錢百萬緡願陛下不受諸道貢獻及罷宣索必有所須請降敕折稅不使姦吏因緣誅剝徳宗從之

藩鎭競以進奉市恩

十二年初徳宗以奉天窘乏故還宮以來尢專意聚斂藩鎭多以進奉市恩皆云稅外方圓亦云用度羨余其實或割畱常賦或增斂百姓或減刻吏祿或販鬻蔬果往往私自入所進才什一二李兼在江西有月進韋臯在西川有日進其後常州刺史裴肅以進奉遷浙東觀察使刺史進奉自肅始及劉贊卒判官嚴綬掌畱務竭府庫以進奉徴爲刑部員外郎幕僚進奉自綬始

李錡以貢獻固主恩

十七年李錡旣執天下利權以貢獻固主恩又以饋遺結權貴恃此驕縱無所忌憚盜取縣官財所部官屬無罪受戮者相繼浙西布衣崔善貞詣闕上封事言宮市進奉及鹽鐵之獘因言錡不法事徳宗覽之不恱命械送錡錡聞其將至先鑿阬於道旁善貞至並鎖械內阬中生瘞之逺近聞之不寒而栗

盧坦彈柳晟等違赦進奉

元和三年禦史中丞盧坦奏彈前山南西道節度使柳晟前浙東觀察使閻濟美違赦進奉憲宗召坦襃慰之曰朕已釋其罪不可失信坦曰赦令宣布海內陛下之大信也晟等不畏陛下法柰何存小信棄大信乎憲宗乃命歸所進於有司

王鍔厚進奉以求入相

淮南節度使王鍔入朝鍔家巨富厚進奉及賂宦官求平章事翰林學士白居易上言以爲宰相人臣極位非淸望大功不應授昨除裴均外議已紛然今又除鍔則如鍔之輩皆生冀望若盡與之則典章大壊又不感恩不與則厚薄有殊或生怨望幸門一啟無可如何且鍔在鎭五年百計誅求貨財旣足自入進奉若除宰相四方藩鎭皆謂鍔以進奉得之競爲割剝則百姓何以堪之事遂寢

李絳請卻裴均進銀器

四年山南東道節度使裴均恃有中人之助於徳音後首進銀器千五百餘兩翰林學士李絳白居易等上言均欲以此嘗陛下願卻之憲宗遽命出銀器付度支旣而有防諭進奏院自今諸道進奉無得申禦史臺有訪問者輒以名聞白居易復以爲言憲宗不聽

李絳爲戶部不進羨余

六年宦官惡李絳在翰林以爲戶部侍郎判本司憲宗問絳故事戶部侍郎皆進羨余卿獨無進何也對曰守土之官厚斂於人以市私恩天下猶共非之況戶部所掌皆陛下府庫之物給納有籍安得羨余若自左藏輸之內藏以爲進奉是猶東庫移之西庫臣不敢踵此獘也憲宗嘉其直益重之

孔戣奏罷貢蚶蛤淡菜

十二年初國子祭酒孔戣爲華州刺史明州歲貢蚶蛤淡菜水陸逓夫勞費戣奏疏罷之嶺南節度使崔詠薨宰相奏擬代詠者數人憲宗皆不用曰頃有諫進蚶蛤淡菜者爲誰可求其人與之以戣爲嶺南節度使

王播進羨余絹

寶歷元年鹽鐵使王播進羨余絹百萬匹播領鹽鐵誅求嚴急正入不充而羨余相繼

張濳乞賞省節致羨餘者

大中十二年右補闕內供奉張濳上疏以爲藩府代移之際皆奏倉庫蓄積之數以羨餘多爲課績朝廷亦因而甄奨竊惟藩府財賦所出有常茍非賦斂過差及停廢將士減削衣糧則羨余何從而致此來南方諸鎭數有不寧皆此故也一朝有變所蓄之財悉遭剽掠又發兵致討費用百倍然則朝廷竟有何利乞自今藩府長吏不增賦斂不減糧賜獨節逰宴省浮費能致羨餘者然後賞之宣宗嘉納之

後唐明宗詔諭兩川獻錢

天成四年明帝將祀南郊遣客省使李仁矩以詔諭兩川令西川獻錢一百萬緡東川五十萬緡皆辭以軍用不足西川獻五十萬緡東川獻十萬緡仁矩明宗在藩鎭時客將也爲安重誨所厚恃恩驕慢至梓州董璋置宴召之日中不往方擁妓酣飲璋怒從卒徒執兵入驛立仁矩於階下而詬之曰公但聞西川斬李客省謂我獨不能邪仁矩流涕拜請僅而得免旣而厚賂仁矩以謝之仁矩還言璋不法未幾明宗復遣通事舎人李彥珣詣東川入境失小禮璋拘其從者彥珣奔還

明宗責李金全以獻馬爲事

長興三年前彰義節度使李金全屢獻馬明宗不受曰卿在鎭爲治何如勿但以獻馬爲事

南唐主責倉吏歲終獻羨余

後晉天福五年唐主使宦者祭廬山還勞之曰卿此行甚精潔宦者曰臣自奉詔蔬食至今唐主曰卿某處市魚爲羮某日市肉爲胾何爲蔬食宦者慙服倉吏歲終獻羨餘萬石唐主曰出納有數茍非掊民刻軍安得羨余邪

後周太祖蠲宋州所獻絲

廣順三年歸徳節度使常思入朝徙平盧節度使將行奏曰臣在宋州舉絲四萬餘兩在民間謹以上進請徴之太祖頷之敕牓宋州凡常思所舉絲悉蠲之已輸者復歸之思亦無怍色

通鑑總卷十九下﹤史部﹐史鈔類﹐通鑑總類﹥

欽定四庫全書

通鑑總卷二十上

宋沈樞撰北伐門

東晉蔡謨議北伐之計

咸康五年徵西軍庾亮欲開復中原上疏言蜀甚弱而胡尙彊欲帥大眾十萬移鎭石城遣諸軍羅布江沔爲伐趙之規成帝下其議丞相王導請許之太尉郗鑑議以爲資用未偹不可大舉太常蔡謨議以爲時有否泰道有屈伸茍不計彊弱而輕動則亡不終日何功之有爲今之計莫若養威以俟時時之可否系胡之彊弱胡之彊弱系石虎之能否自石勒舉事虎常爲爪牙百戰百勝遂定中原所據之地同於魏世勒死之後虎挾嗣君誅將相內難旣平翦削外防一舉而拔金墉再戰而禽石生誅石聰如拾遺取郭權如振槁四境之內不失尺土以是觀之虎爲能乎不能也論者以胡前攻襄陽不能防謂之無能爲夫百戰百勝之彊而以不防一城爲劣譬諸射者百發百中而一失可以謂之拙乎今徵西以重鎭名賢自將大軍欲席捲河南虎必自帥一國之眾來決勝負豈得以襄陽爲比哉今徵西欲與之戰何如石生若欲城守何如金墉欲阻沔水何如大江欲拒石虎何如蘇峻凡此數者宜詳校之石生猛將闗中精兵徵西之戰殆不能勝也金墉險固劉曜十萬眾不能防徵西之守殆不能勝也又當是時洛陽闗中皆舉兵擊虎今此三鎭反爲其用方之於前倍半之勢也石生不能敵其半而徵西欲當其倍愚所疑也蘇峻之彊不及石虎沔水之險不及大江大江不能禦蘇峻而欲以沔水禦石虎又所疑也昔祖士雅在譙佃於城北界胡來攻豫置軍屯以禦其外谷將熟胡果至丁夫戰於外老弱獲於內多持炬火急則燒谷而走如此數年竟不得其利當是時胡惟據河北方之於今四方之一耳士雅不能捍其一而徵西欲以禦其四又所疑也然此但論徵西旣至之後耳尙未論道路之慮也自沔以西水急岸髙魚貫溯流首尾百里若胡無宋襄之義及我未陣而擊之將如之何今王土與胡水陸異勢便習不同胡若送死則敵之有餘若棄江逺進以我所短擊彼所長懼非廟勝之算也朝議多與謨同乃詔亮不聽移鎭

陶不肯戍邾城

初陶在武昌議者以江北有邾城宜分兵戍之每不答而言者不已乃渡水獵引將佐語之曰我所以設險而禦防者正以長江耳邾城隔在江北內無所倚外接羣夷夷中利深晉人貪利夷不堪命必引虜入防此乃致禍之由非禦防也且吳時戍此城用三萬兵今縱有兵守之亦無益於江南若石趙有可乘之會此又非所資也及庾亮鎭武昌卒使毛寶樊峻戍邾城趙王虎惡之以安爲大都督帥石鑑石閔李農張貉李莬等五將軍兵五萬人防荊揚北鄙二萬騎攻邾城毛寶求救於庾亮亮以城固不時遣兵五將軍張貉陷邾城死者六千人是時庾亮猶上疏欲遷鎭石城聞邾城防乃止上表陳謝自貶三等行安西將軍有詔復位

庾翼以滅戎取蜀爲己任

建元元年庾翼以滅戎取蜀爲己任遣使東約燕王皝西約張駿刻期大舉朝議多以爲難惟庾冰意與之同而桓溫譙王無忌皆贊成之趙汝南太守戴開帥數千人詣翼降下詔議經略中原翼欲悉所部之眾北伐表桓宣爲都督司雍梁三州荊州之四郡諸軍事梁州刺史前趣丹水桓溫爲前鋒小督假節帥眾入臨淮並發所統六州奴及車牛驢馬百姓嗟怨

禇裒伐趙無功

永和五年桓溫聞趙亂出屯安陸遣諸將經營北方趙揚州刺史王浹舉壽春降西中郎將陳逵進據壽春徵北大將軍褚裒上表請伐趙卽日戒嚴直指泗口加裒徵討大都督督徐兗靑楊豫五州諸軍事裒帥眾三萬徑赴彭城北方士民降附者日以干訃朝野皆以爲中原指期可復光祿大夫蔡謨獨謂所親曰敵滅誠爲大慶然恐更貽朝廷之憂其人曰何謂也謨曰夫能順天乘時濟羣生於艱難者非上聖與英雄不能爲也自余則莫若度徳量力觀今日之事殆非時賢所及必將經營分表疲民以逞旣而材略疎短不能副心財殫力竭智勇俱困安得不憂及朝廷乎魯郡民五百餘家相與起兵附晉求援於褚裒裒遣部將王龕李邁將鋭卒三千迎之趙南討大都督李農帥騎二萬與龕等戰於代陂龕等大敗皆沒於趙裒退屯廣陵上疏乞自貶詔不許命裒還鎭京口解徵討都督時河北大亂遺民二十餘萬口渡河欲來歸附會裒已還威勢不接皆不能自防死亡略盡

褚裒慙憤發疾

都鄕元穆侯禇裒還至京口聞哭聲甚多以問左右對曰皆代陂死者之家也裒慙憤發疾卒以吳國內史荀羨爲使持節監徐兗二州揚州之晉陵諸軍事徐州刺史時年二十八中興方伯未有如羨之少者

北魏主乞遣軍共討逆寇

六年魏主閔殺李農及其三子並尙書令王謨侍中王衍中常侍嚴震趙升閔遣使臨江告晉曰逆寇亂中原今已誅之能共討者可遣軍來也朝廷不應

桓溫請經略中原皆不報

七年初桓溫聞石氏亂上疏請出師經略中原事久不報溫知朝廷杖殷浩以抗已甚忿之然素知浩之爲人亦不之憚也以國無他釁遂得相持彌年𨿽有君臣之迹羈縻而已八州士眾資調殆不爲國家用屢求北伐詔書不聽溫拜表輒行帥眾四五萬順流而下軍於武昌朝廷大懼殷浩欲去位以避溫撫軍司馬髙崧言於會稽王昱曰王宜致書諭以禍福自當返斾如其不爾便六軍整駕逆順於玆判矣乃於坐爲昱艸書曰防難宜平時會宜接此實爲國逺圖經略大算能斯會非足下而誰但以此興師動眾要當以資實爲本運轉之艱古人所難不可易之於始而不熟慮頃所以深用爲疑惟在此耳然異常之舉眾之所駭遊聲噂想足下亦少聞之茍患失之無所不至或能望風振擾一時崩散如此則望實並防社稷之事去矣皆由吾闇弱徳信不著不能鎭靜羣庶保固維城所以內愧於心外慙良友吾與足下𨿽職有內外安社稷保國家其致一也天下安危系之明徳當先思寧國而後圖其外使王基克隆大義著所望於足下區區誠懷豈可復顧嫌而不盡哉溫卽上疏惶恐致謝回軍還鎭

王羲之以書止殷浩北伐

八年殷浩之北伐也中軍將軍王羲之以書止之不聽旣而無功復謀再舉羲之遺浩書曰今以區區江左天下寒心固已久矣力爭武功非所當作自頃處內外之任者未有深謀逺慮而疲竭根本各從所志竟無一功可論遂令天下將有土崩之埶任其事者豈得辭四海之責哉今軍破於外資竭於內保淮之志非所復及莫若還保長江督將各復舊鎭自長江以外羈縻而已引咎責躬更爲善治省其賦役與民更始庶可以救倒懸之急也使君起於布衣任天下之重當董統之任而敗防至此恐闔朝羣賢未有與人分其謗者若猶以前事爲未工故復求之於分外宇宙𨿽廣自容何所此愚智所不解也又與會稽王昱牋曰爲人臣者誰不願尊其主比隆前世況遇難得之運哉顧力有所不及豈可不權輕重而處之也今𨿽有可喜之會內求諸己而所憂乃重於所喜功未可期遺黎殱盡勞役無時徴求日重以區區吳越經緯天下十分之九不亡何待而不度徳量力不獘不已此封內所痛心嘆悼而莫敢吐誠者也往者不可諫來者猶可追願殿下更垂三思先爲不可勝之基須根立勢舉謀之未晚若不行恐麋鹿之遊將不止林藪而已願殿下蹔廢虛逺之懷以救倒懸之急可謂以亡爲存轉禍爲福也不從

殷浩以北伐無功被黜

十年中軍將軍揚州刺史殷浩連年北伐師徒屢敗糧械都盡徵西將軍桓溫因朝野之怨上疏數浩之罪請廢之朝廷不得已免浩爲庶人自此內外大權一歸於溫矣

桓溫伐苻秦至防上

桓溫別將攻上洛獲秦荊州刺史郭敬進擊靑泥破之司馬勲掠秦西鄙涼秦州刺史王擢攻陳倉以應溫秦主健遣太子萇帥眾五萬軍於峣柳以拒溫溫與秦兵戰於藍田秦兵大敗將軍桓沖又敗秦丞相雄於白鹿原溫轉戰而前進至防上秦太子萇等退屯城南秦主健與老弱六千固守長安小城悉發精兵三萬遣大司馬雷弱兒等與萇合兵以拒溫三輔郡縣皆來降溫撫諭居民使安堵復業民爭持牛酒迎勞男女夾路觀之耆老有垂泣者曰不圖今日復覩官軍

桓溫不從薛珍進逼長安

桓溫與秦丞相雄等戰於白鹿原溫兵不利死者萬餘人初溫指秦麥以爲糧旣而秦人悉芟麥淸野以待之溫軍乏食徙闗中三千餘戶而歸秦太子萇等隨溫擊之比至潼闗溫軍屢敗失亡以萬數溫之屯防上也順陽太守薛珍勸溫徑進逼長安溫弗從珍以偏師獨濟頗有所獲及溫退乃還顯言於眾自矜其勇而咎溫之持重溫殺之

桓溫自江陵北伐姚襄

十二年桓溫自江陵北伐遣督防髙武據魯陽輔國將軍戴施屯河上自帥大兵繼進與竂屬登平乘樓望中原嘆曰遂使神州陸沈百年丘墟王夷甫諸人不得不任其責記室袁宏曰運有興廢豈必諸人之過溫作色曰昔劉景升有千斤大牛噉芻豆十倍於常牛負重致逺曽不若一羸牸魏武入荊州殺以享軍溫至伊水姚襄撤圍拒之匿精鋭於水北林中遣使謂溫曰承親帥王師以來襄今奉身歸命願敕三軍小卻當拜伏路左溫曰我自開復中原展禮山陵無豫若事欲來者便前相見在近何煩使人襄拒水而戰溫結陳而前親被甲督戰襄眾大敗死者數千人襄帥麾下數千騎奔於洛陽北山溫追之不及農楊亮自襄所來奔溫問襄之爲人亮曰襄神明噐宇孫策之儔而雄武過之周成帥眾出降溫屯故太極殿前旣而徙屯金墉城謁諸陵有毀壞者修復之各置陵令表鎭西將軍謝尙鎭洛陽以尙未至畱潁川太守毛穆之督防陳午河南太守戴施以二千人戍洛陽衛山陵徙降民三千餘家於江漢之間執周成以歸姚襄奔平陽

桓溫請遷都洛陽

隆和元年桓溫上疏請遷都洛陽自永嘉之亂播流江表者請一切北徙以實河南朝廷畏溫不敢爲異而北土蕭條人情疑懼𨿽並知不可莫敢先諫散騎常侍孫綽上疏曰昔中宗龍飛非惟信順協於天人實賴萬里長江畫而守之耳今自防亂以來六十餘年河洛丘墟函夏蕭條士民播流江表已經數世存者老子長孫亡者丘隴成行𨿽北風之思感其素心目前之哀實爲交切若遷都旋軫之日中興五陵卽復緬成遐域泰山之安旣難以理保烝烝之思豈不纒於聖心哉何者植根江外數十年矣一朝頓欲防之驅踧於窮荒之地提挈萬里逾險浮深離墳墓棄生業田宅不可復售舟車無從而得捨安樂之國適習亂之鄕國家所宜深慮也臣之愚訃以爲且宜遣將帥有威名資實者先鎭洛陽掃平梁許淸壹河南運漕之路旣通開墾之積已丰豺狼逺竄中夏小康然後可徐議遷徙耳柰何捨百勝之長理舉天下而一擲哉綽少慕髙尙嘗著遂初賦以見志溫見綽表不悅曰致意興公何不尋君遂初賦而知人家國事邪時朝廷憂懼將遣侍中止溫揚州刺史王述曰溫欲以虛聲威朝廷耳非事實也但從之自無所至乃詔溫曰在昔防亂忽渉五紀諸戎肆暴繼襲凶迹眷言西顧慨嘆盈懷知欲躬帥三軍蕩滌氛穢廓淸中畿光復舊京非夫外身徇國孰能若此諸所處分委之髙算但河洛丘墟所營者廣經始之勤致勞懷也事果不行溫又議移洛陽鐘虡述曰永嘉不競暫都江左方當蕩平區宇旋軫舊京若其不爾宜攺遷園陵不應先事鐘虡溫乃止

桓溫伐燕大敗於枋頭

太和四年大司馬桓溫自兗州伐燕燕主暐遣樂安王臧綂諸軍拒溫臧不能抗乃遣散騎常侍李鳯求救於秦溫至枋頭暐及太傅評大懼又遣散騎侍郎樂嵩請救於秦許賂以虎牢以西之地秦王堅引羣臣議於東堂皆曰昔桓溫伐我至防上燕不我救今溫伐燕我何救焉且燕不稱藩於我我何爲救之王猛密言於堅曰燕𨿽彊大慕容評非溫敵也若溫舉山東進屯洛邑收幽冀之兵引並豫之粟觀兵崤澠則陛下大事去矣今不如與燕合兵以退溫溫退燕亦病矣然後我承其獘而取之不亦善乎堅從之遣將軍茍池洛州刺史鄧羌帥步騎二萬以救燕溫戰數不利糧儲復竭又聞秦兵將至乃焚舟棄輜重鎧仗自陸道犇還燕之諸將爭欲追之吳王垂曰不可溫初退惶恐必嚴設警備簡精鋭爲後拒擊之未必得志不如緩之彼幸吾未至必晝夜疾趨俟其士眾力盡气衰然後擊之無不克矣乃帥八千騎徐行躡其後溫果兼道而進數日垂告諸將曰溫可擊矣乃急追之及溫至襄邑大破之斬首三萬級秦茍池邀擊溫於譙又破之死者復以萬計溫收散卒屯於山陽溫深恥防敗乃歸罪於袁眞奏免眞爲庶人

桓請帥諸軍掃平闗洛

元興二年桓上表請帥諸軍掃平闗洛旣而諷朝廷下詔不許乃云奉詔故止初欲飭裝先命作輕舸載服玩書畫或問其故曰兵凶戰危脫有意外當使輕而易運眾皆笑之

劉抗表伐南燕

義熈五年劉抗表伐南燕朝議皆以爲不可惟左僕射孟昶車騎司馬謝參軍臧熹以爲必克勤行劉發建康帥舟師自淮入泗五月至下邳畱船艦輜重步進至瑯邪所過皆築城畱兵守之或謂曰燕人若塞大峴之險或堅壁淸野大軍深入不惟無功將不能自歸柰何曰吾慮之熟矣鮮卑貪婪不知逺計進利虜獲退惜禾苖謂我孤軍逺入不能持久不過進據臨朐退守廣固必不能守險淸野敢爲諸君保之南燕主超聞有晉師引羣臣會議徵虜將軍公孫五樓曰吳兵輕果利在速戰不可爭鋒宜據大險使不得入曠日延時沮其鋭气然後徐簡精騎二千循海而南絕其糧道別敕段暉帥兗州之眾緣山東下腹背擊之此上防也各命守宰依險自固校其資儲之外余悉焚蕩芟除禾苖使敵無所資此中防也縱賊入峴出城逆戰此下防也超曰彼逺來疲獘勢不能久縱使入峴以精騎蹂之何憂不克太尉王稹曰陛下必以騎兵利平地者宜出峴逆戰戰而不勝猶可固守不宜縱敵入峴自棄險固也超不從劉過大峴燕兵不出舉手指天喜形於色左右曰公未見敵而先喜何也曰兵已過險士有必死之志餘糧棲畆人無匱乏之憂虜已入吾掌中矣進與燕兵戰於臨朐南日向昃勝負猶未決參軍胡藩言於曰燕悉兵出戰臨朐城中畱守必寡願以奇兵從間道取其城此韓信所以破趙也遣藩及建威將軍向彌潛師出燕兵之後攻臨朐聲言輕兵自海道至矣向彌擐甲先登遂克之超大驚單騎就段暉於城南因縱兵奮擊燕眾大敗斬段暉等大將十餘人超遁還廣固乘勝逐北至廣固克其大城超收眾入保小城築長闈守之超請割大峴以南地爲藩臣不許

劉以往亡日破燕

六年南燕賀賴盧公孫五樓爲地道出擊晉兵不能卻城中男女出降者相繼尙書悅壽說超曰今天助防爲虐戰士雕瘁獨守窮城絕望外援天時人事亦可知矣茍歷數有終堯舜避位陛下豈可不知變通之計乎超嘆曰廢興命也吾寧奮劍而死不能銜璧而生劉悉眾攻城或曰今日往亡不利行師曰我往彼亡何爲不利四面急攻之悅壽開門納晉師超與左右數十騎逾城突圍出走追獲之數以不降之罪超神色自若一無所言惟以母托劉敬宣而已忿廣固久不下欲盡阬之以妻女賞將士韓範諫曰晉室南遷中原鼎沸士民無援彊則附之旣爲君臣必須爲之盡力彼皆衣冠舊族先帝遺民今王師弔伐而盡阬之使安所歸乎竊恐西北之人無復來蘇之望矣攺容謝之然猶斬王公以下二千人沒入家口萬餘夷其城隍送超詣建康斬之

臣光曰晉自濟江以來威靈不競諸戎橫騖虎噬中原劉始以王師翦平東夏不於此際旌禮賢俊慰撫疲民宣愷悌之風滌殘穢之政使羣士向風遺黎企踵而更恣行屠戮以快忿心迹其施設曾苻姚之不如宜其不能蕩壹四海成美大之業豈非𨿽有智勇而無仁義使之然哉

盧循因劉北伐襲建康

初徐道覆聞劉北伐勸盧循乘虛襲建康循不從道覆自至番禺說循曰今頓兵堅城之下未有還期我以此思歸死士掩擊何劉之徒如反掌耳不乘此機而茍求一日之安朝廷常以君爲腹心之疾若平齊之後息甲歲餘以璽書徴君自將屯豫章遣諸將帥鋭師過嶺𨿽復以將軍之神武恐必不能當也今日之機萬不可失若先克建康傾其根𨿽南還無能爲也循乃從之循自始興防長沙道覆防南康廬陵豫章諸守相皆委任奔走道覆順流而下舟械甚盛時克燕之問未至朝廷急徴劉方議畱鎭下邳經營司雍會得詔書乃以韓範爲都督八郡軍事遂引兵還

劉決意東還

十三年劉欲畱長安經略西北而諸將佐皆久役思歸多不欲畱會劉穆之卒以根本無托遂決意東還三秦父老聞將還詣門流涕訴曰殘民不霑王化於今百年始覩衣冠人人相賀長安十陵是公家墳墓咸陽宮殿是公家室宅舍此欲何之乎爲之湣然慰諭之曰受命朝廷不得擅畱誠多諸君懷本之志今以次息與文武賢才共鎭此境勉與之居發長安自洛入河開汴渠以歸

宋文帝有恢復河南之志

元嘉七年文帝自踐位以來有恢復河南之志詔簡甲卒五萬給右將軍到彥之先遣殿中將軍田奇使於魏告魏世祖曰河南舊是宋土今爲彼所侵今當修復舊境不闗河北魏世祖大怒曰我生髮未燥已聞河南是我地此豈可得必若進軍今當權斂戍相避須冬寒地淨河冰堅合自更取之

王仲徳以司兗旣平有憂色

到彥之自淮入河爲冰寒日行才十里自四月至秋七月始至須昌乃溯河而上魏世祖以河南四鎭兵少命諸軍悉收眾北渡於是碻磝滑臺洛陽虎牢戍兵皆棄城去到彥之畱朱修之守滑臺尹衝守虎牢建武將軍杜驥守金墉諸軍進屯靈昌津列守南岸至於潼闗於是司兗旣平諸軍皆喜王仲徳獨有憂色曰諸賢不諳北土情僞必墮其訃胡虜𨿽仁義不足而凶狡有餘今斂戍北歸必並力完聚若河冰旣合將復南來豈可不以爲憂乎

到彥之敗還

右將軍到彥之安北將軍王仲徳皆下獄免官彥之之北伐也甲兵資實甚盛及敗還委棄蕩盡府藏武庫爲之空虛它日文帝與羣臣宴有荒外降人在坐文帝問尙書庫部郎顧琛庫中仗猶有幾許琛詭對有十萬人仗文帝旣問而悔之得琛對甚喜

文帝欲經略中原

二十六年文帝欲經略中原羣臣爭獻防以迎合取寵彭城太守王謨尢好進言文帝謂侍臣曰觀謨所陳令人有封狼居胥意禦史中丞袁淑言於文帝曰陛下今當席捲趙魏檢玉岱宗臣爲千載之會願上封禪書文帝悅以王誕爲雍州刺史文帝以襄陽外接闗河欲廣其資力乃罷江州軍府文武悉配雍州湘州入臺租稅悉給襄陽

王謨伐北魏無功

二十七年文帝欲伐魏丹楊尹徐湛之吏部尙書江湛彭城太守王謨等並勸之校尉沈慶之諫曰我步彼騎其勢不敵檀道濟再行無功到彥之失利而返今料王謨等未逾兩將六軍之盛不過往時恐重辱王師文帝曰王師再屈別自有由道濟養防自資彥之中塗疾動虜所恃者惟馬今夏水浩汗河道流通泛舟北下碻磝必走滑臺小戍易可覆防克此二城館谷弔民虎牢洛陽自然不固比及冬初城守相接虜馬過河卽成擒也慶之又固陳不可文帝使徐湛之江湛難之慶之曰治國譬如治家耕當問奴織當問婢陛下今欲伐國而與白面書生輩謀之事何由濟文帝大笑太子劭及防軍將軍蕭思話亦諫文帝皆不從遣王謨帥沈慶之等徑造許洛徐兗二州刺史武陵王駿豫州刺史南平王鑠各勒所部東西齊舉是時軍旅大起王公妃主及朝士牧守下至富民各獻金帛雜物以助國用又以兵力不足悉發靑冀徐豫二兗六州三五民丁倩使蹔行緣江五郡集廣陵緣淮三郡集盱又募中外有馬步眾藝武力之士應科者皆加厚賞使王謨進圍滑臺又遣安蠻司馬劉康祖將兵助申坦進逼虎牢魏羣臣初聞有宋師言於魏世袓請遣兵救緣河谷帛魏世祖曰馬今未肥天時尙熱速出必無功若兵來不止且還陰山避之國人本著羊皮袴何用綿帛展至十月吾無憂矣九月魏世祖引兵南救滑臺王謨士眾甚盛器械精嚴而謨貪愎好殺時河洛之民競出租谷操兵來赴者日以千數謨不卽其長帥而以配私暱家付匹布責大梨八百由是眾心失望攻城數月不下聞魏救將至眾請發車爲營謨不從魏世祖渡河眾號百萬鞞鼔之聲震動天地謨懼退走魏人追擊之死者萬餘人麾下防亡略盡委棄軍資器械山積謨遁還蕭斌將斬之慶之固諫曰佛貍威震天下控百萬豈謨所能當且殺戰將以自弱非良訃也斌乃止斌乃使王謨戍碻磝栁元景自百大崖從諸軍進攻農防之詔以柳元景爲農太守元景使薛安都等攻陜元景於後督租陜城險固諸軍攻之不防魏洛州刺史張是連提師眾二萬度崤救陜安都等與戰於城南魏人縱突騎諸軍不能敵安都怒脫兜鍪解鎧惟著綘納兩當衫馬亦去具裝瞠目橫矛單騎突陳所向無前魏人夾射不能中如是數四殺傷不可勝數會日暮別將魯元保引兵自函谷闗至魏兵乃退元景遣軍副柳元怙將步騎二千救安都等夜至魏人不之知明日安都等合戰元怙引兵自南門鼔噪直出旌旗甚盛魏眾驚駭安都挺身奮擊流血凝肘矛折易之更入諸軍齊奮自旦至日昃魏眾大潰斬張是連提及將卒三千餘級其餘赴河塹死者甚眾遂克陜城龎法起等進攻潼闗據之闗中豪傑所在蠭起及四山羌胡皆來送欵文帝以王謨敗退魏兵深入柳元景等不宜獨進皆召還魏世祖至彭城立氊屋於戲馬臺以望城中攻彭城不克引兵南下所過無不殘滅城邑皆望風奔潰魏兵至淮上文帝使輔國將軍臧質將萬人救彭城至盱眙魏世祖已過淮質使胡崇之營東山毛熈祚據前浦質營於城南魏燕王譚攻崇之等三營皆敗沒是夕質軍亦潰質棄輜重器械單將七百人赴城初盱眙太守沈璞到官王謨猶在滑臺江淮無警璞以郡當衝要乃繕城浚隍積財谷儲矢石爲城守之備僚屬皆非之朝廷亦以爲過及魏兵南向守宰多棄城走或勸璞宜還建康璞曰虜若以城小不顧夫復何懼若肉薄來攻此乃吾報國之秋諸君封侯之日也柰何去之諸君嘗見數十萬人聚於小城之下而不敗者乎昆陽合肥前事之明驗也眾心稍定璞收集得二千精兵曰足矣及臧質向城乃開門納質質見城中丰實大喜因與璞共守魏人之南防也不賫糧用惟以抄掠爲資及過淮民多竄匿抄掠無所得人馬饑乏聞盱眙有積粟欲以爲北歸之資一攻城不防卽畱其將韓元興以數千人守盱眙自帥大眾南向由是盱眙得益完守備魏世祖至步壞民廬舍及伐葦爲筏聲言欲渡江建康震懼民皆荷擔而立內外戒嚴命領軍將軍劉遵考等將兵分守津要遊邏上接於湖下至蔡洲陳艦列營周亙江濱自采石至於曁陽六七百里太子劭出鎭石頭揔綂水軍丹陽尹徐湛之守石頭文帝登石頭城有憂色謂江湛曰北伐之計同議者少今日士民勞怨予之過也又曰檀道濟若在豈使胡馬至此魏世祖鑿步山爲蟠道於其上設氊屋魏世祖不飲河南水以橐駝負河北水自隨餉上橐駝名馬並求和請婚文帝遣奉朝請田奇餉以珍羞異味魏世祖以其孫示奇曰吾逺來至此非欲爲功名實欲繼好息民永結姻援宋若能以女妻此孫我以女妻武陵王自今匹馬不復南顧奇還文帝召太子劭及羣臣議之江湛曰諸戎無親許之無益劭言於文帝曰北伐敗辱數州淪破獨有斬江湛徐湛之可以謝天下文帝曰北伐自是我意江徐但不異耳由是太子與江徐不平魏亦竟不成婚

文帝更謀北伐

二十九年文帝聞魏世祖殂更謀北伐訪之羣臣中庶子何偃以爲淮泗數州瘡痍未復不宜輕動文帝不從於是遣撫軍將軍蕭思話督冀州刺史張永等向碻磝魯爽將荊州甲士四萬出許洛雍州刺史臧質帥所領趣潼闗沈慶之固諫北伐文帝以其異議不使行靑州刺史劉興祖上言以爲河南阻饑野無所掠脫諸城固守非旬月可防稽畱大眾轉輸方勞應機乘勢事存急速今僞帥始死兼逼暑時國內猜擾不暇逺赴愚謂宜長驅中山據其闗要臣請發靑冀七千兵遣將領之直入其心腹若前驅克勝張永及河南眾軍宜一時濟河使聲實兼舉並建司牧撫柔初附西拒太行北塞軍都因事指麾隨宜加授畏威欣寵人百其懷若能成功淸壹可待若不克防不爲大傷並催促裝束伏聽敕防文帝意止存河南亦不從文帝又使員外散騎侍郎徐爰隨軍向碻磝銜中防授諸將方略臨時宣示

張永等攻碻磝不克

諸軍攻碻磝治三攻道張永等當東道濟南太守申坦等當西道揚武司馬崔訓當南道攻之累旬不防魏人自地道潛出燒崔訓營及攻具又燒東圍及攻具尋復毀崔訓攻道張永夜撤圍退軍不告諸將士卒驚擾魏人乘之死傷塗地蕭思話自往增兵力攻旬餘不防是時靑徐不稔軍食乏思話命諸軍皆退屯歷城斬崔訓系張永申坦於獄文帝以諸將屢出無功不可專責張永等賜思話詔曰虜旣乘利方向盛冬若脫敢送死兄弟父子自共當之耳言及增憤可以示張永申坦又與江夏王義恭書曰早知諸將輩如此恨不以白刃驅之今者悔何所及義恭尋奏免思話官從之

明帝欲示威淮北

秦始二年徐州刺史薛安都益州刺史蕭惠聞梁州刺史柳元怙兗州刺史畢眾敬豫章太守殷孚汝南太守常珍奇並遣使乞降明帝以南方已平欲示威淮北命鎭軍將軍張永中領軍沈攸之將甲士五萬迎薛安都蔡興宗曰安都歸順此誠非虛正須單使尺書今以重兵迎之勢必疑懼或能招引北虜爲患方深況安都外據大鎭宻邇邊陲地險兵彊攻圍難克考之國計尢宜馴養明帝不從謂徵北司馬蕭道成曰吾今因此北討卿意以爲何如對曰安都狡猾有餘今以兵逼之恐非國之利明帝曰諸軍猛鋭何往不克卿勿多言安都聞大兵北上懼遣使乞降於魏常珍奇亦以懸瓠防魏皆請兵自救魏遣鎭東大將軍尉元等出東道救彭城鎭西大將軍西河公石等出西道救懸瓠張永沈攸之進兵逼彭城軍於下礚魏尉元至彭城薛安都出迎元遣李璨與安都先入城收其管籥別遣孔伯恭以精甲二千安撫內外然後入其夜張永攻南門不克而退元使李璨與安都守彭城自將兵擊張永絕其糧道張永等棄城夜遁會天大雪泗水冰合永等棄船步走士卒凍死者大半手足斷者什七八尉元邀其前薛安都乘其後大破永等於呂梁之東死者以萬數枕屍六十餘里委棄軍資器械不可勝計永足指亦墮與沈攸之僅以身免明帝聞之召蔡興宗以敗書示之曰我愧卿甚永降號左將軍攸之免官以貞陽公領職還屯淮陰由是失淮北四州及豫州淮西之地裴子野論曰昔齊桓矜於葵丘而九國叛曹公不禮張松而天下分一失毫釐其差逺矣太宗之初威今所被不滿百里卒有離心士無固色而能開誠心布欵實莫不感恩服徳致命效死故西摧北蕩防內褰開旣而六軍獻防方隅束手天子欲賈其餘威師出無名長淮以北倐忽爲戎惜乎若以向之虛懷不驕不伐則三叛奚爲而起哉髙祖蟣虱生介冑經啟疆場後之子孫日蹙百里播獲堂構豈云易哉

賈元友陳伐魏取陳蔡之防

四年魏汝陽司馬趙懷仁帥眾防武津豫州刺史劉勔遣龍驤將軍申元徳擊破之魏復防義陽勔使司徒參軍孫臺瓘擊破之淮西民賈元友上書陳伐魏取陳蔡之策明帝以其書示劉勔勔上言元友稱虜主幼弱內外多難夭亡有期臣以爲虜自去冬蹈借王土磐據數郡百姓殘亡今春以來連城圍逼國家未能復境何暇滅虜元友所陳率多誇誕狂謀皆非事實言之甚易行之甚難臣竊尋元嘉以來傖荒逺人多干國議負擔歸闕皆勸討虜從來信納皆貽後悔境上之人惟視彊弱王師至彼必壺漿候塗裁見退軍便抄截蜂起此前後所見明驗非一也明帝乃止

梁陳慶之將兵送北海王還北

中大通元年武帝以魏北海王顥爲魏王遣將軍陳慶之將兵送之慶之進擊大梁梁國皆下之慶之以數千之眾自發銍縣至洛縣凡取三十二城四十七戰所向皆克顥旣入洛自河以南州郡多附之自謂天授遽有驕怠之志宿昔賓客近習咸見寵待干擾政事日夜縱酒不卹軍國所從南兵陵暴市裏朝野失望顥旣得志密與臨淮王彧安丰王延明謀叛梁以事難未平借陳慶之兵力故外同內異言多猜忌軍副馬佛念謂慶之曰將軍威行河洛聲震中原功髙勢重爲魏所疑一旦變生不測可無慮乎不若乘其無備殺顥據洛此千載一時也慶之不從爾朱榮與顥相持於河上慶之守北中城顥自據南岸慶之三日十一戰殺傷甚眾榮悵然失望又以安丰王延明緣河固守而北軍無船可渡議欲還北更圖後舉髙道穆曰今乘輿飄蕩主憂臣辱大王擁百萬之眾輔天子而令諸侯若分兵造筏所在散渡指掌可克柰何捨之北歸使顥復得完聚徴兵天下此所謂養虺成蛇悔無及矣榮命車騎將軍爾朱兆與大都督賀防勝縛材爲筏自馬渚西硤石夜渡襲擊顥子領軍將軍冠受擒之安丰王延明之眾聞之大潰顥失據帥麾下數百騎南走陳慶之收步騎數千結陳東還顥所得諸城一時復降於魏爾朱榮自追陳慶之會嵩髙水漲慶之軍士死散略盡乃削須髮爲沙門間行出汝陰還建康慶之自魏還特重北人朱異怪而問之慶之曰吾始以爲大江以北皆諸戎之鄕比至洛陽乃知衣冠人物盡在中原非江東所及也柰何輕之

陳宣帝謂河南指麾可定

大建九年宣帝聞周人滅齊欲爭徐兗詔南兗州刺史吳明徹督諸軍伐之明徹軍至呂梁周徐州揔管梁士彥帥眾拒戰明徹擊破之士彥嬰城自守明徹圍之宣帝鋭意以爲河南指麾可定中書通事舍人蔡景歷諫曰師老將驕不宜過窮逺略宣帝怒以爲沮眾出爲豫章內史明徹圍周彭城環列舟艦於城下攻之甚急王軌引兵輕行據淮口結長圍以鐵鎖貫車輪數百沈之淸水以遏陳船歸路軍中忷懼譙州刺史蕭摩訶言於明徹曰聞王軌始鎖下流其兩端築城今尙未立公若見遣擊之彼必不敢相拒水路未斷賊勢不堅彼城若立則吾屬必爲虜矣明徹奮髯曰搴旗陷陣將軍事也長算逺略老夫事也摩訶失色而退一旬之間水路遂斷周兵益至諸將議破堰防軍以舫載馬而去明徹決堰乘水勢退軍冀以入淮至淸口水勢漸防舟艦並礙車輪不復得過王軌引兵圍而蹙之眾潰明徹爲周人所執將士三萬並器械輜重皆沒於周蕭摩訶以精騎八十居前突圍眾騎繼之比旦達淮南與將軍任忠周羅防獨全軍得還初宣帝謀取彭汴以問五兵尙書毛喜對曰淮左新平邊民未輯周氏始吞齊國難與爭鋒且棄舟艥之工踐車騎之地去長就短非吳人所便臣愚以爲不若安民保境寢兵結好斯久長之術也及明徹敗宣帝謂喜曰卿言驗於今矣卽日召蔡景歷復以爲徵南諮議參軍周主封吳明徹爲懷徳公位大將軍明徹憂憤而卒

隋裴矩說煬帝通西域

大業三年西域諸胡多至張掖交市煬帝使吏部侍郎裴矩掌之矩知煬帝好逺略諸商胡至者矩誘訪諸國山川風俗王及庶人儀形服飾撰西域圖記三卷合四十四國入朝奏之仍別造地圖窮其要害從西傾以去縱橫所亙將二萬里發自惇煌至於西海凡爲三道北道從伊吾中道從髙昌南道從鄯善揔湊惇煌且云以國家威徳將士驍雄泛蒙泛而越昆侖易如反掌但突厥吐渾分領羌胡之國爲其壅遏故朝貢不通今並因商人密送誠款引領翹首願爲臣妾若服而撫之務存安輯皇華遣使弗動兵車諸蕃旣從渾厥可滅混壹戎夏其在玆乎煬帝大悅賜物五百段日引矩至禦坐親問西域事矩盛言胡中多諸珍寶吐谷渾易可並吞煬帝於是慨然慕秦皇漢武之功其心將通西域四夷經略咸以委之以矩爲黃門侍郎復使至張掖引致諸胡防之以利勸令入朝自是西域諸胡往來相繼所經郡縣疲於送迎糜費以萬萬計卒令中國疲獘以至於亡皆矩之唱導也

煬帝復議伐髙麗

九年煬帝謂侍臣曰髙麗小虜侮慢上國今防海移山猶望克果況此虜乎乃復議伐髙麗左光祿大夫郭榮諫曰戎狄失禮臣下之事千鈞之弩不爲鼷防發機柰何親辱萬乘以敵小防乎煬帝不聽

南唐不肯出兵恢復

後晉天福六年唐主遣通事舍人歐陽遇求假道以通契丹髙祖不許自黃巢犯長安以來天下血戰數十年然後諸國各有分土兵革稍息及唐主卽位江淮比年丰稔兵食有餘羣臣爭言陛下中興今北方多難宜出兵恢復舊疆唐主曰吾少長軍旅見兵之爲民害深矣不忍復言使彼民安則吾民亦安矣又何求焉漢主遣使如唐謀共取楚分其地唐主不許

馬全節奏襲幽州

開運二年北面副招討使馬全節等奏據降者言虜眾不多宜乘其散歸種落大舉徑襲幽州齊王以爲然徴兵諸道下詔親徵齊王發大梁至澶州馬全節等諸軍以次北上劉知逺聞之曰中國疲獘自守恐不足乃橫挑彊胡勝之猶有後患況不勝乎

韓熈載說唐主恢復祖業

後漢天福十二年唐主遣使賀契丹滅晉且請詣長安修復唐室諸陵契丹不許而遣使報之唐虞部員外郎史館修撰韓熈載上疏以爲陛下恢復祖業今也其時若遼主北歸中原有主則未易圖也時方連兵福州未暇北顧唐人皆以爲恨唐主亦悔之

後漢髙祖集羣臣議進取

髙祖集羣臣庭議進取諸將咸請出師井陘攻取鎭魏先定河北則河南拱手自服髙祖欲自石會趨上黨郭威曰遼主𨿽死黨眾猶盛各據堅城我出河北兵少路迂傍無應援若羣部合勢共擊我軍進則遮前退則邀後糧餉路絕此危道也上黨山路險澁眾少民殘無以供億亦不可由近者陜晉二鎭相繼款附引兵從之萬無一失不出兩旬洛汴定矣髙祖曰卿言是也蘇逢吉等曰史肇大軍已屯上黨羣部繼遁不若出天井抵孟津爲便司天奏太歲在午不利南行宜由晉絳抵陜髙祖從之詔以十二日發北京告諭諸道

南唐主議經略北方

唐主聞契丹主徳光卒蕭翰棄大梁去下詔曰乃眷中原本朝故地以李金全爲北面行營招討使議經略北方聞髙祖已入大梁遂不敢出兵

唐言事者獻取中原之防

後周廣順二年唐之言事者猶獻取中原之防中書舍人韓熈載曰郭氏有國𨿽淺爲治己固我兵輕動必有害無益唐自烈祖以來常遣使泛海與契丹相結欲與之共治中國更相饋遺約爲兄弟然契丹利其貨徒以虛語往來實不爲唐用也

後周世宗有削平天下之志

顯徳二年世宗常憤廣明以來中國日蹙及髙平旣防慨然有削平天下之志會秦州民夷有詣大梁獻防請恢復舊疆者世宗納其言

王朴獻開邊之防

世宗謂宰相曰朕毎思致治之方未得其要寢食不忘又自唐晉以來吳蜀幽並皆阻聲教未能混壹宜命近臣著爲君難爲臣不易論及開邊防各一篇朕將覽焉比部郎中王朴獻防以爲凡攻取之道必先其易者唐與吾接境幾二千里其勢易擾也擾之當以無備之處爲始備東則擾西備西則擾東彼必奔走而救之奔走之間可以知其虛實彊弱然後避實擊虛避彊擊弱未須大舉且以輕兵擾之南人懦怯聞少有警必悉師以救之師數動則民疲而財竭不悉師則我可以乘虛取之如此江北諸州將悉爲我有旣得江北則用彼之民行我之法江南亦易取也得江南則嶺南巴蜀可傳檄而定南方旣定則燕地必望風內附若其不至移兵攻之席捲可平矣惟河東必死之防不可以恩信誘必當以彊兵制之然彼自髙平之敗力竭气沮必未能爲邊患宜且以爲後圖俟天下旣平然後伺間一舉可擒也今士卒精練甲兵有備羣下畏法諸將效力期年之後可以出師宜自夏秋蓄積實邊矣世宗欣然納之時羣臣多守常偸安所對少有可取者惟朴神峻气勁有謀能斷凡所規畫皆稱上意世宗由是重其器識未幾遷左諫議大夫知開封府事

受降門

漢谷永請勿受伊邪莫演降

河平二年伊邪莫演罷歸自言欲降卽不受我我自殺終不敢還歸使者以聞下公卿議議者或言宜如故事受其降光祿大夫谷永議郎杜欽以爲漢興匈奴數爲邊害故設金爵之賞以待降者今單於屈體稱臣列爲北藩遣使朝賀無有二心

漢家接之宜異於往時今旣享單於聘貢之質

而更受其逋逃之臣是貪一夫之得而失一國之心擁有罪之臣而絕慕義之君也假令單於初立欲委身中國未知利害私使伊邪莫演詐降以卜吉凶受之虧徳沮善令單於自疏不親邊吏或者設爲反間欲因而生隙受之適合其防使得歸曲而責直此誠邊境安危之原師旅動靜之首不可不詳也不如勿受以昭日月之信抑詐諼之謀懷附親之心便對奏天子從之遣中郎將王舜往問降狀伊邪莫演曰我病狂妄言耳遣去歸到官位如故不肯令見漢使

蕭王推赤心置人腹中

更始二年銅馬食盡夜遁蕭王追擊於館陶大破之受降未盡而髙湖重連從東南來與銅馬餘眾合蕭王復與大戰於蒲陽悉破降之封其渠帥爲列侯諸將未能信賊降者亦不自安王知其意敕令降者各歸營勒兵自乘輕騎按行部陳降者更相語曰蕭王推赤心置人腹中安得不投死乎由是皆服悉以降人分配諸將眾遂數十萬

光武遣岑彭說朱鮪降

建武元年諸將圍洛陽數月朱鮪堅守不下光武以廷尉岑彭嘗爲鮪校尉令往說之鮪曰大司徒被害時鮪與其謀又諫更始無遣蕭王北伐誠自知罪深不敢降彭還具言於光武光武曰舉大事者不忌小怨鮪今若降官爵可保況誅罰乎河水在此吾不食言彭復往告鮪鮪從城上下索曰必信可乘此上彭趣索欲上鮪見其誠卽許降朱鮪面縛與岑彭俱詣河陽光武解其縛召見之復令彭夜送鮪歸城明旦與蘇茂等悉其眾出降拜鮪爲平狄將軍封扶溝侯後爲少府傳封累世

劉盆子遣劉恭乞防

三年赤眉餘眾東向宜陽光武親勒六軍嚴陳以待之赤眉忽遇大軍驚震不知所謂乃遣劉恭乞降曰盆子將百萬眾降陛下何以待之光武曰待汝以不死耳盆子及丞相徐宣以下三十餘人肉袒降上所得傳國璽綬積兵甲宜陽城西與熊耳山齊赤眉眾尙十餘萬人光武令縣廚皆賜食明旦大陳兵馬臨雒水令盆子君臣列而觀之光武謂樊崇等曰得無悔降乎朕今遣卿歸營勒兵鳴鼔相攻決其勝負不欲彊相服也徐宣等叩頭曰臣等出長安東都門君臣計議歸命聖徳百姓可與樂成難與圖始故不告眾耳今日得降猶去虎口歸慈母誠歡誠喜無所恨也光武曰卿所謂鐵中錚錚傭中佼佼者也

鄧奉兵敗乃降

光武自將徵鄧奉至堵陽奉逃歸淯陽董防降光武追奉至小長安與戰大破之奉肉袒因朱祐降光武憐奉舊功臣且釁起吳漢欲全宥之岑彭耿弇諫曰鄧奉背恩反逆暴師經年陛下旣至不知悔善而親在行陳兵敗乃防若不誅奉無以懲惡於是斬之復朱祐位

蜀公孫述不肯防光武

十一年光武與公孫述書陳言禍福示以丹靑之信述省書嘆息以示所親太常常少光祿勲張隆皆勸述降述曰廢興命也豈有降天子哉左右莫敢復言少隆皆以憂死

降奴刺殺岑彭

公孫述使刺客詐爲亡奴降岑彭夜刺殺彭太中大夫監軍鄭興領其營以俟吳漢至而受之彭持軍整齊秋毫無犯卭谷王任貴聞彭威信數千里遣使迎防會彭已被害光武盡以任貴所獻賜彭妻子蜀人爲立廟祠之

光武責吳漢縱兵殺降

十二年吳漢夷公孫述妻子盡滅公孫氏並族延岑遂放兵大掠焚述宮室光武聞之怒以譴漢又讓劉尙曰城降三日吏民從服孩兒老母口以萬數一旦放兵縱火聞之可爲酸鼻尙宗室子孫嘗更吏職何忍行此仰視天俯視地觀放麑啜羮二者孰仁良失斬將弔民之義也

魏文帝受吳降

黃初二年吳孫權遣使稱臣卑辭奉章並送於禁等還朝臣皆賀劉獨曰權無故求防必內有急權前襲殺雲長蜀主必大興師伐之外有彊冦眾心不安又恐中國往乘其釁故委地求防一以卻中國之兵二假中國之援以彊其眾而疑敵人耳天下三分中國十有其八吳蜀各保一州阻山依水有急相救此小國之利也今還自相攻天亡之也宜大興師徑渡江襲之蜀攻其外我襲其內吳之亡不出旬月矣吳亡則蜀孤若割吳之半以與蜀蜀固不能久存況蜀得其外我得其內乎文帝曰人稱臣防而伐之疑天下欲來者心不若且受吳降而襲蜀之後也遂受吳降

隱蕃降吳謀作亂

太和四年靑州人隱蕃逃犇入吳上書於吳主曰臣聞紂爲無道微子先出髙祖寛明陳平先入臣年二十二委棄封域歸命有道賴防天靈得自全致臣至止有日而主者同之降人未見精別使臣微言妙防不得上達謹詣闕拜章乞防引見吳主卽召入蕃進謝答問及陳時務甚有辭觀侍中右領軍胡綜侍坐吳主問何如綜對曰蕃上書大語有似東方朔巧防詭辯有似禰衡而才皆不及吳主用爲廷尉監左將軍朱據廷尉郝普數稱蕃有王佐之才普尢與之親善常怨嘆其屈於是蕃門車馬雲集賓客盈堂自衞將軍全琮等皆傾心接待惟羊衟及宣詔郎揚迪拒絕不與通潘濬子翥亦與蕃周旋饋餉之濬聞大怒疏責翥曰吾受國厚恩志報以命爾輩在都當念恭順親賢慕善何故與降虜交以糧餉之在逺聞此心震面熱惆悵累旬疏到急就往使受杖一百促責所餉當時人咸怪之頃之蕃謀作亂於吳事覺亡走捕得伏誅吳主切責郝普普惶懼自殺朱據禁止歷時乃解

文欽僞叛降吳

嘉平二年廬江太守文欽僞叛以誘吳偏將軍朱異欲使異自將兵迎己異知其詐表吳主以爲欽不可迎吳主曰方今北土未一欽欲歸命宜且迎之若嫌其有譎者但當設計网以羅之盛重兵以防之耳乃遣偏將軍呂據督二萬人與異並力至北界欽果不降

晉張喬僞降張悌以緩敵

太康元年吳主聞王渾南下使丞相張梯督丹陽太守沈瑩防軍孫震副軍師諸葛靚帥眾三萬渡江逆戰至牛渚悌等濟江圍渾部將張喬於楊荷喬眾才七千閉柵請降諸葛靚欲屠之悌曰彊敵在前不宜先事其小且殺降不祥靚曰此屬以救兵未至力少不敵故且僞降以緩我非眞伏也若捨之而前必爲後患悌不從撫之而進悌與揚州刺史周浚結陳相對沈瑩帥丹楊鋭卒刀楯五千三衝晉兵不動瑩引退其眾亂將軍薛勝蔣班因其亂而乘之吳兵以次奔潰將帥不能止張喬自後擊之大敗吳兵於版橋

東晉祖逖不納叛歸者

大興三年祖逖練兵積谷爲取河北之計後趙王勒患之乃下幽州爲逖修祖父墓置守冡二家因與逖書求通使及互市逖不報書而聽其互市收利十倍逖牙門童建殺新蔡內史周密降於後趙勒斬之送首於逖曰叛臣逃吏吾之深讐將軍之惡猶吾惡也逖深徳之自是後趙人叛歸逖者逖皆不納禁諸將不使侵暴後趙之民邊境之間稍得休息

北魏主撫納降人

永和六年魏主閔帥步騎十萬攻襄國署其子太原王爲大單於驃騎大將軍以降人一千配之爲麾下光祿大夫韋謏諫曰諸戎皆我之讐敵今來歸附茍全性命耳萬一爲變悔之何及請誅屏降人去單於之號以防微杜漸閔方欲撫納諸戎大怒誅謏及其子伯陽

孔嚴謂降附之徙皆人面獸心

八年尙書左丞孔嚴言於殷浩曰比來眾情良可寒心不知使君當何以鎭之愚謂宜明受任之方韓彭專徵伐蕭曹守管籥內外之任各有攸司深思亷藺屈身之義平勃交歡之謀令穆然無間然後可以保大定功也觀頃日降附之徒皆人面獸心貪而無親恐難以義感也浩不從

苻秦陽平公乞徙降人於塞外

升平四年烏桓獨孤部鮮卑沒弈於各帥眾數萬防秦秦王堅處之塞南陽平公融諫曰此屬人面獸心不知仁義其稽顙內附實貪地利非懷徳也不敢犯邊實憚兵威非感恩也今處之塞內與民雜居彼窺郡縣虛實必爲邊患不如徙之塞外以防未然堅從之

燕慕容垂有淩霄之志

太元八年秦王堅收集離散比至洛陽眾十餘萬百官儀物軍容粗備慕容農謂慕容垂曰尊不廹人於險其義聲足以感動天地農聞祕記曰燕復興當在河陽夫取果於未熟與自落不過晚旬日之間然其難易美惡相去逺矣垂心善其言行至澠池言於堅曰北鄙之民聞王師不利輕相扇動臣請奉詔書以鎭慰安集之因過謁陵廟堅許之權翼諫曰國兵新破四方皆有離心宜徴集名將置之京師以固根本鎭枝葉垂勇略過人世豪東夏頃以避禍而來其心豆止欲作冠軍而已哉譬如養鷹饑則附人每聞風飊之起常有淩霄之志正宜謹其絳籠豈可解縱任其所欲哉堅曰卿言是也然朕已許之匹夫猶不食言況萬乘乎若天命有廢興固非智力所能移也翼曰陛下重小信而輕社稷臣見其往而不返闗東之亂自此始矣堅不聽

苻秦姜讓責慕容垂有異圖

九年慕容垂以洛陽四面受敵欲取鄴而據之乃引兵而東長樂公丕使姜讓誚讓燕王垂且說之曰過而能攺今猶未晚也垂曰孤受主上不世之恩故欲安全長樂公使盡眾赴京師然後修復國家之業與秦永爲鄰好何故闇於機運不以鄴城見歸若迷而不復當窮極兵勢恐單馬求生亦不可得也讓厲色責之曰將軍不容於家國投命聖朝燕之尺土將軍豈有分乎主上與將軍風殊別一見傾心親如宗戚寵逾勲舊自古君臣際遇有如是之厚者乎一旦因王師小敗遽有異圖長樂公主上元子受分陜之任寧可束手輸將軍以百城之地乎將軍欲裂冠毀冕自可極其兵勢奚更云云但惜將軍以七十之年懸首白旗髙世之忠更爲逆耳垂黙然左右請殺之垂曰彼各爲其主耳何罪禮而歸之遺丕書及上秦王堅表陳述利害請送丕歸長安堅及丕怒復書切責之

慕容叛秦奔闗中

秦北地長史慕容聞燕王垂攻鄴亡奔闗東收集鮮卑眾至數千還屯華陰敗秦將軍彊永其眾遂盛秦王堅謂權翼曰不用卿言使鮮卑至此闗東之地吾不復與之爭將若何乃以廣平公熈爲雍州刺史鎭蒲阪徴雍州牧鉅鹿公叡爲都督中外諸軍事以左將軍竇衝爲長史龍驤將軍姚萇爲司馬以討慕容聞秦兵且至懼帥眾將奔闗東秦鉅鹿湣公叡麤猛輕敵欲馳兵邀之姚萇諫曰鮮卑皆有思歸之志故起而爲亂宜驅令出闗不可遏也夫執鼷防之尾猶能反噬於人彼自知困窮致死於我萬一失利悔將何及但可鳴鼔隨之彼將奔敗不暇矣叡弗從戰於華澤叡兵敗爲所殺萇懼奔渭北馬牧於是天水尹緯尹詳南安龎演等紏扇羌豪帥其戶口歸萇者五萬餘家推萇爲盟主萇自稱秦王大赦攺元白雀

苻堅責慕容氏人面獸心

秦竇衝擊慕容衝於河東大破之衝奔慕容眾至十餘萬遣使謂秦王堅曰吳王已定闗東可速資備大駕奉送家兄皇帝當帥闗中燕人翼衛乘輿還返鄴都與秦以虎牢爲界永爲鄰好堅大怒召慕容暐責之曰今書如此卿欲去者朕當相資卿之宗族可謂人面獸心不可以國士期也暐叩頭流血涕泣陳謝堅久之曰此自三豎所爲非卿之過復其位待之如初命暐以書招諭衝及垂暐密遣使謂曰吾籠中之人必無還理且燕室之罪人也不足復顧汝勉建大業聽吾死問汝便卽尊位於是進向長安攺元燕興

慕容衝進逼長安

慕容衝進逼長安秦王堅登城觀之嘆曰此虜何從出哉大呼責衝曰奴何苦來送死衝曰奴猒奴苦欲取汝爲代耳衝少有寵於堅堅遣使以錦袍稱詔還之衝遣詹事稱皇太弟令答之曰孤今心在天下豈顧一袍小惠茍能知命君臣束手早送皇帝自當寛貸苻氏以酬曩好堅大怒曰吾不用王景略陽平公之言使白虜敢至於此

苻堅盡殺鮮卑之族

鮮卑在長安城中者猶千餘人慕容紹之兄肅與慕容暐陰謀結鮮卑爲亂暐白堅以其子新昏請堅幸其家置酒欲伏兵殺之堅許之會天大雨不果往事覺堅召暐及肅肅曰事必泄矣入則俱死今城內已嚴不如殺使者馳出旣得出門大眾便集暐不從遂俱入堅曰吾相待何如而起此意暐飾辭以對肅曰家國事重何論意气堅先殺肅乃殺暐及其宗族城內鮮卑無少長男女皆殺之

姚秦邕諫納劉勃勃

義熈三年初魏主珪滅劉衛辰其子勃勃犇秦秦髙平公沒弈於以女妻之勃勃魁岸美風儀性辯慧秦王興見而奇之與論軍國大事寵遇逾於勲舊興弟邕諫曰勃勃不可近也興曰勃勃有濟世之才吾方與之平天下柰何逆忌之乃以爲安逺將軍使助沒弈於鎭髙平邕固爭以爲不可興曰卿何以知其爲人邕曰勃勃奉上慢禦眾殘貪猾不仁輕爲去就寵之逾分恐終爲邊患興乃止久之竟以勃勃爲安北將軍五原公配以三交五部鮮卑及雜虜二萬餘落鎭朔方魏主珪歸所虜秦將唐小方於秦秦王興請歸賀狄幹仍送良馬千匹以贖狄伯支珪許之勃勃聞秦復與魏通而怒乃謀叛秦悉集其眾三萬餘人僞畋於髙平川因襲殺沒弈於而並其眾勃勃自謂夏后氏之苖裔自稱大夏天王大單於大赦攺元龍升

北魏所得宋民復謀叛

宋元嘉二十九年魏所得宋民五千餘家在中山者謀叛州軍討誅之冀州刺史張掖王沮渠萬年坐與叛者通謀賜死

梁張惠紹諭下邳降者

天監五年張惠紹號令嚴明所至獨克軍於下邳下邳人多欲降者惠紹諭之曰我若得城諸卿皆是國人若不能克徒使諸卿失鄕裏非朝廷弔民之意也今且安堵復業勿妄自辛苦降人感悅

武帝餞送西魏降將

大同二年武帝待魏降將賀防勝等甚厚勝請討髙歡武帝不許勝等思歸前荊州大都督撫寧史寧謂勝曰朱異言於梁主無不從請厚結之勝從之武帝許勝寧及盧柔皆北還親餞之於南苑勝懷上恩自是見鳥獸南向者皆不射之行至襄城東魏丞相髙歡遣侯景以輕騎邀之勝等棄舟自山路逃歸從者凍餒道死者大半旣至長安詣闕謝罪魏文帝執勝手歔欷曰乘輿播越天也非卿之咎丞相宇文泰引盧柔爲從事中郎與蘇綽對掌機密

朱異勸武帝納侯景

太淸元年東魏以侯景爲河南大行臺上谷公景又遣其行臺郎中丁和來上表言臣與髙澄有隙請舉函谷以東瑕丘以西豫廣潁荊襄兗南兗濟東豫洛陽北荊北揚等十三州內附惟靑徐數州僅須折簡且黃河以南皆臣所職易同反掌若齊宋一平徐事燕趙武帝召羣臣廷議尙書僕射謝舉等皆曰頃歲與魏通和邊境無事今納其叛臣竊謂非宜武帝曰𨿽然得景則塞北可淸機會難得豈宜膠柱然意猶未決嘗獨言我國家如金甌無一傷缺今忽受景地詎是事宜脫致紛紜悔之何及朱異揣知武帝意對曰聖明禦宇南北歸仰正以事無機會未達其心今侯景分魏土之半以來自非天誘其衷人贊其謀何以至此若拒而不內恐絕後來之望此誠易見願陛下無疑武帝乃定議納景以景爲大將軍封河南王周正善占候前此謂人曰國家數年後當有兵起及聞納景曰亂階在此矣

侯景復以四州之地賂西魏

東魏韓軌等圍侯景於潁川景懼割東荊北兗州魯陽長社四城賂西魏以求救丞相宇文泰聞之加景大將軍兼尙書令遣太尉李弼儀同三司趙貴將兵一萬赴潁川景恐武帝責之遣中兵參軍柳昕奉啟於武帝以爲王旅未接死亡交急遂求援闗中自救目前臣旣不安於髙氏豈見容於宇文但螫手解腕事不得已本圖爲國願不賜咎臣獲其力不容卽棄今以四州之地爲餌敵之資已令宇文遣人入守自豫州以東齊海以西悉臣控壓見有之地盡歸聖朝願陛下速敕境上各置重兵與臣影響不使差互武帝報之曰大夫出境尙有所專況始創奇謀將建大業理須適事而行隨方以應卿誠心有本何假詞費

東魏檄梁朝納侯景

東魏使軍司杜弼作檄移梁朝曰皇家垂統光配彼天惟彼吳越獨阻聲教元首懷止戈之心上宰薄兵車之命遂解縶南冠諭以好睦𨿽嘉謀長算爰自我始罷戰息民彼獲其利侯景豎子自生猜貳逺托闗隴依憑姦僞逆主定君臣之分僞相結兄弟之親豈曰無恩終成難養俄而易慮親尋干戈釁暴惡盈側首無托以金陵逋逃之藪江南流寓之地甘辭卑禮進孰圖身詭言浮說抑可知矣而僞朝大小幸災忘義主荒於上臣蔽於下連結姦惡斷絕鄰好徴兵保境縱盜侵國蓋物無定方事無定勢或乘利而受害或因得而更失是以吳侵齊境遂得句踐之師趙納韓地終有長平之役矧乃鞭撻疲民侵軼徐部築壘擁川捨舟徼利是以援袍秉麾之將防距投石之士含怒作色如赴私讎彼連營擁眾依山傍水舉螳蜋之斧被蛣蜣之甲當窮轍以待輪坐積薪以候燎及鋒刃暫交埃塵且接已亡防棄戈土崩瓦解掬指舟中衿甲鼓下同宗異姓縲紲相望曲直旣殊彊弱不等獲一人而失一國見黃雀而忘深穽智者所不爲仁者所不向誠旣往之難逮猶將來之可追侯景以鄙俚之夫遭風雲之會位班三事邑啟萬家揣身量分久當止足而周章向背離披不已夫豈徒然意亦可見彼反授之以利器誨之以慢藏使其勢得容姦時堪乘便今見南風不競天亡有徴老賊姦謀將復作矣然推堅彊者難爲功摧枮朽者易爲力計其𨿽非孫吳猛將燕趙精兵猶是久渉行陳曾習軍旅豈同剽輕之師不比危脆之眾拒此則雄气不足攻彼則爲勢有餘終恐尾大於身踵麤於股倔彊不掉狼戾難馴呼之則反速而舋小不徴則叛遲而禍大會應遙望廷尉不肯爲臣自據淮南亦欲稱帝但恐楚國亡猨禍延林木城門失火殃及池魚橫使江淮士子荊楊人物死亡矢石之下夭折霧露之中彼梁主操行無聞輕險有素射雀論功蕩舟稱力年旣老矣耄又及之政散民流禮崩樂壞加以用捨乖方廢立失所矯情動俗飾智驚愚毒螫滿懷妄惇戒業躁競盈胸謬治淸淨災異降於上怨讟興於下人人厭苦家家思配履霜有漸堅冰且至傳險躁之風俗任輕薄之子孫朋黨路開兵權在外必將禍生骨肉釁起腹心彊弩衝城長戈指闕徒探雀鷇無救府藏之虛空請熊蹯詎延晷刻之命外崩中潰今實其時鷸蚌相持我乘其便方使駿騎追風精甲輝日四七並列百萬爲羣以轉石之形爲破竹之勢當使鐘山渡江靑蓋入洛荊棘生於建業之宮麋鹿遊於姑蘇之館但恐革車之所轥轢劍騎之所蹂踐杞梓於焉傾折竹箭以此摧殘若吳之王孫蜀之公子歸款軍門委命下吏當卽授客卿之秩特加驃騎之號凡百君子勉求多福其後梁室禍敗皆如弼言

蕭介諫武帝復納侯景

二年慕容紹宗以鐵騎五千夾擊侯景景士卒不樂南渡其將暴顯等各帥所部降於紹宗景眾大潰與腹心數騎自硤石濟淮朝廷聞景敗未得審問或云景與將士盡沒上下咸以爲憂太子詹事何敬容曰得景遂死深爲朝廷之福太子失色問其故敬容曰景翻覆叛臣終當亂國景遣儀同三司於子悅馳以敗聞武帝卽以景爲南豫州牧光祿大夫蕭介上表諫曰竊聞侯景以渦陽敗績只馬歸命陛下不悔前禍復敕容納臣聞凶人之性不移天下之惡一也昔呂布殺丁原以事董卓終誅董而爲賊劉牢反王恭以歸晉還背晉以構妖何者狼子野心終無馴狎之性養虎之諭必見饑噬之禍侯景以凶狡之才荷髙歡卵翼之遇位忝臺司任居方伯然而髙歡墳土未幹卽還反噬逆力不逮乃復逃死闗西宇文不容故復投身於我陛下前者所以不逆細流正欲比屬國降人以討匈奴冀獲一戰之效耳今旣亡師失地直是境上之匹夫陛下愛匹夫而棄與國臣竊不取也若國家猶待其更鳴之晨歲暮之效臣竊惟侯景必非歲暮之臣棄鄕國如脫屣背君親如遺芥豈知逺慕聖徳爲江淮之純臣乎事迹顯然無可致惑臣朽老疾侵不應干預朝政但楚囊將死有城郢之忠衛魚臨亡亦有屍諫之節臣忝爲宗室遺老敢忘劉向之心武帝嘆息其忠然不能用

東魏求通好以貳侯景

東魏大將軍髙澄數遣書移復求通好貞陽侯淵明乃遣省事夏侯僧辯奉啟於武帝武帝得啟與朝臣議之右衛將軍朱異禦史中丞張綰等皆曰靜防息民和實爲便司農卿岐獨曰髙澄何事須和必是設間故命貞陽遣使欲令侯景自疑景意不安必圖禍亂若許通好正墮其計中異等固執宜和武帝亦厭用兵乃從異言僧辯還過壽陽侯景竊訪知之攝問具服乃陳啟於武帝曰髙氏心懷鴆毒怨盈北土人願天從歡身殞越子澄嗣惡計滅待時所以昧此一勝者蓋天蕩澄心以盈凶毒耳澄茍行合天心腹心無疾又何急急奉璧求和豈不以秦兵扼其喉胡騎廹其背故甘辭厚幣取安大國臣聞一日縱敵數世之患何惜髙澄一豎以棄億兆之心使其假命彊梁以遺後世非直愚臣扼腕實亦志士痛心昔伍相奔吳楚邦卒滅陳平去項劉氏用興臣𨿽才劣古人心同往事武帝遣使弔澄景又啟曰臣與髙氏舋隙已深仰憑威靈期雪讎恥今陛下復與髙氏連和使臣何地自處乞申後戰宣暢皇威武帝報之曰朕與公大義已定豈有成而相納敗而相棄乎今髙氏有使求和朕亦更思偃武公但淸淨自居無勞慮也景又啟曰臣今蓄糧聚眾秣馬潛戈指日訃期克淸趙魏不容軍出無名故願以陛下爲主耳今陛下棄臣遐外南北復通將恐微臣之身不免髙氏之手武帝又報曰朕爲萬乘之主豈可失信於一物想公深得此心不勞復又啟也景乃詐爲鄴中書求以貞陽侯易景武帝將許之舍人傅岐曰侯景以窮歸義棄之不祥且百戰之餘寧肯束手受縶謝舉朱異曰景奔敗之將一使之力耳武帝從之復書曰貞陽旦至侯景夕返景謂左右曰我固知吳老公薄心腸王偉說景曰今坐聽亦死舉大事亦死惟王圖之於是始爲反計屬城居民悉召募爲軍士輒停責市估及田租百姓子女悉以配將士

侯景以東魏和親遂謀反

侯景自至壽陽徴求無已朝廷未嘗拒絕武帝旣不用景言與東魏和親是後景表疏稍稍悖慢又聞徐陵等使魏反謀益甚臨賀王正徳所至貪暴不法屢得罪於武帝由是憤恨陰養死士儲米積貨幸國家有變景知之致牋於正徳曰今天子年尊姦臣亂國以景觀之計日禍敗大王屬當儲貳中被廢黜四海業業歸心大王景𨿽不敏實思自效願王允副蒼生正徳大喜報之曰朝廷之事如公所言僕之有心爲日久矣今僕爲其內公爲其外何有不濟機事在速今其時矣鄱陽王範密啟景謀反時武帝以邊事專委朱異動靜皆闗之異以爲必無此理武帝報範曰景孤危寄命譬如嬰兒仰人乳哺以此事勢安能反乎範復請自以合肥之眾討之武帝不許景反於壽陽以誅朱異徐驎陸驗周石珍爲名異等皆以姦佞驕貪蔽主弄權爲時人所疾故景托以興兵景西攻馬頭遣其將宋子仙東攻木柵執戍主曹璆等武帝聞之笑曰是何能爲吾折箠笞之敕購斬景者封三千戶公

唐髙祖待李密不滿所望

武徳元年李密將至髙祖遣使迎勞相望於道密大喜謂其徒曰我擁眾百萬一朝解甲歸唐山東連城數百知我在此遣使招之亦當盡至比於竇融功亦不細豈不以一臺司見處乎旣至長安有司供待稍薄所部兵累日不得食眾心頗怨旣而以密爲光祿卿上柱國賜爵邢國公密旣不滿望朝臣又多輕之執政者或來求賄意甚不平獨髙祖親禮之常呼爲弟以舅子獨孤氏妻之

裴行儉嘆裴炎殺降

開耀元年裴行儉等獻定襄之俘髙宗斬阿史那伏念阿史徳溫傅等五十四人於都市初行儉許伏念以不死故降裴炎疾行儉之功奏言伏念爲副將張防朂程務挺所逼又廻紇等自磧北南向逼之窮窘而降耳遂誅之行儉嘆曰渾濬爭功古今所恥但恐殺降無復來者因稱疾不出

李徳追論維州歸降事

會昌三年李徳追論維州悉怛謀事云維州據髙山絕頂三面臨江在戎虜平川之衝是漢地入兵之路初河隴盡沒惟此獨存吐蕃潛以婦人嫁此州門者二十年後兩男長成竊開壘門引兵夜入遂爲所防號曰無憂城從此得並力於四邊更無虞於南路憑陵近甸旰食累朝貞元中韋臯欲經略河湟須此城爲始萬旅盡鋭急攻數年𨿽擒論莽熱而還城堅卒不可克臣初到西蜀外揚國威中緝邊備其維州熟臣信令空壁來歸臣始受其降南蠻震懾山西八國皆願內屬其吐蕃合水棲雞等城旣失險阨自須抽歸可減八處鎭兵坐收千餘里舊地且維州未降前一年吐蕃猶圍魯州豈顧盟約臣受降之初指天爲誓面許奏聞各加酬賞當時不與臣者望風疾臣詔臣執送悉怛謀等令彼自戮臣寧忍以三百餘人命棄信偸安累表陳論乞垂矜捨答詔嚴切竟令執還體備三木輿於竹畚及將就路寃叫嗚嗚將吏對臣無不隕涕其部送者更爲蕃帥譏誚云旣已降彼何須送來復以此降人戮於漢境之上恣行殘忍用固攜離至乃擲其嬰孩承以槍槊絕忠款之路快凶虐之情從古以來未有此事𨿽時更一紀而運屬千年乞追奬忠魂各加襃贈詔贈悉怛謀石衛將軍臣光曰論者多疑維州之取捨不能決牛李之是非臣以爲昔荀吳圍鼓鼓人或請以城叛吳弗許曰或以吾城叛吾所甚惡也人以城來吾獨何好焉吾不可以欲城而邇姦使鼔人殺叛者而繕守備是時唐新與吐蕃修好而納其維州以利言之則維州小而信大以害言之則維州緩而闗中急然則爲唐計者宜何先乎悉怛謀在唐則爲向化在吐蕃不免爲叛臣其受誅也又何矜焉且徳所言者利也僧孺所言者義也匹夫徇利而忘義猶恥之況天子乎譬如鄰人有牛逸而入於家或勸其兄歸之或勸其弟攘之勸歸者曰攘之不義也且致訟勸攘者曰彼嘗攘吾羊矣何義之拘牛大畜也鬻之可以富家以是觀之牛李之是非端可見矣

司馬公論殺降非信

四年劉稹將郭誼等至京師皆斬之臣光曰董重質之在淮西郭誼之在昭義吳元濟劉稹如木偶人在伎兒之手耳彼二人者始則勸人爲亂終則賣主規利其死固有餘罪然憲宗用之於前武宗誅之於後臣愚以爲皆失之何則賞姧非義也殺降非信也失義與信何以爲國昔漢光武待王郎劉盆子止於不死知其非力竭則不降故也樊崇徐宣王元牛邯之徒豈非助亂之人乎而光武弗殺蓋以旣受其降則不可復誅故也若旣赦而復逃亡叛亂則其死固無辭矣如郭誼等免死流之逺方沒齒不還可矣殺之非也

髙仁厚遣諜者降賊黨

中和二年阡能黨愈熾侵淫入蜀州境陳敬瑄以楊行遷等久無功以押牙髙仁厚爲都招討指揮使將兵五百人往代之未發前一日有鬻麫者自旦至午出入營中數四邏者疑之執而訊之果阡能之諜也仁厚命釋縛溫言問之對曰某村民阡能囚其父母妻子於獄云汝詗事歸得實則免汝家不然盡死某非願爾也仁厚曰誠知汝如是我何忍殺汝今縱汝歸然我活汝一家汝能爲我潛語寨中人云僕射湣汝曹皆良人爲賊所制尙書來汝曹各投兵迎降尙書當使人書汝背爲歸順字遣汝復舊業所欲誅者阡能羅渾擎句胡僧羅夫子韓求五人耳必不使橫及百姓也遂遣之明日仁厚引兵發至雙流阡能聞仁厚將至遣羅渾擎立五寨於雙流之西仁厚遣人釋戎服入賊中告諭如昨日所以語諜者賊大喜呼噪爭棄甲投兵請降拜如摧山仁厚悉撫諭書其背使歸語寨中未降者寨中餘眾爭出降渾擎狼狽逾塹走其眾執以詣仁厚明旦仁厚謂降者曰始欲卽遣汝歸而前塗諸寨百姓未知吾心或有憂疑借汝曹爲我前行過穿口新津寨下示以背字告諭之比至延貢可歸矣乃取渾擎旗倒系之毎五十人爲隊授以一旗使前走揚旗疾呼曰羅渾擎已生擒送使府大軍行至汝曹居寨中者速如我出降立得爲良人無事矣至穿口句胡僧置十一寨寨中人爭出降胡僧大驚防劍遏之眾投瓦石擊之共擒以獻仁厚其眾五千餘人皆降又明旦焚寨使降者執旗先驅一如雙流至新津韓求置十三寨皆迎降求自投深塹其眾鉤出之已死斬首以獻明日仁厚縱雙流穿口降者先歸使新津降者執旗前驅且曰入卭州境亦可散歸矣羅夫子置九寨於延貢其眾前夕望新津火光已不眠矣及新津人至羅夫子脫身棄寨奔阡能其眾皆降明日羅夫子至阡能寨與之謀悉眾決戰計未定日向暮延貢降者至阡能羅夫子走馬巡寨欲出兵眾皆不應仁厚引兵連夜逼之明日諸寨知大軍已近呼噪爭出執阡能阡能窘急赴井爲眾所擒不死又執羅夫子羅夫子自剄眾挈羅夫子首縛阡能驅之前迎官軍見仁厚擁馬首大呼泣拜曰百姓負寃日久無所控訴自諜者還百姓引領度頃刻如期年今遇尙書如出九泉睹白日已死而復生矣讙呼不可止賊寨在它所者分遣諸將往降之仁厚出軍凡六日五賊皆平

後唐莊宗奬任蜀朝降者

同光三年詔蜀朝所署官四品以上降授有差五品以下才地無取者悉縱歸田裏其先降及有功者委郭崇韜隨事奬任又賜王衍詔略曰固當裂土而封必不薄人於險三辰在上一言不欺

王衍迎降不免族誅

天成元年景進等言於莊宗曰魏王未至康延孝初平西南猶未安王衍族黨不少聞車駕東徵恐其爲變不若除之莊宗乃遣中使向延嗣賫敕往誅之敕曰王衍一行並從殺戮已印畫樞密使張居翰覆視就殿柱揩去行字攺爲家字由是蜀百官及衍僕役獲免者千餘人延嗣至長安盡殺衍宗族於秦川驛衍母徐氏且死呼曰吾兒以一國迎降不免族誅信義俱棄吾知汝行亦受禍矣

契丹責髙祖招納叛人

後晉天福五年初髙祖割鴈門之北以賂契丹由是吐谷渾皆屬契丹苦其貪虐思歸中國成徳節度使安重榮復誘之於是吐谷渾帥部落千餘帳自五臺來奔契丹大怒遣使讓髙祖以招納叛人

李崧欲發兵迎趙延壽等

開運三年有自幽州來者言趙延壽有意歸國樞密使李崧馮玉信之命天雄節度使杜威致書於延壽具述朝防啖以厚利洺州軍將趙行實嘗事延壽遣賫書潛往遺之延壽復書言久處異域思歸中國乞發大軍應接防身南去辭防懇密朝廷欣然復遣行實詣延壽與爲期約契丹使瀛洲刺史劉延祚遺樂壽監軍王巒書請舉城內附且云城中契丹兵不滿千人乞朝廷發輕兵襲之已爲內應又今秋多雨自瓦橋已北積水無際契丹主已歸牙帳𨿽聞闗南有變地逺阻水不能救也巒與天雄節度使杜威屢奏瀛莫乘此可取深州刺史慕容遷獻瀛莫圖馮玉李崧信以爲然欲發大兵迎趙延壽及延祚

契丹主分晉之降卒戍南邊

後漢天福十二年初杜重威旣以晉軍降契丹契丹主悉收其鎧仗數百萬貯恆州驅馬數萬歸其國遣重威將其眾從已而南及河契丹主以晉兵之眾恐其爲變欲悉以軍騎擁而納之河流或諫曰晉兵在它所者尙多彼聞降者盡死必皆拒命爲患不若且撫之徐思其防契丹主乃使重威以其眾屯陳橋契丹主猶欲誅晉兵趙延壽言於契丹主曰皇帝親冒矢石以取晉國欲自有之乎將爲它人取之乎契丹主變色曰朕舉國南徵五年不解甲僅能得之豈爲它人乎延壽曰晉國東自沂密西及秦鳯延袤數千里邊於吳蜀常以兵戍之南方暑濕上國之人不能居也它日車駕北歸以晉國如此之大無兵守之吳蜀必相與乘虛入防如此豈非爲它人取之乎契丹主曰然則柰何延壽曰陳橋降卒可分以戍南邊則吳蜀不能爲患矣契丹主曰吾昔在上黨失於斷割悉以唐兵授晉旣而反爲仇讎北向與吾戰辛勤累年僅能勝之今幸入吾手不因此時悉除之豈可復畱以爲後患乎延壽曰向畱晉兵於河南不質其妻子故有此憂今若悉徙其家於恆定云朔之間毎嵗分番使戍南邊何憂其爲變哉此上防也契丹主悅曰善惟大王所以處之由是陳橋兵始得免分遣還營

南唐歸所得中國人

後周廣順二年太祖釋燕敬權等使歸唐謂唐主曰叛臣天下所共疾也不意唐主助之得無非計乎唐主大慙先所得中國人皆禮而歸之

世宗聽蜀將士自去畱

顯徳二年王景等圍鳯州韓通分兵城固鎭以絕蜀之援兵遂克鳯州擒蜀威武節度使王環及都監趙崇溥等將士五千人崇溥不食而死制曲赦秦鳯階成境內所獲蜀將士願畱者優其俸賜願去者給資裝而遣之詔曰用慰眾情免違物性其四州之民二稅徴科之外凡蜀人所立諸色科條悉罷之

南唐郭廷謂乞稟命然後降

四年世宗自攻濠州王審琦防其水寨唐人屯戰船數百於城北植巨木於淮水以限周兵世宗命水軍攻之防其木焚戰船七十餘艘斬首二千餘級又攻防其羊馬城城中震恐唐濠州團練使郭廷謂上表言臣家在江南今若遽降恐爲唐所種族請先遣使詣金陵稟命然後出降世宗許之

通鑑總卷二十上﹤史部﹐史鈔類﹐通鑑總類﹥

欽定四庫全書

通鑑總卷二十下

宋沈樞撰奉使門

漢鄭眾不拜單於

宋平八年越騎司馬鄭眾使北匈奴單於欲令眾拜眾不爲屈單於圍守閉之不與水火眾拔刀自誓單子恐而止乃更發使隨眾還京師匈奴𨿽遣使入貢而冦鈔不息明帝議遣使報其使者復遣眾往眾因上言臣前奉使不爲匈奴拜單於恚恨遣兵圍臣今復銜命必見陵折臣誠不忍持大漢節對氈裘獨拜如今匈奴遂能服臣將有損大漢之彊明帝不聽眾旣行在路連上書固爭之詔切責眾追還系廷尉其後明帝見匈奴來者聞眾與單於爭禮之狀乃復召眾爲軍司馬

趙岐守志日防失節

興平元年初太傅馬日防與趙岐俱奉使至壽春岐守志不撓袁術憚之日防頗有求於術術侵侮之從日防借節視之因奪不還日防從術求去術畱不遣又欲逼爲軍師日防病其失節嘔血而死

吳王遣趙咨謝魏帝

魏黃初二年吳王遣中大夫趙咨入謝文帝問曰吳王何等主也對曰聰明仁智雄略之主也文帝問其狀對曰納魯肅於凡品是其聰也防呂防於行陳是其明也獲於禁而不害是其仁也取荊州兵不血刃是其智也據三州虎視於天下是其雄也屈身於陛下是其略也文帝曰吳王頗知學乎咨曰吳王浮江萬艘甲百萬任賢使能志存經略𨿽有餘閒博覽書歷史籍采奇異不效書生尋章擿句而已文帝曰吳可徵不對曰大國有徵伐之兵小國有備禦之固文帝曰吳難魏乎對曰帯甲百萬江漢爲池何難之有文帝曰吳如大夫者幾人對曰聰明特逹者八九十人如臣之比車載斗量不可勝數

蜀漢遣鄧芝修好於吳

四年漢遣鄧芝以中郎將修好於吳時吳王猶未與魏絕狐疑不時見芝芝乃自表請見曰臣今來亦欲爲吳非但爲蜀也吳王見之曰孤誠願與蜀和親然恐蜀主幼弱國小勢偪爲魏所乘不自保全耳芝對曰吳蜀二國四州之地大王命世之英諸葛亮亦一時之傑也蜀有重險之固吳有三江之阻合此二長共爲唇齒進可並兼天下退可鼎足而立大王今若委質於魏魏必上望大王之入朝下求太子之內侍若不從命則奉辭伐叛蜀亦順流見可而進如此江南之地非復大王之有也吳遂絕魏専與漢連和

裴嶷不敢徇私忘公

東晉太興三年裴嶷至建康盛稱慕容廆之徳元帝謂嶷曰卿中朝名臣當畱江東嶷曰臣少防國恩出入省闥若得復奉輦轂臣之至榮但以舊京淪沒山陵穿毀𨿽名臣宿將莫能雪恥獨慕容龍驤竭忠王室志除凶逆故使臣萬里歸誠今臣來而不返必謂朝廷以其僻陋而棄之孤其向義之心使解體於討賊此臣之所甚惜是以不敢徇私而忘公也元帝曰卿言是也乃遣使隨嶷拜廆安北將軍平州刺史

涼州張駿擇使得人

太寧二年涼州張駿遣參軍王隲聘於趙趙主曜謂之曰貴州款城和好卿能保之乎隲曰不能侍中徐邈曰君來結好而云不能保何也隲曰齊桓貫澤之盟憂心兢兢諸侯不召自至葵丘之會振而矜之叛者九國趙國之化常如今日可也若政教陵遲尙未能察邇者之變況鄙州乎曜曰此涼州之君子也擇使可謂得人矣厚禮而遣之

成主許張淳通表建康

咸和八年張駿遣治中從事張淳稱藩於成以假道通表建康雄僞許之將使盜覆諸東峽蜀人密以告淳淳謂雄曰寡君使小臣行無迹之地萬里通誠於建康者以陛下嘉尙忠義能成人之美故也若欲殺臣者當斬之都市宣示眾目今使盜殺之江中威刑不顯何足以示天下乎雄大驚曰安有此邪景騫請畱之謂淳曰天熱可且遣下吏淳曰寡君以皇輿播越梓宮未返生民塗炭莫之振救故遣淳通誠上都所論事重非下吏所能傳𨿽火山湯海猶將赴之豈寒暑之足憚哉雄謂淳曰貴主英名蓋世土險兵彊何不亦稱帝自娛一方淳曰寡君祖考以來世篤忠貞以讎恥未雪枕戈待旦何自娛之有雄甚慙曰我之祖考本亦晉臣遭天下大亂與六郡之民避難此州爲眾所推遂有今日瑯邪若能中興亦當帥眾輔之厚爲淳禮而遣之淳卒致命於建康

燕使相繼如秦

太和四年燕秦旣結好使者數往來燕侍郎郝晷梁琛相繼如秦晷與王猛有舊猛接以平生問晷東方之事晷見燕政不修而秦大治知燕將亡陰欲自托於猛頗泄其實琛至長安秦王堅方略於萬年欲引見琛琛曰秦使至燕燕之君臣朝服備禮灑掃公廷然後敢見今秦主欲野見之使臣不敢聞命堅乃爲之設行宮百僚陪位然後延客如燕朝之儀事畢堅與之私宴問東朝名臣爲誰琛曰太傅上庸王評明徳茂親光輔王室車騎大將軍吳王垂雄略冠世折衝禦侮其餘或以文進或以武用皆稱職野無遺賢琛從兄弈爲秦尙書郎堅使典客館琛於弈捨琛曰昔諸葛瑾爲吳聘蜀與諸葛亮惟公朝相見退無私面余竊慕之今使之卽安私室所不敢也乃不果館弈數來就邸捨與琛臥起間問琛東國事琛曰今二方分據兄弟並防榮寵論其本心各有所在琛欲言東國之美恐非西國之所欲聞欲言其惡又非使臣之所得論也兄何用問爲王猛勸堅畱琛堅不許

北魏遣使窺燕

太元十三年魏王珪密有圖燕之志遣九原公儀奉使至中山燕主垂詰之曰魏王何以不自來儀曰先王與燕並事晉室世爲兄弟臣今奉使於理未失垂曰吾今威加四海豈得以昔日爲比儀曰燕若不修徳禮欲以兵威自彊此乃將帥之事非使臣所知也儀還言於珪曰燕主衰老太子闇弱範陽王自負材气非少主臣也燕主旣沒內難必作於時乃可圖也今則未可珪善之

李順須屈涼主拜詔

宋元嘉九年魏李順奉使至涼涼主防遜遣楊定歸謂順曰年衰多疾不堪拜伏小差當相見順曰王之老疾朝廷所知豈得自安不見詔使防遜延順入至庭中防遜箕坐幾無動起之狀順正色大言曰不謂此叟無禮乃至於此今不憂覆亡而敢陵侮天地魂魄逝矣何用見之握節將出涼王追止之曰聞朝廷有不拜之詔是以敢自安耳順曰齊桓公九合諸侯一匡天下周天子賜胙命無下拜桓公猶不敢失臣禮下拜登受今王𨿽功髙未如齊桓朝廷𨿽相崇重未有不拜之詔而遽自偃蹇此豈社稷之福邪防遜乃起拜受詔使還魏主問以涼事順曰防遜控制河右經渉艱難粗識機變𨿽不能貽厥孫謀猶足以終其一世然禮者徳之輿敬者身之基也防遜無禮不敬以臣觀之不復年矣諸子又皆庸才也如聞惇煌太守牧犍器性粗立繼防遜者必此人也然比之於父皆云不及此殆天之所以資聖明也

齊裴昭明以朝服弔魏

永明九年散騎常待裴昭明如魏弔欲以朝服行事魏主客曰弔有常禮何得以朱衣入凶庭昭明等固執不可魏遣著作郎成淹與之言昭明曰魏朝不聽使者朝服出何典禮淹曰吉凶不相厭羔裘冠不以弔此童稚所知也昔季孫如晉求遭喪之禮以行今卿自江南逺來弔魏方問出何典禮行人得失何其逺哉昭明曰齊髙皇帝之喪魏遣李彪來弔初不素服齊朝亦不以爲疑何至今日獨見要逼淹曰齊不能行亮陰之禮逾月卽吉齊之君臣鳴玉盈庭貂璫曜目彪敢獨以素服厠其閒乎皇帝仁孝執親之喪居廬食粥豈得以此方彼乎昭明乃曰使人之來惟賫袴褶此旣戎服不可以弔惟主人裁其弔服乃以衣幍給昭明等使服入見文武皆哭盡哀魏髙祖嘉淹之敏遷侍郎

武帝寵待魏使

魏李彪等來聘爲之置燕設樂彪辭樂曰主上孝思罔極去三月晦朝臣始除衰絰猶以素服從事是以使臣不敢承奏樂之賜朝廷從之彪凡六奉使武帝甚重之將還親送至瑯邪城命羣臣賦詩以寵之

北魏宋弁知蕭氏不能順守

十年魏遣散騎常侍宋弁等來聘及還魏髙祖問弁江南何如弁曰蕭氏父子無大功於天下旣以逆取不能順守政令苛碎賦役繁重朝無股肱之臣野有愁怨之民其得沒身幸矣非貽厥孫謀之道也

髙祖甚重齊使

司徒參軍蕭琛範云聘於魏魏髙祖甚重齊人親與談論顧謂羣臣曰江南多好臣侍臣李元凱對曰江南多好臣歲一易主江北無好臣百年一易主魏髙祖甚慙

盧昶屈身辱國

建武二年魏之入防也盧昶等猶在建康齊人恨之飼以蒸豆昶怖懼食之淚汗交橫謁者張思寧辭气不屈死於館下及還魏髙祖讓昶曰人誰不死何至自同牛馬屈身辱國縱不逺慙蘇武獨不近愧思寧乎乃黜爲民

梁與東魏各以俊乂相誇

大同三年東魏遣散騎常侍李諧來聘至建康武帝引見與語應對如流諧等出武帝目送之謂左右曰朕今日遇勍敵卿輩常言北間全無人物此等何自而來時南北通好務以俊乂相誇銜命接客必盡一時之選無才地者不得與焉每梁使至鄴鄴下爲之傾動貴勝子弟盛飾聚觀禮贈優渥館門成市宴日髙澄常使左右覘之一言制勝澄爲之拊掌魏使至建康亦然

唐鄭元璹五使突厥

武徳五年突厥冦亷州髙祖遣鄭元璹詣頡利是時突厥精騎數十萬自介休至晉州數百里間塡溢山谷元璹見頡利責以負約與相辯詰頡利頗慙元璹因說頡利曰唐與突厥風俗不同突厥𨿽得唐地不能居也今虜掠所得皆入國人於可汗何有不如旋師復修和親可無防渉之勞坐受金幣又皆入可汗府庫孰與棄昆弟積年之歡而結子孫無窮之怨乎頡利悅引兵還元璹自義寧以來五使突厥幾死者數焉

徳宗賜遣虜使

大十四年代宗之世吐蕃數遣使求和而冦盜不息代宗悉畱其使者前後八輩有至老死不得歸者俘獲其人皆配江嶺徳宗欲以徳懷之以韋倫爲太常少卿使於吐蕃悉集其俘五百人各賜襲衣而遣之

晉李承勲不肯臣燕王

後梁乾化元年晉王聞燕主守光稱帝大笑曰俟彼卜年吾當問其鼎矣張承業請遣使致賀以驕之晉王遣太原少尹李承勲往承勲至幽州用鄰藩通使之禮燕之典客者曰吾王帝矣公當稱臣庭見承勲曰吾受命於唐朝爲太原少尹燕王自可臣其境內豈可臣它國之使乎守光怒囚之數日出而問之曰臣我乎承勲曰燕王能臣我王則我請爲臣不然有死而已守光竟不能屈

後唐姚坤不肯以地與契丹

天成元年明宗遣供奉官姚坤告哀於契丹契丹主聞莊宗爲亂兵所害慟哭曰我楚徳兒也吾方欲救之以渤海未下不果往致吾兒及此遼言楚徳猶華言朋友也又謂坤曰今天子聞洛陽有急何不救對曰地逺不能及曰何故自立坤爲言明宗所以卽位之由契丹主曰牽牛以蹊人之田而奪之牛可乎坤曰中國無主唐天子不得已而立契丹主曰又聞吾兒専好聲色遊畋不卹軍民宜其及此我自聞之舉家不飲酒散遣伶人解縱鷹犬若亦效吾兒所爲行自亡矣又曰吾兒與我𨿽世舊然屢與我戰爭於今天子則無怨足以修好若與我大河之北吾不復南侵矣坤曰此非使臣之所得專也契丹主怒囚之旬餘復召之曰河北恐難得得鎭定幽州亦可也給紙筆趣令爲狀坤不可欲殺之韓延徽諫乃復囚之

張文寶辭吳主錢幣

長興四年吏部侍郎張文寶泛海使杭州船壞水工以小舟濟之風飄至天長吳主厚禮之儀服錢幣數萬文寶獨受飲食餘皆辭之曰本朝與吳久不通問今旣非君臣又非賓主若受玆物何辭以謝吳主嘉之竟達命於杭州而還

後晉髙祖囚閩使鄭元弼

天福四年閩康宗所遣使者鄭元弼至大梁康宗遺執政書曰閩國一從興運久歷年華見北辰之帝座頻移致東海之風防多阻又求用敵國禮致書往來髙祖怒其不遜詔卻其貢物乃下元弼獄

髙祖詔釋鄭元弼

五年髙祖引見閩使鄭元弼等元弼曰王昶蠻夷之君不知禮義陛下得其善言不足喜惡言不足怒臣將命無狀願伏鈇鑕以贖昶罪髙祖憐之詔釋元弼等

楊彥詢善解契丹怒

六年髙祖以安重榮殺契丹使者恐其入塞遣安國節度使楊彥詢使於契丹彥詢至其帳契丹主責以使者死狀彥詢曰譬如人家有惡子父母所不能制將如之何契丹主怒乃解

王防朗一言勝數萬兵

後周顯徳元年馬希萼之帥羣蠻破長沙也府庫累世之積皆爲漵州蠻酋符彥通所掠彥通由是富彊稱王於谿洞間王逵旣得湖南欲遣使撫之募能往者其將王防朗請行旣至彥通盛侍衛而見之禮貌甚倨防朗厲聲責之曰足下自稱苻秦苖裔宜知禮義有以異於羣蠻昔馬氏在湖南足下祖父皆北面事之今王公盡得馬氏之地足下不早往乞盟致使者先來又不接之以禮異日得無悔乎彥通慙懼起執防朗手謝之防朗知其可動因說之曰溪洞之地隋唐之世皆爲州縣著在圖籍今足下上無天子之詔下無使府之命𨿽自王於山谷之間不過蠻夷一酋長耳曷若去王號自歸於王公王公必以天子之命授足下節度使與中國侯伯等夷豈不尊榮哉彥通大喜卽日去王號因防朗獻銅鼔數枚於王逵逵曰防朗一言勝數萬兵眞國士也承制以彥通爲黔中節度使以防朗爲都指揮使

南唐孫晟不肯招諭劉仁贍開門納防

三年唐主復以孫晟爲司空遣與禮部尙書王崇質奉表入見稱自天祐以來海內分崩或跨據一方或遷革異代臣紹襲先業奄有江表顧以曕烏未定附鳯何從今天命有歸聲教逺被願奉正朔謹守土疆乞收薄伐之威赦其後服之罪首於下國俾作外臣則柔逺之徳云誰不服晟謂馮延巳曰此行當在左相晟若辭之則負先帝旣行知不免中夜嘆息謂崇質曰君家百口宜自爲謀吾思之熟矣終不負永陵一抔土余無所知孫晟等至上所世宗遣中使以孫晟詣壽春城下示劉仁贍且招諭之仁贍見晟戎服拜於城上晟謂仁贍曰君受國厚恩不可開門納冦世宗聞之甚怒晟曰臣爲唐宰相豈可教節度使外叛邪世宗乃釋之

李徳明賣國求利

唐主使李徳明孫晟言於世宗請去帝號割壽濠泗楚光海六州之地仍歲輸金帛百萬以求罷兵世宗以淮南之地已半爲周有諸將防奏日至欲盡得江北之地不許徳明見周兵日進奏稱唐主不知陛下兵力如此之盛願寛臣五日之誅得歸白唐主盡獻江北之地世宗乃許之賜唐主詔書其略曰但存帝號何爽歲寒儻堅事大之心終不廹人於險又曰俟諸郡之悉來卽大軍之立罷言盡於此更不煩云茍曰未然請從玆絕唐主復上表謝李徳明盛稱世宗威徳及甲兵之彊勸唐主割江北之地唐主不悅樞密使陳覺副使李徴古素惡徳明因讚於唐主曰徳明賣國求利唐主大怒斬徳明於市

孫晟以死報國

張永徳與李重進不相悅永徳密表重進有二心世宗不之信唐主聞之以蠟書遺重進誘以厚利其書皆謗毀及反間之語重進奏之初唐使者孫晟鐘謨從世宗至大梁世宗待之甚厚毎朝會班於中書省官之後時召見飲以醇酒問以唐事晟但言唐王畏陛下神武事陛下無二心及得唐蠟書世宗大怒召晟責以所對不實晟正色抗辭請死而已問以唐虛實黙不對世宗命都承防曹翰送晟於右軍巡院更以帝意問之翰與之飲酒數行從容問之晟終不言翰乃謂曰有敕賜相公死晟神色怡然索靴笏整衣冠南向拜曰臣謹以死報國乃就刑並從者百餘人皆殺之貶鐘謨耀州司馬旣而世宗憐晟忠節悔殺之

陳處堯面責契丹主

是歲唐主詔淮南營田害民尢甚者罷之遣兵部郎中陳處堯持重幣浮海如契丹乞兵契丹不能爲之出兵而畱處堯不遣處堯剛直有口辯久之忿懟數面責契丹主契丹主亦不之罪也

陳處堯卒於契丹

四年唐使者陳處堯在契丹白契丹主請遊太原北漢主厚禮之畱數日北還竟卒於契丹

曹彬不受吳越饋遺

五年命西上閣門使曹彬使於吳越賜吳越王俶騎軍鋼甲二百步軍甲五千及它兵器彬事畢亟返不受饋遺吳越人以輕舟追與之至於數四彬曰吾終不受是竊名也盡籍其數歸而獻之世宗曰向之奉使者乞匄無厭使四方輕朝命卿能如是甚善然彼以遺卿卿自取之彬始拜受悉以散於親識家無畱者

竇儀不許唐主拜詔廡下

六年端明殿學士竇儀使於唐天雨雪唐主欲受詔於廡下儀曰使者奉詔而來不敢失舊禮若雪霑服請俟它日唐主乃拜詔於庭

遣使門

唐劉思立諫遣使分道賑給

儀鳯二年詔以河南北旱遣禦史中丞崔謐等分道存問賑給侍禦史劉思立上疏以爲今麥秀老農事方殷敕使撫巡人皆竦抃忘其家業冀此天恩聚集參迎妨廢不少旣緣賑給須立簿書本欲安存更成煩擾望且委州縣賑給待秋深務閒出使襃貶疏奏謐等遂不行

姚崇不肯停按察使

開元三年或上言按察使徒煩擾公私請精簡刺史縣令停按察使明皇命召尙書省官議之姚崇以爲今止擇十使猶患未盡得人況天下三百餘州縣多數倍安得刺史縣令皆稱其職乎乃止

徳宗命黜陟使分巡天下

建中元年命黜陟使十一人分巡天下先是魏博節度使田悅事朝廷猶恭順河北黜陟使洪經綸不曉時務聞悅軍七萬人符下罷其四萬令還農悅陽順命如符罷之旣而集應罷者激怒之曰汝曹久在軍中有父母妻子今一旦爲黜陟使所罷將何資以自衣食乎眾大哭悅乃出家財以賜之使各還部伍於是軍士皆徳悅而怨朝廷

刺客門

聶政爲嚴仲子刺韓相

周安王五年韓相俠累與嚴仲子有惡仲子聞軹人聶政之勇以黃金百鎰爲政母壽欲因以報仇政不受曰老母在政身未敢以許人也及母卒仲子乃使政刺俠累俠累方坐府上兵衛甚眾聶政直入上階刺殺俠累因自皮面決眼自屠出腸韓人暴其屍於市購問莫能識其姊嫈聞而往哭之曰是軹深井裏聶政也以妾尙在之故重自刑以絕從妾柰何畏歿身之誅終滅賢弟之名遂死於政尸之旁

魏郭循刺費禕

嘉平五年蜀大將軍費禕與諸將大會於漢壽郭循在坐禕歡飲沈醉循起刺禕殺之禕資性泛愛不疑於人越嶲太守張嶷嘗以書戒之曰昔岑彭率師來歙杖節咸見害於刺客今明將軍位尊權重待信新附大過宜鑑前事少以爲警禕不從故及禍詔追封郭循爲長樂鄕侯

荀朂諫司馬昭用刺客

景元三年司馬昭患姜維數爲冦官騎路遺求爲刺客入蜀從事中郎荀朂曰明公爲天下宰宜仗正義以伐違貳而以刺客除賊非所以刑於四海也昭善之

北魏王慧龍以仁義爲扞蔽

宋元嘉八年魏以王慧龍爲滎陽太守慧龍在郡十年農戰並修大著聲績歸附者萬餘家文帝縱反間於魏魏世祖聞之賜慧龍璽書曰劉義隆畏將軍如虎欲相中害朕自知之風塵之言想不足介意文帝復遣刺客呂伯刺之曰得慧龍首封二百戶男賞絹千匹伯詐爲降人求屏人有所論慧龍疑之使人探其懷得尺刀伯叩頭請死慧龍曰各爲其主耳釋之左右諫曰宋人爲謀未巳不殺伯無以制將來慧龍曰死生有命彼亦安能害我我以仁義爲扞蔽又何憂乎遂捨之

唐零陵王遣刺客殺謝祐

永淳元年黔州都督謝祐希天后意逼零陵王明令自殺髙宗深惜之祐後寢於平閣與婢妾十餘人共處夜失其首垂拱中明子零陵王俊爲天后所殺有司籍其家得祐首爲穢器題云謝祐乃知明子使刺客取之也

李師道養客密刺武元衡

元和十年憲宗自李吉甫薨悉以用兵事委武元衡李師道所養客說師道曰天子所以鋭意誅蔡者元衡贊之也請密往刺之元衡死則它相不敢主其謀爭勸天子罷兵矣師道以爲然卽資給遣之元衡入朝出所居靖安坊東門有賊自暗中突出殺之取其顱骨而去又入通化坊擊裴度傷其首不死京城大駭於是詔宰相出入加金吾騎士張露刃以衞之所過坊門呵索甚嚴朝士未曉不敢出門兵部侍郎許孟容見憲宗言自古未有宰相橫屍路隅而盜不者此朝廷之辱也因涕泣又詣中書揮涕言請奏起裴中丞爲相大索賊黨窮其姦源詔中外所在搜捕於是京城大索公卿家有復壁重橑者皆索之成徳軍進奏院有恆州卒張晏等數人行止無狀眾多疑之吏捕得晏等八人命監察禦史陳中師鞫之或請罷度官以安恆鄆之心憲宗怒曰若罷度官是姧謀得成朝廷無復綱紀吾用度一人足破二賊以度同平章事度上言淮西腹心之疾不得不除且朝廷業已討之兩河藩鎭防扈者將視此爲髙下不可中止憲宗以爲然悉以用兵事委度討賊愈初徳宗多猜忌朝士有相過從者金吾皆伺察以聞宰相不敢私第見客度奏今冦盜未平宰相宜招延四方賢才與參謀議始請於私第見客許之陳中師按張晏等具服殺武元衡張靖疑其不實屢言於憲宗憲宗不聽斬晏等五人殺其黨十四人李師道客竟潛匿亡去

李師道賞殺武元衡人

十四年先是賊數遣人入闗截陵防焚倉場流矢飛書以震駭京師沮撓官軍有司督察甚嚴潼闗吏至發人囊篋以索之然終不能絕及田正入鄆閱李師道簿書有賞殺武元衡人王士元等及賞潼闗蒲津吏卒案乃知向者皆吏卒受賂於賊容其姦也

田正送殺武元衡賊

田正送殺武元衡賊王士元等十六人詔仗內京兆府禦史臺徧鞫之皆欵服京兆尹崔元略以元衡物色詢之則多異同元略問其故對曰恆鄆同謀遣客刺元衡而士元等後期聞恆人事成遂竊以爲己功還報受賞耳今自度爲罪均終不免死故承之憲宗亦不欲復辧正悉殺之

淮南嚴可求盜不忍殺

後梁開平二年淮南左牙指揮使張顥右牙指揮使徐溫專制軍政農威王欲去之顥遣其黨紀祥等弒王於寢室幕僚嚴可求奉威王弟隆演稱淮南畱後顥以徐溫爲浙西觀察使可求往見顥曰公出徐公於外人皆言公欲奪其兵權而殺之顥曰右牙欲之非吾意也明日可求邀顥及李承嗣俱詣溫可求瞠目責溫曰古人不忘一飯之恩況公楊氏宿將今防嗣初立多事之時乃求自安於外可乎溫由是不行顥知可求陰附溫夜遣盜刺之可求知不免請爲書辭府主盜執刀臨之可求操筆無懼色盜能辧字見其辭防忠壯曰公長者吾不忍殺掠其財以復命曰捕之不獲顥怒曰吾欲得可求首何用財爲溫與可求謀誅顥可求曰非鐘泰章不可泰章時爲左監門衞將軍溫使親將翟防告之泰章聞之喜密結壯士三十人直入斬顥於牙堂溫始暴顥弒君之罪轘紀祥等於市

南唐荊罕儒募刺客殺遼使

後周顯徳六年契丹主遣其舅使於唐泰州團練使荊罕儒募刺客使殺之唐人夜宴契丹使者於淸風驛酒酣起更衣久不返視之失其首矣自是契丹與唐絕

賢人門

齊威王以四臣爲寶

周顯王十四年齊威王魏惠王會田於郊惠王曰齊亦有寶乎威王曰無有惠王曰寡人國𨿽小尙有徑寸之珠照車前後各十二乘者十枚豈以齊大國而無寶乎威王曰寡人之所以爲寶者與王異吾臣有檀子者使守南城則楚人不敢爲冦泗上十二諸侯皆來朝吾臣有昐子者使守髙唐則趙人不敢東漁於河吾吏有黔夫者使守徐州則燕人祭北門趙人祭西門徙而從者七千餘家吾臣有種首者使備盜賊則道不拾遺此四臣者將照千里豈特十二乘哉惠王有慙色

晉王導說瑯邪王收賢俊

永嘉五年時海內大亂獨江東差安中國士民避亂者多南渡江鎭東司馬王導說瑯邪王睿收其賢俊與之共事睿從之辟掾屬百餘人時人謂之百六掾

諸名士避亂過江

周顗奔瑯邪王睿睿以顗爲軍諮祭酒前騎都尉譙國桓彞亦避亂過江見睿微弱謂顗曰我以中州多故來此求全而單弱如此將何以濟旣而見王導共論世事退謂顗曰向見管夷吾無復憂矣諸名士相與登新亭遊宴周顗中坐嘆曰風景不殊舉目有江河之異因相視流涕王導愀然變色曰當共戮力王室克復神州何至作楚囚對泣邪眾皆收淚謝之

唐太宗以魏徴爲人鏡

貞觀十七年魏徴薨太宗自制碑文並爲書石太宗思徴不已謂侍臣曰人以銅爲鏡可以正衣冠以古爲鏡可以見興替以人爲鏡可以知得失魏徴沒朕亡一鏡矣

義士門

漢云敞收抱吳章屍歸葬

元始三年吳章要斬磔屍陳市門初章爲當世名儒教授尢盛弟子千餘人王莽以爲惡人黨皆當禁錮不得仕宦門人盡更名他師平陵云敞時爲大司徒掾自劾吳章弟子收抱章屍歸棺斂葬之京師稱焉

劉平請代太守死

建武五年龎萌攻破彭城將殺楚郡大守孫萌郡吏劉平伏太守身上號泣請代其死身被七創龎萌義而捨之太守已絕復蘇渴求飲平傾創血以飲之

魏向雄收葬鐘會屍

咸熙元年鐘會至成都威震西土遂決意謀反於是矯太后遺詔起兵廢司馬昭姜維使會盡殺北來諸將會欲從維言猶豫未決胡淵率兵雷鼔出門諸將皆鼔噪而出爭前殺會會功曹向雄收葬會屍晉公召而責之曰往者王經之死卿哭於東市而我不問鐘會躬爲叛逆又輒收葬若復相容其如王法何雄曰昔先王掩骼埋胔仁流朽骨當時豈先卜其功罪而後收葬哉今王誅旣加於法已備雄感義收葬教亦無闕法立於上教於下以此訓物不亦可乎何必使雄背死違生以立於世明公讎對枯骨捐之中野豈仁賢之度哉晉公悅與宴談而遣之

晉孫拯義不負二陸

太安二年初宦人孟玖有寵於大將軍穎玖欲用其父爲邯鄲令右司馬陸云固執不許曰此縣公府掾資豈有黃門父居之邪玖深怨之贊之於穎曰機有貳心於長沙穎大怒使牽秀將兵收機殺之穎又收機弟淸河內史云及機司馬孫拯皆下獄孟玖扶穎入催令殺云夷機三族獄吏考掠孫拯數百兩踝骨見終言機寃吏知拯義烈謂拯曰二陸之枉誰不知之君可不愛身乎拯天嘆曰陸君兄弟世之奇士吾防知愛今旣不能救其死忍復從而誣之乎玖等知拯不可屈乃令獄吏詐爲拯辭穎旣殺機意常悔之及見拯辭大喜謂玖等曰非卿之忠不能窮此姦遂夷拯三族拯門人費慈宰意二人詣獄明拯寃拯譬遣之曰吾義不負二陸死自吾分卿何爲爾邪曰君旣不負二陸僕又安可負君固言拯寃玖又殺之

盧志隨成都王至死不怠

光熙元年範陽王虓薨長史劉輿以成都王穎素爲鄴人所附祕不發喪僞令人爲臺使稱詔夜賜穎死並殺其二子穎官屬先皆逃散惟盧志隨從至死不怠收而殯之太傅越召志爲軍諮祭酒

東晉韓延之不肯臣劉氏

義熙十一年司馬休之上表罪狀劉勒兵拒之密書招休之府錄事參軍韓延之延之復書曰承親帥戎馬逺履西畿闔境士庶莫不惶駭司馬平西體國忠貞欵懷待物以公有匡復之勲家國防賴推徳委誠每事詢仰譙王往以微事見劾猶自表遜位況以大過而當嘿然邪前已表奏廢之所不盡者命耳推寄相與正當如此而遽興兵甲所謂欲加之罪其無辭乎劉足下海內之人誰不見足下此心而復欲欺誑國士來示云處懷期物自有由來今伐人之君啗人以利眞可謂處懷期物自有由來者乎劉藩死於閶闔之門諸葛斃於左右之手甘言詫方伯襲之以輕兵遂使席上靡欵懷之士閫外無自信諸侯以是爲得算良可恥也吾誠鄙劣嘗聞道於君子以平西之至徳寧可無授命之臣乎假令天長喪亂九流渾濁當與臧洪遊於地下不復多言視書嘆息以示將佐曰事人當如此矣延之以父名翹字顯宗乃更其字曰顯宗名其子曰翹以示不臣劉氏

齊劉祥面斥褚淵之過

建元二年以褚淵爲司徒淵入朝以腰扇障日徵虜功曹劉祥從側過曰作如此舉止羞面見人扇障何益淵曰寒士不遜祥曰不能殺袁劉安得免寒士祥好文學而性韻剛疎撰宋書譏斥禪代王儉密以聞坐徙廣州而卒

唐王方翼收葬趙持滿

顯慶四年涼州刺史趙持滿多力善射喜任俠其舅駙馬都尉長孫銓無忌之族弟也銓坐無忌流嶲州許敬宗恐持滿作難誣云無忌同反驛召至京師下獄訊掠備至終無異辭曰身可殺也辭不可更吏無如之何乃代爲獄辭結奏遂誅之屍於城西親戚莫敢視友人王方翼嘆曰欒布哭彭越義也文王葬枯骨仁也下不失義上不失仁不亦可乎乃收而葬之髙宗聞之不罪也

狄仁傑請代鄭崇質使絕域

儀鳯元年初仁傑爲並州法曹同僚鄭崇質當使絕域崇質母老且病仁傑曰彼母如此豈可復使之有萬里之憂詣長史藺仁基請代之行仁基素與司馬李孝亷不葉因相謂曰吾輩豈可不自愧乎遂相與輯睦

安金藏剖心明皇嗣不反

長壽二年有告皇嗣潛有異謀者天后命來俊臣鞫其左右左右不勝楚毒皆欲自誣太常工人安金藏大呼謂俊臣曰公旣不信金藏之言請剖心以明皇嗣不反卽引佩刀自剖其胸五藏皆出流血被地天后聞之令轝入宮中使醫內五藏以桑皮綫縫之傅以藥經宿始蘇天后親臨視之嘆曰吾有子不能自明使汝至此卽命俊臣停推睿宗由是得免

姚元之謂李防爲欒布之儔

開元元年新興王晉之誅也僚吏皆奔散惟司功李防步從不失在官之禮仍哭其屍姚元之聞之曰欒布之儔也及爲相擢爲尙書郎

顏泉明先姑姊妹後其子

乾元元年贈故常山太守顏杲卿太子太保諡曰忠節杲卿子泉明爲王承業所畱因寓居壽陽爲史思明所虜思明降乃得歸求其父屍於東京得之遂並袁履謙屍棺斂以歸杲卿姊妹女及泉明之子皆流落河北顏眞卿時爲蒲州刺史使泉明往求之泉明號泣求訪哀感路人久乃得之泉明詣親故乞索隨所得多少贖之先姑姊妹而後其子姑女爲賊所掠泉明有錢二百緡欲贖己女閔其姑愁悴先贖姑女比更得錢求其女已失所在遇羣從姊妹及父時將吏袁履謙等妻子流落者皆與之歸凡五十餘家三百餘口均減資糧一如親戚至蒲州眞卿悉加贍給久之隨其所適而資送之袁履謙妻疑履謙衣衾儉薄發棺視之與杲卿無異乃始慙服

徐晦不負楊臨賀

元和四年禦史中丞李夷簡彈京兆尹楊憑前爲江西觀察使貪污僣侈貶憑臨賀尉憑之親友無敢送者櫟陽尉徐晦獨至藍田與別太常卿權徳輿素與晦善謂之曰君送楊臨賀誠爲厚矣無乃爲累乎對曰晦自布衣防楊公知奬今日逺謫豈得不與之別借如明公它日爲讒人所逐晦敢自同路人乎徳輿嗟嘆稱之於朝後數日李夷簡奏爲監察禦史晦謝曰晦平生未嘗得望公顏色公何從而取之夷簡曰君不負楊臨賀肯負國乎

吳王鏐甚義羅隱

後梁開平元年鎭海節度判官羅隱說吳王鏐舉兵討梁曰縱無成功猶可退保杭越自爲東帝柰何交臂事賊爲終古之羞乎鏐始以隱爲不遇於唐必有怨心及聞其言𨿽不能用心甚義之

俠士門

漢郭解以大俠徙於茂陵

元朔二年主父偃說武帝曰茂陵初立天下豪傑並兼之家亂眾之民皆可徙茂陵內實京師外銷姦猾此所謂不誅而害除武帝從之徙郡國豪傑及訾三百萬以上於茂陵軹人郭解闗東大俠也亦在徙中衞將軍爲言郭解家貧不中徙武帝曰解布衣權至使將軍爲言此其家不貧卒徙解家解平生睚眥殺人甚眾武帝聞之下吏捕治遂族郭解班固曰古者天子建國諸侯立家自卿大夫以至於庶人各有等差是以民服事其上而下無覬覦周室旣微禮樂徵伐自諸侯出桓文之後大夫世權陪臣執命陵夷至於戰國合從連衡繇是列國公子魏有信陵趙有平原齊有孟嘗楚有春申皆借王公之勢競爲遊俠雞鳴狗盜無不賓禮而趙相虞卿棄國捐君以周窮交魏齊之厄信陵無忌竊符矯命戮將專師以赴平原之急皆以取重諸侯顯名天下搤腕而遊談者以四豪爲稱首於是背公死黨之議成守職奉上之義廢矣及至漢興禁网疏濶未知匡攺也是故代相陳豨從車千乘而吳濞淮南皆招賓客以千數外戚大臣魏其武安之屬競逐於京師布衣遊俠劇孟郭解之徒馳騖於閭閻權行州域力折公侯眾庶榮其名迹覬而慕之𨿽其防於刑辟自與殺身成名若季路仇牧死而不悔故曾子曰上失其道民散久矣非明王在上示之以好惡齊之以禮法民曷由知禁而反正乎古之正法五伯三王之罪人也而六國五伯之罪人也夫四豪者又六國之罪人也況於郭解之倫以匹夫之細竊殺生之權其罪已不容於誅矣觀其溫良泛愛振窮周防謙退不伐亦皆有絕異之姿惜乎不入於道徳茍放縱於末流殺身亡宗非不幸也荀悅嘗論曰世有三遊徳之賊也一曰遊俠二曰遊說三曰遊行立气勢作威福結私交以立彊於世者謂之遊俠飾辯辭設詐謀馳逐於天下以要時勢者謂之遊說色取仁以合時好連黨立虛譽以爲權利者謂之遊行此三者亂之所由生也傷道害徳敗法惑世先王之所愼也國有四民各修其業不由四民之業者謂之姦民姦民不生王道乃成凡此三遊之作生於季世周秦之末尢甚焉上不明下不正制度不立綱紀弛廢以毀譽爲榮辱不核其眞以愛憎爲利害不論其實以喜怒爲賞罰不察其理上下相冒萬事乖錯是以言論者計薄厚而吐辭選舉者度親疎而舉筆善惡謬於眾聲功罪亂於王法然則利不可以義求害不可以道避也是以君子犯禮小人犯法奔走馳騁越職僣度飾華廢實競趨時利簡父兄之尊而崇賓客之禮薄骨肉之恩而篤朋友之愛忘修身之道而求眾人之譽割衣食之業以供饗宴之好苞苴盈於門庭聘問交於道路書記繁於公文私務眾於官事於是流俗成而正道壞矣是以聖王在上經國序民正其制度善惡要於功罪而不淫於毀譽聽其言而責其事舉其名而指其實故實不應其聲者謂之虛情不覆其貌者謂之僞毀譽失其眞者謂之誣言事失其者謂之罔虛僞之行不得設誣罔之辭不得行有罪惡者無僥幸無罪過者不憂懼請謁無所行貨賂無所用息華文去浮辭禁僞辯絕淫智放百家之紛亂壹聖人之至道養之以仁惠文之以禮樂則風俗定而大化成矣

武帝詔捕大俠朱安世

徵和元年丞相公孫賀夫人君儒衞皇后姊也賀由是有寵賀子敬聲代父爲太僕驕奢不奉法擅用北軍錢千九百萬發覺下獄是時詔捕陽陵大俠朱安世甚防賀自請逐捕安世以贖敬聲罪武帝許之後果得安世安世笑曰丞相禍及宗矣遂從獄中上書告敬聲與楊石公主私通上且上甘泉使巫當馳道埋偶人祝詛上有惡言下賀獄案驗父子死獄中家族

曹操以許禇俠客爲虎士

建安二年沛國許褚勇力絕人聚少年及宗族數千家堅壁以禦外冦淮汝陳梁間皆畏憚之曹操徇淮汝褚以眾歸操操曰此吾樊噲也卽日拜都尉引入宿衞諸從褚俠客皆以爲虎士焉

勇士門

漢樊噲擁盾入軍門

髙帝元年沛公見項羽鴻門羽因畱沛公與飲範增數目項羽舉所佩玉玦以示之者三項羽黙然不應範增起出召項莊謂曰君王爲人不忍若入前爲壽壽畢請以劍舞因擊沛公於坐殺之不者若屬皆且爲所虜莊則入爲壽壽畢曰軍中無以爲樂請以劍舞項羽曰諾項莊拔劍起舞項伯亦拔劍起舞常以身翼蔽沛公莊不得擊於是張良至軍門見樊噲噲曰今日之事何如良曰今項莊拔劍其意常在沛公也噲曰此迫矣臣請入與之同命噲卽帶劍擁盾入軍門衞士欲止不內樊噲側其盾以撞衞士僕地遂入披帷立瞠目視項羽頭髮上指目眥盡裂項羽按劍而跽曰客何爲者張良曰沛公之參乘樊噲也項羽曰壯士賜之巵酒則與鬥巵酒噲拜謝起立而飲之項羽曰賜之彘肩則與一生彘肩樊噲覆其盾於地加彘肩其上拔劍切而防之項羽曰壯士復能飲乎樊噲曰臣死且不避巵酒安足辭夫秦有虎狼之心殺人如不能舉刑人如恐不勝天下皆叛之懷王與諸將約曰先破秦入咸陽者王之今沛公先破秦入咸陽毫毛不敢有所近還軍霸上以待將軍勞苦而功髙如此未有封爵之賞而聽細人之說欲誅有功之人此亡秦之續耳竊爲將軍不取也項羽未有以應曰坐樊噲從良坐坐須臾沛公起如厠因招樊噲出間行趣霸上

灌嬰笑魏勃無勇

髙後八年朱虛侯劉章以誅諸呂事告齊王令罷兵灌嬰在滎陽聞魏勃本教齊王舉兵使使召魏勃至責問之勃曰失火之家豈暇先言丈人而後救火乎因退立股戰而栗恐不能言者終無他語灌將軍熟視笑曰人謂魏勃勇妄庸人耳何能爲乎乃罷魏勃灌嬰兵亦罷滎陽歸

後周張瓊破骨出矢

顯徳三年太祖皇帝乘皮船入壽春壕中城上發連弩射之矢大如屋椽牙將館陶張瓊遽以身蔽之矢中瓊髀死而復蘇鏃著骨不可出瓊飲酒一大巵令人破骨出之流血數升神色自若

辯士門

趙廝養卒說燕將歸趙王

秦二世元年趙王與張耳陳余北略地燕界趙王間出爲燕軍所得燕囚之欲求割地使者往請燕輒殺之有廝養卒走燕壁見燕將曰君知張耳陳余何欲曰欲得其主耳趙養卒笑曰君未知此兩人所欲也夫武臣張耳陳余杖馬箠下趙數十城此亦各欲南面而王豈欲爲卿相終已邪顧其勢初定未敢參分而王且以少長先立武臣爲王以持趙心今趙地已服此兩人亦欲分趙而王時未可耳今君乃囚趙王此兩人名爲求趙王實欲燕殺之此兩人分趙自立夫以一趙尙易燕況以兩賢王左提右挈而責殺王之罪滅燕易矣燕將乃歸趙王養卒爲禦而歸

漢隨何說九江王背楚歸漢

髙帝三年隨何至九江九江太宰主之三日不得見隨何說太宰曰王之不見何必以楚爲彊以漢爲弱也此臣之所以爲使使何見言之而是大王所欲聞也言之而非使何等二十人伏斧鑕九江市足以明王倍漢而與楚也太宰乃言之王王見之隨何曰漢王使臣敬進書大王禦者竊怪大王與楚何親也九江王曰寡人北鄕而臣事之隨何曰大王與項王俱列爲諸侯北鄕而臣事之者必以楚爲彊可以托國也項王伐齊身負版築爲士卒先大王宜悉九江之眾身自將之爲楚前鋒今乃發四千人以助楚夫北面而臣事人者固若是乎漢王入彭城項王未出齊也大王宜悉九江之兵渡淮日夜會戰彭城下大王乃撫萬人之眾無一人渡淮者垂拱而觀其孰勝夫托國於人者固若是乎大王提空名以鄕楚而欲厚自托臣竊爲大王不取也然而大王不背楚者以漢爲弱也夫楚兵𨿽彊天下負之以不義之名以其背盟約而殺義帝也漢王收諸侯還守成臯滎陽下蜀漢之粟深溝壁壘分卒守徼乘塞楚人深入敵國八九百里老弱轉糧千里之外漢堅守而不動楚進則不得攻退則不能解故曰楚兵不足恃也使楚勝漢則諸侯自危懼而相救夫楚之彊適足以致天下之兵耳故楚不如漢其勢易見也今大王不與萬全之漢而自托於危亡之楚臣竊爲大王惑之臣非以九江之兵足以亡楚也大王發兵而倍楚項王必畱畱數月漢之取天下可以萬全臣請與大王提劍而歸漢漢王必裂地而封大王又況九江必大王有也九江王曰請奉命陰許畔楚與漢未敢泄也楚使者在九江舎傳舎方防責布發兵隨何直入坐楚使者上曰九江王已歸漢楚何以得發兵布愕然楚使者起何因說布曰事已構可遂殺楚使者無使歸而疾走漢並力布曰如使者教於是殺楚使者因起兵而攻楚

酈生憑軾下齊城

酈生說齊王曰王知天下之所歸乎王曰不知也天下何所歸酈生曰歸漢曰先生何以言之曰漢王先入咸陽項王負約王之漢中項王遷殺義帝漢王聞之起蜀漢之兵擊三秦出闗而責義帝之處收天下之兵立諸侯之後降城卽以侯其將得賂卽以分其士與天下同其利豪英賢才皆樂爲之用項王有倍約之名殺義帝之負於人之功無所記於人之罪無所忘戰勝而不得其賞拔城而不得其封非項氏莫得用事天下畔之賢才怨之而莫爲之用故天下之事歸於漢王可坐而防也夫漢王發蜀漢定三秦渉西河破北魏出井陘誅成安君此非人之力也天之福也今已據敖倉之粟塞成臯之險守白馬之津杜大行之阪距蜚狐之口天下後服者先亡矣王疾先下漢王齊國可得而保也不然危亡可立而待也先是齊聞韓信且東兵使華無傷田解將重兵屯歷下以距漢及納酈生之言遣使與漢平乃罷歷下守戰備與酈生日縱酒爲樂韓信引兵東未度平原聞酈食其已說下齊欲止辯士蒯徹說信曰將軍受詔擊齊而漢獨發間使下齊寧有詔止將軍乎何以得毋行也且酈生一士伏軾掉三寸之舌下齊七十餘城將軍以數萬眾歲餘乃下趙五十餘城爲將數歲反不如一豎儒之功乎於是信然之遂渡河襲破齊歷下軍遂至臨淄齊王以酈生爲賣己乃烹之

侯公說項羽歸太公

四年項羽自知少助食盡韓信又進兵擊楚羽患之漢遣侯公說羽請太公羽乃與漢約中分天下割洪溝以西爲漢以東爲楚歸太公呂后引兵解而東歸漢王欲西歸張良陳平說曰漢有天下太半而諸侯皆附楚兵疲食盡此天亡之時也今釋弗擊此謂養虎自遺患也漢王從之

髙祖不烹辯士蒯徹

十一年髙祖還洛陽聞淮陰侯之死且喜且憐之問呂后曰信死亦何言呂后曰信言恨不用蒯徹計髙祖曰是齊辯士蒯徹也乃詔齊捕蒯徹蒯徹至髙祖曰若教淮陰侯反乎對曰然臣固教之豎子不用臣之防故令自夷於此如用臣之計陛下安得而夷之乎髙祖怒曰烹之徹曰嗟乎寃哉烹也髙祖曰若教韓信反何寃對曰秦失其鹿天下共逐之髙材疾足者先得焉跖之狗吠堯堯非不仁狗固吠非其主當是時臣惟獨知韓信非知陛下也且天下鋭精持鋒欲爲陛下所爲者甚眾顧力不能耳又可盡烹之邪髙祖曰置之

張釋之謂嗇夫喋喋利口

文帝前三年初南陽張釋之爲騎郎十年不得調欲免歸袁盎知其賢而薦之爲謁者僕射釋之從行登虎圈文帝問上林尉諸禽獸簿十餘問尉左右視盡不能對虎圈嗇夫從旁代尉對文帝所問禽獸簿甚悉欲以觀其能口對響應無窮者文帝曰吏不當若是邪尉無賴乃詔釋之拜嗇夫爲上林令釋之久之前曰陛下以綘侯周勃何如人也文帝曰長者也又復問東陽侯張相如何如人也文帝復曰長者釋之曰夫絳侯東陽侯稱爲長者此兩人言事曾不能出口豈效此嗇夫喋喋利口防給哉且秦以任刀筆之吏爭以亟疾苛察相髙其敝徒文具而無實不聞其過陵遲至於土崩今陛下以嗇夫口辯而超遷之臣恐天下隨風而靡爭爲口辯而無其實夫下之化上疾於景響舉錯不可不審也文帝曰善乃不拜嗇夫

班彪風隗歸漢

建武五年隗問於班彪曰往者周亡戰國並爭數世然後定意者縱橫之事復起於今乎將承運疊興在於一人也彪曰周之廢興與漢殊異昔周爵五等諸侯從政本根旣微枝葉彊大故其末流有從橫之事勢數然也漢承秦制攺立郡縣主有專邑之威臣無百年之柄至於成帝假借外家哀平短祚國嗣三絕故王氏擅朝能竊位號危自上起傷不及下是以卽眞之後天下莫不引領而嘆十餘年間中外騷擾逺近俱發假號云合咸稱劉氏不謀同辭方今雄桀帶州域者皆無六國世業之資而百姓謳吟思仰漢必復興已可知矣曰生言周漢之埶可也至於但見愚人習識劉氏姓號之故而謂漢復興疎矣昔秦失其鹿劉季逐而掎之時民復知漢乎彪乃爲之著王命論以風切之曰昔堯之禪舜曰天之數在爾躬舜亦以命禹洎於稷契咸佐唐虞至湯武而有天下劉氏承堯之祚堯據火徳而漢紹之有赤帝子之符俗見髙祖興於布衣不達其故至比天下於逐鹿幸防而得之不知神器有命不可以智力求也悲夫此世所以多亂臣賊子者也夫餓饉流饑寒道路所願不過一金然終轉死溝壑何則貧窮亦有命也況虖天子之貴四海之富神明之祚可得而妄處哉故𨿽遭罹阨會竊其權柄勇如信布彊如梁籍成如王莽然卒潤鑊伏質亨醢分裂又況麼麼尙不及數子而欲闇姦天位者虖昔陳嬰之母以嬰家世貧賤卒富貴不祥止嬰勿王王陵之母知漢王必得天下伏劍而死以固勉陵夫以匹婦之明猶能推事理之致探禍福之機而全宗祀於無窮垂防書於春秋而況大丈夫之事虖是故窮達有命吉凶由人嬰母知廢陵母知興審此二者帝王之分決矣加之髙祖寛明而仁恕知人善任使當食吐哺納子房之防拔足揮洗揖酈生之說舉韓信於行陳收陳平於亡命英雄陳力羣防畢舉此髙祖之大略所以成帝業也若乃靈瑞符應其事甚眾故淮陰畱侯謂之天授非人力也英雄誠知覺寤超然逺覽淵然深識收陵嬰之明分絕信布之覬覦則福祚流於子孫天祿其永終矣不聽彪遂避地河西竇融以爲從事甚禮重之彪遂爲融畫防使之專意事漢焉

晉劉輿應機辧畫

光熙元年太傅越將召劉輿或曰輿猶膩也近則污人及至越疎之輿密視天下兵簿及倉庫牛馬器械水陸之形皆黙識之時軍國多事每會議自長史潘滔以下莫知所對輿應機辧畫越傾膝酬接卽以爲左長史軍國之務悉以委之

烈婦門

漢王陵母以死送使者

髙帝元年王陵先聚黨數千人居南陽至是始以兵屬漢項王取陵母置軍中陵使至則東鄕坐陵母欲以招陵陵母私送使者泣曰願爲老妾語陵善事漢王漢王長者終得天下毋以老妾故持二心妾以死送使者遂伏劍而死項王怒亨陵母

孫翊妻伏兵殺嬀覽

建安九年丹陽大都督嬀覽郡丞戴貟殺太守孫翊覽入居軍府中欲逼取翊妻徐氏徐氏紿之曰乞取晦日設祭除服然後聽命覽許之徐氏濳使所親語翊親近舊將孫髙傅嬰等與共圖覽髙嬰涕泣許諾密呼翊時侍養者二十餘人與盟誓合謀到晦日設祭徐氏哭泣盡哀畢乃除服薰香沐浴言笑懽悅大小淒愴怪其如此覽密覘無復疑意徐氏呼髙嬰置戶內使人召覽入徐氏出戶拜覽適得一拜徐大呼二君可起髙嬰俱出共殺覽餘人卽就外殺貟徐氏乃還衰絰奉覽貟首以祭翊墓舉軍震駭

魏夏侯令女不肯攺嫁

嘉平元年曹爽從弟文叔妻夏侯令女早寡而無子其父文寧欲嫁之令女刀截兩耳以自誓居常依爽爽誅其家上書絕昬彊迎以歸復將嫁之令女竊入寢室引刀自斷其鼻其家驚惋謂之曰人生世間如輕塵棲弱艸耳何至自苦乃爾且夫家夷滅已盡守此欲誰爲哉令女曰吾聞仁者不以盛衰攺節義者不以存亡易心曹氏全盛之時尙欲保終況今衰亡何忍棄之此禽獸不行吾豈爲乎司馬懿聞而賢之聽使乞子字養爲曹氏後

唐嚴武母數戒其子驕

永泰元年劍南節度使嚴武薨武三鎭劍南厚賦斂以窮奢侈梓州刺史章彞小不副意召而杖殺之然吐蕃畏之不敢犯其境母數戒其驕暴武不從及死母曰吾今始免爲官婢矣

鄭氏自教諸子

會昌六年以右常侍李景讓爲浙西觀察使初景讓母鄭氏性嚴明早寡家貧居於東都諸子皆防母自教之宅後古墻因雨隤防得錢盈船奴婢喜走告母母往焚香祝之曰吾聞無勞而獲身之災也天必以先君餘慶矜其貧而賜之則願諸孤它日學問有成乃其志也此不敢取遽命掩而築之三子景讓景溫景莊皆舉進士及第景讓宦達髮已班白小有過不免捶楚景讓在浙西有左都押牙迕景讓意景讓杖之而斃軍中憤怒將爲變母聞之景讓方視事母出坐聽事立景讓於庭而責之曰天子付汝以方面國家刑法豈得以爲汝喜怒之資妄殺無罪之人乎萬一致一方不寧豈惟上負朝廷使垂年之母銜羞入地何以見汝之先人乎命左右褫其衣坐之將撻其背將佐皆爲之請拜且泣久乃釋之軍中由是遂安景莊老於場屋毎被黜母輒撻景讓然景讓終不肯屬主司曰朝廷取士自有公道豈敢效人求闗節乎久之宰相謂主司曰李景莊今歲不可不收可憐彼翁毎歲受撻由是始及第

葛從周以母之言緩攻城

天復三年葛從周攻兗州劉鄩使從周母乘板輿登城謂從周曰劉將軍事我不異於汝新婦輩皆安居人各爲其主汝可察之從周歔欷而退攻城爲之緩

契丹舒嚕後斷腕置墓中

後唐天成二年契丹攺元天顯葬其主安巴堅於木葉山舒嚕太后左右有桀黠者後輒謂曰爲我達語於先帝至墓所則殺之前後所殺以百數最後平州人趙思溫當往思溫不行後曰汝事先帝嘗親近何爲不行對曰親近莫如後後行臣則繼之後曰非吾不欲從先帝於地下也顧嗣子防弱國家無主不得往耳乃斷一腕令置墓中思溫亦得免

楚商人妻誓死不爲楚王所奪

後晉天福三年楚順賢夫人彭氏卒彭夫人貌陋而治家有法楚王希範憚之旣卒希範始縱聲色爲長夜之飲內外無別有商人妻美希範殺其夫而奪之妻誓不辱自經死

廖匡齊母不以一子戰死爲念

四年楚王希範始開天防府置防軍都尉領軍司馬等官以諸弟及將校爲之又以幕僚拓跋恆李臯廖匡圖徐仲雅等十八人爲學士劉勍等進攻溪州彭士愁兵敗棄州走保山寨石崖四絕勍爲梯棧上圍之廖匡齊戰死楚王希範遣弔其母其母不哭謂使者曰廖氏三百口受王溫飽之賜舉族效死未足以報況一子乎願王無以爲念王以其母爲賢厚卹其家

後周鄧氏諫周行逢誅殺太過

顯徳三年以周行逢爲武平節度使行逢多計數善發隱伏將卒有謀亂及叛亡者行逢必先覺擒殺之所部凜然然性猜忍常散遣人密詗諸州事其之邵州者無事可復命但言刺史劉光委多宴飲行逢曰光委數聚飲欲謀我邪卽召還殺之行逢妻鄖國夫人鄧氏陋而剛決善治生嘗諫行逢用法太嚴人無親附者行逢怒曰汝婦人何知鄧氏不悅因請之村墅視田園遂不復歸府舎行逢屢遣人迎之不至一旦自帥僮僕來輸稅行逢就見之曰吾爲節度使夫人何自苦如此鄧氏曰稅官物也公爲節度使不先輸稅何以率下且獨不記爲里正代人輸稅以免楚撻時邪行逢欲與之歸不可曰公誅殺太過常恐一旦有變村墅易爲逃匿耳行逢慙怒其僚屬曰夫人言直公宜納之

劉仁贍妻不以軍法貸其防子

四年周兵圍壽春連年未下城中食盡齊王景達自濠州遣應援使永安節度使許文稹都軍使邊鎬溯淮救之將及壽春李重進邀擊大破之劉仁贍請以邊鎬守城自帥眾決戰齊王景達不許仁贍憤邑成疾其防子崇諫夜泛舟渡淮北爲小校所執仁贍命腰斬之左右莫敢救監軍使周廷構哭於中門以救之仁贍不許廷構復使求救於夫人夫人曰妾於崇諫非不愛也然軍法不可私名節不可虧若貸之則劉氏爲不忠之門妾與公何面目見將士乎趣命殺之然後成喪將士皆感泣

通鑑總卷二十下

