蒞蒙平政錄

﹝淸﹞陳朝君撰

●目錄

序

義利說

讀論語

打點美缺臨選當戒

查具互結間用積年

先期料理僉押

酌定交盤指南其一

酌定交盤指南其二

諭帖一

諭帖二

答同年劉喬南內擢書

詳文

牒文

告示

詳文

告示

審語

●蒞蒙平政錄序

在屬竅佑以亞苶耶才ィ當邏咱耶世。風甚抑霸。行淌襳義ィ僉衷君子平其政爲諄褋。奏讀書至八ィ未僉痘傽慰耶生也ィ處爲綁儒。扶氶名臣ィ大則平其政於天下。小則平其政於一邑。斯上不負乎。朝廷。下不誤乎百姓。而臣子之職。庶幾可告無罪焉。乃若身膺民社。尸位素餐。旣不能就事爲建白之籌。復不能獨斷爲綢繆之計。碌碌無所短長。則亦甚負此簡書矣。余幼承祖父之訓。淸白傳家。長讀聖賢之書。忠孝矢志。今已巳春。奉天子命。以宰蒙土。伏念蒙以蕞爾。山多地少而且瘠。民生其間。鶉衣蝸居。蓬頭垢面者。更難傼數。加以驛路衝繁。一切差使餉鞘。以及龍衣鮮京等項。每日之往來於東南西北。而索夫索馬者。輒如雨而如雲。且催錢糧。緝逃盜。鮮流犯之檄。又皆絡繹如織。而歲無停晷。吏苦抄謄。逃走甚眾。余𨿽多方召募。視經制之額。尙闕焉不敷。以故公文到縣。𨿽隻字必親爲裁決。卽詞組不假於胥吏。問有遠年事體。而積年故老。無一存者。問之新役。類皆茫然。因取我朝定鼎四十餘年之案卷。調進內宅。分年按月。考其利獘。察其顚末。審乎風俗。酌乎民情。特將蒙陰數十年之積苦。不避忌諱。不辭妄瀆。一一於各憲之前。爲之連篇累牘。大聲疾呼。而吁請乎急救。夫亦爲士君子之出身而仕。大則平其政於天下。小則平其政於一邑。不過盡職分之當然。而言乎其所不得不言。不忍不言者。期上不負乎朝廷。下不誤乎百姓已耳。語曰。天不頗覆。地不偏載。蓋言平也。故萬物各得其所。方今聖天子禦字。天下大安。萬民咸熙。上及飛鳥。下及昆虫。跂行喙息蠕動之類。莫不稱各正。頌咸若。眞所謂王道平平。無偏無黨者矣。獨至東蒙一邑。四達交衝。諸艱叢集。全以麼麼小吏。竊祿是邦。三月任事以來。寢食弗遑。形容枯槁。官之苦。民之苦。馬之苦。業已目覩之而身受之矣。設因循苟且。默默不言。卽上憲憫此疲邑。欲轉爲題請。或仰邀聖恩。俾數十年之殘區。一旦出諸湯火之中。而登之袵席之安。不啻起白骨而肉之者。余有以知其不能也。爰將詳過文移。以及自理事件。付之剞劂。刋成一集。公之當世爲國爲民諸君子。以備采擇焉。

康熙己巳仲秋之吉

賜進士出身知蒙陰縣事韓城陳朝君惕若氏自序並書

﹝見圖﹞

●義利說

國家之安危。視乎民生之休戚。民生之休戚。視乎縣官之賢否。服是官者。須先要見得義利二字分明。蓋作縣之始。異日立朝事業。俱於此定之。惟義利明。斯胸有把柄。然後民情胥獘賦役刑名諸政務。以及上下交之節文。庶不見惡於聖賢。而要之大道之歸。余嘗按之往古。驗之來今。凡爲官者。終日焦勞。皇皇然惟利是嗜。見義不爲。其大病蓋有二焉。貪爵位。爲子孫。故也。不知爵位之大小。非關機械之巧拙。子孫之貧富實由積徳之厚薄。見利忘義。則何益矣。余每讀史。觀古循良。類多重大義。輕小利。而擢爲名公巨卿。其始百姓親之若父母。而其後朝廷任之如腹心者。蓋其人品。皆眞人品。其文章。皆眞文章。其經濟。皆眞經濟。以故治行卓越。功垂天壤。而名與日月爭光也。後之君子。可不勉哉。

●讀論語

其行巳也恭。其事上也敬。其養民也惠。其使民也義。旣庶矣。又何加焉曰富之。旣富矣。又何加焉曰教之。只此兩條。具見聖人大本領。大作用。便可括盡古今君相爲政之要。筮仕之初。尢不可不知也。

●打點美缺。臨選當戒。

凡臨選時。缺之美惡。自有天命爲之主宰於其間。若垂涎膻地。打點鉆求。毋論不可得。卽得矣。置巳於至樂。處人以至苦。此其心術人品。巳大壞矣。後來功名。槪可知也。況古人做秀才時。便以天下爲巳任。設我爲其易。將誰爲其難哉。巳所不欲。勿施於人。余嘗三復聖人斯言。而知打點美缺之非云。

●查具互結。間用積年

一新官到任。以淸查衙役爲第一要務。凡系六房書吏。每房俱要連名互相保結一張。門快以下。每行亦俱要連名互相保結一張。又須將里甲坐落。注明趙甲錢乙名下。如趙甲坐落在城。錢乙坐落在鄕。離城若干裏。如有互相容隱。朦朧作獘。事發一例治罪。取結後。將無結者。又親點驗一番。間有積年人役。久在衙門。不妨拔用數人。當眾人互結之時。不與爲伍。彼積年之人。一旦爲眾人擯棄之物。其憤憤不平之气。未有不抑欝於懷。吾一旦拔而用之。彼必翻然色喜。而樂爲吾用。況遠年事體。非積年不能知。事體稍難。非積年不能辦。通變在人。法度一嚴。使姦使盜可也。但此輩不可多用。亦不可久用耳。

●先期料理僉押

凡次日應申文書。應行牌票。與一切應僉應押應標判用印者。每房各用護書一冊。塡寫承行姓名。俱令先一日申時。候午堂事畢。傳進內衙。每一文票吩咐書吏。將應行之故。用一小帖。寫貼在本文本票上。又將某處該圈點。及該用正印斜半印背印處。俱傍貼一小紅帖。燈下將粘貼並應行原故。細細查對一番。應僉押標判用印者。卽照傍貼小帖行之。文書印後。卽入各封筒。標印後卽入各護書。間有事理可疑。標印規矩。未知當否者。候次日早堂。坐後堂時。照承行姓名摘問。若仍該行者。尙未標印。仍補之可也。又先要設長條桌數張。令各房承行者。仔細查對。一毫不差。方許入筒封口。如此則文書旣無隱獘。官府又有神明之誦。而伺候拜謁者。又服其敏速。此初仕第一宜知者。按僉押用印之獘。余健吾先生治譜一書言之頗詳。余此條。但依先生之書而約略其法。庶法得而諸獘自可不生也。其所發文書牌票。必須掛內號。某月某日差某人往某處去訖。限某月日到。限某月日繳此又不可不知。

●酌定交盤指南其一

某官任內經管錢糧四柱文冊式。

掌印知縣某人。自某年某月某日到任止。至某年某月某日離任。

署印官同。

舊管

前官某。交存在庫某年條銀若干。

某年某項銀若干。

新收

某年某月。

徵收某年條銀若干。

某年某項銀若干。

某年某項米若干。

凡由單額徵者。俱稱條銀。其不入額徵者。或漕折。或白折。或漕截。或漁課。或匠班。或稅契。或當稅。或牙稅。或雜稅。另注款項。

●酌定交盤指南其二

視事之初。卽取本縣賦役全書。細將田地山蕩。各項正額。一一科算。共正銀若干。近年增【緊要】減文卷。並取六房須知冊。糧房四柱冊。令備開按月徵收發解。各項支銷存畱數目。總撒與全書相對。成數自批回與解冊相對最妙見。大凡前任交盤冊內。正糧撒數與全書相符。或開官解要批回爲據。但恐經承與解役通同作姦。有洗補攺數之獘。當將原批與司收縣解冊內查對。可免日後縣冊巳完。司收仍欠。謂有虛批。無寔印領與牌文相對最妙收之獘。或開各項支銷。要各房印領。上司牌【緊要】文爲據。可無透昌虛開之獘。或開民欠。要細開各裏。完欠冊。拘欠裏赴縣【緊要】。當堂對質。完日方可受其交盤。但日下催科。如此敲朴。民欠實少。多是官吏侵蝕。拘欠裏質�最妙以民欠塞責。後官若以民欠有徵。而領其交冊。未完卽下手擔肩矣。如解無批回。支銷無領狀。民欠無著落。批回與司冊不符。上司贖鍰。並存畱不淸。一宗不明。不可輕受。財庫欽贓盜贓等物。各宜一一點檢。倉谷須用盤斛。重犯須用點查。存庫錢糧須用面兌。此初任交盤之要法也。

按交盤二式。寔爲不刋定典。特細加批評。亟爲請梓。以作初任津梁。初到任後。隨喚總管書手。取本年派徵底冊。賦役全書。或布政司派單。務令實時查出。再欲查眞獘。先弔署官流水庫簿底本。新舊一對。完欠自明。而錢糧之千頭萬緒。一望了然。庶無腳忙手亂之憂矣。

●諭帖一

新選山東靑州府蒙陰縣正堂陳爲公務事。照得本縣叨膺

簡命撫蒞蒙邑。除上任日期。另票示知外。凡一切應行事宜。合先諭知。仰戶糧書吏。速將闔縣額徵地丁正雜錢糧等項。預造四柱淸冊。須要總撒相符。完欠分明。起解務獲批回。支給惟憑領狀。其賦役全書。並各房須知。憲綱等冊。儀注堂規務選的當人役。沿途投逓。今本縣一應夫馬。俱行自備。各役不必迎接。其衙署亦不得借修理名色。科派裏民。發來書啟肆封。著禮房查明官衘。如不合式。該房換封更正。星夜投逓。其餘未盡事宜。各預爲料理。毋得臨時違悞。本縣賦性硜執。法在必行。各宜恪遵。毋自取咎。特諭。

右仰各房書吏準此

康熙二十八年三月

日諭

●諭帖二

蒙陰縣正堂陳諭各房書吏人等知悉。本縣於本月二十五日出京。由陸路起程。一切轎乘夫馬俱巳自備。定於四月十三日時上任。各將新任合辦公務。悉照前諭。火速齊備。如臨時違悞。定行重處不貸。特諭。

右仰各房書吏準此

康熙二十八年閏三月

日諭

定限

日繳

●答同年劉喬南內擢書

老長兄勤勞四年。最稱第一。榮膺內擢。光生同譜。喜何如之。每於徐夫子前。備言淸況。嘗以揮豁無膽一語。爲時賢五夜晨鐘。使來。洞悉署。一空如洗。而公私缺如。尙須還補。又何敢當仁者之賜耶弟新授蒙陰。地𨿽荒殘。所幸民醇訟簡。錢糧易辦。而逃盜之累。亦無甚大患。歷來官斯土者。類皆二三年間。卓異行取而去。致富翁或不足。作廉吏誠有餘。眞我輩讀書人藏拙地也。但弟數年以來。英鋒銳气。消磨殆盡。膺玆斗邑。介在衝衢。才每慮拙於將迎。心尢恐愆夫政理。諒長兄過來人。必有一番大作用。以爲迷津者指南耳。想覲光不遠。面命可期。順風肅候。並申謝悰。臨穎翹瞻。神馳左右。

●詳文

爲背包之屠驛甚慘倒馬之賠補難支等事

爲申飭不遵禁約屬員等事

爲遵旨編輯全書等事

爲驛逓之支應甚繁等事

爲祖宅久作官署等事

爲遵旨編輯全書等事一

爲遵旨編輯全書等事二

爲欽奉上諭事

爲遵旨編輯全書等事

爲祖宅久作官署等事一

爲祖宅久作官署等事二

爲遵旨編輯全書等事

○爲背包之屠驛甚慘倒馬之賠補難支等事

爲背包之屠驛甚慘。倒馬之賠補難支。吁請急救。以濟皇華事。竊照國家驛傳之設。原以達機密。通遠邇。必使馬有餘力。官無偏苦。方可應非常之差而不慮其違悞。我皇上軫念驛傳衝疲之苦。允臺臣髙爾位條奏。敕各省督撫。凡差遣員役�包。應照會典。止以十觔爲率。如有挾帶私囊。裝塡大包者。許該州縣驛等衙門。驗實指名。徑申本部題參議處在案。卑職仰荷皇恩。叨膺蒙邑。捲查前令。每季倒馬不下百餘匹。而暗墊馬價常至千餘金。究詰其故。皆由背包者。有重至一百觔者矣。甚有重至一百三四十觔者矣。大裝塡大包。不過假奉公之差遣。爲嚇詐之騙局。多端勒索。少不遂意。則鞭笞偦夫。不啻牛馬。毆辱官長。等若奴隸。相沿日久。莫可如何。若不奉憲令禁止。卑職獨一旦力返數十年之積獘。勢必大起爭鬧。爭鬧不巳。勢必辱官毆吏。且有不肖之人。挾此釁嫌。故意騎傷馬匹。以泄私忿。與其日後焦頭爛額而始瀆急救。何如先爲曲突徙薪。以仰祈憲禁也。倘恩賜嚴示。勒石永禁。則朝廷之額馬。庶不斃於若輩之毒手。斯驛困或可少蘇。而官累又何敢坐視不言也。卑職蒞任一月有餘。馬之倒獘者五。騎傷而待斃者八。此又有其故焉。蒙處萬山。地當極衝。其間層巒疊嶂。路忽髙而忽低。地倏直而倏曲。兼以眾壑爭流沙石參差。凡往來差使。每日動以數十起。而需馬輒至百餘騎。其額設馬匹。僅僅六十許。夫差之來也無窮。馬之設也有限。以有限之馬。應無窮之差。卽有秉心淵塞者復起。而當此地衝差繁之日。欲其馬之不倒斃也。其勢不能。況額設之馬。巳歷年多所矣。馬非鐵石。安能久而不斃耶。查蒙驛額設糧僉銀七百餘兩。原系一年倒斃馬價。自吳逆變亂。大兵四出。奉文全裁。至今縣令賠墊。但卑職以蕞爾窮員。介在衝衢。旣乏文成點金之方。又無武侯流馬之術。設使家有良田羙宅之可鬻。地多富啇大賈之可借。庫有起解存畱之可那。卽骨綻皮穿。以濟朝廷之公務。此亦卑職之所甘心而不辭也。而無如庫無可那之項。地無可借之人。家無可鬻之業。故不得不連篇累牘以懇憲臺之拯救也。且二十九年錢糧。數百餘萬。我�上親覩山東之苦。一旦盡行捐免。又何惜區區。七百之銀。獨累麼麼下吏耶。況蒙邑衝要之苦。當聖駕南巡之日。又早人睿見。倘蒙題復。則馬無倒斃之慮。官無賠補之憂。將窮員之沾恩。皆憲仁之再造也。府批背包久有定例。往來郵傳者。自不得恣意違越。該縣職在衝途。宜加意稽察。以上遵功令。至馬價額編若干。有無舊案可考。系何年月日。奉何注語。通行裁去。仰逐一確查詳議報奪。仍候院

司

道批示行繳。

○爲申飭不遵禁約屬員等事

爲申飭不遵約等事自卑職蒞任以來。查得六房書役。皆因地衝差繁。文移絡繹。抄寫太苦。逃走甚多。現今多方招募。其僅足以供書寫者。尙不足經制額。況蒙系南北孔道。凡京差欽件。旁午而出。歲無虛日。需寫多人。卑職日不暇食。夜不安枕。凡一切公文到縣之日。親爲裁決。隨傳各房書役。逐件講說。猶皆愚蠢不悟。而上憲頒發禁約。又安望其逐款登答乎。且憲臺發下各項告示條約。刋書一本卑職按款捧讀。覺言言金石。可法可傳。其大意總以責官長之實行不實行爲何如。而非盡以書役之應對。卽以定縣官之力行也。今蒙憲臺。嚴提經承。本應申解。但念蒙邑地介衝繁。書寫寥寥。倘有緊急公務。辦寫稍悞。幹罪非輕。伏乞憲臺軫卹殘邑。格外施仁。俯賜批示。恩準免解。庶緊差不致失悞。而窮役亦可免奔跋盤費之苦矣。

院批該縣新硎初試。凡本部院所頒文告。務在實心奉行。徧貼曉諭。有裨政教。俟秋季終。逐項詳報。以觀三月成效繳。

○爲遵旨編輯全書等事

爲遵旨��全�等事看得蒙以蕞爾。介在衝衢。民貧地磽。其偏苦之狀。甚於他郡。無俟紳矜耆民。合詞泣請。久巳在憲臺洞見中矣。乃當編輯全書之日。酌議更攺增刪之處。飭令州縣。各抒所見。此誠爲國爲民之盛心。卑職敢不仰體憲臺。以陳愚陋。謹按全書所當急爲更攺者五。急宜增之者三。急宜刪之者二。更攺者何。漕糧項下。臨徳二倉。以及本色。花�。黃蠟。牛角。弓面。五款而巳。爲數最少。撒款實繁。兼以蒙抵臨徳。往返千里有奇。其所用腳價。解役工食。視起運兵餉錢糧。一倍有數倍之費。莫若將此五款。歸並起運項下。直解藩憲。以充兵餉。不惟朝廷之國課。依然不虧。而且可以省撥兌之勞。免解費之苦。斯不過一轉移間。而利國便民之道。兩得之矣。宜增者何。馬價。自夫。工料。三者而巳。蒙邑當南北孔道。凡奉公差員。每日動以數十起。而需馬輒至百餘匹。其額設驛馬。僅僅六十許。以有限之馬。供無窮之差。馬卽鐵有。𨿽平原曠野。尙難保其無恙。況日走於蒙之層巒巉石中。而有不倒斃者乎。此倒斃馬價。相應吁請復增。以救驛困者也。他如進供禦茶。以及餉鞘升遷遊擊等差。一日之間。用夫甚至數百名。而額設白夫。僅有四十。其何以支。至若驛站艸料銀兩。於康熙二十一年。爲欽奉恩詔案內。準復二分。復銀五百五十八兩。今全書所載。止實存銀壹千六百七十四兩。於原額大相徑庭。現今艸豆騰貴。卑職按日計算。尙不足數月之用。三者相應急請增之。使官無賠墊之苦。民鮮支應之勞。而夫飽馬騰。卽有非常之差。亦可應用而不憂其違悞者也。宜刪者何。蒙之丁糧。二者而巳。按縣誌。明萬曆年間。蒙丁糧例分四等。其時輕徭薄賦。而國用未甞不足。迨後屢遭兵火。水旱頻仍。而人逃田蕪。自我淸大定以來。愛養休息。民間漸有起色。獨是丁糧偏重。較新泰費縣等邑。一丁納數丁之稅。一畝納數畝之糧。無怪乎紳衿耆庶。合詞泣請。以求核減耳。夫利不百不�。害𨿽一必除。今蒙之丁與糧交受其困。卑職爲民父母。目覩疾苦。又何忍坐視不言。置民阭於罔聞耶。相應具詳。懇乞轉請各憲。俯賜核減。況聖駕南巡之後。親見山東之苦。將二十九年丁地錢糧。盡行捐免。一旹父老子弟。歡聲載道。巳皆動其返土力田之思。今復聞上憲有減丁輕糧之令。不必勉彊招徠。而丁之逃散者自歸。不必多方勸諭。而田之荒蕪者自開。是目前刪之以便民者。政將來增之以利國者也。至捏報。包空。那移。脫漏。以及詭計。欺阭。等獘。細查卑縣。不少槪見矣。

○爲驛逓之支應甚繁等事

爲驛逓之支應甚繁。夫馬之工料難緩。謹請畱抵。以免遲悞公務事。竊照卑職蒞任伊始。目擊蒙陰。凋殘萬狀。不但生於地者。疲於供應。有身家莫保之憂。卽官斯土者。亦苦於支持。有我躬不卹之嘆。凡地方利獘。容卑職逐一查明。另請興除外。獨是蒙邑驛站之苦。凡奉公差員。每日動以數十起。而需馬輒至百餘匹。不得不預爲詳請者也。查蒙邑本年額徵錢糧不過九千有奇。而存畱驛站。並官俸役食各項自支。約去四千。起解者近五千多耳。康熙二十九年分錢糧。仰荷皇上浩蕩之恩。通行蠲免。則二十九年分之夫馬工料。勢必另請撥補。但蒙邑系九省通衢。而驛逓夫馬工料。按日支給。其苦較他郡爲獨甚。現今料豆騰貴。每石價銀二兩五六錢不等。若臨時再請撥補。往返需時。在蒙邑又無別項可那。夫馬豈能枵腹以待。況遲早總系應撥之項。畱抵可免解領之勞。理合詳請憲臺。俯念驛逓獨苦。將蒙邑康熙二十八年分。起解銀五千餘兩。除前任署事孔毓恩巳起解一千兩有零外。其餘丁地起運。一切正雜錢糧等項。懇祈免行起解。畱作二十九年分。驛逓支用。不惟將來之公務。不至遲悞。且目前之催科。卑職亦可少緩矣。

○爲祖宅久作官署等事

爲祖宅久作官署等事查看得有司乃親民之官。縣署爲臨民之地。一切錢谷刑名。以及上下往來諸文移。類皆上關朝廷之公務。下切民生之利獘。以故設一官。建一署。而鎭撫其地。代天子而承流宣化焉。蒙邑以彈丸之區。當極衝之地。卑職蒞任未幾。觀其縣署。規模狹隘。及查庫。查監。查倉。皆數椽茅屋。宛若斗大。其六房皂役。又皆無棲身之所。迨城頭之上。傳梆者六次。吏書各役。始抱文書。執牌票。自關廂而入衙辦事。卑職覩此情形。正深駭異。而生員公秉鈞者。僑居鄕僻。難免鵲巢鳩居之嗟。棲身無地。遂有私宅乞還之呈。竊思爲邑宰者。當體聖天子設官爲民之至意。嘗執三尺法。以抑豪彊之霸占。今以公氏之血產。永作縣令之官衙。是身巳自蹈於不法。又何能執法以整齊其民也。夫官宅盡屬民房。久假不歸。固無以謝業主。民宅反成官署。一旦返璧。又何以置官吏。今考縣治。舊趾尙存。或動正項而新造。或仍借屋而暫寓。勢處兩難。理合詳情。伏祈俯賜金批。以便恪遵。

○爲遵旨編輯全書等事一

爲遵旨編輯全書等事查看得處極衝極苦之地者。當急思其整頓之法。斯驛困蘇而朝廷之公務。皆可立應而不憂其違悞。我皇上徳邁唐虞。化隆熙皞。一十五國。皆巳來享而來王。以故差使之往來於東西朔南者。絡繹如織。而歲無虛日。夫差使旣數倍於昔時。則支應不得似安於舊額。此卑縣蒞蒙未幾。目覩其官之苦。民之苦。馬之苦。而於編輯全書之內。所以有請增夫馬工料之通詳也。除添設白夫。倒斃馬價。前巳照牌回復。按款通詳外。今蒙憲慈。念驛傳之干系最重。蒙邑之偏苦難支。復查及於馬匹工料之宜增者若干數。卑職捧讀之下。乃知夫仁人之言。其利誠漙也。蒙之西北六十里相接者新泰。一切奉公差員。源源而來。常常而去。凡經過於新泰者。卽經過乎蒙陰。蒙邑糧不滿一萬。丁不及六千。兼以層巒疊嶂。路多崎嶇。其視新泰。地廣人眾。平原曠野。蓋不可同季而語也明甚。何以新泰之馬。額設一百二十騎。而蒙僅寥寥六十許。以有限之馬。應無窮之差。馬卽如鐵。久無不斃。官能點金。終亦必貧。相應照依新泰。再添六十以蘇驛困者也。謹按一十八年賦役全書。開載驛站錢糧。原額共銀三千三百六十二兩有奇。如歲額錢糧不敷。藩司卽於本府附近州縣起運銀內。徑行撥給。此巳足見蒙驛數十年之積苦。久巳爲大部所洞悉。而工料誠有刻不容緩者。今查二十七年全書。止實存銀二千七百二十兩有零。其視原額。大相徑庭。現今艸價每擔長至四五分。豆價每斗長至二錢五六分不等。夫馬之枵腹可慮。大差之違悞堪憂。竊思蒙當九省之衝。𨿽海隅日出之邦。莫不向仁慕義。以奔走於聖人之朝。其驛逓工料。卽倍加於原額。猶慮其不足。況並其原額而裁減之。又安望其夫飽馬騰。於以達機密。通遠邇耶。相應請復原額。以濟皇華者也。卑職從整頓驛逓起見。故不辭妄瀆之愆。以祈憲臺之拯救也。倘蒙恩準。刋入全書。則東路之驛逓。皆戴憲仁於莫曁矣。

○爲遵旨編輯全書等事二

爲遵旨�全等事該卑職查得蒙處萬山。地當極衝。一時餉鞘經過。每日動以數十萬。而需夫輒至千餘名。其額設自夫。僅僅四十許。以有限之窮役。應無窮之大差。在差員勢不得不責之縣官。在縣官勢不得不責之百姓。民出其力。官出其財。此捐俸雇覓之苦。前任署事孔所以吁請憲臺而有添設自夫之詳也。夫蒙以斗大山城。地當南北孔道。凡一切正雜錢糧銀鞘。以及各項解京上用等物。每日之間。絡繹不絕。卑職目覩其情形。身受其賠累。巳於編輯全書等事內通詳在案。今蒙憲臺。俯念地衝差繁。四十不足應用。又量添自夫一百名。相應刋入全書。永爲定例。將民困之少蘇。卽官累之稍減矣。

○爲欽奉上諭事

爲欽奉上諭事查看得蒙以至疲之區。當極衝之地。夫馬之苦。莫此爲甚。現今米豆騰貴。其工料銀兩。類皆按日支給。計�受食。眞急如星火。刻不容緩者。查本年新頒賦役全書。開載驛站錢糧一條。該縣照應需之數。卽於本縣起運銀內。徑行支銷。如歲額錢糧不敷。藩司卽於本府附近州縣起運銀內。徑行撥給。永停隔屬恊濟。但二十九年錢糧。仰荷皇上浩蕩之恩。盡行蠲免。不惟本府無可撥給之處。卽隔屬亦無恊濟之項。今若以蒙邑現在之錢糧。不爲畱抵。將來勢必移文別省。以求撥補。是何異捨卻自巳衣裏珠。而沿門持缽。以學乞兒爲耶。況遲早總系應撥之項。畱抵可免解領之勞。此卑縣所以恐悞朝廷之公務。而有預請畱抵之通詳也。今蒙憲臺。軫念蒙驛獨苦。特令速議妥詳。謹將卑縣巳解未解畱抵驛站錢糧數目。具文申報。卑職更有請者。其官俸役食各項自支銀若干。前巳詳明。理合照例畱抵。則將來另請撥給之文。亦可免矣。

○爲遵旨編輯全書等事

爲遵旨編輯全書等事蒙此竊思卑職。奉天子命。蒞玆劇邑。寢食不遑。心力皆枯。惟恐殞越。以上負朝廷。下悞民生。故視事之初。念郵傳爲皇華所系。因將蒙驛數十年之極苦極難者而分項屢瑣。若背包之宜禁。糧僉之宜復。白夫之宜增。及復工料之原額。添額設之馬匹。凡此皆竭蹶供職之苦心。亦以仰體各憲臺爲國爲民之至意。不敢坐視其官之苦。馬之苦。民之苦。而默默不言也。謹將郵傳事務。匯成一詳。而逐項以陳焉。查凡奉使差員。其背包應照會典。止以十觔爲率。久巳奉旨在案。但立法之始。未嘗不嚴。後卽極嚴。未有不弛。或迅賜告示。或題請嚴飭。則受福不止蒙邑。而直隸各省。凡有驛逓者。皆戴憲恩於莫曁矣。此背包之宜禁者一也。查東路分劈糧僉銀。七百二十八兩四錢九分。原系每年倒斃馬價。前於康熙十一年八月十三日。奉有部文允行。分派該縣在案。至十五年。因吳逆變亂。大兵四出。需餉浩繁。爲酌議捐省錢糧等事。籌國用者。因兵餉之急。爲權宜之計。遂奉文全裁。至今縣令賠補。第額設馬匹。歷年多所。馬卽如鐵。久無不斃。官能點金。究亦必貧。此糧僉之宜復者二也。查蒙驛額設白夫。僅四十名耳。兩人而擡一鞘。不過二十鞘而止。他如解京上供等物。無不用夫擡送。姑置勿論。卽如本月初十十一兩日間。相連而南來者。二百餘鞘。�四十名白夫之所能了。雇覓之苦。難逃憲鑑。且錢糧大事。餉鞘一到。當寄衙中看守。而縣署闕如。以數十萬之餉鞘而置於露宿野處之地。其防衛不更大可慮哉。此白夫之宜添者三也。再查康熙貳年。豫撫

題定分路之疏。則蒙邑遂爲五省衝衢。故全書開載驛站錢糧原額。三千三百六十二兩有奇。自十四年。因酌議捐省錢糧等事。遂奉文裁減。今實存銀二千七百二十兩有零。方今天下一統。海內又安。一十五國之間。皇牡橫奔。而蒙當其極衝。夫差使旣巳數倍於往昔。則工料猶當倍加於原額。乃並其原額而裁減之。現今艸豆騰貴。價倍於昔。夫馬之枵腹固可慮。而大差之違悞愈堪憂者也。此請復工料之原額者四也復查蒙邑。地衝差繁。其西北六十里而緊相接壤者新泰縣耳。凡差使之旁午而出。過乎新泰。卽過乎蒙陰。而火牌勘合之應付。曾未聞泰多而蒙少。蒙逸而泰勞也。何以新泰之額設一百二十騎。而蒙僅寥寥六十許耶。且進上龍衣。系至緊至大之差。從前原由水路。以達京師。邇來攺爲陸路。而蒙驛之支應。其苦更甚於他郡。每歲八月。經過蒙陰。卽憲臺軫念窮員。施格外之仁。請旨添設。恐緩不濟急。莫若將簡僻州縣。暫爲恊濟。則眾擎易舉。是卽憲臺之鴻恩。而亦卽大蘇驛困之良策也。此請添額設之馬匹者五也。凡此五款。皆從整頓蒙驛起見。倘蒙題請。則背包禁而額馬無倒斃之虞。糧僉復而窮員少賠補之憂。白夫增而官民各有相安之樂。而且復工料以資其飽騰。添馬匹以濟乎皇華。然後知能一勞者。乃可久逸。能暫費者乃可永寧。此卑縣到任三月。所以分項屢瑣而不辭妄瀆之愆也。

○爲祖宅久作官署等事一

爲祖宅久作官署等事查得蒙邑官署。自順治四年間。南寇蜂起。而龜蒙鳬嶧之墟。莽爲盜藪。摧殘殆甚。血肉委於泥沙。而城市燔爲煙燼。以故蒙之衙署。亦與昆明池一點灰。風捲云消矣。當此之時。止存公氏宅一所。而署事蔡遂借居焉。厥後縣令屢易。新舊因循。以公氏之私宅。爲縣宰之官署。恐朝廷設官爲民之意。不若是耳。𨿽劉令下車。去捐免之公議。爲捐俸之善舉。亦不過於勢處兩難之際。姑爲一時權宜之計。總非所以安上而全下也。假使公氏之宅。規模弘遠。可以置倉庫。設監獄。安六房。則朝廷之錢糧。以及逃人流犯之監禁。上下往來之文移。皆可位置焉而各得其所。卽甘淡泊。捐淸俸。以償業主。此亦卑縣之所樂爲。而斷斷乎不忍下派裏民。以上干功令者也。獨是公氏之宅。南北旣巳狹隘。東西又非寬闊。而錢糧之徵收。何地可以積貯。逃人流犯之起觧。何地可以監禁。六房緊急之文移。何地可以抄謄。方今聖天子百度維新。庶政咸舉。通都大邑。其官署歷年多所。而被風雨損壞者。尙且動正項而修理焉。況蒙以蕞爾之區。當極衝之地。官受苦中之苦。役應差外之差。衙署闕如。棲身無所。是以民壯皂快以及靑白馬夫等役。皆於舊署官地。結艸爲屋。晝夜輪流。以伺候大差。至今四十餘年。縣官以有署而反居無署之地。公氏以有主而竟作無主之業。無俟秉鈞請還荊州之地。而卑職早巳有完壁反趙之舉也。伏祈憲臺轉詳題請。察例舉行。將官民之得所。皆憲仁之再造矣。

七月十九日詳

本府正堂金。二十二日蒙批。公署系法紀之地。借住民房。殊屬不恊。但建造之費。據請開銷正帑。是否有例可援。或在東省。或在別省。仰縣逐一查明。並確估工費料價。應需銀錢若干。備造細款。另詳速報繳。

○爲祖宅久作官署等事二

爲祖宅久作官�等事查得不一勞者不久逸。不暫費者不永寧。如東蒙一邑。四達交衝。諸苦叢集。自我朝大定以來。凡倉庫監獄。以及官署吏捨。其傾圯而蕩然無存者。巳四十餘年矣。以今日而議建造。則朝廷錢糧之徵收。始有地以積貯。逃人流犯之起觧。始有地以監禁。六房緊急之公文。始有地以抄謄。縣令無霸占民房之罪。公氏有原業歸主之樂。此眞憲臺爲國爲民之盛心。而卑職又何敢視官衙爲傳捨。徒粉飾治具。以塗民耳目。冀旦夕得代去。而以難者貽諸後人耶。則查舊例以估價值。誠有刻不容緩者。第創建衙署。與修葺者不同。其爲工甚大。而需用浩繁。非若整理舊署。僅令傾者築。圯者修。坍塌者補砌。遂可煥然一新。聿觀厥成巳也則相度經營。鳩工庀材。勢必采木石於山林。運磚瓦於陶冶。非動正帑。費將安出。然欲動正帑以建造。又必有成例之可援。此無俟憲臺諄諄令其確查。而卑職巳鰓鰓然早爲慮之矣。其東省別省。例或遠而難循。乃蒙陰縣誌。例實確而可據。查縣誌父老劉養恭輩。以邑事仍沂水。遂狀其難上之。乞復厥舊。時仁宗皇帝踐祚之四年。當元佑乙卯春。中書具其事以聞。制曰可。於是以武秀肇尹是邑。而所廢若廟學。若公署。若傳置。咸葺一新焉。方今聖天子縱堯舜上聖之資。乘湯武興王之運。百度皆巳釐舉。庶政皆巳咸修。一十五國之郡邑。莫不星羅棊布。位置得所獨蒙以至疲之區。當極衝之地。朝廷徵收之錢糧。無庫可以積貯。逃人流犯之起觧。無獄可以監禁。六房緊急之公文。無地可以抄謄。縣官以有署而反居無署之地。公氏以有主而竟作無主之業。則動正帑以建造。卽無成例。似亦當急爲之所也。大抵事苟無關於國計。無切乎民生者。𨿽成例亦不必恪守。誠有關於國計。有初乎民生者。𨿽破例實不爲紛更。但衙署系法紀之地。建造乃錢糧所關。計或一有不周。吏胥匠役。便浮冒幹沒於其中。故寸墁尺木。非躬自會計。而工費料價。欲其多寡盈縮。悉如所算。不毫髮八也難矣。因將建造間架數目。預造淸冊一木。伏冀轉詳情旨。俟批行到日。視銀錢之多少。估工料之費用。再爲備造細款。另詳具報。

○爲遵旨編輯全書等事

爲遵旨��全書等事看得錢糧觧收。動關國課。編定成例。牢不可破。卑縣竊以爲過矣。從來朝廷之一興一除。總期其有便於國有利於民而止。故利不百不興。害𨿽一必除。凡天下事。苟無裨於國無益於民。𨿽成例亦不必其恪守。誠有裨於國有益於民。𨿽破例亦不爲其紛更。卽如臨徳二倉。以及花絨黃臘牛角弓面。統祈歸並。前巳通詳在案。今捧讀憲檄。復查臨徳二倉苦累之處。卑職又何敢阭諱不言。以負憲臺爲國爲民之盛心也。查臨徳折色銀兩。其爲數也最少。而撒款又極零星。封納甚爲不便。兼以蒙抵臨徳。其一往而一返者。又復千里有奇。有一項之錢糧。卽用一人之起觧。乃奔走道途。及守候批回。必遲至數十餘天。而始可了此一樁公事。以故長途之腳價。觧役之工食。收兌之煩難。視起運兵餉錢糧。合盤計算。眞一倍而有數倍之苦累。此卑縣所以到任未幾。有歸並藩憲。以充兵餉。而章丘縣亦卽有攺鮮轉移之請也。伏冀永停起觧於臨徳。惟期歸並於藩庫。不但朝廷之正課。無損毫末。而且萬姓之戴徳。眞如天髙地厚矣。

●牒文

爲禱雨救民事

爲步禱甘霖急救萬民事

關帝廟謝雨疏文

城隍謝雨疏文

○爲禱雨救民事

爲禱雨救民。吁神人沛甘霖。以活萬命事。朝君奉天子命。撫玆蒙邑。官受苦中之苦。民應差外之差。想久巳在神鑑中矣。惟神聰明正直。上帝命之以鎭撫此邦。相與一時長吏。共治玆土。爲之禦災而捍患焉。爲蒙民者旣苦。爲蒙之官者尢苦。諒神亦不忍獨享其逸。坐視斯民之死於旱魃而不之救也。玆者亢陽靡劑。驕旭逞威。蒙之父老子弟。終日之皇皇焉。胼乃手。胝乃足。而汗流濕土者。惟冀其千斯倉而萬斯箱。於以完國賦。養父母。畜妻子耳。今乃霞收云斂。霖斷露晞。而秋成殆岌岌乎不可望焉矣。是何異扼其喉而絕其食也。神獨何心。忍不救止。嗚乎。有司一官。與民最親。民安則官安。民危則官危。共憂樂相關。眞如父母之於子而不能膜視者。朝君蒞政三月。片善無聞。愛民有心。回天無力。不揣涼徳。用申虔禱。伏乞賜油然作云之神手。布沛然下雨之鴻恩。澤徧郊原。人歌樂歲。則民之福也。皆神之靈也。懇切故牒。

七月十五日祈禱當日

卽雨未曾沾足

○爲步禱甘霖急救萬民事

正堂諭。余奉簡命。撫爾蒙土。爾民饑卽我饑。爾民寒卽我寒。其痛癢關切。眞如父母之於子。而不容以膜視者。無何蒞政方三月。而卽以旱聞。夫蒙四達交衢。驛路騷然。諸苦俱集。一身獨支。人事如此。天時若彼。心竊嘆夫本縣之命薄且窮。而因致旱魃之爲虐於爾百姓也。余甚憂之。復冒瀆神之罪。再申步禱之文。前曾請禱於城隍。今復移壇於關帝。凡我蒙民。各宜齋戒。倘大帝仁愛爾民。立賜甘霖。而大慰萬姓之望也。亦未可知矣。特諭。

○關帝廟謝雨疏文

精忠不貳。盟桃園而志在春秋。節義無雙。翊漢室而功垂宇宙。丹心克昭日月。浩气永塞乾坤。稱聖穪神。呼吸直通玉闕。追王追帝。威靈丕著人間。伏念朝君。一官苦歷。三月窮支。𨿽未能辧獄而隨車。竊甚願積薪而剪髮。步禱移壇至再。菲躬愧難鑑夫神明。心齋誓雨期三。甘露幸卽沾於旦夕。珠璣傾北海。頓洗萬頃之塵。膏澤沛東蒙重滋千畝之稼。覩斯時之爲霖爲雨。卽指日之如茨如梁。百谷咸資。萬民胥慶。君等吸甘沐首。添硯乘檐。謹百拜以表寸誠。爰三燻而修短疏。

附扁聯

附扁聯

秋七月雨

一行作吏。萬苦備嘗。步禱祗期安赤子。

三月撫蒙。諸艱歷試。晝爲要可告靑天。

○城隍謝雨疏文

位正城垣。陰陽適調乎四序。職司冥府。捍禦永奠夫一方。分𨿽隔於幽明。心竊保玆黎庶。無微不照。有感遂通。是是非非。莫謂陽世紀綱堪漏网。明明白白。還知陰司毫髮不容鍼。朝君奉命兢兢。誓神旦旦。愧無功施以俾我土地。惟矢淸白以承厥家風。嗟哉蒙萬山中。誰爲小民請命。幸矣秋七月雨。庶占大有書年。欲報神庥。爰立會賽。酬雨澤而歡忻於旣往。慶盈寧而祈報於將來。伏願神佑無疆。嘉惠咸敷四野。庶幾民生有賴。明禋永祀千秋。不惟近悅與遠來。抑且民安而國泰。

附扁聯

附扁聯

雨我公田

東山開爽气。物阜民安。四野秋成歌舜日。

北海樂淸風。家弦戶誦。一朝時雨慶堯天。

●告示

爲嚴禁包攬火耗之獘以蘇民困事

爲力行講約以廣教化事

爲特設月課以鼓士風事

爲查取保結以靖地方事

爲背包之屠驛甚慘等事

爲勸諭蒙民恪遵舊例等事

爲嚴飭庵觀寺院等事

爲嚴查山場以靖地方以安民生事

爲嚴查遺漏山場以免貽害地方事

爲嚴拿光棍詐騙以除地方大害事

爲特設牌坊以淸疆界等事

爲廣立義學以端蒙等事

諭三鄕父老知悉凡票以鈐印爲憑

爲嚴飭事

爲特設信票等事

○爲嚴禁包攬火耗之獘以蘇民困事

爲嚴禁包攬火耗之獘。以蘇民困事。竊照錢糧上關國賦。下切民生。本縣作民父母。職𨿽專乎催科。心實存乎撫字。現今夏季巳終。起解銀兩。尙欠一千存乎有奇。催科不力。參罰必及。然本縣一人受其參罰。俾蒙之百姓。稍畱暇日。得以收爾麥。播爾豆。此亦本縣之甘心。而斷斷不爲爾百姓出一怨言也。但路衝差煩。驛站工料。刻不容緩。且自聖駕南巡之後。差出非常。馬多疲困。本縣恐悞朝廷之公務。悉捐一巳之金錢。將衣服杯盤等件。盡向別縣典賣銀一百二十兩。買精健善走之馬七匹。添充驛站。嗟嗟爾百姓苦者。分內應完之數。余之獨苦者。身外墊賠之累。兼以艸豆騰貴。價倍於昔。卽欲停徵。其勢不能。聞我蒙民。素稱急公。何以開徵多日。而完納寥寥。或花戶畏懼窵遠。轉央單頭。代爲封投。或單頭指稱火耗。包攬花戶。多爲加收。亦未可知。本縣立心惟恕。執法如山。當其作秀才時。卽以四海蒼生爲巳任。豈其身膺民社。徒爲富貴利達之謀。而不念千里生民之計乎。夫蒙邑地瘠民窮。能完正賦。卽是良民。又何忍額外加收。以重苦我父老子弟爲也。爲此示仰洞仙安平瞻岱等鄕花戶知悉。自示之後。俱遵司頒法馬。足色足數。各書巳名。自封投櫃。如有不肖單頭。陰爲包攬。收入私囊。假指火耗。額外勒索。許爾花戶扭稟。以憑極法重處。不貸。特示。

○爲力行講約以廣教化事

爲力行講約以廣教化事。照得鄕約之設。原以講解。聖諭十六條。使民潛心靜聽。以感動其爲善去惡之心。近聞各社鄕約。見地方離城頗遙。官府耳目未周。安於怠逸。不行講解。悖旨逆憲。不法甚矣。除從前不究外。自示之後。爾鄕約社保人等。俟每月逢三之日。務於集場備廠。傳集鄕民。逐條細講。本縣不日親詣各集查閱。仍於朔日。投逓遵依甘結報縣。以便稽查。各宜凜遵。毋忽。特示。

○爲特設月課以鼓士風事

爲特設月課。以鼓士風事。照得奎躔東壁。人文寔應天文。翰馥西園。士運關乎國運。𨿽制藝爲潛修後事。而詩書乃拜獻先資。思取士於十四科。誰不沐聖朝樂育。觀聚賢在五百里。自可知勝地多才。但隋珠抱明月之憂。尙期刮磨於雪案。卞玉貽荊山之泣。還須砥礪於螢窻。日斯徵。月斯邁。會相絕編研露。歲有試。季有課。當獲衣錦披云。本縣素性耽文。誠心愛士。一行作吏。恐簿書滋擾於詩書。兩月臨民。念經世必資夫經術。特起大成文會。務盡一日之長。爰設小試衡才。用結千秋之契。期定初四十九。捲舒謝艸江花。預占明八來三。組織班香宋艷。願言覯止。竊比我好於笙簧。賁然來思。毋勒爾音於金玉。特示。

○爲查取保結以靖地方事

爲查取保結以靖地方事。照得蒙邑斗大山城。介在衝衢。南北行客。如雨如雲。緝盜查逃之令。屢奉各憲。嚴爲申飭。近聞關廂開店貿易之家。多有外來無籍棍徒。祗知射利以肥巳。不顧貽害於地方。擬合行查。爲此票仰捕衙官吏。照票事理。文到卽將東北二關。開店貿易之家。並檔槽之人。確查。委系何州何縣。注明裏逓籍貫。取具保結。呈送本縣。日後倘有來路不明。又或窩阭匪類。以便稽查。如無保結之人。限五日內。卽逐出境。不許容畱。並飭令各店家每逢朔望日期。出具無事甘結。親行赴縣面逓。不得違悞。以貽後悔。須票。

○爲背包之屠驛甚慘等事

蒙陰縣正堂陳爲背包之屠驛甚慘。倒馬之賠補難支等事。照得蒙處萬山。地當極衝。𨿽有逐電之駒。久無不斃。卽遇點金之令。終亦必貧。邇來前令。每歲倒馬不下百餘匹。而賠墊馬價輒至千餘金。究詰其故。皆因過往差役。裝塡大包。假奉公之二字。爲嚇詐之生涯。致使朝廷之額馬。皆死於若輩之毒手。本縣聞之心傷。不覺發指。不惟功名在所不惜。卽性命亦在所不顧。遂通詳各憲。蒙賜批示。背包久有定例。往來郵傳者。自不得恣意違越。該縣職在衝途。宜加意稽察。以上遵功令。等因批詳到縣。蒙此擬合出示曉諭。爲此仰管馬牌役。並馬夫人等知悉。嗣後凡差遣員役。其背包應照會典。正以十觔爲率。如有挾帶私囊。裝塡大包者。許爾等立將包箱。擡稟本縣驗實指名徑申大部。飛報各憲。如有畏勢狥庇。並不稽查。及借端生事。失悞逓送者。訪出。卽將牌役馬夫嚴拿。立斃杖下。本縣執法如山。言出必行。各宜稟遵。毋忽。特示。

○爲勸諭蒙民恪遵舊例等事

爲勸諭蒙民。恪遵舊例。以應公務事。蒙處萬山之內。地當九省之衝。一切奉公差員。朝夕絡繹不絕。而額設驛馬。僅僅六十許。兼以料豆騰貴。價倍於昔。本縣憂心如焚。慰勞馬夫餵養。猶恐不得其法。乃於原籍。出價雇覓。選擇善養馬者三人。晝夜煮料■﹝金算刂﹞艸。值驛馬往來之日。按日分餵。務均勞逸。不致偏苦。本縣亦不時親詣馬廠。以馬之肥瘦。卽以定人之勤惰。人情莫不好逸而惡勞。本縣於驛馬一事。獨爲諄諄過慮。夫豈好勞。亦以驛馬皆屬朝廷之馬。而曲體調養。期以辦朝廷之公務云爾。他如餉鞘流犯逃人等項。每日動以數十起。而需夫輒以數百名。本縣目覩。心實憫之。但事關上件。凡經過地方。沿途撥驢。蒙邑舊例。官卽欲寬。其勢不能。爲此示仰闔邑人等知悉。自諭之後。凡我蒙民。舉在城在鄕。悉遵舊規。毋容違悞。則爾百姓之能辦公務。卽本縣之所以仰報朝廷也。特諭。

○爲嚴飭庵觀寺院等事

爲嚴飭庵觀寺院。盤查遊食僧道。以靖逃盜事。照得蒙邑路當衝途。人多雜處。但恐遊食僧道。面生可疑之人。潛藏廟中。致生事端。貽害地方。深爲未便。合行出示嚴禁。爲此示仰各庵觀寺院。住持僧道知悉。自示之後。如有遊食僧道。面生可疑之人。卽行嚴查。立刻斥逐。如有窩隱不報。或事有發覺。定將住持僧道。按律治罪。決不姑貸。須至示者。

○爲嚴查山場以靖地方以安民生事

爲嚴查山場以靖地方。以安民生事。聞蒙邑蠶場甚多。放蠶者本境僅有二三。別州縣十有八九。屢奉憲檄。查逃緝盜。以及欽犯歸旗人員。前於庵觀寺院及在城在鄕開店人等。業巳各發印冊取具甘結在案。今值秋初。恐有外來匪類。托名放蠶。以致逃盜並欽犯歸旗人員。潛藏蒙境。貽害地方。爲禍最烈。爲此票仰該管社耆社保莊頭人等。逐細嚴查。卽將查過地方。寫造淸冊一本。注定某社某莊蠶場。坐落何處。場主某人。放蠶人等。系何州縣姓名。按數開塡明白。以便用印鈐蓋。候本縣親詣查勘。仍按月取具場主供主。並放蠶人等甘結赴縣投逓。如有狥情漏報。以及姦棍隱霸不報等獘。本縣訪出。一並嚴拿。定依窩家重罪究治。申報。

○爲嚴查遺漏山場以免貽害地方事

爲嚴查遺漏山場。以免貽害地方事。照得蒙邑地介衝衢。一切欽犯逃盜。以及歸旗人員。屢奉各憲。嚴飭稽查。時值初秋。深山窮谷之中。恐有潛藏匪類。托放蠶爲避罪之地。借山場作窩主之家。以故差役。眼同三鄕社保莊頭逐處挨查。並取具該管人等無遺漏甘結。不意差役。勾通社保莊頭。希圖目前之小利。竟忘異日之大害。罔上行私。莫此爲甚。本縣久巳訪知。姑爲寬恕。今行票委捕衙官吏務須親詣三鄕。凡有山場之處。盡行挨查。無論紳衿耆庶以及軍民人等。旣有蠶場。必有放蠶之人。場主供主並放蠶姓名。逐一淸查明白。備造淸冊。並具該衙無遺漏甘結送縣。以便本縣親臨挨查。如有豪棍把持。抗不開報。許該衙指名報縣。以憑拿究。治以窩綫大罪。及該衙狥情隱漏。定提經承究處。不貸。

○爲嚴拿光棍詐騙以除地方大害事

爲嚴拿光棍詐騙以除地方大害事。本縣未出都門。訪得蒙邑路當極衝。一日之間。凡客啇之往來於東南西北者。眞如雲而如雨。間有一種光棍。不務本業。視花酒若性命。借賭慱作生涯。囊無一錢。身鮮立錐。思蓋樓閣於空中。因起風波於地上。於是遊食四方。專以打网爲生。或假充旗丁。或假冒勢僕。或假妝差員。每每歇人店中。不惟酒食飯價。分紋不吐。抑且捏失行李。詐騙店主。又有一種不肖家人。奉主差遣將銀花費。更捏竊盜名色。勒掯店家。逼取甘結。以使欺哄主人。本縣足履天下之多半。稔知此輩梟惡。今奉天子命。以撫我蒙民。倘有前項光棍。膽大包天。肆行嚇詐。許爾店家飛稟本縣。審實。定以光棍新例嚴處。不貸。特示。

○爲特設牌坊以淸疆界等事

爲特設牌坊。以淸疆界。以靖地方事。照得蒙處萬山。路當極衝。凡行人之往來於東南西北道上者。每日不可以數計。兼以地近神京。逃人接踵。發覺不早。害及身家。又以時值秋成。我蒙邑幸邀神佑。大雨沾足。略可粗安。但恐外來匪類。潛藏我蒙土。貽害我蒙民。前巳督催三鄕人等。申飭保甲。設立牌長。造具淸冊。沿門巡緝。務俾盜息民安。尢慮界限未淸。防守不力。爲此特捐淸俸。廣設牌坊。庶使彼疆此界。不致混淆。而思患豫防。各有專責。爾等鄕耆地保。務必小心稽察。以仰體本縣。視爾民卽吾子。視爾土卽吾家之苦心也。亦不得指稱牌坊名色。科派小民。借端嚇詐。一經訪出。重究不貸。特示。

○爲廣立義學以端蒙等事

爲廣立義學。以端蒙飬。以培人材事。竊照互鄕可教。何況闕黨。本縣世守一經。惜士憐才。匪伊朝夕。凡玆城社生童。久立大成文會。每月四九之期。分題作課。至村夫野叟。巳刋刻聖諭。分給各社鄕老。按期宣講。尢恐深山僻宇。不無稚子窮丁。或志期上達。苦於師傳之乏人。念切讀書。限於父兄之莫靠。余竊憫之。爲此示諭三鄕耆老知悉。本縣於各社附近地方。廣立義學。捐俸延師。以空曠爲訓所。凡屬貧寒子弟。許爾等不時舉報。注冊呈縣。以便送學課讀。卽或耕種時忙。不妨於力田之暇。偸得工夫。略曉字句。𨿽不能知書達禮。亦可以化其稚气頑心。此正孝弟所山生。而亦卽人材所由育也。間有富而好禮。於所居村落。能延師儒以教民間子弟者。本縣不惟扁額獎勵。而且以名聞各憲。大彰樂與爲善之意矣。特示。

○諭三鄕父老知悉凡票以鈐印爲憑

諭三鄕父老知悉。照得差役之拘提人也。原以催辦公事爾。乃有以牌票爲奇貨。視小民若魚肉。往往嚇詐愚民。而莫敢誰何。以縣票無印故。本縣仰遵功令。下惜百姓。決不忍輕發一役以擾我鄕井。故凡票非用印鈐蓋者弗遣。間有奉公號件。急如星火。非差不結。亦必朱標卭字於單票之上。乃敢布之三鄕。其僅標日字而朱行者。卽系使鬼。爾百姓。得執之以聞。特諭。

○爲嚴飭事

爲嚴飭事照得蒙以至疲至敝之區。當極衝極苦之地。官之奉薪有限。馬之倒補無窮。本縣節而又節。省而又省。猶恐枉費一錢。有葉盡蠶不老之慮。以故各役工食。俱系按月支發。恐有不肖夫役。分銀到手。博飲花費。貪目前之歡樂。忘終身之饑寒。致令父母忍餓。妻子號寒。爾等𨿽是服役。自本縣視之。皆吾赤子。故深爲爾等恨之。又未嘗不深爲爾等憫之也合行出示曉諭。爲此示仰各役人等知悉。自示之後。凡發出工食銀兩。間有少人錢債。卽行速還。其餘剩些須。各宜養爾父母。畜爾妻子。當思衙門中之一文錢。非可容易得來。朝廷家之工食。最難輕自消受。敢有不肖夫役。博飲浪費。不顧身家。以及討債之人。赴縣呈稟。定行指名嚴拿。立斃杖下。決不寬宥。各宜凜遵。愼之毋忽。特示。

○爲特設信票等事

爲特設信票。以絕差擾。以安民生事。昔者竊聞長老言。古良吏曾有以木皂隸而代一切勾攝之令者。中無貪壑。外鮮漁獵。豈不法良而意美哉。迨後世人心非古。結繩難理。一時頑梗者流。相習爲木偶人。而呼應往往不靈。遂罷之弗用。以故原告自拘之說。自此起矣。由斯術也以往。宜其閭閻安。雞犬寧耳。乃復有狡猾之徒。借自拘二字。爲嚇詐靈符。或轉托地棍。或暗央鄕保。陽爲息事而止爭。陰實貪財而黷貨。彼此串通。兩兩打合。稍不遂意。卽爲誑稟。甚有未登其門。未見其人。故乃張大其題目。不曰。抗不服審。則曰。日無官長。蓋此輩存心。欲遂巳之欲。勢不得不激官之怒。欲激官之怒。勢不得不甚人之惡。官長不察。便墮術中。差役一出。彼得假如狼如虎之威。以遂其如鬼如蜮之詐。煢煢愚民。何能堪此。本縣蒞任三月。囹圄一空。心竊喜百姓淳良。而桁楊可不事也。爲此示諭三鄕人等知悉。嗣後各安分守巳。讓人怕人。千忍萬忍。莫輕告狀。倘萬不得巳。赴縣申訴。今特設紙皂。不惟省一差。卽可省一費。亦期爾等息訟止爭。共享無事之福也云爾。間有親朋管勸。情願和息者。本縣且聽爾百姓自便焉。特示。

紙皂牌式

紙皂牌式

蒙陰縣正堂陳爲

事。據原告稟前事。仰原告執此同鄕地等。親送被犯之家。塡注領送日期。並限某日具訴以便原被幹證。赴縣卽審。如違。添差拿究。不貸。

計開

原告

【某月某日同鄕地等執票送訖。限同約限某日具訴候審。】

於證

被犯

【某月某日同鄕地等將票領訖。今依限具訴。同原告候審。】

𨿽張其口。不食民肉。

不喫民酒。𨿽提其牌。

不愛爾物。不受爾財。

𨿽攜其索。不逞凶威。

不肆淩虐。

﹝見圖﹞

康熙二十年

月日差原告

票

限

日銷

●詳文

爲瀝陳蒙邑十大苦等事

爲通詢地方利獘務期實益民生事

爲呈報路遇盤獲逃人事

爲申飭弭盜之令務期黽勉力行等事

爲路途截劫事

爲遵行勸諭首報隱地等事

爲通飭詳陳預籌積儲悉心條議以備采擇事

爲刼財殺命事

爲馬價全裁未復窮員賠補難支等事

爲欽奉上諭事

爲米豆之騰貴非常等事

爲進運之關系最重等事

爲馬價全衣未復窮員賠補難支等事

爲驛路之衝煩巳極移門之夫役難支等事

爲衝驛差繁日甚窮員賠補無門等事

爲衝驛差繁日甚窮員賠補無門等事

爲龍衣之關系最重等事

爲請收不稅不糧之美利等事

爲異常蝗蝻田禾難保等事

爲申飭不遵禁約屬員等事

爲欽奉上諭事一

爲欽奉上諭事二

爲淸查丁地以均差役以蘇民累事

爲飭查擅宰耕牛告示事

爲飭知事

爲異常蝗蝻田禾難保吁天作主設法急救事

爲申飭事

爲衙蠹殃民事

○爲瀝陳蒙邑十大苦等事

爲瀝陳蒙邑十大苦仰祈憲鑑急賜拯救以蘇疲驛以保殘黎事竊照蒙邑四遠交衝。諸艱叢集。官民俱困。莫此爲甚。謹將數十年之積苦。擇其至大者。列爲十條。一一爲憲臺陳之。一曰賠馬之苦。自額設馬價七百餘兩。兵興之際。全裁未復。卑職到任七月。巳賠馬四十二匹。但卑職以蕞爾窮員。旣乏武侯流馬之能。又無文成點金之術。設使家有良田美產之可鬻。邑有富商大賈之可借。庫有起觧存畱之可那。卽剜肉醫瘡。以濟皇華。此亦卑職甘心而不辭。無如庫無可那之項。邑無可借之人。家無可鬻之業。差繁馬倒。賠補無底。其苦一也。二曰工料之苦。查驛站原額三千三百六十二兩有奇。自十四年裁減。止存銀二千七百兩有零。現今豆價每石三兩五六錢不等。竊思蒙當九省之衝。𨿽海隅日出之邦。莫不來享來王。以奔走於聖人之朝。差使旣盛。工料倍加。猶慮不足。況並其原額而裁減之。又安望其夫飽馬騰。於以達機密通遠邇耶。其苦二也。三曰馬少之苦。蒙處萬。山。路當極衝。一切差員。每日動以數拾起。而需馬常至百餘匹。其額設驛馬。僅有六十。以有限之馬。應無窮之差。𨿽有千里之駒。日走於巉巖危石之中。亦安能保其騎而不傷傷而不斃也。其苦三也。四曰背包之苦。凡奉使差員。其背包應照會典。止以十觔爲率。久巳奉旨在案。但立法之始。未嘗不嚴。後卽極嚴。未有不弛。前𨿽通詳。今巳立石。然非仰藉憲威。大爲嚴禁。卑職獨一旦返數十年之積獘。勢必大起爭鬧。爭鬧不巳。勢必辱官毆吏。且有不肖之人。挾此釁隙。故意騎傷馬匹者。其積惡仍未攺也。其苦四也。五曰衙署之苦。方今聖天子百度釐舉。庶政咸修。一十五國之郡邑。莫不星羅棊布。位置得所。獨蒙署闕如。借居民房。朝廷徵收之錢糧。無庫可以積貯。逃人流犯之起觧。無獄可以監禁。六房急緊之公文。無地可以抄謄。縣官以有署而反居無署之地。小民以有主而竟作無主之業。其苦五也。六曰餉鞘之苦。查江浙財賦。幾居天下之半。而蒙以斗大山城。當南壯孔道。一時餉鞘之來。有二三十萬者。有四五十萬者。甚至有七八十萬者。卑縣額設白夫僅僅四十許。兩人而擡一鞘。不過二十鞘而止。夫錢糧大事。在差員勢不得不責之縣官。在縣官勢不得不責之百姓。百姓之擡送。曾無虛日。縣官之雇覓。莫可如何。其苦六也。七曰進運之苦。查上用龍衣。系至大至緊之差。其始原由水路。以達京都。邇來攺爲陸路。每年經過。用牲口馱載。苐蒙環山而居。其間層巒疊嶂。路髙髙而下下。地直直而曲曲。前於織造府金曾有攺請夫擡。永保萬全之詳。蓋以山徑崎嶇。馬非龍駒。不能不蹶。馬卽龍駒。亦不能不蹶也。其苦七也。八曰車輛之苦。蒙邑諸山環峙。眾壑爭流。道險路斜。民間搬運米薪。類皆肩挑背負而用車輛者蓋甚寥寥。卽有奉公差員。間用一二車輛。每輛折價二三兩而去。近奉天津道準新泰等縣關文。以上用緞箱布捆等項。需車一百五十五輛。雇覓無門。因於天津道。亦有請攺夫擡之詳但思進運系織造經理。例應移咨撫憲衙門。轉飭州縣。以便應付。今關會巳久。音信無間。非早爲移會。確示的期。將盡數雇覓。窮民之守候可憫。不預爲備辦。上用之違悞堪憂。其苦八也。九曰零觧之苦。查臨徳二倉。以及花絨黃蠟牛角弓面等項。前曾具詳。歸並藩庫。蓋其爲數最少。而撒款又極零星。封納甚爲不便。兼以蒙抵臨徳。其一往而一返者。又復千里有奇。有一項之錢糧。卽用一人之起觧。乃跋涉道途。及守候批回。必遲至數十餘天。始可了此一椿公事。以故長途之腳價。觧役之工食。兌收之煩難。視起觧藩庫兵餉。眞一倍而有數倍之累。其苦九也。十曰防汛之苦。從來設兵原以衛民。然欲民安其生。必先使兵得其所。斯民與兵相習。兵與地相宜。而土著旣久者。則防禦自固也。今蒙之城。大幾二里許。髙僅一丈餘。民之茅屋數椽蓬頭垢面而處於邑中者不及三十戶。錢糧徵收。餉鞘宿歇。皆於兵是賴。獨是一年一換。兵之去乎蒙者。旣憚搬運之勞。來乎蒙者。復畏安插之苦。駐札之地。不能保其永久。則防衛之計。安能責其必周。其苦十也。凡此十條皆蒙邑數十年之積苦。官之骨綻皮穿。而飲泣不敢陳。民之筋盡力絕。而含淚不能言者。卑職幸逢皇上以堯舜之主。又遇諸憲臺以夔龍之臣。卽全省之大獘大利。皆望其興除。豈忍此蕞爾官民。終受其困而不之卹耶。以故連篇累牘。大聲疾呼。不辭冒瀆之罪。吁請憲臺。急爲拯救。庶疲驛可蘇。而殘黎可保矣。除徑詳院司驛道外爲此備開書冊理合具文上申伏乞照詳施行須至申者

右

中

分巡山東靑州海防道陳批據詳驛衝難支之苦。巳極剴切矣。但裁二復八等項。久經定例。非具題不可。其官署之廢。尙須查酌。而京餉鞘夫。𨿽正額數四十名。不敷孔道之需。第成例難變。惟緩急通融一著。至千進運車輛。曁零觧防汛等款。庶或公事無悞。而良法美意。足見該縣借箸苦心也。仰候院司驛道批示行繳

康熙二十九年正月十六日

○爲通詢地方利獘務期實益民生事

爲通詢地方利獘務期實益民生事本年正月初四日蒙分巡山東靑州海防道陳憲牌蒙巡撫部院佛憲牌前事牌仰該縣官吏照牌事理卽便遵照務將地方一應民生利害之處�悉籌劃若何則某利可興若何則某害可除剴切詳明條具申報卽不系該縣任內之事而興除利害但知有關通省之情者無妨直陳期在事得其實詞無涉泛舉要達隱一覽曉暢文到各繕冊連送本道卽照轉巡撫部院披閱裁酌或有應行事件聽候允行毋得致稽時日有於院行取咎未便等因蒙此。竊聞興大利者。不狥乎俗論。除大害者。不阻於旁撓。總期實有益於民生而後止。事苟無益於民生。卽盡廢神聖之法而不爲變更。事苟有益於民生。𨿽特伸獨斷之權而不爲矯枉今憲臺體聖天子愛養百姓之意。而於六郡百四州邑之境。通詢利獘博訪�除。此卽古伊尹思天下之匹夫匹婦。有不被堯舜之澤者。若巳推而納之溝中。同一愛民無巳之心也。卑職蒞玆四達交衝萬苦叢集之區。與百姓同其艱難疾苦。而日不暇食。夜不安枕。惓惓於民生利獘者。今巳九屍有餘矣。謹陳五條仰祈憲覽。一曰行官糴之良法以活民命。邇者京師亢旱。我皇上如天好生。尙議賑議蠲。無非愛民如子。加惠元元至意。玆以卑縣言之。連年水旱頻仍。逃亡相繼。方今米價每斗甚至六錢三四分不等。豆價每斗甚至四錢七八分有奇。閭巷多啼饑之聲。道路興枵腹之悲。民之呼天搶地。哀哀請救者不可勝數。將議賑濟。府庫之囷廩有限。抑議勸�。地方之富室無多。莫如彷古官糴平糶之法。爲最善也。官發帑銀轉糴於他省外郡丰熟之處。歸而減價平糶於民。委用老成殷實者分頭往糴。卽如發官銀一千兩。先糴五百兩至。卽發後五百兩往糴。先五百兩糶完。而後五百兩繼至。後五百兩將盡。而先五百兩復來。如此轉運無窮。循環無巳。則民𨿽罹乎凶歲。而老者不致轉夫溝壑。壯者可免散而之乎四方。且官府平糶之糧日日在市。間有積谷之家。卽欲獨髙其價。其勢不能。漸近有秋。舉數十年之積蓄。盡置之紅杇而難食。彼亦不得不平價而出糶矣。況丰熟而還帑。則國家之官銀毫無虧損。那移以救民。則萬姓之生靈賴以全活。此昔人巳試之良法。誠今日救荒之奇策也。此其利之當興者一也。二曰專弭盜之責任以安民生。從來安民之法。莫大於弭盜弭盜之法。莫善於保甲。竊以爲今日保甲之法。第可以治小盜而不可以治大盜。大盜之興。第可以責武臣而不可以責文吏。世亦有�幹之吏力行保甲。不過修柵欄。設更夫。嚴巡鑼。查匪類。迹其懸牌在戶。取冊報官。又皆擇鄕民中之老成。持重者總理其事焉。然此僅可防小盜於未然而實不能制大盜於巳然也。蓋人之敢爲大盜者。類多精於騎射善於火器。而搶掠又必多人。卽彊兵勁卒。尙不能滅此而朝食。而責令幾个百姓。家無追風之馬。乎鮮弧矢之利。欲其守望聲援。聞警追緝。此皆誦老生之常談。而不推時變。守舊典之糟粕。而不本事情者之所爲。無怪乎日言弭盜。而盜終不能弭。日言安民。而民究不得安也。原夫��家設兵之意。其大旨總以衛民爲主。有事則戡亂以除彊暴。無事則防汛以固民生。則是設兵原以靖盜。靖盜原以安民。故以爲弭盜之法。當專其責於武臣。蓋弭盜之責旣專。則防盜之計必周。防盜之計旣周。則緝盜之令必嚴。緝盜之令旣嚴。則爲盜之人必懼。況山東之國。古稱多盜之藪。如樊崇之起於瑯琊。王彌之起於海濱。徐圓朗之起於兗州。竇建徳之起於貝州。輔公佑之起於臨濟。以及濮州之王仙芝。冤句之黃巢。貝州之王則。鄆州之宋江。其初不過一閭閻無賴子。而其繼遂以亂天下。方今歲荒民窮。尢盜賊易生之日。苟專其責於武臣。而加以不次之擢。則亦思患預防息盜安民之急務也。此其利之當興者二也。三曰罷餉鞘之苦役以省民財。查江浙財賦甲乎海內。其餉鞘之經過乎蒙陰者。每日動以數十萬計。而需夫常至五六百名不等。卑縣額設白夫僅有四十。凡奉使差員。絡繹不絕。而白夫之擡摃擡轎。使之如畜。曾無虛日。一遇餉鞘之來。合四十名之白夫而盡數以擡。僅送二十鞘而止。一時顧此而失彼。未免此喜而彼怒。役遭鞭笞。官受淩辱。不曰遲違大差。則曰貽悞軍餉。以故白夫不足而用撥門夫。其始不過爲一時燃眉之計。而久則遂成牢不可破之例。煢煢小民。不應則阻滯軍需。應之則借貸雇覓。匪僅勞力傷財。萬姓之脂膏巳竭。甚至妨農失業。朝廷之貢賦難完。夫民力有限。鞘過無窮。以有限之民力。應無窮之餉鞘。一旦筋盡力絕。不能支撐。勢必逃散四方。以悞乃公事。況今米糧髙騰。�口無資。若不早爲之計。竊恐將來所損在民。而所益又未必在國也。卑職查前歲十一月初九日。爲起觧餉銀事。奉兩淮鹽院徳憲牌。差經歷薛調元領觧鹽課銀二十萬兩。自雇騾馱。並未用夫。前赴戶部交納。第思餉鞘�軍需攸系。而鹽課亦兵餉所關。乃同一江浙之財賦又同一觧京之錢糧。鹽課旣可以騾馱。他如別項之餉鞘。獨不可以騾馱乎。且錢糧各有款項。旣有一項之起觧。自有一項之腳價。旣有一項之腳價。自有一項之支銷。況從來錢糧零收�觧。每百當積二三兩羨余不等。合一鞘而計之。每千當有二三十兩羨余矣。以二三十兩之羨余。而自雇腳騾。觧此一鞘。巳綽綽乎有餘。況乎又有額設之腳價也。柰何徵收之利。獨歸於江浙。而起觧之害。反累乎東省。今誠循鹽課之例。凡一應餉鞘。俱令本地方官自雇腳騾觧京交納。不許沿路撥夫以騷擾百姓。將山左之民。歲省數萬金錢。不啻出湯火之中。而登袵席之安矣。此其害之當除者三也。四曰均車夫之偏苦以卹民力。蒙邑背腹萬山。憑臨眾壑。十日旱則盡室呼天。三日雨則眾苗淹沒。以故道險水橫。而民間搬運米薪。類皆肩挑背負。而用車輛者。曾不數數見矣。前歲十二月初六日。聞將軍石經過。查蒙驛原無額設車輛。舊例皆單頭支應。一時蓬頭垢面露肘捉襟而號泣於縣令之堂者。其聲不忍聞。其狀不忍見也。究詰其故。皆云無車固要折銀。有車亦要折銀。此定例也。稍不飽欲。則辱罵縣官。捆綁衙役。鞭笞百姓。其苦有不堪言者。迨初七日到縣。所幸隨帶常車九。而外用車僅二。卑職隨發銀六十兩錢二串。覓車雇牛。彼時大雪飛空。烈風入骨。車由河而爭渡。民入水以齊擁。濕則足如刀割。幹則腳盡血流。傷心慘目。莫此爲甚。查蒙距沂州二百里。中有垜莊驛。原屬沂水境界。從不支夫亦不應車。竊思卑縣驛馬。送至垜莊而止。則卑縣車夫。亦應送至垜莊而回。乃越站而遠送。則沂逸而蒙勞。蒙邑糧不滿一萬。丁不滿六千。較諸沂水迥若天淵。倘念車輛偏苦。盡行豁免。如沂水縣例。此固憲臺格外之鴻恩。而蒙民不敢一旦驟邀者。但懇嗣後凡有差使。照沂蒙兩縣驛站之例。送至垜莊。卽爲更替。合兩縣之百姓。應朝廷之大差。庶民困得以少蘇。而驛路無哭聲也。此其害之當除者四也。五曰復進運之舊制以蘇民困。我皇上躬行節儉。衣服澣濯凡遠方玩好之供。珍怪之物。悉卻而弗用。蓋恐跟隨爪牙之徒。挾公用爲營私之地。假進運爲漁獵之謀。騷動地方。擾害百姓。卽如織造一差。每歲進運。其始皆由水路。用舟裝載。以達京師。地方不擾。民生得安。法至善也。無何邇年以來。捨逸就勞。辭易爲難。遂以水路攺爲陸路。每年八月。選精壯牲口。陸路馱送。以給公用。而山左驛逓。又增一至急至緊之大差矣。竊念山東之苦。莫甚於驛逓。而地處最衝。支應最難者。又莫若蒙陰一縣爲尢甚。卑縣環山帶河。其間層巒疊嶂。沙石參差。兼以時維八月。白帝䢐秋。鴻雁書天。而陰雨多雨淫。眾壑爭流。卽有精壯之牲口。路當崎嶇。地復泥濘。安能保其馱而不蹶。蹶而不倒也。以故進運之檄一下。舊例又隨撥門夫。接濟擡送。第織造經過之日。正值窮民收割之時。傷哉農子。竭終歲之勤勞。胼乃手而胝乃足者。原冀其千斯倉而萬斯箱。於以養父母。畜妻子。完國賦耳。乃陸續進運。而撥夫伺候。收割多誤。是何異扼其喉而絕其食也。竊謂織造進運。與其攺陸路而馬馱。履危冒險。徼幸萬一之爲得謀。何若由水路而舟載。順風揚帆。永保無虞之爲全智。況陸續觧運。撥馬修夫。而憂乎不足者。以一船載之而恢乎有餘。今誠攺歸水路。仍遵舊制。斯上不悞乎龍衮下有益於民生而且造福於東省之驛路。非渺小也。此其害之當除者五也。凡此五條。其利害𨿽關乎一邑。而興除實通乎闔省。自揣一得之愚。不足以仰助髙深。但事事須從民生大處起見。苦處著心。卑職又何敢隱諱不言。以負憲臺咨詢民瘼之盛心也。除徑詳撫憲外爲此備繕書冊理合上申伏乞照詳行須至申者

右

申

分巡山東靑州海防道陳批民瘼關切眞有鄭圖之不能繪而賈疏之所不及陳者仰候院憲批示繳

康熙二十九年二月初二日

○爲呈報路遇盤獲逃人事

爲呈報路遇盤獲逃人事。看得益都縣民劉雲山者。於康熙十九年間。賣身鑲白旗巴名下爲僕。巳十年於玆矣。本年五月十二日晚。被卑縣巡役張陽。並社耆崔卓等。在於荒堐莊地方。離城二百里。路過拿獲。至本月十五日晚。始稟報到縣。隨當堂嚴訊。委系逃人。本宜星夜迅速觧部。但據供將妻並賣旗下。其騾緞繭綫等物。爲數頗多。而牽連骨肉至戚。又巳多人。理合關提審明。以便起觧。第思雲山之妻。鬻經十年。在雲山夫妻情切。以婦人而爲背井離鄕之苦。容或不忍。乃伊主能寬之十年間。竟不爲之一過而問焉否耶。此其可疑者一也。且雲山賣身十年。而拋妻在家。此鄕裏所共知。親戚所共聞者。如果騎大騾而至其家。斯又閭巷鄰佑所共耳而目之而不能掩然者也。窩逃之罪。處分甚嚴。株連之累。爲禍最烈。夫見妻而不忍捨妻見夫而不忍離。揆之情理。容或有之。獨是左右近鄰。豈不慮大害之及身。而甘從井救人。代雲山而受過耶。此其可疑者二也。況雲山不過一煢煢無告之逃人耳。卑職當堂審訊之時。觀其形容枯槁。垢而跣足。短衿露肘。而語言又多顚倒。又似饑餓不能出門戶者。設使有靑騾一頭。山紬二疋。緞子兩端。葫綫一百七十兩。雲山非癡人。何自苦乃爾耶。此其可疑者三也。卑職輾轉思維。當此天旱不雨。幸賴各憲步禱。甘霖大沛。正值夏麥收獲之日。復當秋禾播種之期。朝廷應徵錢糧尙且停比。民間一切詞訟猶復停止。此皆各憲臺仰體皇上蠲免之鴻恩。而與民休息之至意也。今若因一雲山之逃走。而徑行關提。竊恐指鹿爲馬。隨爲吮吸。城門失火。殃及池魚矣。妨農害民。莫此爲甚。因將雲山。隨差的役。關觧益都縣。嚴審明白。徑觧大部。蓋益都至京。較卑縣又近五天。徑行轉觧。實屬便道。如此。則目前逃人不致漏网。而將來窮民可免株連矣。蒙部院批據該縣詳稱拿獲逃人劉雲山。關觧益都縣觧部。是否合例。仰靑州道查報。至於逃人同賣之妻。並騾緞等物。寄畱於劉廷訓等家。果否實情。仍嚴飭確查報奪繳。等因奉此。查得逃人劉雲山者。當堂審訊之時。據供益都縣民籍。有妻並賣旗下。且稱騾緞繭綫等物。寄放多人。果否眞僞。俱難懸擬。理應關提審明觧部。但往返七百餘里。牽連又復多人。彼時天旱逢雨。夏麥正當收割之日。秋禾又值播種之期。念此煢煢小民。錢糧盡免。旣邀皇上格外之弘恩。詞訟俱停。復荷憲臺多方之軫卹。乃因雲山一人。關提數百里之窮民。將來之虛實尙未可知。而目前之妨農害民巳不堪言。此固卑職所不忍見。諒亦各憲所不樂聞也。因於本年五月十七日。連人並觧。交割益都縣就近審觧。蓋益都到京。實系便道。較卑縣更近五天。審明觧部。並不違限。卑職仰體憲臺與民休息婆心。𨿽不敢援他省逓觧之例。而實則隨獲隨觧。與直觧大部之例允相符也。蒙本府批。拿獲逃人。奉有定例。該縣違例關觧。致奉撫憲嚴查。仰候查明轉報示行繳。於康熙二十九年六月二十七日。準兵部督捕咨西後司案呈奉本部送據益都縣觧劉雲山到部送司。奉此該本司看得劉雲山先逃走一次。鞭剌在案。今次逃走情由。應右面剌字。鞭一百。熱審減等。鞭九十。銷冊交與伊家人羅二。據逃人口供。無一定住處窩家免究。劉雲山在地方官處謊供。伊妻騾子緞疋等物在益都縣有應照不應重律治罪。但逃走情由。巳經責治。無庸重責。據益都縣申稱。蒙陰縣拿獲逃人劉雲山。口稱伊妻並騾子緞疋等物俱在益都縣民人劉廷訓丁才盛家。有移關轉觧大部等語。查定例內。凡州縣拿獲逃人。理應卽行觧部。乃蒙陰縣轉發益都縣起觧。及益都縣代爲申觧。均屬不合。其蒙陰縣獲逃記功之處無庸議。仍應移咨該撫。申飭蒙陰益都二縣可也。

○爲申飭弭盜之令務期黽勉力行等事

爲申飭弭盜之令。務期黽勉力行。以共臻實效事。卑職捧讀憲檄。以挑選捕役。聯絡鄕村。爲今日弭盜安民第一喫緊要著。前於臬憲任鹽道時。巳將卑職挑選聯絡之法。報明院臬道府各憲在案。玆不敢再爲贅詳。第仍令捕役。給以朱批。密爲指示。不得借端生事。扳害良民。並傳各社社耆甲長人等。當堂面諭。各遵照憲行。實力奉行。一切器械等項。俟農隙之時。聽候卑職單騎減從。親爲點驗。觀其勤惰。量爲賞罰。獨至除大盜之窩。絕匪類之窟。使四郊無犬吠之聲。百姓享燕安之福者。卑職竊有一時之愚。不敢不爲敬陳。仰祈憲裁焉。竊聞銷亡大盜之術。莫大乎。籠取天下之豪俊。豪俊爲我籠取。則彼卒村鼠輩。𨿽有千百爲羣。不足以置牙齒之間。故民間盜賊多有豪傑。莫若卽將此輩而收之。令其以盜治盜可也。況今山東之地。古稱多盜之藪。左環滄海。右扼河濟。北控燕趙。南蔽楚邑。其風气剛勁。其人性悍銳。無事則張弓挾矢鬭雞走狗陸博蹴踘遊戲里巷。有事則埋椎探丸斬木揭竿者。處處皆然。自古有國者。得之足以建功。失之易於爲。亂卽如樊崇之起於瑯琊。王彌之起於海濱。徐圓朗之起於兗州。竇建徳之起於貝州。輔公佑之起於臨濟。以及濮州之王仙芝。冤句之黃巢。貝州之王則。鄆州之宋江。皆東產也。其初不過雄長一方。與刼掠之徒。目相往來。而其繼遂以窩盜而成大盜。而卒以橫行於天下。使當日者。上之人招撫有方。安插得所。彼數大盜者。又安知出而不爲國家有用之人哉。方今窩家之中。豈無豪俊之徒。今宜大張告示。諭以禍福。開其自新。毋論軍民人等。但有曾爲賊盜窩主。及今家人等項與賊合夥者。卽便赴官出首免罪。倘有膂力過人。膽略出眾。堪爲將材者。授以千把之職。若能自設方略。招盜若干名。準其實授。但能拔擢數人。則一路自然競勸。遺材皆爲我用。而盜之中有能出首窩家者。亦卽厚加優給。則是互相出首。以盜治盜。不惟有以成我弭盜之功。而且可以塞彼爲盜之心。散彼爲盜之勢。除大盜之窩。絕匪類之窟。計莫善於此矣。此招撫之方。必佐以預防之法。乃可久安而長治。則專其責於武臣。而加以不次之擢。誠不可不急爲之議也。今之言弭盜者。皆曰保甲至善矣。第今日保甲之法。止可以治小盜。而不可以治大盜。大盜之興。止可以責武臣。而不可以責文吏。夫盜賊之患。常起於因循。而成於蒙蔽。始也彼此推諉。而究也又彼此相爲回護。然亦有智謀廉幹之吏。力行保甲。乃拘於文法。限於科條。亦不過修柵欄設更夫嚴巡鑼查匪類如斯而巳。迹其懸牌在戶。取冊報官。又皆擇鄕民中之老成持重者。總理其事焉。然此僅可防小盜於未然。而實不能制大盜於巳然也。蓋人之敢爲大盜者。類多精於騎射。善於火器。而搶掠又必多人。卽彊兵勁卒。尙不能滅此而朝食。而責令幾个百姓。家無追風之馬。手鮮弧矢之利。目不覩軍旅之事。耳不聞戰鼓之聲。欲其守望聲援。聞警追緝。此皆誦老生之常談。而不推時變。守舊典之糟粕。而不達事情者之所爲。無怪乎日言弭盜。而盜終不能弭。日言安民。而民究不得安也。原夫國家設兵之意。其大旨總以衛民爲主。有事則勘亂以除彊暴。無事則防汛以固民生。則是設兵原以靖盜。靖盜原以安民。故以爲弭盜之法。當專其責於武臣。蓋弭盜之責旣專。則防盜之計必周。防盜之計旣周。則緝盜之令必嚴。緝盜之令旣嚴。則爲盜之人必懼。今宜通飭將領。諭防汛營弁。立以賞格。定以年限。果能嚴緝盜賊。俾地方寧靜。人民安堵。官卽加以不次之擢。而兵亦照例給賞。四郊無犬吠之驚。百姓享燕安之福。法又莫善於此矣。始則互相出首。斯盜勢自孤。而姦民無喜亂從賊之謀。繼則專責武臣。斯功名念重。而將弁無養盜自尊之患。又何慮乎盜不息而民不安耶。爲此敬抒芻蕘開造書冊。具文上申。蒙批仰候據詳匯轉繳。

康熙三十年四月二十二日

○爲路途截劫事

爲路途截刼事。蒙此卑職細閱抄詳。捧讀憲檄查宋佩系題報之盜。理合給批著令宋六等。星夜嚴緝。庶免狡脫。但宋六髙云左四俱系田野農夫。而孫和尙乃出家之僧。範小彊實傭工之人。夫差役煩多則民擾。機事不密則害成。若令宋六等。給批嚴緝。竊恐鄕愚無知。訪聞不眞。因而捕風捉影。將來鹿馬之指。隨爲翕張。而雉兔之罹流禍且及於無辜矣。從來變法不若擇人。弭盜當先安民。上之立法未嘗不善。而奉行非人。則或以安民之良法。而釀成擾民之厲政者。此其源不敢不早爲遏。而其流尢不敢不預爲防也。以故卑職再三審訊宋六等。皆屬窮民。合詞具控。齊口稱冤。恐彼此爭辧不巳。致令宋佩聞風遠遁。又兼時當隆冬。復恐凍餓於道路。卑職仰體上憲愛民如子息事寧人之意。今蒙行提。除張宗周前經兗捕魏崇教等。討取跴緝逸賊宋佩外。遵將舊捕役婁順。觧赴憲臺親訊。更懇轉詳。仍著宗周一人。眼同兗捕魏崇教等。�緝宋佩。同力恊拿。其宋六一干人等。委系鄕愚。捕務未諳。仰祈憲慈。俯賜豁免。並將婁順頂補宗周。代爲巡緝。管理地方。將見捕盜得人。則到處無輾轉株連之獘。責成旣專。斯諸捕絕巧卸推諉之謀。庶逸賊不致漏网。而欽案得以早結。斯固弭盜之至計。亦卽安民之良策也。蒙批隨將一干人犯。當堂嚴訊。各取供在案據此該卑職看得逸賊宋佩大盜也。賣放窩藏大罪也。今執婁順張宗周宋六等當堂細訊。嚴究賣放之由。旣無眞贓之足據。再詰窩藏之故。又無確証之可憑及審孫和尙範小彊宋小四並髙云左四等。眾供鑿鑿。始知兗捕王隆世鄭朴當日之稟報兗府者語多涉乎風影。事盡屬乎子虛耳。從來審獄貴得眞情。兼聽乃可獨斷。卑職細繹隆世稟報之詞。始則曰訪聞。再則曰訪得。繼則曰密訪。夫訪之爲害。卽當日莫須有之注腳也。莫須有三字。不足以服天下。史冊猶爲譏之。而隆世訪之一字。又何敢執之爲鐵案如山而牢不可破者哉。且加人之罪者。不患無虛詞。而患無實據。卑職若不察其實據。妄聽虛詞。勢必嚴行峻法。過爲拷訊。則敲骨擊髓。而箠楚之下。何求不得。此固卑職所不忍爲。諒亦憲臺所不樂聞也。但隆世鄭朴等之稟報兗府者。此亦有故焉。蓋宋佩原系費縣行刼之響賊。自應嚴飭費縣文武各員。挑選的役。星夜緝拿。斯責成旣專。而逸賊庶可早獲。乃兗府念宋佩系題報之盜。關系重大。因令隆世等。恊力跴緝。以早結欽案蓋亦弭盜安民之盛心耳。獨是隆世等。承緝日久。而宋佩渺無蹤迹。若不指婁順等爲賣放。扳宋六等爲窩藏。恐不足以聳上憲之聽聞。寬諸捕之責比。故欲卸禍於巳。勢不得不嫁禍於人。而城門失火。殃及池魚者。彼亦不暇頋矣。此亦捕役之故套而無容過爲深求。致令宋佩。聞風遠遁者也。仰懇憲臺。俯電前詳。或仍著宗周眼同兗捕同力恊緝。其宋六一干人等。委系鄕愚。捕務未諳。悉爲豁免。又或念朝廷設官分職。各有地方民人之責。其逸賊宋佩。止令費縣文武各員。添差緝拿。而兗府諸捕。盡行撤回以巡緝本境地方。將責無旁諉。斯盜可早擒。不惟諸捕無代人受過之累。而且可免顧此失彼之憂。此憲臺之洪恩。而非卑職所敢擅專者也。於本年四月初二日蒙本府信票蒙按察司憲票前事。據該府呈觧婁順等到司。據此又據兗州府將捕役王隆世等呈觧前來。本司親訊。取有口供。除兗州府捕役王隆世等。另行發落。逸賊宋佩檄行兗州府轉飭費縣嚴緝外。查宋六與髙云左四窩隱無據。婁順張宗周亦供無賣放情獘。均應省釋。以免拖累。合行知照。

○爲遵行勸諭首報隱地等事

爲遵行勸諭首報隱地等事。查看得地畝之隱漏。視乎開荒之多寡。欺隱之虛實。視乎額賦之增減。蒙以斗大荒城。萬山環抱。眾壑交流。層巒疊嶂。沙石參差。田之髙者。旱則靑苗盡槁。地之卑者。澇則嘉種皆傷。享田之利寥寥。受地之累紛紛。兼以兵火之餘。人多逃亡。一時田地。卽祖傳之孫。父傳之子者。類多荒蕪焉。自我淸大定以來。生養休息。至今四十餘年。荒無歲而不墾。糧無歲而不增。卑職𨿽蒞蒙六月有餘。利獘未盡周知。但從國賦之日增者。爲之蚤夜思維。而以今較昔。似無隱漏。然猶慮節次開墾。年久月深。其間山谷髙下。尖圓斜直。而鋤雲犁雨。偶有疆界之未淸。誤犯欺隱之重條者。非按畝淸丈。匪惟官長不得知其隱不隱。卽百姓亦不自知其漏不漏�。第官丈未免勞民。而民丈自不至於傷財也�蒙憲檄。飭令州縣。敬抒條陳。卑職自奉文以來。屢爲出示曉諭。每於講約日期。聚邑之紳衿耆庶而勸諭者。不啻一而再。再而三矣。乃勸諭非伊朝夕。而首報會無二三。究詰其故。皆緣八九月間。收割未盡。查首實難。迨時維十月。復傳三鄕各社單頭。選本社鄕約中之殷實老成端方正直者。眼同莊頭凡有田之家。無論荒熟。互相查首。俱限十一月終。備造淸冊。送縣轉報。夫出首地畝。上關國計。下系民生。奉行少有不善。必致所在騷然。誠非旦夕苟且。可以徹底澄淸。而速了此一椿公事矣。遵將勸諭查首限期緣由。理合造具書冊。並提簽一枝。具文上繳。

○爲通飭詳陳預籌積儲悉心條議以備采擇事

爲通飭詳陳預籌積儲悉心條議以備采擇事。查得卑縣常平等倉。節年共捐谷三百五十二石八升四合。遵照往例。出陳易新。借給窮民。取有借狀存案。竊聞食貨爲王政之所先。積貯乃天下之大命。周官嚴九式之條。而王制重九年之積。蓋以酌盈濟虛。思患預防。司民牧者不可以一日不講也邇者山東之地。旱災疊見。米價髙騰。幸蒙各憲多方賑濟。而萬民賴以全活。獨是目前之二麥。稍有薄收。而將來之秋成。其丰歉尙難預料也則廣積糧儲。以爲有備無患之計。誠今日第一喫緊要務矣。天下事。膠固者難以濟世。通變者可以救時。方今京師亢旱。煩聖天子焦勞。而特開捐納之例。以賑濟饑饉之民。無非加惠元元。愛民如子至意。但被災之處。米數𨿽少。而價實數倍於丰收之地。丰收之地。人願捐納。而米又倍加於被災之處。穀米之價值太貴。道路之轉運維艱。竊恐褁足不前。而捐納者寥寥。其勢然也。今欲行備賑之法。莫若移直隸等例。就本地捐納之爲簡便而易行也。昔漢以前有廒倉。隋以前有洛口倉。唐有義倉。宋有常平倉。類皆於未荒之前。隨在而貯。未嘗於旣荒之後。始專地而設焉。我國家積谷等倉。亦未嘗不設也。乃一旦水旱頻仍。民之逃亡相繼者。何也。以倉之所積者有限。而民之待賑者無窮也。方今山左。閭裏虛耗。不惟米難而銀亦難。將議官輸一年之俸食。周濟能幾。抑議勸借地方之富室。未必尙義。卑職再四思維。欲收積貯之實效。請減捐納之米數。第令其納銀上庫。不必其納粟上倉也。又必因州縣之大小。定捐價之多寡。分爲二等。除捐納現行則例。不敢煩贅外。嗣後大縣如有捐銀一百六十兩者。中小縣如有捐銀一百二十兩者。系俊秀俱準。作監生。而廩增附亦照此例酌減。又或大縣有願捐銀一百兩。中小等縣有願捐銀八十兩者。系俊秀俱準八生員。而願納武生者。亦照此例酌減。如此則捐納之價旣減。而捐納之人必多。捐納之人旣多。而府庫之積自充。夫百姓者國家之根本也。衣食者百姓之根本也。閭閻之細民。有終世無銀。而不能終歲無衣。寧終歲無衣。而不能終歲無食。今捐例之所籌者。皆在谷而不在銀。而卑職之所陳者。獨在銀而不在谷。蓋有銀而或米或谷。皆可立致之而無難。如時將荒歉。米價騰貴。有地方之責者。卽將此捐納銀兩。轉糴於他省外郡丰熟之處。歸而減價平糶於民。委用老成殷實者。分頭往糴。卽如官發銀一千兩。先糴五百兩至。卽發後五百兩往�。先五百兩糶完。而後五百兩繼至。後五百兩將盡。而先五百兩復來。如此轉運無窮。循還無巳。則民𨿽罹乎凶歲。而老者不致轉乎溝壑。壯者可免散而之乎四方。且官府平糶之糧。日日在市。間有積谷之家。卽欲獨髙其價。勢亦有所不能。且漸近有秋。舉數十年之積蓄。盡置之紅朽而難食彼亦不得不平價而出糶矣。迨丰熟而還帑。則國家之官銀毫無虧損。那移以救民。則萬姓之生靈。不致逃亡。此昔人巳之成效。卑職前巳詳明在案。今蒙憲飭。悉心條陳。覺捨此更無救荒之奇策也。始則減價易銀。明予以功名之路。而富民樂從。�則官糴平糶。力行乎轉運之法。而窮黎普濟矣。

○爲刼財殺命事

爲刼財殺命事。據此查看得鄭志錫之死也。巳經四十餘天矣。去歲十二月間。卑縣雪深三尺。兼以歲值旱荒。流民之凍餓而死。於道路者不知凡幾。志錫身死。果否被劫。難以懸擬。但問其死之地。則在沂水莫子峪楊立名蠶場內焉。而屍骸又系沂水民徐美等看守。離蒙交界。相隔八里。眞所謂風馬牛不相及也。況志錫身死。在於去冬十二月十二日。志彊具報。在於今春正月十一日。竊思獄莫大於人命。情莫切於兄弟。若死非沂境。彼志彊何獨先報沂水。而遲至一月。始報卑縣耶。蠶場非推委之地。豈容以李代桃。屍骸有看守之人。實難指鹿爲馬。嗣據革海等。爲淸理疆界事。查看得沂蒙兩縣。無處非山。無處非嶺。卑職親勘屍所。離大石橋三里有奇。離分水嶺僅里許。竊思地方遠近。惟縣誌可查。交界攸分。以牌記爲憑。據沂民徐美一人。口稱分水嶺爲界。考之縣誌。驗之牌記。皆荒渺無稽。此憲臺公差曹應祥所目覩。而無容卑職瑣瑣再辧也。第思兩縣知縣。皆屬朝廷命官。兩縣黎民。皆系朝廷赤子。兩縣地界。皆系朝廷封疆。人命至重。盜案非輕。旣蒙憲批會勘。所當親詣屍所。急檢驗以伸死者之奇冤。淸丈地方。辧疆界以免生民之拖累。詎意沂令竟以徐羙捕風捉影之言。遂置命盜於膜不關心之地。恐耽懸推委之咎。卑職不能代爲沂令受過也今問其開蠶場之人。則有楊立名在。問其租蠶場之人。則有華海在。況當日交界舊牌。石匠活口。又鑿鑿可據乎。方今歲饑民窮。農務方興。因一人之殞命。而致令兩縣之百姓。遭此意外之患。無妄之災。眞可謂痛哭流涕長太息者也。懇祈憲臺。或親往踏勘。或委員查驗。斯地界淸而命案結。而造福於沂蒙百姓者。其陰徳直與天地同不朽矣。蒙批仰速會勘繳。卑職等。會看得鄭志錫身死一案。雪深三尺。旣以孤身殞命於生前。屍暴萬山。復以兩令檢傷於沒後。生死俱痛。手足情切。委因酒醉跌死。姑免檢驗。謹將原委批詞。並原告甘結領狀粘連�繳。懇乞電鑑。俯賜銷案俾兩縣窮民。不致拖累。而共戴天髙地厚之恩於莫曁矣。蒙批志錫原系墮驢身死。並無讎劫情獘。巳經鄭志彊供明領埋。仰速具兩縣並無諱飭印結報府。仍卽勘尋址界。詳報存案繳。蒙此卑職等。又不敢不據實以陳也。從來地方惟縣誌可查。交界以石碑爲憑。今據沂之土人。相傳分水嶺爲沂水縣西界。據蒙之土人。相傳大石橋爲蒙陰縣東界。及考之縣誌。驗之碑記。皆無確據。卑職等。又何敢以父老傳聞之空言。卽定爲兩縣之交界耶。迨細觀志錫屍所。亂石參差。一綫羊腸。人卽步行。尙恐失足。況醉後乘驢。安能保其騎而不跌。跌而不傷也。如果是劫。安肯畱驢毯等物。以爲異日緝拿之佐證乎。且荒山一片。地皆頑石。又非成糧之地。有戶口甲冊之可查。卑職等。又何敢以縣乘廒口所不載者。據冒認以爲兩縣固有之封疆耶。但念人命關天。地方攸系。卑職等。公同兩縣鄕地。東自分水嶺。西自大石橋。眼同丈量。從中分劈。各立石碑一座。嗣後承爲兩縣交界。不惟日前之窮民。可免拖累。而將來之防汛。各有端責矣。事關命案。謹將並無諱餙印結一並�送存案

○爲馬價全裁未復窮員賠補難支等事

爲馬價全裁未復窮員賠補難支等事蒙此卑職竊惟驛逓之苦。莫患乎苟且因循。以朝廷至重至緊之大務。視爲一州一縣之末節。坐觀其斃而不爲之救。不知天下原無不可救之。獘而但恃乎有救獘之法。苟一整頓之。則通權達變酌盈濟虛。不特十餘年之驛困。可以立蘇。而目前之軍需。亦且大有裨益也。卽以東路糧僉馬價言之。方�糧僉分劈之時。非奉旨不敢設。及其糧僉全裁之日。非奉旨不敢行。各衙門之部文。炳若日星。各州縣之案卷。了如指掌。又何俟查之直隸。詢之豫省。訪之江南。而始信糧僉之有無耶。夫糧僉系驛逓買補馬匹之項。始因兵餉而全裁者。後亦當因驛困而全復也。乃不惟不全復。且復二之時。並未議及至今一十四年間。差使繁而馬骨如山。空灑呼天之淚。賠補極而官債盈署。徒聞搶地之聲。此卑職與長淸以及新泰泰安等州縣。所以無處不告倒斃。無官不苦賠累。因而連篇累牘。大聲疾呼。吁恩題復。以救驛困也。但觀今之時勢。而請復卻有數難焉。將求之天閒。頃因軍興。內廏之馬。且充兵丁。則無馬可撥。此其難一也。抑求之藩庫。而今歲錢糧。仰荷皇恩悉行蠲免。則無項可動。此其難二也。或求之鄰封近。因兵部調馬。一時州縣。皆自顧不暇。則恊濟實苦。此其難三也。卽求之豫省。仍復糧僉乃奉裁巳久。錢糧各有款項。一旦撥給東路。保無顧此失彼。其難四也。自非通權達變。酌盈濟虛。卽憲臺軫念驛困。力請題復。卑職竊有以知其不能。也卑職再四思維。莫若照依現今捐納監生並查從前捐納秀才事例。酌減數目就近捐納。則爲功甚大而收效甚速也。除捐納現行則例不敢多贅外。嗣後請因州縣之大小。以定捐價之多寡。而立爲上中下三等之法。卽如州縣之大者。捐銀一百五十兩。中者捐銀一百三十兩。下者捐銀一百一十兩。系俊秀俱準作監生。而廩增附以及武生輩。各照此例酌減焉又。如州縣之大者。捐銀一百兩。中者捐銀八十兩。下者捐銀六十兩。系俊秀俱準入生員。而願納武生者亦照此例酌減焉。如此則捐納之價旣減捐納之人必多。捐納之人旣多。而府庫之積自充。合計東省百四州縣。此例一開。又令本地捐納。開一時功名之門不。過數月之間。可收富民之金錢五六十萬矣。除將東路糧僉馬價二萬四百零補足外。其餘俱貯藩庫。以充軍需。此目前之要務。而一舉兩得之大道也。謹抒芻蕘。以備采擇。

○爲欽奉上諭事

爲欽奉上諭事。等因奉此。卑職謹按王政。必謹於農而務積聚。卽水旱爲災。而人鮮饑餒。皆由丰稔之年。勸導有方。蓄積先備故也。今捧讀上諭。以積貯米谷。最爲要務。特敕直省有司。勸諭百姓。令各戶量力捐輸。並令每歲夏秋收獲。俱照此遵行。此我皇上睿慮周詳於億萬年之遠。而鴻恩普徧於十五國之間。𨿽堯舜禹湯饑溺由巳之心。無以加於此矣。卑職隨捧聖諭。親詣文廟。星傳闔邑紳衿百姓。莫不歡欣鼓舞。以爲皇上愛民之心。甚於赤子。如遇夏秋丰收。每畝各願捐谷二合。一時長老農家者流。僉云米易腐朽。麥難久貯。惟谷堅實久耐。𨿽貯倉三四十年。不至紅朽而不可食。現今好雨及時。靑苗盈野。刈獲在卽。可望有秋。懇請詳題。代達輿情。將麥攺谷。俟每歲秋收丰裕之時。遵照二十九年。

撫憲題定每畝捐谷三合之例。量增一合。毋論紳衿百姓。每畝總捐谷四合。則人人樂輸。完納甚易。且遇蠲免錢糧之年。而現今捐輸者又得家家均沾實惠矣。從來天地之盈虛。逓爲消長。古今之水旱。亦甚無常。有數歲之丰收。卽有一二歲之荒歉。史書所載。可考而知也。年丰固當照例舉行。而歲歉亦或量爲減免。𨿽廟堂之上。自有因時變通之碩畫。而風塵下吏。又不得不爲未雨綢繆之過慮也。謹將紳衿百姓。感戴皇恩。情願捐輸緣由。一並詳請憲臺。轉詳題達。庶耕三餘一。耕九餘三之風。再見於今日矣。蒙批查捐輸米谷。必須士民樂輸呈詞。方爲合例。事關具題。不便率轉。仰縣速傳紳士耆老。酌議妥確。敍列呈詞在前。再加切實看語詳府。以憑匯轉繳。等因批行到縣。蒙此卑職隨傳闔邑紳衿百姓公議去後。隨據闔邑鄕紳李紹聞。生員劉宗漢。庶民王志等。呈爲欽奉上諭事。紹等。議得捐麥一案。仰見皇上愛民如子之心。其洪恩大徳眞與天地同其髙深。自是家家樂輸。人人情願。但紹等。查得米難久而卽致紅朽。麥易腐而多至虫生。惟谷堅實。可以久耐。紹等情願於每歲丰收之年。每畝總捐谷四合。如有小歉。詳請減免。懇祈轉詳代題將麥攺谷。俯從民便。爲此合詞上呈等情到縣。據此該卑職查看得積貯爲天下之大命。而足民貴有久遠之常經。故作事固當謀始。而立法尢期善終。古聖王耕三餘一。耕九餘三之道。率由乎此也。我皇上以天地父母之心。行堯舜禹湯之政。特令直省有司。勸民捐輸米麥。每歲收獲。照例舉行。斯曠典出於一時。而洪恩流於四海。睿慮周詳。自當一一遵行矣。但據闔邑紳衿耆庶感戴聖徳。咸樂捐輸。謂米易紅朽。麥難久貯。惟谷堅實。最能久耐。將麥攺谷。統俟秋成。毋論紳衿百姓。每畝各捐谷四合。如歲丰登。照例舉行。倘遇歲歉。呈請減免。以一次而獲兩季之捐輸。旣不妨乎夏麥之收成。亦不悞乎秋禾之布種。以五穀而代二麥之積貯。始不憂乎倉廩之空虛。繼亦不慮乎儲偫之浥爛。謹將闔邑紳衿耆庶。樂輸公呈申報憲臺詳轉代題。

○爲米豆之騰貴非常等事

爲米豆之騰貴非常工料之購備宜預急請迅賜撥發以免貽悞皇華事。竊照明。歲錢糧奉旨蠲免。其驛站工料。皆夫馬按日支給計口授食之需。是以卑職到任未幾。卽有抵畱之請。今蒙憲臺畱抵一季。不惟夫馬之飽騰有資。州縣之考成可副。而且省觧省領。則往來護送之憂亦可免矣。此眞綢繆未雨之至計。實卽大蘇驛困之良謨也。但卑縣以蕞爾疲敝之區。值四達交衝之地。差使紛紛。餉鞘累累。馬倒日甚。賠補無底。夫不暇食。馬無停蹄。其支應之苦。倍甚於他郡兼以歲值荒旱。秋成薄收。現今豆價。每石三兩五六錢不等。米價每石六兩四五錢有奇。今若不計一歲之所需。而預爲備辦。立見米豆騰貴。價值日髙。竊恐今日之金錢有餘。而將來之采買無地也。夫以有限之夫馬應無窮之大差。工料原額。旣巳裁減。倒斃馬價。復爲全裁而目前米豆。其騰貴又巳若此。卑職卽有點金之術。值此諸苦叢集。萬難措手之時。亦安能保其夫不逃。馬不斃也。時值冬暮。轉盻春間。夫馬工料。因當預爲購備。以資飽騰。而官役俸食。並懇早爲撥發。以免枵腹。卑職雞骨支寒。陰山待曝。幸蒙憲臺。旣邀恩中之恩。還冀仁外之仁。請將二十九年存畱項下迅賜撥發。庶差使無違悞之憂。而員役亦可免饑餒之苦矣。

○爲進運之關系最重等事

爲進運之關系最重山城之無車堪憂吁請夫擡永保萬全事。本年十月二十五日準新泰縣關等因到縣。除卽關移前途外。卑職查看得上用緞疋。自水路攺爲陸路。每年八月。陸續進運。需用精壯牲口馱載。巳奉兪旨。欽遵在案。但蒙處萬山。地當極衝。其間層巒疊嶂。沙石參差。路髙髙而下下。地直直而曲曲。卑職誠恐山徑崎嶇。馬或跌蹶。因於織造府金。曾具酌請夫擡之詳。今上用緞疋干系重大。其所需車輛。自當預爲備辦。照數應付。第蒙以斗大山城。道險路斜。危石巉巖。車行實難。兼以萬泉齊湧。眾壑橫流。卽民間之搬運米薪。類皆背負肩挑而用車輛者。自我淸大定至今四十餘年間。百無一人焉。卑職卽剜肉雇覓。亦無門也。夫前此亦嘗有車過者矣。然不過兩三輛而巳。每輛不過折價銀二三兩而去。今用車一百一十五輛。爲數甚多。卑職以一介寒儒處。此四達交衝萬苦叢集之地。旣乏文成點金之術。又無木牛流馬之能。於萬難措手之時。而求一永保萬全之法。則莫若夫擡之爲簡便而易行也。且用車則必用馬。蒙以蕞爾。介在衝衢。倒斃馬價七百二十餘兩。自軍興浩繁。奉文全裁。至今縣令賠補。每歲常至千金有餘。額設馬匹僅僅六十。而一車兩馬。不過進運三十輛而止。思雇覓於民間。而私養馬匹。久經嚴禁。再查闔縣騾僅七頭。此外止有牛運之一著。而今歲亢旱。牛之瘟斃者。又踵相接也。當此至大至緊之差。值玆極苦極難之際。若不預爲籌劃謀及萬全。卑職之功名何足惜。而上用之違悞眞堪憂也。懇乞憲臺轉爲酌請。俯念荒邑之苦。立賜夫擡之檄。庶上用不致失悞於臨時。而下吏可免殞越於將來矣。

○爲馬價全衣未復窮員賠補難支等事

爲馬價全裁未復窮員賠補難支等事。等因蒙此卑職查得糧僉銀兩一項。前於康熙十一年五月二十四日奉部咨。將中路糧僉分劈東路適均。隨於本年八月十三日。奉有部文允行分劈卑縣應設糧僉銀七百二十八兩四錢九分六釐五毫。以爲一年倒斃馬價。縣捲現存。無煩向他省而根究矣。自十五年因吳逆變亂。爲酌議捐省錢糧等事。隨奉文全裁。最可痛者。方其大兵四出。需餉浩繁。持籌者。則曰蒙陰驛也。其馬價可裁也。因全裁以充兵餉。及吳逆旣平。議復馬價。彼全裁者自應全復也。乃蒙以疲殘之邑。當南北之衝。一切差使。自朝至暮。電飛星馳。其供應馬匹。月無虛日。日無虛時。卽令馬價全復。而縣令倒斃之賠補。每歲尙須七八百金不等。柰何不惟不全復。且復二之時。竟置蒙驛於膜不關心之地。而並不議及也。至今一十四年間。皇華絡繹。王使頻仍。卽有鐵石之馬。未有晝不停蹄。夜不觧鞍。而能保其騎而不傷傷而不斃也。朝廷曾無毫釐之馬價。而倒損獨責縣令之買補。非貨產而鬻田。卽剜肉而醫瘡。無怪乎官斯土者。視蒙驛若畏途。以蒙令爲苦海也。卑職蒞蒙方一十七月。巳賠馬九十六匹。而騎傷待斃者尙有二十七匹。邇者復奉大部有調馬之檄。卑職隨撥精壯之馬一十五匹。立刻星觧。以備挑選。大差日繁。馬額缺如。不轉盻而驛站之倒廢立見。遲悞之參罰卽至矣。驛路衝而馬骨如山。賠補多而官債盈門。如待移咨他省。查糧僉之有無。詢復二之緣由。則文移往返。勢必動經數月恐緩不濟急。而目前大差之違悞。其取戾非渺小也。卑職再四思維。於萬苦難支之日。設爲一時權宜之計。除緊差仍照數給馬應付外。其餘緩差。俱捐淸俸。雇驢雇夫暫爲接濟。以救燃眉。仰懇憲臺。俯憐艱危之極。迅賜拯溺之恩。急爲轉詳。力請題復。庶公務不悞而窮員亦可少免湯火之苦矣。

○爲驛路之衝煩巳極移門之夫役難支等事

爲驛路之衝煩巳極移門之夫役難支公�按糧暫幫以卹民困事。據闔縣紳衿李紹聞陳福永劉琦王侶包軾熊相周李潯公逢監魏王廉秦謐秦詵王懋勛李國禎王於襄公秉鈞陳其蘊王鈞等。呈前事。呈稱查蒙以蕞爾之區。當極衝之地。每日餉鞘等項。動以數十萬。而需夫輒至千餘名。因白夫不足。例又撥自移門。接濟擡送。但今歲饑民窮。米價髙騰。餉鞘之經過無窮。移門之民力有限。以有限之民力。應無限之餉夫。一旦筋疲力絕。勢必逃走四方。違悞公務。紹聞等目覩心傷。不忍坐視。因公議驢一百五十頭。其需用價值。情願按糧均出。並不優免共念梓誼。暫爲恊助以救窮民。懇乞轉申施行。等情到縣。據此卑職看得蒙處萬山。地當極衝。而餉鞘經過。每日動以數十萬。而需夫常至五六百名不等。卑縣額設白夫。僅僅四十。擡轎擡摃歲無虛日。卽盡數擡送。不過二十鞘而止。官民交苦。莫此爲甚。今歲錢糧。蒙皇上浩蕩之恩。盡行蠲除。而憲臺仰體皇上子惠元元之意。復令富室大家。量減租課。一時父老子弟。莫不頌皇仁而歌憲徳也。今蒙邑紳衿。念餉鞘之經過無窮。移門之民力有限。公議按糧出驢。恊濟擡送旣無雇覓之苦。復免違悞之憂。上不悞公。下不病民。此誠紳衿急公之義舉。而軫卹窮民之美意也。允恊輿情。相應詳請。爲此備造書冊具文上申。伏乞照詳施行。須至申者。蒙批查蒙邑地處衝劇。額設夫役。供應不敷本府素所稔悉據詳闔邑紳衿。公議暫幫驢一百五十頭。按糧均出。以救窮民。洵爲急公義舉。但果系輿情願助。並非官吏私泒。則該縣紳衿士民苦樂均平之美意�赴上憲控明。批行確議。毋得違例專擅。竟自舉行。致幹功令繳。隨於本年五月初二日蒙本府信票蒙濟東道批據前事。仰該縣官吏。查照批詳票內事理。卽將該縣詳請闔縣紳衿公議按糧出驢一百五十頭。幫助送鞘。有無私泒擾民之獘。再行確議。如果系紳衿輸心願助。並無私泒累民之處。卽取具各紳衿連名畵押圖書甘結。敍具妥詳申府。以便轉詳批奪。愼毋疏忽從事。致幹未便。等因到縣。蒙此查得蒙邑地衝差繁官民俱困。此固蒙之人所耳而目之而難逃憲臺洞見之中者。幸今歲錢糧蒙皇上浩蕩之鴻恩。盡行蠲免。而闔邑紳衿。念額夫有限。餉鞘無窮。正恐有私泒擾民之積獘。而因爲此按糧均幫之義舉也。以故捐驢一百五十頭。暫助一年。上不悞乎公務。下不累乎民生事屬大公。萬姓歡騰。謹將紳衿甘結。理合具文申送。統候批示。以便遵行。爲此備由並具書冊具文上申。伏乞照詳施行。須至申者。

○爲衝驛差繁日甚窮員賠補無門等事

爲衝驛差繁日甚窮員賠補無門闔邑公議情願暫捐馬匹以濟皇華以救賢令事。等情到縣。據此卑職查看得山東之苦。莫大於驛站。而最烈者尢莫甚於馬價之全裁。而獨責縣官之賠補。卽以蒙陰言之。邑處萬山之內。路當九省之衝。西北皇華。輪蹄如織。東南星使。絡繹若云。一時奉命差員。急如星火。恨不傾刻千里。以故爲蒙驛之官者。食不下咽。睡不安枕。爲蒙驛之馬者。晝弗停鞍。夜弗歸槽。是以勘合與火牌一至。縣官與驛馬俱悲。差繁馬少。日夜馳驅。卽有追風逐電之駒。究無不斃。點石成金之吏。終亦必貧。自卑職到任以來。僅一載零五月。巳賠馬九十六匹。而騎傷待斃者。尙有二十七匹。業巳肉綻而皮穿。筋盡而力絕矣。邇者復奉大部有調馬之檄。卑職隨撥壯馬一十五匹。星馳觧送。以備挑選。則是蒙驛之差外又加差。而縣令之苦中復增苦也。將見驛廏立空。則大差必誤。大差旣誤。則參罰必及。然卑職一巳之功名何足惜。而國家驛逓之廢弛大可憂。此無俟蒙之紳衿耆庶。合詞請捐。而卑職早巳情急哀鳴。以吁憲臺之極救耳。誠軫念衝驛。俯從輿情。有事則那緩就急以濟大差。無事則代牛耕田以佐農功。是不惟上有補於朝廷之公務。而且下有益於闔邑之民生。眞一時急公尙義之舉。爲目前利國便民之善策也。

○爲衝驛差繁日甚窮員賠補無門等事

爲衝驛差繁日甚窮員賠補無門闔邑公議情願暫捐馬匹以濟皇華以救賢令事。卑職捧讀憲批。恐涉私泒。因選的役。飛傳捐助馬價人等。立將原捐銀兩。令各給還。隨於十月二十七日。復據闔縣紳衿耆庶李紹聞包軾等。呈爲願捐馬價。懇祈再爲轉申以達下情。以濟驛困事等情到縣。據此該卑職覆看得東省驛逓之苦。莫甚於蒙陰。朝廷曾無絲毫之馬價。倒斃獨責縣官之賠補。卑職到任一十八月以來。巳賠馬一百一十九匹。始則變產以買補。今實肉綻皮穿而無產可變矣。繼則揭債以墊賠。今實筋盡力絕而無債可揭矣。衝途之差繁若雨。驛路之馬倒如山。兼以大部有調馬之檄。而驛馬正憂其闕額。乃東南之王使源源而來。西北之皇華滚滚而至者。每日動以數十起。而需馬輒至百餘匹。於是有合鄰驛之馬以恊濟者。有借紳衿之騾以幫助者。更有雇驢雇夫以擡送者。要皆卑職那緩就急。於萬難措手之時。而暫爲一時權宜之計。總期朝廷之公務。不至違悞而後巳。萬苦叢集。一身獨支。此蒙之紳衿耆庶。目覩心傷。所以願捐馬價而疊詞屢吁不巳也。卑職若不再爲轉申。不惟無以白並無私泒之情獘。而且有以阻急公尙義之苦心。今闔邑紳衿人等。俱願遵照憲臺按地捐谷之例。暫幫一次。後不爲例。谷出情願捐助馬價甘結申送存案。斯與從前紳衿捐驢幫鞘者一視同仁。庶闔邑人心共快。而大差接濟無悞矣。

○爲龍衣之關系最重等事

爲龍衣之關系最重山路之馬駝堪憂酌請夫擡永保萬全事。竊照蒙處萬山。地當極衝。額設驛馬僅有六十。倒斃馬價。奉文全裁。每年縣令。賠補輒至千金有奇。我皇上以如天之仁。弘好生之徳。將進上鰣魚。罷而弗用。𨿽古大禹之惡旨酒何以加焉。邇者上用龍袍。自水路攺爲陸路。而經過率在八月。正值白帝乘權。類多雨淫雨滂沱。巉石參差。萬壑爭流。路髙髙而下下。地曲曲而直直。𨿽昂昂千里之駒。日走於平原曠野之中。尙不能保其不蹶。況蒙四達交衝。諸苦叢集。以六十有限之馬匹。應終日無窮之大差。而龍衣經過。馬之駝而走於層巒疊嶂中者。不眞大可寒心哉。卑職再三思維。謀及萬全。惟捐俸雇夫。照餉鞘之例。撥夫擡送。不惟進上之龍衣永保無虞。而且朝廷之額馬亦可少蘇矣。

○爲請收不稅不糧之美利等事

爲請收不稅不糧之美利以濟極衝極緊之大差上裨國務下益民生事。竊聞善經國者必先惠民。能一勞者始克永逸。方今東路。系神京咽喉之地。蒙陰當南北九省之衝。糧不滿萬。丁近六千。每日之間。東南餉鞘。絡繹如雲。西北車輛。輪蹄若雨。官受苦中之苦。而民應差外之差者。較諸山左六郡百四州縣間。未有甚於蒙邑者矣。以故驛逓夫馬。以及鞘車等項。尢當加意整理。預爲備辦。庶平日調濟有方。而臨時緩急乃能有濟也。除倒斃馬價。現今吁憲請復不贅外。查餉鞘一項。卑縣紳衿捐驢一百五十頭。暫幫一年。前巳業蒙詳允在案。至今軍需不悞。而萬姓歡騰。卽觧鞘差員。亦皆稱其法之簡便。不特惜民力。而兼可省民財。但時將年滿。轉盻屆期。若仍泒移門。則又偏累百姓。若再令捐助。未免獨苦紳衿。更恐始以爲暫。而久則成例。甚非所以安上而全下也。卑職日夜籌劃。從長確議。查蒙陰一邑。憑陵萬山。內有大小蠶場數百座不等。其山皆朝廷之官山。其地皆朝廷之官地。開場者固不納糧。餵蠶者亦不出稅。且其人類多外州外縣之客民。而開蠶場者又。皆本地豪彊有力之家。每歲春秋兩季。一時客民必先納其稅於場主。始敢入山而采葫葉以餵蠶。原非若民間樹墻下以桑者可比耳。夫普天之下。莫非王土。以王土自然之利。而上不歸於朝廷。下不散於民間。徒使豪彊有力者。得以獨擅其利。揆之情理。兩不平耳。是以前之官斯土者。自蒙驛馬價全裁。差繁馬倒。賠補無門。眼同闔縣紳衿耆庶。從公計議。按蠶場大小人數多寡。照依春秋兩季。抽稅銀七百二十兩。以補蒙驛倒斃馬價之數。卑職到任以來。卽將此項銀兩革除。兩經出示曉諭在案。彼時卽欲將此項銀兩詳請幫助餉鞘車輛。但訪之紳士。詢之耆民。僉云。歷年以來。餉鞘車輛。每歲動費民間四五千金不等。緣因到任日淺。差使繁簡。支應緩急。未了然於胸中。故不敢驟議更張。恐因以利民之事。而反貽悞國之咎也。今卑職蒞蒙。將及二載。凡有大差。皆親身料理。而頗得其頭緒。因傳集紳衿百姓。眼同公議。請將蠶場銀七百二十兩。照舊抽收。散給合縣。以幫餉鞘車輛。永爲定例。按卑縣止有三鄕。每鄕各分銀二百四十兩。各置驢五十頭。車三輛。馬六匹。每驢一頭。照現今捐驢價值。以三兩爲率。每車一輛。其木料繩索匠役等費。約計需銀十兩。至若一車必用兩馬。每匹馬價。亦以十兩爲率。統計三鄕。共置驢一百五十頭。車九輛。馬一十八匹。通融合算。止費銀七百二十兩。則一年餉鞘車輛。自可支應無難。而且每歲。可省民間四五千金矣。前此充補馬價。不過一縣令少免其墊賠。今惟恊濟鞘車。則是億萬民均沾恩惠。以蒙陰山澤之美利。幫蒙陰急緊之大差。旣不動用乎帑藏。而軍國之重務自能有濟。復不攤泒乎里甲。而生民之積困莫不立蘇。斯一勞永逸之至計。而實便民利國之遠圖也。蒙批確報詳奪繳等因蒙此。卑職查得蒙以蕞爾之區。地當九省之衝。糧不滿萬。丁幾六千。其餉鞘車輛。絡繹如雲。其支應之苦。較諸他州縣爲更甚。卑職旣官斯土。不忍坐視。因以利民起見。故將蠶場詳請幫助設置驢頭車輛以濟皇華。今蒙憲批。卑職隨一面出示嚴禁勢豪有力之家。不許抽收。其餉鞘車輛。照舊支應。不致違悞。蒙批仰縣細繹憲批。逐一登答。另具確詳切看。以憑核轉繳。等因批詳到縣。蒙此該卑職查看得。蒙以撮爾之區。當九省之衝。丁僅六千。一切餉鞘車輛。絡繹如雲。每日有需夫三四百名者。有需夫七八百名者。甚至有需夫千餘名者。其支應之苦。較諸他州縣爲更甚。卑職旣官斯土。不忍坐視。因以利民起見。故將蠶場詳請幫助。設置驢頭車輛以濟皇華以蘇民困。此卑職獨稱苦累。與詳請抽收之由也。至若勢豪有力之家。私收陋獘。卑職於二十八年到任。未奉憲文之前。巳於二十九年春。遵例永爲嚴禁革除訖。從來縣令與百姓最親。百姓安則縣令俱安。百姓危則縣令俱危。此其利害相關。眞如父母之與赤子。𨿽欲膜視而其心實有不忍者。卑職爲民父母。覩此疾苦。若緘口不言。則下負蒼生。卽上負朝廷。且更負乎各上憲愛民如子之至意。以故不避冒瀆之罪。請以蒙陰自然之利。濟蒙陰緊急之差。應否可行。仰懇憲裁。蒙批仰候核轉繳。

○爲異常蝗蝻田禾難保等事

爲異常蝗蝻田禾難保等事。等因到縣。蒙此卑職遵查捕除蝗蝻緣由。業於四月二十六日。具文詳報各憲。卑職隨捐淸俸。置布四疋。買席五十領。眼同儒學捕衙防汛武弁以及典吏人等。分頭督率鄕�。量給工錢。各散市餅。凡於有蝗蝻處所。察其地形。審其風勢。卽將席布開展。四處環圍。或用火焚燒。或用土掩埋。務使蝻無遺類。不爲苗害。旦出晚入。正在捕除。於本月初一日。忽蒙撫藩雨憲。軫念窮民。特發淸俸以爲蝻飯食之資。卑職隨出示曉諭。以彰上憲愛民如子盛心。一時父老子弟。莫不歡欣鼓舞。益奮精神。恊力捕除。現今撲滅。夏麥登場。秋禾茂盛。理合具文申報。以慰憲臺憂民至意。

○爲申飭不遵禁約屬員等事

爲申飭不遵禁約屬員等事。蒙批該縣新硎初試。凡本部院所頒文告。務在實心奉行。徧貼曉諭。有裨政教。俟秋季終。逐項詳報。以觀三月成效繳。等因批詳到縣。竊念卑職一介寒儒。初登仕籍。值此四達交衝。萬苦叢集之地。大差之往來。日無寸晷。驛馬之墊賠。歲費千金。此實粉骨難支。所當觧官告退。以免貽悞地方焉可矣。第思十載讀書。一行作吏。曾無寸效。上報朝廷漫無片長。下慰萬姓。則亦大負乎憲臺爲國爲民之至意。日勉百執事心奉行者盡托諸空言。無裨政教。此固卑職所不敢爲而亦卑職所不樂爲也。是以任事以來。遵將憲頒文告。除徧貼曉諭外。乃復於條約中。審其與卑縣至切至要者爲之次第舉行。逐項詳報焉。謹注觧聖諭以興民行。特立文社以鼓士風。革火耗之陋規。嚴保甲之良法。設牌坊而淸疆界。斯防守便於責成。設印簿而查逃盜。庶匪類不致潛迹。猶慮地當孔道。光棍之打詐甚多。而旅店因有嚴拿之禁。人多雜居。外縣之放蠶頗眾。而山場亦有稽察之條。刑關人命。所幸訟簡而弗用桁楊。忿每忘身。竊喜民淳而不樂好鬭。犯賭博者必大懲而小戒。觧逃流者常三令而五申。復慮差役擾而設紙皂。原與被不招而自來。官鹽滯而定價值。商與民均平而不困。當鋪一無。誰肯出乎重息。邪說有禁。疇敢攻乎異端。以故蒞任之後。四月於玆。士安於膠庠。民樂於畎畝。遊手知警。鼠竊不聞。縉紳髙節義之行。閭裏無地棍之稱。催科無煩髙犬朴。而輸納甚眾。聽訟不必嚴刑。而囹圄常空。此卑職三月之成效。皆憲臺頒發文告之所致也。卑職陰蒙其福。萬姓羣沾其惠。他如修葺學宮。廣設義學。起造魁星之樓。捐修養濟之院。皆蒙邑之風气所系。亦長吏之實政當行。但功程浩大。未易猝辧。巳請紳衿耆庶。公議妥確舉行。今先將注觧聖諭十六條。並卑職泣任之事宜。刋刻成集。謹呈憲覽。

○爲欽奉上諭事一

爲欽奉上諭事。蒙此卑職查得蒙以至疲之區。當極衝之地。一切奉公差使。來者紛紛。往者累累。馬卽如鐵。終無不斃。官能點金。究亦必貧。自卑職到任五月。陸續買馬三十五匹。充入驛逓。倒斃之馬價全裁。窮員之賠補難支。心力俱枯。憂虞成疾。所幸蒙之民人。醇而急公。徵收錢糧。按限完納。除巳觧若干外。現貯庫若干。侵那虧空。卑職實無一於此矣。竊念丁地錢糧。國課攸關。考成所系。卑職正思起觧間。忽蒙憲恩。飭令州縣。將二十九年夫馬工料。或應畱給幾月。或應按季請領。此眞憲臺爲國之至計。而實卽大蘇驛困之苦心也。卑職再三思維。其官俸雜支。或可少待於明歲。而夫馬工料。則必預備於今冬。方今艸豆薄收。差使繁多。正當計一歲之所需。預爲積貯。庶夫馬無枵腹之虞。差使免遲悞之憂。況工料銀兩。皆夫馬計口授食。按日給發之需。若僅畱給數月。又或按季請領。則臨時撥補。往返需時。而緩不濟急。或貽悞皇華。且明歲自春歷夏䢐秋。料豆之收成尙遠。集市之豆價必貴。倘今歲不早爲備辦。竊恐來歲靑黃不接之時。不惟糶賣無人。甚且采買無地。事關郵傳。刻不容緩。相應急懇憲臺。俯念衝驛。將卑縣二十八年現貯庫銀若干。兌抵二十九年驛站工料。彼遲早皆系應撥之正項。而畱支總朝廷之公務。遵將工料錢糧。逐款開報。伏乞憲臺恩準畱抵。庶工料不致促辦於臨時。而驛逓可免貽悞於將來矣。

○爲欽奉上諭事二

爲欽奉上諭事。查得卑縣二十八年分。丁地錢糧。除巳觧銀二千六百五十二兩零。外其餘剩二千二百九十五兩零。現今徵收貯庫。卑職念此項錢糧。上關國計。下系考成。亟欲起觧。而復蒙憲恩。軫念夫馬之枵腹。體卹州縣之考成。令按季備造淸冊。照依未完丁地。酌量兌給。用資接濟。此憲臺未雨綢繆之至計。實卽大蘇驛困之良謨也。但蒙以斗大之區。當極衝之地。自倒斃馬價全裁。卑職到任方六月。巳賠馬三十五匹。較之他縣。其苦倍甚。兼以秋成薄收。現今豆價。每石三兩四五錢不等。米價每石六兩二錢有奇。今若不計一歲之所需。而預爲備辦。勢必米豆騰貴。價值日髙。竊恐將來金錢有餘。而采買無地。馬倒夫逃。卑職之功名何足惜皇華之違悞眞可慮也。因於萬難措手之時。吁懇憲臺額外之仁。請將卑縣二十八年分。貯庫銀二千二百九十五兩零。兌給二十九年分。驛站工料。況歲值荒旱。流民載道。剽刼時聞。倘蒙畱抵不惟夫飽馬騰。有濟國家郵傳之政。抑且往返觧領。無煩護送防禦之憂矣。

○爲淸查丁地以均差役以蘇民累事

爲淸查丁地以均差役以蘇民累事。康熙二十九年五月二十四日。蒙本府信票。五月十五日。蒙巡撫部院佛憲牌。等因蒙此。除將卑縣紳衿貢監衙役造冊申送外。卑職謹按山東。齊魯舊域。海岱奧區。靑登萊患在賦煩。其民悍。敢於武斷。濟兗東患在役重。其民頑。輕於流移。此東省六郡百四州縣之賦役。其大較然也。自昔兩稅之興。因地之瘠腴而制賦。而賦之多少而制役。故豪彊者不敢肆其包攬之謀。而狡猾者。亦不得施。其詭寄之術。蓋地有肥磽。故賦有多寡。賦有多寡。故役有輕重。法甚良而意甚羙矣。厥後勢力之族而賦日輕。懦弱之家而役日重。其獘類多起於易田立契之時。夫賣田必窮廹之人。而買田必富厚之家。富者挾其有餘。而故爲勒掯以短少其價值。貧者廹於饑寒。而欲速售以苟延乎性命。但可以救目前燃眉之急。則世世子孫之貽累。總不暇計也。夫是以富者。地日增而賦不列乎糧冊。貧者地日損而賦仍掛乎廒經。又有姦狡之徒。欲計免其賦役。將本身田產。悉飛掛於紳衿之家。或托之以佃戶。或假之以僕人。盡爲之詭寄而包攬焉。不惟顯抗乎錢糧。抑且隱避乎差役。賦役不均之獘。莫有甚於此者。竊以爲欲均賦役。莫要於查赤契。從來易田者以文契爲據。驗契者以印信爲憑。今於有田之家。但觀契之眞僞。則知田之虛實。知田之虛實。則知賦之多寡。知賦之多寡。則知役之輕重。間有有田無賦。有賦無役。抑或有役無賦。有賦無田。查有包攬詭寄等獘。悉令速爲更正。俱照出首隱地當年起科之例免罪。如此無俟履畝淸丈。而人樂出首。不過數月之間。則國賦立見其日增。而民困亦遂爲之大蘇。又何有賦役不均。偏累小民。致煩憲臺之諄諄過慮耶。

○爲飭查擅宰耕牛告示事

爲飭查擅宰耕牛告示事。蒙此卑職竊聞爲政不在多言。顧其力行何如耳。案查康熙三十年五月二十二日。奉到嚴禁擅宰耕牛告示一張。令實貼署前。毋致風雨損壞。年終送府轉送臬司查驗。仍令照式刋刻。徧爲曉諭。卑職以民之所最重者惟農。而農之所最重者惟牛。仰體上憲愛民重農之意。天地好生之心。當卽依照式樣。星夜刋刻印刷多張。除一面申送一張查驗外。但念卑縣衙署久毀。借居民房。其頒發原告示不爲張掛。竊慮窮山深谷之民。不能家諭戶曉。若時爲張掛。又恐有風雨損壞之憂而年終無憑繳驗。因將照式刋刻者。分發城市關廂。以及各鎭集場。通行張掛。徧爲曉諭。卑職復於每月逢三。宣講聖諭之時。謹將原發告示。隨令該管經承。攜帶約所。開展朗誦。使民咸知。恐致損壞。隨卽收貯。至今並無一人有犯宰牛之禁者。此反正兩面。所以照舊如前。而並無粘痕也。且禁宰耕牛。原以爲農。而爲農卽以爲民。卑職作民父母。與百姓最親。從來百姓安。則縣令亦安。百姓危則縣令亦危。此如父母之與赤子。其休戚相關。眞有膜視而其心有所不忍。其勢有所不能者矣。今上憲民膜關心如此。而下吏敢容其沈閣。祗緣憲檄有年終繳驗之論。卑職恐有風雨損壞之憂。因無粘貼之痕。亦無沈閣之獘。今蒙飭查。理合據實回復

○爲飭知事

爲飭知事。查得藩憲頒發告條。原恐借查增戶口之虛名。以滋虛報僞增之等獘其與撫憲寬仁不忍累民者。同一息事寧人之盛心也。理合遵依示式。星夜刋刻。速爲印刷。徧行張掛。俾窮山深谷之民。莫不家諭而戶曉。但卑職兩次入簾。案積如山。大差若雨。於十月二十三日。自省到縣次日隨奉憲檄。而卑縣刻字匠役。止有一人。年邁眼花。而且臥病牀頭者。今巳數月矣。若待刋刻。勢必差役赴省雇覓。卑職竊恐往返羈遲。耽延時日。且前奉撫憲。有查欺隱人丁。俟來歲編審一統造報之檄。今藩示若不早爲張掛倘不肖單頭。巧借查丁名色。致有虛報僞增等獘。咎將誰歸耶。卑職因責令繕寫書役。立刻照式抄謄。繕寫多張。徧貼城市關廂。以及鎭店集場。通行曉諭。俾闔邑紳衿耆庶。咸使聞知。而各上憲惓惓爲民之至意。庶幾早達於窮檐之民矣。卑職更懇者。頃奉撫憲面諭。若按畝輸谷量減租課。俱令免造花名細冊。蓋恐借造冊名色。因而攤泒裏民。嗣後凡各上憲頒發告條。念蕞爾山城。刻字寥寥。吁懇照式謄寫。永免刋刻。不惟各上憲之良法美意。使萬姓得以早聞。而且借名刋示以滋科泒者。其獘竇亦可不禁而自絕也。

○爲異常蝗蝻田禾難保吁天作主設法急救事

爲異常蝗蝻田禾難保吁天作主設法急救事。看得民爲邦本。食乃民天。玆者蝗蝻始生。非早爲捕滅。將來奮翅郊原。飛而害稼。竊恐無苗則無食。無食則無民。以故卑職單騎減從。親詣三鄕。渡山越嶺。見有蝻虫。果然如蠅羣聚。𨿽初出渺小。禾稼未傷。然防微杜漸。尢不可不急爲之捕也。因挑選勤敏典吏六人。督率各社莊頭鄕保人等。挨門撥夫。各帶艸柴。用火焚燒。再掘深坑。用土掩埋。務期捕除殆盡。蝻無遺類。庶目前之東作無傷。而將來之西成可望矣。但蝗蝻之生。匪僅蒙邑。如鄰封搜捕不力。必致枝連蔓引。蠶食蒙苗。則城門失火。殃及池魚。卑職又不敢不鰓鰓。然爲之憂深而過慮也。懇祈憲威。通行嚴飭各屬有蝗蝻州縣。各令實力捕除。則萬民幸甚。

○爲申飭事

爲申飭事。查得蒙邑。地當九省通衢。每日逓觧逃人。不啻如雲如雨。近奉新例。撥醫調治。原以憫卹眞正有病之逃人。法甚良而意甚美矣。但其�。亦有一種狡猾無賴之徒。謊稱有病。故意耽延時日。騷擾地方。又其甚者。逓觧巳入本境。偶有小恙。可以前進。當卽逓觧。乃復捏報大病。曾在前途某州某縣得之。若不驗看確實。一旦混行詳報。竊恐經過之地方。將來無官不爲逃人所中傷。無官不爲逃人所掛悞也。卽如本年六月二十七日。準沂州牒。逓觧逃人一起。此時撥醫調治之新例尙未到縣。內有逃人王徳之祖母張氏。據觧役報稱。前途曾有病等語。卑職當堂驗看。據張氏口稱。我病稍愈。可以行走。隨差役譚國柱等。轉觧前途。取有新泰縣收管存案。嗣又於七月二十八日。準肥城縣關內據王徳稱伊祖母張氏。在於蒙陰得病等語。竊思張氏以年邁之人。如風前之燭。如果系得病未愈。則危亡應在旦夕。卽求其離蒙境且不可得。又安望其過新泰。越泰安。抵肥城。而始溘然長逝耶。此逃人之謊報。蓋巳彰明較著矣。總之逃婦張氏。生爲背主不義之人。死作累官害人之鬼。幸蒙撫憲細閱部文之精意。洞見宵小之詭謀。通行申飭。嗣後逓觧逃人。卑職照舊當堂查驗。如果系眞病。卽行撥醫調治。俟病稍愈。卽便轉觧前途。其餘遵照向來定例。隨到隨觧。不敢違錯。今蒙申飭。理合具文申覆。

○爲衙蠹殃民事

爲衙蠹殃民事本年八月三十日準沛縣關奉總漕部院董批將徒犯房彬卽房守徳。押發蒙陰縣驛。照例折責。按徒年限擺站。滿日釋放仍取著驛收管四紙。關發過縣。以憑轉申存案。事關院件。幸勿遲滯。等因準此查得蒙邑衙署闕如。官吏無棲身之所。而額設驛馬六十匹。自吳逆變亂。將倒斃馬價七百餘兩。奉文全裁。至今縣令賠補。苦不堪言。蓋因蒙無額設驛丞。故凡一切徒犯。應擺站者。自我淸大定以來。至今四十餘年。並無發遣一人。今準前因。似難收管。理合發回貴縣。煩爲轉詳另批。則敝邑受福不淺。矣

●告示

爲愼選鄕老特設印簿以息訟源以省民財事

爲蠶稅久巳革除特再爲申飭以卹窮民事

爲二麥收成頗盛特勸十分節省早完錢糧等事

爲申飭花戶自封投櫃永革加收火耗等事

爲痛革包攬火耗之獘等事

爲再飭首報白契以便開收以杜後患事

爲癥革編審之積獘以均徭役以蘇民困事

爲請定編審畫一之期等事一

爲請定編審畫一之期等事二

爲請定編審畫一之期等事三

爲飛捕蝗蝻共保禾稼事

爲飭捕蝗蝻以彌災祲事

爲淸查有糧無地之田以除民累事一

爲淸查有糧無地之田以除民累事二

爲曉諭事

爲乘時布種收地利以裕民生事

爲再行勸諭首報特柰丈量擾民等事

爲再行勸墾荒田以收地利以益民生事

爲嚴禁縱火燒山以全物命以培蠶本事

爲勸民鑿井引水灌田防大旱以濟農務事

爲按社計丁廣植樹木以興民利事

爲嚴禁縱放牲畜作踐田禾事

爲嚴禁興販射利以救窮民事

爲嚴拿私販以肅鹽政以裕國課事

爲謹錄厲祭之文使民咸知等事

爲禁約事

正堂示諭暑月炎蒸等事

正堂示諭寒來暑往等事

爲永除打网陋習以省民財事

爲嚴革官廚以卹窮民事

爲元宵令節油價宜平事

爲按鄕糴豆早完民糧預備馬料官民兩便事

爲蒙民困苦巳極利獘條陳等事

爲按糧均役以蘇萬民積苦事

爲嚴行申飭預絕獘端以省民財事

爲捐修馬廠永行革除以卹窮民事

爲特設合站對槽之法等事

爲息訟印簿巳見成效等事

爲申飭弭盜之令等事

爲嚴禁窩賭以靖地方事

爲盤詰匪類稽查流民以靖地方事

爲嚴革保甲冊費以卹窮民事

爲停訟安民事

爲申飭誣告以息訟端事

爲申飭店家守夜支更以安行人事

爲剪除小盜以絕大盜之源等事

○爲愼選鄕老特設印簿以息訟源以省民財事

爲愼選鄕老特設印簿以息訟源以省民財事竊照蒙當孔道。差繁役重。官民交苦。莫此爲甚。本縣蒞蒙六月以來。注詳聖諭。刋布三鄕以宣講。力行保甲。申飭各社以嚴查。立大成文會。以鼓士風。除背包大害。以蘇驛困。建修養濟。安插無告孤貧。廣設塾師。教訓窮民子弟他如創牌坊而淸疆界。設紙皂而絕差擾。屢禁額外之火耗。痛革行戶之陋規。淸查山場之匪類。嚴拿光棍之打詐。此皆本縣書生迂闊之所爲。然一點惓惓爲地方愛百姓之苦心。明有天地。幽有鬼神。諒無不鑑而察之矣乃到任半載。倒斃馬價巳賠補四百餘金。因卽本縣之艱難。痛念爾民之疾苦。當玆荒歲。十室九空。米珠薪桂。各宜省而又省。忍而又忍。本縣日不暇食。夜不安枕。爲爾百姓打算。別無生財之術止有省費之方。爲此示仰各社鄕約人等知悉。各造空白簿一本。送縣用印鈐蓋。嗣後。除眞正人命彊盜。不時告理外。其餘戶婚田土。一切細事。偶有相爭。卽憑媒妁中證。會同鄕老。齊赴鄕約所。從公管勸。務期兩平。隨將兩家事理。按定月日。各用花押。注明印簿。每月初一送縣查閱。如此不惟省一事。卽可省一訟。省一訟卽可省一費。而行之旣久。且可化大事爲小事。化有事爲無事。而保全乎人之身家性命者多多矣。特示。

○爲蠶稅久巳革除特再爲申飭以卹窮民事

爲蠶稅久巳革除特再爲申飭以卹窮民事。照得蒙邑地衝差繁。倒馬無價。舊例抽收些須蠶稅。以救驛困。本縣憫此窮民。到任卽巳革除。現今載在石碑。近蒙撫憲。念切民生。日以寧靖地方爲懷。特令各州縣聯絡鄕村。挑選捕役。俾盜息民安。本縣爲民父母。敢不實力奉行。以故票委三鄕鄕約。眼同各社武鄕長並莊頭逐細嚴查。又恐借查理爲名。暗行抽取蠶稅。亦未可定。爲此示仰闔縣軍民人等知悉。示後凡有蠶場之家。各宜凜遵檄飭。匯造淸冊。送縣存查。倘有容畱匪類及私抽蠶稅者。許爾等赴縣立稟。以憑拿究。決不寬貸。特示。

○爲二麥收成頗盛特勸十分節省早完錢糧等事

爲二麥收成頗盛特勸十分節省早完錢糧共全忠孝事。切惟人生世上惟能忠君孝親。方可挺然立於天地之間。𨿽忠孝之事多端。而早完錢糧。卽此一節。亦足覘其人之大槪。我國家上帝祖宗百神之祀。軍旅燕饗犒錫之繁。以及百官庶役餼廩之給。無一不於錢糧是賴。凡我子民。能早完錢糧。則國計充足。朝廷一切緊急之公用。旣不遲悞。復不廢弛。卽是所謂忠於君。孝經云。身體發膚。受之父母。不可毀傷。凡我子民能早完錢糧則有司欽敬。每逢比較。刑法不加於其身。迨比較巳完。各自歸家不受官刑。身體保全。妻子喜笑。父母歡欣官免催科。差不追呼。何等自在。何等快樂。是卽所謂孝於親。今蒙邑天雨及時。麥收頗盛誠恐軍民人等。不知節省。將麥浪費。以致錢糧拖累。日受責比。追悔無及。爲此特早爲勸諭。凡我軍民人等。將所收二麥。毋得濫用。當速爲出糶。以早完錢糧。爲目前第一喫緊要務。莫不急公尙義。共相勉爲忠於君孝於親之人也。是則余之望也夫。是則余之望也夫。特示。

○爲申飭花戶自封投櫃永革加收火耗等事

爲申飭花戶自封投櫃永革加收火耗並絕以完作欠之獘事。照得丁地錢糧。上關國賦。凡櫃內之絲毫。莫非民間之膏血。是以本縣蒞蒙。巳三載零四月於玆。諸凡陋規。革除殆盡。祗知一味自苦。日夜以保全名節二字。爲仰報朝廷下慰百姓張本。卽一蔬一薪。曾不敢妄取裏民。此天地鬼神難逃其洞鑑。紳衿耆庶難掩其覩聞者。嗚呼。三年苦吏。兩袖淸風。巳不剝民而設有剝民者。不預爲之禁。而令其苦我父老子弟爲。是亦父母斯民者之過也。因念邇來。大雨滂沱之後。正值秋糧徵比之期。一時欠糧花戶。散處村落。或因離城窵遠。憚道路之泥濘。或因巳糧無幾。慮往返之盤費。或因秋禾將熟。恐收割之耽悞。或因豆苗茂盛。憂剗刈之不暇。又或因荒蕪閒田。尙思布種乎蕎麥綠豆。又或因坍塌墻院。暫且補修平茅屋數椽。遂將本身錢糧。托單頭代爲封納者有之。但恐所托非人。暗用大戥。假稱捉短拿輕之言。嚇爾等以不敢不自加重耗之勢。因而綽收到手。或放債營息。或飲博行樂。將銀花盡。無項可抵甚至將白銅假銀。竟投櫃中。抵爾等本身錢糧。在爾等以爲自巳錢糧。業巳全完。迨至逢限查比。爾等錢糧。仍行拖欠。興言及此。眞可痛恨。爲此示仰三鄕單頭花戶人等知悉。示後。如有前項等獘。或經傍人告發。或經本縣訪聞。定行極法重處。爾等花戶。各當遵照司頒法馬。自封投櫃。如仍前令單頭包攬代納者。查出一並治罪不恕。特示。

○爲痛革包攬火耗之獘等事

��革包攬火耗之獘仰體皇仁以卹窮民事。照得今歲丁地錢糧。蒙皇上浩蕩之恩。盡數全蠲。獨是臨徳二倉。以及學田雜稅等項例不蠲免。前奉藩檄。業巳出示曉諭。定於次月初二日開徵。誠恐花戶。畏懼路遠。轉央單頭代爲封納。或單頭指稱火耗。包攬花戶。多爲加收。亦未可定。爲此示仰三鄕花戶人等知悉。自示之後。俱遵司頒法馬。足色足數。各書巳名。自封投櫃。一錢止封一錢。一兩止封一兩。如有不肖單頭。陰爲包攬或將一年盤纏工食。假指火耗名色。額外勒索。致官長被加收之名。而百姓受科斂之害。或經訪聞。或經告發。定行重責枷示不貸。特示。

○爲再飭首報白契以便開收以杜後患事

爲再飭首報白契以便開收以杜後患事。照得田產買賣。以契爲憑。契書眞假。以印爲主。今當冬暮。例應過割。乃開收之家。白契甚多。而用印粘尾者。寥寥無幾。更有不肖之徒。將買到原契價值。以多攺少。另爲抄謄。朦混送縣。卽如本月初一日。候於東賣田產一分。當堂抽問。口稱賣時。在於十一月內。實得價銀二兩六錢。而驗契卻在八月。上寫價銀一兩。豈知白契便屬私契。匿價卽爲匿稅。倘遇日後告發。或經查出。照依新例公斷。仍將用價買到田產斷回本主。銀業兩空。追悔莫及。除巳往不究外。合再出示曉諭。爲此示仰三鄕人等知悉。示後。毋論遠年近日。凡有買過田產。其一切文契。未經用印粘尾者。速爲出首免罪。立等用印粘尾。不惟便目前之過割。且可杜後日之爭端。如再仍前執迷。隱匿不報。一經發覺。除依新例治罪外。仍將田產斷回本主。愼勿貪一時之小利。而貽世世子孫之大患也。特示。

○爲癥革編審之積獘以均徭役以蘇民困事

爲癥革編審之積獘以均徭役以蘇民困事。照得五年編審。大典攸關。計戶口之盈虛。核國課之增減。凡有脫漏。處分甚嚴。玆編審臨邇誠恐裏書藏姦。因循陋獘。有殷實人多之戶。而狥情隱漏。有蕭條式微之家。而包納空丁。賣富差貧。深爲未便。爲此示仰闔縣軍民人等知悉。現今奉文編審。除紳衿優免本身外。十五以上者盡入冊內。毋得自蹈遺漏之罪。外有流寓人民。置有產業者。如本籍無丁。亦應一體均編。前巳出示飭知。凡系本年單頭裏書。身膺編審重任。卽宜秉公。實力奉行。將該管處所。逐戶嚴查。毋論紳衿除憂免本身外。應增者增。不得貪目前之小利。以貽將來之大害。至若老廢逃亡。以及孤獨無告者。尢須據實開報。以憑臨時親驗酌除。其餘不在開除新增之例者。俱行免審。以省往返盤費。敢有賣富差貧。偏苦隱漏。以及指稱造冊紙張等獘。科斂濫派者。一經訪聞。立斃杖下。決不輕貸。特示。

○爲請定編審畫一之期等事一

爲請定編審畫一之期等事。照得三十年奉文編審。大典攸關。凡有老廢逃亡應開應除者。俱巳從公匯冊。至從前陋規。指稱人丁使費。並造冊紙張。巧立名色科斂等獘。本縣業巳屢示嚴禁。盡行革除訖。恐有深山窮谷窵遠鄕村曉諭不到之處。有等不肖單頭。通同該管經承。指稱開除人丁。希圖詐騙。侵漁肥巳者。亦未可定。擬合出示曉諭。爲此示仰闔縣軍民人等知悉。如有單頭勾通經承。指稱開除人丁。索取詐騙。許被害人等。赴縣稟報。以憑按律重處。決不姑恕。特示。

○爲請定編審畫一之期等事二

爲請定編審畫一之期等事。照得丁徭入冊。錢糧攸關。三十年奉文編審。凡有老廢逃亡應開除者。俱巳查明注冊。豁除在案。其一切編審陋規。本縣悉行痛革。約計千金。絲毫未染。皇天后土。無不洞鑑。但恐有窵遠鄕村。未盡周知。又或不肖單頭。勾通該管經承。借名需索。亦未可定。今因丁冊造完。特將豁除人丁。徧爲曉諭。爲此示仰闔縣人等知悉。自示之後。如有指稱開除人丁。索取毫釐者。爾被害人等。立卽赴縣稟明。以憑鎖拿。立斃杖下。決不姑貸。特示。

○爲請定編審畫一之期等事三

爲�定編審畫一之期等事。照得本縣編審人丁。一切陋規。盡行革除。今恐三十九社軍民人等內有老廢殘疾寡婦孤兒以及歷年逃亡並十六歲以下者開除未盡。貽累匪輕。擬合出示再爲曉諭。爲此示仰闔縣單頭人等知悉。自示之後。各單頭星夜速赴各社內有老廢殘疾寡婦孤兒以及歷年逃亡並十六歲以下。不應成丁數目。盡行查出。速具並無捏報如虛甘罪甘���。以憑開除。勿得自悞。特示。

○爲飛捕蝗蝻共保禾稼事

爲飛捕蝗蝻共保禾稼事。照得蒙邑民貧地瘠。連歲薄收。加意撫綏。猶恐失所。今入夏以來。正小民耕耘之始。無柰蝗蝻徧野。食我蒙苗。貽我民害。本縣憂心如焚。寢食不安禱祀誠求。現今傳牌。分差典吏六人。各持令箭一枝。前赴查過處所。照依撲滅之法。火速督催。毋論紳衿耆庶。挨門調撥。按戶出夫。務期恊力捕除。勿謂天災難避。束手待斃。如有不遵。爾該管人等。指名稟報。重責枷示。斷不姑貸。特示。

○爲飭捕蝗蝻以彌災祲事

爲飭捕蝗蝻以彌災祲事。本月初二日。奉撫藩兩憲。軫念蒙民獨苦。各捐淸俸。遣役發縣。特令本縣酌量散給。以爲飯食之資。務須火速捕滅。勿令滋生害苗。此眞撫藩愛民如子之盛心也。擬合出示曉諭。爲此示仰闔縣軍民人等知悉。除本縣帶領內丁。眼同捕衙。並防汛官弁。以及兩學。親詣三鄕捕除外。爾等各宜益加奮勇。同心恊力。星速捕滅。凡捕滅巳盡。卽飛報本縣。酌量捕蝻之多寡依照本縣前示。每斗賞錢二十文。以爲爾等飯食之資。倘捕除殆盡。禾稼不傷。庶撫藩兩憲一片愛民婆心。不至托之空言。而本縣親身捕滅之辛苦。亦不至於徒勞矣。特示。

○爲淸查有糧無地之田以除民累事一

爲淸查有糧無地之田以除民累事。照得丁地錢糧。上關朝廷之國賦。下系窮民之脂膏。父母斯民。何忍膜視。其蒙邑逃亡人丁。本縣編審之時。巳盡數革除在案。但念蒙居萬山。地多石田。自淸丈以來。業經數十餘年。或人巳逃亡。地屬荒蕪。山水暴發。地盡衝崩。載編之錢糧。仍舊徵觧。而廒口之地畝。尺土全無。前巳票委典吏李燕等。分頭細查。擬合出示曉諭。爲此示仰三鄕人等知悉。如有成糧熟地。或被山崩而石掩。或遭水沖而沙壓自行丈量眼同現年單頭裏書。並差委典吏。逐細看驗確查。備造淸冊。作速送縣。以憑詳請上憲。批準開除。俾爾等世世子孫。永絕包賠錢糧之患。而數十年之民累。庶可少蘇矣。勿得視爲故套。特示。

○爲淸查有糧無地之田以除民累事二

爲淸查有糧無地之田以除民累事。照得地畝錢糧。上關朝廷國賦。下系窮民脂膏。但有糧無地之田。包賠錢糧。累民殆甚若非早爲設法補救。則子子孫孫皆受其害。將民生先困。國計何資。爲此示仰軍民人等知悉。示後如有水沖沙壓地畝者。卽將無主荒田。各量力開墾。先將本身缺額地畝頂補詳請豁除外。如有餘剩者。照例報明注冊。俟六年起科。封納錢糧可也。倘有豪棍把持。許爾等立刻赴縣稟報。以憑鎖拿重究。枷示不貸。特示。

○爲曉諭事

爲曉諭事竊照入夏以來。蝗蝻徧野。本縣日事捕除。勞勞四十餘天。夾背汗流。臉項皮綻。仰賴神庥。本地之滋生旣滅。外郡之飛來遠遁。方幸二麥登場。秋禾茂盛。因議修廟宇。敬申報答。此皆一念之誠。弭災於未然。而冥冥之中陰受其福而不知也。詎意一二宵小。滅理違心。慢神阻事。本縣因令鄕約撤回募修緣簿。謝卻報賽初心。以致上千天和。飛蝗繞境。前此之保全無恙。今則食傷堪慮。是因一二人之獲罪神明。而禍及無限之窮黎百姓。小民何辜。豈能忍心坐視。爲此示諭三鄕人等知悉謹擇於本月十七日。恭詣八蠟神前。特�祭禱。共保田禾。盡人事以弭天災。庶儆心於旣往。而祈報於將來也。特示。

○爲乘時布種收地利以裕民生事

爲乘時布種收地利以裕民生事。從來民以食爲天。農以禾爲命。玆者盛夏之初。大雨滂沱。烈風暴發。本縣步詣郊關。查得城頭垜墻關。廂艸屋。其間有坍壞吹損者。業巳催督修理。勸諭補葺外。又恐大雨連綿烈風催折之餘。凡傍河一帶。以及卑下之地。所有田苗。偶被衝決傷損。亦未可知。爲此示仰闔縣軍民人等知悉。今雨盛於夏。必衰於秋。立秋伊邇。水溢之患。自可無憂。爾等凡有閒曠田地。以至衝決泥壓之處。但可布種者。卽行早爲翻耕。或菉豆。或蕎麥。或蔬菜。務各盡人力。俾地無遺利。將來秋成可望。糊口有資。庶不負本縣惓惓勸諭之苦心也。特示。

○爲再行勸諭首報特柰丈量擾民等事

爲再行勸諭首報特禁丈量擾民以彰皇仁以遵憲法事。照得蒙以蕞爾。介在衝衢。萬山環拱。眾壑交流。其間層巒疊嶂。沙石參差。田之髙者。天旱則苗皆枯槁地之卑者。雨澇則禾盡淹沒。人逃田蕪。匪伊朝夕。自我淸大定以來。生養休息者四十餘年。民間漸有起色。而節年開墾。正賦倍盛於往昔。本縣蒞蒙六月。其惓惓愛民之心。不難對天日而誓鬼神。今蒙皇恩令自首者免罪。復蒙藩憲。私丈量者必懲。本縣再四思維。誠恐節次開墾。年久月深。偶有疆界之未淸。誤犯欺阭之重條。各宜速爲首報。勿得仍前因循。自幹罪戾。又恐各社單頭。祗遵首報地畝之諭。干冒私擅丈量之禁。不知蒙邑人民鮮少。地多荒蕪。兼以山谷髙下。尖圓斜直。形勢不一。若徑行丈量。勢必止憑算手弓手轉移伸縮。滋獘無窮。本縣竊以爲蒙之田毋容阭。亦毋庸丈也。今查賦役全書。𨿽節年墾荒。而較昔原額。猶大相徑庭與其脫漏而幹欺阭之罪。何如開墾而遵六年之科。爲此示諭三鄕各社單頭人等知悉示後。凡有欺隱之家。各自出首免罪。又不得指稱首報。私行丈量。爾各社單頭。悉當仰體皇仁。恪遵憲法也。毋忽。特示。

○爲再行勸墾荒田以收地利以益民生事

爲再行勸墾荒田以收地利以益民生事。竊聞禹貢則壤成賦。周官體國經野。凡以積貯爲生民之大命。而力田尢積貯之大源。所當相其土宜。及時開關。俾野無荒田。地無遺利。而海內殷富。家給人足之風。自可漸而致也。今蒙環山帶河。而沃壤之地。其堪播種者。甚爲寥寥。但本縣親查三鄕。見夫山坡水曲之間。非盡石田。尙多未墾。合行出示再爲勸諭。爲此示仰三鄕軍民人等知悉。嗣後如有可墾之田。毋論平原曠野。尖圓斜直。以及零星僅僅可成片段者。未經成糧。總屬在官。任民盡力開耕。定爲三等。其平坦之地。準作上荒。每畝以四分爲則。其艸坡之地。準作中荒。每畝以二分爲則。俱遵旨照六年之例。起科成糧。其餘如開山到頂之地。在明季原屬下下之田。如有情願開墾。候其成熟者。每畝止納谷三升。貯預備倉。其不熟者免。倘開墾之後。如有豪彊霸占。捏稱原主。利其成熟而奪我蒙民田也。本縣鐵面無情。卽以三尺隨其後矣。特示。

○爲嚴禁縱火燒山以全物命以培蠶本事

爲嚴禁縱火燒山以全物命以培蠶本事。易贊天地之大徳曰生。書稱好生之徳。洽於百姓。以故仁人君子。見夫一物不得其所。往往惻然憫之而思所以救護焉。凡以存吾一點不忍之心也。玆者蒙山气爽。汶水風淸。一時昆虫艸木。尙未保合太和。各正性命。近聞有牧牛於山崗之野者。類多喫煙縱火。物命化爲灰燼。巳失好生之心。寸艸悉付紅鑪。更損餵蠶之本。合行嚴禁。爲此示仰各社鄕保莊頭人等知悉。示後敢有縱火燒山。因而焚毀蠶場。甚至災及民房者。許爾等巡拿。立刻報縣究治。特示。

○爲勸民鑿井引水灌田防大旱以濟農務事

爲勸民鑿井引水灌田防大旱以濟農務事。竊照蒙邑土瘠民窮。邇年以來。旱災疊見。饑饉頻聞。皆由水利不興。以致旱魃爲虐。播種不時。而秋成失望。無怪乎十室九空妻啼饑而子號寒者處處皆然矣。本縣深爲憫之。爲此示諭三鄕軍民人等知悉。今歲錢糧。仰荷皇恩盡行蠲免。兼以秋禾茂盛。丰收可卜。各宜相其田之髙下。審其水之淺深。俟收割巳完。卽便速爲鑿井。倘遇天旱。隨汲井水。以資灌漑。此不過用一時之勤勞。以開萬世之美利。爾蒙人又何憚而不爲耶。特示。

○爲按社計丁廣植樹木以興民利事

爲按社計丁廣植樹木以興民利事。照得百年之計。莫大於樹人。十年之計。莫大於樹木。今蒙之民。力田餵蠶者頗有。至於桑棗雜樹。爲永世之大利。則漫不經心。無怪乎結艸爲屋閭裏蕭然令人目覩而心傷也。當此淸明以後。萬物發生。正當及時栽培。猶恐窮山深谷。不能家諭戶曉。爲此示仰三鄕鄕約單頭人等知悉。示後。務按社計丁。每社各造淸冊一本。一丁必須栽樹二株。事竣之日。本縣照冊親詣各社查驗。如有短少一株者。卽罰麥一斗。以給本社栽樹之人。爾等誠能相其土宜。培植樹木。禁牛羊之害。加灌漑之功。將見桑可以帛。棗可以鬻。大者可以作棟梁。小者可以當柴薪。此天地自然之美利。各宜實力奉行。不得以泛常故套視之。特示。

○爲嚴禁縱放牲畜作踐田禾事

爲嚴禁縱放牲畜作踐田禾事。照得春夏之交。二麥正在長髮。五穀又當播種。時雨沛降。萬姓歡騰。何忍聽其蹂躪。恐有無知之輩。止知餵養牲畜。故意放縱。作踐田禾。擬合出示嚴禁。爲此示仰城市關廂軍民人等知悉。如有縱放牲畜食人田禾者。卽刻赴縣飛稟。除包賠牛種籽粒外。仍將縱放本主。重責枷示。爾地主亦當酌量雞豬鵝鴨等物。打死可以無論。果系耕牛驢騾馬匹稟明。以憑極法究治。亦不得輕用鎗棍傷害牲畜。以失仁心。特示。

○爲嚴禁興販射利以救窮民事

爲嚴禁興販射利以救窮民事。照得蒙民困苦巳極。其最大者。莫過於餉鞘車夫進運三者。本縣業巳屢爲通詳。今撫憲以聖天子之親臣。撫玆東土。卽通省之大利大害。皆將賴其興除我蒙民出湯火而登衽席。可拭目俟之矣。況去冬雪深三尺。而今歲麥田必大丰收。凡我蒙民。各宜忍而又忍。省而又省。以暫度荒年。但本縣蒞蒙九月以來。事事從民生大處起見。苦處著心。念此米價髙騰。民苦艱食。誠恐有不肖之徒。乘米貴如珠之時。而爲遏糴射利之圖。除差役查究外。合行出示嚴禁。爲此示仰闔邑軍民人等知悉。嗣後。每逢集場。凡一切雜糧。悉照時價。公買公賣。毋得任意低昂。亦不許遏糴興販。致使米價日髙。以累窮民。如有遠來客商。在此糶糧。該經紀任其貿易。亦不得勒掯價﹝下有逸文﹞

○爲嚴拿私販以肅鹽政以裕國課事

爲嚴拿私販以肅鹽政以裕國課事。竊照鹽政。上關國課。下濟民生。以故興販私鹽者。杖一百徒三年。倘有帶軍器而拒捕者。則又從重而加罪以處焉。煌煌律令。炳若日星。誰敢不遵。大抵私販盛。則官鹽壅。官鹽壅。則國課虧。其始害僅及於商人。耽懸正課。而其究累必貽乎縣令。違礙考成。言之眞可發指。合行出示嚴拿。爲此示仰該商並闔邑人等知悉。自示之後。店內行鹽。應酌量公平貿易。不許髙擡價值。爾百姓亦當奉公守法。毋貪目前之小利以貽終身之大害。倘有驢駝車載興販私鹽許�役恊同約地人等。立刻擒拿赴縣。按律究治。巡役人等。又不得借端生事騷擾窮民。本縣訪�定行重處。決不輕貸。特示。

○爲謹錄厲祭之文使民咸知等事

爲謹錄厲祭之文使民咸知共勉爲善以彰神道設教事。照得每歲秋七月十五日。欽奉皇帝聖旨。敕天下有司。祭本縣闔境無祀鬼神。仍命本處城隍。以主此祭。其文曰。凡我一縣境內人民。倘有忤逆不孝。不敬六親者。有姦盜詐僞。不畏公法者。有扭曲作直。欺壓善良者。有躲避差徭靠損貧戶者。似此頑惡姦邪不良之徒。神必報於城隍。發露其事。使遭官府。輕則笞決杖斷。不得號爲良民。重則流徙絞斬。不得生還鄕裏。若事未發露。必遭陰譴使舉家並染瘟疫。六畜田蠶不利。有孝順父母。和睦親族。畏懼官府遵守禮法。不作非爲。良善正直之人。神必達之城隍。陰加護佑。使其家道安和。農事順序。父母妻子。保守鄕裏。我等闔縣官吏人等。如有上欺朝廷下枉良善。貪財作獘。蠹政害民者。靈必無私。一體昭報。如此則鬼神有鑑察之明。官府非謟諛之祭。久巳欽奉遵行在案。但窮山深谷之民。當七月厲祭之期。未盡目覩而耳聞。何由遷善而攺惡。爲此示仰闔縣軍民以及官吏人等知悉。各宜細觀厲文。如果平日專心爲善。當益加勉勵。自然有吉無凶。如果平日故意作惡。卽痛攺前非。猶可轉禍爲福。易曰積善之家。必有餘慶。積不善之家。必有餘殃。嗚乎善惡之報。近在一身。遠在兒孫。良心易昧。天理難欺。各宜猛省。愼勿泛視。特示。

○爲禁約事

爲禁約事竊照關聖帝君。威靈遠鎭。神武丕昭。護國佑民。功垂天壤。邇年以來。屢遭亢旱。本縣步禱。立賜甘霖。凡我蒙民。正宜朝夕焚香。春秋享賽。答神庥於旣往。祈福報於將來。近因秋成有望。本縣親歷南畝。見有無知百姓。於神廟之傍。堆積糞土。其褻神明而滋罪戾也。莫此爲甚。合行出示嚴禁。爲此示仰軍民人等知悉。凡有堆積糞土之處。限三日內立刻打掃潔淨。如有藐玩不遵禁約。許住持僧人。赴縣稟究。特示。

○正堂示諭暑月炎蒸等事

正堂示諭。暑月炎。蒸道路之往來不絕。窮途奔走。茶湯之涓滴堪資。擔荷傍朝行。忽值日髙午曙。孑身嗟曠野。焉知水注流泉。踧踖崎嶇而罔告。知集肺腑而無聲。本縣𨿽乏博施之力。恆懷濟眾之心。量捐薄俸。覓眾力於土民。汲水擔薪。供一瓢而觧渴。自夏䢐秋。施茶之後。卽繼以冬月施湯。特示。

○正堂示諭寒來暑往等事

正堂示諭。寒來暑往。誰無疾病堪憐。起死回生。原有調醫善術。鄕田尙有扶持。利濟何分遠近。故病無論大小。人無問貧富。偶有風寒暑濕。卽注明病起根由。或親至。或代傳。或立方。或制藥。悉聽其自便焉。至夏秋之交。瘧痢時行。本衙廣制煎劑丸散。用者自取。特示。

○爲永除打网陋習以省民財事

爲永除打网陋習以省民財事。竊照禮尙往。來來而不往。非禮也。但有無相通。婚喪幫助。此皆出於天理之所安。人情之所樂。而初非借事生風。假親喪爲射利之階。指兒娶作漁獵之術者也。今訪得蒙邑。每遇秋成。巧立名色。紏眾斂財深爲可恨。爲此示仰三鄕軍民人等知悉。嗣後如有不法之徒。仍蹈前轍。詐騙民錢者。許爾約保立報本縣。除責枷外。仍罰谷備賑。如鄕保狥情隱匿。訪出一並究處。特示。

○爲嚴革官廚以卹窮民事

爲嚴革官廚以卹窮民事。照得本縣性甘淡薄。卽日用廚子。例系各鋪店輪流撥用。本縣念及爾民。蠅頭微利。而支官之一日。卽悞生意之一日。當此荒旱。余甚憫之。擬合出示嚴革。爲此示仰闔縣關廂各鋪店家知悉。自示之後。凡各鋪店輪撥廚子。進宅伺候。永爲禁革。特示。

○爲元宵令節油價宜平事

爲元宵令節油價宜平事。竊照天開美景。人慶良宵。思燈月交輝。物外壺天不夜。想笙歌疊奏。人間福地長春。蒙𨿽彈丸。亦一縣也。卽不能如通都大郡。冠蓋相望。家共月華而陌連燈影者可比。乃值玆良夜。金吾不禁。鐵鎖弘開。亦必需用斤油。俾蝸居煥彩。茅屋增輝者矣。誠恐新招油店王公亮等。乘此令節需油之時。希圖微利。致使油價髙騰。亦未可知。爲此示仰闔縣軍民人等知悉。示後油價止照平常公買公賣。不得任意低昂。如願開油店。並外來油販。各聽自便任其貿易。倘有指稱元宵。髙擡油價。及詐抽油課。阻滯遠商。或訪聞。或告發。定行重處不貸。特示。

○爲按鄕糴豆早完民糧預備馬料官民兩便事

爲按鄕糴豆。早完民糧預備馬料官民兩便事。竊照今歲起觧錢糧。系撥京餉。刻不容緩。本縣業巳截觧全完。上以完朝廷之公賦。下以免百姓之催科。但查三鄕。尙欠地丁銀八百餘兩。據各花戶口稱。今歲豆田大收。一時不能變賣銀兩。是以錢糧至今拖欠。不能盡數全完。本縣再三思維。因將驛站銀兩。照依市價。發銀三百六十兩。當堂稱兌。俱系足色足數。選單頭中之老誠殷實者。分散欠糧花戶。購買料豆。將見銀歸百姓。則錢糧早完。而小民絕催徵之擾。豆入官廠。則驛馬飽騰。而大差無違悞之憂。此眞官民兩便之道也。爲此示仰三鄕人等知悉。示後。單頭有銀。則花戶給豆。花戶有豆。則單頭給銀。務各照時價公買公賣。倘有倒換銀色。及或短少價值。許將原銀收執。指名飛稟本縣。以憑重處枷示。本縣蒞任兩年零六月以來。一蔬一薪。皆發現價。公平貿易。從不敢絲毫妄取民間。此闔邑紳衿百姓所共知。而天地鬼神所共鑑者也。今因民糧未完。本縣特設此便民之法。爾民其各急公尙義。勿仍前遲延。致令驛馬枵腹。以貽悞皇華也。特示。

○爲蒙民困苦巳極利獘條陳等事

爲蒙民困苦巳極利獘條陳宜急特博采眾論以便轉詳上憲以蘇民生事竊照本縣奉天子命。蒞玆劇邑。與我蒙之父老子弟。同其艱難疾苦。而日不暇食。夜不安枕者今巳九月矣。愛民有心。補救無術。因於前歲十二月初八日。將蒙邑十大苦。匯爲一詳。通申各憲。業巳蒙批。逐款詳報。本縣竊幸民隱得以上達。而東蒙四十餘年之大利大害。或可一旦望其興除也本縣方焚香具艸。星夜馳聞。今正月初五日。復蒙撫檄。轉行道

府。通詢地方利獘。此撫憲軫卹百姓之苦心。而東蒙四十餘年之大利大害。眞可一旦望其興除也。時乎時乎。不可失矣。爲此示諭闔邑人等知悉。所有地方事體。毋論紳衿耆庶。或利獘止關一邑。而興除實通合省。悉直抒所見。毋容隱諱。若何則某利可興。若何則某害可除。期在事得其實。詞無涉泛。一切條陳。俱限五日繕冊送縣。以便采擇施行。須至告示者。

○爲按糧均役以蘇萬民積苦事

爲按糧均役以蘇萬民積苦事。照得蒙以蕞爾之區。當極衝之地。而最苦者。莫大於餉鞘車輛進運三者而巳。本縣到任九月以來。目覩心傷。業巳痛陳撫憲。泣請豁除。復於丁祭之期。公同闔縣紳衿凡一切夫役。不許優免。俱按糧均攤。勿徒泒移門以累窮民。此諸紳衿之急公尙義。情切鄕梓。而造福於三十九社之父老子弟者。其陰徳爲不小也。理合出示曉諭。爲此示仰闔邑軍民人等知悉。嗣後凡遇大差。其所需夫役等項。俱按闔縣地畝。照糧均攤。毋論大小縉紳。文武靑衿。皆不優免。從來法令之行。自貴近始。當此差繁役重。十室九空之日。民之懸馨興悲。枵腹流涕者。不知幾何家矣。在諸紳衿。卽應優免。尙不忍免。以救此窮民。況其下焉者乎。除本縣儒學捕衙並書吏各役。巳出示不許濫免外。其餘一切各色人等。歷來相沿私免者悉罷之。特示。

○爲嚴行申飭預絕獘端以省民財事

爲嚴行申飭預絕獘端以省民財事。竊照入夏以來。大雨滂沱。而倏晴倏陰者。至今四十餘天。兼以六月十三日晚。烈風暴作。一切垜墻縣署。以及馬棚。吹損坍塌頗多。本縣查照往例。親督修理。除馬廠捐修外。再查前月打蓋餵馬涼棚。借椽數十根。茅艸秫楷數十擔。本縣方發價八百文。以作人工飯食之資。當因大雨河漲。教場皆成水汪。卽行停止。恐有不肖單頭。乘此修理城署等項。巧作名色。混行攤派。或指稱原差飯錢。或指稱該房舊規。甚或指稱長家打點小禮。種種獘端。本縣素所稔知。除密訪查究外。擬合嚴行申飭。爲此示仰三鄕軍民人等知悉。示後。如有前項陋獘。許爾被害之人。指名密稟。立刻鎖拿。審實。立斃杖下。決不寬恕。特示。

○爲捐修馬廠永行革除以卹窮民事

爲捐修馬廠永行革除以卹窮民事。照得蒙以彈丸之地。當九省之衝。本縣蒞任方一年。而倒馬巳至六十餘匹。差繁馬斃。賠補太甚。眞不啻坐鍼氈之上而蹈水火之中者矣。兼以料豆騰貴。每石需銀四兩。誠恐馬夫餵養失時。勞逸不均。因於署內。創建馬棚六大間。一切土木人工。費銀四十餘兩。俱系本縣現發價值雇覓公買。𨿽有三鄕捐助舊例。本縣念此二麥薄收。寧使本縣一人苦。不忍闔縣萬姓苦也。合行永行革除。爲此示諭三鄕人等知悉。示後如有膽大單頭。指稱修棚。仍循舊例。攤泒裏下。科斂窮民者。許被害之人。指名稟報。立斃杖下。決不姑恕。特示。

○爲特設合站對槽之法等事

爲特設合站對槽之法以濟皇華事。照得蒙以九邑。當南北之衝。皇華絡繹。王使頻仍。自朝至暮。輪蹄刻不能停。甚至南差方旋。北差又至。每日動以數十起。而需馬輒至百餘匹。其額設驛馬。僅僅六十許。而倒斃馬價。七百二十餘兩全裁未復。本縣蒞任方二年零六月餘。巳賠馬二百五十一匹。剜肉醫瘡。眞巳皮綻而骨穿矣。竊念馬之走新泰抵沂水者。往返一百四十里。役不暇食。馬不歇鞍。故三縣酌議通融。特設合站對槽之法。聊爲少蘇驛困之計。又恐馬夫人等。宿歇店中。當此米糧騰貴。或因飯食相爭。亦未可定。爲此示仰馬夫。開店人等知悉。嗣後凡出差馬夫宿店者。照依往例。每飯止用麵餅小米漧飯豆腐菜湯。一餐給錢十五文。倘遇風雨阻隔。夫馬患病。爾店家仍照例備飯。按名登簿。另日補還。如有外索酒肉。及短少飯錢。許爾開店人等稟究。特示。

○爲息訟印簿巳見成效等事

爲息訟印簿巳見成效特爲申飭使民無訟事照得本縣蒞蒙甫及六月。卽特設息訟印簿。凡一切戶婚田土。以及口角相爭細事。令鄕約從中苦勸。無非望爾百姓人等。各安本分。忍人讓人。化大事爲小事。化小事爲無事耳。迄今三載有餘。鬭毆打架以及賭博酗酒之徒。從未有入公堂而具控者。訟獄衰息。囹圄常空。本縣竊喜風俗醇良。息訟簿之特設。大有益於民生也。以故臬憲。特爲獎勵。除將本縣注爲優考外。仍將息爭鄕約。各爲給匾。本縣當堂親行送酒。簪花披紅。以示皷舞。擬合再爲申飭。爲此示仰闔邑人等知悉。嗣後。如有眞正人命盜案。許不時告理外。其餘戶婚田土。以及口角相爭細事。務遵照本縣息訟簿所開條約。眼同中證媒妁。俱赴鄕約所。聽從調停。如果我的理短。我卽向人賠禮。人的理短。我亦稍加寬恕。便覺天地間。無不可忍之事。無不可讓之人。大事化爲小事。小事化爲無事。又何有不可息之訟哉。各宜恪遵。勿負本縣一片婆心。特諭。

○爲申飭弭盜之令等事

爲申飭弭盜之令等事。蒙本府信票。蒙按察司憲票前事。等因到縣。蒙此擬合出示曉諭。爲此示仰闔縣軍民人等知悉。嗣後。如有爲窩爲盜。毋論本邑。以及鄰封。卽來自首。本縣給以免死照牌。爾等但具再犯甘罪甘結存案。本縣業奉憲檄。巳選慣捕六人給以朱批。許以重賞。前去招徠爾等。爾等果能悔過自新。出首免罪。則是一个死性命。轉爲一个活性命。將爾等有生之日。皆上憲再造之恩也。誠恐爾等執迷不悟。心懷疑懼。卽有向善之心。恐究從前之罪。因而畏首畏尾。不敢出首。豈知本縣性本質直。天生拙誠。如陽爲招致。而陰爲擒拿。是本縣欺爾等。卽本縣害爾等也。皇天后土。必不我佑。爾等各宜體諒本縣一片化盜爲良婆心。急來出首。則數年匪類。一旦變爲良百姓。將見爾等皆有父母妻子之樂。豈不快活。爾何憚而不爲耶。特示。

○爲嚴禁窩賭以靖地方事

爲嚴禁窩賭以靖地方事。照得賭博爲盜賊之源。案經申飭。不啻再三。近恐有無賴棍徒。在鎭集處所。開場賭博。引誘良民。以致無知小民。破產傾家。貧困無資。遂爲賊盜。深爲可慮。合再出示嚴禁。爲此示仰三鄕人等知悉。時值寒冬。又兼旱荒。爾民各宜安分守巳。共相勸戒。嗣後。如有設局開場賭博之輩。許該管社耆莊頭鄰佑恊力擒拿。送縣重究。倘有狥情隱匿。鄰佑莊頭社耆。一體連坐治罪。特示。

○爲盤詰匪類稽查流民以靖地方事

爲盤詰匪類稽查流民以靖地方事。照得時值寒冬。防衛宜嚴。兼以鄰封薄收。恐有無賴姦民。不務本業。或因資用困乏。或因衣食艱難。流來蒙境。晝則乞化。夜或行竊。貽害地方。深爲未便。爲此示仰社耆約地人等知悉。嗣後。各該管地方。務要小心稽查。如遇言語支離。形蹤詭異之人。嚴加盤詰明白。每晚帶領壯丁人等。卽赴荒墳空廟。逐細搜查。倘有匪人在內歇宿。立刻恊力擒拿。送縣審明。按律治罪。特示。

○爲嚴革保甲冊費以卹窮民事

爲嚴革保甲冊費以卹窮民事。前奉撫院弭盜七款。誠安民生靖地方之第一良法。除歇家巳經示諭。止許天明放客始行。朔望免具互結外。又恐地保人等。指稱造冊名色。攤泒紙張。科斂牌甲亦未可知。本縣因自捐淸俸。以備紙張之費。況本縣蒞蒙一載有餘。賠馬幾近千金。卽如蠶場之舊例。移門之鞘夫。馬廠之捐修各店之官廚。一切不便於爾百姓者。尙且力行革除。寧使本縣一人苦。不忍合邑眾人苦。豈惜此區區紙張之小費。以騷擾窮民乎。爲此示仰地保人等知悉。嗣後設立保甲。敢有指稱造冊攤泒紙費者。或經訪聞。或經告發。定治以因公科斂大罪。決不姑貸。特示。

○爲停訟安民事

爲停訟安民事。照得時值嚴冬。歲當荒旱。蒙民之十室九空。而妻啼饑子號寒者。不知幾何家矣。本縣心血嘔盡。日夜爲爾幾个窮百姓。再三籌劃。徒有愛民之苦心。惜無補救之夙力。因思利民之法。莫善於省財。而省財之方。莫先於息訟。故下車伊始。曾設紙皂。令原告自拘。庶差役之擾。閭裏不聞。然赴縣堂而具控。執紙皂而自拘。其間盤纏費用。亦須錢一二百文。本縣念此民窮財盡之時。預爲息事寧人之計。又特選鄕老。各給息訟印簿一本。與爾管勸和息。不惟目下可以省錢財。而且將來可以保身家。爲此示諭三鄕人等知悉。嗣後各宜忍而又忍。省而又省。非萬不得巳。莫輕告狀。卽有小忿。亦當寬忍觧釋。所有從前詞狀。曾領紙皂自拘者。俱限五日內赴縣審結。如有故違限期。盡行注銷。槪不準理。須至告示者。

○爲申飭誣告以息訟端事

爲申飭誣告以息訟端事。竊幸我蒙山。邀神之佑。大雨沾足。一日無事。便爲淸福。各宜種爾麥。收爾豆。早完朝廷錢糧。孝爾父母。樂爾妻子。和爾鄕黨。作自在人可耳。卽有小忿夙怨。亦當寬一步。恕一步。讓一步。初間思想。祗覺爲人。事後看來。還是自爲。無何本縣下車以來。息訟止爭之諭。業巳言之諄諄。而誣告猶有張應林者。眞可駭異。細訊子死緣由。據稱後三月內。被任貞吉謀害。竊思訟莫大於人命。情莫切於父子。乃遲滯將及半載。始行告理。非使子潛逃。駕詞捏告。卽聽人教唆。指命嚇財。前𨿽薄懲。復恐效尢。爲此示仰三鄕人等知悉。示後。須念父母貽體甚重。毋以好鬭而毀傷。朝廷法度極嚴。莫以健訟而輕犯。常懷天理。勿昧良心。倘有捕風捉影。指鹿爲馬。以陷害良善如張應林者。卽以所告之罪罪之。毋悔。特示。

○爲申飭店家守夜支更以安行人事

爲申飭店家守夜支更以安行人事。竊聞諺語。在家靠父母。出門靠主人。蓋言店主之與行人。最爲關切不容膜視。況蒙當九省之衝衢。爲神京咽喉之要地。皇華電逐。王使星飛。恨不頃刻千里。以完公務。而鞍馬勞困。其苦有不堪言者。他若經商之流。負貲挾貨。跋涉長途。拋父母。離妻子。以求此蠅頭之利。爲畜育之資。而日暮窮途精疲力倦。深爲堪憫。爲此示仰開店人等知悉。當此時值隆冬。天寒日短。凡有歇宿店中者。精神多倦。易於睡熟。爾店家每晚。令擋槽人等。各擊木梆。輪流支更。不得疏忽。務保無虞。特示。

○爲剪除小盜以絕大盜之源等事

爲剪除小盜以絕大盜之源靖地方以安民生事。照得小盜者大盜之源。弭盜者安民之本。蓋世無小盜。則大盜亦不能資之以肆其刼掠之毒。故治小盜之法。當以治大盜之法治之。而地方始可靖。民生始可安也。本縣蒞蒙三年零三月以來。政尙寬和。心本慈良。孜孜以教化百姓。爲作官第一要務。其勸民攺惡爲善者。不啻三令五申矣。又蒙撫憲。有聯絡鄕村。挑選捕役之檄。會同防汛官弁。於東西大路。深山窮谷之中。設立馬步兵丁。眼同鄕耆壯丁捕役人等。時爲遊巡。密爲緝拿。是以鼠竊斂迹。刼掠無聞。業蒙臬憲過爲獎勵。巳注優考。自以爲地方靖。民生安矣。無何有陵縣人王棟。沂州人孫忍者。穿窬性成。窩藏蒙境。棟借居於東關之路傍。忍擋槽於自升之店中。打�客商往來。窺伺行李多寡。將來包藏不軌。勾引響賊。貽害地方民生。亦未可知。竊幸盜布事發。贓經主認。隨重懲枷示。俱遭天刑。但當堂訊審之時。伊供夥黨多人。本縣恐涉讎扳。姑從寬恕。不爲深究。爲此示仰闔縣軍民人等知悉。示後。各宜猛省。悔過自新。凡與王棟孫忍夥黨朋謀者。須攺邪歸正。各保性命。倘能自首。卽行免罪。如執迷不悟。一經事發。立斃杖下。斷不姑容今日之小盜。養成異日之大盜以害我地方。累我民生也。本縣執法如山。言在必行。勿謂言之不早。特示。

●審語

部院批審十詞

爲盤獲竊牛等事

爲光棍肆惡彊霸地土事

爲嫌貧毀嫁媒圖殺命事

爲惡棍坑殺朽命事

爲盜賣血產事

爲彊奪白騙坑殺身命事

爲陳情豪棍夥謀串通壓哄愚弱買產事

爲姦惡退親乞天究正事

爲朋謀誣詐事

○部院批審十詞

部院批審十詞

卑職審得張大任一案。事關三命。殊爲可異。據供明倫身死。在於九月十七日。被蘓徳打死。巳於原狀之月分。大不相侔矣。竊思訟莫大於人命。情莫切於父子。如人命果眞。豈有遲至半載有餘。而始行具控鳴冤耶。非聽人教唆。駕詞捏控。卽指命嚇財。乘機詐騙。一命是假。二命可知。相應不準。伏乞憲裁。

卑職審得武氏一案。據王榮口稱。開泰欲占伊姐王氏爲妻。而武氏以風化攸關。不肯允許。巳經本縣查明。現今監禁。竊思夫婦爲人倫之首。兄弟切手足之誼。開泰以胞兄而欲占弟婦以爲妻。是祗知琴瑟之足樂。而不知友恭之至重也。理合批令本縣。嚴加重懲。伏乞憲裁。

卑職審得張成祿一案。據供現具控本縣。尙未經審。理合批令歷城縣。速爲審理。伏乞憲裁。

卑職審得閩官黃喜等一案。於康熙七年間。奉旨開墾。起科成糧者。至今巳二十餘年矣。而韓文燦等。以血產祖業爲名。屢行具控。豈知無主荒田任人開墾。久奉兪旨。欽遵在案。若令其業歸原主。俾兵民相安。此亦息事寧人之計也。但官經數十員。而事經二十餘載。此風一開。而目今墾荒者。皆聞風疑懼。褁足不前。竊恐以有用之田。盡置之無用之地耳。理應批飭本縣。仍遵前議。伏乞憲裁。

卑職審得羅應全一案。事關竊奪。必贓眞證確。方可定案。但槐埠莊原系濰縣地方。而應全未赴本縣告理。濰令何由知其竊奪之眞假。李沆之果系窩主耶。相應批令濰縣迅速審報。伏乞憲裁。

卑職審得妙亮以師弟相傳之僧官。一旦爲能旺奪去。而又加以飲酒宿娼之醜名。是禪林中所最羞惡者。但事在去年十月間。至今將及半載。應否準理。伏乞憲裁。

卑職審得孫彥珍一案。因王建旌放債折田赴轅具控。牽連多人。據供未赴本縣告理。實爲越訴。理宜批令商河縣迅速審報。伏乞憲裁。

卑職審得朱彊一案。因揭生員李坤銀四十兩。原當地一十三畝。同中言定三年限滿。銀到贖回。文契照然。但臨審之時。李坤以田有黍谷。而牛種之費。在朱彊應當酌量補還。理合批令歷城縣。速爲查驗地畝。或果系空地。或果有黍谷。立結此案。伏乞憲裁。

卑職審得髙氏一案。因宅地相爭屢爲具控。但事關田產。須憑契書。似應批令本縣查驗兩家契書。速爲淸丈。永絕爭端。伏乞憲裁。

卑職審得李正冠一案。因二十八株之塋木價未淸還赴轅告理。聽審之間。據被告李振邦口稱。伊現在臬憲處有告狀一紙。或批令臬憲。或批令本縣。速爲審報。伏乞憲裁。

○爲盤獲竊牛等事

爲盤獲竊牛等事。審得新泰人行招者。原以僧而還俗。與生員王汝楫居同莊。窺生赴考。遂於八月十一夜。不爲月下之敲。竟作穿窬之盜。因竊其牛二隻。迨生考歸。入其室。不見其牛。乃徧爲跴緝。至十月十七日遂獲行招於白流莊之設醮處焉。眼同社耆唐欽等公送到縣。無俟嚴訊。問其牛安在。而行招則曰牛之黃者賣與公汝幹。牛之靑者賣與公昺。問其價若干。而行招則曰牛之黃者賣錢二千一百文。牛之靑者賣錢二千文。隨拘公昺等。牽牛而過堂下。驗乎牛之色。其色同審乎牛之價。其價同。嗟乎行招。供巳眞矣。證巳確矣。贓巳獲矣。𨿽有大慈悲。烏能用慈航而渡汝耶。姑杖懲免剌。畱一綫自新之路。以啟其悔心之萌。公昺等審系不知情。俱應釋宥可也。

○爲光棍肆惡彊霸地土事

爲光棍肆惡彊霸地土事。審得李思善之逃也。巳經四十餘年矣。樊景遵旨開墾。成糧巳久。廒口昭然。孟華以髙姓而圖李姓之業。不俟再三推問。而巳知其爲刁誣矣。急薄懲之。庶民間田土。不至荒蕪。而朝廷錢糧。亦不至於空懸耳。

○爲嫌貧毀嫁媒圖殺命事

爲嫌貧毀嫁媒圖殺命事。審得男女爲人倫之大。夫婦系風化之源。斷未有無父母之命媒妁之言而可成兩姓之婚者。今王來從無托人爲締盟之好。而欲假酒肆作伉儷之�也。誰其信之。況加善死巳一年有餘矣。王來如果系凶女姻親。情關至戚。豈有抱病數月而不一問。歿巳期年餘而不一弔耶。及拘竇加賓而訊之。祗緣加善在日。因封納錢糧。借王來錢八百文。至今未償。故乘今日之新婚。期還當年之舊債耳。仍斷錢八百文。給還王來。以息訟端。

○爲惡棍坑殺朽命事

爲惡棍坑殺朽命事。審得僧人性慧者。年近八十矣。正宜閉門修齋誦經而巳。乃以衣衲細事。具控公庭。隨閱粘單。共開七件。當卽令其背供數次。止有六件。卽一件之滲漏。可卜六件之皆虛。然猶不敢自以爲片言可以折獄也。復訊寄與衣衲之日。據性慧親供。則在康熙二十五年。二月內寄與髙士周之父者。問其父安在。性慧云。今巳死三四年矣。及問幹證張九徳。原因募化修寺。性慧不得以有事爲榮。羞而懷恨。遂起訟端。夫性慧果有衣衲等物。周父在日。卽當討要。乃遲至三四年間。人亡物故。始行告理則眞天地間一老野狐禪也。豈能逃明鏡之臺耶。姑從寬逐釋。

○爲盜賣血產事

爲盜賣血產事。審得張明善乃張守志之族叔也。於本年二月間。因守志賣地於邊可旺。明善當卽出錢五百文。贖地四畝。坐落山東頭。四至分明。文契昭然。但共地熟者半。荒者半。明善反悔其價之稍貴。地之不值。而遂有盜賣血產之控也。及觀邊可畏文契所開。並各證當堂所供。則可畏之地。與明善之地。條不侔。疆界迥異。誠哉風馬牛不相及也。誣告之罪。可明𨿽百喙不能辭矣。但守志仍出錢五百文。給還明善。將地贖回。業歸本主。各無異詞。論法則當重懲。以儆刁告之風。原情不妨稍恕。以全叔侄之誼。姑念鄕愚。從寬免究。

○爲彊奪白騙坑殺身命事

爲彊奪白騙坑殺身命事。審得營兵張海山者於本年三月間。借國禎錢一千六百文。夫緩急人之所時有也。有無相通。兵民稱貸。亦天下之通義耳。旣無借約。又無中見。非海山國禎。平居交好。在海山未必借。卽借之。而國禎之弟。亦未必肯與之矣。但屈指借錢之日。巳經六月有餘蓋錢爲民命。而久假不歸。無怪乎國禎有彊奪白騙坑殺身命之控也。及當堂對質。祗緣營弁值更番之日。海山當返裏之期。國禎恐錢落空。因而具控。當同百總王國棟。將錢如數淸還。仍歸於好。具領存案。

○爲陳情豪棍夥謀串通壓哄愚弱買產事

爲陳情豪棍夥謀串通壓哄愚弱買產事。審得王加毓以破毀之宅基。不遵母命。竟出賣於王克明。得錢二千七百文。而其母遂無棲身之所矣。宜公氏之匍匐具控執原價而請贖也。但克明交價一年。尙未貝靑業。除將原價退還。業歸原主外。再量給錢六百文。以作息錢。庶兩平矣。

○爲姦惡退親乞天究正事

爲姦惡退親乞天究正事審得張道羽流也。欲聘民人女爲妻。𨿽道可道而巳非常道矣。徐貞及母。始許而終毀。蓋一誤不容再誤之意耳。以尺許之紅布。作月下之赤繩。難矣。急退之便。給錢千文。其女另爲敗嫁可也。今而後張道始悟色卽是空矣。甚勿借口純陽亦事牡丹之樂耳。

○爲朋謀誣詐事

爲朋謀誣詐事。查得王道原系敝縣人。竊取周相套一領。而願賠一丈六尺布。是出乎王道心之所安然者。何爲乎反徳爲讎越境捏控耶。祗緣攔詞一紙。貽羽林羞。𨿽太上不能忘情耳。此朋謀誣詐之詞。所以爲掩人耳目之計也。但當日敝縣。從未經審而。道假以審得吳印芳。招供贓衣。是又平地之風波。空中之樓閣。卽此巳可卜共道可道非常道矣。本宜關取並審。但時值農忙。因丈餘布而牽連多人。固敝縣所不忍。想亦貴縣所不樂爲也。理合關覆。煩爲銷案。以杜刁風。

蒞蒙平政錄

附錄﹕

陳朝君韓城人康熙壬戌進士事母至孝與兄弟叔侄三世同居友愛甚篤初令蒙陰重學校嚴保甲革行戶蠶稅設催科紙皁吏民安之朝君聽訟明決嘗於省會一日審結十大案臺司皆器重之擢戶部主事外省奏銷例有私饋盡斥之遷刑曹多所平反視學中州號稱得士﹝四庫全書史部地理類都會郡縣之屬陜西通誌卷五十七下﹞

