賓退錄宋趙與時●序余裏居待次﹐賓客日相過﹐平生聞見所及﹐喜爲客誦之。意之所至﹐賓退﹐或筆於牘﹐閱日滋久﹐不覺盈軸﹐欲棄不忍﹐因稍稍傅益﹐析爲十卷﹐而題以《賓退錄》云。大梁趙與時。●卷一王建以宮詞著名﹐然好事者多以它人之詩雜之﹐今世所傳百篇不皆建作也。余觀詩不多﹐所知者如「新鷹初放兔初肥﹐白日君王在內稀。薄暮千門臨欲鎖﹐紅妝飛騎向前歸。」「黃金捍撥紫檀槽﹐弦索初張調更髙。盡理昨來新上曲﹐內官簾外送櫻桃。」張籍宮詞二首也。」淚盡羅巾夢不成﹐夜深前殿按歌聲。紅顏未老恩先斷﹐斜倚燻籠坐到明。」白樂天《後宮》詞也。」閒吹玉殿昭華管﹐醉折梨園縹蒂花。十年一夢歸人世﹐絳縷猶封系臂紗。」杜牧之《出宮人》詩也。」紅燭秋光冷畫屏﹐輕羅小扇撲流螢。瑤階夜月涼如水﹐坐看牽牛織女星。」杜牧之《秋夕》詩也。」寶仗平明秋殿開﹐且將團扇暫徘徊。玉顏不及寒鴉色﹐猶帶昭陽日影來。」王昌齡《長信秋》詞也。」日晚長秋簾外報﹐望陵歌舞在明朝。添鑪欲燻衣麝﹐憶得分時不忍燒。」「日映西陵松柏枝﹐下臺相顧一相悲。朝來樂府歌新曲﹐唱著君王自作詞。」劉夢得《魏宮》詞二首也。或全錄﹐或攺一二字而已。王平甫謂館中校花蕊夫人宮詞止三十二首﹐夫人親筆。又別有六十六篇者﹐乃近世好事者旋加搜索續之﹐語意與前詩相類者極少﹐誠爲亂眞。世又有王岐公宮詞百篇﹐蓋亦依托者。洪文敏《容齋隨筆》論「禹﹑稷躬稼而有天下」﹐謂禹未嘗躬稼﹐因稷而稱之。余按《書》﹕禹曰「曁稷奏庶艱食」﹐則嘗躬稼矣。洪偶未之思也。《詩眼》云﹕晏叔原見蒲傳正云「先公平日小詞𨿽多﹐未嘗作婦人語也。」傳正云「綠楊芳艸長亭路﹐年少拋人容易去。豈非婦人語乎」晏曰「公謂年少爲何語」傳正曰「豈不謂其所歡乎」晏曰「因公之言﹐遂曉樂天詩兩句﹐蓋『欲畱所歡待富貴﹐富貴不來所歡去』。」傳正笑而悟。余按《全篇》云「綠楊芳艸長亭路﹐年少拋人容易去。樓頭殘夢五更鐘﹐花底離愁三月雨。無情不似多情苦﹐一寸還成千萬縷。天涯地角有窮時﹐只有相思無盡處。」蓋眞謂所歡者﹐與樂天「欲畱年少待富貴﹐富貴不來年少去」之句不同。叔原之言失之。紹興三十二年五月甲子﹐降旨建儲。宰相陳康伯折簡禮部侍郎呂廣問密議典禮。時土王祀黃帝。廣問爲初獻官﹐周必大以禦史監察。廣問語必大﹕「皇太子攺名﹐從火從華。」必大謂﹕「與唐昭宗曄字同音可乎」廣問亟告康伯﹐取旨別擬定﹐乃用今諱。紹興癸丑﹐嶽武穆提兵平虔吉羣盜。道出新淦﹐題詩靑泥市蕭寺壁間云「雄气堂堂貫斗牛﹐誓將直節報君仇。斬除頑惡還車駕﹐不問登壇萬戶侯。」淳熙間林令欲摹刻於石﹐會罷去不果。今寺廢壁亡矣。其孫類家集﹐惜未有告之者。蘭亭石刻﹐惟定武者得其眞。蓋唐太宗以眞繼之學士院。朱梁徙至汴都。石晉亡﹐耶律徳光輦而歸。徳光道死﹐與輜重俱棄之中山之殺虎林。慶曆中爲土人李學究所得﹐韓魏公索之急。李瘞諸地中﹐而別刻以獻。李死﹐其子乃出之﹐宋景文公始買置公帑。熙寧間﹐薛師正向爲帥﹐其子紹彭又刻別本畱公帑﹐攜古刻歸長安。大觀中﹐詔取置宣和殿。靖康之變﹐虜襲以紅﹤焱毛﹥輦歸。今東南諸刻無能仿佛者﹐天臺桑澤卿編《蘭亭博議》一書甚詳。與時參會眾說﹐芟繁撮要﹐記其本末如此。所取何子楚《之辭》居多。諸說之異同者﹐則附著其下﹐𨿽未能定其孰是孰非﹐然薛師正長安人﹐王順伯謂其攜以歸洛。宗忠簡守汴﹐日夕從事戰守﹐且其天姿剛正。王仲言謂其爲人主搜羅玩物於艱難之時﹐皆不敢謂然—元九年置朔方節度﹐自是始有方鎭。周希稷所云﹐乃是全不知有史策。若謂太宗分賜諸郡猶可也。夫以一石刻之微﹐而言人人殊﹐莫能定於一﹐然後知考古之難也。林靈素﹐初名靈噩﹐字歲昌﹐家世寒微。慕遠遊。至蜀﹐從趙升道人數載﹐趙卒﹐得其書祕藏之。由是善妖術﹐輔以五雷法﹐往來宿﹑亳﹑淮﹑泗間﹐乞食諸寺。政和三年﹐至京師寓東太乙宮﹐徽宗夢赴東華帝君召遊神霄宮﹐覺而異之。敕道錄徐知常訪神霄事迹。知常素不曉﹐告假。或告曰「道堂有溫州林道士﹐累言神霄﹐亦作《神霄詩》題壁間。」知常得之﹐大驚﹐以聞。召見。上問﹕「有何術」對曰「臣上知天宮﹐中識人間﹐下知地府。」上視靈噩風采如舊識﹐賜名靈素﹐號金門羽客通眞達靈元妙先生﹐賜金牌﹐無時入內。五年﹐築眞通宮以居之。時宮禁多怪﹐命靈素治之。埋鐵簡長九尺於地﹐其怪遂絕。因建寶宮﹑太乙西宮﹑建仁濟亭施符水﹐開神霄寶壇。詔天下天寧觀攺爲神霄玉淸萬壽宮。無觀者以寺充。仍設長生大帝君﹑靑華大帝君像﹐上自稱教主道君皇帝。皆靈素所建也。靈素被旨修道書﹐攺正諸家醮儀﹐校《仇丹經靈篇》﹐刪修注解。每遇初七日升座﹐座下皆宰執百官﹑三衙親王中貴﹐士俗觀者如堵﹐講說《三洞道經》。京師士民始知奉道矣。靈素爲幻不一﹐上每以聰明神仙呼之。禦筆賜玉眞教主﹑神霄凝神殿侍宸﹐立兩府班上。思明達後欲見之﹐靈素復爲葉靜能致太眞之術。上尢異之﹐謂靈素曰「朕昔到靑華帝君處﹐獲言攺除魔髡﹐何謂也」靈素遂縱言佛教害道﹐今𨿽不可滅﹐合與攺正﹐將佛剎攺爲宮觀﹐釋迦攺爲天尊﹐菩薩攺爲大士﹐羅漢攺尊者﹐和尙攺徳士﹐皆畱髮頂冠執簡。有旨依奏。皇太子上殿爭之﹐令胡僧一立藏十二人並五臺僧二人道堅等與靈素鬥法。僧不勝﹐情願戴冠執簡。太子乞贖僧罪﹐有旨胡僧放﹐道堅系中國﹐人送開封府﹐刺面決配於開寶寺前令眾。明年﹐京師大旱﹐命靈素祈雨﹐未應。蔡京奏其妄﹐上密召靈素曰「朕諸事一聽卿﹐且與祈三日大雨﹐以塞大臣之謗。」靈素請急召建昌軍南丰道士王文卿﹐乃神霄甲子之神兼雨部﹐與之同告上帝。文卿旣至﹐執簡敕水﹐果得雨三日。上喜賜文卿﹐亦充凝神殿侍宸。靈素眷益隆。忽京城傳呂洞賓訪靈素﹐遂撚土燒香﹐气直至禁中﹐遣人探問﹐香气自通眞宮來。上亟乘小車到宮﹐見壁間有詩云「撚土焚香事有因﹐世間宜假不宜眞﹐太平無事張天覺﹐四海閒遊呂洞賓。」京城印行繞街叫賣﹐太子亦買數本進﹐上大駭﹐堆賞錢千緡開封府捕之。有太學齋僕王靑告首是福州士人黃待聘。令靑賣送大理寺勘招﹐待聘兄弟及外族爲僧行﹐不喜攺道﹐故云。有旨斬馬行街。靈素知蔡京鄕人所爲﹐上表乞歸本貫﹐詔不允。通眞有一室﹐靈素入靜之所﹐常封鎖﹐𨿽駕來亦不入。京遣人廉得有黃羅大帳﹑金龍朱紅倚卓﹑金龍香鑪。京具奏﹐請上親往﹐臣當從駕。上幸通眞宮﹐引京至﹐開鎖同入﹐無一物﹐粉壁明窗而已。京皇恐待罪。宣和元年三月﹐京師大水臨城﹐上令中貴同靈素登城治水。敕之﹐水勢不退。回奏﹕「臣非不能治水。一者事乃天道﹐二者水自太子而得﹐但令太子拜之﹐可信也」。遂遣太子登城﹐賜禦香﹐設四拜﹐水退四丈﹐是夜水退盡。京城之民皆仰太子聖徳。靈素遂上表乞骸﹐不允。秋九月﹐全臺上言靈素妄攺遷都﹐妖惑聖聰﹐攺除釋教﹐毀謗大臣。靈素卽時攜衣被行﹐出宮。十一月﹐與宮祠溫州居住。二年﹐靈素一日攜所上表見太守閭邱額﹐乞與繳進。及與州官親黨訣別而卒。生前自卜墳於城南山﹐戒其隨行弟子皇城使張如晦﹕「可掘穴深五尺﹐見龜蛇便下棺。」旣掘﹐不見龜蛇﹐而深不可視﹐葬焉。靖康初﹐遣使監溫州伐墓﹐不知所蹤﹐但見亂石縱橫﹐彊進多死。遂已。此耿延僖所作《靈素傳》也。靈素本末世﹐不知其全﹐故著之﹐不敢增易一字。今溫州天慶宮有題銜云﹕太中大夫沖和殿侍宸金門羽客通眞達靈元妙先生在京﹐神霄玉淸萬壽宮管轄提舉。通眞宮林靈素。世有十干化五行眞气之說﹐莫究其理。洪文敏載鄭景實之語﹐謂取歲首月建之幹所生。如甲己丙作首﹐丙屬火﹐火生土﹐則甲己化土﹐它仿此﹐頗通。余記昔年一術士云「遇龍則化﹐龍辰也。」甲己得戊辰﹐戊屬土﹐故化土。乙庚得庚辰﹐庚屬金﹐故化金。丙辛以降皆然。其實一也。祖﹑宗時諸郡皆有都廳。至宣和三年﹐懷安軍奏今尙書省公相廳攺作都廳﹐內外都廳並行禁止。欲將本軍都廳以僉廳爲名﹐從之﹐且命諸路依此。此僉廳得名之始也。然今帥府有僉廳﹐又有都廳﹐莫知所始矣。會稽虞少崔《送林懿成》詩云「男兒何苦獘羣書﹐學到根原物物無。曾子當年多一惟﹐顏淵終日只如愚。水流萬折心無競﹐月落千山影自孤。執手沙頭休話別﹐與君元不隔江湖。」閱《庚溪詩話》﹐喜而錄之。俗間有擊鼓射字之伎﹐莫知所始。蓋全用切韻之法。該以兩詩﹐詩皆七言﹐一篇六句四十二字﹐以代三十六字母﹐而全用五支至十二齊韻﹐取其聲相近﹐便於誦習。一篇七句四十九字﹐以該平聲五十七韻﹐而無側聲。如一字字母在第三句﹐第四字則鼓節﹐先三後四﹐叶韻亦如之。又以一﹑二﹑三﹑四爲平﹑上﹑去﹑入之別。亦有不擊鼓而揮扇之類﹐其實一也。詩曰「西希低之機詩資﹐非卑妻欺癡梯歸。披皮肥其辭移題﹐攜持齊時依眉微。離爲兒儀伊鋤尼﹐醯雞篦溪批毗迷。」此字母也。」羅家瓜藍斜淩倫﹐思戈交勞皆來論。畱連王郎龍南關﹐盧甘林巒雷聊鄰。簾櫳嬴婁參辰闌﹐楞根彎離驢寒間。懷橫榮鞋庚光顏。」此叶韻也。又有以詩數十句該果實之名爲酒席之戲者﹐與此略同﹐然不假切韻﹐頗爲簡易。至於賣卜者﹐但欲知十干十二枝﹐則尢不難。然多隻一擊鼓﹐便能知年﹑月﹑日﹑時八字。蓋未擊之﹐先踟躕顧ツ﹐舉動語默﹐皆是物也。三司副使曰﹐通判曰ヘ。《禮》有副車﹑ヘ車。《左傳》﹕孟僖子使泉邱人女助氏之。﹑ヘ皆副貳之稱﹐然他官𨿽副﹑貳不通用﹐不知其由。今三司廢已久﹐之名人無知者﹐獨ヘ之名猶然。樓宣獻序《向侍郎集》云﹕擢之戶。近時文字中所見者此耳。子夏問曰「巧笑倩兮﹐美目盼兮﹐素以爲絢兮﹐何謂也」子曰「繪事後素。」曰「禮後乎」謂禮必以忠信爲質也。余謂學者始以持敬爲本﹐而窮理盡性以終之﹐亦繪事後素之意。「吾不試﹐故藝。」余妄意夫子天縱之聖﹐藝皆不學而能﹐非若常人嘗試而爲之。故其多能皆本於自然﹐而非有意於多能也。古今諸家皆無此說。余亦未敢自以爲是。《穆天子傳》書八駿之名﹐一曰赤驥﹐二曰盜驪﹐三曰白義﹐四曰逾輪﹐五曰山子﹐六曰渠黃﹐七曰華驑﹐八曰綠耳。《王子年拾遺記》載穆王馭八龍之駿﹐一名絕地﹐二名翻羽﹐三名奔霄﹐四名超影﹐五名逾輝﹐六名超光﹐七名騰霧﹐八名挾翼。二說不同。神仙赤松子見於書傳多矣。惟《淮南子》稱赤誦子。嘉眉多士之鄕﹐凡一成之聚﹐必相與合力建夫子廟。春秋釋奠﹐士子私講《禮》焉﹐名之曰鄕校。亦有養士者謂之小學。眉州四縣凡十有三所﹐嘉定府五縣凡十有八所。他郡惟遂寧四所﹐普州二所。余未之聞。劉卞功﹐字子民﹐濱州安定人﹐弱不好弄﹐六歲誤觸甕碎﹐家人更譙之﹐神色自若。曰「俟釘校者來當全之。」復譙其妄﹐曰「人破尙可修﹐矧甕耶」語未絕﹐釘校者至﹐相與料理﹐頃之如新。自是築環堵於家之後圃﹐不語不出者三十餘年﹐或食或不食。徽宗聞其名﹐數敕郡縣津致間馳近特名之﹐對曰「吾有嚴願﹐不出此門。」上知不可奪﹐賜號髙尙先生。王子常侍郎﹐其外兄也。嘗問以修行之術。書云「非道亦非律﹐又非虛空禪﹐獨守一畝宅﹐惟耕己心田。」又云「以手捫胸﹐欲心淸淨﹐以手上下﹐欲气升降。」又云「常人以嗜欲殺身﹐以貨財殺子孫﹐以政事殺民﹐以學術殺天下後世﹐吾無是四者﹐豈不快哉﹗」靖康之變﹐不知所終。周宣王﹐中興之賢君也。然考之於《詩》﹐曰箴﹐曰規﹐曰誨﹐曰刺﹐不一而足。第序《詩》者不能直書其事﹐故後世儒者無敢訾議。余觀《國語》所載﹐如不藉千畝﹐拒虢文公之諫﹐而致姜戌之敗。捨括立戲﹐激魯人之變﹐而致諸侯之不睦。及喪師之後﹐復爲料民之舉﹐𨿽仲山甫之言﹐且不用焉。文武成康之治豈如是哉周之東遷﹐烏得盡委其責於幽﹑平二王乎其所由來者漸矣。《史記》但書不藉千畝﹑料民太原二事之目﹐不若《國語》之詳也。《容齋隨筆》謂近世所傳《云仙散錄》《開元天寶遺事》《老杜事實》皆淺妄絕可笑﹐而頗能疑誤後生。然但辧《遺事》中數事﹐餘二書無說﹐《老杜事實》世不多見。葛常之《韻語陽秋》云﹕老杜詩云「東閣官梅動詩興﹐還如何遜在揚州。」按《遜傳》﹐無揚州事。而《遜集》亦無揚州梅花詩。但有《早梅》詩云「兔園標物序驚時﹐最是梅禦霜當路。發映雪凝寒開枝﹐橫卻月觀花繞淩。風臺應知早飄落﹐故逐上春來杜公。」前詩乃逢早梅而作﹐故用何遜事。又意卻月﹑淩風皆揚州臺觀名。爾近時有妄人假東坡名作《老杜事實》一編﹐無一事有據。至謂遜作揚州法曹﹐廨捨有梅一株﹐吟詠其下﹐豈不誤學者。以上皆葛語。若《云仙散錄》則余家有之﹐凡三百六十事﹐而援引書百餘種﹐每一書皆錄一事﹐周而復始﹐如是者三。其間次序參差者﹐數條而已﹐編集文籍豈能整齊如此已可一笑。《序》稱﹕天元年﹐金城馮贄取九世典籍﹐撮其膏髓﹐別爲一書﹐庶兵火煨燼之後﹐來者不至束手﹐今百書逐無存者﹐則贄可謂前知矣。《崇文總目》成書﹐時距天未甚久。隋唐以前書籍存者極多﹐贄家之書無一著錄﹐𨿽有《金鑾密記》之類一二種﹐而所編三事本書反無之﹐又其造語盡仿《世說》﹐後閱館本《遜集》﹐葛所引梅詩尙脫第四聯﹐「朝灑長門泣﹐夕駐臨邦杯。」胡忠簡之貶﹐李似之侍郎書卞事以贈。一曰有天命﹐有君命﹐不擇地而安之。二曰惟君子困而不失其所亨。三曰名節之士猶未及道﹐更宜進步。四曰境界違順﹐當以初心對治。五曰子厚居柳築愚溪﹐東坡居惠築鶴觀﹐若將終身焉。六曰無我方能作爲大事。七曰天將任之必大有摧抑。八曰建立功名非知道者不能。九曰太剛﹐恐易折﹐須養以渾厚。十曰學必明心。記問辧說皆餘事。古樂府《木蘭詞》﹐文字奇古﹐然其間有云「歸來見天子﹐天子坐明堂。策勛十二轉﹐賜物百千彊。可汗問所欲﹐木蘭不願尙書郎。願馳明駝千里足﹐送兒還故鄕。」按﹕木蘭詐作男子﹐代父徵行﹐逮歸家易服﹐夥伴方知其爲女。當其見天子之時﹐尙稱男子﹐而曰「送兒歸故鄕」何哉兒者﹐婦人之稱也。熙寧靑苗法行﹐計息推賞﹐否則廢黜﹐官吏畏罪希進﹐所散惟恐不多。知祥符縣李惇頤﹐視前政獨貸三之一﹐宰相怒甚﹐遂通判廣信軍。惇頤﹐字子修﹐棣州陽信人。蘇文定公奏疏所言卽此也。太宗嘗謂宰相曰「流俗有言﹐人生如病瘧。於大寒大暑中過歲﹐寒暑疊變﹐不覺漸成衰老。苟不競爲善事﹐虛度流年﹐良可惜也。」李文簡書之《長編》﹐而《宗門武庫》載五祖亦有此語。又唐《摭言》載趙牧《對酒詩》﹐亦有「人生如瘧在須臾﹐何乃自苦八尺軀」之句。中書侍郎舊稱中書﹐今轉爲中書舍人之稱。近歲有以六部侍郎兼中書舍人者﹐遂直呼中書侍郎﹐尢非是。官制﹕前左右丞﹑六部侍郎通謂之丞﹐郎今有稱郎官﹐寺監丞爲丞郎者矣﹐皆失之不考也。若稱中書舍人爲中捨﹐則《容齋》之辧之矣。前代東官官於皇太子﹐皆稱臣。隋開皇中﹐嘗更其制﹐至唐而復。眞廟爲皇太子始辭之。《臨漢石經》與今文不同者殊多。《東觀餘論》略記之。如書女母翕侮成人﹐今作女母侮老成人。保後胥髙﹐今作保後胥戚。女永歡憂﹐今作汝誕勸憂。女有近﹐則在乃心﹐今近作戕。女比猶念以相從﹐今作汝分猷。各翕中﹐今作各設中。爾惠朕曷祗動萬民以遷今作爾謂朕曷震動天旣付命﹐今付作孚。曰陳其五行﹐今作汨陳。嚴恭寅畏﹐天命自亮﹐以民祗懼﹐今亮作度﹐以作治。懷保小人惠於矜寡﹐今人作民﹐於作鮮。母兄曰﹐今作無皇曰。則兄自敬徳﹐今兄作皇。旦以前人之微言﹐今作受人之徽言。是罔顯哉厥世﹐今哉作在。文王之鮮光﹐今作耿光。通殷就大命﹐今作達殷集大命。《論語》意與之與﹐今意作抑。孝於惟孝﹐今於作乎。朝聞道夕死可也﹐今也字作矣。是魯孔丘與﹐曰「是知津矣」﹐今作是魯孔丘與﹐曰「是也。」曰「是知津矣」。不輟﹐子路以告﹐子憮然﹐今作而不輟﹐子路行以告﹐夫子憮然。置其杖而耘﹐今置作植。其斯已乎﹗今作如斯而已乎﹗譬諸宮墻﹐今諸作之。賈諸﹐賈之哉﹗今賈作沽。恨不見其全也。顧命一人冕執銳。《陸氏釋文》﹕銳以稅反。今禮部韻尹字下有釒允字注云﹕侍臣所執。《書》﹕一人冕執釒允。《古文尙書》亦作釒允﹐不知承誤作銳自何時始也。晁伯﹐字載之﹐《昭靈夫人祠》詩﹕「安用生兒作劉季﹐暮年無骨葬昭靈。」陸務觀《黃州詩》﹕「君看赤壁終陳迹﹐生子何須似仲謀。」自唐以紀年攺梁州曰興元府﹐本朝紹興﹑隆興﹑慶元諸府皆循用。故事縣名亦多有之。獨嘉州以慶元初嘉定府。越三十年方攺元嘉定﹐與諸府不同。韓文公記夢詩百二十刻須臾間。《方氏舉正》載董彥遠云﹕世間只百刻﹐百二十刻以星紀言也。《朱文公考異》云﹕星紀之說未詳其旨﹐但漢哀帝嘗用夏賀良說刻漏﹐以百二十爲度矣。余謂﹕「董說固妄﹐夏賀良之說行之不兩月而攺﹐且衰世不典之事﹐韓公必不引用。」按﹕古之漏刻﹐晝有朝﹑禺﹑中﹑哺﹑夕﹐夜有甲﹑乙﹑丙﹑丁﹑戊。至梁武帝天監六年﹐始以晝夜百刻布之十二辰﹐每時八刻﹐仍有餘分。故今世歷家百刻舉成數﹐爾實九十六刻也。每時余分別爲初﹑初正﹑初刻﹐一日合二十有四﹐每刻居六分刻之一﹐總而計之爲四刻﹐始合百刻之數。刻𨿽有大﹑小﹐其名則百有二十。韓詩恐只取此止﹐正不須求之遠也。熙寧間﹐賜岐王顥﹑嘉王κ玉帶各一。二王固辭﹐不聽。請加佩金魚以別嫌。詔並以玉魚賜之。王仲言《揮麈錄》謂玉帶爲朝儀始此。其後嘗賜王安石。安石以辭不從﹐不得已受詔。次日卽釋去。至徽宗朝以賜蔡京﹐京請佩金魚以自別於諸王﹐從之。自是何執中﹑鄭居中﹑王黼﹑蔡攸﹑童貫皆受賜。余按﹕唐永徽二年﹐敕問府儀同三司及京官文武職事四品﹑五品並給隨身魚。上元初﹐敕文武官三品以上服金玉帶—元中﹐敕珠玉錦繡﹐旣令禁斷﹐準式三品以上飾以玉﹐四品以上飾以金﹐五品以上飾以銀者﹐宜於腰帶及馬鐙﹑酒杓﹐余悉禁斷。《董晉傳》謂五品而上金玉帶。所以盡飾以奉上。《史》傳載﹕賜玉帶﹐及臣下私以玉帶相贈﹐遺者班班可考。韓文公詩亦云「不知官髙卑﹐玉帶懸金魚。」則知唐已然矣。五代﹐漢隱帝嘗以賞郭威之功﹐旣又召楊輩數人悉賜之。然不足稽也。楊文公《談苑》載﹕國朝賜帶之制﹐謂駙馬都尉初遷尙﹐賜白玉帶。親王皇族皆許通服雕玉﹑白玉等帶﹐則不始於岐﹑嘉二王審矣。玉魚﹐安重榮亦嘗自爲之。或問陸文安公何不注釋諸經以垂世陸曰「六經乃注我者也。」州縣治率南向﹐然「南面」二字﹐人臣不得用也。惟山谷《送徐隱父宰余幹》詩云「地方百里身南面。」豈別有所本歟恨讀書不多﹐不能詳也。《章貢志》謂漢髙帝六年﹐命灌嬰略定江南﹐令天下城縣邑﹐始置雩都縣。按《髙紀》﹐六年冬十月但書令天下郡邑城而已﹐餘皆無所見。雩都置縣﹐《地理誌》不書歲月﹐考紀及傳﹐灌嬰蹤迹未嘗到江南。鑿空著書﹐可付一笑。洪駒父《豫章職方乘》亦謂灌嬰在漢初定江南﹐故祀以爲城隍神﹐今江西郡縣城隍多指爲灌嬰﹐其實非也。友人蕭子壽考《功臣侯表》﹐始知其爲陳嬰。蓋嬰自定東陽爲將﹐屬楚項梁﹐爲楚柱國。四歲﹐項羽死﹐屬漢﹐定豫章﹑浙江﹐封堂邑侯﹐都漸。顏師古謂﹕「漸﹐水名﹐在丹陽黝縣南蠻中。」嬰旣定諸地而都之。《地理誌》注﹕黝﹐音伊字﹐本作黟﹐其音同﹐始知定江南者爲陳嬰﹐流俗所傳不爲全無所據﹐但誤其姓耳。●卷二朱文公嘗與客談世俗風水之說﹐因曰「冀州好一風水。雲中諸山﹐來龍也﹔岱嶽﹐靑龍也﹔華山﹐白虎也﹔嵩山﹐案也﹔淮南諸山﹐案外山也。」曲忠壯在蜀有詩云「破碎江山不足論﹐何時重到渭南村。一聲長嘯東風裏﹐多少未歸人斷魂。」範衝嘗對髙宗云「詩人多作《明妃曲》﹐以失身胡虜爲無窮之恨。獨王安石曰﹕『漢恩自淺胡自深﹐人生樂在相知心。』然則﹐劉豫之僭非其罪﹐漢恩淺而虜恩深也。今之背君父之恩﹐投拜而爲盜賊者﹐皆合於安石之意﹐此所謂壞天下人心者也。」臨江徐思叔亦嘗病荊公此語﹐謂衛律李陵之風。乃反其意而爲之﹐遂得詩名於時。其詞云「妾生豈願爲胡婦﹐失信寧當累明主。已傷畫史忍欺君﹐莫使君王更欺虜。琵琶卻解將心語﹐一曲才終恨何數。朦朧胡霧染宮花﹐淚眼橫波時自雨。專房莫倚黃金賂﹐多少專房棄如土。寧從別去得深﹐一步思君一回顧。胡山不隔思歸路﹐只把琵琶寫辛苦。君不見﹐有言不食古髙辛﹐生女無嫌嫁盤瓠。」康節邵先生之學受於李挺之﹐而今世少知挺之者。晁以道嘗爲作傳曰﹕李之才﹐字挺之﹐靑社人﹐天聖八年同進士出身﹐爲人朴直﹐率自信﹐無少矯厲。師河南穆伯長﹐伯長性卞嚴寡合﹐𨿽挺之亦頻在訶怒中。挺之事先生益謹﹐嘗與參校柳文者累月﹐卒能受《易》。時蘇子美亦從伯長學《易》﹐其專授受者惟挺之。伯長之《易》受之種徵君明逸﹐種徵君受之希夷先生陳圖南﹐其源流爲最遠。究觀三才﹑象數變通﹐非若晚出尙辭以自名者。挺之初爲衛州獲嘉縣主簿﹐權共城令。所謂康節先生邵堯夫者﹐時居母憂於蘇門山百源之上﹐布裘菜食﹐且躬爨以養其父。挺之叩門上謁﹐勞苦之曰「好學篤志果何似。」康節曰「簡策迹外﹐未有適也。」挺之曰「君非迹簡策者﹐其如物理之學何」他日則又曰「物理之學學矣﹐不有性命之學乎」康節謹再拜﹐悉受業於書。則先視之以陸淳《春秋》﹐意欲以《春秋》表儀《五經》﹐旣可語《五經》大旨﹐則授《易》而終焉。世所謂康節先生之《易》者﹐實受之挺之。挺之器大﹐難乎識者。棲遲久不調﹐或惜之﹐則曰「宜少貶之榮進。」友人石曼卿獨曰「時不足以容君﹐君盍不棄之隱去」再調孟州司法參軍。時範忠獻公守孟﹐亦莫之知也。忠獻初建節鉞守延安﹐送者不用故事﹐出境外﹐挺之獨別近郊﹐或病之﹐謝曰「故事也﹐居頃之。」忠獻謫安陸﹐挺之沿檄見之洛陽﹐前日遠境之客無一人來者。忠獻於是乎恨知挺之之晚。友人尹師魯以書薦挺之於葉舍人道卿﹐因石曼卿致之曰「孟州司法參軍李之才﹐年三十九﹐能爲古文章﹐語直意邃﹐不肆不窘﹐固足以蹈及前輩﹐非洙所敢品目﹐而安於卑位﹐頗無仕進意﹐人罕能知之。其才又達世務﹐使少用於世﹐必過人遠甚。幸其貧無貲﹐不能決其歸心。知之者當共成之。」曼卿報師魯曰「今之業文好古之士至鮮﹐且不張﹐苟遺若人﹐其學益衰矣。」是師魯當盡心以成之者也。延年素不喜屈謁貴仕﹐以挺之書﹐凡四﹑五至道卿之門﹐通焉而後已。道卿且樂薦之﹐以是不悔。挺之遂得應銓新格﹐有保任五人﹐攺大理寺丞﹐爲緱氏令。未行﹐會曼卿與龍圖閣直吳學士遵路調兵河東﹐辟挺之澤州僉署判官。於是澤人劉仲更從挺之受歷法﹐世稱劉仲更之歷。遠出古今﹐上有揚雄﹑張衡之所未諭者﹐實受之挺之。在澤轉殿中丞﹐丁母憂﹐甫除喪﹐暴卒於懷州守舍。時友人尹子漸守懷也﹐實慶曆五年二月﹐子漸哭挺之過哀﹐感疾不逾月﹐亦卒。挺之葬靑社﹐後十有二年一子以疾卒。又二十有四年﹐有侄君翁乞康節表其墓曰﹕求於天下﹐得聞道之君子李公以師焉﹐以道此傳﹐頗能道其出處之詳。然康節嘗曰「今世知道者﹐獨子及李挺之二人而已。」則此傳豈足以盡挺之哉東坡公知揚州﹐夢行山林間﹐一虎來噬﹐方驚怖﹐有紫衣道士揮袖障公﹐叱虎使去。明日﹐一道士投謁曰「夜出不至驚畏否」公咄曰「鼠子乃敢爾﹐本欲杖汝脊﹐汝謂吾不知汝子夜術邪」道士惶駭而退。《林靈素傳》中徽宗神霄夢亦此類。新淦祥符觀道士何得一﹐宣和間遊京帥﹐遇方士陶光國﹐愛其人物秀整﹐語之曰「當爲辦一事始亟歸。」無幾何﹐徽宗夢人曰「天上神仙鄭化基﹐地下神仙何得一。」明日命閱祠吾阝帳﹐得諸新淦籍中﹐化基其師也。遽命召﹐時得一方次郢州守貳﹐禮請以往。旣對﹐上大悅﹐賜號沖妙大師﹐主龍徳太一宮﹐旋授丹林郎。制曰「惟上帝休命﹐誕集朕躬﹐故宏天飛之舊宮﹐奉眞棋之列禦﹐非得端靖修潔之士﹐孰與致朕嚴恭寅畏之意哉爾植志靡懈﹐飾履有聞﹐嘉其積勤﹐超進仙秩﹐尙惇而素﹐毋終墮哉。時六年六月二十五日也。未幾﹐中原亂﹐得一亦歸裏﹐坎Б以死。得一﹐庸人無他異﹐僥幸至此。光國﹐不知何許人也。孔子曰「君子周而不比﹐小人比而不周﹔君子諭於義﹐小人諭於利﹔君子坦蕩蕩﹐小人長戚戚﹔君子和而不同﹐小人同而不和﹔君子易事而難說也﹐說之不以道不說也﹐及其使人也器之﹔小人難事而易說也﹐說之𨿽不以道說也﹐及其使人也求亻焉。君子泰而不驕﹐小人驕而不泰﹔君子上達﹐小人下達﹔君子求諸己﹐小人求諸人﹔君子不可小知而可大受也﹐小人不可大受而可小知也。」君子小人之情狀﹐其判然如此。爲士者當知所擇矣。余亦懼爲小人之歸也。筆之以自警焉。「萬里鑾輿去不還﹐故宮風物尙依然。四圍錦繡山河地﹐一片雲霞洞府天≌有遺愁生落日﹐可無佳气起非煙。古來國破皆如此﹐誰念經營二百年。」此毛麾《過龍徳故宮》詩也。麾﹐字牧達﹐平陽府人﹐有《平水老人詩集》十卷﹐行於虜境﹐榷商或攜至中國﹐余偶得一帙﹐可觀者頗多。《序》稱其父當宋大觀三年﹐上捨登第﹐後中宏詞科﹐季年嘗任給事中。按《登科記》﹐大觀三年榜中毛安節者﹐蓋其父。然次年詔攺宏詞爲詞學兼茂。終徽宗﹑欽宗兩朝﹐取詞科爲郎者﹐皆無毛姓﹐必陷虜後事也。集賢殿修撰﹐舊多以館閣久次者爲之。有自常僚超授要仕未至從官者亦除修撰﹐時人遂有冷撰﹑熱撰之目。近世士夫以集英爲熱撰﹑右文祕閣爲冷撰﹐非也。右文卽集賢﹐政和五年攺。讀《橫渠》詩﹐最愛其一篇云「學易窮源未到時﹐便將虛寂眇心思。宛如童子攻詞賦﹐用卽無差問不知。」胡致堂著《讀史管見》﹐主於譏議秦檜﹐一開卷可考也。如論耶律徳光諭晉祖宜以桑維翰爲相﹐謂維翰𨿽因徳光而相﹐其意特欲興晉而已。固無挾虜以自重﹐劫主以盜權之意﹐猶足爲賢﹐尢爲深切。致堂﹐本文定從子﹐其生也﹐父母欲不舉﹐文定夫人舉而子之﹐及貴﹐遭本生之喪﹐士論有非之者。故漢宣帝立皇考廟﹐晉出帝封宋王敬儒兩章﹐專以自解﹐而於漢哀帝謝立定陶後一節﹐直謂爲人後者﹐不顧私親﹐安而行之﹐猶天性也。吁甚矣。首卷論豫讓報仇曰「無所爲而爲善﹐𨿽大學之道不是過。」若致堂者﹐其亦有所爲而著書者歟然其間確論固不容掩也。近時後進稱前輩之字﹐人多非之。余謂不然﹐孔門弟子皆稱其師曰仲尼﹐則豈不可。又有父祖旣沒﹐子孫不忍稱其字者﹐亦古之所無。北齊王元景兄弟諱其父之字﹐顏之推譏之﹐然父沒而不能讀父之書﹐母沒而杯圈不能飲焉﹐況稱其字乎以情推之﹐亦未爲過。古者以王父字爲氏﹐𨿽只一字﹐似未安也。梁武命袁昂作《書評》﹐其答啟云「奉教遣臣評古今書﹐臣愚短﹐豈敢輒量江海﹐但天旨諉臣斟酌是非﹐謹品字法如前。」今《淳化法帖》第五卷

智果書此一段﹐謂爲梁武帝評書﹐中興館閣書目亦然﹐誤也。其略云「王僧虔書猶如揚州王謝家子弟﹐縱復不端正奕奕﹐皆有一種風气。王子敬書如河朔少年﹐皆充悅﹐舉體沓拖而不可耐。羊欣書似婢作夫人﹐不堪位置﹐而舉止羞澀﹐終不似眞。阮研書如貴冑失品次﹐不復排突英賢。王儀同書如晉安帝﹐非不處尊位而都無神明。殷均書如髙麗人﹐抗浪乃不有意气﹐而姿顏自足精味。徐淮南書如南岡士大夫﹐徒尙風軌﹐然不寒乞。陶隱居書如吳興小兒形狀﹐未成長﹐而骨體甚峭快。吳拖書如新亭傖父﹐一往似揚州人共語﹐語便態出。柳產書如深山道士﹐見人便欲退縮。曹喜書如經論道士﹐言不可絕。王右軍書字勢雄彊﹐如龍跳天門﹐虎臥鳳閣﹐故歷代寶之﹐永以爲訓。蔡邕書骨气洞達﹐爽爽如有神力。程曠平書如鴻鵠弄翅﹐頡頏布置﹐初云之見白日。蕭思話書如舞女低腰﹐仙人嘯樹。李鎭東書如芙蓉之出水﹐文彩如鏤。金桓元書如快馬八陳﹐隨人屈曲﹐豈須文譜。範懷約眞書有分艸書﹐無功﹐故知簡牘非易。皇象書如韻音繞梁﹐孤飛獨舞。孔琳之書如散花空中﹐流徽自得。李巖之書如鏤金素月﹐屈玉自照。薄紹之書如龍遊在霄﹐繾綣可愛。崔子玉書如危峯阻日﹐孤松單枝。邯鄲淳書應規入矩﹐方圓乃成。師宜官書如鵬翔未息﹐翩翩而自逝。梁鵠書如龍威虎震﹐劍拔弩張。張伯英書如武帝愛道﹐憑虛欲仙。衛恆書如插花舞女﹐援鏡笑春。索靖書如飄風忽舉﹐鷙鳥乍飛。鐘繇書如雲鶴遊天﹐羣鴻戲海﹐行間茂密﹐實亦難過。」米元章采隋唐至本朝得一十四家續之。」僧智水書經气骨淸健﹐大小相雜﹐如十四五貴冑褊性﹐方循繩墨﹐忽越規矩。褚遂良如熟馭戰馬﹐舉動從人﹐而別有一種驕色。虞世南如學休糧道士﹐神意𨿽淸而體气疲困。歐陽詢如新痊病人﹐顏色憔悴﹐舉動辛勤。柳公權如深山道士﹐修養已成﹐神气淸健﹐無一點塵俗。顏眞卿如項羽掛甲﹐樊噲排突﹐硬弩欲張﹐鐵柱將立﹐然有不可犯之色。李邕如乍富小民﹐舉動屈彊﹐禮節生疏。徐浩如蘊徳之人﹐動容溫厚﹐舉止端正﹐惇尙名節﹐體气純白。沈傳師如龍遊天表﹐虎踞溪傍﹐神情自如﹐骨法淸虛。周越如輕薄少年舞劍﹐气勢空健﹐而鋒刃交加。錢易如美丈夫肌體充悅﹐神气淸秀。蔡襄如少年女子﹐體態嬌嬈﹐行步緩漫﹐多飾繁華。蘇舜欽如五陵少年訪雲尋雨﹐駿馬靑衫﹐醉眠芳艸﹐狂歌院落。張友直如宮女插花﹐媚嬌對鑑﹐端正自然﹐別有一種嬌態。」《唐書王勃傳》載開元中張說與徐堅論近世文章。說曰「李嶠﹑崔融﹑薛稷﹑宋之問之文﹐如良金美玉﹐無施不可。富嘉謨如孤峯絕岸﹐壁立萬仞﹐濃云郁興﹐震雷俱發﹐誠可畏也。若施於廊廟﹐駭矣。閻朝隱如麗服靚妝﹐燕趙歌舞﹐觀者忘疲。若類之風雅﹐則罪人矣。」堅問﹕「今世柰何」說曰「韓休之文如大羹﹐元酒有典則薄﹖滋味。許景先如丰肌膩理﹐𨿽華可愛而乏風骨。張九齡如輕縑素練﹐實濟時用﹐而窘邊幅。王翰如瓊杯玉﹐𨿽爛然可珍而多玷缺。」堅謂篤論。齊道人湯惠休云「謝靈運詩如芙蓉照水。顏延年詩如錯彩縷金。」梁鐘嶸云「範云詩宛轉淸便﹐如流風回雪。邱遲詩點綴映媚﹐如落花在艸。」張蕓叟評本朝名公詩﹕「梅聖兪如深山道人﹐艸衣木食﹐王公大人見之不覺屈膝。石曼卿如饑鷹乍歸﹐迅逸不可言。歐陽永叔如春服乍成﹐釃酒初熟﹐登山臨水﹐竟日忘歸。王介甫如空中之音﹐相中之色﹐欲有尋繹﹐不可得矣。蘇子瞻如武庫乍開﹐幹矛森然﹐見之不覺令人神忄雙﹐子細檢點﹐不能無利鈍。郭功父如大排筵席﹐二十四味﹐終日揖遜﹐適口者少。」劉中叟《塵土黃詩序》謂﹕「樂府自唐以來﹐杜甫則壯麗結約﹐如龍驤虎伏﹐容止有威。李白則飄揚振激﹐如遊雲轉石﹐勢不可遏。」今主管廣東漕司文字長樂敖器之﹐遂盡取魏晉而下詩人﹐演而爲詩﹐評曰「因暇日與弟侄輩評古今諸名人詩。魏武帝如幽燕老將气韻沈雄。曹子建如三河少年﹐風流自賞。鮑明遠如饑鷹獨出﹐奇矯無前。謝康樂如東海揚帆﹐風日流麗。陶彭澤如絳雲在霄﹐舒捲自如。王右丞如秋水芙蕖﹐倚風自笑。韋蘇州如園客獨﹛艸蘭﹜﹐暗合音徽。孟浩然如洞庭始波﹐木葉微脫。杜牧之如銅丸走阪﹐駿馬注坡。白樂天如山東父老﹐課農桑言﹐言皆實。元微之如李龜年說天寶遺事﹐貌悴而神不傷。劉夢得如鏤冰雕瓊﹐流光自照。李太白如劉安雞犬遺響﹐白雲覆其歸存﹐恍無定處。韓退之如囊沙背水﹐惟韓信獨能。李長吉如武帝食露﹐無補多欲﹐孟東野如埋泉斷劍﹐臥壑寒松。張籍如優工行鄕飲﹐酬獻秩如時﹐有詼气。柳子厚如髙秋獨眺﹐霽晚孤吹。李義山如百寶流蘇﹐千絲鐵网﹐綺密環妍﹐要非適用。本朝蘇東坡如屈注天潢﹐倒連滄海﹐變眩百怪﹐終歸雄澤。歐公如四瑚八璉﹐止可施之宗廟。荊公如鄧艾縋兵入蜀﹐要以絕爲功。山谷如陶宏景祗詔入宮﹐析埋談元﹐而松風之夢故在。梅聖兪如開河放澑﹐瞬息無聲。秦少遊如時女步春﹐終傷婉弱。後山如九臯獨唳﹐深林孤芳﹐衝殺自妍﹐不求識賞。韓子蒼如梨園按樂﹐排比得倫。呂居仁如散聖安禪﹐自能奇逸。」其它作者未易殫陳﹐獨唐杜工部如周公制作﹐後世莫能擬議。沈存中《筆談》載石曼卿居蔡河下曲﹐鄰有豪家﹐曼卿訪之﹐延曼卿飲﹐羣妓十餘人各執肴果樂器。一妓酌酒以進﹐酒罷樂作﹐羣妓執果肴者萃立其前﹐食罷﹐則分列其左右。京師人謂之軟。余按﹕江南李氏宰相孫晟每食不設几案﹐使眾妓各執一器﹐環立而侍﹐號肉臺盤。時人多效之。事見《五代史記死事傳》及馬令南《唐書義兒傳》。軟蓋始於此。三省密院奏事退﹐覆奏所得旨。周文忠書其本末於《二老堂雜誌》甚詳。著其略於此。淳熙四年四月甲戌﹐垂拱殿大參使相曾覿起居退﹐肩輿歸第﹐直省官賈光祖散﹑祗候李處和﹑使臣唐章騎從。已而參政龔茂良奏事畢﹐馳馬入堂﹐遂踵相躡。街司促光祖輩避道﹐光祖輩出語不遜。光祖﹑處和實隸籍三省密院﹐茂良大不能平。明日奏其事﹐上諭覿致謝。又明日﹐覿以光祖﹑處和申省施行。上謂茂良先權衡替二人﹐然後施行。茂良遽下臨安府﹐杖罷。丁丑﹐上批問﹕「茂良昨已面諭﹐何遽也」自是茂良待罪﹐求去不絕。五月甲子﹐戶部郎謝開之賜出身﹐除殿中侍禦史。六月丁丑﹐茂良除資政學士﹐知鎭江府。是日﹐開之對。壬午﹐再對。癸未﹐茂艮落職。放罷。於是覿之姻家韓彥古獻議﹐三省密院舊奏事退﹐徑批聖旨﹐非是。乞朝退﹐一一覆奏﹐禁中詳觀乃付出﹐專爲此也。上大以爲然﹐自是每事於奏目後用黃紙貼﹐云得旨云云。朝退封入﹐攺則攺﹐畱則畱﹐遂以爲常。是月末﹐蜀人張唐卿欲用淮南舊賞攺官﹐趙雄力主之。都承旨王執不可﹐雄乃請攺次等﹐合入官﹐旣覆奏﹐止令循兩資。明日﹐上諭三省云「若非覆奏﹐幾誤推賞﹐此可爲萬世法﹐𨿽有彊臣跋扈不能易也。」七月癸丑﹐開之又論茂良﹐遂謫散官﹐英州安置。國初自範質進擬﹐已更舊制﹐至是復創覆奏云—之名下一字曰然﹐上一字犯禦嫌名﹐故書其字。《靖州圖經》載其俗﹐居喪不食酒肉鹽酪﹐而以魚爲蔬﹐今湖北多然﹐謂之魚菜﹐不特靖也。老杜《白小詩》云「白小羣分命﹐天然二寸魚。細微沾水族﹐風俗當園蔬。」正指此。蓋老杜嘗往來荊楚﹐而此詩則嘉興魯氏定爲夔門所作。夔亦與湖北相鄰故也。注杜詩者皆不及此。《韻語陽秋》云言白小與菜無異﹐豈復有厚味哉非其指矣。唐僖宗乾符二年﹐禮部侍郎崔沆下進士三十人﹐鄭合敬第一。《摭言》載其《宿平康裏詩》云「春來無處不閒行﹐楚閏相看別有情。好是五更殘酒醒﹐時時聞喚狀頭聲。」注云﹕楚娘﹑閏娘妓之尢者。《韻語陽秋》謂爲鄭谷所作。誤矣。臨安有鬻紙者﹐澤以漿粉之屬﹐使之瑩滑﹐謂之蠲紙。蠲猶潔也。《詩》﹕「吉蠲爲喜。」《周禮》﹕「宮人除其不蠲。」名取諸此。又記五代《何澤傳》載﹕「民苦於兵﹐往往因親疾以割股﹐或旣喪而廬墓﹐以規免州縣賦役﹐戶部歲給蠲符不可勝數﹐而課州縣出紙號蠲紙。」蠲紙之名適同﹐非此之謂也。唐明宗時﹐加秦王從榮天下兵馬大元帥。有司言元帥或統諸道﹐或專一﹐而自前世無天下大元帥之名﹐其禮無所考按。余按﹕唐至徳初﹐以廣平王爲天下兵馬元帥。天復三年三月﹐以輝王祚爲諸道元帥。其年十二月﹐敕《國史》所書元帥之任﹐並以天下爲名﹐乃自近年攺爲諸道﹐宜卻復爲天下兵馬元帥。至徳距長興尙遠﹐若天復﹐則耳目相接﹐而有司皆不之知﹐何其陋邪元帥之名肇見於《左氏晉謀元帥》是也。然是時所謂元帥者﹐中軍之將爾﹐未以官名也。至隋始有行軍元帥﹐唐初有左右元帥﹑太原道行軍元帥﹑西討元帥﹐自此浸多。然天下兵馬元帥則始於廣平﹐大元帥則始於從榮。唐末嘗以天下兵馬元帥授朱全忠﹐僞吳以天下兵馬大元帥授李﹐梁末帝以天下兵馬都元帥授錢Α﹐晉髙祖以天下兵馬都元帥授錢元﹐出帝以東南面兵馬都元帥授錢宏佐﹐周又以天下兵馬都元帥授錢ㄈ。國初﹐攺爲天下兵馬大元帥。古今當其任者﹐蓋寥寥可數﹐而我髙宗皇帝遂自此應中天之運。初元帥皆親王爲之﹐廷臣副貳而已﹐惟哥舒翰﹑郭子儀﹑李光弼﹑房皆嘗眞除。錢氏繼之﹐全忠自置。僞命﹐不足道也。岑彭引兵從光武破天水﹐與吳漢圍隗囂於西城。時公孫述將李育將兵救囂﹐守上わ﹐帝畱蓋延﹑耿圖之﹐而車駕東歸。敕彭書曰「兩城若下﹐便可將兵南擊蜀﹐虜人苦不知足﹐旣平隴復望蜀。」世言「寐ね」本此。又司馬懿爲曹操主簿﹐從討張魯﹐言於操曰「劉備以詐力虜劉璋﹐蜀人未附﹐而遠爭江陵﹐此機不可失也。今若曜威漢中﹐益州震動﹐進兵臨之﹐必瓦解﹐因此之勢易爲功力﹐聖人不能違時﹐亦不失時。」操曰「人苦無足﹐旣得隴右復欲得蜀。」言竟不從。蓋用前語也。晉明帝問王導晉所以得天下﹐導陳司馬懿創業之始及司馬昭弒髙貴鄕公事。明帝以面覆牀曰「若如公言﹐晉祚復安得長遠」殊不思牛繼馬后﹐晉已絕矣。古今詠史之作多矣﹐以經子被之聲詩者蓋鮮。張橫渠始爲《解詩》十三章。葛覃曰「葛蔓靑長谷鳥遷﹐女功興念憶歸安。不將貴盛驕門族﹐容使親心得盡歡。」捲耳曰「閨閫誠難與國防﹐默嗟徒禦困髙岡。觥欲解﹤疒者﹥恨﹐采耳元因備酒漿。」洪忠宣著《春秋記詠》三十卷﹐凡六百餘篇。《石昔大義滅親》曰「惡吁及厚篤忠純﹐大義無私遂滅親。後代姦邪殘骨肉﹐屢援斯語陷良臣。」《鄭人來渝平》曰「鄭人來魯請渝平﹐姑欲修和不結盟。使宛歸鬯平可驗﹐二家何誤作墮成。」張無垢亦有《論語絕句》百篇。夫子之文章可得而聞也﹐夫子之言性﹐與天道不可得而聞也。曰﹔「旣是文章可得聞﹐不應此外尙云云。如何夫子言天道﹐肯把文章兩處分。」《顏子簞瓢》曰「貧卽無聊富卽驕﹐回心獨爾樂簞瓢。个中得趣無人會﹐惆悵遺風久寂寥。」近歲嘗見《紀孟十詩》《題張孝祥作於湖》集中無之必依托者﹐如「爭地爭城立霸基﹐焉能一統混華夷。力期行政須求艾﹐深欲爲王愧折枝。緣木求魚何及計﹐爲叢驅雀失深思。是宜孟氏諄諄誨﹐不嗜殺人能一之。異端邪說日交馳﹐聖哲攻之心費辭。深詆並耕排許子﹐極言二本辟夷之。復明陳仲廉無取﹐力斥楊朱義不爲。寄語外人非好辧﹐欲令大道日星垂。」又黃次者﹐不知何人﹐《賦評孟》十九篇﹐極詆孟子﹐且及子思﹐漫紀一﹑二。首篇《傳道八句》云「此道曾參得最眞﹐寥寥千載付何人。所傳也亦無母﹐誰覺軻乎唱不臣。忠孝缺來今已久﹐中庸到此盍惟新。願言爲子爲臣者﹐勿據悠悠紙上塵。」《文王之囿方七十里》一絕云「庇民徳莫大文王﹐西伯都來百里彊。園囿盤遊方七十﹐斯民何處事耕桑。」蚍蜉撼大樹﹐可笑不自量也。若康節先生觀《易》﹑觀《書》﹑觀《詩》﹑觀《春秋》四吟﹐則盡掩眾作﹐「一物其來有一身﹐一身還有一干坤。能知萬物備於我﹐肯把三才別立根。天向一中分體用﹐人於心上起經綸。天人焉有兩般事﹐道不虛行只在人。吁嗟四代帝王權﹐盡入區區一舊編。或讓或爭三萬里﹐相因相革二千年。唐虞事業誰能繼﹐湯武功夫世莫傳。時旣不同人又易﹐仲尼惡得不潸然。愛君難得似當時﹐曲盡人情莫若詩。無雅豈明王教化﹐有風方識國興衰。知音未若吳公子﹐潤色曾經魯仲尼。三百五篇天下事﹐後人誰敢更譏非。堂堂王室寄空名﹐天下無時不戰爭。滅國伐人惟恐後﹐尋盟報怨未嘗寧。晉齊命令炎如火﹐文武基冷似冰。惟有感麟心一片﹐萬年千載若丹靑。」●卷三晉簡文母鄭太后﹐諱阿春。晉人避其諱﹐皆以《春秋》爲《陽秋》。後傳孝武下詔依《陽秋》故事﹐上尊號孝武母。《李太后傳》何澄等議服制﹐曰《陽秋》之義﹐母以子貴是也。若《褚裒傳》桓彜目之曰有皮裏《陽秋》《荀弈傳》張﹑孔愉難弈。駁陳畱王出城大謂宋不城周。陽秋所譏﹐則皆事在鄭後之前﹐晉之史官追攺以避之耳。故孫盛輩著書曰《晉陽秋》。近世葛常之待郎作《詩話》極其該洽﹐顧名之曰《韻語陽秋》﹐以今人而爲晉諱﹐不深考也。晉世後諱多矣﹐獨避鄭諱爲不可曉。然盛又有《魏氏春秋》﹐習鑿齒亦著《漢晉春秋》﹐司馬彪作《九州春秋》﹐則當時亦不盡避﹐史官亦不能盡攺。蓋晉史凡十八家﹐而唐人修書又出於二十一人之手﹐豈無同異耶世俗稱列寺卿曰大卿﹐諸監曰大監﹐所以別於少卿監。自國初以寺監寄祿之時已然﹐相承甚久。然前代但有大鴻臚﹑大司農﹑大匠而已。大卿﹑大監之名殊不典。元魏𨿽有大宗正卿﹑大司農卿﹐隋亦有新都大監﹐然皆不足證也。獨晉人謂著作郎爲大著作﹐《職官志》亦然。今稱著作郎曰大著﹐粗有據依。元昊寇邊﹐韓忠獻駐兵延安。夜有人攜匕首至臥內﹐遂褰帷。韓起坐問誰何。曰「某來殺諫議。」「誰遣汝來」曰「張相公。」蓋張元也。韓復就枕曰「汝攜我首去。」曰「某不忍﹐願得諫議金帶足矣。」取帶而出。明日不復治其事。俄守陴卒報城櫓上得金帶﹐乃納之﹐明受之變。張忠獻自平江起義勤王﹐行次嘉禾。一夕坐至夜分﹐警備嚴甚。忽有刺客至前﹐出腰間文書﹐乃苗劉使來賊公者﹐賞格甚盛。時左右睡已熟﹐張遽問﹕「爾欲何爲」對曰「某河北人﹐粗知逆順﹐豈肯爲賊用況侍郎精忠大節﹐感通神明﹐某又安忍致害邪特見備禦未至﹐恐後復有來者﹐故相報耳。」張下執其手﹐問其姓名。曰「某粗讀書﹐若言姓名﹐是徼後利﹐顧有母在河北﹐今徑歸矣。」拂衣而去﹐超捷若神。翼日張取獄死囚﹐斬以徇。曰「此刺客也。」私識其人﹐終身物色﹐竟不遇。二事頗相似﹐但受帶一節﹐韓不及張。而前之刺客﹐亦不可以望後者也。漢梁王使人刺爰盎。刺者至關中﹐問盎﹐稱之皆不容口。乃見盎曰「臣受梁王金刺君。君長者﹐不忍刺。然後刺者十餘曹﹐備之。」又與張事相類。然爰卒不免﹐而張竟無他。張公忠臣﹐爰非眞長者﹐天理爲不誣矣。韓事見王彥輔《麈史》﹐張事具行狀。光逸爲門亭長﹐迎新令至京師。胡母輔之輩語令家﹐望見彤﹐奇之。李矩爲吏﹐送故縣令於長安﹐梁王肜以爲牙門﹐以是知吏從迎送之儀﹐晉已然矣。《宋書庾登之傳》載其除豫章太守。自臨川便道之官﹐亦云儀迓光赫。又﹐謝方明自晉陵太守爲南郡相﹐晉陵亦有送故主簿隨在西。蕭梁時諸鎭皆有迎主簿。今人以月一日﹑八日﹑十四日﹑十五日﹑十八日﹑二十三日﹑二十四日﹑二十八日﹑二十九日﹑三十日不食肉。謂之「十齋」﹐釋氏之教也。余按《唐會要》﹐武徳二年正月二十四日詔﹕自今已後﹐每年正月﹑九月﹐及每月十齋日﹐並不得行刑。所在公私宜斷屠釣﹐永爲常式。乾元元年四月二十二日﹐敕每月十齋日及忌日﹐並不得采捕屠宰﹐仍永爲式。其來尙矣。《九國誌》亦載﹕「南唐大臣多蔬食﹐月爲十齋。今斷獄律﹑疏議列此十日﹐謂之十直日。」白樂天於潯陽舟中見商婦賦《琵琶行》﹐其中有云「商人重利輕別離﹐前月浮梁買茶去。」是時此商畱家潯陽而遠取茶於浮梁。始知潯陽之茶﹐唐未有也。今其行幾徧天下﹐而浮梁所產反不著。時代推移﹐而土地所生亦復變遷如此。《晉書》﹕王育仕劉淵爲太傅﹔韋忠仕劉聰爲鎭西大將軍﹔劉敏元仕劉曜爲中書侍郎。三人者﹐皆嘗委質於晉矣﹐而皆謂之忠義。王宏桎梏罪人﹐以泥墨塗面﹐置深坑中﹐餓不與食。太康中﹐檢察士庶﹐使車服異制﹐宏緣此復遣吏科檢婦人衤日服﹐至褰發於路。顧謂之良吏。王渾妻鐘氏﹐嘗夫婦共坐﹐其子濟趨庭而過。渾欣然曰「生子如此﹐足慰人心。」鐘笑曰「若使新婦得配參軍生子﹐故不翅如此。」參軍者﹐渾弟淪也。顧謂之烈女﹐眞可發一笑。邵康節《洛陽春八絕》其一云「四方景好無如洛﹐一歲花奇莫若春。景好花奇精妙處﹐又能分付與閒人。」先鑑堂《朝野遺事》載呂吉甫在趙韓王南國﹐京師丐人曰風乞兒者﹐持大扇造呂求詩。呂卽書扇上﹕「無人肯作知非乞﹐沒藥堪醫最是風。求乞害風都占斷﹐來世上少如公。」呂詩𨿽戲謔﹐然句體絕與邵詩相類。呂居仁舍人嘗與汪聖錫尙書論並拜兩相﹐獨曾文昭艸文肅制爲得右相詞命之體。乾道間﹐虞忠肅拜右揆﹐汪適當制﹐遂祖其意而爲之。余按曾制云﹕左右置相﹐以總吾喉舌之司﹔東西分臺﹐以干我鈞衡之任。居中如鼎足之峙﹐承上若臺符之聯﹐相須而成﹐缺一不可。乃登次輔﹐以告大廷。汪制云﹕朕洪惟國朝之制﹐並建宰輔之司﹐應變守文﹐咸底於道。獻可替否﹐各單厥心。矧予繼承﹐惟日兢惕。懋乃後徳﹐交修ム賴於同寅﹔揚於王庭﹐孚號式新於眾聽。其登次相﹐以葉舊章。似微不及也。初﹐韓忠彥拜左僕射﹐蔡京當制﹐欲刺探徽宗之意﹐徐奏請曰「制詞合作專任一相﹐或作分任兩相之意。」徽宗曰「專任一相。」翼日﹐京出﹐宣言曰「子宣不復相矣。」已而復召肇艸制﹐拜布右僕射。肇之詞蓋有爲云。李昊仕於蜀﹐王衍之亡﹐爲艸降表﹐及孟昶降又艸焉。蜀人夜表其門曰﹕世修降表李家。當時傳以爲笑。余記晉謝澹少歷顯位﹐桓元之篡以澹兼太尉﹐與王謐俱賫冊到姑孰。元熙中爲光祿大夫﹐復兼太保﹐持節奉冊禪宋。正堪作對。漢昭帝察霍光之忠﹐知燕王上書之詐﹐後世稱其明。順帝時張逵輩譖梁商謀廢立﹐帝知其妄﹐收逵等﹐殺之﹐與昭帝相類。洪文敏謂順帝復以政付梁冀﹐其明非昭帝比﹐故不爲人所稱。前燕慕容初立。慕容根譖慕容恪﹑慕容評將謀爲亂。曰「二公國之親穆﹐先帝所托終﹐應無此﹐未必非太師將爲亂也。」收根等﹐斬之。可與昭﹑順並稱。考三君之年﹐昭帝十四﹐順帝二十五﹐而方十一﹐尢不可及。然其末年﹐恪旣死﹐母后亂朝﹐評以黷貨干政﹐不能容慕容垂之勛徳﹐遂爲苻秦所滅。與早歲殊不相似﹐又非順帝比也。東蜀楊天惠撰《彰明縣附子記》云﹕綿州故廣漢地﹐領縣八﹐惟彰明出附子。彰明﹐領鄕二十﹐惟赤水﹑廉水﹑會昌﹑昌明宜附子。總四鄕之地﹐爲田五百二十頃有奇。然粳稻之田五﹐菽粟之田三﹐而附子之田止居其二焉。合四鄕之產﹐得附子一十六萬斤已上﹐然赤水爲多﹐廉水次之﹐而會昌﹑昌明所出微甚。凡上農夫﹐歲以善田代﹐處前期﹐輒空田一再耕之蒔薺麥﹐若巢縻其中。比苗稍壯﹐並根葉耨覆土下﹐復耕如初﹐乃布種。每畝用牛十耦﹐用糞五十斛。七寸爲壠﹐五寸爲符﹐終畝爲符二十﹐爲壠千二百。壠從符衡﹐深亦如之。又以其餘爲溝爲塗。春陽墳盈﹐丁﹖壯畢出﹐疏整符壠﹐以需風雨。風雨時過﹐輒振拂而駢持之。旣又挽艸爲援﹐以禦ピ日。其用上力﹐比它田十倍。然其歲獲亦倍稱﹐或過之。凡四鄕度用種千斛以上。種出龍安及龍州齊歸﹑木門﹑靑追﹑小平者良。其播種﹐以冬盡十一月止。采擷﹐以秋盡九月止。其莖類野艾而澤﹐其葉類地麻而厚﹐其花紫﹑葉黃﹑﹤豕生﹥長苞而圓。蓋其實之美惡﹐視功之勤窳﹐以故富室之人常美﹐貧者𨿽接軫﹐或不盡然。又七月有采者﹐謂之早水﹐拳縮而小﹐蓋附子之未成者。然此物畏惡猥﹐多不能常熟﹐或種美而苗不茂﹐或苗秀而實不充﹐或已釀而腐﹐或已暴而攣﹐若有物焉陰爲之。故園人將采﹐常禱於神﹐或目爲藥妖云。其釀法﹐用醯窖安密室﹐淹覆彌月乃發﹐以時暴涼﹐久乃幹定。方出釀時﹐其大有如拳者﹐已定﹐輒不盈握。故及兩者﹐極難得。蓋附子之品有七﹑實本同而末異﹐其種之化者爲烏頭附﹐烏頭而傍生者爲附子﹐又左右附而偶生者爲鬲子﹐又附而長者爲天雄﹐又附而塵者爲天佳﹐又附而上出者爲側子﹐又附而散生者爲漏藍﹐皆脈絡連貫﹐如子附母。而附子以貴故﹐獨專附名﹐自余不得與焉。凡種一而子六七以上﹐則其實皆小﹔種一而子二三﹐則其實稍大﹔種一而子特生﹐則其實特大。此其凡也。附子之形﹐以蹲坐﹑正節﹑角小爲上﹐有節﹑多鼠乳者次之﹐形不正而傷缺風皺者爲下。附子之色﹐以花白爲上﹐鐵色次之﹐靑綠爲下。天雄﹑烏頭﹑天佳﹐以丰實過握爲勝﹐而漏藍﹑側子﹐園人以乞棄役夫﹐不足數也。大率蜀人餌附子者少﹐惟陜輔﹑閩﹑浙宜之。陜輔之賈才市其下者﹐閩浙之賈才市其中者﹐其上品則皆士大夫求之。蓋貴人金多喜奇﹐故非得大者不厭。然土人有知藥者﹐云小者固難用﹐要之半兩以上皆良﹐不必及兩乃可。此言近之。按《艸經》及注載﹕「附子出犍爲山谷﹐及江左山南嵩齊魯間。」以今考之﹐皆無有﹐誤矣。又云「春采爲烏頭﹐冬采爲附子」。大謬。又云「附子﹐八角者良﹐其角爲側子。」愈大謬﹐與余所聞絕異。豈所謂盡信書不如無書者類耶以上皆楊說﹐古《涪志》旣刪取其略﹐著於篇。然又云「天雄與附子類同而種殊﹐附子種近漏藍﹐天雄種如香。附子凡種﹐必取土爲槽﹐作傾邪之勢﹐下廣而上狹﹐置種其間。其生也與附子絕不類﹐𨿽物性使然﹐亦人力有以使之。」此又楊說所未及也。審如《志》言﹐則附子與天雄非一本矣﹐楊說失之。《本艸圖經》與此小異。《廣雅》云「奚毒﹐附子也。一歲爲子﹐二歲爲烏喙﹐三歲爲附子﹐四歲爲烏頭﹐五歲爲天雄。」蓋亦不然。鬲子﹑天佳﹑漏藍三物﹐《本艸》皆不著。張華《博物志》又云「烏頭﹑天雄﹑附子﹐一物。春秋冬夏采各異地。」《左氏傳》﹕內蛇與外蛇斗於鄭南門中﹐內蛇死﹐六年而厲公入漢。太始四年﹐趙有蛇從郭外入邑﹐與邑中蛇羣斗孝文廟下﹐邑中蛇死。六年而武帝崩。異哉﹗然趙敬肅王﹑彭祖薨於次年﹐亦其應也。《玉壺淸話》﹕眞宗問近臣﹕「唐酒價幾何」丁晉公奏曰「每升三十引。杜甫詩曰﹕『速須相就飲一斗﹐恰有三百靑銅錢。』」子嘗因是戲考前代酒價﹐多無傳焉﹐惟漢昭帝罷榷酤之時﹐賣酒升四錢﹐明著於史。劉貢父云「所以限民不得厚射利」。是以《典論》謂孝靈末﹐百司湎酒﹐酒千文一斗。曹子建樂府「歸來宴平樂﹐美酒斗十千。」此三國之時也。然唐詩人率用此語﹐如李白「金樽淸酒斗十千」﹐王維「新丰美酒斗十千」﹐白樂天「共把十千酤八斗」。又「軟美仇家酒﹐十千方得斗。」又「十千一斗猶縣飲﹐何況官供不著錢。」崔輔國「與酤一斗酒﹐恰用十千錢。」郎士元六言絕句「十千提攜一斗﹐遠送瀟湘故人」﹐皆不與杜詩合。或謂詩人之言不皆如詩史之可信﹐然樂天詩最號紀實者﹐豈酒有美惡價不同歟抑何其遼絕耶穆宗朝﹐王仲舒爲江西觀察使﹐時谷數斛易鬥酒﹐尢可怪。楊凝詩「湘陰直與地陰連﹐此日相逢憶醉年。美酒非如平樂貴﹐十升不用一千錢。」《嶺表錄異》云「廣州人多好酒﹐生酒行兩面羅列﹐皆是女人招呼﹐鄙夫先令嘗酒﹐盎上白瓷甌謂之﹤舌瓦﹥﹐一﹤舌瓦﹥三文﹐不持一錢來去。嘗酒致醉者﹐當壚嫗但笑弄而已。」《嶺表錄異》﹐唐之書也﹐今必不然。﹤舌瓦﹥字不見於字書。《說文》云「甌瓿謂之﹤合瓦﹥﹐﹤合瓦﹥盈之切疑是﹤舌瓦﹥字﹐傳寫之誤﹐或南方俗字自有﹤舌瓦﹥字﹐亦不可知。」若梁元帝《長歌行》﹕「當壚擅旨酒﹐一卮堪十千。」謂之堪﹐則非眞十千也。諺謂物多爲無萬數﹐《漢書成帝紀》語。漢成帝詔言﹕昌陵作治五年﹐客土疏惡﹐終不可成。服虔注曰﹕取他處土以增髙爲客土。乃知「客土」二字﹐其來甚古。《唐書方技杜生傳》亦有「客土無气」之語。蓋以近世云。唐太宗時﹐米斗三錢﹐後世以爲美談。梁夫監四年﹐米斛亦三千錢。唐元和六年﹐天下米斗有直二錢者﹐人罕稱道﹐然皆不若漢宣帝元康間﹐嘗谷石五錢矣。此古今所無也。東魏元象興和中谷九錢﹐可以爲次矣。漢世大率錢重﹐前所書酒升四錢﹑谷石五錢﹐槪可推已。元康神爵之間﹐金城﹑湟中谷斛亦不過八錢。惟元帝永光二年﹐歲比不登﹐京師谷石二百餘﹐邊郡四百﹐關東五百。時四方饑饉﹐朝廷以爲憂。而其先初元二年﹐齊地饑﹐谷石財三百餘﹐民已多餓死者矣。王莽時﹐黃金一斤直錢萬朱提﹐善銀八兩直一千五百八十﹐它銀八兩直一千而已。髙帝賀呂公紿曰「賀錢萬」﹐呂公大驚﹐起迎之門。顏師古謂以其錢多﹐故特禮之。若今世十千﹐何足驚也。元帝臨獸圈﹐猛獸驚出﹐馮貴人前當之﹐帝𨿽嘉美其義﹐僅賜錢五萬。惠帝元年﹐民有罪﹐得買爵三十級以免死罪。應劭謂一級直錢二千﹐凡爲六萬。武帝天漢﹑大始間﹐募死罪入贖錢五十萬減死一等﹐𨿽數逾惠帝時八倍﹐然後世正使匱乏極﹐亦何肯出此令可見當時錢之艱得也。至成帝鴻嘉中﹐買爵之價殺而爲千錢矣。西都制祿以谷﹐奉錢皆無所考。僅可知者﹐丞相﹑大司馬﹑大將軍月六萬﹐禦史大夫月四萬﹐光祿大夫月萬二千﹐司隸校尉月數千﹐諫大夫月九千二百﹐秩百石月六百﹐待詔公車月二百四十﹐其薄﹖至此。貢禹遷光祿大夫﹐猶謂家日益富。後漢之制﹐凡受俸者皆半錢半谷。延平中定制﹐中二千石俸錢月九千﹐不若今世初品官之俸也。洪文惠《隸釋》云「漢刻載修廟及表墓人所貢有出錢百者。」熹平四年﹐濟陰太守張寵以二千祠堯﹐碑遂誇而書之。貢禹被徵﹐賣出百畝以供車馬。以今江氵制田賈會之﹐不減二三千緡﹐車馬之費當不至是﹐則當時田價亦非今比。西都外戚之盛﹐萌芽於元帝之時﹐王嘉謂是時貲千萬者尙少﹐他復何言崔烈入錢五百萬﹐得爲司徒﹐五百萬五千緡也﹐以今助邊之數校之﹐但可得校副尉耳。並發觀者一笑。漢長安有四尉﹐晉洛陽有六尉。隋攺縣尉爲縣正﹐又爲書佐。《新唐書百官志》注云﹕唐武徳元年﹐攺書佐曰縣尉﹐尋攺曰正﹐畿縣上縣﹐正皆四人。七年﹐攺縣正復曰尉﹐然唐《六典》載萬年﹑長安﹑河南﹑洛陽﹑奉先﹑太原﹑晉陽七縣﹐尉各六人﹐京兆﹑河南﹑太原諸畿縣及諸州上縣﹐尉各二人而已。新﹑舊《唐書》皆從之。《新書》自與注文矛盾﹐不能定於一也。按李太白作《溧陽瀨水貞義女碑》云「縣尉廣平宋涉﹑丹陽李濟﹑南朝陳然﹑淸河張昭皆有卿才﹐霸略同﹐事相協。」又虞城縣令李公《去思頌碑》亦云「縣尉李向﹑趙濟﹑盧榮等﹐同徳比義﹐好謀而成。」以此二碑推之﹐則上縣不止兩尉明矣。本朝𨿽赤縣無三尉者﹐蓋前代無巡檢﹐今劇縣巡檢至四﹑五人﹐小縣亦一﹑二人。尉𨿽少﹐未害也。熙寧中﹐華山圮﹐雨木冰﹐已而韓魏公薨。王荊公挽詞云「木稼曾聞達官怕﹐山頹果見哲人萎。」《西淸詩話》謂用孔子及唐寧王事。寧王事《新書》無之﹐見於劉耀遠《舊史》傳中—元二十九年冬﹐京城寒甚﹐凝霜封樹。學者以爲《春秋》雨木冰卽此。是亦名樹介﹐言其象介冑也。憲見而嘆曰「此俗所謂樹稼者也。諺曰﹕『樹稼﹐達官怕﹐必有大臣當之。』吾其死矣。」十一月薨。按漢《天文志》亦曰「今之長老﹐名木冰爲木介﹐介者甲。甲﹐兵象也。」余謂稼﹐字義不可通﹐特介聲之訛耳。劉向曰「冰者﹐陰之盛﹐木者﹐少陽﹐貴臣卿大夫象也。此人將有害則陰气脇。木未雨而木先寒﹐故得雨而冰也﹐達官怕之。」諺本此。顏師古注《劉向傳》謂今俗呼爲「間樹」。《齊民要術黍祭篇》又謂之「諫樹」云。故人楊晉翁嘗語予﹐昔爲瀧水令﹐初謁郡﹐時盛暑﹐徳慶林守衣紗公服出延客﹐謂遐陬僻郡﹐敢於縱肆﹐其野如此。後閱初寮《外制集》﹐有朝散郎劉繹朝見﹐著紗公服﹐特降一官。蓋政和間又江鄰幾《嘉雜誌》云「一朝士﹐五月起居衣緋紗公服﹐爲臺司所糾。三司使包拯亦衣紗公服﹐ト門使易之﹐且詰有何條例。答云不見舊例﹐只見至尊禦此耳。」始知何代無之。然包公未必爾也。唐愼微﹐蜀州晉原人。世爲醫﹐深於經方﹐一時知名。元間﹐師李端伯﹐招之居成都。嘗著《經史證類》《備急本艸》﹐三十二卷﹐盛行於世﹐而艾晟序其書﹐謂愼微不知何許人。故爲表出。蜀今爲崇慶府。世俗謂自辧解曰分疏﹐顏師古注《爰盎傳》不以親爲解曰解者﹐若今言分疏。又《北齊書祖傳》﹕髙元海奏不合作領軍﹐並與廣寧王交結﹐亦見帝﹐令引入﹐自分疏。則北朝曁唐已有是言矣。英宗於仁宗爲從子﹐宣仁後於光獻爲甥。自幼同鞠禁中﹐會溫成有寵﹐英宗遂還宮邸﹐宣仁亦歸其家。洎溫成薨﹐仁宗竟無子。一日﹐謂光獻曰「吾夫婦老無子﹐舊養十三﹑滔滔各已長立﹐朕爲十三﹐後爲滔滔﹐主婚使相娶嫁。十三﹐英宗行第﹐滔滔﹐宣仁小字也。時宮中謂天子娶婦﹐皇后嫁女。事具邵伯溫《聞見錄》。與時按﹕漢成帝欲與近臣遊宴﹐張安世元孫放以公主子﹐且開敏得幸。放娶皇后弟許嘉女﹐上爲放供張﹐賜甲第﹐充以乘輿﹑服飾﹐亦號爲天子娶婦﹑皇后嫁女。又唐中宗時﹐蕭至忠以女妻韋後舅崔從禮子﹐帝王蕭﹐後主崔﹐時謂天子嫁女﹑皇后娶婦。此皆非可與聖世同年而語也。姑記其語之適同而已。王孝先謚文正﹐王子明謚文貞﹐避仁廟嫌諱﹐亦稱文正。後來稱孝先者多稱其封國以爲別。子明封魏國﹐人罕稱也。韓參政謚忠憲﹐韓魏公謚忠獻﹐字𨿽不同音則莫辧。此四臣者﹐皆名臣也。至於趙閱道謚淸獻﹐而趙正夫謚淸憲﹐則幾於武夫亂美玉矣。絲竹﹑管弦﹐漢《張禹傳》語﹐王右軍《蘭亭序》承用之。四字﹐實二物耳。今職制令﹐諸縣有繁簡難易﹐監司察令之能否﹐隨宜對換﹐仍不理﹐遺闕。按薛宣爲左馮翊﹐頻陽縣比當上郡西河﹐爲數郡湊﹐多盜賊。其令平陵薛恭﹐本縣孝者﹐功次稍遷﹐未嘗治民﹐職不辧。而粟邑縣小﹐辟在山中﹐民謹朴易治。令鉅鹿尹賞﹐久郡用事吏﹐爲樓煩﹐長舉茂才﹐遷在粟。宣卽以令奏賞與恭換縣。二人視事數月﹐而兩縣皆治。則漢已著此令矣。近世監司未嘗行也。吾夫子論君子﹑小人之情狀﹐與時旣書之以自警。然邵康節先生諸詩﹐尢能推廣聖人之意﹐不暇悉載﹐特取其尢深切著明者一篇﹐以諗觀者。《處身吟》云「君子處身﹐寧人負己﹐己無負人﹔小人處事﹐寧己負人﹐無人負己。」持此詩以觀人﹐君子小人如辧白黑。所惡於上﹐毋以使下﹐所惡於下﹐毋以事上﹔所惡於前﹐毋以先後﹐所惡於後﹐毋以從前﹔所惡於右﹐毋以交於左﹐所惡於左﹐毋以交於右。此君子潔矩之道﹐小人何足以知之子貢謂﹕「我不欲人之加諸我也﹐吾亦欲無加諸人﹐無加諸人足矣﹐人之加諸我者﹐安能絕之」夫子曰「賜也﹐非爾所及也。」蓋未然其言耳。康節又有詩云「人如負我我何預﹐我若孤人人有詞」孟子亦謂﹕「自反而仁矣﹐自反而有禮矣﹐自反而忠矣。」其橫逆由是也。此亦妄人也已﹐又何難焉。學者當知此意。九江琵琶亭﹐壁間題詠甚多。嘉泰初﹐撤而新之﹐俱不復存。時族父石埭府君丞徳化﹐被郡檄督工﹐獨取成都郭宗丞一詩刻之石﹐眞絕唱也。其詩云「香山居士頭欲白﹐秋風吹作湓城客。眼看世事管虛空﹐云夢胸中無一物。舉觴獨醉天爲家﹐詩成萬象遭梳爬。不等時人皆欲殺﹐夜深江上聽琵琶。賈胡老婦兒女語﹐淚濕靑衫如著雨。此公豈作少年夢﹐與世浮沈聊爾汝。我來後公三百年﹐潯陽至今無管弦。長安不見遺音寂﹐依舊匡廬翠掃天。」夏文莊嘗有《寄題琵琶亭》二絕云「流光過眼如車轂﹐薄宦拘人甚馬銜。若遇琵琶應大笑﹐何須泣淚滿靑衫。」近時陳益之待制謙又賦《續琵琶行》有云「靑衫夜半何曾著﹐引興參差雜椒糈。」亦皆有新意。《倦遊雜錄》載史沆嘗題詩亭上﹕「坐上騷人𨿽有淚﹐江邊寡婦不難欺。若使王涯聞此曲﹐織羅應過賞花詩。」沆早登進士第﹐坐事遷謫而死﹐生平好持人短長﹐世以凶人目之﹐故𨿽古人亦妄肆詆訾云。近歲﹐金虜爲韃靼所攻﹐自燕奔汴﹐有《南遷錄》一編盛行於時。其實僞也。卷首題通直郎祕書省著作郎騎都尉賜緋。張師顏編虜之官制﹐其於士民﹐須知獨無通直一階﹐其僞一也﹔虜之世宗﹐以孫原王爲嗣﹐儲父曰允恭﹐立﹐追尊允恭爲顯宗。《錄》乃謂爲允植之子﹐其僞二也﹔虜之君臣皆以小字行﹐然各自有名﹐粘罕名宗維﹐兀術名宗弼﹐《錄》乃稱忠獻王罕﹐忠烈王術﹐其僞三也。虜事﹐中國不能詳﹐然灼知其僞者已如此﹐而士大夫多信之。●卷四班孟堅作《揚雄傳》﹐獨載所爲文﹐歷官行事顧列於贊中。它傳皆不然。韓退之作《劉統軍碑》﹐惟書門人故吏之言﹐而世系﹑事實悉具於銘詞﹐正用此體。近世惟胡忠簡作《趙龍學墓銘》亦然。志特書世系﹑葬日而已。龔遂自渤海徵至京師﹐議曹王生從。遂將入宮﹐王生從後呼止遂曰「天子卽問君何以治渤海﹐君不可有所陳對﹐宜曰﹕『皆聖王之徳﹐非小臣之力也。』」遂至前﹐上果問以治狀﹐遂對如王生言﹐天子說其有讓﹐笑曰「君安得長者之言而稱之。」遂因前曰「臣非知此﹐乃臣議曹教戒臣也」。王生必素知遂不能爲此言﹐然後教之。宣帝必素知遂非長者﹐然後疑之。然遂始能受王生之言﹐而又終以實對﹐是亦長者也已。西漢兩萬石君石奮及四子俱二千石﹐景帝號奮曰「萬石君」。馮揚﹐宣帝時爲宏農太守﹐有八子皆二千石﹐趙魏間榮之﹐亦號曰「萬石君」。又嚴延年兄弟五人俱二千石﹐東海號其母曰「萬石嚴嫗」。東漢有「萬石秦氏」﹑唐有「萬石張家」。慶曆間﹐廣西戮歐希範及其黨凡二日﹐剖五十有六腹。宜州推官吳簡皆視詳之爲圖﹐以傳於世。王莽誅翟義之黨﹐使太醫﹑尙方與巧屠共刳剝之﹐量度五藏﹐以竹導其脈﹐知所終始﹐云可以治病﹐然其說今不傳。廣陵所刻《夢溪筆談》第十八卷

《積罌之術》注中﹕又倍下長得十六當作二十四﹔並入上長得四十六﹐當作二十六。士夫知算術者少﹐故莫辧其誤﹐漫記之。宋明帝名﹐而其子後廢帝名昱。元魏獻文名宏﹐而其子存文名宏﹐皆聲絕相近似﹐當避也。周厲王名胡﹐其七世孫僖王名胡﹐齊尢可怪﹐周人以諱事神﹐而猶有此﹐何歟《容齋續筆》云﹕白樂天詩「鞍馬呼教住﹐骰盤喝遣輸。長驅波捲白﹐連擲采成廬。」《注》云﹕骰盤﹑捲白波﹑莫走﹑鞍馬皆當時酒令。予按皇甫松所著《醉鄕日月》三卷載《骰子令》云﹕聚十隻骰子齊擲﹐自出手六人﹐依采飲焉。堂印本采人勸合席﹐碧油勸擲外﹐三人骰子聚於一處﹐謂之酒星。依采聚散﹐骰子令中攺易不過三章。次攺鞍馬令不過一章。又有旗幡令﹑閃壓令﹑拋打令﹐今人不復曉其法矣。惟優伶家猶用手打令以爲戲云。以上皆洪說。余謂酒令蓋始於投壺之禮﹐𨿽其制皆不同﹐而勝飲不勝者則一。後漢賈逵亦嘗作酒令﹐唐世最盛樂天詩﹐如「籌插紅螺宛﹐觥飛白玉卮。打嫌調笑易﹐飲訝捲波遲。碧籌攢米宛﹐紅袖拂骰盤。」之句不一不特如洪所云也。本朝歐陽文忠公作九射格﹐獨不別勝負﹐飲酒者皆出於適﹐然其說九射之格﹐其物九爲一大侯。而寓以八侯﹐熊當中﹐虎居上﹐鹿居下﹐雕﹑雉﹑猿居右﹐雁﹑兔﹑魚居左﹐而物各有籌﹐射中其物﹐則視籌所在而飲之。射者﹐所以爲羣居之樂也﹐而古之君子以爭九射之格以爲酒﹐禍起於爭﹐爭而爲歡不若不爭而樂也﹐故無勝負﹑無賞罰。中者不爲功﹐則無好勝之矜﹔不中者無所罰﹐則無不能之誚。探籌而飲﹐飲非觥也﹐無所恥﹐故射而自中者有不得免飲﹐而屢及者亦不得辭﹐所以息爭也。終日爲樂而不恥不爭﹐君子之樂也。探籌之法﹐一物必爲三籌﹐蓋射賓之數多少不常﹐故多爲之籌以備也。凡今賓主之數﹐九人則人探其一﹐八人則置其熊籌﹐不及八人而又少﹐則人探其一而置其餘籌可也。益之以籌﹐而人探其一或二﹐皆可也。惟主人臨時之約﹐然皆置其熊籌﹐中則在席皆飲。若一物而再中﹐則視執籌者飲量之多少而飲﹐器之大小亦惟主人之命。若兩籌而一物者亦然。凡射者一周旣飲﹐則斂籌而復探之﹐籌新而屢變﹐失中而無情﹐或適當之﹐或幸而免﹐此所以歡然爲樂而不厭也。周文忠謂《醉翁亭記》云射者中﹐弈者勝﹐觥籌交錯﹐恐或謂此。古靈陳述古亦嘗作酒令﹐每用紙帖子﹐其一書司舉﹐其二書祕閣﹐其三書隱君子﹐其餘書士令。在座默探之﹐得司舉則司貢舉﹐得祕閣則助司舉搜尋隱君子進於朝﹐搜不得﹐則司舉並祕閣自受罰。酒後復增置新格﹐聘使﹑館主各一員﹐若搜出隱君子﹐則此二人伴飲﹐二人直候隱君子出﹐卽時自陳﹐不待尋問﹐隱君子未出之前卽不得先言﹐違此二條各倍罰酒。《注》云「聘使﹐蓋賞其能聘賢之義﹔館主﹐兼取其館伴之義。」唐有昭文館學士﹐時人號爲館主。又云祕閣𨿽同搜訪隱君子﹐或司舉不用其言﹐亦不得爭權﹐或偶失之﹐卽不得以司舉不用己言而辭同罰也﹐然則倍罰。司舉祕閣旣探得﹐卽各明言之﹐不待人發問﹐如違﹐先罰一觴﹐司舉﹑祕閣止得三搜﹐客滿二十人則五搜﹐餘人探得帖子並默然﹐若妄宣傳﹐罰巨觴。別行令。《古靈集》載潘家山同章衡飲次行令﹐探得隱君子爲章衡﹐搜出賦詩云「吾聞隱君子﹐大隱廛市間。道義充諸中﹐測度非在顏。堯帝神且智﹐知人亦孔艱。勉哉二祕閣﹐賢行如髙山。」近歲﹐廬陵李寶之如圭作《漢法酒》云「漢法酒﹐立官十﹕曰丞相﹑曰禦史大夫﹑曰列卿﹑曰京兆尹﹑曰丞相司直﹑曰司隸校尉﹑曰侍中﹑曰中書令﹑曰酒泉太守﹑曰協律都尉。拜司隸校尉者﹐持節﹐職舉劾﹐劾及中書令﹑酒泉太守者﹐令﹑太守以佞幸湎淫卽得罪﹔劾及侍中﹐則司隸去節﹔劾及京兆尹﹐則上愛其才﹐事畱中不下﹐皆別舉劾﹔劾丞相司直﹐則司直亦劾之﹔劾列卿﹐則列卿自訟廷辯之。罪其不直者﹐其劾丞相﹑禦史大夫者亦聽﹐須先謁而後劾。丞相﹑禦史亦得罪。丞相得罪﹐則中書令﹑酒泉太守皆望風自劾﹔禦史得罪﹐則惟酒泉太守自司劾。隸以不畏彊禦﹐後若有罪﹐以贖論。若泛劾而及丞相﹑禦史者﹐罪司隸﹔劾及京兆尹者﹐事𨿽畱中﹐酒泉太守亦自劾﹔劾及中書令者﹐侍中自劾。諸劾﹑自劾得罪者﹐皆降平原督郵﹐協律都尉歌以餞之﹔劾及協律者﹐不之蠶室﹐弦歌詩爲新聲而求幸﹐又書其後云「右酒令」也。戲用漢制爲之。集者止九人﹐則缺京兆尹﹐八人則缺侍中﹐七人則禦史大夫行丞相事﹐六人則缺司直。當飲者皆卽飲之﹐或未舉飲者﹐亦可計集者之數以爲除官之數。每當飲者﹐予一算除官﹐旣周﹐視其算以爲飲。齊三算者卽飲之﹐二算者與其算等者決之﹐一算則畱以須後律﹐令載所不及者比附從事云。今館閣有《小酒令》一卷﹐慶曆中綿江趙景撰。《飲戲助歡》三卷﹐元丰中安陽竇訁黽撰。酒令在焉。《玉詩》一卷﹐皇朝知黔南縣黃鑄撰。以詩百首爲﹐使探得者隨文勸酒。鑄﹐字徳器﹐柳州人。《釣鰲圖》一卷﹐不知作者刻本﹐爲鰲魚之屬沈水中﹐釣之以行勸罰﹐凡四十類﹐各有一詩。又有《采殊局》以此類﹐序稱撰人爲王公﹐不知其名﹐凡三十餘類﹐亦各有一詩。又有《捉臥甕人格》﹐皇朝李庭中撰﹐以畢卓﹑嵇康﹑劉伶﹑阮孚﹑山簡﹑阮籍﹑儀狄﹑顏回﹑屈原﹑陶潛﹑孔融﹑陶侃﹑張翰﹑李白﹑白樂天爲目﹐蓋與陳李之格大同小異﹐特各更其名耳。《投壺經》﹐唐上官儀嘗奉敕刪定﹐史元道續注﹐蓋采周禺﹑郝同﹑梁簡文數家之書爲之。司馬文正公更以新格﹐舊書爲之盡廢。晁子止侍郎《郡齋讀書志》又有《木射圖》一卷﹐云唐陸秉撰﹐爲十五筍﹐以代侯擊地球以觸之。筍飾以朱墨字﹐以貴賤之。朱者﹐仁﹑義﹑禮﹑智﹑信﹑溫﹑良﹑恭﹑儉﹑讓﹔墨者﹐慢﹑傲﹑佞﹑貪﹑濫。仁者勝濫者負﹐而行賞罰焉。疑亦此具也。梁王﹑魏帝﹑金穀﹑蘭亭又皆於遊燕之際以賦詩﹐作賦不成者罰酒。髙續古《緯略》已詳﹐此不重出。秦檜之當國﹐決意講和﹐虜俄背盟﹐秦不知所措。張巨山爲司勛郎﹐爲代作自解之奏。略曰「伊尹告成湯﹐徳無常師﹐主善爲師。臣前贊議和﹐今請伐虜﹐是皆主善爲師﹐如其不濟﹐則陳力就列﹐不能者止。當遵孔聖之訓。」秦大喜﹐擢巨山爲右吏﹐而不知所引皆誤也。時祕書省寓法慧寺﹐或大書於門云「周任爲孔聖﹐太甲作成湯。」秦大怒﹐疑出於館職﹐相繼斥去。然《史記殷本紀》載伊尹作《咸有一徳》於成湯之時﹐則司馬子長已誤矣。蔡邕引「致遠恐泥」﹐《新唐書傳》引「以能問於不能」﹐皆以爲孔子之言﹐亦非。漢杜延年爲禦史大夫﹐居父官府﹐不敢當舊立﹐坐臥皆易其處。元魏任城王澄之子順﹐除吏部尙書兼右僕射﹐上省登階向榻﹐見榻甚故﹐問都令史﹐答曰「此榻曾經先王坐。」順卽哽塞﹐涕泗交流﹐久而不能言﹐遂令換之。唐薛元超爲中書舍人﹐省中有盤石﹐其祖道衡爲隋內史侍郎時﹐嘗據以艸制。元超每見﹐轍泣然流涕。裴五世爲河南﹐視事未嘗敢當正處。居世官者當如此矣。晉瑯邪王澄有髙名﹐少所推服。每聞衛言﹐輒嘆息絕倒﹐時人語曰「衛談道﹐平子絕倒。」今流俗謂大笑爲絕倒﹐非也。先鑑堂《朝野遺事》云﹕王文正公相眞宗﹐呂許公爲參知政事。仁宗朝。呂爲首相﹐王再入﹐議論多不合﹐王求去甚力。一日﹐上畱許公﹐問所以處王公者﹐呂皇恐不敢當。上再三問之。曰「王某先朝舊臣﹐當得使相﹐或洛或許﹐惟聖裁。」再問其次。曰「無已﹐則大資政﹐或靑或鄆。」上首肯。呂甚喜﹐出省與宋宣獻分路﹐忘相揖。晚﹐報鎖學士院﹐諸子問皆不答。夜深獨語晦叔曰「次輔均勞矣。」明日盛服入朝﹐則兩麻也﹕呂判許州﹐王知鄆州。仁宗聖斷如此。又孔毅父《談苑》云﹕張鄧公﹑呂許公同作宰相。一日退朝﹐仁宗獨畱呂公﹐問曰「張士遜久在政府﹐欲與一差遣出去。」呂公曰「士遜出入兩朝﹐亦頗宣力。」仁宗曰「恩命如何」呂公曰「與除靜江軍節度使檢校太傅知許州。」仁宗曰「不虧他否」呂公曰「聖恩優厚。」呂公旣退﹐張﹐呂親姻也﹐私焉。曰「主上獨畱公﹐必是士遜別有差遣。」因祈以恩命。呂沈吟久之﹐曰「使弼﹗使弼﹗」張亦欣然慰望。是日﹐張公打屏閣子內物色過半矣。旣夕鎖院。明日早﹐張公令院子盡般閣子內物色歸家矣。更不趨待漏院﹐只就審官東院待漏。旣入朝﹐張公惟祗候宣麻﹐呂公惟準擬押麻耳。忽有堂吏報呂公云「相公知許州。」呂公大驚。於是張公押麻﹐乃呂公除靜江軍節度使檢校太傅知許州也。與時按﹕呂夷簡﹑張士遜同相在天聖﹐明道間﹐章獻後上仙﹐仁宗始親政﹐與夷簡謀。樞密使張耆﹑副使夏竦﹑範雍﹑趙稹﹐參知政事陳堯佐﹑晏殊﹐皆章獻所任用﹐悉罷之。退告郭皇后﹐後曰「夷簡獨不附太后耶但多機巧善應變耳。」由是並罷夷簡爲武勝軍節度使同平章事判練州。及宣制﹐夷簡大駭﹐不知其故。素厚內侍閻文應﹐使爲中訁。久之﹐乃知事由皇后。其後再相﹐贊成廢後之議﹐實原於此。《談苑》所載皆不合﹐且節度使檢校太傅而不加平章﹐亦非使弼。文徳殿宣布。惟參政一員押麻。余宰執皆不住﹐宰相亦不當押麻。其書疑近世不知典故所爲﹐必非孔氏本眞。至景四年四月﹐夷簡自昭文相罷爲檢校太師同平章事鎭安軍節度使判許州﹐王曾自集賢相罷爲尙書左僕射資政殿大學士判鄆州﹐當以《遺事》爲正。初﹐命曾知靑州﹐旣入謝﹐求攺鄆州。又僕射典州不當云知﹐遂貼麻攺命綬。時參知政事亦同罷云﹐第曾初拜相﹑夷簡執政皆在乾興元年七月﹐時仁宗已踐阼。眞宗末年﹐曾參知政事﹑夷簡知開封府而已﹐《遺事》謂曾相眞宗﹑夷簡參知政事﹐亦誤也。沈存中《筆談》云﹕潁昌陽翟縣有一杜生者﹐不知其名﹐邑人但謂之杜五郎。所居去縣三十餘里﹐惟有屋兩間﹐其一間自居﹐一間其子居之﹐室前有空地丈餘卽是籬門。杜生不出籬門凡三十年矣。黎陽尉孫軫曾往訪之﹐見其人頗蕭灑﹐自言村民無所能﹐何爲見訪孫問其不出門之因﹐笑曰「以告者過也。」指門外一桑曰「十五年前亦曾到此桑下納涼﹐何謂不出門也但無用於時﹐無求於人﹐偶自不出耳﹐何足尙哉」問其所以爲生﹐曰「昔時居邑之南﹐有田五十畝﹐與兄同耕﹐後兄之子娶婦﹐度所耕不足以贍﹐乃以田與兄﹐攜妻至此﹐偶有鄕人借此屋﹐遂居之。惟與人擇日又賣�藥以具飠粥﹐亦有時不繼﹐後子能耕﹐鄕人見憐﹐與田三十畝﹐令子耕之﹐尙有餘力﹐又爲人傭耕﹐自此食足。鄕人貧﹐以醫自給者甚多﹐不當更兼其利﹐自爾擇日賣藥﹐一切不爲。」又問﹕「常日何所爲」曰「端坐耳﹐無可爲也。」問﹕「頗觀書否」曰「二十年前亦曾觀書。」問﹕「觀何書」曰「曾有人惠一書冊﹐無題號﹐其間多說《淨名經》﹐亦不知《淨名經》何書也。當時極愛其議論﹐今亦忘之﹐並書亦不知所在久矣。」气韻閒曠﹐言詞精簡﹐有道之士也。盛寒但布袍艸履室中﹐枵然一榻而已。問其子何如﹐曰「村童也﹐然質性甚淳厚﹐未嘗妄言﹐未嘗嬉遊﹐惟買鹽酪則一至邑中﹐可數其行迹﹐以待其歸﹐徑往徑還﹐未嘗傍遊一步也。」蔡絳《鐵圍山叢談》云﹕靖康末﹐有避亂於順昌山中者﹐深入得茅舍﹐主人風裁甚整﹐卽之語﹐士君子也。怪而問曰「諸君何事挈孥能至是耶」因語之故。主人曰「亂何自而起乎」眾爭爲言。主人嗟惻久之﹐曰「我父乃仁廟朝人也﹐自嘉末卜居於此﹐因不復出﹐以我所聞﹐但知有熙寧紀年﹐亦不知於今幾何年矣。」洪文敏《夷堅志》有云﹕陳元忠少魏﹐漳州龍溪人﹐客居南海﹐嘗赴省試過南安﹐會日暮﹐趨城尙遠﹐投宿野人家﹐茅茨數椽﹐竹樹茂密可愛。主翁𨿽麻衫艸履﹐而舉止談對宛若士人﹐几案間有文籍散亂﹐視之皆經子也。陳叩之曰「翁訓子讀書乎」曰「種園爲生耳。」「亦入城市乎」曰「十五年不出矣。」問﹕「藏書何用」曰「偶有之。」因雜以它語。少焉暴風雨作﹐其二子荷蓑負鋤歸。大兒可十八九﹐小兒十四五﹐倚鋤前揖﹐人物可觀﹐絕不類農家子。翁進豆羹享客﹐不復共談﹐遲明陳別去﹐至城以事畱一日。偶適市﹐見翁倉惶而行﹐陳追詰之﹕「翁云十五年不入城﹐何爲到此」曰「吾有急事﹐不容不出。」問其故﹐不肯言﹐固問之﹐乃大兒於關外粥果失稅﹐爲關吏所拘。陳爲謁監徵﹐至則已捕送郡。翁與小兒偕詣庭下。長子當杖﹐翁懇白郡守曰「某老鈍無能﹐全藉其子贍給﹐若渠不勝杖﹐則翼日乏食矣﹐願以身代之。」小兒曰「大人豈可受杖某願代兄。」兄又以罪在己﹐甘心焉。三人爭不決。小兒來父耳旁語﹐若將有所請﹐翁叱之﹐兒必欲前﹐郡守頗疑之﹐呼問所以對。曰「大人元系帶職正郎﹐宣和間累典州郡。」翁急拽其衣使退曰「兒狂妄言。」守詢誥敕在否兒曰「見作一束置甕中﹐埋於山下。」守立遣吏隨兒發收﹐果得之。卽延翁上坐﹐謝而釋其子。次日枉駕訪之﹐室已虛矣。三事略相似。世之慕紛華﹑汨利祿﹑事表暴者﹐聞其風Г其顙矣。杜生眞有道之士。南安翁棄官而晦其迹﹐亦人所難能。順昌山中主人避世者耳。南安翁大兒不能保身﹐幾禍其父﹐其亦有愧於杜生之子矣。顏之推《家訓》云﹕昔侯霸之子孫稱其祖父曰家公﹐陳思王稱其父曰家父﹐母爲家母﹐潘尼稱其祖曰家祖。古人之所行﹐今人之所笑也。今南北風俗﹐言其祖及二親無雲家者﹐田裏猥人方有此言。之推北齊人﹐逮今幾七百年﹐稱家祖者復紛紛皆是。名家望族亦所不免。家父之稱﹐俗輩多有之﹐但家公﹑家母之稱名少耳。山簡謂「年幾三十﹐不爲家公所知。」蓋指其父﹐非祖也。吳曾《能攺齋漫錄》云﹕仁宗嘗禦便殿﹐有二近侍爭辯﹐聲聞禦前。仁宗召問之﹐曰﹕甲言貴賤在命﹐乙言貴賤由至尊。帝默然﹐卽以二小金合各書數字藏於中。曰「先到者保奏給事有勞推恩。」封祕甚嚴。先命乙攜一往內東門司﹐約及半道﹐命甲攜一繼往。無何﹐內東門司保奏甲推恩。仁宗怪問之﹐乃是乙至半道足跌傷甚﹐莫能行﹐甲遂先到。與時按﹕唐張《朝野僉》載魏徵爲僕射﹐有二典事之長參。時徵方寢﹐二人窗下平章。一人曰「我等官職總由此老翁。」一人曰「總由天上。」徵聞之﹐遂作一書遺曰此老翁者﹐送至侍郎處﹐云與此人一員好官。其人不知﹐出門心痛﹐憑由天者送書。明日引注﹐由老翁者被放﹐由天上者得畱。徵怪而問焉﹐且以實對﹐乃嘆曰「官職祿科由天者﹐蓋不虛也。」二事蓋只一事﹐曾傳聞之誤耳。聖君﹑賢相一﹐一笑﹐猶當愛之﹐豈肯激於一夫之言﹐而輕用慶賞鄭公之事已不足信﹐而我仁宗皇帝豈爲是哉開禧丙寅﹐眉州重修圖經﹐號《江鄕志》。末捲《雜記門》云﹕佛日﹐大師宗杲每住名山﹐七月遇蘇文忠忌日﹐必集其徒修供以薦。嘗謂張子韶侍郎曰「老僧東坡後身。」張曰「師筆端有大辧才﹐非老先生而何」鄕僧可在徑山爲侍郎者親聞此語。今按杲年譜﹐蓋生於元四年己巳﹐而東坡卒於建中靖國元年辛巳。此時杲已十三歲矣。杲生平尊敬東坡﹐忌日修供或有之﹐必無後身之說﹐可之妄也。封國公者﹐先小國﹐次次國﹐後大國。已至大國者﹐許於本等內攺封﹐國朝之制也。洪忠宣以子貴﹐追封鄒﹐徙封衛。乾道三年十二月攺封魏矣。至七年四月又再封魏﹐其誥前銜稱贈太師﹐追封魏國公﹐餘如故。範文穆《行詞》略云「魏﹐大名也﹐其命維新。」或謂旣不攺封他國﹐何必命詞給告他人﹐未見有重複如此者。然余讀許崧老《外制》﹐有大禮封贈曾祖﹐追封楊楚國公贈太師者﹐逸其姓名。注云﹕元贈太師﹐追封楊楚﹐今再封。制略曰﹕封兼楊楚﹐位極公師。𨿽寵數不可以復加﹐而申命用昭其無ル。則知已有前比矣。《後漢陳寵傳》云﹕十三月陽气已至﹐天地已交﹐萬物皆出﹐蟄虫始振﹐人以爲正﹐夏以爲春。又《隋書牛宏傳》云﹕今十一月不以黃鐘爲宮﹐十三月不以太蔟爲宮﹐便是春木不王﹐夏土不相﹐則知正月亦可稱十三月。魯氏自備﹐但記陳寵一事云。今世男子初入學﹐多用五歲或七歲。蓋俗有男忌雙﹐女忌只之說﹐以至笄冠亦然﹐按《北齊書李渾弟繪傳》﹕繪﹐年六歲﹐便自願入學﹐家人以偶年俗忌約而弗許﹐伺其伯姊筆牘之間﹐而輒竊用﹐未幾﹐遂通急就篇﹐內外異之﹐則其來久矣。陶《五代亂紀》載﹕黃巢遁免後﹐祝發爲浮屠。有詩云「三十年前艸上飛﹐鐵衣著盡著僧衣。天津橋上無人問﹐獨倚危欄看落暉。」近世王仲言亦信之﹐筆於《揮塵錄》﹐殊不知此乃以元微之智度師詩竄易磔裂﹐合二爲一﹐元集可考也。其一云「四十年前馬上飛﹐功名藏盡擁禪衣。石橊園下擒生處﹐獨自閒行獨自歸。」其二云「三陷思明三突圍﹐鐵衣拋盡納禪衣。天津橋上無人問﹐閒憑欄幹望落暉。」齊己《折楊柳詞》﹕「低似中陶潛酒﹐軟極如傷宋玉風。」以中酒之中爲去聲﹐於義爲長。徐邈中聖人《三國誌》﹐旣無音﹐未可懸斷爲平聲也。「毋持布鼓過雷門」﹐漢王尊語。師古注﹕謂雷門﹐會稽城門也﹐有大鼓﹐越擊此鼓﹐聲聞洛陽﹐故尊引之也。布鼓謂以布爲鼓﹐故無聲。曾文淸詩「敗鼓無聲彊自撾﹐不堪持過阿香家」﹐似用王語點化﹐而誤以雷門爲雷霆之雷。洪文敏《續筆》謂城門名用一字者爲雅馴﹐歷舉《左氏》《公羊》諸書所載﹐亦獨遺此。鮑明遠《行路難》首云「奉君金卮之美酒﹐玳瑁玉匣之瑤琴。七彩芙蓉之羽帳﹐九華蒲萄之錦衾。」黃魯直《送王郎》﹕「酌君以蒲城桑落之酒﹐泛君以湘累秋菊之英。贈君以黟川點漆之墨﹐送君以陽關墮淚之聲。」正用其體。漢儋耳郡﹐本朱崖之地﹐唐爲儋州﹐本朝爲昌化軍。中國極南之地也。《山海經》﹕「儋耳之國﹐在大荒北﹐任姓禺號﹐子食穀北海之渚中。」郭景純注云「其人耳大下儋﹐垂在肩上。朱崖﹑儋耳鏤畫其耳﹐亦以放之也。」《呂氏春秋審分覽任》數篇亦曰「東至開梧﹐南撫多﹤嬰頁﹥﹐西服壽靡﹐北懷儋耳。」髙誘注云「北極之國。」又《恃君覽》云「雁門之北﹐鷹隼所鷙﹐須窺之國﹐饕餮窮奇之地﹐叔逆之所﹐儋耳之居﹐多無君。」注云「北方狄無君者也。」則是極北別有一儋耳。朱崖之名蓋晚出云。古今論天體者﹐言人人殊。然天主乎動﹐地主乎靜﹐未有謂地動者也。惟考靈曜曰「地有四遊﹐冬至﹐地上北而西三萬里﹔夏至﹐地下南而東三萬里﹔春秋二分﹐其中矣。地恆動不止﹐譬如人在舟而坐﹐舟行而人不覺。」其說獨異。陸放翁《入蜀記》載其入沌後﹐見舟人焚香祈神云「告紅頭須小使頭﹐長年三老莫令錯呼錯喚。」問﹕「何謂長年三老」云「梢工是也。」長讀如長幼之長。乃知老杜「長年三老長歌裏﹐白晝攤錢髙浪中」之語蓋如此。因問﹕「何謂攤錢」云「博也。」按梁冀能意錢之戲﹐注云﹕卽攤錢也。則攤錢之爲博亦信矣。予以世人讀杜詩者﹐多以長字爲平聲﹐故載陸語。●卷五《列仙傳》﹕琴髙﹐趙人也﹐以鼓琴爲宋康王舍人﹐行涓彭之術﹐浮游冀州﹑涿郡間二百餘年。後辭入涿水中取龍子﹐弟子潔齊候於水傍﹐且設祠屋﹐果乘赤鯉出祠中﹐畱一月餘﹐復入水去。今寧國府涇縣東北二十里有琴溪﹐溪之側﹐石臺髙一丈﹐曰「琴髙臺」。俗傳琴髙隱所﹐有廟存焉。溪中別有一種小魚﹐他處所無﹐俗謂琴髙投藥滓所化﹐號「琴髙魚」。歲三月﹐數十萬一日來集﹐漁者网取﹐漬以鹽而曝之﹐州縣須索無厭﹐以爲苞苴土宜﹐其來久矣。舊亦入貢﹐乾道間始罷。前輩多形之賦詠。梅聖兪﹑王禹玉﹑歐陽文忠公皆有和梅公儀《琴髙魚》詩。聖兪詩云「大魚人騎上天去﹐畱得小鱗來按觴。吾物吾鄕不須念﹐大官常膳有肥羊。」禹玉詩云「三月江南花亂開﹐靑溪曲曲水如苔。琴髙一去無蹤迹﹐枉是漁人尙見猜。」文忠詩云「琴髙一去不復見﹐神仙𨿽有亦何爲。溪鱗佳味自可愛﹐何必虛名務好奇。」聖兪又有《宣州雜詩》二十首﹐其一云「古有琴髙者﹐騎魚上碧天。小鱗隨水至﹐三月滿江邊。少婦自撈漉﹐遠人無棄捐。憑書不道薄﹐賣取靑銅錢。」聖兪﹐宣人也。汪彥章嘗賦長篇﹕「百川萃南州﹐水族何磊。其間琴髙魚﹐初未到楚些。豈堪陪薨鮮﹐裁用當淆果。土人私自珍﹐千里事封裹。遂令四方傳﹐噍嚼亦云頗。俗云琴髙生﹐控鯉宛溪左。靈蹤散如煙﹐遺鬣尙餘顆。向來騎鯨人﹐逸駕嘗慕我。不應當時遊﹐反用此幺麼。得非效齊諧﹐怪者記之過。彭越小如錢﹐蹤迹由漢禍。越書載王余﹐變化更微瑣。因知天地間﹐人莫窮物夥。區區於其中﹐臆決蓋不可。僞眞吾何知﹐且用慰頤朵。」故山谷《送舅氏野夫之宣城》詩有云「藉甚宣城郡﹐風流數貢毛。霜林收鴨腳﹐春网薦琴髙。」蜀人任淵注此詩﹐不知宣城土地所宜﹐但引《列仙傳》事﹐直云琴髙鯉魚也。誤矣。公儀詩恨未見﹐汪詩不載集中。吳虎臣《漫錄》云﹕婺州下俚有俗字﹐如以﹛不長﹜爲矮﹐﹛不食﹜爲齋﹐訟牒文案亦然。範文穆《桂海虞衡志》云﹕邊遠俗陋﹐牒訴券約專土俗書﹐桂林諸邑皆然。今姑記臨桂數字﹐𨿽甚鄙野﹐而偏傍亦有依附。﹛不長﹜音矮﹐不長也。﹛不行﹜音穩﹐坐於門中﹐穩也。﹛大坐﹜音穩﹐大坐﹐亦穩也。僕音裊﹐小兒也。﹛不大﹜音勒﹐人瘦弱也。﹛不生﹜音終﹐人亡絕也。﹛不行﹜音臘﹐不能舉足也。大音大﹐大女卽姊也。﹛石山﹜音﹐山石之巖窟也。閂音Ｑ﹐門橫關也。他不能悉記。《嶺外代答》於此外﹐又記五字。汆音酋﹐言人在水上也。﹛水人﹜音魅﹐言沒入水下也。門人和馘切﹐言隱身忽出以驚人之聲也。﹛髟多﹜音胡﹐言多髭也。水東敢﹐切以石﹐擊水之聲也。」余按《魏書江式傳》﹕延昌三年﹐上表論字體不正。略曰「皇魏承百王之季﹐紹五運之緒﹐世易風移﹐文字攺變﹐篆形謬錯﹐隸體失眞﹐俗學鄙習﹐復加虛巧。談辯之士又以意說炫惑於時﹐難以釐攺﹐乃曰追來爲歸﹐巧言爲辯﹐小兒爲﹤需免﹥﹐神虫爲蠶﹐如斯甚眾。」又《顏氏家訓》載﹕北朝喪亂之餘﹐書迹鄙陋﹐加以專輒造字﹐乃以百念爲憂﹐言及爲變﹐不用爲罷﹐追來爲歸﹐更生爲蘇﹐先人爲老﹐如此非一﹐徧滿經傳。乃知俗字何代無之。車同軌﹐書同文﹐豈易能哉與時昔年侍先人官贛之石城﹐俗字如此者尢多﹐今不能記憶。唐《君臣正論》載﹕武后攺易新字﹐如以山水土爲地﹐千千萬萬爲年﹐永主久王爲證﹐長正主爲聖﹐一忠爲臣﹐一生爲人﹐一人大吉爲君。然嘗考之﹐但Ｒ﹑Ｓ﹑ы﹑﹛一生﹜四字合證作Ｕ﹐聖作Ｖ﹐君作Ｗ﹐皆與正論所言不同。今大理國文書至廣右者﹐猶書國作Ｘ﹐亦武后所攺。又吳主孫休名字四子嘗創л﹑Ｚ﹑﹛雷大﹜﹑о﹑A1﹑р﹑A2﹑A38字。南漢劉巖自制Ζ字爲名﹐蓋取「飛龍在天」之意云。《論語》﹕子張問崇徳辧惑。子曰「主忠信徙義﹐崇徳也。愛之欲其生﹐惡之欲其死﹐旣欲其生﹐又欲其死﹐是惑也。誠不以富﹐亦只以異古。」注曰﹕此《詩小雅》也。只﹐適也﹐言此行誠不足以致富﹐適足以爲異耳﹐取此詩之異義以非之。《正義》曰﹕取此詩之異義﹐以非人之惑也。範氏謂人之不成﹐徳不以富﹐亦只以行異於野人而已。侯氏謂若其誠不富﹐只以取異耳。伊川謂此錯簡﹐當在第十六篇

「齊景公有馬千駟」之上﹐因此下文亦有齊景公字而誤也。楊文靖﹑尹和靖﹑朱文公皆從之。南軒謂言其誠實之不富﹐只以自取異云耳。與時按﹕我行其野之詩﹐誠作成﹐取義與此不類﹐不當遷就以求合。此孟子所謂說詩者不以文害辭﹐不以辭害志者也。嘗聞平庵趙先生云﹕此特因子張之問而答之﹐學者之學聖人﹐蓋不止此。富者﹐道盛徳至善之謂。常人不能主忠信﹐不能徙義。愛之者未免欲其生﹔惡之者未免欲其死。若能反之﹐誠未可謂之至善﹐但亦足以異於常人而已。此說最明白。唐張﹐自號浮休子﹐張蕓叟蓋襲其名。南唐保大中賜進士譚紫霄號「金門羽客」﹐事見《廬山記》。陵賜林靈素號﹐用此故事。彭器資﹑洪忠宣皆號《鄱陽集》﹐王岐公﹑張彥正皆號《華陽集》﹐楊文公﹑胡文定皆號《武夷集》﹐魏仲先﹑李漢老皆號《艸堂集》﹐謝無逸﹑兪退翁﹑傅子駿皆曰《溪堂》﹐蘇子美﹑張會川﹑張徽皆曰《滄浪》﹐李師中﹑石守道皆曰《䢐徠》﹐晏元獻﹑王荊公皆曰《臨川》。它如錢文僖有《伊川集》﹐邵康節有《伊川擊壤集》﹐而程子又號伊川﹐朱文公編二程文﹐題《河南程氏文集》﹐而尹師魯先有《河南集》。又呂居仁舍人詩曰《東萊先生詩集》﹐而從孫太史成公學者﹐亦尊之曰「東萊先生」﹐其著述尢多。凡此數者﹐驟見其名﹐未免疑混﹐要皆不若漢魏以來諸文人﹐但標姓名曰「某人某人集」之爲明白洞達也。《漢書揚雄傳》云﹕劉嘗從雄學作奇字。韓文公《題張十六所居》詩云「端來問奇字﹐爲我講聲形。」然《傳》但云學作寄字﹐不言問奇字﹐後來相承而用﹐蓋又以韓詩爲本。《傳》又云﹕家素貧﹐嗜酒﹐人希至其門﹐時有好事者載酒肴從遊學﹐與前學作奇字﹐凡隔數十字﹐了不相涉。而近世文人多雲「載酒問字」﹑「載酒問奇字」之類﹐不知何所本也。《藝文志》云﹕蕭何艸律﹐太史試學童﹐能諷書九千字以上乃得爲史。又以六體試之﹐課最者以爲尙書﹑禦史﹑史書令史。六體者﹐古文﹑奇字﹑篆書﹑隸書﹑繆篆﹑虫書。師古曰「古文﹐謂孔子壁中書﹐奇字則古文而異者也。」許叔重《說文解字》云﹕亡新居攝﹐使大司空甄丰等校文書之部﹐時有六書。一曰古文﹐孔子壁中書也﹔二曰奇字﹐卽古文而異者也。與顏注合﹐其後晉衛巨山《四體書勢》﹐元魏江式論書表皆同。然則奇字者﹐與科鬥文字略相似﹐而異於小篆﹐六書之一體耳。今人才見書籍中難字﹐便謂之奇字﹐非也。《容齋三筆》摘《周禮》中字如A4﹑罄﹑﹤風﹥﹑A5之類﹐凡數十爲一則﹐題曰《周禮奇字》。且云前賢以爲此書出於劉歆﹐歆嘗從楊子云學作奇字﹐故用以入經﹐蓋亦失於詳考。學奇字者﹐歆之子﹐亦非歆也。王荊公一日訪蔣山元禪師﹐坐閒談論﹐品藻古今。元曰「相公口气逼人﹐恐著述搜索勞役﹐心气不正﹐何不坐禪﹐體此大事」又一日﹐謂元曰「坐禪實不虧人﹐餘數年欲作《胡笳十八拍》不成﹐夜坐間已就。」元大笑。事見《宗門武庫》。元魏靑州刺史公孫邃卒官。髙祖在鄴宮爲之舉哀。靑州佐吏疑爲所服﹐詔主簿近代相承。服斬過葬便除﹐可如故事﹐自余無服。大成寥落﹐可準諸境內之民﹐爲齊衰三月。則知境內之民﹐舊爲刺史制服矣。近世所無也。然河中蒲阪人石文徳﹐自祖父苗以來﹐凡刺史守令卒官者﹐皆制服送之朝廷。遂標榜門閭。史官復列之《節義傳》﹐誇而書之﹐審如《邃傳》所言﹐則文徳之事不足爲異矣。此又何耶《啟顏錄載》﹕元魏太府少卿孫紹對靈太后﹕「臣年𨿽老﹐臣卿乃少。」於是拜正卿。按《魏書》﹐亦書此事。然紹自太府少卿遷右將軍﹑太中大夫﹐非正卿也。孝莊建義初﹐復除衛尉少卿將軍如故﹐永安中方拜太府卿。權利所在﹐小人之所必爭﹐故𨿽父子之親﹐有不卹也。晉會稽王道子得政之久﹐末年有疾﹐加以昏醉。其子元顯知朝望去之﹐謀奪其權。諷天子解道子楊州刺史及司徒﹐而道子不之覺﹐元顯遂自爲楊州刺史。旣而道子酒醒﹐方知去職﹐於是大怒﹐而無如之何。其後又加元顯錄尙書事。先是謝安薨﹐後道子已錄尙書﹐至是更爲長夜之飲﹐政無大小一委元顯。時謂道子爲東錄﹐元顯爲西錄。西府車騎塡湊﹐東第門下可設雀羅矣。蔡京﹑蔡攸父子俱貴﹐權勢日相軋﹐輕薄者互煽搖以立門戶﹐由是父子遂爲仇敵。攸別賜第﹐嘗詣京﹐京方與客語﹐使避之而呼攸入。甫就席﹐遂起握父手﹐爲切脈狀﹐曰「大人脈勢舒緩﹐體中得無有疾乎」京曰「無之。」攸曰「禁中適有公事﹐不得畱。」遂去⊥竊窺﹐得其事﹐以問京。京曰「君不解此﹐此輩欲以吾疾罷我也。」居數日﹐京果致仕。又以季弟絳鐘愛於京﹐數白徽宗﹐請殺之。徽宗曰「太師老矣。」不許﹐但削絳官而已。此四臣者﹐卒皆貽家國之禍﹐善乎康節先生之言曰「人之所謂親﹐莫如父子也﹔人之所謂疏﹐莫如路人也。」利害在心﹐則父子過路人遠矣。父子之道﹐天性也﹐利害猶或奪之﹐況非天性者乎夫利害之移人如是﹐如是之深也﹐可不愼乎路人之相逢﹐則過之﹐固無相害之心焉﹐無利害在前故也﹐有利害在前﹐則路人與父子又奚擇焉。路人之能相交以義﹐又何況父子之親乎夫義者﹐讓之本也﹔利者﹐爭之端也。讓則有仁﹐爭則有害﹐仁與害何相去之遠也。堯舜亦人也﹐桀紂亦人也﹐人與人同﹐而仁與害異﹐爾仁因義而起﹐害因利而生﹐利不以義﹐則臣弒其君者有焉﹐子弒其父者有焉。豈若路人之相逢﹐一目而交袂於中逵者哉歐陽文忠公著《五代史記梁太祖本紀》﹐初稱溫賜名﹐後稱全忠﹐封王后稱王﹐至卽位始稱皇帝。徐無黨注曰﹕始而稱名﹐旣而稱爵﹐旣而稱帝﹐漸也。爵至王而後稱﹐著其逼也。末帝而下﹐訖於漢周﹐諸帝紀皆然。而《新唐書本紀》髙祖之生卽稱髙祖﹐太宗方四歲已書太宗﹐二書出一手﹐而書法不同如此﹐朱詳其旨宜黃。李子經作《緯文瑣語》亦云﹕唐﹑五代史書皆公手所修﹐然義例絕有不同者﹐一人之作不應相去如此之遠﹐議者謂《唐書》蓋不盡出公意。前車之覆﹐後車之戒也。元魏道武以服寒食散發動﹐喜怒乖常﹐遂殺弒逆。其子元明可以已矣﹐而又服此藥﹐不堪萬機﹐旋致夭折。穆宗因擊球暴得疾﹐浸淫以至於崩。其子敬宗亦可以已矣﹐而聽政未逾月﹐已連日爲此戲﹐自此馳逐不已﹐宦者怨懼﹐不三年﹐而身罹不測之禍。所謂下愚不移者歟。俗說愚人以八百錢買匹絹﹐持以染緋﹐工費凡千二百﹐而僅有錢四百﹐於是並舉此絹足其數﹐以償染工。艾子云﹕人有徒行將自呂梁托舟趨彭門者﹐持五十錢造舟師。師曰「凡無賫而獨載者﹐人百錢﹐汝尙少半﹐吾不汝載也。」人曰「姑收其半﹐當爲挽糸率至彭門﹐以折其半。」又《夷堅戊志》載﹕汪仲嘉自言其族人之僕出幹﹐抵暮趑趄呻吟而來。問﹕「何爲」曰「恰在市橋上﹐有保正引繩縛二十人過﹐亦執我入其中﹐我號呼不伏﹐則以錢五千置我肩上﹐曰以是倩汝﹐替我喫縣棒。我度不可免﹐又念經年傭直﹐不曾頓得五千錢﹐不可失此﹐遂免從之。到鄞縣﹐與同縛者皆決杖﹐乃得脫。」汪曰「所得錢何在」曰「以謝公吏及杖直之屬﹐僅能給用﹐向使無此﹐將更受楚毒﹐豈能便出哉汪笑曰「憨畜產可謂癡人。」僕猶慍曰「官人是何言﹗同行二十人﹐豈皆癡耶」竟不悟。前二事蓋寓言﹐以資笑謔﹐而後一事乃眞有之。吳虎臣《辧唐異聞集》所載開元中道者呂翁經邯鄲道上邸捨中﹐以囊中枕借盧生睡事﹐謂此呂翁非洞賓也。蓋洞賓自序以爲呂渭之孫。渭仕徳宗朝﹐今雲開元中﹐則呂翁非洞賓﹐無可疑者。而或者又以爲開元恐是開成字﹐亦非也—成𨿽文宗時﹐然洞賓此時未可稱翁。本朝《國史》稱﹕關中逸人呂洞賓﹐年百餘歲﹐而狀貌如嬰兒﹐世傳有劍術﹐時至陳摶室。若以《國史》証之﹐止云百餘歲﹐則非開元人明矣。《雅言系述》有《呂洞賓傳》云﹕關右人﹐咸通中舉進士不第﹐值巢賊爲梗﹐攜家隱居終南﹐學老子法。以此知洞賓乃唐末人。此皆吳說。蕭東夫《呂公洞詩》云「復此經過三十年﹐惟應巖石故依然。城南老樹朽爲土﹐檐外稚松靑拂天。枕上功名初擾擾﹐指端變化又元元。刀圭乞與起衰病﹐稽首秋空一劍仙。」第五句誤用呂翁事。又唐逸史﹑虞卿兩縣連接有呂生者﹐居二邑間﹐爲童兒時﹐畏聞食气﹐惟食黃精﹐日覺輕健﹐耐風寒﹐見文字及人語率不忘。母及諸妹每勸其食﹐不從﹐後以豬脂置酒中彊使飲﹐生方固拒﹐已噓吸其气﹐忽一黃金人長二寸許﹐自口出﹐卽僕臥困憊﹐移時方起。先是生年近六十﹐鬢髮如漆﹐至是皓首﹐恨惋垂泣﹐再拜別母﹐去之茅山﹐不知所終。此又一人也。何神仙多呂氏乎俗謂婚姻之家曰親家。唐人已有此語﹐見《蕭嵩傳》。又有以親字爲去聲者﹐亦有所據。盧綸作《王駙馬花燭詩》﹐有「人主人臣是親家」之句。《山海經》﹕洞庭之山﹐帝之二女居之。郭氏注云﹕天帝之二女而處江爲神﹐卽《列仙傳》江妃二女也。《離騷九歌》所謂湘夫人稱帝子者是也。而《河圖玉版》曰﹕湘夫人者﹐帝堯女也。秦始皇浮江至湘山﹐逢大風﹐而問博士﹕「湘君何神」博士曰「聞之堯二女﹐舜妃也﹐死而葬此。」《列女傳》曰﹕二女死於江湘之間﹐俗謂爲湘君。鄭司農亦以舜妃爲湘君。說者皆以舜陟方而死﹐二妃從之﹐俱溺死於湘江﹐遂號爲湘夫人。案《九歌》﹕湘君﹑湘夫人﹐自是二神﹐江湘之有夫人﹐猶河洛之有慮妃也﹐此之靈與天地並矣﹐安得謂之堯女且旣謂之堯女﹐安得復扌忽云湘君哉何以考之《禮記》曰﹕舜葬蒼梧﹐二妃不從。明二妃生不從徵﹐死不從葬﹐義可知矣。卽令從之﹐二女靈達﹐鑑通無方﹐尙能以鳥工龍裳救井廩之難﹐豈當不能自免於風波﹐而有雙淪之患乎假復如此﹐《傳》曰﹕生爲上公﹐死爲貴神。《禮》五﹕嶽比三公﹐四瀆比諸侯﹐今湘川不及四瀆﹐無秩於命祀﹐而二女帝者之後﹐配靈神只無緣﹐當復下降小水﹐而爲夫人也。參伍其義﹐義旣混錯﹐錯綜其理﹐理無可據﹐斯不然矣。原其致謬之由﹐由乎俱以帝女爲名﹐名實相亂﹐莫矯其失﹐習非勝是﹐終古不悟﹐可悲矣﹗其說最近理﹐而古今傳楚詞者未嘗及之﹐書於此﹐以千載之惑。張華《博物志》多出於《山海經》﹐然末捲載湘夫人事﹐亦誤以爲堯女也。《戰國策舊傳髙誘注》殘缺疏略﹐殊不足觀﹐姚令威補注亦未周盡。獨縉雲鮑氏校注爲優﹐𨿽間有小疵﹐多不害大體。惟《東﹑西二周》一節﹐極其舛謬﹐深誤學者﹐反不若二氏之說是。然髙氏但云東周﹑成周今洛陽﹐西周﹐王城今河南﹐其說甚略。姚氏特作世系譜﹐似稍詳矣﹐而亦未備。其指鞏爲東周﹐則又未免小誤。今世學者但知鎬京之爲西周﹐東遷之爲東周而已。若敬王之遷成周﹐固已漫漶。至於兩周公之東﹑西周﹐則自非熟於考古者﹐蓋茫不知其所以也。此鮑氏之誤﹐所以不得不辧。余故博采載籍﹐究極本末而論焉。周之先後稷始封於邰﹐不自竄於戎狄﹐公劉徙居於豳﹐至於太王﹐徙居岐周﹐文王降崇﹐乃作丰邑﹐自岐而徙都焉。武王之時﹐復營鎬京而居之。《詩》《書》稱宗周者﹐指鎬京也﹐迄東遷之前﹐無所遷徙。然武成云「王來自商﹐至於丰。」《召誥》序云「成王在丰。」《周官》序云「還歸在丰。」《左傳》亦曰「康有酆宮之朝。」則𨿽攺邑於鎬﹐而丰宮元不廢。蓋丰在京兆縣﹐鎬在長安縣西北十八里﹐相距才二十五里﹐往來不爲勞也。武王克商之後﹐嘗曰「我南望三塗﹐北望嶽鄙﹐顧瞻有河﹐粵瞻伊洛﹐毋遠天室﹐營周居於洛邑。」蓋洛邑居土地之中﹐宜作天邑。武王旣得天下﹐有都洛之意矣﹐而未暇及也﹐先於其地遷九鼎焉。武王崩﹐周公相成王﹐成武王之志﹐營以爲都﹐是爲王城﹐其地實郟辱阝﹐亦名河南。《洛誥》所謂﹕「我乃卜澗水東﹑水西﹐惟洛食者也。」洛陽者﹐周公營下都﹐以遷殷頑民﹐是爲成周﹐其地又在王城之東。《洛誥》所謂﹕「我又卜水東﹐亦惟洛食者也。」《洛誥序》云「周公往營成周﹐則成周乃東都總名。河南﹐成周之王城也。洛陽﹐成周之下都也。」王城非天子時會諸侯則虛之﹐下都則保釐大臣所居治事之地﹐周人朝夕受事﹐習見旣久﹐遂獨指以爲成周矣。按《洛誥》﹕王祀於新邑。《召誥》﹕王來紹上帝﹐自服於土中。則成王固嘗居之﹐然卒駕而西也。宣王中興﹐嘗一會諸侯於東都。下至幽王﹐爲大戎所滅。宗周迫近戎狄﹐平王之立﹐不得已而東遷都於王城﹐始奠居焉。自是始有東﹑西周之名。謂之東者﹐以別於鎬京之爲西耳。河南﹑洛陽未分畫也。王子朝之亂﹐其餘黨多在王城﹐敬王畏之﹐徙都成周。後九十餘年﹐考王弒兄而自立﹐懼弟揭之議己﹐遂以王城封之﹐以續周公之官職﹐是爲西周桓公。此時未有東周﹐公而稱西周者﹐後人推本而言之也。桓公傳威公﹐威公傳惠公﹐考王十五年﹐西周惠公封其少子班於鞏以奉王﹐是爲東周惠公﹐而西周惠公長子自爲西周武公。自是周公之國始分東﹑西﹐成周爲東周﹐王城復爲西周矣。蓋自河南桓公續周公之職而秉政﹐三世益傳。所以別封少子﹐使奉王者﹐殆欲獨擅河南之地﹐不復奉王﹐且王城﹑成周皆爲東﹑西周君所有﹐天子直寄焉耳。東周者﹐指周王所居之洛陽也﹐鞏﹐班之采邑也。《世本》曰﹕東周惠公名班﹐居洛陽。是班秉政於洛陽﹐而采邑則在鞏。前漢《地理誌》曰﹕鞏﹐東周所居。姚令威用其說﹐非也。赧王時﹐東﹑西周分治。王復徙都西周﹐至五十九年﹐秦昭王使將軍扌攻西周﹐西周君奔秦頓首受罪﹐盡獻其邑三十六﹐秦受其獻﹐歸其君於周。蓋權移於下﹐其極乃至於盡獻其邑於它人﹐亦不出於天子之命矣。是年赧王卒﹐其國先絕﹐西周武公亦卒﹐秦遷西周公於﹛單心﹜狐﹐實武公之子公子咎者。而東周惠公之後﹐亦尙能一傳。後七歲﹐秦莊襄王盡滅東﹑西周﹐周始不祀﹐大略如此。《戰國策》之西周﹐卽揭之西周﹐《戰國策》之東周﹐卽班之東周。西周建國在東周之前﹐而《舊書》躋東周於西周之上﹐爲失其次。鮑氏正之是矣﹐但其說曰「西周正統也﹐不可以後於東周。」其注「韓使人讓周」﹐則曰「此時﹐周之命已不行於諸侯矣。」其注「周君謀主也」﹐則曰「猶爲天子故。」它如此類不一﹐又盡以西周之策﹐分系之安﹑赧二王。蓋直以西周爲天子﹐而不知實桓﹑威諸公之事也。余嘗反覆考之東﹑西二周之策﹐皆曰周君。周君之自謂﹐必曰小國﹑曰寡人﹐皆當世諸侯之稱。其間或及周王﹐則直稱王﹐或稱天子﹐非不明白。鮑氏乃比而一之﹐可乎原其致誤之由﹐蓋亦有說。溫人之辭云「今周君天下﹐則我天子之臣。」周君天下者﹐言周王之君天下也。鮑必誤以爲周君有天下矣。又東周與西周戰﹐韓救西周﹐爲東周謂韓王曰「西周者﹐故天子之國也﹐多名器重寶。」是時周王未徙西周﹐故天子之國者﹐謂敬王故都也。鮑必愈疑西周君卽天子矣﹐不特此也。周王﹑周公國號旣同﹐《史記》不爲二周公立世家﹐而混書其事於《周紀》。宋忠注﹕周君赧王卒。又不知周君與赧王此年俱卒。但見二者連文﹐遂謂赧王卒﹐謚西周武公。小司馬張守節輩皆能辧之﹐然世多承其誤﹐𨿽如司馬文正公亦不能免。《通鑑》直以奔秦獻邑者爲赧王。《稽古錄》中復誤以西周桓公爲東周﹐無責乎鮑也﹗《東周策》首章書秦臨周求鼎事﹐鼎實在西不在東也。豈周王在東﹐故東周君猶能挾天子以制命歟不然﹐錯簡也。注家皆無發明者﹐因並及之。曾文淸《訪戴圖》詩﹕「小艇相從本不期﹐剡中雪月並明時。不因興盡回船去﹐那得山陰一段奇。」近歲豫章來子儀亦賦比詩﹕「四山搖玉夜光浮﹐一舸玻璃凝不流。若使過門相見了﹐千年風致一時休。」末句實祖文淸之意。俗諺「洗腳上船」﹐語見《三國誌呂蒙傳》注引《吳錄》曰﹕孫權欲作濡須塢﹐諸將皆曰「上岸擊賊﹐洗足上船﹐何用塢爲」蒙曰「兵有利鈍﹐戰無百勝﹐如有邂逅﹐敵步騎蹙人﹐不暇及水﹐其得入船乎」權曰「善。」遂作之。淳熙十四年冬十一月丙寅﹐宰執奏事延和殿﹐宿直官洪邁同對﹐因論髙宗謚號。孝宗聖諭云太上時﹐有老中官云「太上臨生﹐徽宗嘗夢吳越錢王引徽宗禦衣云﹕『我好來朝﹐便畱住我﹐終須還我山河﹐待教第三子來。』」邁又記其父皓在虜買一妾﹐東平人﹐偕其母來﹐母曾在明節皇后閣中﹐能言顯仁皇后初生太上時﹐夢金甲神人﹐自稱錢武肅王﹐寢而生太上﹐武肅卽Α也﹐年八十一﹐太上亦八十一。卜都於此﹐亦不偶然。張氵昊《雲谷雜紀》僅載其略﹐且不記其語之所自得﹐獨周必《大思陵錄》備載其詳如此。上所諭錢王指ㄈ﹐ㄈ第三子惟演也﹐終團練使。●卷六路徳延處朱友謙幕府﹐作《孩兒詩》五十韻以譏友謙。本朝張師錫追次其韻﹐賦《老兒詩》一篇。二詩曲盡老幼之情狀。張詩用韻安帖﹐不類次韻者﹐尢爲難能。今兩錄之。《孩兒詩》曰「情態任天然﹐桃紅兩頰鮮。乍行人共看﹐初語客多憐。臂膊肥如瓠﹐肌膚軟勝綿。長頭才覆額﹐分角漸垂肩。散誕無塵慮﹐逍遙占地仙。排衙朱閣上﹐喝道畫堂前。合調歌楊柳﹐齊聲踏采蓮。走堤衝細雨﹐奔巷趁輕煙。嫩竹乘爲馬﹐新蒲掉作鞭。鶯雛雛金鏃系﹐︵子彩絲牽。擁鶴歸晴島﹐驅鵝入暖泉。楊花爭弄雪﹐楡葉共收錢。錫鏡當胸掛﹐銀珠對耳懸。頭依蒼鶻裹﹐袖學柘枝揎。酒滯丹砂暖﹐茶催小玉煎。頻邀壽花插﹐時乞繡鍼穿。寶篋拿紅豆﹐妝奩拾翠鈿。短袍披案褥。尖帽戴靴氈。展畫趨三聖﹐開屏笑七賢。貯懷靑杏小﹐垂額綠荷圓。驚滴沾羅淚﹐嬌流污綿涎。倦書饒婭奼﹐憎藥巧遷延。弄帳鶯綃映﹐藏衾鳳綺纏。指敲迎使鼓﹐箸撥賽神弦。簾拂魚鉤動﹐箏推雁柱偏。棋盤添路畫﹐笛管欠聲鐫。惱客初酣睡﹐驚僧半入禪。尋蛛窮屋瓦﹐探雀徧樓椽。拋果忙開口﹐藏鉤亂出拳。夜分圍﹐朝聚打秋千。折竹裝泥燕﹐添絲放紙鳶。互誇輪水﹐相教放風旋。旗小裁紅絹﹐書幽截碧箋。遠鋪張鴿网﹐低控射蠅弦。吉語時時道﹐謠訁哥處處傳。匿窗肩乍曲﹐遮路臂相連。鬥艸當春逕﹐爭球出晚田。柳傍慵獨坐﹐花底困橫眠。等鵲潛籬畔﹐聽蛩伏砌邊。傍枝拈粉蝶﹐隈樹捉鳴蟬。平島誇喬上﹐層崖逞捷緣。嫩苔車迹小﹐深雪屐痕全。競指云生岫﹐齊呼月上天。蟻窠尋逕斷﹐蜂穴繞階塡。樵唱回深嶺﹐牛歌下遠川。﹛木﹜柴爲屋木﹐和土作盤筵。險砌髙臺石﹐危跳峻塔磚。忽升鄰捨樹﹐偸上後池船。項橐稱師日﹐甘羅作相年。明時方在徳﹐勸爾戒狂顚。」《老兒詩》曰「鬢髮盡皤然﹐眉分白雪鮮。綢遮延客話﹐傴僂抱孫憐。無病常供粥﹐非寒亦衣綿。假溫衾擁背﹐借力杖扌耆肩。貌比三峯客﹐年過四皓仙。喚方離枕上﹐扶始到門前。每愛烹山茗﹐常嫌石蓮。耳聾如塞纊﹐眼暗似籠煙。宴坐嬴憑幾﹐乘騎困鞭。頭搖如轉旋﹐唇動若抽牽。骨冷愁離火﹐牙疼怯漱泉。形骸將就木﹐囊橐尙貪錢。膠睫乾眵綴﹐粘髭冷涕懸。披裘腰懶系﹐濯手袖慵揎。擡舉衣頻換﹐扶持藥屢煎。坐多茵易破﹐行步履難穿。喜婢裁裙市﹐嗔妻買粉鈿。房教深下幕﹐牀遣厚鋪氈。琴聽憐三樂﹐圖張笑七賢。看嫌經字小﹐敲喜磬聲圓。食罷羹流袂﹐杯余酒帶涎。樂來須遣罷﹐醫到久相延。裹帽縱橫掠﹐梳頭取次纏。長吁思往事﹐多感聽哀弦。气注腰還重﹐風勤更偏。墓松先遣種﹐志石預教鐫⊥到惟求藥﹐僧來忽問禪。養茶懸竈壁﹐曝艾曬檐椽。怒僕空瞠眼﹐嗔童漫握拳。心驚嫌蹴リ﹐腳軟怕秋千。局縮同寒﹐堆う似飽鳶。觀瞻多目眩﹐舉動卽頭旋。女嫁求紅燭﹐男婚乞彩箋。已聞頒幾杖﹐寧更佩韋弦。賓客身非與﹐兒孫事已傳。養和屏作伴﹐如意拂相連。久棄登山屐﹐惟存負郭田。呻吟朝不樂﹐展轉夜無眠。呼稚臨牀畔﹐看書就枕邊。冷疑懷貯水﹐虛訝耳聞蟬。束帛非無分﹐安車信有緣。伏生甘坐末﹐絳老讓行先。拘急將風夜﹐昏沈欲雨天。雞皮塵屢積﹐﹤齒幾﹥齒食頻塡。每憶居郎署﹐常思釣渭川。喜逢迎佛會﹐羞赴賞花筵。徑狹容移檻﹐階危索減磚。好生焚鳥网﹐惡殺拆魚船。旣感桑楡日﹐常嗟蒲柳年。長思當弱冠﹐悔不勝狂顚。」書畢﹐回思少小嬉戲之時﹐恍如昨日﹐今年逾五十﹐將入《老兒詩》之境矣﹐讀之亦可以自警云。前詩第四十二韻押「全」字﹐後詩乃押「先」字﹐恐誤。又「養和屏作伴」﹐「屏」字可疑。寓言以貽訓誡﹐若柳子厚三戒鞭賈之類﹐頗似以文爲戲﹐然亦不無補於世道。吾閱近世文集﹐得二文焉﹐朱希眞《東方智士說》﹑蕭東夫《吳五百》是也。朱之文曰﹕東方有人自號「智士」﹐才多而心狂﹐凡古昔聖賢與當世公卿﹑長者﹐皆摘其短闕而非笑之。然地寒力薄﹐終歲不免饑凍。裏有富人﹐建第宅甲其國中﹐車馬奴婢鐘鼓帷帳惟亻。一旦﹐富人召智士語之曰「吾將遠遊﹐今以居第貸子﹐凡室中金寶﹑資生之具無乏﹐皆聽子用不計﹐期年還﹐則歸我。」富人登車而出﹐智士杖策而入。僮僕﹑妓妾羅拜堂下﹐各效其所典簿籍以聽命。號智士曰假公。智士因徧觀居第﹐富實偉麗過王者﹐喜甚。忽更衣東走圊﹐仰視其捨卑狹﹐俯閱其基湫隘﹐心郁然不樂。召綱紀僕讓之曰「此第髙廣﹐而圊不稱。」僕曰「惟假公教。」智士因令徹舊營新﹐狹者廣之﹐卑者增之。曰「如此以當寒暑﹐如此以蔽雨風。」旣藻其﹐又丹其楹﹐至於聚籌積灰﹐扇蠅攘蛆皆有法度。事或未當﹐朝移夕攺﹐必善必奇。智士躬執斤帚﹐與役夫雜作﹐手足瘡繭﹐頭蓬面垢﹐晝夜廢眠食﹐忉忉焉惟恐圊之未美也。不覺閱歲﹐成未落也。忽閽者奔告曰「阿郎至矣。」智士倉皇棄帚而趨﹐迎富人於堂下。富人勞之曰「子居吾第﹐樂乎」智士恍然自失﹐曰「自君之出﹐吾惟圊是務﹐初不知堂中之溫密﹐別館之虛涼﹐北樹之風﹐南樓之月﹐西園花竹之勝。吾未嘗經目後房歌舞之妙﹐吾未嘗舉觴﹑虫网瑟琴﹑塵棲鐘鼎﹐不知歲月之及子復歸而吾當去也。」富人揖而出之。智士還於故廬﹐且悲且嘆﹐悒悒而死。市南宜僚聞而笑之﹐以告北山愚公。愚公曰「子奚笑哉世之治圊者多矣。子奚笑哉」蕭之文曰﹕吳名蠢南蘭陵爲寓言靳之曰「淮石浮屠客」。吳日飲於市﹐醉而狂攘臂突﹐市人行者皆避。市卒以聞吳牧﹐牧錄而械之﹐爲符移授五百﹐使護而返之淮右。五百詬浮屠曰「狂髡坐爾﹐乃有千里役吾﹐且爾苦也。」每未晨蹴之﹐卽道執撲驅其後﹐不得休﹐夜則縶其足﹐至奔朱埭。浮屠出腰間金﹐市鬥酒﹐夜醉五百﹐而髡其首﹐解墨衣衣之﹐且加之械而縶焉。頹壁而逃。明日﹐日旣失﹐五百乃醒﹐寂不見浮屠﹐顧壁已頹。曰「嘻﹗其遁矣。」旣而視其身之衣則墨﹐驚循其首則不發﹐又械且縶﹐不能出戶。大呼逆旅中曰「狂髡故在此﹐獨失我耳。」客每見吳人輒道此﹐吳人亦自笑也。千巖老人曰「是殆非寓言也﹐世之失我者﹐豈獨吳人五百哉生而有此我也﹐均也﹐是不爲榮悴有加損焉者也。所寄以見榮悴﹐乃皆外物﹐非所謂儻來者耶。曩悴而今榮﹐儻來集其身者日以盛﹐而顧揖步趨﹐亦日隨所寄而攺﹐曩與之處者﹐今視之良非昔人。而其自視﹐亦殆非復故我也﹐是其與吳五百果有間否哉」吾故人﹐或華要﹐當書此遺之。二文﹐朱尢屬意髙遠﹐世之人不能窮理盡性﹐以至於聖賢之樂地﹐而區區馳逐末務以終其身者﹐皆東方智士之流也。余亦懼夫流而至於此也。讀之竦然﹐爲之汗下。饒徳操祝發後﹐有與胡少汲小簡云「如璧再啟﹐少汲器博望重﹐𨿽欲與官職﹐辭而官職追之不置。然安時聽命可也。時命之來﹐亦非己力所能勝﹐己力所能勝亦不可不勝者﹐獨聲色一事耳。大抵官職移人﹐如酒漸多則難制﹐方飲酒時﹐若座有所畏者﹐自非狂夫﹐則酒𨿽多﹐不至於犯禮。少汲天資近道﹐如楞嚴圓覺維摩﹐宜少汲所甚畏者﹐不可令去几案間。庶幾濯優曇於烈火也。漸貴矣﹐恐漸不聞此語﹐而我漸不敢作此語﹐亦恐漸不喜此語。及此﹐時汲汲早獻林下之芹﹐止如是耳。曾端伯以所編《百家詩選》遺孫仲益。仲益復書云﹕蒙馳賜《百家新選》一集﹐發函開讀﹐每得所未聞﹐則拊髀爵躍﹐讀之惟恐盡也。歐陽公《集古錄》云﹕物常聚於所好﹐而得於有力之彊﹐如好之而無力﹐有力而不好﹐皆莫能致也。宋興二百年﹐宗工巨儒﹑騷人墨客﹑專門名家﹑大篇短章﹐或膾灸士大夫之口﹐或淪廢於兵火。幾亡而僅存﹐攬亦略盡矣。而《詩引》所載﹐多者數百言﹐少者數十言﹐其人出處大致詞格髙下﹐盛徳之士髙風絕塵﹐師表一世﹐放臣逐客興微托遠﹐屬思千里﹐與夫山冢刻﹑方言地誌﹑怪奇可喜之詞﹑羣嘲聚訕戲笑之談﹐靡不畢載。《集古錄》又云﹕惟世之所貪者﹐無欲於其中﹐然後能一其所好﹐豈不信矣。夫覿竊讀諸引之後﹐其詩舊所見﹐不復讀。讀未見者﹐每遇佳處﹐或一再讀﹐或三復而不能休。不謂投老殘年獲睹奇勝﹐幸甚過望﹐不可言也。覿學迂才下﹐爲世畸人﹐區區小技﹐如臘鼠然﹐不敢出鄭國尺寸之地。比讀新著﹐而私意粗亦有合者。秦少遊雲﹕「曾子固文章妙絕古今﹐而有韻者輒不工。」此語一出﹐天下遂以爲口實。南丰作《李白詩引》﹐以爲閎肆瑰瑋﹐非近世騷人所可及﹐而連類引義中法度者寡。荊公屢稱郭功父詩﹐而南丰不謂然﹐功父疑之。荊公曰「豈非子固以謂功父天才超逸﹐更當約以古詩之法乎」南丰論詩如此﹐如《兵間》一詩﹐指徐徳占《論交》一詩﹐指呂吉甫又有《黃金》《顏楊》諸詩﹐皆卓然有濟世之用。而世人便謂不能詩覿﹐所以不諭其言也。荊公《竹詩》﹕「人言直節生來瘦﹐自許髙才老更剛。」《雪詩》﹕「平治險穢非無徳﹐潤澤焦枯實有才。」《送李璋下第》﹕「才如吾子何憂失﹐命屬天公不可猜。」世人傳誦﹐然非佳句。公詩至知制誥乃盡善。歸蔣山乃造精絕﹐其後《再送李璋下第》《和吳衝卿雪詩》比少作如天淵相絕矣。白公詩所謂辭達大抵能道意之所欲言者﹐蘇黃門詩已不逮諸﹐公北歸後效白公體﹐益不逮。惟四字詩最善。張文潛晚年詩不逮前作﹐意謂亦效白公詩者。公述潘老言﹕文潛晚喜白公詩。信矣。如所料也。東坡論陶詩﹐精能之至乃造平淡﹐如佛說密﹐中邊皆甜﹐若中與邊皆枯淡﹐亦何用陶詩外枯而中腴﹐若淡而實美也。公謂徐師川晚年務造平淡﹐終不如少年精而巧。蓋平淡不可爲﹐水落石出﹐自見涯﹐非積學之至不能到也。呂居仁作《江西宗派》﹐旣云宗派﹐固有次第。陳無已本學杜子美﹐後受知於曾南丰﹐自言向來一瓣香敬爲曾南丰﹐非其派也。靖康末﹐呂舜徒作中憲﹐居仁遇師川於寶梵佛捨﹐極口詬罵其翁於廣坐中﹐居仁俯首不敢出一語﹐故於《宗派》貶之於祖可如璧之下﹐師川固當不平﹐然惠洪僞作魯直贈詩云「气爽絕類徐師川。」師川喜以爲是﹐不免與惠洪爲類。此又不可曉者。《冷齋夜話》載﹕秀老一事﹐覿在江西時﹐惡其狂誕無稽﹐坐客皆憮﹐然此僧中奴﹐固不以笞罵爲辱。東坡《橄欖詩》云「已輸崖蜜十分甜。」惠洪以崖蜜爲櫻桃。又有俗子假東坡名注杜詩云「金城土酥靜」﹐如練爲蘆菔恨者。東坡《地黃詩》云「崖蜜助甘冷﹐山姜發芳辛。」制地黃法﹐當用姜與蜜﹐而用櫻桃﹐可乎黃師是守泗時﹐以酥酒遺東坡﹐答詩云「關右土酥黃似酒﹐揚州雲液卻如酥。」謂土酥爲蘆菔根﹐可乎公著論斥其妄﹐良有益於後人耳目也。覿每觀公敍諸詩﹐詞句溫麗﹐紀次詳實﹐尊賢樂善。得詩人本意﹐嘆仰之餘﹐又見曾存之﹑晁無咎。�明略諸公已推重於幼學之初﹐而一時名勝皆其儔匹﹐然後知公致力於斯文久矣。如曹元寵﹑米元暉。殆是子美詩中黃四娘者耶﹐然元寵詩殊有可觀。若「都都平丈我」﹐又待入《紅窗回》矣﹐卿發千里一笑。覿自拜賜﹐凡六日讀盡所著五十九卷﹐與《拾遺詩話》一卷﹐而後修書拜送使者﹐尙當細讀別具記。仲益此書﹐發明甚多﹐今人遺以書籍﹐安肯卽讀﹐𨿽讀﹐亦必不能畱意如此。前輩之風﹐何可多得元寵名組﹐嘗《賦紅窗回》百餘篇﹐皆嘲謔之詞﹐故掩其文名。世傳俚語謂假儒不識字者﹐以論語授徒﹐讀「鬱鬱乎文哉﹐都都平丈我。」《詩選》載元寵題梁仲敍所藏陳坦畫村教學詩云「此老方捫虱﹐眾雛亦附火﹐想見文字間﹐都都平丈我。」仲益故云﹕端伯觀詩有《百家詩選》﹐觀詞有《樂府雅詞》﹐稗官小說則有《類說》﹐至於神仙之學亦有《道樞十鉅編》。益矜多炫博﹐欲示其於書無所不讀﹐於學無所不能﹐故未免以不知爲知。《詩選》云﹕取殊未精當﹐前輩多議之。仲益所稱南丰《兵間》《論交》《黃金》《顏楊》諸篇﹐及蘇黃門四字詩﹐無一在選中者﹐而反錄《都都平丈我》。司答書及此﹐亦因以箴之也。顏淵﹑子夏爲地下修文郎﹐陶宏景爲蓬萊都水監﹐馬周爲素雪宮仙官﹐李長吉記白玉樓﹐其說荒唐﹐不可究詰﹐然近世此類甚多﹐見於傳記﹐班班可考。大抵名人才士﹐間鐘異稟世不多得﹐使無神仙則已﹐設或有之﹐非斯人之徒﹐其孰能當之第怪神之事﹐聖人不語﹐六合之處﹐存之可也。石曼卿卒後﹐其故人有見之者﹐云恍惚如夢中﹐言「我今爲仙也﹐所主者芙蓉城。」慶曆中﹐有朝士晨赴起居﹐道見美婦三十餘行前﹐丁觀文按轡繼之而去﹐朝士問之﹐最後一人答曰「諸女禦迎芙蓉館主也。」時丁在告﹐頃之聞其卒。右侍禁孫勉監元城埽﹐有巨黿穴一埽下﹐埽多墊陷﹐伺其出﹐射殺之。後晝臥﹐夢吏來逮﹐行若百里﹐見道左宮闕甚壯﹐問吏何所﹐曰「紫府眞人宮也。」「眞人爲誰」曰「韓忠獻也。」勉私念乃韓公故吏﹐祝門吏入見之﹐望韓公坐殿上﹐衣冠若神仙﹐侍立皆碧衣童子。勉再拜以情禱焉﹐公遣之歸﹐遂寤。王平甫﹐熙寧癸丑﹐直宿崇文館﹐夢有人邀至海上﹐見海中宮殿甚盛﹐其間作樂﹐題其宮曰「靈之宮」﹐邀者欲與具往﹐一人隔水止之曰「時未至﹐且令去﹐它日當迎之。」恍然夢覺﹐時禁中已鐘鳴。平甫頗自負﹐爲詩記之曰「萬頃波濤木葉飛﹐笙簫宮殿號靈芝。揮毫不似人間世﹐長樂鐘來夜半時。」後四年﹐平甫病﹖卒﹐其家哭訊之曰「君嘗夢往靈芝宮﹐信然乎當以兆我。」是夕﹐暮奠若有聲音接於人者。其家復卜以錢﹐卜曰「然。」呂獻可在安州﹐一日坐小軒﹐因合目﹐見碧衣童云「玉帝南遊炎州﹐召子隨行﹐糾正羣仙。炎州若熱﹐賜子淸涼丹一粒。」呂拜而吞之﹐若冰雪然﹐自知不久於世。後朱明復見呂跨玉角靑鹿於湘江道中﹐金甲吏從數百人。劉景文知忻州﹐一日謂一曹掾曰「天帝召君﹐吾且繼往。」未幾﹐掾無疾而逝﹐景文亦繼亡。經夕蹶然而蘇﹐索筆作三詩﹐有「中宮在天半﹐其上乃吾家」及「仙都非世間﹐天神繞樓殿」等語。黃伯思﹐字長睿﹐邵武人﹐自稱雲林子﹐尙書右丞相履之孫﹐登進士第﹐仕至祕書郎﹐博學能文﹐好仙佛之說。政和七年﹐在京師夢人告﹕「子非久在人間﹐上帝有命典司文翰。」明年二月﹐果卒。李伯紀銘其墓略曰「玉樓成﹐上帝有詔﹐往司文翰﹐脫履塵淖。」蓋紀此事。陳伯修﹐宣和三年寓居京口﹐自稱閒適先生。一日晝寢﹐夢至帝所﹐如人間上殿之儀。帝曰「卿平生所上章疏﹐可敍錄進呈。」一天官引至廊廡間﹐帷帳甚設﹐幾上有筆墨﹑硯石﹐皆精妙可玩﹐傍有大帙﹐用靑綾裝飾﹐信手運筆﹐捷疾如神﹐疇昔所上者不遺一字。帝批覽再三﹐顏甚喜﹐諭旨曰「已於第六等授卿官。」卽下殿謝恩﹐聞金鐘玉磬之聲﹐競作乃寤。以告其子﹐且云「丰相之臨終﹐得夢亦如是。」俄命駕﹐徧別知舊﹐白府丐致仕。夜過半﹐命其子舉左足壓右足﹐手結彌ヌ印﹐端坐而絕。後七日﹐一僧云夜宿瓜州﹐夢官人服銀緋跨馬﹐導從數十﹐履江水如平地。心異之﹐問﹕「爲誰從者」曰「陳殿院赴召也。」黃冕仲挽詩﹐有「淩波應作水中仙」之句。張子詔云「不須更艸玉樓賦﹐已作神仙第六人。」皆謂此。李莊簡南遷﹐其子孟博卒於瓊州。先是數月﹐孟博夢至一所﹐海山空闊﹐樓觀特起﹐雲霄間有軒﹐榜曰「空明」。先世諸交環坐其中﹐指一席曰「畱以待汝」﹐遂寤。臨終﹐雲气起於寢﹐冠服宛然自雲中苒苒升舉。瓊人悉見之。孟博苦學有文。紹興五年﹐進士第三人及第﹐莊簡有詩悼之云「脫屣塵寰委蛻蟬﹐眞形渺渺駕非煙。丹臺踏杳無歸日﹐白玉樓成不待年。宴坐我方依古佛﹐空行汝去作飛仙。恩深父子情難割﹐淚滴千行到九泉。」朱希眞《夢記略》云﹕紹興戊寅除夜﹐體中不佳﹐三更方得睡﹐至一山館﹐與一客行至門外﹐望山下一居捨甚瀟灑﹐客指曰「此某人居也﹐盍往訪之」乃同至其家﹐柴扉茅舍﹐門前張一畫圖﹐作一仙人乘雲騰空﹐下臨海山﹐唐人畫也。俄而主人出﹐竹冠艸履﹐握手大笑﹐如舊相識﹐引入﹐至一小閣﹐又進登一閣﹐稍大﹐閣中皆陳列法書﹑圖畫。大閣北壁﹐蓋其人自畫山林巖石﹑隱逸之趣﹐其上作雲煙出沒﹑濃澹雲中﹐隱隱有章艸細字可讀。云「吾初東遊至黃河﹐向河再拜﹐飲河水一杯而渡﹐至某處見某人授《易》《書》﹐某處見某人授種蒔法﹐至某處見某人授酒法﹐乃歸。復至黃河﹐復再拜飲河水一杯欲渡﹐大風河浪洶湧﹐眾不敢登舟﹐予獨亂流而濟﹐至家﹐始營小閣﹐日與客飲酒﹐閣破二作三間﹐酒器用鐵鐺﹑木杓﹑磁杯﹐已而少有餘﹐復建大閣﹐它日又有餘﹐復買銀作鐺杯﹐無日不畱客﹐客必劇飲﹐飲必醉﹐醉必睡﹐或數日不醒也。」此後字雜雲煙不可讀矣。與予語﹐極朴質﹐間及道理﹐則元妙髙遠﹐其人風姿蓋神仙眞人之流。獨與予慷慨劇談﹐坐間先有數客﹐不復與語﹐予亦連酌數杯﹐酒味非人間曲蘗可及。歡飲方狎﹐忽驚起﹐索燈火﹐目想心思﹐縱筆爲記。次日己卯歲旦﹐子孫環侍﹐朱出此記示之﹐且云「所遊甚樂﹐悔不便爲住計。」後八日﹐又自云「好去﹗好去﹗﹖自有快樂。」三更初﹐端坐啟手足﹐神色不亂﹐寂然而逝。七日方斂﹐舉體柔軟﹐气貌如生。韓公事見劉斧《靑瑣髙議》﹐呂公事見斧《韓府名談》﹐斧著書多誕妄﹐故觀者例不敢信。石﹑丁二事﹐東坡《芙蓉城》詩已用之﹐靈芝宮﹐東坡亦記其事﹐若劉﹑若黃﹑若陳﹑若李﹑若朱﹐則又耳目相接﹐皆可信不誣。唐白樂天亦有詩云「近有人從海上回﹐海山深處見樓臺。中有仙龕虛一室﹐多傳此侍樂天來。」《夷堅乙志》又載﹕方朝散爲玉華侍郎。事甚詳。方之名不著於世﹐故不錄。《眞誥》《丹臺靈》諸書所載﹐如武王發爲北斗君﹐召公爲南明公﹐賈誼爲西門都禁郎﹐溫太眞爲監邯國伯﹐魏開帝爲北君太傅﹐孔文舉爲後中衛大將軍﹐陶侃爲西河侯﹐秦始皇爲北帝上相﹐周公旦爲北帝師伯﹐夷叔齊爲九天僕射﹐墨翟爲太極仙卿﹐莊周爲太元博士﹐孔子爲元宮仙之類﹐凡數十人﹐不可悉書。古今聖賢幾無遺者﹐豈盡如其說乎富鄭公奉使契丹﹐虜主言欲舉兵。公曰「北朝與中國通好﹐則人主專其乎﹐而臣下無所獲﹐若用兵﹐則利歸臣下﹐而人主任其禍。故北朝羣臣爭勸舉兵者﹐此皆其自謀﹐非國計也。勝負未可知﹐就使其勝﹐所亡士馬羣臣當之歟抑人主當之歟」是時語錄傳於四方。蘇明允讀至此曰「此一段議論﹐古人有之否」東坡未十歲﹐在傍對曰「記得嚴安上書云﹕『今徇南夷﹐朝夜郎﹔略州﹐建城邑﹔深入匈奴﹐燔其龍城。議者美之﹐此人臣之利﹐非天子長策也。』正是此意。」明允以爲然。洪文敏又記魏太武時﹐南邊諸將表稱宋人大嚴將入寇﹐請先其未發逆擊之﹐魏公卿皆以爲當。崔伯深曰「朝廷羣臣及西北守將﹐從陛下徵伐﹐西平赫連﹐北破蠕蠕﹐多獲美女﹑珍寶﹐南邊諸將聞而慕之﹐亦欲南鈔以取資財﹐皆營私計﹐爲國生事﹐不可從也。」魏主乃止。其論亦然。余謂﹕嚴﹑崔之說﹐皆陳於其君﹐非若富公以和戰利害﹐別白於異域而能見聽。獨唐鄭元使突厥﹐謂頡利曰「今掠資財劫人口﹐皆入所部﹐可汗一不得﹐豈若僕旗接好﹐則金玉重幣一歸可汗」頡利當其言。時自將攻太原﹐遽引還﹐正與富公之事合。文敏偶忘之﹐何耶然富公豈蹈襲它人之語者蓋理之所在﹐古今所同﹐推誠以告之﹐𨿽蠻貊之邦行矣。《容齋五筆》載饒州慶元四年九月十四日嚴霜連降﹐晚稻未實者﹐皆爲所薄﹐不能復生。諸縣皆然。有常產者﹐訴於郡縣﹐郡守孜孜愛民﹐有意蠲租﹐然僚吏多雲﹕「在法無此。」又云「九月正是霜降節﹐不足爲異。」案白樂天《諷諫杜陵叟》一篇﹕「九月霜降秋早寒﹐禾穗未熟皆靑幹。長吏明知不申破﹐急欲暴徵求考課。」此明證也。豈非昔人立法之初﹐所謂早霜之類﹐非如水旱之田可以稽考﹐懼貪民乘時﹐或成冒濫故﹐不輕啟其端﹐今日之計﹐固難添創條式﹐但凡有災傷出於水旱之外者﹐專委良守令推而行之﹐則實惠及民﹐可以救其流亡之禍﹐仁政之上也。此皆洪說。余按《北史虜勇傳》﹕山西霜儉運﹐山東租輸皆令實載﹐違者罪之。唐馬周奏疏云﹕往貞觀初﹐率土霜儉﹐一匹絹才易斗米﹐而天下帖然者﹐百姓知陛下憂憐之故﹐人人自安﹐無謗ゥ也。」《北齊書》《隋書》亦有直云霜旱者﹐由是推之﹐唐初以前﹐必皆有蠲租故事﹐中世方不然﹐又知其名爲霜儉霜旱﹐有能援以言上﹐聖明之朝當無不從也。後漢以六曹﹑尙書﹑並令僕爲八座。魏以五曹﹑尙書﹑二僕﹑一令爲八座。唐太宗嘗歷尙書令﹐人臣不敢居此官職。林猶謂﹕唐與隋同竇蘋。《新唐書音訓》則謂唐以兩僕射﹑六尙書爲八座。髙承《事物紀原》又謂﹕隋唐至今令僕射爲宰相﹐故六尙書及左右丞爲八座。未知孰是。《靑箱雜記》載李泰伯一絕云「人言落日是天涯﹐望極天涯不見家。已恨碧山相掩映﹐碧山還被幕雲遮。」識者曰「此詩意有重重障礙﹐李君其不偶乎」後果如其言。吾族人紫芝亦嘗賦一絕云「數日秋風欺病夫﹐盡吹黃葉下庭蕪。林疏放得遙山出﹐又被雲遮一半無。」气象略相似﹐僅脫選而卒。何月湖尙書少時登髙峯壇﹐有「天近風轉淸﹐地髙日難挽」之句。林黃中侍郎見之﹐卽知其異日必貴且壽。視前二詩不侔矣。●卷七漢文帝用宋昌爲衛將軍﹐位亞三司。章帝命車騎將軍馬防班同三司。延平中﹐拜鄧騭爲儀同三司。本此﹐後世遂又有開府儀同三司之名。三司者﹐三公也。唐髙宗﹑武后之時﹐屢興大獄﹐多以刑部尙書﹑禦史臺﹑大理寺雜案﹐謂之三司﹐其後有大獄﹐或直命禦史中丞﹑刑部侍郎﹑大理卿充三司使﹐次又以刑部員外郎﹑禦史﹑大理寺官爲之﹐以決疑獄。時因有大三司使﹑小三司使之別﹐皆事畢罷。鹽鐵度支﹐唐中世已置使﹐亦有判戶部者矣﹐然未總命一使﹐亦未謂之三司也。後唐同光中﹐敕鹽鐵﹑度支﹑戶部三司錢物並委租庸使管轄﹐踵梁之舊制。長興元年﹐罷租庸使﹐額分鹽鐵﹑度支﹑戶部爲三司﹐其年始以前許州節度使張延朗行兵部尙書充三司使。三司使自此始。國朝因之。元丰官制行﹐始罷三司之名﹐三置使者二而各不同。讀史未熟者﹐多疑懼﹐故別之。北齊源師攝祠部屬﹐孟夏以龍見請雩﹐時髙阿那肱爲錄尙書事﹐謂爲眞龍出見﹐大驚喜﹐問龍所在。云「作何顏色」師云「此是龍星初見﹐禮當雩祭﹐非謂眞龍。」肱﹐北人﹐不知書﹐何足責。唐杜牧﹐一代文士﹐其賦阿房﹐意遠而辭麗﹐吳武陵至以王佐譽之。後世稱誦不絕。然有云「長橋臥波﹐未雩何龍。復道行空﹐不霽何虹」﹐旣以橋比龍﹐則是以龍見爲眞龍矣。牧之賦與秦事抵牾者極多。如阿房廣袤僅百里﹐牧謂「覆壓三百餘里」。始皇立十七年始滅韓﹐至二十六年盡並六國﹐則是十六年之前未能致侯國子女也。牧乃謂」王子王孫輦來於秦﹐爲秦宮人﹐有不得見者三十六年。」阿房終始皇之世﹐未嘗訖役﹐工徒之多至數萬人。二世取之以供驪山。周章軍至戲﹐又取以充戰士﹐歌臺舞榭元未落成﹐宮人未嘗得居。秦《本紀》所謂殿屋復道﹑周閣相屬﹐所得諸侯美人﹑鐘鼓以充入之者﹐謂渭北宮宇﹐非阿房也。牧顧有「妝鏡曉鬟脂水」之句﹐凡此﹐程泰之《尙書雍錄》皆嘗辧之﹐故不詳及。獨「未雩何龍」之語﹐不免與髙阿那肱爲類﹐尢可怪也。洪《駒父詩話》載鮑飲止之說﹐謂古本作「未云何龍」﹐然未知何所據。知欽州林千子﹐坐食人肉削籍﹐隸海南。天下傳以爲異﹐謂載籍以來未之見。余記《盧氏雜說》﹕唐張茂昭爲節鎭﹐頻喫人肉﹐及除統軍到京﹐班中有人問曰「聞尙書在鎭好人肉﹐虛實」笑曰「人肉腥而且臊﹐爭堪喫」《五代史》﹕萇從簡家世屠羊﹐從簡仕至左金吾衛上將軍﹐嘗歷河陽﹑忠武﹑武寧諸鎭﹐好食人肉﹐所至多潛捕民間小兒以食。《九國誌》﹕吳將髙灃好使酒﹐嗜殺人而飲其血。日暮﹐必於宅前後掠行人而食之。又本朝王繼勛﹐孝明皇后母弟﹐太祖時屢以罪貶﹐後以右監門衛率府副率分司西京﹐殘暴愈甚﹐彊市民家子女以亻給使﹐小不如意卽殺而食之﹐以櫝貯其骨﹐棄之野外。女僧及鬻棺者﹐出入其門不絕。太宗卽位﹐會有訴者﹐斬於洛陽市﹐則知近世亦有之。若盜跖及唐之朱粲﹐則在所不足論也。吳傳朋出己意作「遊絲書」﹐世謂前代無存。然《唐書文藝傳》呂向能一筆環寫百字﹐若縈發然﹐世號「連綿書」﹐疑卽此體也。世人瘧疾將作﹐謂可避之它所﹐閭巷不經之說也。然自唐已然。髙力士流巫州﹐李輔國授謫制﹐時力士方逃瘧功臣閣下。杜子美詩「三年猶瘧疾﹐一鬼不銷亡。隔日搜脂髓﹐增寒抱雪霜。徒然潛隙地﹐有靦屢鮮妝。」則不特避之﹐而復塗抹其面矣。享有體薦﹐宴有折俎。體薦﹐謂半解其體﹐薦而之設﹐幾而不倚﹐爵盈而不飲﹐肴幹而不食﹐所以訓其儉﹐亦謂之房﹐卽《聘義》所謂「酒淸人渴而不敢飲﹐肉漧人饑而不敢食」者也。折俎謂體解節折﹐升之於俎﹐物皆可食﹐所以示慈惠﹐亦謂之淆。若祭宗廟﹑郊祭天地﹐全其牲體而升於俎﹐則謂之全。今人會客﹐於淆核之外﹐或別具盛饌﹐或饋以生餼﹐或代以緡錢﹐皆不食之物。近於古之體薦者﹐而舉世呼爲折俎﹐正與《左傳》《國語》本文背馳然。今人誤用古語者極多﹐不獨此也。沈約《宋書禮志》云﹕漢建安十年﹐魏武帝以天下雕獘﹐下令不得厚葬﹐又禁立碑。魏髙貴鄕公甘露二年﹐大將軍參軍太原王倫卒﹐倫兄俊﹖作《表徳論》以述倫遺美云﹐祗畏王典﹐不得爲銘﹐乃撰錄《行事》就刊於墓之陰。此則碑禁尙嚴也。此後復弛替﹐非也。余按《集古》《金石》《隸釋》《隸續》諸書﹕益州太守髙頤碑立於建安十四年﹐綏民校尉熊君碑立於建安二十一年﹐橫海將軍呂君碑立於魏文帝黃初二年﹐廬江太守範式碑立於明帝靑龍三年﹐皆在魏武下令之後﹐甘露之前。惟巴郡太守樊敏碑立於建安十年三月﹐是月或未下令。約又謂晉武帝咸寧四年詔﹕石獸﹑碑﹑表旣私褒美﹐興長虛僞﹐傷財害人﹐莫大於此﹐一禁斷之。其犯者𨿽會赦﹐皆當毀壞。至元帝大興元年聽立顧榮碑﹐禁遂漸弛。義熙中裴松之復議禁斷﹐亦不然。太康四年﹐鄭烈碑距咸寧之詔方五載。此後雲南太守碑﹑彭祈碑﹑陳先生碑﹑裴權碑﹑向凱碑﹑成公重墓刻之類﹐續續不絕﹐豈𨿽有此禁﹐而皆不能盡絕歟歐陽公父子﹑趙徳夫﹑洪文惠諸公議論不到﹐此何邪天下碑錄又有數碑。洪文惠謂碑錄不可盡信﹐故不著。《宋書后妃傳》﹕文帝袁後母王夫人﹐當孝武時﹐追贈豫章郡新淦縣平樂鄕君。今新淦無此鄕名﹐漫書之﹐或可爲它日修方誌者之一助。「不耐煩」﹐《宋書》庾登之弟《仲文傳》有此語。謝景仁居宇淨麗﹐每唾必唾左右人衣。殷衝則不然﹐小史非淨浴新衣﹐不得近左右。均之好潔﹐相反如此。漢建安二十四年﹐吳將呂蒙病﹐孫權命道士於星辰下爲請命醮之法﹐當本於此。顧況詩「飛符超羽翼﹐焚火醮星辰」。姚鵠詩「蘿磴靜攀云共過﹐雪壇當醮月孤明」。李商隱詩「通靈夜醮達淸晨﹐承露盤甲帳春」。趙嘏詩「春生藥圃芝猶短﹐夜醮齋壇鶴未回」。醮之禮﹐至唐盛矣。隋煬帝詩「回步回三洞﹐淸心禮七眞」。馬戴詩「三更禮星斗﹐寸匕服丹霜」。薛能詩「符咒風雷惡﹐朝修月露淸」。此言朝修之法也。然陳羽《步虛詞》云「漢武淸齋讀鼎書﹐內官扶上畫云車。壇上月明宮殿閉﹐仰看星斗禮空虛。」漢武帝時已如此。此髙氏《緯略》所紀。余按﹕周公金滕﹐子路請禱。自古有之﹐後世之醮蓋其遺意﹐特古無道士耳。《黃帝內傳》𨿽有道士行禮之文﹐但謂有道之士﹐非今之道士也。《太霄經》云﹕周穆王因尹軌眞人制樓觀﹐遂召幽逸之人置爲道士。平王東遷洛邑﹐置道士七人。漢明帝永平五年﹐置二十一人﹐魏武帝爲九州置壇﹐度三十五人。魏文帝幸雍﹐謁陳熾法師﹐置道士五十人。晉惠帝度四十九人。故用道士請命。孫權之前無所見﹐髙所書諸詩﹐亦有非爲道士設者。神仙修煉之術﹐非親涉其門庭者不能了解。近見息庵王思誠序陳泥丸《翠虛篇》略云﹕采時喚爲藥﹐煉時喚爲火﹐結時謂之丹﹐養時謂之胎﹐其實一也。所產之處曰川源山海﹐所藏之器曰壇鑪鼎竈﹔所稟之性有鉛汞水火之名﹐所成之象有丹砂元朱之號。惟一物也。古人剖析眞元﹐分別气類﹐所以有采取交會﹑煆煉﹑沐浴之說﹐以抽添運用之細微﹐遂有斤兩之論﹐辧析名義﹐比它書粗爲明白。漫書之牘。婦人統兵﹐世但稱唐平陽公主。余又記晉王恭討王國寶時﹐王聚眾應之﹐以其女爲貞烈將軍﹐且盡以女人爲官屬﹐顧琛母孔氏爲司馬﹐其一也。胡幼度帥廣﹐傳其《答州縣官啟》二首。其一云「蒙恩分閫﹐入境問民﹐皆言法令頓寬﹐遂致傳聞不雅﹐欲銷此謗﹐豈屬他人官廉則蚌蛤自回﹐虎在則藜藿不采。」其一云「玆分帥閫﹐特辱長箋﹐固知能作於文章﹐然亦須閒於法令﹐人言度嶺多酌貪泉﹐久知此謗之未除﹐願與諸君而一洗。」紹興間禁中呼秦太師爲太平翁。翁見《陸放翁詩注》。《四朝國史王安石傳》﹕史臣曰﹕嗚呼﹗安石﹗托經術﹐立政事﹐以毒天下﹐非神宗之明聖﹐時有以燭其姦﹐則社稷之禍不在後日矣。今尙忍言之﹐天變不足畏﹐祖宗不足法﹐人言不足卹﹐此三者﹐𨿽少正卯言僞而辧﹐王莽誦《六藝》以文姦言﹐蓋不至是也。所立幾何﹐貽害無極。悲夫﹗王《東都事略》則曰﹕安石這遇神宗﹐千載一時也。而不能引君當道﹐乃以富國彊兵爲事﹐擯老成﹐任新進﹐黜忠厚﹐崇浮薄﹐惡鯁正﹐樂諛佞﹐是以廉恥汨喪﹐風俗敗壞。孟子所謂「作於其心﹐害於其事﹐作於其事﹐害於其政」者﹐豈不然哉烏呼﹗安石之學旣行﹐則姦宄得志﹐假紹述之說以脇持上下﹐立朋黨之論以禁錮忠良。卒之民愁盜起﹐夷狄亂華﹐其禍有不可勝言者。悲夫﹗與時舊見象山陸先生所作《荊公祠堂記》﹐議論尢精確。先生嘗《與胡季隨書》云﹕王文公祠記﹐乃是斷百餘年未了底大公案﹐自謂聖人復起﹐不易吾言﹐誠非虛語。《記》曰﹕唐虞三代之盛﹐道行乎天下。夏商叔葉﹐去治未遠﹐公卿之間﹐獨有典刑﹑伊尹﹑適夏三仁在商﹐此道之所存也。周曆之季﹐迹熄澤竭﹐人私其身﹐士私其學﹐橫議蜂起﹐老氏以善成其私長雄於百家。竊其遺意者﹐猶皆逞於天下。至漢而其術益行﹐子房之師實維黃石﹐曹參避堂﹐以捨蓋公。髙惠收其成績﹐波及文景者﹐二公之餘也。自夫子皇皇﹐沮溺接與之徒固已竊議其後﹐孟子言必稱堯舜﹐聽者爲之藐然﹐不絕如綫﹐未足以諭斯道之微也。陵夷數千百載﹐而卓然復見斯義﹐顧不偉哉裕陵之得公﹐問唐太宗何如主公對曰「陛下每事當以堯舜爲法。太宗所知不遠﹐所爲未盡合法度。」裕陵曰「卿可謂責難於君﹐然朕自視眇然﹐恐無以副此意﹐卿宜悉意輔朕﹐庶同濟此道。」自是﹐君臣議論未嘗不以堯舜相期。及委之以政﹐則曰「有以助朕﹐勿惜盡言。」又曰「須督責朕﹐使大有爲。」又曰「天生俊明之才﹐可以覆芘生民﹐義當與之戮力﹐若虛捐歲月﹐是自棄也。」秦漢而下﹐南面之君亦嘗有知斯義者乎後之好議論者之聞斯言也﹐亦嘗隱之於心以揆斯志乎曾魯公曰「聖知如此﹐安石殺身以報﹐亦其宜也。」公曰「君臣相與﹐各欲致其義耳﹐爲君則自欲盡君道﹐爲臣則自欲盡臣道﹐非相爲賜也。」秦漢而下﹐當塗之士亦嘗有知斯義者乎後之好議論者﹐之聞斯言也﹐亦嘗隱之於心﹐以揆斯志乎惜哉﹗公之學不足以遂斯志﹐而卒以負斯志﹔不足以究斯義﹐而卒以蔽斯義也。昭陵之日﹐使還獻書﹐指陳時事﹐剖析獘端﹐枝葉扶疏﹐往往切當。然核其綱領﹐則曰「當今之法度不合乎先王之法度﹐公之不能究斯義﹐而卒以自蔽者﹐固見於此矣。」其告裕陵﹐蓋無異旨﹐勉其君以法堯舜是也﹐而謂每事當以法﹐此豈足以法堯舜者乎謂太宗不足法可也﹐而謂其所爲未盡合法度﹐此豈足以度越太宗者乎不知言無以知人也。公疇昔之學問﹐熙寧之事業﹐舉不遁乎使還之書﹐而排公者或謂容悅﹐或謂迎合﹐或謂變其所守﹐或謂乖其所學﹐是尙得爲知公者乎气之相迕而不相悅﹐則必有相訾之言﹐此人之私也。公之未用﹐固有素訾公如張公安道﹑呂公獻可﹑蘇公明允者。夫三公者之不悅於公﹐蓋生於其气之所迕﹐公之所蔽則有之矣﹐何至如三公之言哉英特邁往﹐不屑於流俗聲色利達之習﹐介然無毫毛得以入於其心。潔白之操﹐寒於冰霜﹐公之質也。掃俗學之凡陋﹐振獘法之因循﹐道術必爲孔孟﹐勛績必爲伊周﹐公之志也。不蘄人之知﹐而聲光煜奕﹐一時巨公名賢爲之左次﹐公之得此﹐豈偶然哉用逢其時﹐君不世出﹐學焉而後臣之﹐無愧成湯﹑髙宗。君或致疑﹐謝病求去﹐君爲責躬﹐始復視事。公之得君﹐可謂專矣。新法之議﹐舉朝歡嘩﹐行之未幾﹐天下忄匈々。公方秉執《周禮》﹐精白言之﹐自信所學﹐確乎不疑﹐君子力爭﹐繼之以去﹐小人投機﹐密贊其決﹐忠朴屏伏﹐忄僉狡得志﹐曾不爲悟﹐公之蔽也。《典禮》《爵刑》﹐莫非天理﹐《洪範》《九疇》﹐帝實錫之。古所謂憲章﹑法度﹑典則者﹐皆此理也。公之所謂法度者﹐豈其然乎獻納未幾﹐裕陵出諫院疏與公評之﹐至簡易之說曰「今未可爲簡易﹐修立法度﹐乃所以爲簡易也。」熙寧之政﹐粹於是矣。釋此弗論﹐尙何以費辭於其建置之末哉爲政在人﹐取人以身﹐修身以道﹐修道以仁。仁﹐人心也。人者﹐政之本也﹔身者﹐人之本也﹔心者﹐身之本也﹐不造其本﹐而從事其末﹐末不可得而治矣。《大學》不傳﹐古道榛塞﹐其來已久。隨世而就功名者﹐淵源又類出於老氏。世之君子﹐天常之厚﹐師尊載籍以輔其質者行於天下﹐隨其分量有所補益。然而不究其義﹐不能大有所爲。其於當世之獘﹐有不能正﹐則依違其間﹐稍加潤飾﹐以幸無禍﹐公方恥斯世不爲唐虞﹐其肯安於是乎蔽於其末﹐而不究其義﹐世之君子未始不與公同。而犯害則異者﹐彼依違其間﹐而公取必焉故也。熙寧排公者﹐大抵極詆訾之言﹐而不析之以至理。平者未一﹑二﹐而激者居八﹑九﹐上不足以取信於裕陵﹐下不足以解公之蔽﹐反以固其意﹐成其事。新法之罪﹐諸君子固分之矣。元大臣﹐一切更張﹐豈所謂無偏無黨者哉所貴乎玉者﹐瑕瑜不相掩也。古之信史直書其事﹐是非善惡靡不畢見。勸懲鑑戒﹐後世所賴﹐抑揚損益﹐以附己好惡。用失情實﹐小人得以藉口而激怒﹐豈所望於君子哉紹聖之變﹐寧得而獨委罪於公乎熙寧之初﹐公固逆知己說之﹐行人所不樂﹐旣指爲流俗﹐又斥以小人﹐及諸賢排公已甚之辭﹐亦復稱是﹐兩下相激﹐事愈戾而理益不明。元諸公可易轍矣﹐又益甚之。六藝之正﹐可文姦言。小人附托﹐何所不至﹗紹聖用事之人﹐如彼其桀﹐新法不作﹐豈將遂無所竄其巧以逞其志乎反覆其手以導崇寧以姦者﹐實元三館之儲。元丰之末﹐附麗匪人﹐自謂定策﹐至造詐以誣首相。則疇昔從容問學﹐慷慨陳義﹐而諸君子之所深與者也。格君之學﹐克知灼見之道﹐不知自勉﹐而戛戛於事爲之末﹐以分異人爲快﹐使小人得間﹐順投逆逞﹐其致一也。近世學者﹐雷同一律﹐發言盈庭﹐豈善學前輩者哉公世居臨川﹐罷政徙於金陵。宣和間﹐故廬邱墟鄕貴人屬縣立祠其上。紹興初﹐嘗加葺焉。逮今餘四十年﹐隳圯已甚﹐過者咨嘆。今怪力之祠﹐綿綿不絕﹐而公以蓋世之英﹑絕俗之操﹐殆不世有﹐而廟貌弗嚴﹐邦人無所致敬。無乃議論之不公﹐人心之疑畏使至是耶侯錢公﹐期月政成﹐人用輯和﹐繕學之旣﹐慨然徹而新之﹐視舊加壯﹐爲之管鑰﹐掌於學官﹐以時祠焉。余初聞之﹐竊所敬嘆。旣又屬記於余﹐余固悼此學之不講﹐士心不明﹐是非無所折衷。公爲使時﹐舍人曾公復書切磋有曰「足下於今最能取於人以爲善﹐而此聞有相曉者﹐足下皆不受之﹐必其理未有以奪足下之見也。竊不自揆﹐得從郡侯﹐敬以所聞﹐薦於祠下﹐必公之所樂聞也。」陸放翁《感事詩》云「陋巷何須嘆一瓢﹐朱門能守亦寥寥。衲衣先世曾調鼎﹐野褐家聲本珥貂。若悟死生均露電﹐未應富貴勝漁樵﹐千年回首俱陳迹﹐不向杯中何處消。」自注云﹕沈義倫丞相裔孫爲僧﹐劉仁贍侍中裔孫爲道﹐人皆孤身死。紹興中﹐二公之後遂絕。殊不知沈公之後有一派﹐靖康末自京師流落新淦者﹐居於屯阝疃﹐耕人之田矣。又不止於爲僧也。然其先世告身及相君神道碑摹本故在。周文忠序《槐庭濟美總集》有云﹕粵自周衰﹐賢者之類棄﹐功臣之世絕。故孟子告齊宣王以「故國非喬木﹐王無親臣矣。」蓋諷其上也。𨿽然有位於朝﹐不守其業﹐而忘其所甚﹐至公侯之家降在皂隸﹐則篳門圭竇得以陵之。此豈獨上之人之罪也哉最爲確論。古人之坐者﹐兩膝著地﹐因反其而坐於其上。正如今之胡跪者﹐其爲肅拜﹐則又拱兩手而下之至地也。其爲頓首﹐則又以頭頓於手上也。其爲稽首﹐則又卻其手而以頭著地。亦如今之禮拜者。皆因跪而益致其恭也。故《儀禮》曰坐取爵﹐曰坐奠爵。《禮記》曰坐而遷之﹐曰一坐再至﹐曰武坐輊右軒左。老子曰坐進此道之類。凡言坐者﹐皆謂跪也。若漢文帝與賈生語﹐不覺膝之前於席。管寧坐不箕股﹐榻當膝處皆穿﹐皆其明驗。然《記》又云「授立不跪﹐授坐不立。」《莊子》又云「跪坐而進之。」則跪與坐又似有小異處﹐疑跪有危義﹐故兩膝著地伸腰及股而勢危者爲跪﹐兩膝著地﹐以尻著而稍安者爲坐也。又《詩》云「不遑啟居。」而《傳》以啟爲跪﹐《爾雅》以妥爲安﹐而疏以爲安定之坐﹐夫以啟封居。而訓啟爲跪﹐則居之爲坐可見。以妥爲安定之坐﹐則跪之爲危坐亦可知。蓋兩事相似﹐但一危一安爲小不同耳。至於拜之爲禮﹐亦無所考。但杜子春《說太祝九拜》處解「奇拜」云「拜時﹐先屈一膝﹐今之雅拜也。」夫特以先屈一膝爲雅拜﹐則它拜皆當齊屈兩膝﹐如今之禮拜明矣。凡此三事﹐《書》《傳》皆無明文﹐亦不知其自何時而變﹐而今人有不察也。頃年﹐屬錢子言作白鹿禮殿﹐欲據開元禮﹐不爲塑像﹐而臨祭設位。子言不以爲然﹐而必以塑像爲問。子旣略爲考禮如前之云﹐又記少時聞之先人云﹐嘗至鄭州謁列子祠﹐見其塑像席地而坐﹐則亦並以告之﹐以爲必不得已而爲塑像﹐則當放此﹐以免於蘇子俯伏匍匐之譏。予言又不謂然。會予亦辭浙東之節﹐遂不能彊﹐然至今以爲恨也。其後乃聞成都府學有漢時禮殿﹐諸像皆席地而跪坐﹐文翁猶是當時琢石所爲﹐尢足據信﹐不知蘇公蜀人﹐何以不見而云爾也及楊方子直入蜀師幕府﹐因使訪焉﹐則果如所聞者。且爲寫放文翁石像爲土偶以來﹐而塑手不精﹐或者猶意其或爲跏趺也。去年又屬蜀漕楊王休子美﹐今乃並得先聖先師三像﹐木刻精巧﹐視其坐後兩﹐隱然見於惟裳之下﹐然後審其所以坐者﹐果爲跪而無疑也。惜乎白鹿畫像之時﹐不得此證以曉子言﹐使東南學者未得復見古人之像﹐以革千載之廟﹐爲之喟然太息。姑記本末寫寄洞學諸生﹐使書而揭之廟門之左﹐以俟來者考焉。此朱文公白鹿禮殿塑像說。後其季子守南康﹐因更新禮殿﹐聞之於朝﹐迄成先志。然遠方學者未盡見此說﹐故識之。《史記黃帝紀》﹕神農氏世衰﹐諸侯相侵伐﹐暴虐百姓﹐而神農氏弗能徵。於是軒轅乃習用干戈﹐以徵不享﹐諸侯咸來賓從。而蚩尢最爲暴﹐莫能伐。炎帝欲侵陵諸侯﹐諸侯咸歸。軒轅旣云諸侯相侵伐﹐而神農氏弗能徵矣﹐又云炎帝欲侵陵諸侯﹐何耶尙當訪精於史學者而問之。今道家設醮﹐率用米糈﹐世傳始於張陵﹐而實不然。陵使百姓從受道者﹐出五斗米﹐非以祠神也。按《山海經》載諸山之神﹐各舉其形狀及祠之之物﹐有糈者居多。如﹤昔隹﹥山之首﹐自招搖之山以至箕尾之山﹐凡十山﹐糈用余米﹔自拒山至於漆吳之山﹐凡十七山﹐糈用余﹔自天虞之山至南禺之山﹐凡一十四山﹐糈用余﹔崇吾之山至於翼望之山﹐凡二十三山﹐糈用稷米﹔陰山以下至於崦嵫之山﹐凡十九山﹐糈以稻米﹔自太行之山以至於無逢之山﹐凡四十六山﹐皆用余糈米祠之﹔自敖岸之山至於和山﹐凡五山﹐糈用余﹔自景山至琴鼓之山﹐凡二十三山﹐糈用余﹔自女幾山至於賈超之山﹐凡十六山﹐糈用余﹔自首山至於丙山﹐凡九山﹐糈用五種之糈﹔自翼望之山至於幾山﹐凡四十八山﹐糈用五種之精禾﹔自篇遇之山至於榮余之山﹐凡十五山﹐糈用余。郭注云﹕糈﹐祀神之米﹐名「先呂」﹐反今江東音所惟「自屍」。胡之山至於無之山﹐凡十九山﹐米用黍﹔自苟林之山至於陽虛之山﹐凡十六山﹐其祠用餘二者﹐無糈字﹐或傳寫脫誤。單狐之山至於是山﹐凡二十五山﹐甘棗之山至於鼓鐙之山﹐凡十五山﹐皆曰瘞而不糈﹔管涔之山至於惇題之山﹐凡十七山﹐輝諸之山至於蔓渠之山﹐凡九山﹐皆曰投而不糈﹔自鈐山至於萊山﹐凡十七山﹐則曰鈐而不糈﹔自鹿蹄之山至於元扈之山﹐凡九山﹐則曰祈而不糈。郭注直云﹕祭﹐不用米也。著明如此。《山海經》𨿽不敢信爲禹益所著﹐屈原《離騷》《呂氏春秋》﹐皆摘取其事。而漢人引用者﹐尢多其書﹐決不出於張陵之後。則糈之用也﹐尙矣。《離騷》云「巫鹹將夕降兮﹐懷椒糈而要之。」王逸注云﹕糈﹐精米﹐所以享神也。《淮南子》云「病者﹐寢席醫之﹐用鍼石巫之﹐用糈藉所救鈞也。許叔重注云﹕糈米﹐所以享神。則於載籍者不一﹐第不若《山海經》之著明耳。」●卷八洪文敏著《夷堅志》﹐積三十二編﹐凡三十一序﹐各出新意﹐不相復重﹐昔人所無也。今撮其意書之觀者﹐當知其不可及。《甲志》序所以爲作者之意。《乙志》謂前代誌怪之書﹐皆不無寓言﹐獨是書遠不過一甲子﹐爲有據依。《丙志》謂始萃此書﹐顓以鳩異崇怪﹐本無意於述人事及稱人之惡。然得於容易﹐或急於滿卷帙﹐故頗違初心。其究乃至於誣善。蓋以告者過﹐或聽焉不審﹐旣刪削是正﹐而可爲第三書者又已襞積。懲前過﹐止不欲爲染﹐習气所溺﹐欲罷不能﹐而好事君子復從臾之。輒私自恕曰「但談鬼神之事足矣﹐毋庸及其他。」於是取爲《丙志》。《丁志》設或人之辭﹐謂不能玩心聖經﹐勞勤心口﹐從事於神奇﹑荒怪﹐索墨費紙殆半。太史公書爲可笑﹐從而爲之辧。《戊志》謂在閩泮時﹐葉晦叔頗搜索奇聞﹐來助紀錄。嘗言近有估客航海﹐不覺入巨魚腹中﹐腹正寬﹐經日未死﹐適木工數輩在﹐取斧A6斫魚脇﹐魚覺痛﹐躍入大洋﹐舉船人及魚皆死。予戲難之曰「一舟盡沒﹐何人談此事於世乎」晦叔大笑﹐不知所答。予固懼未能免此也。《己志》謂昔以《夷堅志》吾書﹐謂與前人諸書不相襲。後得唐華原尉張愼素《夷堅錄》﹐亦取列子之說﹐喜其與己合。《庚志》謂假守當塗﹐地偏少事﹐濟南呂義卿﹑洛陽吳斗南適以舊聞寄﹐似度可半編帙﹐於是輯爲《庚志》。初《甲志》之成﹐歷十八年﹐自乙至己或七年﹐或五六年﹐今不過數閱月間﹐之爲助如此。然平生居閒之日多﹐豈不趣成書﹐亦欠此巨編相傳益耳。末又載章懋徳使虜﹐掌訝者問《夷堅》自《丁志》後曾更續否而引樂天﹑東坡之事以自況。《辛志》記初著書時﹐欲仿段成式《諾臯記》﹐名以《容齋諾臯》﹐後惡其沿襲﹐且不堪讀者輒問﹐乃更今名﹐因載向巨原答問之語。《壬志》全取王景文《夷堅別誌序》﹐表以數語。《癸志》謂九志成﹐年七十有一﹐擬綴輯癸編。稚子復云更須從子至亥接續之乃成書。予拊之曰「天假吾年﹐𨿽倍此可也﹐人生未可料﹐惡知吾不能及是乎」《支甲》謂或疑所載﹐頗有與昔人傳記相似處﹐殆好事者飾說剽掠﹐借爲談助﹐證以蒙莊之語﹐辧其不然。又云初欲從稚子請﹐讀以十二辰﹐又以段柯《古支諾臯支動支植》尢崛奇﹐於是名曰《支甲》《支乙》則云。紹熙庚戌臘﹐從會稽西歸﹐至甲寅之夏季﹐《夷堅》之書緒成《辛》《壬》《癸》三志﹐合六十卷﹐及《支甲》十卷才八﹐攺月又成《支乙》一編﹐殊自喜也。《支景》則云曾大父諱﹐與甲乙下一字同音﹐而左畔從火﹐故再世以來﹐用唐人所借﹐但稱爲景。當《夷堅》第三書出﹐或見警曰「禮不諱嫌名﹐乃直名之。」今是書萌芽。稚兒謂稗官說與他所論著及通官文書不侔﹐避之宜矣。遂目以《支景》《支丁》﹐則自摭此帙中不可信者數事﹐謂苟以其說至斯﹐受之而已矣。聲牙畔奐﹐蓋自知之愛奇之過﹐一至於此。讀者勿以辭害意可也。《支戊》載呂覽賓卑聚之夢﹐謂《夷堅》記夢﹐亡慮百餘事﹐未有若此之可怪者。《支己》謂神奇詭異之事﹐無時不有。姑卽《夷堅》諸志考之﹐上焉假諸正夢﹐騰薄穹霄﹐次焉猶陟蓬壺﹐期汗漫不幸而死。死矣幸而復生﹐見九地之下溟漲之海﹐以至島鬼淵只﹐蛇襖牛彪之類﹐何翅累千萬百﹐所遇非一人﹐所更非一事﹐所歷非一境﹐而莫有同者焉。《支庚》謂四十四日書成﹐自詫其速﹐且敍其所以速之由。《支辛》謂《東坡志林》﹑李方叔《師友談記》﹑錢丕《行年雜紀》之類四﹑五書﹐皆偶附著異事﹐不顓虞初九百之篇﹐士大夫或弗能知﹐故刂剽以爲助﹐不幾乎三之一矣。《支壬》則云子弟輩皆言翁旣作文不已﹐而掇錄怪奇又未嘗少息﹐殆非老人頤神繕性之福﹐盍已之﹐余受其說﹐未再越日﹐膳飲爲之失味﹐步趨爲之局束﹐方寸爲之不寧﹔精爽如癡﹐向之相勸止者﹐懼不知所出﹐於是然而笑。豈吾緣法在是﹐如駿馬下臨千丈坡﹐欲駐不可﹐姑從吾志﹐以竟此生。異時忄不能進﹐將不攻自縮矣。《支癸》謂劉向父子匯羣書《七略》。班孟堅采以爲《藝文志》﹐小說類定著十五家﹐最後虞初周說九百四十三篇出於稗官﹑街談巷語﹑道聽途說者之造﹐今亡矣。《唐史》所標百餘家﹑六百三十五卷。《太平廣記》率取之不棄也。予畢《夷堅》十志﹐又支而廣之﹐通三百篇﹐不能滿者才十有一﹐遂半《唐志》所云。《三志甲》謂子偃孫羅前人所著稗說來示﹐如徐鼎臣《稽神錄》﹑張文定公《洛陽舊聞記》﹑錢希白《洞微志》﹑張君房《乘異》﹑呂灌園《測幽》﹑張師正《述異志》﹑畢仲荀幕《府燕聞錄》七書﹐多歷年二十而所就﹐卷帙皆不能多。《三志乙》謂玆一編頗得之卜者徐謙。謙﹐瞽雙目﹐而審聽彊記﹐客詣其肆﹐與之言﹐悉追憶不忘﹐倩傍人書以相示。昔徐仲車耳﹐而四方事無不周知。謙凱其苗裔耶賢愚固不可同日語﹐而所以異則同。《三志景》謂郡邑必有圖志﹐鄙陽獨無﹐而《夷堅》自甲施於三景﹐所卒州裏異聞﹐乃至五百有五十。它時有好事君子﹐采以爲志﹐斯過半矣。《三志丁》則云人年七八十﹐幸身康寧﹐當退藏一室﹐早睡晏起﹐糸番貝多旁行書﹐與三生結願﹐否則邀方外云侶﹐熊經鴟顧﹐斯亦可耳。至於著書﹐蓋出下下策。而此習膠攀不能釋﹐固嘗悔哂﹐猛藏去弗視﹐乃若禁嬰孺子滑甘﹐未能幾何。畱意愈甚﹐𨿽有傾河搖山之辯﹐不復聽矣。《三志戊》謂子不語怪力亂神﹐非置而弗問也。聖人設教垂世﹐不肯以神怪之事詒諸話言﹐然書於《春秋》﹐於《易》﹑於《詩》﹑於《書》皆有之﹐而《左氏內外傳》尢多。遂以爲誣誕浮誇則不可。《三志己》謂一話一言入耳﹐當卽錄而固有﹐因循而失之者﹐如滕彥智﹑黃雍父所言一二事﹐至今往來於襟抱不釋也。《三志庚》考徐鉉《稽神錄辧》﹑楊文公《談苑》所載蒯亮之事非是。《三志辛》云予堂立說﹐謂古今神奇之事﹐莫不同者。今乃悟此語爲不廣﹐而證以蜀士孫斯文﹐及《幽明錄》中賈弼事。《三志壬》引昌黎公《明鬼》﹐謂《夷堅》所紀﹐不能出其所証之三非。《三志癸》言《太平廣記》類聚之誤。《四志甲》辧夷堅爲臯陶別名至《四志乙》。則絕筆之書﹐不及序。惟《支壬》《三志丁》兩序意略同﹐而數序自詫其速者﹐亦不甚相遠矣。俗謂不冠者曰科頭。科頭二字出《史記張儀傳》注﹐謂不著夔鍪入敵。余首卷辧王建宮詞多雜以他人所作﹐今乃知所知不廣。蓋建自有宮詞百篇﹐傳其集者﹐但得九十篇。蜀本《建集序》可考﹐後來刻梓者﹐以他人十詩足之﹐故爾混淆。余旣辧其人矣﹐尙有二首﹕「殿前傳點各依班﹐召對西來入詔蠻。上得靑花龍尾道﹐側身愉覷正南山。鴛鴦瓦上忽然聲﹐晝寢宮娥夢裏驚。元是吾皇金彈子﹐海棠窠下打流鶯」者﹐未詳誰作也。所逸十篇今見於洪文敏所錄《唐人絕句》中﹐然不知其所自得。其詞云「忽地金輿向日陂﹐內人接著更相隨。卻回龍武軍前過﹐當處教開臥鴨池。畫作天河刻作牛﹐玉梭金鑷采橋頭。每年宮女穿鍼夜﹐敕賜諸親乞巧樓。春來睡困不梳頭﹐懶逐君王苑北遊。暫向玉花階上坐﹐簸錢贏得兩三籌。紅燈睡裏看春云﹐云上三更直宿分。金砌雨來行步滑﹐兩人擡起隱金裙。蜂須蟬翅薄松松﹐浮動搔頭似有風。一度出時拋一徧﹐金條零落落函中。教徧宮娥唱盡詞﹐暗中頭白沒人知。樓中日日歌聲好﹐不問從初學阿誰。彈棋玉指兩參差﹐背局臨虛斗著危。先打角頭紅子落﹐上三金字半邊垂。宛轉黃金白柄長﹐靑荷葉子畫鴛鴦。把來不是呈新樣﹐欲進微風到禦牀。供禦香方加減頻﹐水沈山麝每回新。內中不許相傳出﹐已被醫家寫與人。藥童食後送云漿﹐髙殿無風扇少涼。每到日中重掠鬢﹐衩衣騎馬繞宮廊。」唐李昌符《婢僕詩》二首。其一云「不論秋菊與春花﹐个个能︿空腹茶。無事莫教頻入庫﹐等閒物件要些些」。曲盡婢之情狀。《史記秦本紀》﹕武公卒﹐葬雍平陽。初以人從死﹐從死者六十六人。至獻公元年﹐方止從死。則知武公而下十有八君之葬﹐必皆有從死者矣。不獨繆公也。《黃鳥》之詩﹐特以奄息﹑仲行﹑釒咸虎爲秦之良臣﹐故國人哀之耳。夫一君之葬﹐使六十六人無罪而就死地﹐固已可駭﹐而繆公至用百七十七人。習俗之移人﹐𨿽繆公不能免﹐則獻公亦賢矣哉。罔違道以干百姓之譽﹐罔弗百姓以從己之欲。王荊公曰「弗百姓以從己之欲﹐則不可。弗百姓以從先王之道﹐何爲而不可」範淳夫云「弗百姓﹐則非先王之道也。」荊公之言主於自文﹐範公則求以矯之。其實不然。幹百姓之譽者﹐有時而違道﹐則道必有時而弗百姓矣。祁寒﹑暑雨均曰怨咨﹐小民之情也。爲政者﹐但當虛心無我﹐據理而行﹐不使纖毫計校毀譽之心亂於胸中足矣。王制云﹕古者以周尺八尺爲步﹐今以周尺六尺四寸爲步。管子﹑司馬法皆曰六尺爲步。秦始皇亦然。今以五尺爲步﹐步之盡數不同如此。周尺之制﹐值成謂未詳聞也。近世《伊川文集》中載作主之制﹐謂當今省尺五寸五分弱。潘仲善聞之晦翁﹐謂﹕「五寸字誤﹐當作七寸五分弱。」又謂﹕「省尺者﹐三司布帛尺也。」潘後從會稽司馬侍郎家求得《溫公圖本》﹐周尺果當布帛尺七寸五分弱。於今浙尺爲八寸四分。《溫公圖本》必有考按﹐恨不知其源流之詳也。歷家以冬至爲一歲之首。冬至者﹐建子月之中气。故子時初四刻以前系今日﹐正初刻以後系明日。蓋一理也。今太史局歷﹐每節气在子初﹐則書其夜子初某刻以別之﹐其來尙矣。紹興二年正月三日壬子﹐其夜子初立春。洪文敏以札子白廟堂云「日辰自古以子時爲首﹐今旣子時立春﹐則當是四日癸丑。」謂太史之誤﹐其實不然。康節《冬至吟》云「何者謂之幾﹐天根理極微。今年初盡處﹐明日未來時。此際易得意﹐其間難下辭。人能知此意﹐何事不能知」又云「冬至子之半﹐天心無攺移。一陽初起處﹐萬物未生時。元酒味方淡﹐大音聲正稀。此言如不信﹐更請問庖犧。」漢髙帝封兄子信爲羹頡侯。𨿽以其母釜之故﹐然按《括地誌》﹐實有羹頡山在嬀州懷戎縣東南十五里。注《史記》者﹐失不引此。顏師古注《漢書》但云「頡﹐音戛﹐言其母戛羹釜也。」小司馬《索隱》又直謂爵號耳﹐非縣邑名﹐皆弗深考也。古之封侯﹐未有非地名者﹐若武帝封霍去病冠軍侯﹑田千秋富民侯﹐昭帝封霍光博陸侯﹐光武封彭寵奴不義侯﹐以至鐫胡鎬羌﹑向義建策之類﹐非制也。然冠軍侯國在東郡﹐富民侯國在沛郡蘄縣﹐博陸初食北海河間﹐後益封﹐又食東郡﹐特被以嘉名而已。非若光武所封﹐未必有分地也。武帝時又有張騫封博望侯﹐趙破奴封從票侯﹐亦未詳其封邑。州縣城隍廟莫詳事始。前輩謂旣有社矣﹐不應復有城隍。故唐李陽冰謂城隍神祀典無之﹐惟吳越有爾。然成都城隍祠﹐太和中李徳裕所建。李白作《韋鄂州碑》﹐謂大水滅郭﹐抗辭正色言於城隍﹐其應如響。杜牧爲黃州刺史﹐有《祭城隍神祈雨》文二首﹐它如韓文公之於潮曲﹐信陵之於舒﹐皆有祭文。而許遠亦有「A7井翔﹐危堞神護」之語﹐則不獨吳越爲然。蕪湖城隍祠建於吳赤烏二年。髙齊慕客儼﹑梁武陵王祀城隍神﹐皆書於史﹐則又不獨唐而已—成中﹐睦州刺史呂述以爲合於禮之八蠟祭坊與水庸者。今按《禮記》注﹕水庸﹐溝也。《正義》云﹕坊者﹐所以蓄水﹐亦以障水。水庸者﹐所以受水﹐亦以泄水。則坊﹐蓋今之是防﹔水庸﹐蓋今之溝澮也。方之城隍﹐義殊不類。今其祀幾徧天下﹐朝家或錫廟額﹐或頒封爵﹐未命者﹐或襲鄰郡之稱﹐或承流俗所傳﹐郡異而縣不同。至於神之姓名﹐則又遷就附會﹐各指一人﹐神何言哉負城之邑亦有與郡兩立者﹐獨彭州旣有城隍廟﹐又有羅城廟。袁州分宜縣旣有城隍廟﹐又有縣隍廟。尢爲創見。以余聞見所及﹐考之廟額﹐封爵具者惟臨安府。當後唐淸泰元年﹐嘗封順義保寧王與越湖二神並命﹐今號永固廟﹐不知何時所賜。紹興三十年﹐封保順通惠侯﹐今封顯正康濟王。紹興府梁開平封崇福侯﹐淸泰封興徳保王。紹興初﹐賜額顯寧﹐今封昭順靈濟孚忠應王。臺州則鎭安廟順利顯應王﹔吉州則靈護廟威顯英烈侯﹔筠州則利貺廟靈順應顯正王﹔袁州則顯忠廟靈惠侯﹔濠州則孚應廟靈助侯﹔建寧府則顯應廟福應惠寧侯﹔建康之溧水則顯正廟廣惠侯﹔泉州惠安縣則寧濟廟靈安昭侯﹔邵武軍則顯廟神濟訓順侯﹔泰寧則廣惠廟靖惠孚濟侯﹔韶州則明惠廟善侯﹔成州則靈應廟英侯。有廟額而未爵命者﹐鎭江忠﹑寧國靈護﹑隆興顯忠﹑徳安府威澤﹑楚州靈顯﹑和州孚惠﹑襄陽孚濟﹑汀州顯應﹑珍州仁貺﹑靜江嘉﹑慶元之昌國﹑邵武之建寧﹐皆曰惠應。前代錫爵而本朝未申命者﹐湖州阜俗安城王﹐處州龍泉縣廣順侯﹐鄂州城隍﹐萬勝鎭安王﹐越州蕭山縣用郡城隍神﹐初命稱崇福侯﹔昭州立山縣爲蒙州﹐時封靈感王。臺州五縣﹐吳越時皆封以王爵。臨海曰興國﹐黃巖曰永寧﹐天臺曰始平﹐仙居曰升平﹐寧海曰安仁﹐其餘相承稱謂﹐如溫州富俗侯﹐處州仙都侯﹐臨安府錢塘縣安邑侯﹐臨安縣霸國侯﹑王﹐興國軍髙陵王﹐筠州﹑新昌鹽城王﹐渾州定湘王﹐泉州明烈王﹐潼川﹑興元安平將軍﹐漢州﹑彭州安福將軍﹐州大邑縣安靜神﹐廣州羊城使者之類﹐皆莫究其所以也。襄陽𨿽有孚濟額﹐而保漢公之號﹐未知所自。寧國𨿽有靈護額﹐而爵稱佑聖﹐不可得而詳。隆興𨿽有顯忠額﹐而南唐嘗封輔徳王﹐故贛州稱輔徳廟﹐南康軍﹑安慶府及潭之益陽﹑太平之蕪湖﹑南安之上猶﹐皆稱輔徳王。撫黃﹑復州﹑南安﹑臨江諸郡﹐則稱顯忠輔徳王﹐或輔徳顯忠王﹐蓋皆以隆興廟額﹐混南唐爵命﹐以爲稱也。神之姓名具者﹐鎭江﹑慶元﹑寧國﹑太平﹑襄陽﹑興元﹑復州﹑南安諸郡﹐華亭﹑蕪湖兩邑﹐皆謂紀信。隆興﹑贛袁﹑江吉﹑建昌﹑臨江﹑南康﹐皆謂灌嬰。福州﹑江陰﹐以爲周苛。眞州﹑六合以爲英布。和州爲範增。襄陽之谷城爲蕭何。興國軍爲姚弋仲。紹興府爲龐玉實﹐龐堅四世祖﹐事具《唐書忠義傳》。蓋嘗歷越州總管。鄂州爲焦明﹐南史焦度之父也。臺州屈坦﹐吳尙書僕射晃之子﹐今州治蓋其故居。筠州應智頊﹐唐初﹐州爲靖州﹐時刺史南丰遊茂洪﹐開元間﹐嘗知縣鎭。溧水白季康﹐唐縣令也。惟筠之新昌﹐祀西晉邑宰盧姓者。紹興之嵊祀陳長官。慶元﹑昌國祀邑人茹侯﹐三者不得其名耳。耳目所不接者﹐尙闕如也。承﹑播﹑溱三州﹐及遵義軍未廢時﹐皆嘗錫城隍廟額。承曰靜惠﹐播曰昭﹐溱曰寧徳﹐遵義曰懷寧。承州則又有靜應侯爵﹐今承爲綏陽縣﹐遵義爲寨﹐皆潁珍州﹑溱﹑播之地﹐則折而入於南平之境矣。《嘉雜誌》載吳春卿爲臨安宰﹐聞故老言﹐錢尙父方睡﹐湯瓶沸﹐一小童以水注之。錢曰「吾方欲以水注瓶﹐此童先知吾意﹐不可赦。」遂殺之。後見其爲厲﹐乃封爲霸國侯﹐使永爲臨安土地﹐故塑像爲十餘歲小兒﹐今不知塑像何如。而土地之稱已轉而爲城隍矣。《太平廣記》載宣州司戶死而復生﹐云見城隍神﹐自言晉桓彜也﹐與所傳不同。然彜今亦別廟食於涇。紹興辛未﹐潼川守沈該將新城隍祠﹐夢人賫文書來﹐稱新差土地﹐閱其姓名蓋史堅﹐序事愈涉怪。淳熙間﹐李異守龍舒﹐有徳於民﹐去郡而卒﹐邦人遂相傳爲城隍神矣。尢淺妄不經也。唐羊士諤有《城隍廟賽雨絕句》二首。《史記齊世家》云﹕齊王與舅父駟鈞陰謀發兵。《索隱》云﹕舅父﹐謂舅﹐猶姨稱姨母。舅父二字﹐甚新﹐人少用者。《禮》﹕婦人與丈夫爲禮則俠拜。俠者夾﹐謂男子一拜﹐婦人兩拜。夾男子拜﹐今婦人之拜不跪﹐則異於古所謂俠拜。江浙衣冠之家﹐尙通行之﹐閭巷則否。江鄰幾《嘉雜誌》載司馬溫公之語﹐乃謂陜府村野婦人皆夾拜﹐城郭則不然﹐南北之俗不同如此。馮延己《謁金門》長短句膾炙人口。其曰「斗鴨欄幹獨倚人。」多疑鴨不能鬥。余按《三國誌孫權傳》注引《江表傳》曰﹕魏文帝遣使求斗鴨﹐羣臣奏宜勿與。權曰「彼在諒暗之中﹐所求若此﹐豈可與言禮哉且以與之。」《陸遜傳》﹕建昌侯虛作斗鴨欄。遜曰「君侯宜勤覽經典﹐用此何爲」《南史王僧達傳》﹕僧達爲太子舍人﹐坐屬疾﹐而往楊列橋觀斗鴨﹐爲有司所劾。《新唐書齊王傳》﹕喜養斗鴨﹐方未反﹐貍﹤齒乍﹥鴨四十餘﹐絕其頭去。及敗﹐牽連誅死者﹐凡四十餘人﹐則古蓋有之。又唐《田令孜傳》﹕僖宗好鬥鵝﹐數幸六王宅興慶池﹐與諸王斗鵝﹐一鵝至五十萬錢﹐是鵝亦能鬥也。秦捕商君﹐商君亡至關下﹐欲止客捨。捨客不知商君也﹐曰「商君之法﹐舍人無驗者坐之。」商君喟然嘆曰「嗟呼﹗爲法之敝﹐一至此哉」蘇文定謫雷州﹐不許居官舍﹐遂僦民屋﹐章子厚又以爲彊奪民居﹐下州逮民究治。及子厚責雷﹐亦問捨於民﹐民曰「前蘇公來﹐章丞相幾破我家﹐今不可也。」人以爲報。古今一轍也。《西京雜記》載武帝欲殺乳母﹐告爭於東方朔。朔曰「帝忍而愎﹐傍人言之﹐益死之速耳。汝臨去﹐但屢顧我﹐我當設奇以激之。」乳母如言﹐朔在帝側曰「汝宜速去﹗帝今已大﹐豈念汝乳哺時恩耶」帝愴然﹐遂捨之。《史記滑稽傳》﹕褚先生曰﹕武帝時有所幸倡郭舍人者﹐發言陳辭𨿽不合大道﹐然令人主和悅。武帝少時﹐東武侯母常養帝﹐帝壯時號之曰「大乳母。」乳母家子孫奴從者﹐橫暴長安史。有司請徙乳母家室﹐處之於邊。奏可。乳母當入辭﹐先見郭舍人﹐爲下泣。舍人曰「卽入見辭去﹐疾步數還顧。」乳母如其言。郭舍人疾言罵之曰「咄﹗老女子﹗何不疾行﹗陛下已壯矣﹐寧尙須汝乳而活耶尙何還顧﹗」於是人主憐焉﹐乃下詔止無徙乳母。此一事耳﹐一以爲殺﹐一以爲徙﹐一以爲東方朔﹐一以爲郭舍人。《西京雜記》﹐顏師古固常辧其妄﹐褚所書它事抵牾者亦多﹐皆未可盡信。律文罪𨿽甚重﹐不過絞斬而已。淩﹑遲二條﹐五季方有之﹐至今俗稱爲法外云。姚平仲﹐字希晏﹐世爲西陲大將。幼孤﹐從父古養爲子。年十八﹐與夏人戰臧底河﹐斬獲甚眾﹐賊莫能枝梧。宣撫使童貫召與語﹐平仲負气不少屈。貫不悅﹐抑其賞﹐然關中豪傑皆推之﹐號「小太尉」。睦州盜起﹐徽宗遣貫討賊﹐貫𨿽惡平仲﹐心服其勇﹐復取以行。及賊平﹐平仲功冠軍﹐乃見貫曰「平仲不願得賞﹐願一見上耳。」貫愈忌之﹐他將王淵﹑劉光世皆得召見﹐平仲獨不與。欽宗在東宮﹐知其名。及卽位﹐金人入寇﹐都城受圍﹐平仲適在京師﹐得召對福寧殿﹐厚賜金帛﹐許以殊賞﹐於是平仲請出死士﹐斫營擒虜帥以獻。及出﹐連破兩寨﹐而虜已徙去﹐平仲功不成﹐遂乘靑騾亡命一晝夜﹐馳七百五十里抵鄧州﹐始得食。入武關﹐至長安﹐欲隱華山。顧以爲淺﹐奔蜀至靑城山﹐上淸宮人莫識也。畱一日﹐復入大面山﹐行二百七十餘里﹐度采藥者莫能至﹐乃解縱所乘騾﹐得巖穴以居。朝廷數下詔物色求之﹐弗得也。乾道﹑淳熙之間始出﹐至丈人觀道院﹐自言如此。時年八十餘﹐紫髯郁然﹐長數尺﹐面奕奕有光﹐行不擇崖塹荊棘﹐其速若奔馬。亦時爲人作艸書﹐頗奇偉﹐然祕不言得道之由云。此陸放翁所作《平仲小傳》也。放翁亦嘗以詩寄題靑城山上淸宮壁間云「造物困豪傑﹐意將使有爲。功名未足言﹐或作出世資。姚公勇冠軍﹐百戰起西陲。夭方覆中原﹐殆非一木支。脫身五十年﹐世人識公誰但驚山澤間﹐有此熊豹姿。我亦志方外﹐白頭未逢師。年來幸廢放﹐倘遂與世辭。從公遊五嶽﹐稽首餐靈芝。金骨換綠髓﹐然松杪飛。」後守新定﹐再作詩托上宮道人寄之云「太尉關河傑﹐飛騰亦遇時。中原方蕩覆﹐大計易差池。素壁龍蛇字﹐空山熊豹姿。煙雲千萬疊﹐求訪因難知。」漢張湯﹑韓安國皆以禦史大夫行丞相事。曹以列侯﹑臣賀以太僕行禦史大夫事。劉歆以太中大夫行太常事。樂成以少府行大鴻臚事。臣安行以太子少傅行宗正事。少府忠行廷尉事。王溫舒爲右輔行中尉。張良以列侯行太子少傅事。黃霸以廷尉監行丞相長史事。蓋寬饒以諫大夫行郎中戶將事。王尊守京兆都尉行京兆尹事。翟義以南陽都尉行太守事。蓋漢制﹐官闕則卑者攝爲之之謂行﹐亦有以同列通攝者。靳石以大常行太僕﹐韓延年以太常行大行令﹐劉徳以宗正行京兆尹之類是也。九卿三輔皆同列也。今著令以寄祿髙於職事官者爲行﹐異於古矣。《容齋》辧陳正敏之妄﹐梁顥非八十二登科是矣。與時因記《玉壺淸話》載仁宗問梁適﹕「卿是那个梁家」適對曰「先臣祖顥﹐先臣父固。」曰「怪卿面兒酷似梁固。」按《國史》﹕「適乃顥之子﹐固之弟。小說家多不考訂﹐率意妄言﹐觀者又不深考﹐往往從而信之﹐如此類甚多﹐殊可笑也。●卷九《詩》﹕「誕彌厥月」。誕﹐大也﹐朱文公則以爲發語之辭。世俗誤以誕訓生﹐遂有降誕﹑慶誕之語。前輩辧者多矣。《書》曰「誕膺天命。」誕亦大也。範曄贊光武﹐乃有「光武誕命」之語。尢不可曉。《殤帝紀》云「誕﹐育百餘曰」。亦誤。寇恂自穎川太守徙汝南﹐又入爲執金吾。會潁川盜起﹐光武將親徵隗器﹐欲復使出守潁川﹐從駕至郡﹐盜賊悉降﹐遂已。百姓遮道曰「願從陛下復借寇君一年。」是時恂去郡已久﹐百姓以其爲王朝之卿﹐故謂之借。今人作太守﹐在任垂滿者﹐書啟多用借寇事﹐似不類也。《夷堅戊志》載裴老智數謂紹興十年七月臨安大火﹐延燒城內外室屋數萬區。裴方寓居﹐有質庫金及珠肆在通衢﹐皆不顧﹐遽命紀綱僕分往江下及徐村﹐而身出北關﹐遇竹﹑木﹑磚﹑瓦﹑蘆﹑葦﹑椽桶之屋﹐無論多寡大小﹐盡評價買之。明日有旨﹐竹木材料免徵稅抽解。城中人作屋者皆取之﹐裴獲利數倍過於所焚。後閱張蕓臾所著《浮休閱目集》書焦隱事云「一日京師火﹐隱晨出之木場﹐凡木皆以姓字題識﹐後至者率詣隱市材。」始知《夷堅》指爲裴老者﹐誤矣。𨿽曰富家智略往往相似﹐然不應如是之同也。「娶妻當得陰麗華」﹐唐與政謂觀此語﹐知郭后之必廢。然予觀《劉植傳》載劉﹑楊起兵附王郎﹐眾十餘萬﹐光武遣植說楊﹐楊乃降﹐光武因畱眞定﹐納郭后﹐後卽楊之甥也。故以此結之。則是郭后之納﹐已非光武之情矣。何待陰麗華之語﹐而後占其廢乎範曄不以此書之《後紀》﹐故前輩議論未嘗及之。余嘗撮城隍爵號﹐後閱《國朝會要》﹐考西北諸郡﹑東京號「靈護廟」。初封「廣公」﹐後進「佑聖王」。大內別有城隍。初封「昭貺侯」﹐後進爵爲公。拱州昭靈廟惠烈夫人﹐蓋俗傳爲宋襄公之胃﹐開徳府顯應廟感聖侯﹐解州靈佑廟鎭寶侯﹐浚州黎陽縣顯固廟靈護伯﹐它皆無聞。蓋東南城隍之盛﹐多起於近世﹐此數者亦徽廟朝錫命耳。馬援平交賊﹐封新息侯。擊牛釃酒﹐勞饗軍士。因從容及從弟少遊之語﹐吏士皆伏稱萬歲。又馮魴赦郟賊延褒等﹐亦皆稱萬歲﹐是東都之臣不以稱萬歲爲嫌。獨竇憲出屯北威﹐與車駕會長安﹐尙書以下欲伏稱萬歲﹐韓稜正色曰「禮無人臣稱萬歲之制。」議者皆慚而止。若稜者﹐可謂不爲俗所移矣。然萬歲之稱﹐三代盛時所無有。蓋自藺相如奉璧入秦﹐田單爲約降燕﹐馮諼焚孟嘗君債券﹐見於簡牘﹐至漢爲盛。稜之所謂「禮」﹐豈古之所謂「禮」耶吳虎臣引虎拜﹐稽手「天子萬壽。」謂「萬歲」發於此。然此特詠歌之辭耳﹐非可與後世呼萬歲者同語也。世俗﹛比﹜字當作枇﹐與枇杷之枇字同而音異。後漢濟北孝王次喪父﹐至孝梁太后下詔增封有曰「頭不枇沐。」《魏志》﹕徐季龍取十三種物﹐使管輅占之﹐輅先說雞子﹐後道蠶蛹﹐遂一一名之﹐惟以梳爲枇耳。陸云《與兄機書》﹐案行視曹公器物﹐其中亦有枇字。《類篇》枇凡四音﹐其一毗志切﹐櫛屬﹐《集韻》同。又按《說文》﹕櫛﹐梳比之總名也。漢文帝遺匈奴單於比疏一﹐或作比餘一。顏師古注曰﹕辮髮之飾也﹐比音頻寐反。則知枇字亦通作比。惟﹛比﹜字無所經據﹐《博雅》篝筌謂之﹛比﹜﹐蓋捕取魚蝦之具﹐邊迷頻脂二切與此不同。𨿽《集韻》枇亦作﹛比﹜﹐《類篇》﹛比﹜又毗至切﹐櫛屬。然二書晚出﹐當從古。《詩》曰﹕其比如櫛﹐又知三代以前未有枇之名﹐但通謂之櫛而已﹐有相迫比之義矣。範曄《後漢書楊震傳》載安帝時﹐河間男子趙騰上書指陳得失。帝怒收考﹐詔獄結以罔上不道。震上疏救之﹐帝不省﹐騰竟伏屍都市。《張皓傳》又載順帝時﹐淸河趙騰上言災變﹐譏刺朝政﹐收騰系考。皓上疏諫﹐帝悟﹐減死一等。安順兩朝時世相接﹐河間﹑淸河二國壤地相鄰﹐不應皆有一趙騰上書﹐皆指言時政﹐皆爲人主所怒﹐又皆有大臣救解﹐𨿽其末一生一死﹐然亦不應如是之同﹐疑只一事﹐而曄誤以爲二耳。漢武帝徵枚乘﹐乘道死﹐詔問乘子﹐無能爲文者。後乃得其孽子臯﹐臯字少孺﹐乘在梁時﹐取臯母爲小妻。又《孔光傳》﹕淳於長坐大逆﹐誅長小妻乃始等六人。《佞幸傳》張彭祖爲小妻所毒薨。《外戚許後傳》後姊靡寡居﹐與淳於長私通﹐因爲之小妻。後漢趙惠王乾居父喪﹐私聘小妻﹐削中邱縣。注云﹕小妻﹐妾也。又竇融女弟爲大司空王邑小妻﹔陳王鈞取掖庭出女李嬈爲小妻﹔樂成靖王黨取故中山簡王傳婢李羽生爲小妻﹔梁節王暢上疏辭謝﹐有曰﹕臣暢小妻三十七人﹐其無子者願還本家。陳球與劉輩謀誅宦者﹐因小妻之父程璜而事泄。《東觀記》又載彭城靖王子男丁前物故﹐恭子侮丁小妻﹐見恭傳注。周益公行歸正人蕭中一次妻耶律氏﹐制謂次妻二字﹐別無經據﹐乞政稱小妻。札子中注云出《漢書》﹐指此。《董卓傳》又有少妻之稱﹐疑卽小妻也。裴松之注《三國誌孫皓傳》引《江表傳》載張ㄈ事﹐亦曰取小妻三十餘人。又《駱統傳》﹕統母攺適﹐爲華歆小妻。晉宋挺本劉陶門人﹐陶亡後﹐娶陶愛妾爲小妻。隋王世充祖支頹褥死﹐其妻少寡﹐儀同王粲納之﹐以妻爲小妻。則不獨見於漢史云。君子食無求飽﹐居無求安﹐非惡飽而欲饑﹐惡安而欲危也﹐但不可求耳。君子之求也﹐惟當求道﹐求在我者而已。外此而有所求﹐皆非也。所謂求之有道﹐得之有命者﹐亦謂盡其在我﹐而非志於得也。他如「求爲可知﹐夫子之求之也」之類皆此意。向爲身死而不受﹐今爲宮室之美爲之﹔向爲身死而不受﹐今爲妻妾之奉爲之﹐此二者固志士之所羞也﹐若爲所識窮乏者得我而爲之﹐似亦可矣。而均之爲失其本心﹐何耶此猶易解﹐亦如孔子罪乞醯之意耳。經徳不回﹐非所以干祿也。言語必信﹐非所以正行也。幹祿固非美事﹐若正行則何不可者。今爲學而不事正行﹐果何所事耶惟能識此意﹐而後可與言學矣。康節先生《左衽吟》云「自古禦戎無上策﹐惟憑仁義是中原。王帥問罪固能道﹐天子蒙塵爭忍言。二晉亂亡成茂艸﹐三君屈辱落陳編。公閭延廣何人也﹐始信興邦亦一言。」蓋預讖靖康之禍也。篇末𨿽托二晉以爲詞﹐然因王師問罪而致寇﹐惟燕山之役爲然﹐二晉所無也。深切著明如此﹐而讀者多不察。余聞之友人曾幼與而始悟。因記康節《觀有唐吟》有云「憑髙始見山河壯﹐入夏方知日月長。三百年間能混一﹐事𨿽成往道彌光。」亦寓微意。又《觀盛化吟》有云「生來只慣見丰稔﹐老去未嘗經亂離。」其子謂亂離之語太過。康節嘆曰「吾老且死矣﹐汝輩行且知之。」唐人稱縣令曰明府﹐而漢人謂之明廷。見範曄書《張儉傳》。明府以稱太守﹐山陰老臾稱劉寵﹐劉翊稱種拂﹐髙獲稱鮑昱皆然。楊文公《談苑》謂元稹﹖作《春深》題二十篇﹐並用家﹑花﹑車﹑斜四字爲韻。白居易﹑劉禹錫和之﹐亦同此韻次。韻起於此。髙承著《事物紀原》取其說。余按《梁書王規傳》﹕普通六年﹐髙祖於文徳殿餞廣州刺史元景隆﹐詔羣臣賦詩﹐同用五十韻。則唐以前固有之矣。余前辧劉信羹頡之封﹐後閱《能攺齋漫錄》引王觀國《學林新編》﹐謂是穎川地名﹐不羹者彼自不羹﹐此是羹頡﹐地名之同一字者多矣。豈可比而一之﹐審如王說﹐則頡﹖字何從而來耶俚俗謂娶妻爲索妻﹐亦有所本。《三國誌呂布傳》云﹕袁術欲結布爲援﹐乃爲子索布女。《關羽傳》云﹕孫權遣使爲子索羽女。又《隋書太子勇傳》載﹕獨孤後曰「爲伊索得元家女。」張淸源《雲谷雜記》辧歐陽《集古錄》﹐因謂後漢人亦有復名者。然僅載蘇不韋﹑孔長彥兄弟﹐劉余﹑邱季智﹑張孝仲﹑範特祖﹑召公子﹐許偉康﹑司馬子威十人而已之範曄書﹐蓋不止此。如延岑護軍鄧仲況﹐見《蘇竟傳》。鄭元師事京兆第五元先﹐又從東郡張恭祖。元之子名益恩。桓榮族人桓元卿。陳忠薦士﹐其一曰成翊世。翊世字季明﹐見《杜根傳》。後《陳敬王曾孫寵傳》注引謝承書﹕袁術使將張陽殺陳相駱俊。梁冀之弟名不疑。越太守李文徳素善延篤。《黨錮傳序》有渤海公族進階。注云﹕公族﹐姓也﹐名進階。李膺欲按宛陵大姓羊元羣。《孔融傳》有太傅馬日。皇甫嵩子名堅壽。酷吏《李章傳》有安邱大姓夏長思。宦者曹節弟名破石。王逸子名延壽﹐字文考。《方術傳》謝夷吾字堯卿之類﹐淸源皆未及也。他尙有之﹐猶恨不能盡記。李延壽《南北史》成﹐惟《隋書》別行﹐餘七史幾廢﹐大抵紀載無法﹐詳略失中﹐故宜行而不遠﹐且史傳﹑紀事出於一人之手﹐而自爲同異者亦有之矣。未有卷帙聯屬首尾衡決而不能自覺者也。姚思廉《梁書列傳》第三十卷

《江革傳》謂何敬容掌選序﹐用多非其人﹐革性彊直﹐常有褒貶。而第三十一卷

《何敬容傳》乃謂敬容銓序明審﹐號爲稱職。夫史者﹐所以傳信萬世﹐今若此﹐其將何所從乎其餘可笑者甚多﹐未暇盡著。白樂天《長恨歌》書太眞本末詳矣﹐殊不爲君諱。然太眞本壽王妃。白雲﹕「楊家有女初長成﹐養在深閨人未識。」何耶蓋宴暱之私猶可以書﹐而大惡不容不隱。《陳鴻傳》則略言之矣。《新唐書承天皇帝亻炎傳》以興信公主季女張爲恭順皇后冥配焉。汪玉山辧證﹐謂冥配前已有﹐而《新書》不書。當考汪外孫鄭子敬注引《唐會要》﹕懿徳太子重潤﹐中宗卽位﹐追贈聘國子監丞裴粹亡女爲冥婚合葬﹐𨿽然不始於﹝此外文字有脫漏﹞﹝此處文字有脫漏﹞月傳國工身﹐今親見阮仲容﹐則亦以爲仲容所作﹐豈咸用琵琶余制而作阮耶據此﹐則是常之不知阮咸所出。余按《國史纂異》云﹕元行衝賓客爲太常少卿時﹐有人於古墓中得銅物似琵琶﹐而身正圓﹐莫有識者。元視之曰「此阮咸所造樂具。」乃令匠人攺以木﹐爲聲淸雅﹐今呼爲阮咸者是也。《盧氏雜說》云﹕晉壽稱阮咸善彈琵琶﹐後有發咸墓者得琵琶﹐以瓦爲之﹐時人不識﹐以爲於咸墓中所得﹐因名阮咸。陳晉之《樂書》云﹕阮咸五弦本奏琵琶﹐而頸長過之﹐列十二柱焉。唐武后時蒯明於古冢得銅琵琶﹐晉阮咸所造也。元亨中命工以木爲之﹐聲甚淸徹﹐頗類《竹林七賢圖》所造舊器﹐因以阮咸名之。亦以其善彈故也。聖朝太宗於舊制四弦上加一弦。三說蓋大同而小異。今世所行﹐皆四弦十三柱者。與時竊聞今禁中女樂﹐別有所謂阮﹐其制視民間者絕不同﹐且甚大﹐須坐而奏之。鄕人郭子云守南安時﹐大庾令之婦乃出宮人﹐能爲此﹐郭蓋親見之。《唐書樂志》云﹕五弦如琵琶而小﹐北國所出樂工裴神符﹐初以手彈﹐太宗悅甚﹐後人習爲ㄐ琵琶。則是﹐唐已有五弦矣。不知因唐之太宗而誤爲本朝邪抑別有考按邪《夷堅支乙》載紫姑《詠手》詩﹕「笑折櫻桃力不禁﹐時攀楊柳弄春陰。管弦曲裏傳聲漫﹐星月樓前斂拜深。繡幕偸回雙舞袖﹐綠窗間整小眉心。秋來幾度挑羅襪﹐爲憶相思放卻鍼。」唐韓致光《香奩集》亦有《詠手》一詩﹕「暖白膚紅玉筍芽﹐調琴抽綫露尖斜。背人細撚垂肓肩發﹐向鏡輕勻襯臉霞。悵望昔逢褰繡幔﹐依稀曾見托金車。後園笑向同行道﹐摘得蘼蕪又一杈。」其體正同﹐蓋皆言手之用爾。韓詩獨首句不然。侯嬴爲夷門監者﹐按大梁城十二門﹐東曰夷門﹐則夷門者﹐大梁之一門耳﹐後人遂直指汴京爲夷門﹐非也。《容齋續筆》辧臺城﹑少城類此。古者道路﹐男子由右﹐婦人由左﹐車從中央。今遂寧府譙門之外有橋曰儀橋﹐不知何時所造﹐上加欄﹐道分爲三尙﹐仿佛古人之意。謂之儀者﹐猶儀門也。周文忠序《文苑英華》﹐首云﹕太宗皇帝丁時太平﹐以文化成天下﹐旣得諸國圖籍﹐聚名士於朝﹐詔修三大書﹐曰《太平禦覽》﹐曰《冊府元龜》﹐曰《文苑英華》。洪文敏序《夷堅三志癸》亦云﹕太平興國中﹐詔侍從館閣﹐集著《冊府元龜》《文苑英華》《禦覽》《廣記》等四書。予按《冊府元龜》﹐乃景徳二年編類﹐至大中祥符六年書成﹐皆眞宗朝﹐二公之言偶失之。俗間謂「籠燭」爲「照道」﹐此二字出《儀禮》注。冬至賀禮﹐古無有也。其殆始於漢乎漢《雜事》曰﹕冬至陽生﹐君道長﹐故賀。沈約《宋書》曰﹕魏晉冬至日﹐受萬國及百寮稱賀﹐因小會﹐其儀亞於歲朝。《北齊書》庫狄伏連冬至之日﹐親表稱賀﹐其妻減馬豆設豆餅﹐伏連大怒。蓋歷代行之﹐至今不廢。按《月令》﹐仲冬之月日短至﹐陰陽爭﹐諸生蕩。君子齋戒﹐處必掩身﹐身欲寧﹐去聲色﹐禁嗜欲﹐安形性﹐事欲靜。以待陰陽之所定。《易》曰﹕先王以至日閉關﹐商旅不行﹐後不省方。《五經通義》云﹕冬至寢兵鼓﹐商旅不行﹐若不聽政事。曰﹕冬至陽气萌﹐陰陽交精﹐始成萬物﹐气微在下﹐不可動泄。王者承天理﹐故率天下﹐靜而不擾也。《白虎通》云﹕冬至前後﹐君子安身靜體﹐百官絕事﹐不聽政﹐擇吉辰而後省事﹐今僕僕交相賀﹐則所謂安身靜體﹑靜而不擾﹐以待陰陽之定者﹐果何在哉又按《月令》﹐仲夏之月日長至﹐仲冬之月日短至。今世反稱冬至爲長﹐至尢非是。曹子建《冬至獻襪頌表》云﹕伏見舊儀﹐國家冬至獻履貢襪﹐所以迎福踐長。崔浩《女儀》云﹕近古婦人常以冬至上履襪於舅姑﹐踐長至之義也。隋杜臺卿《玉燭寶典》云﹕冬至日極﹐南景極長﹐陰陽日月萬物之始﹐律當黃鐘﹐其管最長﹐故有履長之賀。蓋《周禮》冬至日在牽牛﹐景長一丈三尺﹐日短而景長也。黃鐘之律九寸﹐於十二律爲最長。《月令》所謂短至﹐謂日之短。曹﹑崔﹑杜謂踐長履長者﹐景之長﹐之長也。𨿽所指不同﹐然當以《月令》爲正。諫議大夫稱大諫﹐始於近世﹐然於古有之。「齊威公使鮑叔牙爲大諫」﹐見《管子》第二十篇

。韓子蒼云﹕韋蘇州少時以三衛郎事元宗﹐豪縱不羈。元宗崩﹐始折節務讀書。然余觀其爲人﹐性髙潔﹐鮮食寡欲﹐所居掃地焚香而坐﹐與豪縱者不類。其詩淸深妙麗﹐𨿽唐詩人之盛﹐亦少其比﹐又豈似晚節學爲者豈蘇州自序之過歟然天竇間不聞蘇州詩﹐則其詩晚乃工﹐爲無足怪。葉石林《南宮詩話》云﹕蘇州詩律深妙﹐白樂天輩固皆尊稱之﹐而行事略不見《唐史》爲可恨。以其詩語觀之﹐其人物亦當髙勝不凡。《劉禹錫集》中有﹕太和六年﹐舉自代一狀。然應物《溫泉行》云「北風慘慘投溫泉﹐忽憶先皇巡幸年。身騎廏馬引天仗﹐直至華淸列禦前。」則嘗逮事天寶間也﹐不應猶及太和時。蓋別是一人﹐或集之誤。《苕溪漁隱》云《蘇州集》有《燕李錄事》詩云「與君十五侍皇闈﹐曉拂鑪煙上玉墀。」又《溫泉行》云「出身天寶今幾年﹐頑鈍如錘命如紙。」今以《編年通載》考之﹐天寶元年至太和六年﹐計九十一年﹐應物於天寶間已年十五﹐及有出身之語﹐不應能至太和間也。蔡寬夫云「劉禹錫所舉別是一人﹐可以無疑矣。」《容齋隨筆》云《韋蘇州集》中有《逢楊開府》詩云「小事武皇帝﹐無賴恃恩私。身作裏中楊﹐家藏亡命兒。朝持樗蒲局﹐暮竊東鄰姬。司隸不敢捕﹐立在白玉墀。驪山風雪夜﹐長楊羽獵時。一字都不識﹐飲酒肆頑癡。武皇升仙去﹐憔悴被人欺。讀書事已曉﹐把筆學題詩。兩府始收迹﹐南宮謬見推。非卞梁不容﹐出守撫煢嫠。忽逢楊開府﹐諭舊涕俱垂。」味此詩﹐蓋應物自敍其少年事也。其不羈乃如此。李肇《國史補》云﹕應物爲性髙潔﹐鮮食寡欲﹐所居焚香掃地而坐﹐其爲詩馳驟﹐建安已還﹐各得風韻。蓋記其折節後事也。應物爲三衛﹐正天寶間﹐所爲如是﹐而吏不敢捕﹐又以見時政矣。與時謂﹕應物行事散軼﹐《唐史》失不立傳﹐故諸家之說未能會於一。近世沈明遠始A8括《應物集》及它書﹐爲傳甚詳﹐然論斷中亦以劉賓客所舉爲疑﹐今筆於此﹕韋應物﹐京兆長安縣人也﹐其家世自宇文周時孝寬以功名爲將相﹐而其兄髙尙不仕﹐號爲逍遙公﹐之孫待價﹐仕隋爲左僕射﹐封扶陽公。待價生令儀﹐爲唐司郎中﹐令儀生鑾﹐鑾生應物。少遊太學﹐開元天寶間﹐宿衛仗內﹐親近帷幄﹐行幸畢從﹐頗任俠負气。洎漁陽兵亂後﹐流落失職﹐乃更折節讀書﹐屏居武功之上方﹐復返灃上﹐園盧蕪沒﹐貧無以自業⊥遊江淮間﹐所與交結﹐皆一時名士。因從事河陽﹐去爲京兆功曹﹐攝髙陵令。永泰中﹐遷洛陽丞。兩軍騎士倚中貴﹐勢驕橫﹐爲民害﹐應物疾之﹐痛繩以法﹐被訟﹐弗爲屈。棄官養疾同徳精舍。起爲令。大歷十四年﹐除櫟陽令﹐復以疾謝去﹐歸寓西郊。擇勝隱於善福祠。從諸生學問﹐澹如也。建中二年﹐拜尙書比部外郎﹐明年出爲滁州刺史滁山川淸遠﹐山中多隱君子﹐應物風流﹐豈弟與其人覽觀賦詩﹐郡以無事﹐人安樂之。四年十月﹐徳宗幸奉天﹐應物自郡遣使﹐間道奔問行在所。明年興元甲子使還﹐詔嘉其忠。終更貧不能歸﹐畱居郡之南巖。俄擢江州刺史。居二歲﹐召至京師。貞元二年﹐由左司郎中補外﹐得蘇州刺史。在郡延禮其秀民﹐撫其﹛旬子﹜嫠甚恩。久之﹐白居易自中書舍人出守吳門﹐應物罷郡﹐寓於郡之永定佛寺。太和中﹐以太僕少卿兼禦史中丞爲諸道鹽鐵轉運江淮畱後﹐年九十餘矣﹐不知其所終。有子曰慶復﹐爲監察禦史﹑河東節度掌書記﹐善爲詩﹐气質閒妙﹐渾然天成。初若不用工﹐而近世詩人莫及也。白居易嘗語元稹曰「韋蘇州歌行才麗之外﹐深得諷諫之意﹐而五言尢爲髙遠雅淡﹐自成一家。」其爲時人推重如此。浮屠皎然者﹐頗工近詩﹐嘗擬應物體格得數解爲贄﹐應物弗善。明日﹐錄舊贄以見﹐始被領略。曰「人各有能﹐有不能。蓋自天分﹐學力有限﹐子而爲我﹐且失其故步矣。但以所詣﹐自名可也。」皎然心服焉。應物鮮食寡欲﹐所居焚香掃地而坐。爲吳門時﹐年已老矣。而詩益造微﹐世亦莫能知之也。子沈子曰「予讀韋蘇州詩﹐超然簡遠﹐有正始之風。所謂朱弦疏越一唱三嘆者。」應物當開元天寶﹐宿衛仗內爲郎﹐刺史於建中﹐以迄貞元。而文宗太和中﹐劉禹錫乃以故官舉之﹐計其年九十餘﹐而猶領轉輸劇職﹐應物何壽而康也。然自吳郡以後﹐不復有詩文見於錄者﹐豈亡之耶使應物而無死﹐其所爲當不止此﹐以應物爲終於吳郡之後﹐則禹錫之所舉者猶無恙也。蓋不可得而考也。《新唐書文藝傳》稱應物有文在人間﹐史逸其傳﹐故不錄。子旣愛其詩﹐因考次其平生﹑行義﹑官閥﹐皆有憑藉始終﹐可槪見如此。恨史官編摩疏陋耳。嗟夫﹗應物崎嶇﹐身閱盛衰之變﹐晚乃折節學問﹐今其詩往往及治道而造理精深﹐士固有悔而能復﹐厄而能奇者如應物有以自表﹐見於後世﹐豈偶然哉《漁隱叢話後集》又載韓子蒼云﹕韋蘇州少時以三衛郎事元宗﹐豪縱不羈。柰因記《唐宋遺史》云﹕應物赴杜鴻漸宴﹐醉宿驛亭﹐見二佳人在側﹐驚問之。對曰「郎中席上與司空詩﹐因令二樂妓侍寢。」問﹕「記得詩否」一妓彊記﹐乃誦曰「髙髻雲鬟宮樣妝﹐春風一曲杜韋娘。司空見慣渾間事﹐惱亂蘇州刺史腸。」觀此﹐則應物豪縱不羈之性﹐暮年猶在也。子蒼又云﹕余觀韋蘇州爲性髙潔﹐鮮食寡欲﹐所居掃地焚香而坐。此是韋集後王斂臣所作序載《國史補》之語﹐但恐溢美耳。與時謂﹕盡信書不如無書。《國史補》之說固未可信﹐又安知《唐宋遺史》爲得其實乎此未可臆斷也。●卷十臧哀伯云「武王克商﹐遷九鼎於雒邑﹐義士猶或非之。」義士卽多士﹐所謂遷殷頑民者也。由周而言﹐則爲頑民﹐由商而論﹐則爲義士矣。此說近世陳同甫始發之﹐杜預謂伯夷之屬﹐非也。《禮》曰﹕銘者﹐自名也。自名以稱揚其先祖之美﹐而明著之後世者也。爲先祖者﹐莫不有美焉﹐莫不有惡焉﹐銘之義稱美而不稱惡﹐此孝子孝孫之心也。惟賢者能之。又曰﹕其先祖無美而稱之﹐是誣也﹔有善而弗知﹐不明也﹔知而不傳﹐弗仁也。此三者﹐君子之所恥也。碑志﹑行狀之法具於是矣。若無美而必欲諛墓﹐有惡而飾以爲美﹐卑官下士猶足以誑不知之人﹐仕稍通顯﹐則其善惡已著於人之耳目﹐何可誣也。莫儔靖康末所爲﹐𨿽三尺童子亦恨不誅之。而孫仲益尙書志其墓﹐顧謂﹕靖康之變﹐臺諫爭請和戎﹐皆斥廢不用﹐而二﹑三狂生抗首大言﹐乘險徼幸試之一擲﹐卒至誤國。髙宗狩維揚﹐移蹕臨安﹐國步阽危至此極矣。而進取之士終以和戎爲諱。此翰林莫公所以投閒置散﹐至於老死不用。斯言也﹐不幾於欺天乎及作《韓忠武志》﹐則又以嶽武穆爲跋扈﹐而與範瓊同稱善惡﹐復混淆矣。嶽之禍承權臣風旨﹐而誣以不臣者﹐萬俟﹑忠靖羅彥濟也。洪文惠志羅墓不書此事﹐正得稱美不稱惡之義﹐而仲益志萬俟﹐則顯書之何哉張子韶侍郎學問气節﹐表表一世﹐參禪學佛﹐與其平生自不相掩。張亦未嘗以此爲諱。其從子作家傳﹐欲爲文飾﹐乃謂張有學說。云釋老虛無﹐耳不可有聞﹐目不可有見﹐則是靜言庸違﹐張必不然。余獨喜李文簡志趙待制墓﹐旣歷敍其在蜀理財治賦之功﹐且謂爲當時第一。繼云﹕或者咎公竭澤而漁﹐使來者無所施其智巧﹐今𨿽累經蠲放﹐而害終不去﹐當時稍存平恕﹐則今日之害決不至此。嗚呼﹗此所謂責人終無已者也。然公亦不得不任其咎者。昔蘇綽在西魏佐周武帝﹐以國用不足爲徵稅之法頗重。旣而嘆曰「今所爲者﹐正如張弓﹐非平世法也。後之君子﹐誰能弛乎」綽子威聞其言﹐每以爲己任﹐及相隋文帝﹐奏減賦役﹐務從輕簡﹐帝悉從之。彼蘇威顧能曾謂﹕「今日無若蘇威者乎」此燾深所嘆息。詳記之以俟來世。又南軒作《宇文閬州誌》﹐謂初君以二父世科爲念﹐刻苦習進士業﹐爲進士者多推稱之﹐兩以鎖廳試類省﹐輒下﹐益力﹐後𨿽已領州符﹐猶不置﹐蓋終其身以是爲歉。┉嘗以謂﹕「自先王教冑子之法壞﹐大家世族不得盡成其材﹐其下者苟從祿利﹐不樂親文墨事﹐至其間讀書欲自表見者﹐則又屑其世祿﹐顧反以從進士覓舉得之爲榮。噫﹗昔之人所望於冑子者﹐豈爲是哉若君居家孝友﹐蒞官廉平﹐溫厚博雅於以進徳﹐孰能禦之顧區區猶以是爲歉何哉二公之作﹐蓋又因以立言垂世﹐不特銘墓而已。若《李茂嘉墓志》謂明受赦﹐至建康呂忠穆怡然自若。時李爲江東副漕﹐以言責之﹐未行﹐而張忠獻檄書至。盡與諸家記事之書不合。則熊子復小歷李氏《系年要錄》已有疑於仲益之言矣。蔡伯喈曰「吾爲人作銘﹐未嘗不有慚容﹐惟爲《郭有道碑頌》無愧耳。」後之秉筆者﹐亦能自訟如此否乎紹聖四年﹐殿試考官得胡安國之策﹐定爲第一。將唱名﹐宰執惡其不詆元。而何昌言策云「元臣僚不知君臣之義﹐父子之恩。」擢爲首選。方天若策云「當是時﹐鶴髮宵人棋布要路﹐今家財猶未籍沒﹐子孫猶未禁錮。」遂次之。又欲以章子爲第三﹐哲宗命再讀安國策﹐親擢爲第三。昌言﹐新淦人﹐仕至工部侍郎。張邦昌之僭﹐昌言爲事務官﹐旣又攺名善言﹐以避邦昌名。南都中興﹐昌言已死﹐遂追貶。觀其進身﹐可以占終矣。唐《小說辧疑志》載明皇時姜撫先生﹐不知何許人也。常著道士衣冠﹐自云年已數百歲﹐持符錄﹐兼有長年之藥﹑度世之術。有荊巖者﹐頗通《南北史》﹐問撫何朝人也。撫曰「梁朝人也。」巖曰「梁朝絕近﹐先生亦非長年之人。不審先生梁朝出仕﹐爲復隱居」撫曰「吾爲西涼州節度。」巖曰「何得誑妄﹗上欺天子﹐下惑世人。梁朝在江南﹐何處得西涼州只有四平﹑四安﹑四鎭﹑四徵將軍﹐何處得節度使」撫慚恨數日而卒。蔡絳《鐵圍山叢談》﹕政和間﹐有處士王卓者﹐亦遭遇時主﹐自言五百歲矣。人視之若不過七八十歲﹐容狀光澤﹐頗挾容成術﹐無它異也。魯公稍異之﹐一日魯公命吾延卓坐﹐吾詢其迹﹐則曰「生隋末﹐唐李徵髙麗嘗作裨將﹐因擅縱降卒數十﹐被黥配之五嶺南繇。是遇異人﹐授以不死方﹐曾不一瞬間﹐忽至今矣。」吾問﹕「還識狄梁公否」卓曰「識也。」感它狄相公封卓爲白雲先生。又問﹕「當開元天寶間﹐明皇帝好道﹐而方士輩出﹐先生出乎」曰「卓時反不出。」問﹕「何故」則曰「卓時與羅家爭气﹐意自不喜出耳。」羅蓋公遠也。遂歷問唐諸帝﹑武后及名臣之情狀﹐則或合或不合。又言當肅宗時﹐卓始一出﹐亦蒙封號。吾問﹕「果爾﹐則必識李輔國﹐輔國狀若何」卓曰「正得輔國見愛而封﹐輔國面大且方﹐美須髯也。」吾笑曰「先生敗矣。」二事正堪作對﹐信乎﹗﹖作僞之難也。撫﹐《唐史》有傳﹐亦言其妄﹐然不及此云。葛文康《評古》謂漢文帝攺後元年﹐景帝又攺中元後元年﹐武帝屢更年號﹐亦有後元﹐不知當時何所據而分中與後。謂之後﹐則疑若有級﹐乃不諱避﹐何耶將當時有先知之讖耶﹐余謂不然。漢之諸帝不過攺元年耳﹐後人因其有二元﹐則別以爲後﹐因其有三元﹐則復冠以中﹐非當時本稱也。武帝𨿽屢更年號﹐偶最後不曾命名﹐獨稱元年﹐後人因其崩也。亦以後稱焉耳。惟東都建武中元﹐恐是當時所命也。西漢諸帝多自立陵廟名﹐後世不復然。至於及其生而自命以某祖某宗而使萬世不祧者﹐古今所無也。惟於魏明帝見之﹐孫盛譏之是矣。彼謂顧成之廟稱爲太宗者﹐臣下假設之辭耳﹐非此之比也。徐陵《鴛鴦賦》云「山雞映水那相得﹐孤鸞照鏡不成雙。天下眞成長會合﹐無勝比翼兩鴛鴦。」黃魯直《題畫睡鴨》曰「山雞照影空自愛﹐孤鸞舞鏡不作雙。天下眞成長會合﹐兩鳧相倚睡秋江。」全用徐語點化。《容齋隨筆》謂﹕魯直末句尢精工。余幼時不能解﹐每疑鴛鴦可言長會合﹐兩鳧則聚散不常﹐何可言長會合後乃悟魯直所謂長會合﹐特指畫者耳。《新唐書進表》謂其事則增於前﹐其文則省於舊。夫爲文紀事﹐主於辭達﹐繁簡非所計也。《新唐書》之病﹐正坐此兩語。前輩議之者多矣。晉張輔云「司馬遷敍三千年事﹐惟五十萬言。」班固敍二百年事﹐乃八十萬言。以此爲遷固優劣。殊不思司馬子長追述上世﹐故不可得而詳。班孟堅紀錄近事﹐有不容於略。《春秋傳》所謂所見異辭﹐所聞異辭﹐所傳聞異辭﹐正謂是也。洪文敏論《史記衛靑傳》﹐書校尉李朔﹑校尉趙不虞﹑校尉公孫戎奴﹑各三從大將軍獲王。以千三百戶封朔爲涉軹侯﹐以千三百戶封不虞爲隨成侯﹐以千三百戶封戎奴爲從平侯。《前漢書》但云校尉李朔﹑趙不虞﹑公孫戎奴各三從大將軍。封朔爲涉軹侯﹐不虞爲隨成侯﹐戎奴爲從平侯﹐比於《史記》五十八字﹐中省二十三字﹐然不若《史記》爲朴贍可喜。又論《檀弓》紀石祁子事云﹕石駘仲卒﹐有庶子六人﹐卜所以爲後者。曰「沐浴佩玉則兆。」五人者﹐皆沐浴佩玉。石祁子曰「孰有執親之喪而沐浴佩玉者乎」不沐浴佩玉。謂今之爲文者不然。必曰﹕沐浴佩玉則兆﹐五人者如之。祁子獨不可﹐曰「孰有執親之喪若此者乎」似亦足以盡其事。然古意衰矣。此論得之。崇仁吳徳遠《環溪詩話》載其少時謁張右丞﹐右丞告之曰﹕杜詩妙處﹐人罕能知。凡人作詩﹐一句只說得一件物事﹐多說得兩年﹐杜詩一句能說得三件﹑四件﹑五件﹔常人作詩但說得眼前遠不過數十里﹐杜詩一句能說數百里﹐能說兩州軍﹐能說半天下﹐能說滿天下﹐此其所以爲妙。且如「重露成涓滴﹐稀星乍有無。」也是好句﹐然露與星各只是一件事。如「孤城返照紅將敍﹐近市浮煙翠且重。」亦是好句。然有「孤城」也﹐有「返照」也﹐卽是兩件事。又如「鼉吼風奔浪﹐魚跳日映山。」有鼉也﹐風也﹐浪也﹐卽是一句說三件事。如「絕壁過雲開錦繡﹐疏松夾水奏笙簧。」卽是一句說四件事。至如「旌旗日暖龍蛇動﹐宮殿風微燕雀髙」。卽是一句說五件事。惟其實是以健﹐若一字虛﹐卽一字弱矣。公但按此法﹐以求前人﹐卽漸難爲詩。吳又問﹕「如何是說眼前事﹐以至滿天下事」右丞云「如『獨鶴不知何事舞﹐饑鳥似欲向人啼』只是說眼前所見。如『藍水遠從千澗落﹐玉山髙並兩峯寒』卽是說數十里內事。如『三峽樓臺淹日月﹐五溪衣服共雲山』卽是一句說數百里內事。至如『浮雲連海岱﹐平野入靑徐』卽是兩州軍。如『吳楚東南坼』卽是一句說半天。至『乾坤日夜浮』卽是一句說滿天下。」吳因取前輩之詩﹐參而考之﹐謂東坡惟有《美堂》一篇最工﹐然「天外黑風吹海立﹐浙東飛雨過江來」止是一句能言三件事。如「令嚴鐘鼓三更月﹐野宿貔貅萬竈煙」是一句能言四件事。如「通印﹖子魚猶帶骨﹐披綿黃雀尙多脂」﹑「鶴間云作氅﹐馳臥艸埋峯」每句亦不過三物。如「酒醒風動竹夢斷﹐月窺樓深谷畱風」﹑「終夜響亂山﹐銜月半牀明」﹑「風花誤入長春苑﹐雲月長臨不夜城」﹑「雲煙湖寺家家鏡﹐燈火沙河夜夜春」則是三物而不足至。如「峯多巧障日﹐江遠欲浮天」﹑「翠浪舞翻紅罷亞﹐白雲穿破碧玲瓏」﹑「葉厚有稜犀甲健﹐花深少態鶴頭丹」等句不過用二物矣。山谷則有數聯合格﹐如「輕塵不動琴橫膝﹐萬籟無聲月入簾」﹑「飯香獵戶分熊白﹐酒熟漁家擘蟹黃」﹑「苦楝狂風寒徹骨﹐黃梅細雨潤如酥」皆是一句能言三件事。如「河天月暈魚分子﹐槲葉風微鹿養茸」﹑「桃李春風一杯酒﹐江湖夜雨十年燈」卽是一句能言四件事。至荊公﹐則合格者稍多。如「帚動川收潦靴鳴﹐海上潮已無船舫」﹑「猶聞笛遠有樓臺﹐只見燈山月入松」﹑「金破碎江風吹水﹐雪崩騰陽浮樹外」﹑「蒼江水塵漲﹐原頭野火煙」卽每句皆能道三件事。以至「廟堂生莽卓﹐巖穴死伊周」﹑「和風滿樹笙簧雜﹐霽色兼山粉黛重」﹑「坐見山川吞日月﹐杳無車馬送塵埃」﹑「霽分星鬥風雷靜﹐涼入軒窗枕簟間」卽是一句能言四件事。然竟無一句能用五物者。至用半天下﹑滿天下之說求之﹐尢未見其有也。然後知詩道之難如此﹐而古今之美備在杜詩﹐無復疑矣。此論尢異。以此論詩﹐淺矣。杜子美之所以髙於眾作者﹐豈謂是哉若以句中事物之多爲工﹐則必皆如陳無已「桂椒楠櫨楓柞樟」之句﹐而後可以獨步﹐𨿽杜子美亦不容專美。若以「乾坤日夜浮」爲滿天下句﹐則凡句中言天地﹑華夷﹑宇宙﹑四海者皆足以當之矣﹐何謂無也。張輔喜司馬子長五十萬言紀三千年事﹐張右丞喜杜子美一句該五物﹐識趣正同﹐故並錄之。邵伯溫《聞見錄》載﹕康節先生治平間與客散步天津橋上﹐聞杜鵑聲慘然不樂曰「洛陽舊無杜鵑﹐今始至。不二年﹐上用南士爲相﹐多引南人﹐專務變更﹐天下自此多事矣。」客曰「聞杜鵑何以知此」曰「天下將治﹐地气自北而南﹔將亂﹐自南而北。今南方地气至矣。禽鳥飛類得气之先者也。」與時按康節《首尾吟》﹐其一云「堯夫非是愛吟詩﹐詩是堯夫訪友時。靑眼主人偶不在﹐白頭老叟還空歸。幾家大第橫斜照﹐一片殘春啼子規。獨往獨來還獨坐﹐堯夫非是愛吟詩。」疑亦此意也。古今《詠史》詩﹐求其議論精當。康節先生《題淮陰侯廟》十篇可以爲冠。讀者當自知之。「一身作亂宜從戮﹐三族全夷似少恩。漢道是時初雜霸﹐蕭何王佐殆非尊。據立大功非不智﹐復貪王爵似專愚。造成四百年炎漢﹐才得安寧反受誅。生身旣得逢眞主﹐兵事何須作假王。誰謂禍胎從此始﹐不宜回首怨髙皇。一時韓信爲良犬﹐千古蕭何作霸臣。彼此並干名教罪﹐罪猶不逮謂斯人。韓信事劉元不叛﹐蕭何惑主竟生疑。當初若聽蒯通語﹐髙祖功名未可知。𨿽則有才兼有智﹐存亡進退處非眞。五湖依舊煙波在﹐範蠡無人繼後塵。若非韓信難除項﹐不得蕭何莫制韓。天下須知無一手﹐苟非髙祖用蕭難。漢家基定議功勛﹐異姓封王有五人。不似淮陰最雄傑﹐敢教根固又生秦。韓信恃功前慮寡﹐漢王負徳尙權安。幽囚必欲擒來斬﹐固要加諸甚不難。若履暴榮須暴辱﹐旣經多喜必多憂。功成能讓封王印﹐世世長爲列士侯。」首卷書王平甫所云花蕊宮詞三十二首﹐今考王恭簡《續成都集》記才二十八首﹐盡筆於此。庶眞贗了然。「五雲樓閣鳳城間﹐花木長新日月間。三十六宮連內苑﹐太平天子坐昆山。」「會眞廣殿約宮墻﹐樓閣相扶倚太陽。淨玉階橫水岸﹐禦鑪香气撲龍牀。」「龍池九曲遠相通﹐楊柳絲牽兩岸風。長似江南好春景﹐畫船來去碧波中。」「東內斜將紫禁通﹐龍池鳳苑夾城中。曉鐘聲斷嚴妝罷﹐院院紗窗海日紅。」「殿名新立號重光﹐島上髙樓盡攺張。但是一人行幸處﹐黃金閣子鎖牙牀。」「安排諸院接行廊﹐水檻周回十里彊。靑錦地衣紅繡毯﹐盡鋪龍腦郁金香。」「夾城門與內門通﹐朝罷巡遊到苑中。每日日髙祗候處﹐滿堤紅艷立春風。」「廚船進食簇時新﹐侍坐無非列近臣。日午殿頭宣索膾﹐隔花催喚打魚人。」「立春日進內園花﹐紅蕊輕輕嫩淺霞。跪到玉階猶帶露﹐一時宣賜與宮娃。」「一面宮城盡夾墻﹐苑中池水白茫茫。亦從獅子門前入﹐旋見亭臺繞岸傍。」「離宮別院繞宮城﹐金板輕敲合鳳笙。夜夜月明花樹底﹐傍池長有按歌聲。」「禦制新翻曲子成﹐六宮才唱未知名。盡將篥抄新譜﹐先按君王玉笛聲。」「旋移紅樹靑苔﹐宣使龍池再鑿開。展得彩波寬似海﹐水心樓殿勝蓬萊。」「太虛髙閣淩波殿﹐背倚城墻面枕池。諸院各分娘子位﹐羊車到處不教知。」「修儀承寵住龍池﹐掃地焚香日午時。等候大家來院裏﹐看教鸚鵡念新詩。」「才人出入每相隨﹐筆硯將行繞曲池。能向彩箋書大字﹐忽防禦制寫新詩。」「六宮官職總新除﹐宮女安排入畫圖。二十四司分六局﹐禦前頻見錯相呼。」「春風一面曉妝成﹐偸折花枝傍水行。卻被內監遙覷見﹐故將紅豆打黃鶯。」「梨園第子簇池頭﹐小樂攜來候燕遊。旋炙銀笙先按拍﹐海棠花下合梁州。」「殿前排燕賞花開﹐宮女侵晨探幾回。斜望花開遙舉袖﹐傳聲宣喚近臣來。」「小球場近曲池頭﹐宣喚勛臣試打球。先向畫廓排禦幄﹐管弦聲動立浮油。」「供奉頭籌不敢爭﹐上棚等喚近臣名。內人酌酒才宣賜﹐馬上齊呼萬歲聲。」「殿前宮女總纖腰﹐初學乘騎怯又嬌。上得馬來才似走﹐幾回拋抱鞍橋。」「自教宮娥學打球﹐玉鞍初跨柳腰柔。上棚知是官家認﹐徧徧長贏第一籌。」「翔鸞閣外夕陽天﹐樹影花光遠接連。望見內家來往處﹐水門斜過畫樓船。」「內人追逐采蓮時﹐驚起沙鷗兩岸飛。蘭棹把來齊拍水﹐並船相鬥濕羅衣。」「新秋女伴各相逢﹐罨畫船飛別浦中。旋折荷花伴歌舞﹐夕陽斜照滿衣紅。」「月頭支給買花錢﹐滿殿宮娥近數千。遇著唱名多不應﹐含羞走過禦牀前。」任土作貢﹐三代而下未之或廢﹐時有損益而已。髙宗建炎三年﹐始詔除金銀匹帛錢谷﹐余悉罷貢﹐盛徳事也。《禹貢》以來﹐歷代史誌及地理之書﹐但載土貢之目﹐而不書其數﹐惟《元丰九域志》爲詳﹐嘗取一歲所貢。凡爲金二十四兩﹐麩金五十五兩﹐銀四百五兩﹐鋼鐵一十斤﹐錦三匹﹐白一十匹﹐隔織一十八匹﹐糸七十五匹﹐花糸一十匹﹐綜絲糸二十匹﹐綾一百四十五匹﹐綜絲綾一十匹﹐白花綾一十匹﹐綜絲綾一十匹﹐雙絲綾一十匹﹐方紋綾三十匹﹐仙紋綾五十匹﹐樗蒲綾二十匹﹐蓮綾一十匹﹐越綾二十匹﹐羅七十匹﹐花羅六匹﹐春羅四匹﹐單絲羅一十匹﹐紗四十匹﹐方紋紗三十匹﹐茜緋花紗一十匹﹐輕容紗五匹﹐綢一百四十五匹﹐花綢一十匹﹐綿綢五十匹﹐絹六百七十匹﹐班白絹三匹﹐布一十五匹﹐絲布二十匹﹐布一百七十五匹﹐白布一百六十五匹﹐髙布一十匹﹐細二十匹﹐斑布一十匹﹐葛布二百三十五匹﹑蕉布一十五匹﹐紅花蕉布三十匹﹐糸束七十匹﹐毛一十五段﹐紫茸毛一十段﹐綿一千一百兩﹐氈三十領﹐白氈三十領﹐紫茸氈四領﹐靴氈一十領﹐靴皮二十張﹐獐鹿皮三百一十張﹐鮫魚皮二十六張﹐龜殼二十枚﹐水馬二十枚﹐﹛辟龜﹜皮一十張﹐翡翠毛二十枚﹐席一百七十領﹐席二十領﹐莞席一百領﹐簟四十一領﹐藤簟二十領﹐漆器五十事﹐瓷器三百一十事﹐石器二十事﹐水晶器一十事﹐藤器二十事﹐藤盤一面﹐藤箱一枚﹐柳箱一十枚﹐銅鑑一十面﹐靑銅鑑二十面﹐火筋五十對﹐剪刀五十枚﹐筆一千管﹐墨三百枚﹐硯四十枚﹐紙四千張﹐雜色箋五百張﹐蠟燭九百五十條﹐花蠟燭一百條﹐燕脂一十斤﹐患子數珠一十串﹐斑竹一十枝﹐解玉砂一百五十斤﹐金漆三十斤﹐弓弦麻二十斤﹐鰾膠一十斤﹐甲香二十七斤﹐靑一十斤﹐碌一十斤﹐朱砂四斤一兩﹐雲母二十斤﹐鐘乳四斤八兩﹐茫硝一十斤﹐空靑一十兩﹐曾靑一十兩﹐禹餘糧一十斤﹐白石英一十二斤﹐紫石英二十斤﹐白石脂一十斤﹐水銀三斤二兩﹐石膏二十斤﹐磁石一十斤﹐陽起石一十斤﹐長理石五斤﹐﹛石﹜石一十斤﹐石燕二百枚﹐白菊花三十斤﹐人參三十斤一十兩﹐天門冬二十斤﹐甘艸二百六十斤﹐白術一十兩﹐牛膝五十斤﹐柴胡三十斤﹐車前子一斗﹐乾山蕷一十五斤﹐細辛一十斤﹐石斛一十二斤﹐生石斛四十斤﹐巴戟一十斤﹐庵蘭一十斤﹐芎蓉三十斤﹐黃連五十斤﹐蓯蓉六十斤﹐防風七十斤﹐五味子五十斤﹐蛇牀子二十五斤﹐杜若一十斤﹐葛粉一十斤﹐栝蔞根一十斤﹐當歸一十斤﹐麻黃二十五斤﹐知母一十斤﹐仙靈脾一十斤﹐紫艸五十斤﹐海藻一十斤﹐髙良姜一十五斤﹐牡丹皮一十五斤﹐零陵香二十斤﹐縮砂二斤﹐白藥子五斤﹐天雄一斤﹐大黃一百斤﹐葶藶子三升﹐連翹一十斤﹐續隨子三斤﹐荊芥一十斤﹐羌活一十斤﹐木藥子二百顆﹐桂心四十斤﹐伏苓三十斤﹐伏神五斤﹐酸棗仁三斗﹐黃檗五斤﹐五加皮一十斤﹐杜仲五斤﹐沈香一十斤﹐詹糖香二斤﹐檳榔一千顆﹐枳殼一十五斤﹐枳實一十五斤﹐巴豆一斤﹐紅椒三十斤﹐買子木二斤﹐白膠香五斤﹐苦藥子三斤﹐紅花五十斤﹐柏子仁一十斤﹐地骨皮二十斤﹐胡粉二十斤﹐龍骨一十斤﹐麝四斤一十一兩﹐牛黃九兩﹐阿膠七斤一十四兩﹐鹿茸一對﹐羚羊角一十五對﹐犀角二株﹐蜜三百四十斤﹐白密三十斤﹑蠟四百四十斤﹐牡礪一十斤﹐烏賊魚骨五斤﹐覆盆二斤﹐蓽豆一石﹐梁米一石﹐茶一百一十斤﹐茶米一百斤﹐茶牙二十斤﹐碧澗茶牙六百斤﹐龍鳳等茶八百二十斤﹐鹽花五十斤﹐棗一萬一千顆﹐榛實一石。漫系之簡牘﹐以廣聞見。

