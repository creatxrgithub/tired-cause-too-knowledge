南臺備要

﹝元﹞劉孟保等撰

●目錄

永樂大典卷之二千六百十【七皆】

永樂大典卷之二千六百十一【七皆】

●永樂大典卷之二千六百十【七皆】

臺【禦史臺五】

○臺【禦史臺五】

元南臺備要

南臺類紀者。以紀南臺之事而作也。至元十四年。宋旣平國家。以疆域廣遠。照臨或有未及。爰立行臺於維揚。以式三省。以統諸道。卽今江南諸道行禦史臺之在集慶者也。建官設屬。委任責成。與中臺如一。迨於累朝。明揚舊章。率循惟謹。其形諸詔旨。播之天下者。燦如日星。中臺嘗並其官屬之名氏。除拜之歲月。合爲一書。刊布中外。所謂憲臺通紀是已至正癸未藳成。董公守簡。由中臺侍禦史。授湖廣行省左丞。未任來爲中丞視事。未幾告諸同寅曰。竊觀通紀。固爲嘉書。然在我臺。事多未悉。宜別爲載籍。以備觀覽。同寅曰善。乃命掾屬劉孟琛。率其肄業生。劉敏。楊暹錢適。王仲恆。披牘歷案。稽核故實。裒輯成編。自有行臺以來。典章制度。與夫隨時制宜者。罔不畢備。至若治所之變遷。官聯之除擢。屬道之廢置。亦皆秩然昈列於斯所考矣。或曰。是編之載。顧與通紀疊見層出者多。不亦贅乎。應之曰。夫物有本末。聖賢名言。今多同於通紀者。臺之典章制度也。其所不同者。事之系於行臺者也。典章制度。本也。事。末也。語其末。必推其本。遺之其可乎。繼自今凡我有官君子。讀是書者。兼本末而求之。可以一覽而盡得。由是而思所以稱其職業。庶不負聖天子委任責成之意矣。奉直大夫江南諸道行禦史臺都事索元岱謹序。立行禦史臺。命相威爲禦史大夫制。

至元十四年。欽奉聖旨。諭行中書省宣慰司。都元帥府招討司。管軍萬戶府。諸管軍官。隨路達魯花赤。管民官。管匠官。打捕鷹房應管公事諸色人等。徧諭的聖旨。天可憐見得了南宋也。所委去的大小官吏。恐勾當其間裏百姓每根底沒體例。科取差發。非理搔擾。凡有公事。看覷面皮。如今大小公事裏。倚付去的官人每根底。揀那阿誰是的不是的體察行者。相威爲頭。行禦史臺倚付了也。欽此。立行禦史臺於揚州。至元十四年。省臺官欽奉聖旨。迆南設立行禦史臺。八道按察司事。擬於揚州置臺。欽此。立行禦史臺條畫。至元十四年七月。欽奉聖旨。今南宋平定。委相威爲頭行禦史臺事。所有合行條畫。逐一區處如後。彈劾行中書省宣慰司。及以下諸司官吏姦邪非違。刷磨案牘。行省宣慰司。委行臺監察。其餘諸官府。並委提刑按察司。自行禦史臺到任日爲始。凡察到諸職官贓罪。追問是實。若罪至斷罷停職。咨臺聞奏。其餘盜官財者。𨿽立行臺已前。並行紏察。諸官司刑名違錯。賦役不均。戶口流亡。倉廩減耗。擅科差發。並造作不如法。和買不給價。及諸官吏侵欺盜用。移易借貸官錢。一切不公等事。並仰紏察。邊境有聲息不卽申報者紏察。大兵渡江以來。田野之民。不無擾動。今已撫定。宜安本業。仰各處正官歲時勸課。如無成效者紏察。隨處鎭戍。若約束號令不嚴。衣甲器仗不整。或管軍官取受錢物。放軍離役。並虛申逃亡。冒名代替。私自。占使商販營運。或作佃戶。一切不公。並行紏察。管軍官不爲約束軍人。致令掠賣歸附人口。或誘說良人爲軀。一切侵擾百姓者紏察。管軍官申報戰守功勞。循私不實者紏察。諸色官吏私使系官船隻諸物者紏察。官貴權豪之家。較固山林川澤之利。及妄生事端。恐喝小民田宅諸物。或恃勢侵奪者紏察。諸官員除正合破使人數外。占使軍民者紏察。守土官司火禁不嚴。以致疎失者紏察。仍須常切申明火禁。管屯田營田。官司不爲用心措置。以致無成者紏察。管軍官起補。逃亡軍人。存心作獘。搔擾軍戶。軍前不得實用者紏察。枉被囚禁。及不合拷訊之人。並從初不應受理之事紏察。諸罪囚稱寃。按驗得實。開坐事因。行移元問官司。卽行歸結攺正朝廷所行政令。承受官司稽緩不行。或𨿽已施行而不復檢舉。致有廢弛者紏察。鈔法茶鹽酒ˉ。各處官司禁治不嚴。及沮壞諸色課程者。並行紏察。蝗蝻生發。官司不卽打捕申報。及申檢災傷不實者紏察。諸監臨之官。知所部有犯法不舉劾者。減罪人罪五等。紏彈之官。知而不舉劾者。亦減罪人罪五等。諸鞠勘罪囚。連職官同問。不得專委本廳司吏弓兵人等推問。違者紏察。諸罪囚應枷鎖散禁之例。各以所犯輕重斟酌。幹連之人不關利害。及𨿽正犯而罪輕者。召保聽候。囚無家屬。官給口糧。病則差醫看治。無致非理死損。違者紏察。刑名詞訟。若審聽不明。及擬斷不當。釋其有罪。刑及無辜。或官吏受財。故有出入。一切違枉者紏察。司獄司直隸本臺。非官府不得私置牢獄。諸承取合審重刑。及應照刷文案。漏報者紏察。諸訴訟人先從本管官司。自下而上經理陳告。如有寃抑經行中書省理審不當者。許行禦史臺紏察。各處官員爲治有方。能使訟簡政平。民安盜息。一方鎭靜者。卽聽保舉。其有貪暴不諳治體。敗壞官事。蠹害百姓。及年老衰病不勝職者。並行紏察。諸公事行下所屬。而有枉錯者。承受官司。卽須執申。若再申不從。不報者紏察。提刑按察司官。比至任終以來。行禦史臺考按。得使一道官政肅淸。民無寃滯。爲稱職。以苛細生事。闇於大體。官吏貪暴。民多寃抑。所察不實。爲不稱職。皆視其實迹。咨臺呈省。諸違行禦史臺指揮。及上行禦史臺詐不以實者。並行斷罪。凡可以興除利害。一切不便於民。必當更張者。咨臺呈省聞奏。其餘該載不盡。應合紏彈事理。比附已降條例斟酌彼中事宜。就便施行。立江南提刑按察司條畫。

至元十四年七月。禦史臺欽奉聖旨。今南宋平定。擬立提刑按察司。合行條畫區處如後。隨處重刑。每上下半年。提刑按察司官。親行參照文案。當面審視。若無異詞。行移本處官司。依例結案。仍具審過起數開申行臺。其有番異。及事涉疑似者。卽聽推鞠。若干人眾卒。難歸結者。許委附近不幹礙官司。再行磨問。更有可疑。亦聽復審。毋致寃枉。其餘罪囚。亦親錄問。其各處司獄並隸提刑按察司。府州司縣。凡遇鞠勘罪囚。須管公座圓問。並不得委公吏弓手人等推勘。外據捕盜人員。如遇獲賊。略問情由。卽便牒發本縣一同審問。若無寃枉。盡申本管上司。據設定弓手。專一捕盜巡防。本管官員。不得別行差占。如違並仰紏察。其應監禁之人。除官府正設牢禁外。並不得擅置牢獄。違者並行紏治。守土官司。常切覺察。毋致盜賊生發。或有賊人起於不意。實時申報上司。並行移鄰近官司。並力捕捉。如申報稽遲。及有失覺察。致令滋蔓結成羣黨者紏察。訴訟人先從本管官司。自下而上依理陳告。若理斷不當。許赴提刑按察司陳訴。其越訴及誣告者。亦仰治罪。除去南方官員。與就用歸附。官相參聯署勾當。宜盡心力。共成事功。若所見不同。開申合屬上司定奪。不得妄生爭競。違者視其曲直紏察。隨處鋪驛。及關津渡口。舟楫橋梁。若修治不如法者。及刁蹬行旅。一切違枉等事。並仰紏察。隨處凶徒惡黨。不務本業。以風聞公事。妄構飾詞。論告官吏。恐喝錢物。沮壞官府。此等之人。並行究治。諸衙門應起鋪馬站船。每季具起數。行移提刑按察司。內有不應者。卽便紏察。諸出使人員。若非理搔擾。各處官司。因事取受錢物者。仰提刑按察司體究得實。申行禦史臺施行。提刑按察司官。若遇分輪巡按。並聽馳驛。經行去處。須差弓兵防送。不致疎失。其所到處。若有攺正。並移問公事。報本司照驗。如或不當聽。還司會議後。官巡按所見不同者。亦如之。事涉疑難。申行禦史臺詳酌。本司所行之事。司官有異見者。亦準此。提刑按察司官所至之處。勸課農桑。省察風俗。問民疾苦。勉勵學校。宣明教化。若有不孝不弟。亂常敗俗。豪猾凶黨。及公吏人等。紊煩官司。侵淩細民。皆紏而繩之。其利害可以興除。及一切不便於民。必當更張者。開申禦史臺施行。提刑按察司行移。與宣慰司轉運司。往復平牒。各路三品官司。今故牒回報。牒呈上四品以下。並指揮回報申。若諸衙門相關事務。除蒙古軍馬約會本管頭目外。其餘不須會約。仰提刑按察司依例施行。應合紏彈官吏。違枉不公等事。自行禦史臺。按察司到任日爲始。吏員有犯。從本司就便斷決。職官有犯。每季類申行禦史臺。合速申者。逐旋申覆。諸官府文案。權擬指捲照刷。若有該載不盡。應合按治事件。照依已降條例。就便施行。其事關利害者。申行臺定奪。行禦史臺官吏品秩。禦史大夫一員從二品。月俸中統鈔貳百捌貫叄錢叄分。禦史中丞二員從三品。月俸員中統鈔壹百陸拾陸貫叄分。侍禦史二員正五品。月俸員中統鈔柒拾柒貫陸錢叄分。治書侍禦史二員。從六品。月俸員中統鈔伍拾伍貫。都事二員從七品。月俸員中統鈔肆拾貫。架閣庫管勾一員。月俸中統鈔貳拾伍貫。承發司管勾一員。月俸中統鈔貳拾伍貫。令史十人。月俸人中統鈔叄拾貫。譯史二人。月俸人中統鈔貳拾伍貫。通事二人。月俸人中統鈔叄拾貫。知印二人。月俸人中統鈔叄拾貫。宣使十人。月俸人中統鈔貳拾貫。典吏三人。月俸人中統鈔壹拾貳貫。庫子一人。月俸中統鈔捌貫。察院監察禦史十員秩七品。月俸員中統鈔伍拾貫。察院書吏十人月俸人中統鈔壹拾貳貫。行禦史臺印。並各官職印。行禦史臺行使銀印一顆。禦史大夫銀職印一顆。禦史中丞職印一顆。侍禦史職印一顆。治書侍禦史職印一顆。都事印一顆。監察禦史印一十顆。刷捲條印一十顆。承發司印一顆。架閣庫印一顆。八道按察司道分。江北淮東道淮安置司。淮西江北道廬州置司。山南湖北道荊南置司。浙東海右道紹興府置司。江南浙西道臨安府置司。江東建康道建康府置司。江西湖東道隆興府置司。嶺北湖南道潭州路置司。提刑按察司官吏品秩。使二人三品虎符。副使二人四品金牌。僉事二人五品金牌。經歷一人七品銀牌。知事一人。書史四人。書吏十二人。蒙古必闍赤一人。通事一人。奏差八人。典吏一人。提刑按察司印信。司印一顆。使職印二顆。副使職印二顆。僉事職印二顆。經歷司一顆。浙西按察司移平江。

至元十四年十二月。禦史臺欽奉聖旨。揚州剏立行禦史臺。按治江南各道按察司。於酌中處立司。內淮東一道。揚州最爲酌中。當時爲行臺在揚州。將淮東按察司於淮安州設立。卽目欽依聖旨。江淮行省行臺。移置杭州。若將淮東道按察司移於本道。揚州置司。浙西道按察司卻移於本道。平江府置立。各轄路分酌中伺候行省起移。一就各各起移。似爲便當。侍禦史以上。臺官皆得言事。至元十九年十二月十六日。禦史臺官崔中丞奏。禦史臺自侍禦史以上。不特置押監察彈文。至於國家政事得失。王公將相。或有不法不公。皆得紏而繩之。今後侍禦史以上。臺官各以已見陳言國事。共議可否聞奏。其下化之。爲監察者。誰敢緘默。伏取聖裁。欽奉聖旨。這言語說的是有。你說道俺每有的不是呵也說。麼道這言語道的是。你每說的是呵行者。不是呵休行者。不是呵也那里肯交損著你。俺根底說呵。別人根底怎肯放過。這言語只不是今日說。已前多說來。索甚麼多說。這的你每省的也者。欽此。立廣東道按察司。攺廣西福建兩道名字。至元二十年三月十六日。禦史臺咨。正月二十七日。奏過事。內一件。年時節上都。奏準聖旨。交廣東剏立提刑按察司。如今攺作海北廣東道名字。卻將福建按察司。攺做福建閩海道名字。廣西按察司攺做廣西海北道名字。這新立了底按察司。依別个按察司體例。今降聖旨條畫外。攺名字的按察司官人每換授宣命與呵怎生。欽奉聖旨。恁和省家官人每商量來那不曾回話。俺商量來。聖旨那般者。欽此。提刑按察司增設察判。至元二十年十月三十日。禦史臺官奏。俺的按察司裏六个官人。有刷捲行踏呵人少。有他每那裏頭減了一个副使。兩个察判。小名的添呵。一个月裏多五兩俸錢。有卻添一个人便當。有和中書省家官人每。一處商量來。有體例麼道你就便奏者奉聖旨。我不理會的有那的是你底勾當。有依著你每底言語者。欽此。行臺移杭州。

至元二十一年。五月二十九日。禦史臺啟過事。內一件。揚州有底行禦史臺爲行省。揚州有底上頭那里坐來。如今行省杭州坐地者。麼道聖旨了也。俺商量得行禦史臺依著那體例裏杭州坐地呵。怎生麼道。啟呵奉令旨那般者。敬此。閏五月初九日。奏奉聖旨那般者。欽此。行臺移江州。至元二十二年。三月二十五日。於大口北虎皮察只兒裏禦史臺官。對安童丞相阿必失。阿平章。盧右丞。撒的迷失參政。不魯迷失海牙參政等。奏罷了行禦史臺底勾當。俺題說來。聖旨到大都裏問省官人每麼道。道來奉聖旨。問省家爲甚麼罷來。安童丞相奏說。臺官家人每說。有江南盜賊幾徧生發。這行臺鎭遏來。我也俺伴當每根底說來。罷了呵不宜的一般。聖旨依著您底言語。教行禦史臺移去江州立者。欽此。行臺復移杭州。至元二十二年。五月十九日。大安閣裏有時分禦史臺官奏。在先盧右丞。奏過交罷行臺有來。後頭俺眾人商量了酌中處。江州立麼道奏來。如今忙兀歹省裏說將來。蠻子田地寬。有百姓多。有錢谷大。交行臺江州去呵不中。依先體例。交行臺杭州省一處有呵怎生麼道。題說將來。俺臺官伴當和省官一處商量呵。是有上位奏者麼道。說將來奏呵。奉聖旨那般者。欽此。行臺升正二品。至元二十七年六月十一日。準禦史臺咨。承奉尙書省札付。至元二十七年三月十七日。奏過事內一件。在先這里的禦史臺印信。從二品有來。在後奏了做正二品來。行臺的印信。見只依在先體例。從二品。有今倒換與正二品的印信呵怎生麼道。奏呵那般者麼道。聖旨了也。欽此。治書侍禦史升資品。至元二十七年八月初三日。準禦史臺咨來。咨本臺升充正二品衙門。治書侍禦史。若升五品。換授相應。咨請照驗準此。照得比咨已前。奏準貴臺。治書侍禦史。合得資品。具呈尙書省。依例頒降宣命外。今準前因。咨請照驗準此。福建省並入江西省。及行臺不呈行省。至元二十八年三月二十一日。準禦史臺咨承。奉尙書省札付。至元二十八年二月初五日。議擬到下項事理。於初六日聞奏過奉聖旨。節該依恁商量來的。欽此除外。都省合下仰照驗欽依施行。蠻子田地裏有的四个省根底。合並做三个省。俺商量得江淮湖廣這兩个省根底。依舊有者。福建省合並入江西省。福建合立宣慰司。行臺裏相威一般的人。合委付行省裏。文書不交行移的。俺商量呵。依在先立行臺的體例裏行省裏。不呈爲頭兒的相威。一般的人交去的上位識者麼道。這言語奏呵。依恁商量來的者麼道聖旨了也。欽此。行臺再移建康。

至元二十九年。二月十七日。禦史臺奏過事內一件。行臺揚州有來。如今屬了南京省也。行臺交江南裏。建康府去淮安州。有底廉訪司。交揚州住呵怎生奏呵。那般底我那里理會得依你便當處者麼道聖旨了也。欽此。體察聲迹。元貞元年三月二十一日。禦史臺奏過年例。外頭外省文卷。照刷者麼道。差監察每去著。就著監察去的。其間遠處近處有的廉訪司官人每令史每。行的好的行的歹的。依在前聖旨體例。委監察每時常體察行的是的不是的。明白說來呵。俺分揀了合替換的擬定奏呵。怎生麼道。奏呵那般者麼道聖旨了也。欽此。立行臺名字。大徳元年十月初三日。禦史臺承奉中書省札付。大徳元年四月初四日。奏準整治禦史臺事內。行臺除授官員。集會翰林院官。議行建康行臺。爲江南諸道行禦史臺。京兆行臺。爲陜西諸道行禦史臺。大徳元年五月十九日。奏準海南道廉訪司。並入廣西道。大徳元年九月初六日。準禦史臺咨。大徳元年七月十四日。奏過事內一件。廣西廉訪司根腳裏立時分。直按治到海南來。世祖皇帝時分。闊裏吉思海外勾當呵。提奏來那里另立廉訪司來。近間省臺官商量廉訪司官呵。這海南是最遠田地。百姓少更詔書裏交減並衙門。將這海南廉訪司罷了。並入廣西廉訪司。依著舊體例委付八个官人巡按呵。便當一般商量來奏呵。那般者聖旨了也。欽此。整治臺綱。大徳元年四月初四日。省臺官一同圓議定奏準整治臺綱。內一件阿老瓦丁說在先行臺官。分著各省巡按去來。在後這般行的內臺官奏了罷了來。如今依在先體例裏臺官內。將引合用的伴當。各省裏巡按去呵。怎生如今他每根底。有一顆分臺印。更索著一顆印。有俺眾人商量來。行臺官分臺按治的臺官每奏準罷了來。如今也不須每年分臺出去。果有臺官。必合親去整治的勾當呵。休做體例。將著已有的印信斟酌出去行呵。怎生聽讀過奏文呵。奉聖旨您這商量來的勾當每都是也。依著您商量來的行者。欽此。準設臺醫。大徳元年八月十三日。準禦史臺咨來。咨臺醫劉瑞考滿。除已選取建康路。醫學教授李元章補塡前缺外。請照驗事呈奉中書省札付。該本臺回呈。照得至元十六年七月二十五日。臺官奏揚州行臺裏。勾當的人每。都是迆北來的。不服水土。病的多有。誠恐悞了勾當。如今行省家。見設著六个醫人。俺比附行省體例。設兩个醫人。奉聖旨就那田地裏。揀好醫人要兩个者。欽此。已呈都省照驗。具呈照詳得此。都省合下仰照驗依上施行。承此。咨請照驗依上施行。準此。命徹裏爲南臺禦史大夫。大徳二年。三月十七日。禦史臺奏中書省家。俺根底與將文書來。江南行臺裏。有底兩个大夫。裏頭一个罷了者麼道。聖旨了也麼道說將來俺商量來依體例。徹裏爲頭是哥哥。有徹裏合行。有阿老瓦丁他也說有依體例。我是兄弟。我合出去麼道。說有奏呵。徹裏交行者。阿老瓦丁出去者麼道聖旨了也。欽此。移臺事。

大徳四年十二月二十日。禦史臺奏過事內一件。杭州省裏髙平章。行臺交來杭州呵。便當麼道奏呵。交俺商量者麼道。聖旨有來。如今徹裏等。那里的每說將來。江南地面裏。禦史臺三處行省的勾當紏治。有杭州去呵。一壁偏有依在前建康府便當麼道。說將來奏呵。依前建康府有者麼道聖旨了來。欽此。行禦史臺官吏祿米。大徳七年六月。準禦史臺咨。承奉中書省札付。大徳七年五月二十八日。奏過事內一件。前者爲內外勾當裏。行的官吏俸錢少的上頭。俺省官臺官並老的每。一處商量了。添與俸米者麼道。奏了行了聖旨來。答刺罕丞相大都省官人每。與學士每一處商議定奏。將來但是無職田的。請十兩以下俸錢的。依著先定來的。小吏俸米例每一兩與一鬥米。十兩以上至二十五兩與一石。這的之上。不揀請多少俸錢的。十兩加與一鬥俸米呵。內外官吏一年。約該二十八萬餘石米。有這般與呵。上都等處。山後州城甘州等處。河西州城。並和林不系出米去處。從著各處事宜。與價錢並口糧。更迆南州城。若無見在米呵。與價錢的。擬將幾个分例米。有俺與完澤太傳右丞相眾人商量來。請三錠以上俸錢的。不與米。三錠以下俸錢的。依著大都省官人每。與學士每一處定將來的與呵。怎生取自聖裁奏呵。奉聖旨依著您商量來的與者。欽此。咨請欽依施行。準此。除本臺禦史大夫。禦史中丞。月支俸鈔俱系三錠以上。欽依不支俸米。外據其餘官吏合支祿米。擬自大徳七年七月爲始。放支者。奉此。侍禦史二員。每員月支祿米一石八斗七升六合。治書侍禦史二員。每員月支祿米一石五斗。經歷一員。月支祿米一石三斗五升。都事二員。每員月支祿米一石一斗五升。照磨一員。月支祿米一石。管勾二員。每員月支祿米一石。令史一十三名。每名月支祿米一石五升。蒙古必闍赤三名。每名月支祿米一石五升。通事二名。每名月支祿米一石五升。知印二名。每名月支祿米一石五升。宣使十名。每名月支祿米一石。臺醫二名。每名月支祿米一石。典吏五名。每名月支祿米一石。庫子三名。每名月支祿米八斗。察院監察禦史二十八員。每員月支祿米一石二斗五升。察院書吏二十八名。每名月支祿米一石。裁減吏員。

大徳八年。準禦史臺咨。該欽奉詔書內一款。官冗吏繁。擾民害事者從省臺合並裁減。承奉中書省札付。坐到內外兩臺。並各道廉訪司。合減人員數目。除外。咨請依上施行。準此。本臺立案依上裁減。開坐於後。本臺合減六名。令吏元設一十六名。存設一十三名。減去三名。宣使元設一十名。存設八名。減去二名。典吏元設五名。存設四名。減去一名。淛西道廉訪司。書吏元設二十二名。存設一十八名。減去四名。奏差元設六名。存設五名。減去一名。江東等九道廉訪司。書吏元設二十名。存設一十六名。減去四名。奏差元設六名。存設五名。減去一名。照刷鹽運司文卷。大徳八年九月二十二日。禦史臺承奉中書省札付。大徳二年五月初六日。奏準節該鹽運司。年終照刷文卷呵。教臘月一月照刷了。再休照刷者。不曾限定十一月爲頭。至次年正月。這三个月。其間照刷文卷者。那其間運司勾當也得空便。有其餘事理。依已降運司聖旨體例行呵怎生。麼道別帖木兒根底商量來。照刷文卷的。自十一月爲始至正月三个月其間照刷呵徧了者。其餘事理。依聖旨體例裏行者。別帖木兒那般說來教那般行呵怎生。商量來奏呵奉聖旨則那般行者。欽此。又大徳七年二月二十四日。奏過事內一件。臺官每說一句言語。有鹽課勾當裏行的官吏人等。做賊說謊呵。到年終問者道來。若倏年終問呵。影蔽了做賊說謊的。若拿住他每做賊說謊的呵。不候年終便拿著問呵怎生。這般說有俺回說在先。這勾當不是不曾行來。爲辦大課程。其間好生有窒礙的上頭。在前官人每多曾遞互聞奏。終不曾定體來。如今依著您的言語。許您便交拿著問呵。這其間整治軍人气力。並其餘支持用錢處。多有每年收的錢鹽課辦著多一半大課程虧兌了呵。在誰身上有這般說呵。臺官每不曾回言語來。俺眾人商量定。只依在先聖旨體例行呵怎生。奏呵奉聖旨那般者。欽此。廉訪司名字不攺。

大徳九年。禦史臺奏。前者省官每。俺根底傳聖旨。臺官人裏火你赤以下都交替者。更行臺阿里馬之下都換者。廉訪司攺做詳刑觀察司。官吏都換者。麼道傳聖旨來。如今俺與省官每商量來。火你赤之下合替的官人每。替頭裏達達侍禦。淛西道廉訪司監司。脫脫木兒漢兒。侍禦河間路總管於明安答兒色目。治書省左司郎中。烏都刺漢兒。治書汴梁廉訪司副使王仲安。麼道又禿赤大夫。俺每商量來。俺伴當每未完裏。行臺官廉訪司官。只依在前體例勾當裏交行者。廉訪司名字不交攺。只依那名兒行者。奏呵奉聖旨那般者麼道。聖旨了也。欽此。人眾委問。大徳十年九月。禦史臺議得。今後若有幹礙人眾事理。須要愼加選揀。品級相壓廉正官員追問。庶革前獘。其或蹈循舊獘。委官失當。豈惟不能厭服公論。抑亦有傷肅淸之治。徧行依上施行。戒飭。大徳十一年七月二十四日。禦史臺奏過事內一件。內臺外頭兩个行臺。各道廉訪司官。月日滿了也麼道。勾當裏不做伴疑惑行的有也者。那的每根底依在先體例。用心向前教行呵。怎生奏呵。奉聖旨那般者。依在先體例行者。欽此。廉訪司。取問行省令譯史。至大元年七月二十九日。禦史臺官脫歡丞相等。奏過事內一件。薛禪皇帝時分。行省官首領官沒體例勾當做呵。臺裏說將有來。蒙古漢兒必闍赤宣使人等。沒體例要肚皮勾當做呵。廉訪司官他每就便問有來完者。篤皇帝時分阿忽歹八都馬辛等。不教廉訪司官問。教監察每問者麼道。完者篤皇帝根底奏著。交行文書有來。這般行呵。大勾當裏窒礙有做賊說謊的人。每多了有也者。可憐見呵。依著在先薛禪皇帝行來的聖旨體例裏教行呵。怎生麼道奏呵。奉聖旨那般者。欽此。整治臺綱制。

至大二年三月二十二日。宣諭聖旨。世祖皇帝立禦史臺。自中書省爲頭。內外但凡勾當裏。委付著的人每。使見識無體例勾當做呵。體察者。肅淸風俗。照刷諸司文卷者麼道行呵。於國便民來。如今只兒哈卽也兒吉。你兩个爲禦史大夫。整治臺綱者麼道。委付了也。不以是何大小勾當裏。委付著的官吏每。更近行的每。不揀是誰軍民站赤。系官錢糧差發造作。中間做賊說謊。要肚皮覷面皮行。無體例勾當。交百姓每生受的。監察每肅政廉訪司官。用心體察者又做罪過來的人每根底。使見識休問者放了者麼道一面詞休奏者。內外委付著的每。近行的人每。自已其間影蔽著系官錢糧裏克落要了的。做無體例勾當的每根底。禦史臺官人每休問者。他自己其間裏問者麼道。與來的執把聖旨革了者。禦史臺官人每監察每廉訪司官人每依先體例裏問者。應有印信衙門每的文卷都照刷者監察每廉訪司官人每勾當裏。用心謹愼的。添與名分。他每根底與賞也者。他每做無體例的勾當呵。告的人每依在先聖旨體例裏。禦史臺裏告者。這的每勾當。其間不揀誰休入去者。這般宣諭了。別了聖旨呵。有罪過者每。卻別了體例行呵。不怕那甚麼。凡有合行事理。照依初立禦史臺以來。累降條畫聖旨行者。欽此。職當體察。

至大二年三月禦史臺奏過事內一件。中書省將文書來。亦刺馬月傳奉聖旨。海裏做買賣的船來也麼道。昨前委著人市舶物內合納官的。教人取去呵。他每好物不將來。爲將歹物底上頭。如今省裏臺裏泉府司裏。差好人和那里根著的人每。一處抽分著。要了呵。和那里省官一處明白封了。教送將來麼道。聖旨有來。如今行臺家。與將文書來。監察每廉訪司官。似這般勾當。差使的無有麼道說。有俺商量來。他每說的是有。不揀有甚麼勾當呵。合體察有可憐見。依著先的體例裏察呵。怎生麼道奏呵。奉聖旨那般者。欽此。整治臺綱制。至大三年八月初二日。欽奉聖旨。世祖皇帝立禦史臺。自中書省爲頭。內外但凡勾當裏。委付著的人每。使見識無體例勾當做呵。體察呵。肅淸風俗。照刷諸司文卷者麼道行呵。益國便民來。如今忽剌出釐日。兩个爲禦史大夫。整治臺綱者麼道。委付了也。不以是何大小勾當裏。但凡委付著的官吏每。更近行的每。不揀是誰軍民站赤。系官錢糧差發造作。中間做賊說謊。要肚皮覷面皮。無體例做著。交百姓每生受的。監察每肅政廉訪司官。體察者。又做罪過來的人每根底。不揀要了甚麼。使見識休問者。放了者麼道。一面詞休奏者。內外委付著的近行的每。自己其間影蔽著。系官錢糧裏克落要了的。做無體例勾當的每。根禦史臺官人每。休問者。他每自己其間裏問者麼道。與來的執把聖旨。革罷了者。禦史臺官人每。監察每。廉訪司官人每。依著在先體例裏問者。應有印信衙門。文卷都照刷者。監察每廉訪司官人每勾當裏。用心謹愼行的。添與名分也者。他每無體例做了。更監察每。廉訪司官人每。俺根底枉問來麼道告的人有呵。依在先聖旨體例裏。禦史臺裏告者。怎生合問的根底問者。是實呵。被告的官吏每根底。依體例要罪過者。若虛呵。告的人每根底。加等斷罪者。這的每勾當。其間不揀誰休入去者。休沮壞者。這般宣諭了呵。別了的人每有罪過斷沒者。他每卻別了體例行呵。不怕那甚麼。凡有合行事理。照依初立禦史臺以來。頒降條畫聖旨體例裏行者麼道。眾人每根底宣諭的聖旨行了也。欽此。行禦史臺官吏俸給。【二條】

至大三年二月初七日。準禦史臺咨。該奉尙書省札付。欽奉詔書內一款。節該官吏祿薄。不能養廉。以致侵漁百姓。治效不修。尙書省從長計議頒給。欽此。送戶部照擬到各項事理。至大二年十二月二十八日奏。天下諸衙門官吏俸錢不敷的上頭。交俺商量了添與者。麼道行了詔書來。俺眾人商量來。隨朝衙門官員。並軍官每。如今見請的俸錢內減了加五。攺換與至元鈔住支俸米。外任有職田的官員。三品的每年與祿米一百石。四品的六十石。五品的五十石。六品的四十五石。七品以下的四十石。俸錢攺支至元鈔。將職田拘收入官。又外任宣慰司軍官雜職等官。俸錢十分中。減去三分。余上七分。攺支至元鈔兩。隨朝衙門。行省宣慰司的吏員。俸鈔減去加五。其餘鈔數。與至元鈔。至元鈔十兩以下。每月與俸米五斗。外任行的小吏每的俸鈔。依數攺作至元鈔。俸米依舊與呵怎生。奏呵奉聖旨那般者。欽此。議得在都隨朝官吏。俸秩截自至大三年正月爲始。欽依支付。所據在外行省。同隨朝衙門官員。並外任俸給。擬自文字到日爲始。支付都省。除外。仰照驗欽依施行。承此。咨請欽依施行。除欽遵外。議得在都隨朝衙門俸給。在前增添加五。今次減去元添之數。攺與至元鈔兩。住支俸米。所據在外行省行臺官吏俸給。在前不增加五添支。未審合無一體剏減加五。及有本臺合設醫人二名。每名月支俸錢。中統鈔一十八兩。亦合依例支付至元鈔兩。誠恐差池。移咨禦史臺照詳去訖。今照勘到本臺。並察院官吏。至大三年二月分。舊有新收。開除實在員數。覆蒙憲臺。議得本臺官吏人等俸給。比及咨準禦史臺回降以來。擬自文字到日。二月爲始。權且減去加五扣算。其餘鈔數攺支至元鈔兩。送照無差。札付建康路。依例放支施行者。奉此。禦史大夫一員。元例月支俸錢中統鈔四錠八兩三錢三分。今俸鈔減去加五。該除中統鈔一錠。一十九兩四錢四分四釐。其餘鈔二錠。三十八兩八錢八分六釐。攺支至元鈔兩。禦史中丞二員。每員元例月支俸錢中統鈔三錠。一十六兩三分。今俸鈔減去加五。該除中統鈔一錠五兩三錢四分四釐。其餘鈔二錠一十兩六錢八分六釐。攺支至元鈔兩。侍禦史二員。每員元例月支俸錢中統鈔二錠一十二兩六錢。米一石八斗七升六合。今俸鈔減去加五。該除中統鈔三十七兩五錢三分四釐。其餘鈔一錠二十五兩六分六釐。攺支至元鈔兩。住支俸米。治書侍禦史二員。每員元例月支俸錢中統鈔一錠二十五兩。米一石五斗。今俸鈔減去加五。該除中統鈔二十五兩。其餘鈔一錠。攺支至元鈔兩。住支俸米。經歷一員。元例月支俸錢中統鈔一錠一十兩。米一石三斗五升。今俸鈔減去加五。該除中統鈔二十兩。其餘鈔四十兩。攺支至元鈔兩。住支俸米。都事二員。每員元例月支俸錢中統鈔四十兩。米一石一斗五升。今俸鈔減去加五。該除中統鈔一十三兩三錢三分四釐。其餘鈔二十六兩六錢六分六釐。攺支至元鈔兩。住支俸米。照磨一員。元例月支俸錢中統鈔二十五兩。米一石。今俸鈔減去加五。該除中統鈔八兩三錢三分四釐。其餘鈔一十六兩六錢六分六釐。攺支至元鈔兩。住支俸米。管勾二員。每員元例月支俸錢中統鈔三十五兩。米一石。今俸鈔減去加五。該除中統鈔八兩三錢三分四釐。其餘鈔一十六兩六錢六分六釐。攺支至元鈔兩。住支俸米。令史一十三名。每名元例月支俸錢中統鈔三十兩。米一石五升。今俸鈔減去加五。該除中統鈔一十兩。其餘鈔二十兩。攺支至元鈔兩。住支俸米。蒙古必闍赤三名。每名元例月支俸錢中統鈔三十兩。米一石五升。今俸鈔減去加五。該除中統鈔一十兩。其餘鈔二十兩。攺支至元鈔兩。住支俸米。通事二名。每名元例月支俸錢中統鈔三十兩。米一石五升。今俸鈔減去加五。該除中統鈔一十兩。其餘鈔二十兩。攺支至元鈔兩。住支俸米。知印二名。每名元例月支俸錢中統鈔三十兩。米一石五升。今俸鈔減去加五。該除中統鈔一十兩。其餘鈔二十兩。攺支至元鈔兩。住支俸米。宣使八名。每名元例月支俸錢中統鈔二十兩。米一石。今俸鈔減去加五。該除中統鈔六兩六錢六分七釐。其餘鈔一十三兩三錢三分三釐。攺支至元鈔兩。住支俸米。臺醫二名。每名元例月支俸錢中統鈔一十八兩。今俸鈔減去加五。該除中統鈔六兩。其餘鈔一十二兩。攺支至元鈔兩。典吏四名。每名元例月支俸錢中統鈔一十二兩。米一石。今俸鈔減去加五。該除中統鈔四兩。其餘鈔八兩。攺支至元鈔兩。卽系十兩以下。每月俸米五斗。庫子三名。每名元例月支俸錢中統鈔八兩。米八斗。今俸鈔減去加五。該除中統鈔二兩六錢六分七釐。其餘鈔五兩三錢三分三釐。攺支至元鈔兩。卽系十兩以下。每月俸米五斗。察院監察禦史二十八員。每員元例月支俸錢中統鈔一錠。米一石二斗五升。今俸鈔減去加五。該除中統鈔一十六兩六錢六分七釐。其餘鈔三十三兩三錢三分三釐。攺支至元鈔兩。住支俸米。察院書吏二十八名每名元例月支俸錢中統鈔一十二兩。米一石。今俸鈔減去加五。該除中統鈔四兩。其餘鈔八兩。攺支至元鈔兩。卽系十兩以下。每月俸米五斗。

至大三年五月。準禦史臺咨。爲本臺官吏俸給事。除已具呈尙書省照詳外。咨請欽詳元奉聖旨事意施行。準此。減本臺監察禦史四員。至元四年九月二十六日。禦史臺奏。西臺官人每。文書裏說將來。俺提調著四省的勾當。管的地面寬遠。先設著二十个監察有來後裁減了四个。南臺管的地面和俺一般。如今南臺二十八个監察。有那監察裏頭摘那與俺四个呵便當的一般。俺眾人商量來。他每說的是有南臺二十八个監察。內減做二十四个。西臺添做二十个呵。怎生奏呵那般者麼道聖旨了也。欽此。赴臺稱寃。皇慶元年四月十二日。禦史臺奏過事內一件。節該如今訥昔兒等。三起人每稱寃的上頭。奉聖旨。刑部裏臺裏差人分揀者麼。道省家俺根底與將文書來。這人每。又違了聖旨。將赦前勾當。告沮壞臺綱。待做漧淨人麼。道這般上位根底告來。這告的事。都是赦前的勾當。有刑部家。也說道省家合回奏麼。道省裏與了文書。有俺商量來似這般勾當。若問呵做賊說謊的人。廝仿學臺家事。也有窒礙。依著已了的聖旨。革撥了呵怎生。今後稱寃的人有呵。教臺裏告外頭的有呵。教行臺裏告依著聖旨體例裏分揀呵怎生奏呵。歹人每有您說的是那般者麼。道聖旨了也。欽此。行禦史臺官俸給。皇慶二年三月初九日。準禦史臺咨呈。奉中書省札付。至大四年。十月二十九日。李平章特奉聖旨。禦史臺俸錢。依宣徽院的體例與者。他每推辭呵。恁每也與者麼。道聖旨了也。欽此。本臺官員俸給。已蒙比依宣徽院官俸給。逐月幫支。各處行省官員俸秩。亦與都省官俸例相同。本臺官員旣已欽依聖旨。比例放支外。據江南陜西行臺衙門。元系二品。今亦攺升從一。所據月俸。宜與內臺一體添給相應。具呈照詳得此。送據戶部呈。移準吏部關。大徳十一年九月初九日月赤察兒怯薛。第二日別不花平章奏。前者皇太子禦史臺。與樞密院一般交。從一品呵。怎生麼道奏呵。明日題者麼。道聖旨有來。他每根底添與名分气力呵。行勾當裏也行的好。他每也謹愼體察麼。道奏呵是有與了從一品。宣他每根底疾早鑄與印者麼。道外頭兩个臺裏的印拘收了呵怎生麼。道奏呵那般者麼。道聖旨了也。欽此。禮部關。大徳十一年九月。鑄造陜西江南行臺從一品印二顆。今奉前因。本部議得內臺行臺品級𨿽同。卻緣元定俸例不一。以此參詳行臺官。見請俸鈔。擬合照依內臺官所添分數添給。自都省許準咨文到日。放支相應。具呈照詳得此。都省除外。仰照驗依上施行。承此。咨請照驗依上施行。準此。行臺官新舊俸例。舊支俸例中統鈔。禦史大夫。月俸四錠八兩三錢三分。禦史中丞。月俸三錠一十六兩三錢。侍禦史。月俸二錠一十二兩六錢。治書侍禦史。月俸一錠二十五兩。至元鈔。禦史大夫。月俸二錠三十八兩八錢八分。禦史中丞。月俸二錠一十兩六錢八分。侍禦史。月俸一錠二十五兩六錢。治書侍禦史。月俸一錠。今次比依內臺添支俸例。擬到行臺官。合支俸給。禦史大夫。月俸至元鈔三錠五兩。禦史中丞。月俸至元鈔二錠四十四兩。侍禦史。月俸至元鈔二錠二十五兩。治書侍禦史。月俸至元鈔二錠一十八兩。紏門行宣政院官吏。

延佑六年十一月。準禦史臺咨來。咨江南浙西道廉訪司申。參詳行宣政院文卷。旣系監察禦史照刷。行院官首領官。令譯史。宣使人等。有犯非違。合無比同行省。一體究問。申乞照詳得此。咨請回示。準此。延佑六年十月十五日。拜住怯薛。第一日文徳殿後。鹿頂殿內。有時分速古兒。赤乞兒。吉歹黑廝。黑漢失寶。赤買納等。有來本臺官禿禿哈。大夫帖木兒不花。大夫咬住侍禦納赫樞。治書帖木哥殿中等。奏過事內一件。南臺官人每。備著浙西廉訪司文書裏說將來。杭州立了行宣政院衙門。文卷交監察每照刷。有官人每。首領官做無體例勾當。依著行省官首領官犯罪的例。臺裏著文書說將來者。其餘但有俸人每。做無體例勾當呵。交廉訪司他每根底。依著體例亦就追問麼。道說將來有依著他每說將來的。交行的上位識者麼。道奏呵那般者麼。道聖旨了也。欽此。咨請欽依施行。準此。振舉臺綱制。

至治三年正月。欽奉聖旨。諭中書省以下。內外諸衙門官吏人等。中書省總理庶政。禦史臺紏劾百司。猶股肱耳目。體用相助。近命拜住爲中書右丞相。整治省事。已嘗詔示天下。今命禦史大夫帖實振舉臺綱。同心協力。弼成治功。期於姦貪屏息。中外乂安。式副委任責成之意。所有臺察。合行事宜條列於後。一方今治化更新。凡政令未便。刑賞失宜。臣下之姦邪。民間之疾苦。禦史臺監察禦史。肅政廉訪司官。皆得具實紏言。於事切當。量加遷賞。一張官置吏。本以爲民。若撫字乖方。貪縱不法。以致軍民困苦。監察禦史肅政廉訪司。嚴加禁治。一學校作養人材之地農桑生民衣食之本。仰肅政廉訪司。督責有司。勉勵勸課。務要實效。一內外諸司。各有攸職。風憲之任。專以紏察。非奉特旨。諸衙門不得奏。委監察禦史肅政廉訪司官。一同追問公事。一除內府文卷外。其餘內外大小諸衙門。凡行文案。監察禦史肅政廉訪司。並行照刷。其不該刷捲官吏人等。有犯取受不公。亦仰依例按問。承追合問人數。毋得占吝不發。違者究治。一肅政廉訪司官。所責非輕。能使一道鎭靜。官吏畏服。乃爲稱職。苛細生事。闇於大體。紀綱廢弛。庶務不修。是不勝任。歲終具行過事迹報臺。以言事大小。定爲升降。仍委監察禦史。巡歷體察聲迹不佳者。隨卽注代。一監察禦史。肅政廉訪司官。分司巡歷去處。毋令有司官吏人等。遠出迎送。妨廢公務。飲食供帳。不得過分。一諸人陳告職官俸吏。取受不公。監察禦史肅政廉訪司官。親行追問。不得轉委有司。若事干人眾。地裏窵遠。未及親到者。聽依舊制。一舉善薦賢。爲治之要。今後監察禦史。肅政廉訪司官。每歲各舉所知職官一員。稱其材器堪充何職。以備選用。須開著明政迹。不得泛言其善。並仰獨員保舉。覆察將來。不如所舉。或犯贓私。其舉察之官。斟酌輕重黜降。懷才抱徳隱晦不仕者。亦聽薦揚。一禦史臺監察禦史。肅政廉訪司。行事之際。應管公事。大小官吏。及各投下諸色人等。毋得侵犯沮擾。違者治罪。一諸官吏人等。被問其間。不得摭拾元問監察禦史。肅政廉訪司官。如有違犯之人。依例究治。一諸被問官。不得推稱事故。擅自赴上。近侍人員。亦不得狥私朦朧題奏。宣喚僥幸脫罪。犯者以違制論。一風憲官吏。不先正已。何以責人。凡在臺察。並宜公勤奉職。廉愼律身。無忝淸要。嚴行約束。吏屬毋令擅作威福。若犯非違。罪比常人加重。一該載不盡。合行事理。照依世祖皇帝立禦史臺。行禦史臺。提刑按察司。肅政廉訪司。及累朝頒降聖旨。條畫事意施行。開言路制。

至治三年五月十二日。欽奉聖旨。中書省樞密院禦史臺官人每根底。行中書省行禦史臺官人每根底。內外有的諸衙門官人每根底。眾百姓每根底。宣諭的聖旨。拜住題世祖皇帝。立禦史臺以爲耳目。紏察姦邪來。我也想著開言路有責任。官府本。爲安撫軍民。做好勾當。交天下生民得濟來。若體著咱每的意。行的好的薦揚。歹的合戒飾紏劾有今後禦史大夫帖實爲頭臺官每。監察禦史廉訪司官。似咱委付來的本意。一般用心體察著。行於國家大體例上頭。但凡有得濟便益的好勾當。頻題說者。有可采的言語呵交行。不可采的言語有呵饒也者。臺綱正要有气力。好生行呵官吏也不做賊說謊。卽漸的行好勾當。交眾百姓每得安也者聖旨。整治臺綱。泰定二年十一月十三日。欽奉聖旨中書省爲頭內外。大小諸衙門官人每根底。軍官每根底。軍人每根底。各枝兒頭目每根底。眾百姓每根底。宣諭的聖旨。天的命福裏。自登寶位以來。憫卹天下軍民。都教得安。不揀甚麼事務。依著世祖皇帝定制行麼道。幾徧行了詔書聖旨來。禦史臺官職膺耳目。自中書省爲頭。內外大小諸衙門。但凡行的勾當。若有差池。不公不法。依聖旨體例。紏彈按治者麼道。委付著。有近年臺事失宜。迆漸廢弛。命中書省左丞相。倒刺沙與紐澤兩个爲禦史大夫。禦史臺合行事理。並依世祖皇帝定制拯治者庶道。委付了也。在先若有行過不應事理。如今都教依著世祖皇帝聖旨體例行者。內外臺察廉訪司裏。委付著的官人每。監察禦史等。不揀甚麼合紏彈按治的勾當裏。好生用心謹愼行者。若有合題說的言語呵。盡心題說。臺官每奏者。幹礙臺綱勾當。其間諸王駙馬。並各衙門官員近侍人等。不以是誰休入去者。休沮壞者。這般宣諭了。違別了的人每。有罪過者。這的每宣諭了也麼道。行無體例勾當呵。他每不怕那聖旨。作新風憲。

天歷元年九月二十五日。禦史臺官奏。近日委付俺交整治臺綱者麼道聖旨有來。俺商量的合整治的勾當。有幾件合題奏有。一欽奉世祖皇帝累朝聖旨禦史臺勾當。其間諸人不得入來攪擾沮壞。聖上初登寶位。凡有諸人轉行托請近侍等官聞奏。索要風憲名分。贓罰錢物的人有也者。那般人有呵。與在先體例。不廝似有。今後臺裏大小一切事務。禁止諸人不許入來攪擾風憲名分。贓罰錢物。亦不得奏索這般行呵。皇帝大福蔭裏。風憲肅淸臺察的事行的也者。俺與省家文書。照依在先體例行呵。怎生奏呵。那般者麼道聖旨了也。欽此。一自立臺以來。委付都事呵。於各道廉訪司僉事內選用有來。曾授宣的。除各道副使授勅的。止除僉事有來。近年授宣的。授勅的。教做都事委付了呵。不論他每月日。便除做各道副使。有似這般呵。窒礙選法。都想望著要做都事的多去也。今後依在先體例。曾授宣的。除副使。授勅的。除僉事呵怎生奏呵。奉聖旨授勅入來的。出去的呵。僉事裏除者。授宣入來的。出去的呵。副使裏除者。資品不到的。除副使呵。廣裏除者。聖旨了也。欽此。又特奉聖旨。臺經歷有根腳資品散官到的。監司裏除者無根腳資品不到的。副使裏除者更資品散官不到的呵。除監司交遠方去者委付臺都事呵。秀才吏道內各用一員者麼道聖旨了也。欽此。一初設立各道廉訪司。特奉世祖皇帝聖旨。委付的官員。蒙古畏兀兒河西回回這四等人。與漢人相參著。委付有來。近年以來。不依在先體例。一色人內。委付兩个三个的上頭哏壞事有。今後只依世祖皇帝定制。蒙古色目內各用一員。與文字漢人相參。委付依在先體例行呵。怎生奏呵奉聖旨。正蒙古人重委付一个呵也。中其餘各色目內止用一員者。聖旨了也。欽此。一臺裏蒙古必闍赤怯列馬赤月日滿了呵。事上行的好呵。除行臺監察禦史的也有來。漢人充蒙古必闍赤怯列馬。赤的。也有將他每一例除做監察呵。寫不的彈章。刷不的文卷。於事上好生不便。當有。今後除蒙古色目外。漢人不通儒吏的月日滿呵。俺呈與省家依體例定奪與他的勾當呵。怎生奏呵。奉聖旨那般者。又奏初立廉訪司時。分革了四个書史。攺做一員照磨管勾。專管架閣庫文卷。收掌贓罰錢物。文資相應入內選用來。近年以來。於臺宣使知班並色目人內。一槪委付。有與初立廉訪司事意不同。今後各道照磨有闕呵。依著在先例。通曉儒吏相應入內委用做體例行呵。怎生奏呵。奉聖旨那般者。欽此。一昨前奉聖旨。各道廉訪司書吏。於職官路吏教授。下第舉人內教行者。遊學歲貢秀才休用者麼道。有聖旨呵。俺商量來。各道書吏額設著一十六名。今後有闕呵。於終場下第舉子內用四名教授。內用四名路司吏內用四名通吏。職官用四名。須要無過犯。行止廉愼。通達政務。照依舊例委文資正官試驗相應。方許收補。如所舉不當。或不依例選取從監察禦史紏彈。罪及舉官。似這般選取做體例行呵。於風憲便有奏呵。奉聖旨是有。用終場下第舉子四名。教授二名。路司吏五名。通吏職官五名。其餘依您奏的。今後做體例用者麼道。聖旨了也。欽此。一自世祖皇帝以來。廉訪司官書吏犯贓呵。交斷沒當房家產有來。次後奉完澤篤皇帝聖旨。廉訪司官吏有罪過呵。比之常人加等要罪過者麼道。說來不曾革了斷沒的體例。近年各道官吏犯贓。玷壞風憲的。也只加等斷罪呵。比世祖皇帝聖旨。不廝似。有南臺幾徧。合依著世祖皇帝定制行麼道。咨將文書來有。俺商量來如今整治。其間依著南臺題說將來的。今後廉訪司官吏但犯贓呵。依著世祖皇帝聖旨要了。合得罪過斷沒他每的當房家產呵。不壞了風憲。犯贓的少也者。奏呵是有那般行者麼道。聖旨了也。欽此。振舉憲章制。

元統二年四月十五日。欽奉聖旨。中書省樞密院。內外百司官吏人等根底。宣諭的聖旨。世祖皇帝立禦史臺。彈劾中書省已下。內外官吏姦邪非違。廉問風俗。審理寃滯。刷磨案牘益國便民有來。今命金紫光祿大夫答刺罕太平王。昭功萬戶都總使。就帶已降虎符龍翊侍衛親軍都指揮使兼管龍翊侍衛親軍千戶所達魯花赤。唐其勢銀靑榮祿大夫。就帶已降虎符總管。髙麗女直漢軍萬戶府達魯花赤。馬紮兒臺並爲禦史大夫肅淸風紀。振舉憲章凡軍站民庶。諸色戶計。所在有司。失於撫治。囚獄寃滯。不爲伸理。官吏侵盜髒污。一切不公不法。朘剝吾民者。仰監察禦史。肅政廉訪司。殫心紏治。務在政舉民安。有能恪盡乃職。量加升賞。曾經監察禦史廉訪司追斷。紏劾官吏人等。不得摭拾陳告。元問元言官吏。果有寃抑。在內赴禦史臺。在外赴行禦史臺陳告。被問之際。推稱事故。欲逭官刑。近侍人員。因而題說。宣喚不揀是誰休奏者。朦朧奏的人有呵。重行治罪。凡朝廷得失。軍民利病。監察禦史廉訪司極言毋隱。其餘合行事理。並遵世祖皇帝。立臺以來聖旨條畫事意施行。這般宣諭了呵。臺察勾當裏入來沮壞呵。要罪過者。內外風憲裏行的人。不守常憲。恃此妄行。寧不知懼。廣海分司出還日期。

至元元年九月。準禦史臺咨。準陜西行禦史臺咨。雲南廉訪司申。廣海地面。多系煙瘴。又值變亂以來。生民百無一二。𨿽有郡名。無州縣之實。若與中原一體八月中分巡。次年四月中還司。正當煙瘴肆毒之時。出巡官吏。多系中原。不服水土。刷按已畢。不敢輒回。坐待日期。虛喫祗應。久處瘴鄕。致有因而感冒成疾。死於邊荒。誠可哀憫。今後以十月初間分巡。次年二月末旬還司。不惟首思省久之費。抑亦分司官吏。免煙瘴之害。咨請聞奏施行。準此。元統三年七月十八日。篤憐帖木兒怯薛第三日。洪禧殿後。鹿頂裏有時分。速古兒赤汪家奴渾禿帖木兒。必闍赤沙剌班怯薛官人。篤憐帖木兒等有來。本臺官馬札兒臺大夫等。圓商量了呵察赤大夫。亦只裏不花治書忙哥不花。經歷蒙古必闍赤蔡明安答兒等奏。大都臺官。準西臺備著雲南廉訪司。文書說將來。雲南廣海地面。多系煙瘴。又經值變亂以來。生民百無一二。𨿽有郡名。無州縣之實。若與中原一體八月中分巡。次年四月中還司。正當煙瘴肆毒之時。其出巡官吏。多系生長中原。不服水土。刷按已畢。他每不敢回還。坐待日期。虛喫著祗應。久在瘴鄕。因而感冒成疾。死於邊荒。誠可哀憫。今後至十月初間分巡。二月末旬還司。首思省久之費。分司官吏。免煙瘴之害麼道。說將來有。俺商量來依著他每說將來的交行呵。怎生奏呵。奉聖旨那般者。欽此。除欽遵外。咨請欽依施行。準此。首振臺綱。

至元二年四月。欽奉聖旨。諭中書省樞密院。禦史臺。內外百司。大小官吏。軍民諸色人等。惟我世祖皇帝。肇建禦史臺。爲耳目之寄。紏劾姦貪。肅淸風俗。宣明教化。審理寃滯。刷磨諸司案牘。益國便民有來。永爲綱紀之崇。式選忠良之助。今命知樞密院使帖木兒不花。中書平章政事撒迪。爲禦史大夫。首振臺綱。委付了也。凡軍民站赤。諸色戶計。所司不務撫治。致使吾民困苦。錢糧選法。刑名造作。及官吏髒污。一切不公不法。仰監察禦史肅政廉訪司。用心體察。臺憲之官。職應言路。凡朝廷得失。軍民利病。果能盡心題說。量加升擢。但凡風憲勾當。其間諸王駙馬。不揀誰休入去侵擾沮壞者。又內外勾當裏行的並近侍人等。做了罪過。巧使見識。欲逭官刑。教上來者。臺察官休問他每自問麼道。似這般今後不揀誰休奏者。傳來的聖旨有呵。休行者別了的人。每要罪過者。這般宣諭了呵。風紀之司。恃此妄行。寧不知懼。自今伊始。恪守憲章。務在必行。毋爲文具。所有合行事理。條列於後。一在內立禦史臺。彈劾中書省樞密院等。內外百官。姦邪非違。刷磨案牘。在外立行禦史臺。彈劾行中書省宣慰司以下。諸司官吏。姦邪非違。刷磨案牘。並依舊制。一各道廉訪司官。果能照刷盡公。按治有法。官吏畏服。一道肅淸。乃爲稱職。若專務苛細。闇於大體。是不勝任。仰巡行監察禦史實紏呈。書吏奏差。尢當愼選。若斁壞風紀。不守憲規。從司官就便黜退。行能無取。不許呈貢。一方今治政更新。凡政令未便。刑賞失宜。臣下姦邪。民間疾苦。仰監察禦史肅政廉訪司。具實紏言。凡察出諸衙門公事。除行省官首領官申臺。其餘合追問者。所司卽便發遣。毋得。占吝違者究治。一內外百司。各有攸職。風憲之官。職專紏察。諸衙門不得奏委監察禦史。肅政廉訪司。一同追問公事。收捕盜賊。一各道廉訪司。按治去處。督責有司。務要公事辦集。錢糧成就。及一切合行便民條例。若有奉行不至。隨事紏彈。一監察禦史。肅政廉訪司。每遇分巡照刷文卷。審理罪囚。務要盡心。毋致寃濫。一內外百司官吏人等。曾經監察禦史。肅政廉訪司。紏問不公不法。無得挾讎摭拾元問元言官吏。違者加重斷罪。一犯贓經斷官吏。若以贓證不明。按問失當。內赴禦史臺。在外赴行臺陳告。如勘會不實者。加等斷罪。革後稱寃。並仰革撥。一諸訴訟人等。先從本管官司。自下而上陳告。或理斷不當。遷延不與歸結。在內經由省部。在外赴行省宣慰司陳訴。監察禦史。肅政廉訪司紏察。若越訴及誣告者。依條治罪。一凶徒惡黨。累曾經斷之人。事非干已。風聞公事。妄構飾詞論告官吏。沮壞官府。仰監察禦史肅政廉訪司。並行究治。一蒙古漢人。學校爲育材之地。農桑乃衣食之源。近年以來。鮮有成效。蓋因有司奉行不至。風憲失於勸勉。以致如此。今後仰監察禦史。肅政廉訪司。督責所司。務要有成。毋爲文具。一比年以來。臺察之官。所舉廉能。官員慮未盡用。若不嚴責實效。何以激勸將來。今後仰監察禦史。肅政廉訪司。應保廉能最官。及五事全備。有異政才堪風憲者。開具著明實迹。並覆察官姓名。結罪申呈。以備擢用。但犯贓私。連坐舉官。所舉得人。量加升擢。一其餘該載不盡事理。並依世祖皇帝立禦史臺以來。累降聖旨事意施行。保舉官員。蒙古色目漢人相參覆察。

至元六年三月。準禦史臺咨。據監察禦史呈。嘗謂立法任人。乃爲政之本。賞善罰惡。實風憲之綱。蓋任人非難。而知人爲難。立法非難。而守法爲難。故善惡分。則人人知勸。賢才進。則治具畢張。會驗到至元三年。十二月十一日。憲臺奏過事內一件。監察禦史言。節該路府州縣所任之職。猶且懲勵勤怠。考核臧否。以憑黜陟。以嚴遴選。況風憲之官。爲郡縣之儀刑。寄朝廷之耳目。彰善癉惡。賞功罰罪。悉皆委之。所用之人。尢當愼選。得其人。則維持風紀。匡輔治化。非其人。則斁壞憲綱。撓亂國政。故凡擇之必精。用之必當。職務因而修舉。紀綱由是振揚。苟非其才。輕於委用。彼自狼藉。人誰懼服。何以表率諸司。按臨郡邑。使有司之中。𨿽有善者。亦莫能伸其才志。而爲惡者。愈得肆其貪邪。其於治道恐有未便。以此參詳。今後已膺風憲官。每行巡監察禦史體覆得聲迹不佳。闇於大體者。依例黜退。凡保舉所居。風憲有司之官。必須開寫任內行過著明實迹。元舉覆察官姓名。其在京官員。曾任有司者。一體舉察。如未任有司官。止許從實結罪。舉其始末歷仕行止。廉愼行能可取。眾所推服者。以憑選用。於以廣布賢才。作新風憲。庶不負聖朝委任責成之意。麼道說有。俺商量來。依著監察每說來的爲例。遵守行呵。怎生奏呵。那般者麼道聖旨了也。欽此。除欽遵外。切惟聖朝汲汲於求賢。孜孜而圖治。然而立法。𨿽已盡善。而守法者。不能舉行。欲人才進而治道隆也難矣。今後凡遇保舉徳。行才能。可居風憲之人。監察禦史。並各道廉訪司官。所舉之人。須要開寫出身歷仕行過著明實迹。直言所長結罪薦舉。禦史呈臺司。官移牒總司。候承準札付牒文。依例令蒙古色目漢人相參。覆察相同。然後申呈憲臺。以備區用。如此將見朝廷得有用之才。風憲增紀綱之重。公道幸甚。宜從憲臺明白聞奏。移咨兩臺。札付各道廉訪司。遵守相應。具呈照詳得此。至元六年正月二十日。也可怯薛第二日玉徳殿西耳房裏有時分。速古兒。赤禿赤云都赤赤老溫殿中不花察兒等。有來。別怯裏不花大夫。脫脫大夫。教化中丞韓治書。王都事。蒙古必闍赤。阿魯威等奏。監察禦史。俺根底文書裏說。嘗謂。立法任人。乃爲政之本。切惟聖朝汲汲於求賢。孜孜而圖治。然而立法。𨿽已盡善。而守法者。不能舉行。欲人才進而治道隆難矣。今後凡遇保舉徳。行才能。可居風憲之人。監察禦史。並各道廉訪司官。所舉之人。須要開寫出身歷仕。行過著明實迹。直言所長結罪薦舉。禦史呈臺司官移牒總司。候承準札付牒文。依例令蒙古色目漢人相參。覆察相同。然後申呈憲臺。以備區用。歷道俺商量來依著監察每說的行呵。怎生奏呵。奉聖旨那般者麼道。當月二十七日。教火者禿滿疊。太皇太后前啟呵。那般者麼道。傳懿旨來。欽此。除外咨請照驗。欽此。施行準此。監察禦史。不許連銜並署。

至正元年二月。準禦史臺咨。據監察禦史呈。嘗謂置官風紀。朝廷寄耳目之司。給印同文。柄用表威權之重。洪惟我世祖皇帝。肇建官制。中外立三臺分。廉訪司二十二道。欲其振揚風采。而肅淸民俗也。然三臺設禦史。七十有四人。各有印執法之象。上應太微。政所以示職任之專。而臨事得以自便也。夫何近年以來。或選非才。寖訛舊典。劾一官則眾人共署。保一人則闔院同僉。議論之間。髙下其事。一堂之內。自相矛楯。乖爭陵犯。必吹毛求疵。並及其人。至於幾事不密。則又互相紏彈。執羅誣罔。靡所不爲。殊失朝廷設官之意。大傷風憲用人之公。卑職以謂今後監察禦史。除分省出巡守院。得以同事外。凡彈劾保舉建言。及其餘一切章疏。旣各有印信。不許連銜並署。以昭體統之大。而著禮分之宜。以彰司憲之嚴。而增紀綱之气。若然則登是職者。彼此相規。人人自勉。庶幾有以合朝廷初設臺察之舊制。公道幸甚。緣系爲例事理。具呈照詳得此。至正元年正月初七日。篤憐帖木兒怯薛第二日。興聖殿東鹿頂裏有時分。速古兒赤云都赤脫歡不花等有來。伯撒裏大夫。舌納刺侍禦。何治書鎖南班。經歷史都事。蒙古必闍赤。阿魯威等奏。監察禦史常泰等。文書裏說有。嘗謂置官風紀。朝廷寄耳目之司。給印同文。柄用表威權之重。洪惟我世祖皇帝。肇建官制。中外立三臺分。廉訪司二十二道。欲其振揚風采。而肅淸民俗也。然三臺設禦史七十有四人。各有印執法之象。上應太微。政所以示職任之專。而臨事得以自便也。夫何近年以來。或選非才。寖訛舊典。劾一官則眾人共署。保一人則闔院同僉。議論之間。髙下其事。一堂之內。自相矛楯。乖爭陵犯。必吹毛求疵。並及其人。至於幾事不密。則又互相紏彈。執羅誣罔。靡所不爲。殊朝廷建官之意。大傷風憲用人之公。卑職以謂今後監察禦史。除分省出巡守院。得以同事外。凡彈劾保舉建言。及其餘一切章疏。旣各有印信。不許連銜並署。以昭體統之大。而著禮分之宜。以彰司憲之嚴。而增紀綱之气。若然則登是職者。彼此相規。人人自勉。庶幾有以合朝廷初設臺察之舊制。公道幸甚的說。有俺商量來。依著監察禦史每說來的交行呵。怎生奏呵。那般者麼道。聖旨了也。欽此。除外咨請照驗。欽依施行。準此。掾譯史人等職官相參。

至正二年六月。準禦史臺咨。中書省奏。內外諸衙門。額設掾譯史。通事。知印。宣使。奏差。補用之法。內職官一半相參。具有成憲。比年以來。所司失於奉行。往往違例。補用侵塞職官名數。歲積月增。官冗事獘。其於選法。不無壅滯。俺商量來。今後內外諸衙門所設掾譯史通事知印宣使奏差。並依今次立定等第職官一半相參。掾令史相應。文資流官選取。譯史。選識會蒙古畏吾兒文字語言。通事。精通譯語。及知印並於流官內選取。宣使奏差。於蒙古色目漢人。無粘帶職官內。依例相參取補。上項各色合用人數。須於任回有解由。已除未任。不系急闕。並見任有注代職官內選。俱要歷及一考。除宣慰司。廉訪司。依例減資。其餘等衙門。驗應得資品升一等。不許就役升轉。止除元任地方。有過並雜職不預。其初滿類選換授人員。在內衙門不許取用。須要任回依例取補。違者當該首領官吏斷罪。摽附合行事理。俺定擬了也。依著定擬來的行呵。怎生奏呵。奉聖旨那般者。欽此。除外都省合下仰照驗就行。欽依施行。承此。除外咨請照驗。欽依施行。準此。一行省行臺廉訪司。行省行臺掾令史。正從八品。文資職官內選取回回掾史。一體參補。須要識會亦思忒非文字。譯史通事。於正從八品職官內選取。知印於正從八品職官內選取。宣使於正從九品職官內選取。廉訪司書吏。於正從九品文資出身。職官並儒學教授內選補。考滿職官減一資歷教官。理本等月日。通事譯史。職官與相參者遞進。禁紏言舊官長。

至正八年三月。準禦史臺咨。至正七年。十二月二十四日。禦史臺特奉聖旨。在前一个衙門裏廝該來的首領官吏人等。爲行事中間差的上頭。後來風憲裏行呵。記讎動文書紏言舊官。長的禁了來。在後禦史每言著。卻交紏言有我尋思來。薛禪皇帝聖旨。俺有的不是也說呵。是求言納諫的勾當。有首領官吏人等。不交言在前廝該著的官長。是厚風教的事。有與求言納諫的勾當。不廝似有。如今恁徧行文書教禁了者麼道。聖旨了也。風憲不用樂人。至正八年四月。準禦史臺咨。至正八年。二月二十二日。禦史臺奏。風憲裏委付來的官吏人等。休教喚歌唱的者麼道。禁的聖旨有來。近來衙門裏不用。卻於私家或別處。指以筵會爲由。卻用麼道。就裏玷污風憲有。今後除天壽節正旦迎接詔書呵用者。其餘不揀那里。毋得呼喚做雜劇。並彈唱的婦人每者。若別了的人每根底。要了罪過。風憲裏不用呵。怎生奏呵。似這般歹行止的每根底。紏言者麼道。聖旨了也。分巡違期。

至正八年五月。準禦史臺咨。至正八年。四月十二日。禦史臺奏。俺根底山東等處。體覆官吏。聲迹去的。監察禦史脫火赤楚惟善。文書裏說將來。山東僉事刺思八朵兒只稟性𨿽厚。蒞事荒疎。本官至正七年。八月十五日。前往益都等處分司出巡。至正八年三月中還司。又據壽光縣人戶李徳口告田賦。所馮提領司吏徐吉安等。因事取受錢物。爲是分巡官不曾到來。本縣根訪至昌邑等處。知得已行還司。以此前來。就赴總司陳告。其分巡僉事剩思八朵兒只畏懼巡行失宜。止於置司處接受李徳告狀。切詳益都分司。按臨州縣數多。地裏窵遠。比年以來。水旱相仍。官府失治。盜賊蜂起。民物凋耗。本官職司風憲。分治一方。不能遵守成憲。依期徧歷。以懲官邪。以究民隱。顧乃倦於勤勞。安於怠惰。先期一月之前。無故違例還司。合行公事。尙未結絕。聲迹略無所聞。據此行爲有乖憲體。擬合奏代麼道。說有俺商量來。依著監察禦史每題說來的行呵。怎生奏呵。奉聖旨說的是有整治勾當。其間似這般恣意違期。先行還司。合整治勾當不做。那得這般體例來。恁自家整治的。是有行與各處文書。今後有這般行的呵。教監察禦史每紏言者麼道。聖旨了也。照刷宣慰司捲。

至正八年六月。準禦史臺咨。至正八年五月二十二日。禦史臺官根底。特奉聖旨。各道宣慰使司都元帥府文卷。廉訪司照刷有來。體覆各道廉訪司聲迹的。監察禦史每。到彼住二三日回來呵。有司官並廉訪司官的。行止好歹如何。便得知道。如今宣慰使司都元帥府的文卷。休教廉訪司家照刷。內臺按治地面。交內臺監察禦史每照刷者。兩行臺按治地面裏。教行臺監察禦史照刷者。這般緩慢行著照刷呵。官吏行止好歹的知道也者。今後爲例遵守行者麼道。聖旨有來第二日。禦史臺奏俺尋思來。監察禦史每。照刷各道宣慰使司都元帥府家文卷時分。宣慰使司都元帥府官吏人等。一切不公不法等事。監察禦史每紏問也者。若監察禦史事畢。回還之後。宣慰使司都元帥府官取受有呵。教廉訪司紏察其餘首領官吏人等。取受教廉訪司依例取問呵。怎生奏呵。奉聖旨那般者。書吏奏差犯贓。至正八年十月。準禦史臺咨。至正八年九月二十二日。禦史臺奏。俺根底南臺備監察禦史拜瑚禿魯哈刺臺赫斯忙古歹。安明徳。李煥文。李敏中。劉眞。李從政。與將文書來。嘗謂風憲之職。紏察貪污。肅淸風化。固賢能之是尙。亦淸白之爲先。苟或犯於贓私。實有玷於風紀。欲勵廉明。宜嚴約束。故犯贓加等。斷罪籍沒。贓重流遠。已有定制。近年以來。江南各道廉訪司書吏奏差。間有不務守愼。恣尙貪饕。如福建道書吏。周舜臣取受吳天錫等。中統鈔二百餘錠。招贓明白。僥幸遇原。乃與常例。一體革撥。滋長姦惡。廢壞紀綱。若不嚴爲立法。無以激勸將來。以此參詳書吏奏差。因事受賂。犯在革前。發在革後。赦書未到。取訖招狀。罪𨿽革撥。旣系風憲人員。以贓敗露。理合不拘常例。加以除名不敍。發還元籍禁錮。籍沒當房財產。其或受狀。勾問已證相同。未有招涉。𨿽遇革撥。而貪迹旣彰。豈容仍復元役。亦當黜退。風憲永不錄用。如此則貪墨者絕覬覦之心。敗贓者無僥幸之免。紀綱肅淸。公道幸甚。麼道說將來。有俺商量來。依著南臺家說將來的徧行爲例遵守呵。怎生奏呵。那般者麼道。聖旨了也。分司擅還。

至正九年七月。準禦史臺咨。至正九年四月二十七日。禦史臺奏俺根底。監察禦史蒙速思。文書裏說奉臺札。山北道廉訪司。遼陽分司僉事。燕帖木兒。按治至懿州路。元患積气舉發。於至正八年十一月二十五日還家。奏奉聖旨。差監察禦史體覆取問。欽依前去山北道。責到招伏。看詳僉事燕帖木兒。所招職居風紀。承準總司牒遼陽等處分巡。未曾徧歷。因爲患病。弗及百日。擅自回還大都。原其所犯。擬合究問。宜從憲臺區處聞奏。俺商量來風憲裏。管得事重似這般擅自離職了。事上不便當有。燕帖木兒根抵便要罪過呵。近年爲因循著究問上頭。似這般回來了的也。有如今將他黜退了。依著至正三年例。風憲再不錄用。今後臺察除授人員患病的。依例守候。百日外。如有必合離職緣故。須候憲臺回準明文。方許回還。如違依著有司官。擅自離職例要罪過。徧行文書爲例遵守呵。怎生奏呵。那般者麼道。聖旨了也。整治臺綱。長生天气力裏大福蔭。護助裏皇帝聖旨。諭中書省樞密院。內外百司官吏人等。朕惟臺諫之官。執憲中朝。紀綱治道。古今所重。我世祖皇帝。肇立禦史臺。總司耳目。紏察姦邪。垂法示訓。粲然有章。列聖繼統。罔不克紹。厥猶政肅民安。令行禁止。於玆有年。朕自卽位以來。益崇斯任。屢嘗作新。播告中外。尙慮言路未通。民生未遂。知樞密院事也。先帖木兒。剛方直亮。世篤忠貞。三處臺端。譽望素著。出鎭南服入居宥密。克盡厥心。朕實嘉之。今復命爲禦史大夫。首振臺綱。弼予於治。咨爾大小臣僚。恪供乃職。敢有玩法自私。循默是保者。國有常刑。寧不知懼。今有風憲合行事宜。條列於後。一中書省樞密院。及百司庶府。有姦邪蠹政。非法不公者。仰禦史臺紏劾。在外行中書省宣慰司。並以下衙門。有違法病民。挾私害公者。從行禦史臺廉訪司紏劾。務協至公。毋爲顧忌。一臺官中丞以下。及監察禦史廉訪司官。各以已見言事。載諸憲章。今後凡時政得失。軍民利害。直言無隱。以備采擇。一薦拔賢才。責在風紀。近年限以越道。不得舉人。致有遺賢之嘆。今後三臺監察禦史。各道廉訪司官。除紏言不許隔越外。但有所知材堪風憲者。不限遠邇。悉聽舉揚。一監察禦史。體覆廉訪司官聲迹。以憑黜陟。不爲不重。比者往往輕聽浮言。不加詢訪。以致毀譽失眞。淑慝難辯。今後須要據實呈報。如蹈前非。並依舊制黜退。一各處罪囚起數。每季申達廉訪司。已有定制。其監察禦史廉訪司官。重加審理。本欲析寃決罪。不使人淹囹圄。死於非命。有傷和气。比聞有司官吏。不體此意。惟恐按臨所至。預將囚徒非理致死。以圖自便。誠可哀憫。今後監察禦史廉訪司官。審理去處。𨿽報無囚。必須徧歷。若有非理死損者。嚴加究治。一各道廉訪司官。責任至重。務在宣明教化。勸課農桑。興舉學校。其於益國便民之事。分所當爲。有能恪盡厥心。處事平允者。不次升擢。其或苛虐生事。釋其有罪。刑及無辜。仰監察禦史紏言黜退。一各道總司檢舉分司文卷。已有定制。近年以來。上下相容。視爲文具。今後總司苟有似前容情廢法者。仰巡歷監察禦史。體察紏言。一各道廉訪司官。分巡時月。已有定例。近年以來。多不遵守。托故往返。巡歷不周。以致訟繁政弛。甚失委任之意。今後巡歷未徧。及出還不依期者。聽監察禦史紏言黜退。一比者臺察廉訪司官。往往妄稱事故。及托故不行赴任。若加論罪。有乖憲體。今後如有托故不行赴任。及妄稱事故離職者。風憲不許再用。一監察禦史分巡守省。體覆聲迹。若令照刷各處宣慰司元帥府文卷。地裏窵遠。難於徧歷。今後宣慰司元帥府文卷。並依舊制。令拘該廉訪司照刷。一臺察之設。紏繩姦慝。言路通塞。有關治道。曾經彈劾被問。經斷之人。無得摭拾元問元言官吏。違者究治。一官吏貪婪。病民爲甚。廉訪司職。當追問不得轉委有司。已有定制。比聞分司所至之處。遇有告言取受。往往憚於追問。巧爲沮遏。吾民重困。寔在於斯。仰巡歷監察禦史。悉心體訪。違者紏劾以聞。一該載不盡事理。並依世祖皇帝立禦史臺以來聖旨。條畫事意施行。體覆災傷。

至正十年二月。準禦史臺咨。照得近準行臺咨。並各道廉訪司備路府申。至正九年。災傷病及於民。不爲不重。今乃視爲泛常。其有司不爲用心檢踏。廉訪司不行依期出巡。以致百姓災傷。耽延弗與依例體覆。至於申報之際。往往違期。使民失所。深爲未便。今後各道分司。須要八月中出巡。凡遇災傷。隨卽體覆。如是似前因循違慢。欽依究治施行。體覆守令聲迹。至正十年二月。準禦史臺咨。中書省奏俺根底。吏部呈路府州縣。任回守令。例合督攝。所屬俱治者升一等。及半者減一等。俱不治者降一等。其路府州已保守令任回。俱有所轄縣分。卽系督攝所屬治否人員。今次卻以六事俱備繳連。憲司牒文。別無考核督攝。所屬明文。與例不同。又兼到任中間相該所屬前後。年月不齊。難議黜陟。以此參詳上項守令給由。廉訪司體覆牒文未完。擬合行移本道。依乃核及已完。而所屬給由未到者。俱將各官姓名。於守令簿內明白附寫。候考核牒所並所屬給由到部。至日通行。依驗升降。所有各官應得資品。先行類選。庶不淹滯人難。麼道說有俺商量來。路府州縣守令。上下相維。各有定分。若督攝專責於路。則是府州無督攝之責矣。今後守令督攝之格。路督攝府。府督攝州。州督攝縣。如所屬直隸路府州者。就便督攝。各道廉訪分司。每歲巡歷之際。就行體覆不親民。路府州達魯花赤。總管知府知州。任內行過實迹。比及還司。明具各官聲迹美惡。及所屬治否。先行移牒總司。須要年終申臺呈省。置司處所並三臺。監察禦史按治去處。依上呈報。委吏部正官。首領官。提調明白附簿。以憑黜陟。各官任滿給由到部。驗應得資品。先行類選照勘。逐年報到聲迹美惡。所屬治否。斟酌除授。其升降等第。須侯所屬任滿考核牒文俱到。驗相該月日。通行定奪。外據親民守令。依舊任滿考核。六事繳連。牒文申達省部。依驗等第升降。然任官選才。內外通融。輕重疊用。乃選法之良規。其在任二三年未有成效者。有選衙門不得取用。其餘事理。並依至正四年。至正八年。聖旨事意行呵。怎生奏呵。奉聖旨那般者。出使官員俸給。

至正十一年二月二十四日。準禦史臺咨。承奉中書省札付。戶部呈奉省判本部呈。嘗謂臣子有行役之勞。國家有優崇之典。或扈從上京。或出使遠方。此行役之勞。亦臣子當爲之事。然預借以俸。則行李有從容之樂。室家無反顧之憂。其優崇亦可謂至也。切照本部職司金穀。出納惟謹。緣近年以來。在京各衙門被差人員。無問地裏遠近。事務輕重。槪以出使爲由。輒使預借俸鈔。合得祿米於本衙門通俸內。逐月放支。其餘各衙門不許預借。如此則行役足得以優遊。而錢糧不至於泛濫。如蒙準呈。宜從都省照會各衙門。札付本部。就行依上施行。具呈照詳得此。覆奉都堂鈞旨。連送戶部。再行照擬呈省。奉此本部再行議得。今後各衙門年例。預借上都俸祿。依例全擬支付。其或出使邊遠重事。並嶺北甘肅雲南者。止許預借俸鈔祿米。於本衙門通俸內。逐月放支。其餘各衙門不許預借。如此則行役足得以優遊。而錢糧不至於泛濫。合依已擬。如蒙準呈。宜從都省。移咨各省照會。樞密院札付禦史臺。本部就行依上施行。具呈照詳得此。除外都省合下仰照驗就行。依上施行。承此。咨請依上施行。

均祿秩至正十一年。三月十二日。準禦史臺咨。承奉中書省札付。至正十年十一月十八日。欽奉詔書內一款。節該肅政廉訪司。職專紏劾。責任尢重。歲頒祿秩。理宜從優。今後各道廉訪使。歲給中統鈔陸伯錠。廣東廣西雲南海北。俱系邊遠重地。比與腹裏江南不同。其廉訪使歲給鈔捌伯錠。上路達魯花赤。總管每歲各給鈔肆伯捌拾錠。下路達魯花赤。總管各給鈔肆百貳拾錠。都水庸田使。江西茶運使。河間山東河東。兩淮兩浙。福建鹽運使與上路同。四川茶鹽運使與下路同。其餘四品以下官員。驗其品級。歲給鈔錠。具有等差。欽此。至正十年十一月二十二日。也可怯薛第二日。延春閣後寢殿裏有時分。速古兒赤哈麻云都赤朵兒赤。殿中那海。給事中塔海帖木兒等有來。脫脫太傅。右丞相定住。平章搠思監。平章韓鏞。參政帖理帖木兒。參議悞良哈臺。參議杜秉彜。參議烏古孫良禎。參議邊公佐。郎中鎖住。員外郎李稷。員外郎伯帖木兒。都事田復。都事武祺。都事蒙古必闍赤也。先不花等奏。雲南省所轄路府州縣等官。所無撥到職田。見請俸錢。已是倍支。再難添給。合後並依舊例。預爲申索鈔錠。須要按月支付。庶使官獲養廉。上付聖天子。一視同仁之意。麼道奏呵。奉聖旨那般者。欽此。除欽遵外。都省議得上項官員祿秩。擬自至正十一年。正月爲始。於各處諸名項錢內。按月驗數支給。如是不敷。預爲申索。外據元支俸錢。隨卽開除。仍將四品以下官員。合得祿秩開坐前去。合下仰驗就行。欽依施行。承此咨請照驗。欽依施行。一各道廉訪副使。歲給鈔肆伯錠。僉事。叄伯錠。經歷貳百錠。知事壹伯伍拾錠。照磨壹伯錠。其廣東廣西。海北雲南四道副使。歲給鈔伍伯錠。僉事肆伯錠。經歷叄伯錠。知事貳伯錠。照磨壹伯伍拾錠。一上路同知。歲給鈔貳伯肆拾錠。治中壹伯捌拾錠。府判壹伯伍拾錠。推官壹伯貳拾錠。經歷壹伯貳拾錠。知事玖拾錠。案牘陸拾錠。一下路同知。歲給鈔貳伯壹拾錠。府判。推官。經歷。知事。案牘。與上路同。一散府達魯花赤。知府歲給鈔叄伯陸拾錠。同知壹伯捌拾錠。府判壹伯貳拾錠。推官知事案牘。與下路同。一上州達魯花赤。知州歲給鈔叄伯錠。同知壹伯伍拾錠。州判壹伯貳拾錠。知事案牘與散府同。一中州達魯花赤。知州歲給鈔貳伯肆拾錠。同知壹伯貳拾錠。州判玖拾錠。都目叄拾錠。一下州達魯花赤。知州歲給鈔壹伯捌拾錠。同知州判與中州同。一上中下縣達魯花赤。縣尹歲給鈔壹伯貳拾錠。縣丞玖拾錠。主簿陸拾錠。縣慰陸拾錠。一錄事司達魯花赤。錄事各給鈔玖拾錠。錄判陸拾錠。一各處巡檢獄丞司獄。歲給寶鈔陸拾錠。一江西茶運司都水庸田使司。河間山東河東兩淮兩浙。福建鹽運司。與上路同。四川茶鹽運司。與下路同。守令至正十一年三月二十六日。準禦史臺咨。承奉中書省札付吏部呈。照得近奉省判。至正八年四月初九日。奏準選舉守令內一款。選舉守令。已嘗定制。今六部宣慰司。廉訪司。每歲舉才堪守令者一人。後以天下郡縣之廣。所舉者不足充數。復令內外三品以上流官。依上歲舉近考所舉之人。多涉未精。若憑一槪除擢。誠恐轉爲民病。今後在內六部司農司。集賢翰林國史。太常禮儀院。祕書崇文。國子都水監侍儀司。在外宣慰司。廉訪司。並各路府達魯花赤。總管知府。到任三月以裏。各舉才堪守令者一人。州已下達魯花赤。州尹。知州。縣尹錄事。到任亦限三月以裏。各舉一人。自代從中書斟酌注用投下。不。與所舉守令。每季類報腹裏。江南陜西不過次季仲月。兩廣四川甘肅福建不過次季。季月以裏。須要咨申省部。各官任滿。仍於解由內開寫所舉姓名。或憚於連及過期不舉者。三品以上罰俸標附風憲。合罰俸給。移文禦史臺。一體施行。已下人員。於再除之際。削降散官一等。若舉年近致仕。素有痼疾。不應入流。及見任守令。度朝廷必不準用之人。量事輕重。黜罰應舉。守令官員禮任之日。卽將到任日期。各申所屬上司。轉達省部考核黜陟之法。並依至正四年定制。欽此。除欽遵外。照得先爲此事。累經徧行各處。應舉守令。並自代官員。多不依期舉保。本部議得除腹裏路分。各道宣慰司。另行外。上項事理。宜從都省移咨各省札付禦史臺催督。欽依施行。具呈照詳得此。除外都省合下仰照驗欽依施行。承此。咨請照驗欽依施行。沙汰減並。

至正十一年。三月二十六日。準禦史臺咨。承奉中書省札付。至正十年十一月十八日。欽奉詔書內一款。卽該中書省。樞密院。禦史臺。內外大小諸衙門內。度其事務繁簡。合並衙門壹伯壹拾處。沙汰冗官員陸伯肆拾伍員。裁減吏額貳阡玖伯叄拾貳名。欽此。至正十年十一月二十二日。也可怯薛第二日。延春殿後寢殿裏有時分。速古兒赤哈麻。云都赤。朵兒只。殿中那海。給事中塔海帖木兒等有來。脫脫太傅。右丞相定住。平章搠思監。平章韓鏞。參政帖理帖穆爾。參議悟良哈臺。參議杜秉彜。參議烏古孫良禎。參議邊公佐。郎中鎖住。員外郎李稷。員外郎伯帖木兒。都事田復。都事武祺。都事蒙古必闍赤也。先不花等奏。昨前爲減並衙門。沙汰冗官。均職田的。開讀詔書來。沙汰冗官陸伯肆拾伍員。裁減吏額貳阡玖伯叄拾貳名。如今行與各處文書官員。隨卽給由求仕。掾譯史知印怯裏馬。赤司吏人等。候歷俸考滿離役。及升轉事故。歇下名缺。驗職官吏員相參。裁去人數。再不收補呵。怎生奏呵。奉聖旨那般者。欽此。除欽遵外。都省議得上項。合並衙門官吏。隨卽革去。合裁官吏。除都護府太醫院等處。照依坐去員數裁去。其餘衙門從下裁減。合下仰照驗就行。欽依施行。承此。除外咨請就行。欽依施行。禦史臺裁減吏等捌拾捌名。本臺並各道貳拾玖員。掾史叄名。醫人壹名。殿中司通事壹名。各道捌處吏等貳拾肆名。山北廉訪司叄名。書吏貳名。通事壹名。燕南廉訪司叄名。書吏貳名。通事壹名。河南廉訪司叄名。書吏貳名。通事壹名。河東廉訪司叄名。書吏貳名。通事壹名。山東廉訪司叄名。書吏貳名。通事壹名。山東廉訪司叄名。書吏貳名。通事壹名。淮東廉訪司叄名。書吏貳名。通事壹名。淮西廉訪司叄名。書吏貳名。通事壹名。南臺吏等叄拾玖名。本臺伍名。令史叄名。譯史壹名。醫人壹名。各道十處。吏等叄拾肆名。江東廉訪司叄名。書吏貳名。通事壹名。江西廉訪司叄名。書吏貳名。通事壹名。浙西廉訪司叄名。書吏貳名。通事壹名。浙東廉訪司叄名。書吏貳名。通事壹名。湖南廉訪司叄名。書吏貳名。通事壹名。湖北廉訪司叄名。書吏貳名。通事壹名。廣東廉訪司叄名。書吏貳名。通事壹名。廣西廉訪司伍名。書吏肆名。通事壹名。海北廉訪司伍名。書吏肆名。通事壹名。福建廉訪司叄名。書吏貳名。通事壹名。西臺吏等貳拾名。本臺陸名。令史肆名。宣使貳名。各道肆處。吏等壹拾肆名。河西道廉訪司伍名。書吏肆名。通事壹名。漢中廉訪司叄名。書吏貳名。通事壹名。四川廉訪司叄名。書吏貳名。通事壹名。雲南廉訪司叄名。書吏貳名。通事壹名。建言職官。

至正十一年四月初五日。準禦史臺咨。承奉中書省札付。照得近據吏部呈該。爲建言職官。一半相參補用。事得此。移準奏事房付。至正十年十二月二十日。阿魯圖怯薛第三日。興聖殿。東鹿頂裏有時分。速古兒赤拜住。云都赤。金剛寶殿中那海。給事中塔海帖木兒等有來。脫脫太傅。右丞。相太不花。平章玉樞虎兒吐華。右丞脫列。參政韓鏞。參政帖理帖木兒。參議悟良哈臺。參議杜秉彜。參議烏古孫良禎。參議脫火赤。郎中李稷。郎中董鑰。員外郎伯帖木兒。都事田復。都事直省舍人遠世普花完者帖木兒。蒙古必闍赤都兒迷失海牙也先不花等奏。至正二年奏準內外諸衙門。額設掾譯史。通事知印。宣使奏差。補用之法。於內職官一半相參。具有成憲。在後至正八年。奏準上都畱守司。並在京三品以上衙門。果有應補職官。依例選取。如或不敷。許於相應入內。依例取用。俺商量來。若依至正八年奏準事例。三品以下衙門職官不敷。許於相應人內補用。有礙選格。擬合欽依。至正二年事例。須要一半相參補用呵。怎生奏呵。奉聖旨那般者。欽此。付請欽依施行。準此。除外都省合下仰照驗就行。欽依施行。承此。除外咨請照驗就行。欽依施行。

永樂大典卷之二千六百十

●永樂大典卷之二千六百十一【七皆】

臺【禦史臺六】

○臺【禦史臺六】

元南臺備要

建言燒鈔。至正十一年五月初二日。準禦史臺咨。承奉中書省札付。江西省咨。平章卜顏帖漢而榮祿建言。本省控制江廣。提調一應軍機庶務。所設正官平章左右丞。參知政事。時常員缺。每遇燒毀昏鈔。便行妨職以致省務壅滯。除廣東一道。江西壹拾壹路。南丰州各季昏鈔。系隸本省。摘委省官一員。憲司官不妨本職一同燒毀。原其各路州倒到一季昏鈔。動以數萬之計。縱日逐燒毀。不下一月餘日。才方了畢。倘或司官公務。不能摘離。省官坐待旬月。方可約會監燒。若行請回兼署省事。緣例所拘。比之在京。監察禦史。斷事官。各部官輪番交換本省官員。遷除不常。又無以次可以輪更之官。況值不測。調遣。及抽分番貨。提調叚疋錢糧等事。實與在京不同。然止令省官妨職。專以燒鈔。不無遲悞事機。莫若今後監燒昏鈔。逐季輪番更替不妨本職監燒仍復署押省事。庶得公務均濟。兩無耽悞。實爲便益。準此。宜從本省移咨中書省。詳酌施行。咨請照驗準此。看詳上項事理。如準平章卜顏帖漢而榮祿所言。官府便益。咨請照詳。希咨回示。準此。送據戶部呈。行據諸路寶鈔提舉司申。參詳燒鈔之官。例皆妨職。然而內外事理不同。似難一例拘之。各處行省宣慰司官。近年員數。多不齊備。倘遇燒鈔。官旣缺員。若擬妨職。恐於政事有所窒礙。若不妨職。卻與舊例相違。擬合令後行省宣慰司燒鈔去處。若不缺官。所委人員。依例妨職。果是缺員。別無以次。合準所言。通署其事。相應申乞照驗。得此。本部議得江西省平章卜顏帖漢而言。監燒昏鈔官。不妨省事。公務均濟。兩無耽悞。寶鈔提舉司申。在外行省宣慰司。燒鈔去處。若不缺官。依例妨職。如果缺員。通署其事。以此參詳。合準所擬。如蒙準呈。宜從都省可否聞奏。徧行各省札付禦史臺。照會本部。依上施行。具呈照詳得此。至正十一年正月十一日。也可怯薛第二日。光天殿後寢殿裏有時分。速古兒赤。朵兒只。云都赤。金剛寶殿中那海。給事中塔海帖木兒等有來。省官每商量來。定住平章。普化平章。帖理帖穆爾參議。直省舍人達世普化完者帖木兒。蒙古必闍赤忙古兒等奏。俺根底江西省官。備著本省平章卜顏鐵漢而文書裏。與將文書來本省控制江廣。時常缺員。每遇燒毀昏鈔。便行妨職。以致省務壅滯。莫若今後監燒昏鈔。逐季輪番。不妨本職監燒。仍復署押省事。庶得公務均濟。兩無耽悞。實爲便益麼道。與將文書來的上頭。交戶部定擬呵。今後行省宣慰司燒鈔去處。若不缺官。所委人員。依例妨職。果是缺員。別無以次。合準所言。通署其事。聞奏徧行。各省札付禦史臺的。說有依部家定擬來的行呵。怎生奏呵。奉聖旨那般者。欽此。除外都省合下仰照驗欽依施行。承此。除外咨請欽依施行。整治鈔法。

至正十一年六月十七日。準禦史臺咨。承奉中書省札付戶部呈。檢會到至元十九年禦史臺咨。承奉中書省札付。先爲民間有不堪行使鈔數。許令赴行用庫倒換。每兩克除工墨三分。如有私下倒昏鈔之人。告捉到官。將犯人所賫鈔數。給付告人充賞。累行禁治。今捉獲交鈔提舉司。轉囑庫官人等。私下倒換昏鈔。除對問斷決外。又體知得街市。專有一等不畏公法窺利之人。結攬昏鈔。恃賴權勢。抑逼庫官倒換。及有庫官庫子人等。通同將關到鈔本。推稱事故。刁蹬百姓。不行依例倒換。私下結攬。妄分料鈔擇鈔市鈔等第。多取工墨接到使。諸人不得倒換。據大都在城。已經委官。及札付禦史臺體察。並出榜禁治。如有違犯。許諸人首捉。將所賫鈔數。給付告人充賞。犯人斷五十七下。中間卻有妄告。恐嚇錢物之人。亦仰依上斷罪。除已札付戶部。徧行禁治外。仰下各道按察司體察施行。又一欵至治二年五月。刑部與戶部議得內外設立行用庫。例換昏鈔。本以流通鈔法。便於交易。庫官司庫攢典人等。往往結構小倒之人。及與官豪勢要通同結攬。商賈行鋪昏鈔。暗地倒換。多取工墨。提調官不爲用心鈐束。致使庫官人等。推稱檢閘爲名。故意不行開庫。今後各處行用鈔庫。須要每日平明開庫。庫官親臨監視司庫人等。先盡小本細民。過往客旅。次及行鋪之家。不限多寡。盡數倒換。未時後收計。卽將昏鈔編類成料。提調官常切用心鈐束。如監臨至守官吏人等。詭計作獘。多取分例。並計贓以枉法科斷。知情者減犯人罪二等。失覽察者減三等。鈔主決五十七下。其鈔沒官。仍追中統鈔伍錠付告捉人充賞。提調官失於鈐束。量情究治。任滿解由內開寫。從監察禦史廉訪司常加體察。都省準擬本部議得各處有司。提調官及庫官庫子人等。多不奉公。縱令公使人等。及權豪勢要。街市無藉之徒。通同結攬小倒。自五門。順承等門。羊市角。鐘樓前。樞密院。東十字街。人民輳集去處。往往羣聚。公然倒換。昏鈔拾兩內。除壹兩。或壹兩伍錢。甚至貳兩者有之。以致民間行用。掯除搭頭鈔兩。沮壞鈔法。良由於此。且以庫官止取工墨三分。而百姓不往倒換者。蓋由庫官庫子人等。刁蹬畱難之故。街下小倒掯除加倍。而小民爭先慱易者。爲無遲滯淹畱之患。是致廢國家惠民之善政。徒資無藉貪婪之姦黨。傷公敗私。沮壞鈔法。若不申明舊章。嚴加禁治。深爲未便。擬合令實鈔提舉司就行。在京六行用庫。須要每日開庫。從朝抵暮。依例倒換。毋致畱難。刑部大都路。多出文榜。嚴加禁約。但有權豪勢要。街市無藉之徒。通同結攬小倒。多取工墨街市行使。掯除搭頭鈔兩。許諸人捉拿到官。依條斷罪。仍令巡視倉庫司。許官常川巡綽。毋致違犯。如蒙準呈。宜從都省移咨各省。札付禦史臺體察。刑部本部依上施行。具呈照詳得此。都省準擬除已札付刑部。多出文榜於人煙輳集去處張掛。仍行所屬嚴加禁約。敢有似前小倒昏鈔多取工墨街市行使。掯除搭頭之人。許諸人捉拿到官。依例斷罪。仍將所賫鈔兩。給付告人充賞外。其餘行省腹裏去處。亦仰一體禁約。合下仰照驗依上施行。承此。除外咨請照驗依上施行。建言燒鈔。

至正十一年六月十七日。準禦史臺咨。承奉中書省札付。陜西省咨奉元路申。西臺札付。監察禦史範勿丞直呈。於至元九年七月二十七日。與陜西省參政溫中奉。一同監督奉元路總管馮太中。差倩行人將行用庫子王諒。至正七年夏季昏鈔肆阡柒百伍拾叄錠。叄拾玖兩肆錢內。剔下不堪短少壹百伍拾肆錠玖兩玖錢。照得元配料內。俱有合用印帖。一切於上開寫行用庫子王諒配料鈔錠於後。次行玄字幾號。至元貫伯壹料壹阡張。二行盛寧縣。雜物行人某本名下畫字。次三行配料官三原縣主簿不嚴達實。庫子王諒貼庫門諒各於本名下畫字。年月日下攢典蒲亨附追究得勘合簿。系庫使王瑛收掌。比對料號。配料官庫。貼行人姓名相同。鈔料別無行人關防。止是庫官庫子配料官封記。呼喚行人辯驗。簿貼勘合。別無爭差。惟檢閘得剔下不堪鈔數。並不是元檢之數。堪燒昏鈔背上。卻有行人小印記事。蓋由庫官庫子。配料官等。虛置簿帖。明視關防。暗作窺獘。以致姦僞日滋。鈔法澀滯。其餘去處鈔庫。諒同一體。以此參詳。今後倒下昏鈔垜料之際。許令庫官如前勘合關防。及令檢閘上料行人。各於料號掩頭上。如法封記。成料布袋。外令貼庫同封。箱簍之外。庫官配料官。用印封記。須要提調官躬親監視裝封。凡遇燒毀。令元檢垛料行人各驗元封相同。然後開檢。庶望少革前獘。鈔法通行。宜令合干部分。定擬徧行爲例遵守相應。具呈照詳。得此除外。憲臺合下仰照驗就申陜西行省。依上施行。申乞照驗本省。看詳上項事理。如準監察禦史所言。宜令合干部分。定擬爲例遵守相應。咨請照詳。回示。準此。送據戶部呈。議得陜西省咨。監察禦史範勿。監視奉元延安二路。至正七年。春夏二季昏鈔。剔下不堪短少鈔壹百伍拾肆錠玖兩玖錢。元配料內。俱有合同印帖。開寫庫子行人配料官貼庫姓名。各於本名下畫字。比對姓名相同。不堪鈔錠。行下辯驗得並不是元檢之數。蓋由庫官庫子等。虛置簿貼關防。今後倒下昏鈔垛料之際。許令如前勘合關防。及令檢閘行人料號上。如法封記。成料布袋。外令庫貼同封。箱簍之外。庫官配料官。用印封記。須要提調官躬親監視裝封。凡遇燒毀。令元檢垛料行人各驗元封相同。然後開檢。庶望少革前獘。以此參詳各處行用庫倒換昏鈔。設立行人庫子庫官人等。眼同檢數。勘合簿貼。關防姦獘。務欲畫實倒換眞昏。前項所言事理。合準所擬相應。如蒙準呈。宜從都省移咨各省。札付本部依上施行。具呈照詳。得此除外。都省合下仰照驗依上施行。承此。除外咨請照驗依上施行。建言鹽法。

至正十一年七月十六日。準禦史臺咨。承奉中書省札付。據江北淮東道肅政廉訪司申。準淮安等處分司牒。該準副使姚太中牒。嘗謂致治必澄其本。救獘必塞其源。不揣其本而齊其末。欲行去其獘。未之有也。切覩朝廷立法。甚爲允平。有司奉行。常患不至。法不披詳。人多寃枉。伏覩國家以鹽課爲重。比因各處私鹽生發。蓋因拘該有司。失於關防。以致侵襯大課。巡案至淮東路。據本路牒報到見禁罪囚數內。鹽徒四起。一起郭老九等。狀招不合於至正八年四月十六日。各出本錢壹拾錠。於安東鹽倉河下。卞綱頭買訖私鹽。大小肆拾陸袋。一起包和尙。狀招不合於至正八年五月初五日。用鈔壹拾壹兩伍錢。買到廟灣場竈戶蔣海驢私鹽壹伯捌拾斤。一起戚都保。狀招不合於至正八年九月十八日。同徐子中等四名。各出本錢。共肆拾伍錠。於調字綱。卞綱頭處。買到私鹽捌拾伍蒲包。一起許季保。狀招不合於至正八年七月初六日。用鈔壹拾兩。於五佑場。廣盈團蔣六三處。買到私鹽壹百餘斤。除錄另行外。切詳凡私鹽及犯界鹽貨。止理見發之家。不得展轉指攀平民之例。謂如甲私鹽被獲到官。招指此鹽。系乙處所屬。乙又不招。復指於丁。是爲展轉指攀。令郭老九等。明供所犯私鹽。於調字綱。卞綱頭廟灣場竈戶蔣海驢。五佑場廣盈團蔣六三處。買到多至萬餘斤。少者數拾引。本系各場元煎官鹽。爲因場官綱官。通同巡鹽軍官軍人。縱令竈戶綱頭。恣意盜賣。比與小民煎熬展轉。攀指人數不同。此等之人。處心僥幸。貨鹽則收利於已。事發則歸罪於人。捕獲之際。鹽徒指出各場偸賣官鹽之家。其路府州縣。必須移文合該場分。並申牒運司取發。皆以止理見發。不得展轉攀指。及以起火時月。有妨辦課爲詞。往往狥私占吝。一槪置而不問。是致猾吏。得以肆其姦。鹽徒得以長其惡。使愚民枉受役配之刑。場綱人等。坐享丰厚之利。苟免犯賣之愆。甚失朝廷立法之初意。又恐日就月將。大啟幸門。爲獘滋甚。今後除小民自行煎熬。依例止理見發。如此不惟用法允平。抑且鹽課易辦。而斯民亦免枉罹刑憲之苦也。當司牒請照驗轉達施行。準此看詳。如準副使姚堉太中所言。誠爲允當。申乞照驗。得此具呈照詳。得此。批奉都堂鈞旨。送刑部照擬連呈。奉此本部議得禦史臺呈。淮東道廉訪司副使姚太中言。凡私鹽及犯界鹽貨。止理見發之家。不得展轉指攀平民。本系元煎官鹽。爲因場官綱官。通同巡鹽軍官軍人。縱令竈戶綱頭。恣意盜賣。捕獲之際。鹽徒指出各場偸賣官鹽之家。其路府州縣。必須移文合該場分。並申牒運司取發。皆以不得展轉指攀。及以火起時月。有妨辦課爲詞。往往狥私占吝。一槪置而不問。是致猾吏得以肆其姦。鹽徒得以長其惡。今後除小民自行煎熬私鹽。止理見發之家。外據販賣鹽徒。指出場官。總催。綱頭。竈戶。工丁人處買到官鹽者。不計多寡。擬合並依正犯私鹽例。一體科斷。難同止理見發。不惟用法允平。鹽課易辦。以此參詳私鹽。止理見發。不得展轉指攀平民。已有定例。其場官。總催。綱頭。竈戶。工丁。通同巡鹽官軍。將煎辦官鹽私地賣與鹽徒。事發供指到官。難同指攀平民。對問是實。擬合隨事追問。依例科斷相應。如蒙準呈。宜從都省移咨各省。札付禦史臺。本部依上施行。戶部徧行爲例遵守。相應連呈照詳。覆奉都堂鈞旨。送刑部約會戶部。一同照驗連呈。奉此。刑部與戶部一同議得淮東道廉訪司。副使姚太中建言。凡獲私鹽。及犯界鹽貨。止理見發之家。不得展轉攀指平民。如甲犯私鹽。指系乙處所買。乙復指於丁。是展轉攀指。郭老九等。明供所犯私鹽。於調字綱。卞綱頭等三處。買到多至萬餘斤。少者數十引。本系元煎官鹽。爲因場官綱官。通同巡鹽軍官軍人。縱令竈戶綱頭。恣意盜賣。比與小民煎熬。展轉攀指人數不同。此等之人。處心僥幸。貨賣則收利於巳。事發則歸罪於人。捕獲之際。指出各場偸賣官鹽之家。其路府州縣。必須移文合該場分。並申牒運司取發。皆以止理見發之家。不得轉指及以起火時月。有妨辦課。置而不問。猾吏肆姦。鹽徒長惡。日就月將。大啟幸門。今後除小民自行煎熬。依例止理見發。外據販賣鹽徒。指出場官。總催。綱頭。竈戶。工丁人處買到官鹽者。不計多寡。擬合並依正犯鹽徒例。一體科斷。難同止理見發。用法允平。鹽課易辦。以此參詳各處運司。地方有異。風土不同。情獘多端。難拘一律。謂如淮淛二司。鹽場無不毛之地。悉皆開墾種蒔。若催煎運司官場司官吏人等。煎辦之際。用心設法關防。巡場軍官軍人。晝夜嚴加巡綽。使竈插工丁人等。將給本煎辦鹽袋。盡實秤盤入官。則私鹽何從而出。又山東河間二司。鹽場多在瀕海煎造。其在海大船。每歲入場。通同場官竈戶人等。公然買賣。親給本巳煎官鹽。賤如糞土。每船少者買販數百引。多者阡余引。運至揚州路管下。崇明州地面。石牌鎭楊子江口轉賣。此間邊江撥腳鐵頭大船。結■﹝舟宗﹞運至上江發賣。拒敵巡哨軍船。殺害軍官人等。歲歲有之。比走透官鹽。致有虧煎兌賣。廉副姚堉所言。切中獘情。今後除小民自行煎熬。榷貨器具明白者。依例止理見發。所據河海販鹽。並陸地十引之上。鹽徒指出場官。總催。綱頭。竈戶。工丁等處。買到鹽數。合準所言。難同止理見發。並聽隨事追問。如此庶幾鹽無走透。課易辦集。如蒙準呈。宜從都省移咨各省。札付禦史臺。依上施行。照會刑戶二部。爲例遵守相應。具呈照詳。得此。除外都省合下仰照驗依上施行。承此。除外咨請依上施行。公差人員。

至正十二年正月二十一日。準禦史臺承奉中書省札付。各省使呈。照得都省統領萬機。總裁庶務。凡無直省宣使人等通報事。辦集公務。往往推稱緣故。及托病不經由元行站道。輒乘站船。恣意遠轉。探覷親戚。遷延歲月。不行回還。以致公事遲慢。若不立法。深爲未便。今後公差人員。出使四方。照依水陸路程。往回給限。果有病疾。拘該有司令醫看治。開寫患病緣由。痊可日期。明白具印信文解申達。以憑稽考。若違元限。驗日數遠近定擬罪名。不惟使人知所警畏。庶得公務早爲辦集。以此參詳上項事理。宜從都省札付。合干部分定擬徧行各處。爲例遵守相應。具呈照詳。得此。送據刑部呈。檢會到至正條格內一欵。至正十四年四月。湖廣省咨。本省譯史姚朵魯朵海因押運曲樂回還。至南京。不由正道。馳驛卻與溫迪罕參政。稍帶家書衣服。經由襄陽府水站還省。都省擬四十七下罷役。一欵天歷二年九月二十四日。中書省奏。中書省綱維百司。總裁庶政。其餘大小諸衙門裏。委付的人每。合遵守中書省節制行。有近間省官每。上位根底奏過。眾人商量定各處。爲錢糧等事。被差的人。關訖鋪馬。聖旨差札推稱事故。不肯去的也有。若便取問呵。罪經釋免。如今徧行文書。今後但凡中書省差使裏。如無緣故不去的記了他的名字。上位根底奏呵。怎生奏呵。奉聖旨受宣的咱每根底奏者。受勅的恁就要罪者。欽此。本部議得各省使臣。公差人員。凡差直省舍人。宣使人等。通報事情。辦集公務。往往推稱緣故。及托病疾。不行經由元去站道。輒乘站船探親。遷延歲月不行回還。以致公事遲慢。若不立法。深爲未便。今後公差出使人員。照依水陸路程。往回給限。果有病疾。拘該有司。開寫患病緣由。痊可日期。具印信文解申達。以憑稽考。若違元限。驗日數遠近。定擬罪名。以此參詳。今後諸衙出使人員。果有營幹巳事。故托患病稽違程限。失悞公事。擬合停俸取問。照勘明白。依例治罪。庶幾人知警畏。事免稽違。如蒙準呈。徧行爲例遵守相應。連呈照詳得此。除外都省合下仰照驗依上施行。承此。除外咨請依上施行。僉補站戶。

至正十二年二月二十六日。準禦史臺咨。承奉中書省札付禦史臺。呈據監察禦史福安劉繪。檢會到至正條格內一欵。大徳六年八月。兵部議得逃亡消乏站戶。合令親管州縣保勘。具申總管府委不幹礙五品以上管民官。親行體覆是實。開具元僉增損。目今實有丁差。申覆省部定奪。監察禦史。廉訪司體察。但有不實。將保勘體覆等官驗數多寡責罰。標附過名。任回降等遷敍。主典人吏。勒停都省準擬。又泰定四年五月。兵部議得各處。水旱站赤消乏。有司遷延。不肯保勘。廉訪司以體察。例不回文。往復數年。不能補替。致將同甲貼戶。一並靠損。參詳站戶消乏。例合隨卽僉補。𨿽有呈準通例。令親管官司保勘不幹礙五品官體覆。監察禦史廉訪司體察。爲無所立程限。往覆淹延。民受其害。今後擬合自動文字日爲始。至監察禦史廉訪司體察了畢。通理不出一年。須要完備。若有限外不完去處。從監察禦史廉訪司常加體察。都省準擬承此。依奉憲臺札付。巡歷京畿東道至三河縣。照刷出本縣文卷內一件。夏店驛站戶趙信刑運成等。貳拾肆戶陳告貧難消乏。累經數載。遷延不與從公保勘體覆。又檀順二州平谷昌平等縣。似此事理。遲慢者眾。已將隨處官吏。量情責罰外。切詳比年以來。水旱站赤。蓋因諸衙門給驛泛濫。使客頻繁。以致逼臨日漸消乏。及至陳告到官。各處親管州縣官司。以保勘不完爲由。故行遷調往復。動經數年。不能隨卽補替。致使站戶愈加靠損。其中質男鬻女。應役者有之。拋家棄業。逃亡者有之。灼其民病。莫甚於斯。𨿽有舊章。不出一年。須要完備。多不遵守。蓋爲別無定立限外罪名。因而拘該有司。視同泛常。徒爲文具。今旣呈準。虛申站戶。消乏逃避。保勘不實。並將貧下小戶。虛捏事產。妄作富實人戶僉充。巳有關防所定罪名。徧行各處。並大徳六年任回降等。主典人等勤停通例外。其出違程限一節。若不嚴立科條。必致年復一年。踵習前獘。又系前日虛文也。今後站戶果有消乏逃亡。從各戶赴當該站役官司告稱。端的不能當站。貧乏緣由。及或有在逃人戶。不行應役。津納同甲貼戶差發。實時行移元籍官司。照依該載事例扣算首尾。不出一年。須要保勘體覆完備。隨卽飛申本管上司。於相應戶內。依例從公僉補替換。若有出違程限去處。當該親管州縣正官首領官。比例照依戶數多寡坐以責罰罪名。標附其拘該上司。並不幹礙體覆等官。如果限外遲慢。臨時詳情究問。從監察禦史。廉訪司嚴加體察。非惟站赤少蘇。亦且官吏知畏。事無遲滯。所據罪名等第。宜從憲臺具呈都省。令合干部分。明白定擬徧行。爲例遵守相應。具呈照詳得此。送據兵部呈。本部議得監察禦史建言。逃亡消乏站戶。親管官司。保勘不幹礙體覆等官。出違程限。定立罪名等第。已有呈準定例。徧行各處。別難再擬。如蒙準呈。宜從都省札付禦史臺。本部依上施行。具呈照詳得此。已經札付本臺照驗。依上施行。去訖。又據禦史臺呈。監察禦史福安劉繪元言。今後站戶。果有消乏逃亡者。各戶赴親管站役官司告稱。端的不能當站。貧乏緣由。及有在逃人戶。不行應役。津納同甲貼戶差發。實時行移元籍官司。照依該載事例扣算首尾。不出一年。須要保勘體覆完備。隨卽開申本管上司。相應戶內。依例從公僉補替換。若有出違程限去處。當該親管州縣正官首領官。比例照依戶數多寡。坐以責罰罪名。標附其拘該上司。並不幹礙體覆等官。如果限外遲慢。臨時詳情究問。從監察禦史。廉訪司體覆。今奉照到通例。止是虛申站戶逃亡消乏。元申體覆官司。各各不實罪名。具呈照詳得此。送據兵部呈。議得建察禦史劉繪等建言。水旱站赤。比年以來。諸衙門給驛泛濫。使客頻繁。以致逼臨。日漸消乏。及至陳告到官。親管州縣以保勘不完。故行遷調往復。動經數年。不能補替。致使站戶愈告靠損。其中質男鬻女。應役者有之。拋家棄業。逃亡者有之。詢其病民。莫甚於斯。𨿽有舊章。不出一年。須要完備。多不遵守。蓋爲別無定立限外罪名。因而視同泛常。徒爲文具。若不嚴加科條。必致年復一年。踵習前獘。以此參詳監察禦史所言。整治站赤。事關急務。今後水旱站戶。果有端的消乏貧難。或有逃亡。委無親族同戶丁產者。並聽當該站官受理。隨卽行移元籍。親管州縣委官體勘。不出兩月。不幹礙五品官體覆。不過三月申達省部定奪。一年之內。須要於相應戶內。依例僉補了畢。毋致耽懸歇役。若過違程限。本年事不結絕者。親管州縣。每一戶至五戶。正官罰俸半月。首領官罰俸一月。司吏笞決七下。五戶以上至十戶。正官罰俸一月。首領官笞決七下。司吏一十七下。十戶以上至二十戶。正官七下。首領官一十七下。司吏二十七下。二十戶之上。罪止正官一十七下。首領官二十七下。依舊勾當。司吏三十七下。革役別敍。其不幹礙五品官。或引本廳司吏。承管公文。顧忌違程。不行體覆回報者。驗戶多寡。與親管州縣官吏一體論罪。如拘該本管上司路府州縣。準所屬申解。苟延不依程限催行。以致相L站役。逼臨見戶代當者。正官罰俸一月。首領官笞決一十七下。司吏二十七下。通行標附。從監察禦史廉訪司官。嚴加照刷。體察究治。庶幾站赤少蘇。而官吏知所警畏。如蒙準呈。宜從都省移咨各省。札付禦史臺。本部徧行爲例遵守相應。具呈照詳得此。都省準擬除外。合下仰照驗就行。依上施行。承此。除外本臺咨請依上施行。準此。奏事。

至正十二年七月初十日。準禦史臺咨。承奉中書省札付。至正十二年三月二十四日。篤憐帖木兒怯薛第三日。興聖殿東鹿頂裏有時分。速古兒赤朵兒只云都赤朵兒只。給事中忻都等有來。脫脫答刺罕太傅。右丞相。特奉聖旨。世祖皇帝時分。不分諸色人等。有才學的選擇著勾當裏委付有來。近間將南人省院臺裏。不曾委付上頭。偏付的一般。有天下四海之內。都是咱每百姓。有如今依著世祖皇帝時分用人例。南人內有才學的好人有呵。省院臺裏交用者麼道聖旨了也。欽此。除欽遵外。都省合下仰照驗就行。欽依施行。承此。咨請欽依施行。譯史人等。至正十二年七月初十日。準禦史臺咨。承奉中書省札付。至正十二年閏三月十六日。咬咬怯薛第三日。明仁殿裏有時分。速古兒赤不答失裏。云都赤。朵兒只等有來。脫脫答剌罕太傅。右丞相定住。平章月魯不花。平章普化。平章帖理帖穆爾。參政偰哲篤。參議脫火赤。參議汝中栢。郎中伯顏帖木兒。員外郎完者帖木兒。都事等奏。各衙門譯史怯裏馬赤。知印宣使奏差職官相參用者麼道。奏著爲例行了來。各衙門職官闕裏用了白身人。有要罪過呵。經革了。有卽目行事之際。各處差使用人有。如今至正十二年正月二十一日已前職官闕裏參了的。譯史怯裏馬赤宣使奏差勾當。差使去辦事的不爲例。自公參月日爲始。與他每準設。今後職官闕內再參補不應人呵。依例要罪過呵。怎生奏呵。奉聖旨那般者。欽此。除外都省合下仰照驗就行。欽依施行。承此。咨請欽依施行。開讀。上天眷命。皇帝聖旨。惟天惟祖宗。混一函夏。全付眇躬。朕承丕基。兢兢圖治。罔敢暇逸。不謂近者河南反賊。乘此承平之久。誣惑愚民。弄兵構難。剽掠城邑。荼毒黎元。是用將司捕擒獲渠魁。戮以狥眾。餘黨狂猘。尙逋嚴誅。亦嘗肆宥。開以自新。怙終不悛。致煩師旅太傅右丞相脫脫。勛舊忠貞。朕所眷倚。爰自賊發。迄今屢請董師致討。重以心膂之親。固難其請。而期於自效。誠懇益堅。朕惟事體之大。付托實難。匪資匡濟之材。孰勝戡定之任。乃命依前以答刺罕太傅中書右丞相。愼簡官屬。分省於外。督制諸處軍民。爵賞有功。誅殺有罪。修舉庶政。輯安斯民。綏順討逆。悉聽便宜從事。樞密院禦史臺各分官屬。從行稟受節制。毋或有違。務使將帥一心。士卒用命。廓淸妖沴。永底隆平。於戲太傅實左右朕躬。其行在安靖天下。故分總揆之重。屬以討賊之勞。尙克欽承。懋建丕績。咨爾多方。體予至意。故玆詔示。想宜知悉。剿捕反賊。

至正十二年五月二十二日。準禦史臺咨。承奉中書省札付。至正十三年閏三月二十五日。也可怯薛第三日。嘉禧殿裏有時分。速古兒赤不答失裏。云都赤。阿八赤。殿中燕赤不花。給事中忻都等有來。脫脫答刺罕太傅。右丞相伯撒裏。知院定住。平章眾家奴。知院搠思監。天夫月魯不花。平章普化。平章賈魯。左丞朵兒只。中丞福壽。同知哈麻。同知帖理帖穆爾。參政烏古孫良禎。參政不顏帖木兒。副樞悟良哈臺。副樞札撒兀孫。侍禦阿藍答兒。僉院偰哲篤。參議脫火赤。參議王敬方。參議李稷參議伯帖木兒。郎中周璇。郎中完不花。員外郎劉繪。員外郎安明徳。都事直省舍人安童。蒙古必闍赤忙哥帖木兒等奏。如今江浙省地面謀反賊徒。燒毀城池。殺擄人民。調兵剿捕之際。行省官。凡有輕重事務。若是一一咨稟。誠恐緩不及事。俺省臺院眾人商量來。若不交他每從便行事呵。耽悞了勾當有。如今江浙省裏一應合行的事。交本省官好生用心行。凡有調遣軍情重事。及創動官錢不須咨稟。就與納麟大夫處商量了。交他每從便區處。其供給軍儲召募把截。一應軍需等事。所司若有怠慢呵。四品以上取招。咨稟五品以下。就便究治呵。怎生奏呵。奉聖旨那般者。欽此。除已差直省舍人。渾禿帖木兒。賫文前去江南諸道行禦史臺江浙省。及照會樞密院就行。欽依施行外。都省合下仰照驗就行。欽依施行。承此。本臺合行移咨請照驗欽依施行。完者帖木兒。至正十二年三月十九日。準禦史臺咨。承奉中書省札付。至正十二年三月二十二日。咬咬怯薛第三日。嘉禧殿裏有時分。速古兒赤不答失裏。云都赤。疊裏必失。殿中阿不花。給事中塔海帖木兒等有來。脫脫答刺罕太傅。右丞相伯撒裏。知院定住。平章搠思監。大夫普化。平章賈魯。左丞朵兒只。中丞帖理帖穆爾。參政烏古孫良禎參政札撒兀孫。侍禦童子。治書偰哲篤。參政脫火赤。參議王敬方。參議李稷。參議伯帖木兒。郎中周璇。郎中孛羅帖木兒。參議馬馬碩理。經歷劉繪。員外郎咬住。都事安明徳。都事直省舍人安童。蒙古必闍赤忙哥帖木兒等奏。山南廉訪司官。將分司副使完者帖木兒取回總司。委領千戶壹員。將壹阡名軍人壯丁前去。與反賊迎敵呵。副使完者帖木兒於正月二十六日。迎見反賊。不行迎敵。當日避走騎坐鋪馬。經由四川陜西省來。到這里有行事之際。似這般怠慢了避走的。若不整治呵。怎懲戒多人。俺省院臺官眾人商量來。如今完者帖木兒根底。取了招伏。將他杖斷壹百柒下。追奪所受宣勅不敍。發去海南常川安置呵。怎生奏呵。奉聖旨那般者。欽此。除外都省合下仰照驗欽依施行。承此。除外本臺合行移咨請照驗欽依施行。剿捕反賊。

至正十二年三月十八日。準禦史臺咨。承奉中書省札付。至正十二年二月初九日。脫脫怯薛第三日。嘉禧殿裏有時分。速古兒赤朵烈。帖木兒。云都赤。朵兒只。殿中燕赤不花。給事中塔海帖木兒等有來。省院臺眾人商量了。普化平章朵兒只。中丞哈麻。同知蠻子。參議燕帖木兒。員外郎直省舍人完者帖木兒。蒙古必闍赤釋家奴等奏。俺根底孛羅不花。鎭南王與將文書來。爲反賊過江往湖廣省所轄地面裏。刼擄人民有麼道說將來。有俺省臺院眾人商量來。江南三省是緊要地面。有緊關隘口。若不把截呵怎中。如今交江浙省平章伯顏帖木兒。江西省平章星吉。南臺中丞蠻子海牙等。疾早起程鎭守江州。於兩省所管軍馬內。交他每從便斟酌。調遣及召募壯丁民義等。於沿江兩岸緊要關津渡口。好生用心把截。整點軍馬完備。前去湖廣並力剿除反賊呵。怎生奏呵。奉聖旨那般者。欽此。除已移咨江西省平章星吉。江浙省平章伯顏帖木兒。欽依召募民義壯丁人等。於長江兩岸上下水窪衝要緊關去處。牢加把截。整點軍馬完備。前去湖廣須要日近並力剿除。及咨湖廣江西江浙行省。照會樞密院。欽依施行。外。都省合下仰照驗就行。依上施行。承此。本臺合行移咨請照驗就行。依上施行。剿捕海賊。至正十二年六月初二日。準禦史臺咨。承奉中書省札付。準中書省咨。至正十二年四月三十日。也可怯薛第一日。皂角納缽馬上來時分。速古兒赤哈麻。云都赤。朵兒只。殿中阿不花。給事中朵兒只等有來。脫脫答刺罕太傅。右丞相定住。平章普化。平章悟良哈歹。參政脫火赤。參議伯帖木兒。郎中咬住。都事等奏。昨前南臺侍禦。左答納失裏。做江浙省左丞總兵。剿捕海賊者麼道有聖旨來。俺根底南臺大夫納麟說將來。左答納失裏在蕪湖太平等處。好生謹愼把截關津隘口。與賊相敵。卽目交江浙省參政保哥等。剿捕海賊去了有。交左答納失裏。依前把截蕪湖太平等處。關津隘口的說將來有。俺眾人商量。如今交左答納失裏休去。依前各分把截蕪湖太平等處關津隘口。交恩寧普浙東去呵。怎生奏呵。奉聖旨那般者。欽此。除已移咨江浙行省照會樞密院。札付禦史臺。及南臺侍禦左答納失裏恩寧普就行。欽依施行外。咨請欽依施行。準此。除已移咨江浙行省。照會樞密院就行。欽依施行外。都省合下仰照驗就行。欽依施行。承此。本臺合行移咨請照驗欽依施行。準此。剿捕反賊。

至正十二年正月十七日。準禦史臺咨。承奉中書省札付。兵房付南臺中丞蠻子海牙呈。欽奉聖旨。剿捕反賊。欽此照得近奉中書省札付。摘委江西平章星吉。南臺中丞蠻子海牙。率領官兵民義。直抵小孤山等處。就管在彼元軍答刺罕民義人等。日夜嚴加把截。克復江州。救援江西。仍差人前去催督各處官軍。作急前進。依上施行。奉此。依上與江西平章星吉。寬徹不花太子。並官軍沿江兩岸。剿捕紅巾反賊。於小孤山江岸住札。仍督責各處官軍人等。日夜嚴加把截。及沿江巡哨。至正十二年九月二十日巳時。據巡哨頭目趙國用報說。哨見三江口有紅巾反賊。乘勝大小船隻萬餘。順流前來。並江兩岸步行賊徒。不計其數。水陸相接。卑職聽知。同江西平章星吉。寬徹不花太子。統領怯薛丹官軍丁壯人等。駕船迎敵。不期前賊。火船衝突入陣。卑賊等與賊奮敵。賊勢退散。至次日天明。據江西平章元領怯薛丹。鎖南藏卜不花帖木兒等告稱。至正十二年九月二十日辰時。有賊人數萬餘眾。分住三隊下流。放燒火船火筏。不計其數。差江州路同知也孫帖木兒。龍興路同知賽都魯丁。怯薛丹不花帖木兒等。同南臺中丞寬徹不花太子。並鎭撫按攤不花。都事木八剌沙。掾史宗椿。並怯薛丹不花等。各枝兒丁壯人等。與賊對敵。賊勢浩大。官軍失利下流。混戰相及一更。其時月黑。彼我不認。至二十一日早。見怯薛丹朵兒只。說稱我根隨大人平章。夜來殺過小孤山。大人被賊弩射壹箭正中左膊。又殺至小孤山下。被賊人圍遶各船著火。平章及怯薛丹鎖南朵兒等壹拾名。鎭撫按■﹝土難﹞不花。都事木八剌沙。俱各對陣不存。掾史宗椿等。不知下落。各官元起馬。聖旨並勅牒。俱於船內。危急不能救取。我浮水出來了。得此。照得元委理問完者帖木兒所申。總兵官江西平章星吉。與賊對陣不存。本省元領軍馬正在徑進之際。一時不可缺官統領。卽與寬徹不花太子商議。就令委理問完者帖木兒。龍興路同知賽都魯丁。權行統攝軍兵。詳上項事理。系關軍機重事。宜從選委重官前來總制。今差怯薛丹哈馬賫呈前去。乞賜早爲遴選大將前來總制。並力剿捕施行。具呈照詳得此。一呈至正十二年十月初二日。調遣怯薛丹答刺罕僧伽等。哨見紅巾賊人。乘坐船大小三千餘號。在於吉陽洑下。安慶地面稍泊。當時卽同寬徹不花太子調兵。至初三日與賊對敵。賊勢猖獗。官軍數少。致使官軍突■﹝舟宗﹞。若不差人作急飛報。早差總兵官將引快便船隻。及借撥錢糧前來救援。並力剿捕。事在危急。今差宣使苫思丁賫呈告稟。具呈答刺罕太傅丞相。早賜作急救援施行準此一呈據所委江西理問完者帖木兒等呈。權行統攝見在官軍人等。於安慶路山口鎭住札。若便前進。切緣官軍義兵人等。日支糧米。並無顆粒。亦無分文鈔錠。若不作急差委重臣總兵。及添撥錢糧軍器。免致失所。有悞軍機。今差臨安路治中孛蘭奚。賫呈前去。具呈太傅答刺罕右丞相照驗。具呈照詳得此。至正十二年十一月初五日。也可怯薛第二日。興聖殿東鹿頂裏有時分。速古兒亦朵列。帖木兒云都赤阿八赤。殿中燕赤不花。給事中禿魯帖木兒等有來。脫脫答刺罕太師。右丞相定住。平章搠思監。平章忽都海牙。平章哈麻。右丞悟良哈臺。參政烏古孫良禎。參政杜秉彜。參政朵來。參議汝中栢。參議王敬方。參議鎖住。郎中咬住。員外郎劉繪。員外郎答兒瓦答思。都事哈刺罕。都事訾復理。直省舍人阿速臺等奏。教江浙省平章教化。將元領軍馬剿捕饒信等處謀反賊徒去來。他近到江浙省反賊經申昱嶺關到江浙近了也麼道。南臺大夫納麟等。前後累次差人催督去呵。教他遷延七日不行前進。卻回去到嘉興的上頭。以致賊人突入江浙了麼道。俺差人前去體覆呵。他不與賊人相敵。回到嘉興是實有。如今將教化委付做江西省平章。這里差人前去取了他怠慢招伏。星吉替頭裏交做總兵官。與南臺中丞蠻子海牙。一同剿捕小孤山等處反賊。若他向前剿捕反賊有功呵。上位識也者。又與教化一同徑進去的。董搏霄等官處取將招伏來呵。怎生奏呵。奉聖旨那般者。欽此。除外所據錢糧。付請依例應付施行。準此。施行間。又準兵房付。準江浙省平章卜顏帖木兒榮祿咨。至正十二年十月初四日。據益都奕萬戶李答裏麻失裏申。十月初三日。卑職巡哨至烏沙夾。見江內有大小船不計其數。從上下流前來。差千戶八思不花等。哨問得數內一人稱系老老巡檢。說稱這船。俱系安慶路南門外河下駐札。民船並楊柴洲和尙平章水寨船隻。被上江紅巾反賊。水陸前來。攻打安慶城池。爲是賊人浩大。俱各奔走下流避難。得此。除已嚴加把截。晝夜用心巡綽。遇賊並力剿捕外。得此。又據湖廣省所委八番順元等處。宣慰司副使脫列禿魯迷失呈。至正十二年八月二十四日。承奉本省札付。差委前去安慶路與淮西元帥也裏堅住。一同剿捕反賊。遵依九月十四日到於安慶。有也裏堅住先行病故。卑職督並軍民官兵人等。日夜牢固把截。八月二十七日。有反賊五六萬眾到來安慶城。與賊對敵。至十月初三日未時。賊眾增多。不能抵敵。被賊突入西門。放火燒毀殘破。本路官軍民義潰散。初四日到於池口稍泊。得此。參詳池州路。與安慶唇齒之地。相離五六十里。蕞爾孤城。數百軍壯。拒捍無邊之賊。誠恐朝不保夕之狀也。宜從太慰禦史大夫。俯念危急。矜憫生靈。早賜促起元帥帖木疊兒。所領民義壹阡叄伯名。及多撥達達軍馬。摘附近軍壯。星夜前來救援剿捕。以解黎民倒懸之急。伏請早賜添撥軍馬。更乞催督摘撥軍兵民義。星夜前來救援剿捕施行。準此。又一咨準南臺中丞蠻子海牙咨。該剿捕反賊。至正十二年十月初三日。賊人乘坐大小船約叄阡余只。在於安慶地面。江岸稍泊。進兵與賊迎敵。被賊火船火筏。衝入行伍。官船失■﹝舟宗﹞。至夜到長楓沙夾地面駐札。咨請於所統軍馬內。多差官軍船隻。及借撥錢糧發來救援。一同並力剿捕施行。準此。已經差撥廣徳奕千戶伯顏不花。將引百戶二員。軍人肆拾壹名。民義貳伯伍拾玖名。斗子邊江船貳拾柒只。並在上梢水人等。前去聽從中丞調用。及支撥官糧叄阡石。於軍需錢內借撥中統鈔壹阡錠。並軍器等物。若發中丞收管支用。除已移咨太慰大夫。早賜將元帥帖古疊兒答罕不花。所領元募民義壹阡叄伯名。及摘撥達達軍馬。多撥附近軍壯發來救援。及咨南臺催促起遣外。咨請照驗。乞賜添撥軍馬前來救援施行。準此。又據江浙省參政呵兒渾沙二呈。俱爲此事。除已移咨本省平章卜顏帖木兒。多設方略。於緊關水陸隘口。嚴加把截堤備。遇賊並力剿捕。勿致失機悞事。外所據多撥錢糧接濟一節。付請依例應付施行。準此。建言駝贓頭疋。

至正十三年八月十一日。準禦史臺咨。承奉中書省札付。刑部呈。河東鹽運司申。準分司牒。本司判官歪哥奉議牒呈。嘗謂除姦止惡。賴法令之得宜。勸善化民。在行爲之多效。伏念卑職。叨居佐貳。職專巡警。累有淺見。未敢緘默。會驗至正條格內一欵。節該天歷二年九月。刑部議得捉獲私鹽。其載鹽船隻。知情受顧者沒官。不知情者給主。都省準擬。欽此。照得本司行鹽地面。興元鳳翔慶環寧源涇邠及溫吉遼沁州府。所轄縣分。敗獲鹽徒。每歲不下千百餘起。贓鹽數萬餘斤。源源不絕。較數若等。原其所犯私鹽。未曾貨賣者。例同買食科斷。盛於贓鹽布袋鞍屜等物作價沒官。另項已解省部。外據駝贓驢馬給付鹽徒。切詳無賴之徒。本以貪圖厚利。恃賴有司。科斷中間。因循又以駝贓頭疋。不在沒官之數。全無忌憚。亦不悛攺。構集人眾。執把器杖。再行趕喝驢馬。動者不下百十頭疋。略買到私鹽。卻來本境。公然販賣食用。每歲督令奏差把截盤捉逃避者。不勝其數。食用何可計言。及沁州武鄕縣捉獲魏那孩等四名。違犯私鹽五百餘斤。拒捕致傷弓手。卽目鹽袋澀滯。又不能出場。況兼載渡私鹽船隻。尙且沒官。般駝私鹽頭疋。卻行給付贓主。觀其所以。實爲不倫。若不懲約。俾令鹽徒狥意違犯。往往侵襯虧兌大課。今後但有捉獲私鹽。將元駝贓鹽頭疋。與盛贓物件。比依前例一體沒官。回易作償。年終另項通行起解。如此不惟禁誡愚民。不至輕犯憲章。具於轉運之方。似爲少助。緣事干爲例。牒呈轉達施行。準此。牒請照詳。準此。看詳諸凡私鹽。駝贓頭疋。如準判官歪哥奉議所言。與般載私鹽船隻一體沒官。似爲少除姦獘。鹽法。易爲辦輯。卑司除外。申乞明降遵依施行。得此。本部與戶部。一同議得河東鹽運司判官歪哥言。本司行鹽地面。興元鳳翔等州府。並所轄縣分。捉獲鹽徒。每歲不下千百餘起。贓鹽數百餘斤。趕喝驢馬。公然販賣。盛放贓鹽布袋鞍屜等物。作價沒官。已解省部。其私鹽賊徒。載鹽船隻。尙且沒官般駝頭疋。卻行給付贓主。實爲不倫。以此參詳上項事理。系幹大課。合準所言。今後捉獲私鹽賊徒。但犯駝載私鹽頭疋等物。擬合比依載鹽般只例沒官。回易作價。另項起解相應。如蒙準呈。宜從都省移咨各省。札付各部爲例遵守相應。具呈照詳得此。都省議得上項事理。除顧覓他人頭疋般載。中間果不知情。依例給主。余準部擬除外。合下仰照驗依上施行。承此除外。本臺咨請照驗施行。依上施行。

△烏臺筆補

至元攺元之五年秋七月。憲臺肇建。於以配肅天徳。用詔太微執法之象。詔前平章政事塔察公爲禦史大夫。曰中丞。曰殿中侍禦史。以帖赤木八刺撥灰貳焉。曰侍禦史。曰治書。曰監察禦史。純用漢人。一切事宜。率循舊典。其裏行十有二人。令各各舉所知以充員數。侍禦史太原髙公。乃以相人梁貞。前翰林修撰左司都司惲。俾膺遴選。方朝廷向治。思有以重之。其監察到臺。特詔庭見。以肅其气。優祿稍以勵其嚴。朱衣象板。𨿽以七品就列秩望。淸峻天下事。無非所當言者。其出使四方。佩金符。分屬掾。馳驛傳中外。具瞻凜然。聳繡衣直指之望。至有恨其崇資。不得與之同事者。內則號下臺。通論駁設。六察畫坊廂縱遊。詧小大事。月限以數。於是騰章抗狀。紛番疊作。霜逐簡花。風聲動臺閣矣。僕偎廁裏行。頗收薄用。比受更凡三十有二月。屍素旣久。具藳紛然。並以外臺綱書記事狀時務等篇。總一百五十餘章。釐爲五卷。題之曰烏臺筆補。客有覽而誚予者曰。昔人諫艸。往往削而去之。子今是舉。不幾於自用昭晰以章時事之非乎。予曰。客何以見之晚也。裏行言責也。人與言𨿽卑而微。其見於此者。皆本臺巳行底至而不遺者也。故書之策。正欲表夫朝廷。寬忌諱。重臺諫。顧惟蕘言。曾不少棄。見乎微。其至可知已。可知已。至於政責有恆。辭尙體要。予𨿽不敏。中或有一得焉。是又不可因已陳而廢之也。客惟而退。於是乎書以爲序。

古今名號更易。禦史大夫。【秦】大司空。【漢】太司憲。【唐】禦史府。【漢】憲臺。【後漢】蘭臺。【魏晉宋齊】左右肅政臺。【唐】左右禦史臺。【唐】員數品從。唐制。大夫正三品。【百官志一員。六典二員】中丞二員。【百官志正四品。六典正五】侍禦史。【百官志六員從六。六典四員正六】殿中侍禦史。【從七。百官志九員。六典六員】主簿一員。【從七】監察禦史正六。【百官志十五員。六典十員】錄事二員。【從九】金制。大夫一員從二。中丞一員從三。侍禦史二員從五。治書侍禦史。二員從六。殿中侍禦史二員。正七。監察禦史十二員。正七。典事二員從七。檢法四員從八。三院人數。唐制。臺院。令史七十八人。書令史二十五人。亭長六人。掌固十二人。殿院。令史八人。書令史十八人。察院。計史三十四人。令史十人。掌固十二人。金制。獄丞一員。架閣庫管勾一員。令史一十人。分掌名頭。上臺機密房掌察到應干公事。下臺機密房掌同上臺。謂監察紏到公事申臺。吏戶禮兵刑工房斟酌繁簡。【分掌刷案】三院例。一曰臺院。其僚曰侍禦史。呼端公知雜事。謂之雜端。非知雜者號散端。二曰殿院。其僚曰殿中侍禦史。呼侍禦。新入者知右巡。以次左巡。號兩巡使。三曰察院。其僚曰監察禦史。亦呼侍禦。每公堂會食。雜端在南榻。主簿在北榻。皆絕笑言。臺門例。舊日禦史臺。在宮闕西南。其門北開。取陰殺之義。置獄例。舊臺中無獄。有須畱問寄禁大理。若尋常之獄。推訖斷於大理。唐李幹佑爲大夫。請於臺置。獄𨿽按問爲便。而增鞠獄之獘。至開元間。禦史大夫崔隱甫奏罷之。須畱問者。寄禁大理。班簿例。

治平元年閏五月。詔禦史臺合門。十日一具細書班簿以進。自今天書爲冊。月上之。兩臺發使例。舊例兩臺歲發使八人。春曰風俗。秋曰廉察。以四十八條察州縣。受事例。舊例只日臺院受事。雙日殿院受事。職官始置。禦史大夫秦官位。上卿銀印靑綬掌副貳丞相。其監察禦史掌監郡。彈奏進止例。舊例彈奏皇帝視事。�禦史奏之。景龍後皆先進狀。聽進止。許則奏之。不許則止。同詰寃獄例。凡爲三司。同詰三司爲禦史大夫。中書門下省。大事奏裁。小事專達。衣冠例。秦禦史冠柱後惠文。蓋用鐵爲柱。取其審固不撓。唐大夫中丞。遇大事。押奏冠法冠。【謂豸冠也】衣朱衣纁裳白紗中單以彈之。小事常服而已。大禮例。國有大禮。則乘輅車爲之前導。審覆例。若有制使覆案囚徒。則刑部參擇之。三司理事例。則與給事中。中書舍人。更直於朝堂受表。中丞與皇太子。三公相遇例。元魏朝故事中丞出。與皇太子分路三公。皆遙駐車。去�軛於地。以待其過。其或遲違。則前驅以赤捧捧之。六職例。一曰奏彈。二曰三司。三曰西推。四曰東推。【東西朝堂】五曰贓贖。六曰理匭。侍禦史五曹例。漢皆用公府掾屬髙第者爲之。一曰。令曹掌律令。二曰。印曹掌刻印。三曰。供曹掌齋祠之事。四曰。慰曹掌廐馬之事。五曰。乘曹掌護駕之事。新除有罰例。舊例新除者。未曉制度有罰。至罰有逾萬錢者。若議罰則詢於雜端。侍禦等裏行例。

唐龍朔元年。置侍禦裏行。殿中裏行。監察裏行。武后文明。後顓以裏行名官。長安二年。復置內供奉官。供奉例。舊例掌殿庭供奉之儀式。每朝與侍禦史隨仗入位在中丞下。給事中。中書舍人後。持書故事。持書侍禦史者。本漢宣帝元鳳中。因路溫舒上書。宜尙緩刑。帝深采覽之。季秋淸讞時。帝幸宣室齋居而決事。令侍禦史二人持書。故曰持書侍禦史。四推蒞太倉。左藏出納例。舊例以殿中侍禦史第一人。同知東推蒞。太倉出納第二人。同知西推蒞。左藏出納號四推禦史。大朝會例。凡冬至元正大朝會。則具服升殿。若皇帝郊祀郊巡省。則服從旌門往來檢察。視其文物之有虧闕。則紏之。銜署例。凡彈劾之事。禦史言於大夫。若遇大事則方幅奏彈。小事則署名而已。監察不得供奉例。舊例監察正門。無籍非因奏事。不得入至殿庭。開元間。勅並令隨仗而入。不得供奉。監察例九冬至祀圓丘。夏至祀方丘。孟春祈谷。季夏祀明堂。季冬祀神州。五郊迎气。及享太廟。則二人共監之。朝日夕月。及祭社稷。孔宣父。齊太公蠟百神。則一人率其官屬。閱其牲牢。省其器服。辯其輕重。有不修不敬。則劾之。會議例。尙書省監司。七品巳上官會議。先牒報臺。亦一人往監。若據狀有違。及不委議意而署名者紏彈。凡有勅令一禦史往監。卽監察受命而行。亦監其過謬。監齋例。凡京都忌齋日。則與殿中侍禦史分察寺觀。七品巳上淸官。皆顧行香。不到。則牒送法司。監決囚徒例。凡決囚徒。則與中書舍人。金吾將監之。在京監察例。分知左右巡。各察其所巡之內。有不法之事。謂左降流移。停匿不去。及妖訛宿霄。蒲慱盜切。獄訟寃濫。諸州綱典。貿易隱盜。賦斂不如法式。諸此之類蔽匿者。則量其輕重。而坐所由禦史。監察禦史雜例。分察百僚。巡按郡縣。紏視刑獄。肅政朝儀。朝廷有不肅欽者。禦史則紏而劾之。每二人五日分知東西朝堂。邊功例。凡將帥戰伐。大克殺獲。數其俘馘。審其功賞。辯其眞僞。門直例。凡自監察禦史巳上。每日一人於本司當門直。以檢察臺中出入。及令史領詞訟過大夫之事。若緣詞訟事。須推勘者。大夫便委門直禦史以推之。風聞例。舊日禦史臺。不受訴訟。有通詞狀者。卽於臺門候禦史。禦史徑往門外收采。知可彈者。略其姓名。皆云風聞訪知。相遇例。凡禦史已下。遇長官於路去戴下馬。長官斂轡止之。監圍例。舊例搜狩。則監圍察斷絕失禽者。監選例。舊例吏部將除定員數。及擬到州縣付之監察。於吏部別置監察一幕。禦史閱數。臨視而已。若中間或有資歷先後。品從髙下。及不應等事。許授除官陳告禦史卽推究根因與之攺正。進帖例。監察舊例所進帖子。止是今呈子樣。但內爲腰封。其囊上用黃紙作帖。黃上書奏帖二字。下書臣某謹封。照刷例。舊例照刷所司。先具事目到臺。其文卷後粘連刷尾。具公事本末。赴臺照刷。監察禦史於正位坐。閱朱銷簿。臺令史一人在傍亦坐。執掌具到事目。其當該人員。引捲通讀。若系算數文卷。更設帳科司吏一名。與臺令史一同刷磨。其中但有違錯稽遲。監察將文卷收訖申臺。量情治罪。余無違錯者。卽令大程官於刷尾。騎縫近下先用刷訖銅墨印。然後蓋以監察禦史朱印。及於朱銷簿上結尾後。亦用刷訖銅墨印。督軍禦史。晉書職官志。光武建武初。徵伐四方。始權置督軍禦史事竟罷。東晉孝武太元六年復置。隋煬帝時監軍禦史。符節禦史。西漢書百官表。其治書符璽者。印綬比二百石以上皆銅印黃綬。漢官儀尙璽四人。掾史趙堯爲符璽。禦史尙璽者也。晉書職官志。符節禦史。秦符璽令之職也。漢因之位次。禦史中丞掌綬節銅虎符。竹使符。及泰始中。武帝省並蘭臺置符節禦史。掌其事焉。防禁禦史。按魏晉官品令。又有防禁禦史等七品。蘭臺之職也。漢六條。漢官儀部刺史周行郡國省察治狀。黜陟能否。斷如治寃獄。以六條問事。非條所問卽不省。其一條曰。彊宗豪右。田宅踰制。以彊淩弱。以眾暴寡。其二條曰。二千石不奉詔書。遵承典制。背公向私。旁詔守利。侵漁百姓。聚斂爲姦。其三條曰。二千石。不卹疑獄。風厲殺人。怒則任刑。喜則淫賞。煩搖刻暴。剌截黎元。爲百姓所病。山崩石裂訞。訛言。其四條曰。二千石選署不平。苟阿所愛。蔽賢寵頑。其五條曰。二千石子弟恃怙榮勢。請托所監。其六條曰。二千石違公下比阿附豪彊。通行貨賂。割損政令。巡案官選判官支使例。舊例十道巡案。則選判官二人爲之佐。如本道務繁。得量差官人歷淸幹者。號爲支使。巡案出入例。漢監者每三歲一更。常十一月奏事。三月還監焉。唐巡案使。率三月已後出都。十一月終入奏事。宰相李嶠請率州置禦史一人。以周年爲限。巡案州縣例。諸監司每歲分上下半年。巡案州縣。具平反寃訟案訪利害。及薦舉循吏案劾姦贓以聞。案察所部有犯。諸案察官知所部官有犯。若事理重者。躬親廉察。【部民訴訟縣令同】餘事聽先委不幹礙淸彊官。體究有無實迹。結罪保明申所委官司於案。章內明坐所差官體究到事因。並不得出榜召人首告卽犯贓私罪。𨿽已離任被告論。或因事彰露者。聽案治。具發摘過贓吏例。諸案察官每歲終。具發摘過贓吏姓名。置籍申尙書省。巡案許見賓客例。諸監司巡案。許接見賓客。惟不親謁。直指使。漢直指使。持斧衣繡衣。【直指者。爲指事而行無阿私也。衣以繡衣。尊寵之也。出討姦猾治大獄】知班受百官及命婦入宮帖子例。舊例百官入朝。知班一人於宮門受百官。及命婦入宮帖子。其止書某官某職某爵。上用職印。令執事人受知班。蓋使知其百官。是日有疾病有故者。其所告狀爲之曹狀。知班紏彈例。殿中侍禦史下。設知班十人。如百官朝會。知班四人於四方臨視。如有失儀墮簡者。知班向其人前。問何姓氏。然後具狀紏彈。主簿例。隋大業三年始置。隋二員。唐省一員。掌印綬事。發辰勾檢稽失。及管轄臺中臣集承詔。再拜稽首而言曰。我皇元之始受天命也。建旗龍漠。威令赫然。小大君長。無有遠邇。師徵所加。或克或附。於是因俗以施政。任地以率賦。出其豪傑而用之。禁罔疏闊。包荒懷柔。故能以成其大。制作之事。蓋有待也。世祖皇帝聖繇天縱。神武不殺。智詘羣策。取善無方。定天下而一之。乃考帝王之道。酌古今之宜。建國紀元而著令典焉。立官府。置郡縣。各有其職。而上下相承。內外相維。聯屬貫通。以通功成務。丞相中書以統之。上承天子出政令於天下。較若畫一。莫敢踰焉。其或任焉而非人。令焉而非法。近焉而弗察。遠焉而弗達。交修其非。以輔其所不逮。則責諸風憲。它官𨿽貴且重不得預。況乎朝廷百執事郡縣小大之吏。作姦犯科爲不善者乎。是故使其君子。安焉以盡心。使其小人。懼焉而遷善。而天下之治成矣。此其官所以不可一日闕歟。今上皇帝以武皇之親子。久勞於外。入正統緒。罪人斯得。功成不居。克讓大位。故其觀乎事變之極。而知患得患失者。必至於無所不至。察乎民庶之隱微。知其蠹獘深刻。而無所告愬。故慨然當寧興嘆。而屬意於斯者。豈偶然哉。謹按禦史臺。至元五年置秩從二品。二十一年升正二品。大徳十一年升從一品。臺有大夫一人。後增一人。中丞二人。後又增二人。隨復故侍禦史二人。治書侍禦史二人。殿中侍禦史二人。治朝著之事。典事二人。掌莫府文書之事。後攺爲都事三人。後又以都事之長。蒙古若色目一人爲經歷。檢法二人。後廢管勾三人。其一人兼照磨。監察禦史十二人。後增至十六人。皆漢人。又增蒙古色目人。如漢人之數。今三十二人。

至元十四年。旣取宋置南行臺。二十七年專蒞江南之地。號江南諸道。行禦史臺官秩如內臺。而監察禦史。今二十四人。西行臺初由雲南廉訪司升行臺。大徳元年移治陜西。號陜西諸道。行禦史臺。蒞陜西甘肅四川雲南之地。延佑間暫廢。隨復其官秩如南臺。而監察禦史今二十人。至元六年初置各道提刑按察司正三品。有使副使。僉事。察判。經歷。知事。二十八年攺肅政廉訪司使。副使。僉事。各二人。大司農奏罷各道勸農司。以農事歸憲司。增僉事二人。經歷知事照磨各一人。今天下凡二十二道。始建臺時大夫則塔察兒也。今六十年。繼居其官者。名氏拜罷歲月。則有掌故在。謹記。察院題名記。審官之法旣壞。仕者雜出。而天下始不治矣。或因緣時貴以取進。或多貲以交結。變易詭詐。佞媚側辟。一朝居位臨民。民烏得償其積貪乎。世祖皇帝至元五年。立禦史臺。設監察禦史。振肅庶民。紏劾貪邪。以繩吏積。以除民瘼。當是時。宋尙未納王。饋饟供。給羽書四馳。中原數十百州。日以飛挽爲事。自漢唐之主觀之。當以軍府爲急矣。而我世祖皇帝。憂民方深。不俾瘝官。毒我黎庶。則𨿽堯舜之明四目。達四聰者。豈是過哉。列聖相承。成法具在。天歷皇帝登極。顧禦史大夫帖木兒不花。若曰內外非臺察。則官以墨敗者無由而知。貪何以懼。姦何以發乎。汝可以臺院。殿院。察院。刻石以題名焉。嗚呼。天歷皇帝。丕承世祖之謨烈。詔臺臣三院題名者。臣馬祖常。才𨿽譾薄。不識帝王之度。要非誇以樂人。必勸之以善。而懲之以不善也。名旣刻題名記。後天歷初。有制命禦史臺。具石題名。聖言渾灝。有訓有戒。天聰民達。照物知情。而文字簡易。蓋堯舜都兪之音也。夫天地之大。日月之明。何徳以象之。臣趙世延旣承詔爲文。至順三年九月日。臺臣等謹敷宣徳意。列載如上。維時長貳曹屬之次。仍列於下。後之來者。尙微於始而繼之也。且人之善惡咸在。是亦懲勸之義而不可廢也。嗚呼愼哉。殿中司題名記。國朝官制禦史臺。立殿中侍禦史。𨿽王府大臣奏事。殿中先相關白大朝會。則知百官序班於庭。在臺則百官有故。三日各令曹屬報狀云。官獨簡貴。平居無文書。出則秉憲節爲使一道。故職是者。必國人世臣之冑。必由監察禦史以次進。他人不與也。天歷皇帝在位顧臺臣。若曰殿中侍禦史題名。無刻不宜爾。可令自今已上。制官之始咸刻之。於其署殿中侍禦史唆南孛羅。詔侍禦史馬祖常言記。治書侍禦史二人。殿中侍禦史二人。治朝著之事。典事二人。掌幕府文書之事。後攺爲都事三人。後以都事之長。蒙古色目一人爲經歷。檢校二人。後廢管勾三人。其一人兼架閣照磨。監察禦史十二人。後增至十六人。皆漢人。又增蒙古色目人。如漢人之數。今三十人。

至元十四年。旣取宋置南行臺。二十七年專蒞江南之地。號江南諸道。行禦史臺官秩如內臺。而監察禦史今二十四人。西行臺初由雲南廉訪司升行臺。大徳元年。移治陜西。號陜西諸道行禦史臺。蒞陜西甘肅四川雲南之地。延佑間暫廢。復其官秩如南臺。而監察禦史今二十人。至元六年。初置各道提刑按察司正三品。有使副使。僉事。察判。經歷。知事。二十八年攺肅政廉訪司使。副使僉事各二人。大司農奏罷各道勸農司。以農事歸憲司。增僉事二人。經歷知事照磨各一人。今天下凡二十二道。始建臺時大夫則塔察兒也。今六十年。繼居其官者。名氏拜罷歲月。則有掌故者在。後來者有目爲材禦史者。有否者則爲禦史者。可不愼哉。臣祖常相曰。爾爲禦史時。且以爾嘗學古文。是記爾宜爲之是。爲是而知天歷皇帝。帝王之度也。守院禦史脫脫王徳欣請曰。石旣具矣。請以爾言爲察院題名記。起自至元五年。至至順三年。監察禦史姓氏咸列於左云。元許有壬至正集上都分臺題名記。官署題名。舊制也。司馬公記諫院。其較著者焉。世祖建禦史臺。劾省院。百司非違。諫議言詧實總之。省若院鼎足立臺。政則省院無與。其雄峻古所不及。大駕歲幸上京。則分臺從大夫二。必大貴近。不去左右中丞下分員行。夏蒞秋還。機務常沓至外是未遑也。分臺舊無題名。至順癸酉始榜堂顏。元統甲戌大夫銀靑公。旣入視事。謂木不能。年且積久。徧廳壁不稱具瞻。而上京難石。請於上得陛材礱而畫之。爲十八年地並其陰爲三十六年。往者玆無從徵。且不勝書。斷自癸酉托始。今天子卽位年書之繼者貤勤其下。若稽建臺昉至元戊辰。責大寄重。有識共知六十七年。章程具悉。無庸贅。及惟先哲言官事如家。若近寔遠。今夫齊民構屋作器。必欲終其身。及其子孫而勿壞。政治之瘝。有官之治。其事不能如齊民之治其家也。事去乎。則已爲歲月計者。且不多得。況有爲世計者乎。公之心可謂周已推此心也。一事不如法。一人不得平。其肯因循而不卹乎。繼者又能推公之心。由三十六年。至於百千年。感激率興。有功風紀。其可量耶。而某正某邪。觀者得以指議知所擇從。則又司馬公之意也。斯石也。其亦有補於風紀者乎。勅賜重修陜西諸道行禦史臺碑。至正丁亥十一月庚戌日。南至皇帝燕延春閣。禦史大夫臣納麟等奏。陜西行禦史臺。歲久屋獘。旣撤而新。擬禦史中丞臣有壬文其故於石。制可。臣有壬承詔。謹按其狀。而筆其槪曰。臺治位。今奉元城之艮隅。且五十年。罅不卽塡。橈不卽易。馴玩將不可支。歲辛巳都事樊執敬言。行臺據雄鎭。具瞻重威。廢乃若此。今不亟修。後費滋甚。乃移文中臺。再閱歲始報可。於是市材。秦隴得木。山積瓦甓。百需靡不具集。而尋引斧斤。稽而不用。乙酉冬十月中丞韓嘉訥。蒞止按視。儲木暴露。不衰朽已過半。慨然率作。俄復召入。累遷爲禦史中丞。奉元無良梓人圬者。以告中臺。中丞爲請諸尙方。擇精其藝者。乘傳而往。侍禦史沙班。李好文。都事朱守諒輩。得以僝其功焉。丙戌五月庇工。六月中丞篤思彌。實治書侍禦史老老。至九月正堂曁幕署告成。且輟且作。中丞趙徳壽。侍禦史慶善。繼之。明年四月。韓嘉訥復來。爲禦史大夫。八月侍禦史沙剌班至。後先協恭。迆邐就緒。入冬而落焉堂扁至公仍其故也。袤深五尋有二尺。廣九尋。挾以翼捨。麗以雨廈。貫以修廊。屬以圓堂。東西曹局。各二十六間過廳前峙照磨所附。其西位置秩秩察院。若掌故帑藏。不易舊貫。佗悉一新。庖傳槪櫪。各底堅好。堂北伐土泉湧。因浚爲池。益以龍首渠水。構亭其上。池陰東西。各爲亭基城。東北作屋以備登覽。前三其門。引映峻邃。先是出入委巷。狹隘迂折。民居直其衝者。願輸爲道。倍直酬之。辟爲通衢。如砥如矢。是役臺官總於上。僚屬奉於下。舉盡恪恭。毫釐之費。皆出臺儲。以故工不知勞。民不知擾。考室度功。名𨿽曰修。而實則剏矣。我世祖皇帝。至元戊辰。建禦史臺。以淸風俗。以正百司。而政之布報。地之逖邇。有不齊焉。丙子平宋。明年立南行臺總十道。以按三省。雲南則提刑按察司治之。尋升行臺。以按邊徼。邊徼旣寧。相地之宜。以大徳丁酉四月。移治京兆。是爲陜西諸道行禦史臺。按陜西。甘肅。四川。雲南四省。總陜西。河西。西蜀。雲南。四道廉訪司而節制於中臺焉。關中東控中夏。西南北極邊陲。樹之行臺。俯制部屬。崇嚴之勢立。則敬畏之心生。敬畏之心生。玆用不犯矣。此其小者爾。若夫消姦邪於未萌。軋豪猾不敢喘气。使山川失險。里巷不驚。臺與地亦重矣哉。臣有壬考其歲月。因有以觀政焉。廨獘已久。始有修葺之議。又七年始有成其不至傾圯幾希。今也堅足以待歲月。密足以庇風雨。崇足以詟部屬。爲政之道。豈外是哉。建臺雜務。公廨廚庫。檢督令史奴婢。配勛散官職事。每食則執黃卷。書其譴罰。五使例。謂廊下使。入閣監食使。監香使。掌國忌行香二使。臨時充。乃謂之五使。三京畱司禦史臺。元和十三年後。但以侍禦史殿中。侍禦史。監察禦史。共主畱務。三院禦史。亦不常備焉。宋朝西京於分司官內。差一員權闕。卽差官權掌南京。止令畱守通判權掌。後北京置臺專差官。

天禧四年以翰林學士承旨。兵部侍郎知制誥。晁迥爲工部尙書。集賢院學士。判西京畱司禦史臺。他官止云權。而迥云判者。以三品故也。中書堂事紀舊日監察所行。差監察例。本臺且以三人爲率。本臺備具本官腳色。作奏日進呈。禦筆點差。假如首先一人。是臺家注意者。禦筆或點卻次者第三者。無故入禦史臺杖六十。撾皷者先杖八十。臺諫檢院皷院。臺旣六。餘皆合行。皷院在掖門東。檢院在掖門之西。舊來監察照刷。止是徹捲看讀。但有稽遲。卽有杖罪。如違錯等事。更不消說。監系取招訖。送法斷定。然後決罰。據勾當限次。如瘡未愈。勾當瘡已愈不出。又是罪及照閱朱銷簿。金國省院臺爲三省。舊有六臺六院。上下臺大夫。中丞爲上臺。侍禦史以下爲下臺。治書侍禦史。乃是臺奏事官爲制。一臺事也。報午時省卽起。然後臺起。六部視臺起。然後部起。按察兼運使。其意已爲按察中間。一切欺隱不公事。則不敢犯。早辰先與書史判按察司事。次乃與同知副使判運司事。舊日監察如某吏行止不修。及贓濫者。監察於本人門。或帖子。或粉壁書云。某人行止如此。身事便索廢卻。臺有三臺。上臺。下臺。外臺。舊日監察出使。帶牌起驛馬。監察有急事至撒。合門納帖子。無問早晚。自宮中傳入。奉禦傳於門娘。轉於承禦。承禦聞奏。上如熟寢。承禦直夜者。不敢聲言。擊所懸之玉。爲之襲聲。旣寤。進讀某人奏到帖子如此等事。若上卽裁決。令承禦批送省部臺上。用小方玉印印之。所司得旨。登時勾當明日朝奏對。舊日監察外路。有體究公事。差部官一員。並部令史。事得其實官。臺吏人杖一百已下皆決之。若有大叚公事。臺司覆察得實。關所該部。分差部官。與監察一同致勘。如所察不實。監察所得罪。止是罰俸贖銅。舊日三品已上官有罪。監察體究得。申臺呈省聞奏。若宣勘本官。不問虛實。卽便承伏。如中間實有寃枉。令家屬告登聞。檢院不理。然後檛皷以聞。

永樂大典卷之二千六百十一

