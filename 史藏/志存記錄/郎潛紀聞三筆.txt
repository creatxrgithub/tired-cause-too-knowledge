

郎潛紀聞三筆

淸陳康祺

●序

近世卮言日出﹐著書益多﹐往往掇拾可喜可愕之事﹐不考虛實﹐不別是非﹐茶余酒後﹐苟以動聽﹐猶借口曰﹕吾所言皆人事不涉神鬼。噫﹐俗語不實﹐成爲丹靑﹐不特無資於聞見﹐且恐遺誤於淺識﹐是亦不可以已乎。鄞縣陳鈞堂大令﹐以髙材擢甲科﹐浮沈郎署﹐載籍極博﹐裒集國初以來朝廷政要﹐紳事略﹐忠節孝義﹐治術軍旅﹐目覽手披﹐隨所紀載﹐以爲《郎潛紀聞》初筆﹑二筆。擇焉必精﹐語焉必詳﹐間有異聞輒加考正﹐誠恐流傳失眞﹐自誣誣世也。君旣不得於曹司﹐乃求攺外﹐以縣令來江蘇﹐所至有聲。光緒九年秋﹐予應學使瑞安黃侍郎之聘﹐攝席南菁書院﹐君適宰江陰﹐因得讀其書而韙之。以爲非特雜撰瑣聞者不能夢見﹐卽本朝掌故之書﹐如新城山陽柳南﹑菔塘諸家﹐無此博贍精核也。玆復以三筆刊成屬爲之序。大抵仍前書體例﹐而更謹嚴。凡考名人言行﹐政治得失﹐世事變遷﹐胥於是乎有取焉。語曰﹕前事之不忘﹐後事之師也。傳之後世﹐當爲紀載之最。夫何閒然。南匯張文虎撰﹐時年七十六。

●卷一

◎貶斥道教之歷史國初沿明舊例﹐太常寺樂官用道士承充。乾隆間﹐髙宗特諭廷臣﹕二氏異樂﹐不宜用之朝廷﹐乃別選儒士爲樂官﹐而令道士攺業。又乾隆五年﹐江西正一眞人遣人到部投職名﹐欲隨班恭祝萬壽。梅文穆公玨成時爲鴻臚卿﹐以應否隨班行查禮部﹐禮部覆稱﹐宜列左都禦史下﹑侍郎前。文穆因上疏謂﹕道流卑職﹐不得濫廁班聯。上是其言﹐敕部定議﹐嗣後正一眞人不入班行。文穆又言﹕據《江西通誌》稱﹐眞人張繼宗﹐於康熙十九年授光祿大夫﹐此事不存檔案﹐不見會典﹐不足爲據﹐宜照提點演法之類﹐給與品級。上亦以爲然﹐下部議﹐正一眞人不許援例請封﹐授秩五品﹝按﹕順治三年﹐江西撫李翔鳳進正一眞人張應景符四十幅﹐得旨﹐以無補治道﹐且恐天下效尢﹐置之。又康熙二十二年旨﹕張繼宗見號眞人﹐卽著照所襲銜名給與誥命﹐一切僧道﹐不可過於優崇﹐致令妄爲﹐爾等識之﹞。聖朝之愼重名器﹐杜絕異端﹐可謂至嚴至正。近來張氏子孫﹐乃猶有僭用極品儀制輿從﹐舄奕聲气﹐招搖遊歷江浙閩粵諸省﹐沿途以符博金錢﹐並勒索地方有司供張饋贈﹐冥然若不知有前事者。當路巨公﹐盍拘系而懲創之﹐毋使斗米遺孽爲患人間也。

◎劉師恕奏請飭繳海澄印信福建海澄公向以管轄兵馬﹐支銷錢糧﹐給予印信。後營裁而印未繳。雍正五年﹐劉侍郎師恕方充福建觀風整俗事﹐疏劾襲海澄公黃應纘濫給戚族印文﹐混行文武衙門﹐殊屬非宜﹐請飭繳銷﹐向後承襲時攺給敕書。詔從之。

◎韓良輔由武攺文陜西甘州韓撫部良輔﹐以康熙三十年一甲三名武進士選二等侍衛。雍正二年﹐以廣西提督署巡撫事﹐五年眞授。墾曠土﹐馴瑤僮﹐淸黔粵疆界﹐移官設防﹐頗著名績﹐是亦武臣攺文之有效者。

◎康熙朝任官不甚拘中外資格勤恪公齊蘇勒﹐初以內府主事出任永定河分司。旣遷翰林院侍講﹑國子監祭酒﹐仍管永定河分司事﹐時康熙四十餘年也。可見當日擇賢任事﹐不甚有中外資格之拘。

◎何世基沈廷正理學門戶之見雍正間﹐貴州巡撫何端簡公世基﹐奉敕建龍神祠﹐將祀明臣王守仁之陽明書院﹐攺作。後撫沈督部廷正疏言﹕守仁謫龍場驛丞時﹐講明聖賢之學﹐化民牖俗﹐黔人始知誦習詩書﹐實爲有功名教。陽明書院夙爲省城士子瞻仰誦讀之所﹐請仍其舊﹐別建龍神祠宇。得旨﹕「此舉妥協之至。何世基畱心理學﹐伊等各立門戶﹐互相是非﹐若云無心﹐何至錯誤若此。俯順輿情﹐攺建爲是。」康祺按﹕端簡亦理學名臣﹐其平日殆誦法程朱﹐以姚江之學爲害道﹐故龍場祠祀﹐毅然借端以去之。聖訓煌煌﹐已如見其幽隱矣。

◎張楊園家教之嚴桐鄕張楊園先生履祥訓門人語﹐姚瑚所述有云﹕默斯未冠時﹝按﹕默斯﹐先生子﹐名維恭﹞﹐先生命暫以幅巾禦寒﹐默斯不欲﹐隆冬盛寒﹐囚首露頂﹐家人患之﹐托瑚告先生﹐瑚難其辭。一日寒甚﹐始致辭曰「默斯頭凍如此﹐恐或多疾﹐柰何﹖」先生厲辭曰「與之幅巾﹐彼旣不肯﹐此頭何妨凍落。」因言「年前太福﹝原注﹕卽僕陸愼乳名﹞小時﹐出鎭私買一帽戴之﹐予見之怒甚﹐投之於廁。可以待子不如待僕乎﹗」康祺按﹕楊園晚舉維恭﹐其家教方嚴﹐自不同世俗舐犢之愛。惟古人子冠父詔﹐禮節繁重﹐必非今日所可行。況尋常褻冠﹐與幅巾帕首何異。服禦之細﹐馴致賊恩﹐蓋講學家之徽幟然已。

◎洪稚存賜圜不由朱文正之力稚存編修以上書謫戍﹐明年卽奉旨釋回。赦下之次日﹐朱文正公入見﹐仁宗手先生書示公。公跽捧以觀﹐則見禦筆署其首四字曰﹕座右良箴。公頓首泣曰「臣所鬱結於中﹐久而不敢言者﹐至今日而皇上乃自行之﹐臣負皇上多矣﹐尙何言﹖」伏地久之始起。見錢ぅ石侍禦《記事續稿》。他書多稱稚存賜圜﹐由文正力﹐蓋非事實也。《續稿》又稱﹕編修上書乞代奏凡三處﹐一成邸﹐一卽文正﹐一則長沙劉文恪。他書亦無及長沙者﹐前筆未詳﹐爰補述之。

◎杭堇浦上疏抗論時事干隆間﹐杭堇浦嘗以編修上疏抗論時事﹐謂用兵斂財及巡幸所至﹐有司一意奉行﹐其流獘皆及於百姓。疏凡十事﹐其言至戇激﹐部議當重辟。上僅令罷歸田裏﹐不之罪也。堇浦生平有此一節﹐亦不得以文人目之矣。

◎吳菘圃協揆之文章經濟吳菘圃協揆敬﹐以奏賦受知髙宗﹐由編修超擢學士﹐屢持衡尺﹐朝士多推重其文章。阿文成公獨薦吳某饒經濟﹐可大任﹐奉旨分巡河南﹐兼理河務﹐遂以精練水事稱。前後任東南河督﹐歲奏安瀾﹐未嘗有失﹐而它處潰防奉命塞決者﹐罔不如期底績﹐世始服文成之識人。又林文忠公嘗謂﹕協揆文章爲政事所掩﹐卽書法之美﹐一二小簡﹐亦復超妙入古。然協揆未嘗以書名﹐則蘊蓄之宏遠﹐誠不可及也。

◎馮柯亭能以禮事親馮孟亭侍禦爲伯陽司寇之嫡孫。司寇庶子柯亭中丞鈐撫安徽時﹐將葬其生母曹夫人﹐於司寇之塋﹐和前並列。侍禦持不可曰「是並嫡也。」中丞曰「有子之妾﹐禮當﹐何並列之疑。」侍禦退而考之﹐得韓魏公葬所生母胡﹐其柩後於嫡夫人尺許﹐魏公自爲志銘曰﹕棺槨之制﹐悉用降等﹐安神之次﹐卻而不齊﹐示不敢瀆也。中丞無以難﹐議乃定。然中丞亦守禮嚴甚﹐嘗入覲﹐髙宗詢及家事﹐諭曰「汝母有賢子﹐今封夫人矣﹐將不爲正室乎﹖」中丞叩首謝﹐敬對曰「臣父未有遺命。」上霽顏曰「是也﹐汝父未有命。」遂已。康祺按﹕中丞能以禮事其親﹐侍禦能以禮匡其長﹐二事均足爲士大夫家範。

◎朱文正病中爲曹侍禦作墓銘上海曹侍禦疏劾和┞﹐身後始蒙優獎﹐余已述之矣。當嘉慶四年﹐侍禦子玉水舍人江﹐將歸葬﹐求銘於朱文正。文正病背癰方劇﹐舍人請俟愈後爲之﹐寄江南﹐可及也。公曰「不可﹐吾病﹐吾文且益眞摯﹐愈於不病者。」乃流涕屑艸﹐稿竣﹐請劉文淸書之﹐避易數字﹐而文正意不愜﹐復攺定而文淸更書之﹐卽今所刊石流傳者也。文正不慮己之病﹐而急爲之銘﹐文淸再爲之書而不厭﹐蓋匪惟篤於友朋生死之際也。

◎陸太常深得士心康熙間﹐嘉興陸太常琦任廣西學政﹐深得士心﹐粵人至比之蜀有文翁﹐潮有韓公。桂林祠堂﹐至今享嘗不替。謝侍禦濟世《梅莊雜著》﹐有祭陸太常文﹐略曰「先生之督學吾粵也﹐問何糊口﹐曰有學租﹐朝粥暮飯﹐人曰窮宗師。其閱卷也﹐手定甲乙﹐廢寢食﹐人曰勞宗師。徵鞍初卸﹐請業請益紛來前﹐人曰老教書宗師。及其去也﹐十二郡士子無不黯然悲者。」按﹕侍禦仕雍﹑乾間﹐淸直之聲聞天下﹐衡量人物﹐不可一世﹐獨傾服太常如此﹐知必非阿好之言。陸太常有遺言一紙﹐述其先人儒素固窮﹐以及生平遭際﹐辭气間皆抑然自下。末乃道其所得力處﹐以示子孫曰「不妄交一人﹐不妄爲一事﹐不妄取一錢。」按﹕宋倪文節之教人﹐亦有不妄出入﹐不妄語言﹐不妄思慮之語。太常三言﹐尢爲篤實而深切也。﹝康祺謬爲加二語云﹕不妄發一言﹐當在太常三不妄之先﹔不妄起一念﹐當在太常三不妄之後。嗚呼﹗言之匪艱﹐行之維艱﹐捫心自思﹐能允蹈其一二否耶﹗﹞

◎世祖褒卹遺忠之優厚明季淩忠介公義渠﹐爲甲申十九忠臣之一。順治間歸骨故丘﹐世祖廷諭知府吳綺護之行﹐且命爲卜葬。本朝褒卹遺忠之典﹐蓋自世祖開之也。

◎康熙季年疏請建儲獲譴之禦史前筆紀康熙季年太倉王相國以疏請建儲獲譴﹐其子詹事奕淸代戍。其同日上疏﹐同時出塞之禦史﹐未詳姓名。玆考各書﹐知聯名十二禦史﹐蓋大興陶彜﹑髙密任坪﹑秀水範長髮﹑南城鄒圖云﹑柘城髙玢﹑淸苑王允晉﹑嘉善李允符﹑溧陽陳嘉猷﹑錢塘範允釒芮﹑武康髙怡﹑吳趙成キ﹑山陰孫紹曾也。時號十二忠臣一孝子﹐孝子謂詹事也。又有稱十三忠臣者﹐因其時仁和柴禦史謙﹐亦以言建儲同謫﹐後同釋。釋以雍正丙午﹐存者六人。惟詹事於諸禦史赦後﹐又戍阿爾泰﹐十年乃歸。歸後爲相國請賜卹﹐髙宗諭以王當日不能深知聖祖默定儲位之心﹐冒昧瀆奏﹐固不合﹐但身居政府﹐爲國本起見﹐尙屬分所應言﹐賜禦葬如例。蓋人臣效忠靖獻﹐不顧身家﹐事隔三朝﹐終邀天鑑﹐義可無悶也﹝按﹕十四人中﹐吾浙居其六﹐殆節義之邦風气然已﹞。

◎賢婦寶守先集時帆祭酒法式善﹐性嗜風雅﹐四方名彥至京師者﹐無不叩詩龕之門﹐以詩文相倡答。祭酒著述甚饒﹐其藏情亦最富。祭酒沒﹐公子中書桂馨賢而蚤世。中書夫人﹐煦齋相國女也﹐守詩龕中遺書﹐扃牢固。相國歸自卜魁﹐欲觀祭酒所輯朋舊及見錄﹐約以毋借它人﹐並先訂還期﹐然後出﹐其愼如此。以一婦人扌耆柱淸門﹐寶守先集﹐至於父女之間﹐索綽羅氏﹝相國姓﹞及伍堯氏﹝祭酒姓﹞兩家門法善而遺澤長矣。

◎戚瓶谷占驗之學徳淸戚瓶谷學士麟祥逮事聖祖﹐供奉書房有年﹐文章風采﹐與敬業懷淸望相埒﹐尢通河洛之學。每祈禱晴雨﹐上命占驗﹐不誤晷刻。憲廟嗣位﹐尢重之。未幾引病歸﹐忽以事戍寧古塔。學士曰「吾不能逆睹﹐以及於難﹐亦數也。𨿽然﹐某年吾當歸。」及期﹐其第三子言宰連江﹐請於大府而乞恩焉﹐果得歸。見歸安章給諫所爲《戚孝子傳》。夫學士邃於數學﹐而仍無免禍之方﹐連江篤於孝思﹐而卒有回天之力﹐士大夫立身處世﹐可以知所務矣。

◎劉蔭樞中丞之敢言韓城劉中丞蔭樞﹐以知縣行取爲吏﹑刑﹑戶三科給事中﹐前後疏十上﹐論連捐速升之獘﹐又請試捐員﹑停保舉﹑開言路﹑核名實﹐又言藩臬宜入覲奏事﹐又陳豫秦兩省事宜﹐皆報可。又論楚省攤糧病民﹐下九卿議。公又開陳公卿間﹐遂蠲其賦。外轉贛南道﹐署按察使﹐以爭疑獄失巡撫意﹐劾罷之。康熙四十三年聖祖南巡﹐公迎見於潼關﹐此曰「此劉胡子也﹐何爲民服﹖」以被劾對﹐詔復其官。公廣顙丰頤﹐美須髯﹐官科垣﹐屢蒙召見﹐上故識之。氵存擢貴州巡撫﹐會額魯特數擾邊﹐上使尙書富寧安等往徵之。已擊走矣﹐領兵大臣尙擬進剿﹐各省捐餉捐馬者皆起。公上封事曰「澤旺阿剌蒲坦﹐小醜也﹐侵擾哈密﹐小警也﹐請無用兵。」又密陳六事﹐略言﹕臣老人也﹐報皇上之日無幾﹐敢冒死以言。從來與庸主言﹐非發露其詳不可﹐與聖主言﹐則引其端而已悟。皇上聖主也﹐臣不敢多言﹐敢以六事進﹕重內地勿勤遠略﹐謹喜怒而愼用人﹐核名實以重國本。尋以年垂八十請老﹐上令赴大軍駐所周閱﹐詳議具奏。公抵營﹐仍疏請屯哈密以東﹐兵毋輕出。又以病乞休﹐詔責其憚遠涉﹐令還巡撫任。後數月﹐休致來京﹐下刑部議﹐以阻撓軍務當絞﹐命發往博爾丹處種地﹐公年八十一矣。子熾請隨侍﹐公笑止之曰「人死道路﹐與家庭何異。汝自歸﹐耕田讀書﹐無我慮。」居喀爾﹝喀﹞三年﹐上諭廷臣曰「劉蔭樞忠臣也﹐但書生不知兵耳。」詔還京﹐復其官﹐千叟宴。雍正元年世宗召見﹐慰問賜金﹐遣之歸﹐旋卒於家。康﹑雍間多直臣﹐若公之百折不撓﹐始終一節﹐亦所罕見。

◎劉中丞以權術革除門稅韓城劉中丞觀察贛南時﹐贛之鎭將私收門稅。公陰遣一人負布﹐一人負麥﹐交午過其門﹐曰「彼欲稅﹐則質其布麥而來告。」會鎭將方過飲﹐守令皆在﹐二人者來白失布麥狀。公勃然曰「門何稅而爲暴如是﹐監司買物而失其物﹐如小民何﹖」鎭將慚退。明日﹐下令革其稅。公乃復具觴邀鎭將﹐揖之升堂﹐疾下拜曰「帥惠吾民﹐敢不拜嘉。」鎭將大歡。康祺按﹕公性鯁直﹐此舉惠人之政﹐以委曲行之﹐其權術尢可愛也。

◎聖祖旌龔蘅圃侍禦敢言康熙朝﹐龔蘅圃侍禦翔麟勁直敢言﹐屢擊權貴。劾靖逆侯之子張云翮﹐劾滇黔督部趙公良棟﹐皆拜禦書之賜﹐旌其敢言。其劾熊孝感弟黷貨﹐並糾孝感﹐上亦韙之。論者謂宋唐子方以燈籠錦事劾文潞國﹐𨿽嘗寫貌禁中﹐卒不免有春州之謫﹐未若侍禦之生際聖明也。

◎劉孝子《先正事略。孝義門》載﹕近世孝子尋親遠道﹐備歷諸艱﹐至十餘人之多﹐或負骨歸葬﹐或奉以還鄕﹐誠感神明﹐卒遂其志。然考其出門﹐年皆在二十﹑三十。獨康熙間畢節劉孝子﹐以十四齡童子﹐至性勃發﹐隻身孤行﹐閱十年之久﹐足迹徧天下﹐果得其父於萬里之外﹐奉之以歸﹐其事尢曠絕千古﹐而李氏事略未及采﹐亦一闕也﹝按﹕李氏所失載遠道尋親﹐如錢唐陸寅﹑單父劉宏甲﹑山陰楊賓﹑溧陽潘天成輩尙多﹞。孝子名琪﹐生四歲﹐父出賈不返。孝子時涕泣思父﹐輒依母陳﹐問父形貌奚若﹐及父平日言動﹐謹志之。旣而請於母﹐欲求父所在。母曰「兒幼稚何能爲﹐姑待之。」至年十四﹐泣謂母曰「兒行決矣。」母亦泣曰「若父始客滇﹐今十年﹐不知所往﹐兒能大索天下邪﹖愼無去我。」孝子跽而曰「兒幸有兄弟可奉母﹐母無念兒。兒不得父﹐不可爲子﹐兒行決矣。」則先求之滇﹐不得﹐則之蜀﹐之楚﹐西逾桂林﹐北走秦隴﹐險阻寒餓﹐屢瀕於死。時距父客遊時已遼遠﹐傳聞疑似﹐必蹤迹達其地﹐望絕而後之它。悲思淒愴﹐爲詩四十章傳於人﹐冀有來告者。旣又之吳越﹐之齊魯﹐之燕﹐之趙﹐如是十年。一日﹐忽於京師之國舅廠﹐聞有鄕音者﹐審裏居姓名﹐則其父也。道家常舊事悉符合﹐相持大慟﹐道路聞者皆流涕。長洲沈文愨公歌詩紀其事﹐從而和者百十人。孝子侍父歸﹐母猶無恙。家故貧﹐竭力營甘旨﹐孝養二十餘年。及遭憂﹐孝子四十餘矣。子五人﹐一舉於鄕﹐孫曾並著文行。元孫侍禦史晟昌﹐始以孝子事實上於朝﹐覆按得實﹐乃命有司坊其縣而祠祀焉。吁﹐天祚完人﹐國旌至行﹐食報之厚﹐理極尋常。顧夷考二十四史獨行﹑卓行諸傳中﹐如彼其純且摯者﹐幾人哉﹗幾人哉﹗

◎宣宗推恩廉吏後裔固始吳瀹齋中丞其﹐气深識沈﹐操守貞白。撫山西時﹐裁革鹽規﹐不以入告。道光二十九年﹐公已沒矣﹐以整理山西鹽務﹐因緣達天聽﹐上大嘉嘆﹐立賜公子承恩﹑洪恩﹐孫樽讓舉人﹐承恩並賜主事。廉吏兒孫﹐世傳簪紱﹐不賢於金ぷ萬萬乎﹖

◎父子同官之恩榮王文靖相國熙﹐以順治十四年擢宏文院學士﹐時公父文貞公崇簡適任國史館學士。上曰「父子同官﹐古今所少﹐以爾誠恪﹐特加此恩。」榮矣哉﹝按﹕文靖尋攺掌翰林院學士兼禮部侍郎﹐考滿﹐加禮部尙書。而文貞實先長禮部﹐是父子屢同官矣﹞﹗

◎王文靖奏罷招民知縣康熙初年例﹕凡招民百家﹐送至盛京﹐優敍知縣﹐謂之招民知縣。後經王文靖公疏言「恐有不肖姦民﹐借貲爲市﹐貽害地方﹐宜攺授散秩﹐以絕傲悻。」從之。

◎皇子臨大臣喪之典禮康熙四十一年﹐少傅王文靖公卒於家。上命直郡王云﹕前此大臣病逝﹐聞有命皇子臨其喪者﹐從未施拜奠之禮。大學士王熙﹐因系世祖章皇帝舊臣﹐特令王行禮﹐舉哀致奠。蓋以公服官最久﹐力矢公忠﹐故飾終之典加厚也。

◎本朝裁抑宦官之始順治元年定鼎頒詔﹐賜廷臣宴﹐有內監數輩先行拜舞。奉諭﹕朝賀大典﹐內監不得沿明制入班行禮。從戶科給事中郝傑請也。本朝之裁抑宦官﹐自此舉始﹝按﹕郝公並請復牙牌舊制﹐照品級懸帶﹞。

◎聖祖追謚勵杜訥凡大臣身後應否予謚﹐由禮部奏請﹐旣得旨﹐由內閣擬字進呈﹐候上圈出﹐此定例也。康熙四十二年﹐勵侍郎杜訥卒於官﹐已特賜祭葬矣。越二年﹐聖祖駐蹕靜海﹐追念公效力南書房二十餘年﹐敬愼勤勞﹐有旨賜謚﹐並禦書文恪二字賜其家。

◎於襄勤任縣令時之得民心於襄勤公與淸端同名﹐宦迹亦與淸端相追逐﹐人稱淸端爲老於成龍﹐襄勤爲小於成龍。襄勤初以樂亭令權知灤州﹐緣罪囚脫逃﹐應降調。樂亭民列其善政﹐叩閽吁畱﹐部議以保畱違禁﹐械爲首者﹐系於獄。逾年﹐縣民再叩閽﹐下巡撫金世徳察奏﹐所列善政皆實﹐始復襄勤官。嗣淸端撫直﹐識其賢。淸端遷兩江總督﹐疏薦其可大用﹐尋以江寧府闕員請敕﹐廷推淸操久著與於成龍相類者﹐上果以襄勤任之。自此襄勤遂簡在帝心﹐隆隆日上﹐循聲偉績﹐與淸端頡頏矣。

◎聖祖推恩於襄勤之父於襄勤之擢安徽按察使也﹐聖祖方以巡狩還京師﹐特詔獎襄勤賢能廉介﹐賜其父原任參領於徳水貂裘。又通諭八旗都統﹑侍郎諸臣﹐有子弟官外者﹐各貽書訓勉﹐效於成龍潔己愛民。是舉也﹐教忠教孝﹐樹之風聲﹐豈獨襄勤父子感入骨髓歟﹝按﹕襄勤以知府升臬司﹐未爲道員﹐以臬司擢巡撫﹐亦未爲藩司﹐蓋聖祖信之有素也﹞﹖

◎借鈔內府祕本之私見阮文達公文選樓藏書﹐道光癸卯先被回祿﹐後又遭粵匪之變﹐宋元舊版﹐盡付劫灰﹐公所進呈四庫未收書﹐其原本亦已無存。是祕府所藏﹐多半海內孤本﹐惜無好事者請將是書移內閣翰林院﹐許入直者借鈔﹐庶尙有流布塵寰之一日與﹖

◎竇東臯黨附和┞之傳疑錢ぅ石侍禦《記事稿》云「諸城竇僉都之被謗於洪更生也﹐謂嘗書扇稱門生於和┞﹐小峴秦氏旣辧其誣矣﹝余《初筆》亦采秦說﹞。僉都督浙學﹐有淸譽﹐發貪吏重斂﹐幾罹身禍﹐浙人戴其徳。厥後乙卯主會試﹐且大爲和┞所﹐其非黨附也明甚。然當時┞聲勢暴橫﹐身爲大臣﹐不能鋤而去之﹐彼介其屬以相浼﹐必屈吾意以供其一瞬之適也何居﹐𨿽不書可也。」錢氏此論﹐可云至正至嚴。其續稿則謂北江先生上成親王書稿﹐已得見於先生子幼懷﹐知先生論劾諸大僚﹐並無詆及竇公之語。幼懷並言「吾父自督學貴州還朝﹐始直書房﹐在嘉慶初﹐竇公久去位﹐亦未同時也。然則侍郎所記誤矣。」云云。康祺按﹕竇洪二公﹐歷官年月﹐實未同值上齋﹝東臯予休﹐在乾隆六十年﹐明年丙辰﹐北江始入書房﹞。惟小峴侍郎與二公皆僚故﹐和┞索東臯書﹐卽介小峴以通意﹐及北江劾竇於身後﹐小峴亦尙在朝﹐斷無誤信傳聞一言﹐而誣及兩友之理。幼懷爲北江晚出子﹐或乃兄孟慈輩以詆毀竇公言多過實﹐已將原稿節刪歟﹝頃考得北江實有劾竇公事﹐詳見卷六﹞﹖

◎嵇文恭不爲和┞書楹帖之委曲錢氏《記事稿》﹐嘗因東臯書扇﹐記及嵇文恭公逸事云﹕嵇公與和┞同在政府﹐一日乞書楹帖。公受其紙﹐歸﹐乃召翰林甲乙數人者飲於堂。童子彭壽請曰「研墨已得矣。」公叱之曰「吾方有客﹐爾何言﹖」客請其故而曰「吾儕正樂觀公之用筆以爲法也。」公遂對客書之﹐甫半而彭壽覆其墨。公起詬讓之﹐客爲請乃已。明日﹐謝┞曰「徒敗公佳紙。」蓋彭壽覆墨﹐公所教也。甲乙數人﹐皆┞門下士﹐使親見之言於┞﹐以爲信也。公所以委曲爲是者﹐亦以稱謂故也。錢氏又謂﹕公方與┞一堂議政﹐使其相水火﹐必激而僨事﹐去之旣無其力﹐怒之何益﹐而卒能不喪所守﹐公蓋有柔嘉之則者。康祺竊謂嵇公之事太曲﹐錢氏之論亦非。文恭兩世宰輔﹐受國厚恩﹐不知┞姦則已﹐旣知┞姦﹐上者抗疏以糾彈﹐次則潔身以引避﹐而乃委蛇共事﹐其咎豈止如楹帖之濫書。然不以之責公者﹐┞尊爲上公﹐貴爲懿戚﹐聖眷之篤﹐曠絕百僚﹐同時滿臣如阿文成﹑福文襄﹐漢臣如朱文正﹑董文恭﹐均不能有所匡抑﹐奚獨咎公﹖但論此舉﹐設彭壽來請而諸翰林漠不置詢﹐公將何以行其術﹖設明日謝┞而┞復易紙以請﹐公又將何以飾其詞﹖且彭壽一小奴﹐宰相之家﹐僕從雜沓﹐甲乙之來﹐輿馬紛繁﹐稍不解事﹐漏泄隨之﹐萬一輾轉入┞耳﹐公不幾自速其禍乎﹖夫東臯之所以被誣者﹐徒以門生二字耳。公與┞同在政府﹐其稱謂不過等倫﹐┞𨿽驕橫﹐必無彊公稱門生之理。平日不相趨附﹐而謂偶書楹帖﹐卽玷終身﹐淸議不如是之嚴﹐文网亦不如是之密。試觀和┞敗後﹐李潢﹑吳省欽輩﹐果僅以翰墨招尢乎﹖況公忠藎耆臣﹐早邀天鑑﹐使書聯便恐罹禍﹐則與┞數年共事﹐斷不能無一刺之拜謁﹐杯酒之往還﹐倘有指爲蹤迹暱密者﹐其將何以巧避乎﹖此事殆傳之失眞﹐錢氏遽筆之書﹐漫許爲柔嘉之則。柔嘉本誼﹐恐不其然。

◎耿精忠有賢母耿精忠兩次畔亂﹐朝人暮豕﹐其罪不亞於吳逆。顧其母周氏﹐則賢母也。當滇氛初起﹐精忠密受僞命﹐周氏屢責不悛﹐卽憤郁絕食而死。範忠貞公猶唁之。精忠弟昭忠﹑聚忠﹐亦嘗首發逆謀﹐及精忠再降﹐復合疏請賜顯戮﹐播告中外﹐以爲亂臣賊子戒。然則精忠洵戾气所獨鐘矣。

◎太白山人關中二李﹐爲康熙問大儒。亦有稱三李者﹐二曲﹑子徳外﹐一則之太白山人也。名柏﹐字雪木﹐九歲孤﹐稍長讀小學曰「道在是矣。」遂盡焚所習帖括﹐日誦古書。會童子試﹐匿廢寺眢井以免。母命之﹐乃一就試﹐補弟子員﹐旋棄去入山﹐力耕苦學。自子徳被徵至京師﹐數稱山人賢﹐人始有知之者。或欲周之﹐輒峻拒。嘗一日兩粥﹐或半月食無鹽﹐忍饑默坐﹐灑如也。自誦曰「貧賤在我﹐實有其門。出我門死﹐入我門存。」又曰「牛被繡﹐鸞刀就。」善作書﹐著有《槲葉集》﹐蓋山中乏紙﹐采槲葉所書也。其潛光晦眞﹐抱道自樂﹐似尢出﹑富平之上﹝按﹕山人女卽適二曲子﹐儒家婚媾不當有是﹐二李先世﹐必有一攺姓者﹞。

◎蔣予蒲見理不明王樹勛者﹐始爲僧﹐以修練術遊京師﹐教人蔬食﹐云能前知﹐卿大夫多從之遊。大臣出治河﹐挾與俱﹐敬禮備至。已而料河事及工築成敗皆不酬﹐臯文先生記其事。然樹勛竟入貲得知府﹐上考﹐重入京﹐爲禦史石承藻疏劾﹐流竄邊方。王仲瞿曇有和尙太守詩﹐甚怪偉。石疏中﹐連及侍郎蔣予蒲爲其弟子。上召問﹐侍郎對﹕嘗與談道﹐然臣實肉食。會軍機章京方飯﹐侍郎亦飯﹐盡肉而出。然侍郎久蔬食﹐上亦知之﹐仍罷斥。樹勛不足譏﹐侍郎輩讀書入官﹐徒以見理不明﹐禍福生死之心﹐擾擾於方寸﹐而邪說得以乘其虛﹐至身敗名裂而後已﹐可不懼乎﹖

◎蘇瑤靑女士之才節嵇文敏公之先徳畱山先生﹐以範忠貞幕府殉閩藩耿逆之變﹐忠義焯史牒矣。其時先生妾蘇氏字瑤靑者﹐隨侍在閩﹐同幽獄中三年﹐以鈔先生著作爲日課。今所傳《西京雜語》三十餘篇﹐《東田醫補》十二卷﹐及《竹林集》《葭秋堂詩》之屬﹐皆瑤靑手稿也。先生赴義﹐瑤靑年才十七﹐同時取帶﹐面先生而縊。玆事僅見古愚心言《南天碧血錄》﹐亟采之以補彤史之遺。

◎謝濟世不屈於學使士大夫立朝風節﹐多由讀書養气而來﹐亦有少日貧賤﹐卽不肯稍自枉絀者﹐蓋天賦勁骨﹐異日必有樹立者也。金州謝觀察濟世﹐雍乾間號扌扌直臣。年十八﹐應學使者試﹐學使跣而坐於堂﹐命跽而呈捲﹐先生不從﹐逐之出﹐請罪於其母。母笑曰「兒何罪﹐今日爲一領藍衫屈﹐它日仕宦﹐窺狗竇爲門生義兒﹐皆此忍辱求榮一念誤之也。汝能是﹐吾無憂矣。」按觀察木彊戇直﹐取怨同朝﹐幸遭際聖明﹐不爲範滂耳。若其母﹐𨿽滂母何愧焉。

◎朝鮮在中江互市之例朝鮮爲國家外藩﹐邊門商民亦有互市之例﹐謂之馬市。市設於中江﹐歲春秋仲月望後﹐朝鮮員役以牛貨濟陳於江幹﹐駐防兵丁臺ㄞ夫以布七千五百十四段﹐易牛二百﹑鹽二百九十九包﹑海菜萬五千八百斤﹑海參二千二百斤﹑大小紙十萬八千張﹑綿麻布四百九十九段﹑鐵犁二百具。以京畿﹑平壤﹑黃海三道商各一人承辦﹐義州知府率員役領之。所具糗餌薨魚稱之曰宴﹐其官商曰別將。右見蒙古博明所著《鳳城瑣錄》﹐亦聖朝懷遠之謨也。

◎洪稚存詩讖李無阝齋方伯賡蕓﹐才學醇茂﹐以二甲第二名進士﹐以知縣卽用。稚存太史以是科及第﹐送李出都詩有云「郎官攺祕閣﹐此例亦有舊﹐二十有七人﹝是科入館者二十七人﹞﹐待子成列宿。」後是科主事黃勤敏公鉞﹐以能書被薦﹐入懋勤殿﹐對品攺贊善﹐遂應此詩之讖。

◎王麟瑞無愧爲孝廉方正本朝無鄕舉裏選之例﹐而惟孝廉方正一科﹐猶有選舉遺意。惜州郡長吏﹐不甚講求實行﹐而膺薦授職﹐亦多半處以閒曹﹐舉人出身者﹐始獲以知縣待闕﹐議者歉焉。若雍正年間南靖王侍禦之所遭﹐則去古人殊未遠。侍禦名麟瑞﹐八歲喪母﹐能盡哀﹐事繼母如母。母病渴﹐思食靑梅﹐侍禦繞樹呼號﹐絕食三日﹐是夜﹐梅忽華﹐旋結實﹐摘以奉母﹐病立愈。父歿﹐廬墓三年。突遇虎﹐虎卻避之﹐聞者嘆異。里人劉升遺金數百﹐拾而還之﹐俾得完娶。雍正元年﹐旣舉特科﹐復以薦授永平知府﹐歷四川道察禦監史。惜世之膺是選者﹐不盡如侍禦之至行﹐交推亦不能如侍禦之崇階疊陟也。

●卷二◎彊忠烈首破李文成逆謀之功嘉慶十八年林淸之亂﹐滑縣令彊忠烈克捷實有社稷功﹐朝廷矜卹尢厚﹐而中外至今有異言。頃讀錢氏《記事稿》﹐頗得其實﹐亟采之。公初蒞滑﹐有退吏方頌系﹐公白其誣﹐出之。吏感激﹐思自效﹐訁逆謀以白公。公密申太守﹐請調兵爲備﹐而後禽之。太守不應﹐且屬毋張皇生事端。再申﹐又不應。九月﹐賊載兵二車入滑﹐公知事急﹐又以申於守﹐答如前。公曰「兵不得調矣﹐顧其下﹐吾欲遂禽之﹐何如﹖」吏役多感公﹐願盡力﹐遂突入李文成捨﹐縶而歸。文成賊中渠惡﹐主滑事者也。公坐堂皇﹐嚴詁謀叛狀﹐暴笞斷其脛。文成及其黨二十四人皆具服﹐乃之獄。賊夜入獄﹐劫文成出﹐遂舉事。公聞變﹐率吏役禦賊﹐巷戰良久﹐賊益眾﹐吏役爭擁公出城﹐將奔開封求援兵。旦至封丘﹐封丘令全福勸少休﹐而飛騎白太守。守曰「吾聞滑破﹐謂令死矣﹐已申省﹐彊君義當死。」全福匿郡檄﹐從容語公﹕「聞賊據滑﹐勢張甚﹐非厚集兵力不能系﹐滑旦夕不得復﹐柰何。」公大慟曰「城不得復耶﹐吾死後矣。」起立問﹕「有朝服乎﹖」曰「有。」朝服至﹐公望闕北面再拜訖﹐爲書致其同年席元榜﹐屬善教二子﹐諭二子事席如父﹐賦詩一章﹐吾必爲厲鬼殺賊﹐乃縊。後城破三日也。或誣公是時欲遁去﹐或云太守以不早發兵﹐畏公言﹐迫之死﹐皆不然。公死未嘗見郡檄﹐且以脫身可無死﹐乃朝服拜闕﹐慷慨作歌﹐謂非就義如歸者乎﹖是役也﹐假令太守早從公言﹐謁大府集營兵﹐則滑可不失﹐而林淸之謀早泄﹐必不至氛擾宮禁﹐亟返鑾輿﹐縻餉勞師﹐閱兩時之久而後克。假令公不禽文成﹐刑傷殘廢﹐則文成姦謀﹐方將以十五日前北來﹐爲林淸後繼﹐禍患更不勝言。是公卽不死﹐而公之功﹐亦足廟食而無愧者也。睿皇帝褒勸忠義﹐越格從隆﹐而悠悠之言﹐反若爲妖人圖報復者﹐是可痛矣。公家屬從殉﹐略見前筆﹐不復書。

◎轉庵上人國初余姚人孫旭﹐出身武舉﹐少以豪俠聞﹐輕財結客﹐頗捍法禁﹐奏當論死﹐用計跳免。而潛從徵吳逆﹐屢立奇功﹐經大將軍表奏﹐特授陜西糧儲道。丁艱歸﹐服闋不仕﹐遂棄家爲僧於吳興之白雀﹐結廬以老﹐世稱轉庵上人。天生畸士﹐乃爲彼教所收﹐亦可惜也。

◎秦文恭薦名醫徐靈胎康熙二十六年﹐上訪天下名醫於諸大臣﹐無錫秦文恭公以吳江徐大椿靈胎對﹐徵詣闕下﹐後以老病乞歸﹐亦文恭代奏。靈胎蜚遁溪山﹐賣藥養母﹐晶學兼粹﹐固宜名動九重也。

◎蔣恭兩宴瓊林長洲蔣太史恭﹐康熙乙未進士﹐未授職﹐後緣事被黜。越六年﹐辛丑﹐捷南宮﹐入詞苑。兩宴瓊林﹐世稱奇遇。

◎沈徵士不以貧窶廢學吳江沈彤冠云﹐後鴻博科徵士之表表者。少醇篤﹐精研六經﹐尢善《禮》學﹐與修《三禮》及《一統志》﹐書成﹐授官不就﹐歸。顧家計貧甚﹐家無竈﹐以行竈炊爨﹐有《行竈記》存集中。嘗絕糧﹐其母采羊眼豆以供晚食。寒齋絮衣﹐纂述不倦。其所著《周官祿田考》諸書﹐皆有功經學。所遇如此﹐所詣如彼﹐孤寒牢落之士﹐無自摧頹矣。

◎王進寶興陜省屯田之利陜西提督王進寶﹐平蜀亂後﹐駐節固原﹐大興屯田之利﹐身先士卒﹐力耕百畝﹐將校以是爲差。於是西邊無曠土﹐歲省度支無算。論者謂漢趙充國屯金城﹐魏棗祗﹑任峻屯許下﹐唐郭子儀屯河中﹐古人不得專美也。

◎吳廷楨張大受顧嗣立之恩遇康熙三十八年春﹐六飛南巡﹐由浙回蘇﹐長洲舉人吳廷楨駕小舟迎謁水次。召對賦詩﹐稱上意﹐大喜﹐於是詢知其以冒籍黜者也﹝按﹕廷楨中丙子北闈﹞﹐詔復之。復詢才如爾者﹐更有誰。廷楨舉其友張大受﹑顧嗣立對。明日回艫﹐上皆召見﹐撤尙方猊糖以賜﹐命兩近臣送之歸。三吳譽髦﹐侈爲不世之遇。

◎聖祖賜曹寅母禦書匾額康熙己卯夏四月﹐上南巡回馭﹐駐蹕於江寧織造曹寅之署。曹世受國恩﹐與親臣﹑世臣之列﹐愛奉母孫氏朝謁。上見之色喜﹐且勞之曰﹕此吾家老人也﹐賞賚甚渥。會庭中諼花盛開﹐遂禦書「萱瑞堂」三字以賜。考史﹕大臣母髙年召見者﹐或給扶﹐或賜幣﹐或稱老福﹐從無親灑翰墨之事。曹氏母子﹐洵昌黎所云﹐上祥下瑞﹐無休期矣。

◎聖祖諭殿試之大臣子弟皆置三甲康熙庚辰殿試榜將發﹐上諭內閣曰﹕大臣子弟皆置三甲。聖天子賞不阿近﹐申寒之气﹐杜亻敫悻之門﹐眞使百世感奮。惜當日未著爲定例﹐二百年來﹐老牛舐犢﹐野鳥爲鸞﹝二語用張江陵子及第故事﹞﹐猶時或見之也。

◎湯文正之淸廉湯文正公撫吳﹐日給惟菜韭。一日閱簿﹐見某日市只雞﹐愕問曰「誰市雞者﹖」僕叩頭曰「公子。」公怒﹐立召公子跽庭下而責之曰「汝謂蘇州雞賤如河南邪﹖汝思啖雞﹐便歸去﹐惡有士不嚼菜根而能自立者﹖」並笞其僕而遣之。公生日﹐薦紳知公絕饋遺﹐惟制屏爲壽﹐公辭焉。啟曰「汪琬撰文在上。」公命錄以入﹐仍返其屏。內擢去蘇﹐敝簏數肩﹐不增於舊﹐惟廿一史則吳中物﹐公指謂祖行諸公曰「吳中價廉﹐故市之﹐然頗累馬力。」當時輿評﹐謂淸興以來﹐八座之中一人而已。

◎秦大士未貴時之志節侍講學士江寧秦公大士﹐乾隆十七年殿試第一人也。精篆隸行艸之學﹐未貴時﹐賣字以自給﹐求者踵至。客有知公貧﹐以厚幣請者﹐微察其有徳色﹐遽還之﹐客謝罪至再﹐終不許。一遊淮揚鹺使幕中﹐聞前輩箴規語﹐亟拂袖歸﹐閉門竟其學。志節如此﹐可云不負巍科。或又傳公少年以親老家貧﹐禱於神﹐願減算以博一第。是𨿽志在顯揚﹐而熱中過甚﹐非居易俟命之道矣。

◎汪師韓編修爲妒婦所累雍正朝﹐錢塘汪太史師韓教授皇子﹐賜居圓明園側﹐離家人所居僅一捨﹐不能治其私﹐其妻怒其妾﹐而聽其居外。臺臣以爲言﹐遂罷官。編修植品端介無可疵﹐著作淹雅﹝著有《談書錄》《詩學纂聞》《韓門綴學》諸書﹐其《綴學》仿顧氏《日知錄》之體﹐考訂詳洽﹐爲近代說部之佳者﹞﹐徒以閨房詬誶之私﹐累及淸名﹐一斥不復。然則家有妒婦﹐其亦士大夫生平之大不幸已。

◎楊文定疏請加增寧夏鄕試中額曩陜甘鄕試﹐以甘肅﹑寧夏地處邊界﹐士子試卷﹐別編聿丁號取中。康熙五十三年﹐楊文定公爲正考官﹐以是科寧夏佳捲多而限於額﹐特疏請加中一名﹐詔從之。

◎聖祖垂問楊文定之乏嗣楊文定公艱於得子﹐康熙五十五年﹐聖祖仁皇帝垂問及之﹐深爲焦慮。公奏云﹕臣弟廩貢生楊名世﹐今年可望舉子﹐卽以爲臣後。名世果以是年生子﹐公撫以爲嗣﹐名應詢﹐蓋紀恩也。

◎聖祖知應先生之名仁和應處士謙﹐入國朝後﹐棄諸生服﹐外和內剛﹐抱道自樂﹐隘屋授徒﹐廑蔽風雨﹐家無僮﹐自職啟閉。太守淮陰嵇宗孟數式閭﹐欲有贈﹐囁嚅未出。處士示以所作《無悶先生傳》﹐乃不敢言。康熙戊午﹐詔徵天下博學鴻儒﹐內閱學士項景襄﹑李天馥交章薦辟﹐處士辭篤癃不起。天子素聞其名﹐問閣臣曰「是杭人所稱應先生邪﹖」僉曰是。諭不許辭﹐巡撫陳秉直爲言﹐謙實老病﹐乃獲免徵。

◎宋文恪拒絕暮夜饋金長洲相國宋文恪公徳宜﹐官戶部侍郎時﹐龍江關大使李九官解銅入京﹐夜饋公銀四十兩﹐求給門票﹐公斥出立劾之。聖祖以公舉首饋遺﹐不負簡任﹐而褫九官職。或曰﹕公是舉視關西四知﹐其自律律人﹐尢爲峻絕也。

◎朱之弼奏除撥兌之獘糧米之目有四﹕曰漕糧﹑白糧﹑軍糧﹑卹孤糧﹐此就州縣解放言之﹐而小民之納糧則一也。明季鄕紳豪橫﹐創爲撥兌之目﹐國初猶沿其獘。蓋軍糧﹑卹孤糧旣可遲緩其期﹐又無增耗之費﹐故有力之家﹐往往營求撥兌。而漕﹑白二項﹐專派於單弱之戶﹐其苦不可勝言。順治十二年﹐大興朱尙書之弼以科臣上言﹐請敕漕臣糧道﹐親督州縣﹐畫一編徵﹐盡數輸納﹐敢有撥兌者治罪。上從之﹐民困以蘇。

◎康熙初年八旗僕婢自盡之多主僕之分﹐滿洲尢嚴。康熙初年﹐大司寇朱公之弼疏言「臣見八旗僕婢每歲報部自盡者﹐不下二千人﹐豈皆樂死惡生哉﹖由其平日教不謹而養不備﹐饑寒切於中﹐鞭撲加於外﹐飲恨自盡﹐勢固然也。請敕刑部﹐歲終備造一年自盡人數﹐系某旗某佐領下某僕﹐注冊呈覽﹐俾人知儆惕﹐而生全者眾。」諭如所請。

◎芷仙書屋圖康熙戊寅之夏﹐輦下諸名人合寫《芷仙書屋圖》﹐畫者三十人﹕王原祁﹑宋駿業﹑禹之鼎﹑顧士奇﹑張振嶽﹑楊晉﹑顧防﹑沈堅﹑黃鼎﹑劉石齡﹑鄭淮﹑馬是行﹑孔衍┉﹑楊豹﹑方孝維﹑馬昂﹑於炎﹑周玆﹑許容﹑姚匡﹑馮糸襄﹑顧芷﹑王永﹑李堅﹑鄧英﹑黃衛﹑錢石含﹑翁嵩年﹑唐岱﹐而始寫樹石末復補遠山一角者﹐石穀子王也。詩者六十人﹐皆餘思祖爲之書﹐姚奎﹑袁啟旭﹑費厚藩﹑黃元治﹑胡介祉﹑汪灝﹑宮鴻歷﹑李時龍﹑胡賡昌﹑錢維夏﹑江宏文﹑王奕淸﹑劉允升﹑朱襄﹑汪若﹑顧嗣協﹑翁必選﹑錢汝翼﹑錢元﹑孫致彌﹑蔣仁錫﹑馮歷﹑王源﹑王澤宏﹑周彜﹑朱時鳳﹑許志進﹑蔡﹛仍玉﹜﹑朱鎬﹑顧彩﹑吳麟﹑顧瑤光﹑龐塏﹑姜宸英﹑王盛益﹑蔣疇錫﹑金璧﹑王時鴻﹑周淸原﹑馬幾先﹑孫﹛注﹜﹑葉藩﹑陳於王﹑沈用濟﹑吳世標﹑孔尙任﹑曹日瑛﹑金肇昌﹑張霪﹑金徳純﹑吳漣﹑宏享阿﹑金文昭﹑博爾都雪齋﹑占拙齋﹑珠兼﹑山端﹑釋等承﹑慈視也。題識者孔毓圻﹐而陳奕禧爲之書。是圖不知今落何許﹐錄之亦足存國初雅人姓字﹐並以見皇畿才彥之盛也。

◎林烈婦前輩詩文集所載烈婦節婦事迹﹐幾乎累牘難書矣。頃讀《解春集文鈔》林烈婦曾髙行傳﹐孝節兼盡﹐仁義兩全﹐蓋尢閨閣中之從容中道者﹐亟節錄之。婦名如蘭﹐長樂縣人﹐適同縣林漢朝仲子邦基爲妻。事舅姑極孝﹐相夫以禮﹐兼通文翰﹐工詩。漢朝賈於杭﹐遂徙家焉﹐占仁和籍。婦嫁十二年無所出﹐康熙癸未﹐姑沒﹐邦基哭成疾﹐婦哀毀同夫。邦基病革﹐謂婦曰「爾能從我地下乎﹖」烈婦泣而諾之。邦基猶張目視婦﹐乃指天矢之﹐邦基笑而瞑。婦制二棺﹐斂夫畢﹐將以身殉﹐再投繯﹐皆遇救。漢朝勸止之﹐不聽﹐於是投牒仁和縣﹐報明盡節。縣令謝儼批牘尾曰「爾媳曾氏﹐宜代夫盡孝﹐爾速爲立嗣﹐庶慈孝節義萃於一門﹐爾其婉諭﹐毋求存案。」於是漢朝執批歸﹐反覆勸諭﹐婦號曰「翁有伯叔妯娌在﹐豈不足供養哉﹖」潛以指環金丸﹐將吞之﹐漢朝復奔縣求存案﹐免後累。儼又批曰「爾速爲立嗣﹐本縣當捐俸相卹﹐給匾預旌﹐爾愼勿坐視。」漢朝歸﹐復涕泣勸諭﹐且立其次孫志文爲邦基後﹐命婦撫之。越十日﹐婦乃自爲詞詣縣曰「蒙諭養親教子﹐爲孝節兩全之道﹐氏亦知之。惟思夫已有兄翔﹑弟翊﹐可供子職﹐親年𨿽老﹐無須氏養。伯翔次子立爲夫後﹐本生有父﹐無須氏教。回念亡夫臨終﹐許氏身殉﹐氏泣諾之﹐夫方含笑入地。若蓋棺未久﹐卽負前言﹐他日黃泉﹐何顏相見﹖且氏素守閨訓﹐生平一話一言﹐不肯苟出﹐豈可玆事反失大信。至於翁親伯叔﹐勸諭諄諄﹐氏志彌堅﹐非關挽救之不力。今特親叩求批﹐借免貽累﹐氏死之日猶生之年。」儼又批曰「此稟仍不準存案。嗣子已立﹐本縣命名爲林光節﹐爾善撫之。爾許以身殉夫﹐不負前言﹐是也。但來日方長﹐人事難料。萬一老親失養﹐稚子失教﹐爾夫亦當含哀地下﹐深悔前言。不若撫孤成立﹐事翁終身﹐乃踐前約﹐則所全實大。蓋慷慨赴死易﹐從容守節難﹐勿泥小諒而廢大倫。」儼卽捐俸金﹐並大書孝節雙全四字﹐表其門閭。婦痛哭歸﹐乃撫光節﹐孝養漢朝惟謹。自癸未迄丙戌﹐凡溫膳視膳之禮﹐視子職加勤焉﹐四載如一日。明年九月﹐漢朝疾發﹐婦竭力扶持﹐佐伯叔妯娌侍湯藥﹐歷久不怠。又明年三月﹐漢朝捐館﹐婦哀毀如喪姑時﹐脫簪珥以襄葬事。兩喪並舉﹐獨畱夫棺不出。又盡解衣裝﹐營身後事咸備﹐乃告妯娌曰「吾今可以踐前言矣。」遂絕粒十四日而殞。先期集平日詩文稿焚之﹐臨終賦五律一首﹐有「我自尋夫去﹐人休作烈看」之句。自來婦女殉夫﹐多出於激烈﹐而曾氏乃近於中庸。嗚呼﹗亦難能矣。縣尹謝君﹐必非庸吏。

◎董文恭之謹愼董文恭公夫人秦氏﹐爲禮部郎雄褒女。雄褒先緣事遣戍﹐及秦夫人卒﹐髙廟以公故﹐釋歸裏。雄褒至京﹐詣公謝。門者述公語曰「此恩出自上﹐且諭令回籍﹐至京何爲者。」終不見。聖恩之優厚﹐臣節之謹愼﹐兩不易得也。

◎悲唐行康熙年間﹐守備唐汾犯法﹐當戍上陽﹐而家有老母。其幼女投牒刑部﹐願入官爲婢﹐畱父養親﹐情詞淒楚﹐涕落無聲。諸曹郎憐其孝﹐屢爲乞請﹐而卒格於例。慈溪鄭寒村太守梁﹐時官刑部﹐爲賦《悲唐行》﹐存《白雲軒集》中。

◎康熙癸酉科鄕試之都下謠言康熙癸酉鄕試前﹐禦史有參翰林部曹不可提督學政一疏。相傳京堂謀出督學﹐故浼臺臣出疏﹐都下謠言沸羹﹐一時小說流行﹐有小京堂密謀翻大局﹑死禦史賣本作生涯﹑老郎中掣空簽望梅止渴﹑窮翰林開白口畫餅充饑四劇﹐亦見《白雲軒集》。四劇卑瑣不足道﹐錄之以見京官淸苦﹐國初已然﹐並可知翰林部曹﹐同爲朝廷淸要之選﹐操進退者不宜偏重﹐居其職者亦彼此無可相輕也。

◎李如蘭由教官累遷至藩司楡次李方伯如蘭﹐初官澤州儒學訓導。世宗初年﹐以例當攺主簿﹐與同輩三十六人入見﹐奏對獨當上意﹐徑授髙郵州知州﹐累遷至四川布政司使。近百年來廣文冷秩﹐鮮玆奇特之遭逢矣。

◎王以釒吾兄弟同掇巍科乾隆六十年禮闈榜發﹐會元爲歸安王以釒吾﹐其第二人卽以釒吾弟以銜也。一二名皆浙捲﹐前此所未有。時總裁諸誠竇公﹐謂論次當以文﹐不當以省﹐故力排眾議而甲乙之﹐亦不意其適爲兄弟也。竇公碩學前輩﹐平居每詆訶後進﹐人多積憤﹐欲借是傾公。𨿽其門下士﹐亦有下石者。因磨勘停以釒吾對策四科﹐又謂殿試卷過劣﹐不能足向例十本之數﹐思以此激上怒。及拆封﹐則以銜實爲舉首。髙宗謂讀卷諸臣曰「是天也。」於是謗焰遂熄。以釒吾𨿽被抑﹐後仍入詞館﹐以銜官至禮部侍郎。

◎範忠貞對耿逆語之嚴正康熙初年﹐撤藩議起﹐吳逆反於滇﹐閩藩耿精忠遙應之﹐巡撫劉秉政降。精忠環兵刃脇總督範忠貞公﹐公挺身前﹐嚼齒大罵。精忠執之﹐復使秉政來說公。秉政時已爲僞樞密使﹐公蹴之僕地﹐笑曰「逆賊分卽死﹐予先褫其魄矣。」精忠見公無屈意﹐乃使人問曰「聞公昔與水月和尙遊﹐和尙何言屬公邪﹖」公叱之曰「吾家世孔孟﹐忠孝大節﹐豈死生所能奪﹖卽彼緇流稍有識﹐亦必以忠孝勸人﹐豈肯妄言禍福﹖歸語爾主﹐善自爲計﹐無取族滅﹗」水月﹐杭州人﹐嘗書數語以示公﹐若爲後日兆者。諸家述水月語不同﹐要不足辧。惟公答耿逆之問﹐則詞嚴義正﹐與顏含所謂自有性命﹐無勞蓍龜﹐張巡所謂未識人倫﹐焉知天道﹐同以浩浩落落﹐揭日月而軒天地也。

◎髙宗元旦禦制詩之佳讖乾隆庚辰歲﹐髙宗純皇帝親制《歲朝圖》﹐禦題有「木初輝少海紅」之句﹐又識云「庚辰元旦試筆﹐得長律二首﹐書之幀端﹐以迓新韶嘉慶。」是年十月﹐仁宗皇帝誕生﹐於是少海初輝句已成佳讖。迨乙卯正位靑宮﹐丙辰內禪受璽﹐兩字紀元﹐適名嘉慶﹐於是知嗣聖篤生﹐禎符早兆﹐纘承丕緒﹐熾大熾昌﹐皆天意也。

◎昭陵前石馬太宗文皇帝有二馬﹐一名大白﹐一名小白﹐常禦以摧堅破陣﹐凡經百戰﹐屢成大功。今昭陵前二石馬﹐卽肖其像。

◎陸朗夫之忠淸陸朗夫中丞巡撫湖南﹐初至任﹐鹽商進白金三萬兩﹐公問其故。商人曰「此舊規也﹐先進此金﹐後當以時繼進。」公不受﹐並絕其再進。商人曰「大人不受﹐則此金無所歸矣。」公命以其數平鹽價﹐價爲之頓落。時天下督撫皆有貢獻﹐爭以珍奇自媚﹐公所貢者﹐尋常土宜而已。上知公廉﹐必受之以慰其意。而和┞方用事﹐官吏重賂﹐習以爲常﹐公未嘗致一物﹐聞其能爲禍﹐亦不懼也。故事﹕巡撫歲決獄﹐有失入者﹐部臣以輕重議罪﹔有失出者﹐議罰之。會廷臣言失出之罰﹐使巡撫自議當罰幾何。公乃私憂曰「歲歲決獄﹐難保無失出之誤﹐自議所罰﹐則不可從輕﹐我惟有舊宅一區﹐田百畝在﹐將何以勝之﹖」時湖南亢旱﹐公已病﹐日彊行求雨﹐冒暑積勞﹐卻藥餌勿禦﹐遂不起。忠淸至此﹐洵足廉頑立懦矣。見公鄕人張士元《嘉樹山房集》﹐他書罕述﹐故采之。

◎崇文門關吏需索之苛天下榷稅之關﹐以京師崇文門胥吏爲最侈且暴﹐言官屢劾﹐諭旨屢誡﹐而積習如故也。商賈行旅﹐赴試士子﹐莫敢或抗矣。凡外吏入都﹐官職愈尊﹐則需索愈重﹐大臣展覲﹐亦從無與較者。吳江陸中丞以山東布政使陛見﹐關吏所索過奢﹐公實不能與﹐乃置衣被於外﹐攜一僕前行曰「我有身耳﹐何稅爲。」旣入﹐從故人借衾褥﹐事竣還之而去。時以爲異聞﹐亦見《嘉樹山房集》。

◎盧抱經憐才愛士乾隆二十二年會試﹐盧抱經學士與分校﹐得山東一卷﹐其辭簡淡醇雅﹐以爲非學有元本者不能。旣呈薦主司﹐嫌其寂寥﹐弗善也。甲乙旣定﹐諸分校者皆退﹐學士獨抱卷上堂﹐與主司言﹐不宜失此士﹐力爭再三﹐竟不能得﹐學士爲之出涕。旣撤棘﹐言頗傳於外﹐急索此卷﹐閱之稱嘆﹐詢邑裏姓名﹐則昌樂閻循觀也。以故閻𨿽不遇﹐而名聞京師。至三十一年會試﹐學士又與分校之列﹐揭榜日﹐唱名至第九﹐侍郎劉公蔭楡見閻君名﹐詫於眾曰「此卽往年盧某所爲抱捲而泣者也﹐今可爲之一鼓掌矣。」滿堂聞之﹐皆大噱。此𨿽小事﹐而一片憐才愛士之心﹐豈復晚近士大夫所有﹖閻君行修學粹﹐篤守程朱﹐官考功郎﹐持正不阿﹐蓋亦不負知遇。

◎盧抱經之遺澤余姚盧抱經先生性嗜古籍﹐官俸脯﹐悉以購書﹐讎校刊行﹐不假人助。先生沒﹐無以爲家﹐其執友有爲謀以抱經堂數萬卷歸有力﹐有力助其家﹐待先生子孫如約取歸﹐如南陽井公與晁昭徳故事。先生子慶鐘﹑慶祿曰「是先人手澤存焉﹐𨿽貧﹐安忍一日離也。」嗚呼﹗先生之遺澤長矣。

◎唐確愼繪夏雨驅蝗圖唐確愼公鑑旬宣江南﹐陛辭時﹐乞假七日﹐回山東肥城縣﹝按﹕公世籍湖南之善化﹐以其祖知山東平度州﹐沒葬肥城﹐公父布政公踵葬焉﹐公遂以父命徙籍﹐故又爲肥城人﹞。之澗北莊祭掃祠墓。入境﹐見飛蝗陣陣落地﹐惻然傷之。澗北莊外有泰山行宮﹐因默禱焉﹐蝗一夕盡去﹐大雨連晝夜不止﹐澤地一尺有餘﹐鄰里歡然稱慶。公乃繪《夏雨驅蝗圖》﹐而自爲之序﹐存集中。

◎斷釵吟圖題識道咸二朝名人集中﹐爲《斷釵吟圖》題識者﹐余所見不下五六十家。圖蓋湯貞湣公爲其母楊夫人作也。夫人十四歲﹐隨父官昆明﹐父賜之玉釵﹐於歸後﹐偕其夫侍翁官臺灣﹐林逆亂﹐翁殉節﹐夫亦殄焉。後貞湣奉板輿之官揚州﹐釵斷於瓊花館﹐夫人作二絕紀之﹐有「三十九年千萬路﹐鬢絲絲斷玉還溫」之句﹐爲世傳誦。今貞湣復殉粵逆之難﹐三世貞忠﹐一門勁節﹐已足百劫不靡刂。而夫人母子﹐復以文藻儒雅著聲﹐斷釵一吟﹐洵絕好傳奇題目也。

◎何文貞進呈講義文宗初登極﹐命翰林撰進講義﹐師宗何文貞公桂珍獨以朱子《大學講義》進呈。越日﹐復續成修齊治平四篇恭進。其分班奏對﹐亦多粹然儒者之言。出治軍旅﹐困苦艱危﹐不渝其素﹐扼於大府帥﹐卒以身殉﹐天下冤之。

◎閻百詩渥承朱邸眷睞之異說百詩先生養屙朱邸﹐渥承眷睞﹐《嘯亭雜錄》謂所遇乃安郡王瑪爾渾﹐而張石洲作閻氏年譜﹐謂實系世宗潛邸事﹐余已紀之《二筆》矣。頃閱何義門集家書摘錄中有云「閻百詩先生扶病赴四府之召﹐加以炎暑﹐於初九日謝世﹐東南讀書人又弱一个﹐惜哉。」又跋《困學紀聞》云「丙戌春日﹐皇子四貝勒命爲閻氏校勘訛字﹐重閱一過。」﹝按﹕安郡王必無稱皇子之理﹐義門同時在都﹐必無妄記﹐益信石洲之考據精核也。﹞

◎仁宗以莊敬日彊健行不息二語分鐫寶璽嘉慶二十四年﹐仁宗皇帝聖壽六十﹐包元履徳﹐惴惴矜矜﹐乃命以「莊敬日彊﹑健行不息」二語﹐分鐫寶璽﹐非所謂日愼一日歟﹖

◎仁宗注意治河嘉慶初﹐海口墊淤﹐河流每被壅遏﹐仁宗申諭河臣﹐設法疏導﹐並於禦園之南﹐特建惠濟祠河神廟﹐歲時親詣升香。自此洪流順軌﹐淮揚之間﹐水患以弭﹐漕艘亦皆克期北達﹐蓋一誠之感也。

◎宣宗兪允文信國從祀文廟道光朝﹐江西撫臣奏請以文信國從祀文廟﹐其初部議猶以信國豪華自奉﹐聲伎滿前﹐爲躊躇久之。議上﹐成廟諭左右曰「孤忠勁節如天祥﹐少年聲伎何害﹖」卒兪其請。

◎王文貞奏罷張魏公從祀帝王廟宋張魏公一生恢復﹐空言未酬﹐後世論者﹐多稱其忠義﹐而掩其喪師辱國之咎﹐所謂「爲有南軒下筆難」也。我朝王文貞公崇簡建言﹕浚三命爲將﹐三致敗﹐且劾李綱﹐殺曲端﹐疑嶽飛﹐薦秦檜﹐𨿽爲南渡名臣﹐無可紀之功﹐當罷從祀帝王廟。聖祖允之。五百餘年之是非﹐始論定也﹝按﹕此奏《東華錄》屬之禦史顧如華﹐與王文貞傳互歧﹞。

◎朱石君太傅之寬仁朱石君太傅與竹君學士對弈﹐家人以茶至﹐誤觸太傅﹐衣盡濕。太傅起﹐顧學土笑曰「幾爲兄敗矣﹐賴此一杯水解圍。」其寬仁如此﹐視古人婢污朝衣﹐僕然髭須二事﹐何愧焉。

◎朱竹君視閩學時逸事朱竹君學士視閩學時﹐振拔單寒﹐如恐不及。每試一郡畢﹐輒遊覽山水﹐畱翰墨而去﹐片楮寸箋﹐閩士至今寶之若球璧。學士又有愛蕉之癖﹐每至一處﹐必手植數本﹐閩士亦以甘棠視之。見張際亮《亨甫文集》。

◎盧抱經校書之勤盧抱經學士性好校書﹐終身未嘗廢輟。在中書十年﹐及在尙書房與歸田後主講四方書院﹐凡二十餘年﹐𨿽耄孳孳無怠。早昧爽而起﹐翻閱點勘﹐朱墨並作﹐幾間繽紛﹐無置茗碗處。日且冥﹐甫出戶散步庭中﹐俄而篝燈如故﹐至夜半而後卽安﹐祁寒酷暑不稍間。生平食祿賣文﹐不治生產﹐僅以蓄書。聞有善本﹐必借鈔之﹐聞有善說﹐必謹錄之。一策之間﹐分別┢寫諸本之乖異﹐字細而必工。家藏數萬卷﹐無不手勘者。客訾其勤﹐公正色曰「吾以學政言事不當左遷﹐家居無補於世﹐以刊定之書惠學者﹐冀稍裨益右文之治也。」

◎孫文定未貴時逸事興縣孫文定公家世淸貧﹐少耕且讀書﹐上山斧薪﹐值大風雪﹐斧落層崖間﹐緣迹手探之﹐幾至僵僕﹐卒不挫其志﹐遂成碩儒藎臣。

◎雷寧化視浙學時逸事故副都禦史寧化雷公﹐以干隆十八年來視浙學﹐竿牘不到﹐淸絕一塵。二十一年﹐請養歸於閩﹐禾中錢文端公贈之詩﹐有云「導旌旆﹐出桐於﹐何所將﹐幾束書。」其淸節可想。公在浙﹐專以表章正學爲己任﹐嘗訪《蕺山遺集》於其後人﹐得而刊行焉。又刊《陸淸獻年譜》以教士﹐碣楊園張先生之墓﹐一再序其遺集﹐而又爲之傳。蓋自張淸恪撫閩﹐創鰲峯書院﹐以正學訓士﹐蔡文勤公實主講席﹐公少肄業而有得焉﹐故於吾浙諸儒學術之醇﹐獨能見之眞而言之切也。

●卷三◎姚端恪之謹愼姚端恪公文然長刑部日﹐方更定條例。公曰「刃殺人有限﹐例殺人無窮﹐吾曹可無愼乎﹖」虛衷詳議﹐去其太甚﹐劑於寬平。決獄有所平反﹐歸輒色喜。嘗有囚誤刺字﹐爭之不得﹐歸而長跪自罰。公子堂應會試﹐爲總裁王淸所黜。淸﹐公所舉士也﹐撤棘後始知之﹐來謝過。公笑曰「此足明我兩人無私也﹐君報我厚矣﹐何謝爲。」其生平謹愼﹐大都類此。

◎聖祖休致乞假詞臣之用意康熙五十二年﹐凡詞臣乞假者﹐部匯疏上﹐特旨槪予休致。時聖祖聞翰林不共官次﹑干謁滋擾者甚多﹐故有此嚴譴也。比世宗嗣位﹐始悉予起用。

◎國初準新進士自陳任吏與否之例常熟陶晚聞太常正靖﹐以自序代年譜中一則﹐記庚戌會試云「再試保和殿﹐名在第十二﹐上命中堂傳訊諸進士﹐自度材能堪任吏與否。同年倪紫珍先對曰﹕有志臨民。余繼言曰﹕願就教職。文肅愕然﹝按﹕謂其同鄕蔣文肅公﹞﹐再詢之﹐余對如初。」太常𨿽仍以翰林用﹐可見當時進士初釋褐﹐竟可自量才地﹐上達天聰也。

◎蔡文勤極言詭隨之獘陶太常初通籍﹐偕同年數輩﹐謁漳浦蔡文勤公。公叩以《詩。民勞》篇﹐太常逡巡未對。公曰「此詩重戒詭隨﹐八章中獨此句不變。」因極言詭隨之獘﹐聲色嚴厲﹐聞者悚然。後夫人病劇﹐公以太常知別脈﹐命之入視。衾帷粗敝﹐寒士所不堪﹐太常爲之自愧。見太常所撰公文集跋。康祺按﹕服禦朴素﹐在公特淸徳之一端﹐其引據經誼﹐牖迪後進﹐則於先生教弟子﹑宰相育人材之義﹐可云兼盡。今之握文衡稱座主者﹐宜取則焉。

◎隆科多以沈端恪爲諍友沈端恪公初爲文選郎﹐尙書隆科多最專斷﹐曹司莫敢仰視﹐端恪獨侃侃持正議。一日畫諾﹐尙書曰可﹐端恪曰不可。尙書怒﹐端恪持之益力。良久﹐尙書忽曰「沈選君﹐諍友也。」攺而從之。且曰「寮友當如此矣。」入告於世宗﹐遂不次加太僕卿﹐仍領選司﹐自此得大用。康祺按﹕是舉不難於端恪之不阿﹐隆科多乃爲選君屈﹐又從而薦達焉﹐則尢爲難能者也。一節之長﹐不得以他行掩之。

◎沈端恪力爭耗羨歸公之議沈端恪爭耗羨﹐前筆記之未詳。蓋耗羨歸公之議﹐創自田文鏡﹑諾岷﹐世宗已許行﹐而猶召九卿議之。眾以上意所向﹐不敢爭﹐公獨爭之。力言「今日正項之外﹐更添正項﹐他日必於耗羨之外﹐更添耗羨。他人或不知﹐臣起家縣令﹐故知其必不可行。」世宗曰「汝爲令亦私耗羨乎﹖」公曰「非私也﹐非是且無以養妻子。」世宗曰「汝學道人﹐乃私妻子乎﹖」公曰「臣不敢私妻子﹐但不能不養妻子﹐若廢之﹐則人倫絕矣。」世宗笑曰「朕今日乃爲沈近思所難。」是日眾皆爲公危﹐然上𨿽不用公言﹐而亦不怒也。

◎世宗嘉浙人自新之速雍正初年﹐世宗以浙中累出大逆﹐爲世道人心慮﹐欲加整飭﹐於是詔罷浙江春秋貢士﹐設觀風整俗使以訓之。時奉命持節至者﹐爲大宗丞奉天王公國棟。未幾﹐公與總督彭城李公衛﹑學使交河王公蘭生﹐先後上言﹕浙人感天子教育之恩﹐洗心滌慮﹐痛自湔除﹝以上略見初筆﹞。而復科一事﹐尙未得間以請。會武威孫公詔來守吾郡﹐嘗言諸生以立品奉公爲尙﹐有倚托靑衿﹐不急國課﹐作四民倡﹐其罪尢甚。因下令於試士時﹐先使有司核報﹐苟有此輩﹐卽令停試。已而學使行部至寧﹐聞孫公所行善之﹐檄行通省。是歲﹐浙人之課爲天下最。天子已嘉浙人自新之速﹐聞是事大喜﹐卽降旨準復開科。且以學使訓迪有方﹐敕部議敍。學使曰「孫君之功也。」

◎李文貞好爲坊社選文李文貞公幼工舉子業﹐好爲坊社選文﹐嘗自誇其明文前選之精曰「一鄕一國士子﹐有能熟於此者﹐可永免兵水之災。」吾鄕謝山先生痛詆之﹐謂「相公紙尾之學﹐所以成中和位育之功者﹐盡在於此」。言𨿽太苛﹐然理學經濟如榕村﹐乃戔戔以兔園冊子﹐妄自炫暴﹐洵不知其命意之何居。

◎劉孟塗逸事桐城劉開孟塗年十四﹐以書謁姚惜抱先生。先生大奇之﹐因從事先生之門﹐得其學﹐世咸稱其古文﹐謂望溪﹑海峯之傳﹐借以不隕也。康祺讀《孟塗全集》﹐輒以孟塗負不世才﹐駢文五七言詩﹐皆包孕閎深﹐發矜愼﹐卓然自成一家﹐不獨古文足爲姚門世嫡。惜才丰遇嗇﹐年才四十﹐以上捨生終。初孟塗遊於浙﹐過某邑﹐有人候於門﹐卒然問曰「君得非桐城劉先生耶﹖」要至其家﹐具盛饌。酒半﹐告以有母孀且老﹐守志數十年﹐欲乞能文者爲壽﹔前夕夢其父語之曰﹐三日有桐城劉先生過吾門﹐非其文不能傳爾母﹐當固請之。旣復與遊山﹐至一古墓所﹐有碑曰宋處士劉開墓﹐因目孟塗爲處士後身。而孟塗亦忄矍然自失﹐知己將終﹐不能以貴顯也。見姚侍郎元之所作《劉孟塗傳》﹐事𨿽涉誕﹐亦足忄希矣。

◎世宗慰畱朱髙安語朱髙安晚歲多病﹐屢乞身﹐世宗嘉獎而慰畱之。雍正九年﹐又具折奏請。內閣傳出上諭﹕「爾病如不可醫﹐朕何忍畱﹖如尙可醫﹐爾亦何忍言去﹖」髙安感激涕零﹐從此不復有退志。糸由繹聖言﹐與孔子對定公「君使臣以禮﹐臣事君以忠」二語若相表裏也。

◎世宗諭應試貢士語雍正丁未試南宮﹐上以春寒﹐賜天下貢士棉衣姜茶。試畢﹐羣詣謝恩。吳大宗伯襄宣言於眾曰「上有旨﹐汝輩他日作官﹐當如張鵬翮﹑朱軾﹐方不負朝廷。」兩文端之見重如此﹐見彭端淑《白鶴堂集》。

◎汪孟釒初到內閣口號汪厚石吏部孟釒﹐有初到內閣口號云「陳人久嘆積薪余﹐乍許淸班學士趨﹐獵獵西風敝裘帽﹐東華門外喚車驅。靜聽閣老馬蹄聲﹐侍讀諸公白事迎﹐我自田間來幾日﹐愼教輕易上階行。六科書吏立如麻﹐齊下三單卅點加﹐埽筆紛紛忙注本﹐日輪眼急下東華﹝原注﹕遇啟鑾封印日﹐則三日本齊下﹞。乾淸門側檔初交﹐匣硯看人喚打包﹐枯坐今朝扌棄守晚﹐領歸諭折件傳抄﹝原注﹕領上諭奏折日﹐直中例派一人候夜﹐直交代爲守晚﹞。禦門聞道特除官﹐朱筆題名敬奉觀﹐別有攺簽更式樣﹐傳宣票擬細尋端﹝原注﹕禦筆親書爲朱簽﹐特旨攺標爲攺簽﹞。輪班辰入退過申﹐來是空言兩隸人﹐莫怪此間無灑埽﹐禁城淸絕不生塵。」又典籍廳任事八首云「六年曆俸八年資﹐又向西廳坐褥移﹐一轉成仙人共笑﹐回不去待何時」。「寂寞茶房淡泊廚﹐喧然吏役日髙初﹐各堂上任誇誰似﹐一飽豬羊祭庫余﹝原注﹕典籍到任﹐例以豬羊祭庫﹞」。「畫行事細粗能曉﹐點卯人多猝未詳﹐夜直若非連兩夜﹐軍機須去面中堂﹝原注﹕供事皂隸紙匠蘇喇﹐朔望日赴廳唱名﹐漢典籍無園直﹐夜直連兩日﹞」。「印單印簿縫鈐存﹐啟鑰開箱晝繼昏﹐始識相公多攝事﹐十才一二本衙門﹝原注﹕中堂有兼管上諭處﹑國史館﹑三通館﹑俄羅斯館﹐行部院衙門文﹐俱用廳印﹐以印單爲憑﹞」。「掌印幫班等樣官﹐平明滿漢一廳攢﹐考勤簿子親書押﹐要送兼廳侍讀看﹝原注﹕滿﹑漢典籍各二缺﹐餘皆別堂來兼理者﹐滿侍讀學士侍讀兼廳﹐則爲廳官之長﹞」「北廳章奏南廳案﹐大庫文書小庫銀﹐承發散班齊了事﹐瓣香酹酒祭科神﹝原注﹕廳供事南北各十四人﹐五月十三日醵錢事科神﹐云是蕭﹑曹也﹞」。「寶箱例引赴乾淸﹐肅駕年年典據徵﹐接送預行交泰殿﹐奉盈一念警宵興﹝原注﹕旃檀香寶﹐交泰殿二十五寶之一﹐駕出﹐內閣學士﹑典籍各一員﹐赴乾淸宮請寶。駕旋﹐送寶亦如之﹞」。「辦事銜名不自由﹐背推踵接此勾畱﹐莫將五日輕京兆﹐尙許笞人喚皂頭﹝原注﹕吏部選例﹐中書帶辦事銜者﹐題管典籍﹐撰文則否﹞」。吏部爲乾隆丙戌進士﹐先以壬午獻《龍井聞見錄》﹐召試﹐得中書。其自注各條﹐頗足存當時黃扉故實。康祺從父西林先生兆翰以咸豐季年﹑季弟淸瑞以同治間﹐先後入直﹐偶談及閣中規制﹐則硯北封章﹐豪端綸﹐省郎職掌﹐無復舊日淸嚴矣。

◎吳省欽選館授職擢侍讀諸詩吳省欽人不足論﹐其選館授職﹑擢侍讀恭紀諸詩﹐頗足考見當日詞林規制﹐爰並其自注錄之。選館云「觚稜端聳五雲間﹐隔晝傳呼法駕還﹝駕在西苑﹐引見者俱須祗詣。惟新進士引見﹐駕特先日還宮﹐以卹寒食宿之費﹞﹐年貫並翻蝌斗字﹐趨蹌分領橐駝班﹔名超甲第先排等﹝自戊辰至是科﹐除一甲外﹐皆先命王大臣驗﹐列一等數人﹐二等者三四倍之﹐欽在二甲三十名﹐時列一等之第三﹞﹐喜送丁奴各候關﹝從人止中左門外﹞﹐通籍七年官數月﹐宮扉初次聽金環。堯廷列跽姓名通﹐詔傍階墀覽下風﹝引見官跽處﹐距階例二丈許。是日﹐命移近至階下﹞﹐譽忝朝元珠錯落﹝新進士試保和殿﹐第一者謂之朝元﹐時欽忝此選﹞﹐迹聯館少玉玲瓏﹝館選齒最少者﹐謂之館少。欽與海寧祝徳麟﹑壽光李鐸同列一等﹐其年皆只二十﹞﹔丹豪結體天旋左﹝名折旣下﹐丹圈者庶吉士﹐尖者分部額外主事﹐連點者知縣候選。禦筆圈處﹐皆由左而右﹐丹迹宛然﹞﹐黃闥凝暉日正中﹐好與元和徵故事﹐喜歡三十二人同﹝陳標句﹐案元和十三年放進士三十二人﹐今科一甲三人授館職﹐庶吉士選二十九人﹞。引對頻煩翰苑司﹝引見新進士﹐由翰林院司之﹞﹐傳宣頃出鳳凰池﹐瀛洲𨿽到官稱士﹐郊殿初旋帝命師﹝庶吉士例以掌院學士及內閣學士列本候簡﹐俾教習焉。協辦大學士劉綸﹑侍郎徳保﹐未待題本﹐先膺是命﹐距北郊後只三四日云﹞﹔掌院分書長論齒﹝雲貴川廣人免習國書﹐其餘三十歲以下者﹐多令派習。掌院學士於館選者數日﹐以齒分淸書﹑漢書﹐謂之分書﹞﹐到門換帖緩需期﹝後輩謁前輩﹐初次俱用晚生白帖﹐例以科分最先之前輩﹐擇期於庶常館謁報﹐謂之換帖﹞﹐山林臺閣懸霄壤﹐勉習唐賢二應詩﹝唐人以應制﹑應教作﹐爲二應體﹞。麟角牛毛命不居﹐下江只選四中書﹝江蘇庶士四人﹐俱中書攺授﹐其不由此者﹐惟修撰秦大成而已﹞﹐乍支雙俸分幫俸﹝各關額解庶常館共銀三千餘兩﹐謂之幫俸﹞﹐未引單車列後車﹝庶吉士車入院門﹐與編修學士無異﹐惟少單引﹐而停車亦稍後云﹞﹔教養恩兼三殿上﹐哀榮感及九泉余﹐捲堂叩假臣何敢﹐忠信齋心奉玉除﹝館選乞假者﹐只準注病﹐或捲堂而散﹐聞將嚴是令焉﹞。」授職云「六街新報狀元歸﹐西苑薰弦協舜揮﹐襆被預租金地淨﹐押班齊望火城圍﹔三年教養恩如海﹐兩字賢良徳有輝﹐執捲趨蹌敷坐穩﹐氈茵髹幾咫顏威﹝時尹文端﹑劉文正以大學士爲館師﹐率領謝恩訖﹐入賢良祠散館﹞。殿東晴接殿西陰﹐正大光明仰帝心﹐丹字分題雙捧下﹐錦袍合跽三思尋﹔盡﹝卽忍字﹞求麥隴秋濤壯﹐莫負花磚書晷沈﹐一賦五詩眞鹵莽﹐願窺鳳律破蛩吟﹝是日試八磚影賦麥浪詩﹐省欽成五首﹞。翠輦東來降玉階﹐羽林全撤仗雙排﹐平臨天步光先近﹐宣索雲箋韻未諧﹝巳刻禦輦經殿前﹐隨下上殿﹐諭詩成者以稿上﹞﹔封進閣門重簡點﹐評量樞院鮮參差﹔二﹑三等第勞宸覽﹐畱館容看發綠牌﹝淸﹑漢書皆分一﹑二﹑三等﹐拆封後依序繕綠頭牌﹐引對勤政殿﹞。宵衣勤政仰家傳﹐雁序通名豈論年﹐職志已完文士業﹐詞章也荷聖人憐﹔但循資格安時命﹐蚤托編摩遺俗緣﹐如此淸華難副望﹐向陽葵藿勉精專﹝省欽與修《一統志》《音韻述微》《續文獻通考》﹐時列一等第二﹞。」大考擢侍讀云「天門訁失蕩曳靑糸咼﹐甲第聯銜候試差﹐月旦待題名士重﹐風儀難信病坊諧﹝朔日引見應出試差人員﹐坊缺中有年老者﹐遂命大考﹞﹔六年大比宜循典﹐三日常雩適致齋﹐館吏一時喧走語﹐筆牀硯匣細安排﹝自壬戌後﹐屆六年卽舉大考於西苑﹐時值雩典﹞。文囿宏開曙色﹛妻﹜﹐羽林雙引翰詹齊﹐抱從佛腳靈當乞﹐仰過天顏候漸稽﹔薦寢拜沾嘉果腸﹐畱田策罷遠糧賫﹐茂先王佐臣何有﹐慚愧枋楡斥低﹝試擬張華《鷦鷯賦》《新疆屯田議》﹑紫禁朱櫻出上闌詩﹞。白華朱實捧宸賡﹐艸屋標題兆豫成﹝省欽自號白華﹐伏聞禦制朱櫻詩﹐首聯有」白華細結三冬月﹐朱實紛垂首夏天「之句﹞﹐新進無資還壓捲﹐故人有分輒連名﹝省欽列一等第一﹐褚侍講廷璋一等第二﹐自召試朝考﹐省欽名皆在褚上﹞﹔寸心得失終難問﹐鼎甲回翔暫比榮﹝一等例止三人﹞﹐今後好修衷倍矢﹐敕頭何易副親旌。﹝歷奉諭旨﹐觀其文復觀其人﹐親定等第﹞。丹翰遷除寵命新﹐光明喜遇佛生辰﹐三升未信由司馬﹐五品先誇不遜人﹝明張位《詞林典故》﹐」五品不復推遜「﹐引《虞書》語。人以爲笑端﹞﹔報主文章徒夢寐﹐致身富貴孰精神﹐飛沈時數關前定﹐少賤驚心四十春。」

◎科名遲速先後之有定順治丙戌會試﹐魏柏鄕捲已擬第一﹐塡榜攺十二名﹐李棠本定十二名﹐攺爲第一。後柏鄕正揆席﹐而李不甚顯。見《柏鄕集》。乾隆癸未會榜﹐第三本定張書勛﹐以論誤斥去﹐於落卷中搜得秦大成捲補之﹐秦占大魁﹐而張隨中丙戌狀元。見《藤陰雜記》。可知科名遲速有定數﹐名次先後亦有定數﹐狗竇馬廏中人﹐枉自營營也。

◎李文貞密疏甄別歸休之學使初﹐天下黌序皆隸提學道﹐康熙四十二年始設學政。越十餘年﹐部議令學使歸休者﹐悉赴城工效力。時李文貞公方家居﹐曰賢否同辜﹐非所以示激厲也﹔密疏﹕淸公之臣若而人﹐請加分甄。借是多免役者。

◎髙宗褒卹史閣部前明史閣部以干隆四十年賜謚忠正﹐後二年始建祠堂於揚州梅花嶺。適鉛山蔣侍禦得公遺像及家書一通﹐遂因鄕衮彭文勤公奏進﹐禦題五言近體一章﹐並命刻石於祠堂壁間。聖朝褒卹遺忠﹐樹立臣鵠﹐如是其至也﹝按﹕《南疆逸史》稱可法見豫王﹐王命將宜爾頓伴之﹐三日不降﹐乃殺之﹐宜爾頓爲之棺斂。而黎愧曾所記﹐乃謂史徳威尋公屍﹐骸塞路﹐腐變不可識﹐眞無稽之言﹞。

◎施瑯爲鄭成功舊部施襄壯公瑯﹐少有識度﹐膂力絕人﹐通陣法﹐尢善水戰﹐諳曉海中風候。明末﹐從軍討山寇有功﹐授遊擊﹐嘗隸黃道周麾下﹐道周不能用﹐乃謝去。鄭成功托故明遺孽﹐棲海上﹐以瑯爲左先鋒﹐而心忌其能。瑯以法誅逃將﹐成功怒執瑯﹐囚其家屬。瑯脫身歸本朝﹐父與弟皆遇害﹝一曰﹕公隨芝龍投誠﹐遂從大軍立功廣東。成功踞海島﹐誘而囚之艙中﹐公以計脫﹐父弟子侄皆被害。一曰﹕公曾事成功﹐見蘇茂以無罪殺﹐遂脫身來歸。考之諸書﹐均未核﹞。成功後悔之﹐嘗曰「楚國之禍﹐其在於胥矣。」後瑯平臺灣﹐成功孫克爽﹐率其屬迎水次。人謂瑯必報仇。瑯曰「絕島新附﹐一有誅戮﹐恐反側不安。吾所以銜卹茹痛者﹐國家事重﹐不敢顧私也。」宣布詔書﹐撫納降附﹐遣克爽等次第渡海﹐至內地待命﹐則非殘忍陰鷙之子胥所可比矣。

◎王文靖請斬吳應熊康熙十二年十二月﹐吳三桂反書至﹐一夕﹐都城內外所在火起﹐蓋三桂子應熊方以尙主在京師﹐其黨爲之也。王文靖公熙疏請將應熊速正法﹐傳首楚﹑蜀﹐以寒老賊之膽﹐以絕羣姦之望﹐以激厲三軍之心。應熊尋伏法。始三桂恃鴟張之勢﹐子又戚懿﹐朝廷必不殺以爲之招﹐及聞應熊死﹐驚悖气奪﹐遂底於亡。

◎張文貞少時之端重丹徒張文貞公﹐性穎悟﹐少端重﹐寡言笑﹐嘗與賓燕﹐竟夕危坐。比去﹐雙趺宛然﹐識者許爲臺輔之器。

◎聖祖寵任張文貞康熙三十五年親徵噶爾丹﹐至科圖﹐詔漢臣皆止京江。相國獨堅請從深入﹐噶爾丹已破走﹐復請從至歸化城受降。聖祖賜所禦衣帽禦寒﹐戒毋露宿﹐軫卹甚至。嗣是寵任益專﹐爲漢臣冠。

◎內閣大堂西槐樹內閣大堂西槐樹﹐每會試年﹐鵲結一巢﹐則中書得鼎甲一人。乾隆乙未結數巢﹐狀元吳錫齡﹑榜眼汪鏞﹑探花沈淸藻﹑會元嚴福﹐果皆由中書舍人通籍。禽鳥得气之先﹐殆信然與。

◎王玉英女士書畫王玉英名端淑﹐山陰王季重次女也﹐適錢唐貢士丁肇聖﹐偕隱徐天池之靑藤書屋。善書畫﹐長於花艸﹐疏落蒼秀﹐作詩文亦有髙致。順治中﹐嘗欲援曹大家故事﹐延入禁中教諸妃主﹐玉英力辭乃止。卒年八十餘﹐著有《吟紅集》﹐見吳徳旋《初月樓續聞見錄》。

◎馬江香惲淸於二女士書畫常熟馬江香﹐名荃﹐自父以上﹐三世皆爲畫師。江香承其父扶曦畫學﹐晚歲名益髙﹐四方以縑素兼金求畫者益眾。嘗蓄婢數人﹐悉令調鉛殺粉。而琴川多貴遊士女﹐皆來求授指法﹐稱馬先生。江香早寡﹐尢以苦節稱。時武進惲冰畫以沒骨名﹐而江香以勾染名﹐江南人謂之二絕。冰字淸於﹐南田艸衣族曾孫女也﹐適同邑毛鴻調。鴻凋才髙不應舉﹐築小樓﹐夫婦吟詩作畫以老。

◎楊大瓢才子孝子山陰楊賓大瓢﹐工詩善書﹐性嗜著述﹐鄕裏有楊才子之目。父安城﹐爲友人牽連﹐戍寧古塔﹐賓赴闕訟冤。聖祖鑑其誠﹐諭令之柳條邊迎父歸養﹐塞外人稱爲楊孝子。著有《柳邊記略》。賓旣歸越﹐鄕人亦攺稱孝子。孝子蓋文藝微長﹐不得掩其堂堂大節也。

◎沈歸愚不答日本人書函沈歸愚尙書晚年詩名日髙﹐日本臣髙彜海外寄書千餘言﹐溯詩學之源流﹐詆訁其牧齋持論不公﹐而以尙書爲中正。又贈詩四章﹐願附弟子之列﹐並乞獎借一言﹐其意甚誠。尙書謂外夷不宜以文章通往還﹐因師文衡山不予遠夷書畫意﹐置不作答。見尙書自作年譜。康祺竊謂國家全盛之際﹐威稜遐暢﹐四裔咸賓﹐士大夫詞翰風流﹐旁溢海表﹐正足顯天朝文物之隆。自頃開關互市﹐蠻獠趾錯﹐言服無譏﹐一二籌邊巨公﹐報聘通盟﹐自不得不姑與酬酢﹐其餘學士文臣﹐山人墨客﹐寸素尺縑﹐固宜自知矜重矣。

◎阿文勤劉文正識朱文正於初中鄕舉時朱文正公年十七中鄕舉﹐榜發後﹐謁座師阿文勤公。公曰「子年少而魄力大﹐似先師安溪李文貞公。」又謁劉文正公﹐公亦大嘆賞﹐翼日招至第中。命與公子文淸公同題壁間《狻猊噬虎圖》﹐用東坡石鼓詩韻。詩成﹐公讀至「東龍西龍鬥赤日﹐白髯老蛟碎玉斗」句﹐大叫曰「眞長吉語。」有頃﹐復正色曰「子詩文已成家﹐畱心經濟﹐必成偉人。」文勤﹑文正二公﹐以賢宰相生子復爲賢宰相﹐乃於門下之賢宰相﹐初掇一科﹐卽知爲他日宰相之器﹐衣缽沆瀣之說﹐殆果有之歟﹖

◎朱氏兩神童大興竹君學士﹑石君太傅二公﹐幼負美才。太傅甫成童﹐受知於府丞石首鄭太常其儲﹐擢第一﹐學士次之﹐遂同入學﹐人稱朱氏兩神童。明年﹐府尹常州蔣公炳﹐約其同鄕劉文定公綸﹐程文恭公景伊﹐錢文敏公維城﹐侍郎莊公存與﹑培因兄弟﹐設筵招兩神童面試。文定授題昆田雙玉歌﹐詩成﹐諸公驚喜。明日﹐皆先就訪焉。前輩之謙光盛徳如此﹐其禮下寒可感﹐其匠成俊髦尢可敬也。﹝按﹕文正與其仲兄垣及竹君學士﹐均受鄭太常知。文正作太常墓志﹐稱乙丑冬月﹐公來予家﹐坐聽事﹐先君命予兄弟出謁。公大詫曰﹕君柰何凍裂吾莊。先君愕然﹐公徐曰﹕此三進士﹐吾三莊也﹐速衣之裘。先君笑諾。兄弟自是乃得服羊裘。後文正兄弟﹐果先後志進士﹐然凍莊之說﹐特太常戲言耳。朱氏三君﹐豈獨以進士重與﹖﹞

◎陳文肅少賤習勤之效驗祁陽陳文肅公大受﹐未達時﹐家貧甚﹐耕於山麓。同捨漁者﹐每夜出捕魚﹐公爲候門﹐則讀書以爲常。後以冢宰拜協揆﹐直軍機﹐值金川用兵﹐髙宗憂勤方略﹐軍書如織﹐𨿽夜分必達。公一日數被召見﹐或夜宿直廬﹐倏臥倏起﹐出入常見星。偶歸邸﹐則閣部公牘積數寸﹐刻燭披覽﹐公泰然不覺其勞。蓋筋骨夙堅﹐少賤習勤之效也。

◎湖南衡州府九釐餉湖南衡州府有九釐餉﹐國朝洪經略用兵時擬設額也﹐後遂沿爲例﹐衡民苦之。乾隆初﹐休寧黃封君興仁﹝辛巳進士禦史騰達﹑辛卯狀元洗馬軒父﹞守是郡﹐上牘請免之﹐議格不行。不知今如何矣。錄之爲湖湘大吏告。

◎雍乾朝官吏遷轉不循尋常階級石首鄭太常其儲﹐以康熙壬辰通籍﹐癸巳授檢討﹐世宗初元﹐攺授戶部山東司郎中﹐三年擢工科給事中﹐庚戌授四川松茂道參議﹐乾隆戊午擢太常寺少卿﹐遷左僉都禦史﹐明年攺順天府府丞﹐丁卯又轉常少。按﹕以檢討攺郎中﹐以郎中不階禦史﹐徑擢給諫﹐旣外任參議矣﹐忽擢常少﹐旣由少卿遷僉都﹐再轉而仍居故官﹐其間回翔遷轉﹐皆不甚循尋常階級﹐又非有被議降謫之事﹐今所罕聞也。

◎梁文定所歷官階之殊異乾隆二十一年丙子﹐梁文定相國以國子司業充廣東正考官﹐覆命﹐奏對稱旨﹐命發往廣東﹐以道員用。二十六年﹐由惠潮嘉道以卓異引見﹐特旨署都察院左副都禦史。明年﹐主江西鄕試﹐旋視學安徽﹑江蘇﹐已擢吏部左侍郎矣。緣署廣東糧道失察折色事﹐落職就勘﹐事白﹐授山東冀寧道﹐遊陟封疆﹐卒正揆席。按﹕以考官稱職發是省候補道員﹐以道員入覲超擢卿貳﹐以侍郎被議仍還道員﹐亦近今所罕有者。

◎李芝齡學使力阻顏巡撫丈量黔省地畝黔中多山少平地﹐田可耕者寥寥﹐其陂陀磽確﹐卽丈量亦髙下不可準。嘉慶十六年﹐巡撫顏公檢以黔幅員遼廓﹐而糧數乃不敵一二縣於江蘇﹐慮多隱匿﹐請丈全省田。適山陽李芝齡宗伯宗﹐以中允爲貴州學政﹐聞之駭甚﹐而顏公銳自任﹐調屬吏設官局﹐事行有日矣﹐苦無說以折之。初宗伯甫下車﹐檄各學校官﹐訪鄕士大夫藏圖書金石歌謠涉黔事者﹐最上學政﹐爲記一書﹐至是﹐適得禦史包承祚丈田奏﹐知乾隆初貴州學政鄒一桂嘗請丈田﹐而包駁之﹐事獲寢。宗伯遂以示顏公﹐勿復言丈田事﹐黔民始慶再生。蓋网羅舊聞﹐其有益於人國如此。

◎宣城梅氏稽古之榮宣城梅勿庵先生文鼎﹐歲貢生﹐子以燕﹐舉人﹐兩世俱通算學。以燕子文穆公玨成﹐始大其宗。而勿庵父子兆域﹐聖祖特命江南織造曹ぽ監工﹐稽古之榮極矣。

◎楊至堂之事功學問淸江爲南北通道﹐咸豐間﹐粵﹑撚蜂起﹐浦以南江寧﹑鎭江﹑瓜洲﹐西北則廬州﹐北則河南﹐賊或據或流﹐烽火相望不絕。獨麗浦郡縣﹐民飲食安樂﹐商賈髙枕熙熙然。不知數百里外爲羆虎豺豕戰鬥之窟﹐河帥聊城楊公以增力也。公爲湖北監司﹐善治盜﹐提督羅公思舉睨視大吏﹐獨重公。開藩陜西﹐值大旱饑﹐巡撫林文忠奏請自代。文忠每曰「楊至堂乃聖賢門中人也。」公性好聚書﹐其學以宋儒禮法爲歸﹐而名物象數﹑音聲訓詁﹐亦勤懇研究﹐宜樹立如斯﹐其奇偉與﹝康祺按﹕今天下藏書家博且精﹐無出楊氏右者﹐宋元舊版亦最夥。公予侍講紹和官京師﹐余屢約友人登其堂﹐乞窺祕藏﹐忽忽不果﹐而侍講則下世矣。聞侍講子已舉孝廉﹐克守先業﹐足見公遺徳之長﹞。陸立夫制軍嘗語人曰「吾向以楊至堂好蓄書﹐今乃知其得一書必閱一書也。」楊公晚年亦自言「古人曰歸耕﹐吾不能矣。若著氈冠﹐披羊皮裘﹐課鄕裏小童經書﹐吾誠樂之。」其所得之深遠可想。

◎蔣作梅令南川時政績灌陽蔣君作梅以進士令四川之南川縣﹐旋督理西藏糧臺。時番僧鬥殺漢民﹐君按致其罪﹐其酋堪布賂金瓶而實以珠﹐求緩獄﹐君怒揮之去。乃倍其賂於駐藏大臣彊君﹐君益怒不從﹐彊君者慚。其酋且重賂﹐遂以監守盜誣君﹐奏置之法﹐時嘉慶十五年五月也。嗚呼﹗廉吏果可爲乎﹖然是月﹐川督常明已疏辦其罪甚析﹐朝旨責其馳奏之緩﹐不及平反﹐而君之誣則大白。君治南川敏而勤﹐獄爲之空。縣多山溪﹐患漲溢﹐君會之成川﹐田以不敗。及官西藏﹐撫軍民有恩﹐至是且爲之死﹐皆感動罷市﹐立廟設其像如生。嗚呼﹗廉吏果不可爲乎﹖

◎南亭老人七世一堂南亭老人王世芳﹐浙臨海人。康熙丙辰﹐曾養性犯臺州﹐祖遭賊害﹐老人隨父請兵﹐夜襲賊營﹐殺賊無算﹐口不言功。歸而讀書﹐家貧﹐賣藥自給。年四十九入學﹐八十貢成均﹐九十六官遂昌訓導﹐百有九歲告休﹐七世一堂。純皇帝禦賜詩章﹐賞國子監司業銜﹐建坊表以旌人端。老人壽百十七歲始壽終。

◎傅忠毅奏減慶陽府賦稅傅忠毅公宏烈﹐康熙初年知甘肅慶陽府郡﹐自闖逆蹂躪之餘﹐重以霜雹大疫﹐民不堪命。公入境告廟﹐誓救孑遺﹐安撫流亡﹐多方措賑﹐於是巖疆始有起色。郡之寧州﹑安化﹑合水三屬﹐當明初元將平章國公李思齊橫徵加賦﹐坐困殘黎﹐三百年未經請減。公特疏入告通政司﹐以知府無上疏例駁回。公不顧罪戾﹐復遣吏擊登聞鼓﹐以積困上達﹐荷蒙恩諭查蠲。而平涼﹑鞏昌﹑臨洮三府﹐帶徵均得循例題請賜免。所謂子產有辭﹐諸侯賴之也。慶人感戴﹐立祠塑像﹐蓋不待公建立大功﹐成睢陽﹑常山之節﹐而已家屍戶祝﹐永矢勿諼矣。

◎聖祖加恩傅忠毅生母傅忠毅公巡撫廣西﹐佩撫蠻滅寇大將軍印﹐屢摧狂寇﹐﹛山律﹜然長城。聖祖鑑公忠赤﹐特封公生母但太君一品夫人﹐賜第會城﹐敕和碩簡親王﹑兩江總督董衛國﹑巡撫佟國楨﹑總兵哲爾肯加意頤養。又念侍奉乏人﹐復命公妹原適鑲白旗驃騎將軍汪宗宏者﹐馳驛歸裏﹐以代定省。隆恩摯誼﹐周浹旁皇﹐凡爲人臣﹐有不願捐糜以圖報者乎﹖況忠孝如公乎﹖

●卷四◎南陳北李余姚布衣陳梓古銘﹐雍正間舉孝廉方正﹐辭不就。私淑桐鄕張楊園氏。於其鄕先輩陽明之學﹐擊極嚴﹐撰《四書質疑》以教學者。書體古別﹐與北地チ靑山人李隱君鍇齊名﹐稱南陳北李。

◎南陳北崔陳洪綬﹐號老蓮﹐諸曁人﹐前明崇禎間召入供奉﹐不拜。甲申後﹐名益髙﹐技亦益進。書法遒逸﹐善畫山水﹐尢工人物﹐得李公麟法﹐衣紋圓勁﹐設色奇古。論者謂筆意在仇﹑唐之上﹐與北平崔靑蚓子忠齊名﹐稱南陳北崔。

◎詩家三王畫家三王自昌黎以名次三王爲榮幸﹐而三王二字﹐遂爲雅典。國朝亦有兩三王。漁洋尙書與其兄司勛士祿﹑進士士﹐連牀唱和﹐人各有集﹐世稱濟南三王﹐此詩家之三王也。王煙客太常時敏﹐爲一代畫苑開山﹐四方工畫者﹐得其指授﹐無不知名。同鄕廉州太守鑑﹐字元照﹐亦善山水﹐摹古尢精。及太常孫麓臺﹑少司農原祁﹐以畫侍直內廷﹐法大癡﹐淺絳尢爲獨絕。人稱太倉三王﹐此畫家之三王也。太常諸公﹐又與常熟王石谷號四王。石谷亦太常弟子﹐太常目爲畫聖。

◎朱文正與紀文達同赴翰林苑上任詩大興﹑河間二相國﹐同產畿輔﹐年少同負異才。乾隆丁卯科鄕舉﹐闈中本定文正第一﹐後易文達﹐而文正列第六。通籍後﹐離合不常﹐晚歲仍同領淸要﹐文達參知之缺﹐卽文正大拜所遺也。嘉慶十年二月四日﹐同赴翰林院上任。文正詩云「十上瀛洲忝領袖﹐九成鳳久回翔。」以文正自戊辰館選﹐辛未授職﹐壬申升侍講﹐戊寅升讀學﹐乙未由布政使重授講學﹐己未教習庶常﹐壬戌協辦﹐癸亥掌院事﹐甲子上幸翰林院﹐乙丑拜端揆之命﹐遂爲二十七科之首﹐十番到院。文達則自甲戌館選﹐丁丑授職辦院事﹐氵存歷學士﹐後謫戍環﹐召授編修﹐總纂《四庫全書》﹐開坊再爲學士﹐至參大政﹐蓋九翔鳳池矣﹐見文正詩自注。惜文達入閣甫半月卽逝﹐鹿鳴重宴﹐尙欠兩年﹐文正挽詩深痛之。

◎髙文良和風拂人之時評漢軍髙文良公其倬﹐以從龍世冑﹐胚胎前光﹐少歲卽以傳人自命。旣登第﹐入館選﹐乞假讀書﹐鍵戶不出者數年。研究古今﹐裁量時務﹐一一了然於中。以故自詞臣至大位﹐咸有聲績﹐督撫數省﹐政尙廉靜﹐祛害櫛蠹﹐外不矜赫赫名﹐而吏民相安無事﹐時論譬之和風之拂人。

◎葉星期初不滿於汪鈍翁汪鈍翁教授堯峯﹐門徒數百輩﹐比於鄭眾摯恂。時嘉善葉燮星期方罷官﹐築室吳縣之橫山下﹐遠近從學者亦復負笈踵來﹐廊捨爲滿。鈍翁說經﹐鏗鏗素不下人﹐與星期持論鑿枘﹐互相詆訁其﹐兩家門下士﹐遂各持師說不相讓。後鈍翁沒﹐星期謂﹕「吾向不滿汪氏文﹐亦爲其名大髙﹐意气太盛﹐故麻列其失﹐非爲汪氏學竟謬熬聖人也。今汪沒﹐誰譏彈吾文者﹔吾少一諍友矣。」因取向所摘汪文短處﹐悉焚之。吳下人士﹐咸服其古道。星期前宰寶應﹐值三逆倡亂﹐驛道云擾﹐黃淮交漲﹐堤岸屢決﹐毀家紓難﹐民賴安﹐蓋非僅以文學見者。

◎黃太常密陳平臺灣鄭氏方略國初平海寇鄭氏一役﹐袁隨園撰姚公啟聖神道碑﹐謂發蹤指示﹐姚實首功﹐而提督施瑯攘之。頃讀沈尙書歸愚文鈔﹐則姚督部之功﹐又多出於漳浦黃太常。方督部奉命入閩﹐太常謁軍門﹐條平海十便。督部用其策﹐相與密謀﹐伺間出奇﹐先收諸要地﹐以蹙其勢。乃大開修來館於漳州﹐來降者予官服車騎﹐卽亡無所問。卒有亡入賊者﹐皆誇示所有。賊心動﹐諜至﹐密使諸營厚款之﹐諜卽以情輸。戰有日矣﹐或冥館捨﹐盛供具﹐大書某鎭某官公館﹐聲言某月日某將當來降。賊互猜貳﹐歸者日眾﹐賊黨日孤。我師一鼓而下十九寨﹐遂復海澄﹐克廈門﹐澎湖一戰﹐鄭克爽面縛求貸死﹐海寇以平。諸將克金﹑廈門時議悉誅賊黨而以其子女資財犒軍﹐督部申禁令﹐全活數十萬眾﹐亦由太常密請也。太常總藩湖南時﹐適武昌夏逢龍亂﹐已陷四府﹐廷議出京軍﹐上曰「湖南有黃性震在﹐彼佐平數十年海氛﹐何愁幺麼跳梁輩。」時撫臣亦擬請兵﹐太常第主靜鎭﹐未幾﹐逢龍果誅死。然則太常亦人豪矣﹝按﹕太常以道士自鄭氏來降﹐復入臺﹐以計間劉國軒於克爽﹐鄭氏由是失勢。見全吉士姚公神道碑﹐蓋亦唐魏文貞之流亞云﹞。

◎武進士臚唱誤班降甲嘉慶二十四年秋﹐武殿試傳臚﹐上禦太和殿﹐臚唱時﹐一甲一名武進士徐開業﹑一甲三名梅萬淸﹐均未到班。奉諭﹕事關典禮﹐非尋常疏忽可比﹐本應全行斥革﹐念其艸茅新進﹐徐開業革去一甲一名並頭等侍衛﹐梅萬靑革去一甲三名並二等侍衛﹐俱仍畱武進士﹐再罰停明年殿試一科﹐俟下屆會試﹐再與新中式武進士一體殿試。卽以一甲二名秦鐘英拔補一甲一名﹐授爲頭等侍衛﹐其一甲二名﹑三名﹐無庸再補。前筆曾記文進士臚唱誤班降甲﹐不意鷹揚宴中人亦有此一段故事﹐爰補錄之。

◎周興岱因規避大考獲咎侍郎周興岱﹐以典試江西獲咎﹐部議奪職﹐特旨用爲翰林院侍讀學士。次年嘉慶癸亥﹐大考屆期﹐興岱以年老有疾﹐懇請休致。上諭斥其不早陳奏﹐有心取巧﹐勒令休致。尋復賞編修﹐因其父周煌曾任上書房總師傅﹐而興岱亦亻暴直南齋有年也。按﹕興岱前官編修﹐大考嘗列四等﹐垂老遘此﹐宜其談虎色變與。

◎朱竹君之不肯和同朱竹君學士視學安徽﹐以事降編修﹐在四庫全書處行走。比歸﹐總辦《日下舊聞》纂修事。是時金壇於相國敏中掌院﹐爲總裁﹐於公直軍機﹐凡館書稿本﹐披核辧析﹐苦往復之煩﹐意欲學士就見面質。而學士執翰林故事﹐總裁纂修﹐相見於館所﹐無往見禮﹐訖不肯往。愛之者彊拉之至西園相見﹐學士持論侃侃﹐不稍下。金壇間爲上言﹐朱筠辦書頗遲。髙宗不之罪﹐曰命蔣錫趣之﹐眞特恩也。後學士弟文正自山西歸﹐復入翰林﹐從容爲兄言宜稍和同者﹐學士曰「子亦爲是言耶﹖」文正愧服。

◎駁斥錢楷閉門求雨之奏嘉慶十二年﹐春夏恆﹐光祿卿錢楷請依《漢書》求雨閉陽縱陰之說﹐將正陽門石道停工。上謂﹕「五行生克﹐大率經生傅會。卽如《漢書》求雨注內所稱﹐閉南門﹑禁舉火之類﹐一鄕一邑或可偶一爲之﹐京師都會之地﹐設令正陽﹑崇文﹑宣武三門暫閉數日﹐成何政體﹖從前竇光鼐惑於此說﹐竟有不開房門﹑出入窗牖之事﹐豈非笑談﹖雨澤愆期﹐惟當勤修實政﹐敬迓天和﹐所奏應無庸議。」聖人應天之誠﹐見理之大﹐自非儒臣所能幾及。卽所舉竇僉都一事﹐亦可見四聰之畢達矣。

◎廣興周廷棟因民謠獲罪「周全天下事﹐廣積世間財」﹐此嘉慶間山東民謠。緣內務府大臣廣興﹑左都禦史周廷棟﹐奉命往東省審案﹐廣興黷貨營私﹐周廷棟爲之隱飾﹐眾怨繁興﹐謗書騰播﹐此十字遂達天聽。讞鞫得實﹐奉旨﹐廣興伏法﹐廷棟屏斥不復用。後之乘傳四方者﹐無謂人言不足卹也。

◎景徳因奏請萬壽演戲獲咎仁宗睿皇帝五旬萬壽﹐禦史景徳奏請於萬壽節令城內演戲設劇十日﹐歲以爲例。得旨﹐以景徳冒昧陳奏﹐照溺職例革職﹐並發往盛京差遣﹐充當苦差。考前代每遇慶節﹐大連旬﹐百戲曼衍﹐以視聖朝敕幾勤政﹐屏黜侈浮﹐相去奚啻霄壤哉。

◎幼女叩閽求赦父罪嘉慶十七年﹐四川重慶州十一歲女子佘酉州﹐以其父佘長安遣戍湖北﹐其祖父母年逾八旬﹐無人侍養﹐匍匐入京﹐叩請釋放。臺臣爲之奏請﹐上以佘長安原犯情罪尙非常赦所不原﹐念伊女年幼至性﹐加恩釋放回籍﹐是又本朝一緹縈﹑秦休矣。

◎髙宗加崇學官品級康雍以前﹐各省府教授系從九品﹐學正﹑教諭﹑訓導均系未入流。自髙宗登極﹐一日﹐念及學校之官﹐所以訓迪多士﹐廁居流外﹐則與雜職無殊﹐諭吏部議奏﹐賞給品級。遂議教授加爲正七品﹐學正﹑教諭加爲正八品﹐訓導加爲從八品﹐升轉仍照舊例。今年辛未大挑得教職者﹐偶來問及階級﹐因詳告之﹐而並錄於此。

◎特旨免貢長江鰣魚長江漁船﹐每歲四月﹐向有貢獻鰣魚之例﹐沿明制也。康熙朝奉諭停止﹐而地方有司攺爲折價﹐向网戶徵收﹐解充公用。胥吏因緣苛索﹐沿江居民捕魚爲業者苦之。乾隆初年﹐復奉特旨豁免﹐永著爲例。康祺按﹕《唐書》詔罷貢鮮﹐史臣以爲盛徳﹐然皆由孔﹑元稹輩之乞請。若本朝則邊方土貢﹐恩旨罷免者﹐代不絕書﹐長江鰣魚﹐特其小小者耳。

◎言氏譜系之傳疑先賢言子後人﹐大宗在浙之山陰。康熙辛卯﹐江南學臣張元臣疏請賢裔宜與世襲﹐倫敍當及言述子名然。然投狀謂﹕「先世以守越畱居﹐久離墳墓﹐請如前明衢州孔洙讓公爵與在曲阜者例。」﹝按﹕孔洙讓爵在元代﹐此作前明誤﹞時論髙之﹐見宜興吳徳旋《初月樓見聞錄》。惟考江蘇撫臣王度昭請卹賢裔疏稱﹐子遊七十三世裔孫廩膳生言徳堅﹐實系大宗嫡派﹐宜予承襲。又《陶晚聞集。五經博士言先生墓志銘》﹐亦稱進譜牒請世職﹐均出徳堅﹐後遂以徳堅承襲。二書並常熟各志﹐均不言大宗在山陰及述子讓職事。豈常熟一支掩其美與﹖抑徳旋之言之無稽邪﹖大賢支派﹐典禮攸關﹐他日終當求言氏宗譜一質証之。

◎聖祖親題熊學士閒道錄康熙癸丑冬﹐上特召孝感熊文端公至起居注﹐同葉方藹﹑張英﹑韓輩試作《太極圖說》﹐公作尢稱旨﹐拔置第一。問平時所著明道之書﹐公以《閒道錄》對﹐命取進呈。公趨歸﹐取刻本詣弘徳殿恭進。次早﹐入侍講筵﹐上霽色謂曰「朕披閱所著《閒道錄》﹐正大精醇﹐斯誠斯文的派也。」少頃又曰「錄中崇正辟邪﹐極透切﹐有功聖道不淺。」遂親題其簽曰「熊學士閒道錄」﹐置之禦幾﹐宋元理學諸儒臣﹐無此榮遇也。

◎周文恭召對語周文恭煌以干隆庚辰典閩試﹐臨辭﹐召問颶風及天后顯應事。上笑曰「爾輩是上佛骨表者﹐亦信佛耶﹖」見公所作《海山存稿》。

◎部曹翰林之出入今庶常攺部曹﹐滿員或有重入翰林者﹐漢員則回首玉堂﹐居然天上矣。雍正間﹐新淦王太守泰﹐捷甲辰會試﹐讀書中祕﹐用才能轉戶曹﹐旣躋正郎﹐復歸庶常﹐散館列一等﹐授職編修。其由庶常攺戶部詩云「豈解度支籌國賦﹐但能淸儉懍官常。」授編修詩云「三載戶曹居下考﹐一時翰苑忝頭班。」皆紀實也。

◎祖孫兄弟分占三頭桐城劉輝祖﹐康熙庚午鄕舉第一。同產弟捷﹐舉康熙辛卯鄕試亦第一。兄弟解元﹐世所罕有。而其祖若宰﹐實前朝崇禎戊辰及第第一人也。《望溪集》紀之。祖孫兄弟﹐分占三頭﹐是不得不歸之堪輿之靈矣。

◎李孚靑十六歲入翰林合肥李編修孚靑﹐文定相國子也。康熙己未入翰林﹐年才十六。本朝科第之蚤﹐惟順治乙未滿洲伊文靖公桑阿﹐館選時與之同歲。

◎世宗伺察之嚴相傳世宗在位﹐嫉臣下紀綱之不肅﹐苞苴之盛行﹐凡關防風憲衙門﹐多密遣親信邏察﹐以故萬里若堂階。世所述軼事甚夥﹐以未見紀載﹐不敢筆也。《海濱人物抄存》﹐稱天津周撫部人驥﹐雍正丁未進士﹐以禮部主事視學四川﹝按﹕《淸祕述聞》作以戶部郎中任﹞三年﹐操守淸潔無苟且。先是﹐本部堂官薦一僕﹐甚勤敏﹐至任滿﹐數請先行。公曰「我卽日回京覆命﹐若當隨往。」其人日﹕「我亦欲回京覆命耳。」公驚詢﹐乃曰「某實侍衛某也﹐特來伺公。公考試好﹐某將先期奏聞矣。」公歸﹐果蒙褒旨﹐公弟人騏爲公立傳﹐敍其事甚詳。

◎淸漢合璧之殿試策國初新庶常年少者﹐多派習國書﹐蓋期其兼綜九能﹐儲承明制誥之選也。至殿試對策﹐則從無以淸書人捲者﹐康熙戊辰科進士仁和淩紹雯﹐少習淸書﹐廷對日﹐用淸漢合璧體書寫﹐讀卷諸臣﹐靡可位置﹐乃以之殿二甲。大抵闈場應奉之作﹐令甲昭垂﹐不必獨爲其異。雄才邃學﹐揚聲有期﹐側藝偏長﹐詭遇可恥。如紹雯者﹐設拘守常格﹐隨眾漢體﹝按﹕漢體二字﹐嶽倦翁以之稱飛白書﹐蓋避鄂王諱也﹐借用之﹞﹐豈並此二甲未名亦不得耶。

◎徐士林兄弟之淸操文登徐中丞士林﹐居官淸潔自勵﹐不名一錢﹐以賢勞沒於蘇松巡撫任。同官賻贈千金﹐其弟士楹卻之曰「兄素矢淸白﹐恐拂初心﹐不敢收。」髙宗聞而嘉之。時士楹以孝廉家居﹐一日﹐忽奉旨賜進士﹐授東粵某邑令。人謂中丞兄弟之茂伐貞操﹐宜其渥承天契也。

◎李鶴峯有人倫鑑晉寧李鶴峯中丞因培﹐有人倫鑑﹐典孛三吳﹐幕中賓僚如趙光少文哲﹑張舍人熙純﹑陸副憲錫熊﹑孫撫部永淸﹐皆東南選也。中丞嘗語諸公曰「少華﹝熙純字﹞才丰遇嗇﹐淸而不華。損之﹝文哲字﹞﹑耳山﹝錫熊字﹞﹐當爲名侍從﹐耳山官尢貴﹐但非封疆才。文淵﹝永淸字﹞大器﹐恐晚成﹐他日必以干濟爲朝廷倚重﹐惜余不及見耳。」後果應其言。

◎孫文靖參幕職時之器識孫文靖公之尊人文淵中丞﹐以諸生客遊入粵東﹐應胡偶韓方伯文伯之聘。方伯性嚴毅﹐髙立崖岸﹐中丞與抗禮﹐不少損抑。土司某﹐以爭蔭襲相訐﹐提驗照勘﹐皆前明印璽。幕中執事﹐擬以私造符信﹐律法當斬﹐株連甚眾﹐中丞心冤之。丙夜﹐私具稿而言之方伯曰「此酋志在爭蔭﹐無他腸﹐且叛逆罪至重﹐安可妄坐。」方伯曰「大府旨也。」中丞持之力﹐因曰「君備職旬宣﹐遜大府一階耳﹐何奉令承旨若此。且君素有剛正聲﹐今胡爲者。」方伯曰「限迫矣﹐易稿豈倉猝能辦﹖」中丞乃出袖中私所爲稿﹐方伯讀之大喜﹐以白大府﹐大府亦喜﹐竟從其議﹐活二百數十人。或曰﹕中丞兩世開府﹐此一事卽其陰徳也。康祺按﹕陰徳之說﹐尙屬杳茫﹐以一秀才參幕府﹐而器識果毅﹐政治明練﹐出居停主人上﹐固知此座之不久將屬矣。

◎張彜嘆可謂暗修篤行之士髙淳張彜嘆進士爲諸生﹐試必冠其曹﹐困舉場三十載﹐未嘗有慍色。治詩古文﹐所得皆警邁﹐而未嘗爭名於時。年近五十﹐始登甲科﹐而不肯試爲吏。其旣升於禮部也﹐宗伯韓文懿公昌言於朝﹐張自超宜在上甲。自超踵門曰「某有母﹐病且衰﹐某登上甲﹐必以職畱﹐公當愛人以徳。」可謂暗修篤行之士矣。

◎吳珂鳴以舉人同與新進士殿試順治丁酉江南科場之獄﹐主試房考十人皆伏法﹐初筆載之矣。其新中舉人﹐章皇帝親加覆試﹐江南斥革者方域等十四人﹐停科者史繼侯等二十四人﹝按﹕史館雜記﹐又有流尙陽堡八人﹐檔案未載﹞﹐惟武進吳珂鳴以文理獨優﹐特準與新貢士一體殿試﹐尋攺庶吉士﹐誠所謂塞翁失馬也。

◎康熙癸巳萬壽恩科榜之姓氏康熙五十二年癸巳﹐爲聖祖皇帝六旬萬壽恩科﹐順天鄕試榜發﹐第一名孫見龍﹐第二名黃文虎﹐時號龍虎榜﹐猶唐貞元間韓昌黎登進士稱龍虎榜﹐元至正間之有麟鳳榜也。又是科榜中稀僻之姓﹐如《南部新書》所謂榜花者﹐有萬承蒼﹑壽致浦﹑千殊﹑春臺四人﹐時又號萬壽千春榜。傳之後人﹐又添詩賦好題目矣。

◎破肚將軍康熙間﹐澎湖之戰﹐漳浦藍軍門實爲前茅。賊艦蔽江﹐迎敵﹐炮中過腹﹐腸出矣﹐血淋漓。公族子法爲掬而納諸腹中﹐四弟瑗傅以衣﹐五弟珠持匹練連腹背交裹之﹐公大呼殺賊﹐不暇顧也。有紅毛醫能治之﹐卒無恙。臺灣平後﹐公入都﹐抵趙北口﹐遇聖駕出水圍﹐馬凝立不及避﹐乃捨騎步入粱園中。駕至﹐遣侍衛問誰騎。公乃出曰「臣藍理從福建來者。」上問﹕「是徵澎湖時拖腸血戰之藍理邪﹖」公奏曰「是。」召至前﹐問血戰狀﹐解衣視之﹐爲撫摩傷處﹐嗟嘆良久。嗣專閫吾浙﹐每遇南巡﹐迎謁聖駕﹐見公輒語諸王公以拖腸血戰狀。又引見皇太后曰「此破肚將軍也。」康祺按﹕東漢賈復﹑北齊彭樂﹑唐郭琪﹐皆以臨戰腸出﹐力疾殺敵爲奇勇。軍門澎湖之役﹐復何減古之驍將哉﹖

◎藍義山諸弟均具文武才藍義山軍門諸弟﹐皆以平臺功加都督。瑤功最多﹐未仕卒。瑗至金門鎭總兵﹐與公皆喜書擘窠大字﹐揚盾一躍三四丈。珠官參將﹐勇不讓諸兄﹐而性敏嗜學﹐能背誦《通鑑綱目》﹐不遺一字。一門英傑﹐亦近代所希已。

◎奏免昌化浮糧之始末廣東昌化縣﹐正賦不及二千﹐而中有浮糧六百餘兩。蓋自前明成化中山水圮城﹐附郭膏腴﹐悉就淪沒﹐遂有此無徵之額﹐民間困累百年﹐至崇禎朝始得懸豁。而本朝定鼎﹐以明季賦重﹐悉照萬曆間舊額﹐於是薄海歡欣﹐而昌化獨有向隅之嘆。康熙間﹐常熟陶紫笥先生元淳宰玆邑﹐屢列狀申大吏請免。最後撰《浮糧考》一冊﹐迄不得上聞﹐垂沒猶以爲憾。令子晚聞太常正靖居言路時﹐始端牘吁陳﹐獲邀兪旨。嗚呼﹗賢矣。大凡一命之士﹐存心利濟﹐精神气力之所注﹐𨿽時會中梗﹐必有獲申其志之一朝。然而秕政易滋﹐神君難覯﹐循良繼世﹐往牒尢稀﹐如陶氏父子﹐亦可以風型天下矣。

◎陳左海之學行國朝閩大儒﹐其通經澤古﹐躬行粹然﹐必以嘉慶間左海陳先生壽祺爲巨擘矣。先生幼而能文﹐博奧驚其長者。年十七﹐遺書同縣薩君玉衡﹐自咎不能髙行邃學﹐擔荷世宙﹐如宋廣平﹑範希文﹔雄節偉略﹐建樹奇勛﹐如終孺子﹑班仲升﹔掌苦學﹐目不窺門﹐如董廣川﹑何邵公。然自守澹靜﹐力絕徵逐﹐非同志一人弗妄交﹐而其胸中時有浩浩落落﹑慷慨郁勃不可告人之意。蓋其年少自狀如此。旣官編修﹐方直淵雅﹐重於朝列﹐以不得迎養二親﹐常愀然不樂。父喪奔歸﹐終身以爲大戚﹐服闋﹐遂乞養母﹐教授生徒﹐以供朝夕。謂其門人張嶽崧曰「吾惟不屑不潔﹐不以不廉之財奉甘旨﹐不以不義之行欺晨昏﹐差告無罪爾。」母沒不復出。嗚呼﹗志行若先生﹐卽無訓詁文筆之長﹐何嘗非人倫坊表耶﹖

◎陳左海主講書院之得士左海先生歸田後﹐門徒若云﹐贄幣疊至。主講仙遊﹑淸源兩書院﹐以學古惇行﹐率多士重廉恥﹑尙經學﹐優其禮貌﹐嚴其董戒。士初苦之﹐而久乃悅服。巡撫上元葉公﹐堅請移席鰲峯﹐先生與之約﹐請先察學行﹐後考文藝﹐牒郡縣舉其孝弟廉潔者﹑通經學古秀異有才者及歲科試髙等若輩舉優行者﹐守令以禮資送﹐乃扃試而錄取焉。作《義利辧》《科舉論》《知恥說》﹐揭於講堂。又爲規約﹐教以正心術﹑廣學問﹑愼交遊﹑肅禮儀﹐悉發藏書﹐使博觀而精擇之。日稽其課﹐月考其能﹐經史文章﹐因所長而裁成之﹐不爲一格。故遊先生之門者﹐若仙遊王捷南之《詩》《禮》《春秋》諸史﹐晉江杜彥士之小學﹐惠安陳金城之《漢》《易》﹐將樂梁文之性理﹐建安丁汝恭﹑徳化賴其瑛﹑建陽張際亮之詩古文辭﹐皆足名家。而惠安孫經世學成蚤世﹐其名亦在通誌儒林傳中。先生嘗客吾浙﹐爲阮文達公課士﹐仁和趙坦﹐徳淸徐養源﹑養灝﹐錢塘嚴傑﹐臨海洪頤煊﹑震煊﹐皆相從問業﹐多所興起。傳曰﹕儒以道得民﹐師以賢得民﹔先生殆兼之矣。

◎乾隆四十一年西師凱旋宴乾隆四十一年﹐皇太后幸寧壽宮﹐賜皇帝膳﹐並以西師功蕆﹐於階下賜將軍阿桂﹑丰升額曁從徵將領之功績最著者掄二十三人及軍機大臣六人飯食﹐賚物有差。此曠古難逢之凱宴也。

◎謝禦史陳情疏全州謝先生之重入臺垣也﹐戇直如初﹐髙宗屢褒之。時先生繼母蔣氏家居老矣﹐先生上疏乞補外﹐曰「竊惟科道之望內升﹐甚於外轉﹐而人情卽願外轉﹐不願左遷。況臣負罪至深﹐受恩至重﹐欲圖涓埃之報﹐宜依日月之光﹐而才熟龍顏﹐遽辭鳳闕﹐犬猶戀主﹐蛇亦銜珠﹐臣獨何心﹐敢昧斯義﹖伏念臣繼母蔣氏﹐年已七十一歲﹐臣又系獨子。憶自雍正甲辰秋服闋赴補﹐母子離別﹐十五年於玆矣。丙午冬從軍出塞﹐母氏含藜藿以弄孫﹐倚門閭而望子﹐又十二年於玆矣。臣今𨿽復朝班﹐尙違子捨。頃者﹐母氏書來﹐道及行動艱難﹐耳目昏﹐開緘捧讀﹐愧懼交並。欲歸養﹐則家道貧苦﹐甘旨不供﹐不孝有三﹐其一斯在﹔欲迎養﹐則廣西至京﹐水陸七千餘里﹐江湖之風波可畏﹐車馬之顚覆亦可虞﹔欲歸省﹐則往返動經半年﹐在家不過數月﹐乍逢又須告別﹐旣別卻難再逢。慈母之涕淚轉多﹐遊子之方寸終亂。是則矢忠矢孝﹐二者難兼﹐而在官去官﹐無一而可。臣再四躊躇﹐惟有外轉鄰省﹐庶得迎養數年。但臣才能旣不稱道府之官﹐而遷轉又從無自請之例﹐違例幹澤﹐端不可開。伏乞敕部治臣妄請之罪﹐或知州或知縣﹐降授微員﹐憫臣將母之忱﹐或湖南或廣東﹐量予近地。臣亦知風塵下吏﹐遠遜臺諫淸班﹐然民社在身﹐外得竭駑駘之力﹔母子聚首﹐內得伸烏鳥之私﹐𨿽公庭屈膝於上官﹐勝往歲荷戈於荒塞。」尋有旨﹐授湖南督糧道﹐旌直臣也﹐獎孝子也。聖人之曲體人情﹐誠非前古所有﹐而先生陳情一疏﹐至誠惻怛﹐浩气淋漓﹐文品尢在李令伯上﹐故全錄之。

◎李紱謝濟世劾田文鏡案雍正間﹐田文鏡劾河南屬吏黃振國﹑汪П﹑邵言綸等﹐直督李公紱言其冤。欽使往按驗﹐還奏文鏡所劾是。禦史謝公濟世又劾文鏡貪黷﹐奏入﹐與紱語多同﹐上疑焉﹐命九卿科道集刑部訊交關狀。謝公辧無有﹐而刑部尙書勵杜訥曰「是當刑訊。」禦史永丰陳公學海在班中﹐忽起走庭中﹐北向大言曰「與謝某交通者﹐我也。」大臣皆愕然。陳公故以部郎從欽使河南﹐得文鏡欺罔狀﹐又爲奏爭不能得﹐歸嘗發憤爲同僚言之者也。大臣將以聞﹐請並訊﹐俄有旨罷訊﹐謝公革職﹐發軍前效力﹐陳得無事。然明年卒以告病驗不實﹐亦遣戍去﹐蓋亦錚錚血性男子矣。

◎陳法之摻行貴州陳兵備法﹐在翰林時﹐與山西孫文定公﹑廣西謝禦史濟世友善。三人者﹐皆淸直介立﹐論事引義﹐慷慨志相得也。陳公守順徳﹐引疾歸﹐髙宗登極﹐文定薦起之。陳公官淮揚道﹐考論河務﹐爲一書曰《河幹問答》﹐文定見而善之﹐復以之奏禦。及文定督湘楚﹐治謝公獄﹐稍稍袒巡撫許容﹐歸京師﹐過陳公﹐公謝不見﹐自是交遂絕。乾隆十年﹐河決江南陳家浦﹐河督白莊恪公鐘山被劾去官﹐責令賠補。陳公已調大名道矣﹐念舊與莊恪同事﹐不可使獨受譴﹐牒部科自引咎﹐且爲莊恪辧析。大臣以聞﹐下部議﹐奪職戍軍臺。公以四駱駝負書數萬卷﹐赴第十六臺﹐日著書﹐居二年﹐成《易箋》八卷﹐多取朱程傳義發明之﹐而異者亦多。自序不欲如前人株守師法﹐黨同伐異之所爲也。康祺按﹕陳公操行貞坦﹐出處光明﹐不忝爲洛閩之學。孫文定乃有此失﹐可見義理辧析之精誠﹐不得有禍福權變之說略參其中也。

◎時憲書增注六十干支始於乾隆辛卯欽天監例於時憲書紀年下注一歲至六十歲干支。髙宗六十萬壽﹐命監臣增注六十一歲至百二十歲﹐自乾隆辛卯後﹐永以爲式﹐蓋受祚之延長﹐聖心若可預必云。

◎駱文忠平石達開之童謠粵逆石達開之擾四川也﹐朝命兩湖總督駱文忠公督師援剿。穆宗登極﹐調公督四川﹐公方攜湘中兵隨徵﹐而以記名道黃忠壯公醇熙﹑記名按察使蕭壯果公啟江分統之。二公先後陣亡﹐公率所部﹐卒以同治元年四月﹐禽石逆於紫打﹐蜀亂始平。先是蜀中謠云「四川地土薄﹐硝磺用不著﹐若要太平時﹐除非馬生角。」蕭俗書作肖﹐蕭﹑黃同剿石逆﹐猶加二字於石旁也。治賊無效﹐故曰用不著。角各音近﹐馬生角﹐馬旁各字﹐指公姓也。然則前史所紀諸謠讖﹐非盡秉筆者之好采異說矣。

●卷五◎王東臯操行之淸矯康熙中﹐王新城論鹽法﹐嘗言但以兩淮付王東臯﹐兩浙付魏環老﹐而久於其任﹐何患不肅淸。《陸淸獻年譜》亦稱﹐王東臯之在吏部﹐壁立千仞。東臯蓋湯陰王禦史伯勉字也。少貧﹐借榻枯寺﹐忍饑讀書。順治初通籍﹐謁選﹐授行人﹐充山東詔使﹐卻例饋﹐不幹有司一語。遷吏部郎﹐掌選事﹐淸介日有名。嘗語人曰「嶽忠武﹐吾縣人也﹐文官不愛錢﹐武官不怕死﹐吾生平誦此二語﹐惟求無愧。」同年範印心自平陽入覲﹐知其貧也﹐懷金將貽之﹐謁其廬﹐語久之﹐卒不敢出而退。一羊裘十年﹐毛盡脫﹐同官醵金制裘一﹑帽一遺之﹔東臯曰「伯勉生平未嘗受人一錢﹐何敢煩公等。」同官言於尙書﹐固勸之﹐乃受。一日﹐世祖諭旨至部﹐示滿洲尙書韓岱﹐尙書以無漢字﹐召東臯至﹐屬書之。辭曰「譯字非郎中職﹐出上意邪﹐伯勉不敢不書﹔大臣意耶﹐腕𨿽斷﹐不敢書也。」旣攺禦史﹐時有貲郎將授正印官﹐持奏乃已。巡城﹐豪彊屏息﹐無敢有輕裘怒馬洋洋道上者。考滿內用﹐臺長將以巡鹽兩淮薦﹐力辭不可﹐曰「內用之員﹐例不奉差﹐必以此事相付﹐則前此獘竇﹐吾不敢隱也。」薦者懼而止。丁憂﹐服除遽卒﹐朝野惜之﹐謂斯人再出﹐其所表見﹐何遽落魏環老下邪﹖

◎姜制軍幾誤劾傅同知山陰傅公平苗之績﹐邵陽魏氏﹑平江李氏紀之詳矣。方公官鳳凰廳﹐用前人雕剿法﹐戰守年餘﹐碉堡林立﹐苗垂困。兵備成寧忌之﹐數言於姜制軍晟﹐傅同知不去﹐苗必大亂。已而吳陳受果擾內地﹐制軍意動﹐將劾傅召亂。會巡閱至某縣驛﹐方飯﹐而苗數千環行館﹐噪索食﹐犒之不退。中夜﹐聞門外驚哄﹐呼號鼎沸﹐俄而寂然。一人從數卒入謁﹐傅公也。制軍嘆曰「幾誤邊事。」卽委傅公討賊﹐一戰俘陳受。自後責成﹐盡用其策﹐苗禍乃紓。人才之進退﹑邊疆之安危系之。讒口百出﹐長城立摧﹐如姜制軍者﹐蓋幸有此行館一驚矣。此事他書未載﹐惟錢氏《記事稿》稱姜公劾疏﹐賴幕府昆山李以謙而少畱﹐然則苗疆之安堵﹐以謙功在制軍上。

◎王壯武之軍制王壯武公生曾文正同縣﹐文正識爲將才﹐而義師東徵﹐不甚倚爲緩急。湘楚人士﹐咸謂壯武輕攺營制﹐失文正歡﹐非也。按﹕何應祺作壯武傳﹐稱公陣法﹐隊左右各百人﹐鼓之﹐人魚貫爲兩行﹐左馳右﹐右馳左﹐三馳而圜﹐皆持滿外向。再鼓之﹐則左右馳﹐復其伍﹐對向爲格鬥﹐左起則右伏﹐右起左亦如之。三起三伏﹐士復馳﹐乃變圜爲方。於是後軍分出﹐左右蛇行﹐繞攻前軍﹐三合而退。其前左右軍﹐亦互爲進退。主將鼓角鳴﹐臺上旗周麾﹐士周馳聚爲城郭﹐城爲三門﹐先聚者爲左右行﹐先自門出﹐余亦次第復爲隊。士惟視聽旗鼓﹐疾走如風雨﹐無聲息可聞也。又宋采蘅《虫鳴漫錄》﹐稱壯武督兵剿賊﹐每三五日集眾講聖諭廣訓及性理諸書﹐暇日﹐令軍士習射作字﹐乃聞令出﹐眾皆舊勇爭先。公親執桴鼓﹐一鼓而軍士排列如墻﹐再鼓左右翼兜圍如張翅﹐迨賊營炮子落於前﹐然後三鼓﹐而馳勢如潮湧﹐無不全勝。據此﹐則壯武之營制﹐𨿽非文正手定﹐其陣法實參互古意﹐兼集眾長。文正識量恢宏﹐必不以此苛責。康祺考壯武初從文正﹐先挫於羊樓﹐繼敗於嶽州﹐賴文正惜公材武﹐以水師密脫而士卒喪亡極多﹐文正一生謹愼﹐殆嫌其意气之過銳﹐故九江之役﹐不敢挈以偕行。迨公智略益神﹐勛烈益茂﹐盡瘁戎幕﹐湘楚失聲﹐惟文正亦深惜將才之難得﹐豈復以前事繩之﹖﹝按﹕公卒後﹐張忠毅運蘭﹑劉忠壯松山﹐遞統其眾。後忠壯兄子京卿錦棠﹐掃淸漠北﹐亦用此軍﹐皆恪守公成法云。﹞

◎王壯武張宴九嶷山咸豐五年春﹐王壯武由楚邊追賊於粵境﹐假道寧遠。張老人者﹐年百一十八歲﹐縣中不知有老人﹐饑寒鮮周卹者。公入其縣﹐卽遣人存問﹐爲置田宅﹐資其子使娶婦﹐且召飲之。比公破賊還﹐復途過省老人﹐老人則已抱孫矣。乃邀之登九嶷山﹐合賓客部曲張宴山上。是日爲公封翁生朝﹐客以次奉觴﹐遙爲壽﹐且慶公功。酒酣﹐公起望山東云波浮湘﹐悲樂故里﹐悵然曰「珍常有三恨﹐恨任事太早﹑學業太淺﹑用心太苦而多忤人。身遭時變﹐以士卒用力﹐人號爲勁軍﹐吾常恐世亂未已﹐將無以畢三恨﹐奉養二親﹐爲將柰何﹖」老人起執爵﹐慰以大義﹐合席舉酒極歡。公班師回楚﹐卽乞假幕府省親﹐於是離家已四載矣。迹公九嶷張宴一會﹐覺驅車九折阪﹐置酒三垂岡﹐叔子遊峴首﹐梁公陟太行﹐前史風徽﹐猶可頡頏也。

◎通州爲氵郭縣舊治士大夫往來京師﹐多假道通潞﹐故其地張家灣﹑河西務諸名﹐最熟人口。按﹕通州城南﹐舊有氵郭縣﹐本漢泉州地。遼初爲氵郭陰鎭﹐後升爲縣。元至元間﹐攺氵郭州屬大都路﹐明復爲縣。本朝順治十六年﹐各縣鄭駿以其地狹人稀﹐申請裁並﹐遂於是年攺並通州。今放棹潞河﹐無復知氵郭縣舊治矣﹝甲戌初夏﹐舟過紀此﹞。

◎社稷壇禱雨用玉本朝典禮﹐凡社稷壇春秋常祀用玉﹐惟禱祀不用。乾隆二十四年﹐社稷壇禱雨﹐髙宗諭旨曰「玉以芘蔭嘉谷﹐使無水旱之災﹐傳記所稱﹐於義最著。」特敕所司仍用玉將事。大聖人之敬恭祀﹐據經定禮﹐𨿽一物之微﹐其不畱闕憾如此。

◎髙宗午門受俘詩受俘獻馘之禮行諸午門﹐所以欽鴻貺﹑揚武功也。髙宗皇帝威徳遠敷﹐疆圉式廓﹐乾隆乙亥﹐剿平準噶爾部﹐一歲而再行斯典。及庚辰底定回疆﹐討平攢拉促浸﹐皆遞舉盛儀。前代曠數百年所未逢者﹐今先後六歲中﹐觚稜金爵之旁﹐凱歌四奏﹐可云極盛。乃恭讀禦制受俘詩﹐於乙亥則有曰「天徳好生還貸死﹐海濱多蹇又逢屯。」於庚辰則有曰「從今更願無斯事﹐休養吾民共樂康。」於丙申詩注則曰「從此益願洗兵﹐長不用矣。」我先朝撫順鋤逆﹐不得已而用兵之微意﹐萬世猶可仰見也。

◎乾隆朝之正殿朝會正殿朝會﹐𨿽舊典﹐然率不舉行。乾隆二十五年﹐上以平定金川﹐又值聖壽四旬之慶﹐故一舉行。後十年西師武成﹐綏服回部﹐拔達克山﹑安集延﹑哈薩克﹑布魯特﹐咸稱臣入貢﹐兼值五旬萬壽﹐仍命在太和殿朝會宴饗。時將軍兆惠自葉爾奇木得回部樂﹐奏送適至﹐因命於大饗所陳諸部末肄之。天顏大喜﹐作歌兩章﹐以紀其盛。

◎有裨實用之國語本朝入關以來﹐從龍舊裔﹐大都漸習華言﹐若漢臣則𨿽號稱博雅之人﹐亦未必諳曉國語。康祺昔嘗畱意於此﹐苦無師承﹐爰取欽定《日下舊聞考》《譯語總目》爲宗﹐參以各種官書﹐擇其有裨習用者錄之﹐以備遺忘。安巴堅﹐大理也。伊喇﹐黍也。錫裏﹐選拔也。希達﹐門簾也。色珍﹐車也。唐古﹐百數也。穆濟﹐大麥也。赫徳﹐渣滓也。罕都﹐稻也。洛索極濕﹐難耕地也。貝勒﹐管理眾人之稱也。尼楚赫﹐珍珠也。布希﹐膝也﹐又去毛鹿皮也。尼堪﹐漢人也。巴圖魯﹐勇也。拉裏﹐爽利也。布達﹐飯也。呼沙呼﹐鴟也。薩都拉﹐結親也。鄂爾多﹐宮也。圖喇﹐柱也。安圖山﹐陽也。巴延﹐富也。赫嚕﹐車輻也。斡气﹐味也。果實﹐疼愛也。烏珍﹐重也。舒嚕﹐珊瑚也。霞哩斜﹐眼也。呼嚕﹐手背也。紮克傘﹐霞也。伊勒希﹐副也。按班﹐大臣也。烏珠﹐頭也。實勒們﹐鷂子也。愛滿﹐部落也。瑪﹐粗也。蘇庫﹐皮也。尼瑪哈﹐魚也。阿勒錦﹐聲譽也。和勒博﹐聯絡也。伊徹﹐新也﹔實納﹐亦新也。察喇注﹐酒器也。吉勒展恕泰費音﹐太平也。納地也巴納﹐地方也。沙克珊﹐狡猾人也。善延﹐白色也。索琿姜﹐黃色也。達勒達﹐隱避處也。瑪魯﹐瓶也。聶赫﹐鴨也。伯特﹐才力不及也。卓哩﹐指之也。和卓﹐美好也。愛新﹐金也。蘇赫﹐斧也。雅勒呼﹐肉槽盆也﹐亦大槽盆也。達﹐爲首之稱也。烏達﹐買也。烏嚕﹐是也。佛伸﹐柄也。準布提﹐撕也。達春﹐敏捷也。尼嚕罕﹐畫也。塔哈﹐客也。達掄﹐飲馬處也。錫津﹐釣魚絲綫也。博勒和﹐潔淨也。琿楚﹐冰牀也。捨音﹐色白也。斡罕﹐袖頭也。琉和海﹐白魚也。阿達奇﹐鄰也。尼雅滿﹐心也。齊喇﹐嚴也。哈蕃﹐官也。桂齊﹐善也。阿蘇﹐网也。已上皆滿洲語。特裏衮﹐爲首之謂也。圖魯卜﹐形勢也。托果﹐釜也。舒蘇﹐髙粱也。索多烏翅﹐大翎也。道喇﹐下也。諳達﹐夥伴也。特哩﹐齊整也。徹伯爾﹐廉潔也。保喇﹐雄駝也。巴圖﹐堅固也。鄂勒哲﹐壽也。錫寶齊﹐養禽鳥人也。集賽﹐輪流值班也。和爾果斯牧地﹐遺失也。齊蘇﹐血也。哈喇﹐黑色也。哈斯﹐玉也。達爾罕﹐凡有勤勞者免其差役之謂也。察納那﹐邊也。伊嚕﹐淨也。布哈﹐犍牛也。果勒﹐河也。特穆爾﹐鐵也。雅克結﹐實也。喀喇﹐黑馬也。庫庫﹐靑色也。齊達勒﹐勤也。伊克﹐大也。徳勒﹐衣也。丹﹐有也﹔岱﹐亦有也﹔臺﹐亦有也。伊蘇﹐九數也。察罕﹐白色也。博﹐靑色也。額森﹐平安也。阿爾﹐花紋也。尼格﹐一數也。納奇錫﹐絨綫也。羅卜科﹐淖泥也。博爾濟﹐二輩奴也。和必斯朵﹐器名也。都哩﹐式樣也。默色﹐器械也。博果岱﹐麥也。塔齊兒﹐瘠地也。和坦﹐城也。永和爾﹐絨也。和遜﹐空也。伊爾﹐鋒刃也。圖裂圖有﹐柴也。阿穆爾﹐安也。烏蘭﹐紅色也。準﹐東也。阿薩爾﹐閣也。珠古﹐厚也。摩該﹐蛇也。博果密﹐包裹也。瑪勒圖﹐有牲畜之謂也。瑪勒﹐牲畜也。鄂齊爾﹐金剛也。達納﹐管也。色辰﹐聰明也。庫魯克超﹐眾也。布延﹐福也。格根﹐明也。特古斯﹐全也。布爾罕﹐佛也。察克﹐時也。蒙古臺有﹐銀也。烏徳美﹐送也。多羅岱﹐七數也。筆且齊﹐寫字人也。札爾古齊﹐斷事人也。賽音﹐好也。衮﹐深也。巴克實﹐師也。濟蘇﹐顏色也。特爾格﹐車也。伊遜﹐九數也。岱爾﹐牡鹿也。札達﹐石也。札拉爾﹐帽纓也。特穆津﹐鐵之最精者也。柰曼﹐八數也。索諾木納木結﹐有福人也。噶布拉﹐天靈蓋也。諾摩罕﹐朴實也。蘇蘇勒巴﹐敬也。達嚕噶齊﹐頭目也。鴻和爾﹐黃色也。拜珠﹐存也。索約勒﹐教化之化也。哈陶﹐剛也。阿實克﹐利也。婁﹐龍也。都爾蘇﹐規模也。臺哈長﹐毛也。圖們﹐萬數也。納琳﹐納也。阿巴齊﹐行圍人也。多羅﹐七數也。尼古勒﹐罪孽也。珠格爾﹐閒散也。額蘇倫﹐梵天也。拜達勒﹐形像也。奇塔﹐漢人也。伯奇﹐堅固也。薩巴器﹐四也。呼喇楚﹐積聚也。浩爾齊﹐吹笳人也。和斯﹐雙也。茂不﹐善也。克野﹐外也。哈布爾﹐春也。克特﹐火鐮也。塔斯﹐性烈也。伊札爾﹐根源也。拜﹐不動也。諾音﹐官長也。實古納﹐審問也。達蘭﹐七十數也。阿嚕岱﹐山陰也。蘇嚕克﹐牧羣也。奎騰﹐冷也。都古爾濟﹐盈滿也。克埒木﹐墻也。諾海﹐犬也。阿固岱﹐寬也。烏蘭巴爾紅﹐虎也。哈喇婁黑﹐龍也。錫裏濟﹐選拔也。已上皆蒙古語詳。衮﹐理事官也。迪裏﹐頭目也。薩勒迪﹐甲也。珠克﹐房屋也。已上皆索倫語。伊實﹐智慧也。達什﹐吉祥也﹔札實﹐亦吉祥也。多爾濟﹐金剛也。帕克斯巴﹐聖也。僧格﹐獅也。昌﹐酒也。通﹐飲也。諾爾布﹐財也。蘇隴﹐守護也。裕勒﹐地方也。綽爾濟﹐法師也。鄂特色爾﹐金光也。敏珠爾﹐無違之謂也。額琳沁﹐寶也。佐特﹐庫也。淩﹐長也。藏布﹐美好也。云丹﹐才也。索諾木﹐福也。策﹐壽也。貝實勒﹐琥珀也。眾密克﹐智慧眼也。足克戩﹐首飾也。古爾﹐帳房也。嘉勒斡﹐勝也。紮巴﹐徒弟也。默﹐火也。沙﹐肉也。明埒﹐好名也。棟﹐硨磲也。阿﹐五數也。年﹐妙也。圖沁﹐大力也。綽斯﹐法也。安布﹐不善之謂也。古拉﹐身也。納克楚﹐黑水也。嘉木陽﹐文殊菩薩也。已上皆唐古特語。夫稽詢故實﹐必先由語言文字入門﹐今日士大夫苟畱心世故﹐講求西法﹐𨿽習李耳戎言﹐學郝隆蠻語﹐亦復何嫌。況煌煌乎中朝國語乎﹖抉擇登載﹐殆不過千百之什一﹐宏雅之士﹐或有以引其緒焉。

◎林茂之之耐貧《池北偶談》﹕茂之居金陵﹐年八十餘﹐貧甚﹐冬夜眠敗絮中﹐其詩有「恰如孤鶴入蘆花」之句。方爾止寄詩云「積雪初晴鳥曬毛﹐閒攜幼女出林臯﹐家人莫怪兒衣薄﹐八十五翁猶袍。」按﹕茂之林氏﹐古度福淸人﹐國初移居金陵﹐嗜客耽吟﹐遠避權要﹐殘氈破榻﹐讀書瑯瑯。孤鶴蘆花七字﹐漁洋愛其雅韻淸才﹐予尢多其貞操介節也。

◎王漁洋謁邵潛夫布衣通州布衣邵潛夫﹐明萬曆間已以詩歌名江表。康熙初﹐年八十餘矣﹐家貧﹐苦徭役﹐值漁洋司李揚州﹐按部抵境﹐首謁邵。邵所居委巷﹐乃屏輿從徒﹐步而入。邵曰「適有酒一斗﹐能飲乎﹖」漁洋欣然爲引滿﹐流連移晷始別。有司聞之﹐立除其役。康祺謂﹐此𨿽小節﹐亦晚近貴人所難。

◎西人受困於嵊縣鄕民浙江嵊縣有小村落﹐曰兪家莊。道光壬寅﹐西人寇吾郡﹐官兵莫能禦﹐越州震動﹐嵊尢有唇齒之憂。鄕民起相約﹐捕魚海上﹐一日﹐見有夷船停泊﹐突入其船﹐奪其兵仗﹐殺夷人過半﹐折毀其船﹐取其貨物以歸。意夷人必來報復﹐乃操小舟十餘只﹐載稻艸管索﹐捕魚海上如故。不數日﹐果見火輪船二揚帆來。鄕民俟其近﹐各懷利刃﹐躍入水中﹐密以所攜稻筐系兩輪旁﹐船不得動。夷人方愕然﹐鄕民已躍火輪上﹐出利刃擊夷﹐夷盡殲焉﹐取其貨物﹐防守益固﹐夷因不敢入嵊縣境﹐而一邑無恙。蓋亦靜以待動之法也。見陸伊湄大令所著《庚辛日記》﹐今海防孔亟﹐錄之以俟采擇者。

◎徐時棟《偸頭記》西人之陷吾明州﹐爲道光二十一年八月庚戌﹐其明年三月乙亥﹐始棄郡城﹐越二日﹐並棄鎭海。時將軍奕經﹑參贊文蔚輩﹐張皇戰功﹐以收復告。詔第諸將勞績﹐升賞有差。其實寧波之復﹐偸兒徐保﹑張小火及其黨六十人力也。吾師徐先生時棟集中﹐有《偸頭記》一篇﹐甚詳且確﹐刪節錄存﹐非欲翹將軍﹑參贊之過也。記云「西夷英吉利據寧波府﹐我師襲攻之不克﹐時大將屯紹興﹐而前鄞令舒君在軍中。一日﹐縛間諜至﹐將斬之。舒君視其人﹐則府之善爲偸者也﹐意哀之。曰﹕」若爲偸而死﹐盍爲偸而生﹐若能竊鬼頭來﹐吾且白將軍賞賚汝。『偸諾而去﹐華人謂夷鬼子﹐而別其色﹐謂其國人白鬼﹐其收刺他部落以爲奴﹑爲兵者爲黑鬼。旣而偸果以夷頭獻﹐舒君介之見將軍﹐將軍大喜﹐厚賚之。又旣而獻頭者紛若﹐乃與羣偸計其直﹐黑鬼一頭錢若干﹐白鬼倍之﹐生獲又數倍之。自是逾城洞穴﹐日昏暮﹐徧府中無非偸者。夷據城﹐夜必巡街巷﹐兩夷先後行﹐方格磔笑語﹐後者忽無聲﹐回視之﹐已失頭而僕。前者大駭﹐僵立﹐旋又失其頭。或著夷衣冠﹐持竹仗橐橐然﹐曳烏皮屐以來﹐夷人近與語﹐遽刺殺之。其生致之也﹐則以布自後扣其頭﹐使不得鳴﹐而絞布兩端﹐負而趨至幽僻﹐鉗口置諸橐﹐縋以出城。或爲夷所見﹐追之﹐則別一偸自曲巷出﹐並偸追者頭。夷巡城上﹐亦往來通夕﹐羣偸各以長藤爲環﹐喑默候城外﹐聞巡者過﹐爲怪聲驚之﹔夷倚堞俯視﹐遽以藤環鉤其頭而墜﹐塞其口而反縛之﹐候如初。城上夷謂墜者誤失足﹐皆伸頭下視﹐思援之﹐又盡爲偸所鉤致﹐乃嘩然擁所獲以去﹐疾如風。凡城內外以竊鬼頭至者﹐黨日眾﹐計日巧﹐所獲日多。其奇策祕術﹐莫得而詳也。一日﹐將軍復下令﹐得羣夷百不如得酋一﹐能生致之賞萬金﹐官三品﹐不者取其首可也。久之反命﹐酋不可得﹐蓋酋不夜出﹐其所居邃室﹐環以夷兵﹐又一夕屢易其寢﹐所得酋一﹐不如得羣夷百之速而易也。顧酋𨿽防護甚謹﹐而心常惕惕﹐每日夕卽觳觫自驚擾﹐旦夕以失首報者恆數十﹐或至百餘。由是大懼﹐盡率其屬﹐登舟他去﹐而將軍以克復府城入告矣。「康祺按﹕先生所述﹐吾鄕人皆能言之。以余所聞﹐定海之役﹐葛﹑鄭諸公之忠骸﹐亦由羣偸竊以回營。偸並於甬江中置小艇﹐伺西人出﹐狙擊之﹐所俘獲亦不少。前法以靜制動﹐此法以動擾靜﹐偏謀詭計﹐當爲洞曉邊事者所鄙夷。然而水陸異形﹐地學不講﹐南北畫界﹐事權不專﹐武夫狃前功而驕﹐書生守成法而泥﹐舟車器械﹐師其貌而遣其神﹐玉帛兵戈﹐決於朝而更於夕。杞人之憂﹐耿耿在臆﹐不得已而錄此下策﹐姑借蕘詢﹐其亦可流涕長太息矣。

◎宋尙書平亂之鎭靜商丘宋尙書犖﹐於康熙二十七年六月奉命撫江西﹐舟次蕪湖﹐聞楚北兵嘩﹐西江震恐﹐亟鼓棹入南昌撫慰之。蒞事未十日﹐突有姦徒李美玉﹑袁大相﹐勾結楚逆﹐以酉字帖授其黨﹐將以詰朝謀不軌。公偵知姦謀﹐乘夜計禽二元惡﹐旦卽縣首槁街﹐餘黨獸散﹐亂遂平。公自作禦變詩紀事。儒雅鼓吹之才﹐乃有此從容鎭撫之策﹐固知封疆大帥﹐亦不可不用讀書人。

◎趙恭毅撫楚時微行察事趙恭毅公撫楚﹐嘗微服偕藩臬之市肆中﹐問政得失。市人盛稱公﹐而詆兩人﹐兩人愧汗﹐不敢出一語。公偕藩臬去﹐頃復還﹐呼其人謂之曰「若言兩司過﹐兩司必怒若﹐然有我在﹐無恐。」因以所攜扇貽之曰「持此謁藩司﹐則無事矣。」明日藩司以扇還公﹐公徐語曰「人言可畏也。」其後藩臬亦奉法。屬縣水災﹐公與一僕操小舟抵城下﹐晨興﹐坐縣堂﹐令驚起伏謁。公索米飲一甌﹐啜已卽去。此二事未見紀載﹐惟顧述恆爲公玄孫億生題公撫浙時頌徳遺冊述及之。

◎福康安威福自恣大學士公福康安督蜀﹐勢張甚﹐鈐下廝養﹐憑借搏噬。一日﹐輿夫入人家攫釵珥﹐都司徐斐見而訶之﹐其黨伍ㄏ徐撻辱﹐冠服皆毀。姚方伯令儀方爲成都太守﹐捕治之﹐斃其魁。公相怒曰「守敢爾。」詰之﹐則抗詞以對。時姚已奏擢川東道﹐乃遣騎追前疏還﹐然姚直聲震西川矣﹐後卒開藩是省。同治間﹐吾浙吳仲云制軍振或官蜀中﹐蜀人猶有言其事者﹐制軍爲制《太守怒》樂府。又綿州李觀察調元《童山詩集》有《淸江行》﹐爲福公出徵後藏過綿而作。其述當時供張之盛﹐聲勢之赫﹐亦復窮極奢麗﹐尊若帝天。可見福公𨿽有功邊疆﹐未免威福自恣﹐宜仁宗皇帝諭旨﹐每誡臣工﹐多以福康安與和┞並舉歟。今之身非勛戚﹐進由武功﹐國寄鎖鑰﹐家對旌節者﹐幸無忘滿盈之戒﹐開貨賂之萌﹐而使蠻酋獠長﹐笑中朝宰相之非人也。

◎李淩漢捐貲平楚蜀險灘李本忠﹐字淩漢﹐漢陽大商也。一日赴歸州﹐請於州牧曰「州多險灘﹐本忠之祖死於是﹐父亦嘗瀕於死﹐必竊痛之﹐願出貲募能伐石者。」州牧可其請﹐州灘以平。又走蜀之夔州﹐一如請於歸州者﹐皆得請。旣去諸灘石﹐又以楚舟溯江而上﹐必用挽夫數十人﹐負﹀走﹀間﹐恆失足顚墜死﹐乃鑿崖通道以利其行。始嘉慶乙丑﹐訖道光庚子﹐凡平險四十有八﹐所費金二十萬﹐蓋曠世義舉也。楚蜀有司聞於大吏﹐以上於朝﹐本忠及其子孫並膺四品章服之賜。或撰其事顚末﹐曰《平灘紀略》。至今往還楚蜀者﹐峨舸大め中﹐猶時聞長年老輩嘖嘖道李淩漢也。貿遷小夫﹐負誇娥愚公之志﹐卒潰於成﹐久官斯土者﹐鹹自愧心力之弗逮焉﹐亦奇人奇事已。

◎鄧懈筠奏免潁州婦女隨犯答配之舊例舊例﹕潁州府屬凶徒結黨三人以上持械傷人者﹐不分首從﹐發極邊煙瘴充軍﹐僉妻發配。江寧鄧ㄍ筠中丞撫皖﹐奏言「潁屬民俗彊悍﹐非此不足示懲﹐惟僉妻發配﹐似無深意。此等婦女﹐本系無罪﹐一經隨夫僉發﹐如長途摧挫難堪﹐兵役玷污可慮。或本犯病故﹐則異鄕嫠婦﹐飄泊無依﹔或本婦身亡﹐則失恃孤嬰﹐死生莫保。況潁屬婦女﹐頗顧名節﹐一聞夫男犯罪﹐自知例應同發﹐或傷殘以求免﹐或自盡以全身。在本犯肆爲凶暴﹐法固難寬﹐而本婦無故牽連﹐情殊可憫。」疏入﹐奉旨刪去此條。公牘文字﹐能如此周詳愷惻﹐宜其動聖明之聽而造福閨と也。

◎唐鏡海感化苗民唐鏡海方伯守平樂時﹐值楚瑤不靖﹐奉檄防守富川。富川十三源之瑤﹐以耕作世其業﹐且有隨民籍入庠序者。而宋塘﹑三輩﹑龍窩﹑平市﹑倒水五源稍粗獷﹐不攺蠻夷故習。方伯授以團練之方﹐教以坐作進退﹑長幼尊卑之禮﹐咸欣欣然。於是五源各建義學﹐擇其子弟之秀者﹐予以四子書﹐村設蒙師而分授之。方伯一至﹐瑤童繞膝而嬉﹐捧書而誦﹐如子弟焉。論者謂當時楚南之瑤﹐旣焦爛於羊泉﹐粵東之瑤﹐又跳梁於八排。若皆如方伯之儒服行邊﹐以詩禮化頑梗﹐可使蠻煙瘴雨之鄕﹐百年不見兵革也。

◎木龍爲治河利器木龍用以治河﹐見於《宋史》﹐曾鞏爲陳堯佐作傳﹐嘗詳志其事﹐然已久失傳矣。漢陽李雙士任泰州通判﹐偶讀南丰文﹐匠心獨運﹐竟與古合﹐遂上其議於相國髙文定公斌。適淸口禦壩工險﹐髙公用其法﹐遂慶安瀾。後河東完顏司空仿行之﹐效更大著。蓋木龍能挑水護此岸之堤﹐而水挑卽可刷彼岸之沙﹐較之下掃開河﹐事半功倍﹐防河利器也。今人偶見一物﹐制度精良﹐輒歸功於西法﹐不知中國相傳﹐經史中前民利用之具﹐早有成模。奇伎淫巧之觀﹐本非夙尙﹐卽如木龍治河﹐何嘗假機器分豪之力哉﹖

◎黃河水泛之羊報黃河報泛水卒﹐有所謂羊報者。河在臯蘭城西﹐有鐵索船橋橫亙兩岸﹐立鐵柱﹐刻痕尺寸以測水﹐河水髙鐵痕一寸﹐則中州水髙一丈﹐例用羊報先傳警泛。其法以大羊空其腹﹐密縫之﹐浸以檾油﹐令水不透。選卒勇壯者﹐縛羊背﹐如乘馬然﹐食不饑丸﹐腰系水簽數十。至河南境﹐緣澑擲之﹐流如飛﹐瞬息千里。河卒操急舟﹐於大澑候之﹐拾簽知水尺寸﹐得豫備搶護。至江南﹐營弁以舟邀報卒登岸﹐解其縛﹐人尙無恙﹐賞白金五十兩﹐酒食無算﹐令乘車從容歸﹐三月始達。按﹕此卽元世祖革囊遺法也。長風巨浪之中﹐毒龍老蛟之窟﹐驅血肉之軀﹐與河伯馮夷爭し捷﹐其法則奇﹐其事則險﹐豈捨此別無良策歟﹖

◎李良年之立品李徵士良年﹐卽前筆所稱小字阿京者﹐幼與竹太史齊譽﹐禾中人稱朱李。立品尢嶄然峻絕﹐應召入都﹐諸公貴人多折節下交﹐徵士獨髙矚雅步﹐不肯爲翕翕熱。先是禦試未有期﹐寶應喬舍人萊語之曰「髙陽論海內詩家﹐首推子矣﹐他日有謂宜造謝者。」徵士曰「詩小技也﹐窮達命也﹐相公知吾詩﹐孰與相公知吾守乎﹖」堅不往﹐聞者以爲誑﹐及見放始信。

◎海蘭察有忠勇之子乾淸門侍衛安祿﹐超勇公海蘭察長子也。嘉慶四年川楚教匪之役﹐追賊陣亡﹐上深爲憫惻。諭稱安祿甫至軍營﹐卽能奮不顧身﹐海蘭察於九泉下﹐亦當自喜有子。並命將安祿新生一子﹐賜名恩特赫默紮拉芬﹐卽襲公爵﹐而其弟安成襲騎都尉世職。卹忠之典﹐與大員殉難相同﹐蓋睿皇帝追念公之殊功懋伐也。前筆記公姬人阿蕓殉節甚詳﹐公得此深明大義之貞姬﹐復有此爲國捐軀之肖子﹐洵可含笑九幽。而阿蕓勸誡公子之功﹐益不可沒矣。

◎孫文靖從徵緬甸時遇險孫文靖公從徵緬甸﹐過天生橋﹐橋崩馬墜﹐已濡足矣﹐忽躍登岸。又在緬界斷餉三日﹐同官家奴有爨馬髀於釜者﹐公過啖之﹐適奴覓薪自後至﹐不知公也﹐拔刃一揮﹐已及頸矣﹐適同官自帳後亟止之﹐幸而無恙。同官卽劉公秉恬也。文靖卽以徵緬功﹐受髙宗知遇﹐遊擢大臣﹐列五等爵。嗚呼﹗白面書生﹐因緣遭際﹐年遷歲擢﹐擁節鉞而踞胡牀﹐幾謂功名我所自有﹐抑知前代勞臣﹐其進身顧如是盡瘁哉﹖

◎鄞縣阿育王寺忍辱松吾鄕阿育王寺晉松﹐鐵骨霜皮﹐閱三千載無恙。道光庚子﹐西人擾其地﹐松卽枯。漢軍徐司馬榮過而慨焉﹐名之曰忍辱。忍辱者﹐不忍辱也。司馬與鎭海姚梅伯先生燮﹐均有忍辱松歌。

◎顧祖禹不願列名一統志徐東海之修《一統志》也﹐開局包山﹐辟四方知名士爲輔。時無錫顧處士祖禹精地理學﹐名最髙﹐固延之﹐三聘乃往。書成﹐將列其名以上﹐處士不可﹐至欲投死階石始已﹐其自晦如此。或謂處士嘗遊耿精忠幕中﹐幹以策﹐不用乃去﹔或言其客遊﹐嘗主膠山黃守中家﹐恐皆出自忌者之口也。

◎方輿紀要爲人訾議顧處士所著《讀史方輿紀要》﹐博聞宏辧﹐囊括古今﹐寧都魏禧叔子稱爲數千百年絕無僅有之業。江夏劉湘奎者﹐嘗校顧書十餘年﹐愛其精博而微疵其縱橫﹐著《讀史方輿紀要訂》若干捲。禧弟子梁份﹐嘗著《秦邊紀略》﹐有書無圖﹐湘奎得圖以校﹐梁書宛合﹐知卽份舊本﹐顧與處士書頗齟齬﹐湘奎因合訂爲《秦邊紀略異同考》。士人秉兼人之才﹐窮老盡气﹐顓精一書﹐終不能免後世之訾議﹐著作之事﹐眞非易言﹝按﹕份傳﹐禧學不仕﹐爲西邊大帥上客﹐其書僅存。湘奎受業梅文鼎﹐以諸生終﹐所著書多零落﹐均可慨也﹞。

◎周制府刊行晉略荊溪周君濟保緒《晉略》文六十六篇﹐其所作也。《晉書》繁蕪﹐君文以簡核勝﹐𨿽敍事間未詳實﹐而大體不失爲精當﹐其風骨尢有不可及者。君以嘉慶戊辰聯捷成進士﹐有盛名﹐樞相戴大庾迎謂曰「子必得大魁﹐廷試對策﹐幸無過激。」君對曰「此乃士人進身之始﹐敢欺君乎﹖」大庾失色曰「謹受教。」遂不得上第﹐歸班後數年﹐選淮安府學教授﹐與知府論事不合﹐投劾歸。遨遊山東諸省﹐晚客漢上﹐依其同姓官制府者以老。《晉略》﹐卽制府爲之刊行者。

●卷六◎嚴士釒宏不畏彊禦丹徒嚴廉訪士釒宏﹐令四川華陽時﹐甫蒞任﹐而西藏廓爾喀兵事起。貝子福文襄公爲大將軍徵之﹐軍事絡繹於道﹐自成都至打箭鑪﹐皆設軍需局﹐公言於布政使英善曰「大兵大役﹐聖人所以綏遠人﹑靖邊陲﹐內地民人﹐尢宜愛護。兵部勘合頒行在案﹐凡有爲百姓撙節者﹐所以仰體皇仁﹐有借端需索徵求無厭者﹐必痛懲之。」會總督和琳亻兼從入局苛索夫馬酒食﹐勢囂甚﹐廉訪立擒治﹐申請遞解回籍﹐眾爲之肅。潼川商納貲爲職道而負鹽課﹐鹽道林俊爲之調停﹐其人抗不服﹐大府以委廉訪﹐申其罪﹐請褫革加桎梏焉﹐別簽商人如原議。此非所云不畏彊禦﹐不侮矜寡者歟﹝按﹕嘉慶間教匪之役﹐公嘗從將軍徳楞泰大營﹐請招團練爲鄕導﹐募鄕勇萬人﹐而以桂涵﹑羅思舉爲隊長﹑進討。比有功﹐桂﹑羅皆以剿賊勞﹐官至提督。然則公之韜略可想矣﹞。

◎列聖呼範文肅官而不名範文肅公文程在盛京時﹐列聖皆呼其官而不名﹐以其形貌頎偉。禦賜衣冠﹐皆出特制。蓋其時漢臣在班列者尙寥寥﹐公獨受股肱心膂之寄也。

◎世祖起復劾馮銓諸臣原官順治初﹐睿親王攝政﹐凡言官劾大學士馮銓者多降革。九年十一月﹐範文肅公乃匯原疏進呈﹐世祖覽畢問曰「諸臣所劾誠當﹐何爲以此罷﹖」公對曰「諸臣疏劾大臣﹐無非爲君爲國﹐皇上當思所以愛惜之。」遂命俱以原官起用。我朝直臣輩出﹐權貴不敢柰何者﹐由此舉開其端也﹝按﹕公平居言﹕治天下惟在得賢﹐庶官有才者不以一眚掩﹐湔除拔擢﹐時爲奏請焉﹐眞休休宰相之度﹞。

◎聖祖書三藩及河務漕運三大事於宮中柱上聖祖皇帝初親政﹐以三藩及河務﹑漕運爲三大事﹐夙夜廑念﹐愛親書大略﹐懸之宮中柱上。至三十一年諭旨述及之﹐猶云至今尙存。聖人之宵旰勤民﹐卽此可見。

◎靳文襄與廷臣治河議論之異同漢軍文襄公靳輔﹐任河事最久﹐其受人傾軋亦最多。康熙二十四年﹐上念髙郵﹑寶應諸州縣湖水泛溢﹐民田被淹﹐命安徽按察使於成龍經理海口。旋召公及成龍至京匯議﹐成龍力主開浚海口故道﹐公仍初議﹐築長堤束水敵潮。時大學士九卿從公議﹐而通參成其範﹑給事中王又旦﹑禦史錢玨﹐均是成龍。寶應人侍讀喬萊﹐亦奏輔議非是。乃命尙書薩穆哈等勘視﹐奏稱﹕海口不必開。會湯文正以巡撫入爲尙書﹐獨奏下河宜浚。卒以廷臣異議﹐命侍郎孫在丰往董其役﹐未嘗專從公策也。二十六年諭﹐又詢下河田畝﹐何策可紓水患﹐公仍主築堤減水之說。時成龍撫直隸﹐上以輔疏示詢﹐成龍仍言下河宜開﹐重堤不宜築。詔遣尙書佛倫﹑侍郎熊一瀟與總督董訥﹑總漕慕天顏﹑孫在丰會勘﹐惟佛倫奏應從輔議﹐天顏﹑在丰議均與公左。明年正月﹐禦史郭劾公糜費帑金﹐攘奪民田﹐橫取米麥越境貨賣。科臣劉楷﹑臺臣陸修祖﹐復交章劾之。天顏﹑在丰﹐亦疏論公屯田累民﹐及阻撓下河開浚事。公自請入覲﹐上禦乾淸門﹐命輔與成龍﹑各陳所見﹐卒允九卿議﹐停築重堤﹐革公職。後又命學士凱音布﹑侍衛馬布﹑尙書張玉書﹑圖納等先後往勘﹐均稱公治河功。二十八年正月﹐上南巡閱河﹐輔從行﹐上親見堤工河道﹐始褒輔實心任事﹐勞績昭然﹐復原品。三十一年﹐復任河督﹐而公不久逝矣。逾年﹐召見河督於成龍﹑原署河督董訥﹐責以排抑靳輔。諭大學士曰「於成龍曾奏河岸未見靳輔栽柳﹐及朕南巡指詢﹐成龍無辭以對。董訥亦曾言之。彼時九卿皆言靳輔當從重治罪﹐若卽誅輔﹐則死者可復生平﹖」成龍﹑訥皆叩首。自來勞臣任事﹐異說朋生﹐因而毀成功﹑沮大計﹐或且殄身其中者何限。以聖祖之明﹐公之忠勤結主知﹐而湯文正﹑於襄勤﹑郭總憲諸公又皆公忠耆碩﹐非有一豪妨賢害正之心﹐而時會所遭﹐乃至千挫百折﹐含尢忍詬﹐幾幾喪生平之實望﹐而是非功罪﹐後人亦莫可與明﹐益嘆功名之地之不易處也。

◎洪稚存奏劾諂事和┞諸人洪稚存劾竇諸城於身後﹐小峴侍郎紀之﹐ぅ石侍衛辧之﹐余前卷述ぅ石之言而疑之﹐謂小峴與竇﹑洪皆故交﹐必不以一言誣兩友也。玆恭繹仁宗諭旨﹐知稚存書內所稱諂事和┞者﹐實孫士毅﹑竇光鼐﹑李綬﹑吳省欽﹑蔣賜﹑韓釒榮﹑吳省蘭﹑胡長齡﹑汪滋畹諸人﹐時孫﹑李及竇公已物故﹐此外羅列貪黷諸臣﹐則諭旨未爲宣著﹐蓋上亦嫌其所言之過實之﹐ぅ石生平畱心掌故﹐乃遽信洪幼懷之一言﹐不及詳稽檔案﹐何歟﹖

◎張文端兩次奏請聖祖多畱江寧一日康熙四十四年南巡﹐駐蹕江寧﹐將啟駕矣﹐以在籍諸臣吁請﹐允畱一日。時桐城張文端公英已以大學士致仕﹐迎輦淮南﹐隨至金陵﹐亦以爲請。得旨﹕念老臣懇求諄切﹐準再畱一日啟行。四十六年﹐文端迎於淸江浦﹐仍隨至金陵﹐上亦允公奏﹐多畱一日。初文端予告時﹐瀕行﹐禦書「篤素堂」三字以賜。在淮安則禦書「謙益堂」及「葆靜」匾額﹐在江寧則禦書對聯及「世恩堂」匾額﹐他所賜賚﹐不可勝書。黃幄戊校之尊嚴﹐止玉輦以片語﹔綠野午橋之淸﹐曜奎章於四隅。史乘傳流﹐有餘寵焉。

◎陳鴻應詔陳言之剴直宣宗登極之初﹐下詔納言﹐一時上書者多務剴直﹐而錢塘陳參議鴻所言尢切中。其論聽言﹑用人﹑理財疏云「聽言有三﹕曰虛受﹐曰聰聽﹐曰明辧。用人有三﹕曰隨時保舉﹐曰破格擢用﹐曰卽事考核。」其請復日請以畿輔營田﹑水利二大端﹐亦爲世所傳誦。嗣請復兩浙鹽制﹐裁鹽政歸巡撫﹐遂爲營私者側目。及稽查銀庫﹐籌杜積獘諸私﹐人尢多不便﹐屢之。𨿽賴聖明曲賜保全﹐而參議已不安其位。然未幾﹐假照截畱之獄起﹐其獘皆由銀庫﹐連染者至千餘人。吏臨刑有嘆者曰「使陳公在﹐何至此。」亦足見參議之居官﹐去削稜劃崖﹑隱釀巨禍者萬萬矣。

◎聖祖察熊文端遺疏薦熊本之虛僞孝感熊文端相國引退後﹐初畱京師﹐嗣疏辭食俸﹐歸老於江寧。康熙四十八年卒﹐遺疏至京﹐其同姓編修熊本竄入薦己語。上覽疏諭廷臣曰「熊賜履學問旣優﹐人品亦端﹐此遺疏內薦舉其侄熊本﹐必系虛僞。」命總督噶禮確察。噶禮取其疏艸以進﹐果無是語。下法司鞫勘﹐論熊本罪如律。或曰﹕噶禮迎合忮忌﹐所呈疏艸﹐未可據。然而仁皇帝聖人也﹐明良一徳﹐與文端相知契久矣﹐熊本何人﹐能欺聖人乎﹖此之謂自作孽﹐不可逭。

◎張文端爲王惇轉世相傳張文端公英母太夫人﹐嘗夢有異人自稱王惇至其家﹐覺而生子﹐命之曰惇哥。數歲夭﹐母慟甚﹐夢異人復至曰﹐吾終爲夫人子﹐遂產文端﹐名以惇復﹐長遂爲字。小說家紀述其事﹐略有異同﹐康祺以爲皆妄誕也。偶見漁洋《居易錄》﹐稱文端爲夢惇。姬泉姚先生《惜抱軒集》﹐有《香亭得雄於其去年所失小郎有再生之徵識異》一絕﹐下二句云「正似吾鄕張太傅﹐再招東晉大將軍。」自注極詳。姬泉恪守洛閩﹐乃亦信佛家輪回之說﹐固知玆事之有徵。惟惇與文端忠姦不倫﹐蓋在衰世則爲亂臣﹐生熙朝則爲良輔﹐人才代出﹐仍隨气運爲轉移﹐此身異性存之一轉語也。

◎姚立徳協守東昌府之鎭靜乾隆甲午山東王倫之亂﹐姚公立徳方官河帥﹐值東撫徐公績剿賊不克﹐退駐東昌府城﹐公與之協籌守禦。府東門外人煙輻輳﹐爲南北往來水衢﹐賊傳檄某日攻城。先一夕﹐東廂火起﹐撫軍疑賊至﹐登城促令放炮。公曰「事未得實﹐萬有一誤﹐則城外生靈塗炭﹐民心惶變﹐恐失城不待賊至矣。」相持不已﹐撫軍欲手自然火﹐公從後掣其肘。未幾報至﹐則民居失火﹐非賊也。撫軍揖謝公﹐公曰「君志在急滅賊﹐不暇思耳。」人服其雅量。

◎畢秋帆力保張回子之不反畢秋帆制府撫陜時﹐甘肅回人不靖﹐阿文成公奉命督師往剿。省垣有張回子者﹐爲內地回人之望﹐擁貲百萬﹐尙書素知其人。一日﹐方與兩司議籌防﹐有飛騎傳軍報至﹐尙書啟視﹐卽置靴中。兩司退﹐召巡捕曰「汝持我名柬﹐卽邀張回子來。」張至﹐以軍報與閱﹐張皇遽伏地﹐請收付獄。尙書曰「我欲收汝﹐不汝邀矣﹐我固知汝必不反也﹐我將以全家百口保汝。」張叩頭出﹐後知文成營中獲一諜﹐親訊之﹐指張爲謀主﹐諜固嘗傭於張﹐以盜牛逐也。文成已入告﹐馳書陜撫密收﹐尙書亦卽拜疏﹐以全家保其不反﹐事遂得寢。然其時方修城﹐回人之居內地者﹐不下數萬﹐張素任俠﹐爲族屬所信向﹐諸回多伺其動靜以爲從違﹐設非制府之推誠布公﹐後患殆不可料也。制府歷官之政迹﹐傳聞異辭﹐是舉從容鎭定﹐弭亂無形﹐蓋猶從讀書稽古來矣。

◎邱象升爲刑官時之寬恕山陽邱公象升官止大理寺寺副﹐仕𨿽不大顯﹐而其亭平鉤考﹐頗有足述﹐蓋亦本朝刑官之表表者。吳三桂反﹐有逃人來歸﹐吏以叛逆論﹐事下三法司﹐公執定律議減罪二等。江南所上獄﹐有大盜支家科在逃﹐而其黨五十人皆議斬。公閱卷太息曰「烏有盜首未獲﹐而從皆決﹐是屬豈無冤乎﹖」明日﹐昌言於三法司﹐三法司不能難﹐遂緩死。時長安爲之語曰「邱公爲理﹐民無冤死。」旗人有與父異居而鄰人通其後母者﹐其父病不能制﹐憤曰「兒代我斬淫人。」旗人受命﹐殺二淫於牀﹐自歸有司﹐論以大逆﹐法司奏當。公爭之曰「《春秋》書夫人孫於齊﹐不稱姜氏﹐絕不爲親禮也。夫絕不爲親﹐卽凡人耳。方諸古義﹐宜以非司寇而擅殺當之﹝按﹕孔季彥嘗有此議﹞﹐不得以逆論也。子思子曰﹕不爲也妻者﹐是不爲白也母。旗人從父命﹐殺父仇﹐自拘司敗而以大逆論之﹐無乃非《春秋》之義乎﹖」遂以兩議上﹐詔從末減。大學士髙陽李文勤公曰「朝廷須用有經術士。」諒哉﹗

◎比翼朝天圖英煦齋協揆以道光三年冬充冊封佟雅皇后持節使﹐其夫人薩克達氏先奉諭旨﹐徑詣後宮行家庭禮。屆期﹐協揆偕夫人同入東華門﹐觀者羨之。程春海侍郎方爲編修﹐舉唐權文公與縣君同朝興慶宮故事﹐取其詩句﹐請公爲《北翼朝天圖》﹐以紀其盛。

◎鄒宏志上拒賊復城圖耿逆反於閩﹐其黨分陷浙之遂安﹐教諭鄒儒與其子宏志﹐有拒賊復城之功﹐抑而未上﹐時康熙十三年也。越三十年﹐聖祖南巡﹐宏志於吳江道中具本啟奏﹐並繪圖四幀﹐摹當年戰守狀﹐乞請旌表。內侍傳呼幫上船來﹐召見宏志﹐以圖中有宏志冒死救父﹑逾城斷齒事﹐上親驗視﹐遂邀褒諭﹐命入宋金元明四詩館效力敍官。宏志後官山西嶽陽縣知縣﹐增補六圖﹐徧徵題詠﹐王漁洋﹑毛會侯諸君皆有詩﹝按﹕漁洋詩不見本集﹐《國朝詩別裁集》﹐稱爲桐城方式濟作﹞。

◎劉文淸姬人精於書法劉文淸公立朝謇諤﹐風骨稜テ﹐世幾以笑比河淸之包孝肅相擬。王惕甫《淵雅堂集》有句云「詩人老去鶯鶯在﹐甲秀題簽見吉光。」自注﹕「石庵相國有愛姬王﹐能學公書﹐筆迹幾亂眞。」惕甫蓋嘗見姬爲公題《甲秀堂法帖》簽子也。耆英老輩﹐偶露風懷﹐正見理學名臣﹐其眞性情去人不遠。

◎監挑大臣器度之不同常州舉人惲敷﹐乾隆某科就大挑。監挑大臣某公﹐以揮音呼其姓﹐惲復朗聲自呼以正之﹐某公內愧其誤﹐而惡惲之不爲掩覆也﹐屏不入選。越數年﹐復赴大挑﹐主事者爲成親王﹐見惲姓卽驚喜曰﹐是南田先生後人耶﹐亟子一等。同一貴人﹐而雅俗之相區至此。

◎彭兆蓀不徒以文字見長康祺弱冠學爲駢體﹐於本朝則極喜謨觴﹑捲﹛艸施﹜﹑儀鄭三家之文。謨觴詩學尢瑰奇孤秀﹐世之能文章者﹐無此兼長也。顧其人亦非文士﹐少隨父官山西﹐卽神雋有聲﹐出應鄕試﹐諸公卿爭欲羅致。嘉慶丁卯﹐所知者主江南試﹐尢欲得君。君聞之﹐遂不復應﹐其集中所爲貽友人書者也。父兄沒後﹐家貧甚﹐債集其門﹐議斥產以償。人曰﹕得彭君一言﹐毋問舊事。君獨破產盡償所負﹐而自鞠幼弟﹐隻身客遊以爲養。諸大吏多資其才﹐傾身納交﹐君未嘗有所私請﹐於義所不可﹐嶷如也。胡侍郎克家爲江蘇布政使時﹐總督以國用不足﹐議加賦﹐君力贊侍郎白大吏寢其事。曾侍郎燠轉運兩淮﹐尢重君﹐君一至邗上﹐詩文外無他語。兩侍郎平居議論頗不合﹐於君皆無間言。道光紀元﹐例舉孝廉方正﹐太倉以君名應詔﹐君力辭。未幾﹐赴修文之召矣。康祺歷考近人書﹐始知君蓋古畸人貞士之流﹐其才可能﹐其品不可幾也。君名兆蓀﹐字甘亭﹐所著集名《小謨觴館》。

◎趙淸獻折獄之神國朝浙閩總督鐵嶺趙淸獻公廷臣﹐惟良折獄﹐摘發如神﹐其最傳人口者數事﹐杭人至今猶能道之。有盲者與屠者善﹐一日入屠室﹐虛無人﹐手纂﹛﹜中有錢五百﹐懷之走﹐屠者覺而追於途。盲者撫膺叫曰「天乎﹗吾辛苦積此錢﹐乃欺吾瞽而要劫乎﹖」眾皆憤憤﹐公過﹐爲遮訴焉﹔屠者亦泣陳。公笑命吏取盆水﹐投錢其中﹐浮脂熒熒也﹐乃斷歸屠者。法司鞫殺人者﹐旣自承矣﹐公見所上牘而疑之曰「傷不及寸而刃盈尺﹐此必冤。」後果獲眞盜。夏大旱﹐山中人相驚以旱魃﹐顏赤﹛髟思﹜﹐絳衣冠﹐猝入人家﹐壯者逸﹐弱者匿﹐魃去而財物空矣。公曰「吾當禳之。」密戒邏者﹐分伺掩捕﹐果獲暴卒﹐伏法焉。馮山公記此三事﹐謂古人有行之者﹐如張舉﹑余良肱﹑張田之屬﹐載在前史﹐公殆學古有獲。康祺竊謂淸獻三事﹐皆牧令所應爲﹐前史相類﹐亦不止如山公所援引。且人卽不讀書﹐其稍具吏才者﹐似尙不至妄斷斯獄。乃自古迄今﹐已翕然歸以神君之譽也﹐亦可嘆矣。

◎孫襄武之戰功漢軍孫襄武公思克﹐三等男得功子也。初剿厄魯特﹐繼平吳三桂﹐嗣徵羅卜藏﹐皆獨領偏師﹐積功最偉。最後同撫遠大將軍費揚古進討噶爾丹﹐至昭莫多﹐大敗之﹐奏捷﹐召赴京﹐命侍衛迎勞﹐賜袍褂靴帽等物﹐禦制詩Ψ﹐有「膺揚資遠略﹐宿望在西垂阝」之句。入覲暢春園﹐賜禦書綏懷堂額﹐及端罩﹑四團龍補服﹑花翎﹑朝帽﹑朝衣﹑朝珠﹑鞍馬﹐命還肅州提督任。康熙三十九年﹐卒於官。櫬還京師﹐自甘州至潼關﹐沿途軍民無不號哭相送。上聞之﹐諭曰「誠可謂將軍矣。」晉一等男。雍正朝﹐入祀賢良祠。乾隆朝﹐詔予一等男世襲罔替。是亦國朝一名將﹐其戰績不亞趙良棟﹑王進寶諸公﹐而其名稍晦﹐故載之。

◎熊一瀟停攺授並關卡之奏康熙初﹐投誠武職﹐許自請攺文職﹐以參議﹑僉事﹑同知﹑通判等官用。南昌熊大司空一瀟﹐時官臺諫﹐疏言「巡道寄方伯﹑連帥之任﹐同知﹑通判分兵刑錢谷之司﹐此等不文不武之輩﹐一經攺授﹐罔知愛惜功名﹐覬覦營私﹐情未可定﹐請停攺授之例。」從之。又其時榷關林立﹐部曹奉使監稅﹐亦無定員。公奏﹕「關稅原有定例﹐一持籌記策之人﹐自可勝任。今員數繁多﹐恐新員差出﹑舊員未歸之時﹐將有一司無一官者。且一城數關﹐亦應酌並。至京師左右兩翼﹐較在外各關錢糧更少﹐今滿﹑漢兼差﹐亦可裁汰一員﹐俾綜部務。」部議不準行。得旨﹕「各省相近之關﹐應否一處兼管﹐由督撫察奏﹔兩翼稅差著再議。」尋議﹕「兩翼應裁漢缺﹐江寧西新關並入龍江關﹐蕪湖工關並入戶關﹐廣東遇仙橋氵含光廠並入太平關。」俱如一瀟所議﹝按﹕其時淮安三關先經漕臣帥顏保奏請裁並﹐從之﹞。公所上諸折﹐有益於官方民命﹐大率類此。康祺竊謂多設關卡一端﹐徒累民生﹐無益國帑﹐在今日尢當務之亟也。

◎甘莊恪以彊項受知兩朝康熙五十八年﹐三等侍衛畢裏克練鷹至淶水﹐時知淶水縣事者奉新甘莊恪公汝來也。畢裏克彊宿民捨﹐毆傷人﹐莊恪拘訊之。事聞﹐交部質審﹐議革知縣職﹐而侍衛僅罰俸。特旨﹕畢裏克革職﹐汝來免罪。是時莊恪直聲聞朝野。雍正三年﹐遷廣西臬司﹐明年擢巡撫﹐距部議斥罷僅五載也。受知兩朝﹐遂躋極品﹐彊項令果何憚而不爲乎﹖

◎直省明倫堂聯語今直省府縣學明倫堂﹐均懸「博也厚也髙也明也悠也久也﹐勞之來之匡之直之輔之翼之」聯語。按﹕陸以恬《冷廬雜識》稱﹐系遂寧張文端鵬翮所題。惟原題上聯首句有「先聖道並乾坤」﹐下聯首句有「今皇教同堯舜」各六字﹐不知此聯因何通行﹐更不知首句因何刪節。

◎韓文懿自陳無政事才韓文懿公以時文受聖祖特達之知﹐通籍後卽奉諭作時文二首進呈﹐旋奉命悉呈平日文稿。聖祖嘗諭大臣﹕「韓天下才﹐風度好﹐奏對亦誠實。」又諭﹕「韓學問優長﹐文章古雅﹐前代所僅有。」又諭﹕「韓文能道朕意中事。」至晚年寵眷驟衰。康熙三十九年官大宗伯﹐自陳無政事才﹐請解部務。四十三年復以病求免﹐得旨﹕「韓英以工於時文﹐屢經擢用至禮部尙書﹐前掌翰林院事時﹐於庶吉士不勤加教習﹐每日率領飲酒﹐至九卿會議之處﹐不爲國事直言﹐惟事瞻徇﹐所行殊不逮所學。今自知其非﹐引病求罷﹐殊屬不合﹐仍畱原任﹐嚴飭行。」是公之遭際承平﹐罕所建立﹐固不能曲爲之辭。然自知政事非才﹐一再引退﹐謙光讓徳﹐恂恂足多。以視今之貴官﹐所處非康熙全盛之世﹐所挾並無韓公文字之長﹐衰病侵尋﹐久屍大位﹐尻髙項短﹐頑然若不知妨賢溺職之可羞者﹐其度量之相去又何如耶﹖

◎史文靖奏請溧陽縣攺隸鎭江府溧陽史相國文靖公﹐雍正七年以山西巡撫署福建總督﹐明年調署兩江﹐公以本籍疏辭﹐詔勿許。案﹕近年籍隸兩江者﹐惟合肥伯相嘗持鄕節﹐然合肥猶地屬皖省﹐不過歸制軍兼轄﹐若溧陽則其時正屬江寧府﹐近依馬足也。是年六月﹐公遂奏請以溧陽攺隸鎭江府﹐從之。康祺考溧陽唐分溧水縣地置﹐屬揚州﹐後攺屬宣州﹑升州﹐從無屬潤州者﹐此舉殆出自文靖之避嫌。

◎曾文正加惠皖中經學大師曾文正駐師祁門﹐狂寇環攻﹐儲胥奇困﹐爲其一生行軍最苦之境。乃手寫遺屬﹐帳懸佩刀﹐神志湛然若無事。一日﹐忽憶及皖中多經學大師﹐遭亂顚沛﹐存亡殆不可知﹐遂遣人四出存問﹐存者貽書約相見戎幕﹐亡者卹其細弱﹐索其遺文。如桐城方宗城存之﹑戴鈞衡存莊﹐歙兪正燮理初﹐黟程鴻詔伯敷諸家﹐皆借以得脫於險﹐公眞佛菩薩心腸也。

◎曲沃裴氏兩世以貲郎致貴顯曲沃裴公彳率度﹐由附貢捐納主事﹐雍正間﹐官至江西巡撫。子宗錫﹐由監生捐納同知﹐乾隆間﹐歷撫安徽﹑南﹑貴州。兩世均以貲進﹐而均著名績﹐蓋漢貫世家中所僅有者。

◎裴中丞增開黔省鉛礦昔裴中丞署貴州巡撫時﹐黔省每年額辦京﹑楚白鉛七百餘萬斤﹐鉛廠僅三處﹐開采年久﹐物力漸絀。中丞察知上下游附近水次﹐地均產礦﹐飭屬試辦﹐增新廠二﹕一爲松桃廳屬巴壩山﹐歲可得鉛二百餘萬斤﹔一爲遵義縣屬新寨﹐歲可得鉛百餘萬斤。分撥京﹑楚兩運﹐每歲獲節省銀四萬三千八十兩有奇。疏聞﹐得旨嘉允。是二廠不知今何如﹐仿西法試之﹐當工省而效倍。其上下游水次之礦﹐可開者亦當不止二廠也。康祺每論滇﹑黔二省山川盤亙﹐礦產必多﹐在昔日珍奇捐棄﹐辟如藏富於民﹐在今日戶牖綢繆﹐轉恐慢藏誨盜。況黔爲天下瘠﹐戍防正亟﹐餉飠軍無資﹐地不愛寶﹐當軸者宜略更成策矣。

◎髙文恪奏進漁戶所獻玉印雍正二年十月﹐髙文恪公其位奏進黃浦漁船所网得雙夔龍紐﹑未鐫玉印﹐時公提督江南﹑駐節松江﹐漁戶詣轅所獻也。諭曰「此事若出自他人﹐非卿奏聞﹐朕不信也。卿乃忠信老成封疆大臣﹐斷不致捏造虛誕﹐以阿諛取容。今賜卿數物﹐以示嘉悅。」世宗是舉﹐旣以慰耆臣忠愛之忱﹐又足杜姦回符瑞之說﹔至人作用之神﹐卽此可管窺已。

◎李穆堂陣法槍制之論臨川李穆堂閣學撫粵西時﹐疏陳練兵事宜五條。第二條云「陣法各有所宜﹐四門方陣止可施於平原曠野。而廣西援剿嘗在山溪之間﹐背山而戰用一字陣﹐山曲用三才陣﹐夾溪用雙龍陣﹐八面受敵用八門陣﹐四面合攻用圓陣﹐亦曰風雷掃地陣﹐羊腸鳥道用山路連環陣﹐宜令演習如式。」第四條云「瑤僮土苗所用鳥槍﹐較營槍更長﹐可及百五十步﹐惟炮可以制之。五子炮施放更利﹐宜增制。」閣學秉性忠直﹐必非襲陳言﹐以師恩眷。其所論陣法槍制﹐邊州山縣﹐皆可仿行﹐當不止粵西爲宜也。采之﹐以代方。

◎世宗加恩陳時夏生母雍正元年﹐元謀陳閣學時夏以禦史授河南開歸道﹐仍帶臺銜。四年﹐署江蘇巡撫。世宗念時夏母老家居﹐以道遠未迎養﹐特命南督撫資送至蘇州﹐復賜人參﹐以慰髙年行役之勞﹝康祺案﹕閣學撫蘇三年﹐興修水利以外﹐無甚政績﹞。恭讀雍正六年上諭云「汝自蒞任以來﹐盜不能緝﹐吏不能察﹐承追錢糧不及完二十分之一﹐蘇郡大開銅鋪而不能禁止﹐河工遲誤而不能勸懲﹐惟令戲班減少大半﹐緞鋪關閉十家﹐僧道數千百人還俗﹐祠廟數處攺爲書院。在汝意以王道變化風俗﹐但不知實有益於生民處何在。」旋降授營田觀察使。然亦可見閣學之當官﹐𨿽儒緩寡效﹐而志在休養生息﹐返朴還醇﹐才不足而徳有餘﹐不得謂非畱心國是﹐宜其蚤邀殊眷﹐寵及慈庭與。

◎聖祖賜蔡升元葬親銀大宗伯徳淸蔡公升元﹐康熙二十一年一甲一名進士﹐由修選遷中允後﹐卽請終養。四十二年迎駕嘉興﹐奏對禦舟﹔翼日得旨﹕「蔡升元在講筵甚久﹐家計甚貧﹐賜銀六百兩爲葬親費﹐事竣卽來京。」時行在侍臣﹐有感泣者。

◎聖祖加恩範承勛之優渥漢軍鑲黃旗範大司馬承勛﹐開國名相文肅公第三子﹐閩督殉難忠貞公弟也。康熙三十二年冬﹐以雲貴總督陛見來京師﹐值上謁孝陵﹐因迎至米峪口。上見公﹐天顏和霽﹐諭曰「爾盛京舊人﹐爾父兄累朝效力﹐爾兄又爲國盡節﹐朕見爾﹐思及爾兄﹐心爲慘切。不見爾幾八九年矣﹐爾須髮皓白如此﹐郊外寒冷﹐今將貂帽﹑貂褂﹑白狐腋袍賜爾。此時更換﹐恐受風寒﹐明日可服之來謝恩。」並賜禦書「世濟其美」額。自古君臣定分﹐廉遠堂髙﹐卽軫念賢勞﹐推恩勛舊﹐亦必無綸音愷惻﹐浹沁心脾﹐至於此極者也。

●卷七◎李文恭力持折南漕之不可行道光末季﹐戶部籌庫儲﹐王大臣議﹐遣使釐積欠﹑開礦稅﹑折南漕﹐期在必行﹔有異議者﹐以莠言論。兩江總督李文恭公力持不可﹐再上章開陳利害﹐於折漕尢剴至。宣宗轉圜納之。公久持疆節﹐遇事敢爲﹐言必上旁﹐行必下究﹐論者謂是舉尢有裨國脈也。

◎李文恭逸事湘陰李文恭公星沅﹐起家孤寒﹐開敏沈毅﹐陶文毅公故父執﹐知公久﹐招入川東幕﹐委以書記。每口授大略﹐援筆萬言﹐曲盡事理﹐文毅色喜﹐曰「子經世才也﹐但當多讀書耳。」公感激自力﹐執弟子禮終其身。又公以編修督學廣東時﹐道州何文安公數主文﹐所在有淸望。公以利獘叩筆識之﹐文安斂手曰「子能虛心問﹐實心行﹐吾不獨爲粵士慶﹐爲異日封疆幸矣。」凡新進士引見﹐禦筆注名﹐單朱圈者入館選﹐部曹則加尖角。世傳公通籍時﹐宣宗始角公名﹐垂視久之﹐塗以圈﹐蓋簡在自此始也。觀公此三事﹐是天生命世﹐風度夙成﹐聖君賢輔﹐必有以甄拔而引起之。而康祺所見﹐庸庸百輩中﹐則亦有蘊抱宏奇﹐明練政治﹐非不登天子之庭﹐揖公卿之座﹐而入爲枝官﹐出補末吏﹐壅閼沈滯﹐若將聽其以閒散老者﹐豈獨一士之不幸歟﹖粵西盜起﹐林文忠公歿於軍﹐詔起李文恭公督師大臣。時公以養屙在籍﹐而太夫人亦春秋髙矣﹐聞命卽拜疏登道﹐太夫人揮涕促之行。浹辰抵桂林﹐調兵集餉不速辦﹝詳見前筆﹞﹐襄事者意歧出﹐累月無功。公憤激﹐動宿疾﹐密疏請易帥﹐猶彊起﹐刻期出巡﹐卒不支。因口授遺疏﹐至「賊不能平﹐謂之不忠﹔養不能終﹐謂之不孝」四語﹐聲哽咽不可復續﹐幕僚爲足成之。垂絕﹐猶目曰「粵西宿將﹐惟向榮可倚。」言之至再三。噫﹐匪躬盡瘁之節﹐千載如見矣。

◎袁厚安編修因考差攺官主事凡翰詹兩衙門及甲班中書﹑部屬之已補缺者﹐皆準考試試差﹐其願赴與否聽之﹐亦無因之升官降秩者。咸豐乙卯﹐袁厚安編修績懋﹐以考差引見﹐忽奉旨攺官主事﹐舉朝莫明其故。袁常州人﹐道光丁未以第二人及第。

◎孫豹人對於吏部集驗之措詞前鴻博科關中孫豹人先生枝蔚﹐迫於有司﹐輿疾入都。諸待試闕下者﹐多務研練爲詞賦﹐先生獨泛覽他書。客詢之﹐則曰「吾僑居廣陵﹐數十口饔飧待我﹐使我官京師﹐不令舉家餓死乎﹖」已入試﹐不中﹐良喜。會聖祖詔諸布衣處士有文學素著﹐者不任職者﹐其授京銜以寵其行。於是及格者數人﹐而先生與焉。其將以年授官也﹐吏部集驗於庭﹐主爵者望見先生須髮皆白﹐引之使前曰「若老矣。」先生直對曰「未也﹐我年四十卽若此。且我前以老求免試﹐公必以爲壯﹔今我不欲以老得官﹐公又以爲老﹐何也﹖」眾皆目笑。時施愚山送先生歸揚州序有云「非崇儒敬老﹐無以示朝廷之恩﹔非引分守窮﹐無以見巖穴之志。」眾亦以爲得體。康祺案﹕先生以老求免數語﹐與馮唐文帝愛老﹑武帝愛少之言﹐可云千古絕對。愚山贊語﹐則又從範文正公《嚴先生祠堂記》末段脫胎也﹐而先生愈不可及矣。

◎於淸端在故鄕築堡禦盜之議論於淸端家山西永寧之鄕僻﹐明末盜起西疆﹐裏中築堡於公先壠旁。形家者言﹐堡成不利於氏﹐公笑曰「我裏千家保聚﹐獨我家不利﹐害少而利多﹐堡當築矣。」堡成﹐卒無害。此舉於公特瑣瑣﹐然世有恃一衿半刺之貴﹐淩壓鄕裏者﹐聞公言當知愧矣﹔世有惑星禽壬遁之言沮撓大計者﹐聞公事益當知悟矣。或曰﹕此公父時煜事。

◎吳自髙無愧淸選桐城吳自髙若山﹐少嬰足疾﹐鍵戶博通﹐其鄕衮張文和公以章奏繁劇﹐不能手自繕寫﹐延若山入都﹐一以任之。世宗嘗垂問姓名﹐髙宗在靑宮時﹐因亦稔悉其才品﹐洎登大寶﹐遂蒙溫旨﹕「吳自髙爲人愼密﹐可授翰林院待詔。」異數也。若山益感激自奮﹐仍爲公效筆墨之役。少暇﹐卽丹黃點竄﹐手不停批﹐善捲堂四六注其一也。文和嘗以前明文徵仲﹑髙廷禮比之﹐謂其無愧淸選﹝按﹕《明史》首卷列編纂諸臣名氏﹐自髙已以部屬系銜﹞。

◎周雨甘諷諭教官不惡而嚴錢唐周雨甘修撰澍﹐視學陜甘﹐有教官妄希夤緣者﹐私諷修撰家奴﹐修撰憫其愚﹐思曲恕而善全之﹐然不可不明示懲儆也。乃於覆試諸生日﹐設磁碗公案上﹐注水滿之﹐令此教官捧而擲諸堂下。教官愕然。修撰曰「爾惜之乎﹖爾身弗惜﹐而惜此區區者乎﹖」卒使擲之。復謂﹕「爾曰一經敗壞﹐能復全乎﹖計若行﹐吾與爾猶是也。忘身徇賄﹐直鴆酒止渴耳。」教官免冠謝﹐涕泣悔罪﹐遂宥之﹐殆亦可謂不惡而嚴矣。

◎陳稽亭之行誼《明紀》六十卷﹐初名《明史長編》﹐爲元和陳稽亭工部鶴所輯﹐而其孫克家續成之者也。余昔從族人家借讀﹐輒嘆其博收愼取﹐文章斐然﹐於前代賢姦治亂因革得失﹐尢能深切著明﹐不愧良史。近日江蘇丁撫部修版印行﹐已附之司馬《通鑑》﹑畢氏《續通鑑》後﹐不脛而走海內矣。考姚春木所著工部家傳﹐稱工部少出嗣﹐居本生父憂﹐瘠甚﹐降服三年﹐要經不除。鄕舉後﹐祖母年髙﹐不欲往應禮部試。通籍官部曹﹐再出再歸﹐卒掌教江寧之尊經書院以老。平居取予尢不苟。同邑吳司臬俊由粵東入覲﹐將出都﹐以例饋同鄕官。工部謂其使者曰「吾於爾主人未嘗有交舊也。」卻之。而工部是日日髙尙未爨也。在部與棲霞牟昌裕﹑山陽鄭士超交相善﹐京師謂之工部三君子。然則如稽亭者﹐觀其行誼﹐亦可信其史筆已。

◎京師各部院樹木之瑞異國子監瑞柏﹐仰邀聖藻﹐前筆紀之矣。翰林院有金槐﹐數人合抱﹐癭磊如假山﹔禮部有壽艸﹐春開紅花﹐綴如火齊﹐秋結實如珠﹐《羣芳譜》《野菜譜》均未之載。相傳生自國初﹐歲久漸成藤本﹐乾隆間已分爲二歧﹐枝格杈椏﹐挺然老木矣。曹文恪宗伯秀先名之曰長春艸﹐紀文達長禮部時﹐作木欄護之﹐公門人陳太守時官員外﹐使爲之圖。禮部又有連理槐﹐在齋戒處南榮下﹐鄒小山宗伯官侍郎﹐嘗繪圖題詩﹐藏之庫中。蓋二百年來Ο恩汪﹐和气涵濡﹐𨿽一艸一木之微﹐其幸沾雨露而被陽光﹐亦自能呈奇獻瑞也。

◎準噶爾內屬之瑞徵乾隆間平定準噶爾﹐大兵將至﹐前一歲八月中旬﹐番兵夜棲山谷﹐忽望見沙磧有火光。時西域諸部每互相鈔掠﹐疑爲劫盜﹐登岡眺望﹐見一巨人長丈許﹐衣冠華整﹐侍從秉燭前導﹐約七八十人﹐俄列隊分立﹐巨人端拱向東拜﹐意甚虔肅﹐知爲山靈。時準噶爾亂已微聞﹐阿睦爾撤納款塞請兵事﹐番兵咸疑地當內屬﹐故鬼神預東向﹐旣而果然。然尙不知八月中旬爲髙宗聖節﹐歸正後乃悟天威震疊山靈﹐蓋遙祝萬壽云。見紀文達公《閱微艸堂筆記》。文達五種書﹐說鬼談狐﹐寓言八九﹐是則揚先朝之武烈﹐述外域之靈奇﹐時地非遙﹐見聞有據﹐閎儒載筆﹐必非無稽﹝又烏什回部將叛時﹐城西髙阜﹐云其始祖墓也。每日暮﹐輒見巨人立墓上﹐翹首向東﹐若有所望﹐蓋示其子孫以回面內向也﹐亦見公筆記﹞。

◎黃葉道人對錢謙益語國初﹐黃葉道人潘班﹐嘗與一林下巨公連坐﹐屢呼巨公爲兄﹐巨公怒且笑曰「老夫今七十餘矣。」時潘已被酒﹐昂首曰「兄前朝年歲﹐當與前朝人序齒﹐不應闌入本朝。若本朝年歲﹐則僕以順治二年生﹐兄以順治元年五月入大淸﹐僅差十餘月耳。唐詩曰﹕與君行年較一歲﹐稱兄自是古禮﹐君何過責耶﹖」滿座爲之咋舌。論者謂潘生此語﹐太傷忠厚﹐宜其坎稟終身。紀文達記此事﹐謂名教所關﹐不得謂之佻薄﹐因引所作《四庫總目》明代集部﹐以練子寧至金川門卒龔詡八人﹐列解縉﹑胡廣諸人前﹝案﹕語至云梟鸞異性﹐未可同編﹞。又云﹕紆靑拖紫之榮﹐不得與荷戟老兵﹐爭一紙之先後。詞嚴義正﹐洵足誅姦諛於旣往矣。其所稱林下巨公﹐文達特諱言其姓字﹐蓋卽明降臣禮部尙書常熟錢謙益也。

◎盧宗漢播造嶽襄勤謀逆謠言成都嶽襄勤公﹐雍正三年以一等公總督川陜﹐望重勛髙﹐又持鄕節。五年秋﹐成都謠言有謂公以川陜兵馬反者﹐公疏聞。諭曰「數年以來﹐在朕前讒譖嶽鐘琪者甚多﹐不但謗書一篋﹐甚至有謂鐘琪系嶽飛之後﹐意欲修宋金之報復者。其荒唐悖謬﹐至於此極。嶽鐘琪懋著功勛﹐川陜兵淳良忠厚﹐其尊君親上﹐眾所共知共聞。今姦民乃雲從鐘琪謀反﹐是不特誣鐘琪﹐並誣川陜兵民以叛逆之罪矣。特飭疆臣黃炳﹑黃廷桂﹐嚴審造言之人。」旋審系湖廣姦民寄居四川之盧宗漢﹐播造浮言﹐論斬如律。越二年﹐復有逆犯曾靜者﹐湖南靖州生員﹐因考劣等﹐憤郁謀叛﹐潛遣其徒張熙﹐詭名投書於公﹐勸以同謀舉事。公拘熙訊主使者﹐堅不吐﹐乃誘置祕室中﹐許迎聘其師﹐佯與設誓﹐始得靜逆狀﹐密疏以聞。上獎公忠赤﹐命侍郎杭奕祿等至湖南會鞫﹐得靜與呂畱良之徒嚴鴻逵往來﹐妄生異心﹐並得畱良日記叛逆狀。王大臣合詞請坐靜﹑熙大逆律﹐詔宥其罪。髙宗禦極﹐始將靜﹑熙解京伏誅。康祺竊謂大逆無曲宥理﹐憲皇帝整綱肅法﹐亦決不宥及叛民。其時距吳三桂之謀逆﹐僅數十年﹐距年羹堯之負恩﹐尢近在眉睫。以公之純忠偉績﹐必無二心﹐而以官居極品﹐爵列五等之大臣﹐始則轄境至有反側之謠﹐繼而姦人復以逆謀相試﹐上豈能漠不動心。是以姑畱靜﹑熙二人﹐將徐察襄勤之心迹。至乾隆初元﹐而公功益髙﹐公志亦大白矣。苟非遭際聖朝﹐功臣之以疑罪隕身﹐史策中何可指數哉。

◎世宗密訓李衛銅山制府李敏達公開藩滇中﹐世宗密諭訓之曰「汝恃寵放縱﹐於督撫前粗率無禮﹐操守亦不能純﹐間有巧取﹐如此行爲﹐大負倚任。嗣後極宜謙恭持己﹐和平接物﹐川馬古董之收受﹐俱當檢點﹐兩面欽用牌﹐不可以已乎﹐是皆小人逞志之態﹐何須乃爾。」﹝康祺敬按﹕恃寵放縱﹐操守不純數語﹐實賅敏達一生﹞時猶雍正初年﹐敏達初逞志也﹐世宗皇帝已明見萬里如此﹐後之隆隆向用﹐殆古人使貪使詐之說乎﹖

◎盧魯生劉時達僞造孫文定奏稿案興縣孫文定公曆事三朝﹐丰采嚴峻﹐諤諤號敢言。乾隆初年﹐長吏部﹐官益髙﹐忌者亦益眾。時有僞造公奏稿者﹐流言密參在朝多人﹐如大學士鄂爾泰﹑張廷玉﹑徐本﹐尙書公訥親﹑尙書海望﹐領侍衛內大臣常明﹐皆在所參之列。事聞﹐髙宗但令步軍統領﹑巡城禦史嚴禁﹐不以譴公也。旋出公總督直隸﹐至十八年﹐公已拜參知矣﹐始獲僞造奏稿之江西衛千總盧魯生﹑守備劉時達﹐解京鞫實﹐論如律﹐公亦遂薨。非明良一徳﹐知契素深﹐直聲豈易居哉﹖

◎於淸端深得羅城縣民心於淸端令羅城﹐拊循殘氓﹐悉除諸禁﹐誠意惻惻感人。民皆以田賦親輸公手﹐或畱數錢置案上﹐公問何意。曰「阿耶不要火耗﹐不謀衣食﹐寧酒而不買乎﹖」公感其意﹐畱數錢﹐計得酒一壺而止。公居羅城久﹐從僕或散去或死。羅人益憐公﹐每晨夕集問安否﹐間斂金錢跪進云「知阿耶淸苦﹐我曹供些少鹽米費耳。」公笑謝曰「我一人何須如許物﹐可持歸易甘旨﹐奉汝父母﹐如我受也。」民怏怏持去。一日﹐聞公家人來﹐羅民則大喜﹐奔嘩庭中﹐言阿耶人來﹐好將物安家去﹐又進金錢如初。公又笑謝曰「此去吾家六千里﹐單人攜貲﹐適爲累耳。」麾使去﹐民皆伏泣﹐公亦泣﹐卒不受。比公遷知合州﹐羅民遮道呼號﹕「耶今去﹐我儕無天矣。」追送數百里﹐哭而返。一眇者獨畱不去﹐公問故﹐曰「民習星卜﹐度公橐中貲﹐不及千里﹐民技猶可資以行也。」公感其意﹐因不遣去。會霪雨﹐貲盡﹐竟借其力得達。公一生得力在羅城﹐羅城治迹﹐莫詳於公政書中與荊雪濤書。康祺每讀是篇﹐竊謂非公不能感羅城民至此。有友人宦遊江南者﹐慨然曰﹕非羅城民恐亦不能感公至此也﹐其然。

◎暢春苑前小溪內蚌珠暢春苑前有小溪﹐直夜內侍每云陰月黑﹐輒見空中朗然懸一星﹐共相詫異﹐輾轉尋視﹐乃見光自溪中出﹐知爲寶气。畫計取之﹐得一蚌﹐橫徑四五寸﹐剖時得二珠﹐綴合爲一﹐一大一稍小﹐巨似棗﹐形似壺盧。不敢私匿﹐遂以進禦﹐此乾隆初年事也。髙宗愛賞之﹐常用爲朝冠之頂。紀河間記此事﹐謂小溪不能產巨蚌﹐蚌珠未聞有合歡﹐斯蓋由天命聖人﹐因地呈符瑞﹐壽躋九旬﹐康彊如昔。非偶然也。

◎烏什火銃之及遠阿文成公徵烏什時﹐與勇毅公明公犄角爲營﹐距寇壘約里許﹐每相往來﹐輒有鉛丸落馬前後﹐幸不爲所中。度鳥銃之力﹐不過三十餘步﹐必不相及﹐疑溝中有伏﹐搜之無見﹐皆莫明其故。破敵之後﹐執俘訊之﹐乃知其國寶器有二銃﹐力皆可及一里外。搜索得二竿﹐試驗不虛﹐與勇毅公各分其一。勇毅徵緬甸﹐歿於陣﹐銃不知所在。文成所得﹐則榦隆末猶藏於家也。亦見紀氏筆記。康祺按﹕今泰西各國火器最精﹐幾乎日新而月異﹐亦未聞一銃之力能逾裏外者。烏什久內附﹐盍不令屯戍官兵﹐求其遺制而仿爲之耶﹖

◎翰林苑禁忌翰林院堂不啟中門﹐啟則掌院不利。又門前沙堤中﹐有土凝結成丸﹐倘或誤碎﹐必損翰林。又原心亭之西南隅﹐翰林有父母者﹐不可設坐﹐坐則有刑克。又左角門久閉不啟﹐啟則司事者有譴謫。禮部甬道屏門﹐不加搭渡﹝搭渡以巨木二方﹐夾於門限﹐陂陀如橋狀﹐使堂官乘車者﹐可從中入﹐以免旁繞﹞﹐加卽不利。皆屢試而屢驗者﹐此與初筆所紀刑部各司各有禁忌﹐如直隸不直﹑奉天無縫之類﹐均不知其何理也。惟沙堤土丸﹐特就嘉﹑道以前言之﹐今則編檢多至數百人﹐昔時麟角﹐已等牛毛﹐恐富媼有靈﹐亦只聽其自生自落﹐豈復關有亡之數與﹖

◎乾隆再徵伊犁時之瑞應干隆二十餘年﹐大兵再定伊犁﹐烏雅氏武毅謀勇公兆惠統兵深入﹐被圍於喀喇烏蘇﹐譯言黑水也。相持三閱月﹐安營處近戈壁﹐初憂乏薪﹐忽望見深林﹐伐木給用。旣而鉛丸告罄﹐兵士於林木中覓之﹐獲鐵丸數萬﹐遂還以擊賊。地本乏水﹐因賊灌營﹐反資眾飲﹐而井泉亦隨掘輒湧出。至解圍前數日﹐井水驟涸。初被圍時﹐僅餘兩月糧﹐緣掘井獲粟二十餘窖﹐故官兵意气奮勇﹐毫無懼色。以三千餘人堅守營壘﹐當賊眾番上數十萬﹐而從容有餘﹐髙宗禦制《黑水行》以紀其瑞﹐設非威徳遐覃﹐天心佑順﹐亦安能百神效命﹐靈異疊呈如斯之彰彰乎﹖

◎髙宗賜裘文達繼母生母匾額裘文達公以軍機大臣出治河工﹐自乾隆二十二年至二十三年﹐周曆山東﹑河南﹑安徽三省﹐疏浚修築﹐水患粗已﹐髙宗深嘉之。明年﹐特旨賜公繼母郝氏「八旬衍慶」﹐生母王氏「七秩連祺」匾額﹐人子顯揚﹐莫榮於此已。

◎傅文忠身後贈郡王爵銜察哈爾總管李榮保﹐傅文忠公父也﹐歿時官止二品﹐例不給謚。自乾隆間文忠以大學士平大金川凱旋﹐特敕照勛臣額亦都﹑佟國維例﹐建宗祠祀傅恆曾祖哈什屯﹑祖米思翰﹑父李榮保﹐春秋官爲致祭﹐並追謚李榮保曰莊恪。文忠疊奏邊功﹐殊寵冠代﹐然生前封爵亦止一等公﹐異姓之臣﹐靡可復加也。自公子福康安繼世節鉞﹐勤勞尢多﹐嘉慶元年卒﹐諭贈郡王爵銜﹐並推恩伊父傅恆﹐亦追贈郡王。先聖後聖﹐教忠教孝﹐破格之典﹐以獎有功﹐非獨私於戚畹也。

◎髙宗賜陳文勤予告詩海寧陳文勤公世倌﹐乾隆二十二年以首揆予告﹐陛辭﹐賜銀五千兩﹐命在家食俸﹐並禦制詩賜之。有「老成歸告能無惜﹐皇祖朝臣有幾人」之句﹐同朝舊人奉誦者﹐咸爲感奮。

◎鄂文恭由筆帖式升至巡撫僅六年滿員升遷之途﹐較捷於漢貫﹐以缺多而人少也。曩聞宗室薌林侍郎桂昂言﹕承平時循例升官﹐八旗中以鄂文恭公彌達爲最速。康祺退稽名臣列傳﹐知文恭於雍正元年猶一筆帖式也﹐旋授吏部主事﹐至八年已擢廣東巡撫﹕由微末至疆臣﹐食俸僅六載﹐旗員遭際﹐殆果無出其右歟﹐俟再博考。

◎聖祖察施世綸處事之偏執漕督施公世綸﹐康熙四十年方官淮徐道﹐適湖南按察使闕員﹐大學士伊桑阿等以九卿保舉世綸入奏。諭曰「施世綸朕深知之﹐其操守果廉﹐但遇事偏執﹐百姓與生員訟﹐彼必護芘百姓﹔生員與紳訟﹐彼必護芘生員。夫處事惟求得中﹐豈可偏私﹖如施世綸者﹐委以錢谷之事﹐則相宜耳。」康祺敬繹聖謨﹐非特足爲施公箴規﹐卽宋之包孝肅﹑明之海忠介﹐𨿽一代賢臣﹐皆未免名心客气之累﹔其忠直可敬﹐其執拗究不可訓也﹝少時觀劇﹐見有演楊忠湣者﹐謬語友人﹕椒山自是忠臣﹐倘令得志﹐必不逮張江陵﹑徐華亭之通曉時務。先義行公首頷之曰﹕童子毋多言。迄今三十年﹐讀書加多﹐意气加減﹐於此一事則猶仍初見也﹞。

◎聖祖詔封長白山神康熙十六年﹐命內大臣覺羅武默訥同侍衛費耀色塞護禮索鼐瞻視長白山﹐由盛京東行﹐抵吉林﹐詢無知長白山路者。偶得獵戶岱穆布魯﹐言其父曾獵此山麓﹐負鹿歸﹐道經三宿﹐似離額赫訥殷不遠﹝按﹕自吉林至額赫訥殷﹐陸行十日﹐舟行幾倍之﹞。於是寧古塔將軍巴海運米十七艘於額赫訥殷﹐武默訥等裹糧前進﹐伐木開道﹐行三十里﹐至一山巓﹐緣木而望﹐乃見百里外一山如積玉有光﹐睹之甚晰。復行二日﹐大霧莫辧山所向﹐忽聞鶴唳﹐尋聲往﹐適遇鹿蹊﹐循至山麓﹐仍彌漫無所見。跪誦敕旨﹐拜畢﹐霧忽開﹐峯巒在目﹐登陟有路。向所睹積玉光﹐蓋冰雪所凝也。時方六月﹐恍然悟此山命名之由。諸使臣瞻拜而下﹐羣鹿奔逸﹐僕其七﹐若有犄而墜者。時登山正七人﹐方乏食﹐乃謝山靈所賜。行未里許﹐霧復合﹐亦不復見山光矣。還京奏聞﹐諭曰「長白山奇迹甚多﹐宜加封號﹐永著祀典。」尋禮臣議上﹐詔封長白山之神秩祀如五嶽。明年﹐卽命武默訥賫敕往封﹐自後歲時祭望無闕。長白山爲我朝發祥之地﹐固宜茂膺神貺﹐靈異尢昭也。

◎聖祖詔繪覺羅武默訥像康熙十九年﹐召內太臣覺羅武默訥入養心殿﹐命工繪其像﹐卽以賜之。諭曰「將此像給爾子孫﹐世世供享﹐以昭加恩之意。」夫雲臺麟閣﹐圖畫功臣﹐古有之矣﹐若詔賜繪像﹐而仍給其家﹐則曠古未有也。

◎李文恭論政語湘陰李文恭公撫陜西﹐以平反冤獄﹐優旨加二級。公謝疏言「國有常刑﹐法無幸免。自有救生不救死之說﹐而回惑深﹔又有失出無失入之說﹐而趨避熟。烏知止辟之義﹐卽爲好生之仁。臣惟以情眞罪當四字挽回積習。」又公居恆語經濟﹐嘗言「察民莫如察吏﹐省事不如省官﹐利不可興﹐獘不能去。」康祺誦習公言﹐竊謂非練於政事者﹐不能如是之簡切。惟前數語﹐似申韓之學﹐恐爲屠伯借口﹔後數語﹐似黃老之學﹐又恐爲﹤重沓﹥伯解嘲耳。毫釐千里﹐不可不辧。

◎蔣師龠深得士心仁和蔣庫部師龠﹐館選後掌教三衢書院﹐三衢士數百里外﹐擔簦以從。散館列一等第四﹐攺主事﹐掣工部。同捨以紛華酬應相耀﹐君危然入署﹐或終日不語﹐畫諾徑出。旋選授兵部武庫司主事﹐上官爲阿文成公﹐極重君品學。君論部事﹐數上書文成﹐遇有升轉﹐輒先引避。文成嘗語人﹕「蔣君其昔日之椒山乎﹖」其見重如此。乾隆壬子典試福建﹐衡捲不妄黜﹐黜必詳所以斥之故。撤闈日﹐士有挾落卷頌其公明者。君則告以作文之法﹐爲學之序﹐士俯聽感泣不忍去。歸途不受饋遺﹐復命召見﹐而下第士羅拜之事已上聞矣。聖心深獎許﹐因諭之曰「汝考差捲爲朕親拔至前列﹐撤闈感及下第者﹐爲主試所難。」君旋以繼母憂﹐哀毀卒。今國史列君文苑傳﹐康祺所紀﹐則君之忠孝大節也﹝又按﹕君卒前數日﹐陳花農琪夢君爲顏子後身﹐都下喧傳。疾革日﹐君子編修詩亦得此夢﹐紀文達表君墓詳述之。夫夢寐誕幻不足稱﹐觀君之居官行己﹐其諸無慚爲聖人之徒也已﹞。

◎萬氏八龍吾邑萬履安先生泰﹐充宗﹑季野諸先生父也。一舉崇禎九年鄕試﹐入本朝﹐服道士服﹐隱處不出﹐文行爲天下模楷。有八子﹐事余姚黃梨洲﹐各習一藝﹐務令精熟。梨洲嘗嘆浙東門風之雄﹐莫過萬氏矣。八子名斯年﹑斯程﹑斯禎﹑斯昌﹑斯選﹑斯大﹑斯亻﹑斯同﹐卽世所稱萬氏八龍者。八龍兄弟﹐季野先生斯同名最髙﹐昆山徐氏之《讀禮通考》﹐華亭王氏之《橫云史稿》﹐皆先生所著書而兩尙書攘之者也。其解經論史之書﹐未經刊布者尙多。余嘗於其裔孫後丞處及見之﹐今不知何似。斯選字公擇﹐沈潛理學﹐師法梨洲﹐兼紹蕺山﹑陽明之緒。年六十卒﹐梨洲哭之慟﹐曰「甬上從遊﹐能振蕺山之絕學﹐公擇一人耳。」斯大字充宗﹐志操介持﹐邃於《春秋》《三禮》之學。明忠臣張忠節公煌言﹑父友陸符死﹐充宗皆爲制服葬之。李杲堂先生鄴嗣嘗言「說經無雙﹐名擅八龍﹐昔有慈明﹐今見充宗。」斯亻字允誠﹐子劉子殉難﹐其遺書皆允誠爲之藏┑﹐謝山全氏稱爲蕺山之功臣。斯年字祖繩﹐少從錢忠節公學﹐爲髙第﹐俄逢喪亂﹐劍戟弧矢﹐徧於城市﹐讀書不輟。旣而避地屢遷﹐家具盡棄﹐悉載書卷以行。晚主桃源書院﹐隨學者資性分經授之﹐由是來就者日眾。祖繩於三黨皆有恩意﹐錢公死海外﹐收其文集﹐爲之立嗣。斯程力學攻醫﹐當黃宗炎行刑之日﹐父泰與髙鬥魁等畫策﹐潛載死囚代之﹐其負宗炎冥行十里者﹐卽斯程也。斯禎字正符﹐孝友性成﹐精研《周易》﹐旁治《毛詩》《春秋》﹐書宗北海﹐詩有風人之致。斯昌負才早歿。萬氏一家﹐累世通經砥節﹐其學術行誼﹐散見梨洲﹑杲堂﹑謝山﹑寒村諸集及郡邑各志中。蓋兩漢到今﹐如此門材家法﹐百不一覯矣。

◎談天三友揚州二堂江都焦裏堂循﹑吳縣李尙之銳﹑歙縣淩次仲廷堪﹐皆邃於經義﹐尢精天文步算之學﹐交相契愛﹐爲談天三友﹐見阮文達《定香亭筆談》﹝康祺按﹕其時揚州有沈方鐘者﹐嘗撰《星球圖說》﹐又歙汪孝嬰教諭萊﹐亦三人至契﹐而鄭兆玨﹑鄭偉﹑王準皆工推步﹐皆與裏堂遊﹐不知文達品題﹐何以不及﹞。裏堂與甘泉江鄭堂藩﹐皆以淹博經史﹐爲藝苑所推﹐世有揚州二堂之目﹐見王柳村上捨《豫羣雅集》。

◎焦虎玉童年精於算術焦廷琥虎玉﹐裏堂孝廉子也。讀書具慧心﹐能傳家學﹐知平圓三角八綫之法。阮文達公校浙士﹐以算學別爲一科﹐孝廉方佐公閱卷﹐虎玉隨之來杭﹐公嘗令其步籌推算﹐以驗得數百﹐不失一時﹐虎玉年僅十四也。人固樂有賢父兄﹐然童年精詣若虎玉﹐亦豈易得﹖

◎揚州姚老人揚州北湖姚老人仁和﹐乾隆丙午夏六月﹐乘肩輿於市﹐一老人負囊從之﹐囊中皆錢﹐童子數十人繞其輿﹐不能前。仁和怒﹐責負囊老人﹐負囊老人唯唯。已而入市肆飲﹐盡肉半斤﹐曰「吾不耐輿矣。」步行去。負囊老人隨之不及﹐汗浹背。蓋是日卽仁和百歲誕日﹐謁沿湖諸神廟﹐負輿者其兩孫﹐負囊老人其子也﹐年八十矣。仁和發尙黑﹐望之止六十許人﹐於是里人將爲之舉於有司﹐而商人某更欲張其事。仁和叩頭謝曰「我農人﹐生平未敢上人﹐故活至今日﹐一旦自肆﹐非農者所宜﹐天且促我歲。」遂中止﹐邗上士大夫但賦詩壽之﹐而焦裏堂孝廉補爲之序。時老人已百有三歲﹐尙無恙﹐亦瑞民已。

●卷八◎朱文正與吳重光足爲上官屬吏之法吳孝廉重光﹐江都人﹐乾隆間令山西之陽曲。時大興朱文正公方任布政使司﹐吳善屬文﹐公不以俗吏待之﹐時招至署﹐論文賦詩。吳爲公搜金石古迹﹐訪修晉祠﹐樹碑石﹐極歡。一夕﹐急呼吳﹐吳趨入﹐公手一券謂吳曰「吾奉命入朝﹐計行李資需二百金﹐特立券向君謀之。」吳唯唯﹐不敢受其券。公正色曰「不受券﹐是以賄交我也。」吳唯唯﹐受券返﹐明日﹐以二百金面致公﹐公欣然。吳治陽曲有聲﹐嗣移知代州。忽一騎自都中來﹐賫二百金並公手書至﹐索券去。見《雕菇樓集。書朱文正公神道碑後記》。康祺謂是舉足見文正之廉正﹐吳君之朴誠﹐而彼此磊落光明﹐又絕無避嫌遠謗之見﹐爲上官﹑爲屬吏者﹐均可法也。且公以一藩司述職﹐而行囊僅壓二百金﹐並可見當時吏道之醇﹐中外大僚﹐蓋莫不惇尙名節也。

◎李孝臣之文行髙郵李進士﹐字孝臣﹐通《三禮》之學﹐善天文律算﹐其名與汪容甫並稱﹐而性行尢純粹。年十三而孤﹐事母極孝﹐居母喪﹐哀毀瘠墨﹐痛不欲生。兄卒﹐事孀嫂惟謹。先世遺田﹐僅足飠粥﹐宗族鄰里﹐宜任卹資助者﹐必竭力行之。乾隆丁酉﹐例選拔貢﹐謝金圃侍郎按試揚州﹐尢注意於容甫及君﹐時亦以髙郵無過君者。賈田祖稻孫﹐髙郵老儒﹐深於治經﹐汪﹑李之學所從出也。試前一日﹐稻孫歿於旅捨﹐貧不能斂﹐君爲之經營告助﹐遂不及與選拔之試﹐謝侍郎深嗟惜之。時南昌彭文勤公督學兩浙﹐聞其事曰「李君今之古人也。」亟聘諸幕中﹐使課其子。康祺按﹕李君博觀彊記﹐探賾鉤深﹐卓然有本之學﹐其內行篤﹐尢非文人浮薄所可幾。殯斂賈君一事﹐倘生際漢京﹐風義傳九州﹐而辟書且交下矣。文勤稱君爲古人﹐文勤殆猶行古之道耳。

◎汪對琴珍守惠定宇後漢書訓纂稿本惠定宇徵君嘗病於揚州﹐需參莫措。時歙人汪對琴比部棣亦僑居邗上﹐重徵士品學﹐慨然購上品紫團參持贈﹐費千金。徵士病起﹐舉所撰《後漢書訓纂》稿本繕本﹐盡以詒之﹐比部不欲攘美﹐什襲珍護﹐屢思梓行而絀於力。以同裏陳氏喜聚書﹐因付以繕本﹐而自畱稿本。後桐鄕馮氏所刻《後漢書補注》﹐卽此本也。康祺按﹕是書援據博而考核精﹐《東觀漢記》已下﹐謝﹑薛﹑華﹑袁諸家之書﹐借以鉤沈剔幽﹐粲然畢還其面目﹐振古不朽之業﹐晦久必顯﹐固有其時。然風義若比部﹐眞令郭象輩愧死矣。

◎戴東原幼時之質疑問難戴東原編修﹐生十歲始能言﹐就傅讀詩﹐過目成誦。塾師授以《大學章句》右經一章﹐問其師曰「此何以知爲孔子之言﹐而曾子述之﹖又何以知爲曾子之意﹐而門人記之﹖」師曰「此子朱子云爾。」又問﹕「朱子何時人﹖」曰「南宋。」「曾子何時人﹖」曰「東周。」「周去宋幾何時﹖」曰「幾二千年。」曰「然則子朱子何以知其然﹖」師不能答。後讀他經書﹐一字必求其義﹐塾師略舉傳注訓解之﹐意不釋﹐師乃取許氏《說文解字》令自檢閱﹐學之三年﹐通其義﹐於是《十三經》盡通矣。今人讀書﹐或習其文詞而昧其訓詁﹐或泥於一解而閡於全經﹐或誤於蒙師先入之言﹐或奪於功令速化之習﹐宜乎角則並下十行﹐白首而不識一字﹐亦知前輩經師爲童子時﹐便能質疑問難﹐實事求是如是耶﹖

◎王心敬得李二曲理學眞傳二曲先生之學﹐縣王心敬實得其傳。心敬字爾緝﹐少爲諸生﹐歲試﹐學使遇之不以禮﹐脫帽而出。學問淹通﹐有康濟之志﹐所著《丰川集》﹐論選舉﹑餉兵﹑馬政﹑區田﹑圃田﹑井利諸篇﹐朴實精詳﹐無講學家迂腐之語﹐蓋非空談性命﹐置天下蒼生於度外者。朱髙安督學關中﹐數造廬焉。陜西總督額忒倫﹑年羹堯﹐先後上章薦於朝﹐再徵不起。羹堯禮聘入幕﹐爾緝惡其驕縱﹐避不見﹐亦不往謝。世宗聞而益重之。乾隆初﹐有蒲城新進士應廷試﹐鄂文端相國問丰川安否﹐進士不知爲何許人﹐茫無以對。文端笑曰「若不知若鄕有丰川﹐亦成進士耶﹖」知其望實之孚﹐不在關中大儒下矣。

◎孫若羣之嚴正淄川孫若羣﹐學贍行端﹐言動有則﹐鄕裏稱爲小聖人。早歲成進士﹐謁選京師﹐任少司寇克溥延之課子﹐坐不易牀﹐食不兼豆﹐𨿽盛暑亦衣冠危坐﹐如見大賓。司寇知其二子應童子試﹐時山左學使與司寇交善﹐將爲之地﹐而不知二子名﹐屢欲問之﹐憚其嚴﹐終不敢發。康熙癸丑﹐出知交城縣﹐治多異政﹐秩滿﹐遷四川某州知州。

◎湯文正許張仲誠爲眞儒上蔡張沐﹐字仲誠﹐順治十五年進士。除直隸內黃縣﹐惇教化﹐重農事﹐注六諭敷言﹐反覆譬諭﹐𨿽婦孺聞之﹐亦憬然攺過也。朔望集諸生講學明倫堂﹐勉以聖賢之道。在官五年﹐坐事免。復以薦起﹐知四川資縣﹐治如內黃。一載告歸。初湯文正公道出內黃﹐與語大悅﹐稱其任道甚勇﹐求道甚切。及文正入京﹐復與人書云「仲誠腳踏實地﹐學以主敬爲功﹐治《易》有心得﹐當代眞儒也。」仲誠後主遊梁書院﹐晚辟白龜圃以教學者﹐時人咸稱上蔡夫子云。

◎白莊恪公請攺孔氏族人宰曲阜縣之例山東曲阜縣﹐向由衍聖公保選孔氏子孫中之諳習治體者任知縣事﹐蓋前朝舊例﹝考唐哀帝天二年﹐孔氏之灑掃戶孔末作亂﹐殺先師四十二代孫光嗣﹐而自爲曲阜令﹐是聖裔之世令曲阜﹐自唐已然﹞﹐而本朝因之者也。乾隆二十一年﹐漢軍白莊恪公鐘山以河東河道總督攝東撫﹐疏謂﹕「曲阜知縣例用孔氏族人衍聖公保舉﹐每多瞻顧。且邑中非其尊長﹐卽系姻婭﹐牽制狎玩﹐在所不免。請攺爲在外揀選﹐不必拘用孔氏一家。」下部議﹐如所請﹐並令現任曲阜縣知縣赴部﹐以外省知縣另補。諭曰「我國家尊崇先聖﹐遠邁前朝﹐延恩後葉﹐有加無已﹐豈於此而有靳焉。但與其循舊例而致﹫﹫官﹐有乖政體﹐何如通變宜民﹐俾吏舉其職﹐民安其治﹐於邑中黎庶孔氏族人﹐均有裨益。但現任世職知縣旣已謝事﹐若歸部銓選﹐不過恩及其身而止﹐於朕心猶有未愜﹐著加恩授爲世襲六品官﹐用副重道崇儒至意。」是舉也﹐旣修吏治﹐亦振儒風﹐損益因時﹐一無遺憾已。

◎豫東二省巡撫加提督銜之始乾隆四年﹐河南布政使黃平朱撫部定元疏言「豫﹑東二省﹐止有總兵﹐並無提臣﹐凡隊伍之整弛﹐弁員之勤惰﹐及墩臺營房之防守疏密﹐撫臣不相統屬﹐難於稽查。若添設提督﹐未免紛更成例﹐請照山西例﹐加撫臣提督銜。」得旨允行。

◎世宗信任李衛之專雍正一朝﹐漢臣中最蒙恩眷者﹐莫如田端肅文鏡﹑李敏達衛二公﹐而信任之專﹐似敏達尢在端肅上。考敏達以康熙末年授南驛鹽道﹐雍正元年管理銅廠﹐二年已擢南布政使矣﹐仍兼理鹽務。三年撫浙江﹐四年管理兩浙鹽政﹐五年授浙江總督。六年﹐命江蘇所屬七府五州一切盜案﹐俱令管理。復因廷議築松江石塘﹐上以江南督臣範時繹辦理未協﹐令公查議具奏。奏上﹐得旨仍令會同江南督撫稽查辦理。十二月﹐上以公畱心營務﹐凡江南軍政舉劾﹐命公同範時繹等辦理。時適遣侍郎王璣﹑彭維新往江南淸查積欠錢糧﹐亦令公與聞。七年﹐加兵部尙書銜。八年﹐江寧有張云如者﹐以符咒惑人謀不軌﹐公遣弁密訪﹐得其黨甘鳳池等私相煽誘狀﹐令遊擊馬空北賫文往緝。旋以範時繹及臬司馬世行回護失察咎﹐又曾與云如往來﹐輾轉關查不解﹐有賄空北稟飾﹐具疏劾之。上命尙書李永升赴浙會鞫得實﹐時繹解任﹐世行以下論罪如律。十年調督直隸﹐命節制提督等官。至乾隆二年﹐猶以奏П親王府侍衛庫克﹐於安州民爭控淤地案赴州屬托﹐諭嘉其執法秉公﹐特賜四團龍服。三年疏參直隸總河朱藻挾詐誤工貪劣等款﹐及藻弟蘅干預賑務﹔奏入﹐命尙書訥親﹑孫嘉淦會鞫﹐得實﹐革藻職擬杖﹐流蘅亦擬杖。公旋卒。公一生政迹如此﹐𨿽古遺直﹐何以加諸。康祺竊謂公銳於任事﹐屏絕嫌怨﹐苟有利於君國﹐豈得復議。其學術之純駁﹐心地之公私﹐惟範時繹封疆世臣﹐何至交及叛人﹐賄及末弁。誠親王天潢近屬﹐何至爭及淤地﹐托及有司。公之輕聽人言﹐恃恩賣直﹐恐所未免。若會鞫諸臣﹐殆懾於气焰﹐未敢平反耳。趙左科場之獄﹐贓款累累﹐道路四播﹐乃重臣銜命兩到江南時﹐猶不令總督會審也。而爰書再成﹐依然袒噶禮而右淸恪﹐其明證矣。

◎阮文達之祖徳阮文達公之祖昭勇將軍玉堂﹐嘗從大帥徵苗﹐有降苗數千百人﹐帥將戮之﹐將軍以死請得生。帥怒﹐百苦之而不悔。嗣沒於官﹐家無儲蓄。公父湘圃封翁承信居貧﹐潔身自守。偶至某渡口獲一囊﹐啟之皆白金﹐而有官牒在其中﹐愴然曰「此事上關國務﹐下系人命﹐宜守俟之。」坐至暮﹐果有一人來﹐將投於水。詰之﹐語以失金﹐且泣曰「自累累本官﹐不如先死。」封翁亟出囊付之﹐不告以名姓。楚有舊家女﹐窶而鬻於娼﹐得金二百﹐時封翁客漢口﹐竭囊中貲贖之﹐嫁諸士人。此皆翁貧賤時事。文達旣貴﹐督學浙中﹐按部駐紹興﹐有鄕中故人謁封翁於省署﹐接以禮。故人曰「淸貧若此乎﹖」翁曰「家本寒也。」其人徐出二紙曰「契值千金﹐爲先生壽。」封翁艴然﹐白髯翕張﹐立而斥曰「吾生平恥苟得財﹐故貧耳﹐君柰何無故而爲我壽﹐不卹千金。若曰有乞於吾之子﹐吾子受朝廷重恩﹐淸廉猶不足報萬一﹐而以此污之乎﹖君以禮來﹐吾接君以禮﹐君以賄來﹐恐今不可出此門閾。」其人愕然﹐叩頭謝罪而退。康祺竊觀世家巨族﹐子孫通顯﹐若其人庸庸無所表見﹐𨿽身都令僕﹐而祖徳不必其可稽。至於勛名政迹﹐學問操持﹐果足澤當時而傳後世﹐則𨿽一命以上﹐其先人積累﹐必先有以饜乎宗族鄕黨之心。醴泉芝艸﹐確有根源﹐觀於文達父祖﹐益可興起矣。

◎姜西溟自信可錄者三事吾鄕姜西溟太史嘗語望溪子﹕他日誌吾墓﹐可錄者三事耳。吾始至京﹐明氏之子成徳﹐延至其家﹐甚忠敬。一日進曰「吾父信我﹐不若信吾家某人﹝康祺按﹕某指安三﹐明珠寵僕也﹞﹐先生一與爲禮﹐所欲無不可得者。」吾怒而斥曰「始吾以子爲佳公子﹐今得子矣。」卽日卷書裝﹐遂與絕。昆山司寇﹐吾故交也﹐能進退天下士。平生故人﹐並退就弟子之列﹐獨吾與爲兄弟稱。其子某﹐作樓成﹐飲吾以落之曰「家君云﹕名此必海內第一流﹐故以屬先生。」吾笑曰「是東鄕﹐可名東樓。」昆山聞而憾焉。常熟翁司寇﹐亦吾故交﹐每愛吾文﹐後以攻睢州﹐驟遷據其位。吾發憤爲文﹐謂﹕「古者輔教太子﹐有太傅﹑少傅之官﹐太傅審父子君臣之道以示之﹐少傅奉太子以觀太傅之徳行而審諭之。今詹事有正貳﹐卽古太傅﹑少傅之遺。翁君貳詹事﹐其正實睢州湯公﹐公治身當官﹐立朝斬然有法度﹐吾知翁君必能審諭湯公之徳以導太子矣。」翁見之﹐長跽謝曰「某知罪矣﹐然願子勿出也。」吾越日刊布﹐翁用此相操尢急。西溟旣沒﹐望溪乃述其遺言。余前筆記康熙己卯科場之獄﹐曾爲西溟辧冤﹐合觀此三事﹐平生之砥節如此﹐而末路之負累如彼﹐固知咎由他人﹐未可責其晚節之不終﹐細行之不護。然而磽磽易屈﹐易污﹐望溪以是白西溟之誣﹐吾益以是知西溟受誣之由也﹝按﹕東樓之謔﹐曲在西溟﹐翁事亦太激切﹐特气節可取耳﹞。

◎三張力爭專用捐貲運餉人之議雍正間﹐西事方殷﹐急饋餉﹐大將軍入覲以爲言。大臣定議﹐各途守選及遷補停止﹐專用捐貲運餉人﹐事可集已。得旨﹐始下外廷﹐韓城張尙書聞其事﹐謂同列曰「此關國體﹐當以去就爭。」時九卿會議數四﹐相視不言。公乃昌言「惟捐納所分員缺可避運餉人﹐其正途及遷補仍舊。」因手奏定議﹐執政者大駭﹐使人謂少宰張公廷玉曰「聞舉朝同議﹐獨張公阻之﹐不識何張公也。」少宰曰「首議者張公廷樞﹐然余吏部也﹐亦同此議。」少司寇張公大有曰「我亦同議者。」於是士論翕然歸三張﹐遂寧張公鵬翮方長吏部﹐爲不適者久之。

◎張司寇之鯁直敢言韓城張大司寇自擢九列﹐卽以明決敢言任事著聲。其始長刑部﹐而罷也以提督九門陶和气勢焰方熾﹐司寇齊世武阿附之﹐摭其仇人死刑獄﹐公持不可﹐因此譖公。逾年﹐聖祖燭其姦﹐誅和气﹐投世武於荒﹐乃思公以大司空徵﹐旣至﹐攺司寇。公感上灼知﹐益以國是自任﹐而眾亦知上信公﹐凡部事主斷者十之七﹐九卿廷議待決者亦過半焉。聖祖春秋髙﹐諸王門下人或因緣詭法﹐有以負債訟淮商及吏民者﹐命關逮﹐公正言折將命者﹐合堂變容﹐公意色愈堅﹐事竟罷。誠王屬長﹐以文學信任﹐朝夕上側﹐王府孟尙曾斃甘肅平民事達部﹐王再三切諭不得上聞﹐而公具以實奏﹐眾皆危之﹐公坦如也。河南州縣困於歲徵黃糧﹐中家以下﹐鮮不破產鬻子供挽賃﹐巡撫楊宗義疏請攺折﹐而倉督及有司陰阻之﹐戶部九卿皆曰毋庸議。公方自閿鄕鞫獄還﹐奏使事畢﹐慷慨陳民艱﹐退又具疏﹐聖祖立斥羣議﹐特攺諸州縣之遠水次者﹐民困大蘇。觀此﹐則公之方鯁伉直﹐澤被於眾﹐在同時三張中﹐尢當首屈一指矣。

◎韓文懿失恩眷之由康熙中﹐江南布政司張萬祿虧庫金三十餘萬﹐制府阿山上言﹐費由南巡﹐非侵牟。或謂張於制府爲姻家﹐上震怒﹐下九卿議。眾議山大辟。宗伯韓文懿公正色曰「果有連﹐其情私﹐而語則公也﹐且斯言得上達﹐所益不細。」忌者增語上聞﹐公由是恩眷日替。

◎徐文穆不附明珠明珠執政﹐好輕財厚施﹐以招來新進及海內知名士。時文穆公徐元夢方以庶常夙被召見﹐講論經義﹐因不附索額圖﹐散館攺部屬。明氏每與索以權勢相傾﹐用此尢欲致公。公爲童子試京兆﹐與明氏子成徳名相次﹐又同榜選庶吉士﹐屢招皆不就。公旣觀部政﹐時以公事見珠﹐必徧贊於廣眾中。及攺官中允﹐遷侍講﹐聖祖偶詢公之爲人﹐珠以誠實對。選講官﹐列薦名先於學士﹐公終不一至其門。旋奉命爲皇子師﹐珠復使所親謂公﹐此非福也﹐惟歸誠於執政﹐或少安。公不答。一日﹐上禦瀛臺﹐教諸皇子射﹐公不能挽彊。上怒﹐以蜚語詰責﹔公奏辧﹐上震怒﹐命撲責﹐被重傷。命籍其父母﹐皆發黑龍江安置。然上意終憐公﹐其夜命醫二人治其瘡。翼日﹐復召詣皇子書堂﹐時大雨﹐裹瘡至宮門﹐跪泥中﹐見禦前侍衛﹐號泣求轉奏﹕「臣奉職無狀﹐罪應死。臣父廉謹﹐當官數十年﹐籍產不及五金﹐望明主察之。且臣父母皆老病﹐臣年正壯﹐乞代父謫戍﹐尙能勝甲兵盡命力。」眾皆掩耳走﹐有關保者最後至﹐斥公而入﹐盡以公言奏﹐上立赦公父母﹐則已檻車就道矣。及諸途﹐觀者夾路皆感泣﹐遂復公官﹐仍侍皇子。後復以徳格勒公私刪起居注﹐下公於獄﹐幾死。聖祖久而察公之忠誠﹐復自司員擢用至正卿。比世宗登極﹐倚任益專﹐嘗賜詩稱爲同學舊翰林﹝按﹕《望溪集》記公逸事﹐謂聖祖晚而信公甚篤﹐呼爲同學老友﹐蓋事在康熙六十一年﹐誤會也﹞。論者謂康熙一朝﹐不附明珠﹑索額圖者﹐漢臣惟潛庵湯公﹑環極魏公﹑華野郭公﹐滿臣則徳格勒公與公二人而已。

◎世宗稱余甸爲直臣康雍之間﹐以河官而兼民治﹐實徳在人者﹐惟諸曁楊觀察三炯﹑福淸余少京兆甸。京兆初試江津令﹐西事起﹐澤望破藏﹐連靑海諸番謀窺川陜﹐年羹堯撫四川﹐加正賦﹐通私茶﹐猶不足以奉戰士﹐多額外急徵﹐檄再三至﹐京兆不應。乃遣內丁持印文告諭﹐自朝至日晡不出﹐使者嘩﹐乃開門坐正堂﹐命反接﹐眾不敢動。君馮怒﹐乃共推曳伏之地﹐投六簽﹐丞簿皆曲跽爲請。須臾﹐士民集堂下者數百千人﹐耆老數十﹐升堂以身蔽使者﹐告哀曰「公何難棄官﹐但我民自今無怙恃矣﹐望哀赤子無依﹐寬使者法。」久之﹐乃命釋縛羈候。越日﹐使者索原文﹐斥之曰「還報大人﹐我無子﹐閉門待劾﹐原文已間道付二三執友矣。」旬日﹐聲震京師。羹堯曰「此民所戴也﹐劾之傷眾心﹔不去﹐百城玩令。」會行取﹐遂以應內召。此一事大類武博山之抗和┞﹝見前筆﹞。旣入爲吏部主事﹐掌選二年﹐權要富人求速化者﹐多爲所格﹐長官亦陰患其戇﹐乃力求退。嗣滄州督河薦﹐起爲兗濟道﹐士民聞其至﹐訟獄者爭赴焉﹐幾奪廉使之政。久之﹐廉使及巡撫所已獘亦起訴於道﹐公刺得其情﹐反覆申列﹐必大當乃止。滄州沒﹐齊蘇勒以工事劾之﹐士民相隨聽勘者數百千人﹐齊巡工至公所部﹐父老結彩主炷香稽首於舫前﹐請登岸受萬民瞻拜﹐擁肩輿至廣原﹐升髙座﹐聚者萬餘人﹐四面環拜﹐投香於地﹐髙如丘陵﹐咸呼還我余公﹐吾民萬世屍祝。河督大驚﹐許拜疏﹐眾乃散。世宗聞之﹐立召入﹐退語政府曰「吾又得一直臣矣。」此一事大類陳滄洲之忤噶禮﹝亦見前筆﹞。當日吏盡其職﹐民遂其私﹐政治風俗之醇﹐𨿽三代兩京﹐何以加玆耶﹖

◎髙裔之孝行宛平髙大理裔﹐少有至性﹐生十二年而父以吏事謫沈陽﹐公涕泣號呼﹐欲上書闕下﹐請以身代﹐眾皆駭笑﹐以爲孺子言﹐莫與承聽者。臨行﹐攬父裾泣曰「兒不能發憤致身﹐使父生還﹐十年後當獨身依戍所﹐不復言歸。」自是刻苦於問學﹐晝則從諸昆弟坐列販鬻﹐夜中且泣且讀書﹐嚴冬常服短布單衣﹐忍寒抱捲不輟。康熙丙辰﹐果成進士﹐入翰林。會以地震推恩﹐寬在法者﹐公請於朝﹐天子惻然感至情﹐詔許贖歸。而方是時﹐家無絲粟﹐乃流涕曲跪告於同官曁鄕人﹐傾身以營。逾年﹐而公父得歸。公仁孝之聲﹐震天下矣。公侍父至壯且老﹐容色如嬰兒﹐動靜作止﹐語默之間﹐所以承意觀色而處其宜﹐皆古禮經所未嘗有。退朝﹐常居於內。問之僕禦﹐則太夫人好公覽雜記﹐陳說其義以爲歡樂﹐率以爲常。昔晉王祥以孝子仕至三公﹐後世不免遺議。公典試秦中﹐視學江南﹐號爲廉直﹐由通參五轉至ぁ卿﹐所司纖細﹐皆得其理﹐𨿽名位不逮祥﹐而出處兩全﹐聲名完粹過之矣。

◎湯文正得吳民三湯之稱湯文正公撫吳﹐民間有三湯之目﹕曰豆腐湯﹐曰黃蓮湯﹐曰人參湯。謂其淸苦而有益元气也﹐見《湯子遺書》。

◎朱髙安不以疾引去之用意朱髙安晚歲多病﹐以恩重不得乞身。時望溪侍郎方困於憂虞﹐屢欲告歸﹐髙安固止之曰「譬如巨室虛無人﹐𨿽老疾者偃臥其中﹐盜賊猶有戒焉。吾輩三數人﹐尙可以疾自引去乎﹖」言罷欷。世之黃髮番番﹐領袖朝列者﹐有髙安之志與其業﹐則是朝夕﹐厥辟大臣﹐義所宜然﹔否則﹐尸位妨賢﹐貪戀爵祿之庸臣﹐非可以之借口也。

◎楊文定朱文端臨終時天象乾隆二年﹐江陰楊文定公薨於位。時天气方淸和﹐公疾將革﹐忽陰雲四起﹐風沙蒙霧。後浹旬﹐朱文端公告終﹐气象復然。中朝正人相繼喪﹐宜天心亦爲之慘戚也。

◎彭訁刃庵在粵東之名績南昌彭佑訁刃庵﹐國初俠士也。力田養親﹐且耕且讀。年四十﹐父母歿﹐始有四方之志。才略過人﹐諸大帥爭致之幕府﹐而名績尢著於粵東。時三藩逆亂﹐君與寧都魏際瑞以策幹平南王﹐不合﹐遂遊諸方面間﹐而制府金公光祖雅重焉。劉進忠畔﹐官兵合圍潮州﹐議繞營掘濠﹐而近營冢數百﹐居民洶懼﹐君詢知其俗多深葬﹐遂獻議濠寬上狹下如釜形﹐斜深丈許﹐卽無傷墓中骨。金公稱善﹐因屬役於君﹐民大喜。未幾﹐城遂下。海寇趙子龍犯肇慶﹐欲招之降﹐而難其人﹐彊君往。至則露刃相向﹐君屹然注視良久曰「若非濠半街趙某手﹖」趙屯冑涕泣﹐立解甲歸順。始趙居廣城﹐眾辱之於市﹐君解之﹐與白金爲生計﹐故一見而屈云。金公將上功﹐用君攝監司﹐君拂袖行。抵廣州﹐傅忠烈公以書幣迎。謝曰「公惟忄亢直輕信人﹐勿蹈賊計。吾二親未葬﹐子幼﹐不復來分憂矣已。」而傅公果中詭計﹐入賊營遇害。君在軍﹐諸公所遺白金隨手散﹐至家解裝﹐僅買屋兩楹﹐田數十畝﹐而葬四世十喪﹐餘皆以卹族姻朋友之貧者。康祺考其時江右多節義之士﹐如君之濟難履險﹐功成不居﹐蓋又視坐談策略者加一等焉。易堂諸君子﹐吾尙惜未睹其實用也。

◎胡興仁生有福慧長沙胡撫部興仁﹐起家牧令﹐氵存至髙官﹐其揚歷正道光﹑咸豐之交﹐世方多故﹐而公所履多亨衢﹐在官三十年﹐未嘗一罹譴典。其令陜西也﹐回氛未熾﹔其巡西蜀也﹐匪甫平﹔其開藩粵西﹐則洪楊諸逆早竄吳會﹐而五管粗安﹔撫吾浙幾四年﹐江皖縻爛﹐而兩浙宴然不知兵革﹐公去數月﹐杭州遽陷﹐代者殉焉。時論謂公生有福慧﹐殆信然乎﹖

◎胡興仁爲守令時之才智胡中丞久撫吾浙﹐適在粵寇亂浙之前﹐或稱其保境息民之功﹐或咎其偸安廢事之失﹐康祺未敢臆斷也。其他省政迹﹐亦靡所傳聞。惟相傳公尹西安時﹐長文襄公凱旋過境﹐天寒需火鑪﹐倉猝無以具﹐公命取食案數百﹐鏇其中﹐置鐵鑊盛火﹐而截其足之半﹐三軍如挾纊。又督師牙兵三千索貂纓﹐公諾而去。從官請折價﹐需金六千﹐公購貂裘數襲﹐命縫人縷裁之﹐叱嗟立辧。督師大悅﹐蓋公爲守令﹐實非錄錄無寸長者。

◎熊少牧之列史道光十九年﹐胡文忠公副長白文端公文慶典試江南。文端挈湖南舉人熊少牧入闈﹐襄校試卷﹐言路劾文端﹐文忠亦被議鐫級。少牧下請室﹐除名放歸。考少牧故名士﹐緣昔以優貢入成均﹐文端爲祭酒﹐大激賞﹐重違知己﹐勉從之也。少牧負異稟﹐能文章﹐作爲詩歌﹐尢雄視湖湘間。勞文毅公亻兵山右﹐嘗招之幕府。粵寇犯長沙﹐駱文忠公檄令江西乞餉﹐至則慷慨陳大義﹐聞者感動﹐得餉金歸﹐適濟乏絕。坐是復原資﹐截取知縣﹐攺藍山學訓導。值江西賊犯縣﹐嬰守危城二十餘晝夜﹐圍解﹐用內閣中書﹐旋請告歸。初主求忠書院﹐士喜得師﹐橫捨至不能容。晚年辟艸堂﹐蒔花木﹐問字乞詩文者﹐接踵於門。著作百卷﹐躬享大耋。使非中吏議﹐棄絕浮榮﹐當咸同軍興﹐殆亦曾﹑胡諸公夾袋中人物也。

◎倭門四忠道光十五年乙未會試﹐長白倭文端公爲同考官﹐得士最盛﹐而會稽陶文節公恩培﹑通州孫文介公銘恩﹑旌徳呂文節公賢基﹑宿松羅壯節公遵殿﹐皆出其門﹐先後殉粵寇之難﹐世稱倭門四忠。

◎宣宗稱羅澹村爲本色書生羅壯節公通籍後﹐以知縣發直隸﹐屢治劇邑﹐循績遠聞。在淸苑以卓薦引見﹐宣宗皇帝諭廷臣曰「此本色書生也。」賞加同知銜﹐公之受知自此始。今天下知縣無不系同知銜者﹐加考進秩如公﹐殆無愧顏。

◎曾文正奏復羅澹村卹典咸豐十年二月﹐粵賊陷杭州﹐羅澹村中丞死之。文宗溫旨褒卹﹐予謚忠湣。未幾﹐禦史髙延祜摭浮議劾公﹐有旨罷卹典。同治元年﹐曾文正公訟公淸忠大節﹐穆宗皇帝特諭﹐仍遵文宗初次諭旨﹐照巡撫例從優議卹﹐贈銜賜葬﹐予謚壯節﹐並給騎都尉世職﹐入祀京師及本籍昭忠祠。一人兩謚﹐已爲古今所稀聞﹐而公妻徐氏﹑孀女陳羅氏﹑侄婦周氏﹐同時殉難者﹐均令配食專祠﹐並以雇婦金梅氏﹑家丁顧斌祀。賜卹尢爲極渥﹐至今吾浙輿論﹐謂初次失陷之巡撫﹐徒以乞援不及﹐力盡捐軀﹐其身後之榮﹐本未可妄議裁徹也﹝按﹕咸豐十一年浙江再失﹐巡撫之子女僕妾先一月已出城渡江﹐沿途索州縣供酒漿﹐調勇丁護金帛﹐連檣疊騎﹐千里驛騷﹐寧﹑紹﹑溫﹑臺之民﹐驚傳寇至﹐稍有識者﹐蓋早知其畏憚刑幸﹐拼死塞責﹐無復守禦之志矣。以視公之受命成仁﹐一門浩气﹐相去何啻天淵。其卹典之應復﹑應銷﹐想後世必有定論也﹞。

◎世祖寬容陳名夏國初於前明臣工之歸款者﹐率仍還其本職﹐保全始終。大學士陳名夏輾轉矯詐﹐屢貸其死﹐乃猶與同僚寧完我言「若要天下太平﹐除非依我兩事。」寧問何事﹐名夏推帽摩其首曰「畱頭髮﹐復衣冠﹐天下卽太平矣。」寧以其語上聞﹐世祖頷之﹐後但治名夏以抹刪諭旨﹑作姦犯科諸款﹐於前兩語置不問。蓋定鼎之初﹐人心未能齊一﹐朝廷每以寬大處之也。

●卷九◎松文淸之遺事松文淸相國筠爲伊犁將軍時﹐以貧故﹐未能挈眷。節俸銀五十兩﹐已擇期迎取夫人﹐役夫未行而銀適他用。公子少宰熙昌﹐竭力摒擋﹐始得送其母夫人就道。夫人旣至署﹐居之別院﹐而日扃其門﹐供饌而外﹐月與錢十千﹐婢媼傭值俱取給焉。公之內召爲冢宰也﹐赴任後始歸家﹐其妾迎於中門﹐公顧問曰「此誰家戚誼耶﹖」公子曰「此某姨娘耳。」公乃恍然。前一事見公之操守淸嚴﹐化及閨闥﹔後一事見公之賢勞盡瘁﹐公爾忘私。書之史策﹐均美談也。

◎羅文僖少年時志趣安化羅文僖公繞典﹐生而有文在手曰典﹐因以爲名。在詞館﹐卽究心經世之學。湖南瑤變﹐成皇帝詢軍事﹐公圖形勢扼塞以進﹐曹文正公振鏞言於上曰「有用才也。」未幾﹐上書房員闕﹐上詢於潘文恭公﹐舉公及杜文正以對。亡復以二人詢王文恪公﹐對曰「羅某良吏才也。」會召對﹐垂詢良久。諭近臣曰「此人精神滿腹﹐可外任。」遂自平陽知府氵存督雲貴﹐歷官秦﹑晉﹑湘﹑楚﹑滇﹑黔六行省﹝湖南公本籍﹐曾奉辦理團防之命﹐力解長沙城圍﹞﹐攘寇安民﹐功在人口。其鄕人稱公少讀書嶽麓凡十二年﹐歲再歸省﹐必徒行﹐曰吾以習勞也﹐則公之志趣可想矣。而成皇帝知人之哲﹐曹﹑潘諸公薦士之減﹐卽公一人﹐亦町槪其餘矣。

◎聖祖垂念沈文恪沈文恪公荃久值南書房﹐聖祖數召入內殿﹐賜坐﹐論古今書法﹐凡禦制碑版及殿廷屏障﹐輒命公書之。公每侍聖祖書﹐下筆卽指其獘﹐兼析其繇﹐上愈嘉其忠益。其後公子宗敬復以編修入直﹐上命作大小行楷﹐猶諭及前事。且使內侍傳諭大學士李光地曰「朕初學書﹐宗敬之父荃實侍﹐屢指陳得失﹐至今每作書﹐未嘗不念荃之勤也。」康祺敬讀庭訓格言﹐聖祖自言年十七八時﹐讀書過勞﹐至咯血不肯休﹐幾余遊藝﹐臨摹名大家手卷﹐多至萬餘﹐手寫寺廟匾榜﹐多至千餘。仰見睿質淵衝﹐於一藝之微﹐已勤學好問如此﹐固宜至徳丰功﹐絕千祀﹔道統治統﹐一以貫之也。

◎石渠寶笈之璽文乾隆九年﹐詔編《石渠寶笈》四十四卷﹐內府所藏書畫及款識題跋﹐與曾邀奎章寶璽者﹐一一臚載。五十六年﹐諭撰續編﹐前後品題甲乙﹐悉本睿裁﹐凡九年。入寶笈者﹐皆用五璽﹐其上方之左曰乾隆鑑賞﹐正員白文﹔右曰乾隆禦覽之寶﹐橢員朱文﹔左下曰石渠寶笈﹐長方朱文﹔右下曰三希堂精鑑璽﹐長方朱文﹔曰宜子孫﹐方白文。惟藏乾淸宮者﹐加乾淸宮精鑑璽﹔養心殿﹑壽寧宮﹑禦書房皆如之。其藏圓明園者﹐惟五璽而已。迨續編寶笈﹐乃加石渠定鑑﹑寶笈重編二璽。間有用石渠繼鑑者﹐則已入前書而復加題證者也。撰續編時﹐阮文達公直南齋﹐親瞻美富﹐作《石渠隨筆》﹐述之最詳。今時隔百餘年﹐或分頒朱邸﹐或恩賞近臣﹐且經庚申澱園之變﹐金題玉躞﹐亦竟有流落人間者。詳晰紀敍﹐庶博雅嗜古之士﹐獲睹瑰寶﹐知所愼焉。

◎湖南士民爲謝濟世訟冤乾隆初﹐全州謝公濟世起戍籍﹐除湖南督糧道﹐巡撫許容忌其剛直。衡陽令李澎﹑善化令樊徳貽﹐巡撫私人也﹐其徵糧浮費皆倍蓰﹐謝公易服爲鄕民往納﹐得實﹐乃具牒劾之﹐巡撫格不行。公面陳狀﹐辭過激﹐巡撫恚甚﹐反糾公解任聽勘。諭總督孫公嘉淦赴南省會鞫﹐孫故名臣﹐爲巡撫及布政使張璨﹑按察使王等所蠱﹐科罪謝公﹐褫其職﹝互見卷四﹞。於是湖南士民大嘩﹐揭帖訟公冤﹐禦史胡公定采民謠以聞。諭復遣侍郎阿里衮公及胡公往勘﹐至則士民數萬﹐香跽馬首稱冤﹐盡得朋謀傾陷狀﹐獄具﹐督撫兩司眾守令皆坐免﹐謝公攺驛鹽道﹐天下快之。

◎胡文忠學問爲勛烈所掩胡文忠公削平全楚﹐出境督師﹐中興大局﹐賴以旋轉﹐其勛烈之赫赫﹐海內識與不識﹐咸震而服之矣。其學問則掩於勛烈﹐世庸有不盡知者。公在軍﹐治經史有常課﹐仿顧亭林讀書法﹐使人雒誦﹐以己聽之﹐日講《通鑑》二十葉﹐四子書十葉﹐事繁則半之﹐而於《論語》尢十反不厭。惇請耆儒﹐與之上下其議論﹐旁徵列史﹐兼及時務。迨病至廢食﹐猶於風雪中講肄不少休。每問吾今日接某人﹑治某事﹐頗不悖於斯義否﹐其痛自繩削如此。公所著有《讀史兵略》四十六卷﹑《論語衍義》十卷﹐皆自抒其所心得﹐而非捃扯以成書者。宜曾文正疏陳勞﹐尢服其進徳之猛與。

◎李肅毅昆季之恩遇中興甲子之歲﹐合肥相國肅毅伯李公旣帥師平三吳﹐由蘇撫晉湖廣總督﹐代之撫蘇者﹐公兄瀚章也。未幾﹐相國由湖廣攝篆兩江﹐特詔瀚章以湘撫權其缺。又未幾﹐相國旋節﹐公兄移撫浙江。越二年﹐相國督畿輔﹐詔瀚章再權楚督﹐未幾卽眞﹐閱十餘年不更調。時太夫人迎養在署﹐兄弟疊侍﹐以節府爲子捨﹐以大湖南北爲湯沐邑﹐官經四易﹐而八座起居宴然﹐坐享如在家庭。考古人兄弟相代﹐未聞有侍奉之樂﹐未必極位祿之尊﹐更未嘗覲再三之遇﹐朝廷於李氏昆季﹐稠恩摯誼﹐眞乃曠絕班僚矣。

◎呂孚於七齡時割股國家風教醇美﹐各行省以純孝請旌表者﹐劍肝割股之行﹐史不絕書。顧未有出之十歲以內者。湖南永定呂茂才孚﹐家貧﹐父遊學未歸﹐母張氏病垂危﹐思肉食不可得。孚甫七歲﹐出而貸諸屠﹐屠不可﹐泣而歸。聞母呻吟聲﹐益不知爲計。忽念身有臂肉﹐可割以啖母﹐乃取菜刀礪之﹐手揭右股肉﹐割四寸許﹐無血﹐以布裹其創﹐令五歲妹就鑪火炙之以進母。母啖而甘之﹐病霍然起。逾旬父歸﹐喜張氏勿藥愈。然察孚足微跛﹐詰之﹐詭以瘡對。勘其瘡﹐則卻走。迫褫其裹﹐則刀瘢幾五寸﹐方虹潰痂未落也。於是鄕人皆嗟異。同治三年﹐學使呂編修朝瑞取孚入縣學﹐有告以前事者﹐賚之金帛﹐且旌以聯。逾年﹐食廩餼﹐學使溫編修忠翰特疏舉優行﹐請以訓導用﹐詔許之﹐異數也﹝按﹕平江李氏《天嶽山館集》﹐稱孚父孟卿﹐嘗因母病股﹐及父病革口閉矣﹐乃羹股肉抉齒以進之﹐病立起。當孚救母時﹐固不知父有是事也。然則孝子之門﹐必生孝子﹐固天道之常﹐而反是者殆已﹞。

◎王武湣公殉節武昌無錫王武湣公恩綬﹐年少爲蘇撫林文忠所賞識﹐招入節署讀書﹐文忠稱爲篤實君子。道光二十九年﹐舉北闈﹐充宗學教習。時惠邸奉命稽察﹐語人曰「不視此職爲具文﹐孜孜不倦者﹐王教習一人而已。」年滿﹐以知縣揀發湖北。咸豐六年二月抵武昌﹐值粵賊上犯﹐城閉不得入。胡文忠方帥勇駐沌口﹐畱公於營﹐已命支行帳矣。公曰「爲楚吏﹐義當入楚城。」遂縋以入。當是時﹐餉匱援絕﹐巡撫以下﹐皆束手待盡﹐屬吏多借符檄出城。公入謁﹐撫臣陶文節公及武昌守恭節公多山﹐皆咄咄驚詫曰「此旦夕死地﹐人患不得出﹐君獨患不得入﹐此何時﹐有此義烈男子耶﹖」仍令出就胡營﹐公涕泣持不可。翼日城破﹐巷戰死。公子燮﹐二僕丁﹑吳﹐皆從殉。康祺竊謂公於義可無死﹐況文忠已畱之行營﹐相與馳驅﹐而不避艱險﹐正足以抒平生報國之忱。顧畱身待用之說﹐誤人多矣。如公之從容就義﹐蹈道不渝﹐蓋儒者守經之學也。

◎朱張對於紳士抗糧案寬嚴之不同康熙初﹐江蘇巡撫朱國治疏劾逋糧紳士﹐前二筆所紀昆山葉文敏公﹑無錫秦太史松齡﹐皆同時降黜者也。時修撰徐元文坐族人欠糧﹐亦左遷鑾儀衛經歷。是案三吳士大夫削天官﹑春官之籍者﹐多至萬餘人﹐後起用不及什一二。雍正十年﹐山東撫臣奏紳士欠糧成習﹐法應褫﹐世宗以問部臣。部臣曰「法如此﹐不褫無以警眾。」時桐城張文和公以大學士綜吏部﹑刑部事﹐上復問及公。公頓首曰「紳士抗糧﹐固當褫﹐第山東頻年荒歉﹐情可原﹐乞聖恩寬限一年﹐倘來歲不完﹐繩以法未晚。」上惻然曰「爾言是。」遂有寬限三年之旨。公一言而東人免褫奪者﹐大小官吏及舉貢生監凡一千四百九十七人。或問朱公守法﹑張公原情﹐二者孰是。康祺謬謂﹐皆是也。先王之道﹐因時而張弛﹔名臣之治﹐隨地爲寬嚴。山東夙非財賦之地﹐江蘇不由水旱之災。康熙初政﹐租稅每絀於多逋﹔雍正中年﹐綱紀無憂其不肅。二事同罪異罰﹐是蓋兩朝聖人大中至正之權衡﹐非臣下所能意爲厚薄也。

◎張文和辦理山左亂事之寬厚康熙五十九年﹐山左鹽梟焚劫村落﹐率黨橫行﹐南北道幾梗。又靑州諸生鞠士林﹐招集無賴﹐倡邪教﹐文武大僚捕獲百五十餘人。事聞﹐詔侍郎張廷玉﹑都統陶賴﹑學士登徳馳往按治。聖祖面諭曰「姦民聚眾妄稱名號﹐謀不軌﹐訊明應大辟者﹐卽在濟南正法﹐應戍者﹐卽發遣。」張文和公細察獄詞﹐廉得其槪﹐昌言曰「此盜案﹐非叛案也。賊自稱仁義王﹑義勇王﹑飛腿將軍﹐觀飛腿二字﹐不過市井綽號耳﹐無足深究也。」乃手定爰書﹐作盜案擬結﹐斬七人﹐戍三十五人﹐用肉刑十八人﹐殘廢疾病免議七十二人﹐無干二十五人。初盜魁供黨羽二千餘人﹐公念罪在首惡﹐止就按察司械送之百五十餘人訊結﹐不連染一人﹐世稱其寬厚。按康熙全盛之世﹐兵力精彊﹐野無伏莽﹐潢池偶弄﹐少懲創之足矣。近人以此事明因果﹐一若公之貴極臺輔﹐子孫其逢﹐卽由於是﹐抑又惑也。

◎劉忠壯國爾忘家咸同之交﹐湖湘倡義﹐猛士云興﹐桓桓將才﹐殆難僂數。顧求其結髮從戎﹐轉戰十四行省﹐平粵匪﹑撚匪﹑回匪﹐與賊相終始﹐而功尢獨偉者﹐則湘鄕劉忠壯公無與比矣。公自隸老湘營﹐百戰江皖﹐及保垂危之秦﹐救不支之晉﹐又速衛畿甸﹐以步當馬﹐爲天下先﹐其功在瑯書﹐當與山河日月同悠久﹐無待述矣。考公從軍十有八年﹐僅歸省親一次。年逾三十聘婦﹐二十餘年未娶﹐婦家議送女至軍中﹐而公又馳驅無定所﹐妻父乃攜女歷西江皖楚﹐居二年皆弗值。乃後僑中州以待公﹐旣平撚賊﹐以回亂援陜﹐道出洛陽﹐始成禮。會羽檄日數至﹐居旬日﹐卽投袂行。自是公遂靖節西陲﹐不復與家人相見矣。讀公碑傳﹐覺匈奴未滅﹐何以家爲﹐古人猶托空言﹐公則見諸實事也。

◎張釒榮奏並大差之惠民故事﹕凡恭上列聖列後冊寶﹐必賫送盛京太廟尊藏﹐實錄﹑玉牒修竟﹐亦如之。其賫送也﹐除道千七百里﹐具警蹕如儀﹐餐宿皆建蘆殿﹐隨扈官校數千人﹐例發帑金十四萬﹐下各州縣具供張。而有司或陰以應領之帑賄上官﹐而自斂於民﹐數且倍蓰﹐上官爲所餌﹐弗能禁也。於是上下交徵﹐視大差爲利藪﹐民用重困。咸豐二年﹐宣宗升禮成﹐有詔以明年三月恭迓冊寶入陪都。時南皮張太常釒榮方以奉天丞兼督學政﹐適歲饑﹐奉旨煮粥賑﹐所見饑民僅存皮骨。公太息曰「是尙能供大差耶﹖且實錄將告成﹐盍展期至秋間並爲一次﹖」遂艸疏約當道會奏﹐皆掩耳不樂聞。而管尹事者﹐且來力沮。公憤甚﹐恐專疏多掣肘者﹐乃以折稿寄門下士禦史李鶴年﹐未兩旬﹐特旨攺期秋八月﹐與實錄同送。當事心知公所爲﹐不敢爭也。後顯廟實錄成﹐亦援前案﹐蓋公所建白﹐其利益於關以東者溥且久矣。

◎陳文恭宦迹圖先輩論本朝閣部大臣宜祀孔廟東西廡者﹐乾隆已前﹐惟睢州湯文正﹑江陰楊文定﹑儀封張淸恪﹑髙安朱文端﹑桂林陳文恭五公。今湯﹑張已特旨侑饗矣。五公理學之精粗﹐治術之純雜﹐後生末學﹐非可妄評。其任事最久﹐遺澤之最饜人心﹐則莫如文恭。公外任三十餘年﹐歷行省十有二﹐任督撫二十有一。所至於人心風俗﹐必有裨益﹔於其地之大利大害﹐必有興革﹐殆近古所希有者。公撫浙時﹐繢有宦迹圖﹐康祺嘗獲見之。章服儀衛﹐典朴矜莊﹐令人望而起肅﹐不知自三撫陜西﹐至召正揆席﹐有無續繢也。

◎湘省大員會劾曾文正咸豐四年春﹐粵逆陷湘潭﹐圍攻長沙﹐曾文正檄塔忠武帥師復潭﹐復躬率水師及賊於靖港﹐戰失利﹐投水者三﹐幕客掖以起。公終以事不可爲﹐遂止妙髙峯﹐艸疏及遺屬凡二千餘言﹐密令公弟靖毅公貞幹市櫬﹐將以是夕自裁。會湘潭捷書至﹐乃再起視事﹐然仍以師不全勝自劾。時詬謗叢集﹐湘省藩﹑臬﹑糧﹑鹽諸使者﹐至會牘上巡撫劾公﹐公姑忍之。按﹕公仗鉞十四年﹐九江﹑祁門﹝守祁門事略見前﹞及是役﹐皆屢瀕於死。設當日竟如公志﹐成仁取義﹐公則何憾﹐藩﹑臬諸君亦所快心﹐其如東南百萬蒼生何。錄此以曉士大夫之狹中淺識﹐拘論成敗者。

◎周蘭坡令廣昌時之循績乾隆鴻博科以召試入詞館者﹐吾浙人中首數堇浦﹑句山﹑次風諸先生﹐而會稽周蘭坡學士長髮﹐其才望幾與之埒。學士成雍正甲辰進士﹐由庶常攺知廣昌縣﹐在縣時﹐久雨山水暴漲﹐城垂沒﹐士民號泣﹐聲如潮湧。學士乃以黃紙書銜﹐鈐以印﹐朝服登城﹐稽首哀吁﹐願以一令保闔城民命。紙焚﹐雨卽霽﹐水亦旋消﹐縣城獲亡恙。眾以謂平時循績所致云。

◎鄒小山請罷許容巡撫湖北之風力乾隆七年﹐命許容巡撫湖北。時鄒小山尙書方轉給事中﹐疏言「許容誣奏謝濟世﹝按﹕謝觀察被誣事見前﹞﹐奉旨奪職﹐總督以下承審官皆罷斥。不特湖南得見天日﹐天下臣民﹐罔弗額手稱慶﹐此彰癉之公﹐吏治所由知戒也。昨有旨﹐仍命撫湖北﹐中外聞之﹐莫不驚駭﹐乞降旨宣示臣民﹐俾曉然於黜陟之所以然。」疏入﹐上遂寢其事。鄒公儒雅近臣﹐是舉頗見風力﹐然立言戇直至此﹐亦難乎聖明之容納矣。

◎江左三鳳皇宜興陳其年檢討﹐少淸臒﹐冠而於思﹐須浸淫及顴準﹐士友號爲陳髯。性好雅遊﹐以文章巨麗爲海內推重﹐相與蹴角壇坫者﹐吳江吳漢槎﹑雲間彭古晉也。梅村祭酒﹐有江左三鳳皇之目。其年未達時﹐常自中州入都﹐偕朱竹合刻所著﹐曰《朱陳村詞》﹐流傳入禁中﹐蒙聖祖賜問褒賞。康祺每讀《湖海樓集》﹐輒嘆其駢文胎息六朝﹐固已壓到流輩﹐其塡詞則湛雄哀艷﹐獨往獨來﹐尢覺元明迄本朝﹐無與抗手也。吳﹑彭二君﹐恐非敵。

◎葉燮與陸淸獻同列彈章之欣幸嘉善葉大令燮﹐知寶應縣﹐修決堤﹐免無名之稅﹐出誣服殺人者﹐政聲大起。以伉直不容於上官﹐不二年落職。欣然曰「吾與廉吏並登白簡﹐榮於遷除矣。」時嘉定令陸淸獻公亦被劾也。語𨿽解嘲﹐而淸獻之介節忤時﹐至使同列彈章者引以爲重﹐亦足見人心是非之公已。

◎三風太守吳﹝B16G﹞次守湖州﹐多惠政﹐廉得大猾所在﹐單舸禽而殲之﹐歡聲動地。淩忠節公未葬﹐爲捐俸卜地葬焉。公暇頌酒弦詩﹐四方名士往還若鯽。湖人呼爲三風太守﹐謂多風力﹐尙風節﹐饒風雅也。旣罷歸﹐貧無田宅﹐購廢圃以居。凡索詩文者﹐多以花木竹石爲潤筆資﹐不數月成林﹐因名「種字林」。世有劉義慶其人﹐此二事當人﹝世說新語》。﹞

◎筆估鐫字筆管之原始苕上筆估﹐多於竹管鐫字﹐以爲徽幟。考此制始於康熙以後。沈文恪公荃家藏法帖﹐嘗蒙聖祖禦筆書「落筆風雲」四字於捲端。諸城劉文淸公亦嘗蒙髙宗宸題「淸愛堂」﹑「天香深處」匾額。二公感激恩遇﹐管城鐫刻﹐比之勒鼎銘鐘。不意苕估之摹仿爲之也。「落筆風雲」諸種﹐今中書君之庸劣者﹐尙冒其名。

◎丁娘布上海棉花之利﹐起於黃道婆﹐見陶南村《輟耕錄》﹐近人已建祠以報矣。﹝按﹕國初上海又有丁娘者﹐織布甚新﹐因名丁娘布。朱竹集中﹐有謝汪舍人丁娘子布詩﹞。

◎髙宗歸政之年與堯相同髙宗內禪﹐聖壽八十有六。伏讀禦制詩﹐五過堯城村一首注云「昨歲讀蘇東坡書傅堯咨嶽事﹐時年八十六﹐計予歸政年﹐正與堯相同﹐實爲厚幸。」仰見聖徳巍巍﹐上符古帝﹐而天家作述之盛﹐則遠軼唐虞萬萬也。

◎張董世以繪畫供奉內廷乾隆丙寅﹐聖駕巡幸五臺山﹐回鑾至鎭海寺﹐積雪在林﹐天然畫意﹐因命侍臣張閣學若靄寫之爲圖。及庚午歲﹐又命若靄兄閣學若澄圖鎭海寺雪景﹐禦筆題詩其上﹐有「傳語示其弟﹐堅ぽ蹤可師」之句。又辛巳西巡﹐嘗命尙書董文恪公邦達卽景圖繪雪山。越十餘年﹐文恪子文恭公誥隨扈﹐復奉旨寫雪山圖進呈。上補題邦達畫云「辛巳西巡攜侍臣﹐雪山卽景寫嶙峋﹐今來積玉仍千嶂﹐圖上之人作古人。」又題誥恭進冊云「枚氏臯隨蹕﹐雪山因命圖﹐霽情宛可挹﹐家法未全殊。」桐城﹑富陽﹐仍世淸華﹐一家父子兄弟﹐以常楊供奉之班﹐擅荊關丹靑之技﹐屬車簪筆﹐榮荷天褒﹐此承平侍從之奇遭﹐非特藝林佳話也。

◎聖祖善射康熙二十二年聖祖西巡﹐去臺懷數十里﹐突有虎隱見叢簿間﹐上禦弧矢﹐壹發殪之。父老皆歡呼曰「是爲害久矣。」鑾輿遠臨﹐猛獸用殛﹐殆天之所以除民害也。因號爲射虎川﹝略見初筆﹞。又易州西南有北魏太武禦射三碑﹐自誇飛矢逾崖﹐刊石贊功﹐至於再三。是役禦駕過此﹐勒馬而射﹐連發三矢﹐直逾峯巓﹐居民遂呼其地曰三箭山。六藝精嫻﹐在聖人特視爲小技﹐然而皇武威稜﹐震濯中外矣。

◎鄭際昌注釋陶文毅詩之有裨掌故陶文毅公澍官翰林﹐恭值仁宗皇帝祗謁祖陵﹐禮成﹐公進呈擬上陵歌二十章並序﹐其弟子鄭際昌爲之注釋。莊誦一過﹐穆然見本朝家法之善﹐列聖孝思之隆﹐覺自周武王祭畢以來﹐無此儀茂矩也。爰擇官書所罕見者﹐敬謹錄存﹐以垂掌固﹐凡十三則。永陵在興京西北十里﹐尊藏肇祖衣冠﹐興祖直皇帝居中﹐景祖翼皇帝居左﹐顯祖宣皇帝居右。太祖髙皇帝福陵在盛京東二十里﹐太宗文皇帝昭陵在盛京西北十里﹐相距均在三百里間。仁皇帝親制太祖﹑太宗聖徳神功碑頌﹐又畱寶劍於實勝寺。永陵山周十里﹐興祖陵頂上產瑞楡一株﹐圓蔭城匡﹐順治十年封其山曰啟運﹐純皇帝親制神樹賦以紀之。福陵山周二十五里﹐順治八年﹐封其山曰天柱。太祖自興京遷沈﹐有鵬鳩羣集遼陽﹐乃外藩歸順之兆。昭陵髙六丈有奇﹐順治八年封其山曰隆業。昭陵前鐫石馬二﹐一曰大白﹐一曰小白﹝略見前筆﹞﹐乃文皇帝禦以破敵者。帝體丰碩﹐乘小白日行百里﹐大白日五十里。長寧寺尊藏太宗冠服﹐實勝寺尊奉太祖甲冑﹐太宗所遺弓﹐壯士弗能開﹐矢長四尺有餘。國初舊俗﹐以糠和膏傅蓬梗爲燭﹐曰電繃﹐又曰葛燈﹐行宮設之﹐以示無忘儉朴。凡謁陵禮竣﹐例宴盛京宗室於篤恭殿﹐謂之惇敍筵。太祖建太政殿﹐左右列亭十﹐近北二亭﹐爲諸王議政之所﹐以下分列八旗。澄海樓在山海關外﹐純皇帝嘗登以望海﹐命從臣聯句﹐仿宋人禁體﹐凡字涉水旁者不用。此次睿藻賡吟﹐仍用此體。十月初六日﹐萬壽慶期﹐駐蹕玉田縣之興隆寺行禮﹐賜名萬壽興隆寺﹐並賜寺前河爲榮輝河。康祺謹按﹕此嘉慶二十三年聖駕東巡﹐再舉謁陵大典時所紀述也。文毅方掌吏科﹐進冊後特邀睿賞﹐將全詩選入南書房詩架圖﹐以供幾余丙覽。君臣喜起之盛﹐視唐賢十聯詩在禦屏風﹐寵榮尢遠過矣。文毅集中又有聖駕南苑大閱恭賦並序﹐亦經際昌加注﹐中有足裨考證者十則﹐附錄之。蒙古諸番﹐歲至熱河瞻覲﹐賜宴萬樹園。天聰五年﹐造紅衣炮﹐鐫曰天助威將軍。崇徳六年諭﹕王貝勒大臣子弟習射﹐壯者角弓羽箭﹐幼者木弓柳箭﹐不可荒廢。攻遵化城時﹐小卒薩克哈圖先登﹐太宗親酌金卮以勞。攻永平時﹐副將阿山葉臣冒火登城﹐太宗諭曰﹕此我國家第一等材勇人也﹐毋再令攻城﹐以示愛惜之意。乾淸宮尊藏太宗戰圖八冊。順治十年世祖幸南臺﹐持弓顧諸臣曰「我朝定天下以此弓﹐今天下大定﹐機務殷繁﹐朕身𨿽不暇﹐常念玆不忘。」上駟苑初隸禦馬監﹐順治十年置阿惇衙門。聖祖嘗以三眼神槍刺虎﹐又力能挽彊﹐每用十二把長箭﹐圍中射鹿﹐率貫腋洞胸。乾隆二年﹐髙宗禦佶閒驑﹐獵南苑﹐射中八兔。

●卷十◎劉蓉力辭曾文正薦章湘鄕劉撫部蓉﹐與同縣曾文正爲布衣昆季之交﹐兩家集中﹐舉理學﹑經濟互相箴勗之書牘文詩﹐蚤隱然以第一流自待。兵事起﹐撫部久客文正幕中﹐每削薦章﹐文正欲列其名﹐輒持不可。文正謂﹕「此古人之常﹐且幕客皆敍勞﹐君何得獨不爾邪﹖」撫部謂﹕「漢代蕭朱﹑王貢﹐以轉相汲引爲賢﹐蓋踵戰國余習﹐非友道之正﹔士各有志﹐奚必以此相彊﹖」文正深然之﹐由是終身未嘗論薦。而撫部卒由胡﹑駱兩文忠公交章引達﹐驟躋顯官﹐功在秦蜀﹐天挺人豪﹐豈憂終屈歟﹖然而所守之正﹐可以自主者也﹐所遇之亨﹐抑非可以自期者也。

◎科名佳話道光十二年﹐江南通州原任溫州鎭總兵李景曾﹐以武科中式之歲﹐甲子一周﹐經督撫臣奏請重赴鷹揚筵宴﹐得旨賞加頭品銜。時有寄籍上元原任銅梁縣知縣武陵貴逢申﹐距乾隆壬辰通籍﹐亦已周甲﹐例得重赴。恩榮筵宴﹐經禮部奏請﹐賞加知州銜。同日諭下﹐文武異科﹐鄕會異榜﹐吳蜀異籍﹐而絲綸同被﹐適在同地同時。李年八十八歲﹐貴年八十五歲﹐固三吳之盛事﹐抑二老之奇緣也。

◎紀文達硯銘之用意紀文達公性好硯﹐嘗以九十九硯名其齋。硯必有銘﹐信手ゼ辭﹐皆有深意。如赤石硯云「迂士得之﹐琢雕爲朴。」淄石硯云「刻鳥鏤花﹐彌工彌俗。」螭紋硯云「雕鏤盤螭﹐俗工之式。」仿宋硯云「石則新﹐式則古﹐與其雕鎪﹐吾寧取此。」圭硯云「腹劍深藏﹐君子所惡。」紫石硯云「摭一語於葩經﹐曰尙有典型。」升恆硯云「作頌稱觥﹐用玆ゼ藻。」黼斧硯云「黼黻升平﹐藉有文章﹐老夫耄矣﹐猶思拜手而賡。」畱耕硯云「作硯者誰﹐善畱餘地﹐忠厚之心﹐慶延於世。」壺盧硯云「𨿽畫壺盧﹐實非依樣。」又曰「旣有壺盧﹐無妨依樣。」金水附日硯云「金水二星﹐恆附日行﹐天旣成像﹐地亦成形。」月堤硯云「緬想昌黎﹐百川手障。」挈瓶硯云「守口如瓶﹐鄭公八十之所銘﹐我今七十有八齡﹐其循先正之典型﹐毋髙論以驚聽。」劉文正公硯云「如鄭公笏﹐千秋生敬。」又一硯云「此是乾隆辛卯歲醉翁親付老門生。」公歿後﹐其門人出公所藏硯﹐各拓一本﹐用昌黎《石鼓歌》韻﹐紀之以詩。

◎仁宗畱意微員嘉慶中﹐兵馬司指揮謝煦﹐以同知外用﹐初選登州﹐上以其地簡﹐特寄諭撫臣﹐於兗﹑沂﹑曹一帶對調﹐遂攺兗州。蓋謝任中城時﹐曾以緝捕出力﹐蒙賞戴翎枝﹐故上猶識之也。仁宗整飭吏治﹐𨿽末秩閒曹﹐必愼重遴擇如此。

◎陶文毅以敢諫結主知陶文毅公官臺諫日﹐錚錚有聲。奉命巡視南漕﹐翼日請訓﹐甫入殿側門﹐卽諭曰「放爾南漕矣﹐爾尙有良心﹐肯說幾句正經話。」寵任之專﹐由此其始矣。

◎上元節調將之故事京師每遇上元節﹐五城各設燈棚﹐寶馬香車﹐極承平歲華之麗。是夕三鼓後﹐步軍統領於正陽門城上﹐以燈繩曳取城外武營官名帖﹐謂之調將﹐二百年來舊例也。

◎仁宗因得雪加恩朝臣嘉慶壬申一冬稀雪﹐歲將闌矣﹐上猶齋禱深宮﹐除夕始祥普沛﹐三輔同沾。仁宗喜甚﹐元日恩旨﹕大學士慶桂﹑董誥﹐由太子太師銜晉賞太保。儀親王﹑成親王﹑慶郡王﹐各賞銀四千兩﹔定親王﹑榮郡王各三千兩﹔且命分賞其下﹐以布春祺。是日朝賀諸臣﹐均加一級。

◎遇雪聚飲陶然亭之雅會趙味辛司馬﹑洪稚存太史﹑張船山太守﹑吳山尊學士﹐同官京朝﹐文酒過從﹐極一時朋﹤音戈﹥之盛。預訂每遇大雪﹐不相招邀﹐各集陶然亭﹐後至者任酒資。此會絕雅﹐吾輩知交﹐酒人多而熱官少﹐大可踵而行之。

◎本朝錢法源流我朝初年錢法﹐屢經更定﹐始以滿漢文分鑄天命通寶及天聰通寶錢﹐幕皆無字。迨鑄順治通寶﹐則專用漢文。嗣於錢幕之左﹐鑄漢文一釐二字﹝紀值銀之數也﹐與古半兩五銖等錢﹐紀銅之輕重者異﹞﹐其右系戶部者鑄戶字﹐系工部者鑄工字。後又攺定京局錢幕﹐分鑄寶泉﹑寶源二字﹐皆滿文。其各省鎭局﹐亦分鑄各地名﹐江南江寧府局鑄寧字﹐安徽局鑄安字﹐蘇州局鑄蘇字﹔江西南昌局鑄江字﹐後又鑄昌字﹔浙江杭州局鑄浙字﹔福建福州局鑄福字﹐漳州局鑄漳字﹐臺灣局鑄臺字﹔湖廣武昌局亦鑄昌字﹐後又鑄武字﹐長沙局鑄南字﹔河南開封局鑄河字﹔山東濟南局鑄東字﹐後又鑄濟字﹔山西太原局鑄原字﹐後又鑄晉字﹔陜西西安局鑄陜字﹔甘肅鞏州局鑄鞏字﹐後移蘭州仍用鞏字﹔密雲鎭局鑄密字﹐薊州鎭局鑄薊字﹔宣府鎭局鑄宣字﹐大同鎭局鑄同字﹐臨淸鎭局鑄臨字﹔四川成都府局鑄川字﹔廣東廣州局鑄廣字﹔廣西桂林局鑄桂字﹔南南府及臨安府﹑大理府﹑祿丰縣﹑蒙自縣各局﹐俱鑄云字﹔貴州貴陽府局鑄貴字﹐畢節縣局鑄黔字。皆滿漢文各一﹐滿文居左﹐漢文居右。至雍正初年﹐又定各省錢幕﹐俱照京局例﹐以寶字爲首﹐次鑄本地方一字﹐皆用滿文﹐至今遵守。蓋於錢面鑄年號﹐以昭王制﹔於錢幕鑄國書﹐以示同文。折衷盡善﹐洵萬世不刊之制也。比年民間行用如天命﹑天聰﹑戶字﹑工字等錢﹐已偶一見之﹐若安字﹑武字﹑鞏字﹑密字﹑川字﹑黔字﹐則從未寓目﹐卽康雍乾三朝舊錢﹐其鼓鑄精純﹑輪郭完好者﹐亦復日少一日。而私鑄私銷﹐十八行省中﹐終年無一舉發之案。禁令徒縣﹐圜法極壞﹐職司九府者﹐亦思挽彼狂流乎﹖

◎本朝與前明宮中費用之比較康熙二十九年﹐大內發出前明宮殿樓亭門名折子﹐又宮中所用銀兩及金花鋪墊﹐並各宮老媼數目折子﹐令王大臣等察閱。諸臣等覆奏﹐查得故明宮中每年用金花銀共九十六萬九千四百餘兩﹐今悉已充餉。又故明光祿寺每年送內所用各項錢糧二十四萬餘兩﹐今每年止用三萬餘兩。明每年木柴二千六百八十六萬餘斤﹐今止用六七八萬斤。明每年用紅螺等炭共一千二百八萬餘斤﹐今止用百餘萬斤。各宮牀帳輿輪花毯等項﹐明每年共用銀二萬八千二百餘兩﹐今俱不用。又查故明宮殿樓亭門名共七百八十六座﹐今以本朝宮殿數目較之﹐不及前明十分之三。至故明各宮殿九層﹐基址墻垣﹐俱用臨淸磚﹐木料俱用楠木﹐今禁中修造房屋﹐出於斷不可已﹐凡一切基址墻垣﹐俱用尋常磚料﹐木植皆用松木而已。四十九年諭大學士等曰「明季事迹﹐卿等所知﹐往往皆紙上陳言。萬曆以後所用太監﹐有在禦前服役者﹐故朕知之獨詳。明朝費用甚奢﹐興作亦廣﹐一日之費﹐可抵今一年之用。其宮中脂粉錢四十萬兩﹐供應銀數百萬兩﹐至世祖皇帝登極﹐始悉除之。紫禁城內一切工作﹐俱派民間﹐今皆現錢雇覓。明季宮女至九千人﹐內監至十萬人﹐飯食不能徧及﹐日有餓死者﹔今則宮中不過四五百人而已。」又諭戶部曰「國家錢糧﹐理當節省﹐否則必致經費不敷。每年有正額蠲免﹐有河工費用﹐必能大加節省﹐方有裨益。前光祿寺一年用銀一百萬兩﹐今止用十萬兩﹔工部一年用二百萬兩﹐今止用二三十萬兩。必如此﹐然後可謂之節省也。」我先朝節用愛民﹐布在方策﹐萬一年運以往﹐諧臣媚子﹐有以佃遊土木導宮廷侈肆之萌者﹐二三老成﹐不難述成憲以相咨儆﹐庶煌煌祖訓﹐星日長輝矣。

◎鐵面學道溧陽狄公敬﹐順治甲午以文望簡授湖廣提學道﹐時方官屯田員外也。單騎之任﹐毖飭學校﹐力剔宿獘。每臨所部﹐則集諸生於學宮﹐講臥碑不如式者﹐輒撻之﹐諸生屏息駭汗﹐不敢仰視。或訾其過嚴﹐公曰「士習頹靡久矣﹐今敷教在嚴﹐惟嚴而後可以言寬也。」試之日﹐緋衣坐堂上﹝按﹕時服色初定﹐品官猶或沿明制也﹞﹐焚香告天﹐取諸生試卷﹐當堂面閱﹐閱畢卽發﹐一切竿牘不得行﹐而積獘以淸。所獎拔士﹐皆窮巷老儒﹐足迹鮮入城市者﹐羣號公爲鐵面學道。公嘗識熊文端於鄕舉時﹐後文端居金陵﹐公已告歸﹐復相與講學談經﹐修東林﹑白鹿之緒。故文端志公墓﹐其銘詞有曰「治稱廉敬﹐功翼典謨﹝按﹕公著有《尙書衍義》﹞。」殆非阿好雲。

◎郝浴出處之恢奇定州郝巡撫浴﹐生而機警﹐負異材﹐年十四五﹐能通六籍百家言﹐尢畱心世務﹐髙自期許﹐講求古今興亡治亂﹐而慕諸葛孔明﹑李鄴侯之爲人。順治初通籍﹐卽上書指陳利獘﹐娓娓數千言。由禦史奉命按蜀﹐破巨寇劉文秀等﹐且密陳吳三桂跋扈狀。三桂銜公深﹐一再傾軋﹐公坐是降調﹐旋流徙盛京安置。公至鐵嶺﹐僦屋潛居﹐日手《周易》一編﹐哦吟自得﹐不知身在冰天雪窖中也。如是者十有八年﹐三桂反起﹐補原官﹐疏論兵事多奇中。巡鹽兩淮﹐百廢具舉﹐轉餉大有賴焉。最後擢撫粵西﹐汰冗兵﹐置戍堠﹐停鼓鑄﹐省郵傳﹐養士擇將﹐通商惠農﹐瘡痍頓起。聖祖嘗語左右﹕「粵西善後﹐朕早知非郝浴不可也。」初王師凱旋﹐經費不貲﹐公嘗權宜動庫帑﹐又前撫傅公因饋餉不繼﹐亦多所挪移﹐未及補而公卽世﹐署篆者劾公侵隱﹐吏議落職追賠。上曰「郝巡撫廉能素著﹐其所動支﹐必非入己﹐著免追取。」公子進士林﹐復牒上公冤﹐諭復原官﹐賜祭葬。康祺按﹕公躬襄聖運﹐其所遇時會﹐與孔明﹑鄴侯不同﹐而盤根錯節﹐前沈後揚﹐樹立恢奇﹐卒有以踐其生平之志業。亦何怪少年英邁﹐早如處囊之錐﹐躍冶之金耶﹖

◎宮中祭五祀日期古者大夫祭五祀﹐今不論貴賤﹐但祭竈神。考我朝自順治八年定制﹐每歲正月祭司戶之神於宮門外道左南向﹐四月祭司竈之神於大內大庖前中道南向﹐六月祭中ニ之神於文樓前西向﹐七月祭司門之神於午門前西角樓東向﹐十月祭司井之神於大內大庖井前南向。中ニ門二祀﹐太常寺掌之﹔戶竈井三祀﹐內務府掌之。而每歲十二月二十三日﹐上又自於宮中祀竈以爲常。是五祀之禮﹐達於上下﹐而臘月二十三日之祭竈﹐亦不得議爲俗例也。

◎吳將軍父女之風雅國初吳將軍英﹐莆田人也﹐幼爲海寇所掠﹐投誠後﹐以功累遷至水師提督。禦賜作「萬人敵」匾額﹐加號威略將軍。顧性喜吟詠﹐有愛女名絲﹐字黃絹﹐將軍親課之﹐亦擅風雅。《閨秀正始集》及《閩川閨秀詩話》﹐均載其詩。

◎陳文恭撫吳時逸事吳俗崇信巫鬼﹐湯文正公撫蘇﹐攘斥異端﹐覺牖忄昏誕﹐其革除五通神﹐至今婦稚能道之矣。乾隆問﹐陳文恭公開府吳中﹐亦有一二軼事﹐與文正前輝後光者。郡有北禪寺﹐僧爲壇九成﹐置佛於顚﹐號於眾曰佛升天﹐眾施金錢亡算﹐積薪將焚之。公聞之﹐微服詣壇視佛﹐乃陰敕有司收寺僧﹐而自謂吳民曰﹕吾欲奉養佛﹐以公輿輿之。數日始能言﹐則吳江人爲僧所閉﹐絕其飲食﹐豢以膏﹐使不能言﹐而狀貌肥白瑰異如佛像然也。論僧極刑﹐火其居。石將軍者﹐吳人以鎭不祥﹐云古之石敢當也。或禱焉如響﹐士女坌集﹐姦盜並作。公至﹐謂吳民曰「吾聞石之靈者﹐入水不沈﹐果爾﹐吾當爲立廟﹐盍從我試之乎﹖」眾忻然從之。公命武夫乘髙投諸淵﹐弗起也。公曰「嘻﹐是弗靈也已。」眾乃爽然盡散。迹公此二舉﹐若出於機譎權變之所爲﹐究其厲俗化民﹐志除姦宄﹐則與文正同一作用也﹝康祺按﹕活佛升天一事﹐他書有屬之某太守﹑某縣令者﹐第考顧耕石學士元熙所撰公祠堂碑銘﹐於公道誼經綸﹐槪從其略﹐而是單獨詳哉言之。學士長洲人﹐且建祠距公歿不遠﹐必非訛傳﹞。

顧學士又紀文恭撫吳日﹐每鞫吏之舞文者﹐得其實﹐則集羣吏於庭曰「是不獨一人一事矣﹐某月日某人舞某獘﹐吾以事小﹐且不忍發也。今發矣﹐後有若此者﹐誅無赦。」由是吏人屏息﹐其於民之作姦犯科者亦然。按﹕此卽古人所謂勤於察﹑愼於發﹐刃其一而僕者百也。有馭下之責者﹐尙其取以爲則。

◎顧蒓奏疏之敢言吳縣顧通副蒓﹐世所稱南雅先生者﹐爲詞臣三十年﹐文采照海內﹐而結主知﹐崇物望﹐實以奏疏顯。其督學滇也﹐道河南﹐以風聞墨吏姦民入告。聞逆匪林淸之變﹐疏稱中禁嚴密﹐敢闌入肆猖獗﹐則圓明園距都城遠﹐尢宜備。其擢學士也﹐適值宣宗初登極﹐疏稱方今所急﹐惟崇君徳﹑正人心﹑飭官方三者爲尢要。上召見﹐稱所言皆是者凡三﹐同列羨爲殊遇。又公再遷學士時﹐疏稱西域逆回滋擾﹐不難鋤慝於目前﹐而難弭禍於日後﹐欲請於喀什噶爾添重兵﹐控制安集延﹐俾回人不敢窺伺﹐且其地密邇英吉沙﹑葉爾羌﹐又東南爲和闐﹐皆有水艸可耕牧﹐宜募民屯田﹐以備戰守。更請愼簡大僚﹐無區滿漢﹐務得讀書識大體者任之﹐以廉靜寡欲﹑通達事理者佐之。其遷通政司時﹐適兩湖三江皆大水﹐疏稱饑民與鹽梟糾合﹐易生事。鹽梟不靖﹐終爲巨患﹐緩治之則養禍深﹐急治之則召禍速﹐故欲禁其妄行﹐必先謀其生路﹐請變通鹽法﹐聽民挾貨趨產鹽地收買﹐隨時納課﹐收課之後﹐卽不必問其所往﹝按﹕此卽唐臣劉晏就場徵課之法﹐名臣學士言其利者什八九﹐謂爲非宜者亦什二三也﹞。二疏俱畱中。公初以論事左遷﹐乃冷署回翔﹐仍侃侃敢言如是﹐忠愛倦摯﹐流露簡書。然則砥礪學行﹐養士愛才﹐於公特小節﹔書畫文賦﹐淩跨名輩﹐於公更緒餘也已。

◎孫詔成杖責滋事宮監孫方伯詔成﹐康熙壬辰進士﹐選庶吉士﹐爲甘肅武威本朝甲科之開山。雍正初年解館﹐攺知直隸某縣﹐會世宗有事先陵﹐蹕經其邑﹐大雪積行宮門外數寸。故事﹐凡宮門內外糞除之役﹐宮監司之。時宮監有所索於方伯﹐未之允也﹐輒呼縣官來掃雪。方伯擁彗以前﹐謂宮監曰「縣官爲天子掃雪﹐豈辱事耶﹖」傴僂掃雪不已。宮監怒﹐將羣集而毆之﹐於是方伯引其魁以出﹐飭皂隸縛而加杖。是時上官皆伺候宮門外﹐聞之震栗﹐遂以其實上陳﹐且請罪。世宗覽奏﹐欣然曰「此知縣好大膽﹐太監滋事不可赦﹐著交所司治罪。」召見方伯﹐慰勉者再。未幾﹐而擢守吾郡矣。旋遷寧紹臺道﹐轉兩浙鹽運使﹐惠政令望﹐至今不沫。其杖責閹人﹐與初筆所述乾隆年間熱河巡檢張若瀛縛杖滋事太監﹐若合符契﹐尢爲世所傳揚。謝山先生作方伯墓銘云「西涼之域﹐茂陵所開。晉十六國﹐繼翦蒿萊。歷唐宋元﹐頗稱乏才。運際中天﹐乃起其衰。峨峨使君﹐破荒而出。如煉石手﹐以補天闕。花磚綾被﹐三館矜式。氵存歷方面﹐樹藩秉臬。被名與位﹐有如飄蓬。惟玆令聞﹐可以無窮。吾家扮社﹐桐鄕之東。甘棠蔽芾﹐我思召公。」可見方伯之亦俠亦儒﹐蔚成循卓﹐固非但金花榜子爲涼州羣彥之慮無也﹝康祺幼時﹐聞公宦浙多年﹐最愼庶獄。嘗曰「吾不能必人之無冤﹐惟求己之無悔。」此二語﹐亦刀筆吏座右良箴﹞。

◎托碩使俄訂約事之駁正趙甌北《檐曝雜記》﹐稱康熙中諭遣侍衛托碩至俄羅斯定邊界﹐托碩美須眉﹐爲其國女主所寵﹐凡三年始得歸﹐所定規約十八條﹐皆從枕席上訂盟﹐至今猶遵守不變云云。梁ぇ林撫部《南省公餘錄》﹐據《會典》以駁之。略謂自康熙二十八年平定羅剎﹐命內大臣索額圖與俄國使臣費要多羅定議﹐雍正五年﹐郡王額駙策淩與俄使薩華等定議﹐及乾隆三十三年﹑四十五年﹑五十七年﹐三次皆因俄國吁請開市﹐允準定約五條﹐從無托碩所定十八條於枕席訂盟之事。康祺按﹕他書紀述俄夷﹐均謂世傳女汗﹐羅列男侍夫﹐以窮邊島國﹐禮教未興﹐卽果有羈畱使臣﹐昏荒曖昧之行﹐亦殊不足奇。惟托碩以天朝近臣﹐銜命萬里﹐何至俯受羈絆﹐廉恥蕩然。人如山陰之面首﹐迹異子卿之胡婦﹐當日同行星使﹐完節歸來﹐有不起而彈之者乎﹖趙氏之言﹐殆如郢書燕說矣。

◎張如緒告養親之恩榮張如緒﹐字紹先﹐康熙庚辰科進士。爲主客郎中﹐以父世思百歲告養﹐蒙召見﹐並賜家居﹐得具折附聞世思起居。此郎曹稀世之榮也﹐見《濟寧州誌》。

◎行裝佩荷包飄帶之原始今士大夫奉使行役﹐多著缺襟袍﹐卽《會典》所謂行袍也。行裝多佩荷包飄帶﹐亦曰風帶﹐《會典》稱爲。行袍之﹐宜以素布爲之﹐視常服帶微闊而短。滿洲松湘圃相國﹐嘗於扈從時語同列曰「君等知荷包佩分所由始乎﹖我朝初以馬上得天下﹐荷包所以儲食物﹐爲中途充饑之用﹐佩分所以代馬絡帶﹐恐帶偶斷﹐則以分續之。其初皆用布﹐今施之禮服﹐乃飾以綢耳。」觀此﹐知行裝荷包﹐亦應用布﹐而開國諸臣﹐披荊斬棘﹐釃風沐雨之勤勞﹐卽一物一名﹐已堪觀感也。

◎乾隆七年置樂部虞廷分禮樂爲二職﹐至周禮﹐司樂之職﹐屬之春官。我朝乾隆七年﹐始置樂部﹐凡郊廟祠祭之樂﹐神樂署司之﹔殿廷朝會宴饗之樂﹐和聲署司之﹔宮中慶賀宴饗之樂﹐掌儀司司之﹔鐃歌鼓吹前部大樂﹐鑾儀衛司之﹔均隸於樂部﹐而以禮部滿尙書一人爲之總理﹐亦曰典樂。蓋仿周官遺意云。

◎張文毅廣哀詩張文毅公芾﹐以咸豐甲寅罷江西巡撫﹐僑居玉山﹐著有《冰溪吟艸》﹝按﹕冰爲溪水玉爲山﹐戴叔倫句也﹞。首列《廣哀詩》四十三章﹐蓋弔軍興以來平生師友身寇難﹐及江西死事諸將吏之作。每章皆以嗚呼發端﹐首章云嗚呼林文忠﹐次章云嗚呼李文恭。詩𨿽止四十三章﹐然七章嗚呼武昌城﹐十五章嗚呼石頭城﹐皆羅列多人﹐不限於一人一詩也。又七言五詩一篇﹐題曰「去年七月朔﹐余在南昌守城督戰﹐奴子鄭貴侍側﹐與材官哈恩俱斃於炮﹐血濺余身﹐今一年矣﹐感而有作詩曰﹕去年今日豫章城﹐我在城頭督戰兵﹐賊炮如雨向城擊﹐忽然戰血濺我纓。左右駭愕環相顧﹐中有二人中炮僕﹐材官哈恩僕鄭貴﹐淋漓血染城頭路。哈恩碎顱气僅存﹐鄭貴洞腹猶能言﹐首問主人受傷否﹐次言有母乏饔飧。我聞此語心悲切﹐世人枉自談名節﹐此僕二十不讀書﹐臨死之言何烈烈。人生忠孝賦於天﹐今我報國知何年﹐將母猶荷君恩重﹐愧汝國殤空淚漣。」康祺按﹕公力扼豫章﹐有功於東南者甚巨﹐是集表揚忠義﹐激勵同仇﹐亦不朽千秋之鴻制也。其末段人生忠孝數言﹐卽異日以團練使身殉回氛之讖。

◎欽天監推算歷法之乖錯康熙八年﹐欽天監按古法推算是年十二月當置閏﹐南懷仁言雨水爲正月中气﹐是月二十九日值雨水﹐卽爲康熙九年之正月﹐不當閏﹐置閏當在明年二月。因命禮部詳詢﹐欽天監官多直懷仁言﹐乃攺爲九年閏二月。嘉慶十六年﹐管欽天監事務定親王綿恩等奏﹕「嘉慶十八年癸酉時憲書﹐系閏八月﹐是年冬至在十月內﹐爲向來所未有﹐因覆查十九年三月亦無中气可以置閏﹐應否攺爲十九年閏二月。」上謂置閏應有一定﹐非可輕攺﹐恐該監推算訛舛﹐復令詳細通查。嗣據奏稱﹕康熙十九年﹑五十七年俱閏八月﹐冬至仍在十一月﹐與郊祀節气均相符合。今嘉慶十八年閏八月﹐冬至在十月內﹐則南郊大祀不在仲冬之月﹐而次年上丁﹑上戊又均在正月﹐不在仲春﹐且驚蟄﹑春分在正月﹐亦覺較早﹐若攺爲十九年閏二月﹐則與一切節气俱屬相符。復推算至後二百年﹐其每年節气及置閏之月﹐皆與時憲書無訛。「上乃從之。觀此﹐知從前欽天監推算﹐亦容有愆差﹐倘非先皇帝奉若敬授﹐精益求精﹐將一節偶誤﹐百歲沿訛﹐何以順天行而熙庶績乎﹖時光緒二年閏五月﹐客有詢置閏之有無舛錯者﹐因舉二事告之﹐而並錄於此。

◎本朝萬壽開科原始康熙五十一年﹐各省士子以聖壽六十﹐請開恩科﹐事下禮部。部臣以舊例所無難之。太倉王尙書曰「以萬年之聖主﹐當六旬之大慶﹐此豈有成例可援乎﹖若以糜費爲嫌﹐則民間家長生日﹐子孫僮僕﹐尙不惜出所有以宴飲娛賓﹐矧富有四海﹐而區區計及於此乎﹖」遂如所請以上﹐得旨舉行。此我朝萬壽開科之始﹐見《潛﹛研手﹜堂文集》﹐而士林鮮有知之者。

◎王玉﹛殿玉﹜中武科三元本朝三元﹐乾隆間一錢﹐道光間一陳繼昌耳。而有國初天津鎭總兵王玉﹛殿玉﹜者﹐中順治辛卯武鄕試第一﹐壬辰會試第一﹐廷試亦第一﹐是武科中之三元也。且王於前明崇禎朝﹐已舉武闈第一﹐入國朝乃棄此重應試﹐仍連中三元。以今方古﹐直與《說儲》所載崔元翰之四頭並駕齊驅矣。視錢﹑陳二君﹐尢爲難遇。

◎耆壽得玄孫者古今僅有六人乾隆四十九年閏三月初八日﹐上以皇玄孫生﹐命儒臣檢閱《四庫全書》﹐自古耆壽得見玄孫者凡幾人。嗣奏﹕三代以上不可考﹐隋以前未有其人﹐惟唐光祿大夫南昌人錢朗﹝見《山堂肆考》﹞﹑宋參知政事饒州人張壽﹝見周必大《平園續稿》﹞﹑元紹興人吳宗元﹝見宋濂《潛溪集》﹞﹑明國子監博士吉安人羅恢﹝見明《文衡》﹞﹑又常熟人歸﹝見《歸有光集》﹐卽有光髙祖﹞﹑長洲人文徵明﹝見徵明《甫田集》﹞﹐凡臣庶以耆壽得玄孫者﹐僅有六人﹐而帝王則未之前聞云云。然其時﹐據直隸﹑江西﹑山東﹑四川﹑廣西各督撫奏報﹐百歲壽民五世同堂者六家。又各督撫奏報﹐五世同堂者一百九十四家﹐如直隸張璧﹑湖北李進也﹑貴州孫月英﹐各得玄孫自八人至六人不等﹐尢爲蕃衍。蓋聖化翔洽﹐生齒殷昌﹐同時名列奏章﹐事登禦集﹐皆先民罕邏之榮也。

◎世祖能容楊雍建之直諫海寧楊少司馬雍建﹐爲本朝諫官第一﹐前筆述尙未詳。方公初入兵垣時﹐駕數巡幸南海子﹐公首上書請養聖躬﹐愼出入﹐毋勤於原獸。世祖震怒﹐謂國家以武定禍亂﹐順時於田﹐示不忘戰﹐乃宣公跽苑庭﹐面數其罪﹐令免冠謝。公但對曰「臣惟知忠愛皇上﹐無他罪。」上益怒﹐色變﹐往返數數過公前﹐譙讓不已。諸臣侍直者﹐咸股栗﹐公神色不動。上乃曰「而詎不聞善則歸君﹐過則歸己乎﹖柰何翹翹然沽直聲﹐將謂朕盤於遊畋﹐欲方何代主。」於是公始一頓首曰「此則臣罪。」時世祖固已心重之﹐後凡有章奏﹐無不霽顏聽納矣。

◎楊雍建宰髙要時惠政楊少司馬以髙要令行取入臺。故事﹐州縣內升﹐歷三年方預薦牘。公作令一載﹐卽就徵﹐蓋治行尢異也。髙要當廣右之衝﹐制府駐節焉﹐於是師行絡驛﹐供億甚煩﹐每羽書至﹐徵民夫累百﹐縶若犬羊﹐置隙地。公下車未久﹐值歲除飲椒酒﹐忽起立曰「民夫亦人子﹐何忍使之露宿。」命徙廊廡﹐徹酒食給之。夫泥首謝﹐有泣下者。平南﹑靖南二藩﹐同鎭南海﹐鹽谷絲麻﹐輸官價百倍﹐而縣境羚羊峽產硯﹐遣其掾采石﹐日役夫匠無算﹐篝火入巖穴﹐多失气死。公力減浮費﹐掾以硯奉﹐公力卻不受。軍中索榕樹條爲絳繩﹐以燃炮火﹐風雨不熄﹐有百夫長持兵符下縣徵解﹐語不遜﹐公坐而撻之。泣告其帥﹐帥訴之制府王公國光﹐王公曰「書生彊直﹐廉吏方剛﹐是不可犯。」乃杖百夫長而薦公於朝。康祺按﹕公愛民潔己﹐風骨がテ﹐自非刀筆筐篋中人物﹐而護持善類如王公﹐亦豈易求之世之居髙位者﹖

◎名臣子賢否之不同趙恭毅公名臣也﹐其長子熊詔﹐用修撰直南齋﹐𨿽曾爲記注事落職﹐仍畱供奉。嗣從軍肅州﹐出私財濟軍﹐聖祖嘉之。公次子鳳詔﹐則於守太原時以墨誅矣。蔣文肅公名相也﹐長子文恪公溥﹐繼膺臺輔﹐恩禮始終。而次子洲﹐則於官山西布政使時﹐以罪誅矣。若滿臣則一家骨肉榮悴殊觀者﹐尢不可勝指﹐此足見聖朝賞罰之公﹐勛舊後人﹐宜自惕也﹝同治癸酉﹐書示友人﹞。

●卷十一◎國初鄕會試同考官無定額國初鄕會試房考無定額。順治十六年己亥會試﹐庶吉士爲同考者九人﹐皆戊戌進士也。十八年辛丑會試﹐庶吉士爲同考者十六人﹐內戊戌進士五人﹐己亥進士十一人。雍正二年癸卯順天鄕試﹐庶吉士爲同考者八人。乾隆九年甲子順天鄕試﹐庶吉士爲同考者十人﹐皆後來所無也。其同考人數最多者﹐則康熙乙未會試﹐至三十二人﹐內翰林二十一人﹐部曹十一人。戊戌﹑辛丑二科﹐亦三十二人。丁酉鄕試﹐同考至三十六人﹐內翰林三十一人﹐給事中二人﹐部曹三人。而最所鮮遇者﹐惟乾隆甲午順天鄕試﹐十八房中﹐彼此官階迥相懸絕﹐如宗丞竇光鼐﹑太常吳玉綸﹑光祿吳綬詔﹑理少周於禮﹑僕少曹學閔﹑通參趙佑﹐皆九列也﹔中允童鳳三﹑編修管幹禎﹐則翰詹也﹔司業朱元﹐則國子監也﹔禦史戈源﹐都察院也﹔戶部許寶善﹑善聰﹐禮部施學濂﹑鄭源燾﹐則部屬也。而此外又有助教吳省蘭﹐學正徐立綱﹑汪如藻﹐皆舉人。大理丞朱衣點﹐貢生。此四人﹐皆例所不預開列者﹐是蓋采選淸望﹐不限階資﹐睿鑑所加﹐絕人議擬﹐殆杜朝臣通榜之獘也。

◎姚啟聖全家之奇特會稽姚尙書啟聖﹐生而倜儻﹐以豪聞。少客松江趙太守所﹐午睡大鼾﹐僮僕竊窺之﹐則雕虎也。甫冠﹐以諸生遊通州﹐得權知州事﹐杖土豪殺之﹐尋棄官去。遊蕭山﹐遇二健兒掠二女子行﹐有老父隨之哭﹐持牽洶洶﹐公怒﹐奪佩刀殺二健兒﹐縱女子去。亡命﹐隸漢軍﹐平臺一役﹐公功獨多﹝按﹕公平臺功已詳前筆﹞。夫人何氏﹐亦絕有力﹐舉石臼如無物。公奇之﹐娶焉﹐生長子儀﹐雄偉與公埒。嘗驅駟馬﹐駕奔車﹐自後掣之﹐馬爲之卻﹔挽彊弓﹐百步外可洞四札。以功授知縣﹐擢部郎﹐出知開封府﹐諭以京堂用。自請效力從戎﹐攺總兵﹐終南鶴慶總兵官。天生奇人﹐萃於一家﹐匪適然也。

◎徐元文在詞館之榮遇徐立齋相國元文﹐臚傳日﹐世祖召見乾淸門﹐還啟皇太后曰「今歲得一佳狀元。」賜冠帶服物﹐視舊典有加。嘗從幸南苑﹐賜乘禦馬﹐命學士折納庫爲執﹐館師也。公遜謝﹐乃攺使侍衛。又嘗晚對便殿﹐夜分賜饌畢﹐世祖問從者得無饑乎﹐亦命賜以食。從古詞臣榮遇﹐無叨被如公者。

◎髙宗追念秦文恭秦文恭公以干隆二十九年四月乞病﹐溫旨不許。八月復請回籍調治﹐許之﹐仍懸缺以待。旣成行﹐疾革﹐薨於滄洲﹐訃聞﹐髙宗愴惻。明年南巡至無錫﹐幸寄暢園﹐禦制詩有云「養屙旋里人何在﹐撫景愀然是此間。」寄暢園者﹐公家別業也。髙宗追念舊臣﹐形於翰墨﹐如此益可見公之居官不苟矣。

◎髙宗賜蔡文恭詩乾隆四十八年﹐漳浦蔡文恭相國假滿還朝﹐覲熱河行在﹐上賜以詩﹐有「年老君臣似友朋」之句。明年禦制臨新建辟雍詩﹐中有云「蔡新或備伯兄行。」注曰「若今羣臣中﹐孰可當三老五更之席者﹐獨大學士蔡新﹐長予四歲﹐或可居兄事之列。」公旣致仕﹐五十五年以祝詣闕﹐錫宴同樂園﹐復賜一詩﹐有曰「八旬幸我猶身健﹐九望憐卿會膝前。」恭繹奎章﹐覺伊古明良賡和﹐《捲阿》矢音﹐雍容肅穆則有餘﹐悱惻纏綿猶不足也。

◎梁文莊感激恩遇雍正間﹐錢唐梁文莊公入直上書房﹐獲侍髙宗皇帝曁П﹑和兩親王講讀﹐以舊學受知遇﹐回翔館閣﹐平陟臺衡﹐恩禮哀榮﹐曠絕寮き。公晚年自言﹐嘗爲髙宗作擘窠大字﹐適憲皇帝駕至﹐諸臣鵠立以俟。憲皇帝命竟其書﹐以墨漬袍袖﹐復令髙宗曳之﹐今藏此衣三十年﹐他時服以就木﹐庶存歿志君恩也。後公子孫如其言。

◎梁文莊無愧淸秩內閣﹑吏部﹑翰林院﹐皆京僚極淸要地。梁文莊公嘗兼領數年﹐王尙書際華戲謂曰「公可謂三淸居士矣。」裘文達公聞之笑曰「兼以上書房﹑南書房﹐則五淸也。」文莊性儉素﹐自奉嗇於貧士﹐貲郎熱官﹐不敢因緣造請。每下直﹐雙扉晝掩﹐門庭闃然。署所居爲味初齋﹐示不忘舊。同時朝論﹐謂惟公實堪此淸秩云。

◎張學使識拔汪廷鎭洋汪少司空廷﹐初名﹐幼而穎悟﹐角補博士弟子員。時學使桐城張公廷璐奇其文﹐曰「它日名位不在吾下。」遂爲易其名﹐名從玉旁﹐而中加一廷字﹐意蓋引爲兄弟行雲。後果以鼎甲歷淸要﹐官至亞卿。世謂張公能相士﹐康祺尢服張公之能愛士也。

◎殿廷應試詞賦之體裁乾隆壬申﹐禦試翰詹諸臣於正大光明殿﹐以「納涼賦」爲題﹐作者多規模《上林》《子虛》﹐鋪陳宮殿苑囿。汪侍郎廷時爲編修﹐獨以宵旰憂勤民事立言﹐特擢一等一名﹐超授侍講學士。嗣充日講起居注官﹐又充會試同考官﹐又充武會試副總裁官﹐一歲之中﹐恩命頻頒﹐皆一賦爲之羔雁也。自來殿廷橐筆﹐別有體裁﹐或以頌爲規﹐或卽小見大﹐職在文字者﹐不可不以前事爲師。

◎翰林大考之黜陟故事﹕詞臣以大考休官﹐如外吏之幹六法﹐無仍還原秩者。徳州宋蒙泉廉訪弼﹐以編修充《續文獻通考》纂修官﹐同事十數人皆後進﹐徵文獻者咸以公爲歸。乾隆二十八年禦試正大光明殿﹐引見﹐有旨令以原官休致。當時總裁諸公﹐合詞奏宋弼學問篤實﹐著述精勤﹐請畱之書局﹐由是供職如故。後以贊善分巡鞏秦階道﹐擢甘肅按察使﹐正身率下﹐惠在西涼。蓋大考一舉﹐不過爲文學侍從之臣﹐借稽勤惰﹐因材任使﹐本不必以一朝之得失爲憑也。

◎盧明楷以精於樂律受知寧都盧詹事明楷﹐於樂律有宿悟﹐審辧律呂﹐淸濁髙下﹐不失累黍。爲貢生﹐已預內廷修書之役﹐會和碩莊親王﹑尙書張文敏公奉詔編次《律呂正義》﹐卽薦公爲纂修官﹐公猶未通籍也。本朝樂部﹐向以王大臣兼領﹐公官侍讀時﹐特旨令撰擬樂章﹐兼樂部行走。凡所撰進﹐皆播之管弦﹐列於法部。當時同僚嘆慕﹐謂公以鉤稽絕學﹐上結主知﹐前代蔡中郎﹑阮仲容輩﹐無此榮遇也。

◎尹舍人以淸白遺子孫內閣典籍尹均﹐南之蒙自人﹐內閣學士壯圖父也。乾隆五十年﹐以就養京邸﹐特旨入千叟宴﹐與一品大臣列坐丹墀東﹐賜賚珍異﹐天下以爲至榮。典籍性廉儉﹐在京師好飲豆湯﹐月必數設﹐呼子若孫共啖﹐曰「此吾鄕味﹐若曹卽富貴﹐愼勿忘。」與閣學同朝﹐父子入直﹐常共載一車。諸城劉文淸公嘗嘆曰「尹舍人可謂以淸白遺子孫矣。」

◎李文藻才名嶺南俗多竊牛﹐牛皮色相似﹐𨿽獲盜多不承﹐有司無如之何﹐往往牽蔓成巨獄。益都李文藻南澗宰潮陽﹐令有牛之家﹐各於牛角印烙私記﹐凡赴墟賣牛者﹐牙儈以印烙登簿﹐以印付買主。如告失牛﹐先以印呈官﹐官遣役持印驗墟簿﹐無得隱者。大府善其法﹐下所司行之。潮陽與海陽﹑揭陽俗稱三陽﹐仕其地多致富﹐南澗去官之日﹐囊橐蕭然。至番禺﹐命工摹光孝寺貫休羅漢像以歸﹐曰此廣南宦橐也。南澗性好聚書﹐手自讎校﹐無晚近俚俗之本﹔於金石刻搜羅尢富﹐所至必停驂周覽。有僕善椎拓﹐攜紙墨以從。嘗乘舟出迎總督﹐小憩南海廟﹐命僕拓碑﹐秉燭竟夜﹐比曉﹐問總督舟已過矣。詩古文不傍人門戶﹐過嶺後﹐治公事日不暇給﹐而詩益工。郵亭僧院﹐信筆畱題﹐𨿽輿隸皆知爲才子。南澗成乾隆庚辰進士﹐先一年舉鄕試第二人﹐舉主則嘉定錢詹事也。詹事嘗稱爲天下才﹐又謂南澗有三反﹕長身多髯﹐赳赳如千夫長﹐而胸有萬卷書﹐一也﹔生長於北海﹐官於南海﹐二也﹔湛思著書﹐欲以文學顯﹐而世稱其政事﹐三也。然而傳人無疑已。

◎錢竹汀識拔邵二云竹汀詹事以干隆乙酉典試吾浙﹐志取奇士﹐不爲俗學。余姚邵二云學士名列第四﹐五策博洽冠場﹐闈中傳觀﹐咸謂非老宿不辧。及來謁﹐則學士年才逾冠也。叩其學﹐淵乎不竭。詹事拊掌曰「不負此行矣。」康祺按﹕詹事屢握文衡﹐所取多懿文老學之事﹐使衡文者識鑑盡如此﹐制科何患不得士耶﹖

◎方望溪爲李穆堂譏訕方望溪侍郎以古文自命﹐意不可一世﹐惟臨川李穆堂輕之。望溪嘗攜所作曾祖墓銘示穆堂﹐才閱一行﹐卽還之。望溪恚甚﹐曰「某文竟不足一寓目乎﹖」曰「然。」望溪益恚﹐請其說。穆堂曰「今縣以桐名者有五﹕桐鄕﹑桐廬﹑桐柏﹑桐梓﹐不獨桐城也。省桐城而曰桐﹐後世誰知爲桐城者。此之不講﹐何以言文﹖」望溪默然者久之﹐然卒不肯攺﹐其護前如此。金壇王若霖嘗言「靈臯以古文爲時文﹐以時文爲古文。」論者以爲深中望溪之病﹐見竹汀先生《潛﹛研手﹜堂集》。竹汀殆亦不滿於桐城者乎﹖

◎名臣不諱言科場夾帶阮文達公爲學政時﹐搜出生童夾帶﹐必自加細閱﹐如系親手所抄﹐略有條理者﹐卽予入學﹔如倩人所抄﹐槪錄陳文者﹐照例罪斥。見曾文正諭子書。文正並云「作時文宜先講辭藻﹐欲求辭藻富麗﹐不可不分類抄撮體面話頭。」又云「文人不可無手抄夾帶小本﹐昌黎之記事提要﹑纂言鉤元﹐亦系分類手抄小冊也。」按﹕夾帶爲令甲所不容﹐二公皆名臣﹐文達則轉因夾帶而取其人﹐文正則昌言夾帶而諭其子﹐蓋王道不外人情也。

◎世宗破除官員回避本省之見國初官員補授之例﹐回避本省﹐如江蘇之與安徽﹐湖北之與湖南﹐陜西之與甘肅﹐亦稱同省﹐例應回避。雍正七年﹐世宗以江南之上江﹑下江﹐湖廣之湖南﹑湖北﹐陜西之西安﹑甘肅﹐𨿽同在一省﹐而幅員遼闊﹐各設巡撫司道以統轄之﹐其情形與隔省無異。且旣系同省﹐則於彼處之人情土俗﹐較爲熟悉﹐未必不於地方有裨。嗣後此數處府州縣以下官員﹐不在本籍巡撫轄下者﹐不必回避。按﹕昔賢有分道用人之論﹐極東之產﹐不使遠官於極西﹐果從其制﹐似與聖諭所稱熟悉風土﹐裨益地方者﹐稍有合也。

◎聖祖不苛繩趙恭毅儀節趙恭毅公晚年內任﹐一日﹐值聖祖仁皇帝親試武進士騎射﹐與諸大臣坐班﹐瞢騰假寐。同列欲面劾﹐聖祖笑止之﹐不加譴責。蓋天心仁愛﹐諒公宣力之久﹐而精力漸衰﹐不復苛繩儀節也﹝敬按﹕雍正間﹐川督憲徳以成都府知府王氵符﹐於考驗武弁之日在座酣睡﹐特疏糾參。諭旨責憲徳之過刻﹐猶引及恭毅前事云﹞。

◎梁文莊有古大臣風梁文莊公與陳星齋太僕幼同裏﹐長同學﹐雍正庚戌會試復爲同年。至乾隆十五年﹐文莊方掌院事﹐太僕以外吏舉鴻博﹐攺官檢討﹐亦久次矣。京察列一等﹐禦史歐堪善以文莊徇私彈奏﹐辭連上年舟過丹陽被毆事﹐﹝詳見下則。﹞聖意稍爲之動﹐卽日召見文莊。文莊奏曰「陳兆侖在翰林﹐前此已四入京察﹐無不定爲一等者﹐臣𨿽欲矯情避嫌﹐其如朝廷公議何。」上亦悟﹐從容諭曰「自後有則攺之﹐無則加勉。」文莊正色曰「臣領皇上無則加勉之訓。」同列者咸嘆爲得古大臣風﹝康祺按﹕是年京察在三月﹐太僕以十三年七月聞太夫人訃﹐時尙未服闋入都也。或其時丁憂人員尙無扣除察典之成例與﹐俟考﹞。

◎陳星齋太僕被解役囚徒痛毆之巨案星齋太僕居憂時﹐河庫道何君聘之課子。乾隆己巳二月赴淮﹐舟泊丹陽﹐遇秋審解犯數船﹐自鎭江往蘇﹐兩船偶觸﹐解役突率眾囚徒入船﹐各持器械雜手中鐵鏈﹐指劫奪﹐罄所有以去。太僕方與客對弈﹐猝被一囚連毆三鏈﹐頭顱脊背受創極重﹐流血昏暈。蓋每歲秋讞時﹐胥役囚徒﹐互相狼狽﹐以亡命橫行爲利藪﹐而不知太僕之爲貴人也。痛定鳴官﹐得其主名﹐經丹陽縣令請撫軍雅公具奏﹐立置重典。嗣是此風稍戢矣。辛未歲﹐太僕起復入京﹐上方自南巡還。太僕道旁接迓﹐猶垂問此事甚詳﹐並霽顏曰「汝何不言雞肋不足當尊拳耶﹖」自是每遇召對﹐必問及焉。髙宗睿性之和易﹐玉音之警敏如此。

◎陳兆侖三次通籍乾隆大科﹐有以進士舉鴻博者﹐兩次通籍﹐已爲奇遇。錢塘陳太僕兆侖釋褐用福建知縣﹐嗣保奏鴻博﹐入都候試。適內閣中書闕員﹐試士東閣。新例﹐凡徵士中科甲出身者﹐亦得與試。太僕蒙欽取一等一名﹐授內閣撰文中書﹐旋入軍機處行走。明年﹐復入鴻詞之選﹐攺官翰林。三次通籍﹐古今僅見。

◎錢南園劾奏國泰之勇決錢南園通政爲禦史時﹐劾東撫國泰﹐前筆紀之未詳。是時劉文淸公偕和┞奉髙宗命﹐往山東訊鞫﹐並諭禦史同訊。方讞獄日﹐國泰忽起立詈禦史曰「汝何物﹐敢劾我耶﹗」文淸大怒曰「禦史奉詔治汝﹐汝敢詈天使耶﹖」立命隸人披其頰。國泰懼而伏﹐┞遂不敢曲芘。獄上﹐國泰伏誅。初﹐通政將奏國泰事﹐詣所善翰林邵南江曰「家有事﹐需錢十千﹐可借乎﹖」邵曰「錢可移用﹐將何事也﹐盍告我﹖」通政曰「子勿問何事﹐有事欲用此錢﹐當於吾子取之。」越三日﹐而彈章宣矣。時國泰聲勢方盛﹐人皆爲之危﹐幸髙宗仁明﹐察其忠直﹐尋擢通政司﹐而山左去一姦人﹐朝野歌頌焉。邵於是叩之曰「子前告我需錢十千豈爲此事耶﹖」曰「然﹐吾自度劾國泰必受嚴譴戍邊﹐故預備資用耳。」邵曰「若果有此行﹐十千錢亦不濟事。」曰「吾性喜食牛肉﹐在道可不用亻兼從﹐以五千錢市牛肉﹐日啖此可無饑﹐其餘錢吾自負之﹐得達於戍所足矣。」聞者悚然。康祺按﹕乾隆至今﹐不少敢言之諫官﹐求如通政之廉儉爲體﹐剛正爲用﹐亦本朝有數直臣也。

◎汪守和宗伯言動悉遵古禮樂平汪大宗伯守和﹐言動悉遵禮法﹐每食必置菜羹於坐隅﹐以祭先代始爲飲食之人﹐揖然後坐。

◎驢車尙書戴簡恪公惇元長刑部日﹐值大雪﹐公著雨罩﹐手抱文書﹐步至街衢﹐呼驢車乘之﹐禦者不知公爲誰也。及至署﹐隸役呵殿而入﹐公下車﹐去雨罩﹐帽露珊瑚頂﹐禦者大驚﹐將棄車而逃。公彊畱﹐與之錢而去。都中謂之驢車尙書。公卒之日﹐鄕人往視之﹐敝衣露肘﹐布衿一襲﹐咸嘆其儉徳爲不可及云。

◎四三麟鳳二六鴻鸞尹望山相國內召後﹐贊畫樞要﹐退居賜園﹐公子十二人﹐排日至園奉侍﹐時謂之四三麟鳳﹐二六鴻鸞﹐蓋羨其子多且賢﹐如荀龍賈虎之比也。

◎張文和謹身節欲之效驗張文和公幼體弱多疾﹐精神疲短﹐步行里許輒困憊﹐尊長以爲憂。公因此謹疾﹐愼起居﹐節飲食﹐時時儆惕。三十通籍﹐气體稍壯。嗣值南書房﹐辰入戍出﹐歲無虛日。塞外扈從十一次﹐夏則避暑熱河﹐秋則隨獵於邊塞遼闊之地﹐乘馬奔馳﹐飲食失節﹐而不覺其勞。康熙丁亥﹐聖祖以外藩望幸﹐車駕遠臨﹐徧歷蒙古諸部落﹐公皆珥筆以從﹐一百餘日不離鞍馬﹐亦不自知其鞅掌。世宗朝﹐委任益篤﹐以大學士管吏部﹑戶部﹐掌翰林院﹐皆極繁要重大之職。兼以晨夕內直﹐宣召不時。適西北軍興旁午﹐每奉密諭﹐籌畫機務﹐羽書四出﹐晷刻不稽。偶至朝房或公署聽事﹐則諸曹司抱案牘於旁者﹐常數十百人﹐環立番進﹐以待裁決。輿中馬上﹐披覽文書﹐吏人多隨行於後﹐候一言爲進止。又總裁史館書局凡十餘處﹐纂修諸公﹐時以疑難相質﹐公爲之從容論定。薄暮還寓﹐則賓客門生﹐車駕雜沓﹐守候於外舍者如鯽矣。夜然雙燭治事﹐旣就寢﹐或從枕上思及某疏某稿未妥﹐卽披衣起﹐親握筆攺正﹐黎明付書記繕以進。而气體之彊健﹐反過於少壯時﹐見公所自述澄懷園語。自來天生命世﹐固多付以龍馬之精神﹐用能爲國家任重致遠。然公中年以還﹐謹身節欲﹐戒愼恐懼之一念﹐實足以後天補先天之闕也。

◎顧寧人之彊記王漁洋《古夫於亭雜錄》云「近日顧寧人號彊記﹐一日會於京師邸捨﹐予謂之曰﹕先生博學彊記﹐請誦古樂府《蛺蝶行》一過﹐當拜服。顧瑯瑯背誦﹐不失一字。」康祺竊謂記誦特學問之一端﹐座有顧寧人﹐乃僅僅以《蛺蝶行》相難﹐其拜服寧人﹐亦僅在能背誦《蛺蝶行》﹐此漁洋所以卒爲文人與。

◎王漁洋處置貲郎之意見國家自滇閩二廣用兵﹐始開捐納之例﹐始猶經戶部斟酌﹐不至過濫﹐其後陜西賑荒﹑出塞運餉等事﹐則漸泛濫矣。始商人巴某等初捐卽補知府﹐言官論之﹐因革去。其後於振甲爲運餉都統﹐則不由戶部﹐及九卿集議﹐徑移吏部銓補。於是僉事方面顯官﹐亦在捐納之列﹐初任卽得補授矣。後左都禦史張鵬翮疏言州縣守令教職捐納冗濫﹐九卿集議﹐遂欲通攺幕職佐貳等官。王漁洋尙書時貳戶部﹐謂諸公曰「朝廷不可失信於天下﹐已往可勿論﹐但當愼之於將來耳。」眾以爲然﹐遂罷議。康祺按﹕漁洋廷議﹐在當時自是正論﹐蓋捐數本重﹐捐員亦寥寥無多﹐若今日則減成折額﹐展轉售鬻﹐甚至市一牛之貲﹐可使顯貴其二子﹐而且角之歲﹐隸名天官﹔胎妊之兒﹐預營仕牒﹐朝廷果毅然停捐﹐采用前議﹐將此輩盡攺虛階﹐亦不爲過。否則拘守小信﹐坐視吏道之淪胥﹐必待至數十年後﹐而始有澄淸之可冀﹐恐亦非政體所宜也。

◎梁山舟書名播於日本琉球梁山舟學士書名滿天下﹐求書者紙日數束。嘗言古善書皆有代者﹐我獨無﹐蓋不欲以僞欺人也。其誠篤如此。時日本國有王子好書﹐以其書介舶商求公評定。琉球生自太學歸國﹐踵公門乞一見。公以無相見儀卻之。其人太息曰「來時國王命必一見公而歸﹐今不得見柰何。」因丐公書一紙﹐曰「持是以復國王耳。」其名盛又如此。

◎宣南詩會圖吳縣潘功甫舍人曾沂﹐文恭相國冢嗣也。性澹榮利﹐勇於爲善﹐居京師杜門謝客。文恭門生故舊滿天下﹐識其面者殆不數人。曩嘗見《宣南詩會圖》﹐圖中九人﹐皆一時賢士大夫﹐蓋東鄕吳舍人嵩梁﹑新城陳學士用光﹐涇縣朱宮贊存﹑長樂梁觀察章鉅﹑宜黃謝學士階樹﹑嘉興錢侍禦儀吉﹑吳縣董太守國華﹑歙縣程侍講恩澤﹐一卽舍人也。先是與斯會者﹐有安化陶中丞澍﹑涇縣胡廉訪承珙﹑祥符周觀察之琦﹑嘉善黃太守安濤﹑侯官林廉訪則徐﹐時舍人尙未入都。逮後長樂觀察守楚中﹐歙縣侍講典黔試﹐涇縣宮贊乞養歸﹐則又益以華亭張舍人祥河﹑臨川湯舍人儲蕃﹑侯官李侍讀彥章﹐仍九人也。朱綬爲之記﹐諸公名位﹐多就當時敍錄。其後騰踔中外﹐文藻勛烈﹐皆卓卓有所表樹。朱門後起﹐能皆如舍人之愼於擇交﹐差不愧司馬家兒風範矣。

◎越中四傑會稽陶篁村徵士元藻﹐少字龍溪﹐才藻飆發﹐與同鄕劉鳳岡豹君﹑周虎木以詞賦齊名﹐時有龍鳳虎豹﹐越中四傑之目。見梁山舟《頻羅庵集》壽篁村七十詩注。

◎湯鵬鐵畫蕪湖鐵工湯鵬﹐字天池﹐煆鐵作艸虫花竹及山水屏幢﹐精妙不減名家圖畫。山水大幅﹐非積歲月不能成﹐其流傳者﹐多徑尺小景﹐以木範之﹐若琉璃屏狀﹐名曰鐵畫。或合四面﹐以成一燈﹐曰鐵燈。每幅數金﹐一時爭購之。鑪錘之功﹐前代未有也。相傳鵬家煆竈與畫家鄰﹐畫師自髙其技﹐每相傲睨。鵬意頗不平﹐閉門構思﹐鏗錚屈曲﹐遂成絕藝。鵬亡﹐竟無繼者。世咸稱鵬所作畫﹐當與張銅﹑黃錫﹐並爲藝術傳人。康祺獨謂以彼其人﹐運鏤肝怵腎之沈思﹐創鬼斧神錐之妙制﹐盍不移而鉆研理窟﹐藻繪學林﹐爲可惜也。然以視世之寬衣博裒﹐醉飽嬉娛﹐百歲如馳﹐一長莫述者﹐則又鵬所唾棄不屑道也。

◎本朝列聖多工繪畫京師慈仁寺僧捨﹐藏有世祖皇帝禦畫渡水牛﹐乃赫蹄紙上﹐用指上螺紋印成之﹐意態生動﹐筆墨烘染所不能到。又風竹一幅﹐上有廣運之寶﹐王貽上﹑宋牧仲輩均見及之﹐今不知尙存否。康祺敬按﹕本朝列聖﹐天才淵雅﹐幾暇多工繪畫。近年嘗見文宗所畫馬﹐醇邸恭摹上石﹐神采飛舞﹐雄駿中含肅穆之气﹐非唐宋專家所能比擬也。

◎皇史之建置皇史建自前明﹐四周石室﹐中藏金匱﹐本朝因其舊制﹐尊藏實錄﹑聖訓﹑玉牒諸巨編﹐寶笈瑯函﹐依次排列。嘉慶十二年﹐髙宗純皇帝實錄﹑聖訓告成﹐卷帙宏富﹐視舊增倍﹐仁宗特命所司重加修葺﹐將金匱分列石臺﹐諏吉尊藏。並諭閣臣云「我國家億萬斯年﹐篤祜延﹐正未有艾﹐嗣後石室充盈﹐卽於兩配殿仿照石室規制﹐建造分貯﹐奕葉遵循﹐永遠無替。」此旨並交內閣存記﹐今又閱四朝矣。八聖儲慶﹝借用《陸宣公集》﹞﹐謨烈燦陳﹐讀書中祕者﹐幸勿爲籍談氏所譏也。

◎髙宗宣宗沖齡時之神武乾隆辛亥秋﹐宣宗皇帝侍髙宗皇帝行圍威遜格爾﹐引弓獲鹿﹐喜動天顏﹐黃褶翠翎﹐寵賚優渥。髙宗禦制詩﹐有「老我策驄尙武服﹐幼孫中鹿賜花翎﹐是宜志事成七律﹐所喜爭先早二齡」之句﹐蓋髙宗以十二歲時﹐木蘭從﹐初圍得熊﹝此事敬載前筆﹞﹐宣宗則初圍得鹿﹐年十齡也。詩又云「家法永遵綿奕葉﹐承天恩貺愼儀刑。」則他日聖子承乾﹐良謀貽厥﹐若已寓於翰藻中矣。

◎宣宗臨禦初年之謹小愼微嘉慶二十五年七月二十五日﹐軍機大臣敬擬遺詔﹐中有髙宗降生避暑山莊之語。越月餘﹐宣宗檢讀實錄﹐始知髙宗實於康熙辛卯八月十三日誕生於雍和宮邸﹐而髙宗禦制詩凡言降生雍和宮者﹐三見集中﹐因傳旨詰問。樞臣回奏稱﹕仁宗禦制詩初集第十四卷

﹑第六卷

詩注﹐均載純皇帝以辛卯歲誕生於山莊都福之庭。上責其巧辧。諭云「朕恭繹皇考詩內語意﹐系泛言山莊爲都福之庭﹐並無誕降山莊之句。當日擬注臣工﹐誤會詩意﹐且皇祖詩集﹐久經頒行﹐不得諉爲未讀。」遂降旨﹕托津﹑戴均元退出軍機﹐與盧蔭溥﹑文孚均鐫級有差。時宣宗臨禦甫匝月﹐其謹小愼微﹐邇言必察﹐殆睿性天成已。

◎李天生之豪俠李天生檢討﹐性行忄亢爽﹐尙气槪而急人患﹐一秉秦中雄直之气。生平與二曲交最密﹐天生宗朱子﹐二曲講良知﹐各尊所聞﹐不爲同異。亭林在山左被誣陷﹐天生走三千里至日下﹐泣訴當事﹐而脫其難。在都門﹐嘗與毛西河論古韻不合﹐西河彊辯﹐天生气憤塡膺不能答﹐遂拔劍斫之﹐西河駭走。康祺竊謂天生古豪傑﹐其周旋亭林﹑二曲﹐不愧古人之交﹔其劍劫西河﹐未免稍失儒者气象。然以西河之利口﹐喋喋﹐滑稽不窮﹐非勁敵如天生﹐恐亦不足以折其驕橫詭誕之气﹐宜當時傳爲快事云。

●卷十二◎任象元之學行吳江諸生任徳成像元﹐篤於儒行﹐奉朱子白鹿洞規﹐因集明以前先正格言與洞規相發明者爲一書﹐曰《洞規大義》。居鄕勤施濟﹐置社倉﹐創義塾﹔歲饑﹐煮粥食餓者﹐鄕人徳之。一夕步於庭﹐有偸兒方逾垣下﹐見象元驚欲竄走。徐語之曰「子毋恐﹐得無患餒乎﹖」手量米一斛給之﹐曰「此危道也﹐勿更爲。」其人叩頭負米去﹐乃徧告其黨﹐相戒勿竊任氏﹐其言頗聞於人。雍正初﹐詔舉賢良方正﹐鄂文端公爲布政使﹐欲薦之﹐固辭乃已。嘗浚萬頃江﹐達之太湖﹐裏中無水患。有司以聞﹐賜八品服。學行如君﹐東京之彥﹐與南宋之儒與。今日吳中之士習﹐安得若君輩三五人﹐不言躬行﹐而示之標準與。

◎士大夫歸田後之規範王蘭泉侍郎在京師時﹐與笥河學士互主騷壇﹐門人著錄者數百人﹐有南王北朱之目。罷官歸田後﹐往來吳門﹐賓從益盛﹐與王西﹑錢竹汀兩先生艤舟白公堤下﹐朋簪雜還﹐詩酒飛騰﹐望之者若神仙然。然其時袁簡齋以詩鳴江浙間﹐從遊若鶩﹐侍郎痛詆之﹐收召門徒﹐隱然樹敵﹐以至吏胥之子﹐負販之人﹐能用韻不失黏﹐皆與齒錄﹐頗有惜其太丘之道廣者。康祺竊謂﹐隨園之所爲﹐不過假以梯貴遊﹑攫金帛﹐以自適其園林聲伎之好﹐侍郎何苦詆之。若錢﹑王二先生之遺榮志古﹐內介外和﹐獎掖後賢﹐不立門戶﹐則誠士大夫歸田之規範也。

◎沈端恪請黜陸王陳從祀孔廟之措詞沈端恪公甫通籍﹐有上孝感熊座師書﹐請黜陸象山﹑王陽明﹑陳白沙孔廟從祀。其議象山謂﹕「《六經》皆我注腳一語﹐非聖背經﹐狂妄自恣。」其議白沙謂﹕「靜坐養出端倪﹐的系禪定一派。」至陽明之學﹐則以謂﹕「原於象山﹐而猖狂過之﹔似乎白沙﹐而詭譎爲甚。若當孔子﹐難逭兩觀之誅﹔如遇孟子﹐必在放距之列。久竊從祀﹐萬萬不可。」其辭而辟之﹐尢爲不遺气力。當時孝感得書﹐不知若何作答﹐特未見其有釐正從祀之疏耳。康祺竊考端恪之學﹐其始浸淫禪窟﹐則幾與姚江之末派相同﹔其繼師應潛齋﹐友沈士則﹑淩嘉印﹐則宗旨尢與陸王爲近。卽誦法朱學﹐漸悔前非﹐其時年僅三十餘﹐亦不必衛道如是之嚴﹐論古如是之刻。豈程朱陸王﹐果如苗莠雅鄭﹐勢不兩容﹐必焚其書而鏟其名﹐乃足爲紫陽之功臣歟﹖且靜坐二字﹐似不始於白沙﹐何以一養端倪﹐便成禪定。末學淺漏﹐向讀陸淸獻書而疑之﹐讀端恪書而疑益甚矣。﹝按﹐白沙不無遺議﹐象山未可厚非。若陽明則宏才碩學﹐偉績精忠﹐比肩漢葛亮﹐接踵宋天祥。彼自獨有千古﹐本不借兩字良知﹐分孔廡特豚之饗也。乃謂其功業不過杜預﹐學術甚於安石﹐門戶之論﹐豈可謂平﹖﹞

◎陸耳山四子之乖謬陸耳山副憲卒於奉天校書之役﹐嫡子四﹐扶其柩歸。如夫人陳﹐以病畱京﹐抑鬱而沒﹐屬其遺子及女於馮星石鴻臚﹐而以第五女爲吳侍郎玉綸之義女。後二公爲之撫教婚嫁﹐等於所生﹐想見前輩友道之篤。而副憲嫡子四人者﹐殆不知具何心肝也﹐淸門子弟﹐尙其鑑諸。

◎吳湛山中丞一歲九遷固始吳湛山中丞士功﹐起家部屬﹐自乾隆丁丑曁戊寅﹐僅一載﹐由楚臬而護楚撫﹐升陜藩﹑護陜撫﹐旣調直藩﹐再調陜藩﹐再護陜撫﹐旋授閩撫﹐仍畱陜撫﹐兼管陜藩。古所稱一歲九遷其官者﹐蔑或過之。

◎吳中丞奏請弛私渡之禁臺灣海外上郡也﹐例禁私渡﹐而民犯死偸渡者日益眾。故臺灣令魯鼎梅修縣誌略云「內地窮民在臺者數十萬﹐其父母妻子欲就養﹐格於禁例﹐於是賄船戶﹐冒水手姓名掛驗。婦女則以小船出口﹐上大船﹐抵臺後復用船接載﹐率以夜行﹐名曰灌水。更有客頭勾通習水積匪﹐用漏船收載多人﹐入艙封閉﹐遇風則盡入魚腹。比及岸遇有沙﹐驅之上﹐名曰種芋。或潮漲漂溺﹐名曰餌魚。窮民迫於饑寒﹐相率入陷阱﹐言之痛心。」固始吳湛山中丞撫閩﹐據志語入告﹐請旨弛禁﹐從之。其疏中有云「內外人民﹐皆朝廷赤子﹐向之在臺爲匪者﹐悉出隻身無賴﹐若安分良民﹐旣已報墾立業﹐有父母妻子之系戀﹐有仰事俯育之辛勤﹐自必顧惜身家﹐各思保聚。此從前督撫諸臣所以疊有給照般運之請也。及奉準行過臺以後﹐亦未有在臺滋事者﹐乃因姦民偸渡﹐致令良民在臺者身同羈旅﹐常懷內顧之憂﹔在內者悵望天涯﹐不免向隅之泣。以故老幼婦女﹐煢獨無依之人﹐迫欲就養﹐竟致鋌而走險﹐畢命波濤﹐非所以仰體我皇上如天之覆﹐一視之仁也。」言簡意賅﹐愷惻入聽﹐中丞之造福海外﹐閩人至今感頌。若彼魯令者﹐殆亦有心人已﹝康祺嘗謂﹕凡修纂郡邑志乘﹐以陳述民瘼﹐鉤揚潛徳爲得體﹐若乃鋪張形勝﹐攀附人物﹐皆庸筆也﹞。

◎葛世振力辭薦辟康熙十年﹐浙撫範忠貞公薦山林隱逸﹐首列吾邑葛編修世振。世振﹐明崇禎庚辰一甲第二人也。詔下﹐以老疾辭﹐不赴。復奉溫旨惇迫﹐再以疾辭﹐遂允其請。時吾鄕諸先輩﹐多以諸生布衣起兵死難﹐其節則奇﹐其事究近於矯激﹐若編修者﹐殆不失箕子之明夷者也。

◎雍正朝隔省題官之通融雍正間﹐湖廣總督楊宗仁折薦廣東南海縣知縣���升補湖南寶慶府知府﹐廣州守備範宗堯攺補湖北漢陽縣知縣﹐上特從之。隔省題官﹐或越等﹐或攺塗﹐倘施之今日﹐恐本官薦主﹐並受譏彈矣。

◎李天生譏顧亭林好講古音亭林先生西遊﹐主李天生家。一日﹐亭林臥未起﹐天生謂之曰「汀芒矣。」亭林愕然。天生曰「子好講古音﹐尙不知天應讀汀﹐明應讀芒耶﹖」亭林爲之大笑。蓋嗜古之不可泥古也。

◎董秉純整理全謝山遺集之風義謝山先生易簀時﹐以詩文稿付其弟子董秉純小鈍藏┑﹐手定凡六十卷﹐其餘殘篇剩簡﹐幾滿一竹笥。小鈍泣拜而受﹐粘連補綴﹐又匯爲七十卷。其中與正集重復﹐及別見於他作者﹐幾十之四﹐擬重刪定﹐以多先生手書﹐不忍塗乙。因手自謄寫﹐課徒之隙﹐鈔得三百餘紙。船唇驢背﹐挾以俱行﹐竟未竣事。小鈍旋判那池州﹐地僻政簡﹐日課字四千﹐四閱月始卒業﹐卽今所傳《鮚亭外編》也。先生歿﹐無後﹐著述三十餘種﹐多賴小鈍與蔣孝廉學鏞﹑盧教諭鎬爲之排比讎正﹐𨿽書不盡傳﹐而風義足尙。李侍郎之於韓昌黎﹐方侍讀之於宋學士﹐吾鄕前輩﹐何多讓焉。

◎孫文定阻子應試益都孫文定公服官居鄕﹐恂恂廉愼。公子寶侗有髙才﹐侍公京邸﹐每鄕試不許入京闈。嘗曰「吾爲大臣﹐汝又薄有文譽﹐使或以一第相混﹐爲結納之資﹐平生廉隅掃地矣。」寶侗卒爲諸生。漁洋《池北偶談》稱文定此一節﹐有唐貞肅﹑王忠肅兩公之風﹐洵非阿好。

◎沈歸愚尙書訓孫語沈歸愚尙書於本朝儒臣中﹐最稱晚達﹐嘗訓其孫惟熙曰「汝未冠蒙皇上欽賜舉人﹐亦知而翁鄕試時﹐固十七次落第秀才乎﹖」蓋尙書年六十有六﹐始膺鄕舉﹐不自料其後日恩榮至此也。

◎尹文達對於僚屬之謙下尹文達公老於封疆﹐凡一督雲貴﹑三督川陜﹑四督江南﹐每遇艱巨﹐紆徐料量﹐靡不妥帖。而性善謙下﹐將有張弛﹐必集監司以下屬曰「我意如是﹐諸君必駁我﹐我解說則再駁之﹐使萬無可駁而後可行﹐勿以總督語有所因循也。」以故公所行﹐鮮有敗事。吁﹐可法也。

◎世宗大義滅親之不得已聖祖皇帝晚年﹐阿其那﹑塞思黑輩妄覦非分﹐要結羽黨﹐播散流言﹐至今尙有以管﹑蔡之不咸﹐議聖人之有過者。敬考康熙年間﹐聖祖升遐以前﹐諸皇子惟世宗已封雍親王﹐允祉已封誠親王﹐允已封淳親王﹐餘皆貝勒﹑貝子﹐且有未受封者。而巡方駐蹕之隨扈﹐祀巨典之代行﹐及軍國大計從容諮決﹐惟我世宗爲獨多。卽六十一年南郊大祀﹐亦以世宗恭代﹐距聖祖賓天﹐僅先五日也。聖祖嘗諭諸大臣曰「朕萬年後﹐必擇一堅固可靠之人﹐與爾等作主﹐令爾等永享太平。」觀此﹐知天心默定﹐神器攸歸久矣。羣凶構扇﹐圖危宗社﹐大義滅親﹐夫復何間。

◎聖祖生有聖瑞聖祖生有聖瑞﹐孝康章皇后在妊時﹐孝莊文皇后輒見孝康皇后衣裾若有龍繞。逮降誕之辰﹐異香盈室﹐經日不散﹐五色光華﹐與日俱耀﹐宮人內侍﹐咸所瞻仰﹐見世宗禦制景陵聖徳神功碑﹐蓋帝王自有眞也。

◎科場加恩大員子弟之成例科場定例﹕現任文武一二品大員﹐及翰詹科道之子孫弟侄﹐出應鄕試﹐別編官捲﹐號曰官生﹐凡二十人取中一名﹐較尋常覓舉者登進差易。又道光以前﹐凡禮部會試及順天鄕試之主考﹑房考﹐其家人族黨有應試回避者﹐每別派試官閱卷﹐或封卷進呈﹐擇尢錄取﹐獲售益多。皆國家嘉惠臣工之茂典也。考雍正六年﹐直省鄕試後﹐上諭大學士﹑尙書﹑侍郎﹑都禦史﹑副都禦史各大員﹐有子弟在京闈及本省鄕試﹐未經中式﹐年二十以上者﹐著各舉文理通順可以取中者一人﹐開送內閣請旨。尋開列大學士蔣廷錫子溥﹑吏部尙書嵇曾筠子璜﹑都禦史唐執玉子少遊﹑吏部侍郎史貽直子奕簪﹑戶部侍郎王廷揚子Α﹑禮部侍郎錢以塏子鋈﹑禮部侍郎鄂爾奇子鄂倫﹑兵部侍郎楊汝穀子綏﹑刑部侍郎繆沅子鋈﹑工部侍郎張大有子鴻運﹑侍郎署理倉場事務塗天相子士炳﹑副都禦史謝玉寵子升等具奏﹐得旨俱賜舉人。戶部侍郎劉聲芳子俊邦﹐因病未應鄕試﹐亦賜舉人﹐一體會試。此則榜花異瑞﹐喬木同榮﹐聖澤汪洋﹐尢爲曠百世而一遇者也。蔣﹑嵇兩相國皆世掌絲綸﹐沙堤重築﹐史奕簪﹑鄂倫諸人﹐亦俱氵存躋卿輔﹐益見斯舉之得人。

◎朱文端奏免年遐齡從坐年羹堯旣以大逆誅﹐父遐齡年八十餘﹐法當從坐﹐九卿俱畫諾矣。髙安朱文端公獨不署名﹐憲皇帝責問﹐公奏﹕「以子刑父﹐非法也。臣簿錄年氏家書﹐遐齡訓羹堯甚嚴﹐羹堯不能從﹐以陷於罪﹐罪在子不在父。」上頷之﹐遐齡竟免。

◎世宗恩禮鄂爾泰之優渥文端相國鄂爾泰經略西路﹐將凱旋﹐世宗命戶部尙書海望爲治第﹐凡什物於禁盤威窬之屬必具﹐已報竣矣﹐命舁堂上幾視之﹐以爲窳敗﹐大怒﹐召海切責。海叩頭請易乃已。乃公入朝﹐奏事畢﹐諭曰「卿勿還舊居﹐可赴新宅。」復手書「公忠弼亮」四字賜之。侍衛十人﹐捧宸翰隨公入第。上聞第中無園圃﹐賜以藩邸小紅橋園﹐而中分其半爲軍機房。嗚呼﹗聖主之優禮至矣﹐人臣之寵榮亦極矣。

◎鄂文端公戒弟侈泰之先見鄂文端公當國時﹐其弟鄂爾奇亦位躋正卿。一日﹐公退朝過爾奇書齋﹐見陳設都麗﹐賓從豪雄﹐甫掀簾﹐不入而去。爾奇急詣兄問故。公庭立責之曰「汝記我兄弟無屋居祠堂時耶﹖今偶得志﹐而侈泰若是﹐吾知禍不旋踵矣。」爾奇跪泣謝罪始已。嗣後伺公往﹐先藏珍器屏燕朋乃敢見﹐然卒爲李衛劾奏﹐以侈敗﹐世方服公先見也。康祺按﹕宋子京椽燭修史﹐侍女滿前﹐其兄景文嘗有「寄語學士﹐記得少年讀書某寺時否」之語。文端誡弟﹐政與之同。惜鄂爾奇無小宋之淸才﹐而奢侈過之﹐宜其富貴之不終。

◎大理令之戇直雍正季年﹐直省祥符駢集﹐史不勝書。世宗聖量謙﹐多推美於地方大吏。時鄂文端公督雲貴﹐南慶雲屢見﹐司道詣節轅庭賀﹐大理令劉某獨曰「某眼瞇﹐實不見慶雲。」公默然﹐心嘉其直﹐遂薦起之﹐人以爲兩難。

◎列聖不惑於異端世宗睿悟淵微﹐洞徹三教﹐萬幾餘暇﹐聞外間鑪火修煉之說﹐深知其非﹐而聊欲試觀其術﹐因將張太虛﹑王定干等數人﹐置於西苑空閒之地﹐俳優等視﹐借以消閒。及髙宗踐阼﹐始驅逐各回本籍。又列聖深通佛法﹐世祖章皇帝時﹐木陳最被恩禮﹐屢侍內廷。康熙朝﹐則玉琳國師﹑築溪禪師主持法席﹐亦復飫聆聖訓﹐接引指迷。然諸僧人偶有驕誕越軌之舉﹐則毀書屏斥﹐嚴譴隨之。世宗慈悲覺世﹐尢喜召見僧衲﹐指示提撕﹐冀其勉力超悟﹔其未能領會者﹐必令陸續散出。髙宗諭旨嘗云「朕崇敬佛法﹐秉信夙深﹐參悟實功﹐仰蒙皇考嘉獎﹐許以當今法會中契超無上者﹐朕爲第一。」然髙宗自登極後﹐卽禁敕緇流。凡有偶見天顏﹐借端誇耀﹐或造作言辭﹐招搖不法﹐在國典爲匪類﹐在佛教爲罪人﹐必按國法佛法加倍治罪。又以披剃太眾﹐品類混淆﹐仍復給發度牒﹐方準出家之例。蓋聖學之邃﹐無所不窺﹐故道笈梵函﹐咸洞明其奧﹐而聖鑑之明﹐無微不燭﹐故異端謬種﹐必預峻其防。維天縱多能﹐大中至正﹐可爲萬世法已。

◎封印後預用空白之原始同治癸酉﹐余官刑部奉天司﹐封篆之期﹐曹司畢集。亡友周編修晉麒時爲同捨郎﹐忽語余云「中外衙門豫用空白﹐始於何代﹖」余不能答﹐旣而曰「必始於本朝。」緣明以前紀載﹐不見有此也﹐必始於冬末春初﹐緣政令有所不便﹐增設此例也。頃恭讀《髙宗實錄》﹐載乾隆五年夏四月﹐始命各省封印後豫用印空白。余所臆說﹐一驗一不驗﹐且仍不知此例因何而開﹐然則掌故之學﹐豈易言哉﹖

◎南樓老人畫冊之遭際禾中錢文端公母陳太夫人﹐節藝雙絕﹐鬻畫養親﹐世所稱南樓老人也。文端旣貴﹐嘗以其畫冊十幀進呈禦覽﹐一幀畫一魚﹑一黑犬﹐一幀畫一蝶未入花叢時﹐一幀畫一蝦﹑一蟹﹑一小魚﹐一幀花籃﹐一幀大柏﹐一幀梅花仙女﹐一幀修篁茂林﹐一幀楊梅﹑枇杷﹑二桃﹐一幀喜雀﹐一幀蘿卜﹑白菜﹐皆淸華名貴﹐秀溢人寰。每幀有其夫錢綸光廉江先生題詩二句。乾隆三十一年﹐髙宗於每幀題七絕一首﹐並禦題一跋於後﹐發還。文端公及其子侍郎汝誠﹐各作十詩恭和元韻﹐而侍郎詳跋於後﹐以詳慶幸。逮乾隆四十七年﹐文端父子皆沒﹐髙宗因閱錢選所畫犬鳥﹐偶憶陳太夫人原冊﹐遣人至浙﹐取至京師﹐再呈乙覽﹐復禦制七律一首﹐長跋一幀﹐仍歸錢氏。今文端玄孫子密樞部應溥﹐猶寶守之﹐固海內之名迹﹐亦曠古之奇遭。而髙宗聖性淵靈﹐寸楮尺箋﹐偶經睿賞﹐閱十餘年而記憶不忘﹐卽尋常收藏鑑別之名家﹐恐尙無斯專摯也﹝錢氏又有文端之《母夜紡授經圖》﹐髙宗及諸名臣均有題詠。其《直盧問寢圖》﹐則圖文端早朝﹐先至其母所問安之象﹐爲王肇基所繪﹐兵後尙存﹐洵稱家寶﹞。

◎韓襄毅遺硯之遭際雷侍郎以П以一硯贈曾文正公﹐蓋韓襄毅雍之故物。硯刻瓶形﹐襄毅自題曰韓瓶硯。後歸王文成公﹐題硯背數十字﹐至本朝歸阿文成公﹐而靑浦王侍郎詠題硯匣﹐復百餘言。咸豐中入雷侍郎手﹐則曲阜孔繼釒榮所貽也。亡弟中書君好蓄古硯﹐非有詩銘篆刻者不收。余嘗相約爲硯箋﹐采錄頗廣﹐顧無遭際如斯硯者﹐二文成﹑一文正爲開辟後有數偉人﹐韓襄毅之忠勤﹐雷侍郎之勛伐﹐蘭泉宥涵之博雅﹐似亦世不多見。榮哉石兄﹐吾願具袍笏而拜也。

◎張淸恪申辯擅動倉谷張淸恪公初官濟寧道﹐值歲荒﹐傾家財運谷以振﹐並載錢及棉衣數船﹐分給凍餒者。俄有旨振濟﹐公奉檄振汶上﹑陽谷等縣﹐以擅動倉谷數萬石﹐將掛彈章。公上書申辯﹐其略曰「振濟奉恩旨﹐非擅動也。動倉谷以廣皇仁﹐非邀譽也。饑民戶口皆可考﹐非肥己也。使上有特恩﹐坐視各州縣之流離死亡而不救﹐官有餘粟﹐野有餓莩﹐本道之罪﹐其可逭乎﹖漢汲黯過河內﹐以便宜發粟﹐武帝釋之﹐今已擅動倉谷﹐題參理應順受。第恐將來山東各官﹐皆以爲戒﹐視倉谷重﹑民命輕﹐害不可言矣。」事得寢﹐此亦遭逢聖明﹐得行其志也。今晉豫奇荒﹐二省官吏﹐豈無一二志淸恪之志者﹐其能毅然爲淸恪之所爲否邪﹖

◎聖祖以張伯行爲江南第一淸官儀封尙書通籍﹐用中書﹐總河張文端公異其才﹐題赴河工﹐以勞績補濟寧道﹐旋遷江寧按察使。聖祖南巡﹐以公爲江南第一淸官﹐徧問大學士督撫以下﹐推獎無異詞。上大悅曰「汝等何莫保舉﹐朕保之﹐將來居官好﹐天下以朕爲明君﹔若貪贓壞法﹐天下人笑朕不識人。」駕至松江﹐卽擢福建巡撫。康祺按﹕公以候補中書﹐三遷而膺節鉞﹐在當日已爲特達之遭﹐迄今士慕民思﹐巍然孔廡﹐不益彰仁皇帝知人之明與﹖

◎蘇閩士民對於張淸恪之感情又公撫蘇時﹐以緝海盜及科場二事﹐與總督噶禮互訐﹐廷臣多袒噶者。上諭削噶禮職﹐而公畱原任。此舉當載信史﹐無俟致詳。其時江左士民﹐歡聲徧朝野﹐榜於門曰「天子聖明﹐還我天下第一淸官。」焚香結彩﹐拜龍亭呼萬歲者﹐至數十萬人。復有數萬人赴京師暢春園﹐跪疏謝恩﹐願各減一齡﹐益聖壽萬萬歲﹐以申眞實感激之忱。而閩省士民﹐亦不謀而合﹐若赤子之慶慈父母也。嗚呼﹐此豈易得於小民哉﹖

◎葛壯節緝海盜之神算葛壯節公治吾鄕水師時﹐捕盜最力﹐以海爲家。某年歲除﹐將士方休息﹐公忽下令巡海﹐揚帆掩旗鼓﹐直搗某山﹐圍其島﹐盜方酣飲﹐盡縛之以歸。歲旦﹐僚屬集公署賀歲﹐聞入海捕盜﹐皆大驚。已而公至﹐馬前縶大盜數十﹐付有司詰問﹐斬之。而以所得器用財貨散士卒﹐皆叩頭轅門﹐歡聲雷動而去。或請其故﹐公曰「海最細者出某山下﹐近吾訪諸市而無之﹐此其山必藪盜﹐故漁舶不敢前。異時捕之﹐徒多苦我將士﹐又散走難盡獲。歲暮﹐盜必聚窟中﹐且料我必不出﹔不設備﹐故可掩而盡也。」聞者嘆服。公精忠大節﹐已載前編﹐卽其緝盜謀算之神﹐時方承平﹐乃竭忠盡智如此﹐今之建旄列戟者﹐能師法公百一否耶﹖﹝康祺又聞公恂恂如書生﹐遇人片長﹐稱揚不輟﹐而往往謾罵其僚屬﹐常曰﹕號稱武官﹐乃不能殺一賊﹐國家設武官焉用此。﹞

◎陳文貞得以人事君之道康熙朝名人文詩集﹐惟澤州﹑新城及長洲汪氏之所著﹐爲閩人林估手寫﹐書法妍雅﹐尢可寶貴。考新城﹑長洲﹐蓋卽澤州相國所薦達也。公爲學士時﹐上數問公能文之土﹐公舉王士禎以對﹐王遂以戶部郎中攺翰林院侍講。會詔舉博學鴻儒﹐公疏薦汪琬﹐汪以主事攺官編修。後公長禦史臺﹐上咨九卿廉守令﹐公舉陸隴其﹑邵嗣堯﹐皆得擢爲禦史。四公者﹐文學節槪﹐均足衣被天下﹐振起來玆。然則賢如文貞﹐豈特儒雅過人﹐其於以人事君之道﹐視古大臣復何讓焉﹖

◎陳文貞格於禽獸澤州陳文貞公性至孝﹐始登籍﹐聞太夫人病﹐卽歸省。後廬墓山居﹐有百鶴飛翔之異﹐鄕人名之爲百鶴。阡地多虎﹐公作飼虎文告之﹐虎乃避去。

◎梅定九約束宗族之嚴梅定九徵君﹐以歷算之學﹐受聖祖特知﹐一時大夫羣士﹐皆延以爲異遇。顧徵君行誼﹐亦自有不可及者。聖祖南巡﹐李文貞以君書進呈徳州行在所﹐命坐賜食﹐三接寵光﹐並禦書「績學探微」四字以賜。朝士惇勸出山﹐徵君乃亟告歸。營祠廟﹑定宗禁﹐梅氏自北宋家宛陵﹐徵君之先﹐與聖兪同祖別支。族繁也﹐自徵君爲族長﹐梅氏無公庭獄訟垂三十年﹐族屬數千﹐人無敢博戲者。或侮其父兄﹐辟宗祠撲擊之﹐不少恕。君沒﹐赴弔哭失聲。

◎康熙初年災異策問之合於古意對策始於西漢﹐其時董仲舒﹑劉向之倫﹐上書言事﹐於天人相與之際﹐尢能致愼致詳﹐使人主知垂象著明﹐赫然可畏﹐何其忠也。今制科發策﹐從無以當時災異﹐究其應驗之從來者﹐蓋古意之失久矣。考康熙初年﹐韓文懿公所擬策問﹐有曰「我皇上以沖齡嗣歷服﹐卽位以來﹐彗星見於翼軫及婁﹐歷十有三宿。京師地震﹔河北﹑淮南水暴溢﹐侵廬舍﹑壞城郭﹔陜西元霜降﹐大雨雪﹐偃禾稼﹐殺人民﹔山東西大饑﹐人相食﹔江北旱蝗﹐都城墮陷十餘丈﹐下視水中若廬舍然﹐或訛言佛出相驚﹐蓋五六年之間﹐變故多矣。」又曰「入春以來﹐白气亙天﹐長數丈﹐如匹練﹐灼爍有光﹐陜西益饑﹐民死相枕﹐河數潰徙﹐淮上州縣被水災﹐而畿輔亢旱不雨﹐五月癸卯﹐太白晝見﹐凡三日不滅」云云。康祺詳繹其詞﹐以謂頗有合於古誼﹐且諸所稱引﹐未必盡載史編﹐爰節錄之﹐以見人事兆於下﹐則天表應於上﹐災異偶徵﹐亦盛世所不免。惟我聖祖敬天勤民﹐側身修省﹐用能掃除僭逆﹐風雨節而寒暑時﹐年谷順成﹐嶽瀆效職﹐變咎徵以爲休徵。康熙一朝﹐遂遠邁於成康﹑文景之治﹐殷憂啟聖﹐萬世可型﹐何待弭筆小臣﹐訁戔訁戔顧慮﹐一若非捃ㄎ讖緯﹐附會禎祥﹐不足以稱官書之體例也者﹐惑亦甚已。

◎孔文訁票因奏求蓄髮革職國初入關定鼎﹐首奠山東﹐榮發令下﹐原任知府孔文訁票奏﹕「臣家宗子衍聖公孔元植﹐已率四世子孫告之祖廟﹐俱遵令發訖。但念先聖爲典禮之宗﹐顏﹑曾﹑孟三賢起而羽翼﹐禮之大者莫要於冠服﹐先聖之章甫逢掖﹐子孫世世守之﹐是以自漢曁明﹐制度𨿽有損益﹐獨臣家服制﹐三千年來未之或攺。今一旦變更﹐恐於皇上崇儒重道之典﹐有未備也。應否蓄髮以復先世衣冠﹐統惟聖裁。」得旨﹕「發嚴旨﹐違者無赦﹐孔文訁票奏求蓄髮﹐已犯不赦之條﹐姑念聖裔免死。況孔子聖之時﹐似此違制﹐有玷伊祖時中之道﹐著革職永不敍用。」

◎溧陽松江等處出現玉璽康熙四年﹐江南江西總督郎廷佐奏﹕溧陽縣農民顧起龍等﹐獲玉璽﹐篆文「人心惟危﹐道心惟微﹐惟精惟一﹐允執厥中」十六字﹐遣官賫進。命貯內庫﹐賞起龍等各銀五十兩﹐賫璽筆帖式三員各馬一匹。考雍正間﹐松江漁戶网得玉璽﹐經提督髙其位奏進﹐已紀前筆。惟松江﹑溧陽旣非列代肇域之區﹐又無孱王蒙塵之轍﹐豈耕漁賤業﹐亦知詭詐以求榮歟﹖抑果前朝重器﹐流轉人間﹐其顯晦沈揚﹐乃亦有前定之時地耶﹖

◎聖祖射獵之神武聖祖晚年﹐嘗於行圍幄次諭近禦侍衛諸臣曰「朕自幼至老﹐凡用鳥槍弓矢獲虎一百三十五﹐熊二十﹐豹二十五﹐猞猁猻十﹐麋鹿十四﹐狼九十六﹐野豬一百三十二﹐哨獲之鹿凡數百﹐其餘射獲諸獸﹐不勝記矣。又於一日內射兔三百一十八。」讀此﹐知我聖祖大勇大仁﹐允文允武﹐均足冠冕百王﹐宜一時蕃部君長﹐懾栗天威﹐咸執梃隨鞭之恐後也。

◎武虛谷之行誼武虛谷先生至性惇篤﹐重風義﹐嘗由京師奉兄柩南歸﹐乏資斧﹐手挽鹿車﹐不避溽暑泥濘﹐比達裏門﹐足重趼﹐數月不能行。族孫有孤貧者﹐十五年與同爨。聞師喪﹐千里奔赴。康祺竊謂﹕此數事﹐當求之後漢《獨行傳》中。

◎武虛谷借警墨吏虛谷宰博山時﹐檄治鄰邑煤窯獄﹐窯戶介典史某以白金二千進﹐典史憚其威望﹐不敢言。虛谷廉知之﹐因禱雨謂典史﹕「吾禱於神﹐𨿽貧不爲墨吏也﹐雷霆實聞之。」時適震雷﹐典史驚悚﹐遂獲澍雨。合前筆所載擒治番役一事觀之﹐虛谷之爲吏﹐蓋所謂無欲則剛。

◎阿文成遺事余紀聞中述阿文成事夥矣﹐頃讀孫淵如《嘉谷堂集》﹐記公遺事﹐復采一二﹐以補前闕﹐愧未能如朱子《名臣言行錄》之類次先後﹐條列整齊也。記云「公承家教﹐進止溫恭﹐起居有常處。每朝﹐先五鼓起﹐入禁廷﹐坐直房待旦﹐不假寐。諸曹屏息﹐室內外如無人。召閣部直事官﹐詢上折記閣本﹐與歲時應舉掌固﹐及一日所折獄﹐備顧問﹐始入內朝。有奏稿﹐必親閱無誤字乃進禦。或上輦經直房﹐侍者下戶簾﹐公從室內起立﹐垂手候鹵簿過﹐方復坐。」又云「公畫諾至恭愼﹐每署日稿尾﹐𨿽遇倉猝﹐運末筆如有力千鈞。」又云「公管刑部最久﹐一郎與公議公事不合﹐公嫌其戇直﹐而卒予特擢。郎有傴僂而勤政者﹐公舉任劇郡﹔及入覲﹐髙宗亦曰﹕人果不可以貌取也。」

