福惠全書

﹝淸﹞黃六鴻著

●目錄

自序

凡例

卷之一

筮仕部

卷之二

蒞任部一

卷之三

蒞任部二

卷之四

蒞任部三

卷之五

蒞任部四

卷之六

錢谷部一

卷之七

錢谷部二

卷之八

錢谷部三雜課部

卷之九

編審部

卷之十

淸丈部

卷之十一

刑名部一

卷之十二

刑名部二

卷之十三

刑名部三

卷之十四

刑名部四

卷之十五

刑名部五

卷之十六

刑名部六

卷之十七

刑名部七

卷之十八

刑名部八

卷之十九

刑名部九

卷之二十

刑名部十

卷之二十一

保甲部一

卷之二十二

保甲部二

卷之二十三

保甲部三

卷之二十四

典禮部

卷之二十五

教養部一

卷之二十六

教養部二

卷之二十七

荒政部

卷之二十八

郵政部一

卷之二十九

郵政部二

卷之三十

庶政部一

卷之三十一

庶政部二

卷之三十二

升遷部

稟啟附

●自序

夫是書也乃政治之事也而顏之福惠何居曰福者言乎造福之心也惠者言乎施惠之事也夫人有是心而後有是事無是心而卽無是事故在上者必先存有造福地方之心而後能有施惠百姓之事事者心之推而惠者福之實也昔子輿氏所謂以不忍人之心行不忍人之政非卽此意乎以之爲政宜莫要於此矣然則書而言全又何居曰全者統一州邑之政而皆具是也夫州邑之政大而錢谷刑名教養風俗小而建制修舉科條庶務靡不欲利興而害除以曁捧檄而蒞官及而受代靡不欲謹始而愼終夫欲存興利除害謹始愼終之心是卽造福之心也及乎利之興害之除始終之克謹克愼是卽推造福之心而行施惠之事也合政之大小任之始終無一心而不存造福卽無一事而不爲施惠如是而謂之全也不亦宜乎𨿽然州邑蕞土耳牧宰微員耳以微員而當蕞土以云造福而施惠其所及也亦隘矣嗚呼是未知其州邑之所系於民者亦大矣夫州邑者天下之分也分天下之疆土以爲州邑卽分天下之州邑以任牧宰牧宰者造福之心以施惠於百姓一州邑如是一州邑蒙其福天下州邑如是天下州邑蒙其福天下州邑蒙其福則天下之民皆在其造福施惠之中矣如是又豈可以蕞土微員而少之耶粵稽公孤秉鈞坐論六卿分職宣猷督撫大吏總握綱領提衡庶政要皆欽承朝廷徳意經畫昭垂以爲令典而頒之州邑若夫輿情之好惡安危苦樂憂患惟牧宰之於民最爲親切莫不躬覩而熟悉之爲牧宰者視其所好樂而安者予之其所患苦而危者去之已所弗獲自主申明大吏而請之於朝必予之去之而後巳譬之一家之長其室中之老幼男女饑寒疾厄莫不環向而相呼爲之長者務必使之飽暖康彊而其心乃大慰是則牧宰之職以上循公孤六卿督撫大吏之揆法而下遂斯民之幽隱不重且要哉我國家計吏考課興廉舉卓每加意於有司錫之章服之榮超以臺省之職以其心勞撫字惠澤流於百姓也我皇上孜孜圖治念切民生遇荒歉則輸金輦粟弗啻數千萬逢水旱則蠲新免舊動輒十餘年以曁畿甸巡行擴視民如傷之仁若迫閭閻之艱苦特命大吏察省拯助頻加深宮默慮宏無遠弗屆之徳每惓畎畝之災眚分遣廷臣督勘殷憂備至其所以愛育元元自書契以來未嘗有也故凡屬在有司者觀國家酬庸之異數宜何如共相激勸體皇上勤民之盛念宜何如共切拊摩俾治績悉奏循良篰屋咸登康阜於以躋唐虞雍熙之世無難爾然而督撫露章時形貪黷部寺繩例每掛處分是豈盡天資頑鈍不愛功名之十哉其獘由於心攖利欲而無慈惠之爲懷治乏精明而鮮區�之悉當所以穢迹貽譏罣誤致累而百姓並受其摧戕也鴻昔待罪郯東二邑值衝煩之地處凋敝之餘日鞅掌於簿書犇馳於負弩一不幸而讀禮一未幾而量移求其所以仰副皇上愛民之盛心以施惠於百姓者已茫無可舉及荷蒙禦試以行人特授諫垣竊祿數載惟日恭覩皇上卹民之美政以覃敷於四海又毫無一得以仰贊髙深撫躬自慚捫心滋懼尋因沈疾乞假南歸經年支枕荒山靜憶曩時愆戾傷旣往之莫追撫良圖之難再凡士之服古入官已幸身膺民社則上報君恩而下酬所學正在玆時於此而不以造福存心施惠爲政微獨時移事去詩書志業追悔無從恐卽當前利欲之萌精明之蔽鮮有不喪失所守而隕越厥職者其爲地方流毒遺害又不可勝言矣鴻興思及此不禁惄然憂之乃不揣愚陋爲之撰次是書自筮仕以迄升遷爲部一十有四自謁選以迄辭上官爲條二百一十有九於錢谷刑名之大又分晣爲條一百一十有九每部首綴以總論如部條之總論凡四餘論凡五說凡五爲卷三十有二其各條之內俱謬抒狂瞽之見及鴻之已試而有效者附載之天下賢牧宰誠能仰體聖天子愛民之心覽是書或亦有所觀感興起堅窒乎利欲之萌力刷乎精明之蔽務期政之大小必利興而害除任之始終必克謹而克愼一本於存造福之心行施惠之事而與子輿氏推不忍人之一念而竊有合焉則天下之民咸沐浴於循良樂愷之休共歌舞乎唐虞雍熙之世所以答君恩而酬所學均於是並著之矣將見國家褒榮超擢之典不更徧被於魯恭卓茂之儔哉鴻偃臥林泉希觀太平盛事乃樂於有言緣手腕拘彊不能拈管遂口授童子而命書之語皆鄙俚且多沈復未暇裁擇擬欲公諸同志濫登諸梓因敍其撰次所由並顏書之意如此

康熙歲次甲戌工科掌印給事中前知郯城東光兩縣事黃六鴻授書

●福惠全書凡例

一玆集﹑惟詳於州縣之事﹑蓋州縣上承欽部憲件﹑下理民情﹑大要其事﹑錢糧則地丁漕雜﹑徭產則編審淸丈﹑刑名大而命盜逃姦﹑小而款蠹雜犯﹑其反叛一條﹑固屬大案然非盛世所有。姑置刑名之末。以示備而不用。夫保甲亦刑名類也﹑玆獨表而出之者﹑蓋保甲爲弭盜逃戢姦宄安善良之要術。願司牧者尢宜力行無倦焉。夫覲計祀祈﹑賓飲旌崇諸大典﹑均於忠君奉職。尊賢勵俗所關。故不敢與庶政同條。冀奉行者之倍加敬謹也至於教養之事今之有司惟簿書期會是急﹑而其所以爲教爲養。皆置而弗問。是昧﹑其爲治之本也。玆恭奉講讀上諭爲立教之首。而設義學講學課藝之類繼之以勸農功爲致養之源。而修水利墾荒田惇節儉之類繼之。願在上者之並宜勉圖也。他如荒政爲備災之至計。郵驛爲衝劇之深累俱可弗預謀而亟釐乎。故次教養而並列之。夫其謁選乃吾儒仕進之始﹑而始事之謹必井井而有條其之官﹑乃士民屬望之初﹑而初事之防必秩秩而有序。其卸事。乃居官一任之終而終事之愼必楚楚而不紊。今以謁選諸條﹑列於筮仕之官諸條列於蒞任﹑卸事諸條﹑列於升遷以類相從也。然最要者在蒞任之交盤。升遷之受代。故於本部是條﹑言之獨晰以彼此授受分明免後愆也所謂州縣之事上承欽憲﹑而下理民情者實不越乎此。鴻因並詳之﹑以明撰次之不敢漏云﹑若夫方面以上﹑職在察吏安民﹑振肅紀綱﹑激揚淸濁爲任﹑匪敢下同末吏。妄擬髙深﹑至於州邑僚佐﹑亦所當知﹑如攝理篆務皆其所必資者歟

一一事有一事之法一法有一法之利與獘。善行其法務在剔獘而興利然剔獘貴在其有要始以其數大者言之﹑如錢糧徵比獘在朦混卽於朦混剔之。而民無累矣。賦有�而不淸者乎。如編丈丁田獘在隱漏卽於隱漏剔之。而民無欺矣。徭與畝有偏而不均者乎﹑如人命獘在假捏盜逃獘在誣扳卽於假捏誣扳剔之。眞僞可立辧矣。猶有冤枉者乎。如保甲獘在騷擾賑荒獘在虛冒卽於騷擾虛冒剔之。實惠可共沾矣。猶有需侵者乎。今撰次諸條皆首嚴於剔獘。而興利卽在其中矣。賜覽者希詳擇焉。庶無負病殘野老之一片苦心。幸甚。

一凡牧宰之治州邑。如主翁之治家。無論大事經心卽瑣屑亦須畱意所以家道漸致興旺。門庭气象亦自整飭可觀以治家之勤而有才也。每見牧宰於錢谷刑名而外。多非所計如集中之藝果木植桑楡﹑禁淫祀﹑嚴邪教﹑禮耆徳﹑卹孤貧立義塜﹑平治道塗建立坊鋪﹑修葺館署嚴飭關津﹑禁溺子女育養嬰兒禁止婦女燒香淩�僕婢等事﹑皆於政教風俗﹑煞有攸關﹑固當亟爲畱意者也。昔成湯解网﹑西伯瘞骨﹑皆屬末節﹑一以覘大聖之仁。一以動諸侯之慕至今史冊稱之。可知事切民風。政關治體者卽偶爾遇目未可忽略放過𨿽其職任之宜然。抑亦長才之肆應云爾。

一有司以錢谷刑名爲重﹑而刑名較錢谷爲尢重夫錢谷不淸。獘止在於累民輸納。刑名失理害卽至於陷人性命故是集於刑名一條。更爲加意。如命盜逃姦等獄審鞫不厭煩瑣務期必得眞情問擬須別重輕務期吻合律例然獄情之似是而非與律例之似同而異所謂毫釐千里之差者鴻謬抒管見據事批劃。逐條簡勘。俾當日之情形如見讞獄之下無冤民古人之命意良深令典之中無疑義方爲勝任而愉快也。所以然者。總歸於寧出毋入。與寧出不經之意惟識者鑑焉。

一是集類分各部﹑部分各條條必盡部俾覽者無遺漏之憾。義必盡條。俾行者有采掇之益。故凡入仕當官有所關系之事。𨿽屬細微末節。亦必指陳其要俾司牧者觸目警心。而不致於臨事忽略貽日後之悔所以稱精明而昭譽聞皆在乎是。不獨刑名錢谷諸大務造福施惠於百姓已也。古云淸愼勤。乃居官之要。夫旣淸且勤。巳於操履無瑕。叢脞無虞矣而苟或弗愼其功令之幹。輿論之摘。寧能免乎故事無纖巨而必以愼心處之則庶乎令始令終矣。每見才大者。恃其才而履事多疏智淺者昧乎智而遇事不察往往涉嫌蹈疑。滋累貽戚。遂有以淸操勤職而隳乃任者皆不愼之故也是集每條﹑不啻諄諄饒舌蓋有切於愼。之意焉。願司牧賢侯﹑降心俯電﹑毋以爲迂闊瑣猥﹑哂而擲之﹑

一舊刻諸集多以文告判牘擅長﹑𨿽字珠句玉﹑熣燦可觀然語必貼題意必切事非可漫爲引用鴻謂所難者在於每事必得其情理之是非必審其行爲之可否情理得而是非定行爲審而可否決其所謂文告判牘。特據事敷說易易耳。故一切未敢濫收。惟古杭潘君月山未信編。指陳事理﹑深中利病﹑頗多采入﹑閒有鴻在郯時一二看詳稟示﹑因借以取格﹑姑附載之﹑非所當於用云﹑

一居官潔巳愛民。力行善事。原屬士君子所應爲非要名非求報也然名猶影也。實猶物也。焉有物而無影者乎。報猶響也。施猶聲也。焉有聲而無響者乎。故牧宰以造福存心。必能潔巳愛民。有其實矣。以惠爲政。是能力行善事。有其施矣。其意不過欲百姓蒙其休澤。地方弘其樂利而孰知造禮者卽爲福之所基施惠者卽爲惠之所及從此譽聞丹陛。榮祿膴�鼎鍾。感徹蒼穹。慶澤綿於孫子其名與報猶影之隨物響之答聲也又何俟於要而求乎每見居官者。貪小獲而忘厚集。騁巳虐而弗卹天刑。抑何計之拙而思之左耶。前敍止云福惠於民。未及言利實歸已。故玆特爲拈出。願卓識賢侯目是書作一篇當官功過格可也

一是集有一事兩處互見者﹑如蒞任部查閱監倉曁刑名部之監禁防範﹑蒞任部查閱驛局。曁郵政部之驛站餵養﹑典禮部賓興考試﹑曁教養部之生童課試皆因類以爲言。本欲過於詳明。遂致蹈於重復。諸如此者集內頗多。伏枕之中。難辭艸率。識者鑑之。

一品衡文字﹑多用丹鉛﹑以標精采﹑玆集敷詞粗俚期於明白而已﹑然其閒有﹑者句讀﹑也△者欵目也﹑有○者﹑肯綮也﹑有連者緊切也﹑取其便於披覽。無所侈乎文藻。

六鴻再識

●福惠全書卷之一

宜丰黃六鴻思湖甫著

筮仕部

◆筮仕部

總論

謁選

投供驗到

掣簽

查全書

訪風俗

拜客宴會

發諭單

郵稟帖

延幕友

募家丁

待接役

立號簿

擇到任吉期

畵憑領憑

辭朝

辭行

薦托

治裝

起程取結附

○總論

夫萬里之程﹑必始於跬步﹑千仞之峻﹑必積於培塿﹑蓋非近無以致其遠﹑非卑無以成其髙也﹑然則投牒需銓乃宦途之跬步捧檄司牧乃八仕之培塿將來之宏偉業登極品者﹑非此其發軔乎﹑故士君子服古八官﹑母以一命爲微員﹑百里爲易治﹑方其待次之時必先有以定其志而後敷政臨民皆有所從事而不爲境遇邪說所惑其於自奉也須拚咬斷﹑菜根。仍是窮酸本色。其於愛民也務令家丰俗厚。不爲荒陋頹風。其於政事也率身爲之先而夙興夜寐。不敢云瘁。如是而志旣定。則筮仕之地﹑無論其衝僻瘠饒。何往而不可安。何事而不可治哉。然而尢必持其行漸習而堅之其飲食﹑則甘於粗糲。衣服﹑則耽於朴素。應酬日用﹑則惇於節儉。於是獲善地而不爲加喜。獲惡地而不爲增戚。與夫選後應行料理者﹑須漸次料理﹑早爲束裝�曠有限之光陰。勿疲有用之精神。勿多無益之﹑冗費至�賢士大夫﹑虛心而請教之。且使得覩吾之言論丰采。而知爲遠大之器是未任之前而已收旣仕之譽矣。若夫指一官以求溫飽﹑甫就選以事奢靡﹑流連幹酣宴之場﹑而不卹蒞官之務者﹑是其志不先自定矣求其後﹑不爲境遇邪說所惑﹑幾何乎﹑吾知其宏偉業而登極品不在此而在彼矣

○謁選

需次銓曹﹑正士君子仕進之始﹑居停宜淸靜梵宇﹑或獨院閒房母近閨聲以撩旅思縉紳賢者﹑言論丰采均有裨益親近之浪遊狎客﹑引誘閒情﹑且爲他日累遠絕之捧檄之美惡﹑遠近﹑尙未可知﹑食飲服禦槪從簡約勿輕借京債苛折重息﹑逾期疊滚﹑朝抵任而債主夕至。地方上司聞之甚非雅便。昔江寧某都門謁選﹑先子貽之書曰官中還債。莫若任前省錢時稱爲格論﹑大淸律﹑六部條例﹑爲政之要書親加點閱亦消閒之一助﹑未可以俗爲嫌云﹑

○投供驗到

選例﹑單月急選﹑雙月大選﹑急選補復﹑大選升二除�﹑除者前雙月二十八日投供﹑本月初一日驗到﹑如截取到部人員﹑挨次除授﹑必每大選照前投供點卯﹑如一卯不到﹑卽行扣選故投供後不可遠出二十截缺﹑二十一開缺﹑二十三出序﹑二十四過堂唱名﹑是口過大堂﹑左階下站立﹑詳聽呼名﹑從容朗應﹑至檐前﹑向上中立。念大鄕貫﹑宜聲音淸楚念畢從容由右階下出﹑此時堂上亦畱心觀人年貌材品不可不愼。二十五掣簽﹑其互結﹑凡五人﹑如不相識切勿同結防有違礙。至雜職等官﹑往往托相知代寫互結﹑間有頂﹑名假冒而同結不知﹑竟受其累。更宜愼之。【銓例常有更攺此就今例言之○以下諭單文移供結諸式具載者﹑欲初仕者﹑𨿽瑣屑亦所當知也﹑非敢以胥吏可辦之事﹑煩蕪簡牘云】

供狀式

△供狀式【俱刊板刷印者備二紙投文選司】

互結同候選官某某等今於

與結狀事結得同候選某項某人

系某省某府某州縣人【如考授者此下八某年月日考定某職】前蒙截取今赴天部委系親身投供並無抗糧假冒等獘所結是實

年

月

日具互結同候選官【某某某某某】押

○掣簽

掣簽日﹑黎明由東長安門入﹑文職於天安門外東邊候掣﹑吏部堂司至﹑名簽筒一置大堂案前﹑缺簽筒一﹑置掣桌上﹑先唱名簽﹑後掣缺簽﹑拈著便是不可停畱混攪致官呵叱掣著本省缺應﹑回避者﹑許本官另掣﹑其先簽送堂換封﹑再八筒聽他員掣﹑都下相傳有坐。簽之獘﹑姦徒撞歲切勿輕信凡坐簽必指定數善缺﹑坐者又非一人﹑廣其途以求售得則居功索謝。不得則箝口而不敢言其墮彼術中明矣。夫爲民父母﹑而必膏腴以處。其意果何居乎。發軔之初立心宜正居官得失。存乎其人。似未必盡關地方之美惡也。

○查全書

全書者﹑州邑錢糧丁口之數﹑以及起解存畱支給各款﹑俱備載之者也﹑天下全書﹑悉達戶部﹑【如十年大造﹑丁口有增減或遇災荒﹑田賦有蠲除﹑俱照本年由單攺刊解部﹑○今由單停刊﹑】掣簽後﹑須覓來查閱則錢糧之多寡輕重。地方之大小肥瘠。可一覽而知。又前任官﹑如升遷﹑則錢糧盜案﹑無有未完﹑如參處離任﹑則錢糧諸案多有不淸便爲接管之累須於吏部查其出缺緣由於戶部查其任內歷年錢糧完欠及本年應徵項下起解完欠若干庶知其頭緒﹑以便預爲籌晝【發諭單時﹑內開全書並須知﹑令頭批接役賫來投逓﹑】

○訪風俗

身將受事地方則地方之政事利獘。土俗民情。皆宜咨訪。京師四方所聚﹑或宦遊斯地﹑或彼處士紳﹑俱可詳詢﹑酌其情事﹑應如何料理不但可以預爲凖備。亦可因其難易以延助理之人。至於衙役土豪積惡著聞者﹑得其姓氏俟至地方潛加體察果有實迹須待其更犯﹑小則懲處﹑大則申詳﹑亦以見新硎之利但不可泄露造次恐所聞不實。與格礙難行。適足長宵人之志而有以窺吾之淺深矣○凡所咨訪﹑隨時筆記﹑免致遺舛﹑

○拜客宴會

除書旣下﹑其本地鄕紳﹑想見父母丰采或所得美缺﹑親知代爲欣幸﹑到門投刺﹑欲面晤者宜卽倒屣虛心請教地方大老負重望者亦須謁見﹑或有招飲﹑如期恭赴﹑不特藉申欵接﹑亦使之得瞻才品﹑一年內外﹑酌交情厚薄﹑致函候謝方見精神周到聲气流通每見拘牽之士以不會客﹑不赴席﹑自標髙異其意不過惜小費﹑並省將來酬答耳﹑然邇來交接頗寡﹑苟非美缺﹑賀餞者亦寥寥﹑無復慮此矣﹑

○發諭單

命下之日卽書諭單一紙﹑附提塘報房郵去﹑如近京之地﹑本處有探馬至﹑諭單發馬夫賫去可也﹑伹諭單𨿽小節﹑亦可觀本官之諳忽只用大槪通套語﹑而以老成出之如前官罣誤出缺﹑尙未卸事。錢糧須預先吩附。【詳見諭單】則該管經承有所忌憚。不敢擅動。及朦混攢造交代。如系升缺。則不必用此﹑恐前任見之不悅。致生嫌疑

諭單式

△諭單式【用白折簡指頂大字每幅四行朱圈點】

新任某省某府某州縣正堂某姓諭各房吏書人等知悉照得本州島縣新膺

簡命除授今職【如系補任則寫補授】所有

各憲稟啟合先呈送仰該房卽將發來封套﹑逐一照銜投逓﹑毋得違錯﹑其各房經管事宜務逐項開造簡明須知冊﹑並賦役全書﹑頭接賫送﹑以便查閱【如前官系罣誤於此下寫錢糧一項﹑尢爲緊要節年﹑有無民欠﹑並本年徵解﹑支存民欠實數﹑合先備開呈覽﹑不得違悞﹑】至於衙署﹑只應掃除潔淨勿得借端科派累民如違察究未便﹑起程﹑日期﹑俟酌定另示外﹑一應執事人役﹑俱於本境迎接﹑不必遠涉﹑免滋勞費﹑特諭﹑【此其大略也﹑臨時隨意增減○若系遠省﹑稟啟諭單﹑不能徑達﹑行止亦臨時酌奪】

【朱直】右諭各房吏書人役準此

年

月

【朱判某日】日

定限

【朱判到任】日繳

○郵稟帖

諭單內﹑卽附發布按本道府軍通廳稟啟大小各一通﹑【近日大上臺﹑多有不用四六啟﹑卽布按稟啟﹑在前亦多不用﹑如素有交情﹑稟啟亦不可少﹑惟本道府廳﹑例應通候﹑】前任候函一通﹑令胥役投送﹑其稟啟須查各上臺出﹑身仕宦履歷及本任職掌引用典故﹑方爲貼切引古亦須斟酌字面意義有妨嫌者勿用名諱字號勿犯。蓋稟啟用俳語﹑所以表恭敬也﹑敷詞敍事﹑期於達意以典雅簡煉爲貴。若塡砌故事﹑篇牘繁蕪﹑反致取厭﹑其稟帖及四六大小稟啟式附後

稟啟式

四六啟式

四六小啟式

寫稟啟封套式

△稟啟式

新選某省某府某州縣某謹

稟卑職猥以一介庸材﹑謬叨百里重寄﹑且在筮仕之初﹑毫無知識﹑惟恃

老大人模範當前﹑雨露可冀﹑𨿽趨任尙俟卜期﹑另具稟報﹑而瞻依之切﹑於得簽之日﹑卽巳神馳

左右矣﹑敢先具稟嗚悃﹑伏祈

慈鑑﹑須至稟者﹑

右

具

稟

某年某月

日

用銜揭履歷揭各一﹑同稟帖八紅稟函﹑外用白棉連護封﹑並寫官銜年月﹑照後稟啟封式﹑

△四六啟式

按啟例用俳語﹑而玆取以爲式﹑必州縣下屬通候上臺者方爲吻合他刻本頗少此類﹑因簡先﹑子昔年令閩之建溪﹑曁鴻外父匪石鄒公昔年理閩之延郡﹑兩遺集尺牘中﹑尙有候賀上臺啟數首然無兩啟俱全者乃弗獲巳而用鴻任郯賀啟一通﹑且便於署銜取式﹑非敢僭也﹑至於歲時候賀諸啟﹑今𨿽從簡﹑亦或有用者﹑敬將先子曁鴻外父數啟另載集跋而以鴻余啟附之﹑以備執事采覽之一助云﹑

賀某東兗道重九啟

賀某東兗道重九啟

某省某府某縣知縣某謹

稟伏以

玉節淩霜顥气軼龍山之勝

金飆薦菊秋英生豸繡之香佳節屆則

福履增綏。

逸興標而屬寮溢慶恭惟

老大人臺臺【有用憲臺者】

元精間气。

大雅希音。

气協金莖挺壁立承天之槪

文搖銀海。登壇髙作賦之才方

秉憲以持衡。自

順時而肅兌

云鵬擊水二束之鯨鱷全消

霜鶚橫空千里之免狐屏迹

凜凜臺中鐵樹。宣淑气以髙明

習習肘後金符。仰

太微之振肅。值玆無射應律。陽紀重逄靑蘋動而芙蓉秀遙空之景色初澄白露結而蒹葭蒼爽气之淸秋如洗糕浮五色羣瞻委佩於珠囊酒泛九華儼酌流泉於仙穴霜天黃菊何須定寄東籬法曜丹忱長以仰酬

北闕某綰銅下吏。窺管庸才髙山之仰止維殷。拙守之品流最下儼若虫吟寒砌早自悲秋庶幾鼯技荒隅竊玆向

日。伏願

星辰履近

嶽鎭風淸。

興隨時曠茱萸插玳瑁之筵

勛與秋髙芍藥和金鉉之鼎敬馳下走﹑薄侑蕪詞﹑伏冀臺慈俯垂

鑑采﹑某臨啟曷任瞻依之至﹑須至稟啟者﹑

右

具

稟

啟

某年

月

日

△四六小啟式【式與大啟略同﹑但省恭惟以前一冒冒者﹑籠起全啟大意之謂﹑小啟較大啟稍短﹑語更宜切實可敍寒溫﹑若大啟用過詞意不宜再見﹑庶可無重復之獘矣﹑】

賀東兗道重九小啟

賀東兗道重九小啟

某省某府某縣知縣某謹

稟恭惟

老大人臺臺

才淩西顥。

气吐東溟。

燮元化以建勛庸

運神功而披閶闔。

撫萬戶庭無稽牒露洽圜扉

領二郡道不拾遺霜淸海甸洵

紫占於斗下巳

綠潤於區中。玆者陽維九矣。秋色隹哉淸驅千里之埃氛槍盡掃序攬四時之變惠露常新餐菊以英沂水之堆金陌繡憑髙而賦瑯琊之削玉峯寒萸貯紫色之囊。幘岸靑蘋之下。儼如戲馬臺前。軒軒霞舉。何似龍華會上。朗朗神超。某甫依

宇蔭已戴

帡幪感恩偕秋气俱深誦

徳與髙山並永念切膽依。酌菊醑而未敢。無由報塞。勒芹悃以遙伸。無任寅恭。仰祈

丙鑑﹑謹啟﹑【後年月照大啟】

△寫稟啟封套式

職名腳色手本﹑用紅套一﹑四六大啟用紅套一﹑四六小啟用紅套一﹑不封口﹑職名腳色套而﹑寫內手本一扣﹑六小啟套而寫內稟啟﹑背寫新選某銜諱封﹑自中間下半腰寫起﹑仍加護封一个﹑而寫年月�塡小日年月右邊細楷寫內稟三扣﹑背亦中間下半腰﹑寫新選某銜諱封﹑右側邊上寫右字﹑下寬寫呈字﹑與左行對﹑左側邊寫上司官銜並姓﹑○內職名腳色而俱寫呈字大小啟面俱寫稟啟字○正印官﹑詳稟封套﹑止列銜﹑不書名﹑但新選未到任﹑亦有書名者﹑臨時酌用﹑

○延幕友

州邑事繁﹑錢谷刑名書啟自須助理之人﹑若地當衝劇﹑錢糧比較﹑詞訟審理﹑與夫往來迎送﹑非才長肆應﹑勢難兼顧﹑幕友又須酌量事之煩簡﹑而增減其人﹑然其人最不易得優﹑於才則擘畫裕如無冗闒之患敏於識則倉卒能應。無疑緩之誤端於品則腹心與共。無叵測之嫌。三者之中而品爲尢要蓋事經商酌﹑又耳目至近﹑苟不立品端正﹑賓主少有失意。輒操其短長。恐嚇詐騙。往往有之﹑故兼長爲難先取品識次之。才又次之。才識不充猶可羣力相輔品一不正𨿽有才識安足貴乎。夫相延幕友。不過忙時代勞。若或稍暇﹑事無論巨細。俱須親加檢點偶有疑難。彼此互相參酌。至於一定主意須親自裁決。庶事權不致旁落。而獘竇亦無從生矣。大抵至親密友﹑生平相信者﹑堪與同事﹑否則素識其人﹑老成熟練﹑或薦引者皆屬知愛﹑亦可訂交﹑凡以情面泛托﹑宜婉詞謝之﹑或俟見其人﹑告以家道寒薄﹑不能延請上賓或地方僻小﹑向有子侄足供書算則彼自無賖望可不辭而退矣﹑若欲延請﹑遂將諭單書啟﹑凂其起艸﹑文義相合﹑然後拜望﹑晤談之中﹑微扣所學。觀其言詞舉止其人之才致心術。大略可知。或設席相訂﹑或臨行先期送關﹑伹始初不得朿修過厚﹑俟到任後﹑才力優爲﹑以便作加增地耳﹑然亦未可槪論﹑其人才識品行。三者果優而乃以朿修過計。不惟未足酬勞。亦無以鼓舞其气而堅任事之心。自應禮數加厚。地方諸務藉其才識能檢點周密先事預防不致臨時彌縫補救費力損財其爲裨益不巳多乎

○募家丁

選官之後﹑親知遂有送家丁伺候者﹑或自央屬長班管家﹑至本官前慫恿收錄者﹑但此輩原從覓利起見﹑意到地方﹑串通管家衙役﹑作獘取錢﹑並分常例小包﹑甚有外飾忠勤內懷姦詐希圖信任。藉以行私。倘本官不察。輒墮其術中貽害非淺卽遇精明聰察﹑防閒過嚴﹑彼又安肯以區區工食﹑離鄕井﹑棄妻子﹑以供使令乎﹑不浹月而廢然返矣﹑迨計其安家犒賞﹑鞍馬衣裝﹑每人花費﹑奚止百金﹑若處家富厚﹑固無惜此﹑或貧士旅食旣久﹑而一切出之稱貸。不滋累乎或曰﹑服官伊始﹑非騎從無以壯觀曕彈壓宜嚴非親丁無以資護衛不知蹇驢襆被究何損幹官箴。塵甑鳴琴亦何嫌於暴客。若夫地方守助﹑出入巡行﹑自有保甲良法﹑壯捕諸人在﹑又奚藉二三無賴哉﹑凡有送投﹑但雲家人不日便至﹑可無需此﹑宜一槪謝卻﹑然又有介塗遼遠﹑頗乏紀綱﹑承親友關切送至者﹑料非市儈﹑欺以貽我﹑不妨畱之﹑暫令在寓數日驗其可用然後議定工食﹑給與裝資﹑俟將就道﹑呼之隨行﹑恐久經在寓﹑他友送至未收﹑見之不無招怪﹑此外不得已﹑必欲收用恐有犯罪逃旗務須謹愼。必要在京的。�中保酌量所長﹑給其工食﹑親寫投用文﹑載明籍貫人氏並來歷不明。投充賣身旗下。公私過犯等情俱系中保一面承管與本主無涉中保等務查眞正姓名花押存據以免後日之患

○待接役

諭單旣到﹑本治吏書頭役公議僉撥﹑賫紅批迎接﹑批例系前官﹑或署篆僉﹑近地或有至京投見﹑照批點名﹑令出安歇次日按班分別犒勞酒飯﹑賞銀﹑給與批回遣發回縣或便道至家憑限尙遠﹑未卽臨任亦應使之先回屆期於本境迎接﹑免令久住﹑耗費盤纏窺探本官行徑與家人情熟。打點鉆營。大抵迎接各役內必有一二出尖能言之人伺候本官問話。以便答應。其人非鉆幹遠迎。希圖見用卽前官使任。籍此躲避是非。切不可輕畱左右擇吏書老成歷練者﹑喚詢民風政事﹑只畱心默聽不必便置可否使彼易於窺測。前官廣文丞簿﹑附有書札仍卽裁復﹑典史驛巡如空批來迎﹑仍打發批回﹑若具有夫儀﹑尙未到任﹑收之非體﹑不必拆其來稟﹑於紅批上大書原文帶回﹑量賞來役○紅批投訖﹑卽於前幅下﹑書某年某月日到﹑本官墨筆標日﹑臨發﹑於前幅頂上大書批回二字﹑本官朱筆於批字上一點﹑俟各役領批給發﹑○前諭單令其造送須知等冊如頭接未經送到﹑卽面諭二接速賫﹑或再發一諭飭催可也﹑【若發諭止令投送須知各冊﹑不許衙役出境迎接亦聽新任飭�】

○立號簿

掣簽之後用堅厚紙張﹑輯一總號薄凡系公事﹑如發諭投批迎接等件﹑俱挨順月日一一塡注以備查考其賀客立門簿﹑隨時登記稱呼寓所﹑或單簡全簡以便答拜送賀禮﹑立收儀簿。注明收璧﹑餞行請酒立請餞簿。注明辭領以便任後酬謝親友有事相托﹑立小折記明大略。另置密笈以免遺忘若囑靑目﹑相見不妨表明使彼知之﹑以便聲謝囑者﹑

○擇到任吉期

到任日期﹑按地方遠近﹑於憑上注有定限﹑所擇到任吉日﹑務在憑限之內酌量出京﹑並任前有無別處淹畱﹑或選擇兩吉日以備到任遲速之用。其日期宜用天徳月徳黃道明堂等日爲上吉﹑再考天遷圖以爲定凖干支喜與本命行年相生忌相沖克其餘凶星﹑名色甚多﹑不必太拘﹑俗傳三五九月﹑不宜上任﹑按發微歷載竇萍唐書音訓注﹑髙祖紀﹑正五九月不行刑﹑引釋氏智論﹑天帝釋以大寶鏡照四大神州﹑每月一移﹑察人善惡﹑三五九月照南贍部洲﹑故於此三月﹑省刑修善﹑禁刑斷屠﹑士大夫於此三月不上官以其有斷屠之令﹑後人遂相沿爲凶月而忌用之康熙乙卯﹑滇黔用兵各省官員到任﹑定限甚嚴﹑余時補直隸東光於五月初十日蒞任﹑三年之內﹑上下相安﹑地方無事猶幸量移﹑則正五九月之未必皆凶此其驗矣﹑上官赴任吉凶﹑擇其緊要星圖於左﹑以爲參考星家之一助云﹑

上官赴任通用吉日

天遷圖說

論本榦枝對衝

△上官赴任通用吉日

甲子丙寅丁卯戊辰己巳庚午乙亥丙子己卯壬午甲申乙酉丙戌戊子癸巳己亥庚子壬寅丙午戊申庚戌辛亥壬子癸丑庚申辛酉

月吉年甲乙丙丁戊己庚辛壬癸

歲幹徳甲庚丙壬戊甲庚丙壬戊

歲徳合己乙辛丁癸巳乙辛丁癸

日吉月正二三四五六七八九十十一十二

天徳

丁申壬辛亥甲癸寅丙乙己庚

月徳

丙甲壬庚丙甲壬庚丙甲壬庚

天徳合壬巳丁丙寅巳戊亥辛庚申乙

月徳合辛巳丁乙辛巳丁乙辛巳丁乙

月恩

丙丁庚巳戊辛壬癸庚乙甲辛

月空

壬庚丙甲壬庚丙甲壬庚丙甲

驛馬

申巳寅亥申巳寅亥申巳寅亥

日凶

正二三四五六七八九十十一十二

天獄

子卯午酉子卯午酉子卯午酉

受死

戊辰亥巳子丑丑未寅申卯酉

冰消瓦陷己子丑申卯戌亥午未寅酉辰

陰錯

庚戌辛酉庚申丁未丙午丁巳甲辰乙卯甲寅癸丑壬子癸亥

陽錯

甲寅乙卯甲辰丁巳丙午丁未庚申辛酉庚戌癸亥壬子癸丑

正四廢春庚申辛酉夏壬子癸亥秋甲寅乙卯冬丙午丁巳

九醜

壬午乙酉戊子辛卯壬子戊午己酉己卯辛酉

九土鬼己酉癸巳辛丑庚戌丁巳乙酉甲午壬寅戊午

伏斷日子丑寅卯辰巳午未申酉戌亥

虛斗室女箕房角張鬼觜胃壁

倡鬼敗亡丁卯戊辰戊寅辛巳戊子己丑戊亥己亥辛丑庚戌戊午壬戌

滅沒日弦虛晦婁朔角望亢虛鬼盈牛

四不祥每月初四初七十六十九廿八日

四離

春分秋分夏至冬至

四絕

立春立夏立秋立冬

俱前一日是也

△天遷圖說

天遷圖﹝見圖﹞

按大明官制內天遷圖訂正大月初一順行小月初一逆行逐月月上起初一數去遇遷則吉頗如中牛吉遇罪失亡則凶假如大月以輪圖上看正七月遷吉上起初一初二頗如初三罪亡初四失亡餘仿此推之

天遷圖定局【遇遷字吉余字凶】正七二八三九四十五十一六十二

大小大小大小大小大小大小

初一初七十三十九廿五

遷遷遷遷亡亡如如失失罪罪

初二初八十四二十廿六

如遷遷亡遷失罪遷亡罪失如

初三初九十五廿一廿七

失失罪罪如如亡亡遷遷遷遷

初四初十十六廿二廿八

失失罪罪如如亡亡遷遷遷遷

初五十一十七廿三廿九

亡罪失如罪遷遷失如遷亡罪

初六十二十八廿四三十

遷如亡遷失遷上遷如亡如失

△論本榦枝對衝

幹衝甲庚衝乙辛衝丙壬衝丁癸衝戊巳無衝

支衝子午衝丑未衝寅申衝卯酉衝辰戌衝巳亥衝

假﹑如丙寅生人﹑忌壬申日﹑壬中生人﹑忌丙寅日﹑餘仿此﹑又本命日對衝忌用假如甲子本命﹑忌甲子日對衝日﹑忌庚午戊午日餘仿此

六輪兀論上兀下兀日﹑古歷初無兀日至宋朝始有邪

經﹑所論兀﹑凡三十家﹑皆穿鑿不經惟六輪兀﹑乃沈學士存中尋出用之有驗﹑今世上官猶忌之﹑

月忌日初五十四二十三世俗常忌

論所入門門上神﹑克年上神﹑不吉假令行年亥﹑向午方

上官其日時中小吉士在功曹木加年是也年上神﹑克所入門上神﹑主有徭役不安﹑假令年在亥﹑於午方上官﹑其日時中大衝木加亥﹑河魁上加午是也﹑餘仿此

論正官上任﹑避忌俗傳不宜從城市南門入﹑乃離宮九紫正火方上﹑惟正官蒞任則忌之﹑犯者主城市火災﹑

○畵憑領憑

命下半月後﹑赴吏科畵憑﹑是日用紅手揭二个﹑寫腳色投吏部並選司又具腳色手本互結供狀﹑京官印結﹑投科【二處俱交長班可投】淸晨赴科伺候﹑於憑冊書一押﹑是謂畵憑﹑又半月赴吏部領憑﹑憑𨿽部給﹑而僉限則在科﹑到任限期須凂稍寬﹑以便舒徐束裝﹑領憑之日﹑寫領狀一紙﹑腳色二本﹑先投選司﹑憑給入手詳看明白如有傷損洗補卽當官稟明﹑或求蓋印﹑免到任繳憑﹑致藩司駁查﹑憑用絹幅包好﹑護以油紙﹑再置一緞囊盛之﹑上牢綴掛帶﹑起程懸於項下﹑暗置胸前﹑夜則置之枕畔以防不虞

腳色式

供狀式

領狀式

出印結式

△腳色式【而頁寫一呈字】

新選某省某府某州縣某謹

呈

今開

卑職年若干歲系某省某府某州縣人由某科【貢生進士舉人例監】於某年月內除授今職【如到任後添寫於某年月日到任】

年

月

日

△供狀式

供狀人某年若干歲系某省某府某州縣人由某途於某

年月日

欽除某省某府某州縣今赴吏科畵憑所供是實【若由考選者投開履歷】

年

月

日

△領狀式

新選某省某府某州縣某今於

與領狀爲除授官員事依奉

領到文憑一道所領是實

年

月

日具領官某

△出印結式

官銜

今於

與領狀事依奉結得新選某省某府某州縣

某人委系親身領憑赴任中間並無冒領所結是實

年

月

日

○辭朝

領憑後﹑用紅單二个﹑照腳色寫﹑投鴻臚寺報名﹑辭朝謝恩逢五報名﹑逢十引入朝午門外謝恩如遇皇上升殿﹑先於午門外齊集﹑用一樣職名三个﹑右闕河南道﹑左闕鴻臚寺吏部投收﹑隨各官入左掖門於文官東班在下後邊坐﹑聽螭頭傳呼起立﹑皇上駕禦寶座﹑靜鞭三鳴﹑傳呼謝恩﹑隨班行三跪九叩頭﹑禮畢﹑仍歸班俟飲茶散﹑【亦有委長班料理者須妥當方可】

○辭行

起行有日凡在京相識各官﹑照例用手本柬帖﹑到門辭行近日惟座主相厚﹑及請酒送賀禮者方具柬親辭余俱省止﹑以免奔馳﹑

○薦托

凡要路有相識﹑懇其致札所轄上司以求靑照﹑然此爲下乘說法。若才堪自振。志矢淸操。上臺定應括目。何須別假聲援倘闒冗無能﹑簠簋不飾﹑區區泛囑﹑奚裨譏訶﹑至於上司之尊輩﹑與𨿽親而不浹者薦函尢不可索適足取�忌厭。反有損而無益也。或訪彼都中所托照應者﹑求其囑致﹑或與我相好﹑實心爲我有幹濟之人外而上司出京內而各衙門公事。以此托之方關切無悞﹑其餘泛交無庸混托。遇事居功不報。反爲招怪。

○治裝

車馬之華朴﹑視囊橐之丰儉﹑若履任一塵不染﹑行李百物求備惟家計素封而後可﹑否則多方稱貸。徒飾觀瞻席未暖而索逋在庭。求其無渝初志也。得乎故士君子﹑捧檄方新以忠君愛民爲心𨿽衣敝駕羸亦愈彰其羔羊之節矣。

○起程取結附

束裝時﹑須記一行李細單笥編排字號某號內系某物一一照號開記。以便途次取用。又另記一行李點單就道時以便按號派人押行。每至宿店亦按號查點。庶無遺失。瀕行。預帶手本職名單帖若干﹑親友差人候送者以便夾原帖璧還﹑尊顯者﹑仍復全揭﹑○途次偶有耽延﹑恐到任逾限﹑須預先取經過州縣患病印結。粘連醫生店家甘結爲據﹑到任後﹑於繳憑文書聲說明白將印結連憑申其取結之處要看憑限日期。不可太遲。亦不可太早。約在中途。與限內程期相仿。方可取結若限外日期取結不準。仍照違限處分。○上任繞道﹑例有處分﹑如繞道州取結出結均有未便愼之

福惠全書卷之一

●福惠全書卷之二

蒞任部一

◆蒞任部一

總論

投到任稟

發到任示票

入境

齋宿

受印

到衙門

出堂規式附

看須知

繳憑

謁廟行香

發各告示

設內外號簿

定買辦

○總論

諺云﹑新婦看進門﹑新官看到任﹑又云﹑官看吏一七﹑吏看官三日何也﹑蓋觀其始。卽可以槪其終也夫官之性情﹑有寬有嚴﹑政事﹑有精有忽寬則易親。而可以漸行其術嚴則難犯而不敢輕幹其法。精則經營必密而姦無可施。忍則計慮多疏而獘因從八故善藏其用者。恆示人以不可測而喜怒不得窺其端。善謀其務者恆予人以不可欺而事爲無所投其隙然後姦胥猾吏與地方豪惡之徒戢然攺行回心。而不敢恃親而行術。輕犯而幹法。然此要皆於下車之始。而有以徵之。至其用其謀𨿽守之終任去官而有如一日於是因時制事。因事制宜無在而不憚其嚴。無往而不見其精矣。然蒞任之初﹑所有應行事宜。或因其成例﹑或更出新規﹑務須咸理曲當振飭無遺𨿽爲新政之一班。實卽良法之可久。銓次其條﹑列之於左﹑願司牧君子﹑於三日新官而加之意可也

○投到任稟

如省郡附郭縣邑將到任數日前﹑用稟帖稟知本府及軍糧等廳﹑其稟只報明到任日期詞貴簡要無事浮冗﹑【稟帖式附】

稟帖式

△稟帖式

新選某省某府某州縣知州縣某謹

稟卑職一介庸材﹑謬叨劇任﹑星馳載道﹑戢羽非遙﹑幸

帡幪之可托冀弘

宇庇之恩﹑喜

云日之方依﹑彌切葵傾之愫﹑卑職謹擇於本月某日到任﹑

合先期具稟﹑俟受事後卽虔趨

謁伏惟

慈鑑﹑須至稟者﹑

右

具

稟

年月

日

○發到任示票

將到任三五日前﹑先發上任紅告示﹑卽發一牌﹑催取到任應用夫馬等項﹑【示牌式後】

紅示式

牌式

△紅示式

新任某州縣正堂某姓爲除授官員事照得

木州縣新�

簡命來蒞玆土的於某月某日吉時上任所有合屬官吏師生裏老人等至期一體參謁毋得違錯特示【朱判實字於下○吉時吉字亦朱判】

年

月

【朱判日】

日給【實貼署前】

△牌式

新任某州縣正堂某姓爲公務事照得本州島縣的於某日【朱判】某時【朱判】上任所有應用夫馬合先遣牌知會爲此仰役前去著落該房吏書照依後開夫馬轎摃名數一一喚備用過領給工價毋得遲悞取究未便須至牌者【判實字】

計開

轎幾乘馬幾匹摃架幾副

凡鋪兵吹手傘扇夫皂並執事各役悉照舊規俱在於某處伺候【朱直】

右牌仰兵房各吏書準此

年

月

【朱判日】

日

定限上任【朱限】日繳

近來到任紅示﹑俱系前任或署篆代出卽新官家眷﹑多系蒞任後至署﹑應用夫馬﹑臨期出票﹑備辦迎接無庸遣牌﹑其前列示牌二式﹑存之備覽可也﹑

○入境

新官到任﹑乃士﹑民觀聽之始凡所舉動須因其利獘緩急而張弛之。地方疲瘠﹑先之以撫卹。民俗刀悍﹑先之以法令。士風澆漓﹑先之以禮教。胥役作姦﹑先之以刑罰貴有以快人心而孚眾望使刓敝之習。渙然更始。而精明譽聞巳著於下車之日矣。然非經綸素具胸有成竹其何以立中肯綮乎。夫心知其故。競絿寬猛。方其入境時亦可因事而略露一班。然此蓋爲上乘說法。倘見有未到。尢宜潛心熟察然後措諸施行。庶不致有剛柔倒置之譏旣入境相隨家屬﹑暫停別館﹑俟上任事畢﹑方傳入署﹑於上任前一日﹑或前三日﹑至城隍廟齋宿﹑謂之宿三該房開具上任儀注﹑呈送詳閱﹑照以舉行﹑或禮有未當莫遽攺易恐左右未■﹝女間﹞。反致臨時錯亂。倘執事人役﹑偶有小失未可輒加杖責。示人以褊急。無寬容之度也

○齋宿

齋宿例於城隍廟﹑如不便就宿公館﹑於行香時詣城隍廟亦可﹑先一日預擬誓文﹑端楷書就﹑授禮生俟謁神時禮生展讀焚化﹑○按誓文﹑所以明吾志。且藉之自警﹑不敢有所違背以干神。譴也。若以誓爲故套欺人瀆神不如弗用之爲愈耳﹑

○受印

交代印信﹑各處規矩不同﹑大抵近日﹑無論前官署篆及府廳帶掌﹑俱於新官入境日﹑委本州島縣佐貳官﹑同吏房送至公館﹑設案居中﹑奉印案上﹑新官肅立眼同佐貳官吏房﹑送匙驗封啟伏驗封開鎖啟匣﹑請印驗封呈印詳。看背面篆文四角及柄如有嵌補缺損。記明幾處。照舊封固。同印匙親受訖隨取吏房眼同某官﹑驗明嵌補缺損若干處甘結存案【其甘結存宅內以妨日後上司查驗或印信模糊繳部更換畱難交收倘補處甚多迹涉可疑詳明上司庶免貽累○其印文﹑尢須詳驗是否本州島縣之印﹑】

○到衙門

上任日﹑照擇定某時﹑穿吉服﹑【或穿朝服省謝恩再換】詣城隍神前﹑行祭禮﹑牲帛照例備辦﹑禮生贊唱行獻禮後﹑禮生宣讀誓文﹑讀畢﹑並帛焚化﹑禮畢﹑乘輿執事鼓樂前導﹑至衙署大門內下與﹑祭儀門﹑土地祠畢﹑從中道步至香案前﹑望闕謝恩畢與僚屬拱手上堂﹑諸色人役﹑俱於儀門外伺候﹑新官升公座﹑僚屬照位次坐﹑陰陽生報時﹑皂隸稟排衙﹑值堂皂隸請書案﹑吏書以次書押畢﹑吏房吏稟書公座﹑先首領佐貳而後印官﹑書公座畢﹑吏房承送到任文書僉押﹑該吏逐一指點﹑直印吏稟開印請匙﹑【其匙用小匣盛貯判封封定隨印帶上堂置案前以備開用】將所僉文書用印畢﹑封訖﹑或前官或署篆持帖送倉庫監獄城門等鑰匙﹑該經承吏當堂逐一驗明交割訖吏房吏率各房投逓縣誌縣圖須知﹑書門皂快各人役﹑依次參謁畢﹑佐貳官謁賀﹑堂前行交拜禮﹑首領等官滴水檐行庭參禮﹑禮畢﹑送佐貳中階下乘馬出﹑再揖首領官由東階步出﹑掩門﹑乃退﹑直印吏承印前導﹑門子捧匙匣﹑印牌﹑各鑰﹑隨進交內衙﹑○本日前任官營官﹑來拜﹑候上堂開門﹑大堂相會﹑儒學迎入後堂待茶﹑俱送至階前﹑升輿馬出﹑○紳衿亦有本日謁賀者﹑有三日行香後者﹑祭宅門﹑宅竈﹑有謝恩後卽祭者﹑亦有公座畢祭者﹑所行禮有各處不同﹑惟照開送儀注行之﹑此亦不過舉其大略耳﹑○進衙門日﹑周視閣署垣墻門戶﹑有迎外不謹之處﹑傳工房攺塞﹑其幕客所居﹑務與宅門轉斗相遠。以避嫌疑。不獨妨作獘也

到任祭城隍文附

祭儀門文附

到任祝文附

△到任祭城隍文附

惟神正直﹑造福蒸黎﹑於昭在上﹑善惡是司﹑某來宰邑﹑黽勉厥心﹑克殫厥職﹑無愧鑑臨﹑爰采溪澗﹑肅將藻蘋﹑神其聽之﹑來格來歆﹑

△祭儀門文附

惟神陰陽合徳﹑司其闔辟﹑惟善與否﹑莫逃出入﹑某來宰邑用懷怵惕惟神默相﹑終始葉吉﹑

△到任祝文附

某蒙皇上鴻恩﹑天曹銓選﹑叨宰玆邑﹑深愧疏庸﹑材不足以牧眾﹑道不足以濟民﹑勉赴職守﹑是日履任﹑用修芹獻﹑敬迓明神﹑默相陰扶﹑始終吉慶﹑

此通套所用﹑無甚關系﹑仍之可也﹑

○出堂規式附

新官蒞任﹑諸事不無更始﹑各有意見取裁﹑難以畫一﹑但愚謂堂規者﹑祗就公堂臨政。並各房科人役﹑逐日承辦之事而立規程。使知遵守。至刑名錢﹑累紙難盡﹑另有條晰論示玆不必紊入

堂規式

△堂規式﹝此鴻到郯城任者﹞

爲申飭堂規以一遵守事﹑照得本縣新蒞玆土﹑惟孜孜以培養凋殘釐剔姦骩爲務欲求淸絕獘源。尢必法行自邇除一應事宜﹑另行通飭外﹑所有堂規﹑合先曉諭爾各役知悉﹑共宜恪守﹑毋輕蹈三尺﹑須至堂規者﹑

一本縣內衙﹑黎明擊云板七聲﹑外傳頭梆﹑該役領城門鑰匙﹑各書房齊集公廨辦擊云板五聲﹑外傳二梆﹑各房齊集二堂﹑依次領僉押﹑各役齊集﹑按班伺候﹑擊云板三聲外傳三梆承印吏一名﹑門子二名﹑至宅門俟候﹑再擊云板一聲﹑把門皂隸請論匙開宅門﹑承印吏入﹑捧印箱門子入﹑捧捲匣儀門各鑰匙升堂﹑

一坐堂時承印吏站立堂檐之左﹑門子站立堂檐之右﹑各房科俱依科伺候﹑把堂皂隸二名﹑站立堂下左右﹑該班皂隸﹑各於東西皂隸房伺候﹑該班快手﹑各於儀門外伺候敢有攙雜。及非奉呼喚。擅自上堂者。定行重責﹑把堂皂隸責同﹑

一巡風人役二名﹑專司驅逐閒人﹑東西角門皂隸二名﹑門首把定除辦事衙役外﹑一槪不許放入﹑違者重責﹑

一早堂﹑各役回風畢把儀門皂隸﹑領鑰開門﹑先擡領文牌﹑將一應申覆公文﹑應付原役領回者﹑應發鋪司傳逓者﹑該房次第唱名分發﹑次擡投文牌﹑用長桌一張﹑把堂皂隸擡置當堂階上﹑投文人等由東角門進﹑親自跪投桌上﹑仍退立東階下﹑聽候﹑堂吏至桌前逐張點名訖俱魚貫西角門而出﹑次擡稟事牌﹑稟事人等俱要寫明白稟折呈閱﹑或緊急﹑機密﹑口稟﹑須挨次至堂口跪稟﹑毋得攙擠喧雜有人犯拘齊驗到者﹑原承行吏﹑賫卷上堂﹑點名畢原差押出﹑卽日掛牌候審如要犯不到原差究責﹑嚴限補拘﹑

一本縣放告﹑以三六九日爲期﹑其餘日﹑止收投文﹑不得槪行混擾﹑倘有眞正人命﹑盜賊逃人﹑及關系地方重大事情﹑許不時抱牌告

一詞訟人犯﹑拘齊掛審後﹑該承行﹑將原被告狀訴稟詞匯齊粘連卷宗送閱午堂審日﹑仍候三梆坐堂﹑照牌次序喚審﹑審時止許招書一名﹑在堂口左側詳口供挨次寫錄毋得錯落原供潦艸字迹門子一名﹑在堂檐右側站立﹑聽候執簽﹑原告照牌跪於儀門內左階下﹑被告照牌跪於儀門內右階下﹑幹證跪於儀門內中階下﹑靜聽喚問不得擅起上前喧稟違者重責﹑審畢﹑招房卽將口供呈堂判日﹑封繳案上﹑候出審語﹑發房存案﹑如奉上司批詞﹑審畢﹑照例畫供送捲﹑候出看語詳細敍招送閱如敢錯擬罪名及私攺口供查出定以作獘重究。

一凡出牌票﹑該承行務將原案同號簿送僉如有牌票無案有牌票無號簿者重責﹑

一凡承票差役﹑俱於某日該承行﹑執差號簿﹑逐名查比﹑如過限不銷究責。臨比不到差拿。如比日該房不稟比以作獘責究其銷差之時該差同原承行﹑持號簿當堂照號回銷原票附捲﹑如稽畱一票重責二十板﹑

一奉各上臺文到發房﹑該經承﹑細查有無前案星夜料理應回者速回。應結者速結。倘有一時難結之事。須具折稟明。以便申請寬限。如敢任意耽延沈閣以致差票提催。定行解究責革。

一凡申詳上臺文冊﹑俱於前一日送稿案放行謄眞﹑次日送印紙張宜堅白。字畫務端楷不許錯落潦艸洗補至各項日行文移牌票亦於先一日未刻各房匯齊僉套送宅﹑以便檢閱﹑違者重責

一凡上司差承﹑候堂事畢﹑把門人﹑先行稟明﹑以便傳見﹑

一堂上公事﹑及審理詞訟﹑如有尊客賜顧﹑聽事吏須婉詞回復。候堂事畢傳稟﹑其封口書函﹑一槪不得傳稟﹑違者重責

一本縣諸事﹑俱系親裁﹑並不假手左右﹑如有吏役無故擅近宅門影射作獘哄騙愚民者立究重懲﹑把門人役﹑不行扭稟﹑並究﹑

一本縣每日所用薪米蔬菜等物逐日登記買辦簿朱筆點過俱系現發紋銀。時價平買。並不用票賖取一物敢有指官彊買。短少價值者。除追償外﹑重責枷示革役﹑

一聽差各役﹑俱要正身伺候﹑毋許雇替頂名查出重究﹑並有呼喚不到者重責﹑

年

月

日示

堂規押

○看須知

須知﹑乃一州縣之政事大綱節目不備載以其開卷可一覽而得其槪也﹑各房務要照款詳開冊面簽﹑注明某房科造完﹑某件須知冊﹑冊尾注明某年月日某房科某人以便查覽﹑

○吏房經管吏書官屬﹑及本治候選官員等項﹑如本衙門吏若干名﹑書手若干名﹑某某於某年﹑報納著役﹑所屬官攢若干名﹑某官於某年月日到任﹑任內有無薦罰委署﹑及升遷空缺﹑某攢�。於某年月日報納著役有無役滿出缺懸缺﹑監貢舉進某年中式援納﹑曾否考職﹑於某年月起文赴部﹑有無在籍丁憂事故﹑曾否申報﹑僧道陰陽醫官若干名﹑

○戶房經管應徵解給﹑夏稅秋糧﹑丁差徭役﹑雜課等項【亦有戶房止經管田糧丁口其雜課另設戶雜科者】如地畝若干應徵銀糧若干﹑有無某年蠲增人丁若干內除優免﹑應徵額銀若干﹑地丁應起運若干﹑存畱﹑若干﹑應支款若干﹑某年起運支給若干﹑有無未解未給及有無未完民欠﹑每歲額銷鹽引若干﹑牛驢牙雜田房契稅當鋪等稅若干﹑自某年起﹑及卸事止﹑某某年月日徵收起解若干﹑有無未完若干﹑每年捐積谷若干﹑有無動支﹑實存倉若干﹑及每年經收錢糧總書里長倉書收﹑役花戶等冊﹑

○禮房經管春秋祭祀﹑賓興考試﹑鄕紳學校﹑慶賀旌表﹑先賢祠墓古迹等項﹑如文廟社壇額編兩季祭祀銀若干歲科盤費銀若干舉進牌坊銀若干﹑修理龍亭歷日榜紙銀若干﹑各項有無支領起解﹑每年學租若干﹑有無支動現存若干﹑名宦鄕賢幾位﹑先賢某某祠墓幾處﹑坐落何所﹑系某朝人﹑有無出仕何官﹑有無後裔﹑系何色目人﹑義夫節婦孝子順孫幾人﹑系某某朝﹑有無現在﹑於某時旌表﹑鄕宦現任幾人﹑致仕幾人﹑系何出身﹑歷仕某某任﹑現在封君幾人﹑是某鄕宦之父﹑系何出身﹑舉人貢監若干﹑有無考候選幹﹑文武生員若﹑境內寺觀若干﹑所坐落何處僧道若干人

○兵房經管門軍皂快民壯鋪司兵驛逓夫馬等項﹑如門軍若干名﹑某某派守某門﹑是否經制支給何項工食﹑皂快民壯若干名﹑某某系經制有無重役過犯革逐﹑鋪司兵若干名某某系經制﹑某某在某地方﹑送某處公文﹑道裏遠近﹑管驛驛書﹑開造驛逓夫馬﹑本治共有幾驛﹑某驛額設馬若干﹑匹牌子馬夫若干名﹑現在行差馬﹑有無缺額﹑轎摃靑白夫若干名﹑有無經制﹑本治有無水驛﹑額設某某﹑船若干只﹑水手若干名﹑有無額設工食﹑供應何路何項差使﹑每年額設買馬銀若干﹑工料銀若干﹑每馬支給若干﹑馬牌夫等每名支給若干﹑獸醫藥材每年支給若干動支何項錢糧﹑船隻打造修理﹑是何年限工價作何支給﹑何項動用開銷﹑勘合火牌每員名廩給口糧若干﹑自到任之日止﹑某項支過若干﹑有無透�未支

○刑房經管人命﹑盜逃﹑詞訟﹑保甲﹑捕役監倉禁卒等項﹑如某命案﹑爲某事﹑某人打死某人﹑原告某人﹑或謀﹑或毆﹑有無審報具題完結﹑某盜案﹑爲某事﹑失主某人呈報﹑某年月日被劫﹑彊盜某某人﹑夥黨有無拿獲﹑眞贓有無起認﹑申報某衙門﹑曾否具題完結﹑某逃案﹑爲某事﹑幹某年月日﹑或逃人自首﹑或地方稟報或捕壯拿獲﹑幹某年月日申報某衙門﹑有無批示﹑或又有某案奉某衙門行提﹑曾否起解﹑某詞訟﹑或欽件或憲件﹑爲某事﹑於某年月日﹑奉某衙門批審﹑曾否詳覆批示﹑本治四鄕共幾保﹑每保所管鄕長某人﹑保長某人﹑某鎭集村長莊頭某人﹑壯丁某人﹑共若干名。捕役若干名。禁卒倉夫若干名﹑經制幾名﹑從前有無過犯革逐﹑現今在監命犯若干名﹑盜犯若干名﹑逃犯若干名﹑在倉人犯若干名﹑每年罪贖銀谷若干﹑現貯某倉某庫﹑應解某衙門﹑曾否報解﹑有無完欠

○工。房﹑經管修造﹑及置辦軍需等項﹑如察院公館幾所﹑坐落某處﹑椅桌鋪陳執事摃箱等件﹑見存若干﹑舊�作何置辦﹑鋪捨橋梁津渡幾處﹑坐落何地方﹑系何孔道﹑有無毀壞坍塌﹑本治正佐衙門舊例作何修理監倉作何補葺﹑置辦軍需槽■﹝算刂﹞車船等物於某年月日﹑奉某處明文﹑動何項錢糧﹑應付過若干﹑有無開銷領給未完﹑以上須知﹑有者詳晰開造未經列出者照款開造﹑如有朦混不合式者﹑判日發出﹑限三日攺造﹑並原發冊送繳﹑如有遺漏不造﹑查出一並責究﹑丞簿尉巡驛使倉閘等官﹑經管某事﹑有無未完﹑本官衙門經制夫役幾名﹑每名工食若干﹑何項支給﹑亦著該房造送﹑本縣官役俸工﹑額支若干﹑支領過若干亦著經管該房開造送覽

○繳憑

上任之日﹑卽將部憑﹑照例申繳該衙門﹑轉申布政司司詳撫院﹑咨繳部科查銷﹑○其憑須細加檢點仍照式謄寫一張收存﹑日後有所稽考﹑○憑限不得過一月﹑在一月以內者勿問﹑

申繳文憑式

△申繳文憑式【年月照式塡】

某官某爲除授官員事照得本職年若干歲某省某府某縣人﹑由某行於某年某月日除授今職﹑領到吏部某字號文憑一道﹑原限某年月日到遵依於某月日到任受事外﹑所有原領文憑﹑理合具由申

憲轉繳施行﹑須至申者

計申送

文憑一道

右

申

本府【如縣屬州統轄亦有送州者照往例行】

年

月

日某省某府某縣縣丞某知縣某典史某

○謁廟行香

舊例到任三日﹑或次日﹑謁文廟﹑及城隍廟諸常祀﹑新官吉服乘輿﹑執事鼓吹前導﹑詣文廟東紅門外下輿﹑步至丹墀下立﹑禮生贊禮﹑如行漢禮﹑唱跪興四拜﹑行滿禮﹑唱三跪九叩頭﹑禮畢﹑門外乘輿﹑詣儒學﹑廣文僚佐相揖裏﹑升明倫堂中坐﹑僚佐廣文序坐諸生行禮畢﹑門斗捧簽筩跪稟掣簽講書然稟而不必掣聽善講者講書一章﹑存其典例而巳﹑講畢﹑禮房呈驗紙筆﹑送講書生員﹑新官離坐﹑至階下揖別廣文登輿﹑詣城隍各祀行香畢﹑回衙﹑每有刁憊之區﹑諸生於講書後﹑遂逓呈詞者﹑或條陳地方﹑利獘﹑或指摘衙役遇犯﹑其間﹑假公濟私。希圖報復者多。官惟命左右收之不必更置可否。仍記明姓名張數以防左右抽換帶進內衙觀其詞而察其情近理者﹑訪其所事﹑從前有無病民﹑徐爲斟酌行止﹑爲私者﹑存而勿論可也﹑俱不必掛牌批示如所指衙役﹑訪其果有姦蠹實迹須另事究革不必據呈施行﹑以長學校囂競之气﹑如系有侮辱斯文﹑事干切巳未經斷懲者應掛牌示﹑許被害本生於告期呈控﹑如此﹑懦衿之屈忿當伸。而假公者亦不得遽逞其志矣﹑

○發各告示

新官行事爲闔境所觀仰而其大旨亦多見之文告﹑此遠鄕百姓不得見新父母而得見新父母之言。以爲欣幸。寧獨執事在公者﹑知所遵守哉故一切因革事宜貴定之於始始法旣定。而按程課效。則遊刃有餘矣。凡諸曉諭﹑宜明白簡切勿以詞華是炫。所謂婦人童豎。皆可知之者也【示式附○按到任告示頗煩今姑載數式於左至千錢谷刑名保甲諸條散見後各部中者皆可舉爲文告﹑故不多贅】

頭門告示門樓更夫附

二門告示

宅門告示

賓館告示

關防告示

△頭門告示門樓更夫附

示諭把頭門皂隸知悉﹑凡本縣升堂不許擅放閒人進門。每晚起更以後﹑卽行封鎖。一槪人等不許出入。其鼓樓更夫﹑每晚派定五人﹑輪更交替﹑每更鼓點俱要按定時刻分明直至黎明攢點。毋得混亂不淸疾徐任意。如把門皂隸及更夫貪睡違怠不遵。或查點不到定行重責﹑

△二門告示

示諭把二門皂隸知悉﹑照得本縣升堂﹑凡一應人等不許在門外圍立擁擠窺探該班快手﹑在二門外聽差﹑遇有上司來差到門﹑俱合暫止俟本縣堂事畢﹑先行稟明傳見﹑如系緊差﹑應卽見者﹑亦須稟明傳入﹑敢有違悞﹑定行重責不貸

△宅門告示

示諭﹑把守宅門皂隸知悉照得川堂逼近內衙﹑務須嚴肅﹑不許容放一人後堂站立窺聽如吏書傳送僉套﹑或緊急文稿許擊梆從轉斗內投進。凡稟請簿籍文卷﹑俱要寫具稟單。以憑查發不許口請。其衙役回話﹑務要擊梆髙聲傳稟。不許附耳低言。事完卽出。違者責究﹑門役早晚伺候﹑不得擅離亦不許他人代替如違責革﹑

△賓館告示

示諭陰陽生知悉﹑賓館系尊客光臨之地﹑每日打掃潔淨陳設坐椅不許閒人混入污穢作踐倘蒙尊客賜顧﹑請賓館端坐﹑俟本縣堂事畢﹑持帖進稟﹑以便肅迓。如本縣公出﹑當婉覆登簿﹑俟回衙答拜﹑毋得違慢﹑取究不貸﹑

△關防告示

爲關防詐僞以肅法紀事﹑照得本縣世業詩書﹑家訓純謹﹑從無親族子弟﹑在外遊學﹑卽本縣捧檄玆土﹑素性狷介﹑不聽一情﹑矢志冰蘗﹑不愛一錢﹑諒爲朋舊所稔知﹑其見訪抽丰﹑自應絕迹﹑或有無籍棍徒﹑指稱本縣親友宗支﹑潛藏境內﹑招搖誆騙﹑誠恐鄕愚墮其術中﹑理合曉諭﹑並嚴行禁緝﹑爲此示仰合邑軍民人等知悉如有前項姦棍許卽首報以憑拿�﹑倘寺觀旅店容畱﹑鄕地知而不舉﹑查出一體治罪﹑不貸﹑須至關防者﹑【按關防敍述各有不同﹑此其大略也﹑列之以備一體﹑】

○設內外號簿

衙門各房承行﹑例有號簿登記事件﹑可無煩贅及﹑但荒僻州縣﹑𨿽有號簿﹑未免簡略雜亂。非每件塡記。則遺漏悞事非逐項立簿則頭緒不淸倘遇煩劇匆忙之際。亟欲查閱﹑何以按籍而卽得乎。凡上司公文﹑各房稿案﹑與一應差票﹑必先宅內掛號放行用印而後發該房則內號較外號爲尢重矣。到任後﹑宜預飭該房﹑每號簿﹑各置一樣二本送印﹑一本發房登號﹑一本畱宅登號庶號件內外登銷。無有遺錯。而該房遲延沈捺之獘亦易於稽查矣至於內衙應行事宜﹑經管之人﹑亦每項設簿﹑逐件登塡﹑庶查閱爲便﹑【號簿並式附】

上司公文簿【各房簿式附】

上司批審詞狀簿【各房簿式附】

自理詞狀簿【各房】

上司詞狀差簿【各房】

自理詞狀差簿【各房】

雜差簿【各房】

吏書花名冊【吏房】

實徵冊【戶房式見錢谷部】

徵收錢糧總簿【戶房式見錢谷部】流水日收簿【戶房付收役】

比較錢糧簿【戶房錢糧外另有別項倉口各設簿】催糧經理花名冊【戶房】

印發串票簿【戶房】

印發滚單簿【戶房】

印發限單簿【戶房】

摘拿欠戶差簿【戶房】

拿欠糧經裏差簿【戶房】收糧日報簿【戶房】

拆封簿【戶房】

起解錢糧簿【戶房庫吏】

錢糧庫收簿【庫吏】

支領官俸簿【戶房庫吏】

支領工食簿【戶房庫吏】

支領孤貧口糧簿【戶房庫吏】

支領驛站工料簿【戶房庫吏】典坊牙雜稅銀簿【戶雜房】

收典坊牙雜稅銀簿【戶雜房】領換牙帖簿【戶雜房】

支領壇廟祀銀簿【禮房庫吏】支領師生俸廩簿【禮房庫吏齋夫門斗工食附後】

上司禮節簿【禮房送禮內記不塡發】保甲煙戶冊【兵房冊式見保甲部】

保甲壯丁冊【兵房冊式�保甲部】保甲鄕保等花名冊【兵房】

本縣四境地界冊【兵房】守門軍花名冊【兵房】

拿獲私鹽人犯冊【兵房】私鹽驢變價冊【兵房】

皂快民壯等花名冊【兵房】上司贓罰簿【各房】

自理贓罰簿【各房】

以上該房內宅一樣二本

內雜差簿

買辦簿

送禮簿

收禮簿

書啟簿

以上惟內宅用

按號簿之用頗多﹑不能盡記﹑此所定者乃日所常需﹑其餘因事而設可也。經管房科﹑各處稍有不同﹑玆分注其下﹑亦大略舉之耳﹑至於逃盜乃害民之蟊蜮﹑且願終任無之﹑故簿名不載﹑

上司公文簿式附

上司批審詞狀簿式附

△上司公文簿式附

簿形方面背用綿料堅厚靑殼﹑中貼紅長簽﹑書某年某月日【日本官墨標】立左畔用紅方簽﹑大書上司公文簿內用潔白棉連約若干張﹑裝釘整固送印﹑【後記若干張用印若干顆】遇有公文至卽書﹑一件某月某日奉到

某衙門某字號公文一角憲牌內開

爲某事【將牌內略節載明】

下注【差某人或鋪逓】

前件【看事結之難易難結畱空白半頁以便�塡】

於某月某日回文訖

下注【交原差或發鋪司某或差某班某】

如事巳完結者﹑該承粘浮簽書完訖﹑俟本官比號件時﹑朱書完訖比畢﹑將簿送內宅與內簿對同﹑於內簿前件上打對同銷號訖小戳

△上司批審詞狀簿式附

一件某年某月某日奉到

某衙門某字號公文一角內詞狀一紙

告爲某事【將狀內節略記明】

下注【差某人或鋪逓】

原告某被告某干證某

前件於某月某日差某人拘於某日投到某日審訖

於某日具【由詳冊招批解】訖下注【交原差某或發鋪逓或差某人】

上司批允照批語塡注按掛號列此二式余大略同

○定買辦

買辦一事﹑𨿽爲末節﹑然官與民通財。最易招謗。亦易見好。蓋行戶﹑多非土著﹑而商賈又系遠方﹑毀譽之聲捷於風雨故今上臺保薦﹑必以不賒取行戶爲淸廉之事實。尢不可不愼。法宜置買辦簿一扇﹑托親信老成人經管將明日需用菜蔬﹑先日晚開寫簿上﹑送本官驗明朱�發買辦﹑照簿買進﹑某物下注用銀若干計本日買價﹑未行共結一總。其買辦之人﹑亦著該班頭役選擇朴實勤儉者十日﹑或半月一輪上班之日﹑本役具價領﹑朱封紋銀若干同頭役面給其領粘捲﹑名曰買辦領銀捲買完之日﹑將用過價銀若干﹑存剩若干﹑具一結狀﹑開寫明白。及並無賒取戶行。短少價值字樣與剩銀同繳經管人查明﹑將結狀並附捲﹑如遇衝途﹑供應過差﹑用印票發買﹑本行戶當堂具領卽照時給價銷票內宅人等斷不許一人出外買物致滋影射。如此則買役無所侵克。而行戶亦羣相感悅矣。

△附買辦告示式

附買辦告示式【此鴻在東光時示○買辦簿前面頁復節書數語其意略同】

爲曉諭事﹑照得本縣素性澹泊最厭奢侈但每日所用薪米蔬菜﹑勢不得不買之民間因念爾鋪行或攜貨遠來貿易﹑或挾資冀獲錙銖豈忍以地方官而反討客商之便宜。卽小本生意﹑皆系窮民﹑日撰數文一家糊口又豈忍以父母。而反奪百姓之微利。故一絲一粟。俱發現紋照市價平買並不賒取鋪行虧短價值倘本縣偶需布帛器用等物亦卽開明實價當堂具領給發絕不遲畱減少以昭誠信如買辦人役敢有借端彊行賒取。及擅使低銀。掯短物價。許被害實時扭稟。以憑重責枷。革爾行戶等﹑勿得瞻狥自悞以負本縣體卹肫切之意﹑特示﹑

福惠全書卷之二

●福惠全書卷之三

蒞任部二

◆蒞任部二

馭衙役

謹關防

親查閱

覽誌書

查交代

考經承

考代書

革陋規

禁私謁

申繳門簿

○馭衙役

吏書皂快﹑除經制外類多幫身白役﹑縣務殷繁之處過汰則不足供役﹑濫用則匪類滋姦﹑每有父子婣親盤踞年久者。有巨棍勢豪串黨竄入者獘竇熟滑膽大手辣﹑本官長厚可欺。恣爲不法。嚴刻過甚。則朋謀暗算。結劣矜爲爪牙。通內丁爲綫索本官稍有瑕疵。輒指爲把鼻。講呈說告。恐嚇多端。賣訪勾窩。陷害。無罪。於是長厚者受其挾制莫敢伊何嚴刻者化作癡呆憚於用罰而侵蝕錢糧。淩虐良懦。官民均被其毒。有不可勝言者矣。然則計將無所施乎惟在上者精明以燭之法制以防之必罰以懲之信賞以勸之矜卹以體之至誠以動之而大要尢在秉心公正一塵不染才識超敏處事裕如則自家操守。先立於無過之地諸﹑務畢舉頓攺其壁壘之觀。上司稱其廉能。百姓騰其歌頌﹑前此一班魍魎。何難爲我之用神。昔日害官擾民今皆自奉公守法。然而豈眞天良渙發哉。蓋此輩窺伺素工轉移最捷。知作惡之必懲而無濟莫若攺行遵度之反爲見用耳。鴻之斯語﹑非自揣摩﹑蓋昔待罪郯城實有所試今略舉其槪而述之可乎郯地當南北孔道素號衝疲水旱頻仍﹑復遭康熙七年地震壓死在籍人丁八千餘名﹑而他不與城垣官舍﹑百姓屋宇﹑傾塌殆盡﹑以故流亡相繼﹑田地拋荒﹑正賦節年拖欠﹑催比無人﹑郵使往來如織﹑供應告匱﹑於是縣官屢被參罰﹑邑務愈致廢弛﹑衿棍把持衙門﹑胥蠹恣行侵擾﹑殆鴻康熙九年二月﹑掣選玆土隨查本縣逋賦十有三年﹑兩驛馬匹﹑久經倒缺﹑革職前任四員﹑尙畱候代豪衿土棍﹑號稱金剛天王羅剎﹑二十四人分布四鄕三班頭役﹑與各房科有執事者﹑皆其黨羽﹑門子在內宅出八伺候者﹑皆其耳目一票出非其使令不敢差一詞興非其主持不敢告尢可恨者﹑花戶錢糧。年年聽其包攬。里社吞聲賠納。官吏少有拂意﹑挑唆無賴叩閽。動輒拖累多人然此猶本邑諸姦之爲害也至於上司號件未完﹑差捨守催經承每日供給﹑肥肉大酒﹑喚唱包娼﹑及其臨行﹑需索差錢路費﹑非五十金百金不止﹑苟不滿欲則鎖墎下處。閉之幽室。或帶赴道府﹑收禁鋪廒。斷絕飲食。妻子匍匐哀求。打點方才釋放上差因而視爲奇貨。遂厚費鉆營絡繹而至。執票登堂與縣令分庭抗禮封鎖捉吏。回話立要本官彼爲宰者﹑畏其勢如狼虎。不得已而拆封倒櫃。遣發起程。以故庫銀運正項之數少料理雜費之數多吏胥幹辦公事之時少支應上差之時多如此而官安得不壞。役安得不逃。民情風俗安得不底於澆且橫哉。當時輦下諸公﹑莫不爲鴻嗟惜﹑而鴻則靜言思之﹑諸葛武侯八蜀﹑云治亂國用重典﹑韓淮陰之背水陣﹑置之死地而後生﹑余今治郯﹑仍復循其繩墨。多所贍顧。勢必調弄由人。寸籌莫展。是又前官之續矣。務須放膽作翻案文字事事與前官相反庶其有瘳乎於是未出京之先﹑廉得衙蠹土豪某某者及本邑明經某﹑適來見顧亦金剛之流�﹑數以言餂源鴻略敍套語絕不談及縣事。明經歸而告諸邑人曰﹑新父母非易與者﹑先是蠹役﹑爭領頭批來迎至是畏縮。更易新充蠢朴者。以其積惡著聞恐先識已。而新充蠢朴之人。皆其平日所頤指使。諒不敢舉陳其過迹也。及叩見﹑以次犒之卽日令回不畱一役亦絕口不言及縣事五月出京﹑由中道至彭城﹑而南達宿遷﹑六月十八日﹑抵邑之紅花埠﹑埠有驛局﹑南自宿至北自邑至﹑各差皆在此換馬﹑是日人役迎接﹑導至公館﹑鴻勒轡不入曰詣驛局時管驛兵書大驚失色遂跪稟曰﹑到任三日後﹑擇吉遣牌視驛﹑此舊例也﹑鴻叱之曰﹑郵驛與正供並重今過而不入安問例乎遂策馬至驛觀其棚廠則風雨不蔽也驗其蒭菽則顆束無有也污穢堆積臭气燻蒸則蠅蚋聚飛如霧數馬骨立領春潰裂則烏鴉啄食成麋噫﹑馮合被參卸事﹑本道撥役代理﹑勾通驛書﹑侵克工料﹑夫牌飼秣﹑又減茭蒭以故兩驛額馬一百二十四僅剩殘疲十八騎鴻見之大怒﹑遂鎖兵書馬牌等﹑各責三十﹑道快大呼叩頭曰某乃道快王某也﹑鴻叱之曰﹑本道令爾養馬不令爾賊馬也況爾旣司縣驛。應受縣罰。亦重責二十﹑次日申詳本道﹑且修稟謝罪不敢以憲役作姦扞朝廷法於是眾役聞風恐布十九日﹑城隍廟齋宿﹑二十日謁神﹑焚誓畢﹑上任八署﹑遂命皂頭選慣行刑皂隸八名並毛頭大板十片進驗各役互相駭視不知所爲。及三日行香視事﹑出示次日午堂﹑各役過堂點卯﹑卯簿詳注年貌籍貫住址及著役日期經管某事於姓名之下點時﹑令閉東西兩角門﹑各役挨班﹑逐名至階下﹑向上跪﹑命念年貌籍貫與卯簿同否。並相其面貌之良惡而默記之彼素爲不法者。則言語恇怯。舉止失措。面色宛若死灰也。各役點畢﹑乃令某某至前數其罪曰爾某事作獘。某官爲爾壞。某民爲爾魚肉。爾實逋罪。不容於死。吾今姑示責革爲昔受害者泄憤也遂命所選行刑﹑用大板因其罪之輕重而酌責之計受杖共二十餘人﹑逾旬而斃者一﹑其杖而黜革者五是所謂積年頭役執掌科書爲豪棍之黨羽者也。乃更進其餘而申儆。之﹑眾皆角崩稽首。汗如雨下於是闔邑紳民歡呼稱快謂鴻之罰與罪協不爽銖黍殆後稍涉姦私卽爲摘發。鴻敢自炫精明但不破其姦彼謂天下之官皆可狎侮耳於是錢谷刑名所司一切嚴爲法制使無獘竇之可乘。至於罪所當懲必罰無宥功所當勸必賞無慳若錢糧早解上件早結必不令提攝經承。憲役下縣官給飯食起程官給路費必不令鎖帶該胥恣意掯勒。凡大差一至﹑勢若雷霆﹑一切供張夫馬﹑俱鴻親身料理必不令鞭毆衙役弔打馬牌。是亦矜卹之一道也。無論刑威賞勸一出於公功之可賞𨿽罪而賞必施罪之應加𨿽有功而刑必及於其賞也而常如其不足於其罰也而嘗懷其不忍如是賞無小受者固足以興感罰無大受者亦無以生怨非至誠有以動之乎。故鴻匏系二載。所謂天王金剛洗滌魔心竟作瞿曇之護法。卽神姦巨蠹消除惡念。共遵憲典之章程。及罹先君大故﹑讀禮而南微獨黃童白叟臥轍攀轅卽三班六房。亦呼號灑淚。孰謂鳩鷹難化豺狼之不可革面哉鴻特不厭娓瑣﹑表而出之﹑凡遇乎此﹑深有望於長民者振作鼓舞以化導之可也

鴻三日點卯﹑惟欲懲處官任內積蠹而設﹑罪重者責革之﹑罪輕者姑予杖﹑使之攺過自新至於別有匪類﹑未及盡知﹑以曁愚蠢鄕民﹑不堪驅使﹑賄買頭役廁身衙門﹑希免雜差兩者俱宜澄汱故另行通行飭查總期除惡務盡毋使萌芽滋長存禾去莠要令秕稗全無所謂官淸吏肅一方百姓始克受福也

飭查各役示附

△飭查各役示附

爲飭查各役以共砥維新事照得郯邑素稱疲瘠屢遇災眚﹑風俗澆漓﹑法紀淩替事事皆有廢弛之色。人人各懷苟且之心而於衙役爲尢甚。卽如六房吏書﹑咸有執掌﹑乃管錢糧者﹑旣無冊籍之可稽惟思侵漁之是務管刑名者﹑不問原被之曲直祗知勒索之是求管驛逓者﹑弗卹馬倒而悞差但冀克銀而肥巳至於經承辦事﹑規矩不諳行移之體式茫然字習生疏稿案之抄謄亦錯他如皂快民壯人等﹑亦有犇走專責。如護解銀兩。承領牌票﹑緝拿逃盜﹑巡察姦宄所系非輕乃更全無統攝﹑名爲頭役而各役之住址不知名爲班首而闔班之面貌未識聞前任奉差號件或經旬不四。承票催拘或累月未繳以致憲件久稽邑務俱廢﹑揆厥所由已非一日﹑本縣新蒞玆土﹑每事力圖振刷﹑若左右之頑玩猶昔。其它又何求焉除各經承﹑另行考試外﹑合先通查點﹑爲此示仰吏兵二房知悉﹑著速攢造各役花名淸冊二本﹑書辦責成吏房﹑皂快民壯人等﹑責成兵房﹑分別是否經制每役名下俱注明年貌籍貫。著役日期。居址某處。及距城里數定限三日內匯齊送宅聽候本縣至期查點﹑其各役從前有無過犯。革退重八並前任有無過犯曾否發覺。俱令本役照所犯年月情由明白開單當堂親投但能攺過自新巳往一切不究如敢隱諱或查出﹑或告發﹑定行重懲﹑便追悔無及矣每五人互結一張尾開頭役姓名認保花押本役前項有無過犯﹑如有扶同隱諱一體甘罪字樣﹑亦於點時投逓﹑自今以後﹑凡在衙門各役﹑鹹宜洗滌肺腸。共圖振作。謹愼小心。毋作獘。毋悞公。毋挾持牌票而魚肉鄕人。毋倚恃棍豪而藐玩國法一有不遵三尺具在特示。【是日具犯山者三人俱不究二人竟攺過一人後以值事黜之不堪用者九人淮退○此因郯積弛巳極。設諸尙嚴察。若他處無此獘。其�。猛又當隨�酌劑耳。】

○謹關防

宅門內外俱是瞞官之人錢谷刑名無非作獘之事官府稍不精明或疏防範。未有不通同攫利者。蓋衙役跟﹑官家丁效用不過藉以肥身﹑優於溫飽。不然﹑胡爲而拋妻棄子﹑奴顏婢膝﹑以趨蹌於左右乎﹑故垂涎甚切塞竇彌嚴宅門宜加封鐍不許一人出入。轉斗宜令老實童子看管。膽小不敢作獘。或親信紀綱。輪班更換。或換不拘時以示不測使彼憚於作獘。恐被人看破幕僕隨丁不許立近轉斗與外人說話。以杜交通。每日僉套送入。宜間著親信簡查或自行掣閱以防該房夾有關通幕內字帖次早各套﹑仍宜當官驗發衙役有緊事回話傳入﹑止令階下跪稟毋得近案恐彼出外影射騙人門子不可令內宅伺候或本官對幕客商榷公事﹑竊聽口气透漏消息詞訟有疑難﹑公事有未決﹑止宜畱心暗訪不可輕問胥役此輩最善窺瞷本官意。旨彼知欲寬其罪。遂謂向官打點。知其事在必行。遂謂是我稟白。後果如其言。在彼獲利居功。而官竟爲所用。久之熟識官性大詐似忠巧言惑聽一有不察。墮其術中。將來不止害民。而並害官矣可不愼哉至於宅內人出外往往向衙役飲酒靑樓宿娼倘上憲聞之深爲未便或劣僕經差匪親歸裏。尢不可不加謹也。【轉斗大略巳見前宅�告示不重贅○司轉斗人嚴論不。許遠離卽外擊柳必候本人到不許他人代傳如司斗悞事定宜責處其居址宜近轉斗恐早晚有緊事不致遲悞也】

○親查閱

到任之後一應城池倉庫皆職掌所關﹑俱宜次第細加查閱至於庫銀倉谷尢屬交盤重務非可潦艸過套。以自貽累也。所有應行查閱﹑謹列如左﹑

庫

倉

監倉

城池

驛局

△庫

庫堂庫者﹑所以貯正項地丁銀兩﹑及附寄盜贓凶器諸官物者也﹑例系庫書掌之出入絲毫皆登簿籍新任盤查時先請前任【若有署事並請】及佐貳等官俱至然後詣庫門序坐驅閒役盡出儀門外皂隸把定兩角門設長案﹑天平南向﹑庫書展庫簿﹑將存庫銀兩﹑查明數目是否與交代冊同。仍逐平彈凖紋足不少【如銀不多不用在庫彈兌如銀低潮著官銀匠估確補色】如有贓械等物俱逐件驗明與庫貯簿點過不少判日存庫著庫書照盤過銀兩簿﹑贓械等物簿﹑各另造一本送宅﹑【要查與點簿對】仍取庫書並無隱漏存剩在庫物件甘結存案親身入庫內。上下墻壁地間用火通照再無別物﹑方散﹑如庫有頹漏﹑應修理之處令該書查明開單送閱

△倉

倉亦請前任各官﹑著倉書將倉內所存米谷照數盤量【如谷石多難盤驗其似無短少浥爛】令倉書看守人等出具悉照交代冊開數目存倉如有升合短少浥爛情願。賠補。甘罪。結狀畵押存案如或浥爛短少詳明各憲盤量畢標封鎖固起看周倉墻垣有無坍壞苫蓋有無滲漏。倉身有無損裂倉底有無漏孔逐一查閱﹑有則倉書開單﹑以憑修葺

△監倉

監倉到任後﹑卽命刑房攢造監犯花名點冊每犯下注。明年貌籍貫系何年何案犯何罪﹑已未審結﹑聽候親詣監按冊逐名點視驗其年貌問明犯由果否與冊相對。如有患病饑寒無主之犯﹑系重罪病者﹑撥醫調治﹑饑寒者﹑給與口糧艸薦絮襖之類﹑系輕犯患病﹑有主者﹑卽暫準的保在外調治﹑病愈回報﹑應保釋者卽與保釋簡視鐐靠及門戶鍵鑰是否堅固四圍墻垣應增髙者增髙應設棘者設棘近墻內外有樹木可攀附者剪伐水管穢穴寬大者墨小污物臭味掃滌潔淨。獄神祠﹑嚴論刑書不許在。內堆積嚴諭禁卒小心火燭不許酗酒熟睡刑書每夜輪班直宿。火夫每夜繞獄巡更不許怠悞違者重究在倉人犯﹑亦造冊親詣點視應保應釋﹑斟酌而行﹑大約倉犯諒無重情﹑不宜多系﹑亦仁政之一端也﹑

△城池

城池爲倉庫囹圄在內﹑關系甚重﹑宜周遭詳視雉堞樓櫓傾圯者補築之火藥銃炮﹑斤兩位數登記之窩鋪倒壞修葺之其工費﹑或捐﹑或罰﹑或募權其緩急。漸次經營。非可且夕求全者也至於城垣地勢。何方單薄。何方堅厚。城內何方髙阜可以瞭外。城外何方髙阜可以瞰內。何處爲本治之來龍何處爲本城之生克其城之方長闊窄。似何形像。城內外有。無河濠。有無林蔭。何處有居民房舍。何處系荒原曠野逐。一審視明白其可爲攻擊守禦之地平日預記之於心倘一旦地方有事。則布置整暇。不致倉皇而失措矣

△驛局

驛局。新官旣經到任。一應驛逓差使。俱系新任料理﹑如有遲悞﹑俱新任之責﹑每有前官馬不足額﹑新任不肯受代差使仍著前任應付﹑不知新任一切考成俱以到任之日爲始及有參罰仍是新官受累不得以未經受伐諉之前官也若邑處衝途﹑接任之後便應親身下局查點馬匹除殘疲若干外﹑臕壯堪應差若干﹑計算應付某某省﹑某衙門差使﹑每日大約需馬若干﹑至閒有大人差出﹑騎坐頗多﹑𨿽額馬猶苦不足﹑失悞大有處分﹑卽須多方購買使櫪廏攺觀方見新硎之利他如設局之地宜空曠近水泉有村�之處如系低窪逼窄﹑煙村窵遠者﹑須擇地攺遷如柵廠毀壞﹑宜責兵房亟爲苫蓋糞穢堆積﹑宜責馬夫亟爲掃除視其所莝茭芻之粗細所煮豆粒之生熟如茭芻長黴雜以灰砂豆粒生硬克其數目。此餵養之不善。稽其應付之簿籍。回差之馬匹如應付逾限不銷差回馬多汗瘦此跟牌之怠玩。均應倍加重懲仍出示申飭以儆將來至於牧養之法﹑則獘之詳﹑具載郵政部﹑玆不復贅﹑

○覽誌書

一邑之山川人物﹑貢賦土產﹑莊村鎭集﹑祠廟橋梁等類﹑皆誌書所畢載﹑而新蒞是邦﹑一爲披覽﹑則形勢之奧衍阨塞。租庸之多寡輕重煙﹑戶之盛衰稀密咸有所稽而政理用是以取衷焉至於名賢祠墓﹑爲祀典之所關。新其棟宇。饗以犧牲。先代古迹﹑爲歲月之久湮。加意搜求。重標勝槪。不惟風教藉以感興。而疆域益爲增色。諸如冠蓋經臨之途。豈可杠梁弗治。弦誦傳揚之地。寧無黼敝爲文抑亦邦大夫所宜用心者矣。母曰簿書�會是急。又安卹此以自委於俗拙可也。鴻任郯最稱繁劇於公餘匹馬出郭﹑弔於公之墓﹑禁民樵采﹑訪尢吾之洞﹑搜異嵚■﹝山上奇下﹞﹑葺問官之祠﹑新傾蓋之祀﹑俾聖迹賢蹤。重光下邑。修界牌寺之石街﹑立十里鋪之館捨﹑使南轅北轍無苦徵途。𨿽云吏所當圖﹑亦求免於俗拙耳﹑

○查交代

新官受事以交代爲第一務。而惟錢谷爲尢要蓋款項繁多﹑其間有正﹑有雜﹑有新增﹑有裁扣﹑有加閏有蠲免﹑有拖欠﹑有帶徵﹑有赦除﹑有流抵頭緒不一但各項俱有額編徵收起解存畱俱有定數無容混淆。然經手之官﹑每因上司有緊項催提。未免移彼應此若此項徵比不前。必致拖欠。倘一經蠲赦。則所那之孔無補。本項又難復追。追則姦民輒稱悖旨。懸欠往往累官。至於起運錢糧﹑自應照數辦解﹑然本官遇有急需。不無借用。以圖塡補。遂致起解每輒愆期。其存畱之項﹑大半本縣支銷俸工役食﹑按季給發﹑本官從中貪扣。或代支而未經補﹑領。或狥情而先期過給及值離任之時﹑�造交代那借之空缺無塡非別增起解倉口卽多開現在民欠非多粘冒領重疊開銷卽混設私支希圖準算正以其錢糧款項繁多。頭緒急難淸理故思朦混新官以希接受若新任瞻顧情面。聽受囑托。輕爲收受日後貽累非淺故必淸查有法。洞晰無疑。而後交盤出結。否則逐款據實詳明。非好爲苛刻。開罪前寅也。所有淸查之法﹑與應行淸查者﹑謹列於左﹑

淸查之法

△淸查之法

本治錢糧額編總以賦役全書爲據。其雜項鈔課﹑俱關考成逐款要查絲毫不可遺漏。每年額徵﹑亦以部核由單﹑及司核會計冊爲據。【今由單停刊】其裏書攢造本年實徵﹑亦遵照會計核定。故欲查交代冊先查全書會計而後通縣之錢糧款項可考欲查本年。徵收確數先查裏書攢造實徵而後徵收之完欠可定﹑自前官任內應徵錢糧。俱要逐年磨對淸白款項數目。無有遺漏。然後查其徵收

○其徵收有前任上手交下存庫者有前任上手民欠未完接徵者俱要作前任經收之數﹑故交代冊例有四柱曰管收除在管者﹑舊管﹑卽上手存庫交與下手者也收者新收﹑卽上手民欠與本任之經收者也﹑除者﹑開除﹑謂經徵之照款解給者也﹑在者﹑實在﹑謂解給﹑所存在庫爲下年舊管者也﹑有此四柱﹑以便照柱先查徵收﹑其所收接徵民欠﹑弔上上手交代民欠冊。並糧裏認完花戶冊查對是否相同。接徵有無未完。補解何項。本﹑任徵收弔取流水日收串根與拆封庫簿。查對均同又要查本年有無新增。若遇閏年有無加閏。將實徵冊與全書會計對。又將實徵冊與交代冊對。如實徵漏造﹑卽系裏書作獘﹑喚問裏書如交代漏造﹑卽系戶房作獘﹑喚問戶房若不查出或前此未經奏銷。交代之後。部中駁查。卽累現官賠項矣。徵收之數旣淸﹑然後再查起解

○其起解之數﹑與會計合則對批回有批回者﹑方準開銷﹑恐有以舊批攺作新批。以少數攺作多數。將批向光處細照銀數上年月上無洗補痕迹【江浙姦胥有用水補掇之法絕無痕迹惟補處紙簾弦與原紙不續】乃於前件上﹑用一查對訖小戳無批回者或系解出經承與解役侵欺。或解兌短少臥批不發喚問經承﹑並原解之人仍不得作準開銷摘出申請追掣如此起解旣淸﹑然後再查存畱

○其存畱﹑項下亦有起解。如撥解某衙門俸工役食﹑如本年遇有應解裁扣缺官銀兩。俱要查驗批回﹑方準作數。其應支給﹑查與會計款合。則對領狀。有領狀者﹑作正開銷﹑無領狀者﹑取領粘捲仍於前件用查對訖小戳。倘有重領並全書會計本無款項﹑擅自給發者﹑將原領掣回。不準開銷。且各項支給﹑俱於前官離任日扣住不得過領如本年遇有赦免﹑則本年官俸役食亦照赦免月日分數扣除。不得過支。應前官役名下補完。算作存庫。卽或奉文辦買某項咨部尙未準銷亦必弔查原。行每有辦買價多﹑奉部核減者不得以用過數目。準作開銷。應申請定奪如無原行卽屬捏侵。亦須詳請經手償補存畱之款旣淸﹑然後查民欠及存庫銀兩

○其民欠﹑與實徵冊查對經收之數﹑除起解存畱支給批﹑領附捲若干﹑存庫若干其餘民欠若干著該房﹑及經催糧裏開造欠戶花名與交代未完相合卽令該房糧裏具實在民欠甘結準作接徵。若冊開欠戶多系逃亡。前任以關奏銷考成虛報全完人乃有未經解給款項於接管任內徵完補項者不可收受。應詳請經手賠補。但每年錢糧﹑有應徵銀七錢三之例作存畱項下支銷。若每年存畱支給俱盡徵完銀數。則民欠尙未有完之錢。難以作銀起解。若必欲徵銀﹑又恐小民口實。查民欠有錢若干應於前任作何補算。庶免日後易銀起解之累若前任貧窘無措或將所徵之錢算作新任俸薪與衙役工食扣銀起解。亦一推情變通之法也至於存庫銀兩交兌不足一年徵收錢糧通盤打算除有民欠可抵解外。其餘無著卽系侵蜀俱應詳請經手賠補。

○盤庫見前親查閱條不再贅○地丁之外凡有錢糧俱作雜項各有專司若系全書會計額款亦令經承照造四柱開送。○缺官罰俸有則曾否起解獲批吏房應造冊○鹽課曾否上納額引曾否繳缺者無上上手節年沈閣殘引未經繳部戶雜房﹑或戶房造冊﹑○師生空缺﹑學租﹑等項﹑有無起解獲批禮房造冊﹑

○當稅以前每年額徵伍兩﹑今增十兩﹑按鋪匯解﹑其牙稅。牛驢漁課契稅。𨿽解無定額而各處多寡不同曾否起解獲批戶雜房造冊

○驛馬每站俱有額設或更有鄰封協濟前任須照額�設交授每匹須親。自點選令馬夫騎試獸醫驗看無病臕�齒小﹑馳騁快健者。方與收受。仍取馬牌夫獸醫結狀。點時卽用烙印。如疲瘦老殘不堪應差者退。令買補不得艸率交收。自貽賠累。經管兵房造冊

○本縣有無未完欽案及上司有無未完批審詞狀問刑房﹑及該經承造冊﹑贓物罰贖及軍器火藥等物如﹑現貯庫內﹑系他官封記。必有庫簿可查。其無封記。須逐件。驗明﹑火藥定宜點試恐有盜賣攙和灰土﹑不堪施用﹑俱令庫書造冊﹑

○橋埠門攤稅舊例有無工房造冊○倉。谷與庫銀並重今有常平捐谷﹑照地畝勸輸谷。各有款項且每年出陳易新﹑或糶或貸﹑俱秋收時還倉各有出納花名冊籍其交代冊系戶房經管亦照四柱造送盤查實在存倉者。作正收受。糶貸未交者。該管造送花名。並弔當日糶貸數目花名底冊磨對仍喚欠戶逐名詢認取該管結狀存案其貸出若無眞正欠戶。糶出未經買交及現存倉谷色惡爛數目短少俱經手償補。仍行詳請。【倉貯米谷雜糧麥豆南北各有不同舉一谷而他可類推】

○以上各項查明無獘俱先取各房經管甘結粘連用印成捲方可交代。

按交盤大旨不過要授受分明毋爲上手朦混以自貽累耳然上首系薦俸升遷。各項自是淸楚﹑交盤亦易﹑惟衰庸闒﹑葺平時衙役蒙蔽﹑內外通同﹑作獘侵漁﹑或本官那用無力補償﹑未免卸事將款項抖亂。多方掩飾。使人難以稽查。然前此開陳。所謂振綱挈領𨿽有遁情。亦難逃照察矣。然而捧檄蒞官有白首寒窗而始沾升斗﹑有靑年掛綠而政理茫然﹑一旦罣悞卸事。因交代未楚流落舊治﹑襤褸饑寒。慘同乞丐如此類者。新任猶當憐之錢糧因公動用﹑實有指證者爲之申請。設法開銷。考成罰俸﹑疏漏包賠﹑原爲地方受累。爲之勸勉紳衿耆老。量力輸助至於饔飧不給﹑歸裏無資則寅僚推贈胥役素蒙惠利者饋送之。俾早釋重負匍匐故鄕復與父母妻孥褰衣聚首不亦仁人君子之用心乎鴻承乏郯城時﹑前任四官﹑彼此不受交代﹑前後畱十餘年﹑苦難殫述﹑鴻履任半月本府委監盤嶧令至鴻卽與交代﹑並申請開﹑推贈輸助﹑如前所云者﹑除一官物故﹑三官相繼旋裏﹑𨿽不敢妄擬仁人然狐兔之悲﹑亦有不能恝置者矣。

○又有前任之官﹑接經緣事﹑錢谷未淸羈畱日久而後官初蒞才復平庸﹑前官在京親友。知新任爲可欺囑托地方當事。壓制新官逼勒交代。其未完民欠內非前官那空無補詭開欠戶希塡卽蠹胥侵蝕完數僞造欠冊朦抵【減其此蝕之數增作彼未完之數】若新任才能。花名完欠。逐戶何難喚。質歷年經管弔冊亦易稽查。其如淸釐無術。束手茫然欲行接受旣懼貽累之非輕若更遲延又忤上官而獲罪是下車之意興。而先見沮於交代之疑難。其何以振新猷而彰譽問乎。愚以爲前官果屬顚連。形同流丐。且民欠無多。酌巳之力量優余。莫若勉爲接受。除可追徵外。不惜傾資代完補項。在上官有仰承結件之歡。在前任有釋系還鄕之感。在已亦得心神安靜。而專意料理。本任諸務。不亦一舉而三善備焉。語云﹑失之東隅。收之桑楡。使三年之中。恪共乃職可幸無過。又何不漸積以取償也。若夫白首寒酸。始沾升斗。才疏援寡而當此重累。受之則賠補無從。委之則彼此獲咎。是蓋遭逢之不幸者矣。柰之何哉【此條就前言民欠而言。若經徵無著﹑自在前官名下追補𨿽上司威權亦不能挾之於新任也﹑】

○考經承

經承者﹑經歷其事﹑而承奉其所行也﹑若事之始末不明﹑則苟且塞責。何謂之經若奉行之登答不楚。則朦混致對何謂之承故僻小省分﹑荒涼州縣﹑凡奉到上行﹑經承作稿每至蒙此而下竟自閣筆卽審過詞狀﹑該房敍招𨿽有看語爲據莫識從科鴻昔承乏郯束二邑﹑均受此累﹑所以設考經承之法﹑大堂扃戶按其所掌出題﹑詞義略通﹑字迹稍淸者陟之。其交白卷﹑類塗鴉者﹑黜。之﹑殆後人思自勵﹑漸次成章者多矣﹑然彼豈果勉於筆墨哉蓋非從事經承。無所弋獲耳。倘該房有老成熟練筆𨿽非所長。亦畱協理。總期有益於公而已

○考代書

爲父母者原期息訟﹑以養民財力然而有情關廹切﹑勢難緘默者﹑不得不赴官鳴控﹑其鄕愚孤嫠不能自寫必倩代書類多積年訟師慣弄刀筆。傷一牝彘輒以活殺母子爲詞惡少彊奸誘女以連辱見釋以故觀其訟牘𨿽臯陶亦必裂眥訊其口供卽龍圖爲之發笑所以空中樓閣。祗憑三寸雞毛。座上秦銅莫辧五里昏霧。法宜出示﹑有在本治爲人代書詞狀者﹑許赴本縣﹑定日當堂考試詞理明通且驗其狀貌端良者。取定數名﹑開明年貌籍貫。投具認保狀。本縣發一小木印記。上刻正堂花押﹑下刻代書某人﹑凡系告訴狀詞於紙尾用此印記嚴諭代書﹑無論原被止要據事明白直書不許架空裝點。本縣審出眞情立拿代書並告人重責。然後剖斷。其餘未取代書。如系遠方遊棍﹑立行驅逐﹑如系土著﹑敢有揘虛擅書立拿重責枷示其原被詞狀。無本代書印記者不準。所取認代書敢有欺淩鄕民孤寡。任意勒索。不卽與書寫者。許本人赴稟重究。鴻承乏兩邑﹑卽用此法﹑竟無捏虛告理﹑省卻許多心事也。

○革陋規

凡所云陋規者﹑乃地方歷來之成例﹑而非自我創始者也﹑然爲吏者﹑升斗之祿有限﹑而應酬之費無窮﹑若一切舊規盡爲裁革﹑固屬美事﹑但冰蘗之需後此者難爲繼也﹑迨其捉襟肘見而復易轍更弦。未免來鮮終之誚。柰何愚以爲陋規有可不必革者﹑有斟酌其間而因革相半者﹑有斷斷乎必宜革者﹑如火耗一節﹑每兩三分五分銖積而黍累之出之者未覺其難﹑取之者原因乎眾以及牙雜諸稅﹑稍有贏餘猶遺秭滯穗之利也。得之寧爲貪乎。此可不必革者也。如衝劇之區﹑供應浩繁﹑車驢派之地方﹑芻槁輸之戶畝﹑照部核開銷﹑亦不得巳之需也但不可借端苛斂。染指其間。使百姓得以借口。此斟酌其間而因革相半者也。至於僉。糧裏有饋﹑名曰茶果﹑報庫書有賄謂之買免﹑編審有儀謂之酬勞甚至迎春枌會有折幹鄕灑禮有致謝不知糧裏之茶果﹑攘之窮民﹑軍書之買免﹑蠶其富戶編審受賂﹑則開報任其不公﹑迎春折幹﹑鄕飲索謝則刮。行戶之臭錢實爲可恥辱朝廷之盛典大負吾徒所謂厲民黷貨。有玷官箴此斷斷乎所宜痛革者也

○禁私謁

當事之待紳衿﹑固宜優禮然因公事而惠臨﹑則賓館相迎﹑可拜昌言之賜﹑值歲時而入賀﹑則閽人領刺﹑容申答謝之誠﹑若其私宅曳裾。入幕謀面。匪惟簿書無間。亦屬瓜李爲嫌懸約後堂婉詞先致

○申繳門簿

儒學之於縣堂﹑秀才出入其間﹑一則雅觀﹑令人見之而可敬。一則品失。令人見之而可。憎故身廁黌宮者宜自崇雅而植品。則得矣。嘗見督學使﹑置循環門簿發州邑﹑生員出入衙門則書之﹑命門斗司其籍﹑而州邑﹑按季申報﹑以爲劣懲其意亦欲學校盡歸於自重也。無如好事者﹑以奔競爲才華。而學使所頒門簿﹑上下相沿﹑復視爲故套﹑生員𨿽入弗塡。𨿽塡弗報。𨿽報弗懲。其門簿之設。不徒爲贅疣乎愚謂折柳樊圃良士瞿瞿李下瓜田君子所避凡有司奉到門簿﹑宜日令一門斗﹑執簿儀門側生員入﹑則因其所事而直書之有司按季繳報﹑學使摘其踰檢者或行學戒飭或臨校置之劣等﹑以明示其罰。則士皆知所自重﹑而不流於匪僻矣是非檢制行誼之一助乎﹑至於生員有所呈控﹑令先白學師閱其合理者用關防封送凡平人告狀﹑牽生員作證者﹑不準免其跪候公庭。亦所以重學校惇士行之一端也。

福惠全書卷之三

●福惠全書卷之四

蒞任部三

◆蒞任部三

謹操守

忍性气

戒躁怒

遠博飲

承事上司

待紳士

交接寅僚

謹僉押

淸號件

酬答書札

待遊客

文移諸式

○謹操守

夫爲官之道﹑必以操守爲先而州邑爲尢要。其疲瘠之區﹑民貧財匱﹑自無可取﹑其富饒之地﹑原有歷來常規﹑然當規之中﹑亦宜酌其可取者而取之﹑苦其斂怨而嘖有煩言者。亦當革除以收民與。在胥役每以此阿媚不官﹑以爲無害不知官取一而吏取其十矣。究其有害﹑首歸於官。惟錢糧羨耗﹑乃眾擎易舉﹑積少成多之具﹑官亦藉以養廉﹑而應酬公費﹑似難槪蠲﹑但較前稍爲輕減則闔邑不卽歡聲載道乎至於詞訟﹑乃民間曲直所關﹑自應從公剖斷以示神明若夫賄囑之事﹑直者惟憑理勝﹑豈肯行求﹑曲者昏夜夤緣﹑必期絀彼﹑官稍利其財。而違心聽斷。使直者抑鬱無伸。彼豈甘心而不上司告理耶。夫有司之貪廉。上司自有耳目。或密加訪聞﹑或被害鳴控﹑仁恕者。尢先之以切責。冀其攺過。嚴介者。遽登之以白簡。頓喪身名。若夫黷貨居心。視爲奇貨如狼虎之噬人不盡其皮骨不止是已之嚴刑酷法而聚之彼則傾囊倒篋而吞之矣其民之深仇積恨。不歸之已而歸之誰耶。又每見貪夫﹑百計吸民﹑彼地脂膏﹑盡肥私橐動輒四五十萬鴻竊私計之卽歲浪費萬金猶可足五十年之揮灑何意未及數載。而盜刼火焚消磨殆盡且繼以身死。閨閫之中有不忍言者。是豈非冥冥之中有鬼神播弄於其間哉嗚呼今巳付之無何有之鄕而怨聲穢迹傳之千百年而弗替其孰得孰失不大彰明較著矣乎。故縱免王誅。難逃鬼罰。與其負虛名而身嬰實禍。曷若甘淡泊而福遺子孫。至於懸魚塵甑之風。小民有口。茹蘗飲水之操大吏有心。其屍祝於鄕而薦剡於朝者。且旦暮幾之矣。寧獨享榮華於奕世。膺富厚於無窮也哉。

○忍性气

夫州縣官﹑遇地方公事如鄕鄰釋爭宜平心靜气以處之稍或不耐則相助爲鬭。而釋爭者反受其傷矣。然此皆由於任事太眞疾惡太甚不知天下大姦大惡。多於狼虎。其姦惡之蠹國嚼民。與狼虎之噬人食物。何處無之。若必因姦惡之蠹國嚼民。而馮淩暴怒。恨不寢其皮而食其肉。則上天亦宜怒狼虎之噬人食物而雷霆下擊早巳除其凶而絕其類矣故善釋爭者。心如衡然。使權與物。適相當而止勿使有所偏欹。則兩家之意气平。而欣然聽其處矣。善爲政者亦然凡地方大姦大惡騙害鄕民侵蝕國賦在彼視爲常事。而官長一且扶其良懦。彰其憲典。大呼而亟殄之彼其素所桀驁恣橫之气豈肯俯首輸心甘就三尺以快爲其魚肉者之志將必反而思所以制其官長矣是則與釋爭者。不能平心靜气以處。又相助爲鬭。而受其傷者何異哉。然此皆不能自耐。而任事太眞疾惡太甚之過也。如鴻在郯﹑有劣衿某者﹑以本社民糧百餘金﹑悉爲包攬﹑飽之溪壑者二十餘年﹑歷任不敢過問﹑里社徒受追比﹑迨鴻至﹑令里長開報欠戶﹑拘訊之﹑惟叩頭號泣而不敢言﹑欲責之乃言惡矜劣狀並所以包攬拖欠之故鴻聞之不勝眥裂發指﹑立命補牘公舉﹑與諸欠戶對簿﹑彼憤眾遽敢攖鋒﹑乃起而批舉首之頰﹑鴻遂大怒﹑立請教官﹑褫其衣杖之於庭而通申各憲﹑時大中丞嚴批本縣究擬﹑學使者仰學除名招報﹑而某之父亦憊衿也曰撫軍某公新任將至彼乃列鴻多欵﹑令伊親某生示鴻欲爲其子求寬而坐誣眾戶鴻笑而卻之曰﹑鴻果獲罪地方。控之宜也。若使挾余枉法。捨有罪以誣無罪。𨿽增官益秩。吾不爲也。況棄職而辱身乎。比撫軍入境﹑乃父遂以奇貪異酷一詞致控矣﹑撫軍心疑之而未有以發也到任三日後﹑看司道﹑因從容詢及有司賢否﹑方伯泰瞻施公﹑乃首舉卽墨合朱君﹑及鴻爲山左循良冠而臬憲何公﹑各道錢公等。復交口稱鴻並歷舉治行之所知者次日﹑方伯施公進見﹑撫軍以某生狀示之﹑施公笑曰﹑憊哉某氏父子也。因舉其子積惡。攬戶抗糧爲本縣所申。前案具在。今復捏詞誣控。以圖反噬耳。撫軍遂檢牘視之﹑乃大批切責不準﹑而其子竟坐流﹑嗚呼當時非施公等相信之深。極爲稱說。其不中於姦誣者幾何矣。使鴻當日聞花戶之言﹑乃召某生切諭之﹑曉以禍福利害﹑以歷年之逋欠速爲早完如再玩延開單牒學令門斗共兼催再或不遵﹑則縣與學交申之﹑而眾花戶。亦責以擅從包攬之罪。彼某生者。畏朝廷之法。而逋抗自淸。聞花戶之懲。而憤恨自平。逋抗淸﹑憤恨平﹑而里社無追比之累。官長亦相安於無事矣。夫何計不出此。乃任事太眞。疾惡太甚。反遭狂瘈之噬。幾蒙不白之誣乎。迨鴻繼補東光﹑有劣衿某﹑平日把持衙門﹑包攬賦稅﹑無異彼生﹑其本邑更名地糧花戶半歸劣手﹑而勛之更名糧獨多﹑鴻乃僉劣姓爲催頭﹑劣一日登堂﹑面求更僉他姓﹑鴻不許﹑劣爭辯良久﹑詞色頗不遜﹑鴻怒塡胸臆輒欲掀案撻之因創疇昔彼生之事。屢遏而止。乃好言慰之出。而催頭卒不更。是後更名糧﹑卒如額全完。及鴻離任之日﹑邑鄕紳士民﹑攀轅泣送者﹑相望於道﹑而此生昆弟。亦復攜壺榼。飲餞於郊。情頗戀戀鴻乃悟地方事但當就地方斟酌了之何必以巳之喜怒置乎其�而反滋擾攘故鴻願司民牧者﹑以鴻二事爲鑑。處地方公事。如鄕鄰之釋爭。使兩家之意平。而欣然聽處。馭大姦大惡。如上天之生狼虎。不必雷霆下擊。輒思殄絕。但使咆哮跳梁之气無逞施。彼將斂足戢尾而退。則善矣。

○戒躁怒

夫居官之處事接物﹑所憑者﹑惟理與情而巳理所應執則據理以用法而法不爲濫情有可原則因情以屈法而法不爲枉何也一如其事物所當然而初無所庸其心也譬鏡之照物。其爲妍爲媸。隨所自形而與鏡無與也若事物之來。稍參喜怒於其間。則理與情。皆有所偏用。而不能無濫與枉之獘夫與其濫而近於苛毋寧枉而近於恕恕猶不失爲慈祥苛則未免流於慘刻矣鴻在東光時﹑奉文修浚莊村墻濠﹑責令保正莊頭等﹑董理其役﹑及報完之後﹑鴻親行查勘﹑至東鄕﹑保正趙某者﹑爲之前導所過莊村﹑多托故繞避﹑不爲引視﹑鴻心疑之遂趨騎往查﹑則皆頹塞如故喚莊民詰之始知趙某之受賄而思幸免也鴻怒其欺詭﹑且私斂民財﹑命杖之﹑而他保正環跪﹑固請免﹑乃愈激鴻怒﹑遂重杖三十﹑未逾月而趙某身故﹑鴻召其子詢之﹑云染寒疾不治鴻竊意其杖瘡釘結而其子不便明言也爲惻然者久之。因賞銀三兩﹑以助殯葬之資﹑且免其一丁﹑迄今去東邑十有八載每一念及未嘗不追悔之無從也因思爲民上者﹑凡接物處事惟酌其理與情而用法愼毋騁一時之躁怒而流爲慘刻以深他日之悔則庶乎其可矣

○遠博飲

夫有司統理一州一邑之刑名錢谷﹑舉凡百姓之利獘。政事之張弛。靡不躬親計慮。以期無疏略闕失之憂。是則朝﹑久之夢寐飲食猶未遑安飽而況博奕之戲杯觴之宴樂乎夫敲枰鬭楮。乃消日之閒情。飲酒賦詩。乃遣興之逸致。畱心民事者。方且惜寸陰之莫挽。勞鞅掌之爲疲。又有何暇適而爲此山林隱逸之具耶。說者謂﹑遊刃之餘﹑奚妨於對局﹑簿書之倦﹑亦解於銜卮﹑初於公務未嘗有礙也﹑然而爭贏較勝。頓忘白日之西沈。暢飲酣歌。未覺金壺之漏盡不知一朝之曠補之數日而未能一夜之酲洏以屢晨而弗醒豈不得謂之廢時失事乎哉故鴻願司民牧者。效坡公之不奕棋。師大禹之惡旨酒可也。

○承事上司﹝到任參謁附﹞

屬吏之所以事上官惟在敬與勤而已敬則傲慢不敢生而參見之必恭必愼。儀節之必時必周。勤則怠忽不敢萌而奉行之必詳必速。諮請之必婉必誠。所云參見﹑州縣到任﹑必謁上司﹑或途次先由省會﹑或同城抵治次日﹑或治境距省稍遠皆不宜遲緩。上司樂見屬員。覘其才品。屬員亦樂見上司識其性情。惟相見之儀﹑詢之禮房﹑訪之寮寀揣之時勢﹑毋過謟毋不中度語寒暄則先後有序。稟公事則詳切有要或蒙詰問。觀喜怒而委曲致對。或同寅共見上司向他語。勿攙雜而更置巳詞。容止跪拜。進退疾徐。宜嫻之幹平日。凡有啟事。書之袖褶。臨時省覽。免致遺忘。此則恭愼之謂也其饋送士宜﹑悉照舊規【禮數一增﹑卽爲成例﹑未免取怨後官﹑】務於先期躬親簡點【過期而送上官以爲慢已﹑故宜早辦幣帛恐有黴迹物色恐有低假封簽字迹恐有污斜錯悞﹑故必一一親細點看】勿露吝形致見揮斥。所謂時而周者非乎每有下僚﹑外飾貧儉﹑自炫孤髙﹑一切儀文﹑出之淡薄﹑若非眞正淸廉﹑上司見諒未有不惡其矯詐而披摘瑕疵者矣。至於奉到上行審度輕重【凡上司來文須親手開拆﹑先看封套有無擦損封面開內幾件﹑封內何注語﹑年月﹑遇有釘封卽系機密待進﹑衙﹑拆看計定然後發行﹑毋先輕泄】登號發房宜詳始未【要看是否特行如有前案須查此案原委。有無回復毋得前後矛盾胡塗了事使上司視爲昏庸】立卽申覆尢加親閱【用印時須將回文詳看紙張堅白字無洗補筆畫端楷再看年月小日﹑及封面件數官銜】切勿朦混艸率以示疏【發行時﹑命該吏對麵點明﹑入封粘實以防夾帶攺寫如緊要文書或封付來差﹑遣要役馳送以防停閣拆看之獘】或因要務應修稟牘。【凡事有委曲未便見之詳文﹑卽宜用稟聲說亦宜於見上官時﹑將要事用稟﹑預先稟明﹑】更須悉白情事【將此事原委說得透徹應行應止說得動情可聽上官未有不首肯見信者】切勿虛詞巧飾以示欺此詳與速婉與誠之兼盡也。然又有旌節經臨﹑騶輿按部﹑廚傳供帳丰盛宜加【凡上司經過或公事特臨﹑往來橋梁道路預飭地方平治公館鋪設俱宜親身科理凡系需用﹑不可有缺小飯坐司務要鮮潔不可聽衙役之言用示荒涼窮苦】冊籍仗儀﹑整齊具備【如系查勘﹑卽將所勘事宜料理齊備勿致臨時倉卒經承取責本官體面不雅一應伺候執事俱要鮮明﹑供役諸人﹑俱要老成省事上司所臨之處預飭地方及差能事衙役巡邏毋許藏畱棍徒於村頭市尾曠野荒郊呼冤喊告】若頒行文告﹑務須張掛通衢【上司告示或系禁止申飭應刻榜者卽遵示列榜﹑應貼某所者﹑卽貼某所恐上司經過親見或差人探看以爲藏匿有心﹑疑其行止也﹑】奉遣差承亦視等差接待。【如系上司專差﹑須看事之大小所差人之浮實以定所待之厚薄總宜待之以禮不可怠慢。恐彼不悅。致生毀謗也。】此皆以卑奉尊以下事上之正軌也。然非敬勤居心﹑又烏足以語此耶﹑

○待紳士

本地鄕紳﹑有任京外者﹑有告假在籍者﹑有閒廢家居者其交際之間宜待之以禮用刺相覿。悉照舊規。其有切已事或兄弟子侄﹑橫罹意外。亦必周全體面。所以重衣冠而扶名教也。至於學校中有文章品行之士特加優遇貧寒不給者或分廉俸資之膏火非惟賢父母政體應然而賢者聞風知勸。益加自愛。不肖者返衷自愧亦爭事詩書。其於風教默化潛移正自不小且從來艸茅謳頌。本出肺腸。縫掖春秋。多憑口吻。一念懷嗔。可使展禽作跖。微疵偶染頓令尺澤生波。爲仕者曲意逢迎而避謗固爲繞指之羞有心淩辱而示威亦涉過剛之忌惟禮所當存儀循分及。法難輕縱。責亦必加。庶乎可矣。語云﹑事其大夫﹑之賢者﹑友其士之仁者﹑詩曰﹑柔亦不茹﹑剛亦不吐﹑其斯之謂歟。

○交接寅僚﹝營官附﹞

僚佐朝夕共事﹑凡印官舉動﹑無不周知﹑欲其恪供乃職﹑必須持巳以正巳旣正。而寮屬無不凜承矣。然秩卑祿微﹑諸惟仰賴堂尊宜卹彼勤勞憫其貧乏有功則舉之以示勸有急則周之以示恩才不稱事。多方指示而毋爲苛責。守或偶渝和顏開導而俟其攺圖。若稍不畱意徑情以行則怨隙從此生矣至於鄰封﹑均屬寅誼﹑尢宜聘問以時意气相投者。固合深相結納。淩厲自異者。亦爲折節周旋。凡屬公事關連﹑務必互爲照應我克施之於先。彼自報之於後。否則情非素洽。事莫通聞。倘有逃人忽扳住址。盜夥別供鄰案。一經依詞解部。據招詳憲。則料理彌縫。尙遺餘力乎。【鴻昔任郯以丁艱卸事﹑赴省辭謝上臺﹑值撫軍生辰﹑畱州縣飯俱齊集官廳淩令某與平原令某語﹑平原色甚倨﹑淩艷然未幾淩獲逃人﹑供窩在平原﹑淩竟據供解部平原遂落職鴻繼任東光有鄰邑交河﹑與山左樂陵接壤樂陵欽案盜獲贓供自交河行刼某者樂陵竟詳東撫具題交合以諱盜刊職一以倨傲取怨一以失交鄰誼遽捐功名。此鴻所目覩者書之以爲前鑑】

凡州邑俱有營弁駐防﹑大約非守備則千把總也﹑從科目出身者﹑未免輕覷營官﹑而營官亦恃管兵﹑未免銜憤州邑每遇兵民相哄各自護持。而民往往爲兵所欺淩。或值地方偶警。戒先混報。而地方往往爲弁所騷擾。此皆文武不和之故也故營官無論大小俱宜優禮相待歲時筐篚見遺。樽罍相招。所以申情欵。卽間有干請。於情理無大關礙。不妨聽允。所以佐饔飧。至於隊長進見。慰以甘言。兵丁跟隨犒之酒饌。則合營上下。未有不感悅者矣。於是營官因悅生敬。兵目因感生畏凡地方有故。必先商確而後行。卒伍相安。不敢倚彊而生事。州邑之百姓受福多矣。此又非文武和睦之明效也歟

○謹僉押

僉押關系﹑惟在標朱用印吏書作獘﹑亦惟在騙得一朱。偸得一印。便是嚇鬼之符。支錢之票。故舊例﹑早堂僉押在川堂﹑各房挨次看僉用印。袛因官府一時疏虞。非執票混標。卽乘間竊印所以後來防獘﹑止在內衙朱印方發但上下文書﹑用印原有定式須諳練者主之。庶無錯誤。凡六房每日應行事件。先日具稿﹑並原案送宅斟酌放行﹑次早發之謄淸送僉有牌票不登僉簿者此卽欲騙朱偸印。私行嚇詐者也。定應重究﹑如有牌票﹑不同差簿﹑送標及在堂有緊急差票不送宅掛號驗發者。俱以作獘重責。【在堂僉票該房送宅掛號訖宅內卽於票上用一掛內號訖小戳送堂﹑驗發﹑始無遺匿之獘○凡差票槪掛內號照限查比﹑衙役自不敢作姦獘矣】

○淸號件

上司公文牌票非催攢案件卽拘提人犯各該經承須嚴立限期完結。如空文可覆者﹑限三日﹑催起解錢糧﹑批審詞狀者﹑先具文申覆寬限﹑俟卽解報﹑亦限三日。其皂快等承票下鄕﹑量離城遠近立限。大約三十里限次日﹑六十里限三日﹑九十里限四日﹑或五日﹑遇有機密緊事﹑另差馬快﹑星馳回繳不在此限其限期旣立。必須照限查比逾限不銷。必須照逾限久近責懲使彼有所儆懼。而不敢怠玩然又有地𨿽近﹑而事難立銷者。若逾限不責。是自爽其法。故於近地又當酌事之難易以少寬之。未可過於﹑拘泥也。其淸號日期一月六次﹑擇定空日查比﹑早堂事畢責成該吏﹑喚各房及差役聽比﹑如比日﹑該吏不稟﹑卽以延捱作獘重責﹑其銷過廢牌﹑卽勾抺存署內以備查考﹑

○酬答書札

本治鄕紳投書﹑多是說情﹑陰陽生不得傳進﹑著候堂事畢﹑陰陽生先稟著來使當堂親投如鄰邑同寅﹑鄰紳遠友﹑差人投書﹑著柬房置簿﹑挨次登號﹑先具稟單討示﹑其號簿﹑注明某月日某處差【衙役家人】投﹑書一封﹑後列前人﹑如發回書﹑卽於前件下注某日發回﹑書訖﹑上用銷號小戳﹑其內衙收掌書札之人置﹑簿掛號﹑亦同如有禮物﹑注明收璧﹑某件書中云云注明略節如系來辭聽允﹑有關錢糧戶土﹑須照會管理幕友以便畱意。毋使回書旣允。及其發落矛盾。大招怨尢。其來書封面於掛號時並記某年月日某人札﹑遂發起艸之人﹑問明答意。具艸送閱。方發寫人謄正。謄完並原書送覆閱﹑方用圖章﹑封實應付柬房者付柬房﹑應付來使者付來使﹑其來使或應送下處﹑送米麵下程或應畱住內衙或應送路費相其尊卑親逖而斟酌待之回書臨發﹑仍登號仝前﹑其來書每月一朿粘掛票簽﹑記明月分收貯﹑其回書槁﹑著寫人匯收﹑仍置簿挨順謄錄以便查看每年終或管理人更換﹑原書並艸槁錄冊俱宜送官內查收免落人手以爲把柄倘機密書札來使親投。不必經由柬房掛號。其覆稿﹑宜自繕或有疑難與心膂有識人相商其原書內收不必發出仍置袖珍。自爲登記以備遺忘【書啟或散文或四六照來函裁復】

○待遊客

吾輩旣叨微祿﹑不特貧親友﹑有所希望﹑卽偶逢一面亦思叨潤餘波﹑安能阻其絕迹不來若地當衝境﹑便道經過﹑祗費寸箋半刺。彼何憚而不一見邦君。至於夙稱朋好。及素荷解推。情誼應惇。又非所論於遊侶也。各州邑四門設有看守門軍宜曉諭門軍﹑凡有往來遊客﹑進城拜州縣門軍須問明某官銜﹑某姓名籍貫﹑或特來﹑或便過﹑住何人家﹑婉言答覆請回寓所卽寫報單傳稟。隨先往拜﹑親送下程請啟﹑視如前項何等之人下程﹑酒席贐儀俱酌定上中下三等。亦視地方之美惡及居恆之進入以定三等之丰嗇次口送贐不過三日﹑周旋起身在彼無久稽之怨在我免多客之擾。若其素矢淸操百姓有口遊客有耳彼𨿽貪掘藏而來亦可諒飲冰而去但未宜漠置弗問。任厥淹畱。斧資告竭。進退維艱則恨極謗生毀言橫出賓主體面兩有所傷矣

○文移諸式

凡本衙門﹑及上司各衙門﹑文書往來﹑自有一定體式﹑惟遵照舊例但凡州縣所常用通套文移﹑𨿽或各處稍有不同﹑而大亦不過如是﹑故特列式於左﹑以備參考是亦巨細弗遺之意云耳

申文式

牒式

故牒式

牒呈式

關式

移會式

札付式

帖式

付子式

批式

用印式附

賢否冊式

揭帖式

憲綱冊式

吏書勤惰冊

△申文式【申報上司用申文○詳文加書冊一本須查對字迹。與申文無異。文不用書冊。】

某省某府某州縣爲某事蒙據某憲牌呈報前事云云蒙據此云云合行申覆詳報

爲此某官今備前由【詳文加另書冊四字通詳者加除詳某衙門外】擬合具【詳申】憲臺伏乞

照【詳驗】施行須至【詳申】者

右

【詳申】

某上司衙門銜

年【某事印】月

日某州縣某某佐貳某

某首領某

背書吏某或缺

△牒式【州行判縣行主簿用牒】

某州縣爲某事蒙據某【上司人呈】爲前事云云等因到州縣合移牒

貴廳解卽煩照牒文內事理施請勿遲延須至牒者

右

牒

某【廳主簿】

年

月

日

△故牒式【州縣行儒學用故牒】

某州縣爲某事蒙據某【上檄人呈】前事云云等情到州縣擬合就行爲此除外合行故牒前去卽便照牒備去事理施行毋致遲悞須至牒者

右故牒

準此

年

月

日

△牒呈式【州判主簿呈堂儒學呈縣用牒呈】

某衙門爲某事據某人具呈云云等情到職切照云云爲此合行具牒呈請伏乞云云施行須至牒呈者

右

牒

呈

某衙門

年【某事】月

日某官【押】背書吏某【押】

△關式【州縣往來同州與同縣與丞州縣與都司用闕文縣與掛名州同亦有與掛名州申文者】

某衙門爲某事【蒙據】某【上檄人呈】前事云云等情到州縣合行備關貴某請照關文內備去情由請勿遲滯施行須至關者

右

關

某衙門

年【印】

月

墨判

日

關【押】

△移會式【武官副將以下平行用移會手本○與關同但右關攺右移會年月後不用關字並押】

武官副將以下平行用移會手本○與關同但右攺右移會年月後不用關字並押

△札付式【知照下屬用札付】

某衙門爲某事準某處咨呈前事云云準此擬合就行札付某衙門該管吏卽行雲云繳報施行須至札付者

右札付某官準此

年【印】月

日給

札付【押】

△帖式【催取下屬用】

某衙門爲某事照得本州島縣所屬某事云云等情顯系該官吏視爲泛常以致違限本應云云姑再行催爲此合仰該官吏作速云云毋得再遲取究未便須至帖者

右帖下某處準此

年

月

日給

帖【押】

△付子式【交受事件用付子此系房付房或有用印官付者】

某衙門某房爲某事於某月日某人呈前事云云今蒙某衙門【憲牌】開前事云云事隸某房合行移付貴房並案歸結煩爲查照施行須至付者

年

月

日

付【押】

△批式【申送管解迎接�用批迎接用紅批】

某衙門爲某事除外今差本役管賫後項公文定限本月某日【朱標】前赴

某衙門臺下告投守候批回須至批者

計管賫公文一角【於角左側朱寫一封字略開朱寫空白二字如系解銀批於逐項銀數上用印】

右批差某人準此

年

月

【朱塡小日】

日

如結狀﹑實收收管等式﹑冗不悉載﹑

△用印式附

用印﹑各處亦微有不同﹑然正用斜用﹑上中下番用﹑之處﹑大約無異﹑總之該房送印時須貼浮簽於當印處注明斜正等式。庶無錯用。凡上行文書﹑鈐縫處用印﹑須在番面半中正用。上行下文書簿冊﹑鈐縫處在上半正面斜用。平行﹑則稍下正面正用﹑年月印俱系正用。凡私條記在年月右側用。封套年月亦然。至上下封口﹑俱當中用。此平行下行皆是﹑若上行文稟﹑另用小鈐記﹑在職名上用。

△賢否冊式

凡上司行票﹑取下屬賢否如州縣佐貳首領儒學等員正印官例得開送﹑冊內分年政才守四柱其塡年靑政敏﹑才長﹑守潔者﹑爲甚優。後注考語或四字﹑或二句﹑俱接寫﹑若上司薦舉﹑又必開列事實塡寫用印俱在內衙不落房科未便先漏泄也。冊陰面寫起﹑冊格式紙﹑每行二十字﹑

某省某府某州縣

呈爲某事今將本州島縣並所屬官員備造履歷塡注事實考語合行開呈須至冊者

計開

本衙門官

某府某州縣知州縣某人年若干歲系某省某府縣人由某行於某年月日除授某官某年月日升授今職於某年月日到任

事實

一卑職云云以下逐項並列○本官不便自塡考語只開事實。其佐貳屬官﹑俱塡考語。每一官另起一頁﹑【陽面寫起】

某佐貳官某年若干歲某省某府縣人由某行於某年月日除授今職於某年月日到任

守【淸平等字隨用】

才【長平等字隨用】

政【勤平等字隨用】

年【壯中等字隨用】

事實

一本官某事云云【大約佐貳不外淸廉愛民勤愼盡職儒學不外課士端教等事】考語

云云【要從事實內勘出】

△揭帖式

用潔厚白全一个外寫揭帖二字上蓋印一顆內開卽用原注語﹑下云蒙取某官劣迹﹑所有劣欵﹑開列於後﹑次行低﹑寫計開﹑又一行開列一某官云云﹑逐欵另起一行並寫去﹑年月用印﹑外加釘封鈐印如某官實無劣迹﹑當卽密稟回復並不可輕泄

△憲綱冊式

某省某府某州縣

爲申送文冊今將本州島縣所屬憲綱事理依例繕造理合申送須至冊者

計開

一官屬

掌印知州縣一員【凡有職官挨次造入】

一貢賦

徵條銀若干【丁糧本色挨次查入】

一鄕紳

某人【或現任某官或原任某官挨次造入】

一舉人【文武各造】

某人【某科中式己未考揀挨次造入】

一貢生

某人【某年某項貢己未考職挨次造入】

一監生

某人【己未考職挨次造入】

一生員

共若干名

一節孝

某人【孝子節婦挨次造入】

一經制胥役

吏房吏若干名【逐房逐班挨次造入】

一急鋪逓

某鋪鋪兵若干名【挨次造入】

一驛站

某驛夫若干名

馬若干匹

夫若干名

驢若干頭

一河渠【有則挨造下仝】

一橋梁

一壇廟

右

具

冊

年

月

日某官某

△吏書勤惰冊

某省某府某州縣

呈爲某事今將本州島縣並所屬吏書年甲籍貫參充日期開列前件塡注勤情緣由合行開呈須至呈者

計開

衙門六房經制吏書

吏房

司吏某人年若干歲某府某州縣人於某年月日著役

前件

【謹愼誠實小心平常勤愼誠謹無過亦勤新役等字隨用】

書手某人

【照前後仝無者塡缺】

前件

典吏某人

前件【逐房照造】

各屬書手

某佐貳員下

攢典某人

前件

書手某人

前件

某首領員下【照前造】

右

具【寫於另頁陽面】

冊【陰面之中】

年

月

日某官某人

福惠全書卷之四

●福惠全書卷之五

蒞任部四

◆蒞任部四

詳文贅說

稟帖贅說

○詳文贅說

夫詳文者﹑詳言其事而申之上臺者也﹑貴�源委淸楚詞意明切而陳以可否之義。仰候憲裁。其大旨不過刑名錢谷。地方利獘之事如言刑名應寬者﹑則據其實可矜卹之情應嚴者則舉其法無可宥之狀。如言錢谷﹑應追者﹑則舉其侵吞逋﹑抗之姦。應免者﹑則舉其艱難窮困之苦。至於利所當興﹑則舉其所以利民者何在。獘所當革﹑則舉其所以害民者﹑何存。總宜事理透徹出之委曲詳盡使閱者誦之其可喜可怒可泣可悲之情不覺其油然而動勃然而生則𨿽欲不從吾言以爲可否得乎夫詳文亦有司之要﹑務且詳之其行與否。均關有司體面。故事非不得巳。亦不可輕易動詳鴻昔在郯﹑有關錢糧驛站數詳﹑俱蒙上臺允行。豈敢云言堪動聽﹑亦上臺虛懷憫吏爲然耳﹑所有詳文數首﹑姑列之於左﹑以備其類云﹑

詳文附

△詳文附

請豁免赦前流借錢糧

請撥補驛站買馬

請免投誠移駐官兵

議覆委勘沂州江風口沙壓荒地

請豁免赦前流借錢糧

爲亟請遵詔豁免以廣皇仁﹑以救殘黎事﹑據闔縣紳衿王士奇等﹑鄕民張宗顏等呈前事﹑呈稱﹑切照郯城彈丸小邑﹑久被凋殘﹑三十年來﹑田地污萊﹑人煙稀少極目荒涼之狀﹑已不堪言﹑復有四年之奇荒﹑七年之地震﹑田禾顆粒無收﹑人民餓死大半﹑屋舍盡皆倒壞﹑男婦壓死萬餘﹑卽間有孑遺﹑晝則啼饑號寒﹑夜則野居露處﹑甚至父子不能相顧﹑室家不能相保﹑老弱轉﹑徙於溝壑﹑少壯逃散於四方﹑往來道路之人﹑見者酸心流涕意謂從此無郯民矣幸遇朝廷軫念民瘼﹑將四年錢糧全蠲﹑七年免四徵六於是救死扶傷之民將暫緩徵輸之苦稍稍復歸故士﹑整理舊業其感戴皇仁已不淺矣。逮康熙八年﹑又奉有十一月二十五日恩詔﹑將順治十六七八年﹑康熙元二三等年錢糧﹑實欠在民者﹑槪行蠲免﹑闔郯百姓﹑無不踴躍歡呼﹑相慶生逢聖主其爲我民計生全者。抑何厚也。自是流移亦漸歸農荒田亦漸墾辟而百姓猶朝夕之不給者﹑蓋以瘡痍方起衣食未丰。非加以數十年之培養。元气終未易復也。近奉有部文﹑欲追赦前民欠﹑補還赦後銀兩﹑凡在庶民。誼當急公。但五六七等年﹑借解元二三﹑並順治十六七八等年錢糧﹑實系小民窮苦﹑輸納無資而前任迫於考成。不得不那新補舊。乃今奉赦已久﹑以借解不準議蠲﹑仍行追補﹑但查借解𨿽在未赦之年。而追補實在巳赦之歲。夫欲追旣赦之民欠。以補借解之倉口。則是昔已赦而今復追也煌煌天語。其何以恪遵乎。況目下十年錢糧。就在開徵。五六七八九年﹑又經帶比。正苦三空四盡何能剜肉醫瘡。切恐窮民難支。紛紛思逃使旣去者決不復歸見在者亦當轉徙不惟舊欠難追亦且現徵無措非獨郯民之憂實賢父母之責也士奇等身歷艱難。萬民急切故敢合詞呈控。伏乞俯念下情﹑體察民隱﹑特賜具詳﹑祈恩豁免﹑非敢邀殊恩於望外﹑止祈信詔旨於巳頒。則郯人垂死之年。卽更生之日也。等情具呈到縣﹑據此該卑縣復查得郯邑康熙五六七年借解元二三順治十六七八等年錢糧通計五千五十七兩三錢有奇﹑新奉部議﹑再蒙憲檄﹑勒令追解﹑自應祗遵。然在郯民。實有萬萬不能堪者郯邑地瘠民貧。當荒殘久困之後。災祲疊見之餘。戶口消耗日甚。錢糧逋欠更多。我皇上哀此窮黎﹑旣蠲惟正之供﹑屢浦賑施之澤已深悉民力之不支矣。數年以來﹑厚生之計未周。追呼之擾如故卽六七八年錢糧。原額每缺於前官。考成並急於今日。故九年歲內。一時並徵。艱難備至若復追節年借解之銀是一年之中而取足十餘年之欠額嗟嗟罷甿何以堪此卑職常公事出外。見民間食饜糟糠。面多菜色。寒冬風雪體無完衣且聞有旬斷炊煙凍餒自經者卑職𨿽時加撫卹。然四境之遙。何能徧及。今復追比赦前舊欠。方春之土。棄而不耕。數椽之居。復無所戀舉欲攜妻挈子逃之別境是使朝廷數十萬之金錢蠲賑全活之民而一旦迫之流離失所不甚可惜哉卽以追比言之民𨿽愚賤。未有不畏敲朴者。當其髓枯骨盡。救死不贍之時。加以催科孔亟。萬一挺而走險𨿽有桁楊何以加之是未能取贏積歲之逋欠而先失土著之民心使邑境空虛田廬荒廢將聽其散亡而不爲之所乎抑廣爲招徠而加之意乎聖天子惻然念之當又不啻如四年之蠲七年之賑矣然與其議蠲於旣散之後孰若輟徵於未散之先與其發帑以賑而更多其費孰若悉蠲是逋而大暢其恩乎前蒙院臺具題以未完錢𨿽在未赦之內。其應追民欠。實在赦免之年。仁言愷切。眞足感動﹑天聽。而部議以臺臣張條奏疏內﹑借解錢糧﹑仍行追解﹑又云赦內止免實系民欠﹑未免官借補解切意以爲錢糧原有定欵。慮因那借開混冒之端。新舊或有暫移。亦必按追補本倉之數其在大部臺臣。豈非爲軍國籌至當計深遠哉然借解者官而錢糧則實輸公府逋欠者民而蠲免已久奉恩綸揆其借解之由當日之官不過那緩就急若以借解之銀算歸本年項下於正額原未有虧也今日之民亦孰非殘喘餘生而援以蠲免之條悉豁節年追補於詔旨正相符也且臺臣原奏。在康熙四年。條議固所當遵。皇上恩蠲。在康熙八年詔旨尢爲可信﹑卑職昨閱正月二十二日邸報有戶部題覆甘撫華會同總督莫爲秦屬蠲免一疏﹑內稱寧州等八州縣﹑九年帶徵﹑七年未完銀﹑一萬三千一兩零﹑糧一千五百五十九石零實皆土瘠﹑民貧﹑追比敲朴﹑萬難取盈﹑題請豁免﹑部議覆準﹑業奉兪旨﹑則秦省九年帶徵糧銀﹑皇上不難施浩蕩之恩況八年恩詔普天同慶而反不得沾蠲免之實乎卑職一介微員。應否蠲免。安敢置喙獨是郯民困苦巳極恐徒事追比終屬無益目覩阽危之狀最爲眞切。若坐視不言倘一且驚惶逃竄不可阻禦舊欠無追新糧莫措則卑職之罪莫可逭矣頃奉憲牌照數追解﹑郯邑紳士災民久切仁天之戴翹首跂足所望亟爲拯救以延旦夕之命者不異大旱之冀甘霖也伏乞憲臺轉詳院憲﹑補牘具題懇遵原詔。準與豁免。俾安土之眾。免致流離從此郯城百姓。永永爲朝廷輸租納賦之良民世世爲憲臺頌義感恩之赤子郯民幸甚﹑卑職幸甚﹑

請撥補驛站買馬

爲疲驛昔僻今衝差繁站遠﹑吁請撥補買馬﹑以蘇驛困事切照驛逓之設﹑原以供皇華往來﹑及承捨賫奏﹑有工料以給圉牧﹑有馬匹以副星馳﹑此實郵傳急需﹑缺一不可﹑念郯邑當東路未開用馬稀少﹑猶可勉支﹑自豫撫題定之後﹑一切使客差員。大半皆由東路。送往迎來。日無寧晷郯邑接南省實爲山左首驛。查卑縣里甲及紅驛兩處額設之馬﹑止一百二十匹﹑而郯南至峒峿﹑北至沂﹑皆一百二十里﹑西至嶧則一百八十里﹑站長則有奔馳竭蹶之虞馬少又無休息更番之術以致倒斃不堪見額動闕。時須買補。疲驛之重困。職爲此也。伏查中路﹑滕縣滕臨二驛﹑鄒縣邾界二驛﹑與昌平新加等驛﹑每站相去只四五十里﹑工料之外。又有糧僉買馬。今郯之站遠。較之中路。不啻三倍。止有工料銀兩。並無買馬錢糧欲那買馬則工料系額設養馬及驛使廩給與馬夫口糧必有不給欲盡工料則差多馬少恐急切奏章及緊要差使又致羈程卽云加意節省。其如站遠。馬力難支。倒斃旣甚。買補必多安能以額內有限之錢糧爲額外無窮之購買且大差一到。少有不敷。則驛書牌子。鞭撻交加﹑勢不得不揭借買馬以供差使。卽卑職去年六月受事以來﹑除料理棚廠槽■﹝算刂﹞﹑繁費不論外﹑約計一年之內﹑所買補之馬﹑已四百餘匹﹑其倒斃者﹑又已過半﹑見今逼索馬價。接踵盈門又安能有點金之術而淸償之此下吏之賠累。無從申訴。而疲驛此後之獘壞。實有難支者也。伏乞憲臺念郯邑山左門戶。站遠差煩之苦。慨賜轉詳。於工料之外添設買馬錢糧準於地丁正項銷算。若以添設不便具題。則查建曠銀兩。曾奉部文畱爲衝邑撥補買馬之需。亦乞咨達部臺。準於建曠銀兩動支買馬。永爲定例。此卑職實從驛逓重務。萬分苦。難起見非敢私於成法之外。妄行干請。以瀆憲聽也﹑【後蒙部議東路十三站俱照郯邑每站撥補買馬銀柒百餘兩永爲定額】

請免投誠移駐官兵

爲報明僞統領將軍﹑投誠官兵分別人伍歸農事﹑蒙布政司憲票前事﹑內開蒙巡撫部院袁﹑淮

兵部咨前事奉旨安插投官兵左都督林等﹑在沂費郯等處﹑築房開荒﹑札付等因到縣﹑蒙此切照移駐投誠官兵﹑欲安插得所必有可墾之荒。可廬之地。卽其始至地方。便須房屋安置。使其所至如歸。斯兵民兩便。可以相安。玆奉司行。預查房屋空閒處所並荒地堪以屯種﹑及修築房屋之處﹑此誠計慮周詳。而於朝廷柔遠之恩。更加以安輯兵民之至意也。卑職伏查郯邑自罹地震之後。房屋坍塌。十室而九。本境在先逃亡之民。方欲歸無所。縱一二破敗寺觀。久爲防兵占住。此外民居艸房。寥寥相望。卽卑職與衙官。俱僦民﹑間數椽。風雨不蔽城邑如是。村落可知此空閒處所並無房屋可以暫居也。又查郯之荒田未嘗不蕪萊在望。然附城近村之處。漸見開墾。閒有零星荒地。尙多有主。惟邑之東北﹑土傍諸山。多雜沙石。西北則濱湖之地。勢若窪下稍有旱潦。顆粒無收。以故居民流散。其地竟成古荒。數十年來。無有過問。此荒地之無可屯種者也。至於築室畔田。所以便於農作倘地可營居而於荒田異處則耕作之奔走爲勞倘土可墾開而於版築非宜則婦子之寧止何賴今郯荒田。多近山湖之地。素苦旱潦於耦耕聚處正兩有相妨此荒田附近並無可修築房屋之處也。抑卑職更有陳者。郯邑屢被奇災。殘黎無幾。蒙朝廷蠲賑。各憲臺撫綏。流移之氓。稍稍復業今一聞安插投誠官兵。顓愚無知。合境洶駭。惟恐將來受其騷擾。久處者猶思遠徙以避在外者又安望其復歸是使郯邑一安新集之兵而反失土著之民矣且郯系山左邊隅小邑。賓與南省海贛邳宿沐陽地土相錯。最爲姦宄出沒。設有匪類。與不肖兵丁。彼此橫行互相影射非如腹內大地可以控制防禦尢不可不爲鰓鰓過計者。卑職處此殘疆。日與二三鳩形鵠面之小民。相爲依守。𨿽加意拊循。猶難振起。況節年逋欠。巳苦追呼苟更有意外驚疑恐逃亡又復見於今日卑職恭承司檄。謹遵前項。逐一確查郯邑𨿽有荒而實非可墾之荒郯邑𨿽有地而並無可廬之地城鄕內外煙井蕭條而亦無閒房可以安置之處以此揆之安插旣難得所墾屯切屬非宜緣系安插投誠事理﹑其地方情形﹑不得不冒陳憲聽伏乞憲臺﹑俯垂電察。速賜轉詳。則官兵荷綏輯之休。而殘邑亦無驚擾之虞矣。【蒙院憲批準郯邑免其安插】

議覆委勘沂州江風口沙壓荒地

爲急豁民災等事﹑蒙本府火票前事﹑內開蒙巡撫部院袁布政司憲票云云等因﹑蒙此﹑卑職於某月某日遵奉憲委﹑隨申沂州﹑定期會同踏勘去後﹑不意連日大雪﹑彌漫徧野﹑疆界不分﹑實難履畝﹑巳於十二月初七日具文懇請展限矣﹑然又慮事關院件﹑未敢久遲﹑乃於十二月二十五日﹑單騎赴沂﹑會同本州島羅知州﹑親詣江風口﹑馬門口地方﹑時積雪未消。沙深冰厚。汲及馬腹。未能逐畝勘明。然觀其大勢江馬門二口﹑皆在沂河西岸﹑相距約二十里﹑而峯山社唐莊等十二村地﹑並在兩口之內。每遇河水大漲。水從外入。交匯其中。十一村地俱受其害。近口之處水沖激而刷地成渠平衍之區水泛濫而積沙成洲其唐莊地近江風口故受害獨深。緣江風口衝囓之堤。數倍馬門故水之入勢大而流亦長。自唐莊迆南。浸淫二十里。直接馬門口。峯山私十一村實受之。馬門口水之入。勢𨿽少殺亦助江風爲虐。而相近菜村等地實受之兩口之水爲害𨿽有重輕而十二村之地被災原無差別故舉昔膏腴之壤盡成沙磧之場此﹑卑職之所目擊。而災黎之所急爲呼吁者也然猶恐以額外沙灘。指爲承糧熟地。與夫被災二十五年錢糧何以全完。康熙三年奉文淸丈何以不行詳請。誠有如憲檄之所駁者。卑職細加詰問﹑據原呈鄭洪禮﹑裏老孫應才等供稱﹑峯山社並無額外餘地。當先造冊﹑因地主逃荒﹑尙有遺漏。未經開報。原冊沙壓一百一十頃五十畝九分之數﹑尙未足以盡之。何敢復有假冒。二十五年以來𨿽遭水患﹑然在前被災尙輕。闔社猶可包賠。如順治十六年之大水泛入﹑沙壓稍淺問有花地可種。故康熙三年﹑奉文淸丈﹑小民畏法急公。苟可勉彊支持。未敢遽爲告免。至七年﹑忽遭地震﹑男婦壓死甚多﹑加以浹月霪雨。沂河驟漲水口以衝決而漸大河流以彌漫而漸廣於是平地水深丈餘。室廬田畝。盡被漂沒。老弱轉徙無算。砂磧荒棄難耕所以七八九年錢糧。至今拖欠無追。康熙八年二月﹑前院親臨賑濟﹑洪禮等﹑巳有急豁民災之呈﹑蒙委本府照磨曁本州島知州公同踏看﹑造有淸冊解司存案﹑玆幸遇院臺下車﹑仁風遠被﹑復申前請﹑急求豁免﹑以救殘黎等情﹑據此﹑爲照鄭洪禮之口供合之卑職同羅知州之目擊。其峯社唐莊等十二村﹑原報地一百一十頃五十畝九分委系河水沖漲。沙壓情眞。似可無庸再詰。但卑職蒙委踏看﹑實緣積雪徧野﹑深者丈餘﹑淺亦數尺﹑未能逐畝淸查﹑其冊開花戶不下三百餘名﹑據洪禮等供﹑半巳逃亡。卽見在人戶。住居窵遠。一時難集。𨿽取有裏老甘結。未經逐戶查明。不敢扶同具結。其沂州印結並四至淸冊﹑羅知州面諭先於十二月二十二日具申本府在案﹑爲此合將親至江風馬門口﹑看過情由﹑並鄭洪禮等口供﹑據實詳報﹑卑職更有請者﹑郯城系沂州轄邑﹑其申取冊結﹑拘催原呈裏老人等﹑未免呼應少難﹑倘悞限期﹑咎將誰諉﹑合無另委別員﹑細加踏勘確實回報﹑庶院件得以早結﹑而災民不致失所﹑矣

○稟帖贅說

夫稟帖者﹑或詳文有不便言。與不必見之詳文。而乃以稟通﹑之也。其詞貴簡淨毋冗其意貴誠實無欺其商酌請示之處貴婉曲毋徑情其申辯剖晰之處貴和平毋戅急然後覽者易於八目而亦易於見聽。否則紛紜滿紙。徒廢筆墨。恐有未當於上官之意耳後稟帖數首﹑亦鴻在郯任者﹑姑附之以備體云﹑

稟帖附

△稟帖附

上揚提臺

復濟東丹道臺

上東兗錢道臺

上東兗李道臺

上兗州府蔡太尊

上揚提臺

卑職到任以來﹑因念郯邑﹑與沂嶧西山諸�相近兼江南邳宿等處接壤﹑姦宄易於出沒。乃淸嚴保甲。晝夜巡警。卑職尢不憚寒暑。宵出親查。所以期地方寧輯。不致遠煩憲慮也。至駐防營官之在卑縣者。卑職每畱意周旋。卽兩汛兵丁亦時爲獎勞。以其同事地方必平時气誼交孚而臨事始心膂相助故卑職蒞任兩載。仰籍憲臺威靈遐暢。亦營官上體徳意。能同心扞圉。庶萑苻不有所窺伺耳。今卑職不幸罹先君之變﹑毀骨支離﹑曰顒委代﹑且近聞邳宿匪黨。又蒸蒸蠕動。則闔邑安危。惟防官是賴。伏查本縣舊設防官二員﹑一駐縣邑﹑有城池倉庫之責。一駐紅花埠﹑有扼要控制之司。非技勇優超。才猷敏練者。恐未易膺玆任也。今在城把總某性𨿽平易近人。然喜耽安逸。紅花埠把總某年𨿽少壯。而性頗驕矜至約朿兵丁。素無紀律。則兩官均有可議焉。卑職荒郯下吏蒙憲臺恩遇最深凡有見聞。義難緘默。敢不爲憲臺密陳之。如分撥各集防兵﹑宜時加檢察﹑某把總自到汛以來﹑旣未嘗郭外查點。且終月不聞夜出。此耽逸之一班矣至管隊張三﹑於五月初十日﹑縱妻■﹝發刂﹞居民邵君愛之麥。張進史二於六月二十二日。彊刈馬頭鄕約張茂徳之谷。徳與理論。復統多人毒打。當經典史驗明。徧體鱗傷闔鎭人心惴惴。縱兵殃民若此。又紀律之謂何歟。他如張三鎖卑縣巡更快手王加英陳友拔刀擊傷催糧快手李應陽與王戶長縱子元臣等捶皂隸王進禮血流被面﹑戴進入捕壯趙應舉室索飲﹑因而姦逼其妻此衙役受其欺淩又不足論巳。然某把總﹑猶不過馭下無術耳至某把總則舉動乖張。兵丁縱肆皆身爲之倡如﹑以到汛拜客﹑路遇飛逓漕撫公文﹑馬夫楊守富﹑怒其不下馬引避﹑鎖拿﹑營署﹑至晚始釋夫緊急公文。方繇馬逓。注有限期。僅以不下馬之故。而羈系終日。倘文書稽程。誰職其咎乎。如紅埠當南北要衝﹑本集柵鑰﹑例系地方收掌﹑遇有過差﹑隨到隨啟自某把總到汛﹑拘鑰﹑存營。致郵使每欲劈柵。移怒馬夫。鞭撻交下。夫�奏何事。乃掯不放行。倘本章遲悞。又誰之愆乎。本集歲例祀馬神演戲﹑某把總怒其不起立﹑將唱且者當場痛責﹑因闔集跪懇﹑杖至三棍乃免﹑夫徒步往觀自取褻耳又何怪而責之哉此亦見驕矜之一班矣至守鋪營兵張文登等﹑自貪穩睡命更夫止就伊鋪巡邏張寅山﹑唐小�﹑距鋪稍遠。遂懸弔考掠。街民飲恨北來內閣學士郭﹑經過紅花埠﹑管隊盧戶長﹑統眾入驛﹑彊拉驛馬四匹充伍送差﹑次日至晡方還﹑騎傷幾斃然此尢兵丁恣肆耳更可駭者七月初八日﹑有紅驛馬夫張調元與賣蛋人王太平爭嚷﹑營兵蔣得勝從旁突出﹑執調元痛打﹑及調元犇稟﹑某把總不加約束。反麾盧管隊率眾凶毆。垂死復蘇。兵丁乘機。凡遇馬夫。槪行攢打。以致闔驛夫牌。驚逃星散。過往緊差。數日無人應付。此本集約地居民罔不目覩者夫朝廷設兵。原以衛民。今營兵肄行無忌。營官不加嚴飭。身爲之倡。則將來兵民之間。有不可勝言者又非特備禦之不足恃巳也前駐防卑縣千總朱成名﹑把總史應佩﹑二官在汛﹑兵畏民懷﹑每遇夜巡﹑卽身先士卒所謂技勇超優才猷敏練者斯其選也千總朱成名﹑九年冬間﹑換班應調卑職據士民保畱公呈﹑詳請憲臺﹑以不便違例﹑未蒙兪允今卑職敢再呼吁憲臺之前。懇請特爲破例。仍早令朱成名史應佩﹑駐防卑縣紅驛二處將某某撤回。則卒伍知所警飭。而疆圉可保無虞矣卑職在郯浹歲。從未敢獲罪營官詎且晚將去之時復自蹈嫌怨然實從地方隱憂起見非敢於前後駐防有所厚薄也伏冀憲臺俯賜垂鑑。地方幸甚﹑卑職幸甚﹑

又

邵君愛等一案﹑巳再具稟臺前卑職之初心。想蒙電鑑。卑職實於某某二官﹑非有纖芥之嫌。前稟原未冀憲臺深究。祗以一片癡腸。從地方起見。或得將卑職汛房另行更換庶無貽悞。因恃憲臺夙愛。故言無不盡耳。豈料憲臺遂行窮究非惟某某微員不足當嚴威之加耳職返衷悚惕何以自安今蒙札提要證鍾三等﹑三十餘名﹑宜卽遵解。但伊等多系傭工末技之民。趁食度日﹑郯距省會七百餘里。往來何以資生。一聞行提。盡皆逃竄。在憲臺提審不過以安靖地方爲念而先合此輩窮民驚惶失業又非卑職所以仰承憲臺之徳意矣合無仍請憲臺槪免深究不特某某之二官。可邀恩全。卑職之私衷。可以釋疚。而初提邵君愛等。再提之鍾三等。俱羣被雨露﹑於憲臺恩威並濟中矣卑職終恃憲臺辱愛。敢再冒瀆。伏祈慈照

復濟東丹道臺

卑職荷老大人憲票﹑諭領糧僉銀兩隨�稟付憲役回報矣﹑但卑職伏讀憲臺來行﹑內開蒙憲臺呈詳秋冬二季糧僉支給東路﹑又開蒙院批仰照部文支給繳﹑卑職地居山左南隅未悉其中詳細﹑有不得不稟於老大人之前者﹑分劈糧僉一項。原於昔僻今衝案內之所請允。旋蒙院憲﹑以分劈之數。報明在部原以十一年爲始。且歲終以一年買過馬匹價值。報部開銷。則必支以一年分劈之糧。僉然後可以如數造報。今憲票後開郯城紅花二處﹑每處十一年分糧僉銀﹑各七百二十八兩四錢九分有奇夫領若得照數。則二處共應領銀一千四百五十六兩九錢有奇﹑如春夏二季﹑西路已經全支。僅將秋冬二季之半分給東路。則卽郯紅兩驛而論。所領不過七百有奇矣。卑職自到任以來﹑因郯紅爲東省首衝。𨿽差煩馬倒。未敢不飽騰盈櫪。以故馬價積欠數千餘金。至今逼索環門。殆無虛日。至昔僻今衝一案﹑蒙憲臺諭令卑職遣人赴北頗殫苦心﹑幸而就緒﹑卑職玆值丁憂去任﹑如十一年不能照分劈全支。其秋冬二季又扣至卑職卸事之日爲止。所領寧有幾何是徒勞於前而無補於後。知必爲郯肆之枯魚矣。近傳聞以奉文之日爲始夫當日分劈報部原系一年全數並未於十一年申明以某日爲始也今院批照部文支給。或系一年分劈之數乎。抑秋冬二季分劈一半之數乎。如以秋冬一半分劈東路。遂爲十一年買馬造報之數。切恐於部文猶有未合也總之中東兩路俱系朝廷郵驛。中東州縣。均爲憲臺屬員伏乞老大人再爲從長酌奪。仍檄附近長淸泰安等州縣立爲妥議。知無。不仰體憲恩者。如中路巳將春夏全領秋冬二季自應全給東路則與分劈一年之數相符所謂遵照部文正在此也倘蒙憲臺慨賜主持秪轉移間不惟東偏久苦極累之驛。咸沐洪施。卑職百痏千瘡之下吏。受生成於不淺矣。

上東兗錢道臺

適蒙憲檄以誣殺多命一案委職於嶧縣會審卑職仰蒙老大人過愛。獎任逾涯。每不棄駑駘。飾以�錢加之驅策。𨿽凡庸下駟。亦將望影嘶風。思有以目效矣。但傳聞京口大人﹑旦夕回北﹑用馬至二百餘匹﹑兩驛額設之馬﹑僅及其半﹑卑職正在多方購買但需數甚多。未能卒備。兼江浙銀鞘接﹑踵報至。夫役多至千名。兩項非卑職親身料理臨時萬難答應且丞尉皆巳他委。旁無可寄之員。卽銀鞘一至。擊柝荒城。夜分巡警。卑職嘗爲中宵不寐。此近時驛逓繁難。眞爲之形神俱瘁者也。若嶧縣往返兼之訊鞫動羈旬日。倘驛務涉有違悞恐致煩老大人淸慮。或俟卑職料理北去之後。再遵臺委。又恐此案。系奉行憲件未便久羈。或乞專委嶧縣。抑別簡材能鄰邑。敢冀憲慈鑑宥批示。以便遵行。

又

逃人李大卽前解役杜蘭等所疏脫者也逮杜蘭等減等發徒﹑此案巳結﹑細查條例原未有中途在逃。復行原獲處所勒限緝獲之處分也。止因疏尾﹑有緝獲另結一語﹑遂奉行爲部限耳何省何地非逃人之所﹑托足李大系任丘逃去。此時。恐並不在山左界內。況止問之郯城一邑乎。今蒙憲役催提令經承赴憲回話﹑伏乞慈照﹑卑職巳將無憑跴緝之語。另文申詳臬憲矣

又

卑職以荒郯節年逋欠﹑屢奉院司各檄﹑著行設法嚴追自受事以來心血耗竭於此者。一年有餘矣前略巳具申臺前﹑不敢更瀆﹑玆有劉尙仁告王應升一案﹑蒙憲親提敢卽以此陳之﹑郯節年逃戶錢糧﹑本戶旣逃。則惟佃地之人是問至戶逃地荒無人承種惟有本甲戶頭之包賠彼戶頭之膏血幾何能堪此賠累耶萬不得巳。始聽其單開。必至親手足。方準鬻其遺產爲之代納。至於風馬不及。卑職早已出示禁其扳害矣。今王應升之單列尙仁﹑據稟以其種地三十畝節年欺隱未入流水。卑職以匆匆之曲阜送考但準差拘﹑未究其欺隱果實與否使尙仁欺隱果眞則按律宜照年追納田沒入官計畝論罪若止使其賠本甲逃糧猶寬政也伏乞憲臺鑑職苦衷。實從朝廷錢糧起見惟妙用深心爲卑職存一追徵地步不然惟有坐聽參罰朿手待斃而已以托憲臺覆載之下。敢瀝誠上懇。仰祈慈鑑

上東兗李道臺

前蒙憲票到縣﹑爲公吁憲天一案行查馬頭集本年牙雜課程共該銀若干﹑卑職任內徵解過若干﹑而署事李州同並未與聞﹑卑職業巳具文詳覆老大人矣﹑聞詳內有此項銀兩統在空懸﹑旣系全完﹑何不起解等語則李州同仍永嘗逐一陳明也夫牙雜一項﹑每歲因投認牙人所納之谷石﹑並客商所報之煙花布曲隨其多寡。以爲收解故全書開載原無定額。課程一項﹑卽腌造棚廠所報之水程每歲解司銀二百三十兩四錢有奇﹑計收稅之期﹑始自本年九月﹑止於次年三月其稅銀視腌之數聽本商臨行報納非若正供徵比之有定限也查卑職於本年六月十八日﹑解過牙雜銀十三兩五錢﹑又於十一月初四日﹑解過一百三十七兩一錢六分﹑除收完存庫十五兩三錢九分﹑造入交盤外﹑仍未完銀七十兩三錢六分自在接管者經收續解非卑職任內已照額全收而不行起解也。然則李州同所云空懸不解。自難逃憲臺電燭中矣。至於程源之告盧世標始於今春撫院﹑委兗糧廳行查馬頭課稅﹑程源等孫本集鄕約以院件嚴切。不得不爲料理。曲行程少山等﹑雇覓盧世標爲本行管事﹑不謂世標從中作梗。且謗源斂費侵肥。欲倡曲店告源。乃﹑陰以爲利源遂具稟卑職正行拘審﹑世標邀親友。與源勸息。昨署事者至。有世標山西同鄕。素與源不合又因馬頭集每有江南山西兩商民之分。遂囑署事親至馬頭。以查催稅銀行拘源等闔集商民驚駭閉戶。世標又首稟署事。雲程源實爲之倡﹑源蒙冤情激。於老大人臺下所以有逢惡屠孤之控也。然源告世標。詞聯署職未免有忌器之嫌世標懷怨。乘機傾源亦實由發蹤之始今馬頭商民﹑於李州同處﹑代源請罪。以全上下大體。源標親友﹑亦爲兩家講解。以釋彼此夙嫌。玆世標等﹑現解赴憲臺審埋伏乞老大人念源標等﹑均系愚氓無知。從寬免究則西南之釁自消而闔集亦感恩無旣矣卑職又聞李州同以虎棍罷市等事﹑並封盧世標原詞申報憲臺然馬頭裏保鄕約惟源尢爲急公。卽前。任道憲俱蒙優獎。比之虎棍。似屬過焉。至罷市之事實緣李州同過激而成。於源奚涉但源系南人處於孤弱非世標敵耳並祈老大人詳加體訪。特賜恩施則良民益知所勸。不特源世世銜結已也。卑職素蒙老大人洪庇優容。敢以瀆稟。統惟慈鑑

上兗州府蔡太尊

兗屬二十七城。從來之稱凋敝者必曰沂郯。而郯又承沂下流。水旱之災。無歲不有近復加七年之地震。死者萬計。歷蒙各憲臺軫念。一切力差雜役。視他邑稍輕﹑卽河夫一項亦前此所未派。蓋稔知民力之旣竭。而地之相去尙遠也。惟昨年駱馬湖之役﹑以工大費繁﹑派及殘邑﹑𨿽勉遵憲令。而地方騷然。有民不堪命之憂。卑職受事以來﹑士民紛紛呈愬﹑皆以吁恩查例﹑詳免河夫爲請﹑卑職席未暇方擬具稿上申。而桃宿之河夫又至矣。竊念郯當積敝之後民之流亡者未盡復業地之荒蕪者未盡開墾。郵傳之應付者如織。錢糧之逋欠者如山。此眞救死不贍之民。而責之就役於二三百里之外。非徒爲力役之徵。亦將有性命之累。宜鳩形菜色。扶老挈幼。泣訴於下吏之前者踵相接也。卑職近閱邸報﹑黃運二河﹑一時並急所費金錢動以百萬﹑上廑九重之宵旰下煩各憲之馳驅。又不敢曲狥民情。有妨大役。隨將各社災黎。婉言撫慰。仍遵憲檄。從公勉派外。但郯民疾首蹙額之狀。實有萬萬不能堪者。敢據實稟明於老大人之前伏乞加意撫綏破格垂卹。使不得邀惠於目前者。猶可望恩於後日。則老大人之爲蕞爾邑計久遠。不啻白骨而肉之矣。專此上稟﹑伏惟慈照﹑

又

昨蒙老大人提取髙繼曾案內屍格卑職遵將前任原捲逐一細閱﹑止有禁子患病呈詞﹑捕衙病故申文並繼曾父髙景光病故領埋結狀。此外並無相驗屍單。可以申送臺下。至先奉二十三日憲票﹑令卑職將繼曾身屍逐細檢﹑誠爲憲臺愼重大案之意但查一干犯證﹑俱在郡候審﹑若申請發回關提仵作。弔棺開驗。動須旬月卽今限期巳廹。遲悞之罪恐不可免若欲架空塡注。苟圖塞責。又何以服兩造之心而箝原告之口似當卽就景光原結身親煎藥調理不痊等語以定病死之案問心旣爲勿欺詳院亦稱實錄或可無煩再駁耳。

又

卑職以庸駑之質﹑受事荒郯﹑前令之未完﹑積年之逋欠﹑累累在案﹑非奉宜老大人威靈。則卑職幾朿手無措。查郯之杏墩朱呂重溝新汪等社﹑半系紳衿包攬﹑而新汪一社逃亡最眾。俱爲廷琬隱入髙冊。乃地土之在新汪者獨累窮民賠償。夫其飲恨積憤於廷琬。巳非一日矣屢訴陳卑職之前﹑思以賠累之苦﹑包隱之害﹑赴省控告卑職黍爲民牧。於一逢掖諸生。何所不容。然以眾憤之未易平。且懲一警百。以釐宿獘。卑職事也。故敢以廷琬之包攬。申請各憲。仰蒙憲臺曁道臺﹑俱批職鞫審﹑眾證俱齊而廷琬獨抗不赴質𨿽經取有該學之收管猶不得而羈之則其平日之踰閒疏勒可知矣。卑職以憲件所系﹑將廷琬之父明遠解赴憲臺﹑聞廷琬方始投到臺前﹑蒙提胡延年等一干犯證﹑卑職已經行拘到縣但據延年等泣陳﹑俱系現年社長承催各欠。未得暫離。又兼二麥巳秋。現將收獲終歲身家所系正在此時懇祈申詳綏解卑職俯思農忙猶且止訟。況目下雨澤未降。人政皇皇。民隱堪念。合再請憲臺裁奪批示﹑或俟二麥告終。旬日之後。再遵行起解。或卽行提鞫審。卑職未敢擅便﹑理合具稟﹑

又

蒙檄提劉廷琬案內犯證﹑卑職遵將胡際明胡延年等﹑同原差行拘﹑豈廷琬自赴憲投到之後﹑潛復遁歸與黨惡胡曰塵等痛毆際明延年至折其肢體。慘毒異常。並際明擡去沂州界內。無可蹤迹。此案首犯廷琬。而要證則際明也。首犯旣巳遠揚。抗不服拘。要證又行搶去。卑職爲朝廷守大法。爲老大人奉憲行。誠不意鼠輩陸梁一至於此。原以新汪一社﹑賠累不堪。彼輩積怨已久。故卑職申請憲臺在案今賦役未淸。反遭荼毒肢體傷殘甚於賠累是卑職之申請適有以悞之也未經國法之加先快宵小之志卑職誠爲之切齒不平於中者矣。又曰塵亦系延年等所首告之人卑職以現系道役。姑從寬釋伏查發蹤者廷琬。肆虐者曰塵也。曰塵之肆虐。以弟超塵在此案內。身居局外。益悍然橫行。令卑職無能執此案而訊其狂噬耳。今廷琬曰塵﹑現潛州境﹑伏乞憲臺﹑嚴檄沂州﹑行提正法郯邑之包詭。政不獨廷琬等。倘任其狼戾。格而不行。則良善皆畏懼吞聲莫敢控訴不惟法紀無存而國賦之淆亂政未有底也卑職於廷琬曰﹑原無成心﹑但實從地方起見﹑不得不仰祈憲斷﹑理合稟明﹑

又

頃奉憲檄﹑安插墾荒官兵屯種敢不澟遵但奉憲行﹑細爲踏勘﹑籌度﹑下吏過計﹑不得不有稟於憲臺巳具詳申覆臺前矣﹑郯之荒地﹑非不蕪萊在望但依山濱澤耒耜所不可加。棄猶石田也民不可墾而以授之兵兵仍不可墾則漸侵民旣墾之熟地而居爲屯種之地恐勢所必至況此輩非久系節制之兵。甫經革面。而狼性猶存雜處於兩省接壤姦宄出沒之閒易生不測地去沂鎭且二百餘里。政恐鞭長未足以資彈壓也日後且多隱慮而郯民目前巳洶洶惶懼。如迫湯火。郯向設有駐防之兵經卑職苦衷。調劑少相帖伏。再加以投誠之偪處。南北異性深恐兵與民未必相安卽兵與兵亦未必相輯紛擾必甚調劑愈難又逃亡甫集之眾。少不安生。便輕離故土。今現居者。思遠徙以避。在外者安望其來歸以移駐屯種之官兵而使完糧之百姓羣相失業荒郯未復之元气愈見消耗節年錢糧之逋欠無可追懲恐憲臺之考成。亦因之爲累。非特卑職之功名性命已也。伏乞電詳轉院。則回天挽日之功。皆出憲臺起死噓枯之賜矣

又

卑職去年因淸追荒郯積欠﹑據戶頭稟稱﹑有沂衛軍戶桑四﹑侵種縣地至四頃有餘﹑節年俱行逋抗﹑經卑職之差拘﹑則悍然毆差。及卑職移關沂衛﹑彼庇覆過堅。又無隻字關覆。以朝廷應輸比在冊之錢糧。豈軍戶遂可爲護身之符。而沂衛乃爲逋逃之藪乎。荒郯十餘年來﹑無年不欠。總因抗玩成風。卑職方仰承各憲嚴檄。力行振刷。以沂衛庇一軍戶。遂致催徵朿手。且正頃旣不可空懸。絲毫皆考成所在。又不可累一二急公之戶頭。代其賠納。萬不得已。遂具通詳。現蒙憲臺提審﹑伏乞嚴行究訊。將桑四節年陳欠。槪行淸追。並敕行衛所。旣有分地分人。此後不應更相侵種。庶田賦以淸。而積玩以警矣。

福惠全書卷之五

●福惠全書卷之六

錢谷部一

◆錢谷部一

總論

催徵

○總論

夫有司之職﹑大要錢谷爲重而錢谷之重﹑祗在催徵﹑比較﹑折貯﹑解給﹑與漕項收兌﹑數者而巳催徵有法而百姓不得受其累比較有法。而胥裏不得播其姦拆貯有法。而侵蝕之獘可免。解給有法。而款項之數可淸。求其欺官侮典盜餉逋糧得乎。至於漕項﹑惟收之人民而塞倉中之漏卮兌之便丁而杜幫中之掯柄則錢谷之司。庶無餘事矣。今僅臚列其要以俟采擇焉

○催徵

查實徵

僉糧裏總書附

點庫吏倉書附

遴收役

別儒宦

三連串票

流水收簿

流水日報簿

定催徵法

蘇排落甲

滚單落戶

戶頭總催說

革保歇圖差

革官銀匠

地丁搭錢

△查實徵

田之所稅爲糧﹑人之所供爲丁﹑統正賦之名曰地丁然南北繁簡之不同﹑各處欵項之不一﹑如直隸山東止一條編總歸地丁﹑江南浙江﹑財賦甲天下﹑銀則有地畝﹑有漕項耗贈﹑有漁蘆等課﹑牙雜等稅銀﹑米則有漕糧﹑有耗贈﹑有白糧﹑白耗﹑南糧南耗等米﹑至於定額之外﹑或又有本年開墾新增﹑有閏年之加閏﹑有淹荒豁除﹑奉赦奉蠲等銀米﹑則本年徵收之額﹑賦役全書﹑易知出單﹑尢必預爲攺刊﹑今由單停刊﹑惟全書與司核會計冊東南必不可少州縣實徵裏書遵照攢造。其攢造之法本縣一年銀米﹑某項某項若干﹑共該若干﹑都圖里甲共若干﹑該銀米若干﹑各里甲花戶銀米若干﹑共該若干﹑要必各甲花戶之銀米與甲總合各甲之銀米與圖總合各圖之銀米與縣總合所謂一縣之總撒相符然後照此冊徵收庶無增多減少之獘

△僉糧裏總書附

催徵花戶錢糧﹑惟憑里長而里甲之總催又有輪充排年﹑其裏排﹑往往﹑地方猾棍﹑熟慣衙門者鉆充﹑或在城之豪蠹包攬非圖侵蝕錢糧卽借端科派花戶故催糧排裏﹑必老﹑成殷實小心畏法者方可當之於開報點僉時﹑須驗其人之相貌姦良。家道厚薄。並令該糧房及里甲等保結。方許投逓認狀。如日後侵糧擾戶。保結均賠同罪。至於總書攢造限單﹑及查算每限完欠﹑皆其經手﹑亦須熟諳誠實有身家畏法之人具保投認庶免花戶排裏遇限賄買以少開多以欠作完之獘○【今革裏排﹑用各甲戶頭總催者亦應照裏排報驗保結例詳見後戶頭總催說】

△點庫吏倉書附

庫吏職司錢糧之出入必身家殷實老成畏法者方克勝任否則侵蝕在所不免。是以有司每難其人遂合各圖裏開報﹑而其流獘﹑至幹賄金買放。疊報不休。四鄕之殷民幾於一网打盡此東南之爲害最酷者也。凡遇有更換。宜擇各房書吏如前項勝任者充之卽不獲巳﹑嚴諭圖裏公舉一人﹑當官點驗。如果勝任。卽令圖裏並的當有身家之人具保投認如公報不實。日後事犯。將保結者究處。但點充之後﹑止令��糧出納斷不可別有苛求往往本官以庫吏爲可擾每開單責買細緞器皿等物𨿽云給價。究屬子虛。所以鄕民聞報如墮沸湯甘心重賄得脫而猶以爲幸也。說者謂﹑從吏書中四季點充﹑爲日不久﹑卽作姦不致過深﹑夫吏胥未必多賢。更替交代。反滋煩擾。莫若滿歲方易。以專責成之爲得耳。○各倉收糧﹑例有經收而又必點一人以爲倉總所以稽出入而防侵盜也。然漕米屯倉﹑不過一季﹑開兌之後﹑諒亦無多惟近來常平捐積﹑每畝勸輸﹑皆屬有司職掌必得殷實老練之人爲之經管。而有司時加訪察。或不致有侵漁短少浥爛虫蝕之虞矣。

△遴收役

收役者﹑所謂櫃吏是也計區裏之多寡以設櫃每櫃一人掌之﹑宜於各房科﹑擇老成諳練者若干名四季輪充以掣名簽而定人以掣櫃簽而定所守俾皆不能以意得其收﹑銀之法﹑櫃吏每日早﹑堂時﹑白櫃至收所時刻不得擅離將司頒較準等子﹑公置案上﹑聽納戶不時完納。其盛銀封袋﹑用棉紙雙層糊裱﹑制成三寸闊四寸長﹑封袋上刊一定字樣﹑納戶完銀時﹑買此袋持至櫃所﹑自將官等稱準銀數櫃吏止看明銀色紋足。【或令官銀匠在櫃所估看銀色如拆出低潮銀匠賠補但恐借端掯勒納戶莫若將銀袋令其置賣每袋止償紙張工價二文此外不許需索似亦情法兩得】不許執等代稱納戶自封袋口櫃吏於銀袋上塡明某圖裏某人。完納某項某限銀若干﹑某年月日某字第幾號﹑收役某人隨照式登記流水收簿眼同納戶穿連入櫃隨塡串票付﹑納戶收執。但花戶不得朋名封納卽現年里長代納﹑亦必寫本戶花名。以便臨比查對各戶完欠。如銀錢兼收票簿﹑俱登塡明白。錢須官鑄釐文。不許攙收低小另匣收貯拆封時並驗﹑如有低小短少﹑櫃吏賠補。如此﹑曰鏹不得入櫃吏之手所收不過一季。又有拆封對號流水查擦攺稽總撒猾胥無所施神巧之技矣。其櫃每晚舁至川堂或大堂右側櫃吏及宿堂人役看守﹑○按堂庫銀櫃﹑俱關軍餉﹑駐防營官例應每夜撥老成畏法兵丁﹑在堂守護﹑倘有疏虞該營難以推諉卽協護更覺放心。

櫃式附

△櫃式附

櫃形方﹑約徑二尺五寸﹑髙稱是﹑用堅厚木爲之﹑�包釘牢固﹑中分四格格分四里於近格櫃傍﹑書明某里﹑格深至底﹑底上各釘鐵圈﹑圈縳長綫﹑度出格眼櫃蓋之顚﹑顚竅約橫二寸﹑直半倍之﹑內制轉木﹑名曰滚梆半面開縫如口﹑橫安竅下其度出之綫首貫大鍼﹑及穿銀將納﹑則梆口仰承。旣納竅中則梆腹上逼。入者不能復出矣。如別項錢糧﹑量銀多寡﹑或櫃或匣﹑宜另置之﹑其封櫃匣之日﹑本官當堂親驗四圍底蓋俱無損裂及活孔縫痕隨驗明鎖鑰將鎖門朱押並櫃口周圍封固櫃吏領出收銀﹑其櫃鑰封好。本官收貯內衙俟折封時稟領﹑

△別儒宦

國家賦稅﹑無論紳衿編戶﹑俱宜一體急公輸納﹑何得有儒宦之別。然以催徵而論﹑小民排裏。難登巨室之門。紳士追呼。反益窮甿之擾。以比較而論倚恃衣冠未便以抗延拘究。姦頑逃比。猶思以藉托求寬。至於不肖子衿。包攬他人地土。恣蝕官租。若夫執法賢侯毀破斯文情面。輒騰眾謗於是畫一至當之策。另分特設之圖不列之於庶人所以示優直付之於自催似難獨緩然猶逾限不納陰陽門斗﹑送帖代求﹑果其怙勢無完﹑拿追家屬﹑此儒宦之所由別立。抑亦變通之一道也。

△三連串票

串票者﹑納糧花戶執之以爲據者也﹑然花戶有執﹑而排裏臨限。無憑查截﹑勢必問之流水未免號雜而難稽故截串之不可不並設也。抑排裏有截﹑而在官完納。無從稽考。勢必憑之日報。又未免止銀數而少花名故票根之不可不俱存也。合而用之﹑名曰三連串票其法三式相同。而票額有納戶執照﹑臨限查截﹑票根存算之名各異。執照查截二票﹑完糧時櫃吏塡付納戶﹑一自執﹑一付排裏查截票完數。票根每晚櫃吏仝流水日報繳入內衙以憑存算。此三連票之所以爲至善也。宜裏各一本裏各立一字爲號。裏各一本則他裏不得混入裏各一號則他號不得借充每本額定百張先塡號而後用印。每百定須細數旣發櫃。而卽領串。先塡號庶各裏之字記分明細數張以重頁之恐防夾帶若夫櫃發票前﹑鄕愚無知﹑恐櫃吏以白票私收。抑且執銀無票致納戶需時守候。尢非勤政之體其票用棉連紙﹑印刷明白﹑每本前後用棉紙護葉以防擦損。裝釘要牢固不散。護頁用﹑印鈐以防偸折用完票根俱要繳進票式詳列於左﹑【如用戶頭催糧應比其查截票卽付戶頭臨限查截﹑○票根繳進仍照號查明張數恐妨扯落】

見圖

△流水收簿

收簿者﹑各櫃吏收銀之簿也流水者按日挨登如流水之盈科漸進也﹑【又有名廒經者】每櫃收四里﹑每裏各置印成行格流水一本﹑每收一百號結一銀總如收錢﹑亦照結總每日共收若干號﹑於次行注明某月日共收若干號實收銀若干錢若干連前共收銀若干錢若干【未拆封者方作連前算巳拆者不必再連】其銀錢總數務與撒數合登記銀錢數目務須筆畫明淨不許潦艸磨擦攺補違者重責。查果有獘。重責枷示革役。所謂每百號一結。每日連前一結易於算收銀總數每日塡。明號數易於查給過票根每裏串各一本。拆封時易於按號查對格中銀數也

△流水日報簿

日報簿﹑與日收簿同時印發﹑櫃吏將每日各櫃收某里銀錢若干﹑照流水日收匯。塡某日共收過銀錢若干連前結一總數﹑共若干﹑某里收數後﹑仍開明經收某人。總數後開明某月日呈。其簿每日昃同流水日收。與用過票根。並未用串票。一齊送宅。以憑查對。次日再發內衙仍置日報底簿照櫃送日報式登記。以便與日報不時查對。庶櫃吏不敢於報後有更攺多少之獘

△定催徵法

凡徵錢糧﹑必須各裏預造實徵冊使排年里長知一里應徵銀米總數並花戶一歲應完銀米撒數而督催之。其冊遵照全書會計田地山蕩人丁科則某都某圖某里田﹑每畝額銀若干﹑米若干﹑地每畝額銀若干﹑米若干﹑山蕩人丁等亦如之﹑共該銀若干﹑米若干﹑如本年奉文某項攺折﹑某項加增﹑於各裏丁產照則均派卽於某里後開列該攺折加增銀米若干﹑裁減銀米若干﹑實應徵銀若干﹑米若干其各甲田地山蕩人丁額銀米並加增裁減之數亦照裏式開造須各甲之數與裏總合各裏之數﹑與圖總合各圖之數﹑與縣總合則一年之實徵與爲定額而各甲又照式造手折謂之長單排裏執此以考經催之完欠各戶照式造方票謂之戶單花戶執此以考本身之應納皆了如指掌矣。然總書攢造實徵大數。未有不合縣總者。但每以巳名銀米。及包攬他戶毫釐飛灑升合加攤於鄕愚懦弱之人。且錢糧款項繁多。增裁不一。卽有心計者如棼絲難理。又烏從而測其姦獘哉。惟俟造成實徵冊送宅。將上年實徵與本年有無加減之數逐圖查淸然後將實徵印發塡單。俟長單戶單送宅將實徵逐圖里甲對淸然後印單給散而飛灑加攤之獘可除矣。所有冊式並列於左﹑

實徵冊式

△實徵冊式【都圖里甲皆可照此式造花戶照式字樣收小每頁可寫八戶﹑今以甲定式﹑】

都圖

里甲實徵冊

田每畝額銀

米今本甲編田

額銀

米

內【某項米某項米】

地每畝額銀

米今本田編地

額銀

山

米

內【某項米某項米】

蕩【俱照上式寫】

實徵冊

人丁每丁額銀

米今本甲編丁

額銀

米

內【某項米某項米】

奉

文田每畝【加減】某項【銀米】共【加銀減米】

地

山

蕩

人丁每丁

本甲奉

文通【加銀減米】

本甲實徵【銀米】

△蘇排落甲

十甲輪充值年當差者﹑謂之排年【又謂之現年】其一年中之正賦雜差﹑皆排年是問﹑𨿽云賦役飛徭﹑原自出之眾戶﹑其如勢豪積蠹。頑憊窮民。任呼不應。正賦累其敲朴。雜役累其包賠。如東南州縣﹑每遇值年﹑則糧胥書總。保歇圖差。與在城之棍虎。若羣蟻聚膻咸思蠶食。於是多方恐嚇。假公濟私。朱票出於懷中莫知何事料理動云千百刻不可遲非多蠹嚼吞於坊肆。卽累日困閉於鋪倉不大快其所欲不止以故鄕人望城市如。地獄見差胥如獰鬼魂飛膽栗而一黨凶神。因其畏縮。誘以代辦之詞。科其不貲之費。愚民無柰。拚出多金。利身安逸。孰意飛差外派接踵而來任其將無作有何止用一索十嗟嗟役未及終。而傾家蕩產。賣子鬻妻。其慘不可勝道矣。然此猶止一身一家而言也。更有甲分單寒。宗支寡弱。協力匡助。相繼告空所謂括孱肌而餧餓虎牢罷犬以飽貪狼安有不立啖俱盡者哉凡爲父母者憫排年之苦必先力除保歇盡革圖差而後侵蝕之害蘇憫排年之勞必宜長單落甲公任分催而後奔箠之累釋然此猶爲差煩賦重之州縣言之也。若乃糧﹑簡地僻。竟用各甲經催。並排年而去之。不尢愈於畏陰而畱影乎。或問之曰﹑然則差繁賦重之區。排年終不可去耶。愚曰﹑州縣大者﹑圖土必多臨比之日﹑公堂環擁諸獘易生。當事倦勤。深更未罷。莫若排年應卯。人少而事易辦耳。𨿽然催科有法。完納眾而歸農免比。按裏分期。臨限淸而廳事無擾。又何排年之終不可去乎。今姑爲排年釋犇箠之累。其落甲分催之不可已也。排年旣任其勞。眾戶獨享其逸。此卽敲朴日加。彼何關於痛癢而且押差喚卯。行杖鋪堂。種種多費是以排年之一身而當全裏之重困揆之情理。殊有未安。宜照實徵限簿。每甲謄造長單一本。分發本甲。每甲公輪勤幹有身家一人傳催眾戶。名曰經催如經催臥單不催排年稟差拿究如頑戶任催不納。排年逓稟摘拘。是則不惟排年免累。而各甲亦屬眾擎易舉。法寧有善。於此者乎。

長單式附落甲經催長單式

△長單式附

落甲經催長單式【一甲一本甲中花戶依式造】

甲長經催單

某州縣爲落甲經催事照得錢糧關系

國賦各花戶自應遵限完納但良頑不等擬卽差催誠恐需索滋擾合給單甲長按戶傳催作速遵限完納如有抗違差拏重究甲長停單不催許現年具稟拘責並究不貸

右單給某里某甲長某執催

本甲通共實徵地丁銀若干【內實搭徵錢若干】

一戶

式同限簿

夫條內所謂經催者﹑卽本甲之戶首也﹑如革去裏排﹑卽用戶首以總催一甲之花戶。其長單每甲仍照式造。以考花戶之完欠。惟省卻裏排之執。以考經催完欠耳﹑其單﹑刪去甲長經催字樣﹑攺爲戶首總催長單﹑其單內去甲長字樣﹑攺爲戶首﹑遵限完納下攺如完不合限。責比戶首逃限不親身應比差拿重究花戶抗不聽催具稟拘究。不貸

△滚單落戶

夫長單落甲者﹑著甲長領單﹑經催本甲花戶所以爲現年分勞勿致獨累也滚單落戶者﹑著本甲花戶單到滚催所以爲甲長分勞期於速完也其法錢糧開徵頭二限聽納﹑至三四限﹑完不如數﹑照此簿甲分每五戶列一單﹑挨塡各戶欠數﹑不論銀數多寡分作四限完納。五戶中﹑以欠數最多者爲催頭其單﹑甲長領給最多者。催頭逢卯﹑執單赴比比後又交與下手欠數多者爲催頭。如單到不照限完納。及臥單不赴比﹑者立卽差拿罰完欠數其餘戶﹑不照限完催頭稟拿重責亦罰全完方釋如過限再不完。枷示仍責全完須要勤查法在必行否則𨿽滚不遵亦無益也。

△戶頭總催說

夫催科而用排年者﹑以花戶零星分而無統﹑故各裏設排年督催完納及逢限應卯﹑納戶人多﹑未能齊一﹑故花戶完不如數﹑亦責比現年是亦以寡馭眾省繁就簡之道也。但排年以一人而催全裏之戶。以一身而應眾戶之比。甚爲苦累。於是以每甲之甲長﹑命爲經催以分任排年之勞。而各甲每有頑梗延捱又別設滚單令其逐戶挨催以少節甲。長之勞。法至善也。蓋自排年之設﹑則有保歇圖差﹑總書糧吏﹑議立常規使費之爲累。而排年於甲戶。亦遂有兜收侵蜀雜派濫索之爲累。故欲蘇排年。不得不革歇圖差。欲蘇花戶。不得不革排年排年革而首事無人其總書糧吏亦無所恣其吞噬是以聖天子深知排年爲百姓之大害。於是亟議革除。而催督之任。惟專責之各用之戶頭以其鄕人而催鄕戶彼旣無其貪獲人亦鮮所覬覦法又至善也。然而戶頭催糧﹑多在鄕曲﹑應比又須至城倘無所以董押之。保無有攢催不力。與臨卯不到者乎。吾恐圖差之未能遽去也。圖差未能遽去。其常規使費。𨿽不至如疇昔之甚。而斷無賠錢自效。毫不擾民者也。抑戶頭每甲輪流充當一任經承造報倘無所以選舉之。保無有賄脫可用。與抑認不堪者乎。吾恐催科之未能有益也。催科未能有益。其兜侵派索。𨿽可以杜在昔之姦。而斷難按限全完。不事追比者也。圖差之不去。是民害之猶未盡除。且恐他獘亦因緣而起。催科之無益。是考成之莫克早副。且恐他姦又更端爲用。豈可不思良策以守此美意乎。愚以爲一用之錢糧寄之戶頭﹑必就本甲擇年力精壯殷實糧多小心畏法者充之其老穉孤貧庸懦無能者一槪不得混應公舉則責之本甲。印官驗果堪充。取其糧房總書保狀實保結得某里甲某﹑堪應戶頭﹑總催某年分本甲花戶錢糧。如有悞公不法及通同作獘﹑增減比限完欠冊單﹑查出一體廿罪云云然後取該戶頭認狀某里甲某﹑實認應本甲戶頭﹑總催某年分花戶錢糧﹑遵限自封完納﹑如有兜收侵蝕﹑需索違悞﹑臨卯不到﹑雇替應比等獘﹑願甘重究云云﹑又每五甲戶頭五人共具連名互結。實互結得某甲某某甲某﹑認催某年分本甲花戶錢糧﹑如有兜收侵蝕需索作獘﹑隱狥不行舉首﹑及臨卯私逃﹑在比人不行畱阻﹑一體甘罪云云﹑將認保互各結粘連成捲﹑用印存案﹑印官於認役之時﹑齊集當堂始由之以誡飭。繼加之以獎慰。使其知所懼而樂所從。彼戶頭旣素有身家必不肯代花戶受比而催督之必力花戶亦礙其體面必勉於按限輸將而逋欠之目少及其比限。糧胥具有保結。自不敢任意以少增多。以欠作完。朦官取咎。至於戶頭逢限﹑同互結有未完應比幾人。必俟比完同散。如結中有臨卯不到。在事不行畱阻。除本身應比外再加量責使彼此共相箝制而不敢私逃其逃卯者。視本裏逃卯之多寡酌其地方遠近。一差可拘敷人嚴拿重責仍照限完方釋若戶頭能破限多完。或先限全完者花紅鼓樂分別獎賞以鼓勵其餘如此戶頭未有不奉法急公。而啚差之董押可免矣。其爲民害者不從此盡除乎。再如花戶一年應納之數。則有分注之長單。戶頭執此。平時催攢。逢限稽查完欠了如指掌戶中輸納不前。則有分發之滚單。令其逐戶挨催連類因之速竣至如頑戶任催不應。戶頭具稟。拘責押追余欠無難漸楚如此戶頭亦不致偏勞重困而甲戶之正供可凊矣。其爲考成者不於是克副乎。若夫來歲新﹑又須別認經催﹑倘舉報未得其人。不妨問畱舊役。祗期有濟於催科。難狥輪充而悞帑。至其中或有不肖。以熟滑生姦。如前此排年諸獘。許花戶指名首告。印官不時訪察。重究斥革。追贓給主。則嚴明之下又尙有輕於三尺者乎。鴻因前幅具言排裏利獘﹑而今更用戶頭﹑均系催徵要役。似未可懲乎前而忽乎後。故謹陳一得﹑以備當事采擇焉。

△革保歇圖差

錢糧之不完。非盡花戶之拖欠。其獘由於保歇之兜收侵蝕裏戶之重累。非盡正供之難應。其獘由於圖差之�科恣擾保之名﹑恐限年逃卯。取在城所住爲保。以便。根拿。歇之名。因現年居鄕必入城覓寓爲歇。以便應卯。乃積年之胥蠹。遂以其父子兄弟充保歇。以其錢糧多所付托。可以任意侵那積年之市棍又以其父子兄弟充糧胥以其算結必由彼手可以攺移完欠甚之衙門頭役。押卯差人皆其親友。聲言官府之綫索。可自我操。臨比之勾銷。何須爾在。但以錢糧見付。無妨竟自還鄕。現年方且倚爲叢社。恃爲腹心。錢糧誆騙入手。任意侵漁。及其臨比。通同掩餙。間或查出摘拿。該差糧吏。互作延挨躲閃之計。到底欠難終掛。裏戶畏比。復受吞聲忍气之賠。至於現年上役取保該房卽出坐催。名曰圖差按圖分撥。於是皂隸買差有費。圖有大小肥瘠。買美差有費。而糧房因之爲利。向內衙傳送差票。而轉斗因之爲利。查對圖分。登差掛號。而相公因之爲利。至於司印畱難不給。管總嚇要攺差。而種種無不因之爲利嗚呼一圖差也非有刑名錢谷之司囷庾庫藏之守可侵而竊也乃一旦重費如此而不取之鄕曲之小民則將何自而取哉於是講歲規有費。免押下鄕有費。包攬經承幫貼紙張有費。包攬上司催提承捨有費。臨卯不到。代應代比有費。而現年因之爲害。講節禮。送人事。打抽丰派飛差使用有費。而里甲因之爲害。借名催糧下鄕。各家欵酒飯。索車驢。或公事經過探望。又復畱宿寓。送贐儀。而花戶因之爲害。若拘挐欠戶。另票遣差。乃又串同來役立刻鎖馳倘驚惶避匿則捉辱妻子鄰捨爲之波害雞犬爲之不寧。而姦差從中作鬼。調停勸解釵裙估值。米谷代錢。而窮民小捨無不因之爲害是以閭閻有限之脂膏而供蠹棍無窮之朘削究於催科毫無補益正課悉飽私囊其保歇圖差之嚴行痛革又不待再計而決之矣。

△革官銀匠

官銀匠之設大端有二一爲花戶完糧欲其傾銷紋足。以杜封納低潮。一爲起解藩庫﹑欲其傾銷大錠。以防駁換責成。然而投認討保有費。糧房差役有費。以及賃房日食硝煤夥計有費。求其不侵克傾銀納戶得乎。其一侵克銀水刻看成色。其二侵克碎銀分文亦必成錠。其三侵克打印𨿽小錠亦要戳錢。其四侵克火錢每火必須多索。其五侵克守候鄕人急於封納。倍給火錢。其六侵克擁擠窺其鄕愚。孤懦。故將銀礶傾翻。急難淘淨。反賴他人種種姦獘。不一而足﹑及至傾銷起解。元寶從無足色。卽云納戶低潮亦系無知閒有。何難拆出拘償。若其勢宦霸衿。卽低潮自封。銀匠安能過問。是於公事無補。適足有累窮民。凡納戶傾銷聽其自便。但於封銀袋後注其銀匠姓名若銀系足紋。止須本匠看明不必另爲用印若紋銀不上二錢。不必更傾成錠其於納戶所省旣多。至於起解元寶。袋封有名。各匠輪傾。亦於公事無悞。若不肖吏胥﹑或別有所爲。以爲應設則非愚所敢聞也【吳下有稱封店﹑最爲民害﹑尢宜禁之】

△地丁搭錢

地丁錢糧﹑七分徵銀﹑三分搭錢﹑原爲流通國寶起見。制錢十文﹑作紋銀一錢﹑然錢惟存畱項下﹑作銀七錢三支給﹑解欵不用。故所徵之錢。槪作支項算銀髮給。至於雜項稅課﹑俱系起解﹑各處大槪徵銀﹑但地丁收錢﹑納戶不便零星搭配﹑總在限未一二卯完納錢數俱塡收銀流水號內。以便稽查。其錢用木匣另貯﹑須要官鑄制錢逐文看過﹑不許攙和私小致難支放。如拆封摘出。該收吏賠補。

福惠全書卷之六

●福惠全書卷之七

錢谷部二

◆錢谷部二

比較

拆貯

解給

○比較

比限說

立比簿

截票免比

摘拿頑戶

完糧獎勵

雜項並卯

徵比餘論

△比限說

錢糧輸納﹑必有定限完欠比較必有定期。限有定﹑而百姓閒時辦銀﹑逢限上納無顧此失彼之虞。期有定而排裏閒日催糧﹑臨期聽比無指李推張之獘。故定限不宜﹑太促亦不宜太緩促則辦銀未就而限期巳臨緩則有銀不交而希挨下限比較不宜太嚴。亦不宜太寬嚴則敲朴徒勤而費錢愈甚寬則負逋益積而姦獘易生然而定限無難比限爲難比限無難淸完欠爲難淸完欠無難﹑而欲淸眞完眞欠之爲尢難何以言其然也﹑夫欲定限必先度民力審民時而又無悞於起解存畱之考奏方爲允當按定例﹑夏稅不逾六月﹑秋糧不逾十月﹑至於開徵﹑早亦必得仲春﹑而四月又值靑黃不接此民力甚絀之際也。五月正當收麥插秧﹑六月天方炎暑﹑苦於刑撻此又民時之所當念也。以定例計之﹑半宜弛徵停比之日。若必仰副考成其在分別多寡以並限乎錢糧開徵﹑每月上下二限共作一分﹑以十个月計之﹑上下二十限﹑共作十分始於二月終於十月其間以二月找徵﹑正月二限一分﹑五月止徵上半月一限半分﹑六月止徵下半月一限半分﹑而以五月下半月一限﹑並於七月共徵一分半﹑以六月上半月一限﹑並於八月共徵一分半﹑合之十月十分止作十六限全完其爲限旣省而於賦額無虧法甚便矣至於比限有期﹑現年相集伺候而本官忽值他務所羈及臨比雜沓喧嘩。而姦里正藉多人廝混。或深夜訊責之難淸。或乘間脫逃而漏卯。況燈油紙張代杖買刑之諸費未能盡革乎。故曰定限無難比限之爲難也。𨿽然﹑比限之混於一堂。倦而不能畢事者由於一槪聽比也。今設一查截之法。花戶照限完納﹑卽將三連串中查﹑截一票﹑付排裏﹑交總書登簿如排裏催足本限之銀。總書算淸卽給歸農票免比如是完者旣去。聽比寥寥。不惟裏役免守候之。苦應卯之費。而本官亦可省瀆擾之煩矣。若夫稽查完欠糧房設有限簿﹑排裏設有實徵限單﹑孰完孰欠必限單與限簿查對相符而查截與歸農票合一限簿登。塡明白送宅。而內宅又必逐加磨核。及票根與比簿完數相符方準作完數。豈可盡委之總書糧房乎。故曰比限無難淸查完欠之爲難也。然而淸查之妙全在內衙勤敏精詳何爲勤敏一限怠玩則下限難淸必致完欠混雜。無從磨對務須逐限完結欠者摘拿。則里長花戶﹑無所逃其罰矣。何謂精詳總書糧房﹑受里長花戶之賄買。或通同作獘以侵欺。於是比冊之土粘揭重頁。庇護全裏。水貼膏藥。庇護欠多之人。或抽簿逃卯。官府槪難記詰捏登完數。希圖掩飾一時若非犀照朗於署中霜法施於堂上未有不墮其妖霧矣故又曰淸完欠無難而淸眞完眞欠之爲尢難也。然而均無難也。欲完欠無虛惟在淸獘欲比限不混惟在完歸欠比欲全完無欠惟在摘頑勒追數者具而催利之法無餘事矣

△立比簿

該總書將闔縣額徵總數。各裏照依田地等科則分算實徵銀數與縣總額數相同。將實徵銀分作十限每限該完若干﹑已完若干﹑連前共完若干﹑未完若干分注各限之下每限仍將各甲完欠總撒並收銀流水查對無差方無舛漏。其各甲花戶銀數﹑無論多寡﹑俱泒作十分每分苦幹﹑派作上下兩限照前所定分數﹑算造匯交糧房送宅查。對無差然後印發糧房逢限登塡完欠送比﹑○按簿單﹑俱照本處田地科則﹑錢糧欵項﹑刊印一定字樣冊格﹑臨時塡注活數爲便

比簿式附

里甲限單式附

花戶實徵限單式

比簿式附【每裏一本﹑每本十一張﹑以前一張登寫﹑裏總注現年姓名後造本裏十限該銀】

裏經慛

查算總書

本年實徵條銀

內搭徵錢糧房經承

第一限【二月二分】該完銀若干已完銀若干

第二限【三月�分】該完銀若干未完銀若干

第三限【四月一分】該完銀若干本限完銀若干

第四限【五月半分】該完銀若干連前共完銀若干

第五限【六月半分】

未完銀若干

第六限【七月分半】

第七限【八月分半】

俱同前式分淸寫刊

第八限【九月一分】

年裏

條銀比簿

第九限【十月一分】

其限以初一至十五日爲上限十

六日至二十日查拿二十一日至

二十五日比責以十六日至三十

日爲下限初一日至初五日查拿

初六日至初十日比責【九限外有欠粘接白頁送印開比】其限按徵比月分分數﹑均作九限以便逐月與限單查對完欠之數。若另分作限。恐反參差不能合一。有此簿。各裏完欠一目了然﹑較看限單更省力。

此系裏比簿﹑甲亦可用﹑○如州邑革去里長排年專用戶頭﹑止照本裏比簿式造於本甲比簿之首以便稽查一里之完欠﹑其則排裏經管之事﹑與戶頭經管無異﹑可相仿而行﹑

里甲限單式附

實徵【里甲照塡】限單式

某州縣鄕都

甲共人丁

優免

田

畝

【銀米】

地

畝

【銀米】

山

畝

【銀米】

蕩

畂

【銀米】

木共徵本色米若干

原額地丁某某等銀若干續加銀若干

�共實徵銀

內搭徵錢

州縣田地科則錢糧款項有無加增

按一分徵【銀米】分半徵【��】二分徵【銀錢】

但不同照本處全書所定照式開造

二月徵二分【上下】限【�銀若干�銀若干】

總頁末開某甲戶頭某人查算�書

三月徵一分【上下】限【同】

某人��經承某人

四月徵一分【上下】限

五月徵半分【上】限

六月徵半分【下】限

七月徵分半【上下】限

八月徵分半【上下】限

九月徵一分【上下】限

【如九限外有欠匯查各限欠數接��比】

十月徵一分【上下】限

照分數完者印截票免比四字完不如數者浮僉票由欠數。卽用簿前頁總數查對應比應免﹑一目了然﹑按所定每月分數﹑南北天時之涼燠。地气之遲早。各有不同宜照本處。播獲閒忙月分定。分可耳。

花戶實徵限單式【裏一本首造裏總一頁各甲造甲總一頁】

一戶人丁該銀二月二分該銀【上下】限銀【若干若干】

田若干畝每畝徵【銀米】共該【銀米】地同三月一分四月一分

【上下】限銀

山同

蕩同五月半分

平米共若干六月半分

除米外原額地丁等銀若干續加銀若干七月分半八月分半

通共實徵銀

內搭錢九月一分

一分徵銀半分徵銀分半徵銀二分徵銀十月一分

一戶式同

同前

完者按限印完將查截票粘在本戶欠者不印以憑查拿不如數者算塡浮僉票出

該總書將闔縣額徵總數分算各裏撒數照依田地等科則分算各甲花戶銀數﹑無論多寡﹑俱派作十分每分若干﹑派作上下兩限照前所定限分數算造﹑匯交糧房﹑凡遇臨限﹑總書將截﹑票驗明登記完欠﹑以憑送比﹑其排年限單﹑落甲長單﹑俱照此式造給﹑簿單須按本縣田地科則﹑錢糧欵項﹑刊印一定字樣冊格塡算活數爲便﹑

△截票免比

連﹑二免比票﹑一截票存算﹑一歸農免比﹑合縫用印﹑凡排裏催足本限糧銀﹑將花戶查截朱串﹑匯交總書照分限算淸卽截給歸農免比票一紙﹑竟令歸農不必候比查比之日﹑總書將所存截票存算票根。粘入限簿。本排應催分限之下交與糧房送查。如本排照限已完﹑總書掯索不卽給歸農者。許指名喊稟重究。

連二截票式附

連二截票式附

連二截票式附如有本限透完下限者每限截給歸農票一張須作兩限塡明截粘下限總內。以便稽查。不足限數者﹑不準截﹑止於限簿掛浮簽俟下限完數總算﹑每裏二十頁以十限上下爲率仍裝釘護頁數明張數﹑用印登票號發總書﹑仍取領票領狀﹝見圖﹞

△摘拿頑戶

查各裏田花戶納銀之完欠止憑三比單其一里長排年分限比單﹑其二甲長經催分限比單。其三各甲花戶分限比單此三單分則以之查比。合則以之考數法甚便也。如花戶完欠﹑該甲長每限將比單按戶登塡﹑如排年經催完欠﹑該總書將比單按裏登塡﹑送宅查對﹑其排年完欠﹑務要裏結裏總甲結甲總使開冊便知某里尙欠應比。某里巳完不必摘比。其已完者須將櫃收﹑甲戶﹑總撒磨算相符方可作準。若有舛錯卽拿總書糧房﹑與排年審究尙欠者將排年摘出值比倘排年不稟頑戶內衙必查欠由何甲甲由何戶。先將欠戶姓名示出。令速完免拘。若再限不完。出差拘比。圖裏相近者一票可拘十人﹑所拘頑戶另立差簿照限比差﹑納完銷號頑戶拘到﹑必責使彼知儆。而經催亦易爲力。𨿽有銀完納準入下限之數如是﹑頑戶不敢拖欠。而卯限亦可漸淸矣。

○姦頑裏戶有銀不肯先納。及至臨比。始稱辦有現銀。未及入櫃。亦必責儆銀準歸入下限。斷不可令其堂交其限數已截。永便更易。且根不入櫃。漏號難淸。閒有當官驗銀。出仍不納者。止將驗銀若干。用浮﹑簽粘限單朱筆點記下限驗查。則不隱漏攜回

○排甲中有糧多﹑一人難催﹑或當官報認或私幫朋充﹑每有臨限延捱希圖避卯者意謂捱過此卯。便是下手接比與彼無涉。所以非懶惰成玩卽包收侵肥惟有各名下分認經。催比其完欠。則朋充壓卯之獘自絕而彼此亦不致推卸矣

○其各戶查截小票﹑粘於限單送查﹑若查與銀限相同﹑卽以對同小印封之恐其假票避比。希圖混過仍行揭去其完納分限﹑戶與甲對甲與裏對。已印免比則查截票根亦宜封印以便歸總存查。恐事忙忽略被姦書朦蔽。查拏之日自寅至酉務必查盡恐今日委積明日愈多愈難淸也【今之州邑多有止比經催戶首而不摘拿欠戶在官固屬省事便安。然經催爲欠戶受比。以致揭債代完典鬻賠累。其苦將何欣乎。吾願爲民父母者勿惜巳勞摘其欠多者稍爲拘責照追則其餘知儆﹑而經催亦獲少蘇是亦仁政之一端耳。】

△完糧獎勵

凡屬錢糧煩多之地與刁頑成習者﹑未有不積年逋欠﹑𨿽嚴加刑比。彼寧苦其皮肉而立意延挨否則潛逃鄰境。卽貽累其親屬。而置若罔聞。豈其不畏法。而甘委祻幹他人哉蓋以抗延爲故智而有司無術以興起其愧恥之心也於是有楮楊施之而不足禮樂感之而有餘者卽此榮辱之所及於以激勸而鼓舞之未有不勃然易念者矣鴻昔待罪郯邑有社曰杏墩朱呂勞溝褚墪等處者。積欠十餘年縣官以催科不力相繼罷去及鴻抵任開徵比卯其頑抗自若也郯之民俗競刁詐不知禮讓廉恥久矣﹑且素苦丁差﹑如河工采柳﹑兵馬纖夫運送車驢之類困累不貲民之畏斯役甚於毒蛇猛虎鴻庶得其故乃榜示於署前曰有能急公照限全完者本縣公堂親爲逓酒。披紅插花鼓樂田中門導出於是照限全完者有三人焉卽導送如儀及再限朱呂等社遂有先完者鴻大加獎嘆曰孰謂爾社不樂輸耶因與披雙紅導出如儀其逋玩者受杖跪於甬道傍俟飲灑披紅者出竟乃命起鴻微察諸。人其榮辱之念相與感動於中也乃復榜示於署前曰有能急公將本年錢糧完半者本縣給與印票免今年雜差之半全完者。今年雜差全免遂命該胥梓蠲免雜差照票以侯於是朱呂等社聞之踴躍爭先不二限而如額全完矣迄今無逋民焉然後知若輩豈眞無良哉蓋平日秉彛泊沒甚深惟在上者浚發之迎其機而救正之耳今錢谷煩多之地與刁頑成習者詎少哉意非有所激勸俾其回心而向道𨿽日勤鞭撻祗足益其逃匿而已故鴻舉其身之巳驗者﹑以備采擇焉﹑

△雜項並卯

比較者﹑本年地丁之條銀也﹑此外更有帶徵舊欠﹑與漕項贈截﹑匠班顏料等物銀總屬本色﹑亦應照圖裏該銀承匯成比冊總與條銀一卯比較庶圖裏無紛應之擾。而官亦省連比之煩。至於漕糧贈耗﹑行月等米俱系本色項下﹑印官亦於下倉收糧之日。一期比較甚便。

△徵比餘論

按比限﹑如在二十一日﹑二十日卽宜封櫃不準收納以杜姦裏猾戶臨限持銀搪比。但錢糧煩多﹑旣分上下限﹑如前定十六至三十日爲下限。則二十至二十五日爲上限比期﹑若封櫃不納。則下限收糧。反遲六日。惟仍擡櫃收糧但所收者是本限分數不準混入前卯之銀耳如此前卯所欠。仍難逃比。此限之銀。無悞完納。庶兩爲便也。然須於未比十日之前﹑以此令大張告示﹑通行曉諭﹑

徵收稽查完欠最重末限然各裏完欠之數卽各甲完欠之數各甲完欠之數卽各戶完欠之數先查一里實徵若干巳完若干﹑未完若干次查十甲﹑又次查花戶以花戶之完欠對十甲。以十甲之完欠對一里。裏裏如是甲甲如是戶戶如是則完欠之數與縣總實徵相符矣若其戶甲甲完欠不對。須究總書糧書務令水落石出然花戶之眞完欠又須將本裏曰收號照限查對完糧票根果有未完。自應責之花戶如花戶旣完。則所欠自應﹑責之排裏。卽花戶之欠。仍匯各﹑排年名下﹑另勒限催完如花戶抗頑。立拿追比全完方釋倘一怠緩。轉瞬歲寒必致拖沓開春有司恐奏報愆期。必須那解不又﹑增一借孔乎【排年不用卽在各用戶頭名下照欠勒限摧完】

○拆貯

拆封

並簿

貯銀

△拆封

錢糧每限摘比之後方可拆封﹑臨拆之時務須早堂事畢諸務盡卻或川堂﹑或後堂﹑將閒人避開﹑止許一門子遠立伺候﹑庫吏管稱糧書管算先驗各櫃原封鎖門未動﹑然後挨次啟拆﹑唱拆某里﹑卽持某里收簿呈案﹑糧書按�數號髙唱若干號卽將櫃封就綫逐封取起﹑對封簿姓名銀數無差庫吏放定等陀在星方許放銀在盤輕重可以立見或連稱。或抽稱但須逐封對簿號不少方拆開總兌每封帶看銀色置銀筐內如有低潮及短少者將銀封另放開單托明朱筆點過以便拘問庫吏將天平置當案﹑法馬送官驗明先兌天平左右無欹方入法馬盤內﹑兌準一平糧書逐平包封﹑換法馬兌準尾數總點所兌與收簿數合卽將收簿呈案﹑於月日下朱判拆訖﹑二字﹑拆完一櫃﹑櫃吏另具一拆單。上開某櫃某吏某自某日至某日止經收某里銀若干﹑某里銀若干﹑於八月日拆訖﹑庫吏查前次拆單親塡連前共拆銀若干。於後再寫年月印官判日畵押逓粘成捲﹑或付庫﹑或交宅﹑以便存查逐櫃照此拆寫﹑庶無遺錯﹑其低色短少各封朱筆封好﹑仍於收簿本戶名上點記俟拘補後將簿點銷訖銀封仍歸本日所拆數內。

○按各封含總正數若無短少尙有贏餘拆時本官不可分心別用分目別視姦胥但冷眼微窺稍有瑕隙。在拆則手箝封角。搓塊擲地在兌則指夾零銀。輕丟入袖。知合總自有贏餘。官於正數之外。未便深求也○晚閒不可拆封。恐本官倦盹。且燈下易於作獘。【若所折銀封內低少無多免其拘補以示寬大】

△並簿

收放錢糧乃庫吏端司每日各櫃收銀﹑酉刻攢號時﹑庫書置簿二扇照櫃吏日報登塡某日某櫃某里收銀若干﹑某里收銀若干連前共收銀若干後開某月日二簿一樣上貼並銀庫簿循環二號某年月日立如遇拆封於結總後庫吏添寫月日官判日朱標拆訖送衙查對循畱環發俟拆銀日並發庫續登。櫃吏旣有日報。庫吏又有並銀。不惟司收者無所容其侵漁。而各裏之頑良。櫃銀之多寡。了然可考。或有緊項催解。按簿卽知。不必計算於該承也。

△貯銀

縣堂之所以有庫者。原爲貯銀地也。本應庫吏收掌但近來胥吏。非復古之士流。保無侵蝕。與其旣費而追。莫若預防爲得。且堂間吏散。人迹寥寥。𨿽有一二更夫﹑不過虛應故事﹑四三營卒﹑尢爲叵測可虞。計惟明示以公家之帑。無如姑效乎良賈之藏。於署內擇其嚴密處所封貯俾親信守之非緊�解支不可輕動何也譬之施嬙在側好色者寧無動情正恐踰墻之摟終爲非禮之玷蹈之則易悔之則難吾願主藏者爲坐懷不亂之柳下生可也

○解給

起運存畱﹑𨿽有二項﹑大約以起運爲急而存畱俱系支給﹑尙爲可緩﹑然存畱中亦有起解之欵﹑又爲緩中之急起運例解藩司﹑撥充兵餉﹑有按四季解者﹑有奉牌提始解者﹑宜審各處舊例若例系牌提。而先行起解。固屬急公。但忽值牌提而徵比不前。猝無以應反爲玩悞若例聽陸續起運。拆封之後。卽宜盡數解司以省貯縣干系。至於存畱內解欵或系某衙門關提﹑或例系何時應解﹑俱宜酌量而行﹑其本縣之支銷﹑亦有按季先給者﹑如驛逓之工料按月先給者如孤貧之口糧月終支給者﹑如監倉禁卒鋪司兵之工食因事支給者﹑如壇廟之祭祀﹑賓興之典禮﹑若夫官俸﹑須在季終役食又當歲暮領足總之錢糧夏秋二季﹑未經全完先盡起解。不可盡支恐完納愆期支數已足而掛欠者則俱解項矣至於官役之過支預借斷不可開。倘有他。故皆印官賠。補然而僚屬遇有意外急需下役亦多家道貧苦賙急憫貧。仁宰之事。又未可槪論也。

立解支庫簿

立解支兩截冊

比批簿

塡解批

驗掣批

嚴小批

粘批收

嚴管解

支放緩急

△立解支庫簿

錢糧支解每年置一總冊前一頁﹑先開本年應徵數目移寫某某月日拆銀若干﹑遇有解支挨順月日開寫解某衙門某項銀若干﹑一支某項某等銀若干﹑以上共解支過銀若干﹑現貯拆存銀若干﹑解支一次扣算開寫一次拆封一次連前結總一次名曰解支庫簿此猶人家之日用底帳。不用少也

△立解支兩截冊

庫簿𨿽立﹑各項解支欵目錯雜而寫﹑但知庫中有無存積﹑而起運之完欠。支給之盈縮難以查考。宜立上下兩截印冊一本前上半截先注本年原額應解某處若干﹑將各解項挨注完後上半截。又先注本年原額應給某項銀若干多畱空白若遇解支下半截陸續塡批注給月日數目﹑批領已未掣取﹑【已未二字宜空﹑俟批己掣﹑塡已字﹑批過限未掣塡未字﹑若支項﹑先取領後給﹑可無未字之塡矣】使下半截已解支之數與上半截應解支之數相符則於批領俱經掣取﹑項下印完訖二字﹑若未解支﹑則朗然白紙﹑一覽易見自無缺解濫給之獘矣【冊式附】

解支截冊式

解支截冊式

一應解

一解銀若干

某衙門某項銀若干兩

前件於某月某日批差【��】某解赴前件【完者印完訖二字】

某衙門交收批回

獲

解支截冊

一應給某項銀若干

一給銀若干

應季給有先列春夏秋冬四季

前件某於某【季月】某日領訖

字樣應月給者列十二个月字

取領附捲

樣各幹前件之下以便按印給

訖前件

△比批簿

批回實收﹑乃解銀之符驗未曾掣獲錢糧終屬空懸必須嚴密比較經解之人掣獲須立一比﹑簿先寫奉某衙門發號批若干張﹑後開某月日﹑塡寫某字第幾號批一張﹑起解某項銀若干﹑差役某管解﹑次行開前件二字﹑下多空白﹑以便塡寫﹑月日下寫獲字﹑如批收獲到﹑卽於獲字上﹑塡批巳﹑收。二字﹑若無已字者限日比較

○按批銀旣付承解﹑原約路程以定限期。若逾限。不掣批回卽宜查比母得稽延以致幹沒。然稽遲之故﹑有解出糧庫書分侵者。有竟借作生意暫延時日撰利補解者亦有前件侵蝕那此抵彼者。若久而不淸比急便爲逃匿上司催提印官能無賠累姦獘稍有發覺卽當將家屬取保本身監追

△塡解批

批回例由司發﹑每張俱﹑有字號﹑解銀不拘多寡﹑須挨號塡用。不得顚倒致被上司查究。有等姦胥作獘利將緩項塡解。希圖那用。但旣已實塡。不得不曲從起解故凡上司所發號批定須藏之內衙付司錢谷之人收執﹑遇有應解錢糧﹑該房稟請﹑批定解某項若干另案放行然後發批令塡。自無擅塡作姦之事﹑至於塡寫解批。更宜謹愼先將批對明照過並無破損。然後登塡。一字不許潦艸塡完﹑又須照看銀數年月俱無模糊洗補然後蓋印。若有模糊洗補﹑除究處該吏﹑具文聲說情由﹑原批申送請換﹑若原批有小損﹑亦宜申請換給以杜姦胥借損孔而滋獘竇其陸續解批﹑只照銀大數塡寫﹑若結末一批須將本項從前結算但有渺漠俱宜算入否則上房駁查補解。又是一番多費矣。

△驗掣批

批回有印發後洗補以多攺少者。實收有領出後洗補以少攺多者。批回攺少。則解少侵銀。掣後仍攺原數。實收由自司庫﹑必要以少攺多。恰合攺過批數。此等獘端﹑神鬼莫測若不逐次照看難免墮術中。

△嚴小批

錢糧非系地丁﹑多用本州島縣小批﹑如府司雜稅﹑額外撥解等項是也﹑此等批回﹑最易侵匿蓋非上司頒發無號可稽縣胥往往勾通上司經承。屢次催提及其解後解役竟不掣批。而上司之催檄亦不至矣。印官事煩。豈能記憶若非內幕精詳時爲簡核前者旣飽姦壑。而後來仍復補苴。務須按限嚴查掣批淸項乃已

△粘批收

批收掣獲﹑旣爲起解憑據﹑亦升遷交代張本宜另置一櫥嚴爲封。識不近燈火之地。候全欵解完﹑挨序月日夾入實收﹑粘連成捲﹑下用騎縫斜印﹑收貯﹑待奏銷後取該房領狀開寫領到某年分某項某項批若干張存內粘案。若該房不堪交付。莫若存內。尢爲穩當。其未完欵項不可先粘。恐上司一時弔查揭開不便。若未經銷算。亦不宜輕發該房。

△嚴管解

從來衙役作獘由於官欠精明若官能先事預防使姦無所騁。則公事未有不辦者。矣如起解錢糧分釐皆關國帑。務須選擇殷實老成胥役僉解取糧庫諸人的保多則移營撥兵獲送並遣親信守法內丁協解未出門保任有人自不敢在家侵隱旣就途伴護有人並不能在路吞蝕銀有不照數交兌。批有不按限掣者乎。若選差不愼。𨿽有內丁協解人屬輕浮此輩善以酒色迷人鮮有不爲所動彼從中侵扣事露反得以內丁推諉故內丁非歷試無�志性忠耿之人。未易輕委也。至幹運解遠餉﹑或官或吏尢當愼選精壯有幹才者以充斯任若米豆等物須墊蓋如法﹑雨濕易爛看驗宜勤夫腳盜法最多更須防範若解餉銀鞘外蒙以生牛皮鐵篐密釘蓋以鞘經風日。木瘦縫開。滴珠狼籍。姦人趁縫敲挖。如此包釘。則無賠補之患。且或有不虞遽難動手也。

△支放緩急

支放中﹑之急項莫先驛逓有驛官則驛官具印文領狀支給﹑如本縣帶管﹑則管驛兵書馬牌具領支給或每月﹑或按季﹑宜在朔初季首蓋以過差廩給口糧。及馬夫工食艸料。俱屬不可緩者。其次則鋪司兵﹑皆系貧民﹑晝夜傳送公文辛苦﹑宜取各鋪司領狀按月支給﹑養濟院孤貧口糧﹑亦宜逐名按月先給取花名領狀﹑其布花﹑系禦寒所用﹑宜冬首支給﹑

○存畱中宜因時支給者﹑文廟丁祭﹑各壇祠春秋祀﹑俱先五日前放﹑以便備牲品﹑取該房鋪領狀﹑宜季終支領者﹑官屬俸銀﹑門斗佐貳役食﹑俸銀恐有裁缺降罰事故佐貳役食﹑恐有鹽觔罪贖不可早放因事支給者修理龍亭察院﹑賓興鄕飲等項﹑俱取各該管領狀﹑宜年終支給者﹑生員廩餼﹑年終找給者﹑本衙門工食﹑廩餼時有裁減空缺工食時有公用抵充至於監食禁卒工食﹑按名逐月支給囚徒口糧按名。先三日一次表散﹑不可總放爲胥卒中飽。以上每年照經制放完﹑將官俸役食各領狀分別粘捲﹑用印存案﹑

福惠全書卷之七

●福惠全書卷之八

錢谷部三

雜課部

◆錢谷部三

漕項

○漕項

漕項收兌

△漕項收兌

漕糧一項惟江浙江西湖廣並山東河南等省有之而江浙財賦首甲東南﹑故漕糧居各省之半﹑而爲漕之害。亦居各省之半。然其爲害之端﹑諸省陋規獘竇﹑𨿽有不同﹑至於衙蠹倉胥。恣意侵蝕。姦棍包攬。勢豪勾通旗甲。需索畱難。欺壓鄕賤。則是處皆然也。今幸官收官兌。旗丁之虎惡少衰。而該管監收。水次開兌。其糧裏亦不能脫然事外而優遊於鄕井也今姑以陋獘數端擇其宜禁絕者列之於左

輸糧便民

倉收陋獘

糧米派兌

米色刁難

嚴勒開幫

輸糧便民

凡州縣糧倉﹑多在城中﹑然四鄕距城窵遠﹑東南非比北地﹑平原周道﹑可以車運驢駝﹑東南州邑﹑多在山陬僻壤﹑險阻崎嶇﹑一人擔負﹑僅能四斗若糧有十石須得二十五人而加耗飯米不與焉。及至城中不能露處也又須歇寓不能卽兌也又須守候。其間收受保無倉胥之勒索乎往返動須數日農事未免荒廢。倩雇之人計日算工。是家有十石之糧。必得過半之費。民其何以堪乎計莫若距城近者﹑仍縣倉收貯。距城遠者聽民於本鄕適中及通水之處就便建倉每值收糧之時管糧官預期傳檄。刻日收受。則鄕民輸將旣易其費亦省矣。

倉收陋獘

凡百姓上倉交糧﹑正糧之外﹑有加耗﹑有茶果﹑有倉書﹑斗級紙張﹑量斛﹑看倉諸費﹑及起運水次﹑又派有水腳﹑墊艙﹑神福等費此亦常情所不能免也至於城倉﹑有種胥蠹市棍﹑勾哄糧戶﹑爲其歇家﹑始則加意欵待。一應上糧收票。俱其代爲料理糧戶可以安坐而畢事。及其繼也。以彼爲可信。倉糧代買上納﹑銀則折幹使費盡行包攬﹑糧皆掛欠﹑迨出票差拿。彼復托故潛匿。而糧戶啞苦重賠。甫及銷差。而仍然盤踞。剝蝕不休。此倉歇之爲害也。又有倉胥積惡。指稱米色雜碎。掯勒不收。或串同斗級踢斛淋尖。指稱欠數。停閣倉收。此倉蠹之爲害也。甚至糧官不肖﹑輕信姦書受賄。不事曬揚。寬狥勢豪面情。責償良懦。種種陋獘﹑不可枚舉﹑計惟各廒嚴點經收倉書務遴殷愼凡到倉上糧俱令糧戶親納不許倉歇包攬仍嚴行拿究。地方驅逐。毋得容畱倉廒左近。窺探生姦。至於倉胥收糧驗明米色漧淨。卽與平斛收兌。毋許借端畱難恣意淋踢。其糧官凡遇收糧每日坐倉親加驗看揚曬漧淨封鎖嚴密收完之後看倉吏役﹑取各廒收過實數不致短少甘結存案。庶納戶不致擾累。而糧儲可免侵漁矣。

○按開徵之時經收宜日日在廒倉總須日日在倉多置搧箱斗斛。以便速收。如有堆頓廒外﹑印官到倉。卽要查問是何緣故若經收不在或勒掯﹑使費﹑立拿究責﹑其收﹑糧簿﹑照依收銀流水循環塡寫﹑送查﹑在城﹑仍打日報存查﹑比期酌糧多寡定限。糧串亦依銀票用完再發。

糧米派兌

凡運船到次﹑𨿽云官兌﹑而各廒所收﹑原記某圖某里﹑俱有糧長經手﹑但糧長多系鄕民﹑未免市城積棍﹑出身代理﹑其中姦獘。遂因之而生。其最可惡者一在串通胥役。有糧數百石者。分派各船受兌。米旣零星折耗。不免分頭照應。耳目難周。一在串通旗甲。將彊有力者之糧。賄買好幫次撥兌。弁丁顧惜廉隅不致格外多事。將懦無勢者之糧。分撥壞幫次弁丁。皆屬貧苦百般恣意需擾明要糧戶懼彼神通不得不爭爲央托說合講錢無論糧之多寡人之貧富但難出其套中若印官有風力者。總是闔縣糧米眼同運官親爲掣廒受兌不得任憑旗甲揀廒。及倉胥私撥零分。如前積棍﹑嚴拿重責枷示則花派買幫之害可除矣。

米色刁難

凡弁丁水次領兌正米之外﹑例有耗米又有耗外贈貼及負重﹑厓駁等費其如橫甲刁軍﹑因攺官收官兌。無處苛求糧裏。但至臨倉之時串通管兌經承倉蠹故嫌米色不堪勒令曬揚加貼。以致押差保歇乘機講兌官贈之外。另派私津。及喫茶會話﹑制斛﹑洗澡﹑種種名色恣意摉剝稍不遂意動輒鼓噪。以惡糧壓派挾制縣官以遲兌悞漕恐嚇愚裏有司恐礙考成。只得妝聾作啞。任其魚肉。近𨿽有監兌廳尊。不過下倉點卯。樣米呈驗。安能代令襄勞。自取煩擾﹑以故小民一石之糧。費用浮於正數。其善爲計者。惟在糧戶上納印官不時親臨面驗米色委系幹圓潔淨方準交收。稍或雜碎。務須倍加揚扇不得狥情受賄倘有倉胥得。錢濫收及倉蠹侵偸私攙糠粃抽廒盤驗重究枷革仍令賠補庶不致臨兌貽累經裏。而旗丁亦無釁可乘矣。

嚴勒開幫

凡值開兌將近印官先期出示將一應漕兌事宜。照舊規預爲料理齊備。否則運船一到。擁擠河幹。旗丁水手。千百成羣。騷擾喧嘩。殊非法紀。印官宜諭地方探報﹑隨到隨兌。兌畢﹑卽取弁丁印甘結狀申報開行日期。催攢遠離口岸不得阻塞河路庶人少勢孤。勿致恃眾橫行。克其受兌。可免逗畱滋擾矣。

◆雜課部

總論

顏料匠班

當稅

田房稅

牛驢雜稅

牙稅

門攤稅

漁課

鹽課

蘆課

軍田

新墾

牧地

更名地

學租

私鹽變價

贓罰

積谷

雜徵餘論

○總論

雜課亦有全書開載者但有額無額之分耳。各處欵項不一﹑徵收亦不一﹑其中有解司解﹑府者有增入地丁一例起運者﹑大抵無額之項﹑除起解外﹑稍有羨﹑余爲廉吏以佐公用﹑但經承歲有常規﹑大半爲其侵蝕﹑若加意釐淸是亦泰山不讓土壤之道耳

○顏料匠班

顏料﹑藥材歷日﹑榜紙﹑狐皮牛角匠班等項﹑載在全書﹑歲有定額﹑然各處有無不同﹑但該承﹑指稱解費盤腳﹑科派頗重﹑舊從地丁派徵者責在排裏不得濫派。舊從本色目人等派徵者責在經承毋許私索。至由排裏徵收者﹑只宜附入條編單內一同催比不必另差。以省煩擾。

○當稅

當稅﹑每鋪原例五兩﹑甲寅軍興﹑增倍﹑每鋪十兩﹑另批起解若本商自解僉名領批按限掣繳又有私押暗當。未經納稅﹑經承陰受其賂。瞞官不報。宜出示曉諭。現在納稅者。卽爲官當。許鋪門懸牌。將典名並商人姓名。造冊送查存案。如不納稅。卽爲私當許諸色人等首告。究實﹑仍照漏稅律治罪。如鄕曲貧民。以農具器用押貸米谷糧食者。不在此例。

○田房稅

田房稅契﹑隱漏尢多若遇編審之年﹑推收過戶﹑閒有以田契稅印者﹑又州縣離任之時﹑紳衿討情﹑衙役乞恩﹑以田房二契用白印者﹑此陋獘處處皆然﹑不可破也﹑以太縣之田房交易﹑何日無之﹑日以百金計。歲卽數萬。計稅銀當不下千金。今州縣一年報稅﹑竟爾寥寥﹑其隱漏可勝言乎﹑宜將本縣官牙若干名﹑造花名存案﹑凡有田房交易定由官牙書名畵押交易三日內。官牙具單報縣。每月有無交易。官牙朔望當堂親逓甘結。如扶同隱漏﹑官牙拿究﹑業主依律科罪﹑若鄕村鎭集﹑著落地方里甲首報﹑如違﹑照城牙業主﹑依律並究須先出示曉諭則人知畏法﹑而報者必多矣﹑

○牛驢雜稅

牛驢牲畜煙包布花酒曲等稅﹑交易之所收也﹑例有牙行經紀﹑評價發貨﹑凡城鄕貿易之處﹑置一卯簿﹑發給該牙行經紀﹑逐日逐起登簿收稅如不登簿卽以漏稅查究。然貿易多寡之不時。陰晴之無定。姦牙得以借口隱匿。十僅塡其一二。太嚴恐其多索貿易之人。太寬徒飽姦猾之輩。亦惟時出不意以稽察之使其不致甚欺則可耳。每簿止定數張﹑朔望繳換內衙查記收報之數舊簿存衙﹑不必發外﹑

○牙稅

牙稅﹑乃市儈之身帖以一帖凡蔽數十人﹑蓋無帖私幫有帖以爲影射。該房受其賂而不舉。若此人不當﹑招下手頂名執帖﹑又與該﹑房分享其利而不換新帖。是一帖不惟蔽數十人。而且可頂換數十人也。惟暗查排門煙戶冊看其生理而摘發之﹑是亦一策也

○門攤稅

凡城市臨街﹑鋪面前隙地有支棚擺攤﹑賣雜貨生理者晚則收歸﹑早則鋪設﹑有司以爲貿易取利宜輸官錢﹑名之曰門攤稅然此皆窮民小本。藉之爲糊口計。本鋪旣索地租。而﹑官又分其微獲將安忍乎邑如有此宜除之以示慈惠

○漁課

湖蕩近水之地﹑多有漁船收稅﹑或橋埠溇壩﹑以取魚爲利﹑亦得收稅﹑是爲漁課多寡按例可也﹑

○鹽課

州縣之有鹽課者乃商人認地行鹽領引辦課而有司以之爲考成者也﹑然上課而後領引﹑責在商人﹑疏鹽而銷引額。責在有司﹑但近產鹽州縣民間利食私鹽﹑以買官鹽可食私過倍﹑以故官鹽往往不行﹑商以虧本訴之經理院司﹑遂嚴檄下屬以疏鹽銷引而副考成﹑有司以引鹽壅滯。不得不督之百姓買食官鹽。而小民無知。遂謂有司受商賄囑。致騰怨謗。此有司之所以兩難也計惟欲疏官鹽在嚴禁私販欲禁私販在嚴比巡役私販絕。而百姓豈能淡食乎。此不必督之買而官鹽自疏。額引自銷。又何考成之弗副哉。

○按銷引一事最要畱心。商人每年行過額引﹑例須截角繳部方準奏銷﹑然州縣每以爲商人已事。漫不經意。或商人將殘引已繳運司﹑運司或事故升遷﹑未經繳部﹑而司蠹勾通商棍﹑以殘引並不截角反另更私戳以影行別地之鹽及至鹺院﹑查提殘引﹑杳無蹤迹。竟作十分未完。州縣蒙冤刊職。將誰訴耶。故曰銷引最宜畱心者也法宜本年銷過引目令商送官﹑逐張查驗不少具批起解運司。或本商﹑或差役﹑按限掣批存案日後運司沈閣。司蠹作姦。我則有批爲據。其不繳部之愆。自在運司。州縣可免於查議矣。又州縣地方﹑有鹻水﹑並鹻土﹑皆可煎熬成鹽者﹑不過窮民煎食﹑久而煎者日多﹑上司行查﹑遂有報名收稅﹑謂之土鹽稅又有舊額鹽糧與秋糧折色一例徵銀﹑謂之鹽銀其有無應徵之數俱查例行可也

○蘆課

江南湖廣江西等省﹑沿江海河湖州縣﹑兩岸產蘆﹑彌漫延亙﹑二千餘里﹑謂之蘆洲﹑其洲﹑皆系官地非若田畝。可用價而售。故民納課收蘆﹑謂之佃戶勝國時有藩勛賜地今悉並歸民佃然洲有坍﹑有漲﹑有隱﹑占坍則應豁。漲則應升。隱占則應報增。於是淸丈之議興。其地有密蘆有稀蘆有泥灘有水影有艸蕩密蘆則上地﹑稀蘆則中地﹑泥灘則未成洲﹑水影則形將方漲﹑艸蕩則漲未生蘆於是輕重之課殊。然而淸丈所以利升漲以補坍課額無虧而民不偏累舉隱占以增課國帑旣裕而地畝亦明洵爲良法﹑不可少也﹑然而淸丈之所以害蠹胥圩長﹑因緣爲姦漲者未實升而坍者仍然賠累隱占者未實報而公賦久被侵欺至幹委官按部﹑佃戶供應爲煩。公館鋪陳﹑下程﹑茶果﹑與夫跟隨酒食﹑使費常規﹑巳屬不貲﹑稍不如意則朦官別勘任其淹畱守候虛糜金錢卽或履畝來查無論水蕩泥灘俱歸繩尺若是之爲累。其又不可巳乎。先是定例五年一淸丈﹑康熙二十二年安徽方伯龔公入覲﹑條陳坍漲﹑俱屬臨邊﹑止將臨邊丈量幅裏免丈﹑以省煩擾﹑奉有兪旨﹑及二十八年﹑制府傳公﹑疏陳委官丈量無益止令本州島縣印官照例據實淸丈亦奉兪旨﹑是兩公前後敷陳。可謂造福於民者多矣。

蘆課舊例﹑工部專差部員﹑設江寧蘆政衙門﹑董理徵收﹑近則歸並各州縣﹑徵解藩司﹑其課歷年壓徵﹑十月前算刻由單﹑由府詳司院報部﹑至十月開徵﹑以蘆於冬時水涸。方可收獲也。按邇來京師寶泉寶源兩局﹑鼓鑄銅觔﹑有於江蘇藩庫﹑動用蘆課銀兩﹑若干采買之文﹑不謂州縣﹑於佃戶名下﹑照課派徵。是又課外徵課數年以來佃戶以此受累不淺。聞曾經屢控藩憲﹑近日始得邀恩﹑槪與蠲除也﹑

○江海漲沙﹑亦有不徵蘆課者﹑隸鹽場則名沙場﹑竈戶佃種﹑場官徵解﹑隸州縣則名沙田﹑人民佃種﹑州縣徵解﹑大約水影初漲﹑須俟艸長﹑方可墾報﹑三年起科﹑查丈之時不必直量至水以其地多梭脊。且近水易坍﹑將來包賠累佃。而催呼亦未易也。大扺淸﹑丈洲場﹑與田不同兩厓拍浪驚濤。崩類每輒數十百丈。較之泥沙淤漲。積漸而成。其遲速居何等也。與其用嚴母寧過寬亦利人自利之道乎。

○軍田

軍之有田﹑自漢之屯戍始﹑嗣是唐之府兵﹑宋之營田﹑明之衛所﹑皆以卒伍墾種自給﹑𨿽納有籽粒艸朿﹑起科甚輕﹑本朝因明之舊﹑近始裁省衛所﹑並歸州縣﹑而糧亦照舊則徵收﹑頗爲稱便﹑順治閒以各省荒蕪甚多遂建興屯之議設興屯道主之﹑募民耕種﹑給之屯本﹑或三分取一﹑或均半分粒是又變軍屯爲民屯矣未幾旋罷﹑然軍屯以實邊儲。民屯以收地利。皆富國彊兵之要道也。夫欲行之有利無害。亦必法與人而兼善哉。

○新墾

夫新墾之地有官令民開報者﹑有民自首者﹑有墾荒邀敍者﹑從前官令民報﹑多憑里甲之口。或妄開鄕戶。彊派新增。或虛捏花名。糧飛闔縣。此蓋胥裏承望風旨爲本官加級優升之徑。不思一經入冊。幹載難除是名場之幻骨巳灰而舊遊之怨聲長厲興言及此。寧無悚然。至於墾荒邀敍﹑原爲功名。希圖捷獲。有遠赴他鄕投墾。有疊開數等連升。其地非買他人隱熟。彼因獲利以逃欺。卽經本處開荒。壓彼薄售而自認。在目前不過頂名代納錢糧。迨久之必成棄壤致累包賠。以斯弋仕。詎曰可乎。惟民之自首田爲世業。糧屬應增。三載升科。疇謂不宜。夫朝廷之正賦。義所當淸。而篰屋之生謀。尢爲堪念與其厚斂於國何如藏富於民況忍以百姓之脂膏。爲博一身之榮顯乎。故爲民父母者寧爲政拙之陽城弗效僞增之膠相天道昭明美報斯在所謂失之東隅未嘗不收之桑楡

○牧地

明南北設有冏卿﹑秦中河州西寧等處﹑設有苑馬寺﹑牧丁領馬課駒﹑撥給地畝耕種﹑籽粒以資糊口﹑芻菽以供飼秣﹑其後馬政漸弛﹑牧馬爲羣頭裏老作姦﹑陰行侵占﹑而牧丁亦漸逃亡﹑於是有民間俵養之制牧地猶多荒廢﹑本朝龍興﹑民不牧馬地隸州縣者﹑照例輸糧仍其名爲牧馬地云

○更名地

明各省冊建藩封置有王莊畿輔皇莊宮莊以及勛戚賜田等項至本朝﹑近畿地土分圈八旗﹑其畿南與屬他省者﹑俱招民佃種﹑自康熙八年間易爲更名地另條刊入全書﹑糧照全書徵收﹑

○學租

所謂學租﹑及先賢祠堂書院等地﹑皆官紳捐俸貲所購﹑或學宮祠院之閒壤﹑可墾爲田地者﹑乃召民佃種﹑而歲取其入以供祭祀﹑及貧生﹑就業學徒﹑爲之膳餼其地屬學宮﹑租多入儒學﹑未盡徵之有司﹑然往往爲人侵占﹑且逋租不納者﹑非有司力爲淸理。未能畝核而升輸也。其查之法惟各考誌書歷稽碑劵。按原界而求之。則尺寸無容匿矣。

○私鹽變價

凡州縣捕獲私鹽或有無人驢﹑例卽申報本府鹽廳﹑及運司鹺院﹑人鹽並獲若無﹑持械止以販私治罪﹑若獲鹽﹑亦止以私鹽報﹑其鹽發地方具領﹑照官鹽變價﹑年終匯齊起數﹑造冊具批﹑解赴鹽院衙門掣批存捲

○所獲鹽觔驢頭內外俱登號﹑某月日﹑巡鹽捕役某人﹑於某處拿獲私鹽一起﹑人犯脫逃﹑獲得某色鹽若干觔。馱鹽驢若干頭注明毛色口齒其稱鹽時須除去包袋鹵濕免累買人包賠。其鹽驢﹑俱要當堂﹑取領付給﹑否則該房巡役等﹑以羸易壯無人承買又累領人包賠也

○贓罰

贓罰有上司批審追贓擬罰者﹑有本州島縣申詳追贓擬罰者﹑總屬徒杖以下﹑贓物寄庫﹑罰贖追完﹑按各衙門批解掣批附亃○自理所罰﹑不過谷石﹑存以備賑﹑照律所限﹑不可過多每年上司查取贖�起數﹑開報達部﹑無則以一二雀角小事。俱經逐釋。並無罰有贖谷回復﹑有則所開止一二件。谷亦三石爲率。若太多﹑反有未便﹑

○積谷

積谷所以備荒此司牧要政之一端﹑或州縣捐俸若干﹑爲紳衿富民﹑倡或秋成時﹑奉文發簿令里甲等各戶勸輸﹑然胥吏其中﹑保無收多報少之獘﹑宜置簿印發登塡塡完查明詳報但今奉有按畝捐輸之例。積貯愈多斂散出易之際尢宜畱心【詳見後荒政部積貯條】

○雜徵餘論

正項錢糧﹑皆系解支定額額有缺則累民包賠徵比無法。則滋民擾害。解給不淸。則上下考成所系。故數者不得不嚴爲稽核而防範之。蓋非苛刻居心。賈怨於姦胥猾棍也。若夫雜課﹑除有額徵未敢少寬絲粟。至於盡收盡。解原無定額。是聖君賢輔早巳畱有餘不盡於民而有司亦無所累於考成矣若以爲此羨余所在﹑吾之不察將飽姦胥嗚呼﹑是未審其情與道也雜課之於田房當稅﹑乃有力之交易吾𨿽櫛比而稽。尙無損於心肉至如牛驢等項﹑小民日用之需。若翼徵蹄算。賈販將褁足不前民用因之日縮而價騰牙行身帖﹑市儈養生之具。彼終歲早夜奔馳。不憚嚴霜﹑烈日。而僅獲此蠅頭以活父母妻子。尢必摉筋剔髓。而誅索無遺是官與胥爭搏蝕於小民矣撥之情道。兩有未安爲有司計﹑毫未之徵惟釐太甚不必過求。尢宜出示﹑曉諭城鄕市集﹑牙行經紀﹑除經本縣投認領帖外。其餘念系窮民未忍苛察如該胥私行嚇詐毋得槪與分文以辜本縣徳意。其客商凡有貿易須眼同該牙將買賣某物稅銀若干登塡印簿如不眼同登簿徑自私收者一槪不準擅給以資中飽違者並究。如此該胥不敢暗索牙行知感。牙行不敢私侵。商販來者自多。是又司牧畱有餘不盡於窮民者天將貽有餘不盡之報於子孫則所得寧止釘頭之屑屑哉

福惠全書卷之八

●福惠全書卷之九

編審部

◆編審部

總論

嚴飭裏胥

愼選戶長

查原冊

設誓

首攺前獘

定推收

開報冊單

立局親審

審後出示

攢造審冊

編審餘論

○總論

編審之時有二一在十年大造﹑將錢糧戶口﹑攢造黃冊﹑進呈。禦覽所以重民數也﹑一在五年均役﹑淸核丁差所以蘇民累也﹑今黃冊停造惟五年均役﹑直省遵行無異﹑夫均之事亦有二一田與役並均一專均役而不均田田役並均。以闔縣之都圖里甲。合都圖里甲田糧之數而均分之。使裒多益寡。無偏多偏少之獘。蓋糧由產派差照糧行糧之數定而差亦於是定焉。亦無畸輕畸重之虞。法未嘗不善也。然而今之民。非如古井田之制。計口授畝子孫相守以爲世業。十年之內貧富無常。鬻產時有若任便交易則彼圖售入此圖阡畝仍屬參差若貿不出圖則貧產遽難求脫勢豪益復刁難此均田之所以未易言也惟專均役而不均田。宜永行之而民大有賴焉。然役之均亦有二一有田而有丁。謂之糧差。一光丁而無糧。謂之力役。蓋田多則糧多糧多則差多。所謂差照糧行者是也。乃姦豪巨蝟欲減多糧而就少避重差而就輕於是花立戶名詭寄別裏。而總書冊房。或受人賄囑或將巳田糧飛灑各戶移換斗則。脫漏頃畝。冒栽田地。種種獘端。莫可窮詰。夫畱心斯政者若不先除斯獘𨿽日求均而終無可均之日也況於審丁之際。戶長之開報不實。有司之升擦無憑。其獘又不可殫述者乎。𨿽然欲除匿糧之獘惟在推收之逼淸欲除匿丁之獘惟在減增之悉當而巳大約南方糧重。重在審役。北方糧輕。重在審丁。以役系於丁。而不系於糧也。是在司牧者。有以權衡而變通之耳。【花立戶名﹑謂產木一人﹑管業乃立數人詭名也詭寄別裏﹑謂產本坐落一里乃於數里立戶﹑以上二獘皆減多爲少避重就輕也。飛灑各戶﹑謂將丁產應辦銀糧分派他人銀糧之內﹑使彼代納﹑移換斗則﹑斗謂按田科糧米之數﹑以田地山塘定糧米多寡﹑則兼丁言﹑南土之丁分鄕市北土之丁分三門九則﹑三門者上中下也﹑九則者上上中上下上上中中中下中上下中下下下﹑三門互錯而成九也﹑派銀之法或以率分法遽減而派﹑或止以上﹑則派十分之五﹑中則派十分之三﹑下則僅派十分之二者如上則以五分分三則而又別三等多寡之數者﹑或以下下爲準各則加一分匯至上上爲九分者﹑各處立法不同﹑移換者﹑移甲之重﹑換乙之輕﹑但利甲損乙﹑課額原是不缺﹑或將重則換輕並不移易﹑暗損課額﹑累裏包賠脫漏頃畝﹑謂將產業竟不入冊﹑隱地漏糧者﹑冒栽田地﹑謂將已產暗造他人名下﹑害彼代納者﹑】

○按南土糧重﹑照產派役不重丁銀故田地𨿽多立一戶卽是一丁﹑丁銀多寡不遠北土糧輕﹑照丁派差﹑丁銀大有輕重故屆期審丁﹑不可不愼﹑除新成之丁﹑例令戶長舉報入冊﹑逃亡老絕許裏逓公舉以定開除若升擦之際﹑【增下則爲上中日升減上則爲中下日擦】惟視產業之增減爲至公【產增則家起應升產減則家落應擦】宜將前屆合裏丁糧﹑通盤一算約糧銀若干該有丁銀若干較量配則貧富悉均而不偏累窮苦矣。

○按北地糧輕丁重﹑每有差徭﹑俱照丁派﹑故每丁有派至一二兩者﹑若窮苦之人。將何所取辦乎。此照糧升擦所以爲至當也。然紳衿之豪﹑以包攬成風。恬不爲怪。貧窮親友及鄕間稍裕者。其田地攬歸戶下每年錢糧包爲代納。百姓火耗。有加三加二加一不等。其包納火耗。亦不爲減。及紳衿完糧。借口自封投櫃。竟有銀色不足。銀數短少者。縣官若一查究追補。輒持官短長。列欵控告。拖累衙役。所以紳衿公然包攬。大獲其利。而百姓亦樂於紳衿包攬者。其本戶之丁。卽系紳衿供丁。鄕紳供丁多至數十名。靑衿亦有十數丁者。每有差徭裏逓不敢派及。每遇編審供丁名下卽有應增新丁。戶長總書亦不敢開報。若竟依糧升擦。則紳衿所包攬之田地勢必增丁。則所增者非紳衿之丁而卽包攬之丁是又爲紳衿增包攬之丁也乃百姓見按糧增丁。益懼丁多爲累。爭附紳衿者愈眾。恐光丁無糧者亦求附供丁以逃差如是窮民常處其苦累而紳衿常處其樂利矣且裏胥知以糧多寡爲升擦。又安保其不分灑他戶以多易寡避升而冀擦乎此又照糧升擦亦未能盡無獘也。然則北地之丁終不可均乎夫求均無他異術亦止丁糧並核與酌除供丁而已夫有丁無糧者照丁據實增除有丁有糧者又照糧據實升擦先嚴飭裏書。不許私爲增減愼選戶長不許捏虛開報其爲丁爲糧。劃然可考。至於供丁之說。乃陋獘成習。朝廷除免本身丁徭外。非有別所謂供丁也。若一槪盡除。定生怨謗。於舊例之中。稍爲減汏。所謂爲法去其太甚則富貴貧賤不致苦樂失均。如斯而已。然其立法必於無獘。法立在於必行又須素履淸操居恆政尙仁恕優以待紳士而嚴以馭裏胥凡爲地方區畵一皆出於至公至明秉於至誠至信而我無所執意閒焉於是紳衿不以刻己爲怨胥役不敢作獘罹愆百姓亦不忍幸法而見欺以之爲政。將無往不可。豈又患區區之編役爲不可均哉。

○嚴飭裏胥

毋遇編審屆期﹑糧房裏書﹑是其一場大生意﹑預先勾通戶長﹑受賄分肥田糧則以多作少人丁則賣富栽貧。如前種種獘端﹑牢不可破﹑宜於編審將屆﹑先傳集各圖裏書及胥役等。當堂嚴爲申飭務須力除錮獘槪與更新以共副本縣均差卹累至意。倘陽奉陰違。仍前作獘。查出立時處死決不姑貸仍取甘罪結狀存案若臨事查出其姦。卽重責大枷示眾審完按律追贓治罪。庶姦猾裏胥知儆。

○愼選戶長

從來報丁戶長多系積年﹑姦逓土棍鉆充﹑希圖取利﹑受富豪之賄。則應增不增。累貧窮之戶。應減不減。甚至光丁名下。暗灑他人之糧。審後仍行收去。孤寒幼子增爲巳成之丁。反致開除有力。法宜申飭裏胥之後﹑卽傳各圖里長﹑以十甲長爲戶長﹑如甲長中不符公論者另舉殷實老成補之。嚴行切諭。令其按甲逐戶據實開報如有田糧以多作少。人丁賣富栽貧者。定行處死不饒仍取甘結存案若查出姦獘﹑悉照裏胥懲治庶前者罹愆。後來自不敢再蹈矣。

○查原冊

今次編審先取前屆印冊勘閱管收除在四柱。其上屆實在田土戶丁若干﹑果否與上屆全書額載相符。以便查本屆所造審冊之舊管是否相對。如有舛錯必嚴行駁究然舊管不符駁究﹑是矣﹑倘上屆編審系前官經手其姦胥猾戶。移詭田糧。偏累戶丁。又安所窮詰乎。於是從所作之獘。不得不一爲淸剔矣。

○設誓

明有王法。幽有鬼神我心不能共見托乎神以白之我志不能自定質乎神以堅之以及裏胥諸人﹑姦詭百出。縱三尺之可逃。語以神明。豈寸衷之無畏當事於將審之先敬制誓文﹑齋戒沐浴率諸裏胥戶長等虔詣城隍神案前宣讀誓詞須並列裏胥戶長姓名考鍾擊鼓。再拜焚之俾懷姦者有所警惕。而不敢恣意作獘。抑亦神道設教之一端也。

○首攺前獘

夫編審作獘天下皆然﹑倘官欠精明。全爲播弄。窮戶吞聲。無冤可愬。卽或精明。此輩鬼神莫測。亦僅剔其四三。若以套視之。其於司牧又何賴乎。宜於將審之先通傳前屆經手圖裏糧書嚴行面諭。並大張榜示。所有前屆飛灑詭寄及妄增丁糧並訪本地積習錮陋諸獘逐欵開列許三日內開單自首免其前罪俟本縣批準發房各爲攺正如仍隱匿不報。或從前被害。及諸色人等。出首審實。首人重賞。本犯立行嚴處。仍取甘結存案。○其前屆自報攺正者﹑另立自報冊一樣二本一存房﹑一存宅﹑以便查考

○定推收

夫田有買賣﹑始有推收蓋由賣者推出與買者收管也故有此戶推而彼戶收者。有此圖甲推而彼圖甲收者。有從前買賣未遇編審。今始推收者。然必以買契投驗印稅爲憑有買賣已經稅契而戶仍賣主。錢糧系賣主名下代納者亦必以印契投驗推收若未經買賣。無故推收。卽爲作獘。【如前屆一甲人戶役過﹑巳隔九年下屆應輪復役﹑乘推收之際寫立假契跳入十甲則又避役九年者。又有本甲老荒歷受賠累﹑飛入他里甲者﹑又有將行﹑犁熟地移入老荒名下﹑使荒致日多﹑賠累愈重者。又有本處田糧假冒寄莊人戶﹑希避重差者。此皆無買賣﹑而借﹑推收以作姦也。】或𨿽經買賣。有此推而彼未收者田畝隱漏錢糧竟屬虛懸有彼收而此未推者一地兩糧必自享無糧之田暗累伊人重納有此推多而彼收少者業主買囑將糧飛向他人有一戶推而數戶收者裏書受賄明系花分躲重凡如此類將兩處推收互對不合立行嚴究。不得輕縱長■﹝女於﹞。至於推收之法。須將此屆推收業戶具呈。並契送驗。本官批準發房。給一印票付業主務同兩處裏書並冊房眼同此推彼收將姓名田地數自對明登冊上鈐裏書推收圖記。並冊書業戶花押。將所給印票。交付冊書。俟各圖推收完日。並推收冊繳署查對其本屆推收﹑另立一推收小冊送署備查﹑如並無買賣。擅自推收或寫假契冒立推收者。查出以作獘重究。以假契之田入官。如此﹑前屆之獘旣行攺正。本屆之獘又盡剔除。而田糧丁口之推收有不淸者乎。推收旣淸卽以之照糧派丁而丁有不均者乎。至於照丁派丁。又在開報之力湔其�陋矣

○開報冊單

冊者﹑裏書所造﹑本屆編審之冊也﹑單者戶長開報﹑本屆編審之單也﹑本無二式但造冊單須分各裏。裏分各甲甲分各。戶卽以一戶言之﹑先查上屆丁糧實在若干﹑實徵銀米若干﹑其丁糧科則是否與銀米數合若有舛錯﹑稟究攺正﹑務與本戶原額相符此徹底淸查之法也。實在丁糧﹑實徵銀米旣淸﹑則冊單本戶﹑先將實在丁糧銀米開造使與本屆新收丁糧銀米查對。方知起長若干使與本屆推除丁糧銀米查對。方知消乏若干以便編審時據之以爲升擦也。故冊單旣開實在丁糧﹑實徵銀米﹑又必接開新收田地若干。應增徵銀米若干。其新收田地科則。卽推出田地之科則也。新增銀米。卽推出田地原徵之銀米也。或上或中或下但照原田地科則銀米開造。不得攺輕換重混亂科則以致原額不淸如所收田地丁糧。原有不淸之處查出嚴究裏書業主。務須攺正。此開造編審新舊丁糧之大要也。至於本戶人丁﹑照糧原派實在丁若干﹑實徵丁銀若干﹑今新收田地若干﹑應增丁若干實應徵丁銀若干其增丁之法﹑總計闔縣地丁銀若干﹑內丁銀若干﹑計地銀若干﹑應派丁銀若干今所增丁銀﹑大約以上中下分爲九則﹑如糧銀一萬兩﹑該丁銀三千三百兩﹑是每糧一石﹑約銀一兩一錢有奇﹑則計糧九斗﹑應派丁一則徵銀三錢三分有零﹑九斗以上照糧逓加其增糧者旣升。則減糧者應擦。但升宜取多。擦宜取少。恐有缺額。若擦多。則後難增補。升以九斗爲準。擦以一石一斗爲準。如所減之糧。不及一石一斗。不在擦則其光丁力役。俱照下下則。每丁止徵銀二錢四分﹑夫升擦之說﹑大槪如此﹑升擦之數旣定。則冊單於新收新推田糧銀米之後按九斗逓加之﹑則應升丁若干﹑應增丁銀若干﹑按一石一斗逓減之﹑則應擦丁若干應減丁銀若干俱可預爲派造其逃亡老絕﹑有無田地﹑俱按戶照式開造﹑俱俟本官臨審再爲酌定此又開造編審升擦丁則以派應增應減之大要也。一戶如此。戶戶如此。一甲如此甲甲如此。一里如此。裏裏如此。每甲造完之後。首戶要一里總合十戶以定甲。合十甲以定裏合十里以定圖。合各圖以定一縣之田地丁糧以一縣之田地丁糧合本屆新收新推丁糧之數照原額加丁若干增丁銀若干務期有增無減方合編審之例。其冊單﹑照式開造一縣田地丁糧之原額。以及除減新增。了如指掌。執此以爲審定。無難矣。○冊單各甲造完﹑須送宅先查冊單是否相合。並以上逐欵磨對無差。然後發出候審。如有一欵不合。卽傳問。錯則準攺。獘則重究。

○立局親審

編審冊單﹑磨對旣淸﹑須十日前大張告示預示審期。其期又須視州縣衝僻裏分多寡。以爲遲速。其審局﹑或城隍廟﹑或公館務須寬大及局前廣。闊之地免致逼窄擁擠審期須分四鄕一日幾里﹑預先酌定曉示俾各裏按期而至免其住城守候。及老病鰥寡久畱之苦。審某鄕某里某甲﹑其新舊裏書冊房﹑俱執新舊﹑冊單伺候查勘﹑臨審前三日出示局前其本縣編審茶飯。俱系自備。並不用裏下一文。其於應升應擦。俱系本縣照糧準則。詳加酌定。並不假手他人。恐有姦胥猾棍。私行科斂。許諸色人等首告。嚴拿重究以杜絕騙端所有生員﹑非系本身之事。不得代人呈稟。亦宜懸示通知其審局務宜肅淸不許閒雜擁立階下喧嚷把門皂隸﹑嚴行驅逐。如審某里某甲﹑本甲戶長﹑先投戶單﹑逐戶喚問問其名下田地丁糧是否與戶單相符。看其人系鄕愚﹑乍見官府﹑有不能答對者﹑如系棍狀﹑恐是頂﹑冒應點查出﹑定同戶長重責。又有姦詐之徒﹑於喚審時或破衣輪流穿換。妝扮窮人。或利口能言。騁其巧辯。希圖擦免者均應重責。其新報成丁不因糧起﹑是爲力役﹑止編下下﹑或有才報新丁。卽收糧名下者。乃是冊上糧多之人。恐要升則。故行詭寄。查出照。詭寄。重責治罪𨿽系父子亦不準行恐混亂成規。姦猾因作獘。其新丁﹑例系十六歲﹑方許開報﹑如幼小不成丁﹑及女子﹑俱不準行﹑凡有此等必系將成丁隱漏。以幼小子女搪塞。務須喚問裏書里長等。嚴詰戶長。如有賄漏自家說出免罪如系里長等報出。將戶長重責枷示。仍行追贓。與受一並治罪。如俱不供報。取裏書等連名甘罪結狀存案如有發覺並行究處其絕丁﹑無田糧者應與開除。逃亡之丁﹑系何年逃去。何年亡故。有無田糧子弟。若有成丁子弟卽應承糧報丁。將逃亡之丁豁除。如無成丁子弟﹑止有田糧。田系何人承種卽應頂認逃亡之丁其老丁年逾六十﹑子報成丁應與開除。若無成丁。且有多糧。狀未衰憊。似未可輕除。恐六十輒除。新丁開報者少。缺額則未便也其逃絕之中丁尙掛籍地又久荒糧系里甲包賠﹑此等荒地應著地少有丁之人。領去開墾糧並名下。丁與豁除。若眞正老荒﹑無人領墾﹑年年里甲包賠應攺地差。槪編下下以少卹賠累若荒地零星﹑向俱編丁者﹑準令歸並一丁名下或承墾。或公攤。更省多丁之累。若別縣民﹑來此佃種﹑名曰寄莊﹑例不編丁﹑以彼縣原有丁差也。止納差銀。如每糧九斗。約丁銀三錢三分﹑九斗已上﹑該丁下中﹑丁銀便是六錢六分有零矣﹑若納地差﹑止銀二錢四分故假冒寄莊爲多。審時﹑遇有地差。指稱寄莊者。必嚴審何縣人民何年買賣承糧有無印契推收查出捏冒。定行按糧編則仍將開報並責。其寄莊戶有丁者﹑必五年之內。買產連丁俱過。今旣編審﹑銀數無多者丁與開除。各裏審畢。恐有新丁未報。應除未除。著裏書戶長等。並鄕約地方俱具並無受賄隱漏及偏累孤貧等獘如日後發覺甘罪結狀存案

○其投審屍單﹑除實在田地銀米外﹑如新收田地銀米與所定丁則相符卽用朱筆。將升過銀米丁則。連點而下新推擦減之數。亦朱筆如前連點。其新丁與逃亡老絕之丁﹑俱用朱筆於逐名下親書增除仍查新丁若干。除免若干書總數於單後判日將本日審過戶單若干張封押隨帶內衙登記審時﹑遇有孤窮殘疾之人。不在除例者另暗記之審畢﹑通盤打算。如增丁數多亦準與除豁出示曉諭並示本鄕

○審後出示

編審旣定﹑除原額不動外﹑所有本屆升擦增除丁糧按裏逐戶明白開列出示曉諭通知其中升擦不合。開報不公。裏胥作獘受賄等情。許出示三日之內指名據實呈控。本縣準與審理定奪。如並無枉累。妄行瀆擾。定行重責枷示。不貸﹑

○攢造審冊

攢造審冊﹑卽將逐日審過各里甲紅單照造冊稿分立舊管﹑新收﹑開除實在四柱卽如一戶某人人丁一丁舊管田地若干﹑銀米若干新收田糧若干﹑銀米若干﹑照糧應升丁銀若干﹑無開除﹑卽於開除下注無今舊管新收二項﹑實應徵丁銀若干如系擦減之戶。卽照擦減。仍照四柱塡造如紳衿丁﹑系優免除丁﹑注優免其糧丁一例按派。其紳衿供丁﹑酌量情免若干。糧丁亦一例照派。各甲首系一本裏總數各裏首系一本圖總數各圖首系一合縣總數俱照四柱開造冊書等﹑磨對與紅單相合送內衙磨對無差取具總裏書冊房等甘結存案方發房攢造。一樣若干本﹑除申送該衙門外﹑一本存房。一本存署。備查。

○編審餘論

編審定例﹑五年一屆蓋五年中﹑田土不無別售。人丁不無消長。所以編次而審定之。要使糧無偏累。丁有均齊也。然而力役之徵專在人丁﹑猶復計糧派差者﹑有丁者。皆庶民而多貧苦。有產者﹑皆巨族而多富足。若棄糧而止論丁。是竭窮甿之脂髓不足供公家之徭役而擁連陌之膏腴反得享安坐之樂佚矣故端計丁不若兼計糧之爲至當至公也每見北方紳衿﹑止完任土之正賦﹑余無所問﹑惟百姓獨肩力差。終年畢世。罔有休息。況猾裏姦胥。復多科索。其苦有不可勝言者。若照南方按糧派差。誠百姓無疆之休。而紳衿勢豪。則未有不恣謗興嘩者。夫公事之差。非所常有。一切縣官承應。以及胥役指公科斂需索。嚴行禁絕。官惟飲水。吏知守法。百姓且自安於無事矣。又何紳衿勢豪之是慮乎然丁差之奉行已久。一旦更張勢有極難。亦惟存其議耳。夫人丁視原額若干﹑不宜妄增往往姦胥簧誘本官。威嚇戶長濫報。及至計算原額。溢至數千百名。非本官貪利而私鬻。卽裏胥受賄而乞恩。穢迹彰聞。官箴大玷。卽徑以報上。每審人丁有增無減。若增輒千計百姓世受籍丁之累而千數之丁每屆疊增又安有窮極哉故朝廷以愛民爲本。君子以仁民爲心。若必竭澤而漁。不遺余惠。恐非上體聖仁。下失古處之本懷也。是又弗黍芻蕘以請正有道。夫北地糧輕丁重。以納丁而外﹑一切公差雜派﹑皆出於丁。此丁之所云累也。南土糧重丁輕﹑以納正賦而外﹑一切公差雜派﹑皆出於糧。此糧之所云累也。然以丁糧之正理論之糧照產輸丁照人納誠爲不易之經。若國有小役。計丁派夫。有大役。丁糧均派。則丁與糧。無畸輕畸重之獘。又何累之足云。獨是產旣輸糧。又於糧上派丁田不生男育女又安有丁口乎此其爲有產者之獨累矣。若無論北方南土。其照糧派丁一槪蠲豁則溥天戴徳。寧有涯哉。然定例已久。未有敢議及者。其在聖明離照。沛然下千古之恩澤乎。

○明季吳江令霍惟華﹑以邑徭役苦樂不均﹑遂親自履畝逐裏淸查。編造魚鱗圖冊。升合無容隱漏。通計闔邑田糧按裏均派而徭役亦照糧均攤故富無逃匿。而貧亦無偏累。至今賴之。若天下。糧差﹑俱照此行﹑可謂至善﹑然安得有如霍公者不憚勞怨而使百姓永享其利哉。鴻不厭瑣縷並識於此﹑以俟髙明采擇﹑

福惠全書卷之九終

●福惠全書卷之十

總論

立丈冊

定步弓

責經手

勸自首

具結狀

禁需擾

淸丈餘論

○總論

夫州縣田地之原額有缺﹑致累包賠而爲淸丈者﹑田地久屬荒蕪﹑錢糧除豁﹑後爲民人墾種成熟﹑未經承糧﹑而爲淸丈者﹑又或臨山瀕水﹑漲蕩淤灘﹑不無開墾耕種﹑隱漏種糧而爲淸丈者﹑爲缺額包賠而淸丈。是欲復額以蘇民累也。爲久荒復熟而淸丈。是欲認新糧以足舊賦也。若夫爲民私耕閒土以行淸丈非欲爲增田裕課之舉乎。然旣云淸丈不獨隱占者固丈卽無隱占者。亦丈也。夫無隱占而亦丈。是一丈而闔邑爲之騷動矣。且丈則官爲履畝。於是業戶有差催守候之擾。裏胥有科斂灑食之費。弓正有囑托賄庇之需。而又跟隨多役。辦事諸人。東西馳騖。以致農業廢弛。稼殖蹂踐甚非所以卹民省事之意也故欲行官丈不若令其自丈旣令自丈不若勸其速爲自首欲令自首不若制爲不敢不首之法法善而首自爭先。其後不過略爲抽丈巳耳如是而缺足賦全。漏顯課裕。又何阡稽畝勘之紛紛爲哉。

○立丈冊

夫有司慮其擾民﹑不忍徑行淸丈﹑勸令自首﹑彼種戶﹑以首地則增糧。莫若可隱而姑隱之之爲得也。今則立一丈冊之法刊刻成式﹑令業戶自丈照式塡寫而先由示以利害曉諭之。如有不用印冊。不照式塡寫。立行拿究。丈出隱漏。不速自首。本宮履畝勘出。除按律科罪外。仍追歷年籽粒錢糧彼見冊式難瞞於前而履畝究追於後𨿽欲不自首也得乎其冊每甲一本。每業戶一張﹑每張四格﹑可塡田地四段﹑田地多者接頁塡去每業戶各丈各塡﹑𨿽父子兄弟不得分名共戶混亂坵段。其田糧有上中下則之不等。有河淤山地之互異。故徵錢糧亦有多寡之不同。姦猾之民。或從前買賣。串賄裏書。有買上過中。買中過下。以平原沃壤。指爲沙石磽瘠完糧者。不惟重賦從輕。而課額亦因之有缺矣。今冊中四至塡明四至某人系某糧則。四至除荒山大河。深溝髙阜。許照實塡寫。若系私行小路放水溝�之外。尙有墾種之山。之地。之田系何糧則無論本圖隔裏。俱要逐一塡明不得以山道溝河等字樣朦混塡寫其丈量照例計若干尺爲一步﹑計若干弓積若干步爲一畝於是以四至之糧則較本田之糧則有無虧額自明矣以現丈之畝數料原田之畝數有無隱漏自露矣【丈冊式附】

丈冊式

△丈冊式【一戶丈完釘入白紙一頁結�原今大總】

見圖

○定步弓

丈田地以步弓爲準其弓悉用憲頒舊式每村鄕地﹑照式各備數張呈縣驗明印烙方許應用如有擅用大弓。私增分釐者。查出重究。【聞中州丈弓五尺爲一步﹑吳中六尺爲一步﹑或各處尺數不同悉照原頒久用者爲定﹑】

○責經手

刊冊旣定﹑須先出示。曉諭里社長鄕地業戶人等﹑限於某日爲始某日爲止里社等率同業戶逐畝逐段詳細丈量。遇平曠大段﹑照式塡明四至糧則如遇小坵零畝要畫地形似指爲某名如所謂魚鱗冊者。隨丈隨塡。先登艸冊。照塡眞冊送縣不得潦艸洗補攺換四至糧則希圖掩飾丈地弓步不眞。責之弓手。塡寫四至糧則不眞。責之鄕地里長。計算地畝科則不明。責之圖總裏書。囑托賄凂。增弓攺則。責之業戶。定俱從重究擬。丈冊每戶後俱要寫弓手鄕地圖裏等姓名以憑抽丈。丈完繳冊之時﹑鄕地人等仍具並無扶同隱漏如虛甘罪結狀。附捲存案【鄰田四至糧則﹑恐姦民攺易以合本丈田則間拙田多者查鄰田戶當日推收�與今丈冊對是否相同便見。】

○勸自首

州縣勸令自首者蓋爲愛惜百姓。不忍以欺隱治罪也。若必待官親丈出。而按之本律﹑本身治罪田土入官。不巳晚乎宜先出示通諭四鄕。若自丈果無分釐多出。卽照冊式登塡。以憑親掣。若丈原額之外。果有多餘卽行自首止照數起科免其欺隱之罪。其自首以某日爲始某日爲止如過期不首。方行親掣。

○具結狀

業主自丈﹑塡冊之後恐冊系圖裏等塡造鄕愚漫不經心日後且得借口。合行自具結狀投逓。結後連書鄕地里社等姓名。並業主花押。粘捲存案。非好爲煩瑣也。上關國課。下爲民業。亦寧過於詳愼耳。【結狀式附】

具結﹑狀業戶某人系本縣某都某里某甲人

爲某事切某向有祖遺續置田地山塘共若干畝計若干【段坵】在於本裏本甲長某人完糧當差悉照後開坵段科則查算並無隱﹑漏田地移換糧則致幹新例今奉查丈合先具結報如有隱地漏糧依例甘罪所結是實

計開

第一【段坵】某項【田地】若干坐落某里某處某字第幾號

系何科則【東至某人某則田南至某人某則地

西至某人某則田

北至某人某則地】

第二【段坵照前式開完】

年

月

日具結狀業戶某人押

弓手某人裏書某人

鄕長某人地方某人

○禁需擾

淸丈之事﹑只須大張告示並傳喚鄕地裏書等。率同業戶。先行自丈不必更差衙役至於鄕地等﹑不得指稱名色科斂銀錢招搖賄賂。俱宜出示曉。嚴加禁飭。其冊式本官損資刊板。安置公所。聽民自行印刷不許需索分文。

○淸丈餘論

夫淸丈之役﹑非奉部文﹑則蒙憲檄卽本縣缺額累民亦須詳請批允而後行非此未便擅舉。蓋事關合邑。而亦非紳衿豪棍之所樂聞也。然𨿽奉上行亦須視其緩急。如康熙十五年籌餉期於有濟一案﹑是時軍需浩繁﹑定例隱漏一畝以上﹑卽擬徒流﹑查出官員不次紀擢﹑功令嚴切﹑不得不極加勸論﹑履畝丈量以仰副軍國﹑然良有司﹑惟慮勞民騷眾。先行自首之法。而後繼之掣丈。乃幸進之徒遂有按畝勒加指荒捏報。甚至以大畝攺爲小畝。錢糧倍增者。其後萬民沸騰各憲呼控事𨿽未必盡行。然而利百姓之脂膏邀一人之金紫。良心安在況錢糧爲永遠之累功名乃頃刻之榮又豈讀書明理者之所忍乎。若夫部檄通行事勢稍緩姑觀鄰屬應否量增﹑以結其局可也。每見各省老荒。乃勝國末年。災傷廢棄。興朝初定。兵燹拋荒。荷聖天子數十年之生聚休養﹑艸萊稍有開辟。是皆揭借工本。婦子力作希獲升斗以贍朝夕。爲有司者。承望風旨表顯才能。指爲以熟作荒。隱漏稅糧力請淸丈於是嚴立規繩。縮減弓步。以小民現在承糧之田地乃一槪按畝而徑報增之朦其上則曰此老額之荒。旣歸成熟可以免斯民之賠累矜其功則曰此隱漏之糧。一例起科。可以裕公家之賦役。在上者。亦不過曰復其舊額耳。何傷。且以增其餉也。實嘉乃績。殊不知版圖肇入原輸現在之租何有老荒之見累瘡痍初復卽沾額外之利無非聖主之深仁況以兵戈乍息之餘生水旱頻仍之儉歲於現徵之數再益新科縱籽粒出之田中而白鏹從何措辦是上農之所入不足充二稅之需吾恐天時人事稍有乖違剜肉補瘡之民未有不棄耰而逃揭竿而起者矣嗟嗟興言及此在事地方尢當爲國家圖久遠寧獨爲民父母區區蒼赤之是卹哉更有窮民﹑於河瀕谷畔﹑薄墾少收﹑如前所云者﹑猾棍挾詐不遂。輒爲首告。遽報隱糧治罪。則恢恢海宇竟無貧困謀生之地矣鴻待罪郯東時﹑有以私墾私煎﹑挖礦﹑開泊首告者﹑鴻惡其造誣多事。置而不問。何也爲百姓存一分利源爲國家培一分元气亦爲自己延一分福澤也

福惠全書卷之十終

●福惠全書卷之十一

刑名部一

◆刑名部一

總論

詞訟

○總論

夫人情之詭詐伏匿而難於窮詰者莫過於獄訟夫獄訟之中其要者﹑又莫過於人命盜賊逃姦諸事﹑至於戶婚田土之屬﹑猶其小者也﹑考昔帝王之世﹑五刑𨿽設而犯者或鮮。其人心風俗。尙不至如後世之姦險偸薄。故虞芮之質成於文王。不過爭田。雀角之見詠於風人。僅爲婚媾。至於孔子直欲使民於無訟。子路遂可片言以折獄。𨿽聖賢之盛徳明智。足以感服羣情。然當之今日。剽掠攻擊。毆奪憤爭所在皆是。與夫豪彊之欺壓愚懦。叛逃之誣害善良。譎詐多端。狀態百出微獨鈞金束矢之入未能閴其無人卽五刑五聲之聽詎可盡斯民之情乎故民日險僞。而獄訟日繁。若無所以防禁而擿發之則頹波逝流。將無有底極也。鴻今匯刑名爲部﹑而先之以告理﹑差拘﹑審擬﹑諸件繼之以人命﹑賊盜﹑逃人﹑姦情﹑雜犯﹑欵犯﹑贓私﹑反叛﹑八條。又﹑於八條之中﹑分晰款項務期獄鮮遁情民無冤累𨿽不敢云希聖人之無訟。擬先賢之片言要亦於折獄或有微長耳

○詞訟

考代書

立狀式

放告

批閱

掛號

差拘

比差

銷差

勸民息訟

農忙停訟

熱審減刑

設便民房

禁打架

審訟

用刑

△考代書【見前蒞任部內】

見前蒞任部內

△立狀式

考定代書所以杜謊詞。也而狀式不立傍有善唆慣訟之人巧設虛局並瞞代書或代書𨿽據事以書不限定字格枝詞蔓語反滋纏繞故狀刊格眼三行﹑以一百四十四字爲率﹑凡告戶籍者。必以族長墳產爲定告婚姻者必以媒妁聘定。爲憑。告田土者。必以契劵地鄰爲據。至於彊盜﹑重在明火執仗竊盜﹑重在出入蹤迹俱要粘連失單。人命重在屍傷凶器亦要狀後粘單。此其定式也。式定則不敢脫毋以全虛字限則不得浮詞以飾聽矣若狀式有違﹑不與準理﹑其正狀之外﹑又須夾一副狀。夫用副狀者何﹑凡原告狀準發房﹑被告必由房抄狀﹑該房居爲奇貨故意刁難。視事之大小。爲需索之多寡被告抄狀人手。乃請刀筆訟師。又照原詞。多方破調騁應敵之虛情壓先攻之勁勢兩牘當前殊難黑白。今設副狀﹑幅方一尺並刊印板止塡注語及被證姓名住址而其詞不載焉準狀之後止發副狀落房。出票拘審。該房無所庸其勒索。被告無所據爲剖制則彼此所云。機鋒各別。其眞情自不覺躍然於紙上矣。

狀式附

人命傷痕凶器謀助粘單式

副狀式

狀式附【前格三行每行四十八字照畫刊狀單副狀俱用綿連紙印刷】

告狀人

告爲

事

上告

本州島縣正堂老爺

施行

計開

被告【住村離城裏

住村離城裏

住村離城裏】

幹證【住村仝前】

兩鄰【住村仝前】

地方【住村仝前】如命

年月

日告狀人年

歲【府縣

里甲籍住村離城裏】

抱告某人

代書某人

一事在赦前及年遠者不準

一告人命不粘連傷痕凶器謀助單者不準

一告婚姻無媒妁者不準

一非現獲姦犯詞內牽連婦女者不準

一告彊盜無地鄰見證竊盜無出入形迹空粘失單者不準

一告婪贓無過付見證者不準

一告田土無地鄰債負無中保及不抄粘契劵者不準

一生監及婦女老幼廢疾無抱告者不準

一告生員作證並牽連幼女稚童者不準

一被告非盜命過三人者不準

一狀內所告無眞正年月日者不準

一狀尾無考定代書姓名者不準

一狀不合式並無副狀者不準一告人命粘單內不塡屍傷凶器下手凶犯及不花押者不準

一凡告狀不用印格眼者不準

人命人痕凶器謀助粘單式【此單實粘告狀後】

一原告某人系本屍何項親屬

一屍傷某人年歲

身面

須某處傷系何物傷

一被傷某人年歲

身面

須某處傷系何物傷

一凶器某物系某人犯持用今存某處巳獲未獲

一謀令凶犯某人系某處人約歲

身面

須巳獲未獲

一下手凶犯某人系某處云云

一助毆凶犯某人系某處云云

巳上單報是實如虛甘罪原告某人押

謀令助毆有人則塡無則注無

副狀式

告狀人某告爲某事

被告某【住處離城裏

住處離城裏】

幹證某【住離】

兩鄰

地方【住離城】

年月

日告狀人某

抱告

代書

△放告

凡告期必以三六九日爲定或謂州縣非憲司比不宜拘定日期﹑民有疾痛呼號﹑豈能刻待﹑大盜人命﹑保無逃逸圈和鴻曰不然﹑民之有訟。出於不得已而後控。官之聽訟。亦出於不得巳而後準。非皆樂於有事者也閭閻雀角。起於一時之忿爭。因而趨告。若得親友解勸延至告期。其人怒气巳平。杯酒壺茗。便可兩爲排釋。豈非爲民父母者所深願乎。至於盜命重情。則有不時之喊告。豪�巨蠹。則有抱牌之冤鳴。原不在三六九之限。是則無定期以伸大屈有定期以息小爭不又兩得之哉。

○凡遇告期﹑鄕民遠來城市免令守候。升堂宜早。先爲放告。後收投文﹑放告時﹑官坐捲棚﹑桌置墀砌上﹑安放重壓紙一枚﹑東角門放告狀人魚貫而進不許投文混入其內。逐名挨次﹑將狀展開﹑親壓桌上﹑仍退跪階下﹑隨命直堂吏點明張數。髙聲報若干張。逐張喚名。點過甬道西﹑由西角門魚﹑貫而由點名時有應名不對及舉動可疑者。卽取狀審訊。如系頂替匿名立時差牌拘拿﹑雇倩匿名之人。一並究懲。收狀巳完﹑卽將白紙封束。寫明內共若干張。呈堂朱筆點封。門子接置文匣內。俟轉堂時﹑連匣帶進內衙。如此代告匿名。日漸自少。衙役抽換之獘可免矣

○其喊稟擊鼓者。或事關情急時有之﹑又有棍蠹﹑拴通市虎。恐嚇鄕愚。索詐魚肉者。但有此等﹑卽差押補狀限拘速理是非執法公斷不得狥情姑縱。如原告理短。加倍重懲。則姦惡不敢輕試。而刁徒膚愬自然斂迹

△批閱

收過詞狀本日卽閱。先驗堂封未動方行折開﹑查不合狀式者﹑卽批明不合某式不準﹑彼知式非套設。則告狀者自畱心於合式矣。其合式者﹑亦宜詳度事理應準者﹑判日批準隨狀副狀閱注語被證與正狀俱同亦判日批準紙尾注定承行吏書姓名以便承發科照發其正狀承行紙尾注同【其原告承行將各房經制吏書姓名各置一簽用有蓋簽筩裝定俟批狀時抽著姓名隨注承行將簽倒放筩內俟一筩簽俱倒盡仍順放照前抽注以示至公如告假及點卯不到者將名簽取出。俟銷假再入。惟點卯不到者不準復八簽俟下次再差。以別勤惰○其欽部憲件自有應值房科。不可紊亂。致生推諉倘始系兩事後合爲一﹑應從重者並捲﹑一人承結。事小止將捲案交明。事大將起止月日詞案卷件數造冊。出付子取收訖領狀判日畫�。以杜後口互相推�被告訴詞及後有稟單俱發該承附捲並審】不準詞狀卽將不準緣由批原詞上內衙管詞狀�抄單發該吏並準過詞狀卽日寫示。�僉套送僉。次早領僉貼出其批不準緣由﹑務須切當簡明不可冗長。致滋議論窺測不準之狀﹑亦宜數﹑明封記。於封上總判一日﹑收貯﹑恐彼後在別衙門告理﹑以便駁查與前狀情詞﹑是否互異。

○夫格狀之外﹑又有投詞者因格狀限字。故須投詞詳敍始末耳。不謂狡詐之徒﹑欲陷害怨家。恐細事不準。務張大其詞以聳上聽。及其準後。始將所告本情說出止以一二語摭入前告之不粘不脫其中又復生波牽連多人使上官見其投詞不得罪以前狀全虛據其後詞。本屬微末然前狀業爲騙準是朝廷牧民之官竟爲姦棍害民之具有司執法之地又爲此輩侮法之場矣凡獄訟止貴初情若投詞之中﹑又添一事。又牽一人則前告分明是誑。除投詞不究外。仍將前狀審理如虛反坐嚴行重治。則後此�告自除。而投詞亦不致節外生枝矣。今之刁棍更以州縣法輕每赴督撫衙門﹑捏詞告理一經﹑告準姑無論審時虛實且倚上司原告。勾串匪人。多力嚇詐從中又爲講處。央求問官圓融詳覆。似此良民受害更甚有司安得廉明督撫。大加懲創毋爲姦猾祝网。其爲地方造福。又豈淺鮮哉。

不準呈狀示式

不準呈狀示式

正堂示今將本日不準狀詞開列於後

一件爲某事原告某人

批【緣由不準】

一件爲某事原告某人

批【緣由不準】

年

月

日示

實貼照墻【如地僻訟簡用粉白弔牌寫示懸掛於署前亦可準過詞狀照式另牌示】

△掛號

準過詞狀﹑必須掛號有所稽考。宜於到任之時一刻印板號簿格式。裝釘成簿顏曰自理詞狀號簿﹑每期準過呈狀付經管掛號將朱語原告被證姓名﹑批語﹑承行差役姓名塡寫後列前件﹑以便登塡如何歸結是爲內號內號掛訖﹑隨將各副狀匯入封套發承發房﹑分發承行﹑【投詞呈稟俱照式掛號對發承發科】承發科亦須掛號方發是爲外號﹑掛號訖卽刻分交不許畱延滋獘。查出重究每日投文內﹑一應公文稟單另封發。承發科另﹑立號簿登記﹑不可混入詞狀封內。倘事繁地方恐內外掛號不及投文內止發公文上司牌票。其稍緩者﹑次日再發亦可﹑

內號簿式附

發承發科呈狀封套式

內號簿式附

第號告爲

事月

日準�粘單

批

原告某府

縣人住某處

被告某府

縣人住某處

幹證

兩鄰

地方

承行某房吏某人差某人於某日發票限日銷

年月

日訴爲

事

訴人

被訴

幹證

日差

前件某日拘到某日審訖

審語

發承發科呈狀封套式【長尺五闊七寸投文通用】

正面

某州縣正堂【仰承發科開拆點明件數掛號明白遵照批定房科吏書分發遲延錯悞重究】

背面

年月

日刻發

內【呈狀投文】

內衙數明件數塡寫明白粘口珠筆標封字於兩頭發出

△差拘﹝原告自拘附﹞

凡刁猾地方但有詞狀﹑卽有無賴衿棍﹑包攬料理﹑一狀準出﹑便爲拜凂﹑該房﹑諸凡照應﹑小事零星要錢﹑大事講寫規禮﹑僉票必伊心腹。串通兩處作鬼。原被俱不放松。又有姦惡之徒﹑與人有隙。嫉彼貲財。遂買托城市光棍。預通蠹棍虎差。然後設謀興詞。架虛哄準僉票入手。勾連夥黨。如捕盜賊。使被告不知就理魂膽裂。而親朋子弟。代爲央求打點。彼市棍者。業將被害鎖閉幽室。兩不通風。又復故爲著力。於是傾囊倒橐。未遂鯨吞。乃假代爲揭借。重利立劵。或將田房契押。百不抵十。然後從中處和。勢壓講息其被害如夢初覺明知局詐然已墮其阱中𨿽欲鳴冤赴訴牀頭之積金已盡家產已準算無餘又安能徒手空弮而搏結隊之猛虎乎惟有吞聲飲血於窮檐破屋而巳其姦徒爲計。豈眞有意構訟哉。不過倚藉羣梟盡彼家資。以快胸中之憤耳。故司牧之賢。不惟準狀宜愼。而簽差落房亦宜致謹也愚以爲平常婚戶發房簽差。照例均輪。【承票皂快民壯三班每班各置一筩﹑每名置一簽共貯筩中應差某班某人卽將差過名簽倒置筩中掣盡再起若有長差緣事告假取出名簽勿差俟銷假差回時再入如點卯不到取出下次再入筩】若命盜重案。宜將六房三班中預擇老成小心者識之署壁臨時�發差遣。則勾黨局詐之事庶幾少免

○鴻昔作縣﹑遇重案則如此其它詞皆令原告自拘其法用紙一方﹑刊印同票式﹑前刻一皂隸形像﹑手持一牌﹑上寫原告自拘抗違拿究八字﹑後刻某縣正堂﹑爲某事﹑仰本告某﹑持票著同約地﹑卽拘後開犯證﹑赴縣聽審﹑如違限不到﹑本告同鄕地回話特差拘拿先治抗違之罪後方審理毋得自悞。速速須票﹑年月日差﹑朱判原告限某日銷﹑始𨿽間有抗違。定加責懲。自後亦無不遵者更或事𨿽微末﹑而原情不得竟置者﹑卽將原詞批發發承牌示﹑著鄕長約地﹑從公處釋。或將詞內情形﹑略批數語﹑使彼平情息爭抑亦略盡爲民省事惜費之意耳

○凡差票﹑另刻﹑一長條印﹑上刻本役如敢需索分文﹑許被害於需索二字之傍據實塡注狥隱者查出與受同罪。如無﹑卽注一無字○凡訴狀只用原差投狀不必出票。止準附審。免滋需擾○早堂辰刻狀狀﹑巳刻批閱﹑午刻掛號﹑對付承發﹑未刻承發﹑分付承行﹑申刻入票於僉套送僉﹑次日卯刻發出永爲定例庶免該承延捺掯差諸獘以及鄕人往來探信之煩蓋告有定期卽宜於此日專爲畱心也【如事繁狀多次日亦須批發】

△比差

拘提量事之難易人之多寡路之遠近。定有確限令其按期回銷。【限期見蒞任部淸號件條內】違限自應摘比。宜將各房差簿﹑定期比較﹑在比者﹑朱筆點到。酌違限遠近行責。回銷者﹑卽與注銷不到者﹑出小票止拿原差不必攺差。以滋騷擾。原差拿到必責凡抗拘不到﹑巳攺差拿﹑而牌上正犯仍有不到必該差明知必責。定受重賄。希圖破調。必重責嚴限補拘自無不到

△銷差

凡拘提人犯差票﹑聽審之後﹑如取保者幹原票標取仍令原差押出取保。俟歸結繳票附捲。不必另差押保致犯人多費其一審卽結者﹑原差稟銷票將原票夾入口供。收入內衙銷號。粘入卷中。不得仍畱差役處以牌票未銷。猶思索取酬謝也。○凡事非重大。亦非上件。若原告逃逸者。宜徑注銷不必緝挐。致票久畱原差之手。嚇詐在詞之人。若系本告領牌而逃者﹑當於案卷注明﹑原告帶牌在逃仍出示注銷令犯證歸農。以省牽累。

△勸民息訟

地方官縱能聽訟。不能使民無訟。莫若勸民息訟夫息訟之要。貴在平情其次在忍以情而論﹑在彼未必全非。在我未必全是。況無深仇積怨。胡爲喜勝爭彊。我之所欲勝。豈彼之所﹑肯負乎。以此平情。其忿消矣。而何有於訟以忍而言﹑彼爲橫逆。從傍自有公論。何損於吾。或別有挑唆﹑無如息气讓人。便宜自在。彼卽受辱。吾寧不費錢乎。以此爲忍。其念止矣。而何至於訟𨿽然﹑平情乃君子之行。容人亦非澆俗所能。惟恃上之有以勸之耳然勸之道亦甚微矣世風偸薄。囂競成習。三尺童子。皆有上人之心。一介匹夫。每多傲物之態。反唇誶語。輒起爭端。至性天倫。遽爲殘毀。苟或區區文告。而日相勉導焉。彼亦文告視之而已。要卽因其訟而默寓以勸之之意乎。夫兩造當前。枉者常負。直者常伸。而無情之辭。不敢騁矣。訟師惡棍。嚴絕其竇。使姦無所施。而弱肉之食。不敢萌矣。政尙淸簡。雀角之微。親爲諭釋。使和好如初。而恬讓之懷。油然動矣。於是彊暴革心而向道。良善感化而興仁。將見徳風所被比閭可封。又何訟獄之不爲止息哉。故勸民之道。不在諭之以迹而在感之於微息訟之本。不在專求乎下而在先謀乎上也章獲鹿禁刁訟示頗切時獘﹑並列於左﹑亦以見文告之未可盡廢云﹑

章獲鹿飭禁刁訟並訪拿訟棍示

章獲鹿飭禁刁訟並訪拿訟棍示【出未信編】

爲嚴禁刁訟以安民生事﹑照得訟告一事﹑最能廢業耗財愚人不知。甘於輕試。無論呈狀﹑一入公門﹑每爲貪墨居奇。卽淸官廉吏聽斷無私。而提解待審。道路之跋涉居停之守候。斷不能免。在未審之前。勝負難料。憂懼謀晝。不但自巳焦勞。凡系親屬。皆累掛念。乃臨審之際。處處仰面事人。凡胥書役隸。無不輸情盡禮。囑托幫襯照管。到旣審之後﹑幸而偶勝。則前此焦心勞身。費財失業。將來家道。定就艱窘。若理虧坐罪。則破家蕩產身受刑系。玷辱家聲。羞對妻子。𨿽悔無及。良可憫恨。然此致訟之由有三。一種倔彊之徒。見理不明。好剛鬭勝略有小事以出頭告狀爲才能。以熟識衙門爲體面。此由情性之乖戾也。一種貪惡之人。意想詐人。遇事生風。訐私揚短。未告則放風燻嚇。巳告則使黨圈和。不遂其欲。疊告無巳。此地方之喇唬也。更有一種教唆訟棍。心實虎�迹同鬼域。原無恆業。專哄平人告狀訟端旣興。則運用筆鋒。播弄詭計。代爲打點。愚者落局傾財。彼則暗中分扣。又多首鼠兩端。原被俱收掌股。甚至紏眾公舉。匿名揭告。謀代調停撞嚇大錢。迨詞虛伏法。罪坐出名之人。而彼乃居然事外。有利無累。此等狡黠。眞不可一日容幹盛世。本縣日以蘇卹民瘼爲心。且以剪惡除姦爲任。合行飭禁﹑爲此仰軍民人等知悉﹑除眞命逃盜大案。宜赴官司首告外。凡系戶婚田土債負等事止應自相理諭。不必輕於舉詞。若一時口角細微忿怨。斷該情恕理遣各安生業保守身家何得任性使刁自蹈法网至於所在地方。或有前項棍徒。包攬詞訟。把持起滅。誘害良善者。地方鄕保。不時據實首報。以憑盡法痛處。申憲決配。斷不容貸。凜之凜之。須至示者。

△農忙停訟

每歲值鄕農��之時﹑有司懸牌。大書農忙止訟四字﹑曉諭署前所以重農桑裕。邦本也非命盜逃人重情﹑一槪不準﹑此系從來定例﹑然每有刁詐之徒﹑明知不準禁例。故妝風倚醉。惹禍行凶。良懦受其欺淩。無從控愬。及至農事甫畢气忿巳消。只得忍耐。宜諭約地﹑敢有前項刁徒﹑輕則嚴行戒飭。重則立時公首重懲不貸。以儆偸風。

△熱審減刑

國家讞獄。每歲小滿以後﹑立秋以前流徒笞杖﹑例從減等所以愼刑獄卹民命也。故有司決責﹑亦爲折減﹑每十板止責八板﹑然每有用大板。重責三十二十不等。較之八折輕杖巳屬數倍殊非敬時省刑之意矣。宜於炎署之月。非命盜重案不宜擅動夾桚其一切小事。衙役記責。民事可恕者免之。不可恕者薄撻。以示蒲鞭之意。推而廣之。盛暑宜矜。嚴冬風雪獨非吾民乎解衣露體寒气攻心誠恐少年不戒以及老病孱夫保無傷生殞命者乎鴻在東邑方隆冬聽訟﹑有一老人跪階下﹑而體戰栗不止。鴻命訊之﹑對曰﹑病初起冒寒故戰也。鴻亟令掖之至廊內。以熱姜茶飲之良久戰乃止。若待訟畢而後起老人之命不幾斃於階下耶故爲民父母者當無所不存其惻隱也○先輩有不可打之條格﹑鴻記憶不詳﹑姑以愚意而妄增之﹑以俟仁人君子鑑定焉﹑

萬壽聖節不可打

國忌不可打

年節朔望不可打

大風雪不可打

疾雷暴雨不可打

人走急方至不可打

盛怒不可打

酒後不可打

事未問明不可打

要枷不可打

要監不可打

要夾不可打

孝服不可打

孕婦不可打

年老廢疾不可打

稚童不可打

人有遠行不可打

△設便民房

便民房者乃爲訟事之人而設也﹑鄕人訟事入城﹑必投歇家其歇家非包攬官司之人。卽希圖賺打官司入錢之人。鴻初到某任時﹑每公事出入﹑見縣前酒肆飯館甚多。饈肴豊列。樽榼橫陳意斯地之人侈於飲食也。因細訪之﹑乃爲有勢紳衿所開。凡鄕人訟事至。無論原被。俱必寓此。其內外關廂。懼忤紳衿意竟無畱止者。鄕人捨此。亦更無他駐足。且旣爲之居停一切衙門料理輒有紀綱之僕。至於求情囑托。又皆主人居奇。以故鄕人亦因有所憑依。而羣然投止焉。其酒殽飯食。值貴數倍。自告狀候準。以及投到聽審發落動輒浹旬累月而所飲之食之。則幹證原差在事諸人而外。又有隨來之子弟。探望之親友。因其近於縣署。則原差之幫差頭役。該管之承行貼寫。與夫藉名講勸之市閒。插身打諢之白嚼。曰不下數十人。及事完結算店帳。巳累至數十金。而他費不與焉。嗚呼畎畝窮民。何能堪此。勢必傾家蕩產。典妻鬻子。以償其用矣。余甚憫之欲亟驅禁之。因又思曰禁之不如自絕之爲愈乎乃於縣側捐俸買空地一區﹑起蓋平房十問﹑編爲十號﹑外蔽以垣﹑中開一門﹑榜其額曰便民房使訟至男子居之。垣內左側。另辟一巷﹑起蓋平房五間﹑編爲五號與外墻稍隔一院而不相通。使訟至女子居之。其竈炕釜罌盂箸之類備具。居者惟攜薪米而巳。凡準詞次日。懸示出差投到卽審審畢卽結往來在縣不過數日更張示本房前敢有胥役閒雜人等混入便民房及飯店酒館飲食訟人一文者本縣密察嚴拿立刻枷示以光棍詐騙例治罪其房著本地方總甲執�照管。每月捐俸米三斗不許需索住人分文某號住人臨去。總甲入房點驗器物將房門鐍閉。待余房住滿再開與後來之人。其器物有破損。臥炕有坍裂。該甲具稟本縣。卽爲買補修葺不許問之住人�是鄕民漧糧小米褁持而來絕無他費且去住任之不煩司掌而向之所謂豊肴美榼者不逾月而攺爲米鹽雜貨之店矣後赴上谷﹑謁中丞金﹑公詢鴻所以治邑者﹑余並舉此以對﹑公笑曰﹑官有愛民之實民受省錢之惠紳衿無禁絕网利之名一舉而三善備矣。此法宜行之天下。寧獨一邑爲然哉。鴻慮如此獘俗。所在多有敢附記之。仰祈鑑采。

△禁打架

夫詞訟當官審出﹑兩造邀集親友中之惡少﹑以及種田佃戶街市遊手各藏短棍鐵尺金剛圈等類﹑卽於衙門前﹑互相凶毆﹑每有打傷負重另補人命新詞者﹑無論南方北地﹑往往皆然﹑殊爲惡俗可恨之甚﹑州縣官履任之初﹑訪有此等﹑務先出示嚴禁。仍於審時密諭快壯巡邏。遇有打架之人。立將凶器一並拿獲。稟官究責枷警。庶刁惡之風。可以漸息乎。近日吳越州邑﹑有等無賴少年﹑並紏合紳衿不肖子弟﹑焚香歃血。公請教師。學習拳棒。兩臂刺繡花紋。身服齊腰短甲。狐羣狗黨。出入茶坊灑肆。蜂遊蝶舞。顚狂紅粉靑樓聞他人有不平便指報仇而恣搶奪忤伊凶於一盻輒爲攢毆而折股肱號稱太歲。名曰打降似此不卽嚴拿﹑囂風何底。捕其作孽渠魁。當與輿情共棄或斃之於杖下或申報於上臺﹑斷從三尺之誅。莫宥一成之法。則習俗還淳。而良善獲安矣

△審訟

凡差役拘到人犯﹑於早堂帶齊﹑先具報單並原票呈驗相同﹑如要犯不到﹑原差賄縱﹑重責﹑嚴限補拘卽於原票不到犯人名下。朱書不字。俟拿到仍責如要犯巳齊。一二證連不到﹑不必再拘。致令眾人守候。俟審後再奪。到犯隨照單點名過堂﹑如單內無名混入卽問因由如系原被內。必添出有口辯之人。幹證內。必買來作硬証之人。記其姓名。重責逐出。【臨審時有此等混入聽審問責同】卽刻掛牌﹑示次日午堂聽審﹑�審期斷不可緩訟人臨審。親族朋友。遠來看審。俱要款待。若再守候。窮民必更多費矣。

○審訟必宜午堂。使犯證飽餐伺候。不可點燈夜審。入暮則城閉不能出。起更後則夜禁難行。且黑夜閒人潛入窺探。恐有姦詭之徒。堂上燈燭光明彼看最眞堂下黑暗。及至趕拿。彼巳遁身而去矣。倘起數多。不能早散。宜令火夫。堂下執火髙照。儀門兩角門。皂役嚴密把守不許放閒雜一人擅入。違者重究。

○審牌旣掛﹑該承行卽將原訴投稟等件挨日淸理粘連成捲﹑外加頁面﹑上寫某州縣一宗爲某事﹑左傍寫某年月日﹑右上寫某房承行某人﹑下寫原差某人﹑送閱﹑如原訴投稟﹑俱收內衙﹑本日掛審牌之後﹑該吏卽具稟某某件﹑於次日午堂聽審以便內衙經管人預知。卽將起數﹑亦粘連成捲﹑每起一束﹑送至理刑名處。先行詳看。與本官逐件商酌。如何審問。如何發落。但堂上審問口詞。亦是相機致詰未皆可預料。本官是日早堂事畢宜將應審起數由原至訴由投至稟。挨次看去先看原告詞內主意何在要輸他人。問他人罪在那一句自巳破綻滲漏處在那一句將緊要處逐句△出。狀內人名｜出。地名口出。月日﹑出。次看訴詞內﹑如何駁他如何剖說有理無理這邊訴的情事。與原告的情事對與不對何處是眞逐一照前△｜�﹑出再看投稟內兩家辯論彼此眞情。自然漸露。不待公庭而鞫而紙上之原被。早巳得其四五。及至臨審。止將所記緊要處研訊再加兩證吐供則批�導窽。自然迎刃而解矣。

○若奉上批審詞狀﹑將原詞發承行抄謄送閱原批詞不可動筆審畢並詳申繳卽本縣人命盜案原詞。亦不可動筆。恐成具題欽件。將來申送上司衙門。

○午時升堂﹑將公座移置捲棚必照牌次序喚審不可臨時更攺恐聽審人未作準備。傳喚不到反覺非體。開門之後。放聽審牌。該班皂隸將原告跪此牌安置儀門內。近東角門。被告跪此牌﹑安置儀門。內近西角門。於跪此牌﹑安置儀門內甬道下。【舊例俱晚儀門外者以隔遠不令聽聞也然姦人潛匿儀門畔代爲觀聽指點不若儀門內使彼無從幫襯也】原差將各犯帶齊俱令大門外伺候原差按起數前後進跪髙聲稟某一起人犯到齊聽審﹑隨喝令某起人犯進。照牌跪﹑把守大門皂隸不許放閒人進大門。把守兩角門皂隸不許放閒人進角門。如有在外窺探。東西混走。及喧嘩者。立拿並門皂陪責。動刑皂隸﹑俱歸皂隸房伺候。喚刑乃出。堂上門子二人﹑供執簽磨墨﹑靠柱遠立。堂左側招書一人﹑聽寫口供最要堂上下內外肅淸以便本官專心詳訊體測下情古者折獄﹑聽色聽辭﹑皆就所訟言之也。然古時人情醇朴曲直現於辭色之間今人刁詐冤痛反飾於詞色之際非我有所以折而得之。彼曲直之情不我與也。然其要有七。曰鉤﹑曰襲﹑曰攻﹑曰逼﹑曰攝﹑曰合﹑曰撓何謂鉤以我意探彼意也彼腹中原有眞情在不肯實吐。止將虛詞膚愬。而我巳窺見眞倩。但未知的確。姑微以一語鉤之。看其如何回答。於是乎用襲。何謂襲乘其虛而掩之也我旣鉤之。彼不受餌。仍將前詞敷說。我卻從他意料不到之處詰問之。彼必無心致對也。於是乎用攻。何謂攻因其瑕而擊之也所對一有空隙。我卽從他空隙處連駁之。彼之情。巳惶然不能目掩矣。於是乎用逼。何謂逼因其窮而急阨之也彼情巳覺難掩。然躍躍在喉。又不肯遽吐苦此時問官局勢稍緩則躍者又將復隱其時假作威嚴。乃拍案大怒。命取夾棍嚇之。兩班牙爪疾呼躍出。提摔而下。則驚魂大怖。寧有不輸服者乎。然此就審正犯言之也。至幹證佐之類。多系受賄買囑。不則至親好友。亦緣情誼難卻。若語以辱身殉命則未敢必也。但棍徒姦狡最善相機彼之口供虛實。只看上官緩急吾則用之以攝。何謂攝制其姦而不使逞也於證造前。上官預瞋目厲容以待。若一言不合。便欲加刑者因擇極肯綮處嚴訊之。彼若遽爾直言。何以塞賄金之命。親友之情。彼必言辭遊衍。乃卽命加刑。彼自連聲稱吐。如此﹑彼上畏官長之精嚴不敢餙欺下受本人之賄托亦巳有詞矣說者謂先喚原被﹑後喚幹證﹑彼將依樣葫蘆﹑必致互爭無巳﹑固也﹑夫事小者。幹證知無大害。何妨直言。若情關重大。縱先喚幹證。彼豈肯輕出一言。而僨乃公事耶故聽訟原無定法貴在隨時應變耳所謂合者何以其所分而共証之也喚原告進問﹑供畢﹑令出﹑喚被告進問﹑供畢﹑令出﹑喚原告幹證進問﹑供畢﹑令出﹑喚被告幹證進問供畢﹑令出﹑如此逐名詳問﹑則原告與被告所供。合與不合可知也。原告幹證與被告幹證所供。合與不合又可知也。其間所供皆實。惟理曲者猶復支吾。於是乎用以撓之。所謂撓者何以其眾而撓伏之也眾口所供旣定。不能爲彼攺移。卽彼自家幹證。亦不能爲之左袒。造證當前仝詞共質彼𨿽有口如簧又安能巧鼓於羣言之下哉故善聽者。於其觀狀時。先有成竹於胸及其對簿持此七術以求之。自無遁情矣。若遇事漫無主宰。偏持巳見而公庭又多躁率。妄擬是非。則嘉胏之間。其不呼覆盆者鮮矣。然此外又有所謂引之之術引者何欲領之使悟而就於我也其人所犯死。而我欲生之。所犯重而我欲輕之。在彼自知所犯。實重與死。當堂直供無諱已安心於重與死矣。而我所以欲生之。欲輕之之心彼不知也。卽彼所以能生之。能輕之之路。彼亦不知也。於是因而領之。於覆審定案時。與云如此則生。如此則死。如此則輕。如此則重。但汝所犯果重與死。我不能爲爾貸也。則其人乃大悟未有不捨重死而就輕生者矣。然此亦因彼無仇。乃鄕愚悞蹈三尺而特爲開其一綫耳。如私鹽﹑拒捕傷人者死﹑父子俱持械打仗。父實傷人。開其子因護父情有可矜。如竊盜傷人者死。失主知覺追擒。跌僕殞命。開其𨿽爲盜傷非同格鬭諸如此類亦周文襄爲罪人閣筆求生之意乎。

聽﹑審時﹑有老邁之人﹑令起立廊下衰年筋骨疲憊豈能久跪。年少媍女﹑非身自犯姦亦令僻處靜待。不可與眾人同跪點名養其廉恥。至幹閨女﹑斷不可輕拘聽審﹑已字者。出身露面辱及夫家。未字者。逐眾經官。誰爲求聘。亦所以惇風化存忠厚也

○每起問過口供﹑卽將所寫口供取來親看一徧。恐有遺漏緊要語隨令增添。且旣經寓目。吏書此後不敢攺抺作獘審畢判日夾�審捲。帶進內衙。應問擬者待出審看語然後仝卷髮出敍招。則該吏亦不得於敍招之中再爲軒輊矣。

○凡具和息務於臨審時當堂投逓不得於投到時及投文內混逓。如系細事聽從民便若所告涉於理法。必將具息之人逐一喚問。其中或有霸衿豪棍。倚彊壓制。仍將原被喚來詰問。若果挾和不準其息。須審明定案。以抑彊扶懦

△用刑

今之刑具較之前古甚輕責惟竹板。鞫訊不服則夾棍桚指。辱之示眾。則枷而拘系防閒。則鎖靠杻鐐而巳然刑𨿽設而用之則有別刑具𨿽一而有新舊燥濕之不同輕重死生之或異爲政者不可不知也。夫竹板有三號﹑最大﹑有毛頭謂之龍須板偶一設之。所以威嚇土豪衙蠹。非輕用之物也。其三號者。頭號打彊盜惡棍衙役犯贓私作獘者﹑二號乃常刑﹑三號則比較錢糧曁鄕愚小頌之類耳﹑至於夾棍﹑惟人命彊盜重犯不招則用之原欲其畏痛楚而吐眞情。非慘毒之以懲惡。蓋自有其應得之罪在也。捨此則擅用有禁其桚指𨿽輕於夾棍。非重犯亦不可用枷者其人之罪。有關紀綱法度。非一責可了方暴之於眾辱之於市囊其頭使面目無可計所以動其羞惡之心令其悔過而知攺榜其罪使遠邇所共聞所以興其儆省之念知其所惡而勿爲其制本薄而輕。可以負戴而行。原無取於過重。然此刑﹑止可施之市井無賴。若稍有顏面身家之人。未可輕試蓋辱甚於殺一日之辱終身之恥也爲民上者愼毋以人終身之辱取快一時之忿哉或曰乃有置百二十斤之枷﹑以待蠹豪者﹑則將勿用乎﹑夫置此枷。亦猶置龍須板意置之正所以期於不用使其畏而不敢犯是寓至仁於大忍也若果奇凶大惡。爲天地所不容。神人所共憤者。偶一施之。所以示誅殛而快人心。又非所論於辱之而巳。杻與■﹝金靠﹞﹑有鐵木之異﹑因罪人彊悍者。每以木杻撞人。今多用鐵■﹝金靠﹞。而鐐則系於一足。擺站徒夫。系以作工。蓋防其兔脫耳。然杻■﹝金靠﹞惟重犯乃用。若婦人。𨿽死罪。例不加杻■﹝金靠﹞爲其飲食便溺不可假手於人。且以防他侮也。此非刑𨿽設而用之有別乎刑杖夾桚之具﹑皆竹木爲之新者質重而稜角尙存人之皮肉莫與相敵杖之下有如石壓堅實無聲夾桚之收有如虎咬筋骨俱折舊者質輕而鋒鋩漸去人之皮肉亦與相習下𨿽重腰柔膚滑迎臀則起收𨿽緊繩弓解簫松納踝而闊是新者之慘於舊者矣。每見有司刑具。多置襜階之側。散而不收。受風日之曝吹則濕者漸燥被雨露之淋潤。則燥者亦濕。倘一用之﹑濕者之慘加於燥者數倍在用刑者。亦不畱心於燥與濕之有分也。如用夾棍﹑動刑之人﹑若熟慣能事﹑以三木扶正。令受刑者之足。直納孔中。左右收繩。由漸而緊。則痛𨿽難忍。血不奔心。若鹵莽生手。受刑者才一納足。彼便收繩。三木動搖。踝足立碎。謂之曰﹑死夾棍再加以濕者之慘。性命有不傾殞哉。何也燥者活動猶人而濕者呆重不靈也卽竹板枷桚之類。無不皆然。此非新舊燥濕之不同乎。長民者。宜以一切刑具。擇一閒房收貯。或甬道兩旁。皂隸房亦可。用則取出。用畢收之。卽命皂頭經管不許散置暴露抑亦仁人君子之用心矣。至於動刑之人受賄作獘。生死在其掌握。不惟重刑死人。卽輕刑亦可死人不惟輕刑生人卽重刑亦可生人如行杖也。皂隸爲仇家買囑。先講銀錢或令斷筋。或令殞命。驗過受謝。於是板用短厚。打用縮頭聚擊一處血瘀成疔。批割不愈性人隨之若專責腿灣。筋斷骨痿。終身殘瘓。及用小板。將板點其腎子再加重打其人气閉昏悶﹑不死何待。如用夾棍。也材新式短。簫緊窩平。收緊之時。結爲死扣。其能殞命宜矣卽棍選舊材。制取長瘦似乎輕也。不知蠹皂於窩中暗塡磁鋒鐵屑。甫一緊收。而鋒屑入於骨眼痛可忍乎。如桚指杅則粗。繩則細。嘗有酷官。封桚立限事完始放至有竟日夜不脫者。固其死矣更有桿則細。繩則粗。訊完卽放。宜其松也。孰知姦皂不桚指而桚節十指骨皆碎苟幸不死。亦屬廢人。男子不能耕鋤。婦人不能鍼薾何其慘哉。如枷也有地枷。有立枷。有連枷。地枷﹑則穴坎數尺。人戴枷覆坎而足下懸。立枷﹑則枷懸架上。而人不得蹲坐連枷則兩人並戴。而行止便溺與俱。此皆刻毒者爲之。宜乎可以死人矣。然又有行枷。其制薄小。可戴負而行無難也。孰知仇姦。買凂監守。傾僕其人頸喉斷絕此重刑死人輕刑亦可死人之謂也。至於輕刑生人。此其常也。而重刑生人則何以說。如上官嗔怒。喝令大板重打。彼姦皂一片呼號。執板髙擎故作用力之狀。及其到臀而勢反輕矣。臀上平鋪。其聲愈響。𨿽皮開肉綻。而骨不傷。气行血散。易於平復也。至於夾棍﹑官府不知。以爲繩新簫緊者爲狠。夫棍舊繩新。兩不相貼。𨿽收亦松。且姦皂於舊孔鑿深實以油蠟遇肉之熱。漸至鎔化。故簫𨿽緊而踝不受傷。近來京師﹑有事犯刑部者﹑知其必夾。先買軟骨丹一丸吞之。而骨隨其松緊居然無恙較之油蠟。不更無迹乎。其枷用之極重。原以懲其豪彊。動經浹月始放。不知押出在外。晚皆褪落。打聽官府經過。則荷校道傍。一聞退衙。依然開卸蓋枷封多薄綿連刷貼噴以燒灑。翹然可揭。此又非重刑亦可生人之謂乎。夫刑有差等。分別而用。具有濕燥。謹其蓋藏。皆上官之可操。惟用有重輕。可生可死。則姦役之所主。且巨憝惡棍。於臨審時。買其心腹。充作皂隸。托名替身。用刑著力送人性命。殊堪切齒。官長宜將刑皂。各置名簽下注年貌於不得巳而用刑時掣簽喚用如年貌與簽不合。卽系私買心腹。立時究處凡用刑。並不許替身代役。至於夾棍。亦宜選擇熟慣另置名簽注明年貌臨時抽認。平日須嚴諭。凡用刑各役。敢有受賄。暗算人至死者。查出卽以算人之法治之如此﹑則生死簿不得掌於若輩之手矣然而有司聽審時。須詳加詰問。縱不得情。宜耐心靜想不妨攺日再問。或爲密訪斷不可急躁動性橫加刑法每有犯人不能禁受。彊爲誣服。或刑時之口供。及脫刑而又攺豈成信獄。或彼懼我刑而服。及申解上司。復又滿口呼冤。上司視我爲何如官夫嚴刑服罪名爲煆煉而成刻意讞獄何莫深文爲擬皆非虛公治事之道也昔有當事聽訟兩造紛嘵。漫無剖斷。忽掀髯大怒。夾打盈庭。呼冤震地。嗟嗟。豈以百姓之肌骨皮肉以濟問官之胡塗酷虐乎不惟上逆天和。下騰人怨。吾不知其讀書出仕。竟作何等觀也。

○嘗有州縣鞫盜﹑以盜爲可恨。但不承招卽用夾棍。仍不招再加鞭杠亦不招者。何也。彼其心亦曰法已盡於此矣忍苦一番。便希出脫。此必黠賊。買通承行。非準討保。卽思釋放。如其不然。良懦之民。不能受此極刑。自然誣服。卽令是盜。何妨詭供。以免一時之苦。而寧至於抵死不招耶。此不可不知也。說者曰﹑夾棍得力。全在將收未收之際。此時招爲彊盜。卽是眞彊盜。招爲人命。卽是眞人命。夫人命與彊盜不同。人命所犯。或出素仇。或出一時忿激。自知罪莫可逃。且事後未必無悔。故三木旋加。而口吐直供。若夫彊盜。乃處心積慮。專在刼財傷人。性本凶惡豈肯一攏卽招縱或有之。是又欲於解上打滚者也此亦不可不知。

福惠全書卷之十一終

●福惠全書卷之十二

刑名部二

◆刑名部二

問擬

○問擬

問擬者﹑問其所犯之由。而擬其罪也。擬罪原有一定之律例。律乃一代之典章。例爲因時之斷制。以其所犯。與律例之條。恰相吻合者。因而擬之。以定其應得之罪非讞獄者所可以臆爲之也故有例須照例。無例方照律。其所犯。例與律俱無正條。則用比照法。合應比照某律。比照某例。定擬上請定奪。俟批允發落【按例有奉旨所行者﹑有大部請旨更定者。俱增入新例直省通行﹑故例時有增攺非若律之爲定程也。凡應照新例問擬者。尢宜畱心。庶無舛錯。】

律法𨿽有定條爲嚴密然古人制律之心原存愷惻蓋因所犯之罪𨿽一而所犯之情不一故又原其情。而同一罪中。更爲分別。如同一死罪。則有立決。監候﹑眞犯﹑雜犯﹑之不同。同一笞杖徒流。則有五十﹑六十二年﹑三年﹑逓減之不同。又有的決﹑折贖﹑並贖鍰有力﹑稍力﹑收贖﹑贖罪﹑之不同。今人用律之心。與古人制律之心。本無殊異。是貴原其情而分別之矣然律之意義甚微。難以悉。今姑就律中所載。以準等八字。加減等十六字。詳以釋義。著之於篇。以知凡有所擬。不離乎是。譬衡之有權。尺之有度。庶問擬者有所指歸焉耳﹑至於則例﹑有因所犯罪𨿽輕。而情可惡。罪𨿽重而情可矜。或奉特旨。或經部議。因著爲例。然時有更攺。尢宜用心云。【釋五刑附】

括八字義訣

釋十六字

釋五刑

釋死罪之不同

釋笞杖徒流決贖不同

釋贖鍰不同

問擬餘論

釋供狀

釋看語

釋招狀

釋定議

釋舉照

照提

釋卷案

△括八字義訣

以同眞犯準有間。皆無首從各同罪。其變於先及連後卽盡復明若上會。

以以者與眞犯同謂如監守貿易官物。無異眞盜。故以枉法論。以盜論。並除名剌字﹑罪至斬絞﹑

準準者與眞犯有﹑間矣﹑謂如準枉法﹑準盜論﹑但準其罪不在除名刺字之例罪﹑止杖一百﹑流三千里﹑

皆皆者不分首從一等科罪謂如監臨主守職役同情盜所監守官物﹑並贓滿數皆斬之類﹑

各各者彼此同科此罪謂如諸色人匠﹑撥赴內府工作﹑若不親自應役﹑雇人冒名﹑私自代替﹑及替之人﹑各杖一百之類﹑

其其者﹑變於先意謂如論入議罪犯﹑先奏請議﹑其犯十惡﹑不用此律之類

及及者事情連後謂如彼此俱罪之贓及應禁之物﹑則皆沒官之類﹑

卽卽者意盡而復明謂如犯罪事發在逃者﹑眾證明白﹑卽同獄成之類

若若者文𨿽殊而會上意謂如犯罪未老疾事發時老疾﹑以老疾論﹑若在徒年限內老疾者﹑亦如之之類

△釋十六字

一曰加加者數滿乃坐如竊盜贓物一兩﹑杖六十﹑至十兩方加至杖七十不及十兩者不加也﹑又如笞滿加杖﹑杖滿加徒徒滿加流流滿加絞﹑本條無人死者不得加入於死罪止流三千里之類﹑

一曰減減者﹑從輕之﹑法如皆爲從者減﹑失覺察者減﹑失出入人罪者減無祿人減﹑又如二死三流流﹑各同爲一減之類﹑二死同爲一減謂絞斬減一等﹑俱從輕擬流三流同爲一減謂流二千里﹑二千五百里﹑三千里減一等﹑俱從輕擬徒也

一曰計計者﹑對並而言如稱計贓﹑乃止其所得之數科罪﹑計雇工賃錢爲贓之類

一曰通通者﹑總計而言如通計前罪﹑先後並擬貼徒貼杖﹑通減通考之類﹑

一曰坐坐者應得之位也如逃叛自首﹑減罪二等坐之﹑家人共犯坐家長﹑婦人犯罪坐夫男﹑以所隱之罪坐之不坐連坐之類○夫乃丈夫男子也﹑

一曰聽聽者由其意之所欲如犯流父子欲隨者聽妻妾犯姦欲畱者聽之類﹑

一曰依依者欲附諸條如造魘魅殺人依本殺法﹑依常人一體充賞﹑依巳徒又犯徒依殺尊長卑幼本律﹑依老疾幼小論之類﹑

一曰從從者歸一科斷之意如從重論﹑從夫嫁賣﹑從新拘役﹑從本色發落﹑從尊長遺言之類﹑

一曰並並者﹑數事均得本罪如臨軍徵討﹑行糧違限不完﹑臨敵缺乏﹑承調不進兵策應承差報告軍期違限﹑因而失悞軍機並斬之類﹑

一曰余餘者事外之意如餘罪聽後發落﹑餘皆徵之﹑餘皆勿論﹑餘罪收贖﹑余爲從論之類﹑

一曰逓逓者按次循級之謂如官司失出入人罪﹑吏減犯人一等佐貳減首領一等﹑正官減佐貳一等﹑是曰逓減﹑如卑幼於尊長墳墓內燻孤貍燒屍者﹑緦麻加凡一等﹑小功加二等﹑大功加三等﹑期親加四等是曰逓加之類。

一曰重重者﹑諸罪﹑之魁如重者更論之﹑巳發又犯從重科斷以重論之類

一曰但但者不分事之大小之多寡也如盜巳行而但得財者皆斬子孫告祖父母﹑父母﹑但誣者絞男女婚姻但曾受聘者之類

一曰亦亦者承接上文之意如人在徒年老疾病﹑亦如老疾論。總徒不過四年﹑亦各依上減罪﹑亦各依數決之﹑無賦役者﹑亦杖八十﹑亦準罪人自首之類

一曰稱稱者律所載之文也如稱子者﹑男女同﹑祖者﹑髙曾同稱日以百刻﹑稱監臨主守者﹑但有事在手﹑稱嫡從慈母親母之類

一曰同同者一體科罪也如同罪﹑則同得其罪﹑充軍遷徙皆同﹑死罪減一等﹑眾證明白﹑卽同獄成之類

△釋五刑【古之五刑墨劓■﹝非刂﹞宮辟也﹑按刻顙曰墨割鼻曰劓﹑刖足曰■﹝非刂﹞﹑刑淫曰宮死刑﹑曰辟﹑今之五刑﹑與古異﹑始於隋唐﹑】

一曰笞笞者擊也﹑又恥也﹑人有小愆法宜懲戒擊以恥之﹑書曰﹑朴作教刑﹑是也以小�條爲之削﹑去節大頭徑二分七釐﹑小頭徑一分七釐﹑長三尺五寸﹑自一十至五十爲五等每十下爲一等﹑加等今只用以擬罪不以刑人﹑

一曰杖杖者﹑持也﹑言持此以擊戒之書曰﹑鞭作官刑﹑是也以大荊條爲之﹑大頭徑三分二釐﹑小頭徑二分二釐長三尺五寸﹑自六十至一百爲五等每十下爲一等﹑加減﹑今止以竹爲板刑人不用荊條

一曰徒徒者﹑奴也﹑謂人有罪戻當任以奴役卽城旦春也﹑拘收在官﹑前鹽炒鐵擺站﹑責以用力﹑辛苦之事﹑自一年杖六十﹑至三年杖一百爲五等﹑每杖十下﹑徒半年爲一等加減﹑○今著驛擺站者居多

一曰流流者﹑不忍刑殺﹑宥之於遠﹑使其離此鄕土﹑終身不返﹑猶水流之意﹑惟有去而終﹑古不歸返者自二千里至三千里爲三等﹑五百里爲一等﹑加減杖以一百爲定數按唐虞之流﹑或流於四裔或於海外﹑不詳里數

一曰死死刑惟二﹑曰絞﹑曰斬﹑斬者身首異處﹑絞全肢體按斬自軒轅絞興周代卽古之辟刑是也﹑至若淩遲處死﹑乃刑之極者﹑不在五刑之內﹑

△釋死罪之不同﹝凡二條一曰眞犯死罪一曰雜犯死罪﹞

眞犯死罪﹑宜加顯戮者也然其死之法則有二一決不待時﹑卽立法﹑情眞罪當。無庸再議也。一監候﹑院司成招具題﹑法司復議﹑奏請巳定﹑但令監候﹑秋後處決。每年秋決之時﹑復行朝臣集議﹑名曰朝審分別情眞﹑矜疑﹑兩項再具題請﹑候旨定奪﹑今朝審﹑於情眞矜疑之外。又有緩決。蓋前次奉有緩決之旨﹑審時仍遵前旨緩決。又有贓未完結因追贓緩決者。大約緩決遇赦則可末減。矜疑者。則槪從末減發落之條矣。

又有雜犯死罪如過失殺人﹑本出無心臟止四十兩以下﹑卽處以死﹑未免過重﹑故𨿽擬死﹑宥爲雜條準徒五年後又以過輕增定軍罪﹑按罪分別軍徒﹑並沿邊﹑腹裏﹑起發﹑蓋例之當死以盡法宥之不死以揆情若累犯三次﹑須奏請定奪﹑

△釋笞杖徒流決贖不同﹝凡三條﹑曰無力﹑曰稍有力﹑曰有力﹑﹞

家貧不足以入鍰者。謂之無力。凡擬得罪狀。依律決配﹑笞杖則受責﹑今每笞杖二十﹑折責一板﹑不用荊條﹑徒流按年裏起發﹑民擺站﹑軍瞭哨﹑

家道略饒於無力者。謂之稍有力﹑準納工價﹑每應做工贖罪﹑一月折銀二錢﹑如笞一十﹑納工一月﹑每加一等﹑加工半月﹑杖六十﹑納工價四月﹑每加一等﹑加工半月﹑五徒皆按月納價﹑杖不計

饒裕之家。謂之有力﹑照例贖罪﹑折銀上庫﹑如笞一十﹑贖銀二錢五分﹑米則五斗﹑谷一石﹑蓋米一石﹑折銀五﹑谷一石折銀二錢五分較與銀數無異﹑但以春夏例納銀。秋冬例納谷耳。每一十﹑以次加之﹑如杖六十﹑贖銀三兩﹑每一十加銀五錢﹑如徒五年﹑贖銀七兩五錢﹑每一私﹑加銀二兩五錢﹑徒四年者﹑亦如之﹑惟雜犯五年者﹑贖銀二十五兩﹑攺納米谷皆稱是﹑若流三等﹑惟論例。不論力。例不準贖者﹑不得聽贖也﹑【按笞贖止一兩二錢五分﹑杖止五兩﹑徒則於杖贖五兩之上﹑每等加二兩五錢﹑止十七兩五錢﹑準徒四年者﹑又加二兩五錢﹑】

△釋贖鍰不同﹝凡三條曰折贖﹑曰收贖曰贖罪﹑﹞

上條分力定贖者。折贖也除不準折贖﹑並下二項人員之外俱得論力納米納銀﹑

老幼﹑廢疾﹑工役﹑樂戶﹑婦人﹑無力者折杖﹑餘罪及一應輕者﹑爲收贖

軍職正妻﹑例難的決之人﹑及婦人有力者爲贖罪【按同上條贖銀數目詳於律中﹑內外納贖條例﹑】

△問擬餘論

凡擬人之罪最貴原情事有關於綱常名教。或彊盜叛逆爲法之所不容貸者。是其犯罪本情。原與人以無可貸。而我因而入之。則彼𨿽遭顯殛。於我可無憾也。如婦人與人通奸﹑謀死親夫﹑通奸旣有罪矣。又因姦而謀死其夫。擬以極刑。非云過也。若夫因貧。故令其妻與人通接以利其財賄。及後忽生嫌妬。禁隔往來。而妻情熱不捨遂萌謀殺之心。以圖永好。則前此縱之者。果誰爲乎謀殺之端適所自取若妻依本律。何以處瞞夫奸殺之婦乎如殺人者死。固無可議矣。如孝子爲親報仇。或報之數日之間。或報之數年之後。𨿽久暫有間。必其事勢有不可卒圖者故寧隱忍而須之。其孝子之處心積慮。良亦苦矣。在孝子原無求生之心。若律以平人無擅殺之條。自應繯首然而父無應死之法竟爲怨仇所殺之正所以償之耳而又並死其子則父之死將終不必報仇人之胸將終不可以七尺揕之耶事關綱常名教。而情有可原者也。又如彊盜行刼。不分得財與未得財皆斬。亦律之無可議矣。然有貧難小民。爲饑寒所廹。無知鄕愚。爲匪類所引。計所得之贓。衣不過數件。銀不過數兩。而遽令軿頸就戮。不亦慘乎。又如僻遠州縣。偶有一二狂徒。惑誘愚民。與遊手無賴。羣聚山谷。有同兒戲。始而假其邪說。■﹝馬匡﹞騙錢財。繼則因其人眾。剽刼鄕村。有司捕獲渠魁。餘黨自散嚴飭地方。倍加巡警可也。若輒以反寇申報發兵剿洗不惟百姓受其騷擾無辜被其株連卽此輩殲之同於狝禽薙艸豈眞有狐鳴篝火輟耕隴上之雄哉此又事涉彊盜叛逆。而情有可原者也。諸如此類。指不勝屈。書云﹑罪疑惟輕。功疑惟重。又云與其殺不辜。寧釋不經。要皆從聖賢不忍人立念。每事只向出人罪處著想其人苟有一綫可寬我卽從此處引而生之若謂彼自所犯。於我何與或據獄以讞。何能求寬。是則人溺於水焚於火號呼望救而我方乘舟負梯將立視而待其死猶曰彼固自罹耳我胡爲而拯之嗚呼此性同豺虎者所爲諒非仁人君子所忍出也若詞奉上批﹑或承審欽件﹑但我認理旣眞。比擬確當。不妨具由詳請。上或再駁。仍照原擬。並附以稟函。備言所以宜寬之情。與仰體上臺愼獄好生之意。似亦同具惻隱者所樂聞。卽或不從。仍應字句包含。爲將來矜疑地步。不可因而拂意。遂竟攺煞。致負造浮圖初念耳。

○如再小心﹑或先具由詳。俟允行。定實招出詳亦可由詳者﹑不具書冊﹑專以驗文﹑如遇上司批駁須看所駁何處何句。覆審時止照所駁確訊不必從頭又問。恐犯人更攺口﹑供愈煩神思。

問擬罪案止以﹑初招爲主招狀﹑又以口供爲主若口供雜亂無緒。不妨略敍簡淨。有意晦不明。不妨略攺醒亮。但不得混刪要緊承招問罪字眼口供要俗話不可添出太文字句。口供酌定。仍令該書謄過。並原稿繳進不可存遺在外。致滋口實。

看語必以口供爲憑敍招必以看語爲定未出看語不可先發敍招。若先發敍招則看必依招權歸書吏先發看語則招須依看權始在官然每有令招房作看稿者是授之柄也彼老姦善窺官長意旨反以其正意作爲陪意使官長疑而攺之便巳�其正意則自謂精明﹑不知早墮乎彀中矣。

○凡案總要口供與原詞合看語與口供合敍招與看語合定擬與招看合其照出與擬內之例合則無餘事矣○一案必疊成一卷。供招看議照五者缺一不可。同原詞序粘。用印存案。若奉上行。序作詳文申請。候允發落【釋義並式附】

△釋供狀

供者﹑具也﹑鞫審之際﹑兩造以口具白事之始末也﹑上官訊問﹑犯證對答而敍之後開取供年月日﹑令在詞人犯﹑按名書押問﹑官將供過起處朱﹑盡處朱�。判日八卷﹑

供狀式

供狀式

供狀某人系某府某州縣某都某里八民年若干歲狀供某年某月日某因某事云云所供是實

年

月

日供狀人某某押

△釋看語

看語﹑卽審單也﹑亦曰讞語﹑其法或先斷一語而後序事。或先序事而後斷。必須前後照應有貼狀附審者亦須一一序入。而又要不失首詞位置猶乎作文之有輕重也。大約據招﹑供以序事。依律例以斷罪辯論精詳。使無駁竇。能事畢矣。

○辯論精詳﹑使無駁竇﹑是矣﹑但系申詳上司之案未有不駁者若系欽部件。愈駁而其案始可定也每有招看極妥。似無可駁。而上司必尋一滲漏處駁之故有司比擬旣當。於不緊要處故畱一破綻。使爲駁地再詳則爲批允。不則﹑恐將律例未相允協。或供招尙屬含糊駁下。未免從頭審理取供。𨿽仍照原擬具申。不又多費精神而煩紙筆乎此又不可不知也

看語附

看審贅說﹝並式﹞

審語式

看審贅說﹝並式﹞

夫所謂看語乃上司告詞批審﹑與本縣詳憲之事覆批究擬﹑而審明具獄之情罪以讞者也﹑不曰審語曰看語者。以所讞不敢自居成案。僅看其原情以引律擬罪。而仰候憲裁也。所謂審語﹑乃本縣自準告詞﹑因情判獄。敍其兩造之是非。而斷以巳意者夫不曰看語而曰審語。以主惟在我。直決之以爲定案。而更書其判獄之詞以昭示之也。然看語之難。不在引律。在詞中之頭緒煩多。情罪紛雜。而能﹑使上官一目巳了如指掌固無俟詳覽供招之爲難也。審語之難。不在合式。在原被之匿情膚愬。兩証之左袒飾虛而我能折之使彼此輸心允服因筆之以爲不可移易之。爲難也。鴻欲拈之以爲式然載之別集者徒詞之悅目。而未審當時情事。適與吻合否。乃檢敝篋﹑得鴻在郯數首﹑實所親經﹑以定爰書者。敬以質之髙明聊代野田芻狗。若以云式。鴻則何敢。

看語附

擒獲大盜事

二命大冤事

羣凶謀產打死侄命事

擒獲大盜事

看得王可習父子亙古奇凶也。又有吳大郎李培興等﹑四方烏合以爲之黨。是虎而翼矣。潛居郯城五丈溝﹑逼近邳州之境將二十年不惟利其僻遠。可以藏姦。抑且恣其荼毒。可以逃罪。故因之惡焰日熾。惟任意所爲。無復忌憚也。平日往來多佩刀騎馬持弓挾矢之人。夜聚曉散。出沒不常。附近皆知爲響馬之領袖。而側目不敢言。獨東振恃其彊勇。欲與抗衡。又因比鄰莊宗魁將地三頃五十餘畝。獻玉海父子。東振以其近巳有垂涎之意。故縱驢豬恣其蹂踐。可習率人攜牛具往田。曾戮死其一豬。東振瞋目謾罵。發其陰私。謂家父子仗著響馬的勢子降著俺甚麼。斯言也不過一時衝口之談豈料爲傷心之怨殺機萌於此矣於是玉海招集惡黨吳大郎﹑李幹西﹑張四等﹑在家密謀。使張四往約蘇大﹑李胖子﹑一以莽撞見推。一以老練可恃。又使幹西卜日。定於六月初六日舉事。時方五月二十日而部署整嚴若此其處心積慮不殺不休矣至初六日午後。玉海可習同李培興﹑吳大郎﹑蘇大等﹑並跨蹇驢。暗藏凶器。先後而行。皆取齊於澇溝東嶺。獨畱培興看驢。余隨玉海至東振屋後麻地中。時將二鼓矣。玉海慮東振識認。持鎗把守後路。使幹西﹑張四﹑把守前門。可習用紅土塗面。與吳大郎等﹑越墻而入。東振方與其子。並徐小成﹑吳銀﹑露臥中庭。習舉手一鎗。刺中東振心口。猶驚問是誰。而脖子一刀。軟肋又一刀東振𨿽勇如賁育亦無所施其技矣殆東振旣死﹑可習等膽粗手滑。逢人便殺。𨿽長跪乞命。而婦人之外。無一得免。其立時殺死者三人曰李東振也振之第五子李璦也第七子李小黑也其追至屋外﹑戮傷於莊四宅上次日身死者一人曰東振之第六子李小鸞也其中鎗被刃﹑知非東振之子﹑受傷稍輕得不死者二人曰徐小成也吳銀也其砍傷頭顱﹑去頂皮一片﹑黑夜倉忙﹑卽以白棉單褁首可習等認爲同夥。不行窮追。負傷奔至南鄰生員李靖忠家。叩門求救。靖忠鳴鑼吶喊。賊始犇散。得漏命鋒刃之下者一人曰振之第三子李小一也其相去一牛鳴地。賊猶押徐小成引路並欲往殺。因靖忠鳴鑼賊始捨去。得不死者二人曰振之第二子李小九第四子李小二也此皆卑職單騎親至東振死地驗可習等往來之迹問東振等被殺之形屍親鄰佑之言與可習先後口供適相脗合益可以見此事之非常慘變。而玉海父子結黨殺人必欲盡東振之種類而後巳其忍心害理抑何至此極哉至究其所得之贓。實無一物可指。蓋東振寠人。觀其所居土屋數椽。偪窄倒敝。原無厚藏可恣剽刼。而玉海父子乃志在報仇不在刼財如當日地方之初報並無拿去財物非虛語也其持兵拒捕。鎗戳營兵。種種凶悖情形。前詳業巳敍明。不敢復贅。總之王可習者。梟過豺狼。惡同檮杌。又廣結匪人。父子肆虐。不獨弁髦官法。直敢艸菅民命。俄頃之間。手刃三人不煩刑訊。供吐如畫。按律寸磔。夫復何辭。其父王玉海﹑發蹤指示。屠戮滿門。實爲罪魁。造意者斬。律例炳然。但旣伏天誅無庸再議﹑李培興﹑𨿽未傷人。然巳同行。觀其欲辭玉海回家你做這樣事﹑休連累我之語﹑巳知其不可免矣。姑引謀殺人不加功者律擬流巳有餘辜李小五﹑系培興之子﹑殺人旣不同謀拒捕亦無凶械。羣然突出。被縛當場。審系無辜。釋之非縱。莊宗魁﹑卽李瑗初告之莊四也。與東振逼鄰。而遠交玉海。瑗等不無飲恨且懼玉海凶焰不敢遽行指斥故告宗魁爲首意借宗魁以供玉海此屍親確有苦情但細加研審。止有獻地根由。並無知情實據。姑引不應律重杖吳大郎殺人獨狠拒捕爭先。實爲惡黨之首。中箭身殞。得全首領幸矣。其餘蘇大李胖子等五名﹑或住居隔省。或逃避遠方。巳經移關給批。嚴行緝捕外。緣大獄不敢久稽。合先具招詳解。余俟獲日另結可也。

二命大冤事

看得孟林化之長子孟廷俊﹑系本縣九年冷村社長﹑宋世偉侄宋光英﹑系本社新報四甲戶頭﹑世偉以侄髫年就傅﹑未諳催糧﹑托親管正嗣代理﹑九年正月二十七日﹑合社赴縣認役﹑廷俊以正嗣冒名頂替﹑遂致彼此爭嚷﹑越二日前令當堂點驗見廷俊面有病容不堪催比免斤。至初四日在家病篤身死。林化乃移屍宋世偉家。而以究抵子命控﹑縣。孟貞倫又以打死人命控府矣。林化次子廷標﹑因初四日擡屍宋世偉家﹑至十二日﹑又以暴病死﹑而林化又以打死二命控縣致世偉以移屍圖賴控前任東兗道徐化又以打死二子互控矣道府各詞﹑反蒙批本縣﹑因前令卸事。案懸未結。卑職到任之後始拘集犯證﹑逐一研審﹑原檢旣無眞傷。眾證總無確據且在康熙九年五月初六日赦前﹑乃備錄各口供具詳道

府並請注銷業蒙前任東兗道允詳在案﹑未幾林化又以二命大冤事﹑赴控前院憲袁﹑蒙批前任東兗道錢﹑又蒙批到職隨復拘齊犯證虛公細鞫﹑據孟林化供﹑伊子廷俊是管正嗣在曹建白家打死。及質之主家曹建白﹑幹證苗翠然﹑咸稱彼此爭嚷並未交手其時宋世偉亦未在城仍與前供無異。又據林化供﹑廷標擡屍宋宅﹑世偉打廷標一石﹑就跑了﹑及詢之同廷標擡屍黃拔子乃林化親甥也。亦稱並沒見宋世偉打孟廷標。又問林化狀開打死廷標之宋光英﹑宋大等﹑俱稱廷標擡屍到宋世偉家我們並沒見面噫悍哉林化。何其老而彌烈也。孟廷俊與管正嗣以認役之故。互相爭嚷。亦世俗恆情耳。廷俊病死。乃移屍宋宅舍正嗣而告風馬不及之宋世偉其意固何居也。且彼此𨿽經角口。實未交手。廷俊之死其爲考終可知與正嗣猶無干涉況世偉乎使果當有毆打之事彼於前令認役時何不當堂申訴而直俟身死始行鳴控耶據孟林化供﹑我沒在家。孟貞倫供﹑擡侄子往宋家將養是均知移尸之非法一以未與一以未死文愆也殆檢閱前令原案二月初四日。林化業有究抵子命一詞控縣則移屍圖賴𨿽百喙亦何辭乎至廷標之死﹑林化稱拋石﹑打傷。孟貞倫又稱廷標以扁擔打弔世偉之扠。世偉跑了沒打著孟廷標。是兄與弟口供巳互異矣據黃拔子供﹑孟廷標﹑抗開二門擡進去﹑又云孟廷標自家走回去的﹑到家還喫了飯豈有被石打傷而猶能奮力以抗開人之門者乎使所傷果重必扶舁而歸又豈有掉譬遊行而飲食如故者乎觀黃拔子前供。是孟林化所教。其鬼蜮情形。又不攻而自破矣。況當日報應戶頭﹑原系光英﹑林化院詞﹑又稱世偉在先林化道

府所告。打死廷標俱系世偉。今院詞所告。又系宋光英宋大宋二不知人命何事塡抵何條而一任反復所指以恣爲誣陷乎較前具告諸詞林化之籍貫忽而郯城忽而鄒縣忽而郯城之孟林化又忽而鄒縣之孟化林同一故智耳。林化又稱告縣沈閣。實因前令報參卸事。以致此案久懸。道府批詞經卑縣研勘。隨具詳本道並解本府而云不解不審豈非同於夢囈乎及所稱王振旅﹑爲偉姻婭﹑庭質之時﹑又稱受世偉地一頃五十畝﹑銀三十兩﹑細鞫其由。振旅堂弟王振典﹑用價贖回劉之洪﹑原買地六頃八十畝﹑緣贖價不敷。旅出銀九兩。振典乃撥地頃余與之中人文約鑿鑿可證。據林化供﹑出自宋光英之口夫光英方爲孟氏仇敵卽世偉賄囑果眞光英猶且祕之而肯自露以語於人乎總之林化欲裝一受賄之迹以實其作獘之語及自覺情虛而又以著上衙役方準之說自作解嘲所謂遁詞知所窮矣林化姦險百出。歷審悉屬子虛。按以誣告之律。夫復奚辭。孟貞倫附和興訟。率眾移屍。應從重並坐。黃拔子孟上賓等﹑均依不應擬杖非枉。但林化年逾八十。連喪二子。情亦可矜。又自具詞輸服。懇憐老朽免解亦悔心之萌知法之有足畏也孟貞倫等﹑念系前案巳結。又查事在康熙九年五月初六日赦前。應否仍均請恩豁注銷。以溥皇仁。卑職未敢擅便﹑統候憲裁﹑

羣凶謀產打死侄命事

看得子於父仇。誼不共天。捐軀殉仇甘罹國法。此仁人孝子慕義無窮人何容狡惡之陳國相假此以濟其凶貪也據國相供﹑陳平於崇禎十五年﹑爲陳太禎打死﹑今太禎之死﹑則在康熙八年國相果憤不戴天此博浪之椎早宜霆飛電激加於太禎之首矣太禎之不仇而忽仇此孱弱之孤則前此二十七八年間與太禎比閈而居何所顧忌又何爲隱忍乎何以斷國相之非報仇也。國相呈控﹑仇報甘斬﹑詞義非不侃侃。但又云太禎財勢橫天﹑弱孤難支﹑又云身恃酒勢﹑欲報前仇﹑國相果忘其身以雪此憤五步之內有何財勢可畏且此臥薪嘗膽積恨忍痛者所爲非可漫恃淫酗也太禎當日卽殺陳平。國相豈能爲奇男子揕仇人之胸者哉。何以知太禎之非殺陳平也。父死於仇。此何等事。二三十年間。尙猶影響於所聞異詞乎。國相供於夏補川門首。見國璘又供於張家莊。巳屬可笑。殆証之親見之夏補川。又展轉而及於姻婭之曹道人。久死之陳嗎啾打死之事。茫然捕風。又展轉而及幹生員之梁大印。族長之陳三福。並處和同席之語。都爲夢囈總爲搶攘之中陳平委無去向國相得以售其欺耳然則其慘殺陳連者何居。曰殺人之嗣。謀人之產變起蕭墻。禍深骨肉。忍心害理。未有如國相之甚者也。據彭氏供﹑夫陳太禎﹑終鮮兄弟。太祥其父收養螟蛉也。太禎之一綫。僅有陳連。連旣已死。太祥外人敢異日與國相輩爭太禎之產哉太祥等供﹑太禎甫死卽有國連之拉牛。得銀三兩。意猶未饜。又繼有國相之占宅孤兒寡婦不堪其魚肉久矣至此乃忽爲斬根之計以遂其攘奪之謀逮陳連當場打死無可逃罪又忽以窮奇之行借爲復仇之舉以徼幸讞牘者動心於子報父仇之義畱其矜疑之一路耳所宜按毆殺小功親屬之律。以正繯誅者也。其國相之兄國璘﹑亦妄供父爲太禎打死於張家莊﹑顯系知謀。弟國連拉牛騙銀有據。未免同惡相濟。各宜按懲。但國連先經在逃。俟獲日另結。其彭氏孀孤無倚。應令族長議與彭氏立嗣以永杜妄覬之端可也

同前事

查得陳國相﹑打死陳連一案﹑前經卑職研審﹑招報憲臺﹑今蒙行查﹑康熙九年五月二十日﹑陳國相果否帶酒到廟﹑打死陳連﹑有無挾仇嫌﹑令卑職逐一確查明﹑白回報﹑但各犯證俱解赴憲審未回﹑無憑拘訊卑職復細繹原招。陳國相報仇甘斬一詞訴縣﹑內稱身恃酒勢欲報前仇於五月二十日﹑故持木器﹑打死陳連﹑以償父命又口供內小的醉了往廟裏後邊觀音殿去﹑見著陳連就生了气﹑著棒槌照頭打死﹑然則國相之打死陳連。因酒醉而始遂報仇之志也夫父仇何事復仇何心必待其醉而後發設國相終身不飲酒父仇終身不能復矣連父太禎。與國相比閈﹑而居幾三十年不聞其有報仇之事殆太禎物故。而始乘醉遷恨於其子太禎何幸三二十年問而卒不遇國湘飲醉之一日也據供。伊父陳平崇禎十五年爲太禎打死﹑卽在國相。聽之傳聞。質之眾證。亦茫無影響。則國相之打死陳連縱卽醉酒旣復仇之涉虛夫又豈無故而然乎據連母彭氏及伯太祥原供太禎方死﹑陳國連始而拉牛﹑得銀三兩﹑陳國相繼而索宅﹑彭氏不肯﹑遂有憾詞。我教你一些得不的之語則國相之打死連謂非絕嗣謀產誰其信之夫卽爲國相解曰。因索宅未遂致嫌。宜怨彭氏。與連何辜。不知彭氏𨿽孀尙有陳連一塊肉在太禎所遺應爲連有國相一堂侄耳安得過而問之又安得以所求未遂而嫌之窺國相之心。陳連旣死。太祥爲太禎父螟蛉子﹑終是外人。其太禎家財國相可不攘而得彭氏乃一巾幗嫠婦安能與巳敵哉卽其敢於打死陳連其意以借報父仇爲詞希圖爲讞牘者畱一矜疑之路故康熙九年五月二十一日﹑國相以報仇甘斬﹑具詞自首到縣﹑於打死陳連之事。巳直認之而不辭然然則國相之必死陳連其蓄謀爲巳深矣豈偶然乘醉而漫爲此慘毒之舉也蒙憲票內開﹑據陳國相供﹑原是小的曲孽迷心﹑醉後悞傷﹑打死陳連是實卑職又查得當日與陳連同學﹑姚克敬張奉召等原供云﹑陳國相到學裏﹑坐在師傅桌上問師傅那里去了﹑回云地裏撒種國相拉過陳連﹑拿著棒捶就打則﹑國相所云悞傷似與律文未相脗合至果否帶酒。卑職審時。亦止國相有小的醉了一語。其餘未經供出。然目擊行凶之人。姚克敬張奉召其的證也國相當日有無酒醉。再就克敬等一訊便知。今蒙行查謹具原招情由逐一回報。伏懇憲臺﹑就便將犯證再行研鞫並詳閱原招國相是否酒醉誤傷。及有無仇隙。自難遁於憲臺電燭之中矣。

審語式

冤抵母命事

霸產極冤事

欺孤吞產事

霸產累糧事

冤抵母命事

審得董寡一癡潑老嫗也。妾婦之愚。每因小忿。致經溝瀆。然未有若寡縊之無謂矣。寡之母子﹑與張忠兄弟﹑望衡﹑而處。寡之家無宿春。借麥於忠。忠靳而弗與。寡以忠之不協比其鄰也。嘖有繁言。又遷怨於忠弟信而與之哄。旋歸而自縊。子三奇三秀﹑遂以母死爲可居奇矣。獨不思移屍展賴。律有明條乎。亦知自縊。無可告抵。而輿屍於張意在官斷葬埋爲收殮計耳倘得遂其欲則刁旋之風何時巳也本縣念其貧。給銀五兩。著三奇等自行埋葬。其移尸之罪。姑以母死免究至張忠始以吝﹑米生﹑嫌。張信益以口角益釁均未講於睦鄰之道也薄責逐釋。

霸產極冤事

審得李廷學﹑與王立諫之訐訟。一以爲占地二畝。一以爲盜石產碌■﹝石由﹞四條﹑事非無因。然查並系逃荒以前之事。占固不成爲占。盜亦不成爲盜斷令各還其所自有而兩造亦俛首無詞矣惟是廷學之弟廷玉。出外不歸。死於鄭家峪河內。卽廷學告縣之日也。乃遂謂立諫殺之。以乞究弟命事再訟。細審玉死之日縣狀尙未準行立諫何由遽知報復如此之速且無一確證。豈能懸坐安知其非有別故而或墮水以死耶姑存此案。以俟另結可耳。

欺孤吞產事

審得劉邦奏﹑與徐氏之夫劉芳第﹑兄弟也﹑芳第沒後﹑邦奏不能善視孤寡。旣踞其地。又拆其房。致徐氏有欺孤吞產之訟。乃劉時遇欲利徐氏之產。而陰挑以起釁。邦奏不知自反。而遷怒於時遇。遂挽戚孟龍躍出掠義女之詞以告時遇。而圖報復。及細加鞫審。龍躍所失之義女名小春花。時遇所收之幼女名小秋貴。事皆在順治十七年。秋貴隨爲壯口劉萬思認去。龍躍今日猶思舊事翻新指鹿爲馬誠不足當明眼人一噱也。至邦奏占徐氏之地﹑拆徐氏之房。皆鑿鑿有據。邦奏自認退還。猶不失爲善補過者。斷令族長逐一點明。眼同交付。悉還徐氏掌管。仍限十日內取領附捲。以成鐵案。如再遲延觀望。三尺法不爲諸生廢也。其所退之業。或守或賣。悉憑徐氏母子。主張時遇等仍不得再生覬覦。爲邦奏口實劉邦奏姑罰銀五兩﹑助修文廟﹑劉時遇孟龍躍﹑各罰谷三石備賑﹑

霸產累糧事

審得生員張行吉父張成祖﹑所買地四十二畝倏侯倏張此業之爲朝秦暮楚者。非一日矣。成祖故後。侯洋侵遺產於行吉藐孤之時。行吉卽返汶陽侯洋僨轅之日。今庭訊之下。如禎等猶執﹑順治四年退約爲據。不知前撫憲之斷給。在順治十二年。前任張公彼時給有印照。其順治四年之退約久爲廢劵顧何疑乎獨加兆又供伊父侯洋﹑於康熙三年﹑又控前任金公﹑斷還侯氏﹑查案卷無存。僅加兆出一張小拔退約。小拔者卽行吉乳名也。行吉親供非其手筆。查行吉於順治十四年巳列名黌序安得此時尙書一乳名且以靑靑子衿數行退約猶倩人代筆以洋之老姦能甘受乎則此爲蘭亭贗迹又無疑矣總之眾口紛紛自當以撫憲之斷給爲鐵案速令加兆等還產於張。其節年錢糧。另同伊社里長淸算。籽粒免追可也。

△釋招狀

曰問得者。問官之起語也曰一名某人者犯人之供稱也凡串招﹑須照例定一人爲招首如京官與外官共犯﹑俱應奏請者以罪重者爲首。京官𨿽僧道官﹑與在外六品以下官共犯﹑京官爲首﹑致仕官與役吏共犯﹑官爲首﹑罷閒官並生儒與吏承共犯﹑吏承爲首﹑內臣與京官共犯﹑官爲首﹑與在外六品以下官共犯﹑內臣爲首﹑有職役人與白丁共犯﹑職役人爲首﹑婦人與男子共犯﹑男子爲首﹑僧道與裏老共犯﹑僧道爲首﹑軍民相等之人共犯罪重者爲首。通將各人事情招出。巳獲者﹑稱在官未獲者﹑稱未到脫逃者在逃﹑犯罪時在﹑事發時死者﹑稱先存今故死在先﹑有事干犯者﹑稱巳故監禁死者﹑稱監故巳成招禁者稱獄囚未成招禁者﹑稱罪囚連坐父母者﹑稱家口連坐妻子者﹑稱家小照提者﹑稱前事或別捲﹑眞犯死罪﹑分巳未決﹑雜徒罪以下﹑納贖者﹑稱問結髮配充軍爲民者﹑稱問發杖決者﹑稱省發供明者﹑稱省令俱置姓氏之上後莫重用其年歲貫址之下﹑有職者序履歷吏序參充僧道序簪剃若該還俗者﹑法名下出姓名尊卑訐告﹑律該照服定罪者序宗支八議之人﹑按秩開寫。以便定議。不拘事之大小輕重多寡以年月先後爲序年曰問月曰內﹑其定罪全憑招眼用不合云云須犯律例者如竊盜﹑則云某窺得某人家有某物不合輒起盜心﹑於某日時﹑潛到某家門首﹑采聽本家人犬睡熟剜開墻壁進入內房﹑偸出某物﹑彊盜﹑則云訪得某家多有財物﹑某不合紏同某某﹑各不合依允各持鎗棍幾更時分﹑潛到某家門首﹑用某物打開某處點起火亮刼出某某財物﹑在某處分用﹑毆殺﹑則云某不合與某人﹑各用某物鬭打﹑悞將某人某處打訖一下因傷身故故殺﹑則云因與某人爭鬭﹑廝打不過不合發狠用某物打向某某處一下﹑當時气絕﹑謀殺則云某不合向某﹑人說某人時常欺害我﹑若無人處結果了他某某各不合依聽在心﹑於某年月日﹑訪得某人獨自在於某處﹑某叫同某人﹑各執某械﹑潛到某處﹑向伊某處用某械戳砍幾下當時气絕身死﹑餘皆仿此﹑贓物少﹑則就招內敍出。多則於招後結出。所值銀數。計贓定罪。若招首無贓。要另言結得某人等。某某財物若干不可混序○然此亦其式耳。至於彊竊偸刼﹑及鬭毆謀殺等類俱照本犯原日實情實景供序一字攏統含糊不得獨是不合如何。又不合如何。則一定規矩不可少也。

招狀式

招狀式

一問得﹑一名犯人某﹑年若干歲﹑系某府某州某縣某都圖籍貫﹑狀招某年月日﹑不合與某云云某各不合云云又不合云云各又不合云云亦不合云云亦又不合云云卻不合云云卻又不合云云有某不甘﹑通將前情首告某衙門某官案下﹑當蒙拘提一干犯證到官﹑當堂研審錄取口供云云在捲﹑蒙審得云云各情允服無詞除將無干人證某某等﹑先行摘放﹑某某等取問實招犯外﹑結得某某對像時值估價銀若干兩﹑所結是實﹑

年

月

日招狀人某某背押

△釋定議

議者﹑擬似也﹑問者﹑欲似諸律﹑未敢以爲是而擬之之詞﹑所犯姓名𨿽多﹑以招首爲議頭﹑以下輕重。依罪爲次引用律例必須體認得眞有犯二罪以上從重論是謂除輕不坐也各﹑等者。從一科斷是謂去彼存此也。數事共條。止引所犯。是摘引應坐也。如五六七人共招﹑律𨿽各別而罪相等。並擬。贓貫同者亦然﹑各色人犯﹑系文武職役須序來歷以便發落。先有力﹑稍有力﹑再次無力﹑其收贖之罪﹑並應的決之人則不論力。若無律例而比附者則云某系照例比附某律例云云。如死刑﹑則云某重犯牢固監候。會審處決﹑通行請旨﹑若是外招﹑則云申詳轉日發落﹑

定議式

定議式

一議得﹑某人某人﹑所犯各除輕罪不坐外﹑某與某各各依某律例杖若干﹑流若干裏﹑某某俱合依不應得爲而爲之律﹑杖若干某系家人共犯免科﹑與供明某人俱免擬﹑某應照例決發﹑某審俱有力﹑照例納米﹑某審無力﹑照例的決﹑各滿完日﹑與免科某﹑並供明某﹑各寧家隨住﹑某系重犯﹑照例監候某輕犯﹑準保候申詳轉日發落

△釋舉照

照出者﹑如火之照物﹑蓋前招議之內﹑各犯贓贖還官給主。不容遺漏。所以總結上文之意。彼此俱罪之贓。應禁之物則入官。取與不和﹑鬭瓊森事﹑逼取求索呈告之贓。紿﹑主【若系傍人舉首﹑官司察出者﹑則仍入官﹑】官物還官。私物給主。捲冊﹑則發該衙門房科備照屍棺﹑給屍親領埋。凶器﹑發獄局攺造刑具器皿。奴婢妻妾﹑領回。贖谷﹑發倉備賑。贖銀﹑貯庫作正支銷。入官還官者取倉庫實收。給主者﹑取領狀﹑其一應契票文書﹑僞造償結者﹑塗抹附捲應還存者﹑給主取領狀。充軍爲民問徒發遣者﹑取收管。未到人犯﹑無罪者﹑免提。誣告贓物免追若有罪犯不到﹑與應參奏官員之類﹑則稱合問某人。俱另行提問。是謂照提。

照出式

照出式

一照出某人﹑該納米谷若干或折銀若干﹑或贓銀若干﹑俱上倉貯庫。取實收。及某原盜騙財物﹑理合給原主。取領收附捲余無再照。

△照提

照提者因舉照中另提而立名。除應奏請官員之外﹑有亡不官者四項眾人共犯。此獨逃亡。情罪難定。獲審另結者一也。多人共犯。此𨿽逃亡。而所犯情節顯著。律云眾證明白。卽同獄成徑擬其罪獲日補決者一也。事發在逃。難以質審。𨿽未舉照應存其案以俟獲審者一也。多人同案。此獨不出。卻系要證。不能懸斷。亦𨿽未經舉照存案獲結者一也。大約理直而公者。不必遁逸。犯人不出必爲情虛要證不出。定有偏袒受囑之故

遁逸之人﹑一經照提補決﹑則必堅匿不出。且或眾口所惡致令終身無以自明故非眞得實情只用案候。不可輕用補決字樣擬罪在案。照提補決者﹑若律例更攺。獲著之日。宜用新例。但加逃罪二等。

家主呈告婢僕盜逃。必拘中保。弔驗身契。並兩鄰查訊盜逃情由。方可立提緝之案。給廣捕之牌。若查訊未眞。不可輕準。恐有本非婢僕。一經案緝。後日竟爲把柄。更有家人身死不明棄匿屍骸反告盜逃掩人耳目者。自當根究。不可不防。【然僕婢服役多年﹑或長子孫。無身契可驗者。但有確實證據。亦準與提緝。未可執一也。】

△釋卷案

凡序問斷案卷始於原詞﹑次行拘票案次訴詞﹑訴詞票案次投詞﹑俱先依次序﹑粘連成捲﹑上用捲面待審﹑審過取畢口供﹑序招﹑加看語﹑定議﹑舉照﹑或應原紙。或應淸寫﹑俱照式中細注。粘接成捲。用印存案。若奉上行者止將票案刪去以捲序成詳文體式。粘同原批詞。面上加一面呈。聲說奉批原由申繳。候批發發落。

捲案總式

捲案總式

某年月日原告某

被告某

差某人

面式【某州縣】一宗某事

某房某人承行

原詞

票案

投詞

到單

供狀【以上俱用原紙粘入】

招狀【以下系承行書寫一折問官判日粘入﹑其官發親筆審單﹑淸寫折子之外﹑仍粘卷末存照】

審語

議得

照出

年

月

州縣正堂某

行

親筆審單

福惠全書卷之十二

●福惠全書卷之十三

刑名部三

◆刑名部三

監禁

卹囚餘論

○監禁

犴狴之設﹑原以禁重囚。非是不可輕監卽重囚之中﹑有彊盜﹑有人命﹑有已審結﹑未審結﹑若彊盜已經審結﹑有歷秋停決者﹑此輩凶徒應置重監若未經審結﹑須牢加杻鎖。止系裏監不得�置黑獄人命罪犯抵償。𨿽屬死囚﹑與彊盜不同宜另置一重監若流徒等犯﹑彼原系活罪﹑候詳允發遣止宜鎖禁外監並不得置之重獄。至於抗糧頑戶及公事未完﹑恐其逃逸﹑不得巳而拘系者。但須寄倉其餘未便遽釋看取的保在城候結﹑蓋禁獄同於地獄非墮阿鼻孽鬼應受苦報未忍濫以處此也

婦人犯死罪非謀殺親夫﹑卽毆殺舅姑﹑禁中原有女監﹑早間放風﹑禁卒拘管出入﹑不許男犯近前。晚須監門鎖閉。不許與男犯通奸恐囚徒縱淫爭鬧致生他變查出該管禁卒守宿書役﹑及男女本犯一並究懲。至別犯婦人斷不可送監監中諸犯輕薄。及牢頭獄卒調戲。不惟婦人從此臉厚無恥。卽貞端自守者終身行檢難以自明歸而妯娌嘲談。親黨竊笑。兼之夫主嫌疑。一�含恨自縊。則無辜陷人於死者誰乎。仁人君子。不可不慮及於此也。縱盜賊之妻姦拐之婦。在官者﹑著老成媒穩婆看守。有親取保無親取店家現在收管。仍嚴諭不得無賴借端窺探

犯人入獄。性命懸於獄卒之手。所謂生死須臾。呼天莫應者也。其致死之由﹑有獄卒索詐不遂。買命無錢。而百般淩虐以死者。有共案諸人。欲要犯身亡。希圖易結。因而致死者。有仇家買囑。隨機取便。謀害以死者。有婪官利其贓私。致之死而滅口者。有神姦巨蠹。恐其幸脫。而立取病呈者。夫獄卒仇家諸人艸菅人命。固憲典所不容矣。至於婪官攫取家貲而又箋性命是何異於刼財殺人之盜哉若其神姦巨蠹。不得巳而死之。固爲地方除害但寄其權於凶惡之輩以恣其殺人之心膽何若公庭杖斃與百姓共棄之乎或事經報上。未便顯誅。乃於捕獲之時。立加重創。繼於起解之際。更予嚴箠。沿途多其護送。則搶奪無所施具稟悉其窮奇則上臺亦相諒虎豹死於獵人之手誰復有見憐者哉官長遇此難處之事宜詳爲區畫毋令此輩作儈子手可也。若獄犯三日前。未聞報病。而倉卒云亡者。必系獄卒謀害。務嚴究同牢眾犯並驗屍傷申憲究擬。以伸冥屈而儆凶風。

牢頭獄卒之所以慘毒諸犯者﹑難以枚舉﹑略述數端﹑以明其惡。願在上者﹑畱心體察而痛除之造福無量

本管牢頭﹑與眾牢頭羣來幫毆﹑名曰打攢盤

夜問傾水濕地﹑逼令睡臥﹑名曰濕布衫

將犯人足弔起﹑頭下向臥﹑名曰上髙樓

捏稱某犯出入﹑難以堤防﹑旣上其杻﹑又籠其匣﹑名曰雪上加霜【今■﹝木匣﹞已禁用﹑將兩板夾其身﹑以足套於楞木之外﹑繯以鐵索﹑使身不得動轉﹑獄中見此﹑亟命去之。】

新犯入監有錢者本管牢頭先設酒款待私與開鎖松杻以示恩惠次早眾牢頭俱來拜望送禮三日本管牢頭開帳﹑派出使費﹑名曰鋪監

牢頭詐飽又唆散犯各出錢五六文﹑買雞肉等﹑送與新犯﹑本管牢頭﹑又派一帳﹑如不遂意﹑卽唆散犯﹑成羣淩辱﹑名曰打抽丰

無錢使用者﹑遇親屬送飯來﹑故令餓犯搶去﹑甚至明絕其食﹑名曰請上路

又有潑濕艸薦﹑令臥其上之惡﹑

有逼勒終夜站立﹑不許睡到之惡

有私加短索扣鎖過夜之惡﹑

有以手杻撞犯人胸額﹑柙板痛打腳底之惡﹑

有窮犯無錢﹑卽剝取衣服之惡﹑

有新經杖責之犯﹑故將柏香燻焚﹑托言解臭﹑刑處觸受﹑流血不止﹑不得生肌之惡﹑

凡監犯有病﹑獄卒卽逓病呈。如系重犯。撥醫調治。摘取醫生是何病癥用何湯藥結狀存案病尙未愈。有親屬者。準令親屬一人搜檢明白並無夾帶放進照看。無親屬者。責令仝牢人代爲煎藥扶持。如病故獄卒卽報某犯患病﹑醫治不痊﹑於某日身故仍取獄卒﹑病故某犯身死驗得面色。如何口眼如何肚腹如何委系病死並無別故甘結再取同牢各犯甘結並醫生某犯病癥如何醫治不痊某日身故是實。並無扶捏甘結存案。本官仍宜入監親驗身屍查問眾犯無。方具文申報該管上司。著令掩埋。取本地方埋訖結狀存案﹑有親屬﹑者候上文批準﹑許親屬具領屍結狀存案如系徒罪以下犯人患病﹑獄卒呈報﹑撥醫調治如前﹑若再不愈。著令親屬的保在城調治【宜取有身家保人﹑當堂逓領領出病愈仍送收監若系上件恐有逃亡未便】

倉犯有病﹑亦然﹑如系可釋放者。卽取保釋放。回家調治。若獄卒無故報犯人病呈。此必姦謀。欲圖戕害。卽撥醫看驗不許扶同冒結查出獄卒重究。醫生重責。如此﹑則惡卒知儆﹑自不敢妄報病呈。傾人性命矣【獄犯病故有屍親者並取結狀存案】

衝繁大州縣﹑獄犯眾多﹑若無牢頭統轄彼性皆凶悍。每起爭競。但牢頭系年久罪囚﹑欲爲牢頭﹑例有頂首﹑錢。獄卒居間交易﹑故一爲牢頭﹑便肆橫作惡。詐索銀物。法宜於犴狴門內分爲四層第一層﹑近獄神祠者爲軟監一切重案內﹑從輕問擬者﹑應追贓未完﹑及擬徒候遣者居之。第二層﹑稍進者爲外監流罪及人命窩逃正犯﹑偸竊未結者﹑居之﹑其兩﹑層。專令獄卒掌管。第三層﹑又進者爲裏監所謂重監是也。人命正犯﹑巳結擬辟﹑及彊盜審明﹑情可矜疑者﹑居之。第四層﹑最深邃者﹑爲暗監﹑所謂黑獄是也。彊盜歷年緩決﹑及新盜擬辟者﹑居之其兩層。令本監獄罪囚輪流充五長管轄而獄卒爲之總理其牢頭名色竟行革去夫輪流之法兩監各置木牌一面﹑上寫本監罪囚姓名以進監先後爲序。挨次排寫。每五字編一字號﹑其黑獄﹑以修心悔過。孽障自消。八字爲號。重監以諸惡莫作。眾善奉行。八字爲號。使諸囚見此字號略加猛省。亦是方便好事如頭五名﹑第一名修字一號﹑第二名修字二號﹑五名排完﹑次五名﹑第一名心字一號﹑第二名心字二號﹑餘仿此﹑不足五名之數﹑名曰畸零卽排於臨末字號﹑作某字號六名。每一名管四名﹑自第一名充伍長爲始﹑管轄五日﹑至第六日﹑交與第二名﹑亦管轄五日挨次管完又交與第二字號第一名﹑周而復始照此挨輪將木牌懸於本監門之首。以便諸囚覽記。凡所管四名之內。有生事爭鬭飲酒賭博。不守法度。俱令此一名禁飭如不遵禁飭。卽說知獄卒對眾笞責又於兩監門外各置銅鑼一面如伍長借端需索淩虐﹑及獄卒無故作踐罪囚。或受賄欲行謀害許本囚卽鳴鑼叫喊守外禁卒。值日提監刑書。立刻稟報。以﹑憑嚴﹑究如五長淩虐眾囚。獄卒不舉。獄卒並坐。如獄卒作踐眾囚。欲行謀害。如五長不舉。五長並坐。本官仍須親身不時臨監查點訊問有無前項慘惡諸事。淩虐情形。如此則深淺異監罪犯之輕重有別新舊互管牢頭之積獘可除庶靑燐怨气不亦漸少哉【挨編字號﹑原爲獄囚眾多而設﹑若人少﹑只派一人一號輪流爲長管束余犯可也﹑】婦人非犯死罪。不入監。然女監不可不備。亦於外監之側另置一所。髙其墻垣。榜曰女監毋與男監相。門內畱一隙地。以爲便溺之處。門早晚封鎖。專令老成獄卒司之於門傍壁上作一小轉桶飲食令獄卒傳逓庶內外各別。防範亦嚴。

獄中人多气雜。且地方逼隘。穢气燻蒸。致生疾病。若一經傳染。枕藉接踵。甚爲可憐。務令火夫獄卒掃除潔淨不許堆積獄中冬月﹑三日一次。夏月逐日一次﹑其糞道須令時通不得壅塞。杻鎖刑具勤加滌拭各監坐臥之處亦常爲掃除漧淨。宜照會捕官。嚴飭刑胥。親身不時督責看視。違者禁卒刑書﹑一並重責﹑

○在獄諸囚﹑全憑衣食。充饑蔽體。本籍有家屬親戚猶可照應。若遠處無人之犯。何以仰資。州縣遇有囚糧。犯眾未必足給。若囚糧全無須得多方措置或僚佐共捐。或詞訟罰贖。務令每日衣食不缺方爲安妥。如值嚴冬則爲之備艸薦綿襖雪天早凍則爲之煮姜湯熱粥【南方宜姜湯﹑北方宜椒湯﹑南方大米﹑北方小米﹑雜糧俱可】如資用不敷。廣爲勸助。紳衿富庶。諒亦樂輸。總之念屬救人。不必過爲拘謹若能獨力勉行七。級便成巳造。不更快乎。恭遇萬壽元旦令節量賞酒食。俾獄底餘生。獲沾聖主良辰之恩育皆系牧民長官所得應爲之事。未可視爲此輩惡人。死固宜爾。而又作此迂闊之事哉。鳴呼﹑上天生物。虎豹豺狼。蜂蛇蝮蠍。未嘗絕之而況人乎。昔隋侯救蛇而獲珠晉郭文探虎骨而酬鹿。此又報應之說。不足爲君子道矣。

○各犯口糧﹑宜刑書親看。三日一散。每日五合。各犯親領不不可躉給獄卒。以致侵蝕。卽艸薦棉襖之類。須捕官親散均勻不得彊梁多奪。致有偏枯。

獄囚衣食旣資。淩虐有禁。固仁人君子之用心然防範又不可不嚴蓋此輩感恩悔過。未必盡無。而狼子野心。能保不有。宜四周圍墻。務須堅峻。壘以棘鍼遇霪霖久雨。捕官卽宜到監。房垣詳加看視少有毀裂實時修補恐半夜坍塌。逃逸壓死。均屬未便。早間除放風。冬間除曝日五長獄卒。看守片時。便要進監不許在外閒散彼此探望。致有疏虞。日間各犯項鎖無論重輕皆不宜去重犯惟盛夏﹑日間當午暫卸左手之杻。略與松動腳■﹝金靠﹞𨿽日間不可去遇晚定上雙杻。或墩或檻各鎖一處不可狥情寬縱。各監門禁卒俱要上鎖看守不得貪睡。直宿刑書﹑與捕書﹑分班直宿嚴加巡視不得偸安在監夜巡火夫﹑務要禁卒刑書熟識精壯按更周圍。敲梆巡邏不許面生混入小廝充數及躲懶安睡印官於起更後。不時攜帶監簿筆硯。先至監外默聽火夫有無敲梆巡邏。【火夫躲姦﹑嘗有在被窩中敲梆者不可不察﹑】然後密啟監﹑門。監門仍令掩閉把守不許餘人出入查看刑書有無直宿獄卒有無熟睡各監門有無上鎖然後開門。逐犯點名有無遺漏再驗逐犯有無手杻足■﹝金靠﹞及項鎖若應杻■﹝金靠﹞而不杻■﹝金靠﹞。應墩檻而不墩檻。與不應杻■﹝金靠﹞而杻■﹝金靠﹞。應鎖項而不鎖項。有五長者。五長獄卒之罪。無五長者。止獄卒之罪。俱注明監簿與貪睡之獄卒。不巡邏之火夫。不直宿之刑書等。並於次日早堂提拿分別懲處至於重囚健壯者。恐其恃彊恣釁舊有打肥之說但無罪而加之刑。似乎不忍惟不許買雞肉魚酒之類恣意噉飲一則過資養贍。一則酗酒多事。宜嚴諭守外禁卒。不許傳錢出買。看監門禁卒不許受錢買進。違者查出究責。如重犯親屬送飲食。禁卒須驗試。恐有鴆毒。送衣物包褁須解看恐有夾帶兵器但不許借端侵掯違者。送人喊稟重責。買進柴薪俱要乘�條嫩枝。不得長漧硬木恐暗削短棍斧柄獄近墻裏外樹木俱宜砍伐監中閒放繩索板片俱宜取出恐便於攀登並作梯升緣糞道止畱小穴﹑可以出糞則止四圍用大磚石結砌不可寬開大洞恐易於掘撬更有嗜酒獄卒。重囚知其好飲。故買佳肴美釀。欣動其心。因而與卸杻■﹝金靠﹞。開懷暢飲。伺其沈醉。搥而斃之。遂彼此互劈刑具。越墻而逃者。比比見告。宜嚴禁獄卒。不可與犯人飲酒著同牢獄卒。連名互結。犯者同罪。舉首者賞。晚間直宿刑書。不行察舉。並究似此防閒愼密。可無疏虞。是又司牧者所宜畱意也。倉犯𨿽系輕羈。出入須有倉簿。倉門日須鎖閉。倉夫時加看守不許遠離倉屋恐有傾圯。宜預爲修葺。免令坐倉簿譴者憂危於頹墻漏壁之中可也

○卹囚餘論

於戲﹑爲政者可不思其本哉夫人之子弟﹑幼而訓之孝悌揖讓。長而淑之禮樂詩書。上者廁身於賢士大夫。次亦不失爲良百姓。若幼而縱其驕矜。長而昧其禮義。非流蕩於匪類。則身罹於憲网。此固子弟之不肖。亦父母之失教也。今吾人剖符州邑。蒞官行政。潔已愛民。必先之以教養使民知務農桑。而足於衣食。知嫻敬讓。而惇於風俗。然後勸之息訟以裕財。守法以保身。輸賦以急公。�有梗化不逞以肉吾民者。撻而誡之。俾其悔過而遷善。於是百姓享其康阜。習俗返於淳龐。豈不稱爲賢有司哉。若其操守不端閭閻罔。卹秪知期會之爲急。日惟刑罰之獨嚴。於是姦頑以刁詐而逃法良善爲豪橫而相欺告訐之風日甚盜賊之眾愈滋。蚩蚩之氓羣胥入而陷於罪梓爲之上者猶復怒其爲敗類鞭笞而桎梏之以至於死而不卹嗚呼此亦未思其本矣昔者大禹﹑見罪人則下車而泣。非哀罪人也。謂實上之不徳教化未備而使之至此也是以泣也。陽�爲士師﹑曾子朂之﹑如得其情﹑則哀矜而勿喜。所謂哀矜者亦矜其上之失﹑道無以教之而使之至此也與禹之泣罪其心一也。方令囹圄逮系𨿽三尺固所自幹而推其所以干之之故非上之失教有以致之乎追言及此。吾恐爲其上者𨿽美饌在前錦衣在襲有不能食之而甘服之而暖者矣孟子曰﹑以不忍人之心﹑行不忍人之政﹑孺子入井﹑匍匐救之﹑是不忍之所生也若彼之紲紲累累腐肉殘膚凍餓且死較之孺子不更慘耶由是不忍之心。而推之不忍之政則除其慘毒禁其謀害潔其居處賑其衣食有不待辭之畢矣𨿽然﹑此猶其未也。不觀諸孔子之言乎。曰﹑聽訟吾猶人也﹑必也使無訟乎﹑夫無訟之本。在乎有以大畏服斯民之志。使無情者。不得盡其辭是無訟之本操之在上而不系乎下也然則是豈孔子之空言乎。孔子爲中都宰沈猶氏不敢朝飲其羊。公愼氏出其妻。愼潰氏越境而徙。男女異路。道不拾遺。三月而大治。此徳教大行化淳俗美之明驗矣寧獨無訟而巳哉使魯當日盡諸邑皆孔子周公伯禽之封𨿽與唐虞之代比隆可也成康文景之刑措。又安足數乎。嗚呼。吾先聖之徳化美績。彰彰具在。誠能奉而行之中都之治可復見於今日此卽孔子知本之治也。而大禹之泣罪。曾子之哀矜。是皆有見於此乎夫爲政者亦思其本而已矣

福惠全書卷之十三

●福惠全書卷之十四

刑名部四

◆刑名部四

人命上

○人命上

總論

莊地呈報

印官親驗

禁抄搶

審鞫

檢驗

疑獄

△總論

人命有眞。有假。眞者不離乎七殺。曰劫殺曰謀殺曰故殺曰鬭毆殺曰誤殺曰戲殺曰過失殺假者不離乎自縊投河自刎而巳。七殺之中惟謀故鬭毆抵命。猶必有致命眞傷檢驗身屍。比對凶器。果系眞殺方定抵償。若不行檢傷對器。𨿽是眞殺。不準抵命所以防冤誣重生命也至於自縊等類﹑或一時憤激。或以其死而貽害怨家。是皆自輕其生。非彼有欲殺之心也然其間有威逼致死之條。不能無議。若其久病自故。捏詞誣告。移屍圖賴嚇詐金錢。此又刁風惡習。所宜懲創。以杜其漸耳。其七殺之辯。與檢驗之要。並詳於左﹑惟在愼獄君子考証之。使生不含冤死能瞑目則幸矣

凡告人命﹑假者居多眞者十之一二官府見其重大不得不準。及其準後拘拿﹑原差視爲奇貨逢人便捉。擾索百端。男女驚逃。親鄰遠避﹑家資任人搬散。米谷聽眾取攜。門戶不扃。雞犬都盡頃刻之間勢同兵火凶首幹連。羣鎖至縣。立刻收監。監中淩辱勒詐已不堪言而苦主故意遲延不與見官於是親朋子弟。知苦主心事。稍稍出頭。央人哀懇苦主。幹連之眾。各自尋情賄免。盈千累百侈口要求。因典鬻田房。揭貸重利。多方說合。始得從傍勸解。而屍親仍未嘗吐口也及其赴質。衙門各役﹑又講規禮鋪班。索及輿牧。公庭質對。扳咬呼號。慘震天地。訊之證佐。又多模稜其詞。而官府惟有驗尸之法著今輿屍候驗。凶身連害。又送囹圄。彼屍親者方且揚揚返含以尺繩片席束其死屍或懸之髙樹。或掩之淺土經旬浹月而後待凶家之昂價也方其未審之前。被告之家已破。乃今言歸正傳。而力又未能。𨿽族屬捐金代理。溪壑難塡。原告復央仵作。非捏報屍傷。則多方托故。然後舁屍郊外。該胥乃出驗牌。搭蓋廠棚。掃除場地。仵作油靴雨傘。官棚朱盒筆硯。沈降諸香。與夫刑書皂快。總甲地方。雜派苛需。難更僕數迨報開相驗仵作稟稱身屍潰爛而巳不可驗矣明系又開一蒸檢以爲苦主遷延索詐之地也乃官府之去棚。惟恐不速。屍親之黨類。擁擠如蜂。擒其凶首。棍棒交加。刀錐並剌而公門鬼卒共作揶揄解散是又苦主明嚇其不敢再檢而廹以不得不講之勢也迨其欲心旣厭彼此並出居間上下夤緣僅以一攔詞了事嗚呼死者之傷痕未見命案之眞僞無憑而凶首之於幹連親朋之於族屬身家產業蕩廢俱空稱貸那移償還無已是尙得謂之有天日哉夫從來人命必須質審。定案必由檢抵今乃聽其苦主始以質審爲淹畱之計繼以相驗爲挾騙之媒終以攔詞爲結局之地由是觀之則官府竟是登場之傀儡隨姦徒之綫索以爲攢錢具矣鴻今於訟詞一事﹑考定代書。一切狀呈俱勒有據實直書之甘結於人命重案。屍親具控。並設有傷器之確單非是不準。準則實時親驗生者立限保辜。巳死比傷定罪。不數日而讞獄成矣。又何得令其指命而誣。誣而遂其優遊之詐害乎。

△莊地呈報

到任之時宜出示曉諭闔州縣地方莊頭凡本境遇有人命。該莊地查明立時具呈報州縣注明某人於某日﹑或系被某人謀死。殺死。打死。或現傷未死。或系與某人角口爭鬧。自巳縊死。投河。刎死。身屍現在何處務要逐項據實報明不得含糊混飾如有以輕作重。以眞作假。或隱匿不報。遲至三日方報者。定將該莊地以受賄作獘重究枷責。示後如有不遵。定須拿來枷示。以儆其餘。莊地畏罪。不敢隱捏則是何等物故巳知大槪屍親知莊地先報亦不敢捏誣具控則眞假可以立辧矣【用莊頭不用鄕約者。以莊頭無莊不有。地方所設甚多離莊俱近。知之必眞。且可以速報。鄕約住居窵遠﹑傳集查報便巳遲滯﹑其鄕約地方﹑向皆任充﹑莊頭且有不設者﹑宜於到任時。鄕約地方。莊頭俱宜並設擇有身家老成者爲之因皆有命盜之責。未可同孤窮無賴。而奴隸使之者也。】

△印官親驗

莊地呈報之後原告必來具狀驗狀與式合﹑卽準﹑狀稍與式不合﹑問明原告﹑或系錯誤﹑喚代書重責攺正﹑立卽出票。差老成妥役。立限嚴拿。並提取凶器。本官斷宜卽刻相驗若凶犯巳獲﹑帶同前去﹑凶犯未獲﹑一面差役先拿﹑星赴驗所一面印官帶同仵作刑書朱墨筆硯紙張親身往驗驗死者年貌。是否狀上相同。再驗傷痕某某處。是否狀上相同記明色道方圓深闊長短分寸。系何凶器所傷比對狀上所塡凶器。是否相對。所驗傷痕。何處是致命重傷最要比對塡記明白以此爲抵命之本也凡傷痕等項﹑俱宜本官親筆塡記口供令刑書寫記。記畢﹑本官看明判日﹑仝親記傷單親帶回衙。如凶器已獲﹑卽問凶犯是否所持傷之器。如未獲﹑卽問凶犯提取。立限原差取到。仍問明凶犯是否此器若系金刃所傷﹑凶仗或有血痕﹑亦未可定﹑也須試看﹑然關系不在此﹑凶器驗明。便摘取凶犯認凶器認狀親筆花押免其日後展辯將認狀附捲。凶器上用白棉紙褁朿﹑上寫某案某人凶仗﹑官用朱筆點過貯庫庫吏隨持貯庫凶器贓物簿。注明某案某人某凶器。前件下於某年月日收貯訖。列前件者。日後解審上司。如並解凶器。以便於前件下。再注取解某衙門審驗字樣也。若死者年貌與狀上不對。狀上凶器與傷痕不對要問屍親傷痕與凶器不對凶器又非犯人所持要問凶犯其中必有別故。將狀內一干人證催到。赴本衙門。卽行研審不得停畱令兩造長智印官親驗。非同委佐二首領﹑有許多不放心﹑難憑信之處﹑只要屍親正原告。與被告正凶犯。及鄰佑莊頭地方到在。便可相驗。不必候狀內人拘齊。若待拘齊。恐天气正值盛夏。身屍潰變。便難相驗矣。只嚴﹑諭原差﹑將正犯拿到卽赴驗所﹑其別犯幹證﹑有一時不能齊者﹑令幫差隨後拘來可也﹑相驗之時要聽民便不必多帶閒役。致滋騷擾。不必搭棚。不用公案鋪設。不許用原被等供給飯食。不許各役需索馬錢。本官自備漧糧自帶辟穢蒼木甘松及塞鼻阿魏艾丸。所飲燒酒等物絕不一文花費原被兩家便是神君慈母驗畢須令元差押凶犯在本官之前行。恐屍親之家。打辱未便。且官體不嚴肅也。年貌與狀不對。屍親恐有詐賴。狀上凶器與傷痕不對。屍親恐有賄買或認器未眞所以要問屍親。傷痕與凶器不對或別有下手之人凶器非凶犯所持。或別有凶器此非凶犯所持之器。所以要問凶犯然總須隔別用七術之法研訊。命案重大非可臆度

○按驗與檢乃系兩項。屍親具告到官。須將身屍親驗。一則屍未發變。傷痕分明。一則免其暴露。以便備棺暫殮。方行質審。謂之相驗﹑質審𨿽明。大凡定案。例須檢驗。方可抵償。謂之檢驗相驗者﹑以身死未久相其血肉之屍檢驗者﹑以屍久毀變檢其所存之骨殖說者謂驗者﹑勘其大略﹑檢者﹑勘其詳確﹑非也﹑不知人命最重初驗其時屍未發變。傷痕好看。皮肉未破。則色。或靑黑紫赤長圓。而拳棍磚石與跌磕之傷易驗也。皮肉巳破。則痕。或平捲深闊長短。而刀斧鎗鐮之傷易驗也。原告報有凶器。以凶器與傷痕比對。而是否所傷易知也。以凶器與凶犯認看。而是否所持易明也。傷痕𨿽多。又必以致命爲重而致命之處。是否凶犯之器所傷。而抵償易定也。胡云相者略而檢者詳乎。但一經初驗。其命案之眞假。凶犯之抵塡。與別有無漏网之正犯。大約俱於此時可見矧凶犯之驚魂未定虛實自吐眞情屍親之命案方興變詐之機謀尙淺耶不獨此時宜研訊凶犯若其中稍有推敲卽原告亦宜細鞫若初驗之與初審旣確。則後來之檢。不過循例印證而已。故鴻云人命以初時相驗更爲喫緊

○然人命亦有不及初相驗者。或印官公出﹑或屍離窵遠。或死他處而本地告發。或他州縣人命已經申報而上司轉批檢審者是也。若時值寒冬。老身屍不致大壞猶可相驗。但奉轉批之案。誠恐原州縣檢驗不確。艸率申報。仵作暗買屍圖又此輩從來通气一處檢驗如此別處依樣葫蘆斷不肯更張則吾末如之何矣。惟有原情據理。問明口供不敢定擬。由詳申覆可耳。○凡人命不及初時相檢驗者則必以檢驗爲據

△禁抄搶

凡謀故毆殺。自有官法究治抵償。原無許屍親統眾抄搶之例。乃地方惡俗。苦主與凶家﹑或共村而居。隔莊而處。一經身屍倒地其不肖子弟。無賴親屬。勾率多人持鎗挾棍。蜂擁凶家。衝入內室。服飾器具。櫥櫃箱籠。刼掠一空。戶壁門窓。盡行打碎。甚至鎖拿老幼。燎拷獻金。淩辱婦女。褫衣解足。更復稍帶親鄰。盈馱滿載而歸。慘逾寇盜。似此借命居奇。若不嚴行禁止。成何法紀。宜於到任﹑預行出示﹑徧鄕城曉諭﹑及遇有人命﹑莊地呈報之日卽發告示一張。判交莊地實貼屍所著落莊地里甲鄰佑。遵示禁飭。敢有統眾至凶家打鬧抄搶者。許莊地等指名飛報。本州島縣以憑嚴拿。照光棍搶詐盡法重處。如莊地匿示不貼。知而不舉。凶家具控到日。將屍家先究打搶之罪方審命案莊地等一並究懲。庶豪橫有所知警矣【其臨時告示須刻板印刷預備標發莊地領去以免差役滋擾﹑告示宜簡要嚴切不必冗煩。】

△審鞫

屍傷凶器﹑旣於相驗時﹑比對無差。凶犯旣已認明凶器。傷於致命之處。則惟審訊因何起釁或偶爾角口﹑互相爭鬭用某物將某人某處﹑一下打重當時殞命或止自已﹑有無同毆﹑或與某人素有仇嫌﹑偶然撞遇﹑一時忿起﹑用某物於某人某處一下﹑當時殞命﹑或與某人素有仇隙﹑因與某人商量﹑何至僻靜處﹑將某物於某人某處一下當時殞命﹑或原與某人商量﹑同某人某人﹑用某物將某人殺死﹑又將某物取了﹑同某人分訖﹑或原與某人爭鬭﹑而錯打某人殞命﹑或原欲打某人﹑而錯打某人殞命﹑或與某人打拳頑耍﹑而悞中某人某處殞命﹑或因拾磚打某物﹑不知某人在彼﹑著在某人某處殞命﹑取凶犯口供訖﹑又將幹證喚問與凶犯俱同。隨將供出同謀同下手之人研訊。皆供認不諱。各畫具供狀附捲重犯收監。幹證等取的保。先具由申報上司。俟各憲批發確檢審報。然後再行檢驗。另取確實供狀【供狀式見前】出看序招。【招式見前】按律例定擬。連人解審。今將凶犯所供致死情由﹑應照律文七殺擬罪者﹑臚列於左﹑以便觀覽﹑【如初相﹑驗屍傷不一必有同謀下手之人﹑隨訊明白﹑凶犯系何人下手系何凶器﹑所供凶器與傷合其犯若在﹑卽摘取口供﹑比對凶器如凶器未獲﹑立提凶器認明貯庫﹑俟再檢比對﹑其犯未到﹑俟拘到取供﹑追獲凶器】

七殺式附

七殺式附

據供偶爾口角﹑互相爭鬭用某物於某人某處一下打重﹑當時殞命﹑並無同謀及下手之人此系鬭毆殺按律凡鬭毆殺人者﹑不問手足他物金刃﹑並絞﹑監侯按鬭殺﹑爾我爭雄謂鬭。彼此交打。原無打死之心。或當時。或保辜限內。打有致命之傷而死者。皆爲鬭殺。○鬭毆﹑止一人相敵。無從。若有從。卽系同謀共毆。按律﹑若同謀共毆人因而致死者。以致命傷爲重下手者絞。監侯若有原謀。按律﹑原謀者﹑杖一百流三千里。餘人各杖一百。餘人卽指共毆之人。按本律條例云其共毆之人。審系執持鎗刀等項凶器。或亦有致命傷痕者。發邊衛充軍。夫致命傷重者絞此言有致命傷痕非重也共毆餘人皆杖。此獨邊衛充軍。以執有鎗刀凶器也又按律本條例云﹑必眞系造意首禍之人。方以元謀擬流其但曾與謀而未造意毋得槪擬流。故元謀必有造意之實迹方可作元謀問擬也。據供與某人素有仇嫌﹑偶然撞遇﹑一時忿起﹑用某物﹑於某人某處一下﹑當時殞命﹑此系故殺﹑按律故殺者斬﹑監侯按故殺事有怨恨心無宿謀逞怒一時。徑情殺之者未嘗謀畫。故次於謀殺。有死之心。故重於鬭殺。○或原系鬭毆﹑因爭鬭不過﹑持刀刃他物是幹去。實時殺死。便是故殺。不得以鬭殺擬罪。夫持物是幹去是有意欲殺之也本律注云﹑臨時有意欲殺。非人所知曰故是因其迹而誅其心也故曰非人所知○又按故殺不得有從。若有從是已知故殺之情卽系共謀人死。從而加功之人。宜坐絞者矣。本犯安得仍擬故殺之條。若本犯實坐故殺。或有助打者止問不應杖律

據供﹑與某人素有仇隙﹑因與某人商謀﹑伺至僻靜去處﹑用某物於某人某處一下﹑當時殞命﹑此系

謀殺按律凡謀殺人造意者斬﹑監候從而加功者絞監侯不﹑加功者﹑杖一百流三千里﹑殺訖乃坐按律以造意爲重則商謀之人。應依造意擬斬。而本犯止以功論絞所謂律重原謀也如本犯造意自殺﹑卽作造意殺人者律論斬。律內殺訖乃坐四字要看注云若未曾殺訖。而邂逅身死止依同謀共毆人科斷其罪重在登時殺死也律云﹑若傷而不死造意者絞。監候從而加功者杖一百流三千里。不加功者杖一百徒三年。罪𨿽逓減。造意者猶以死論以其人之不死者幸也故謀殺律﹑以造意之罪爲獨重。○又按律注﹑或謀諸心。或謀諸人。皆爲造意。夫謀諸人。以有同謀之人。謂之造意。是矣。若謀諸心。𨿽其潛圖默慮。人孰得而知之遂指爲造意乎。蓋曰其人之死。原非起於互相鬭毆乘其不備而殺之非謀而何且自供素與有仇。夫因有仇。又乘其不備是蓄意巳久乃至於此際而始下手也非造意而何故因謀而始得謂之造意。因與有隙而後動其謀。若問官遇此等獄。必訊其是否素有仇嫌。是否有造意實據。方照本律定擬。非是。人命重大。未可槪爲引坐。故本律條例內云﹑一凡勘問謀殺人犯。果有詭﹑計陰謀者方以造意論斬。卽毆傷重者。方以加功論絞。毋得據一言爲造謀指助勢爲加功一槪擬死。仁哉古人之意。惟恐聽獄者易失於苛故特著之。以爲聽斷者告也。

據供﹑原與某人商量同去﹑用某物﹑將某人殺死﹑又將他某物取了來﹑同某人分訖﹑此系刼殺按人命律內無刼殺字樣止謀殺人一條云﹑若因而得財者同彊盜不分首從論皆斬。按本律注﹑無問殺人與否。但得財。卽同盜論。況得財而又殺人乎。律中一因字下得甚細蓋初念止在殺人。未以得財起意。故曰因。一同字又下得甚深蓋彊盜止利得財。初無殺人之意。今旣殺其人。而又取其財。不更甚於彊盜一等乎。故不曰以彊盜論。而曰同。以其所犯無一不同於彊盜故不曰以而曰同也。然於彊盜之律無可加者。以彊盜殺人刼財。亦止以斬論且彼原爲謀殺而偶起利財之心。故竟同盜論。不分首從皆斬。是於謀殺之律。又加一等矣。玩本律注﹑行而不分贓。分贓而不行。及不行又不分贓。皆仍依謀殺論則知所犯。原在本律。因其得財。而又甚其罪者也。○又按本條例云﹑謀而已行。人贓見獲。方與彊盜同辟母得坐虛贓爲得財一槪擬死。則已行𨿽得財而贓無現獲未可與彊盜同論也。讞獄者其愼之哉。

據供﹑原與某人爭鬭﹑錯打某人殞命此系誤殺按律內因鬭毆而誤殺傷傍人者﹑以鬭殺傷論其謀殺故殺人而誤殺傍人者以故殺論按律﹑因鬭毆悞殺傷注﹑死者並絞﹑傷者驗輕重坐﹑罪又謀故悞殺傷注﹑死者處斬﹑不言傷。仍以鬭殺論。則斷悞殺傷人。必須先辧起釁之由原與本人偶爾爭鬭。或素心﹑欲殺。本人或臨時欲殺本人。而後可定其罪也。夫鬭毆殺人﹑本律論絞。謀殺故殺人。本律論斬。今卽以本律坐之。是以殺本人之罪以抵誤殺之傍人也何也﹑夫推其鬭毆爭雄之忿。與謀殺故殺人之心不中之於傍人。必中之於本人矣。乃本人幸而未中。而中之於不幸之傍人。則傍人實代�人而死矣彼中之者。寧得不以殺本人者而償之乎。律之所以按三殺定擬。此據理原情而皆不得辭者也。𨿽然謀故悞殺人之罪。較之鬭毆誤殺。全其首領者有間矣。聽獄者。宜於此而尢加詳愼焉耳。○又按若父謀殺人﹑而誤殺子。當除故殺子罪。問以謀殺人已行。而未曾傷人條。蓋謀殺未傷之徒。重於故殺已子之徒也。弟因與人鬭。誤殺兄。當以毆殺兄論。因謀殺兄而誤殺侄。當以謀殺期親尊長論爲從重科斷

據供﹑與某人戲耍﹑誤中某人某處殞命﹑此系戲殺按律內﹑凡因戲而殺傷人者﹑以鬭殺傷論﹑【死者絞傷者驗輕重坐罪】按律﹑戲殺誤殺過失殺傷人同條﹑今節取本文於此云﹑○律戲字下注﹑以堪殺人事爲戲如比較拳捧之類﹑後律文又云若知津河水深泥濘﹑而詐稱平淺﹑及橋梁渡船朽漏﹑不堪渡人﹑而詐稱牢固﹑誑令人過渡﹑以致陷溺死傷者亦以鬭殺傷論。注云﹑與戲殺相等。由此推之則凡以堪殺人之事爲戲殺傷人者。皆可以鬭殺傷論也。

據供﹑因拾磚打某物﹑不知某人在彼著在某人某處殞命﹑此系過失殺按律內若過失殺傷人者﹑各準鬭殺傷罪﹑依律收贖﹑給付其家﹑按本注云﹑較戲殺愈輕﹑又云﹑過失﹑謂耳目所不及。思慮所不到。如彈射禽獸﹑因事投擲磚瓦﹑不期而殺人者﹑或因升髙險足有蹉跌累及同伴或駕船使風﹑乘馬犇走﹑馳車下阪勢不能止﹑或共舉重物力不能制﹑損及同舉物者﹑凡初無害人之意。而偶致殺傷人者。皆準﹑鬭殺傷人罪。依律收贖。給付被殺被傷之家。以爲營葬及醫藥之資云云夫死。者準鬭毆殺人絞罪收贖傷者驗傷定罪收贖是也○又按本條例云﹑一應該償命罪囚﹑遇蒙赦宥﹑俱追銀二十兩﹑給付被殺家屬如果十分貧難者﹑量追一半﹑○一收贖過失殺人絞罪與被害之家營葬﹑折銀十二兩四錢二分﹑○按別注﹑過失殺傷人至篤疾﹑應流者﹑準鬭毆傷人罪﹑依律收贖銀六兩八錢五分七釐﹑以爲醫藥之資﹑○凡卑幼過失殺尊長﹑除有正條外。皆同凡人論。○若一人過失殺二人。止收一人之贖。二人過失殺一人分首從俱贖爲首給主。爲從入官。若因捕賊而誤殺傍人﹑依過失殺論。

以上據供七殺皆系平人之律以其所犯者多。故並擬之以爲式。若其各殺律中。載所犯之條頗悉。如謀殺人律內﹑謀殺制使。及本管長官之類。豈常所經見者。且一切詳具律例。未敢煩引。以滋冗厭。

△檢驗

凡命案﹑上司批落速確檢審妥招解報﹑乃於晴明日檢驗臨檢時﹑須出一髙腳牌﹑豎立驗棚前﹑嚴禁間人圍看。擁擠喧嘩。並屍親等淩辱凶身。仍著皂隸二人巡風﹑驅逐閒人。敢有擁近場內者。扭稟重責﹑以屍場最宜肅靜。以便忤作喝報明亮檢官聽眞登塡檢官到棚。向上風坐定便喚仵作至案嚴諭。今日檢驗關系。死生性命。汝須從公。用心細檢有傷據實報傷不許模糊隱匿無傷不許作獘造傷妄報致令死者含冤生者負屈明有王法幽有鬼神皆不饒汝也仵作經官嚴諭﹑便知官府精明。自難作獘。稍有良心。亦當發現。自不忍作獘也。若屍已潰爛﹑肉色難辧﹑必須用水沖洗污爛之處。肉色方顯露﹑若傷處痕色不明﹑必剔開腐肉﹑驗骨上﹑自有血暉血蔭等傷痕。【檢驗傷法詳附於後玆不復贅】但見何處傷痕﹑是何色道﹑及方圓長短分寸俱要仵作詳細指定喝報檢官親臨眼看所報是否相同隨帶凶犯看明又令屍親幹證等看明檢官依報親筆朱塡屍格格上𨿽不便輕塡系何物所傷。然須度量與凶犯所持之器是否相合與前初驗之傷。是否相同。此檢更有無看出之傷。要辧是眞是假凡系致命處傷最要仔細看報明白登塡照屍格驗塡畢。隨摘取仵作並無隱漏扶同混報甘罪結狀並屍親幹證在事人等。照屍格後姓名花押。檢官判日朱封帶回。屍著屍親暫殮掩埋。同地方看守。檢官起坐令帶凶犯前行。防屍親攢打。至衙門如人命果眞﹑當堂將凶犯重責﹑收監﹑其餘犯應收監倉者﹑分別投監寄倉﹑應取保者﹑取的保寧家﹑候具招擬起解﹑

按檢官親驗屍傷是第一要著。親驗則經目分明。自已放心。仵作不敢輕易作獘。凡傷或不能親看惟致命之傷抵償在此斷宜眼見勿得避忌惡臭。但遠坐香煙縹緲之中。而聽其喝報也。若仵作受屍家賄買。造傷虛捏。以假爲眞。受凶家賄買。隱傷不報。以重作輕生死俱含冤曲是誰之過歟嗣後𨿽親身再檢。或另委他官別弔仵作。無如若輩鐵例總以一檢爲定。決不更移不惟骸骨暴露。眾證拖連。卽本官被上司催駁申覆頻煩。大案何日而得結乎莫若忍臭味於一時省葛藤之無已之爲至當耳

○按致命處頂心﹑顖門﹑腦角額角﹑太陽﹑目眥﹑鼻山根﹑耳根﹑結喉﹑血盆﹑胞前乳脇軟肋心腹小腹乘枕﹑穀道﹑陰囊﹑婦女陰戶﹑乳傍也﹑夫命案有初驗覆檢之例以人命重大恐有冤枉。不得不加詳愼若印官初次親驗無差犯證指供明確則覆檢亦可不必﹑卽云舊例不過再驗本傷。其餘報塡屍格。以便申詳。又何燻蒸炙煮。慘拆骸骨。厭污三光爲乎。謹按欽定處分則例﹑人命母得三檢違者罰俸一年亦聖仁澤及枯骨之恩也。爲臣子者安可不詳於驗而愼於檢哉所謂檢驗者﹑乃檢原告所指之傷所報之器。而驗其眞假有無。比驗其是否相同。此定例也﹑說者謂﹑非是﹑𨿽有傷不驗﹑所指傷之處不對狀﹑亦不準所以防虛詐而杜刁風。固爲有見。但恐屍親驚哀倉卒。看視未周。不諳穴道。錯指傷所。豈宜槪置勿問耶。印官於初相驗時便須前後兩側周身詳細看到𨿽磕跌擦損之處。亦宜登記以絕仵作日後增傷之獘凡致命之傷要驗。得極眞。於驗完時﹑卽令仵作將致命傷幾處。磕跌擦損幾處。逐一開明取結以絕日後隱漏眞傷捏造假傷之獘如此較之止據報爲驗者。不加詳愼乎。說者又謂﹑骨殖之傷﹑人在生時﹑自少至老﹑或遊戲著重﹑或倚撞觸堅﹑𨿽平復無恙﹑然血气凝聚骨上之痕﹑終身不散﹑若仵作受賄一槪報傷﹑將柰之何﹑然而無慮也。新傷與舊傷不同致命與不致命有異新傷有血暈蔭而紅活舊傷則淡黑而枯漧甚爲易辧。然亦必不在致命之處若當時中於要害其人久登鬼錄矣又何得至於今日哉如或有此﹑惟令仵作報明。生前磕撞舊痕。屍格照依塡記。卽經再檢。可無他議矣。鴻恐司牧諸君﹑爲說者婆心所惑他傷不檢反開異日駁端傷錯指不準彼必別爲告理與舊傷抺而不載致滋苦主口實倘上憲聞之借斯查詰。執事更將何辭以對乎。故鴻又不得不贅及之。

凡大案極宜愼。重不可輕報。又不敢遲報。輕報則事難挽回。遲報則上司行查。俱有未便。但於報文內﹑語意松圓不要說煞爲玅如告謀殺人命﹑𨿽所據狀詞﹑然出看且側在毆殺一邊以謀故意虛虛含照。且事尙未經確審。上司亦不遽班駁。迨勢不能已。然後將謀殺故。殺情由。敍招詳覆。亦不爲晚。何則鬭殺止於繯首。卽有餘人。不過依同謀共毆擬杖謀殺則造意者斬加功者絞。余亦杖流。不亦罪及多人乎。查律例論造意須有詭計陰謀。母得以一言爲據。則是謀殺之條原未可輕擬也。如告刼殺人命亦然。凡刼殺卽同盜論。不分首從皆斬。但查所失無多不過隨手稍帶意原不在得財須婉諭苦主一死已堪泄忿何須傷害多人卽或不從律例內謀而已行。人贓見獲者。方與彊盜同辟。若贓無見獲。不盡法嚴追。又安能虛坐一槪論死乎。此古人爲罪囚閣筆求生之意。亦仁人君子之所樂爲也。然卽以事勢論之。但屬死罪﹑各憲衙門﹑必幾經解審。幾經批駁而後具題。法司核擬奏請奉旨。方可結案其間苦主犇馳。幹連拖累。保無有殞斃道路。而傾敗家產者乎。卽在上司。尢非所願聞。欽部事多。日繁心計。遲延逾限參罰隨之。且有失出失入之處分。又豈下屬之所利耶。故上司亦欲就從輕完結也每見州縣詳文﹑諸大吏嚴爲駁詞。不啻吹毛索瘢。窺其意駁之苛正欲其覆之力耳爲有司者。母遽懼違上旨急自翻前案使上臺竊笑。天下有是不解事人。則庶乎其可矣。

○上司實落意思。不在駁詞之寬嚴而在措意之輕重倘未易窺測不妨據駁。再具申詳。俟其批發何如。則未有不當者耳。【倘上意未審近則親往遠則具稟請示。】

△疑獄

夫獄之原被具在眾證分明可以按律問擬﹑事無難結﹑若夫一種疑獄有黑夜殺人﹑並無見證者﹑有曠野殺人﹑無屍親識認者﹑有作客他鄕爲人謀害而告及同行者。有共證其人毆殺﹑屍傷顯然﹑而其人滿口呼冤者。諸如此類﹑但宜細心審度密加體訪未可自恃聰明嚴刑煆煉枉累無辜書曰﹑功疑惟重﹑罪疑惟輕﹑又曰﹑與其殺不辜﹑寧失不經﹑夫臯陶聖人﹑也。以聖人猶有稱疑。聖人爲士猶釋不經。夫才不如聖人。欲使案無欵牘。而彊爲摘服。冤及不經又並無聖人之心則吾不知其自居何等矣。鴻任郯東時﹑疑獄頗多姑舉在郯一事﹑有類於疑獄者﹑述之以代一回傳奇可乎﹑郯之東﹑距城十五里﹑有社名歸冒﹑社有民任姓者父子二人﹑皆甚貧其子娶妻王氏﹑甫半載﹑而父析之﹑別居鄰付﹑不三里許也﹑時值歲暮﹑方停訟﹑一日其夫以奸殺事喊控主名巨惡髙某﹑並其妻曹氏﹑遂出票差拘﹑會日晡﹑有邑人謝某﹑爲藩憲刑南椽﹑其人素稱謹厚因來辭鴻赴班﹑鴻待之飯﹑詢及民閒近事﹑謝輒述其鄕任姓妻﹑與髙某有姦﹑不知何故﹑又行殺害闔鄕哄傳爲之切齒鴻頷之﹑次日早堂﹑一干犯證拘到﹑實時聽審﹑遂問任某﹑汝妻髙某因何殺死﹑身屍現在何處﹑供云﹑我住處與髙某止隔一林﹑他彼此往來﹑我常在外傭工﹑並不知道﹑於某日晚﹑我叫妻王氏與我縫小衣﹑吹燈睡了﹑只聽得門響﹑起來出去看時﹑只見我妻子前走﹑髙某持刀在後﹑髙某妻子曹氏﹑站在他家門首點著燈等他我怕他殺﹑不敢趕去﹑回來關門睡了﹑到五更天起來出去﹑只見妻子死在林傍空地上我跑回歸�﹑告訴父親﹑早起到縣告狀﹑鴻問你妻子是打死﹑是殺死﹑供云﹑那時天尙未大明不曾看見是怎樣死的只求靑天作主﹑隨喚於證問之供云我是地方﹑在歸冒住﹑任姓妻子如何死﹑我不知道﹑喚髙某至案﹑鴻作色怒曰我素聞汝是巨惡汝旣姦王氏﹑爲何又害他性命。汝從實供招。免受刑罰乃喝令該班選大夾棍伺候髙某供曰﹑我爲人性子不好口快﹑嘗得罪人﹑所以人都惱我﹑我若是惡人﹑老爺到縣﹑除了多少光棍。豈無人告發我。這任姓住處﹑𨿽與我不遠﹑我從不到他家往來﹑如何姦他妻子﹑但兩月前村頭上有三官廟﹑是我香火﹑我走到廟裏燒香﹑看見一个婦人在旁邊屋裏﹑我便問看廟道人﹑你是神廟﹑如何容畱婦人在內﹑道人云﹑這是村裏任某娘子﹑聞得跟人走了任某尋了回來﹑他不敢回去﹑躲在這里﹑我因他是村里人﹑不好趕他﹑說話之間﹑恰好任某進廟來﹑對道人說﹑我妻子在你廟裏﹑道人答云﹑在這里﹑任某便怒道好道人把我妻子藏在廟裏﹑都不與我知道。我因說任某﹑你自家妻子﹑爲何到廟裏﹑你不知道還要道人說與你麼﹑任某便橫著眼﹑向我道﹑這等必定是你藏在廟裏了﹑我聽任某這話﹑不覺性子起來﹑將任某打了兩兩个嘴巴他便罵了﹑出去﹑我隨同道人﹑將他妻子送到歸冒﹑說在廟裏緣故﹑交與任姓父親﹑他父親畱我與道人喫了茶﹑因狠罵道這樣淫婦我也沒柰何﹑叫他漢子來﹑交與他﹑憑他去罷﹑我與道人便回來了﹑他妻﹑子死了﹑卻怎麼賴我﹑與他有姦﹑又殺了他﹑隨喚任某父訊髙某與道人送王氏一事任某父所供同。又喚曹氏進問據供氏夫是晚在家睡覺﹑氏在櫥房蒸年糕只聽外邊鑼響忙出開門看時﹑是一夥打更的在氏家門樓下烘火喫煙氏便關門進來了﹑他妻子死不死﹑怎麼知道﹑鴻聽曹氏言。合之髙某之供。於是將任姓父子收監髙某等押保闔邑紳衿百姓聞之。共相駭愕曰。黃公平日廉明﹑豈今顚倒若是耶。抑亦髙某營求而爲情面所屈也﹑散衙後﹑差妥役立拔一簽朱標速喚某村某日夜﹑巡更人等﹑於次日早回話。次日黎明﹑鴻單騎親詣本村﹑至任姓所居下馬﹑喚其鄰人﹑將任姓房﹑門開看﹑內惟桌竈﹑及一艸臥鋪而已﹑鋪上一新虎丘席席﹑下截有損裂長縫一條。鋪側有幹糞餅一塊令門子視之﹑對曰﹑小戶燒牛馿糞﹑此炊爨之遺也﹑鴻心疑之命門子地上掘一小坎﹑以糞置坎﹑鄰家取熱水泡之﹑門子嗅而掩鼻曰﹑人屎也。時有一女孩﹑約十餘歲不知鴻爲官也。門前閒看。鴻因問之汝爲任某鄰乎﹑曰然﹑任某之妻何以死也曰任嬸前晚還點著燈﹑爲任家叔縫衣﹑過了一會﹑兩个不知怎的嚷鬧起來﹑我們就睡了﹑遂令門子探數果與之躍然而去﹑少頃﹑地方喚巡更人亦至﹑乃問地方﹑死者屍何在﹑地方指之曰此浮瘞者是也。遂命啟視之﹑方嚴寒。殘雪在地。面色如生上著一藍夾衫﹑下一白單褲﹑其兩足穿軟底紅布舊睡鞋一雙纏褁如故﹑遂喚村中老媼﹑命視周身有傷否﹑媼視畢﹑對曰無鴻又疑之乃命媼扶其首。昂其頸而視之。喉左右有紫黑痕如指頂大各一鴻再命視腹下﹑果有靑傷如杯口大者一蓋喉間痕。因屍仰臥。且僵隱之頷下。腹間痕。因倉皇莫辧。非媼之獘也。遂命掩之﹑步至髙某之門﹑地方出一椅﹑少憩﹑乃訊巡更人﹑皆曰﹑是晚輪我等支更﹑因髙某家有門樓﹑好避風﹑好烘火﹑到三更時﹑林子裏似有人行﹑犬遂吠﹑我等恐是歹人﹑乃鳴鑼驚他﹑曹大娘聽見鑼響﹑開門問了一聲﹑就進去﹑我們到五更時﹑也都散了任家死人的事﹑都不知道﹑鴻乃歸﹑密誡一家童令其夜間。潛匿城隍殿後寢宮。竊聽任姓父子云何。恐汝微嗽。彼覺有人卽作鬼態以飾之可也。是夜靜﹑鴻步至城隍廟﹑密令家童﹑隨至大殿﹑因潛入寢宮﹑遂命皂役持朱簽監金鑰弔任姓父子至以鐵索系殿左右兩柱鴻舉香朗禱幹神曰神昨夜告我。任姓妻子。致死情由。已悉之矣。但其死時情景鴻尙未盡明願神詳以示我。更默祝數語。再拜而起。並諭任姓父子曰我今命汝神前懺悔。當亟自省也出封其廟門詰旦黎明。鴻至啟門。謝神。仍送任姓父子八監。童子隨歸。問之﹑童子曰其父每詢子。汝妻果何以死。不然縣主素明。何以獨袒髙耶。子﹑皆不答惟以手搥胸嘆曰。總之我該死耳絕無一語及髙某鴻笑曰﹑得之矣乃命帶一干犯證至﹑鴻喚任姓者進﹑以言慰之曰﹑夫死王氏者汝也。柰何誣髙。某乎﹑然髙某恃彊撻汝之面。烏得無罪。汝妻不守婦道。辱及於夫。汝死之。宜耳。又何罪。任姓聞言乃叩頭。鴻曰汝將死汝妻之情形盍告我亦惟叩頭不言鴻笑曰﹑汝縱﹑不言﹑神皆告我矣爲汝述之可乎。汝從父接妻歸巳蓄有殺之之心矣是夜妻爲汝縫衣。汝猶罵之。及其解衣就寢。汝乘其睡熟。乃以左膝壓其腹。右手扼其吭。彼聲不能出。僅以兩足相撐。登時气絕。汝遂與穿衣。挾其屍而欲置髙某之門。指屍圖賴。以泄三官廟批頰之仇。及至林中。犬聲乃吠巡更者以爲匪人之躡迹也。相繼鳴金。汝遂懼。不敢進乃返而棄屍徑傍。然乎。於是任姓乃叩頭大慟曰。公信神明矣。某復何言。乃命將前情形逐一自供令刑胥錄之。與鴻所述無異。遂呼其父而告之曰此汝子所爲。汝不知也。但以死罪誣人律當反坐。豈能爲汝子貸乎。其父叩頭曰﹑子誠當死。但我年七十餘。更無次子。子又無嗣。子死吾無養。任氏絕矣。鴻遂具詳報府﹑準父哀詞免擬任某重責枷懲﹑髙恃彊撻任之面﹑懷忿誣控﹑不爲無因﹑且王氏貧無以殮﹑於髙名下出銀十兩﹑給付其夫﹑眼同鄕地備棺埋葬以慰幽魂﹑余俱省釋﹑或有問於鴻曰﹑君何以知任妻非髙某死之也﹑而絕不加刑。又何以置任姓父子於監。知王氏之爲伊夫。所殺。而歷歷如見豈果神明盡爲告耶。鴻曰是獄也。鴻初聞謝某之言。以爲出於謹厚者之口。其任妻爲髙某所殺無疑。及其訊之。鴻故瞋目厲聲。備大刑以俟。欲恐之以吐實也。而彼乃侃侃而談略無懼色始覺其非理之直。何以能气之壯如是。若遽加之煆煉。彼卽未肯誣服。而我不爲濫及乎。殆聽曹氏之供。語語可信。則知此與髙某毫無干涉。然心知其爲夫所死而未敢必也所以羈任姓父子者。欲微行以訪。不令彼知耳。及至其家。觀其席與糞。啟共屍觀其喉與腹之痕。其爲膝之壓手之扼而死者明矣不然席新也非兩跗相蹙胡爲而下截之裂糞人穢也非股力實逼胡爲而臥畔之遺據供伊妻前行。髙某在後。彼妻所穿之鞋乃婦人寢衾中物非紏紏之葛屨也況驗其底迹絕無泥土彼非神女又安能駕空而行乎其爲伊夫之挾屍而出又明矣所謂欲置髙某之門者。彼行至中途。見曹氏聞鑼出看。彼卽誣之爲倚門。見巡更之人。禦寒烘火。彼遂誣之爲執燈。迨乎金犬交鳴。返而疾走。知其計不獲行。遂擲屍而去。不然﹑時尙三更。彼胡爲而西往其尸之足又胡爲而西指耶鴻心𨿽了然自信。然捨髙而究任彼必不服若再施以刑是縱凶身而嚴苦主又無以孚眾論不得已而爲神道設教並暗質所言。然後明斥其姦。使彼悚然知神之可畏。而俯首無辭耳。至於其父不知情。是又廟中夜詢子妻﹑果何以死一語知之也。由是邑之人。始深諒鴻於命案不敢艸率從事也𨿽然﹑王氏之未從髙往其辧誣在於一鞋其夫急於誣人慮不及此亦髙某之幸也。若使易日以間之屧。是夜巡更者不值。而臥其屍於髙某之門則髙某之冤𨿽百啄奚辭聽訟者。𨿽無謹厚者之一言橫於胸吾恐三木之加不能先爲髙某貸矣嗚呼﹑良有司於疑獄其愼之哉

福惠全書卷之十四終

●福惠全書卷之十五

刑名部五

◆刑名部五

人命中

○人命中

圖賴

威逼

自盡

驗屍

檢肉屍

△圖賴

凡命案中﹑以屍圖賴人者此惡俗之宜痛懲者也非與人有仇隙﹑藉之陷害卽與人爭訟﹑慮不能制勝﹑以之搪抵﹑甚之殺人圖賴﹑詐取銀錢﹑搶奪家財﹑更有將他屍冒爲親屬﹑誣告謀殺﹑種種姦刁﹑莫可名狀﹑但圖賴人者﹑必捏告打死。殺死。或威逼死﹑自要說出一段根因。自有幹證。本官須從。其根因上詳察從其幹證口中研究。則圖賴眞情。自然敗露圖賴之情旣眞﹑或將巳死未葬之屍圖賴人或將旣葬之屍圖賴人。或故殺其親屬圖賴人。或圖賴人自告。或被害告圖賴之人問擬有輕重之不同大約巳死輕於旣葬。巳﹑死。之屍﹑又分尊長以卑幼。罪止杖。或卑幼以尊長【杖徒俱兼妻妾奴婢雇工言】而爲輕重。旣葬之屍﹑亦分尊長以卑幼【有杖徒有杖】或卑幼以尊長。【斬】以及他人【絞】皆以開棺見屍而爲輕重。若故殺之屍﹑止有祖父母父母故殺子孫﹑家長故殺奴婢﹑【杖七十徒一年半】反是則爲不赦之條圖賴又非所論其故殺平人亦有正條。至於人告亦輕於自告人告止就以上尊長將軍幼。及卑幼將尊長已死之屍。祖父母父母及家長將故殺子孫奴婢之屍。圖賴律論。自告則隨其所告輕重。並以誣告﹑平人律反坐。若其指屍詐財計贓準竊指屍搶財準白晝搶奪。若殺卑幼奴婢等圖賴詐。財以故殺恐嚇從重科斷。一切宜於﹑律例致詳云﹑

○按吳下有一種買他屍造假傷圖賴人者其屍於冬月新墓中盜掘出﹑以皂礬五棓蘇木等藥物﹑造成靑赤傷﹑賣與姦人買去﹑誣告有仇之家﹑賄通仵作。扶同捏報。或卽此輩造賣。藉獲重利。以驗傷必出於其手也。故大膽爲之。共昏憒之官﹑不能覺察。證成大獄者往往有之。凡遇此等買屍者隨其所告坐以本條賣屍者比照開棺擬之重辟則庶知所警矣。

△威逼

凡自盡之中。有威逼人致死之條以與自輕其生者有異也。然所云威逼務要實有威之可畏而挾制之方可言威﹑實有逼之不堪而窘辱之方可言逼若無可威可逼之實迹。未可槪坐此條。以律中有杖埋充軍絞斬輕重之別也如因戶婚事威逼致死者﹑杖一百﹑並追埋葬十兩若威逼期親致死者絞﹑大功以下逓減﹑若因姦盜﹑無論姦成與否。得則與否﹑皆坐斬﹑若毆打威逼致死。有致命之傷。及殘廢篤疾。𨿽其自盡。除追埋葬﹑仍擬邊衛充軍﹑至於子孫妻妾威逼之條﹑俱有比依重辟。此非常之事。可不具論。鴻按婦人與人通﹑原以和﹑若以含羞自縊。止照通奸坐罪。有何威逼之事乎。彼訟師者﹑捏影搏沙。未可深信。須眾證分明。顯有實據然後可擬也

△自盡

夫自盡有男子﹑有婦人﹑婦人自盡﹑或姑嚴而毆辱時加。或夫忍而寡刻相待。此自盡之可憫者也。若姑媳彼此反唇。夫妻偶爾角口與妯娌街鄰爭詈。一時憤激捐生。此悍潑之無足惜者也其女子自盡﹑非晚母無恩。則白璧之有玷乎。至於男子﹑或饑寒交廹﹑貧苦無聊。或私債官錢。償還莫措。此亦自盡之可憫者也。若其微嫌小隙。殞身於彼者之家。飲恨訂仇畢命於伊人之地。希圖詐害。借名泄忿。勾黨而刼財。具控呼冤。疊詞而破產。此又刁惡之無足惜者也。其小兒﹑或罹湯火﹑或遭淹溺﹑究與失足墮坑墜井者等。豈得以自盡律之乎。良有司宜親馳速驗因其死而酌奪之情有可憫者。量加笞責。重則斷以葬埋。以慰地下之魂不足惜者。卽令屍親殯殮。一槪不準株連。以杜人間之釁。如此﹑刁風自息。人亦自重其生矣。鴻待罪郯東﹑輕生者甚多而郯爲最﹑蓋地方凋瘠。百姓貧苦。原不知有生之樂。兼之風俗頑悍﹑素喜鬭爭﹑並不知禮讓爲何物。家人父子。頃刻變乎寇讎。鄕裏親朋尊俎可興幹櫓。懸梁自縊。無日不聞。刎頸投河。間時而有。鴻竊憂之﹑因自念曰﹑不教而犯。父母之罪也﹑教而不從。子弟之過。然後行吾之法。彼將誰尢。於是大張告示編爲歌詞﹑徧貼鄕村。傳播里巷。使婦人女子。咸知孝敬慈讓之足貴。忤悖悍潑之爲恥。商農工賈咸知守理安分之爲榮﹑鬭狠囂競之爲辱先有以塞其自盡之源而後儆之以自盡之法夫男於自盡。懸梁赴水。永作負榱逐浪之魂。報官不收。蠅囋蛆咂。誰爲悲哀。婦人自盡弔索垂巾。長爲閭巷陰房之鬼。呈屍待驗。露體赤身罔知羞恥。是以父母所生之遺體。竟自毀傷。以萬刼難遇之人身。視同豬狗。此本縣所深惡而痛恨者也。爾旣以遺體不惜。本縣又何惜爾之遺體。爾旣以豬狗自視。本縣又何不以豬狗視爾。示後敢有以自盡捏詞告理者。卽以所告按律反坐。敢有借命率眾抄搶者。定以白晝搶奪按律科罪。是爾之一命不白死乎。本縣言出令隨。爾等試靜思猛省。毋忽又嚴諭莊頭地方凡系自盡身屍。務須以自盡字樣呈報鴻卽刻單騎親詣驗視果系自盡實迹無可疑者。酌其致盡情由﹑或行笞責。或斷葬埋。其情不足矜者。立令屍親具殮埋結狀不出差票不多帶跟役無論遠近自備漧糧不擾一杯茶水令刑書隨攜朱墨筆硯。登記屍痕口供不用棚場官惟坐一凳或葦席一片而已。其屍親人等不用一錢。不見縣門。不過一宿。而其事已結矣。若遇有率眾圍鬧。持棍行凶之徒。立刻鎖拿重責。倡首者。帶至衙門。枷號封固著地方押回。就於本處示眾。如是者半年。人知悔悟。自盡者稀。殆至歲餘。竟不復聞民問少許多枉死鬼而官亦省無限馬蹄忙矣孰謂教與法之不可行於下邑哉。【驗自盡傷痕具詳檢驗類中】

謹按康熙三十三年五月內中城禦史張條奏旗下人命自盡者卽行完結﹑並無拘訊兩鄰之例﹑旗民自應一例﹑不必株累兩鄰等語﹑刑部議覆﹑嗣後五城宛大二縣﹑所屬民人自盡﹑勢必應問兩鄰情由方許拘訊﹑審得眞情﹑而又借端株累兩鄰者﹑照定例治罪云云通行直省﹑奉旨依議﹑由是推之。兩鄰尙不許株連。況敢挾命控搶乎。並附以徵新例杜害之更嚴云

鴻按前論七殺命案﹑有眞命中之假命是謂借屍圖賴。自盡命案﹑有假命中之眞命。是謂威逼致死。故眞假俱宜詳辧。因篇末以俟采定﹑【檢驗及辧各種死傷法並醫救諸方附】

△驗屍

驗屍驗初死之屍也﹑屍有四縫﹑驗時須依後開次序看驗。凡有傷損。卽令仵作指定處所圓長斜正靑黑分寸。驗官﹑親驗無差押凶犯認明屍傷並屍親幹證等俱認確然後﹑朱筆登記如頂心顖門腦角﹑額角﹑太陽﹑目眥鼻山根耳根結喉﹑血盆﹑胸前乳脇軟肋心腹小腹﹑乘枕﹑穀道﹑陰囊婦女陰戶﹑乳傍皆系要害致命之處尢宜詳辧傷色以紫黯微腫爲最重次重紫赤腫。又次赤與靑。紅紫爲新。靑黑則久。所關非細必須分別

按前所定格狀單﹑身屍必塡某姓名﹑年貌籍貫﹑今驗時照單記明姓名年若干歲﹑身長若干尺寸﹑面色光麻﹑有無須胡﹑以辧是否本身屍方看四面。

正面

頭面【有無瘢麻胡須】發【量長短】

頂心

顖門

髮際

額角

兩肩【看左右】兩眼【看左右並開合】目眥【看左右】鼻

山根

口【看開合】

齒【看全否】

舌【看有無抵齒】頦

喉

胸

兩乳【婦人乳傍】脇

肋

心

腹

臍

小腹

玉莖

陰囊【婦人陰戶】腎於【看全否】兩大腿

膝【看左右】

兩臁

兩腿腕

兩腳面

十指

十指甲

背面

腦後

承枕骨

兩胛

背脊

腰

兩臀【有無杖痕】穀道

兩腿

兩■﹝月曲﹞■﹝月秋﹞兩腿腳

兩腳根

兩腳板

左側

腦角

太陽穴

左耳

左耳根

左頰

項

肩

膊

肘

腕

臂

手

五指

五指爪

右側與左同

按身屍宜速相驗毋令發變。發變亦看天時寒暑。年紀老少。身體肥瘦肥而少者易變。瘦而老者遲變。又看南北气候之不同。山之寒暄。更有陡頓不常。貴在臨時審量。以平時而論。大約春月屍經兩三日變動。口鼻肚皮兩脇胸前肉色微靑。若經十日則鼻耳內多有惡汁流出。肚皮胖脹。夏月一二日卽變動。三日則汁流身脹蛆攢。唇翻膚爛皰起。四五日則頭髮脫落矣。秋月較春略速較夏稍緩。冬月四五日肉色先黃緊微變。半月後始變動。若用薦席褁包安埋溫地。則變動遲於平常也。

凡檢屍﹑先出牌﹑令搭棚廠﹑如屍已多日須多備糟蔥食鹽白梅醋等類﹑以爲罨蓋傷痕之用﹑但不可令差役借端需索。

至屍所宜坐上風燒皂角蒼術降香以辟惡臭﹑或用麻油擦鼻竅內﹑蘇合香丸塞鼻﹑並略飲燒酒或口含生薑小片爲妙﹑

△檢肉屍

檢屍次序止作兩面驗法作四面不同從正面頭上檢起解頭髮﹑量長若干﹑分開頂發﹑檢頂門顖門左右﹑兩太陽穴﹑擘雙睛﹑鼻孔口齒舌﹑臉上須看有無剌字。或已有用藥爛去。字痕黯淡及成疤者。用竹笆於痕處撻之卽現。看兩耳﹑�喉下﹑左右兩臂﹑手掌手背﹑十指指甲﹑心胸兩乳﹑乳傍脇肋臍大肚﹑小腹﹑陰囊﹑外腎﹑玉莖﹑【婦人產門】左右兩大小腿腳腳底板﹑十趾﹑趾爪﹑翻身背面﹑看腦後承枕骨﹑頸項背脊﹑腰脊﹑臀後看有無笞杖痕看糞門﹑

屍上是何處傷痕﹑或靑或紫﹑或赤或黑或有血無血並量大小長闊深淺等分寸﹑令仵作指定報明檢官親臨看視無差。押凶犯認明並屍親幹證等俱認確然後照報朱筆塡入屍格。檢畢﹑令各書押於屍格之後。其身屍某。處或有雕靑炙痕瘡痕之類﹑俱宜開塡屍格之內。

屍格式

屍格式

面式某府某州某縣某年月

日檢到某人屍形

仰面

頂心【有無色傷朱塡下同】偏左偏右

顖門

偏左

偏右

額顱

額角

兩太陽穴兩眉

眉叢

兩眼胞

兩眼

雙晴

兩頰腮

兩耳

兩耳輪

兩耳垂兩耳竅

鼻根

鼻凖

兩鼻孔

人中

上下唇吻上下齒

頜頦

咽喉

食气顙兩缺盆穴兩肩腫

兩腋胑合膊

兩■﹝月曲﹞■﹝月秋﹞兩手婉

兩手心

十指

十指肚

十指尖十指夾縫胸膛

兩乳

心坎

肚腹

兩脇

兩肋

肚臍

兩胯

小腹

陰囊

玉莖

外腎

婦人產門【處子曰陰門】兩腿

兩膝

兩臁肕

兩腳腕兩腳面

十指

十指爪

合面

腦後

發

髮際

兩耳根

項頸

兩臂膊兩肐膊

兩手腕兩手背

十指指甲

脊背

脊膂

兩後【肋脇】腰眼

兩臀

穀道

兩腿

兩■﹝月曲﹞■﹝月秋﹞

兩腿肚兩腳踝

兩腳根兩腳心

十趾

十趾肚十趾爪縫

一對眾定驗得某人果因某處致命

一驗屍人等

正犯某

干犯某

幹證某

屍親某【俱書押】

右件前項致命根因中間但有脫漏不實扶同捏合增減屍傷驗官吏人等情願日罪無辭保結是實

年

月

日司吏某

首領官某

檢驗官某【俱書押】

右屍格乃前代刊定本朝格式﹑當依本處刊定者用之﹑○今檢驗訖例取仵作甘結

福惠全書卷之十五

●福惠全書卷之十六

刑名部六

◆刑名部六

人命下

○人命下

驗各種死傷上

驗各種死傷下

檢骨

檢枯骨

保辜

△驗各種死傷上

驗身首異處之屍

驗殺死無土之屍

驗身死不明之屍

驗孕婦

殺死

刎死

毆死

弔死

淹死

火燒死

湯潑死

驗身首異處之屍

驗﹑身首異處之屍﹑先令屍親辧認身首量屍處四至後﹑須量首與身﹑相離左右遠近﹑或去肩腳若干尺﹑支解者﹑手臂腿腳﹑各量相量遠近﹑開寫訖俱湊成屍收殮

驗殺死無土之屍

驗殺死無土之屍﹑地方呈報到官須親身往驗或系荒郊曠野﹑深山僻林﹑往來道傍﹑要看近處有無莊村庵觀古廟神祠須細訪詳視若系近處人謀害。日久自然風聲敗露。但無屍親。本官只可暗存於心。不便根究。宜量明屍處四至。屍身系何處有傷。是何等傷痕。面貌有無印記疤痕。有無胡須。約略年紀老少。身體長短。所穿是何衣服。有無行李包褁兜肚銀錢。及文書字迹是何處人民籍貫逐項登記存案仍出示曉諭令屍主跟尋。其屍著地方掩埋。用木牌標記以上面貌年紀衣服籍貫。以便屍主識認。【如屍無傷屍主認領須具並無別故領狀存案如有傷痕恐姦徒冒認興詞詐騙須審明虛實定奪﹑】

驗身死不明之屍

驗身死不明之屍屍無傷損者﹑婦女須看陰門﹑恐自此入刃於腹【離由淺則臍上下微有血沁深則無】以平頭鐵釘釘頂心﹑及以他物入鼻與糞門皆可匿傷

驗孕婦

驗孕婦孕婦身死﹑若速殮入棺﹑或速埋入土﹑屍體脹滿﹑骨節縫開﹑其胎必出﹑凡遇開掘勘驗。不必訝也○小兒屍在母中被驚死者﹑胞衣紫黑色﹑血蔭軟弱﹑生下死者﹑屍淡紅﹑胞衣白﹑如生下致死者或身有傷痕﹑或喉下塌﹑蓋以驚死賴人。多捉定手足搦踏咽喉。致令气絕也。○凡胎孕傷墮。須令穩婆﹑定胎月數﹑巳未成形﹑取供附捲﹑【胎形一月如露珠二月如桃花三月分男女四月形像具五月骨節成六月毛髮生七月動左手八月動右手九月三轉身十月滿足】若形像未具者﹑止有血塊﹑久爛則化爲惡水而巳﹑

按鬭毆律內﹑凡墮人胎杖八十﹑徒二年﹑注云﹑墮胎者謂辜內子死﹑及胎九十日之外成形者乃坐。若子死辜外。及墮胎九十日之內者。仍從本毆傷法論。不坐墮胎之罪。

凡血肉屍傷殺死者痕分刀斧鎗刃。刎死者﹑要分人害自割。毆死者痕分手足他物。弔死者﹑要分人勒自縊。淹死者﹑要分沈溺自投。以及火燒﹑湯潑﹑中毒﹑凍餓驚燻死﹑跌碾壓﹑悶死杖雷震﹑虎咬﹑蛇犬傷﹑脫陽﹑醉飽病﹑諸項身死﹑俱須細辧眞假。毫釐千里。切勿輕忽。分別於左﹑

殺死

殺死殺傷之痕﹑須看內外瘡口大處爲行刃﹑小處爲透過﹑如巳潰爛﹑須看衣服﹑斧痕外闊內狹﹑刀痕淺則狹﹑深則闊﹑鎗痕帶圓﹑深則透尖﹑刃頭痕稱刺﹑刀口稱砍﹑聲說長短分寸﹑斜正深淺。如傷肚皮兩肋臍下者﹑透過肉膜則腸出傷喉者﹑須明深至何處。有無方圓不齊去處。食系气系﹑曾否斷絕。有無血污﹑傷頭面太陽腦角腦後髮際者﹑須明有無斫斷頭髮。有無骨損。腦漿血出立死者﹑卽指定要害致命隔數日方死者﹑便說將養不效。因傷致命而死。

○被殺傷死者﹑口眼開﹑發亂﹑兩手微握﹑手上或有傷損。若被凶人於虛怯要害處﹑一刀直致命者﹑死人手上無傷﹑其瘡必重。○活人受殺者其受創處﹑皮骨緊縮四畔有血蔭若被支解﹑筋骨皮肉稠粘﹑皮縮骨露﹑○落首者﹑項下皮縮﹑骨凸肩聳﹑○死後割首﹑其皮血不灌蔭。被割處平滿。皮不緊縮。骨不凸。肩不聳。刀盡處俱無血流。其色白。痕下𨿽有血水﹑若檢洗擠擦﹑肉內四畔﹑必無淸血流出也﹑○鴻在郯﹑於夏初驗一殺死之傷﹑其人頗肥﹑刀口尖長﹑四畔血蔭而內肉外露以是知死後刀痕。則平而無血蔭也。

刎死

刎死自刎之屍﹑口眼合﹑面愁眉皺﹑兩手拳握﹑臂曲而縮﹑蓋死者用手把定刀物以作力勢。其臂手自然拳。面色黃○自刎之痕﹑小刀約長一寸五分﹑至二寸許﹑食刀長至三四寸﹑磁器痕不甚長闊﹑深一寸七八分﹑食气系俱斷者﹑卽死﹑深一寸三四分﹑食系斷﹑气系未斷﹑而破傷者﹑一日死﹑痕淺而止斷食系者﹑可延至三五日﹑微傷者﹑可以縫連醫治。用左﹑手者﹑刀必起自右耳後。過喉一二寸。用右手者﹑刀必起自左耳後。分寸亦然。傷在胲下喉骨上難死﹑骨堅刀不能深也。喉骨下易死﹑虛而易斷也。左手把刀則右深﹑右手把刀則左深﹑蓋下刃手重。負痛則輕也。

○喉下刀痕。只應一傷受傷之後不能復割也若發亂﹑刀痕參差﹑無左右深淺之別。必爲人所勒。○凡人自割。右手持刀﹑𨿽暈絕尙可急救。左手則難救。蓋人之右手最活。稍一疼痛。卽知而力軟左手舉止不如右快。非至痛極不能覺止。故傷入必深。且入食嗓在左气嗓在右。食嗓系肉可以接縫。气嗓則近骨類。破則气出不可掩。難接也。○若自將刀剁下手指﹑其皮頭皆齊﹑必用藥封紮蓋剁時𨿽不卽死﹑將養不效亦能致命。○用口咬下指者﹑齒上有毒。頗能致命。其瘡口不齊﹑膿水淹浸﹑迼圍皮肉損爛﹑

附醫救法

附醫救法

附醫救法【醫救本非檢內事但能保全受傷之人。則怨可消而訟自弭。刑期無刑之義也。故輯附之如左】紫剁指之藥﹑取雞骨炭﹑投於地上﹑鏗然有聲者﹑用好松香等分﹑搥作一塊﹑以老韮菜汁拌入陰漧﹑依法搥三四次﹑爲細末存貯備用﹑○金瘡腸出者﹑用小麥五升﹑水九升﹑煮四升﹑綿濾淨汁﹑待極冷﹑令患人臥席上﹑一人含噀其背﹑則腸漸入﹑噀時勿令患人知之﹑及多人在傍言語﹑如未入﹑擡席四角輕搖﹑則自入﹑旣入者﹑俱用麻油潤綫縫緊﹑仍以潤帛紫束﹑愼勿驚動﹑使瘡口復迸﹑【噀其背背字疑當作面】

毆死

毆死毆死之屍﹑口眼開亂﹑衣服不整﹑兩手不拳﹑或溺污內衣﹑○他物打者﹑其痕橫長﹑兵不用刃﹑皆他物也﹑拳打者﹑其痕方圓﹑腳踢比拳痕大【一云尖】以身就物自磕者﹑未破處﹑其痕方圓﹑𨿽破亦不深﹑○生前毆而死者﹑傷痕有紫赤血暈。若死後有將靑竹篦火燒烙成傷痕﹑詐稱打死者﹑其痕焦黑色。淺平不硬。有將櫸木﹑皮罨成傷者﹑其痕內爛損黑色﹑四圍靑色﹑聚成一片﹑而不腫捺亦不硬

○檢毆死屍﹑先幹檢一番﹑次以皂湯洗滌垢膩﹑又以淸水沖洗潔淨﹑若有靑黑痕處必硬以水滴上則不流。若傷不顯﹑則以藤連白紙﹑或抄紙﹑厚鋪襯屍﹑糟醋壅蓋﹑仍以屍衣覆之﹑煮醋澆淋﹑以薦席罨一時﹑俟屍體透軟﹑揭去衣薦﹑用水沖去糟醋﹑細驗傷痕﹑若𨿽有痕現﹑看不分明﹑可於迎日處以新油絹﹑或明油傘﹑隔日照勘﹑陰雨則以燈火隔照﹑若傷仍不顯﹑以白梅搗爛﹑壅所告傷之處﹑猶未全顯﹑再以白梅肉﹑加蔥椒醋﹑研作餅子﹑煨熱﹑襯紙烙之﹑凡用鹽醋﹑初春冬月宜熱﹑仲春後與深秋﹑宜微熱﹑夏與初秋宜溫蓋過冷則不透過熱則糜爛屍身。更難驗看也。

○嚴冬之時﹑被毆身死者﹑檢勘無傷﹑宜掘一坑﹑深二尺許﹑依屍長短﹑以柴炭將坑燒紅﹑用醋淋之﹑使气蒸蒸然﹑乃以席襯屍﹑置坑內﹑衣服覆之﹑良久﹑覺屍溫﹑出屍﹑以前檢之法驗之﹑

○仵作受賄多以茜艸暗投醋內。搽傷處。痕卽不顯。以甘艸汁解之。

○因爭鬭身死﹑而檢看並無傷痕﹑此人或患疝疾激發而死﹑則腎子縮入腹下。用溫醋﹑濕軟衣棉絮之類﹑罨一飯時﹑令仵作以手按小腹﹑腎子自墜﹑大凡屍無腎子﹑而外無傷者﹑俱宜用此法﹑腎子旣下。又當細驗有無傷損。人於大醉大飽時﹑與人爭鬭﹑暴怒觸逆﹑亦能气絕也﹑

弔死

弔死驗縊死屍﹑現在懸掛﹑當聲說懸空髙下﹑懸弔處勝﹑任不勝任。或不懸空﹑有無蹬踏器物﹑項下系何繩帛﹑系圍徑若干﹑縊痕粗細若干﹑方解屍置驗處﹑若已經解下者﹑當聲說項下有無原系繩帛﹑或繩帛現在屍傍﹑或尙畱原弔處者﹑須比對縊是否同異。若當泥雨時﹑須看死者腳著何樣靴鞋踏上處有無�蹤。

○自縊者﹑系縛處交至左右耳後。色赤紫﹑眼合﹑唇開﹑手握而垂﹑齒露﹑縊在喉下則口開﹑舌尖出﹑齒開二三分﹑喉上則舌抵齒﹑口脗兩角﹑曁胸前﹑有涎滴﹑手拳握大拇指﹑腳尖直垂下﹑腿上有血蔭﹑如火炙﹑肚至小腹並墜下﹑靑黑色﹑前遺溲﹑後有糞﹑及大腸頭出﹑或有血一二點﹑

○若被人勒死﹑假作自縊者﹑口眼開手散發寬喉下血月血不行。痕迹淺淡。無血蔭黑迹。舌不出。亦不抵齒。項肉有指甲痕﹑惟有生勒未死實時弔起﹑詐作自縊﹑稍難辧﹑若被人隔窓欞或林木之類勒死者﹑則繩不交痕。多平過。卻極深裏濫色亦不交於耳後際。

○若被絞勒喉下死者﹑結綈交在項後手不垂。垂亦不直。○自縊者腳虛﹑則喉下痕深實則淺﹑人肥則深瘦則淺﹑繩緊細則深﹑懈粗則淺﹑全幅帛帕則散﹑○不論弔之髙低﹑牀檔上﹑船艙內﹑皆能死人但其屍﹑橫懸頭頓身倒臥痕斜不至腦後髮際

○自縊有活套頭有死套頭有單系十字纏繞縊若結死套頭縊者﹑弔處必髙﹑乃先掛繩套﹑後入項掛下﹑踏上處不必髙﹑但令套寬﹑頭能入套掛下﹑腳到地﹑並膝跪地﹑俱可死也﹑單系十字縊者﹑先用繩索系項後﹑復以物襯搭扳﹑系髙處﹑捨物髙懸乃死﹑若腳稍著地﹑項系自松生气猶得於喉間出入。卽不死也。然須先看系處塵土痕。所踏﹑之物﹑果然扳系得著。方是自縊﹑若系處髙﹑不能扳著﹑則是別人弔起者。大約縊死痕﹑八字不交。惟纏繞縊。是死人﹑先將繩帶纏繞﹑項下一二遭。髙系垂身致死。或先系髙處﹑雙貴垂下﹑踏髙﹑八頭積內更纏一兩遭。捨物掛下者其痕必成兩路。上一路。過耳後斜八髮際不交。下一路。平繞項下周匝。報傷須兩存。聲說明白。

○若自縊未死被人移於他處弔。亦有兩痕。亦須勘明﹑據實聲說﹑○自縊者﹑曾破解而復死﹑則肚脹﹑口不咬舌﹑臀後無糞﹑○人於家中弔死﹑移屍外掛者﹑亦有兩痕。原痕紫。有血痕。移痕白。無血痕。○有身死不明﹑用火烙成痕﹑作假縊死﹑希免抵償者痕色紅或焦赤帶濕。○屍有久弔未解﹑日久爛壞﹑肉潰見骨者﹑繩必八槽﹑手腕骨﹑頭腦骨﹑指尖骨﹑牙齒﹑必皆赤色﹑

附醫救法

附醫救法

附醫救法人縊死﹑知者早﹑摩其口鼻胸前溫暖是尙未盡﹑用大力之人輕撮起﹑另著一人用物墊腳將繩帛緩緩松開撮者款款抱下放臥以膝抵後竅使气不得出令一人踏其肩。以兩手拔其發。常令緊。一人微微撚整喉嚨依元。灌以山羊血。以手擦胸上散動之擦臂足屈伸之若已僵僕漸彊屈之﹑又按其腹﹑如此良久﹑气從口出﹑復呼吸眼開則漸蘇﹑但勿致勞動。與以淡官桂湯﹑及粥湯﹑潤其咽喉﹑重令二人以筆管時吹其鼻﹑○又法以雞冠血滴入口中卽蘇﹑男雄女雌○凡百虫入耳﹑一滴卽出

淹死

淹死淹死屍﹑尙在水者看屍浮屍沈熱則一二日卽浮﹑寒則必經數日﹑量水底深淺﹑水面闊挾﹑並屍浮去岸若干大﹑○水內屍男伏女仰。蓋男子陽气聚面故面重而伏女子陰气聚背﹑而背重而仰﹑又云陽气聚乳故仰○浮於水者須查何時見屍在水內或是他處流至於此﹑或是此間浮起○又要查落水時﹑有人見否﹑若有人見﹑卽問如何情由並曾否有人撈救。○已撈上岸之屍﹑須問何時何人撈起死於水中。死於撈後。

○溺井者﹑若屍未出井﹑須問如何便知井內有人。蓋井內有水面必有浮沬。但恐謀人入井。反作報人。故以此詰之。○自投入井﹑腳在下﹑若頭在下恐有人是幹廹推送﹑更須看腳迹失跌處痕﹑○生時落水死者﹑頭面仰﹑肉色潰白﹑口開﹑並鼻內沬出﹑眼合多皺肚腹胖脹拍著響指甲鞋內有泥沙。腳底皺白。手拳曲若非痿病之人﹑水深七尺以上﹑○死後丟入水者﹑肉色帶黃﹑口眼俱合﹑兩手不屈﹑腳蚳不皺白﹑肚腹不脹。指甲鞋內無泥沙。須看身上有無傷痕﹑若有傷﹑其痕黑﹑○溺水死面色赤身無傷痕﹑並無生前落水身屍諸狀此被人倒提入水搵死者也

檢淹死屍原未與人爭鬭﹑頭面忽有傷痕刀刃傷者﹑則須淘看水內。或有金刃磁鋒等物。撞磕成傷。蓋人初落水時﹑气尙未絕﹑觸物中傷自宜有血痕。如生時受刃者。能得其情﹑則可免疑獄難結﹑久累無辜之人﹑○人或被打﹑气忿投水﹑或毆後悞跌落水﹑其屍與生溺者同。屍格具出受毆傷痕。須將入水原由聲說。凡毆傷﹑𨿽中要。害辜內平復﹑以他故死者止依毆傷法今旣是落水身死。𨿽有重傷。實以水傷盡命。勿宜論以抵償。凡毆後自盡者。皆須如是檢報。

附醫救法

附醫救法

附醫救法水溺一宿者﹑尙可救搗皂角末﹑以綿褁或石灰納下部內﹑須臾水出卽活﹑○又屈死人兩足著人肩上﹑以死人背貼生人背擔之﹑吐出水卽活﹑又急去衣﹑於臍上艾炙﹑又打壁泥一堵﹑置地上﹑以屍仰臥其上更以壁泥覆之﹑止露口眼使水气吸入泥中。人遂蘇﹑紙鑪灰並炒沙覆埋亦可﹑沙冷卽換﹑○又凡溺水之人救起﹑仍有微气﹑或胸前尙溫﹑速令生人脫貼身裏衣爲之更換抱擔身上將屍微微倒之令腹內之水流出﹑若水往外流。卽是生機。一面用粗紙燎灼。取煙燻其鼻竅。稍燻片時﹑取皂角研細末又吹鼻竅但得一微嚏噴則生。○又冬月救起之人﹑但胸有微溫﹑皆可用前法救之﹑倘或微笑﹑卽掩其口鼻當急撻之。至於痛哭。惟笑不止者﹑百無一生。緣其寒入心腎二經故也。○又救起之人﹑尙知哭泣者﹑卽令人拽之飛走﹑一面將溫酒飲一二杯﹑覓幹衣換之﹑仍令飛走得三四里﹑多走更妙﹑

火燒死

火燒死看身屍﹑有無屋瓦茅灰壓襯蓋火焚屋宇﹑被燒死者﹑屍在瓦茅之下﹑若在上﹑便是被人推送入火矣﹑○屍在灰火中先掃除調圍灰燼﹑然後將屍翻動﹑驗地上痕迹﹑身屍傷損﹑○人在火中﹑被燻逼奔掙口開﹑呼吸出入﹑必有灰煤入口鼻。無者是以死屍入火中假稱燒死也﹑若以殺死之屍﹑假作燒死則屍先帶血。於屍下掃淨﹑用米醋灑潑﹑自有血迹顯露﹑○老病在牀燒死者﹑肉色焦黃﹑手�拳曲口張﹑或齒咬唇﹑有黃色脂膏突出﹑皮肉無他傷﹑止有傷痕﹑須問原宿。是否屍存之處。○如屍被火燒﹑盡成灰燼﹑無可檢驗者﹑取仵作親鄰供狀﹑查明燒毀情由聲說實無骸骨存在。據證論擬可也。【證恐受賄買出當柰何﹑尢宜詳明】

湯潑死

湯潑死被湯潑傷者﹑皮肉皆爛﹑皮折則色白卽著肉之皮﹑經湯亦白。肉赤爛﹑傷重﹑毒攻心者﹑亦能死人﹑○鬭毆推入者有損處﹑皰不甚起。與好肉受潑處不同﹑

附醫救法

附醫救法

附醫救法﹝火燒同﹞湯火傷不可激以冷水。激之則火毒逼入。攻心難治。急覓水中大蚌﹑置磁盤中將蚌口向﹑上勿動少頃﹑俟口微開﹑入冰片麝香一二分﹑口卽合內肉化爲水漿﹑而流於盤中﹑再入冰麝少許用雞翎粘掃傷之四邊﹑層層掃入﹑幹卽復掃﹑便覺涼入心脾﹑每日置漿粘掃﹑掃至白者轉淡﹑掃處亦不卽幹﹑此火毒漸退﹑將所存蚌殼﹑燒灰存性碾末﹑亦入冰麝少許﹑用絹篩於傷上﹑以防毒水溢爛﹑或仍以蚌漿調灰敷上﹑用舊絹護外﹑加以柔穰粗紙數層紮緊﹑滲去毒水﹑覺苦燥痛﹑時以蚌漿四面蔭入﹑自能完復﹑若無蚌冰麝之山野﹑以冰於四圍磨擦﹑亦由遠而近﹑潰處以杭粉調麻菜油調之﹑○又法用秋葵花瓣﹑不拘多少﹑浸入眞麻油內﹑以淨磁礶盛貯﹑有湯火燒蕩者﹑油塗之驗

△驗各種死傷下

中毒死

中砒霜毒者

中蠱毒者

中金蠶毒者

中鉤吻毒

中鼠﹑莽艸毒

中酒毒

中食物金石藥毒

凍餓死

驚死

煤炭燻並魘死

跌死

碾壓死

悶死

杖斃

雷震死

虎咬死

蛇犬傷死

脫陽

醉飽死

病死

中毒死

中毒死空腹服毒﹑肚腹外腎靑脹而唇口指甲不靑﹑飽後服毒唇口指甲靑﹑肚腹外腎不靑﹑

中砒霜毒者

中砒霜毒者吐逆﹑腸腹絞痛﹑不可忍﹑發狂﹑七竅迸血死一伏時﹑徧身髮小泡作靑黑色﹑眼睛糞門脹綻﹑舌吐﹑上生小剌泡﹑口唇破裂﹑肚腹膨脹﹑指甲口唇俱靑黑﹑外腎脹大﹑【生者名砒黃赤色﹑毒緩﹑以火煉之﹑令煙上著器凝結�白霜者名砒霜毒尢烈熱若遇酒﹑及燒酒尢腐爛腸胃頃刻殺人﹑】

中蠱毒者

中蠱﹑毒者﹑徧體皆黑色﹑或肚脹吐血或唇烈齒根靑黑色﹑或瀉血﹑屍久潰爛﹑骨亦靑黑﹑【造蠱者﹑取百蠱置皿中﹑經年開視﹑有一虫盡食諸虫而獨存者﹑爲蠱故字從虫從皿也﹑能隱形似神鬼其毒不一皆是變亂元气﹑多因飲食行之﹑與人爲患則主吉利﹑所以小人造之﹑以圖富貴咬人至死復從屍竅中出﹑信候亦能取之﹑】

中金蠶毒者

中金蠶毒者﹑屍瘦劣﹑徧體黃白眼塌齒露﹑上下唇縮﹑肚腹塌﹑亦有初時皮肉似湯火泡起﹑漸漸成膿﹑舌唇鼻﹑皆破爛者﹑【金蠶一名食錦虫虫屈如指環﹑食故緋帛錦﹑如蠶之食葉滇蜀湖廣閩粵﹑皆有姦人蓄之﹑取其糞置飲食中毒人人卽死﹑蠶得所欲﹑則日致他財使人暴富然遣之極難水火兵刃﹑俱不能害﹑必倍其所致金銀錦物置蠶於中﹑投之路傍人偶收之蠶隨以往﹑謂之嫁金。蠶不然能入人腹殘囓腸胃完﹑然後出也昔有人守福淸民患金蠶令取兩刺蝟﹑入其家捕之果於塌下墻隙中擒出又有人悞收金蠶遣之不去﹑乃思嫁之無力事之不可遂吞之而卒無恙此則邪不勝正中此蠱者吮白礬味甘嚼黑豆不腥是其驗也】

中鉤吻毒

中鉤吻毒百竅流血﹑狀與中砒霜略同﹑【入口則鉤人喉吻故名亦名冶葛冶乃地名在南粵﹑廣人謂之胡蔓艸﹑又曰斷腸艸﹑入人畜腹﹑卽粘腸上半日則爛斷亦曰爛腸艸滇人謂之火把花因其花紅而性熱如火也嶽州謂之黃藤﹑其艸近人則葉動蔓生﹑葉圓而光春夏苗嫩毒甚秋冬艸枯老稍緩五六月開花似櫸柳花數十朵作穗嶺南花黃﹑滇南花紅毒死之人﹑懸屍樹上滴汁入地﹑生菌名菌藥烈於鉤吻﹑土人多服以詐人急水服死急緩水服則死緩也】

中鼠﹑莽艸毒

中鼠﹑莽艸毒﹑亦類中蠱者﹑經周時方驗﹑【莽本作�﹑亦名莽艸﹑人以毒鼠故名鼠莽﹑食之令人述罔故又名菵艸南中川蜀以及上谷皆有之木若石楠木其葉稀無花﹑】

中酒毒

中酒毒則腹脹吐瀉酒﹑【凡酒貯錫器經久則能殺人﹑蓋砒乃錫苗酒浸入錫則成砒毒酒家以砒煙燻瓶貯酒取其經久不壞而不計其有毒亦嗜利而不仁者哉】

中食物金石藥毒

中食物金石藥毒死者其身屍有靑腫處似拳腳毆傷痕或成大片靑黑﹑或皮肉裂舌與糞門皆露﹑或指甲靑黑﹑肉縫微有血﹑鼻中出血﹑【選擇雜治法附後】○死後以毒藥灌人﹑假作服毒者﹑皮肉與骨﹑但作黃白色無他故﹑○中毒之屍﹑無顯露痕迹﹑乃毒气淤滯於內﹑或因冰凍不發﹑可將銀釵股以皂角水洗過﹑探入喉中﹑以紙密封之﹑良久必作靑黃色﹑如無色﹑再探入密封﹑用熱糟醋在胸腹間﹑自下酓洗使毒气上﹑透自然色變﹑仍以皂水洗釵﹑色必不去﹑若空腹服毒﹑宜探肛門﹑自上合酉洗﹑以使气下﹑【銀釵須令工匠面將足色紋銀打就試用若取之裏地主守之人﹑則低﹑假雜銅﹑一觸穢气其色卽變﹑必有冤枉不可忽也○又以飯納身屍口中﹑密封一二時取之以試雞犬﹑毒果眞雞犬食之斃】

附醫救法

附醫救法

附醫救法中砒毒﹑吐瀉兼作﹑以菉豆汁﹑或冷水飲之﹑波薐萵苣﹑皆能伏砒﹑搗汁灌之亦可﹑又方﹑以禾稈燒灰﹑汲新水淋汁濾淸﹑冷服一碗﹑毒當下出﹑

○凡頭面上有光﹑他人手近之如火熾者﹑此中蠱也﹑用蒜汁半兩和酒服之﹑當吐出如蛇狀﹑卽愈﹑又以胡荽搗爛﹑絞汁半升﹑和酒三碗﹑服之﹑能使蠱自下﹑又中蠱毒﹑卽取蠱相伏之虫﹑曝漧燒灰﹑服少許﹑立愈﹑如知是蛇蠱﹑卽用蜈蚣蠱﹑蜈蚣蠱卽用蝦蟆蠱之類﹑又方﹑甘艸節以眞麻油浸﹑年久愈妙﹑每用嚼咽﹑或水煎服﹑能解一切蠱毒﹑志云﹑嶺南人解蠱毒﹑畏人知﹑其方﹑乃詭方三百頭牛藥﹑或三百兩銀藥﹑久與相狎﹑始得其實﹑所云三百頭牛藥者﹑乃土常山也﹑三百兩銀藥﹑馬兜鈴也﹑俱用水煎服卽愈﹑

○治金蠶毒用石橊皮煎汁或樟木屑煎汁飲以取吐﹑服食蝟皮更良﹑

○中鉤吻毒﹑口不可開者﹑取大竹筒通節﹑以頭柱其兩脇﹑及臍﹑灌冷水入筒中﹑數易水須臾口開﹑乃可下藥﹑惟多飲以甘艸汁﹑人糞淸﹑或鴨斷頭瀝血入口中﹑又方﹑取雞卵抱未成雛者﹑研爛和麻油灌之﹑吐出毒物﹑乃生﹑又方嶺南有蕹菜﹑蔓生﹑開白花﹑搗汁灌之﹑

○中莽艸毒﹑黑豆汁可解豇豆亦可﹑若以豆汁澆其根卽爛﹑

○江左山南有艸烏頭﹑其汁煎之﹑名射罔﹑塗破傷處﹑立能殺人﹑凡中烏頭毒者﹑解以飴糖﹑黑豆冷水﹑射罔毒者﹑急解以甘艸汁﹑或小豆葉薺苨汁﹑冷水亦可﹑

○河豚魚﹑有大毒﹑毒在肝血脂子並眼﹑斑魚亦河豚類﹑毒更甚﹑三月後則不可食﹑煮忌煤塵落入﹑與荊芥菊花桔梗甘艸附子烏頭相反﹑中其毒急以糞汁解之﹑或飲麻油吐之﹑或以橄欖甘蔗蘆根各汁灌救﹑又方﹑用槐花炒黃與幹胭脂等分﹑同爲粉﹑水調灌之﹑

○南海有鴆毒鳥似鷹而大﹑狀如鶚﹑紫黑色﹑赤喙﹑黑目﹑頸長七八寸﹑雄名運日﹑雌名陰諧﹑運日鳴則晴﹑陰諧鳴則雨﹑能禹步禁蛇﹑人誤食其肉則死昔人用其毛爲酒﹑以賜有罪之應死者﹑惟得犀角﹑其毒卽解﹑

○服鹵鹽自盡者﹑以活羊殺熱血﹑以口接受﹑取吐立解﹑如無﹑羊鵝鴨血亦可﹑

○燒酒醉死﹑以井底泥壅其胸﹑浸發入冷水中﹑否則火發於內﹑焚灼臟腑立死﹑飲以鹽調冷水﹑菉豆粉可解又諸酒致毒﹑惟菉﹑豆粉﹑可解﹑

○西北諸省﹑有苦杏仁﹑生熟食都無害﹑略用火炒半生﹑服數十粒﹑卽能死人﹑惟急取吐﹑吐出可解又方述亂將死者以杏樹根煎湯飲之

○中牛馬肉毒﹑甘艸煮濃汁﹑飲一二升﹑或煎酒服取吐﹑或下﹑如渴﹑不可飲水飲之卽死食馬肝致毒﹑用諸骨灰﹑牡鼠屎﹑豆鼓﹑狗屎灰人頭垢﹑曲水服俱可﹑

○凡飲饌中毒﹑未審何物﹑煎甘艸薺苨湯入口便活﹑薺苨又名甜桔梗﹑河南人呼爲杏葉沙參﹑能解百藥毒﹑

○楓上生耳食之令笑不止﹑飲冬蔓汁解之或以苦菜白礬勻新水並咽﹑

○一切菌蕈﹑春冬無毒﹑夏秋有毒﹑有蛇虫從下過也﹑夜中有光者﹑欲爛無虫者﹑煮不熟者煮汁照人無影者﹑上有毛﹑下無紋者仰捲赤色者並有毒殺人飲以地漿及糞汁解﹑

○中黃金毒者﹑食鷓鴣肉﹑中白銀毒者﹑用黃連甘艸解之﹑又洗金﹑以鹽駱駝驢馬脂餘甘子﹑皆能柔金﹑羊脂獲子皆能柔銀﹑吞金銀入腹中﹑當腹食前品﹑令柔則能便出﹑

○又方﹑中金石毒者﹑以黑鉛一觔﹑鎔化﹑投一升酒中﹑如此多次俟酒止半升﹑頓飲卽解﹑

○中輕粉毒﹑用黑鉛五斤﹑打壺一把﹑盛燒酒十五斤納土茯苓半斤﹑乳香三錢﹑封固重湯煮一晝夜﹑埋土中出火毒﹑每日早晚飲數杯﹑溺時以瓦盆接之﹑當有粉出﹑服至筋骨不痛﹑乃巳﹑

○中巴豆毒利不止﹑以大豆一升煮汁飲之﹑或飲以新汲冷水亦效﹑又本艸云﹑巴豆畏黃連﹑大黃蘆筍菇筍黎蘆﹑各煎冷飲﹑皆能止其泄利﹑百藥之毒甘艸悉能解之其效如神﹑

○水銀入耳﹑以金枕耳邊自出﹑若水銀入內﹑令人筋攣以金物熨之﹑水銀乃出蝕金﹑其病卽瘥﹑以金作白煮爲驗﹑以熱酒服冰片錢余﹑則眞气散亂﹑血脈沸騰﹑七竅中流血而死﹑飲以新汲冷水可愈﹑昔文信國﹑賈平章﹑皆服以自裁﹑而無害者﹑以未飲酒也﹑冰片卻忌入酒﹑

凍餓死

凍餓死凍死屍﹑衣必單薄﹑面痿黃﹑項縮﹑牙齒硬﹑兩手緊抱胸前﹑徧身寒粟﹑口有涎沬﹑其涎不粘﹑用熱酒醋洗之﹑則腮發紅如芙蓉﹑○餓死屍﹑臍腹空虛﹑身黑瘦硬直眼閉口開﹑齒緊肢伸﹑

附醫救法

附醫救法

附醫救法凍死者﹑𨿽肢直口禁﹑而有微气者用大鍋炒灰令暖﹑袋盛熨心上﹑冷卽換之﹑俟目開﹑以溫酒及淸粥稍與之﹑不得以火炙﹑又用氈﹑或蒿薦卷之﹑以索縛﹑令人相對踢﹑往來滚轉﹑以四肢溫爲度﹑凍極之人﹑令居密室﹑閉气﹑溫衣被蒙蓋﹑緩飲溫酒﹑不可近火近火則笑而殞也。若暴飲極熱。則齒脫。○鴻甲辰﹑冬出居庸﹑至渾源州訪友﹑天甚寒風吹雪薄面成冰。日照有光溺下則寸寸斷墜地錚錚有聲。親見一人﹑寒甚﹑入旅店﹑便擁鑪烤火﹑店主急止之﹑其人以手抹耳則耳巳在手中矣可知寒極。勿近火之言良信。

驚死

驚死屍目瞪口開﹑兩手如舒展﹑猶存恐怖之狀﹑

煤炭燻並魘死

煤炭燻並魘死西北臥炕﹑每以煤炭煨燒﹑炕漏火气﹑而值黃靑煙之臭穢者﹑人受燻蒸不覺自斃﹑其屍軟而無傷﹑與夜臥夢魘﹑不能復覺者相似﹑

附醫救法

附醫救法

附醫救法房中置水一盆﹑並牕戶有透气處﹑煤炭𨿽臭﹑不能爲害﹑被燻者﹑急移至院內有風處滚水攙和腌菜湯﹑或搗蘿卜汁灌之﹑可醒﹑○魘死者不得近前急喚。當徐徐喚之。不醒﹑則痛咬其足跟﹑及足拇趾畔﹑唾其面可醒。原有燈存燈。原無燈不可以燈照。又用筆管吹兩耳﹑及取本人發二七莖﹑撚作繩子剌鼻中﹑又皂角末吹兩鼻內得嚏卽蘇﹑𨿽二三日尙可救﹑又以艾丸炙兩足大拇指節中叢毛之處﹑不拘三五七壯﹑得略知痛﹑卽蘇﹑

跌死

跌死從髙跌死之屍﹑在山崖樹抄者須看柯枝投掛在墻屋者須看髙低﹑並失足蹤迹辧別推墮自墮。致命處定有磕損傷痕。若因內損致命。則七竅內定有鮮血流出。【自墮下﹑其力在下所傷多在腿足及臂所傷﹑宜止半邊﹑若推墮者﹑其力自上所傷多在頭面及兩手腕蓋推之力大﹑而人之一身﹑重莫如首﹑推而下之﹑勢必自顧則手腕先至地而傷若出於不知﹑則頭面先倒重而下﹑𨿽未必盡然大略如此以詳察情由爲最要】

碾壓死

碾壓死車碾並畜觸踏死者﹑肉色微黃兩手舒展﹑口鼻眼耳內或有血出﹑○車輪痕長﹑驢足痕小﹑馬足痕大﹑牛角觸者痕透碎﹑凡著皮不破損﹑亦赤腫著在致命之處卽死﹑○壓死之屍舌出﹑眼突睛﹑耳口鼻有血﹑兩手微握﹑逼身淤紫﹑傷處皆有血蔭赤腫﹑皮破處四畔亦腫﹑或筋骨折損﹑若死後壓者﹑卽筋骨折。亦無前狀也。○𨿽非跌壓﹑不意中被�物癮甃肋後者亦能死人﹑蓋此最虛怯要害處也傷處應紫赤而腫﹑方圓三四寸﹑皮卽不破﹑用手揣捏﹑筋骨必有損折﹑

附醫救法

附醫救法

附醫救法凡跌壓重傷之人﹑𨿽口耳血出﹑宜詳視面色﹑生气尙存﹑身體尙軟則皆可拯救﹑宜令一人坐地﹑輕輕扶抱﹑坐之懷中﹑拳其兩足﹑束其兩手﹑以膝鎭其穀道﹑不令泄气急覓童便乘熱灌之如得馬溺更�如無童便﹑卽平人小便剪去首段﹑取中段﹑彊灌一二茶杯﹑一面用當歸生地白芍川芎桃仁紅花各一兩﹑山查二兩六黃一兩童便一碗用急流水煎傾八大碗﹑先燻傷者鼻孔﹑令藥气透入腹中﹑不致乍服惡逆﹑隨以小鍾陸續灌盡﹑藥旣行動﹑人必欲解﹑仍須緊抵穀道必使腹中有聲上下往來數徧。方可掖之使解。所下淤紫﹑方可就睡﹑再服前藥。必致下盡淤紫。變解眞糞。巳復調養自愈不可輕服補劑滯淤爲害。則不可救治。又方灌以�化眞�山羊血立效﹑

悶死

悶死幾被人以衣服﹑或濕紙搭口鼻死﹑則舌嚼破﹑頂肉硬。腹幹脹﹑若以外物壓塞口鼻命絕者﹑眼開睛突﹑口鼻內流淸水﹑滿面血蔭﹑靑黑色﹑糞門突出﹑便溺污衣﹑【搭則使气悶而絕壓則並血脈不能流轉故傷有不同宜分別詳審】○有令人飲醉﹑厚其氈褥挾令橫臥俟其睡熟。將氈捲束倒立片時卽死者﹑並無前條情狀﹑但按其腹皆平弱。必脹在兩肋心胸之前。按之堅實。擊之無聲者卽是。若內消之屍﹑則傷在頂骨﹑及兩足心骨可驗也﹑○有以髙桶二隻疊而合之﹑約如人身之髙﹑以下桶注滿水﹑八石灰數升﹑攪令水渾﹑將人倒入水中再以所合之桶﹑鉗蓋序時卽斃﹑名曰遊湖其人旣斃﹑用水洗淨﹑毫無傷迹﹑卽有血倒出﹑見灰卽回﹑血應凝滯於面﹑得灰亦解﹑面更微黃而白﹑似病死者但灰因水浮﹑必人口鼻﹑口鼻𨿽可洗﹑滌而灰滓之著幹腦者不可去也當同前驗生前落水法﹑檢其腦內﹑○若年老之人﹑以手搗之﹑气亦能絕﹑死無傷痕者﹑當聽之意矣﹑

杖斃

杖斃受杖身死﹑須勘驗棒瘡深淺闊狹﹑日淺則瘡圍有毒气﹑致靑黑色皮肉堅硬久則有濃水淹浸﹑皮肉潰爛﹑○立斃者﹑宜看陰囊﹑婦女產門﹑並兩脇肋腰小腹等處有無傷迹。恐皂隸受賄決打非法。因而致命。

雷震死

雷震死雷乃陽火﹑著人則身屍焦黑﹑須髮焦捲﹑身軟拳散﹑口開眉皺﹑頭髮披亂﹑經火之處﹑皮肉堅硬而捲黑﹑傷痕多在腦後﹑腦縫多開﹑有手掌大片﹑紫赤浮皮﹑胸項肩膊﹑或有似篆字文者﹑

虎咬死

虎咬死虎傷死者﹑肉色黃﹑口眼多開兩手握拳﹑發亂﹑糞出﹑傷處有舌舐齒咬痕﹑或云﹑月初咬頭項﹑月中咬肩背﹑月終咬臋腿﹑猶貓之咬鼠也﹑

附醫救法

附醫救法

附醫救法﹑虎傷者服水化沙糖﹑並以糖塗傷處﹑或眞麻油亦可﹑又以生薑汁調白礬末敷之﹑仍飲汁以解其毒﹑

蛇犬傷死

蛇犬傷死蚖蝮傷死者﹑傷處微有齒損黑痕﹑四邊靑腫有黃水流出﹑若毒灌溢四肢﹑則身腫面黑﹑○人爲猘犬傷者﹑傷處必有痕迹﹑腹脹硬﹑小便挺出﹑其毒發之時﹑如感風寒之狀﹑畏風特甚。時作犬聲每欲囓人及衣物。小腹墜脹﹑小便難﹑犬毒最厲﹑人受其咬﹑則毒气入腹﹑頓孕小大﹑攻脹而斃﹑初咬猶可救﹑毒旣發﹑犬形己成﹑不治【傷處𨿽未破但現靑紫卽巳中毒﹑宜急治之﹑○有鄕人途遇猘犬﹑以所持傘禦之﹑猘犬咬其傘頂而去其人未棄其傘﹑毒遂中身﹑急治之﹑便出小犬乃愈則知不必受咬而毒卽可中人﹑】

附醫救法

附醫救法

附醫救法蚖蝮螫人毒內攻卽死傷後立用繩絹絲或發紫定﹑無使毒入心腹。令人口銜米醋﹑或燒灑吮傷﹑以拔﹑其毒﹑吮者必隨吮隨吐隨。換酒醋再吮。以紅淡腫消爲度。吮人不可悞吞酒醋。則毒中吮人。又急飲麻油一二盞護心解毒。以薑末敷之。○大約蛇毒之厲者﹑立能死人﹑惟有急以利刀臠去所囓之肉﹑可以漸消﹑○猘犬傷人﹑乘毒未發﹑用斑貓七个去頭足翅淨﹑用雞蛋二枚﹑同蒸去虫﹑淡食蛋﹑於小便內取下血塊﹑痛脹不解﹑則血塊未盡﹑仍再食﹑塊盡乃止﹑又法﹑受咬後﹑立至溪河﹑將傷處擠洗血盡﹑多飲生薑汁﹑則毒可解﹑仍封紮瘡口﹑勿使受風﹑又法用斑貓同米炒﹑俟米老黃﹑去虫﹑將米研末﹑蒸蛋食如前法﹑血塊下盡爲度﹑

脫陽

脫陽﹑男子色欲太多精忽盡泄脫死於婦人身上者﹑其陽不衰﹑

醉飽死

醉飽死檢屍並無傷痕﹑以手拍肚﹑惟膨脹而響宜問屍親﹑死人生前能飲酒多少﹑死之日飲酒多少﹑便可推勘致死因由○人醉飽後跳髙擡重﹑用力太過﹑至於內損﹑亦可致死﹑其狀難明﹑但口鼻大便﹑必有飲食並血出﹑

病死

病死檢屍無傷﹑但瘦弱痿黃﹑口眼俱合兩手舒展身上或有鍼炙新疤須問屍親生前死人定患病癥﹑果否曾喚醫人調治﹑如有醫人﹑立喚質問。實系現患何癥。曾用何藥取問明白結狀定爲患病身死﹑○凡檢屍旣無傷痕﹑而身死暴卒﹑實屬不明者宜看口內有無涎唾。喉間腫否。或急患纏喉瘋而殞。○卒死者﹑肌肉不陷﹑中風者﹑口鼻內或有涎沫﹑或口眼歪斜﹑中邪者﹑兩手多握手足爪甲多靑﹑中寒者﹑徧身多靑紫﹑口眼開﹑唇或微綻﹑手不握拳﹑中暑多在五六七月﹑眼合﹑面皮白色總以身無別樣傷痕爲凖﹑○鍼炙死者﹑須另勾醫人﹑驗鍼炙處﹑是否穴道﹑有無錯悞致死情由﹑○其有𨿽在與人鬭毆之後﹑保辜未滿﹑而原傷巳是平復。別無行風入瘡痕迹。另患他病者﹑將醬人取問確由結狀。亦擬辜內他疾身死。無抵償之理。不可狐疑不決也。

附醫救法

附醫救法

附醫救法凡人卒死﹑皆一時血气凝滯﹑脈絡閉塞﹑故也﹑宜用皂角爲末﹑吹入鼻竅﹑得嚏則气通血活。可徐按癥用藥。○中暑暴死﹑以胡麻一升﹑炒黑攤冷爲末﹑汲新水調灌﹑鴻在都中﹑見浙江吳振公治﹑一旗下大老﹑暑月自朝回﹑忽發狂﹑將刀亂砍人﹑家僕皆不敢近﹑其弟延太醫數十人﹑皆不知何癥﹑又不能胗視﹑因有薦振公者家人飛騎相請﹑旣至﹑振公命彊有力者數人進縛之。置一榻臥其上。以繩連榻束使不得動。此公猶大罵不絕聲﹑乃命燒百沸湯一大盂﹑俟可入口﹑以磁匙徐徐灌之。復覆以重棉被。良久乃睡熟。囑家人俟被熱气上蒸。宜漸減上層被聽睡不可驚動﹑醒後著人聞之於予﹑遂去﹑諸太醫愕然相訝﹑及五更﹑此公果醒﹑言語如常﹑稱身痛﹑因去所縛﹑腹中餓索食﹑遂飲以薄粥﹑因問家人曰﹑我病乎﹑家人對以病癥﹑並請振公視治之故﹑此公大驚﹑且喜曰振公眞神醫也﹑命急請振公至﹑問之﹑振公曰﹑公無他病﹑因暑气閉伏於內。不得出。因發狂。但得汗卽解京師俗所謂汗別者是也。遂厚謝之﹑於是名重一時﹑鴻並附之﹑知暑伏之宜汗解云﹑○凡鍼折肉中﹑用陳腌肉皮﹑取紅活美好者﹑同肥細剉濃﹑以象牙及人﹑所退甲﹑共爲細末﹑拌勻再剉﹑務相和合﹑厚敷鍼穴周圍﹑折鍼自出拔箭簇亦可用

△檢骨

屍或久遠消化法﹑應檢骨﹑骨有前後數目次序﹑不可不知﹑更有男女不同之處。亦宜詳辧﹑庶無舛混﹑○人周身有三百六十五骨節﹑按一年三百六十五日之數﹑男子骨白﹑婦人骨黑。髑髏骨﹑男子自項及耳並腦後﹑共八片﹑蔡州人有九片者腦後橫一縫﹑當正下至發﹑別有一直縫﹑婦女止六片。有腦後橫縫無正下直縫。牙有二十四﹑或三十二﹑三十六不盡同﹑胸前骨三條﹑心骨一片﹑狀如錢﹑項與脊骨共十二節﹑自項至腰共二十四﹑髓骨上有大髓骨﹑肩後左右飯匙骨各一片﹑左右肋骨﹑男子各十二條﹑八條長﹑四條短﹑婦女十四條﹑男子兩腰﹑各有一大骨如掌﹑有八孔作四行八字﹑婦女則無。手腳骨﹑各二段﹑左右手腕﹑及左右臁肕骨﹑兩膝頭各有�骨﹑隱在其間﹑大如指﹑手腳大指各二節﹑餘十六各三節﹑屍橫骨如豬腰子﹑仰在骨節下﹑男子綴脊處凹﹑兩邊皆有尖瓣﹑如稜角﹑周布九竅﹑婦女綴脊處平直﹑周有六竅﹑大小便處﹑各有竅﹑兩手指甲相連者小節﹑小節後中節﹑中節後本節﹑本節後肢骨﹑肢骨前生掌骨﹑掌骨上生掌肉﹑掌肉後可屈曲者腕﹑腕左起髙骨者手外踝﹑右起髙骨者右手踝﹑二踝相連生者臂骨﹑輔臂骨者髀骨﹑三骨相繼者肘骨﹑前可屈曲者曲肘﹑曲肘上生者臑骨﹑臑骨上生者肩髃﹑肩髃前者橫髃骨﹑橫髃骨前者髀骨﹑髀骨中陷者血盆﹑血盆之上者頸﹑頸之前者顙喉﹑顙喉之上者結喉﹑結喉之上者頦﹑頦兩旁者曲頷﹑曲頷兩旁者頤﹑頤兩旁者頰車﹑頰車上者耳﹑耳上者曲鬢﹑曲鬢上行者頂﹑眉際之末者太陽穴﹑大陽穴前者目﹑目兩旁者兩小眥﹑鼻山根上印堂﹑印堂上者腦角﹑腦角下者承枕骨﹑脊骨下橫生者髖骨﹑髖骨兩旁者釵骨﹑釵骨下中者腰門骨﹑釵骨下連生腿骨﹑腿骨下可屈曲者■﹝月曲﹞■﹝月秋﹞﹑■﹝月曲﹞■﹝月秋﹞上生者膝蓋骨膝蓋骨下生者脛骨﹑脛骨傍生者■﹝骨行﹞骨﹑■﹝骨行﹞骨下左起髙大者兩足外踝﹑右起髙大者兩足內踝﹑脛骨前垂者﹑兩足肢骨﹑肢骨前者足本節﹑本節前者小節﹑小節相連者足指甲﹑指甲後生者足前趺﹑趺後凹陷者足心﹑下生者足掌骨﹑掌骨後生者踵骨﹑踵骨後生者腳跟也﹑

△檢枯骨

須擇晴明天气﹑先以水洗淨﹑用麻依次穿成形骸﹑以簟子鋪定﹑開一地窖﹑深二尺許﹑長短與簟等﹑以柴炭燒窖紅﹑去火﹑用好酒二升米醋五升﹑潑之﹑乘熱扛簟骨入窖﹑覆以艸薦﹑蒸一二時﹑俟地冷取出平明處﹑將紅油傘遮日照勘﹑

骨有被打處﹑卽露紅色微蔭。骨斷處﹑兩頭各暈血色。以之照﹑日細看紅活者生前傷。若無血暈。𨿽有損折。乃死後痕也。折骨必看芒刺。毆折者刺在裏。斫折者傷處有幹血。毆傷者有靑紫黑等暈。照前分輕重。長者是棍。圓者是拳腳。大者是頭撞。如陰雨不能待晴。始用煮法。以甕一口爲鍋﹑入以醋鹽白梅﹑同骨煮千百沸﹑取出﹑用水洗淨﹑向明處照看﹑其形卽現﹑煮骨不可見錫。見錫則暗。仵作作獘有將藥物置鍋內﹑其骨有傷處反白者甘艸汁解之。

枯骨經多次煮洗﹑其色白﹑與無損者同﹑當以油灌之﹑凡骨大者有縫﹑小者有竅﹑待油溢出拭漧﹑損處則油沁不幹﹑

又法﹑用濃墨搽骨上﹑待幹﹑揩去墨﹑凡損折處﹑則墨浸入﹑必有黑紋﹑

附滴血

附滴血

附滴血父母骸骨在他處﹑子女欲相認﹑令以身上刺血出﹑滴骨上﹑親生者則血入骨﹑非則否﹑又親子兄弟離別日久不相識認﹑令各剌血出﹑滴一器之內﹑眞則共凝爲一﹑否則不凝也﹑但生血見鹽醋則無不凝者。故有以鹽醋先擦器皿﹑作姦朦混﹑須將所用之器﹑當面洗淨﹑或取新器。則姦自破矣。【鴻聞一前輩云﹑昔有夫與人同夥生理﹑去未數日﹑而同夥獨歸妻問其夫﹑云行至次日﹑遇彼某親﹑邀同他處生理﹑�因無件﹑故歸耳﹑未幾某路傍塘中﹑有一死屍不知爲誰其塘適夫與同夥者前所經之道妻疑之﹑往視屍已潰不可辧﹑但其屍身長短﹑與夫相似﹑妻遂控之官﹑云系同夥者謀死而取其則官鞫不招﹑乃命妻滴血屍骨上血輒入﹑官怒其狡嚴刑拷之﹑�誣服以謀財害命擬辟系獄未決﹑一日其夫忽歸妻疑以爲鬼也細問之﹑乃知同夥之言非謬因詳釋其罪﹑由此觀之﹑則滴血之事﹑又未可盡憑也﹑咐識於此﹑以俟髙明者酌奪之﹑】

按前檢驗諸死傷﹑皆出洗冤錄中﹑其醫治之法﹑又多潘君象承摘洗冤錄之要﹑而增輯於所著之未信編內﹑夫詳載諸傷﹑惟恐檢而不辧則生死蒙冤廣附醫方﹑倘尙有生機則以之療救﹑是皆仁人君子之用心也。故鴻亦樂爲並集以成其美念云。

△保辜

凡鬭毆﹑當時殞命者﹑自應依鬭毆殺人律抵罪若毆傷人未至於死。則其人之死與否。尙未可知。難卽定罪。於是當官立限以保之保人之傷正所保已之罪也夫毆人者﹑彼此相爭﹑因而失手﹑豈無後悔之心。保而治之。當不遺餘力。卽素有怨嫌。當官保治。設有不痊。彼又焉能逃死。其望人之生正所以自生救人亦必不遺餘力。是一紙保辜可活兩人命不亦司牧者之所樂許乎。無如近例。𨿽摘取犯人辜狀而人不與醫仍是傷親領去夫親非父子其幸災樂禍者不少矣。未必能如保辜者。望其生而救之之心切也。鴻以爲宜遵律內﹑責令犯人醫。治六字方見古人立法之良而爲後世所生全者實多。若云毆家領去。恐墮其姦。或令鄰保共爲看督卽不幸而死。彼自有抵償之律在況保辜一狀﹑早已定其供招夫後來之檢審。又可以無費詞矣。故立保辜責治。是處毆傷人者之第一要著。

按保辜律手足及以他物毆傷人者﹑其傷輕﹑限二十日﹑【例加十日】次刃及湯火傷人者﹑限三十日。【例加十日】折跌肢體﹑及破骨墮胎者。無問手足他物皆限五十日【例加十日○以上俱以平復言】其立保﹑辜之時﹑本官先驗其傷之輕重﹑仍注明系某處傷﹑照依圓長靑赤分寸﹑或手足﹑或他物﹑或金刃各明白依律立限狀花押。並取有身家及毆人親屬﹑等的保狀。本犯領毆傷人醫治。領狀附捲○保辜限內平復﹑及限滿不平復而死﹑其分別擬罪﹑律載甚詳﹑玆不贅﹑

福惠全書卷之十六

●福惠全書卷之十七

宜丰黃六鴻思湖甫著

刑名部七

◆刑名部七

賊盜上

○賊盜上

總論

遴捕役

失事

申報

緝捕

審盜

△總論

夫有事而緝盜莫先於無事而弭盜弭盜在止盜於未形。緝盜在獲盜於旣犯。與其旣犯而加之罪。何如未形而全其生乎夫盜亦民也或上而失其所以爲教。與下而失其所以爲養。以至於此也。上失其教。則不知禮義之所遵。刑罰之可畏。而民易於陷法。不失其養。則不知貧困之當守。財利之未可苟得。而民相率爲盜。則是盜也乃上之始而驅之及其入於盜又從而禁之戮之不亦甚可憫哉今之司牧一方。不能以教化盜。不能以養給盜。其莫先於弭盜乎。弭之得其術。𨿽有盜而不敢逞。久之漸事於農桑。遂化爲良民而不知覺。其意不過止之於未形。冀以全其生耳孰知其教與養遂默寓於弭之內乎鴻故曰緝盜莫先於弭盜也𨿽然。未事之防。與旣事之獲。不可偏廢也。其緝盜之事又必在於捕役夫捕役亦賊也上而不知其所以爲使。與下而不知所以爲承。未見其可也。上不知所以爲使。則惟差遣之有人。限期之有立。而賊終不一獲。下不知所以爲承。則惟賄縱之是圖。誣良之致害。而賊反倚爲援。則是捕役也。原所以緝盜及其使之緝又從而縱之蔽之不亦甚可惡哉今之爲其上者欲我無虛其所以使彼無負其所以承其莫先於善其馭乎﹑馭之得其道。𨿽有道而無容。久之卒致於就擒。遂與盜爲仇而不肯失。其初亦不過望之於獲犯。藉以惟吾使耳孰知其上與下遂相感於緝之內乎鴻故曰緝盜又莫先於善馭捕役也所謂弭盜。在於力行保甲尢在於用盜以緝盜所謂善馭。在於能得其用力尢在於爭自效以爲力保甲行﹑盜能用。而何盜之不可弭。捕役得其力。效自爭。而又何盜之不可緝哉。鴻請得先言其緝。而後繼之以弭之之事。

△遴捕役

夫養鸇所以逐雀縱獺所以驅魚用捕役所以擒盜。然三者而不知善其馭。𨿽養鸇而不效其逐。縱獺而不效其驅用捕役而不效其擒也。卽以捕役言之﹑夫所謂善馭者。豈嚴刑以督之。抑姑息以從事哉蓋必先有以辧其才平日有以結其心臨事有以信其賞罰而後馭之道善焉矣。何以辧其才此輩類皆姦詭不法之徒。未可與言徳。每多犇走趁食之役。未必俱可用。若有事而一例遣之。無所分別庸劣者不足以有濟。卓越者又不肯見其長。是有才與無才等也。宜於久充多年積慣老成之中擇其精健有智識者另拔爲一班俾有以異於庸眾人之列。非大案要賊不輕遣。凡人之有才。無論大小。皆喜自炫。惟抑而置之。則奮發無由耳。夫捕役𨿽小人。豈不知以表見爲榮。拔之儔人之中。豈不以知遇爲感。設一旦用之彼自不肯以庸眾自待而事不虞其罔濟矣。何以結其心夫人稍有自異。於金錢多不惜。若時當窘乏。未有不妄求者。況捕役之輩。皆賴匪流以爲衣食。大盜貢其常例。小竊納其月錢。忽而使之緝之彼非甚有可感之恩難酬之惠豈能奪其所爲飽暖者而棄之耶故在上者。旣辧其才矣。於本身工食之外。而時爲厚犒之。使無所憂其困匱。卽偶有小愆。而又破格優容之。使有以生其愧悔。則彼將奮然感發。以爲我之身乃上之鞠而育之者也。我之過。乃上之寬而恕之者也。設一且使之彼自踴躍以身先人而心亦無不爲我效矣。何以信其賞罰。夫盜與捕。乃蹤迹潛通。相爲表裏者也。凡地方失事。或於何鄕。爲首何盜。爲窩何家。爲綫何人彼固巳爛熟於胸。且外盜之來。必由於內盜勾引獲其內盜。則外盜可連類而及。寧有漏网者乎。惟上無有以感之。彼自不肯爲用耳。今在上者。旣能用其才。又能結其心矣。設一旦有事。則進其眾而商之。何人可辦。何盜可擒彼自共相籌劃未有不視公事爲巳事者矣。於是又相與諄諄誡之曰我之所倚爲心膂者爾曹也。所不忍負我所委者亦爾曹也。愼母縱眞盜以偸竊充其數愼毋因疑似以拷認蒙其冤愼母屬盜扳以乘機利其財愼毋擅私刑以供黨誣其善有一於此。則必爾罰。若果能擒獲本案眞盜絕不株連則必爾賞。夫此眾人者方且感恩。思爲圖報而不可得。況又以賞罰臨之。彼𨿽至愚。又豈肯捨賞而受罰哉。𨿽然信爲政之本。立事之幹也。若言而食之。勸懲皆無所恃矣。誠能遵其誡而行之。大案可結。小民無冤𨿽傾囊以賞何惜哉若其稍有違犯﹑猶必依輕重而責究之未可以恩而廢法則恩因法而愈彰法亦恩因而益畏則此輩又安有不爭效其才而樂爲用者哉。夫司牧者欲求緝盜捨捕役而善馭之無由矣

△失事

夫失事有在莊村者﹑有在道路者﹑有在白晝者﹑有在黑夜者在莊村失事。須問其何方而來。何方而去。柵門有無開閉。鄰佑有無知覺。街坊有無救護。本家有無鳴鑼叫喊。由何入院。有無明火執仗。人有多少。刼去何物。有無所遺油撚器械。有無傷人姦人。來去是何時分。日前有無色目人窺探蹤迹在道路失事﹑須問其何處人。某某姓名。自何處發腳。作何生理或自巳牲口。或雇寫騾頭。欲往何處。同行主僕幾人。有無防身器械駝載是何行李貨物。一路曾否有歹人尾隨﹑自家曾否何處露白﹑有何等人看見﹑今早從何處起身。歇家是何姓名。被刼之處是何地方。是何時候賊從何方來。共有幾人。騎坐是何色馬匹。所持是何兵器。賊是何裝朿語音。曾否記其面貌。刼去是何財物。有無傷人。近莊守堡。兵丁居民有無救護。有無傍人看見。若在白晝﹑必系道路﹑人數易明。去路有蹄痕哨道。亦易跟追。宜速遣馬步捕快。會同營哨飛騎追擒。一面馳會所去附近州縣。協同擒捕。但得落單及馬乏不能前進者。獲其一人不可傷害有此活口。則餘盜不難盡緝矣。夫響馬躧著何處可以下手﹑多有預先買通駐防兵弁﹑謂之借道下手之處﹑偏近所防營堡。行刼之時﹑不爲救護及其飽揚。故作追狀惟恐其巳之速而彼之慢也不甚可恨可笑哉。若在黑夜多系鄕村﹑其盜把風有人。攔大門有人。收拾財物有人。禁制人不得走動聲張有人。驚懼之中。難明確數。莊村失事。系本州島縣民人﹑自不敢張皇妄報。須具報呈取明事主鄰佑莊地等口供。印官親詣其處驗明前問逐項是否與所供相合如有被傷。驗明所傷輕重。曾否中其要害勘盜旣眞。方可具文申報。道路失事必系往來客商﹑或借本經營或領財東本銀貿易其中恐有姦詭﹑乘荒野無人之地五更夜靜之時。聲言被盜﹑何處稽查。且有早起登程。垛馱迷失。遂鳴控到官。遽稱店主偸竊者。甚至夜間同伴相爭﹑醉後跌盍頭臂。褁有傷痕。而捏稱被盜受創者。未可輕信報呈。須將被盜情由。逐項取供。尢宜親至旅寓驗其行李有無破損。箱垛有無毀裂。所存貨物是否狼籍。受傷之人是何器械所傷。是否新痕。有無衣襟血污。驗其防身兵器。有無弓箭。是何字樣。因何賊未搶去勘盜旣眞。方可具文申報。若人少而無凶器無論白晝黑夜。俱爲搶奪不得作盜刼申報若彊盜行刼莊村事主知覺趕散。未經得財亦不與得財同科報文宜將趕散情由﹑申說明白。

△申報

凡申報以初文爲據最宜愼重如盜情只據報呈淡淡數語不可太結實。人數不可報多難以捕獲。結案卽報呈中大盜刼殺。明火執仗。盜黨多人。罄刼一空字樣。在事主不過刁筆套子。卻於報盜。輕用。不得。在事主亦如詳。酌如傷人未中要害。不致折傷殘廢約略數日可愈者。不報傷人。亦可。如失物無多。人數亦少。便不宜報大盜。此種似非積賊。將來猶望可衿。不致軿首受戮也【然報文不可與報呈異同字眼須要在原呈中斟酌﹑】

△緝捕

緝賊之事專在捕役有與營兵協緝者﹑大是悞事。夫營兵不過借賊以擾民而捕役又得指兵以卸過有何益乎不若專差捕役。方有責成。夫捕役與賊﹑聲气素通。其賊之來去方向行刼情形。所持器械。人數多寡。只須問明失主彼﹑巳有成竹在胸。斷無不獲之理。但賊有新。有舊。有近。有遠。有巳逃有未逃。瞭望把風截門持火多新賊。傷人刧財﹑臨出斷後。多舊賊。起心倡首引綫作窩。則皆近賊。勾來入夥。亦多遠賊。刼後他方躲避聽風。則其巳逃。刼後放心在家。非膽大。卽無知。則其未逃其新賊近賊。與未逃之賊。可以卽獲。其遠賊﹑與巳逃之賊﹑須俟獲現賊。供出遠賊之姓名住址。並曾否知逃賊之去向。然後給緝批關文差的役挨捕。賊旣捕獲又必以起失主所報之眞贓爲據若無眞贓難定盜罪。卽盜亦不得硬坐爲眞盜矣凡失事之後。不惟盜宜卽獲贓亦宜卽起印官萬不可遲延自悞也。但贓有多分有少分有分細有分粗有現在有花費有藏匿。有抵換有別得爲首綫窩遠勾來者皆多分把風截門新上道者皆少分。黠盜分﹑細。弱盜分﹑粗。或置之家中。或質之官典私當皆爲現在。或鬻之市集。或準折嫖賭。皆爲花費其積年狡賊。以有贓定罪。不肯實供贓所。是爲藏匿。其姦膽捕役起獲眞贓。以舊易新。以惡易美。是爲托換。又有起出之物。非盜家所應有又非失主之贓。是爲別得。夫起獲多而細者。其爲首窩等賊無疑。少而粗者。其爲﹑新弱之賊無疑。若照失主所報。起贓僅獲粗少。則必有所分多細之首窩等黠賊又無疑。但現在之贓。猶可起之家中。問之典當。花費之贓凖折未久。猶可於博局靑樓展轉根究。惟市鬻之贓若買主賊不識認。未能執途人而問之。至於匿贓﹑不實指供。質之同夥是其硬證。豈能到底深藏所最可恨者。捕役抵換之贓。失主以非本物不敢冒認。賊又別﹑無一樣之贓旣入捕役之手。賊亦不敢竟指是賊乃眞賊贓無眞贓此案又何時而結乎。然盜惟獲本案一二眞盜。而餘盜無難盡獲贓惟起本案之一二眞贓。則眞盜從之可定。而余贓可不悉究。蓋欲獲眞贓。方能定擬眞盜。故每獲一盜必問一盜之贓。非爲欲還之失主而諄諄於此也。總之欲獲眞盜眞贓必在責成捕役﹑欲責成捕役﹑必在本官有以善馭。其善馭之方。總不外鴻遴捕役之一條所謂辧其才結其心信其賞罰而巳矣爲印官者﹑能以鴻言非謬。試依是而行之。若眞盜弗獲。眞贓弗起。而猶扳害無辜。以他類塞責者。是卽鴻爲印官諸先生之罪人也。𨿽然﹑有治法必有治人而後法可行之而無獘耳。

擒賊之祕訣。惟在密速二字。此輩中之響窩巨盜。平日與官府之左右親近﹑吏胥頭役﹑交結往來。以及地方豪棍。駐防營弁。相與親厚。凡官府之一動一靜。稍有涉彼事機。於其黨羽者無不星馳潛報。故此輩之神通最大。耳目最捷。若官府行事少有不謹露泄風聲逗𨖻時刻則髙舉遠揚莫可蹤迹矣地方有此等大盜。如天上有一種大魔。非干犯天條。法難寬宥者。上天亦不肯輕動。正以此魔神通廣大。須調許多天兵天將。方可剪除也。但須暗查此種。或是本地人民。或系地方寄住。只往別處非爲。不在境內擾害。且無人告發。並無實迹可指切亦不可輕動正恐大魔擒捉不住。號號召小魔跳梁。欲行申報。則出師無【名欲。】息戰罷兵。則彼得上臺呼吁。從此上下紛紛多事。攪亂心思。又那得許多天兵天將對付之乎。若果地方有此等大盜。或系殺人。或系刼財。被人指告。或明知是渠。不敢直指。印官問得極眞訪得極確除卻原告及心腹一二人知之此外並不得與聞或潛遣細作預爲偵探印官率領捕快人役。借名他事出其不意親自擒拿。但得正身。卽行回治隨拿審隨審隨解尢須密稟上官。迅爲定案。以剪大憝爲地方除害。斯非密速二字而能行之乎。似此大盜。又非區區捕役可辦。且難免賊黨星馳潛報之人。自非印官密速親擒不可鴻○自康熙九年。初任焱城。是年六月初六日夜。有盜殺焱民李東振父子四人﹑帶傷三人﹑初九日其子瑗以仇賊殺死父子四命事﹑控前令馮公﹑本月二十日﹑鴻抵任受事﹑廿三日﹑瑗又以刼殺四命控﹑先是馮公巳經通詳各憲並提鎭衙門﹑而盜之主名未得。是仇是盜。皆在未知。其時文武差承﹑環集縣署﹑立等回復﹑鴻細閱瑗前後兩詞。一詞仇賊。一詞刼殺。若是賊必與李有嫌而心知之者也然仇之一字豈可漫著乎是夜審喚瑗至署內。訊當日被殺情形。並是否仇人所害﹑瑗初不敢言﹑鴻訊之再三﹑瑗曰公能爲瑗報仇乎。鴻曰然﹑瑗乃流涕曰﹑比夜賊中有大黑漢﹑及塗紅臉大眼胖子手持鋒利腰刀﹑殺人太狠﹑其塗紅臉胖子﹑乃王三侉子之子王可習也﹑王三侉子者﹑北直人﹑聞卽昔之鋸牙山反賊﹑於七先鋒﹑綽號王二帽檐子者也﹑因於七敗走﹑三潛﹑乃至焱邳接壤之地﹑名五丈溝﹑建築樓堡﹑招集亡命﹑其後黨羽日眾﹑騎馬挾弓矢之人﹑往來不絕﹑三或間出則導騶擁纛﹑未知何往﹑迄今盤踞十有餘年﹑行凶倚勢﹑莫敢伊何瑗所居泥湖村﹑距五丈溝不數里許因春問瑗鄰人莊某﹑以地土獻三﹑並其女歸二子可習爲妻﹑希免侵淩之害﹑適瑗家小豬﹑偶入其地﹑可習怒而刺殺之﹑指瑗父縱畜作踐其地﹑瑗父亦怒曰﹑爾所仗者響馬也﹑習遂鐫恨於心﹑是以有初六夜之慘舉也﹑援以仇賊控之前任者。冀執仇以報父弟耳。迨捕役縳莊某至三昂然造公堂曰莊某良民也﹑胡爲捕無辜乎﹑因具保狀挈莊某而出。左右相視駭愕。莫敢出一辭。瑗﹑以是知三之終不可問也。若事之不濟。其如瑗命何﹑故所具公詞。不敢復言仇殺矣。今公堅訊瑗。且知公之必能執賊也。敢以實對﹑幸公無泄以保全瑗殘喘。鴻笑曰﹑爾苐勿自泄耳。鴻因細思所以得賊之策。嘗見捕役中有餘彪者頗誠實。乃進問之曰﹑爾知殺李東振父子之賊乎彪聞﹑遂眙愕。良久曰﹑某𨿽知之未敢言也﹑鴻曰﹑爾但言何以得此賊﹑彪曰﹑得之無難。恐事泄耳鴻忽悟曰﹑爾知誰爲此賊有仇彪默思良久曰有縣民管明育者﹑其弟爲三所殺﹑每言及﹑涕泗橫頣﹑但不知所報耳。鴻欲令彪召其來見恐事泄。會日昃接東兗道公文一角﹑乃擬徒援赦犯人一名管明育﹑發縣取保寧家﹑鴻見之乃大喜曰在是矣遂出票﹑傳其親屬﹑而明育則其莊頭也。因並及之。詰旦至﹑明告保釋﹑而獨畱莊頭問話﹑夜方靜﹑傳明育入問之曰。明告爾弟乎﹑對曰﹑族弟也曰爾獨無弟乎明育其容戚然。曰有弟死矣曰﹑何以死育遂哽咽流涕曰爲賊所殺耳曰﹑何賊對曰公問之不無意乎殺某弟者王三也。某弟年十三﹑方刈黍﹑悞踐其界﹑遂縛之歸撲殺之﹑瘞其屍於後圃。某迄今含恨。無敢言。昨殺東振父子者亦三也。若公有所使。某惟命。鴻曰手足仇可不報乎。吾七月朔﹑有東鄕之役﹑爾於是早。詣三所居。偵其在家。吾令余彪伏三圃垣後。爾卽語彪﹑吾當自至也泄則死不宥乃命取白金六兩作二封。一封之曰。此犒爾﹑一封暫存。俟執三後再犒爾。明育感謝出。時六月之二十八日也。是月無三十次曰鴻傳集馬快﹑並內丁三十餘騎赴南鄕巡莊。鴻自履任﹑每昏夜率丁快﹑四鄕巡查故人亦不以爲意。會駐防千總朱君至聞鴻往巡查﹑亦欲往鴻曰君明晨可待我於重坊集。今不必偕往也。朱君素與三善。恐其潛報因祕之。及暮﹑鴻出。西﹑門。天忽雨。左右以爲實巡莊也。乃曰﹑雨將大至。姑俟來日可乎。鴻叱曰﹑雨何憚。當速行。行二十里至馬頭鎭﹑少憩遂折道而東又四十里﹑昧爽至重坊是夜三渡河。及重坊北﹑天雨河漲。水沒馬腹。韉鞍盡濕。甫登岸。而朱君統營兵二十騎亦至。合鴻所領不滿六十騎。乃共止於道捨田某家﹑眾皆餓方就食忽余彪飛騎求報曰﹑明育今早以雙鵝詣三謝罪。三喜畱之飲。明育稍遷延待公。公當速往。遲則三赴澇溝趕集矣。鴻聞之乃棄箸而馳朱君遑遽。不知所爲。馳而問曰。公何往耶。鴻曰君至自知。重坊距五丈十八里不片頃至。鴻急命圍其莊鴻與朱君趨其莊前門門巳閉。墻頭皆雉列。堞口控神鎗火器堡墻上鎗刀林立。快頭王明相指鴻曰﹑持方天戟挺而立者王三也。鴻遂策馬以進。左右止之曰﹑火器甚猛烈不可近也。鴻仰天示之曰。吾稟天子法。爲民除害。豈天死我於賊耶。遂立馬於門前髙喚王三三不識鴻爲何人朱君乃前謂之曰此新令黃公也。三﹑愕然曰某知公之所以來也。遂麾眾下。直奔後圃朱君曰﹑三後門遁矣。乃率眾往後圃扼之。鴻令左右稍卻謂左右曰。此賊調虎離山計也。實欲往前門逃耳。今攻其莊。吾眾必有損傷。莫若縱之使逃。以便成擒也。時近莊皆髙梁深密賊急竄入則蹤迹爲難意欲俟其至平野然後追之少頃賊果開前門。擁賊二十餘人持械而出。徑趨往邳大路。鴻尾賊後至平野。始追之。及邳界河朱君止之曰官兵越界。非例也。鴻曰﹑焱官兵追焱賊何例乎。鴻遂叱從騎先渡。朱君不得已亦領兵渡。追及一小山﹑賊料不能脫。乃列眾負山。挺械以待。鴻以騎蹙之賊中黑大漢。持矛直躍。刺防營管隊王進忠。幾墮馬。又一大眼賊﹑亦持矛刺管隊林沛之胸。幸衷甲。未大創。營兵懼不敢前。鴻叱左右曰﹑擒此二賊。鴻內丁徐友仁抽矢扣輪大呼曰。賊奴看箭。正中黑大漢前心。貫背而死。賊少卻。會管明育率壯丁數十人繼至。遂共攻圍之。明育棍擊傷王可習額﹑遂擒之王三見明育大怒。舞雙刀直犇明育。鴻內丁滿貴﹑從其旁箭射王三中胸。亦擒之。餘賊遂四竄鴻止眾弗追計當場擒獲賊首王三﹑王可習賊黨李培興﹑小五﹑四人。射死吳大郎一人。其吳大郎﹑卽瑗所謂黑大漢殺人太狼者也。鴻命兵壯押賊先行。鴻復至王三莊﹑賊黨皆逃匿。覓其佃戶二人﹑出諭之。罪止及王三等正犯余無所問爾等毋恐。因視三室中。惟布帛菽粟之類。殊無長物。疑其有所藏﹑詰之佃戶。對曰﹑此三莊居也。其資財厚蓄。在邳州朱貢生家。蓋貢生乃其歃盟兄弟也。及視其莊右有大馬廏。徧地積馬糞盈丈而無一馬惟驢數頭。鴻甚怪之。訊之佃戶﹑對曰昨日數十騎。聚宿於此。殺豬暢飲。今五更始南去。鴻乃大驚曰。瑗所謂騎馬挾弓矢往來其家者非謬也設尙在吾安能擒之。久亦覺而逃耳。其家口在莊者﹑慮他匿。遂收之。至縣取保。其所居戶牖。皆封鐍。責地方及其佃戶看守。日晡。鴻始回至重坊就餐。比還縣。漏下三鼓矣。時七月之初一日也。甫下馬﹑卽偕朱君﹑曁尉張君﹑押王三等取供﹑直認不諱。一如瑗所言黎明﹑具文申各憲﹑是夜王三箭瘡發死﹑且傳聞三黨。糾聚各寨撫賊。刧獄搶囚。鴻於初三日﹑以王可習等﹑解赴東兗道收沂州獄候審先是闔縣紳民聞之﹑𨿽深服鴻之執賊有方。而益懼三黨之刧獄也。於是在城紳士。洶洶思避鴻笑謂之曰﹑三之父子積惡。人所共知也。今三之死。死於法也。人安敢與法仇哉。況此輩利則趨之。害則避之。生則附之。死則背之。豈眞有不可解之恩義耶始而聞之擒恐其復脫畏其勢而思救今聞其巳死則眾心自解矣復何所刼而避之也紳士聞鴻言。猶豫不決。及賊解沂獄﹑久亦無事。而眾始貼然。嗚呼三固非天魔比也。然其橫惡已極。黨羽眾多觀其已旣殺人。猶復公堂作保。目中尙知有王法乎。擒三之次日。東南諸村。挈家而遁者。八十餘戶。必皆三所布之黨。設地方少有不戒。則焱之爲焱未可知也。𨿽欲不動煩天兵一大將以除之不能矣焱之紳民。謂鴻聲臭無聞。而縛渠魁於一旦﹑豈有他道哉亦惟密速而巳矣今其事。𨿽瑣末不足稱。亦以見密速之一班。姑詳附之用以爲驗云。

○凡捕役有領廣緝批牌海捕者。有探知去向領彼處關文知會協拿者﹑捕役緝賊﹑須假扮僧道乞丐之流。聽人言語。察人形迹。而後能得之。但盜賊潛住他方。必有彼處匪人。及捕役物色之受賄通情則代爲隱護若到彼躧知眞確。一面密同鄕地預行擒住。一面至印官投文掛號。差役協拿。方無走漏。若未經堵截。先投關文官府不加詳愼。卽傳該房寫票僉差而胥捕故爲延挨潛馳報信則巳髙飛遠蹈。難於追獲矣。故捕役無論遠近拿人。亦不外於密速二字也。【所云巨盜須親擒者非有膽智之官又未可輕往﹑】

△審盜

盜不難審。要於捕役緝盜根上淸楚何謂根上淸楚﹑本地之盜。豈止數十家﹑卽此數十家﹑豈皆行刼此案之盜。捕役止獲此案之盜不可放卻此案之盜更拿他盜及掏摸小偸塞責若拿他盜及小偸。彼未嘗不是賊而以之塡入此案固不可。卽嚴刑令其供認。彼實不知情。便拷殺。教他何處供起捕役旣得此案眞盜。止宜令他供出夥盜。方可緝拿。卻又不可教唆他咬扳平人在捕役之意。或與彼有嫌。不過借其泄忿。或窺其殷實。不過利其資財。平人面上又無字號。官何由知旣稱彼爲盜。方視爲盜之可恨。而嚴刑加之矣。良民畏刑。不得巳而誣服。以之認夥。則曰同夥。以之認贓。則曰是贓。則冤從何辧乎。彼問官視爲眞盜矣。或解之上司。滿口呼冤上司問之夥盜。夥盜良心發現。遽稱實非同夥。不惟上司疑官賣放。誣害良民。致幹糾劾而本官又從頭拿賊從頭審理不多事乎﹑然或賊畏上司又如州縣動刑。稱冤無益。俛首原招良民不日與盜犯同罹重典陰司不上問官一簿死後塡還此猶其來世事也。若眞盜漏网或從他處拿住搜獲眞贓。供出此案。一旦具題則現前燦然之頂爛然之補服寧保其必在耶捕役拿到眞賊只宜聽官審問不可預先私行弔拷【捕役私拷﹑有腦箍壓石刮脇懸指﹑灌醋﹑插鬃諸刑謂之收拾﹑備極慘毒﹑】若嚇他要錢。猶是捕人常態﹑若逼他供盜彼豈肯將此案眞盜供招。又必將伊仇恨之平人。與殷實之良懦。做進門盒子。奉承捕人。捕人奉差緝賊。原無主名逢人可拿況出之盜口乎。於是帶盜作眼。任其入室穿房。誰敢攔阻。而其人之家財細軟。搜掠一空捕役得其厚利。心知不是匪人反作幹情聽尋親友。立討饒約。保領放還。其人得命已幸生全。猶復計已失之財乎。至於盜之仇恨。貧無錢買。捕役又加拷逼。認寫上道情形。方冀到官辯理。無如惡盜鐵口硬證。問官尢指﹑爲狡賊。非嚴刑不招。夾棍邊扛緊攏狠敲彼非石骨銅筋焉有不滿口招承者乎彼惡盜之所以忍心如此者。其故有二。事主所報之數。及盜供之夥。緝獲無蹤非人不滿則以其仇而實之以寬捕役之比其仇旣可塡數。眞盜得以漏网。有錢者。畱爲資助在監使費。有力者。畱爲上司衙門打點以圖展脫。似彼神姦所作。問官豈能盡知往往爲彊盜捕人作劊子手耳不亦可愧哉。此皆所謂根上不淸楚也。夫所以不淸楚者用捕役之非其人也新進無知。或有悞拿。及信盜誣扳之事。若老成積慣。不惟本地盜賊。誰彊誰竊。彼一掌金可以倒背。卽他方匪類。面前一過。是新是舊。便可將骨髓看穿豈有果爲良而悞﹑信盜扳而悞誣者哉﹑爲政者﹑旣辧捕役之才能結捕役之心能信捕役之賞罰則緝盜之根未有不淸楚者矣。根旣淸。而審盜又何難乎

捕役拿賊斷預先嚴飭不許私行拷問但私刑問過賊恐得罪捕役只得照他私審口供敍說。若捕役刑拷。要他供認是本案之盜。或唆盜咬扳某人是盜。盜受私拷不過。又自妄扳平人作盜豈不都成冤枉。每有問官厭煩審事。先令捕役私取口供呈看彼反照捕役取供審賊豈不又是可笑拿賊中。惟私拷取供一事。大是害民害官萬萬宜禁。故鴻又提出反復言之。

○按律。將良民誣指爲盜。及寄買賊贓。捉拿拷打﹑嚇詐財物。或以起贓爲由﹑沿房搜檢﹑搶奪財物淫辱婦女﹑除眞犯死罪外其餘不分首從俱發邊衛永遠充軍。【注誣指送官依誣告論淫辱婦女﹑依彊奸論。】

○又按題定則例捕役誣拿良民爲盜私用非刑﹑害人致死者﹑將該管官。以不能詳察論革職。道府不行據實查報。降二級調用。云云由律例觀之。拷打嚇詐。指誣良民而言也。以起贓爲由。搜檢淫辱﹑並指盜而言也檢盜財淫盜婦猶論流絞重罪況其拷詐良民乎捕役小人。固不足惜。查衙役犯贓十兩以上。本官失於覺察革職。私用非刑卽不致死。該管官亦降四級調用。則本官亦胡爲代捕役而任咎哉故禁之斷不可不嚴也

○捕役拿獲盜犯﹑宜先問於何處拿獲。拿獲時是何情形﹑有無私刑弔拷。若有弔拷情獘。【驗其手足臂指傷痕亦見】捕役𨿽獲本案眞賊重賞之外亦須重究

○審盜宜於嚴密之地墻門之外。不許閒人竊聽。恐供出盜夥走漏消息。審時﹑拿此盜捕役。不得帶此盜聽審。宜換拿彼盜捕役聽審彼此換帶審完時令各帶各盜。以便交割入監。則盜見拿彼捕役不在。問官鞫訊。以便放膽吐露眞情。臨審時﹑只宜老成謹愼刑書一名﹑詳錄口供﹑動刑皂隸﹑只許帶盜進時髙報刑具取到。拋擲階下。轟然有聲。使盜犯恐嚇害怕。皂隸俱進門外伺候呼喚動刑方進。官府左右﹑只宜親信內丁一二人聽用不許衙役多人在傍。恐聽得口詞。外邊傳播如系一犯﹑徑自帶問﹑如系二犯﹑三犯四犯須要每犯各帶一處所謂隔別研審審過仍歸各處。恐還再問。若一齊跪進。則難對口詞。若帶在一處﹑又恐商串口詞。最是要緊。凡盜犯到前。須令擡起頭。問官仔細觀看。若是彊盜。面貌自然凶惡。若是良民。面貌自然純善。若是此案眞盜。彼自然心虛。兩眼睛珠不時轉動。摸他心口亦跳。若不是此案眞盜。𨿽是匪人。彼眼睛珠不動。面色不攺﹑此說𨿽未必盡然﹑大端良惡亦自可見也。看畢語盜云本州島縣平日作官。你有耳躲。必然聞得。若是良民。也不肯誣害若是匪類。也不肯輕饒﹑你今不怕王法。不循天理。去打刼某人財物。又殺傷人。是你自投法网。非是本州島縣無故來尋你。你今將上道情形。一一從實招來。免受刑罰你若狡辯不招。除受了刑。還有饒了你的理麼。且看他如何說﹑若有招的口气。便把言語誘他。你若供出這案實情。我到從輕開你一條生路﹑他見官府口緊。又有恩典到他。或從實說了。開條生路也不可知。若是積年老賊。他盡識勢頭若是平常新賊。恐怕受刑也都要到招的路上來矣須要逐件詳細問他。是誰起意要去打刼他來。同夥共有幾人。或是本地。或是他州縣是何姓名住址。誰是誰去勾來的。何人領綫。領綫之人曾否認得失主。何人作窩。何日在何處同商量。本日曾否窩家潛頓。器械藏在何處。本夜在何處齊連起艸。如何進得街上柵欄。有無人巡更。進到他家。是何時候。從何處進他家去。或是房上下。或是掇後門。劈前門。何人在外把風。何人截門。何人持火撚。何人收拾財物。某人拿的是何器械。是誰傷人。傷了某處。出他家是何時候。從何處出去。有無人救護鳴鑼追趕。是夜何處歇腳。何處分贓。某人分得某物如今同夥人都在何處。一一供得明白。若系拿得一人。便問他分的贓物在何處。拿的器械在何處。便要另差一妥人。立同原捕速速起贓起器械若起得一件本案眞贓失主識認。是伊本物。及原報失單所有。則得此案一賊。則餘賊照其所供按名速行密拿有贓在家並贓卽可立起如贓在別處。先將人拿到。審明再起若系拿到二人三四人。須審完一人。帶歸本處。再帶一人進審。若系前賊。所供同夥彼不肯認。卽云前某巳供。汝還敢賴如再不實招便先夾折你的孤拐﹑這賊料不能脫也只得實供一人問畢帶歸本處再喚一人進審个个賊之口供俱要相對又要各賊口供與事主所供當日打刼情形相對若有一賊口供含糊。或﹑原不是賊。畏刑亂招或是狡賊。故作含糊之語。使官疑他不是賊。希圖展脫。或𨿽系歹人不是此案之賊。故供不能明。要看此賊若是前賊供出。將此賊帶下便帶前賊問還要善於問。若說你前供出某人﹑他不肯招﹑他果然是你一夥﹑不是你一夥﹑如此問他。若不與他有仇聽他滚罷了。如何肯硬證他。也便要含糊答應了。但問他你前說某人分的是某贓。他供的是某贓。與你說的不對。你們一起分贓。還有不親眼見的麼。他前供旣說。自難攺口。必定說是我親眼見的。他還如何如何。聽他言辭非謊。便將那賊帶來。與這賊質對。認了便罷。若再不認。且俱各帶下便把供認過賊帶來問﹑某人當日是誰勾他上道的。他拿的是何械。器分的是何贓物。這賊隔。別著在不知那賊是如何口供若果是同夥。他便說某人當日是某人勾他上道。拿的是何器械。分的是何贓物。自然一一說出。三件或不能全記。也記一件。前賊或與他有仇扳他。豈這賊也與他有仇耶將此賊帶下仍帶那賊上來作怒色問他。若再不明招。便是狡賊。叫拿大夾棍夾起。卽套上夾棍。他怕刑便說我招了。他旣認招又要放起。將夾棍松松套在腳。上要他將上道情形從頭說一徧最要把自巳分的贓供得明白與前賊所說無異方把夾棍放了。待起獲贓。失主認明。便是此案眞盜。如此問去。不惟此賊無冤。還從他口裏把同夥之賊。同夥賊分之贓。都報出來也。若有賊含糊不招。將前供他之賊再問。或含糊攺口。其中又恐狥情順他。或仍是硬證。又恐有仇不放他。再將認過之賊帶來問或供原沒有他﹑或不認得他﹑或供有他﹑認不眞﹑或沒有分贓。若供沒有他。不認得。這便是前賊仇扳。若供有他﹑記不眞。沒有分贓。當初倉卒上道。臨時糾人。或有那賊勾來。此賊不認得。如某日同商量。本日又有窩家會齊。如何還有不認得之理。旣同上道。所分多寡不同。如何有全不得贓之事。或恐是捕役串害。或是妄拿。須出票另差立喚本贓族長﹑親屬﹑鄰佑﹑莊頭保甲長鄕約﹑地方一齊來問此人素日所作何事。有無非爲過犯。果否匪類。某家未失事之前。曾否有面生之人。到此人之處。某家失事之夜。此人曾否在家失事之後。此人曾否有贓物變賣有無可疑蹤迹。看眾人如何說。也要逐个喚進來問看他可是一樣的話。若某家上道之事不知。但此人素日不端。又有實迹﹑原是歹人。但非此案著另監候俟拿齊此案正犯。如此案果無其人。須重責取保。編入土番。若眾供平日或務農。或小本生理﹑後無不端過犯。實系良民我等情願保領。便著寫實系良民並無虛捏。日後發覺甘罪連名結狀並連名保狀卽著保領寧家查系捕役妄拿。並無別故。將原捕重責。系串賊唆扳。拿時別有掠財情獘重責枷示。追贓給主取領存案以免姦人唆赴上司告捕役誣良詐害。如捕役系新進不肖之人。更須革黜。以儆其餘。

○凡審賊﹑須要聽其口詞﹑辧其虛實﹑俟其供吐以爲駁詰總在隨機應變未可預爲指定鴻今所敍審法不過胡謅一个樣子。使初仕諸公從此悟入可以觸類旁通不致漏眞誣枉耳若謂刺刺多言。則未免貽誚髙明矣。

○審過一盜﹑便將所錄口供官看一徧。有錄不明。及訛錯之處。或再問明。以便隨卽攺正。各犯審畢﹑將口供看畢。判日封朿。帶入內衙。仍嚴諭在事各役不許在外傳說泄漏取究

福惠全書卷之十七

●福惠全書卷之十八

刑名部八

◆刑名部八

賊盜下

○賊盜下

問擬

窩主

起贓

盜賊家口

獲半

諱盜

自首

土番點卯

△問擬

盜一也。而分彊竊得財一也。而又分搶奪搶奪一也而又有白晝夜間彊盜之中。又分得財不得財竊盜之中。又分拒捕不拒捕固未可一槪論也。彊者﹑執器統凶﹑有可制事主之力。而公然取之者也。律所謂公取者是也。竊者﹑潛行隱而。乘其人之不知。而私自取之者也。律所謂竊取者是也夫盜一而公與私分之矣搶奪者﹑人少而無凶器。謂之搶奪。人多而有凶器。謂之彊劫。又謂出其不意攫而有之曰搶。用力而得之曰奪。大約搶奪。以其在於路途。白晝人所共見之地。若其在於暮夜。人所不見之地。則爲竊盜矣故搶奪之罪以人少而無凶器輕於彊盜以路途白晝人見之而亦不畏重於竊盜罪止杖徒贓重。加竊盜二等﹑罪止流三千里傷人而後爲首論斬監候。若在路途。𨿽奪人於暮夜。亦以搶奪論而不得謂之竊盜者重在路途重搶奪也夫其輕於彊盜者以其無凶器耳彊盜之律﹑但巳行得財﹑不分首從皆斬﹑𨿽不分贓亦坐﹑若巳行爲事主覺防守嚴力不敵而退是不得財者也。罪皆杖一百流三千里。夫其始也。皆屬爲彊而罪有攸分重得財與不得財也若旣得財得事主之財等耳。𨿽不分贓。與失財之事主有何分別乎。故皆坐斬亦重得財也譬之響馬。執有弓矢軍器。白晝劫財於道路。無論曾否傷人不分人數多寡。臬首示眾。如不得財。𨿽傷人止依白晝搶奪論亦重不得財也夫盜而彊。原爲得財。財旣不得事主之財自在而得財之念屬虛不當與以末減乎盜而云竊。不得財者。笞而免剌。得財者。以一主爲重。並贓論罪。夫旣不各主通算。又不各計所分入巳之贓﹑罪止於杖。夫律之待竊亦何恕乎。蓋以昏夜潛爲。或迫於饑寒之不得巳耳。若因而拒捕。及殺傷人者。皆斬夫殺傷論斬。罪固宜耳。若止拒捕。亦依重論。又何其嚴耶。不知彊之所以擬辟。以其有所恃而無畏也。今因其捕而敢於拒之是無畏之之心矣𨿽欲不與彊同科得乎。若事主知覺。棄財逃走。又因其追逐。而始行拒之者。止依罪人拒捕律論。當其棄財而遁其。心巳知畏懼。事主旣未失財斯亦可以巳矣。又從而追之。彼畏其擒而不得不拒是始終之由於畏也於本罪加等止杖﹑不亦宜乎﹑嗚呼律例之設。似乎至嚴及觀其據事原情甚存寬卹鴻願用律者。無失其制律之初心可也。至於問擬重案。當思此案何處有可輕之情。所犯何人有可生之路。有可寬之罪。於律例有何條可引。恰與之相合。求全案之可輕而不可得。則於所犯之人而求之。於所犯之人求其可生可寬。而又不得則於律例中求其可相援引者。而委曲以合之。總之念念以生人寬人爲要不厭煩瑣周詳。卽如大盜﹑於造謀首惡。殺傷人命。奸淫婦女之本犯。罪重孽深。自難寬宥。或其餘爲從。素非積黠。稍可原情者求一綫之路而生之固甚盛徳事也若時歉年荒。寒冬歲暮。三四窮餓。不得巳而剽剠孤村。以資衣食。初無發指之惡。更爲筆底回春子以可矜之典則仁人惻隱。造福豈有量哉。

△窩主

又如彊盜窩主﹑律載凡彊盜窩主造意。身𨿽不行﹑但分贓者斬﹑若不行﹑又不分贓者﹑杖一百流三千里。夫窩主不行而﹑分贓亦與盜論者惡其﹑造意又得財也造意者﹑謂其主意起謀爲彊盜也。若不行﹑又不分贓﹑亦擬杖流者。猶惡其造意。𨿽不分贓。而行劫之謀孰爲之始乎。若身𨿽窩主﹑只暫時停歇。而不知上盜之情者。止問不應以其未造謀。又不知情也。本條例又云﹑凡推鞫窩主﹑窩藏分贓人犯必須審有造意共謀實情方許以窩主律論斬。若止勾引容畱。往來住宿並無造意共謀情狀者但當以窩。藏例發遣毋得附會文致槪坐窩主之罪。夫勾引容畱﹑𨿽無身行分贓之文。似與不知情者有別矣。不知情。不過暫時停歇。而此則容畱住宿。故以窩藏論遣較之不知情者止問不應輕重不有殊乎。夫窩藏匪類。𨿽與不知情罪有重輕。然與造意共謀者大異矣。窩藏匪類。無能自絕於宵人。造意共謀。早已置身於禍始。故造意共謀。罪同坐辟。較之窩藏止於放流寬嚴不又有間乎。今彊盜之窩﹑若與彊盜同行得財。竟同盜論。又不必問其窩矣。若止爲窩而不同行則不問造意又當究窩主與窩藏之實。夫不分窩主之中。造意與不造意。共謀與不共謀。以曁暫時停歇之情。與勾引容畱之故。而一槪與彊盜同科。是又大失制律例之初心矣。賊盜之條﹑具詳律內﹑難以悉舉﹑鴻特舉其盜與窩之大端而論之。以見古人立法止在於生人而不在於殺人鴻更願用法者。能推古人生人之心而廣之。則幸矣。

○諺云寧﹑除一窩勝拿十盜以盜非窩。而無所匿迹且盜非窩。而又無所逓綫與通謀也故論窩之情。其罪當浮於盜之上。是以人之恨窩。更﹑甚於恨盜但鞫盜獄也。必先於鞫窩。而盜又喜扳窩以媚官並以媚捕意謂扳殷實。則可以稍寬刑掠也。所謂以小人而度君子之心。究不過爲捕役刑胥啟生財之路耳。問官於審盜招認時須先諭必供眞窩毋得妄扳無辜我若審出妄扳情由。定夾爾腿。還要眞窩。則盜知官乃實心爲民自不敢妄扳而供眞窩矣。然作官先生。未必都是菩薩。捕役未必都是行者。若一差拿此人鎖拷嬰身家財半費。果系眞窩。猶爲自取。苟屬無辜。不可憫乎。審窩官宜密訊旣供官宜密察莫卽輕拿。須密喚莊地等細問其人素日行爲何如若系可疑。卽同莊地等密拿。仍照前取具並無搶姦等獘各甘結存案。若問系良民。莊地等肯保。另差妥役持一小票喚來問話。彼心無私曲必卽挺然而來。觀其詞色安閒其爲誣陷可知。又須問所扳之盜有何嫌隙。若無嫌隙。又不相識。非夥盜囑扳。卽捕役唆教。宜提本盜訊問明白。定將本盜。及囑扳之盜。大板重責。捕役枷示責革。如此眞窩照例問擬。無辜不致株累矣。

△起贓

夫彊盜必須以贓爲確據故律中云審有贓證明確及當時現獲者。照例卽決。如贓迹未明。招扳續緝。涉於疑似者。不妨再審。正恐冤誣良善無辜而限於大辟也。所云贓證明確與贓迹未明對招扳續緝與當時現獲對夫贓卽起獲之贓。證卽夥供之證。贓旣起獲證旣夥供。尙有不明確者乎。盜旣當時現獲。其持械入室。非盜而何二者不時處決以其無可疑似也若夫招扳續緝。而又贓迹未明。保無良善爲其所冤誣耶所謂涉於疑似者﹑以所扳之人巳屬眞盜所証之贓未經起獲又安知非其同夥而匿贓不認者乎故又未敢遽信爲良民而所當再審者也證與贓二者固並重。然贓。爲尢重。證出於同夥之供詞。贓本乎事主之失物有贓而無證猶可據贓而定罪有證而無贓未可據證而爲盜故律又云。被獲之時。夥賊供證明白。年久無獲﹑贓亦花費﹑夥賊巳決無證者﹑俱引監候處決則知夥盜𨿽眞無贓可據亦不得照卽決之例而減爲監候所以重民命而愼疑似也故問官旣審出眞盜。供有眞贓。爲失主報單所有之物。便宜實時起獲其贓須訊明本盜在於何處若在其家。卽從其家照贓起獲若寄頓人家或質之典鋪。卽從所供人家典鋪照贓起獲﹑當官﹑令事主識認原是所失之物卽將本贓掛小牌﹑注明起獲某盜之贓。卽令本盜照例畫供候擬此則所謂贓證明確。無可疑似者矣夫盜關生命重辟。安可不以眞贓爲汲汲乎﹑

○事主失單應照劫去之物據實開報以便獲盜起認原贓若朦朧混開倘起獲眞贓反系失單所無憑何定罪故於初報時。須嚴切曉諭失主【失主認是失單本物須問本物上有何記驗。否則或有同樣者。輒認爲贓。又屬冤誣。】

凡起贓﹑止照盜供所得失主之物起獲捕役不得借起贓爲由。沿房搜搶財物。甚至奸淫婦女。以爲盜之財。盜之室人皆可取之辱之而無害者不知律內擬罪甚嚴。【詳前審盜條】

夫盜以劫財姦﹑殺乃罹重辟。而捕役身自犯之不幾與盜等乎則役爲官使﹑而官不知禁﹑是縱捕爲惡失察之咎。夫將誰辭。然此猶其在盜家者言也﹑若其贓寄人家﹑亦復橫暴如此。則一家被彊盜之慘數十家被捕役之慘是捕役之害更甚於彊盜矣凡遣捕役起贓切須嚴諭禁止更須差同莊地眼看起贓起獲到官須著莊地具結捕役並無前項搶姦等獘。如扶同隱庇甘罪結狀並捕役自認甘結存案一則以儆捕役不法。一則以免本官受累法甚善也。然此並盜家與寄頓之家言也。夫寄頓之家﹑類多盜之親友﹑俱屬鄕愚﹑捕役乃敢肆行猖獗﹑若夫官私典庫﹑諒必無此﹑惟需索嚇詐﹑自不能免亦宜嚴禁仍取本典主並無需索嚇詐等獘甘結。並該捕役甘結存案

○每見起獲盜贓﹑不但本贓而衣餙等物致有多起者則必捕役自搜以至累累也。其間有盜家婦人之物。或別有上盜之贓。但除卻本贓。其餘登記暫佇庫內。俟定案之後。有主給主。無主八官若余贓必問。或供系別上盜之贓。或本地失主從前未報或鄰封失事本犯漏网只宜另記口供或密喚失主來問。彼恐多事或認小偸。或不認物。俱不必深究。若系鄰封。只宜寫書密問。果否彼家有無失事。以見寅誼相關斷。不可本案之外又添枝蔓附入中文。在本地自取駁查。在鄰封致貽審覆。未免歸咎所申。切須詳愼。

○至於贓寄別處或經人買要問本盜﹑及寄買之人知情與不知情律有故買及寄藏之條若知爲盜贓而故買。計物坐贓。折半科罪知。而寄藏。減故買一等。各罪止杖一百�不知情。𨿽誤買受寄。俱不作罪夫寄藏者。必其親友熟識。苟非親盜素行寧有不知其爲知情容或有之若夫貿易多在市集典鋪指貨當銀彼寧計其物所從來哉。故律有典買不知情者。本贓追取仍於本犯名下追價給主況價猶斷給而豈又問其擅當擅買之罪乎。問官只以獲眞贓爲要。其當與買。不必更爲追求致滋嫌議。卽受寄知情。亦宜寬置免重案又多一番波累也。

△盜賊家口

彊盜在本地拿獲﹑其妻不必拘禁﹑以盜案從無並坐其妻之例。若並妻收禁。獄卒易加污辱。彼獨非人子哉彊盜行劫﹑有以妻女作證者。斷不可輕拘。彼家旣失其財。而又累婦女見官。不仁甚矣。夫何人不可作證。必欲取據閨流而後盜案可定耶。若盜懼罪。攜家口潛逃他處被獲者。未免連妻子起解。解到家口取保。無保者﹑或另擇謹密空室。著媒穩婆暫行看守。其盜擬罪巳定。監候緩決者。若此盜無後。其妻尙可生育者。查身無夾帶。準令入監看視別置一室。暫爲歇宿。每月一二次。若得少延一脈。使不斬其宗嗣。亦法中之仁政也。

△獲半

盜以獲半而免處分者是朝廷以盜蹤跪祕難獲所以惜地方官之功名也。若地方官亦以獲半而寬盜。則此一半之盜。固巳漏网。其心膽益大。又不知何家更遭剽劫矣。鴻以爲大案𨿽結。若夥盜後經發覺。務須捕獲。審其贓證俱明。縱饒竿首之刑。難免囊頭之罪。大板重責枷示。取其連名公保令其攺過自新收充警迹亦云幸矣。

△諱盜

夫欲諱盜。莫先於弭盜。若平日不能善弭。而至臨時思諱。何計之拙乎。其諱盜之害。有官駁詰遲延。事主見官不報。徑赴上司告報者。有逼令事主攺彊爲竊。掩餙一時。而此案別經發覺者。又有地方文武弗協。印官未報而防弁先串者。甚至有彊盜劫財傷人。而誣爲奸殺者。遲報則上司以諱盜行查多其挾制掩餙則發覺以諱盜革職喪其功名若以盜誣姦。不過爲自逃參罰而事主又加以不美之名反令婦人出乖露丑則未免爲司牧之罪人矣

△自首

彊盜自首﹑有一定之律例而無一定之情有夥盜所獲。是親是仇慮供不免而自首。有捕緝甚嚴。潛遁無地而自首。有爲本案要犯。捕役﹑旣擒。受其重賄因而縱令自首。此等皆希自首以寬一死其情乃詭法之人非眞有悔心以自歸於法者自應照例予斷。不能於一定之律例。有所重輕其間。若夫身犯重罪。遠逃漏网。今成案巳結。夥盜皆刑。又無緝捕之嚴。而一旦自首來歸者。其盜必年巳就衰。老而知悔。或家中尙有妻子室家。祖宗墳墓之是慕。故寧歸請死於官耳。然其心亦未嘗不望賢侯仁牧。有以憐而寬之。若按以彊盜再犯。及殺人行姦。放火燒人房屋者。俱不準自首之律﹑例則其盜有一於此。必置重典是此盜以悔罪歸死而得死彼盜以詭法幸生而得生其輕重之間。不又當原情而定法乎。鴻以爲重案久懸。必待其人而結。觀其年巳就衰。室有妻子。猶當曲爲矜請。予以生命之恩。若案陳年遠。其橫行不法。皆其少壯所爲。今老而知非。諒無他逞自應憫其歸意取具連名公保。徑行省釋。以慰餘年。此重悔過。而赦其巳往之愆。或亦君子之所許也乎。

△土番點卯

或有問於客曰﹑彊盜之法何法乎客曰法當死。或曰。竊盜之法何法乎。客曰﹑亦當死。或曰子過矣。彊與竊寧無分乎。客曰﹑有分。或曰﹑有分﹑又何以皆死之。客曰﹑有分於始而無分於終也何也爲竊始者必爲盜終與其害人之甚而死之。孰若未及於甚而死之。死盜所以安民也。死之不亦宜乎。如捕蝗者。必先於始生之蝻而撲滅之。若必待其盛。而後皇皇焉以爲捕。其害稼亦巳多矣。或曰﹑𨿽然﹑人之生異於物。夫人十月而胎。三年而哺。調其寒暑。時其饑飽。而後生之。以至於成童及壯。其生之亦甚難矣。夫何一罹非法。而輒致於死。是生之甚難而死之甚易也。豈上天好生之心。仁人不嗜殺之意乎。客曰﹑然則子將何如。或曰﹑吾則以生之法易死之法又卽以安民者亦所以安盜不觀夫葉猴之捕黃鼠乎。猴與鼠一類也皆害稼者也。北鄙之人﹑捕猴。而蓄之。飼之以黍。縶之以組。於曠野幽厓之地。猴嗅鼠之气而蹤之。見其穴。則入之良久。嚙之而出。不盡不止也。於是鼠畏猴而遠徙。稼不爲害。主人亦以猴爲有功。而飼之益勤。今夫盜與盜。亦一類也。皆害民者也。爲民牧者能畜盜以捕盜亦猶畜猴以嚙鼠俾盜皆遠迹而不爲民害則是盜之有罪而死吾爲易之有功而生民以盜不害而安盜亦以民安而見畜益所以自安是卽體上天好生之心。仁人不嗜殺之意也又何患於盜之日甚而必皆死之哉。鴻昔任焱﹑焱爲盜藪。惡其害民。捕而撲役之甚眾。及其任東﹑東又爲盜藪。鴻益患之。甫下車。遂廉得其積�者數人。責而枷之。一日出署。見羣盜荷校於炎歊烈日之中。面如焦炭气若遊絲。於是惻然傷之。令親屬取保。皆逡巡不至。慮其弗悛累將及巳。不逾宿而俱斃矣。鴻乃深有感於或人以生易死之法。以猴�鼠之諭而宥故以嚴新盜令近盜以遏遠盜行之半年。四境之內。夜不閉戶。雞犬不驚。儼然太平景象故鴻向所謂用盜以止盜者亦卽此之良法美意也。今謹附其法於左。邑有四鄕﹑每鄕必有盜年久而黠爲眾溢所推尊者。以爲之首。故鄕各有首。爲眾盜之所統也。彼鄕若欲借才。其事大。必首相爲謀。酌其才而遣之。事小則各以類相求。其鄕有所失。白之首。首爲之察而歸之故所失無出鄕各有分地。弗紊也。鄰封有所爲。或欲借才於我境。必先詣素識商之。約其人數。訂其日期。而後從事。有所美好。則獻之於首。否則嗾捕役。因事縛而笞之將罄諸所有至於鼠竊狗偸。首固奴隸使之。而眾盜又分隸其近與屬以爲門墻桃李者也鴻私計四鄕徧捕則盜恐而逃欲得一渠魁而招致之使就我範圍爲諸盜倡則余可坐而至久之﹑廉其西鄕有巨盜白五者﹑家累數千金﹑田連百頃﹑子女五人﹑姻婭皆邑之豪。爲是積窩數十年。諸邑宰至。每索劇盜﹑及失事諸案無敢舉首之者故得漏网以長爲溫飽賊。其次子﹑乃縣刑房朱某之壻﹑一日鴻召朱某從容問曰﹑邑素多盜﹑吾欲得一渠以統馭之﹑爾爲司刑。寧無所知乎。朱對曰﹑鼠竊則有之﹑大盜或未有也鴻曰爾親家白五何如朱聞言遂失色。而跪曰。白誠某親。今攺正久矣。公幸宥之。願竭其家以請。鴻笑曰余固若是之貪官也乎席盜財而有之是又一邑之盜魁也爾毋恐苐爲吾密召之來。勿使若損一毛。爾故稍遲疑。托詞遠避。則爾命必斃之杖下。朱懼應諾而去。次日偕白五至。鴻召五入。觀其狀貌。聳顴昂鼻。蘭令丰盈。鴻默嘆曰。此固長有溫飽者乎。因謂之曰﹑爾所爲。吾知之。不爾問也。爾苐以是鄕中之誰爲彊。誰爲竊。而悉報之。吾無所加害不過一籍其姓名。而使爾統之。亦聊以固吾圉耳。白於是開列彊盜若而人先令五具自認攺過自新甘結。並親族鄰佑甲長莊地各保結存案卽著五拘喚所開者。三日內俱集。各訊其所爲。以彊首者皆遠年不問令各以近日行竊之有據者陳之遂喚失主質訊果眞皆宥勿治惟錄其所供行竊之事於捲。仍照五取認保結狀俱編爲土番以五爲西鄕土番之總。又以居址相近者。五人內。以才具出眾者。一人爲伍長。當堂給番總花。紅衣帽。伍長花紅有帽無衣。餘花紅無衣帽。鼓吹從西角門導出伍等始知縣官果無加害意且不費一錢。而亦欣然從事矣。鴻乃召捕役中之老成可用者。而訊以東南北三鄕之盜首。捕頭馬某遂於懷中出一紙曰某知公必訊此。因以所知。開列呈覽。然三鄕盜者。見公所以宥白五等而又破格用之以爲官役眾皆願爲公淸釐地方以贖死鴻因命俱招之來。錄供取結並設總伍。給賞賜悉如西鄕例合四鄕計之凡五十餘人。而竊居其半。蓋劫彊多踞於旗屯。本地欲謀上盜。乃使黨通之。至事畢。分贓而去。故失事每以捕獲爲難鴻乃集諸土番而諭之曰。吾所以宥爾等罪者。不忍置爾等於死也又慮爾等無知犯法一經發覺𨿽欲貸爾等於死。得乎。今爾等洗心攺過。各務農桑生理。卽是良民。故今當堂賞賜使闔縣知爾等巳爲良民而又編爲土番使闔縣知爾等巳爲官役可謂免辱而增榮矣然使爾爲總者。爾宜躬先奉法。以統一鄕之眾。以盡軌於法。稍有非爲惟爾總是問五人中有犯惟爾�長是責若外盜來侵。或相勾他往。爾等卽爲拿首以昭爾功若某鄕更有夫事。是爾總防範不周此案之盜亦惟爾總是捕至於偸竊或聞爾眾互相覺察嗣後地方。或有新生匪類許卽首報審實編伍。凡一歲之內。是鄕彊竊無聞。總伍及眾各賞賚有差每朔望。總伍率眾。赴縣唱名點卯。內中有患病不到。許伍長鄰甲具結存案。一月之中。本縣不時密查如有賭賻遊手不務生理他行遠出﹑以及朔望捏病違卯者﹑立拿重究。總伍鄰甲以知而不舉一並連坐。爾等俱宜恪守吾言。以無負本縣生全保護至意。眾皆叩首曰。謹遵﹑公命。自當效力以報。不敢有辜大徳。甫月餘。東西二鄕土番中﹑以南皮滄州勾黨來首。訊之。乃素同夥。不知其巳攺正當差。而猶來勾之使上盜也。鴻隱其所供乃僅以面生可疑之人。關本州島縣。取收管回復而私以其事告之使知爲備其所首土番。賞給制錢二千文小米二石﹑使其利所賞而踴躍擒盜自是外盜不敢入境而土番懼其報仇亦不敢越境爲非實內外交制之道也後鴻因朔望點卯環跪盈庭。乃自慮曰。此輩豈皆格心向化者乎。亦恃吾法以禁之耳。苟點卯之後。聚而不出。設有意外。將柰何乃四門各置一簿令四鄕土番。各從其門出入。凡出入於其姓名下注明。至晚有入無出。則於城稽查重究。然亦無有違犯者。行未期年。四方寧謐。頗覺有效乃深悔焱城之徒斃多命而未早計及於此也使凡司牧者。能推其意而行之。將見盜風斂息。良民安堵。而刑罰不橫加於暴客矣。然而刑胥捕役以盜爲生息以地方失事爲發財若盜爲土番。役而非盜。何生息之有。地方安靜。無事可失﹑何發財之有正恐胥役哄官以此法適所以長盜姦而廢之則吾末如之何矣

福惠全書卷之十八

●福惠全書卷之十九

刑名部九

◆刑名部九

逃人

姦情

○逃人

總論

煙戶造報

店房雇工

緝逃

拿獲

窩逃

審逃

解逃限期

部文行提

拉撅

盜賊供旗

賣身旗下

起解逃人

逓解逃人

△總論

失察逃人之例﹑與諱盜之例﹑同其處。分然諱盜處分。止及於官。而逃人失察處分。則窩家鄰佑十家長。均受其害。故查緝之不可不嚴。非敢望於記功。亦求其免過耳。失察者何﹑或伊主拿獲﹑供出在某地方居住﹑或別州縣拿獲﹑供由在某州縣地方居住。督部提取窩家審實者皆得謂之失察。記功者何﹑或逃人潛住地方﹑實有窩家﹑或逃人經過被拿﹑原無窩家﹑中解督部審實者皆得因之記功。然而人分新舊。用印之於白契。新人白契。仍不得與失察同科。又分當日有無投逓逃牌。今時解部應否鞭刺﹑未逓逃。牌未經鞭刺亦不得與計功並論。夫督部條例甚多。處分不一。人每忽略從事悞蹈者往往有之。鴻今謹述其查拿審解之要於左。亦以冀司牧者畱心以免過耳。記功云乎哉。

△煙戶造報

凡逃人有在旗下逃出者﹑有在駐防藩下軍前逃出者。旗下逃出多在直隸山東山西地方駐防逃出﹑多在陜西江南湖廣浙江地方﹑至幹藩下軍前昔多今寡矣當時地方變亂被掠歸旗。平定思家。親屬不忍舉報。而客隱居住者。地方無賴被人勾引賣旗。後復潛逃者。又有與人有釁。藉勢投旗。希圖詐騙。明知而逃者。在旗在駐。無不皆然。州縣。初至地方卽淸查煙戶爲第一務【詳見後保甲條】夫煙戶男女有數。須查其從來仝居久住或曾被掠及遠出來該鄰佑甲長﹑逐戶查明。有則報官。親自拘訊。如並無此等具結保長。保長查明。方具結州縣存案。若平日偶有而生至家。鄰佑甲長。須察其語音裝朿舉止動靜婦人有無重穿耳孔解放其腳。如有可疑。本家隱庇。卽報保長。保長卽報官拘訊。眞則審明起解。如此則舊逃新逃俱難隱﹑漏。此煙戶造報。所以溯源澄流之舉也。

△店房雇工

凡開店。租房之。之家。見有往來客人。只要房錢。聽其居住。耕農修蓋之家。遇有做工閒漢。只要便宜。卽爲覓雇。不知客系孤身。無多行李。又無相識薦引之人。卽宜遣發起身。傭人須要相認中保。如有薦引中保。𨿽系逃人。罪坐薦引中保斷作窩家如無薦引中保租房雇工俱不得過十日十日之內免罪。十日之外。卽斷作窩家。地方官照例治罪。此店房收取房錢。賃房居住。雇覓傭工者。不可不知。司牧者宜出示曉諭。○逃例中十日二字端爲店房賃房催工而言非謂民家窩隱十日而言也又逃人從旗主家逃出。十日內拿獲者免剌。過十日者窩家地方官功過照例究議。今人悞看十日二字。於民家拿獲逃人。常云只畱住一二宿。眞大謬也。

△緝逃

夫巡緝逃人﹑捕壯專責其鄕地人等﹑不過淸查所管附近鄕村。未若捕壯分認各路衝繁市集。與夫通衢僻徑。古廟神詞。言語異常。朿裝旗狀。皆所宜稽察者也。每路須擇老成可用者二人。而余以平常副之定以賞罰之格凡拿獲逃人一名﹑解部鞭剌﹑賞銀五兩。不鞭剌者﹑賞銀二兩。歲內拿獲十臺者﹑在不拿獲十名之人。每名罰銀一兩。計所少之數。罰與拿獲十名人充賞如保地等﹑拿獲逃人一名﹑審實起解本路捕役。各責二十。罰銀一兩。與地保充賞。解部鞭剌。罰銀二兩充賞。如本路捕役。朔望具結。並無逃人。後此拿獲逃人。有於此月內潛住本路村莊者。具結捕役。重責二十枷號一个月。若系殷實。罰銀三兩貼解逃盤費。免枷。如此人貪賞懼罰無不畱心於捕逃矣。

△拿獲

捕壯拿獲逃人必先於密地拷供旗色主名並所逃月日。便問窩家。若有窩家。彼先帶到其處。恐嚇鎖拿。多方索詐。並十家鄰佑﹑俱厚賄買求。捕壯之欲少饜而逃人又開盤子頃刻之間。資財衣餙。蕩折一空﹑及至到官﹑供稱沿路乞食。並無一定住處。官猶以獲逃給賞。其逃解部﹑或新人白契﹑不準記功。卽窩家鄰佑﹑亦免處分。而其窩不知。懼罪買瞞。家貲巳被捕逃詐盡矣。此詐窩之爲害也。若逃人實無窩家。捕壯必令誣扳。或本地之殷戶。及素與仇嫌者。或鄰封之富翁。及逃人曾履其境者。捕壯知官必訊。預授其家門戶之向址。而又稱其某處有某寄物以實之。在本地者立拿審訊。在鄰封首刻卽關提。及其對質。狡口狺狺。官長遽難輕釋。只須緣入申文。窩家央凂捕人。調停逃者。捕人於中取利。必兩遂其欲而後逃者攺供與伊人無涉。官亦惟求了事。起滅由之。此﹑扳窩之爲害也。二者皆由於捕壯之教唆。而逃人獲利。歸奉旗主以免笞責。又何樂不爲。印官平日須嚴飭捕壯如有眞窩詐錢賣放。非窩誣害唆扳查出定行枷責革役。所得眞窩之贓追出與有功充賞。誣窩之贓追出仍給原主。如此則捕壯不敢隱瞞唆詐其受害者亦鮮矣。

○鴻在焱時一日捕壯獲逃至﹑訊其窩﹑供稱在縣前開酒店石文五家﹑傭工三月每月工值三百文﹑舉其家之內外屋室櫥竈。曁男女人數並左鄰之何木鐸。右鄰之賣腐王三無不歷歷如繪鴻竊疑吾保甲之法甚嚴豈署前咫尺敢窩逃耶卽或不知寧無面生不得容畱之例乎。此必捕壯唆之。而又授之歷歷如此耳。鴻正審問假如廁命暫帶廡傍伺候乃入內﹑密遣一差卽喚石文玉並何木鐸王三等自西馬廏入。時巳初更月色甚明。見石年方少。何木鐸肥而髯。王三則一老翁也。訊之。石等皆錯愕不知所從來。鴻早識其誣。因諭之曰。吾卽喚爾等質對。喚石則何前喚何則石前毋自悞乃命之出。鴻復升坐。帶逃人再問。供如初。鴻遂命押文玉等入。因喚石文玉而何木鐸乃前鴻問曰﹑爾窩逃人某﹑有之乎﹑何曰﹑實無有也﹑逃人不識文玉等捕壯亦未料及此而失其所以授之逃輒指何曰我在����三月﹑汝尙�耶。鴻命石前。問逃人曰。爾識此人否逃人曰此石之鄰佑我不甚記眞也鴻命石等俱退。因笑謂逃人曰豈有傭工三月。而不識主人者乎。必捕壯教爾。當實言。吾賞爾。因以一金與之。逃人慚謝曰吾實妄扳。公勿深究可乎。鴻觀捕壯中有魏某者嗜飲。必嘗與貰酒。不當意。故銜而扳之。乃喚石問之曰魏某嘗貫爾酒乎。石不敢對。鴻怒欲笞之。遂叩頭曰然願公勿究可也。鴻曰貫酒必有簿。石曰有命取之少頃取至﹑鴻閱簿魏貫灑數十條共百餘斤。未償一文鴻遂喚魏某﹑而魏某長跪以首搶地自謝罪請死立重責二十板。記過。扣賞一次。至今文玉屍祝焉夫最狡而辯者。莫過逃人。彼旣所指無差使又識其面𨿽龍圖善斷不能不加文玉以刑矣夫無辜而刑。則魏某索貰之忿償。而逃人誣詐之金得矣。若是﹑又何貴於片言折獄。俾獄無冤民哉。故﹑審逃者。要在於應事敏而神其不測也

△窩逃

窩逃之例甚嚴﹑誰肯輕犯﹑自罹遠徙其閒非情不得巳卽屬自悞或骨肉自旗來歸。詭言初𨿽被掠。中途逃脫他鄕親屬信以爲眞。又不忍遽行呈報。�而畱之。此情不得巳而故犯者也。或鄕愚不諳逃例。但有店房。惟利取租。不問其人來歷。遠方閒漢。惟知雇用。不先憑認保人。因而畱之。此又無知而悞犯者也。夫窩逃與窩盜不同。從來窩盜卽盜。彼利分其財而窩之。若窩逃則並妻子流徙耳。彼安所利而窩之哉。若本地人民有犯最宜憫卹須嚴諭捕壯不許騷擾其家需索財物以彼將有遠行。寧無多少用度。宜立喚到官。訊窩情眞。本犯監候。妻子家口取具的保。仍著莊地鄰佑輪流看守。俟部文提取起解。家產變賣。造冊報部。

○凡申解逃人不可將窩家一並起解止拘審羈候聽部中將逃人審實。行文地方官提取窩家審理若不俟部文。竟將窩家起解。照違例題參。恐司牧易於疏忽﹑故並及之﹑

○地方官愛惜百姓者。惟有窩家自首一法督捕逃例窩家自首者免罪。其法﹑窩家出首逃人在前捕役拿獲逃人在後惟大仁人善其用而已矣。審取逃人旗色主名。並所逃月日。與窩家所供相合。徑作出首逃人朱語申解則部審𨿽其逃。而窩家亦免於流徙矣。或謂窩家自首則地方官﹑不準記功﹑柰何﹑嗚呼夫免一家流徙。而去一功。所得多矣。若必戀戀一功。而不一家是卹安知方寸所損不更有多於一功者哉

○凡愛民念頭﹑須要平日令捕役等知之。然亦必厚卹逃人。重賞捕役爲善。

○逃人不宜有窩。有窩則一家流徙十家長鄰佑地方均受波連。而往復起解。直至奉天。窮年累月。殊無底止。若於道路拿獲。供稱各處遊蕩。沿途乞食。並無一定住處。便是直腸直肚。有良心之逃人。便照所供申解。不必過於搜求。彼卽到部再供窩家。部中以地方官印文爲憑。亦不準提究。

△審逃

凡捕壯地方等拿獲逃人﹑嚴諭實時呈報本官宜實時親審先問捕地﹑某日在何處拿獲﹑何以知是逃人拿獲之時﹑有無行李器物並有無同行黨伴。一一問明。隨帶逃人到案審訊﹑你是何處人﹑是何姓名緣何在旗下如系被掠是何年月被掠﹑爲何事出兵﹑是何旗色﹑是何佐領﹑爾主是何名字﹑何處住址﹑是何官職﹑爾在旗下是何名字如系賣身是何年月日所賣﹑財禮若干﹑媒保何人﹑文契是何衙門﹑何年月用印是何年月日逃了出來﹑爲何故逃走﹑主子有無知道﹑有無同逃之人﹑逃時有無拐帶拐帶之物﹑有無﹑花費﹑有無現在何處﹑逃了出來﹑先在何地方﹑有無人家居住﹑其家是何姓名﹑何處住址。後又在何地方﹑有無人家居住其家是何姓名﹑何處住址﹑今在何處﹑作何事﹑某日被拿獲﹑有無行李﹑被拿時﹑有無同伴之人﹑是何時到此﹑何處安身﹑有無窩家﹑窩家住在何處﹑住了幾日﹑窩家是做何事之人﹑是何等相貌﹑家中男女幾口﹑鄰佑還有何人。【口供有詳問者﹑申文只敍緊要不必全錄如窩家﹑只敍姓名住址窩隱月日﹑是何親故等云云﹑如相貌人口恐其誣扳故爾詳問申文中俱應刪去以簡靜切要爲是】與爾是何親故如系租房住問房主何處人何姓名﹑房在何地方﹑何時租住起租房時有無人說合引進如系雇工典身典雇主是何姓名﹑何處人何地方住﹑何時典雇起典雇時有無識認中保。有無妻子在何處﹑妻子若是同逃問妻子某氏﹑或是主子給的﹑或是自巳娶的﹑逃時有無子女共是幾口﹑緣何又在別處﹑若是外娶問妻某氏﹑何處人﹑何人之女﹑何年月日所娶﹑媒是何人﹑妻子有無父母兄弟﹑今在何處﹑有無所生子女﹑今共有幾口﹑一一問明﹑將逃人收監﹑查本地方舊例或徑解督捕﹑或申詳本府﹑復審轉解司院領文逓解

○逃人不可加刑。例載甚明。卽批頰示辱亦不必。蓋狡徒易於懷怨。滋累地方。○凡解逃文中看語不可說煞倘部中審出不是逃人。大有未便但卽據逃人口供敍完略增一二活語申解可耳○若捕役拿平人爲逃﹑非圖誣詐。卽希給賞審出宜重懲倘混解督捕審供平人本官處分。與誣盜等。可不愼諸。

△解逃限期

逃人審明卽宜起解﹑查窩逃例以末家容隱居住者作爲窩家。如窩家在本處﹑立可拘審﹑如本處路途集鎭拿獲供窩在鄰封﹑或拐帶對像現有行李以及妻子在別處﹑者。俱要逐處關提。往返催查多致耽延時日。按督捕定例﹑凡地方官拿獲逃人﹑卽解督捕衙門。如監禁遲滯過一月者。或傍人出首﹑或部內查知將地方官革職所云出首查知以地方官知逾一月之限或縮其拿獲之日而言也若文內徑敍某日拿獲﹑某日關提﹑以至某日申解逾限可屈指而知參罰豈能自免。若逆計一月之內﹑不能起解督捕者。先將關提緣由一月不能依限查明申解預報督捕衙門展限則參罰可免矣。【限期各照省分﹑𨿽請展限﹑亦須限內申解不便再展亦不可再逾所展之限】

△部文行提

凡旗下人稱逃人在某處首告者移咨該撫行查或徑行地方官查拿地方官卽拘該鄕地。將所首逃人姓名﹑挨戶嚴查或並四鄕嚴查無蹤。取具各地方等逐戶挨查。並無奉部行查姓名之人﹑地方官卽具印結﹑粘連所查本鄕地等甘結回報﹑如上司奉部行查﹑回報上司﹑督捕�行文查回復督捕﹑或先空文申覆﹑俟再文取結﹑方具卽結悉照來行但行查須要嚴﹑密詳細若具結之後發覺。照失察例處分若旗人審系謊告仇告﹑將首告人枷號鞭一百﹑若旗下所告之逃人﹑或民人所告之逃人﹑行文地方官卽爲查解者﹑將該管各官﹑鄰佑十家長地方免罪窩家免其流徙【枷號兩个月﹑責四十板】此告提定例也。人或不知。恐一查解便是從前失察窩隱自相驚疑希圖覆護但申覆之後彼供鑿鑿仍復嚴提。則將何以自處乎查果有其人應卽行申解不惟定例現免處分。而後此省卻許多疑慮矣。往往人多悞此特爲拈出。

△拉撅

逃人拉撅乃有等無賴旗人﹑將苦獨力放出詐人。以作生意俟苦獨力放出﹑彼卽逓逃牌﹑其人於北方州縣僴其某家殷實﹑或潛伏伊莊﹑或托名雇傭﹑假裝酒醉﹑自稱旗下﹑尋人廝鬧﹑故以磁鋒破額﹑趁勸裂衣﹑拿送到官指稱歐打搶去銀錢﹑並拐出主子金珠某物﹑俱被其騙哄而去﹑任伊百口﹑難與分辯﹑逃人只求並解到部仝渠審理官長𨿽明。無處治逃人之法。難抹煞扳害之名。彼人無柰。忍气賠償。多方央釋。及起解到部木主哀求免其鞭刺以便再出害人又有同夥出﹑結黨詐騙﹑窺其殷厚莊民或經過行商船隻﹑一人扮作逃人。帶鎖前奔。數人扮爲差捕。刀棍後追。莊民徑撲其室。商船急竄其艙若爲躲避狀而追者大呼。何爲藏匿我逃人。蜂擁而入。遇物則攘所有立盡其逃人又假脫先犇數人仍復急追。被害﹑者驚駭涕自送之而諸如此類難以枚舉﹑今督捕堂懲已往之凶鋒杜無窮之惡習。縱逃害人。罪坐本主。近日此風稍戢地方官能實行保甲。防範惟嚴。則鷙梟猰犬。何從而入乎。

△盜賊供旗

凡拿獲盜賊﹑有姦黠懼刑﹑假供旗人﹑以圖暫免者。或有旗人逃出以入盜夥者不知夥盜旣眞。卽據盜論。何問於逃。但彼旣供系逃訊明旗色主名﹑並將犯盜賊緣由申請﹑其逃人之眞假。應否照盜刑訊。統候部示可耳。

△賣身旗下

旗下買人身契送地方官用印﹑須查明果是本地民人﹑拘齊賣主中保﹑果系情願﹑方與用印﹑仍將契紙所寫開謄簿內。注明用印年月日期掛號以便日後稽查。其間倘有威逼滚算情由及非本治土著不得狥情用印。○旗下所買之人﹑有在地方犯罪而賣身者﹑有地方棍徒﹑賣身回籍﹑借逃行詐者﹑有奴僕背主投旗﹑挾制主人者皆部例所不準行。部例﹑地方犯罪案緝之匪類賣身﹑將保人枷責。其原價向賣身人追還買主。將賣身人轉逓伊地方官。枷號三个月﹑責四十板﹑如伊犯罪重照依所犯之罪完結。棍徒在地方犯罪賣身旗下回籍借逃行詐﹑若被拿獲﹑解部審實情眞交與刑部。民人奴僕﹑背主投旗﹑挾制主人﹑勒索原契妻子子財物交與刑部。若止背主投旗。審無挾制立索者交還原主。其身價向賣身人追取。交與旗主。將賣契毀銷由此例觀之。今有地方犯罪之人。賣身旗下﹑希圖逃罪者。可得而申請之。棍徒賣身﹑回籍行詐者。可得而拿解之。奴僕背主投旗﹑反行挾制者。可得而首告之。又何遽謂爲旗人。而聽其肆志哉。恐人不悉知﹑並以附及﹑

△起解逃人

逃人起解時﹑當堂驗批喚名例加杻鎖一犯二解須要有身家房產之正身僉解不得窮役頂替。每有解役﹑希圖省費。或二犯三解。希圖偸安。或雇人代解。逃人姦猾。沿途沽買酒肉﹑解役貪其口腹將杻鎖松開。或托名出恭。假言少歇乘間而逃若二人走卻一人。現在必須解部審出少解頂替情由地方官僉差不愼照例處分。若審系一犯二解﹑亦非頂替﹑當堂原系嚴加杻鎖﹑地方官免議﹑將在批有名解差﹑照例發遣但發遣之役﹑俱將家產變賣﹑造冊送部﹑若當日所差系無身家房產之人從何變賣。其又僉差不愼之明證歟未免設法造報。則累人自累矣故解逃僉差須遵定例。倍加詳愼可也。

○無知解役﹑每至沿途市集﹑唆令逃人搶奪食物﹑或彊坐車驢﹑恣行騷擾﹑被害不堪﹑呈報﹑地方官﹑轉詳咨部題參本官照例議處。尢宜嚴飭。如有此等劣差。查出定行枷責革役。以警將來。○凡解逃之差苦而且有關系。𨿽在外稍有私貼﹑然長途盤費部中投文掛號守候掣批﹑寧無使用。本官亦宜酌其事而多寡賞之。其省解雇頂之獘。亦往往因乏資而起不可不爲體貼

△逓解逃人

凡逃人有本地方徑解者有長解之外﹑經過州縣添差逓解者﹑其添差人數卽照原批之數添解。以解到前州縣交割不必惜差恐有疏虞。反致多事其投到文書。乃沿途地方官添解文書外封。封內另有解部文書。折時止輕開外封不可連內封折損。大有未便。且有粗燥不畱心之誚也。

○凡逓解一到﹑官當堂照批文點明人數立刻具文﹑差的當人役﹑解交前途﹑取收管回報。不可遲緩。【其收管該差亦須看明合式方收恐彼處含糊有獘】若解到天晚。不便點交須俟明早點驗差解恐黑夜疏虞其逃人尙在彼處未行交割也。

○如逃人在來處患病當官驗明眞病﹑卽取長解添解於某處患病情由具結存案。並將患病取某來差甘結敍入前途文內。前途亦取取我處差役甘結存案。方給收管。此定例也。遇有患病之人宜卽逓發前去毋得刻遲恐一病故。又費紙筆並掩埋看守。查定例。凡解部及逓解外省各項犯人﹑中患病﹑原解卽報該地方官親身驗明委系眞病。出具印結。如取結後死斃者其官役免議未取患病印結﹑途中死一二名者﹑將僉差之官罰俸一年﹑三四名者﹑降一級畱任死五六名以上者﹑降二級調用。等語﹑按此例謂犯人中途患病﹑原解應卽報該地方取結爲彼之憑證也然則我解前﹑途亦應報明取結無疑矣。大抵﹑有例援例﹑方可無差﹑宜斟酌行之﹑○所云逓解各犯皆然﹑不獨逃人也﹑

○姦情

總論

和姦

彊奸

刁姦

鞫姦

△總論

夫姦者﹑男女之情欲而風俗倫常系焉其桑�濮上。則風俗之不貞。墻茨新臺。則倫常之攸坫。要非有所教而化之於前。有所刑而禁之於後。使禮樂衣�之世。竟成犬彘禽獸之行。幾何而不與人類相遠乎。然淫亂之風易生於褻狎而禮義之興由嚴於遠別其始也。在上者﹑貴先有以教之。使其男女有別。婚姻以時。女子十歲﹑𨿽兄弟食不同器﹑坐必異席。親屬男女必分內外。非禮覿不相見。童僕非呼喚不得入中門。三姑六婆﹑不許入人家哄誘貨賣少年婦女不得入寺觀燒香。踏靑遊玩。裏中有佚女私倡令方甲嚴行驅逐。有佻遊蕩子弟﹑許方甲率同父兄戒飭務業。如此﹑則嫌疑遠而褻狎不生。禮義興而淫風自戢夫非立教之明驗歟。然而富貴之家。以放逸而生邪欲。貧賤之室。以衣食而喪廉恥。與夫凶悍之徒。窺艾色則頓起淫心﹑輕薄之流﹑悅冶容則遽忘名分。於是有目挑心與而共篤鴛盟。如此者謂之和姦有計賺唇勾。而毀貞喪節。如此者謂之刀姦有挾刃排闥。而彊行玷污如此者謂之彊。姦甚至鵲巢鳩踞。故謂失晝之梟。蛇與龜盤反作旁觀之鱉此其縱容抑勒無恥之甚者也然而囊空思拒。妬乃生嗔捏爲踰墻之摟。掩其東鄰之招。是以和始而誣彊終矣至於姦𨿽不一而彊與和二者盡之彊與和𨿽分爲二。而所犯之人。又各有凡人親屬良賤官吏之不同故其罪之輕重亦異夫朝廷制刑。原禁人於弗犯。若明知其禁。而故入於刑。是謂羞恥全無倫彛盡喪。爲鄕黨所不齒。名教所不容。顯而王誅幽而鬼罰。誠不得以人類類之矣。司牧者幸先立之以教使。其興禮而知嫌。後禁之以刑。使其知恥而弗犯。風俗尙有不貞。倫常尙有不肅者乎。

△和姦

按律和姦杖八十有夫。者各杖九十。【姦婦去衣受刑以其不知恥而恥之也娼婦畱衣受刑以其無恥而不屑恥之也﹑】○姦幼女。十二歲以下﹑𨿽和同彊論○若媒合容止【人在家】通奸者﹑各減。犯人【和�】罪一等。○親屬相姦有杖一百﹑有杖一百徒三年﹑有各絞妾各減一等之不同○奴及雇工姦家長妻女者各。斬﹑【決○各者並男女也】若姦家長期親﹑及期親妻者絞【監候○止坐奴與雇工】婦女減一等﹑○緦麻以上﹑各杖一百﹑流二千里○妾各減一等。○凡軍民官吏姦所部妻女者加。凡姦罪二等﹑各罷役不敍﹑婦女以凡姦論【不加等】○姦囚婦者﹑【官吏獄卒】杖一百徒三年囚婦止坐原犯罪名○按婦女被囚禁須是姦盜死罪若不應雜犯官吏因其美色。生事監禁。挾勢姦宿者。以彊奸論若保官在外而求姦者﹑止問姦所部妻女。難作姦囚婦之律。○若姦囚婦。有制縛之權是以勢。爲姦也故坐以徒。囚婦未免有不得巳之心故止原罪不言彊者。蓋婦惟犯姦及死罪方禁是巳無良矣故不坐以彊奸之律○奴姦良人婦女加凡姦罪一等良人姦他人婢【男婦各】減凡姦一等

△彊奸

姦情中惟彊擬辟而鞫彊尢宜愼不則入人於死也所謂彊者﹑須有彊暴之狀。或刀斧恐嚇。有不能掙脫之情。或繩索捆縛及損傷膚體毀裂衣服之屬。方可以彊論。坐絞若以彊合以和成者。先猶掙挫。喊叫不從。及巳成姦。而聽順無忤。猶不得。謂之彊也。又如婦人與人通奸﹑見者因而用彊奸之巳系犯姦之婦。亦不得以彊論也。律以刁姦是矣。鴻推而廣如娼女從良﹑或爲人妻妾遇有彊奸仍宜依彊律。蓋其入門。已正妻妾之名。所彊者。乃人之妻妾也。似與犯姦之婦不得以彊論者不同也。更有姦人﹑窺婦姿色﹑買通花婆尼姑等﹑勾引看會燒香﹑或於茶酒糕餅中﹑用藥昏迷。因而奸污者𨿽無恐嚇縛制之形已有計誘迷蒙之實不之彊奸得乎。其本犯固應彊擬。其勾引之婆尼。亦宜照彊奸之彊捉人﹑問未成者律﹑杖一百﹑流三千里方差。當其罪。若夫始而故縱其妻妾與人通奸久之又令其以彊奸擒捉。或在房叫喊。其人驚逃。而遺其衣帽或親夫偶入。持器而擊中所姦。具控到官。又豈可一槪以彊論乎。其夫以彊捉者欲絕其未斷之情並掩其從前之迹也其妻以彊證者旣懼乃夫迫於不得巳又彰已節因之博令名夫衣帽之遺安知非其所攘奪親夫之入安知非其所潛何乎以之論彊。難乎免於冤獄矣。卽以捉姦論律云﹑其非姦所捕獲﹑及指姦者﹑勿論﹑其指姦以外人之言。並無據證﹑難以姦論。是矣。其非姦所捕獲。必兩人行姦。方爲姦所。而後可以捕獲。非行姦。卽偎體交唇。而亦不得捕獲乎。查律殺死奸夫條﹑奸夫姦婦﹑登時殺死者勿論﹑注云﹑或非姦所捕獲﹑不得拘此律不得拘登時殺死勿論之律也。夫偎體交唇。則固有調戲未成姦之律在惟聽夫自裁可也。說者謂捉姦必本夫姦所親獲。則翁姑叔伯兄弟皆不得捉姦。若親夫遠出。將恣其快意。而復誰敢問之乎。又查殺死奸夫條注﹑本夫兄弟﹑及有服親屬﹑或同居人﹑或應捕人皆許捉姦其婦人之父母伯叔姑兄姊外祖父母捕姦﹑殺傷奸夫者。與本夫同。但卑幼不得殺尊長。犯則依故殺律科罪。尊長殺卑幼。照服輕重科罪。是又不獨親夫而後可以捉姦也。夫卑幼不得捉姦者。於分義有所不可。且捉而不受。必至於殺。是卑幼亦得以殺尊長。於分義合乎不合乎。卽翁捉子婦姦。律未明指。但云有服親屬。其所以不明指者。蓋翁婦之閒。迹涉嫌疑。而子婦之姦所非閨闥。卽其邃室。又豈翁之所宜至乎。設不幸而有此。亦照尊長﹑殺卑幼之律似無他可議矣。若外人﹑或非應捕人﹑有殺傷者並依鬭殺傷論。蓋以外人。乃門外之人。何得直入姦所而云捕。旣非親屬又匪同居。其不得捉姦宜矣。設有其婦﹑上無尊屬之親。其夫遠出。孤院獨處。而奸夫往來無忌𨿽有子侄。又分爲卑幼將亦聽其宣淫而敗俗乎設鄰佑裏民惡而捕之率同約地。於姦所親獲。或義忿所激。姦婦奸夫。登時殺死夫鄕約地方有勸導管理之責亦可謂之應捕入矣。𨿽有殺傷似不得槪以外人依鬭歐律論也。由此觀之﹑捉姦之律﹑未嘗不密於奸夫姦婦也。而說者又謂﹑和姦之律﹑罪止於杖﹑失之太輕﹑人多易犯﹑鴻以爲非輕也。男女之欲﹑誰則無之。所以不犯者以禮自持也若夫放志踰閒履錯舄交皆傳情送姦之時也儔人廣眾皆密約私期之地也曲榭幽廊皆鳳友鸞詣之所也以斯而律以重刑則靑萍素帛孰非紅粉檀郎畢命之具乎故古人立法必凖人情惟禮以嫻君子。法以治小人﹑違禮犯法。皆小人類也。蕩檢無恥。皆禽獸行也和而決杖以小人禽獸不足責也若干犯名分。如親屬彊奸者絞﹑未成者杖流。如奴雇𨿽和。亦各坐絞斬。又非以一例決杖矣。至於凡人律。何以於彊奸獨重。蓋姦而云彊。以貞潔自守之女。忽爲彊暴所污。其予以死刑者正以勵貞潔之操亦以愧邪淫之婦非獨置重典於彊暴也。若親屬之間。尊卑有別。凡犯乎彊。悉皆論斬妾亦論絞。奴及雇工亦然其罪又未嘗不重於凡人矣。若夫官吏彊奸所部妻女者斬。以其有所挾之勢也。如翁與夫兄欺姦者斬。亦以其有可欺淩卑幼之勢而云也。由此觀之﹑和之罪輕於彊。而亦有罪與彊等者彊久罪重於和。而亦有本和而照彊擬者法又何嘗不嚴於姦律哉。而人必無輕犯。是在司牧者﹑先有以教之。及其犯也於其尢可惡者而必入之於刑毋赦則頹風污俗。庶其少止乎。然而律有云﹑姦情確審得實乃坐若彊奸之迹涉於疑似者頗多。貴審得其實而無冤𨿽置之於死。其情與法兩無憾而可矣。

△刁姦

刁姦之情有一一則巧言引誘婦人背夫逃走﹑離其家而出於外也。一則用力挾制﹑迫之以不得不從之勢也。𨿽爲和則一。似與彼此畱情而通奸者不同。蓋巧言引誘。或此貧而誘彼以富。或此老醜而誘彼以美少。或彼粗悍而誘彼以溫柔。婦人水性楊花。焉有不爲所動𨿽貞性烈女非聞其聲而叱之於早使其慚避而退若言一入耳娓娓可聽亦將有不能自禁者矣鴻以爲巧言引誘。必有爲奸夫所使者﹑須嚴究所使之人。與在外居停何處不得僅以杖百律此兩姦也。至於用力挾制。使婦非貞烈。以嚴詞厲色。拒之未有不俛就者。婦已失節。律以同坐。孰曰非宜。但姦因挾制而從。非彼兩情畱眷則挾制而使之失節奸夫作俑𨿽法無可加而情實可惡似宜照官吏姦所部妻女加凡姦罪二等。婦人受挾。止以凡姦。則庶乎法當其罪。然愚論如此。姑存其說用以悚挾制刁姦者

△鞫姦

凡告姦﹑未有不以彊稱者須詳閱其狀內情由。與供之口詞虛實人可如又詳察其本夫本婦詞色之間是否義憤激切再詳觀其被告是否凶悍及詞色有無沮喪再詳訊其證佐被告素行何如及彊奸有無可確據且被姦系彊何人﹑彊犯與被姦有無名分是否往來熟識之人或鄰或裏彊奸何時﹑彊奸何地﹑有無挾持凶器被姦之婦﹑有無毀傷身體損裂下衣曾否成﹑姦有無喊救是否先髙後小先叫後止彊奸止系婦言﹑曾否親屬聞聲來見是否親夫拿獲或逃走具告﹑有無所遺衣物一一細鞫是彊是和眞情無不畢露矣。何也。果系彊奸狀情所敍必直切。口詞所供與狀情必﹑吻口合﹑若和與彊稱。狀情必多紐﹑捏口詞必多支離而本夫詞色不眞義憤且多掩覆之容每顧其婦惟恐言之或舛本婦面無含羞負激之態且言多斷續駁詰則前後參差及彊當前辯欣。而本婦俯首不與爭執是婦性原柔念彼交情不覺隱微之暗逗矣若被告貌非凶悍。應對明便。證佐所供。又無確指彊形。若素系和姦。證佐豈有不知。庭訊之下𨿽未便明言而口角亦不能硬證爲彊矣至於彊奸﹑必靜院無人﹑或荒原僻徑﹑方可下手。恐其不從又必挾鋒刃以嚇之彼此相搏。或腕面帶以傷痕。急欲行姦﹑必下衣腰襠毀裂。豈有村居白晝徑入其家。不懼喧爭不持。寸七而又體無搏競之傷。衣鮮倉皇之裂遽稱爲彊者哉。然又有凶徒。恃其勁悍。公然大膽行彊。彼婦不能制。或綁足蔽口。其柰伊何。然而貞烈性成。死且不懼。𨿽蔽其口。而喊聲自奮。使非家鄰皆無隻影。焉有聞聲而不往救者乎。往救之人自稔見其姦狀。以此云彊。知非謬矣。如但始而聞聲。鄰人方且竊聽忽喧聲乍止是始彊而終以和成者也。迨奸夫旣出。旋復追悔。或鄰已聞喧。未便緘默。又不得不以彊奸之事泣欣本夫。而本夫或未知始彊終和之情咬恨報仇。定求彊論。在問官亦不能以爾時情狀。細鞫兩人在聞者亦不便以始喧忽息直白公庭然則竟以彊論可乎。按律以彊合以和成。猶非彊之文。則不得以彊坐絞矣。或曰﹑彊合和成﹑蓋謂初次𨿽合﹑後皆和成﹑非指此一次而言也﹑若然﹑後此有犯總以和論可矣。又何暇追求其初之彊合耶。古人不若﹑是迂也。玩猶非彊三字。蓋卽指其彊之時而言。如雲先以彊合。後以和成。猶不得以彊論也。夫以和成者古人誅心之謂也譬如婦人遇其彊暴。名節所關。彼且憤不顧身。髙聲喊叫彊者𨿽巳行污彼其心惟望救者之來而不得𨿽彊者巳逃方且呼天搶地其哭泣之聲與喊救之聲未嘗中絕也其婦𨿽受污然其貞心不移猶浮雲之蔽日月其皎皎者固自在也若以和成。始未嘗不髙聲拒絕。及其被污之後其心則別有所移而喊聲遽止蓋其心業已許之矣夫旣巳許之則是兩相和也而猶可以彊坐乎夫問官鞫得其實。自應以和論。否則亦以疑獄。姑從末減。此亦殺不辜寧釋不經之意也。乃又有婦人。或白晝昏夜。房中倏爾喊叫。而其夫卽邂逅而來者。蓋其夫必與人有仇以婦爲苦肉計也不然。奸夫親夫。何相遇之巧耶。問官於此等獄。而細察其情。則眞僞自得和彊立辧不致悞入於辟則可矣。審姦獄最宜持重。不得以獄涉風流遂以戲謔之語褻狎之態臨之公堂之上﹑爲闔州縣士民觀瞻所系。姦情又民間風化所關斷宜莊詞肅容。推情研訊。稍涉輕浮。是主持風化者適所以敗壞風化也。可不愼哉。婦人進審不得喚近案前。低聲悄問。退去不得定晴目送。恐觀者竊笑。傳作歌謠話柄也。出審語看詳。俱宜莊重。勿得作綺語尖詞使土民哂以浮蕩。上司鄙爲輕薄。○姦獄止就本婦審理。勿得節外生枝再牽婦女致傷雅化

福惠全書卷之十九

●福惠全書卷之二十

刑名部十

◆刑名部十

款犯

雜犯

反叛

贓私

○款犯

上司衙門密訪﹑行牌坐名擒拿者謂之訪犯本治人民公與﹑列款首告﹑害證眾多者﹑謂之惡犯上司拿訪必系釘封。凡釘封文書﹑不可當堂輕拆。須攜入內衙密看毋使走漏消息視所擒之犯。果系惡迹素聞。手眼甚大。或托名公事。親自擒拿。其次或委衙官或差的役﹑速行鎖拿到縣須先嚴飭官役不許需索分文及騷擾地方。又視其來文之寬。嚴應看守家屬者﹑將家屬人口報名記單。或取具的保或著鄕甲人等早晚小心防護。毋致逸脫疏虞。其本犯牢加杻鎖。添差具批起解。俟有另文提解家屬﹑或追比贓私須將要屬收監追比。○民人公舉惡犯﹑須逐欵喚問。卽宜差妥役。立限密拿如有狥縱。原差重處。一面拘齊原。告被證逐款研訊贓眞證確取供畢將惡犯大板痛責三十﹑以快人心而警餘黨惡犯收監害證取保﹑然後申詳各憲俟批審擬解報以便另行審理﹑

○上司訪犯﹑每有仇口播弄。事屬風聞。實非巨惡。且有良善而負以惡名者若經提拿﹑或平素確知其人。再加密訪。果系無辜。如上司精明聽納不妨先具密稟婉白其誣近則親見面稟。或上司收回提解。未可知也。否則解往。上司知非大惡漸從寬釋。不致如發指耳此裂。遽欲置之於死也。此亦爲民牧者﹑處心仁厚。知吾民之負屈。遂痛癢之不相關可乎。

○上司拿到訪犯。或先有訪單。或拿後召告若批發審理﹑必將訪單有名犯證﹑該處提拿。及召告原證一並批審。上司訪件不可遲緩。審時逐欵先喚害證。將始末根由。詳細問明後喚訪犯。亦逐欵研訊。如重罪之欵。不肯承招。必須以夾棍嚇之。彼旣明眼光棍﹑見事難終蔽何必枉受毒刑。自然實吐一欵供明隨令本欵害證。及本犯畵供令退再審別欵。未審之先須先立一供冊將發審文牌裝頭。後開各欵。每欵原告被害幹證姓名。分列。以便記取口供毋致遺漏其畵供單要長。以便逐欵畵供。庶不致人多環擠階下而欵項之頭緒亦淸矣。除訪犯收監﹑尾犯羈倉﹑其餘應取保者取保﹑應寧家者寧家﹑候詳定奪﹑

○上司發審之犯﹑例有迎風扳然不可善用刑貴恐本犯驚魂未定。輒自加刑殞命。甚爲不便。只要逐欵審問無疑。逐欵問擬。以所犯之罪。引擬某律例。有律引律。有新例引新。若律例皆無。合應比照某律。務要允協。有無赦前赦後。仍應分別。所犯之罪。是年詔欵在赦。方可援赦。或免罪。或減等。須要看明。欵內罪有重輕除輕坐重以贓入罪例莊贓者。以多者一主爲重余不重料。出具看語。敍招定擬詳解﹑候上司親鞫﹑或審後先將本犯及害證等口供﹑出一活看﹑申解﹑候土司批發定擬﹑然後按欵擬罪具詳﹑更爲愼重﹑如前批卽有究擬妥招字樣﹑便徑擬報無妨﹑

○但上司訪犯﹑要看上司意旨何如。未審之先﹑要精教口气。以便遲速寬嚴。旣審之後﹑要請教口气。以便輕重定擬。或上司始嚴而終寬。若急爲據實定罪。𨿽欲從寬。反滋批駁。又費許多紙筆心思也公舉惡犯﹑旣奉上司批發審擬﹑其逐欵取供﹑按律例定罪﹑有無在赦前後﹑亦如審訪犯式﹑但恐犯系本州島縣公舉申詳﹑與上司提拿訪犯不同應刑訊之處﹑不妨動刑﹑應問擬之處﹑徑行問擬﹑不必先謂稟請意旨也﹑

地方果有元憝豪棍﹑聚結黨羽肆行騙害﹑小民畏怯﹑不敢申控而司牧素亦稔聞因無人告發。不徑拿恐生物議然訪其積惡多端。騙害有據。或因他事鳴公或官親自密拿。但不得使其逸脫反受暗傷所云縛虎不得不急者此類是也官長自量才力非可剪惡除姦。莫若置之。以俟盈貫。倘度可擒拿。定須。拿俟收監。出示召告。有告卽審。審實取供。大板當眾重責。被害聞之。呈告紛至。使積恨獲伸於今日。猶有逡巡褁足者乎但大惡旣擒。斷難輕縱。審實通詳。須要具稟上臺。爲下邑窮民作主。殄此巨惇。以安良懦。否則縱兕出柙貽害諸控告者非淺鮮哉。

○所告欵內事輕﹑及𨿽重不實者徑宜開豁免致幹連。提解往來受累。上司到任有訪拿衙蠹者亦有平日風聞坐名提拿者均與本官體面有礙然立心旣作好官。自不應容此蠹役盤踞衙門宜革遂之於早倘上司行牌各州縣一槪造報。則可具文申覆﹑現在各役﹑俱系平常供役﹑從前並無過犯﹑亦無年久積蠹盤踞衙門。無憑造報。須照來牌云云申覆爲妥

地方每有匿名砌欵﹑指首某人﹑必系仇家暗害。例不準行但宜存狀密訪。使知其人素行若果不良﹑後必有人告發此亦其一證也﹑說者謂宜密拿審究是又與例違。斷斷不可﹑

夫上臺到任﹑例拿訪犯以除民害。而吳浙之間﹑有等積年巨蠹。盤踞衙門。專通上下綫索。勾連地方勢豪。偵探官府短長。胥役所行過迹憑其喜怒。牽陷良善取捕風捉﹑影之事裝頭換面之謀名曰造訪其省郡之地又有神姦大猾﹑紏聚無賴。勾連各州縣造訪之徒主於其家。操謀設計。嚇詐橫行。名曰窩訪其間大蠹聞風。夤緣賄縱。刪抹姓名名曰賣訪受人囑托硬砌無辜。插入欵內。臺曰做訪故令姦黨四出。招搖聲勢而有力潛行買脫。復又裝害他人。名曰換訪列此人之款塡局外之贓及質審當前卽借此人之口翻供局外之人名曰借訪贓旣未必皆眞又復多捏幹證或稱過付助惡以致重疊株連。破家蕩產。又名曰訪。總之此輩。假造訪窩訪以嚇人。而膽怯心虛者。又以入訪被訪爲烈禍。不得不傾竭囊金。彌縫恐後。於是此輩髙房大捨。玉食錦衣﹑宴飲酣歌。恣橫無忌。迨至訪犯身罹憲网而各衙門﹑乃若輩輕車熟路。反爲經營打點。攫利取財不致於鬻女賣妻而不巳更可怪者﹑從前裝訪之人盡爲賄脫。眞蠹又皆賣放。間有一二惡迹著聞。爲上官廉訪者。坐名取欵。彼卽令本人自開欵迹以明中正之物產虛塡霸占彊謀以親朋故舊之無辜妄捏證鄰被害上官庭鞫之時。方裂眥發指。恨不立除姦惡及兩造喧呼錯愕未識所由累若贓私毫無的據幾令怨積冤屯化作雪消冰散是又以風憲臺司僅供羣棍之戲弄而巳。然此猶爲訪拿之害也。及其眞蠹。一經訪拿之後。惡心愈猛。惡焰愈熾。自知法网難逃遂爾橫行放潑。恣意噬人。將胸中所記溫飽之家及有眥睚小隙者。至是憑空嚇詐信口株扳。以致遭官系獄剖斷之下難分眞是眞非審結之時惟有卸贓卸罪然而被扳者長途解審。黑禁幽囚六問三推。經年累月。迨至水落石出而身家業巳破蕩矣。富戶小民畏如蕩火但願饜其貪壑免爲扳累便爲萬幸尙敢較錢財論是非乎故小民畏衙﹑蠹於旣訪之後甚於未訪之先者此也然衙蠹所以犯贓者。於豪雄得勢之時恃寵專權作威作福。借官府爲庇蔭。剝百姓如魚肉。或經管倉糧乘機幹沒。或司掌庫藏﹑恣意侵肥。或以乘行詞訟。生端婪詐或倚腹心綫索說事指誆。勢焰驚人。權枘在手莫不承望風旨。加意趨蹌。迨一朝敗露。贓私狼籍。按欵窮追。彼不思孽由巳作。生計害人。非借名變產卽托言補庫。捏稱誰爲欠債。誰爲分贓假立虛田產﹑告人售買﹑妄扳平素仇隙坐彼承追問官秪以結。件爲急。奚暇辧白枉誣究之判斷銀兩何曾分文交官仍是本犯肥巳於是擇有殷民。聲言單控夥黨搖嚇。估量家私。飽欲方止以贓贖作生涯以囹圄爲壠斷彼方安坐圜扉肥酒大肉而聽其扳害者敲朴囚系追比之傾家而殞命也所以作惡之日。百姓受害。獲罪之日又復株連。以致地方有訪拿一番加敕一道之謠審問衙門。提解欵證。分頭四出需索騷擾無殊罪犯。不思上臺拿訪。本爲民除害。而反爲民害。百姓又何樂有此舉動耶。昔日巡方專爲察吏安民而設﹑故訪拿土豪衙蠹。載在敕書凡屬州縣﹑無不騷然。所以訪蠹之害。惟巡方爲甚。兩浙直指王湯谷禁訪獘指示。編之笠翁資政新書可考也。鴻並參取述之以見當時受訪蠹之慘如此。然今巡方巳停﹑而督撫蒞任﹑亦問有行之者。以事勢揆之﹑巡方以一年之歲月巡歷一省之地方。一切行宜。不得不急迫以副職掌。督撫爲封疆彈壓大吏。所有棍蠹。何妨悉心體訪。漸次提拿被害必以招告者爲可準贓罪必以審實者爲可定欵外不許妄扳一人追贓不許株累無辜拘喚被害。止許取保候質不許擅行羈禁井差役需索一文至於該地方盤踞窩訪造訪姦徒密拿審實立斃杖下以爲嚇騙金錢誣陷善良之戒如此則眞蠹不致漏网。小民獲以安生。而姦猾亦不得掌握以成風矣。

○雜犯

侵占田產墳山

婚姻

債負

家產

△侵占田產墳山

田產墳山﹑有當日原買文契爲憑或年遠遺失﹑則有鄰田﹑鄰山之四至爲憑。如田地每遇編造﹑某都某圖人田﹑必開東西四至。今有爭者﹑何妨便驗此方至界系屬何人。或本人之田。或鄰人之田取﹑圖冊一驗便知。如墳山界址無蹤。難以查看且有姦徒窺他墳尙有風水遂冒認巳祖移別處墓碑。埋立他墳希。圖﹑占奪。然墳鄰有墳有山須問墳鄰﹑取伊當日買契。驗此方系某姓山墳。如鄰無山墳業主﹑須密拘近山居民﹑問每年是否某人某姓祭掃其居民中﹑是否某人某姓托伊照管受其祭掃牲酒銀錢詳細研求眞僞自見總要臨機取巧如查驗田地圖冊訊問墳鄰人契。彼豈能預料及此。而先爲買囑乎田墳未明﹑不宜輕行踏勘騷擾地方。宜令中證親族地鄰人等公勘四至界址從公處明回報。如不輸服然後親身單騎減從秉公踏勘卽從彼處究明。以定立界址。免其後爭。而一干人等﹑俱就便取供。免其往返多費。踏勘定期某日﹑不可臨時更攺。使兩造多人難於伺候。起馬之先﹑須髮一牌﹑曉諭﹑所有本州島縣飲食。俱系自備。並不費兩造一文。跟役人等﹑亦不許需索盤纏酒錢。如有不遵。許本人卽刻扭稟重究不貸如此﹑原差地方。不得借端科斂。有玷淸廉。

○踏勘墳山不得其平﹑遂有掘墓以驗其銘石起棺以驗其殉葬之寶物。以爲證。此斷斷不可輕舉。銘石猶在棺外。寶物則附及其身。豈有別無剖斷。而自犯開棺見尸之咎乎。且暴露骸骨。大非仁政冥冥之中鬼亦增其怨恫矣

△婚姻

夫婚姻以媒妁爲憑。亦有𨿽媒妁而實非媒妁者﹑以聘定爲據。亦有𨿽聘定而實非聘定者若皆執以爲詞。吾恐爭端所自起。而伉儷亦終非佳偶矣。何也﹑所謂媒妁者。通兩家之好。締秦晉之盟。往復致詞。非朝伊夕。而後卽事。何其愼也所謂聘定者。先納徵之禮。陳羔幣之將。告以祖先。會其親眷。而後拜受。何其敬也。若夫樽俎宴飲之間。片言結好。傾蓋投交之際。指腹聯姻。或以卮酒之獻酬。權爲納采。或以在坐之賓客。代作蹇修。從此仕宦各天。升沈異路。及其男當冰泮之期。女值桃天之候非男巳孤貧卽女嬰陋疾富者嫌貧而易毀貧者則指爲賴婚男家惡醜而敗盟女家則指爲負諾興詞致訟。各持其說。殊不知父兄欠敬愼之過耳。試問媒妁果有通好之人乎。聘定果有羔幣之將乎百年大事。豈可以卮酒席賓而遂爲之據也。諸如此類﹑鴻以爲召男女之當前。親訊其情願與否。毋爲面狥餙說不願則竟與斷離使無非耦不終之嘆願則竟爲斷合以全遵先不悔之心但女富則當厚贈其妝奩以資窶壻男義則當明正其親迎以安醜婦是在仁侯婉爲勸導之耳若夫夫媒妁有人。聘定有物。尙其許字。巳成百歲之緣。豈以陋貧。遽失兩家之好。並宜斷合。以正人倫。或謂所匹非宜﹑終難偕老﹑慮生他變﹑將柰之何鴻曰﹑關睢爲風化之始。夫婦居大道之端旣以正名禮嚴從一又安可逆計其後而遽毀先王之定制哉愚論如此。以質之髙明。

△債負

債負必以劵。約爲憑﹑而往之手札不足據也。安知其曾否見貸與旣償而無證乎。又必以親借親償爲信。否則子孫兄弟之屬爲代索也。又安知其物償而劵未繳與別立收約而今已無存乎更有執其故紙。藉勢他人。假立借約。轉會取討。是則張冠李戴。請托代追。而賢司牧豈可爲人作刀砧耶。若夫劵約分明。筆押有據計其取息已多自應減本歸結苟其本息俱逋律有遠年倍還之條定例三分行息。過此卽屬違禁。計其餘息論贓入官。擬以笞杖。然而負者實貧。力難歸結。尢須婉勸借人。量爲減免。以畱余惠而資福善可也。

○每有客商載貨投牙﹑甚姦牙欺客良懦以所售之金。非扯墊他帳。卽侵欺入已。使遠人羈絆異鄕。血本虧折具詞鳴控務必勒限嚴追以蘇商累庶商賈感悅絡繹而來矣。

△家產

父母亡故﹑兄弟未經分析者﹑律載子無論妾婢所生俱得均分宜命族黨尊長﹑鄕耆裏老等﹑將所遺產業備造一冊呈官照分均派。如造冊隱漏卽系受賄狥私。族長等並究。若承繼嗣按律﹑嫡妻年五十以上無子﹑得立庶長子若無出﹑先盡親房﹑無則許立遠房﹑以及同姓﹑不得乞養異姓之親子﹑及收養遺孤。已從本姓又經執喪制。去之則恩難�絕。存之又於律不符。其宗族必有起而爭之者矣按律遺棄小兒三歲以下𨿽異姓仍聽收養。卽從本姓但不得遂立爲嗣若義男女壻﹑爲所後之親喜悅者。聽相依倚仍酌分給財產是𨿽有異姓恩養。仍必依律立本宗爲嗣。其財產﹑未嘗不酌給以資生。亦恩義兩盡之道也又有絕產丰厚。宗人利繼爲嗣誘其嫠婦。不分疏近托立賢能親愛及其承嗣。本生父母假。代理爲名暗行侵占致嫠貧困無依。吞聲莫欣。爲司牧者。又不可不預爲之慮也。宜將嗣子喚至當堂視其果否賢能何等親愛並察其本父有無家業素行良憊若情涉可疑宜令族長等公立繼嗣執照一紙。官長批明。日後不遵教訓。不能孝順。以及本生唆誘。欺騙財產。許所後鳴公另立應繼仍令歸宗。令在事者書押官長用印。付繼親收執況律有繼子不得於所後之親聽其告官別立之條乎。若繼父尙在。卻自生子。其家產與原立子均分其於義無可厚薄者也律又云若所養父母有親生子﹑及本生父母無子欲還者聽。以本生之後。不可終絕也。然律無仍與財產之文。以身旣歸宗。義不得與所生共分其有也。今每有歸宗而亦爭受分。豈義之正乎。或恩愛所鍾歸非獲巳。亦聽繼父母推予之可耳。

以上戶婚田債﹑民訟所常有者﹑故略備芻蕘﹑至於私鹽賭博之屬﹑具詳庶政部﹑玆不再及﹑

○反叛

反叛﹑賊之大者也。何以律載盜賊之首而是編列居雜理之後然律之首載者乃罪重惡極特嚴亂臣賊子之誅是編後列者乃國泰民安自無斬木倒戈之釁今附之於篇聊備觀覽。猶藥中之鳥吻豈倉公扁鵲之所樂用哉。於以後之。抑以示永不用之意云爾。

謀反大逆

謀叛

首告

拿審

籍沒家產

逆產變賣

△謀反大逆

謀反者﹑不利於國謀危社稷之謂也大逆者不利於君謀毀宗廟山陵宮闕之謂也。按律共謀者不分首從【巳未行】皆。淩遲處死。【正犯之】祖父父子孫兄弟﹑及同居之人不分異姓及期親伯叔父兄弟之子。年十六以上不論老疾皆斬夫祖父父子孫兄弟﹑五族也而不及祖母夫同居﹑卽各爨者亦是不分異姓﹑卽外祖父妻父女壻皆是﹑及期親伯叔等亦不限巳未柝居皆坐而不及其孫其古人造律亦必有說乎。律中淩遲處死爲共謀之正犯而言其論斬者則皆連坐之人也。正犯連坐﹑相去殊別﹑遇此大案﹑最要詳愼否則不惟斬易淩遲。而正犯之祖母。及連坐期親之孫。俱在首領不保中矣。男十五以下。及正犯之母女妻妾姊姝﹑若子之妾給付功臣之家爲奴而不及子之女正犯財產入官而連坐之財產不與也若女【兼姊妹】許嫁已定﹑歸其夫則已嫁者不問可知也【女許嫁不連坐始於魏正始元年從程咸請也】子孫過房與人﹑及聘妻未成者俱不追坐亦指正犯而言。正犯不坐其餘又可知也。子孫過房﹑女已許嫁不坐﹑則子孫之已爲僧道。女之以爲尼。亦皆在所不問矣玩律並無坐及奴僕之文卽同居異姓律注甚明﹑亦無雙僕字樣。或奴僕非系知情。亦得免於事外乎。當事尢宜加愼毋以爲犯屬家口而一槪摭入也

△謀叛

謀叛者﹑謀背本國。潛從他國之謂也。按律﹑但共謀者不分首從皆斬。巳未行皆是也。妻妾子女給付功臣之家爲奴﹑此言斬無淩遲之罪矣此言妻妾子女爲奴止及本身而子之妻妾不與也。姊妹不坐謂在室之姊妹若許嫁已定。在反律之人巳不連坐矣父母祖孫兄弟﹑不限分居同居﹑背流二千里安置余俱不坐蓋又承上謀反內所坐之同居異姓期親而言。明其不在所坐之條矣。財產入官。亦止言共謀者其餘卽謀反亦不入官矣。夫謀反者敢於稱兵抗敵而來謀叛者止於背國離心而去其罪之輕重固有間也。故制法亦輕重不同。當事處此反叛二字最要分明否則出此入彼。其枉傷多命。冤陷多家。咎將安歸乎。

△首告

反叛律重隱首之條﹑凡謀反知情故縱隱藏者斬捕獲正犯者﹑授之官。仍將財產全結充賞。知而首告官爲捕獲﹑止給財產不首者不分巳未行杖一百流三千里未行親屬告捕到官正犯﹑與緣坐人俱同自首免。已行﹑惟正犯不免﹑余免非親屬首捕𨿽未行﹑仍依律坐。凡謀叛知情故縱隱藏者絞。與謀反縱隱者斬有分矣告捕者﹑將財產全給充賞。亦指正犯財產而言也。知巳行不首﹑杖一百流三千里﹑知未行而不首。杖一百徒三年。與不首謀反者之已行未行皆杖流﹑不同矣若謀而未行爲首者絞。爲從者杖流。其亦指爲人所首而﹑言也爲首者絞。則﹑家口不爲奴財產不入官可知矣。律又云﹑告捕者﹑犯人財產充賞﹑則謀而未行﹑有人告捕財產不入官﹑亦將充賞耶﹑其首告之人﹑有共謀知情者﹑有在謀之之親屬者﹑有傍人告捕者﹑其賞否似未可以。一槪論也。附及之以質髙明。

△拿審

凡拿告謀反之人喚入密室屏去左右。先取首狀看但恐鄕人。不諳反叛律意。統言謀反。再訊其口供﹑伊。系謀反者。何人﹑謀反何人起意倡首何以同謀﹑所供爲首同謀之人是何年貌籍貫在何處商謀﹑而無黨羽﹑而無器械人馬﹑有無散給僞札﹑約於何日何時在某處起手﹑若謀反已行又問爲首何人曾否稱王有無年號﹑爲從何人曾否設有官爵印信﹑人馬屯在何處﹑曾否殺人﹑搶掠鄕村﹑若首謀叛問與何處相通有何姦細往來﹑是何月日﹑是何姓名﹑有無書札﹑來人與書是否親見今現在何處還有何人見證若未見來人與書札卻又如何知道一一問明。須令寫立如虛甘坐認狀將首人寄監。或看守。如謀反未行宜各差的役逐名密拿首犯同謀到官。所供與首人同。及年貌俱對逐名弔審對質無異立取器械並追僞札。其餘夥黨。酌量拿究。若樵夫牧子之流不必窮治﹑如謀反巳行必先使人密探。果有盤踞山谷屯聚莊村實迹。須酌量賊黨眾多。賊勢彊弱﹑寡弱易制。則率領壯快﹑協同防營。密計擒捕。眾彊難敵。則飛報就近上司。速調營官帶兵協剿。但不得張皇徧報多發官兵騷擾地方後來難於收拾。若審無稱王設官授札等情。止有混名綽號當以盜論未可遽稱謀反。此處大宜斟酌如首叛先密拿叛人。並窩藏姦細。立取書札。果有實據方可申報。若姦細書札俱無。又無傍人見證。止憑首口。尢宜拘集叛人族屬鄕甲地方人等細訊素日爲人平時蹤迹。所通之處是否親朋。若眾皆願保無他。或密稟上司準與保候查奪其首人必系仇誣﹑律當反坐但念鄕愚無知﹑重懲枷示發落﹑以免具題。若本官素有擔當。此等審果虛情。徑行保釋。仍令首人自立無知妄首。懇求寬恕認狀。或族屬鄕地哀憐公保。將首人重懲。免其反坐申究總之地方有此卽非地方之福亦非地方官之福要在平日保甲稽查宜嚴臨事偵探宜確擒拿宜速審訊宜詳細請罪宜酌量申報宜愼重惟期罪之可輕者。不宜入重人犯可少者不宜累多事可消弭者不宜樂有而巳每見一二姦邪﹑妄似妖術惑人﹑鼓動無賴﹑汝爲某文﹑汝爲某武鄕愚罔知利害輒聚合成羣﹑揭竿立幟以爲嬉戲。而有司張皇遽稱反叛。徧報上臺上臺據報﹑一面發兵剿捕。一面繕疏奏聞。擒殺不過數人報剿﹑巳逾千﹑百。兵馬所過。雞犬無寧。況鄰賊近地。何良民之不洗戳爲賊黨乎。至於地方官﹑有防範不早之處分。上司有覺察不先之參罰。若使探知情實不過鄕﹑愚多事﹑密稟上司一膽識州縣官。制之有餘其渠撲殺之餘懲釋之詎不冺然無迹安良省事之爲美哉。至於私通逆黨﹑或仇人因之報怨。或匪類因之而挾詐。經行首告﹑及捕而訊之首者出其僞札爲證安能招致彼國之人。而質其眞僞乎。上司以叛案爲重遂爾具題部議以叛黨可惡。豈容輕釋而其人之身命家口已化爲靑燐野蝶矣如此類者﹑或審有仇詐情由。私書是假。宜密稟上司立殄首人以全無辜不亦可乎。再有從反逆之家﹑籍沒財產檢出姓名錄冊。非有印文姦詭書函。未通字諱悉宜密附丙丁其保全者眾多。陰功所積不小矣。

△籍沒家產

拿獲反叛之時﹑卽將家屬著落鄕甲地鄰看守。不許私縱逃逸。審鞫反叛有據。卽問其家口男女若干人﹑同居若干人﹑有無異姓同居﹑有無家屬出外其期親若干人止宜問明另記莫入口供恐後難於抹去。按律只坐正犯家屬。但犯未審明。難定正從。自宜一體看守。待審明之後止查守正犯家屬。其餘卽行保釋。毋得久羈。按謀反律應斬者不及正犯之祖母。男年始十六以上。其十六以下自在免坐之數矣。爲奴亦系正犯及子家屬。不及子之女男亦始於十五。其許嫁過房在聘者俱不坐。謀叛止坐妻妾子女爲奴��父母祖兄弟流罪。余俱不問。但新例甚嚴又宜查例。未敢執律爲論其可以爲之寬卹。而於巳無害者。不妨祝网只須周詳使人無隙可指則善耳查家口時自宜逐名登記﹑如有親友探望悞羈者審明著伊本屬具領釋放。其應坐者。俟正犯之罪定。然後家屬造冊報解。不得一槪俱報若家屬人多將應坐各犯擇謹密之處。女著老成媒穩﹑男著地甲鄰役等守護。不許閒雜混入欺辱。其餘家屬﹑取具的保﹑另候發落﹑其財產於盤查時先立﹑印冊務要同僚屬親至其家將前後門著的役牢守﹑將金銀首餙總置一處﹑綢絹衣服總置一處。粗舊衣履總置一處。器皿雜物總置一處將各項件數點明登冊。所有櫥櫃箱匣之物。有鎖者。先將櫃櫥等數注冊。方開點芋櫥某某物件。某箱某某對像仍於各廚各箱內存一細單須照冊比對明白。勿致遺錯。另加封鎖聽候上行。或入官變賣。或告捕充賞﹑不得衙役輩﹑暗攜私竊。如田地房產。生意先收�契劵帳目以便查對。仍令本犯開報。著該圖甲鄰地﹑查明坐落間數坵畝。匯冊登記。取並無隱漏甘結查畢之後﹑亦取該犯並無遺漏結狀存案。至於在外知謀僕屬。訊明去向。立卽關拿。別處貨物店面。移文本地有司取具夥訃口供。按資本利息。並現在貨店等件造冊並無隱漏﹑甘結一並移覆候上文定奪

△逆產變賣

雜物變賣﹑例著官牙估值發賣勒限完價交官。其房屋著落該牙行總甲地方召買。田﹑產。著落該圖裏鄰召買但估報之價不可太昂然亦不可照本犯原契之數蓋年有遠近物有時值急難出。是自貽其累矣。卽憲部駁增。亦以地瘠民貧。難以加價彊售爲詞。俟部議已定仍出示曉諭。開明估價。情願買者。當官具呈批準上價並不價外增溢分毫官給印朱票照實時營業如無願買﹑田產著圖里長確報殷實認買或一人承業。或數人分受。悉聽其便。但不許借端勒買混行開報挾詐銀錢以滋擾害如開報無力及賄縱殷戶定行重懲追贓庶姦裏等知儆。而官物易於出鬻矣。

○贓私

犯贓律例多條﹑而正贓惟六刑書中所謂六贓是﹑也。其餘以準諸欵附入者也。風憲邊海分出者也。衙役犯贓﹑以至過付。引送。凡因贓入罪者。皆必定所犯本贓是﹑何色﹑目。然後依律擬斷。按數給沒。其中又要分別人之有祿﹑無祿﹑與贓之當並當計﹑方能定擬﹑

釋六贓

引律科斷訣

釋六贓

一曰監守盜監者監臨謂經管之人也。守者﹑主守謂經收之人也。凡經管經收﹑及臨時差遣管領提調人員﹑並佐貳首領官同署文案者私。用所收所管之物。皆是監守盜﹑

如庫子收頭糧長經收錢糧﹑侵欺借貸﹑俱爲主守盜﹑如監放應給月俸銀米布絹﹑並賞給等項﹑尙未給與有侵克者俱引掌守在官財物條內。言物當給律。如已給散軍人﹑而科取入巳則引因公利斂軍人錢糧賞賜律﹑如通番賭博﹑及違禁貨物﹑與應入官之贓物﹑侵匿者俱引收掌在官財物條內。私物當供官用。守掌侵欺律。

按本律﹑監守自盜倉庫錢糧等物﹑不分首從並贓論罪。如﹑十人節次共盜四十兩﹑各分四兩八已通算作一處。十人各得四十兩之﹑罪皆斬【系雜犯】若十人共盜五兩﹑皆杖一百之類﹑三犯者眞絞﹑並刺字﹑首從皆是也﹑○一兩以下﹑杖八十﹑以下者﹑自兩以至於分也。此監守盜最重較常盜加一等。較竊盜則加二等矣。一兩之上至二兩五錢杖九十之上者﹑出於一兩之外。卽坐重其法。所以愼微。凜人於不敢犯也。以下俱二兩五錢逓加至二十五兩。以下五兩加至三十兩﹑以下十兩加至四十兩斬雜犯徒五年。自四十九兩九錢皆是。若滿五十兩。又不用此律也。○康熙十年間。部題嗣後侵盜錢糧入巳﹑數滿三百兩擬斬不及三百兩﹑照監守自盜擬罪﹑○一倉庫﹑若宣大等﹑並沿邊沿海﹑有監守盜糧艸﹑值銀二十兩以上常人四十兩以上﹑俱發邊衛永遠充軍﹑在京各衙門﹑及漕運並京通六倉﹑有監守盜糧艸錢糧帛等值銀三十兩以上﹑常人六十兩以上﹑亦照前擬充軍﹑其餘腹裏﹑有監守盜值銀五十兩以上﹑常人一百兩以上﹑亦照前擬充軍。以上俱依律並贓論罪﹑仍各計八已之贓數滿方照前擬斷。不及數者﹑照常發落﹑照監守律科斷也○又沿邊海﹑侵盜銀糧二百兩以上﹑漕運錢糧三百兩﹑糧六百石以上﹑俱照本律﹑仍作眞犯死罪。系監守盜斬。常人盜絞。奏請定奪。○凡稱以監守盜論。者﹑無入已之贓。𨿽百兩止科其罪﹑不得引例充軍

一曰常人盜原系官物﹑非監臨主守之人﹑取受侵欺借貸及擅取官造什物﹑珠池內珠﹑官山內樹木皆是﹑不必專於偸盜也。○若盜庫內給主之贓物﹑𨿽非官用。亦系盜官物。○犯盜官物﹑盜時不知。是官物﹑止依竊盜已行得財﹑律。○支取軍人錢糧﹑軍人現在者﹑爲冒支﹑軍人逃故者。卽爲盜官物﹑易買軍人支糧票帖﹑下倉支領﹑系出財貨買﹑止問不應﹑○監守常人﹑盜出官物﹑被職役應捕人等﹑搜得﹑受賄不告。問受財枉法。無職役﹑非應捕人﹑止問知盜後分贓。○監守人﹑通同常人盜取﹑各照本條論﹑○同監守之人﹑搜出監守所盜之物而分之。以監守之人。詐取所守之物論。

按律﹑常人盜倉庫錢糧等物﹑不得財杖六十﹑但得財不分首從並贓論罪﹑刺字﹑所謂常人非但軍民。卽在官人役而不系監守亦是○一兩以下﹑杖七十﹑一兩至五兩杖八十﹑以下俱五兩逓加自杖七十科罪始者。較監守減一等矣。夫同一盜倉庫而減等者所以重監守也同一竊盜。而加一等者以重庫也盜倉庫﹑須自倉庫盜出方坐。夫贓至五兩始加一等者﹑非獨寬於常人。正所以甚監守之罪案耳。罪旣減等。則贓必至倍而後坐。倘仍以二兩五錢爲加等。是減而仍未減也。加則倍加減亦必倍減。所謂犯罪得累減也。觀常人之減等以倍。愈知監守之罪愈嚴矣。○贓至八十兩絞﹑系雜犯﹑康熙十年七月﹑部覆科臣姚﹑題常人盜四十五兩﹑五十兩﹑五十五兩﹑總徒四年﹑○其監守直宿之人以不覺察科﹑罪。

律條例監守常人盜﹑贓至二十兩以上﹑限一个月二百兩以上限三个月﹑果能盡數通完。照本律發落眞犯死罪者﹑減等免死充軍【充軍以下俱減一等】如過期不完﹑各依本律例從復位擬夫照贓數之多寡。限以時日之久近果能盡數通完。旣不致倉庫之有虧。開加派之漸更不累同爨之追賠。免株連之苦。出於本盜。固有悔心之萌。卽出之親屬。亦見急難之誼。槪減一等者。所以開自新之路而引人於好義之地仁之至也○照本律發落者。以明其不照例也。如監守盜邊海銀二十兩﹑例當永戍﹑今能一月通完﹑仍照監守本律﹑杖一百流三千里也。又查箋釋內﹑於盡數通完下﹑有例該永戍者五字。分別律與例。更明白。

曰枉。法贓受人財物而爲之曲法是也各主通算全科﹑分有祿。無祿人﹑【凡支月俸一石以上爲有祿不及一石爲無祿】

○如地方中盜賊被總甲里長獲住﹑得財放免則本裏者問枉法。別裏者問恐嚇。以別裏非所管地方也。○凡應管職役﹑𨿽系恐嚇得財。而有枉縱者皆問枉法。○凡受財者﹑得枉法之罪﹑則與者問行來過財之人問說﹑事其餘各贓過錢人俱止不應。

無祿人減一等﹑如不枉法贓﹑一百二十兩減一等﹑杖一百流二千五百里非是三流同爲一減也。

按律有祿人﹑枉法贓一兩以下杖七十﹑一兩至五兩杖八十﹑以五兩逓加八十兩眞絞﹑【箋釋系雜犯】凡無祿人之罪﹑比有祿人俱減一等﹑如無祿人﹑枉法贓一兩以下止杖六十﹑不枉法贓一兩以下止笞七十﹑餘可類推﹑○如無祿人枉法﹑【扶同聽行及故縱之類】一百二十兩絞。【箋釋系雜犯】

一曰不枉法贓受人財物﹑不曾違法是也。亦有有祿無祿之分各主通算折半科罪。【如一人得十人財並算折半】系一主者不折【如十人得﹑一人之財﹑各計入巳之贓論﹑不可分首從。又或未分受。則並擬之。】

按律﹑一兩以下杖六十﹑無祿人照此減一等一兩之上至一十兩杖七十﹑以十兩逓加一百二十兩以上眞絞【律載眞字以見舊律雜犯上始】○又律無祿人﹑不枉法一百二十兩﹑罪止杖一百流三千里﹑若因公科斂入已﹑律𨿽稱以枉法者﹑與接受之贓不同﹑卽至滿數﹑亦宜引行止例﹑蓋實無枉之事也。

一曰竊盜贓。潛形隱面﹑盜人財物﹑無分白日與黑夜皆是﹑或剜人衣囊而取財物﹑則爲掏摸﹑罪等竊盜﹑各分窩主造意。行而不分贓。分贓而不行﹑律例引擬。若彊盜得財﹑乃屬劫殺﹑不待以贓爲斷也。○竊盜等犯﹑皆刺字若先犯竊盜﹑右臂已刺﹑又犯掏摸﹑右臂再刺﹑不得刺左必重犯竊方換刺左也。諸贓應剌字者﹑皆如此﹑

一曰坐贓除正條之外如新任新役﹑受所部所屬拜見銀兩﹑及諸色人員﹑無故受人饋送如受傷醫藥之外﹑偸損財物﹑賠償之外﹑多有所取﹑或因公科斂﹑贓非入巳﹑或造坐虛費皆是也﹑其送受土宜者﹑勿論共主通算折半科罪。○若取。而受者。不分財物土宜。俱爲求索矣。

按律凡官吏人等﹑非因【枉法不枉法之】事﹑而受【人之】財坐贓致罪。各主者通算折半科罪與者減五等。○官吏坐贓若不入巳者﹑擬還職役○舊例有一主全�之誣今見行事例﹑一槪折半科罪○新官到任﹑受里長拜見﹑以此條科﹑若是里長自行科來者﹑依因公科斂人財物饋送﹑

按律坐贓一兩以下笞二十一兩至十兩﹑笞三十﹑每十兩加一等。四十兩﹑杖六十﹑八十兩﹑折四十兩﹑應杖六十﹑○因公科斂條內臟重者坐贓。○自科斂至八十兩之上方照坐﹑贓致罪擬斷﹑八十兩杖一百止﹑加二十兩八徒每一百兩加一等﹑至五百兩﹑罪止杖一百徒三年﹑以坐贓。非實贓也

引律科斷訣

六贓監守共常人盜取官家米物銀。枉法竊盜不枉法。坐贓科罪重分輕。

監守兩下杖八十。二兩五錢各逓增。二十兩流二千里。四十雜犯實非眞。

常人兩下杖七十。五兩一等逓相加五十五兩五千里八十雜絞罪無差。

枉法起照常人。俱於有祿絞爲眞。若爲無祿通從減。百二才科眞絞刑。

竊盜得財杖六十每逢十兩逓加增贓盈百兩三千里以上三犯俱絞眞。

不枉法贓如竊盜。爲因有祿成同調若爲無祿不其然。罪止於流無死道。

坐贓兩下笞二十。每逢十兩逓加之一百兩外以百論。罪止於徒當得知。

審犯贓人犯﹑有證者。必盡數審出。然亦照所供而止。不必多方羅織。贓𨿽解上﹑而追則仍著地方官。若本犯不能完。未免株及親屬。致案難淸結。○引送之人﹑見付過付情罪懸遠。見付者彼詐此。情已定。但付財之時在彼看見。局中局外。罪可出入。若過付則身於此中說合綫索實在其手。罪有重於受贓之人者。不可不別也。若非說合。卽曾經手亦當入以見付字樣。以開一面。○過付人﹑𨿽有應得之贓﹑亦要問其有無入已。使豁之有路。

本犯﹑贓難盡完﹑有將不堪房屋﹑髙價告買者遠年不明債負﹑開報追償者官長推利完贓。因與拘買催追告彼人私與銀錢彼又另告他人承買另報借人子弟代償﹑展轉詐騙究假公事以濟私肥諸如此者不宜輕準。房產著官牙家屬從時估值。召主承買。債負須親筆劵押。應與歸償者方準著原中等酌處淸還否則受害不甘。赴上司告理。有損才名○凡贓私審定﹑申詳批追者﹑須令該承。另置一簿。立限比較。或陸續完結。一一塡注。若奉催提﹑將巳追完數目報明。俟全追具批一並起解﹑獲批存案﹑以免拖沓之愆﹑凡衙役被人呈告。批發別處﹑審有贓私本官卽有失察之處分。若系前任於今任無涉﹑若系本任﹑須查於事先責革立案以便斡旋。若系差票索詐。少則指爲飯食驢腳之資。猶可開釋。多則於本官大不便矣。故每勾攝公事無論事之大小。凡於投到時。必令具原差有無需索結狀。無則存案。有則重處追革庶免事後之累。

福惠全書卷之二十終

●福惠全書卷之二十一

保甲部一

◆保甲部一

總論

選保甲長

保甲之制

保甲稽查

造保甲冊

簡驗壯丁

訓練伍壯

○總論

夫保甲之設所以弭盜逃而嚴姦宄法至善也惟行之者不得其要且視爲具文而又紛紛焉日見其奉令之擾究無其取效之實遂以保甲爲厲民之具而弛之。其不與因噎而廢食者等乎。所謂保甲者有古寓兵於農之意焉有古軍旅卒伍之用焉有古比閭師胥之制焉古者守令皆得主兵以率戰。今之州邑﹑惟快壯數人供奔走而已。若仿井田出甲卒之遺法。以遴選鄕壯而訓練之。使知義勇而樂戰夫非寓兵於農之意乎。古者萬二千五百人爲軍﹑將皆命卿﹑二千五百人爲師﹑帥皆眾大夫﹑五百人爲旅﹑帥皆下大夫﹑百人爲卒﹑卒有長﹑皆上士﹑二十五人爲兩﹑兩司馬皆中士﹑五人爲伍﹑伍有長﹑今保甲之法。十家有長曰甲長百家有長曰保正一鄕有長曰保長以次相統屬。而行稽察之政焉。至於壯丁無事則暇日以教練。有事則聞儆以救援。皆保甲長相率而趨。夫非古軍旅卒伍之用乎。然而甲保長類多報充。詎堪勝任必親加選拔以足馭眾而急公視才之大小以爲用是又將用命卿師旅用大夫卒伍用上中士之意也。古者比閭之制徳行相規。患難相卹。死喪相賙。師胥之制。有故則設備。有盜賊則追捕。有姦宄則互相稽務令比戶有可封之俗。室家享康阜之娛。今保甲之法。設爲保長壯丁。分布城鄕。聯絡村捨。平時修防講備。臨事協力救禦至於保裏之中。有徳善孝弟則舉而旌之。有無良匪類則舉而懲之。以及子弟訓之謙和而好禮。父老勤其推卹而好義。一里如是。各裏如是。一鄕如是。四鄕如是。有不雍雍然同古政行俗美之世哉。夫所謂保甲之害者。如王荊公﹑抽民兵以遠事徵伐。妨農稼以簡閱戎伍。使百姓軍裝餱糧而自備。死亡窮困而莫哀。是其所以爲害也。所謂保甲之利者。如王文成公之撫贛。命州邑設保甲以綜理一鄕。立甲長以稽查十戶。淸排門使姦宄之無可藏。選壯丁使防禦之有足恃。是其所以爲利也。推原其故。荊公驅民以爲兵以之遠戰邊於邊﹑隅。文成簡壯以爲民以之近守其閭裏其利害之相去倍徙。不較然乎。今州邑之修舉保甲。能毋視爲具文誠得其要而行之夫詰姦不出於其家防護不出於其村禦侮不出於其裏是一家一村一里之民各自爲衛也卽其近家之人而爲﹑之甲﹑長。卽其近村之人而爲之保正。卽其本裏之人而爲之保長。是甲長保正諸人皆所熟識也。其甲保長等又必選擇而任之是其人必皆老成奉法者也至於傳集徵召不用公差。查報拘催。不煩牌票而悉聽保甲之自爲承稟百姓獲終歲之安官司無一文之費若是行之者旣有其實效奉之者亦無其煩擾由一邑而推之一省。由一省而推之天下。誠弭盜戢姦之善政也。又安見其爲勵民而可廢之哉。

○選保甲長

夫保甲之安擾。視乎其法保甲之興廢視乎其。人蓋法之不善。有擾而無安。人之不得。名存而實亡。謂保甲之無益於民也固宜。惟夫法有定而用法無定人無難而得人爲難則保甲長之選。可不愼乎夫十家之姦宄盜逃。惟甲長是稽。百家之姦宄盜逃。惟保正是問。一鄕之姦宄盜逃。惟保長是綜。苟非其人。則十家之眾不服其稽。百家之十甲長不服其問。一鄕之保正不服其綜。則𨿽姦宄盜逃。日縱橫於十家百家一鄕之間。寧復有所忌憚耶故欲保甲之實行有效非保甲長等之得其人未見其可也所謂保長者﹑邑分四鄕。鄕立一長謂之保長。不曰鄕而曰保者。以鄕別有長。所以管攝錢谷諸事而保長乃專司盜逃姦宄不與乎其它者也舊例卽以鄕長而兼保事。其責任不端。而才非所用。蓋鄕長取乎年髙有徳而素行服人者充之。保長取乎年力精健才猷邁眾者充之。故所用不同。而責任亦異。未可兼理也。所謂保正者。以之統率十甲長並甲中伍壯﹑亦必擇其才力精健才智過人者充之。至於十家長﹑舊例。卽以第十一家爲甲長﹑或十家輪充﹑夫甲長之設﹑蓋爲稽查十家之盜逃姦宄。非以備數而巳。若端主之家輪充之眾﹑類多愚頑老疾。鰥寡貧窶之人。將責之抱十家之牌朝稽而夕詰耶。故必於十一家之內。擇其殷實老成有子弟者充之。非有故不更。蓋殷實老成則廉隅白飭。揮指聽從。有子弟。則助。理有人。勿致悞事。而甲務可舉矣。其選擇之法﹑先擇保長。而保正十家長須於編甲之後。始可遴選。宜先出選舉保長告示﹑而曉以轄統保正。稽查盜逃姦宄之專司。並待以破格優異之殊禮。使人知責有所端卽可免裏逓奔走琑屑之煩禮有所加自不同約地奴隸呵辱之賤而有品自重有才欲試者亦踴躍而樂幹從事矣。須令各鄕約總地及莊鎭長等務須詳愼選擇家道殷實年力精健。才猷邁眾素行可稱者合詞公舉。每鄕擬正陪二人報縣。以憑本縣親選鄕地等不得隱蔽賢能。狥私妄舉。查出重究。旣報之後。縣官再行細訪所報果屬俱賢。並無隱蔽。方票行鄕地將公舉賢能保長某某等起送到縣。俟其到時。不坐大堂。於川堂引見。免其跪叩觀其狀貌不類庸常聽其應對頗有識見看其年力果屬精健驗其服飾實居殷厚。便爲點記隨待以霽顏溫語。另期以禮任事。令退﹑俟四鄕公舉巳畢﹑內中每鄕選任一人。餘一人記名候用。其選任者至期官升大堂先備燒金銀花紅綢酒榼鼓樂﹑命約地等伴領新保長﹑由東角門進至滴水檐下排立﹑鼓吹舉樂﹑陰陽生爲之簪花披紅﹑縣宮起立﹑新保長先行庭參﹑後四叩﹑縣官出案傍答揖﹑禮畢﹑陰陽生執壺﹑把盞﹑捧榼﹑縣官親爲逓酒斟三巡畢﹑新保長稱謝﹑免行禮﹑鼓樂前導﹑由中門而出﹑印給優免夫差票﹑城廂保長共一人﹑合之四鄕共五人﹑共舉選優禮亦如之與四鄕保長同日委任。每保長。給與某縣某鄕保長某人鈐記一枚﹑凡有公務。許印封申送。【鈐記詳後朔望甘結條】至於編保之事。俱保長專任而城廂約地及鎭集村長莊頭各爲兼理焉其大鎭集巨村等長亦必擇殷實才能素有體面之人爲之。仍著本村鎭人民公舉其禮遇較保長少殺不行庭參。於滴水檐叩首。而仍給以花紅優免票鼓樂導中門出。其小莊莊頭﹑不及百家者。𨿽亦本莊居民公舉殷實老成曉事者充之。俟任事有功之日。再行獎異。而初無所加禮焉。蓋禮別以殺而愈崇恩施以功而益勸也保甲旣編。而後擇十家之長。百家之保正。其保正選擇之初。著保長協同村鎭長莊頭嚴加選舉。年力精健才智過人者報縣。俟親驗堪膺。其見禮與花紅優免鼓樂導出與村鎭長同蓋保正爲保長分任而鎭村諸長。亦與保正之責相表裏﹑俾之協舉共事彼自不肯容匪劣。而自貽悞矣。

○保甲之制

一鄕之中﹑大而鎭集﹑小而莊村﹑或千家數百家﹑以及數十家俱按各街巷之橫直長短。單面街挨編合面街對。編﹑自第一家至十一家﹑內以一家擇爲十家長。以統十家爲一甲﹑自第一甲至十甲爲一百一十一家。內以十家﹑爲十家長﹑以一家擇爲保正。以統十十家長。並十甲分之百家爲一保。自第一保起每保總以百家爲率。如此莊編保之外。尙有畸零甲分。謂之畸零甲。卽附統於末保之保正。如人戶不足一甲。謂之畸零戶卽附統於末甲之十家長。其莊村不及百家者﹑附近有一二十家﹑或十餘家之小村準其附入以足一保。謂之合保。如村外獨戶令其移住大莊。以便照管。其窵遠孤村﹑不過數家﹑力又難遷﹑卽於數家中擇一年力精壯省事者爲莊頭本莊稽查逃盜姦宄之事。一以委之。謂之畸零莊而於附近之保正兼。統﹑之。其庵觀寺院﹑如在本甲﹑開。幹甲尾。以不入丁差。不便列於十戶之數也。其僧尼道士若干名仍照民戶開報以便稽查。其法總以一鄕之人戶盡編爲限不得遺漏一家每家門懸一牌謂之門牌上書本戶姓名﹑男婦生理﹑及同居某人男婦生理﹑亦如之﹑【門牌式附後】十家長門懸一牌﹑謂之十家牌上書本戶姓名﹑男婦生理﹑及同居如前﹑後並列所統之十家姓名男婦等如前以便日夕省覽稽查【十家牌附後】其煙戶十家門牌﹑各保正匯齊﹑送保長查明﹑呈縣印發十家長門前﹑各置一木架﹑上列長鎗馬刀八桿﹑三眼銃一桿以備倉卒之用。麻搭火鉤各一桿以備火燭之虞。其器械俱要鮮明堅利。銃要火藥硝繩齊備麻搭要多麻紮緊。火鉤要長桿厚鐵爲之不可視爲故套。本縣於查勘保甲時。逐一點驗。如門牌不具什物不堪十家長保正一並重究。

○其在城及城外關廂﹑一統於四鄕保長。而統於城廂保長其在城﹑自十字街﹑分爲東西南北四城﹑亦以十家爲甲﹑一家爲十家長﹑合百家統於十十家長而十十家長統﹑於。保正所有畸零戶﹑卽附統於臨末之十家長﹑畸零甲﹑卽附統於臨末之保正亦如四鄕其四關廂自東南西北之四城門始。分編保甲。亦如在城。其城廂選擇十家長保正﹑並懸門牌﹑置械架﹑逐日稽查及朔望具結之事亦如四鄕凡十家長﹑保正長俱選之庶民不及靑衿衙役。以靑衿有妨肄業。衙役善作姦也。其鄕紳舉貢監﹑文武生員﹑在本甲居住者。不必編入十家之內。以不便懸門牌令十甲長稽查。惟將一戶系某鄕紳﹑某舉貢監衿﹑開明姓諱籍貫官職附編本甲十家之後。城鄕俱同。其城廂庵觀寺院﹑以及僧尼道士開於甲尾。亦與四鄕同。如是人戶有所統不致散漫而無稽城鄕各爲編不致雜亂而難理舉合州邑之戶籍人民。罔不在是。無有遺漏矣。【煙戶甲長明牌式附】

煙戶門牌式

煙戶條約

甲長十家門牌

甲長條約

△煙戶門牌式【用梨木板將前示諭並後年月一行保長等一定字樣刊刻端背用堅白棉紙印刷明白﹑照格將本戶同居丁口﹑塡注整齊﹑該甲保查對無差匯送印發】

煙戶門牌

某

正堂某

爲申嚴保甲以固地方事案奉

【督�】部院【司道府廳】各憲檄行前事合行給發門牌遵照

憲頒條約開列各戶姓名籍貫年齒生理丁口凡在同戶親疏屬戚男女大小不得遺漏一人以及同居之人俱照本戶式開列違者甲長保正等並究其本戶內人敢有忤逆不孝不悌賭博酗酒生事鬭毆挑唆詞訟依附邪教拜把遊蕩結交匪類窩頓私鹽藏匿逃盜作歹爲非許本戶稟首其鄰佑甲長保正等逐日挨戶嚴查如有前項事犯卽行密報立拿究治如通同容隱事發一體連坐不貸須至牌者

一戶某人某處人年若干歲某生理妻某氏妾某氏

祖父【某人年若干歲母某氏年若干歲】

父母

伯父母

叔父母

兄嫂

弟婦

侄

孫

女壻

僕

婦

婦

侄壻

婢

孫壻

雇工

某年某月日給某村某系某用戶某人縣�

保長保正甲長【��村長】空塡鄰佑

【如系遷移將門牌交�長繳縣注銷新住人戶另換空牌照式塡寫甲保驗明�縣�發仍將保甲��注存案】此系牌面文

△煙戶條約

保甲煙戶條約

某一正堂示論牌面所開前禁�爾各戶民人遵守法度勉爲善良今所開條約乃奉

憲頒保甲內曉諭爾等共相守望救援以防禦盜賊而卹睦鄕鄰務宜恪勤乃事以毋負

上臺爲爾民保安固圉至意特諭

一十戶爲一甲其十戶俱聽甲長管束稽查如有抗違不遵甲長票究

一守柵瞭望伏路巡更除老疾孤寡免派外其餘俱聽甲保莊頭等從公均派如有抗違稟拿重究

一所派之處時刻不許擅離如有騎馬帶械之人要進本莊卽鎖閉柵門報知甲保等查訊若恃彊不去卽鳴鑼聚眾甲保放銃傳集伍壯堵禦擒遇晚巡更各帶�鑼器械往來巡邏不許偸安貪睡但有盜儆卽連篩鑼鄰莊有警更樓擊梆聞伏路人有警放銃本莊亦接銃擊梆甲保卽放銃傳集伍壯堵禦救援違者重究

一凡歇店生理每日登記循環其南來北往一行幾人有無貨物馬匹器械腳騾如無行李貨物來歷不明之人不許容畱住宿仍報甲保等盤拿住客天明放行違者重究

此系牌背文

△甲長十家門牌

見圖

△甲長條約

保甲十家長條約

一甲長管束稽查十家人戶每日昃持日稽簿向各戶稽查本日有無前�過犯或男子夜出未歸或而生容畱住宿嚴查明確登簿存查如系應報者卽行稟報以憑拿究通同容隱並罪

一守棚瞭望巡更伏路人夫爾田長莊保等公同撥派如人天不如法遵行有擅𨿽時刻偸安悞事者許卽嚴查��通同容隱並罪

一本莊有警甲長卽率伍壯堵禦鄰莊有警亦如之倘有遲緩悞事及不到者並究甲長容隱不舉同罪

一本甲有客店每晚住宿之人俱要查明登簿如有馬匹器械並無貨物行李馱腳者立卽盤查不許畱歇如蹤迹可疑一面�拿飛報違玩並究

一定更後禁止夜行如有生產急病請穩延醫者許甲長驗明給與夜行牌�準放行回時將牌卽繳如有假�討牌者次日指名稟報以憑拿究甲長容隱並罪

一本縣信簽傳到該甲長保正卽密率伍壯依限飛馳照信簽注定處所齊集調遣敢有延悞處死不貸

一甲長升奉行稽查撥派傳習教演一切保甲公事敢有借端需索分文擾害甲戶伍壯者立拿查究追給仍倍罰不貸

此系牌背文

○保甲稽查

其稽查之法﹑十家長﹑置一日稽簿每日將暮﹑執簿向所管十家問今日男子有無往何處去﹑如此夜不歸﹑問宿於何處﹑須注簿﹑以備查考若常出不歸﹑宿處非其親友﹑恐系交通匪類。賭博尢宜察其平素爲人及近日行止如何。細加盤詰。言語支離。卽報知保正詳行稽察。旣問家中便問外來今日有無男子婦人到汝家﹑系是何人﹑如此夜畱宿﹑必問明不去之由。亦注簿以便存查。若連宿不去﹑或常有人往來。語音不對。面生可疑。卽細加盤詰。並訊鄰佑。不能明晰卽拘畱其人。報知保正。凡報單須用白紙一幅﹑十家長某人﹑將所報緣由云云寫明﹑送知保正庶免保正日後以未報推諉。保正聞報﹑卽同十家長﹑親至其家查問酌量事情輕重應報官者卽行報官。如在外歇宿。果非匪類之家﹑亦無賭博交通實迹﹑系本戶人﹑著戶長認保系戶長﹑著本戶人認保若用戶畱宿往來之人﹑查系遠方親友﹑有傍人識。認肯保卽令識認人其保。日後事發。戶長保人並究。仍卽注﹑簿爲據方免報官若二者俱有可疑。又無認保。卽行報官究治。如此稽察惟嚴。則後人知儆。而出外不歸。以及往來畱住之人。自少矣

○其城廂內外及集鎭通衢宿歇往來客商坊店﹑每坊店各置循環日報簿二扇每日畱歇客商俱要逐起明白登記某日住宿行客共幾起﹑一起或南來北來﹑客商若干人﹑從何處來﹑何處去有無弓箭幾副箭上系何等字樣﹑有無鳥鎗腰刀若干桿口﹑馬若干匹﹑騾驢若干頭﹑是何貨物﹑共若干馱﹑若干車﹑第二起詳列如前。日暮時﹑該十家長及保正俱要逐店坊親查。比對所塡日報簿。是否相同。如查對相同﹑十家長及保正﹑於本起上﹑各用一查對同訖小戳若止騎馬帶械。而無行李貨物及無所雇長行驢騾腳夫之人一槪不許畱住若恃彊要住﹑出言不遜。驗其字箭有無不眞並蹤迹可疑。十家長保正﹑卽齊集莊頭﹑及該保壯丁拘畱﹑飛報本縣﹑以憑拿究其單身無行李之人。又無人識認亦不得畱住。若店坊所有住客。隱漏不塡日報。日後發覺查出經宿之﹑處。該店坊﹑及十家長保正﹑一體重究﹑其有店坊之處每晚起更時﹑鳴金禁夜﹑一應客商﹑俱俟晨雞三唱。天明開店放行。如坊店不遵。十家長保正查出。稟官究治。其日報簿幹簿面注明﹑某城廂﹑或某鄕﹑某集鎭客店﹑某字日報簿﹑內頁注明某城廂或某鄕第幾保第幾甲。第幾戶﹑客店生理某人。十家長某人﹑保正某人﹑每月初一日起塡循。字簿至十四日止﹑投縣存查﹑十五日起塡環字簿至三十日止﹑投縣存查﹑如有不遵投繳該承查出稟究。至庵觀寺院。不許容畱單身。及騎馬帶誡面生可疑之人。住宿。查出重究。其保甲稽宿之法﹑大約備於此矣若夫分別勤惰以爲勸懲。又詳具賞罰之條云。

○凡空﹑野荒祠古廟久無香火﹑每有盜賊﹑於此齊連分贓。宜將大門塞砌。僅上畱方隙。可置鑪炷香而巳。亦禁絕盜蹤之一端也。

○造保甲冊

夫愚之﹑所謂保甲冊。與平常州縣所造煙戶冊。稍有不同。何也﹑平常煙戶冊﹑止照鄕莊開列戶口以備有事之稽查愚所謂保甲冊﹑悉載城鄕保甲之數以曁十家保正長伍壯等姓名以詳始事之編擇而無事之防弭與有事之救禦咸於是取資焉故保甲旣編。而保甲冊。不得獨緩也。其事專責在保長。協理在集鎭村長莊頭等無論城鄕。卽照所編保甲。挨次塡寫。務期編之法與造冊之法兩相符合至於﹑前有總而後有撒無遺無舛則得之矣其冊﹑如東鄕保甲冊前頁敍明東鄕計共若干保十家長計共若干名保正計共若干名﹑人戶計共若干甲﹑實共若干家﹑其編造所委﹑鎭集長莊頭保長﹑頁下截﹑開列保長某人﹑如鎭卽開鎭長某人同編造﹑集村莊仿此﹑次頁第一行開寫某縣某鄕第一保﹑二行格上﹑開寫第一甲﹑格內寫一戶某云云﹑自一戶以至十一戶﹑某戶擇爲甲長﹑卽幹格上書十家長三字。自一甲以至十甲﹑某戶擇爲保正﹑卽於格上書保正二字。如一保之內﹑選某戶有伍壯﹑卽於格上書出伍長某人出壯丁某人字樣。其保長亦挨甲均編﹑如十家長保正﹑不列於十家之內亦於格上書本鄕保長字樣。挨保寫完尙有零甲。於格行內書以下畸零甲仍開幾甲﹑尙有零戶於格內書以下畸零幾戶。一鎭一集編完﹑於格內書以上系某鎭某集。計共若干保﹑零若干甲﹑若干戶餘仿此如附近散莊合。保者亦照前挨次開寫﹑某保某甲如有零戶。仍照前開幾戶﹑後行仍書﹑以上某莊。計共若干甲﹑零若干戶﹑如前莊某保二甲止。後莊卽接某保第三甲起。餘仿此。如畸零莊統於某保者。亦照式挨造本保之後。後行仍書某莊。計共若干戶餘仿此如此開造。則保甲分明十家保正長伍壯丁等記載井井而各莊村人戶之數又犁然不紊可一展冊而無不盡在目中矣。【保甲冊式附】

保甲冊式

△保甲冊式【本鄕保甲人戶多一本不能造完或二本三本但於冊面寫明第幾本】

某州縣造完

第本

某鄕保甲冊

某【府�】某鄕某保起至某保止計共若干保如系城�卽寫某城�

某�某用起至其保�甲止計共若干中

某�某用某戶某人起至某保某用某戶某人止計共若干戶

男子共若干名

女共若干口

幼男共若干名

幼女共若干口

僕共若干人

婢共若干人

雇工共若干人

又本鄕保甲外

鄕紳若干戶

舉人若干戶

貢生若干戶

監生若干戶

文生員若干戶

武生員若干戶

�寺共若干座

僧徒共若干名

道觀兵若干座

道侶共若干名

尼奄共若干座

尼姑共若干名

伍長某人起至某人止共若干名

壯丁某人起至某人止共若干名

田長某人起至某人止共若干名

保正某人起至某人止共若干名

某年某月

日編�本鄕保長某人

仝編造某處鄕約【某人某人某人某人某人】某處地方【某人某人某人某人某人】某鎭鎭長【某人某人某人某人】

某集集長【某人某人某人某人】某村村長【某人某人某人】某莊莊頭【某人某人某人某人】

�【縣州】某鄕第一保

一戶某人某處人年若干歲某生理

妻某氏年若干歲

妾某氏年若干歲

祖【父某人母某人】年若干歲

【父母】某【人氏】年若干歲

【男媳】某【人氏】年若干歲

幼【男女】某【人名】年若干歲

伯【父母】某【人】年若干歲

【兄嫂】某【人】年若干歲

【侄婦】某【人氏】年若干歲

【女壻某人年若干歲侄女某名年若干歲】

叔【父母】某【人氏】年若干歲

【弟婦】某【人氏】年若干歲

【孫婦】某【人氏】年若干歲

侄壻某人年若干歲

侄孫女某名年若干歲僕某人年若干歲妻某氏年若干歲

侄孫壻某人年若干歲�土某人年若干歲

同居某人某處人年若干歲某生理妻軍氏年若干歲男某人女某人【系本戶某�友】

巳上無論本戶同居祖父母伯叔母嬸等大小男子女人僕婢俱要詳細開列姓名年紀一名不許遺漏��查出重究有則必開無則止

一戶某人

仝前

一戶某人

仝前

一戶某人

仝前

一戶某人

仝前

一戶某人

仝前

如第五家是甲長卽於格上寫明甲長

某人一戶某人

仝前

如第六家是伍畏卽於格上寫明伍長某人

一戶某人

仝前

出壯丁某人一戶某人

仝前

如第八家有壯丁卽於格上寫明出壯丁某人

一戶某人

仝前

一戶某人

仝前

第二甲一戶�十一戶仝前

第三甲第四甲如本保保正水鄕保長𨿽在各申均編亦照十家長另立一戶不在十口之內惟格行上亦標寫出保正保長字樣以便查覽

第五甲第六甲如本甲有鄕紳舉貢監文武生員居住仍開明一戶鄕紳某姓某諱某籍貫�職於十家戶之後舉�監文武生員亦�之

第七甲第八甲如本用有庵觀寺院開明座數井僧道尼等姓名人數於本甲之尾

第九甲第十甲巳下系本保畸零甲

如十用旣完又有餘胃九名畸零甲第一甲第二甲

巳下系本甲畸零戶

一戶某人

仝前

一戶某人

仝前

巳上系某鎭某莊村同

編第一保共十甲計一百一十戶

畸零甲共二甲計二十二戶

畸零戶共二戶

實共十二甲計一百三十四戶

實共男丁若干名

女人若干口

幼男若干名

幼女若干口

如附近皆系小莊村可合爲一保者亦照前挨編【式列於左】

第一保

第一甲一戶至十一戶

仝前

第二甲一戶至十一戶

仝前

巳下畸零戶

一戶某人

仝前

一戶某人

仝前

已上系某莊

編第一保共二甲計二十二戶

畸零戶共二戶實共二十四戶

實共男丁若干名女人若干口

幼男若干口幼女若干口

第三甲一戶至十一戶

仝前

第四甲一戶至十一戶

仝前

後莊村亦照前�甲原�如有畸零莊�統幹本保者亦照式造本保之末

○簡驗壯丁

夫有保甲而無壯丁。則詰姦禦侮未能執途人而用之也。若一且有警。召集耕農非老弱恇怯則手不習兵。安能擒盜賊而資防守乎。說者謂﹑少年彊悍。嫻以武事。恐滋亂階。不知今日坐食租糧。驕兵悍卒。天下幾千萬。獨不虞其脫巾呼噪者恃有朝廷之法主將之恩威有以制伏之也今州邑所簡壯丁﹑祗用以自衛某家。及助防鄕裏有事則持挺而拒暴無事秉而服疇有何蜂蠆狼毒。吮血磨牙之橫乎。況下則有約束時勤之保正。上則有禁令惟嚴之官長𨿽有不逞之心。方將盜賊是稽。姦宄是察。彼亦何自而騁哉。愚惟所慮者。鄕鄙小民。不諳軍旅。以之防守則多疏。以之捍禦則多怯耳。至於患生亂階。捨兜鍪豺虎之兵而不之懼。乃鰓鰓然於隴畝襏襫之子以爲憂。不亦操末而忘其本哉。其簡之之法﹑以州邑之大小。定壯丁之多寡。莊村多而人戶眾。則壯丁之簡拔亦多。莊村寡而人戶少。則壯丁之簡拔亦寡。姑以中縣計之﹑一邑四鄕約得莊村四百處﹑衰多益寡﹑每莊約戶五十﹑紳衿胥役去其一鰥寡孤獨去其一﹑貧困老疾去其一。僅得出兵者二十戶。以每鄕百莊計之得五千戶﹑每千戶得出丁之戶四百是五千戶﹑得出丁之戶二千﹑以戶出一丁計之﹑每鄕則出丁二千名矣﹑以四鄕計之﹑是共出丁八千名矣﹑以一保計之百家出丁四十﹑所出壯丁﹑預行嚴飭該保正十家長﹑務擇年力精壯有膽技者充之﹑每鄕各保﹑合造壯丁姓名年貌籍貫習何器械點冊投逓。候本縣定期赴鄕點查。該保正十家長﹑帶領壯丁聽點﹑如臨點壯丁不到。立拿究責。點時四十丁內﹑汰去年力不充﹑並不諳器械者十名。止畱三十名﹑於三十名中又擇其年力尢壯膽技超眾者五名﹑爲之伍長﹑每伍長各統壯丁五人﹑其壯丁之結束器械及訓練之事。皆伍長經理之其勤惰及違奉法令。皆伍長察舉之所汰十丁注冊存爲餘丁。俟正丁遇有開除。補其空缺由此計之﹑每鄕一千戶﹑所出四百丁﹑汰去一百丁﹑僅得三百丁合一鄕五千戶﹑止出正丁一千五百名﹑內除二百五十名爲伍長﹑止得壯丁一千二百五十名﹑合四鄕除伍長一千名實共壯丁伍千名。又以保計之每保伍長五名﹑壯丁二十五名共三十名。合一鄕一千五百名是一鄕五十保。四鄕共得二百保矣。以二百保得伍長壯丁六千名。至於城中四關廂計之衰多益寡﹑城中少亦二百家﹑得二保共伍壯六十人﹑四關廂少亦三百家﹑得三保﹑共伍壯九十人﹑以城廂合計之。共得伍壯一百五十人合計城廂四鄕。總共伍壯六千一百五十人。此中縣大略之數也。不儼然一重鎭所統乎。凡壯丁伍長保正長等﹑旣膺逃盜專責其一應門夫雜差。自應除免。宜於設行保甲告示卽先敍明於選充保正長之時。卽給與優免印票以示優異今於簡拔壯丁時。須將優免票印就。卽於點定之後。面塡姓名。當案發給使彼欣然有壯丁之榮則小民樂於見用矣點選畢﹑該保正照本縣所點用花名造冊詳開某縣某鄕第幾保保正某人﹑領下某伍伍長某人﹑壯丁某某人逐伍挨造每名下仍注明年貌籍貫。所用器械。一保造完挨造次保本鄕各保造完二本。送保長查閱。無有遺錯。並具各保正長並無遺漏舛錯連名甘結並冊投逓。以憑定期點閱。其花名冊﹑一印發該房存案。一畱內署備查。投冊之後﹑卽宜行稟曉諭該保長﹑其伍長壯丁﹑須各備行綿撞帽一頂﹑上綴號帶﹑傍垂遮耳護項﹑內綴兜頦帽繩身置重綿疊布密行齊腰軟甲一領﹑腰間系褲處要做布搭包纏緊免致褲腰松脫腳行棉窄筩齊膝布襪一雙﹑將帶縫於襪上以便系束。可腳深臉翁鞋一雙﹑亦將束帶縫上。其帽甲各按方。色爲之東鄕伍壯帽甲俱靑色﹑南鄕伍壯帽甲俱赤色西鄕伍壯帽甲俱白色﹑北鄕伍壯帽甲俱黑色﹑城廂伍壯帽甲俱褐士黃色不敢用正黃。避之也。其器械﹑俱要鮮明鋒利。如弓要新弦。箭要翎簇整利鎗要好桿。銃要火藥響快壯丁帽上號帶一根用雙層﹑白布﹑闊二指﹑長齊帽口﹑甲上左胸縫白布一塊﹑長三寸﹑闊二寸﹑俱上書某縣某鄕第幾保壯丁某人﹑其伍長帽上﹑綴紅絨纓一球所以別壯丁號帶上所書﹑與壯丁同﹑但伍長名目耳。保正長帽甲色式俱同。其套甲內衣。悉從其便但須短窄。便於行動保正帽前綴一磨鐵光圓錢甲上胸左右各綴一磨鐵光日月鏡以別伍壯保長帽前綴一磨鐵光珠外繞火焰田上胸前後各綴一磨鐵光掩鏡以別保正其壯丁服械俱伍長督造。保正查驗。伍長服械﹑俱保正督造查驗。保正服械。俱保長督造查驗。保長服械﹑聽自行如式辦造。俱限十日內備齊。各伍長俱遵票造驗齊備。具結投報保正﹑各保正照式具結投報保長﹑該鄕保長﹑卽定期逐保查驗。具結報縣﹑以憑本縣定期親詣四鄕點驗於點驗先十日行票該保長除城廂壯丁﹑就近定期點驗外﹑各鄕壯丁﹑住居窵遠﹑若聚點一處。恐彼飯食不便。且須守俟半日。莫若分作數處。於各保相近之地擇空闊處所點驗每保正﹑按方色置一旗﹑長五尺﹑闊三尺五寸﹑桿長一丈二尺﹑上綴黑纓﹑或染黑絲麻爲髦頭﹑旗上直大書﹑某縣某鄕第幾保字樣﹑保正率領伍壯﹑挨保排列道左每保相去十步﹑或五步﹑保正在前。執旗者立於保正左側。第一伍伍長﹑領伍壯丁排列。第二伍以至五伍亦如之。俟本縣馬將至。保長去保正等前十步﹑打恭迎接本縣舉手保正去伍壯﹑前五步﹑跪迎﹑本縣舉手﹑保正起打恭﹑執旗者﹑仍前站立不動。伍壯等跪迎俟本縣馬過畢方起。場上南向﹑設公座桌案。案設隨帶朱墨筆覘﹑俟本縣升座﹑保長立於左班之上各保正﹑率領伍壯左班順保挨列。保正居前。執旗立保正左側。伍長五人。排列保正之後。壯丁二十五人。排列各伍長之後行列要整齊不許參差禁止喧嘩不許說話作聲以軍容最宜嚴肅也各保排列﹑旣畢﹑保長向案前﹑打恭﹑稟點驗﹑該房呈壯丁花名冊於案上﹑髙唱某鄕第一﹑保聽點﹑先喚保正某人﹑保正行至﹑中間立﹑旗隨亦至本縣驗訖﹑行過右邊。照式排列。各保點完﹑該房髙唱各保伍長壯丁向前聽諭﹑各保正領旗順排向前。伍壯等各隨旗﹑排跪聽諭。【諭見後】諭畢﹑保正稟復﹑各保保正伍壯等﹑悉遵鈞諭﹑遂起先於本縣去處﹑照前排列道左如式送畢﹑保正卷旗。率領伍壯整肅而還仍不得喧嘩奔走以象亂軍卽點驗城廂伍壯亦如前儀式其票諭先行保長﹑保長卽抄傳�保正保正抄傳各伍長伍長抄傳各壯丁﹑使其明白��保正長先期演習﹑嫻熟免致臨時忙錯本縣點驗時須驗其年貌籍貫。與所用兵器。與冊同否卽驗其所戴撞﹑帽面錢軟甲胸左右日月掩鏡並號帶上姓名保號﹑所穿鞋襪﹑及所﹑持器械各保旗上標爲字樣方色﹑俱不差本縣用朱筆於名上點訖﹑過右邊﹑照式排列﹑如有服制違式﹑器械不鮮利。本壯丁記責伍長保正俱記責。保長記罰以今日點驗之始。不便加刑也。宜嚴諭之限五日速攺正完備伍保帶縣再驗。其記責之壯丁﹑卽書明於本名下﹑以便回縣行票保正。催攺赴驗。各保點完﹑遂令保正率領伍壯前跪聽諭﹑其諭豫先作就﹑令該房髙聲宣讀讀曰。保甲之設。爰爲爾民。防戢盜逃。盤詰好宄。簡爾壯丁用資守禦。堅爾衣甲。利爾戈矛。以護爾身以殲匪類見賊必擒聞警必援。有調必集。母生怠玩。功則立賞。罪則立罰伍保正長代縣司教。爾等宜遵。不可違抅。朝廷有法。官長有刑。出爲義勇。入循孝悌。永保鄕邦太平萬世。宣畢﹑保正等謝起﹑先於道左照式排列而送﹑保長先馳彼處迎接﹑點驗﹑宣諭﹑候送悉如前儀。蓋鴻於壯丁必其衣械行列之整齊者非欲費民財並示巳威也夫彼鄕曲耕農塗首跣足慣矣。使一旦服敝衣﹑執朽器而卽戎不惟有褻觀瞻亦且防其戕害況伍壯甫充。旣有免差之卹。而苟爭先擒賊。赴援有功。又加格外之賞乎。鴻以爲保甲果行。境內之匪類格心。鄰邦之無良褁足所謂兵𨿽設而不用又何壯�之爲勞擾哉

○訓練伍壯

夫兵不訓練。所謂驅市民而野戰。不惟難以取勝。且多自傷。如伍壯﹑皆鄕民也。彼更何有進退坐作之節步伐止齊之令乎。然欲加之訓習恐妨農務且賞賚無資而縣官日鞅掌於簿書迄靡寧晷。說者謂﹑剽劫之盜不過數三醜類。率是壯丁。可以坐縛。又何煩於教練耶。𨿽然無事常爲有事之防古盛王之世不因承平而廢兵聞之明熹宋之末海上倭彛七八﹑衝殺江南州縣千餘里﹑無有堵禦之者﹑詎無兵哉素失訓練刓敝不振之故也夫以鄕人擒盜鄕人之怯膽而當盜之死命﹑未有不披靡敗走者然則有田而不耕。謂之棄地有壯丁而不訓謂之棄民田且不可棄。而況於民乎。鴻曩在郯﹑地當山左江南﹑環介入﹑州邑密邇三十六寨之撫民﹑爲盜賊淵藪﹑其它鄰壤。剽劫之事。無日不聞。而惟郯爲安土所賴有素練之壯丁也彼宵小者。聞風褁足。且相戒不入。鴻每昏夜遊巡。遠䢐百里。而居民酉鼻睡杳無人迹。謂非保甲之嚴伍壯勇敢之效哉。然所謂訓練者。豈若大將軍教以戰陣攻圍。奇正虛實之用乎。亦惟農隙委之保正。試以技擊及滌場之後縣宰一合閱其眾而巳。𨿽事同嬉戲然猶愈於巳乎云。故敢並述之以博髙明一噱。

各保正。於本保伍壯﹑平日所用兵器試其果否精熟。如止備數。不足禦侮須令延請明師。從其學習。務期弓箭如何八彀貫革。三眼鳥銃如何制藥。如何命中。長鎗如何搠。大刀如何舞。與夫乂耙劍戟之類如何入玅。或本保﹑或鄰保﹑互相講究演習。若果有熟慣精好者。許保正開報﹑以憑親驗獎賞如懶惰不習器械生疏者本縣不時單騎親臨挑試。該伍壯重責。保正以督率不力並究○每歲夏三月﹑天暑農忙﹑免其演試其餘三時﹑每月一次﹑該保正但於農暇先。日傳知伍壯於次日演試技藝。或本保﹑或連合鄰保﹑於空闊去處﹑弓箭立把﹑分偶而射﹑三眼鳥銃。立板畵圈﹑分偶而放﹑矢要中的。彈要中圈火藥要。快其餘鎗刀等件俱要精熟。該保正須置一簿﹑名曰演習簿將本月日伍壯某人箭中幾矢。銃中幾放﹑鎗刀某生某熟。俱定爲士中下三﹑等再至下次演試何如若三試皆下等該保正匯單指名報縣以憑親驗示罰。如保正狥庇不舉。一體重究演試日伍壯等俱不許飲酒爭鬭生事輕則保正戒飭。重則稟官究懲。鴻每於春冬民事閒暇。自備餱糧兼攜錢灑。詣鄕傳集伍壯比藝﹑嫻熟者﹑記簿賞錢飲酒。次之飲酒無錢。再次之免責罰跪。俟飲者飲畢乃起。優者多。保正亦飲以酒。記﹑功。劣﹑者多保正罰﹑錢若干記簿畱充後試之賞。

每歲九月霜降日﹑城鄕全保伍壯大操是日黎明﹑本縣放號炮一聲﹑各保正長俱戎服率領伍壯﹑俱到教場﹑日出時﹑放號炮一聲﹑各保長率領保正﹑統本保伍壯﹑分列左右兩行﹑左東中北﹑右南西。各相去五步﹑離演武廳十步﹑保正按方色﹑建一長旛。上﹑書某縣某保其旛垂展命一親信有力之人﹑執於左側﹑其旛號﹑各保標定記號不可相同。或飛禽走獸之類。旛邊異色殊形之類𨿽屬操演。原非實用。然兵制不。可﹑紊也保正之後﹑列五伍長﹑伍長之後﹑列本伍壯丁俱各去二步﹑排列整齊正巳刻﹑放號炮一聲﹑本縣吉服乘輿﹑將至教場﹑放炮一聲﹑五保長﹑出教場口﹑排班﹑打恭迎接﹑本縣舉手﹑輿從中道至演武廳﹑下輿﹑升座﹑五保長行庭參稟叩免站立兩傍各保正離隊伍﹑進廳下行四叩禮畢﹑順保長下兩行排列﹑兵房設祭品豬羊酒樽香案齊備﹑放炮一聲﹑稟請本縣祭旗纛神﹑吹手舉樂﹑本縣﹑起座下廳﹑步至旗臺﹑鋪氈﹑就主祭位﹑五保長排二班﹑各保正按方色﹑在保長後相地勢寬窄或兩班﹑或三班﹑排列齊畢禮生唱禮兵房升旗三獻畢行四拜禮保長正等隨行四拜﹑禮畢﹑放炮一聲﹑本縣還廳升座﹑保正等各歸隊伍畢﹑五保長進前﹑稟開操﹑本縣諭以城廂保長爲中軍主將東鄕保長爲左軍將西鄕保長爲右軍將南鄕保長爲前軍將北鄕保長爲後軍將各保正爲偏禆將。五保長聲諾而退自是而後各軍止聽中軍主將號令不復知有縣主矣先是中軍主將除本隊黃旗外另置靑白紅皂方旗四面桿聽用五保。長預各。置一桿﹑上作纛式﹑下各按方色﹑置一斜角小旗縛桿首爲表。其時﹑中軍立表於教場居中。左軍立表於左前與南軍對派右軍立表於右後。與北軍對。南軍立表於右前與左軍對各表相去中軍表二十步是爲五軍相生而立五表旣立﹑中軍主將﹑領旗率偏禆伍壯﹑至中軍表下主將前立大旗捲而豎側四方旗俱捲不豎中軍設巡警司二人司旗者五人。司鼓者一人。扛鼓者二人。司鉦者一人。吹角者一人。至是吹角一聲絕。嚴鼓徐徐。四軍將﹑各領偏禆伍壯﹑各依表照式立。鼓聲絕吹角一聲。四軍將﹑率領偏禆﹑詣中軍主將前聽令。主將立而誓曰目視旌旗耳聽鼓角應進而進。應退而退應左而左應右而右心存號令毋許喧嘩毋得亂伍制勝賞功。不用命者國有常刑。各宜加勉。四將及偏禆﹑聲諾而退。嚴鼓一通將禆各歸本隊。吹角一聲。主將令巡警司二人。各執刁鬥一人由左而右。一人由右而左。五軍聞角聲皆坐器械旗幟俱偃臥待巡警者歸隊。吹角一聲。五軍皆起舉械展旗嚴鼓一通中軍眾離表前行約十步止司表者五表皆拔中軍吹角一聲。南軍爲前鋒移隊。在中軍前擺開左右軍在中軍左右分兩翼擺開。北軍在中軍後擺開。各相去中軍十步﹑要擺列停勻勿得稀密參差。軍容不整便不足觀左軍分五保於左方髙阜處札住。右軍分五保於右方髙阜處紮住。爲左右遊哨【遊哨須預先派定勿致臨時忙亂】教場無髙阜處﹑不過離大軍各二十步耳各軍擺列要快而不亂總之以熟練爲貴四軍擺列旣定﹑中軍主將前立吹角一聲大旗舉立。五軍俱弓出服。刀出鞘架銃�鎗。中軍吹角一聲。大旗前指鳴鼓前軍作戰鬭勢皷聲急擂。大旗前。亞前軍戰勝前進大旗左右指左右兩翼前進與前軍合追賊。約十數步。中軍鳴。鉦前左右軍止追執弓。架銃鎗側身而還仍看中軍依原隊式立兵法所謂追不奔迸退不趨走者是也左遊哨吹觱栗一旛前指謂有賊從東來也。中軍吹角一聲大旗前左指前軍前進作鬭勢。大旗前左亞鼓聲急擂。前軍戰勝前追。大旗左右指左右兩翼前進與前軍合追。約十數步。中軍鳴鉦前左右軍止追而還。仍依原隊立右遊哨吹觱栗。一旛前指謂有賊從西來也。中軍吹角指旗前左右軍。鬭追止回。俱如前式三戰。旣畢左右遊哨俱吹觱栗。旛向。後指。謂賊從兩旁來攻陣也。中軍吹角一聲回旗北指眾軍俱回身以前作後繞列中軍之後。左右兩軍亦回身。看中軍大旗前指。中軍眾前進作鬭勢靑白兩旗招動。左右兩軍﹑向前合圍紅皂兩旗招動。北軍分兩翼。南軍亦分兩翼。俱與左右兩軍合圍作一圓陣俱向圍內。作鬭勢以困賊在中也中軍旗摩動。鼓聲急擂。五軍漸鬭漸近。作賊敗勢。各約離十步許中。軍鳴鉦各軍止鬭側身退還本隊。左右遊哨﹑俱各還本隊吹角一聲。各軍捲旗弓人服。刀人鞘鎗械不舉。吹角一聲各隊偃旗臥械皆坐息片頃。中軍吹角一聲。各隊軍執旗械皆起中軍移隊居中南向四軍左東北兩軍右南﹑西兩軍。對列各相去五步吹角一聲。四軍將領偏禆﹑詣中軍主將報功罪有功者記賞。簿有罪者記罰簿。吹角一聲各保各散集一處候本縣示不許喧嘩犇趨中軍主將﹑領四軍將﹑並偏禆﹑依班次告操畢。行禮免本縣預備操宴四席﹑在演武廳擺設﹑待營官儒學僚佐﹑豬三口﹑灑三�﹑備葦席矮桌賜保長保正等﹑每伍長﹑另賞肉八兩﹑酒一斤﹑壯丁賞肉六兩酒一斤人多恐散不周。以錢代本縣諭保長等。伍壯中﹑有技藝可試者。聽其當場演試。嫻熟超眾者賞給銀牌。演畢﹑起席﹑放炮三聲。本縣營官等。俱回署各保長正伍壯等散歸。

○夫操演之事。𨿽近於戲。然使鄕人知軍容之整紀律之嚴而戢其﹑頑魯獷悍之气知尊卑之序揖讓之儀而生其敬謹謙退之心於武備而修其文教未必無小補也。至於操演之要節止在各隊認定本將之旗任其離合總視本旗所以不致於亂伍擺列隊伍。前後左右止看中軍站隊之處相去十步擺列自勻。所以不致於參差視旗之﹑指亞而前進聽鼓之急擂而奮戰鉦之鳴擊而卻止其吹角。乃軍中之節奏最要記明第一次吹角爲某事第二次吹角爲某事則不致於前後失序也操演尙有方圓曲直之陣。奇正合散之隊恐其繁多難記。只就此大略訓之。保長正伍壯等﹑宜各抄一張仔細記玩。於先期私演嫻熟方可下操。不論人多寡。只分五軍。依式訓練﹑無不可耳。【操事吹角凡十五次今編成歌句以便默記﹑歌曰﹑第一四軍依表立第二聽三巡警四起拔表五擺隊六舉大旗開械凜七前八左﹑九右戰十次﹑回身合圍緊﹑十一各軍捲旗械﹑十二偃坐息少頃十三移隊傍中軍十四報功﹑十五頂各保散集犒賞優﹑此是角聲須記準】

福惠全書卷之二十一

●福惠全書卷之二十二

保甲部二

◆保甲部二

建築柵濠

守禦救援

城廂防守

○建築柵濠

村鎭之有墻濠﹑猶州邑﹑之有城池也。所以���而固守禦甚未可少也。然愚民狃於耽逸。而憚於煩勞。往往防禦不設。卒致見侮於暴客。剽刧資財。潛匿其逋逃。株累流遣。而後追悔之無從。抑巳晚矣。故各鄕鎭集村莊﹑建柵築濠之舉﹑不可不亟講也其法﹑各鄕之鎭﹑宜設一鎭長﹑之集宜設一集長﹑之村宜設一村長之莊宜設一莊頭﹑俱要本鎭集村莊人民﹑公同保舉其才行兼優。老成服眾者爲之。其鎭集大邨所舉必系殷實素有體面之人須待以優禮。彼乃樂於任事。旣訪實其人。堪膺斯選﹑乃依保正例﹑禮遇之並給與優免雜差印票。其小莊頭免票照給但禮遇不得與鎭集長等﹑惟功罪之賞罰無小異焉。其鎭集村莊無論大小﹑一切建立柵門﹑築浚墻濠﹑以及撥派瞭哨巡吏等事皆本鎭集長莊頭專司而保正爲之兼理蓋以保正主於分。號召難一未若鎭集長等統於合。呼應更靈也。共建柵之法﹑如北方鎭集﹑各莊大街﹑皆有牛車出入。南方通衢鎭市﹑亦有輿蓋往來。其門務須髙大。門左右用堅大直木先造門框。其框柱必豎入墻裏再行固築。使兩邊墻夾框堅牢。不可靠墻安框。久則動搖。其門左右兩扇內閣。俱用幹粗木密行打造。中設闊厚橫楞拴入用鐵釘釘牢幹安鎖處﹑用厚板橫貼堅釘使手不得掏鎖。其鎖﹑用堅厚鐵者鎖鼻亦要純厚熟鐵爲之仍纏以大鐵索並貫其鼻鐍之其上下門樞轉捩處。再加大鐵箍堅釘。門上框﹑密釘鐵山字倒須乂使人不能踰越而過。則斯門稱固。久久無虞矣。其小巷並通空隙處。俱安設柵門﹑如前式堅固。其安立門樓瞭臺﹑視村鎭之方長斜窄大小以爲多寡。總要四遠俱見可坐臥五六人者。樓四面開小窗。可以外瞭仍設撐板。可以掩閉。其門樓外。周遭畱空道。可以通行。外設耳垣。可以護身。俱須建造堅固不可潦艸塞責。其挑濠之法先要相其地勢。凡人家住居之處。必有龍气結聚。煙火多者則龍气旺。煙火少者則龍脈小。若不論地勢來龍。一槪混挑。必致傷損龍月血於人家不利。宜於髙處四望。本村何方地勢稍髙非浮土所積者。是其龍脈到頭跌入平陽結爲宅地。其兩邊稍低處。卽爲宅地界水。其水流聚之處。卽其宅基正向。至於左右前後案托包護。內外水口灣環隱伏。是又地理之旺相吉凶。未暇論於此也惟龍月血來處不可挑挖恐傷龍泄气止可開門建樓。以通往來而迎生炁。其餘俱可挑濠。其濠宜上闊下尖上闊一丈。深一丈﹑底尖二尺﹑兩傍宜斜挑而下不可壁陡。宜用力拍實。土松遇雨則淋。下漸淤。至來年艸生。便可經久。蓋上闊使人不能踰躍。下尖使人不能藏走故也。濠中水要通流。不可薪土壅積。通流則濠身不致浸漬。壅漬則日久漸髙。人思掘墻取徑矣。濠內所起之土便可築墻。其築墻之法先將墻基浮土剗去。有松處。須口力杵堅實。若大石爲腳更妙﹑伹恐不能多得。且北方鹻土﹑每遇霖雨輒易坍塌﹑必將取起濠下之土。並地內生殖之土築之。不可雜以污穢。及折房倒壁之屑。墻﹑宜。厚不宜薄。髙須一丈﹑腳寬五尺由漸而縮至頂寬三尺。外屬墻背向內稍俯。內屬墻胸。向外稍仰不宜陡直直則易於傾頹。外墻根離濠僅尺許。不可寬余。太寬則可容足而升。若內外傳以堊灰泥。使光滑不受雨滲。墻面結頂。再加夯硪。錐札不入。則屹然可資永久。靠外用磚列砌朵口上堆雜石。以備不虞。至於建門樓之處。墻須稍厚。建角樓瞭臺之處。尢須幫築土臺構樓其上。以便出樓守禦。如設門不畱實道。視門大小造以弔橋如運河閘座橋式。抽塔隨時。有事則拽橋閉門。甚爲嚴謹。夫樓柵墻濠之設總期規制得宜工力不措便可堅固長久。如晉中太原汾州等府。大家巨族﹑崇墉峻樓儼如都邑﹑何嘗迫於功令。驅刑罰而爲之哉。蓋相率自資防禦而謀之不遺餘力耳則夫凡有室家之計者。安可不取效於太汾之民乎。

○守禦救援

夫守禦者無事而守。有事而禦也。救援者他有警而赴之。所以協力相擒捕也。然守之事。如白晝看柵。寒冬伏路。昏夜坐樓巡更者是。其事鎭集村長莊頭主之。保正副之凡鎭集各有方隅。如東柵門系當孔道出入﹑則應派東方煙戶若干名﹑每班二名。輪流白晝看柵柵傍搭一窩鋪以便歇坐。鋪宜置鑼一面﹑鎗一桿﹑不許一刻擅離設一疏虞。看柵人重究。鎭集長莊頭等並行嚴懲。每晚坐樓巡更亦系依方撥派。門角樓俱三人﹑自二三四更﹑每更一人坐瞭不許盹睡各街巷柵門﹑於黃昏後﹑鎭集長莊頭﹑鳴鑼定更後禁止行走俱各上鎖。其鎖鑰卽付附近十家長收掌以司啟閉。每晚各街撥派戶丁五人﹑持挷鑼器械。往來巡邏。按更次鳴鑼敲挷。直至天明不許偸安睡歇其人夫按日派定。懸牌曉諭。使﹑共知遵守所派之人除鰥寡孤獨免派外。其餘無論紳衿衙役。一體均派。蓋富貴有力之家正須嚴防自衛豈反圖安逸而獨累貧戶小民乎附近集長莊頭﹑以及十家長保正等仍不時親行查點如有看守巡夫。偸懶貪睡。及缺少不到者。卽記明姓名。具單報縣。以憑拿究。凡鄰境地方及莊村寫遠之處﹑深秋隆冬。田禾收割人蹤稀少。匪類乘機搶刼。致滋遺累。法宜於當路設蓋窩鋪約里許一所﹑星羅旗布以補煙村之缺略卽於附近居民﹑撥派看守﹑每日每鋪輪流三人。一人持三眼銃﹑裝好火藥長點火繩。二人持械。各莊頭會集均派。不得狥富偏累貧民。況十月入室安處之後。又有何農事相妨乎。若得道警無聞。亦爾附近居民之幸也。倘有不戒。失盜牽連。𨿽欲不受累費錢。豈可得哉。其遇警及救援之事﹑須平日預先曉諭以便臨時遵守庶無舛悞。各莊鎭門角樓﹑俱額設大梆一面﹑響金一面﹑三眼銃一管﹑以及長鎗斬馬刀等件﹑如本村白晝有騎馬帶弓箭器械之人﹑遠遠而來﹑看柵人須執鎗鑼防備。準備關柵。俟其將近。意欲入莊。卽將柵門鎖閉。如恃彊不去。看柵人卽急鳴鑼各十家長保正聞何柵鑼響。立卽放號銃一傳集伍壯飛集鳴鑼之。盤查堵禦。本村各門樓角樓所派守瞭人夫﹑亦急鳴鑼其鄰莊聞鑼急。登門樓角樓鳴梆傳集伍壯十家長保正等﹑亦卽發號銃率領壯丁飛馳救應如騎馬帶械之人知儆而去。止逐其出境。不必窮追。若動手打伏。立卽擒拿。並馬械行裝解縣。一面飛報保長﹑查明何人擒獲彊人。何人奪獲馬匹。何十家長保正伍壯﹑有無未到。或何人後至以憑分別賞罰凡本莊有儆。止連急鳴鑼。放號銃不得鳴梆鄰莊聞警救援。止連急鳴梆放號銃不得鳴鑼使救援者皆知鳴鑼之處卽系有警之處可飛馳而赴也無論晝夜有警。俱照此爲定凡本莊有警﹑各保正傳集伍壯俱赴儆方堵禦若鄰莊有警﹑各保正十家長﹑止須﹑三伍壯丁赴援。其餘十家長並二伍壯丁畱守本莊不得盡發恐本莊突有疏虞。則堵禦無人矣。應畱應發。須保正平日預先派定。今次此發彼畱。後次彼發此畱不得偏枯若系晚閒赴援本莊伍壯﹑向警方開柵出去﹑看柵人﹑隨卽閉柵巡更人依舊巡更。各門角樓依舊坐瞭。所畱十家長伍壯等俱小心靜聽俟救援人歸警散無事方可安歇至於道路荒野之地﹑有彊賊劫掠客商或窩鋪伏路人看見﹑卽放號。銃各鋪聞之號銃齊鳴率同馳救。或近村居民瞭知卽急鳴梆傳集伍壯﹑而保正等亦放號銃立督伍壯馳捕。各莊村聞號銃挷聲。亦各處放銃鳴挷飛犇赴援。蓋白晝之賊。與黑夜不同。黑夜賊之去向難明白晝則賊之蹤迹可見於其所向之處。眾村合力追捕。彼賊至多。不過十餘人。豈有伍壯聚集數百之眾。四面環擊。而猶令兔脫耶。蓋道路賊劫。止窩鋪放銃莊村鳴挷而不得鳴鑼者使聞者知爲道路之警而不在莊村也

○夫莊村之鄰大路者最難防有騎馬帶械之人﹑赴村討火飲水者。若遽以爲匪類而拒之。彼必怒而思鬭矣。若竟納之。又恐宵小乘機。患生不測。而未及深防。總要看其有腳騾行李者必行道之人也。宜一面閉柵。一面令人在外婉言今奉上行。小民不敢不遵。索火則與之火。索水則與之水。彼不惟無隙生嗔。卽或可疑亦將廢然自返﹑矣。又有上司﹑被胥役朦蔽﹑徑不票行州縣而自差拘拿人犯者。有運司巡鹽丁快而入莊緝私者。有隔省鄰封奉批躧緝而物色來莊者。凡遇此等﹑或馬械揚揚。毫無顧忌。亦不許放入柵門。隨馳報村長保正等﹑驗明眞正。某衙門印票眞正躧緝批文眞正巡丁字箭差牌。隨用好言安慰。赴本縣查驗發落。若非系通衢大道。突有騎馬帶械。及徒步持有兵器面生可疑之人。除不許放入莊村。尢須馳聞莊保﹑帶領伍壯潛尾其後。俾所過莊村知而共防接尾其出境而還。若白晝剽劫道路。黑夜攻圍莊村。及明火入院是其盜蹤巳露惟有協力擒追無令縱逸庶迹涉無他者。不致生釁而多事。眞盜應擒者。不致漏网而逋誅。則兩得之矣。○夫州縣有近產鹽之地﹑其私販出入頗多十家長逐甲挨查不得興販窩頓犯者十家長保正連坐。其鹽徒聚眾。車載驢馱盈千累百﹑挾帶兵器﹑公行道路﹑及騷擾莊村﹑竟同盜賊新例﹑凡經過﹑地方。照盜案失察處分。聚賣之處。照失盜例處分。凡遇大夥鹽徒入境。近莊瞭見。卽鳴梆放號銃傳集伍壯擒拿。其各莊村聞梆。亦卽鳴梆接應協力擒捕。彼若棄鹽而走。止獲鹽驢等報縣。論功給賞。若人多敢於拒敵。度不易擒。止四面密圍莫與動手一面飛報本縣。以憑率領官兵親擒一面飛報保長。傳集近鄕保正。調集伍壯協力擒拿。若保正等調度有方。伍壯爭先奮敵。而鹽徒𨿽眾。亦無能遁逸矣。若鹽徒𨿽眾懼擒。棄鹽逃走不必窮追。恐有傷損。將所獲鹽驢等報縣。轉申。亦可免經過地方之咎也。

○凡昏夜追賊。及聞他警赴援不可持火。恐賊人暗處望見。反爲所擊。宜各保正與所統去伍壯默定一暗號至黑處不辧人止聽暗號便是一﹑保。可聚一處。以爲追捕。則不致疑亂而混走矣。

○城廂防守

夫城中之防守﹑更重於鄕村以其倉庫錢糧。及監禁重囚。所關甚巨也。法宜每晚﹑按煙戶出夫﹑每街市撥派五人﹑各帶梆鑼器械按麗譙更點往來巡邏。該保正仍不時率領伍壯巡查。如有巡夫偸安。及缺少名數者。查記姓名。次早稟縣究責。關廂亦然。舊例﹑州縣駐防營兵﹑在城內街巷巡查但至黃昏。便拿犯夜無論比較裏逓。詞訟人民。一槪混捉到營。墩鎖一夜次早帶稟營官。若遇有錢之。人索賄放去以故借端恣行詐騙。甚至以縣官查夜之衙役。俱指爲盜賊擒拿。鬭傷無忌。鴻在焱東與營官約大堂銀庫﹑仍撥老成小心兵丁防護。其城內街市。一槪俱屬本縣快壯巡查。城上周遭。俱屬營兵巡查。凡起更之後快壯不得上城營兵不得下城如有不遵。悉憑拿究。於是兵民始相安無事。鴻又慮四門守軍﹑及大堂監倉﹑缺人﹑貪睡﹑致有疏虞﹑乃置更籌五根。長五尺﹑上圓下方﹑以堅木爲之﹑持之夜巡。可作防身器械。上書某縣第幾更籌﹑傳以上黑下紅色油﹑四城門﹑監倉﹑各置竹籌五枝﹑長二尺﹑闊徑寸﹑上書某縣某城門第幾更籌﹑監倉等亦如之﹑罩以桐油﹑其木竹籌俱存署內每日昃﹑城門監倉赴縣領竹籌﹑起更後﹑署內擊梆一聲﹑宿堂皂隸領第一更籌。查監內巡夫﹑及直宿刑胥有無俱在。由守監禁卒﹑傳第一更竹籌出﹑遂至南城門﹑查門軍人數有無俱在。收第一更竹籌由南而西﹑而北﹑四城門照收。乃及於倉﹑以倉近於北城門也。周遭收籌畢﹑並木籌繳宅查收恰交二更矣。每更仿此及五更繳完。而天適將明。更恐諸役作獘置木籌不傳。先收各處竹籌。及時而繳。僞稱傳收者鴻不時密出潛查取各門監倉竹籌詳驗更次字樣。並查宿堂皂隸果否領木籌傳去。如有前獘﹑立時鎖拿。天明重責枷號示眾。舊例﹑衙署周遭﹑皆有更道﹑每夜大堂火夫﹑持梆鑼器械﹑按更巡邏惟官長自弓解。彼亦視爲故套每致匪人入署而外竟不知宜署內每晚撥派內丁五人﹑各處巡邏並發收更籌如此則城廂四門監倉。以及城上下街市。縣衙內外無非巡警之人𨿽有姦宄之徒。亦將何自而來乎。更有州縣近城垣之處﹑內有髙阜小山。外有曠僻無人之地。恐宵小從此出入卽於城外垣畔搭蓋窩鋪。視地勢遠近。或一鋪二鋪。每晚派就近生理鋪面。或煙戶人夫。每鋪五人。往來巡邏。如城外梆鑼不聞。責令城上守夜營兵喚查。記明某窩鋪更夫。稟營移縣。以憑拿究。如城外有匪人蹤迹。窩鋪巡夫鳴鑼喊問。城上營兵接應。卽向城上傳知外廂十家長保正。立集伍壯擒捕追拿。毋致走脫。故鴻於焱東遇多事之時。及降冬天气。遂於城外設鋪巡防。以城中之守莫若於城畔兼守爲萬全不惟盜賊不敢潛踰卽重囚越獄亦不免縋城而遁矣

○夜禁之嚴﹑無論城市鄕村。凡定更之後﹑禁止行走。但盛夏炎暑。小民無深房大院。嘗於門外坐臥乘涼。若一槪閉之湫室。未免郁熱成疾。亦屬厲民。每值五六七月不禁居民開門納涼。惟大街小巷鐍固柵門。不許人行走耳。

○然有生產急病請穩延醫者﹑難待天明每十家長宜預置一小木牌﹑名曰夜行牌長五寸﹑闊三寸﹑塗以白粉﹑上書本州島縣正堂諭﹑本保甲知悉﹑凡本甲居民﹑昏夜有生產急病﹑請穩延醫者﹑許領此牌驗明開柵放行。回時卽繳。如無此牌者﹑一槪不許放行。敢有假捏混討該長擅給。查出一體重究不貸。右付第幾保第幾甲長收執﹑後用官押上罩桐油﹑使字不脫落牌用韋條穿好。本官驗明給發該保長﹑懸於臥房壁上以便取攜庶行者可稽。而公私俱無悞矣。

夜行牌式附

△夜行牌式附【長五寸闊三寸塗。以白粉書墨字蓋以油漆上穿皮條以便懸掛】

夜行牌

某州縣正堂示諭本保某甲甲長知悉凡本甲居民昏夜有生產急病請穩延醫者該甲長驗明本人面目其家產病果眞許給此牌守柵人問明所至地方開柵放行同時卽繳如無此牌者一槪不許放行敢有假捏混討甲長不查明擅給發覺一並重究枷示不貸

某年某月

日給

正堂押

福惠全書卷之二十二

●福惠全書卷之二十三

保甲部三

◆保甲部三

朔望甘結

調集符信

功罪賞罰

獎舉善惡

嚴禁騷擾

嚴禁賭博

驅逐娼妓

淸查界址

防救失火

漁埠編保

○朔望甘結

凡州縣﹑無論保甲之設否每朔望索取各地方鄕邨無事甘結﹑視爲具文。該承役取其投結常規。束之髙閣。有何裨於地方。卽以保甲論之﹑十家長保正長等﹑朔望投逓甘結﹑縣署之前。環繞擁集。不下數千百人。詎惟往返守候。動須數日。而州邑中之飯食。每於是日陡貴。网利鄕人卽一投結而每歲累民巳二十四回矣況其它乎。鴻於焱東﹑每月初一日起﹑至十五日止﹑十家內並無失盜窩逃﹑以及姦宄潛藏往來等情十家長具如虛甘罪結狀投報保正。保正卽據各十家長所結具如虛甘罪結狀投報保長。保長卽據保正所結具如虛甘罪結狀投逓本縣。自十五日以至三十日具結亦如之。如半月十家中﹑有犯逃盜等事﹑十家長卽結內敍明本甲於某日起至某日止﹑除某戶某人於某日爲某事。巳經呈報外。此外並無失盜云云

○其保正保長結內亦照式敍明按月依行。是朔望之時止數保長赴縣逓結而省卻各保甲數千百人往返守候之煩飯食常規之費矣然而無所取驗。十家長之具結保正保正之具結保長。保長之具結本縣其有無眞僞亦難辧也於﹑立法之始﹑令城鄕五保長﹑計所管保正共若干名﹑按東南西北城中﹑分立字號各給圖記一枚。如東字第一保﹑東字第二保之類。其圖記之形﹑亦各按方形如東方甲木。置爲長形﹑南方丙火﹑置爲尖形﹑西方庚金﹑置爲方形﹑北方壬水﹑置爲曲形俱於圖記內木保正親書某字第某保保正信記。下書本保長花押以便各認自巳筆迹花押使人不敢假冒雕刊其各保正。亦按方形置圖記於所統十家長。各給一枚。本十家長親書某字第某保第某甲十家長信記﹑下書本保正花押其圖記俱要用堅木。精工刻成。不可潦艸胡塗難於識認。其保長圖記﹑則本縣置給亦按方形親書本縣正堂給某鄕某保長信照。下書押凡有報單呈稟結狀俱於紙尾鈐印此圖記不問何人投逓止以驗圖記爲憑譬之質庫中之質票。所謂認票不認人是也。似此﹑卽保長具結亦可不必親至公庭竟爾肅然而十家長之具結保正。保正之具結保長。俱可免其往返之勞矣。所給圖記俱要敬謹愼收藏遺失者有罰。如十家遺失。須卽報保正。保正遺失。須卽報保長。保長遺失。須卽報本州島縣俱另換記號字樣不與前同以防姦人紊冒。如隱諱不報悞事。查出從重究處

○調集符信

夫有事而調集壯丁﹑全以符信爲憑若徵調不明。遲疑貽悞。則咎將誰諉。然﹑非有神姦巨盜。黨羽眾多。大夥鹽徒。親行擒捕者斷不得徵集以勞吾民若夫暇余出獵。村路遊巡。遽集壯丁。以資娛樂餙觀是以保護地方之心轉而爲狎玩自嬉之舉不惟官長之威令不行而百姓因之解體則𨿽有保甲之制不足恃矣可不惜哉若事非得巳亦宜酌量遠近多寡而調方爲妥愼法宜預置堅實木簽長八寸﹑闊寸半﹑厚三分﹑每樣二枝爲一副。金頭粉身﹑書字畢﹑上罩以油﹑其右畔一枝由右寫左。上書某州縣正堂某姓﹑示諭【城廂某鄕】保長知悉﹑本州島縣凡有調集本【城廂鄕】伍壯﹑卽發此簽密傳知本保長。簽票一到。卽刻飛馳。密傳。知票內所調鎭集邨莊。保正十家長伍壯等立刻裝朿持械遵照定限時刻齊集某處何候本州島縣親臨調度。事關機密勿得漏泄遲悞如敢違限聲揚。定行處死不貸。愼之特諭於兩簽合縫中閒。上半截大書某字號合同信簽。【如城廂城字號廂字號東鄕東字號西鄕西字號之類】官押。右簽下半截﹑書右存本州島縣四字。左簽下半截書左付保長等字。其左畔一枝由左寫右。字文仝前。外用月白布套囊之﹑再用藍綢繪以螭形﹑染油作套﹑囊於布套之外﹑其左半枝付保長每人一枝。其右半枝存內署謹密處如有事徵調。或賊徒在某鄕某處。離城若干裏。自城往彼。經過某保某鎭集邨莊查勘明確於內署寫票卽傳所過。之保鎭集邨莊伍壯約略傳集遠近於何時何刻。可到齊集之處方立限定時刻使人可以遵馳其票寫就﹑朱圈判日。並某時發。用印。以票邊實粘簽背。捲在簽上。外用白棉紙封好朱書某鄕保長某人密拆粘縫朱書封字襲以布綢囊差親信妥役馳付保長保長拆開﹑看明。卽於票尾注明某時某刻到某刻發某處去訖於簽票外仍於白紙封好。上書送某保某正某人密拆鈐縣發信照圖記爲信其簽到前保。亦照式注明到發時刻。封識鈐記。如某保羈遲以便查究庶免彼此推諉此簽正照傳經調莊村之保正一路逓傳。其伍壯卽令本保正密傳傳畢由末家將簽仍封繳保長送縣。毋致遺失取究。若遇鹽徒響馬。事起倉卒。必待調集伍壯始出。緩不及事矣。除城廂伍壯﹑可就近調隨外鄕邨伍壯﹑宜一面徵調令徑飛馳賊所接應不必於某處伺候。況賊在之地。自有該處保壯。官長𨿽星馳而往不患無擒禦之人也。信簽發到﹑該保長將存執左半簽比對長短字迹不差方可施行。如長短字迹不對卽系假冒立拿﹑來人稟報。以憑究治

信簽式

△信簽式【以堅木爲之長八寸闊寸半厚三分每樣二枝爲一副金頭粉身字上罩油漆其式各保俱要一樣不得分毫參差】

見圖

○功罪賞罰

賞罰者勸懲之大權非必而且信無以生警懼而資鼓勵況保甲旣行。孰功孰罪。安可漫然而置之乎。故凡有職掌者。卽功罪之攸系必預懸其教令使之有所趨避急功而免罪焉斯亦責成者之深所屬望也。謹列其條於左﹑一保長以編保甲造保甲冊爲首務。如編保不淸。並有遺漏人戶。及造冊不合式。致有舛錯者。每一件﹑罰銀二錢。貯充賞用。

一保長選舉保正﹑以協理保務﹑是其端責。如選舉不堪。一年內犯事者量所犯輕重定罰

一鎭集村莊﹑建柵築墻﹑造樓浚濠不合式。不堅固。保長不行﹑詳勘者每件罰銀二錢貯充賞用﹑

一保正怠玩公事不勤訓伍壯﹑及需索科派本保甲銀錢保長狥庇不行察舉。罰銀一兩﹑貯充賞用﹑

一保長不嚴飭保正﹑稽查盜逃姦宄及自不行督理致失盜窩逃等事者﹑每件罰銀十兩﹑充賞用﹑如不願罰﹑革去保長名式﹑戴罪圖功。其行禮﹑在保長後﹑另行叩首﹑不準入保長班庭參。俟有功之日開復。

一保長本鄕一年之內﹑有失事逃人姦宄三案賠累民人者重責三十板﹑革去保﹑長。追繳免票。

一本鄕鎭集邨莊有警﹑保長附近不至。及聞報不。卽飛馳督同擒捕者﹑罰銀二兩﹑仍拿子弟家屬代責

一刧盜響馬鹽徒入境﹑保長聞報不飛馳。督率保壯救援查出重究﹑及在事有功有罪之保正伍壯不行詳查。並具並無狥捏甘結投報本縣﹑以憑論定賞罰﹑致功罪紊淆本人告理者卽罰本保長賠償。冒賞者重責。追所賞之銀仍充賞用﹑逃罪者﹑仍拿倍處﹑

一保長勾通匪類﹑窩賄窩逃﹑所爲不法﹑或鄰佑舉首﹑傍人告發審實。將保長照案問擬仍於保長名下給賞三十兩﹑與首告之人

一本鄕一年之內並無盜逃姦宄等情於年終﹑公堂設宴﹑傋花紅鼓樂送歸其家以旌有功

一本鄕三年之內﹑並無盜逃姦宄﹑亦無忤逆干犯名義及鬭毆謀殺人命﹑且有孝順子孫﹑義夫節婦公舉﹑卽將該保長稽查訓導有功申憲鼓樂花紅給扁獎勵

一保正率同十甲長﹑稽查逃盜姦宄﹑及歇店住宿﹑村莊市集﹑道路往來或逃或盜蹤迹面生可疑之人皆其專責如有疏虞﹑不行查察盤獲﹑該保正﹑每件重責三十板﹑如所犯輕﹑願贖﹑每件折銀九錢充賞﹑

一本保濠墻柵門瞭樓損壞﹑該保正不時查看補葺務期堅固白晝看柵﹑昏夜巡更﹑及冬月伏路之人﹑該保正不時查點務期小心不缺如不行查看補葺﹑不行查點﹑看守無人。巡更伏路人夫缺少。致有疏虞。保正重究。或本縣查勘出。立行重責不貸。

一本保村莊﹑或有匪類闖柵﹑或昏夜盜賊行刼﹑該保正不放銃﹑傳集伍壯立刻圍擒追捕者﹑該保正重究仍罰銀壹兩給賞救護有功之人。

一鄰村道路﹑遇有盜賊﹑本保各莊不鳴挷傳集伍壯該保正不放號銃督率伍壯﹑飛馳救援協擒﹑以及到遲賊蹤巳去﹑該保正分別究處﹑

一本保伍壯﹑於閒暇之日該保正不以時演試兵器務期習熟。如懶惰。不行督演精熟。及器械朽鈍不堪。本縣查勘該保正罰銀充賞。

一伍壯聞警﹑或本村擒賊﹑或別處救援﹑孰爲擒賊孰爲先到。孰爲退怯。孰爲不到。以及到遲之人。該保正不行明曰確查。徑具確查是實。並無狥捚情獘廿結投報保長以致報縣賞罰不公。該保正重責。並罰銀給賞有功之人。

一巡路捕壯﹑拿獲盜賊逃人或盜賊逃人自首﹑本縣審訊供有窩藏之家﹑在某保某處﹑及某月日﹑於本縣境內失事﹑立拿窩藏盜逃之家並不報之保長正。鎭集長十家長從重究懲。

一本保內一年之內﹑有逃盜姦宄等三案貽害居民者﹑保正重責四十板﹑枷號本保一个月﹑革退﹑

一本保一年之內﹑並無盜逃姦宄之事﹑於歲終公堂設宴。備花紅旌獎。令有盜逃姦宄事案之保正。另設席空器陪之以示辱

一本保三年之內﹑並無盜逃姦宄﹑亦無忤逆豪彊﹑及爭鬭殺傷人命﹑且有孝子順孫﹑義夫節婦﹑該保正具見平日查理訓化有方。本縣鼓樂花紅給匾獎勵

一十家長稽查甲戶盜逃姦宄﹑及歇客店家﹑往來住宿之人﹑是其專責。如有疏虞。該甲長嚴究重懲。

一本莊及他處有警十家長不卽率同伍壯飛馳救援者重責三十板﹑

一伍壯等﹑平日不遵保正演試。有警不卽馳救。以及帽甲腰包鞋襪不合式。器械不精熟鮮明者每件重責二十。

一伍壯等﹑有演習器械精熟﹑聞警救援擒獲有功以及孝順父母﹑和睦鄕裏不酗酒賭博﹑爭鬭生事﹑是爲技勇超羣。孝悌禮讓。卓有品行之人。十家長保正等連名公舉。本縣訪實公堂設席。花紅鼓樂彩旗銀牌送歸其家。

一各鎭集村長莊頭拹同保長﹑編排保甲﹑及造冊﹑是其責任如有怠玩不遵編不合式造不淸白者除重編造外仍行記罰﹑

一各鎭集邨長莊頭﹑建築墻濠柵門瞭臺﹑皆其專責﹑如有不遵限建築合式。及損壞不行補葺。每件罰銀二錢﹑存充賞用﹑如再限不完﹑並補葺不堪﹑暫存該長體面拿子弟家屬。每件重責二十板

一白晝看柵﹑昏夜巡更坐臺瞭望﹑撥派人夫﹑是鎭長等專責如有看柵無人。巡更人數缺少。致有疏虞。立拿重究﹑或本縣查勘出﹑看柵巡更人。及鎭集長一並拿究。【如有應賞應罰之事條不能盡列俟臨時酌行】

○獎舉善惡

夫保甲𨿽所以戢盜逃而防姦宄。其於相賙相卹。以及勸善息爭之義。亦不可不講蓋袪外侮而修內俗以臻於雍穆熙和之化。不亦美乎。其仝保甲之中﹑村莊之內﹑非族屬子弟。卽姻婭友朋。有貧難疾死者。宜互相賑其困乏有爭鬭口角者。宜互相爲之勸解。有佻達浮蕩之少年。宜規其謹厚生理。有忤逆暴橫之卑幼。宜責其攺過自新。有婦人守節無資者。親族裏鄰。宜爲之捐助養贍。以成其志。是皆保長正鎭集長等之尙徳好義者先爲之勸導而首倡之使存心忠厚者亦聞風而樂效有志上進者亦恥惡而從善夫非惇厚風俗。興起淳良之上理哉。故凡某鎭集村莊三年之內﹑並無盜逃等事以及爭鬭殺傷﹑興詞告狀忤逆暴惡之人﹑至歲終﹑於本鎭集村莊通衢處所。給一扁。顏曰淳裏並列保長正鎭集長等姓名於以獎異之若某鎭集村莊﹑有眞樂助好施之善人。有眞孝順之子孫。有眞節孝之婦女。許保長正鎭集長莊頭等公舉本縣察實。給扁獎勵。應詳憲者申請題旌。如本保本鎭集村莊。有眞正倚彊淩弱之惡人。有眞忤逆不孝之子弟。有眞巨憝勢豪素行不法之匪類。許保長正鎭集長等公舉本縣嚴拿。申詳各憲。執法究懲。如保正長等有善隱蔽不舉有惡狥庇不報一並重究。宜以此意張榜城鄕保甲。通行曉諭。

○嚴禁騷擾

保甲之所以長久可行者以其無憂也若使民勞力而費財是未受保甲之益而先受保甲之害此保甲之終不可行也。今謹條其應禁者於左﹑至於斟酌損益。又在司牧神明﹑於其間耳。

一保長鎭集長等﹑編排保甲﹑造冊﹑其飯食紙張之費﹑俱應自備﹑不得借端科派煙戶﹑況乃保長等任事之始。正宜鄕黨姻婭效其保綏。又豈可使之憚於舉動乎。如有科斂重究。

一保長鎭集長等﹑建築柵濠瞭臺等項止宜分人戶上中下。捐資出力。凡盜賊窺伺。多系紳衿富厚之家。豈輸資力與貧寡者比。況又恃勢自人居。偏累小民耶。法宜上戶三分中戶二分。下戶一分。築墻浚濠止用其力。建柵置梆鑼器械等件兼用其財。大約貧而無資者以力代資務期分派均平寧使殷實多捐不失爲君子尙義毋令貧窮獨累反得謂小戶急公如保長等﹑畏彊欺弱酌派不均。或經人呈告。本縣訪聞。定行重究敢有恃勢不遵。偏累小民者。該保長等指名稟報。以憑立拿申憲重懲。

一保長保正十家長等。指盜逃姦宄名色。詐騙鄕民。許被害指名喊稟。以憑拿究。追贓重懲。

一保長指稱具結要保正錢。保正指稱具結﹑要十家長錢。十家長指稱具結﹑要甲戶錢。或被害告發﹑本縣訪出﹑保長拿子弟代責。保正甲長重責。追贓給主仍倍罰充賞。

一該房及巡路捕壯指稱管保甲查地方需索保正十家長甲戶銀錢許被害指名稟首。重責追贓﹑枷示革役﹑

一本縣查勘墻濠村莊﹑點驗演試伍壯等所有飯食。俱系本縣自備及跟隨衙役俱不許費擾民間杯水粒米如有指稱本縣供應。及跟役飯食科派鄕民保甲等。本縣訪查立拿處死。決不姑貸。

○嚴禁賭博

賭博者盜賊之媒也始而蕩廢家財旣而潛行偸竊及至膽大手滑。而公然以刼盜終矣故欲禁盜源先嚴賭博欲禁賭博先斷睹窩所謂賭窩皆無賴積棍專一引誘不肖子弟﹑市井浮浪之徒﹑窩頓其家﹑彼則放椿捉頭。某人輸。彼爲墊錢起發。還則重息滚算。某人贏。彼乃二八抽丰利則半歸於巳俗謂之賭錢不輪家也。宜嚴飭保正十家長逐戶挨查。如有此等須協同鄰佑。將賭具。骰子楮葉。連賭博窩家。一並拿送本縣審明重責枷示仍於窩家名下。罰銀若干給賞拿獲之人其拿賭止將現獲究處不必令其供扳恐株累無辜以無賴狡口庇黨誣仇。不足信耳凡鎭集有拾博誘賭者專以騙錢爲事巡路捕壯協同總地拿獲如鎭集長保正等不先驅逐覺察立拘該鎭長等重究﹑罰銀若干給賞拿獲之人如此窩賭旣絕。聚博日稀亦消弭盜賊之一端也。

○驅逐娼妓

娼妓者﹑亦盜賊之窩家也。夫盜賊未行刼之先。糾黨領网民家耳目不便。莫若狎邪之地。原無出入之妨。盜賊旣行刼之後。匿迹避鋒。本境嫌疑可畏。何似平康之館。聊爲快活之場。故欲覓盜蹤多從柳陌欲追贓物半費花街宜於鎭集通衢商賈往來之處凡有娼妓﹑著該保甲嚴行驅逐。隻影不畱更有無恥富豪不肖劣矜﹑潛囤鄕莊彼﹑則恃爲護身之符。此則希网薦枕之利。可羞可鄙。與�院何殊。該保甲密稟本縣﹑以憑嚴拿﹑富豪重究。劣衿。申憲除名。娼婦水戶一並責懲。立具不許復至甘罪結狀存案。保甲狥隱不舉並拿重懲。

○淸查界址

夫州縣四境之界址不淸每有村莊道路失事窩逃鄰境互相推諉。往往上司委官踏勘。大費周旋。甚至兩不輸情。題參會審此皆平日疏略不畱意淸理之故也凡保甲旣嚴於境內而鄰封接攘之地宜票委捕尉單騎自備飯食率同該約地並保正等﹑某處與某州爲鄰。某處與某縣接界。務要寸土淸查立石爲表。每有界久不淸。兩相朦混。舉其人。則曰在彼隸籍當差。問其地。則曰在此納糧輸稅。若莊村失事窩逃。彼自難辭。以其人隸籍於彼也。若道路刼財傷人彼置不問。以其地納糧於此也。是乃從前忽而不理。一旦有事。遂爾茫然。始追悔之無及。不巳晚乎。然此猶謂納糧之有據也。更有空曠無人之野地。或處於兩岐東移一尺則可云屬彼西移一尺則可云屬此也以口舌之爲憑並無碑表之足據紛紛眾訟。推卸靡巳。凡過此等又須移關鄰縣。訂期會勘明立界石其界石須將兩處並碑不可畱尺寸空隙如一碑並寫某州縣南界某州縣北界之類。然有事之互爭而傷雅。孰若無事之預淸而共惇鄰好乎。四境界址旣釐﹑捕尉攢造淸冊報縣﹑州縣尢須單騎親驗如此﹑則一州縣之居民土壤。悉有定籍可無患意外之釁爭矣。

○防救失火

火災亦天時人事之大者。若忽而不戒將延及多家。而預﹑爲禦備之謂何春秋紀司城子�之禦宋災以爲備之有素而禦之有方特書以美之爲民司牧者。可不於此加之意乎。凡城廂闤闠之地﹑人煙輻輳之所﹑宜預飭十家長保正等每家門首﹑各備大水桶一口﹑麻搭一枝火鉤一桿﹑其桶可貯水數石者麻搭用桿長丈五六尺者。綴以多麻。釘以鐵篐。火鉤用熟鐵純厚者。貫以粗�俱要可用每十家置一云梯﹑用長粗木﹑二根以麻繩絞爲梯級闊僅尺餘﹑使挾之輕便可�屋而升臨時用水濕之使火不燃凡遇火將焚﹑十家長保正﹑急傳伍壯齊集﹑命煙戶丁各持麻搭蘸水撲之並有力者汲水澆之以殺火勢命伍壯中趫捷者。緣梯徹火所向小屋。下以火鉤大索拉而倒之以斷火道街左右﹑保正率伍壯﹑巡止閒雜。俾被毀之家。服物器具。圍而守之乘機搶奪者執之以竊盜論。其在城﹑諭城門謹。備僚佐督役於要區以防詰姦宄在廂及村莊﹑令守外柵者謹出入司瞭者登臺瞭望村長莊頭﹑督丁屬﹑於要區盤詰往來以備不虞其救火之法亦如之。如天時亢暘﹑風迅火烈﹑不可向邇﹑乃取閒廢書一冊下令曰有能撤一屋以斷火道拉一被焚之舍以殺火勢者每人賞錢若干文。急執此書篇爲驗。如是咸思邀賞。而奮勇爭先者有人矣謹按以上十八條﹑皆保甲中之所必講者其首要在理得其人得其人而事無不舉矣。其次在於功罪明賞罰信罪明賞信。而人無不樂用矣。戢盜逃所以安民。勤勸導所以厚俗。則獎善舉惡烏容巳乎。凡人之恆情。莫不勤始而倦終。嚴先而解心後。若夫保甲﹑必自始至終無有怠形由先及後不聞需擾則庶幾其能久乎。至於賭愽﹑娼妓﹑淸界﹑救火﹑若干保甲無涉然姦可藏而姦不能詰界可紊而界則累人火不禦而火能耗物何一非損吾百姓之事耶鴻故並歸於保甲。而爲司牧者。惓惓致意﹑焉抑亦願敷天率士咸登於春臺衽席之安而巳耳說者謂﹑保甲可行於北方。而不可行於東南。以北方地廣人稀。東南地狹人稠故也。夫保甲按戶編甲。按村編保。初無論於地之廣狹也。若謂地狹人稠。則地非�遠愈覺近而易稽。人匪零星。益覺多而易守。又何東南之不可行乎。然鴻嘗觀北方州縣﹑多無城郭﹑有亦間多土築﹑斯豈村莊畏盜。而州邑獨不畏賊耶。蓋北方之士善鹻。燒磚多寙裂無用。故惟築不砌耳。東南土皆膠固。無地不窯。且村莊之外。每多池沼。若干空隙。實以磚垣。較之北方鹻磧濠墻。不更堅久乎。意謂東南之不可行者。其獘有二。東南賦稅煩重。州縣急於期會簿書。一切地方利獘。俱不暇計。以故盜逃疊罹參罰。亦付之無可如此因循之獘一東南巨族大家。冠蓋相望。州縣每有興舉。凡不便於紳士者。輒倡爲議論。格而不行此畏阻之獘二有此二獘保甲𨿽善。又安有施設之日哉是非才長識贍理刻裕如銳志力行毅然不撓者未可遽語於斯也鴻更欲漁舟埠船。一例編保使居民行旅共相安幹髙枕而無虞或亦畱心政事者之樂聞乎。敢並贅之於左﹑

○漁埠編保

凡江河湖泊之地﹑多有漁舟﹑盈千累百﹑晝夜取魚﹑倘遇商船風水不利。野泊孤汀。或昏暮攢程。片帆獨往。漁人起意謀財。聚艇蜂攢。因而戕命。飽揚星散匿迹雈葦之中分贓藪澤之內明月蘆花全無蹤影以故恃爲長技莫可伊何。更﹑有姦宄之徒﹑自充三老。攬載客商。行至寥廓之處。遽興殺害之心。魚腹埋屍。豺凶踞貨。髙檣冒賈。大秤分金少婦凝妝盻斷陌頭柳色哀魂號月空爲夢裏歸人似此淸平世界。寧容魍魎之橫行若是耶。夫州縣取魚之地﹑歲必有課課出於佃﹑佃出於取魚之人﹑若無專佃﹑必有魚戶﹑鴻以爲有佃則責之佃人。無佃則責之魚戶。如某處漁船若干﹑擇家道稍殷老成服眾者。爲之保長漁船稍大整者。爲之甲長仍以十船編爲一甲﹑以一十長統之﹑仍以百船編爲一保﹑以一保正統之﹑其保正亦擇家道稍殷精壯丁多者爲之。其編甲悉聽親屬附近者挨編。如有畸零船隻。並漂白鷹筏之類。各就便於某保某甲之後。並統之使時相稽察不許爲非其船後兩旁用油灰橫寫某字號。第某保某甲。漁戶某人。船尾用白布置小方旗。約廣一尺﹑上寫字如前以爲標記不許取。落此旗。並胡塗。船傍油灰字號。其字號﹑如東湖卽東字號西湖卽西字號之類。但各處字號不得相同以致混雜難查。其保長船旗用土黃布保正船旗用紅布俱長二尺書字十長船旗用白布紅邊長尺五﹑書字以別之一州縣有數處。卽在各處編保仍分各保地界如某處行旅失事。卽責本處船保長正。督率十長挨查。查出眞盜。【系漁戶】報官。或卽行拿解審確。保長正等免失察之罪本甲十長船戶連坐。如不行查出。五日押比。失財則本保長正十甲長均賠。殺人則本保長正十甲長跟緝務獲獲日將保正十家長分別枷責如有他處賊船尾入本保行刼。該保漁船不時巡哨。如遇有此。齊集吶喊其時保正十甲長俱在水中捕魚。何難環擁圍擒及飛棹跟追果能擒獲賊人救免客財者。將賊人船物全給充賞於客人名下從厚給賞本官仍論功賞給花紅旌獎其擇舉保長正十甲長等之時﹑本官驗明果可充任者。令各具互相稽察不致非爲並急公擒捕認甘連名互結存案。保長各給金花二枝﹑細紅布二共一丈﹑保正各給銀花二枝粗紅布五尺﹑十�長各給色花二枝﹑木紅布五尺﹑皆本官捐俸備。以先行賞而後施罰。則彼知所責成。而懲之亦無怨耳。漁船各保編完造冊報縣存案﹑其近水口岸。或本處人民造船。裝載糧物售賣。或承攬往來客商者。更有他處之船﹑攬載至此脫卸再攬生意者。鴻以爲本處船隻。無論紳衿富庶。俱照式編保。以十船爲一甲﹑以一船爲十長﹑擇殷實老成者充之。以統一甲之船以百船編爲一保﹑以一船爲保正﹑擇殷實老成素有體面者充之以統十甲之船並十甲長如有畸零甲分船隻﹑卽附末保統之。有畸零船隻卽附末甲統之其編保甲﹑有親屬近鄰願編一甲一保者。悉從其便總以有所統轄稽查爲主而﹑不似陸保必以挨家爲次也各口岸船隻。照口岸編某字號。如某字號第某保第某甲船戶某人。用白油灰橫寫於後半兩傍。保長正十甲長有船。亦寫某字號保長船戶某人。某字號某保保正船戶某人。某字號某保某甲長船戶某人。亦如之。其船尾各保俱用闊布一幅﹑長三尺﹑上書字號保甲姓名如前其旗色要各口岸不同免致混雜莫辧。其保長卽於各口岸埠頭內擇殷實老成有才力者充之令各口岸居民保長正鎭集長等公保舉到官官驗實。可用其編船保甲及舉保正之事卽以委之。保正保舉到官驗實。可用﹑其舉十甲長等卽以委之。十甲長保舉到官驗實可用。其一甲船戶卽以統之。其保舉保長保正十甲長等之人俱具連名保結存案。其本甲船戶十名共具連名互結。實結得本甲船戶俱系良民如有匪類非爲互結人一體甘罪結狀存案。其寫載各埠頭。俱聽保長約朿。如有不妥埠頭。保長指實稟明查確更換平時保長稽查保正。正稽查﹑十甲長。十甲長稽查十甲十船戶不得犯法非爲如某口岸地方內﹑有客商失事﹑卽責該保長等﹑逐船挨查查出眞盜報官。或卽行拿解。審實贓眞證確保長正等免其失察之罪。本甲互結之人連坐。如本甲某戶出首。卽免本人之罪。其攬載客人商貨俱要立刊印文契系本埠之船寫明某州縣埠頭某人﹑有某字號﹑某保某甲船戶某人﹑承攬到某客人某貨物﹑裝送到某處云云﹑後寫埠頭官牙姓名花押仍本埠頭登明店簿以便存查。如本船在別處非爲劫害客商。或別處拿獲。傍人首告。將埠頭及平日失察之保正十長治罪。並本甲船戶連坐。如別處船戶﹑到本埠承攬客商﹑保長責令埠頭﹑查系平素認識良實之人方許攬載。如初到口岸。不曾認識。卽訊明同處認識船戶。立契作保方許承攬。如途中有失作保人並究。其本口岸埠頭保長正等﹑置口報簿每月一扇。【或置循環日報簿貳扇每半月送官倒換查閱並具半月內本口岸河內往來住宿船隻並無失事甘結投逓更覺有所稽察埠保等不敢怠忽查塡】每晚客商住泊俱要挨船嚴查。有保甲船傍字號及船尾有旗者。卽系本處之船。仍問姓名明確。許住外。如無旗號者。查明何處來船。所載客幾人。系何貨物﹑有無弓箭什物。或系奉差有無批牌。查驗明白登記日報簿。方許住泊。如應對含糊形迹可疑有客無貨有弓箭什物非奉差及無批牌嚴加盤詰立刻報官。以憑拿究。起更時鳴金定更崖上人不許上船船上人不許上崖撥派更夫﹑往來巡邏天明方許開行。如定更之後。河內有船行走嚴驅出境。不許攏岸。如系來泊客船﹑另住。查明船戶﹑客商貨物﹑或投牙﹑問明投何牙人方許近幫住泊。如系經過﹑𨿽有客商貨物﹑昏夜莫辧著另起住泊不得近合大幫。如在本口岸住泊有警。更夫鳴鑼吶喊。該埠頭保正鳴鑼。齊集本處保甲船隻圍擒跟追如追至他口岸。鳴鑼吶喊。他口岸保甲﹑船聞警。飛馳協力擒拿。盜贓並獲保長正十甲長俱在追擒。免罪。未追擒者。坐罪。將所獲賊之船物全給在事人充賞如客系救免。未經失財。將救護之人。於客名下從厚給賞本官仍論功給賞花紅以獎有功若追至別口岸。不行協力擒追。稟明嚴拿重究。如此﹑則本境之漁埠等船。有所約束。不敢爲非。卽他處姦宄之舟。盤詰追捕。亦不敢入境邪謀。而商旅有坦途之慶矣。以上保甲諸條﹑頗極繁細﹑每項應懸示者﹑先期張示曉諭。應票知者。先事行票傳知。或將保甲事宜匯成一書使平日看熟。臨時易於遵守且免舛錯。鴻焱東所行﹑俱有示票成式﹑及保甲全書因年久散失無存﹑卽欲更擬﹑又未必當於髙明臺覽﹑惟謹疏其目而獻之以俟采擇耳

福惠全書卷之二十三

●福惠全書卷之二十四

典禮部

◆典禮部

總論

朝覲大計

朔望行香

春秋祭祀

敬禮城隍

祈禱晴雨

救護日月

拜牌接詔

迎春

賓興考試

鄕飲酒禮

修理文廟

崇祀名賢

旌表節孝

○總論

夫禮之大者﹑覲君與計吏﹑所以輯瑞玉而述職守也。天子之刑賞黜陟因之。俾羣吏奉法以理民。而四海又安。保有萬國。甚盛典也故首列之。其次受天子明命。司牧此土其境內山川社稷﹑文廟祠壇歲有常祀。升賢造士﹑尊徳尙齒﹑賓興鄕飲之禮﹑歲有常儀所以崇邦典隆文治而惇勵風俗皆在乎是至於祈禱雨暘﹑弭禳災變﹑挽天心而補救農功是又民事之大者也。乃用並次於左惟良有司﹑務竭其誠敬嚴天威以愛養百姓肅志气以對越明神修典文以崇獎教化毋徒以爲爲政之具則績用有成。時和年丰神人胥悅而顯秩錫於明廷。屍祝水於畏壘。不亦休哉其它典禮﹑未能備載﹑凡所應行。亦惟以是誠與敬推之而已

○朝覲大計

夫三年大計﹑各省督撫﹑例有薦舉卓異﹑與八法糾參﹑而吏部會同都察院吏科河南道﹑考核具題﹑卓異官員﹑欽賜蟒服卽與升遷以昭示褒擢循良至意。其八法照例分別議處﹑然薦舉卓異﹑必歷俸三年﹑並無未完錢糧盜案﹑及從前亦無緣事降革﹑復還級職之處方可薦舉其薦牘中﹑又須有淸廉愛民。教化興行革除火耗﹑並無酷刑黷貨等字樣方合例準薦。若前經罜悞降革﹑𨿽督撫題薦﹑吏部以違例不準。徒滋多費。非大上臺破格特疏。天語親蒙甄錄不能也。至於薦舉之要。在平日居官廉能爲上司所器重。而太阿獨秉者。則在督撫。無督省分﹑撫爲主﹑有督省分須平日承事兩臺﹑並加敬謹則臨時彼此無殊若兩臺有一參差恐倉卒難爲料理。然而令之所謂卓異乃平平無奇大約以禮意之厚薄爲優劣以諂媚之工拙爲喜慍至其開列事實。以云講讀上諭。假寺廟爲約所偶一循故事而已以云建立義學。於鬧市通衢髙立門牓而已以云修理文廟。於欞星門垣略施丹堊而已而求其所謂民風丕變士習還淳教化興行之實果何在哉夫大吏誠能虛公體察非卓有表見之員不獲濫邀大典將見頑廉懦立。而斯民實有攸賴。賢才弗致終淹矣。其卓異﹑大省例不過三四員特疏薦舉。貪酷露章﹑糾參八法﹑匯疏入告。其應畱任者﹑均列五花冊﹑大約優考居多。而劣者不與也。其賢否冊﹑四柱考語﹑自我塡者非甚不肖愼毋以劣迹加入藐爾前程。孰非榮辱所關人塡我者勿恃上有泰山少不周旋卒致耽延大事蓋具疏𨿽出院臺而考語則自府道申送藩臬而會薦也。凡本州島縣佐貳首領﹑及教官賢否﹑俱印官﹑開塡﹑其五花冊﹑乃送部者﹑例俟上臺各加考語﹑亦須印官開造腳色呈送﹑若有上司開壞者須另將劣欵﹑開具手本揭報﹑或聽司府密取計冊𨿽送府司院攢造解京而朝覲乃有本州島縣攢造解府匯解之冊﹑其式不一照各處舊例行可也若夫朝覲官員﹑幹計冊賫部之後﹑總於歲內到齊﹑元旦同朝臣慶賀﹑向皆藩臬監司入覲﹑吏部請旨引見上親詢以地方利獘乃得各陳條奏下部議覆朝廷多采用率土羣黎沾恩不淺近以廷臣議停其大吏入覲﹑賫捧皆系佐員﹑而大計五花各冊俱行停造﹑以杜地方官借端科派之獘。然而舊章不傳知者或觧﹑故並列於左﹑聊以志大典之一班云﹑

大計冊目

△大計冊目

賢否冊【式與常用賢否冊同巳見蒞任部凡自大計以後之官不論丁憂升降在任去任俱要開塡】

五花冊【式附俱開履歷不加考語俟上司塡注】

﹝見圖﹞

朝覲冊

奏本式

保民五事冊

朝覲冊【分�司院部科各有定例臚數如左其不附式者如常開造無異式也】

通政司

奏本一封【附式】

副本一封

奏冊一本

都察院

須知文冊一本

見任官員冊一本委署官員冊一本

保民五事冊一本【附式】

地方繁簡冊一本

地丁簡明冊一本與貢冊一本

見役典吏冊一本

開浚河工冊一本

吏部

須知冊一本

淸理文職貼黃冊三本

見任官員冊一本委署官員冊一本考察官員冊一本

保民五事冊一本地方繁簡冊一本鄕宦履歷冊一本

舉貢文冊一本

見役典吏冊一本

吏科

須知冊一本

見任官員冊一本考察官員冊一本

委署官員冊一本保民五事冊一本見任典吏冊一本

地方繁簡冊一本

戶部

地丁簡明冊一本積谷四柱冊一本鹽引冊一本

逃人冊一本

典稅冊一本

羊豬牛驢稅冊一本

戶科

仝上

禮部

鄕宦冊一本

舉貢冊一本

廩增附生員冊一本

僧道花名冊一本

兵科

逃人冊一本

刑部

仝

工部

開浚河道冊一本

督捕廳

逃人刑

已上各冊﹑外另要多備﹑並存底冊一本﹑

奏本式

本髙一尺一寸九分闊三寸一分【若題本髙八寸今用一尺或一尺一寸闊三寸三分】

封套正面寫

實

封

某布政使司某府州某縣知縣【臣】某人謹封

進呈

封套後面寫

某年某月某日【中心字】

本中用小字

本中宜點看事例

面印﹑背縫印﹑年月印﹑塡小日前後稱臣﹑書吏背書畫字﹑奏本用印一顆﹑本後接尾紙﹑要有本中情節字幾行﹑若本已完﹑止有計字年月過張接者系違式遇縫各坐鈐印

保民五事冊

某省府州縣知州縣某人

呈爲計典事今將卑職任事以來所行保民五事實政理合據實開造須至冊者

計開

一實戶口

按本縣舊籍人民計若干丁口自卑職任事以來如何招徠如何撫字今查現冊丁口若干較舊實增若干

一開荒蕪

田畝比舊開墾若干

一供賦役

徵輸比舊裁減若干

一興禮教

教化修舉若干

一備荒災

社倉比舊積儲若干

具冊年月俱照例﹑按此式﹑系舊本。今增易不同宜遵新例

冬至﹑元旦聖壽﹑萬壽﹑千秋﹑例須進表箋慶賀司府提解本項銀兩﹑無論表箋﹑俱匯齊﹑差官一員總進﹑其文章該房自有定式。但本項經費﹑外另有幫貼﹑如本管上司入覲﹑更有贐儀﹑總照地方舊例。且又因人斟酌之。不可以小節過吝。致不懌於上官也。

按欽定處分則例內﹑一欵﹑官員將慶賀表文朝覲計冊舛錯﹑或遺漏不奏﹑或遺漏字樣﹑及借端推諉﹑或遲延及不差的當人途中耽悞﹑以致水火盜失者﹑俱罰俸一年如用印歪斜﹑模糊顚倒﹑失用﹑及繕寫潦艸﹑不列職名﹑及破裂染污者﹑俱罰俸六个月﹑督撫亦照此例處分等語﹑此中遺漏字樣。用印歪斜。模糊顚倒﹑及繕寫潦艸之處最易犯本官宜親加檢點貽累上司罰俸。皆系自爲賠出。不可不愼。

○朔望行香

牧宰朔望行香﹑迹於套矣然未可以套視也。至聖爲萬世師表。乃文教之攸尊。顯佑爲本治正神。實蒸民之司福。豈敢不誠且敬乎。入其廟儼兮若臨肅容鞠躬。揖必翼如。拜必俯首至地。徐而起。禮畢踧踖而退。毋他視。冠必禮冠。服必公服。毋褻衣。毋托故不親謁。反此﹑皆誣慢之大者也誣聖慢神罪莫大焉無以福身何能庇民身弗福愆咎及之民弗庇災變生之可不畏哉

○春秋祭祀

國之大事﹑惟祀與戎﹑春秋上丁﹑祀典尢巨﹑爲牧宰者在民有勸穡課農。之﹑實。在士有興學迪徳之誠。百谷登而六行舉。然後薦以犧牲。饗以鐘鼓。而神歆於祀而降之福。若年弗順成。而俗不淳美𨿽淸酤諧樂日陳於前神其不吐之乎故春而祈。秋而報貴有其實不貴有其文也況乎主祀者﹑視爲歲事之恆。而褻越從之耶。於祭前十日﹑給支欵備祭物﹑謹依祀典﹑罔敢增減﹑未祭之先﹑致齋三日﹑祭之日﹑粢盛必丰潔牲牷必肥腯醴酒必馨香執事有序對越以度陪祀盡儀不舒不迫禮卒告成。神人胥悅。於是時和年丰。而庶民臻慶。幽冥𨿽隔。捷若響應。鬼神之道。豈可誣乎。書曰﹑黍稷非馨。明徳惟馨。民事有成。虔其右享徳之謂也。【凡壇廟祭祀﹑例有祝版焚帛﹑其祝版宜字畫端楷。無洗補錯落須親加省覽以昭敬愼其焚帛有貯匣或有印封祭時宜檢點帛幅。有無在內。焚時宜數明匣數。恐姦役藏匿。另爲他用。以空匣欺瀆神明。○邇來廟壇祭物皆門鬥經承領銀備辦每多艸率不堪殊爲褻慢愚謂文廟祭物宜學官親率執事者虔制壇社祭物宜印官委佐貳監制務期精潔加以主助將事敬誠庶幾無慢神瀆祀之愆矣覽者幸爲畱意】

○敬禮城隍

夫■﹝牜支﹞宰職明。城隍職幽爲民興利除害。■﹝牜支﹞宰之職也爲民降福澹災。城隍之職也然神以人靈祀以誠格幽以明顯故州邑之長。必克敬於神。而神則應之。必克虔於祝。而祀則歆之。必克致於明。而幽則通之蓋應則靈靈以人也歆則格格以誠也通則顯顯以明也非是𨿽有神而不爲之應。𨿽有祝而不爲之歆。𨿽有幽而不爲之通矣。於是幽明之職相閡而不孚𨿽有興利除害之權。而無興利除害之實。何以知其然也人有志而弗獲遂。乃求乎神而默相之。無其志。則無其求矣。無其求。則幽明之職閡矣又何相之與有夫志切民瘼者。𨿽日鰓鰓焉。閭閻之疾苦務去。蒸黎之樂利是圖乃惶然自歉以爲徳薄而不足以感動乎天也惟神職幽。近通於帝而能代人以達情爲下民而請命於是澹乎災而降之福。福旣降。利乃興矣。災旣澹。害乃除矣。人之有願。神則遂之爲民而事神因神而奉職民熙職舉敢弗敬乎鴻待罪郯東﹑自慚薄劣﹑惟邀福於城隍。以阜康黎庶。新其廟貌。虔其豆籩。飾其儀衛。降其報賽惟以誠敬將之乃飛蝗入境而禾稼無傷。冰雹爲災而風旋立止祈晴則旭日麗空。禱雨則甘霖沾足。求無弗應﹑難更僕數﹑要知城隍亦守土之司。下隸是邦以爲職者也故感應較諸神更捷爲■﹝牜支﹞宰者﹑亦畱意於以人以誠以明三者而試之則知鴻之言爲不謬矣。【鴻任郯東告城隍文附】

蝗災告城隍文

旱災告城隍文

△蝗災告城隍文

維神職燮陰陽﹑下民之生﹑禦害澹災﹑照臨斯土古祀有之。迎貓迎虎。今玆仲夏﹑蝗蝻薦延﹑趯趯動股。越陌度阡﹑方將鼓翼積禍彌天。譬彼潢池。木斬竿揭。爰用興師芟荑使絕。毋俾燎原。致難撲滅。或捕或瘞。民亦效力。菑匪人興。敬祈神殛良苗懷新惟神之仁秉界炎火惟神之武至仁而武。神其是依。嚴威有赫。靈鑑在玆。

又

維康熙某年﹑月日﹑某官﹑敢昭告於本縣城隍顯佑伯之神曰﹑惟神與吏﹑咸有事於玆土。則遇災而禦。有患而捍。神之靈也。吏之職也。今玆三農在野﹑百谷未登﹑昨歲遺蝗﹑孳生在地﹑二麥之受其荼毒者。幾半於郊外矣。乃旬日之閒﹑蝗從鄰邑西南而來﹑振羽繩繩。緣塍被隴萬姓奔號。若喪亡之無日。某等巳具禱於神。神未有以殛之也。豈天災之難救歟。百六之適際歟。不然則吏之奉職無狀而精誠未能冥格也民不能禦災而吁之吏。吏不能爲民禦災而祈之神。神赫赫在上能無卽以吏與民之所祈者。得請於帝歟。夫以爲災會流行之必然。與蝗之來也。綿亙幹有餘裏。郯介其中。特彈丸黑子耳將安所逃哉。此皆人事之窮於補救之說也神不其然意神冥日屬之中當有先民與吏而愀然愾嘆者矣神其速殛之幽毋盡傷。於我黍稷毋俾遺種於此田疇民尙克有秋惟神之賜神其鑑之。敢告

△旱災告城隍文

惟神之陰騭下民也。屢施而不厭。故民之奔走於神也。亦屢瀆而難盈。歲在辛亥﹑二麥將枯。禱於神則雨以立沛。蝗蝻入境。禱於神又蝗不爲災。再祈而再應。神之於民。不可謂或厭矣。一歲而三祈。吾人之於神。亦不可謂不瀆矣。然某聞諸古之祀典。蓋亦有之。方社以志報也甘雨以志祈也農夫慶矣猶鰓鰓然來年甘雨之慮不忘祈焉今自六月不雨至於八月。雜谷之登未獲於野不可以報來年之種﹑無由入土不可無祈則郯民𨿽屢瀆於神其容已乎苐郯當荒燹之後。質僿無文。敢潔明粢。以代琴瑟。神其鑑之。

○祈禱晴雨

雨暘弗時。五穀不登。四民興癘。官斯上者。於是有祈禱之﹑事焉。禁屠沽。所以懼災節味也。謹齋戒。所以潔躬告虔也。於設壇三日之前﹑滌。心肅慮��男女。皆屏去葷酒以共副主人省愆悔罪之意焉�城隍社稷﹑風雲雷雨以及境內山川﹑先農八蠟﹑用祈神力。上達倉穹。式降禍於下臣以懲不徳毋以守土臣之戾災及斯民乃致篤誠所格﹑克感天心�云漢之歌�爲靈雨百谷之漏遽炳三踆至於迎土龍乞潭�。何異暴尫之妄。斬虹霓。咒雷霆。實爲招沴之尢﹑�識之主。願弗效焉。爲民請命惟在於玉帛昭虔修省自責而已

○救護日月

日者﹑眾陽之宗﹑君象也﹑月者﹑太陰之精﹑臣象也﹑日有蝕月掩日也﹑朔而正於黃道。是謂臣擁君明。則陽爲之食。月有蝕﹑日近月也﹑望而正於黃道。是謂臣幹君明。則陽斯食。周禮鼓人救日月則詔王鼓﹑胡安國曰﹑諸侯用獘於社﹑伐鼓於朝﹑皆扶陽抑陰之義。所以彊君而弱臣也。又曰﹑退而自責。皆恐懼修省以答天意。蓋謂君稍有失徳。而天見之象以示警。故人君敬天威而恐懼悔己過而修省以仰答天心仁愛人君之意也唐開元十二年﹑七月戊午朔﹑於歷當食大半﹑皇帝徹膳不舉樂﹑不蓋素服﹑日不食。羣臣稱慶。以爲徳之動天。不俟終日此與宋景公一言協徳營惑遂移三捨何異哉。凡州邑當日月之食。齋心素服﹑於廳事之左﹑設壇陳香幣﹑行叩頭禮親擊鼓師儒寮屬贊之釋﹑道耆老亦叩首於階下﹑擊鼓﹑庶民皆鼓於衢巷﹑俟復明圓乃已亦所以扶陽抑陰。且日爲君象譬之君有急難。而臣子有不急切救禦者乎又所以教忠之道也邇者州縣﹑因守候良久﹑設酒殽共飲﹑謔笑無忌﹑甚爲不敬且於救禦之意。殊未脗合宜亟禁之

○拜牌接詔

元旦朝正﹑聖節慶賀﹑惟外臣不及踏舞龍墀。而一命亦獲遙稽鳳闕趨蹡五夜儼然待漏之肅雍踧踖兩班宛若瞻天於咫尺是用敬恭。爰申篤棐。若乃金雞銜詔。十行徧布寰區。王節馳傳四牡爭騑孔道望塵鵠立免貽後至之愆負弩鳧趨莫致失參之咎任居衝劇。尢﹑當。三致意焉鴻待罪郯子國﹑有賫捧者經臨﹑出郭候久未至﹑以公事返署﹑遣馬夫往探之﹑賫捧者乃誘馬夫執而縛之。因獨負詔書疾馳入使館。鴻請拜詔不許。語以違例失接。須報部參處。鴻乃謂其左右曰。探而後接例也。夫執縛探人。而荷詔奔馳入館。其龍亭禦蓋。俱踉蹌於後。此何意耶。慢君褻體。巳屬不敬。而又挾以詐人。吾且具詳於撫憲。轉達大部矣。賫捧者懼。乃命入拜並殷懃示好雲。故處通衢﹑於詔使往來之際除明探之外尢宜另撥潛探庶無失悞。免致藉爲口實。

○迎春﹝競渡附﹞

禮記﹑立春之日﹑天子親帥三公﹑九卿諸侯大夫﹑以迎春於東郊﹑命相布徳和令行慶施惠。下及兆民。又曰季冬之月命有司出土牛以送寒气今州邑每歲於立春之前﹑作土牛﹑其水土以冬至節後辰日歲徳方取之其牛足下板﹑用州縣衙署大門陽年用左。陰年用右。其牛色﹑按本年於支納音所屬芒神服色﹑亦按立春日支辰受克者爲之其牛頭向東﹑以東方木神之位﹑祭拜朝之所以迎生气也﹑立春前一日﹑印官僚屬﹑公服率吏耆。鼓樂出迎春牛芒神於東郊﹑迎至衙前﹑安位﹑再拜謂之迎春次日印官僚屬﹑公服率吏耆行禮畢﹑各執彩仗鞭牛﹑謂之鞭春春牛者﹑以十二月建丑屬牛﹑寒將極爲其像以送之﹑送寒气也鞭之者﹑使鞭動其土以助生東方之生气也。東方屬木﹑其徳曰仁。故後漢儀禮志﹑立春之日﹑下寬大之書。所以合仁徳而資長養也。今州縣﹑每值迎春﹑聽該胥出票﹑取辦豬﹑羊祭品門彩等物又合各行裝演臺閣﹑娼■﹝女憂﹞扮會之類殊屬多事可笑。甚至折幹﹑官吏分肥更爲無恥夫朝廷於此時行慶施惠下寬大之書而縣反藉是以擾民斂怨可乎迎春土牛芒神﹑典不可廢。余不過彩仗數莖。香燭一副而已所費寧值幾文乎。說者謂﹑方春之始﹑宜盛設雜伎﹑使庶民歡樂以兆丰年﹑夫損行戶之財而博士女之歡恐適足上干天和下導侈俗災咎不旋踵及尙何丰年之是慶乎若五月端陽﹑爲天中令節﹑俗傳三閭沈江之日﹑後人哀之﹑爲龍舟競渡﹑以象招魂思救之遺意。𨿽非載在典禮然亦弔其忠君愛國。死不忘君之雅志此龍舟似不可禁革以隳斯民三代直道之風也。但有龍舟州縣。宜預期出示﹑凡龍舟止許賽神州酬願﹑往來遊棹﹑不得旁人擲采互相爭奪。致起釁端。其婦女止許沿河樓捨窺視不得登舟雜沓遊航之中。以傷雅化。龍舟爭釁者。重懲會首。婦女登舟者。重懲家長。凡有關典禮。及相沿舊例。不可遽廢者惟以惜民財禁民爭順乎俗而無流於蕩昔子貢觀蠟﹑謂一國之人若狂。孔子以爲百日之蠟。一日之澤。未可廢也。又豈特迎春之典。競渡之風哉

○賓興考試

取士之制﹑惟成周最爲得法而三代以下皆不及也按周禮﹑大司徒以鄕三物教萬民而賓興之﹑三物者﹑六徳﹑六行﹑六藝也﹑徳行藝成﹑而鄕舉裏選之﹑�胥書敬敏任卹者﹑族師書其孝悌睦婣有學者﹑黨正書其徳行道藝﹑州長則考其徳行道藝而勸之﹑鄕大夫於三年大比﹑考其果有六徳六行而爲賢。通夫六藝之道而爲能。則是能遵大司徒之教而成材矣。於是鄕老等﹑用賓客之儀以興舉之。書其氏名獻乾天府夫教之必首徳行不專以藝何其備也選之舉之必於鄕裏不自干進何其重。也自閭胥族師黨正書之。州長考之。鄕大夫比之實有成材而後謂之賢謂之能取之又何其嚴也與夫行鄕飲之禮而賓興之。書氏名而獻之﹑以大異於恆流待之又何其優也蓋其六徳六行之全。六藝之備。而始稱爲成材。則其優以異之。不亦宜乎。迨夫漢﹑𨿽有孝廉之舉﹑賢良之登亦僅立其名。非如徳行道藝實有兼備之材也。然猶由幹郡國之察舉非自急干求進自順帝時﹑左雄以限年省試經義而察舉廢自魏陳羣立九品。置中正而省試又廢至於隋﹑置進士科專試文詞皆投牒自進。而徳行之教。州裏之選乃蕩然盡矣宋王安石﹑罷詩賦而專經義。似於實學稍有裨益。及帖括之制與﹑天下以浮詞相尙。𨿽三場試之策論。多由記問剽竊。而無當於政事經濟之實。所以人材期於拔十而得五以爲大幸若夫正誼明道絕幸重恥之士則未敢深望也嗚呼﹑豈近世人材眞不古若哉。上之所好。下必有甚焉者誠能仿成周取士之制以徳行文藝並重而鄕裏舉乎徳行。郡邑試其文藝。而學使者考其實匯而比之。主司稽其。徳行之厚薄。較其文藝之純疵選其徳行之厚文藝之純者而獻之天府非是藝𨿽工不得錄將見黌宮泮水皆菁莪朴棫之賢。又何患成周選舉。不克行之於今日哉。𨿽然取士之制。固朝廷之酌古準今。而造士之心亦■﹝牜支﹞宰之崇文興教。其在平日勵之於行。課之於文殆與名大比。預宴之以鹿鳴。蚤簪之以蟾桂。或更資之以彩筆藜光。俾獲�者蒙獎愛而懷恩見黜者負作養而含媿謂非崇文興教之一助乎。若初試之童子其功名之始也。如有奇才異類者﹑準附諸生季課﹑以壯其食牛之气其平時■﹝牜支﹞宰宜出示曉其業師父兄。爲子弟者。須先克盡其孝悌友恭之誼。致謹於禮義廉恥之節。而後講明其古昔聖賢之道。吾儒經濟之實兼乎博覽經書史籍揣摩舉業文章務期行齊顏閔學配馬班錄徳則榘範可風掄文則元魁立掇而後幹將出試則衝霄劍气遽成龍虎之文繼之圭組登朝則捧日丹心輒建皇夔之績夫是之謂文行兼優之士國家共賴之賢豈不爲父兄增榮師長生色哉若夫素耽逸樂。不事詩書。性復驕奢。未嫻幼則。一旦科歲屆期。府縣應試。祇憑薦牘之幸收。並冀通賕之濫錄。不顧親朋之笑恥。何知誦讀是生涯。較之淑行禔躬。稽古遜志者。弗啻天壤矣。凡郡縣掄童﹑於臨考之時亦先文告衡文一秉至公。但屬私函囑托卽行屏黜。以爲奔競夤緣者戒所以端士習而惇廉恥至於文義荒疏不堪收取者於本文批其孰爲疵颣如一二語頗佳亦當爲圈出以鼓其上進之心發付該承﹑令其覩示﹑一以知鑑別之無私一以知捨取之有據夫非爲民父母者。率迪子弟之盛念哉。若乃糊其捲於壁上拿父師於眾中。所謂求榮反辱。類於刻薄所爲。願仁人君子勿效之也鴻因論賓興考試﹑欲■﹝牜支﹞宰之崇文興教。居心忠厚如此。至於文行兼收眞才必拔。又在主持風教之大人矣凡州縣季課生童預先定期故牒本學令其曉諭諸生﹑本州島縣仍出四六告示﹑至試期分給試卷﹑人各一本﹑早備點果﹑午備湯飯﹑交卷之後﹑桌榼飲酒數巡而散﹑是日仍請學師同事﹑初次四書題二道﹑經題一道﹑後次或閒拈策論詩賦記序等題一道﹑而刪去經書各一道以觀其學問淹博。果有英才超卓者。宜倍加優獎以示鼓勵其童生正考宜分別已未冠出題﹑其題擇虛靈。並有議論。易見才情者勿出枯澀以阻遏少年文機然正考關系進取﹑人懷僥幸之心﹑宜將頭門封鎖嚴密。左右巡邏。毋許衙役水夫傳遞。每童各給菓餅﹑至做完之時﹑試卷俱交案上﹑不得紛求面閱。其試卷務拔隹文。以備前列。應覆試者作一圓圖出示。其應取正案者與覆試圓圖一並貼出彼知正案有名免致更求覆試。希列前茅。而提調官亦得耳根淸靜。不滋纏擾矣。【覆試童生無多須內衙備飯一�以示作養之意】

○鄕飲酒禮

夫鄕飲酒之設所以教讓致敬尊長養老興賢之義備焉皆在上者以身率先之使民知有讓。而化其所爭。使民知有敬而化其弗恭使子弟知有長。知有老。而入能盡孝出能盡悌。使務乎學行者。知賓賢之可貴而砥志幹徳行道藝。故孔子曰﹑吾觀於鄕而知王道之易易也則鄕飲之設顧不重哉禮記曰﹑主人迎賓於庠門之外﹑入三揖而後至階﹑三讓而後升所以致尊讓也。盥洗揚觶。所以致潔也拜至拜洗﹑拜受﹑拜送﹑拜旣所以致敬也。又曰﹑賓主﹑象天地也。介饌﹑象陰陽也。三賓﹑象三光也。四面之坐﹑象四時也。天地嚴疑之气。始於西南而盛於西北。此天地之義气也。天地溫厚之气。始於東北而盛於東南。此天地之仁气也。主人者尊賓。故坐賓於西北。而坐介於西南以輔賓賓者接人以義者也。故坐於西北。主人者接人以仁以徳厚者也。故坐於東南。而坐僎於東北以輔主人也。又曰﹑鄕飲酒之禮﹑六十者坐﹑五十者立侍﹑以聽政役所以明尊長也六十者三豆﹑七十者四豆﹑八十者五豆﹑九十者六豆所以明養老也。周禮卿大夫之職﹑三年則大比﹑考其徳行道藝而興賢能者﹑以鄕飲之禮﹑禮而寡之所以明興賢也。夫古之鄕飲有四一則三年賓興賢能。二則鄕大夫飲國中賢者三則州長習射。四者黨正蠟祭。周禮﹑黨正國索鬼神而祭祀﹑則以禮屬民﹑而飲酒幹鄕﹑以正齒位非卽五十六十云云。尊長養老之制乎。射義曰﹑鄕大夫士之射﹑必先行鄕飲酒之禮非卽州長春秋以禮會民而射於州序之制乎然蠟射之飲禮久不行。至於三年賓興﹑其宴謂之鹿鳴。而亦不以鄕飲爲名今所存者。惟鄕大夫飲國中賢者耳。然考之明太祖大誥有云﹑鄕飲酒禮敍長幼論賢良。別姦頑異罪人其坐席閒﹑年髙有徳者居於上。年髙淳篤者並之以次序齒。而列其曾有違條犯法之人列於外坐。同類者成席不許幹於善良之席是又以尊賢尙齒而寓。以遠姦。警慝之。意也然今世所行亦止飲賢而姦頑不與。每歲以再行﹑或孟冬朔爲定制乃司■﹝牜支﹞者。恆視爲具文而舉廢無時竟有終其任未一舉行者﹑夫額賦存畱支欵例有鄕飲開銷。豈徑沒爲中飽而使大典湮墜乎。卽閒有行者官長聽吏胥指唆令約地開報與斯典者。不問素行何人而止擇其家道殷實鄕飲之後■﹝牜支﹞宰師儒。具厚幣致謝而執事之人以及胥役。莫不需索居爲奇貨以故鄕人聞其開報如陷身湯火每有自暴其過及褫。衣以示杖瘢者不亦大可笑乎於是稍知。自愛者以鄕飲爲不足重。而恥於居之故司技者﹑往往難其人而罷之。說者謂﹑鄕飲至於今日名存而實亡矣鴻謂鄕飲至於今實亡而並其名亦亡矣然則𨿽欲斯民使知敬讓之風。使子弟明長老之奉。使務學行者欣然於興賢之可慕捨鄕飲而又何自觀感之哉鴻以爲州邑之大﹑不過百里﹑豈有年行俱優之人。而竟不知之在平日所宜畱意。臨時博加采訪。或致仕家居之紳宦。或潛徳髙行之處士。司技者﹑宜莊啟肅幣以聘請之至其飲禮亦折衷於古寧繁勿簡至敬毋褻卻止旣事之謝嚴絕胥役之求況典禮遵之朝廷。賓介舉乎齒徳。豈有公行典禮。而私受謝儀敬。筵賓介。而擾索酬勞者乎官胥見納於尊君事上爲不忠飲者槪施於行賂邀名適自辱可謂兩失之矣。夫循卓賢侯。誠能於型民化俗起見而實意舉行安在善良之不應聘。而眾庶之羣胥悅慕乎。

○修理文廟

夫博訪前賢之祠墓而新之旁搜古人之勝迹而表之皆有司之職也﹑然尊禮先師。惇崇文教。而至聖之頖宮尢宜加意又豈可任其荒陋之不治乎。若朔望之香燭先期支給也階墀之茂艸以時剪剔也垣廡之欹頹亟爲繕葺也風雨之浸霪弗使罅漏也。乃其飾以丹艧。增之文采。此固廟貌之光。執事之榮也。至於牲核之豆籩。鄕祀之樂舞必先備其陳設考其器數俾裸獻申虔。歌容兼盛。夫非享禮不忒。祀事孔明乎。然更有其大者。兩廡位次下邑每多失倫。宜詳考太學博稽舊編使孔門諸弟無��踰越之譏歷代名儒無世序淩躐之紊一經訂正。永爲定式斯亦司教化者所宜用心也。若夫尊經閣之藏書何異魯壁之靈文蝌蚪。固宜檢閱。襲之錦軸牙簽。奎星樓之勝構。原爲學校之祿命權衡並亟講求。助其雕龍繡虎。夫非所謂斯文領袖。多士之儀型耶。較之邇來希終南之快捷方式於欞星門外略施紺色。便謂文廟聿新。列之報最之書者。未可同日而語矣。

○崇祀名賢

按禮﹑有祀先賢於東序。及祭鄕先生於社之文。卽後世嗣鄕賢名宦所由昉也。然祀而祭者。必其節行足以師表後進。軌範薄俗。方於大典無媿。近來家處素封。或身通仕籍。便務虛名欲躋其先於鄕賢之列。學校裏耆。利其厚賂。文宗守令。狥以面情據公呈則頌徳稱功滿紙不能窮其譽出看語則援今證古累世無以右其賢上憲因而允行。批令有司致祭﹑奉主入祠。在子若孫。不過謂楊芳祖考﹑著聲鄕閭而孰知端居幾座與先哲同其裸獻者不亦涊顏而思卻避乎夫所謂名宦必當時徳澤及於民生。愛戴深於百世。後人思其遺烈久而不忘。爲之建祠繪像。以表徳報功。如蜀之文翁。桐鄕之朱邑﹑閩之常衮﹑皆歷千萬載而祀事弗絕者實出於人心之誠而非有所彊迫之也若今之食祿其地。或指某爲其先世。至有年代久遠士庶不能舉其名氏者。而亦屬其一二好事摉莫考之政績多牽附於舊聞公呈當事共祀先賢不知眼前之籩豆原爲現在之簪纓及其日後之蒸嘗究等從祧之毀主安望其時歆而歲饗耶以鄕賢名宦較之濫祠名宦。猶不失爲地方之過情。謬祀鄕賢。則有乖於風化之激勸。司■﹝牜支﹞處此果有芳規懿行黨裏著稱𨿽無士民之請猶當訪而上聞否則務須詳愼勿以營私而鬻典甚或勢焰燻灼勉從詳請至於溢美之申。捧主之人實有餘慚。似亦宜斟酌其﹑閒。免爲旁觀者所竊笑耳。昔鴻鄕少司馬鄒匪石先生﹑以撫閩告病家居﹑邑有故紳子﹑囑邑衿耆﹑爲其父請崇祀鄕賢﹑先生聞而嘆曰﹑居官不能爲名宦在籍安能爲鄕賢衿耆聞之﹑事乃寢以此君外任﹑簠簋不飾被論故也。及先生疾篤﹑戒其子曰﹑吾死後﹑有以鄕賢請者﹑汝當爲邑父母固辭之蓋因鄕賢濫廁者多。先生不屑與居耳。由是觀之鄕賢不爲賢者�而從祀者又安足重乎此鴻所以反復致嘅。爲秩典惜也。

○旌表節孝

地方當事﹑俱有旌表節孝之例但幽芳僻﹑處家世寒微。潛行自修。不肯求表著者多矣。當事何由而旌異乎。然今之表揚。類皆城郭素封。搢紳巨族。或公舉之有人。與援引之多力非其道傍之桃李下可成蹊而深谷之芝蘭不采自萎耶爲司■﹝牜支﹞者﹑宜歲令裏耆﹑訪其僻遠孤寒﹑果有節婦烈女。孝子順孫懿行卓然者許開列事實率其族屬鄕地。連名舉報。俟官察實然後衿耆具呈州縣儒學取具裏鄰甘結申詳各憲。始見仁侯崇勵倫常。闡拔幽隱之至意若必俟請求而後爲之轉達則所謂深谷芝蘭。又何有采芳之日哉。鴻更有念者﹑人之妾僕﹑有嫡配早亡。而爲之撫孤成立有家長並沒。而爲之守志不移有老奴輔遺孽而竭力興家有義僕嬰賊鋒而捨身救主此與程嬰﹑公孫杵臼﹑李善﹑王安諸義俠何異哉。然格於例。而不獲邀褒典於朝廷。抑以其卑賤而不敢褻瀆聖聰乎在司■﹝牜支﹞者﹑爲風獎綱常起見。又不可不給扁以代卓楔之旌也【○近有婦因夫亡而以身殉者有女許字在室因未娶夫亡而以身殉者。此皆天性貞剛不。以死生而。移其從一。之義者也然考之定例俱不在旌表之列。豈以毀人支體。自戕其生而失順命之正乎說者曰夫死姑存。父死子存。能代夫以養姑代父以撫子。不亦可乎。又何必追隨泉壤始稱奇節耶。若夫女子親迎之期未卜合巹之禮未成猶然處女也而遂以婦志居然畢命。似於禮有未當。且二者皆旌正恐輕生者多甚非所以仰體皇仁。矜存生命之至意也余曰鴻誠愚罔知大道姑就事以推世有無姑與子。義難獨存。亦將忍作未亡人乎。卽女子旣已許人。名分有定。不幸偶亡欲往而事姑則伉儷未諧仍蹈自奔之誚欲。依親以老則。鴈羔。有聘難爲膝下之孀計惟有從容就義以了此一生大事耳﹑愚以爲婦之夫死無姑與子及女子未嫁之夫死而以身殉者。仍應旌表以正彛倫而維風化若謂輕生是戒固屬深仁然有臣當患難或慷慨捐軀全家殉國莫不稱捨生取義褒贈有加而亦得以輕生置之哉鴻昔待罪掖垣慮未及此願後之君子。獲近侍淸班。特疏上請與貞節同邀盛典庶千秋閨烈。光昭於天壤矣。】

福惠全書卷之二十四

●福惠全書卷之二十五

教養部一

◆教養部一

總論

講讀上諭

擇鄕約

置善惡簿

立義學

生童課試

講學

○總論

夫古者州縣之長莫不以教養爲先而催科次之。刑罰又次之。蓋民無以教。則不知孝悌禮義。而犯上作亂之事。無所不爲。民無以養。則不能仰事俯育。而流離轉徙之憂。勢必難免。如是而欲責之輸租納賦。𨿽曰勤鞭朴之加。弱者剜肉而無補。頑者走險而抗迫然後知刑罰不能濟催科之窮而催科無能先教養之要也嘗考古循良吏治﹑如文翁之治蜀﹑以蜀地僻陋﹑有蠻彜風﹑乃遣蜀子弟詣京師受業﹑由是民俗大化。學者比之齊魯。黃霸爲潁川守﹑力行教化﹑而後誅罰﹑治行爲天下第一。魯公令中牟。專以徳化爲理。許荊爲柱陽守兄弟爭財﹑荊以爲教化不行﹑咎在太守。而兄弟感悟各求受罪。斯非以教民。爲先乎。邵信臣遷南陽守﹑躬勸農耕﹑出入阡陌。杜詩爲民修治陂池﹑廣拓田土時人呼爲邵父杜母。子路治蒲﹑孔子入其境﹑見其田疇盡易。艸萊皆辟。溝卹深治而稱善。史起爲鄴令。引漳水漑鄴田。而河內稱富。斯非以養民爲先乎夫民率其教而化行俗美刑罰可惜而不用民得其養而家給人足催科可不急而輸由是在上者。可以優遊化理。而坐治雍熙之治無難也乃近世之政一切束幹功令。刑名錢谷。惟嚴參罰以相繩。大吏督之於上。屬員奉之於下。故每以薄書期會爲急。補愆救過之不暇。而又何能爲百姓興禮讓之俗講衣食之謀哉。然自流品紊淆。吏道多雜。民生所以日蹙而悍詐之風日熾者。非盡由於功令之急。參罰之嚴也皆大吏苞苴未絕勸懲不公而州縣之貪黷無厭酷虐爲厲耳夫錢糧耗羨﹑眾擎易舉﹑亦養廉之不可少也。而輒至幹加二加三公私雜派。足用而止﹑亦奉上之義應爾也。而動至於指一科十。則小民胼手胝足。一歲所入。焉能供無藝之誅求乎。若百姓含冤受辱﹑非有司無從申愬﹑一經告理﹑�問身家之貧富不論事理之是非稍拂其私則囹圄等幹劫盜之拷燎夾拶止爲詐贓之刀斧幾何不傾囊買命鬻產求生宜乎十室九空而脂膏之立盡矣爲上司者﹑以察吏安民爲職。若訪其人而劾之。立置重典。則猶可懲一以儆百也無如切責取欵則雷厲風行昏夜乞憐則雲消霧散及其大計屆期。又復鉆營打點。居然卓異俾釜魚範令竟同白首之馮唐掠地宣州立並黃扉之張柬廉靜殊爲短气貪污愈益放膽遂致百姓視官長如仇寇藐王章若弁髦訐官告吏以及擊登聞之鼓叩九重之閽怨毒憤深以致立遺恨之碑褫夫人之服是尙得謂之有政體乎所以疾痛痾癢不關乎上。刑罰威令不畏乎下。往往妻殺其夫。弟殺其兄。豪彊欺其良懦。勢宦虐其鄕愚。風教之頹。寧有底極其意以爲上之於我漠然不相顧也又慘乎其相戕豈獨諄諄然以三尺爲繩耶由是揆之。窮民積怨之深疾視其長。一旦地方有事吾恐害民者且將貽害於國也可不畏哉今夫誠欲修政理而綏兆人必淸其流品酌途銓序別其繁簡量才除授敕大吏必舉劾之無私飭有司必教養之是急果能仰體聖天子愛民之心爲心以百姓之事視同己事凡錢谷刑名。小眚罣悞。宜一切寬之文网。免其處分俾專意幹拊摩鞠育觀其後效若數年課績。風俗登乎淳厚。室家躋於富饒。是教養己有其效矣。督撫詳開事實。部院覆核。無虛卽加不次之擢督撫蔽而不舉以不肖妄薦宜從嚴議如此﹑州縣未有不教養其民。將見治臻純古。俗底阜康。又何區區催科爲慮。刑罰之是加哉鴻意今之言政者。不以民生系念。而孜孜錢谷刑名用勤。故於教養一條特爲拈出願司民■﹝牜支﹞者共畱心於是焉卽或時違勢絀。績弗用成亦聊以盡吾心無負讀書明道之初志可耳

○講讀上諭

自古帝王經世之大法垂訓於萬世者。虞書帝典。其首著於篇。章者也其詞約而其旨深擴其意義可以囊括聖賢之至徳要道可以並包古今之盛治宏猷然後知大聖人之吐英咀華𨿽單詞詞組猶若云漢之昭垂日星之炳煥使千萬斯年溥天率土紬繹之而無窮稟承之而難盡也自唐虞以迄今玆。若我皇上上諭十六條其詞約旨深夫非與虞書帝典並垂於不朽歟其閒惇倫重本。睦族和鄕。與夫崇教化。以隆風俗。謹法令以保身家。自家庭而及黨裏。由一己而推之天下無不以君子長者之道待其民而欲使天下之民無不以君子長者之道自待我皇上何其愛民之切望民之深如此惓惓之無已也則是與唐虞共躋斯民於時壅風動同一盛心哉康熙九年奉旨頒行內外文武﹑該管各官﹑督率舉行﹑而浙撫陳公﹑輯爲直解﹑使各府州縣以及鄕村人等﹑切實遵奉講解。又何患治化不懋登上理。而俗不丕臻於純美乎。謹按周禮﹑正月之吉﹑州長各屬其州之民而讀法﹑以考其徳行道藝而勸之﹑以糾其過惡而戒之﹑黨正及四時之孟月吉日﹑則屬民而讀邦法以糾戒之﹑族師月吉﹑則屬民而讀邦法﹑閭胥聚眾庶﹑旣比則讀法夫古之閭胥猶今之村長地方也古之族師。猶今之里社族長也。古之黨正猶今之鄕約耆老也。至於州長。亦猶今之州縣有司也。夫閭胥族長黨正皆掌政治教令則其人必皆品行素優非如今之約地鄕耆市井庸鄙以充也則今之上諭。又與成周之法令。同一教化大典。豈可令市井庸鄙充講讀之任乎。則約講鄕耆之不可不選也。夫州長之讀法﹑以正月及正歲是一歲而再讀。黨正之讀法。以四時之孟月是一歲而四讀。族師則每月一舉行是一歲而十二讀。至於歲時祭祀讀法亦如之蓋以就近者則讀多相遠者則讀少亦期於便民而不致於煩擾也是則今之上諭城廂及村長族尊宜每月一讀鄕耆宜四孟四讀但州縣有司﹑仿正月之吉﹑及正歲一再讀之制﹑似覺太簡。亦宜四孟四讀則城之於鄕。鄕之於村。又不可不分爲講讀也。至於講讀之際﹑儼乎如

至尊之在上。凜乎若聖訓之在耳苟鄕愚老幼擁擠喧嘩何以聆天語而肅觀瞻乎則儀注之不可不定也。所謂考其徳行道藝而勸之。糾其過惡而戒之。則讀法之頃。不又有勸懲行其閒乎周書畢命有曰旌別淑慝﹑表厥宅裏彰善癉惡樹之風聲﹑抑亦勸徳糾過之旨歟。由是講讀上諭之後兼行糾勸之法使民聞聖主之言感道徳之教而咸化於善使民知朝廷之意明善惡之辧而總歸於仁則庶幾良法美意。兼舉之而無遺矣。近見舉州縣卓異。俱開本官每月朔望﹑講宣上諭十六條云云﹑則又不獨如古之讀法﹑有一歲再讀四讀十二讀之別矣。然愚以爲典以敬爲主不宜太數數則反瀆而易幹怠矣仍宜如古之讀法。易以州縣長四孟四讀。似爲酌中之制。今卓異所云朔望﹑或亦就官民講讀大槪而言之耳。然卓異旣舉以爲例。司教化者。又不可不知云。

○擇鄕約

講讀上諭﹑卽謂之講鄕約﹑講鄕約必擇年髙有徳。爲眾所服者。爲之約講。約講有正副﹑謂之講正。講副。講正副﹑所以董講讀之政。而宣讀者﹑又必擇少年讀書子弟。聲音洪亮者。二人爲之少年則宣講有力讀書則字眼不錯句讀分明聲音宏亮則聞之於遠聽者方能領略是在約講於本鄕自擇之也。然此就一鄕四時講讀而言。至幹一村一族。每月吉講讀。一村自有村長。一族自有族尊﹑卽村長族尊爲之約講。而自舉其副焉其宣講者亦聽自擇。若夫城中﹑亦必擇年髙有徳爲眾所服者爲之約講。其正副宣講亦如各鄕之制。但鄕城所舉約講正副﹑以及村長族尊俱須按鄕城開報花名。投送州縣。州縣點驗果堪膺選。方任以講約之事。但講約正副等﹑專司講政宜待以優禮或有關地方教化風俗事件。聽州縣所委。其餘瑣屑。則別有料理地方之鄕約在。非彼宜與也。

城鄕分講

講讀儀

△城鄕分講

州縣官﹑有錢谷刑名之責﹑不能遠赴四鄕而四鄕之民亦有農桑商賈之務。不能遠赴治城﹑故每鄕宜設一講約所﹑或合鄕共購﹑或就寬大寺院庵觀亦可﹑如每村每族俱宜專設或就村之寺宇﹑族之祠堂﹑但須潔淨可奉龍牌寬廠可容聽眾。至於在治城講所﹑官長宜自捐俸。或樂輸者聽。斷不可出單派斂以資口實。須於通衢建立。榜題講約所庶於有司恪奉明綸。遵行講讀。似爲得體矣。

△講讀儀

講期前一日﹑司講者﹑至講所掃除潔淨﹑上用髙案。奉安龍亭或精設禦幄。更見恭。前用長桌﹑安置香鑪花瓶燭臺全副﹑堂外門之右﹑建鼓一面庋以髙架。門之左﹑設云板一面懸以橫虞。次日辰刻﹑講正副﹑率領執事人等各司其事。聽講紳衿齊集儀門內。百姓齊集大門外。候印官率僑學營官僚屬於大門外稍遠下轎馬。近所之處。不得傳呼鳴鑼。以龍亭所在也。官屬由左角門入﹑紳衿立堂左階下迎﹑一拱而升不敢揖。以未龍亭前行禮也。執事人﹑於龍亭前焚點香燭齊備﹑官屬率紳衿﹑至甬道下分東西兩班行三跪九叩頭禮。講正副於階下隨行禮。百姓俱令跪於門外。俟官紳禮畢乃起立。若令一同行禮。恐衣冠不整。俯仰參差。反致褻越也。禮生贊禮﹑樂人奏樂﹑禮畢樂止﹑現任文武紳衿入堂左右序立講正副擡講案於堂門左﹑恭置上諭直解於案上約講率司講者近案另班立。命聽講百姓﹑俱入至階下兩邊。站立肅聽。不得擁擠喧嘩。約講髙聲唱鳴講鼓﹑司鼓者鼓三嚴﹑司講者對案拱立朗聲宣講講一條畢﹑用壓紙將書壓定妨風捲亂。鞠躬而退﹑司點者﹑擊云板一聲﹑司講者第二人近案﹑講第二條﹑講畢照前退司點者擊云板一聲﹑先講者一人﹑再進講第三條﹑如此十六條﹑俱講畢﹑約講髙聲唱上諭講畢﹑諭聽講百姓俱出大門外。現任率紳衿下﹑於�道東西分班行禮。禮生贊禮﹑樂人奏樂﹑如前禮畢﹑樂止﹑禮生唱禮畢。約講髙聲唱。請龍亭擡夫皆黃團花衣﹑開後屏門﹑約講率領舁龍亭至後堂﹑居中奉安﹑仍用黃龍袱覆好﹑約講出。官屬與紳衿及約講行禮畢步出儀門紳衿送官屬升轎馬訖﹑然後各散此州縣官親行講讀儀注也。凡城廂﹑及各鄕村族行禮講儀俱照式但縣官不至。卽以紳衿序爵位年齒爲領班可也。如印官查某鄕有儀注不合式者﹑或一親詣較定講解。更見畱心大典。

○置善惡簿

凡城鄕村族講約所須置勸善糾惡二簿。勸善簿紅面頁糾惡簿黑面頁﹑每講讀畢約講與在事人﹑及首領紳衿長老﹑各舉某人行﹑某孝﹑行某弟﹑作某善事﹑拯救某人患難﹑賙卹某人貧苦﹑或婦人女子某爲節﹑某爲﹑烈俱要實迹公同開載勸善簿內。小善則約講等親詣其家而獎勸之。大善則於四季月終具呈。仍開造事實冊結投報州縣如某人行某忤逆不孝﹑某人行某悖亂不悌﹑作某惡事﹑欺淩某人﹑彊占某人財物﹑及姦宄不法事﹑俱要實迹公同開載糾惡簿內小過則約講等傳其父兄至所而�飭之。大惡則於四季月終具呈仍開造事實冊。結投報州縣。如有恃彊隱庇不許約講塡報。及約講塡報不公者。本州島縣訪查出或經首告。定以違法申懲拿究。本州島縣官﹑四孟在城定某吉講讀﹑先期傳集四鄕約講村長族尊代約講者。幹講讀日黎明﹑俱於城中講所伺候﹑其所舉報善惡之人﹑惡者於開報之時。立行差拘究懲。務於本處示眾如須對眾懲處者﹑或寄監倉俟講讀畢﹑對眾發落使觀者知警仍書其所爲榜於其門俟有攺過自新實迹去之果更有善猶當表之其善者﹑亦先。期傳知﹑於講讀畢對眾獎勵或花紅酒果鼓樂導送或給匾旌表其門如婦女節烈仍令紳衿族長裏耆公舉。照例申請題旌。有應獎而不合例者本州島縣榜異之。【其各所善惡二簿俱置送州縣印發塡完再置送印於季終舉報善惡冊結仍將印簿並繳。查與開報冊是否相。同仍發還其在城廂有善惡亦令約所置簿公塡開報與鄕村同﹑】

○立義學

古者家有塾黨有庠﹑所以教民之子弟爲學也﹑其有秀異者﹑移鄕學於庠序﹑猶今之童子試而入於頖宮也﹑明洪武二年﹑詔天下立府州縣學﹑八年詔立社學。諭中書省臣曰﹑今京師及郡縣皆有學﹑而鄕社之民﹑樂覩教化﹑宜令有司更置社學。延師儒以教民閒子弟。庶可導民善俗。則是置社學延師儒皆有司責也。然州縣城鄕四方。欲使民子弟盡攻�業。卽一鄕論之。按裏置學﹑多則百處﹑少亦數十處﹑𨿽悉捐官俸﹑不過置一二處止耳。何能徧及哉。鴻以爲今之社學與古鄕塾黨庠不同古者人無異學。師無異教。八歲入小學﹑學六甲五方書計之事。始知室家長幼之節。十五入大學﹑學先聖禮樂。而知朝廷君臣之禮。是入小學而習其易者小者入大學而習其難者大者。是習之有漸。而學與年俱進也故一鄕之子弟皆聚習於塾一黨之子弟皆聚習於庠於是互相講肄博識多聞然後心意開朗敬業樂羣不覺大化之陶然而有得也今者富貴子弟。有力而多不學。貧賤子弟。無力而不能學。或富貴之家。有心訓子弟。各延師於庭。而又不屑與貧賤者爲伍以故鄕塾黨庠之制不能行於今日而有司又視教化爲迂闊不急之務財力爲有限之資而社學之制不能修復於今日所以詩書不事教化不興而風俗偸薄益相波靡也然則斟酌於塾庠社之間合力於紳衿之樂助。而﹑有司先爲之倡者其惟義學乎夫義學者專爲貧窮無力之子弟而設也凡寒微之子。有資質可學者。則聽其就業。其貧窮之人﹑在鄕者多﹑蓋城廂多紳衿商賈。而鄕落則大半耕農■﹝牜支﹞豎也大約城廂視民貧富之多寡而置之。至於鄕視鎭集村莊之大小而置之。少則或一或二。多則或四或五。其零星散戶﹑有志願學者。就近附入焉。每學一區﹑無論規制廣狹。必設有大門﹑榜以義學繚以周垣。使分內外大堂三楹。爲誦習之地﹑後有退宇﹑中奉至聖先師位﹑學者旦夕致禮堂左右舍各二所﹑左爲師寢室﹑右一爲客座﹑一爲堆貯器用﹑堂東側爲庖﹑西側爲廁﹑更須隙地建倉﹑爲蔬圃司閽司庖者各一人﹑其几案榻椅釜竈盤盂之類具﹑備其﹑資財劇於樂﹑助。而司掌者共推老成有品行之。人使。修葺以時。器物有稽。勿致傾圯遺失。至於師長﹑必延請誠朴明於訓詁貧士。公舉於官。驗果可任則擇吉就學。乃召貧子弟從之。執贄拜見者聽厚薄不。責焉古者修束脯以從學文翁治蜀﹑遣蜀子弟必遺物博士而使教之。以見師禮之不可廢也非欲其損於財也若夫師之館谷﹑貧士恃此以供饘粥乃陸續而饋之﹑不可繼也。乃劇金售田若干畝。計每歲所入。除取足館谷。給閽庖之值。余爲修葺捨宇。增補器用。及歲時祭祀。燕飲師賓諸費焉。然田租之出納。與用度之數俱令司掌者主之悉登諸籍歲終與在事者會計焉每學一區﹑就於好義樂輸者推舉數人。或輪流值﹑歲更爲公妥但非其人不得狥情輕任恐稍有私朦。則學之取用不敷。僨乃公事矣其師之日課必有定程每早背昨所上書﹑背畢﹑上生書﹑因其質之慧鈍而多寡之或一上再上﹑必熟讀乃背熟背乃已。務要字音淸楚句讀分明學生早膳畢﹑乃寫仿﹑其仿必遵正韻。筆畫端楷。須粉本佳而後摹者工𨿽用筆之法﹑不能驟知。而字之體勢要必先正焉。仿寫畢﹑必爲之定妍媸。妍者圈之。媸者抹之。使知所攺必擇難字與記次日復之使識而不忘。講書者則聚集公所﹑如講某章﹑先舉此章大義。後逐句先解字義。再講句義務須明白簡易使童子胸中了然講畢﹑令其返席默。記次日講時先復講方與講新書。童子要看講書﹑無如張閣老直解﹑字句段落。甚是分明。記講書畢﹑午膳﹑膳畢﹑將早書誦背訖﹑再上晚書﹑熟讀�訖﹑做對者出對與對﹑必先令其看對類﹑使知各有分門。童子學對便知平昃。他日作表判四六皆由此昉也早來晚散﹑須向先師位肅揖﹑歸見父母尊長亦肅揖以弟子之禮。必出入有儀也早晚所上書五日一總背。是日不上生書。背畢﹑令默寫如有錯落。酌量受責。十日謂之溫﹑旬寫句將十日所上書﹑總背總寫亦如之。此幼童之功課也更其要者﹑童子必以涵養徳性變化气質爲本入而孝出而弟見長老則興敬興讓處同輩則以謙以和毋矜气毋惰容毋疾言怒色待人行事忠信篤誠此皆養徳性化气質之實也。易曰﹑蒙以養正﹑聖功也﹑可見童蒙之時而必養之以正。是卽以聖人之功望之矣。爲塾師者豈可不以養正爲教而顧斤斤於誦習哉州縣■﹝牜支﹞宰﹑因公至其境﹑躬詣義學考其課程獎其生之優而褒其師之勤則其父兄聞之。莫不勵子弟於學。其師榮之。莫不勉諸生於教矣。

○生童課試

有司爲諸生會課一以興獎文教一以挽正士風使讀書自愛者。於州縣父母樂其有文字之知而日精於行業其空疏薄劣者。於平日出入衙門亦愧其無干進之階而日遠於奔競邇來儒學﹑諸生月課﹑杳矣無聞。宜﹑移文學師﹑每月訂期﹑詣彛倫堂出題面課如有學田地租﹑取爲課文飲饌之資。每日二餐﹑餐每桌肉蔬四器﹑桌四人﹑次餐每席加漕二壺﹑大約能文會課者﹑不過數十人﹑每課需費二兩﹑歲十二課除六臘甚寒暑。亦止十課。所需僅二十金或州縣爲窮廣文先生代措似不大難也。至於■﹝牜支﹞宰﹑每逢季課須預期出示﹑是日後堂會課﹑並請學師爲竟日文字劇談。其童子能文者。亦準與課。閱文畢次其等第﹑以特等一等又一等爲率﹑擇其文之尢者付之梓。以公同好。無負諸生一日之苦心其善文而有品者宜特加獎異富者優以儀文。貧者資其膏火。則惰懶荒疏者。亦將爭自琢磨而思就正於有道矣是非振文教。挽士趨之一助乎。【按前典禮部賓興考試條內州縣季考﹑及童生正考以典禮言﹑此季課以教養言因文有互見故重復爲之詞耳﹑○二條可參看﹑】

○講學

夫爲政者期於美風俗必先於正人心欲正人心必由於明聖道所謂聖道者。非求之於髙遠而難知也。非履之於怪僻而難行也卽此日用庸常之事見之於君臣父子兄弟夫婦朋友之間各盡其當然之則而無過不及之差而已然非學無以明其理非明理無以善其行夫理者天理也。卽天所賦之徳也。在天謂之理﹑在人謂之徳在事謂之義。凡天理之不明由於人欲之所蔽。理爲欲蔽。則人心之徳雜而不純。徳而不純。則措之於事。未必皆當。而於義相遠矣故易幹九二曰。君子學以聚之。問以辧之寬以居之。仁以行之。蓋非問無以進徳。非人二無以修業。然先問辧而後仁行者必先精於學無一理之不明而後湛於心無一徳之不純踐諸躬無一事之不宜也以是知徳𨿽聖人而﹑不可不先務學九二曰﹑庸徳之信﹑庸言之謹﹑閒邪存其誠庸徳者﹑卽君臣父子兄弟夫婦朋友﹑當然之行也。庸言者﹑卽君臣父子兄弟夫婦朋友當然之教也捨是無所謂行。無所謂教也閒邪者欲天理之常明不爲人欲所蔽也存誠者欲心徳之常純不爲人欲所雜也捨乎學又無所謂閒與存矣由堯舜禹湯文武周公孔子之道。而溯之堯之命舜曰﹑允執厥中﹑中者無所偏倚無過不及之名也。舜之命禹曰﹑人心惟危道心惟微﹑惟精惟一﹑允執厥中﹑人心﹑气形之私也。道心﹑性命之正也。精以察之察其私也。一以守之守其正也不以气形之私而害性命之正故道心至微而不爲人心所危始能允執厥中。無所偏倚於過與不及此舜因堯之命。而推其所以執中之由也其在成湯曰﹑以義制事﹑以禮制心﹑不曰執而曰制者執守而毋失﹑之謂也制以此制彼之謂也。𨿽堯舜之執中。與成湯之制事制心不無安勉之分然要使道心常存而守中勿失禹之得統於舜與成湯之得統於禹者則一也其在文王曰﹑不顯亦臨﹑無射亦保﹑此湯之以禮制心也。不聞亦式﹑不見亦入﹑此湯之以義制事也。其亦以制而求厥中之義乎。是文之得統於湯者。亦卽得統於堯舜禹也。其在武王﹑受丹書之訓曰﹑敬勝怠者吉﹑義勝欲者從﹑怠與欲卽惟危之人心也。敬與義。卽惟微之道心也。文之與湯。皆以制而求執至於勝恐怠欲之忽乘敬義之弗敵而必期有以勝之也勝之者亦卽執中之旨不欲以惟危之人心。而間其惟微之道心也。武之敬義非卽文之臨保式入乎周公系易爻之辭曰敬以直內﹑義以方外﹑敬義者﹑卽武之勝怠勝欲之道心也。直內方外﹑卽武得之湯文制心制事以求協於中者也此周公之得統於文武非卽得統於湯禹舜堯乎。至子吾夫子則曰。博文約禮﹑又曰克巳復禮著之大學曰﹑格物致知誠意正心修身﹑以及齊家治國平天下夫博文約禮﹑是卽堯允執厥中之旨也。克己復禮。格物致知是卽舜精以察之。一以守之之旨也。誠意正心修身。治國平天下是卽禹湯文武周公禮敬義制心制事之旨也。皆所以合乎執中者也然執中之旨自堯而肇其端由舜禹湯文武周公而演其義至我夫子盡發數聖人之祕而顯示人以明理之功克修乎善行之用明卽明此日用常庸之理也善卽善此無過不及之行也所以夫子統堯舜。禹湯文武周公之傳而下及乎顏曾之親受。孟子之私淑皆不外乎是也至宋之周子﹑以誠爲本。欲爲戒。二程子以涵養須用敬。進學在致知。朱子亦以誠意正心爲要總之去人欲之所蔽還心徳之至純必從事乎學而後由審問明辧有以進其徳由仁之篤行有以修其業夫仁者﹑心徳之至純也行至於仁。而猶有私欲雜於其間乎。故易之九二曰﹑閒邪﹑非學以明理無以見邪爲外累而不知所以閒之也又曰存誠﹑誠爲吾心之實若邪之不閒將心爲邪惑而誠之不能存矣故曰閒邪存其誠必邪能閒而後誠可存也觀大學�道之序致知必在於格物。修身必先於正心誠意。格物而理無不明。知致而知無不盡凡夫人欲之私舉不得蔽吾心之明以理欲之介先巳極乎知有毅然其不可惑者矣知旣極乎致。而意無不誠。意旣至於誠。而心無不正凡夫人欲之私舉不得搖吾心之定以天理之公早已篤下中有斷然其不可撓者矣由是以之修身卽爲明徳之君子以之齊家治國平天下卽爲親民之大人何也自一身而推之人人之身日用庸常之事皆此君臣父子兄弟夫婦朋友之倫也各盡其當然之則而無過不及之差卽此堯舜禹湯文武周公孔子相傳允執之中也故曰聖人之道非髙遠而難知怪僻而難行也亦卽此執中敬義制心制事之要與閉邪存誠之功而已若是非學又何以能之哉今之爲政而兼言爲學誠以聖道明而後人心正人心正而後風俗美至於風俗美爲政者之教化行矣然則講學之舉非爲政之所亟務乎粵稽古者虞夏商周。皆有國學又有鄕塾黨庠。民皆明於徳行道藝。而風俗淳美。故唐虞之世。比屋可封。周之免罝野人。可備公侯腹心之選。自春秋戰國上不養士。而學校之教廢。排箝柙闔之流務。以遊說相矜立談而致卿相所以險詖之士詭譎傾陷以詐術攘功名以利害動人主惟取效於目前而不顧國家長久之計於是諸侯之眾七國之彊皆敗亡於縱橫說士之口而卒莫之救也漢興﹑至武帝始立太學置博士子弟﹑自是代有興舉。學士之生徒日眾。至於桓帝﹑太學諸生三萬餘人然其徒每互相標榜。於人好爲謗議譏彈。公卿以下。�不倒屣折腰。而黨錮之禍遂起。晉咸康間﹑江左浸安﹑袁瓌馮懷等﹑請興學校﹑然又習尙老莊喜爲淸談。而中原之喪亂。卒致莫平蓋衰周之學校廢而士散人各私其智以爲利漢晉之學校興而士聚人皆務其虛以取名其無裨於聖賢之學則一也迨乎宋﹑崇尙理學。眞儒輩出關。閩濂洛之學。直接唐虞洙泗之傳以之言道而聖人之性功可成以之言學而王者之治功可立由是觀之學非惇本務實𨿽日聚處於膠庠相髙乎議論而與聖功王治判然其益遠矣昔晦翁夫子﹑講學於白鹿洞﹑著爲學規。以父子有親﹑君臣有義﹑夫婦有別﹑長幼有序﹑朋友有信爲五教之目學者學此而巳。以博學之﹑審問之﹑愼思之﹑明辧之﹑篤行之五者爲學之之序。學問思辧四者所以窮理也。若夫篤行之事。則自修身以至於處事接物。亦各有要。言忠信﹑行篤敬﹑懲忿窒欲遷善攺過爲修身之要正其誼﹑不謀其利﹑明其道﹑不計其功爲處事之要己所不欲﹑勿施於人﹑行有不得﹑反求諸己爲﹑接物之要何一非惇本務實之學乎。安定胡先生教學於蘇湖間﹑是時方尙詞賦﹑獨湖學。以經義﹑及時務﹑故學中有經義治事二齋經義﹑擇疏通有器局者居之治。事齋﹑人各治一事。又兼一事。如邊防水利之類。故其出而筮仕往往取髙第及爲政多適於世用若老於吏事者是又以聖功而兼王道爲經濟有用之學以視夫文章秀士誇詡詞藻曲學迂腐附會古法而適無補於治有害於民者其相去奚啻什伯倍徙哉然而有晦翁夫子始有鹿洞學規之實有安定先生始有湖學教法之效則學與教又豈不賴其人而後興乎鴻願今之爲政者﹑惇請實學名儒。經濟宏通之士。爲之宗師。置講院。徵隱徳耆宿仿鹿洞湖學之遺制朝夕討研性命之奧究論時務之要俾內而聖外而王如吾夫子修己則當時稱爲聖人後世爲萬代帝王師治人則魯用之而三月大治作春秋垂千古之法戒而褒貶賞罰嚴於衮鉞然後知聖人之學坐而論起而行非徒據臯比持麈柄侈諸空談而已也苟今講院之中。繼紹有人。則其扶道倡教之功。當不在孟韓下。於是聞風景慕者。皆不超而致則鹿洞湖學之盛可再見於今日又豈特一州一邑。士民觀感儀型。羣相向化。而人心有不正。風俗有不美者哉【講學學規儀注附】

學規儀注

△學規儀注

夫講學﹑蓋以闡明性道之旨。紹續聖賢之統要必躬。行實踐造誼精深而非外務虛名以博馳聲譽也粵稽學規﹑當以白鹿洞爲宗﹑而新安紫陽書院崇實會約﹑亦大略仿其遺意﹑本朝海昌令﹑許西山先生﹑在海昌講學規儀﹑頗爲明晰﹑鴻今於紫陽海昌閒﹑刪去繁文。於講學實有禆益者。並載之。使司■﹝牜支﹞諸君﹑倡率鼓舞。賢智力行之。有以日進於純修愚不肖觀感之。亦以漸臻於美俗其於世道人心。不有厚賴哉。爰敬列之於左﹑以備采擇﹑

學規凡十二條

儀注凡二十四條

學規凡十二條

一崇正學

一惇實行

一謹士趨

一嚴始進

一圖晚節

一設講院

一主會事

一定會期

一尙齒徳

一擬講書

一勤論著

一遵學戒

一崇正學

經明行修宗尙聖學。講論悉符於踐履。著述必本於躬行。徳孚閭閈。望重學林者。會長延請賁院。闡證聖宗。爲後學標準。如侈談二氏家言爲三教歸一之說。及陽儒陰佛之流。不得入會。

一惇實行

凡士必居家孝悌。言行謹信廉節自守學術純正。爲鄕黨親友所稱許者。方延入會。

一謹士趨

凡瀆亂人倫不矜名節。及爲利奔競公門居閒作證。語言無實放誕不謹。一切所爲。有妨名教。而欲登會堂。爲名髙挾浮詞以取勝者。勿令入會。

一嚴始進

凡有志入會者﹑必須會中老成爲之介紹預先告明會長﹑會長通知會宗﹑會宗廉核。果如所告﹑方延入會﹑介紹引新友﹑具名帖﹑見會宗至會期然後同堂領教﹑

一圖晚節

凡從前附名在會諸友﹑或有爲徳不卒。敗名喪撿。內忝倫常。外辱壇坫。及在會不遵儀注。散會後誇誕不經。欺誑流俗者。眾議不許復入。削除前名。仍追咎原介紹之友。紀錄一過。

一設講院

凡州邑﹑擇閒曠亢爽之地。捐貲建講院一區﹑規制大小。量力爲度。中堂奉孔子先師神位﹑後堂退息會膳﹑其膳貧或當事紳衿及在會輪值或合力公認。若更劇金共置學田以充公用則講業庶乎。其可久矣

一主會事

道術行誼羣心向往者州邑具啟及幣儀登門惇請推尊之曰掌教﹑是爲會宗。主會闡教。齒尊行優者。曰會長輔會宗以主教事。齒稍次於會長。行與才合者二人。爲會正輔會長以紀綱會事。年富力彊。幹諝足任者二人爲會贊。應酬。來學。同會正協理會事。童子才敏純謹者二人。爲會通傳報諸事以供趨走

一定會期

每月二會。須預定會期以爲例程。庶入會聽講者。以便依期而至會日巳集申散。

一尙齒徳

凡會友以齒爲序。客來聽講者以客爲序。會友止尊齒徳富貴貧賤所勿論也。如有驕矜自擅。不虛心勵道者。不敢延請入會。

一擬講書

每會會宗預擬講書三章。首章六經論孟。次章性理史鑑。末章禮樂文章政事。就各章衍爲講義。與會長等參正妥當。會前五日謄發同會。使各有發明意見﹑預爲擬定於升堂問答時。羣相質難。增長學識。

一勤論著

學求得諸心。證於事凡每日心有所得。事有所行。或與友人談論。關切身心。有益治理者。則皆記之簡編。曰學行日錄。行或善或過。直書無隱。每於會日講問畢。各出日錄以質同人。咸相切劘。久之識力益精過失漸少。此吾儒格物致知。實踐躬行之至要也。若飾善掩惡。僻論矯詞。則欺誕是根。他日學問事功。皆可知矣。

一遵學戒

學貴下。傲心宜戒。中貴虛。滿心宜戒。功貴恆怠心宜戒。入貴巽躁心宜戒。養貴靜。蕩心宜戒。應貴直機心宜戒。器貴宏。褊心宜戒。欲貴寡。貪心宜戒。用貴節侈心宜戒气貴和。忿心宜戒。人貴同。忌心宜���超習心宜戒。守此十二戒。可以語道矣。

儀注凡二十四條

一預示章目

一選定執事

一習儀除壇

一聽講報名

一公迎師長

一參謁先聖

一分班序揖

一升堂就位

一宣明學規

進講首章

一歌詩一闋

一初獻讀祝

一進講二章

一歌詩二闋

一行亞獻禮

一進講三章

一歌詩三闋

一行終獻禮

一輟講請膳

一升堂問答

一司記登策

一歌詩勉勞

一拜辭先聖

一公送父師

一預示章目

每會先期五日﹑將所講某書幾章﹑用粉板書明縣於講所﹑使遠近之士﹑傳知尋繹﹑以待聽問﹑

一選定執事

每會﹑司贊二人﹑司儀二人﹑司祝一人﹑司壇二人﹑司監二人﹑司講三人﹑司記三人﹑司賓四人﹑司鼓一人﹑司鐘一人﹑歌童六名﹑

一習儀除壇

先期一日﹑司壇者﹑整理神座﹑掃除講堂﹑潔淨几案﹑陳果酒香燭帛﹑司儀張掛條約﹑率歌童﹑習熟聲容﹑

一聽講報名

凡聽講者﹑先期一日﹑詣講壇﹑從司賓報名登籍以便備坐次日四人共膳﹑書號於桌﹑

一公迎師長

正講前一日司會者﹑聯名序刺﹑至縣署﹑請父母﹑來晨赴講﹑將至會長出迎至堂會宗降階﹑迓升階【如會宗本治人同會長出迎】

一參謁先聖

贊儀者先上階分東西對立﹑【唱】排班﹑行謁先聖禮﹑序立﹑會宗中﹑父母師僚東﹑縉紳舉貢西﹑平列階下﹑諸生序後﹑【唱】班齊﹑鼓樂﹑鞠躬﹑拜興四【唱】平身﹑【唱】樂止﹑

一分班序揖

【唱】分班﹑會案東立西面少上父母師僚東次西﹑面縉紳舉貢﹑西立東面﹑與父母師僚次同諸生序下南立北面﹑【唱】東西對揖畢父母師僚縉紳舉貢向會宗一揖﹑師僚縉紳舉貢向父母一揖﹑諸生向上三揖﹑首會宗答一﹑次父母師僚答一﹑次縉紳前輩答一﹑諸生同班一揖止【凡進退拜揖不中禮者俟禮畢司儀糾舉小記過大記罰】

一升堂就位

【唱】升階就位﹑仍分東西照立定序﹑紳與紳齒﹑士與士齒﹑立定﹑【唱】告坐各不離位三揖止﹑會宗父母師僚坐東﹑遠賓邑紳坐西﹑司請三案﹑堂上近南左右對列﹑執事位階上聽講東西分坐

一宣明學規

伐鼓三擊鐘三﹑【唱】司監宣白鹿規﹑左司監出位﹑宣五教之目﹑【鼓一】向上一揖髙聲長宣﹑父子有親﹑【鼓一】君臣有義﹑【鼓一】夫婦有別﹑【鼓一】長幼有序﹑【鼓一】朋友有信﹑【鼓一】宣畢﹑一揖﹑復位﹑右司監髙聲曰﹑願同人扶植此綱常﹑【擊鐘一畢】【唱】右監出位﹑宣爲學之序﹑【鼓一】向上一揖﹑髙聲長宣博學之﹑【鼓一】審問之﹑【鼓一】愼思之﹑【鼓一】明辧之﹑【鼓一】篤行之﹑【鼓一】宣畢﹑一揖﹑復位﹑左司監髙聲曰﹑願同人振興此徳業﹑【擊鐘一】畢﹑【唱】左司監出位﹑宣修身之要﹑【鼓一】揖宣同上﹑言忠信﹑【鼓一】行篤敬﹑【鼓一】懲忿窒欲﹑【鼓一】遷善攺過﹑【鼓一】宣畢﹑一揖﹑復位﹑右司監髙聲曰﹑同人中果能遵此修身否﹑請三思之【擊鐘一畢】唱﹑右司監出位﹑宣處事之要﹑【鼓一】向上一揖髙聲長宣﹑正其誼﹑【鼓一】不謀其利【鼓一】明其道【鼓一】不計其功【鼓一】宣畢﹑一揖﹑復位﹑左司監髙聲曰﹑同人中果能遵此處事否﹑請三思之﹑【擊鐘一畢】【唱】左司監出位宣接物之要﹑【鼓一】揖宣同上﹑己所不欲﹑【鼓一】勿施於人【鼓一】行有不得﹑【鼓一】反求諸已﹑【鼓一】宣畢﹑一揖﹑復位﹑右司監髙聲曰﹑同人中果能遵此接物否﹑請三思之﹑【擊鐘一畢】【畢】司監宣白鹿洞規畢﹑【伐鼓三擊鐘三】

進講首章

【唱】司講啟告講首章﹑左司講一人出位﹑向先師曰啟告今日擇講某經某章﹑一揖畢左拱手讓揖左同答﹑右拱手讓揖﹑右同答﹑【唱】升講位﹑【伐鼓三擊鐘三】【唱】肅靜無嘩﹑【唱】展書開講﹑司講端坐正襟﹑朗聲宣會宗所擬講義﹑講畢﹑司講起坐﹑向先師一揖﹑告講某章畢﹑復位﹑【伐鼓三擊鐘三﹑】

一歌詩一闋

【唱】童子上堂歌詩﹑童子六人序進立定﹑一揖﹑唱歌良知之首章﹑【鼓三鐘三】歌曰﹑个个人心有聖師﹑【鼓一鐘一】日將聞見苦遮迷【鼓一鐘一】而今指與眞頭面﹑【鼓一鐘一】只是良知更莫疑﹑【鼓三鐘三畢一揖復位】

一初獻讀祝

【唱】作樂【唱】父母師僚行初獻禮﹑【唱】序立﹑【唱】盥洗【唱】酌酒﹑【唱】詣至聖先師神位前跪上香﹑獻帛獻爵﹑讀祝文﹑司祝一人執詞跪讀﹑維某年月日干支﹑朔越幾日干支某州縣某謹昭告於至聖先師孔子之神曰﹑竊惟聖人垂教萬世﹑大道載在六經﹑提醒人心﹑賴有先知而先覺﹑昌明理學﹑端在希聖以希天﹑自振鐸杏壇﹑得七十二賢而大著﹑迨傅薪鹿洞﹑經千五百載而益彰﹑代有眞儒﹑以明至道﹑今玆後學﹑宜紹斯文某忝司牧於某邦﹑實聀關乎風教﹑用求名宿﹑爰作人師﹑按月而定講期﹑窮經以惇實行﹑從此共肩道統﹑非敢誇示儀文﹑爲天地立心﹑爲生民立命﹑爲往聖繼絕學﹑爲後世開太平﹑願歸明體達用之儒克成內聖外王之業﹑拜瞻聖位﹑敬視儀型﹑誠意當宣﹑奉詞虔告畢【唱】俯伏興復位﹑鞠躬拜興連四﹑禮畢﹑【唱】樂止【此�詞乃西山先生原本意頗明盡﹑因載之用者聽另撰可也﹑】

一進講二章

【唱】司講啟告講二章﹑右司講一人出位﹑向先師曰﹑啟告今擇講某書某章﹑一揖畢﹑左右拱讓揖﹑左右答仝前【唱】升講位﹑【伐鼓三擊鍾三】【唱】肅靜無嘩【唱】展書開講﹑司講端坐正襟﹑朗聲宣講﹑照前講畢﹑起坐向先師一揖﹑告講某章畢﹑復位﹑【伐鼓三擊鍾三﹑】

一歌詩二闋

【唱】童子上堂歌詩童子序揖仝前﹑【唱】歌良知之次章【鼓三鍾三﹑】歌曰問君何事曰憧憧﹑鼓一鍾一】煩惱場中錯用功【鼓一鍾一】莫道聖門無口訣﹑【鼓一鐘一﹑】良知兩字是參同﹑【鼓三鐘三】畢﹑一揖﹑復位﹑

一行亞獻禮

【唱】作樂﹑【唱】行亞獻禮﹑【唱】序立﹑【唱】酌酒﹑【唱】詣至聖先師神位前跪上香﹑獻爵畢俯伏興復位﹑鞠躬平身禮畢﹑【唱】樂止﹑

一進講三章

【唱】司講啟告講書三章三司講出位向先師曰啟告今日擇講某書某章一揖畢﹑左右拱手讓揖仝前﹑【唱】升講位﹑【伐鼓三擊鐘三】【唱】肅靜無嘩﹑【唱】展書開講司講端坐正襟﹑朗聲宣講如前﹑講畢﹑司講﹑起坐﹑向先師一揖告講某章畢﹑復位﹑【伐鼓三擊鐘三】

一歌詩三闋

【唱】童子上堂歌詩童子序揖同前【唱】歌良知之三章【鼓三鐘三﹑】歌曰﹑人人自有定盤鍼﹑【鼓一鐘一】萬花根原總在心﹑【鼓一鐘一﹑】卻笑從來顚倒見﹑【鼓一鐘一】枝枝葉葉外頭尋﹑【鼓三鐘三﹑】畢﹑一揖﹑復位

一行終獻禮

【唱】�樂﹑【唱】行終獻禮﹑【唱】序立﹑【唱】酌酒﹑【唱】詣至聖先師神位前跪上香﹑獻爵畢﹑俯伏興復位﹑鞠躬﹑拜興連四平身﹑禮畢﹑【唱】樂止﹑【唱】司講巳畢詩樂三終﹑【伐鼓三擊鐘三】

一輟講請膳

【唱】請赴茶饌所司會者進一揖父師紳衿皆揖退依次出講堂外﹑散步片時﹑司賓拱至饌所﹑【伐鼓三擊鐘三﹑】【唱】就位﹑照桌號立﹑【伐鼓一】【唱】告坐﹑各不離位﹑向上三揖【伐鼓一】【唱】供饌湯﹑先茶﹑不酒﹑進素菜三道﹑點心一道﹑湯一碗俱不葷畢【唱】請茶請饌請湯﹑少頃﹑再伐鼓一﹑【唱】供饌湯﹑又素菜二道﹑點心一道﹑湯飯各一碗畢﹑【唱】請湯請饌少頃﹑再伐鼓一【唱】上茶畢﹑【唱】請茶﹑少頃﹑伐鼓一﹑【唱】徹饌﹑各坐定不離位畢﹑擊鐘一【唱】起坐﹑各不離位﹑向上三揖﹑出位﹑散步片時﹑○本日早間﹑司會者﹑將報名冊上﹑計數若干﹑用二十字爲號﹑守程朱正學﹑綿鄒魯宗風﹑纘伊周大業﹑接堯舜中傅﹑照此編號﹑榜於壁﹑貼於坐﹑每字號十人﹑約共二百人﹑凡各省各郡來與會者﹑坐在本鄕之上﹑

一升堂問答

伐鼓三﹑擊鐘三﹑【唱】請赴講堂﹑父師紳衿依前次序進就位坐定﹑【唱】疑問者﹑依次質難﹑就會宗擬所講三章﹑依章次問難﹑並發自巳特見﹑務期昌明聖道﹑剖暢治理﹑有益身心學問﹑勿尙浮辭矜辯﹑先長者﹑後幼者前問畢﹑後問起﹑母儳言毋剿說﹑毋雷同﹑眾當靜聽﹑宣畢﹑問者起﹑出班﹑向先師一揖﹑會宗一揖﹑次父母一揖﹑坐於旁側﹑詞气從容辧難詳盡問畢﹑再向先師一揖﹑會宗父毋各一揖﹑就本位﹑後問者出班如前揖坐側問難﹑俱畢﹑【伐鼓三擊跪三】

一司記登策

司記三人﹑列桌於神坐旁﹑審聽問答﹑依次記載如或未盡者﹑次早本人詳書一紙﹑送司記者﹑匯錄成編﹑呈會宗訂正﹑送父師批答授梓以正有道﹑

一歌詩勉勞

問答已畢﹑會宗父母師僚縉紳宜勉勞以詩﹑【唱】童子上堂歌詩﹑揖序同前﹑歌曰﹑聖功王道本無殊﹑【鼓一鐘一】體用明通是大儒﹑【鼓一鐘一】好向孔顏尋樂處﹑【鼓一鐘一】莫將塵夢負居諸﹑【鼓三鐘三】一揖畢﹑復位﹑【唱】作樂﹑唱上香﹑僚屬向前立﹑【唱】揖﹑【唱】初上香再上香三上香﹑【唱】揖﹑復位﹑少頃﹑【唱】樂止【西山先生歌詩相勞一則﹑歌伐木三章﹑詩句太多﹑終事過煩﹑易生怠倦﹑今余以四語收之亦以見羣相戒勉之意云可否聽刪﹑】

一拜辭先聖

【唱】序立﹑會宗中﹑父母師僚東﹑縉紳舉貢西﹑諸生序後俱在階下﹑【唱】班齊樂【唱】鞠躬拜興連四﹑平身﹑禮畢﹑【唱】樂止﹑【唱】分班次照前立﹑【唱】東西對立﹑【唱】凡在坐與講席者﹑謝會宗一揖﹑交答﹑【唱】師僚紳貢謝父母一揖﹑交答﹑【唱】諸生向上謝三揖﹑首會宗答次父母師僚答三縉紳答﹑依次從容退班﹑自始至末﹑勿嘩勿訛﹑

一公送父師

父母與會宗二門外揖別﹑縉紳舉貢送父母師僚大門外揖別﹑諸生大門外道傍打恭送﹑眾各拱別﹑次日早﹑司會赴縣致謝﹑投一公帖﹑

已上諸條謹就鴻所見聞﹑及陋識編次如此﹑至於應增應減﹑統俟髙明裁定之耳﹑

福惠全書卷之二十五終

●福惠全書卷之二十六

教養部二

◆教養部二

勸農功

修水利

墾荒田

藝果木

植桑楡

惇節儉

禁淫祀

嚴邪教

禮耆徳

卹孤貧

立義塜

○勸農功

有近於迂闊。而實關乎本計者如勸農是也古者有勸農之典及庶民方耕之際守令親出於郊。農之勤於耕作者爲之簪。花飲酒以勸之農。之荒於耕作者爲之酌水以恥之。使民之播種以時而無後於秋獲。且民知上之重本務而競相力作於南畝也﹑晏子謂齊景公曰﹑春省耕而助不給﹑是則不惟勸之而且有以助之也。爲民■﹝牜支﹞者見民之耕賃牛無資。播種無粒者爲之捐金出粟以貸之。秋斂時止償其本而免其息則百姓戴父母之徳。樂仁侯之利。未有不畢力農功。而婦子享寧盈之慶者矣。

○修水利

南北地勢有髙卑之不同。故水旱有蓄泄之或異。南方地低窪。多湖蕩陂池北方地仰亢。多平原曠野。卑窪者利於疏泄仰亢者利於瀦蓄。此其大較也然而南方亦有山田隴地未嘗不畏旱。北方亦有濱河近澱未嘗不畏水夫農民往往坐視。其爲旱爲水。而不知救何哉貧富之力有不齊愚庸之智有不逮而遂因循苟且付之無可如何也有司誠能愛民視四境之之土田如。巳之莊產四境之農夫如己之傭佃於農。功旣畢之後單騎裏糧親爲相其地勢諭以勿憚一時之勞終享百世之利其卑窪者﹑爲之築堤堰建斗門旱則閉而蓄之澇則啟而泄之其仰亢者爲之引河渠通溝洫旱則灌漑有資澇則流行無礙則南北之地勢均可無虞矣。若夫山壠之田於下流築大壩寸寸而壅之引以牽車使不傷於大旱河澱之田。於四隅亙長圩層層面遏之疏以涵洞使不傷於大水是依山傍水之地。又可無憂矣夫如是。寧有地力之弗盡而天時之足患哉邇來■﹝牜支﹞宰﹑處衝衢指爲應接無時。值凋疲又云催科孔迫獨不思與賓朋敲棋飲酒呼鷹犬縱獵從禽非公餘之暇日乎倘捨此自適之娛轉而念民事之急則農功有賴豈不爲賢父母哉

○墾荒田

州縣之荒田有老荒有新荒夫老荒乃兵燹之﹑後人亡地棄。久成榛莽新荒﹑乃偶值歲凶人民流散漸致拋廢有司宜親。爲相度老荒。之內尙有可耕者。其原主若有子孫﹑親友情願領種者淮其開墾照五年之例承糧若無子孫﹑聽人具呈領種。批準給票令墾。其新荒或原主流寓他處﹑安土重遷﹑宜出示曉逾招徠復業如示後二年不歸。卽爲無主。聽人具呈領種﹑亦照三年之例起科成熟之後原主不得爭競鄕農之家﹑每慮耕種無人﹑未遑多及更宜戒遊手而飭惰農。凡子弟年十六以上﹑卽屬成丁﹑不能讀書。卽當力穡。豈可任其優遊以自佚乎。農之務耕。如士之務學士惜寸陰則業必加進農惜寸陰則地必加辟所以古之媍工月三十日。而當四十五日。以夜作之居其半也。豈非其勤之效乎小民愚而多自畫惟賴司■﹝牜支﹞者鼓舞而勸導之則未有不勉於力作者矣

○藝果木

夫﹑民之當種者豈獨五穀哉卽果木之樹。亦宜廣爲栽蓄也﹑昔李衡爲丹陽守﹑敕兒曰﹑龍陽洲上千頭木奴﹑歲上千匹絹﹑亦可足用。木奴﹑橘也﹑董奉治病﹑不取錢﹑但令種杏﹑數年﹑十數萬株﹑郁然成林﹑杏熟時買者以谷易杏﹑悉以所得谷﹑賑救貧窮秦東陵侯邵平﹑秦破﹑爲布衣﹑種瓜長安城東﹑瓜五色﹑甚美﹑世謂之東陵瓜﹑宋處士林逋甚貧﹑結廬孤山﹑種梅三百六十株﹑梅子熟﹑賣之日取一株所值爲用凡此者是專資果木之利卽可贍子孫拯貧乏以自供其髙潔況乎躬耕南畝兼稼穡之饒乎然而財不患多以有餘而後丰土不患生以徧植而愈足爲司■﹝牜支﹞者於方春之時﹑宜曉諭四方居民擇其土地所宜果木及實繁而易成者無論池傍隰畔。悉行栽植不使地有空閒寸土較之田畝所種不納稅糧不煩耕耨不憂水旱因其地力而坐收厚利者也如此而蚩蚩愚民。又何憚而不廣栽徧植乎。須令村長莊頭等﹑嚴飭所在居民﹑及時栽種。如官長單騎親勘。仍有寸土荒閒者。本主重懲。村長莊頭並責。庶有所責成。而懶民不致自失其資矣

○植桑楡

樹果木﹑所以佐五穀之不足兼之資五穀之有餘植桑楡一以供飼蠶之用一給炊爨之需。況乎制器用蔭行路皆吾民之取益乎。昔諸葛武侯遺表有云﹑成都有桑八百株﹑薄田十五頃﹑子弟衣食﹑自有餘饒是又以桑爲子孫衣食之利者也。古者五畝之宅﹑樹墻下以桑﹑通衢之傍﹑植楡柳以表道其所由來久矣。爲司■﹝牜支﹞者﹑宜出示曉諭﹑墻閒隰壤廣種柔桑﹑以供蠶事。於女紅衣服。不爲無助。其郭外以及莊村﹑由川塗以及孔道﹑約通車馬者﹑中畱二丈許﹑通負販者﹑中畱丈許左右兩畔。悉栽楡柳槐松之屬。每樹相閒五尺﹑不成者去之﹑其茂盛者枝榦挺舒陰繁而蔭遠時當炎暑無自涼行者坐憩其下不忍遽去遙望其處鬱鬱蔥蔥翠云盤結居然旺气所鍾不亦名區吉壤哉周單襄公過陳﹑見其田﹑蕪穢不治﹑道茀不可行﹑樹不表道﹑而知陳必亡﹑然則種植修飭。有關於治道也。顧不重歟﹑【然須立一賞罰凡所植之樹令本主勤加灌漑防護毋爲牲畜損踐茂盛者量加獎賞懶不成林者量責仍令補栽庶幾有所儆勸】

○惇節儉

節儉者所以省財亦以惜福也夫庶民之家﹑以粗糲爲食﹑以布褐爲衣﹑口無肥甘之味﹑體無輕暖之適所以豳風一詩羔兕躋彼公堂。荼樗食我農父狐裘獻之公子。縱豕私之小人。非惟奉上好義。亦尊卑之有等也。至於節儉之風。古今美徳。漢文惜百金之費。罷作露臺。晏嬰衣裘三十年不易君相如此況庶民乎司■﹝牜支﹞者﹑宜榜之文告﹑徧諭城鄕﹑務惇勤儉勿尙奢華。匹夫毋以緞綾羅谷爲服﹑如今之團﹑鶴串蟒。僭踰王者之尊。匹婦毋以金寶珠翠爲飾。如今之四龍八鳳。分越后妃之貴違制未安切須嚴禁至於身列黌宮。尢宜知道。顏子居於陋巷。未攺琴書之樂。原憲並日而食。無慚結駟之賢。安在華堂珍膳。始爲士貴乎。若夫名通宦籍更足風廉。𨿽未能如皮裾曳柴之王良。亦當法蔬食布袍之毛玠。舉凡吉凶之禮。賓客之會貴斟酌於適中母流濫於太過若婚喪之事。稱家有無。古人儷皮爲禮。何須百兩盈門。孝子深墨爲哀。安在五鼎作供與其死後多金之費何如生前一七之甘甚有親疾嘗藥之未聞一且歸泉空作薦亡之佛事含殮附身之未謹諸親送殯反裝優會以飭觀所謂盡孝不聞甘旨養哀親空詠蓼莪篇有何益乎尢可笑者﹑信邪野老。賑窮拯乏。吝惜一文賽會迎神。質金借債。意謂媚神求福。孰知以媚神之物轉而濟貧其福更多而且速好事少年﹑從師學藝。算計無錢串戲結盟。典釵鬻器。意謂聯朋共樂。孰知以聯朋之資轉而務業其樂更大而無窮又況夫艸木之靈。難償質借之費。市並之友。誰酬典鬻之金乎。至於生子欲其壽命之長也﹑乃因湯餅而殺生是巳子方生。而卽物命之死矣。豈愛子之道乎。是日也宜幹殽果核便爲延乍祚之始基誕辰乃母難之日也﹑遂因介壽以稱觴。是母難已忘。而惟吾年之樂矣。豈報親之道乎。是日也宜蔬味思恩方是返本之正理若乃花朝月夕。流連歌舞之歡。廣榭髙臺。耽嗜苑囿之樂。獨不思菊英盈把。亦可取醉東籬。皓月長吟恰勝飛觴春宴又何必王寶香鑪石崇金穀然後爲暢哉至於士女翫遊適啟治容之誨子弟賭博無非巨盜之媒寧值縱逸損財。浮蕩破產而巳乎。所以無論庶民豪富紳士貴顯皆當節儉以省財惜福爲至要也財旣省而用不竭。福旣惜而慶有餘。豈不爲富貴長久之計哉。鴻願司牧者﹑以斯意而示之民可也。

○禁淫祀

禮﹑士庶人祀其先。所以報本返始也非是弗祀後世惑於鬼神之說。因祀以祈福。於是瀆亂不經。人乃棄其王。教之正。而崇信巫祝此風俗所以日僞而人心漸入於邪也。故孔子曰﹑務民之義﹑敬鬼神而遠之亦云務其所當務者而巳。其所不當務者敬而遠之。非我所敢褻而近之者也。夫所當務者。君臣父子長幼夫婦朋友之道。宜如何盡義。如何盡親。如何盡序。如何盡別。如何盡信尙日孜孜焉�之而不能盡當者奚暇他務乎又曰﹑非其鬼而祭之者謟也﹑以非所當祭而祭之。是媚以謟之也。如季氏之旅泰山非所當旅者也﹑故云﹑泰山不如林放﹑使泰山知禮如林放﹑其肯受非禮之享乎﹑若是﹑非禮之享原以媚之也享而不受媚之何益其謟於祭者。亦可惶然自止矣。昔狄梁公﹑從帝幸汾陽宮﹑道出妒女祠﹑俗言盛服過祠者﹑致風雷之變﹑遂議﹑攺馳道﹑仁傑止之日﹑天子行幸之地﹑風伯淸塵。雨師灑道何妬女之避乎。其巡撫江南﹑吳楚多淫祠公一切撤毀之﹑計千七百所﹑止畱夏禹吳太伯季紮伍員四祠而巳妬女卒不爲變。所毀祠神亦不聞爲禍說者謂邪不勝正。非也天子所不當避者卽其所不能致變者也過之爲是避之適所以謟之也過而不謟又何變乎民所不當祀者正其宜毀者也毀合其禮毀之實所以敬之也敬而有禮又何禍乎爲司牧者﹑宜曉諭其民﹑除祖先以及先農八蠟五祀之神有關於衣食居處者一槪不得濫祀凡父母尊長疾厄。有以祈禱者。語云﹑有疾痛則呼父母。有急難則呼天。夫不有天之可呼乎。天髙聽卑惟誠可格。捨是又何求哉每見鄕人﹑無端起建眞宮梵剎﹑雕塑仙佛始而金碧輝煌久之風雨暴露何謟始而以褻終耶其不福而召禍也。必矣﹑又有婦女﹑無故成羣結隊﹑寺廟燒香不過以祝謁爲名其實乃嬉遊爲事何公念而以私成耶其不敬而招災也。必﹑矣。噫﹑事不有興。安有其廢夫起宇造像。是其興也及其傾頹。暴露。其廢乎﹑吾懼其廢之由於興也故不敢以謟而致褻求福而來禍莫若事之弗興爲愈乎。念不有生安有其滅。夫燒香叩神是其生也。及其托名遊戲。非其滅乎吾懼其滅之本於生也故不敢以公而遂私棄敬而惹災莫若念之弗生爲愈乎夫主持人心世道者惟導民遵五教之正而勿崇信巫祝庶有合於夫子務民之義敬鬼神而遠之之訓矣﹑

○嚴邪教

夫人未有不好富貴。惡貧賤。趨生避死。喜福而畏禍者。於是姦人因其好惡趨避喜畏之念而詭其術曰我能富貴之。生之福之而人羣欣然慕其術以爲我能得之。則可以富貴。可以生﹑可以福。於是羣欣然師之以至於傾肝膽破資財捐身命而皆有所不顧夫人之以相信如此者。乃姦人爲之倡其說以爲吾所以欲爾之傾肝膽。破資財。損身命者姑試爾之信從果能堅固而不遷否也果其能之則富貴可得生可長存福可至而又何貧賤死祻之是嬰哉悲夫人之富貴貧賤生死。各有其人﹑豈人所能好惡趨避之乎獨其福禍乃在人之修徳而懷刑徳修而福斯集刑懷而禍斯遠此人事自然之理。天道必然之應。卽富貴之與長年。皆可信於福之徵。而無俟外求矣。世之人﹑不務徳之修。刑之懷而惟姦人之是惑往往至於傾肝膽以爲我幸師之而天地鬼神祖宗父母皆可不事也破資財以爲我今費之而後此金玉珠寶充梁積棟其未有量也損身命以爲我卽捨之而是術之赴水蹈火焚溺不加且將來之榮華貴顯躬所必受也嗚呼其亦愚甚矣今世之所謂白蓮﹑無爲﹑皇極﹑大乘﹑洪陽﹑螺祖諸教皆姦人所創之邪教也其惑人者亦卽富貴貧賤死生禍福之說而人之受其惑亦惟是好惡趨避喜畏之念橫於其胸於是姦人因而中之鼓其邪說而愚者昧之從其教者徧天下操其心吾從是教卽已。名登仙籍長生不死。百神呵護。諸福畢至獨其富貴尙在將來則無不望其速得也操欲得富貴之心天不降其爵祿地不湧其金錢則陡然之富貴將何自而來乎其不至於乘機俟釁相聚而爲亂不巳也﹑爲司牧者﹑宜通行曉諭指其妄而破其愚嚴其查而散其黨卽於保甲十家長禁止聚眾燒香。談經作會。無論男婦一槪不時稽察。並於朔望﹑保甲結狀內﹑敍明亦無邪教男女聚眾燒香﹑談經作會等情。如十家長保正﹑不行查報。鄰佑不行舉首。本州島縣訪出﹑及傍人首告﹑將十家長保正鄰佑一並究處。其有前項邪教之人。潛住地方引誘鄕愚者卽嚴拿解官。責逐出境。重則申憲究擬。如地方容隱。並重懲不貸如此﹑則鄕愚知儆。而邪教亦無所滋蔓於其問矣。

○禮耆徳

民之所以不知尊長而敬徳者由於上無以風之也古天子春秋﹑養三國老庶老﹑漢父事三老﹑兄事五更﹑以徳行年髙者﹑或致仕之老爲之﹑其明帝養老之禮﹑乘輿先到辟雍﹑使者安車迎三老五更﹑天子迎於門屏交禮﹑道自阼階﹑三老升自賓階﹑至階﹑天子揖如禮﹑三老升東面﹑三公設幾﹑九卿正履﹑請天子親袒割牲﹑執醬而饋﹑執爵而�﹑祝鯁在前﹑祝噎在後﹑五更南面﹑公進供禮﹑亦如之﹑自魏晉以及隋唐﹑莫不﹑修舉﹑凡此皆尊禮者徳之意也。夫以天子至尊﹑而與老更皆其臣子者﹑尊之賓禮。如卑幼之養長上致敬盡禮如此。其故何哉欲使天下之爲子弟者觀型則效共相率於孝悌而已耳天子於其臣。耆年有徳者。猶尊禮之。而況庶民卑幼之各敬其尊。長其老乎。今之爲司牧者﹑每歲擇齒徳俱優者。以禮聘爲賓介。舉行鄕飲。是亦優禮耆徳之大典。爲天子奉行於其州邑也。若夫鄕序之間。養老無聞四境庶民莫田觀感。每歲年終﹑有司宜令鄕約地方村長莊頭﹑擇本鄕年八十。以上素有徳行。從公確實舉報。並開列所行事實。具結投逓。有司訪實親詣其鄕具酒筵略仿鄕飲禮。以耆老爲賓愼母褻慢以示尊敬耆徳之意使其鄕之子弟皆知髙年之當尊。有徳之當敬。無不相趨於孝悌。卽其鄕之庶民。皆知年𨿽髙。而必徳行素優。方爲官長敬禮。如此﹑而子弟猶有忤逆不遜。庶民猶有爲惡不端者乎將見教化行。而風俗自臻於淳美矣。

○卹孤貧

文王之仁政首哀煢獨。平治之大道。兼重卹孤。夫鰥寡孤獨。皆貧窮無告之民。王政所宜深憫者也。今各州縣﹑俱設有養濟院﹑凡孤貧﹑俱設有布花口糧使其棲止衣食。各得其所朝廷之恩澤至渥也往往州縣﹑養濟院傾圯廢而不葺孤貧多寄迹城門荒廟。口糧布花不按名支給。每致克滅正額。斃於饑寒。殊非仰體。皇仁俯憐窮阨之心矣。司牧者﹑宜查本州島縣﹑額設孤貧口糧布花等銀若干﹑現在孤貧名口若干﹑照依額設。每月朔日。當堂按名給散。布花於十月﹑亦按名給散。要查須眞正老疾幼殘窮孑之人方準入冊支領若有死亡報官掩埋仍準如前項人頂補。不得該地方丐長欺淩。以彼屬乞流冒頂。侵食官銀至於養濟院﹑宜親詣查勘傾圯者卽設法修理。湮廢者卽設法起蓋其式中堂三楹﹑後室五間﹑左右各五間﹑繚以周垣﹑室後各畱隙地數尺便於廁淨中堂爲孤貧公聚之所。後室有婦人者居之左右男子居之。門外植木坊﹑搒以養濟院﹑則孤貧棲址衣食。皆有所賴而感朝廷之恩澤。仁侯﹑之惠政於無窮矣。

○立義塜

貧窮之家﹑埋葬無地每有柩暴荒郊而卒致朽懷者。商旅之人。客死他鄕。每有拋棺曠野。而久無主認者甚或年遭凶派﹑疫癘大作﹑屍骸枕藉道路塡委溝壑而臭徹地天者。凡此司牧之仁。所宜惻然。而動心者也。於境內人煙輻輳。及往來通衢。擇空閒髙曠之地。捐俸置買。定立界址。以爲義塜貧無葬地。旅襯無主者。許於其處瘞之其旅襯年久無主識認。或棺上原有標記。若在村莊原野﹑著地方總甲﹑具報棺若干具若在庵觀寺院﹑著本僧具報棺若干具。準令埋瘞仍將原標記寫於本牌豎立﹑塜前恐後有尋覓以便認取如遇疾疫之年。有主者﹑聽其埋葬﹑無主者﹑官屬好義之人﹑施助棺木。或著地方﹑或著行僧管理﹑於空野髙阜之處。掘深掩埋。仍記明年貌衣服。插標於各埋之所。各地方僧人將每日掩埋過數目匯冊報官。如有屍骸暴棄不埋或埋不得法致令犬畜跑開者。查勘出﹑罪責經管之人。如此﹑則野無遺骸。亦仁侯澤及枯骨之惠政矣﹑

○向有樂善官紳﹑軫念骸骨拋棄﹑命僧收檢化煉﹑僧遂以多檢爲功。大半雜以牛馬等骨。又有募人拾骸骨一石者。酬金若干﹑市井亡賴利其酬金。遂掘人墓而盜取其骸。是煉者以人同於牲畜募者欲斂其所棄而反掘其所藏夫非爲善而更令死者含悲乎。法宜令僧﹑以人畜骨。各聚一處化煉。至於骸骨命僧隨處收檢不必出金募拾所謂現前功徳。不著相布施矣。

巳上諸條﹑皆有關教養之末議其間有應曉之民者宜編輯一書刊刷播告使其觸目警心﹑而父母之教令。亦易從而樂化。至於隨地制宜因時興革是在司牧者﹑神明而損益之。又匪拘拘於此數者而巳

福惠全書卷之二十六終

●福惠全書卷之二十七

荒政部

◆荒政部

總論

積貯

賑濟

除盜

○總論

歲之有丰而不能無歉也。猶人之長康而不能無病也。知歲不能無歉。必先有以預備之。使其當歉而不受其歉之災。知人之不能無病必先有以預防之。使其遇病而不受其病之困。夫非多積粟與多蓄藥之謂乎。積粟多而有以賑之。𨿽歉而不能爲災也。蓄藥多而有以治之。𨿽病而不能爲困也故濟歉莫要於積粟以待賑愈病莫要於蓄藥以待治周禮﹑大司徒以荒政十有二聚萬民﹑一曰散利散利者貸之種食也。古者三年耕﹑必餘一年之食﹑九年耕必餘三年之食預備以爲散利之地故堯有九年之水﹑湯有七年之旱而民無菜色者備先具也周人有倉人﹑掌粟入之藏有餘則藏之﹑待凶則頒之。故陸宣公曰儲積備災聖王之急務也乃所以爲斯民計非專務丰公庾而已於是李悝之平糴。耿壽昌之常平。朱子之社倉。皆此意也。然賑之爲計。當於方歉之時。民未及饑之際而貸以目前之食給以來年之種俾不至於餓殍流散。而父母妻子。得以相保室廬田畝。免其拋棄。斯爲策之至善者也。若必待某歉之見告。民之已饑。然後申報上司。具疏奏聞。候部議之覆準。下方尺之詔令。往來文移耽延時日。有司始發粟賑濟。則其民之轉徙四方。塡委溝壑。已不可勝計。是積之粟而不急以救饑。與蓄之藥而不出以醫疾何異乎。無怪乎災民之必至於散。而散之必底於死也矣故備荒於未荒之前𨿽有荒而不知其爲荒此古聖王以人事之有餘補天時之不足也救荒於旣荒之後。𨿽遇荒而不盡斃於荒此後世宏在上之矜卹濟下民之阽危也兩者觀之與其旣荒而云救。曷若未荒而云備之爲人恧乎何也救之於無形備之於當厄也然不得已而云救。捨賑濟其何由乎夫賑濟之道不一。有合計冬春而給以錢米者。有計口大小而日給米糧者。有設場煮粥而賑其饑者。然昔賢之議賑濟﹑以爲流離失業之民。日待升合之食﹑而農商工賈之務。一切俱棄不暇爲是直以餓殍之養養之而已豈深思遠慮之算哉故計口而日給以米糧莫若合冬春而給之以錢米使其保有室家。無廢生業其利甚溥。此曾�救災之議云然也。又謂煮粥設糜。救荒下策。然勸民出粟。益以官廩。隨所在而賑之此富鄭公拯活京東饑民五十餘萬之成效也。若夫賑濟之外又有所謂議蠲者。蓋以賦稅之供。自難責之枵腹之民。若加以桁楊是迫之持鋤梃也。夫蠲不惟積逋現徵卽來歲之正供亦宜並蠲何也。積逋多屬姦頑。蠲之適幸以爲利。而急公之良善反不沾恩。何以示勸乎。現徵之糧。出之田畝。今旣罹災。蠲之僅以免追呼之敲撲。而災民未蒙其實惠。又何以濟困乎。惟是免來歲之正供則百姓溥沾軫卹之仁而流民輕去其鄕者。亦爭趨復業矣此明嘉靖間四方大饑而給諫吳之鵬上疏以蠲不在積逋而在新逋之論竊有同揆也至於荒年之盜賊多起於饑民。若不加嚴禁。始而攘奪以救饑。繼輒聚眾而倡亂。此宋仁宗減放偸盜斛斗之民。司馬光上疏以務爲小仁是勸民爲盜之端也。方今聖天子偶遇饉歲。卽行蠲免。新舊租賦。不下數千百萬。而又嚴飭督撫務令窮民沾惠。其蠲租之仁。可謂度越千古矣。獨是備荒賑濟之策。消弭盜賊之方尙多講求者。所謂備荒非無常平之貯照畝之輸也所謂賑濟非無內帑之捐移粟之謀也所謂盜賊幸賴皇上深仁厚澤百姓巳淪肌浹髓𨿽流離轉徙未見有斬水揭竿之眾也然而州縣積粟。動致千萬果皆庾充而廩溢乎設糜散金。據冊申報果皆人領而戶給乎消除姦宄。貴在安之於未動。戢之於未亂。今之司■﹝牜支﹞果能籌之於早而毖之於後乎夫以積貯論之。先王以三十年之通制國用藏粟待頒於民。而不專富國上也。修李悝平糴之政。視上中下熟以斂其餘。大中小饑以發其斂耿壽昌常平之制。賤則增價而糴。貴則減價而糶。設朱子社倉之法。春貸秋償。視年之丰歉以酌取其息。遇大災則出而賑之其次也。所在蓄積有可均處。使之流通。或移粟就民。移民就粟﹑又其次也。然而有李悝壽昌朱子則平糴常平社倉之法方可行之而無獘是治法又必在於治人乎以賑濟論之煮粥設糜。未嘗不苟延旦夕。然必如曾鞏之議朝廷不惜數百萬石之倉粟數十萬之金錢。以賑旣荒之民使其免於流亡而朝廷亦得存數百萬之戶口數十萬之租賦所謂失之東隅而收之桑楡得失固相抵也及其轉徙。又必如富弼之法。於所丰之屬。而贍處數十萬之流民使各得其所及資給而歸使復業之氓又爲朝廷墾辟數十萬之荒土所謂旣有其人而又有其土利濟亦以多也嗚呼。古人之成規具在未有效於古而不效於今﹑者。但古人才長識贍志切民瘼凡事備之於預及其臨事。又能通達時變機智敏捷故措置裕如不獨處災變拯流亡爲然也。今之君子。誠能上體聖天子卹民之心。下答災黎望救之切酌其古法而制以今宜務期有利而無獘則天下𨿽有堯湯之水旱。而百姓又何有昏阻之憂哉。鴻不揣愚陋。敢以積貯﹑賑濟﹑除盜﹑之所宜計者。條晰於左﹑以俟爲國爲民之君子。執窺天之管。而推測其三垣九野之周。則厚幸矣

○積貯

夫三代而下之言積貯莫善於平糴常平社義諸倉之法矣。然而初行有效。久則獘壤者蓋創始之人以實心而行良法故法興而利溥繼起之人以良法而濟私心故法敝而害滋如漢耿壽昌之長平。始甚益民。後劉般以侵刻百姓﹑豪右因緣爲姦。小民不得其平而罷。隋長孫平之義倉當社而立。卽委社司簡校。吏不得操﹑儲峙委積。小民均利。後因貯在民閒﹑多有損失。又議置倉州郡﹑一遇凶饉賑發﹑受惠者皆近郭力能自達之人。而遠鄕僻壤孤煢無告。不獲沾龠合唐太宗詔置義倉﹑令畝稅二升﹑爲不登之賑貸﹑又置常平倉﹑以備凶荒﹑後髙宗時稍假之以給他費。至神龍而略盡。宋代屢置惠民常平﹑以防凶兼後因兵食不足。乃出常平數百萬緡。助三司以給軍費。熙寧間﹑王安石乃剙立三司條例司盡廢天下常平本。而易爲靑苗錢於是百姓無凶年之賙贍而有樂歲之困窮由此觀之豈法之獘哉不得其人之故也然自古及今。亦安得盡有其人而後議其法乎。嗟嗟﹑民生至於今日。亦大困矣。其顚連之狀。亦無待凶荒矣其所以受困者乃今日之有司所以令其顚連者乃今日有司之剝﹑削。耳鴻代爲受困顚連之民﹑延頸跂足而望者亦安得軫卹斯民之賢有司有以解其困而救其顚連於今日備荒之政而詳爲經畫實心施行務期利溥而害弗滋則噆肌髓之螟蟊除。而蘇饑殍之鳩鵠。可按法徐理矣。今朝廷備荒之政﹑命直省建立常平﹑令捐谷得補大學明經﹑近復允計臣請﹑聽民閒照畝出粟﹑以爲積貯其爲災民計。可謂詳且切矣。然備貯之粟﹑春則減價以糶﹑秋則增價糴買還倉。非卽耿壽昌常平之制乎。然今之捐納。半狥於上司親友之情面。半沒於官役朋比之侵漁。而廩中之儲。濩落無幾。恐其一朝敗露遂假潮濕浥爛之辭而爲出陳易新之請以掩飾其欺。及不幸而去官。虧空之獘。水落石出。其累萬盈千。見之參奏者比比皆是。則朝廷拯救災民之具。竟飽姦貪溪壑之吞。較昔劉般指壽昌常平之流獘。又不獨侵刻百姓。豪右爲姦而已也今之常平等谷﹑皆於城郭置倉﹑吏胥掌其出納其意以貯在民間。多有損失。莫若近之官長。就便稽查。而委之主守﹑以專責成。亦卽隋之社倉。攺置州郡之謂也。然而旱潦偶罹饑荒望賑四遠孤窮旣不能爲升合匍匐而來百里元侯又不能爲挽負鄕村而去則賑濟止在城而不在鄕夫又非隋之攺置州郡。受惠皆近郭。而遠僻不沾龠合。同出一轍哉。鴻以爲欲倉貯有備在於官得其人欲侵刻無聞在於制得其法欲遠近均沽在於常平社倉之並設愚請得而申言之可乎﹑夫倉貯之所以空虛者由於主守之無稽而本官之懸欠無補也無稽則吏易以作姦無補。則漏卮日形其罅。欲求充備也得乎。爲有司者誠能選小心畏法之胥。以爲典守俾其出紀有考多寡有數以嚴立其罰﹑其�例之情面囑托。勢難峻卻則爲之捐俸買足毋令虛懸及出易之際谷去倉而銀須歸帑官勿那爲巳用亦不得聽豪衿猾役先賒後補使谷入手而價則無償蓋奉文出�。原未準賒。故官亦不能以逋值申究。而逋者益得以侵欺無恐也。惟是官胥旣無染指。姦蠹不致騙誑。而倉貯猶患其無備乎。至於百姓受其侵克者由於糶糴之不及窮民而官長之假公以濟私也夫出易之計。原以兼利農氓乃胥蠹勢豪。百於爲攘因之轉�厚值小民弗獲受升斗者及減糶增糴又僅有其名而小民糶糴反爲加耗以損益其數此百姓之所以有害而無利也。爲有司者。誠能春而減價以糶秋而增值以糴俾願受之民酌其數而均與之毋爲彊有力所並是則窮甿溥邀其惠。而尙有侵克之爲患乎其社倉之法於各縣四鄕之中。擇人戶眾多之處建立社倉每鄕或一所二所。就本鄕田畝所輸者納之計一鄕人口之數並受荒冬春至麥熟之月日。輸或不足。勸以樂捐。卽擇鄕之老成篤實有家道者。爲之社正。老成有心計善書算者。爲之社副其人闔鄕公舉而有司酌定之各取認保甘結。有司稍從優禮每歲所收登之籍而報之官以有所稽考社正司鐍鑰社副典簿冊使兼爲職掌而互相覺察其倉基須擇寬敞髙亢之處。每鄕約可儲谷萬石內造廒間外築繚垣﹑召司倉人歲給其傭以司看守或舊房大寺院屋舍亦可攺修倉廒但不若專設之可爲長久。而亦免火燭之虞。其倉。資卽勸其鄕之殷實好義者捐之。每歲倉谷萬石而外。於春時減價糶之以利俶載之農其所糶之銀﹑除應修葺倉廒﹑看守人傭值﹑及社正副出納時﹑飯食紙張之費﹑余俱存爲秋時增價之糴以利傷賤之農若屢歲丰登。倉儲充滿。收貯無所。於春時多糶以利貧農存其贏金以備凶災賑給貧民爲牛力種子。繕完屋宇之﹑資蓋屢丰之後。必有荒年不可不預爲致慮也其一切糶糴及費用之數。絲粒必登簿籍。匯報之官。官不惟按籍而稽。尢須履倉篋而察其數但宜單騎減從不得於此中稍有苞苴則其鄕之人。視其倉廩皆我民之有也好義者樂其勸輸皆爲我父兄子弟之所藏也卽典司諸人。亦甘爲勞勩。不忍侵漁以爲此我鄕人之脂膏性命也如是而四鄕僻遠。有不均沾實惠者乎。若夫常平一倉𨿽爲備荒。然今之援納。皆關名器。而報司報部實爲公儲。非如百姓之照畝勸輸者也。其倉儲自應置之城郭。查現行之例﹑援谷已停﹑惟按州縣大小三等積谷貯倉﹑其數不及萬石﹑餘皆春秋出易﹑以利耕獲之農﹑法未不善也。但所貯之常平社倉二谷存以專備凶荒不宜他用卽或軍需孔亟。不得已而那借亦當合計本州島縣戶口一年備荒之數以爲存蓄縱無他項取償。若遇歲丰。民無艱食。則春時之出糶似爲可省務須多貯有備無患毋令傾囷廩而空之。使平時小民含怨。以爲奪我救死之需。及遇災餓殍將疾視其長。有不我遑卹之嘆如是而儲峙素具尙有弗給之爲慮乎。合常平社倉而計之。援例所納之谷宜貯之常平建倉於城郭照畝所輸之谷宜貯之社倉建倉於四鄕及當歲饉近郭散之常平四鄕散之社倉又視城鄕之不足而轉移以濟此社倉常平之所宜並設。而均屬救民之至計也。爲有司者誠能以二倉之詳委。申之大吏。大吏請之於朝。永爲備荒定制洵保邦固本萬世之利矣否則宜與紳士富民商酌。於各鄕照社倉自立義倉。廣爲樂助。亦如前法設施恐力有不贍。不妨由少累多。如朱子貸常平倉米六百石。積十四年﹑除償原貸外。獲現米三千餘石而一鄕之中。𨿽遇凶年。民不乏食。此亦其明驗矣。嗚呼亦安得長有賢有司而實心任之使良法美意行之千萬年而有利無害也哉

○賑濟

夫賑濟一也﹑而有給米銀﹑設粥廠之﹑二端蓋給米銀而其所以給之之法不。能詳畫保無有給之不均與均或不足之患乎卽設廠煮粥﹑而其所以賑之之法不預爲措置保無有侵漁守候以及�支失領之獘乎。此執事之不可不深慮也。鴻以爲本境之饑民宜給米銀流來之饑民宜設粥廠本境饑民﹑皆有室家﹑得其米銀卽可免其轉徙流來之饑民。原屬餓殍﹑得其粥食﹑卽可救其死亡。但專給銀可就其家散之。免令窮民奔走。專給米必須逐戶到倉親領。若銀米兼給﹑則到倉領米。便可領銀其給米銀也﹑計其口之大小核其貯之多寡。以定所給之數﹑數有不敷。必續爲勸助務期室家存贍而後已若始給而後不敷終亦不免於轉徙是之謂不足之患將前功不盡棄乎今姑以小縣言之﹑除富室及稍可設措者計貧窘約得二千戶﹑每戶大口三人﹑每口米四合﹑小口二人﹑每口米二合﹑口共一升六合﹑每月戶四斗八升﹑自今秋八月﹑至來春三月麥熟時﹑共八个月每戶應給米三石八斗四升二十戶共應給米一萬一千六百八石每戶給銀一兩﹑爲修葺屋宇及麥種之費共應給銀二千兩。如麥又無收。每戶再給五个月之米以待八月秋收每戶米二石四斗共應再給米四千八百石戶銀一兩﹑爲修理農具種力之費亦共銀二千兩若大州縣﹑視此加倍﹑不等﹑誠使各處皆拯濟如此又何有所給不敷以致流離轉徙之虞乎。至於給之必其均也。當其旣饉有司宜獨以此爲憂其一切催徵詞訟及不急之務。皆須停緩。宜親率里社耆老。至四鄕村莊。逐戶淸查。貧窮鰥寡老疾無依者按口登記查完一鄕結一戶總合四鄕結一大總。共大口若干﹑小口若干卽知應給米銀之數其淸查戶口底簿﹑本官隨帶內衙。查對無差﹑發房另造淸冊四鄕四本﹑送宅查對用印以便照此冊給散米銀及其賑給若倉在四鄕先期大張告示。曉諭四鄕派定某日詣某鄕開倉給散。若倉在城郭﹑宜出示各鄕通衢處所﹑將本鄕淸查過饑民逐戶開列於某日黎明。由某門入。至近倉某處看牌其牌置髙腳者二十面﹑每面可書百人自第一號至二十號﹑其給散先遠而後近使遠者先領先回。書牌亦如之每牌派一役掌之役姓名用紙書朱點粘牌上使無諉混其饑民戶在某牌﹑卽按牌次伺候﹑不得遠離監放官將饑民戶﹑照牌開造牌止列戶主一人。冊注大小口若干。應給米若干。銀若干。如點第一牌﹑該役執牌至監放官前。該吏挨次唱名。官朱點冊上姓名。給與銀兩。其銀本官預先親眼稱驗紋足朱封給散方照冊塡寫鄕分姓名米數於印票上給與本戶赴倉領米其印票﹑如收錢糧票式刊刷上刊【空】鄕一戶【空姓名】應給【空米谷空數】石【空】斗【空】升該倉驗票照數給發﹑存票繳查某年月日字樣﹑監放官再用一閒圖書將票於冊數上合鈐圖書一半以防假票冒支本戶領票赴倉﹑該倉挨次驗票給米。將票收存繳查。另給照出竹簽。至倉門查繳放出以防夾帶其簽竹爲之﹑長一尺五寸﹑闊一寸﹑上書某州縣照出字樣﹑以油塗之﹑逐牌俱挨次散完。仍﹑預先出示﹑所給米銀﹑原以賑其饑乏。凡日前私債俱令收成時償還不許途中搶奪勒索如有此等﹑許本人喊稟。以憑拿究。放完一鄕﹑再放一鄕﹑其各鄕散給亦照此式。則放給不致雜亂擁擠。而各戶亦無不均之慮矣。其設廠煮粥昔賢謂之下策者。蓋謂本境之饑民而言。以粥廠專設在城其近城多系小本營﹑運及遊手無賴之人而遠鄕之災農。力不能至卽間有至者。攜男挈女。與夫老弱病夫。匍匐數十里。而求一盂薄粥。且隆冬風雪腹餒衣單。踣斃於道者不可勝紀是一盂薄粥而反作黃泉促命之符故云設粥。不如按戶之給米銀爲便耳。𨿽然﹑若米銀未嘗先給。不幸而民將轉徙。其粥廠分設四鄕以就近拯救又安見設粥之不爲有濟乎若其流來饑民。絡繹而至。旣無戶口之可稽。又復人數之無定。捨設粥而外。而又何以爲之存活耶。但粥廠宜分設於通衢寬闊之處使來者易於就食若董其事者所任非人或侵克米糧。不依時領放。致所領不足濟饑。且有自旦至暮。近望粥廠而饑餓以死者伊誰之咎歟。近見北方賑粥。姦胥侵蝕薪價。以石灰塊置金底。粥湯沸起。而粒易熟爛饑民食之﹑腸腹澀脹。每多成疾而死。又有粥廠稍遠者。官不及查。姦胥雜以糠粃。吞米肥己。深爲可恨。有司於此﹑先官推舉閒﹑居有徳鄕紳。及老成殷實耆善董理之。其粥五更起煮。天明給散。至申時止。日日如是使赴廠饑民按時而至各廠散粥俱同時起止以免貪民彼此馳騖。反致悞領。印官宜不﹑時至廠親嘗其粥務令。潔淨。稠幹不得餿稀攪和庶好胥不敢侵克饑民得以充飽而亦無守候淹遲之苦矣其散粥之法或設大廠或假寺院﹑左右建立柵門。內畱寬地度可容千人。柵門撥役司啟閉每日散粥時﹑放饑民人盡卽閉非執事人不許擅入。監散官預置大籌一千﹑長五寸﹑小籌五百﹑長三寸﹑監散官畫押。罩以桐油﹑每百根一�﹑交付董理人。於廠東西各設一門。著練事人司掌。領粥饑民﹑俱令由東門入門設書寫數名﹑各置簿一扇﹑問實饑民姓名籍貫﹑有無攜帶幼小兒女。照口登塡簿上﹑大口給一大籌﹑小口給一小籌令執詣廠領粥管粥人將籌收存隨卽按籌給粥大籌一杓小籌半之﹑領過﹑卽令由西門出門外撥役巡察﹑領過粥者俱在西邊。不得混走於東。未領粥者。俱在東邊。不得混走於西。柵外有饑民後至者﹑放入亦令往東邊候領饑民領粥旣徧然後開柵放行。夫散。粥按籌人多不能冒領出入異門往來免致擁擠已未領東西各別以杜姦猾混入重支如此而可無失領復給之獘矣。然而流離凍餒之民𨿽幸苟延殘喘使日暴露於寒風曠野之中而無所棲泊環相聚於鬱气燻蒸之際而不爲散處保無疾疫死亡之患乎此富靑州之治廬舍施醫藥諸項又不可不亟講也。其法須徧擇公私空閒屋宇﹑及庵觀寺院﹑查計若干所﹑某所約處流民若干﹑令地方總申呈報﹑而董理者按所安插之。仍登記某處安插某某等姓名卽於所居擇年老知事者爲之統領約束不得非爲生事如流來人多﹑擇寬平髙爽之地捐資勸募。搭蓋蘆棚葦捨。聯比而居使父母妻子隱然有室家之安親戚友朋歡然有鄰里之聚按其棚閒丁口編爲保甲擇十一家中之老成能事者﹑爲之甲長﹑以約束十家﹑又於百家中﹑擇一老成有幹才者﹑爲之保正﹑以約束百家﹑使不致恃亡賴而忤法官長仍不時巡察而撫慰之使相安於依處而不致有紛擾恐嚇之憂若人口多有炊具。情願傾米者。按口給米。一月一領。更爲便之。如有陂澤可漁。山林可采許其樵捕。或供食爨。或資售賣以贍其生少壯可任力者爲人傭工餬口。又獲其值以資家計﹑如此粥可漸省而饑民亦有安土之娛矣。遇有疾病﹑勸募本境醫官生輪派醫治。用過藥餌﹑造冊呈報印官核明設法給與。具領存案以醫活人多者給扁獎勵死亡者﹑令地方呈報﹑董理驗明﹑卽給棺掩埋﹑有姓名之人﹑幹埋所用木牌標記以便他日屍親識認。其棺費。或預爲捐助﹑鳩工成造。以備收殮之用。�道路枕籍甚多。棺難盡備亦報明屍軀若干掘叢塜埋之。毋令暴�。臭腐燻灼。厭污天地而染病生人。如此流民生死相安。亦可忘其轉徙之憂矣。若夫八春復還故土其給路費。酌其道裏遠近。預先請之上臺﹑具疏請動正項﹑或開加級紀錄﹑及援納佐貳﹑準贖免罪之例﹑分別議敍﹑其本地方官﹑察明復業人戶貸以修葺捨宇。買雇牛力之資。耕播之種。俟秋收照數償官免其利息歲不大登﹑或作兩年完淸是朝廷無民而有民費之於前而補之於後也豈非賢有司﹑仰體皇仁﹑於區畫饑民。無所不用其極者哉。然尢其要者賑饑如救焚拯溺本境災民﹑查明應賑戶口﹑流來饑民﹑查明疊至情形﹑宜一面申報上司請速開倉發帑一面具題賑濟原由務期饑者不流流者不塡溝壑如汲黯矯詔發粟。以救河內之饑。不惟上赦其罪。且千古賢之。縱卽以此獲譴捐一己之功名而救千萬人之性命其所得亦已多矣鴻願地方大吏。及司■﹝牜支﹞諸君先百姓而後功名可也況聖明在上。有不諒其心而嘉予其事乎。

○除盜

周禮﹑荒政其十二﹑曰除盜賊蓋戢暴所以安良也災傷之民救死之心迫而其勢易動若無所以安之則勢將一動而不可以復靜矣阽危之民畏法之心少而其勢易亂若無所以戢之則勢將一亂而不可復止矣夫及其未動必﹑先。謀所以安之之道非施賑卹而平米價無由也欲其不亂必先嚴所以戢之之方非懲偸竊而禁搶糧無由也民當饑荒之際。知常平之有積儲也。必我饑民散之知父母之有賢侯也。必我饑民卹之於是有所系戀而不忍輕去其鄕故其勢常安若倉廩空虛而無積。與有積而不聞其議賑﹑其爲父母者。方且追呼之是急。苛斂之是求而若不知其爲荒饉者則其民豈獨流離轉徙而已哉其畏法﹑之心不勝其救死之心始而鼠竊狗偸。旣而公行搶奪。有司以爲饑寒所迫。務爲小仁而不知禁。其姦黠之輩。遂無所忌憚糾黨聚眾。相率剽劫。富家大族。俱遭其荼毒。而境無寧宇於是始嚴爲鉤捕。而此輩鳥驚獸駭。竄匿山谷盤踞險阻則孽滋禍長。又豈一方受害已乎是其勢一動而不可以復靜一亂而不可以復止以其先無安之之道戢之之方也爲賢■﹝牜支﹞者知之欲嚴。盜賊之禁必先爲之賑贍使其免於餓殍廩有粟則開以賑之。不足則捐己俸以倡勵其僚佐紳衿富庶以輸助之。民救死之心旣緩。稍有偸竊不法必懲之如律無少貸民方以父母之生我者爲仁。且感之不暇。卽刑法之加。敢有不肅而。自儆哉。當其賑贍之餘或難繼足。而鄕民告糴無所。富有積者。又貪取厚利而閉之囷。致使饑民環其室而要之。否則相與傾廩倒藏。懼其眾而莫敢伊何。此搶糧之不禁。則剽劫之所由來也。爲賢■﹝牜支﹞者知之欲禁搶糧必先勸其富室以卹裏救災爲重權其食指之所需﹑余則盡糶之民。或酌其多寡而貸之然恐其饑民之喧囂而無制也有司親爲監視糶則念其鄕閭稍爲減值貸則官爲索劵印而付之貸主秋稔官爲督償。如此富室無虧。搶糧之風。將不禁而自息矣。至於市集所賣之米本處無收﹑米自騰貴﹑有司意在利民爲之短抑﹑其價﹑不許過昂於是積者匿而不售。客商以無贏羨。又皆裹足不至故米價日益翔踴而小民艱於糴買。爲賢■﹝牜支﹞者知之欲平米價必先毋抑市糶官故爲出金昂值以售又出示榜之通衢官今發帑照時價買米若干萬石﹑以散糶民間。其遠商聞之。他處旣多抑價此獨昂值以售皆將日夜飛挽以至矣米粟來者旣多官久不買。而聽民以糴。則市價之平。有同丰獲是移商粟而就利災民不求爲抑而價自不能昂也以是知嚴盜賊之本。在於施賑卹。平米價使民有生之可愛而後能遏其不敢爲非防盜賊之流。在於禁搶糧。懲偸竊使民有法之可畏而後能杜其日滋於暴故鴻所謂籌之於早而毖之於後者。深有見於端本澄流之道也。苟不究其本。惟誅罰之相繩。不塞其流或姑息以從事。則救死不暇之民。旣無身家之可戀。狂逞不軌之徒。又何法令之可加。亦止成其一動而不可復靜。一亂而不可復止之勢而已矣。然後急求所以安戢之不已晚乎。故周禮除盜賊而必先之散利。其亦有鑑於斯矣。若夫嚴守禦而詰﹑姦宄。淸保甲而絕邪萌。此亦戢之之事殆必見於安之之後乎。

福惠全書卷之二十七終

●福惠全書卷之二十八

郵政部一

◆郵政部一

總論

立局

總理

抄牌

撥馬

送差

廩糧工料

應付大差

購馬

○總論

夫驛傳之設﹑有衝﹑有僻﹑衝則謂之驛站所以供皇華之使臣朝貢之方國。與賫奏之員役也。僻則謂之里甲馬僅以供本州島邑之馳遞。故又謂之遞馬。遞馬之設不過數匹﹑驛站每州邑或再設﹑甚衝或三設﹑每站額馬六十七﹑十不等﹑其廩糧工料﹑存畱項下支銷。而歲終隨地丁奏報焉驛傳所經各有分省。南北所指各有分途違者有罰驛有州縣兼理或設丞專司差使失悞馬匹羸缺有糾其爲差也有欽命公幹之大臣﹑有朝貢之蕃使﹑有入覲蒞任之督撫提鎭﹑巡鹺監稅之部院臺卿﹑是謂大差有奉一命星馳﹑急檄飛遞﹑克限以赴者﹑是謂緊差﹑有承含賫奏本章﹑佐僚代捧慶賀大計表冊﹑是謂小差憫勞卹死﹑許給郵騎﹑是謂散﹑差官則給以勘合﹑役則給以火牌勘合之廩給按員。火牌之口糧按分而水驛之船隻﹑陸驛之夫馬則遵照部塡其爲驛馬也有官坐有緊差小差散差包馬之不一其爲驛役也有總理有兵房﹑有馬牌﹑■﹝牜支﹞馬夫﹑背包﹑送差﹑打探﹑醫獸﹑之各執事至於額外之差有﹑上司之紙牌有鄰封之協濟額外之累有過差之越站額外之苦有馬匹之多索。各項之苛求。辱官毆吏鎖撻馬夫之肆橫。在昔三藩未撤﹑海疆多事差使繁多﹑往來絡驛﹑員役狠如狼虎拷詐慘同盜賊。方解鞍下馬。肉山酒海。任彼飲吞。醉飽之餘。但喧呼索馬。不與牌抄馬集成羣。皆非中選其意在於勒詐也於是咆哮大怒﹑鎖打兵房﹑榜笞馬牌。閉之館捨。備極楚毒迨逼金飽欲。方許抄牌試馬。多索之外。又要折幹。詭云馬不堪騎。貼並之外。又需惜馬。若遇水陸交衝之地。旣索諸費入手。又要坐船。及撥至官船。又嫌滯重要坐民船。於是埠頭行戶四出封拿。及集河千﹑眾皆斂金饋送。方坐一船而行或竟不坐船。又乘驛馬而去所乘不過數馬所坐不過一船而官役受其騷擾水陸遭其剝削前差甫去。後差又來。衝繁疲驛。何堪此紛紛之疊累乎然此猶其小差也。若大差出京。部文先行。知會沿途督撫地方州縣﹑預期料理馬匹。伺候供帳辦買諸項用物。傳集各行工匹。以及剃頭修腳之人。無不畢備遠遣馬夫偵探於數百里之外。聞其所至凶威。百般淩。辱需索則官役諸人。盡皆膽落。印官稍有才調應付粗具者尙能黽勉支撐。以圖僥幸倘庸劣之員。馬殘夫缺。則束手無策惟辦臨時堅閉城門之一著而己附近統轄上司﹑懼禍及己乃於所屬州縣調馬協濟。其協濟之馬﹑動輒一二百匹。守候多時離本邑窵遠。芻槁餱糧俱盡而調到州縣又痛癢無關任其凍餓以致馬斃夫逃者。不可勝數。及大差將臨﹑督撫護送標員﹑兵部差官及﹑各大差前站﹑帶領司庖。飛馳先至。印官詣館接見。供應之外。各送下程規禮。該房馬牌。一切諸費。先央差官前站包收。而大人旣至。印官又致敬贐儀。則餐畢登程。平安無事。不勝欣幸之至矣。否則稍有不周前站挑唆虎從良驥指爲駑駘司庖哄稟主人盛饌匿爲艸具於是喑啞叱吒頃刻風霆。執印官而毆詈旋加。鎖胥牌而押牽前路。彩氈器什。毀掠一空。協濟諸騎。盡行越站。而羣凶無所雪憤專擇膔肥健馬鞭箠電迅驀塹騰坡气張力盡而死其意欲令賠償於他驛也從來上司調協。必於有馬州縣。夫州縣之所以有馬者。印官頗知自愛。平時餵養得法購買數多若始而調其協濟旣供別縣之差旣而乘其越站復多倒斃之累是有馬之州縣反受無馬州縣之害其大差之流毒不又及於鄰壤乎。然此猶爲經過之差言也。若本省上司按臨。及紙牌應付則更有甚焉。夫州縣之得罪於經過使臣也督撫知之。猶或垂憐衝劇。尙爲掩覆。縱使臣蓄怨思所以報猶事緩而禍遲至於上司按臨﹑其州縣供張之盛。儀衛之隆。姑不具論。此外有杯幣之敬﹑謂之土﹑儀。有贐金之敬。謂之過山利市。其幕客內司。與夫書門承捨。皂隸輿儓之屬無不有饋。則多出之胥役里社之司公事者。若巡查驛遞。則悉出之工料支銷。而站馬驛夫受困矣。苟或禮貌少疏。打點未到上官媒捏有司之短長跟胥播弄屬役之過失非以貪污揭參而挾詐卽以不法衙蠹而訪拿功名身命屬在須臾豈不發速而禍大乎若夫督撫值班之書役﹑司府公務之差承亦本省之子民也。然而狐假虎威。需索﹑淩虐。甚於過差紙牌之外。索逾數倍。兼供附帶親朋。而此畫更爲之羽翼。黨惡橫行。恬不之怪。嗚呼﹑朝廷置驛。所以速郵傳而驅馳王事詎容此無端之荼毒耶。然鴻嘗竊聞之﹑而恐言者太過。未必若是之甚也。迨鴻康熙九年。承乏山左郯城而後信其言之非謬耳。相傳郯舊令某﹑有招撫海逆大人乘傳至﹑郯實無馬。官役懼不敢出。遂堅鐍城門之牡該房從城上索勘牌抄號畢仍縋而與之終無一馬更替大人不得已。遂騎沂馬越站而行。令坐是以悞差參革。又某令聞差至﹑亦閉城。差恨之乃佯爲就道使人潛至城下■﹝日閒﹞之時天將明。樵者負薪候門其人易樵者衣門啟而入。彼官役方幸其差之已去不意其奔突公堂排闥直入縣夫人擁被蒙頭捲縮如蝟而室中衣物盡遭劫掠乃大索縣官不。得其差。眾相率繼至。逢人便捉。毆擊橫加。胥役綁鎖殆盡。闔邑駭驚勢同寇叛於是駐防營弁。刷兵丁之馬送之旣去而令公自獄中囚服奔出眾大驚令公指獄門曰嘻非吾聞喊聲而是遁幾不免於虎口矣至今地方以爲笑柄。鴻知其害。乃捐資購馬數百匹。縣紅兩局。親監芻秣。大差至則躬爲應之經權互用不亢不隨以故遇差咸相帖服無一嘩者而滿漢諸公。莫不結歡而去。獨是越站紙牌。二累計無復之。蓋郯當江南山左咽喉。舉足便分吳魯。上而沂蒙新泰。下而宿桃淸河。彼驛務廢馳已極。無馬可接。卽一二殘疲。不堪馳策。諸差豈肯捨臕壯而寧徒步以往乎是故以一郯之馬而供千里之差踰州歷縣往返彌旬𨿽層疊申詳。視爲故套。亦吾末如之何矣。至於各憲紙牌其最凶猛者。惟河道總督諸員役。一日總河下班書吏。挾紙牌乘傳至先命一夫馳馬執捧而來名曰巴棍以示至則必打之意也彼兵房馬牌輒神魂飛喪乃刑牲炙酒以待。兵房擎壺把盞。馬牌束金跪獻及受而叱之出則狼僕追擒巳一繩髙弔於幽室矣遂執所攜巴棍而毒毆之名曰打下馬威。拷逼數金。毆猶未已蓋其主暗使之故暢飲酣歌若不之聞也者驛夫情激。踉蹌來報。鴻遂單騎馳往。見所弔之房牌。血流被面徧身傷腫鴻命左右執其僕而讓其主曰。牌止一人一騎。而汝攜帶數人索馬十餘匹已屬非法。況又需索多金而肆行毒毆乎因詰諸人姓名及所需銀兩申詳總河撫院。並報大部。於是諸人大恐。乃叩頭謝罪。情願領責而乞免申。鴻因命立甘罪認狀並封其巴棍存案而遣之自是總河員役。斂戢不敢復肆矣鴻伏查山東東路驛站﹑復設自順治戊戌之間舊額止有夫馬工料並無買馬糧僉鴻因具疲驛昔僻今衝等事一詳通申各憲﹑蒙撫軍張公﹑咨請大部始照西中諸路自齊河禹城而南。凡十三站。每站撥銀七百餘兩。以爲買馬糧僉自是東路之驛累少蘇未幾鴻讀禮解任甲寅﹑滇黔變後軍書旁午﹑奉有多索驛馬一匹者許驛官徑申大部卽升﹑該差員革職之旨於是紙牌亦。遂永絕。從前之需索擾害。一旦盡除。近日督撫提鎭所領火牌﹑仰體聖主軫卹郵傳至意。多繳而不用。卽奉差諸重臣每自備馬匹。而沿途驛站。杳若無聞以今視昔曾何異於出湯火而登諸袵席之安哉故天下諸驛﹑差使稀少。夫馬獲以休息。使司驛務者誠能管理之得人餵養之有法購補之無缺而又親勤查閱使無怠忽侵蝕之獘則𨿽極處衝繁亦可等於里甲之優遊矣鴻請以有裨管理﹑餵養諸管見﹑列之如左以爲泰山河海之一助可乎。

○立局

凡立局在縣者﹑自有定所﹑在鎭集者﹑宜於鎭集左右擇髙亢寬廠之地墊築局基中髙而隅卑繚以周垣多畱水道夫立局必於鎭集。乃往來孔道。以便差馬更替。局必距鎭集稍僻。庶差使不得入局揀馬。致滋囉噪。局基必中﹑髙。以便蓋棚安槽。庶陰雨泄溺。就卑而下。不致停積污濘。泡損馬蹄。水道多則出水易。免致浸圮墻垣。局中宜寬廠。有養馬夫住居之所。有蓋冬夏暖棚涼棚之所。養馬之夫專司飲秣。且夜餵尢爲要緊若妻子別居。保無早暮歸家。馬匹誰爲餵﹑看縱或托人代餵。未免不相關切。且有私侵料艸之虞。馬則受其害矣。故養馬夫斷宜移妻子入局居住不惟日夜專﹑心在局而妻子亦得相幫照看。不猶愈乎。其房較獨居者須稍寬使有安牀桌鍋竈之處。是亦體貼人情之一道也。其馬棚冬宜暖。夏宜涼。暖棚宜蓋向陽令太陽內照裏山宜緊靠山墻。將棚後檐遮過兩傍宜有隔墻使西北風不能吹入凡檐有絲毫空隙風入。謂之賊風馬被賊風所吹則易幹成病。涼棚宜向寬闊處四面迎風外加擋木。使內可安槽而馬不外出。其棚地皆宜土不宜磚石使馬立久。則蹄攢而傷足力。至餵料之後。不宜久置槽間使食不酣。如寒天宜系馬於向陽晾繩上。熱天宜系馬於背陰晾繩上。故晾繩宜安兩處。其晾繩兩頭及中間﹑用大木椿﹑深埋地中﹑上釘大鐵圈﹑以粗麻繩貫於圈內﹑而結縛兩頭椿上馬用活扣拴於晾繩﹑每馬拴離五尺使不相嚙。椿下用橫木結縛之可以參錯拴馬。使兩不相過。其■﹝算刂﹞艸。煮料。或眾馬夫合作幾棚﹑或各人一處■﹝算刂﹞煮﹑酌量置棚其堆艸場。宜離馬棚稍遠𨿽在局內﹑另設一處方妥﹑恐妨火燭貯豆房﹑須置大囤﹑下用柴木墊髙通气以免黴濕。倒斃皮張每有馬夫﹑卽懸掛於馬棚梁上﹑甚屬非宜﹑且日久有毛尾蛀虫。落於槽內。馬食之成病﹑故宜另廈攤掛若局地楄窄﹑於局外另擇髙敞之處﹑搭蓋涼棚亦可大凡﹑�刨馬匹宜於局外空地夏天陰涼處。冬天向陽處。立大椿拴馬。刷刨毛片﹑剪滌鬃尾﹑若在局內吹毛尾。八於艸料之中馬食之纏在喉閒便成啌嗽矣

○總理

驛務之興廢。系乎總理之人。總理得其人。則驛務興。不得其人。則驛務廢噫夫此一人也則斤斤乎其難哉其爲人也。與本官休戚相關諸事不欺一則錢糧出納。工料用費。無絲毫染指扣克一則兵書馬牌等。不與通同作獘及受賄狥私一則艸料餵養勤行察勘一則支銷用度帳目分明一則應差匹酌量分撥得宜而勞逸適均一則看待驛中馬夫等寬嚴並用情法兼施使其羣相悅�一則行止老成專意辦公。而不交接浮澆賭嫖酗飲數者具備。而後可與言總理也噫此一人也蓋斤斤乎其難哉𨿽然﹑十室之邑必有忠信﹑匹夫之賤﹑亦有密友﹑豈堂堂��元�而遂無其人乎。或親族子弟同鄕至戚。與生平好友𨿽在任去官。而情誼不卽相離者。若審度其人。確乎可任。則宜推心置腹。而厚其廩俸俾無內顧足以養廉。則稍有良心者。又何忍負此重托。而不竭盡其忠哉。或曰﹑如前所云云。恐戚友亦難其選也。柰何﹑余曰﹑料理無術毋寧貪通同作獘毋寧自欺貪不過私吾財。料理無術則諸務不振所損實多自欺不過朦蔽本官。通同作獘則各役無忌立致疲殘驛非其驛矣

○抄牌

凡大差則有兵部差官前站﹑隨帶勘合火牌散差則員役自帶﹑一到接替之所﹑先抄牌。後照牌換馬。並給口糧。凡驛遞有驛丞專管者﹑卽系驛丞著人料理﹑如州縣兼管﹑卽著兵房料理但衙役作獘玩法者多。必擇老成謹愼者充之。庶不悞事。且差至無時晝夜不可擅離抄牌之所宜設於市。俱系馬牌接差﹑接牌送抄﹑其抄牌簿用棉連裝釘﹑用印記明張數。掛內號。發該驛兵書﹑但差使一到﹑按某年某月某日某時﹑南來某差﹑北來某差﹑自某州縣某驛﹑騎馬幾匹﹑如官員則有勘合按勘合內某字第某號某官。前往某處公幹由某路�遞騎馬幾匹有無人夫廩給飯食照例應付。某年月日給等字樣。俱一一塡明簿上又注水陸不兼支字樣﹑蓋應馬則不給船。應船則不給馬之說也勘合後﹑塡有沿途經過某某州縣﹑挨次所到之處。卽塡某州縣應付訖鈐蓋印信如系驛丞管理﹑卽塡某驛用驛記鈐蓋如官公出﹑無印可鈐﹑卽照印式四角塡印隨公出四字所用印信﹑要朱迹明白又不可倒用如印字模糊。及用印顚倒。或遺落未用。公出失塡者。大部咨行督撫查報例有處分不可不愼其差役火牌﹑亦照牌逐件塡明。其馬匹口糧﹑照數應付但大小各差俱有題定省分出京大差俱有塡定由某路勘合。如差不應行。與非勘合塡定所行之路。不可違例混應部中查出。不惟不準開銷。且有違例處分。最要臨時斟酌其故以爲行止。凡差由某路去﹑仍由某路同﹑如不由去路回。別路不準應付。如系應行之路﹑不由官道。又走傍縣。亦系繞道。不準應付。從來差使一到﹑例取該州縣驛﹑並無需索﹑及多騎馬匹印結﹑各差恐州縣因其有需索等獘。不出甘結。回差之時。勘牌難以繳部。故下馬抄牌﹑卽取甘結但今新例甚嚴。需索及多騎。該驛許實時中報。故差使亦皆遵法。便先爲出結﹑亦無妨也﹑【凡大差經過其勘合𨿽遵部定驛遞然間有奉旨便道傳諭及別公幹稍繞他州縣者如前驛送到。不與接替。恐忤大差須回明來差。𨿽照數應付。應否登報奏銷。如取有來差憑據。於奏銷冊內。載明應付緣由。否則寧賠應付。不便奏銷。致幹部駁。此條內所以有斟酌。其故以爲行止之謂也。】

○撥馬

凡驛遞之馬﹑不同其用﹑所謂官坐乃官長騎坐之馬﹑其馬宜性馴良而步穩疾須擇其尢者爲頭等官坐﹑稍亞者爲次等官坐﹑所謂緊差馬乃急遞之馬﹑其馬宜性奮迅而善馳驟所謂小差馬乃賫奏之馬﹑其馬宜力長而耐勞所謂包。馬乃馱包之馬﹑其馬宜力彊而慣負所謂散差馬乃長行之馬﹑其性緩而受鞭策此其大較也故撥馬者﹑亦視其所宜用而應付之但撥馬者﹑乃總理與接差馬牌之職掌也。其馬俱系分派養馬馬夫飼秣﹑養馬夫各惜其馬�有偏枯不均之獘。於是將各夫所養之馬各編成號數挨次輪流出差以均勞逸此法可爲善矣。但馬按號挨輪。勞逸𨿽均。而所宜用之馬不爲分別一例混編則有緊差之馬而用之散差馱包之馬而用之官坐不惟用違其材而反爲悞事今宜將本驛馬共若干內中挑選孰堪官坐若干。緊差若干。馱包小差散差各若干。其頭等官坐宜另撥馬夫專棚僻靜之處餵養仍照毛色編定號數。俟有緊要大差官長。挨號輪流。派出應付。其次等官坐﹑與緊差﹑馱包﹑小差﹑散差等馬均勻分派各馬夫餵養將各種馬於各馬夫名下。照毛色分編號數挨班差撥則各夫所養之馬。勞逸適均。而各馬各輪。所用亦不致違其才矣。夫官坐必欲性良而步穩者。蓋官長體尊位重。且乘慣好馬。若長途跋涉之勞而又益以駑劣之顚頓。不幾厭敝乎。故步必圓穩而不蹶失走必輕捷而不滯夯則身安而意爽矣然乘之八城市或簾掀望颭犬竄雞飛。乘之郊外或兔起雉過。以及地方兵役迎接炮響旗飄。馬或驚奔。而乘者傷墮。關系豈小耶。故馬必年逾十歲歷練老成。而本﹑來徳性馴良者。始可充官坐之選也其平時令馬夫調教。演習嫻熟。抑又人功之一助乎其緊差或所在軍書﹑與內差探勘﹑皆刻難容緩。必馬性奮迅而善馳善驟者。方克勝任。馳則人必俯身前向。不過數里。又須略息。而後急奔若止善馳而拙於驟人身易倦若止善驟而拙於馳馬亦易勞二者不兼。人馬俱乏不能致遠矣至小差之馬﹑承捨所乘﹑無非賫奏﹑日行不過兩站﹑若使其馳驟。彼必喜於速。至不惜馬力。易致傷殘。故必與力彊耐勞之馬在於不緩不疾之閒期於計程可到而止。又何須急遞之馬爲乎。夫包馬卽馱賫奏之箱﹑承捨實﹑之私物。並托其所帶金銀。以希酬謝。上又加以行李。重者幾百數十斤。益以背夫鞍屜。不啻二百之外矣。非力彊而慣負者能之乎。故驛中包馬最爲難得卽背夫﹑非素所熟習。亦不易承。今督撫知之﹑如遇緊要本冊﹑用。夾板而不用箱庶馬力輕省矣。至於散差又必用性緩者。蓋多不善騎之人﹑若與以悍急之乘﹑恐致顚僕。不如駑質之尢勝於蹇衛也司撥馬者平日分別停當及臨時而應用之驛遞其有裨乎。

○送差

夫送差馬夫﹑專管送差蓋彼與往來差承熟識。見差定要加一分殷勤小心差上自然喜悅。已旣不受鞭笞。馬亦不爲作踐凡差上俱系自備長鞍﹑其送差馬夫必令按馬另帶氈屜送到換馬之所﹑差上長鞍一卸。馬夫便將氈屜搭上。用繩縛好。若不搭屜恐背汗未幹爲檐風寒气所侵便成拖腰拉胯之病惟伏天盛熱。無疾風暴雨之候不必搭屜但卸鞍時。將鞍連屜。在背上前後推動或手掌順毛撫摩數過便風寒不入孔。切不可將手在汗背上拍拍則掌風隨入背矣。若送差馬夫去不帶屜。總理查出。將本養馬夫一並稟責。回不繳屜將送差馬夫稟究追賠。本養馬夫不查。直待總理查出。將本養馬夫夫並責。更有無賴送差馬夫。馬送到歇店。彼處熟識人多。將領去餵馬艸料銀侵克。同人賭博。止將空艸一束令嚙。凡送差回空﹑例限時日其限固皆酌量差之緩急地之夷險。程之遠近而立。但彼戀賭不放。酗酒貪眠恐違限期上路則加鞭飛驟馬方气喘汗流彼又懼腸空腹歉。知爲失餵。無論污池腐沼令飲一飽其腹果然希圖掩飾一時。不知馬跑肺脹飲以污水冷惡斂於肺腸而腹痛腸鳴肺黃腰痿諸病作矣能察其姦者。馬回另弔一處相其神頹膁弔气喘涎稠下溺淸而腹塌出糞粗而無料則必稟官痛懲枷示。庶眾知所儆。而馬命獲蘇矣﹑○有回空時﹑令獸醫驗視﹑彼素受賄囑。與之掩飾。如馬驗後病作獸醫並懲彼自不敢通同作獘。

○廩糧工料

凡該驛廩糧工料管驛兵書馬牌﹑具領按季給發總理監看支放本官不得絲毫扣短。管理將用過數目。逐項登簿。亦不得絲毫冒銷絲毫扣短庶馬夫籍工食而餬口贍家。馬匹藉艸料而資肥飽。至於廩給官支﹑自不敢少﹑惟口糧承捨所支﹑每有姦書猾牌﹑謊稱在官未領。托故勒短。或將低銀搪塞。𨿽鞭詈交加。亦所不顧。差不得巳。含怒而行則遷怒於馬沿途馳驟。不惜馬力稍不就馭。抽刀拾石。夾脊和頭。擊打無算。馬有不傷者乎。此皆書牌作孽大損本官聲名宜嚴戒管理。並勤加體察。如有此等。斷宜究治。

○應付大差

凡欽差大人﹑皆系內大臣閣部尊官﹑經臨州縣﹑須先探聽。官員幾位﹑跟隨若干人﹑乘馬若干匹﹑以便預備官坐散馬﹑除扣去逐日賫奏長差之馬方足預備大差之數其橋﹑梁道路應修治者。速爲修治。河津應設渡船者。速爲調集。公館之應封貼掃除。氈彩牀桌器用之應借辦。供給食用長馬槽棚艸料之應整備俱要一一足用無﹑缺免致臨時喧呼催索至於伺候之人預先分撥使各有所司免致臨時推諉失悞其皮條繩索之類。俱須預備。鐵匠剃頭等人。俱須傳集恐有�斷鉸脫必要鐵匠修整。庶便起行凡一應事務須本官細心籌劃親身料理親眼查看大人將到﹑或交界迎接﹑郭外迎接﹑皆相差酌量。寧過毋不及。旣到公館本官宜公館左右居坐伺候。凡有所需。俱令與本官說知有則與之。無則以地方僻苦。從無此物婉曲回復若跟役因小事與衙役爭角。或唐突本官。此輩素無忌憚安足與較。宜﹑和詞愉色而以嚴正之理諭之使其斂戢而退可也不必稟控大人及其起行﹑跟役將公館動用之物﹑小有損失。亦不必經聞彼主。恐愛惜左右者每多護局𨿽或查究切責其人而未免心中不悅則一番殷勤接待。付之波流矣每有無知胥役﹑稟白官府﹑應付差使俱有舊例﹑若待之過盛﹑反爲可擾﹑示之以弱﹑反爲可欺﹑故大差經過州縣﹑官更裝窮苦。公館別無預備。不過掃除。庖廚供給。不過米薪印官一接之後。卽飛馳入署。而衙役亦各星散。所存者一二膽大禁打之馬牌而已。大差安得而不嗔怒。跟從安得而不淩擾乎。不知大差經過他皆應酬艸率而此獨禮文備具卽知乃官之爲敬巳他皆畏避不出而此獨周旋晉接卽知乃官之爲有才他皆衙役伺候呼應不靈非漫爲推諉。卽戅言冒觸。遂致鞭笞扭鎖。大費調停而此獨本官身先答應各役分頭料理乃大差聲色不動道擾而行大低所經畫者乃印官之精神所勞碌者印官之筋骨所費去者不過飲食芻秣之物耳以視他之官毀體而役遭淩。反勒多金而始釋者。其所損爲何如哉。𨿽然﹑夫州縣之敢於身先而不辱者以其一切有所備耳待大差者。亦求乎其有備。與禮文之致敬而已何區區例之足云乎。

○購馬

凡衝驛買馬﹑視州縣所處之地﹑如在北方﹑去邊口相近﹑則價稍平。如在南方﹑去邊口頗遠﹑則價甚昂。以販馬之人﹑雇赴馬者工價﹑沿途艸料飯食﹑及寒冬風雪﹑長途倒斃﹑俱須算入本銀﹑則價自不得平矣﹑司驛者﹑欲圖賤值。每於本地零收。姦胥馬牌﹑瞞官受賄。將傷殘養好陳馬。謊稱家生坐槽之馬。視其外貌。則臕肥體盛。而價亦頗廉。及至行差。不數往來。遂內疾舉發。不堪驅策矣所以寧取新馬而價貴不市陳馬而價平也若在近京省分州縣﹑每值口外趕來貿易之馬𨿽住在口﹑八旗挑買﹑然尙有遺珠﹑但落館之馬﹑所買多﹑則論成羣﹑宜令識馬者相其某羣差勝而爲貿易之苟獲一良驥。便所值夥矣。卽買販客成羣之馬亦然。若於羣中挑買有論毛色腳力骨棒徳性之不同毛色以純白﹑靑白﹑菊花靑﹑艾葉葡萄﹑喜鵲等靑﹑爲上純赤﹑純黑﹑五花﹑鐵靑﹑艸黃﹑銀合﹑豹花海驑﹑棗驑﹑次。之紅沙﹑灰皮﹑雜點﹑爛毛﹑皆下色也腳力以鼻大胸寬﹑兩鳧肉隆起﹑汗溝深﹑後腿轡曲如犬蹲﹑行步前起後開﹑膝骨方大寸踠促小﹑蹄堅厚﹑覆地如盂﹑腹垂﹑下有逆毛貫胸帶﹑橫筋夾脊者爲上反是皆下種也骨棒以頭面多骨如剝兔﹑頰骨圓曲如月﹑蹄腿粗﹑銀鞍髙﹑承金凳肉厚﹑三岔骨開闊而圓平不欲髙聳如龜背﹑鬃細如絲尾撒如帚﹑爲上反是亦下種也徳性以善識人意不蹄不囓﹑眼不尖﹑見物不驚﹑受鞭不躍﹑聞聲不怖﹑遇狹橋深渡﹑安然而過﹑立斯立﹑系斯系﹑眾駭奔而己不動﹑策之則行﹑駐之則止﹑往復盤旋而不與人忤者爲上。故眼欲大而外突﹑睛騰紫焰﹑耳欲小而尖銳﹑性靈能解。馬經所謂眼大則膽大。耳小解人意是也。若白睛多而時轉﹑兩眥尖而耳大﹑及見人認生﹑登鞍認金凳﹑皆駑劣多驚斯爲最下然求其四者人登上選。則天下無馬矣舉其要者而言之夫驛遞之馬不出官坐緊差及背包小差散差而已凡操其選者官坐則取其徳性馴良而步趨穩疾緊差則取其有腳力而兼能馳驟。背包小差則取其骨棒粗。有力而善負至於散差僅備驅策而已。若夫性悍戾而難制。逢人蹄囓膽怯弱而善驚。見物輒奔恐乘之者有性命之憂斷宜立棄而不可畜也若徳力俱佳﹑更兼毛色異等。此﹑空羣之選自應別之上廏又豈忍令供郵傳之用乎。其之形劣而不吉者又有昂頭軟脖﹑螳頸象鼻﹑燒嘴﹑歪尾﹑脆腕﹑水火不明之陋。有孤蹄﹑綫臉﹑惡旋之凶形劣者。猶可廁之下乘﹑不吉者切勿充之上馭。此亦擇馬者所宜審也。司驛務者﹑不拘羣買零挑。總宜官坐﹑緊差﹑馱包﹑小差﹑等馬各種俱備逐項選出。登記毛色歲齒本官按匹。照某驛字號火印卽面爲印烙其印烙字樣要分明恐妨胥牌抵換印烙過﹑其印朱筆封好藏之內署再用須驗封恐有偸烙之獘。分派餵養馬夫﹑勤加飼秣﹑則各種之馬皆有所應付矣。然平時須查何項馬不敷應用。經管人卽宜早稟本官預爲購補若待缺乏而後倉卒求之不惟價貴而難得馬少不足更番而現在者疲於犇走則益見傷殘矣【相良馬旋毛二圖並口齒訣附】

相良馬圖

相良馬寶金篇

口齒論

齒歲論

旋毛圖

△相良馬圖

﹝見圖﹞

△相良馬寶金篇

三十二相眼爲先次觀頭面要方圓相馬不看先代本

一似愚人信口傳眼似垂鈴紫色鮮滿箱凸出不驚然

白縷貫晴行五百斑如撒豆勿同看面若側擊如鎌背

鼻如金盞可藏拳口又須深牙齒遠舌如垂劍色如蓮

口無黑靨須長命唇似垂箱蓋一般食槽寬淨顋無肉

咽失平而筋有攔耳如楊葉裁杉竹咽骨髙而軟不堅

八肉分而彎左右龍會髙而上古傳項長如鳳須彎曲

鬃毛茸細要如綿�髙膊闊搶風小臆髙胸闊腳前寬

膝要髙而圓似掬骨細筋粗節要攢蹄要圓實須卓立

身形充闡要平寬肋骨彎而須堅密排鞍肉厚穩金鞍

三峯壓壓須藏骨臥如猿落重如山鵝鼻曲直須停穩

尾似流星散不連膏筋大小須勻壯下節攢筋緊一錢

羊髭有距如雞距能奔解走可行千已有貴相三十二

萬中難選一俱全

△口齒論

三十二歲口齒論

一歲駒齒二

二歲駒齒四

三歲駒齒六

四歲成齒二

五歲成齒四

六歲肉牙生

七歲角區缺

八歲盡區如一

九歲咬下中區二齒白

十歲咬下中區四齒白

十一歲咬下中區六齒白

十二歲咬下山區二齒白

十三歲咬下中區四齒平

十四歲咬下中區六齒平

十五歲咬上中區二齒白

十六歲咬上中區四齒白

十七歲咬上中區六齒白

十八歲咬上中區二齒平

十九歲咬上中區四齒平

二十歲咬上下盡平

二十一歲咬下中區二齒黃二十二歲咬下中區四齒黃

二十三歲咬下中區六齒黃二十四歲咬上中區二齒黃

二十五歲咬上中區四齒黃二十六歲咬上下盡黃

二十七歲咬下中區二齒白二十八歲咬下中區四齒白

二十九歲咬下區六齒白

三十歲咬上中區二齒白

三十一歲咬上中區四齒白二十二歲咬上下盡白

△齒歲論

夫獸之齒者﹑血精爲本﹑結秀爲骨﹑骨精爲齒﹑一歲至二十五歲﹑其齒之區白而有其驗也﹑經云﹑齒者乃骨之精粹﹑如其盛者﹑𨿽上下咬平。猶有鋒刃而齊者。行力依然。其壽無可考也但骨气衰敗不三十歲區俱平而無鋒刃者﹑𨿽能食。亦無其力也。是故駑駿於此一驗耳。

你牙無宛名銜口四歲當門頂二牙四齒並生才五歲

六周肉齒一齊紮七年邊齒才成舊稍二區爲八歲賖

稍一區方呼九歲黑盡黃存下盡家黑區咬破方十歲

十一上齒犯中花十二十三十四歲上中四齒盡皆差

上下黑區俱咬破十五十六正堪誇下六黃斑中齒白

十七十八定無嗟槽驥若交二十歲白現黃平下四牙

下白上黃分兩樣二十二載度年華良馬歲當四六數

黃斑添白上中花上下黃斑俱巳白三十歲數更還加

此是認馬不易方請君著眼莫教差

△旋毛圖

﹝見圖﹞

福惠全書卷之二十八終

●福惠全書卷之二十九

郵政部二

◆郵政部二

腰站

餵養

選獸醫

查倒斃

逐娼妓

勤親察

船夫車驢

稽查徒犯

○腰站

夫﹑於無事之時而設爲有事之慮。智者之所不廢也。然則於無事時之驛站。而姑爲有事時之籌策。抑又立法者所宜計置之千萬年而不用可也。何也爲驛遞計者凡遇軍書旁午差使繁多﹑則馬力易勞。再兼安塘偵報。晝夜計行五百里﹑每州縣驛站﹑多者百餘里﹑少亦七八十里不過時。移卽至。縱所設馬多。更番不息。安有不疲殘倒斃者乎卽云購補惟勤。支銷有限。在處需馬價值自昂。有司方卒瘏在告又安有多金以資賠累乎計惟有另設腰站以節省馬力之一法腰站設馬﹑至半途卽換﹑而力可不疲。馬力節。馬之倒少。而賠累可蘇。則腰站之設不可不亟講也。法宜於本站適中之地或賃民房店宇﹑有隙地可以弔晾馬匹之處﹑設爲腰站﹑安置槽■﹝算刂﹞鍋口﹑艸料晾椿等項。將本驛原派各夫名下餵養之馬均勻分撥所撥者。亦止緊差小差馱包三項之馬而巳其安塘筆帖式定須緊差上馬其所在將軍督撫馳報軍情亦須緊差好馬故緊差馬務須多設旣系緊差﹑自無大包箱﹑其馱馬或略設一二疋﹑以備不時之需。其緊差馬﹑恐騎多不足﹑小差馬聊以備送差馬夫引馬之用﹑似亦不可少。其它平常賫奏差使﹑及散差馬﹑俱照常本驛應付﹑至彼驛交卸惟緊差在腰站換馬其送差馬夫﹑及飯食艸料﹑俱系本驛馬夫支領。送至彼驛。腰站不換送差馬夫。亦不更領工料。以便換馬卽行。不致耽延片晷耳其腰站亦須另擇總理。之人。監看餵養休息不致克減艸料。並調理失宜其緊差旣卸。馬系跑急﹑汗流气喘﹑滿口涎沫﹑冬則搭屜﹑夏則撫抹﹑令馬夫徐步牽行。俟喘稍定﹑弔向晾繩歇息。俟其汗幹涎。解乏解神爽。見艸則鼻呼呼然欲食。然後先以空艸餵之。俟飲水後。方加料飽餵。則病不生此設腰站以節馬力之大槪也。至於腰站餵馬夫若另行雇募。工食不資。且以他人之馬。蹔爲代養﹑休戚無關況又寄之生手耶。夫站之馬﹑旣在本驛各夫名下均勻抽調其馬夫亦在各槽均勻派撥彼腰站之馬撥去馬夫旣爲眾人代養畱驛之馬現在馬夫亦可爲去人代餵不過彼此大家照看兩處猶如一處自無不關心況又有總理人爲之監核自不致有餵養休息克減失宜之憂矣。若今時值承平﹑應付稀少則天下方享太平之福驛傳咸嬉宴逸之安所謂腰站者𨿽置之千萬年而不講可也

○餵養

夫驛遞專有餵養馬夫必須積年善養馬者方爲可用。苟或鹵莽生手。希充斯役。以圖冒濫工食。克減艸料。其於餵養調理之道。非茫然不識。則漫弗經心。幾何而不致馬之疾病倒斃哉故■﹝牜支﹞馬必先擇夫夫若老成熟慣而餵養調理無難矣。夫以一驛論之如額馬八十匹﹑每夫可養八匹﹑此八馬之中。官坐一匹﹑緊差馬二匹﹑馱包馬一匹﹑小差馬三匹散差馬一匹﹑其八馬﹑可分二槽。每槽可餵四馬﹑則二槽八馬。可置一棚。使一夫主之除官坐馬八匹。另棚餵養。去夫一名。其緊差等馬七十二匹使九夫主之。九夫外。另募小夫四名。分助各棚煮剉掃除之用則共爲棚九。槽十八。而夫亦可畢用矣。其九夫餵養各有所專無互相推諉之獘減冗役以厚其工食無妻子內顧之憂其不愈於紛而無所責成。多而薄其所爲贍養乎。其餵養之法圉人之■﹝牜支﹞馬。如乳母之哺嬰兒。其嬰兒之饑飽寒熱惟乳母之是調。而乳母之早夜一心。惟嬰兒之是寄。必使其𦇤褓時安。笑嬉無恙。而後乳母之職乃盡。則其爲圉人者。安可不思盡職如乳母乎然圉人欲求盡職不過餵養調理之得宜使馬之無病欲求餵養調理之得宜。與馬之無病。不過早夜一心惟馬是寄使其水艸飼飲之有時鞍勒脫卸之有候馳閒勞逸之適均寒暑風雨之應避而已矣何謂飼飲之有時。凡料豆須貯淨房。艸須打髙垛。■﹝算刂﹞艸煮料須設漧燥淨棚。遇■﹝算刂﹞艸時。先將艸中塵土抖去。棚內地掃淨。艸■﹝算刂﹞僅半寸許。老根不宜攙入。■﹝算刂﹞完再用篩。篩去艸屑細灰聽用。如多■﹝算刂﹞上堆﹑每至用時再篩﹑遇煮料時將豆篩去塵灰碎石土塊及黴爛變色之豆料鍋洗淨。注新汲甜井水或河水煮之。苦井水及他宿水忌用。宜煮透熟。以鐵鏟抄翻去火悶幹豆汁。令豆漲。手撚卽爛。然後以大淨席攤冾聽用。如急用。宜以淨冷水淘過乃可。艸豆之中切忌灰土及毛髮蛛网雞糞等物局中所住馬夫不可畜養雞鵝等禽餵時須將槽內殘艸撮去掃淨。方入新艸。其坐槽之馬﹑以每日論之﹑夜閒艸艸料餵飽﹑至辰時﹑將馬牽出飲水﹑有河飲河﹑有寬大深池﹑水淸亦可飲﹑否則用新汲甜井水﹑惟停污濁惡及隔宿之水切不可飲早飲宜少飲畢牽行百步庶水入於腸不致停積胸胃拴向晾繩閒息。夏宜背陰。冬宜向陽。盛熱則拴入涼棚以迎四面之風。日亭午﹑撁上槽﹑以空艸少許令囓﹑初夏拌以干麩。盛夏拌以水麩﹑撒和之。夏天馬食麩淸熱寬腸但不可多拌存剩槽中。招蠅蚋。易於餿臭。其它月止拌以料豆。所謂撒和者。不﹑令過饑亦不令過飽也撒和後﹑稍停片時﹑仍宜牽飲如前晝飲亦不可過多飲畢﹑仍拴晾繩﹑或略息﹑牽向空處﹑系於椿上﹑梳其鬃尾。刨其毛片﹑刷去其腹足泥垢可以淸皮火而疏通气血令馬颯然神爽故善■﹝牜支﹞馬者。一日一刷刨。三日一浴。十日一放■﹝馬展﹞夫刷刨四時皆可但刷宜軟刨宜鈍梳宜稀刷軟不傷毛。刨鈍不傷膚梳稀不損鬃也。盛夏刨宜輕而少。過於重多則反生皮火而助熱有汗不宜刷刨反惹風入皮毛三日一浴﹑言盛夏也。春秋冬﹑遇天暖無風。亦月中閒浴。皮毛中汗姤積汗。皆宜滌去也。十日一■﹝馬展﹞﹑坐槽之馬。騎少臕肥。使之■﹝馬展﹞而血脈通流出差之馬。馳遠勞之。使之■﹝馬展﹞而筋骨舒和然須於半饑未飲之先而後可■﹝馬展﹞也。飽飲之後恐傷腸髒。抑又非宜。日將西。乃牽入棚﹑以空艸令嚼﹑約斤許﹑牽飲如前但暮飲須多宜盡其意而止馬經云﹑餧有三芻﹑飲有三時﹑曰朝飲少之晝飲酌其中。暮飲極之是也。又曰﹑夏汗冬寒。皆須節飲。蓋夏月不騎而有汗宜節。多飲則﹑冷停汗斂易﹑感寒而傷陰若騎而飲𨿽有汗仍途行用力。汗不爲斂。無傷也。至冬寒﹑馬在騎。飲須節。若閒在棚。則晝飲可已。此卽酌其中之謂也。每馬日約食料豆四小升﹑艸十五斤﹑午間撒和﹑艸不過三斤﹑豆不過一升﹑餘皆晚餵。每晚點燈時上料﹑至更盡時﹑添艸料而人始睡﹑半夜大須起添。至五更味爽又起。將艸料添完。每有馬夫偸懶貪眠。至睡時將艸料滿傾槽內。以省半夜之起。夫馬皆貪料注四馬﹑吻於一槽之中東掀西撅而艸半歸地上其入於馬腹者幾何哉故夫察其懶惰貪眠。酗酒悞事者。黜之。其庶幾乎。若差回之馬。必令汗幹喘定。口涎旣盡。乏回神爽。方可上槽﹑先以空艸少許令嚼。再添少許嚼完。牽去飲水。飲畢﹑方可入料餵之如本槽知輪到某馬出差。若系緊差﹑多時。不拘時候。差到卽行。宜將輪到緊差之馬另用細艸爛料不時飼秣但頻餵頻添不可滿槽令飽。亦不可令枵腹而馳。飽則急馳。必致努傷。饑則奔走無力。多受鞭箠而防失蹶。若系輪到賫奏小差﹑亦須早餵。至五更便弔起。使艸料在腸胃稍轉。天明然後登程如遇忠厚員承登鞍緩行數里俟馬拋糞之後乃馳。至中途馬渴飲水。恐其搶水急飲。必才飲須數提其勒。而後令飲水則啌搶料則結故凡餓馬初柈料宜少而勻。不可令搶純料入口也﹑飲水之後﹑不可急馳。俟緩行百步。水入小腸。庶無水結之病。及差到﹑更換之處﹑旣卸長鞍﹑暑天以手摩背數四。撁至陰涼歇息。俟身汗幹。口涎淨。勞乏醒。方可如法飼秣。凡料豆不可煮生。生則食之不化。不可熱餵。熱食則撒稀。寒天凍料不可食。令腹痛成病。宜置暖房。或入艸中。熱天餿料不可餵。餿漿不可飲馬口淡。嘗囓墻壁間土以其有鹻而咸也每以鹽化水飲之。不可多。多則損腰腹以成腎冷。糯稻艸不可食。令馬冷腎敗元。傷脾損臕。惟南方之秈稻艸。與北方之谷艸。有益於馬。可長食。司■﹝牜支﹞者﹑與總理人獸醫﹑每早將棚中徧視。馬溺淸而糞潤。則無病矣。若溺白如水。則傷水。宜節其飲。糞則傷冷糞燥則傷熱。因其寒熱而調劑之。所謂水艸飼飲之有時者此也。何謂鞍勒脫卸之有候。凡走熱之馬。不可解鞍。方下馬時﹑宜將肚帶解松。左手前插入鞍鞽。右手後持鞍末方。就其背而左右輕搖之騎時再緊肚帶若至歇處仍搖鞍如前。再將扳胸及後秋搭起。令馬汗毛松爽。馬從遠來。𨿽經久歇於餵時不可便卸嚼銜必以空艸令囓。俟飲後拌料。乃可去銜。諺云﹑夏不打嚼﹑冬不揭鞍。夏月天熱﹑恐馬饑渴急搶水艸畱其銜以節制之冬月風寒﹑恐去鞍冒風緩其揭以護蔽之若伏暑之鞍。又宜急卸。長途酷熱。得卸鞍一納其涼。馬之煩溽頓解諺又云﹑夏月解鞍如救火但不宜令受檐風耳所謂鞍勒脫卸之有候者此也。何謂馳間勞逸之適均。夫馬道路奔驟。固多勞傷。而久閒不騎。亦易成病。未免臕肥料盛。水艸不消。豆毒攻發。臥濕傷脾立疲損。足故勞者閒之所以養其筋骨間者乘之所以和其血脈但久閒不宜輒勞當由漸而致遠久勞又不宜久閒當就近而常騎恐輒勞而筋骨未舒則易乏久閒則血脈愈滯而不行故馬經云﹑一日行。二日驅。三日驟。四日馳。五日犇終而復始。千里無病。非乘之有漸而閒不宜久乎。所謂馳閒勞逸適均者此也。又何謂寒暑風雨之應避。夫馬之畏寒爲最畏暑次之何也﹑寒則四時易受。暑則惟盛夏耳。若盛夏拴入涼棚。遇疾風暴雨。卽宜收歸暖棚。亦不可令狂霾飄霂浸灑肌膚其檐風者。賊風也無論寒暑勞逸馬皆忌之斷不可拴之檐下以其風侵入皮毛受病而不覺猶賊之潛入人室竊物而不知是以比之爲賊也凡嚴冬不可立於雪地。野放不可久置霖雨中。三春咬靑。遇喧卽收於棚陽气稍盛。則毒艸生郊惡虫棲葉蛛凝露馬悞囓之而病作矣。卽棚閒有漏不可滴於馬身。墻隙有風。不可射及馬脊。每日辰刻撁馬就晾﹑宜將槽下糞溺。掃除潔淨。溺坑時爲墊平。■﹝算刂﹞艸不用老根。及篩下艸屑。鋪墊槽下滲濕而軟。馬立不傷蹄。局中糞穢。俱宜遠徙。不可堆積。臭气燻蒸。馬亦生病。幹糞曬燥撲碎堆向廈內遇馬欲放■﹝馬展﹞無軟土之地將糞屑鋪地令■﹝馬展﹞甚佳。且可代薪煮料。但須■﹝牜支﹞夫好勤耳。此又非寒暑風雨應避之謂乎。司■﹝牜支﹞者惟在盡心乎數者而餵養調理之宜無他道矣又何患乎馬之爲病哉○夫艸豆乃所必需﹑於秋收時﹑其價稍賤宜預爲收買以備一年之需。計馬每日所食之數。共該艸豆若干。寧使稍爲余溢。但小民聞知官買。恐抑值勒秤。裹足不前。若差役買之各鄕。彼必借端騷擾。宜面諭鄕地裏耆﹑定期某日。率領該鄕賣艸豆之人﹑擔荷到縣。本官著總理兵書等眼同過秤過斛不許增斤淋尖﹑照依時價現銀當鄕地等卽各散給每有鄕民交艸收艸人役﹑需索使費。稍拂其意大秤加收。甚至畱難守人。竟有棄艸而去者。本官不察。以小民怨黷飽左右之貪囊。所損多矣。該局兵書﹑所領艸豆﹑按數具狀存案﹑仍令總理於局門過數不得偸匿短少艸令善打垛者堆至艸場苫蓋周密勿令頂心漏水以致黴爛豆令囤之屋內。門加封鎖。艸豆每月五日一放。各棚馬夫支領。總理兵書不時察看如有克減艸料。致馬疲瘦者。立稟重究。其艸料每次支放。兵書仍立簿登記其支數須與入數相符如有短少。卽系馬夫偸竊查出並原領兵書重責均賠以懲覺察不嚴之咎。至於有病之馬。宜令另地另槽醫治調理。不得與眾馬同棚。易於傳染。若老病殘傷之馬﹑縱令養好。不堪供差。如曾效力有年。飼以中芻以終天年。其它宜卽變價。或縱之野外。遇食藥艸閒有獲瘥者。此亦節省艸料之一端也夫善爲計者與其抑價取民以斂怨寧嚴冒濫於局以節用又非以少爲多以省爲增之道乎。

○夫官坐必於另棚餵養者不惟徳力宜居異等。須防驛卒混應諸差。每有員承知局有好馬而應之庸騎。非臨局橫加勒索。則驛夫痛受鞭笞以致欲博歡心則必重損良驥故須飼之別棚。以避小差之見辱凡馬品貴必驕非如駑劣之諸能稍耐故料必熟爛艸必剉細如麥汏其粗節使馬食之易肥。經曰善芻者是也。如閒久。本官出入乘坐。或令馬夫鞲鞍﹑遊行數里。如三日一浴。十日一■﹝馬展﹞諸法以舒通其气血若久立槽閒不惟肥病漸作亦遲鈍坐廢矣故物有不用而朽蠹因之者。此類是也。勞逸適均之說。蓋烏可忽諸。

○選獸醫

馬之有病﹑全賴獸醫看治夫病𨿽作於一時而受病在於平日故善醫者當預察夫受病之先而不治乎旣病之後夫及其病作而始治之則所受日深而所發愈遲發遲者其病大而勢危不可治矣諺云﹑馬有轉韁之厄。言乎受病甚易而救治宜早也馬之病甚多。見之身形者有七十二癥見之瘡毒者有三十六瘡黃五疔下毒見之腹髒者有十結見之目者有骨眼渾睛見之蹄頭者有十六般痛見之卒死者有五絕之不同大要皆水谷寒熱之失宜受之臟腑而發之病癥故經有八癥八邪之論。言馬體有寒熱虛實之殊。而適值其饑飽勞逸之過。此其所以受病也。故﹑馬有五經之疾而五應適徵��經者。心肝脾肺腎也。五應者﹑眼耳口鼻舌也。心有疾舌則應之紅如朱砂是也。肝有疾。目則應之。眼不見物是也。脾有疾。口則應之。褰唇似笑是也。肺有疾鼻則應之。下流膿涕是也。腎有疾。腎則應之垂縷不收是也。夫善醫者視外之所失而卽知內之所感察外之所形而卽知內之所受惟因其失而預調之使不致於病著而難治則古之師皇伯樂之爲療不過如是耳。然則欲知馬疾之有無。亦可由外而得其狀矣。夫有疾之馬﹑精神倦怠。耳拾頭低。毛焦膁弔。料艸遲細是也。無疾之馬精神倍爽。料艸增進。皮毛光澤。呼吸勻靜。四肢輕健糞溺潤淸是也。審其狀之有病而急爲療之。猶未爲晚也𨿽然病有受之臟腑者。有受之經絡者。有受之筋骨發之皮膚者。則又有爲鍼爲烙爲割爲取爲敷洗之不一若僅以煎劑而灌飲之。則參茋之所不達。亦將束手而聽命乎。每見局中獸醫﹑不究心安驥通元諸書。王良造父集說不諳脈理不識病源但記口傳幾色湯頭。眼前幾種癥候。便自號曰獸醫。至於鍼烙割取之方。茫然弗省。夫庸獸醫之悞驥與世庸醫之殺人亦何異哉故欲置驛必先訪良獸醫獸醫良而馬獲更生馬更生而金錢可省。若馬貴之區活一馬便省金錢數十貫一年之中凡驛之倒斃。何止數十能活其半便可省錢數百千矣則獸醫之所系豈其微哉諺云﹑重賞之下﹑必有勇夫﹑爲有司者﹑誠能厚其廩餼而招至之。則師皇西至。伯樂東來。又何患獸之果無良醫乎得其良而黜其庸。凡馬之疾痛屙癢。皆醫是任每淸晨務周視各棚視其糞溺察其形狀。觀其肥瘠小有失節則速爲治之遇危疾則具呈馳報。敍明病由。及何癥。可否醫治。愈則記功匯敍斃則視其所犯。而責究廝養之人病屬可生而療之不效本醫記過奪餼至於所應用藥料及鍼烙割取之具預爲蓄備令兵書具呈親領陸續給於本醫﹑支發用過。各登其籍每歲終﹑兵書與本醫稽核。兵書分造管收除在並花撒細數報銷冊送官。官照原領磨對。如支發數少責在兵書用過數少責在本醫按數賠補。如此﹑廝養自是經心。本醫亦勤療治。馬無倒斃。而金錢可省。藥具無缺。而破冒有稽。驛務之振興。思過半矣。孰爲治法之不本於治人乎。

○查倒斃

凡馬之倒斃在局者﹑系何馬夫所養該馬夫具呈報官呈內敍明某月日領到在棚某毛色馬﹑於某日得何病﹑醫治不瘥﹑於某日在局倒斃﹑取有耳級呈驗﹑其皮張現存在局﹑聽候變賣﹑中間並無扶捏情獘﹑理合呈報﹑於年月日下開列馬夫獸醫兵書姓名花押本官批準存案﹑掛內號﹑發房粘捲﹑出差在途倒斃者﹑該送差馬夫﹑具呈敍明某日﹑據馬牌某﹑撥某棚某馬夫於某月日﹑領到餵養某毛色馬﹑於某日送某差乘坐﹑行至某處﹑系某病作﹑於某處倒斃﹑取有耳級皮張呈驗﹑中間並無假捏﹑理合呈報﹑如系卸差回空倒斃亦照前開明病癥﹑及某處倒斃緣由﹑恐送差馬夫畱戀卸差之處。賭博貪眠。酒醉遲限。因而跑急。病作倒斃。或回途貪利。稍帶行客。及裝馱行李。以致勞乏。病作倒斃。俱未可定。如有同差馬夫。須令同差馬夫出具並無以上等情。及扶同虛捏甘結。於月日下開列撥差馬牌同差馬夫姓名花押。本官批準存案﹑掛內號發房粘捲﹑其皮張發該驛兵書收領變價領狀附捲﹑如在途倒斃﹑無同差馬夫具結。須差老成內丁同妥役前往密查如果系某處倒斃﹑必有馬骸骨現存如系本役跑急。馱客致斃道路豈無見聞。更有姦惡夫私賣馬肉詐言倒斃止帶皮張報驗者查實定拿重責枷示。仍查倒斃之馬。曾否舊有勞傷。如非勞傷。且有乘跑馱客宰賣情獘。除枷責外。仍罰賠償庶可懲一儆百凡驛申額馬該管上司﹑或每季或年終﹑票查馬匹有無缺額﹑有無倒斃﹑例開馬匹毛色齒冊申覆﹑如有倒斃卽照毛色購補不惟本棚應差。不宜有缺。恐上司不時按查。與所造報毛齒不對。借端勒索但倒斃不宜多報報則必解皮張奱價銀兩。且多報則必有曠額之補解買補之申明反滋多事。如系額外自備之馬倒斃﹑該馬夫𨿽照式呈報宜另立捲案存宅備查﹑及皮張另發變賣如歲終造報驛遞奏銷。將本年發房倒斃報呈捲案﹑送宅細查。除造報倒斃馬匹﹑其皮張自應變價申解者。倒斃原報呈。仍行發房其不造報原呈不必發房扣畱宅內可也。

○逐娼妓

凡郵騎接遞之所﹑必孔道鎭集之區﹑每有無恥棍豪。多置狎邪門巷﹑遂作鶯巢燕壘頓成柳市花街﹑凡其驛使停驂勢必訪尋賣笑於是花迷蝶戀。醉擁柔鄕宛似山中閒衲日髙三丈而猶眠因之夢醒心驚。星馳華隰儼然峽裏輕舟片刻一瀉而千里縱是迅仝掣電難辭竭蹶之虞總然力號越峯莫保虺隤之患實因野艷以招蜂遂令狂且而損驥。宜卽嚴行驅逐。務須掃葉以無遺。倘仍暗地潛藏。定必連株而重究。但可保全騋牝。寧教怨恨琵琶。

○勤親察

驛中總理之人。𨿽云親信可托。但恐日久情熟。不無狥庇之處本官宜示以莫測不時猝臨其局察其兵書馬牌夫等有無擅離各棚所■﹝算刂﹞之艸。所煮之料﹑按日飼秣之數﹑有無克減有無生硬灰土毛髮槽閒局地﹑有無掃除潔淨晾椿弔繩﹑有無整備貯豆之房有無封鎖開視其囤堆艸之場有無扃閉入視其垛。約略有無短少暖涼棚廠﹑有無頹壞馬匹有無羸瘦傷殘在棚之馬﹑與出差之馬﹑檢勘差簿﹑有無合數缺少如有前項諸獘﹑定將本經管查究重治。至於書牌夫役﹑有眞正實心任事。勤勞盡職。從無過犯者宜從優獎賞如此﹑則懲一人而眾皆知儆。賞一人而眾皆知勸有不畏服本官之神明而黽勉自效者乎

○船夫車驢

向者軍興之際﹑兵馬徵調凡水路經過地方﹑所需船隻﹑在在封拿無論商賈阻羈行旅斷紀卽漁舟釣艇靡不搜羅更有州縣姦差﹑受賄賣放。因之爲利封捉旣無定數。騷擾亦無寧晷甚至集候多時舟工凍餓。遂有縱火焚船而星遁者以故各省大吏具疏請造官船﹑以資應付稍有不足所需無幾﹑又定有按船坐人之限。不致如前追索之無巳也。至於拉船纖夫上司行文州縣雇募﹑刻難遲緩﹑四鄕按煙撥派夫丁﹑與津市所雇遊乞﹑嚴行差押。或閉之空捨。禁之廟宇。以候大兵之至。然而飯食不充。晝夜凍餒。臭穢燻蒸。多成疾疫。𨿽有慈憫之仁侯。莫敢輕議乎疏縱鴻聞之今南昌郡丞謝公諱錫衮者向在河屬之靜海令時值滇黔勘定﹑禁旅凱旋﹑調集纖夫﹑雲集城邑﹑公素知禁閉之苦乃與羣民約悉縱之歸俟至期聞呼卽至。十夫以一夫爲長統之。命鄕地押回。逾月凱旋兵至眾夫果畢集無一逃者以故舟師魚貫而進。地方安堵無嘩。𨿽公之經畫有術。亦平日之誠信感孚民自不忍欺耳。嗚呼﹑夫天下有司。必得如公誠信素孚於民而後可以言縱。否則一去而未必如期而至。大兵屯集呼擾。官民不大受其害耶。若夫師行陸路﹑搬運糧芻馱載甲械﹑南方俱用人夫﹑北方多用車驢人夫有錢尙堪雇覓車驢無具何以供應每見有司差票四出。一任催拘。而全無變通。以致胥役作獘差分賣富無車驢者反得折幹而不問有車驢者因之疊累而難辭遂至民間析輪斮蹄以避重害設後有繼至。豈能神輸而鬼運乎﹑幸今天下太平無事。四海乂安船夫車驢無復有從前之紛集矣供應者。不過來往散差與餉鞘解犯耳。其船隻責令埠牙。將應當差之船。預先均派。輪流應付。差至卽行﹑毋得臨時耽延推諉。應官動站項給值者。著埠頭同船戶當堂具呈親領毋得短少致累貧。民其小差纖夫﹑例系沿途地方撥換本官宜預先出示飭令該地方照鋪店煙戶從公酌派差到卽行接替。如系下水﹑例不給纖夫﹑其車輛驢頭需用多者例有部行﹑或前途督撫﹑預咨知會﹑州縣官須照四鄕煙戶﹑著令莊頭鄕地﹑除紳衿本戶優免外﹑其餘盡行派出視所用車驢之多寡以定所派煙戶之多寡少則或百家派一車。二十五家出一驢。多或五十家出一車十家出一驢又視所送程途之遠近以定雇募價值之多寡如有車驢之家﹑認出車驢抵其本戶應出之值﹑無車驢之家照本戶所﹑派之值以幫貼之。如有存剩車驢。俟有後差。照派供應。完日周而復始。永爲定例。應動正項開銷者。本境居民車驢。約地盡行開報。鎭集攬載車驢。該牙行盡行開報﹑本官親身點驗堪用者。卽令約地與行各出現在甘結。本車驢夫。照依雇﹑募時價﹑具領。如數給發。批領過朱存案。以備報銷。若餉鞘及遞解人犯﹑經過﹑所需有限﹑例系沿途鋪店供送﹑稍多則沿途煙戶協濟﹑仍飭該鄕地將鋪店若干家﹑派車驢若干﹑煙戶若干家﹑派車驢若干先盡鋪店用完﹑然後續用煙戶﹑必鋪店輪差二次﹑煙戶方輪一次。以鋪店皆系雜民。營運尙有生息。而煙戶則俱困處窮黎。未堪多累也夫凡事豫則臨時無擾凡事均。則苦樂無偏是在上之相時因地。殫心經畫而已。至於胥役借端需索。俾供應之民累中加累此蟊賊之類也合亟剪除之。以稙嘉谷可耳。

○稽查徒犯

凡著驛徒犯。其人不一有因盜賊而末減者﹑有因命案而從擬者。有官吏豪棍犯贓而發配者。上司差押連文解到﹑本州島縣具收管並著驛月日申覆﹑隨差役票行該驛﹑取著驛收管回報﹑發房存案﹑如其人情罪可惡相貌凶戾﹑宜照例帶鐐﹑令作工役﹑在驛宿歇不許擅離早晚勤加查點恐其脫逃回籍。猶可關提。若竄遠方。仍爲非法。不累及該驛乎。如吏役有識字及能事者﹑令其書寫登記﹑相幫料理驛務﹑量給工食以卹其勞﹑若系豪棍﹑必平日所行無忌﹑上司訪拿﹑發配示懲﹑其人自有身家。必索相識書函。爲之先容囑托。至於曾經出仕﹑名列衣冠﹑𨿽法令之宜加。亦大體之當卹。倘其遠在他鄕﹑行李蕭索﹑更須略爲資助。免淪凍餒。但二者未便拘以常例。仍宜密諭管驛書牌。本處鄕地。及所居鄰佑。早晚潛爲稽察。毋致私離配所。如具呈請假﹑歸裏省親名色﹑無批準令回之例或哀懇情切﹑必得有身家的保具結。定限回銷。方可準允。否則放歸。致生事端。該管官難辭疏縱之咎。若其年限已滿。本犯具呈本州島縣﹑具文申覆原發衙門﹑並關解原籍﹑取收管存案﹑仍查本州島縣舊例而行夫其徒限巳滿。卽爲無罪之人。及其將返也。無論仕流。宜加優禮設飲饋贐以湔其恥辱卽豪彊之輩。素修體面者。亦宜別示周旋。贈勞撫慰以生其感悅此豈要譽於若輩哉。實君子忠厚存心之應爾也。

福惠全書卷之二十九終

●福惠全書卷之三十

庶政部一

◆庶政部一

總論

條陳興革

訪拿蠹棍

申飭鋪逓

嚴緝私販

承審欽件

額外雜辦

申報災傷

○總論

夫州縣司牧一方﹑其地方之利獘政事之張弛與夫文飾觀瞻。愛惜生命罔論巨細纖悉皆當畱意經營一利興﹑地方便受一事之福﹑一務舉﹑政理一端之績。若其期會簿書﹑勤勞鞅掌。遂謂吾事已畢。此外無關考成不復置念。辟之繕室者。廳事階除。爲賓客接見之地。勤施丹艧髹采以博華美之觀。而私寢燕閒之居。庖湢牲牢之舍。任其欹傾滲漏而不之卹一旦梁摧壁壓。主僕受傷。牛羊遭殞其爲廳事階除之美。豈能獨存。而更邀賓客之一顧乎。故勤其大者。不可忽其小。全乎巳者。尢必及乎物。苟惟大之克勤。而小或弗慮。巳之是究。而物不爲圖﹑夫事有因其小而適以害其大所謂一星之火。可以燎原仁有及乎物而正以修乎已所謂一念之善。可以格天。爲政者﹑於大小巳物之間。所當兼務以求福利乎民。毋致如繕室者之有待於摧壓可也。至於爲績爲善。豈所敢自計乎鴻今於庶務略舉十餘條﹑皆其利獘張弛﹑觀瞻生命﹑所當畱意者﹑由是類推之又在質侯敷治勤民無已之盛心爾

○條陳興革

夫新官到任﹑條陳地方利獘﹑一以除從前之積累。建本任之新圖又有上司下車之始。咨訪各屬之所宜興革者。條晰具詳。異以知閭閻之休戚。卽其建白。亦以覘本官之才識然事有宜於此而不宜於彼者。有宜於今而不宜於後者蓋必絜一事之始終久近而深思遠慮罔弗條宜又必訪求最確合紳衿百姓之議而眾見僉同然後爲興爲革𨿽或他有所不便陰相阻撓亦毅然行之而不顧何者利爲千萬人之所共而不便乃一二人之所獨也故小則可以自行。大則請之大吏。或以仰副上官之淸問所謂興一事而利及無窮永無後患而剙始者之心乃可大慰也苟或不然﹑自矜一已之能喜爲獨出之見未暇詳求輕舉妄動及其事已更張民之受累反深勢將扞格難行然後悔之靡及不徒滋擾怨乎故與其興事而無益毋寧省事而民安何者見在之害民相安於故常其宕猶爲有底方新之害民共駭於創行其害將更無窮也昔宋慶曆間。以元昊犯邊﹑官軍不利﹑籍陜西之民以爲鄕弓手。使守護鄕裏原爲地方防禦計耳。未幾而盡刺戍邊。陜民苦累滋甚。已不堪言後韓魏公建議於陜西義勇﹑三丁刺一﹑可益兵二十萬。以震詟亮祚。使不敢內侵亦不過一時權宜計也。且請降敕榜與民約﹑永不充戍﹑而司馬光爭之不得魏公以爲巳在。夫何憂詔言之不信後不十年而沿邊運餉。率以爲常矣王安石請以常平錢數十萬。作靑苗錢貸之民間。仿周官國服之制﹑以收民二分之息民得錢以助耕農。官得息以資邊餉。未爲法之非善也﹑不知始以情願而旣以抑配。冒費無償﹑而廹於催呼鬻產賣妻﹑殆無虛日夫韓魏公有宋名臣王安石一朝學者。豈忍有心以累民哉蓋。見其始未及慮其終矜乎獨未肯謀於眾耳宰相謀國之不臧禍流天下司牧謀政之不�禍彌州邑可不愼乎卽以近時州縣之公事言之﹑鴻任郯時﹑上官奉部文查報開墾荒田﹑議敍加級卽升﹑鴻思郯民屢遭水旱流亡﹑及地震壓死人丁之苦﹑間有新墾﹑乃復業窮民﹑以資糊口﹑而遽卽升科。里社多端派擾。則哀澤之鴻。又將飄羽而去矣。於是不忍奪百姓之贍養博一已之功名乃具文申報云﹑郯地負山瀕河﹑旱澇頻臻﹑昔日老荒﹑彌漫﹑砂磧﹑已不可耕﹑近日逃亡之荒鞠爲茂艸賦多賠累方今現在招徠俟有主一經復業。無主情願開墾者。卽行申報﹑照例起科﹑郯民聞之﹑不勝感悅﹑以爲公母不重功名而愛養我民也﹑未幾忽發投誠官兵﹑於荒田多處令其安插開墾﹑部議山東於沂費郯等處﹑上行一至﹑郯民震駭無措。將來占熟棄荒。爭哄無已。鴻乃具詳歷陳其不便。且荒田多砂磧不可墾。就田蓋造室廬無地。兩議居其二。大中丞以爲然遂允詳而止分撥沂費。民乃免於騷擾。夫鴻向者具申。現在招徠開墾。非盡無主之荒也。所云砂磧難耕。非皆可種之土也。正若爲今日﹑投誠不可安插地耳。然後知爲地方措意。貴在虛�而可復爲上司申文。貴在前後相關若止顧敷陳痛切。一味說煞。使後之難以轉移。是未見立言之善而思慮之周也。若鴻前此所覆﹑但云百姓流亡無人開墾﹑則安插投誠正其宜耳。𨿽復極力幹旋。又安能動上官之聽耶。夫查報一事猶須前後始終顧慮如此。況夫興革之大。豈可輕議而不加審處乎。更以近時之私例言之﹑每見州縣新硎自勵務博聲譽以見重上司。錢糧羨耗衙門一切舊規盡皆裁革。百姓未始不稱廉父母矣迨乎上官饋送。賓客應酬。以及妻子之饔飧。幕友之修俸。意外之補苴。交相告急設措無從。於是昔之所裁革者。而漸次施行。乃紳衿士庶羣然怨謗交騰以爲父母之侵削我民也不知今之所復卽向之所裁有何增益於其間哉。然而民旣安於所裁矣。忽然而復之則其所復者非卽同今之所創乎欲民之不爲怨謗。不可得也。故老於吏事者。微獨關於地方之事。未可輕議興革。而官長平昔養廉之具。亦未宜一槪蠲除也。然則地方利獘﹑衙門舊規﹑將聽之而不問耶曰非也﹑害去其太甚利求爲可久而舊規存其可安汏其過濫而已若謂民有獘而弗除有利而弗興與已所取而是循。所濫而弗剔。地方又安賴此尸位素飧之牧宰也哉。

○訪拿蠹棍

夫衙蠹地棍之敢於作姦而猖獗者必其官長庸懦而不能執法以懲也若夫精明之吏乃其平素有爲又烏容此而貽害地方乎。牧宰蒞任之初或因被害之告發﹑或因百姓之公舉﹑拘而訊之酌其罪之輕重。以爲懲處。斯亦無難矣然而神姦積蠹。巨憝豪惡﹑其平日之。權術足以牢籠才智平日之彊橫足以恐嚇庸愚非曲爲狥庇而不言則有所畏憚而不敢如是而被害誰爲告發百姓又誰爲公舉哉。是在官長潛。爲密訪愼毋輕泄托名他務而親爲擒獲之閉之囹圄。卽爲榜。告其被害之含冤蓄恨久矣有不踴躍而赴控者乎。研審情眞。供招立案。列欵通詳。候批定擬𨿽有惡黨代爲解釋。多方夤緣彼初審之供證巳定不得而動搖矣。若夫姦蠹尙盤踞衙門﹑何難立就拘執。若巳經告退彼之腹心羽翼。日在官左右以爲窺﹑伺。凡有舉動。罔弗周知。故欲其擒治。亦必如前法。庶﹑無漏网之虞﹑矣。但衙役犯贓本官自有失察之處分若舊任現在仕途者猶宜酌汰。以無傷前後同寅之雅若罪不可宥。以法治之可也。無庸申報或网開一面。令其族屬鄕地仝具公保。重責枷示。其所詐之贓。追給原主。具領存案。仍視公用所需。如監倉養濟賑貧等項。罰其修葺捐助以罄乃貲財使不得有所恃而復思狂騁但官切勿絲毫染指以滋人口實夫新官初蒞﹑當此積弱之餘﹑不大有以振剔之則姦惡無所儆戢。而良懦愈致欺淩。抑亦不得已之舉耳。若夫蠹豪旣經懲創肅殺之後必有陽春宜訪其鄕曲之謹厚有徳者優其禮而獎之胥役之小心畏法勤勞素著者厚其賞而勸之則至公無我之心。有以共白於其眾。又安有不憚其威而感其徳者哉。

○申飭鋪逓

夫鋪逓之設﹑蓋以供送各衙門之公文者也﹑有本州島縣申報上司之文﹑其在衝途﹑有彼省傳送鄰省﹑及京部院之文﹑每晝夜須行三百里﹑凡所到地方﹑鋪司於公文套上塡明某日某時到卽爲前送﹑如有稽遲擦損﹑定行查究此定也但充斯役者。皆貧。苦之民。棲身於曠郊敗鋪之中。犇走於雨雪風霜之下。饑寒困頓。已不堪言。所望者些須之工食以資衣飯。而本官每視若輩爲至賤之人工食爲可緩之物。非扣減止給其半。卽兌欠以聽其追。夫爲鋪司者。又侵短其司兵之所有而吞肥之。以故名𨿽掛於鋪役。而身多趁食他方。每公文送到。沈擱層累積日淹期。卽或倩人代送。受托不終。棄擲中途。屢經查勘。凡此皆因糊口之爲謀遂致官書之是誤𨿽欲嚴加重懲。而見此孱贏襤褸。又安忍乎。爲司牧計者﹑其司兵工食。斷宜如數庫給不得以欠糧抵兌仍嚴飭鋪司。須照司兵按名足給不得侵短分毫本官或道經鋪次不時呼司兵而訊之。如鋪司侵扣。重責追還。各鋪兵旣獲資生不得仍行趁食擅離汛地公文一到﹑仍將某處某人。於某日時。送到某衙門公文若干角﹑某角面開內若干件俱登記號簿明白星馳前送不得仍前沈擱及雇倩他人如送到公文擦損及封口有開拆痕迹隨取本人甘結存據。庶日後查究。責有攸歸。至於送到交割之處﹑仍取該鋪於某日時收到公文幾角收管存據庶別有稽遲棄擲與本鋪無涉若後經查出﹑系本管鋪逓失悞者。倍加懲處。如此﹑則司兵自不敢耽延推卸。而公文亦可早爲馳達矣。【凡緊要文書應端差妥役不可槪由鋪逓以防本地姦人偸看及他處沈擱向有縣﹑公發出賫送撫院公文﹑爲本地憊矜﹑私開夾入縣公劣迹欵單﹑𨿽撫軍知。姦人所爲而縣公平日之疏庸可見矣卒被紏落職此皆因公文徑發該房未經鋪司親領耳凡每日應發某文署內按角每角按件掛號訖發該房上號早堂領文時本官當堂驗明幾角某角幾件與角面數對逐角實封按角交付鋪司親手領去﹑隨令分發各路鋪兵馳送其鋪司爲司兵之首領須擇老成謹愼者充之其積年姦猾者革逐另募則文書逐日有所稽考而典守者無推諉自不敢通同作獘矣】

○嚴緝私販

夫鹽徒販私﹑皆系附近有產鹽處所。姦民與場丁通同私易。姦民利得賤鹽。場丁利其售貨。其私販所至之地又必有窩家。而鄕村小民食私﹑較食官頗賤。故羣相爭買而販私者亦因其易售而視爲恆業。𨿽州縣例有緝私捕壯而私販亦例有納壯常規。於是私鹽盛行。而官鹽日壅。然更有大夥鹽徒﹑南方撐駕大船。北地多驢馱負。弓刀炮火白晝公行莊邨任其經過。捕壯不敢稽攔。其尢可怪者﹑官商納課領引﹑到場買鹽者也﹑如直隸天津﹑山東濼口之商﹑所認各州縣額引﹑在場買鹽運行﹑州縣例有銷引考成。不得不督責民間買食。其如本商貪圖多賣反暗買私鹽而充官鹽以致鹽多難消。又借口民多食私而令官壅。竟有州縣狥商情面。追比私於正供此�地姦商借官行私之獘也﹑如江淮兩浙之商例有管理上場下河等夥計其不肖之徒﹑糾合無賴買私。連檣運載。明插店﹑口旗號執持官引以爲影射江河四達。莫敢伊何。又閒有大膽豪商賄通官長捆載多觔公然行掣徑同額鹽一體裝往地頭髮賣。或解子別售他商。以取倍稱之息此南方姦商借引行私之獘也。然而州縣官禁小民之私販易。禁大夥之私販難。禁北商之借官行私易。禁南商之借引行私難。何也﹑欲絕小民之私販必先嚴賣地之窩家窩家絕而私販不行。私販不行而民間無可買。𨿽欲不食官鹽得乎。夫私販絕而官鹽自消無難也。其絕窩家宜嚴飭保正十家長逐戶挨查。如有囤私立行拿解。倘玩而不察。與鄰佑知而不舉一並連坐﹑重究。其拿獲私販﹑務訊買之何所並究所賣之人私販入境必有所來之地務當扼要查拿彼自難容輕涉如是﹑私鹽不禁而自絕矣。至於大夥﹑鹽徒﹑經過地方﹑新例照盜案處分。豈容入境公行然而二三捕役。莫敢攖凶。所過鄕邨稍或拒阻。非恃眾劈柵焚屋。卽日後行刧報仇。夫有才膽官長。素嚴保日。須����������﹑��有大夥鹽徒。將入本境。一面整備壯丁。持械堵截。一面飛報本州島縣親率兵壯星馳其處。各村莊鳴梆放銃齊集救援。如鹽徒恐而他往嚴守毋令入境若已入境。須大張聲勢。多集壯丁裝架坐炮。相距箭地三面圍之毋輕與交鋒彼知官眾嚴整不可犯。必棄驢向空方而遁。然彼遁則已不必窮追將所獲驢鹽﹑除酌量給賞外止以拿獲私鹽申報院道不宜輕敍鹽徒帶械。官兵追捕之語。以滋駁查多事也。若鹽徒恃眾拒捕﹑殺傷兵壯卽與彊盜無異務須協力擒拿其持械拒捕傷人等犯止以現在及被殺者爲斷但要審取確實供招勿令日後遊移爲妥至於脫逃余犯。爲數無多。眾鹽徒不爲供出亦可不必窮究以律例內鹽徒聚眾十人以上。拒捕傷人。𨿽不曾下手仍爲從論充軍。不得比於販私獲鹽不獲人者不追之例也夫大夥嚴行堵截。使聞鋒而避不入吾境上也入而圍之。使﹑棄鹽而遁次也不得已而抗敵交鋒以致殺傷有所擒獲申報具題斯最下也總之鹽徒經過。乃欲假道他往以圖射利。今來者已爲虧折而後者又何苦而由斯徑耶此大夥鹽徒。將不禁而自阻矣。其北地之商。貢私暗充官鹽由於引鹽到境官不爲稽考也夫本州島縣額引若干。每引額鹽若干合計四鄕煙戶若干﹑按每戶丁口之數。與額引鹽斤之數。而均派之分發四鄕鄕長莊頭﹑按戶買食此其一或謂𨿽系官鹽。聽民自買若行分發鄰於攤派。本商額鹽﹑每年或一次二次運行﹑卽將運到引鹽若干斤。呈報到官本官卽出示。張掛本店門首。卽運到引鹽若干斤。諭城鄕約地莊頭照煙戶於某日爲始。速付本商店內。照時價公平買賣。本商不得故昂其值酌定限期。於某月日買完。本商每﹑月將民間買過引鹽若干呈報州縣俟定期買完之日將本商賣鹽底簿弔查如尙未買完。再行出示。催令民間速買。以便銷。引而副考成。否則本州島縣嚴查﹑未買人戶定以食私重究如己照數買完卽令本商將過引目送驗具文連引塡明批解月日繳銷引鹽賣完之後。本店又復開張。或潛行私賣卽系買私网利或傍人首告。或本州島縣查出。定行申報。按律究擬此又其一向來地方官﹑每於歲終將銷引文書徑交本商自投運道。而引未嘗寓目。保無匿引影射私鹽者乎今引鹽按額完銷運引卽行驗解商無暗賣之私民息多買之累此借官行私之獘可以杜絕矣若夫南方之商﹑運行各省。定由長江大河而去。非沿途州縣之可稽查也。其弭私之責。殆在巡鹺使者之與運道乎。商人領引。赴場買鹽。竈丁只照引目聽買不許將私煎夾帶查出本商餘鹽並究所賣竈丁。若批驗所掣摯之後將引卽行截角於擇吉開行之後。仍有駕船插旗江河行走者。卽爲查拿解究。務盡根株。每年營銷舊引克期報繳不得畱藏本商。以滋影射夫竈丁不賣餘鹽掣所嚴查夾帶則私鹽不得出場引目照例截繳私販盡法窮究則商人無所容姦此借引行私之獘可以立淸矣而又何難乎。夫四者之獘旣除。官鹽無壅。額引可銷﹑國課亦因之而裕矣然貧窮遊手無以資生聊借升斗之私以少延性命。故律有﹑貧難軍民﹑肩挑背負﹑易米度日者不必禁捕之文。今緝役捨大夥而專拿此輩。有司遵功令而並究貧人。此亦狥法之太過乎。語云﹑律設大法﹑理順人情﹑況又律文所宥。而非馱載射利者比吾願一切置之以昭盛世寬大之風可也

○承審欽件

凡欽部憲件﹑類皆命盜疑難大案。上司以某州縣爲首才而特爲批審。然而有情勢阻撓之嫌。有展轉逾限之罰。有核擬駁審之煩有問失出入之處分事爲他人代庖而咎則本身自任且或會勘之奔馳適悞地方之公務。殊屬無益。何必擅能。莫若托故以婉辭。免致勞神而受過

○額外雜辦

夫雜辦者﹑於正賦之外而因事以起者也。如奉部文搬運采買等事﹑𨿽云用過﹑準動正項開銷﹑然錢糧起解存畱。俱有定欵難容那借。若再行瀆請。上司又以本官無才。致生輕厭且限期甚廹。非一手足可辦。不得不委之各裏﹑分頭整備﹑俟用過之後﹑另文報銷﹑如鴻在郯時﹑奉部文采買炮車木料一事﹑鴻卽傳請紳衿於城隍祠公議﹑先發庫銀四十兩﹑合該年里長公領﹑照來文按數均派﹑采買運解﹑其用過若干﹑俟大部允銷﹑卽從應納大糧扣抵﹑買完﹑本縣出具批文﹑四鄕僉議老成裏耆各一人赴部投交﹑然而楡木大者甚少。采買斷制。及水腳諸費。巳不下百餘金。及解至大部停閣不收。書辦作官等﹑通同作獘。必須用價買彼見成之料。而其價較本地采買昂溢數倍。否則謂解來木料違式無用。仍行駁換以遲悞軍需查參。夫彼見成之料。乃各處采買數多浮於所用故經管諸人。因之轉售分肥。是則姦書猾役於行文之始早己籌及於此也乃解木之人不得不多方揭貸。除售值及一切使費。又不下二百餘金。迨年終奏銷。僅準開銷七兩有奇。則前後所費之三百餘金。將何著落乎以爲派之民間民已知動項之有文以爲賠之有司有司廉俸之有限乃止以允銷七兩之數分發於民比之所用。已不啻什佰倍蓗。而欲民之不疑官長之克扣者幾何哉。於時各州縣之刁民紛紛上司具控﹑以不肖之名﹑妄加官長﹑夫諸如此類地方常有𨿽民間多費。固屬可矜。若動令官長受謗何以居此而無媿乎。鴻於開銷到曰傳集紳衿出部文相示比前發之四十除扣抵大糧尙須補庫三十餘兩。但念民費實多。鴻爲捐俸代償庫項。然又慮百姓之不爲彼陳情也於是復以買價多費情形﹑詳請院司﹑懇乞題增。及院司批詳旣下﹑榜示通衢。夫紳衿百姓。亦諒父母之心殫而卒不致如他處之嘖嘖者。以旣發現銀。卽前後所用皆裏耆經手。而縣官絕未寓目也。然爲民父母者。知百姓實多窮。困租稅力役。已疲於水旱之頻仍。而意外之輸將。及加之借端之苛斂。姦胥猾役。需索誅求。百姓脂膏。寧有幾乎。譬之子嬰痛苦。爲父母者方且拊摩顧復之無已若又從而笞之豈忍也哉故凡地方不得已而際此飛差惟是官無染指而嚴禁裏胥科擾則蘇民免謗其庶幾乎。

○申報災傷

夫地方遇有水旱蝗蝻﹑印官卽宜親查。或闔境爲災。或偏耦受害。裏地公呈舉報。便須傳集紳耆共議。凡經申報上司﹑一面據詳具題﹑一面委員踏勘﹑其間供應有費。規禮有費。上房紙張造冊有費。大部承行覆免有費要當計所報災傷分數與應觸錢糧分數若干。較之各項。使費共若干若費少而蠲多。則宜報。若費多而蠲少。則愼勿輕舉以滋勞擾而無利於百姓宜更取裏地不成災。免報公呈存案免致羣口反議印官之不上陳也。若災宜申報立卽具詳查遲報災傷一月以外例有處分。至幹踏勘﹑例亦上司委員。固無俟印官先踏勘而後申報。以致遲延自貽其咎也【所云一月﹑就裏地具呈以及印官申報到院司之日要不出一月以外耳否則例有參罰印官聞災應先單騎速勘方準裏地具呈須幹三日內具申﹑庶無違例之愆非云州縣止據呈轉申而不必踏勘也】若先經申報具題。後勘不成災仍可據不成災題結若旣成災﹑照例按分蠲免﹑部文一到宜嚴查眞荒。照該圖裏坵段。原額錢糧扣免﹑母致以熟作荒停貧免富使小民不得均沾��廷實惠。是又司牧者之責也。

福惠全書卷之三十

●福惠全書卷之三十一

庶政部二

◆庶政部二

漕船催攢

河堤歲修

平治道塗

建立坊鋪

修葺館署

城門報單

佐貳濫刑

嚴飭關津

禁婦女燒香

禁淩錮僕婢

禁造假銀

禁宰耕牛

育養嬰兒

禁溺子女

建救生船

捕滅蝗蝻

○漕船催攢

凡近運河州縣﹑漕船重運回空﹑例有催攢之責每歲遇漕艘通行之時﹑便須預撥工房民壯晝夜守候河幹遇漕艘入本州島縣界內﹑卽索本頭船單單上塡明﹑某省某衛某幫運官某人﹑領兌某年某糧﹑本幫船共若干只﹑旗丁某某若干名於某月日時入境抵某處訖不許停泊片刻及至口岸偸賣糧米裝載私貨如有此等﹑立刻稟官拿究申報。俟船至出界地方。仍索報單塡寫如前。於某日時抵某處出境訖每早將昨日各幫船﹑報單匯繳本官以便照例限造冊申報該管河廳﹑或管河道轉報總河所報入境日時不得塡先太早出境日時不得塡後太遲以漕船日行立有定限恐出境太遲。總河查出。本州島縣有催攢不力之咎。且漕船停泊﹑不惟旗丁等賣米裝貨﹑前途他處發覺。供出裝賣地方。均有未便尢恐火燭有不戒之虞地方官則千連受罰矣。本境河道﹑或有淤淺窄隘之處水大時宜於淤淺處插立標竿使漕船憑爲眼目以便由深通行走水小時。其窄泓有泥灘沙灣。屈曲難行。宜令河夫導引使知所趨避若本州島縣漫不畱心。重運一經擦淺阻泓便生圖賴非雲走漏濕米。卽索夫船盤剝。任其勒詐故意耽延。稍觸其怒。彼輒具文申報。則壞米遲船之咎。有所攸歸矣。故插標指泓斷斷不可少也如工房河夫貽悞定行重究。管河例系州同主簿。亦須牒行申飾必往返之間。平安無事。亦地方官之幸也。

○河堤歲修

夫近運河及有關水利之州縣例有堤岸歲修工程。有額設歲修之河夫。每年有額設河夫之工食。董其事者則在州同主簿。而考其成者則在州縣印官每歲經管河道河應或一次二次按臨查勘﹑稍不如式﹑則駁詰隨之。一遇坍塌衝決參罰攸系故申報止稱漫水亟爲修築。若漕艘所經。橫流內注。難以牽挽而前恐申報者則在衛弁。而不待州縣之徘徊補救也。故正印官﹑宜畱心經畫毋專聽之佐職以自貽悞然所謂工程有岸址寬厚者。有河流身直深通者有岸外地淺而平者則其堤易修而可久有岸址簿窄者。有河流折衝淤阻者有。岸外地低而斗者則其堤難修而易壞何以言之岸址寬厚堤第增髙而基工可省河身直深通漲流順達而水不激堤岸外地淺平堤足易培而涵洞省力若岸址簿窄。河流衝淤。岸外地低斗者則反是所謂修築薄窄者則幫之使寬厚折衝者則順其勢而築之使堅淤阻者則浚之使深通而不停溢低斗者則培。之使厚而不致�頹其有通長朽壞。而堤根不固者則必重新興築其興築之法計工。長若干﹑用夫若干﹑每夫分其丈尺。使各有責成各夫所築之工𨿽有分工而無分堤要使修築如一而無堅松厚薄髙低不一之殊是在監理者而時爲巡視之。堤根浮土。務要剗平。夯硪堅實。堤兩傍。務要大椿厚笆。深釘密攔使土不外卸而中可堅硪並塡磚石。惟柴艸浮松不宜塡入。每土一層。夯硪一層如是層層夯硪土力方能膠固。其堤形須下寬上窄。漸斜坡而上。約頂平二丈。底闊五丈坡斜則不受浪頭衝激底闊則堤身豎立經久堤而須圓平。使中稍隆起。不可低陷。使人畜曰行而漸凹。積水壞堤。其新舊堤接筍之處務要裏外融合無痕圓平堅厚不得閃離薄削缺凹。使水停折激蕩而易於穿漏工完之曰印官親爲察勘。用大長鐵鍼。錐札入堤拔鍼不得使手搖磨以水灌滿孔中不致消滲方爲堅實。若用手搖磨。鍼孔掗緊水可良久不消。此作工者之姦獘也。堤滲水不堅定將所分工夫役重責。仍罰另行夯硪。並監理工房重責。仍申飭河衙督察不嚴之咎。堤裏坦坡之下多栽臥柳以護堤根稍大則伐之。但畱小者近堤頂及而俱不宜栽柳恐樹長根深。風雨搖撼。損動堤身。每年科伐柳枝。令經管監視。計朿若干。報明堆貯。毋使偸竊朽爛以備修築之用。其新堤初成宜禁人畜踐履。俟兩雨雪蟄伏之後。便無礙矣然車輛最易損堤。更須永禁。宜於堤裏另築一道以通之庶行旅無阻。而堤亦無害。凡堤面有漕船停泊橛眼宜不時塡塞堅平毋致雨水滲入堤外有浪激狼窩而預行補築堅實。勿致三春桃汛。入秋伏漲。濤浪攻穿。猝難堵塞。如遇霪雨連綿。河流漲盛。宜集河夫於單薄之處多備柴艸柳朿土石鋤鐝之類。派定人夫。撘蓋窩鋪。晝夜防守。一經衝決宜急下帚堵塞毋致開潰其河身低下之處。平時宜多作堅固涵洞使水外泄以殺奔騰之勢抑亦補偏救獘之策也。夫歲修工程。誠能官吏實心監理。夫役加工盡力而又時時查看。事事預防。則堤猶有不堅固者乎。然而額設河夫有春秋。修築之責有。插竿指泓之責。有培墊狼窩撅眼之責。有種柳之責。有大水泛漲搭鋪守堤之責。一歲之中。暇時無幾。且類皆窮民。所賴資生者。止此數金之工食而巳其閒管河巡查規禮有費。經承監修飯食造冊紙張有費。若印官又行克扣則所領幾何其獘必致有並夫而食者夫並而名額則缺。額缺而修築需人。其夫寧更有餘資以爲雇募乎。官長深知其故。苟歲修稍可支持。便爲停省。及至遷延日久。不幸而雨霪河漲。堤岸衝潰。將朿手而坐受其參罰矣。鴻以爲與其待參而多方補救。莫若廩餼按數支給。使巡查規禮聽其扣存。經承飯食紙張。嚴飭不許需索其額夫造冊點卯取連名互結不許短少如此則各夫糊口有資。自不敢並夫而悞用。苟有疏玩。𨿽嚴法繩之。彼將弩力自奮。而不敢加怨於官長矣。故欲河堤工程歲修而盡力又必自河夫不缺額工食不克扣始

○平治道塗

夫往來道路。𨿽山僻州邑猶須修葺﹑平坦。使水陸無阻。況衝劇之孔道乎凡有溪河之處深廣則宜設官渡於何項節省而給以工食淺狹則建造橋梁酌其父小而爲之捐募。至於途遠無人煙可止者。宜建郵亭令行旅少爲憩息。以蘇勞困。如郊野夷曠。於大路兩傍。勸附近居民及鄕地人等多裁楡柳山松使災天可以避暑。寒月可以爲薪。其樹仍屬所植之人。而官不與焉。傍人擅取者有罰。或地有所主。卽令主栽。如主不栽。官設法栽植卽爲官樹地主不得擅伐。如此則政績無所不張。而行者居者均有所賴矣。

○建立坊鋪

夫州邑之有名賢名迹。如人之有美眉目。身之有美衣冠。而不表而出之是與黔面黧顏被鶉帶索者等耳而鳥睹其秋瞳芝宇切云曜日之都哉故博雅君子聞先哲之遺風。攬昔賢之勝槪。不勝流連而羨慕之。況牧宰之躬蒞是邦。而不訪求搜采。以爲表章之盛事乎。故或裏居幽僻。則爲。榜芳名於周道。迹鄰近地。則爲標逸事於丰碑但期有美之必登。莫令遺賢而削色。至於馳傳鋪捨。亦州邑之標幟也。宜五里十里一設。以至三十里鋪而止使行旅未瞻雉堞之連云先識津亭之峙野不猶爲百里侯壯其威采乎。所謂遊刃有餘。治劇以暇者。此其一班耶。

○修葺館署

凡州邑處於衝途上司使客往來自多卽簡僻之區亦時有方面監司按﹑與仕紳見訪。若館捨荒涼。居停卑陋。何以展恭敬而成政理乎。故單子過陳﹑因宰不致餼。裏不授館。而知陳必亡。子產如晉﹑因諸侯捨於隸人。輸幣委之暴露。乃壞其垣而納車馬。趙文爲之謝罪。考之周制﹑貴國賓至。視敵國之賓。班加一等而益虔。王使至。視貴國之賓。皆官正蒞事。而監之上鄕所以修鄰好敬大邦而恪尊天使也今州邑設有察院。乃備憲節之經臨者。宜歲時修葺彩繪。一應供帳器用。與旗幟執事。樂人輿皂衣帽。俱預制整齊。造冊點記。貯庫�備用。令庫書收掌。兵工房照看。母致遺失毀壞。其過差使客經臨﹑如地方凋瘠。無有閒房。可備館捨。宜擇關廂寬大潔淨客寓。免其雜差。於使客將臨之際。該管人役。預爲知會。掃除鋪設。一應供給。膳餐廩餼。如司馬陳芻。工人展車之屬。無不備具使賓至如歸大小莫不懷愛是非儼然成周之盛制乎。往往有司務爲荒陋。以形瘠苦。然則維衰振敝。而諸務畢舉者。果何在哉。故古之有國者。不敢以賓至無備。獲罪於天王諸侯。今之爲州邑者。又可以自甘褻越。取咎於上司使客乎。

○城門報單

夫邑治處於省會郡城﹑其冠蓋往來﹑行旅出入﹑固槪難探報若簡僻州縣﹑非如通衢孔道﹑其仕紳商販﹑往來無幾﹑則城門﹑可以時至而時報也﹑新官蒞任之始﹑卽宜出示﹑申飭守門門軍﹑除在城紳民親友入城﹑問明免報外﹑如系拜訪本州島縣賓客。一到城門。卽須問明是何仕宦姓諱。何處籍貫。或往某處至此經過。或徑來此。現在何店家安歇。逐一問明。仍請回寓暫駐俟報明本官。自行拜謁。該門軍卽行寫。單蜜報。應否拜會。以憑本州島縣定奪。如有騎馬帶械之人。卽行攔阻。行客說令城外行走。有公事入城者。亦應問明何差何人。或到營。或到縣門。軍實時稟報。違者重究。蓋賓客見顧。或好友經過。未忍恝然而去。或親知遠至。必懷希望而來好友乃吾所歡接。豈無投轄之畱。親知亦誼所難拒。當盡解驂之意。又何必待彼先施。而始爲答拜乎。至於素無相識。遊屐浪投。彼旣無他徑之由。我亦得卸不知之罪。則飲冰茹蘗之餘。又可省此無益之應酬矣。然須預飭門軍小心婉稟不得以戅气粗言開罪一經查出。並究不貸。

○佐貳濫刑

夫衙官濫受民詞﹑律有明禁然每有民間口角爭哄小事﹑不便瀆控於印官。而但具稟於佐貳亦有憤懣無泄。欲令稍傾慳橐。而爲衙官作壼榼之需。爲衙官者。因廉俸之有限。不無冀錙銖﹑以資薪水。然宜召兩造而以理諭之。使親友證佐爲之處釋。以聊受其紙張而巳。此亦律設大法理順人情﹑之意也。夫何擅作威福。遽爾加刑。鞭撻之餘又施三木。豈不謂之肆無忌憚乎甚有假堂上之批詞以爲虎嚇之具因勢衿之呈送遂爲狐媚之行因而濫禁監倉恣其淩虐。是所謂傅虎而翼者矣。夫爲堂官計與其有事而加飭。有傷同寮之雅。莫若先事而婉戒使知自儆之優。倘漫不爲意。堂詞未可輕批。宜召該書。嚴加切責。若少自知愛。未有不惕然斂戢者矣。𨿽然﹑表正則影自直苟堂官息訟寧民。玆祥素抱。𨿽貪暴之徒亦將化爲廉靜。敢更有多事而肆虐者哉。

○嚴飭關津

設關之意在於固疆圉﹑而守關吏卒﹑遂多立私稅以抽商﹑非需索銀錢。卽抽其貨物。使商賈視爲畏途。甚有借盤姦詰宄之名。婦女經由必令停車褰帷。輕薄恐嚇非得錢才肯放行。設渡之意﹑在於通往來。而操舟夫役每結黨而橫肆。或按頭畜論價。或照貨物論錢一遇轎車靈柩。則隨意勒索。每當雨雪泥濘之時。必多人擡升。始克登舟而岸傍皆伊黨類任其呼倩反袖手椰楡而不顧彼行旅旣慮長途日暮。難以羈程兩厓皆屬荒原。又無宿店不得不忍气吞聲任其飽壑竟有詐錢數串銀數兩不等者。至於黃河大江巨浸險澑之處。始則哄人上船。不論舟少人多。幾無容足。且偏驢馬參雜行至中流停舟索錢人畏風波馬驚震撼而覆溺之患袛在須臾遂爾各求性命安惜金錢乃至無求而不得此等厲民之徒。安可不嚴行禁飭。於守關吏卒當移會本管痛除前獘。若官渡旣有工食。念其守候河幹。有馱腳客貨者。量給酒資。散人不許要錢若私渡原無工食。船戶姓名報官。每馱限以二文。每人限以一文惟黃河大江。給增三倍均宜立碑渡口通行曉諭。本州島縣仍不時密察。如有違禁多索。立時重責枷示。則姦徒知儆。行旅感悅。是亦仁政之一端也。【此條未信編述之頗詳故多采錄之】

○禁婦女燒香

婦人女子﹑謹守閨門﹑理之正也。後世風俗不古婦女好爲遊冶。遂爾盛籹艷服玩山游水。畵舫香輿﹑朝神禮佛。雜沓於少年之羣。嬉戲於僧道之室固無論花迷蝶戀魂斷芳叢色鬼淫魔攝歸歡洞卽路傍之諧謔難辭輕薄尖唇去後之風流莫禁顚狂細論是非自取其賤辱乎更可恨者。丈夫無恥。專爲賣弄其妻。巾幗多淫。借此物色所愛。甚至郎隨身畔。見人調戲豈非常。婦被情牽。贈彼釵鈿欣有遇。於是增妍餙媚何殊倚市之靑樓因而巨族名門竟化勾欄之碧帽若不嚴爲禁革。將來敗俗安窮。宜大張榜示先諭後拿敢有仍前婦女出外閒遊入寺燒香紳衿之家。嚴拿僕從。庶民之家。嚴拿夫男。井容畱僧道。重責枷示。其三姑六婆。乃誨淫之媒使。風月之牽頭逞其邪說縱令貞婦也情搖落彼幹圈任是侯門皆狗竇若男子縱其來往是欲受妻孥之封贈者也亦宜張榜示。優尼道姑。應靜修庵院。不許擅入人家抄化。穩婆除收生外不許托故重來花婆斷宜驅逐。不許容畱本境。著該約地嚴查。如有違抗不遵。實時稟報。以憑拿究。如此﹑則頹風少正。閨幃嚴內外之分美俗可成。士女盡關睢之徳矣。

○禁淩錮僕婢

人生𨿽有貴賤。性情皮肉。總是一般。如人自家兒子﹑罵著便怕他惱。打著便怕他疼。若是買來僕廝。一言不合意便罵。一事不順心要打。不知其獨非人子乎。袛因父母貧窘。不能養活。致令失身於下賤耳爲家主者。彼所不知宜教導之彼所不能宜體諒之寒則與之衣。饑則與之食。疾病則與之醫藥。勤其看視毋令凍餓而弗顧毋令患苦而弗聞主人恩養如此。彼獨豈無良心自是感戴深恩。而同父母。縱或懶惰嬉遊。失時悞事加之笞責。亦不過戒其省攺。彼將自悔無詞。又豈敢銜怨於心耶甚有主人不正垂涎僕婦少艾。婢女姿容。背人調戲。妄起邪淫稍或含羞自拒。避嫌莫從。遽加過失之條。大肆鞭箠之毒。必彊遂所求而後已。設其夫知而懷憤。報復無從非修彼此點污之謀卽興早夜戕害之慘倘又惡奴事泄。主萌斬艸除根之心卒致其夫於死地而安意饜飫於此一臠也鬼神有知豈能逃冥冥之察乎至於婢女﹑蒙王公之錯愛。觸主婦之妬腸。終日非刑拷掠。每令含愧輕生。此皆家長不顧尊卑。挾威恃勢釀成淫惡之端。致招刻薄之報。家門日見淩替。衣食漸至蕭條未幾而子若孫妻若女又爲他人之僕廝媵婢矣。可不哀哉。可不畏哉。考諸古禮﹑男子三十而娶﹑女子二十而嫁蓋古時民風朴願男女以力作耕桑爲務而且養其血气。必在於方盛旣定之後。始可婚娶所以重人倫而繁嗣育也今之女子標梅之詩未賦傷春之什已裁故父母之愛弱息。或𦇤褓而納徵。或及笄而曰嬪惟恐靑春之芳歲難畱紅粉之韶華易盡亦可謂體貼嬌憐之殷且至矣。夫何房中侍婢。座後雙環未顏半損未知桃夭之期自發將垂猶抱孤衿之影獨不思物異情同。河上春鳩感候並花間之晴蝶歲䢐年逝窗前鸞鏡羞開等廉下之歌紈若其芳心欲綻。難禁飄絮逐狂風。晚艷徒傷。竟委殘紅塡冷砌從此人道儼然終絕何知夫婦之恩情後嗣斬矣無傳永斷子孫之供養言之可爲涕出。聞者靡弗心酸。故爲之主人者馭下當寬而必持身以正卹下宜溥而必匹偶以時子曰巳所不欲﹑勿施於人恕之道也又曰﹑在邦無怨﹑在家無怨仁之效也夫有是家者烏可不以仁恕居心。而延綿遠之祚哉。宰牧蒞斯土宜以此意曉諭其民。是亦仁恩徧逮。矜卹惟宏之盛舉也。

○禁造假銀

民間所利用者﹑惟銀與錢而巳錢或有地方不便行使者銀則通用於天下。乃有姦徒﹑安立鑪竈。專造假銀。欺騙愚民有梅白。貼錫。插鉛。灌鉛。對衝。鹽燒。煎餅。種種不一。有攙鉛。攙銅。之互異。甚有鼎銀。謂之見風消有假元寶。底面紋窩。宛如足色。有假銀條雪色光瑩。謂之倭條。此三者。更無分毫銀气若商賈遠來貿易。得此僞造之物。不亦虧本而徒勞乎。將有褁足不入。而物價頓昂百姓均受其困矣。至於農夫。終歲勤動以獲田中斗石。冀糶銀以償一年公私之用當其穀賤之時每所賣石不過銀一二錢。乃更低假。不竟丰年之大歉耶。是農民又受其傷矣。宜大張示諭﹑民閒零星使用。銀色聽從民便。自九成以至紋足。一切客商貿易貨物糴糶米谷。買賣布帛等類務要足色眞紋如前低假各種一槪嚴禁不許行使煎銷鋪戶在本境者須投具甘結方許煎銷。此外姦徒。嚴行驅逐。不許容畱。具結各鋪﹑敢有倚藉勢豪。勾連市棍交通總地。夤緣蠹胥。仍前煎銷低假。許諸色人等首告或本官不時巡察。立拿重責大枷。按律究擬民間擅用低假者。一並重懲倍罰不貸。亦一創姦蘇困之善政也

○禁宰耕牛

夫牛所以代人而耕。以備農功之用者也。若聽人宰殺。屠儈得以資血肉之利。而骨角皮筋。又商賈以之网利於四方是生者不勝其殺者之多彼力作南畝之夫。又將奚賴以勤耒耜乎。夫民以食爲天農以牛爲力。故律例禁私宰。明旨戒勿殺皆所以重農用而憫其服焇力以資民食也至於冥報厭忌之說猶�未者耳。宜出示通行曉諭牛代爾農服勞﹑爲爾民資食之故。不可擅行宰殺莊頭鄕地等互相覺察如有擅宰耕牛者郎公同驗明赴官舉首審實照律問罪。容隱者並究。若老病不堪使用。及死者。須向鄕地等說明。驗其果眞。投結報官。許宰殺食賣如扶同假捏發覺並究。按律例﹑凡宰殺耕牛並私開圈店。及知情販賣牛只與宰殺者。俱問罪。枷號一个月﹑發落﹑再犯累犯者免其枷號﹑發附近衛充軍若盜而宰殺﹑及貨賣者﹑不分初犯再犯﹑枷號一个月﹑照前發遣示內宜。以此曉之。

○育養嬰兒

夫上天以好生爲徳。仁人以惻隱爲心故春當艸木初萌。而肅殺之霜雪不降物方長養宜惜而山澤之漁畋不加動植禽魚。猶應愛護。況於人乎。乃有貧民﹑生子﹑力不能贍﹑因而棄置者多矣。考之宋淳佑問創慈幼局有遺棄小兒﹑民間願收養者官爲倩貧婦就局乳視﹑官給錢米如令此朝廷弘卹孤之政也又漢賈彪爲新息長。鄭渾爲邵陵令﹑禁民不舉子﹑養活者千數﹑其子女致以賈爲名﹑鄭爲字﹑此邑令卹孤之政者也寧得謂此庶人子也而與我休戚何與哉夫遺棄子女﹑惟京省城市爲多。其山僻蕞爾。或間有之。何也﹑以城郭人煙繁聚。故所棄祇見其多。而山僻鄕邨散處﹑所棄祗見其少也然散處者。力未能畢收。繁聚者。功可以盡致。宜於寬曠亢爽之處。起建育嬰堂如宋之慈幼局。延請紳衿好義者董其事父母官捐俸倡首﹑而寮佐紳衿富民樂助之雇拾工﹑派定方隅每日黎明出拾﹑日昃而歸﹑每年十二人爲會首﹑每月輪一人每值一月之事。然會首未暇夙昔在堂。又必聘選一老成有徳者居住本堂不離時刻以便照管本堂一切諸務其所收嬰兒。與所雇乳婦日積月增而雇值之銀米。稍爲不敷。則善念將有不終之懼。又必碩望盛徳諸先生分任盛舉多方勸募俾用度充裕而不匱更得多金買膏腴之田。歲收耔粒。獲其贏餘。以資雇值。則行之庶其永久乎。其起建育嬰堂﹑外立大門﹑而周繚以垣墻﹑前建大堂﹑奉祀文昌帝君﹑後建客堂﹑兩廡各三楹司籍出納會計之事皆在焉。堂左爲倉廩。右爲庖室。而兩堂三面。造乳捨若干間。每間可住乳婦三人﹑以三十間計之﹑可住乳婦九十人捨後宜各畱一空院。使暑月通風。免致熱气鬱蒸。易成瘡癤。且便於澣渥曬晾。又於捨後稍遠。閒置廁居數間﹑以便乳婦起如。其乳捨兩廂﹑各置總門一闔﹑雇老婦二人司早晚啟閉母令閒雜人擅入每乳婦除本堂居住飲食仍月給銀三錢或五錢爲雇值。以資其家用。須憑媒保照例立雇劵以防來歷不明之獘。亦有乳婦在家受雇乳養者﹑或堂無間捨﹑臨時酌行﹑但每月給米三斗﹑雇值如之﹑無論在堂在外。其住堂管事者。須三日一視小兒肥瘦。及有無瘡疾。如瘦而有疾卽系本婦少乳。並調視失宜。便應戒諭令其勤愼看養亟須延醫視治婦少乳則黜之另替。但乳婦小兒有疾﹑須兒婦兩科醫家。專司胗視。或本醫發心。或預爲延訂按季作可酬謝務令聞而卽至庶無遲悞之患。每有育嬰堂𨿽設。其乳捨卑濕狹暗。前後殊無隙地夏熱冬寒。气蒸穢積瘡疥疾癘。大小均嬰而兒之肥瘠不爲省覽。乳婦惟利金錢。有何痛癢。羸疾而死者。不知凡幾如是而兒之死於遺棄與死於收養止爭遲早耳有何衿卹之爲功哉其會首及碩徳諸先生。凡有所勸募樂施者。每月擇定某日會收。於三日前各會首及諸先生。卽各用本堂知單傳請。於是日早臨本堂﹑值月者就本堂設饌恭候。其饌每桌不過五簋﹑一點一湯﹑加餐而罷﹑毋過費以示可久不必用酒。所以敬事。非爲劇飲也。惟盛寒則三爵及之。跟從卽以所撤者犒之。飯令飽。勿使枵腹奔馳。亦用卹下之道。其樂施金錢住堂管事﹑及值月會首同收按名登記。於收數後結一大總以示同事各會首公押備照其一月收過銀米若干。用過若干。現存若干收養嬰兒若干抱養去若干。病斃若干。現在若干悉照管收除在造冊於次月會收之日當眾交代下月會首接管。銀用匣貯按數稱交米用倉貯按數驗付所謂公事宜授受分明也其拾工視地方之廣狹。以定多寡。大約城內外各分四隅。須用八人。少亦四人。每人手車一輛。上置木架。冬覆暖幕以禦風寒。夏被涼帷以障暑日。遇有死兒﹑亦收之歸﹑擇淨地埋瘞以昭一視之仁。其所育嬰兒民間情願抱養者亦示期於會收之日值月及管事問明姓名籍貫住址。作何生理。登記於簿。以備查考。大約遺棄諸兒男少女多。每有抱養女孩者﹑長成希賣銀錢不問良賤。之事者宜詳察之。每歲文昌市君聖誕之日﹑本州島縣官設醮一壇﹑大集在事諸君。將歲中樂施姓名銀米。以及收養男女嬰兒之數。備申神聽使善信福有攸歸其嬰兒長成者卽以賢父母之字字之亦如賈鄭兩公之民。以名名子。以字字子之意以示仁恩惠政傳諸無窮也然鴻僅述育嬰之大略如此至於因時因地經畫措置之詳俾無遺憾是在司牧賢侯審定而酌處之耳。【僻小州邑錢糧不敷拾工難雇於大門外設一暖龕使無力育養者自置之亦一省便之法也】

○禁溺子女

夫出之毛裏而置之。波濤者。豈得巳哉。蓋因貧不能自贍。而又乳哺﹑以妨力作。𦇤褓以費營求故與其爲一以累二母寧存老而棄小𨿽然爲父母者亦忍矣棄之中野聞呱聲而動惻猶有可活之機付之橫流沓孤赤以沈蹤永無再生之路乃州邑大父母寧不爲其生父母而疾呼以禁乎昔余仲寬之宰順昌也乃作禁殺子文勸其鄕人無得殺子﹑歲月之間﹑活者千計﹑夫仁人一言舉無限幼穉之魂而奪之於�夷之手其福徳可勝量哉諺云﹑虎𨿽惡。不食其子。言慈愛之心尙存也今之民。貧者多矣。恐忍其子不虎若也我賢侯其亦迹仲寬之文而感動之則凡此之蒙長養以遂其生者非卽歌騶虞以仁風於無巳乎。

○建救生船

昔宋郊渡蟻﹑而兄弟身登廊廟。楊寶縱崔。而子孫世並公孤一之微其報至重若救人於覆溺之中者。則福祚又當何如哉。夫州邑地處江湖之濱而往來州楫時遭風濤之險想其入浪求生驚魄自傷於無路扳舷望救呼聲共慘於遙聞若其一�之蔑如安可援手而獲濟故愷悌君子。倡捐俸之義舉。宏普度以作慈航。惻隱仁人。追樂助之賢風。拯危津而操實筏。但屬崩崖斷岸之區。與夫絕渚驚颷之地或五或十守同斥堠之不離若雨若風防比敵師之驟至倘急援一命賞逾七級之旌如遲悞片時罪等納溝之罰仍應計月以酬傭。勿令枵腹而供事。

○捕滅蝗蝻

夫蝗蝻之生﹑多應洪水之年。又繼早幹之歲。則魚卯布地。遇暖而升。到處蔓延望靑而蜀。然而物𨿽虫類實有神司。若其虔祀以求。亦或隨風而去縱卽聚族以處。依然禾稼不傷。此鴻在郯屢試而有驗者也。但鄰境之來。似可誠通。本地之生。頗難情諭非彼於炎火卽瘞乃於深坑務期噍類盡除莫使遺孽復熾若或窮民能撲計斗石以出粟爲償果重災可移𨿽肺腸亦願糜以代幸司牧之早爲畱意。庶羣黎之先事預防。

福惠全書卷之三十一終

●福惠全書卷之三十二

升遷部

◆升遷部

總論

淸錢糧

造交盤

查倉谷

查庫貯

查稅契

結欽憲件

淸監倉

簡詞訟

請署篆

接新官

發家眷

銷號件

弔案卷

毀刑具

備文冊

買補驛馬

論鋪行

還借辦

賞吏役

辭鄕紳

辭文廟常祀

出衙

交代

辭上司赴新任

○總論

夫司牧之官﹑終日鞅掌於簿書卒瘏於政事。祇憑風力之操持。未暇計籌於善後。及一且幸獲升遷。離任有日而淸夜捫心自問造福於地方者何事施惠於百姓者何人恐福之未或造惠之未或施作孽旣多含怨不少而姦民黠棍將有起而議之者矣司牧者於此。縱難免救於從前。猶可彌縫於今日。其政關錢谷刑名謀之乎己者毋使稍畱缺略事涉紳衿庶役及之乎人者尢須格外周旋諸寧存去後之思切勿惹瀕行之玷。𨿽不敢云攀。轅臥轍冀吾民借寇之求或亦得免窒戶懷磚爲共歌推謝之去斯可矣。至於事臨別之上官。宜如循墻考父。三命滋恭。欵新任之同寅。比之令尹子文。舊政必告庶乎遠邇上下咸安琹寉以相隨前後始終無愧圖書之數卷不亦美乎

○淸錢糧

任內錢谷﹑每年𨿽有奏銷淸冊。然解支欵項不無移換就急支透暫那以致從前奏冊。逐項𨿽淸而節次通盤猶多未楚須將所移之項。在民欠者。催完補孔。透那之數。在官役者追補還倉必起解條條如額旣無毫忽之遺存畱欵欵皆淸亦無多寡之謬不惟全任內經手之考成卽可作離任交盤之定案至於存畱一項惟各役工食。或因公事而透支。或尙在官而未給。透支者窮役難償。少則代賠。多則抵兌別役。未給者通查給數貧則補與。殷則取領批存或亦情理之宜行總須平日之恩均何致玆時之較量否則解支不淸。那空無補。致滋新任之畱難。而未給之姦徒乃乘機負義不告官而告役指稱作獘侵吞。新任稍有不洽用是持其柄而搖之則調停多費申揭損聲皆於是乎在矣。然此務而畱心於期將屆之前恐遲則時日倉卒料理之弗遑耳。

○造交盤

夫交盤不止一事。而造冊各有經承。其應造者。有地丁糧冊。有雜項錢糧冊。有倉谷冊。有驛逓夫馬冊。有欽部憲件冊。有監犯花名冊。有貯庫贓罰什物冊。有私鹽變價冊﹑而錢谷之交盤爲尢重今姑以錢糧言之。夫節年任內錢糧。自應每年終將解支欵項。照實徵冊查算。應解者解。�獲批回。應支者支取具領狀各附捲不使分毫虧透攢造淸冊。此卽一年之底冊也如有未完民欠。注明底冊俟來歲開徵先令補完屋欠以足去年未完倉口則一年之錢糧徹底全完矣。今年如是。來年復如是。在任之年無有不淸惟本年之經徵完欠。與解支實數。尙待將卸事之時。方能煞定總數其解數查照批回如批未獲卽於交盤冊本項下注明其支數查照領狀通算一年扣至卸事之日爲止。不得多支一日。恐接任官與上司駁查。本年錢糧微完。應解者。若未抵奏銷之限。尙宜略存。作實在存庫銀兩。交代新任若經徵銀糧。未抵應全完之期。亦宜略存。作未完民欠。交代新任接徵。否則新任甫蒞無項可動未免見嫉前官不畱餘地以此介介耳

○查倉谷

夫倉谷﹑所以備賑者也﹑從前或捐或罰原無定額。故官將卸事﹑未完者催交結件﹑力不贍者﹑注銷出示以免裏蠹原差中飽﹑今則常平捐納米谷。例報藩司。領實收呈部監。換給執照。每年照地畝勸輸。谷石。本州島縣具詳督撫匯題𨿽顆粒難容虧短至於出陳易新春糶秋糴則收納定要分明於卸事時。將每年捐納勸輸。以及糶糴之數。有無前任舊管以及本任動用開除。備造四柱淸冊每年一樣二本。有無動支牌票領狀粘捲候代。其實在倉谷預先自行盤驗封固更防胥役乘機偸竊如有本官那移卽須買補毋令交代盤查虧少。有等不情之人﹑弗待買補遽以虧少具申﹑則失體面矣。

○查庫貯

本官新任﹑有前官交下貯庫之物冊。有無某衙門解繳。及本任貯庫等物。須查節年貯庫紅簿照數備造淸冊﹑一樣二本﹑候代﹑其庫物預先逐件查點明白。如有抵換遺失卽系庫書侵盜。嚴行究追其應交代者人命之凶器。盜賊之贓仗。私鹽之變價。上司之贖鍰。與欽憲重案之應解審等物。如系自理及無緊要存庫之物。不必造入交盤宜將原庫簿繳銷俟交代時﹑聽新官盤驗。

○查稅契

地方雜稅﹑全書載有定額者﹑每年自應照額起批差解無定額者﹑每年止照舊例﹑略爲增減﹑起小批差解﹑其批俱粘存案卸事時將任內節年解過稅銀。備造淸冊一樣二本候交代。連批送驗。其每年收稅底簿。及更換牙帖俱宜查繳不得存畱該房。其田房稅契﹑姦牙平日多�狥不報。宜於報升之後。嚴諭官牙。將未經稅契者﹑卽速報稅。須免其戥耗。庶官牙人等攬稅者多。至貧矜衙役。例於印官卸事時乞恩討印。亦宜酌從以示加惠。否則延匿不報。𨿽卻情執法。亦無補於事也。無額稅銀﹑𨿽有贏餘﹑但以羨補不足。而本府及經承﹑俱歲有常規。州縣官﹑所存無幾。然例有之規。斷不可少。若稍爲吝惜。非屢行駁查。卽發示申飭以長姦猾隱漏之獘。不可不知。故並及之。

○結欽憲件

本任內有命盜﹑及追贓重案事關欽部者例有定限。遲延參處。若任內未完。有礙升任。應審報者﹑速行審報應追比者﹑速行追比若丁憂事故離任。未完事件。照離任官例於補官之日。每案罰俸一年。其批審憲件﹑亦宜速審詳結。於卸事時﹑將欽部未完事件。並憲批未完事件。各造簡明冊一樣二本。並原捲檢明候代。如有憲件贖鍰。應追比者。亦造冊交與接管催解。

○淸監倉

監羈人犯﹑時宜弔簿淸理。固不俟卸任日爲然也。然卸任淸查。以便交代新官。其獄中有題結死罪候決之犯。有軍徒候遣之犯。有重案未結之犯。俱應備造花名淸冊一樣二本。候代。其各犯須逐案查明實數親身詣監逐名點驗是否原案之人年貌聲音是否相對恐姦胥乘機作獘將廢疾瘖啞者抵換仍嚴飭刑胥獄卒嚴加鎖■﹝金靠﹞謹愼堤防以候新官查驗。其部憲追贓追贖之犯。亦應各造花名冊。照式交代承追。其自理詞訟﹑監羈及追罰之犯﹑一槪當堂逐釋注銷免致胥差滋擾。

○簡詞訟

報升之後其人命盜逃重案。自應照常準理其餘雀角細事。以及戶婚田土。或可片言剖決者。卽與剖決。或有牽連卽批令鄕地親友從公處釋﹑若卸事將近。更不宜輕﹑準。時方料理交代。未暇卽審。以致原被證佐諸人。羈遲守候。費錢失時。而胥役且得借端需索指官誆詐更有姦吏以暮夜之金聳動本官。爲怨家報仇雪憤。以爲時將去任卽一二事稍爲出入。亦無害耳。不知輸家豈能甘服必待新官告理扳連過付之人是官未及朿裝而訟牘巳形矣不亦大玷乎此斷宜拒絕者也

○請署篆

升任之後﹑上司旣有知照﹑附近省會督撫藩臬﹑卽宜親謝。遠則或先具稟啟致謝。其就近道府。亦應親往面謝。凡有奉到部憲要件。面時卽宜請示。作何歸結。以便遵行。如新官大選推升。距任地窵遠不能卽至。須詳請委署。若地方事尙有未完。恐生手一至。便有許多刁難。鄰寅僚佐。平日有情誼相契者。不妨爲之商請。若地頗殷饒未有不樂從者。撫軍方伯﹑素好垂靑亦卽面爲稟懇。方具文請署。其任內錢谷刑名交盤冊捲。料理齊備。待署篆到日肯卽周旋交代。便可結一任之局。恐久戀地方。又遇外人盜案。反爲沾滯矣。○其署印官方伯具詳。撫軍批允卽宜備吉啟紅批差役迎請如系本府郡亟別駕。又屬上司。其迎請各色儀文。尢爲加謹。使其喜悅。更自用情也。

○接新官

新任系京選者﹑遠則照﹑例迎接﹑近則可直接至京系推升者亦照例視遠近而迎。其迎啟須檢點名諱。與引用典故恐涉嫌疑開罪措詞宜卑謙婉曲令頭接衙役帶去。臨任時𨿽或署篆接受交代。如尙未啟行。仍應設席迎風��致賀以申款洽毋謂交代無關。可以疏略而去後摉求舊官在任多年保無絲毫之滲漏乎

○發家眷

夫﹑官系升遷京職﹑及外省丞牧家眷或未便先行如系事故解任﹑家屬歸裏斷宣先行不惟舟車猶是自行辦理。呼應尙靈。且免臨時搬運行裝。紛紜�載道路觀之未雅。所遣護送衙役須平時老成使令之人抵家卽宜犒賞路費。令其早還不可久畱○近聞有不肖官員﹑離任起行﹑地方含恨竟閉城門。不谷放行且更喧擁市衢裭夫人之衣。而毆及輿從者嗚呼﹑居官至此可不恥哉可不畏哉敢並記之。俾司民牧者宜著眼也

○銷號件

凡任內催拘錢糧詞訟稅雜事件原差俱有承票各房俱有﹑號簿於將卸事﹑之時﹑諭令經承原差將承催號件嚴行催結定於某日通比。應催結者尙有未完。仍勒限嚴催赴比。另日再銷。其餘可寬免者盡行注銷出示曉諭其差票勾抺。隨帶入內衙。如自理並﹑雜差牙雜稅契諸號簿比銷之後。亦隨交帶。入免畱在外以滋日後口實。

○弔案卷

凡本任內欽部憲件並命盜重案。已經完結各案卷﹑通。弔詳查從前粘連印縫無差。共若干件。其未完結之欽憲件。將原行詳覆底案。粘連成捲共若干件。其未經審結命盜重案若干件。須將各案口供看語細加檢看要與原詳文相合如供看內有字語差錯不對詳文者須攺正如一原被狀詞呈稟﹑前後審取口供招看及牌票應存者存應刪者刪。俱挨順月日粘連用印存案使後官接審。或委員會勘免致姦胥抽換及混亂不淸也以上各件俱應發房悉令該經承照數具領批發存房。領狀粘捲。存貯本官備照。以免該承遺匿混賴前任弔查未經發出之獘其自理詞訟內民問戶婚田土應存案者。其口供審語。照式粘存。以備日後興爭弔取前卷爲憑如不應存案文卷。悉繳貯本官備查不必發房

○毀刑具

夫重枷大板之設所以警蠹棍而示威嚴也。豈常用之具乎。若存而弗毀恐有乘怒騁威以戕虐民命者是誰之孽耶如在任有此。幹謝事之時宜盡行焚毀以滅其迹則雷霆雨露天地仁愛之心也。

○備文冊

卸事之時﹑須將空白。應用簿冊長文領結。並紅白手本稟揭封函之類。俱宜照式用印記數收貯。以備一時之需。免致向新官手借印殊覺煩難也。

○買補驛馬

凡驛馬有額設之數﹑交代定須如額但有升信卽宜購補馬匹若待臨時。馬主乘機勒索髙價。且有養好傷殘之馬。倉卒難容檢擇。而新官從來務要臕壯彊健者。其看出傷殘。豈肯收受。不徒費金錢乎。所買補之馬須卽加印烙另槽餵養以候交代。若一入驛中。又將疲敝不堪矣。更有新官。利於拆色。如缺額一時難買。莫將照市值算銀。亦兩便之道。但止取收到驛馬印結則多寡有無。皆非我所計矣。

○論鋪行

將卸事時﹑須出示曉諭鋪行﹑及買辦人等﹑本州島縣自蒞任以來﹑其日用米麵菜蔬﹑以及布帛雜物俱系現發紋銀照市價平買。並無絲毫賖取短抑。卽今離任伊邇。恐有買辦乘機作獘賖短鋪行價值許實時喊稟本州島縣以憑重究追﹑償。爾鋪行毋得隱忍自累致咎本州島縣言之不早也。

○還借辦

將卸事時﹑宜出示曉諭各鋪行及工房經手人等﹑本州島縣自蒞任以來﹑所有借辦什物家夥等項俱開有細數列於示後以便本人認取。巳嚴諭家人不許擅動俟本州島縣出衙門之時。爾鋪行各宜俟候照數搬回毋得自悞。倘有衙役勒措不還。許赴本州島縣喊稟以憑責究追給。

○賞吏役

夫在任多年﹑各有該管經承﹑自能乞恩沾惠其忠厚朴實者。不敢以瑣事輕幹。本官於離任時所有難攜粗重木器及舊屏敝簏之類。或效力班頭。與守門皂隸。挑水打掃火夫。酌量多寡。均勻賞給。一以酬勞。一以使若輩叨去後之思也。

○辭鄕紳

夫鄕紳在任﹑相與有年﹑素承歲時饋問其將離任自應視爵位之崇卑。與交情之厚薄。而略申別敬。宜命禮房﹑將本治鄕紳﹑現任京外﹑及告致閒住在家以及舉貢監衿居恆往來者。通行查開折子送宅。再將宅內歲時禮節底簿詳查。其爵尊者﹑或備杯幣羊酒扁額。親詣致謝。稍厚者羊酒扁額。再次扁額。俱差人致謝。扁額金緣墨字之不一。俱鼓吹往送。其餘不應送者﹑未能徧及如鄰境有應致意者。亦酌量行之。以盡臨岐繾綣之忱而已。但羊酒扁木﹑俱給與價值取領存據。制扁匠役﹑亦給飯資總之善後宜周勿因惜小費而致斂怨商民也。

○辭文廟常祀

文廟乃本治教化之宗城隍乃是邦福徳之主。此州縣朔望所敬禮而仰賴者也。詎解綬登車。而不稽首告謝乎。於離任前﹑擇吉﹑恭謁文廟城隍﹑及常祀諸祠廟。至於修。葺藻餙平日宜然若待瀕行動念。倉卒興工。則未免艸率從事弗克堅久矣

○出衙

署官攝篆﹑無論�衙居住與否﹑總宜早葺公館﹑或借賃民房移出庶便修理以候新官其出衙時﹑須各處親加檢看恐有字迹粘貼墻壁及不當人見之物。衙役及後官拾得。畱作話柄。且有藏匿要件遺忘再爲入取更覺未便也○其衙門窗隔門戶以及櫥竈等類。皆系民膏民力所成而本官眷屬藉以棲息者歷有年所。若反而思之苟有惠澤及民飲食寢處庶無餘媿否則仰屋彷徨應汗流浹背寧敢毀巳成之工又累百姓金錢乎宜嚴諭家人毋得妄信俗說擅毀一椽寸木查出定行重責出示實貼三堂共加遵守可也

○交代

凡交盤冊造成﹑本官逐﹑欵磨對旣淸於在任時先取各房並無未完錢糧事件甘結存據俟新舊交代日。然後將各房攢造交盤冊。每一樣二本。並批領卷宗共若干件。傳請寮佐眼同親交新任或署任彼必查明無舛。方將交盤冊前頁面。新官寫收字用押。舊官寫交字用押。各執一本存據。新官再出一印結付與舊官。然後出已經交代文書印結。申報各上臺。則舊官可以翩然長往矣。

○辭上司赴新任

新官旣經交代申報。舊任必由府道藩臬出結報院。升京職。則院給咨吏部。升外任。則吏部發憑咨院。給付本官。以便到新任。然辭別上司禮節儀文尢宜從厚加謹毋謂離任。便系客官可以大意而行。每每獲罪上司。致有不終之失。可不戒哉。

福惠全書卷之三十二終

●稟啟附

四六大啟

四六小啟

◆四六大啟

候某協院

候川撫劉公

候文宗某

候水巡臺

候潘守臺

候錢太尊

候許刑館

候張三府

送守道入賀聖壽

賀道尊壽

上兵備道

謝袁撫臺

迎鄭郡守

候楊提臺

賀學臺新正

賀上臺午節

賀上臺中秋

迎東兗李道臺

賀濟東丹道臺兼理驛傳

迎新任張寅翁

○候某協院

伏以龍飛天際甲金流萬界之紅光。鵠舉臺端。羽玉刷九重之黃焰。寰宇特爲洗色。衣冠慶以騰聲。恭惟臺臺﹑支天赤柱。駕世彤輪。拔崧髙之蒼秀嶽靈移巒巘於鴻襟控渭上之淸泓河伯貢漣漪於鶴臆陰風吹諫艸寒回靑鎖之毫鋩怒電掣彈文光繞銀臺之筆陣於是功髙四海。爭傳折檻之風。而憲肅百僚。遂拜協臺之命太微垣少微垣一碣挺昆銅拔地狂颷排不動彛分野漢分野八弦縈海鐵補天奇石觸還堅行見曳云雙履。登登響振楓庭。耀日六衣。烱烱香浮桂殿矣。某才慚下駟。曾趨錦裏之塵。迹愧枯魚。久沐玄津之潤。望眞人於霄漢。日遠長安。投下吏於海濱。風殊閩徼。

○候川撫劉公

伏以捧日月而作重瞳重暈重輪照耀被四天之下挈地天而歸一手一經一緯平成髙百代之中已聞焚艸慶淸時。又見采薇歌遠鎭。恭惟臺臺撐霄品嶽撼海才濤臂力拄雲閒而十萬里漂星浴宿之銀河可髙攬斗杓而掬盻光擎電闥卽三千丈割夜破昏之玉燭應遠燎輪鑑之臨秀甲嵚■﹝山上奇下﹞。不爲醫巫閭。曷抗起幽燕之宇。勁爭嵂崒。眞如華不注。忍飛來堯舜之庭。折檻播雄聲霹靈鈴車轟�省奉常翹峻表昆命銅柱聳朝班烱秋月之孤懸九列光生共指晶蟾卿寺出壯曉風於八面三川響裂咸驚鼓角鉞臺開古錦城金錦城玉壘浮雲揮塵何難立掃大劍戌小劍戌金牛落日挑戈卽可重回行當冠功閣而獨擅麒麟入�幄而永符羆虎。某仕林樗質。宦海萍蹤。仰靑岱而蒙收。久廁亭云之列。飲滄溟而知感。難修涓滴之酬。縹緲行仙﹑瑞气正占天五色。艱難作吏苦心空費日千籌未遑擁篲淸塵。敢用芹陳上從。伏願拂秦鎞而下照俯披一寸之私控蜀宇以髙擎蚤勒萬春之績天衡喬待。帝眷崇膺。

○候文宗某

伏以文昌上將當聖人禦世而益騰魁斗之光旗鼓中原有才子主盟而倍長坫壇之價臨風相慶。依宇良欣。恭惟祖臺接天峻表。蓋代雄才燦萬花於手管紅飛杏苑之奇香剪雙水於曈輪靑映蠡湖之巨浸詰戎駕部。胸埋十萬甲兵樹幟文臺。領挈三千禮樂如伯樂空羣而一顧行天逸駿應發交河瀚海之嘶似中郎過爨而相知絕世焦桐定舒淸廟明堂之響化浹棫莪。幸聖天子之作人有賴。澤深桃李。知大宗師之造士偏奇。某腹慚武庫。當年喜侍淸塵。筆謝詞鋒。此日驚瞻焰藻。借文星而照裏。依光之願堪酬。媿宦海以羈蹤。擁篲之情莫展。戔戔朿菲。肅肅裁椷。薄志賀私。統惟崇鑑。

○候水巡臺

伏以褰帷閩國。耆定樹入道風猷。陳臬外臺。綱紀作四方表率遙分鏡韻如映冰壼恭惟臺臺﹑道岸先登。儒林首出襟度與西湖競爽秀挺雙眉文芒共北鬥爭寒花飛片楮自升華於臺秩。曾凝白簡冰霜。旣較藝於楚封。益耀靑箱桃李。中外之剔歷日久。君民之籍重殊深露冕行春光照蕉源翠色垂紳駐節威生芹浦雄風恩徧灑以爲膏。佇登三獨。印雙懸而如斗。桌度百僚蓋胸有數萬甲兵安試錯盤而不可且神普三千世界何難屬轄以兼司爭看執玉之榮。會見賜金之寵。某猥以監儒。謬叨俗吏蟻封盤馬果何以回策如縈雞邑烹鮮終且懼負乘致寇旁皇聞命。戰栗撫躬。所恃巨庇可乘雲。是以遐思先仰斗拜下風於咫尺敢云蛩和琴音冀河潤以滋培庶得蘿因松茂托之百頓。馳以寸衷。

○候潘守臺

伏以宿映臺垣。憲節分旬宣之重。望降玉帳經綸歸控制之權。預展候閽。佇聽曳履。恭惟臺臺﹑忠結主知。學先民覺胸襟修異气吞禹穴晴雲才田淸瑩手弄聖湖明月歷試公卿於中外。旋資屏柱於藩宣西省參和江上之珠輪動地外臺執法匣中之丹穎流恩人望攸歸帝心簡在。擁旌旄而臨兩鎭。嗚佩玉以翰入閩威名同吉甫之佐周萬井嬉遊謳夜月聞譽比召公之分陜千秋鞏固樂燻風蓋符握南邦業砥幹維於半璧佇寵頒北闕應持斗柄於三臺。某朴樕庸材。僅槍鷃步。風塵賤吏謬潤蝸涎初領一同躑躅深虞折北久依萬廈命提實籍指南願弱縞以兼收鴻毛亦采希折鉤之不棄大冶咸鑪卽擬披云。預修短奏。玆懸就日。敬瀝夙衷。不盡�裁。統惟照鑑。

○候錢太尊

伏以五典佐王。績茂握蘭之省。一麾出守。寵分剖竹之符。是以活萬人者封。於以酬五馬之貴。恩覃海甸﹑瑞靄榕城。恭惟臺臺。聖代璠玙熙朝柱礎九苞鳳彩輝騰二竺之云百斛龍文潤灑六橋之雨得宇宙之淸者烱若星辰當雪霜之紛者巋然松栢方效發硎之用。卽趨注筆之班世推﹑月允臯陶三尺持平於法部人服廉威趙朴千古建節於朝歌雙鍔律中紫气光橫牛斗九峯簾內孤標影綴寉琹中郎豈薄睢陽耶聊煩臥護朝廷深知弱翁矣行卽召歸某一經未究。六翮無成。提封。謬領一同縣譜無聞三異幸步淸塵矢心效其正笏竊追芳躅引領欣爲執鞭部慶觀風。臺依近水。願有天而丕冒。擬卽日以摳趨。先布鞏音。遙幹鴻造

○候許刑館

伏以�壁燦人文四海集英﹑雄之彀風霜嚴法署九霄分使者之符同籍爭榮。末僚動色。恭惟臺臺。虞山名儁。震澤奇英宮錦爲心披藻昭冋云漢色明珠作唾驚風紛落筆毫花登杏苑之詞壇。科名領袖。探錦帆之學海。紳笏源頭獨對楓宸合在學士八傳之。地爰標。李署來佐福星一路之邦法案對靑天滿袖淸風噓云蓋覆盆瞻白日九霄甘雨灑天池布福詮筆讞書洽恩於泣車湯网會見仁心廣被繼召茇而詠﹑騶虞固知惠意弘敷大幹門以迎駟馬某躬慚短羽。力借長風緬記燕臺附驥。喜分杏籍之餘榮於今巖邑烹鮮自覺筍班之迥隔朝夕受事干左右。提命漸引於周行。歡溢伸眉。�深刻腑。擬趨鴟閣。預奏魚書。心曲葵葵。毫端艸艸。

○候張三府

伏以瑞擁雲門七淛發﹑山川之靈蘊祥迎日戶八閩流霆電之嚴光望切鴻庥情深斗仰。恭惟臺臺文心巨匠天日奇姿屈注銀潢萬頃之波瀾注管髙搖玉塵半空之雲霧生﹑衣。巍科蜚鄕國之聲﹑�績播神明之頌宸遴鼎鼐。簡在股肱甘霖隨滿堂星屏散彩惠露覃延赤。社風骨標華甲秀色於西子湖中。擅雄才於夷君峯下云蓋爭傳香案吏歡擁朱幡天池快覩玉堂。仙欣瞻紅幕。某學慚爲長。官喜得師山城馴雉深懷鳴綺之風滬瀆烹鮮未聞奏刀之巧幸儀型伊邇可佩服爲韋弦快趨步有規得借燻於蘭�。仰祈末照。俯納細流卽日摳。趨臨風粉滌【巳上先君文集】

○送守道入賀聖壽

伏以驄馬朝天紫气飛騰於萬里星軺拱北祥光光習耀於層霄快湛露之興歌知金莖之有賜歡騰屬吏﹑喜動天顏。恭惟臺臺﹑儒林鳳羽。海內龍門。天挺奇才。世稱異品周邦屏翰匹申伯以同聲商鼎鹽梅繼傅巖而並烈績隆行省望冾中朝。玆當萬國之呼嵩。乃偕羣工而拜表錄成金鑑追風度於曲江詩和卿云挹恩光於舜日聖人三祝歡情豈後於華封天子萬年文徳載髙於召虎某生際昌期﹑躬逢勝事。慚負弩之無由。謹貢暄而作頌伏願誠通當寧。道格宸衷投君無異果矢忠悃以志沼毛壽國有奇方煉仁義而爲鴻寶中書二十四考壯猷永奠乎唐基廣成千二百年至道常陳於﹑軒錄

○賀道尊壽

伏以至誠天健配二曜以貞明君子日升合萬靈而受祉遙瞻壽域。恭進霞觴佳气浮天歡聲動地恭惟臺臺﹑徳自天生。神從嶽降望隆名世應五百載之昌期仁覆窮檐造億萬民之命脈金門曼倩天上歲星采筆靑蓮人中仙品盛徳食玄穹之報。固宣臺鼎之崇躋。仁人調元化之偏。自是岡陵之葉祝。某久庇帡幪。深沾培植。覩玆懸弧之令節。曷勝獻曝之微忱。謹效虫吟聊申燕賀。伏願西王屢降頻添海屋之籌南極常懸永注蓬萊之籍

○上兵備道

伏以樓船建鉞。遮海國以長城。甲冑如林。壯東南之半壁。旌旗變色艸木生威恭惟臺臺靑氈起第。黃石授書搦管裁云賦甘泉而吐鳳乘風破浪起北海以搏鵬邊略必需乎長才。文事每兼乎武備。分藩雄鎭數聲刁鬥風淸執象﹑憲臺千里關河月靜軍中一範驚西賊而膽寒海上孤標詟南彛而頸系從容借飭。方略如神。談笑圍碁。韜鈐自在輕裘緩帶羊叔子之遺風雅歌投壼杜南陽之軌度蓋出則方叔召虎。而入則周公召公某學困雕虫。才慚倚馬肉食徒譏於曹劌莫佐一籌毛錐久擲於班生未能萬里幸托龍門而長價。徒瞻虎旅以楊休伏願戰勝廟廊永貢越裳之雉澄淸海澨再彰麟閣之勛

○謝袁撫臺

伏以天子念功。卹勞臣而賜休沐至人造物。收下士以廣搜羅。榮倍登龍。譽慚舞寉。恭惟臺臺東漢名宗。延陵望族。家傳淸白。披裘五月之風。見地髙崇望馬吳門之識希文雅志進憂君而退憂民叔度汪波澄不淸而淆不濁班聯付從。堂堂京兆田郎出典旬宣。赫赫壯猷方叔字人春曰歷官歲星久標赤幟於中原。乃借長城於海甸力除閹難。再造民生疏抗萬言當道驅狼之气功成一箭髙墉射隼之心召伯甘棠。何人不詠。羊公屍祝。隨地稱隆定而效赤松遊固巳解組歸裏身歸而圖明主報欲以人事君下逮庸流。亦沾薦牘。某質本迂疏。才無表見荊州品題卽佳士何期迹混齊竿歐陽賞識必聞人竊槐質同燕石蓋葑菲不遺乎下體。豈桃李可數於公門。心切雀環情陳理素。粗貢沼毛之敬。聊將曝曰之忱。伏願東山命駕。北闕承恩履佩攝淩煙再■﹝忄尉﹞蒼生之望功勛彰汗竹大弘名世之猷。

○迎鄭郡守

伏以驥足騰空﹑夙重燕臺之價。龍泉吐焰。新來閩渚之光。水部無雙。福星有賴恭惟臺臺奇才天挺。過英妙之終軍。徳器少成。壓汪波之叔度。南宮獨步。早觀上苑之花。東箭馳名。初領冬官之秩。光依日月。履曳星辰詞賦杜陵采筆益揮於粉署風流何遜淸才出刺乎揚州以天上之仙郎爲人間之師帥。蓋漢世名公卿。多出典郡。而我朝劉東山恨不親民應看五馬之來春。巳小單車之就道某官慚司理。職攝端城。越俎詎可治庖。代斲終虞傷指。仰瞻臺從。何異云霓。敬迓文旌聊同竹馬。負弩𨿽羈於鞅掌。登龍已切於神馳。伏冀遄臨﹑曷勝寵籍﹑【巳上外父鄒匪石先生文集】

○候楊提臺

伏以龍韜雷奮九重隆閫外之權虎節云屯四塞恊師中之吉東國盡歸甲帳南天舊識牙旌夙庇鷹揚。虔伸魚訉。恭惟臺臺﹑文武弘猷。經綸偉望惇詩書而作帥三軍瞻紫電之幹城憑樽俎以折衝百將式朱顏千裘帶傳令則六合標奇風雲成陣登壇而九天試祕艸木知威樓船霞峙金鉦連湓浦江聲甲冑霜明銀組亂廣陵濤色久擅旌旄之寄更崇節鉞之尊維二東喉呃之衝。近屏淮服。接三輔股肱之地。遠翰神京。特宿重兵。佇煩元老風恬紫帳關寒虎豹之魂日麗彤牙海絕鯨鯢之影挽天河以洗兵甲靖萑澤而答﹑升平華注峯前立馬望岱云之繞護■﹝山昔﹞山湖畔捲旗聽鐃吹之繁歌已看威著龍裳。會見勛圖麟閣。某江介鯫生。邊陲末吏材同下裏濫吹齊氏之竿質比輕蘿願附將軍之樹雀躍興思。仰止久傾於鈴閣。鳬趨未逮瞻言猶阻於戟門。泐布蕪詞。侑將芹獻。敬馳下走用代趨承。伏冀臺慈﹑俯垂鑑采﹑

○賀學臺新正

伏以玉燭調和五色轉灰葭之管璇臺布澤三陽回穀黍之春始和而頌新禧椒花結彩寰宇而依舊徳棫朴興謌士气歡騰﹑官寮喜溢﹑恭惟臺臺﹑金啟精英。玉融風雅銀濤珠露石渠研班馬之文錦宇瑤函嵩室讀神仙之籍卿云晻露光浮綘帳之華奎曜昭回影映冰壼之鑑世葉得師之願。邦收造士之資玆者﹑律居太簇。序始黃鍾。元日昌辰。巳轉璣衡之柄。春王召令初看蓂莢之司淑气回芳梅柳近瓊階而獻笑陽和出震蘼蕪迎玉節以含滋試循華序之推遷。共仰元功之調燮。某朴樕微材章縫賤品﹑綰銅有懼茂弘。結綬常慚叔度。拙守之品流最下期一當於輿評髙山之仰止彌殷。冀無忝於朗鑑。伏願履端伊始長髮其祥頌介﹑祉於興居。迓純禧於錫命從此三條銀蠟驪黃盡囿於東邦佇看五夜瑤階鳳詔銜來於�闕值玆大節﹑曷�寸私﹑

○賀上臺午節

伏以五葉蓂開。炎晷共舒於化日。九畦蘭馥。芳時宰濯於恩波﹑節適屆乎天中歡共騰於宇下。良辰旣際福履應綏。恭惟臺臺﹑心徹冰壼。气鐘玉律。望崇山斗。合九有而仰止依光。度越滄溟。盡百川而朝宗赴壑敉晴原而撫繡陌百城棠蔭常濃揮蜀扇而奏虞弦千里燻風自拂海國之攙搶盡掃辟兵何假靈符炎景之曦馭方升延算偏宜彩縷玆者時逢重午﹑節屆一陰﹑印結雙扉喜泛菖蒲之玉綜傳九子爭堆角黍之金凡叨臨照於龍光。共切馳情於燕賀某江介鯫生荒區末吏﹑幸徼洪庇。大廈久托連云。欣遘令辰微忱莫將寸艸。擬鳬趨而未敢。托馬足以遙仲。伏願藻火榮施。槐風晝靜調羮玉鼎初乘梅子之黃拜賜金鑾早捧麻音之白肅忱葵向用展蕪詞﹑

○賀上臺中秋

伏以銀輪初滿。秋光藻耀幹朱門玉律方中。霽色昭回於畵省。瞻崇禧之介福。值佳節之昌辰慶協與圖。歡騰屬采恭惟臺臺。切云大廈。浴日洪流﹑宰六合之宏猷。鋒飛斗下。啟千秋之長夜朗葉區中劍在室而燈在帷未當露光芒之色海能涵而嶽能潤蓋已全流峙之材二東之攙槍盡掃自隨令序偕淸三秋之云漢常明。直與冰心比潔值玆商音正肅。更羨月魄長輝令節平均碧洗四天一色舒光滿馭淸驅千里無埃濯素魄於冰壼漾金波於銀漢華延柘錦寧誇晏府之奇繡宇桂直勝庾樓之槪某江介迂儒﹑荒區末吏﹑陬隅向晦猶仰照於容光弱艸驚秋尙承恩於湛露伏願星辰履近嶽鎭風髙。盈盈白露末懷聊托蒹葭冉冉素輝微緒借傾葵藿敬陳下走﹑薄侑蕪詞﹑

○迎東兗李道臺

伏以北闕擁雙旌。錫命出芙蓉之殿。東隅佇四牡。仁風崇芍藥之班龍光遠賁薊門迎肅气以先澄豸繡徐臨沂水望雄風而競拂歡騰屬寀﹑慶溢黎氓恭惟臺臺﹑應運眞儒﹑匡時上哲﹑品崇嵩室。合九有而景止依光度越滄溟。盡百川而朝宗赴壑。早奪�蛛之秀。式髙昆玉之儔靑年射策花明寶馬春風紫气淩雲才濯錦江秋水允矣淸滿琹堂借鸞棲而馴桑雉洵哉名髙畵省從雞舌而耀花驄玉節銅符叱馭直臨邊徼外碧雞金馬褰帷久到夜郎西蓋巳靖六詔之風煙自益沐九霄之雨露。惟瑯琊風稱巖地。控齊魯之名藩。兼驛傳每屬繁區。筦輪裳於王會。特專寵任。暫試雄才五云搖綍先飛麗彩於彤牙千里金城預識澄淸於玉轡故里龍蟠自談笑問南陽舊迹天門虎臥任從容尋晉代風流某江表鯫生﹑荒陲永吏﹑拙守之品流最下。髙山之仰止顚殷。天與厚緣。欣覩鳳綸之自北。蔭思廣廈。漸看鴻渚之遵東。伏願濟時乘。來蘇早■﹝忄尉﹞星辰履近。長瞻福蔭於雲霄嶽鎭風髙。行普商霖於海國。敬伸燕奏。肅布芹私伏冀臺慈﹑俯垂鑑采﹑

○賀濟東丹道臺兼理驛傳

伏以五云豸繡東邦筦王會之圖四牡星軺北闕重朝宗之典海國欣瞻鴻樹﹑末員慶企龍光﹑恭惟臺臺﹑秀發滄�望崇柱石。文經武緯。授外寄以咸宜。義震仁懷。道中存�時出撫萬戶而庭無稽牒春風榮屈軼之華領兩郡而蔭洽輿圖秋水覩神羊之迹方從魯國。借保障之弘猷。旋筦郵傳。膺特恩之簡。惟山左南通淮甸。北達燕京。紫陌之咽喉最重。而驛使上而軺車。下而封事。紅塵之供頓尢繁散則十羊九牧誰籌會計於中樞合則萬縷千絲全鼓經綸於掌握霞蒸云擁時送九重之節淩霄電逐風馳會見千里之琱鞍照地勛烈久銘玉藻姓名佇覆金甌某荒區末吏﹑江介鯫生﹑手扳送迎每愧塵沾首蒭茭供峙尢慚職隸虎符欣瞻一路福星。遠竊二天恩庇。抒寸忱而肅賀。端下走以陳詞。伏願﹑瑯函再錫。玉節頻膺長隼髙方與暫作藩侯之錦塹峨冠赤舄行登禁籞於綸扉不旣揄揚。曷勝欣忭。仰祈丙鑑﹑無任寅恭

○迎新任張寅翁

伏以驄馬出丹霄百里郎垣開雨露彤帷分赤縣雙旌靄色壯云攀依共切蒿萊。企仰尢深葑菲。恭惟臺臺﹑金峙精英。玉融風雅。錦泉丹穴儼丰沛之毓蕭曹。紫電靑霜。如武庫之推韓範咳﹑唾則珠璣月露。才名早掇巍科。詠嘯而詞藻天葩。文譽直空冀野如幹將之出匣占遊刃於新硎譬制錦之成章識雄﹑才於補衮聊爾棠爲茇捨洵哉棘作桐棲。甫聆入境之先聲。已誦來蘇之後我雲間獨鶴繞行馬以前驅天上雙鳬望花城而載道豈非二東之福曜。自爲九域之臺衡。弟某江表鯫生﹑蠹藂下士﹑兩年作吏深愧糠粃之先一旦去官猶幸兼葭之倚撫此瘡痍赤子念念惟父母遺慚顧玆盤錯巖封事事望賢良補救伏願﹑軒綏蚤賁。華綬飛臨葭回律轉遙如寒谷之回春凍合梅開競望朱輪而獻笑有懷芹曝不盡葵傾仰淵涵俯垂電■﹝日屬﹞。

◆四六小啟

候揚提臺

賀上臺元宵

賀道臺午節

賀道臺中秋

迎東兗李道臺

復濟南金太尊

賀兗糧廳壽

賀衮糧廳代覲

復沂州太尊

迎新任張寅翁

復沂州楊鄕宦

上京口張鎭臺

賀宿遷令君之任

○候揚提臺

恭惟臺臺﹑元老壯猷。文人貞吉。龍驤虎蹈。旗常之弢略久宣。嶽峙山凝。保障之威權特重夜月敞髙牙共指攙槍影滅春云環細柳不聞刁鬥聲髙百花洲上見輕裘緩帶之雍容七萃營中聽鼓吹鐃歌之疊奏何止金城千里。共欽玉帳元戎。某猥以短翮﹑株守嵓疆。簿書之駒隙頻勞。手板之馬塵易困。每懷幕府。未展寸私。𨿽自顧而愧仄彌深。幸臺容而疏愆或宥﹑敬從家君竿牘之後﹑薄將小子芹曝之忱通家孔李石交倍切於當年鈴閣孫吳河潤幸邀於此曰惟冀惇父誼於古處。略下吏之塵蹤。三釁肅陳。九頓鳴謝。

○賀上臺元宵

恭惟臺臺﹑慧炬髙張﹑淸標遠映。朗朗誦入懷之明月。融融欣有腳之陽春東邦靜鈴柝之氛何待金吾弛禁北海引樽罍之不嫌玉漏頻催值玆三五良宵。共羨一年初望香車寶馬暗隨綺陌之塵火樹銀花競遏瑤笙之響東君弄春色試觀螫駕山來素影逐人回坐待虹橋路啟不數花開琪樹。恍疑人在蕊宮。某帡幪久戴乎髙天。忭蹈倍殷於令節願金蓮之夜永不須市﹑剔銀燈誦寶幄之春輝無負天磨玉鏡敬陳俚韻﹑肅侑淸歡。伏冀�慈﹑俯垂茹鑑

○賀道臺午節

恭惟臺臺﹑才涵萬有。勛炳兩間。憲府權尊。波鹵盡關至計海濱地重。月明誰載私鹺。甘雨逐朱輪。千里淋濡膏澤。嚴霜凝繡斧。百城凜冽威稜。值玆地臘天中﹑欣返朱夏在午﹑陰生姤則君子含章位爲離而大人繼照鯨影久消海國。龍標競逐芳晨白水靑蒲己識太平之有象堆金砌玉共欣解慍之燻風某朽質難雕。葵心久向筐無雜佩莫修約臂之絲椷有風詞用代縣門之艾敬陳竿牘。肅侑芹忱。

○賀道臺中秋

恭惟臺臺﹑金峙精英﹑玉融風雅朗朗入懷之慶。亭亭淩漢之標風雷動而貪墨洗心淸徹公門之水雲漢章而寰區景象光搖使者之星玆者。素輝共挹重輪佳節欣逢三五雙淸此夜何煩弦管吹開一碧當空早稱樓臺雅興乘槎河漢旣勞八柱以承天。緩帶軒堂試展一尊而吸月。凡玆闇曶。悉屬昭宣。矧列斗區﹑敢忘依戴。某繪天無技。窺管猶慚臨月榭而玉宇臨華輒思近水望天香而金枝飄蘂尢切瞻云止此下吏之抒忱。豈曰上交之敢擬。肅將芹悃。薄侑桂醑。

○迎東兗李道臺

恭惟臺臺﹑鵬圖學海。鳳覽儒林。八紘仰經濟宗工。一代推文章巨哲紫占斗下鋒飛吼匣泉阿綠潤寰中瑞協濟時甘澍倚注雅需燮鼎。敷宣暫藉褰帷方從南詔碑前立馬續磨崕之片石繼看東邦封內停車開茇捨之層陰士民預想於來蘇。寮屬佇懷夫主采某質居謭劣叼備屬員。欣聞綸綍之自天。益切帡幪於就日。惟幸龍光在邇。彌令鼯技心慚組系鳬趨延頸關前瞻紫气縷縈燕賀齋心棨戟拜明霞肅獻微忱。敬馳下走仰祈丙鑑﹑無任寅恭﹑

○復濟南金太尊

恭惟臺臺﹑气吞潮海。嶽降嵩髙三典佐王。法雨膏濡綠野。一麾作守。臺垣首燦靑齊秀姑射奇姿淸比濯纓之潔鍾淮南異彩名髙華注之峯某荒區末吏江介迂儒當承天之四映值軒乘之來過負弩郊原巳幸披云於芝宇褰帷色笑益欣覆露於槐天乃未修稟於魚箋先志隆施於雀躍。尺函遠錫眞如十部之榮。芳頰頻噓。何翅萬間之庇。捫心知感。戴徳彌慚。敬因憲使之旋。薄具曝芹之獻。敢云報李。聊付傾葵端役貢陳﹑伏希崇鑑

○賀兗糧廳壽

恭惟臺臺﹑祥儲太乙彩毓函三絲竹傳魯壁淸音共指案前仙吏苞絡景菇城秀發羣知嶽降申生值玆﹑林鍾協奏。壽域弘開東方半刺欣蓮幕之常依南極一星比薇垣而共耀競獻交梨火棗方瞳之紫炁盈階何須浮李沈綺席之靑麟滿座凡玆屬邑﹑共切欣瞻。某朴樕散材久叨云蔭﹑分宜趨承臺陛。捧介霞觴。虔修下吏之誼。以引大年之祝。惟因匏系邊隅。莫隊隨寮屬。肅布微忱。代馳下走望鸞謌其未遠。祗雀躍以何從。伏冀臺慈﹑俯垂鑑采﹑

○賀衮糧廳代覲

恭惟臺臺﹑璠姿雪鑑﹑皎操冰壼。解澤潤蒼生之福。襦袴歡濃。陽和回大地之春。龍光譽滿。頃者三年報政。車服以庸之時。又屬萬國朝宗。公侯用享之日。元英勸駕。紫气開旌瀨瀦風淸吹送仙舟登碧漢長安日近行瞻帝座擁紅雲𨿽虎頭城下遄爲竹馬之迎而豹尾班中早看槐龍之舞其職靦鳴琹。材慚剖竹喜起竚錫康侯實切末僚之慶提攜暫違慈母更關下吏之私以匏系之難辭欲負弩而未獲。所爲悵悵同乎士民而依依先於髙厚者也。昨以滋陽公札。附申脂轄之誠。玆復不忝專函。聊展歌驪之意﹑揣分不嫌於再三。論心未抒乎一二。

○復沂州太尊

恭惟臺臺﹑才擅國琛。气涵天寶﹑魯諸儒之稽古以飭政刑。漢循吏之近民。實原經術。堂廠淸風披拂桑麻起色。簾垂夜月歌騰襦袴楊聲。蓋經濟之猷暫展一州如斗大。將優崇之命。卽登入座倚云髙者也。某猥以庸流。謬當劇地。時逢錢谷紏。計拙簿書鞅掌何以治邑不可急恃徳化之旁敷不習爲吏視巳成幸典型之在望特荷栽培。戴徳與髙天並永。每懷奮激。感衷同秋色俱深。況際佳辰。尢懷盛徳盈盈白露下懷未托於蒹葭冉冉素光隆貺反貽乎瓊玖揣分知慚。撫膺增懼。謹九頓以拜完。容三燻而嗣展。

○迎新任張寅翁

恭惟臺臺﹑扶輿學海。奎壁儒林錦毫占昆玉之班。藝苑奪蠙蛛之秀羣頌龍蟠異產彩龔潘花庶幾鳳宿層臺輝聯魯雉當軒車之載道。已竹馬之喧迎。弟某朴樕匪材。謬膺民社十年塵欠兩載艱辛欲紓賦則前令有未竟之局欲督催則小民有並徵之苦心力交窮。墊賠踵累竊玆舊逋告竣。不煩新政縈神。但弟操本鉛刀。作叨巖邑。當內省則負疚千端每報政亦自書下考惟幸斗山重望巳俯首而傾心冀玆香吏仙才早更紘而奏治龍光未遠。敬聽車音。玆因端役奉迎。附陳不腆﹑伏祈臺照﹑憑穎神馳﹑

○復沂州楊鄕宦

恭惟臺下﹑簪纓世冑。閥閱名家。簡任楓宸。方倚承明之護。洊膺芝綍。行分專閫之權侍衮龍而依彤闕望重禁垣總虓虎以建碧幢威揚畿甸弟野藪庸材。江臯末品通籍名區時適逢幹盤錯備員錦裏庇尙藉乎賢豪依切龍旗。有慚鳬舄乃蒙瑤札。載錫豊儀申命自天甫開函而色動報瓊無地惟對使以心慚

○上京口張鎭臺

獻歲發祥。履端納祜新花照席當吉甫之燕周細柳開營識絳侯之有子弟鳴琹鮮學。剖竹多慚寒同燕谷。欣逢王者之春弱比垂蘿願附將軍之樹昨承次公之枉顧﹑殊增俗吏之光華。乃以倚馬卽行。遂致蟻誠未展。玆承孟令親之便﹑載申不肖弟之懷﹑隴頭枝放借傳一紙春風日下葵傾仰三臺霽照臨啟曷勝瞻馳之至﹑

○賀宿遷令君之任

恭惟臺臺玉融風雅﹑金啟精英﹑嶺嶠千尋靑嶂移來秀色河流九折紫瀾坐擁雄封鵬萬里以髙騫云翼欣穿月窟鳳九苞而下覽棘藂聊代桐花佇看制錦以報章。巳奏新硎其砉爾。弟某朴樕下材﹑濫竿滋土﹑而老年臺﹑命世弘猷。暫爲小試。已頌揚載道。朱壼冰絲。直飛越東魯而映色矣荒郯之與貴治﹑衝劇難治。政復相同。惟冀老年翁冰雪相映。肝膽相披。尺五花封。郵筒非遠凡有相關。時思惠好。敢云葭玉之倚。庶幾唇齒之依則弟且望淝津而九首矣。暫役魚箋。聊申燕賀﹑並陳不腆﹑薄貢芹私﹑伏冀臺慈﹑俯垂茹鑑﹑【俗稱啟頭書尾者此類是也○巳上六鴻學制略言】

是書成於甲戌歲之孟冬梓於己卯歲之仲夏計頁凡柒百陸拾嶽字凡貳拾柒萬叄仟玖佰叄拾寫刻精工校�詳核無一字潦艸訛脫誠恐四方�利姦徒私竊翻刊紙板粗惡字迹模糊舛錯以�亂眞令觀者難以入自如有此輩懇乞當道大人縉紳先生維持風教共彰公癉並賜聞金陵本堂立馳鳴究銜戢無旣

種書堂謹啟

福惠全書四六稟啟附終

