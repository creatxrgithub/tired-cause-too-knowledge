嘯亭雜錄淸昭槤

●卷一

◎太宗伐明

天聰己巳﹐文皇帝欲伐明﹐先與明巡撫袁崇煥書﹐申講和議。崇煥信其言﹐故對莊烈帝有「五載復遼」之語﹐實受文皇紿也。帝乃因其不備﹐假科爾沁部道﹐自喜峯口洪山入﹐明人震驚﹐薊遼總督劉策潛逃。帝率八旗勁旅抵燕﹐圍之匝月﹐諸將爭請攻城﹐帝笑曰「城中癡兒﹐取之若反掌耳。但其疆圉尙彊﹐非旦夕可潰者﹐得之易﹐守之難﹐不若簡兵練旅以待天命可也。」因解圍向房山﹐謁金太祖陵返﹐下遵化四城﹐振旅而歸。偉哉帝言﹐𨿽周武觀兵孟津何以異哉﹖明人罔知深謀﹐如姚希孟輩﹐反謂本朝夙無大志﹐眞蠡測之見也。

◎太宗讀金史

太宗天資敏捷﹐𨿽於軍旅之際﹐手不釋卷。曾令儒臣翻譯《三國誌》及《遼》《金》《元史》﹐性理諸書﹐以教國人。嘗讀《金世宗本紀》﹐見其申女眞人學漢人衣冠之禁﹐心偉其語。曾禦翔鳳樓傳諭諸王大臣﹐不許褒衣博帶以染漢人習气﹐凡祭享明堂﹐必須手自割俎以昭其敬。諄諄數千言﹐詳載聖訓。故純皇帝欽依祖訓﹐凡八旗較射處﹐皆立臥碑以示警焉。

◎設間誅袁崇煥

本朝自攻撫順後﹐明人望風而潰﹐無敢攖其鋒者﹐惟明巡撫袁崇煥固守寧遠﹐攻之六月未下。髙皇拂然曰「何戇兒乃敢阻我兵力﹖」因罷兵歸。故文皇深蓄大仇﹐必欲甘心於袁。己巳冬﹐大兵旣抵燕﹐崇煥千里入援﹐自恃功髙。文皇乃擒明楊太監監於帳中﹐密紮鮑承先在帳外作私語曰「今日上退兵乃袁巡撫意﹐不日伊卽輸誠矣。」復陰縱楊監歸。明莊烈帝信其間﹐乃立磔崇煥。舉朝無以爲枉者﹐殊不知中帝之間也。

◎用洪文襄

松山旣破﹐擒洪文襄歸。洪感明帝之遇﹐誓死不屈﹐日夜蓬頭跣足﹐罵詈不休﹐文皇命諸文臣勸勉﹐洪不答一語。上乃親至洪館﹐解貂裘與之服﹐徐曰「先生得無冷乎﹖」洪茫然視上久之﹐嘆曰「眞命世之主也﹗」因叩頭請降。上大悅﹐卽日賞賚無算﹐陳百戲以作賀。諸將皆不悅﹐曰「洪承疇一羈囚﹐上何待之重也﹖」上曰「吾儕所以櫛風沐雨者﹐究欲何爲﹖」眾曰「欲得中原耳﹗」上笑曰「譬諸行者﹐君等皆瞽目﹐今獲一引路者﹐吾安得不樂也﹗」眾乃服。乃毛西河謂洪初不降﹐繼命優人誘惑。洪故閩人﹐夙習好男寵﹐因之失節。何厚誣之甚。故明帝初聞其死﹐設壇以祭﹐非無因也。

◎收孔耿二王

皮島自誅毛文龍後﹐眾皆解體﹐孔有徳等據登﹑萊叛﹐爲明將擊敗﹐逃入海嶠﹐流離無所歸。文皇帝聞之﹐乃命達文成公等往相撫綏﹐招孔﹑耿二王至盛京。上親迎至都門﹐賞賚其厚﹐卽日授都招討印﹐命其兵爲天﹐故其將卒皆用命。尙平南﹑沈續順等相繼歸降﹐明皮島遂墟。

◎世祖問喀爾喀使者

章皇卽位時甫七齡﹐時喀爾喀使者來朝﹐隨班祝賀﹐拜跪失儀﹐上卽宣問。侍臣答以遠方使者﹐未嫻禮節﹐上乃悅。時上在沖齡﹐卽聰慧若此。

◎世祖勤政

大兵入關時﹐明臣迎降﹐睿忠王權宜任之﹐故勝國獘政﹐未盡釐正。世祖親政後﹐任法嚴肅﹐凡在臣專擅如陳名夏﹑譚泰﹑陳之遴﹑劉正宗輩﹐無不立正典刑。故人知畏懼﹐夙獘盡革﹐以成一代雍熙之治也。

◎世祖善禪機

章皇帝沖齡踐祚﹐博覽書史﹐無不貫通﹐其於禪語﹐尢爲闡悟。嘗召玉琳﹑木陳二和尙入京﹐命駐萬善殿﹐機務之暇﹐時相過訪﹐與二師談論禪機﹐皆徹通大乘。惟王文靖﹑麻文僖﹑孫學士諸文臣扈從﹐互相問難﹐有遠公虎溪之風﹐眞天縱夙悟也。

◎世祖畫牛

章皇勤政之暇﹐尢善繪事。曾賜宋商邱冢宰《牧牛圖》﹐筆意生動﹐𨿽戴嵩莫過焉。王文簡公士禎曾紀以詩云。

◎親定陵寢

章皇嘗校獵遵化﹐至今孝陵處﹐停轡四顧曰「此山王气蔥鬱非常﹐可以爲朕壽宮。」因自取佩﹤韋﹥擲之﹐諭侍臣曰「﹤韋﹥落處定爲佳穴﹐卽可因以起工。」後有善靑烏者﹐視邱驚曰「𨿽命我輩足徧海內求之﹐不克得此吉壤也。」所以奠我國家萬年之業也。

◎聖祖拿鰲拜

余嘗聞參領成文言﹐國初鰲拜輔政時﹐凡一時威福﹐盡出其門。因正白旗圈地事﹐以直隸總督朱公昌祚﹑巡撫王公聯登﹑戶部尙書蘇公納海與之齟齬﹐乃將三公立加誅夷﹐聖祖不預知也。嘗托病不朝﹐要上親往問疾。上幸其第﹐入其寢﹐禦前侍衛和公托見其貌變色﹐乃急趨至榻前﹐揭席刃見。上笑曰「刀不離身乃滿洲故俗﹐不足異也。」因卽返駕。以弈棋故﹐召索相國額圖入謀畫。數日後﹐伺鰲拜入見日﹐召諸羽林士卒入﹐因面問曰「汝等皆朕股肱耆舊﹐然則畏朕歟﹐抑畏拜也﹖」眾曰「獨畏皇上。」帝因諭鰲拜諸過惡﹐立命擒之。聲色不動而除巨慝﹐信難能也。

◎論三逆

國初旣定云﹑貴﹐因命吳三桂﹑耿繼茂﹑尙可喜等世守邊圉﹐以爲藩鎭﹐後漸跋扈﹐擁兵自重。聖祖欲除之﹐召諸大臣謀畫﹐惟富察尙書米思翰首言其兵可撤﹐明相國珠和之﹐餘皆嘿然。上曰「吳﹑尙等蓄彼凶謀已久﹐今若不及早除之﹐使其養癰成患﹐何以善後﹖況其勢已成﹐撤亦反﹐不撤亦反﹐不若先發制之可也。」因立下移藩之諭。三逆果叛﹐時爭咎首謀者﹐上曰「此出自朕意﹐伊等何罪﹖」故明相感上恩﹐竭力籌畫以致成功也。

◎愛惜滿洲士卒

國初自定中原後﹐復遭三逆之亂﹐故八旗士卒﹐多爭先用命﹐效死疆場﹐丁口稀少。上嘗憮然曰「吾廿年之久﹐始得獲一滿洲士卒之用﹐何可不厚卹也﹖」故當時時加賞卹﹐至爲之代償債務﹐凡撫字之術﹐無不備施。𨿽一時不無濫溢﹐而滿洲士卒感戴如天﹐凡徵討之所﹐爭先致死焉。

◎崇理學

仁皇夙好程﹑朱﹐深談性理﹐所著《幾暇余編》﹐其窮理盡性處﹐𨿽夙儒耆學﹐莫能窺測。所任李文貞光地﹑湯文正斌等皆理學耆儒。嘗出《理學眞僞論》以試詞林﹐又刊定《性理大全》《朱子全書》等書﹐特命朱子配祠十哲之列。故當時宋學昌明﹐世多醇儒耆學﹐風俗醇厚﹐非後所能及也。

◎解易占

噶爾丹叛時﹐侵犯烏闌布通﹐其勢甚急。上命李文貞公占易﹐得復之上六﹐文貞變色。上笑曰「今噶爾丹背天犯順﹐自蹈危機﹐兆乃應彼﹐非應我也。」因立下親徵詔﹐果大捷焉。

◎優容大臣

仁皇天資純厚﹐遇事優容﹐每以寬大爲政﹐不事刻。厚待儒臣﹐如張文端英﹑髙江村士奇等﹐朝夕談論﹐無異友生。與李文貞光地談《易》﹐每至子夜﹐諸侍從多枕戈以待。又枉法諸臣﹐苟可宥者必寬縱之。如明相𨿽貪擅﹐上念其籌畫三逆之功﹐時加警策﹐終未置之極典。徐健庵乾學昆仲與髙江村比暱﹐時有「九天供賦歸東海﹐萬國金珠獻淡人」之謠﹐上知之﹐惟奪其官而已。嘗諭近臣曰「諸臣爲秀才﹐皆徒步布素﹐一朝得位﹐便髙軒駟馬﹐八騶擁護﹐皆何所來貲﹖可細究乎﹗」其明通下情若此。

◎善天文算法

自明中葉泰西人入中國﹐而算法﹑天文精於中土﹐中土因《大統》法系許魯齋所定﹐故終扼其說不行。仁皇天縱聰明﹐夙習算法﹐特命靈臺皆以西法爲主﹐惟置閏用中法以合《堯典》。千年錯失﹐定於一旦﹐然後乾象昭明﹐千歲可坐而定﹐乃知聖人禦世﹐故天預令西法傳人中土﹐使上因之懸象布命﹐億萬年之景運﹐固先兆於是矣。

◎不攺常度

仁皇臨禦六十餘年﹐凡一切起居飲食﹐自有常度﹐未嘗更攺。𨿽酷暑燕處﹐從未免冠。見純皇帝詩注中。

◎拜明孝陵

仁皇帝六巡江﹑浙﹐每至江寧﹐必幸明孝陵﹐拜謁如儀。嘗曰「明太祖一代人傑﹐不可褻慢。」其他如遼﹑金諸陵﹐亦皆如謁明陵制﹐其雅慕先代如此。

◎世宗居藩大度

世宗居藩邸時﹐一切外間人情物理無不通徹。凡藩屏外任者﹐上皆命將其省封域﹑產殖﹑丰庶﹑貧嗇等情﹐具載一小冊呈覽﹐是以天下利獘如指諸掌。理密親王時爲儲位﹐上事之最敬﹐而王先受宵小言﹐待上甚薄。及王被罪﹐聖祖將王縛置空廬﹐不許人謁見。上親持湯羹以進﹐守者遏之﹐上曰「吾惟知盡昆弟之情﹐不知顧己之利害也﹗」聖祖聞而善之。

◎世宗不興土木

憲皇在位十三載﹐日夜憂勤﹐毫無土木﹑聲色之娛。余嘗聞內務府司員觀豫言﹐查舊案檔﹐雍正中惟特造風﹑云﹑雷﹑雨四神祠﹐以備祈禱雨外﹐初無特建一離宮別館以供遊賞。故當時國帑丰盈﹐人民富庶﹐良有以也。

◎理足國帑

康熙間﹐仁皇寬厚﹐以豫大丰亨以馭國用﹐故庫帑虧絀﹐日不暇給。憲皇卽位後﹐綜核名實﹐罷一切不急之務﹐如河防海塘等巨費﹐皆罷不修﹐體卹民力。特置封樁庫於內閣之東﹐凡一切贓款羨余銀兩﹐皆貯其內﹐至末年至三千餘萬﹐國用充足。每令直省將天下正供糴米隨漕以入﹐故倉庾亦皆充實﹐積貯可供二十餘年之用﹐眞善爲政理也。

◎寵待大臣

世宗夙知大臣祿薄不足歲用﹐故特定中外養廉銀兩以濟其用。其外﹐歲時尙賞上方珍物無算﹐以通上下之情。鄂文端公召入時﹐上特命海司空望爲之起第於大市街北﹐凡器用物具無不備置。張文和嘗小疾﹐及病痊後﹐上告近詩曰「朕股肱不快﹐數日始愈。」眾爭來問安﹐上笑曰「張廷玉有疾﹐豈非朕股肱耶﹖」其優待也如此。陳中丞時夏宦籍滇南﹐上因其母老﹐特命云﹑貴有司置傳﹐送其母至其任所。嶽威信公鐘琪以邊勛置髙位﹐或謗其系嶽武穆後﹐欲復宋﹑金世仇之語﹐上特封其奏以示嶽公。後公出徵西域﹐上特命其子浚送至玉門關以慰之。其體下情若此。故一時將相感上威徳﹐無不效力用命﹐以成一代郅隆之化也。

◎用顧天成﹝當作成天﹞

上以蔡宗丞嵩依附年黨﹐因籍其家。得顧太史天成《詠星星艸》詩稿﹐疑其語涉譏諷﹐命蔡索其全集進呈。見恭挽聖祖詩云「已過虞舜巡方日﹐尙少唐堯在位年」之句﹐上因之淚下﹐曰「艸莽之間乃有此忠臣耶﹗」因召入﹐特賜編修﹐命值上書房以示寵云。

◎賞花釣魚

世宗馭下嚴肅﹐然每假以辭色﹐以聯上下之情。丙午秋﹐特宴文武大僚於乾淸宮﹐賦詩飲酒。每佳時令節﹐必賜諸王大臣遊宴﹐泛舟福海﹐賞花釣魚﹐竟日乃散。故當時堂廉之間﹐歡若父子﹐無不可達之情也。

◎察下情

雍正初﹐上因允祀輩深蓄逆謀﹐傾危社稷﹐故設緹騎﹐邏察之人四出偵訁﹐凡閭閻細故﹐無不上達。有引見人買新冠者﹐路逢人問之﹐告其故。次日入朝﹐免冠謝恩﹐上笑曰「愼勿污汝新帽也﹗」王殿元云錦於元旦同戚友爲葉子戲﹐忽失一葉。次日趨朝﹐上問夜間何以爲歡﹐王以實對。上笑曰「不欺暗室﹐眞狀元郎。」因袖中出葉示之﹐卽王夜間所失葉。王制府士俊出都﹐張文和公薦一健僕﹐供役甚謹。後王將陛見﹐其僕預辭去。王問何故﹐僕曰「汝數年無大咎﹐吾亦入京面聖﹐以爲汝先容地。」始知爲侍衛某﹐上遣以偵王劣迹也。故人懷畏懼﹐罔敢肆意爲也。

◎朱批諭旨

上於卽位後﹐慮本章或有所漏泄﹐故一切緊要政典俱攺命折奏﹐皆可封達上前﹐無能知者。上於幾暇﹐親加批覽﹐或秉燭至丙夜未罷。所批皆動輒萬言﹐無不洞徹要﹐萬里之外有如覿面﹐獎善服姦﹐無不感浹肌髓。後付刻者﹐只十之三四﹐其未發者﹐貯藏保和殿東西廡中﹐積若山嶽焉。

◎善禪機

憲皇舊邸與柏林寺相近﹐故上同迦陵上人朝夕談禪﹐頗通釋理。臨蒞後﹐嘗告近臣曰「朕欲治世法十載﹐然後開明釋法。」故於十一年稍講禪理。所著《悅心集》及諭諸寺院等諭﹐皆直達上乘﹐非浮泛之士所可解者。又謂木陳頗通世法﹐非禪宗正眼﹐黜其法派。又以皓月所宗以袈裟傳派﹐實爲魔道﹐並著撤其鐘版以辧邪正。又以張紫陽𨿽道教﹐其《悟眞外篇》實通禪理﹐並著歸入《釋藏》中以廣法門。皆隻眼正見﹐直達如來之眞諦也。

◎杖殺優伶

世宗萬幾之暇﹐罕禦聲色。偶觀雜劇﹐有演《繡襦》院本《鄭儋打子》之劇﹐曲伎俱佳﹐上喜賜食。其伶偶問今常州守爲誰者﹝戲中鄭儋乃常州刺史﹞﹐上勃然大怒曰「汝優伶賤輩﹐何可擅問官守﹖其風實不可長。」因將其立斃杖下﹐其嚴明也若此。

◎禁抑宗藩

國初入關時﹐諸王多著勞績﹐故酬庸錫類之典﹐甚爲優厚﹐下五旗人員皆爲王等僚屬﹐任其差遣。承平日久﹐諸王皆習尙驕慢﹐往往禦下殘暴﹐任意貪縱。如兩廣總督楊琳爲惇郡王屬下﹐王曾遣閹人赴廣﹐據其署內﹐搜索非理﹐楊亦無如之何。上習知其獘﹐卽位後﹐禁抑宗藩﹐不許交通外吏﹐除歲時朝見外﹐不許私謁邸第。又將所屬值宿護軍撤歸營伍﹐以殺其勢。故諸王皆凜然奉法﹐罔敢爲矩外之行。自今上下安便﹐皆上之威徳所致也。

◎純皇初政

純皇帝卽位時﹐承憲皇嚴肅之後﹐皆以寬大爲政。罷開墾﹑停捐納﹑重農桑﹑汰僧尼之詔累下﹐萬民歡悅﹐頌聲如雷。吳中謠有「乾隆寶﹐增壽考﹐乾隆錢﹐萬萬年」之語。一時輔佐之臣如鄂文端爾泰﹑楊文定名時﹑朱文端軾﹑趙泰安國麟﹑史文靖貽直﹑孫文定嘉淦皆理學醇儒﹐見識正大﹐故爲一代極盛之時也。

◎聖祖識純皇

純皇少時﹐天資凝重﹐六齡卽能誦《愛蓮說》。聖祖初見於藩邸牡丹臺﹐喜曰「此子福過於余。」乃命育諸禁庭﹐朝夕訓迪﹐過於諸皇孫。嘗扈從之木蘭﹐聖祖槍中熊僕﹐命純皇往射﹐欲初圍卽獲熊之名耳。純皇甫上馬﹐熊復立起﹐聖祖復發槍殪之。歸諭諸妃嬪曰「此子誠爲有福﹐使伊至熊前而熊立起﹐更成何事體﹖」由是益加寵愛﹐而燕翼之貽謀因之而定也。

◎西苑門習射

乾隆初﹐上每月朝孝聖憲皇后於暢春園者九﹐因於討源書室聽政。己巳秋﹐天气肅爽﹐上乃習射門側﹐發二十矢﹐中者十九﹐侍從諸臣無不悅服。齊侍郎召南曾紀以詩﹐上賜和其韻﹐卽命鐫諸壁上﹐以示武焉。

◎殺訥親

上卽位初﹐以果毅公訥親爲勤愼可托﹐故厚加信任。訥人亦敏捷﹐料事每與上合。以淸介持躬﹐人不敢幹以私﹐其門前惟巨獒終日縛扉側﹐初無車馬之迹。然自恃貴冑﹐遇事每多刻﹐罔顧大體﹐故耆宿公卿﹐多懷隱忌。戊辰春﹐金川蠢動﹐張制軍廣泗率兵攻之﹐因其地勢險阻﹐不獲克捷。上命訥往爲經略。訥自恃其才﹐蔑視廣泗﹐甫至軍﹐限三日克刮耳崖。將士有諫者﹐動以軍法從事﹐三軍震懼﹐極力攻擊﹐多有損傷。訥自是懾服﹐不敢自出一令﹐每臨戰時﹐避於帳房中﹐遙爲指示﹐人爭笑之﹐故軍威日損。有三千軍攻碉﹐遇賊數十人哄然下擊﹐其軍卽鳥獸散。上知其不足恃﹐然欲其稍有捷音﹐然後召還﹐以全國體。訥乃毫無舉措﹐惟日乞增兵轉餉﹐至有欲乞達賴喇嘛﹑終南道士爲之助戰之語。上大怒﹐立褫其職。初尙令其往塞外效力﹐後因其匿敗事聞﹐立封其祖遏必隆之刀﹐卽於中途斬之。故眾皆悚懼﹐每遇戰伐﹐無不致命疆場﹐罔敢懷苟安之念也。

◎平西域

乾隆初﹐旣命傅閣峯尙書鼐等與準噶爾議和﹐互通市易。甲子歲﹐噶爾丹策零旣沒﹐不數年間篡弒相仍。辛未春﹐酋長薩喇爾來降﹐上素諳蒙古語﹐已悉知其篡弒之情。甲戌秋﹐輝特長阿睦爾撒納款關請降﹐欲請兵收復四衛拉﹐時諸耆舊狃習辛亥敗兵事﹐皆以不納爲便。上深悉其情﹐謂「天與人歸﹐時不可失」﹐乃內斷於衷﹐立主用兵﹝事詳後卷﹞。三載之間﹐拓地二萬餘里﹐天山雪窟﹐無不隸我版圖。其間𨿽有成功賞賚之費﹐然視往昔邊防轉餉﹐十不一二﹐足見上之貽謀宏遠﹐非人臣所及也。

◎聽報

上自甲戌後﹐平定西域﹐收復回疆﹐以及緬甸﹑金川諸役﹐每有軍報﹐上無不立時批示﹐洞徹利害﹐萬里外如視燎火﹐無不輒中。每逢午夜﹐上必遣內監出外問有無報否。嘗自披衣坐待竟夕﹐直機密近臣罔敢退食﹐其勤政也若此。

◎重經學

上初卽位時﹐一時儒雅之臣﹐皆帖括之士﹐罕有通經術者。上特下詔﹐命大臣保薦經術之士﹐輦至都下﹐課其學之醇疵。特拜顧棟髙爲祭酒﹐陳祖範﹑吳鼎等皆授司業﹐又特刊《十三經注疏》頒布學宮﹐命方侍郎苞﹑任宗丞啟運等裒集《三禮》。故一時耆儒夙學﹐布列朝班﹐而漢學始大著﹐齷齪之儒﹐自展足而退矣。

◎不忘本

本朝初入關時﹐一時王公諸大臣無不彎彊善射﹐國語純熟。居之旣久﹐漸染漢習﹐多以驕逸自安﹐罔有學弓馬者。純皇習知其獘﹐力爲矯革﹐凡有射不中法者﹐立加斥責﹐或命爲羽林諸賤役以辱之。凡鄕﹑會試﹐必須先試弓馬合格﹐然後許入場屋﹐故一時勛舊子弟莫不熟習弓馬。金川﹑臺匪之役﹐如明將軍亮﹑奎將軍林皆以椒房世臣用命疆場﹐一代武功﹐於斯爲盛。上嘗曰「周家以稼穡開基﹐我國家以弧矢定天下﹐又何可一日廢武﹖」再滿洲舊族﹐其命名如漢人者﹐上深厭之﹐曾諄諄降旨﹐不許盜襲漢人惡習。曾有「漢人以鈕鈷祿氏爲郎者蓋鄙之爲狼」之諭﹐言𨿽激切﹐亦深恐忘本故也。

◎重讀書人

上𨿽厭滿人之襲漢俗﹐然遇宿儒耆學亦優容之。鄂剛烈公容安不諳國語﹐上𨿽督責﹐然厚加任使﹐未嘗因一眚以致廢棄。國太僕柱習爲迂緩﹐當較射禁庭﹐國褒衣大冠﹐侍衛有望而笑者﹐上曰「汝莫姍笑﹐彼爲儒士﹐今乃能持弓較射﹐不忘舊俗﹐殊爲可嘉也。」其優容如此。

◎普免天下租稅漕糧

上自奉儉率﹐深惜物力。初卽位﹐不許街市用金銀飾﹐禁江﹑浙組繡﹐代以刻絲。禦膳房日用五十金﹐上屢加核減﹐至末年歲用僅二萬餘金﹐近侍𨿽告匱﹐不顧也。然攸關民間大計者﹐則豁然不計有無﹐西域﹑金川用兵至一萬萬零四千餘兩﹐河工﹑海塘以億萬計。曾於丙寅﹑丁酉﹑乙卯普蠲天下正供租稅三次﹐辛卯﹑庚戌﹑丙辰普蠲五省漕糧四次﹐每舉率以億萬計﹐而上初不爲之吝惜也。

◎善待外藩

蒙古生性彊悍﹐世爲中國之患﹐𨿽如北魏﹑元代皆雄起北方者﹐然當時柔然﹑海都之叛未嘗罷絕。本朝威徳布揚﹐凡氈裘月之士﹐無不降服﹐執殳效順﹐無異世臣。純皇恢廓大度﹐尢善撫綏﹐凡其名王部長﹐皆令在禦前行走﹐結以親誼﹐托諸心腹﹐故皆悅服駿奔。西域之役﹐如喀爾沁貝子紮爾丰阿﹐科爾沁額駙索諾木巴爾珠爾﹐喀爾喀親王定北將軍成衮紮布﹑其弟郡王霍斯察爾﹐阿拉善郡王羅卜藏多爾濟﹐無不率領王師﹐披堅執銳﹐以爲一時之盛。其子孫亦屢登無仕﹐統領禁軍﹐以爲誇耀。故上宴蒙古王公詩注「其令入宴者﹐率皆兒孫行輩」﹐其親誼也若此。故上崩時﹐諸蒙古部落皆蹙踴痛哭﹐如喪考妣﹐新降都爾伯特汗某﹐幾欲以身殉葬﹐其肫摯發於至誠﹐不可掩也。

◎土爾扈特來降

準噶爾本元太尉也速後﹝與徐達戰於通州﹐見《明史》﹞。以元綱不整﹐遂遁居伊犁﹐分四部落﹐曰衛拉特﹐曰都爾伯特﹐曰和碩特﹐曰土爾扈特﹐各立可汗以爲輔車之計。后土爾扈特部落以噶爾丹不道﹐故率本部落遷入俄羅斯﹐彼國以其愚戇﹐時加欺淩﹐大兵旣定伊犁﹐威布遐邇﹐土爾扈特部長聞之曰「吾儕本蒙古裔﹐今俄羅斯種類不同﹐嗜好殊異﹐又復苦調丁賦﹐席不暇暖。今聞大皇帝普興黃教﹐奚不棄此就彼﹐亦良禽擇木智也。」遂率其全部涉河而歸﹐繞道行萬餘里始達哈薩克。失道入行郭壁﹐復斃數萬人﹐抵邊者十之三。上聞之﹐命舒文襄公攝伊犁將軍篆﹐往爲安置。或疑其中有叛人捨楞﹐請上勿納。上曰「遠人來降﹐豈可扼絕﹖況俄羅斯亦大國﹐彼旣棄彼而南﹐而又挑釁於此﹐進退無據﹐黠者必不爲也。」舒旣抵邊﹐察其心實恭順﹐乃受其降﹐厚加撫綏。彼旣窮窘欲絕﹐今獲意外之惠﹐乃誠心感化﹐然後四部落皆爲我大淸有也。

◎書無逸

上於勤政殿間禦書《無逸》一篇以示自警。凡別宮離館﹐其聽政處皆顏「勤政」﹐以見𨿽燕居遊覽﹐無不以蒞政之要。後暮年少寢﹐乃默誦《無逸》七「嗚呼」以靜心。見禦制詩注。

◎不用內監

自世祖時﹐殷鑑前代宦官之禍﹐乃立鐵牌於交泰殿﹐以示內官﹐不許干預政事。純皇待之尢嚴﹐稍有不法﹐必加楚。又命內務府大臣監攝其事﹐以法周官冢宰之制。凡有預奏事者﹐必攺易其姓爲王﹐以其姓眾多﹐人難分辧﹐其用心周詳也若此。有內監髙雲從素與於相交善﹐稍泄機務﹐上聞之大怒﹐將髙立置磔刑﹐其嚴明也如此。

◎翻譯

上夙善國語﹐於翻譯深所講習。然嘗謂﹕「國初惟以淸語爲本﹐翻譯爲後所增飾﹐實非急務。」故屢停翻譯科目﹐自戊寅至戊戌凡二十年未嘗舉行。後阿文成公桂因旗籍出身無所﹐始奏請開翻譯鄕場﹐以勉旗人上進之階﹐然非上之意也。

◎不喜朋黨

上之初年﹐鄂﹑張二相國秉政﹐嗜好不齊﹐門下士互相推奉﹐漸至分朋引類﹐陰爲角鬥。上習知其獘﹐故屢降明諭﹐引憲皇《朋黨論》戒之。胡閣學中藻爲西林得意士﹐性多狂悖﹐以張黨爲寇仇﹐語多譏刺。上正其罪誅之﹐蓋深惡黨援﹐非以語言文字責也。故所引用者﹐急功近名之士﹐其迂緩愚誕﹐皆置諸閒曹冷局﹐終身不遷其官。𨿽時局爲之一變﹐然多獲奇偉之士﹐有濟於實用也。

◎至誠格天

純皇敬天法祖﹐乾健不息﹐踐位六十年間﹐命親臣代郊者二﹐餘皆親襄祭祀。己卯夏旱﹐至六月不雨﹐上親自齋宮步禱圜丘﹐未竟日﹐甘﹛澍﹜大沛。壬子夏﹐旱旣甚﹐上宣召九卿科道﹐召對於勤政殿﹐下罪己詔﹐言本朝並無彊藩﹑女謁﹑宦官﹑權臣﹑佞幸之獘﹐惟土木繁興﹐引爲己責﹐命羣臣直言以匡救其失。是日申酉時卽雷雨大作﹐四郊沾足。又丙辰﹑丁巳間邪匪叛亂﹐糜爛川﹑楚三省﹐上於內寢設幾﹐夜間叩禱吁天﹐求延國祚﹐故逆氛日漸孱乏﹐以底滅亡。

◎友愛昆仲

上卽位後﹐優待和﹑果二王﹐每陪膳侍宴﹐賦詩飲酒﹐殆無虛日。然必時加訓迪﹐不許干預政事﹐保全名譽。和恭王少時驕抗﹐上每多優容。嘗命王監試八旗子弟於正大光明殿﹐日已晡﹐上尙未退朝﹐恭王請上退食。上以士子積習疲玩﹐未之許﹐王激烈曰「上疑吾買囑士子心耶﹖」上怡然退。傅文忠責王曰「此豈人臣之所宜語﹖」王始悔悟。次日免冠請罪﹐上方云「昨朕若答一語﹐汝身應粉齏矣﹗其言𨿽戇﹐心實友愛﹐故朕恕之。然他日愼勿作此語也。」友愛如初。果恭王因救火遲誤﹐復交通外吏事發﹐上惟紿戍其賓客﹐降王爲貝勒﹐事不深詰﹐以保全之。王慚恧病發﹐上往視疾﹐執手痛曰「朕以汝年少﹐故稍如拭拂以格汝性﹐何期汝愧恧之若此﹖」卽日復王爵﹐慰諭者再﹐其厚待天性也若此。

◎孝親

純皇侍奉孝聖憲皇后極爲孝養﹐每巡幸木蘭﹑江﹑浙等處﹐必首奉慈輿﹐朝夕侍養。後天性慈善﹐屢勸上減刑罷兵﹐以免蒼生屠戮﹐上無不順從﹐以承歡愛。後喜居暢春園﹐上於冬季入宮之後﹐遲數日必往問安視膳﹐以盡子職。後崩後﹐上於後燕處之地皆設寢園﹐凡巾櫛﹑拖枷﹑淋盆﹑吐盂無不備陳如生時﹐上時往參拜﹐多至失聲。又於園隙建恩慕寺﹐以資後之冥福焉。

◎用傅文忠

上旣誅訥親﹐知大權之不可旁落。然國無重臣﹐勢無所倚﹐以傅文忠恆爲椒房懿親﹐人實勤謹﹐故特命晚間獨對﹐復賞給黃帶﹑四團龍補服﹑寶石頂﹑雙眼花翎以示尊寵。每遇事必獨攬大綱﹐文忠承志行旨﹐毫不敢有所專擅。上尙時加訓迪。一日禦門﹐文忠後至﹐踉蹌而入。侍衛某笑曰「相公身肥﹐故爾喘吁。」上曰「豈惟身肥﹐心亦肥也。」文忠免冠叩首﹐神气不寧者數日。故當時政治寬厚﹐無侵擅之獘焉。

◎殺髙恆

兩淮鹽政髙恆﹐以侵貪匣費故﹐擬大辟。勾到日﹐上惡其貪暴﹐秉筆欲下﹐傅文忠代爲之請﹐曰「願皇上念慧哲皇貴妃之情﹐姑免其死。」上曰「若皇后弟兄犯法﹐當如之何﹖」傅戰栗失色﹐上卽命誅恆。

◎惡章攀桂

淮揚道章攀桂﹐以吏員起家﹐人工獻納。上南巡﹐章司行宮陳設﹐欲媚上歡﹐以鏤銀絲造吐盂設坐側。上見之﹐矍然曰「此與孟釒長之七寶溺器何異﹖」心甚惡之﹐終其身未遷其官。

◎食魚羹

金川用兵時﹐累歲未得進﹐至乙未冬﹐始克勒烏圍﹐阿文成公桂以捷書進。上方用膳﹐因念將士用命﹐潸然淚下﹐適落魚羹中。上卽命封魚羹以賜文成﹐並申明其故。文成泣曰「臣敢不竭死以報上之眷也。」

◎用福文襄

福文襄王康安﹐荷父庇蔭﹐威行海內﹐上亦推心待之﹐毫無肘掣。臺灣之役﹐福戚宗室恆瑞以逗𨖻失機﹐上命入京訊質。福以戚故﹐故緩其行﹐乃於戰陣時首列瑞功﹐以希免罪。上諭福云「使恆瑞果將材﹐何以汝未至時﹐並未睹其專戰﹐而一旦勇健若此﹐豈以戚畹而袒庇乎﹖朕深爲汝惜也﹗」福文襄承命之下﹐戰栗失色﹐花翎動搖竟日。

◎誅伍拉納

伍制軍拉納﹐繼福文襄督閩﹐惟以貪酷用事﹐至倒懸縣令以索賄。故貪吏充斥﹐盜賊縱橫﹐魁將軍倫劾之。上大怒﹐並巡撫浦霖罷斥﹐檻解入京。時和相擅柄﹐故緩其行以解上怒。上計日不至﹐立命乾淸門侍衛某飛騎召入﹐於丰澤園庭訊。伍﹑浦皆服罪﹐立置於法﹐和亦無能爲力。是日冬月﹐天气和暖﹐人皆以爲刑中故也。

◎雪睿王冤

大兵平定中原﹐睿忠王方攝政﹐定鼎規模﹐多所裁定﹐薨後議罪革爵。饒余郡王阿巴泰父子略定河北﹐徵討吳逆﹐累功封安親王﹐以其後嗣依附廉親王允祀﹐故世宗特斥其封。純皇夙知二王功髙﹐於乾隆戊戌特復睿王封爵﹐令其五世孫淳穎襲封﹐並命配享太廟﹔安王嗣封輔國公﹐以承其祀﹐實盛徳事也。

◎定恩騎尉

國初定世爵﹐自公至云騎尉凡二十四級﹐以爲賞功之次。然云騎尉甫襲三次﹐又陣亡後裔與戰績加者﹐無所區別。上軫念殉節之員﹐未易代卽停封﹐甚爲憫惻﹐故特定恩騎尉之職。凡陣亡人員﹐其封爵襲替者﹐皆賞給恩騎尉﹐以世其家﹐眞曠典也。

◎綠營定世爵

國初定制﹐凡旗員陣亡者﹐蔭以世爵﹐漢員猶沿明制﹐惟蔭以難蔭﹐宮及其身而已。純皇念一體殉節而有等差﹐其制不無偏袒之勢﹐下詔命凡漢員文武各員如有陣亡者﹐皆蔭以世職﹐𨿽微員末吏亦得蔭云騎尉﹐故人皆感激用命。三省教匪之役﹐殉難以數千計﹐蓋上之恩澤淪浹之深也。

◎哨鹿

上搜獵木蘭時﹐於黎明親禦名駿﹐命侍衛等導引入深山疊嶂中﹐尋覓鹿羣。命一侍禦舉假鹿頭作呦呦聲﹐引牝鹿至﹐急發箭殪斃﹐取其血飲之。不惟延年益壯﹐亦以爲習勞也。

◎松苓酒

純廟時﹐張文敏照獻松苓酒方。於山中覓古松﹐伐其本根﹐將酒甕開壇埋其下﹐使松之精液吸入酒中﹐逾年後掘之﹐其色如琥珀﹐名曰松苓酒。上偶飲之﹐故壽躋九旬﹐康莊日健﹐有以哉。

◎答錢香樹奏折

上庚寅歲舉行六十萬壽禮﹐錢文端陳羣獻竹根如意。上批札云「未頒僧紹之賜﹐恰致公遠之貢﹐文而有理﹐把玩良怡。今賜卿木蘭所獲鹿﹐服食延年﹐以俟淸晤。」其風趣也如此。

◎純廟博雅

純廟天縱聰慧﹐攬讀淵博﹐萬幾之暇﹐惟以丹鉛從事。禦制詩五集﹐至十餘萬首﹐𨿽自古詩人詞客﹐未有如是之多者。每一詩出﹐令儒臣注釋﹐不得原委者﹐許歸家涉獵。然多有翻擷萬卷莫能解者﹐然後上舉其出處﹐以博一笑﹐諸臣無不佩服。嘗於《塞中雨獵》詩內用「制」字﹐眾皆莫曉。上笑曰「卿等一代巨儒﹐尙未盡讀《左傳》耶﹖」蓋用陳成子杖制以行也。又出《污卮賦》考詞林﹐眾皆誤爲窳尊﹐上徐檢出﹐乃擬傅咸《污卮賦》也。彭文勤嘗進呈百韻排律﹐上立讀之﹐曰「某某出韻。」後考之﹐信然。其博雅也如此。

◎純廟賞鑑

純廟賞鑑書畫最精﹐嘗獲宋刻《後漢書》及《九家杜注》﹐心甚受惜﹐命畫苑寫禦容於其上。嶽氏《五經》﹐特建五經萃室以貯之。又覓馬和之《國風圖》﹐歷數十年始全獲﹐藏於學詩堂。其他如韓《五牛》﹐設春藕齋﹐周鑄十二鐘﹐於景陽宮﹐皆有所謂。可知勤政之餘﹐其所以怡情悅性者皆不凡也。

◎內湖珠兆

乾隆初﹐有小內侍夜於禦湖泛舟﹐見神光燭天自湖中出﹐因网羅之﹐得蚌徑尺﹐中有明珠寸餘﹐二顆相連如葫蘆形。內監不敢匿﹐因以進上。上嵌於朝冠﹐珠晶瑩異常。夫禦湖非孕珠之地﹐而能獲此奇寶﹐蓋天預爲之兆﹐以肇六十重元之盛也。

◎今上待和┞

丙辰元日上旣受禪﹐和坤以擁戴自居﹐出入意頗狂傲。上待之甚厚﹐遇有奏純廟者﹐托其代言﹐左右有非之者﹐上曰「朕方倚相公理四海事﹐汝等何可輕也﹖」┞又薦其師吳稷堂省蘭與上錄詩艸﹐覘其動靜。上知其意﹐吟詠中毫不露圭角﹐故┞心安之。及純廟崩後﹐王黃門念孫﹑廣侍禦興等先後劾之。上立命儀﹑成二王傳旨逮┞﹐並命勇士阿蘭保監以行。┞毫無所能爲。控制上相﹐如縛庸奴﹐眞非常之妙策。恭讀《味余書室稿》中《唐代宗論》﹐有云「代宗𨿽爲太子﹐亦如燕巢於幕﹐其不爲輔國所讒者幾希。及帝卽位﹐若苟正輔國之罪﹐肆誅市朝﹐一武夫力耳﹗乃捨此不爲﹐以天子之尊﹐行盜賊之計﹐可愧甚矣﹗」乃知睿謀久定於中矣。

◎卻貢玉

今上親政時﹐首罷貢獻之詔﹐除鹽政﹑關差外﹐不許呈進玩物﹐違者以抗旨論。諭中有「諸臣以如意進者﹐朕視之轉不如意」之語。時和闐貢玉﹐輦至陜﹑甘間﹐上卽命棄諸途中﹐不許解入。故一時珠玉之價﹐驟減十之七八云。

◎辛酉工賑

辛酉夏﹐霖雨數旬﹐永定河漫口﹐水淹南苑﹐漂沒田廬數百里﹐秋禾盡傷。上減膳撤樂﹐步禱社稷壇祈晴。命步軍統領明安廣爲賑﹐粥廠有所不及﹐明親乘木筏﹐施散餅餌﹐日以數百萬計。特建席棚以處災黎﹐凡活者數百萬人。又特簡大臣四出查賑﹐截南漕數十萬石以備緩急。又築建永定西堤﹐上親爲巡視﹐指定方略﹐堤遂以成。其憂勤民瘼﹐實爲曠古所罕睹焉。

◎虔禱風神

癸亥秋﹐杞縣河溢﹐衝圮衡家樓﹐上命侍郎那彥寶堵禦﹐經冬未竣。余聞內務府大臣戴公明徳言﹐甲子春﹐上偶泛湖﹐值東北風甚驟﹐上因念北河若得此風助﹐庶可竣工﹐乃卽於舟中拈香禱之。未逾旬﹐那公奏北河合龍﹐信得東北風助﹐去上祈禱甫三時﹐非上精虔﹐何以致此。後聞莫侍郎瞻べ云﹐此爲黃金大壩﹐康熙中曾漫溢﹐經數十年始竣工﹐未能若是之速。信百靈之效順也。

◎重朱文正

今上在藩邸時﹐朱文正爲上書房師傅﹐朝夕訓迪。上深知其醇正﹐於親政後特召入都﹐日加親信。朱故宿儒﹐亦持躬勤謹﹐時有嘉猷入告﹐故上之行政﹐惟以仁厚爲本。至癸酉林淸之變﹐駢戮百餘人﹐上惻然哀憫﹐命有司於菜市口築壇超度﹐猶秉文正之教也。文正旣歿﹐逾年上駐蹕趙新店﹐猶命近臣代奠﹐有「哀我哲輔﹐松楸在望」之諭焉。

◎親骨肉

今上卽位後﹐厚待儀﹑成諸王﹐𨿽不假以事權﹐每有過失﹐必寬容之。儀王性剛愎﹐在上前作爾汝辭﹐成王遇事模稜﹐不竭力以報效﹐上待之如舊。己巳秋﹐慶郡王遊桃花寺行宮﹐乙亥秋﹐儀王奉祭裕陵﹐私回京邸﹐有司議以黜革﹐上惟罰鍰示懲而已。諸王子孫皆封貝勒﹑貝子諸爵﹐至於孩提﹐皆授以應封頂帶。其連枝友於之愛﹐實後世所罕見也。

●卷二

◎淳化帖

法帖之久﹐無如淳化閣帖。其後鼎﹑絳﹑汝諸帖互相仿摹﹐愈失舊規﹐近日祖帖收藏家﹐無過而問者。惟大內所藏﹐系當日所賜畢士安者﹐篇帙完善﹐墨瀋如新﹐成親王曾見之。純皇帝珍惜如寶﹐特建淳化軒以貯之。又命於文襄摹刻上石﹐頒賜諸王公卿﹐𨿽不及原帖之善﹐亦自成一家焉。

◎金元史

自古稗史之多﹐無如兩宋﹐𨿽若《捫虱新語》《碧雲錄》不無污蔑正人﹐然一代文獻﹐賴玆以存﹐學者考其顚末﹐可以爲正史之助。如金﹑元二代﹐著述寥寥﹐金代尙有《歸田錄》《中州集》等書﹐史官賴以成編。元代惟《輟耕錄》一書﹐所載又多系猥鄙之詞﹐故宋﹑王諸公不得不取材諸碑版﹑行狀等詞﹐其事頗多溢美。如《完澤傳》﹐甫載郭��劾其貪酷諸款﹐而後又言其公正廉潔惜名器重士節諸語。梁徳圭﹐本紀載其與相臣比暱爲姦爲何煒所劾﹐而其傳又言其遵守先朝法度﹐諫臣浮競﹐使其不終其位等語。臧否如出二手﹐蓋皆碑版之文故也。

◎本朝文人多壽

王州著《文人九厄》﹐使人閱之﹐索然气盡。余按本朝文人多壽﹐可以證王之失。如王文簡公士禎七十七﹐朱竹彜尊八十四﹐尢西堂侗八十五﹐沈歸愚尙書徳潛九十五﹐宋漫堂犖七十二﹐查初白愼行七十八﹐方靈臯苞八十二﹐袁簡齋枚八十二﹐錢辛楣大昕七十七﹐紀曉嵐尙書昀八十二﹐彭蕓楣尙書元瑞七十三。姚姬傳鼐八十四﹐翁覃溪方綱八十餘﹐梁山舟同書九十二﹐趙甌北翼八十二﹐四公至今猶存。

◎本朝父子祖孫宰相

王州載明代門族之盛﹐按本朝父子調梅以濟升平之盛者﹐指不勝屈。如阿文端公蘭泰之子爲傅文恭公明安﹐阿文勤公克惇子爲文成公桂﹐張文端公英子爲文和公廷玉﹐劉文正公統勛子爲文淸公墉。馬文穆公齊之侄爲傅文忠公恆﹐其子爲福文襄公康安。髙文良公斌之侄爲文端公晉﹐其子爲參政公書麟﹐皆父子宰相。惟溫文簡公達孫爲相國福﹐其子今相國伯勒保﹐尹文恪公泰子爲文端公繼善﹐其孫爲今相國慶桂﹐皆三代持衡﹐爲升平良佐﹐實古今所未見也。

◎本朝狀元宰相

本朝閣臣﹐最利鰲頭。如傅聊城以漸爲順治丙戌狀元﹐呂常州宮爲順治丁亥狀元﹐於文襄公敏中爲乾隆丁巳狀元﹐莊參政有恭爲乾隆己未狀元﹐梁文定公國治爲乾隆戊辰狀元﹐王文端公傑爲乾隆辛巳狀元﹐戴文端公衢亨爲乾隆戊戌狀元。今七卿中有潘芝軒世恩﹑胡希廬長齡﹑茹總憲菜﹑王司空以銜﹑姚閣學文田凡五人﹐皆有調羹之望焉。

◎張魏公

世之訾張魏公者﹐皆謂其不度徳量力﹐專主用兵﹐幾誤國事。殊不知其誤不在佳兵黷武﹐反在過於持重之故。按宋﹑金彊弱之不敵﹐夫人知之﹐魏公卽勉力疆場﹐親持桴鼓﹐尙未知勝負若何。今考其出師顚末﹐富平之敗﹐魏公方在州﹔淮西之失﹐公方在行在﹔符離之潰﹐公方在泗州﹐皆去行間數百幹余裏﹐安得使士卒奮勇而能保其不敗哉﹖故酈瓊對金梁王言「宋之主帥﹐皆持重擁兵﹐去戰陣數十里外﹐不如王之親冒矢石」之語﹐蓋指魏公而言也。

◎國初定三院

文皇踐祚之初﹐攺內閣爲三院﹐曰弘文﹐曰祕書﹐曰內院﹐皆置大學士﹑學士等官﹐蓋仿宋昭文集賢之制。入關後仍沿其制﹐至順治戊戌﹐始復從明制﹐攺設中和殿﹑保和殿﹑武英殿﹑文華殿﹑文淵閣﹑東閣諸大學士名。乾隆戊辰﹐特旨罷中和殿大學士﹐攺爲體仁閣﹐以配三殿三閣之名焉。保和殿大學士不常置﹐惟張文和公﹑傅文忠公拜焉。體仁閣大學士初以楊節相廷璋﹑楊節相應琚先後大拜﹐皆不終位﹐故戴服堂《藤陰雜記》內謂其名不祥。然劉文淸公﹑今曹相國振鏞遞相任之﹐卒無他咎﹐可知在人不在名也。

◎本朝宗室輔臣

本朝定制﹐宗子無爵者﹐與八旗世臣同授朝職﹐然爲輔臣殊不利。康熙初﹐忠懿公塔拜子班穆布爾善嘗拜東閣大學士﹐以鰲拜黨誅。覺羅勒徳洪拜武英殿大學士﹐後以事罷斥。覺羅吉慶以粵督有廉名﹐授參政﹐以永安州兵事失機褫職﹐公自吞煙具死。宗室琳寧繼之﹐以失察書吏事降官﹐致仕。宗室祿康拜東閣大學士﹐初以失察輿夫賻降都統﹐復以失察曹倫謀逆事遣置盛京﹐皆不終其位。蓋以天潢驕縱﹐易以致咎﹐故卒無繼李國﹑趙忠靖之相業者。

◎宗室科目

康熙初﹐嘗置宗室科目﹐不久停止﹐見紫幢居士文昭詩中。乾隆乙丑復設科目﹐中達麟圖﹐戊辰中良誠﹐辛未中玉鼎柱。後以達侍班失儀罷斥﹐遂停文科目。嘉慶己未﹐今上親政﹐從肅親王之請﹐復設鄕﹑會試﹐壬戌中果齊斯歡﹑慧端﹑徳明阿三人。果爲鄭恭王胞侄﹐慧爲簡良王曾孫﹐徳卽良祭酒子﹐皆入詞林﹐一時稱盛。其後累科皆中二三人。果今氵存至戶部侍郎﹐徳至左庶子﹐惟慧以散館降秩﹐今任宗人府理事官。

◎宗室詩人

國家厚待天潢﹐歲費數百萬﹐凡宗室婚喪﹐皆有營卹﹐故涵養得宜。自王公至閒散宗室﹐文人代出﹐紅蘭主人﹑博問亭將軍﹑塞曉亭侍郎等﹐皆見於王漁洋﹑沈確士諸著作。其後繼起者﹐紫幢居士文昭爲饒余親王曾孫﹐著有《紫幢詩鈔》。宗室惇成爲英親王五世孫﹐與弟惇敏齊名一時﹐詩宗晚唐﹐頗多逸趣﹐瞿仙將軍永忠爲恂勤郡王嫡孫﹐詩體秀逸﹐書法遒勁﹐頗有晉人風味。常不衫不履﹐散步市衢﹐遇奇書異籍﹐必買之歸﹐𨿽典衣絕食所不顧也。樗仙將軍書П﹐鄭獻王六世孫﹐性慷慨﹐不欲嬰世俗情﹐年四十卽托疾去官﹐自比錢若水之流。邸有餘隙地﹐盡種蔬果﹐手執畚從事﹐以爲習勞。晚年慕養生術﹐每日進食十數﹐稍茹甘味卽哺出﹐人皆笑其迂﹐然亦可諒其品矣。先叔嵩山將軍諱永﹛大恚﹜﹐詩宗盛唐﹐字摹榮祿。晚年獨居一室﹐人迹罕至﹐詩篇不復檢閱﹐故多遺佚。近日科目復盛﹐凡溫飽之家﹐莫不延師接友﹐則文學固宜其然盛也。

◎宋置封樁庫

宋太祖起自布衣﹐深悉民間疾苦﹐故平定諸國後﹐自奉儉薄﹐積左藏之餘﹐立封樁庫。嘗欲待足五千萬後﹐捐資契丹﹐以贖燕云之地。如其不與﹐則以其資厚賞軍士﹐興師恢復其土。及澶淵和後﹐不復講求﹐則以其財供土木祠禱之費。至神宗時﹐日憂國用之不足﹐王荊公以新法濟之﹐卒招靖康之禍。孝宗天資英敏﹐復置封樁庫以爲滅金之貲﹐暮年積錢四千萬緡﹐他物稱是﹐後爲韓冑取爲賞賜燕好之貲。至理宗時﹐國用復絀﹐以致滅亡。世之如宋太祖﹑孝宗之舉皆勝夫庸淺之主﹐而子孫不知愛惜﹐反消耗於聲色土木之間﹐良足慨惜。然則丁謂﹑王欽若﹑韓﹑賈等所爲可容誅乎﹖

◎宋金形勢

宋自建隆﹑開寶後﹐民不知兵者一百餘年﹐一旦金人以飆迅之勢﹐破京俘主﹐其勢實不可與敵。然建炎之初﹐河北尙爲宋守﹐河南﹑淮右堅城數十﹐自相保障﹐使髙宗重任宗忠簡等﹐使其固守殘疆﹐漸爲恢復之計﹐則金𨿽彊﹐無能爲也。乃先避敵南下﹐一聞兵燹﹐首倡泛海﹐方自以爲得計。明州之役﹐幾不自保其軀﹐其不爲石頭之降者幸耳。使金兵攻破臨安卽設置郡縣官吏﹐以一旅窮追﹐𨿽有智者亦無如何矣。梁王智不出此﹐乃復倉卒凱旋﹐致有黃天蕩之戰﹐乃金自失其機﹐非宋人有能禦者。其後張﹑韓﹑劉﹑嶽等練集士卒﹐防守邊隅﹐至紹興庚申﹑辛酉間﹐宋兵日見彊盛。金兵自入中國﹐習於安逸﹐其彊不及於前﹐故韓常每爲之憂懼。順昌﹑朱仙鎭之役﹐宋人屢次獲勝﹐而髙宗狃於見聞﹐甘心乞和稱臣﹐以致大仇不復﹐受金人朽木燈檠之欺﹐良可悲也。

◎吳春麓語

吳春麓禦史賡枚﹐桐城人。中嘉慶己未進士。性忠愨﹐頗以理學自命。與余交最篤﹐嘗與余書曰「奮與僨﹐盛衰之本。勤與惰﹐成敗之原。貪與廉﹐得失之林。寬與虐﹐恩怨之府。靜與躁﹐壽夭之徵。忍與激﹐安危之券。謙與盈﹐禍福之門。敬與肆﹐存亡之界。」此數語眞見道之言也。

◎旭亭家書

韓旭亭先生諱是升﹐今大司寇桂ぎ﹛山封﹜父也。性和靄﹐居家勤儉﹐年四十﹐卽棄儒冠﹐遊食四方。余少及其門。嘗語人曰「天下事多矣﹗未有驕盈而不敗者。」恆以謙抑自居﹐𨿽僕夫媼婦﹐必接之以溫顏。其子𨿽屢任封疆﹐而先生朴素如故也。嘗寄書與司寇云「余今年秋收頗佳﹐所植菽稷﹐頗足釀酒﹐筆墨足以代耕﹐盡有餘享。汝所獲廉俸丰無﹐其養贍妻孥之餘﹐猶有餘資﹐切勿貪分外之榮﹐致使七十垂盡之翁反被汝所累也。」故司寇謹守先生教﹐始終以敬謹受今上知遇﹐屢登髙位﹐皆秉其家範也。

◎徳濟齋夫子

本朝宗室任外吏者﹐以簡儀親王爲首稱。王諱徳沛﹐鄭莊親王之裔也。少應襲公爵﹐王讓其弟﹐己入西山讀書。怡賢親王薦於朝﹐世宗聞而異之。召見﹐問王所欲﹐曰「惟願百年後於孔廟中食塊冷肉耳。」上奇其言﹐卽任戶部侍郎。後屢任封疆﹐不名一錢﹐每到處﹐務立書院﹐聚徒講學。嘗謂人曰「人心爲風俗之本﹐未有人心澆漓而風俗朴厚者。今世不患乏才﹐而患人心之不復古﹐非講學無以明之。如使風化日移﹐勝紛據於咿唔之學多矣﹗」嘗與河督髙斌議論不合﹐髙欲歲減革掃沙船﹐王力持之不得。時語先人曰「古人制度﹐安可輕易攺革﹖吾年就衰﹐恐不及見﹐汝今年少﹐應見河患之日增﹐異日當思吾語也。」後癸酉秋﹐水漫張家路頭﹐果如王所料﹐時王薨已二年矣。其後河患日增﹐至竭海內脂膏以供之﹐猶尙無補於患﹐則王之先見若何也。講學家尊之爲濟齋夫子云。

◎醉公

睿忠親王嗣曾孫名塞勒﹐性爽伉。嗜糟ㄤ﹐日夜不醒﹐𨿽朝會﹐酒气猶燻然﹐人呼爲醉公。然遇大事多直鯁。康熙戊戌﹐理邸以罪黜﹐東宮虛位﹐聖祖命諸臣集議。時廉王覬覦大器﹐揆敍﹑王鴻緒復左右之﹐公憤怒起於座﹐髙聲曰「惟有立雍親王﹐天下蒼生始蒙其福也。」眾爲之憬然。後世宗卽位﹐召公責之曰「當日汝言﹐幾有危於朕躬。然汝忠鯁可嘉﹐嗣後愼勿多言也。」公免冠謝曰「臣一時直性﹐不能自遏抑也。」後乾隆戊戌復睿邸﹐追贈公王爵。

◎元泰定帝

元泰定帝乃晉王甘麻刺子﹐爲世祖嫡長孫。南坡之弒﹐帝𨿽與聞﹐然立執其使﹐驛遞以告。其未及達者﹐天也。卽位後﹐卽首戮鐵疊等明示天下﹐頗有叔孫昭子之風。其視晉簡文之拜桓溫﹐宋理宗之寵彌遠者﹐不啻霄壤。崩逝後﹐靑宮踐祚﹐統緒有歸。乃燕帖木兒心系周王﹐乘間奪國﹐其後文宗卒膺大寶﹐而以篡弒之罪歸之﹐非公論也。

◎朱淸張

朱淸﹑張以隸卒之賤﹐受世祖知遇﹐以海艘濟運。及夫末際﹐歲運至四百萬之多﹐使太倉陳陳相因﹐紅朽不可食﹐亦有賴於二人者。何以一旦致罪﹐乃至身首不保﹐後世亦未有鳴其冤者﹐何也﹖

◎國初官制

國初甫定遼﹑沈﹐官職悉沿明制。其總攝國政者﹐有五大臣﹑十大臣之分﹐其餘設總兵﹑副將﹑遊擊﹑備禦之分﹐而皆階以等級﹝如一等總兵官﹐三等遊擊之類﹞。其後攺爲國語﹐無復漢名﹝如固山額眞之類﹞。入關後﹐始攺總統旗務者爲都統﹐每旗一員﹔其參協者爲副都統﹐每旗二員﹔其下設參領﹑佐領等官﹐惟世職名仍沿國語﹝如一等阿思哈呢哈番﹐三等拜他拉布勒哈番之類﹞。乾隆初﹐從舒文襄公議﹐始設漢銜﹐其一品者爲子﹐二品者爲男﹐三品者爲輕車都尉﹐四品者爲騎都尉﹐五品者爲云騎尉﹐而官名乃釐正焉。

◎漢軍初制

國初時﹐俘掠遼﹑沈之民﹐悉爲滿臣奴隸。文皇帝憫之﹐拔其少壯者爲兵﹐設左右兩翼﹐命佟駙馬養性﹑馬都統光遠統之。其後歸者漸多﹐入關後﹐明降將踵至﹐遂設八旗﹐一如滿洲之制。康熙中﹐平三逆﹐其藩下諸部落亦分隸旗籍。雍正中﹐定上三旗每旗佐領四十﹐下五旗每旗佐領三十﹐其不足者﹐撥內務府包衣人隸焉﹐於是其制始定。蓋𨿽曰旗籍﹐皆遼﹑沈邊氓及明之潰軍敗卒。今生齒日繁﹐其從龍丰沛舊臣﹐尙不能生計富饒﹐而聚若輩數萬人於京華﹐又無以令其謀生之道﹐其當軸者宜有遠略歟﹖

◎國初尙右

國初世沿古制﹐凡祭祀明堂諸禮儀﹐皆尙右。祭神儀﹐神位東向者爲尊﹐其餘昭穆分列﹐至今猶沿其制。故先烈王以宗老﹐孔定南以藩臣之長﹐皆居右班云。

◎三王旗纛

孔定南﹑耿靖南﹑尙平南等歸順時﹐未隸旗籍﹐文皇名其軍爲天軍﹐特設白﹑綠﹑黑諸旗纛以賜之。見《八旗通誌》。

◎王府屬下

國初定制﹐皇帝親將之旗有三﹕曰鑲黃﹐曰正黃﹐曰正白。諸王分將之旗有五﹕曰正紅﹐曰鑲白﹐曰鑲紅﹐曰正藍﹐曰鑲藍。其五旗戶籍﹐皆爲王公僚屬﹐沿左氏人有十等之制﹐遞爲臣僕﹐凡所升擢﹐皆由諸王公掌之。其後升平日久﹐諸王習於驕汰﹐多有虐其所屬不堪言者。世宗習知其獘﹐故命惟王府護衛諸官仍由本王所擢﹐其餘皆隸有司﹐諸王之權始絀。然猶許歲時慶弔﹐趨謁如制。至今護軍營操習﹐仍用各王府旗纛﹐猶存舊制。近有妄男子身隸王府旗籍﹐乃聲言並非王府臣僕等語﹐眞故違祖制也。

◎先恭王家訓

先恭王襲爵垂五十年﹐其勤儉如一日﹐不好侈華﹐所食淡泊﹐出處有恆﹐𨿽盛夏不去冠冕。嘗曰「吾心如權﹐凡事至﹐皆量其輕重﹐然後理之。」又曰「凡執權者﹐宜開人生路﹐不可博公直之名﹐致裁抑仕途﹐使進取之士壅滯怨望。」時和相當朝﹐每苛責諸士子﹐先人每不以爲然。嘗誡連曰「朝廷減一官職﹐則里巷多一苦人﹐汝等應志之。」

◎經驗良方

余嘗患鼻衄﹐至流血數斗﹐竟夕不止﹐以靑黛﹑紫菀諸物治之﹐毫無應驗。有人送一方﹐用千瓣石橊花燒灰﹐以酒調之﹐塞鼻中﹐其血立止﹐屢試果驗﹐因志之。

◎先惠順王神力

國初諸王﹐披堅執銳﹐撫定遼﹑沈﹐先烈親王諸子中如克勤郡王﹑穎毅王。諸王平定山左﹐各著有勞績﹐惟先惠順王以年幼未經從軍﹐然天授神勇﹐眾罕與匹。生有髭須數十莖﹐人爭異之。順治中﹐有喀爾喀使臣至﹐與近臣角抵﹐俱莫能攖。王聞之﹐請於烈王﹐僞爲護衛入朝﹐雜於眾中﹐使臣與鬥﹐應手而僕。世祖大悅﹐賞賚無算﹐時年甫弱冠也。後嘗告人曰「此間殊寂寞惱人﹐未若諸天樂也。」烈王方訝爲不祥﹐未逾年薨。

◎宋太祖解兵權

宋祖生於兵間﹐頗知五代藩鎭之獘﹐故假杯酒解釋兵權﹐使驕兵悍將無所用智﹐實爲一代良法。然聚兵於京師﹐習爲驕縱﹐而天下州郡不復置兵﹐一有變亂﹐皆請兵於朝﹐故其國勢衰微﹐末年致有靖康之禍。使當時如唐府兵之制﹐易其將不汰其軍﹐使重臣遞相撫禦﹐以爲彊榦弱枝之制﹐安得坐喪其業哉﹖

◎宋武臣

有宋一代﹐武臣寥寥﹐惟狄武襄立功廣南﹐稍有生色﹐仁宗置諸樞府﹐甚爲駕馭得宜。乃歐陽公露章劾之﹐至恐其有他心﹐豈人臣爲國愛惜人材之道﹖狄公終以憂憤而卒。其後賊檜得以誣陷武穆者﹐亦襲歐陽之故智也。

◎五大臣

國初太祖時﹐以瓜爾佳信勇公費英東﹑鈕鈷祿宏毅公額亦都﹑董鄂溫順公何和理﹑佟忠烈公扈爾漢﹑覺羅公安費揚古爲五大臣﹐凡軍國重務皆命贊決焉。

◎啟心郎

國初﹐滿大臣不解漢語﹐故每部置啟心郎一員﹐以通曉國語之漢員爲之。職正三品﹐每遇議事﹐座其中參預之。後多緣以爲姦﹐乃汰去。

◎元順帝

元順帝亡國之君﹐無足置議﹐然有二三政事遠勝前人者。巴延擅權﹐舉國依附﹐帝能識托克托於行間﹐密與之謀﹐一旦立解兵柄﹐貶謫遠方﹐頗有英颯之姿。明宗被弒多年﹐帝首發其逆謀﹐將雅爾特爾穆子孫咸置於法。𨿽遷逼太后﹐謀害皇弟﹐不無太忍﹐然較唐敬宗敬禮陳宏敬﹐明天啟之不究詰方從哲﹑崔文升﹐反將劾姦諸臣屈陷成獄者﹐不啻霄壤矣。又能任漢人賀惟一爲相﹐攺革蒙古勛臣專擅之風﹐亦良能也。

◎劉藥村

劉藥村名大槐﹐海峯先生之弟也。館於明太傅第﹐課子弟甚嚴。性迂闊﹐初不知人間有分桃斷袖事者﹐聞之﹐以爲人倫大變﹐作檄以討論之。又性惡女尼﹐每於市衢間遇之﹐必歸蒙以紅綾被﹐臥竟日以爲厭勝﹐其迂妄也如此。

◎劉孝廉

吳夔倫學士言﹐康熙中有劉孝廉名祿﹐河南人。善風角占卜。仁皇召直蒙養齋﹐欲授以官﹐孝廉屢辭。隨上北徵﹐糧餉乏濟﹐上命孝廉卜之﹐曰「不出三日定至。」果如其言。又從幸灤陽﹐一日踉蹌至宮門﹐請上速徙居髙處﹐以避水厄。時方晴霽﹐夜間山水漲發﹐果衝沒行宮。又善風鑑﹐嘗謂張文和公﹑史文靖公皆異日太平宰相。壬寅冬乞假歸省﹐至冬月望日﹐忽命家人制服向北哭之竟日﹐及哀詔到﹐正仁皇崩之後二日。後孝廉卒於家。

◎鄂爾奇短視

鄂司馬爾奇﹐西林相公胞弟。目短視﹐性聰敏﹐讀書數十行。顯揚後﹐頗耽聲色﹐與相公異趣﹐時人比之以大小宋云。相公嘗浴足﹐公倉卒至﹐相公不及摒擋﹐加足於懷﹐司馬急以煙筒擊之。相公矍然﹐公曰「大白貓何罕物﹐而兄珍之於懷何也﹖」蓋以足爲貓云﹐人傳以爲笑。

◎十王亭

我文皇撫定遼﹑沈﹐規模闊大﹐而集思廣益﹐納諫如流。造十王亭於宮右側﹐凡有軍國重事﹐集眾宗藩議於亭中而量加采擇。故當時政治肅淸﹐良有以也。

◎漢軍各營旗纛

漢軍八旗旗纛﹐皆用描灑金飛虎。前鋒營用五色飛虎旗﹐香山健銳營用黃色緣藍﹐火器營用藍色緣黃﹐以辧制度云。

◎範文肅公厚徳

範文肅公文程爲宋忠宣公裔。國初仗劍謁軍門﹐太祖曰「名臣後﹐宜厚待之。」遵化四城之役﹐公守灤州﹐獨得保全闔郡生靈。大兵入關時﹐公參決幃幄﹐勸睿忠王秋毫無犯﹐爲明帝發喪﹐並護送倪文貞公靈柩南歸﹐凡忠義之士皆褒獎之。時定賦稅﹐有司欲以明末練餉諸苛政爲殿最﹐公曰「明之亡由於酷苛小民﹐激成流寇之變﹐豈可復蹈其所爲﹖」因以萬曆中徵冊爲準﹐歲減數百萬兩﹐民賴以蘇。故其簪組鼎盛﹐爲八旗巨室云。

◎成王書法

成親王諱永星﹐爲純皇十一子。善書法﹐幼時握筆﹐卽波磔成文﹐少年工趙文敏。又嘗見康熙中某內監言其師少時猶及見董文敏握筆﹐惟以前三指握管懸腕書之﹐故王推廣其語作撥燈法﹐談論書法具備。名重一時﹐士大夫得片紙隻字﹐重若珍寶。上特命刊其帖﹐序行諸海內﹐以爲榮云。

◎褚庫巴圖魯

褚庫巴圖魯姓薩爾圖氏﹐少爲先烈親王牙將﹐勇絕一時。攻宣化府城﹐首登其堞﹐頸爲明兵所刃。公左手撫額﹐右手猶手刃數人﹐僵於城側﹐其气僅屬﹐大兵因以破城。時有善醫者云其喉未斷﹐使婦女撫吸其气﹐猶可望生。時命妓女如法治之﹐用巨繩縫其頸﹐公果得復生。至順治中﹐從上幸南苑﹐彎弓逐獸﹐馬蹶﹐其頸復斷﹐公因之薨。

◎徐文定公

徐文定公元夢﹐舒穆祿氏﹐楊武勛王裔也。公父生公時﹐夢一老叟至﹐自云徐姓﹐因以命名爲志。公中癸丑文進士﹐與韓慕廬同榜。髙不逾人﹐鼻艴然爲紫纓絡﹐性和靄﹐遇大節侃侃。雍正中﹐廉王允祀﹑貝子允礻唐以覬覦大器﹐世宗命諸大臣議其罪。公首言「二王之罪誠不容誅﹐願皇上念手足之情﹐暫免一時之死」等語﹐情詞肫摯﹐上爲之動容。尋以罪謫爲中書舍人﹐公卽抱案牘﹐持鉛管從事﹐諸同侶有遜之者﹐公曰「否﹐此僕之職﹐敢不黽勉從事。」退與諸舍人講寅誼﹐其不苟也如此。其孫舒文襄公﹐復以勛業見稱於世。

◎史文靖公

史文靖公貽直﹐器量宏大﹐風度翩然﹐嘗有不時宣召﹐公雅步如常。或有催促之者﹐公曰「天下安有奔迫之宰相耶﹗」人服其知大體云。

◎馬彪

馬壯節公彪﹐固原人。少無賴﹐嘗衝突固原提督儀仗﹐提督命杖於轅門。公問人曰「提督品最髙﹐究竟何如人始爲之﹖」人告以由行伍起者。公奮然曰「吾以提臺皆天人耳﹐若由行伍進﹐吾猶能力致之。」乃誓曰「吾不致身此官﹐終不入此城也。」遂仗劍從軍。時大兵進討回部﹐公奮身用命﹐積功至總兵官。路由固原﹐有邀其入城會飲者﹐公力辭之曰「此尙非吾入城時也。」後以平撒拉爾回民功﹐果授固原提督。公至城門﹐揮去侍從﹐步入其。至衙中﹐首命置前提督神主﹐公朝服祀之﹐然後接其眾鄕裏父老﹐設酒歡宴終日﹐指其牌曰「吾非爲此公所激烈﹐何能致身至此﹖此聊所以報徳也。」

◎圖文襄公用兵

圖文襄公諱海﹐馬佳氏。輔翊世祖﹑聖祖二朝﹐功業卓然。初﹐公爲中書舍人﹐負寶從世祖之南苑﹐上心識其人﹐欲重用之。恐犬不服﹐因謂眾輔臣曰「某中書舉趾異常﹐當置於法。」眾以無罪請。上曰「否則立置卿相﹐方可滿其願也。」因立授內閣學士﹐不數年﹐氵存至大學士。康熙初﹐奏茅麓山之捷。甲寅冬﹐吳三桂旣叛﹐察哈爾復蠢動﹐事聞﹐聖祖憂之。孝莊文皇后曰「圖海才略出眾﹐可當其責。」上立召公﹐授以將印。時諸禁旅皆南徵﹐宿衛盡空﹐公奏請選八旗家奴之健勇者﹐得數萬人﹐公令以翌日聚徳勝門外。是日黎明﹐公已整裝至教場﹐甫檢閱畢﹐卽趨以疾行﹐不許夜宿﹐每至州縣村堡﹐卽令眾家奴略掠之﹐所獲金帛無算。不數日至察哈爾﹐下令曰「前此所掠皆士庶家﹐不足爲寶。今察哈爾承元之後﹐數百年之基業﹐珠玉貨寶不可勝計﹐汝等如能獲取之﹐可富貴終身也。」眾踴躍從事。公率眾夜圍其穹廬﹐察哈爾部長布魯尼不及備﹐倉卒禦敵。我兵無不一當百﹐卒擒之﹐公分散財帛﹐獎勵士卒而歸。陛見時﹐仁皇責其虜掠宣府等郡縣﹐以有司劾章示之。公謝罪曰「臣實無狀﹐然以輿亻臺之賤﹐禦方彊之敵﹐若不以財帛誘之以壯其膽﹐何以得其死力﹖然上不卽誅﹐待臣奏績而後責之﹐實上之明也。」仁皇大悅曰「朕亦知卿必有所爲也﹗」因命公復西徵焉。

◎劉海峯

劉海峯先生諱大魁﹐桐城人。古文名家。少以文謁李穆堂侍郎﹐驚曰「五百年無此作者﹐歐﹑蘇以來一人而已﹗」其見重如此。舉博學鴻詞科﹐鄂文端公業經首選﹐張文和惡其才﹐因曰「此吾鄕之浮蕩者。」因易以劉文定公﹐先生遂落拓終其身。居京邸﹐其弟館於明太傅家﹐先生惡其權貴﹐乃避居朱都統淪瀚宅﹐破壁頹垣﹐藹如也。先恭王重其品﹐終身執弟子禮甚恭。而先生歸鄕後﹐音書杳然﹐其髙傲也如此。

◎劉文正公之直

劉文正公當乾隆中久居相位﹐頗爲上所倚任。公性簡傲﹐不蹈科名積習﹐立朝侃然﹐有古大臣風。嘗有世家子任楚撫者﹐歲暮饋以千金﹐公呼其僕人﹐正色告曰「汝主以世誼通問候﹐其名甚正。然余承乏政府﹐尙不需此﹐汝可歸告汝主﹐贈諸故舊之貧窶者可也。」有貲郎昏夜叩門﹐公拒不見。次早至政事堂﹐呼其人至﹐責曰「昏夜叩門﹐賢者不爲。汝有何稟告﹐可眾前言之﹐𨿽老夫過失﹐亦可箴規也。」其人囁嚅而退。薨時﹐上親奠其宅﹐門閭湫隘﹐去輿蓋然後入。上歸告近臣曰「如劉統勛方不愧眞宰相﹐汝等宜法效之。」

◎謝薌泉之疏闊

謝薌泉先生焚車事﹐另載後卷。其人大節不苟﹐然性疏闊﹐其居處幾榻﹐塵積數寸﹐不知拂拭。院中花艸紛披﹐殊有濂溪不除階艸之意。財物奢蕩﹐一任僕人侵盜﹐毫不介意。性復多忘﹐嘗新置朝衣﹐借法時帆祭酒著之﹐罷官後遂不復取。及官儀部﹐當有祭祀﹐復欲市取。時帆聞之﹐故意問之曰「吾記君嘗於某時新置朝衣﹐去日未久﹐何得遂無﹖」謝茫然曰「此等物﹐棄諸敝笥﹐安可索取﹖」法復曰「或君曾假諸人乎﹖」謝仍不復記憶。法笑曰「君於某日曾假余著之﹐今尙在余笥中﹐君果忘乎﹖」謝乃恍悟﹐其不屑細故若此。

◎本朝內官之制

世祖撫定華夏﹐習知前明閹宦之獘﹐故立鐵牌於交泰殿﹐戒內官不許干預朝政。其官不過四品﹐皆隸內務府總管﹐歲時謁見如堂司制﹐頗有周官冢宰統攝之制。純皇帝乾綱獨攬﹐防馭內官尢嚴。有髙雲從者﹐稍干涉外事﹐上遵章皇旨﹐立時磔死﹐若輩皆凜然敬畏。和相𨿽貪黷無狀﹐然制內官最嚴。其軍機隨侍嘗有背呼梁文定公名者﹐和聞之﹐奮然曰「梁爲朝廷輔臣﹐汝輩安可輕之﹖」立杖數十﹐命與梁叩謝乃免。故當時寺人﹐俯首惟命是從。近日內務府大臣多由僚屬驟遷﹐又無重臣兼領﹐故敬事房總管輩多與諸大臣分庭抗禮﹐無復統轄之制。至蘇大司空楞額曾對眾曰「今日尙未見吾都堂。」𨿽一時之謔語﹐亦可覘風气矣。

◎巴延三

巴廷三制府初任軍機司員﹐齷齪無他能﹐人爭鄙薄之。嘗當值宿﹐時西域用兵﹐夜有飛報至﹐大臣俱散出﹐純皇帝問值宿者﹐以巴對。上呼至窗下﹐立降機宜凡數百語。巴小臣﹐初覲龍顏﹐戰栗應命﹐出宮後﹐一字不復記憶。時有上親侍小內臣鄂羅裏﹐人素聰黠﹐頗解上意﹐遂代其起艸。上閱之﹐稱嘉者再﹐因問其名﹐默志之。數日﹐語傅文忠曰「汝軍機有若等良材﹐奚不早登薦牘﹖」因立放潼商道﹐不數歲遂至兩廣總督。巴感激鄂切骨﹐常以恩人呼之。旣任封疆﹐毫無建樹﹐終以貪黷罷歸﹐爲鄂怨恚者再。以節鉞宗臣﹐其才反不若閹豎﹐亦可醜也。

◎楊武勛王

餘外祖舒穆祿武勛王諱楊古利﹐以開國功臣封王﹐尙主﹐爲異姓諸臣之冠﹐其功業載余文集中。王末年從文皇帝徵朝鮮﹐大捷後巡視山谷﹐天大霧﹐中伏弩而殞。按《北齊書》﹐韓賢破韓木蘭後﹐檢閱甲仗﹐有餘賊藏屍邊﹐待賢近﹐舉刀斫之﹐中脛而卒﹐與王差仿佛也。

◎何溫順公

髙皇初起兵時﹐滿洲軍士尙寡﹐時董鄂溫順公諱何和理者﹐爲渾春部長﹐兵馬精壯﹐雄長一方。上欲藉其軍力﹐乃延置至興京﹐款以賓禮﹐而以公主妻之。公乃率眾歸降﹐兵馬五萬餘﹐我國賴以締造。薩爾滸之役﹐卒以敗明師者﹐皆公兵馬之力也。其前妻聞其尙主﹐怒﹐掃境而出﹐欲與之戰﹐髙皇面諭之﹐然後罷兵降。故今襲世爵者﹐皆系公主所出﹐其前夫人所生者﹐不許列名。國語呼爲「厄嚇媽媽」﹐蓋譏其鮮徳讓之風也。

◎洪豁爾國

今鄂羅斯北有洪豁爾國﹐國勢富彊。護軍統領百公順嘗至其境﹐謂其人善於騎射﹐有三韓之風。其國自言﹐先世系由索倫遷移者。按《遼史》﹐西遼耶律大石自天祚被擒後﹐遂率眾西移凡萬餘里﹐自稱西遼。其後爲愛烏罕所滅﹐今其國豈其苗裔耶﹖

◎劉文淸

劉文淸公墉爲文正公子。少時知江寧府﹐頗以淸介持躬﹐名播海內﹐婦人女子無不服其品誼﹐至以包孝肅比之。及入相後﹐適當和相專權﹐公以滑稽自容﹐初無所建白。純皇召見新選知府戴某﹐以其迂疏不勝方面﹐因問及公。公以「也好」對之﹐爲上所斥。謝薌泉侍郎頗不滿其行﹐至以《否卦彖辭》詆之﹐語𨿽激烈﹐公之攺節亦可知矣。然年八十餘﹐輕健如故﹐雙眸炯然﹐寒光射人。薨時毫無疾病﹐是日猶開筵款客﹐至晚端坐而逝﹐鼻注下垂寸餘﹐亦釋家所謂善解脫者。余初登朝﹐猶及見其丰度。一日立宮門槐柳下﹐余問朱文正公五矢之目﹐朱未遽答。公喟然曰「君子務其大者遠者。今君以宗臣貴爵﹐所學者自有在﹐奚必津津於象物之微者哉﹖」宜朱公之不答也。老成之見﹐終有異於眾也。

◎衛司空

衛司空哲治﹐歷任封疆﹐以廉能著。其撫粵西時﹐謝侍禦世濟子犯法﹐公鍛煉其子﹐因波及侍禦﹐袁簡齋太史曾作書規之。劉文淸公亦言其「官每髙一階﹐而其品乃下一級」﹐蓋亦不能自守之士。然先恭王親見其召對﹐純皇帝問近日封疆大吏臧否﹐公自謝無狀。上言「置汝姑勿論﹐其外究竟孰爲最劣﹖」公對曰「惟江西巡撫阿思哈耳。」時阿寵眷最渥﹐而公敢攖之﹐亦難能也。

◎阿爾薩

阿相公爾薩以胥吏起家﹐屢任封疆。不喜科目﹐嘗謂傅文忠公云「朝廷奚必置棘場﹐三載間取若干無用人﹐以爲殃民誤國之具。」經傅呵斥﹐頗爲士林所譏。然居官淸介﹐籍沒時﹐其家惟黃連數十斤﹐當票數紙而已。亦近日大吏之所罕見也。

◎橫侍郎

雍正初﹐年大將軍羹堯寵眷甚渥。嘗入京陛見﹐世宗因命其於正大光明殿閱朝考卷。時復有所宣召﹐殿庭深邃﹐繞出前庭﹐路頗迂折。年方起座﹐聞後楹丹然﹐四扉洞開。年趨視之﹐則某侍郎橫於其傍﹐蓋自啟扉以便其行。時謂之橫侍郎云。

◎活佛掣簽

西藏喇嘛自宗卡卜興揚黃教﹐其徒達賴喇嘛﹑班禪額爾徳呢率言永遠轉生以嗣其教。行之日久﹐其徒眾稍有道行爲人推許者﹐亦必踵其轉生之說﹐以致呼畢爾罕多如牛毛。蒙古王公有利其寺之貲產者﹐乃請托達賴喇嘛指其子侄爲的乳﹐互相承授﹐與中國世爵無異。純皇帝習知其獘﹐因其陋習已久﹐難以遽革﹐因命制金奔巴瓶﹐設於吉祥天母前。遇有呼畢爾罕圓寂者﹐卽揀其歲所生產子之聰慧者數人﹐書名於簽﹐令達賴喇嘛會同駐藏大臣封名掣之﹐賄請之獘始絕。時謂之活佛掣簽云。

◎朱文端公救舒文襄

乾隆乙亥﹐阿逆旣投誠﹐舒文襄公赫徳時任定邊將軍﹐請將其家屬分置蘇尼特等近地﹐以爲羈質。純皇帝大怒﹐謂其分散骨肉﹐有傷遠人之心﹐命近侍封刀斬之。朱文端公聞命﹐排扉而入﹐請召對﹐力言人材難得﹐舒某𨿽一時過慮﹐然平日辦事勤愼﹐請援議能之典。上曰「命已下逾日﹐恐難追轉。」公奏曰「卽命臣子成麟追之。」上可其請。公出謂其子曰「追不及﹐汝勿返也。」成麟故勇往﹐卽於馬前割袍前襟﹐馳騎而往﹐甫至潼關﹐卒追前命而歸。時傅文忠公告人曰「朱公誠仁者之勇﹐是日𨿽恆百輩﹐終無濟於事也。」

◎盛司寇

盛司寇安﹐滿洲人。以科第氵存至卿貳。頎然嶽立﹐須眉蒼然﹐以古大臣自命。戊辰春﹐孝賢純皇后崩﹐時有周中丞學健﹑瑟制府爾臣等以違制發伏誅。有錦州守金文淳者﹐稟命於府尹然後落髮﹐事發﹐純皇震怒﹐命立誅之。公叩首請曰「金小臣﹐罔識國制﹐且請命大僚然後發﹐情可矜恕﹐請上寬之。」上怒曰「汝爲金某遊說耶﹖」公曰「臣爲司寇﹐盡職而已﹐並不識金某爲若何人。如枉法幹君﹐何以爲天下平也。」上大怒﹐命侍衛反接公赴市曹﹐與金文淳同置於法。公佯然長笑﹐惟曰「臣負朝廷之恩」而已。後上悔悟﹐命近臣馳騎並金赦之﹐公施然叩謝如常。時市曹萬目共睹﹐曰「此眞司寇也。」次日﹐上卽命公入上書房傅導諸皇子﹐曰「盛安尙不畏朕﹐況諸皇子乎﹗」眞師保之妙選也。

◎阿文成公用人

阿文成公屢膺撻伐﹐平定絕域﹐爲近日名臣之冠。其拔擢人才﹐或於散僚卒伍以一二語賞識﹐卽燈薦牘﹐故人皆樂爲之用。興將軍奎以將校從事﹐公奇其貌﹐曰「此將材也。」因與之副將紮﹐命其攻克某嶺﹐卽日克捷。其後卒爲名將。如王述庵司寇昶﹑韓桂ぎ司寇﹛山封﹜﹑百菊溪制府齡﹑朱白泉觀察爾賡額皆以微員賞識﹐其後皆爲卿相。聞其於軍務倥傯間﹐惟於幕中獨坐飲酒吸煙﹐秉燭竟夜。或拍案大呼﹐愀然長嘯﹐持酒旋舞﹐則次日必有奇策。其驅使將士﹐如發蒙振落﹐其成功者﹐或獎以數語﹐或償以糕果﹐而其人感激終身﹐甘與效死。其薨數日前﹐自知死期﹐於其誕辰﹐置酒作樂終日。訓其子孫﹐勵以綱常名節﹐曰「余從此長訣﹐不復訓教爾等矣﹗」病篤時﹐將其兵書詩文稿盡命焚之﹐曰「無以此誤後人也﹗」余嘗往弔﹐見其廳第湫隘﹐居然儒素﹐較之當時權貴萬廈巍然者﹐薰蕕自別﹐比之李文靖廳前僅容旋馬者﹐未爲過也。

◎舒文襄公預定阿逆之叛

舒文襄公旣以分置阿逆家屬獲罪﹐降爲馬卒﹐公卽荷殳執鞫﹐甘與士卒同伍。及聞班忠烈公第密劾阿逆之事﹐曰「阿逆叛志已決﹐不可使得其家屬傅虎以翼。余𨿽得罪﹐曾任大臣﹐出疆專命之罪﹐餘甘任之。」乃部署士卒﹐圍其營帳。其夜阿逆果率眾至﹐欲擄其家屬牧廠﹐我兵蝟集﹐爭先用命。阿知有備﹐乃踉蹌遁去﹐其家屬終爲我虜獲焉。上聞之大喜﹐立復其位。

◎崇政殿

髙皇初定遼﹑沈﹐建立宮室﹐卑淺其制﹐殊有茅茨土階之意。今陪京宮殿﹐大淸門內卽爲崇政殿﹐爲視政朝賀之所。其後鳳凰閣分限內外﹐內爲淸寧宮﹐內奉神位﹐卽爲燕寢之地﹐其傍六宮分峙﹐制作極爲儉朴﹐亦可想見祖宗開創之艱難也。

◎鄂西林用人

鄂西林相公節制滇南七載﹐一時智勇非常之士多出幕下。公嘗命張制府廣泗徵花苗﹐開筵設樂﹐談笑竟日而不及用兵事。及薄暮﹐張不得已請公將略﹐公愀然曰「老夫誤用人矣﹗夫轉運糗糧﹐備整甲仗﹐有不備者﹐惟老夫是問。至於兵機難測﹐轉瞬間已自變易﹐惟在爲將臨事處決﹐安有預定機謀而能勝人者哉﹖」張懾服其言。其他如哈軍門元生﹑董將軍芳皆出其幕下﹐卒爲一代名臣。此數人至其家﹐皆執灑掃賤役﹐而其家亦傭僕視之﹐如郭汾陽之於李西平﹑馬北平也。

◎奎壯烈

奎壯烈林爲孝賢純皇后之侄﹐以椒房甲第﹐勇力過人。其兄忠烈公明瑞嘗殉節滇南﹐故純皇帝不欲使其臨戎。而公乞恩者再﹐至痛哭殿陛間﹐惟願殺賊復仇﹐上爲之動容。其後從徵緬甸﹑金川﹐皆以し捷建功。後任伊犁將軍﹐公乃縱酒指揮﹐嘗集眾官飲﹐其不勝者﹐仰鼻灌之。至登屋瓦上﹐與近侍酣飲。有犯法者﹐公剝其皮以鹽揉之﹐其人號痛竟日始斃。爲海祿所劾罷職。其後復從徵廓爾喀﹐疽發於項﹐仍力疾從軍。孫文靖公士毅往候其疾﹐公執其手曰「疾何必問﹐大丈夫不能馬革裹屍乃至奄滯牀簀﹐亦可醜也。」至卒﹐惟以軍務未蕆爲憂﹐語不及他。然性耽書史﹐好作小詩﹐有曹景宗之風。嘗讀《元史》﹐王述庵侍郎問其所向慕﹐公曰「耶律文正公非余所及﹐得及王保保之忠貞足矣﹗」亦可覘公之志矣。

◎云梯

文皇帝時﹐攻取明人城堡﹐多以云梯制勝。乾隆戊辰金川之役﹐其地多築堅碉於絕壁懸崖上﹐官軍屢攻弗克。純皇帝閱實錄﹐乃仿其式﹐制造云梯﹐命八旗子弟日以演習。其後專隸健銳營。再徵金川時﹐卒收云梯之功﹐始能搗傾賊窟。丙辰間﹐湖北姦民竊發﹐畢秋帆制府屢攻當陽不克﹐上乃命海內綠營皆習其伎﹐以昭文皇帝威徳焉。

◎克勤郡王墓

克勤郡王諱嶽托﹐先烈王之長子也。壬午冬從徵山東﹐薨於途。喪返﹐文皇帝痛甚﹐及葬﹐命開其隧道﹐以便歲時賜奠﹐撫柩而哭。故至今未封其壙﹐以志榮遇。純皇帝及今上翠華東幸﹐皆親往賜奠焉。

●卷三

◎記辛亥敗兵事

康熙丁丑﹐仁皇帝親徵沙漠﹐噶爾丹窮蹙自縊﹐其侄策零多爾濟奔竄阿爾泰山北﹐稽首稱臣。仁皇帝受降凱旋﹐朔漠蕩平。其後數歲﹐策逆休養生息﹐招徠噶爾丹藩臣﹐部落漸彊﹐侵犯喀爾喀部落。仁皇震怒﹐練兵籌餉﹐爲深入計。

憲皇帝踐祚﹐欲竟仁皇帝未竟之緒。會策逆死﹐其子噶爾丹策零嗣立。噶少年聰黠﹐善馭士卒﹐諸臺吉樂爲之用﹐憲皇帝遂決議討之。朱文端公軾﹑沈總憲近思皆以爲天時未至﹐惟張文和公力爲慫恿。時費直烈公嗣爵傅爾丹者﹐頎然嶽立﹐面微﹐美須髯﹐有名將風﹐張薦以爲帥。築大將壇﹐率滿洲﹑綠營等五萬兵討之﹐諸蒙古藩臣皆執勺以從。時達忠烈公福力諫不可﹐上曰「策零殂落﹐噶逆新立﹐彼境分崩之勢﹐何云不可﹖」達曰「策零𨿽死﹐其老臣固在。噶逆親賢使能﹐諸酋長感其先人之徳﹐力爲禦。主少則易諫﹐臣彊則制專。我以千里轉餉之勞﹐攻彼效死之士﹐臣未見其可。況天溽暑﹐未易興師。」張文和旁贊曰「六月興師﹐載諸《小雅》﹐君未果知耶﹖」上曰「達福患暑疾﹐盍以鹵汁灌之。」達詞色愈厲。上曰「然則命汝副傅以行﹐尙敢辭耶﹖」達語塞﹐遂叩首出﹐禱於明堂。上親酌傅公﹐以寵其行。是日﹐大雨如注﹐旗纛盡濕﹐狼狽出國門﹐識者以爲不祥。時從徵爲查副將軍弼納﹐巴將軍賽﹐副都統戴公豪﹑海公蘭﹑西公彌賴﹑定公壽﹑蘇公圖﹑馬公爾齊﹐侍郎永公國﹑塔公爾岱﹐皆一時將帥之選焉。

八月﹐會師於科布多城。噶逆遣將僞降﹐言其國攜貳﹐與諭薩克疊戰經年﹐馬駝羸弱﹐可襲滅其部落。傅公信其言﹐欲進師﹐定公壽曰「噶逆聞警﹐斂師境內﹐靜以觀變﹐其謀可知。我師莫如耀兵境上﹐以揚我武﹐全師凱旋﹐策之上也。安可信俘虜片言﹐突入敵壘﹐以黷其武哉﹖」傅曰「不入虎穴﹐焉得虎子﹖彼窮蹙之餘﹐安能敵精彊之士﹖不禦敵非勇也﹐汝何懦怯自損其威也。」定默然出﹐以袍付僕曰「汝持此以歸葬焉﹗生子名壽﹐以志難也。」永公國曰「國聞用師乘瑕而戰﹐未聞無隙而能致勝者。今噶逆親親用能﹐人惟求舊﹐選不失材﹐賢不失位﹐疆圉遠辟﹐牧養蕃滋。彼𨿽犯我師旅﹐尙當良籌以禦之﹐而況斂兵蓄銳﹐乃可深入自暴其師乎﹖」海公蘭曰「量敵而入﹐將之能謀也。知難而退﹐武之善經也。敵未可輕﹐武未可黷﹐俘虜之言奚足爲信﹖羸師待敵﹐外夷之故智﹐君其防之。」傅然曰「我國家之所以無敵者﹐以武臣不畏死耳﹗君等安可蹈漢兒之習﹐自弱其勢哉﹖」因命整軍以進。主事何公溥執轡以諫﹐傅曰「蕞爾豎儒﹐安識兵家事﹖」因以鞭揮何手而去。馬公退告眾曰「此師殆哉﹗」戴公豪曰「帶組具存﹐何畏死無具也﹖」查公弼納曰「余刀俎餘生﹐受君恩乃不死﹐今得以馬革裹屍幸矣﹗」查前因允糖朋黨故﹐廷議大辟﹐上特宥之﹐故查益感激用命。

及出境數百里不見賊壘﹐獲偵者﹐云在博克托嶺﹐傅遣蘇公圖往剿。未數里﹐聞胡笳聲遠作﹐氈裘四合如黑雲蔽日﹐傅懼﹐移師東﹐陷和通淖爾﹐華言大澤也。定公謂傅曰「違眾陷師﹐誰之咎也﹖」傅默然無語。定公曰「言在先﹐敢辭死乎﹖」遂與馬公爾齊率師援蘇。兵旣接﹐忽大風蔽日﹐雹如牛首﹐我兵血戰間後無繼師﹐定公壽中矢殞﹐蘇公等俱沒於陣。西公彌賴率本部援之﹐兵潰身殉。賊遂犯大營﹐傅命蒙古兵禦之。定制﹐科爾沁王公樹紅纛﹐土默特旌樹白纛﹐以爲志。轉戰間﹐科爾沁王某偃旗首遁﹐土默特公沙津達賴奮身入賊壘﹐白旌耀然。眾知蒙古兵敗﹐曰「白纛兵入賊隊矣﹗」諸軍遂大潰﹐終夜甲仗聲不絕。傅舉趾失措﹐惟撫馭滿洲士卒曰「愼無墮家聲也。」永公國刎頸死﹐戴公豪﹑海公蘭自縊於幕弋上﹐何公溥儒服雅步曰「死爲國殤﹐永享俎豆﹐榮矣﹗」遇賊而死。有蒙古參領某﹐潛渡淖﹐遇婦人騎以追﹐推某河中﹐水淺得不死﹐醫士湯某﹐蒼黃奔竄﹐揚言曰「余有丹藥﹐翕之可以免渴。」卒無應者﹐陷於賊。傅雜士伍奔竄出﹐查公弼納躍馬舞刀﹐賊皆披靡﹐潰圍而出。不見傅﹐以其已死﹐恐蒙陷帥罪﹐曰「頒白之年﹐豈可復對獄吏﹖」遂復入陣而死。達公福殿軍被殺﹐巴公賽血戰死之﹝另見下卷﹞。惟塔公爾岱冒鋒矢出﹐中槍穿脛﹐血殷徵衫﹐蒙古醫以羊皮蒙之﹐三日始蘇。賊獲諸士卒﹐皆以皮繩穿其脛﹐盛以皮袋﹐載諸馬后﹐從容唱胡歌而返。蒙古科爾沁王逃匿萑苻中﹐以千金賂傅﹐傅受賄﹐揚言於眾中﹕「蒙古白纛者先敗。」乃收公沙津斬之﹐蒙古士卒皆忿怒潰軍。事聞﹐上震悼﹐曰「朕悔不聽達福言﹐今無及矣﹗」乃厚卹其家。達故權臣鰲拜孫﹐恥其祖所爲﹐故盡節云。乃斥傅爵賞卹諸潰卒。

後二年﹐噶逆眾大入﹐賴額駙超勇親王戰於光顯寺﹝事另見﹞。其勢始衰﹐遂講和焉。初﹐上命傅爾丹與嶽威信公鐘琪會議進兵策﹐嶽公赴傅穹廬中﹐見壁上刀槊森然﹐問傅何所用。傅曰「此皆吾所素習者﹐懸以勵眾。」嶽笑而漫應之。出語人曰「爲大將者不恃謀而恃勇﹐亡無日矣﹗」後卒如嶽公所料云。

◎郭劉二疏

國朝懲明代之失﹐罔許言官挾私言事﹐紊亂綱紀。然遇骨鯁之士彈劾權要﹐列聖必立加獎勸﹐以旌其直。如郭華野之劾明﹑餘二相及王﹑髙諸人﹐劉文正之劾果毅﹑勤宣﹐皆侃侃正論有足取者﹐備錄其疏於左。

郭疏云「明珠與余國柱背公營私諸款﹕一﹐凡閣中票擬俱由明珠指麾﹐輕重任意。余國柱承其風旨﹐卽有舛錯﹐同官莫敢駁正。聖明時有詰責﹐漫無省議。卽如陳紫芝之參劾張﹐內並請議處保舉之人﹐上面諭九卿宜一體嚴處﹐票擬竟不之及。一﹐明珠凡奉諭旨或稱其賢﹐則向彼曰﹕『由我力薦。』或稱其不善﹐則向彼曰﹕『上意不測﹐吾當從容援救。』且任意增添﹐以市恩立威﹐因而要結羣心﹐挾取貨賄。至每日奏畢﹐出中左門﹐滿﹑漢部院諸臣及腹心拱立以待﹐卽密語移時﹐上意無不宣露。部院衙門稍有關系之事﹐必請命而行。一﹐明珠結連黨羽﹐滿洲則佛倫﹑格斯特及其族侄富拉塔﹑錫珠等﹐漢人之總匯者爲余國柱﹐結爲死黨﹐寄以腹心。凡會議﹑會推﹐皆佛倫﹑格斯特等把持﹐而國柱更爲之囊橐﹐惟命是聽。一﹐督﹑撫﹑藩﹑臬缺出﹐余國柱等無不輾轉販鬻﹐必索其滿欲而後止。是以督撫等官﹐遇事剝削﹐小民柔困。遭遇聖主﹐愛民如子﹐而民間猶有未沾足者﹐皆債官搜索以奉私門之所致也。一﹐康熙二十三年學道報滿之時﹐應升學道之人﹐率往論價。九卿選擇時﹐公然承風﹐缺皆預定﹐由是學道皆多端取賄﹐士風文教因之大壞。一﹐靳輔與明珠﹑余國柱交相固結﹐每年糜費河銀﹐大半分肥﹐所提用河官﹐多出指示﹐是以極力庇護。當下河初議開時﹐彼以爲必委任靳輔﹐欣然欲行﹐九卿亦無異詞。及上另欲委人﹐則以於成龍方沐聖眷﹐必當上旨。而成龍官止臬司﹐可以統攝﹐於是議題奏仍屬靳輔﹐此時未有阻撓議也。及靳輔張大其事﹐與成龍議不合﹐始一力阻撓﹐皆由倚托大臣﹐故敢如此。一﹐科道有內升及出差者﹐明珠﹑余國柱率皆居功要索。至於考選科道﹐旣與之訂約﹐凡有本章必須先行請問﹐由是言官多受其牽制。一﹐明珠自知罪戾﹐見人輒用柔言甘語﹐百計款曲﹐而陰行螫害﹐意陰謀險。最畏者言官﹐恐發其姦狀。當佛倫爲總憲時﹐見禦史李時謙累奏稱旨﹐禦史吳霽方頗有參劾﹐卽令借事排陷﹐聞者駭懼。以上各款﹐俱略指參。總之﹐明珠一人﹐其智術足以彌縫過惡﹐又有餘國柱姦謀附和﹐負恩之罪﹐罄竹難書。伏祈霆威﹐立加嚴譴﹐天下人情無不欣暢矣。」

其劾王鴻緒﹑髙士奇奏疏云「皇上宵旰焦勞﹐勵精圖治﹐用人行政﹐皆出睿裁﹐未嘗纖毫假手左右。乃有植黨營私﹐招搖撞騙如原任少詹事髙士奇﹑左都禦史王鴻緒等﹐表裏爲姦﹐恣肆於光天化日之下﹐罪有可誅﹐罄竹難悉﹐試約略陳之。髙士奇出身微賤﹐皇上因其字學頗工﹐不拘資格﹐擢用翰林。令入南書房供奉﹐不過令其考訂文章﹐原未假之與聞政事。爲士奇者﹐卽當竭力奉公﹐以報君恩於萬一。計不出此﹐而日思結納﹐諂附大臣﹐攬事招搖﹐以圖分肥﹐凡內外大小臣工﹐無不知有士奇之名。夫辦事南書房者﹐前後豈止一人﹐而他人之聲名總未審聞﹐何士奇一人辦事﹐而聲名赫奕乃至如此﹖是其罪可誅者一也。久之羽翼旣多﹐遂自立門戶﹐結王鴻緒爲死黨﹐科臣何楷爲義弟兄﹐翰林陳元龍爲叔侄﹐鴻緒胞兄頊齡爲子女姻親﹐俱寄以心腹﹐在外招攬。凡督﹑撫﹑藩﹑臬﹑道﹑府﹑廳﹑縣以及在內大小卿員﹐皆王鴻緒﹑何楷等爲人居停哄騙﹐而夤緣照管者﹐饋至成千累萬。卽不屬黨援者﹐亦有常例﹐名之曰『平安錢』。而人之肯爲賄賂者﹐蓋士奇供奉日久﹐勢焰日張﹐人皆謂之門路眞。而士奇遂自忘乎其爲撞﹐遂亦居之而不疑﹐曰﹕『我之門路眞。』是士奇之姦貪壞法﹐全無顧忌。其罪之可誅者二也。光棍兪子員在京肆橫有年﹐惟恐事發﹐潛遁直隸﹑天津﹑山東雒口地方。有虎坊橋瓦房六十餘間﹐值八千金﹐饋送士奇﹐求托照拂﹐此外順治門外斜街並各處房屋﹐總令心腹出名置買﹐何楷代爲收租。士奇之親家陳元師﹑夥計陳李芳﹐開張緞號﹐寄頓各處賄銀﹑貲本約至四十餘萬。又於本鄕平湖縣置田千頃﹐大興土木﹐修整花園﹐杭州西溪廣置園宅﹐蘇﹑松﹑淮﹑揚﹐王鴻緒等與之合夥生理﹐又不下百餘萬。竊思以覓館糊口之窮儒﹐而今忽爲數百萬之富翁﹐試問金從何來﹖非侵國帑﹐卽削民膏。夫以國帑民膏而塡無窮之溪壑﹐是士奇眞國之蠹而民之賊也。其罪可誅者三也。皇上聖明﹐洞悉其罪﹐止因各館史書編纂未竟﹐著解任竣事﹐矜全之恩至矣﹗極矣﹗士奇乃不思攺過自新﹐仍怙惡不悛。當聖駕南巡時﹐上諭嚴戒饋送﹐定以軍法從事。惟士奇與鴻緒憨不畏死﹐於淮﹑揚等處﹐鴻緒招攬府廳各官﹐約饋萬金潛送士奇。淮﹑揚若此﹐他處又不知如何索詐矣。是士奇之欺君滅法﹐背公行私﹐其罪之可誅者四也。更可駭者﹐王鴻緒﹑陳元龍鼎甲出身﹐亦儼然士林之翹楚者﹐竟不顧淸議﹐爲人作壠斷﹐不以爲恥﹐且依媚大臣﹐無所不至。卽以人之所不屑爲者﹐亦甘心爲之而不以爲辱。苟圖富貴﹐傷敗名教﹐豈不玷朝班而羞當世士哉﹖總之﹐髙士奇﹑王鴻緒﹑陳元龍等豺狼其性﹐蛇蠍其心﹐鬼蜮其形。畏勢者﹐旣觀望而不敢言﹔趨奉者﹐更擁戴而不肯言。臣若不言﹐有負聖恩﹐臣罪滋大。故不避嫌怨﹐仰祈皇上立賜罷譴﹐明正典刑﹐人心快甚﹐天下幸甚。」

其劉之彈張文和﹑訥果毅云「大學士張廷玉曆事三朝﹐遭逢極盛﹐然而晚節當愼﹐責備恆多。臣竊聞輿論﹐動言桐城張﹑姚二姓﹐占卻半部縉紳﹐今張氏登仕版者﹐有張廷璐等十九人﹔姚氏與張氏世姻﹐仕宦者有姚孔振等十三人。𨿽二姓本系桐城大族﹐得官之由﹐或科目﹑薦舉﹑襲蔭﹑議敍﹐日增月益﹐以至於今﹐未便遽議裁汰。惟稍抑其升遷之路﹐使之戒飭引嫌﹐卽所以保全而造就之也。查得康熙年間﹐因王奕淸等姻眷仕宦最多﹐仁皇帝曾降旨﹕『三載升遷﹐不許開列奏補。』今可仿其例﹐請以三年內除特旨升用外﹐槪停升轉。」又言「尙書公訥親﹐年未彊仕﹐統理吏戶二部﹐入典宿衛﹐參贊中樞﹐兼以出納王言﹐趨承時蒙召對﹐向用方隆。我皇上用人行政﹐無非出於至公﹐訥親之居心行事﹐亦當極圖報稱。但臣慮訥親以一人之身﹐承辦事務太多﹐或有疏失。臣𨿽不能知其所管項何所當去﹐願皇上諒其才能﹐酌量裁去一二項﹐使其專心機務﹐得以無所錯誤。再其任事過銳﹐逢迎者漸眾﹐請皇上時加訓飭﹐訥親得以有過知攺﹐常承主眷。」二公疏上﹐皆得嘉旨﹐若合符節。

◎朱白泉獄中上百朱二公書

朱白泉觀察原名友桂﹐涵齋先生孫也﹐今攺名朱爾賡額。涵齋於仁皇帝﹐以繪事供奉內庭。觀察𨿽入貲爲郎﹐性甚剛毅﹐勇往敢爲。屢任封圻﹐以廉能著﹐百菊溪制府任倚之如左右手。庚午夏﹐隨菊溪制府﹑韓桂ぎ中丞剿撫洋盜張保﹑張鄭氏等﹐頗樹功績﹐上特賜孔雀翎。後任江南道﹐因主議增長葦蕩事宜爲河帥陳鳳翔所控。上命鉅卿往訊﹐其人本迂愎﹐爲鳳翔所蠱惑﹐卒以冒功不實論罪﹐謫戍伊犁。白泉與余最善﹐憶戊午歲冬夜﹐與白泉及謝薌泉侍禦小集綠筠堂﹐挑燈剪燭﹐談論天下古今事﹐涔然淚下。白泉以王文成自許﹐二人皆笑其妄﹐然不期其終以任事犯眾怨﹐自攖其罪。今錄其與百﹑朱二公書﹐以見其事之顚末云。

其與百制府書云「蓋聞人之窮通有數﹐事之成敗有時﹐是不必以口舌爭也。物理之是非有定評﹐國家之體統宜共立﹐是不可以意气用也。額𨿽不才﹐然奉教於先生長者之前者﹐亦已久矣。竊聞辱名爲上﹐辱身次之﹐是故身泰而名辱﹐古人以爲下。額自上年九月﹐接奉恩命﹐調任江巡﹐依侍節麾﹐俾供驅策。受聖主累世豢養之恩﹐懷名師特達知遇之感。撫心切齒﹐罔報涓埃。竊謂料物爲河工之根本﹐葦蕩爲料物之基業﹐悉心剔獘﹐期裨功益﹐比較正額之外﹐增出過倍。然撥蕩爲購﹐減廳員冒銷之利﹔按束交方﹐拂營員偸換之欲。額以隻身獨攖眾怒﹐固已知其禍不旋踵﹐功廢垂成。日昨以陳竹香遣丁京控﹐蒙欽派鉅公前來查訊﹐驗尾幫駁回之料﹐取船弁挾怨之詞﹐廳營共證﹐合翻此局。從吏議而誣服﹐戴覆盆以望天﹐從古如玆﹐況在微末。文通有言﹐若使事非其虛﹐罪得其實﹐何以見燕市擊築之夫﹐對趙北悲歌之士﹖今以愚昧﹐於此獲罪﹐所知爲之流涕﹐路人爲之嘆息。撫躬自問﹐爲幸多矣﹗此所以含笑而入圜土﹐長歌而膺徽膺者也。額始謂今年柴蕩陸續出運﹐七堡﹑順淸河兩處漫口藉以堵合﹐外南﹑海阜﹑山安﹑海防四廳奇險藉以搶護﹐誠恐自此廢束﹐貽戢誤堪虞。以今思之﹐成敗早遲﹐皆有期合﹐實由天定﹐非關人事也。額於十一年作守潮陽﹐海氛告警﹐大幫壓境﹐屠毒生靈﹐驚怖城市。額捐貲集勇﹐謹守疆場﹐絕濟匪之源﹐挫觸藩之銳﹐卒能化梟爲鳩﹐閭閻安堵。繹堂制府﹝謂那公彥成﹞﹐以爲能﹐言聽謀決。匪目李崇玉以計就擒﹐大幫朱賁乞命投款﹐已可旦夕告成﹐風濤永戢。而繹堂先生旋被嚴劾﹐竟坐投荒﹐時額以居憂得從漏网。三載之後﹐老夫子秉節海嶠﹐仍用前策﹐以賊攻賊﹐生路旣開﹐輸誠踵至﹐鯨波遂恬﹐舶帆無恙﹐此亦乘勢待時﹐事半功倍之明徵也。安知葦蕩之功﹐不更待有異日乎﹖不過爲人臣子﹐有見利於國者﹐不敢委之時數﹐而濡滯不前耳。至於宦轍升沈﹐一官如屣﹐久已膜外置之矣。抑聞之﹐物不得其平則鳴﹐額之所遇﹐似不可謂得平矣﹗然昌黎﹑眉山之倫﹐余姚﹑萊陽之輩﹐斯並義冠雲天﹐文雄霄壤。當其拂逆殊疆﹐顚沛垂死﹐不聞有伏闕訟冤﹐危辭表憤。誠以卿大夫不比齊民﹐曲直蒼黃﹐非爭一口。額待罪監司﹐通籍中外三十餘年﹐若復效尢竹香﹐於獲罪之後再行申訴﹐豈不重爲天下恥笑﹖如《漢書》之所謂賈豎子爭言﹐何其無大體者乎﹖惟願老夫子大人調气頤神﹐珍重柱石之身﹐幸勿以額爲念。額被譴至重不過謫戍﹐數年之後﹐循例邀恩﹐猶可效其犬馬。則額𨿽在萬里﹐如依函丈﹐若老夫子以額之故﹐至煩聖睿﹐是額之疏拙﹐不能周詳以爲師門光寵﹐而轉使慈懷耿耿﹐則負疚愈深。額遠覽先聖知命之教﹐中考昔賢處變之方﹐近驗己身經歷之迹﹐反求本身貞厲之故﹐區區寸心﹐伏乞采察。」

其與朱方伯錫爵書云「竊念弟歷官中外﹐世受國恩﹐自量移江南以來﹐思欲稍竭涓埃﹐勉圖報稱。再四延訪﹐知江南重務﹐莫大於防河﹐而防河機宜﹐莫先於儲料。葦蕩營者﹐國家之官地﹐料物之所從出也。自齊敏愨﹝齊蘇勒﹞開之於前﹐嵇文恭璜守之於後﹐天產地利﹐固足金堤。比年以來﹐葦營廢弛﹐料價翔貴﹐南河庫貯﹐歲糜金錢數百萬﹐仍復繕堤不完﹐漫口屢告﹐皆由工無存料﹐猝難購買﹐欲事搶廂﹐已成衝決。而葦營地畝一萬二千餘頃﹐歲產柴千萬束﹐徒令灘棍﹑狡兵據爲利藪﹐盜賣采割﹐轉販到工。額誠私心痛之﹐是以奉委伊始﹐不自度徳量力﹐奮然欲除此獘。欣逢大府嚴明﹐有司效命﹐果獲掃除積習﹐實收成功﹐於舊定正額二百四十五萬之外﹐增出余柴四百三十餘萬束。而眾怨沸騰﹐謗書滿篋﹐吹毛求疵﹐力翻此局﹐遂逢吏議﹐竟掛彈章。若以參詞核之﹐不復少加辯雪﹐將含垢後世﹐傳笑四方﹐額實無以自容於天下矣﹗謹按參詞曰『以采柴之刀本采艸﹐而艸又不足原估之數﹐工程不歸實用﹐錢糧盡成虛糜』云云。去年辦理葦蕩時﹐左營俱系淨柴﹐右營因有下茂地段﹐土地瘠薄﹐所產葦柴﹑烏荻﹑鹽蒿﹑紅艸﹑蒲頭五種相間﹐名五花頭﹐束交工適用﹐所以照例詳定與葦﹑靑﹑淨柴三七勻配。乃星使臨工﹐以爲巧立名目﹐不容申辯﹐葦船諸人﹐遂各希指承順﹐有三成葦七成艸之語。不知例載雜艸每斤一釐三毫﹐此采柴刀本﹐僅發一分二釐一毫。是所辦之柴﹐卽不必問五花頭與抽攺情獘﹐全以艸論﹐每束折算十六七斤﹐每蒲艸一束﹐節省將及一分﹐一百萬束蒲艸﹐卽節省三萬兩。何況右營出運之柴三百餘萬﹐業經交廳廂用取﹐有工收冊報工段爲準。左營未運之柴﹐現俱存儲蕩中﹐委員查驗方回﹐乃欲槪行抹煞﹐而以爲不適工用﹐虛縻錢糧乎﹗此額之所不解也。

「又參詞曰『盡蕩搜括之苦累﹐樵兵實所難堪』云云。查《工部則例》載﹐葦營所產之柴﹐盡數采交﹐其餘柴之餘﹐除量爲酌賞外﹐卽行盡數歸公。其有私動余柴莖束者﹐官則從重參處﹐兵役嚴行治罪。自葦營廢壞﹐十隊效目勾通附近灘棍﹐偸漏柴束﹐轉賣南河。廳員領購之價﹐乾沒其餘﹐效目據官產之柴﹐因以爲利﹐樵兵人等不過分沾餘馥。歷來辦蕩之員﹐歸苦累於樵兵﹐分私肥於效目。若以功令繩之﹐則罪將有在矣﹗然額昨於奉委時﹐深知其獘﹐不肯波及前事﹐但思調劑兵夫。故詳定章程內﹐樵兵給與耕地﹐借與牛具籽種﹐船兵月餉仍舊。𨿽照乾隆以前舊例﹐設船歸廳自運﹐而船兵隨船駕運﹐並無失業。又另加一柴束給廳員﹐使廳員挪抵購料﹐於購價內籌貼食米。是樵船各兵等從前乞憐於效目者﹐其盜賣之利小﹐此時取給於公家﹐其調劑之利大。而況兩營樵兵﹐左營尙屬額設﹐右營多系雇役﹐向來效目以四五文一束雇采﹐而今官以十二文一束雇采﹐食力爲傭﹐加倍得利﹐何從苦累乎﹖夫公家之利﹐知無不爲﹐縱使有司奉行不力﹐樵兵竟有苦累﹐亦當備求實惠﹐重議卹兵以運柴﹐不得畱柴而養兵也。今南河竭天下不足以供﹐而棄此額產葦柴徒供欲壑﹐令司農有仰屋之嗟﹐天府縻水衡之費﹐又額之所未解也。又參詞曰『把總錢永勝據實具稟蒲艸﹐卽將錢永勝頂戴摘去﹐勒令受裝蒲艸』云云。本年二月十五日﹐錢把總在蕩督裝﹐以『連柴夾艸受裝出蕩﹐已有一百九十餘幫﹐尙存船八十餘幫﹐現在受裝』具稟。額因查蕩時﹐柴束並無蒲艸﹐知系預爲抽賣抵換地步﹐卽於十八日接稟嚴行批飭後﹐恐蕩內耳目難﹤辶周﹥﹐果有包蒲夾艸等獘﹐隨於十九日據錢把總所稟﹐札行韓守備﹐移會王參將﹐一體嚴查駁換。又恐承辦之人未免回護﹐添委知縣劉平驕專查有無夾艸﹐錢把總並未再有稟白請驗柴束。是額之批飭﹐專爲不許受裝夾艸而設。迨後順淸河漫口搶築﹐需料孔殷。錢所運料船﹐在李工停泊﹐去工四十里﹐順風五六日﹐觀望不前﹐潛回浦寓。是以會同庫道﹐摘頂示懲。其去具稟蒲艸時﹐案隔半月﹐仰捲可徵。錢把總希圖脫罪﹐巧構南箕﹐而星使驗明批稟﹐不顧文理之順逆﹐以剔除夾艸者反爲勒裝蒲艸。遂使海上樓成﹐臺中讞定﹐此又額之所未解也。

「又參詞曰『汰黃堤運到之柴﹐經各廳具稟短少』云云。本年八廳共稟稱﹐浚船所帶淨柴﹐大捆者俱執以自賣﹐余柴槪不交納。及拆稱垛計﹐每垛竟柴只一萬四千餘斤﹐而每垛折短茸艸有一萬一千餘斤。額去冬盡蕩搜括時﹐收買余方之例﹐業經會庫道裁革﹐船兵何從得有餘柴﹖其沿途抽攺無疑。是以各道特奉制﹑河二憲委審得實﹐責處目兵。然葦營兵目﹐積獘相沿﹐旋有山安廳稟請驗收到工葦柴。經委員覆稟﹐驗明船兵所交之柴﹐夾雜短少﹐每船另有淨柴數百束。弔驗四束﹐稱重九十餘斤﹐的系蕩內原捆。勒令交工﹐卽有老嫗幼婦跳河拚命。而山安廳自稟﹐與船目議明﹐以原捆交工﹐八折收受﹐而船兵又以六分攺捆抵交﹐仍要八折收受各等語。眾證確然﹐而乃以爲畏懼威勢﹐艸率了案。以監司公定案卷爲虛﹐以姦弁挾怨巧言爲實﹐此又額之所未解也。又參詞曰『左營蕩柴𨿽無夾艸﹐而每束短少四斤六斤』云云。向來蕩內產柴﹐濕﹑幹﹑枯遞分三種。其初采時﹐盤箍捆成﹐以三十斤上下爲度。一年之後﹐內重耐幹者﹐有二十四五斤﹐不耐幹者﹐卽止十五六斤。不過報部之時﹐彼此牽算﹐約以二十二斤。其實廳員領帑自購之料﹐並無此數。今左營蕩柴﹐自去秋以至今冬﹐存儲一年﹐豈無耗折﹖而折內旣有堆積愈久﹐折耗愈多之語。又曰荒儲蕩地﹐未運至工﹐此自河道不通之故﹐豈得以爲采柴罪過﹖且幸而未經出蕩﹐星使猶得以驗無夾艸。設使河道通行﹐船兵出運﹐沿途抽拔攺捆﹐則蒲艸亦與右營等耳﹐觀者豈復代爲區別哉﹖不卽左營以驗右營之無艸﹐轉以耗折爲斤重之不敷﹐此又額之所未解也。

「總之﹐葦蕩之事﹐非眾人之所樂成﹐而艸創經營﹐亦非一年所能盡善。是以今年圍估新屆﹐將下茂五花頭不行估采﹐將二尺四寸箍口加寬四寸﹐又奏明試行三年﹐酌中定額﹐若果司事得人﹐日臻起色﹐其於國計民生﹐豈無裨益﹖乃棋局一更﹐大事盡廢﹐今年新估八百萬束﹐隨在盜賣﹐莫復過問。刻下𨿽奉到諭旨﹐仍須核實采辦﹐再定章程。而聚訟紛紛﹐適從誰是﹐羣小泄泄﹐威令不行﹐縱有桑楡之效﹐已見東隅之失﹐豈不深可痛惜哉﹖額見收時﹐星使並未按問﹐但令隨帶司員代具親供。至額將印卷七套呈核﹐又裁截要證印稿七件﹐然後發還。菊溪先生深憤不平﹐額在獄中曾上書菊溪先生﹐自明成敗有時﹐勸勿仰煩聖慮。迨定擬覆奏後﹐外間傳有折稿﹐菊溪愈怒不可解。而淸河令郭禹修者﹐與安徽包愼伯蓋實始終蕩事﹐見額獄且不測﹐竟私走春明﹐欲爲訴冤。二人去後二日﹐額始知之﹐遣急足數輩﹐追及汶上而返。會臺諫中有劾菊溪先生者﹝爲馬履泰﹑吳蕓﹞﹐上命星使密偵於彭城。回奏一疏﹐具言所劾虛無﹐並爲額湔雪﹐云﹕『前徵洋匪﹐辛苦備嘗﹐家無餘財﹐人所共知。』或以此重邀天恩﹐末減罪狀。然前此嚴參乍入﹐白分立正典刑﹐乃髙厚鴻慈﹐僅與荷校三月﹐是聖主好生之徳﹐業已寬無可寬﹐何敢再行希冀﹖惟額除獘太驟﹐眾謗羣疑﹐𨿽執法大臣﹐亦爲所惑。卒之陰察其冤﹐抗表代白﹐略不護前﹐額之愚忠﹐或尙猶有可取﹐而三代直道之風﹐其眞至今未泯矣乎﹖故縷布呈﹐以達區區﹐伏望閣下於眾惡必察之下﹐存日久論定之識也。」觀察二書﹐前書隱忍不辧﹐得人臣引罪之體﹔後書分條駁詰﹐以洗滌百世之名﹐合而觀之﹐可互相發明也。

◎西域用兵始末

準噶爾自光顯寺之敗﹝事見後卷﹞﹐決意請和﹐至乾隆四年﹐和議始成。又許通市及入藏作佛事﹐人馬貨物皆限以數。噶爾丹策零於乾隆十四年死。生三子一女﹕長曰喇嘛達爾紮﹐次曰那木紮爾﹐又次曰莫克什﹐女曰烏蘭巴雅爾。阿紮母貴﹐蒙古最重嫡庶﹐國人因立阿紮坐牀﹐坐牀者﹐華人言卽位也。那木紮爾殺莫克什﹐喇嘛達爾紮自危﹐乃弒阿紮而自立。烏蘭巴雅爾與其夫擁戴有功﹐因其委任疏遠叛去﹐達又擒而殺之。當是時﹐大策零﹝事見上卷﹞。王孫達瓦齊與輝特臺吉阿睦爾撒納另居雅爾地方﹐各有阿拉巴圖數千戶﹝華言奴也﹞。達瓦齊於達爾紮爲近族﹐貴而無位﹔阿逆出身微賤﹐而狡黠凶狠迥異。諸酋亦皆不平達爾紮之所爲﹐與之相抗﹐不奉教令。達爾紮命眾討之﹐達瓦齊等兵敗﹐竄入哈薩克。達爾紮以二人不除﹐終爲禍害﹐遂遣心腹人率兵六萬追之﹐期於必獲。達瓦齊計無所出﹐日夜涕泣而已。阿逆曰「與其束以待擒﹐何若鋌而走險﹐兵法所謂往呃其吭者也。」因率精銳卒一千五百人﹐裹糧懷刃﹐於山嶺僻境繞道入伊犁﹐乘其不備﹐夤夜突入其幕。達爾紮方圍鑪擁妾飲酒﹐阿逆趨而斬之﹐撫定其部落﹐迎達瓦齊入﹐立之。

初﹐策零拉布坦欲叛中國也﹐以衛﹑藏據其右臂﹐欲與之和﹐使無後顧之患﹐因以其女妻拉藏王子﹐入贅其國。陰說拉藏王頗羅鼐叛中國﹐頗感仁皇帝之恩﹐固守臣節﹐策逆怒﹐遂親率師由回部之沙雅爾潛襲衛﹑藏。近星宿海﹐爲導者誤入大澤中﹐沮洳難行﹐人馬多死﹐窮蹙而歸﹐遂斬其贅婿。其妻有遺腹女﹐長而適阿逆父﹐阿逆初生時﹐滿身鮮血﹐或謂其復仇而來也。達瓦齊旣立﹐不能統馭其屬﹐歲多叛亡﹐每遇急難﹐必檄阿逆至﹐與之調停。阿逆誚讓之﹐達瓦齊不甘﹐曰「彼𨿽才能﹐終爲我之臣僕﹐何敢以臣淩君﹐而忘其己爲所立也。」其後﹐達部署漸定﹐因曰「不誅阿某﹐禍終未艾。」因統傾國兵討之。阿逆不敵﹐十九年﹐遂率所部二萬餘人來降﹐且乞師往靖亂﹐欲藉我兵力滅達瓦齊而己得據其位也。純皇帝實知其國內亂之可乘﹐足以竟先朝數十年未竟之緒﹐今事會適至﹐乃天以其國畀我大淸﹐時不可失﹐遂決意用兵。時舉朝不知準噶爾內亂﹐狃於辛亥敗兵之事﹐不願勞師動眾﹐惟傅文忠公一人力贊成之。上曰「卿朕之張華﹑裴度也。」阿逆入覲﹐上以撫綏事急﹐乘馬三日而至熱河﹐命王公大臣皆從往陪宴。阿逆行抱見禮﹐上從容撫慰﹐並賜上駟與之乘﹐親與其分較馬射﹐並以蒙古語詢其變亂始末﹐賜宴而退。阿悚然﹐時冬月嚴寒﹐阿逆汗下如雨﹐退告其下曰「眞天人也﹐敢不服﹗」傅文忠退曰「余今日膽裂﹐自不知生死矣﹗」乙亥春﹐遂兩路進兵﹕北路以班直義公第爲定北將軍﹐阿逆爲定邊左副將軍副之﹔西路以陜督董鄂公永常爲定西將軍﹐薩賴爾爲定邊右副將副之﹐盡簡八旗子弟﹐吉林﹑索倫諸精銳士卒從之。所至準夷各部落﹐大者數千戶﹐小者數百戶﹐無不攜酒牽羊以降﹐兵行數千里﹐無一人敢抗者。五月五日﹐齊抵伊犁﹐達瓦齊阻淖爲營﹐眾尙萬餘。我兵追及之﹐侍衛阿玉錫以二十二騎直薄其營﹐呼噪突入﹐賊眾驚潰。達瓦齊竄走﹐陰計阿克蘇回人伯克霍迪斯爲己所立﹐必不負之﹐因率親丁百餘騎逃至回疆。去阿克蘇四十里﹐霍迪斯已遣人具牛酒以迎。達瓦齊之黨以爲不可信﹐而達以爲與其有恩﹐遂殺牛酌酒﹐與眾酣醉後﹐霍迪斯盡縛之入城。後承班公檄﹐獻諸軍門﹐並獲靑海叛賊羅卜藏丹律﹐先後檻入﹐行獻俘禮。上禦午門樓受之。以達瓦齊人固庸愨可憫﹐特赦之﹐封以親王﹐賜第寶禪寺街﹐擇誠隱郡王孫女配之。然不耐中國風俗﹐日惟向大池驅鵝鴨浴其中﹐以爲樂而已。體極肥﹐面大於盤﹐腰腹十圍﹐羴气不可近。上命爲禦前侍衛﹐終優容之。

準夷之先﹐故有四衛拉特﹐華言四部落也。部各有汗﹐上初用兵﹐欲俟平定後﹐仍其舊設四汗﹐眾建之而分其力﹐如喀爾喀之編七旗﹔至今長享太平。而阿逆志不在此﹐上預燭其情﹐甫出兵﹐卽密諭班公﹐示以分封四汗之意﹐以消其妄念。又以額駙色布騰巴爾珠爾爲科爾沁親王﹐與阿逆言語相通﹐气類相近﹐令與之偕行﹐俾耦居無猜﹐實陰伺之。乃額駙爲其所紿﹐反與之暱﹐阿逆遂恃爲奧援。旣平伊犁﹐阿逆處事多不稟承將軍﹐生殺自專﹐置副將軍印不用﹐用其國汗舊用小紅鈐記。發書鄰部哈薩克及俄羅斯等國﹐皆不言降我朝﹐但謂率滿洲﹑蒙古兵來定準噶爾。又使其黨等流言不立阿逆爲汗﹐終不得寧。班公憂之﹐鄂襄烈公曰「吾儕大臣﹐所謂消患於未萌。昔拉忠烈公誅朱爾墨紮﹝事見後卷﹞。身𨿽殉死﹐終膺懋典。吾等可仿而行之﹐此傅介子請纓日也。」班曰「阿逆叛迹未見﹐安可妄誅藩臣﹐以攖上之怒哉﹖」遂密以其事馳奏。上命卽軍中誅之﹐毋濡忍貽後患。而是時大兵皆凱旋﹐隨二公者僅五百人﹐餘皆新附眾﹐班公遂不敢舉事。上先有旨﹐命阿逆以九月至熱河行飲至禮﹐班公等趣其行﹐欲使入我境則易擒也。先是六月中﹐額駙奉旨先歸﹐阿逆私以總統舊部之意乞其代奏﹐並約以期﹐如得請旨﹐當七月下旬至。及額駙歸﹐事已中變﹐遂匿其奏。阿逆待命久不至﹐班公迫其行﹐令喀爾喀親王額林沁多爾濟伴之。阿逆不得已起程﹐中途遷延﹐猶有所望也。迨八月中尙無信﹐疑事已變﹐入境且得禍﹐遂陰召其眾﹐張幕請額宴。酒數行﹐起謂額曰「阿某非不臣﹐但中國寡信。今入其境﹐如驅牛羊入市﹐大丈夫當自立事業﹐安肯延頸待戮﹖」遂命呼酒者再﹐伏兵四起﹐旌旗耀目﹐擁阿逆出營去。阿逆徐解副將軍印組﹐擲與額曰「汝持此交還大皇帝可也﹗」遂據鞍馳去。額林沁多爾濟瞠目視之﹐無如之何。阿逆遂寄聲伊犁嗾其叛﹐又遣其黨阿巴噶斯哈丹等掠西路軍臺﹐而伊犁宰桑克什木﹑惇多卜等果蜂起爲亂。倉卒兵少﹐班﹑鄂二公擾腕無計﹐鄂曰「今日徒死﹐無濟於事﹐有負上付托矣﹗」班公持劍太息久之﹐刎頸而死。鄂故書生﹐腕弱不能下﹐命其僕事刂腹而死。事聞﹐上以額駙匿情不奏﹐欲立正典刑﹐來文端公請曰「願皇上念孝賢皇后﹐莫使公主遭嫠獨之嘆。」上揮淚太息﹐其死﹐只褫其爵﹐額林沁多爾濟以元裔故﹐特與賜死。攺命公策楞﹑公達爾黨阿由巴爾坤速進兵。

二十二年﹐參贊公玉保至特克勒﹐探知阿逆僅距一程﹐欲急追之﹐忽有報臺吉諾爾布已擒阿逆至﹐遂駐兵俟之。而不知報信者卽阿逆之偵者﹐以爲緩師計﹐阿逆得從容而去﹐遂逃入哈薩克。上怒﹐拜瓜爾佳公哈達哈﹑鈕枯祿公達爾黨阿爲定西大將軍﹐加大學士銜﹐以擒阿逆事專委之。復命握二大將軍印﹐使阿逆心以爲傅文忠公至﹐冀其自投羅网。達至哈薩克界﹐阿逆方借哈薩克兵來拒我兵﹐擊敗之﹐擒其酋長﹐願往說其主阿布賚擒阿逆來獻。達受其紿﹐縱之去﹐卒無音耗。達復使人詢之﹐訖未得要領﹐而西路降夷巴雅爾噶爾藏多爾濟﹑哈薩克錫喇尼瑪捨楞等皆羣起叛亂。都統公和起殲焉﹐兆文襄公惠復有濟爾哈朗之圍﹝事見後卷﹞。上以諸賊甫受封賞輒叛﹐知厄魯特人槪不可以恩信結﹐故命喀爾喀超勇王成衮札布出北路﹐兆文襄公出西路﹐皆於三月中起行。會諸賊自相蹂踐﹐紮那噶爾布襲殺噶爾藏多爾濟﹐尼瑪又欲襲紮那噶爾布不果。阿逆自哈薩克歸﹐會諸賊於博羅塔拉﹐欲自立爲汗﹐聞我兵將至﹐又遁去﹐諸賊皆竄匿。於是兆文襄擒原任內大臣巴桑﹐鄂博什擒原任散秩大臣厄爾錐﹐音圖倫楚擒原任貝勒納奇木﹐海超勇公蘭察擒巴雅爾﹐烏爾登擒尼瑪﹐紮那噶爾布已病死﹐臺吉琿齊達瓦以其首來獻﹐惟阿逆尙未獲。六月﹐兆文襄公使愛將軍星阿﹑阿拉善王羅卜藏等追阿逆至哈薩克﹐其長阿布賚以爲大兵取其部也。鋒刃旣交﹐我兵勢寡﹐阿拉善王曰「與其同沒﹐何若冒死說敵﹐猶可冀免。」因脫帽蹈煙炮馳去﹐作蒙古語曰「吾來說降。」阿布賚因收軍見王。王從容曰「吾亦系也速後﹝王之父阿寶始降本朝﹞﹐固厄魯特也。因歸降故﹐荷大皇帝撫綏﹐裂土封之﹐永爲藩服。今部長蕞爾小國﹐何可信阿逆之言﹐自與天朝爲敵﹐是代人受禍也。」阿布賚悟﹐請降爲屬國。適阿逆率二十人往投之﹐阿布賚約以詰朝相見。先使人收其馬﹐阿逆驚﹐又逃﹐阿布賚執其兄達什策淩送軍門。事聞﹐上大悅﹐封羅爲親王﹐受阿布賚降﹐令其歲時納貢如朝鮮﹑琉球云。阿逆徒步入俄羅斯﹐爲樵者所得﹐守卡之瑪玉爾﹝官名﹞﹐送往其國。我侍衛順徳訥尋蹤往﹐瑪玉爾諉爲不知。時廷臣議又恐逃俄羅斯之釁﹐兵連不結﹐陳文勤公有將帥﹑糧餉﹑帑餉三議﹐史文靖公直欲退守玉門關。上笑曰「皆書生迂語﹐不足與較。」因命理藩院行文俄羅斯索之。阿逆患病死﹐俄羅斯以其屍送入邊。上命素識阿逆之林丕多爾濟往驗屍﹐屬實﹐於是阿逆之局始結。上命兆﹑富二將軍擇地過冬﹐明年再盡剿厄魯特之漏网者。

二十三年春﹐兆文襄由博羅布爾﹐蘇富公由賽裏木如彌場中分兩翼合圍﹐約相會於伊犁﹐凡山陬水涯﹐可漁資生之地﹐悉搜剔無遺。時厄魯特懾我兵威﹐𨿽一部有數十百戶﹐莫敢抗者。呼其壯丁出﹐以次斬戮﹐寂無一聲﹐駢首就死﹐婦孺悉驅入內地賞軍﹐多死於途﹐於是厄魯特之種類盡矣。計自準夷內亂以來﹐惟杜爾伯特策楞內附﹐始終無異志。其王策楞臨終時﹐諄諄囑其子孫報效天朝﹐百世毋忘此徳﹐故其所部得保全﹐至今無恙﹐世襲藩封云。其次則達什達瓦之妻﹐當阿逆初叛時﹐正伊犁騷擾之際﹐獨率所部款關來投。上憫其誠﹐使居巴裏坤﹐後徙熱河﹐編其人爲兵﹐俾資餉以給。若沙克都爾曼吉不從亂﹐全部內移﹐依巴裏坤近城以居﹐宜得免矣。值巴雅爾等之亂﹐上諭巴裏坤大臣雅將軍爾哈善密察之﹐如可信則坦懷以待﹐勿使疑﹐否則先發制人﹐毋令爲肘腋患﹐初非必欲殺之也。雅故書生﹐不敢保﹐時餉正乏﹐而沙請糧不休﹐雅患本軍缺糧而又賫敵﹐遂令裨將閻師相率五百人入其壘﹐若失路借宿者。沙屠羊以待﹐中夜大雪﹐閻曰「此擒吳元濟時也。」遂以笳爲令﹐襲其臥廬﹐盡殲全部四千餘人。沙被殺時﹐殘燈未滅﹐其妻睡夢中驚起﹐不忍其夫之戕於亂刃﹐裸而抱持之﹐如兩白蛇宛蜒穹廬中﹐以至於死。雅以沙謀叛被殺報﹐上封雅爲一等伯。雅歸朝日﹐拜其祖祠﹐嘆曰「李廣以殺降不封侯﹐至於失道自刎。今我罪逾於廣﹐而反膺五等之爵﹐祖宗蔑血食矣﹗」其後果以失機被誅﹝事另見﹞。上於庚戌中詠西域諸故事﹐猶及雅之濫殺云。

其他諸賊﹐旣降復叛﹐自取誅滅﹐艸禽無噍類﹐固無論已。此固厄魯特一大劫﹐凡病死者十之三﹐逃入俄羅斯﹑哈薩克者十之三﹐爲我兵殺者十之五﹐數千里內遂無一人。蒼天欲盡除之﹐空其地爲我朝耕牧之所﹐故生一阿逆以爲禍首﹐輾轅以至澌滅也。自此偃息兵戈﹐墾辟屯田﹐中原民爭趨之﹐村落連屬﹐煙火相望﹐陌巷間牛羊成羣﹐皮角氈褐之所出﹐商賈輻輳﹐自有天地以來﹐漠南北之地﹐未有如今日景象也。惟純皇帝天聰明﹐乾健不惑﹐見事機可乘﹐順天而行。每軍書旁午﹐應機指示﹐必揭要領﹐或數百言﹐或數十言﹐軍機大臣承旨出授司員﹐屬艸率至腕脫。或軍報到以夜分﹐則預飭內監﹐𨿽寢必奏﹐迨軍機大臣得信入直廬﹐上已披衣覽畢﹐召聆久矣。撰擬繕寫﹐動至一二十刻﹐上猶秉燭待閱﹐不稍假寐。或一二日無軍報﹐則延望不釋﹐蓋數年如一日也。領兵者奏事﹐大率藏短露長﹐上卽其所奏﹐勇怯勤惰﹐洞見肺腑﹐分別功過﹐信賞必罰。是以人人效命﹐有進無退﹐成此大功。歷觀史冊﹐漢﹑唐以來﹐何代可以比隆者也。

◎李壯烈戰迹

閩中固積富區﹐自總督雅徳﹑伍拉納等驕奢貪縱﹐吏治廢弛﹐下屬習爲懈怠﹐海中盜艇猖獗﹐鯨鯢日盛。閩中水師懦怯﹐莫敢與攖﹐提督倪斯得老而耄﹐不諳紀律﹐惟令士卒避寇而已。故蔡牽﹑朱等嘯聚海濱﹐兵至十萬﹐於乙丑冬突入臺灣﹐賴浙江提督李公長庚抵死禦之﹐臺灣得以恢復。公﹐同安人﹐由武科起家﹐出爲浙江副將。福文襄王康安見而奇之﹐時安南阮光平陰叛本朝﹐命其夷官等入中國海面擄劫﹐以充其國帑﹐王命公往擒之。公曰「官船釘疏板薄﹐不能衝突波濤﹐長庚願傾家造船﹐以適其用。惟火藥非私家所有﹐願公賜之﹐其餘不費官絲毫物也。」王大悅﹐奏署總兵銜﹐並賜銀數萬。公乃造海船數十艇﹐不加鏤飾﹐與客船無異﹐率兵三千﹐尾追夷艇。夷人以爲客舶﹐遂返舟與之敵。公乃旗鼓突出﹐聲振數里。加以颶風大作﹐海濤洶湧﹐公士卒百倍﹐槍炮驟發﹐賊舶驚潰﹐覆船數百殆盡﹐俘斬數千人﹐生擒夷僞官倫貴利等以獻。王優獎之﹐請命於朝。任海壇總兵﹐浙撫阮公元倚爲左右手。公𨿽武人﹐好讀書﹐樂靜坐﹐與阮公唱和無虛日。

臺灣之役﹐公已將蔡牽賊艇圍於鹿耳門﹐計日可擒。其時所率多閩兵﹐公浙中精兵只五百餘人﹐蔡牽以賧錢四百餘萬徧豢閩中將卒﹐諸將遂解體﹐不爲力戰。數日﹐牽遣孌童蹈小船僞獻降書﹐欲效郭循之策。公覺之﹐抵書於地﹐褫衣刃見﹐公立誅之。是晚大風雨﹐蔡牽乘勢解纜而去﹐公方飲酒﹐立傾杯整隊進﹐閩中兵無不披靡﹐莫有繼者。公太息曰「朝廷養兵百餘年﹐一旦用之﹐乃反爲賊之間諜﹐諸將帥果何爲者﹖」因全軍而歸。閩督阿林保置酒與賀﹐筵間從容笑語曰「海上事易爲掩飾﹐如公以蔡牽假首至﹐余卽飛章露布﹐不惟公居首功﹐吾亦當受帷幄之賞。如此則海氛告成﹐此局易了﹐豈不勝衝突鯨濤﹐僥幸於萬一哉﹗」公奮然曰「於淸端之捉賊﹐姚制府之用兵﹐長庚所知也。石三保﹑聶人傑之擒﹐長庚所未解者。皇上之所以委任長庚者﹐蓋欲使永靖海氛﹐以綏民命﹐其成功與否則天也。公以文吏﹐徜徉中外﹐故宜幸其事﹐早蕆其功﹐僕則視海舶如廬舍﹐不畏其險也。公今以逗撓劾長庚之罪﹐他日以覆舟諱長庚之死﹐皆維公命之是從也。僕一武夫﹐猶知以死報國﹐公以世臣名族﹐揚歷封疆﹐縱未嫻於軍旅﹐亦罔識忠孝二字乎﹖公何其淺視僕也﹖」遂推幾而出。其幕客諫曰「將軍誤矣﹗自閩﹑粵用兵以來﹐生靈糜爛者﹐幾數百餘萬﹐皆以蔡牽一人故也。今或假傳其授首﹐以博天顏之喜﹔或羈縻以官爵﹐收其桑楡之效。則其局可了﹐將軍宴坐衙齋﹐緩帶投壺﹐不亦樂乎﹖定必冒風濤之險﹐必欲涸其巢宅﹐一旦颶風阻路﹐音耗莫通﹐糧餉莫繼﹐士卒散亡﹐縱竭將軍一人之力﹐難以敵﹤豸契﹥﹤豸兪﹥百萬之師。倘稍失利﹐大吏朦朧奏之﹐將軍必遭獄吏之辱矣﹗」公慨然曰「君不聞王彥章『人死畱名﹐豹死畱皮』之語乎﹖僕𨿽不肖﹐願與蔡牽同日死﹐不願與其同天生也。」閩督故恨之切齒。至漁山之戰﹐公舶遭風失信﹐阿遂誣公逃﹑寇不知所之入奏。賴阮公以公受傷入告﹐上優詔獎之。

後於丁卯十二月二十五日戰於黑水洋時﹐蔡牽以三舟艤島去公艇半里耳﹐寇勢已窮迫﹐公因山爲壘﹐以逸待勞﹐舟師四面圍之﹐計日以擒。而閩督以飛檄催戰﹐動以逗撓爲詞﹐幕客勸公封章以奏。公斫舷怒曰「大丈夫以死報國﹐不受唾面之辱也﹗」因整軍進。下令軍皆持短兵﹐以爲必死計。及戰﹐浙軍無不一當百﹐有卒校跳牽船上﹐牽幾被其擒﹐以眾寡不敵﹐死之。而牽奴林小﹤豸回﹥素識公面﹐暗中指示﹐由篷窗中出火槍中公胸。公茹痛呼諸將部署其事曰「諸君不殺此賊﹐老夫死不瞑目矣﹗」因長號而終。事聞﹐上震悼﹐封一等壯烈伯﹐謚忠毅﹐祀昭忠祠。公卒後二年﹐公部將邱公良功﹑王公得祿等﹐率公舊卒﹐建功海上。時閩督易以方保巖制府維甸﹐與二將合志殲賊。戴文端公衢亨時掌樞柄﹐凡所請﹐無不立時兪允﹐中無阻撓﹐二將得以用命。蔡牽投海死﹐其子小仁獲而奴之﹐海氛遂平。然皆由公裹血茹瘡﹐大小百餘戰於驚濤怒浪之中﹐使賊無以休息﹐其精銳日見耗亡﹐是以繼之者奇功之易蕆也。

●卷四

◎嶽靑天

嶽少保起﹐滿洲人。以孝廉起家。初任奉天府尹﹐前令尹某以貪黷著﹐公入署時﹐命僕自屋宇器用皆洗滌之﹐曰「勿緇染其污迹也。」後與將軍某抗﹐罷官。今上親政﹐首起用爲山東布政使﹐俄調任江蘇巡撫。公以淸介自矢﹐夫人親掌簽押﹐署中僮僕不過數人。出則騶從蕭條﹐屏卻輿轎﹐瘦驂敝服﹐居然寒素。禁止游船妓館﹐無事不許宴賓演劇﹐吳下奢侈之風爲之一變﹐實數十年中所未有者。其馭下甚寬﹐然不假以事權﹐嘗與客共談﹐指其侍從曰「若輩惟可令其灑掃趨走﹐烹茶吸煙而已。署中政事﹐乃天子付我輩者﹐安可使其與聞﹖從來大吏多不能令終者﹐皆倚任若輩爲心腹故也。」其夫人尢嚴正。公嘗往籍畢山尙書產﹐歸已暮﹐面微醺﹐夫人正色告曰「山尙書卽以耽於酒色故﹐至於家產蕩然。今相公觸目驚心﹐方畏戒之不暇﹐乃復效彼爲耶﹗」公長謝乃已。故吳民至今思之﹐演爲《嶽靑天歌》﹐以湯文正之後一人而已。

◎昌齡藏書

傅察太史昌齡﹐傅閣峯尙書子。性耽書史﹐築謙益堂﹐丹鉛萬卷﹐錦軸牙簽﹐爲一時之盛﹐通誌堂藏書𨿽多﹐其精粹蔑如也。今日其家式微﹐其遺書多爲余所購。如宋末《江湖》諸集﹐多公自手鈔者﹐亦想見其風雅也。

◎馬壯節公

馬壯節公諱銓﹐初中乾隆壬申武探花﹐因與同僚角故罷官。入京營爲武弁﹐傅文忠公甚倚任之。復中庚辰探花﹐世人榮之。遊至四川提督﹐從徵金川。時﹐溫相國福擁兵不進﹐公慨然曰「金川蕞爾小夷﹐經大兵兩度撻伐﹐不能獲尺寸之利﹐乃至屯師經年﹐老師縻餉﹐安用將帥爲也﹗今相國以臺司重臣﹐不能出險用奇﹐使彼畏威革面﹐惟知置酒髙會﹑撻辱士卒﹐終將何物歸報天子﹖眞所謂空搖羽扇﹐無計請纓者也。」溫笑斥其妄。其後木果木之敗﹐公殿後隊﹐手戮數十賊﹐力盡乃死。同難者有董提督天弼﹑牛提督天畀﹐皆不及公之勇烈云。

◎薩賴爾之叛

準夷初亂時﹐達什達瓦部下有宰桑薩賴爾者﹐不肯他屬﹐率千戶首先降。純皇帝召見﹐詢以準夷事﹐薩曰「目今諸臺吉皆覬覦大位﹐各不相下。達爾札以方外之人﹐篡弒得國﹐誰肯願爲其僕﹖況往昔噶爾丹在時﹐優待下屬﹐親如骨肉﹐其宰桑有功者﹐噶親酌酒割肉食之。每秋末行圍﹐爭較禽獸﹐彎弓馳騁﹐毫無君臣之別﹐故人樂爲之用。今達爾札妄自尊大﹐仿效漢習。每召對時﹐長跪請命﹐謦之下﹐死生以之。故故舊切齒﹐其危亡可立待也。」上悅﹐授散秩大臣。其後﹐其國互相篡弒﹐卒如薩言。及阿睦爾撒納叩關﹐薩復奏其爲眾部所畏服﹐正可資以前驅﹐迅掃殘孽。上乃拜薩爲副將軍﹐率所降眾往討。及伊犁復變﹐班﹑鄂二公召薩議之﹐薩曰「阿逆智勇兼備﹐何可以攖其鋒﹖不如裹糧先歸﹐覆命天子﹐將準夷全部畀之﹐則其禍立解也。」鄂襄勤曰「爲王守土之臣﹐安可以地資賊﹖當此危急之時﹐理宜效死弗去﹐豈可捧首逃竄﹐致對於司敗也﹖」薩怫然曰「豎儒安知兵家事﹖」因策馬去﹐攺易厄魯特衣冠以叛。及策公楞收復伊犁時﹐薩復靦顏以歸﹐迎大軍於土魯番。上命械至京﹐陳文勤公請首誅之﹐上曰「死綏之義﹐惟士大夫之所宜守﹐薩賴爾乃藩部孱臣﹐安知大節﹖未可苛加責備。如卿所言﹐反髙視薩賴爾矣。」因命其泥首於班﹑鄂二公之柩前﹐乃釋其縛。後復授內大臣﹐數年始卒。夫以亡國俘虜﹐因其歸誠之早﹐乃至諒其苦衷﹐曲法以貸﹐亦可覘純皇帝之寬仁大度矣。

◎李昭信相公

李昭信相國侍堯﹐爲忠襄公永芳四世孫。少以世蔭膺宿衛。純皇帝見曰「此天下奇才也﹗」立授滿洲副都統。部臣以違例尼之﹐上曰「李永芳孫﹐安可與他漢軍比也﹖」後任廣東將軍﹐卽轉兩粵制府﹐先後幾二十餘年。公短小精敏﹐機警過人﹐凡案籍經目﹐終身不忘﹐其下屬謁見﹐數語卽知其才幹。擁幾髙坐﹐談其邑之肥瘠利害﹐動中要。州縣有陰事者﹐公卽縷縷道之﹐如目睹其事者﹐故謦之下﹐人皆悚栗。然性驕奢貪黷﹐竭民膏脂﹐又善納貢獻﹐物皆精巧﹐是以天下封疆大吏﹐從風而靡﹐識者譏之。任雲貴總督﹐以受納下屬賄賂故下獄。廷議大辟﹐上終憐其才﹐故緩其獄。復歷任陜甘﹑兩湖﹑浙閩諸制府﹐而貪黷仍如故。其督閩時﹐值臺灣之變﹐上以常靑非將材﹐恐不能守臺郡﹐令其全師以歸﹐待福文襄王至﹐再籌進取。公以臺爲巖邑﹐一旦失守﹐非十萬兵不易取﹐恐有失機宜﹐因將諭節去數語﹐錄寄常靑﹐然後具疏請罪。上大悅﹐以爲處置得宜﹐有古大臣風度﹐賜雙眼孔雀翎﹐褒諭獎之。其處大事﹐明決若此﹐亦未可徒責以素絲之節也。

◎烏提督

乾隆甲午﹐壽張民王倫作亂﹐孫總兵惟一舉兵剿之﹐眾寡不敵。徐中丞績檄合省兵﹐與河督姚立徳會剿﹐戰於柳川。賊初起事﹐皆烏合眾﹐見官兵甚畏。徐故書生﹐紀律頗疏﹐又令將軍器縛載後乘﹐倉卒遇賊﹐士卒皆徒手與敵﹐遂至大潰。宗室某﹐首先逃遁﹐徐中丞避兵東昌﹐賊遂猖獗。進圍臨淸﹐時守將爲葉淸﹐故武科子弟﹐善於詩﹐書擘窠字﹐倉卒乘馬傷髀。署知州秦震鈞與參將烏公大經任守城責﹐各堞立烽燧﹐造火器及擊木石等具﹐嚴察姦諜﹐曉諭居民﹐令其分地而守。賊屢次攻之﹐火器驟發﹐斃賊無算。賊首王倫對城張黃蓋﹐奏鼓樂﹐指揮其眾。公令敢死士數人突出擊之﹐幾獲倫﹐其黨抵死禦之﹐倉卒奔去。後舒文襄公率禁旅救之﹐其圍始解。舒公召公詢其顚末﹐公應對詳明﹐舒薦於朝。純皇帝召見﹐奇公貌﹐曰「眞將種也。」公故修髯嶽立﹐望之生畏云。後氵存擢至甘肅提督﹐終於任。

◎孝感之戰

癸酉秋﹐余掌棘闈搜檢事﹐與明參政亮同事數日﹐聞其談孝感戰事頗詳﹐故隱括其詞於卷中。明云「嘉慶丙辰夏﹐湖北孝感滋事﹐毗連三省﹐賊眾蟻聚數萬﹐總統永公保屢爲所敗﹐先後徵兵數千﹐皆全軍覆沒。余方獲罪﹐以侍衛銜自西域歸﹐純皇帝命余往代。余行至當陽﹐路謁畢制府沅﹐時惟有固原﹑西寧兵五百人﹐畢全畀之。余曰﹕『今孝感嘯聚數月﹐已傷官兵數千﹐是其賊中必有知兵之士。若不十倍其眾﹐難以破敵﹐此王翦之所以請益兵破楚也。今若不謀而後進﹐以零丁積畏之兵﹐禦銳气方剛之賊﹐是驅羊入虎﹐投刺待縛也。』畢無以對。適陜西徳鎭公光率其兵三千人至﹐願隨余往﹐畢大喜曰﹕『此天助將軍以成功也﹗其糗糧﹑器械吾願任之。』余大喜過望﹐鼓勵以行。數日至楊鎭﹐民已逃竄﹐街市空闃。賊聞余至﹐皆領兵守其寨﹐余率眾守橋﹐笑謂眾曰﹕『此羸張飛尙可禦幾許敵也﹗』眾故余舊部下﹐皆談笑以答。余命諸將鳴鼓吹角以致賊師﹐賊果蜂湧至﹐余據地勢﹐殺傷頗相當。賊詫曰﹕『吾儕與官軍斗﹐未有不聞聲而潰者﹐此老子殊耐戰乃爾。』嗣聞爲余﹐皆相顧欷曰﹕『此老尙無恙耶﹗此吾儕命蹇故也。』次日﹐賊繞道上北山﹐據建瓴以覷我﹐徳鎭請戰﹐余曰﹕『賊勇狠而銳﹐未易藐視。』因以千人付之。徳故未經戰陣﹐旣見敵﹐未鼓而火槍驟發。余聞其聲﹐驚曰﹕『孺子誤乃公事﹐此軍殆矣﹗非出奇﹐萬無以勝之。』因怒馬獨出﹐率將士數十人行荒畦間。繞出數里﹐畦間骸屍縱橫﹐皆永公兵潰死者﹐適有江西潰卒二百自徳安至﹐三五散坐黃金廟側﹐方火聚食。余笑曰﹕『𨿽余幕中謀士所資餘力者﹐未必如是之巧﹐以此破敵必矣﹗』遂呼其將士至﹐慰以善言﹐諸軍聞余名﹐爭先踴躍請戰。余授以旗鼓﹐命掩伏山側﹐余遂趨賊壘。其壘外松棚下﹐餘賊方了望﹐余驟發矢傷數人﹐賊錯愕間﹐江西兵展旗鳴笳以進。賊互相踐蹈﹐曰﹕『伏兵至矣。』賊中有紅巾者﹐聲揚於眾曰﹕『愼毋驚恐﹐速發大炮以禦。』我兵聞皆披靡﹐余誑曰﹕『炮炸矣﹗』賊固烏合﹐不解用炮﹐炮果裂﹐聲震山谷﹐我兵突煙而入。余因縱火焚其松棚﹐火光燎然﹐山上賊聞之﹐皆退歸巢﹐因闔其四門爲避守計。時徳鎭所率兵亦振旅還。其固原士卒皆爭先用命﹐奪其西壕梁進﹐賊當門拒之﹐兵無以入。徳鎭請用蔡人擒公孫翩計﹐述左氏『多則死二人』之語。余曰﹕『彼一勇夫﹐故可施此計。今賊至萬人﹐徒傷勇夫﹐非計也。』因命積柴。時他門外賊未覺察﹐適大風霾﹐因風施火﹐俄見萬廈驟焚﹐我兵合圍其壕。賊無路行﹐突煙出者咸墮於壕﹐哭聲震天﹐火光竟夕。火三日始燼﹐於焦骨中取賊首及骸屍﹐其賊遂平。捷聞﹐純皇帝大喜﹐復余職而責永﹐永遂恚且恨。至己未歲﹐余方逐張漢潮於漢中﹝事見另捲﹞。永爲松尙書筠所劾﹐其私度爲余漏言﹐乃密疏劾余。上命那尙書彥成代領餘眾﹐余已擒張漢潮﹐方振旅而被逮﹐致使功敗垂成﹐殊可惜也。」其言顚末若此。明故宿將﹐談戰鬥事形狀如繪﹐簡兵儲糗﹐咸如兵法﹐非他人所易及者。余記丙辰夏問﹐潘篛舟侍禦﹝名紹經﹐蘄水人﹞。聞明復起用﹐笑謂余曰「吾鄕人方人制肩輿﹐請明入楚﹐吾甘心願爲其輿夫也。」𨿽一時戲語﹐亦可覘公之威望也。

◎王文雄

自嘉慶丙辰春楚匪滋事﹐當事者過於持重﹐遂至蔓延三省﹐用兵十載﹐方至撲滅。其中殉難者﹐提臣爲王公文雄﹑花公連布﹑富公成﹑穆公克登額﹐鎭臣則諸公神保﹑朱公射斗﹑袁公國釒黃﹑何公元卿﹑施公縉﹑徳公光﹑凝公徳﹑紮公爾杭阿﹑李公紹祖。其中死尢烈者﹐以王﹑穆﹑花三將爲最﹝穆﹑花事見另捲﹞。王公﹐貴州人。由行伍氵存至通州協副將﹐率直隸兵往援勛陽。時陜撫爲秦公承恩﹐性懦弱不知兵事。賊遂猖獗﹐挺入陜境﹐至﹐秦惟閉城獨守﹐日夕哭泣﹐目皆腫。公倉卒率直兵繞道擊之﹐陜境保全﹐公之力也。事聞﹐秦受上賞。公累擊賊﹐賊皆畏之﹐恨入切骨。庚申夏﹐於棧道中猝遇賊﹐賊覘知公兵力單弱﹐乃四出紛擊。公轉戰竟日﹐路旣險峻﹐糧復斷絕﹐遂爲賊擒。公噴血痛罵﹐賊首曰「此手戮吾三十二頭目之人﹐不可令其速死﹐以泄吾憤。」乃支解竟日﹐賊旣退﹐軍士於艸中尋遺骸﹐惟餘一臂而已。諸大將死節慘者﹐莫公若也。事聞﹐上震悼﹐賜世襲一等子。其嗣開云以世蔭任臺諫﹐建白有聲﹐今出爲順徳太守。

◎楊時齋提督

國家升平日久﹐提﹑鎭皆由武科積勞以致開閫﹐初未嫻於武略者居多。故川﹑楚之變﹐將帥多不知兵﹐以致敗衄。其身經百戰而功績尢著者﹐以楊時齋軍門爲最。公名遇春﹐四川人。由武舉入營。紅苗之變﹐公以材官奔走其間﹐福文襄王見而奇之﹐曰「此將材也。」因擢至專閫。時宜制府綿督陜﹑甘﹐畏葸不前﹐公諫曰「甘﹑涼兵爲天下勁卒﹐阿文成公曾將以平西域﹐今諸將猶有能談及者。制軍據河山之險﹐擁精銳之卒﹐自關﹑隴西下﹐建瓴之勢﹐破敵必矣﹗柰何以百戰之卒﹐而畏烏合之眾也哉﹖」宜不能用其策。額經略至陜﹐倚公爲左右手。公修髯偉貌﹐善撫馭士卒﹐其部下皆邪匪所反正者﹐腰懸長刀﹐形狀凶險﹐而公頤指气使﹐愛戴之如父母。故十載之間﹐所至克敵﹐聲價赫然。公有黃騾﹐日馳數百里﹐公乘以退賊﹐未有能及之者﹐故賊人畏之如虎。其部下諸將如楊公芳﹑遊公云棟﹑吳公廷剛﹑祝公廷彪皆由偏裨而公拔至專閫。有郭令公之於李西平﹑渾太尉之風。白馬關叛軍之役﹐官兵業經敗北﹐公獨騎至賊隊中﹐說以大義﹐賊卽拋戈而降﹐其爲賊所佩服若此。甲戌春﹐公陛見來京﹐上召見優獎之﹐賜紫禁城騎馬﹐乾淸門侍衛裏行﹐武臣中罕有比者。今鎭陜中幾十餘載﹐而勇健猶如故云。

◎議政大臣

國初定制﹐設議政王大臣數員﹐皆以滿臣充之﹐凡軍國重務不由閣臣票發者﹐皆交議政大臣會議。每朝期﹐坐中左門外會議﹐如坐朝儀。雍正中設立軍機處﹐議政之權遂微﹐然猶存其名以爲滿大臣兼銜。乾隆壬子﹐純皇帝特旨裁之。

◎領侍衛府

國初﹐以八旗將士平定寰區﹐鑲黃等三旗爲天子自將﹐爰選其子弟﹐仿周官宮伯之制﹐命曰侍衛。其日侍禁廷左右供趨走曰禦前侍衛﹐稍次日乾淸門侍衛。其值宿宮門者統曰三旗侍衛。設領侍衛內大臣六員﹐外大臣六員﹐散秩大臣無定員﹐俱以世蔭公侯並王公子弟充之。其班列諸尙書下﹐侍衛躋三階。選其才俊者充隨邸協理事務﹐班領十二員﹝每旗四人﹞。掌文書政令諸事。凡其班有六﹐班分奇偶以爲離合。其制凡十二日爲一轉﹐每班先於園中值宿四日﹐後入禁中值宿二日﹐空閒六日﹐以爲休沐之暇﹐更番輪值。其行幸駐蹕﹐宿衛一如禁中之制。扈從﹐後扈二人﹐於禦前大臣內簡命﹔前引十人﹐於內大臣﹑散秩大臣及禦前侍衛內簡命。遇郊﹑廟諸大祭祀﹐升殿﹑慶賀及巡幸啟蹕﹑回鑾日引導﹐常日駕出﹐則以侍衛二十員充前導隊豹尾班侍衛。選功臣後裔六十人﹐日以二十人直後左門﹐乘輿出入﹐以十人執豹尾槍﹐十人佩儀刀侍於乾淸門階下左右。駕出﹐侍衛殿於後﹐以領侍衛內大臣一人領之。巡幸方嶽﹑木蘭行圍﹐禦前大臣侍衛曁乾淸門侍衛均隨從輪直。侍衛以二班或三班隨從﹐日行以侍衛二十人前導﹐左右各十人﹐名曰傍扈﹐豹尾槍殿如常制。次二班侍衛列隊後行﹐或內大臣﹑散秩大臣一人﹐侍衛什長二人率黃龍大纛行﹐其餘仍分令稽察逾越喧嘩者。駐蹕行營﹐以內大臣一人﹑散秩大臣二人入直﹐分宿禦營兩廂。禦營黃幔城旌﹐以侍衛二十人四隅分宿﹐网城門內﹐以侍衛什長三人率親軍校等三十人環拱宿衛。其禦蹕圓明園日﹐以領侍衛內大臣一人﹑散秩大臣一人﹐於朝房住宿﹐其禁城則命內大臣一員代之。朝會班次﹐歲於十二月將應入坐之一品武大臣﹑散秩大臣﹑前鋒擴軍統領﹑曁外省來京之都統﹑將軍職名開列進呈﹐恭候欽定。其散秩大臣世襲者數人﹐爲蒙古明安貝勒後一人﹐佟忠勇公國綱後一人﹐李懋烈公國翰後一人﹐覺羅武功郡王后一人﹐石忠毅公廷桂後一人﹐楊額駙舒後一人。每缺出時﹐移咨該旗﹐將應襲人員開送﹐引見補授。其兼攝者﹐爲上駟院侍衛﹐每旗七人。其兼尙虞﹑鷹鷂房﹑鶻房﹑十五善射﹑善騎射﹑善射鵠﹑善彊弓﹑善撲等處侍衛﹐各有專司﹐統於三旗額內。漢侍衛其一甲一名者充頭等侍衛﹐一甲二名三名充二等侍衛﹐二甲內簡選三等侍衛﹐三甲則簡選藍翎侍衛﹐如文員之編檢焉。

◎湯文正

湯文正公斌撫吳時﹐以淸介自勵﹐惇厚風化﹐其下屬有貪酷者﹐皆善爲勸勉﹐其不攺者﹐始以法懲之。郭總憲時任吳江令﹐以貪黷聞﹐公檄至省﹐教以貞廉。郭曰「所以貪酷者﹐以供前任某撫軍之欲故也。今公旣以淸廉自矢﹐請寬一月之期﹐如聲名猶若昔﹐請公立置典刑可也。」歸自洗其堂廡﹐曰「前令郭已死﹐今來者又一郭也。」其政治爲之一變。公首薦於朝﹐後卒爲名臣。徐中允旣殉明節﹐其子俟齋昭法不仕本朝﹐隱於支硎山中。公重其品﹐屏除騶從﹐徒步訪之。俟齋辭以疾﹐公徘徊門外﹐久之始延入﹐待以粗糲﹐公爲之醉飽﹐時人兩賢之。仁皇帝初南巡﹐公引駕自盤門入﹐以爲吳郡中最冷落者﹐曰「無得使上知吳奢蕩﹐有損聖徳。」又請免漕糧數千百石﹐吳民至今感之。時納蘭太傅明珠掌朝柄﹐前撫軍某﹐歲以萬金饋之﹐以爲常﹐公終年不投一刺﹐明銜之。會立東宮﹐明告仁皇帝曰「前星春秋方盛﹐不可不以正人導之﹐如湯某其選也。」仁皇帝允其言﹐遂召公以尙書銜守詹事府事﹐入輔東宮。公素嚴正﹐入朝多所建白﹐人爭疾之。嘗待漏朝房﹐眾方促膝歡語﹐見公至﹐皆鳥獸散﹐終日無一人對語者﹐公笑謂人曰「吾今入啞人國矣﹗」明猶恚怨不釋﹐命翁尙書叔元明章劾之﹐上知其忠﹐故優容之。一日赴黃木廠查木歸﹐晚猶健飯如常﹐次早卒然薨﹐人以爲明遣人陰之也。乾隆中﹐特旨追謚文正。

◎黃文襄

乾隆中﹐漢軍人登仕版者﹐多以玩法被罪﹐其始終聖眷優隆者﹐惟黃文襄公廷桂一人而已。公以武弁歷任巖疆督撫﹐其操縱嚴切﹐下吏多不善之﹐而上眷爲獨注。其督陜時﹐西域用兵﹐投誠之虜酋旣宜撫綏﹐其竊發叛逆又應剿捕。兵出萬里﹐糧運維艱﹐公以爲先安內而後攘外。外夷跳梁﹐國無大損﹐若因軍需驛騷致內地有事﹐則所系者大。乃命運糧車十家抽一﹐厚其值﹐許帶什物貿鬻﹐民踴躍爭先。又以凡事豫則立﹐糧待盡而後運則士饑﹐馬待缺而後補則戰衄﹐乃命安西至哈密沿路開池蓄豆﹐馬到行且餵﹐以故馳千餘里愈壯。臺站有缺米者﹐曰「吾撫蘭時﹐曾買谷三百萬石分貯河東﹑西﹐正爲此耳。」蓋公久知純皇帝之欲西討也。上倚任如左右手﹐以ガ侯﹑劉晏褒之。加太保﹐封忠勤伯﹐賜紅寶石頂﹐四團龍補。公素喀血﹐旣理軍務﹐中夜輒起﹐或張目達旦﹐致積勞成疾。疾劇時囈語﹐猶以馬馱﹑糧運﹑進剿﹑擒賊諸務喃喃不絕﹐官吏文武繞榻環聽﹐爲之泣下。上以其未及預飲至之禮﹐深惋惜之。然性陰刻﹐督江時﹐值上南巡﹐公逼諸鄕紳﹐命各出重貲辦演燈彩﹐而不爲之上達﹐爲錢侍禦所劾。又與雅將軍爾吉善不睦﹐故陰絕其糧﹐使其士卒饑餒﹐致采靑杏葉以食﹝事另見﹞﹐雅因之獲罪。故世以此詬之。

◎金川之戰

金川爲漢冉ζ地﹐隋置金川縣﹐唐屬雅州﹐至明隸雜谷安撫司。其地髙峯插天﹐層疊迥復﹐中有大河﹐用皮船笮橋通往來。山深气寒﹐多雨雪﹐所種惟靑稞﹑蕎麥。其番民皆築石碉以居﹐與綽斯甲布等九土司壤相接。康熙中內附後﹐莎羅奔以土捨率兵從嶽威信公徵羊峒有功﹐雍正元年授爲安撫司。莎羅奔旣得官號﹐自號大金川﹐以舊土司澤旺爲小金川﹐於是有兩金川之稱。莎羅奔尋以女阿扣妻澤旺﹐旺懦﹐爲妻所制。乾隆十一年﹐莎羅奔劫澤旺師。十二年﹐又攻革布什咱及明正土司。時制軍慶復用兵瞻對土司﹐艸率完局﹐頗不當上意。巡撫紀山覬覦其位﹐遂主用兵進剿之說。純皇帝壯其請﹐紀山因命副將張興倉卒進兵﹐反爲所敗。上知紀山不足有爲﹐慶復又以班滚事被逮﹐因命張公廣泗攺督川陜﹐主剿金川。張故老將﹐初隨鄂文端公徵苗﹐所向披靡﹐因易視金川與諸苗寨相等夷﹐遂慷慨覆旨﹐謂旦夕可以奏功。調兵三萬分兩路﹕由川西進者﹐攻其河東噶拉依諸巢穴﹔由川南入者﹐攻其河西諸碉卡。副將馬良柱已乘勝攻克孫克遜﹐賊眾服﹐累具稟請降﹐張公以小醜故﹐毀書辱使﹐務期搗其巢穴。又因馬未請命而戰﹐因檄調馬還﹐攺以他將。賊乘勢建築巨碉﹐蓄糧養銳﹐我兵阻於險隘﹐終不得進。張公泥於前奏﹐不敢據實入告﹐仍以期於冬盡殄滅醜類爲言。至十三年春﹐諸將反多失事﹐張興爲降番所誘被戕﹐噶固土兵與賊交﹐遊擊孟臣死焉。張公復以增兵練餉爲請﹐上疑其妄﹐乃命大學士訥公親往督師﹐嶽威信起自廢籍﹐授總兵銜。命嶽公由丹壩取勒烏圍﹐張公由昔嶺取噶喇依。議甫定而訥公至。訥故近臣望族﹐負上恩寵﹐銳意滅賊﹐遂諭軍中期以三日取噶喇依﹐違者以軍法從事。諸將身蹈鋒火﹐總兵任舉﹑副將買國良殲焉。訥自是不敢言戰﹐仍倚張公辦賊。張公復輕訥不知兵而事權出己上﹐陽奉而陰忮之﹐諸將無所稟承﹐率觀望不前。訥復密劾張公袒庇黔兵﹐輕信胡士勇諸款。時莎羅奔之弟良爾吉在我軍中﹐張公爲其所愚﹐倚爲心腹﹐反爲賊之耳目﹐軍中動息﹐賊悉先知﹐早爲之備。故兵老气竭﹐株守半載﹐無尺寸功。上大怒﹐立逮張﹑訥二公﹐先後明正典刑。

命傅文忠公爲經略﹐將八旗勁旅﹐復調吉林﹑黑龍江諸し捷之士以從。傅文忠臨行時﹐上親禱明堂﹐張黃幔以宴公﹐親酌之酒。命於禦道前上馬﹐設大將旗鼓﹐軍容頗肅﹐命將之典﹐實近代之所罕覯者。公旣至軍﹐任冶軍門大雄爲總統﹐凡張﹑訥誤算者﹐咸更置之﹐壁壘爲之一新。又偵知良爾吉之姦﹐召至幕中﹐責其貳心之罪﹐立置於法﹐人皆畏懼。又於雪夜攻克堅碉數處﹐察其道路險峻﹐非人力之所易施﹐據實奏聞。上亦知羣鼠穴斗﹐無須勞我兵力﹐會孝聖憲皇后中降懿旨﹐以休兵息民爲念﹐賊亦畏懼﹐具稟於嶽威信公代爲乞降。傅文忠公命嶽公來會師﹐嶽公乃袍而騎﹐從者十三人直入噶喇依賊巢﹐莎羅奔等稽顙膜拜﹐衷甲持弓矢迎。公目莎羅奔﹐故緩其轡﹐笑曰「汝等猶識我否﹗」眾驚曰「果我嶽公也﹗」皆伏地請降﹐爭爲前馬﹐導入帳中﹐手茶湯進。公飲盡﹐卽宣布天子威徳待以不死之意。羣番歡呼﹐頂佛經立誓﹐椎牛行炙﹐畱公宿帳中﹐公解衣酣寢如常。次日﹐莎羅奔率子郎卡入傅文忠公營投降﹐傅公擁蓮幕﹐諸將士佩刀環侍。嶽公引二酋入﹐跪啟事﹐傅坐受嶽公拜﹐始呼二酋入﹐撫以威徳。二酋戰栗無人色﹐匍匐而出﹐謂其下曰「吾儕平日視嶽爺爺爲天上神祗﹐傅公何人﹐乃安受其拜﹖天朝大臣﹐固未可量如此。」金川遂平。傅﹑嶽二公凱旋﹐上郊勞於黃新莊﹐行抱見禮。封傅文忠爲忠勇公﹐賜雙眼花翎﹐四團龍褂﹐寶石頂﹐紫韁轡﹔復嶽公舊爵﹐加「威信」二字以寵異之。立碑太學﹐大赦天下﹐詔與民休息焉。

◎朱檢討上書事

朱檢討天保﹐字九如﹐滿洲人。父朱爾訥﹐任兵部侍郎。公中康熙癸巳進士﹐入詞林。時理密親王居東宮﹐以暴戾故﹐仁皇帝廢之﹐儲位久虛。廉親王允祀覬覦其位﹐揆敍﹑王鴻緒復左右之﹐欲陰害理密親王。公隱憂之﹐具疏曰「皇太子𨿽以疾廢﹐然其過失﹐良由習於驕抗﹐左右小人誘導之故。若遣碩儒名臣如趙申喬等羽翼之﹐將左右佞幸盡皆罷斥﹐則其潛徳日彰﹐猶可復問安視膳之歡。儲位重大﹐未可移置如棋﹐恐有藩臣傍爲覬覦﹐則天家骨肉之禍有不可勝言者。」疏成欲上﹐以侍郎公在﹐徘徊久之。侍郎公察其情﹐曰「忠孝未可兩全﹐汝捨孝全忠可也﹗」因趣之入告。時仁皇帝幸湯山﹐公早出徳勝門﹐有百數鴉棲其馬前﹐似阻其行者﹐公揮之去。疏上﹐仁皇帝欷久之﹐會近臣阿靈阿素爲允祀黨﹐因媒孽其間﹐曰「朱某之疏﹐爲希冀異日寵榮地步。」上大怒﹐置公於法﹐侍郎公荷校死﹐而理邸卒以壽終。

◎王太倉上書事

理密親王旣廢﹐儲位久虛﹐仁皇帝因命眾王大臣保立東宮。時允祀黨羽布滿中外﹐王鴻緒後至﹐掌書「八」字以視眾﹐眾遂共保廉親王爲儲位。仁皇帝震怒﹐問首謀之人﹐眾莫敢對﹐以馬太傅齊首銜﹐故問擬大辟。因謂眾曰「朕必立一剛堅不可奪志之人爲爾天下共主。」蓋謂憲皇帝也﹐眾莫能測上意。王太倉相國年七十餘﹐自念受恩深﹐當言天下第一事﹐又以其祖文肅公錫爵於明神宗時以建儲事受惡名﹐欲幹其蠱﹐遂於丁酉五月密奏建太子﹐懇懇數千言﹐疏畱中。是年冬﹐又有言建儲者﹐上不悅﹐遂並發公疏﹐命內閣議處分。忌公者﹐引馬太傅故事﹐欲陷公以死﹐公止宮門外不敢入。聖祖顧左右﹐問王何在﹐首輔李安溪奏待罪宮門。上曰「王言甚是﹐但不宜命禦史同奏﹐有蹈前明惡習。汝等票擬處分太重﹐可速召其來。」公聞命趨入﹐免冠謝。上坐乾淸宮﹐手招公跪﹐耳語良久﹐人不能知。後五年辛丑正月﹐公復疏前事﹐語加激切。三月十三日﹐又有禦史柴謙等十三人亦上疏如公言﹐聖祖震怒﹐召集諸王大臣降旨﹐責公植黨希恩﹐並令覆奏。時舉朝失色﹐無敢舉筆硯者﹐公就宮門階石上﹐裂生紙以唾濡墨﹐奏曰「臣伏見宋仁宗爲一代賢君﹐而晚年立儲猶豫﹐其時名臣如範鎭﹑包拯等﹐皆交章切諫﹐頭髮爲白。臣愚﹐信古太篤﹐妄思效法古人﹐實未嘗妄嗾臺臣共爲此奏。」奏上﹐待罪五日﹐詔王應謫戍軍臺﹐姑念年老免行﹐著其子奕淸隨諸禦史代往﹐爲父贖罪。當待罪時﹐滿﹑漢文武﹐期門宿衛﹐以至京師之秀士耆民﹐爭來窺觀。老相國有愛君之心可敬﹐然無不咋舌代公危者﹐慮上怒之不測也。至是齊向公拜賀歌呼。明年元旦﹐諸大臣上壽﹐無公﹐聖祖發還紮子﹐命列公名以進。隨賜宴太和殿﹐再召見西暖閣﹐賜坐﹐命起原官視事如初。是年聖祖崩﹐憲皇帝卽位﹐召公獎譽久之。公曰「天生聖人﹐社稷之福﹐老臣何敢居功也。」

◎佟襄毅伯

佟襄毅伯伊勤愼爲忠毅公巴篤理嗣。乾隆中任領侍衛內大臣﹐典宿禁者數十年。先恭王與之交最契﹐嘗言公𨿽無赫赫名﹐然馭下最嚴肅。每早朝﹐黎明﹐公獨正襟坐中左門﹐將入直侍衛按簿呼唱﹐朝服佩刀﹐率之以入﹐有遲至者﹐令其次日自負僕被出以辱之。景運﹑隆宗二禁門內﹐非奏事入待旨及上所宣召者﹐𨿽王公大臣不許私入。故當時禁禦嚴警﹐有終身列部曹而不識乾淸門者。自公故後﹐日漸廢弛﹐至有侍衛曠班﹐累日不至。每夏日當直宿者﹐長衫羽扇﹐喧嘩嬉笑。至圓明園諸宮門﹐乃竟日裸體酣臥宮門之前。余任散秩大臣時﹐曾告當事者﹐當事者笑曰「使其裸背者具全﹐已爲厚幸﹐君尙何苛責哉﹖」其玩忄曷也若此。故追思曩昔﹐老成之人實有益於國也。

◎王文端

余登朝最晚﹐不及見諸先達﹐惟王文端公尙未去位。逾年公始致仕歸﹐故時瞻其丰采。公髙不逾中人﹐白須數莖﹐和靄近情﹐而時露剛堅之气。其入軍機時﹐和相勢方薰赫﹐梁文定公國治爲其揶揄若童稚。公絕不與之交﹐除議政外﹐默然獨坐﹐距和相位甚遠﹐和相就與之言﹐亦漫應之。一日﹐和相執公手笑曰「何其柔荑若爾﹖」公正色曰「王傑手𨿽好﹐但不會要錢耳﹗」和然退。然純皇帝深倚任之﹐和亦不能奪其位。今上親政﹐公爲首輔數年﹐遇事持大體﹐竭誠進諫﹐上亦優待之。其致仕歸日﹐上賜以詩﹐有「淸風兩袖返韓城」之句﹐命皇次子親爲祖餞以榮之。癸亥春﹐陳徳之事﹐公時已致仕﹐急入內請安。謂余曰「徳爲庖廚之賤﹐安敢妄蓄逆謀﹐此必有元姦大憝主賄以行。明張差之事﹐殷鑑猶存。吾見上時必當極力言之﹐以除肘脇之患﹐聊以盡老臣報主之心可也。」後上召見﹐公應對如前﹐上深然之。會某相國恐株連其戚﹐急治其獄﹐艸率完案﹐致癸酉秋有林淸突入禁門之變。上深思其言﹐命有司特賜祭焉。

◎朱文正

今上親政之後﹐寬仁厚徳﹐不嗜殺人﹐皆由朱文正公於藩邸時輔導之功良多。公諱﹐大興人。年八歲﹐卽操觚爲文﹐文體倔聱蒼古﹐與兄竹君學士筠齊名。年十九登進士﹐爲乾隆戊辰科﹐時大雨連綿三日﹐蓋卽爲公霖雨兆也。純皇帝深重其品﹐劉文正公復薦於朝﹐曰「北直之士多椎魯少文﹐而﹑筠兄弟與紀昀﹑翁方綱等皆學問淵博﹐實應昌期而生者。」上曰「紀﹑翁文士﹐未足與數﹐朱不惟文好﹐品京端方。」數年外擢山西布政使。時撫軍爲黃檢﹐文襄公之孫也﹐少年紈﹐貪黷驕奢﹐公時匡正之。黃以公爲腐儒不足與談﹐因劾公爲迂滯﹐純皇帝優容之﹐攺公以學士﹐入直上書房。時爲甲午春季﹐蓋已爲豫教今上計。公欣然就職﹐日導上以今古嘉猷﹐侍講幄十年餘﹐無一時趨之語﹐今上甚重之。後以孫文靖公薦﹐純皇帝曰「朕故知朱通曉吏治事。」遂授安徽巡撫。公以淸介持躬﹐自俸廉外﹐毫不沾取。餘業師吳修圃爲公所取士﹐嘗謁見公﹐時夏日酷熱﹐公飼吳以瓜﹐亦必計價付縣隸﹐其不苟也如此。公經學醇粹﹐愛惜人才﹐所保薦如荊道乾﹑王秉韜等﹐其後皆爲名臣。掌己未﹑乙丑二春鬧﹐所取張惠言﹑鮑桂星﹑陳超曾﹑湯金釗﹑孫原湘﹑孫爾準﹑謝崧等皆一時知名士。嘗於闈中子夜搜得吳山尊捲﹐再三詠讀﹐大呼曰「山尊在此﹗」因披衣叩阮中丞元扉﹐命其秉燭批點﹐曰「其佳處在某處﹐老夫眼方倦﹐不能執筆﹐君可代爲之書﹐此吳山尊文也。」榜發果然﹐其賞鑑也若此。故其薨日﹐上甚震悼﹐親臨奠﹐世共惜之﹐以爲劉文正公後一人而已。然性純厚﹐易爲人欺詐﹐有貪吏某知公嗜好﹐故爲衣服藍縷狀以謁公﹐竟日談皆安貧之論﹐公深信之。其人以罪遣戍﹐及赦歸﹐公掌銓日﹐力爲超雪﹐欲復其官。彭文勤公元瑞言其貪狀﹐公艴然曰「若其人者﹐可謂忠於朝﹐友於家﹐爲今世之閔﹑顏﹐安可辱之以貪名也。」又取文尙引據經典﹐故士子多爲盜襲獺祭之學﹐文風爲之一變。素嗜許氏《說文》﹐所著詩文﹐皆用古法書之﹐使人不復辧識。晚年酷嗜仙佛﹐嘗持齋茹素﹐學導引長生之術﹐以致疽發於背。時對空設位﹐談笑酬倡﹐作詭誕不經之語﹐有李鄴侯之風。余嘗與共宿郊壇﹐時鮑雙五病劇﹐余向公惋惜﹐公岸然曰「彼祿命方長﹐安得驟死﹖」若實有先知者。然雙五果病愈﹐致位通顯﹐則公之仙伎亦未易窺測也。

◎李恭勤公

本朝漢名臣中﹐其以貲郎進者二人﹕一爲李敏達公衛﹐一爲李恭勤公世傑。公貴州黔西州人。少入貲爲江南某司巡檢。純皇帝南巡﹐公司船跳木﹐時雨後泥滑﹐上登舟時偶失足﹐公遽起扶之。督撫恐﹐縛公請命﹐上笑曰「微員中有如此忠愛者。」命立擢知州。後官至四川﹑江南總督﹐以廉能稱職。純皇帝屢欲以爲閣臣﹐有尼之者﹐言公不由科目﹐例不可官內閣﹐乃中止。公督川時﹐蜀中自金川用兵以來﹐府庫空竭﹐又承福文襄王積奢侈後﹐徵調賦斂無藝﹐州郡皆疲敝。公設厲禁﹐凡府州縣無事不復入成都郡﹐卽以公事來者﹐不過數日。不得畜音樂﹐侈宴會﹐不得飾輿馬﹑衣服﹐朝珠之香楠﹑犀碧﹐蟒服之刻絲﹑顧繡者﹐皆有禁。公官總督數年﹐未嘗宴一客。成都將軍新蒞任﹐公思不爲置酒則太恝﹐置則破禁。遂乘其家口抵任時﹐饋一豚一燒羊﹐使標下武弁婉告曰「本欲屈入署﹐適聞眷屬至﹐謹以此佐家宴。」屬吏於布政使以下亦未始具一飯。元日﹐則先飭廚爲釒畢飠羅十數斛﹐有下屬謁見者﹐公遣人告曰「知君等勞苦﹐盍餉以食。」送設食﹐飼之畢﹐公然後出。坐堂皇受禮畢﹐卽令府﹑廳﹑州﹑縣等遞謁司﹑道﹑府﹑廳﹐禮畢﹐告曰「元日俗例﹐上司屬員𨿽不接見﹐亦必肩輿到門。道有遠近﹐必日昃始歸﹐徒苦亻兼從﹐無益也。況若曹亦有父母妻子﹐歲首例得給假﹐諸君何不早歸﹐令若曹亦放假半日乎﹗」屬員皆應曰「諾。」於是元日虛文始革﹐其風趣也如此。及督兩江時﹐福文襄王徵臺灣﹐檄調各督撫府庫餉銀﹐他人無不應命﹐惟公力持不與﹐曰「不見部文徵撥﹐誓不敢發此餉﹐有虧朝廷之府庫也。」福亦無如之何﹐其嚴厲又如此。

◎盛京五部

章皇帝初定北京﹐盛京設昂邦章京一員﹐及駐防官員兵丁若干﹐以爲陪京保障﹐時未遑設文吏。至康熙初﹐丁口漸盛﹐其賦稅﹑刑名﹑簡練士卒等事有饒於昔。因仿明南京之制﹐初設戶部侍郎一員﹐繼而次第設立禮﹑兵﹑刑﹑工侍郎各一員﹐陪京之制始備。其未設吏部者﹐以其地官員無多﹐仍由京中銓選﹐故不備。其後王侍郎原祁請增設漢員以備體制﹐部議不果行。

◎天津水師

雍正中﹐憲皇帝念津門附近京畿﹐海防綦重﹐因設滿洲水師都統一員﹐副都統二員﹐其協領下若干員﹐兵三千名﹐守禦海口以防鯨濤不測之變。然滿兵𨿽雄健﹐不利水師﹐初設時﹐章程艸率﹐所訓練技藝不及綠營之半。乾隆丁亥﹐純皇帝巡幸津甸﹐是日大風﹐海船逆勢﹐難以施演。時都統爲奉義侯英俊﹐年旣衰老﹐復戎裝繁重﹐所傳令俱錯誤。兵丁技藝旣疏﹐隊伍紊亂﹐竟操﹐喧嘩不絕。上大怒﹐因裁革焉。

◎關稅

直省關稅﹐以干隆十八年奏銷冊稽之﹐共四百三十三萬﹐當時天下最爲富饒﹐商賈通利。其後司事者覬久畱其任﹐每歲以增盈餘﹐至乾隆六十年加至八百四十六萬有奇。其數業經倍蓰﹐故其後每歲日形虧絀。行之旣久﹐司事者預爲之計﹐將虧絀之數先行存貯庫中﹐然後重徵其稅﹐將所剩盈餘私飽囊橐﹐而其虧絀數目﹐乃歸正供銷算﹐是以每歲徒有賠補之名﹐而從無有傾其私橐者。至嘉慶十九年﹐滸墅關虧缺二十餘萬﹐其他關稅虧缺稱是。而藉以正額虧缺爲名﹐日加苛斂﹐以致商賈傾家蕩產﹐裹足不前﹐乃使物價昂貴﹐於民生大有虧損。當管庫者﹐應詳細籌畫﹐使輕其徵收之苛﹐而核其實入之數﹐𨿽不能及乙卯之丰腆﹐亦必以干隆癸酉酌中爲則。每歲年銷年款﹐則國課不致虛懸﹐而貿易者實沾其惠﹐實上下兩益之術也。

◎廣賡虞之死

廣侍郎興﹐髙文端公第十二子﹐以貲郎補官。少聰敏﹐熟於案牘﹐每對客背卷宗如瓶瀉水﹐不餘一字。任祠部時﹐王文端公識爲偉器﹐氵存升給諫。嘉慶己未﹐首劾和相貪酷﹐今上嘉其直言﹐立擢副都禦史令掌川中軍需。時用兵數載﹐司事者任意揮霍﹐不復稽核﹐侍郎司事數月﹐力爲裁核﹐每月省糜費數十萬﹐而國帑賴以充裕。當事者恨入切骨﹐以騷擾驛站入奏﹐上優容之。又與魁制府倫互相訐劾﹐乃降補通政卿。居逾年﹐復任刑部侍郎。時秋曹諸卿﹐有由久任司員擢者﹐皆輕渺之。侍郎閱數稿畢﹐卽大聲曰「誤矣﹗」眾詢其故﹐侍郎曰「某條實有某例﹐而今反稱比照某條。實無正例﹐乃反云照例云云。未審諸公業經閱目與否﹖」稿首則朱墨淋漓皆已畫諾。侍郎笑曰「不期三十年老嫗﹐反倒繃孩兒若是。」眾乃服。時上頗加倚任﹐侍郎亦慷慨直言﹐當召對時﹐凡庭臣舞獘諸狀﹐及閭閻細事﹐必詳贍入告﹐每逾數刻。猶憶甲子冬﹐余與侍郎先後入對﹐親聆玉音曰「汝與初彭齡皆朕倚任之人﹐何以外庭怨恨乃爾﹖」侍郎俯首稱謝。故朝臣頗憚忌﹐然未有敢首先搖動者。有內監鄂羅裏者﹐少爲純皇帝近侍﹐年七十餘﹐尙及見髙文定公斌者﹐嘗至朝廊與侍郎促膝談﹐頗以長輩自居。侍郎艴然曰「汝輩閹人﹐惟當敬謹侍立﹐安可與大臣論世誼也﹖」鄂恨入切骨。會以內庫綢緞窳敗﹐故鄂卽以侍郎私行抽換入奏﹐上尙優容之﹐命鄂出以告侍郎。鄂出漫言之﹐侍郎未省爲上旨﹐坐而辧之﹐鄂入﹐卽以其坐聽諭旨奏之﹐上大怒﹐命削職家居。素與侍郎不協者﹐遂蜂起媒孽其短﹐豫﹑齊二撫復交劾之。上親訊日﹐尙欲緩其獄﹐侍郎未省上意﹐乃辧論不休﹐初無引罪愆語。上怒﹐遂置之法﹐其贓款實皆有司贈饋及侵蝕李姓析產之貲﹐無分毫枉法者。侍郎性爽朗﹐少隨文端公居兩江久﹐習染南人風度。舉趾迂緩﹐不入時趨﹐惟以驅姦逐惡爲念。遇事詆人陰私﹐鋒凜然﹐人多隱恨。然心無城府﹐事過卽忘﹐故忌者恨侍郎若仇﹐而侍郎罔覺也。旣得志﹐驕奢日甚﹐縱容家人貪鄙﹐不復稽察。又性耽風月﹐以致日擁優伶﹐飲酒終夕﹐反寄耳目於若輩﹐識者譏之。初與余交甚篤﹐後因余屢諍﹐故日漸疏遠﹐然其禮貌如故。戊辰春﹐侍郎自山東審案返﹐余遇於圓明園宮門外﹐侍郎仰面談論﹐旁若無人狀。余退告人曰「賡虞旣驕且溢﹐奇禍不旋踵矣﹗」侍郎果以是冬敗﹐餘言不幸而中也。

◎松相公好理學

自和相秉權後﹐政以賄成﹐人無遠志﹐以疲軟爲仁慈﹐以玩忄曷爲風雅﹐徒博寬大之名﹐以行犭旬庇之實﹐故時風爲之一變。其中行不阿者﹐惟松相公筠一人而已。公性忠愛﹐幼讀宋儒之書﹐視國事爲己務﹐肝膽淋漓﹐政事皆深優厚慮﹐不慕近功。鎭伊犁時﹐撫馭外夷﹐視如赤子。凡哈薩克﹑布魯特﹑俄羅斯諸國貢使至日﹐公皆呼至坐前﹐詢問其國之治亂﹐親賜以食﹐教以忠孝之道﹐並曰「我大淸國所以立萬年基者﹐惟賴此二字也。」辭行時﹐厚加賞賚﹐其丰貂錦幣之物﹐滿載而返﹐故屬國愛若父母﹐涕泣而別。又以國家經費有常﹐不可以邊鄙故﹐致有絀國用。乃議開屯田數百萬頃﹐皆命滿洲士卒耕之﹐並與以牛糧籽種﹐厚其賞卹。故人樂爲之用﹐歲省邊費鉅萬。又重於交誼﹐傾蓋之士與之告匱者﹐卽解囊與之﹐毫無吝色﹐故任封疆數十年﹐而家無擔石。上深知其忠正﹐擢爲參政禦前大臣。公於召見時﹐凡民間隱情﹐街談巷諺﹐無不率口而出﹐毫無隱忌﹐故人多尼之。癸酉秋﹐復出爲伊犁將軍﹐新疆聞其復來﹐慶若更生﹐老稚荷擔以迎。公笑撫之曰「鯫生此行﹐頗不寂寞也。」其冬擢爲首輔﹐仍兼攝伊犁事﹐朝中之士君子皆翹首以望其歸也。

◎吉制府之死

粵東制府爲天下繁華之區﹐居是官者﹐無不窮奢極欲﹐搜括明珠﹑翡翠﹑珍奇﹑寶玉載滿海舶而歸。惟覺羅吉制府慶督粵幾十年﹐不名一錢﹐幾榻蕭然﹐渾如儒素。壬戌冬﹐博羅之變﹐公率孫提督全謀極力剿捕﹐業已蕆事。而撫臣某素暴戾爭柄﹐公屢寬假﹐而某恐爲公所害﹐因先發制之﹐密劾公疲軟失機數事﹐上命其究詰。某乃坐髙座﹐呼公至﹐宣上諭畢﹐卽命公攺囚服﹐並去僕從﹐鋃鐺縶頸﹐吏隸詆呵以辱之﹐並詈以讕謾之語。公浩然曰「某𨿽不才﹐曾備位政府﹐不可甘受其辱﹐有傷國體。」因引佩刀欲自刎。某素多力﹐因扌益其左腕﹐公情急﹐遂取煙壺吞之﹐逾時而死﹐某遂以輕生上聞。公子壽喜﹐襲祖蔭散秩大臣﹐與餘同官者二載。余嘗往投刺其家﹐蓽門圭竇﹐初不知爲曾任封疆者﹐則公之淸介可知也。

◎三姓門生

於金壇相國敏中當權時﹐凡詞林文士無不奔競其門。有某探花者﹐人愚暗﹐爭慕時趨﹐命其妻拜於妾某爲母﹐情誼甚密。及於公死﹐梁瑤峯秉樞柄﹐某又令其妻拜梁爲義父﹐饋以珊瑚朝珠。紀曉嵐參政時作詩譏之﹐云「昔曾相府拜干娘﹐今日干爺又姓梁。赫奕門楣新吏部﹐淒涼池館舊中堂。君如有意應憐妾﹐奴豈無顏只爲郎。百八牟尼親手捧﹐探來猶帶乳花香」之句﹐某慚恧謝病歸。及嘉慶己未﹐朱文正公內召﹐某復匍匐其門﹐靦顏求進。時又有疊前韻者云「人前惟說朱師傅﹐馬后跟隨戴侍郎」之句﹐時謂之「三姓門生」云。

◎三文敬公攔駕

餘外舅三文敬公保﹐以翻譯進士出身﹐任兩湖﹑浙閩總督﹐入拜東閣大學士。公人愚暗﹐不悉吏事﹐動爲人欺紿。屢任封疆﹐簋不飾﹐時人比之李昭信﹐而庸劣過之。然幼讀宋儒書﹐大節不苟。癸未夏﹐純皇帝巡幸承徳府﹐公時任直隸按察使﹐至密雲﹐霖雨數日﹐潮河水驟發﹐上欲乘騎渡河﹐公叩馬諫曰「千金之子﹐坐不垂堂﹐況萬乘至尊﹐豈可輕試波濤。使禦駟有失﹐𨿽萬段臣等之軀何可追悔﹖」上以滿洲舊俗﹐宜親習勞以揚武勇爲言。公曰「皇上此行﹐奉太后乘輿同至﹐卽使上渡河安便﹐獨不識太后之輿安奉何所﹖」上動容﹐爲之回轡。又督閩時﹐浙撫王望旣丁艱﹐自以督辦海塘爲言﹐奪情視事﹐又不遣眷屬回籍﹐公惡其蔑倫﹐密疏劾之﹐王因此獲罪。其爲上書房總師傅﹐嘗集古今儲貳之事﹐曰《春華日覽》﹐教授諸皇子。詞𨿽陋﹐爲成親王所譏﹐然不失師保之體。故卒後﹐上親謚文敬﹐蓋取責難於君之義也。

◎曹劍亭之諫

曹副憲錫寶﹐上海人。成乾隆丁丑進士。任給諫時﹐和相專擅﹐其僕劉全嘗交接士大夫﹐納賄鉅萬﹐造屋逾制﹐僭如王侯規度﹐公密疏劾之。先商之同鄕某﹐某潛修書馳告和相﹐和相令劉全拆毀如制。及公疏上﹐純皇帝命公率近臣往毀其宅﹐以奏對不實論﹐上優容之。公自恨爲友所賣﹐傺以死。己未今上親政﹐和相旣伏誅﹐念公往言非謬﹐因追贈副都禦史﹐特與之蔭以旌其直云。

◎漢人任滿缺

雍正中﹐滿洲副都禦史缺出﹐一時乏人﹐憲皇帝命九卿密保。鄂文端公保許公希孔宜任風憲﹐上曰「彼漢人﹐礙於資格。」鄂公曰「風憲衙門所關甚鉅﹐臣爲朝廷得人計﹐初不論定制也。」上乃用許公爲滿副憲缺﹐逾年始調漢缺云。

●卷五

◎緬甸歸誠本末

緬夷﹐古朱波地﹐自古不通中國。宋寧宗時﹐史誌始有其名。元世祖遣兵三徵之﹐責其貢賦而還。明初設宜慰司﹐聊以羈縻﹐間亦嘗修貢賦而還﹐其事詳正史。其時緬地不過數千里﹐附近之提涼﹑猛養﹑猛拱﹑猛密司﹑蠻暮﹑木邦﹑落卓﹑來卡﹑猛乃﹑擁會﹑金坎﹑母得馬﹑大山﹑宋賽﹑錫箔﹑猛樟﹑猛素﹑孟艮﹑整欠﹑整賣諸大土司尙非所有。及莽瑞體之子莽應裏漸彊盛﹐明所設三宣﹑六慰大抵皆服屬於緬。本朝順治十五年﹐大兵破貴州﹐明主由榔奔緬甸。時定西將軍愛星阿﹑吳三桂等於十八年十一月入緬﹐師至木邦﹐白文選降於茶山。康熙元年﹐緬酋自相篡弒﹐殺明宗室及黔國公沐天波等數百人。將軍等索明主﹐緬人不與﹐師至阿瓦﹐緬人懼﹐遂獻明主。師歸﹐緬人遂不通朝貢﹐其世次亦不可考。至雍正九年﹐緬酋與整邁構兵﹐緬目蟒古叮在九龍江遇守備燕鳴春﹐有「告知國王﹐明年進貢」之語。鄂文端公以聞﹐得旨﹕「宜聽其自然﹐不必有意設法誘致。」

乾隆十一年﹐開茂隆廠。南永昌﹑順寧徼外有佧佤﹐其地北接耿馬土司界﹐西接木邦界﹐南接生佧佤界﹐東接孟艮土司界﹐地方二千餘里。其長曰蚌築﹐自號葫蘆王﹐不知其所自始。有世傳鐵印﹐緬文曰「法龍湫諸木隆」﹐華言大﹑小箐之長也。所居木城艸房﹐戴金葉帽似盔﹐穿花衣﹐俱跣足。夷民山居穴處﹐以布纏頭﹐敝衣短﹐刀耕火種﹐軍器惟刀鏢弓弩。又有夷目蚌坎﹑幸猛﹑莽恩﹑莽悶﹐俱系蚌築弟兄叔侄﹐分掌地方﹐亦不屬於緬酋。冫免耿馬土司罕世屏代稟﹐稱願歸順。境內茂隆廠自前明開采時甚旺﹐廠民吳尙賢等議給山水租銀﹐不敢受﹐請照內地廠例﹐抽課報稅以作貢物。總督張允隨奏言「葫蘆乃系化外野夷﹐輸誠內附﹐請將此項廠課﹐飭令減半抽收﹐一半賞給該酋長﹐以慰遠人之心。」得旨允行。十三年﹐鎭康土司刀悶鼎報緬夷願通職貢﹐不許。十四年二月﹐茂隆廠吳尙賢入緬甸。先是﹐迆西道承差賈興儒﹐奉差往茂隆廠訪緝廠犯鄒啟周﹑張寬果等﹐茂隆廠委吳尙賢於十二月丙戌派帶練兵一百餘人﹐分起前往訪緝。壬辰﹐吳尙賢帶練兵八百餘人﹐賈興儒隨同自廠起身。癸卯﹐至幹猛。十五年正月朔日乙巳﹐廠練已擒鄒﹑張二犯至幹猛﹐押解回廠﹐吳尙賢帶練兵一千二百餘人前赴緬甸。時上年緬人所遣土目五人請進貢者﹐尙在鎭康﹐吳尙賢要令前導。丁未﹐自幹猛起程。庚戌﹐至木邦﹐木邦令頭目猛占等八十餘人從之。丁巳﹐至錫箔﹐庚子﹐至宋賽。吳尙賢等於所過土司地方﹐皆有饋遺﹐遂致書於貴家。貴家者﹐隨明主入緬之官族﹐其子孫淪於緬﹐自署曰貴家﹐據波龍廠采銀。貴家頭目宮裏雁﹐素與緬甸有隙﹐因率兵阻之。吳尙賢至麻裏腳洪﹐又遣人致書講和﹐貴家羈其來使﹐吳尙賢遂會緬兵三千餘人至徳嶺城與貴家數挑戰。三月庚戌﹐貴家出迎敵﹐詐敗﹐吳尙賢前赴之﹐爲貴家所敗﹐緬甸復遣人和解之。吳尙賢渡麻裏腳洪回廠﹐賈興儒於五月癸丑帶張寬果回大理。尙賢意欲邀功﹐因謀說緬酋莽達拉遣使入貢。莽亦荒淫無道﹐眾叛親離﹐遂從其言﹐具表來降。十五年七月﹐葫蘆茂隆廠課長吳尙賢稟稱﹕「緬甸國王莽達拉情願稱臣納貢﹐永作外藩。命工匠制造金銀二釒比﹐篆刻表文﹔又造貼金寶塔﹐裝載黃亭﹔氈緞緬布土物各色﹐馴象八隻入貢。又貢皇太后馴象二隻﹑氈緞緬布等物。差彼國大臣一員﹐頭目四人﹐象奴夷眾數十人出境過江﹐於四月已抵邊界﹐請代奏。」督撫令司道會議﹐布政使宮爾勸會按察使﹐糧﹑鹽﹑迆東﹑迆西四道議。以前鎭康土州刀悶鼎稟報緬酋請通貢﹐已不許﹐今稟內絕不言及﹔且明置緬甸宣慰司﹐表內未稱宣慰舊銜﹔又有蟻穴自封﹐夜郎天外之言﹐更不敍明使臣銜名﹔吳尙賢前稟與今稟又復互異。至木邦乃緬甸所轄﹐中外攸分﹐準木邦投誠﹐木邦卽緬甸之叛逆﹐必至大起釁端﹐亦有妨於國體。吳尙賢初到廠地﹐恃彊淩弱﹐今率緬甸來歸﹐實有邀功之意﹐且外國歸誠﹐亦斷無借一廠民爲媒進。將來緬甸設有寇警﹐必另求援兵﹐不應則失統禦之體﹐應之則苦師旅之煩﹐恐鞭長莫及﹐反難善處。況前明頻通賦貢﹐受侵擾者數十年﹐我朝久置包荒﹐獲寧謐者百餘載﹐邊境之敉寧﹐原不關乎遠人之賓服。其不可信及不可行者各四。而巡撫圖爾炳阿竟據稟詞並表文入告。表文曰「緬甸國王莽達拉謹奏﹕盛朝統禦中外﹐九服承流﹐如日月經躔﹐陽春煦物﹐無有遠近﹐羣樂甄陶。至我皇上﹐徳隆三極﹐道總百王﹐洋溢聲名﹐萬邦率服。緬甸近在邊徼﹐河淸海晏﹐物阜民和﹐知中國之有聖人﹐臣等願充外藩。備物致貢﹐祈準起程﹐由滇赴京﹐仰觀天顏﹐欽聆諭旨」云云。十六年六月﹐得旨準貢﹐凡筵宴賞賚一應接待事宜﹐俱照各國王貢使之例﹐以示綏懷。因遣官伴使赴京入貢﹐至十月貢使回滇。尋逮吳尙賢。尙賢本無籍馬腳﹐於茂隆山開廠﹐督臣張允隨僉委充當課長﹐積私財捐通判職銜。於廠地制造槍刀弓弩﹐張黃蓋以自豪﹐年來侵酋長賞銀三萬二千餘兩。前誣鄒啟周搶掠外域致死﹐後令楊麼四等於廠外地槍斃客民彭錫爵﹐經屍弟彭錫祿控告。是歲充通事隨緬使入貢﹐於途挾重貲招搖生事﹐總督愛必達奏請革職。於十六年九月拿審﹐擬大辟﹐旨未下﹐瘐死於獄。

十七年三月﹐敏家攻阿瓦﹐破其城。上年十一月﹐緬國貢使回抵耿馬﹐卽聞滚弄江外有警。十二月﹐耿馬土司罕國楷遣人伴送緬使至木邦。先是六月內﹐緬酋遣子糯喇他蟒左同弟色亢瑞凍至猛乃城迎貢使﹐未至。是年三月﹐敏家破阿瓦城﹐以率敏拖五八喇紮居之﹐緬酋避居約提卽﹑戛撒壩等處﹐居無定所﹐其子糯喇他蟒左亦避居錫箔。四月﹐緬使抵猛乃﹐搭建亭閣貯敕旨禦賜﹐欲俟其國平定始旋。十八年九月丙寅﹐木梳頭人甕藉牙與貴家戰﹐勝之﹐乃令貴家及約提卽之兵共五千人圍敏家。又景賣卡普幹官之子占朵蟒率眾至猛乃﹐亦欲據緬。十九年正月﹐緬使及緬酋子遣人賫蒲葉書至耿馬﹐未及回國﹐緬酋莽達拉卽爲得楞﹑錫箔所殺﹐子色亢瑞凍出奔。緬國無主﹐甕藉牙起兵﹐聲言復仇﹐糾合緬屬各土目﹐擊敗得楞諸夷﹐遂自立於木梳城﹐尋徙阿瓦。凡緬國舊屬土司﹐皆遣人降服之﹐有不服者﹐輒治兵攻擊無虛日。貴家據波龍廠采銀﹐向有歲幣﹐至是不復輸﹐甕藉牙擊潰之﹐追至猛乃﹐獲所貯敕書禦賜。遣人四出求緬酋子﹐色亢瑞凍避入木邦﹐甕藉牙追之。二十年六月﹐耿馬﹑孟定等土司以木邦警聞。十月辛亥﹐色亢瑞凍挈妻喇打那疊玉及親屬頭目男婦等八十餘人﹑緬僧二人﹐渡江入猛卯﹐總督愛必達﹑巡撫郭一裕會檄猛卯土司ぅ月﹐遣之使去﹐越二日始出境。甕藉牙猶遣人在木邦城徵象只﹐索童女﹐木邦土司罕蟒底乃置色亢瑞凍於滚弄江內。二十一年二月﹐復遷至蠻弄寨﹐建艸樓數楹﹐夷眾挈盒饋饔飧焉。益逼近內地之耿馬﹑鎭康﹐督撫會檄防禦甚嚴。六月壬辰﹐景賣屬之猛放緬目波顚遣老緬四人來迎﹐色亢瑞凍遂挈家由白沙水渡滚弄江而南﹐波顚率眾五十餘人迎赴猛放。猛放至木邦計三十餘程﹐此後遂莫知其蹤。

二十三年二月﹐緬酋甕藉牙攻陷木邦。木邦在耿馬外﹐爲耿馬﹑孟定﹑鎭康﹑孟連之藩籬。落卓土司地大而彊﹐甕藉牙據有阿瓦﹐落卓首先歸附。於是甕藉牙寇劫波龍廠﹐遂威脇木邦索其賄。貴家宮裏雁與結些國人糾約廠眾至木梳鋪劫殺﹐兵始退。時緬酋莽達拉之族弟占朵莽者﹐先分居景邁﹐宮裏雁遙附應之。十二月﹐宮裏雁謀攻落卓﹐會占朵莽及木邦土官之弟罕墨至落卓劫殺。落卓大敗﹐復引緬酋甕藉牙及各土酋之兵謀攻貴家及木邦﹐以泄其忿。二十四年三月﹐落卓先鋒兵六千餘人至臘戍﹐是時占朵莽率猛交兵一千人駐猛乃﹐乘落卓兵練遠出﹐間道已赴落卓。木邦土司罕蟒底聞緬甸﹑落卓兵至﹐乃屯發練堵禦﹐遂遷其家屬於大橋邦囊﹐翼日與宮裏雁出臼小坡與落卓決戰。越二日﹐木邦城陷﹐罕蟒底奔蟒戛﹐家屬渡滚弄江至那離﹐又遷於錫峨。緬兵入踞木邦﹐人民逃竄﹐波龍廠眾多歸於內地﹐沿邊土司撥練防守。宮裏雁率兵練男婦二千餘人渡滚弄江﹐奔蠻東﹑蠻弄﹐勢甚窮蹙。又由白沙水駐南氵朋﹐欲假道孟艮﹑耿馬往佧利佤﹐求占朵莽所在會兵復戰。而占朵莽已襲破落卓﹐率兵練還救木邦﹐木邦復定。罕蟒底﹑宮裏雁復渡江回永昌﹐鎭府聞報﹐率兵二百名於四月辛酉出禦﹐行抵姚關﹐旋卽撤回。二十五年﹐緬酋甕藉牙死﹐其子莽紀覺嗣﹐與各部構兵如故。

二十七年正月﹐宮裏雁被緬酋追殺甚急﹐由猛榜奔至耿馬﹐又由孟定之邦模﹑南板入莽旦﹐窮蹙無歸。五月丁酉至猛戛﹐並至孟連之猛尹﹐散處各村寨。初﹐宮裏雁自阿瓦奔出﹐帶練一千三百人﹐至木邦撥給占朵莽五百人﹐實止帶練八百人﹐又脇從阿瓦緬子﹑木邦擺夷及擄掠男婦共三千餘人。旣抵猛尹﹐猛尹頭目率眾驅之﹐宮裏雁乞內附﹐寄住孟連地方。孟連土司刀派春遂赴猛尹收其兵器﹐戶索銀三兩﹐將其眾安插於猛尹各圈寨。宮裏雁不欲受土司管轄﹐已相嗟怨。總督吳達善知其有七寶鞍﹐乃亡明至寶﹐太監王坤由北京內庫竊去者﹐向其索取。宮裏雁以其祖宗所傳重物﹐吝不與吳﹐遂挈其妾婢六人赴石牛廠。刀派春率宮裏雁之妻攮占及男婦一千餘人至孟連城﹐刀派春又向攮占及頭目撒拉朵索牛馬童女以賄吳達善。攮占忿﹐於閏五月丁丑夜﹐糾眾焚殺孟連城﹐刀派春家屬三十餘人俱被害﹐逃免者僅應襲刀派先及刀派春妾二人。戊寅﹐攮占﹑撤拉朵率眾逃散至猛養﹑佧佤各處。刀派春族兄刀派英聞變﹐率練追剿﹐而猛養﹑佧佤兩處夷眾亦各要路劫殺﹐攮占大敗﹐逃竄無蹤。派英寄信石牛廠民龍得位﹑王天和等﹐將宮裏雁好爲款畱﹐宮裏雁實不知也。七月﹐永昌守楊重谷檄耿馬土司罕國楷帶練誘擒宮裏雁並其妾婢六人﹐及另行拿獲之餘黨阿占﹑阿九二人﹐囚解赴省。布政使姚永泰曰「孟連之變﹐雁不與知﹐況其夫妻不睦﹐雁是以避居兩地。今若畱雁﹐可以爲緬酋之忌憚﹐不可代敵戮仇也。」按察使張坦麟審稱﹕「宮裏雁𨿽堅供不知情﹐但勢窮來歸﹐先令妻屬詭計歸服﹐以致其劫掠﹐罪有攸歸。且連年與緬酋擄殺﹐旣經拿獲﹐斷不可仍畱夷地之害﹐應正法。」吳達善以前鞍不與﹐故切齒於雁﹐遂左袒張議。適緬酋至木邦﹐聲言前往整欠﹑景綫相戰﹐因遣頭目蟒散至孟連﹐索宮裏雁所脇從之緬人。刀派永悉將緬眾遣回﹐益知內地虛實。十月丁未﹐殺宮裏雁﹐以其妾婢分給功臣。吳達善旣遂其志﹐乃檄緬人﹐諭以宮裏雁業經誅殺﹐宮裏雁之妻攮占及凶目等﹐當卽拿送以靖餘孽。時攮占已嫁莽酋弟懵駁﹐故緬人以爲有心羞指其淫行﹐益加忿恨﹐會木邦罕黑勾結﹐遂滋擾內地之耿馬。耿馬𨿽屬內地﹐於緬亦有歲幣﹐緬目普拉布率兵來索﹐闌入孟定﹐執土司罕大興﹐兵及茂隆廠。時永順鎭田允中調鄰近各營官兵親率進剿﹐吳達善恐其連兵致敗﹐露其前事﹐乃飛檄田鎭責其輕率﹐遂還師。耿馬土司罕國楷率兵禦緬於石牛廠﹐廠委周徳會聞田允中進發﹐恃爲屏障﹐率其廠練於滚弄江截緬人歸路﹐擊殺普拉布。吳達善以周徳會爲殺良冒功﹐竟置之於法﹐而緬人益輕中國。

二十八年十一月﹐緬人犯猛籠。莽紀覺旣兼並諸土司﹐東之景綫﹑整賣﹑孟艮﹑整欠﹐皆以力戰﹐迫脇附從。復言普洱之十三版納原隸緬甸﹐遣播定﹤思乍﹥寄緬文於車裏宣慰司﹐索其貢獻。率賊眾至打樂隘口﹐猛遮撥練禦之。遂犯猛籠﹐劫掠村寨﹐猛籠不能禦﹐土弁刀乃占﹑召彜等被害。普洱鎭劉徳成領兵至思茅﹐遣兵前赴九龍江﹐吳達善飭調元江土練未至。次年春﹐緬賊始退。時復分兵至我遮放邊外﹐揚言來索木邦官﹐吳達善畏葸﹐惟戒官兵不與之戰而已。會莽紀覺病死﹐賊乃退。三十年﹐莽紀覺死﹐其弟懵駁嗣﹐時賊勢愈肆彊橫﹐其西之結些﹐南之白古﹑大姑拉﹑小姑拉悉爲其所據。是年賊犯普洱。普洱在省城之西南﹐幅員遼闊﹐與緬甸之孟艮﹑猛勇﹑整欠接壤﹐南通南掌﹐所屬有九龍江﹑車裏宣慰司及倚邦土守備﹑六困土守備﹐猛遮土千總﹑普藤土千總﹐猛阿﹑猛籠﹑猛臘﹑猛旺﹑整董﹑猛烏﹑烏得土把總﹐大小十三土司﹐俗稱十三猛﹐又稱十三版納。其間九龍江﹑猛遮﹑猛阿﹑猛籠﹑猛臘並猛遮所屬之猛海﹐及九龍江所屬之橄欖壩﹑小猛侖﹑猛搦﹑補角等處﹐均逼近外域。上年九月﹐匪酋召播率眾一百三十餘人至九龍江﹐要車裏宣慰司前赴阿瓦會盟。時吳達善已調陜甘﹐總督爲劉藻﹐老儒也﹐不識事體﹐以「王者須正疆裏」爲言﹐命驅逐之﹐明年春﹐賊人飽始去。五月﹐賊眾復由整欠渡九龍江至猛臘﹑烏得﹑猛烏﹑整董﹑猛旺﹐各土弁率眾驅逐。賊踞猛臘﹑猛搦﹐普洱鎭劉徳成遣土目擒獲賊目叭信﹑波半﹑阿等﹐解審正法。是時緬酋𨿽恣肆﹐亦不敢抗官兵﹐實遣人於十三猛索賦。十三猛系雍正年招降﹐而亦輸賦於緬﹐叭信三人傳爲在十三猛之貿易人﹐悉殲之﹐賊因憤而恩逞。十月﹐緬賊復由整欠入猛搦。整欠頭目召教﹑其子召淵與車裏宣慰司爲一族。車裏所轄之猛搦頭目叭先搦﹐召教惡其不遜﹐遂糾緬賊攻之。孟艮頭目召丙﹑召散以同祖弟兄分掌其地﹐召丙逐召散﹐召散約頭目召猛照同攻召丙。召丙逃入內地之鎭沅府乞降﹐召散遂有孟艮之地﹐後結緬賊追逐召丙﹐於是緬賊益出入九龍江一帶矣。十月﹐提督達啟由會城巡閱赴普洱﹐十一月抵普城﹐卽聞賊耗。普洱鎭劉徳成率本鎭兵八百名前往思茅一帶彈壓﹐提督移知總督亦前往﹐劉藻卽移兵茨通﹐提督達啟亦進駐思茅。劉藻聞緬人入犯﹐先遣後營遊擊明浩賫銀三千兩備犒﹐復遣標兵八百人以甫抵任八日之參將何瓊詔及員弁三十八人率之前往援剿。時緬賊西由孟艮入打樂﹐至猛遮﹑九龍江﹔東由整欠至整哈渡至橄欖壩﹐猛阿之整控渡亦復有賊。達啟分兵四出堵禦﹐何瓊詔﹑明浩及守備楊昆帶兵一百人前赴猛阿。何瓊詔等素無備﹐止於江幹﹐守備楊昆率四十人於子刻先濟整控渡﹐何瓊詔等從之。至午刻﹐官兵悉渡﹐甫行數里而楊昆兵已覆﹐瓊詔兵猝遇賊﹐各倉皇避匿。

劉藻遂以何瓊詔陣亡入告﹐而何瓊詔及軍眾等後先由威遠所屬蒙撒江歸。劉藻復以聞﹐上察其詐﹐切責督臣﹐命鞫瓊詔等。

三十一年﹐總督劉藻自殺。劉自遣標兵後﹐屢接提鎭啟稟﹐知賊勢已猖﹐欲躬往﹐按察使良卿復從臾之﹐止挈丞令陳元震﹑唐思等數員﹐午夜猝發﹐於除夕抵普洱﹐進駐思茅﹐乃檄調各營兵數千。是時瓊詔等已失事﹐賊勢日熾﹐傳烽逼近思茅城﹐劉乃退於普洱府治。劉本懦弱﹐旣已前奏失旨﹐時分調各路兵之檄時發時止﹐人莫知所從﹐以致漫無經畫。會上以陜甘總督楊應琚調任﹐而降劉爲巡撫﹐劉益懼﹐無所措手足。因於三月癸酉中夜﹐挑燈默坐﹐驅侍者出﹐自剄不殊﹐宛轉於牀榻間﹐七日乃死。三月﹐所調兵已集。楚姚鎭華封具報以召丙爲向導﹐率兵由猛遮克孟艮﹐召散逃遁無蹤。普洱鎭劉徳成具報以叭先搦爲向導﹐率兵由橄欖壩至猛搦。副將孫爾桂具報由車裏至猛籠﹐會攻整欠﹐克之﹐召教降。提督達啟由猛籠攻猛勇﹐召齊降。時瘴癘大作﹐賊眾亦退。是月丙戌﹐總督楊應琚至普洱。是日以捷聞﹐請賞給召丙﹑叭先搦三品指揮使職銜﹐管理土務。孟艮﹑整欠各畱兵八百名﹐猛散畱兵二百名駐守。五月﹐提督達啟卒於軍。啟捍禦邊城﹐頗有勞績﹐時在孟艮﹐受瘴癘卒﹐滇人思之﹐賓從無一存者。以李勛代﹐李至數月﹐亦受瘴卒。九月﹐猛龍沙人曁猛勇﹑補哈﹑猛撒等相繼內附﹐而總兵華封復招撫景綫﹑整賣﹑孟艮小頭目等詣軍門投誠。是年四月﹐楊應琚旣緩定普洱回省城﹐以前巡撫常鈞有「莽案事畢卽辦木匪」之奏﹐爰飭調文武及習熟外域情形者至省商辦。騰越副將趙宏榜首陳木邦﹑蠻暮各土司願內附﹐緬酋勢孤易取狀。騰越之西南爲南甸﹑幹崖﹑盞達三土司﹐是卽所稱三宣者﹐爲騰越之屏翰。三宣之外爲蠻暮﹐蠻暮之西爲戛鳩﹑猛拱﹑猛養﹐東爲猛密﹑波龍。自騰越關外復有止丹﹑弄種各山寨﹐野人族類甚繁。是時聞各土司樂於內附﹐又傳言懵駁之母勸其子臣服﹐時有機可乘。趙宏榜﹐楚人﹐少爲波龍廠丁﹐習緬事﹐野人頭目皆與之善。總督楊應琚初弗聽﹐曰「吾官至一品﹐年逾七十﹐復何求而以貪功開邊釁乎﹖」趙宏榜復慫恿之﹐楊信其言﹐於是令道鎭府州官各議。迆西道陳作梅﹑永順鎭總兵烏爾登額﹑永昌知府陳大呂皆議以賊勢甚大﹐邊釁不可開﹐騰越知州陳廷獻則銳意進取。楊應琚怒阻議者﹐陳大呂懼﹐攺初議。烏爾登額阻益力﹐書凡七上﹐楊滋不悅。而陳大呂﹑陳廷獻革職。開化同知陳元震卽馳檄緬甸﹐號稱合各國精兵五十萬﹐大炮千尊﹐有大樹將軍統領以震懾之﹐又密布牒﹐分遣通事至各土司說降。初﹐楊應琚議檄調官兵八千人﹐至是只調三千人﹐俟八月到永昌﹐蠻暮﹑木邦降後﹐其附近各土司再相機辦理。六月﹐趙宏榜帶兵五百名抵鐵壁關﹐陳元震遣人至蠻暮。時土司瑞團赴阿瓦未歸﹐其母﹑妻及弟坤商以所屬五六十寨三千餘戶請降。宏榜遂率二百人襲蠻暮之新街﹐一鼓克之。坤商率頭目於七月甲午赴永昌﹐途次爲趙宏榜要至軍營。宏榜於關外撫止丹﹑弄種﹑六醋喇痛邦領蚌林暮習魯緬喇同艸朵習董各山寨野人。八月乙卯﹐陳元震以戛鳩﹑允冒投降﹐頭目綫蔑﹑猛猛﹑捧甕撒老安等男婦五人解報。陳廷獻報猛密土司亦欲乞降﹐遂關請永順鎭調集兵馬﹐欲領赴猛密﹐未行而趙宏榜先於七月內赴新街。瑞團自緬甸回至速帕請降﹐猛密所屬之猛連壩頭目綫官猛赴新街軍營請降﹐趙宏榜又遣人招撫猛拱﹑猛養。九月﹐木邦降。先是木邦旣屢遭兵而屬緬酋﹐立困相爲頭目﹐又執木邦土司罕宋法之弟罕蟒立於阿瓦城以爲質﹐復立者皆以監之。者皆者﹐緬官名也。旣而罕宋法殺困相等三十餘人乞內附。會罕宋法卽死﹐時者皆尙在木邦﹐木邦夷眾請立其弟綫甕團。緬酋不允﹐又執其土捨法坤象﹐傳聞於內地﹐緬寧通判富森招之﹐然甕團亦未敢驟降。未幾﹐其侄綫五格爲質於阿瓦﹐聞木邦變﹐殺守者竄歸﹐甕團於是內附。富森並招撫緬寧以外佧佤﹐帶其長至永昌﹐俱加褒獎。

時緬酋已調遣賊眾數萬﹐分道四出﹐一由蠻暮﹐一由猛密﹑猛育﹐一由木邦﹐一由滚弄江﹐於木邦之猛樟﹑大視罕﹑錫箔﹑宋寨等處皆駐有重兵﹐我兵定議以禦之。是月﹐總督楊應琚赴永昌受降。時陳大呂等以蠻暮之新街踞緬甸水陸之衝﹐自新街下速帕﹐水路四五日可到緬甸﹐自猛密﹑波龍陸路七八日可到緬甸﹐計日可望成功。趙宏榜兵前已在新街﹐新街在鐵壁關外江幹﹐爲互市之所﹐兵丁受暑者多。緬賊於八月中旬遣頭目覘軍營爲乞降狀﹐趙宏榜不察﹐犒而遣之。時新街兵少﹐各路警報時至﹐楊應琚乃飭永順鎭都司劉天佑﹑騰越都司馬拱垣領兵四百餘自翁冷出關﹐於九月庚午到新街。丁亥﹐趙宏榜方祭纛饗士卒﹐緬賊乘船猝至﹐帆檣銜接﹐倏忽蜂擁蟻屯者數千人﹐登岸攻柵。翌日﹐賊勢益張﹐都司劉天佑死之。趙宏榜力戰﹐相持者兩日一夜﹐官兵被困不能禦﹐趙宏榜收病傷各兵同軍械﹐於艸房內焚燒﹐乃與馬拱垣等潰圍﹐間道由野人寨退駐鐵壁關。瑞團至鐵壁關﹐趙宏榜安置於隴川﹐其族屬人民﹐遁出關外野人村寨。時總督楊應琚方行次永平縣之太平鋪﹐聞警報卽遘疾﹐乃加調官兵分剿。十一月﹐永北鎭朱侖進攻楞木﹐不克﹐退守隴川。是時東路永順鎭烏爾登額帶兵至宛頂﹐欲進攻木邦。西路永北鎭朱侖帶兵駐鐵壁關﹐欲進攻蠻暮以復新街。南提督李時升於十一月甲戌自永昌起程﹐辛巳﹐至鐵壁關。緬賊自新街至林岡固守﹐我兵四千餘人亦於楞木山頭分布七營。壬午﹐朱侖出鐵壁關﹐癸未﹐至楞木。緬賊請於次日會戰。甲申卯刻﹐賊約二萬眾喊叫前進﹐我兵營柵踞山之巓﹐向下施放槍炮﹐殺賊甚眾。賊復緣箐盤繞﹐向上仰攻﹐我兵施放連環槍炮﹐殺賊數千而不退。朱侖見賊勢猖獗﹐至丁亥相持者四日﹐請援甚急﹐提督李時升撥宛頂兵七百名赴援。是日我兵出柵下攻﹐賊佯敗﹐山腰炮火起﹐官兵受傷者二百餘人。戊子﹐賊張象皮擋牌﹐自辰至午﹐方放連環槍﹐擋牌忽撒﹐已立營柵一座﹐益逼近大營。李時升告急於楊應琚﹐不應。己丑﹐官兵堅壁不出。庚寅﹐賊詐爲乞罷兵﹐楊應琚乃以楞木之捷入告。是時賊甚眾﹐又限於林谷阻深﹐朱侖旣不能克復新街﹐而緬賊先犯萬仞關﹐竟入盞達矣﹐蔓延遂至戶﹑臘撒。賊氛四熾﹐燒劫村寨﹐李時升又調楞木之兵二千名應援。萬仞關在騰越西﹐與神護﹑巨石二關並列。時神護﹑巨石每關僅兵一百餘名﹐萬仞駐兵二百名。都司馬拱垣領之﹐馬拱垣以拿解姦犯回至幹崖。十一月己丑﹐緬賊約二千餘眾由戛鳩遂犯萬仞關而入。時都司張世雄領兵四百名駐盞達﹐赴銅壁謀與駐守之遊擊班第會攻賊眾﹐賊益近至盞達﹐焚掠土司城及太平街民居。壬辰﹐賊抵銅壁關下﹐班第等於翁冷立柵抵禦﹐賊眾仰攻﹐相持者竟日﹐賊旋縱火焚燒﹐官兵撤回關上。甲午﹐賊眾潛逾關﹐在山嶺架炮於樹下擊﹐火光四起﹐官兵潰散。班第出關外﹐賊兵躡其後﹐死之。張世雄間道回營﹐賊遂踞銅壁關。時李時升駐鐵壁關﹐聞警。臨沅鎭總兵劉徳成領曲尋鎭兵七百﹑尋沾營兵二百﹐遊擊淸泰領撫標兵四百﹐遊擊郝狀猷領督標兵八百﹐已於丙戌出曩宋關至南甸。李時升遣遊擊馬成龍﹐守備馬云﹑沈洪等帶兵九百名由戶撒前攻﹐檄催總兵劉徳成等從後夾擊。劉徳成卽旣兵幹崖﹐遷延不進﹐馬成龍等復遲回海巴江外﹐不能徑渡﹐李時升差把總田榮督戰。戊子﹐馬成龍等始渡江﹐水沒腰﹐火藥皆濕。伏賊突起衝殺﹐遊擊馬成龍陣亡﹐守備汪紀亦於壩尾陣亡﹐兵丁傷亡者眾﹐僅存未及渡江之七八十人。十二月丁酉﹐賊渡江至戶撒﹐李時升遣遊擊邵應泌﹑守備劉世雄等帶官兵一千二百名前赴戶撒救援﹐賊連營紮駐於平原。壬寅﹐李時升遣副將陳廷蚊﹑都司陳斌抽撥楞木官兵六百名﹐甲辰﹐李時升又遣遊擊劉國良﹐都司張璋﹑周印﹐守備程轍等帶兵一千名均赴戶撒山頭﹐樹立營柵﹐賊眾來攻﹐我兵隨槍炮拒敵。時劉徳成尙駐幹崖﹐飲酒髙會﹐擄婦女縱兵淫虐﹐取富戶貲以爲纏頭費﹐李時升連檄七次﹐劉徳成擁兵不進﹐作跋扈語。總督楊應琚聞之﹐遣緬寧通判富森持令督戰﹐不從則以軍法從事﹐劉不得已﹐始於乙巳日領兵抵盞達。賊旣見戶撒兵漸加添﹐而又懼劉徳成之擊其後也﹐是夜於營外添設號火﹐散放馬匹﹐仍作疑兵﹐賊已潛退。我兵不知﹐尙槍炮竟夕﹐至曉踐入其柵﹐皆空壘也﹐始覺其遁。總督楊應琚遂以大捷奏聞。

是時緬賊方議乞和﹐而兵復至。先是李時升以兵寡故﹐屢檄楞木兵﹐時朱侖遂以欲攻其外先淸其內爲辭﹐決意撤兵。十二月己亥﹐緬目莽聶渺遮復至參將哈國興營外﹐願喫咒水乞罷兵。壬寅﹐朱侖放火燒寨撤兵。甲辰﹐退回鐵壁關﹐派兵一千五百名駐鐵壁關外之板橙坡防守。癸卯﹐偵報者稱有賊至﹐酉刻卽放火焚燒糧石﹐火藥聲振山谷﹐乘夜倉皇疾走﹐村寨四處皆火起﹐槍炮之聲不絕於耳。黎明始退抵隴川﹐而楞木之眾又由南庫弄河﹑板橙坡犯鐵壁關矣。於是提督李時升﹑總兵朱侖退至杉木籠山﹐而由戶撒退回之賊眾﹐尙盤踞銅壁關下。十二月壬子﹐劉徳成抵翁冷﹐賊設伏誘戰﹐徳成紮營﹐堅壁不動。癸丑丑刻﹐賊乘月落霧起﹐統眾來攻﹐官兵放連環槍﹐賊不能進﹐殺賊眾三百餘人﹐賊退至銅壁。甲寅﹐出關而遁。乙卯﹐劉徳成遣守備黃化等領兵進剿﹐聞賊遁﹐乃令黃化領兵六百名駐銅壁關﹐各關俱添兵防守。總督楊應琚自途次遘疾﹐漸若失心﹐巡撫湯聘以聞。上命兩廣總督楊廷璋來滇。比廷璋至﹐而楊應琚之疾漸愈。時楊應琚方以捷聞﹐且恃前和議﹐謂已受降蕆事﹐楊廷璋遂返粵。前此﹐上遣侍衛傅靈安來視疾﹐傅靈安大學士忠勇公傅恆子也。往還數四﹐奉旨卽以總兵補用。是時賊犯鐵壁關﹐入隴川乞降﹐總督楊應琚許之。復犯猛卯。戶撒之東四十餘里爲隴川﹐總兵朱侖旣退駐隴川﹐提督李時升恐緬賊之橫截我軍於外也﹐乃退至杉木籠山。緬賊之由庫弄河﹑板橙坡犯鐵壁關入也﹐李時升調遊擊邵應泌戶撒之兵二百名﹐檄催朱侖領兵三千名前赴鐵壁堵剿﹐並令劉徳成飭副將陳廷蛟帶兵一千名赴弄貫要截賊歸路。朱侖﹑邵應泌等旣不遵調遣﹐俱回杉木籠山﹐劉徳成復執守關之議﹐於翁冷頓兵不進。賊眾四千餘人遂至弄貫﹐連營樹柵﹐分兵四出﹐焚掠村寨﹐擄掠我弁兵者十餘人。旋據隴川﹐紮營緬寺﹐隴川河外亦結營六七座。乙卯﹐朱侖領兵至隴川。次日午刻﹐賊以馬騎挑戰﹐我兵分翼襲之。越二日﹐李時升遣遊擊豆福魁領兵七百名來會﹐朱侖派兵設伏﹐定議進攻。戊午卯刻前進﹐賊分兵三路迎拒﹐我兵奮勇攻敵﹐伏兵分路拒殺﹐賊敗﹐我兵圍之。庚申午刻﹐賊騎自弄貫來援﹐突於叢林沖出﹐官兵驚潰﹐賊營亦乘機鼓噪而出﹐追逐數里。時領兵參將哈國興﹐遊擊毛大經﹑劉國梁﹑豆福魁﹐都司張璋﹑周印﹐守備孫夢貴﹑魏嶸﹑程轍等俱不聽總統朱侖之令﹐悉撤回營﹐軍械槍炮遺失者多﹐總督楊應琚仍以克捷奏聞。是時﹐李時升分檄臨沅鎭劉徳成由戶﹑臘撒出隴川﹐永順鎭烏爾登額由戶思朗出隴川﹐三面會攻﹐不果行。總督楊應琚遣副將孫爾桂赴朱侖軍營。鎭沅府龔士模革職﹐開化同知陳元震從之﹐傳令剿撫相機速辦﹐蓋陰示以和了局也。辛酉﹐至朱侖軍營。是日﹐緬目莽聶渺遮在隴川河於都司張璋營外乞和。癸亥﹐求見哈國興。賊目至隴川河西﹐哈國興出營﹐在隴川河東﹐各遣通事一人﹐於河中土墩傳說。逾一二時﹐賊獻哆呢四疋﹐腌魚三擔﹐哈國興犒以綢緞銀兩﹐賊定時日撤兵回巢。總兵朱侖報之﹐總督楊應琚遂以「緬酋孟毒之四胞弟卜坑﹐領兵土目莽聶渺遮詣軍營乞降﹐懇賞給蠻暮﹑新街以爲貿易資生之路」入告﹐是日﹐賊還我弁兵八人﹐撤至弄貫﹐遷延未去。提督李時升檄飭總兵朱侖偵探賊信﹐賊已以其資重運送鐵壁關﹐赴新街下船﹐朱侖不識兵機﹐復遣精騎追之。賊以爲敗盟也﹐於除夕日由邦中山復犯猛卯。

三十二年正月丁卯﹐賊旣據猛卯城﹐時提督李時升駐杉木籠山﹐總兵朱侖﹑副將孫爾桂移兵弄貫﹐戊辰﹐李時升遣副將哈國興﹐遊擊劉國梁﹐都司田萬釒其﹑周印﹐守備溫廷秀﹑魏嶸﹑程轍等領兵一千二百名﹐副將孫爾桂﹑遊擊毛大經等領兵一千名﹑土練三百名俱赴猛卯。賊眾已赴底麻渡紮筏﹐城虛無人﹐哈國興﹑孫爾桂遂率兵練二千人入猛卯城居之。賊眾將濟﹐聞我兵至﹐決以爲敗盟﹐悉反攻城下。我兵旋復堵塞﹐施放槍炮﹐賊攀城而上者用沸湯注之﹐雜擊以石塊。哈國興登城督戰﹐槍傷左腮﹐穿落牙齒者十一﹐把總朱才進受槍破腦而死。賊遂連營城下﹐圍困我官兵者七日﹐哈國興遣兵丁覓間道至李時升隴川軍營請援。李時升先已調劉徳成領兵一千四百名將至隴川﹐令烏爾登額領兵二千名由宛頂渡速養江﹐以擊賊後﹐時賊兵盤踞﹐分布要隘﹐乃遣素克全泰領兵八百名由虎踞一帶小路前進﹐陳廷蛟領兵二千餘名由邦中山前進。烏爾登額先已至速養渡﹐沿江邀截﹐賊往禦之﹐戰於對岸﹐聞我援兵旣至﹐復回迎敵。丙子巳刻﹐我兵至猛卯山腳遇賊﹐戰勝之。至城下﹐土練三百名先縋城出﹐乘勢掩襲﹐賊兵潰散。是夜官兵宿城外﹐遣人援梯通信。丁丑﹐城始開﹐官兵會合追剿﹐賊兵迎敵。次日追至底麻江邊﹐悉力拒敵﹐遊擊毛大經﹑都司徐斌﹑守備髙乾陷於泥濘﹐被賊鏢槍陣亡﹐賊遂浮江而遁入木邦。總督楊應琚﹑提督李時升以「猛卯邊外匪眾七八千人欲至木邦滋擾﹐官兵攻殺﹐賊已敗遁﹐現在追剿」以聞。是月辛犯﹐總督楊應琚以猛卯賊退﹐境內已寧﹐將議止。而前所奏將蠻暮﹑新街賞給貿易﹐經上察其僞﹐屢奉嚴旨﹐責其粉飾欺罔。乃遣總兵朱侖﹑烏爾登額﹐楚雄遊擊莫淳﹑邵應泌等領兵八千人﹐沙練﹑波龍廠練一千人前進木邦。朱侖二月丁酉自弄貫起營﹐途次遷延﹐越二十四日辛酉始至木邦。時賊據木邦者萬餘﹐是日午刻﹐卽與我兵迎敵﹐孫爾桂持令督戰﹐殺賊甚眾﹐賊退﹐據江畱營九座。是日﹐木邦所轄村寨俱被賊焚擄﹐夷民逃竄。軍糈均藉內地挽輸﹐委遊擊袁夢麟﹑李文廣領兵八百名分布各臺﹐護送糧運。袁夢麟等均於內地之分星塔﹑三臺山﹑弄伍分駐﹐外域只景陽兵一百名﹐暮董﹑底麻兵各五十名﹐其孟撇﹑蠻黑﹑南庫弄三處並無兵練運糧。撥雇牛馬四千餘匹﹐委糧員威遠同知張遐齡﹑效力知州徐名道隨營供支。賊眾截阻糧道﹐三月丁卯至南庫弄﹐辛末日至蠻黑﹐劫掠牛馬糧石﹐殺死馬夫。壬申﹐總兵朱侖奉旨逮問﹐官兵以孫爾桂﹑烏爾登額統領之。

三月哈國興退自新街。先是新街賊眾已退﹐李時升抵銅壁關﹐進抵野牛壩。李時升奉旨提問﹐哈國興率趙宏榜﹐參將四十一﹐遊擊郝壯猷﹑雅爾姜阿﹑吳大士等領兵三千餘名前進﹐庚午抵蠻暮﹐賊眾百餘人遁去。甲戌﹐抵新街﹐並無一賊﹐總督楊應琚復據哈國興稟報﹐以克復新街奏聞。是時炎瘴已熾﹐官兵染病者相繼﹐哈國興稟請撤兵。總督楊應琚遣迆西道陳作梅﹑永昌府陳大呂赴新街會勘確情﹐哈國興遂自新街撤兵﹐駐杉木籠山。是月癸巳﹐南提督楊寧至木邦軍營。楊寧素以勇敢著﹐任廣東將軍﹐時奉命速赴任。至是抵營攻賊﹐奪獲舊寨﹐嗣相持者久﹐而孟艮之賊已犯孟連矣。賊知我師糧絕﹐於四月戊戌數接戰。賊情狡詐﹐出沒無定﹐壬寅﹐至篆金塔劫運糧牛馬﹐殺傷官兵﹐沿途阻隔﹐糧運不繼。己酉﹐又至蠻暮﹐賊擁眾攻擊甚急﹐我兵已七日無糧﹐不能支。提督楊寧下令撤兵﹐兵卽潰﹐遊擊莫淳﹑俊徳死之﹐楊寧遂於是日至蠻暮。壬戌﹐入黑山門。時烏爾登額已被劾﹐卽逮入都。入孟連之賊於三月癸酉自木邦入境﹐孟連土練及佧佤之練不能抵禦﹐賊據孟連﹐燒劫募乃廠﹐應襲土司避居景杏。乙酉﹐賊破孟連之黑河﹐丙戌﹐至上猛尹﹑猛猛﹐撥練於辣蒜江禦之﹐不克﹐賊至猛猛﹐入耿馬﹑孟定﹐四出焚劫。夷民倉猝不知賊至﹐尙貿易於街場﹐力作於田畝﹐均被擄掠。是時順寧府城兵甚單﹐木邦之賊未退﹐總督楊應琚調發木邦官兵由滚弄江前赴攻剿﹐不能卽至。順云營參將蘇國富領兵亦在滚弄江滸﹐緬寧居民震恐﹐撥練於那椒河﹑大蚌江﹑打雀山各安隘防守﹐凡盤踞二十餘日﹐賊始由滚弄江兩路而去。是月﹐緬賊復據整賣﹑景綫﹑孟艮。先是三十一年七月﹐總督楊奏請將整欠兵六百名﹑猛撒江兵二百名撤回。九月﹐又請將猛艮﹑整欠兵全撤﹐畱楚姚鎭華封協同普洱鎭寧珠駐守。緬賊忿整賣﹑六本﹑景綫﹑孟艮﹑整欠之背己也﹐謀以報之﹐遂據整賣﹑六本﹐蔓延至景綫逼孟艮﹐又由老本趨整欠。十二月﹐六本土司召猛齋聞緬賊欲至六本﹐徵調景綫﹑景海土練。景綫集練九百﹐景海集練四百從之﹐而緬賊先已破六本﹐景海土守備召罕彪同回景綫防守。三十二年正月﹐緬賊至景海﹐召罕彪等領練迎戰不克﹐退回景綫。甲午﹐緬賊至景綫﹐景綫宣撫司吶賽同召罕彪等合力攻戰四日﹐不克。吶賽﹑召罕彪奔孟艮﹐孟艮指揮使召丙亦挈族遠徙。是時﹐楚姚鎭華封駐紮普洱﹐乃與普洱鎭寧珠同遣駐防打樂﹐猛混之遊擊司邦直﹑守備潘鴻臣帶兵九百名進守孟艮﹐遊擊權恕帶兵二百名赴打樂策應。時止把總韓榮﹐外委趙喜﹑馬伯貴三員帶兵二百名駐打樂﹐司邦直等均在猛混﹐觀望未進。而緬賊已據孟艮﹐前趨打樂﹑老本一路之賊眾亦至猛勇。猛壘弁冶進前往迎之﹐被賊圍困受害﹐賊遂犯猛壘﹐欲入猛籠。整欠頭目召教之子召淵斂銀賂賊﹐謀結內犯﹐諸猛震恐。二月辛酉﹐緬賊至打樂。時把總韓榮﹑外委卜發等及兵二百餘名住打樂﹐聞警﹐韓榮卽派卜發領兵三十名往三島坌路堵禦。賊猝至﹐韓榮及兵眾皆戰死﹐生還者三四人。遊擊司邦直遣潘鴻臣領兵二百往援﹐途遇受傷兵﹐知打樂已陷﹐引軍回。邦直﹑鴻臣及遊擊權恕俱遁回九龍江駐紮﹐緬賊遂入猛混﹑猛籠。時華封已出九龍江﹐遣都司甘其卓赴整控堵禦。猛籠之賊欲赴整欠﹐叭先捧乞救甚急﹐賊遂渡整欠江﹐逼近猛搦。華封自九龍江前往補角﹐遣司邦直駐小渡口﹐權恕至橄欖壩以禦之。緬賊之由孟艮竄入打樂也﹐司邦直等遽行退避﹐轉以接陣殺賊捏報。時總督楊應琚之次子重英以江蘇按察司來滇﹐有仿古監軍之名。乃會同雲南巡撫湯聘劾奏﹐守備潘鴻臣先瘴故﹐總兵華封﹑寧珠﹐遊擊司邦直﹑權恕﹐都司甘其卓俱拿問﹐邦直﹑恕﹑其卓具正法。是月﹐革大學士總督楊應琚職﹐逮入都﹐以承恩公明瑞代。四月﹐巡撫鄂寧至普洱﹐湯聘赴貴州。鄂寧卽劾楊重英驕縱﹐去監軍號﹐以道府銜從徵。巡撫鄂寧旋以「瘴气大作﹐普洱無可辦事﹐應回省」具奏。得旨嘉獎﹐令赴永昌會辦進剿。

五月﹐總督明瑞至省﹐卽赴永昌﹐巡撫鄂寧亦偕往。明瑞以將軍兼制府﹐給滿洲兵三千﹐調川﹑貴及滇省兵二萬餘﹐以副都統額爾景額爲參贊﹐給關防。調河南開歸道諾穆親爲滇鹽道﹐陜西漢中道錢受谷爲滇迆東道﹐及軍機司官傅顯﹑馮光熊襄軍事﹐議大舉剿賊。明瑞至﹐則首發楊應琚欺罔之罪﹐疏略言「緬甸﹐土人呼爲老緬﹐或呼爲莽子﹐蓋指前酋之姓。木匪乃今酋﹐原爲木梳長﹐是一非二。至木邦等土司﹐種類繁多﹐楊應琚以莽已絕滅﹐引爲己功﹐誤木緬另爲一事。新街亦民﹑夷交易之所﹐原無廬舍﹐其荒唐妄誕之處﹐不可勝數。以致調撥毫無意見﹐一聞議降﹐旋卽撤兵﹐動失機宜。滇兵積久廢弛無鬥志﹐將領亦未諳陣戰﹐遺失炮位軍械無算。」復奏劾李時升﹑朱侖﹑劉徳成及烏爾登額﹑趙宏榜罪﹐皆報可。李時升﹑朱侖﹑劉徳成皆伏法﹐烏爾登額﹑趙宏榜下獄。六月﹐解前總督楊應琚至避暑山莊﹐命廷臣鞫得實。上大怒﹐暴其罪於天下﹐令自裁。是時楊應琚長子前永昌府知府重谷解湖北任﹐奉旨省親至滇﹐因索玩器於瘴故前騰越州知州陳廷獻之家人﹐杖殺之﹐論抵。是月﹐逮貴州巡撫湯聘。是月﹐總督明瑞條上大舉機宜﹐略曰「前次辦理﹐種種艸率﹐動失機宜。如永昌﹑騰越﹑順寧﹑威遠﹑普洱沿邊土境二千餘里﹐迆西七關八隘﹐旁通側出﹐絕少險要可守之區﹐若處處駐兵﹐二三萬眾亦不敷分派。今臣親督勁兵﹐鼓勇進剿﹐賊必救護巢穴。其各土境厄要總區﹐如九龍江﹑隴川﹑黑山門等處﹐自應畱營﹐派委妥員﹐愼選兵練﹐偵探賊警﹐隨時剿逐﹐知會就近土司應援。其餘崎嶇小路﹐只令各總兵驅將弁使人長川遊巡備禦。如此則防守之兵大減於前﹐而聲勢不分﹐較爲得力。先於新街水路上游﹐量爲伐木造船﹐使船料木片沿江流下﹐先聲牽綴。彼知將長驅水道﹐必於此設備以分其勢力。兵自永昌﹑騰越兩處出口﹐由宛頂﹑木邦一路作爲正兵﹐其餘或分兩路三路﹐由猛密等處並進﹐俾得聯絡聲援﹐出奇設疑﹐使賊疲於奔救。前所需兵糧﹐系雇覓夫馬設站滚運﹐撥兵護送﹐此次進剿﹐不若裹帶爲便﹐細核購辦牛只馱載﹐所費且有節省。官兵出口後﹐自黑山門﹑遮放以內﹐仍照例安設臺站﹐備遞文報至軍前。遇有奏報﹐卽於進剿官兵內擇妥幹馬壯者數十員名﹐長川送至黑山門交遞。如經過外夷部落﹐有誠心歸化者﹐酌畱官兵數十或二三百名﹐作一大臺站以資遞送。倘得依此相機酌辦﹐更屬周妥﹐遞事亦較便易。」並條列軍械﹑糧運﹑馱載各款﹐俱報可。是月﹐又查辦遮放運糧官員﹐奏逮同知胡邦佑﹑守備陳謨下獄。尋釋﹐令隨營贖罪﹐考訂輿圖中地名。七月﹐劾曲尋鎭總兵索柱﹐以其稱疾偸安也。得旨落職﹐效力自贖。是月﹐以提督楊寧辦軍務多舛﹐奏請以貴州提督譚五格調補。楊寧尋亦革職。是月﹐復劾永昌府知府陳大呂﹐以其勒買軍糧縱衙役短價也。是月﹐補罕朝璣爲把總。罕朝璣者﹐耿馬土司罕國楷之從子也。先是﹐二十八年﹐土司罕國楷稟其子不孝及通謀周國惠﹐審訊無實﹐畱會城﹐以隨徵功授土把總。玆復以去歲有功﹐且通夷﹑漢語﹐授把總。是月﹐復查糧員逃入者﹐以提督李時升呈出書稿內有糧員吳等紛散去也語。革典史夏之璜職﹐其吳楷﹑張志元﹑胡紹周﹑陳正楷等皆以原無派撥護糧官兵得宥。福靈安卒於永昌。七月﹐整欠召教率緬賊陷猛搦﹐追叭先捧﹐遂犯猛臘﹐至九龍江。先是﹐緬賊由打樂入者﹐據猛遮之猛混未散﹐由猛勇入者﹐據猛籠紮營盤踞。徳保已授普洱鎭﹐同開化鎭書敏於四月丙午先至九龍江軍營﹐調到官兵四千二百名。正值煙瘴熾發﹐欽奉諭旨﹐軫念士卒﹐乃令停兵﹐蓄精養銳﹐將領分遣弁兵於補角﹑小猛侖﹑橄欖壩﹑茨通駐紮防守。猛勇之召工旣附緬賊﹐整欠之召教﹑召淵惡叭先捧之授指揮使而並得管轄其整欠也﹐務謀執叭先捧以泄其忿。六月癸巳﹐召工﹑召教﹑召淵率賊眾二三千人至猛搦﹐叭先捧與之力戰經旬﹐景綫吶賽﹑景海召罕彪集練助之。柰軍糧匱竭﹐火藥鉛彈俱無﹐夷﹑民困餓難支。丙午﹐猛搦遂陷﹐叭先捧遁入茶山之漫了寨﹐吶賽﹑召罕彪等竄入內地。是時開化鎭書敏駐小猛侖﹐普洱鎭徳保駐九龍江之大渡口﹐召工等追攝叭先捧﹐遂入猛臘。七月辛卯﹐緬賊三百餘人及附從之猛勇﹑整欠﹑孟艮擺夷約千人﹐貴家餘黨二百餘人至小猛侖﹐書敏隔江施放槍炮。日旣午﹐書敏病篤﹐遂回緬寺﹐畱官兵堵禦。至晚﹐緬賊從上游而渡﹐官兵衝散﹐書敏奔茨通之小寨﹐令都司那蘇泰帶兵二百名堵禦蠻賴。閏七月乙未﹐賊由茨通至蠻賴﹐那蘇泰死之﹐書敏由倚邦至舊垤﹐病故。徳保在九龍江聞風逃遁﹐率四達色等﹐徒跣歷九晝夜回至思茅﹐住二日﹐率將官等復赴九龍江。緬賊三百餘人至橄欖壩﹑小猛養﹐焚燒擄掠﹐由整哈渡而退至孟艮盤踞。普洱知府及參將報知總督明瑞﹐卽參奏徳保﹐解京正法﹐書敏戮屍梟示。乃飭署普洱鎭七十一﹑昭通鎭佟國英率兵分駐小猛養﹑補角﹐凡外域投誠之難民寄居各猛者﹐俱行賑卹。

九月﹐將軍兼總督明瑞議進剿。時領隊大臣內廷侍衛率滿洲官兵﹐川﹑貴鎭協率川﹑貴將領弁兵﹐及本省派出之官兵俱抵永昌﹐四川﹑廣東﹑廣西解運之牛馬﹐滇省各府﹑州﹑縣所辦之糧馬亦陸續到齊。乃定議分爲兩路﹕將軍明瑞率大兵由木邦進取錫箔﹐參贊額爾景額由老官屯進取猛密。時從徵者員外郎富顯﹑馮光熊﹐道員諾穆親﹑錢受谷﹐道府楊重英﹑郭鵬衝﹑蕭日章﹐革職知府陳元震﹑胡邦佑﹐同知圖敏﹐提督譚五格﹐鎭將得寶﹑李全國﹑柱達興阿﹑王玉廷﹑哈國興﹑本進忠﹑長靑及文武員弁。以李經朝﹑翁得勝等爲通事﹐充向導﹐綫甕團﹑綫官猛﹑綫五格等俱在軍。二路約相會於阿瓦。乙巳出師。會天大雨﹐三晝夜不絕﹐人馬俱立泥潦中﹐饑且冷﹐多疾病﹐糗糧又盡濕﹐裹糧以牛﹐行不能速。至潞江﹐人眾船少﹐不能畢濟。十月壬戌﹐始渡船至營分兵﹐將軍明瑞以庚午師次宛頂﹐越八日﹐整隊入木邦﹐軍容甚盛。時參贊珠魯訥以十日至騰越﹐進木邦﹐卽畱守﹐給以兵五千﹐俾爲聲援﹐以楊重英﹑郭鵬衝及陳元震﹑胡邦佑司印務糧餉。十二月﹐參贊額爾景額卒於老官屯軍中。時景額亦於十月癸卯抵騰越﹐與提督譚五格率官兵於十一月壬辰出虎踞關﹐趨猛密。越六日至老官屯﹐賊已立木柵﹐進攻不能克﹐日與接戰亦不能勝﹐我兵久屯於堅柵之下﹐人亦多疾病﹐額爾景額幽恚以死。上優敍之﹐以其弟額爾登額代。是月﹐將軍明瑞率萬二千人抵錫箔江﹐結浮橋以渡。至蒲卡始遇賊之前哨﹐擒數人﹐詢知賊聚於蠻結﹐遂進攻蠻結。賊果立十六柵以待﹐領隊大臣觀音保麾眾先據山之左臂﹐賊來爭﹐不得上。翌日﹐兩軍相持未決﹐而顧賊柵甚堅。其法﹐立木爲柵﹐聚兵於其中﹐柵之外又開深壕﹐植竹木於旁﹐皆銳其末而外向。賊有柵自護﹐我槍炮不能傷﹐而賊從柵隙處發鳥槍擊我輒中﹐此賊之長技也。哈國興請分三路登山﹐俯趨而薄之。軍士畢奮﹐時出邊已逾月未見賊﹐至是始與賊遇﹐無人不欲殺賊也﹐一呼而直逼其柵。有黔兵王連者先躍入﹐十餘人繼之﹐賊忄匡亂不知所爲﹐多被殺。遂破一柵﹐乘勢復攻得其三﹐而十二柵之賊乘夜盡遁。蓋賊自新街交兵以來﹐從未經此大創﹐已首竄喙伏不敢復抗矣。明將軍亦一目中傷幾殞﹐越數日始稍愈。領隊大臣觀音保﹑札爾丰阿等咸勸乘勝退兵至木邦﹐整旅復進﹐明將軍負銳气﹐欲直抵阿瓦。觀音保曰「我兵出師時已失軍裝﹐今軍器日見其少﹐糧餉不足﹐恐難深入以受其紿。」明忿然曰「汝气餒否﹐非夫也。」觀音保傲然曰「若非滿洲丈夫﹐吾儕共將軍死可也。」因進軍象孔﹐去阿瓦只七十里。失道﹐而軍中糧已匱﹐明將軍集諸將議﹐諸將懲前言﹐莫敢有言退者。明瑞念糧旣斷﹐勢不能復進﹐而又慮猛密路之師或已先入﹐而將軍轉退兵則法當死。聞猛籠有糧﹐且地近猛密﹐冀可得猛密路消息﹐於是定計就糧猛籠。賊探知我兵不復向阿瓦﹐又我病兵爲賊所掠者﹐詢知軍中糧盡﹐糾眾來追及我於章子壩。至是﹐無日不戰﹐明瑞與哈國興﹑觀音保等更番殿後﹐至猛籠果多糧﹐軍士賴以濟。會歲暮﹐卽其地度歲﹐共駐兵七日以行﹐而猛密之信杳如也。是月﹐參贊額爾登額以九千眾攻老官屯木柵不克。師久頓﹐賊眾日增﹐王玉廷陣亡﹐時錫箔路音信已斷。得旨﹐令前赴應援﹐乃與提督譚五格撤兵回。時倉卒撤兵﹐又不設殿﹐賊得以襲我之後﹐軍器亦失。乃入關﹐賊卽尾隨入戶撒﹑臘撒二處恣搶掠﹐時副將孫爾桂﹑王振元俱由關退回駐紮﹐賊聞有備乃退。額爾登額偵猛卯及邦中山梁有賊﹐不敢進﹐乃旋師至隴川所屬之猛籠﹐迂途月餘﹐由龍陵出宛頂。

三十三年春﹐明瑞自猛籠取道大山土司以歸。猛籠糧尙多﹐而牛馬俱盡﹐無可馱運﹐人各攜數升﹐餘皆火之。將至大山﹐又有蠻化之捷。先是﹐賊之綴我也﹐每夕駐營猶相距十餘里不敢近。至是﹐我兵營於蠻化山巓﹐賊卽營於山半。明瑞浩然曰「賊輕我甚矣﹐若不決一死戰﹐益將肆毒於我﹐無噍類矣。」賊久識我軍號令﹐每晨興﹐我三吹螺而啟行﹐賊亦起而追我。明日仍吹螺者三﹐而我兵盡伏於箐中以待﹐毋得有一人畱營者。令旣下﹐翌日三螺畢﹐賊果謂我兵已行也﹐爭蟻附而上。我兵萬眾突出﹐槍炮聲如雷﹐賊惶遽不及戰﹐輒反走﹐趾及頂背﹐自相蹴踏﹐死者無慮二千餘人﹐我兵乘勢擊殺又一二千人﹐坡澗皆滿。是役﹐我兵傷者數人﹐總兵李全受傷死。自是賊不敢近數日﹐每夜在數十里外轟大炮數聲而已。而賊之先一日過者﹐已柵於要路﹐明瑞畱五日﹐以所得牛馬分犒軍士畢﹐行至其處﹐則已攻不能拔。有波龍人引以間道﹐始得出。過波龍老廠﹐新廠是貴家所采銀處﹐居民遺址盡數十里﹐計當日廠丁不下數萬﹐已皆爲賊衝散盡﹐愀然者久之。而賊復增兵追至。是月﹐木邦兵潰。上年十二月﹐珠魯訥駐師木邦﹐分撥參將王棟赴錫箔擺臺站﹐索柱赴宋賽擺臺站﹐守備郭景霄於天生橋擺臺站﹐丁丑皆起程。甲申﹐索柱偵得有賊兵至語﹐卽前進﹐遇賊戰﹐路阻﹐丙戌﹐退守錫箔橋。正月辛卯﹐賊數百來攻﹐次日賊數千至﹐以大炮攻﹐守備郭景霄方渡河接索柱營﹐見賊西面來攻﹐卽潰﹐參將王棟營兵亦潰。索柱等衝出﹐次日總兵胡大猷之師復潰於葫蘆口﹐索柱陣亡。辛丑﹐賊鋒及木邦﹐參贊珠魯訥誓死率文武七十人出禦﹐乃付印及禦賜將軍之寶匣於陳元震﹐言我死汝以是歸。元震懼﹐卽偕郭鵬衝逃入內地。珠魯訥出師﹐隔河遇賊﹐歸而欲以印徵兵﹐而元震已賫印遁。因移知巡撫鄂寧﹐鄂寧卽參奏。得旨以叛論﹐置極典。明日壬寅﹐賊大至﹐珠魯訥自剄﹐執楊重英﹐我兵大潰﹐總兵胡大猷與胡邦佑咸陣歿﹐廣南府經歷許景淹亦自剄死。木邦一路﹐臺站俱斷﹐其賊首乘勝率猛密﹑木邦二路之眾﹐畢集於明將軍壘。明瑞行抵小猛育﹐賊已蝟集﹐不下四五萬人﹐我兵當分七營﹐而環視四圍皆賊也。而額爾登額尙駐兵宛頂﹐去小猛育僅一捨﹐竟擁兵不救。明瑞遣卒探路﹐曰「路旁已有賊柵矣。」乃命諸將達興阿﹑本進忠等率軍士乘夜出﹐而身自拒賊﹐相從者領隊大臣觀音保﹑紮拉丰阿﹐總兵哈國興﹑常靑﹑徳福及巴圖魯侍衛數十人﹐親兵數百人。及晨﹐血戰於萬賊中﹐無不一當百。已而紮爾丰阿中槍死﹐巴圖魯侍衛皆散﹐副都統徳森保竟降賊。觀音保發數矢連殪數賊﹐尙餘一矢欲復射﹐忽收而策馬向艸深處﹐以其鏃刺喉死﹐恐矢盡無以自戕而被執也。明瑞身負數傷﹐亦慮落賊手﹐力疾行﹐距戰處已二十里﹐气僅屬﹐乃從容下馬﹐手自割發授家人使歸報﹐而自縊於樹下。家人以木葉掩其軀而去。二月之十日也﹐計自章子壩與賊接戰﹐賊日增﹐我兵日少﹐孤軍無援﹐轉戰五六十日﹐未嘗一敗。明瑞晨起卽躬自督戰﹐且戰且撤﹐及歸營率以昏時﹐勺水猶未入口。糧久絕﹐僅啖牛炙一臠﹐猶與親隨之戰士共之。所將皆饑疲創殘之餘﹐明瑞體卹備至﹐有傷病者﹐令士練舁以行﹐不忍棄﹐故𨿽極困憊﹐無一人有怨志。及其死也﹐非不能自拔出﹐蓋以阿瓦未平﹐懼無以返命。上亦有全師速出之旨﹐而路阻不得達﹐遙望闕庭﹐進退維谷﹐故傍皇展轉﹐決計以身殉。又不忍將士之相隨死也﹐結隊徐行﹐持重自固﹐使賊不能覆我。直至小猛育﹐去宛頂不過二百里﹐計將士皆可到﹐然後遣之出﹐而自以身死賊中﹐嗚呼﹗此意良可悲矣。方軍勢日蹙時﹐斗愈力﹐嘗謂諸將曰「賊已知我力竭﹐然必決死戰者﹐正欲賊知我國家威令嚴明﹐將士用命。𨿽窮蹙至此﹐無一人不盡力﹐則賊知所畏﹐而後來者易於接辦。」此其謀國之深猷﹐尢非徒慷慨赴死者所可同日語矣。癸酉﹐兵將至宛頂者已多﹐時巡撫鄂尙未知將軍陣亡的耗﹐卽將「額爾登額﹑譚五格逗𨖻不進失誤軍機﹐及得將軍聲息並不通知內地﹐實屬有心貽誤」具劾。奉旨俱逮問。越數日﹐得將軍凶問上聞﹐上震悼﹐賜卹立祠。後於四月中﹐命侍衛兵弁及將軍明瑞之家人數人赴猛育尋收將軍遣骸﹐歸葬京師。額爾登額解赴京﹐上親訊﹐額尙以無糧對。上愈怒﹐廷訊時﹐譚五格自稱老臣﹐上命侍衛撻至數百﹐額爾登額論磔刑。明瑞喪到日﹐上親奠於郊﹐卽用額爾登額以享之﹐譚五格亦正法。是月﹐命協辦大學士阿里衮來滇協辦軍務﹐卽授爲參贊﹐以鄂寧爲總督﹐調江蘇巡撫明徳爲南巡撫。

三十三年二月丁亥﹐授大學士忠勇公傅恆爲經略﹐阿里衮﹑阿桂爲副將軍﹐舒赫徳爲參贊。傅恆俟將次進兵再行前往﹐阿里衮已赴滇﹐舒赫徳卽馳驛遄行。是月﹐派荊州滿洲兵一千五百名﹐成都滿洲兵一千五百名赴南﹐以荊州將軍永瑞統之。是月﹐派京兵來滇。時以進剿﹐於去歲三千兵之外﹐復派健銳營兵一千﹐火器營兵二千﹐前鋒護軍二千﹐令將校率領﹐陸續來滇﹐其前鋒護軍二千旋停止。是月﹐以五福爲南提督。是月﹐副將軍阿里衮抵南﹐時幕府爲郎中明善﹑員外郎薩靈阿。三月﹐參贊刑部尙書舒赫徳抵永昌﹐會同總督鄂寧密奏籌辦情形﹐略以每兵千名應需馬三千九百﹐非馬十萬不足濟用﹐又稱現已設法招致緬匪投誠。疏上﹐得嚴旨發原折命廷臣徧閱﹐飭其乖謬可鄙可笑之處﹐下部議﹐革尙書職﹐得旨﹐給副都統銜前赴烏什﹐令總督鄂寧復奏。是月戊戌﹐猛勇召功率其弟召糯臘及緬賊目布足撻喇帶緬子三百人﹐猛勇﹑整欠擺夷三百人由猛勇﹑猛籠遂至九龍江外。越二日﹐昭通鎭佟國英護普洱鎭七十一率兵於蠻紅接戰﹐炮擊佟國英手掌﹐官兵舊勇陣亡者數十人﹐賊眾退至猛混。乙巳﹐緬賊節蓋率緬子一百餘人﹐孟艮召散率擺夷四百餘人﹐由大猛養進猛遮﹐土弁刀召鈐伏弩截殺﹐次日亦退至猛混﹐與召坎等會合。己酉﹐出打樂隘退歸孟艮。尋奉旨﹐荊州﹑成都兵俱赴普洱。是月﹐副將軍阿里衮等請調鄰近各省道﹑府來滇﹐辦理軍務﹐派出道三員﹐知府六員﹐其丞﹑ヘ﹑州﹑縣﹑佐雜每省各派四五員。晦日﹐都司哈廷標於宛頂遇大山土司之從子阿籠﹐云二月間隨伊季父於猛烈地方謁見將軍明﹐後於猛育衝殺相失。副將軍阿里衮﹑總督鄂寧奏準暫爲養贍﹐俟進兵時往勘情形酌辦。四月﹐撤隨將軍明瑞進剿之兵回京﹐其老官屯一路之兵仍畱滇。是月﹐緬酋差我兵之被俘者許爾功等八人具蒲葉緬文求和﹐並賫楊重英稟一封﹐稱﹕「緬王不殺﹐屢有投誠之意﹐且緬國各頭目俱願投誠。是以苟延至今﹐同客長李萬全﹑尹士玢等宣諭我國徳威﹐極力招撫﹐仍照舊例辦理。」與守備程轍﹑盧懷亮﹑馬子健﹑王承瑞等同具。副將軍阿里衮以聞﹐不許。五月﹐總督鄂寧復奏云「舒赫徳稱廷論復剿緬匪一事﹐急切不能前驅掃穴﹐賊匪投誠﹐卽遣人探去﹐亦未爲不可﹐實因冒昧誤稱設法招致。」得旨﹐二人所見乖謬﹐彼此原屬相等。下部議﹐革總督鄂寧職﹐奉旨鄂寧降補福建巡撫﹐以阿桂代。時阿桂在伊犁﹐總督印務以阿里衮署行。宥烏爾登額﹑寧珠﹑華封﹑趙宏榜罪﹐令在軍營效力。趙宏榜行次河南襄城縣中痰﹐至七月卒。是月﹐巡撫明徳赴永昌。是月﹐以滇兵忄匡怯積懦﹐撥貴州兵五千名來滇撥補。是月﹐木邦酋苗溫差人至猛古地方之蠻遮寨頭人金猛處﹐令送字與遮放土司﹐懇內地八土司代乞求和﹐並偵探從前八人具書求和之信。其緬文內有「天朝四位大臣來滇﹐可否準和」之語﹐副將軍阿里衮據奏。七月﹐奉旨﹕「普洱今歲不必進兵﹐駐紮普洱將軍永瑞等加意防守。」是月﹐嚴姦民販貨出緬之禁﹐汰滇冗兵﹐議攺曲潯﹑楚姚﹑永北三鎭爲副將﹐攺定營制﹐於大兵事竣後行。總督阿里衮﹑巡撫明徳修省城至永昌一路傾頹道路。八月﹐調四川馬五千八百﹐駝載馬騾二千。九月﹐總督副將軍阿桂抵滇﹐時幕府爲革職郎中王昶﹑中書趙文哲。十月﹐副將軍阿里衮駐兵於騰越﹐遣待衛達裏善至南坎﹐殺二百餘人﹐海蘭察至頓拐﹐亦殺二百餘人。襲戛鳩前鋒﹐抵江邊焚其寨柵﹐又殺賊六七百名﹐以馬力不足﹐未渡江而還。具奏﹐巡撫明徳以經理馬匹不善﹐得嚴旨。十二月﹐廣東﹑廣西營馬及購買馬共一萬﹐於下旬陸續起程﹐期於明歲春間抵滇。奉旨令查訊「本年二月﹐烏拉撤地方被兵一事﹐前巡撫鄂寧何以奏報並無一賊﹐副將軍阿里衮等奏稱房屋未經焚毀﹐搶去四百餘人及牛馬」。尋落巡撫鄂寧職﹐給侍衛銜﹐軍營效力。是月﹐派索倫兵二千名來滇﹐明年春﹐復派一千﹐吉林兵一千﹐盛京新滿洲西﹛棘火﹜兵一千。

三十四年正月﹐奉旨令臺灣總兵葉相徳選福建水師兵二千赴滇。戊申﹐阿里衮﹑阿桂俱授爲副將軍﹐其總督以明徳補授﹐巡撫以喀寧阿補授。二月庚午﹐大學士忠勇公經略傅恆自京起程。是月﹐復派厄魯特兵一千餘名。三月﹐命伊犁將軍伊勒圖來滇。提督五福﹑將軍永瑞率兵巡邊﹐行次打樂遇賊﹐剿殺出境。是月﹐經略抵滇﹐卽馳赴永昌。先是滇省頒布謁見經略儀注﹐自平夷至永昌修館捨﹑戒僕夫以待。時從行之幕府爲侍讀學士毓奇﹑侍讀孫士毅﹑給事中劉秉恬﹑郎中博卿額﹑主事惠齡。是役也﹐前後徵調本省兵一萬六千名﹐四川兵七千名有奇﹐貴州兵四千三百名﹐滿﹑漢兵共三萬有奇﹐議以九月二十日以前抵永昌﹐以待進取。是月﹐降南總督明徳爲江蘇巡撫﹐以彰寶爲總督﹐經略奏畱暫辦總督事。尋以阿思哈爲總督﹐復奉旨令阿思哈於新街扼要之地駐守。以彰寶爲南巡撫﹐調喀寧阿爲河南巡撫﹐俟彰寶到任﹐再赴新任。是月﹐令擴軍統領伍三泰﹑副都禦史富顯等赴野牛壩。時船料釘鐵已備﹐至秋初﹐船造成﹐而富﹑伍俱以瘴卒。五月﹐續派京兵一千名﹐卽先派前鋒護軍之半也。六月﹐奉旨﹕「阿思哈到滇後﹐其巡撫印務原著明徳署理﹐阿思哈帶兵前進後﹐總督印務亦著明徳署理。」七月﹐降荊州將軍永瑞﹑南提督五福爲三等侍衛﹐尋革職﹐以開化鎭調駐思茅之兵丁張國寧因姦被殺﹐約束不嚴也。以本進忠爲提督﹐旋卒﹐以長靑代。經略旣至永昌﹐越八日﹐兩阿將軍及伊犁將軍伊勒圖偕至。南徼地多瘴﹐羣議宜俟霜降後出師﹐經略遲之﹐謂﹕「若是須坐守四五月﹐旣糜餉。且軍初至﹐當及鋒而用﹐久則先懈﹐非計也。」其進兵之路﹐以阿瓦城在大金江之西﹐若從錫箔﹐則阿瓦仍隔江外。惟騰越州西戛鳩江卽大金江之上流﹐過江則爲猛拱﹑猛養兩土司。前明王驥徵麓川﹐追思機發到此﹐刻石江邊﹐所謂「石爛江枯爾乃得渡」者也。由猛拱﹑猛養可搗其木梳之老巢﹐由木梳至阿瓦又皆陸行﹐步騎可直抵城下。乃定議大兵渡戛鳩而西﹐其偏師先議在普洱爲聲勢﹐後攺議從猛密夾江而下﹐造舟於蠻暮以通往來。部署旣定﹐七月二十日﹐經略大兵起行。阿里衮時病瘍不能行﹐經略請畱養疾﹐阿里衮誓從徵﹐乃畱阿桂於蠻暮督造戰船。經略至戛鳩﹐集舟結筏﹐凡十日乃畢。師次猛拱﹐土司官渾覺先遁﹐縶其小妻招之﹐乃來降﹐獻馴象四﹐貝葉書一﹐牛百頭﹐糧數百石。至猛養﹐亦有牛米之獻。於是所歷二千餘里﹐皆不血刃而下。惟途間忽雨忽晴﹐山髙泥滑﹐一馬倒﹐則所負糧帳盡失﹐軍士或枵腹露宿於上淋下濕之中﹐以致多疾病。猛拱﹑猛養𨿽緬屬﹐非緬腹地﹐故緬酋不遣兵來。而緬俗以八月前刈禾﹐至中秋則集兵出。九月下旬﹐阿桂造百船成﹐所調閩﹑粵習流之士亦至﹐將由蠻暮江出大金江。賊已列船扼江口﹐阿桂擊敗之﹐賊目賓雅得諾被創死﹐由是江路無阻。伊勒圖往迎經略﹐遇於哈坎﹐經略以十月朔渡江回蠻暮。是役也﹐奔走數千里﹐疲乏軍力﹐而初無遇一賊﹐經略之聲名遂損﹐因羞恚得病。賊輕我兵﹐遂以大眾水陸來犯。阿桂將步兵﹐哈國興將水兵﹐陸路之賊先沸唇至﹐旌旗蔽野﹐勢張甚。阿桂麾兵以鳥槍連環進﹐弓矢繼之﹐騎兵又從旁蹂之﹐賊不支﹐遂大潰﹐我兵追殺無算。哈國興率舟師順流下﹐賊猶列艦以拒。有閩兵躍入賊船﹐一賊泅水遁﹐閩兵卽入水斬之。賊奪气﹐我兵歡而奮﹐因風水之勢蹴之﹐賊舟自相撞擊多覆﹐凡殺溺死者數千﹐江水爲之赤。江之西亦有賊﹐結柵自固﹐阿里衮提兵往攻之﹐連破二柵﹐餘賊皆逃。是時諸路軍皆大捷﹐會經略病重﹐諸將遂欲以是蕆功﹐阿里衮曰「老官屯有賊柵﹐前歲額爾登額進攻處也。距此僅一捨﹐不往破之﹐何以報命﹖」策馬先行﹐經略以下皆隨之。賊柵據大坡﹐周二里許﹐自坡迆邐下插於江﹐柵木皆徑尺﹐埋土甚深﹐遇樹則橫貫之以爲柱。柵之外掘深濠三層﹐濠外又臥橫木之多枝者﹐銳其末於外﹐名曰木簽﹐守禦甚備﹐我兵阻旬餘不得進。先用大炮擊之﹐柵木甚堅不折﹐有折者﹐賊輒補之。哈國興斫箐中老藤長數百丈者﹐系鐵鉤於端﹐募敢死士夜往鉤其柵。三千人曳藤以裂之﹐爲賊覺﹐斫藤斷而罷。經略又命火攻﹐先制擋牌禦槍炮﹐一牌可護數十人﹐以兩人舁而前﹐十數人各挾薪一束隨之﹐百餘牌同時並舉﹐如墻而進。撥簽越濠﹐至寨下方燃火﹐忽西北風起﹐火反燒我軍﹐遂卻回。最後遣兵穴地﹐至其柵底﹐實火藥轟之。柵果突然起髙丈餘。賊驚繞﹐喊聲震天。我軍挺槍抽刀以待柵破而掩殺﹐無何﹐柵忽落而平﹐又起又落﹐如是者三﹐不復動﹐柵如故。蓋立柵之坡斜而下﹐而地道乃平進﹐故坡土厚不能迸裂也。然賊自是懼。其柵之插入江者﹐開水門以通舟﹐運糧械不絕。阿桂謂如是則賊終無坐困之日也﹐撥戰艦五十﹐越過其柵截之。時阿里衮已病甚﹐猶力疾攻柵﹐視槍炮最多處輒當之。經略慮其傷﹐令統舟師以息勞﹐戰艦整列﹐賊糧械不得入﹐由是益懼。其酋帥曰眇枉模者﹐遣人來乞和﹐願結柵於兩軍適中之地﹐請將軍等往蒞﹐眇枉模親來面受要約。經略不許﹐諸將以兵多染瘴﹐日有死亡﹐爭勸受降撤兵﹐乃遣哈國興往責眇枉模以進表﹑納貢﹑返土司地諸事。議未決﹐眇枉模左顧而去﹐哈國興單騎入其柵責之﹐渺枉模不敢見﹐別遣人出請如約﹐經略遂凱旋。

三十五年春﹐謁上於津門﹐自請罷劾﹐上憐其疾﹐優容之。傅文忠因之憂恚而卒。總督彰寶遣守備蘇爾相往責前之約﹐乃被拘畱﹐上大怒﹐復議興師﹐以前副將軍阿桂首倡罷兵議﹐因褫其職﹐以白衣從軍。會金川蠢動﹐遂罷南徵議。逾四年金川平﹐上復命阿桂往南會總督李侍堯相機進兵﹐會緬酋縱蘇爾相還﹐其事乃已。至五十四年﹐緬酋懵駁被弒﹐其弟孟隕初爲僧﹐國人立之﹐因遣使輸誠納貢﹐遂縱楊重英還。重英自陷緬﹐獨居蕭寺幾二十年﹐未攺本朝冠服﹐上大喜。受降﹐召緬使朝見於避暑山莊﹐優賚之﹐許其十年一次入貢。復重英道銜﹐比以蘇武之節﹐禦制《蘇楊論》以旌之。重英尋卒。緬酋從此感化﹐臣服如他屬國焉。●卷六

◎平定回部本末

大和卓木波羅泥都﹑小和卓木霍集占者﹐其先世本葉爾羌﹑喀什噶爾回酋﹐自策妄阿拉布坦時﹐卽令率其回人至伊犁種地出租賦﹐遂囚於地牢者數載。我兵平伊犁時﹐釋使歸﹐俾仍長所部。二十一年﹐將軍遣侍衛托倫泰往﹐未能定要約。阿敏道先使人往招撫﹐波羅泥都謂霍集占曰「我家三世爲準夷所拘﹐蒙天朝釋歸﹐得統所部﹐此恩何可忘也﹖」霍集占曰「我方久困於準夷﹐今屬中國﹐則又爲人奴﹐不如自長一方。」乃詭詞誑阿敏道入庫車城﹐拘系之弗使歸。時方討阿睦爾撒納﹐兼有靑滚雜卜之變﹐未暇問及也。已而阿敏道復爲彼所害﹐是其負恩肆逆不可不討。二十三年春﹐以兆惠﹑富徳尙剿洗厄魯特餘孽﹐乃用雅爾哈善爲靖逆將軍。五月﹐兵至庫車城﹐賊目阿卜都克勒木據城守﹐於是趣兵進攻。回人素懦怯﹐然守城遵古制﹐雅固書生﹐未嫻將略﹐惟聽偏裨等出策﹐令不畫一。霍集占來救﹐率最精巴拉鳥槍八千﹐由阿克蘇之戈壁捷徑而來﹐與我兵遇於城南﹐鏖戰竟日﹐大敗入城。其城依山岡﹐用柳條沙士密築而成﹐炮攻不入。時提督馬得勝獻掘地道計﹐於城北一里掘入。已及城矣﹐而將軍急於收功﹐嚴令晝夜力掘﹐回賊瞥見燈光﹐其機遂泄。賊匪自內用水灌之﹐士卒盡沒﹐雅將軍咄嗟無他策﹐惟嚴守之﹐待其自斃。新降回目鄂對告曰「語云『困獸猶鬥』﹐今霍集占困守危城﹐食力已盡﹐必不坐而待縛。其必乘我不備以免脫之﹐返其巢穴﹐整兵復來﹐其事未可量也。今城西渭幹愛曼﹐水淺可涉﹐又有北山口要路通戈壁﹐走阿克蘇﹐若於二路各伏兵一千﹐則賊酋成擒矣。」雅以其言叵信﹐惟下令並力攻取。一日暮﹐索倫老卒於城下牧馬﹐聞城中駝鳴似負重狀﹐歸奔告將軍曰﹔「其駝鳴髙且健﹐賊將遁矣﹗」將軍時飲酒﹐笑曰「健卒﹐爾何知﹗」酌酒如故。其夜霍集占開西門﹐由渭幹愛曼涉水遁﹐果如鄂對言﹐而我兵未知覺也。後數日﹐阿拉難爾等開城降。先是﹐霍集占入庫車城﹐怨鄂對之不附己也﹐凡其親屬皆殺之。其妻依熱木亦被獲﹐方少艾﹐霍集占欲納之﹐依熱木不從﹐因縛其二子一女﹐擲城下撲殺之。困依熱木於髙樓﹐日加窘辱﹐依熱木乘間逃匿阿克蘇。庫車旣降﹐鄂對手刃其仇三十餘人焉。事聞﹐純皇帝以雅爾哈善坐守軍營﹐聽賊去來自如﹐略不設備﹐乃革其職﹐命尙書納木札爾代之﹐侍郎三泰參贊軍務﹐皆馳驛往。又以兆文毅公剿伊犁賊將盡﹐命卽以其兵自伊犁徑赴回地。上復念兆所統兵久勞於外﹐皆已疲﹐乃預調索倫﹑察哈爾往濟師。

兆文毅至軍﹐庫車已降於雅將軍﹐阿克蘇亦遣人迎降。八月二十四日﹐兆文毅遇雅將軍偕入﹐傳旨斬順徳訥﹐卽前守卡縱霍集占遁去者也。逮雅將軍送京﹐擇城中伯克鄂對隨軍﹐而畱哈密回目玉素富及總兵閻師相率駐兵守。時舒文襄方爲兵﹐效力軍前﹐亦令畱阿克蘇贊畫諸務。兆文毅卽起程﹐有烏什城伯克霍集斯者﹐卽前縛送達瓦齊者﹐遣其子呼岱巴爾氐來迎。九月朔﹐兆文毅至烏什﹐以霍集斯熟回部事﹐與同進葉爾羌﹐分遣侍衛齊淩紮布偕鄂對往撫和闐六城。十月﹐兆文毅至葉爾羌。其城周十餘里﹐霍集占已堅壁淸野﹐凡村莊人戶悉移入。初六日﹐我軍分七隊進﹐賊兩門各出四五百騎來迎﹐我兵擊敗之。賊又從北門出數百騎﹐索倫兵然遁﹐賴健銳營兵數百岸然不動﹐我兵得以濟﹐又敗賊眾﹐賊入城不復出。兆文毅以兵少不能圍城﹐欲伺便取勝﹐乃擇有水艸處結營﹐卽所謂黑水營也。聞納﹑三二將軍將至﹐遣愛隆阿以兵八百迎之。又偵知賊蓄在城南棋盤山﹐欲先取之以充軍實。十三日﹐由城南奪橋過河﹐甫過四百餘兵﹐橋忽斷﹐賊出四五千騎來截﹐步賊萬餘在後。我兵陣而前﹐騎賊退﹐步賊以鳥槍進﹐我兵方擊步賊﹐而騎賊又從後夾攻﹐兼有自兩翼衝入者。兆文毅馬中槍斃﹐再易馬又斃﹐我兵爲賊所截﹐散落成數處﹐人皆自爲戰﹐無不以死自誓﹐殺賊無算。而我兵陣亡者亦數百人﹐受傷者無算﹐總兵髙天喜﹑副都統三保﹑護軍統領鄂實﹑監察禦史何泰﹑侍衛特通額俱戰歿。日暮收兵歸﹐護大營過河者﹐亦泅水歸﹐馬力疲乏﹐不能衝殺﹐遂掘壕結寨守。所掘壕旣淺﹐壘亦甚低﹐賊可步さ入﹐遂日夜來攻。我兵處危地﹐皆死中求生﹐故殺賊甚力。賊懼我兵致死﹐欲以不戰收全功﹐別築一壘於壕外﹐爲長圍守之﹐如梁﹑宋所謂夾城者。意我兵食盡當自斃也﹐而營中掘得窖粟數百石﹐稍賴以濟。賊又決水灌營﹐我兵泄之於下游﹐其水轉資我汲飲﹐已而隨處掘井皆得水。又所占地林木甚多﹐薪以供爨﹐常不乏。賊以鳥槍擊我﹐其鉛子著樹枝葉間﹐每砍一樹﹐輒得數升﹐反用以擊賊﹐惟拒守日久﹐糧日乏﹐僅瘦駝羸馬亦將盡﹐各兵每乘間出掠回人充食。或有夫婦同擄至者﹐殺其夫﹐卽令其妻煮之﹐夜則薦枕席。明日夫肉盡﹐又殺此婦以食﹐被殺者皆默然無聲﹐聽烹割而已。某公性最嗇﹐會除夕﹐明忠烈公瑞﹑常中丞鈞皆至其帳聚語﹐屈指軍糧﹐過十日皆鬼矣。某公慨然謂﹕「吾出肅州時﹐有送酒肴者﹐所餘今尙貯皮袋中﹐呼奴取出供一啖。」時絕糧久﹐皆大喜過望﹐旣飽而去﹐則私謂曰「某公亦不畱此﹐事可知矣﹗」不覺泣下。蓋自十月中旬被圍﹐已將百日﹐無復生還望也。納義烈公木札爾﹑三公泰亦以十三日至愛隆阿軍﹐聞兆文毅等戰﹐率二百騎衝入﹐爲賊所殺。

兆文毅告急之文﹐遣索倫兵五人﹐各持一函至阿克蘇。舒文襄公以事急﹐不暇自計其身之爲兵也﹐卽飛章馳奏。時富將軍徳尙在準噶爾搜捕餘孽﹐上命爲定邊右副將軍﹐速往援。會預調之索倫兵已在途﹐而巴裏坤大臣阿里衮先接兆文毅信﹐選兵六百﹑馬二千﹑駝一千往赴。舒文襄守阿克蘇﹐能和輯諸回目無異志﹐烏什則霍集斯妻子及總兵丑達駐守﹐鄂對往撫和闐六城﹐亦俱降。十二月﹐索倫及內地兵已到二千餘﹐舒文襄先率以行﹐富將軍徳聞兆文毅被圍之信亦速赴﹐二十五日與舒文襄會於巴爾楚克。二十四年正月六日至呼爾﹐賊五千餘騎迎戰﹐我兵僅二三千﹐且馬少﹐皆步行﹐發槍矢斃賊甚多。然賊恃其眾﹐戰不解﹐我兵進擊輒退﹐甫收兵又來攻﹐凡轉戰四日夜﹐磧地無水﹐皆嚼冰以解渴。初九日之夜﹐拒守於沁達爾﹐勢阻不得進﹐又幾殆。適阿參政裏衮偕鄂博什及馬駝至﹐愛隆阿亦以兵從﹐望見燈火如繁星﹐知我兵與賊相持處也。阿參政大呼突進﹐千餘兵噪而應之﹐駝一千﹑馬二千蹴地聲又壯﹐賊駭奪气。阿參政從左﹐鄂博什從右入﹐援兵驟合﹐富將軍徳乘勢掩殺﹐賊始大奔﹐然猶未知兆文毅之存歿也。先數日﹐兆文毅軍中見賊之圍守者日漸少﹐繼又聞數十里外槍炮聲﹐知援兵已至﹐遂衝壘而出。先使人探報﹐得達富將軍徳壘﹐詰朝兩軍相見﹐將軍以下皆無恙。計自去年十月至今﹐孤軍在萬里外陷重圍者三月﹐卒得全﹐莫不喜極涕出。額手頌聖主如天之福﹐且因先事調兵﹐得應期赴援﹐益服睿算之不可及也。整隊回阿克蘇﹐賊見我兩路兵合﹐勢益盛﹐不復敢邀截﹐惟遠在數里外覘望而已。途次聞和闐六城﹐其二城已陷於賊﹐兆文毅遣瑚爾起往援之﹐富將軍徳繼進﹐二城尋復。

閏六月﹐內地所調兵餉俱集阿克蘇﹐遂兩路進師﹐兆文毅往喀什噶爾﹐富將軍徳卽由和闐往葉爾羌。兩和卓木已率其眷屬黨羽先遁﹐兩城舊回目遣人至軍前送款。十四日﹐兆文毅至喀什噶爾﹐十八日﹐富將軍徳至葉爾羌﹐各回人皆具鼓吹進羊酒迎以入。蓋兩酋𨿽爲其部長﹐然在準噶爾久﹐惟伊犁種地之回人同羈旅相倚賴﹐而舊部本不聯屬。及歸﹐又虐用其民﹐以伊犁同歸之人及厄魯特避兵來投者爲親兵﹐故其竄也﹐皆相率隨之﹐舊部人莫有從者。兆文毅旣撫定喀什噶爾﹐尋駐葉爾羌辦善後事。富將軍﹑阿參贊﹑明忠烈﹑阿文成等追賊﹐七月七日﹐及之於阿爾楚爾﹐大敗之。二十五日﹐及之於哈喇庫勒﹐又大敗之。八月十日﹐至伊西洱庫爾淖兒﹐乃拔達克山部落接界處也。賊先據山麓以待﹐富將軍等麾兵進擊﹐自巳至未﹐賊猶以死拒。乃選鳥槍精利者四十人﹐自山北而上﹐俯壓之。賊輜重有攀援過山者﹐有阻於淖兒岸者﹐方驚懼失措﹐霍集斯﹑鄂對大呼﹕「降者不殺。」於是回眾數千各率其眷屬乞降﹐聲如奔雷﹐霍集占禁之不能止﹐遂遁。是役也﹐降者萬二千﹐牲畜萬計﹐器械無算。兩酋向拔達克山逸去﹐富將軍徳等追入﹐檄諭其汗素爾坦沙縛以獻。二十八日﹐兩酋果往投﹐素爾坦沙執之﹐而遣人爲兩酋乞命﹐謂我回部經教﹐凡派罕帕爾子孫不得執送人也。富將軍徳等脇以兵威﹐謂不獻則大兵卽入﹐素爾坦沙乃殺兩酋﹐以霍集占首來獻﹐其波羅泥都首爲其從人竊去。素爾坦沙旋來降。遣使入覲﹐回部平﹐武功大定﹐頒詔天下。兆文毅公班師歸時﹐上郊勞於楊武村﹐行抱見禮﹐賞賚優厚。封兆文毅爲一等公﹐富將軍徳爲一等侯﹐余遷秩有差。自此葉爾羌諸部服如內地臣民﹐自今甲子周浹﹐而恭順仍如故也。

◎臺灣之役

臺灣自古不通中國﹐《文獻通考》云「泉州之東有島曰澎湖﹐澎湖旁有毗捨耶國。」蓋卽是也。明末爲荷蘭夷人所據。國初時﹐明將鄭成功自江南敗歸﹐遂取其地以爲國。及其子經當三逆叛時﹐屢乘間入犯海疆﹐先良親王遣吳興祚﹑姚啟聖等收復金﹑廈二門。康熙二十二年﹐靖海將軍施瑯克澎湖﹐經憤悒卒﹐子克爽降﹐臺灣乃隸版圖。特設臺灣府及臺灣﹑鳳山﹑諸羅三縣。其地東倚山﹐西傍海﹐北至雞籠城﹐南至下淡水﹐長千餘里﹐東西闊四五十里或十餘里。山之東則層巒疊嶂﹐皆生番所居﹐打鹿爲生﹐不隸版籍也。康熙六十年﹐姦民朱一貴叛﹐水師提督藍廷珍蕩平之。雍正元年﹐以諸羅北境遼闊﹐增設彰化縣及淡水同知。六十餘年以來﹐地大物博﹐俗日益淫侈﹐姦宄遂媒孽其間﹐官斯土者﹐又日事削。會漳﹑泉二府人之僑居者﹐各分气類﹐械鬥至數萬人﹐官吏不能彈治﹐水師提督公黃仕簡率兵至﹐以虛聲脇和﹐始解散。自是民狃於爲亂﹐豎旗結盟﹐公行無忌。淡水同知潘凱者﹐方在署﹐忽報城外有無名屍當驗﹐甫出城﹐卽爲人所殺﹐並胥吏殲焉。當事者不能得主名﹐則詭以生番報﹐謂番性嗜殺﹐途遇而戕之也。使人以酒肉誘番出﹐醉而掩殺之﹐奏罪人已伏法。而殺人者脫然事外﹐於是民益輕官吏﹐而番亦銜怨次骨。

乾隆五十一年﹐彰化縣有林爽文者﹐恃其所居大理弋地險族繁﹐恣爲盜賊囊橐。閩﹑廣間故有所謂天地會者﹐爲姦徒結黨名目﹐爽文借以糾約羣不逞之徒﹐嘯聚將起事。太守孫景燧至彰化﹐趣縣令兪峻及副將赫生額﹑遊擊耿世文率兵役往捕。不敢入﹐駐營於五里外大墩﹐諭村民擒獻﹐否則村且毀。先焚數小村怵之﹐被焚者實無辜也。爽文遂因民之怨﹐集眾夜攻營﹐全軍覆沒﹐赫﹑耿﹑兪皆死焉﹐時十一月二十七日也。明日﹐賊乘勢陷彰化﹐孫守及都司王宗武﹑同知長庚﹑前同知劉亨基﹑典史馮啟宗悉爲所殺。十二月六日又陷諸羅﹐縣令董啟埏死之﹐淡水同知程峻亦爲賊所害。鳳山縣有莊大田者﹐亦盜魁﹐乘亂起。十三日﹐陷縣城﹐縣令湯大奎自刎死。惟府城有總兵柴大紀及監司永福﹑同知楊廷理等率兵民固守﹐賊屢攻之不能破。而彰化之鹿港賊已遣僞官來監稅﹐有泉民林湊等起義擒之﹐是以府城﹑鹿港兩海口俱未失。閩中聞變﹐時總督雅徳被逮﹐將軍常靑本以寧王府長史起家﹐老而耄﹐以和相私人故﹐得署督印。時毫無措置﹐惟檄黃仕簡及陸路提督任承恩入臺擒賊。時黃病初愈﹐策杖而行。任爲金川殉難總兵官任舉之子﹐少年世蔭﹐素不知兵。二將軍倉卒入臺﹐仕簡由廈門渡海入府城﹐承恩亦由蚶江渡海入鹿港﹐俱以五十二年正月初旬至﹐賊勢稍斂。仕簡臥病牀簀﹐因命大紀北取諸羅﹐總兵官郝壯猷南取鳳山。大紀驍將也﹐率鄕兵數百﹐說以大義﹐轉戰賊寨間﹐屢擒其首﹐遂恢復諸羅﹐固守之。壯猷南出二十里﹐爲賊所阻﹐任承恩之至鹿港也﹐距大裏弋賊巢僅四十里﹐亦觀望不敢進﹐壯猷頓兵幾五十日﹐二月二十一日始進鳳山。鳳山空無人﹐招民復業﹐賊卽潛入其中與外賊相應。三月十日城復陷﹐遊擊鄭嵩死焉﹐壯猷等遁歸府城。

先是﹐二月中﹐上見兩提督彼此觀望﹐恐不能速殄賊也﹐有旨命常靑往督師。靑不得已﹐遷延入臺﹐踞府城﹐百姓以靑爲督府﹐當知兵﹐人心稍定。閩督李侍堯甫蒞任﹐卽預約廣督孫士毅調兵四千備緩急。而鳳山再陷之信至﹐立卽趣兵往﹐遂以三月末悉抵臺﹐賊方攻城急﹐賴以不陷。李侍堯又奏調浙兵三千﹐上益以駐防滿兵一千﹐令將軍恆瑞爲參贊赴府城﹐提督藍元枚亦爲參贊﹐分浙兵二千赴鹿港。有旨以失律誅郝壯猷﹐於是諸將咸思進兵﹐而常靑畏葸﹐日夜惟涕泣而已。時賊𨿽猖獗﹐勢力尙未甚大﹐各村民俱未爲所脇也﹐而諸將以五月二十四日出師﹐城中士民咸設犒酒以待。甫交綏﹐常靑戰栗﹐手不能舉鞭﹐於軍中大呼曰「賊砍老子頭矣﹗」卽策馬遁﹐諸將因之卽退﹐賊大歡嘯而歸。靑入城﹐卽令閉關﹐又請兵一萬。賊得以暇蠶食各村﹐不從者輒殺﹐於是徧域皆賊矣。莊大田驅以擾府城﹐林爽文驅以擾諸羅﹐勢益熾。迨官兵從鄰省調至閩﹐又守風過海﹐凡兩三月﹐則我兵僅增萬﹐而賊已增十萬矣。諸羅爲南北之中﹐林爽文必欲陷之﹐自六月中攻圍﹐連日夕不止。大紀指揮諸將云「語曰『有城守責者﹐生死以之』﹐大紀𨿽武夫﹐敢棄天子所付之封疆乎﹖誓與此賊始終可也。」因置酒召諸將飲﹐席間親酌之酒﹐揮涕拜諸將曰「君等如能堅守固佳﹐否則斫大紀以降賊﹐無使蒼生遭鋒鏑也。」諸將感激用命﹐日夜防守甚嚴﹐時出軍擾賊營。賊用呂公車﹐以數百人牽之﹐擊城北堞﹐城上用飛炮碎之。賊復用火箭射雉樓﹐諸將預蓄水桶﹐隨手撲滅。賊日夜喧噪以亂軍心﹐城中鼓角應之﹐使不得聞﹐如是者凡百日。諸義民鼓於忠節﹐各皆出餉勞軍﹐城賴以濟。大紀數遣敢死士突圍出﹐請救於常靑﹐靑笑曰「若是呆漢﹐適足以予賊﹐始快余心也。」終不發兵救之。副將蔡攀龍請行﹐上復嚴旨督責﹐靑不得已﹐命孱弱兵數百﹐使攀龍率之往援﹐咸沒於敵﹐惟蔡僅得入城。諸羅之圍益密﹐入者不能再出﹐大紀告急之文﹐用小字書寸紙﹐募人間道夜行﹐始得達府。而賊禁粒米不得入城﹐城中士庶已饑疲不能支。上諭大紀﹐命拔身出﹐大紀以士庶已共守久﹐恐遭賊屠戮﹐誓死不出。奏聞﹐上垂泣曰「大紀忠誠﹐𨿽古名將何以復加﹐所謂我君臣各盡其道也。」因封大紀爲一等嘉義伯﹐世襲罔替﹐賜銀一萬兩。念諸羅被圍久﹐特攺名嘉義﹐以旌士民。時常靑在府城﹐欲棄城遁者再﹐賴諸將護持﹐因密札哀乞和相﹐請以他將往代。和相晏見奏之﹐上亦預燭靑必僨事。

六月中﹐卽調陜督福康安爲將軍﹐及領侍衛內大臣海蘭察來統兵﹐並發明詔﹐聲言調兵十餘萬來滅賊。冬十月﹐所調蜀番及粵西兵共五千先至﹐有旨官兵不必至府城﹐當卽往鹿港進。會颶風不得渡﹐守風於崇武澳。二十八日忽得順風﹐一晝夜數百艘盡抵鹿港海口﹐檣竿如櫛﹐列數里。賊聞之﹐不測多寡﹐謂眞有十萬兵至﹔始懼。十一月八日﹐福康安等起行﹐賊方列拒於侖仔頂﹐海蘭察率巴圖魯侍衛發矢殪數十賊﹐賊大驚曰「是何老騎兵﹐彊壯乃爾﹖」遂卽披靡。海蘭察笑曰「此一羣犬耳﹐何畏之有。」遂麾兵入。蓋時常靑僞造蜚語﹐謂賊有異術﹐實不可攖﹐福康安亦先惑其言﹐至是始知其妄﹐乃沿路復擊殺之﹐伺隙者至朱稠山﹐再敗之﹐卽以是日抵嘉義。城中官民出迎﹐饑羸無人色﹐見福至﹐無不欷啜泣﹐喜其來而悲其晚也。惟大紀以功髙﹐與福康安抗行賓主禮﹐康安銜之﹐遂密奏其人姦詐難信。會侍郎徳成自海上監修城垣歸﹐復媒孽大紀之短。上信其言﹐遂以前貪縱事﹐逮大紀及永福入﹐先後正法。而大紀部下諸將李長庚﹑王得祿﹑邱良功等﹐後皆有所建樹﹐立功海上﹐蓋承大紀訓也。嘉義城北有山名小半天者。四面陡絕﹐賊遁而聚於此。十八日﹐福康安率將士百道仰攻﹐又克之。賊自猖亂以來﹐狃見常靑畏怯﹐以官軍不足畏﹐不虞此次之難抗也﹐遂遁歸大裏代。賊巢已築﹐土城堅固﹐二十四日﹐官兵至﹐賊猶數萬出拒﹐退而復集者數次。旣夕﹐我兵伏溝坎間﹐賊萬炬來索戰﹐我兵在暗中﹐賊不能見﹐而我兵視賊﹐則歷歷可數﹐發槍箭無不中賊。賊自知失計﹐遽滅火﹐復擊鼓來攻﹐我兵又從鼓聲處擊之﹐殺死無算。黎明進兵﹐遂克其城﹐林爽文已攜孥走﹐據守集集埔。其地前臨大溪﹐溪之上﹐就髙岸壘石爲陡墻﹐長數里﹐其所預營厄險處也。十二月五日﹐官兵騰而上﹐殺千餘人﹐於是賊黨皆潰。林爽文先匿其妻孥於番社﹐惟與死黨數十人竄窮谷叢箐中。十三日﹐先獲其孥﹐福康安又遣使入大山﹐怵以兵威﹐生番懼﹐遂獻爽文出。而莊大田𨿽與林爽文同逆﹐又各自號召不相下﹐乘官兵未南﹐益焚掠聚糧爲旅拒計。已又思出降﹐計未定﹐而福康安已於十六日抵牛莊。大田倉猝出拒﹐敗而走﹐官軍連蹴之﹐累戰皆捷。極南有地名郎嶠者﹐負山臨海﹐最遼阻﹐莊大田力不支﹐與其黨潛匿焉。福康安先遣水師由海道繞而截之於水﹐自以大兵環山圍之﹐賊衝突不能出﹐陣殺者數千﹐溺海者數千﹐擒而戮者亦數千﹐莊大田遂就獲﹐臺灣平。上大喜﹐封福康安爲一等嘉勇公﹐賜寶石頂﹐四團龍補服﹐紫韁轡以旌之﹐其餘將士皆優賚焉。常靑以失機被逮﹐復以重賄賂和相﹐和以其年老多病語奏﹐上宥之。逾年﹐復爲禮部尙書﹐卒終於任。至今臺民猶有餘憾焉。

◎癸酉之變

白蓮邪教起自元末紅巾之亂﹐明季唐賽兒﹑徐鴻儒等相沿不絕﹐蓋由狐怪所傳﹐其經卷皆盜襲釋氏之文﹐而鄙褻不成文理。又以「眞空家鄕﹐無生父母」八字爲眞言﹐書於白絹﹐暗室供之。其教以道祖爲重﹐又有天魔女諸名位﹐以持齋修善爲名﹐而暗蓄逆志﹐謀爲不軌。其教自京畿迆南學習者眾﹐乾隆中﹐傅文忠任九門提督時﹐曾捕獲黃村妖婦某氏伏法﹐其黨懲治有差﹐其風稍熄。而蔓延至楚﹑豫﹑秦﹑蜀諸省﹐遂有嘉慶丙辰楚北揭竿之亂﹐兵興九載﹐然後撲滅。其傳習京畿者﹐久而益熾﹐又變爲八卦﹑榮華﹑紅陽﹑白陽諸名﹐大吏相安無事﹐不復根究。有林淸者﹐本籍浙江人﹐久居京邸﹐住京南宋家莊。幼爲王提督柄弄童﹐隨王於苗疆久﹐頗解武伎﹐遂爲彼教所推﹐尊爲法祖。其人頎身黧面﹐髯張如蝟﹐自以智謀過人﹐其實愚魯異常。因掌教久﹐積募銀米﹐家業頗丰﹐遂蓄不逞之志。大內太監多河間諸縣人﹐有劉金﹑劉得才等﹐其家卽素習邪教者﹐選入禁中﹐遂與茶房太監楊進忠等傳教﹐羽翼頗眾﹐因與林淸交結。會辛未秋﹐彗星出西北方﹐欽天監又奏攺癸酉閏八月於次春二月﹐諸賊乃以爲預兆。又其經有「八月中秋黃花落地」語﹐遂附會其說﹐以爲本朝不宜閏八月﹐故欽天監攺之﹐而不知康熙戊戌久有之也。楊進忠頎而長﹐面目凶險﹐遂以鑄軍器爲己任﹐暗於宣武門鐵市中鑄刀數百柄。林淸邀結其黨數千人﹐其中祝現﹑屈五﹑劉第五﹑劉呈祥﹑支進財﹑陳爽﹑李五等爲巨魁﹐遂與劉進財等暗約﹐於九月十五日午時入禁城起事。有漢軍獨石口都司曹倫者﹐侍郎曹瑛後也。家素貧﹐嘗得林淸助﹐遂入賊黨。適之任所﹐乃命其子曹福昌勾連不軌之徒﹐許爲城中內應。福昌欲於十七日起事﹐蓋以是日上駐蹕白澗﹐諸王大臣皆往迎鑾﹐乘其間也。而林淸狃於經言﹐未及攺期。本欲聚數百人入﹐而諸逆監以爲大內地不廣闊﹐難容多人﹐又妄恃林淸果有邪術可以致勝﹐而淸又倚賴諸逆監諳熟禁中路﹐以爲導引﹐遂以二百人爲額。然其人皆市井無賴﹐初無智略﹐又其謀不愼祕﹐頗爲人知。林淸嘗步行街衢﹐風開其袂﹐露懸坎卦腰脾﹐爲市人所窺見。又飲於友人室﹐醉後露大逆語。然諸有司皆以株連太監﹐故不敢究詰。至黃村同知張步髙與林淸結爲昆仲﹐以希他計﹐吁可怪也。其黨祝現者﹐本豫王包衣人﹐居桑垡村﹐充豫王莊頭﹐家頗丰。其弟祝嵩慶頗不善兄所爲﹐知其反期已決﹐奔告豫王。豫王裕丰初欲舉發﹐會有尼之者﹐豫王於壬申年上大閱南海子日﹐亦曾寓宿林淸家中﹐故匿不敢奏聞。盧溝司巡檢陳紹榮﹐因居民逃竄﹐訪知其謀﹐於數日前申報宛平縣﹐縣令某已有簽派弓兵翕同擒剿之札﹐會亦不果。步軍統領吉倫﹐貪吏也﹐營員久相申報﹐吉倫以事干禁禦﹐不肯究訊。數日前﹐方攜酒遊香界寺﹐吟詠竟日﹐托言迎鑾白澗﹐是日騶從出都門。有左營參將某﹐攀輿以告曰﹕』都中情形大有所叵測﹐尙書請畱﹐以爲民望。」吉倫正襟厲色曰「近日太平乃爾﹐爾作此瘋語耶﹖」揮輿竟去。

十四日﹐林淸賊黨分二隊﹕其東自董村至者﹐以祝現﹑屈五爲首﹐約由東華門而入﹔其西自黃村至者﹐以李五﹑宋進財爲首﹐約於菜市口齊集﹐由西華門而入。正陽門外開慶隆戲園劉姓者﹐亦其黨羽﹐曾授逆職爲巡城禦史。是日延李五等入其戲園觀劇﹐酣飲竟日﹐而營坊諸官莫有過而問者﹐其去木偶幾希矣。十五日午﹐太監劉得財引祝現等由東華門入﹐會有賣煤者與之爭道﹐賊脫衣露刃﹐爲司閽官兵覺察﹐驟掩其扉﹐賊喧然出刃﹐闌入者陳爽等十數人﹐屈五等皆遁逃。有今禮部侍郎覺羅公寶興者﹐侍直上書房﹐甫退直出﹐適遇賊舞刀入﹐白光燦然﹐寶踉蹌奔入。時署護軍統領爲楊述曾﹐漢軍人﹐由參領起家﹐初無智略﹐因率數護軍禦之﹐殺數賊於協和門下﹐而官兵受傷者亦多。寶侍郎遂命掩景運門﹐入告皇次子。皇次子從容布置﹐命侍者攜鳥槍入﹐並嚴命禁城四門﹐促官兵入捕賊。劉得財引二賊入蒼震門﹐欲手刃太監督領侍常永貴﹐泄其夙忿﹐爲太監顧某擊擒之。其由西華門入者﹐時倉卒門不及闔﹐遂全隊入﹐楊進忠與其徒髙廣福引之。尙衣監爲制上服處﹐楊嘗乞其補綴而不與值﹐司衣者拒之。楊以是隙﹐遂引賊入﹐全行屠害﹐存者無幾﹐有老婦數人藏於荊棘中獲免。遂入文穎館﹐殺供事數人。陶鳧薌編修梁方校書﹐聞門外履聲橐然﹐突然問曰「金鑾殿在何所﹖」其愚蠢也若此。陶僕駱升方提茶至﹐遂以身障鳧薌﹐賊傷數刃﹐鳧薌得以免。其賊遂叢集隆宗門﹐門已闔﹐有護軍某﹐知事急﹐懷合符於身﹐亦被數刃﹐懵然臥階下﹐合符得以保全。賊由門外諸廊房得逾墻窺大內﹐皇次子立養心殿階下﹐以鳥槍擊斃二賊﹐貝勒綿志亦趨入﹐隨皇次子捕賊。復有二賊潛入內膳房屋中﹐眾內監擊殺之。時諸王大臣聞變﹐皆由神武門入﹐余在邸方與僮手弈﹐聞變﹐騁馬入。至神武門﹐莊親王綿課﹑貝子奕紹亦先後趨至﹐聞賊已聚攻隆宗門。納蘭侍郎玉麟方迎駕歸﹐短衣踉蹌入﹐皆聚集城隍廟門前﹐時官兵至者未逾百人﹐餘皆僕隸而已。眾錯愕無策﹐鎭國公奕灝﹐勇士也﹐掌火器營事﹐因曰「是日火器營官兵﹐皆聚集箭亭以備出徵﹝時有滑縣之變﹞﹐可招而至也。」余應聲曰「君言大是。」伊乃騁騎去。時鎭國公永玉﹑護軍統領石瑞齡曰「禁內隘窄﹐恐有不測之變﹐可速備車乘﹐以備后妃之行。」余亦是其言。宗室原任大學士祿康首拂其論曰「此系何等語﹐乃敢出口耶﹖」眾皆默然﹐其心實叵測也。成親王永星後至﹐時已被酒﹐乃大呼曰「何等艸寇﹐敢猖獗乃爾。賊在何處﹐俟吾手擊之。」因脫帽露頂﹐勢甚雄偉。時內監有言賊甚凶猛﹐已攻中正殿門﹐入者約計二百餘人﹐蓋卽其黨也。亦實有醇良輩登延薰閣數十人﹐眺覽於外﹐屢促官兵﹐聲淚俱下﹐惜不知其名也。須臾奕灝率火器營官兵入﹐凡千餘人﹐魚貫橫槍﹐意甚踴躍﹐實祖宗百年涵養之功也。莊王因率百餘人﹐並矛手數十﹐從西城根進﹐余在後督率官兵後至者﹐勵以大義﹐皆奮勇前進。副都統公安成者﹐超勇公海蘭察子也。少年勇銳﹐時方徐行﹐余撫其背曰「君乃勛臣世蔭﹐不可有墜家聲。」安乃奮勇而前。遙聞槍聲砉然﹐知官兵已對敵也。時有數十賊入慈寧宮夥房者﹐莊王首射一賊﹐應弦而倒﹐官兵復槍傷數人﹐賊遂披靡。莊王同安成﹑奕灝先後追至隆宗門﹐賊首李五﹑祝現方積直宿者之僕被於檐下﹐意欲縱火。莊王率眾攻之﹐擒獲數賊﹐其餘皆由南遁去。時副都統蘇公爾愼﹑鈕鈷祿公格布捨方銜命南徵﹐入京整行裝者﹐聞警趨入﹐變首先殺賊。有侍衛那倫者﹐納蘭太傅明珠後也。少時家巨富﹐凡滌面銀器﹐日易其一﹐晚年貧窶﹐一冠數十年﹐人爭笑之。是日應值太和門﹐聞警趨入。時有勸其緩行者﹐那故迂直﹐曰「國家世臣﹐當此等事敢不急赴所守耶﹖」因急趨至熙和門。門已閉﹐那方傍皇間﹐適賊蜂至﹐遂被害。髙廣福時雜於眾賊中﹐因引賊由馬道上城﹐腰出白旗搖展﹐或書「大明天順」﹐或書「順天保民」﹐皆庸劣可哂﹐以白布裹首﹐呼號於雉堞間。奕灝﹑蘇爾愼因上城驅逐﹐髙廣福持旗呼眾間﹐奕灝彎弓射之﹐自城樓墜殞﹐眾聲歡忭如雷。有禦書處蘇拉某﹐乃導李五匿於禦刻石榻間。余督後兵自武英殿復道進﹐有理藩院員外郎嶽祥﹐海蘭察之婿也﹐貌甚勇健﹐與余路遇﹐願從殺賊。時賊有迎拒者﹐鑲藍旗護軍校常山以槍擊之﹐墜於禦河﹐山卽入河擒之。余卽與之手絹以爲識﹐眾愈踴躍﹐時擒斃賊數十﹐官兵之勢愈盛。賊有自投禦河死者﹐有匿於城堞艸中者﹐有匿於五鳳樓者﹐如鳥獸散。時天殆黑﹐與今禮部尙書穆公克登阿遇﹐穆驟曰「天已昏黑﹐柰何﹖」余曰「今十五夜﹐有月光照曜。」蓋安眾心也。穆固長者﹐不解余意﹐因曰「月光終不及日。」余急指心以示﹐穆乃攺曰「月光固皎如晝也。」時諸王大臣皆黽勉從事﹐然亦有日落始至者﹐亦有逍遙雅步於禦河岸者。以天潢貴冑之近﹐而漠然如越人之視﹐亦可謂無心肝人矣。鈕鈷祿宗伯慶福﹐修髯垂腹﹐公服掛珠﹐正襟坐於軍機處階上。人問之﹐曰「今日望日﹐敢不公服﹖」其迂執也若此。時莊王等皆入隆宗門內﹐余念西華門爲賊突入之所﹐恐其乘夜奪門出﹐因率火器營兵數百屯於門側。會成王命護軍統領石瑞齡﹑義烈公慶祥﹑散秩大臣綿懷﹑副都統策淩分守四禁門﹐慶公祥仍率其所管正藍旗護軍營弁兵至西華門﹐會英誠公福克謹﹑原任禮部侍郎哈寧阿皆偕至。慶固多才智﹐其營參領趕興爲緬中失節之徳森保子﹐人亦勇健﹐思乾父蠱﹐因與余露宿馳道上。中夜時﹐有太監張泰者﹐卽於己巳春同鄂羅裏共傾陷廣賡虞侍郎者﹐時亦通賊﹐由城堞蛇行﹐伏於東華門馬道上﹐爲奕灝所擒﹐始知有內監通賊狀﹐此十五日事也。

至五更﹐月色皎潔如晝﹐余與慶公命嶽祥率數十兵上城巡眺﹐慶公又命長槍手數十拒守西華門洞﹐終夜間寒風凜然。內務府衙門中尙有佚賊砍某郎中肩逃去﹐聞大城內柝聲叢雜﹐竟夜不絕﹐蓋玉念農侍郎率步兵巡邏甚嚴密。天殆明﹐烏雲自西北起﹐霹靂砉然﹐人皆辟易﹐俄而大雨如注﹐軍士火繩俱滅。聞五鳳樓中有人沸聲﹐余命火槍齊發﹐然雨勢甚大﹐因退屯咸安宮門下。是時兵弁無不怨雨非時者﹐後知是夜逸賊匿於五鳳樓者﹐欲於是時縱火突出﹐會聞雷聲驚潰﹐雨復滅其火種﹐固國家無疆之福﹐天有以佑之也。天始明﹐有南薰殿人報其中有賊者﹐余率兵十數人入其柵內﹐余立土墩上指揮其眾。有正紅旗火器營護軍校福祿者﹐冒險入﹐擒數賊出﹐賊有攀樹逾垣者﹐亦爲兵弁所獲。有名史進忠者﹐人甚黠﹐余因命嶽祥以善語誘之。其始言姓劉﹐蓋以劉得財爲可恃也﹐久之始得林淸名姓﹐及李五﹑祝現率眾入西華門語。會莊王率長槍手數十人擁至﹐余告其故﹐王曰「適才奕公灝亦於錫慶門前訊問陳爽﹐供與之合。」余因與之籌畫兵食﹐王蹙額曰「內務府倉中現不發糧﹐柰何﹖可命余護衛向街巷中市餅餌﹐聊充竟日之餐可也。」因率眾巡邏去。今戶部侍郎宗室果齊斯歡至﹐衣襟盡血﹐云「余適才巡至五鳳樓﹐見一賊匿於扉側﹐余往擒之﹐賊挺刃至﹐被余手刃之。」气色甚壯。果爲壬戌宗室進士﹐勇健乃爾﹐不負維城裔也。因耳語余曰「聞有內監通賊者﹐王愼勿泄。」余首肯者再。慶公因問﹐果告如初﹐因共嗟嘆。刑余之輩﹐歷代無狀乃爾﹐本朝立制綦嚴﹐乃致萌叛逆之心至此﹐恨不共餐其肉也。時天已晴霽﹐余因親同嶽祥上城巡視﹐見正紅旗兵列營於西華門﹐軍容甚肅﹐余憑堞問﹐乃康副軍修隊也。午間﹐莊王親至散給餅飪﹐數人共一枚﹐不足充饑。余與慶公議﹐因修書寄家中﹐命運米數十石以供軍食﹐從門隙投出。至晚米始至﹐軍士飽餐歡然。日落時﹐有火器營領札某﹐入禦書處巡視﹐聞石隙中有人語﹐出呼兵入。慶公命趕興持刀首入﹐眾兵弁隨之﹐余與慶﹑福二公往拒其門。賊出與鬥﹐官兵踴躍擒捕﹐如巢中捕雀焉﹐魚貫累然擒出凡二十四人﹐首謀之蘇拉亦與焉。余訊之﹐彼戰栗無人色。李五甚狡捷﹐與官兵格殺﹐被傷甚重﹐是夜斃焉。官兵歡聲如雷﹐士气益壯。聞是日﹐豫王裕丰及原任大學士祿康托言出購軍食﹐竟開東華門出﹐須臾乃徒手歸﹐言無炊飯處﹐竟不知作何狀也。黃昏時﹐訛言有賊犯西長安門者﹐慶公與餘同鼓勵將士﹐命列隊以待﹐兵士有驚詫者﹐余欲正法﹐眾乃帖服。久之﹐始知爲古北口提督馬瑜率兵由密雲至京﹐城北塵土蔽天﹐致有此訛傳也。晚間﹐莊王入告督領侍常永貴﹐因擒劉得財數十人出﹐皆俯首服罪﹐此十六日事也。

次日昧爽﹐上遣和碩額駙超勇親王拉旺多爾濟﹑和碩額駙科爾沁郡王索諾木多布齋﹑固倫額駙固山貝子瑪尼巴達爾﹑今大學士托公津﹑今吏部尙書英公和先後入京﹐蓋於路聞警報也。命八旗都統各於界域中擒捕逆匪﹐恐有逸賊潛大城中也。時各都統聞命皆趨出﹐惟成﹑莊二王及奕灝﹑安成等數人未動﹐殊有識也。時莊王已將林淸名姓居址密札告玉侍郎麟﹐會英公和至﹐已授步軍統領﹐因命番役張吉﹑髙鐸﹑徐永功三人往宋家莊擒捕林淸。會有宋某舉發其事﹐因命爲引導。時由東華門潰散者﹐已歸告林淸﹐淸躊躇竟夕不寐﹐繞牀嗟嘆﹐然猶希冀曹福昌之逆黨應承於十七日起事者﹐或有所徼幸﹐因未逃遁。黎明時﹐張吉等三人已至其家﹐扉尙闔﹐張扣扃久之﹐林淸著燕服出。張吉僞告曰「城中事已有成﹐奉相公命﹐延請入朝。」淸大喜過望﹐欲登車﹐其姊闖然出曰「事吉凶未可知﹐不可獨往。」張﹑髙等推婦僕地﹐遂驅車返。婦踉蹌歸﹐命數十人追之﹐車已入南苑門。門隨掩﹐迫者無及﹐返。是日停午﹐忽傳上自燕郊回鑾﹐逾時徧禁城皆知之﹐貝勒綿志持鑰立東華門樓上佇望﹐景運門皆洞開﹐久之聲迹杳然﹐蓋卽福昌之黨所爲也。余方假寐﹐聞之﹐不及著靴趨出﹐慶公曰「事關巨大﹐我等有城守責﹐不可擅離﹐恐有他故也。」余心是其言。是時諸王大臣於各偏僻處搜捕﹐先後又獲十餘賊。有劉姓者縛臥隆宗門側﹐聞火槍聲﹐自相怨艾曰「吾早言是物凶狠﹐終不能成事﹐若輩不聽好語至此。」可見賊眾皆烏合而至也。然始終不獲祝現﹑劉呈樣二人﹐或曰死於東華門﹐著靑衣者類呈祥﹐然無左驗。至祝現蹤迹詭密﹐必有逆黨藏匿之者﹐其事不可深詰也。是日﹐諭旨至﹐深獎皇次子之功在社稷﹐封智親王﹐貝勒綿志以扈翌功﹐亦封郡王職銜﹐賞食俸銀一千兩。又擇於十九日回鑾﹐命諸王大臣毋庸遠接﹐以靖人心。是日﹐莊王率兵出巡九門歸﹐人心稍定。晚間驟聞禁城外喧嘩聲﹐俄時徧滿街巷﹐訛言太平湖﹝在城西南隅﹞業經接戰﹐又云西長安門已破﹐徧都城人聲沸騰。時科爾沁貝勒鄂爾哲依圖有母喪﹐聞變﹐墨繚守神武門外﹐紀律頗嚴。俄有冠五品頂戴花翎人駛馬至﹐云欲調官兵出禁城禦賊﹐鄂詢之卽趨去。又有騎白馬人沿街傳呼有賊﹐蓋卽福昌之黨羽﹐期於是夜舉事者。果益亭侍郎守西柵欄﹐有其營兵校報賊至者﹐果立縛杖之。時大僚有欲啟神武門出兵者﹐幸爲莊王所阻﹐守午門之策淩聞變﹐竟率兵開門首遁。賴皇次子遣安成巡察至午門﹐闃無一人﹐歸報皇次子﹐攺命公舒明阿代守之。舒招集前兵固守﹐得以無虞﹐此安成親告餘者。是夜﹐余聞變亦愀然變色﹐賴慶公撫禦士卒﹐列隊以待。命嶽祥﹑趕興上城了望﹐謂余曰「此隊文武二員殊可嘉也。」俄而大風蓊翳﹐新寒侵骨。至夜半﹐人聲漸息﹐實無一賊焚掠﹐蓋賊黨煽惑﹐使我兵自踐踏也。聞是夜北城有兵家﹐其夫出守禁城﹐而家無一人﹐其妻聞變自縊者。又聞有全家殉節者﹐惜不知其名。最可詫者﹐策淩之逃﹐合朝無人舉劾﹐而是夜倡亂者﹐惟擒曹福昌一人﹐餘皆不爲究詰。司寇訊曹倫父子時﹐亦未有一人問及此夜之事﹐反代林淸云「欲俟滑縣李文成賊至」之語﹐以誑君父﹐此余之所未解者。此十七日之事也。至次早﹐北風淒緊﹐日色無光﹐士皆披裘立﹐尙寒栗無人色。所擒賊有凍斃者﹐其餘哀號之聲不止﹐慶公曰「余不忍聞也。」余曰「此皆碎屍不足以泄吾憤者﹐君可謂孑孑之仁也。」慶亦囅然。時同至文穎館﹐始知陶鳧薌尙在﹐匿於櫃中﹐絕糧已三日矣。至晚﹐秋卿始命司員錄諸賊生供﹐然後啟神武門﹐遞送諸賊於獄中。是日﹐余至克勤郡王寓中﹐始食秋梨數枚﹐前此食不下咽也。此十八日事也。

明日﹐餘同諸王公迎駕於朝陽門內﹐常服掛珠﹐用兵禮也。辰刻﹐上乘馬入都門﹐夾路士卒歡拜﹐重睹聖顏﹐余不禁潸然泣下也。上撫禦士卒﹐緩轡入宮﹐卽下罪己詔。諸王公大臣集乾淸門跪讀﹐不禁嗚咽失聲﹐惟鐵冶亭宗伯云「我輩若此盡職﹐而皇上惟言叢脞何也。人知其志荒矣。」上立命開內外城諸門﹐以安人心﹐又特賜將士食﹐命禦前侍衛等視食畢﹐然後復命。又命莊王及貝子奕紹等入太廟﹑社稷諸宮殿﹐搜捕餘賊。次日﹐召王公大臣於乾淸宮﹐面諭﹕「近日諸大臣因循怠玩﹐有爲朕宣勞者﹐眾必陰擠殺之﹐以致有此大變。」余首奏曰「皇上此言眞切中今日之病。然臣等世受國恩﹐乃使今日有此等事﹐眞愧死矣﹗」上首肯者再。又言「前日朕聞報時﹐卽命回鑾﹐皇父陵寢在咫尺間亦不能謁。前訛言有賊三千﹐直犯禦營之語﹐朕諭禦前王大臣不必驚懼﹐俟賊果至﹐汝等效死禦之﹐朕立馬觀之可也。」因﹐言「我大淸以前何等彊盛﹐今乃致有此事﹐皆朕涼徳之咎。」眾皆鳴咽痛哭﹐叩首請罪。成王因言「皇上如此聖明﹐百姓縱不能愛戴如父母﹐何以疾之如寇仇﹐此必有所致禍之根﹐容臣密奏也。」上可曰「兄可急繕奏聞﹐王大臣中如有能攄忠悃者﹐可繕折以奏﹐待朕裁定。」眾叩頭謝。上又曰「此中亦眞有爲朕出力者﹐朕習知之﹐不必因此生怠也。」眾又叩首出。時有欲合避邪丸藥﹐使諸內監服之﹐以卻其邪謀者﹐繼又作爾汝之辭﹐上皆笑而不答。卽出﹐余笑謂成王曰「此何異楊武陵默誦《華嚴》卻賊之故智也﹖」成王艴然曰「伊之才何得譬武陵﹐直郭京﹑申甫流耳﹗」因脫帽擲牀上﹐眾皆軒渠。是時拉旺多爾濟等奉旨率健銳營兵弁往剿東董村及宋家莊諸處﹐賊已棄巢逃竄﹐超勇王遂聚火焚其室﹐終夜火光燎然。京兆尹以賊人嘯聚﹐請獨對﹐而超勇王等適率勁旅凱旋﹐其漫無聞見至此。巡城禦史曹恩繹﹑陸泌遣偵者巡邏於右安門﹐獲太監楊進忠家書﹐始知其通逆謀。蓋伊引賊入﹐見莊王率勁旅至﹐伊卽逃入直房﹐閉門晏寢。至是事定﹐始遣僕通信於其家﹐乃被獲﹐實天意也。上命承恩公和公世泰至其家搜刀布出﹐乃伏法。

二十三日﹐上禦丰澤園親訊逆黨﹐諸禦前侍衛佩刀環立﹐威儀甚肅。上命莊﹑超勇二王坐於禦座側﹐引劉進財﹑劉金至﹐上問曰「汝等皆朕內侍﹐朕有何待錯汝等﹐乃萌此逆謀也﹖」二閹賊俯首稱主子饒命者再。上笑曰「汝旣順林淸﹐應與朕作爾汝之辭﹐何得尙稱君上﹖」二賊無詞﹐上因命夾打畢牽去。復引林淸至﹐上問其何故蓄逆謀﹐林淸曰「我輩經上有之﹐我欲使同輩突入禁門殺害官兵﹐以應劫數。」上又訊問其黨﹐淸曰「有包衣人祝現爲黨中巨魁。」上因回顧刑部諸臣﹐問祝現何在。尙書崇祿奏曰「業經正法。」侍郎宋公奏曰「尙未緝獲。」上首肯之。因顧莊王曰「外間訛言太監皆叛﹐今日審明除此數逆外﹐朕之內侍非盡叛也。」玉音申諭者再﹐蓋安反側心也。因命將林淸等卽時正法﹐遂起立﹐眾扈從入宮。余是日亦佩刀隨往﹐目擊其事。後乃有妄言林淸有諸邪術及諸悖逆不服之言﹐皆齊東語也。其後步軍統領﹑五城禦史等﹐陸續捕獲從逆賊黨﹐上優賚升擢有差。乃革吉倫﹑玉麟職。其日未及入禁城之大臣﹐大學士劉權之﹑刑部尙書祖之望﹑禮部尙書王懿修等皆命致仕。副都統楊述曾以其協和門捕賊功﹐宥死戍於邊。護軍統領明志以是日入直者乃其所屬﹐亦革職﹐發往東陵贊禮郎上行走。後於十月間﹐步軍統領英公和因訪獲曹福昌從逆有證﹐遂逮其父曹倫至﹐禦訊於丰澤園﹐卽時正法。以失察故﹐革祿康﹑裕瑞職﹐發往盛京居住。曹福昌臨刑時告劊子曰「我是可交之人﹐至死不賣友以求生也。」此英誠公福克進親聞知者也。逾年﹐裕丰匿告事發﹐革其王爵。其黨𨿽陸續就擒﹐然祝現﹑劉第五至今逋逃漏网﹐尙未明正典刑﹐殊使人憤悒也。嗚呼﹗林淸一妄男子耳﹐焉有當此海宇升平之日﹐聚數百不逞之徒﹐乃欲直犯禁闕﹐圖謀不軌﹐洪荒以來﹐有此事乎﹖而凶狠之輩﹐聽其慫恿指揮﹐甘罹危險以圖徼幸於必不能成之計﹐亦可謂至愚矣﹗

◎滑縣之捷

河南滑縣﹐地鄰直﹑東三省﹐易於藏姦。有李文成者﹐素習白蓮教﹐爲若輩所推服﹐與林淸相勾通﹐約於九月中起事。有縣吏牛亮臣﹑主計馮克善皆與逆謀。又有宋元成﹐身軀壯偉多黠智﹐乃勾通東昌﹑曹州﹑大名諸逆賊。時又有曹福昌﹑劉得財黨羽內應之舉﹐諸賊恃爲泰山﹐有司有知之者﹐皆不敢舉發。滑縣知縣彊克捷﹐陜西韓城人﹐中戊辰進士。人素忠梗﹐乃收捕李文成於獄﹐根究結黨逆謀﹐上司有阻之者﹐彊不爲所撼。牛亮臣﹑宋元成遂糾結賊眾﹐於九月初九日劫獄入署。彊聞難﹐朝服立於堂中﹐以大義責之曰「汝輩皆朝廷赤子﹐柰何崇信邪教﹐甘謀不軌﹖自古紅巾﹐幾見有爲帝王者﹖乃爲此滅族之計﹐吾爲汝父母官﹐應代爲悲也。」眾有感其惠者﹐不忍戕害﹐宋元成首犯彊公﹐因屠害家屬數十人。其媳徐氏美而艷﹐賊欲犯之﹐徐目大罵﹐怒嚙賊背﹐賊怒﹐醢其軀。劫文成出獄﹐遂據城叛。時欲結隊北上﹐有教諭呂某佯降賊﹐因紿之曰「昔川﹑楚教匪蔓延九年﹐所以終爲官兵撲滅者﹐因其不據城池﹐無所固守故也。今可髙築雉堞﹐閉關自守﹐以待他郡接援﹐然後會師北上﹐始能保萬全也。」賊信其說﹐遂屯聚道口諸村堡﹐以爲聲援計。事聞﹐上命直督溫承惠爲總統﹐率古北口提督馬瑜及護軍統領富蘭﹑副都統格布捨﹑蘇爾愼等﹐率直隸﹑河南等處綠營兵以討之。溫馳至正定﹐聞禁城變﹐復率兵歸保定。上以其失察林淸及逗𨖻故﹐褫其職﹐攺命陜督那彥成督師。命簡健銳﹑火器二營兵二千名﹐命侍郎公慶祥﹐副都統禦前侍衛桑吉斯塔爾﹐副都統積徳﹑長慶等率之往。時山東東昌亦有應之者﹐賴鹽運使劉淸﹐副將馬建紀﹑張拱辰等率兵抵禦﹐誅夷無算。上又命固原提督楊遇春率陜中兵討賊。楊固宿將﹐所統兵皆降賊﹐技勇熟練﹐身經百戰者﹐楊善爲撫馭﹐得其死力。時河南巡撫髙杞被圍於浚縣﹐富蘭等統兵救之﹐圍乃解。那繹堂馳至軍﹐請申明紀律﹐檄調各省兵馬。上責其逗𨖻﹐那謂人曰「不教而戰﹐是殃民也。昔川﹑楚之所以失事者﹐皆兵力未集而遽與之戰﹐反爲所敗。是以人心震懾﹐不敢復攖其鋒﹐以致蔓延日久也。今吾當厚集兵力﹐一鼓滅之。」遂屯河陽未進。楊遇春領關西兵至﹐先率數騎馳入賊壘﹐徧觀形勢﹐曰「烏合之眾易擒也。」會吉林﹑黑龍江勁旅至﹐遂於十一月二十日攻破道口諸賊壘。時李文成於官兵未合圍時已驅車遁﹐以被知縣彊公夾傷﹐故遷延不能速行﹐那繹堂命總兵特依順保﹑楊芳﹐副都統徳英額等迫之。李文成遁入林縣司寨山中﹐徑路曲險﹐賴獲土人導之以進。官兵有潰散者﹐賴楊芳斬數騎﹐人始用命。四面合攻﹐自辰至酉﹐賊勢稍衰﹐我兵得以前進。賊皆潰散﹐墜澗壑死者無算﹐屍與澗平﹐我兵踏賊腹背以進。李文成知事急﹐自焚死﹐司寨之賊始盡。其據城者﹐猶日將白旗招﹐以期外援。時將林淸等之首示之﹐賊皆以爲僞﹐以林淸內有奧援﹐其事定當早成﹐其愚暗也若此。宋元成遂遣馮克善潛出圍北上﹐以偵林淸事之成敗﹐及號召其黨羽至河間旅店中﹐爲知縣張翔所獲。時上命今大學士托公津馳赴大名﹐率富蘭﹑馬瑜等討長垣諸賊﹐以次撲滅。那繹堂用楊時齋提督掘地道計﹐初於城西北掘之﹐爲賊所破﹐復於西南隅掘之。旣﹐城轟然崩ㄨ﹐楊時齋持皂旗首登堞﹐桑吉斯塔爾繼之。會城隅關帝廟被焚﹐火光照如白晝﹐我兵乘勝﹐無不用命。那繹堂與髙公杞登土阜﹐督率進兵﹐至天明﹐屠戮賊人殆盡﹐於破屋中擒牛亮臣﹑徐安國二賊首。賊畏懼﹐無不延頸受戮﹐積屍若山阜。凡九十日﹐滑縣乃平。教諭呂某亦自縊死。事聞﹐上大悅﹐封那彥成三等子﹐賜雙眼花翎﹐楊遇春二等男﹐髙杞一等輕車都尉﹐餘皆優賚有差。近年用兵未有若卹是之速者。因卹彊公﹐賜謚忠烈﹐建專祠以祀之。賊初起時﹐余告當事者﹐卽憂其四出奔突﹐難以追逐﹐後聞其據城自守﹐已知其無能爲。明參政亮初慮亦與余合﹐後知其計左﹐因謂余曰「賊自趨滅亡﹐孤城致斃﹐此兵法所最忌者。此時𨿽命余呼賊爲兄﹐亦所情願也。」余亦大笑。後果符餘二人所料云。

◎廓爾喀之降

廓爾喀自古不通中國﹐烏藏以西一大部也。烏斯藏卽古佛國﹐今分爲前﹑後兩藏。自蜀省打箭鑪西行七十二驛至前藏﹐又十二驛至後藏。又十二驛至濟隴﹐又三十驛至石宿橋﹐爲後藏極邊地﹐過橋以西則廓爾喀矣。前藏有胡土克圖曰達賴喇嘛﹐相傳爲宗卡布及門髙徒﹐世世轉輪爲之。每將死則自言其往生處﹐其弟子如言物色之。得嬰兒卽奉以歸﹐謂前喇嘛所托生也﹐其眞僞不可知。而準噶爾﹑喀爾喀及內部落各蒙古王公皆尊信之﹐爲佛教大宗。後藏班禪額爾徳尼﹐其名位視達賴喇嘛稍次﹐而諸蒙古﹑番人亦崇奉惟謹。此二藏﹐古吐番地﹐元世祖時﹐有八思巴專爲帝師﹐明成祖時有哈麻立冊爲大寶法王﹐未嘗待以屬禮也。我朝文皇帝時﹐達賴喇嘛知大東有聖人出﹐遣使萬里相朝賀﹐其後爲厄魯特所劫去。聖祖仁皇帝命皇十四子允礻題爲大將軍﹐統兵入藏﹐收復其地﹐擁達賴喇嘛歸﹐坐牀於布達拉﹐以爲綏安蒙古之計。初有番目頗羅鼐﹐以功封王爵﹐統兩藏事﹐其子朱爾默特叛﹝事見後卷﹞﹐遂不復封王。以藏事統歸達賴喇嘛及班禪管理﹐於是以教主兼國王之事﹐尢倚天朝以爲重。有丹津班珠爾者﹐本班禪部下頭人﹐以罪被黥﹐竄入廓爾喀﹐結其酋喇特木巴珠爾。復以通商事﹐後藏人倚班禪勢不與其值﹐遂相結怨﹐其人突入後藏據之﹐此乾隆五十三年事也。純皇帝命川督鄂輝﹑成都將軍成徳統兵剿之﹐又以理藩院侍郎巴忠通諳番人語﹐遂命監其軍。巴忠自恃爲近臣﹐不復爲鄂﹑成二人所統屬﹐遂自遣番人與廓爾喀講和﹐願歲納元寶一千錠以贖其地。廓爾喀欲立券約以爲憑信﹐時達賴喇嘛以爲不可﹐而巴忠欲速了其局﹐遂如約而歸。逾年﹐廓爾喀頭人索歲幣﹐達賴喇嘛吝不與﹐其有呈進表文﹐語不恭順﹐復爲駐藏大臣普福匿不以聞。廓爾喀頭人遂劫藏中頭目瑪爾沁以爲質﹐復構兵入後藏﹐擄掠而歸。駐藏大臣保泰擁兵不救﹐並欲棄前藏歸﹐賴達賴喇嘛不肯輕棄重器以免。事聞﹐上震怒﹐馬忠畏罪﹐投河自斃﹐乃命褫保泰爵﹐攺名俘習渾﹐國語所謂賤役也。乃命粵督福康安﹑領侍衛內大臣海蘭察爲大將軍﹐統索倫﹑吉林及川﹑陜諸路兵入討亡。其糧餉則命大學士孫士毅主藏東路﹐駐藏大臣和琳主藏西路﹐濟隴以外則惠齡主之。五十七年春﹐福康安由靑海路進兵。時靑艸未茂﹐馬皆瘠疲﹐糧餉屢絕﹐運糧布政使受和┞指﹐欲絕其餉以令其自斃。賴福康安行走速疾﹐於四旬至前藏﹐以四月乙未出師。先遣領隊大臣成徳﹑岱森保由聶拉木進﹐總兵諸神保駐絨轄﹐防其抄襲後路。福康安﹑海蘭察二人與賊戰於擦木﹐戰於瑪爾轄直抵濟隴﹐成徳亦由聶拉木轉戰而入﹐凡賊所侵後藏地悉復。六月庚子﹐遂入賊境﹐賊舉國來﹐據於噶多溥。福康安分前隊爲三﹐令海蘭察統之﹐又分前隊爲二﹐福自統之。遣護軍統領臺斐英阿在木古拉山與賊爭持﹐福康安由間道衝賊營﹐海蘭察又繞山出賊營後﹐與福相合勢。共克木城﹑石卡數十﹐追奔至雍雅﹐俘其頭人某。成徳亦克鐵索橋﹐進至利底。福康安又檄諸神保亦至利底﹐以壯軍威。於是舉國洶懼﹐遣人乞降。福康安曰「是緩我兵也﹗弗可聽。」嚴檄斥之。七月庚子﹐裹糧再進﹐歷噶勒拉﹑堆補木﹑特帕朗古橋﹑甲爾古拉﹑集木集等處七百餘里﹐凡六戰皆捷﹐所殺四千餘人。至熱索橋﹐福康安以爲勢如破竹﹐旦夕可奏功﹐甚驕滿﹐擁肩輿揮羽扇以戰﹐自比武侯也。我兵皆解橐負火槍以休息﹐賊乘間入﹐我兵狼狽而退﹐臺斐英阿死之﹐武弁亦多陣亡者。賊復遣人乞和﹐福康安遂允其請。賊獻所掠金瓦寶器等物﹐令大頭人噶木第馬達特塔巴等賫表恭進馴象﹑番馬﹑及藥工一部﹐上鑑其誠﹐乃許受降。八月丁亥班師。是役也﹐巴忠旣辱國於前﹐福康安復僨師於後﹐猶賴夷人畏葸﹐爲國家威徳所懾﹐故爾獻表投誠﹐以結其局。後之用兵絕域者﹐應引以爲戒歟。

◎鑾儀衛

本朝鑾儀衛相沿明錦衣衛之制而不司緝探之事。掌衛者一人。其屬凡七所﹕左所掌輦﹑輅﹐右所掌傘﹑蓋﹑儀刀﹑弓矢﹐中所掌麾﹑幡﹑幢﹑節﹑鉞﹑仗馬﹐前所掌扇﹑拂﹑鑪﹑盒諸物﹐後所掌旗﹑瓜﹑吾仗﹐馴象所掌儀象﹑騎駕﹑鹵簿﹑《鐃歌大樂》﹐旗手衛掌金﹑鉦﹑鼓﹑角諸物。設衙於刑部之次﹐其屬校尉輿隸等。儀猶相沿明制﹐凡冠軍使等官之任﹐拜印升堂﹐吏皂趨賀﹐悉如大部制﹐故其秩𨿽次領侍衛府﹐而威儀過之。鐘鼓司司譙漏﹐城北鐘鼓樓﹐每夕委官及校尉直更。神武門鐘樓﹐凡上駐蹕圓明園﹐則每夕鳴鐘記更漏﹐上在宮日則已。午門鐘鼓﹐凡上祀郊廟受朝賀﹐則鳴鐘鼓以爲則。其屬員﹐國初俱設漢員﹐後以滿洲侍衛間之﹐名曰鑾儀衛侍衛。雍正中﹐釐正官階﹐攺漢員爲漢軍﹐滿洲侍衛亦攺定冠軍﹑云麾等名。惟漢武科甲侍衛仍舊名﹐其後許外放綠營武弁。漢軍人員視爲捷徑﹐每多諉托﹐掌衛者復有苞苴之納﹐故其風日頹﹐不可挽回。至今上親政初﹐大加整飭﹐復特簡大臣挑取﹐其獘始革焉。

◎綠營虛銜

國初沿明制﹐綠營總兵官有勛勞者﹐遞加都督僉事﹑都督同知﹑右都督﹑左都督諸名目﹐蓋明五軍府官也。其最優始加將軍之名﹐如趙良棟勇略將軍﹑潘育龍綏遠將軍﹑楊捷昭武將軍是也。至乾隆十八年﹐純皇帝厭其名近虛僞﹐乃皆裁革﹐定提督爲從一品﹐官階始釐正焉。

◎綠營功加

八旗定制﹐凡從軍有功者﹐視其功之優次﹐與之功牌。分三等級﹐凱旋日﹐兵部計其敍功﹐與之世職。綠營則有功加之目。凡臨陣奮勇者﹐與之功加一次﹐然核計功加二十四次﹐始敍一云騎尉。較之八旗功牌﹐殊爲屈抑﹐是以其世襲寥寥﹐武弁不肯用命﹐職由此也。近日純皇帝恩旨﹐將其陣亡人員﹐一體與之世職﹐然功加之制﹐尙未有奏及者﹐亦有司之責也。

◎僞皇孫事

庚子春﹐純皇帝南巡回鑾時﹐駐蹕涿州。有僧人某率幼童接駕﹐云系履端王次子﹐以次妃妒嫉﹐故𦇤褓時將其逐出﹐僧人憐而收養﹐至於成立。初﹐履端親王諱永成﹐純皇帝第四子﹐出繼履恭王后。其側福晉王氏﹐王素鐘愛﹐有他側室產次子﹐上已命名。時王隨上之灤陽﹐而次子以痘殤告﹐其邸人皆言爲王氏所害﹐事祕莫能明也﹐上亦風聞其故﹐故疑童子近是。訊其嫡福晉伊爾根覺羅氏﹐嫡妃言「其子殤時﹐余曾撫之以哭﹐並非爲王氏所棄者。」言之鑿鑿。上乃召童子入都﹐命軍機大臣會鞫。童子相貌端莊﹐頗惇重。坐軍機榻上見諸相國﹐端坐不起﹐呼和相名曰「┞來﹐汝乃皇祖近臣﹐不可使天家骨肉有所湮沒也。」諸大臣不敢置可否。保勵堂侍郎成﹐時爲軍機司員﹐乃傲然近前批其頰曰「汝何處村童﹐爲人所紿﹐乃敢爲此滅門計乎﹖」童子惶懼﹐言系樹村人﹐劉姓﹐爲僧人所教者﹐其讞乃定。時人以保有雋不疑之風。事聞﹐斬僧人於市﹐戍童子於伊犁。後又於其地冒稱皇孫﹐招搖愚民﹐爲松相公筠所斬。然聞其邸太監楊姓者云「履王次子痘時實未嘗殤﹐王氏暗以他屍易之。而命王之弄童薩淩阿負出邸﹐棄之荒野﹐嫡妃所撫哭者非眞也。」然而僧人之教僞童﹐蓋亦有所憑藉﹐非無因而至者也。

◎和王預凶

和恭王諱弘晝﹐憲皇帝之五子也。純皇帝甚友愛﹐將憲皇所遺雍邸舊貲全賜之﹐王故甚富饒。性驕奢﹐嘗以微故﹐毆果毅公訥親於朝﹐上以孝聖憲皇后故﹐優容不問﹐舉朝憚之。最嗜弋腔曲文﹐將《琵琶》《荊釵》諸舊曲皆翻爲弋調演之﹐客皆掩耳厭聞﹐而王樂此不疲。又性喜喪儀﹐言人無百年不死者﹐奚必忌諱其事。未薨前﹐將所有喪禮儀注皆自手訂﹐又自髙坐庭際﹐像停棺式﹐命護衛作供飯哭泣禮儀﹐王乃岸然飲啖以爲樂。又作諸紙器爲鼎﹑彜﹑盤﹑盂諸物﹐設於幾榻以代古玩。余嘗睹其一紙盤﹐仿定窯式而文致過之﹐宛然如瓷物﹐亦一巧也。及王薨後﹐其子孫未及數年相次淪謝﹐亦預凶之兆所感應也。

◎恆王置產

恆恪親王諱弘至﹐仁皇帝孫也。幼襲父爵。性嚴重儉朴﹐時國家殷盛﹐諸藩邸皆畜聲伎﹐恢園囿﹐惟王崇尙儒素。其俸粢﹐除日用外﹐皆置買田產屋廬﹐歲收其利。人以吝嗇笑之﹐王曰﹕汝等何無遠慮﹖藩邸除俸粢田產外﹐無他貸取之所﹐不於有餘時積之以待後人之儲﹐則子孫蕃衍時﹐將何以爲析產貲也﹖」然諸邸以驕奢故﹐皆漸中落﹐致有不能舉炊者﹐而王之子孫富饒如故。人始識王之先見也。

◎安王好文學

安節郡王諱瑪爾渾﹐安親王嶽樂子也﹐少封世子卽好學﹐毛西河﹑尢西堂諸前輩皆遊宴其邸中。著有《惇和堂集》﹐又嘗選諸宗室王公詩﹐爲《宸萼集》行世。今杭大宗《道古堂集》中載延接閻百詩﹐誤以爲憲皇帝事。蓋憲皇居藩邸時﹐謹介持躬﹐育徳春華﹐從不引見外人﹐見朱批諭旨甚明。況禦制集中亦無贈閻百詩詩。蓋王曾受業於閻百詩﹐故於送終之禮甚備﹐而俗呼安王邸爲四王府﹐以致相沿訛傳爲憲皇也。

◎徳濟齋建園亭

徳濟齋夫子嗣簡親王爵時﹐邸庫中存貯銀數萬兩。王見﹐詫謂其長史曰「此禍根也﹐不可不急消耗之﹐無貽禍於後人也。」因散給其邸中人若干兩﹐餘者建造別墅﹐亭榭軒然。故近日諸王邸中以鄭王園亭爲最優﹐蓋王時建造也。

◎紅蘭主人

紅蘭主人諱嶽端﹐安親王子﹐安節王弟也。善詩詞。崇徳癸未時﹐饒余王曾率兵伐明﹐南略地至海州而返﹐其邸中多文學之士﹐蓋卽當時所延致者。安王因以命教其諸子弟﹐故康熙間宗室文風以安邸爲最盛。主人喜爲西昆體﹐嘗延朱襄﹑沈方舟等爲上賓。方舟妻某﹐遲方舟久不歸﹐作《杭州圖》以寄之﹐當時傳爲佳話。主人嘗選孟郊﹑賈島詩爲《寒瘦集》以行世。以宗藩貴冑之尊﹐而慕尙二子之詩﹐亦可謂髙曠矣。

◎果恭王之儉

果恭王諱弘詹﹐憲皇帝第七子也﹐嗣果毅王后。善詩詞﹐幼受業於沈確士尙書﹐故詞宗歸於正音﹐不爲凡響。居家尙節儉﹐俸餉之積﹐至充棟宇。王每早披衣起﹐巡視各下屬﹐有不法者立杖責之﹐故眾皆畏懼﹐無敢爲非者。壬午夏﹐九州淸晏災﹐王后至﹐與諸皇子接見﹐談笑露齒﹐爲純皇帝所窺見。會其門客有干請政事者﹐上乃褫王爵﹐降爲貝勒。王乃閉門謝客﹐抑鬱生疾。上往撫視﹐王叩首衾間﹐惟謝過自責而已。上感慟嗚咽失聲﹐歸卽加封親王。會以疾薨﹐上特謚曰恭﹐蓋取楚共王之意也。

◎武虛谷

武虛谷億﹐河南偃師人。中庚子進士。任山東博山縣縣令﹐有徳聲。甲午秋﹐壽張王倫倡亂﹐爲舒文襄公所撲滅﹐或傳倫實未死﹐潛匿於他方。庚戌間﹐山西人董二告王倫藏匿山西某縣﹐和相時專柄﹐欲希封賞﹐乃授意覺羅牧庵相公長麟﹐令其偵緝。牧庵拂其意﹐以虛妄對﹐和相艴然。其屬番役某﹐欲獲和相歡心﹐因獻計仍向齊省緝訪﹐或可得蹤迹。和相乃密簽役往山東﹐至博山縣﹐其役恃和相勢﹐擅作威福。公擒至署中﹐取捕役簽票視﹐票惟書二公役名﹐而同夥行者凡十五人。公督責之﹐捕役抗橫無禮﹐公大怒﹐以大杖責數十。役歸告和相﹐和相怒曰「縣令瘋耶﹗乃敢杖吾胥役﹖」乃授意於山東撫臣﹐以他事劾罷公職﹐公歸裝惟書數十簏而已。嘉慶己未有薦公於朝者﹐上命超雪﹐復公職﹐而公已先時卒﹐士論惜之。

◎雒昂

嘉慶己未﹐上親政時﹐首下求言之詔。九卿臺諫等紛紛白簡言事﹐四方布衣之士亦有上書於乾淸門以希進用者。然率皆急功近名之士﹐初無觥觥見事業者。惟雒太守昂﹐以從九品末職﹐上書言教匪事﹐上以其言中肯綮﹐命乘傳從軍。太守卽短衣匹馬從諸大帥後﹐隨同捕賊﹐以勇略見長於額經略。屢登薦牘﹐數年間置身司馬。今任荊州太守﹐亦曠達士也。

◎梁提督

梁提督朝桂﹐少爲黔中步卒。從徵金川時﹐勒烏圍爲賊壘之險峻處﹐兩次撻伐﹐皆阻於其險﹐不能進攻﹐阿文成公圍之經年﹐未得進取。梁公奮然進曰「朝桂聞將恃斗才﹐不藉鬥力。今賊壘堅碉叢立﹐我兵仰而攻之﹐彼據建瓴之勢﹐下以擊我﹐人非木石﹐焉能抵槍炮之險﹐是殃民也。今不若覓他嶺嶂爲賊所不守者﹐繞道以攻其後﹐可使賊進退失險﹐我兵合以擊之﹐可收功於旦夕﹐此狄東美所以下昆侖關之故策也。」阿文成公奇其言﹐與之數百卒﹐立授參將紮付。公因率眾卒﹐艸衣卉服﹐自叢嵐疊嶂間以刀掘路﹐士卒各懷一鐵釘﹐踵迹相接﹐攀釘而上。至夜半﹐抵賊壘﹐於營後攻之。賊以爲自天而降﹐倉卒奔竄﹐官兵仰攻其下﹐賊遂盡殲。後公氵存至廣西提督﹐臺灣時亦著勞績云。

◎張文和之才

張文和公輔相兩朝﹐幾二十餘年﹐一時大臣皆出後進。年八十餘﹐精神矍鑠﹐裁擬諭旨﹐文采贍備。當時頗譏其袒庇同鄕﹐誅鋤異己﹐屢爲言官所劾。然其才幹實出於眾﹐凡其所平章政事及召對諸語﹐歸家時﹐燈下蠅頭書於祕冊﹐不遺一字。至八十餘﹐書嘗顚倒一語﹐自擲筆嘆曰「精力竭矣﹗」世宗召對﹐問其各部院大臣及司員胥吏之名姓﹐公縷陳名姓籍貫及其科目先後﹐無所錯誤。又以謙沖自居﹐與鄂文端公同事十餘年﹐往往竟日不交一語。鄂公有所過失﹐公必以微語譏諷﹐使鄂公無以自容。暑日鄂公嘗脫帽乘涼﹐其堂宇湫隘﹐鄂公環視曰「此帽置於何所﹖」公徐笑曰「此頂還是在自家頭上爲妙。」鄂神色不怡者數日。然其善於窺測聖意﹐每事先意承志﹐後爲純皇帝所覺﹐因下詔罪之﹐逐公還家。致使汪文端﹑於文襄輩﹐互相承其衣缽﹐緘默成風。朝局爲之一變﹐亦公有以致之也。

◎仲副憲

仲副憲永檀﹐山東濟寧人。中乾隆丙辰進士﹐爲鄂文端公得意門生。時步軍統領鄂善受商人兪某之賄﹐公首發之﹐鄂遂伏法。又劾大學士趙國麟﹑侍郎許希孔等往工部胥役兪姓家弔喪﹐有失大臣之體﹐諸人爲之降黜有差。純皇帝嘉其敢言﹐由禦史立擢副憲﹐以旌其直。時張尙書照以文學供奉內庭﹐嘗預樂部之事﹐公劾之﹐有「張照以九卿之尊親操戲鼓」之語。張銜之次骨﹐乃譖公泄禁中語﹐下獄。上知其枉﹐立釋之﹐張恐其報復﹐因用其私人計﹐攜樽往賀﹐暗置毒酒中﹐因斃於獄。傅文忠時爲戶部侍郎﹐大不服張所爲﹐欲明言於朝﹐以公屍如常﹐事無左驗﹐乃已。逾年﹐張病噎﹐告假旋裏﹐卒於濟寧舟中﹐蓋見公爲祟也。

●卷七

◎質王好音律

質恪郡王諱綿慶﹐質莊王子也。幼聰敏﹐莊王督之甚嚴﹐初不解何所謂度曲者。與余交最密﹐自童時﹐卽日相親誼。嘗勸余性之卞急﹐至於再三﹐至有眾叛親離之言。語𨿽激切﹐實中余之過失。又余有狠僕某﹐王默告余曰「其人多白眼﹐瞳子毛焉﹐非醇正者。」余初不信其言﹐後果爲其所賣﹐故余終身感王之徳。王自辛酉夏始親音律﹐其後九宮譜調﹐無不請習﹐較之深學者﹐尢多別解。時有優童王月峯﹐髫齡穎俊。王每佳時令節﹐於漱潤齋紅牙檀板﹐使月峯侑酒而歌﹐王親爲之操鼓﹐望之如神仙中人。體頗孱弱﹐後復有芮公虞之事﹐故抑鬱而終﹐年甫二十六。上悼惜之﹐特賜銀五千兩以爲賻焉。

◎成將軍

成將軍徳﹐姓鈕鈷祿氏﹐額直義公族孫也。幼從阿文成公徵金川﹐頗多戰績﹐阿嘗曰「裨將中知兵者﹐惟成某一人而已。」其後徵廓爾喀﹑苗疆﹐亦多戰績。後徵楚中教匪時﹐總統爲楚制府福寧﹐性暴愎﹐每失將士心。攻旗鼓營﹑涼山諸賊匪﹐株守經年﹐無尺寸功。公隨其軍﹐心甚抑鬱﹐其戚其往探公﹐公設酒待之。將飲﹐公笑曰「席上無可歡者﹐可以數賊匪之心肺侑酒。」因下令出戰﹐公結裝去﹐聞火槍聲﹐須臾擒數十賊歸﹐酒尙未寒也。公因掀髯浩嘆曰「若此艸竊﹐較之金川番匪﹐實十不當其一二﹐何難滅此朝食﹖而當軸輒以養賊自重﹐眞不解其何心。老夫此生功名﹐終於此矣﹗」因潸然淚下。不逾年﹐公以疾告歸﹐頤養林泉者數載﹐然後終。其子提督穆克登額﹐亦勇猛有父風﹐累破賊匪﹐賊人畏之如虎。後殉節於川中﹐上甚悼惜﹐特賜世襲一等男以旌之。

◎洪稚存

洪稚存編修亮吉﹐陽湖人。中庚戌探花。性狂妄﹐嗜酒縱飲。善考訂﹐其著《乾隆中府廳圖志》及《東晉疆域考》《南北朝疆域考》﹐學問淵博。戊午﹐大考翰林﹐公上《平邪教疏》﹐深中當時要﹐人爭誦之。朱文正公招之入都﹐欲薦於朝﹐先生乃於朱座首斥其崇信釋道爲邪教首領之語﹐朱正色曰「吾爲君之師輩﹐乃敢搪突若爾﹖」先生曰「此正所以報師尊也。」又譏王韓城相公爲剛愎自用﹐劉文淸公爲當場鮑老﹐一時八座﹐無不被其譏者。後裹裝欲歸﹐復上書於成王及朱石君﹑劉云房二相公﹐多誹謗朝廷語。成王以其書上聞﹐上憫其書生迂魯﹐戍於伊犁。未逾年﹐卽放歸田裏﹐以其書常置禦座旁﹐曰「此坐右良箴也。」上之寬大也若此。先生旣放還﹐亦縱酒自娛﹐不數載﹐卒於家。其所著古文﹐多載本朝名臣嘉言善行﹐有裨於世教焉。

◎伊將軍

伊將軍勒圖﹐少貧窶﹐幾不能舉餐。充侍衛﹐嘗代人持豹尾槍以食其憑貲﹐人爭賤之。從徵西域有功。阿文成公嘗與論伊犁疆域﹐公言其要隘某某處﹐如聚米爲山狀。阿文成異其人﹐及歸﹐卽薦公代其任。公撫絕域先後二十餘年﹐駕馭得宜﹐撫卹番夷﹐輒以至誠怵其天良﹐番夷感激用命。外藩如安集延﹑哈薩克等處﹐皆畏威懷徳﹐至呼爲父。公性廉潔﹐饋羊至十數卽不收取﹐而賞賚倍優渥。又定開屯田﹑練士卒﹑犒夷眾諸制﹐至今遵之。純皇帝喜其守邊寧謐﹐嘗賜詩比之趙充國﹑班定遠焉。後卒於任﹐番夷悲慟﹐至有面文身者。上悼惜之﹐封其子爲一等伯以旌之。

◎錢文敏

錢文敏公維城﹐中乾隆乙丑狀元﹐選爲淸書翰林。公性聰敏﹐以國書爲易學﹐遂不復用心﹐至散館日﹐輒曳白。純皇帝大怒曰「錢維城以國語爲不足學耶﹐乃敢抗違定制若此。」將置於法。傅文忠公代請曰「錢某漢文優長﹐尙可寬貸。」上召至階下﹐立命題考之。公倚礎石揮毫﹐未逾刻輒就。上異其才﹐命南書房供奉﹐後遂氵存升至戶部侍郎﹐寵眷甚渥云。

◎阿司寇

覺羅少司寇阿永阿﹐以筆帖式起家﹐任刑部侍郎。性聰敏﹐善詞曲。嘗定秋審冊﹐公揚筆曰「此可謂筆尖兒立掃千人命也。」納蘭皇后以病廢﹐公欲力諫﹐以有老親在堂難之。其母識其意﹐喟然曰「汝爲天家貴冑﹐今欲進諫當寧﹐乃以親老之故以違汝忠藎之志耶﹐可捨我以伸其志也。」公涕泣從命﹐因置酒別母﹐侃然上疏。純皇帝大怒曰「阿某宗戚近臣﹐乃敢蹈漢人惡習﹐以博一己之名耶﹖」特召九卿諭之。陳文恭公曰「此若於臣宅室中﹐亦無可柰何事。」托冢宰庸曰「帝後卽臣等之父母﹐父母失和﹐爲人子者何忍於其中辧是非也。」錢司寇汝誠曰「阿永阿有母在堂﹐盡忠不能盡孝也。」上斥之曰「錢陳羣老病居家﹐汝爲獨子﹐何不歸家盡孝也﹖」錢叩謝。上乃戍公於黑龍江﹐命錢司寇歸終養焉。逾年﹐後旣崩﹐禦史李玉明復上疏請行三年喪禮﹐亦戍於伊犁。二公先後卒於邊﹐未果赦歸也。

◎孫文定公

孫文定公嘉淦﹐字懿齋﹐太原縣人。公父以俠聞﹐殺人﹐公年十七﹐與其兄日行三百里﹐出奇計脫父於獄。中康熙癸巳進士。雍正元年﹐公以檢討上封事三﹐曰﹕親骨肉﹐停捐納﹐罷西兵。憲皇帝壯之﹐立召對﹐授國子監司業﹐累遷吏部侍郎﹐仍兼祭酒事。薦教習某﹐憲皇帝不用﹐公爭益堅﹐上擲筆與之曰「汝書保狀來﹗」公持筆欲下﹐大學士某呵之曰「汝敢動上筆耶﹖」公方悟﹐捧筆叩頭。上大怒﹐反縛置獄﹐擬斬﹐已而謂大學士曰「孫嘉淦太戇﹐然不愛錢﹐可銀庫行走。」公出獄不抵家﹐徑趨庫所。果毅親王疑公故大臣﹐黜必慊於懷﹐不屑會計事﹐又聞蜚言﹐謂公沽名﹐收銀有縮無盈﹐乃出不意﹐突至庫視公。公方持衡﹐傴僂稱量﹐與吏卒雜坐﹐勞苦均共。問所收銀有不足乎﹐公曰「某所收別置一所﹐請覆之。」王辜榷良久﹐無絲毫盈絀﹐如衡而止﹐王大奇之﹐卽爲轉奏。上亦愈信公﹐命署河東鹽院。純皇帝元年﹐擢左都禦史。上《三習一獘疏》﹐大旨以爲人君耳習於所聞﹐則喜諛而惡直﹔目習於所見﹐則喜柔而惡剛﹔心習於所是﹐則喜從而惡違。自是之根不拔﹐則機伏於微﹐而勢成於不可返﹐黑白可以變色﹐東西可以易位。臣願皇上時時事事常存不敢自是之心﹐引文王望道如未之見﹐孔子可以無大過爲諭。上嘉納之﹐一時傳誦焉。後督直隸﹐以近畿土地皆爲八旗勛舊所圈﹐民無恆產﹐皆仰賴租種旗地以爲生﹐而旗人自恃勢要﹐增租直﹐屢更佃戶﹐使民無以聊生﹐因建旗地不許增租奪佃。有刁民故爲抗欠者﹐許訐之官﹐官代爲徵收﹐解旗分領﹐至今旗﹑民賴以相安無事。後以訊謝侍禦濟世事不實﹐免官。傅文忠秉政後﹐力薦於朝﹐召補副都禦史﹐尋遷吏部尙書﹐協辦大學士。傅文忠嘗延公會食﹐公往謁其邸﹐未入座﹐遽趨出。傅怪問之﹐公曰「某處設反坫﹐某處建螭頭﹐閥閱皆王邸制度﹐公不宜居此﹐嘉淦將速歸﹐繕疏劾之也。傅公長跽請立攺其制﹐公乃入席﹐歡飲終日﹐其嚴直也若此。公內峻外和﹐相對者如登泰﹑華﹐坐春風﹐非不陽和熙熙﹐貯在顏間﹐而業已置人於靑雲上﹐𨿽有下界諉訁垂語﹐不特不敢出於口﹐亦並不能生於心。好靜坐﹐退食之餘﹐一經相對。公旣負直聲﹐屢躓屢起﹐晚年物望愈隆﹐朝中略有建白﹐天下人咸曰得非孫公耶。遂有匪人僞奏疏一紙﹐語甚悖﹐托公所爲﹐窮治經年﹐始得主名。天子知公忠﹐無他腸﹐寵遇益隆。而公終不自安﹐以爲捨他人而我假﹐必其致之者有自。遂自此食不甘﹐寢不寐﹐情懷忽忽﹐一切所以補塞晏﹐參密勿者﹐彌口不宣﹐卽家庭間亦寂然無復知者。薨時﹐上甚悼﹐謚文定。今上卽位﹐念其忠梗﹐詔蔭其孫鑾爲員外郎﹐以旌其直云。

◎尹文端公

尹文端公繼善﹐字元長﹐姓章佳氏﹐世居盛京。其父文恪公泰罷祭酒家居﹐憲皇居藩邸時﹐命祭三陵﹐天會雨﹐因宿於公家。與文恪公語﹐奇之﹐問﹕「有子仕乎﹖」曰「第五子舉京兆。」曰「當令我見。」及公試禮部﹐將謁雍邸而憲皇已踐祚﹐乃中止。公亦登雍正元年進士﹐引見﹐上喜曰「汝卽尹泰子耶﹗果大器也。」選入翰林﹐未逾年﹐卽授廣東按察使。甫抵任﹐遷副總河﹐未半年﹐遷江蘇巡撫﹐去釋褐甫六載耳。公白皙少須眉﹐丰頤大口﹐聲淸揚遠聞﹐著體紅瘢如朱砂鮮﹐目秀而慈﹐長寸許。年三十餘卽任封疆﹐遇事鏡燭犀刻﹐八面瑩澈﹐而和顏接物﹐𨿽素不善者﹐亦必寒暄周旋之。其督南河也﹐上命開天然壩﹐公不可。適浙督李敏達公衛入覲﹐過淸江﹐傳旨嚴飭﹐且云「衛已奏明﹐黃水小開固毋妨。」公覆奏﹕「李衛不問河身之深淺﹐而但問河水之大小﹐非知河者也。倘河淺壩開﹐宣流太過﹐則湖水弱﹐難以敵黃之彊。」方艸奏時﹐幕中客齊爲公危﹐有治裝求去者﹐公不爲動。憲皇帝喜曰「卿有定見﹐朕復何憂﹖」輟禦衣冠賜公﹐而加公太子太保。純皇帝登極﹐公屢任中外﹐先後督兩江幾三十年。民相與父馴子伏﹐每聞公來﹐老幼奔呼相賀。公亦視江南爲故鄕﹐渡黃河輒心開﹐不侵官﹐不矯俗﹐不蓄怨﹐不通苞苴﹐嚴肅亻兼從﹐所蒞肅然。將有張施﹐必集監司下屬曰「我意如此﹐諸君必駁我﹐我解說則再駁之﹐使萬無可駁而後可行﹐勿以總督語有所因循也。」以故公行鮮有敗事。所理大獄﹐雍正間江蘇積欠四百餘萬﹐乾隆間盧魯生僞稿及各省邪教等案﹐皆株連萬千﹐而公部居別白﹐除苛解嬈﹐不妄戮一人﹐人皆服之。公淸談干云﹐而尢長奏對。憲皇帝嘗告公曰「汝知督撫中當學者乎﹐李衛﹑田文鏡﹑鄂爾泰是矣。」公應聲曰「李衛﹐臣學其勇﹐不學其粗﹔田文鏡﹐臣學其勤﹐不學其刻﹔鄂爾泰﹐大局好﹐宜學處多﹐然臣不學其愎也。」其敏捷也若此。公貌類佛而不喜佛法﹐聞人才後進則傾衿推轂﹐提訓孳孳﹐如袁簡齋太史﹑劉繩庵相國﹑秦澗泉狀元﹐皆公所提唱者也。後拜文華殿大學士﹐仍督江省。次年召還﹐臨行時﹐吏民環送悲號﹐公不覺淒愴傷懷﹐過村橋野寺﹐必流連小住﹐慰勞送者。其再督江時﹐吳民有「吉甫再來天有眼」之諺云。年八十餘﹐卒於位。其家三代宰輔﹐世人榮之。

◎陸中丞

陸中丞諱﹐字朗夫﹐吳江蘆墟人。生卽端愨。六歲受《孝經》《論語》﹐以古賢聖自期。乾隆壬申舉京兆﹐補中書。入軍機房﹐傅文忠公倚爲左右手。屢遷州郡﹐以廉直稱。公風骨秀整﹐靜气迎人﹐𨿽恂恂謙謹造次必於儒者﹐而臨大事則屹不可動。甲午﹐壽張王倫作亂﹐距運河甚近﹐人情洶洶。有欲閉城者﹐公不可﹐曰「寇未至先閉城門﹐是示之怯也。且鄕民爭入城﹐何忍棄之﹖」乃募鄕兵拒守﹐而身坐城﹐彈壓稽察。賊知濟南有備﹐乃不敢南向。已而官兵奏捷﹐一城雞犬不驚焉。後屢遷至湖南巡撫。公事母孝﹐初選守大理府﹐再遷甘肅監司﹐俱以親老調近省。撫楚時﹐見屬吏有篤老親猶來赴補﹐惻然憫之﹐奏官員凡親年七十﹐𨿽有次丁﹐俱許終養﹐一時中外人歸養者千餘人。臨終前一月﹐猶奏湖南社倉谷業已敷用﹐其息谷請免徵收﹐奉旨允行。批到日﹐方伯秦承恩捧紮子啟告柩前﹐慰公泉下愛民之心﹐時公已歿二十餘日矣。公所著《切問齋叢書》﹐皆選本朝諸名臣疏見諸施行者﹐各分門類﹐其注疏尢詳備﹐爲後世之繩墨焉。

◎徐中丞

徐中丞諱士林﹐山東文登人。父農也。公幼聞鄰兒讀書聲﹐樂之﹐跪太母前曰「願送兒置村塾中。」許之。遂中康熙癸巳進士﹐累遷至福建汀漳道。漳俗﹐鬥殺人﹐捕之輒聚眾據山。或請用兵﹐公曰「無庸。」命壯士分扼要隘三日﹐度其食且盡﹐遣人深入﹐怵以好語曰「垂手出山者免。」如其言﹐果逐對出。乃伏其仇於傍﹐仇大呼曰「爲首者某也。」立擒以徇﹐眾驚散﹐嗣後捕犯﹐犯無據山者。遷江蘇布政使。丁父憂﹐詔奪情﹐不起﹐服闋入都。純皇帝問﹕「山東﹑直隸麥何如﹖」曰「旱且萎。」問﹕「得雨如何﹖」曰「𨿽雨無益。」問﹕「何以用人﹖」曰「工獻納者﹐𨿽敏非才﹔昧是非者﹐𨿽廉實蠹。」上深然之。尋遷江蘇巡撫。公於要路不通一刺﹐而於鄕會師門不忘﹐曰「此人生遇合之始也。」治獄如神﹐有宿松民孀田氏﹐事姑孝﹐兄某利其產﹐逼嫁之﹐與羣匪篡焉。婦刎於途﹐誣以墜水。公坐堂上﹐見黑衣女子啾啾如有訴﹐召兄某質之﹐則毛髮析灑﹐口吐實情。公深愧以鬼道設教﹐而滿庭胥吏皆有見聞﹐不能掩也。凡讞﹐決憲於轅垣﹐絕人影射﹐守令來謁﹐命判試其才﹐教曰「深文傷和﹐姑息養姦﹐戒之哉。夫律例猶醫書《本艸》也﹐不善用藥者殺人﹐不善用律者亦如之。」性廉信而絕不自矜。嘗賀長至節﹐天寒裘禿﹐按察使包括以貂假公﹐公披之如忘﹐涕唾交揮﹐家人耳語曰「此包公衣也。」公大慚謝過。少頃﹐論公事快﹐揮灑如故。聽訟饑﹐家人供用黍﹐且判且啖﹐少頃﹐髭頤盡赤﹐蓋誤朱爲飴糖﹐筆箸交下不能復辧也。晚坐白木榻﹐一燈熒熒然﹐手披目覽﹐𨿽除夕元辰勿輟。幕下客憐之﹐治具邀公﹐公猛啖﹐不問是何膳飲。其平素精神寤寐﹑偃仰唾涕﹐知愛民憂國﹐惟日不足而已。故於服食居處﹐人以是供﹐公以是受﹐不容心於丰﹐亦不容心於儉也。撫吳未逾年﹐以疾乞歸養﹐舟次於淮安卒。其遺疏云「願皇上除獘政毋示紛更﹐廣視所而中有獨斷﹐愛民勿使之驕﹐用人先求其直。」章上﹐人以比朱文端公云。上悼惜﹐賜祀賢良祠﹐年五十八。

◎裘文達公

裘文達公諱曰修﹐字叔度﹐江西新建人。乾隆元年以廩生薦博學鴻詞。四年中進士﹐大考翰林名最髙。遷侍讀學士﹐任九卿者三十餘年。公貌淸整﹐眉有濃翠﹐顧盼間精神淵映。居恆喜賓客﹐工諧謔﹐搜奇語怪﹐了無倦色。而遇事神解超釋﹐每詣一曹﹐受一職﹐手文書默然﹐數日後判決如流。二十一年﹐王師徵伊犁﹐公面奏軍務機宜﹐純皇帝大悅﹐以其才似舒文襄﹐卽賜禦衣冠﹐乘傳至巴裏坤傳宣聖意。會逆酋莽阿里克遣其弟詭稱押送諸番﹐探信卡倫﹐公與哈密鎭臣祖雲龍縛畀總督發其姦。哈密兵少﹐有赴巴裏坤種地者七百人﹐公請暫畱爲衛﹐撥沙洲五衛麥石添備支放﹐其剩餘者﹐公散各塘路站平糶之﹐上皆獎許。公以一書生﹐冒矢石行萬里外﹐與陜甘督撫﹑滿洲諸將軍計議密勿﹐而能下協邊情﹐上符睿算﹐近代儒臣未有也。公聽視機警﹐受大任舉重若輕。上愛其才敏﹐倚若股肱。凡有事於四方﹐與大學士劉文正公先後奔走﹐前命未復﹐後命又至﹐半途回車﹐東西。𨿽侍內庭﹐領六部﹐而英蕩款關﹐足迹常徧天下。公所讞決﹐無苛嚴亦無縱捨。尢善治水﹐常奏治水當先審其受病之由。再論治病之法﹐就一縣一府而言﹐病有其處﹐合一省而言則不然。就一省言﹐病有其處﹐合數省而言又不然。若僅於一處受病處治之﹐而下流之去路未淸﹐則爲患滋甚。上深然之。所治黃﹑淮﹑淝﹑濟﹑伊﹑洛﹑沁﹑汜等共九十三河﹐疏排浚瀹﹐貫穿原委﹐俱有成效﹐可爲後法。凡遇政事﹐諸大臣或探聖意﹐噤﹤齒介﹥不前﹐而公獨抗聲有犯無隱。上鑑其誠﹐𨿽忤旨時加嚴訓﹐不逾時思禮如初﹐亦與舒文襄公相似。年六十二病噎﹐上賦詩存問﹐醫藥不絕於道。加太子少傅﹐薨時賜謚文達﹐入賢良祠。

◎傅閣峯尙書

傅閣峯諱鼐﹐號爽齋﹐姓富察氏。世以武略起家。公眉目英朗﹐倨身而揚聲﹐精騎射﹐讀書目下數行。年十六﹐侍憲皇帝於藩邸﹐驂乘持蓋﹐不頃刻離。雍正元年﹐補兵部右侍郎。年大將軍以驕汰誅﹐窮其黨﹐公謂廷臣曰「元惡已誅﹐脇從罔治。」鼐侍上久﹐能知上之用心。倘諸公心知其冤而不言﹐非上意也﹐諸王大臣以公言﹐平反無算。隆科多以罪誅﹐公言其子嶽興阿無罪。上疑公與隆有交﹐故爲嶽地﹐謫戍黑龍江。公聞命﹐負一篋步往﹐率家僮斧薪自炊。先是公在上前﹐嘗論準噶爾形勢﹐上不以爲然。用兵數年﹐所言驗﹐乃召公還﹐予侍郎銜。上違和﹐醫藥皆公掌之。十年春﹐命公監大學士馬爾賽軍。會賊爲超勇襄親王敗於光顯寺﹝事見後卷﹞﹐由拜達理遁﹐公請於馬曰「賊敗亡之餘﹐可唾手取也﹗鼐遠來﹐𨿽馬疲猶能一戰﹐願大將軍給輕騎數千助鼐。事成﹐歸功將軍﹔事敗﹐鼐受其罪。」馬默然不出師。再三言不應﹐公長跽以請﹐馬戚副帥李大曰「違將令者可斬也。」公憤激﹐自率兵開城門出﹐而賊已先時遁﹐以馬病不能窮追。事聞﹐上大悅﹐賜孔雀翎﹐移佐平良郡王軍﹐斬馬爾賽犭旬於軍。會賊有求降意﹐而盈廷諸臣皆欲遺使議和罷兵﹐上問公﹐公叩首曰「此社稷之福也。」上意遂定﹐卽命公同都統羅密﹑侍郎阿克惇往。時戰爭連年﹐虜氛甚惡﹐究沙萬里﹐雪沒馬鼻﹐行人迷路﹐認人畜白骨而行。公聞命﹐不辦嚴﹐徑上馬馳抵策零部落。噶爾丹策零坐穹廬﹐紅氍毹爲褥﹐金龍盤疊髙五尺﹐侍者貂蟬持兵﹐女樂數行﹐彈琵琶獻酒。公從容宣詔﹐音響如鐘﹐賊酋伏地﹐觀者以萬計﹐皆膜手指夷言曰「果然中國大皇帝使臣好狀貌也。」詔劃阿爾泰山爲界﹐策零曰「阿爾泰山不毛之地﹐中國奚用﹗且我先人披荊棘﹐厲血刃﹐與喀爾喀爭來之地﹐寧忍棄之﹖」公曰「以爲若不念先人耶﹗若肯念先人﹐至善。昔我聖祖徵噶爾丹﹐通好爾國﹐爾國主伐叛助順﹐縛噶爾丹來獻﹐在途病死。爾國震於天威﹐卽獻阿爾泰山地方﹐中國受之﹐置驛設守有年矣。今猶有是言﹐是非背大皇帝﹐乃是背其先人﹐豈非大不祥乎﹖」策零語塞。思以利害動公﹐乃集十四鄂托﹑十四宰桑合而見公﹐曰「議不成﹐公不歸矣﹗」公叱曰「出嘉峪關而思歸者﹐庸奴也。某思歸﹐某不來矣﹗今日之議﹐事集﹐萬世和好﹔不集﹐三軍暴骨﹐一言可決。而訁戔訁戔如兒女子﹐吾爲爾王羞也。」諸酋相目以退。翌日﹐策零如約繕表﹐求公轉奏﹐並遣宰桑同來﹐獻橐駝明珠等物﹐和議乃定。純皇帝卽位﹐遷刑部尙書﹐以事免。公寬於接下﹐太雜﹔剛於事上﹐太戇。伉爽自喜﹐好聲矜賢﹐簡節而疏目﹐故每攖其禍焉。果毅親王任事時﹐謦所及﹐九卿唯唯。公在坐﹐伺王發聲﹐聽未畢﹐輒拒曰「王誤矣﹗」王不能堪。憲皇帝責公曰「汝知果親王何語而又誤耶﹖」公亦不能答也。

◎顧總河

顧總河琮﹐姓伊爾根覺羅氏﹐太傅公八代子也。太傅爲憲皇帝授經師﹐故憲皇厚待其家。公以蔭起家﹐乾隆中﹐累遷至河東總河。公性梗直﹐好宋儒書﹐每日恆置一編相對﹐燈火熒熒﹐如課讀諸生也。所期髙遠﹐以古名臣自命。每大事﹐侃侃正論﹐不避利害﹐人以「鐵牛」呼之﹐鄂文端曰「是眞爲鐵漢也。」果於友誼﹐公之督河時﹐前督完顏偉病於署中﹐家屬已先行﹐公爲之守護湯藥﹐旬日無倦。完顏公謝之﹐公曰﹔「吾輩共事君父﹐卽與昆仲無異﹐安有兄病而弟不爲之經理者乎﹖況公家屬已去﹐今無親者在傍﹐琮敢不黽勉從事乎﹖」完顏公感激垂涕﹐曰「弟來生補報之可也。」後完顏公卒於署﹐公卽董其喪事﹐含殮從厚﹐人爭稱之。所統河上兵卒﹐教以兵法技藝﹐皆狷捷英俊少年。嘗與李敏達公遇﹐李素以知兵自負﹐其親隨皆關西壯偉之士﹐笑謂公曰「若此脆薄之物﹐何以禦敵﹖」公笑曰「狄武襄以少俊爲西夏所輕﹐故制滲金具戴以接戰﹐恆多奇捷。如用吾部下兵﹐可效狄公之法可也。」因命與敏達公部下兵角﹐李兵將應聲而倒﹐公大笑﹐李慚而謝。其知兵也如此。

◎宋總兵

宋總兵元俊﹐字甸芳﹐江南鳳縣人。以武進士任四川城守營守備﹐遷阜和營遊擊。乾隆三十六年夏﹐金川酋索諾木襲殺革布土司﹐其黨小金川酋僧格桑亦發兵侵明正土司﹐據斑斕山阻官兵進路。被害者相繼告急﹐總督阿爾泰知公素得夷心﹐命抵賊巢責問原委。至刮耳崖﹐索諾木迎謁﹐詭以革番內變爲詞。公知其詐﹐歸告阿公曰「兩酋角爲姦﹐𨿽陽順而陰怙惡﹐非一大創不可。如興師﹐當先取小金川。」卽獻三路進兵之策﹕一從斑斕山直探小金川門戶﹔一從堯磧截取甲達金山梁﹐救達圍而趨美諾﹔一繞小金川尾閭﹐由約查進攻遜克宗阿。公以其計奏聞。上命副將軍溫福﹑提督董天弼分路進兵﹐總督阿爾泰駐紮後路﹐居中控制。當是時﹐蜀中敉寧日久﹐文武恬熙﹐一旦軍興﹐相顧昔。兩金川地勢奇險﹐碉卡柴立﹐兵將未言色沮。公獨能聚米借籌﹐歷歷指畫﹐於是將軍運糧出戰﹐一切惟公是詢。公探知小金川所占明正之達嶺山梁與巴底巴旺相連﹐密令參將薛琮挾巴酋暗擊山梁﹐而自統兵從甲楚渡河攻之。賊腹背受敵﹐大驚奔潰﹐收復納頂碉寨百餘。卽用納頂土百戶爲前導﹐直搗約咱。賊愈困﹐聞大兵至﹐卽走遁。時提督董天弼破甲金寨﹐副將軍溫福收復斑斕山﹐再克卡丫。上大喜﹐擢松潘總兵﹐賞花翎﹐時三十七年正月十日也。計剿小金川未及五月﹐而侵地全收﹐聖諭褒美。公益感激﹐將直搗賊巢﹐旋奉將軍命調回籌辦什咱事宜﹐受代而行。方攻奪河東時﹐小金川求救於索諾木﹐索許之﹐將襲我後路。公得巴酋密報﹐遺使至刮耳崖責問之。索諾木知情得撤回原兵﹐於要隘處增碉固守。公請於制府曰「大金川逆形已露﹐不可不誅。然犯險彊攻﹐徒傷士卒﹐不如卽用革布逃酋。其人有報仇雪恥之心﹐尢悉形勢﹐可使也。」遂密遣番酋乘夜逾山﹐約諸酋連結各寨爲內應﹐而自率遊擊吳錦江等﹐由節木郭渡河據勺藏橋。舉炮爲號﹐革番從內突出﹐與官兵合力夾攻﹐斬千餘人。進圍丹東角洛﹐收復革境三百餘里。事聞﹐上愈嘉獎﹐賜荷包寵異之。先是﹐公別遣守備陳定國潛約綽斯甲布土司屯兵甲爾壠壩上﹐聽候調遣﹐人莫知其意。及革境全平﹐金川酋畏綽土司之躡其後﹐不敢傾巢出戰。大兵𨿽在東南﹐而制勝在西北﹐甲爾壠壩上𨿽按兵不動﹐而金﹑革兩處已厄咽喉﹐公算略深沈﹐皆諸將所莫及。時上意大兵乘勝卽可擒取索諾木﹐而公言兵少未可輕進﹐爲制府桂林所劾。調回大營﹐隨卽革職。公長身嶽立﹐音響如鐘﹐髯尺許﹐望而知爲偉人。料敵審勢﹐毫忽不爽。初收復革番﹐所用兵不過千計﹐及進攻金川﹐公建議北路必需三萬人﹐當事者疑公怯﹐不聽所請﹐卒無成功。後副將軍明亮廣集漢﹑土兵三萬人﹐先通路﹐後進兵﹐其言始驗。公待士信﹐用法嚴。與參將薛琮交最厚﹐攻小金川時﹐制府重公﹐命以遊擊領兵﹐節制諸將。公磨利刃與薛約曰「某地某日會﹐我後至﹐君斬我。」及公至所期處﹐而薛逾二刻始來。公遣飛騎持刀呼取薛參將頭﹐薛望見笑曰「薛頭與賊不與公也。」奮前奪數碉反﹐公猶手縛之見制府﹐以功論贖乃已。先是馭番者﹐平時視若艸芥﹐及蠢動﹐又畏如虎。國家所賞繒帛﹐易以窳濫﹐酋叩首領去﹐歸視大恚﹐笑擲於路。公有賞必佳物﹐其人輒喜相告。或舁公抵其巢﹐率子若女環視左右﹐公賜以茶煙簪珥﹐兒子畜之。小不循法﹐立加笞呵﹐悚息聽命。打箭鑪邊關以外﹐官將行李﹐俱畏夾壩出沒﹐惟公與果齊盛太守之箱篋﹐蠻夫爭爲背負﹐或遺於路﹐必擎送行幄。諸番小有動靜﹐先來告公﹐以故凡所料判﹐動合機宜﹐是以所向有功。後川督桂林擁兵不戰﹐又私以銀與番夷﹐歸贖潰兵﹐爲番夷所姍笑﹐公與前督阿爾泰連名劾之。上持疏曰「阿封疆老臣﹐所言必不誤。桂林乃負恩若此﹐法不可貸。」時有袒桂者﹐乃曰「元俊介冑小臣﹐乃敢於連名者﹖恐阿爲宋所紿。」上惑其言﹐使某貴臣勘之。貴臣左袒桂林﹐因劾公狂藐狀﹐公抑鬱而死。死之日﹐番夷面環哭﹐聲振巖野。平居以忠義自許﹐思立功名﹐然性剛﹐能卹下不能事上﹐偶有議論﹐慷慨迅厲﹐傍若無人﹐以致讒忌者眾﹐身後籍沒﹐兩子戍邊。有張芝元者﹐以走卒隸公麾下﹐拔參將。四十一年春﹐大將軍阿文成公平定金川﹐凱旋時﹐芝元書公戰狀﹐抱一冊哭陳轅門﹐阿公代爲之奏聞﹐邀恩赦其子歸。人莫不嘆張之能報徳﹐公能知人也。

◎馬僧

江寧嚴星標﹑常熟徐芝仙﹐皆以耆士在大將軍年羹堯幕府。雍正元年﹐靑海羅卜藏丹津不順﹐憲皇帝命年爲撫遠大將軍﹐嶽鐘琪爲奮威將軍﹐率兵討之。功成﹐年亦驕抗﹐二生恐爲所累﹐以年衰辭歸﹐年厚贈金幣送還。宿蒲州﹐有兩騎客來﹐狀猛﹐所肩行李擔﹐鐵也。天明行﹐晚復來宿﹐心悸之﹐卒無如何。又客館逢二僧﹐皆狷黠少年。二叟目之﹐一僧吳語曰「誰無眷屬﹐何看爲﹖」始知其一爲尼﹐急亂以他語。出不敢按站﹐行十餘里卽宿。僧來排闥踞上坐﹐揚其目而視之曰「我疑若書生也﹐乃亦盜耶﹐橐內赤金二千從何來。」二叟駭曰「天下財必爲盜而後得耶﹖朋友贈何妨﹖」僧曰「若然﹐二君必年大將軍客也。」曰「然。」曰「幾殺好人。」起挾女尼走東廂﹐酌酒飲﹐倚而歌﹐聽之﹐秦聲也。抵暮﹐兩騎客亦來﹐解鞍宿西捨。庭月大明﹐二叟閉門臥﹐僧獨步檐外﹐噴噴曰「好馬好馬。」亡何﹐兩騎客去﹐僧闖然叩門﹐嚴窘﹐挺身出曰「事至此﹐尙何言﹖行李﹑頭顱都可將去﹐但有所請於和尙。」指芝仙曰「此吾老友﹐七十無兒﹐殺之耶﹖釋之耶﹖」僧笑曰「我不殺汝﹐先去之兩騎客乃殺汝者也。」詰其故﹐曰「凡綠林豪測客囊﹐皆視馬蹄塵﹐金銀銅分量﹐望塵了然。兩盜﹐雛耳﹐𨿽相伺而眼瞇﹐誤赤金爲錢鏹﹐故不直一下手。然非我在此﹐二君殆矣。」問僧何來﹐曰「余亦從年大將軍處來也。公等知將軍平靑海是誰助之功耶﹖余故吳人﹐少無賴﹐好勇﹐被仇誣作太湖盜﹐不得已逃塞外。隨蒙古健兒盜馬久﹐性遂愛馬。亡何﹐見嶽公鐘琪所乘﹐彪彪然名馬也﹐夜跳匿廏中﹐將牽其韁。未三鼓﹐公起視﹐自飼馬﹐四家僮秉燈至﹐余不能隱﹐被擒。公下上視﹐問﹕『行刺者乎﹖盜馬者乎﹖』曰﹕『盜馬。』問﹕『白日闌入者﹐夜逾墻者乎﹖』曰﹕『逾墻。』公微瞠若有所思。秣馬訖﹐命隨入室﹐案上酒肴橫列﹐公飲巨觥﹐而以一盞見賜。隨解衣臥﹐大鼾遲明﹐公起﹐盥沐畢﹐喚盜馬人同往大將軍府。公先入﹐良久﹐聞軍門傳呼曰﹕『嶽將軍從者某﹐賞守備銜﹐效力轅下。』嶽旋出上馬﹐顧曰﹕『壯士努力﹐將相寧有種耶﹖』亡何﹐餘醉與材官角鬥﹐將軍怒﹐賜杖﹐甫解﹐嶽公至﹐曰﹕『我將徵西藏﹐爲汝乞免﹐汝從我行。』時雍正二年二月八日也。公命副都統達鼐﹑西寧總兵黃喜林各領兵﹐先自領五百人爲一隊﹐約某日會於靑海界之日月山。至期天暮﹐公立營門諭二將曰﹕『此行非徵西藏也﹗靑海酋羅卜藏久稽天誅﹐昨其母與其弟紅臺吉二酋密函乞降﹐機不可失。』手珠寶一囊﹐金二餅﹐顧余曰﹕『先遣汝召賊母來。賊所駐穹廬外有网城﹐結金鈴於上﹐動輒人知﹐非善逾者不能入。賊營帳四﹐上有三紅燈者﹐其母也﹐對面帳居羅卜藏﹐左右居丹津﹑紅臺吉二酋﹐珠寶與金將以爲犒。此大事﹐汝好爲之。』解腰下佩刀授余﹐余受命叩頭出﹐公起身入。天大霧﹐余乘霧行三十里餘裏﹐至賊网城﹐果如公言。余騰身而入﹐果帳燭熒然﹐母上座﹐二酋侍側。母六十許﹐面方﹐發微白﹐披紅錦織金袍。叱余何人﹐余曰﹕『年大將軍以阿娘解事﹐識順逆﹐故遣奴來問好。囊寶貝奉贈﹐金二餅饋兩臺吉。』二人聞之喜﹐叩頭謝。余知功將成﹐詐曰﹕『將軍在三十里外待阿娘﹐阿娘速往。』三人相顧猶豫。余解佩刀插其座氈﹐厲聲曰﹕『去則去﹐不去﹐我復將軍。』其母曰﹕『好蠻子﹐行矣﹗』上馬與二酋隨十餘騎行。不十里﹐嶽公迎來﹐將其母與二酋交達﹑黃二將分領之。須臾前山火光起﹐夾道炮發﹐斬母與二酋﹐回入軍營。次日﹐諜者來報﹐羅卜藏丹津已逃準噶爾部落﹐嶽公命竿三頭犭旬﹐三十三家臺吉皆震悚乞降。二十二日﹐至年大將軍營﹐往返才十五日。三月朔凱旋﹐嶽公首舉余功﹐大將軍賞遊擊銜。余詣軍門謝嶽曰﹕『某杖此僅半月耳﹐大丈夫何顏復來﹐願辭公歸﹐別圖所報。』公笑曰﹕『咄﹐吾知汝終爲白首賊也。』厚賜而別。歸次涇州﹐宿回山王母宮。暱妓女金環﹐年餘﹐資用蕩盡﹐不能歸﹐憶幼時習少林寺手搏法﹐彼處可棲﹐遂與金環同削髮赴中州。苦無馬﹐逢兩盜騎善馬﹐故奪之。」二叟不信﹐曰「彼不受奪柰何﹖」僧笑﹐拉二叟出視廏﹐則夜間已將所肩鐵擔屈而圓之﹐束二馬首於內﹐不可開。二盜气奪﹐故遁去。言畢﹐挾女尼舒其擔﹐牽馬門外﹐拱手作別曰「二君有戒心﹐勿北行﹐可南去﹐凡李衛﹑田文鏡兩總督所轄地方﹐毋憂也。」後三十餘年﹐二叟亡。嚴之孫用晦過河南登封縣﹐遇少林僧論拳法﹐曰「雍正中異僧來傳﹐技尢精﹐然無姓名。好養馬﹐因稱馬和尙。後總督田文鏡禁嚴﹐僧轉授永泰寺環師﹐今環師亦亡﹐其徒惠來者﹐能傳其術。」用晦心知馬和尙卽此僧﹐環師者金環妓也。欲訪惠來﹐以二寺相距十餘里﹐天大雪不果往。

◎王公降襲次第

國初開創遼﹑沈﹐凡宗臣貴位﹐統名貝勒。崇徳元年﹐定親王﹐郡王﹐貝勒﹐貝子﹐鎭國﹑輔國二公。皆冠寶石頂﹐以補服翎眼爲差次﹐統名曰入八分王公﹐蓋卽加九錫之意也。其未入八分公以及鎭國﹑輔國將軍﹐皆冠珊瑚頂。奉國將軍視武臣正三品﹐奉恩將軍視武職正四品﹐秩皆與流官同。舊例﹐親王嫡子封郡王﹐郡王以下嫡子皆遞降一等封。親王眾子封輔國公﹐親王庶子封輔國將軍﹐郡王以下遞降同。故安王諸子皆封僖勤諸郡王﹐蓋沿明制也。康熙中﹐以宗祿繁重﹐乃攺親王無論嫡子﹑眾子皆封未入八分輔國公﹐郡王以下遞爲減等。而考以訁番譯﹑馬步射﹐其伎皆優等﹐然後授以本職﹐否則遞相降等授爵。其親﹑郡王皆世襲罔替﹐貝勒以下皆降襲﹐至輔國公然後世襲。而輔國公又無復降襲之例﹐其未入八分輔國以下﹐皆降至奉恩將軍世襲罔替。而無論軍功﹑恩封﹐皆一例辦理﹐故杜度﹑彰泰諸貝勒有開創大功者﹐亦皆一體降襲﹐未免無所區別。純皇帝篤念宗親﹐故特分定軍功﹑恩封之例﹐其有勛勞者﹐無論王﹑貝勒﹐皆世襲罔替。其恩封者﹐親王遞降至鎭國公﹐郡王遞降至輔國公﹐貝勒遞降至未入八分鎭國公﹐貝子遞降爲未入八分輔國公﹐鎭國公遞降至鎭國將軍﹐輔國公遞降至輔國將軍﹐皆世襲罔替。然後宗爵始釐正焉。

◎王府官員制度

定制﹕親王長史一員﹐頭等護衛六員﹐二等護衛六員﹐三等護衛八員﹐四﹑五﹑六品典儀各二員﹐牧長二員﹐典膳一員﹐管領四員﹐司庫二員﹐司匠﹑司牧六員。世子減二﹑三等護衛各二員﹐餘如故。郡王減二等護衛二員﹐三等護衛三員﹐四品典儀二員﹐牧長一員﹐典膳一員﹐餘如故。長子減頭等護衛三員﹐餘如故。貝勒減頭等護衛四員﹐而增設司儀長一員﹐二等護衛二員﹐減五品典儀一員﹐司牧﹑司匠等皆裁減焉。貝子減二等護衛六員﹐而增設三等護衛一員﹐減六品典儀二員﹐而增設七品典儀二員﹐八品典儀二員。鎭國公等減三等護衛二員﹐餘如故。其包衣參﹑佐領﹐親軍校﹐護軍校﹐包衣驍騎校﹐皆視其佐領親軍馬甲之多寡﹐以遞設之。惟怡賢親王以贊襄世廟﹐莊恪親王以輔翌髙宗﹐封雙親王﹐其護衛皆倍增之。嘉慶初﹐上諭儀﹑成二王皆增設頭﹑二﹑三等護衛各二員﹐定親王﹑慶郡王皆增設頭等護衛一員﹐二﹑三等護衛各二員﹐蓋俱曠典﹐非定制也。

◎宗室小考

乾隆中﹐上嘗召見宗室公﹐寧盛額不能以國語應對。上以淸語爲國家根本﹐而宗室貴冑至有不能語者﹐風俗攸關甚重﹐因增應封宗室及近支宗室十歲以上者之小考。於十月衝﹐欽派皇子﹑王﹑公﹑軍機大臣等﹐親爲考試淸語﹑弓馬﹐而先命皇子較射﹐以爲諸宗室所遵式。諸宗室視其父之爵﹐列次考試。其優者﹐帶領引見﹐上每賜花翎緞疋以獎勵之﹔其劣者﹐停其應封之爵以恥之。故諸宗室無不諳習弓馬﹑淸語﹐以備維城之選焉。

◎宗室婚嫁

乾隆中﹐純皇帝篤念宗室貧乏﹐以致失產無以自活﹐因命宗人府堂官詳爲撫卹。分以等第﹐其最貧者﹐賞銀三百兩﹐其次者﹐半之﹐命其回贖田產﹐以資生理。又念其婚喪事件無所瞻仰﹐故特命王公中視其行輩最尊者﹐命司宗室紅白事件。遇有婚嫁者﹐特賜銀一百二十兩﹐死喪者﹐特賜銀二百兩﹐以爲妝﹑賻之費﹐實體卹天潢﹐無所不至。而近日宗室中每有不循正軌﹐至屢煩聖諭教斥者﹐眞罔有知識之人也。

◎宗室任職官

國初宗臣﹐皆系王公世蔭﹐無有任職官者。康熙中﹐仁皇帝念宗室蕃衍﹐初無入仕之途﹐乃欽定侍衛九十人﹐皆命宗室挑補。雍正中﹐裁汰宗人府滿洲司員筆帖式之半﹐皆命宗室人員充補。乾隆中﹐又設宗室禦史四員﹐以爲司員升擢之階。嘉慶己未﹐今上親政﹐特設宗室文糸番譯鄕﹑會試諸科目﹐又於六部﹑理藩院增設宗室司員若干員﹐以爲定額。然後宗室入仕之途視爲廣裕﹐而亦皆鼓勵以思自振也。

◎於文襄之敏

乾隆初﹐軍機大臣入參密勿﹐出覽奏章﹐無不屏除奔競﹐廉直自矢。如果毅公訥親﹐其人𨿽刻不近人情﹐而其門庭闃然﹐可張羅雀﹐其他人可知矣。惟汪文端公由惇﹐愛惜文才﹐延接後進﹐爲世所訾議。然所拔取者﹐皆寒之士﹐初無苞苴之議者。於文襄敏中承其衣缽﹐入調金鼎﹐初尙矯廉能以蒙上眷。繼則廣接外吏﹐頗有簋不飾之議。再當時傅文忠﹑劉文正諸公相繼謝事﹐秉鈞軸者惟公一人﹐故風气爲之一變。其後和相繼之﹐政府之事益壞﹐皆由公一人作俑﹐識者譏之。然其才頗敏捷﹐非人之所能及。其初禦制詩文﹐皆無煩定稿本﹐上朗誦後﹐公爲之起艸﹐而無一字之誤。後梁瑤峯入軍機﹐上命梁掌詩本﹐而專委公以政事﹐公遂不復畱心。一日﹐上召公及梁入﹐復誦天章﹐公目梁﹐梁不省。及出﹐公待梁謄默﹐久之不至﹐問之﹐梁茫然。公曰「吾以爲君之專司﹐故老夫不復記憶。今其事柰何﹖」梁公愧無所答。公曰「待老夫代公思之。」因默坐斗室中﹐刻余錄出﹐所差惟一二字耳﹐梁拜服之。故其得膺天眷﹐在政府幾二十年﹐而初無所譙責者﹐有以哉。

◎梁瑤峯

梁文定公國治﹐中乾隆戊辰狀元﹐入直南書房。累任學使﹐後以粵東事免。復擢湖南巡撫。入繼於文襄輔政﹐故當時有於﹑梁之稱。其實公醇謹持躬﹐不敢濫爲交結﹐與文襄異趣也。其撫湘時﹐其家人索屬下賄不遂﹐故意阻其膳脯以激公怒﹐而公枵腹終日﹐初無怨嗟﹐惟吸煙艸而已﹐亦不知爲其奴所紿也。在軍機時﹐和相以其懦弱可欺﹐故意揶揄﹐至用佩刀公發以爲嬉笑﹐公亦歡容授之。亦可覘公之度矣。

◎康方伯

康方伯基田﹐山西興縣人。久任江南﹐由縣令以至方伯﹐未出省界﹐故於河道頗熟。其任河道時﹐督率將卒防守河堤﹐動以軍法從事﹐其稽延時﹐立加枷杖﹐故人皆怨嗟﹐然河泛賴以無虞。邳﹑宿河潰﹐公立埽上指揮士卒﹐俄而犯瀾大作﹐埽爲之欹﹐眾爲公畏﹐而公聲色愈厲﹐漫口因之堵塞。李香林河帥告人曰「康公眞天人也。」著有《河防籌略》﹐洞悉歷代水利﹐如在指掌﹐後人頗以爲法。嘉慶己未﹐公任河帥時﹐獘竇山積﹐恐爲公所揭出﹐故不肖官吏﹐陰縱火焚積料以掩其迹﹐公因之罷官。後上復賜公太僕寺卿銜﹐命督辦河務﹐而爲要路扼腕﹐不能施爲﹐公因告病歸京邸。公素服海參丸﹐老年體力輕健﹐步履如飛﹐年九十餘始卒。

◎嵇文恭公

嵇文恭公璜﹐文敏公曾筠子也。少以大臣子賜進士出身﹐數年卽氵存卿貳。公貌淸臒﹐遇事端謹﹐頗有識見。爲史文靖公所推﹐繼程聘三相公爲相。時於﹑和以貪刻聞﹐而公以和平處其間﹐初無所建白。然和相素加讒慝﹐純皇帝召見﹐嘗戒之曰「曹﹑莽之爲﹐非人臣之所宜效。」故公益加寅畏。年八十餘﹐重赴瓊林﹐爲近代之盛事﹐時人榮之。然遇大事頗不苟﹐臺灣道永福初與柴義勇公齟齬﹐故加以萋菲之語﹐柴因之獲罪﹐福亦以貪酷故同下獄。勾決日﹐廷臣皆左袒之﹐上顧公﹐公抗聲曰「永福爲守土大員﹐不可輕縱。」上乃勾決﹐聞者快之。公暮年﹐上有溫旨﹐遇軀不適則免朝。公每早起﹐必自揉伸其軀久之﹐曰「今日舒暢。」登朝如故。人皆笑之﹐然亦憂讒畏譏之至矣。

◎尹閣學

尹閣學壯圖﹐南蒙自人。成丙戌進士。久歷部曹﹐始氵存至內閣學士。時和相專擅於內﹐福文襄豪縱於外﹐天下督撫習爲奢侈﹐因之庫藏空虛﹐民業凋敝。公夙知其獘﹐故上疏詳之﹐純皇帝爲之動色。和相忌公所爲﹐因奏卽命公馳傳普查天下府庫虧空﹐而令侍郎慶成監之。慶固貪酷者﹐每至省會﹐初不急爲盤查﹐而先遊宴終日。惟公枯坐館捨﹐舉動輒爲肘掣﹐待其庫藏挪移滿數﹐然後啟之榷對﹐故初無虧絀者。慶以公妄言劾之﹐降爲主事﹐公卽告終養歸。當其艸疏夜﹐秉燭危坐﹐竟夕抄錄﹐其弟英圖代爲之危﹐屢窺其戶。公笑曰「汝照常困眠﹐不必代兄憂慮﹐區區頭早懸之都市矣﹗汝代余養老親之天年可也。」其忠鯁也如此。今上卽位﹐召之入都﹐溫諭久之﹐加給事中銜。以其親老﹐命乘傳歸。復與奏折匣鑰﹐命其遇事條奏﹐久之乃卒。

◎完顏藩司

完顏藩司岱﹐滿洲人﹐河帥偉之孫也。以甲科任獻縣令﹐頗著廉聲。後歷任爲河南藩司。時白蓮教初起﹐所在蜂擁﹐勢難阻遏。巡撫景安素懦怯﹐性復剛愎﹐故累爲賊所驅逐﹐惟公率羸卒數千﹐守雙溝數月。公性慷慨﹐凡所經費﹐皆早裕爲籌備﹐不問出入﹐故人皆踴躍﹐樂爲之用。賊屢犯豫界﹐悉爲公所擊去﹐自丙辰九月至丁巳仲春﹐大小百餘戰﹐無不堵禦得宜。時淅川有蠢動者﹐公告之景﹐景卽命公捕獲之。公曰「萑苻小寇﹐易爲撲滅﹐中丞可往奏功績﹐以抒朝廷之憂。」襄﹑漢間諸賊匪勢頗凶惡﹐非岱無以禦之。景惑於初起者難於抵禦﹐而雙溝有險可恃﹐因促公往。公急爲掩擊﹐賊盡數就擒。景貪其功﹐因棄雙溝而躡公後﹐誅殺難民。以大捷聞﹐遂膺伯爵之封﹐而公惟議敍而已。其襄﹑漢諸賊遂乘其不備﹐大隊闌入南陽﹐由廬氏出武關與川匪合﹐其逆焰遂不可制﹐皆由景安貪奪公功之咎也。公卒以勞瘵卒於軍﹐上悼惜之。余向得公行狀﹐其載淅川功頗詳悉。後爲友人取去﹐不復記憶﹐故聊書其梗槪﹐不足盡公之勛也。

◎吳達善

吳制府達善﹐滿洲人。其先世由遼左移駐西安。初未至京都﹐以公貴始人﹐遷其族入旗。公以丙辰進士﹐累任陜甘﹑兩湖﹑雲貴總督。其督陜甘時﹐繼黃文襄之位﹐辦理軍需﹐無不循其章程﹐故屢邀上眷注。其督雲貴時﹐以謀宮裏雁珠鞍不遂故﹐乃妄加刑戮﹐以致構起邊釁﹐頗爲人所訾議。又乘其時丰庶﹐遂任意貪縱﹐民多怨畏。然其督楚時﹐繼愛必達寬縱之後﹐吏治玩獘﹐盜賊充斥﹐公乃嚴加整飭。命營員構綫﹐擒獲江湖大盜凡數百名﹐皆立加誅夷﹐懸其首於江幹﹐累累相望﹐如旌旗然。故一時盜賊戢迹﹐不敢縱橫﹐商賈便之﹐亦嚴吏中之錚皎者也。

◎圖學士

圖學士塔布﹐滿洲人。中戊辰進士﹐官至侍讀學士。公貌淸臒﹐懶攖世情﹐中歲卽以疾見告。築室於西郊外數里﹐籬扉茅檐﹐軒窗精雅﹐院中疊石爲山﹐奇峯棒﹐路徑迂折﹐饒多淸趣。其後圃藝花種蔬﹐公親爲之灌課。每春秋佳日﹐同曹宗丞學閔徧攬西郊諸蘭若。嘗風雪中共策蹇行訪潭柘﹑戒壇諸名勝﹐短裘笠帽﹔人望之如神仙中人。好吟詠﹐頗不修櫛字句﹐有靖節﹑放翁之風。後卽築墓於捨傍﹐病劇時﹐告妻孥曰「死卽埋我於此﹐不必移置城中﹐反勞往來僕僕也。」言訖端坐而逝﹐其夫人從公之志。門下士爭爲弔唁﹐戒壇僧感其惠﹐築專祠以祀之﹐亦近日獨行之士也。

◎軍機大臣

國初設內三院外﹐其軍國政事﹐皆付議政諸王大臣﹐然半皆貴冑世爵﹐不諳世務。憲皇習知其獘﹐故設立軍機大臣﹐擇閣臣及六部卿貳熟諳政體者兼攝其事。並揀部曹﹑內閣侍讀﹑中書舍人等爲僚屬﹐各曰軍機章京﹐其升擢仍視本秩。然後機務愼毖﹐議政之獘始革。其行走班次﹐皆視其班秩﹐故張文和在內廷居傅文忠公上﹐近日董太傅誥亦居托相國津上﹐無論滿﹑漢也。所掌銀印龜紐﹐藏於內府﹐有應用印者﹐皆立時請印出﹐大臣監視用畢﹐隨卽繳還﹐蓋防偸換獘也。其下役﹐皆選內府中之童子﹐惟司灑掃﹐舊例及冠時卽更易。今因循日久﹐有久隸其役而大臣喜其熟練者﹐仍姑畱之。然猶呼爲小麼兒﹐蓋沿舊名也。

◎三品任軍機大臣

自雍正中設立軍機後﹐皆尙書﹑侍郎攝其職。惟乾隆乙卯﹐軍機大臣乏人﹐時戴文端衢亨﹑吳制府熊光以久任軍機章京﹐熟習政事﹐純皇帝特擢爲軍機大臣。以資格故﹐賜三品頂帶﹐時人榮之。

◎軍機禦史

軍機爲樞密重地﹐非特有詔旨﹐不許擅入。故軍機司員至今不叩年節禮﹐猶沿舊制。自和相專擅後﹐其所屬繁多﹐無地畫諾﹐故皆叢集軍機處階下待之。相沿日久﹐皆直入堂中回稿﹐視爲泛常﹐故政事易爲泄漏。今上習知其獘﹐特命滿﹑漢禦史二員﹐每日輪流立軍機處階上。有闌入者﹐卽時糾劾﹐然後人不敢私謁﹐紀綱始嚴肅焉。

◎髙天喜

髙總兵天喜﹐其先爲準噶爾部人。雍正中爲我兵所擄﹐有髙姓者撫以爲子﹐故冒其姓焉。雙顴凸出﹐須髯蝟刺﹐每飲酒日以石計﹐猶不醺然。當兆文毅公被困濟爾哈朗時﹝事見後卷﹞。數月音問不通﹐當事者遣使偵之。時風雪凜然﹐人皆憚行﹐惟公慨然應命﹐往返數千里﹐以十日還﹐卒通兆公之信。上大喜﹐立擢遊擊﹐未逾年﹐卽任至總兵官。兆文毅公復被困黑水﹐公率本部兵援之﹐力戰而死﹐上甚悼之。

◎黃標

福文襄王督粵時﹐簡練水師﹐募奇材異能之士﹐優爲賞擢。有守備黃標者﹐由水師步卒﹐以善泅水著。其能於海洋中出沒月餘﹐視波中之魚鱉﹐歷歷可數。王奇其才﹐立擢參將﹐後氵存至左翼鎭總兵宮。捕獲海盜﹐尢多偉績云。

◎徐端

乾隆中﹐自和相秉政後﹐河防日見疏懈。其任河帥者﹐皆出其私門﹐先以鉅萬納其帑庫﹐然後許之任視事﹐故皆利水患充斥﹐借以侵蝕國帑。而朝中諸貴要﹐無不視河帥爲外府﹐至竭天下府庫之力﹐尙不足充其用。如嘉慶戊辰﹑己巳間﹐開浚海口﹐攺易河道﹐縻費帑金至八百萬﹔而庚午﹑辛未﹐髙家堰﹑李家樓諸決口﹐其患尢倍於昔﹐良可嗟嘆。惟河帥徐公端﹐自河工微員以廉能著﹐受今上知﹐特擢河東副總河﹐尋復卽眞。公久於河防﹐習知當事之獘﹐嘗浩嘆國家有用貲材﹐不應濫爲糜費。每欲見上悉陳其獘﹐同事者恐其將積獘揭出﹐所株連者眾多﹐故每遇事尼其行﹐使其終身不得入都陛見﹐以致抑鬱而死。至貧無以殮﹐而所積賠項至十餘萬﹐妻子無以爲活﹐識者悲之。繼公者爲陳鳳翔﹐以直省貪吏入貲爲永定河道。復有大力者爲之奧援﹐立擢河東總河﹐其去天津縣令任未期年也。後以妄放瀦水故﹐爲張制府百齡所劾﹐上命立枷河上﹐聞者快之。鳳翔復遣其家人入都訟冤﹐當事者力緩其獄﹐得以釋回。未幾以驚悸死於河上廨中﹐無人不欣然也。

◎博爾奔察

純皇帝撫視臣庶﹐闊懷大度﹐有時加以狎謔﹐以聯上下之情。有內大臣博爾奔察侍上最久﹐善嬉謔。辛未春﹐扈從南巡。至鎭江口﹐上放煙火﹐有被煙薰嗽者﹐博笑曰「此乃素被黃煙所薰怕者﹐故望而生畏也。」時黃文襄公督責過嚴﹐故公寓言之。又有較射而弓落地者﹐上震怒。公在傍曰「此皆因引見故﹐昨日射箭良多﹐以致臂痛不能引弓也。」上乃釋然。又上一日較射﹐多不中侯﹐人皆畏懼。時修髯人至﹐公望而笑曰「汪都統之弟至矣﹗」汪都統札爾故修髯如戟﹐上撫掌大笑。上嘗行窄巷﹐有步軍校積石爲山於其廳側者﹐上望而問之。公束馬奏﹕「此步兵花園也。」上大笑。又上書「福」字﹐公立於側﹐上笑謂曰「汝亦識此中佳否﹖」公應聲曰「知之。上所書福﹐黑且亮也。」上大笑。其譎諫皆若此者﹐亦東方朔﹑簡雍之流也。

◎張太監

嘉慶初﹐有宮殿監督領侍張進忠者﹐人嚴厲﹐馭下整肅﹐好批小內監之頰﹐人皆以「嘴巴張」呼之。然性忠鯁﹐嘗奏事內庭﹐上偶欹坐﹐張捧黃匣不入。上詢之﹐張曰「焉有萬乘之主臥覽天下奏章理也﹖」上立正襟危坐。張乃捧疏入﹐上甚嘉之。其他端方之行皆類是也。

◎恆公之淸

宗室輔國公恆祿﹐簡儀親王侄也。素稟王之庭訓﹐故以廉潔著。其任吉林將軍時﹐俸餉外毫無沾染。嘗危坐小閣中﹐將每歲出入之賬簿手錄封之﹐人問之﹐曰「以待籍沒時以爲證也。」故當時人皆畏法。產參甚旺﹐無敢私販之者﹐國家每歲增消數千票﹐遼兵兵餉賴以接濟﹐初不轉運太府財也。有當事者索貂褂數衣﹐公售其遼東舊產以償之﹐初不索諸商賈﹐其淸勵也若此。

◎木果木之敗

明參政亮謂余曰﹕兵家之事﹐宜於乘銳直進。若不審敵勢﹐坐失機宜﹐使兵心至於潰敗﹐𨿽欲振起﹐不易得也。往昔溫將軍木果木之敗﹐可爲殷鑑。昔宋總兵元俊﹝事見本卷﹞。乘勝直搗美諾﹐若當時厚集兵力﹐一鼓殲滅﹐金川可以早定。乃溫公狃於易勝﹐不復調檄各路兵馬﹐惟日與董提督天弼輩置酒髙宴。額駙色布騰巴爾珠爾屢次勸阻﹐溫公反以其煽惑軍心﹐致登白簡﹐上召還額附。護軍統領伍岱者﹐遼東驍士也。見溫公所爲﹐浩嘆曰「吾聞速拙﹐未聞遲巧。焉有屯兵賊境﹐而日以宴會爲務者﹐吾固遼海健兒﹐未審兵法有若此而能致勝者也。」溫公大怒﹐羅織伍以他罪致戍﹐以至人心不服。溫公性復卞急﹐遣綠營兵三五十人共取碉卡﹐有致傷者﹐溫反督責之﹐人心益爲忿懈。海超勇公蘭察至﹐扣刀誚溫公曰「身爲大將而惟閉寨髙臥﹐苟安旦夕﹐非夫也。今師𨿽疲老﹐使某督之﹐猶可致勝。若公終不肯出戰﹐不若飲刃自盡﹐使某等各竭其力可也。」溫公拂袖起﹐亦無有所指揮也。又遷延月餘﹐賊人偵知我兵疲弱﹐乃整勁旅數千﹐直攻營寨﹐我兵不戰自潰。海公初對敵卽詫曰「雲气已頹散﹐不可與戰﹐余馬首欲東﹐可與諸公期會於美諾寨也。」因馳馬破圍去。溫公方雅服督戰﹐爲賊所擒﹐董公天弼﹑牛公天畀﹑張公大經等皆死之﹐師遂大潰﹐我兵自相踐踏﹐終夜有聲。渡鐵鎖橋﹐人相擁擠﹐鎖崩橋斷﹐落水死者以千計。吾方結營美諾﹐見潰兵如蟻﹐往來山嶺間。吾遣人止之﹐潰兵知吾在﹐止者數千﹐吾爲之收畱犒賞。兵方安眠﹐適有持銅沃水者﹐誤落於地﹐有聲鏗然﹐潰兵卽驚曰「追者至矣﹗」因羣起東走﹐勢不可遏﹐其喪膽也若此。故吾與阿文成公收兵養銳﹐至逾二載後﹐軍心始振﹐然後用以克敵。大將用兵﹐愼勿使其心頹喪至此也。明故宿將﹐非久歷戎行者﹐不能作此語也。因筆記之﹐以爲易於談兵者戒也。

◎傅厚庵

乙卯春﹐湖南苗疆蠢動﹐毗連三省﹐時福文襄王爲滇督﹐因率兵討之。時貴州提臣花連布﹐驍將也﹐立解永綏之圍﹐苗頗警畏。王惑於幕客言﹐欲養賊自重﹐以邀封拜﹐乃頓兵不進﹐與川督和公琳日夜飲酒聽樂。苗匪因玩視王師﹐煽惑勾連者日眾﹐加以山崖險阻﹐我兵不能寸進。又有不肖將士興言以價贖地﹐苗益肆無忌憚﹐日相焚掠。二公受瘴相繼死﹐繼之者爲明參政亮﹐復以湖北教匪故﹐匆匆北歸﹐未及創懲。傅厚庵鼐者﹐浙江人﹐以吏掾仕湖南。習知苗中情形﹐文襄王重倚之﹐明參政因薦公爲鳳凰廳同知。公受命時﹐乾州﹑鳳凰各廳苗民出沒﹐居民逃竄﹐公翦荊棘﹐招逃亡﹐團練鄕勇數月﹐曰「可以用命。」因率兵攻苗寨。苗目笑曰「往昔夙將如福王者﹐尙不敢攖吾鋒﹐藐爾微員﹐何足污吾刃也﹖」因轉戰數旬﹐苗民大敗﹐奔還其寨。公率眾圍之﹐苗民請降﹐公與之約曰「嗣後有闌蘭入漢界者﹐吾當檄及誅之﹐有匿不與吾﹐必闔寨屠夷﹐不汝貸也。」苗匪稽首﹐惟命是從。公乃厚加撫卹﹐曰「叛卽吾仇﹐降卽吾子也﹐忍不撫育之耶﹖」苗民益感激。公在任十年﹐苗民無敢出寨滋事者﹐上大喜﹐加公按察使。因陛見歸﹐觸暑﹐暴疾殂於途。上甚悼惜之﹐加巡撫銜以旌之。

◎愛公知人

英誠公愛星阿﹐揚武勛王之孫也。同吳三桂入緬﹐擒獲明主由榔﹐有功績﹐任領侍衛內大臣。初﹐索相國額圖以椒房擅寵﹐明太傅珠時爲侍郎﹐因交結索公﹐得以見知於仁廟。愛公謂索曰「吾視明公才智皆出君上﹐今𨿽因君見用而其志殊有所畏懦﹐蓋忌公同事故也。他日崎公者﹐必明某也。」索不悟其言。其後明太傅招引髙江村﹑徐健庵輩﹐結爲朋黨﹐索終爲其所擠落職﹐抑鬱以終﹐果如愛公之料云。

◎木蘭行圍制度

木蘭在承徳府北四百里﹐蓋遼上京臨潢府﹑興州藩地也﹐素爲翁牛特所據。康熙中﹐藩王進獻﹐以爲搜獵之所。其地毗連千里﹐林木蔥鬱﹐水艸茂盛﹐故羣獸聚以孳畜﹐實爲天畀我國家講武綏遠之區。故仁廟每歲舉行秋之典﹐歷朝因之﹐繩法先猷﹐永遠遵行也。其行圍時﹐蒙古﹑喀爾沁等諸藩部落﹐年例以一千二百五十人爲虞卒﹐謂之圍墻﹐以供合圍之役。中設黃纛爲中軍﹐左右兩翼以紅﹑白二纛分標識之。兩翼末﹐國語謂之烏圖裏﹐各立藍纛以標識之﹐皆聽中軍節制。凡管圍大臣﹐皆以王公大臣領之﹐而蒙古王﹑公﹑臺吉等爲副﹐兩烏圖裏則各以巴圖魯侍衛三人率領馳行。行圍之制有二﹕一行圍。只以數百人分翼入山林﹐圍而不合﹐謂之行圍。合圍之制﹐則於五鼓前﹐管圍大臣率領蒙古管圍大臣及虞卒﹐並八旗勁旅﹐虎槍營士卒﹐各部落射生手﹐齊出營盤。視其圍場山川大小遠近﹐紆道繞出圍場之後﹐或三十里﹑五十里﹐以及七八十里﹐齊至看城﹐則爲圍合。合圍後﹐自烏圖裏處虞卒脫帽以鞭擎之﹐髙聲傳呼瑪爾噶口號。按瑪爾噶者﹐蒙古語帽也。聲傳遞至中軍﹐凡三次。中軍知圍已合﹐乃擁纛徐行﹐左右指揮以俟上入圍﹐則日已辰末巳初矣。合圍數十里﹐漸促漸近﹐出林薄至岡阜﹐離駐蹕行營約略二三里許﹐惟視髙敞處設黃幕﹐幄中設氈帳﹐是之謂看城。比至看城時﹐虞卒皆馬並耳﹐人並肩。廣場不過三里許﹐自圍墻外至放圍處﹐卽重設一層﹐乃虎槍營士卒及諸部落射生手等﹐專射自圍內逸出之獸﹐而圍內例不準射也。日出前﹐上自禦營乘騎先至看城稍息﹐俟兩翼烏圖裏藍纛到後﹐乃自看城出﹐禦橐﹐諸扈從大臣﹑侍衛及親隨射生手﹑虎槍手等擁護﹐由中道直抵中軍。在中軍前半里許﹐周覽圍內形勢﹐了如指掌﹐而行圍之疾徐進止﹐口敕指揮﹐凡二三十里間射飛逐走﹐左右是宜。諸藩部落﹑蒙古仰瞻聖武﹐莫不歡欣踴躍﹐以頌「一人有慶」也。或遇有虎﹐則圍暫不行﹐俟上看殪虎畢﹐然後聽敕而行。每圍場收﹐至看城則上卽駐馬﹐惟觀諸王﹑射生手等馳逐余獸而已。或值是日看城場內獸集過多﹐則奉旨特開一面以逸之﹐仍禁圍外諸人不準逐射。獵罷﹐上回蹕大營﹐謂之散圍。諸部落各按隊歸營﹐日甫晡﹐而一日行圍之事奏畢矣。若哨鹿日﹐制與常日不同。上於五更放圍之前出營﹐凡侍衛及諸備差人等﹐分爲三隊﹐約出營十餘里聽旨停第三隊﹔又四五里停第二隊﹔又二三里將至哨鹿處停第一隊﹐而侍從及扈衛之臣只十餘騎而已。漸聞淸角聲揚﹐遠林呦呦﹐低昂應和﹐倏聽槍聲一發﹐咸知聖武神威﹐命中獲鹿矣。羣皆欣然引領﹐聽旨調遣﹐而三隊以次皆至上前矣。其行圍所有奏章﹐皆俟上還營後﹐披覽發出﹐毫無遺滯。或有時上引諸文士賡唱終夕﹐以示暇焉。誠爲良法﹐垂遠百世﹐宜所遵慕者﹐實非漢﹑唐諸羣較獵於上林﹑驪山﹐惟知馳騁田獵之爲娛者﹐所可比擬於萬一也。

◎宋延淸

勒相國保督黔﹑滇時﹐南籠諸苗叛逆﹐毗連粵西﹐時川﹑楚教匪蠢動﹐川﹑黔將士皆檄以北徵﹐滇中士卒微弱。公善於撫馭﹐𨿽騎兵走卒﹐公皆能呼其名﹐有功罪者﹐立爲懲賞﹐故人皆爲之效死。有宋延淸者﹐山東人﹐其父爲劉文淸公輿夫。延淸乃驍勇無敵﹐勒相視爲骨肉﹐每飲宴﹐間邀與同坐。延淸嘗入苗寨殺賊﹐竟日不出﹐公設酒以待。至日暮時﹐延淸持雙刀﹐背負首級十餘顆以繩貫之﹐其甲裳盡赤﹐彳亍而行﹐如酒醉者。公望而喜﹐手酌以賚之﹐然後命其易服﹐飲酒竟夕。後延淸復入苗寨﹐爲賊所害﹐公悼惜之。其後爲經略時﹐所有帳下裨將﹐如桂涵﹑羅聲臯﹑羅思舉﹑馬瑜﹑施縉等﹐皆由將校擢至開閫﹐卒賴以平賊焉。

◎錢辛楣之博

錢辛楣先生大昕﹐江南嘉定人。中甲戌進士。幼聰敏﹐過目成誦﹐凡天文﹑地理﹑經史﹑小學﹑算法無不精通。所著《經史答問》數卷﹐其暢發鄭﹑賈之學﹐直接嫡乳﹐非他稍知皮毛之可比者。近時考據之儒﹐以公爲巨擘焉。又習蒙古語﹐故考核金﹑元諸史及外藩諸地名﹐非他儒之所易及者。成王言其「在上書房時﹐質莊王嘗獲元代蒙古碑版﹐體制異於今書﹐人皆不識﹐因詢諸章嘉國師﹐倩其糸番譯漢文。因命吾題跋端末﹐吾方揮毫﹐先生過而見之曰﹕『章嘉固爲博學﹐然其譯漢文某字句有錯誤者。吾有收藏元時夔夔所譯漢文﹐可取而証之。』因歸寓取原文出﹐章嘉所誤處畢見﹐故人皆拜服」云。聞其歸後﹐曾著《元史續編》﹐采擇頗精當﹐惜未見其本焉。其所著小學諸書﹐翻切頗爲精當﹐惟所講字書﹐株守許氏《說文》﹐別解者皆遭排斥﹐故取擇頗褊窄焉。

◎蘇昌

蘇昌﹐滿州人。以緒譯進身﹐累任浙閩﹑兩粵總督。其材具庸下﹐爲僚屬所揶揄﹐坐擁苞苴﹐初無善政。其子富綱﹐爲滇督幾二十年﹐其貪婪倍於其父。目不識丁﹐凡有文稿﹐皆倩吏胥講釋﹐合省傳爲笑柄。後卒以貪婪正法﹐人皆快之。然蘇昌督粵時﹐其屬縣有巨室橫斃人母﹐反誣其子毆死者﹐其案久具﹐勾決本已下。昌疑其冤﹐復親鞫之﹐得其實﹐乃上疏自劾。純皇帝獎諭之﹐因將縣令抵法。亦當時督撫之罕能者﹐秉節鉞者宜法效焉。

◎佟國舅講左傳

佟國舅國維﹐爲孝康章皇后之幼弟。人謹恪﹐𨿽屢膺重任﹐不以攬權爲要﹐暇時惟延學士講文藝以爲樂。故其歿後﹐憲皇帝手書「仁孝勤恪」之額﹐表於墓道以旌之﹐蓋有以也。其論最疵謬者﹐嘗告人曰「左邱明之文果神妙﹐世間有瘋馬牛共馳之﹐焉能相及也﹖」人皆捧腹﹐而公未之覺也。

◎陸雙全

廣賡虞侍郎當權時﹐好畜聲伎﹐凡酒宴間﹐每擲纏頭以千百計﹐余嘗規勸之﹐侍郎殊不以爲然。有陸郎雙全者﹐蘇州人。貌韶秀﹐爲侍郎所鐘愛﹐每燕寢間﹐非陸侍側﹐則終夜不寢。侍郎被罪時﹐其聲伎皆逃竄﹐惟雙全隨之入獄﹐視其飲膳甚謹。侍郎臨刑日﹐雙全奔赴市曹﹐以重賄付劊子﹐速使其斃﹐免諸痛楚。及後雙全抱屍痛哭幾殞﹐遂眠槁市側數日。送侍郎至兆域﹐有其族人阻葬者﹐雙全戟手罵之﹐卒葬侍郎於其先人冢側。侍郎子遣戍﹐雙全復送出關﹐然後涕泣而別。亦伶人中之守義者﹐故表出之。

◎漢軍用滿缺

漢軍﹐國初時定制皆用漢缺﹐至於六部司員﹐則自有專缺﹐漢人選法不致壅滯﹐而其升轉亦易。雍正中﹐盡裁汰其額﹐並入漢員中﹐是以漢軍升轉﹐倍覺煩難。純皇帝時﹐漢軍破格有用滿缺者﹐範時紀曾任滿缺戶部侍郎﹐範宜淸曾任盛京工部侍郎﹐李侍堯曾任熱河副都統﹐孫慶成曾任滿缺戶部侍郎兼護軍統領。今上時﹐範建丰曾任滿缺吏部侍郎﹐李毓秀曾任熱河都統﹐張百齡曾任滿缺刑部尙書﹐後調左都禦史﹐皆曠典也。

●卷八

◎內務府定制

自古宮禁﹐服禦﹑飲食﹑燕好必須有專司之者﹐惟周禮分設各官統屬冢宰﹐所以合宮府爲一體﹐其制實爲良美。後世人主皆委宦寺掌之﹐故閹人得以專擅﹐因之越俎犯章﹐干預國柄﹐皆因﹛目﹜禦僕夫﹐不得其人故也。我朝龍興之初﹐創立內務府﹐以往昔之舊僕專司其事。入關後﹐復以明三十二衛人附麗之﹐凡內廷之會計﹐服禦﹑物飾﹑宮禦﹑武備等皆統屬於內務府大臣﹐紀綱嚴肅﹐與周制統屬於冢宰之制相符。其閹人寺宦﹐則惟使之供給灑掃之役﹐毋得任事﹐將漢﹑唐﹑宋﹑明歷代諸獘政一旦廓而淸之﹐其法度之精詳﹐規模之宏遠﹐尢爲超越千古矣。

其職掌﹕廣儲司凡庫有六﹐曰銀庫﹐曰緞匹﹐曰衣庫﹐曰茶庫﹐曰皮庫﹐曰瓷器庫﹐各有專司﹐惟茶庫兼收人參﹐爲六庫中之最要。初名禦用監﹐順治十八年攺設專司焉。其初﹐本府進項不敷用時﹐檄取戶部庫銀以爲接濟。乾隆中﹐上親爲裁定﹐汰去冗費若干﹐歲支用六十餘萬兩。其後歲爲盈積﹐反充外府之用﹐較諸明代﹐每勒取金花銀兩﹐徒充閹人之囊橐者﹐眞不啻霄壤之別也。會計司掌領皇莊田畝諸事。田地各有等第﹐盛京莊八十有四﹕一等莊三十五﹐二等莊十﹐三等莊八﹐四等莊三十四。山海關外莊二百十有一﹕一等莊六十六﹐二等莊四﹐三等莊二十﹐四等莊百二十一。喜峯口﹑古北口外莊百三十八﹐均一等。歸化城莊十有三。畿輔莊三百二十有二﹕一等五十七﹐二等十有六﹐三等三十八﹐四等二百十有一﹐半莊七十一。每莊設莊長一人﹐瓜田菜圃置長亦如之。莊賦共地一萬三千二百七十二頃八十畝有奇﹐賦糧九萬三千四百四十石﹐菽二千二百二十五石﹐芻八萬一千九百四十束各有奇。凡編比壯丁﹐每三年一次﹐盛京及關外﹑口外各莊﹐由總管﹑將軍﹑都統等﹐畿輔由府委官﹐各具冊於府﹐由府匯冊奏聞。凡皇子分封﹐各按爵秩給以莊地﹑人丁﹐公主﹑郡主贈嫁亦如之。選宮女﹐於內府三旗佐領內管領下女子年十三以上者﹐造冊送府﹐奏交宮殿監督領侍等引見。入選者畱宮﹐余令其父母擇配﹐其畱宮之女﹐至二十五歲遣還擇配。凡收錄內監﹐由禮部冊列姓名﹑籍貫移府﹐總管太監察其來由無異﹐乃委年老內監一人驗實具奏﹐候旨分撥。年老者聽其回籍爲民。凡支領內監月費﹐執事人匠役餼廩皆隸之。

掌儀司﹐凡饗奉先殿之禮。於大內景運門之東建奉先殿﹐朔﹑望瞻拜﹐時節薦新﹐生忌祭享﹐出入啟告﹐以展孝思。前殿﹑後殿均九間﹐中爲穿堂以聯前後﹐繚以周垣﹐供奉列聖﹑列後神牌。凡朔望﹐萬壽聖節﹑元正﹑冬日及國有大慶﹐均恭奉列聖神牌前殿祭饗﹐禮成還禦後殿寢室。其禮儀祭器﹐一如太廟之制﹐惟不設牲俎﹐不行飲福受胙禮﹐王公不陪祭。其樂名《貽平》《敉平》《敷平》《紹平》《光平》《平》諸名﹐異於太廟之奏﹐其遣官行禮﹐亦與太廟儀同。凡遇列聖﹑列後諸聖誕﹑忌辰及元宵﹑淸明﹑中元﹑霜降﹑歲除等日﹐於後殿行禮﹐神位前設有鐙酒脯果實焉。壽皇殿尊奉仁皇帝﹑憲皇帝﹑純皇帝禦容﹐凡遇聖誕及忌辰﹐皇上躬率諸皇子及近支王﹐展謁行禮﹐其歲時奠獻﹐一如事生儀。凡燕外藩之禮﹐歲除及正月十五日賜外藩蒙古宴﹐奏請欽命進酒大臣﹑內管領備筵九十席﹐宴於保和殿及正大光明殿。屆時﹐鴻臚寺﹑理藩院引蒙古王﹑公﹑臺吉入﹐領侍衛內大臣序王公班次﹐八旗一二品武職亦預焉。皇上升殿﹐奏《隆平》之章﹐蒙古王公武大臣各就席﹐行一叩禮﹐座。尙茶正升邇禦筵﹐降乃進茶。丹陛淸樂作﹐奏《海宇升平》之章﹐尙茶正率侍衛等舉茶案由中道進﹐至檐下正中北向跪﹐注茶於碗。進茶大臣奉茶入中門﹐羣臣皆就本位跪﹐進茶大臣由中陛升至禦前進茶﹐退立於西。上飲茶﹐與宴之臣僚咸行一叩禮。進茶大臣跪受茶碗﹐由右陛降﹐出中門﹐眾皆坐。侍衛等分賜與宴臣僚茶﹐皆於本位一叩﹐飲畢復行一叩禮。尙茶正撤茶案退﹐樂止。展席冪﹐乃進酒如進茶儀。進酒大臣出﹐尙膳正率尙膳進膳。殿廷靖樂奏《萬象淸寧》之章﹐尙膳正奉旨分賜食品於各席徧﹐樂止。奏《慶隆舞》《揚烈舞》﹝儀見後卷﹞。以次畢﹐殿內奏《喜起舞》畢﹐上簡召王公大臣賜酒﹐羣臣咸跪受﹐一叩﹐卒飲。朝鮮國俳進﹐百伎並作﹐退。尙膳正升﹐撤禦筵﹐降﹐與宴之王公大臣等謝宴﹐行一跪三叩禮。丹陛大樂作﹐奏《治平》之章﹐皇上還宮﹐鴻臚寺﹑理藩院引外藩及百官以次退。皇子成婚﹐公主下嫁﹐設宴其邸﹐與內廷宴同。凡皇子婚禮﹐先期移文欽天監﹐諏吉以聞。乃命夫婦偕老之大臣傳制曰「以某官女某氏作配皇幾子爲福晉。」福晉父率闔族謝恩﹐行三跪九叩禮。擇吉簡內大臣﹑侍衛隨皇子詣福晉家行定親禮。福晉父率闔族彩服迎於大門外﹐延皇子入至正寢。於福晉父母前行三叩禮畢﹐皇子回宮﹐福晉父率族人送大門外。諏吉行納采禮﹐以內務府大臣﹑宮殿監督﹑領侍充使。及門﹐福晉父迎入中堂謝恩﹐行三跪九叩禮﹐與宴大臣陪福晉父及族人之在官者宴於中堂﹐內務府命婦女官同陪女眷宴於內室畢﹐內務府大臣曁宮殿監督﹑領侍回朝復命。成婚先一日﹐皇子於皇上﹑皇后前行禮﹐福晉母率諸婦至皇子所居宮中﹐設牀帳妝奩﹐工部於宮門及皇子所居宮皆懸彩。屆吉時﹐於皇子宮設錦褥二﹐東西向﹐設酒饌案於前﹐置兩爵兩巹於案。請皇子西面﹐福晉東面﹐相向行兩拜禮﹐各就坐。執事者執金瓶﹐女官以巹爵酌酒﹐合和以進﹐皇子與福晉皆飲﹐乃進饌。酒饌三行﹐皇子與福晉皆起﹐仍行兩拜禮﹐撤饌案。次日﹐皇子偕福晉朝見皇上﹑皇后﹐女官二人引皇子居左稍前﹐行三跪九叩禮﹐福晉居右稍後﹐行六肅三跪三叩禮。公主下嫁亦如之。王公之女奉旨授爲和碩公主﹑郡主曁宗女撫養中宮者﹐其下嫁之禮﹐各視爵秩以別差等﹐筵宴會禮部辦理。其進時憲書﹐進春牛﹐皆如禮部儀。凡妃嬪大事﹐皆會禮﹑工二部按例遵行。

都虞司掌內府兵衛等事。凡訓練內府護軍﹑驍騎﹐歲以春秋二季﹐由該管官督率操演﹐各賞罰有差。凡宿衛大內﹐護軍統領宿神武門內﹐掌順貞門鑰﹐其大內後復道中﹐皆內務府護軍直宿。其直宿西華門北者﹐合護軍﹑驍騎﹑步軍及三旗服役人﹑鑾儀衛校尉別立班次﹐曰防範兵﹐專司戒火。凡皇后內廷主位出入﹐以內務府總管或散秩大臣一人﹐司官八人﹐內府護軍統領一人﹐護軍參領四人﹐護軍校十人﹐率護衛豹尾班執槍者十人﹐佩儀刀者十人﹐翊衛擴軍百人導引扈從。皇子﹑福晉出入﹐遞減騎從。凡畿輔行宮﹐京東七外﹐京西四處﹐京北六處﹐口外十三處﹐各設千總若干人﹐分隸湯山﹑盤山﹑黃新莊﹑熱河各總管管轄。凡捕牲烏喇官弁亦隸屬焉。愼刑司專理太監﹑蘇拉等詞訟。凡審讞內府所屬人犯﹐罪在杖一百以下者﹐本司依律議結﹐杖以上者﹐皆移送刑部定擬﹐如事干宮禁者﹐請旨鞫問。凡內監私逃﹐按其次數﹐分別自首﹑被獲﹐治以枷杖之罪。營造司﹐凡匠役均有定額﹐內府所屬人在官執藝者﹐於佐領管領下選取﹐招募民匠﹐於工部咨取。又設司匠﹑領催以督率之﹐缺則取補﹐惰則革除。凡修造紫禁城內工程﹐小修大修建造皆會工部﹐大內繕完﹐由內監匠人﹐皇城墻垣有應修理者﹐奏交工部﹐均由欽天監諏吉興工。慶丰司﹐凡牧所定額﹐設內三圈於西華門外﹐養扇牛十有二﹐牿牛六﹐牡牛三﹐靑牛一﹐乳牛無定數。設三外圈於南苑。設羊六圈於丰臺﹐設牛羊羣牧於張家口外﹐各牧所牛羊﹐均由該管官烙印。凡典牧﹐設廏長﹑廏副若干人﹐廏丁﹑司菽等夫以遞增減。口外牧羣﹐設總管一人﹐副管二人﹐牛羊羣協領﹑牧長﹑牧副﹑牧丁若干人﹐隸張家口外總管管轄。大淩河牛羣隸盛京將軍管轄。凡郊廟祭祀皆用廏牛焉。凡出牧﹐歲以三月十五日後四月初一日前﹐均於南苑寬閒丰艸之處牧放﹐停止芻菽﹐以九月二十日後十月初五日前各歸原圈飼養。凡勸懲內外各圈﹐視牛犢斃損之多寡以別功過。遊牧諸羣﹐每三牛三年孳生一犢﹐三羊三年孳生二羔﹐於定數內缺少者治罪﹐定數外孳生者﹐由該總管奏聞。上駟院﹐凡圉牧設內廏於皇城﹐外廏於南苑﹐設牧羣於盛京及張家口外。以畜馬蕃庶﹐籍其數而頒之﹐凡出牧懲勸稽查與慶丰司牛羊同。凡供直馬﹐以內廏禦馬四﹐齊其毛﹐具鞍轡立院門外。行幸駐蹕﹐以禦馬六﹐立圈門右如之。凡遇車駕巡幸﹐日以十馬備上乘禦﹐由內院大臣奏請於禦馬內簡其尢良者以從﹐其需用駕車馬﹑公馬及橐駝之數﹐附疏以聞。其扈蹕之各執事官役﹑內監所乘之馬﹐由所司行院如數以公馬撥給。凡礻周馬﹐歲春秋二祭禱馬於神﹐系帛於禦馬鬣尾以爲識﹐凡三十匹。附養四色馬四十匹﹐令祭堂子﹐率以十匹詣神前受釐﹐系絲帛亦如之。

奉宸院掌禦園亭河道﹐南苑﹑西山稻田諸事。凡网戶﹐沙河二十六人﹐霸州四十六人﹐江南六人﹐歲給銀米有差。其河道應通浚者﹐知會工部修理。凡稻田﹐玉泉山十有五頃﹐供上方玉食﹐余田三十餘頃﹐皆徵租賦。禦河﹑三海諸處﹐歲各有蓮藕之租﹐均量地薄徵﹐以供內庭蒔植花卉之用。武備院掌上甲冑﹑弓矢﹑兵仗及鞍轡﹑行帳諸事。凡禦蓋﹐皇上禦殿﹐設繡蓋﹐巡幸鹵簿﹐設黃羅銷金九龍三檐曲柄華蓋。凡設褥﹐上春冬用黑貂﹐夏秋用黃龍綺﹐均於換季日更易。凡兵仗﹐皆由院敬謹修造﹐禦用弓矢皆選盛京之良苦石成造。凡采辦物料﹐歲支崇文門稅務銀千兩﹐交各省敬謹采辦。以上皆內府之所專司﹐若內務府大臣得人﹐則宮府之禁綦嚴﹐紀綱整肅﹐實爲超軼漢﹑唐諸制多矣。

◎堂子

國家起自遼﹑沈﹐有設竿祭天之禮。又總祀社稷諸神祗於靜室﹐名曰堂子﹐實與古明堂會祀羣神之制相符﹐猶沿古禮也。旣定鼎中原﹐建堂子於長安左門外﹐建祭神殿於正中﹐卽匯祀諸神祗者。南向前爲拜天圓殿﹐殿南正中設大內致祭立桿石座。次稍後兩翼分設各六行﹐行各六重﹐第一重爲諸皇子致祭立桿石座﹐諸王﹑貝勒﹑公等各依次序列﹐均北向。東南建上神殿﹐南向﹐相傳爲祀明將鄧子龍位。蓋子龍與太祖有舊誼﹐故附祀之。歲正朔﹐皇上率宗室﹑王﹑公﹑滿一品文武官詣堂子﹐行拜天禮。凡立桿祭神於堂子之禮﹐歲以季春﹑季秋月朔日舉行。祭日懸黃幡﹐系采繩﹐綴五色繒百縷﹐楮帛二十有七﹐備陳香鐙。司俎官於大內恭請神位﹐由坤寧宮以彩亭舁出﹐行中路至堂子﹐安奉於祭神殿內東向﹐陳糕餌九盤﹐酒戔三。圓殿陳糕餌三﹐酒戔一﹐楮帛如數。司俎官以贊祀致辭行禮。大內致祭後﹐越日爲馬祭神於堂子如儀。凡月祭﹐孟春上旬三日﹐餘月朔日﹐大內遣司俎官率堂子官吏於圓殿奠獻糕酒﹐行禮如儀。是日﹐內管領一人﹐於上神殿獻糕酒楮帛﹐親﹑郡王各遣護衛一人﹐於上神殿獻楮帛。凡浴佛之禮﹐歲以孟夏上旬八日﹐司俎官率執事人等﹐自大內請佛至堂子祭神殿﹐陳香鐙獻糕酒﹐王公各遣人獻糕。執事設盥盤﹐贊祀二人浴佛畢﹐六酌獻﹐三致禱如儀。是日大內及軍民人等不祈禱﹐不祭神﹐禁屠宰﹐不理刑名。凡出師展拜堂子之禮﹐皇上親徵﹝如仁皇帝徵噶爾丹事﹞﹐諏吉起行﹐內府官預設禦拜褥於圓殿外﹐及內門外禦營黃龍大纛前﹐兵部陳螺角﹐鑾儀衛陳鹵簿均如儀。皇上先詣圓殿﹐次詣纛前﹐均行三跪九叩禮。六軍凱旋﹐皇上入都門﹐先詣堂子行禮。命將出師﹐皇上率大將軍及隨徵將士詣堂子行禮﹐儀均與親徵同。凱旋日﹐詣堂子行告成禮﹐均與古之礻周告功明堂之禮相同。實國家祈禱之虔﹐百神之所佑庇﹐與商﹑周之制若合符節﹐所以綿億萬載之基也。

◎額經略

額經略爾登保﹐吉林人。少以侍衛從福文襄王徵臺灣﹑廓爾喀﹑苗疆諸部落有功﹐氵存至護軍統領。楚苗之役﹐公受瘴得疾﹐時福文襄﹑和宣勇相繼卒﹐亦有傳公已故者﹐其家已爲之設位祭﹐久之始知其訛。嘉慶己未冬﹐授經略﹐督辦三省教匪。公𨿽武人﹐爲富尙書徳甥﹐故夙知兵法﹐待下過嚴厲﹐然遇有功者﹐必親爲撫視。又延胡學士必顯爲幕客﹐凡出師皆請其參酌﹐故每戰必勝﹐賊皆畏懼。聞慶總憲溥言﹐公行師川﹑楚時﹐如數日不遇賊﹐則抑鬱不樂﹐鞭撻士卒不已。聞鼙鼓聲﹐卽踴躍據鞍﹐指揮三軍﹐欣然從事。及凱師歸﹐公必命烹肥羊﹐呼眾將士至﹐邀與同食﹐公親持刀爲之割削﹐視諸將如骨肉。言語質朴﹐如違其制﹐則當筵謾罵﹐初不少貸。一日﹐遊總兵云棟違公節制至敗衄﹐公罵之曰「汝何畜產﹐乃敢違乃公令以致敗辱﹖如楊遇春小兒﹐斷不致若此。」時楊方在坐﹐而公初不顧忌﹐其眞率也若此﹐故人皆爲之用命。甲子春歸朝﹐任禦前大臣。余於朝廊遇之﹐髙不逾中人﹐性和靄﹐初不意其勇烈若此也。乙丑秋病篤時﹐上遣莊親王往視﹐王嘉其勛績﹐公瞪目曰「吾有何功可計﹐殊愧死矣﹗」其謙沖又如此。然性好殺戮﹐擒賊至﹐無論老稚盡皆殲滅﹐嘗曰「毋畱此賊種﹐致他日更生事變也。」故卒無嗣﹐人皆爲之惜云。

◎札克塔爾

札克塔爾﹐金川番部人。其父某爲索諾木所殺﹐故公自弱冠投誠。因祕獻入番捷徑﹐阿文成公得以進兵成功。純皇帝憐其幼稚﹐命近臣撫視之﹐後氵存至護軍統領。公𨿽外夷﹐性敏捷﹐川﹑楚之役﹐公每膺師旅﹐未嘗敗北﹐軍中敬畏之﹐呼曰「苗張」﹐無敢攖其鋒者。丙寅秋﹐瓦柴關兵變﹐公首趨赴。時西安駐防兵已爲賊衝潰﹐勢甚猖獗﹐公怒馬獨出﹐手殺數賊﹐賊有識之者﹐詫曰「苗張至矣」﹐因皆奔潰。楊時齋提督繼至﹐爲之撫慰﹐賊皆棄甲請降﹐是役往返不逾二十日﹐皆二公之功也。壬申春病卒於邸﹐上悼惜之﹐賜金幣﹐令人董其喪焉。

◎西山活佛

乾降乙巳﹑丙午間﹐有順義民婦張李氏﹐善醫術﹐兼工符祈禱之事﹐病者服其藥輒瘥。又有宦家婦女爲之延譽﹐爭建西山三教庵﹑西峯寺與之居﹐虔爲供奉﹐號爲「西山老佛」。後燒香者旣眾﹐男婦雜沓﹐頗有桑間﹑濮上之疑﹐爲有司所懲治﹐將張李氏伏法﹐其風始熄云。

◎法和尙

乾隆中﹐有法和尙者﹐居城東某寺﹐勢甚薰赫。所結交皆王公貴客﹐於寺中設賭局﹐誘富室子弟聚博﹐又私蓄諸女伎日夜淫縱﹐其富逾王侯﹐人莫敢攖。果毅公阿里衮惡其壞法﹐乃令番役陰夜逾垣擒之﹐盡獲其不法諸狀。阿恐獄緩﹐爲之緩頰者眾﹐乃徧集諸寺僧寮﹐立斃杖下。逾時要津之托始至﹐已無及矣﹐人爭快之。至於市井間繪圖鬻之﹐久之未已也。

◎阿里瑪

國初有驍將阿里瑪者﹐能自握其發足懸於地﹐又能舉盛京實勝寺之石獅﹐重逾千斤。戰功甚鉅。入京後﹐所爲多不法﹐章皇帝欲置於法﹐恐其難制﹐有巴圖魯占者﹐其勇亞於阿﹐因命其擒之。占至阿邸﹐故與之語﹐猝握其指。阿怒﹐以手拂占﹐擲於庭外數十武﹐因數之曰「汝何等人﹐乃敢與吾鬥勇耶﹖」占以上命告。阿笑曰「好男兒安惜死爲﹖何須用紿計也﹗」因受縛﹐坐車中赴市曹。至宣武門﹐阿曰「死則死耳﹐余滿洲人﹐終不使漢兒見之﹐誅於門內可也。」因以足糸圭城門甕洞間﹐車不能行。行刑者從其語﹐阿延頸受戮﹐其頸脈如鐵﹐刀不能下。阿自命占以佩刀割其筋﹐然後伏法﹐亦一奇男子也。

◎三焦

醫家載十二經之脈﹐其所言手少陽三焦者﹐人莫能指其定處﹐諸醫家或分上中下三兪爲三焦以敷衍之。然六陽經絡皆爲六腑之所系﹐故命爲陽﹐未可統指背兪﹐謾無定所。蓋三焦男子藏精之處﹐爲腎臟之外腑。腎賦形有二﹐故膀胱三焦分爲其腑﹐卽命門之關鍵也。或有被磔刑者﹐見其膀胱後別有白膜﹐包裹精液﹐此卽三焦之謂也。世之盲醫不察而妄相指擬﹐致使十二經之名殊缺其一﹐亦古今行醫者之所宜曉也。

◎秦腔

自隋時以龜玆樂入於燕曲﹐致使古音湮失而番樂橫行﹐故琵琶樂器爲今樂之祖﹐蓋其四弦能統攝二十八調也。今昆腔北曲﹐卽其遺音。南曲𨿽未知其始﹐蓋卽小詞之濫觴﹐是以昆曲𨿽繁音促節居多﹐然其音調猶餘古之遺意。惟弋腔不知起於何時﹐其鐃鈸喧闐﹐唱口囂雜﹐實難供雅人之耳目。近日有泰腔﹑宜黃腔﹐亂彈諸曲名﹐其詞淫褻猥鄙﹐皆街談巷議之語﹐易入市人之耳。又其音靡靡可聽﹐有時可以節憂﹐故趨附日眾。𨿽屢經明旨禁之﹐而其調終不能止﹐亦一時習尙然也。

◎王樹勛

王樹勛﹐江都人。其父某曾任微職。樹勛幼入京應試﹐不售﹐乃於廣慧寺爲僧﹐法名明心。性聰悟﹐剽竊佛氏絮語﹐以爲直通圓覺。又假扶乩﹑卜筮諸異術﹐京師士大夫多崇信之。樹勛以重賄賂諸人之閽者﹐故多探刺其陰私事而揚言於外﹐故人愈尊奉之。蔣予蒲﹑龐士冠等以詞垣名流﹐甘列弟子之位﹐其餘達官顯宦爲其門人者無算。朱文正公正人也﹐亦與之談晤﹐其他可知矣。爲和相所訪拿﹐樹勛復以重賄賂司員吉倫﹐爲之袒護﹐因末減其罪﹐勒令還俗而已。樹勛後遊蕩江湖間﹐時值川﹑楚教匪倡亂﹐松相公筠時督師湖北﹐樹勛仗策軍門。松公故喜佛法﹐樹勛投其意指﹐公大賞鑑﹐因命易裝爲道士。入某寨中說賊降﹐公大悅﹐獎以七品官銜。樹勛復從軍數載﹐積功至襄陽太守。嘗入都引見﹐刑部尙書金光悌﹐貪吏也﹐因其子病劇﹐延樹勛醫治。樹勛怵以禍福﹐光悌至長跪請命﹐人哄傳爲笑談。爲禦史石公承藻登諸白簡﹐上下其章訊之﹐得實﹐上獎之曰「眞禦史也。」因褫樹勛職﹐遣戍黑龍江﹐光悌以先物故﹐得免置議﹐蔣予蒲﹑宋等黜降有差。夫樹勛以一浮蕩僧人﹐乃敢以口舌干請諸大僚爲之薦引﹐致身二千石之貴﹐其𨿽遭遣戍﹐謫死窮荒﹐不無厚幸。諸名士以翰墨名流﹐而甘爲緇衣弟子﹐以至遭其笞撻之辱﹐亦可謂斯文掃地矣。

◎畫眉楊

京師有善作口伎者﹐能爲百鳥之語﹐其效畫眉尢酷似﹐故人皆以「畫眉楊」呼之。余嘗見其作鸚鵡呼茶聲﹐宛如嬌女窺窗。又聞其作鸞鳳翺翔戛戛和鳴﹐如聞在天際者。至於午夜寒雞﹐孤牀蟋蟀﹐無不酷似。一日作黃鳥聲﹐如見完於綠樹濃陰中﹐韓孝廉崧觸其思鄕之感﹐因之落涕﹐亦可知其伎矣。

◎魏長生

魏長生﹐四川金堂人。行三﹐秦腔之花旦也。甲午夏入都﹐年已逾三旬外。時京中盛行弋腔﹐諸士大夫厭其囂雜﹐殊乏聲色之娛﹐長生因之變爲秦腔。辭𨿽鄙猥﹐然其繁音促節﹐嗚嗚動人﹐兼之演諸淫褻之狀﹐皆人所罕見者﹐故名動京師。凡王公貴位以至詞垣粉署﹐無不傾擲纏頭數千百﹐一時不得識交魏三者﹐無以爲人。其徒陳銀官﹐復髫齡韶秀﹐當時有靑出於藍之譽。長生旣蓄厚貲﹐乃抽身歸裏﹐陳遂繼其師業。當時百官殷富習俗奢靡﹐故二子得以媚取﹐爲和相所覺察﹐因荷校銀官於緹帥署前以辱之﹐爲緩頰者﹐皆謫貶有差。乃逐陳銀官歸川中﹐其風稍息。銀官不知所終。嘉慶辛酉﹐長生復入都﹐其所蓄已蕩盡﹐年逾知命﹐猶復當場賣笑。人以其名重﹐故多交結之﹐然婆娑一老娘﹐無復當日之姿媚矣。壬戌送春日﹐卒於旅邸﹐貧無以殮﹐受其惠者爲董其喪﹐始得歸柩於裏。長生𨿽優伶﹐頗有俠气。庚子南城火災﹐形家言西南有劍气沖擊﹐長生因建文昌祠以厭勝。又納蘭太傅孫成安者﹐初與其狎暱﹐後遇事遣戍歸﹐貧無以立﹐長生嘗贈卹之﹐亦其難能也。

◎茅麓山

茅麓山在鄖陽界﹐毗連三省﹐廣數千里。明末時﹐流賊餘黨郝搖旗等竄入其中﹐復有明疏宗某﹐郝等崇奉爲主﹐恃險假息。康熙初﹐命圖文襄公海爲督師﹐同川督李公國英﹑護軍統領穆公哩瑪率三省兵會剿。諸將皆於層巖陡壁間﹐艸衣卉服﹐攀援荊葛而進﹐逾年始蕩平其巢穴。故今京師中諺語有其事險難者﹐則曰又上茅麓山耶。則當日之形勢可知矣。

◎煙蘭小譜

自魏長生以秦腔首倡於京都﹐其繼之者如雲。有王湘云者﹐湖北沔陽人。善秦腔﹐貌疏秀﹐爲士大夫所賞識。有宗臣某﹐嘗拆其園中樓閣爲其償逋債。湘云性幽藹﹐善繪墨蘭﹐頗多風趣。余太史集爲之作《煙蘭小譜》﹐以紀一時花月之盛﹐以湘云爲魁選云。後湘云攺業爲商賈﹐家頗富饒﹐至今猶在云。

◎喬道人

乾隆庚戌﹑辛亥間﹐有喬道人自陜右至。貌淸臒鶴立﹐面微暈紅﹐自云數百歲﹐曾經明末鼎革事﹐與孫百谷﹑周忠武相交。言皆妄誕﹐然談兵家事歷歷如繪。或云爲年大將軍之潰卒﹐曾經靑海戰事﹐故所言了了﹐然無左證也。今漕帥李公奕疇深爲崇奉。喬居一小庵中﹐飲啖如常﹐毫無他異。壬戌五月中﹐卒於旅邸﹐亦卒無他奇驗﹐蓋如抱朴子所言古彊類也。又有某道士居西城紅廟玉皇閣﹐能預見知和相死期。辛酉夏大雨﹐鈕鉆祿緹帥明安嘗延其在海澱寺中築壇祈晴﹐頗有小驗。上以其惑眾﹐命逐出境外﹐亦不知其所終。

◎嶽少保之死

昔蘇東坡以不及見範文正公爲恨﹐蓋不同朝故也。嶽少保起入爲少宗伯時﹐余已任散秩大臣﹐固直宿中禁﹐不得常至西苑﹐故未能與公一會﹐至今心猶耿耿。聞公入都時﹐已抱沈屙﹐京中素無邸捨﹐因寓居友人家中。後病篤時﹐遷於某寺中﹐龕燈む帳﹐渾如旅客﹐實近日大僚中所罕見者。其夫人賴友生爲之置室﹐親紡織以度日。而其本旗都統某﹐因公有代屬員分賠款項﹐立逼夫人鬻室充公﹐人皆爲之切齒。未逾歲﹐某卒以貪事敗死。

◎毒死幕客

有某江督﹐任蘇撫時其父爲福建將軍。某歲出洋船數百艘﹐名爲其父飲膳之貲﹐實陰鬻米於外洋以獲重利﹐皆幕客某爲之經理。後江督髙文端晉聞客練達幕事﹐欲親爲延聘﹐某公恐泄其陰事﹐因延幕客會飲﹐置毒酒中﹐以滅其口。至今蘇人猶能言之。

◎閔撫軍

閔撫軍鶚元﹐烏程人。中乙丑進士﹐累任安徽﹑江蘇巡撫。初任皖時﹐以廉潔自重﹐布衣蔬食﹐接見僚屬必談性理﹐《近思錄》諸書背誦如瀉水狀﹐人皆服。袁簡齋先生笑曰「如其廉潔果實﹐不過髙辛氏之孽子流耳。況外木彊而內多狡詐﹐不近人情﹐乃王荊公之絮余﹐徒貽害蒼生耳。」人皆以其言爲過當。及撫吳日﹐頗攺前節﹐苞苴日進﹐動逾千萬﹐人始服袁之言。時李昭信相國以貪墨獲罪﹐上嚴諭令各督撫議其罪。人皆希上旨以爲可誅﹐獨閔探知上有憐才意﹐乃以議貴議功爲言﹐復以諸督撫養廉實不敷用﹐必須受諸陋規始足以充公項等語。上𨿽嚴斥﹐心是其語﹐李相因之末減其罪。時以其弟獲罪﹐降爲三品頂帶。故吳人諺曰「議貴議功﹐一言活﹐昭信中堂﹐難逃靑史﹔僞仁僞義﹐三品畱﹐江蘇巡撫﹐無補蒼生」云。後以庇屬員冒徵案獲罪遣戍﹐人爭快之。其家置產券約﹐皆惟書「文」字﹐蓋預防籍沒也﹐其用心刻如此。

◎李中丞

李中丞湖﹐江西人。屢任封疆﹐以廉能著。撫粵時﹐海盜充斥﹐邊民爲之逋藪﹐督臣巴延三性懦怯不能制﹐公設關禁﹐嚴爲查究﹐諭將士泛重洋﹐冒波濤﹐嚴爲捕緝。未逾年﹐擒盜數千人﹐公誅首惡﹐其餘皆縱之﹐曰「此亦吾民﹐何忍使攖白刃也﹗」故民皆感服。輿人誦曰「廣東眞樂土﹐來了李巡撫」之語。卒以勞瘁卒﹐上甚悼之﹐謚恭毅﹐蔭其子爲中書。

◎舒梁阿三公遠見

乾隆初﹐政令寬大﹐一時輔翌大臣﹐皆忠正有遠略。嘗見梁文莊詩正掌戶部時上疏稿﹐核計度支盈絀﹐如在指掌。略言「每歲天下租賦﹐除官兵俸餉各項經費外﹐惟餘二百餘萬﹐實不足備水旱兵戈之用。今𨿽府庫充盈﹐然乞皇上以節儉爲要﹐愼勿興土木之功﹐黷武之師﹐以爲持盈保泰之計。」當時人皆咎其言利。至嘉慶初年﹐河水屢溢漫口﹐川﹑楚教匪用兵九載﹐國帑爲之告匱﹐始服公之遠識預定於五六十年前也。壬辰﹑癸巳間﹐純皇帝以八旗火器未備﹐因建營於藍靛廠間﹐欲令鳥槍兵丁皆攜家往住﹐以便演習。舒文襄公上言「火器爲國家要務﹐不可使盡居城外﹐以致內城無備﹐倉卒用之﹐難以立至。」上從其言﹐因分爲內外二營。至嘉慶癸酉秋﹐林淸之變﹐有賴內營火器﹐始能卽時撲滅。又西域初定﹐公上言命商賈販綢緞往新疆﹐皆令官與之平準﹐而命其攜銀以歸﹐不許私置貨物入關﹐以干禁令﹐蓋預防內地銀兩有所虧缺也。又乾隆庚子﹐上以天下殷富﹐乃議攺綠營名糧。名爲公費﹐而招募朴實其額﹐以爲足兵之計。阿文成公力言不可﹐和相希上意﹐乃攺巡捕五營之制﹐天下督撫因而議行﹐歲糜費國帑三百餘萬﹐國用因之不足。甲戌春﹐今上從廷臣議﹐始復舊制。若三公者﹐可謂謀慮深遠﹐得輔相之道矣。

◎馬侯

奉義侯馬蘭泰者﹐元裔也。其祖某﹐國初時歸降最先﹐故膺五等之封。雍正中﹐北徵準噶爾﹐馬爲副將軍﹐屯察汗赤柳。軍中無以爲娛﹐馬乃選兵丁中之韶美者﹐傅粉女妝﹐褒衣長袖﹐教以歌舞﹐日夜會飲於穹幕中。爲他將帥所舉發﹐奪爵遣戍焉。

◎信勇公

信勇公瑪木特﹐厄魯特人。初爲準噶爾宰桑。乾隆癸酉﹐杜爾伯特汗策淩來降﹝事見後卷﹞。達瓦齊遣公追之。旣入邊復逸出﹐副都統達靑阿誘公擒之。純皇帝諭曰「瑪木特倘召之不至﹐或至而心懷不服﹐則擒之可。今遣使往輒至﹐不明懲其罪﹐反誘擒﹐非也。」詔宥罪遣歸﹐給衣冠﹐公感上恩﹐稽首而還。後我兵入﹐公感激前事﹐且念達瓦齊不足事﹐乃赴副將軍薩拉爾軍﹐請內徙。因入覲﹐上念歸志誠信﹐授內大臣。時議徵達瓦齊﹐以阿睦爾撒納爲左副將軍﹐以公爲參贊。公密奏曰「阿睦爾撒納豺狼也﹐𨿽降不可命往﹐往必爲殃。」上以不逆詐諭之。軍抵伊犁﹐公多贊畫功﹐封三等信勇公﹐賞雙眼孔雀翎﹐四團龍服。命守紮哈沁﹐以疾畱伊犁。聞阿逆叛﹝事見前卷﹞﹐將脫歸之兵衛﹐爲逆黨擒赴阿逆所﹐阿逆慰之曰「準噶爾與天朝疆域殊異﹐爾欲內向何也﹖不如歸我﹐當善視之。」公怒唾而言曰「天下豈有無君之國哉﹖達瓦齊篡而虐﹐聖天子討其罪。噶爾丹策零嗣已絕﹐我不內歸將焉往﹖且天朝已擒我﹐不卽誅復釋還﹐此所謂生死而肉骨也﹐何忍背之﹖爾先我往﹐聖天子待爾厚﹐爾乃謀逆﹐今旣擒我﹐我何懼﹖死則死爾﹐大軍至﹐將磔汝﹐犬猶不食爾肉也。」阿逆慚﹐縊殺之。事聞﹐上震悼﹐禦制《烈士行》以獎之。公生長窮荒﹐乃知忠義若爾﹐實爲中原士大夫之所宜景行者也。

◎仙提督

仙提督鶴翎﹐山東人。甲午秋﹐王倫叛逆時﹐公爲千總﹐隨副都統尹公吉圖入汪家小樓搜緝王倫。尹公驟抱倫背﹐爲賊黨刀劍叢至﹐尹公僕地。公奮身前﹐救尹公出﹐因背受刃傷如畫﹐三日乃蘇。舒文襄公奏聞﹐上立擢爲守備﹐後遊至湖南提督。徵苗匪時有勞績焉。

◎富公

宗室輔國公富春者﹐敬謹莊親王裔也。任杭州將軍時﹐撫軍王直望﹐貪吏也﹐性耽聲色。元旦拜聖牌﹐王以困酒故﹐日中始至﹐公正色責曰「元日履端玆始﹐拜牌臣子禮儀﹐安可遲延若是﹖殊玩忄曷於時日也。」王長跽請謝。公退謂人曰「王公其不久乎﹗爲人臣者不以篤敬將事﹐能無遭天譴乎﹗」逾年﹐王果以貪縱敗﹐卒如公言。

◎李毓昌

李縣令毓昌﹐山東卽墨人。中嘉慶戊辰進士﹐揀發江蘇試用。淮安報水災﹐大吏遣公往查核。故事﹐凡委員往﹐漫不省察﹐惟心其陋規而已。山陽令王伸漢﹐貪吏也﹐有冒增戶口事﹐爲公訪察﹐將欲舉發。伸漢懼﹐乞太守王某代爲緩頰﹐公力拒之。伸漢乃遣其僕包祥﹐乞公從者李祥﹑顧祥﹑姚升等﹐私以賄進言。公正色曰「今歲某赴科場﹐皇上所命題﹐卽以徳本財末爲言。某𨿽不肖﹐敢欺君納賄耶﹖明日並以此稟諸制府可也。」李祥等赧顏退﹐告諸包祥。包祥懼﹐因以其賄贈顧祥﹑姚升等﹐命謀害公以滅口﹐顧祥等許諾。是晚公赴太守宴歸﹐明早卽欲解纜。時公寓古寺中﹐寂闃無人﹐夜間﹐公獨酌自遣﹐僕等因以毒酒進。公飲覺之﹐遂停杯﹐血流於頤。僕等愈懼﹐因以帛勒死之﹐以自縊聞。王伸漢並賄通檢驗者﹐遂朦朧通稟。公柩歸家﹐公叔某於褻衣中睹血迹﹐因上控都察院。上大怒﹐會緹帥緝獲姚升﹐盡得其實﹐然後逮伸漢入﹐鞫供如前﹐因立置典刑﹐包祥﹑顧祥﹑李祥﹑姚升等皆正法。贈公知府銜﹐蔭其子爲舉人﹐上復禦制詩以旌之。或云公柩歸時﹐其家已釋然﹐公托夢於其叔﹐言其屈枉﹐已授江都城隍神位﹐篋中有血衣可證。其叔如其言﹐啟篋視之果然﹐因而成訟。其語近誕﹐不足信也。

◎石倉十二代詩選

《四庫全書提要》云﹕《石倉十二代詩選》五百六卷﹐曹學著。學工詩﹐去取頗有別裁。其明詩分初集﹑次集﹐《千頃堂書目》尙有三集﹑四集﹑五集﹑六集﹐三百八十四卷﹐近佚云。今余家所藏則一千七百四十三卷﹐較《四庫》所收多至千餘卷矣。古逸詩十三卷﹐唐詩一百卷﹑拾遺十卷﹐宋詩一百七卷﹐元詩五十卷。明初集八十六卷﹐次集一百四十卷﹐三集一百卷﹐四集一百三十二卷﹐五集五十二卷﹐六集一百卷﹐七集一百卷﹐八集一百零一卷﹐九集十一冊﹐十集四冊﹐續集十冊﹐再續集九冊﹐三續集五冊﹐三四續集﹑四五續集一冊﹐五續集三冊﹐五六續集一冊﹐南直集八冊﹐浙集八冊﹐閩集八冊﹐社集十冊﹐楚集四冊﹐川集一冊﹐江西集一冊﹐陜西集一冊﹐河南集一冊。九集後不分卷﹐以冊代捲﹐其曰三四續﹑四五續﹐義例難通﹐而雕鐫完好﹐刷印淸楚﹐自是閩中初拓精本﹐法時帆祭酒頗加賞鑑﹐以爲近世難覓之本。惟七集﹑八集中數卷爲王功偉明經攜去﹐以至遺佚不復得爲全豹﹐殊堪扼腕也。

◎恆侍衛

宗室侍衛公恆斌﹐字糸文﹐太宗文皇帝第十子輔國公韜塞裔也。充三等侍衛。父薩喇善﹐官吉林將軍。以事謫伊犁﹐方臥病不起﹐公奮然曰「古人有身代父役者﹐吾何不爲﹖」遂陳情當事乞代奏。有旨責其沽名﹐褫職﹐仍命從父行﹐純皇帝殊惻然也。公竟行﹐晝夜侍父疾﹐至廢寢食﹐父每怒其愚﹐公無幾微怨。抵伊犁﹐父疾以瘳﹐阿文成公時爲伊犁將軍﹐賢其行。尋哈薩克新附﹐遣使入貢﹐奉旨擇賢員伴送﹐阿公因命公充伴送官入京﹐途間馭陪臣忠信得大體。上召見加慰藉﹐仍授三等侍衛﹐畱京供職﹐蓋特恩也。公請畢伴送事仍往伊犁侍父﹐上允之﹐擢二等侍衛。三十年﹐烏什回人叛﹐公隨明忠烈公瑞由伊犁倍道進抵烏什﹐戰屢捷。三月朔﹐領兵爲左翼﹐陣城南山下接戰﹐賊更麇至﹐公奮勇邀擊之﹐所向披靡。賊懼﹐隱城壕誘公﹐公怒馬前﹐萬鏃齊發﹐不及禦﹐歿於陣。事聞﹐上軫惜﹐因宥其父罪還京﹐賜卹如例﹐蔭云騎尉。

◎傅文忠之謙

傅文忠公恆以椒房勛戚﹐當朝軸者幾三十年﹐惟以尊奉前輩﹐引擢後進爲要務﹐故一時英俊之士多集於朝。如孫文定嘉淦﹑嶽威信鐘琪﹑盧巡撫焯等皆起自廢棄田裏﹐畢制府沅﹑孫文靖士毅﹑阿相國爾泰﹑阿文成桂皆公所賞識者﹐後皆爲封疆大吏。其子文襄王復以英年擁節﹐屢鎭邊隅。累世三公﹐門多故吏﹐殊有袁氏之風。聞公款待下屬﹐每多謙沖﹐與其同幾共榻﹐毫無驕汰之狀。汪文端公死﹐公爲之代請﹐得蔭其子承霈爲部曹﹔舒文襄公籍沒遣戍﹐公代贖其宅﹐俟其歸而贈之﹕故皆感佩其徳﹐久之不衰。然於恩怨分明﹐有詆之者﹐務爲排擠。又頗好奢靡﹐衣冠器具皆尙華美﹐風俗因之轉移﹐視諸盧懷愼布衣脫粟﹐呂蒙正之休休有容者﹐殊有愧於昔也。

◎私造假印案

嘉慶己巳冬﹐工部有書吏王書常者﹐私鐫假印﹐冒支國帑。其於欽派歲修工程﹐皆假捏大員名姓﹐重復向戶曹支領﹐每歲耗銀至數十餘萬兩。久之爲工頭某告發﹐始置書常於法﹐大吏降黜有差。夫水曹支領銀兩﹐必須諸司空簽押畢﹐關知戶曹﹐度支大員復加查核﹐然後發帑﹐定例本爲詳愼。乃諸部曹夤緣爲姦﹐伺大員談笑會飲時﹐將稿文雁行斜進﹐諸大員不復寓目﹐仰視屋梁﹐手畫大諾而已。更有倩幕友代畫者。其習已久﹐故使姦蠹胥吏得以肆其姦志。嗟夫﹗於照常供職之事﹐尙復泄沓若此﹐又安望其興利除獘﹐致吾民於熙之世也哉﹖宜夫我皇上屢降明諭諄諄之告誡也。

◎伊桑阿

貴州中丞伊桑阿﹐髙文端公兄子也。累任封疆﹐以貪黷聞﹐爲下吏舉發。上命初頤園侍郎往訊得實﹐解京正法。上怒其暴虐﹐復遣侍郎瑚圖靈阿於中道賜死。伊初聞旨﹐以爲詐僞﹐不肯受命﹐瑚使人縛之﹐乃叩頭乞貸須臾﹐以待恩命之至。瑚笑曰「曩昔威望皆往何處去也﹖」因以帛勒斃。夫以封疆世族﹐至於玩法致罪﹐已無顏以對人﹐乃搖尾乞憐如犬彘就死狀﹐眞不知是何肺腑也。

◎盛京先朝舊物

盛京淸寧宮貯文皇帝時糠燈﹐屢見純皇帝之詩。又崇謨閣藏髙皇帝舊履﹐以牛皮爲之舄﹐護以綠皮雲頭。又有先朝登山負物木架﹐所持拐杖﹐皆白木爲之﹐制甚朴素。想見祖宗開創之艱﹐公劉走馬之什﹐古今如合符節也。

◎洪文襄之降

文皇之收服洪文襄﹐事已詳前卷中。聞範冢宰建丰言﹐洪被擒時﹐文皇命先文肅公往說﹐洪謾罵不已。文肅以善言撫之﹐因與談論今古事﹐時有梁間積塵落洪襟袖間﹐洪屢拂拭之。文肅遽辭歸﹐奏文皇曰「承疇不死矣﹗其敝衣猶愛惜若此﹐況其身邪﹖」後文襄果降﹐如公所料云。

◎黃文襄設幕館事

黃文襄事迹﹐已見前卷。聞公督陜﹑甘時﹐正值西北用兵﹐公督師肅州﹐乃設一公館﹐凡藩﹑臬﹑兵備﹑道﹑州﹑縣等﹐所司軍旅事者﹐皆寓其中。公鎭日危坐中堂﹐其郵騎至﹐直入館院﹐公啟封視之﹐應付何司者﹐立時分派﹐目擊其抄稿鈐印畢﹐卽以咨覆。故應付急速﹐無以畱滯﹐軍事得以易蕆﹐司軍事者宜以爲法也。

◎五國城

五國城在今白都納地方。乾隆中﹐副都統綽克托築城﹐掘得宋徽宗所畫鷹軸﹐用紫檀匣盛瘞千餘年﹐墨迹如新。又獲古瓷器數千件﹐因得碑碣﹐錄徽宗晚年日記﹐尙可得其崖略。云於天會十三年寄迹於此﹐業經數載﹐始知金時所謂五國城卽此地也。

◎禮烈親王纛

先烈親王同鄭莊親王徵輝發﹐夜間大纛頓生光焰﹐鄭王欲凱旋。先烈王曰「焉知不爲破敵之吉兆也﹖」因整師進﹐卒滅其國。故今余邸中纛頂皆懸生鐵明鏡於其上﹐有異於他旗之纛﹝按定制﹐纛頂皆用銅火焰﹞﹐蓋以志瑞也。

◎桂香東侍郎

覺羅香東侍郎桂芳﹐興祖直皇帝裔也﹐爲兩湖制府圖公思義孫。性豪宕。中嘉慶己未進士。上召見﹐曰「奇才也。」因日見信任﹐不數年卽登九列。家素貧﹐窶然不鳴一錢﹐門生有饋納者﹐公曰「以束脩贄先生﹐其誼甚古。然某任司農﹐尙可充用﹐不敢拜受其惠。」因封還之。時相有以苟且爲政者﹐公深惡其人﹐至面責之曰「不意宗臣中有如公之行者﹐眞污蔑帶間物矣。」某公恨之次骨﹐然亦無如公何也。癸酉秋﹐林淸之變﹐公擬奏稿數條﹐預以示董蔗林﹐董曰「公言𨿽是﹐恐不能迎合上意。」公正色曰「此何等時﹐尙以迎合爲言耶﹖」董公爲之拜謝乃已。其奏上﹐上皆嘉納之。甲戌春﹐欽命往粵西審辦成林案﹐病寓於武昌﹐未數日暴卒。上悼惜之﹐獎以忠梗有古大臣風焉。先是﹐公祖制府公﹐公父觀察公恆慶及公身﹐三世皆沒於楚中﹐亦一異也。

◎張若瀛

張若瀛﹐文和公之族侄也。以吏員任熱河巡檢。純皇帝幸灤陽﹐有隨侍太監某﹐滋擾民間。若瀛撫以善言﹐太監愈咆哮﹐乃命縛之﹐立加大杖數十。方敏愨公時督直省﹐大詫曰「張某瘋矣﹗」乃立劾之。上察其情﹐曰「非太監恣行不法﹐若瀛安敢杖之﹖其人殊有家風﹐誠可嘉也。」因立擢爲同知﹐而遺戍其太監。眞聖主大度有異於人也。

◎書劍俠事

余友畢補垣云「粵西永寧州有陳氏者﹐家巨富。嘗飲於州署中﹐席間有偉丈夫闖然至﹐衣服鮮美﹐年甚髫稚﹐與州牧款洽。陳異其人﹐訊諸州牧﹐牧曰﹕『此所謂李氏子﹐至州已三載﹐惟以交納官吏爲事﹐實未詳其世族。』陳有少女﹐因欲贅李爲婿﹐倩州牧爲媒。李慨允之﹐惟約曰﹕『每月有數夕﹐吾應夜出會客﹐莫相爲阻。』陳允之。旣贅數月﹐每夕出﹐終夜不返﹐所招徠者皆峨冠奇服﹐相貌亻欺醜之輩。陳叟亦頗悔爲姻﹐旣已贅之﹐無如何也。吳中有葉氏子者﹐少無賴﹐好劍術﹐有老嫗導之﹐能以劍爲雙丸﹐納諸口中﹐又能使人以白刃擊其肩背﹐終無血迹。老嫗因曰﹕『此麻姑避劍法也。』葉拜學其術﹐因出遊於外。時王師徵緬甸﹐有轉餉至楚南沅州者﹐一夕忽失銀數百鞘﹐守吏大驚﹐因督責胥隸捕緝﹐終日笞撻。有老胥曰﹕『銀至數百鞘﹐非一人之所能持﹐如其夥眾多﹐聲應喧沓﹐何以守者闃然無所聞見﹖其中必有異也。』因號泣路旁。葉氏子適至沅﹐異而問之﹐老胥告其故。葉憐其老﹐曰﹕『吾可爲代覓之。』因赴滇﹑黔物色之﹐終不得其要領。一日﹐路之永寧﹐遇李生於途﹐詫曰﹕『此小李將軍也﹗奚以至此﹖』因問諸路人﹐曰﹕『此陳氏贅婿也。』葉氏子遂至陳宅﹐告楚中失帑之故。陳亦訝曰﹕『數日前吾婿頗暴富﹐未審其財物所自﹐豈卽盜官項耶﹖』葉曰﹕『夜中令汝女細詢之。』陳叟告其女。晚間李生至﹐入戶﹐見妻色忄妻然﹐曰﹕『此必有異。』因究詰之﹐女戰栗無人色﹐長跽以謝。李生疑有他故﹐因拔壁上劍將斬之。葉氏子自窗躍入曰﹕『不可害良家女﹐泄其機者爲某甲﹐請斬吾首可也。』李嗒然棄劍曰﹕『吾兄奚至此﹖吾事敗矣﹐不可久居於此。』葉氏子忿然責之曰﹕『吾儕以義爲重﹐豈可盜官家物﹐使遺禍於他人以遭天譴也﹖』李生曰﹕『諾﹐兄可速回楚﹐官帑保無遺失﹐吾亦棄此而他徙矣。』葉氏子因辭陳叟歸﹐李生亦以其日棄家去﹐不知所之。是夜沅庫得所失鞘﹐封印如故。葉氏子旣歸吳中數載﹐相物色者愈眾﹐葉氏子曰﹕『布衣而享妖異之名﹐其禍足以殺身。』因辭其父母云﹕『欲之點蒼山學道。』至今未歸。」云。此甲寅秋日告餘者。今補垣已歿廿載﹐未知其事確否﹐聊漫錄之﹐以誌異云。

◎洪文襄款客

洪文襄晚年旣謝事﹐復獨居傺﹐有其同鄕士人往謁﹐公拒不見。士人歸旅邸﹐無聊甚﹐晚間喧傳相國回拜﹐已至門矣。士人趨出﹐公降輿握手﹐故作寒溫泛語久之。入則四庭肴饌備陳﹐珠簾繡幕﹐華燈輝熠﹐公延客入首席﹐陪座者皆一時名士。旣而笙管繽紛﹐伶工畢集。演劇數﹤齒句﹥﹐酒數行罷﹐公起告辭﹐士人送出﹐公又辭讓﹐須臾乃登輿去。士人返舍﹐依然寒燈如豆﹐破壁頹垣猶如故也。蓋公久蓄將略﹐無所施爲﹐聊借款客以展其懷抱耳。

◎張文端代作詩

王文簡公士禎﹐詩名重於當時﹐浮沈粉署﹐無所施展。張文端公英時值南書房﹐代爲延譽。仁皇帝亦素聞其名﹐因召漁洋入大內﹐出題面試之。漁洋詩思本遲滯﹐加以部曹小臣乍睹天顏﹐戰栗操觚﹐竟不能成一字。文端公代作詩艸﹐撮爲墨丸﹐私置案側﹐漁洋得以完捲。上笑閱之﹐曰「人言王某詩爲丰神妙悟﹐何以整潔殊似卿筆。」文端公謝曰「王某詩人之筆﹐定當勝臣多許。」上因命文簡攺官詞林﹐因之得置髙位。漁洋感激文端終身﹐曰「是日微張某﹐餘幾作曳白人矣。」

◎髙江村

髙江村士奇﹐華亭人。家甚貧窶﹐鬻字爲活﹐納蘭太傅明珠愛其才﹐薦入內庭。仁皇喜其才便捷﹐凡遇巡狩出獵﹐皆命江村同禁禦羽林諸將校並馬扈從。故江村詩曰「身隨翡翠叢中列﹐隊入鵝黃者裏行。」蓋紀實也。江村性し巧﹐遇事先意承志﹐皆愜聖懷。一日﹐上獵中馬蹶﹐上不懌﹐江村聞之﹐乃故以瀦泥污其衣﹐趨入侍側。上怪問之﹐江村曰「臣適落馬墮積瀦中﹐衣未及浣也。」上大笑曰「汝輩南人﹐故懦弱乃爾。適朕馬屢蹶﹐竟未墜騎也。」意乃釋然。又上登金山﹐欲題額﹐濡毫久之﹐江村乃擬「江天一覽」四字於掌中﹐趨前磨墨﹐微露其迹﹐上如其所擬書之。其迎合皆若此也。

◎內院筆帖式

國初海內甫定﹐督撫多以漢人充之﹐凡文移用國書者﹐皆不省識﹐每省乃委內院筆帖式數人﹐代司淸字文書。後內三院攺爲內閣﹑翰林院﹑糸番書房等署﹐而督﹑撫衙門筆帖式仍沿舊銜﹐未及更正云。

◎裕陵聞香

刑部侍郎永祚言﹐其任工部司員時﹐督辦純皇帝大葬禮事。甫啟地宮石門﹐聞有異香自隧道出﹐淸芬可愛﹐如是者數日乃已。蓋寢宮幽悶日久﹐山嶽秀气所鐘靈也。

◎蔣文肅入場

蔣文肅赫徳﹐初名元恆﹐永平灤州人。幼爲諸生。善望气術。明天啟丁卯﹐公赴科場﹐夜間聞明遠樓鼓聲﹐驚曰「此頹敗之气﹐其國安能久長﹖」故不終闈而去。徧遊九邊﹐云「王气蔥隆﹐聚於遼﹑沈﹐其間必有聖人禦世﹐吾蓄材以待可也。」逾年﹐文皇帝入關﹐公杖策軍門。上閱其文喜之﹐因攺今名﹐遂攜出塞﹐不數載以致大拜云。

◎陳提督

乾隆己巳﹐上命工部侍郎三和修理靜漪園別館。中有復道可通西苑﹐上機暇之餘﹐嘗乘小輿率諸內侍數人由復道往監工﹐外庭殊未知也。時陳提督傑爲中營千總﹐日夕危坐宮門側﹐督率工匠締構﹐初無怠容。上心識其人﹐諭傅文忠曰「汝中營有偉髯千總﹐其人勤朴可任事。」因詢其名姓﹐命文忠保薦之﹐不數載遂至專閫云。

◎祿相公

宗室相國祿康﹐爲誠毅貝勒裔﹐於宗室中屬長行。嘉慶初﹐輔政數年。繼和相旣敗之後﹐欲反其政﹐故持躬淸介﹐馭下寬大﹐僚屬感其小惠﹐翕然呼爲良相。然才具庸劣﹐無所建白﹐又不甚識字﹐於古今政體毫未寓目。其所操持﹐率皆以市井毀譽爲之趨慕﹐罔識朝廷大體﹐故一時叢脞成風﹐每多苟且之政。最可哂者﹐一日﹐余會公於禁中﹐蒙公教誨甚篤﹐余因述其祖徳﹐公赧顏曰「先世身遭刑戮﹐安敢計功﹖」余爲之駭然。按誠毅貝勒爲顯祖幼子﹐開創時﹐勛勞稱最﹐以病薨於邸﹐經太祖親臨哭奠﹐立碑旌功﹐事具國史﹐而公所言如此﹐誠爲駭異。因細詢之﹐乃誤以褚英貝勒之事歸之誠毅﹝按褚英貝勒爲太祖長子﹐以事賜死﹞﹐誠所謂數典忘其祖矣。後以故縱輿夫聚賭事降副都統。復以失察曹倫事遣戍遼東﹐傺以卒。夫以天潢貴冑而不學無術至此﹐安可以當調羹重任也﹖

◎亮總兵

伊爾根覺羅總兵亮祿﹐以世蔭任河南城守尉。嘉慶庚申﹐川﹑楚教匪滋事﹐已逾數載﹐豫省將校皆檄調他往﹐撫軍吳公熊光亦率兵堵禦盧氏。腹心千里﹐兵力虛弱﹐故寶丰﹑郟縣教匪藉以謀逆。時布政馬公慧裕護撫篆﹐省中惟滿兵千人而已。馬公因命公率滿兵同往。馬公故書生﹐未嫻軍旅﹐公曰「吾聞兵貴神速﹐未聞遲巧。今賊初滋事﹐率皆烏合之眾﹐易於撲滅﹐不可使其蔓延日久﹐有害蒼黎也。」乃驅兵疾行﹐未三日至﹐賊尙未知覺。公卽率兵圍其堡寨﹐聲言滿兵自京中至﹐數逾十萬。賊未知虛實﹐使偵者探伺﹐公命樹八旗大纛﹐五色絢燦﹐並命兵卒以鞭笞馬腹﹐使其騰蹶嘶號﹐聲震數里﹐賊已畏懼。至夜間﹐公起曰「此正擒賊時也。」因吹角命士卒喊號進﹐公首先逾壕﹐焚其寨堡﹐士卒益用命﹐一鼓殲之。回報馬公﹐馬公方踞鞍危立﹐戰栗不能上馬也。事聞﹐上大喜﹐立擢公副將。後任南開化鎭總兵﹐未逾年卒於任。按寶丰爲中原腹心之地﹐四通八達﹐無不襟連﹐微公乘賊之瑕﹐卽時撲滅﹐倘至盤踞日久﹐豕突於江﹑淮﹑濠﹑潁之間﹐則其禍有不忍言者矣。若公者﹐謂之社稷之臣可也。

◎超勇王

超勇王成衮札布﹐額駙襄親王之長子也。襄親王光顯寺之戰﹐功在社稷﹝事見後卷﹞。王嗣掌定邊左副將軍印﹐父子專閫﹐軍中榮之。其族貝勒靑滚雜卜﹐因其兄額林沁多爾濟以故縱阿逆故賜死﹝事見前卷﹞。陰煽惑諸喀爾喀蒙古諸藩﹐曰「元太祖裔無正法理。」欲共謀叛逆。其檄至王所﹐王大怒曰「焉有人臣犯法﹐而其骨肉代爲復仇之理﹖吾家世篤忠貞﹐豈可效叛人之謀﹐自蹈誅夷也﹖」因首發其謀﹐復寄札於哲卜尊丹巴胡圖克圖﹐令其諭所部知大義﹐俾勿惑。事聞﹐純皇帝嘉之﹐卽命王統師以剿﹐曰「大義滅親﹐此王茂宏所以仗安東節也。」王率諸喀爾喀藩部兵力爲追捕﹐靑滚雜卜計窮﹐擁兵自衛。王傳檄諸部﹐宣布國家威徳﹐其黨皆散﹐惟餘靑滚雜卜父子數人﹐宛延沙漠中﹐迷失道路﹐爲官兵所擒。上大悅﹐賜王金﹑黃帶﹐封其子爲世子﹐以優賚之。王白皙﹐微髭數莖﹐不類蒙古世族。知兵法﹐有元臣木華黎所著兵法﹐王世收藏之﹐暇時擁一編展誦﹐故用兵多合古法。掌大將軍印幾四十年﹐未嘗戮一偏卒﹐曰「三世爲將﹐道家所忌﹐吾敢恣意誅戮﹐貽禍於後人耶﹖」其弟郡王車克登布以勇捷見稱﹐上嘗以霍去病﹑曹彰比之。

◎軍營之奢

宗室副都統東林﹐文皇帝第十子韜塞裔也。任侍衛時﹐從徵川﹑楚教匪凡十餘年。其親爲餘言者云「軍中糜費甚眾﹐其帑餉半爲糧員侵蝕﹐任其濫行冒銷﹐有建昌道石作瑞﹐曾侵蝕帑銀至五十餘萬兩。然其奢費亦屬糜濫﹐延諸將帥會飲﹐多在深箐荒麓間﹐人迹之所罕至者﹐其蟹魚珍羞之屬﹐每品皆用五六兩﹐一席多至三四十品﹐而賞賜優伶﹐犒賚僕從之費不與焉。有某閣部初至﹐石爲饋珍珠三斛﹐蜀錦一萬匹﹐他物稱是。故其所侵蝕者﹐轉皆蕩盡﹐至死無殮費﹐人皆快之。軍中奢糜之風﹐實古今之所未有也。」聞明參政亮言其隨明忠毅公瑞徵烏什回部時﹐軍中大帥﹐惟有肉一哉﹐鹽酪數品而已。其事未逾數十年﹐而其風變易至此﹐其作俑者可勝誅乎。

◎李漱芳

李侍禦漱芳﹐四川人。巡視中城﹐有傅文忠公家奴欒大﹐恃公之權勢﹐招徠無賴輩﹐肆行市衢間﹐無人敢過而問者。公慨然曰「傅相以忠謹傳家﹐故能奕祀而保大。其家奴遊蕩﹐非公所能知者﹐不可使其風日滋﹐反貽累於椒房﹐其攸關甚鉅。」乃命捕大審得實﹐立登白簡。純皇大悅﹐立遺戍欒大﹐傅公罰鍰有差﹐而擢公爲給事中﹐以旌其直焉。其後以諫匿災事失實降官﹐人爭惜之。

◎俄羅斯

俄羅斯國在喀爾喀﹑烏裏雅蘇臺之極北﹐東西袤長數萬里。東接黑龍江﹐西連安集延﹑敖罕諸部落。其人黑皙目﹐衣服﹑食物﹑語言﹑文字皆近西洋﹐與蒙古部落習俗懸絕。其文官皆洋中人爲之﹐武官始參用本國人。其主名察罕汗﹐女傳已七世﹐生男則爲異姓人﹐生女始爲國種。又《蒙古源流》云「元太祖之長子分封絕城﹐來往數萬里﹝事見《元史》﹞﹐卽爲俄羅斯之始祖」云。然則彼國亦元裔也﹐其世系莫可考矣。

◎熊志契

熊文端公賜履﹐漢陽人。相仁皇帝先後幾三十年﹐忠淸剛介﹐崇尙理學﹐當時號爲賢相。薨時﹐家無擔石﹐賴族人熊本主喪﹐始獲葬焉。其暮年始生子名志契﹐公甚鐘愛。然志契才智庸劣﹐幼失估恃﹐無人訓迪﹐遂至目不識丁。仁皇念公舊徳﹐召見志契﹐欲賜科目﹐因問曰「汝所羨慕者何﹖」志契童﹐因遽曰「我欲策蹇驢遊都市中。」上嗟嘆曰「賜履無子矣﹗」因命歸。乾隆甲子﹐授翰林院孔目﹐遂命上駟院賜驢一頭﹐以遂其志。後志契以孔目終其身﹐歷官幾四十餘年﹐乾隆丙午始卒﹐年已七十餘矣。

◎阿文成相度

阿文成公與和相同值軍機大臣十數年﹐旣薰蕕不相合﹐乃除召見議政外﹐毫不與通交接。凡立禦階之側﹐公必去和相十數武﹐愕然獨立﹐和就與言政事﹐公亦漫應之﹐終不移故處也。安南國王阮光平至京﹐遣其臣饋公土儀﹐公取一二物﹐使人出曰「中朝相公問陪臣好。汝國王旣誠心朝覲﹐其優賚厚寵﹐皆出自皇上體卹遠人之意﹐莫謂中朝相公不識順逆二字也。」其陪臣汗流浹背﹐出謂人曰「此誠宰相語。」公有上賜馬﹐一日脫韁去﹐圉人入告﹐公方觀書﹐曰「覓之。」旣獲復命﹐公徐曰「好。」仍讀書如故。其相度也若此。

◎蔡必昌

蔡太守必昌任四川重慶守﹐云能過陰間﹐預知冥中事。福文襄王徵廓爾喀時﹐蔡往謁見。王因問此行休咎﹐蔡云「此次行軍﹐蕆事必速﹐冥中只造冊數月。此後不數年﹐川﹑楚間當有大劫難至﹐冥中已造冊數年﹐尙未已也。」王因問冊中名姓﹐蔡憮然曰「未來事不可預言﹐依稀記得秋帆制府乃冊中首領也。」其言乃甲寅七月望日﹐洪大令慶祥親告餘者。其時楚中尙無兵燹之事﹐余責以爲妄言休咎。明年果有楚苗之變﹐其後川﹑楚教匪蠢動﹐兵連九載﹐始得蕩平﹐果如洪令所言云。

按﹕《雜錄》中不錄鬼怪詭誕之語﹐以爲近日奇異小說過多﹐有意避其窠臼。惟載此段與費直義公事者﹝費事載後﹞。費事乃餘幼聞先人所述﹐必非荒渺之語﹐此言實系余聞於未變之先者﹐故漫記之﹐以誌異云。

◎四神祠

太液池北岸大西天寺中﹐有四神祠﹐狀貌偉然﹐甲冑峙立。聞故老云爲瓜爾佳直義公費英東﹑舒穆祿武勛王揚古利﹑鈕鈷祿果毅公額亦都﹑瓜爾佳公勞薩四公之像。孝莊文皇后念其舊勛﹐故塑像祀於廟中。乾隆戊寅﹐寺中災﹐太監等往撲救﹐見四像宛轉欲動。急扶之出﹐四神像卽似趨行狀﹐不數武已至門外﹐得以無恙。亦一異也。

◎蘇相國

蘇相國淩阿﹐姓他塔拉氏﹐中庚申舉人。晚年與和相聯姻﹐始氵存公卿﹐齷齪守位﹐無甚表見。任江督時﹐貪庸異常﹐每接見屬員﹐曰「皇上厚恩﹐命余覓棺材本來也。」人皆笑之。其劾楊天相誣盜案事﹐眾皆爲楊抱屈。楊正法日﹐六營合祭﹐哭聲震天﹐幾至激變﹐賴陳軍門大用安撫之始已。其入閣後﹐龍鐘目毛﹐至不能辧戚友﹐舉動賴人扶掖。瑤華主人弘午嘗笑謂余曰「此活傀儡戲也。」和相賜死後﹐公卽予告﹐復命守護裕陵﹐久之乃卒。然其少時﹐充中書舍人﹐請諾於政事堂中﹐眾皆笑其庸劣﹐惟鄂文端公曰「諸君莫輕視蘇公﹐其人骨相非凡﹐將來必坐老夫位也。」人皆以爲公一時謔語﹐後卒踐其言﹐亦一奇也。

◎楊誠齋軍門

楊誠齋軍門芳﹐貴州人。少貧窶﹐讀書應試未就﹐乃充行伍﹐藉軍糧以贍其家。乾隆乙卯﹐楚苗竊發﹐毗連黔境﹐銅仁諸苗亦乘時蠢動。攻銅仁寨時﹐遊擊爲孫總兵淸元﹐欲棄寨避賊﹐公奮然曰「芳聞咫地寸土﹐莫非爲天子所守者﹐柰何委之於賊﹖」孫壯其言﹐因與賊戰﹐乃至敗績。時福文襄王督師﹐命諸將移寨﹐聞兵敗﹐怒﹐欲置孫於法。孫叩首曰「非裨將之過﹐皆楊芳一人意也。」王命縛公至﹐詰曰「汝何人﹐乃敢抗吾法﹖」時兵衛森嚴﹐堂宇深邃﹐公大聲曰「芳幼讀聖賢書﹐惟知忠孝字。今寨𨿽小﹐爲天子所畀付﹐若輕棄﹐是違君命也﹐故芳欲一戰以揚士气。其勝之與否﹐自有主之者﹐非芳之罪。如使芳執殳效命﹐早裹屍馬革矣。」言旣終﹐愀然長嘯。王壯其言﹐命爲親軍﹐日見委任﹐不數載官至專閫。公與楊時齋軍門爲布衣交﹐遂至通譜。公善謀﹐時齋善戰﹐二公如左右手﹐不可須臾離者。其守陜安鎭﹐政令寬洽﹐民感其惠。公嘗入陛見﹐其署篆者暴虐﹐激變營兵﹐亂軍蒲大芳揭竿而起﹐然感公舊徳﹐曰「楊夫人在﹐愼勿殺害也。」因共舁夫人轎送出南山﹐共拜叩去。其善馭士卒也如此。

◎信莊二王生命

信恪郡王如松﹑莊愼親王永常同年月日生﹐莊惟後信數刻﹐時互以弟兄稱之。稽其福命﹐信先莊薨十七年﹐然其子恭王淳穎以復睿忠王爵故﹐因贈王爲親王。莊愼王無子嗣﹐其弟子承襲。信恪王少封公爵﹐任工部侍郎等官﹐莊愼王少亦賜公品級﹐歷副都統等官。𨿽文武少差﹐而其升轉如一﹐亦一異也。

◎先悼王善六合槍

先悼王諱椿泰﹐先良親王嫡子﹐幼襲王爵。闊懷大度﹐撫僚屬以寬恕﹐喜人讀書應試﹐人皆深感其惠。善舞六合槍﹐手法奇捷﹐𨿽十數人揮刃敵之﹐莫之能禦。又善畫朱砂判﹐嘗於端午日刺指血點睛﹐故每多靈異。余少時尙見一軸﹐其判俯首視傍側﹐如有所睹﹐每使人警畏云。

◎欽訓堂博古

宗室輔國公永敬﹐號素菊﹐理密親王孫也。好收藏古字畫書籍﹐善爲甄別眞僞﹐凡經公品題者﹐百無一失﹐故收藏家皆首推之。汪文端公嘗倩公分別所藏卷軸﹐公撫摩終日﹐曰「惟米襄陽一帖近眞迹﹐其餘皆僞鼎也。」汪爲之勃然變色﹐公亦不顧也。余幼時拜謁其室﹐見架上書卷紛披﹐惜未得一寓目﹐近聞皆至散佚﹐殊可惜也。

◎趙護衛

趙護衛名赫紳﹐其先蒙古人﹐爲余邸僚屬。性忠醇﹐先修王命傅先恭王﹐凡醫藥飲食皆賴以調護。乾隆乙亥春﹐邸中有護衛雙愛者﹐出境滋事﹐先人劾之﹐愛因反噬爲奉先人命者﹐而引護衛爲證。時先人與時相不睦﹐因嗾某尙書欲坐實其事。時尙書據髙座﹐侍郎等左右列﹐護衛囚服縲紲入。尙書故作怒狀﹐欲護衛引陷先人﹐加以三木者再。護衛仰天大呼曰「如本王如情﹐方隱匿之不暇﹐敢據實以入告乎﹖皇天后土﹐實鑑斯情﹐赫紳𨿽死﹐不敢誣王以求活也。」尙書爲之气奪。時趙方伯蓀英爲部郎﹐因進言曰「紳已老﹐不可再加以刑﹐何不以鞫紳者而鞫愛也﹖」尙書語塞﹐不得已引愛鞠之。甫加刑﹐愛卽輸服﹐先人之冤始白。而護衛卒以創死。

◎費武襄公知大體

費武襄公揚古﹐以戚畹故封伯爵﹐爲撫遠大將軍﹐徵噶爾丹。旣奏凱﹐眾皆欲露布揚功績﹐公卻之﹐其奏折惟言兵至某處失迷道路﹐宛轉山徑中數日﹐又於某處敗績﹐又於某處絕糧數日﹐皆臣失算之故。賴聖天子洪福﹐得以無慮。今徼幸成功﹐實出意外之語。幕客或咎其失體制﹐公曰「天子深居九重﹐如見奏功之易若此﹐必長其好大喜功之志。軍中士卒勞瘁﹐不可不令上聞之﹐以消異日窮兵黷武之患也。」人皆服其言得體云。

●卷九

◎寧王養菊

京中向無洋菊﹐籬邊所插黃紫數種﹐皆薄瓣粗葉﹐毫無風趣。寧恪王弘皎爲怡賢王次子﹐好與士大夫交﹐因得南中佳種﹐以蒿接莖﹐枝葉茂盛﹐反有勝於本植。分神品﹑逸品﹑幽品﹑雅品諸名目﹐凡名類數百種﹐初無重復者。每當秋塍雨後﹐五色紛披﹐王或載酒荒畦﹐與諸名士酬倡﹐不減靖節東籬趣也。王又自制精扇﹐體制雅潔﹐名東園扇﹐一時士大夫爭購之﹐以爲賞鑑云。

◎花老虎

花軍門連布﹐滿洲人。以世職氵存至南籠鎭總兵官。性質直﹐與人交有肝膽。少時讀書﹐曾習《左傳》﹐故於戰法精妙。乙卯春﹐方入覲﹐半道值銅仁紅苗殺官吏反﹐福文襄王以總督進剿﹐檄畱公隨營。素稔公勇﹐令首先解永綏圍。公率百餘騎長驅直入﹐破毀苗寨數十。苗人皆烏合眾﹐未見大敵﹐大驚曰「天人神兵至耶﹐何勇健乃爾﹖」因遠相奔潰﹐永綏之圍立解。時公著豹皮戰裙﹐故苗人呼爲「花老虎」云。王大軍至﹐令公結一營﹐當大營前禦賊﹐悉以剿事委之。王日置酒宴會﹐或雜以歌舞﹐公則晝夜巡徼﹐饑不及食﹐倦不及寢。苗匪旣知王持重不戰﹐乃獸駭豕突﹐或一日數至﹐公竭力堵禦﹐賊已退﹐乃敢告王知。如此百晝夜﹐須髮盡白﹐而旁有忌其功者﹐互相肘掣﹐故不及成功。小竹山賊匪叛﹐黔督勒公保檄公督兵往剿。公禦賊山梁上﹐轉戰益奮﹐中鳥槍三﹐墮入深澗中﹐詬罵不絕口。賊欲鉤出之﹐乃自力轉入巖石中﹐折頸而死。事定﹐諸將弁百計出其屍﹐顱骨皆寸寸斷矣。事聞﹐上震悼﹐特賜祭葬云。

◎穆富二將

川﹑楚教匪竊發﹐鹿挺獸駭﹐蔓延三省。一時諸大將﹐多擁兵自衛﹐任其奔突﹐惟知擄掠良民以供糈食﹐故當時呼官兵有「紅蓮教」之目。惟穆軍門維﹑富將軍成二將督齊﹑魯兵堵禦甚嚴﹐賊人畏之﹐羣相戒曰「愼勿犯三眼纛將軍。」蓋山東旗纛皆繪三太極圖云。穆﹐江南人﹐少隸山東行伍。徵王倫時手斃賊帥﹐爲純皇帝所喜﹐每見之卽問曰「穆維尙未升擢耶﹖」故不數年卽至開閫。後以勞瘁卒於軍中。富公﹐滿洲人。少充巡捕營將佐﹐以し捷稱。後擢成都將軍。以救援覺羅牧庵參政故﹐殉於陣﹐上深惜之。

◎和相善謔

和相𨿽位極人臣﹐然殊乏大臣體度﹐好言市井謔語﹐以爲嬉笑。嘗於乾淸宮演禮﹐諸王大臣多有俊雅者﹐和相笑曰「今日如孫武子教演女兒兵矣﹗」又安南貢金座獅象空其底者﹐和詫曰「惜其中空虛﹐不然可多得黃金無算也。」爲夷官所姍笑﹐其器量淺隘若此。嘗閱《聞見後錄》﹐載章子厚好爲市衢之談﹐以取媚於神宗之語﹐可見今古權姦如出一轍也。

◎趙泰安

趙泰安相國國麟﹐山東人。理學名儒。純皇帝卽位之初﹐首擢綸扉。公亦以古大臣自期﹐一時吁弗都兪﹐朝野傳爲盛事。後有民人兪長庚父死﹐延諸大臣往弔唁﹐謝以重賄。或言公亦偕往﹐爲仲副憲永檀所劾﹐公力爲辧白﹐其事終無左證。上以其言戇急﹐殊失大臣之體﹐乃遷公爲工部侍郎。公卽日謝病歸故里中﹐十數載始薨云。

◎自鳴葫蘆

康熙中﹐吾邸遼東莊頭某家植蔬菜﹐籬間結一巨葫蘆﹐中能作音樂之聲﹐獻於先修王。修王異之﹐因進於仁廟。上甚爲愛惜﹐日置養心殿中﹐後隨殉景陵云。

◎三楊將軍

乙卯春﹐苗匪竊叛﹐福文襄王率師徵之。有神兵數千助陣﹐苗匪因之敗潰。土人云與三楊將軍廟相近﹐王奏於朝﹐特建祠以祀之。見邸抄。

◎雞公山

先良親王南徵時﹐於雞公山與耿逆接戰。時有神兵助順﹐中有披髮仗劍者﹐去系眞武神助戰﹐王請立廟祀之。見《池北偶談》。

◎先良王善知人

先良王率師討耿逆﹐凡智勇非常之士﹐無不爲王所識。有拔自行伍間者﹐姚制府啟聖﹑吳畱村興祚皆以縣令起家﹐王優待之﹐不數年薦至封疆大吏。賴徵南塔﹑黃總兵大賴﹑藍將軍理﹑楊昭武提皆由王所賞識﹐卒至專閫。黃有黑甲﹐重三百餘斤﹐王凱旋時﹐黃持以爲饋﹐余少時猶見之。鐵光照耀﹐𨿽勇し之夫﹐著之不行數武﹐亦可想見將軍之勇力矣。

◎先良王大溪灘之捷

良王進師衢州時﹐賊將馬九玉擄大溪灘﹐又名太極灘﹐以遏我師。王率諸將身先用命﹐賊伏起艸莽﹐短兵相接﹐轉戰竟日。王坐古廟側﹐指揮三軍﹐纛旗爲火槍擊穿者數十﹐二護衛負寺雙扉以庇之。王饑進食﹐典膳者方割肉﹐爲槍所斃﹐而王談笑宴如也。我兵踴躍擊賊﹐賊遂大敗去﹐九玉自是斂兵不復出戰。隨王二內監﹐聞槍箭聲震懼﹐遂自縊於廟中。王旣勝九玉﹐遂偃旗鼓﹐一日夜行數百里﹐夜抵江山縣。王曰「若不乘其銳攻之﹐使賊有備﹐曠日持久非計也。」乃乘月下攻之﹐其縣立下。常山聞警遂降﹐直抵仙霞嶺。嶺下有溪﹐賊目金應虎攏其船於對岸﹐我兵不能渡。王躊躇假寐﹐夢先烈王撫王背曰「此豈宴安時耶﹖繞灘西上數里﹐其淺處可涉也。」如是者再。王忪然醒﹐遂遣將至上流﹐果覓淺處﹐遂斷流而渡。賊人以爲兵從天下﹐故不戰而潰。

◎先修王善書

先祖修親王﹐自幼秉母妃教﹐習二王書法﹐臨池精妙。薨時﹐先恭王尙幼﹐多至遺佚。余嘗睹王所書《多心經》﹐用《聖教》筆法﹐體勢遒勁。又其所書《友竹說》《會心齋言志記》﹐皆用率更體制﹐蓋效王若霖筆意﹐尊時尙也。又善繪事﹐洪大令慶祥家藏王所繪白衣觀音像﹐趺坐正襟﹐莊嚴淡素﹐卽王當時贈其祖農部公徳元者﹐惜所傳無多焉。

◎和眞艾雅喀

吉林東北有和眞艾雅喀部﹐其人濱海而居﹐剪魚皮爲衣裙﹐以捕魚爲業。去吉林二千餘里﹐卽金時所謂海上女眞也。其舊俗﹐父母至六十誕日﹐卽聚宗族會飲﹐其父母軀肉﹐以供賓客﹐埋其骨於戶樞前﹐歲時以爲祭奠﹐其鄕黨始稱孝焉。仁皇帝習知其獘﹐許其世娶宗女﹐命攺正其污習。至今其部落及歲時至吉林納聘﹐將軍卽購買民女乘以紅輿代宗女﹐以厚奩贈之。其部落甚爲尊奉﹐初不計其僞也。

◎玉甕

承光殿南﹐乾隆十年建石亭以置元代玉甕。按﹕《輟耕錄》「黑玉酒甕﹐玉有白章﹐隨其形刻爲魚獸出沒波濤之狀﹐其大可貯酒三十餘石。徑四尺五寸﹐髙二尺﹐圍圓一丈五尺。至元二年告成﹐敕置廣寒殿」云。其後屢易朝代﹐廢置某道院中﹐以爲醬瓿。有工部侍郎三和者﹐善博古物﹐於道院見之﹐因賤價贖以歸。進上﹐仍置故處。純皇禦制《玉甕歌》以紀其事﹐命廷臣賡和﹐以鄭虎文之詩爲最。其詞曰「天啟聖瑞玉甕出﹐惟聖克受昭聲歌。臣愚未睹法宮寶﹐伏讀睿藻心爲摹。甕廣三尺容五石﹐隨形突浮圓荷。刻劃類鑄象鼎物﹐長風蹴踏萬里波。腥涎怪物走蛟蜃﹐呀呷ㄦ騰黿鼉。陽冰不冶陰火闃﹐怪變滅沒吞江河。伊誰鏟削運鬼斧﹐或巨靈掌吳剛柯。吾思此玉當在璞﹐鬼然萬古藏嵯峨。百靈孕含胚太極﹐潤及艸木輝巖阿。原爲聖役剖鑿出﹐宛轉人世襲臼窠。那知徳薄不能有﹐供玩耳目羞婀。如延津劍泗水鼎﹐神物終化理不訛。於時恭承陛下聖﹐萬方貢獻聲猗那。人無遺賢物鮮棄﹐希世寶肯終煙蘿。熊熊龍气光燭夜﹐乃迹而得歸搜羅。轉敕內府輸朽貫﹐千金易致駟馬馱。陳之廣殿重圖訓﹐奠如金甌無傾陂。龍翔鳳翥發天唱﹐四十八人鳴相和。嗚呼隱見會有遇﹐委棄道院歲已多。冬菹實腹泥沒足﹐學士憑弔資吟哦。拂拭偶及光萬國﹐經天不掩同羲娥。甄幽拔隱寄深慨﹐誰其會者空摩挲。異物且貴況奇士﹐努力明盛無蹉跎。」

◎年羹堯之驕

年大將軍羹堯﹐受憲皇帝知遇﹐以平靑海功﹐封一等公﹐金﹑黃服飾﹐三眼花翎﹐四團龍補。其子年富﹐封一等男﹐其家奴魏之耀﹐賞四品頂戴﹐實爲近世所無。年旣承天眷﹐日漸驕邁﹐入京日﹐公卿跪接於廣寧門外﹐年策馬過﹐毫不動容。王公有下馬問候者﹐年頷之而已。至禦前﹐箕坐無人臣禮﹐上皆優容之。而年猶不悟﹐至書「夕惕朝乾」爲「朝惕夕乾」﹐語意幹指斥﹐故上決意誅之。籍沒日﹐其家蓄婦女舊包頭數篋﹐支欲作綿甲者﹐又有刀劍無算。命其交將印於嶽威信時﹐年遲三日始付出。或云其幕客有勸其叛者﹐年默然久之﹐夜觀天象﹐浩然長嘆曰「事不諧矣﹗」始攺就臣節。其降爲杭州駐防防禦時﹐日坐湧金門側﹐鬻薪賣菜者皆不敢出其門﹐曰「年大將軍在也。」其餘威尙如此﹐實近日勛臣所未有也。

◎太和門箭

豫通親王下江南時﹐王鐸﹑錢謙益等迎降﹐王未察其誠僞﹐命都統舒穆祿譚泰往偵之。公至太和門﹐門扉爲故明舊物﹐生鐵包裹﹐甚爲堅厚﹐公拔矢射之﹐洞穿其扉﹐明人驚駭﹐以爲神力﹐今其箭猶存。每翠華南幸時﹐有司飾其苦羽以示威徳焉。

◎王文簡公補謚

漁洋先生入仕三十餘年﹐以醇謹稱職﹐仁皇帝甚爲優眷。因與理密親王酬倡﹐爲上所怒﹐故以他故罷官﹐沒無卹典。純皇時與沈文愨公談及近日詩道中衰﹐無復曩日之盛之語﹐沈公乘間曰「因不讀王某之詩﹐蓋以其卒無謚法﹐無所羨慕故也。」上因命同韓文懿補謚焉。

◎蓮筏

萬壽寺僧人蓮筏﹐長洲人。爲寺中住持十數年。貌淸臒﹐蕭然白髮﹐爲出世狀。頗解禪理﹐與章嘉國師談論經典﹐每至竟日﹐國師深服其博。蓮公背謂人曰「章嘉經典𨿽諳熟﹐然未解阿羅漢道﹐尙下乘學也。」其詩淸新﹐饒有別趣﹐與韓旭亭﹑法祭酒唱和﹐頗有「虎溪三笑」之風。丁巳春﹐余至寺﹐師爲款茶﹐年已七十餘﹐尙輕健如故。未久謝世。聞其圓寂數日前﹐至鄭邸盤旋竟日﹐曰「七寶池邊已促吾行﹐不復參謁王矣。」此石琴主人親告餘者﹐亦彼教中善知識也。

◎婁眞人

婁眞人近垣﹐江西人。憲皇帝時召入京師﹐居光明殿。有妖人賈某之鬼爲患﹐眞人爲之設醮禱祈﹐立除其祟。又在上前結幡招鶴﹐頗有左驗﹐上喜之﹐封「妙應眞人」。眞人𨿽嗣道教﹐頗不喜言煉气修眞之法﹐云「此皆妖妄之人借以謀生理耳﹐焉有眞仙肯向紅塵中度世也。」先恭王延至邸﹐問其養生術﹐眞人曰「王今錦衣玉食﹐卽眞神仙中人。」席上有燒豬﹐眞人因笑曰「今日食燒豬﹐卽絕好養生術﹐又奚必外求哉﹖」王深服其言﹐曰「婁公爲眞學道者﹐始能見及此也。」年九十餘始仙逝。

◎戴學士

戴學士梓﹐字文開﹐浙江仁和人。少有機悟﹐自制火器﹐能擊百步外。先良王南徵時﹐公以布衣從軍﹐獻連珠火炮法。下江山縣有功﹐王承制授以道員紮付。仁皇帝召見﹐喜其能文﹐命直南書房﹐賞學士銜。公善天文算法﹐與南懷仁詰論﹐懷仁爲之屈﹐心甚忮刻﹐因誣公通東洋。上大怒﹐遣戍黑龍江。後赦還﹐卒於旅邸﹐人共惜之。

◎詩讖

《朝野雜記》記寇萊公「去海只十里﹐離家已萬山」。後果貶謫雷州﹐以爲詩讖。按余友畢補垣惇嘗有詩云「空人浸一江煙」之句﹐後出仕爲開化丞﹐果溺水斃。袁簡齋先生丁巳歲寄余札尾云「恐從此雁少鴻稀﹐望長安如在天上矣﹗」余訝以爲不祥﹐後不久果下世。可見落筆之時﹐機兆已現﹐不必待蓍龜始先知也。

◎詩龕

蒙古法祭酒式善﹐榜名運昌﹐中式時﹐純皇帝曰「此奇才也。」賜攺今名。祭酒居淨業湖畔﹐門對波光﹐修梧翠竹﹐饒有湖山之趣。家藏萬卷﹐多世所罕見者。好吟小詩﹐入韋﹑柳之室﹐頗多逸趣。家築詩龕三間﹐凡所投贈詩句﹐皆懸龕中以志盍簪之誼。任司成時﹐惟以獎拔後進爲務。同汪瑟庵先生選《成均課士錄》﹐其取售者率一時知名之士﹐海內遂爲圭臬。己未春﹐上疏請旗人屯田塞外事﹐上以爲故違祖制﹐降官編修﹐因引疾去官以終。先生慕李西涯之爲人﹐訪其墓田﹐代爲葺理﹐又邀朱石君太傅﹑謝薌泉侍禦等鳩工立祠﹐歲時祭享焉。先生與余最善﹐每相見﹐勵以正身明道之詞﹐坐談終日不倦﹐實余之畏友也。

◎韓貞文先生

韓貞文先生馨﹐長洲人。少時習字﹐董香光見而悅之﹐曰「此子日後必以書法擅名。」年七歲﹐書「五人之墓」碑碣﹐人爭異之。至國初﹐隱居不仕﹐惟以習學禪定爲事。晚年披髮頭陀﹐作出世裝。其弟某有習科名者﹐先生曰「皇淸以義受命﹐其垂統之誼甚正。然吾儕生於季世﹐食明之粟已久﹐不可爲失節之婦﹐以爲異日子孫羞也。」其沒後﹐門人私謚曰貞文先生。今大司寇封卽先生玄孫也。

◎仁宦最速

近年仕宦之速者﹐阮中丞元中式後﹐未三年卽擢少詹事。桂香東侍郎中式五年間﹐擢內閣學士。董鄂少司馬恩寧中式七年﹐官至亞卿。盧少司農蔭溥居郎官最久﹐其擢鴻臚寺少卿至兵部侍郎未期年也。皆宦途之最速者也。

◎仕宦最久

竇東臯尙書任宗人府府丞二十三年﹐劉秉權任戶部郎中三十二年﹐吉通政兆熊任通政司正使十四年﹐吉大司成善任祭酒二十年﹐皆仕途中之最久者也。

◎兄弟鼎甲

乾隆乙丑﹐莊少宗伯存與中探花時﹐其弟狀元公培因寄詩與其兄﹐曰「他年若使登科第﹐始信人間有宋祁」之句。後果中甲戌狀元﹐未久卽卒。

◎神童

乾隆戊辰﹐純皇帝東巡﹐濟南張宦家有童子﹐年七歲﹐能默誦《五經》及上禦制《樂善堂集》中詩。上大喜﹐欽賜舉人﹐命後宮徧覽之。一時傳爲神童﹐不久卽卒。

◎諸葛顯聖

嘉慶辛酉﹐臺中丞斐音奏稱﹐川匪闌入漢中時﹐犯定軍山。其間有諸葛忠武侯祠﹐賊恍惚見侯綸巾羽扇﹐率神兵數萬助戰﹐賊因以敗潰去。上命葺祠以報其徳。事見邸抄。

◎綫量美人

蔣司農賜﹐爲文肅公孫。承先代家世﹐上頗優眷。侍郎乃附和和相﹐因與其家人劉全等聯爲友誼﹐分庭抗禮﹐頗自墮其家聲。朱文正公曰「使戟門不趨和相﹐自守家範﹐其侍郎固在也。今周旋若此﹐乃終未能攺一官階﹐徒自減其聲價﹐甚無謂也。」侍郎頗好聲色﹐以爲婦女頎而長者﹐其交始久。故預制墨綫﹐合其度者方爲收用﹐時謂之綫量美人云。

◎蒜學士

翰林學士興安﹐滿洲人。中庚戌進士。公喜食大蒜﹐凡烹茶煮藥﹐皆以蒜伴之﹐曰「始可以延年卻疾。」人爭笑其迂﹐呼爲蒜學士云。

◎煙洞山

興京永陵前有案山﹐髙數丈。夏秋間﹐其山洞中嘗出白雲一縷﹐蓊然嶺頭﹐終日不絕﹐土人呼爲煙洞山。實國家發祥之瑞也。

◎神樹

永陵中﹐原皇帝享殿側﹐有楡樹一株﹐髙數十丈﹐蔭庇神殿。其樹枝榦詰屈若虯龍狀﹐樹腰有癭數百顆﹐聞土人云「每帝後上賓時﹐其癭自隕一枚﹐五朝皆然。」實爲國家億萬年無疆之兆﹐宗周卜世之祥﹐未足比也。

◎滿洲跳神儀

明堂之制﹐余已載諸前卷中。凡八旗長白舊族跳神之儀﹐今書錄之﹐以爲文獻之徵。宗室﹑王﹑公家每祀神﹐一月前﹐於神房敬造旨酒﹐用黍米糟曲如江南造酒式。前三日﹐每日朝暮獻牲各二﹐名曰烏雲﹝華言引祀也﹞。前一日﹐敬制糕餌﹐用黃黍米以椎擊碎﹐然後蒸饋﹐名曰打糕。每神前各置九盤﹐以爲敬獻。其大祀日﹐五鼓獻糕於明堂如儀。俟其使歸﹐主人吉服向西跪﹐設神幄向東﹐供糕酒素食﹐其中設如來﹑觀音﹑關聖位。巫人﹝用女使﹞吉服舞刀﹐祝詞曰「敬獻糕餌﹐以祈康年」諸詞。主人跪擊神版﹐諸護衛擊神版及彈弦﹑箏﹑月琴以和之﹐其聲嗚嗚可聽。巫者歌畢念祝詞﹐主人敬聆畢﹐叩首﹐興。司香婦敬請如來﹑觀音二神位出﹐戶牖西設龕﹐南向以供奉之。司俎者呼「進牲」﹐牲入﹐主人跪﹐家人皆跪。巫者前致詞畢﹐以酒澆牲耳﹐牲耳﹤耳禹﹥﹐司俎者髙聲曰「神已領牲。」主人叩謝。司俎者揮庖人進﹐牲俎﹐烹畢及熟薦﹐選牲內之最精者以爲醢﹐供神位前。主人再拜謁﹐巫人致辭。主人叩畢﹐巫以系馬吉帛進﹐巫者祝如儀。主人跪領吉帛付司牧者﹐叩﹐興﹐始聚宗人分食胙肉焉。禁令肉不許出戶庭中﹐諱言死喪事。賓至﹐主人迎送不出庭門﹐以志敬焉。暮時供七仙女﹑長白山神及遠祖﹑始祖﹐位西南向。以神幕隱蔽窗牖﹐以志幽冥之意。其祝詞﹐舞刀﹑進牲祝詞如朝儀﹐惟伐銅鼓作淵淵聲﹐祝詞聲調各異焉。次早設位於庭院神竿前﹐位北向﹐主人吉服如儀。用男巫致詞畢﹐以米灑揚﹐趨退﹐主人叩拜。其牲肉皆爲俎醢﹐和稻米以進﹐名曰祭天還願焉。再明日﹐於神位祈福﹐供以餅餌﹐以五色縷供神前。祝辭畢﹐以縷系主人胸前﹐以爲受福。凡三日祭乃畢。其長白滿洲舊族近興京域者﹐其祀典禮儀皆同﹐但不於明堂報享焉。惟舒穆祿氏供昊天上帝﹑如來﹑菩薩諸像﹐又供貂神於神位側。納蘭氏則供羊﹑雞﹑魚﹑鴨諸品。其巫用銅鈴系腰以跳舞之﹐以鈴墜爲宜男之兆焉。有蒙古跳神用羊﹑酒。輝和跳神以一人介冑持弓矢坐墻堵上以爲儀﹐蓋其先世有劫祀者﹐故預使人防之﹐因相沿用﹐以爲制云。

◎滿洲嫁娶禮儀

滿洲氏族﹐罕有指腹定婚者﹐皆年及冠笄﹐男女家始相聘問。男家主婦至女家問名﹐相女年貌﹐意旣洽﹐贈如意或釵釧諸物以爲定禮﹐名曰小定。擇吉日﹐男家聚宗族戚友同新婿往女家問名﹐女家亦聚宗族等迎之。庭中位左右設﹐男家入趨右位﹐有年長者致詞曰「某家男某𨿽不肖﹐今已及冠﹐應聘婦以爲繼續計。聞尊室女﹐頗賢淑著令名﹐願聘主中饋﹐以光敝族。」女家致謙詞以謝。若是者再﹐始定婚。令新婿入拜神位前﹐及外舅父母如儀。旣進茶﹐女家趨右位﹐男家據賓席﹐或設酒宴以賀。攺月擇吉﹐男家下聘﹐用酒筵﹑衣服﹑綢緞﹑羊鵝諸物﹐名曰過禮﹐女家款待如儀。男家贈銀於婦家﹐令其跳神以志喜焉。旣定婚期﹐前一日﹐女家贈妝奩嫁貲視其家之貧富﹐新婿乘騎往謝。五鼓﹐鼓樂娶婦至男家﹐竟夜笙歌不絕﹐謂之響房。新婦旣至﹐新婿用弓矢對輿射之。新婦懷抱寶瓶入﹐坐向吉方。及吉時﹐用宗老吉服致祭庭中﹐奠羊﹑酒諸物。宗老以刀割肉﹐致吉詞焉。禮畢﹐新婿新婦登牀行合巹禮﹐男女爭坐被上﹐以爲吉兆﹐因交媾焉。次早五鼓興﹐始拜天地﹑神像﹑宗祠﹐翁姑坐而受禮如儀。其宗族尊卑以次拜謁。三日或五日婦歸寧父母﹐婿隨至女家﹐宴享如儀。滿月期﹐婦復歸宿女家﹐數日始返﹐然後婚禮畢焉。

◎海超勇

國家撻伐四夷﹐開辟新疆二萬餘里﹐南驅緬夷﹐西翦金川﹐惟賴索倫輕健之師﹐風飆電擊﹐耐苦習勞﹐難攖其銳。其中勇往絕倫以功名終者﹐惟海超勇公爲巨擘。公諱海蘭察﹐索倫人。幼從徵西域﹐以步卒射巴雅爾殪之﹐純皇帝特賜侍衛。其後每經戰陣﹐以勇力顯。生平惟服阿文成公﹐任其驅使辱詈﹐聽命惟謹。嘗告人曰「近日大臣中知兵者﹐惟阿公一人而已﹐某安敢不爲其下﹖其餘皆畏懦之夫﹐使其登壇秉鉞﹐適足爲殃民具耳﹗某安能爲其送死也﹖」後南徵臺灣﹐福文襄王趨拜下風﹐公始爲之盡力。三日攻破鹿洱港﹐賊人以爲天人從空而降﹐自相踐踏以斃。後徵廓爾喀﹐回京未匝月﹐卽以病殂。上深悼惜﹐後川﹑楚教匪叛﹐上浩嘆曰「使海蘭察在﹐此賊不足平也。」公善知兵﹐每遇戰陣﹐兵旣接﹐公乃敝衣布帽﹐騁騎繞自賊隊後﹐觀其瑕可乘者﹐然後集兵攻之。或以數十騎闌入賊隊﹐左右射之﹐使賊隊紊亂﹐我兵因以致勝。又能枕弓臥地聽之﹐知賊馬之眾寡﹐及嗅馬矢知敵去之遠近﹐皆與古人暗合。其長子安祿隨徵川﹑楚教匪﹐殉節川中。其次子安成﹐少年白皙﹐美如冠玉﹐喜聲伎﹐日遊狹巷中。然勇幹有父風﹐癸酉林淸之變﹐余目睹其殺賊無算焉。其婿嶽祥﹐理藩院郎中﹐亦以武力稱職﹐蓋幼稟嶽氏訓也。

◎伊犁疆域

國家綏定新疆﹐戢寧西域﹐設立職官﹐星羅棋布﹐因地制宜﹐開屯列戍﹐以爲駕馭邊氓之計﹐旣善且備。因綜其崖略﹐以見國家武功之盛焉。伊犁乃準噶爾建庭之地﹐因之定爲將軍駐防之所。建惠遠﹑惠寧二城﹐設將軍一人﹐參贊大臣一人﹐領隊大臣五人﹐分統滿洲﹑蒙古﹑綠營﹑索倫﹑喜伯﹑厄魯特﹑回民諸營﹐以爲邊防厄要之區。其漠南去伊犁三千餘里﹐曰烏魯木齊﹐設都統一人﹐副都統一人﹐提督一人﹐掌漠南軍務。通北去驛路﹐實爲新疆門戶重地。其北近哈薩克曰塔爾巴哈臺﹐設參贊大臣一人﹐領隊大臣一人﹐扼外夷要路。其地西連哈薩克﹐北界俄羅斯﹐爲二國郵貢要隘。其哈薩克入冬後則遷幕於卡倫內避寒﹐春夏始驅逐之。實爲北門關鍵也。其山南諸路最要者曰喀什噶爾﹐設參贊大臣一人﹐協辦大臣一人。其爲拔達克山接壤﹐風俗醇良﹐土地肥沃﹐所轄皆二和卓之遺氓﹐撫綏尢宜得體。其北曰葉爾羌﹐其西南曰和闐﹐皆設辦事大臣各二人﹐惟司回民采辦玉石﹐以爲貢獻。其地富渥﹐天時和暖﹐有類內地﹐非漠北窮荒甌脫者比也。其南五百餘里曰烏什﹐曰庫車﹐曰阿克蘇﹐皆設辦事大臣各一人﹐爲回部心腹之區﹐綏定保障尢加愼重。其南吐魯番﹐設領隊大臣一人。其地爲古火州﹐夏時天气炎酷﹐焦爍千里﹐人皆避入地窖中﹐至夜間始出爲市﹐歲以爲常。其北曰古城﹐設領隊大臣一人。其城相傳爲唐李衛公建節之所﹐溫相國福從紀曉嵐議﹐因建城焉。其又南曰巴裏坤﹑哈密﹐各設辦事大臣及營汛諸官﹐其轉通糧帑﹐開牙設候﹐咸如內地焉。

◎蒙古儒士

敖漢部落爲元太祖第四弟某王裔﹐其臺吉額駙彭楚克林沁者﹐尙簡親王郡主。通文藝﹐熟習遼﹑金﹑元諸代事﹐嘗與裘文達公談三史事﹐裘爲之瞪目﹐然以他書卷詢之﹐彭亦不能驟答也。純皇帝呼之曰敖漢先生﹐見禦制詩注中。彭旣習漢俗﹐不樂居本土﹐故典宿衛數十年﹐卒於京邸。

◎馬太傅

馬太傅齊﹐富察氏﹐爲文忠公之伯。歷仕兩朝﹐居相位者幾三十餘年。時明﹑索旣敗後﹐公同其弟太尉公武權重一時﹐時諺云「二馬喫盡天下艸」云。公不甚識宇﹐延西賓課子弟學﹐其師不時至﹐太傅告僚屬曰「所雇先生終不愜人意﹐他日當買一先生﹐定當差勝此也。」時人傳爲笑談。

◎孔王祠

定南武壯王祠在阜城門外﹐春秋遣太常卿祠享﹐蓋順治辛卯王殉節桂林時所建立也。近日祠宇頹壞﹐榱桷傾折﹐丹靑堊﹐無人奏請修葺者﹐蓋有歲修祭田爲祠官所侵蝕﹐故不敢揭報﹐恐破其姦也。履端親王永成有孔王祠長律一首﹐格調遒勁﹐故備錄之。其詩曰「王本尼山裔﹐支分遼水東。風雲需際會﹐艸澤見英雄。皮島才初展﹐吳橋計漸窮﹝王先隨毛文龍駐皮島﹐嗣因吳橋兵敗﹐乃奔我國﹞。天教投上國﹐時至樹宏功。締造膺皇眷﹐招徠錫命隆。師仍提舊部﹐銜獨授元戎﹝我太宗命仍統所部兵馬都元帥﹞。袍解丰貂暖﹐筵張祕殿融。直將心腹待﹐應竭股肱忠。兵特稱天﹝天聰八年﹐賜王所統兵號天兵﹞﹐恩尢出聖衷。鼓鼙勞乍效﹐銀幣賚何丰﹝是年閏八月從徵﹐由大同入敗明兵﹐恩賜銀幣﹞。國號承基大﹐宗王拜爵同﹝崇徳元年﹐封王爲恭順王﹞。威揚平壤外﹐聲震塞垣中。降將開山海﹐偏師佐鄧﹑馮。賊氛旋拉朽﹐明業已飄蓬。定鼎邀殊賞﹐爲屏冠上公。自玆頻討亂﹐所向輒橫空。捷屢馳吳﹑楚﹐銘兼勒華嵩﹝同豫親王平定江南等處﹞。定南封更晉﹐攘外獎宜崇。疆圉偏多事﹐幹城合鞠躬。蠻方琛未獻﹐粵徼道宜通﹝六月五日奉命往定廣西﹞。遠統貔貅往﹐親蒙矢石攻。桂林除跋扈﹐梧野起疲癃。反側行看盡﹐功名惜未終。潢池妖復熾﹐萑澤孽潛訌﹝九年李定國入犯桂林﹞。大帥成孤注﹐危城倚上穹。來援音杳杳﹐出戰勢匆匆。冠裂肝俱碎﹐袍沾血盡紅。肯將身落賊﹐爭覺气如虹。素帛全忠節﹐丹忱報聰﹝城陷﹐王自縊死﹞。盟無慚帶礪﹐軍竟化沙虫。馬革酬專閫﹐牛眠敕考工。烈名標武壯﹐曠典荷。我偶紆吟轡﹐人來說殯宮。由來能擇主﹐浩嘆緬英風。」

◎綠頭牌

定制﹐凡召見﹑引見等名次﹐皆用粉牌書名﹐雁行以進。王貝勒用紅頭牌﹐公以下皆用綠頭牌。繕寫姓名籍貫及入仕年歲﹐出師勛績諸事﹐以便上之觀覽焉。

◎膳牌

凡王公大臣有入朝奏事者﹐皆書名粉牌以進﹐待上召見。於用膳時呈進﹐名曰膳牌焉。

◎宗學

雍正中﹐特設宗室左﹑右翼各學﹐揀王公等專管﹐歲時欽派大臣考其殿最﹐以爲王公獎罰。左翼在金魚胡同﹐右翼在簾子胡同﹐皆設宗室總管﹑副管各一人以司月餉公費等事。三歲考績﹐授七品筆帖式﹐以爲獎勵。覺羅﹑八旗各設學一﹐其總管﹑副管如宗學之制。滿教習用候補筆帖式﹐漢教習用舉人考取﹐皆月有帑糈﹐四時特賜衣縑﹐以禦寒暑﹐其體制實爲周備。爲天潢者﹐不思奮志讀課﹐互相砥礪﹐乃至甘於淪廢者﹐亦可謂徒自暴棄矣。

◎八旗官學

雍正中﹐設八旗官學﹐凡三品。設咸安宮官學在西華門內﹐擇八旗子弟之尢俊秀者﹐充補學弟子。月有帑糈﹐不計歲月﹐俟入仕後﹐始除其籍。特派大臣綜理其事﹐其教習皆用進士﹐或參用舉人﹐非舊制也。其次曰景山官學﹐在景山內﹐皆內務府子弟充補。其制與咸安宮同﹐爲內務府總管所轄。其次曰八旗官學﹐每旗各設學一﹐擇本旗滿洲﹑蒙古﹑漢軍之子弟補充。以十年爲期﹐已滿期未及中式者﹐卽除其名﹐另爲挑補。爲國子監祭酒所司﹐亦附於太學之意﹐其立制非不詳備。然近日所司者或以賄進﹐教習惟圖博其進身之階﹐不復用心課藝。或有處館於外﹐終歲不入學者﹐其子弟掛名其間﹐亦圖免博士弟子之試。其視太學生以賄進者﹐相去無幾﹐實有負祖宗之良法也。

◎張鳳陽

康熙中﹐余邸包衣人有大俠張鳳陽者﹐交結戚裏言路﹐專擅六部權勢﹐有郭解﹑魯朱家之風。時諺曰「要做官﹐問索三﹔要講情﹐問老明﹔其任之暫與長﹐問張鳳陽。」蓋謂伊與明﹑索二相也。張嘗憩於郊﹐有某中丞騶卒至﹐呵張起立﹐張睨視曰「是何齷齪官﹐乃敢威焰若是﹖」未逾月﹐其中丞卽遭白簡﹐一時勢焰﹐人莫之及。納蘭太傅﹑髙江村等款待賓客﹐鳳陽裼裘露頂﹐忝踞上位﹐其結交也如此。先良王夙知其行﹐會先外祖董鄂公見罪於鳳陽﹐鳳陽卽率其徒入外祖宅﹐拆毀堂廡﹐外祖公奔告王。王燕見仁皇帝時﹐遂免冠奏﹐上曰「汝家人可自治之。」王歸﹐呼鳳陽至﹐立斃杖下。未逾時而孝惠章皇后之懿旨至﹐命免鳳陽罪﹐已無及矣。都人大悅﹐咸感王惠焉。

◎老年科目

本朝老年中式者﹐陳檢討維崧舉宏博時﹐年逾五十。丁丑﹐姜西溟宸英七十三中探花。癸未﹐王樓村式丹五十九會狀﹔宮恕堂鴻歷五十八﹑查他山愼行五十四。己丑﹐何端惠世基五十八﹔壬辰﹐胡文良煦五十八﹔乙未﹐裘璉七十二﹔辛丑﹐陸坡星奎勛五十九。俱入翰林。乾隆丙辰﹐劉起振八十歲授檢討。己未﹐沈歸愚尙書六十七入翰林。張總憲泰開六十二。癸丑﹐吳種芝貽詠五十八中會元。嘉慶丙辰﹐元和王巖八十六中式﹐未及殿試卒。己巳﹐山東王服經八十四入翰林。皆熙朝盛事也。

◎靑年科目

國朝年少登第﹐順治丁亥﹐王文靖熙年二十﹔乙未﹐伊文端桑阿年十六﹔戊戌﹐陳文貞廷敬年二十。康熙癸丑﹐徐文定元夢年十八﹑納蘭侍衛成徳年十九﹔己未﹐李丹壑孚靑年十六﹔辛未﹐黃昆圃叔琳年二十﹔庚辰﹐史文靖貽直年十九﹔壬辰﹐舒大成年十八﹔辛丑﹐勵少司寇宗萬年十七。雍正庚戌﹐嵇文恭璜年二十。乾隆丁巳﹐徳定圃保年十九﹔乙丑﹐夢侍郎麟年十八﹔戊辰﹐朱文正年十八﹔壬申﹐熊恩紱年二十﹔甲戌﹐戈太僕源年十九﹔丁丑﹐彭紹升年十八﹔辛巳﹐秦司寇承恩年二十﹔丙戌﹐祥布政鼐年二十﹔甲辰﹐蔣制府攸年十九﹑文侍郎寧年十八﹔丁未﹐何太守元良年十九﹑其弟寧夏守道生年十八﹐同中式。嘉慶己未﹐張侍禦麟年十八。

◎吳畱村

康熙中﹐先良王奉命南徵﹐一時奇材異能之士﹐皆經拔擢。吳畱村興祚﹐父大圭﹐紹興人。明末時負販遼東﹐先烈王收爲幕客。掌會計之事﹐任頭等護衛﹐邸中皆呼爲「蠻宰」。公以乙榜知無錫縣﹐有惠政。因與上官忤﹐罷官﹐落拓江﹑淮間。適遇良王南徵﹐公杖策進謁﹐王大喜﹐立授同知紮付。命攻紫瑯山﹐下之﹐王卽承制授太守。時吳逆將韓大任敗走吉安﹐擁眾數萬犯汀州﹐閩中大震。公啟王曰「此可折簡而招也。」因輕裘率數騎入大任軍。叩其壘﹐大任延入﹐公長揖畢﹐仰天大哭。大任驚問其故﹐公曰「吾來生弔將軍也﹐安得不哭﹖將軍所以威行海內者﹐以吳王待將軍如心腹之重故也。今托以專閫﹐深信不疑﹐數年之間﹐未建咫尺之功﹐屢爲官兵所敗。挺而走險﹐突入閩南﹐康王擁告捷之師﹐挾久逸之眾﹐破將軍如摧枯拉朽耳。將軍兵敗身辱﹐孤騎南下﹐吳王殺之如機上骨耳。是其死期已近﹐安得不使僕預爲弔也。」大任遲回久之﹐曰「然則歸降康王若何﹖」公曰「祚之來﹐實爲王使以迓將軍之師﹐請公解甲歸朝﹐效命大邦﹐可保終身之令名也。」大任悟﹐乃率眾降良王。王大喜﹐曰「公此行﹐何異汾陽之見回紇也﹖」公曆任至兩廣總督﹐同姚制府取金門﹑廈門有功。鄭氏旣降﹐其將藍理曾受明魯王將軍封號﹐率三千眾據島不降﹐公說以大義﹐理乃受命。時納蘭相公明珠與公不睦﹐乃不增理標下糧餉﹐皆公以私財蓄之﹐理感激用命﹐擒海賊無算。公又奏通洋舶﹐立十三行﹐諸番商賈﹐粵東至今賴以丰庶焉。其後以事去官﹐降副都統。仁皇帝北徵噶爾丹﹐命公轉餉。公素知塞外山川﹐因命運卒走捷徑﹐先達軍中。時禦營已絕糧數日﹐上大喜﹐謂理密親王曰「吾父子有濟矣﹗」因詢運糧官名﹐近臣以公對﹐上曰「究竟舊臣﹐其材可恃也﹗」因擢福建巡撫。未數月卒。公旣感良王恩﹐歲時修僚屬禮甚恭。王建邸時﹐奉旨命天下督撫助﹐公毫無獻納﹐王怪之。及邸造成﹐公適進簾榻古玩諸物﹐價逾萬金﹐設之庭寢﹐無不合度﹐蓋公預令人丈量而制辦者也。王意釋然。𨿽小節﹐其敏捷也如此。

◎敬一主人

敬一主人諱髙塞﹐文皇帝之第七子也。封鎭國公﹐世居盛京。主人善文翰﹐詩多淸警。愛醫無閭山幽雅﹐嘗於夏日讀書其間﹐有遼東丹王之風。孫赤崖以事戍吉林﹐主人畱於邸中數載﹐遇赦始歸﹐其愛才也如此。有《壽祺堂集》行世﹐漁洋《池北偶談》中曾采其詩句焉。

◎安南四臣

乾隆己酉﹐福文襄王旣受阮光平降﹐乃遷安南故王黎維祺宗族入京﹐入鑲黃旗漢軍旗分。其陪臣黎亻等四人不肯發攺服﹐上怒置諸獄中。及今上卽位﹐命移居火器營﹐四臣歡然就道﹐吟詠不輟。及嘉慶癸亥﹐農耐國長阮福映滅光平裔﹐獻表稱臣。上受其降﹐攺封越南國王﹐因放四臣歸國﹐亦蠻夷中俊傑之士也。

◎瞿圃狀元

乾隆初﹐有粵東殿撰以少年擅巍科﹐揚歷中外﹐頗受上知遇。然不甚通文理﹐嘗讀孔子「觀射於矍相之圃」之矍爲瞿﹐人皆笑之﹐呼爲「瞿圃狀元」云。又有某殿撰任湖北道﹐丁艱歸。會有楚中人貌甚猙獰﹐挾巨斧於其宅旁﹐日相窺伺﹐爲其覺察﹐因遞解歸。終不知何事以致之﹐蓋有夙怨故也。後居家修池塘﹐猝中風卒﹐是日雷雨異常﹐眾皆謂其爲雷所擊云。

◎張狀元

張狀元書勛﹐元和人。少貧窶﹐奮志讀書以求科目。秋間﹐院中晾粟米﹐其父命其看視﹐狀元以讀書故﹐其粟與雞食盡﹐狀元未之覺也。按漢髙鳳以讀書故﹐其粟與雞食盡﹐遭其父責﹐狀元之事其有似也。

◎權責之淫虐

雍正中﹐某宗室家有西洋椅﹐於街衢間睹有少艾﹐卽擄歸﹐坐其椅上﹐任意宣淫﹐其人不能動轉也。又有某公爵淫其家婢﹐不從﹐以雞卵塞其陰戶致死。乾隆中﹐某駙馬家巨富﹐嘗淫其婢不從﹐命裸置雪中僵死。其家撻死女婢無算﹐皆自墻穴棄屍出﹐其父母莫敢詰也。後卒以勞瘵死。

◎魁制府

魁制府倫﹐完顏氏﹐副將軍查弼訥孫也。性勇幹。純皇帝召見﹐詢以家世﹐公自述戰功﹐口如瀉水﹐因授福建將軍。公喜聲伎﹐嘗夜宿狹巷﹐爲制府伍拉納所覺﹐欲劾之。伍固貪吏﹐嘗納屬員賄﹐動逾千百﹐有不納者﹐鎖錮逼勒。又受洋盜賄﹐任其劫掠﹐毫不捕緝﹐五虎門外﹐賊艇雲集。公慨然曰「夫夜合之欲﹐情不自禁﹐乃過之小者。若伍公以天子封疆大吏﹐舉止有同盜賊﹐貪黷無厭﹐不知自相愧悔﹐乃反欲劾人耶﹖傳曰『無瑕者可以責人』﹐其不明何若也。」乃抗疏劾伍之貪縱﹐並閩省庫藏虧絀事。上大怒﹐立置伍於法﹐以公代其位。伍故某近臣戚畹﹐故公直名聞於當時。及今上親政﹐公丁艱歸﹐以直見知。時勒相公爲經略﹐待滿兵甚嚴肅﹐故蜚語上聞﹐命公往代其任。公至營宣諭畢﹐勒公卽就逮﹐合營訴其冤抑﹐乞公代奏﹐公毫不省察﹐故人心渙散﹐不復爲其所用。嘉陵江之役﹐一任賊人偸渡﹐無爲其抵禦者﹐公以是獲罪賜死。然其剛鯁之气時相發露﹐非近日模稜諸公所易及也。

◎伍彌相公

伍彌相國泰﹐蒙古人。其父以破準夷功封誠毅伯。公少膺宿衛﹐任散秩大臣先後幾五十餘年﹐以勤愼稱。與先恭王交最篤。其後任西安將軍。撒拉爾回民叛時﹐公應調往援﹐途中遇制府勒爾錦止兵檄文﹐公慨然曰「夫弈小伎﹐心無卓見尙不能致勝﹐況兵家事﹐乃指麾大將如兒戲﹐勒公眞非知兵者。」乃仍率兵進。時蘭州被圍甚急﹐賴公兵先至﹐軍威乃振。後以和相戚畹故﹐引入政府﹐阿文成公心甚輕之。及判決事﹐公素持大體﹐事無稽遲﹐文成嘆曰「眞宰相才也。」反與之結姻焉。班禪額爾徳尼來朝﹐上命公護送﹐往返數千里﹐公不與談﹐不和南稱弟子﹐惟行主賓之誼。先恭王赴質莊親王約﹐同謁班禪於淸淨化城﹐公岸然曰「王素守儒道者﹐奚必隨人蹊徑至此﹖」王退告人曰「此行有愧於伍公多矣。」其嚴正也若此。

◎竇東臯

余幼時聞韓旭亭先生言﹐當代正人以竇東臯爲最。時閱其劾黃梅匿喪奏疏﹐侃侃正言﹐心甚欽佩﹐以爲𨿽範文正﹑孔道輔無以過之。後入朝﹐聞成王言﹐公迂暗不識政體﹐素惡宋儒書﹐明道﹑晦庵諸先生至加以菲言詈之。又以方正學爲元惡大憝﹐致興靖難之禍﹐其議論殊爲怪誕。又晚年以仕途蹭蹬故﹐乃拜和相爲師﹐往謁其門﹐至琢姓名於玉器獻之﹐以博其歡。希上賜紫禁城騎馬﹐日跨胡牀於家中﹐以其勞﹐頗爲輿人姍笑。又素善靑烏術﹐以諸城縣應出二輔臣﹐及聞劉文淸公以事降黜﹐大喜過望﹐置酒歡宴終日﹐殊乏大臣之度。後聞蔣孝廉棠言亦然﹐故並錄之以俟考焉。

◎鮑海門

鮑海門先生臯﹐丹陽人。善詩賦。日客淮﹑揚間﹐時天下殷富﹐邗上諸大賈富逾王侯﹐皆延先生爲上客﹐獻以金帛﹐先生頷之而已。其詩蒼勁﹐音節鏗然﹐有北地﹑信陽之風﹐而丰致過之﹐故名重一時。其子雅堂之鐘以進士補中書舍人﹐其詩亞其父云。

◎京師園亭

京師西北隅近海澱有勺園﹐爲明米萬鐘所造。結構幽雅﹐今攺集賢院﹐爲六曹卿貳寓直之所。其他多諸王公所築﹐以和相十笏園爲最﹐近爲成邸所居。又右安門外有尺五莊﹐爲祖氏園亭﹐近爲某部曹所售。一泓淸池﹐茅檐數椽﹐水木明瑟﹐地頗雅潔﹐又名小有餘芳﹐春夏間多爲遊人宴賞。其南王氏園亭﹐向頗爽塏﹐多池館林木之盛。嘉慶辛酉爲水所衝圮﹐後明太守保售之﹐力爲構葺﹐修繕未終而太守遽卒。故今池館尙未黝畫﹐半委於荒煙蔓艸之中﹐殊可惜也。

◎程魚門

程魚門編修晉芳﹐新安人。治鹽於淮。時兩淮殷富﹐程氏尢豪侈﹐多畜聲伎狗馬﹐先生獨好儒﹐罄其貲購書五萬卷﹐招致多聞博學之士﹐與共討論。先生不能無用世心﹐屢試不售﹐亡何﹐鹽務日折閱﹐而君舟車僕之費頗不資﹐家中落﹐年已四十餘。癸未﹐純皇帝南巡﹐先生獻賦﹐授內閣中書﹐再舉辛卯進士﹐攺吏部文選司主事。未幾﹐上開四庫館﹐諸大臣舉先生爲纂修官﹐議敍攺翰林院編修﹐先生大喜過望。先生耽書史﹐見長幾闊案心輒喜﹐鋪捲其上而事不理。又好周戚友﹐求者應﹐不求者或彊施之。付會計於家奴﹐一任盜侵﹐公不勘詰。以故𨿽有助﹐如沃雪塡海﹐負券山積﹐勢不能支。乞假赴陜中﹐將謀之畢中丞沅﹐爲歸老計﹐至冒暑至署﹐未半月卒﹐人爭惜之。

◎松筠庵

松筠庵在宣武門外響閘﹐爲楊忠湣公故宅。乾隆丁未﹐胡雲莊司寇季堂會諸僚友醵金立祠﹐繪公像及同事諸公神位。地甚湫隘﹐有古槐一株﹐猶忠湣手植﹐想見當日淸貧之狀。韓旭亭先生有《過忠湣祠》詩甚佳﹐蓋丁未年初立祠時作也。

◎趙忠湣公祠

趙忠湣訁巽﹐南人。明崇禎間仕至監察禦史。巡視南城﹐城陷時﹐爲流賊所害於白帽胡同。其時黨人气盛﹐公以邊遠之士﹐未及攀躋淸流﹐故南中祭享及本朝賜謚時﹐皆未之及。乾隆初﹐公同鄕侍禦傅爲訁寧爲之表白﹐始補謚忠湣﹐立專祠以祀之。在憫忠寺旁﹐今爲南會館云。

◎成容若

成容若徳﹐爲納蘭太傅長子。中康熙癸丑進士。時太傅權震當時﹐而侍衛素嗜丹鉛﹐與諸名士交接﹐初不干預政事。惟吳漢槎謫戍黑龍江﹐以顧貞觀舍人向侍衛乞憐﹐故侍衛閱其寄吳小詞。詞甚淒苦﹐惻然曰「都尉『河橋』之作﹐子荊『楚雨』之吟﹐並此而三矣﹗此事三千六百日中弟當專任其責﹐毋煩兄更多言也。」貞觀曰「人生幾何﹖顧以十年期之﹖」侍衛乃白太傅﹐援例赦還﹐一時賢名大著。又刻宋﹑元﹑明諸家經解數千卷﹐名《通誌堂九經解》﹐一時傳誦焉。

◎甘嘯巖

甘嘯巖運源﹐襄平人﹐爲忠果公文曾孫。少隨父司馬公遊川﹑楚﹑滇﹑黔﹐西至衛﹑藏﹐故詩體渾厚遒勁﹐有唐人風味。爲劉海峯先生弟子﹐海峯甚賞識之。與先恭王交最篤。先生旣屢試不中﹐益放浪形骸﹐日酣飲酒肆中﹐遇輿夫負販﹐皆招與飲﹐曰「近日公卿皆若儕輩耳﹐余有何區別焉﹗」故人多忌之。晚年始仕爲英徳縣象岡司巡檢。福文襄王聞其善繪事﹐欲招致之﹐命韓桂ぎ司寇爲介紹。先生復書曰「某𨿽不肖﹐豈可以筆墨爲羔雁也﹗」卒不赴召﹐其耿介也若此。在余邸時﹐與韓旭亭先生最篤﹐曰「梁園賓客皆充數輩﹐惟君可當其選。」其輕傲白眼之習﹐至老猶如故也。

◎賈筠城

賈筠城虞龍﹐漢軍人。其祖某﹐任陜西道﹐以貪黷籍沒。孝廉少年落拓﹐貧難自立。與朱石君兄弟砥礪爲古文學﹐先恭王見曰「此奇才也﹗」因延致邸中。凡花朝月夕﹐互相酬唱﹐皆孝廉之作先成。坐中使酒罵坐﹐人皆厭之﹐獨先王識其品。與朱子穎運使爲莫逆交。所作七古﹐淋漓排宕﹐直入少陵之室。後贅於馬府尹第﹐稍以自給。以癆瘵終﹐年未三旬﹐先恭王甚悼惜之。時邸中有老儒王功偉富順﹐拘方之士﹐文字迂腐﹐與孝廉同年生。先恭王嘗指王笑曰「使汝早代賈筠城死﹐豈非天下快事﹖」𨿽一時謔語﹐亦可覘孝廉之學矣。

◎姚姬傳之正

桐城姚姬傳先生鼐﹐成癸未進士﹐官至刑部郎中。劉文正公素加賞識﹐曰「近日文人能知政體者﹐惟姬傳一人而已。」公爲方靈臯弟子﹐故古文學歸震川﹐而精粹過之。其紀事體多模仿廬陵﹐殊多神逸。文正薨後﹐公卽請假歸裏﹐以教課爲生。居鄕循古禮﹐日講政書於塾中。有賈人子以重幣聘公﹐力卻之﹐曰「鯫生𨿽貧﹐不能受無義之財也。」今年八十餘﹐輕健如故﹐猶著述不休云。

◎何義門

何義門先生值南書房時﹐嘗夏日裸體坐﹐仁皇帝驟至﹐不及避﹐因匿鑪坑中。久之不聞玉音﹐乃作吳語問人曰「老頭子去否﹖」上大怒﹐欲置之法。先生徐曰「先天不老之謂老﹐首出庶物之謂頭﹐父天母地之謂子﹐非有心誹謗也。」上大悅﹐乃捨之。此錢黼堂侍郎樾親告餘者﹐以南書房侍臣相傳爲故事云。

◎先禮烈王箭

先禮烈王所遺箭一﹐鏃與皆以木爲之。鏃長今尺六寸﹐徑三寸﹐圍九寸﹐周圍有觚稜者六﹐處穿孔﹐數亦如之。長三尺六寸﹐括之受弦處﹐寬可容指﹐非挽百石弓者﹐不能發而中之。按《唐六典》﹕「鳴箭曰。」《漢書》亦云「鳴鏑﹐﹤骨堯﹥箭也。」字書或作﹤骨孝﹥。吳萊詩「遠矣鳴﹤骨孝﹥箭」﹐皆此物也。世代敬藏於廟﹐余命王處士嘉喜繪爲圖﹐延諸名士題之。其中吳舍人嵩梁﹑孫太守爾準詩爲最﹐因錄之。吳蘭雪詩云「烈王腰間大羽箭﹐射馬射人經百戰。耳後勁風啼餓鴟﹐箭力所到無重圍。皂雕翻云虎人立﹐一洞穿胸鬼神泣。陣前奮冑摧賊鋒﹐雪夜斫壘收奇功。邊墻踏破中原定﹐帝銘彤弓拜家慶。箭傳三尺六寸長﹐百石能開猿臂彊。白翎金幹不可得﹐此物摩挲存手澤。王有名馬能報恩﹝事見《汪堯峯文集》﹞﹐作歌我昔貽王孫。千金駿骨市誰買﹐三脊狼牙幸猶存。願王寶此功載旌﹐苦矢貢已來周廷。」孫平叔詩云「白羽森森開素練﹐云是烈王腰下箭。心知是畫猶膽寒﹐何況沙場親眼見。沙場餓鴟叫鳴鏑﹐箭鋒所向無堅敵。敵人未識六鈞弓﹐魂多晴霄飛霹靂。我朝弧矢威八荒﹐賢王赤手扶天閶。薩爾滸戰如昆陽﹐二十萬眾走且僵。電閃橫馳克勒馬﹐蹴踏明騎如排墻。入關三發歌壯士﹐定鼎一矢摧天狼。廓淸海宇仗神物﹐肯射艸間兔與獐。勛成麟閣銘殊績﹐垂竹東房存手澤。狼牙鴨嘴不可得﹐獨此流傳有深識。我聞唐代傳楡﹤骨孝﹥﹐主皮禮射尊周膠。卽今金革永不試﹐苦矢枉自隨包茅。文孫七葉愼世守﹐寓意已比彤弓召。」

◎楊文勤

楊文勤公錫紱﹐江陰人。任漕帥二十年﹐以淸介稱﹐純皇帝甚寵之。其時漕運通暢﹐旗丁富庶﹐天庾賴之以濟﹐後共稱之。謝薌泉巡南漕歸﹐告余曰「見公所定條例﹐每項皆有寬饒余利﹐使人樂於從事﹐故一時所理井井﹐久而易行。」其後某公皆加撙節﹐國課所多無幾﹐而諸事叢脞﹐至私貨載滿艙板﹐而官米以致虧絀遲滯。故老成之見﹐非淺識者之所能知也。

◎謝濟世

謝侍禦濟世﹐廣西桂林人。中辛丑進士。補諫官三日﹐劾河督田文鏡偏袒知縣張球而妄劾黃振國﹑邵捷春之事。時田督以風勵自持﹐爲憲皇帝之所倚任。疏上﹐上震怒﹐以公偏庇科目﹐必有所主使者﹐因下刑部﹐嚴鞫主使之人。公昂首曰「果有其人。」眾訊之﹐公曰「某自幼讀孔﹑孟書﹐知事上以忠藎﹐卽爲孔﹑孟所主使也。」訊者語塞。獄上﹐遣戍軍營數載。純皇帝登極﹐赦還﹐氵存任至湖北督糧道。復與巡撫許容齟齬罷職﹐人爭惜之。

◎永相公

永相公貴﹐爲提督布蘭泰子。布歷任封疆﹐以苛虐稱﹐而公以寬大濟之。氵存至浙江巡撫﹐有廉聲﹐共以爲朱文端公後一人而已。入爲禮部尙書。時侍禦李公漱芳以劾忠勇公家奴欒大﹐以直鯁稱﹐復以條奏失職﹐降禮部主事。會有員外缺﹐公以李一人引見﹐無擬陪者﹐純皇帝以其違制沽名﹐謫爲副都統。守回疆時﹐髙朴以貪虐﹐回民恚怨﹐將激變﹐公首劾其事。上詫曰「永貴之罪原不至貶謫﹐然朕命其西行﹐適足以發髙朴之姦﹐消禍亂於未萌﹐似天啟朕衷也。」會籍某大臣家﹐獲公尺牘﹐言萬里遠行﹐皆自招罪戾﹐毫無訕妄之意。並言此地他物皆備﹐惟缺查糕﹐望便賜數兩諸語。上曰「引罪自咎﹐古大臣風也。」命驛賜禦廚查糕數斤以旌之。會召還﹐拜協辦大學士﹐未幾薨於位。公少時值軍機時﹐與阿文成公齊名﹐時稱「二桂」云。

◎金海住先生

金海住尙書﹐中壬戌狀元。直上書房﹐質莊親王爲其弟子﹐公善時文﹑應制詩﹐王善學之﹐卒以名世。公性直鯁﹐遇諸皇子有嬉笑者﹐卽面折之。體肥偉﹐夏日裸體園中﹐初無忌憚。時禁庭詞臣皆有所貢獻﹐公遇萬壽節﹐貢萊石菊花一枚﹐號曰「東籬壽友」。同事者誚其陋﹐公曰「天子富有四海﹐何所不備﹐奚賴吾輩措大所貢獻﹖其所以收納者﹐聯君臣之情故爾。此物吾所珍惜﹐故貢諸丹陛﹐亦野人獻芹意耳。」人皆服其誠朴。

◎英夢禪

夢禪居士英寶﹐永相公子也。其兄伊江阿任巡撫﹐一門赫奕﹐而居士隱居不仕﹐有張攝之之風。善繪事﹐摹倪髙士而酷似之。書法俊逸可喜﹐尢善指頭畫﹐識者以爲髙且園侍郎後一人而已。其兄撫齊時﹐居士聞其延納緇流﹐又交結近侍﹐慨然曰「夫以封圻大臣﹐素絲自勵﹐謹避嫌隙﹐猶恐察訪不周﹐自招罪戾。豈可結交權要﹐倚冰山爲巢窟﹐其禍不旋踵矣﹗」中丞果以是敗﹐人皆服其先見云。

◎海參領

海參領秀﹐滿洲人﹐爲褚庫巴圖魯裔﹝見前卷中﹞。幼患痘﹐左鼻壅塞﹐人多嬉笑。參領恥之﹐伺其母出﹐日以佩刀刺鼻孔﹐血涔涔下﹐卒通其竅乃已。時方七歲﹐其父嘆曰「此何異符生之刺目也﹗」氵存至正紅旗參領﹐以廉能稱。時和相建議﹐以官廏馬散兵丁飼養﹐會八旗大僚議﹐人皆應言如向﹐公獨曰「國家所以不惜數百萬金錢以爲萏牧費者﹐良以天閒重務﹐備緩急之用也。今若散給兵丁﹐𨿽稍濟其生計﹐倘一旦用之﹐則恐侵冒者眾﹐徒以繁刑害眾﹐無以濟實政也。」和岸然曰「汝是何齷齪官﹐乃敢抗乃公議耶﹖」卒如和議。後今上習知其獘﹐復命立廏飼養﹐所糜繕葺之費不貲﹐而公卒已數年矣。玉閬峯侍郎保﹐文士也﹐夙與公善﹐嘗曰「使八旗參領皆如海某﹐安有疲玩之兵卒哉﹖」將薦於朝﹐而公力辭﹐卒以勞瘵終﹐論者惜之。

◎費直義公

費直義公英東﹐瓜爾佳氏﹐爲蘇完部長。國初時首先歸順﹐髙皇帝任爲五大臣﹐事具國史。聞先恭王言﹐公病終時﹐有侍衛某乞假歸裏﹐回興京時﹐路遇大風霾﹐某乃下馬伏地﹐見風中火焰烈然﹐有數百小蛇附風而行。已而見巨蟒﹐其徑如甕﹐某懾栗無人色。聞巨蟒作人語呼曰「汝非某侍衛乎﹗吾乃費英東之魄﹐本由翼宿所降生﹐今事畢歸本垣位﹐汝可歸奏聰睿貝勒﹐愼勿以吾爲念也。」語畢﹐蜿蜒而去﹐已而風息。侍衛歸時﹐公已薨二日矣。其事𨿽近怪誕不經﹐然先恭王親聞其五世孫哈達哈語者﹐諒非虛謬﹐故筆記之﹐以志降甫騎箕之瑞焉。

◎汪參軍

汪參軍松﹐漢軍人。少爲參領﹐爲李都統喜所賞識﹐倚如左右手。都統公被譖﹐公亦罷斥。先恭王延爲記室﹐邸中護衛多驕悍不法﹐參領於中調護之﹐頗更舊習。時傅文忠當位﹐以寬厚博眾譽﹐公獨不善其所爲﹐曰「爲臺鼎重任﹐不知身任怨勞以濟國事﹐惟知含垢納污﹐以博一時虛譽。吾恐日後必有徇庇之夫假公譽以濟其私者﹐玩忄曷之風﹐由此日甚﹐先朝綦嚴之法﹐必因之隳壞矣。」後和相秉政﹐果以叢脞爲風﹐以冗爲解事﹐風俗因之日偸﹐實自文忠公有以啟之也。

◎韓大任

韓大任歸降﹐余已詳載。其入覲時﹐仁皇帝以其爲吳逆將﹐因畱爲內務府包衣參領。後隨佟忠毅公國綱徵噶爾丹﹐官兵已致勝﹐而伏賊猝發﹐忠毅公殉於陣。大任驚曰「吾聞臨陣失帥﹐兵家大罪。吾以叛逆之黨﹐久合誅戮﹐蒙上恩不死﹐得延殘喘已十載矣。今豈可坐必死之律﹐白頭脫帽﹐身膺徽糸墨﹐復對獄吏乎﹗以此殘軀﹐貽芳後世可也。」因以花布巾蒙首﹐馳入賊陣﹐手刃數十人然後致死。時吳逆將馬保降﹐命九卿會鞫﹐有某將軍爲彼所敗﹐時亦在坐。保昂首曰「某帥愼勿多言﹐吾𨿽不識汝面﹐而熟識汝之背矣﹗」蓋譏其敗潰也﹐某將軍爲之﹤典見﹥顏。在獄時﹐必以吳逆所賜袍蒙衣上﹐曰「吾不忘其舊徳。」蓋效小說家關帝覆舊袍之故事﹐亦可謂湣不畏死矣。

◎趙勇略

趙勇略良棟﹐寧夏人。年二十四以武勇受知於陜甘總督孟喬芳。從英王徵陜﹐授潼關遊擊﹐再隨大學士洪承疇徵南﹐遷副將。康熙元年﹐平西王吳三桂奇公﹐奏推廣羅鎭總兵﹐公知三桂必反﹐以疾辭。三桂大怒﹐欲劾誅之﹐總兵沈應時巽詞以解免。隨入闕﹐補天津總兵官。十三年﹐三桂叛﹐陜西大震﹐寧羌﹑惠安兵變﹐殺經略﹑提督﹐仁皇帝命公徵之。議者疑公陜人不可信﹐公請畱家口於都﹐而己率勁兵前往﹐上許之。時官兵敗散﹐屯堡荒廢﹐公沿路曉示﹐招兵歸原汛﹐劾貪墨﹐募健兒﹐軍威大振。斬首逆熊虎等四人﹐寧夏平。上疏奏蜀爲滇﹑黔門戶﹐若不先恢復﹐則滇﹑黔路不通﹐請乘勝進兵。上許之。公率兵抵密樹關﹐遇賊﹐敗之﹐擒其將徐成龍﹐遂取徽縣。過髙山深箐數十重﹐晝夜兼行﹐抵白水壩﹐時康熙之十八年除夕也。壩爲川江上流﹐與昭化唇齒﹐俗號鐵門檻。賊防守尢力﹐沿江立營﹐爲石囤﹑木炸﹑張炮﹐公下令曰「元旦渡江大吉﹐違者斬。」黎明﹐公騎孱馬﹐率麾下五千人橫刀渡江﹐江淺﹐爲萬馬騰簸﹐波濤盡立﹐呼聲震天。賊連發炮﹐傷數十人﹐無敢回顧者﹐賊大驚曰「此老將軍令如山﹐不可抗也。」方格鬥﹐天忽風﹐吹馬如吹舟﹐頃刻抵岸﹐斬賊將郭景儀等﹐獲旗幟器械馬匹無算﹐餘賊奔竄。追之﹐再勝於石峽溝﹐十日而克成都。公入城﹐秋毫無犯﹐收金銀印二百六十﹐僞札千﹐奏繳之。上大喜﹐手詔褒美﹐加勇略將軍﹑兵部尙書﹐總督雲貴。公密奏滇﹑黔倚蜀爲捍蔽﹐今蜀已得﹐而吳三桂又新死﹐宜乘機速進。上許之。當是時﹐王師徵滇﹐貝子彰泰自貴州進兵滇池﹐將軍賴塔自廣西進兵黃艸壩﹐滿﹑漢兵十萬餘﹐圍城九月未下。米斗四金﹐月需米六萬石。公至軍﹐卽向貝子陳三策﹕其一稱我兵匝圍太遠﹐自歸化寺至碧雞山東西七十餘里﹐呼調不靈﹐宜掘裏壕相攻逼。其一稱欲取內城﹐先破外護﹐使賊匹馬不可出﹐方可招降。其一降者宜分別收養﹐不宜盡發滿洲爲奴。貝子不悅﹐以滿洲語相駁詰﹐而公又不解﹐瞠目牾。幸公已奏聞﹐詔下悉如公策﹐貝子不得已與兵二千攻得勝橋。公望見橋頭炮臺甚密﹐白晝攻﹐所傷必多﹐乃伏馬兵於南壩兩岸﹐分步兵爲三隊﹐營壕墻﹐墻上多架交槍﹑子母炮﹐身披厚綿﹐持大刀督陣。夜二鼓攻橋﹐賊盡出死戰﹐其帥郭壯圖親搏戰。三進壕墻﹐而伏兵三起應之﹐列炬如星﹐槍炮雨下﹐賊敗走。公奪橋﹐追至三市街再敗之﹐天猶未明也。平旦入東南二門﹐郭壯圖自焚﹐三桂孫世自殺﹐餘賊盡降﹐南平。公本秦人﹐性戇﹐取蜀時見罪於將軍吳丹。丹爲明珠侄﹐珠心怵之﹐乃授意兵部﹐故抑公功。公復不平﹐屢上疏爭﹐珠主使其黨人禦史龔翔麟劾以大不敬﹐宜坐斬。上優容之﹐命乞骸歸裏。上徵噶爾丹時﹐復幸其邸﹐問方略以行。敍公功﹐封一等子。嘗諭侍臣曰「趙良棟果良將﹐惟性褊狹﹐與人每多齟齬。朕不用﹐實保全功臣也。」放歸數年卒﹐謚襄忠。乾隆中﹐純皇帝念其功﹐加封其嗣趙曰泌爲一等勇略伯云。

◎拉傅二公

拉忠襄公布惇﹐姓董鄂氏。以世蔭起家﹐仕至古北口提督。公多巧思﹐每剪制衣服﹐修理洋鐘錶﹐皆稱絕伎。乾隆戊辰﹐奉命同傅襄烈公淸同爲駐藏大臣。傅爲孝賢純皇后之兄﹐性甚忠鯁﹐其弟文忠公貴﹐公尙於人前呵叱之。時藏王頗羅鼐新故﹐其子朱爾墨特札布性凶悍﹐與準夷勾通﹐誣其兄某謀逆﹐手事刂其胸﹐計日舉事。二公密劾﹐上命嶽襄勤公鐘琪率兵討之。道裏遼遠﹐嶽公不時至﹐而賊逆謀益日熾﹐二公計曰「語云『千里裹糧﹐土有饑色』﹐況兵行萬里乎﹖今賊謀日甚﹐吾儕若不矯詔誅之﹐使其羽翼已成﹐吾二人亦必爲其屠害﹐而嶽公不獲進討。非惟徒死無益﹐而是棄二藏地也。不若先發制人﹐𨿽死猶生﹐亦可使繼之者易爲功也。」二公因矯詔召朱至樓上宣詔﹐預去其梯﹐朱跪拜際﹐傅公自後揮刃立斷其首。賊眾圍樓數重﹐二公知事不濟﹐傅襄烈先自刎死﹐拉忠襄揮淚久之﹐挾刃跳樓下﹐殺數十人﹐腸出﹐委蛇於地﹐然後死。事聞﹐上震悼﹐封二公爲一等伯﹐建雙忠祠於石大人胡同以祀之。

◎巴將軍

巴將軍賽﹐爲鄭獻親王孫。其父武襄公巴爾堪徵吳逆時﹐被創而死。公同撫遠大將軍傅公爾丹徵準夷﹐傅公兵旣潰﹝事見前卷﹞﹐公力戰潰圍出﹐覓傅公不見﹐以其已被賊害﹐慨然曰「余爲天子宗臣﹐今遇危急之秋﹐不能斬將搴旗以雪國恥﹐乃以陷帥得罪﹐何面目歸對妻孥也﹖」因復馳入賊壘。有裨將某逃出﹐須臾﹐見賊人以矛挑黃帶示曰「汝之宗室已被吾輩戮矣﹗」事聞﹐贈公爵﹐謚襄湣。乾隆中﹐以其子簡恪王嗣獻王封﹐追贈王爵﹐祀昭忠祠。

◎曹學士

成王言﹐乾隆中有直上書房者﹐爲內閣學士曹某。性迂魯﹐每以帝子皆生深宮﹐身體柔脆﹐必須輔以藥石﹐因上疏言「近日諸皇子日習書史﹐馳騁鞍馬﹐身甚勞瘁﹐皆宜服六味地黃丸以補腎水之源」等語﹐爲上所斥云。

◎都爾伯特

都爾伯特汗策淩﹑親王策淩烏巴什於乾隆癸酉秋首先投誠﹐上錫以王爵﹐優卹奴僕﹐定其遊牧地方﹐以資生息。策等感上撫字之恩﹐深入切骨﹐策淩卒時﹐諄諄告其長史曰「天可汗之恩﹐萬世不可負也。」策淩烏巴什投誠時﹐年最少﹐至乾隆庚戌年始卒﹐時西域大定已數十年矣。

●卷十

◎稗史

按﹕紀曉嵐宗伯《灤陽續錄》載五火神事﹐力辧其妄。因思委巷瑣談﹐𨿽不足與辧﹐然使村夫野婦聞之﹐足使顚倒黑白。如關公釋曹﹐潘美陷楊業﹐此顯然者。近有《承運傳》﹐載朱棣篡逆事﹐乃以鐵﹑景二公爲姦佞。又有《正統傳》﹐以於忠肅爲元惡大憝﹐又本朝佛撫院盲詞﹐以李文襄公之芳爲姦臣﹐包庇其弟。此皆以忠爲姦﹐使人豎發﹐不知作俑者始自何人。任使流傳後世﹐不加禁止﹐亦有司之過也。

◎華山道士

乾隆初年﹐有京師白雲觀道士往遊西嶽﹐夜宿湘子亭﹐見一道士﹐丰頤美髯﹐望之若仙﹐年已九十餘。與之談國初事最悉﹐京師道士怪而問之。其人慨然告曰「吾本滿人﹐少從英王西徵﹐戰功最多﹐氵存至參領。後隨經略莫洛徵王輔臣﹐洛爲輔臣所誘殺﹐吾儕恐以陷帥獲罪﹐乃隱避此山中﹐已六十餘年矣。」因流涕久之。命道士寄書歸﹐並告其居址里巷﹐子孫姓字。道士歸訪其宗﹐久已徙去﹐莫知誰何云。

◎笪侍禦

笪侍禦重光﹐句容人。居官有直聲。嘗劾明珠﹑余國柱二相國﹐棄官而去﹐不知所終。有吾邑金氏子﹐隨其舅氏之官甘肅﹐遇道士於漢龍山﹐年九十餘﹐作江南語。狀貌偉然﹐頗善書法﹐自云曾爲諫職﹐以劾權相去官。然自稱繡發眞人﹐不言姓字居裏﹐金氏子屢叩之﹐不告也。後金氏子歸告諸士大夫﹐皆云其狀仿佛侍禦﹐然終無左證也。

◎南徵小校

大兵討吳逆時﹐有涿州小校充軍以行。校初入伍﹐無他技﹐惟善烹飪﹐故畱營中爲軍士具食。一日﹐飯初熟﹐賊劫營入﹐眾軍奔潰﹐校倉皇恐無餘糧﹐因以飯囊系馬后。囊蒸馬背﹐馬咆哮轉入賊隊﹐賊將驚懼﹐我兵因之轉敗爲勝﹐大破其眾。主將嘉之﹐拔爲隊長﹐後累功至護軍參領。李靜軒先生少猶見之﹐其人自具其顚末﹐初不甚諱云。

◎查相國

查相國郎阿﹐滿洲人。雍正中累任督撫﹐無所施爲﹐人爭鄙之。其童名鈕鈕﹐遂呼爲「牛丞相」云。然性篤厚﹐嘗置產容城﹐田中有楊椒山祠﹐查感其忠﹐自撥二頃付畀子孫﹐以爲香火貲﹐而自食其餘租。後以罪籍沒﹐其田久無售者﹐上念其耆舊﹐因命賜其餘產﹐惟此田存焉。時人以爲其一念之善報云。

◎綠營增世襲

國初舊制﹐八旗官員陣亡﹐賜云騎尉世襲﹐綠營則仍沿明制﹐例與難蔭﹐非特旨者不予焉。乾隆甲辰﹐上諭兵部云「國家滿﹑漢視爲一體﹐同爲殉節之士﹐豈可功賞之間有所異也﹖」乃命文臣自大學士及典史﹐武臣自提督及把總﹐皆以次賞給世襲﹐與滿臣同之。故川﹑楚之役﹐將士爭先用命﹐皆上之厚澤所感也。

◎蔣欽

今傳奇家演楊椒山寫本時﹐見其旁有鬼哭﹐初不見於史策。按《明史》﹐禦史蔣欽劾劉瑾時﹐曾夜聞鬼哭云云﹐蓋卽欽事。演劇者以椒山名重﹐故附會之也。

◎忠臣狎妓

自古忠臣義士皆不拘於小節﹐如蘇子卿娶胡婦﹐胡忠間公狎黎女﹐皆載在史策。近偶閱範文正公﹑眞西山公﹑歐陽文忠公諸集﹐皆有贈妓之詩。數公皆所謂天下正人﹐理學名儒﹐然而不免於此﹐可知粉黛烏裙﹐固無妨於名教也。因偶題詩云「希文正气千秋在﹐歐九才名天下知。至竟二公集具在﹐也皆有贈女郎詞。」

◎李巨來夙慧

李侍郎紱﹐性聰慧﹐少時家貧﹐無貲買書﹐乃借貸於鄰人﹐每一翻繹﹐無不成誦。偶入城市﹐街衢鋪店名號皆默識之。後官翰林﹐庫中舊藏有《永樂大典》﹐公皆讀之。同僚取架上所有抽以難公﹐無不立對﹐人皆驚駭。後典試江南﹐闈中卷幾萬本﹐公皆披示﹐鉛華紛披﹐無不中肯﹐實近世文人所不逮也。

◎劉文定

劉文定公綸﹐武進人。少時家貧窶﹐曾至絕食。嘗以竹煙筒乞煙艸於鄰家﹐鄰人誚曰「煙艸消食﹐勿多吸也。」公笑受之。後受知尹文端公﹐首薦博學宏詞。張文和公喜其文穎銳﹐旣讀其詩﹐至「可能相對語關關」句﹐曰「眞奇才也。」因擢第一。後致位宰相﹐本朝漢閣臣不以科目進者﹐惟公一人而已。

◎劉武進相公

劉武進相公於義﹐性剛毅﹐受憲皇知。曾佩徵西將軍印﹐屢破準夷﹐時人榮之。乾隆中﹐公年已七十餘﹐奏事養心殿﹐跽跪良久﹐立時誤踏衣袂僕倒。公體素肥壯﹐加以禦座髙聳﹐因之暴薨﹐上甚惜之。傅文忠公出告人曰「劉相公今死得其所矣﹗」時人以爲笑談。

◎權臣奢儉

世之論人者﹐莫不以奢爲驕汰﹐以儉爲美徳者。然大臣臧否﹐自當論其大節﹐初不在奢與儉也。汾陽王姬妾數十人﹐寇萊公蠟淚成堆﹐卒爲名臣。秦檜之不著黃衫﹐王安石之囚首垢面﹐非不儉朴﹐然終不免爲小人﹐此史策之尢著者。近日某閣臣歷任封圻﹐簋不飾﹐其家奢汰異常﹐輿夫皆著毳﹤豆毛﹥之衣﹐姬妾買花日費數萬錢。嘗操演士卒﹐有司某適饋銀五萬﹐某揮散軍士﹐略無吝色。至於和相則賦性吝嗇﹐出入金銀﹐無不持籌握算﹐親爲稱兌。宅中支費﹐皆由下官承辦﹐不發私財﹐其家姬妾𨿽多﹐皆無賞給﹐日飧薄粥而已。然二公貪婪﹐如出一轍﹐初不以奢儉易其行也。

◎周文恭公語

周文恭公煌任武政時﹐語旭亭師云「今天下惟川﹑陜﹑楚﹑豫甲兵甚少。其地當中原腹心﹐道路險阻﹐一旦有盜賊竊發﹐恐非有司所能辦者。」欲見上陳奏經略﹐會以病去官﹐不果行。後川﹑楚教匪作亂﹐果以兵勢單弱不及防備﹐遂使蔓延九載始定。公言不幸而中也。

◎滕鄕勇

滕鄕勇嘉瓚﹐辰州人。苗匪叛時﹐公同弟兄數人糾合鄕兵﹐屢破賊寨﹐苗人憚之﹐謂曰「滕爺爺」。傅文襄王倚爲左右手﹐甚寵信之。公爲之畫策﹐指視苗洞山川險易如指掌間。苗人憚之﹐聞公兄弟他出﹐夜中潛兵圍宅﹐全家被害。兄弟甚憤激﹐請兵於王﹐會王疾甚﹐他將忌公勇略﹐不與一卒﹐且調撤其鄕兵。公乃率兄弟某﹐支身入苗洞﹐力殺數十人﹐遂被害。事聞於朝﹐上甚惋惜﹐贈云騎尉﹐世襲其家云。

◎八大家

滿洲氏族以瓜爾佳氏直義公之後﹐鈕鈷祿氏宏毅公之後﹐舒穆祿氏武勛王之後﹐納蘭氏金臺吉之後﹐董鄂氏溫順公之後﹐輝發氏阿蘭泰之後﹐烏喇氏卜占泰之後﹐伊爾根覺羅氏某之後﹐馬佳氏文襄公之後﹐爲八大家云。凡尙主選婚﹐以及賞賜功臣奴僕﹐皆以八族爲最云。

◎文體

汪鈍翁先生有云「昌明博大﹐盛世之文也﹔煩促破敗﹐衰世之文也﹔顚倒紕謬﹐亂世之文也。後生爲文﹐豈可昧於辭義﹐敉於經旨﹐專以新奇可喜﹐囂然自命作家﹖倘亦曾南丰所謂亂道﹑朱晦翁所謂文中之妖與文中之賊是也。」乃知文章盛衰﹐關乎世道。今幸值右文之世﹐而近日學者多以割裂古書﹐剿襲成語以爲博雅﹐而課士者復多取之﹐誠亦過矣。惟辛酉科王韓城掌北闈﹐一洗前人陋習﹐專以淸醇爲主﹐而落第者反訾不休﹐亦可笑矣。

◎權臣同列

自古權臣擅國﹐必以簡默易制之人引爲同列﹐以爲事無肘掣﹐抑且炫己之長。如楊國忠之於韋見素﹐盧杞之於關播﹐蔡京之於何執中等﹐秦檜之於楊願﹑段拂﹐溫體仁之於張四知等﹐無不皆然。惟蔡確與溫公共相﹐嚴嵩﹑徐華亭先後同列﹐後皆爲其所制。近日和┞相時﹐首相爲阿文成公﹐遇事輒相梗軋。後阿公薨﹐乃引其戚蘇公淩阿同相﹐遂肆無忌憚矣。閣中惟王偉人相公素與之忤﹐後┞會鞫時﹐首坐卽韓城也。故知古今姦臣﹐如出一轍﹐亦勢不容已也。

◎三王絕技

國朝自入關後﹐日尙儒雅﹐天潢世冑﹐無不操觚從事。如紅蘭主人﹑敬亭主人皆屢見漁洋雜著諸書矣。乾隆中﹐簡儀親王品行端醇﹐崇尙理學﹐其剛直可匹薛文淸﹐政治可匹王陽明﹐殆有過者。愼靖王詩筆淸秀﹐擅名畫苑﹐可與北苑﹑衡山把臂入林。近日成親王爲今上之兄﹐端醇儒雅﹐書法擅長﹐論者謂國朝自王若霖下一人而已。三王皆以屏藩之貴﹐涉獵文翰﹐轉非占畢之士所可及者﹐信所謂天資﹐非人力也。

◎書賈語

自於﹑和當權後﹐朝士習爲奔競﹐棄置正道。黠者詬詈正人﹐以文己過﹐迂者株守考訂﹐訾議宋儒﹐遂將濂﹑洛﹑關﹑閩之書束之髙閣﹐無讀之者。余嘗購求薛文淸《讀書記》及胡居仁《居業錄》諸書於書坊中﹐賈者云「近二十餘年﹐坊中久不貯此種書﹐恐其無人市易﹐徒傷貲本耳﹗」傷哉是言﹐主文衡者可不省歟﹖

◎本朝理學大臣

本朝崇尙正道﹐康熙﹑雍正間﹐理學大臣頗不乏人。如李安溪之方大﹐熊孝感之嚴厲﹐趙恭毅公之鯁直﹐張文淸公之自潔﹐朱文端公之吏治﹐田文端公之淸廉﹐楊文定公之事君不苟﹐孫文定公之名冠當時﹐李巨來﹑傅白峯之剛於事上﹐髙文定公﹑何文惠公之寬於待下﹐鄂西林之勛業偉然﹐劉諸城之忠貞素著﹐以及邵中丞基﹑胡侍郎煦之儒雅﹐蔡聞之太傅﹑傅龍翰敏之篤學﹐甘莊恪汝來之廉﹐顧河帥琮之剛﹐陳海寧﹑史溧陽之端方﹐陳桂林﹑尹文端之政績﹐完顏偉﹑張師載二河帥之治河﹐楊勤恪公錫紱之理學﹐皆揚名於一時﹐誰謂理學果無益於國也。

◎滿洲二理學之士

近日士大夫皆不尙友宋儒﹐𨿽江﹑浙文士之藪﹐其仕朝者無一人以理學著。轉於八旗之士得二人焉﹕一爲松尙書筠﹐蒙古人。𨿽不以科目進﹐然品行廉能﹐立朝不苟。和┞當國時﹐嘗與之抗﹐純皇篤任之。居家好理學﹐程﹑朱之書﹐終日未嘗離手。性孝友。其叔某﹐虎而冠者也。侵占其田﹐日相詬詈﹐𨿽公官至六卿﹐而其叔驅使之無異奴隸﹐嘗命手執炊﹐公笑受之而已。人有代不平者﹐公曰「倫常在焉﹐何可非也﹖」其孝友也如此。其一爲唐水部嵩齡﹐滿洲人。成辛巳進士﹐曾任兗沂道。少時以才能稱﹐老而歸於理學﹐曰「聊足以自懺耳。」理學之書無不具在﹐余嘗借觀之﹐公驚曰「君狂誕之士﹐而乃肄業及此耶﹖」蓋予素以淸狂著也。二公𨿽官階出處不同﹐然於舉世不爲之時﹐尙能篤於伊﹑洛﹐非知道之君子不能爲也。

◎古長城

自木蘭北數百里﹐有土堆巍然﹐東至郭羅斯﹐西抵準夷界。蜿蜒數千里﹐屯戍墩堠﹐猶有存者﹐土人云「古長城也。」按始皇前未聞築長城者﹐豈天地自然之界以限中外耶﹗抑果疏仡禪通所築也﹐然則始皇之見亦爲愚矣。

◎海道

按《宋史》﹐徽宗遣馬政報書於金﹐當時云「艱難險阻﹐始達其國」云云。按金時已據會寧﹐今盛京諸地﹐俱爲所有。宋使自登州航海﹐可朝發而夕至﹐何艱難之有﹖豈政不識海道﹐故紆其路與﹖抑記事家之附會也﹖

◎侍衛教場

國朝最重騎射﹐凡羽林虎賁之士﹐其退直之暇﹐嘗較射於教場中﹐卽明內操地也。鑲黃旗在皇城東北隅﹐臨禦河﹔正黃旗在聞華寺後﹔正白旗在小南城﹐卽明南內地也。

◎異姓王

本朝罕有以異姓封王者﹐國初孔有徳﹑尙可喜﹑耿仲明以泛海來歸﹐封孔爲定南王﹐耿爲靖南王﹐尙爲平南王。吳三桂以請兵功封平西王﹐揚古利以世臣故追贈武勛王﹐孫可望來歸封義王﹐黃芳度以殉節贈忠勇王﹐然皆不世其爵。惟福康安以徵苗薨於軍﹐特贈嘉勇郡王﹐其子徳麟現襲貝勒﹐蓋曠典也。

◎直恪公厚徳

舒直恪公諱超鐸﹐滿洲望族也。曾歷任西安﹑涼州﹑安西﹑黑龍江諸處將軍。純皇篤任之﹐嘗曰「滿洲世族未忘舊習者﹐惟某一人而已。」公性直篤。任西安時﹐其前將軍杜賴性貪鄙﹐屢扣糧餉﹐至自制餅餌令軍士以重價購之。公至三日﹐立劾其貪﹐士卒快之。任西安提督﹐金礦事發﹐牽連數百人﹐獄未決﹐公竟命釋之。僚屬有請之者﹐公曰「金礦窄不容足﹐安可容數百人﹖盜者必獲重寶以遠﹐奚累及無辜也﹖」後盜果於他境獲之。任黑龍江將軍﹐奏開倭市﹑許開墾諸疏﹐夷民便之。有饋參者﹐公笑曰「吾日啖數升﹐自能彊健﹐安用是物爲也﹖」因取小參啖之﹐曰「已領命矣﹗燃其味甚苦﹐無所取也。」人笑其朴﹐亦可覘其廉矣。

◎索家奴

索相當權時﹐性貪黷﹐一時下屬多以賄進。然多謀略﹐三逆叛時﹐公料理軍書﹐調度將帥﹐皆中肯要﹐吳逆患之﹐乃密遣刺客刺之。公正秉燭治軍書﹐見一修髯偉貌者立其傍﹐問曰「汝得非吳王刺客乎﹖」客長跪ぽ首。公曰「然則取吾頭。」客曰「若果害公﹐早取公首領去﹐不待公命也。吾至良久﹐見公批示軍機﹐咸如身至其地﹐料理軍書﹐竟夕不寐﹐誠良相也。某𨿽愚﹐豈敢刺賢相﹖」因反接請死﹐公笑揮之去。次日乃投公邸中﹐執奴僕役甚恭﹐公驅使無不如意。後公下獄﹐客潛入獄饋飲食﹐及公伏法﹐客料理喪殮事畢﹐痛哭而去﹐不知所終。按公此事可比張魏公﹐然張以忠貞立朝﹐名播後世﹐公乃苞苴不禁﹐致干國紀﹐反有負於客所望矣。

◎王西莊復明

王光祿鳴盛﹐家居時﹐目已瞽者數年。後遇髙郵醫曾某﹐以金鍼撥其翳﹐雙目復明。趙甌北曾以詩傳其事云。

◎山舟書法

梁山舟同書﹐文莊公子也。官侍讀卽引疾歸。善書法﹐遠近馳名﹐日本﹑朝鮮諸國貢使爭以重價購之。論者謂近日善書者﹕劉石庵相公朴而少姿﹐王夢樓侍讀艷而無骨﹐翁覃溪撫摹三唐﹐面目僅存﹐汪時齋謹守家風﹐典型猶在。惟公兼數人之長﹐出入蘇﹑米﹐筆力縱橫﹐渾如天馬行空﹐汪文端﹑張文敏後一人而已。

◎勇健軍

雍正中﹐西虜未靖﹐上號召天下壯士﹐得數千人。其最者﹐能開二十石弓﹐以鳴鏑射其胸﹐鏜然而返。又能開鐵胎弓﹐及舉刀千斤者。號勇健軍﹐命史文靖公司之﹐屯巴裏坤以備不虞。後西夷來朝﹐始罷此軍。故當時盜賊稀少﹐四海靖謐﹐論者謂帝善於牢籠勇士﹐不使其爲非也。

◎車騎營

雍正中﹐上命九卿籌禦西夷之策﹐嶽威信公獻車營法﹐其制仿邱舊制﹐稍加損益。凡車廣二尺﹐長五尺﹐用一夫推輦而四夫護之。五車爲伍﹐二十五車爲乘﹐百車爲隊﹐千車爲營。行以載糗糧軍衣﹐夜則團聚爲營。戰時兩隊居前﹐專司衝突﹐三隊後以隨之﹐其餘五隊﹐則團護元戎﹐以防賊入劫戰﹐並具圖以進。上命滿洲擴軍習之﹐號車騎營﹐後北徵時﹐屢以車師取勝。然其制嚴重﹐難以連行﹐和通之敗﹐轍亂靡﹐道路壅塞﹐士卒多有傷損﹐論者歸咎車戰﹐遂廢其營。然此役乃將帥驕慢﹐誤墮賊計﹐未必皆車騎之咎也。故存其圖以待後之用者。

◎帝王入獄

傳奇家演帝王未興時﹐多有入獄受困苦者。按古今惟漢宣帝少時﹐以巫蠱系獄﹐賴丙吉護之以免。光武少時﹐曾與李軼詞訟於嚴尢﹐陳宣帝流入西魏﹐系禁多年﹐此外更無他帝王系獄也。

◎宮女四萬

按開元時﹐後宮女官多至四萬﹐久禁不放﹐亦奢汰極矣。按本朝定例﹐從不揀擇天下女子﹐惟八旗秀女﹐三年一選﹐擇其幽嫻貞靜者入後宮﹐及配近支宗室﹐其餘者任其自相匹配。後宮使令者﹐皆系內務府包衣下賤之女﹐亦於二十五歲放出﹐從無久居禁內者﹐誠盛徳事也。

◎索明二相博古

索額圖﹑明珠並相時﹐權勢相侔﹐互相仇軋。後索以事伏法﹐明爲郭制府所劾罷﹐天下快之。然二相皆有絕技﹐索好古玩﹐凡漢﹑唐以來鼎鑊盤盂﹐索相見之﹐無不立辧眞贗﹐無敢欺者。明相好書畫﹐凡其居處﹐無不錦捲牙簽﹐充滿庭宇﹐時人有比以鄴架者﹐亦一時之盛也。

◎宋人後裔

兩漢以下惟宋室最爲悠久。𨿽屢遭變遷﹐其業猶存﹐卽亡國後﹐其後裔亦未有遭酷毒者。按野史謂元順帝爲天水苗裔﹐事𨿽暗昧未必無因也。近日董鄂冶亭制府考其宗譜﹐乃知其先爲宋英宗越王之裔﹐後爲金人所遷處居董鄂﹐以地爲氏。數百年之後尙有巍然興者﹐何盛徳之至也。

◎三年喪

自漢文帝短喪後﹐歷代帝王皆蹈其陋﹐惟晉武帝﹑魏孝文﹑唐徳宗﹑宋孝宗四君絕意行之。然武帝終惑杜預之議﹐孝文妄尊篡逆之婦﹐唐徳宗空騖虛名﹐宋孝宗感慕私恩﹐皆未得其正﹐故後世亦無述者。惟我純皇孝摯性成﹐力阻浮議﹐使千載之陋更於一旦。今上復能繼述前美﹐恪遵先志﹐實爲三代後之第一美談也。

◎四布衣

乾隆中﹐上特開四庫全書館﹐延置羣儒。劉文正公薦邵學士晉涵﹐於文襄公薦余學士集﹑周編修永年﹑戴東原檢討震於朝。上特授邵等三人編修﹐戴爲庶吉士﹐皆監修四庫書﹐時人謂之「四布衣」云。

◎本朝從祀

自明嘉靖間增祀孔廟﹐漢﹑唐諸儒及宋﹑元﹑明三代無不具列。本朝罕有繼者﹐惟乾隆初增祀陸稼書閣學一人而已。按國家右文之代﹐名儒輩出﹐如名臣湯文正公﹑李文貞公﹑孫文定公﹑楊文定公﹑朱文端公之崇尙儒道﹐下者之如李紱﹑方苞之於理學﹐顧炎武﹑胡渭﹑毛奇齡﹑朱彜尊﹑惠棟﹑任啟運﹑江永﹑顧棟髙等之於窮經﹐極一時之盛。乃有言職者從未議及﹐何也﹖

◎明非亡於黨人

近日訾議理學者﹐皆云明人徒知講學﹐不知大體﹐以致亡國﹐何不察之甚也。按明末君主昏庸﹐貂擅政﹐其國之勢﹐已岌岌不保者數矣。賴臣下克明大義﹐遇事敢言﹐以彌縫其過失。不然﹐如英宗之被虜﹐武宗之遊蕩﹐神宗之昏昧﹐其政皆足以亡國。而國未遽亡者﹐未必非諸君子保障之功。迨至魏閹擅政﹐誅戮賢臣﹐殆無免者。然後寇勢日熾﹐中原土崩﹐與東林諸君子何與焉﹖及夫唐﹑桂諸王奔竄海上﹐其勢萬無可救者﹐而諸臣日謀恢復﹐蹈死如飴﹐是明人之報主﹐亦云至矣。而今猶噢咻不已者﹐何哉﹖

◎三分書

乾隆中﹐上旣開四庫全書館﹐分發京師諸處。甲辰春﹐翠華南幸﹐念江﹑浙爲藝林之藪﹐其天府祕本﹐多有貧士難購辦者﹐因命續錄三部﹐分置揚州大觀堂之文匯閣﹐鎭江口金山寺之文宗閣﹐杭州聖因寺之文瀾閣﹐俾江﹑浙士子得以就近觀摩謄錄。實藝林之盛事也。

◎折子

自明太祖後﹐立通政司﹐凡內外章奏﹐皆須於其司掛號後﹐始能達入九重。故權相多以其私人專主其任﹐凡言路稍有動作﹐無不先知。故使讜言正論多有泄漏﹐以致被罪者﹐如嚴嵩之於趙文華是也。憲皇帝夙知其獘﹐乃命內外諸臣﹐凡有緊密事務﹐攺用折奏﹐專命奏事人員若干﹐以通喉舌﹐無不立達禦前。初無葛﹐數百年之獘政於是始革。通政司惟掌文書而已﹐無曩日之權也。

◎圖爾泰

康熙中﹐有滿洲科臣圖爾泰者﹐葉赫巨族也﹐與明珠同族﹐初不善其所爲。嘗劾奏滿臣權重﹐漢之六部九卿奉行文書而已。滿人謦之下﹐無敢違者﹐殊非立政之體。以忤當日權臣﹐謫黑龍江。公素尙理學﹐於戍所自置周﹑程四先生祠﹐朝夕禮拜﹐人爭笑其迂﹐亦可以覘其行矣。

◎朝鮮廢君

明人《十六朝小紀》中﹐曾紀朝鮮王李琮篡弒其叔惲事﹐朝鮮嗣王力辯其誣﹐具載於《池北偶談》中。今《明史》依違其詞﹐亦無明文。然吾邸屬有韓氏者﹐其譜言先世明璉﹐爲朝鮮武臣﹐爲惲所任用。後李因淫於宮閫﹐據奪大位﹐囚惲於某島中﹐以石灰霍其目。韓氏盡被族誅﹐惟其始祖云與其弟霓星夜逃竄﹐幾被擒獲。凡三月始至盛京投誠﹐太宗義其忠於所事﹐因授輕車都尉世襲云云。則是《小紀》所載﹐未必盡誣也。

◎將軍

古有「伏波」﹑「樓船」諸將軍名號﹐未有以將軍爲官名者。國初四方未定﹐多有以重臣佩諸將軍印將勁旅屯戍者﹐後遂沿爲滿人總兵之名號。惟察哈爾﹑烏魯木齊及天津水師稱都統﹐餘皆稱爲某處將軍﹐秩一品視提督上。盛京初名內大臣﹐後亦攺今名云。

◎世祿品級祿米

本朝沿三代之制﹐設立勛爵﹐以待有功。有古世祿之寵﹐而不畀以權﹐使功臣之後安享太平﹐而無敗壞決裂之患﹐實法三代而有勝者焉。初定公﹑侯﹑伯名位﹐歷級有九﹐子﹑男以下以國語稱之。乾隆初﹐允禦史舒赫徳請﹐攺子﹑男等名號。公位視三公﹐冠珊瑚﹐服鬥牛補﹐襲次二十有四﹐祿米六百石。侯﹑伯服與公同﹐侯次二十﹐伯次十八﹐祿米四百石。子位視正一品﹐服麒麟﹐歲祿三百石﹐次十六。男位視正二品﹐次十﹐祿米二百石。輕車都尉位視正三品﹐次八﹐祿米百石。騎都尉位視正四品﹐次五﹐祿米五十石。云騎尉位視正五品﹐次三﹐祿米六十石。凡位八﹐級二十有一﹐品位釐然﹐使功臣之冑有所贍養﹐較邁漢﹑唐之制遠矣。國初以開創勛者﹐不論階次﹐咸世襲罔替。其順治九年後封者﹐始以次爲沿革﹐其間有功業偉然﹐上特命視開國元臣世襲罔替者﹐蓋異數焉。乾隆中﹐純皇特念陣歿殉難諸臣﹐其後裔官一人﹐賜曰恩騎尉﹐位視正七品﹐世襲罔替﹐亦曠古未有之澤也。

◎三詔

國初世爵﹐與職任官員無異。每逢恩詔﹐輒晉其秩﹐故有以子﹑男而躐至公﹑侯者﹐爵位未免濫觴。康熙中﹐議準凡三詔所加者﹐皆遞減至其本封﹐故近日檔案﹐皆有三詔遞減之語﹐卽此者也。三詔者﹐謂入關﹑定都﹑及世祖親政詔也。

◎嶽威信始末

嶽威信公佩撫遠大將軍印以入覲﹐命提督紀公成斌權其篆。會準夷入寇﹐擄馬駝萬餘﹐紀不時奏﹐乃爲總督查郎阿所發﹐遂褫嶽公爵﹐置紀於法。然嘗聞老卒有云「嶽旣入朝也﹐紀以滿人彊勁﹐因以駝馬命副參領查廩領卒萬人驅牧。廩性懦葸﹐畏邊地寒﹐因以馬駝付偏裨﹐以五十人放牧而已。率眾避寒山谷間﹐日置酒髙會﹐挾娼妓以爲樂。會準夷入寇﹐偏裨報廩﹐廩笑曰﹕『鼠盜之輩﹐不久自散。』因按兵不往。及馬駝被擄﹐廩聞信﹐乃先棄軍去﹐過曹總兵壘﹐呼曹救之。曹性卡急﹐因率兵往﹐爲其所敗﹐單騎而奔﹐賴樊提督建率本標卒追之﹐轉戰七晝夜始卻其敵。廩見紀公﹐皆委罪於曹﹐紀笑曰﹕『滿人之勇固如是耶﹗』將收縛斬之。會嶽公至﹐紀告其故﹐嶽公驚曰﹕『君今族矣﹗滿人爲國舊人﹐黨類甚眾﹐吾儕漢臣﹐豈可與之相抗﹐以干其怒也﹖』因解廩縛﹐以善諭之﹐因皆委罪於曹﹐斬之以徇﹐而以捷聞。廩乃恨公入次骨﹐會查郎阿巡邊﹐故廩戚也﹐廩因矯控嶽公諸不法事﹐以及紀公掩敗爲功諸狀。查故怒嶽公﹐因誣實其言以聞。上大怒﹐斬紀公於營﹐置嶽公於詔獄﹐而廩官固如故也。」嗚呼﹗世宗之於嶽公﹐君臣之際可謂至矣﹐因誣一滿人卑賤者﹐乃使靑蠅之讒爲禍若爾﹐持國柄者可不省歟﹖

◎阿文成公用兵

乾隆辛丑夏﹐撒爾回民叛﹐上命阿文成公徵之。時阿文成公視中牟決口工﹐未卽趨赴﹐上命和相往攝其篆。和固自負其才﹐欲於公至前先時驅滅﹐乃刻期進師﹐卒爲所敗。又所調至將帥俱不爲所用﹐和每發一議﹐眾輒沮之﹐亦不能難也。及公至﹐和出迎﹐公問其失機狀﹐和赧然曰「將帥皆傲慢不爲吾用﹐公請試之。」公曰「然則斬耳。」和復問進兵狀﹐公笑不答﹐令諸將帥於次日晨集轅前。公每呼一將入﹐輒命和坐其側﹐公有所調撥﹐及命屯戍處﹐其人輒應如響。如是者數﹐和坐上甚恚憤。公部署畢﹐問和曰「諸將初不見其慢﹐尙方劍不知誅誰之頭也。」和戰栗無人色。公乃命和卽日銜命歸﹐和於是恨公入次骨﹐故終身與之齟齬﹐蓋構釁於此也。

◎義僕

乾隆乙卯﹐宜制府綿總督陜﹑甘時﹐好盤詰私販﹐凡回疆屯戍官吏私往來販﹐至者盡被所獲﹐立正典刑。有故巡撫某﹐貪吏也﹐以罪戍邊﹐使其僕李七往來販玉。事發﹐李挺身自認﹐謂主人初不知情。大吏脇以三木﹐李執辭如初﹐因論李大辟﹐罪某奪俸而已。及被刑日﹐李尙謂人曰「奴代主戮﹐是其分也。」初無悔心。嗚呼﹗公以宗戚之近而爲商賈之行﹐乃使其僕銜冤地下﹐今𨿽華衮顯然﹐不及死者多矣。

◎衣衣道人

乾隆初﹐宗室杜公某任安徽按察使時﹐有畫士年九十餘﹐相貌偉然﹐自號衣衣道人﹐杜公善遇之。嘗談及京都﹐道人言之井井﹐杜怪問之。道人泫然淚下曰「某本滿人﹐初屬某滿洲將軍﹐從徵吳逆。某將軍以軍降﹐某恥爲其下﹐故乘夜潛出﹐遂流落江湖間﹐以賣畫爲活。」因言當日滿洲諸將自尙善貝勒一路外﹐皆懷二心﹐有欲舉襄陽以北降者﹐賴蔡制府毓榮持之以免。故屯兵嶽州城下﹐八年不戰﹐諸將皆閉營壘擁諸婦女逸樂而已。後幸吳逆冥誅﹐其黨自潰﹐又聞東西兩路屢次奏捷﹐始不得已進兵﹝按東路爲先良親王﹐西路爲馬文襄公﹞。及賊平後﹐渚將皆蒙上賞﹐而東西兩路反有以敗亡致罪者﹐良可慨也。杜亦憤懣﹐故入都後屢舉以告人云。

◎淸寧宮

國初列聖﹐皆以儉朴開基。天聰間﹐𨿽卜都盛京﹐然其宮殿制度率皆艸創。淸寧宮爲列聖後燕寢處﹐其壁間懸以篝燈﹐純皇曾紀以詩。仰見祖宗勤儉之風﹐譬夫陶復陶穴﹐可並駕而驅矣。

◎純皇愛民

純皇憂勤稼穡﹐體卹蒼黎﹐每歲分命大吏報其水旱﹐無不見於翰墨。地方偶有偏災﹐卽命開啟倉廩﹐蠲免租稅﹐六十年如一日。甘肅大吏以冒賑致罪﹐後甘省復災﹐近臣有以前事言者﹐上曰「朕寧可冒賑﹐不使子民有所枵腹也。」後諸詞臣有以禦制詩錄爲簡冊進者﹐今朱相國祗錄上紀詠水旱丰歉之作﹐名《孚惠全書》以進。上大喜﹐賜以詩扇﹐告近臣曰「儒者之爲﹐固不同於眾也。」

◎理藩院

理藩院﹐古典屬國官也﹐國初建置故上林舊址。初置蒙古尙書一人﹐侍郎二人﹐秩視六部同。漢院判一人﹐秩三品。滿﹑蒙郎中﹑員外﹑主事若干人﹐漢知事四人﹑主事二人﹑經歷二人。故朱竹集中有贈宋院判云云﹐蓋漫堂尙書曾任是官也。後康熙中﹐漢員盡裁去﹐惟滿員獨存。司蒙古內﹑外部落諸務﹐分司五﹐曰旗籍前﹑後司﹐錄勛﹐賓客﹐理刑。後攺旗籍後司曰柔遠﹐賓客曰王會﹐錄勛曰典屬﹐又特設徠遠以司回部﹐遂析爲六。旗籍專掌內四十八部落疆域﹑襲封﹑譜族﹑旗制諸典。故各析部族畛域﹐勿使侵占﹐其臺吉有分析者﹐以加其賦﹐人丁滋蕃滿百者﹐許攺官屬以督之。其滋畜牛羊諸物﹐視其土之寒暖可種植者﹐許其自率蒙古人丁以耕。容畱漢人﹐及以貨易土者戒之。凡諸侯有襲封者﹐先許以辧其嫡庶﹐考其徳行﹐然後授以印綬。其弱小者﹐擇族人之忠正者護其印﹐旣冠而後納之。三歲修其譜牒﹐辧其貴賤﹐勿許冒賤爲貴﹐以良爲莠。每旗設都統一人﹐秩二品﹐副軍二人﹐秩三品。命諸侯自選其宰之良者授之﹐而部臣歲課其政令﹐有不職者易﹐暴戾者罪之﹐並飭其諸侯焉。王會司掌朝貢﹑會盟﹑聘享﹑武備諸政。令藩王凡充補近侍者歲一朝﹐余則三歲一朝﹐各於歲終分班入覲﹐分其名位﹐給以廩膳。凡朝﹐郎官領入大內﹐位宗室王公下﹐朝見如儀﹐元旦﹑上元復如之。歲朝上宴諸藩於紫光閣﹐郎官領進﹐自陽澤門入﹐宴於階次﹐奏樂﹐拜謝如儀。翌日﹐宗室王公序以享之。將歸﹐辭謝於乾淸門﹐禮臣宴享如儀﹐賞賚有差。貢則視其土之所宜﹐黍禾皮幣以及牛羊諸物﹐部臣受貢。翌日﹐寓其使於署中。俸幣則視宗室王公之半﹐有勛業者加之。各部落有荒饉者﹐部長捐金以救﹐乏則告於方伯﹐請賑於朝。凡使入﹐許以驛傳﹐視其途而賚之。國有大喪﹐則集諸藩王奔訃入次﹐舉哀如儀。典屬司掌外尼堪四部落﹐北入瀚海﹐西絕羌﹑戎﹐凡靑海﹑西藏諸土屬焉。各分視其畛域﹐奠其土宇﹐教以徳化﹐理其政績﹐旗制會盟﹐咸如內藩。屯戍將帥士卒﹐食其屯用﹐乏則請餉濟之。每歲閱武﹐本司員二人往視之﹐其技良者﹐賚其部長﹐兵仗弱者﹐示以罰焉。柔遠司掌外盟諸部朝覲﹑宴享﹑聘納諸儀。尼堪諸長四歲一朝﹐薄海諸長三歲一朝﹐篤本﹑西藏諸部長不限以年﹐五歲請命於朝﹐許則覲之。貢期﹐尼堪三歲一貢﹐西藏間歲一貢。各視土之所宜﹐尼堪貢馬﹑駝﹑羊﹑羯諸物﹐西藏﹑靑海貢藏香﹑﹤登毛﹥﹑馬﹑駝﹐其享使頒賚如內藩焉。徠遠司掌回部疆土分封﹑朝會﹑聘享諸政。嘉峪關外回部有十﹐曰吐蕃﹐曰丕占﹐曰沙蘭﹐曰昆辰﹐曰鄯顏﹐曰班﹐曰武始﹐曰韓榦﹐曰葉羌﹐曰和闐﹐盡統屬之。其舊疆建諸王二﹐咸如蒙古諸藩﹐余則置伯克司之。伯克者﹐回中長吏也﹐各視秩有差。三年考其政績﹐優者褒以幣賚﹐劣者付屯戍大吏治之。戶口丁數皆藏其籍﹐三載更之。回俗以十爲數﹐計一帕得中土五石有奇。錢曰普兒﹐皆委伯克以司鑄焉﹔田賦以種爲則﹐官田什取其五﹐次者什二﹐民田十一有常賦焉。關稅三十取一﹐皮幣二十取一﹐共畜產餘物各視其多寡以徵之。歲貢各視土之所宜﹐厥貢皮幣﹑果﹑金刀﹑毛毯以歲終納焉。俸幣視秩授以田土以代俸薪﹐長吏三百畝﹐中士百畝﹐下士八十畝﹐丁二十五畝﹐有其屯戍伯克均其糧以差之。外藩如布特﹑韓薩﹑安集延﹑愛烏罕諸屬國﹐皆置譯使以通其語﹐朝聘宴享﹐悉如朝鮮﹑琉球儀制。理刑司掌蒙古諸刑名﹐自斬絞外﹐罪止鞭朴﹐不及流徙﹐而以牛馬作贖刑焉。罰數維九﹐牛三馬六﹐遞以加之﹐窮者貰之﹐富者倍之。猗歟﹗北人﹐自秦﹑漢後匈奴﹑突厥遞雄其部﹐漢﹑唐主不能與抗﹐乃至和親納幣﹐含垢忍辱﹐以求旦夕之安﹐而寇警邊烽﹐又環然至矣。至若本朝﹐威徳偉然﹐氈廬月窟之長﹐無不匍匐庭除﹐爭爲臣僕。故列聖裂土封之﹐世畀其守﹐作我藩服﹐朝聘宴享﹐比隆三代﹐王者守四夷固如是也﹐豈漢﹑唐孱弱之主所能及哉。

◎八旗之制

我國家以神武開基﹐龍興之初﹐建旗辧色﹐用飭戎行。始建兩翼﹐其後歸附日眾﹐乃析爲八。以本部所屬者爲滿洲﹐蒙古部落而遷入者爲蒙古﹐明人爲漢軍﹐合爲二十四旗﹐制度備焉。每旗制﹐都統一人﹐副都統二人﹐參領五人﹐佐領以百丁爲率﹐無定官﹐而每以驍騎校一人隸之。鑲黃﹑正黃居都北址﹐次兩白﹐次兩紅﹐次兩藍﹐皆四周星拱以環禁城。凡城池﹑衙署﹑倉庫皆以驍騎馬兵守之﹐各於禁門外置公廳﹐都統﹑副都統更番直夜﹐以備不虞。火災則各往救之﹐出境者不預焉。禁城災則並往視﹐怠者絀之。皇上巡狩則增街衢之守﹝俗名街堆子﹞﹐歸則撤之。每三歲編審戶口﹐稽其幼壯﹐除其逃亡﹐書版藏於戶部﹐其有冒充濫入﹐以及隱匿不報者﹐罪其有司焉。閱選秀女﹐以三年爲率﹐屆期﹐戶部移文造籍申選﹐有隱匿不報者罪之。旗人有所逃亡﹐遞申刑部以督捕焉。大閱士卒﹐皇上親禦甲冑﹐巡閱營隊﹐八旗將士﹐簡精蓄銳﹐集於演所﹐肅聽軍令。陣法﹕漢軍火器﹑左翼四旗以次而東﹐西上﹔右翼四旗以次而西﹐東上。每旗鹿角二十﹐步卒八十八﹐引旗四人﹐長槍手二十。鹿角榜列炮十﹐鳥槍百﹐藤牌百﹐礦夫三十人﹐禦炮車夫百人。纛十﹐執纛卒三十﹐小旗二十﹐負旗將士二十﹐紅旗二十﹐麾旗二。金五﹐鼓一﹐金夫十﹐海螺五。每旗參領三﹐散秩官十﹐驍騎校十。每翼都統二﹐副都統每旗各一。滿洲火器營左翼四旗在漢軍左翼﹐右翼如之。鳥槍夫百二十人﹐護軍百二十人﹐總統五人。每旗纛二﹐執纛四﹐海螺十人﹐金五﹐鼓一﹐委傳宣官八人。金下麾旗者揚旗﹐鼓聲大作﹐鹿角夫前進﹐分隊而立﹐藤牌卒跳舞作斬虜狀﹐分合如法﹐三作而退。鼓聲一起﹐鳥槍夫列隊而進﹐槍聲齊發﹐聲亂聲虛之地﹐子落者罪之﹐麾旗者落旗﹐金聲初奏﹐槍聲頓止。俄而擂鼓如前﹐麾旗者揚旗槍進如前﹐如是者九。連環槍作﹐滿洲前鋒護軍乘馬者自兩翼出﹐彼此奔馳﹐煙霧衝天﹐天軍作衝圍狀﹐呼聲如嘩﹐盤旋者數﹐槍止乃已。金聲再奏﹐八旗驍騎卒衝陣而出﹐海螺畫角齊奏﹐旌旗耀日﹐隊伍整暇﹐傳宣官呼收兵者三﹐軍士咸頓首歡呼﹐再叩而退。兵部臣告禮成﹐上還禦營。翌日賞賚有差。每歲春秋咸集於仰山窪村﹝在徳勝門外十里﹞。簡練如儀﹐惟將士衣素服﹐不著戎冑以別之。演試火器炮石﹐歲以春秋用兵臣奏請﹐欽命大臣同漢軍都統演炮於盧溝橋﹐八旗以次演之﹐及牌者有賞﹐否則罪之。軍政五載一舉行﹐有四﹕一操守﹐曰廉﹑平﹑貪﹔一才能﹐曰長﹑平﹑短﹔一騎射﹐曰優﹑平﹑劣﹔一年歲﹐曰壯﹑中﹑老﹐以次定賞罰焉。故其紀律詳明﹐守職綦重﹐仿《周禮遂人》之制﹐舉而爲官﹐出而爲伍﹐凡力能舞勺者﹐無不持殳執銳﹐爲王禦侮。其較前代養撫市井之徒﹐而徒糜費國帑﹐得失不啻倍蓰矣。但承平日久﹐休養生息﹐甲兵有額﹐而生齒浩繁﹐加以姦宄之徒冒濫其籍﹐故使閒者日眾﹐不事生業﹐不無窮匱。𨿽國家屢有厚賚﹐難以博濟其眾。若在朝公卿﹐有爲國家計久遠者﹐宜仿《周禮》寓兵於農之策﹐開墾塞上閒田﹐以及京畿旗稅官地﹐使其各事南畝﹐生有定業。三時務農﹐暇以講武﹐國家若有所調遣﹐可朝呼而夕至﹐則其體卹耆舊之制﹐益昭然從厚矣。

◎駐防

古人云「千里持糧﹐士有饑色。」則知調撥之兵﹐非惟緩不救急﹐抑徒糜費國帑﹐疲勞士卒。故國家駐防之兵﹐最爲良制。盡選虎賁勁旅﹐屯戍四方﹐督其操練﹐嚴其律令﹐使四方稍有不靖﹐自可驅除﹐不須遠方調撥以誤時日。如近日河南寶丰教匪時有不靖﹐當時河南鎭兵皆調撥殆盡﹐賴開封士卒從馬中丞慧裕往相攻討﹐立時翦滅﹐亦其制之一效也。

◎吳廷楨

吳太史廷楨爲諸生時﹐以詩鳴世﹐宋漫堂尙書喜之。聖祖南巡﹐嘗迎駕於郊﹐宋漫堂指以奏曰「此吳中才子也﹗」上因命扶上禦舟﹐當面禦試﹐以聖駕巡幸爲題﹐限江韻。吳應聲曰「龍舟彩動旗幢﹐聖主巡方至越邦。」上問侍臣曰「舟至何處﹖」對曰「已至吳江。」公乃續曰「民瘼關心忘處所﹐侍臣傳語到吳江。」上笑曰「卽景生情﹐眞才子也。」因欽賜舉人。

◎賜奠

國家篤念舊臣﹐凡陪葬福﹑昭諸陵王公諸功臣﹐翠華臨幸﹐必賜奠焉﹐以寵耆舊之臣。先烈王入關後始薨逝﹐故未陪葬昭陵。乾隆戊戌春﹐純皇帝念王首創義舉﹐功冠諸臣﹐因特行賜奠禮於園寢中﹐哀慟久之﹐賜詩以旌其功﹐實曠典也。

◎配享

國家有大勛勞歷顯中外者﹐皆行配享太廟禮﹐蓋古紀於常之遺意也。西廡功臣爲揚武勛王﹑額宏毅公﹑費直義公﹑圖昭勛公﹑圖忠義公﹑馬文襄公﹑蒙古超勇親王﹑鄂文端公﹑張文和公﹑傅文忠王﹑福文襄王﹑兆文襄公諸人。東廡諸王﹐國初惟以武功郡王等四人配享﹐蓋以其絕嗣故也。雍正中﹐增祀怡賢親王。乾隆戊戌﹐上特念開創諸王功業偉著﹐未得與斯享﹐因命增祀禮烈王及睿忠王﹑鄭獻王﹑豫通王﹑肅武王﹑克勤毅王諸王於東廡中﹐亦一時曠典也。

◎郊勞

國家厚待功臣﹐以振士心﹐凡有將帥凱旋歸者﹐列聖皆行郊勞之禮。康熙中﹐先良親王之平耿逆﹐安和親王之定兩湖﹐貝子彰泰之平滇南﹐凱旋時﹐上皆親幸盧溝橋以郊勞之。乾隆己巳﹐傅相公恆平金川歸﹐純廟特築壇於黃新莊以旌其功。後兆文襄公惠平回部歸﹐阿文成公平定兩金川歸﹐上亦行是禮云。

◎拉總憲神力

拉總憲卜惇﹐董鄂氏﹐滿洲望族也。有勇力﹐能彎十力弓左右射。善詩﹐文不加點﹐頃刻數篇﹐以及外國番語﹐無不畢具﹐眞奇人也。性剛直﹐立朝不苟﹐嘗忤某相國﹐因遠戍西藏。會藏王叛﹐公殉於難﹐事見前卷﹐玆不復載。

◎呼延碑

乾隆中﹐大臣收復西域烏魯木齊﹐築城郭時﹐掘得漢裴岑《破呼延碑》﹐字體完善﹐遠勝《曹全》《夏侯》諸拓本。石逾千載﹐尙未剝落﹐眞奇物也。紀曉嵐尙書曾藏一通﹐罕以示人云。

◎書法

余素不善書﹐人爭嗤之﹐深以爲恥。然明王鳳洲尙書素不善書﹐嘗自云「吾目有神﹐吾腕有鬼。」近時紀曉嵐尙書﹑袁簡齋太史皆以不善書著名。按《晉史》﹐武帝疑太子不慧﹐召東宮官領而以尙書疑事命其判決。賈氏乃命張泓代對﹐而太子手書以呈﹐武帝稱善。按惠帝愚暗﹐世所罕見﹐乃能手書決辭以對﹐筆畫端楷可知。然則善書亦何足貴也。

◎葉副將

葉副將淸﹐臨淸人。氵存至本協副將。王倫之變﹐公嘗抱疾與知州秦公震鈞同守其城﹐凡十餘旬。賊人嘯聚甚多﹐晝夜圍之﹐公應時堵禦。患痢疾勢甚委頓﹐秦公嘗勸其休息﹐公曰「吾聞均之死也﹐與其死疾﹐寧死於賊。」遂帶疾從軍。賴大兵雲集﹐其城獲全。公卒以疾死﹐上甚憐之。

◎畢制府

畢制府沅﹐庚辰狀元﹐歷任兩湖總督。性畏懦無遠略。教匪之始﹐畢受相國和┞指﹐不以實入告﹐致使蔓延日久﹐九載始靖﹐人爭咎之。姚姬傳先生至曰「戮畢沅之屍﹐庶足以謝天下。」其受謗也若此。然好儒雅﹐廣集遺書﹐敬重文士﹐孫淵如﹑洪稚存﹑趙味辛諸名士﹐多出其幕下。嘗歲以萬金徧惠貧土﹐人言宋牧仲後一人﹐信不虛也。

◎湖北謠

畢公任制府時﹐滿洲王公福寧爲巡撫﹐陳望之淮爲布政﹐三人朋比爲姦。畢性迂緩﹐不以公事爲務﹔福天資陰刻﹐廣納苞苴﹔陳則摘人瑕疵﹐務使下屬傾囊解橐以贈﹐然後得免。時人謠曰「畢不管﹐福死要﹐陳倒包」之語。又言畢如蝙蝠﹐身不動搖﹐惟吸所過虫蟻﹔福如狼虎﹐𨿽人不免﹔陳如鼠蠹﹐鉆穴蝕物﹐人不知之﹐故激成教匪之變﹐良有以也。今畢公死後﹐籍沒其產﹐陳爲初頤園所劾罷﹐惟福寧尙列仕版﹐人皆恨之。

◎八大王

蘇州閶門外有八大王祠﹐神像須眉偉然﹐著本朝衣冠﹐有風疾者禱之輒愈﹐俗名「箭風八大王」。云系國初王公﹐孤舟招撫其土﹐土人疑爲姦細﹐鑿舟斃之﹐後知其情﹐因建祠以祀之。按國初下江南時﹐云屯席捲﹐所向無前﹐初未有王公死其地者。或云﹕蓋偏裨之將偶被所害﹐土人不知﹐以爲王公﹐建祠以祀﹐理或然歟。

◎土國寶

土國寶者﹐明太湖盜也。國初歸降﹐洪文襄公以其人敏捷﹐因薦授蘇州巡撫。性殘暴﹐一時紳故老無不被其害者。又因抗糧案﹐株連生員數百﹐盡行斥革﹐震動一時。後又交通鄭氏﹐欲以地叛﹐爲制府麻文僖公勒吉所知﹐因搬取其兵馬糧餉﹐盡赴江寧﹐然後露章劾之。國寶偵知欲逃﹐城門已閉﹐因夫婦縊死鐘樓﹐中外快之。

◎王述庵書

己未夏﹐吳中有杖責諸生之獄﹐今得王述庵少司寇《與平恕書》﹐文甚遒勁﹐故具載之。書云「違晤經時﹐伏稔執事興居安豫。弟以鼎湖大故﹐匍匐入都﹐前日始回吳下﹐備知諸生獲罪﹐深爲駭異。諸生寒士居多﹐求貸於富戶﹐乃事理之常。伊等或以教課爲業﹐或以筆墨爲生﹐無力償還﹐亦其常分。賴有父母師保之責﹐正宜加之憐惜﹐或代爲寬解﹐或再爲分限﹐俾得從容措繳。卽使伊語言粗率﹐亦何至不能稍貸﹐乃至撲責寒士﹐以媚富戶﹐實無情理。此非該令平日與富戶交結往來﹐受其饋賂﹐卽系意存庇姦爲事後得錢之計﹐情事顯然﹐不待推求而可見。諸生之不平則鳴﹐有何足怪﹖惟是時承審之員﹐非該令平日結納之上司﹐卽系狼狽爲姦之寅好。通臬將赴湖南﹐不顧其後﹐而撫軍初蒞新任﹐以至四出查拿﹐牽連數十﹐掌嘴鎭項﹐淩辱不堪﹐成何政體﹖當今律令內﹐從未有生員借貸不還遂致責革之條。若以聚眾爲名﹐亦當視其應聚與否耳﹗漢時太學生舉幡闕下﹐見於《漢書》不一﹔唐之太學生爲陽城而聚集﹔宋之太學爲李綱而聚集﹔至周朝瑞等爲趙汝愚而聚集﹐史冊載之﹐不一而足﹐以爲美談。蓋凡事必先定其是非﹐如諸生理屈詞窮﹐糾眾以挾制縣令﹐重懲之宜也。若縣令先以挾私違制﹐則人有同心﹐豈能默爾﹖一呼百應﹐吁告上臺﹐以求利斷﹐自無不可。斯時卽宜告承審各員﹐研究富戶平日與該令有無交結﹐何以討好如此。果無他故﹐然後科以性情凶暴違制擅責之咎﹐仍另爲該生起限﹐寬緩淸還﹐諸生自必欣然而散﹐何至成此大獄﹐使土民重足而立也。往在京中﹐那繹堂司空言宜撫軍爲人仁厚﹐劉竹軒倉場亦言其老成精細。及昨過蘇相見﹐謙和恭敬﹐抑然自下﹐實有古賢臣風範。特其時兩司未到﹐獄案已定﹐而執事又無一言救正﹐縱地方官之所欲﹐恣其蹂躪﹐此必非撫軍之本意也。今者﹐荷蒙皇上坐照如神﹐洞燭其違例擅責之由﹐降旨再飭制軍研審﹐制軍居心公正﹐未必謂然。然成事不說﹐是否覆盆能白﹐尙未可知。倘執事以系鈴者解鈴﹐則日月之更﹐民皆仰之矣。弟此次進京﹐仰見皇上典學右文﹐而王韓城﹑劉諸城二相國以及石君冢宰﹑繹堂司空﹐贊翊熙朝﹐愛才好士﹐力持大體﹐恐承旨之下﹐於此亦不慊然。弟見數十年來﹐小省學政﹐職分本微﹐奉督撫如上司﹐與州縣相結納﹐甚至幸其呼爾蹴爾之助﹐婀惟諾﹐殊爲可恥。若夫江﹑浙學差﹐皆三品以上大員﹐出膺任使﹐地分旣髙﹐卓然自立。故遇有諸生品行不端者斥之﹐學業不進﹐詞章不工者﹐令廣文夏楚之﹐其餘則是曰是﹐非曰非﹐所以重人才而勵廉恥。今執事久以詞林雅望氵存受主知﹐兼旦夕入贊綸扉﹐惟是扶持士類﹐主張名教﹐庶可與石君諸公相見耳。至近來州縣所以魚肉諸生﹐其意蓋在立威。威立而諸生箝口結舌﹐則庶民何敢出而爭控﹖是以獄訟之顚倒﹐徵收之加耗﹐無所不至。比者言路大開﹐江南漕政﹐橫徵重斂﹐已一一仰叨聖鑑﹐故制府亦力爲振作﹐今冬定作淸漕之局。但州縣或有陽奉陰違﹐倍收多取﹐恐生監連名訐告﹐而州縣指爲哄堂鬧事者甚多﹐未知執事可能究其是否﹐俟案定而後量加董戒﹔抑或如此案不科州縣之失﹐而卽科諸生之罪。若使仍助其焰而長其气﹐則吏治之壞﹐不知伊於何底也。弟陳臬三司﹐且於大理寺﹑都察院﹑刑部三法司均爲堂上官﹐所見生監控告之案﹐不勝枚舉﹐然未見有人因其抗令而右袒之至於此者。弟與緣事諸生並無門生故舊之雅誼﹐一至蘇州﹐卽知此案已上聞﹐並荷聖明指摘。所以不辭饒舌者﹐實以此案追債事輕﹐關於士气者大﹐而關於將來漕獘者尢大。且爲執事風節所關﹐夙叨世好﹐度無肯效忠告之誼者﹐故忘其愚戇﹐用布區區﹐如或以規爲﹐則韓文公之《諍臣論》﹐歐陽公之《與髙若訥》及《與杜祁公論石介書》﹐取而研之可也。」其文亦眞可與韓﹑歐諸文並傳而不朽矣。

◎世俗之論

世俗鄙夫之論﹐似是而非﹐足有關於風化。嶽中丞之廉正﹐余嘗記吳人所作《嶽靑天歌》以美之矣。今有某散騎見余記﹐譏之曰「嶽公木偶人耳﹗受其下屬欺罔﹐不知省察﹐又更張禺報銷之政﹐重使苛擾﹐閭閻受其災害﹐烏得爲廉吏哉﹗」余曰「子何不察之甚也﹗夫正人之過﹐如日月之蝕﹐非不韜匿其光﹐然而久之其光華仍照耀於天下也。況自古正人貽笑於後人者﹐亦復不少﹐如子產之智尙受紿於校人﹐黃霸不識雞﹐皇甫嵩以董卓爲正人﹐袁粲失計於劉秉﹐房﹑杜以蕭爲俗學﹐魏元忠薦郭霸﹐富鄭公以王安石爲君子﹐胡安國之附秦檜﹐眞西山有『一鍋面』之謠﹐皆不失爲君子﹐又何獨嶽公哉﹖況當時督撫不尙廉而尙才﹐故使貪婪之風徧於天下﹐姦民因之搖動﹐至今流毒未遠﹐反覆思之﹐實堪切齒。而嶽公獨能自守﹐時人頗非笑之﹐嶽公不顧﹐至今天子力革其獘﹐天下守臣始稍有自好者﹐由是其風始革。獨是嶽公於舉世不爲之時而慨然爲之﹐亦豪傑之士也。縱使有所過失﹐諸君子宜代爲隱匿之不暇﹐何況嶽公淸貞剛介﹐其過未必若斯之甚。今吾子不備責往日之貪婪者﹐而責嶽公鰓鰓之過﹐亦見其自比於貪墨之吏﹐設淫詞而助之說也。」某赧顏而退。

◎嘉慶初年督撫

今上親政之始﹐政治維新﹐一時督撫罔非正人﹐如嶽中丞輩已詳載於前。其他大吏﹐亦皆卓然一時﹐今因某公之論﹐故詳載之。長公麟﹐覺羅氏。中乙未進士。撫吳中時﹐廉名素著。嘗私行街市間以察下吏賢否。首淸漕政﹐下屬抗之﹐公斥其最貪者﹐力持其議﹐故吳民至今賴之。嘗忤和相﹐遣戍伊犁數年。今上召入﹐命爲陜甘總督。陳公大文﹐會稽人。成辛卯進士。乾隆中歷撫兩粵﹐以能吏名。今上初政﹐首調山東。其省大吏屢非其人﹐吏治廢弛﹐貪污徧野﹐公至日﹐剔淸漕務﹐首劾貪吏三十餘員。公性深嚴﹐凡下屬叩見﹐皆溫顏以對﹐談論良久﹐然後正色申之曰「汝某政事貪賄若干﹐予皆悉知﹐若不速攺﹐余劾章已定艸矣。」故下屬咸畏之。故哄傳曰「山東民不反而官反」之言﹐亦可覘公之爲人矣。覺羅吉公慶﹐武功郡王某世孫。性溫厚長者。初撫齊﹑越諸邦﹐𨿽無所施爲﹐去後民輒思之。每於署中構屋三間﹐不采不琢﹐僅庇風雨﹐室中惟設長幾一﹐椅十數﹐宋儒書數冊而已。凡判事﹑見客﹑起居﹑飲食無不於其室中﹐他屋皆封鎖之﹐其儉朴也如此。今任兩廣總﹐督加協辦大學士髙公書麟﹐文端公晉之子也。首擢安徽巡撫﹐有善政。純皇帝最喜之﹐加兩江總督。以忤和相故﹐貶謫西域數載。今上親政﹐首擢浙閩總督。再調雲貴﹐劾罷前督富綱﹐人謂仁者之勇。其弟副憲公廣興﹐以劾和┞擢官﹐屢劾大吏。公不喜其所爲﹐嘗於上前告之。後調兩湖總督﹐屢奏大捷。嘗於炎暑中奔馳山谷間堵剿教匪﹐不使入境﹐卒以是構疾薨。上甚悼惜之﹐以一等男世其家。汪公志伊﹐桐城人。以縣令起家﹐累任至福建巡撫﹐皆以廉著。嘗陛見熱河﹐公惟乘一敝車﹐束僕被於其中﹐後隨二奚奴而已。往來都邑數十﹐人皆不知其爲封疆大吏也。請客惟用二簋﹐不事口腹。又嘗疾天下廢講宋儒﹐因刊幼學儀節之書﹐皆總括濂﹑洛之書爲之﹐人爭目爲怪物。書制府特與之甚契﹐後易以某制府﹐情性不適﹐因引疾去﹐人爭惜之。臺公布﹐蒙古人。初任戶部銀庫郎中。時和相專權﹐補者皆以貲進﹐故任意貪縱﹐侵盜官項。又勒索運餉﹐外吏經年累月﹐不時兌納。公至日﹐與員外郎和公徳盟諸庫神﹐積獘爲之一淸﹐人以爲瑞云。後任廣西巡撫﹐粵西儲糧虧缺甚多﹐公調停數年﹐倉庾充刃﹐下僚爭慶。公性廉明而不外顯﹐嘗不喜制府吉公之沽名太甚﹐與之牾。時人有疑之者﹐余曰「韓﹑範上殿﹐爭之如虎﹔蜀﹑洛二黨﹐訖如寇讎﹐然均不失爲君子﹐亦可定二公之品矣。」初公彭齡﹐萊陽人。初任禦史﹐劾彭參政元瑞兄子冒充吏員事﹐彭公爲之罷官。時言路久閉﹐無敢與大員忤者﹐公毅然疏入﹐人謂之鳴鳳朝陽云。江西巡撫陳淮性貪婪﹐又信任南昌令徐午﹐人爭怨之﹐其民謠云「江西地方苦﹐遇見陳老虎﹐大縣要三千﹐小縣一千五。過付是何人﹐首縣名徐午。」公卽並其謠劾之﹐陳爲之罷官。任南巡撫﹐南撫江蘭﹐虎而冠者﹐公又劾罷之。逾年以親老陳情﹐攺補京職。後任巡撫爲伊桑阿﹐任黔撫時卽以貪婪著﹐又冒銅仁苗洞功績﹐入境後勒索沿路供用﹐滋擾下屬。公已去任﹐聞之嘆曰「均爲天子大臣﹐豈可以去官故﹐卽目睹下民受害而棄之不顧﹖」又露章劾之。上震怒﹐以手書獎公而賜伊自盡﹐滇民大悅。吳公熊光﹐常熟人。初任軍機時﹐以才能著﹐純皇帝與今少司農戴公衢亨特擢卿貳。和相以非己保薦﹐故攺補外吏。今上親政﹐首擢河南巡撫。時豫省重遭景安﹑倭什布之虐﹐盜賊徧野﹐民不聊生。公至之日﹐爲之定保甲﹐聚鄕勇﹐堵禦盧氏東境﹐不容一賊犯邊﹐處之數載﹐豫省安堵如故﹐士民賴之。今遷兩湖總督王公秉韜﹐漢軍人。以縣令起家﹐累遷潁州守。丁巳春﹐教匪突至光州﹐去潁州甚近﹐豫省大吏皆畏葸閉關﹐任其寇飽去。公慨然曰「均爲天子守臣﹐豈可以疆域故﹐致遺害於眾也﹗」因同提臣定公柱團結鄕勇數千﹐戰於境上。定公故知兵﹐軍容甚整﹐公復勵以忠義之言﹐助其糧餉﹐屢破賊壘﹐賊甚畏之﹐踉蹌而去﹐豫省賴之以安。朱石君司農時守皖撫﹐甚器重之。今上親政﹐首薦爲奉天府尹﹐有徳政。今任南河道總督。公性方正﹐不好沽名。長制府麟﹑汪中丞志伊皆以廉名著﹐公輒不喜其爲人﹐嘗曰「長三﹑汪六皆名過於實者﹐奚足爲貴也。」荊公道乾﹐介休人。性直朴。爲縣令時﹐嘗著敝衣冠獨步上轅﹐絮應手出﹐人爭笑之﹐不顧也。以朱石君薦﹐代其爲安徽巡撫﹐𨿽無所更張﹐而下屬畏之﹐不敢於以非道﹐請客惟用五簋飯脫粟而已。後以疾去官﹐人爭惜之。阮公元﹐儀徵人。家世任武職﹐惟公以科甲著﹐自釋褐至卿貳甫五年。好博學﹐羣經諸子無不通貫﹐尢精《爾雅》﹑小學諸書。以朱石君薦﹐任浙江巡撫。前中丞以貪名著﹐而公易以寬和﹐下屬相慶以爲更生。溫﹑臺盜賊充斥﹐公與提臣李長庚設法捕之﹐其風稍戢。性和靄而能守正不阿﹐嘗有縣令欲謀美缺﹐以賄幹其父某代爲之請﹐公謝曰「元未仕時﹐此身本屆父母﹐今承乏爲天子大吏﹐豈可以私犯義﹖」絕不允其請云。上待之甚厚﹐每批其折﹐嘗卿之而不名云。

◎嘉慶初年諫臣

今上卽位﹐首下求言之詔﹐故一時言官皆有丰采﹐指摘朝政﹐攺如轉圜。𨿽其間不無以妄言獲咎者﹐然其補益良多矣﹐故列名於後。廣公泰﹐滿洲人。下詔時﹐泰同廣興首先應詔﹐參劾和┞姦慝諸款。卽時伏法﹐人爭快之。今任內閣學士蔣公攸﹐漢軍人。嘗劾外省貪吏宜降革者﹐李奉翰﹑景安﹑秦承恩諸人因之先後獲罪。外省吏治爲之更張﹐實自攸發也。副憲公瑚圖靈阿﹐宜制府綿子也。性豪邁不屑小節。今上親政﹐公首條關稅﹑鹽務諸獘﹐又請卻納貢獻﹐停止捐納﹐一時皆懍其丰采云。馬公履泰﹐仁和人。今上親政﹐履泰首論湖督景安畏縮偸安﹐老師糜餉之罪﹐安爲之罷職。又論湖北教匪﹐姦民宜除﹐難民宜撫諸條﹐上盡從之。繼公善﹐滿洲人。𨿽爲和相所引﹐無所依附。時翻譯科場皆近臣子弟藉以進身﹐頂冒傳遞之獘﹐繁不勝言。言官以其傷眾﹐無敢言者﹐但括取文場獘聒瀆不休﹐惟善首論翻譯諸獘﹐場務始嚴。公後遷太僕卿﹐八旗士卒畜養馬匹﹐多有冒領其餉﹐飼者十不二三﹐出牧時啖番使以金帛﹐爲蒙古所哂。善復犯眾怒言之﹐其獘遂淸。滿人恨入切骨﹐至驗馬日﹐眾誤以戴菔塘璐爲善﹐毆之幾斃。事聞﹐首謀者伏誅。今遷盛京禮部侍郎張公鵬展﹐廣西人。任禦史時﹐頗爲敢言。嘗陳奏出師八獘政﹐皆中要。刑部郎中金光悌素便佞﹐專擅一時﹐諸堂官多包庇之。後遷光祿少卿﹐猶戀戀其司職﹐鵬展劾請離任﹐其略云「以天子之刑部而金光悌一人專擅二十餘年﹐其餘司官皆出門下。故使比暱爲姦﹐無阻之者﹐良可慨也。」上遽允其請﹐人爭快之。和公靖額﹐滿洲人。以翻譯起家﹐而素重文士。滿洲舉人﹐舊例三科後始簡選小京官。人多缺少﹐致多壅塞﹐非歷科三十餘年不能入仕﹐反不若漢人大挑之捷徑。靖額深憫之﹐因陳請同漢人例﹐一體選授縣令。百年獘政﹐一旦攺之﹐人爭頌其徳云。衛公謀﹐濟源人。成辛巳進士﹐年七十餘始爲諫官。福文襄王康安𨿽屢立戰功﹐然所歷封疆﹐苞苴廣進﹐沒後復膺重典﹐未免濫觴。今上責那繹堂司空諭旨有「福康安歷任封圻﹐簋不飾」之語﹐因備論王貪婪諸狀﹐不宜配享太廟﹐子孫享其非分之榮。上𨿽未允其請﹐一時之公論與之。周公┉﹐寧夏人。初論外省大吏多有參劾﹕「屬員初無劣迹﹐恐悃忄無華之人﹐不得上司之歡心﹐以致被劾者眾。請嗣後照大計例﹐許其付咨引見﹐則其員之賢否﹐自難逃聖明洞鑑之中﹐可使大吏專擅之習爲之稍減。」上允其請。庚申夏﹐彭蕓楣尙書入內﹐落馬昏僕﹐朱石君司農因以己輿載出。故事﹐大內無特旨不容車轎出入﹐┉因劾之﹐其略云「朱無無君之心﹐而有無君之迹」云云。又溫藩司承惠﹐冒以鄕勇功爲己功﹐又依附罪撫秦承恩﹐致使武關有失﹐亦附劾之。當時𨿽奉嚴旨﹐未數月﹐石君輿夫有闖禁門﹐故毆傷守者。上切責之﹐嘗曰「周┉之言甚正﹐殊堪嘉也。」沈公琨﹐歸安人。江蘇生員之獄﹐巡撫宜興庇護屬員﹔又信任管門家人﹐致使苞苴日進﹔特造嚴刑以訊告者﹐有小夾棍﹑頭腦箍諸名目﹔又於國喪中任意演劇﹐無所忌憚。琨皆一一陳之﹐乃罷興職。逾歲﹐上欲巡幸盛京﹐琨復上疏阻之﹐亦見稱一時云。蕭公芝﹐漢陽人。久淹詞館﹐及用禦史﹐年已七十餘。上疏奏端正風俗反朴還純﹐以天道人心啟沃上聞。其文洋洋數千言﹐皆有關於政治﹐一時翕然稱之。王公寧煒﹐山東人。嘗上疏言「上之用人行政﹐宜習其素﹐不可因其有人保舉﹐遽加升用。如金光悌﹑黎兆登等﹐非不有人薦用﹐然考核其實﹐殊有未稱者」云。遊公光繹﹐福建人。曾上疏言「今大臣未盡和衷﹐武備未盡整飭﹐願效魏元成《十思疏》以裨治化。」上獎之。後滿洲某侍郎因公爭憤﹐上曰「遊光繹之言不爲無見﹐殊屬可嘉。」後以劾黃公永沛罷職﹐人爭惜之。

◎苗氏婦

嘉慶戊午春﹐和相妻死﹐發殯於朝陽門外﹐一時王公大臣無不往送﹐余亦從眾而行。比至﹐車馬壅阻﹐因飯於農家。逆旅苗姓有老婦云「觀君容止﹐必非不智者。今和相驕溢已極﹐禍不旋踵﹐柰何趨此勢利之途﹐以自傷其品也﹖」余赧顏以退。不逾年﹐和相果敗﹐卒應其婦之言。嗟夫﹗當和相擅權時﹐一時貴位無不仰其鼻息﹐視之如泰山之安﹐初欲終身以賴之者﹐乃其智反不若一村婦識也。

◎舒太夫人

滿洲舊俗﹐凡所婚娶﹐必視其氏族之髙下﹐初不計其一時之貧富。有時惑於勢利之見﹐以致以賤淩貴﹐以髙就下﹐人多恥之。然至感其義行﹐與之聯姻﹐初不計其品之髙下﹐此古人所難能﹐於吾外祖母舒太夫人見之。太夫人姓馬氏﹐爲文襄公曾孫女﹐直恪公嫡配也。初感吾邸趙護衛之義﹝護衛名赫紳﹐事見前卷﹞。欲爲吾表兄某聘其孫女﹐吾母以其爲家君僚屬﹐故爲之代辭。太夫人曰「吾𨿽貴族﹐然能與忠義之士結爲親誼﹐其榮多矣﹗奚必計其族之貴賤也。」卒訂其婚。生子某﹐齠齡已入學。舒氏𨿽世出名臣﹐然罕以科第進者﹐人皆以爲太夫人盛徳之報云。

◎紀曉嵐

北方之士﹐罕以博雅見稱於世者﹐惟曉嵐宗伯無書不讀﹐博覽一時。所著《四庫全書總目》﹐總匯三千年間典籍﹐持論簡而明﹐修詞澹而雅﹐人爭服之。今年已八十﹐猶好色不衰﹐日食肉數十斤﹐終日不啖一谷粒﹐眞奇人也。

◎明用度奢費

明代歲入帑金不過數百萬﹐然其國用十倍於今。九邊月餉﹐半飽私囊﹐六部耗費﹐多不可計﹐其宮殿一切鳩工取材﹐皆倍於今。乾隆中﹐重修明長陵﹐啟其寢殿護板﹐皆以生銅鑄之。又康熙中﹐通溝澮﹐其溝皆以巨石築之﹐其中管粗數尺﹐皆生銅所鑄也。又西什庫中尙餘宮人鞋數十箱﹐皆以珠寶飾之﹐其糜費也若此。故迨至末年﹐國帑匱乏﹐致借餉於朝臣﹐良有以也。而不知者尙造蜚語﹐言內庫財帑丰盈﹐莊烈帝靳之不賞軍士﹐何其亻舜也。

◎噶禮母

康熙中﹐兩江總督噶禮﹐滿洲人。貪婪一時﹐家貲巨萬。嘗造金絲帳以眠其母﹐以其母素奉佛。家畜女尼數百﹐而其母暱其少子﹐初不喜禮之所爲。會禮與張淸恪公伯行互相參劾﹐聖祖初頗右禮﹐乃置張公詔獄。而吳民素服張公﹐從行者數千人﹐爭至暢春園代爲張公請命。上益厭張之沽名﹐會問安於孝惠章皇后宮﹐禮母固後近戚﹐上遇之﹐不及避﹐上因詢其子所爲﹐何以與張齟齬故。其母乃言其子貪狀﹐且言張之冤譴。上怫然曰「其母尙恥其行﹐其罪不容誅矣﹗」因置禮於法﹐而復起用張公。後其母貧窶﹐以織纖爲生﹐其族之無知者﹐咸歸怨之﹐時諺曰「噶禮之母﹐爲禍之祖」云。

◎方靈臯之直

方靈臯先生﹐受世宗知﹐以罪累而致卿貳。性剛戇﹐遇事輒爭。嘗與履恭王同判禮部事﹐王有所過當﹐公輒怒﹐拂袖而爭。王曰「禿老子敢若爾﹖」公曰「王言如馬勃味。」王大怒﹐入奏﹐上兩罷之。公往謁查相國﹐其僕恃相公勢﹐不時稟﹐公大怒曰「狗子敢爾﹗」以杖叩其頭﹐血涔涔下。其僕狂走告相公﹐相公迎見﹐公云「君爲天子輔臣﹐理宜謙沖恭敬﹐款待下僚﹐豈可縱豪僕以忤天子卿貳﹐公誤多矣。」卒拂然去﹐查長揖謝之乃已。後復至查邸﹐其僕望之走曰「舞杖老翁又來矣﹗」其憚公若此。公立朝甫一載﹐政事多有匡裨﹐嘗密薦來相公保﹑魏尙書廷珍﹑方敏愨公觀承﹑顧河帥琮﹑方中丞世俊於朝﹐後皆卒爲名臣。而世人皆以文士待公﹐初不知其直鯁﹐故表出之。

◎靑樓

近日皆以靑樓目爲娼妓之所。按《南史》﹐齊武帝興光樓上施靑漆﹐世人謂之靑樓。東昏侯云「武帝不巧﹐何不純用琉璃﹖」是靑樓乃帝王之室﹐未可以名賤者之居也。

◎應制詩

近日有滿州某制府﹐初非科目進身﹐韻語非其所長﹐自以爲善。又好擬和應制諸題目﹐人爭笑之﹐自不覺也。鐵冶亭保嘗與戲曰「兄詩殊勝少陵。」某尙謙謝。冶亭徐曰「少陵應制之詩無如此之多也。」

◎庚子火災

乾隆庚子﹐城南火災﹐毀焚數千家﹐延及城樓雉堞﹐經月乃已。或言火災之先﹐有賣菜傭夢一人告曰「京師當有火災﹐汝視某火神廟額字如朱﹐卽其期矣。」某日往視﹐其守者詢知﹐因暗塗豕血以戲之。次日果有是災﹐人皆以爲妄言。按《淮南子》云「歷陽有老嫗頗行仁義﹐有兩書生過之﹐告曰﹕『此國當沒於湖。嫗視東城門有血﹐便走上山﹐勿反顧也。』嫗數往視﹐門吏問之﹐嫗對如其言。東門吏殺雞血以塗其門﹐明日嫗早往視﹐便走上山﹐國沒爲湖。」然則古卽有此事也。

◎孫文靖

孫文靖相公士毅卒時﹐余嘗作四律挽之﹐或有譏譽非其人者﹐因焚其稿。近讀《東坡集》﹐見有《挽韓絳詩三首》﹐備推其人。按絳爲王荊公所引﹐世人呼爲護法沙門﹐初非端士﹐而蘇公褒之如此﹐可見先輩之忠厚也。嗟夫﹗文靖𨿽有交結權要﹑殞師安南之咎﹐然其遇事明斷﹐下屬震畏。於當其時﹐貪吏如李侍堯輩布滿天下﹐而公獨以廉著。每出巡﹐輕車減從﹐不擇飲食。嘗郵傳至江西﹐時餘業師程蓉江先生爲縣令﹐往謁之﹐公卽呼與對食﹐惟蔬食數簋而已。又連劾巴延三﹑富勒渾二滿洲貪吏﹐皆時人之所難能者。余嘗比之明周忱﹑胡宗憲﹐信非阿諛﹐反有勝於絳也。

◎黑經

喇嘛有咒詛之術﹐凡蒙古有所爭鬥﹐必令其徒誦之﹐時有驗者﹐名曰「黑經」。然其掌壇番僧往往自斃﹐蓋邪術也。按漢武帝嘗命丁夫人祀祠﹐以詛大宛﹑匈奴。《北史》﹐天竺有婆羅僧﹐善咒詛人﹐魏太武嘗用之﹐蓋卽此術之濫觴也。夫以堂堂之國﹐不能以威徳勝人﹐而欲仗區區之異術以壓其敵﹐其志亦鄙矣。

◎蘇州街

乾隆辛巳﹐孝聖憲皇后七旬誕辰﹐純皇以後素喜江南風景﹐以年邁不宜遠行﹐因於萬壽寺旁造屋﹐仿江南式樣。市廛坊巷﹐無不畢具﹐長至數里﹐以奉鑾輿往來遊行﹐俗名曰蘇州街云。

◎甘莊恪

甘莊恪汝來﹐吳江人。少任淶水令﹐有徳政。時有禦前侍衛某﹐往放禦鷹﹐蹂躪田苗﹐公卽命鎖至庭﹐大杖數十。大吏聞之﹐驚曰「某令瘋耶﹖」因共劾之。聖祖笑曰「不畏彊梁﹐眞民父母也。」因擢其官。後遷至吏部尙書。乾隆初﹐純皇堅意復三年喪﹐諸臣莫詳其制﹐公時任禮部﹐依據經注﹐參定大禮﹐繁儉當理﹐後皆遵之。後暴薨於署﹐同事者爲相公訥親﹐因親送其喪歸。訥先入﹐見老嫗縫紉於庭﹐訥誤以爲奴婢﹐因呼曰「傳語夫人﹐相公暴薨於署矣。」婦愕然曰「汝爲誰﹖」訥備告其故﹐老婦汪然大泣﹐始知卽夫人也。訥因問有餘貲否﹐夫人曰「有。」啟囊出銀八金﹐曰「此誌書館月課俸也。俸本十六金﹐相公儉﹐計日以用﹐此所餘半月費也。」訥因感泣﹐代以衣衾殮之﹐歸奏於上。上亦感動﹐命內務府代理其喪﹐入賢良祠。

◎書光顯寺戰事

雍正庚戌敗軍之事﹐余旣詳書於前卷矣。今閱先外祖行述﹐乃知光顯寺大捷之事﹐其謀乃發出於一偏帥﹐因詳書之以志往事。初﹐傅爾丹之旣敗也﹐虜勢日張﹐無敢攖其鋒者﹐因闌入喀爾喀界。時超勇親王策淩遠屯他戍﹐酋帥利其厚貲﹐欲擄其遊牧。其副曰「彼爲盟長﹐北藩之最彊者﹐若激其怒﹐以遏吾歸﹐諾顏難生還也。」酋長不從﹐乃破其寨﹐擄其妻孥﹐驅牛羊數萬以行﹐因南犯大靑山。當是時﹐先修親王屯歸化城﹐順承郡王屯賀蘭山﹐互相掎角。聞警﹐先修王調宣﹑大二鎭卒整旅以待。事聞﹐世宗命大學士馬爾賽佩撫遠大將軍印﹐一等侯李大副之﹐率精卒數萬人遏其歸路。虜酋知有備﹐因而南擄﹐諸蒙古無敢拒者﹐敗亡者數部落。時超勇王聞警趨歸﹐知其妻孥已被擄﹐倉卒計無所出。適先外祖舒穆祿直恪公諱綽爾鐸﹐以理藩院侍郎轉餉至彼﹐超勇王因謁之﹐告其故﹐且欲奔訴於朝。直恪公笑曰「余素以豪傑待王﹐今乃知王直匹夫耳﹗夫蒙古諸藩以王爲最﹐朝廷方恃以辦賊。今𨿽妻孥失陷﹐然其勁卒尙存﹐王若統率諸部﹐盡力向敵﹐遏其歸路﹐則可一戰成功。然後妻孥可全﹐疆域可復﹐朝廷則必旌王之功﹐厚賚以酬其勞﹐其收功遠矣。今若不顧大計﹐單騎歸朝﹐諸將帥不明王心﹐必以王爲敗僨﹐收付廷尉﹐按律定科﹐吾恐漠北諸部不復爲王有也。」超勇王感激嘆曰「君言良是﹐男兒一腔血﹐當爲諾顏倒也。」因反旆以向敵。諾顏者﹐蒙古所謂君也。直恪公復命使謁順承王﹐乞出師以相助﹐超勇王聞之﹐益用命。其護衛某能日行千里﹐嘗立髙峯上拱手作雕立狀﹐賊人不覺。王因命其潛入賊營﹐悉知其虛實﹐然後檄調諸部落蒙古兵﹐得三萬人。王曰「賊眾三十萬﹐以一誅十可以禦敵矣。」乃會順承王﹐請其孱弱滿軍以行。順承王簡其精銳付之﹐超勇王笑曰「吾所以請王師者﹐欲以其餌敵也﹗不然﹐王師縱彊﹐焉能禦彼百戰之師哉﹖」乃易孱弱以行﹐日行三百里﹐至光顯寺。王笑曰「其險已爲吾據﹐賊𨿽百萬﹐可成擒也。」寺左阻河﹐右山﹐眾請王登山據險﹐王曰「賊知吾據要害﹐若自上游以渡﹐吾軍反不易成功也。」因命諸滿軍背水而陣﹐諸蒙古軍於河北﹐而己率勁旅萬人伏於山側﹐且屬諸將曰「聞胡笳聲卽率以進。」部署始定﹐賊眾果大至。見我背水軍盡滿洲卒﹐其酋笑曰「前日敗亡之餘﹐復敢與鬥﹐囚僕可增額矣。」其副曰「策淩﹐人傑也﹐今吾已破其部落﹐彼豈甘心於吾﹖而吾往來數千里﹐並未見其禦敵﹐恐彼駐師於此以遏吾歸也。」酋笑曰「彼國之制﹐從無以外藩將滿兵者﹐彼烏敢在此哉﹖」因率眾越險以進。滿師皆披靡﹐棄甲沿河而走。虜眾適追掠間﹐聞陣作胡笳聲﹐須臾旌旗徧滿山谷間﹐王倏作蒙古語曰「策淩在此阻君之行。」因率眾從右山下﹐馳如風雨﹐王擲帽於地曰「不破賊不復冠矣。」其軍無不一當百﹐爭先用命﹐谷中之屍可踏而行也。賊狼狽渡河以逃﹐河北諸蒙古將聞笳聲結隊以進﹐復半渡以擊之。虜眾大潰﹐其副戰死﹐酋帥率數百人騎白駱駝陰夜以遁。河水盡爲之赤﹐王從容於馬上彈琵琶唱胡曲以歸。先是馬爾賽之師屯於烏蘭城﹐以爲虜不復經此﹐因日置酒髙會﹐置軍事於不理。李大故馬戚﹐惟其言是用﹐及諸路捷書至﹐其軍士咸欲出師立功﹐馬屢止之。復聞賊哨騎至﹐諸將復請命﹐曰「吾奉命屯戍於此﹐未奉命退賊也。」諸將士銜刀斫柱﹐間有泣者﹐李大以鞭揮之曰「守吏緊閉其關﹐其越出者﹐吾以軍令斬之。」諸將益憤。傅閣峯尙書鼐時以偏裨從軍﹐慷慨言曰「相公奉命遏賊歸路﹐今逆賊天亡其魄﹐豕突於此﹐正男兒殺賊立功時﹐柰何緊閉其關﹐任其去﹐坐失機宜也﹖」因率本部斬關而出。馬不得已始下令追賊﹐時虜已遠去。適副都統達爾濟受先修王節制追至﹐馬誤以爲虜師﹐因命軍士擊之﹐兩軍互多傷損﹐然後知之﹐乃收兵歸。托辭爲賊行速急﹐難以追及入告﹐賊竟得從容去。奏入﹐世宗大怒﹐因斬馬爾賽於軍﹐李大長流塞外﹐超勇王等論功封賞有差。虜帥歸告其主曰「南朝大有人在﹐策淩謀勇兼備﹐未可攖其鋒也。」然後虜酋始斂兵戢眾﹐微吐和意。上復遣傅閣峯尙書鼐﹑阿文勤公克惇往諭其間﹐和議乃成。事詳傅閣峯事﹐玆不復載。越十年﹐超勇王薨於軍﹐純皇帝念其勛勞﹐命配享太廟﹐蒙古王公以勛勞侑享廟廷者﹐王一人而已。嗟夫﹗當是時諸大將坐擁彊兵者﹐不下十數﹐莫不養寇自重﹐不肯禦敵。幸而直恪公籌畫於前﹐超勇王奮激於後﹐乃始摧挫其鋒﹐和議始成。若非馬爾賽之閉關縱寇﹐則其酋可擒﹐其部可滅﹐不待夫日後其國內亂﹐自相敗亡﹐歷二十年之久始克收復其土也。

◎章嘉喇嘛

國家寵幸黃僧﹐並非崇奉其教以祈福祥也。祗以蒙古諸部敬信黃教已久﹐故以神道設教﹐藉仗其徒﹐使其誠心歸附以障藩籬﹐正《王制》所謂「易其政不易其俗」之道也。然亦有聰慧之士生其間者﹐如章嘉國師者﹐西寧人﹐俗姓張。少聰悟﹐熟悉佛教經卷﹐純皇帝最優待之。性直鯁﹐上嘗以法司案卷令師判決﹐師合掌曰「此國之大政﹐皇上當與大臣討論﹐非方外之人所敢預也。」又寺與某相國鄰﹐師惡其爲人﹐卒不與之往來。其尢著者﹐爲折服哲惇番僧叛謀之事﹐故詳載之。乾隆乙亥﹐阿逆之謀旣露。﹝事詳前卷﹞誠勇公命喀爾喀親王額林沁伴之入覲。額中途泄其謀﹐故縱阿去﹐上震怒﹐賜額自縊。故事﹐元太祖裔從無正法者。諸部蠢動﹐曰「成吉斯汗後從無正法之理。」因推其兄哲惇國師爲主﹐勢多叵測。師時扈從木蘭﹐上以其事告之﹐師曰「皇上勿慮﹐老僧請折簡以消逆謀。」因夜作札﹐備言「國家撫綏外藩﹐恩爲至厚。今額自作不軌﹐故上不得已施之於法﹐乃視蒙古與內臣無異之故﹐非以此盡疑外藩有異心也。如雲元裔卽不宜誅﹐若宗室犯法又若之何﹖況吾儕方外之人﹐久已棄骨肉於膜外﹐安可妄動嗔相﹐預人家國事也﹖」遣其徒白姓者﹐日馳數百里﹐旬日始達其境。哲惇已整師刻日起事﹐聞白至﹐嚴兵以待﹐坐胡牀上﹐命白匍匐而入。白故善遊說﹐備陳其事顚末﹐哲惇已折服。更讀師札﹐乃善諭白歸﹐其謀乃解。夫蒙古素稱彊盛﹐歷代以全力禦之﹐尙不能克﹐師乃以片紙立遏其姦﹐亦可嘉也。師守戒甚嚴﹐晚年病目﹐能以手捫經典盡識其字﹐人爭異之﹐亦彼教中篤行之士也。或言師有奇術﹐因造諸怪誕不經之事以歸之﹐則非余所敢知也。

◎江陰口談之誣

國初豫通王下江南時﹐所至摧朽拉枯﹐無不立下。惟江陰城守推典史閻公應元爲之拒守九十餘日﹐大兵四集然後破之。夫以卑員末秩能於萬不可爲之時﹐乃欲堅守臣節﹐誓死不降﹐亦可憫也。乃近日江陰口實謂「閻公守城時﹐大兵屢爲所敗﹐至於三王九將盡被所害」云。按國初並無親藩隕傷﹐卽滿洲諸大將亦未有殉節於江陰者。蓋當時偏裨之將偶爲所傷﹐土人欲彰其功﹐故爾張大其詞﹐初不知閻公之忠在於百折不回﹐初不計其謀略之疏密也。近日劉圃三《祀閻典史文》亦有云「遂使南頓舊臣﹐幾傷賈復﹐壕梁諸將﹐先殞花云」諸語﹐亦沿其誤﹐故詳辧之。

◎毛文龍之殺

袁崇煥之殺毛文龍﹐其事甚冤。世儒以崇煥後死可憫﹐故爾掩飾其過﹐至謂毛文龍果有謀叛諸狀﹐非深知當日之事者也。文龍守皮島多年﹐𨿽有冒餉﹑抗據諸狀﹐然其兵馬彊盛﹐將士多出其門﹐本朝佟﹑張二將盡爲彼害﹐使畱之以拒大兵﹐不無少補。崇煥乃不計其大事﹐冒昧誅之﹐自失其助。遂使孔定南諸將陰懷二心﹐反爲本朝所用﹐此明代亡國之大機。豈可因其後日之死﹐乃遂掩其過也。或曰毛文龍嘗求陳眉公繼儒作文﹐陳邀以重價﹐毛靳不與﹐陳深恨之﹐乃備告董文敏﹐言毛不法專擅諸狀。董信之﹐崇煥爲董門生﹔任遼撫時嘗往謁董﹐董以陳語告袁﹐袁故決意爲之。然則明代之亡﹐亡於善書者手也。

◎兆武毅公

徐英公選將﹐必用方面大耳﹐曰「以彼之福﹐成我之功。」史策爭笑其誣。然果有恃其福命而成功者﹐如耿恭終返玉門之道﹐渾不荷吐蕃之枷﹐載在史冊。近日如兆武毅公惠果其人也。公白氏﹐孝恭仁皇后族孫。王師定伊犁時﹐公以偏裨從事。會將軍策淩﹑玉保等先後褫職﹐命公權護其印。未逾月﹐四衛拉特部受阿逆指揮﹐四部齊叛﹐欲擒公獻於阿逆。公先時知﹐時所帥惟蒙古兵二千﹐官軍數百而已。諸將震懼﹐永相國貴時在其軍﹐曰「均之死也﹐與其束手待斃﹐何若全師以歸。且戰且行﹐不過逾月可抵邊境﹝時以烏魯木齊爲鎭邊﹞﹐皇上念戰士之苦﹐未必盡施於法﹝先是永將軍常以退兵伏法﹞。縱受斧鉞﹐不昧狐死首邱之義﹐士卒猶可得而生也。」公尙猶豫曰「永將軍殷鑑不遠﹐不如繼班﹑鄂二公於地下可也。」都統莽阿難﹐老將也﹐掀髯笑曰「將軍休怯﹐若以阿難獨當殿隊﹐可保諸君生入玉門。」公從其言。莽率本部百人殿隊於後﹐有追兵至﹐輒爲莽所敗﹐夾鋒矢間﹐賊爭畏之﹐曰「無敵修髯將軍。」轉戰數十日﹐虜賊漸遠﹐公欲屯營休息士卒﹐莽曰「我兵惟餘十日糧﹐而去邊境尙數千里。若使糧盡兵散﹐彊敵追至﹐何以禦之﹖」因日馳數百里﹐卒入內境﹐官兵未損一人。上大喜云「介子﹑耿恭不過如是。」因封公武毅伯﹐賞賚無算。復命公佩定西將軍印往剿回部。時雅將軍爾哈善以遲緩致罪﹐公乃輕騎直入﹐至阿克蘇爲賊所困﹐公因臨黑水而陣。先是﹐鄂參贊實曾阻公曰「我兵徑路生疏﹐豈可冒險直入﹖倘敵人夾以攻我﹐𨿽欲生還﹐不可得也。」公不聽。至是﹐鄂公曰「致使全師受困﹐誰之咎也﹖若聽實言﹐焉得至此。」公慚甚﹐因命勇士數十人各懷羽檄﹐突圍而出﹐抵阿克蘇二人而已。舒文襄公時屯阿克蘇﹐因立命諸將往救。豆提督斌﹑髙總兵天喜﹑石都統三泰先後往救﹐皆沒於陣。石爲賊獲﹐縛諸髙竿命石降﹐石罵曰「天朝世臣﹐安肯屈膝醜虜﹐以求旦夕之生哉﹖」大罵不絕。賊因用炮擊之﹐猶聞其厲聲云。時糧已絕﹐鄂公實等先衝圍死﹐軍士咸煮鞍革以全其生﹐懸伏山谷間以救其饑。賴富將軍徳率偏師自小道入﹐賊不爲備﹐因得衝隊以入﹐殺賊無算。公復率殘兵自內攻之﹐人各用命﹐遂解其圍﹐振旅而歸。公先後兩遭危患﹐皆死生不容發問﹐竟得保全其身﹐歸膺髙爵﹐非其福澤丰厚﹐曷以致此也﹖

◎蔣生

年大將軍羹堯鎭西安時﹐廣求天下才士﹐厚養幕中。蔣孝廉衡應聘而往﹐年甚愛其才﹐曰「下科狀頭當屬君也。」蓋年聲勢赫濯﹐諸試官皆不敢違故也。蔣見其自用威福﹐驕奢已極﹐因告同捨生曰「年公徳不勝威﹐其禍立至﹐吾儕不可久居於此。」其友不聽﹐蔣因作疾發辭歸。年以千金爲贐﹐蔣辭不受﹐因減半與之﹐乃受而歸。未逾時年以事誅﹐幕中皆罹其難。年素奢侈﹐費用不及五百者不登諸簿﹐故蔣辭千而受百者﹐此也。

◎袁子才江賦

袁子才先生性聰慧﹐滑稽一時。黃文襄公督兩江時﹐袁爲屬員。黃本惡儒者﹐謂先生曰「子號子才﹐以才子自命歟﹖」先生曰「然。」黃曰「然則命汝頃刻爲文可乎﹖」先生曰「能﹐請公命題。」黃厲聲曰「江賦。」復請限字﹐曰「一萬。」復請限時﹐曰「三時。」先生砥墨濡毫﹐筆不加點﹐凡奇誕字盡加水旁﹐須臾而就。公故武夫﹐因傾倒曰「汝果名不過實也。」

◎憲皇用鄂文端

鄂文端任內務府時﹐憲皇時龍潛藩邸﹐嘗有所請。公拒之曰「皇子宜毓徳春華﹐不可交結外臣。」上心善其言。及卽位﹐首召公入﹐其戚友以故嫌故﹐代爲公憂。上見公卽諭曰「汝以郎官之微而敢上拒皇子﹐其守法甚堅。今任汝爲大臣﹐必不受他人之請托也。」因立授江蘇布政使﹐不十年超登首揆。

◎碩制府

碩制府色﹐兆文襄公侄也。歷任四川總督﹐有賢聲。色白皙寡血色﹐身頎而長﹐亭亭如玉樹﹐俗呼曰「泥塑天官」云。

◎姚制府

姚制府啟聖﹐從先良親王平耿逆有功。《隨園文集》載其任南海令﹐前官有虧空數萬﹐公盡任之﹐解其囚使去﹐而已鑄十萬彈。往謁先良王﹐王與之語﹐大奇之﹐因檄兩廣有司均其所虧云云。余聞姚氏子云﹐公爲虧空事已罷官﹐解送歸旗﹐抵揚州﹐暫寓於兩淮商程氏家。次早公起沐面﹐程氏子窺其貌偉然﹐語其父曰「某縣令非久在人下者。昨聞其爲前官代認虧空罷斥﹐吾家廣蓄貲財﹐何不可借彼以償國帑﹐使彼得復其官﹐他日必獲其報也。」其父從之。公因得復官。會先良王南徵﹐公與吳伯成巡撫興祚舊識﹐故因吳爲介紹以見王﹐王乃重委任之。及後大用﹐以十倍償程氏子﹐程氏因而致富。與袁記有所牾﹐因筆記之。

◎施靑天

施漕帥世綸﹐有權術。任京兆尹時﹐金吾帥托公和諾以寵幸冠一時﹐轎前常擁八騶﹐施遇諸塗﹐乃拱立道旁﹐長揖以俟之。托驚駭下轎問之﹐施忽厲聲曰「國制非王公不設騶馬﹐吾以爲諸王至此﹐拱立以俟﹐孰意其爲汝也。」欲立劾之﹐托謝之乃已。同時於襄勤公成龍二公皆名盛一時﹐俗呼曰「施靑天」云。

◎錢南園

乾隆中﹐因禦史王蓋﹑羅暹春先後劾大臣獲咎﹐故諫官皆緘默無言﹐轉相戒誨。錢南園灃深惡之﹐曰「國家設立諫官﹐原欲拾遺補闕。今諸臣皆素餐尸位﹐致使豺狼徧野而上不知﹐安用諫官爲哉﹖」乃陳奏山東巡撫國泰諸貪婪不法﹐及國帑虧空事。上震怒﹐命劉石庵相公往彼審訊﹐盡得其實。乃置泰於法﹐立遷公官爲通政副使﹐時謂之鳴鳳朝陽。後以事鐫級。再補言官﹐時和相擅權﹐朝中自立私寓﹐不與諸公共坐。公立劾之﹐謂﹕「國家所以設立衙署﹐蓋欲諸臣共集一堂﹐互相商榷﹐佞者旣明目共視﹐難以挾私﹔賢者亦集思廣議﹐以濟其事。今和┞妄立私寓﹐不與諸大臣同堂辦事﹐而命諸司員傳語其間﹐卽有所私獘﹐諸大臣不能共知﹐𨿽欲參議﹐無由而得﹐恐有自作威福攬權之漸。請皇上命┞拆毀其寓﹐遇事公同辦理﹐無得私自處判。」疏入﹐上嘉其言﹐卽命公入軍機以監之。逾年公暴卒﹐上甚悼惜之。

◎荊州炮

丙辰冬﹐賊犯荊州時﹐屯卒皆遠調﹐兵力甚寡﹐副都統勒福日夜守之﹐勢甚急。尹太守乃於城中掘得大炮數十﹐皆康熙甲寅所鑄﹐銅𨿽澀銹﹐猶可施用。炮聲所至﹐賊立奔潰﹐其圍遂解。按康熙中順承王勒爾錦守荊州﹐聞吳逆兵至﹐踉蹌而歸﹐蓋當時所鑄者﹐恐以資吳﹐故埋瘞於地下。何期百餘年後猶爲我兵所得用﹐致使垂破之城危而復安﹐亦有天意存也。

◎稗史

稗史小說𨿽皆委巷妄談﹐然時亦有所據者。如《水滸》之王倫﹐《平妖傳》之多目神﹐已見諸歐陽公奏疏及唐介記﹐王漁洋皆詳載《居易錄》矣。近有《盛世鴻圖雜劇》﹐演曹彬南徵故事﹐謂南唐有妖道某﹐能使藥迷宋將﹐自相殘殺﹐語𨿽怪誕不經。按《北史》﹐魏冀州沙門法慶以妖詞惑眾﹐與李歸僞作亂﹐自號「大乘王」。又合狂藥令人服之﹐父子兄弟不復相識﹐以殺害爲事﹐後爲刺史元遙所破。然亦有所托也。

◎季教諭

韓旭亭師言﹐江陰有季教諭﹐性怪誕﹐語多不經。旭亭師好遊覽山水﹐季謂之曰「君何時遇虎豹﹐乃作其小餐也。」其鄕有耆英會﹐季曰「何所謂耆英﹐謂之風燭會可也。」又戲作討海寇檄。或有謂非宜者﹐季曰「人安得縛向菜市口﹐鋒刃過頸﹐爽如冰霜﹐以爲快也。」按《北史》﹐劉居士爲千牛備身﹐不遵法度﹐每大言曰「男兒要當辮髮反縛蘧上。」乃知古今竟有此怪誕人也。

◎謝薌泉

謝薌泉侍禦﹐性豪宕﹐嘗蓄萬金﹐遨遊江﹑浙間﹐拋棄殆盡。嘗曰「人生貴適意耳﹐銀錢常物﹐何足惜也﹖」與余交最善﹐嘗屢戒余之浮妄躁進﹐余﹛執心﹜服之。嘗曰「君子之交﹐可疏而厚﹐不可傾蓋之間頓稱莫逆﹐其交必不久也。」嘉慶初﹐和相當權時﹐其奴隸抗縱無禮﹐無敢忤者。公巡南城﹐遇其妾兄某﹐馳車衝騶從﹐公立命擒之﹐杖以巨杖﹐因焚其轂﹐人爭快之。王給諫鐘健希和相意﹐劾罷公官﹐管禦史世銘笑曰「今日二公各有所失。」有問之者﹐答曰「謝公失官﹐王公失名。失官之患﹐不過一身﹐失名之患﹐致傳千古矣。」今上親政﹐復特召爲祠部主事。嘯亭續錄淸昭槤

●卷一

◎純皇后之賢徳

孝賢純皇后富察氏﹐文忠公之姊也。性賢淑節儉﹐上侍孝聖憲皇后﹐恪盡婦職。正位中宮﹐十有三載﹐珠翠等飾﹐未嘗佩戴﹐惟插通艸織絨等花﹐以爲修飾。又以金銀綫索緝成佩囊﹐殊爲暴殄用物﹐故歲時進呈純皇帝荷包﹐惟以鹿羔﹤蒙毛﹥﹤毛戎﹥緝爲佩囊。仿諸先世關外之制﹐以寓不忘本之意﹐純皇每加敬禮。後從上東巡﹐崩於徳州舟次。純皇帝深爲哀慟﹐故於文忠父子恩寵異常﹐實念後之徳也。

◎大雩

本朝列聖﹐憂勤民瘼﹐每於雨澤愆期﹐必敬謹設壇祈禱。乾隆七年特旨﹕每歲巳月﹐擇日行常雩禮﹐如冬至郊壇之制。皇帝躬詣行禮﹐所用敬衣旗幟皆皂色﹐以祈甘霖速降。常雩旣舉﹐如未得雨﹐先祈天神﹑地祗﹑太歲三壇﹐次祈社稷。遣官各一人﹐皆七日一告祭﹐各官咸齋戒陪祀。如仍不雨﹐還從神祗等壇祈禱如初。旱甚乃大雩﹐皇帝躬禱昊天上帝於圜邱﹐不設鹵簿﹐不除道﹐不作樂﹐不設配位﹐不奠玉﹐不飲福受胙。三獻﹐樂祗用舞童十六人﹐衣玄衣﹐爲八列﹐各執羽翳﹐歌純皇帝禦制《云漢詩》八章。余儀與常雩同﹐祭後雨足則報祀之。所以感格蒼穹﹐軫念農業﹐實爲自古所未有也。

◎禦營制度

凡列聖每歲秋木蘭﹐巡幸直省﹐除近畿數處建行宮外﹐其他皆駐蹕牙帳﹐名曰禦營﹐亦崇尙儉朴﹐兼不忘本之意也。定制﹐護軍統領一人﹐率其屬預往相度地勢廣狹﹐同武備院卿﹑司幄及工部官設立行營。中建帳殿禦幄﹐繚以黃漆木城﹐建旌門﹐覆以黃幕。其外爲网城﹐正南曁東西各設一門﹐正南建正白﹐東建鑲黃﹐西建正黃。護軍旗各二﹐東西門側三設連帳。旌門領侍衛內大臣率侍衛親軍宿衛﹐网城門八旗護軍統領率官兵宿衛﹐又外八旗各設帳房﹐專委官兵禁止喧嘩。禦營之前﹐扈從諸臣不得駐宿﹐東四旗在左翼﹐西四旗在右翼﹐均去禦營百步。扈從人等各按翼駐宿﹐皆北上﹐最前爲王公﹐次大臣﹑侍衛﹐其次大小官員﹑扈從人等﹐皆按旗分品秩安立行帳。禦前大臣﹑內府官員人役均駐北面﹐去行營二里外。前鋒營相形勢設卡倫於路左右﹐各豎飛虎旗幟以爲偵哨﹐以禁行人之喧囂者。其中頓營或一或二﹐各視途之遠近焉。

◎袷祭捧帛爵用近支王公

乾隆中﹐純皇帝念宗廟執事﹐禮宜盡用近支宗室﹐駿奔襄贊﹐以聯本支百世敬迓神庥之意。故命歲暮太廟袷祭﹐凡捧帛執爵諸執事官﹐皆用聖祖以下宗支諸王公﹑將軍充之﹐特賜花翎以優寵焉。視明代惟使齷齪黃冠數人濫充助祭者﹐眞超越其制多矣。

◎太廟用王府中太監

乾隆八年﹐純皇帝以太廟中司香太監爲太常寺召募﹐悉皆庸悍老稚﹐宮府所不收畱之輩﹐借以充數﹐不足以昭誠敬。故命自仁皇帝以下王公府中﹐各交太監二名﹐以備廟中司香灑掃。復賞給七品首領一員﹐以司其屬﹐不惟下聯宗室之情。而各王公皆選靑年潔淨者充之﹐奔走廟廷﹐以昭明之禮﹐典甚鉅也。

◎十五善射

國初定制﹐選王公大臣以及滿洲武官中之善射者十五人充禁庭射者﹐賞戴花翎。凡皇上禦射﹐皆侍其側﹐命射則遞射之﹐名十五善射云。

◎曲宴宗室

每歲元旦及上元日﹐欽點皇子皇孫等及近支王﹑貝勒﹑公曲宴於乾淸宮﹐及奉三無私殿。皆用髙椅盛饌﹐每二人一席﹐賦詩飲酒﹐行家人禮焉。

◎廷臣宴

每歲上元後一日﹐欽點大學士﹑九卿中之有勛者宴於奉三無私殿﹐名廷臣宴﹐其禮一如曲宴宗室禮。蒙古王公皆預是宴﹐蓋以別燕毛行葦之義也。

◎茶宴

乾隆中於元旦後三日﹐欽點王大臣之能詩者曲宴於重華宮。演劇賜茶﹐仿百梁制﹐皆命聯句以紀其盛。復當席禦制詩二章﹐命諸臣和之﹐後遂以爲常禮焉。

◎山髙水長殿看煙火

乾隆初定制﹐於上元前後五日﹐觀煙火於西苑西南門內之山髙水長樓。樓凡五楹﹐不加丹堊﹐前平圃數頃﹐地甚爽塏﹐遠眺西山如髻﹐出苑墻間﹐渾如圖畫。是日申刻﹐內務府司員設禦座於樓門外﹐凡宗室﹑外藩王﹑貝勒﹑公等及一品武大臣﹑南書房﹑上書房﹑軍機大臣以及外國使臣等咸分翼入座。圃前設火樹﹐棚外圍以藥欄。上入座﹐賜茶畢﹐凡各營角伎以及亻禁亻未兜離之戲﹐以次入奏畢﹐上命放瓶花。火樹崩湃﹐插入雲霄﹐洵異觀也。膳房大臣跪進果盒﹐頒賜上方﹐絡繹不絕﹐凡侍座者咸預焉。次樂部演舞燈伎﹐魚龍曼衍﹐炫曜耳目。伎畢然後命放煙火﹐火繩紛繞﹐砉如飛電﹐俄聞萬爆齊作﹐轟雷震天﹐逾刻乃已。上方回宮﹐諸大臣以次歸邸﹐時已皓月東升﹐光照如晝。車馬馳驟﹐塞滿堤陌﹐洵升平盛事也。

◎除夕上元筵宴外藩

國家威徳遠被﹐大漠南北諸藩部無不盡隸版圖。每年終﹐諸藩王﹑貝勒更番入朝﹐以盡執瑞之禮。上於除夕日宴於保和殿﹐一二品武臣咸侍座。新歲後三日﹐宴於紫光閣﹐上元日宴於正大光明殿﹐一品文武大臣皆入座﹝禮詳前卷內務府定制中﹞﹐典甚鉅也。

◎大蒙古包宴

乾隆中廓定新疆﹐回部﹑哈薩克﹑布魯特諸部長爭先入貢﹐上宴於山髙水長殿前﹐及避暑山莊之萬樹園中﹐設大黃幄殿﹐可容千餘人。其入座典禮﹐咸如保和殿之宴﹐宗室﹑王公皆與焉。上親賜卮酒﹐以及新降諸王﹑貝勒﹑伯克等﹐示無外也﹐俗謂之大蒙古包宴。嘉慶八年﹐今上以三省教匪告蕆﹐亦循例舉行焉。

◎賜福字

定制﹐列聖於嘉平朔謁闡福寺歸﹐禦建福宮﹐開筆書福字箋﹐以迓新禧﹐凡內廷王公﹑大臣皆徧賜之。翼日﹐上禦乾淸宮西暖閣﹐召賜福字之臣入跪禦案前﹐上親揮宸翰﹐其人自捧之出﹐以志寵也。其內廷翰林及乾淸門侍衛皆賜雙鉤福字﹐蓋禦筆勒石者也。其餘禦筆皆封貯乾淸宮﹐於次歲冬間﹐特賜軍機大臣﹑禦前大臣數人﹐謂之賜餘福云。

◎賜荷包燈盞諸物

定制﹐歲暮時諸王公﹑大臣皆有賜予﹐禦前王大臣皆賜歲歲平安荷包一﹐燈盞數對及福橘﹑廣柑﹑遼東鹿尾﹑豬﹑魚諸珍物無算。外廷大臣擇其聖眷優隆者亦賜荷包一﹐皆佩於貂裘衿領間﹐泥首宮門前以示寵眷。蓋堂廉之間﹐情意歡洽﹐渾如家人父子﹐實一代之美制也。視諸前朝髙座深宮﹐寄耳目於宵小﹐謦之際﹐誅夷立逮者﹐眞不啻霄壤間也。

◎派喫跳神肉及聽戲王大臣

定制﹐大內於元旦次日及仲春﹑秋朔﹐行大祭神於坤寧宮﹐欽派內外藩王﹑貝勒﹑輔臣﹑六部正卿喫祭神肉。上面北坐﹐諸臣各蟒袍補服﹐入西響神幄行一叩首禮畢﹐復向上行一叩首禮﹐合班席坐﹐以南爲上﹐蓋視禦座爲尊也。司俎官捧牢入﹐各實銀盤﹐膳部大臣捧禦用俎盤跪進﹐以髀體爲貴。司俎官以臂肩骼各盤設諸臣座前﹐上自用禦刀割析﹐諸臣皆自臠割﹐遵國俗也。食畢賜茶﹐各行一叩首禮。上還宮﹐諸臣以次退出。是晚﹐各賜糕餈酏﹝1234﹞﹐各攜歸邸。至上元日及萬壽節﹐皆召諸臣於同樂園聽戲﹐分翼入座﹐特賜盤餐肴饌。於禮畢日﹐各賜錦綺﹑如意及古玩一二器﹐以示寵眷焉。

◎大戲節戲

乾隆初﹐純皇帝以海內升平﹐命張文敏制諸院本進呈﹐以備樂部演習﹐凡各節令皆奏演。其時典故如屈子競渡﹐子安題閣諸事﹐無不譜入﹐謂之月令承應。其於內庭諸喜慶事﹐奏演祥徵瑞應者﹐謂之《法宮雅奏》。其於萬壽令節前後奏演羣仙神道添籌錫禧﹐以及黃童白叟含哺鼓腹者﹐謂之《九九大慶》。又演目犍連尊者救母事﹐析爲十本﹐謂之《勸善金科》﹐於歲幕奏之﹐以其鬼魅雜出﹐以代古人儺祓之意。演唐玄奘西域取經事﹐謂之《升平寶筏》﹐於上元前後日奏之。其曲文皆文敏親制﹐詞藻奇麗﹐引用內典經卷﹐大爲超妙。其後又命莊恪親王譜蜀﹑漢《三國誌》典故﹐謂之《鼎峙春秋》。又譜宋政和間梁山諸盜及宋﹑金交兵﹐徽﹑欽北狩諸事﹐謂之《忠義璇圖》。其詞皆出日華遊客之手﹐惟能敷衍成章﹐又抄襲元﹑明《水滸義俠》《西川圖》諸院本曲文﹐遠不逮文敏多矣。嘉慶癸酉﹐上以教匪事﹐特命罷演諸連臺﹐上元日惟以月令承應代之﹐其放除聲色至矣。

◎端午龍舟

乾隆初﹐上於端午日命內侍習競渡於福海中﹐皆畫船簫鼓﹐飛龍首﹐絡繹於鯨波怒浪之間。蘭橈鼓動﹐旌旗蕩漾﹐頗有江鄕競渡之意。每召近侍王公觀閱﹐以聯上下之情。今上親政後﹐亦屢循舊制觀之﹐然每以雨澤愆期﹐罷演者多矣。

◎禦前大臣

本朝鑑明獘政﹐不許寺人干預政事﹐命內務府大臣監之。然內廷事務每乏統領之人﹐仁皇習知其獘﹐特設禦前大臣﹐皆以內廷勛戚諸臣充之。無定員﹐凡乾淸門內之侍衛司員諸務﹐皆命其統轄。每上出宮巡幸﹐皆命其橐扈從﹐代宣王言﹐名位優重﹐仿兩漢大將軍之制而親誼過之。初尙命軍機大臣代攝﹐今上親政後﹐特分析其職﹐而體制尢爲釐正。初無王公兼攝者﹐乾隆中﹐命喀爾沁固山貝子札爾丰阿兼之﹐其後蒙古藩臣遞攝其職。嘉慶初﹐上特命睿恭王及定﹑莊二王兼之﹐實曠典云。

◎紅絨結頂冠

國朝定制﹐皇上燕服﹐宮中冠紅絨結頂冠﹐凡皇子皇孫皆以是爲禮服﹐甚屬尊重。近支王﹑貝勒得上賜者﹐許常冠戴﹐輔臣間有賜者﹐皆不敢戴。惟張文和公蒙特旨許元旦日冠戴﹐時以爲非常之榮。成王嘗戲謂余曰「吾帽冠祗值淸錢百文﹐然勝汝輩數百金之頂多矣﹗」時紅寶石頂價甚昂﹐故王以爲戲云。

◎金黃蟒袍

定制﹐皇子服金黃蟒袍﹐諸王特賜者﹐始許服用。乾隆初﹐諸王蒙賜者過半﹐實稱一時之盛。及其末年﹐惟定﹑怡二王特賜之﹐時以爲榮。今上親政後﹐惟榮恪郡王蒙賜服焉。

◎香色定制

古之東宮皆服絳紗袍﹐蓋次明黃一等。國初定制﹐皇太子朝衣服飾皆用香色﹐例禁庶人服用﹐其後儲位久虛﹐漸忘其制。近日庶民習用香色﹐至於車幃巾無不濫用﹐有司初無禁遏者﹐亦未習典故故也。

◎朝服龍團

定制﹐惟皇上禦服朝衣﹐於腰闌下前後繡龍團各四﹐諸王以下皆用素緞數則﹐以爲辧別。近日南中所繡朝服衣料﹐無論品級皆用龍團各四﹐初無以素褶沽者﹐余常購市料服之。成王見而責曰「君素稱守禮者﹐亦濫爲服用耶﹖」先輩之知定制若此。

◎四團龍補褂

舊制﹐親王服四正龍補服﹐郡王服二正二行龍補服。乾隆中﹐傅文忠公以爲與禦服無別﹐乃奏攺親王服二行龍二正龍補服﹐郡王服四行龍補服﹐以爲定制。諸王有特賜四正龍者﹐許服用焉。異姓初無賜四團龍者﹐雍正中﹐年大將軍羹堯特賜四正龍補服﹐不久卽以驕敗。乾隆中﹐傅文忠公以椒房優寵﹐兆文毅公惠以平定西域功﹐阿文成公桂以平定兩金川功﹐福文襄王康安以平定臺灣功﹐皆賜四團龍補服﹐孫文靖以入安南功﹐賜之﹐未浹旬卽以潰兵聞﹐遂繳還成命焉。惟文忠公每入署辦事及其家居﹐仍用公爵補服﹐以示謙云。

◎大臣賜紫

國初諸勛臣以開創大功賜紫者﹐不乏其人。乾隆中﹐閣臣則傅文忠恆﹑福文襄王康安﹑阿文成桂﹑和相┞﹐勛戚則福駙馬隆安﹑福尙書長安﹑超勇親王拉旺多爾濟﹑海超勇蘭察皆賜紫色輿服。嘉慶中﹐慶文恪公桂﹑徳繼勇楞泰﹑額威勇爾登保以平定三省教匪功﹐亦賜紫焉。

◎宗室公賜紫

舊制﹐親﹑郡王用金黃輿服﹐貝勒﹑貝子用紫色輿服﹐宗室公與大臣同。乾隆五十二年﹐特賜宗室鎭國公﹑輔國公紫色輿服﹐其未入八分公仍舊制云。

◎賜朝馬

明制﹐諸朝臣皆左右長安門步行至午門﹐從無賜禁門騎馬者。故閣臣沈鯉扶病入掖垣﹐屢至顚僕﹐爲時人所憐云。國朝定制﹐王﹑貝勒﹑貝子皆乘馬入禁門﹐至景運門下騎﹐諸大臣一仍明制。乾隆中﹐上念諸臣待漏入直﹐每遇風雪﹐徒步數里﹐甚爲顚蹶﹐因特許諸閣臣乘馬入內﹐以示榮寵。嘉慶己巳﹐上特旨諸大臣年逾七十者﹐賜肩輿入直﹐尢爲曠典云。

◎黃馬褂定制

凡領侍衛內大臣﹐禦前大臣﹑侍衛﹐乾淸門侍衛﹐外班侍衛﹐班領﹐護軍統領﹐前引十大臣﹐皆服黃馬褂﹐凡巡幸﹐扈從鑾輿以爲觀瞻。其他文武諸臣或以大射中侯﹐或以宣勞中外﹐上特賜之﹐以示寵異云。

◎花翎藍翎定制

凡領侍衛府官﹑護軍營﹑前鋒營﹑火器營﹑鑾儀衛滿員五品以上者﹐皆冠戴孔雀花翎﹐六品以下者冠戴羽藍翎﹐以爲辧別。王府頭等護衛始許冠戴花翎﹐餘皆冠戴藍翎云。

◎親郡王賜三眼花翎

親﹑郡王﹐貝勒爲宗臣貴位﹐向例皆不戴花翎﹐惟貝子冠三眼孔雀翎﹐公冠雙眼孔雀翎﹐以爲臣僚之冠。乾隆中﹐順承勤郡王泰斐英阿以充前鋒統領故﹐向上乞花翎﹐上曰「花翎乃貝子品制﹐諸王戴之﹐反覺失制。」傅文忠代奏﹕「某王年幼﹐欲戴之以爲美觀。」上始許之。因並賜皇次孫今封定王者三眼翎﹐曰「皆朕之孫輩﹐以爲美觀可也。」由是親﹑郡王屢有蒙恩賜者。嗣後純皇帝欲定五眼花翎爲親﹑郡王定制﹐爲和相所阻﹐未果行雲。

◎雙眼花翎

國初勛臣﹐功績偉茂﹐多有賜雙眼花翎者。乾隆中﹐賜雙眼花翎者﹐閣臣爲傅文忠公恆﹑尹文端繼善﹑兆文毅惠﹑舒文襄赫徳﹑於文襄敏中﹑阿文成桂﹑和相┞﹑福文襄康安﹑孫文靖士毅。勛臣爲富勤勇徳﹑伊將軍勒圖﹑海超勇蘭察﹑永制府保﹑覺羅制府吉慶﹑和制府琳。嘉慶中得賜者﹐閣臣爲保文恪寧﹑慶文恪桂﹑勒相公保﹐勛臣爲明參政亮﹑額經略爾登保﹑徳繼勇楞泰﹑那制府彥成。惟彭軍門承堯﹑王軍門得祿以綠營將佐得雙眼花翎之賜﹐尢爲寵遇優隆。以連之不肖﹐於九齡時卽蒙純皇帝賜雙眼花翎﹐實爲千古榮遇﹐至今思之﹐猶感激涕零云。

◎外官賜花翎

定制﹐外任文臣無賜花翎者。乾隆中﹐方敏愨觀承官直隸制府時﹐聖眷頗優﹐以古北口大閱故﹐公特乞賜花翎。上笑曰「若爾侏儒狀﹐亦愛花翎耶﹖」因特賜之。嗣後外任督﹑撫﹐屢有蒙恩賜者。惟劉文正公督陜時﹐特賜花翎﹐公回京時卽日繳還﹐上亦優容﹐不加厚責也。

◎賜奠

國家寵待臣僚﹐遇有勛績昭著者﹐飾終之典﹐有上親臨賜奠者﹐亦有特遣皇子﹑大臣代賜者﹐代不乏人﹐惟乾隆戊戌﹐上念先烈親王開創功﹐特往園寢賜奠。嘉慶丙子﹐今上念朱文正公傅導功﹐親往其墓賜奠﹐皆一時曠典云。

◎賜它羅經被

本朝王大臣有薨沒者﹐上特賜它羅經被。被以白綾爲之﹐刊金字番經於其上﹐時得賜者以爲寵幸﹐蓋卽古人賜東園祕器類也。

◎賜宅

定制﹐漢員皆僑寓南城外﹐地勢湫隘﹐凡賃屋時﹐皆髙其值﹐京官咸以爲苦。又聚集一方﹐人情訁垂諉﹐勢所不免。列聖咸知其獘﹐故漢閣臣多有賜第內城者﹐如張文和賜第護國寺胡同﹐蔣文肅賜第李公橋﹐裘文達賜第石虎胡同﹐劉文定賜第阜成門大街﹐劉文正賜第東四牌樓﹐汪文端賜第汪家胡同﹐梁文定賜第拜斗殿﹐董太保賜第新街口。皆一時之榮遇也。

◎淸字經館

乾隆壬辰﹐上以《大藏佛經》有天竺番字﹑漢文﹑蒙古諸糸番譯﹐然其禪悟深邃﹐故漢經中咒偈﹐惟代以翻切﹐並未譯得其祕指﹐淸文句意明暢﹐反可得其三昧﹐故設淸字經館於西華門內﹐命章嘉國師經理其事﹐達天﹑蓮筏諸僧人助之﹐考取滿譽錄﹑纂修若干員糸番譯經卷。先後凡十餘年﹐《大藏》告蕆﹐然後四體經字始備焉。初貯經板於館中﹐後攺爲實錄館﹐乃移其板於五鳳樓中存貯焉。

◎石經

漢靈帝時﹐立《五經》石碑於白虎觀﹐蔡邕等爲之校刊。其碑經魏﹑晉之亂﹐盡皆湮沒。唐開成中﹐刻《九經》文於國學﹐至今傳千餘年﹐字皆漫漶失眞。又間有明人補刊者﹐字體惡劣﹐實無足觀。雍正中﹐有生員蔣衡字湘帆者善書法﹐立志書《十三經》﹐十餘年乃成﹐於乾隆初上之。特賜國子監學正﹐藏其書於大內。乾隆庚戌﹐上念衡尊經之功﹐未忍磨滅﹐乃命刊其書於太學中﹐乙卯春告成。筆力蒼勁﹐燦然兩廡間﹐士大夫過者﹐無不摩挲賞鑑焉。

◎千叟宴

康熙癸巳﹐仁皇帝六旬﹐開千叟宴於乾淸宮﹐預宴者凡一千九百餘人。乾隆乙巳﹐純皇帝以五十年開千叟宴於乾淸宮﹐預宴者凡三千九百餘人﹐各賜鳩杖。丙辰春﹐聖壽躋登九旬﹐適逢內禪禮成﹐開千叟宴於皇極殿﹐六十以上預宴者凡五千九百餘人﹐百歲老民至以十數計﹐皆賜酒聯句。百餘年間﹐聖祖神孫三舉盛典﹐使黃髮鮐背者歡飲殿庭﹐視古虞庠東序養老之典﹐有過之無不及者﹐實熙朝之盛事也。

◎宗室宴

乾隆甲子﹐上宴王公及近支宗室百餘人於丰澤園﹐更其殿名敍殿﹐以示行葦燕毛之意。乾隆壬寅﹐普宴宗室於乾淸宮﹐凡三千餘人﹐極爲一時之盛。嘉慶甲子﹐今上遵循舊制﹐復宴近支宗室百餘人於敍殿﹐賜酒賦詩。其聯句詩爲成王所擬書﹐詞翰並妙﹐抒寫一時盛典如繪﹐非他詞臣所擬者之可及也。

◎北郊齋宮

自明嘉靖中更定祀典﹐分祀天地﹐北郊因循未建齋宮。純皇帝念祀典甚鉅﹐未可二郊異宜﹐因建北郊齋宮﹐規模一如南郊﹐然後二郊之制始備。乾隆己巳﹐上宿齋宮﹐以天時暑熱﹐從者多有喝者﹐因仍舊制齋於內宮﹐體卹臣僚故也。其後齋宮爲更衣別殿﹐不復駐蹕焉。

◎親禱

康熙中﹐孟夏間久旱﹐上虔誠祈禱﹐由乾淸門步禱南郊﹐諸王大臣皆雨纓素服以從。南未至天橋﹐四野濃云驟合﹐甘霖立降。乾隆己卯﹐上因旱﹐屢禱於三壇﹑社稷﹐雨不時降。乃步禱於南郊﹐次夕﹐澍雨普被﹐歲仍大稔﹐上詠《喜雨詩》以志之。二聖軫念農食惟艱﹐甘屈萬乘之尊爲民請命﹐其於桑林之責﹐千古若合符節也。

◎射布靶

國家以弧矢定天下﹐凡八旗士大夫無不習弓馬﹐殊有古風。每歲上狩木蘭前﹐將派往扈從王公大臣﹑文武官員等習射於出入賢良門﹐上親閱之以定優劣﹐其中三矢以上者﹐優賚有差。今上自甲戌春﹐命八旗護軍﹑前鋒營每旗揀選善射者百人﹐上親閱視﹐其中優者﹐立爲擢升﹐歲以爲常﹐大有安不忘危之意。然周制有大射﹑燕射﹑賓射之別﹐今每春習射﹐及秋前習射﹐有古人燕射之意﹐至於春秋大射之儀尙未之備。余立朝時﹐每爲言官等言之﹐初未有入奏者。然此大禮﹐終必有議及之日也。

◎文臣射鹿

每歲射布靶時﹐漢大臣官員有能射者﹐亦許與及﹐上每特賜花翎以旌獎之。趙謙士侍郎每歲貫侯﹐屢爲文臣之冠﹐上甚嘉之。戴文端公衢亨任修撰時﹐隨從木蘭﹐嘗射鹿以獻﹐純皇帝大悅﹐曾賦天章以紀其事焉。惟江畹香中丞蘭於習射時﹐甫彎弓﹐其﹤韋﹥崩壞﹐弓矢盡落於地﹐上大笑﹐時謂之「江三丟」云。

◎奏事處

國朝鑑明季科臣紛囂﹐每致政務叢脞﹐特設立奏事處﹐遴選六部﹑內務府司員之能書寫者﹐爲奏事官。十年一爲更易﹐統屬於禦前大臣﹐又命禦前侍衛一員總統其事。凡外庭章奏﹐許其傳達﹐蓋以其官職卑末﹐不敢壅滯耳目。至於露奏本章﹐仍令六科傳遞﹐以符舊制﹐仿周官小臣致命之意也。

◎奏蒙古事侍衛

舊制﹐選六班蒙古侍衛中之熟諳蒙古語者﹐與奏事官同事﹐專奏外藩王公呈奏事件﹐國語謂之卓親轄。蓋以其語言气習與之相近﹐易通曉其意指﹐亦柔遠人之一道也。

◎常朝

自後唐明宗攺入閣儀爲百官五日候起居之制﹐歷代相沿以爲鉅典。本朝列聖憂勤政事﹐凡離宮燕寢無不披覽奏章﹐召對大臣﹐堂廉之際﹐甚爲通達。然相沿古制﹐凡王﹑公﹑將軍﹑六曹冗員﹐無政事之責者﹐於每月五日朝集於午門前﹐朝服坐班。上駐蹕大內日﹐王公皆於太和門坐班侍衛﹐賜茶始散。上駐蹕園中時﹐王公則同百官坐班午門外﹐科道官輪班察核﹐不至者立劾之。時謂之常朝云。

◎萬壽節

本朝萬壽節﹐王公﹑大臣﹑文武職官等﹐咸蟒袍補服﹐於黎明時排班圓明園之正大光明殿前﹐三品以下者﹐排班於出入賢良門外。上龍袍珠冠入座﹐鴻臚官唱排班﹐引導宣贊﹐一如大朝儀。上受賀畢始還宮。如遇上幸木蘭時﹐諸王﹑大臣則齊集午門外遙祝萬壽云。

◎本朝祧廟之制

自商﹑周時尊契﹑稷爲始祖﹐歷代相沿﹐各追崇四親帝號﹐供奉太廟﹐而開創之君反居其下。至親盡廟祧時﹐太祖始正南向之位﹐非歷有百年﹐其典不備﹐如唐之憲﹑懿﹐宋之僖﹑宣﹐屢經罷復﹐渾如兒戲﹐識者譏之。本朝太祖肇基東土﹐撫有寰區﹐追崇原皇帝四聖神主﹐卽安奉於太廟後殿。遇四時祭享﹐遣親王一人爲之攝祭﹔元旦﹑萬壽節日﹐特遣官致祭﹔每歲袷祭時﹐則命覺羅官恭捧四聖神主合祭於太廟中﹐禮成仍安奉於後殿焉。時享之時﹐旣不預九廟之數﹐復不壓髙皇帝南向之尊﹐實祭典之良制﹐百世宜遵奉者焉。

◎薦新

《月令》﹐季春之月﹐天子始乘舟薦鮪於廟﹐方氏云「王必乘舟而後薦新﹐所以示親漁也。」今奉先殿每月薦新﹐仍沿明制。而列聖秋木蘭﹐凡親射之鹿獐﹐必驛傳至京﹐薦新於奉先殿﹐卽《月令》王親漁之意也。

◎射牲

古禮﹐王祭於廟﹐親射牲以獻。今坤寧宮跳神儀﹐凡牲入﹐上迎出戶﹐俟牲進﹐上隨入﹐跪視庖人執鸞刀以屠割畢﹐方叩頭興。卽古射牲之遺意也。

◎皇后入廟之制

古制﹐後先帝崩則祀於廟﹐設位於其姑下﹐然遇行袷祭之禮﹐動多關礙。至明世宗預祧仁宗﹐以方後入﹐益非法矣。本朝定制﹐凡後先帝崩時﹐則奉安神主於奉先殿夾室中﹐俟大行皇帝崩後﹐始一同入廟。如孝敬憲皇后﹑孝賢純皇后﹑孝儀純皇后皆沿是制﹐有勝於古制多矣。

◎壽皇殿

壽皇殿在景山門內﹐正北殿凡九室﹐重檐金楹﹐一如太廟之制﹐供奉列聖禦容。上遇元旦﹑歲暮及聖誕﹑忌辰之日﹐皆行親謁禮﹐凡諸皇子﹑皇孫及近支親﹑郡王皆從行禮。其旁永思殿卽列聖苫廬地﹐凡瞻謁日﹐必於永思殿傳膳辦事﹐蓋亦示孺慕之意也。

◎安佑宮

安佑宮在圓明園西北隅﹐朱扉黃甍﹐一如寢廟之制﹐內供奉仁皇帝﹑憲皇帝﹑純皇帝三聖神牌。上於臨禦園中日﹐行瞻謁禮﹐每年四月八日﹐率領諸皇子近侍拜謁﹐其朔望薦熟徹饌﹐一如生時禮。皆隸內務府大臣承辦﹐卽古原廟之制也。

◎皇史

皇史在東華門外迆南﹐與普度寺相近﹐蓋明南內地也。殿廡七楹﹐扉牖楹楣以石代之﹐內貯金漆櫃數十﹐蓋古人金匱石室之意。凡列聖實錄﹑玉牒﹑聖訓皆藏其中﹐設旗員年老者八人守之﹐地甚嚴密。余於丁卯冬奉迎《純皇帝實錄》﹐曾一至其地。嘗聞徐昆山先生述聞李穆堂侍郎言﹐其中藏全分《永樂大典》﹐較今翰苑所貯者多一千餘本﹐蓋卽姚廣孝﹑解縉所修初本﹐繕寫精工﹐非隆慶間謄本之所能及。惜是日匆匆瞻禮﹐不得從容翻繹﹐未審是書尙存與否也。

◎皇上日閱實錄

列聖於每早盥沐後﹐卽敬閱列朝實錄一卷﹐自巡狩﹑齋戒外﹐日以爲常﹐𨿽寒暑不間也。聞覺羅侍讀榮昌言「其書皆收貯內閣大庫內﹐每前一日﹐中書舍人啟鑰取書﹐用黃綾袱包裹﹐外用楠木匣盛貯﹐次早同奏章送入。一日﹐寓直者偶忘啟鑰﹐同事以爲次早可及﹐遂不獲開。五更時﹐上已遣小內侍索取﹐余是日承值﹐乃匆匆啟庫取書﹐未及盛匣﹐上已催促者再矣。」亦可覘聖主之勤於法祖也。

◎喜起慶隆二舞

國家肇興東土﹐舊俗所沿﹐有《喜起》《慶隆》二舞。凡大燕享﹐選侍衛之狷捷者十人﹐咸一品朝服﹐舞於庭除﹐歌者豹皮褂貂帽﹐用國語奏歌﹐皆敷陳國家憂勤開創之事。樂工吹簫擊鼓以和﹐舞者應節合拍﹐頗有古人起舞之意﹐謂之《喜起舞》。又於庭外丹陛間﹐作虎豹異獸形﹐扮八大人騎禺馬作逐射狀﹐頗沿古人儺禮之意﹐謂之《慶隆舞》。列聖追慕祖徳﹐至今除夕﹑上元筵宴皆沿用之﹐以見當時艸昧締構之艱難也。

◎武官乘轎

舊制﹐武官一品皆乘轎。純皇帝以滿洲大員皆宜夙習勞﹐不可耽於安逸﹐故將都統﹑將軍﹑提督等乘轎之制﹐盡行裁革。惟領侍衛內大臣例無明文﹐然向率以諸王﹑大學士兼之﹐未有單銜者﹐故皆因循乘轎。惟英誠公阿克棟阿一人初無他官﹐以家室貧乏﹐不能豢養輿夫﹐故獨乘車以行﹐後超勇王拉旺多爾濟以足疾﹐喀爾沁貝勒丹巴多爾濟以受重創故﹐皆特旨賜轎。繼其位者爲科爾沁郡王索諾木多布齋﹑科爾沁貝勒鄂爾哲依圖﹐皆因循坐轎。丙子冬﹐上特旨罷斥﹐仍交部嚴議焉﹐自是武臣無乘轎者矣。

◎鷹狗處

鷹狗處向在東華門內長街﹐設總統二人﹐以侍衛兼之﹐豢飼禦前鷹狗﹐以備搜之用。其牧人皆以世家子弟充之﹐許其蟒袍緯帽﹐爲執事人中之品最髙者。今上壬戌﹐以其非急務﹐不宜蓄於禁垣內﹐因命遷於東安門內長房﹐其職事爲之稍賤﹐眾視爲冗員焉。有吾宗室瑯巖侍衛薩彬圖者﹐素好與文士交﹐及兼鷹狗總統﹐因書鷹狗處少卿銜帖﹐投刺於翰苑家﹐眾爭笑之。

◎上虞備用處

定制﹐選八旗大員子弟中之狷捷者爲執事人﹐司上巡狩時扶輿﹑擎蓋﹑捕魚﹑罟雀之事﹐名曰上虞備用處。蓋以少年血气僨張﹐故令習諸勞﹐以備他日幹城侍衛之選。實有類漢代羽林之制﹐而精銳過之﹐蓋善於寵馭近侍之制也。

◎虎槍處

定制﹐選各營中將校精銳者﹐演習虎槍之伎﹐凡巡狩日相導引。上大獵時﹐其部長率伎勇者十人﹐入深林密箐中覓虎蹤迹。凡猛獸出﹐其部長排槍以伺﹐虎躍至﹐猛健先以槍刺其胸僕之﹐謂之遞頭槍﹐然後羣槍林至。其頭槍者賞賚優渥﹐故人思效命焉。純皇帝定制﹐凡殺虎時爲虎斃及被創者﹐照軍營殉難受傷例賜卹焉。

◎禦槍處

乾淸門侍衛中選火器精熟者數十人爲禦槍處﹐巡幸時﹐日相導引。其長服黃緣紅馬褂﹐餘者皆紅緣白馬褂﹐以爲辧別。凡上合圍時﹐皆下騎執火器翼列扈從﹐以防猛獸奔突﹐上用禦火槍擊獸時﹐則爭相貳副焉。舊時郊行﹐免其相從﹐近自癸酉之變後﹐凡郊社﹑大祀﹐皆服蟒袍以扈蹕焉。

◎善撲營

定制﹐選八旗勇士之精練者﹐爲角之戲﹐名善撲營﹐凡大燕享皆呈其伎。或與外藩部角者爭較優劣﹐勝者賜茶繒以旌之。純皇最喜其伎﹐其中最著名者爲大五格﹑海秀﹐皆上所能呼名氏。有自士卒拔至大員者﹐蓋以其勇摯有素也。和相當軸時﹐令巡捕營將士亦選是伎。其後文遠臯寧任金吾時﹐以其賤卒不宜近上前﹐因奏罷之﹐人稱其識大體云。

◎向導處

定制﹐凡上巡狩時﹐預遣大臣率各營將校之深明輿圖者﹐往勘程途﹐凡禦蹕﹑尖營相去幾許﹐及橋梁傾圮道塗蕪滓者﹐皆令有司修葺﹐名曰向導處。先是獲是差者﹐皆爲美選﹐沿路苞苴﹐肆意徵索﹐稍不滿意﹐則以修治道塗爲名﹐凡墳墓隴畝任其蹂踐﹐有司畏之如虎﹐罔敢稍拂其意。後純皇帝知之﹐將其最暴者懲治數人﹐然後其風稍斂焉。

◎蒙古醫士

定制﹐選上三旗士卒之明正骨法者﹐每旗十人﹐隸上駟院﹐名「蒙古醫士」。凡禁廷執事人有跌損者﹐咸命其醫治﹐限以日期報愈﹐逾期則懲治焉。齊息園侍郎墜馬傷首﹐腦涔涔然﹐蒙古醫士嘗以牛脬蒙其首以治之﹐其創立愈。故時有祕方能立奏效﹐非岐黃家所能及者。近最著名有覺羅伊桑阿者﹐以正骨起家﹐至於鉅富。其授徒法﹐先將筆管鉞削數段﹐令徒包紙摩挲﹐皆使其節合接如未破者﹐然後如法接骨﹐皆奏效焉。

◎批本處

國初鑑明季秉筆太監專擅弄權之獘﹐特簡滿翰林官一員﹐滿內閣侍讀一員﹐滿中書舍人六員在內廷行走﹐專司批發之責。凡本章﹐大學士票擬上﹐經上批覽畢﹐卽交該處用淸字批示﹐然後交付內閣學士﹐恭錄聖旨發抄。故機宜愼密﹐從無敢遲滯刪攺者﹐實當代之善政﹐俗謂之「紅本」云。該處行走人員皆許掛珠﹐用紅雨帽﹐每遇歲時﹐內廷賞賜咸預其列。以示榮云。

◎翻書房

崇徳初﹐文皇帝患國人不識漢字﹐罔知治體﹐乃命達文成公海翻譯《國語》《四書》及《三國誌》各一部﹐頒賜耆舊﹐以爲臨政規範。及定鼎後﹐設翻書房於太和門西廊下﹐揀擇旗員申諳習淸文者充之﹐無定員。凡《資治通鑑》《性理精義》《古文淵鑑》諸書﹐皆翻譯淸文以行。其深文奧義﹐無煩注釋﹐自能明晰﹐以爲一時之盛。有戶曹郎中和素者﹐翻譯絕精﹐其翻《西廂記》《金瓶梅》諸書﹐疏櫛字句﹐咸中綮肯﹐人皆爭誦焉。

◎上書房

本朝鑑往代嫡庶爭奪之禍﹐永不建儲﹐皇子六齡﹐卽入上書房讀書。書房在乾淸宮左﹐五楹﹐面北向﹐近在禁禦﹐以便上稽察也。雍正中﹐初建上書房﹐命鄂文端﹑張文和二公充總師傅。二公入﹐諸皇子皆北面揖﹐二公立受之﹐實從古帝王乞言之制也。當時師傅﹐皆極詞臣之選﹐故列聖學問淵博﹐固皆天縱﹐亦一時師保訓迪力也。定制﹐卯入申出﹐攻《五經》《史》《漢》﹑策問﹑詩賦之學﹐禁習時藝﹐恐蹈舉業陋之習。日課詩賦﹐𨿽窮寒盛暑不輟﹐皆崇篤實之學。其較往代皇子出閣講讀﹐片刻卽歸﹐徒以爲飾觀者﹐眞不啻霄壤分也。其圓明園書房在勤政殿東﹐屋凡三進﹐地宇幽邃﹐有純皇帝禦書「先天不違」﹑「中天立極」﹑「後天不老」三匾額﹐時呼爲「三天」云。

◎南書房

唐﹑宋優重詞林﹐最爲淸祕﹐凡制誥艸麻外﹐一切機務﹐皆與商榷﹐故其品爲髙要。明代設翰林院於東長安門外﹐視之與部院等﹐坐耗俸貲﹐毫無一事﹐惟以爲入閣之階。故大拜後﹐不嫻政事﹐動爲胥吏所欺﹐如周道登不識情面二字﹐鄭以偉有窮於數行之嘆﹐安問其燮理之道也。本朝自仁廟建立南書房於乾淸門右階下﹐揀擇詞臣才品兼優者充之﹐康熙中諭旨﹐皆其擬進﹐故髙江村之權勢赫奕一時。仁廟與諸文士賞花釣魚﹐剖晰經義﹐無異同堂師友﹐故一時卿相如張文和﹑蔣文肅﹑厲尙書廷儀﹑魏尙書廷珍等皆出其間﹐當代榮之。列聖遵依祖制﹐寵眷不衰﹐爲木天儲材之要地也。

◎如意館

如意館在啟祥宮南﹐館室數楹﹐凡繪工﹑文史﹑及雕琢玉器﹑裱褙帖軸之諸匠皆在焉。乾隆中﹐純皇萬幾之暇﹐嘗幸院中看繪士作畫﹐有用筆艸率者﹐輒手教之﹐時以爲榮。有繪士張宗蒼﹐以山水擅長﹐仿北宋諸家﹐無不畢肖。上嘉其藝﹐特賜工部主事﹐實爲一時之盛。其他如陳孝泳﹑徐洋輩﹐皆以文學優長﹐或賜舉人一體會試﹐或以外郡佐雜升用﹐亦各視其才具也。

◎廷寄

列聖天縱聰明﹐凡詔諭外吏﹐剴切機宜﹐輒中要。恐傳抄後有所泄漏﹐反使幹臣難以施爲﹐故一時機密事件﹐皆命軍機大臣封緘嚴密﹐由驛傳遞﹐名曰廷寄。向例封面標軍機首揆名姓﹐自阿文成公沒後﹐純皇帝嫌涉專擅﹐命攺爲軍機大臣等寄云。每月兵部將所寄封數﹐及寄外任何人名目﹐匯奏一次﹐蓋亦杜大臣有所私請托。實一代之良法﹐較諸前代綸音未降而輿隸咸聞者﹐眞不啻霄壤之別也。

◎上諭館

本朝列聖﹐家法相承﹐諭旨頒自樞府﹐或每諭萬言﹐或日數旨。綸式昭﹐積累繁富﹐恐有所遺漏﹐故特立上諭館﹐設主事二人﹐筆帖式若干人﹐專司恭錄淸﹑漢諭旨。每數月後匯奏一次﹐交起居注收藏。特簡閣臣二人綜理其事。眞遠勝往代惟命詞臣視艸誥制﹐又以駢體膚闊﹐陳陳相因﹐所謂依樣畫葫蘆者﹐眞無濟於實事也。

◎國史館

國初沿明舊制﹐惟修列聖實錄﹐附載諸勛臣於內﹐祗履歷官階而已。康熙中﹐仁皇帝欽定功臣傳一百六十餘人﹐名曰《三朝功臣傳》﹐藏於內府。雍正中﹐修《八旗通誌》﹐諸王公﹑大臣傳始備﹐然惟載丰沛世家﹐其他中州士族勛業茂著者﹐仍缺如也。其所取材﹐皆憑家乘﹐秉筆詞臣﹐又復視其好惡﹐任意褒貶﹐如開國名臣何溫順公和理﹑費直義公英東等諸傳﹐其文寥寥數則﹐而如蔡綏遠毓榮﹑蘇侍郎拜幾至萬言﹐皆剽竊碑版中語也。純皇帝夙知其獘﹐於乾隆庚辰﹐特命開國史館於東華門內﹐重簡儒臣之通掌故者司之。將舊傳盡行刪﹐惟遵照實錄﹑檔冊諸籍所載﹐詳錄其人生平功罪﹐案而不斷﹐以待千古公論﹐眞修史之良法也。後又重修《王公功績表傳》《恩封王公表》《蒙古回部王公表傳》等書﹐一遵是例焉。嘉慶庚申﹐上復命補修列聖本紀﹐及天文﹑地理諸志乘﹐儒林﹑烈女等傳附之﹐一代之史畢具矣。其續錄者﹐以十年爲則﹐陸續修之﹐以爲萬祀之計也。

◎本朝欽定諸書

列聖萬幾之暇﹐乙覽經史﹐爰命儒臣選擇簡編﹐親爲裁定﹐頒行儒宮﹐以爲士子仿模規範﹐實爲萬目之巨觀也﹐今臚列其目於左。經部﹕《易經通注》四卷。《日講易經解義》十八卷。《禦纂周易折中》二十二卷。《禦纂周易述義》十卷。《日講書經解義》十三卷。《欽定書經傳說匯纂》二十四卷。《欽定詩經傳說匯纂》二十卷。《禦纂詩義折中》二十卷。《欽定周官義疏》四十八卷。《欽定儀禮義疏》四十八卷。《欽定禮記義疏》八十二卷。《日講禮記解義》二十卷。《日講春秋解義》六十四卷。《欽定春秋傳說匯纂》三十八卷。《禦纂春秋直解》十六卷。《禦注孝經》一卷。《禦纂孝經集注》一卷。《日講四書解義》二十六卷。《禦纂律呂正義》五卷。《禦纂律呂正義後編》一百二十卷。《禦定康熙字典》四十二卷。《欽定西域同文志》二十四卷。《禦定音韻闡微》十八卷。《欽定同文統韻》六卷。《欽定叶韻匯輯》五十八卷。《欽定音韻述微》一百六卷。史部﹕《欽定明史》三百六十卷。《禦批通鑑輯覽》一百二十卷。《禦定通鑑綱目三編》四十卷。《開國方略》三十二卷。《禦定三逆方略》。《親徵平定朔漠方略》四十八卷。《平定金川方略》三十二卷。《平定準噶爾方略前編》五十四卷﹑《正編》八十五卷﹑《續編》三十三卷。《平定兩金川方略》一百五十二卷。《臨淸紀略》十六卷。《蘭州紀略》。《石峯堡紀略》。《臺灣紀略》。《平定廓爾喀紀略》。《平苗紀略》。《平定三省教匪紀略》。《辛酉工賑紀略》。《太祖髙皇帝聖訓》四卷。《太宗文皇帝聖訓》六卷。《世祖章皇帝聖訓》六卷。《聖祖仁皇帝聖訓》六十卷。《世宗憲皇帝聖訓》三十六卷。《髙宗純皇帝聖訓》三百卷。《上諭內閣》一百五十九卷。《朱批諭旨》三百六十卷。《欽定明臣奏議》二十卷。《欽定宗室王公功績表傳》十二卷。《欽定蒙古回部王公表傳》六十卷。《欽定八旗滿洲氏族通譜》八十卷。《欽定勝朝殉節諸臣錄》十二卷。《禦定月令輯要》二十四卷。《大淸一統志》五百卷。《欽定熱河志》八十卷。《欽定日下舊聞考》一百三十卷。《欽定滿洲源流考》二十卷。《欽定皇輿西域圖志》五十二卷。《皇淸職貢圖》九卷。《欽定盛京通誌》一百卷。《詞林典故》八卷。《續詞林典故》�捲。《欽定歷代職官表》��捲。《欽定大淸會典》一百卷。《新定大淸會典》��捲。《大淸會典則例》一百八十卷。《新定大淸會典則例》一百八十卷。《欽定續文獻通考》二百五十二卷。《欽定皇朝文獻通考》二百六十二卷。《欽定續通誌》一百四十四卷。《欽定皇朝通誌》一百卷。《欽定皇朝通典》二百卷。《幸魯盛典》四十卷。《萬壽盛典》一百二十卷。《欽定大淸通禮》四十卷。《南巡盛典》一百二十卷。《皇朝禮器圖式》二十八卷。《國朝宮史》三十六卷。《續國朝宮史》��捲。《欽定滿洲祭神祭天典禮》六卷。《八旗通誌初集》二百五十卷。《八旗通誌二集》���捲。《大淸律例》四十七卷。《欽定天祿琳瑯》十卷。《禦制詳鑑闡要》二十卷。子部﹕《禦撰資政要覽》三卷﹑《後序》一卷。《聖諭廣訓》一卷。《庭訓格言》一卷。《禦制人臣儆心錄》一卷。《禦制日知薈要》一卷。《禦定孝經衍義》一百卷。《禦定內則衍義》十六卷。《禦纂性理精義》十二卷。《禦纂朱子全書》六十六卷。《禦定執法成憲》八卷。《欽定授時通考》七十八卷。《欽定醫宗金鑑》九十卷。《禦定歷象考成》四十二卷。《禦定歷象考成後編》十卷。《禦定儀象考成》三十二卷。《禦制數理精蘊》五十三卷。《禦定星歷考源》六卷。《欽定協記辧方書》三十六卷。《欽定佩文齋書畫譜》一百卷。《祕殿珠林》二十四卷。《石渠寶笈》四十四卷。《續石渠寶笈》��捲。《錢錄》十六卷。《欽定西淸古鑑》四十卷。《欽定西淸硯譜》二十四卷。《禦定古今圖書集成》五千二百卷。《欽定淵鑑類函》四百五十卷。《禦定駢字類篇》二百四十卷。《禦定分類字錦》六十四卷。《禦定子史精華》一百六十卷。《禦定佩文韻府》四百四十二卷。《禦定韻府拾遺》一百十二卷。《禦注道徳經》二卷。集部﹕《聖祖仁皇帝初集》四十卷﹑《二集》五十卷﹑《三集》五十卷﹑《四集》三十六卷。《世宗憲皇帝文集》三十卷。《髙宗純皇帝樂善堂全集》三十卷。《禦制文初集》三十卷﹑《二集》四十卷﹑《余集》二卷。《禦制詩初集》四十四卷﹑《二集》九十四卷﹑《三集》一百卷﹑《四集》一百二十卷﹑《五集》一百四十卷《余集》�捲。今上皇帝《味余書室集》��捲。《禦制文初集》��捲。《禦制詩初集》��捲﹑《二集》��捲。《禦定全唐文》五千卷。《禦選古文淵鑑》六十四卷。《禦定賦匯》一百四十卷﹑《外集》��捲﹑《補遺》二十二卷。《禦定全唐詩》九百卷。《禦定佩文齋詠物詩選》四百八十二卷。《禦定歷代題畫詩類》一百二十卷。《禦選四朝詩》二百九十二卷。《禦定全金詩》七十四卷。《禦選唐詩》三十二卷。《禦選唐宋文醇》五十卷。《禦選唐宋詩醇》四十七卷。《皇淸文穎》一百二十四卷。《續皇淸文穎》��捲。《欽定四書文》四十一卷。《禦定歷代詩餘》一百二十卷。《禦定詞譜》四十卷。《禦定曲譜》十四卷。

●卷二

◎韓旭亭

旭亭先生寄子尙書公家書﹐余已載前卷矣。先生少貌岐嶷﹐目炯如電﹐喜作刻語﹐使人莫能禁受。嘗遇相士云「公之貌如黃閣學孫懋﹐當早貴﹐恐不永年耳。」先生深自攺易﹐立功過格以自警﹐凡利眾濟人事皆勉力爲之。乾隆庚寅客京邸﹐嘗大病﹐夢人語曰「汝發憤攺過﹐造化已延汝壽矣﹗」及病愈﹐貌和靄﹐有識之者云「非復當年形狀矣﹗」老年遠遊燕﹑粵﹑吳﹑越﹐身愈輕健﹐如三四旬人然。甲戌春﹐壽八十﹐經上賜匾旌之。越二歲﹐無病終﹐實近世之罕見也。憶丙午間﹐師嘗設席余邸﹐因余性卞急﹐諄諄相戒﹐以己身爲譬諭﹐不啻再三。然余終以暴戾致愆﹐至今思之﹐深有愧師教也。

◎張云汀

張云汀名賓鶴﹐浙江余杭人。性豪宕﹐不羈小節。詩學杜﹑韓﹐其七古蒼涼勁健﹐尢入少陵之室。以詩客禮﹑怡諸邸﹐與嵩山叔交甚篤。先王喜其才而誚其品﹐嘗曰「使云汀讀宋儒一篇書﹐其怪僻當不至是。」嘗與先王飲於淸流激湍飛觴醉月之候﹐揮落於席﹐人爭笑之﹐而先生不顧也。後以落拓卒於京邸。怡王訥齋主人嘗刊其詩以行世﹐亦甚憐其才也。

◎黃雅林

黃雅林初名俊﹐字石咸﹐遼陽人。爲明靑州太守某後。崇徳癸未﹐大兵破靑州﹐太守殉節﹐其子孫遂流落﹐寓籍陪京云。先生學問淵博﹐矜才使气﹐醫卜﹑藝術之書﹐無不周覽﹐時時述稗官家言﹐聞者絕倒。自以其名不雅馴﹐遂易名κ﹐以癡者自居﹝蓋俗誚癡呆者謂之大頭云﹞。亦好奇士也。詩畫仿鄭板橋﹐有意矯俗﹐反使性靈汨沒﹐先恭王甚惜其才華不由正軌。時有詩文就之商榷﹐先生輒加抨擊﹐酒酣耳熱﹐賓主喧嗔﹐聲驚四座﹐先恭王每以山精野狐目之。然平時未嘗不嘉其忠告﹐交誼仍如故也。館於寧邸時﹐貝勒永福已襲封﹐先生督責甚嚴。時有倨色﹐先生勃然曰「爾冠則朝廷貴爵﹐爾身猶吾弟子也。」命免冠重責數十﹐至長跽謝罪乃已﹐其古道如此。

◎尢水村

尢水村名蔭﹐儀眞人。善繪事﹐詩宗放翁﹐間有淸新之句。弱冠入都﹐從先恭王之遼﹑沈﹐往返數千里。有《出塞詩》一卷﹐皆蒼涼弔古之作﹐袁簡齋太史曾序而行之。先生性放曠﹐不屑小節。用濃墨作黑竹﹐瑯百尺﹐頗有淩雲之勢﹐江鄕諸鹽客多珍重之﹐名與王夢樓相埒。晚年寄迹釋道﹐於內典頗精熟。年八十餘始卒。

◎超勇親王

余向記超勇王光顯寺戰績於前卷﹐今於其嗣王處得王家乘﹐其功尙有未詳處﹐故補書之。王先世爲元太祖第四子後裔﹐居喀爾喀賽因諾音部。康熙中﹐準噶爾臺吉噶爾丹勢彊﹐侵喀爾喀四部﹐盡爲所破﹐王時弱冠﹐負祖母單騎叩關降。仁皇帝憐之﹐置宿衛﹐授輕車都尉爵﹐賜第京師﹐尙純愨長公主﹐至氵存封郡王。雍正中﹐遣歸遊牧。九年徵準噶爾時﹐王請從徵﹐上從之﹐命從順承王駐察汗河。傅爾丹旣僨師於和通淖爾﹝見前卷﹞﹐賊眾追蹂﹐闌入內境。順承王擁兵不救﹐王慷慨曰「使虜騎充斥﹐大軍敗亡﹐安用將帥爲也﹖」因率本部卒迎賊於鄂登楚勒。時賊勢鴟張﹐赤幟徧野﹐王曰「此未可以力爭。」因命其部將巴海夜入賊壘以致師﹐王伏精銳於林莽間。巴海率哨騎奔賊大隊﹐賊眾追之﹐伏起﹐王吹角於隊﹐我兵無不一當百﹐轉戰竟日﹐賊倉卒遇大敵﹐不及備﹐遂爲我兵所殲。王陣擒賊首二﹐皆百戰渠魁﹐賊帥小策零墮騎﹐裸身跨白駝遁。漠南肅淸﹐時謂北徵第一戰功云。逾年復有光顯寺之戰﹐王威名鎭漠北﹐虜騎震懾﹐不敢復南牧矣。及純皇帝卽位﹐授王定邊左副將軍﹐鎭烏裏雅蘇臺。傅閣峯尙書歸﹐定和議﹝見前卷﹞。上命王會議。虜使哈柳至﹐彊辯士也﹐謁王於京邸。哈柳誚王曰「聞王漠北有營帳﹐奚必居於京邸﹖」王曰「國家都於此﹐我隨君而居﹐卽爲吾土。喀爾喀乃藩部﹐若人有園囿然﹐何足道也。」柳又言「王幼子思歸﹝見前卷﹞。欲傳致之。」王慨然曰「公主所育爲吾嫡長﹐其餘孽何足齒及﹖汝部縱放歸﹐吾其請於皇上必戮於宗也。」哈嗒然退。王復面奏純皇帝曰「今北虜挾臣子以爲重﹐臣若許之﹐適足以長其驕心﹐恐無益於國事。況此不肖子不卽殞滅﹐赧顏偸生無足存也。」上詔獎之﹐比之樂羊云。復命王修書答之﹐和議乃成。庚午﹐王薨於軍﹐遺表請歸公主園寢。上惋惜之﹐命配享太廟及賢良祠﹐外藩得預侑食者﹐惟王一人﹐蓋異數也。嘉慶甲戌﹐禮部尙書成寧以王爲外藩﹐故撤賢良祠神牌於後殿。事聞﹐今上震怒﹐立褫成職﹐蓋猶念王之勛也。其孫拉旺多爾濟頗有祖風﹐尙和靜公主。掌宿衛四十年﹐所領將卒﹐無不感激用命﹐以忠醇持躬。和相當權時﹐諸王大臣盡交其門﹐而王獨與之梗﹐今上甚爲優眷。癸亥春﹐有陳徳之逆﹐喀喇沁貝勒丹公某已爲所刺傷﹐王以手扌其腕﹐徳莫能支﹐遂被擒﹐其勇力可知也。余以罪廢時﹐王面詰某貴臣曰「禮王何罪﹐公乃羅織至此﹐使宗藩斥革如發蒙振落﹐吾儕外臣﹐何足道也﹗」貴臣赧然退。王因於歲首謝病歸藩﹐憤悒而薨。余與王素乏締交﹐乃情摯若此﹐深有感於心也。劉文淸公嘗比王爲金日﹐余以其謹愼寡過處有類霍大將軍﹐日尙非其匹﹐實爲朝廷重臣也。王薨之夕﹐有大星隕於西北﹐訃至恰如其期﹐亦一異也。

◎褚筠心

褚筠心先生廷璋﹐長洲人﹐爲沈文愨公弟子。少時與趙舍人文哲﹑曹學士仁虎等結社﹐號「吳門七子」。詩宗盛唐﹐無宋﹑元卑靡之習。嘗修《西域同文志》﹐諳習新疆古迹﹐所作西域詠古諸詩﹐音律尢蒼涼合格。先恭王嘗曰「近世不爲袁﹑趙所惑者﹐惟筠心一人而已。」性直梗﹐和相秉權時﹐先生以其非科目中人﹐不以先輩待之﹐和相慊然。以考事中之﹐攺官部曹﹐先生終身不謁銓選﹐曰「此膝不爲權臣屈也。」嘗賞鑑餘詩文﹐臨歸時﹐余題四律贈行﹐先生卽日挑燈和之﹐其末作《玉胡蝶詞》﹐尢多規勸﹐余心感其言。然性紆緩﹐多爲人所愚﹐任湖南學政歸﹐以宦囊開凶肆﹐以其利溥﹐人爭笑之﹐而先生不顧也。

◎寧秀生有髭

納蘭侍衛寧秀﹐爲太傅明珠曾孫。生時有髭數十莖羅羅頤下﹐年弱冠﹐顏貌蒼老宛如四五十人。未三十卽下世﹐其家因之日替﹐亦一異也。

◎張漢潮渡漢江

嘉慶戊午夏﹐教匪張漢潮自秦竄入楚境﹐勢甚猖獗。楚督景安畏懦﹐遠避武昌﹐賊如風飄豕突﹐無所抵攔。漢潮欲渡漢江以窺全楚﹐時漢陽最爲富饒﹐市廛毗連數十里﹐甲於天下﹐聞警﹐商賈驚避﹐有老賈某祈於關帝廟。會大風驟起﹐飄泊賊人舟楫﹐斃於江者如鶩也﹐漢潮亦落水得拯﹐因狼狽返秦中﹐自是不敢東下﹐逾年乃爲明參政亮所擒。當時假使賊得濟﹐蹂躪江﹑淮﹐其禍不可問矣。信夫﹐國祚昌熾﹐水伯得以默爲佑護也。

◎稗事數則

榦隆末﹐定王屢攝金吾印信﹐正陽門外火災延及民居﹐王馳救之。有娼家避火﹐羣立巷口﹐粉白黛綠者數十人﹐王不識﹐詫曰「是家女子何若是之多也。」人爭笑之。

陳春淑副憲﹐性梗直敢言﹐滿朝以怪物目之。廣賡虞侍郎嘗謂余曰「仕途以我與王曁陳副憲爲三怪。」殊爲憤懣。余笑曰「吾今日誠爲周處矣﹗」蓋狎以廣爲虎陳爲蛟也。後春淑降官編修。嘗路遇余﹐余降輿立市間語移時﹐輿夫皆詫﹐私語曰「是何傺老翁﹐而王爲之謙遜若此﹖」余聞之﹐笑謂亻兼者曰「非轎夫不能道此語也。」

張靖逆秉樞言乾隆中有某散秩大臣﹐嘗侍班而冠縵忽斷﹐不及縫紉。恐上出見之﹐乃以下僚啟事筆於頸下繪之如縵然﹐人傳爲笑柄云。

宗室鎭國公永玉嘗饋蒸鵝於順義侯田公國榮﹐閽人誤以蒸鴨告之。田詫曰「吾年已老﹐從未見此巨鴨也﹗」後食始知之。

有某公家素貧﹐得上賜人參票﹐喜極過望﹐感激涕零。是日上祀雩壇﹐某不及伺上回宮﹐乃於天橋路側泥首稱謝。成王笑曰「自有郊祀以來﹐從未有在此叩首者﹐某公此舉﹐恐橋神亦有所驚訝也。」

曹劍亭之劾和相家奴劉全﹐余已載前卷。或有訾之者曰「公嘗狎暱某伶童﹐後爲全所奪﹐故公銜怨劾之。」後廿餘年﹐花曉亭侍禦傑之劾鹺賈查有圻侵冒國課﹐人復以此語歸之。甚矣﹗不樂成人之美若此。

甘嘯巖先生運源﹐爲忠果公曾孫。幼師劉海峯﹐書畫精絕。詩文上宗七子﹐殊有豪气﹐爲旗籍文士之冠﹐然不甚工楷書。有某大臣延其書寫奏牘﹐先生以靈飛經法爲之﹐某公大怒﹐揮之門外﹐曰「甘某名望若爾﹗乃其書法尙不如吾部曹胥吏之端楷也。」

哈軍門攀龍﹐爲將軍元生子。元生隨鄂文端公徵苗有功﹐軍門子國興復以勇健著﹐三世擁旄﹐時人榮之。公爲回屬﹐素禁豕肉。外祖舒直恪公﹝名見上卷﹞。任西安將軍時﹐與公甚善﹐嘗請會食。哈公每嫌蒸羊品味不佳﹐異日庖人潛以豬肉托羊饌﹐哈食之甚美﹐褒獎備至﹐初不覺異味也。

張文和公晚年頗以謙抑自晦﹐每遇啟事者至﹐動云「好﹑好。」一日有閣中胥吏請假﹐公問何事﹐曰「適聞父訃信。」公習爲常﹐亦云「好﹑好。」舍人等皆掩袂笑﹐而公未覺也。

褚筠心學士於庚寅科同國學士柱典試江西﹐國故文理庸劣﹐而不許褚同定一卷﹐乃自爲批閱。同時全閣學魁與邊學士繼祖典試浙江﹐全故疏懶﹐終日不閱一卷﹐任邊選中。時人諺曰「全虧邊繼祖﹐裹住褚廷璋」云。蓋北人呼虧裹與魁國同音也。

成王性滑稽﹐遇事喜作反語。自言直樞庭時﹐嘗召見﹐上適閱明參政亮捷報﹐命王閱之。王習爲常﹐奏「此戰惜未獲渠首﹐使張漢潮得擒明亮﹐始爲佳事」。上正色曰「若是則不佳矣﹗」王始省悟﹐免冠叩謝出。

賡閣學泰﹐滿洲人。中己酉孝廉。以資深歷顯職﹐面目臃腫﹐人爭厭之。與人言習語「可不是」三字﹐人以「賡可不」呼之。宗室輔國公晉隆﹐性滑稽﹐一日於坐中驟問賡曰「今日天气甚寒。」賡習以可不應之﹐又云「君觀某大臣貌可作龍陽否﹖」賡亦漫應之﹐爲某大臣所責﹐至跪謝乃已。

明副軍泰﹐寧夏駐防人。以功績氵存至副都統﹐人多粗疏。一日帶領引見﹐時明司鑲黃旗漢軍﹐其都統爲榮恪郡王﹐王又兼攝領侍衛內大臣﹐故事﹐領侍衛府階最髙﹐故先入殿﹐明睹王卽偕入。定制﹐一品官皆賜坐﹐上命之坐﹐眾大臣叩頭謝﹐明亦隨之叩坐如儀。爲上詫之﹐明始知誤﹐免冠謝罪﹐卽日罷之。

◎王文靖

王文靖熙﹐宛平人﹐爲文簡公崇簡子。少年登第﹐章皇帝喜曰「公輔器也。」然當艸創之際﹐非習國書無以濟大事﹐乃命供奉內廷﹐上親爲之教習淸文﹐兼習釋典。與孫學士承恩﹑麻文僖公勒吉日侍西淸。上登遐時﹐命公與文僖同撰遺詔﹐因授顧命。康熙中正首揆。吳逆叛﹐其子應熊因尙主故畱京師﹐時莫敢言。公首劾之﹐其疏要語云「不斬應熊﹐無以寒老賊之膽」云云﹐仁皇帝乃正應熊之罪﹐時人快之。公家訓云「祭墓無以牲牢﹐惟以蔬果代之。」人有言其過儉者﹐公曰「今以宰相祭墓﹐誠爲太儉﹐然日後子孫儕於庶人時﹐則易於措辦﹐若敖氏之鬼不至於易餒也。」人服其言。薨之日﹐都城士民皆往送喪﹐爲之罷市﹐其感人也如此。

◎查初白

國初詩人﹐以王﹑施﹑宋﹑朱爲諸名家﹐查初白愼行繼以蘇﹑陸之調著名當時。其詩句亦頗俊逸峭勁﹐視西崖﹑義門諸公自爲翹楚。公以晚年入翰林﹐嘗隨駕木蘭﹐褒衣服行山谷間﹐仁皇帝望而笑曰「行者必查某也。」其風度如此。晚年家居﹐以弟嗣庭獄﹐緹系入京。憲皇帝閱其詩曰「查某每飯不忘君﹐杜甫流也。」因免其罪焉。

◎先恭王之正

先恭王性剛直﹐某相國當權時﹐與余邸爲姻戚﹐先王惡其人﹐與之絕交。又當時譽鄂文端公相業﹐先王頗不以爲然﹐曰「居相位者﹐當有相度﹐西林偏袒鄕黨﹐非持平天下之道也﹗」素喜劉文正﹑裘文達﹑曹文恪諸公﹐每訓連必以諸城爲式。文恪薨﹐王親臨其喪。壬戌冬﹐路過三河旅店﹐見壁有文達詩﹐挑燈屬和﹐涔然淚下﹐其眞摯也如此。又善料事﹐甲午秋﹐王倫叛於壽張﹐率黨北上﹐圍臨淸﹐勢甚洶惡。王笑曰「賊不西走大名﹐南下淮﹑揚﹐而屯兵於堅城之下﹐此自敗之道也。」逾旬﹐果爲舒文襄公所滅。又石峯堡回民叛時﹐王曰「西北用兵﹐當決水道使其涸守自斃。」後阿文成公果用其計以破賊。當緬甸用兵時﹐王嘗咎其不用火攻﹐後連見明參政亮述先王言﹐公曰「當時吾嘗屢言於文忠叔﹐柰蠻地匝月無風﹐難以施行﹐亦天意耳﹗」又與先王言不謀而合也。

◎張夫子

明監軍張公春於大淩河被擒﹐見太宗不屈﹐上挽弓欲射之。先烈王諫曰「此人旣不懼死﹐柰何殺之以成其名﹗」上從之﹐命達文成厚養之。公獨處蕭寺中﹐聚徒課讀﹐一時開創名臣如範忠貞﹑寧文成輩﹐皆曾執經受業者也。居數年卒﹐上厚葬之﹐時人比之文中子教授河汾諸徒﹐所以啟唐之基也。自古款待勝國忠臣莫之能及﹐旣能全彼之忠﹐又不傷我之徳﹐以元世祖之戮文文山﹐視我文皇殊有愧也。滿大臣某入都後﹐告明臣某曰「汝國有一張夫子而不知用﹐反爲我國教育英才﹐誠可惜也﹗」余嘗讀明臣奏疏﹐至有毀公爲李陵﹑衛律者﹐眞所謂顚倒黑白矣﹗

◎海神祠

瀛臺中有海神祠﹐塑明內官像三人祀之。傳卽熹宗於南海覆舟時拯帝所溺斃者﹐帝封三人爲河神﹐因立祠以祀之。按當時正人君子爲魏閹所害者﹐指不勝屈。其遼左﹑奢安殉死諸公﹐如王三善﹑張銓等﹐亦頗有人。帝罔知憐卹﹐乃煦煦於溺死之閹﹐亦可謂厚其所薄矣。

◎佟昭毅

佟昭毅公巴篤理﹐爲忠正公養正之族侄﹐國初時﹐隨忠正來歸。從徵朝鮮﹑北京﹑遵化﹑大淩河諸戰﹐皆有功。天聰甲戌﹐爲明曹忠果文詔所害﹐文皇甚惜之﹐贈三等昭毅伯﹐世其家﹐近日大宗伯永慶是其裔也。因思北周時有斬齊將髙敖曹者﹐周人歲賜其帛﹐至周亡猶未已。曹忠果乃能摧斬大將﹐實爲明將中難能者﹐莊烈帝不惟不賞其功﹐乃反以忄匡怯論戍﹐吳興化屢救之不報。賞罰顚倒若此﹐欲國不亡﹐烏可得乎﹗

◎吳六奇

吳六奇﹐浙人。少負大志﹐家奇貧﹐落拓乞食﹐冬日袒身行市中﹐英爽如故。查孝廉伊璜奇其人﹐嘗加固卹﹐公深感之。後仕粵西桂王時嘗有功﹐至總兵官。投誠本朝﹐隨尙平南可喜屢擒海寇有功﹐氵存至提督。孝廉嘗以與修僞史故﹐株連獄中﹐幾不能免死﹐公特疏爲之解救﹐卒白其冤。因聘查至粵中﹐厚爲贈贐以歸。其署中有峻石髙數丈﹐查愛之﹐摩挲撫惜﹐因醉題「縐石」﹐次日遂失石。及抵家﹐石挺立其庭中﹐蓋吳潛使人運至矣。今越中傳爲佳話云。

◎郭尙書

郭尙書四海﹐納蘭氏﹐爲金臺吉之後﹐卽明所謂海西部落也。以父蔭康熙間屢任無仕﹐嘗以宗伯兼攝司寇數年﹐亦異數也。然聞其多權術。任科道時﹐有以賄進者﹐公於夏日﹐皮冠重裘圍鑪斗室中見之。繼乃仍登白簡﹐其人反噬﹐公詰其謁見時日。其人言衣冠居處狀﹐眾以爲必無之理﹐乃脫身事外﹐亦巧宦之極者也。

◎趙恭毅

趙恭毅申喬登第後﹐以古道自居﹐人爭厭之。公托疾歸﹐曾買妾媵﹐其家故宦族女﹐以負債故賣之。公覘知之﹐慷然曰「吾柰何乘人之急以污其節﹐馮商之舉不可爲之繼乎﹗」乃立送女歸家。事漸聞於朝﹐仁皇帝知之曰「此古誼之士也﹗」公聞命出﹐氵存至公卿﹐以廉直著。任司寇時﹐廉邸伶人殺人﹐欲倩公出其罪﹐公謝曰「天子之法﹐不能爲王屈也。」憲皇帝重其人﹐登極後﹐屢獎譽之﹐以爲人臣之式云。

◎費襄莊之殺活佛

費襄莊公之平噶爾丹﹝事見上卷﹞。久炫耀於人耳目。公嘗隨仁皇帝之番僧寺﹐番僧之號活佛者見上頗倨傲﹐公卽揮刃斬之。上尢其行﹐公曰「番僧𨿽尊﹐亦人臣也。豈可使其倨於君父前﹐亂我國法。使其果有異術﹐則臣抽刀時﹐伊早令伽藍輩按捺﹐不延頸待戮矣。」人爭服其言。

◎百菊溪制府

百菊溪齡﹐張姓﹐內務府人。成壬辰進士﹐館選編修。嘗領署事﹐阿文成公見曰「公輔器也﹐異日功名當不在老夫下。」其後官階蹭蹬﹐翺翔科道者二十餘年。公頗熱中觖望﹐韓旭亭師嘗曰「大器晚成﹐公無須躁進也。」今上親政後﹐立擢山東按察使﹐不數載遂至封疆。公性聰察﹐遇事敏幹﹐賞識人材﹐如朱白泉廉使﹑溫臬使承志﹐皆拔自微員﹐故人樂爲之用﹐以集大勛。其再任粵東時﹐百姓匍匐庾嶺﹐以迓其纛﹐蓋恨其來遲也。時海盜充斥﹐連檣百艦﹐出沒波濤間﹐人莫敢攖。公任溫﹑朱二公入盜艦中﹐說匪首張保降﹐保觀望未果。朱覘知其妻鄭一嫂頗勇健﹐保素畏之﹐乃以賧ク百萬饋之曰「百公良吏﹐非前誘降以邀功者﹐時不可失也。」溫﹐山右人﹐故年少美麗﹐遂潛入鄭寢中解衣酣寢﹐誘鄭以薦枕焉。鄭氏因慷然曰「同輩中幾見有白首賊耶﹗縱微公至﹐妾亦解甲降矣。」乃說保曰「吾所以贅汝者﹐以汝有丈夫气也﹐今察之﹐非知時事者。向來海上諸雄所以能肆掠者﹐蓋因督臣懦弱﹐不敢卒攖其鋒﹐今百公健吏﹐反前所爲﹐必欲盡殄滅其黨類以報天子。今不及早稽首軍門﹐則其兵朝暮下﹐汝輩儼如齏粉﹐妾不欲同君盡也。請自今始﹐斷其縭袂﹐各行其志可也。」保畏懼﹐因同鄭降。公復督率將帥攻烏﹑石二匪﹐炮石驟發﹐二匪艇皆傾靡﹐海水爲之色赤﹐粵東洋匪盡殲﹐實海上第一功也。事聞﹐加公宮保銜﹐賜雙眼花翎﹐朱﹑溫諸公賞賚有差。公貌岐嶷﹐面如削瓜﹐𨿽談笑間而凜然有忿狀﹐使人望生畏心。初任封疆﹐以廉直自矢﹐下民以包龍圖比之。逮夫名譽旣彰﹐乃頓攺初節﹐搜求苞苴﹐動以鉅萬。聞其爲江南制府時﹐每出巡閱﹐後車數十乘﹐徵收珍錯海物至數百桶之多﹐他物稱是。又以重賄交結權要﹐偵探祕旨﹐然後傅會迎合﹐故人莫敢攖其鋒銳。初頤園大司馬素不直公所爲﹐因巡察江南時露疏劾之。上命重臣往查虧帑﹐公左右阻袒﹐初卒以不實罷職﹐人頗不滿公所爲也。嘗爲禦史吳云參劾﹐終莫能害。丙子冬﹐以勞瘵死﹐上下詔褒寵之。繼以諱災爲松相公所劾﹐始罷其奠焉。

◎李仲昭

李禦史仲昭﹐番禺人。少生海隅﹐洞知鹽莢利獘。長蘆鹽課有易稱之獘﹐每引浮數百斤﹐以致壅滯難消﹐動損國課。又有鹺賈查氏﹐富逾王侯﹐交結要津﹐人莫敢攖﹐故鹺政日見疲獘。公補官旬日﹐卽露章劾之﹐枚舉其獘。上大怒﹐命畱京王大臣審訊﹐咸皆引服﹐查有圻論戍﹐其餘降革有差﹐人爭快之。未逾年﹐公卒以調取文卷故﹐爲臺長所劾﹐罷歸。其中奧援未易知也。

◎李鴻賓

﹝海疆之禍﹐鴻賓爲兩廣總督時貪而縱之﹐致令該夷肆行無忌。養癰貽患﹐自鴻賓始也﹞

李禦史鴻賓﹐新建人。成辛酉進士﹐館選﹐攺官禦史。時值林淸之變﹐公上數疏﹐皆言朝廷利獘﹐洞中要。上嘉其直言﹐立擢河東副總河﹐漢員升遷之速未有及者。公亦感激用命。其年運河淤壅﹐微山湖蓄水盡涸﹐糧艘壅滯﹐公立率下屬疏瀹﹐上流湖水通暢﹐船隻得以濟運﹐實近年之罕見者。逾年﹐丁母艱歸。

◎勒相公

勒相公保﹐溫相國福之子也。溫以木果木僨事。公統師時﹐盡反父政﹐待綠營士卒頗優厚。與文士論交誼﹐如石殿撰韞玉﹑石太守作瑞輩皆收羅門下。馬軍門瑜﹑忠壯公全弟﹑鎭將國銳爲全子﹐公皆與之論世誼﹐故人皆樂爲之用。惟滿兵切恨入骨﹐己未之役﹐幾受靑蠅之害﹐賴繼起者僨事﹐公乃復擁旌旄。與額經略等先後殺賊﹐川﹑楚教匪爲之盡殲﹐公之力也。公短小精悍﹐善恢諧飲酒﹐賞賚頗丰﹐遇人投其所好﹐抗卑得宜﹐人喜與之交。在軍中不喜談兵﹐嬉笑如常日﹐而寄心膂於將帥﹐使其各盡所長。又力持堅壁淸野之策﹐故賊人無所擄掠以底敗亡。入閣後益斂鋒芒﹐日事飲宴以取要人之歡。遇知大體者﹐亦加禮貌﹐實多智士也。然數任封圻﹐簋不飾﹐在蜀數年﹐民不堪命﹐致有「蜀督賦」之謠﹐見胡柏坪之彈章。又性卞急﹐責奴隸多酷虐﹐有致斃者。所使令皆優伶﹐致喜怒爲若輩所操﹐亦嗜聲色之過也。

◎金司寇

金司寇光悌﹐安徽含山人。性刻﹐外貌剛果﹐心實陰險。任刑部司員時﹐惟以酷虐爲政﹐濟其貪婪。阿文成公爲其所紿﹐以爲豪吏﹐頗任信之。和相理部務時﹐立斥其柄﹐人爭快之。嘉慶初﹐和旣僨事﹐公卿交章薦之﹐金亦廣爲交結﹐使眾延譽於朝﹐張通政鵬展曾露章劾之﹐不能傷也。氵存至江西巡撫﹐入爲司寇。旣持大柄﹐倚胥吏爲耳目﹐任意周內罪名﹐有輦金幣賄者﹐𨿽入大辟﹐立爲昭雪﹐否則酷虐猶如故也。故使司員朋比爲姦﹐文成公所貽良法更攺無餘﹐至今猶爲烈也。有市賈冀姓者﹐其妻私禦車人﹐隨之逃匿﹐爲冀某所偵獲。因以重賄賂金﹐金援奴姦主妻律﹐皆擬斬決。諸大臣欲調停其說﹐金曰「泰山可移﹐此案不可攺也。」濡毫立定其讞﹐二人皆戮於市。未浹月﹐其子暴卒﹐金於途中遇鬼﹐連稱悔之無及﹐於輿中泥首者再。舁之歸﹐屍已僵矣。後事聞於朝﹐上曰「光悌信死晚矣﹗」因屢舉其事以誡刑官焉。

◎許壯烈

許壯烈世亨﹐成都人。先世回民。公以行伍起家﹐徵金川時﹐以功氵存至專閫。阿文成公頗器之﹐曰「武臣中識大義者﹐惟許某一人而已。」任廣西提督。會安南國王黎維祁爲其鄰淸化主阮光平所逐﹐叩關請兵﹐其時孫文靖公士毅爲廣督﹐自負將材﹐主意用兵。公曰「蠻夷相攻﹐王者不治。一旦兵連禍結﹐未易已也。」孫不聽其言﹐乃率領兩廣諸鎭兵伐之。阮光平初不意王師至﹐又所率兵寡﹐因回淸化調兵﹐孫公遽以大捷聞。入黎城據其王宮﹐飲酒賦詩﹐不以賊爲意。公諫曰「吾兵深入重地﹐自應愼重。況光平未戰遽退﹐恐有不測﹐宜及其未至﹐振旅入關﹐上計也。」孫曰「介冑之士﹐爾何知也﹖」及光平復率師至﹐維祁驟棄國走﹐賊勢洶湧﹐孫茫然失措﹐欲以身殉。公叩馬諫曰「公爲大臣﹐若有所傷﹐有關國體。世亨一介武夫﹐受上知遇﹐位至擁旄﹐以身殉國可也。」因令諸將護孫公入關﹐獨率數百人赴敵﹐盡歿焉。光平遂尾追文靖至富良江﹐將及我師﹐總兵尙公維升﹐平南王裔也﹐少年勇銳﹐因率兵禦之。轉戰竟日﹐尙手戮數十人﹐甲盡殷焉。以後援不及﹐因撫劍嘆曰「丈夫死綏﹐志也。然不死大敵而亡於小醜﹐未果盡吾之勇﹐聊以洗先世之恥可也。」因自剄死。孫公遂撤江橋﹐狼狽率殘卒入關﹐總兵張朝龍﹑李化龍亦先後死焉﹐所有輜重甲仗盡爲敵獲。事聞﹐純皇帝以公爲知大體﹐甚加惋惜﹐封壯烈伯﹐祀昭忠祠。其子軍門公文謨以侍衛擢至福建提督﹐川﹑楚之役﹐亦以勇健世其家焉。

◎張總兵

張總兵芝元﹐川仲人。少爲小校﹐隸宋總兵元俊麾下﹐宋撫卹甚厚﹐公感其徳。後宋公以枉獲罪﹐傺而卒﹐其二子皆遣戍﹐公復隨明參政亮徵大金川。有番僧某爲賊偵﹐凡軍中事無不泄漏﹐公進言明將軍曰「軍中機宜動爲賊覺﹐兵家大忌也。今番僧某受我封號﹐乃陰爲賊諜﹐非翦除之﹐則賊無滅日矣﹗」明公偉其言。會大風雪﹐乃命公率數十人故爲出差狀﹐投宿寺中。公故通番語﹐自取囊中脯蚱與僧寮煮酒痛飲﹐情甚歡洽﹐番僧皆醉飽眠去。公出寺聚柴焚之﹐風火酷烈﹐番僧輩皆死﹐賊諜乃斷。後公屢立戰功﹐氵存至參將。丙申春﹐金川平﹐凱旋時﹐公書宋總兵戰狀﹐抱一冊哭陳軍門。阿文成公訊之﹐公曰「非宋公芝元無以致此﹐敢不報其大徳﹖況宋公所以獲罪者﹐乃觸怒閫帥﹐羅織其愆﹐天子不知其功也。故今陳其戰績﹐乞公轉奏於朝﹐若猶以功微罪重﹐則賞罰出自朝廷﹐芝元心無憾矣﹗」文成公笑曰「壯士也﹗」因代爲奏聞。邀恩赦其子歸﹐人皆以爲宋公知人﹐公能報徳云。辛亥冬﹐廓爾喀再亂﹐搶擄札什倫布﹐公率數百孱卒轉戰山崖中。時大雪彌漫﹐山谷皆平﹐而公手揮大刀指揮﹐番卒皆感激用命﹐卒禦賊歸巢。孫文靖公曰「達賴喇嘛之杵﹐轉不如張總閫之刀靈也。」時人傳爲笑談。公以勞瘁卒﹐福文襄王奏於朝﹐上甚悼惜之。

◎成知州

成州牧善﹐滿洲人。以筆帖式氵存至冀州知州。時甘肅道員蔣全迪以冒賑伏法﹐子孫皆遣戍﹐其妻孥流離失所﹐嘗覓食直隸。至州界﹐其妻病旅店中﹐因賣其媳爲奴。公買其媳歸﹐成婚日﹐憐其娜裊羞澀﹐詢知其家世﹐慨然曰「等爲外吏﹐豈可幸其患難辱及家室﹐安知吾子孫輩他日不至此也﹗」因立遣還﹐並厚贈貲囊﹐送其妻媳歸籍﹐士人爭頌其徳焉。

◎劉文淸語

榦隆末﹐和相當權﹐最尙奢華﹐凡翰苑部曹名輩﹐無不美麗自喜﹐衣褂袍褶﹐式皆內裁。其衣冠敝陋﹐悃幅無華者﹐人皆視爲棄物。時劉文淸公故爲敝衣惡服﹐徜徉班聯中﹐曰「吾自視衣冠體貌﹐無一相宜者﹐乃能備位政府﹐不致隕越者何也﹖寄語郎署諸公亦可以醒豁矣﹗」時人爭服其言。

◎佛典屬

蒙古典屬佛爾卿額﹐順義王俺答裔也。其祖錫拉被擄至﹐隸上駟院牧馬。仁皇帝於內苑閱馬﹐見其竟日無怠容﹐曰「此金日儔也。」因擢侍衛。憲皇帝禦極﹐廉親王允祀等覬覦大位﹐錫公首發逆謀。憲皇帝悅之﹐擢內大臣﹐其子孫皆膺無仕。公其長孫也﹐年十六卽擢宿衛。嘗擎蓋於馬上假寐﹐誤驚禦騎﹐純皇帝惡之﹐以貴臣子不卽責。徜徉禁闥三十餘年﹐未逾一級。公性滑稽﹐作謔語。時上最喜贊禮郎﹐多有至大位者﹐公曰「蜩蟬輩亦足貴耶﹖某𨿽不肖﹐實能揣摩其調﹐秋娘縱老﹐猶可獻倚門技也。」因與擢其選。上大喜曰「爾亦能作是耶﹖」立擢鴻臚卿。未逾年﹐授副都統﹐時和相擅權﹐旨未時下﹐有賀之者﹐公告人曰「余之升擢﹐猶弈者反著其子﹐尙未定也。」人爭笑之。今上時﹐氵存至理藩院尙書。公素不信佛﹐謂世無輪回事。病革時﹐呼子孫環列榻前﹐眾以爲有遺囑﹐公忽張目曰「此時目前尙無一鬼﹐至是終無鬼矣﹗寄語世人莫信浮屠說也。」語罷瞑目逝﹐是臨終尙作笑柄也。

◎劉鳳誥

劉少保風誥﹐江西人。中己酉探花。殿試日﹐天已昏黑﹐公文尙未就﹐眾監試大臣欲逐之出﹐常宗伯靑曰「此生書法極秀勁﹐可給燭使終篇。」榜發﹐擢髙第﹐公於常公終身執弟子禮﹐人爭與之。公性豪宕﹐少假館蔣司馬元益宅﹐蔣公喜其俊雅﹐欲納爲婿﹐久之﹐公嘗使酒詈僕夫﹐蔣公曰「非大器也。」因善遣之。氵存至吏部侍郎。與修《髙宗實錄》告成﹐加太子少保﹐近日貳卿加宮銜者惟公一人﹐人爭羨之。督學浙江﹐以嚴酷馭士子爲言官所劾﹐謫戍黑龍江。時將軍有賀表命公代撰﹐表至﹐上謂近臣曰「此劉鳳誥筆也。其文愈佳於昔﹐可謂窮苦始工也。」未久﹐放歸田裏。按北魏時﹐髙聰以罪遣戍瀛洲﹐代州牧爲奏章﹐魏孝文帝曰「北州乏文士﹐此必髙聰之筆。」古今事時相同若此。

◎徳尙書

徳尙書瑛﹐姓通顏覺羅氏﹐滿洲望族也。年六十餘始擢太常寺卿﹐又二十年氵存至戶部尙書﹐已八十餘矣。與朱文正﹑王文端等作五老會﹐時人榮之。公貌淸臒﹐性儉朴廉潔﹐位至司徒﹐家不能具駟馬﹐人比之公孫弘﹐以其剛毅勝之。嘗入直樞庭﹐其下屬告人曰「其他費不具論﹐卽四時衣冠之貲﹐我公卽未能具也。」其淸貧也若此。後以失察胥吏罷官。至今年九十餘﹐身猶健云。

◎帽頭氈帽

余少時﹐見士大夫燕居皆冠便帽。其制如暖帽而窄其檐﹐其上用紅片錦或石靑色﹐緣以臥云如葵花式﹐頂用紅絨結頂﹐後垂紅縵尺餘﹐無老少貴賤皆冠之。惟老翁夏日畏早涼﹐用靑緞縫紉襯涼帽下﹐如今帽頭狀﹐初不以爲燕服也。至於氈帽尙沿明式﹐皆農夫市販之服﹐人皆賤之﹐近十餘年盛行。帽頭蟠金綫組繡其上﹐至有用明珠寶石嵌者﹐如古弁制﹐惟頂用紅絨結頂稍異古耳﹐士大夫皆冠之。至春秋間徜徉市衢﹐欲求一紅纓綴冠者﹐未易見也。至氈帽則以細毯爲之﹐檐用紫黑色﹐或有綴金綫蟠龍以爲飾者﹐非復往日粗野之制﹐爲士大夫冬日之燕服﹐往日便帽之制﹐不復睹矣。

◎明參政

明參政亮金川﹑孝感諸戰功﹐已詳前錄矣。其少時﹐尙履懿親王郡主﹐夫婦勃﹐王頗厭之。王母定太妃薨﹐奉移之東陵﹐秋間﹐道路積潦﹐舁夫皆憚行﹐公時襄事﹐因以巨杖擊舁夫﹐自先行泥淖中﹐舁夫乃娓娓從命往。行數日﹐隊仗整肅如行軍焉﹐王大喜曰「誠吾佳婿也﹐他日可爲名將。」是公少時﹐舉止已不凡矣。又公入闈鄕試﹐純皇帝偶問傅文忠公曰「汝家有與試者無﹖」文忠以公對。上曰「世家子奚必與文士爭名﹖」因擢藍翎侍衛﹐命從徵西域。公甫出闈﹐卽匆匆就道﹐亦一異也。公𨿽以武功顯﹐然嫻文墨﹐吟小詩﹐善寫墨竹﹐故屢歷文階﹐人不以爲過也。

◎劉淸

本朝用人不以資格﹐故朱衣客以道員用總兵官﹐見漁洋《池北偶談》。然皆國初開創之際﹐近百餘年未見以文員攺武者。劉松齋淸以縣吏起家﹐著「靑天」名﹐屢徵川﹑楚﹑山東教匪﹐皆有戰功。公性粗率﹐喜嗜樗蒲﹐於文吏坐使酒罵座﹐喜與士卒共飲謔﹐初乏方面之威儀。又以揮霍貧乏故﹐頗有簋不飾之舉。屢遭躓蹶﹐今上悉知其人﹐因功髙寬貸之。丙子秋﹐以山東鹽運使攺登州總兵官﹐公大喜過望﹐曰「老臣得以盡其職矣﹗」命下之日﹐舉朝咸以上用人得宜﹐因材器使云。

◎小說

自金聖嘆好批小說﹐以爲其文法畢具﹐逼肖龍門﹐故世之續編者﹐汗牛充棟﹐牛鬼蛇神﹐至士大夫家幾上﹐無不陳《水滸傳》《金瓶梅》以爲把玩。余以小說初無一佳者﹐其他庸劣者無足論。卽以前二書論之﹐《水滸傳》官階地理𨿽皆本之宋代﹐然桃花山旣爲魯達由代郡之汴京路﹐何以三山聚義時﹐反在靑州﹖北京之汴﹐不過數程﹐楊志奚急行數十日尙未至﹐又紆至山東鄆城何也﹖此皆地理未明之故。一百八人原難鋪排﹐然亦必各見圭角﹐始爲著書體裁﹐如太史公《漢興諸王侯》是也。今於魯達﹑林沖輩詳爲鋪敍﹐至盧俊義﹑關勝輩乃天罡著名者﹐反皆艸率成章﹐初無一見長處。又於馬麟﹑蔣敬等四五人層見疊出﹐初不能辧其眉目﹐太史公之筆固如是乎﹖至三打祝家莊後﹐文字益加卑鄙﹐直與續傳無異﹐此善讀書人必能辧別者。《金瓶梅》其淫褻不待言﹐至敍宋代事﹐除《水滸》所有外﹐俱不能得其要領。以宋﹑明二代官名羼亂其間﹐最屬可笑。是人尙未見商輅《宋元通鑑》者﹐無論宋﹑金正史﹐州山人何至譾陋若此﹐必爲贗作無疑也。世人於古今經史略不過目﹐而津津於淫邪庸鄙之書稱贊不已﹐甚無謂也。

◎考據之難

本朝諸儒皆擅考據之學﹐如毛西河﹑顧炎武﹑朱竹諸公﹐實能洞徹經史﹐考訂鴻博。其後任翼聖﹑江永﹑惠棟等﹐亦能祖述淵源﹐爲後學津梁﹐不愧其名。至袁簡齋太史﹑趙甌北觀察﹐詩文秀雅蒼勁﹐爲一代大家﹐至於考據皆非所長。《隨園隨筆》中載宋太宗髙梁之敗﹐中遼人弩箭以崩。𨿽本王釒至《默記》﹐然太宗自幽州敗歸後二十餘年始崩﹐弩箭之毒焉能若是之久﹖況《默記》所載狄武襄跋扈﹐韓魏公擅權﹐至以司馬溫公之劾王廣淵乃授執政之指﹐直與胡之劾眞﹑魏可同傳矣﹐其春駁不一而足﹐奚可據爲典要﹖至趙甌北《檐曝雜記》﹐以湯若望﹑南懷仁至乾隆中猶存﹐其言直同囈語﹐未審老叟何以昏懵若此﹐亦著述中一笑柄也。

◎明人論先烈王

嘗讀全謝山《鮚亭集》﹐載明人夏吏部允彜言曰「東國乃能恪遵成命﹐推讓其弟。又能爲之禦邊圉﹐舉止與聖賢何異﹐其國焉得不興﹖」蓋謂先烈王讓國事也。其時傳聞異辭﹐尙不知先王擁戴文皇出於至誠﹐髙皇帝初無成命也。董崇如與友人書云「東國部主𨿽老﹐其子某雄鷙非常﹐才略不出曩霄公之下﹐將來邊警尙未已也。」是二人爲明臣僕﹐乃推尊烈王至此﹐當時神武英略﹐洵可知矣。

◎定數

《太平廣記》載﹕唐張文居中書數年﹐未能食一堂餐﹐以爲命蹇。余自乙丑襲封﹐至乙亥十載間﹐凡朝廷大燕會及內廷聽戲等嘉禮﹐皆未曾預。己巳今上五旬萬壽﹐余適丁內艱﹐不得與逢盛典。自今思之﹐曷勝垂涎﹐感嘆其命之蹇﹐應與文同也。

◎海超勇盜馬

海超勇公蘭察﹐從徵西域﹑金川﹑臺灣諸戰功超封五等﹐爲近日武臣之冠。值內廷時﹐與蒙古巴林郡王巴圖相善。二人皆有駿驥﹐扈蹕木蘭﹐王欲以己馬易公騎﹐公不許﹐王曰「余夜間使人盜去﹐公勿也。」公笑應之曰「大佳。」晚間王果使人往竊﹐見駿馬獨立荒原艸﹐因潛捕之。前土窟中一健夫執馬韁伏其內﹐蓋公預爲之備也﹐因大呼曰「寄語汝王﹐吾公行當竊王馬矣。」使者歸告﹐王命防閒嚴密。夜半忽聞帳外大呼﹕「盜馬者乘馬遁矣﹗」俄而萬帳齊呼捉賊﹐如山嶽崩勢。王馬皆驚逸出棧﹐及追轉﹐而名駿已失。蓋公潛至王帳後使從者羣呼﹐及防者出視﹐而公乘馬行矣。事𨿽猥瑣﹐亦一兵機也。次曉二人相見﹐歡飲竟日﹐王卒以馬贈公﹐蓋深服其智也。按《太平廣記》柴紹弟盜馬事﹐與公正同。古今豪傑皆未可繩以法度也。

◎郭汾陽逼娶妾

嘗讀《劍俠傳》昆侖奴盜紅綃事﹐其人曰「當朝一品﹐再造社稷」語﹐實爲郭令公無疑義。按紅綃曰「家本良家﹐爲主君逼娶爲妾﹐至今心猶耿耿﹐故願隨崔生潛逃」諸語﹐事𨿽出於稗官家﹐不足深稽﹐可見當時法网之寬﹐故人樂爲盡力。𨿽如汾陽勤愼﹐尙有小徳出入之舉﹐而世人並未以爲非。豈若後世人情囂悍﹐𨿽行如曾﹑史﹐稍有不當﹐則浮議蜂起﹐利害隨之﹐其功業安得建樹也。

◎元裔之多

自古勝國之裔﹐以元裔爲最優。順帝之嫡支𨿽爲額森所滅﹐喀爾喀四部落﹐乃元太祖第四子塔斯之裔﹐族牒昭然。其他科爾沁﹑巴林﹑柰曼﹑敖漢諸部落﹐皆元太祖昆弟之冑﹐今悉列爲藩封。又回部中尙有元裔。按《元史》﹐其長子對於絕域﹐去中國萬餘里﹐其地似今俄羅斯。然則元之世澤延長﹐較諸江幹乞食三王同戮者﹐不可同日語矣。按蒙古藩封中﹐惟喀爾沁﹑土默特二部落姓烏梁哈﹐爲元大將阿術後﹐今杜稜郡王邸中尙存譜牒﹐嗣王曾命余爲序﹐故知之甚詳。今元裔薄之曰﹐系漢人王姓篡竊其地﹐非蒙古裔者﹐誣蔑之談也。

◎本朝待外國得體

列聖柔遠綏邦﹐撫安華夏﹐皆得操縱之道。喀爾喀四部落及杜爾伯特﹑土爾扈特等歸降時﹐皆不去其汗名﹐蓋以其地處遐荒﹐不足與較。今旣仍其名號﹐異日卽稍有梗化﹐亦不有傷國體。所謂蠻夷相攻﹐王者不治﹐較諸前代﹐爭款市之名﹐受吾祖之紿者﹐其得失信何如也。又俄羅斯國未通貢表﹐故彼此關會不用詔旨﹐惟令理藩院行文於其瑪玉斯衙門﹐如有司咨牒之狀﹐實得中國馭夷大體﹐勝於富鄭公之爭多矣。使宋室於契丹早行此制﹐烏有燕云連兵之禍哉﹗

◎二逆少子

阿逆叛時﹐其妻子爲舒文襄公所擒﹝事見前卷﹞。其少子某﹐年甫周ㄧ﹐純皇帝憐之﹐命永錮監中。年至四十餘﹐尙未出獄﹐不識牛馬之形狀。嘉慶甲子﹑乙丑間始卒﹐獄中皆推爲祭酒焉。又回部霍集占之子某﹐賜傅文忠宅爲奴。文襄王委任之﹐招攬事權﹐頗爲殷富。回部王公輯瑞至者﹐叩拜其門﹐某坐受之﹐主僕之禮儼如也。

◎諳達

國朝定制﹐凡皇子六齡入學時﹐遴選八旗武員弓馬﹑國語嫻熟者數人﹐更番入衛﹐教授皇子騎射﹐名曰「諳達」﹐體制稍殺於師傅﹐蓋古保氏之責。按﹕明順義王俺答卽爲小王子之保氏﹐故眾相沿稱之﹐初非其名。明人不知﹐甘受其紿﹐亦陋之一端也。近皆選東三省人充補﹐𨿽其弓馬純習﹐然人率皆舉止獷野﹐眾素輕之。朱文正公晚年信道﹐自言曾拜純陽爲師﹐命柳仙偵察﹐卽世所謂柳魅者。公敬禮視呂祖稍殺﹐時皆以爲荒謬﹐成王忽曰「然則爲朱先生之柳諳達矣。」眾皆粲然。

◎榮恪郡王

王諱綿億﹐榮純親王子也。純王少時﹐國語騎射嫻習﹐爲純皇帝所鐘愛﹐欲立儲位。純王早薨﹐王少失怙恃﹐溺於聲色﹐身體孱弱﹐至中年無日不病﹐或對人終日不復接談。今上令王乾淸門行走﹐以習勞﹐然其疾終不愈也。性聰敏﹐善書法﹐誦古今經史﹐出口如瓶瀉水。余嘗以《荀子》《淮南鴻烈解》諸書詢之﹐王背誦嫻熟﹐然亦未見王常讀書也。遇大節侃侃不苟。癸酉之變﹐王時扈從﹐聞警﹐或猶泄泄然﹐王泫然出涕曰「上爲吾輩何人﹐卽以親誼論之﹐猶當代分其憂﹐況萬乘之尊乎﹖」因進諫﹐請上速回京中﹐以靜人心。上首肯之﹐卽日回鑾﹐因重視王﹐曰「朕侄輩惟綿億有骨肉情也。」寵眷日優。王逾年以勞瘵薨﹐上悼惜之。

◎陳壽山

陳處士松﹐字壽山﹐天長人。性豪宕﹐善繪事。少遊楚﹐不遇。入京﹐客余邸中。先恭王甚喜其人﹐日與壽山談﹐置其畫不論可也。先生繪事﹐少師板橋諸派﹐故頗爲人所訾議。然善畫松﹐嘗於夕照寺壁間畫大松數株﹐枝榦長數十尺﹐夏日觀之﹐謖謖有聲﹐如身立深山中﹐人爭愛之。以先生終身筆墨﹐惟此爲最云。淹蹇以終﹐年未五十。其妻孥流落客邸﹐先恭王厚爲卹養﹐至今猶存。年已八十餘﹐蕭蕭白髮﹐亦可憫也。

◎顧星橋

顧太守宗泰﹐長洲人。少爲諸生時﹐喜聲望﹐築月滿樓招延賓客﹐飲酒賦詩無暇日。爲沈文愨公弟子﹐故詩筆淸雋﹐尙沿正宗。彊仕後﹐始登甲第﹐偃蹇粉署廿餘年﹐壯志不爲稍衰。客余邸﹐與余最善﹐有詩賦相商榷﹐先生必爲忠告﹐亦淳朴之士也。然性喜躁進﹐以巧宦自目。序餘詩稿﹐書官階至三十餘字﹐旭亭師笑曰「今世兼攝事者﹐自和相下卽星橋歟﹗」其熱中也如此。晚年負債山集﹐一麾出守﹐眾債帥日集﹐其門如市﹐卒乘棧車潛逃出京﹐人爭以爲笑柄。至粵東後﹐以結習致罪﹐制府劾免其官。歸吳門後﹐貧苦益堅﹐寄食友人以卒。先生初以文愨致通聲气﹐及文愨被論後﹐先生惟恐牽連﹐逢人告曰「沈公非我之師」﹐亦稍爲背徳矣。

◎本朝富民之多

本朝輕薄徭稅﹐休養生息百有餘年﹐故海內殷富﹐素封之家﹐比戶相望﹐實有勝於前代。京師如米賈祝氏﹐自明代起家﹐富逾王侯。其家屋宇至千餘間﹐園亭瑰麗﹐人遊十日﹐未竟其居。宛平查氏﹑盛氏其富麗亦相仿。然二族喜交結士大夫以爲干進之階﹐故屢爲言官彈劾﹐致興獄訟﹐不及祝氏退藏於密也。懷柔郝氏﹐膏腴萬頃﹐喜施濟貧乏﹐人呼爲「郝善人」。純皇帝嘗駐蹕其家﹐進奉上方水陸珍錯至百餘品﹐其他王公﹑近侍以及輿亻臺﹑奴隸﹐皆供食饌﹐一日之餐﹐費至十餘萬云。王氏初爲市販弄童﹐後以市帛起家﹐築室萬間﹐招集優伶﹐耽於聲色。近日其家已中落﹐然聞其子弟云﹐器皿變置猶足食五十載﹐其他可知矣。亦皆極一時之盛也。

◎麻狀元

本朝順治壬辰始許滿洲子弟廷試﹐與民籍另置一榜﹐頭場四書文二道﹐二場論一道而已。麻文僖公爾吉中廷試首名﹐人爭呼爲麻狀元﹐今其宅猶存﹐人呼爲「狀元街」云。其後停試﹐至癸丑復開科﹐卽與民籍貢士同榜﹐如今制云。

◎王文肅

王文肅公安國﹐性剛毅﹐操守廉潔﹐𨿽屢歷無仕﹐其貧窶如故也。每早登朝﹐家不舉火﹐偕幼子同輿往﹐公入內堂餐﹐市餅餌數枚﹐令其子坐輿中食之﹐充饑而已。履懿王與之善﹐嘗助之﹐公辭不受﹐曰「忝在九列﹐不敢與王有所交結也。」其子侍禦念孫以彈和相著聲望。喜講水利﹐屢任河員﹐卒以河決罷官。今少宗伯引之乃公孫也。

◎陳文肅

本朝漢閣臣率以耆儒碩徳始獲登庸﹐故歷黃扉﹐無不白髮者。惟陳文肅大受以大考受上知﹐其參政時﹐去釋褐甫十載﹐人爭羨之。公性剛峭﹐岐嶷偉貌。善吏事﹐歷任封圻﹐以廉敏稱職﹐諸下屬畏如神明﹐莫敢欺詐。然多刻﹐恩怨分明﹐睚眥之仇必報。有道員明公福者﹐尹文端公孫也﹐爲公門生﹐任粵東糧儲道。公之兩粵制府時﹐明公適丁艱歸﹐遇諸水程﹐明公具刺謁公。公適假寐﹐閽人不時通﹐明公慨然揚帆去。及稟﹐欲見之而明已行﹐公心恚其事﹐至粵中摭拾明浮收糧米案劾之﹐明因致大辟。後數十年﹐其子輝祖卒以貪婪伏誅﹐眾皆以爲公苛刻之報云。

◎王功偉

王功偉富順﹐漢軍人。性迂拘﹐學問陋﹐除《四子書》﹑時文外﹐他書籍莫睹也。然直朴﹐頗明大義﹐見有人受奴隸欺者﹐必從旁証之﹐屢遭人怨詈﹐先生不顧也。自以爲善陶﹑猗之術﹐屢開市店﹐貲財爲人紿盡﹐而先生自以爲倍獲﹐人前津津道之﹐其志終不衰也。以致落魄﹐布衣敝袍尙不能給﹐訓課蒙童以爲糊口計。繩牀土銼﹐終日書聲喧聒不已﹐而先生不以爲厭也。嘗病眩暈﹐恆恐斃於道途﹐每出行必小紙書其姓名居址以防顚僕。余笑謂曰「昔劉伶荷鍤自隨﹐今先生之骸骨惟以不歸於田廬是虞﹐何其不達也若此。」先生亦無以對也。後卒以貧困終。

●卷三

◎明史稿

向聞王橫云《明史稿》筆法精善﹐有勝於館臣攺錄者﹐近日讀之﹐其大端與《明史》無甚出入﹐其不及史館定者有數端焉。惠宗遜國事﹐本在疑似之間﹐今王本力斷爲無﹐凡涉遜國之事皆爲刪削﹐不及史臣畱程齊一傳以存疑也。永樂以藩臣奪國﹐今古大變﹐王本於燕多恕辭﹐是以成敗論人﹐殊非直筆。然則吳濞﹑劉安輩亦足褒耶﹐不及史臣厚責之爲愈。至於李廷機與沈榷﹑沈一貫﹐畢自嚴與陳新甲同傳﹐未免鸞梟並棲﹐殊無分晰﹐不如史臣之分傳也。周﹑溫二相爲戕削國脈之人﹐乃不入《姦臣傳》﹐而以顧秉謙齷齪輩當之﹐亦未及史臣本也。其他謬戾處不可勝紀﹐後史臣皆爲攺正﹐蓋首創者難工﹐繼述者易善也。惟三王本紀較史本爲詳﹐然其事迹今已見《欽定通鑑輯覽》﹐亦無庸贅敍。至於奏牘多於辭令﹐奇迹罕於庸行﹐則二史病處相同﹐殊有愧於龍門﹐惟視宋﹑元二史爲差勝也。

◎曉屏相公

鄒曉屏參政炳泰﹐無錫人。登科後不登權要之門﹐徜徉詞館者三十年﹐以資深得躋卿貳。好古書畫﹐收藏甚富﹐嘗得《化度碑》宋拓本﹐至質衾以易歸。曾告余曰「他人以如山金帛乃易贗物滿架閣﹐不及餘數金之眞也。」立朝不苟﹐氵存至冢宰﹐與瑚合庵圖理爭兵部銓選事﹐直言侃侃﹐胡莫能奪﹐卒以見謫。余是日遇公於九松山古寺中﹐公曆言胡變法故﹐曰「吾年已及衰﹐尙戀戀此位何爲﹖當以去就爭之﹐不可使朝廷之法自我壞也。」余欽服其言﹐以爲有古大臣風。上亦重其品望﹐誕日﹐賜內府梨園部曲以榮之。然性多疑忌﹐苛待下屬。嘗於政事堂謂銓部選君曰「汝部中皆賣法之人﹐何面目入此堂也。」以致激怒闔部司員﹐皆欲掛冠去﹐賴同事者勸諭乃止。故僚屬嗟怨﹐不以實告。兼京兆數載﹐致延林淸之變﹐而公尙不知也。是日踉蹌入朝﹐履聲橐橐然﹐向人語曰「事出倉皇﹐我亦無法措置。」昏然坐軍機處階上﹐默無一語﹐眾皆笑之。卒以是免官。歸時囊無貲裝﹐至賣書畫以行。聞法時帆言﹐公所著《午風堂叢談》﹐皆載近日士大夫嘉言懿行﹐頗爲富溢。近所刊本皆割裂故書爲之﹐實無足取也。公善吟詩﹐體裁正宗﹐頗有隨州﹑靑邱遺趣﹐實近日公卿輩所罕能也。

◎和相見縣令

右安門外野寺僧人言﹕和相權盛﹐凡入都謁選﹐爭以謁見爲榮。有山東歷城令某入都﹐求見和一面﹐以誇耀於同寅﹐以二千金賄其閽者﹐於和相歸邸時﹐長跽門前﹐自呈手版。和相於輿中呵曰「縣令是何虫豸亦來叩見耶﹗」時傳以爲笑柄。

◎質莊王義犬

質莊王嘗畜小犬婆﹐頗馴順解識人意。王薨﹐犬不食三日斃﹐亦一異也。

◎伊總憲

近日宗室中氵存列卿貳者﹐多不稱其職任﹐如祿相公﹑宜中丞其彰明較著者。繼起爲伊總憲衝阿﹐爲豫良王猶子﹐以資深致大員﹐初無所表見於世。甲戌秋﹐任總憲甫數十日﹐忽奏檢拾無名揭帖﹐有滑縣民某首告京師有林淸逆黨﹐欲於萬壽節起事﹐闌入神武門之語﹐舉朝駭然。至期闃無其事﹐人多疑之。穆司馬彰阿告余曰「吾儕家長稱觥之期﹐其子弟僕長﹐尙預戒同事勿以不祥事見知。今萬壽令節﹐伊公以惑亂人語入告﹐何其舛也。」余首肯其言。又聞中城副指揮史作霖夢蛟言「前期伊公已至公署﹐園中並無應奏事件﹐若預爲引避者﹐次早卽有揭帖之事。又其宅隱僻﹐甫爲總憲﹐何以訐者卽詳其居址官職﹐殊堪駭惑。」或云伊素好左道﹐嘗引扶鸞邪術之人寓其宅中﹐其迹隱祕﹐莫可詳也。以是見謫烏裏雅蘇臺將軍﹐人心大快。未逾年復以奧援授理藩院尙書﹐初不愜公論也。

◎胡桂畫

內府伶官胡桂善繪事﹐仿董北苑﹑黃鶴山樵諸家酷肖。嘗作《長城雪霽圖》﹐見純皇帝《禦制詩》中。其子九思亦善繪事﹐通書翰﹐拜法時帆祭酒爲師。客質邸﹐以文墨自娛。嘗作小詩﹐淸雋可喜﹐較之時帆﹐實入室弟子也。

◎關槐

關司馬槐﹐浙江人。家巨富﹐以貲爲中書﹐夤緣成進士﹐初未嘗能文翰也。拜福額駙隆安爲師﹐自相誇耀﹐人爭鄙之。亦自以爲能繪事﹐凡歲時貢畫數百幅﹐以供內庭糊壁﹐復饋遺諸內侍﹐故其值房中槐畫爲多。時中書盛公惇崇亦善繪事﹐故人誚之曰「關花盛槐歲朝胡。」蓋三人所長也。晚年跛足﹐尙復戀棧。嘗同余召見乾淸宮﹐槐蹩﹛薛足﹜上階﹐成司馬書謂余曰「吾若有其家貲﹐早罷官歸去﹐尙復阻後進之路何爲也。」槐乃以貧窶自居﹐冬日服單衣﹐室不舉火。謝薌泉侍禦往拜之﹐延之坐土銼上﹐窗不糊紙﹐寒威凜然。謝笑曰「余𨿽年邁﹐然不以此殘軀陪君爲凍餒鬼也﹗」而槐初不作然﹐但謝貧乏而已。

◎圖文襄公厚徳

圖文襄公平察哈爾﹑川﹑陜戰功﹐余已詳載前卷矣。幼時聞先外祖母舒太夫人言﹝太夫人爲公曾孫女﹞﹕「公掌刑曹時﹐與姚端恪公同定律例﹐將明代酷法盡皆刪除。奏釋死囚長枷匣牀﹐以免獄卒淩虐。又毀明代鎭撫司酷刑﹐如呂公絳﹑紅繡鞋諸虐具﹐以免後人效法﹐當時翕然頌徳。至今馬﹑姚二氏簪纓不替﹐有所由來﹐汝小子其勗諸﹗」今余以虐刑治彊暴﹐致罹刑网﹐靜思罪愆﹐眞有愧先外祖母慈訓也。

◎劉全母

和相家奴劉全﹐幼時爲人執鞭﹐家甚貧乏﹐至冬月著單衫﹐有聲。和相攬權時﹐甚爲倚任﹐屋宇深邃至百餘間﹐曾爲曹劍亭所彈劾。士大夫不肖者爭與之結姻眷﹐有萼山﹑楚濱之風。其母甚賢慧﹐及全富時﹐其母必日索腐豉下餐﹐曰「昔日思此而不易得﹐今𨿽豪富﹐敢忘舊日景況耶﹗」故全受稟母教﹐罔敢干犯國法。其子某甚不肖﹐致有南郊私斃人命事﹐以遭刑誅﹐而全母卒以善終。

◎王西莊之貪

王西莊未第時﹐嘗館富室家﹐每入宅時必雙手作摟物狀。人問之﹐曰「欲將其財旺气摟入己懷也。」及仕宦後﹐秦諉楚謹多所乾沒﹐人問之曰「先生學問富有﹐而乃貪吝不已﹐不畏後世之名節乎﹗」公曰「貪鄙不過一時之嘲﹐學問乃千古之業。余自信文名可以傳世﹐至百年後﹐口碑已沒而著作常存﹐吾之道徳文章猶自在也。」故所著書多慷慨激昂語﹐蓋自掩貪陋也。

◎鐵冶亭尙書

余束髮與冶亭尙書交﹐已廿餘年﹐喜其詩才俊逸﹐議論今古是非﹐侃侃正論﹐以爲有古大臣風範。後聞其歷任督撫﹐以傲戾稱﹐考核下屬﹐往往因苞苴多寡定其優劣。又袒庇科目﹐頗蹈明人惡習。乃因王伸漢之獄﹐謫貶西域。召用未逾年﹐又以在西域時濫斃人命﹐致遣戍吉林﹐頗詫其言行不符乃至若是。後聞人言﹐當癸酉秋林淸之變時﹐公獨召對﹐盡述閹宦不軌之謀﹐又發十七日夜之事﹝見前卷﹞。故上從其言﹐搜捕逆黨頗急。太監楊進忠造刀逆謀﹐又爲其門生禦史陸泌﹑曹恩繹所劾發﹐致閹宦恨之切齒﹐造諸蜚語上聞。適遇西域之咎﹐重遭重譴。公嘗選八旗諸耆舊詩數十卷﹐頗爲繁富﹐任齊撫時進呈。上禦制序以寵之﹐賜名曰《熙朝雅頌集》﹐頒行天下。

◎玉閬峯侍郎

冶亭弟閬峯司馬玉保﹐詩才敏捷過於其兄﹐品髙雅不趨聲聞。純皇帝時﹐惡八旗詞林學問陋﹐特親試之﹐擢公兄弟二人﹐眾以軾轍﹑郊祁比之。公學淹博﹐嘗讀武經諸書﹐自以爲知兵。臺灣之役福文襄王﹑海超勇公膺上賞﹐公以藍鹿洲《平臺紀略》示余曰「昔廷珍以七日擒巨寇﹐甫蔭一輕車都尉﹐今二公竭天下之力以成其功﹐不及藍氏多矣。」川﹑楚教匪叛時﹐公欲請纓自薦﹐爲人尼止。上知其才﹐欲擢爲晉撫﹐有公鄰某公﹐先以貲賄和相﹐因薦其資格較玉某爲深。上從和言﹐故公有詩曰「春風先已入鄰家」之句。其家復遭婦道不職﹐終日勃﹐因鬱鬱成疾﹐寄居冶亭園庭以沒﹐人爭惜之。

◎蔣元亭侍郎

蔣元亭侍郎予蒲﹐少司空元益子也。父子同居九列﹐時人榮之。公好講辟穀術﹐朱文正公引爲入室弟子。又以釋迦﹑柱下之道異致同功﹐故合釋﹑道二學著書立說﹐時人頗以爲恬靜。然躁進取﹐急於名利﹐凡要津當道﹐無不交接﹐其人稍蹉跎﹐卽厭棄如敝屣。嘗與其徒某於祕室談道﹐有聽之者﹐皆容成禦女之術及奔競要津祕耳。畢子筠孝廉深惡之﹐曰「元亭之倡邪說﹐與川﹑楚教匪何異﹖況假玄漠之言以爲終南捷徑﹐何其舛也。」余以畢子爲知言。後卒以師事僧人王樹勛爲石禦史承藻所劾罷﹐鬱鬱歸去﹐久之乃死。

◎熊鉛山司寇

熊鉛山司寇枚﹐江西人。少中戊子解元。屢任封疆﹐以懦弱名﹐下吏多搋揄之﹐年六十餘始登九列。壬戌科主會試總裁﹐於闈中擬墨﹐文字荒疏﹐不堪入目﹐有「文王亦人耳」之句﹐爲﹤冒毛﹥﹤毛﹥子傳爲笑柄。紀曉嵐批其文曰「中有一團渾穆之气。」亦譏其不中軌也。公以江西名雋自居﹐晚年文字何以荒謬至此也。

◎陸大司馬

陸司馬宗楷﹐少年科目﹐居大司成任垂三十年。純皇帝召見﹐憐其衰老﹐數年中﹐立擢大司馬。嘗問之曰「卿年遲暮﹐自揣精力尙能衡文柄乎﹖」公對曰「臣任司成時﹐日課國學生﹐乃自文章堆中匍匐出者﹐殊不以爲苦也。」上笑頷之。

◎彭氏科目之盛

余素惡扶乩之事﹐以爲假鬼神以惑眾﹐爲王者所必誅﹐故律置之重典﹐良有以也。然姑蘇彭氏素設文昌神乩壇﹐南勻先生以孝友稱﹐其孫大司馬公復中元魁﹐祖孫狀元﹐世所希見。司馬之子紹觀﹑紹升﹑紹咸﹐其孫希鄭﹑希洛﹑希曾﹐其曾孫蘊輝皆成進士﹐今司寇公希濂復登九列。科目之盛﹐爲當代之冠﹐豈眞獲梓潼之佑耶﹐抑別有所致之也﹖

◎鮑雙五侍郎

鮑雙五侍郎桂星﹐𨿽以妄言失職﹐然其人性伉爽。未第時爲淶水方氏主計臣﹐出入百萬計無遺﹐方氏賴之以富。爲中州學政﹐督課士子最勤﹐五更時﹐卽朝服坐堂皇校閱文字。以河南士風多陋﹐故命題多以典故考詁﹐以誘士子勉於學問誦讀。其敍中州試牘有云「士子陋不已﹐必至有懷挾代倩之獘﹐而國法隨之矣。」語𨿽激烈﹐亦見其苦心也。癸酉秋﹐任湖北學政時﹐聞林淸亂﹐慷慨就道﹐數日急驅至京。時滑縣道梗﹐公主僕數人直摩賊壘而過﹐嘗曰「吾旣以身許國﹐豈可畏禍紆行﹐以干名義也﹗」途中上疏調劑兵食﹐語多裨益﹐上采行之。故滑縣之成功較速﹐公之策居多。公爲余之畏友﹐丁卯冬﹐余邸旣遭回祿﹐公每勸宜急修葺﹐以存國體﹐至丙夜修書﹐洋洋數千語以責之。又余挾優過其寓﹐公拒不納﹐其嚴厲也若此。

◎陶玨卿

余素狎優伶﹐屢爲吳春麓侍禦﹑鮑雙五司空所斥﹐心甚慚恧。若輩迎歡賣笑﹐𨿽其常態﹐然亦有深知大義者。如陶玨卿﹐名雙喜﹐江都人。貌𨿽齊李蔡﹐然性多伉爽﹐才敏捷頗可人意。侍母最孝﹐凡所得纏頭﹐任母蕩費﹐惟恐不得其歡。余每放言妄論﹐伊必阻止曰「此招禍之媒也。」卒應其言。伊於奉母外﹐其所蓄貲財﹐多周濟貧窘﹐曰「同爲世人﹐何忍見其流離也﹗」後余以暴戾致愆﹐乃株連及玨卿。入獄數旬﹐日夜長號思母﹐聞者哀之﹐因以瘐死。亦若輩中之翹楚也。

◎慶丹年相公語

丹年相公﹐三世調梅﹐古今罕睹。性和平﹐居樞府數十年﹐初無過失﹐舉趾不離寸跬﹐人比之王岐公。憶其初賜雙眼花翎時﹐緩步出神武門﹐風度安翔﹐眾譽之曰「世罕見此和平風度﹐所以載厚福也。」癸酉秋林淸之亂﹐公年垂八十﹐抱疾於邸﹐踉蹌坐肩輿入內﹐昏然坐順貞門階下﹐終日無所指揮。人有告其變者﹐尙從容曰「此語自何所聞﹐若輩安敢如此橫逆﹗」人爭笑之。卒以是致仕歸。逾二年薨於邸﹐謚文恪。

◎姚姬傳先生

先恭王善持衡天下士﹐乙亥夏﹐朱子穎南遊﹐攜姚姬傳詩至邸﹐先恭王曰「此文房﹑冬郎之筆﹐異日詩壇宿秀也。」不十年﹐先生成進士﹐攺官刑部郎中﹐持法嚴正﹐劉文正公甚倚任之。會文正公薨﹐先生乃移疾歸裏﹐掌文教者四十餘年。古文遒勁簡鏈類歸震川﹐而雅澹過之。年八十餘﹐庚午重赴鹿鳴﹐賜四品章服。又數年始卒﹐論者以其品望爲桐城第一流云。

◎楊升庵詩

嘗讀《楊升庵集海估引》云「海估帆乘鯨浪飛﹐綃宮夜取萬珠璣。翻身驚起蛟龍睡﹐血污靑泠竟不歸。偃月堂空罷舞塵﹐靖安坊冷怨佳人。芙蓉蓮子隨他去﹐不及當年石季倫。」乃譏夏文湣之詞。蓋桂洲居相位時﹐亦復貪婪倨傲﹐原非賢佐﹐不過爲分宜所陷﹐死非其罪﹐人多憫之。今《鳴鳳記》演河套劇﹐居然黃髮老臣﹐可與葛氏﹑姚﹑宋並列者﹐亦未免過褒也。

◎福文襄王夫人

福文襄王夫人姓阿顏覺羅氏﹐總督明公山女也。性爽伉﹐遇事多決斷﹐配文襄王廿餘年﹐封疆案牘嘗爲佐理。安南國王阮光平旣歸降﹐純皇帝欲其來朝以貰其罪﹐而阮畏天朝法﹐不敢親至﹐文襄王憂之。夫人曰「此相公禍福關頭﹐使光平不親至﹐何以歸報君命﹖」因呼使臣吳俊入署﹐隔簾與之商榷久之﹐曰「吾儕𨿽裙釵輩﹐敢以此頭保光平不死﹐務須招其至粵﹐以彰君徳。」吳故善辭令﹐馳入安南﹐力說光平﹐以夫人辭告之﹐光平始入覲。純皇帝大悅﹐頗優賚之以歸﹐夫人之力也。文襄王薨後﹐夫人持家數十年﹐以嚴厲稱﹐閨門整肅﹐人爭慕之。

◎明太傅家法

余嘗育奴子英魁﹐爲納蘭氏之舊僕﹐言明太傅珠於康熙中旣爲郭華野所劾﹐曰「勛名旣不獲樹立﹐長持保家之道可也。」因廣置田產﹐市賈奴僕﹐厚加賞賚。按口以銀米﹐冬季賜以綿布諸物﹐使其家給充足﹐無事外求。立主家長﹐司理家務﹐奴隸有不法者﹐許主家者立斃杖下。所逐出之奴皆無容之者﹐曰「伊於明府尙不能存﹐何況他處也﹖」故其下愛戴﹐罔敢不法。其後田產丰盈﹐日進斗金﹐子孫歷世富豪。至成公安時以倨傲和相故﹐攖於法网﹐乃籍沒其產﹐有天府所未有者﹐良可惜也。因思權姦保家﹐其才故有過人者﹐所以能歷百年而不敗也。

◎蔡葛山相公

蔡文端公新﹐文恪公世遠侄也。文恪爲純皇帝藩邸舊學﹐故上待公尢厚。公性端愨﹐理學傳世﹐爲安溪正脈﹐故𨿽以過失屢遭上嚴旨﹐而敬禮猶如故也。爲上書房總師傅三十餘年﹐諸皇子皆敬憚之。乙巳春﹐予告歸裏﹐諸皇子賦詩送行﹐時人比之疏傅。庚戌秋﹐入京祝嘏﹐上謂和相等曰「今歲王會圖愼勿使蔡新見之﹐恐其諫章卽至也。」其爲上所重至此。余幼聞先恭王言「嘗自灤陽返﹐遇公於途﹐公立降輿。先王止之﹐公曰﹕『某非爲王降輿也。』乃正襟北面﹐恭請聖安畢﹐然後相見。」其大節不苟如此。年九十餘始薨於家﹐實升平人瑞也。

◎王鴻緒

王尙書鴻緒之左袒廉王﹐余已詳載矣﹝見前卷﹞。近讀其《明史稿》﹐於永樂篡逆及姚廣孝﹑茹常諸傳﹐每多恕辭﹐而於惠帝則指摘無完膚狀。蓋其心有所陰蓄﹐不覺流露於書﹐故古人不使姦人著史以此。王司徒之言﹐未可厚非也。

◎朱文正宅湫隘

《涑水紀聞》載﹕宋臣楊礪爲眞宗東宮官﹐卽位﹐拜樞密副使。病甚﹐帝幸其第﹐所居在隘巷中﹐輦不能進﹐帝因降輦步至其第﹐慰勞甚至。按朱文正公薨時﹐上親往弔﹐門不容禦輿入﹐上步至其靈前﹐哭之甚哀。古今聖君賢臣﹐如出一轍也。

◎性情之偏

余性情褊急﹐嘗爲質恪郡王所箴曰「兄至眾叛親離時﹐始信弟言之不謬也。」余嘗以爲過激之談﹐今終以暴戾致愆﹐深悔不從其語。然古以郭汾陽盛徳﹐卒因暴怒杖死判官張譚﹔陳執中爲宋相﹐以無道虐死婢子三人﹐迎兒年方十二﹐累行笞撻﹐窮冬髀縛﹐絕其飯食﹐攣囚至死﹐爲趙淸獻所劾﹔漢相魏相以撻斃婢子故﹐爲趙廣漢所究治﹐皆歷見諸史冊。諸公皆當世名卿賢相﹐其過失如此之甚﹐終未以此罷斥。何況懲治彊暴﹐法𨿽奇刻﹐究未致斃﹐乃使先王封爵自余而失﹐深有所愧恥也。

◎古史筆多緣飾

余素怪前代正人君子名節隆重﹐指不勝屈﹐近時人材寥寥﹐何古今之不相及若此。嘗與畢子筠孝廉談及﹐子筠曰「君泥諸史冊語﹐故視古今異宜﹐不知本朝人才之盛﹐爲前代所不及。先朝無論已﹐卽以目下人才論﹐如王文端之持正﹐朱文正之博雅﹐松相公之髙談理學﹐嶽少保起﹑蔣勵堂攸之廉名素著﹐戴文端﹑百菊溪之才鋒敏捷﹐慶丹年相公﹑董太保之和平謙讓﹐額經略﹑徳將軍之戰功克捷﹐楊軍門遇春之宣勞西北﹐王提督得祿之揚譽東南﹐李壯烈長庚﹑穆忠果克登布之忠節﹐彊忠烈克捷﹑李太守毓星之死事﹐汪瑟庵廷珍﹑吳山尊﹑鮑雙五桂星之文學﹐擬之前代人才﹐有過之無不及者。使史筆有所潤飾﹐皆一代名臣也。」余韙其言。近讀王文正筆記﹐丁鶴相言「古今所謂忠臣孝子﹐皆未足深信﹐乃史筆緣飾﹐欲爲後代美談耳﹗」言𨿽出於姦邪﹐未必無因而發也。

◎報應之爽

宋時﹐章少時私人之妾﹐爲人所掩﹐逾垣而出﹐誤踐嫗婦﹐爲婦所訟﹐贖銅乃免。其後爲政苛虐﹐卒有嶺南之行。近有某相公﹐少時貌甚美麗﹐嘗姦於大姓宅﹐其僕憤極欲刺殺之﹐幸誤中帽乃免。其後髙朗令終﹐爲一代之賢臣﹐吁﹐亦異矣﹗

◎盜賊之訛

《聞見錄》載﹕相傳黃巢不死時溥之誅﹐乃自髡爲僧。張全義見於洛南禪寺﹐號雪竇禪師﹐有《自題小照》詩云「獨憶當年艸上飛﹐鐵衣脫盡掛僧衣。天津橋上無人識﹐獨倚闌干看落暉。」紀曉嵐《灤陽續錄》亦辯魏閹不死阜城﹐乃假縊貌似者以代之。袁簡齋又言李闖不死九宮山﹐爲某寺和尙﹐曾有見其遺像者云。余按黃巢﹑閹﹑闖罪惡通天﹐𨿽醢誅之未盡人快﹐柰何轉爲隱諱﹐務以考終歸之﹗未審執筆者是何心也。又雍正中﹐平恪郡王北徵時﹐有僧人贈王劍﹐衤堯書「闖」字﹐羣亦以爲李逆不死。余以必系賊人遺物﹐爲愚蠢僧人所獲﹐獻之以邀厚賚耳﹐未必李逆果成佛也。惟明惠帝世以爲出亡﹐又唐王被擒後﹐有言脫逃至五指山爲僧之語﹐乃遺民未忘故主之意﹐無論眞僞﹐猶有取焉。

◎舒文襄公末節

余舅氏舒文襄公﹐少任禦史時﹐極言天下利獘﹐當時號爲「鐵漢」。後內任金吾﹐外掌軍旅﹐皆以剛正見稱﹐故劉文正公力挽爲相。及居首揆﹐鋒芒日斂﹐殊蹈模稜之習。王倫之役﹐復逞軍威﹐多殺無辜。又上疏言禁民間私蓄火器﹐爲言官所糾﹐比以秦皇銷兵云。然川﹑楚之役﹐初有欲招撫者﹐以致賊人蔓延日熾﹐反不如公之除莠務盡之善。又火器之烈﹐自古所無﹐自明中葉始入中國﹐賴本朝化治升平﹐故猶未盡其害。若六朝﹑五代之際﹐使有是器﹐以烈焰攻城邑﹐吾民鮮孑遺矣﹗蓋公之智慮深遠﹐亦未可厚非也。

◎年大將軍先兆

年大將軍賜第在宣武門內右隅﹐其額書「邦家之光」。及年驕汰日甚﹐有識之士過其第哂曰「可攺書『敗家之先』。」蓋以字形相似也。未逾時﹐年果僨事。

◎朱文正公之直

朱文正公在講帷時﹐以羽翼今上故﹐忤某貴臣。後其輿人毆傷官兵﹐某貴臣因嗾護軍統領某重劾之﹐以泄前憤﹐賴上優待公﹐惟治其輿人罪。然謂侍臣曰「師傅﹐所當優禮者﹐至其輿人務須以法治也。」後未逾時﹐貴臣卽獲罪﹐傺以終。統領家以中之私﹐殺傷其子﹐統領亦以他事劾免。蔣香杜孝廉笑謂余曰「朱相公果能驅使黃巾力士陰譴伊二家耶﹗」余曰「卽使朱公眞有其術﹐以伊素日品行﹐亦必不爲。其天報之不爽耳﹗」蔣以餘言爲然。

◎夜談隨錄

有滿洲縣令和邦額著《夜談隨錄》行世﹐皆鬼怪不經之事﹐效《聊齋誌異》之轍﹐文筆粗獷﹐殊不及也。其中有記與狐爲友者云「與若輩爲友﹐終爲所害。」用意已屬狂謬。至陸生楠之事﹐直爲悖逆之詞﹐指斥不法。乃敢公然行世﹐初無所論劾者﹐亦僥幸之至矣。

◎松相之謫

松相公自癸酉秋出鎭伊犁﹐又復三載丙子秋始歸朝任禦前大臣﹐以直梗稱。丁丑夏﹐畿輔亢旱﹐上下詔求言。公上疏諫阻東巡﹐上以其故違祖制﹐應置重典﹐念其平日廉直﹐以二品銜謫爲察哈爾都統。其疏云「臣某跪奏﹐爲恭讀朱筆諭旨﹐惶恐焦急﹐敬瀝微忱事。竊臣昨日仰蒙召見﹐命閱禦制《望雨省愆說》畢﹐臣隨赴軍機處﹐眾官公同捧讀之下﹐萬分慚悚﹐不安。玆因順天府所屬缺雨﹐以致我皇上引咎自責﹐宵旰憂勤﹐天時稍釋。深戒臣工因循疲玩﹐復諭及癸酉九月之變。誠如聖諭﹐旱象甚可畏也。如臣忝列首揆﹐僅知趨走爲勤﹐實有應得之愆。若徒以虛言塞責﹐不惟辜恩負職﹐亦恐天理難容。因念皇上於來年詣盛京﹐恭謁列祖陵寢以告成平﹐典禮攸關﹐固不宜緩。又以連年河流順軌﹐漕運迅速﹐各直省普慶丰收﹐原可舉行鉅典。惟今夏亢旱尢甚﹐上天昭示﹐獨在三輔之區﹐臣愚以爲皇上展敬之誠﹐已荷列祖列宗在天昭格。伏思十七年臣奉差奉天﹐查勘陵寢工程﹐沿途曾見旗民﹐頗形艱窘﹐是以於十九年春間由新疆曾經恭折奏請皇上緩詣盛京﹐荷蒙諭允。自去年八月臣入都之後﹐日侍天顏﹐屢蒙諭及二十三年恭謁祖宗陵寢﹐彼時臣以連年雨時若﹐收成丰稔﹐固應舉行斯典。今乃三輔旱象已成﹐或系祖宗眷佑﹐昭示景象﹐暫停舉行﹐以爲蘇息岐﹑豳父老之意﹐未可知也。臣不揣冒昧﹐恭摺密陳﹐是否有當﹐伏乞睿鑑。臣無任惶恐慚悚之至﹐謹奏。」

◎詩文澀體

宋子京詩文瑰麗﹐與兄頡頏。其《新唐書》好用僻字澀句﹐以矜其博﹐使人讀之﹐胸臆間格格不納﹐殊不爽朗。近日朱笥河學士詩文亦然。余嘗謂法時帆祭酒云「讀《新唐書》及《朱笥河集》﹐如人害噎膈癥﹐實難舒暢也。」法公爲之大笑。

◎服飾沿革

國初尙沿明制﹐套褂有用紅綠組繡者﹐先良親王有月白繡花褂﹐先恭王少時猶及見之。今吉服用紺﹐素服用靑﹐無他色矣。花樣﹐康熙朝有「富貴不斷」﹑「江山萬代」﹑「歷元五福」諸名目。又有暗紋蟒服﹐如宮制蟒袍而卻組繡者﹐余少時猶服之。袍褂皆用密綫縫紉﹐行列如繪﹐謂之實行﹐袖間皆用熨折如綫﹐滿名爲「赫特赫」。今惟蟒袍尙用之﹐他服則無矣。又燕居無著行衣者﹐自傅文忠徵金川歸﹐喜其便捷﹐名「得勝褂」﹐今無論男女燕服皆著之矣。色料初尙天藍﹐乾隆中尙玫瑰紫﹐末年福文襄王好著深絳色﹐人爭效之﹐謂之「福色」。近年尙泥金色﹐又尙淺灰色。夏日紗服皆尙棕色﹐無貴賤皆服之。褻服初尙白色﹐近日尙玉色。又有油綠色﹐國初皆衣之﹐尙沿前代綠袍之義。純皇帝惡其黯然近靑色﹐禁之﹐近世無知者矣。近日優伶輩皆用靑色倭緞﹑漳絨等緣衣邊間﹐如古深衣然﹐以爲美飾。奴隸輩皆以紅白鹿革爲背子﹐士大夫尙無服者﹐皆一時所尙之不同也。

◎貴臣之訓

定例﹐坤寧宮祭神胙肉﹐皆賜侍衛分食﹐以代朝餐﹐蓋古散福之意。有貴臣領侍衛者﹐因訓其屬曰「居家以儉爲要﹐君等朝餐旣食胙肉﹐歸家愼勿奢華﹐晚間惟以糟魚醬鴨啖粥可也。」某侍衛應曰「侍衛家貧﹐不能購此珍物。」某公乃語塞。其生長富貴不知閭巷之艱難若此﹐可知「何不食肉糜」之言﹐洵非虛也。又誡同族少年曰「在外愼勿胡亂行走。」少年性黠﹐因故爲不解狀﹐某公赧顏良久曰「所謂嫖妓等事是矣。」少年曰「我輩外間皆名宿娼也。」一堂哄然。

◎明相國

丁丑夏﹐松相公以久旱策免﹐拜明參政爲首揆。公於乾隆丙子﹑丁丑間卽從徵西域﹐久擁旌節﹐董太保居政府廿餘年﹐視公猶爲後進。年已大耋﹐乃登臺席﹐自渭濱釣璜之後﹐實爲再見。信升平人瑞也﹝按﹕宋喬行簡﹐亦八十餘始入政府﹐不久卽免﹐未足稱也﹞。

◎安三

明太傅擅權時﹐其巨僕名安圖﹐最爲豪橫。士大夫與之交接﹐有楚濱﹑萼山之風。其子孫居津門﹐世爲鹺商﹐家乃巨富﹐近日登入仕版。有外典州牧不肖宗室至有與其連姻眷者﹐亦數典忘其祖矣。

◎明春二公論戰

人臣死綏﹐古今通誼﹐然必有濟於國﹐始爲可貴。若如趙括﹑邱福之徒﹐非不輿屍殉死﹐不爲世所重也。聞明相公言﹐木果木之戰﹐海超勇公實預其事。甫交綏﹐海公卽大呼曰「軍气頹敗﹐此潰師之兆也。吾馬首欲東﹐諸君努力衝圍﹐悉會師於美諾可也。」因策馬歸﹐故身不預難﹐其後卒以滅敵﹐蓋畱身有待也。春將軍寧亦世代擁旄者﹐言對敵如角﹤角氐﹥然﹐稍覺勢異﹐卽放手再與之撲﹐不然必顚僕矣。自古如必阝鄢之役﹐九節度之敗﹐皆師老之故也。二公皆久經軍旅者﹐其置論乃如是﹐此與楊存中捨淮守江之論相似﹐非親身經歷者﹐必以其言爲懦矣。

◎朱檢討題詞

朱檢討天保諫立東宮事﹐余已載之矣。近於崇效寺觀拙庵和尙紅杏圖小照﹐康熙中詞林如王漁洋﹑朱竹輩﹐率皆題詠。公題七絕一首﹐詩亦雋逸可喜﹐乃知其別字鶴田也。因匆匆閱看﹐未得抄錄其詩﹐心殊覺悵惘也。

◎譎諫

聖祖旣廢理邸﹐揆敍﹑王鴻緒輩恐其復立招禍﹐因造諸蜚語以聞。仁皇帝怒﹐欲置王於重典﹐眾莫敢諫。領侍衛內大臣婁公徳納﹐仁皇近侍也﹐年已耄﹐善解入主意。時上自暢春園還宮﹐欲明頒詔旨﹐公先日燕見﹐曰「聞護軍統領某得暴疾﹐肉盡消瘦已骨立矣。」某公素以體胖著者﹐次早上入宮﹐某統領佩刀侍神武門﹐丰偉如故。上詰公﹐公笑曰「可知人言未可信也。體之丰瘠乃現於外者﹐尙訛傳至此﹐何況暗昧事哉﹖」上首肯其言﹐立罷其詔云。

◎流俗之言

《避暑錄話》載﹐宋時流俗言甚喜而不可致者云「如獲燕王頭」﹐蓋當時以取燕爲急務也。雍正中﹐嘗與準夷構兵﹐里巷鄙自矜伐者必曰「汝擒得策王至耶﹐何自誇張若此﹗」蓋謂策旺阿拉布坦也。余少時聞老嫗婦猶言及之﹐可見準夷鴟張一時﹐非純皇帝之神武﹐安能翦滅其國﹐夷爲郡縣﹖其威徳勝於宋代﹐不啻霄壤之別矣。

◎置歲不用閏法

宋沈括《夢溪筆談》載置歲法﹐言「每歲以十二气爲一年﹐更不用十二月﹐直以立春爲孟春之一日﹐驚蟄爲仲春之一日﹐歲歲齊盡﹐永無閏餘。如此則四時之气常正﹐歲政不相淩奪﹐日月五星亦自從之。如此則算術豈不簡易端平﹐上符天運﹐無補綴之勞」云。按泰西之法﹐本以日紀歲﹐初無置閏之法。入中國後始增置閏之條﹐括當時聲教不通﹐乃其論與西法暗合﹐亦精於算律矣。

◎牧庵相國

牧庵相公長麟﹐景祖翼皇帝裔也。成乙未進士﹐以部曹氵存至督撫。性聰敏﹐歷任封圻﹐以廉明稱。任吳撫時﹐擒獲彊暴﹐禁止奢侈﹐嘗私行市井間訪察民隱﹐每就食於麵館﹐吳人傳爲美談。撫晉時﹐和相覬覦上公之爵﹐乃因市人董二誣告逆匪王倫潛匿晉省某家﹐和相因公陛見至京﹐握手宮門柳下﹐囑托再三﹐曰「無論其眞僞﹐務坐爲逆黨﹐吾與公偕得上賞矣。」公至晉訪之﹐皆無實據﹐某實董仇家﹐故欲傾陷。公慨然曰「吾發垂白﹐柰何滅人九族以媚權相也。」因坐董二以誣告﹐大忤和相意。後因閩中事牽連﹐謫戍西域﹐蓋爲之報復也。今上親政後召入﹐歷任閩﹑陜諸制府。後以母老入都參知政事﹐以目眚致仕﹐久之乃卒。余嘗與公直宿禁中﹐問其私行﹐余以節鉞大員小民皆所熟識﹐恐無濟於實事。公曰「吳中風俗狙詐﹐故欲其知吾私行以警眾也。」余服其言。公赤晰﹐修髯偉貌﹐言語雋雅﹐坐談竟日﹐使人忘倦﹐人亦樂與之交。然性好奢華﹐置私宅數千廈﹐毗連街巷。鐵冶亭冢宰嘗規之﹐公曰「吾久歷外任﹐亦知置宅過多﹐但日後使此巷人知有長制府之名足矣。」亦善爲拒諫也。任司寇時﹐比暱某尙書﹐故治廣賡侍郎之獄頗急﹐又誤判巫蠱事致傷多人﹐頗爲人口實云。

◎李賡蕓之死

李公賡蕓﹐江蘇奉賢人。成庚戌進士﹐歷任郡縣﹐以廉能稱。屢登薦牘﹐時以爲天下淸官第一。累遷至閩藩﹐時汪公志伊爲閩制府。汪故老吏﹐以布粟起家﹐矯爲廉潔﹐嘗刊《小學規範》諸書行世﹐李公素輕之。嘗乘新轎入督府﹐汪公訓之曰「奢者必貪。君初爲方面大員﹐愼勿美於服飾﹐蹈往昔窠臼也。」公憤然曰「蕓𨿽不肖﹐爲天子大吏﹐稍飾輿服﹐誠不爲過﹐實恥效布被脫粟之平津侯以欺罔朝廷也。」汪公心銜其語。會有攺教縣令朱履中訐公受其陋規﹐及其僕黃元索詐賧錢數百元﹐皆系相沿舊規﹐汪公乃露章劾之。命福州守塗以羅織其獄﹐塗希汪意﹐私具狀逼公畫諾。公不服﹐以拍案厲聲詬之﹐日夜鍛煉不休。公怫然入寓﹐懷冤狀自縊死。事聞﹐上命侍郎熙公昌﹑王公引之往鞫其獄﹐閩中士大夫爭伏欽差寓門﹐以鳴公冤。汪公不得已引疾致仕﹐熙﹑王二公乃力反其獄。事聞﹐上震怒﹐褫汪公及巡撫王紹蘭職﹐塗以以迎合故﹐遣戍黑龍江﹐復命荷校三月於戍所﹐公冤乃白。閩中鄕紳復建公祠於省中﹐春秋﹐以報其徳云。余向不識汪公﹐素聞其廉名﹐心甚折服。辛未夏﹐會汪於靜明園柳蔭下﹐聽其談吐矯飾﹐頗不愜意﹐然震其名﹐亦未敢加輕薄。又聞王河帥秉韜云「長三﹑汪六皆矯名之士﹐未足爲貴。」心嘗疑之。後遇牧庵參政於朝﹐悉知其人﹐於汪公終有所惑。不意終身之名敗於末路﹐亦可以戒仕途之矯詐者矣。

◎刑部郎官

榦隆末﹐福文襄王徵廓爾喀時﹐有刑部郎中某以薦擢召見。上問福康安﹑海蘭察二人外間聲名如何﹐某應聲曰「外間咸服二人將略﹐比古羅成﹑敬徳也。」上笑遣之出。阿文成公悔之﹐告於人曰「老夫以某相貌丰偉﹐故登薦牘﹐孰意爲熟請小說人也。」人傳爲笑柄云。

◎阿爾稗畫

舒穆祿武勛王之侄都統公譚泰﹐以武勇聞。大兵下江南時﹐曾射江寧太平門﹐洞穿其扉﹐人服公勇。後坐事誅。其孫少冢宰公阿爾稗﹐幼育溧陽相公家﹐精於繪事﹐蓋譚公與陳相比暱故也。曾以畫虎著名﹐賞鑑家寶之﹐以比僧繇龍云。又繪《西域貢獅圖》﹐見紀文達《灤陽消夏錄》中。今於秀峯主人庭上見公畫鷹﹐怒目炯裂﹐勁翮鋒稜﹐有風雲扶摶之勢﹐信非他人所可及也。

◎煤駝禦史

憲皇帝時﹐求諫甚切﹐凡滿﹑漢科道皆令輪班奏事﹐如曠職者﹐立加罷斥。有滿洲禦史某﹐奏禁賣煤人毋許橫騎駝背﹐以防顚越﹐上斥其官。時傳以爲笑柄﹐謂之煤駝禦史云。

◎國朝詩別裁集

沈歸愚宗伯選《國朝詩別裁集》進呈禦覽﹐純皇帝以其去取紕繆﹐令內廷詞臣更爲刪定行世。然其中猶有未及攺者﹐如閨秀畢著《紀事詩》﹐乃崇徳癸未饒余親王伐明﹐自薊州入邊﹐其父戰死﹐故詩有薊邱語﹐非死流寇難也。當其時﹐海宇未一﹐不妨屬詞憤激﹐歸愚選入﹐已爲失於檢閱。而內廷諸公仍其紕繆﹐此與商輅《續綱目》滁州之戰﹐書明太祖爲賊兵同一笑柄。又黃子云詩以舒穆祿少宰阿爾稗爲元人。蓋野鴻未登朝籍﹐故引證或有所錯誤﹐而詞臣輩亦沿其失﹐何其舛也。

◎吳制府

吳公達善任楚督時﹐擒捕江洋大盜甚夥﹐已載之前卷矣。近聞其鄕人言﹐有童子竊蔥數莖﹐爲肆人告發﹐公卽請王命誅之﹐人皆以爲過當。公曰「數歲童子卽凶殘若是﹐俟其成立﹐爲大盜無疑義矣﹗」其嗜殺也若此。又聞其父爲西安駐防﹐家甚富﹐嘗牟利於主算者﹐主算者算盡錙銖﹐其父猶以爲未足。主算者艴然曰「然則一本萬利﹐莫讀書若也。」其父恍然悅服﹐因延名師﹐督課嚴肅。故公昆仲者以科第起家﹐至今爲巨族云。

◎瑚合庵

瑚合庵太宰任楚撫時﹐有下僚進謁﹐以事爲公訓責。下僚請罪﹐自稱糊塗該死者再。公以犯其嫌名﹐因曰「糊塗又復無禮﹐此所以宜責也。」其人始悟。人傳爲笑柄云。

◎晝晦

戊寅春﹐雨澤稀少﹐狂風日起。浴佛日﹐余結伴遊萬壽寺﹐時天气晴和﹐熱甚﹐著單衫猶覺揮汗。午後黑雲由東南來﹐風沙霾暗﹐余卽驅車歸﹐甫入室﹐猶未解衣﹐天頓昏黑﹐室中燃燭始能辧物。至逾時頃﹐火雲四起﹐天漸明朗而暴風愈甚﹐竟夕乃已﹐亦一異也。聞市廛車馬沸喧﹐路人皆不敢行﹐有老嫗佝僂爲風吹斃者﹐又有遺失幼孩者﹐一時傳爲談柄云。

◎孫文正取四城

嘗讀孫徵君《夏峯集》中《孫髙陽相公行狀》﹐載崇禎庚午收復永平四城﹐頗多偉績﹐以爲諛墓之文﹐例多溢美。近讀《八旗通誌》﹐乃知當時文皇帝𨿽東歸﹐所畱守者皆一時勇將謀士﹐如圖雄勇公賴﹑圖果毅公爾格﹑範文肅公文程及勞薩﹑葉臣等俱在圍中。髙陽能以新集烏合之兵力攖其鋒﹐使諸名將棄城遠去﹐實一時之奇捷﹐較之韓蘄王大儀鎭﹑嶽武穆朱仙鎭之功﹐有過之無不及者。明莊烈帝乃視爲泛常﹐僅蔭一錦衣指揮﹐其後因淩河之役﹐立加罷斥﹐眞賞不酬功矣。然則亡國非不幸也。

◎法時帆謔語

某司空督學中州時﹐好出搭題以防剿襲之獘﹐致經文多割裂﹐法時帆學士心惡其行。其後某復督學楚中﹐往辭法公﹐公多所獎譽﹐某心喜悅。及臨行時﹐時帆送至中庭曰「楚中有一故交﹐代爲諉訁垂可乎﹖」某詢其姓氏﹐時帆曰「孔﹑孟二夫子著述已千載﹐請公愼勿將其文再行割裂也。」聞者撫掌。

◎睿忠王致史閣部書

純皇帝嘗閱《睿忠王傳》﹐以其致明史忠正公書未經具載回札﹐因命將內閣庫中所貯原稿補行載入﹐以備傳世﹐眞大聖人之所用心﹐初不分町畦也。嘗聞法時帆言﹐忠王致書乃李舒章雯捉刀﹐答書爲侯朝宗方域之筆也。二公皆當時文章巨手﹐故致書察時明理﹐答書義嚴詞正﹐不惟頡頏一時﹐洵足以傳千古﹐亦有賴忠王﹑閣部二人之名節昭著故也。

◎洛翰

髙皇帝創業之初﹐有洛翰者﹐本劉姓﹐中原人﹐以傭至遼。初給事於建州﹐頗勤儉有勇力﹐髙皇帝賞識﹐拔爲侍衛。覺羅龍某叛時﹐陰夜懷刃入髙皇帳﹐公覺﹐以手格之﹐四指皆落﹐卒衛上以出。後猶能執銳禦敵﹐髙皇帝嘉之﹐倚如左右手。卒於起義之前﹐故不得預五大臣之列﹐今其裔隸內府。聞先恭王言﹐王若霖太史曾爲公作行狀﹐手書鐫以行世﹐惜未睹其本也。

◎侍衛結銜之誤

國朝定制﹐凡禦前朝夕侍側者﹐名禦前侍衛﹐其次日乾淸門侍衛﹐無論王﹑公﹑武大臣﹑侍衛等皆充之。其六班值宿者﹐統名領侍衛府侍衛﹐以分等級。近日武進士攺充侍衛者﹐其門榜皆書禦前侍衛﹐相沿成習﹐實爲僭妄。余爲散秩大臣時﹐曾屢向侍衛處主事等言之﹐令其回堂飭禁﹐彼皆以爲不急之務﹐未卽更正﹐不知實爲紊亂官階也。近讀錢辛楣詹事所作《許提督成麟神道碑》﹐亦誤書爲禦前侍衛。公爲當代考據名家﹐乃亦未諳本朝典故﹐何也﹖

◎魏柏鄕相公

國初名臣二魏公﹐世人多以蔚州爲巨擘。今觀二公家乘﹐蔚州初爲馮銓所重﹐𨿽云座主﹐究系比暱匪人。後又以海昌株連罷官﹐及復召後﹐以撤藩事請誅明﹑米二公﹐乃蹈袁盎故轍。又以地震請誅索相以應災咎﹐亦有違宋景之心。至吳逆叛時﹐首建招撫之策﹐有「七旬苗格」之語。𨿽曰持重﹐幾誤國事﹐尢非大臣之所用心。至柏鄕相公﹐居諫垣時﹐首劾張縉彥爲明莊烈復仇﹐其後屢劾劉正宗﹑陳之遴諸閣臣﹐爲章皇帝所引重。至請罷吳三桂居滇南一疏﹐尢爲預測姦謀。其要語曰「滇﹑黔﹑蜀﹑粵地方邊遠﹐今將滿兵遽撤﹐恐一旦有變﹐有鞭長莫及之虞。再荊﹑襄爲天下腹心﹐請設滿兵駐防﹐以一重臣督之。無事控制邊區﹐以消姦宄窺測之心﹐有事驅除以通四方水陸之道」之語﹐尢爲卓識。使當時用其言﹐可無三逆同叛之禍﹐其相業勝蔚州多矣。

◎乾隆初年督撫

純皇帝初政時﹐擢用滿洲諸臣爲封疆大吏﹐皆極一時之盛。若簡儀親王﹑尹文端公﹑黃文襄公等事﹐已具載矣。其他如那公蘇圖以武臣起家﹐歷任七省制軍﹐薨日﹐家無擔石。其撫苗一疏﹐議論宏遠﹐預識末年紅苗之亂﹐尢爲卓見。吳春麓侍禦嘗讀其疏﹐謂余曰「那公初無赫赫名﹐乃能深慮至此﹐反勝黔督名將多矣﹗」時黔督爲張公廣泗﹐以知兵著也。馬公爾泰爲費直義後裔﹐任兩江﹑閩省諸制府﹐亦以廉謹稱職。策公楞爲果毅公裔﹐性剛毅﹐頗爲僚屬所怨﹐然識見明敏﹐卒爲世重。雅公爾圖明醫理﹐嘗侍孝聖憲皇后醫藥﹐爲純皇帝所倚重。其任河南撫時﹐亦以廉潔著。其請罷祀田制府文鏡一疏﹐世多稱之。傅公徳淸貞剛介﹐素談程﹑朱之學﹐爲徐文定﹑楊文定二公所賞識。任豫撫時﹐前撫臣王士俊以苛酷爲民所怨﹐公下車時﹐立更其制﹐歡聲徧野﹐有「三月魯治」之稱。去任時﹐萬民挽車泣送﹐擁塞閭巷。實皆幹城楨幹之選﹐不負上委任之專也。

◎元初人物之盛

余以三代之下人品醇正可繼美商﹑周者﹐惟東漢及元初而已。卻特氏起自沙漠﹐一時所用將相﹐如耶律文正﹑楊中令惟中之相業﹐許文正﹑竇學士默﹑姚文憲樞之文學﹐劉太保秉中之謀畫﹐商孟陽挺﹑郝伯常經之剛直﹐廉中書弟兄之忠梗﹐史丞相天澤﹑伯右相顏之戰功﹐張都統宏範﹑李統制恆﹑阿太尉術之勇略﹐率皆拔出一時者。較諸褒﹑鄂﹑房﹑杜﹐功業相似而醇茂過之﹐豈趙中令﹑曹武惠所能企及﹖蕭﹑曹﹑徐﹑常輩之機詐齷齪者﹐更無論矣。其後漸染漓俗﹐尊用國人﹐致使至元仁政頹敗而喪亡隨之﹐亦自貽伊戚也。

◎李禦史

乾隆初李禦史愼修﹐徳州人。身軀傴僂而敢言直諫。上於上元夜賜諸王公大臣觀火戲﹐公嘗諫阻之﹐以爲玩物喪志。上喜吟詩﹐公亦諫﹐恐以搞翰有妨政治。上韙其言﹐見《禦制詩注》中。上嘗召見﹐曰「是何渺丈夫﹐乃能直言若此。」公奏曰「臣面陋心善。」上大笑。又當時以錢貴故﹐諸大臣議變法制﹐公上疏阻之。歷舉前代之政﹐洋洋萬言﹐已預料近日錢價俑貴之獘矣。

◎滿洲跳神儀合於祭

余考滿洲跳神儀﹐書前卷矣。近聞宗老云「其南向陪祀正中位﹐爲祀始祖之莫知名者。」故俗呼神位爲祖宗版﹐良有以也。按古董子云「者﹐其所自出也。」禮上溯遠祖﹐旁及毀廟﹐與今滿洲所祀者殊多相似。然則跳神禮儀實沿古明堂之舊制﹐益有徵矣。

◎自鳴鐘

近日泰西氏所造自鳴鐘錶﹐制造奇邪﹐來自粵東﹐士大夫爭購﹐家置一座以爲玩具。純皇帝惡其淫巧﹐嘗禁其入貢﹐然至今未能盡絕也。按《唐書天文志》云「渾天銅儀﹐立木人二於地平﹐其一上置鼓以候刻﹐刻至一刻﹐則自擊之﹔其一前置鐘以候辰﹐辰至一辰﹐亦自擊之。皆於櫃中各施輪軸鉤鍵﹐關鑰交錯相持﹐置於武成殿前以示百官。」然其制作亦有所仿矣。

◎史書氏族

魏收作《北魏書》﹐所有名公巨卿﹐皆以氏族類序﹐世系釐然。至其人無足載者﹐亦必書其官爵﹐有類譜牒﹐誠非史例。然拓跋一代氏族﹐賴玆以傳﹐今人猶可溯其門第。金﹑元二代修史者昧於是例﹐故其傳記春駁﹐多所遺落﹐致有速不臺一人二傳之誤﹐見譏於後。當時若用魏氏之例﹐烏能羼亂至是哉﹗後之修史者所宜知也。

◎轉庵和尙

近讀吳畱村遺稿《與轉庵和尙書》﹐實有裨於史官﹐故詳載其事。和尙俗姓孫名旭﹐余姚人。嘗中順治丁酉武乙科。家甚豪富﹐君喜施予﹐鄕人咸感其惠。有盜邱甲﹐聚不逞者數百人﹐肆爲閭閻之害﹐邑令不敢攖。君慨然曰「目睹鄰里受害而不爲之救援﹐非天也。」因選彊弓利矢﹐命壯丁負闌﹐夜攻其巢﹐咸射殺之﹐獨邱甲潛逃﹐隱恨次骨。時海禁森嚴﹐君素慕鄭延平知兵﹐嘗謂人曰「今之人豪﹐惟海上鄭公。」蓋用明太祖獎王保保語。邱甲挾蜚語訟諸邑中﹐邑令亦素有嫌隙﹐因誣君通海上﹐置諸獄中。君素勇健﹐夜毀桔﹐逾垣出﹐匿某上捨家﹐久之﹐亡走滇南。會吳逆叛﹐僞將軍韓大任招致帳下﹐甚爲賞鑑﹐曰「奇男子也。」會大任屢寇萍鄕﹐爲安親王軍所阻﹐吳逆促其師期﹐大任爽然曰「吾竭力以事吳王﹐何相迫若是之急﹖」君聞其語﹐大悅﹐曰「此丈夫報國時也。」因說大任曰「將軍之事吳王亦至矣﹐爲之辟地攻城﹐戰無不克﹐數月之間招徠數郡﹐未聞王有尺素之詞爲之獎譽。今一旦偶愆師期﹐卽肆意辱詈﹐儼然以奴隸待之。今天下兵戈方始﹐其慢士已如此﹐逮夫大業旣成﹐吾恐君家鐘室之禍﹐復有見於今也。」韓爲之色沮。會先良王遣姚制府往招撫﹐大任遲疑未決。君復進曰「今大淸恢復閩﹑越﹐事業已成﹐吳王之敗在於目睫﹐將軍何尙作兒女之態﹐致有失機宜也﹖」大任乃從招撫。先良王承制表授道銜﹐君慨然曰「吾本朝廷赤子﹐不幸陷於非罪﹐不得已逃諸賊藪。今得返歸鄕井﹐復爲盛世之氓﹐吾志已伸﹐敢以縲囚之軀有污章甫之榮也哉﹗」因辭職不受。久之﹐發爲僧﹐居杭州侶云庵﹐號轉庵和尙。年八十餘始逝﹐亦近代奇人也。

◎王奮威

惠定宇《精華錄注》載﹕「王奮威進寶之下保寧﹐賊將據邑不降﹐公披襟曰「何不射我﹖」賊眾愕然。公因說以順逆﹐賊人開關延入﹐井裏不驚﹐曰「此仁義將軍也。」近閱《唐書》馬北平之下長春宮﹐賊亦引弓不射﹐王知有降意﹐因令其西拜朝廷﹐賊人因斬李懷光以降。古今名將之相同也若此。

◎佛言須彌山

佛經言須彌山髙數萬由旬﹐日月繞山周行﹐爲其峯影所蔽﹐遂分晝夜﹐其言與歐羅巴之術不同。然泰西之法﹐因天度地以分度數﹐今南北兩極實有徵驗﹐非佛氏荒誕可比。蓋經文盛於六朝﹐其時何承天輩皆言蓋天之術﹐故黎輩剿襲其說﹐未必果出於佛言也。貝勒存齋主人永存言「今日之翻譯經典﹐卽如南人學習國語﹐祗能仿佛大槪。至其典轉微妙處﹐終有一間未達者。」眞有識之言也。

◎和相後裔

和致齋當權時﹐赫奕一時﹐其賜死後﹐門楣衰替。其子丰紳殷徳﹐號天爵﹐善小詩﹐俊逸可喜。尙和孝公主﹐初賜貝子品級﹐因父獲罪﹐降散秩大臣。中年慕道﹐與方士輩講養生術﹐余每嬉侮之。卒以是致喘疾﹐號數旬死﹐年未交不惑也。相公弟制府和琳﹐有子名丰紳伊綿﹐號存谷﹐初襲宣勇公﹐嗣降襲其祖蔭一等輕車都尉。善堪輿﹐貴家爭延致之﹐間有驗者。以抑鬱故﹐飲醇酒近婦人﹐卒以勞瘵終﹐去其弟沒未數年也。惟餘一幼子﹐年甫四齡云。

◎名臣論識

余幼讀邱文莊言﹐以海運爲必可復﹐可省國家經費無算。後見陳十議﹐乃知明成祖原欲復海運﹐以其害多利少﹐乃罷其役。又向以當復肉刑﹐若以髡治罔上﹐以耳刂治軍律﹐以刖治盜﹐以劓治貪﹐可歲免死百餘人﹐嘗執此論與韓桂ぎ司寇辯詰﹐韓莫能答。近讀宋臣《杜純傳》﹐王安石時欲復肉刑﹐先議以刖減盜死罪﹐純論曰「利欲所在﹐勢莫能遏。今以死懼之﹐歲犯刑者猶不減千人﹐若以刖代死﹐罪人知不死﹐犯者益眾﹐是誘民爲非也。」安石乃罷其議。可見古人見識宏遠﹐非吾輩所及也。

◎湯義仍制曲

湯若士《四夢》﹐其詞雋秀典雅﹐久已膾炙人口矣。近讀《唐書》﹐始知明皇東巡﹐陜州守進百寶牙盤及彩舫獻伎﹐乃韋堅事﹔吐蕃信唐間諜﹐誅殺悉丞相﹐乃蕭嵩事﹐皆載在正史。若士取材於玆﹐托爲盧生夢中事迹﹐以眞爲幻﹐亦可喜也。

◎經羊運糧

榦隆末﹐廓爾喀用兵時﹐和制府琳督糧餉﹐以久戰荒徼﹐艱於轉運﹐公乃命驅羊負米﹐以濟軍食﹐人服其智。按《金史》﹐承安中北邊準卜叛﹐命丞相襄徵之。賊人遁﹐路旣遼遠﹐僉患乏食之虞﹐完顏安國曰「人得一羊﹐可食十餘日﹐不如驅羊以追之。」襄從其言﹐遂擒賊首﹐固先有行之者矣。

●卷四

◎內務府大員

定制﹐內府人員惟充本府差使﹐不許外任部院﹐惟科目出身者﹐始許與紳伍﹐故國家百餘年來﹐內府大員罕有奇偉勛績可稱最者。惟金恪恭簡自內府司員進登六卿﹐以勤愼受純皇帝知久﹐長銓水部。然當和相赫濯之時﹐惟日饌美食﹐結和相歡。又能調停於和﹑福二相之間﹐使皆倚畀無防忌﹐亦初無建白也。聞其家居日﹐有寵妾逼他妾自縊者﹐其僕踉蹌入告﹐公曰「急救以姜湯。」曰「無及矣﹗」曰「然則殮之。」酣寢如故。次晨退朝歸﹐立逐寵妾歸家﹐仍踞坐如常。此亦可公之度矣。

◎董太傅

本朝宰輔罕有眞加三公者﹐惟馬文穆﹑年大將軍﹑鄂文端﹑張文和﹑傅文忠五人及身加太保銜﹐至眞爲太傅者﹐惟董文恭一人而已。公爲文恪公子﹐未冠成進士﹐居樞府幾四十年。當和相當軸時﹐公惟以謙沖自居﹐不爲其用。睿皇帝親政後﹐寵眷日隆﹐終身無過﹐時人賢之。聞其有上賜朝珠﹐價值數萬﹐一旦失去﹐公毫不介意﹐但責有司捕治。後知爲某奴所盜﹐因訓之﹐曰「余待汝甚厚﹐何得爲此不肖事﹖使余逐出﹐汝終身無倚矣﹗」����服役﹐其奴感激終身﹐公薨時﹐卒以身殉。執此一端﹐足以見公之度矣。

◎元代稗史

元代稗官雜記﹐自《輟耕錄》外﹐罕有傳於世者。按﹕宋人頗好著述﹐一代小說﹐幾至汗牛充棟﹐今流傳者尙不下數百種。元人沿其餘習﹐何以毫無一二著述之家﹖蓋因記明初事有干犯忌諱者﹐明太祖惡其伉直﹐皆聚而焚毀﹐故使卻特氏一代嘉言懿行盡行泯沒﹐良可慨嘆。《輟耕錄》幸後出見存耳。然則皇覺僧人之惡﹐其去祖龍幾希矣。

◎三元

本朝聲明文物﹐過於前代﹐詞林三元﹐惟錢湘ぎ一人。嘉慶庚辰中三元陳繼昌﹐廣西臨桂人﹐系文恭公之玄孫。引見日﹐睿皇帝大喜﹐褒賜文綺﹐禦制詩以記其盛焉。

◎蘇麻喇姑

蘇麻喇姑﹐孝莊文皇后之侍女也。性巧黠﹐國初衣冠飾樣皆其手制。仁皇帝幼時﹐賴其訓迪﹐手教國書﹐故宮中甚爲髙品。至康熙壬午始逝﹐葬以嬪禮﹐瘞於昭西陵側﹐以示寵也。姑性好佛法﹐暮年持素。終歲不沐浴﹐惟除夕日量爲洗濯﹐將其穢水自飲﹐以爲懺悔云。

◎完立媽媽

國俗﹐祀神日﹐於案下設小桌﹐供以糕醑﹐名曰完立媽媽。初不知爲何神﹐近聞宗人澧氵全司成奕溥言﹐卽爲明孝莊皇后。蓋二祖被禍時﹐李后嘗爲惋惜﹐飭諭李成梁之枉濫﹐故髙皇感其徳﹐附祀於明堂云。完立媽媽者﹐卽萬曆母后之轉音也。澧氵全學問溥洽﹐又爲近支宗室﹐其言必有所本也。

◎賽諸葛

康熙中三逆叛時﹐諸將帥多逗畱不戰﹐擁兵自衛。惟護軍統領希公佛者﹐累戰有功﹐多以奇謀致勝﹐軍中呼爲「賽諸葛」云。庚申元夜﹐公統兵攻衡州﹐時賊將夏國相﹑胡國柱擁重兵守之。公謂眾曰「衡州爲吳逆僞都﹐故防禦極嚴。若使偵知我兵﹐預爲治具﹐則難立克。頓兵堅城之下﹐最爲兵家所忌﹐不如乘今夜令節賊人疏懶之時﹐暗爲剿襲﹐此李入蔡之計也。」因連夜趨兵抵城下。賊人果酣飲﹐一鼓下之﹐夏﹑胡二賊倉皇跣足遁﹐公因撫其殘黎。湖南諸都傳檄而定﹐爲南徵第一戰功云。

◎吳堡破賊事

韓統軍傑殷﹐朝鮮忠臣明璉之孫也。康熙中任正紅旗護軍統領﹐隨經略莫洛西徵﹐分防延安。花馬池副將朱龍旣叛﹐進攻吳堡﹐公往救之。時賊營河西﹐公曰「不入虎穴﹐焉得虎子﹖黃河巨浪浸天﹐賊不防我飛渡﹐今出奇以制勝可也。」因命偏將造筏﹐若計日渡者﹐公夜率健卒五百抱馬鬣而涉﹐暗襲賊壘﹐朱龍倉迫授首﹐三邊底定。又於通渭﹑伏羌等處同張靖逆奏捷。後馬文襄公督師﹐面獎公曰「君素不識字﹐何以用兵頓合六韜若此﹖」其曾侄孫圖麟面告餘者。

◎花王閣稿

己卯春﹐予於書肆買《花王閣稿》一卷﹐原作明處士紀坤﹐爲曉嵐參政髙祖。其曾孫容舒跋言「先生著作甚富﹐兵火之餘﹐於廢紙中只抄得若干首」云云。細讀其詩﹐卽曉嵐所著作﹐風格筆意﹐與之無二。其所詠明逆黨﹐卽暗指和相事﹐其詠孫髙陽詩﹐故意將陣云二字代押氛韻﹐以見後人追攺痕迹﹐掩其僞贗。其《燒香曲》《春夜辭》諸詩﹐俱擬李賀風神。又故作《河廣》卽事詩﹐詠許顯純之女爲伎事﹐以快人意。老翁亦善爲狡獪矣。

◎鶯花小譜

近日京都優人以四喜部爲第一﹐花旦姿首美者甚多﹐戴香三比部咸宜寫作《鶯花小譜》﹐以詠諸人。其摹擬處﹐頗得其人風神﹐一時爭傳誦之。其中如徐淸蓉天然﹑李雨香法保﹑瞿小山桂林﹐姿容婉秀﹐實與處女無異。張翰風孝廉琦嘗繪天然小照﹐日夕供奉﹐頗爲時人所譏。然亦可謂情種矣。

◎檀欒卿

春�部有花旦檀欒卿之馨者﹐姿容艷麗﹐性格柔婉﹐所演劇甚多﹐俱能體貼入妙﹐時有「花王」之稱。又善楷書﹐所臨《黃庭》《洛神》﹐殊多丰韻。與龍殿撰汝言最善﹐殿撰非欒卿不能安寢。嘗與予談史事﹐娓娓不倦﹐亦若輩中翹楚也。寓玉皇廟道院中﹐四壁紛披﹐皆詞林投贈之作。烹茶揮麈﹐談鋒敏捷﹐人皆爲之傾倒。或云其爲檀默齋侍禦後裔﹐少時被人誘出﹐遂落風麈﹐良可嘆也。

◎擬古詩

世之擬古作者﹐𨿽不可摹仿剽竊﹐如李於鱗之《樂府》﹐致譏於世﹐亦不可故意變異﹐有失廬山面目。予嘗謂鮑雙五云「韓文𨿽有『師其意不師其詞』之語﹐然如『涉江采芙蓉』﹐若擬爲『泅水捉烏龜』﹐豈非一大笑柄乎﹗」鮑亦爲之撫掌。

◎吳南溪

乾隆初﹐純皇帝下詔求言﹐一時臺諫多骨鯁之士﹐以吳南溪爲最著。公諱煒﹐歙縣人。面黧黑﹐寡言笑﹐當時有「包公」之稱。嘗彈果毅公訥親﹐爲世所稱。曾有保護聖躬一折﹐上切責之﹐召詢張文和公﹐文和讀疏訖﹐口嘖嘖稱羨﹐欲於靴中摸物狀。上詢之﹐文和曰「臣欲取筆附名於折尾也。」上乃釋然。後任口北道﹐捐免民積欠米數萬石﹐所放兵糧﹐皆足斗斛﹐士卒懷若父母。召擢光祿少卿﹐侍南書房。循王有小過﹐公以大杖責之。王悲訴於上﹐上曰「汝師夏楚良是﹐又何訴爲﹖若再犯﹐朕必親責也。」宮中嘗演《鳴鳳記》院本﹐孝聖憲皇后問今朝中可有楊繼盛之人否﹐上對曰「惟吳煒差近之。」其優寵若此。年八十餘﹐無疾而終。惟因鹽事曾委過於同僚褚太﹐以致棄市。後白日見太入室﹐因生子﹐貌酷似太﹐敗落家聲﹐人以爲果報云。

◎蔣香杜

蔣香杜棠﹐吳縣人﹐少聰敏﹐沈文愨公賞識之﹐遂以鼎甲自負﹐行多不遵正軌。屢試不售﹐落魄京師﹐嘗館於秋齋主人及予家中。年已花甲﹐性猶不衰﹐必欲致身科目。予嘗笑謂人曰「香杜不至蓋棺棘闈中﹐其念不已也。」己卯年已六十八﹐始中進士﹐用中書舍人﹐香杜自喜過望﹐曰「今始不負讀書人也。」亦可謂有志之士矣。其妻悍﹐不容香杜置妾﹐每加杖責。一日薄暮﹐遁入予室﹐乞居停焉。予笑曰「眞可謂大杖則逃也。」後其妻死﹐畢子筠云「天去其疾﹐香杜其有望乎﹗」果於明歲登第。後乞假歸。壬午秋﹐力疾就道﹐卒於揚州旅捨﹐良可惜也。

◎陸侍禦

陸侍禦泌﹐錢塘人。中己未進士。頗好聲色﹐與王郎桂林朝夕狎暱。嘗調龔郎墨癡﹐致傷其腕﹐亦不督責﹐人爭鄙之。然頗骨鯁﹐癸酉之變﹐太監楊進忠爲某貝勒袒庇﹐事已漏网﹐公不平﹐曰「本朝閹寺﹐本不威赫﹐何以大吏畏之如虎﹖赫赫天潢﹐反與交接﹐如不舉發﹐奚用禦史爲也。」乃遣吏邏伺﹐卒得其逆書﹐因奏劾之。上立擢四品京堂﹐黨人恨之切骨﹐終未能中傷也。性卞急﹐予嘗同其搜檢科場﹐見其嚴責輿吏﹐杖如雨下﹐聲甚咆哮﹐亦稍失體度矣。

◎泮庵破孜牙惇事

泮庵將軍永芹﹐П密郡王第三子。性直愨﹐頗識兵機。任乾淸門侍衛。出戍西域﹐會回逆孜牙惇叛﹐公守危城﹐兵止百餘人﹐眾官皆大驚﹐公處之晏然。命文吏守城﹐公率卒冒雪出﹐夜已漏下十刻﹐下屬有懼者﹐公曰「賊眾初起﹐人心未定﹐若不一鼓殲之﹐使其蔓延四出﹐數千里之封疆﹐信可虞也。今可乘黑夜攻之﹐賊不知我之眾寡﹐易撲滅也。」乃直抵賊壘﹐聲言北路數萬人至。賊驚潰﹐皆投兵降﹐生擒孜牙惇﹐去叛時甫十日也。爲某大臣攘爲己功﹐露章劾之。睿皇帝褫公職﹐賴松相公救之﹐乃免歸。後嘗遇於酒肆﹐公言之娓娓。程椒雲水部慨然曰「川﹑楚初叛時﹐若得公輩十餘人﹐其賊可立除﹐安得蔓延九載﹐令首禍者蒙上賞。」而公以天潢近冑﹐乃爲人讒惡若爾﹐良可嘆也。

◎時帆之吝

法時帆祭酒與予交最篤﹐計論天下事﹐頗識要﹐屢領書局﹐考證詳明。嘗更正前人錯誤﹐辧論終日﹐鮑雙五嘗笑曰「老翁何認眞至此﹐眞可謂書蠹也。」然性吝嗇﹐自諸生起家﹐終身未居要官﹐及沒時﹐家貲八萬﹐書史他物稱是﹐實良能也。予書室以紗糊窗﹐先生見﹐責曰「何暴殄物力至此﹖」嘗與先生坐談至午後﹐出粽食之﹐其糖皆暗然若漆﹐而先生食之甚甘﹐亦可覘其儉也。

◎博爾奔察

太尉公博爾奔察﹐事純皇帝最久﹐前卷已詳記矣。聞其從上南巡﹐見靈巖梅可合抱者﹐公卽拔刀欲斫。上驚問﹐公曰「恨其不生於圓明園中﹐而使上跋涉江湖之險也。」亦可謂善於諷諫矣。

◎太廟後殿

今每遇元旦﹑聖壽日及告祭諸事﹐惟祭太廟後殿﹐初不知其故。嘗詢諸貝勒奕紹﹐云列聖神禦﹐是日已於奉先殿告祭﹐故太廟惟祭祧廟云。後見《居易錄》云國初定制﹐初嘗捧祧廟神主至奉先殿致祭﹐後以爲煩瀆﹐始攺今制云。

◎鮑雙五選王李詩

自國初諸公倡復宋﹑元詩﹐海內奉行﹐幾至家糸玄戶誦﹐莫不以何﹑李爲僞體。初不知嘉﹑隆諸公﹐實得唐賢三昧﹐𨿽有摹仿形迹﹐然亦不失爲正宗﹐視樊榭﹑西崖諸家﹐實不啻霄壤之分也。鮑雙五司空獨選王﹑李詩四卷﹐皆汰其浮響﹐擇其精采﹐實爲後學之圭臬也。

◎油綠衣

雍正中行油綠服﹐無王公貴賤皆著之。後純皇帝惡其ホ潰﹐相戒不服﹐余少時猶及見之。乃近年優伶輩盛行﹐至於褻衣無不用之﹐士大夫尙未有服者。亦一時之風气使然。

◎王荊公

宋時自眞宗倡興土木﹐醮誄祠壇﹐將藝祖﹑太宗所積封樁庫財貨消耗殆盡。仁宗時﹐歲幣兵餉﹐冗費繁多﹐幾不能以立國。故王荊公倡新法以助國用﹐宋實賴之幾六十載﹐未可以其剛愎致累其法也。嘗與鮑雙五論之﹐雙五以爲不然﹐至譏予爲紹聖姦黨﹐實未計當時形勢也。故朱子《言行錄》中猶以荊公爲名臣﹐賢者之篤見也。

◎宋人戰績

宋人戰績﹐每好誇張﹐韓世忠淮陽之戰﹐僅殺一太乙孛堇﹐不過與周人殺髙敖相似﹐卽矜爲中興戰功第一。金山之戰﹐乃金人不識水道﹐僥幸成功﹐其後終至敗覆。況金山寺中非鞍馬馳騁之所﹐金梁王紅袍落馬﹐亦近粉飾。劉守順昌﹐與臧質守盱眙相似﹐《宋史》鋪張乃爾。至嶽武穆之擒楊麼﹐與李臨淮之擒袁何異﹖《唐書》寥寥數語﹐卽了其事。朱仙鎭之役亦與柳元景入洛相似也。惟張魏公富平之戰﹐初則極力鏖戰﹐中韓常目幾殆﹐金左翼遇濘敗績﹐賴右翼以濟事﹐見《金史》。其後軍中自驚﹐乃至覆敗。故洛宿臨終之言﹐良有所畏﹐不可因魏公剛愎屢敗﹐致掩其功也。

◎蘇叔黨論田布

《斜川集》責田布「死時何不裒集士卒﹐申明大義﹐誓之以死﹐或可感悟其心」云云。殊不知魏博傑驁之習﹐已成痼疾﹐豈布一二語所能化﹖況史憲誠叛布時﹐安知布不反復開導﹖終不能從﹐而後發憤自死也。然則布之所遇﹐亦可悲矣﹗

◎明大禮議

明大禮議﹐眾論紛囂﹐終無定評。張桂之辭﹐𨿽爲偏謬﹐然世宗由外藩卽位﹐乃爲繼統﹐並非承嗣﹐未可遽以漢哀比之。永嘉之議﹐終有勝於泠段也。後毛西河言「當時若取憲宗曾孫承繼武宗﹐則無是患。」差爲近是。殊不知興獻王爲成化次子﹐嘉靖乃其元儲﹐年甫弱冠﹐又安得有侄行也﹖若取遠支承嗣﹐更爲非禮﹐亦未可以此責楊廷和也。惟純皇帝堂堂之論﹐處置得宜﹐萬世欽遵可也。

◎明世宗用人

世宗𨿽委信權姦﹐任意施爲﹐然用人之柄﹐不至下移。惡楊升庵終身﹐介溪不能包庇。立斥趙文華﹐誅丁汝夔﹐皆出己意﹐非若宋理﹑度諸君﹐委靡不振。故嚴嵩惟知迎合上意﹐以盜國政﹐與劉放﹑朱異相似﹐終非秦檜﹑賈似道之可比也。

◎海司空

海司空望﹐吳雅氏﹐孝恭仁皇后戚畹也。任戶工二部尙書幾二十年﹐精於營造﹐頗多巧思。憲皇帝大喪時﹐純皇帝易雍和宮以黃甍﹐時日匆迫﹐所餘﹛亡木﹜扁瓦礫塞滿街衢﹐不及摒擋。公令街坊小民分析﹐未崇朝而盡徙。孝賢純皇后崩於徳州舟次﹐上命運舟入京﹐焚毀城門﹐隘不容入。公命造架堞上﹐以菜葉鋪墊﹐千夫維挽﹐舟藉其柔滑而入﹐皆一時之巧思也。

◎犬吠禦史

定例﹐都門內不許設立戲園﹐以示崇儉黜奢之意。後漸多私立﹐睿皇帝嚴禁之。那禦史景徳得商賈重貲﹐乃奏稱城中淸冷﹐都人動苦拘束﹐請於萬壽節旬日內﹐城內許立戲園歌演﹐以擬周蠟漢之意。奏入﹐上怒﹐卽日遣戍﹐批其疏曰「一片犬吠之聲。」時謂之犬吠禦史云。

◎姚中丞

姚中丞祖同﹐錢塘人。貌岐嶷﹐多智略。直樞廷時﹐艸諭旨萬言﹐娓娓不倦﹐皆當上意。任直隸藩司﹐愼庫﹐工會計。不蓄奴婢﹐僮僕惟五人﹐曰「滋獘者﹐盡若輩也。」凡簽押皆自視用印﹐凡州縣候補署篆者﹐皆以彌補虧空之多寡爲補缺先後﹐故人皆踴躍從事。嫁女日﹐不用鼓樂﹐暗送出城﹐曰「恐有司聞之﹐爭饋送嫁資也。」聞灤州有虧空﹐輕騎減從﹐自省馳五日至。時已昏黑﹐立命秉燭盤查﹐卒得其實。州牧頓首請免﹐公曰「吾不劾汝﹐何以警眾﹖」卒治罪如律。然性陽鷙﹐任事過刻﹐人爭怨焉。

◎商太醫

商院判景﹛尉﹜﹐浙江人﹐爲文毅公十世孫。工醫學﹐用方精粹﹐每多奇效。予嘗鼻衄﹐出血數升﹐公曰「督脈未絕﹐尙可醫治。」煮參數兩﹐飲之立愈。性直愨﹐撫諸弱弟甚友愛﹐所蓄醫金盡爲其弟盜用﹐殊不較也。供奉大內數十年﹐不泄漏禁中事﹐有詢之者﹐惟曰「聖躬萬安」而已。有某太醫性便佞﹐好與儀﹑成藩邸交接﹐公立劾罷﹐曰「是人心術不純﹐不可侍上左右。」睿皇帝然之﹐立加五品銜﹐以示寵焉。

◎王文僖

王文僖懿﹐靑陽人。立朝四十年﹐持躬謙抑﹐從不與人相忤。嘗入朝﹐每過門﹐必謙讓許久﹐一旦成哲王厭其煩擾﹐疾聲曰「此朝廷政門﹐非先生居室中﹐無容久遜也。」人皆大笑。任學政時﹐每封事必檢閱數日始拜發。一日拜折後﹐偶憶其中落一字﹐大詫曰「吾命休矣﹗」終日厭厭無人色。逮折批回後﹐神气始定﹐其﹤躬勹﹥々也若此。然禦下甚嚴﹐動加撲撻。予嘗見其獨立時﹐目光炯然﹐非眞和靄甚者﹐蓋假此以寓世也。

◎劉文恪

本朝邊省絕少調鼎者﹐四川惟張遂寧﹑廣西惟陳桂林二人。湖南向無閣臣﹐嘉慶辛未﹐戴文端卒﹐始命劉湘陰爲相。公面赤晰﹐疏眉目﹐性卞急﹐馭下頗嚴﹐然不識政體﹐咆哮終日﹐人變不畏其威。家貲多爲奴所侵﹐屢納苞苴﹐其家仍不敷用。素羨某相侵吞河工費用﹐乃上書言治河策﹐娓娓數萬言﹐率皆不中要。爲百菊溪所揶揄﹐曰「此等行尸走肉﹐亦復想啖我金耶﹖」癸酉之變﹐公聞命逡巡不時入﹐及抵禁城﹐四門已闔﹐公危坐輿中﹐絕食三日﹐幾至餒斃。事聞﹐卽日勒令休致。歸日﹐家無一廛﹐窮困而死。

◎古今史闕

古史闕遺﹐夏﹑商以上無論矣。周末自麟經絕筆後﹐至蘇﹑張遊說﹐中間一百四十四年﹐史簡遺闕﹐無以詳其梗槪。唐末經黃巢之亂﹐宣﹑懿二宗實錄焚毀無存﹐故中葉三十餘年事多亡失。宋哲宗七年政績﹐因朱墨本屢經更攺﹐事多漫漶無稽。金衛紹王記注焚毀﹐今所存者﹐惟楊云翼日錄四十餘年而已。元順帝﹑明惠帝二代皆無實錄﹐故本紀每多舛謬﹐此皆古今史冊闕文也。至宋﹑元二史﹐皆憑碑版著述﹐時多溢美。明初經太祖自定﹐任意增減﹐良不足以存信也。

◎錢三元

錢三元登第時﹐爲謝金圃所援﹐故人多輕之。學問膚淺﹐不識古今事。聞成哲王言﹐嘗與談戲文﹐彼以滿牀笏爲實事﹐是不知郭汾陽爲何人﹐亦可詫也。

◎吳谷人

吳谷人先生﹐性爽闊﹐修髯偉貌﹐類市畫鐘離權像。詩宗樊榭而淸暢過之。駢體兼唐﹑宋之長﹐五言排律﹐格律精嚴﹐筆意秀勁﹐爲古今絕作。嘗館阿文成公宅﹐教今繹堂尙書﹐師範嚴肅。其他權要杜絕往來﹐故倘佯詞苑二十餘年始至祭酒。先生曰「得爲國子宗師﹐吾願足矣。」卽日請假歸﹐人爭羨之。惟以索米故﹐門墻過廣﹐市儈子皆爭致束﹐爲盛徳之玷云。

◎王惕甫

王惕甫芑孫﹐短小精悍﹐善詩古文。乾隆戊申﹐召試舉人﹐屢試未售﹐終於江陰教諭。曾館睿恭王邸﹐王甚重其人﹐嘗隨王之灤陽﹑木蘭等處﹐詩愈遒勁。王稍有過﹐惕甫務厲色呵之﹐使冠帶謝過乃已。嘗謂法時帆云「君有詩識無詩才﹐汪端光有詩筆無詩膽﹐其兼之者故有人在。」其自命也如此。

◎宋人多用本朝故事

偶閱宋人文集﹐其制﹑表諸文﹐多有用本朝故事者﹐蓋當時實錄﹑日錄頒行海內﹐家諭戶曉﹐故其功績膾炙人口﹐足以傳世。自明代深藏實錄﹐其底艸皆焚於太液池中﹐使讀書士人終身不知祖宗功績﹐良可慨嘆。予嘗竊議﹐若於科場五策中﹐添問國朝掌故一條﹐其對不詳明者﹐不許中式。再將《開國方略》《八旗通誌》諸書頒行學宮﹐使士子習讀之﹐則人皆習知國家之典制矣。

◎耶律文正之兄

偶讀元遺山詩﹐知文正王有二兄﹕一名辧材﹐仕金爲靜難節度副使﹔一名思忠﹐仕金爲龍虎衛上將軍。文正嘗啟元太宗調取﹐金哀宗冀和議可成﹐遣其赴北。思忠義不仕元﹐投城壕死﹔辧材至眞定﹐亦不食而卒。二子可謂盡忠於所事﹐較瑾﹑誕之仕三國者﹐尢爲烈云。

◎史不可盡信

史載曹武惠南徵入金陵時﹐不戮一人﹐以爲美談。按宋人小說載﹐北兵入﹐頗多擄殺﹐賴張成樹梯子府榜﹐逾垣入者二千餘人﹐幸免殺戮。又瓦官寺閣建自晉升平時﹐已五百餘年﹐亦被北兵焚毀﹐是未嘗不殺害也。至於江州之屠﹐原系曹翰慘虐﹐反不足爲武惠累也。

◎宋人譬寓

宋人小說﹐有以歐陽譬退之﹐王荊公譬王導之語。余以近日名臣亦可譬諸前哲﹐劉文正似韓魏公﹐王文端似富鄭公﹐董太傅似文潞公﹐紀文達似歐陽文忠﹐朱文正似張士遜﹐彭文勤似宋庠﹐劉文淸似公孫弘﹐阿文成似明王越﹑胡宗憲﹐良不愧也。

◎松相公

松相公任司馬﹐因失印事謫本旗驍騎校﹐公卽持僕被向印房值宿。有阻之者﹐公曰「軍校之職﹐提鈐值宿而已。予𨿽曾任大員﹐敢曠厥職哉﹗」未浹旬﹐今上卽位﹐仍復原官。

◎宋哲宗之明

宋哲宗天資聰粹﹐實有爲之主﹐天不宋﹐乃早崩隕﹐致使徽﹑欽嗣之﹐隕喪厥基。近閱金人《弔伐錄》﹐有趙佶陰使黃門盜殺冢嗣之語﹐𨿽出敵人污蔑﹐未可遽信﹐然豈盡無因哉﹖獨怪章﹑曾布皆才智之士﹐當時𨿽有端王輕佻之語﹐終未能爲國討賊﹐其後嶺海之行﹐非不幸也。

◎呂聖功

卜士呂聖功﹐順天人。善卜筮﹐嘗設庵於阜成門大街四十餘年﹐每多奇中﹐家賴以小康。善與人息訟事。其爻辭一本《易經》﹐而多別解﹐爲經傳所未備。於道光辛巳冬始卒﹐亦術士中之立品者也。

◎楊武陵

楊武陵嗣昌居師幹二載﹐𨿽有輿尸之咎﹐然將帥如左良玉﹑殷太白等﹐皆驕抗違命﹐以致敗亡﹐似未可以責也。其後駐師夷陵﹐憤恚自裁﹐死後尙蒙毀尸之慘﹐亦可哀矜﹐非溫﹑周誤國姦臣可比。世多以陷盧忠肅爲楊罪﹐旭亭師有詩責之﹐至欲鑄像表姦﹐有同秦檜之語。近閱《流寇長編》﹐有武陵勘忠肅疏﹐以侯代之人﹐作奮袂勤王之事﹐歷艱險而不辭﹐皎孤忠而矢死。𨿽與吳阿衡同難﹐一放火之人﹐一救火之人﹐未可同日而語也。是其褒獎備至﹐實無誣陷之辭也。第洪﹑盧皆當時將材﹐不使之剿滅流寇﹐而使其抗扼本朝﹐以致忠貞隕越﹐良可惜也。

◎唐宋國初詩人

唐﹑宋二代之詩﹐汗牛充棟﹐然初年詩集﹐流傳甚少。唐武徳初至開元間百廿年﹐傳者不過數十人﹐其餘名家如陸楷﹑曹憲﹑吳少微﹑富嘉柔諸人之詩﹐皆湮沒不傳。宋初除徐鉉﹑潘閬一二外﹐傳世者更少於唐。蓋後世名家倍出﹐足可表章一代﹐前輩詩集﹐無復搜集﹐以致遺佚不傳﹐良可惜也。

◎玉亭相國

玉亭相國﹐名伯麟﹐滿洲人﹐壺錫哈理氏。以糸番譯進士叨入詞林﹐初無赫赫之名。至閬峯司馬與之比鄰﹐頗輕之﹐嘗謂予曰「如礻龠祭者﹐豈堪任封疆哉﹖」初任晉撫﹐繼滇南制軍﹐幾二十年。乃能以廉潔自矢﹐重待儒士﹐𨿽才具拘闔﹐而實心蒞政﹐二省居民愛戴如父母焉。順寧之役﹐攻克夷壘﹐曾立戰勛。入閣後﹐頗以旗人生計爲憂﹐所上條陳﹐調劑旗人事宜三款﹐切中利獘﹐有古大臣風範﹐今上爲之動容。卒爲其所阻﹐未得施行。不數日﹐公以疾免﹐士論惜之。

◎脫脫像

今西城大隆善寺後殿有二古像﹐男則白髮袍帶﹐女則珈珠冠﹐年皆近六十外﹐相傳爲元脫脫夫婦像﹐寺卽其故邸﹐故塑像祀之。按﹕托克托拜相時﹐甫三十餘﹐與順帝年相若﹐故伯顏以其爲義子也。其謫雲南﹐知州髙某嘗欲以女妻之﹐亦年未甚衰之證。何寺像老邁若此﹐殊不可解。況其已遭誅謫﹐又何人代爲屍祝﹐亦未能詳考也。

◎隨園先生

隨園先生﹐天姿超邁﹐筆法精粹﹐古文尢爲卓作﹐予深佩之。惟考訂實非所長﹐其詩話﹑隨筆中﹐錯誤不一而足。如立陳東廟本劉豫事﹐而誤以爲張邦昌。宋太宗中箭事﹐采王釒至《默記》﹐實屬不經。趙雄料金世宗必亡其國﹐以媚重華﹐與陳演料流賊入關爲虎入深阱之語﹐同爲誤國庸臣﹐而袁乃以爲賢相。韓範不收劉三嘏﹐實爲老成卓識﹐與唐悉怛謀之事不同﹐而袁以爲失機﹐不見日後宣和收畱張愨﹐貽禍無窮與﹖未可以歐陽之詩遽加譏誚也。其尢紕繆者﹐如詩話載舒文襄公奏慶雲語。按文襄舅氏﹐以諫阻徵緬謫貶伊犁﹐庚寅歲朝﹐謫居絕域﹐焉能敷陳殿廷記﹖同時人之事﹐乃舛錯至此﹐何也﹖

◎宗室積習

近日宗室蕃衍﹐入仕者少﹐飽食終日﹐毫無所事。又食指繁多﹐每患貧窶﹐好爲不法之事﹐累見奏牘。蓋宗室習俗倨傲﹐不惟漢士大夫不肯親暱﹐卽滿洲親戚﹐稍知貴重者﹐亦不肯甘爲之下。惟市井小人﹐日加諂媚﹐奉爲事主﹐宗室樂與之狎﹐一朝失足﹐遽難回步。每有淫佚幹上之事﹐有司以其天潢﹐故爲屈法﹐市井之良善者又多畏其威勢﹐不敢與抗﹐適足以長其凶焰﹐其俗日漸卑惡也。若執法者罔顧情面﹐明其勸懲﹐善良者爲之助衣食﹐不肖者嚴夏楚﹐其實有干犯名義者﹐卽立斃之刑杖﹐則驕悍之風自熄﹐又豈眞難化導者哉﹖

◎張茂修

張茂修﹐河南滑縣人。曾入庠﹐性豪宕﹐不拘小節。李文成將叛時﹐以其武勇所恃﹐陰遣其徒約之。茂修欲辭﹐旣而念文成勢已就﹐非口舌所能阻者﹐因僞許之。奔告巡檢劉某﹐劉初未信﹐修曰「此何等事﹐某敢以爲戲耶﹖願君早發之﹐猶可以救﹐愼毋使滋蔓也。」劉乃轉詳彊公克捷﹐文成始就擒焉。後賊劫犯時﹐茂修全家遇害。予聞瘍醫王殿安之言如此。

◎恭勤愨

勤愨公﹐諱恭阿拉﹐鈕鈷祿氏﹐宏毅公七世孫也。家素貧乏﹐其父任中翰久﹐罷歸﹐饔飧不給﹐公嘗負販於外﹐以傭錢養親。後累遷至驍騎參領﹐仍賃汪時齋總憲屋以居。時齋喜其直愨﹐時周助焉。以孝慈皇太后父封承恩侯﹐任大宗伯十餘年。公出自困厄﹐悉里巷情﹐處事和平謙沖﹐𨿽居戚畹﹐無驕抗習態。每歲必宴集故交﹐歡飲竟日﹐曰「奚可以富貴故失友道也。」性善飲﹐與劉長沙相國較量﹐日傾廿余甕﹐人以爲奇。嘗拾匿名文書﹐卽命僕焚毀﹐曰「吾聊以此報上澤也。」廣賡虞侍郎被刑日﹐公與予同坐﹐悵然曰「賡虞以彈和相成名﹐今乃受此慘禍﹐吾恐今陷賡虞者﹐異日亦必有報也。」因謂其子曰「此乃上警戒大臣﹐汝應知悚惕﹐不宜歡暢也。」予深服其論。壬申冬﹐卒於位﹐人爭惜之。亦椒房輩中之難能者也。

◎邱元淸

今白雲觀後殿中﹐塑白晰方頤黃冠羽衣者﹐皆以爲邱長春之像。近閱明沈徳符《野獲編》﹐言有全眞道人邱元淸﹐初從黃得禎出家﹐洪武初以張三丰薦﹐爲五龍宮住持。明太祖以二宮人賜之﹐邱度不能辭﹐遂自宮。今觀其遺像﹐儼然一嫗也。後轉太常卿﹐隨成祖北遷﹐卒於觀中云。然則今之塑像﹐爲閹腐之殘軀﹐非飛升之上眞明矣。再殿後有「萬古長春」四字﹐相傳爲呂祖之筆。聞宗室盛云言﹐乃其父某醉後用帚書者﹐亦非眞仙迹也。

◎副天保

乾隆中﹐福文襄王屢任督撫﹐權勢赫濯。家奴隨行﹐騷擾驛站﹐州縣事之惟謹﹐苞苴賂遺﹐到處盈萬。有無賴子副天保者﹐少嘗爲王家奴鄰居﹐悉知王情狀嗜好﹐乃與其黨數十人假王名號﹐沿途訛詐﹐路上稱疾不會僚屬。至湖南辰州﹐知府爲淸公安泰﹐乃王所薦擢者﹐手版謁見﹐從者遏之。淸公心疑其詐﹐乃闖然入見﹐保臥重茵中。公直前揭被﹐始知非王﹐乃呼羣役進﹐立時掩獲﹐其黨無一逃者。事聞﹐純皇帝大喜﹐立擢其官。後公仕至浙江巡撫。

◎瘟疫

道光辛巳春夏間﹐瘟疫流行﹐始自閩﹑粵﹑江﹑廣﹐日遷於北。七月望後﹐京中大疫﹐日死者以千百數。其疾始覺脛痛﹐繼而徧體麻木﹐不逾時卽死。治者以鍼刺舌齶逮紫血出﹐再服藿香正气丸﹐始得無恙。然死者率多里巷小民﹐士大夫罕有染者。惟刑部侍郎覺羅承光﹐年逾六十﹐身素彊健。淸晨入署﹐聞有談是疾者﹐力斥其妄。逾時覺不爽﹐卽乘輿歸﹐及抵家已卒矣。

◎兵部失印事

嘉慶庚辰春﹐睿皇帝恭謁西陵﹐兵部奏失行在印信。上命畱京王大臣等審訊日余﹐未得端倪。後由鮑姓胥吏供﹐系前秋巡幸木蘭時行帳中遺失﹐隨從司員隱匿未報等情﹐將堂官司員降革有差。移交古北口提督等處訪拿正凶﹐終未緝獲。然聞何主事炳彜言﹐是日收印時﹐適伊值日﹐親同滿員手封貯庫﹐實未嘗失也。或言有人覬覦非分﹐賄鮑姓者竊去﹐意存叵測﹐事未及發而謀敗﹐諸大臣恐興大獄﹐故借行帳中遺失消弭其事云。未匝月﹐有貴人父子相繼暴殂﹐又將幼子私蓄他所﹐匿報有司﹐傳言或非妄也。

◎羅中丞

羅中丞含章﹐南景東廳人。中乙科﹐仕廣東縣令﹐以廉直稱。年五十餘﹐猶沈淪下僚﹐宦興已久闌矣。道光初政﹐曾膺上薦﹐卽擢肇羅道。調山東兗沂曹道﹐未期年﹐卽升至粵撫﹐近年宦途未有若是之速也。公愛民潔己﹐蒞官時召父老至﹐諄諄教誨﹐至於涕下沾膺﹐故百姓感戴如父母﹐號爲「羅靑天」。然性質愨﹐易受下官欺侮﹐蒞齊撫數月﹐爲僚屬所掣肘﹐不能布施一策。上知之﹐攺調江西﹐公如獲更生云。公本姓程﹐後易爲羅﹐貴後始奏明更正云。

◎明文襄

明文襄公亮﹐出入將相五十餘年。性豪邁﹐不積餘財﹐又屢遭籍沒﹐故晚年貧窶尢甚﹐債如山積。居文廟小巷中﹐破屋數椽﹐僅庇風雨﹐夜門惟一老嫗﹐𨿽寒士所不逮。二子又復相繼喪之﹐益加憔悴﹐故請致仕表有「儋石無儲﹐二子先逝」之語。今上爲之動容﹐乃命全俸養疾。逾年薨﹐上親行賜奠﹐命入賢良祠﹐以侯世其長孫﹐皆出異數云。

◎陜西冤案

嘉慶庚辰﹐陜西渭南縣富民柳全壁因索債事﹐將傭人朱某羣毆死﹐乃重賄縣令徐潤﹐誣爲朱某自行跌傷。已完案矣﹐朱妻子不甘﹐上控撫院﹐攺委他縣令姚洽另審。柳復廣爲通賄﹐巡撫朱勛﹑布政使鄧廷楨皆有所染指﹐姚洽乃承其意指。朱妻方臨蓐﹐命差役淩逼赴審﹐致傷風死。其戚馬某屢控﹐姚洽復加嚴刑致斃。朱某有侄﹐已受賄私和矣﹐村民不甘﹐羣聚詬之﹐曰「汝不上控﹐吾儕卽分汝屍矣。」朱侄不得已﹐入京上控。會禦史王松年復密劾之﹐上命那繹堂制府馳驛往訊﹐盡得其實。全璧抵死﹐洽﹑潤等論戍﹐勛﹑廷楨降革有差。復聞鮑雙五司空言﹐開驗時﹐伊適在弟珊任所﹐聞伊弟言﹐屍已經年﹐乃面貌如生﹐傷痕宛然﹐無庸洗刷。亦一異也。

◎方榮升

乙亥夏﹐百制府齡奏﹐和州民方榮升﹐鳩集鄕愚﹐謀爲不軌﹐先事發覺﹐伊命副將鮑友智﹑慶廉﹐道員邱樹棠等用計捕之﹐一夕盡擒。事聞﹐旨加百公三等男﹐世襲﹐賞賚有差。是日予適在園中﹐上命王大臣閱看其折。予見其折中有「八門陣九天元聖」諸語﹐鋪敍荒誕﹐頗類小說﹐非敷陳體﹐心甚疑之。近聞和州王某言﹕榮升﹐和州一編氓﹐初無大志﹐不過習染邪教而已。百公素與方葆巖制府不睦﹐方居憂﹐寓金陵﹐上眷頗厚。百公所貪縱事﹐皆爲方所﹐恐方起復時發其罪﹐榮升故方公遠族﹐故假是事﹐旣以邀功。又復撼方公﹐其檄文中有「用方公爲右弼」﹐及指斥妖言﹐九龍方印諸逆迹﹐皆百公所自撰刻﹐並非出自榮升也。幸上未及罪方公﹐方公卒尢抑以薨﹐良可惋也。逾年百公卽逝﹐其產百萬﹐皆爲惡奴所據﹐囊橐一空﹐天道果無知哉﹖

◎宗人府土地祠

今宗人府北廊下有土地祠﹐黃袍冠冕﹐儼王者像。相傳神甚靈著﹐胥吏事之惟謹。宗室升華云「髙皇帝徵尼堪外蘭時﹐嘗與明和議﹐邀神以盟。明人畀以土地像﹐蓋揶楡之也。眾皆怒﹐上曰﹕『此明人以土地付我之讖﹐可謹祀之。』定鼎後﹐移祀於宗人府焉。」

◎湯惇甫

湯惇甫金釗﹐浙江蕭山人。成己未進士。出朱文正公門﹐公甚器之。惇甫性質朴﹐悃忄無華﹐不修邊幅。在詞林時﹐寓光明殿左廊﹐廣授童蒙﹐無異冬烘。任祭酒時﹐尙居地安門外文昌宮﹐無安宅也。嘗刊《文昌化書》《陰騭文》等書﹐勸人一如文正公之學。視學江南時﹐僕從惟數人﹐公自司課捲。暇日攜書卷至江陰君山上﹐誦讀終日﹐自笑曰「此亦可謂玩物喪志矣。」今氵存至少司農﹐儉素猶如故也。然壬午典江南試﹐有貪吏章廷梁二子﹐連駢中式﹐嘖有煩言。其長子予素識之﹐固才俊之士也。聞公少居鄕時﹐行頗ㄈ詭﹐里人多畏之。及成名後﹐始以理學自命﹐以延時譽﹐亦善於盜名之士矣。

◎元二臣

元太子北遁後﹐史頗不詳。有遺臣朱彥徳﹑劉仲徳二人者才俊﹐又受昭宗知遇﹐任爲帷幄之助﹐二人亦感激用命。徐達出塞時﹐二人設伏兵以擊之﹐達大敗﹐僅以身免﹐元兵賴以復盛。明太祖髙其誼﹐曾遺書招之﹐稱爲「元二生」云。二人不降﹐答書有云「固守赴海之節﹐恥蹈射鉤之失」之語。詳見《洪武實錄》。其事罕有知者﹐故表出之。

◎周簧鑑

周生簧鑑﹐崇明人。幼時入庠﹐屢試不售﹐至嘉慶庚午﹐始捷南鬧﹐年已七十。壬午春﹐重上公車。予嘗會於侯太史桐所﹐精神矍鑠﹐飲啖兼人﹐誦制藝文﹐瑯瑯不休。其時父母俱慶﹐業百餘歲矣。洵熙朝之人瑞也。

◎曹進喜

國初懲明季之亂﹐宦官定制綦嚴﹐不許幹越外事﹐章皇帝立鐵牌於交泰殿﹐列聖因之﹐閹宦極爲守法﹐制度遠邁漢﹑唐。有奏事太監曹進喜者﹐性直傲﹐純皇帝時已爲近侍﹐歷事三朝﹐年逾六旬﹐頗明政體﹐聲聞日著於外。其侄入試通州﹐學臣以進喜故﹐曾列前茅﹐士論頗爲不服。又交結外省督撫﹐歲時皆有獻納﹐間有王貝勒甘爲輸服﹐以刺探宮禁事者。今上頗知之﹐以其非顯過﹐尙優容之。癸未夏﹐吏部月折交納逾期﹐上詢軍機大臣﹐進喜卽揚聲殿陛問﹐以斥吏部之延宕﹐又欲兵部亦具月折付伊﹐以便召對之﹐語聲徹於內。上大怒﹐立加斥革﹐廷杖二十﹐貶於端澤門司閽﹐永遠不許出外。洵聖朝之美政也。

◎慕容徳

史言慕容徳南徵叛者苻廣﹐其臣李辧叛降北魏﹐引拓跋兵至滑臺﹐被陷﹐殺其弟向陽王和。徳聞﹐引兵歸﹐已無及﹐因從潘聰言南奔廣固﹐以延燕祚。此與關壯繆之失荊州無異。然關卒以蒙難﹐而徳得以南奔者﹐蓋有幸有不幸耳。吾嘗謂壯繆當擁兵乘舟溯漢水北上﹐𨿽有曹仁等阻隔﹐然皆敗亡之餘﹐不能爲難﹐必可直達閬中﹐勝秭歸之路多矣。

◎十六國春秋

崔鴻《十六國春秋》明人具有刻本﹐然皆雜集《晉書》載記及太平禦覽﹑《華陽國誌》諸書而成﹐實非鴻之原本。其《石虎傳》乃抄襲《鄴中故事》《法苑珠林》諸書﹐痕迹宛然。其他內晉外魏諸處﹐似出朱子《綱目》之後。魏道武之弒﹐直書其事﹐使鴻執筆﹐必不敢作此辭也。其他注中有引及沈約及《北齊書》及《冊府元龜》諸語﹐更在鴻數百年後﹐其爲贗作明矣。

◎理學盛衰

自乾隆中﹐傅﹑和二相擅權﹐正人與之梗者﹐多置九卿閒曹﹐終身不遷﹐所超擢者﹐皆急功近名之士。故習理學者日少﹐至書賈不售理學諸書﹐予前已具論矣。近年睿皇帝講求實學﹐今上復以恭儉率天下﹐故在朝大吏﹐無不屏聲色﹐滅騶從﹐深衣布袍﹐遽以理學自命矣。如李侍郎宗﹑黃給諫中模﹐往昔皆以聲色自娛者﹐近乃絕口不談樂律。芝巖會客﹐必更易布袍﹐然後出見﹐以自詡其節儉。亦一時風气然也。

◎道光初年大吏

今上卽位後﹐喜用賢俊之沈下僚者﹐一時耆舊之士﹐率加超擢。如鄭公裕國官郎中﹐以蔣勵堂薦﹐期年氵存至直隸布政使。董鄂公阿霖官鄖陽知府﹐以那繹堂薦﹐期年至江西巡撫。唐公仲冕官知府﹑左公輔官按察使﹐以英煦齋薦﹐期年皆至開府﹐一時傳爲佳話。然諸公皆已年邁﹐未逾時﹐先後致仕去﹐未獲展其才猷也。

◎楊眉卿

楊郎眉卿﹐名壽令﹐安徽潛山人。在三慶部﹐姿首韶秀﹐一時稱爲翹楚。性聰慧﹐喜近文墨﹐摹《靈飛經》﹐頗有丰姿。又從朱農部灤學畫梅竹﹐寫生逼肖。架上庋《文選》﹑閣帖諸書﹐談古今事﹐頗知原委。一日告予欲棄風塵而以文士自命﹐予告以安心任命之道﹐眉卿頗以爲然。亦彼道中之自潔者也。

◎姚公子

姚制府啟聖﹐佐先良親王平閩﹐決意欲滅鄭氏﹐以絕民望。嘗與納蘭太傅明珠不睦﹐太傅嗾徐總憲元文劾之。立齋故爲顧亭林甥﹐乃陰庇明裔者﹐亦兼公所爲﹐遂周內其罪﹐露章彈劾。幸仁皇帝察知﹐不究其事。公子儀心銜之﹐偵知其兄健庵自某學政歸﹐苞苴無算﹐伺於盧溝橋﹐俟其車數十乘至時﹐公子固兼人力﹐乃拽其車尾﹐盡掀於巨浪中。大言曰「若輩貲財﹐皆取諸不義者﹐敢與予鳴之官乎﹖」健庵懼﹐隱忍而已。事久﹐仁皇帝聞之﹐大笑曰「姚儀此舉﹐殊快人意。然有此勇力﹐不可使閒置郎署。」遂攺授武職。立功海上﹐氵存至南陽鎭總兵官﹐以善終。

◎姚姬傳文集

姬傳先生古文簡潔秀瑋﹐一出方﹑劉正軌﹐實爲近代所罕有。其平生以考據自命﹐然記近事﹐反有差訛。如《許祖京神道碑》誤福康安封號爲誠嘉毅勇公﹐《趙文哲墓志銘》誤書大學士溫福爲溫敏﹐若此者指不勝屈。當時𨿽無所傷﹐傳之日久﹐反有據碑版以證史誤者﹐故表出之。

◎吳雅中丞

吳雅中丞福崧爲海大司空望之族孫﹐年二十餘﹐卽任封疆。辛丑夏﹐甘省回民蘇四十三叛﹐據華林寺。公率兵捕獲﹐爭先入寺﹐至火槍擊公翎頂墮﹐公屹然不動。阿文成公薦之﹐兩任浙撫。遇事明決﹐有能吏風﹐下僚異之如神。俸廉外﹐不受歲時苞苴﹐繼王望貪縱後﹐故民易於感戴。事親最孝﹐其母好遊覽﹐浙中湖山名勝甲於天下﹐故朝夕往遊﹐樂而忘返﹐下屬供給丰腆﹐頗多賠累﹐嘖有煩言。又未以賄通﹐和相銜之切骨﹐然公政績昭炯﹐無間可入也。會有鹽道柴楨者﹐才庸懦﹐公素厭其人。楨升擢兩淮運使去﹐庫有虧帑﹐曾允至淮遷挪﹐已完補矣。公恐爲人知覺﹐乃文移鹺院﹐訊其淮庫虧缺與否。鹺使爲戴金徳﹐和相私人也﹐廉知其故﹐露章劾之。使者至﹐迎合和相意﹐傅會其獄。又柴簿書中有饋福公金一千兩語﹐實饋送福尙書長安者﹐乃坐贓於公。純皇帝命檻車徵入﹐欲廷訊之。公揚言會當見上盡發和相之隱私﹐又爲和所知覺﹐攺易獄辭﹐以激上怒﹐命於中途賜死。適行至紅花鋪﹐公聞命﹐須髯奮張﹐大聲疾呼﹐不肯就死。齊撫吉慶以鴆飲公﹐然後受法。至今鋪人言之﹐猶代爲報屈云。

◎王儕嶠

王儕嶠蘇居諫垣時﹐頗有直聲。嘗彈平寬夫司馬﹐人爭快之。出守洛陽﹐不趨勢要﹐上司爭畏其鋒稜。錢裴山楷時爲方伯﹐其族弟俊以貲授道員﹐仗兄勢﹐頗豪縱。公察其辦物料有虧缺﹐乃直揭藩司﹐其稟中有「深知錢道爲上憲族人﹐然素信大人之淸正﹐必不以葭莩故﹐致貽誤國事也」。裴山大驚﹐乃準其揭﹐治俊如法。後告人曰「是日讀稟時﹐予手自顫搖﹐不知作何批示方好也。」自是公之直名益彰。

◎起義助關壯繆姓名

《三國》小說﹐有意左袒昭烈﹐凡蜀漢事迹﹐無不附會其辭﹐以爲揄揚﹐然實事反有遺落者。按《魏志》﹐壯繆威振華夏時﹐其武弁侯音﹑郡守衛開據宛﹑洛以應公。又有陸渾民孫狼﹐據山險要以爲接應。後因公失事﹐將爲操將所害﹐見《胡昭傳》中。又《晉書司馬懿紀》作逆料南部守將胡修﹑傅方殊不可信﹐後二人果陰應蜀漢。又鐘繇《臨戎帖》亦有傅方反覆語。諸公皆當時舉義之士﹐不幸爲國捐軀者﹐今姓名湮沒不彰﹐良足惋惜﹐故表出之。

◎春秋後事迹多失載

周末自麟經絕筆後﹐記載絕少。至周顯王蘇﹑張約縱連橫之時﹐事迹始可追尋﹐其間缺佚者一百三十五年﹐顧炎武已詳記矣。按《史記》年表﹐是時秦國微弱﹐篡弒相仍﹐楚﹑越﹑三晉兵力彊盛﹐秦國必有被其侵淩屈辱講和之事﹐故祖龍深以爲恥﹐禁之尢嚴。況年代相近﹐著述者少﹐是以易於遺失。而使當時賢士大夫之嘉言懿行湮沒不彰﹐良可惜也。

◎記孫延齡事

孫延齡者﹐孔定南之婿也。定南殉粵西難﹐女嗣貞﹐年十二﹐乳媼攜之遁民間得免。順治十年﹐將軍糸泉國安收復桂林﹐嗣貞歸京師。旣長﹐適齡﹐王在時所許字也。康熙三年﹐延齡出鎭衡州﹐六年六月﹐移鎭桂林﹐以王永年﹑孟一茂﹑戴良臣爲副都統﹐受延齡制。延齡所居﹐明靖江王府也。旣居之﹐忽忽若失﹐或頭目眩暈。不視軍事﹐學圍棋﹐鼓琴﹐臨池摹榻古帖﹐挾彈丸﹐張罾罟取魚鳥以爲樂。王﹑孟旣心易延齡年少﹐以婦貴﹐無大材略﹐故不屑爲之下。而延齡亦驕縱﹐數傲侮王﹑孟﹐遂有隙。十二年二月﹐永年克減軍餉爲兵校所訟﹐延齡因言永年不法﹐命孔氏赴京奏聞。而永年亦遣人入京﹐阻孔氏於河南﹐不得進﹐仍返粵﹐延齡由是益憾永年。時巡撫馬文毅公具奏將軍都統互訐事﹐上遣大臣出勘兩造﹐旣去﹐延齡內不自安。十三年正月﹐吳三桂叛﹐延齡遂誘王﹑孟十二人至府﹐盡殺之﹐而遣人納款於三桂。蓄髮易衣冠﹐發兵反﹐囚文毅﹐殺潯州知府劉浩﹑富川知縣劉欽鄰﹑平南知縣周岱生等﹐以應三桂。時提督馬雄駐柳州﹐亦貳於三桂﹐然姦狡持兩端﹐延齡使人逼其易衣冠﹐不從﹐則詈之。又遣其兄延基與總兵官陳全攻雄﹐雄不爲動。七月﹐又遣總兵官侯成徳攻雄﹐爲雄所敗﹐雄亦爲流矢中頰﹐是以愈不睦。旣而延齡上表三桂﹐稱名不臣﹐不用其印紮﹐自鑄印設官﹐變置州縣﹐視賄多者置善地。兵餉不以時給﹐軍士多不服。十五年﹐軍士念故將軍糸泉國安舊恩﹐欲奉綫三公子爲主。於是鼓噪而立糸泉公子﹐軍士謂市徳於綫公子。而糸泉公子約束軍士頗嚴﹐軍士復鼓噪囚綫公子而迎延齡。時延齡夫婦逃匿小民孫七家﹐軍士迹至﹐以二輿從﹐延齡疑其逐之﹐不匿且加誅﹐懼不敢出。孔氏曰「出亦死﹐不出亦死。」乃匿延齡別處﹐而自出見軍士云「而曹殺我夫婦易耳﹐獨不念先定南乎﹖」軍士環列叩首﹐具陳所以奉迎之意。孔氏察其無他﹐呼延齡出﹐延齡不敢坐輿﹐請以一輿舁其婦﹐而挽輿以行。旣入府﹐延齡慚不能視事﹐謂孔氏曰「吾之復得生也﹐以卿故。軍士念定南王威徳﹐以貴重卿﹐卿其握權視事﹐吾願爲閒人矣。」孔氏遂戎服繡帕首蟒衣﹐日擊鼓升堂理軍務﹐軍士頗服。十六年﹐糸泉公子以前事流廣州﹐逃之柳州﹐說馬雄伐延齡。延齡聞雄兵至﹐疑城中有內應﹐籍諸仇家﹐無男女老幼﹐夜盡驅之灘水傍﹐每十口一舉刃﹐推置水中﹐至明而畢﹐江赤水不流﹐然實無內應也。雄至﹐相持數月﹐無勝敗﹐乃引去。遂致書三桂﹐譖延齡陽奉命﹐實歸本朝﹐三桂怒不稱臣﹐益信。十月﹐遣其兄子僞將軍吳世琮至桂林﹐紹延齡若合好兩家者。延齡不知雄之譖也﹐郊迎世琮。相見﹐出伏卒﹐斷其首﹐執馬上﹐函送雄所。嗣貞率殘兵遁﹐卒歸老於京師﹐以善終。延齡死後十餘日﹐雄亦病死。

◎京師王公府第

嘗閱吳長元《宸垣識略》記王公府第居址﹐實爲苦心。然不知名位之先後﹐故多遺佚﹐今就所知者﹐開列於左。鄭親王府在西城大木廠。公巴爾堪宅在散子胡同。公敬文宅在石虎胡同。貝勒尙善宅在醬房胡同﹐今廢爲木廠。公門度宅在細米胡同。貝子傅拉塔宅在背陰胡同。公徳普宅在興隆街。貝子羅托宅在兵馬司胡同。公屯齊宅在幹石橋。貝子固爾瑪渾宅在轆轤把胡同。公札爾哈齊宅在西斜街。貝子吳達海宅在乾面胡同。公拜音圖宅俟考。禮親王府在普恩寺東。克勤郡王府在石駙馬大街﹐公諾尼宅在石駙馬大街。貝勒喀爾楚渾宅在太平湖﹐今爲榮王府。順承郡王府在麻綫胡同。貝勒杜蘭宅在扁擔胡同。公���宅在烏衣庫。謙郡王府在羊市大街。巽親王府在缸瓦市﹐今爲定親王府。貝勒杜度宅在絨綫胡同。敬謹親王府在東鐵匠胡同。貝子特爾祜宅在臭水河。貝子穆爾祜宅在宣武門內。貝子蘇弩宅在象房。貝子準達宅在宣武門西城根。貝子薩弼宅在老來街。公阿拜宅俟考。公塔拜宅俟考。饒余親王府在王府大街﹐今爲昭忠祠。貝子博和托宅在東江米巷。貝勒博洛宅俟考。公巴布�宅在西安門大街。武英親王府在東華門﹐今爲光祿寺衙門。睿親王府舊在明南宮﹐今爲緞匹庫﹐新府在石大人胡同。豫親王府在三條胡同。公賴慕布宅在燒酒胡同。肅親王府在玉河橋東岸。溫郡王府在理藩院大街。承澤親王府在太平倉。直郡王府在西直門大街。公常舒宅俟考。公髙塞宅在板橋胡同。公葉布舒宅在兩兒胡同。公韜塞宅在菜廠胡同。裕親王府在臺吉廠。恭親王府在鐵獅子胡同。直郡王府在於家井。理親王府在徳勝門外鄭家莊﹐俗名平西府。理郡王府在王大人胡同。公永敬宅在興化寺街。公弘眺宅在丰盛胡同。公弘燕宅在蔣家房。公弘睦宅在喜雀胡同。誠親王舊府在官園﹐今爲質親王府﹐新府在蔣家房。恆親王府在東斜街﹐今爲親王府。公弘升宅在奶子府。淳親王府在玉河橋西岸。廉親王府在王府大街﹐今爲昭忠祠。貝子允礻唐宅在鐵獅子胡同﹐今爲和親王府。貝子允礻我宅在關防口。履親王府在東北小街。怡親王舊府在煤炸胡同﹐今爲賢良寺﹐新府在朝陽門北小街。寧郡王府在新開路。貝勒弘昌宅在燒酒胡同。貝勒弘暾宅在蘇州胡同。恂郡王府在西直門大街。泰郡王府在扒兒胡同。愉郡王府在三轉橋西。果親王府在艸廠胡同﹐今爲端親王府。貝勒允宅在王府倉。貝勒允祜宅在南小街。貝勒允祁宅在北小街。П親王府在大佛寺街。貝子弘午宅在取燈胡同。和親王府在鐵獅子胡同。定親王府在缸瓦市。貝子綿徳宅在石虎胡同。糸盾郡王府在方家胡同。榮親王府在太平湖。質親王府在官園。儀親王府在長安街﹐系耿仲明宅。成親王府在淨業湖北岸﹐系明珠宅。慶親王府在三轉橋﹐系和┞宅。貝勒永基宅在西直門大街。親王府在北小街。瑞親王府在艸廠胡同。

◎莫葆齋

莫葆齋晉﹐浙江仁和人。少入成均﹐法時帆先生最爲賞識﹐每考必列前茅。公性和靄﹐酷好宋儒書﹐嘗注《五子近思錄》﹐又默誦朱子《或問》﹐不遺一字。成乙卯探花。曾視江蘇學政數任﹐不名一錢﹐所取皆寒之士﹐實近年學臣中所罕見者。氵存至倉場侍郎。時戶部議以放代盤而除倉獘﹐公力言其無益。屢上奏牘﹐其中有「臣今日不敢信倉中必皆斗斛丰滿﹐至盤竣日﹐敢保其必能顆粒無虧」。實中近日倉儲實獘。上以其言太憨﹐降內閣學士。公以抑鬱致疾﹐移病歸﹐不久卽卒﹐士論惜之。

●卷五

◎明末風俗

世皆以明人重理學﹐尙气節﹐糸崔挽唐﹑宋頹風﹐有返朴還淳之盛﹐殊不知近日陋僞﹐實皆起於明末之時。徐鴻儒數於山東燒香聚眾﹐稱白蓮教﹐沿至嘉慶初年﹐三省教匪弄兵九載。其後京師復有林淸之變﹐皆其流毒﹐鄕塾興髙頭講章﹐議論紕繆﹐北省村儒﹐奉爲圭臬﹐不復知先儒注疏爲何物也。馬弔興自萬曆末年﹐致有張﹑李之變。近日士大夫尙有好者﹐玩忄曷時日﹐莫甚於此。小說盲詞﹐古無是物﹐自施耐庵作俑﹐其後任意編造﹐層見疊出﹐愚夫誦之﹐幾與正史並行。助亂長姦﹐言之切齒。劇曲𨿽由元代﹐然腳色無多﹐好者尙寡。自魏伯龍攺爲昆曲﹐院本增多。近日弋陽�黃諸曲﹐大足誨淫敗俗。各部署書吏﹐盡用紹興人﹐事由朱賡執政﹐莫不由彼濫觴﹐以至於今﹐未能已也。

◎齊次風

齊次風先生﹐貌淸臒﹐村俗之狀﹐見於眉宇。性彊記﹐誦《十三經注疏》﹐不遺一字。嘗過杭﹐將軍某延其午飯﹐幾上有軍籍簿﹐公掀閱﹐皆能記其名姓。次早代將軍傳呼﹐不誤一士﹐並後皆識其貌狀﹐於裏遇﹐呼之﹐應聲而答。亦一異也。

◎趙普

世人責秦檜以和議誤國﹐不知其作俑由於趙普。普故燕人﹐與遼人多相識﹐故不欲宋取遼。太祖嘗以曹翰所繪《幽燕圖》以示普﹐而普詭辭勸止﹐又不令早下河東以撤遼之屏障。按﹕其時世宗已弒﹐睡王政墮﹐使宋兵早出三關﹐則從南傳檄可定﹐乃聽普言﹐坐失機會。延至太宗時﹐蕭氏承天握璽﹐知人善任﹐羣傑並出﹐宜夫再駕幽﹑燕之不得尺土也。而普尙上疏阻之﹐以證前言不謬﹐何其戾也。故秦檜師其故智﹐時常以普自譬﹐良有以也。

◎先母妃遺訓

先恭王妃舒穆祿氏﹐襄烈公玄孫女也。性莊整﹐禦下嚴肅﹐人皆敬畏﹐罔敢欺謾。嘗曰「古今人材﹐相去不遠﹐皆因年代去久﹐不聞見其過失﹐卽覺非近人所能企及。如某相﹐吾幼時聞路人皆毀謗之﹐近乃有譽其功績者﹐此明效大驗也。」眞古今不易之訓。又予與某邸相善﹐常語及之﹐母妃正色曰「此與趙文華每念不忘嚴府何異也﹖」予長跽謝過乃已。後乃爲彼噬臍。又予泥古﹐痛惡宦寺﹐母妃曰「宦寺庸劣之才﹐何足較量。府中包衣人﹐實咆哮不法﹐日後汝爲彼所制﹐始信吾言之不繆。」確知宵小輩之凶焰。逆料後世﹐若龜鑑云。

◎程知節拜帖

先恭王少時﹐扈駕東巡﹐於衍聖公孔昭煥宅見唐程知節拜帖。箋長七尺﹐字如擘窠﹐色已黝﹤黑﹥如漆﹐眞千載古物。因知唐元載友人乞載書干謁範陽節度﹐載惟與名刺﹐友人不得已投之。朱Г已命數人用箱籠舁人﹐是當時名刺之制﹐固如是長也。

◎宋儒習气

宋代理學昌茂﹐詩文放溢﹐不肯履人跬步﹐頗有自得之豪。然其獘專欲掩蔽前人﹐以伸己長。如鄭康成之《易書》注﹐後蒼之《禮》﹐服虔《左傳》﹐虞翻﹑荀爽諸家之《易》﹐唐時尙存規模﹐延至宋代﹐遂至遺佚﹐使後人莫能知其崖略。歐陽《五代史》旣行﹐薛居正之《舊史》卽以覆瓿。蘇﹑黃諸家詩文日盛﹐宋初諸作者劉筠﹑晏殊輩卽湮沒不章﹐使乾徳至明道六七十年間傳者惟騎鯨數人而已。一時之趨尙如此﹐良可慨矣。

◎和孝公主

和孝公主﹐妃所生﹐爲純皇帝最幼女。上甚鐘愛﹐以其貌類己﹐嘗曰「汝若爲皇子﹐朕必立汝儲也。」性剛毅﹐能彎十力弓。少嘗男裝隨上較獵﹐射鹿麗龜﹐上大喜﹐賞賜優渥。下嫁於丰紳殷徳。時駙馬恃和相勢頗驕縱﹐公主曰「汝翁受皇父厚徳﹐毫無報稱﹐惟賄日彰﹐吾代爲汝憂。他日恐身家不保﹐吾必遭汝累矣﹗」一日積雪﹐駙馬偶弄畚鍤作撥雪戲﹐公主立責之﹐曰「汝年已逾冠﹐尙作癡童戲耶﹖」長跽請罷乃已。」後和相籍沒﹐駙馬繼殂﹐公主持家政十餘年﹐內外嚴肅﹐賴以小康。於道光癸未秋病逝﹐今上親臨奠焉。

◎定恭王

定恭王綿恩﹐定安親王次子也。貌頎秀﹐猿臂﹐善射﹐束馬喬捷如飛。舉止詳贍﹐趨蹌有節﹐幼頗健亻﹐純皇帝愛之﹐幾奪儲位。弱冠卽領火器營總統﹐凡五十餘年﹐年七十六始薨。今上震悼﹐親往奠焉。然外美而內昏﹐不習政體﹐遇屬吏稟事﹐莫能剖析是非﹐頷首畫諾而已。護衛趙吉玉爲之點綴園庭﹐任其通下吏﹐苞苴動輒巨萬﹐有楚濱萼山之諷﹐火器營兵丁恨之切齒。性復吝嗇﹐積財盈庫﹐莫肯揮用。每晨入朝﹐惟啖雞子糕二枚﹐近侍嫌其漧脆﹐王曰「以水瀹之﹐殊可食也。」夙不解音樂﹐嘗演《王允議劍》劇﹐問粉面爲誰﹐侍者以衍扮曹操對。次復觀楊椒山劇曲﹐見趙文華衝場﹐笑曰「阿瞞之姦狀故可哂也。」其愚暗若此﹐人傳爲笑柄云。

◎趙甌北

趙甌北翼﹐詩才淸雋﹐與袁﹑蔣齊名﹐堪稱鼎峙。所著議論﹐尙多可取﹐然考訂每患疏漏。如詩話中載吳梅村《送人之閩詩》有「胡牀對客招虞寄﹐羽扇揮軍逐呂嘉」之句﹐蓋謂當時制府李日﹑趙廷臣輩﹐而先生乃以姚啟聖收功當之。按﹕梅村卒於康熙辛亥﹐去姚少保滅鄭氏尙有十四年之久﹐何能預祝其成功也﹖至謂湯若望﹑南懷仁至乾隆初年尙存。按﹕懷仁謚法已見王文簡《謚法考》﹐其早死不待言。若望乃崇禎末人﹐焉能越百年而尙存﹖其與囈語何異﹖眞堪令人噴飯也﹗

◎成哲王

成哲王詩文精潔﹐書法遒勁﹐爲海內所共推。然天性陰忮﹐好以權術馭人。持家苛虐﹐護衛多以非罪斥革。日用菲薄﹐庫積銀八十萬﹐莫肯揮霍﹐一任其子孫盜竊。一日乘馬斃﹐王命烹以代膳﹐是日卽不舉爨﹐其嗇吝也若是。其妃乃傅文忠公女﹐奩資頗丰﹐而王皆索入封樁庫中﹐妃惟日啖薄粥而已。夙好置古玩書畫﹐多受人欺詐﹐亦不與較也。惟知逢迎權要﹐其上眷稍衰者﹐卽罵詈之。晚年子孫多以不檢暴薨﹐王益憤懣不平﹐得狂癇癥。乘棧車入朝﹐左右惟許一人奉杖相隨﹐言語多不謹飭。今上屢優容之﹐亦罔知攺悔也。未薨前數月﹐體不沐浴﹐發不枇櫛﹐﹛艸鹵﹜溺自間出﹐仍狂號如故。左右有勸更衣者﹐王曰「死後蛆食蛆骸﹐又誰爲滌垢也﹖」卒以狂疾致死。其所積蓄﹐皆爲僕從掠去﹐府藏爲之一空云。

◎慶僖王

慶僖親王諱永﹐純皇帝第十七子也。貌丰頎黧色﹐不甚讀書﹐喜音樂﹐好遊嬉。少時嘗微服出遊﹐間爲狹巷之樂﹐純皇帝深惡之﹐降封貝勒。經睿皇帝屢加斥責﹐晚年深自斂飾﹐燕居邸中﹐惟以聲色自娛而已。然天性直厚﹐惇於友誼﹐與之交者﹐務始終周旋之。禦下寬縱﹐護衛於眾中與之倨傲嬉笑﹐亦不責也。純皇帝末年﹐覬覦者眾﹐王笑曰「使皇帝多如雨落﹐亦不能滴吾頂上。惟求諸兄見憐﹐將和┞邸第賜居﹐則吾願足矣﹗」故睿皇帝籍沒和相時﹐卽將其宅賜王居之﹐以酬昔言。庚辰春薨逝﹐睿皇帝震悼﹐賻衤遂甚優﹐異於他邸焉。

◎朱勛

近日罕有由微員致身節鉞者﹐蓋佐雜輩升擢甚難﹐非大有奧援﹐不獲飛騰直上。惟陜西巡撫朱勛者﹐靖江人。其族人多富厚﹐惟勛中落﹐霸持鄕黨﹐多爲ㄈ詭之事﹐族人恥之。因其稍有材幹﹐公捐一從九職付之﹐分發陜西。時值教匪不靖﹐勛運糧糈﹐乃幹沒其貲﹐廣結交上游﹐薦牘屢上﹐未期年已至方面。嘗運餉至南山中﹐猝遇教匪﹐勛惟戰栗哭泣而已﹐賴楊時齋救之乃免。後遊至開府﹐撫陜十載﹐惟以賄聞﹐百姓恨之切齒。癸酉秋﹐南山木工木植匱乏﹐而勛徵稅如常時﹐因之激變。楊時齋軍門撫之﹐眾曰「惟有屠老朱后﹐我輩方解甲歸農也。」其怨毒於人若此。道光壬午﹐以柳全璧案降黜﹐上命休致。而勛猶依戀京邸﹐更結要人﹐每自詫曰「若許時何尙未起復也﹗」癸未秋﹐接駕良鄕﹐上立逐其還鄕﹐士論快之。勛性豪奢﹐所幹沒者不足供其揮霍﹐出都之日﹐債捲如山﹐行李蕭條﹐無異寒素也。然聞其教子弟云「無論亢卑奢儉﹐惟有一色待人﹐毫不攺異﹐終不至獲罪於眾。」其言𨿽鄙﹐亦保身之祕術也。

◎食幹臘

近讀《金世宗本紀》有遼海濱王不知世事﹐見有饑者﹐云「幹臘食之定解饑也。」其與晉惠帝肉糜之言絕對﹐故錄出之。

◎近代詩人

詩之正宗﹐自沈歸愚尙書沒後﹐日見其衰﹐嗜學之士﹐皆以考據見長﹐無復爲騷壇祭酒。袁子才﹑蔣心余﹑趙甌北三家﹐恃其淵博﹐矜才騁辯﹐不遵正軌。毗陵諸家﹐自立旗幟﹐殊少剪裁。惟吳谷人株守浙西故調﹐不失查﹑朱風範。其餘皆人各爲學﹐正變雜陳﹐不相統一。近日惟吳蘭雪舍人詩才淸雋﹐落筆超脫﹐古詩原本道淵﹐近體取裁範﹑陸﹐實爲一時獨步�。他若鮑雙五之繼躅七子﹐陳雲伯之接踵西昆﹐法時帆之規摹王﹑孟﹐翁覃溪之瓣香蘇氏﹐非不各有所長﹐然於正宗法眼﹐殊無取焉。

◎甲馬

《水滸》小說言戴宗善使甲馬﹐日行千里之語﹐固屬妄誕。然《金史》載金將烏谷與突合補徵宋﹐遇步軍轉戰﹐突合補欲令軍士下馬﹐烏谷云「聞宋人有妖術﹐畫馬縛於足下﹐疾甚奔馬﹐我軍豈可步戰」之語。是當時有此術﹐非耐庵之妄造也。

◎秦檜主和

世人謂秦檜主和﹐乃系受宗弼之托﹐故甘心爲其所用。趙甌北以爲檜所勾通﹐乃系達覽﹐並非兀術之語。按﹕金之縱檜主和﹐固主完顏昌之謀﹐然業爲宗干等識破﹐敗壞和局。當時檜與趙構已定和議﹐而敵國遽變其局﹐出於意料之外﹐亦不得不更出計算﹐以實己言﹐固其寵位。蓋暗使間諜入金﹐結好宗弼﹐蠟丸傳書﹐亦其勢所必有。故梁王於熙宗前揚言伐宋﹐而渡淮後﹐按兵不動﹐以待和議﹐顯與檜有成約者。不可因昌已被誅﹐卽謂檜與金無所交通也。

◎放翁詩

陸放翁詩有《聞官軍入華州》之作﹐編於開禧乙丑。趙甌北謂當時安丙誅吳曦後﹐出師僅至興元﹐卽爲完顏綱所敗﹐何得恢復關中﹐其爲訛傳無疑。按﹕其年宋兵𨿽未入關﹐然於紹興壬午﹐吳乘勝恢復隴上十六州中﹐固有商﹑虢﹑同﹑華﹐亦見《金史徒單合喜傳》中。或放翁少時原有是作﹐未及編葺﹐晚年適有安丙之捷﹐補錄於此﹐以爲祝禱之詞﹐未可知也。

◎宋金形勢

宋﹑金之不敵﹐人盡知之。紹興庚申之役﹐𨿽云嶽少保﹑劉太尉等屢有勝獲﹐然其時金兵彊盛﹐人心堅固﹐卽無十二金牌之召﹐其果直搗黃龍與否﹐尙難操定。惟壬午海陵被弒時﹐金兵倉卒北歸﹐世宗初立﹐人心未一﹐北邊窩斡等稱兵犯塞﹐爲其腹心大患﹐當時宋將趙樽恢復唐﹑蔡﹑汝﹑壽諸州﹐其鋒甚銳﹐實有中興之望。若髙宗親率諸將﹐指日北徵﹐大河以南﹐可傳檄而定。柰何固守私議﹐返駕臨安﹐坐失機宜﹐良可惜也。

◎薛國觀

史稱薛國觀陰鷙狠才﹐情性剛愎﹐繼烏程之後﹐忮刻相同﹐而操守遜之﹐故及於法。近觀梁淸遠《玉劍尊聞》言「國觀任推官時﹐奉職守法﹐爲臺諫﹐忠淸剛介﹐存心中正﹐不以察察爲明。任僉都﹐則隨時匡救﹐爲莊烈帝所心重﹐致登臺輔。終剛正致怒中官﹐死於非罪﹐爲一代之賢相。」與《明史》大相徑庭。然史稱王陛彥爲其舅吳昌時所陷﹐死不肯言﹐是國觀之獄﹐原由錢謙益等誣害﹐以爲援召宜興地步。莊烈不知﹐誤爲所紿﹐其爲羅織冤抑﹐豪無疑義矣。淸遠之言𨿽未可盡信﹐其去國觀死時不遠﹐或確有見聞﹐未可知也。

◎信王榛

《宋史》稱信王榛從二帝北行﹐中途逃至眞定﹐據五馬山﹐招聚義兵﹐自稱大元帥﹐使馬擴南奔求援。髙宗識其筆迹﹐欲發兵救之﹐爲汪﹑黃所阻﹐後不知所終云。按﹕《金史完顏杲傳》﹐睿宗南徵﹐畱呆鎭河北眞定。有聚眾自稱秦王者﹐杲擊敗其眾﹐擒捕斬之。蓋卽信王﹐訛其名爲封號﹐轉爲秦耳。然則信王所遇﹐亦可傷也。

◎元史失實

《元史》修自明初﹐匆匆竣事﹐實爲艸率。國初諸將傳﹐相沿虞﹑揭輩舊稿﹐文筆尙屬遒勁。其後諸文臣傳﹐皆剿襲神道﹑墓志諸文﹐未加刪正﹐非惟事多溢美﹐抑且稱謂尙未攺合體例。又武將如王義﹑鞏彥暉﹑孟徳﹐文臣如劉正﹑王壽輩﹐皆不必立傳之人﹐濫竽盈帙﹔而名臣如和禮霍孫﹑旭邁傑等﹐轉多遺佚。順帝一朝本紀﹐惟載災異﹐與五行﹑天文志重復﹐立傳之人寥寥無幾﹐名將如王宣﹑關保﹑貊髙輩﹐皆莫能詳其始末。不謂宋濂﹑王等文名夙著之人﹐而著述鄙猥至此﹐亦可哂矣。

◎納蘭太傅妻

納蘭太傅明珠﹐康熙時煊赫一時。其夫人和捨裏氏與公起自微賤﹐甚相和睦。性妒忌﹐所使侍婢﹐不許與太傅交談。一日太傅偶言某婢眸子甚俊﹐次晨夫人命侍者捧盒置太傅前﹐卽某婢雙目也。婢父某恨甚﹐伺太傅他出﹐夫人獨處房中時﹐突入﹐以刃事刂夫人腹﹐立斃。事聞﹐置奴於法﹐時謂奴殺宰相妻云。

◎恭順香

今京都合香樓配合恭順香料﹐言系由明恭順侯吳宅所傳方。按﹕明恭順侯吳允誠﹐本元部將﹐降明﹐攺今名。從成祖北徵﹐屢有功﹐賜今爵。其孫瑾死於曹欽之難﹐贈涼國公﹐事見《明史》。今已數百年﹐猶賴其香名於世間﹐良可慨也。

◎汪如淵

汪布政如淵﹐秀水人﹐殿元云壑之堂弟也。中己未進士。散館日同吳侍禦賡枚﹑史詩郎儼借寓澄懷園中﹐時庭有橊花二株﹐公戲言曰「豈畱二黜一之兆耶﹖」次日﹐公與史畱館﹐吳公攺禮曹﹐時人傳爲佳話。任侍禦﹐同年楊侍禦世英與滿禦史某互劾﹐楊語頗直﹐上命兩黜之﹐公以上疏救楊﹐上以蹈明臺諫陋習﹐攺公刑曹。累遷順天府尹。時遭林淸變後﹐事如蝟集﹐公初不延幕客﹐危坐堂上﹐然燭理文書﹐四鼓乃寢。餘暇獨處陋室﹐足不逾閾﹐劉之遇訪﹐嘆曰「此去桔寂禪師有幾﹖爲官如此﹐有何樂境﹖」公笑曰「此乃汪某報國之始念也。」劉笑謝之﹐京兆爲之大治。今上卽位﹐首簡廣東布政使。公淸惠如昔﹐制府某頗不喜﹐遇事裁抑﹐公憤郁抱疾終﹐抵任未兩月也。貧無以葬﹐粵人感激﹐爲之助賻衤遂焉。

◎倭什布

予聞費莫威勤侯英惠言﹐其父文襄公勒保於嘉慶己未初膺經略時﹐兵勢猛勇﹐率朱射斗﹑施縉諸將﹐擒冷天祿於道士觀﹐蹴徐天徳於綏定﹐其功指日可成。聞有餘匪流入湖北者﹐楚督倭什布乃張大其詞﹐以川賊十萬窺境入告。睿皇帝大怒﹐因置文襄於理﹐命繼勇侯徳楞泰率勁旅入楚剿之﹐實無一二賊也。致使事機變易﹐流毒川西數十州縣﹐皆由倭一言誤之也。倭姓關氏﹐起家寒微﹐乃予邸頭等護衛徳勝侄也。初任川北道﹐政以賄成。積數十年未遷﹐福文襄西徵時﹐倭竭力交納﹐始遷陜西藩司。乃矯廉邀聲譽﹐王文端公誤信鄕評﹐薦之於朝﹐氵存擢楚督。倭擁重兵駐荊﹑宜間﹐日置酒髙會﹐不理軍務﹐忌勒功髙﹐因讒間之。其後以軍務廢弛爲髙文襄書麟所劾﹐始降巡撫。後繼覺羅吉公慶爲粵督數載﹐毫無振作﹐一任下屬欺蔽﹐致使洋盜蔓延﹐烏石諸寇匪﹐皆其所釀成也。調任陜督﹐以叛兵事﹐始經罷斥。家居數載﹐卒以善終﹐猶蒙世蔭﹐眞厚幸也。

◎顧亭林詩

顧亭林先生博雅醇儒﹐考核古今﹐爲本朝之冠。然其詠古詩有「名弧石勒誅」之句。按史﹐石虎時﹐燕人饋虎弓矢﹐其太史王波命贈蜀使﹐以矜幅員之廣。蜀主壽命史臣書曰「肅愼供其苦矢。」虎聞之大怒﹐因族誅王波﹐非趙主勒時事﹐而先生誤用之。信乎﹗考古之難也。

◎祥徳

五旗包衣原系王公家奴﹐出身微賤﹐固國初睿﹑鄭諸王秉政﹐因令伊等與八旗人員一體考試錄用﹐其中多倡優賤類羼雜其間﹐實非遼東舊族。歷來廁身淸要﹐功名顯赫者﹐不可勝記﹐近日大僚如祥徳﹑常弼尢顯著者。祥徳﹐姓王﹐本和恭王弄童之孫﹐品甚鄙吝。以部郎踐歷臬使﹐初無材具﹐惟貪賄是聞。信用家人徐敬輿﹐任其指揮﹐惟其言是聽﹐故黎庶憤怨切骨。今上首政﹐將其勒休﹐人心大快。其子英文﹐復以威喝斃命﹐伏誅市曹﹐則其家教﹐洵可知矣。

◎葉文忠

近讀《蒼霞艸》﹐見其兩朝奏疏﹐剴切和平﹐當神﹑熹二宗庸昏之王﹐乃能遇事救挽﹐保全善類。其與左忠毅尺牘﹐從容勸阻﹐若預睹日後之決裂者﹐使楊﹑左二公早從其語﹐必弭朋黨之禍。其論魏忠賢一疏﹐亦復婉切忠摯﹐實一時良相也。惟冒忮李廷機爲首輔﹐暗使臺諫攻之﹐己復調停救護﹐以掩其迹﹐究非正人所爲。又復暗於兵機﹐薦楊鎬督師﹐卒致僨事轅。明知熊襄湣之幹濟﹐而包庇門人王化貞﹐致使貽誤封疆。誤信王象幹之言﹐以爲朵顏可以撫綏﹐使與本朝爲敵。殊不知喀爾沁三部當時已受本朝封號﹐其請賞於明者﹐乃髙皇帝之妙算﹐彼乃以爲奇計﹐何其舛也。又毛文龍鎭江之捷﹐乃叛將陳良策獻城﹐並非文龍之功。蒼霞乃以爲可用﹐極力保護﹐遂致尾大不掉﹐自甘屠﹐亦調度失宜也。

◎賽將軍

自純皇帝建立健銳﹑火器二營﹐令其遠屯郊圻﹐不近繁華﹐命綜理王大臣勤加簡煉﹐賞罰嚴信﹐故近日滿洲武臣多出其間﹐如徳繼勇楞泰﹑賽將軍衝阿其尢著者也。賽本寒族﹐膺健銳營選﹐屢出師回匪﹑臺灣﹑川楚等處﹐頗建功績﹐氵存至吉林將軍。徳繼勇倚如左右手﹐與楊時齊少保名相埒云。後以積勞內遷禦前大臣﹑領侍衛內大臣﹐實行伍中所僅見者。聞其紀律嚴明﹐行師十載﹐家無餘貲﹐文員間有饋遺﹐皆立賞士卒﹐云「此皆汝等之勞瘁所致﹐予何敢厚蓄也。」仕至極品﹐家惟藏皮裘數笥﹐公屢顧之曰「微末士卒﹐以致宦橐如此﹐殊可觀也。」公無他嗜﹐下直後危坐斗室﹐以櫛理長鬣﹐光潤可鑑。平生雍容﹐不問家人生產﹐其紀綱稍以簿書進﹐卽麾之去﹐曰「置汝等何用﹐此瑣屑事﹐尙煩瀆乃翁耶。」亦可以覘其品矣。

◎劉淸

劉淸之攺總兵官﹐已詳具前卷。聞其說王三槐不降時﹐勒威靖深斥之﹐鄕勇訛傳爲欲行軍法﹐遂集數萬人於轅門﹐欲活祭公後卽行鼓噪﹐楮鏹滿路﹐哭聲震天。勒公令公出諭之﹐眾皆感泣﹐遂同公至賊壘﹐曰「三槐不出﹐我輩碎身以殉君矣。」三槐懼﹐因出降。又任山東時﹐金鄕告變﹐公趨救之。兵未滿百而賊驟至﹐公令眾偃旗安臥﹐竟夕無聲﹐乃趨過﹐不敢過公之壘。後眾問之﹐公笑曰「此固兵法之易曉者。我軍不敵百分之一﹐若倉皇趨避﹐賊知其寡而犯之﹐我輩無孑遺矣﹗今營壘整肅﹐賊必以爲眾多﹐恐被我覺察﹐故逃避之倍速也。」後援兵四集﹐公乃率以追賊﹐一鼓殲之。擒賊黨訊之﹐云賊某初欲犯公壘﹐賊首戒之曰「劉靑天善知兵者﹐不可首攖其鋒。」及其敗時﹐賊首猶曰「前日若從汝言﹐則早被擒獲﹐不能延至今日也。」

◎唐若瀛

往日京官積習﹐皆以裘馬聲色爲娛﹐所入俸糈﹐不充溪壑之費﹐故多逋券山積﹐難以度日。有戶部郎唐若瀛者﹐素尙奢華﹐兼以樗蒲之費﹐動至千百﹐家日窮乏。外擢南開化太守﹐債主日伺於門﹐旅進數十﹐座爲之滿。公無以逃逋﹐乃置大籠﹐聲言爲某大員送唐花﹐公坐其中﹐以紙封蔽﹐命健奴擔之出﹐至僻所始易車馬以行﹐京中傳爲笑柄云。

◎富將軍

近日廉直大吏﹐自松湘圃﹑初頤園外﹐惟富將軍俊﹐淸介之名著於中外。公蒙古人﹐舉糸番譯進士﹐氵存至盛京等處將軍。居邊徼垂四十年﹐撫養士卒無異家人父子。建議雙城堡開墾地畝﹐築立堡捨﹐歲徙京中閒散旗戶以充塞下﹐實爲國家籌悠久之計﹐與玉亭相國之疏媲美於世。予嘗於公所會之﹐公貌蒼秀﹐語言醇朴﹐實有國初人風範。然聞其性剛愎﹐喜聽先入之言﹐不復更辧眞僞。有平南王裔尙傑者﹐人姦詭﹐任盛京協領﹐察知公之喜尙﹐片語驟合。公深信之﹐倚重如左右手﹐任其貪縱枉法﹐不加督責﹐有匡之者﹐反見擯斥。亦不善知人矣。

◎黎襄勤

黎襄勤世序﹐河南羅城人。中丙辰進士。以縣令起家﹐氵存至鎭江太守。百菊溪制府知其才幹﹐薦之於朝。會河帥陳鳳翔失事﹐睿皇帝卽命公代之﹐其去太守未期歲也。公建議用碎石護衛河堤﹐巨河洶湧不能衝決﹐南河賴以安瀾者十有二載﹐爲近代之所罕有﹐睿皇帝屢寵譽之。癸未春﹐以勞疾薨於位﹐今上震悼﹐至有「扌文淚批賢」之諭﹐命入賢良祠﹐蔭贈有差。公美丰姿﹐性和藹﹐不納苞苴﹐歲所出入﹐皆實力采購茭楗。其鄕人有訪之者﹐惟啖以粗糲﹐贈以四金遣行﹐初不能多助也。其卒未數月﹐南河卽以阻漕圮堰見告﹐故公之功益彰﹐世以爲靳文襄後所僅見也。然聞丁孝廉廷寶云「公里無田宅﹐一日謂河員張棟云﹕『予素欲築捨於某里﹐繪本已定﹐苦無餘貲何﹖』卽以畫圖付棟。棟識其意﹐潛使人至公里中依圖造成邸第﹐然後復公命。公亦笑受之﹐初未拒絕也。」

◎蔣因培

山左吏治自吉倫以貪賄成習﹐同興朱錫爵後以寬縱失職﹐故官途刁風日熾﹐專以欺淩上司爲能﹐一倡百和﹐莫之能遏。有知縣蔣因培者﹐江蘇舉人﹐善詩律﹐少負文名。筮仕齊﹑魯﹐日爲平康之遊﹐裸身唱曲﹐偎妓飲酒﹐夏日嘗插花擁髻﹐放舟大明湖中﹐遇上司亦不引遜﹐惟傴軀唱諾而已。中丞陳預爲其頑弄如奴隸﹐初不愜意﹐卽於官廳﹐歷數其紕政﹐待其厚謝乃已。後爲錢中丞臻劾罷遣戍﹐吳中士大夫尙有惜其才者﹐爲之延譽﹐未期年復其職。

◎封神演義

鐘伯敬《封神演義》荒誕幻渺﹐不可窮詰。然皆暗指明事﹐以神宗爲紂﹐鄭貴妃爲妲己﹐光宗常洛爲殷洪王﹐恭妃爲姜後。張維賢爲聞仲者﹐以其行居次也。朱希忠爲黃飛虎者﹐姓皆色也。西岐者﹐暗指播州楊應龍。以孫丕揚爲楊任﹐因其家居關西﹐而無甚知識﹐以手下爲耳目也。以朱廖爲尢渾﹐以其尢劣於四明也。三教道師暗指齊﹑浙﹑楚三黨﹐托塔天王暗指李三才也﹐鄧九公者﹐鄭芝龍也﹐申公豹者﹐申時行門下客也。至以鄒元標等江右人爲梅山七怪﹐尢爲誣善。夫食毛踐土之士﹐而謗毀其君爲辛紂﹐居然筆之於書﹐其人可誅﹐其板可斧矣﹗而尙流傳世間﹐亦可怪也。

◎李元亮

李公元亮者﹐昭信伯永芳五世孫也。乾隆中任兵部尙書﹐寵眷甚優。公性剛毅﹐聰慧過人﹐暗背兵馬名籍﹐如瓶泄水﹐陳奏迎合上意﹐每多兪允。身籍漢軍﹐素以爲恥﹐嘗於稠人廣眾中揚漢軍之短﹐頗中其失。一日復髙聲縱談﹐娓娓不已﹐和恭王笑曰「公言良確﹐然何其忌己矣﹗」李公怛然而退。

◎髙子業詩

明髙子業詩有「可憐至寒食﹐猶未著春衣」句﹐已經膾炙人口。近讀岑嘉州《送郭詩》有「博陵無近信﹐猶未換春衣」之句﹐髙惟易一字又不著出處﹐顯有剽竊之痕。信夫﹗詩壇之難講習也。

◎松湘圃之淸

松相國之淸直﹐前已詳載之矣。近有入其臥室者﹐言惟靑縑被二﹐已ホ敝﹐用羊祓覆之。傍一黑髹幾﹐置筆硯﹐頗精良﹐乃公日揮毫所﹐下酒數罌而已。四壁蕭條﹐寒士所不堪者。信淸如揚綰﹑盧懷愼﹐而其忠貞謀略﹐乃非二公所及也。

◎李頻剿襲詩句

近日士大夫多以明代七子多剿襲唐人面目﹐號爲僞體﹐大加訁此議。偶讀唐李頻詩﹐有「悔教徵戍覓封侯」之句﹐直鈔錄王龍標舊句。更攺一二字﹐實爲點金成鐵之手﹐更無人議及﹐何也﹖

◎莊信二王生命

文文山言男女之命﹐惟百萬千之算﹐其數已盡﹐自古生人無已﹐何能推演其人之禍福云云﹐其言頗爲至當。然亦有奇中者﹐如莊愼親王永常與信恪郡王如松同日時生﹐信王先莊王十餘載薨逝﹐爵位年壽似不同。然二王幼時同封輔國公﹐同侍禁廷﹐同掌宗人府事。信王以子襲睿親王贈如其爵﹐莊王無子﹐以侄爲嗣﹐足以相配。星命之言﹐亦未可遽非也。

◎姚姬傳集

近讀《姚姬傳集》﹐其載張太傅英爲王惇轉生﹐實爲紕繆。惇於晉衰亂之時﹐稱兵犯闕﹐誅戮名臣﹐實爲元惡大憝﹐焉能數千年後﹐復生爲熙朝賢相也。予意應爲宋臣王徳。徳與惇音相近﹐故文端母誤聽之﹐理或宜然。又載達天見班禪事﹐亦甚虛妄。按﹕班禪入京時﹐毫無知識﹐深爲和相所姍笑。偶問京中有髙僧否﹐金司空簡以達天對。二人相會於萬壽寺﹐互相畏懾﹐不敢談法﹐惟問佛事科儀而退。此予聞達天徒體仁所目擊者﹐此又何嘗有振錫斥責之事也。

◎後漢書

予讀《後漢書》﹐嘗羨其人材之美﹐非西漢人之所企及。近讀《三國誌》﹐知東漢一代雜記﹐多亡於李﹑郭之亂﹐惟《東觀漢記》以官書見存。範蔚宗因之以成一代之史﹐故其中奏疏多而議論頗少﹐所褒獎者類多溢美﹐未可盡信也。

◎厚朴

予幼時服藥﹐厚朴一兩隻直錢數十文﹐絕非貴物。嘉慶初﹐川﹑楚經教匪之亂﹐厚朴林藪盡爲賊人所焚﹐其價頓昂。近日藥店蓄者日少﹐東省直銀十兩。夏日服之﹐殊有奇驗。豈物稀少﹐卽爲寶歟﹖亦一異也。

◎宋金大臣見識優劣

宋欽宗時﹐金人圍汴﹐有郭京者﹐自稱善六甲奇術﹐張叔夜﹑孫傅敬之如神﹐卒以致敗。金中京危時﹐有王守信蹈京故轍﹐以六甲邪術應詔﹐卒爲張行信所劾﹐下獄瘐死。蔡州之役﹐又有烏古論先生能使異術﹐哀宗欲召之﹐爲完顏仲徳所論﹐遂屏斥不用。然則金廷臣下之識﹐有勝宋人遠矣。

◎之戰

近聞吳芝庵司馬言王提督文相戰功﹐故詳記之。初﹐賊姚之富等旣由商州入陜境﹐意欲窺伺西安﹐擁兵至。笑曰「此碟子大城﹐可靴尖踢倒也。」遂力攻。秦中丞承恩乃掩帷尙未起﹐王公知事急﹐披帷厲聲云「此尙中丞安臥時邪﹖」秦蹴然曰「予文吏﹐實不知兵﹐惟將軍是賴。」公掀髯曰「僕豈公之阿爹﹐尙待乳哺耶﹗」因率兵出城﹐命以大炮轟之。賊西流盈塗﹐尙欲死進﹐公命藤牌軍躍出﹐爭斫賊馬足﹐馬爲之辟易﹐賊隊始亂﹐我兵乘之入賊壘﹐賊退數百里﹐陜境安謐。秦中丞乘間遁入省中﹐命閉關三日﹐聞賊去遠始敢出行﹐秦人至今爲笑柄云。

◎孟珙

史稱孟珙繼父宗政總統京西軍閫﹐攻取下蔡﹐收復襄﹑樊﹐沒日復有大星隕越之異﹐爲宋末將帥之冠。按﹕攻蔡州乃元將塔察爾之功﹐珙不過率卒會合﹐毫無戰績﹐與童貫收復燕云無異。又言「金人用人油熬藥﹐珙遣道士說止。」當時守蔡爲完顏仲徳﹑張天綱諸人﹐皆忠義之士﹐豈肯爲此慘酷之舉﹖亦未可盡信也。況珙兼四川宣撫數年﹐聞曹友聞之敗﹐按兵不救﹐致使元人猖狂深入﹐未見珙有抵禦之策﹐名將固如是邪﹖孟珙爲史嵩之私人﹐當時局諸人﹐代爲揄揚﹐後人不察﹐故使傳多溢美﹐良有以也。

◎鄂中丞

近日封疆大吏升遷最速者﹐惟程﹑鄂二中丞﹐皆自牧ヘ未數年而至方面。程中丞前已具載矣。鄂名山﹐丙辰進士。銓選甘肅縣令﹐爲邪匪劉松起逆地﹐人情變異﹐朝不謀夕﹐前縣令莫敢詰問。公抵任訪知之﹐命捕役暗錄諸名姓﹐懸諸城門﹐然後登堂召耆黎﹐告之曰「如某等﹐皆王法所必誅者﹐然某初蒞任﹐應施寬法﹐暫弛其死。今與眾約﹐如有再幹例禁者﹐予官𨿽微﹐必殺之無赦﹐莫謂予教之不預也。」其黨魁漫曰「藐書生能若是彊耶﹗」故犯其禁。公立斃杖下者五人﹐遂皆畏懼﹐其邑大治。與撫軍朱勛不睦﹐沈淪縣令二十餘年﹐始擢州牧。盧中丞坤見而悅之﹐立薦於朝。今上召見﹐曰「奇才也。」累遷至陜西巡撫﹐去州甫四載云。

◎伊中丞

覺羅公伊裏布﹐顯祖宣皇帝第五子貝勒巴雅爾後裔。其五世祖拜音圖以附睿忠王故﹐黜宗室﹐遂隸旗籍。中辛酉進士。就國子監典簿﹐時家貧如洗﹐日徒步之署中。品堅介﹐人多揶揄之﹐惟吳蘭雪博士與之莫逆﹐時貲助之。選南通判。順寧之役﹐逆首髙羅衣旣就擒﹐武弁等貪功﹐多所株連。伯玉亭相國命公訊之﹐公皆立釋其囚。武弁譖之﹐玉亭相國大怒﹐召公曰「老夫竭力擒捕巨盜﹐公皆縱之﹐使老夫何面目對眾﹖再多所斬獲﹐與君亦有益也。」公艴然曰「某官𨿽卑﹐爲天子宗人﹐豈肯戮無辜以媚上﹖如所縱再有叛者﹐某甘以命殉之。職之遷黜﹐惟命是視﹐若殺人以遷官﹐𨿽立擢制府﹐非吾願也。」玉亭悚然曰「奇男子也。」立擢騰越同知。入朝﹐復薦於今上﹐不四載累遷至南巡撫。其任浙江藩司時﹐嘉興有水手鬧漕者﹐道員李宗傳馳稟請兵彈壓。撫臣爲黃鳴傑﹐齷齪士也﹐憮然曰「今河道壅滯﹐皇上盼漕甚殷﹐豈可以此阻其行期﹐以干重譴。」公進曰「今調兵鎭撫﹐卽可無事﹐縱激變之﹐所誤不過嘉興一幫﹐其他故無害也。否則有傷人命﹐縱凶殃民﹐所關甚大也。」黃不聽﹐反令役護送之﹐致有劫囚殺官之事。黃公因之罷職﹐眾皆服公之先見云。

◎遼代民書之制

近代民書惟列六十甲子﹐髙宗純皇帝命增一百二十年﹐以符壽考之瑞。近閱《資治通鑑考異》﹐司馬溫公曰「契丹紀年不可考﹐予於景四年使遼﹐見其民書太祖某於丙子紀元神冊﹐蓋自是歲始有年號」云云﹐是遼時民書已列百二甲子矣。

◎宋人伐遼

宋人伐遼之役﹐人皆怪曹﹑潘二公﹐當時宿將﹐何以僨軍至此﹐不知二人固有所避忌也。太宗性猜忌﹐髙梁之役﹐自有棄軍之恥﹐曹﹑潘咸太祖時舊臣﹐若使進克幽州﹐必招太宗之忌﹐鳥盡弓藏之感﹐良有以也。二將頗識其意﹐故濟陽之師已至涿鹿﹐乃反退雄州就食﹐𨿽粗知兵者所不肯爲。而彬顧不知耶﹐適爲僨軍之計耳。潘美亦然。楊業轉戰陳家谷﹐美乃擁兵不救﹐初非誤聽王亻先之語也。不然二將皆累次擁旌ゼ滅諸國者﹐乃不能自主軍法﹐反爲偏裨所惑耶﹐故予謂其有避忌然也。

◎崔浩

袁簡齋謂﹐崔浩之誅﹐非關作史﹐乃因與宋人密有異圖﹐謀泄被誅﹐見《柳元景傳》。案﹕浩𨿽見用於魏﹐然與南朝實有偏袒。宋髙祖入關時﹐浩卽勸魏太宗不必阻其假道﹐其後每遇南伐﹐必多方阻閡﹐與李順之庇護沮渠無異。是以太宗於南徵凱旋後﹐卽正誅夷之罪﹐蓋亦有所見聞﹐《宋書》之言非厚誣也。

◎汪瑟庵

近日自朱石君講論古學﹐時文中試者﹐多以塡砌經典爲貴﹐文體爲之一變﹔其能以淸純取士者﹐惟汪瑟庵參政一人。先生山陽人﹐少家貧不能舉炊。先生肆力文學﹐初不少懈。素不善書。己酉廷試﹐彭文勤以其策對詳明﹐取中榜眼﹐實近科罕有者。任祭酒﹐與法時帆共事﹐學課甚嚴。選《成均課士錄》﹐今里巷奉爲圭臬。爲鐵冶亭門下士﹐冶亭策士偶有錯誤﹐先生條縷駁難﹐鐵公心甚折服。亦甚服善﹐偶與鮑雙五談《說文》﹐雙五間有心解﹐先生語人曰「覺生學亦淵博﹐非祗詞章善也。」又善於教授﹐八旗子弟及門者甚多。聞覺羅侍郎寶興言「先生督學歸﹐予與及門諸弟子迎於郊﹐先生乘棧車﹐首戴﹛曰施﹜﹛曰兪﹜﹐從者惟一老僕﹐與諸生落第歸者無異。」其廉亦可覘矣。侍上書房﹐課藝甚勤。膳房大官饌頗簡率﹐他學士莫肯食﹐先生甘之如飴。今上卽位﹐寵眷甚渥﹐加太子太保。欲任政事﹐先生屢辭之﹐故以宗伯終其位。然性吝愎﹐治生頗急﹐每歲所入﹐皆治田產﹐其餘封閉不用。以京師米頗昂﹐乃屯積數十廩﹐以待厚價﹐幾爲金吾所舉劾。門生饋遺亦頗勒索﹐以多寡爲舉黜。任其鄕人張培誠﹑屠春林等爲綫索﹐在外頗多延納﹐世論訾之。又自負科名﹐視異途如寇仇。甲申夏﹐審侯際淸獄﹐頗多羅織﹐韓司寇﹛山封﹜﹑董鄂少農恩銘以與其不睦﹐故勘其罪以爲報復﹐甚失大臣之道。然亦矯廉詐僞之士耳。

◎王勿庵

湖州城外有塔﹐形家言頗利科目﹐其後頹敗﹐烏﹑歸二邑中者寥寥。甲寅秋﹐邑人復捐修葺﹐次歲王宗伯以銜弟兄聯名登科。己未﹐姚宗伯文田復典大魁﹐邑人榮榮。勿庵貌丰偉﹐胸無城府﹐待下最寬﹐屢爲奴隸所侮﹐不甚較也。少家貧窶﹐不能供飠粥﹐竇東臯先生頗賞鑑之﹐乙卯歲﹐物色得之。故人頗有間言﹐竇公爲之黜職﹐其後廷對第一﹐浮議乃息。以資氵存至少司空。今上卽位﹐首調少宗伯。身頗彊健﹐壬午春﹐乘輿入署﹐呼之不應﹐已僵絕矣。公𨿽以諸生進﹐不識世務﹐屢掌文衡﹐頗多物議﹐其賄多爲奴隸所侵蝕﹐公所獲者什一而已。舉動粗蠢﹐未至人十步前呼吸已酣震人耳﹐人恆厭之。又善寐﹐睡輒終日﹐兩餐俱廢。乃久居大位﹐初無坎坷﹐亦可怪也。

◎文遠臯﹝原名寧﹐避攺幹﹞

乾隆以來﹐滿洲科目最盛者﹐首屬索綽絡文恭公觀保﹐與其弟文莊公徳保同登進士﹐其子孫亦復科名不絕。其次則屬他塔刺刺史善達﹐與其叔觀察嵩齡同登辛巳進士﹐其侄中丞公文幹復中甲辰進士﹐人皆榮之。遠臯短小精悍﹐胸多智略﹐登第時年甫十八﹐以資至少宗伯﹐未及無壯也。善時藝﹐下筆如飛﹐皆圭臬陳金正軌﹐不時尙。任金吾時﹐政多操切﹐一時盜賊斂迹。督學浙江﹐試文萬卷﹐親自編擷﹐不假人手。蔣香杜舍人在其幕中﹐偶有所諉訁垂﹐公立逐出之﹐其嚴厲如此。在廟堂持議皆剛正﹐成哲王笑曰「若遠臯者﹐可謂忠心赤膽矣﹗」後出任河南中丞﹐以嚴刻故﹐爲屬吏摭拾其事劾罷。今上卽位﹐授西藏辦事大臣。未逾年﹐受瘴癘卒﹐士論惜之。然性驕佚﹐頗自滿假﹐嚴待屬下﹐皆以奴隸畜之﹐偶有不當﹐卽唾其面﹐時加詈之﹐眾怨歸之﹐卒以致敗云。

◎論曉嵐筆記事

紀曉嵐參政筆記中﹐記其族祖某與村人爭議神荼﹑郁壘之事。因思莊烈末際﹐未嘗無忠勇之將﹐皆因時勢逼迫﹐不克展施其才。卽如周忠武之雄才壯略﹐遠勝秦瓊﹔黃靖國勇力絕倫﹐可匹敬徳。二將當時皆在軍中﹐乃爲周延儒所扼﹐以致束手坐觀﹐無裨國事﹐亦可慨也。

◎史策互異

《宋史》所載遼﹑金人名不符者數十﹐趙甌北已載入記中。近閱國史稿本﹐如《楞額理傳》中所載沈副將﹐蓋爲明將申甫﹐《屯齊傳》中所載杜永錫蓋爲明督師堵允錫之轉音。至《卓布泰》《辰泰傳》中屢載明總兵陶養用﹐考之明桂王諸將﹐蓋無其人﹐核其戰績﹐皆類焦璉﹑胡一靑之事。近人著作其姓名不符如此﹐又何怪宋﹑元諸史也。

◎戴文端

雍正中建立軍機﹐張硯齋相國實綜其事﹐當時諭旨盡出其手。其後汪文端﹑於文襄等莫不衣缽相傳﹐以爲攬權之地。戴文瑞衢亨爲金壇得意門生﹐詩文字法悉規模其師﹐纖毫畢肖﹐和相深惡之﹐屢阻其升階。庚子秋﹐於木蘭射鹿獻之﹐純皇帝𨿽賜以詩﹐然亦鄙其躁進﹐故回翔樞府二十餘年。睿皇帝深知其才﹐驟追司空﹐當時機務多與贊畫﹐寵眷甚渥。因與商人查有圻連姻﹐及殿試讀卷﹐取中洪殿撰瑩事﹐爲花曉亭禦史所劾﹐上皆優容之。辛未春﹐扈從五臺﹐道中遇寒疾﹐誤服參劑以歿﹐上甚哀悼之。公頎然立﹐相貌淸臒﹐性聰敏﹐𨿽承於﹑梁嫡派﹐然頗伉俠﹐盡心國事。嘗奏請承旨後有所見解許其附牘以聞﹐仿古批駁之意﹐上允行之。當其時﹐川﹑楚用兵﹐公擬書詔令﹐其獎勵斥責處﹐動中要﹐諸大將皆服之。用能成斯鉅功﹐公之匡贊居多。𨿽桑維翰一搬麾十五將﹐劉穆之之五官並用﹐無以過也。又能保全善類﹐勒文襄以貝錦受禍﹐松湘圃以戇直致罪﹐公皆能一二語匡救之﹐卒保全其令名。故睿廟甚重其人﹐彈擊之語不能入也。然頗喜財貨﹐屢納苞苴﹐海澱別墅﹐大廈千間﹐雄壯瑰麗﹐𨿽王公第莫若也。乙丑會試﹐去取多所不公﹐朱文正公甚怒﹐至以「於門四犬」譏之。語𨿽激憤﹐亦可覘其行矣。

◎徐健庵

予向言健庵兄弟暗扶明裔﹐有失君親大義。近見其《詠酴詩》云「春至酴始著芳﹐天姿綽約舞《霓裳》。亭亭自向東風立﹐不與凡姿鬥艷陽。」蓋時鄭氏尙據海東也。其詩不覺流露而出﹐言爲心聲﹐信非誣也。

◎章文簡

國朝漢大學士多由翰苑薦擢﹐其由中翰致揆席者殊少。章文簡煦﹐浙江錢塘人。中壬辰進士﹐已歸班矣﹐純皇帝忽憶其朝考詩﹐而忘其姓名﹐詢劉文正公。文正言翰苑有榜可稽﹐因特指授內閣中書。嘗與和相忤﹐因回翔樞廷幾卅年而未遷一官。嘉慶初﹝下闕﹞

●附錄﹝九思堂刻本多出來的條目和大段文字﹞

◎泰定登極詔旨

《元史》詔令雅馴可觀﹐惟泰定登極諭旨乃由蒙古語糸番譯﹐鄙俚非常﹐爲劉侗﹑趙翼輩所姍笑。按﹕帝登位時﹐英宗初弒﹐逆毀方張﹐鐵失﹑也先帖木兒輩皆罔識文義﹐若辭意淵深﹐恐伊輩不解﹐更加疑忌﹐故以俚語安其心﹐亦不得已之舉也。後帝與旭邁傑帷幄密議﹐不動聲色置羣凶於國憲﹐可與叔孫昭子媲美。惟史冊簡略﹐致使良猷布置湮沒不彰耳。

卷一《設間誅袁崇煥》一條「乃立磔崇煥」下多出一段文字爲﹕時記載家但以崇煥功髙﹐殺之太過﹐而不知其枉。至本朝修《明史》﹐本文廟實錄爲崇煥傳﹐其故始白。

卷二《洪豁爾國》一條按語下面的文字攺寫爲﹕按《遼史》﹐天祚被擒後﹐太祖八世孫達實率眾西移﹐凡萬餘里。羣臣共冊立爲天皇帝﹐妻蕭氏爲昭徳皇后﹐是爲西遼。

卷六《平定回部本末》一條開頭多出一段文字爲﹕回部祖國曰天方﹐在蔥嶺西數千里﹐古筠衝地﹐一名天堂﹐又名默伽。國主馬哈麻始創回教﹐死後墓常有光﹐日夜不熄﹐國人異之。世傳其教至隋﹑唐間分爲默徳那國。國主謨罕驀徳生而神靈﹐盡臣服西域諸國﹐尊爲別諳拔﹐華言天使也。傳二十六世至瑪墨特﹐當明末始東逾蔥嶺﹐居葉爾羌之喀什噶爾。回部名城不一﹐以此爲冠﹐於漢爲疏勒地﹐是爲波羅泥都﹑霍集占兄弟之髙祖。

卷六《紅蘭主人》一條「方舟妻某」至「當時傳爲佳話」一段文字攺爲﹕「方舟妻朱氏﹐名柔然。亦工詩﹐遲方舟久不歸﹐作《杭州圖》寄之。主人爲題詩云「應憐夫婿無歸信﹐翻畫家山遠寄來。」沈卽日束裝南旋﹐當時傳爲佳話。

卷八《五國城》一條開頭多出的一段文字爲﹕「五國城古稱五國城頭﹐以地據五國總路之首得名﹐後世沿訛但云五國城。五國者﹐《遼史營衛志》謂剖阿里國﹑盆奴裏國﹑奧米裏國﹑越裏篤國﹑越裏吉國﹐設節度使領之﹐屬黃龍府遺址。今在何所﹐無可考。乾隆中

續錄卷一《十五善射》一條開頭多出的一段文字爲﹕國初定制﹐選王公大臣及滿洲武官中之善射者四十五人﹐善騎射者三十人﹐善鵠射者二十人﹐賞戴花翎﹔八旗兵丁內每旗各選善射者十五人。

續錄卷一《石經》一條開頭「漢靈帝時」至「實無足觀」一段文字攺爲﹕漢靈帝語蔡邕等校刊石經於熹平四年﹐竟於光和六年﹝熹平見《後漢書儒林傳》及本紀﹐光和見《水滸注》﹞。魏正始中所刻石經與之並列﹝見《晉書衛恆傳》及《洛陽伽藍記》﹞。初毀於拓跋魏馮熙之取造寺塔﹝見《魏書》馮傳﹞。再毀於北齊神武之遷鄴沈於河﹐三毀於隋至長安以造宮室﹝並見《隋經籍志》﹞。至唐初﹐漢﹑魏石經皆略盡。晉太康中石經裴秀所書也﹝見《晉書裴傳》﹞。唐石經以《月令》爲《禮記》首篇者﹐明皇天寶中所刻也﹝見《石墨錮華》﹞。始於太和七年﹝見《唐會要》﹞。成於開成五年﹝見《通鑑》﹞。文宗所刻也。後蜀孟昶石經始於昶廣政七年﹝見《十國春秋》﹞。未畢蜀亡﹐《春秋》三傳至宋仁宗皇元年始成﹐而統名爲蜀石經也﹝見晁公武《讀書志》﹞。北宋石經仁宗嘉六年章交直等書也﹝見《續資治通鑑》﹞。南宋石經髙宗書也﹝見《玉海》﹞。《明一統志》載燕城南石經碑二﹐金所刻也。各朝石經皆湮沒﹐開成﹑後蜀獨有存者復不全。

續錄卷一《皇史﹛宀成﹜》一條最後多出一段文字爲﹕按明末宦官劉若愚《酌中誌》謂《大典》實湖廣王洪等編輯﹐計二萬二千八百七十卷﹐一萬一千九十五本﹐未刊板。嘉靖四十一年敕閣臣徐階令儒臣照式摹寫一部﹐隆慶元年始成。萬曆間兩宮三殿災﹐不知貯藏何處。據此﹐則入皇史﹛宀成﹜或在此時歟﹖史﹛宀成﹜本明嘉靖十七年所建﹐本朝因之。

續錄卷一《上書房》一條最後多出一段文字爲﹕後攺「前天垂貺」﹑「中天景物」﹐後殿額仍舊。

續錄卷二《元裔之多》一條「其地似今俄羅斯」下多出一段文字爲﹕《明史西域傳》曰﹕元太祖盡平西域﹐封子弟爲王鎭之﹐其小者亦設官置戍﹐同於內地﹐元亡各自割據不相統屬。然則實系元裔﹐而今無可考者尙多也。

續錄卷二《麻狀元》一條開頭多出一段文字爲﹕本朝天聰三年試儒士取二百人﹐八年合試滿﹑蒙﹑漢取舉人十六名。崇徳三年賜舉人羅碩等十名牛錄章京品級﹐一二三等生員十八名護軍校品級﹐此爲八旗科第之始。

續錄卷四《邱元淸》一條「非飛升之上眞明矣」下多出的一段文字爲﹕又按﹐都公《談纂》元世祖尊禮邱長春﹐欲妻以公主﹐堅不可辭﹐乃腐以告絕。都穆在沈徳符之前﹐何所言如此﹖且兩邱皆有自宮事﹐不可解也。

續錄卷五《遼代民書之制》一條最後多出的一段文字爲﹕又《宋史》太宗至道二年﹐帝曰「支幹相承𨿽止於六十﹐但兩周甲子共成上壽之數﹐期頤之人得見所生之歲﹐不亦善乎﹖」詔有司新曆以百二十甲子爲限。然則南北兩朝本皆相同﹐不知何時又攺爲僅列六十耳。

