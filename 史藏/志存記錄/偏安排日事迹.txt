偏安排日事迹

偏安排日事迹卷一偏安排日事迹卷二偏安排日事迹卷三偏安排日事迹卷四偏安排日事迹卷五偏安排日事迹卷六偏安排日事迹卷七偏安排日事迹卷八偏安排日事迹卷九偏安排日事迹卷十偏安排日事迹卷十一偏安排日事迹卷十二偏安排日事迹卷十三偏安排日事迹卷十四

偏安排日事迹卷一

崇禎十七年﹝甲申﹞四月丁亥﹐福王至自淮安府。

王諱由崧﹐神宗孫﹑先福王常洵之子。常洵﹐鄭貴妃出﹔開邸河南府。十四年﹐流賊陷河南﹐遇害﹔世子播遷河北。終制嗣封﹐毅宗手擇宮中寶玉帶付內使賜之。十七年﹐復因寇入河北﹐流離入淮安。時北都失守﹐毅宗慘崩﹔以倫﹑以序﹐應屬福王﹐而迎立潞王之議起。潞王名常淓﹐神宗侄也。因江南在籍諸臣恐福王立後﹐或追怨「妖書」及「挺擊」﹑「移宮」等案﹐謂潞王立﹐則不惟釋罪﹐且邀功耳。時以廢籍少宗伯兩入畱都倡議者﹐錢謙益也。於是兵部侍郎呂大器主謙益議甚力﹐而右都禦史張愼言﹑詹事姜曰廣然之﹐丁憂山東僉事雷演祚﹑禮部郎中周鑣亦往來遊說﹔獨「逆案」爲民阮大鋮與鳳陽總督馬士英密﹐且心冀燃灰﹐書言不可。時王聞﹐懼不得﹐立書召南竄總兵髙傑與黃得功﹑劉良佐協謀擁戴。劉澤淸素狡﹐先附立潞議﹔至是﹐以兵不敵﹐攺計從傑等。南都諸臣不知也﹐方列王不孝﹑不悌等七款貽漕督史可法轉貽馬士英爲立潞王地﹔不知傑等與士英已歃血議立王矣。可法知事勢已決﹐始具舟楫啟迎﹔而吏科李沾與禦史郭維經﹑陳良弼等復倡言於內﹐然持異議者猶呶呶也。獨沾歷階而上﹐面折大器云﹕『今日之事何事﹗論典禮﹐則禮莫重於尊君﹔論典兵﹐則兵莫先於衛主。倘有異議者﹐卽以一死殉之』﹗禮成告廟﹐約二十八日登舟迎駕。至是日淸晨﹐大器意尙猶豫﹔沾心忿﹐馳至各臺臣所﹐欲追尋異議之人﹐方定。先數月前﹐士英書約沾等云﹕『北事果眞﹐只有論序親賢﹐早正名位﹐吾輩方可不負朝廷﹑不禍身家』﹔故沾爭甚力。二十九日﹐王舟抵燕子磯。三十日﹐以王禮見百官﹐素衣角帶﹐待茶款語。語及大行﹐輒哭失聲﹔語嗣立﹐輒遜謝。

五月戊子朔﹐福王謁孝陵﹔入謁奉先殿﹐出駐行宮。羣臣進見勸進﹐辭。

初一日﹐首謁孝陵﹐避禦路﹐自西門入﹐祭告隕泣。畢禮﹐問「懿文太子陵安在」﹖遂往瞻拜。已入朝陽門﹐由東華門﹐步過殿陛﹐謁奉先殿﹔出西華門﹐止內守備府。諸臣入朝﹐拜訖﹐共商戰守﹐可法奏對良久。禦史祁彪佳奏以紀綱法度爲立國本﹐言頒大號及用人二事。朝罷會議登極﹐﹝�﹞監國爲便﹔蓋愈推愈讓﹐見王志復國恥﹐無亟登大位心。乃以金鑄監國寶。

己丑﹐羣臣上箋勸進﹔凡三上﹐不允﹐止允監國。

庚寅﹐福王監國於南京。

是日﹐王先行拜天禮﹔升殿﹐受監國寶。羣臣禮畢﹐始退。兵部侍郎呂大器心怵前議﹐欲請後日卽登極﹔禦史祁彪佳力爭﹐謂『監國之名極正﹔今不兩日卽登極﹐何以服人心而謝江北諸將士﹗宜俟發喪滿服後』﹗從之。初﹐揚州進士郭元勛聞迎潞議﹐密言於工科左李淸﹔淸曰﹕『禍從此始矣﹗神宗四十八年徳澤猶系人心﹐豈可捨孫立侄﹗況應立者不立﹐則誰不可立。萬一左良玉扶楚﹑鄭芝龍扶益﹐各挾天子以令諸侯﹐誰禁之者﹗且潞王旣立﹐置福王何地﹗死之﹐抑幽之耶﹖是動天下兵也』﹗時艸野聞立潞非序﹐皆不平﹔及王監國﹐人心乃定。

以監國諭天下大赦。

諭曰﹕『我國家二祖開天﹐昭宣鴻業﹔列宗纘緒﹐累積深仁。大行皇帝躬行節儉勵志﹐憂勤宵旰十有七載﹐力圖剿寇安民﹔昊天不弔﹐寇虐日猖﹐乃敢震驚宮闕﹐龍馭升遐﹕英靈訴天﹐怨气結地。嗚呼﹗痛哉﹗孤避亂江淮﹐驚聞凶訃﹔旣痛社稷之墟﹐益激父母之仇。矢不俱生﹐志圖必報。然度徳量力﹐徘徊未堪﹗乃玆臣庶敬爾來迎﹐謂「倡義不可無主﹐神器不可久虛」﹔因序謬推﹐連章勸進。固辭未獲﹐勉徇輿情﹔於崇禎十七年五月初三日暫受「監國」之號﹐朝見臣民於南都。孤夙夜兢兢﹐惟思迅掃妖氛﹐廓淸大難。徳涼任重﹐如墜谷淵。同仇是助﹐猶萊爾民﹗其與天下更始﹐可大赦天下』。

發大行皇帝喪﹐諭天下。

諭曰﹕『先帝天縱神資﹐丕承弘緒。適逢國步多艱﹐民生日蹙﹔勤學立政﹐罔有休暇——自有生民以來﹐未有如先帝之焦勞者也。不期以禮使臣﹐而臣以不忠報﹔以仁養民﹐而民以不義報﹕彜倫攸斁﹐報施反常——自有生民以來﹐未有甚於今日者也。馴見妖氛日熾﹐戮我赤子﹐辱我宗藩﹐毀我陵寢﹔四海人心﹐莫不欲滅此而朝食。乃先帝愛惜愈加﹐招撫彌切﹔無非欲化頑爲良﹑轉亂歸治﹗何皇天不弔﹐遂有今年三月十九日之事﹗爰及國母﹐掩昭相從。嗚呼﹗痛哉﹗孤𨿽渺質﹐片气猶存﹔暫膺監國﹐益切除凶。謹哀告於臣民﹐庶憐予﹝而﹞多助﹗喪禮依舊制﹐以日易月﹐二十七日釋服﹐毋禁民間音樂﹑嫁娶。督﹑撫﹑鎭守﹑都﹑布﹑按三司官員地方攸系﹐不許擅離職守﹔聞喪之日﹐止於本處哭﹝臨﹞三日﹐進香遣官代行。衛﹑所﹑府﹑州﹑縣土官﹐並免進香。諭告中外﹐咸使聞知』。

壬辰﹐以都察院右都禦史張愼言爲吏部尙書﹐補本部司官顏渾﹑梁羽明等。

以北推總兵張應元仍鎭守承天等處。

命兵部郎中萬元吉宣諭各鎭。

元吉先爲總兵髙傑監軍﹔至是﹐言『闖賊膽橫心雄﹐眈眈漕粟﹔且徐﹑鳳間諸鎭駢集﹐兵民未馴。欲親往軍﹐諭務令相安﹐以拒逆賊。又聞髙傑已駐揚州﹐請發萬金﹐並往犒勞賚﹔然後會同文武諭以大義﹐共固江﹑淮』。從之。元吉渡江﹐躬行諸鎭營﹐酌頒犒賚﹐勉以大義﹔又言『江南輦轂重地﹐不便安插家口』。諸鎭唯唯。時傳黃得功﹑劉澤淸﹑髙傑等爭占揚郡﹐元吉復泊舟儀眞﹔會得功先至﹐移書期以首倡協恭﹐共獎王室。得功得書﹐如元吉言﹔乃抄白來緘﹐馳視澤淸﹐與傑嫌始漸解。元吉請督輔可法速赴任﹐爲四鎭畫地分守。又以傑所率兵稍彊而橫﹐乃議以傑兵隸可法﹐外示親信﹑陰寓調劑﹔庶不至荼毒一方民﹕皆其苦心也。

禦史祁彪佳疏陳致治大本﹔監國嘉納之。

疏言﹕『殿下渙頒大號﹐沛發明綸﹔𨿽爲繼統﹐實同創業。以仁厚歸羣情﹐又以嚴肅定眾志﹕此明紀綱﹑飭法度之說也。伏望申諭羣臣﹕此時典制益當遵守﹐勿以多事逐紛爭之端﹔名器益當愼重﹐勿以乏才啟濫幸之實。人才不可不愛惜﹐而自媒之徑必不可開﹔官爵不可不攸崇﹐而躐遷之階必不可有。恩賞固宜普﹐當爲可繼之地﹐勿生無厭之覬覦﹔開釋固宜速﹐當核可原之條﹐勿紊罔貸之刑章﹗庶幾紀綱明﹑法度飭﹐然後以輕徭薄賦收民心﹑以舉賢錄才收士心﹑以信賞必罰收將卒之心﹐言守固﹑言戰勝矣。更有進者﹐殿下一心﹐尢爲紀綱法度之本。念敬天﹐則天休必滋至﹔念法祖﹐則祖澤益靈長﹔念勤民﹐則民情愈忻戴』。後其言皆驗。

允廷推﹐進南京兵部尙書史可法東閣大學士兼兵部尙書﹐攺南京戶部尙書髙弘圖爲禮部尙書﹑進東閣大學士﹐俱入閣辦事﹔總督鳳陽部院馬士英進東閣大學士兼兵部尙書﹑都察院右副都禦史﹐仍督鳳防。

時弘圖陳新政切要八事﹕一曰宣義問。欲下明綸正逆賊之罪﹐以鼓忠義。二曰禦講幄。欲不俟釋服﹐更日直講。三曰設記注。欲召詞臣侍立﹐記監國言動﹐送貯內閣。四曰睦親藩。欲依列聖踐極遣使各藩﹐賫璽書慰告。五曰議廟號。欲制列聖主﹐權附奉先殿﹐仍於孝陵側望祭列聖山陵。六曰嚴章奏。欲無使小人姦徒借端立說﹐脫罪思幸。七曰固江防。欲將江北﹑河北﹑山東等處正稅﹑本折等從崇禎十六年以至十七年盡行蠲免﹐無爲賊小惠所愚。八曰擇詔使。欲遣詞臣﹑科臣招徠朝鮮。���������並嘉納之。

甲午﹐升詹事府詹事姜曰廣爲禮部尙書﹑在籍禮部尙書王鐸以原官並兼東閣大學士﹐同入閣辦事。

曰廣附立潞議﹐故監國未點﹐命再推詞臣數人﹔乃更益以鐸﹑陳子壯﹑黃道周。疏上﹐曰廣與鐸俱點﹐亦見監國之無我也。曰廣尋辭尙書﹐禦攺左侍郎。

擬補科員張元始等。

凡六員。

升工部右侍郎兼都察院右僉都禦史周堪賡爲戶部尙書﹑兵部侍郎呂大器爲吏部左侍郎。起升原任陜西巡撫練國事爲戶部右侍郎﹐總督倉場﹔原任天津巡撫賀世壽爲刑部左侍郎。升太常寺卿何應瑞爲工部左侍郎﹑應天府尹劉士禎爲通政使司通政使。

國事﹐先撫關中﹔坐流賊不靖﹐戍。

乙未﹐攺補吏部司官倪嘉慶﹑華允誠﹑葉廷秀等。

嘉慶先爲戶部﹐以堂官侯恂錢糧注誤﹐閣臣可法先與同官知其敏練﹔允誠以兵部主事建言﹐廷秀以救黃道周攺補。

復起劉宗周爲都察院左都禦史。

宗周﹐先帝時以救言官熊開元﹑姜采等落籍﹔至是﹐召還。

命禦史祁彪佳宣撫江南。

北都之變﹐重以髙傑兵鎭揚州﹐江北士民奔避﹐無賴乘機搶掠﹔或假忠義名﹐荼毒從逆諸姓——蘇﹑松﹑常﹑鎭爲最。彪佳昔按吳﹐有威望﹔故命之。刑斬倡亂﹑宣布赦款﹑甄別有司賢否﹐三吳宴然。

命止江督袁繼咸入援。

風聞闖賊將東﹐故止之。

升吏部郎中徐一範尙寶司卿。

一範﹐先以禦史按河南﹐謫。

兵部請設江防水師﹐定額五萬﹔添設兩鎭﹐畫地分防﹔仍復操江總督文臣協理。俱允行。

舊制﹕操江總督﹐憲臣與勛臣並設。先帝時﹐欲專任誠意伯劉孔昭﹐故罷憲臣。至是﹐兵部從郎中萬元吉議﹐請復舊。從之。

升補李沾﹑張元始﹑沈胤培﹑左懋第﹑李淸等爲吏﹑戶﹑禮﹑兵﹑工科都給事中﹐羅萬象﹑錢增等爲各科左右給事中。

時刑科右錢增服制未終﹐疏辭﹔隨具「東南第一隱憂」一疏﹐�稱﹕『江以南蘇﹑松﹑常﹑鎭﹑杭﹑嘉﹑湖七郡之水﹐以太湖爲腹﹐以大海爲尾閭﹐以三江入海爲血脈。自吳淞淹塞﹐東江微細﹐獨婁江一派﹔而婁江之委七十里爲劉家河﹝一名下江﹞﹐乃婁江入海之道。東南諸水﹐全藉此以歸墟。考勝國時﹐劉家河自然深廣﹔運艘市舶﹐走集於此。國朝二百七十餘年﹐潮汐泥沙﹐日就淺狹﹔今漸漲漸滿﹐不一年竟成平陸。東流之水逆而西向﹐灌漑無資。若旱魃爲虐﹐則平疇龜坼。萬一大浸稽天﹐如萬曆之戊申﹑天啟之甲子洪流倒峽﹐震澤不能受﹐散漫橫潰﹐勢必以七郡之田廬爲壑﹐東南數百萬財賦盡委逝波﹔其於民生國計何﹗但事關大利害﹑大工役﹐非一郡﹑一邑所能濟。考之先朝水利﹐有專官特遣興役者﹐永樂間夏原吉白茅之役也﹔有端委撫臣奏績者﹐宣徳間周忱﹑嘉靖間李充嗣﹑萬曆間海瑞吳淞﹑白茅之役也﹕成迹具在。特在睿斷必行』。上嘉納之﹔令浙﹑直撫按速議舉行。

楚撫何騰蛟奏報恢復徳安府﹑隨州。

戊戌﹐吏部尙書張愼言陳中興十議。下部酌行。

一曰議節鎭。淮安﹑鳳﹑廬﹑荊﹑襄爲今日鎖鑰重地﹐宜申飭鎭撫大臣如九邊三協之類﹐分戍增堡﹐各扼險要。東西開閫﹐首尾相援﹔步騎兼屯﹐戰艦海舟添設於長淮﹑大江之間。沿北郡縣各積榖五千石或萬石﹐分儲立備﹐爲倉卒轉運之費。二曰議僑藩。或浙之處﹑嚴及江西之廣信﹑袁﹑撫﹐或閩﹑粵間﹐擇其可者。至府第﹑護衛官屬﹐暫從節省。三曰議開屯。於江北閒田﹐招集流遺開屯立業﹐給照免租﹔三年後﹐量徵課稅。縣府豪傑﹐以百夫屯爲百夫長﹐以千夫屯爲千夫長﹔用什五之法﹐就使守禦。四曰議叛逆。明諭在北郡縣﹐凡口稱僞官﹐有能立行梟示或擒拏者﹐賞。五曰議僞命。國家三百年養士之報﹐致有今日。諸屈膝靦顏之臣家屬在南者﹐量行舊籍﹐仍俟其歸正﹔不宜以風聞謠謗﹐卽行苛議。無論淸濁混而眞贗淆﹐旣無可還之轍﹐復恐增從逆之想。至若自拔來歸﹐尢從寬分別酌議。或原系廢籍﹑或曾經推擬﹑或原無官守﹑或有地方之責無兵馬之權﹐倘才堪一割﹑情可矜原﹐宜酌定一用之法﹔不當槪以死責。俟賊平論定﹐乃如唐肅宗時以六等定罪。六曰議褒卹。如範景文﹑倪元璐﹑李邦華等傳聞確者﹐立宜贈謚﹔余待詳核論定。七曰議功賞。一階半級﹐原用勸酬﹔恐爛羊酬爵﹑市飲售官﹐反增貪幸。今武爵稍寬﹐文職無濫﹔綜核名實﹐無開幸門。八曰議起廢。大行皇帝從諫如流﹐攺過不吝﹔初年定案﹐無容更議。嗣後戍遣﹑廢籍諸臣﹐淸論自在。假或雜揉並進﹐致傷先帝玉成之徳﹔務使廷臣協議﹐歸於至當。九曰議懲貪。邇來百司貪黷﹐成盜賊席捲之勢。今約在內都察院科道﹑在外撫按﹐廣刺貪吏﹐究贓重擬。十曰議漕稅。北漕萬有餘艘﹐除旗甲有數外﹐余綱司﹑柁工﹑挽夫不下八萬人﹐大半募自外江。今漕登近地﹐此十餘萬人無室無鄕﹐遊食不已﹐爲患非細﹔宜下廷臣酌議。俱嘉納之﹔命部酌行。

兵部請罷南京守備﹑參贊各官﹐依北都設京營等官﹔又請罷錦衣衛南﹑北兩鎭撫官。俱從之。

兵部郎中萬元吉議﹕『南京舊有內外守備及參贊各銜﹐今宜罷「南京」之名﹐宜存其舊﹐以示不忘恢復之意﹔而京營之制﹐宜視乎北﹐以別無敢偶尊之嫌。此後大小各教場﹐俱應攺稱京營。其總督﹑戎政﹑勛臣﹑協理﹑樞臣等官﹐俱宜如北。仍練戰兵﹐分爲十營﹔兼用土著。大漢止用軍校二百名﹐錦衣旗校止用軍校五百名。其錦堂上﹐止用一員﹐加提督官旗辦事銜。南﹑北鎭撫官﹐不必用﹔旣昭緩刑﹐且杜告密』。兵部覆請﹐俱從之。

己亥﹐命禦史陳丹衷宣諭江北。

丹衷﹐先以新進士疏請調廣西土兵往剿闖寇﹔故先帝特擢今官﹐命往調。至是﹐不果﹔攺宣諭江北。

允大學士史可法請督師淮﹑揚﹐召馬士英入閣輔政。

南都諸生盧涇材等上言﹕『南都幸朝廷門戶﹐而朝廷是天下根本。宜別命一督臣﹐使可法從中調度』。報聞。

庚子﹐命江南募兵兵部尙書張國維以原官回部佐理戎政。

起原任刑部尙書徐石麒都察院右都禦史﹐管副都禦史事謪戍解學龍以原官爲兵部左侍郎。

石麒﹐先帝時以議獄忤旨﹐削籍﹔學龍﹐以薦黃道周﹐逮戍。

升順天府丞張有譽戶部右侍郎﹐總督倉場。攺順天府尹王庭梅應天府尹﹐升江西左布政朱之臣太常寺卿﹑吏科左給事中左懋第太常寺少卿。

升吏科李沾太常寺少卿﹐提督四夷館﹔禦史郭維經應天府府丞﹐仍帶原銜管巡視城事。

維經以加銜崔﹑魏時故套﹐力辭。不允。

命復原任禦史陳藎原官﹐招募江南。

藎﹐先帝時爲文選吳昌時例轉﹔至是﹐以萬元吉薦﹐復官。

以總兵鄭鴻逵鎭九江﹑黃蜚鎭京口等處。

命上大行皇帝﹑皇后尊謚。

補禦史宗惇一等各道員。

凡二十四員。

以兵科陳子龍巡視京營。

起廢籍科臣章正宸等﹑臺臣詹爾選等。

科則正宸﹑楊時化﹑袁愷﹑莊鰲獻﹑熊開元﹑姜采﹑馬兆義等﹐臺則爾選﹑李長春﹑張煊﹑鄭友玄﹑李模﹑喬可聘等。時化﹑煊﹐後皆任北。

辛丑﹐起升工科都許譽卿光祿寺卿。

譽卿﹐先帝時以推升事爲謝升所糾﹐削藉。尋具疏以疾辭﹐不赴。

壬寅﹐監國卽皇帝位於南部﹐大赦﹔攺明年爲弘光元年。

詔曰﹕『我國家受天鴻佑﹐奕世滋昌。自髙皇帝龍飛定鼎﹐已卜無疆之歷矣。朕嗣守藩服﹐播遷江﹑淮﹔羣臣百姓共推繼序﹐跋涉來迎﹐請正位號。予暫允監國﹐攝理萬幾﹔乃累箋勸進﹐拒辭弗獲。謹於五月十五日祗告天地﹑宗廟﹑社稷﹐卽皇帝位於南都。猥以藐躬﹐荷玆神器。惟我大行皇帝英明振古﹐勤儉造邦﹔殫宵旰以經營﹐希蕩平之績效。乃潢池盜弄﹐鐘篪震驚﹗燕京掃地以蒙塵﹐龍馭賓天而上陟﹔三靈共憤﹐萬姓同仇。朕涼徳弗勝﹐遺躬抱痛﹔敢辭薪膽之瘁﹐誓圖俘馘之功﹗尙賴親賢戮力劻勷﹐助予敵愾﹗其以明年爲弘光元年﹐與民更始﹐大赦天下』。

命太監韓贊周管司禮監事﹔盧九徳爲司禮秉筆﹐提督京營。

癸卯﹐命馬士英入直佐理﹐仍掌兵部事。

可法將陛辭故也。時莆田國子生陳方策自京師回南﹐上書可法﹐謂『賊有未可緩圖者六﹕吳三桂屢與賊戰於畿輔﹐如不卽破賊﹐則賊主北客﹐曠日糧匱﹐不無望我接濟。北兵深入﹐策應漸遙﹔愚民無知﹐附賊日益。賊不遽殲﹐北將孤注﹐不無望我救援。賊兵糜爛﹐自成授首﹔北兵得志﹐勞著功成﹐不無望我犒賚。賊一潰敗﹐必走西秦﹔北不窮追﹐勢將南向﹐不無望我安頓﹔似未宜緩圖﹐所以待北兵也。獻賊躝楚侵蜀﹐蓄姦已深。今聞李賊陷京﹐寧不思逞﹗度其地勢﹐竊據上游﹔順流而東﹐金陵風鶴﹕似未宜緩圖﹐所以辦獻賊也。左鎭擁兵數十萬﹐何難戰徵﹔聞其兵丁﹐時亦肆掠。若不亟申大義﹐俾建殊勛﹔誠恐養寇成癰﹐必至於潰﹕似未宜緩圖﹐所以勵左兵也。京師以南﹑黃河以北﹐人受賊愚﹔咸知有偶僭之僞朝﹐而未知有中興之新主。喜詔﹑孝詔﹐所當亟頒﹕似未宜緩圖﹐所以挽民心也。山東差半降賊﹐尙有兗﹑靑﹑登﹑萊夙稱殷阜﹐堅壁固守﹔若不亟頒詔傳檄﹐愚民罔知適從﹐恐遭煽惑﹕似未宜緩圖﹐所以救東省也。京師五方雜處﹐何啻百萬生靈﹔誰無家鄕﹗誰無父母﹗似未宜緩圖﹐所以接回鄕也』。言多可采。

起升原任禮部侍郎顧錫疇爲禮部尙書﹐升少詹事黃道周爲禮部右侍郎﹑操江都禦史髙倬爲工部右侍郎﹑右中允羅大任爲國子監祭酒﹑順天府丞侯峒曾爲通政使司左通政﹑蘇松巡撫鄭瑄爲大理寺卿。

升太常少卿左懋第都察院右僉都禦史﹐巡撫應﹑安等處。

甲辰﹐命忻城伯趙之龍總督京營戎政。

分淮﹑揚﹑鳳﹑廬爲四鎭﹐以劉澤淸﹑髙傑﹑黃得功﹑劉良佐領之。

北都失﹐督﹑撫皆奔匿﹐鎭臣則思得善地而蠶食焉。賊駐宿遷﹐眾止二千﹐莫敢擊﹔惟心涎揚州﹐思圖息足。兼以擁立功﹐廟堂知驅之不得﹐遂立分鎭議﹐姑爲羈縻。閣部可法言曰﹕『從來守江南者﹐必於江北﹔卽六朝﹐猶爭雄於徐﹑泗﹑潁﹑壽間﹕不宜畫江而守明矣。但此時賊鋒尙銳﹐我兵气靡﹐備分力單﹔顧遠遺近﹐不可不擇所守﹐立定根基﹐鼓銳而前﹐再圖進取。宜分四藩﹕一爲淮﹑徐﹐一爲揚﹑滁﹐﹝一﹞爲鳳﹑泗﹐﹝一﹞爲廬﹑六。以淮﹑揚﹑泗﹑廬自守﹐而以徐﹑滁﹑鳳﹑六爲進取之基﹔江北之兵聲旣振﹐則江南之人情自安。然有四鎭﹐不可無督師﹔應屯駐揚州﹐適中調遣。其四鎭轄淮﹑海者﹐駐於淮北﹔山陽﹑淸河﹑桃源﹑宿遷﹑海州﹑沛縣﹑贛楡﹑鹽城﹑安東﹑邳州﹑睢寧隸十一州縣﹐經理山東招討事。轄徐﹑泗者﹐駐泗州﹔徐州﹑蕭縣﹑山碭﹑丰縣﹑泗州﹑盱眙﹑五河﹑虹縣﹑靈璧﹑宿州﹑蒙城﹑亳州﹑懷遠各州縣隸﹝之﹞﹐爲經理河北﹑河南開﹑歸一帶招討事。轄鳳﹑壽者﹐或駐壽﹑或駐臨淮﹔以鳳陽﹑臨淮﹑潁上﹑潁州﹑壽州﹑太和﹑定遠﹑六安各州縣隸之﹐經理河南陳﹑杞一帶招討事。轄滁﹑和者﹐或駐滁州﹑或駐廬州﹑或駐池河﹔以滁州﹑和州﹑全椒﹑來安﹑含山﹑合肥﹑六合﹑巢縣﹑無爲各州縣隸之﹐經理各轄援剿事。一切軍民聽統轄﹐有司聽節制。營衛原存舊兵﹐聽歸並整理。所轄各將﹐聽薦舉題用。荒蕪田地﹐俱聽開墾﹔山澤有利﹐皆聽開采。仍聽招商收稅﹐以供軍前買馬﹑置器之用。﹝每﹞鎭額兵三萬﹐歲供本色米二十萬﹑銀四十萬。所收中原土地﹐卽歸統轄。賊在河北﹐合力協防徐﹑淮﹔賊在河南﹐則各鎭防守泗﹑壽』。然於靑﹑兗﹑開﹑汝﹐似置不講。

命戶部速挽漕粟以濟軍糈。

禦史詹兆恆疏言﹕『今北漕漸次入南﹐而停江﹑淮者尙眾﹔運弁﹑旗甲折幹盜賣﹐獘蠹不一而足。宜急敕計臣﹕將在淮者﹐令漕臣路振飛督之﹔在京日者﹐令漕臣白抱一督之。星夜押發﹐銜尾入南。除補給京軍外﹐尢宜立運登庾﹐無久露泊江幹﹐致生意外』。從之。

罷淮撫路振飛﹔起原任巡撫田仰都察院右僉都禦史﹐巡撫淮﹑揚等處。

仰﹐閣臣士英梓裏﹔從廢籍超擢。

進伯黃得功爲靖南侯﹑左良玉爲寧南侯﹐各蔭子錦衣衛千戶。又封總兵髙傑興平伯﹑劉澤淸東平伯﹑劉良佐廣昌伯。大學士馬士英加太子太師﹐蔭子錦衣衛指揮僉事。

時江督袁繼咸入見﹐面奏曰﹕『封爵以勸有功。無功而伯﹐則有功者不勸﹔跋扈而伯﹐則跋扈者愈多』。上首肯。繼咸嘆曰﹕『事已成﹐柰何』﹗忻城伯趙之龍奏﹕『馬士英引傑過河﹐宜令往輯』。繼咸亦慫惥。上曰﹕『馬先生不肯去﹐柰何﹖今史先生願去』。繼咸曰﹕『皇上卽位之初﹐𨿽以恩澤收人心﹐尢當以紀綱肅下志﹐大抵君徳英明爲用。伏祈振作精神﹐申明法紀。冬﹑春間﹐淮上未必無事。臣等𨿽駑﹐願奉六龍爲澶淵之行』﹗上有難色。閣臣姜曰廣曰﹕『所言澶淵之行﹐非遽爲此事﹔然不可不時提此心』﹗繼咸又詣榻前﹐密奏曰﹕『左良玉𨿽無異圖﹐所部多降將﹐非孝子順孫。且皇上初登大寶﹐人心未免危疑﹔意外亦不可不防。臣當星馳回汛』。上允可。繼咸往閣﹐責閣臣可法不當遽伯髙傑﹔士英不悅。時人謂繼咸言𨿽正﹐然使諸臣果以序迎﹐則上何至書召﹐士英與傑又何得居功﹔亦不可謂非錢謙益﹑呂大器等罪也。繼咸尋還任。

乙巳﹐升禦史祁彪佳爲都察院右僉都禦史﹐巡撫蘇﹑松地方。

原任少詹事項煜自北遁歸﹐命下部察議。

煜旣爲僞太常寺丞﹐至是南還﹐猶入班行﹐顏色無怍。禦史陳良弼言﹕『先帝升遐之變﹐千古異常﹔總由大小臣工結黨納賄﹐淆亂紀綱。事極勢窮﹐以至爲貪邪斷送。賊到日﹐或迎﹑或竄﹐忠烈寥寥﹔可嘆也﹗先帝何在﹖煜逃生未已﹐忽混入班次。且彼居淸華﹐嘗以文章見稱。旣不能與李邦華﹑範景文諸臣捐軀殉難﹐或黃冠緇衣任其所往﹔乃突如其來﹐俛首貪戀﹐意欲何爲﹖萬一自媒得售﹐使載筆者記之曰「翰林學士煜偸生逃見﹐仍與某官」﹔寧不污史冊而戾聖治哉﹗時屯撫方孔照亦自北歸﹐有議陪推某缺者。戶科羅萬象面折其非﹐疏爭之﹔乃止。

諭禮部﹕考郊祀時享諸禮﹐一歲中幾祭﹖某親祭﹑某遣官﹐務照祖宗典制﹐詳開具奏。

命禮臣追上先福王﹑先妃尊謚。

從禦史朱國昌請也。

遣魏國公徐弘基祭孝陵。

以卽位告。又親祭告先福王﹑先妃於行宮。

丁未﹐吏部尙書張愼言疏薦舊輔吳甡﹑原任吏部尙書鄭三俊。命宥甡罪﹐陛見﹔三俊﹐不允。

愼言疏內先列甡督師稽緩與三俊誤用吳昌時二事﹐欲使天下共見其過﹐然後用之耳。兪甡﹑罷三俊﹐皆閣臣弘圖所擬也。

調考功司員外王重文選司郎中。

命速議熹廟張后尊謚。

風聞後已殉難故也。

升禦史詹兆恆大理寺左丞。

輔臣馬士英疏陳開國大計。允之。

一﹑雒陽殘破後﹐聞聖母尙寓郭家寨﹔當急圖近養。一﹑皇考遇難後﹐匆匆槁葬﹔宜遷梓宮護送南來﹐擇吉壤安厝。一﹑宜敕禮部擇吉愼選淑女﹐以繼中宮。一﹑諸藩流離﹐恐姦宄生心﹔或爲所挾﹐不利社稷。凡僑寓者﹐宜俱差官迎置近地﹔俟中原恢復﹐各還原封。疏奏﹐命輔臣可法遣迎聖母﹔親藩事﹐禮部酌議。

詔封疆失事各官﹐不許起用。

時劉孔昭言﹕『臣讀前詔內罪廢各官﹑「逆案」內計典贓私﹐俱不得輕議﹐惟置封疆失事於不言。今日禍及君父﹑傾頹廟社﹐封疆之罪猶當追論﹐以正國法﹔而擬議詔款中﹐仍畱此一段之肺肝﹐以再誤陛下。天下事﹐尙忍言哉』﹗時監軍僉事宋劼亦言﹕『天下人才﹐多壞於門戶。每擇一題﹐因豎標援人﹑陷人﹔則占風望气者景附雲集﹐致眞正介特之士不得效用。宜如先臣楊士奇言﹕以天下心官天下人﹐以天下官官天下才』。皆可其奏。自此﹐門戶之說滋矣。

起用原任禮部侍郎錢謙益。

謙益以主潞議懼禍﹐時科臣李沾有定策功﹐故浼沾疏薦爲巧護地。臺臣陳良弼不平﹐言﹕『陛下以親﹑以賢﹐當正大統。乃龍江覲駕﹐謙益邪議撓止。時科臣李沾相對詫異﹐與臣等並持公論。及事定﹐謙益猶現身密間﹔沾對臣曰「此時尙議論不歸正乎」﹗今忽以謙益與黃道周﹑黃景昉等同薦黃扉﹐臣憂姦人鉆用﹐心不可測﹗當陛下前﹐不惜一死爭之。退﹐仍與沾爭﹐彼謂爲吾鄕﹐不得不調停矣。調停同鄕情面﹐不顧紊胤朝廷﹐是何心哉﹗謙益大節已失﹐公論共斥。閱沾薦疏﹐原借名正人君子﹔而於眾瑜中﹐混以瑕邪﹗從來誤國宿套﹐牢不可破。願以臣疏與沾疏懸之國門﹐發下文武諸臣共……』。疏奏﹐沾無以屈也。

江楚督臣袁繼咸疏陳致治定國大計。嘉納之。

疏言﹕『自古國祚久長﹐有開創﹐必有中興﹔然致治在於得人﹐而守國必先審勢。所云致治必先得人者﹐何也﹖宋之髙宗﹐亦號中興﹔然上不得與武丁﹑周宣比烈﹐次亦不得與漢光﹑唐肅絜盛者﹐「知人善任使」弗講也。武丁知傅說﹑甘盤之賢而終任之﹐故能集鬼方之勛﹔周宣知吉甫﹑方叔之賢而終任之﹐故能致車攻之盛﹔光武知鄧禹﹑寇恂之賢而終任之﹐故能誅莽﹑戮囂﹐掃赤眉﹑銅馬之焰以光復舊物﹔肅宗知子儀﹑李泌之賢𨿽不能終用﹐猶能不失其用﹐故能芟夷安﹑史﹐克復兩京。髙宗則不然。知李綱﹑趙鼎之賢而不能用﹐用而不能信﹔以小人參之﹐卒令淪落以老。其始終所信任者﹐惟黃潛善﹑汪伯彥﹑秦檜﹑湯思退之徒﹔以致主勢日卑﹑親恥不雪﹐靦顏臣仇爲萬世笑。其得偏安一隅﹐猶幸爾。臣願皇上於在廷諸臣知而已用者﹐任之信之﹐勿使小人參之﹔在野諸臣未及用者﹐明詔廷臣各舉所知﹐一如髙宗求舊學﹑光武褒卓茂故事﹐蒲輪徵召﹐贊襄大業﹕則商﹑周﹑建武之隆﹐可立致也。臣故曰﹕致治必先得人也。臣所云守國必先審勢者﹐何也﹖自昔論建都者﹐右西北而左東南。以西北之勢足起東南﹐東南之勢不足起西北﹔亦據六朝﹑五代﹑弱宋之成迹論耳。我髙皇帝龍飛淮甸﹐定鼎金陵﹐卒能芟羣雄﹑驅蒙古﹑取中原﹐安在東南不可起西北哉﹗今皇上纘承大統﹐宅定鎬京﹔攻守先後之大勢﹐不可不早計。不先自治而遽圖敵﹐立敗之道也。臣以爲金陵之界限在大江﹐而淮南﹑江北實爲屏蔽﹔金陵之咽喉在潯陽﹐而湖南﹑襄﹑樊實爲門戶。頃聞叛將潰兵蟠結淮南﹑江北間﹐小民漸喪樂生之心。若不及時區畫﹐一旦大寇憑陵﹑內姦響應﹐得無寒心﹗湖南獻賊僅遁﹐千里蒿萊﹔襄陽必爭之地﹐闖逆設防頗固。鎭臣左良玉並全力以往﹐計日可歸版圖﹔然復而不守﹐與不復何異﹗蓋守襄陽﹐則必設重鎭。設重鎭﹐則必宿重兵﹔設重鎭﹐則必須厚餉﹕皆不可不從長計議也。臣竊謂欲料理淮南﹑江北﹐則必處置潰兵。乞密詔督﹑撫二臣審察順逆﹕眞心就我戎索﹐則分信地﹑足額餉﹐申明紀律﹐毋爲百姓煩苦﹔或中懷觀望﹐急乘寇勢未睹﹐破碎其黨。𨿽有焦爛﹐寧忍小痛以除大毒﹐臣以爲愈於養癰。欲料理湖南﹐則宜別簡風力重臣撫治其地﹐選補廉吏﹐戢和難民﹔招來商賈﹐疏通巴蜀﹑黔﹑粵之貨﹐以濟公私。欲料理襄﹑樊﹐則必開帥府﹑宿重兵。俟規模初定﹐然後搜括舊田﹐大興屯種﹔且耕且守﹐爲持久計。夫襄﹑樊守﹐則可由宛﹑葉以圖關中﹔淮南﹑江北守﹐則可由歸徳以圖河南﹐亦可由彭城以圖河北。攻守大勢如此﹔若欲爲畫江捨腹裏而就邊角﹐則腹裏共邊角愈蹙﹐此輸著耳。臣故曰﹕守國必先審勢也。然臣終以明斷爲請﹗人材之貞邪消長﹐理而已矣﹔國勢之攻守得失﹐機而已矣。理非明不能晰﹐機非斷不能割﹕臣以爲得人﹑審勢之要也』。疏奏﹐閣臣士英疑汪﹑黃等語刺己﹐深恨之。

督師輔臣史可法徙淮﹑揚。

己酉﹐詔議生祖妣﹑神廟著貴妃尊謚。

加淮撫田仰兵部右侍郎。

升兵部郎中萬元吉太僕寺少卿﹐監理江北軍務。

補吏部司官夏允彜﹑余揚等。

命潞王暫居杭州府。

辛亥﹐復原任禦史鄭友玄原官﹐督理兩淮鹽法。

友玄﹐崇禎時以考選錢糧未完﹐配。

詔督師輔臣可法遣官訪大行皇帝梓宮並太子﹑二王。

從少詹管紹寧請也。

詔議先妃謚號。

壬子﹐命祈雨。

禦史郭維經言﹕『聖明禦極將兩旬矣﹐一切雪恥除凶﹑收拾人心之事﹐分毫未見實著。且僞官縱橫於鳳﹑泗﹐悍卒搶攘於瓜﹑儀﹐焚殺劫擄之慘漸過江南﹔丰鎬一片地﹐不知將來成何光景﹗而廟廊之上不聞動色相戒﹐惟以漫不切要之務﹐盈庭而議﹔以致乘便門而爲鉆窺之隙穴﹑斗疾足而作富貴之階梯﹐舉朝人心如狂如醉。數日以來﹐匹夫匹婦呼天憤抑﹐釀成災祲。伏乞早降綸音﹕凡內外文武諸臣洗滌肺腸﹑從公起見﹐毋違道以干譽﹑毋拂民以從欲﹔凡刻薄偏私以及恩怨報復種種故習﹐盡期湔除﹐一意以辦賊復仇爲念。卽此公忠上徹玄昊﹐自召天和。仍敕在京諸臣﹐遵古制齋禱』。從之。

進公魏國徐弘基﹑侯靈璧湯國祚﹑安遠柳祚昌﹑伯誠意劉孔昭﹑南和方一元﹑東寧焦夢熊﹑成安郭祚永宮銜﹐蔭子有差。

予司禮監太監韓贊周﹑盧九徳各弟侄一人錦衣衛指揮僉事﹐﹝賚﹞銀﹑幣有差。

魏國公徐弘基疏薦原任南兵部尙書熊明遇等。報聞。

勛臣薦文臣﹐始此。

吏部尙書張愼言乞休。不允。

時勛臣劉孔昭﹑趙之龍等皆怒愼言薦舊輔吳甡﹐朝罷﹐羣臣詬於庭﹐至目爲朋黨姦欺﹐所用皆私人﹔聲徹殿陛。閣臣弘圖等解之﹐乃退。孔昭又言﹕『先帝無聲色遊幸之好﹑無神仙土木之費﹐飭法明刑﹐銳心雪恥。緣諸大吏營私黨惡﹐票擬之中﹐暗伏機關﹔聲气之中﹐黨同非類。事權功令﹐盡濟其貪殘之用。廉恥喪而人心散﹐大勢土崩﹐重不可返。迨賊騎臨城﹐主亡國破﹐殉節僅數人﹔其餘從逆﹐盡爲美官。今潛逃南中者﹐大率皆受僞命﹐爲賊作內應﹔否則﹐南走胡﹑北走越耳。銓臣不驅除擊攘﹐且汲汲議用。乃以誤國罪臣﹐巧爲推轂﹔勢不盡傾江南不止』。又言﹕『愼言原有二心﹔當告廟決策定立主上之際﹐阻難姦辧』。疏奏﹐愼言疏辧﹐且乞休。閣臣弘圖等亦以不能戢和文武﹐各疏乞休。俱不允。禦史王孫蕃言﹕『愼言治事﹐南銓底冊靡憑。或用人偶不合﹐勛臣宜平心入告﹐以候上裁﹔未有呼大小九卿﹑科道於庭﹐而大罵冢臣如今日之異者。「安國在尊君」﹐勛臣尙未聞乎』﹖督輔可法言﹕『吳甡持斧建牙﹐聲譽特簡﹔止因奉命討賊遲遲其行﹐遂蒙先帝罷歸﹐復催促至京擬戍金齒﹕此甡之過也。然甡奉命之日﹐正敵入犯之時﹔原候唐通兵爲剿賊助﹐敵不去則兵不前﹐故屢請行未允﹕此甡過之可原也。年來仕路不淸﹐病在黨同伐異。或以不肖之最﹐百足不僵﹔或以可用之才﹐一眚永錮。臣生平拙守﹐不解異同﹔如監國詔內「起廢」一款有除封疆﹑「逆案」﹑計典﹑贓私不準起用一段﹐臣爲去之。誠以國事之敗壞非常﹐人才之匯徵宜廣﹔未可仍執往例耳。後來不知何故﹐復入此等字面。此示人以隘﹐不欲以天下之才盡供天下用也。今宜捐去成見﹐一屏虛行。如甡之過﹐則還以過﹔如甡之才﹐則用其才。王路蕩平﹐何容偏欹﹗況北都之變﹐文臣固多誤國﹐武臣豈盡矢忠﹗若各執成心﹐日尋水火﹐文武不和﹐臣切不願諸臣存此見也』。已府丞郭維經言﹕『可法去「逆案」一語﹐爲失言之過』。報聞。時謂南逃諸臣不宜輕議﹐用孔昭言亦是﹔然喧爭非體﹐故孔﹑蕃等及之。

詔議優卹北都殉難諸臣。

從禦史陳良弼請也。

癸丑﹐復蔭劉澤淸子錦衣衛千戶。

以先帝時曾擬封伯故也。

命十七年練餉已徵者盡數起解﹐無得幹沒﹔明年全豁免。舊餉﹑遼餉﹐速催。

甲寅﹐命督師輔臣史可法祭泗﹑鳳陵﹐左良玉祭顯陵。

告卽位也。

輔臣爲士英陳恢復大計。命議行。

士英言﹕『吳三桂﹐宜速行接濟﹐在海有粟可挽﹐有金聲桓可使﹐而又可因三桂臣款�。原任知縣馬紹愉﹐陳新甲曾使款�﹔昔下策﹐今上策也。當咨送督輔﹐以備驅使』。詔可法便宜行。

乙卯﹐封關門總兵西平伯吳三桂爲薊國公﹐給誥券﹑祿米﹔發銀五萬兩﹑漕米十萬石﹐差官賫送。

先因三桂承命移三城入抵關﹔方抵關而京城失﹐三桂遂舉義發喪﹐乞師北庭﹐始敗叛將唐通﹐覆其師。已復三敗闖逆﹔逆西遁﹐遂引北兵入京師。事聞﹐詔以三桂破賊復仇﹐功在社稷﹔乃進封。戶部侍郎賀世壽言﹕『先帝神武﹐魁柄獨持。只以求治不效﹐日夜焦迫﹐未免爵一人過其量﹑罪一人溢其罰。今日更化善治﹐莫若肅紀綱而愼刑賞。如吳三桂奮身血戰﹐彷佛李﹑郭﹔此乃可言功拜爵﹐方無愧。若乃口頭報國﹐豈遂幹城﹗河上擁兵﹐曷不敵愾﹗恩數已盈﹐功名宜立。不則﹐天下且謂人主不愛嚬笑而輕名器矣。臣願皇上申明國紀﹐爲制治計』。國子監典籍李模言﹕『當日擁立之事﹐皇上不以得位爲利﹐諸臣何敢以定策爲名﹗甚至侯﹑伯之封輕加鎭將﹐於義未安。況皇上正位丰鎬﹐乃先帝所憑依﹔將以大復仇而光前烈也。

卽在諸鎭將﹐事先帝未效桑楡之收﹑事皇上未彰汗馬之績﹐案其實亦在戴罪﹝之﹞科﹔而予之定策﹐其何敢安﹗諸鎭果負血性﹐必大慰先帝殉國之靈﹐庶堪膺皇上延世之賞。若以今日無功﹐洊膺勛爵﹔尙宜再四辭免﹐必明臣誼。臣實不願光復未臻﹐而大體先褻。至於絲綸爲重﹐勿因大僚而過煩﹔拜下宜嚴﹐勿因泰交而稍越﹔繁纓可惜﹐勿因近侍而稍寬。明王必防其漸﹐然後綱維不墮矣』。

命興平伯髙傑安頓揚州城外﹔仍迅統前徵﹐以應東師。

起升禮部右侍郎陳子壯爲禮部尙書﹐掌詹事府事﹔少詹管紹寧爲正詹事﹐諭徳徐汧﹑吳偉業爲少詹事。

子壯﹐崇禎時以議宗藩不宜更制﹐削籍。汧﹐時裏居﹔感憤時事﹐貽同事書曰﹕『今日賢邪之辧﹐不可不嚴﹔而異同之見﹐不可不化。以君民爲心﹐則和平立至﹔不必合黨連羣﹐而自無不同。以職掌爲務﹐則猷念各分﹔不必破黨渙羣﹐而自無不異。用人者執此爲衡﹐其忠君愛民﹑精白乃心者爲君子﹐否則小人﹔修職就業﹑竭節在公者爲君子﹐否則小人。流品區明﹐澄敍無舛。故人謂異同立﹐而賢邪之界限以明﹔不知異同化﹐而賢邪之流品始出。夫以先帝十七載幹惕﹐卒使鼎湖泣於寇孽﹑椒殿傾於賊烽﹐其故何與﹖良由頻﹝年﹞以來﹐是非混淆﹐士大夫精神智慮未嘗爲君民勤卹﹑爲職掌究圖。極其末流﹐乃至漠視主上﹐如胡﹑越之瘠肥﹔委身寇仇﹐若秦﹑楚之朝暮﹕豈不痛哉﹗今者吾皇中興﹐百爾在位﹔自當洗心滌慮﹐事我一人。有能匡弼吾君者﹐則登之﹔不然﹐如鸇逐雀﹐勿疑也。有能奠麗斯民者﹐則庸之﹔不然﹐爲苗去莠﹐勿後也。有能殫心職業者﹐則陟之﹔不然﹐校官秕政﹑便文自營﹐勿貸也。毋以體骨不媚﹐遠耿介特立之人﹔毋以悃愊無華﹐失專心向公之士﹗毋喜聞聲之浮慕﹑援助之實繁﹐濫收趨勢遊利之宵類﹔毋因一事之快心﹑片言之順意﹐誤用呈身換面之憸流。除凶雪恥﹐端有賴矣』。汧有上當事七款﹕一曰辧人才﹑二曰課職業﹑三曰惇寅恭﹑四曰勵廉恥﹑五曰核名實﹑六曰納忠讜﹑七曰破情面﹔語多可采。

命江﹑淮賑濟北歸難民﹐嚴禁掠奪。

丙辰﹐命議河督黃希憲﹑齊撫邱祖徳﹑晉撫郭景昌等罪。

禦史朱國昌言﹕『北都之變﹐三督﹑撫一時並逃﹐駢集吳會﹔未雨乏綢繆之防﹐禦寇無死綏之勇。方之賣國降敵﹐止爭「先去」﹔律以失陷封疆﹐尙多「一逃」。乞敕廷臣申明大法』﹗遂下部看議。

偏安排日事迹卷二

六月丁巳﹝朔﹞﹐大學士髙弘圖自請往江幹督漕糧登庾。從之。

命補記注侍班官。

時戶科羅萬象因勛臣忿爭﹐以肅朝儀﹑和文武爲言﹐具請「以票擬還閣臣﹑以參駁予言路﹐並設記注侍班官」。從之。

戊午﹐命遣官往北監營先帝山陵﹑祔葬祖陵﹐並申祭告。

從禦史米壽圖言也。

命內制國璽﹐權以金代玉。

上大行皇帝尊謚曰「紹天繹道﹑剛明恪儉﹑揆文奮武﹑惇仁懋孝烈皇帝」﹐廟號「思宗」﹔皇后曰「孝節貞肅﹑淵恭莊毅﹑奉天靖聖烈皇后」。

時議定先帝廟號﹐禮臣顧錫疇擬「幹宗」﹔「思」則閣臣弘圖擬也。

上皇祖母鄭貴妃尊謚曰「孝寧溫穆﹑莊惠慈懿﹑憲天裕聖太皇太后」。

上皇考先福王謚曰「貞純肅哲﹑聖敬仁懿恭皇帝」﹐皇生母某氏曰「孝誠端惠﹑慈順貞穆皇太后」。

謚號𨿽依興獻帝例﹐然不稱「宗」﹐人以爲得體﹔疏末云「徽稱鴻號﹐從此薦加無窮」﹐則非也。

尊皇嫡母先福王妃鄒氏曰「恪貞仁壽皇太后」。

時遣官奉迎﹐猶未至也。

追謚先妃黃氏曰「孝哲懿莊﹑溫貞仁壽皇后」。

己未﹐命原任都督陳洪範來京陛見。

議北使也。

庚申﹐命旌卹淮安鄕紳﹑士民及有功將士。

督師輔臣可法言其誓死固守﹑力拒闖逆故也。時原任河南僉事呂弼周持李自成令箭﹑僞書至﹐被擒﹔淮民叢射殺之。

命速頒河北﹑山東詔。

督輔可法疏言﹕『聞四月二十四日吳三桂大敗賊兵於一片石﹐賊踉蹌入都﹐盡掠貲財﹔於四月二十八日遁訖。靑州士紳﹑軍民殺其僞將軍﹑僞道﹑僞府﹐余相繼殺僞者十處。我皇上進膺寶籙﹑正位舊都﹐在山東﹑北直尙未通曉。萬一人心渙散﹐固盡棄前功﹔卽或割據分爭﹐又漸生後患。乞諭該部院擇選廷臣賫監國﹑卽位二詔﹐直抵山東﹑北直一帶曉諭﹔庶人心有歸﹐大統立復』。從之。

壬戌﹐召「逆案」爲民阮大鋮暫冠帶來京陛見。

先是﹐故輔周延儒再召﹐大鋮迓之江幹﹐情甚摯。延儒慮「逆案」難翻﹐問大鋮「廢籍中﹐誰爲若知交可用者」﹖大鋮舉原任宣府巡撫馬士英對。時馬士英猶編戍籍﹐忽起鳳陽總督﹔已知爲大鋮薦﹐甚感。至是﹐因以邊材薦大鋮﹐且言『臣至浦口與諸臣面商定策﹐大鋮從山中致書於臣﹐及操臣劉孔昭以力掃邪謀﹑堅持倫序﹐臣甚韙之。但本官天啟年間曾任吏科都﹐時同官魏大中爭缺﹐本官𨿽退讓﹐與當時諸臣嫌隙遂開﹔因牽入魏忠賢「逆案」。其實本官旣未建祠﹑未稱功頌徳﹐徑坐以陰行贊道。夫謂之「贊道」﹐已無實迹﹔且曰「陰行」﹐寧有確據﹗故臣謂其才可用﹑罪可宥也』。疏上﹐閣臣皆不可﹔士英曰﹕『我自任之』。旨﹐卽士英手票也。

命工部議建宗廟。

補總兵牟文綬後軍都督府僉書﹐提督巡捕營﹔杜弘域右府僉書﹐提督大教場。

命公弘基﹑伯夢熊掌左中都督府印。

以楊振宗爲都督同知﹐充安慶總兵。

議復懿文太子故號及靖難諸臣謚。

從太僕少卿萬元吉請也。元吉言﹕『皇上前謁孝陵﹐徐問懿文太子園陵所在﹐親爲展拜。臣隨諸臣後﹐莫不手額。先臣楊守陳嘗請修「建文實錄」云「國可廢﹐史不可廢」。弘治中﹐布衣繆恭伏闕上書﹐請復建文故號﹐爵其後裔奉祀﹔敬皇帝勿罪。夫減曲直不載﹐不若直陳其事而示之﹐以無可增加也。削廟號弗隆﹐不若引景帝故事﹐還懿文當日追尊故號﹐祀之園寢而配以建文君也。乞敕廷臣廣集眾議﹕「建文實錄」作何開局纂修﹖懿文故號﹑祀典作何釐正﹖至靖難死事諸臣﹐謚﹑蔭尙缺﹔羨遜國之君臣何厚﹐愧此時之忠義多虧﹗良由髙皇帝褒余闕﹑斥危素﹐風勵備至﹔靖難以後﹐正气漸削﹐故釀爲今日獪猾之徒屈膝拜僞。請將靖難死事諸臣及北京各省直城陷殉難諸臣﹐敕諸司備歸采錄﹐編成一書﹔令分別二等﹐各予謚﹑蔭﹑廟祀﹐頒行學宮﹐廣示激勵』。又疏言﹕『先帝天資英武﹐銳意明作﹔禍亂益滋﹐何也﹖則寬嚴之用偶偏﹐而任議之途太畸也。先帝初臨海宇﹐懲逆璫用事﹐剝削正气﹔固嘗委任臣工﹐力行寬大矣。諸臣狃之﹐爭意見之玄黃﹐略綢繆之桑土﹔敵入郊圻﹐束手無策。先帝赫然震怒﹐一時宵壬乘間中先帝以用嚴﹕凡廷杖﹑告密﹑加派﹑抽練﹐使在朝者不暇救過﹐在野者無復聊生﹔然後號稱振作﹐乃敵氛如故﹑■﹝寇﹐女代攴﹞祻彌張。十餘年以來﹐小人用嚴之效﹐彰彰如是﹔先帝悔之﹐於是更崇寬大﹐悉反前規。天下以爲太平可致﹐諸臣復競賄賂﹐共肆欺蒙﹔每趨愈下﹐再攖先帝之怒﹔誅殺方興﹐宗社繼沒。蓋諸臣之孽﹐每乘於先帝之寬﹔而先帝之嚴﹐亦每激於諸臣之玩。臣所謂「寬嚴之用偶偏者」﹐此也。國步至今﹐艱難之極。乃議者求勝於理﹐而不審勢之重輕﹔好伸其言﹐多不顧事之損益。蓋殿上之彼己日爭﹐閫外之從違遙制。卽如昨歲督師孫傳庭擁兵關中﹐識者俱以爲不宜輕出﹔出則糧絕兵敗。關一不守﹐形勢遂失。然亦有逗撓議之者矣。賊旣渡河﹐臣卽語今閣臣史可法﹑姜曰廣﹕急撤關寧吳三桂﹐俾隨樞輔迎擊﹐可以一勝﹔勝則都城始固。旣先帝召對﹐亦曾及此。然已有蹙地議之者矣。及賊勢燻灼﹐廷臣或勸南幸﹑或勸出皇儲監國南都﹔語不擇音﹐要亦權宜。然已有邪妄議之者矣。由事後而觀﹐咸追恨議者之誤國﹔倘事幸不敗﹐必共服議者之守經。天下事無全害﹐亦無全利﹔大率類是。當局者心怵無全利之害﹐非朴誠通達﹐誰敢違眾獨行﹗旁持者偏見無全害之利﹐意气筆鋒﹐必欲彊人從我。臣所謂「任議之途大畸」者﹐此也。乞皇上究前事之失﹐爲後事之鹽﹐以寬爲體﹑嚴爲用。蓋崇簡易﹑推眞誠之謂寬﹐而濫賞縱罪者非寬﹔辧邪正﹑綜名實之謂嚴﹐而釣距索隱者非嚴。寬嚴得濟﹐任議乃合。仍求於任事之人﹐嚴核始進﹐寬期後效﹔毋令行間再鍾藏垢﹑邊才久借燃灰﹐誠牧之以嚴﹐自可任之以寬矣』。疏奏﹐俱嘉納之。

總兵劉良佐率兵攻臨淮﹐不克。

先是﹐良佐兵馬自山陽下﹐沿途淫劫。臨淮民聞其將至﹐嚴兵固守﹔良佐怒﹐攻之﹐不下。禦史朱國昌言﹕『臨淮湯沐邑﹐何物麼魔﹐鼠竄之餘﹐復鴟張至此﹗乞敕督師便宜撫剿』。已良佐開鎭於彼﹐眾稍懼﹔良佐亦慮兵民深怨﹐移駐壽州﹐乃解。

癸亥﹐命原任陜西總兵官趙光遠提督川﹑陜軍務﹐加都督同知。

加原任遼東巡撫黎玉田兵部尙書。

以同吳三桂破賊也。

加舊輔臣謝升上柱國少師兼太子太師﹑原任禦史盧世■﹝榷﹐氵代木﹞太僕寺卿﹐賜敕書獎諭﹐賚銀﹑幣有差。

升與世■﹝榷﹐氵代木﹞﹐皆徳州人。時傳言兩臣仗義起兵﹐擒斬僞官﹔故有是命。然升已攺面事北﹐再爲輔臣。惟世■﹝榷﹐氵代木﹞出拜詔﹐然未聞起兵也﹔起兵者﹐爲生員謝陛。

補科員黃雲師等。

兵科等科黃雲師﹑鍾斗﹑吏科等科左右給事熊維典﹑陸朗﹑張希夏﹑戶科等科給事中王士鑅﹑楊時化﹑袁鎧。士鑅﹑鎧俱服未闋﹔鎧尋卒於鎭江﹐鯁直不壽﹐人多惜之。

命齊庶人知墭等隨班朝謁﹐列勛臣後。

以舊居南京故也。時謂南京旣爲帝都﹐知墭等應遷﹔許朝謁﹐尢非體。咸以咎禮臣顧錫疇。

詔以追尊謚號播告中外。

禮臣顧錫疇因請補建文帝廟謚﹑景皇帝廟號並靖難諸臣謚﹐又請增理學名臣從祀先師者。俱從之﹔從祀一議﹐終寢。

禮部請建立恭皇帝專廟。命廷臣集議。

時禮臣顧錫疇欲矯睿宗失﹐建專廟﹔別太廟也。

興平伯髙傑攻揚州﹐不克﹔城中民亂﹐殺進士鄭元勛。

傑旣奉旨駐城外﹐又堅欲入城。時傑兵素驕﹐自山東南下﹐所掠不貲﹔揚人已心恐。及抵揚﹐咸罷市登陴﹐太守馬鳴騄畫守禦策甚備。不能入﹐猶日掠沿村婦女。揚人愈恐﹐守益堅﹔且議出戰﹐柔脆非敵也。元勛素豪俠﹐欲居調停功﹐出羊酒勞軍。傑自明無他﹐止欲安頓一軍家小﹐便進徵耳﹔元勛許之。時鳴騄已升海道﹐尙在郡﹐與推官湯來賀商之﹔皆曰「不可」。闔城士民亦同聲言傑兵淫掠狀﹐願死守。傑怒﹐分兵困城。城中故殷富﹐多木客﹑鹽賈﹔乃共出財守備﹐街衢多樹木柵﹐釘﹝﹖﹞上下爲深溝。傑升髙望﹐知不可攻﹐頓兵善慶庵焚掠﹐城外煙火蔽日﹔而無賴居民﹐間亦乘機爲利。淮揚撫黃家瑞聞變來揚﹐百姓遮道訴狀﹔家瑞集有司﹑紳衿﹑父老於城樓﹐軍民環堵聽。元勛曰﹕『髙總鎭何害﹐不令入城﹖』眾嘩曰﹕『城外殭屍徧野﹐惡得無害』﹗元勛大聲曰﹕『亦有揚人自相殺者﹐豈盡髙鎭』﹗眾聞﹐嘩益甚。有被傷百姓在城中者解衣前﹐示傷﹔萬眾俱怒﹐指元勛爲傑黨。元勛恐﹐疾趨下城﹔社兵持刀及之﹐碎其屍。傑益怒﹐力攻城﹔守益堅。閣部可法自請督師至揚州﹐詣傑營﹔傑必欲得鳴騄甘心﹐爲元勛報仇。可法爲之解釋﹔且曰﹕『朝廷守土官﹐豈可擅殺』﹗乃館可法於福緣庵。閣部之行也﹐以川兵三百自隨﹐傑疑之﹔卽分與二百人﹐然傑疑如故。時鳴騄避泰州任所﹔而傑防可法甚嚴﹐一切出入文移﹐必呈傑始達可法。尋以亂民橫殺﹐鄕紳疏參鳴騄﹔眾皆以爲傑彊之也。可法畱傑營月餘﹐不得要領﹐而揚人亦苦於城守﹔乃以瓜洲宅傑。

授福府書堂官陶瀚等六人各錦衣衛指揮僉事﹐子孫世襲本衛千戶。

河南鄕官丁啟睿俘僞官陳奇等以獻。命解京正法。

啟睿﹐故總督兵部尙書﹔疏言伊弟參將啟光等所獲也。計歸徳府同知﹑知縣等官凡七人﹐俱一日擒之﹔恢復全郡。然啟光塘報云﹕闖賊脇上中箭﹐至眞定府固關死——皆訛也。

命勘議原任總督王永吉。

禦史周元泰言﹕『永吉侈談方略﹐釣譽獵聲﹔先帝超級升遷﹐授之東撫。及北兵東向﹐堵禦無術﹔不閱月﹐連陷七十餘城。登撫曾櫻偏一隅﹐兵單將弱﹔陷一城﹐則一城報。永吉擁有全齊﹐兵權在握﹔敵走於前﹐兵尾於後﹐不報陷城而報復城。故同一失陷也﹐櫻則爲罪﹐永吉則爲功﹔居然攺撫爲督矣。十七年正月﹐逆賊過河﹐據有三晉﹔所望捲甲前來保衛神京者﹐永吉也。乃三月十九之報哄傳﹐而永吉安在﹖夫邊督擁有重兵﹐當眞﹑保告急時﹐調度各撫﹑聯絡諸帥奮臂入援﹐神京固金甌無恙矣。卽不然﹐當京城失守後﹐亦宜協同吳三桂迅掃逆氛﹐以報先帝深仇。胡乃削髮被緇﹐望風鼠竄﹐以羞朝廷而誤中國﹐負先帝特達之知﹔此其罪豈尋常逃難比』﹗時永吉亦自疏待罪。詔責以不同吳三桂殺賊﹐乃削髮先回﹐罪無所逃﹔命速勘議。

兵科陳子龍言﹕『守江之策﹐莫過水師﹔海舟之議﹐更不容緩。請委兵部主事何剛訓練』。從之。

命法司及巡城禦史蘇獄﹐分應釋﹑應豁爲三等﹐從公舉行。

工部尙書程注乞致仕。允之。

命議殉難﹑從逆諸臣。

禦史宗惇一言﹕『先帝之變﹐九廟飲痛﹔而傳聞在廷諸臣仗義死節者﹐自範景文﹑李邦華而下﹐僅得十餘人。其餘拷者拷﹑逃者逃﹐甚至爲逆賊艸詔﹑屈節稱臣者﹐大半皆讀書中祕﹑蕊榜特達之人﹔眞犬彘不食其餘矣。乞敕九卿﹑科道博訪死難諸臣﹐從優議卹﹔或錫以謚蔭﹐或建祠旌表。至從逆稱臣輩﹐或比之畔逆之律﹐籍其身家﹑捕其苗裔。使薄海內外﹐曉然知殺身成仁者﹐不但垂芳百世﹐而且隆及子孫﹔忘君事賊者﹐不但身名不保﹐而且巢卵俱盡﹕不人鼓忠義﹐捐軀討賊者哉﹗臣又聞在內﹑在外各官﹐臨難偸生﹑塗形逋逃者﹐益復不少﹔𨿽與從逆有間﹐而官守﹑臣誼兩難俱容。或槪行削奪﹐處以考工之法﹔或酌量情罪﹐治以士師之條。統惟敕部察行』﹗疏上﹐得旨速議。時吏部主事夏允彜憂居﹐著「降賊大議」﹔其言曰﹕『或問「唐肅宗安祿山之亂六等定罪﹐首大辟﹐次賜自盡﹐次重杖一百﹐次三等流貶﹔今可彷否」﹖曰「是不同。唐長安𨿽破﹐玄﹑肅猶存﹔先帝何在﹖君崩臣活﹐較玄﹑肅時宜加一等」。或問﹕「唐徳宗於朱泚破城﹐先斬降泚罷任官崔宣﹑洪經綸等﹔徳宗至鳳翔﹐又斬喬琳﹑蔣鎭﹑張光晟等。今可彷否」﹖曰「是亦不同。泚初起﹐止姚令言諸逆黨耳﹔非崔宣等助之﹐豈能橫行若此﹗今闖勢久成﹐諸降賊者自負恩喪節﹐而非闖逆同起事﹔則盡法中有差等」。或問﹕「先帝嘗有欽定「逆案」﹐可彷否」﹖曰「是又不同。魏逆𨿽危宗社﹑殺害妃嬪﹑屠戮忠良﹐而非僭位弒主也。今逆賊﹐豈魏逆比。從逆當加等﹐何疑」﹗或曰「視唐之六等空加一等是矣﹔何以定之」﹖曰「重者辟而加籍﹐次辟﹐次自盡﹐次重杖乃戍﹐次遠戍﹐最輕者流近地﹔無貶法也」。或曰「加罪一等﹐實仍六等也。今之降賊者﹐以何等罪﹐定何等刑」﹖曰「宋企郊﹑張嶙然﹑黎志升﹑韓琳﹑安伸﹑白廣恩﹑陳永福等﹐從賊攻陷城池﹐或爲搜宮﹑或爲用刑﹐皆大逆﹐非從逆﹔不在此數。所謂「從賊」者﹐皆都城破後屈節者耳。其最重者﹐如何瑞徵﹑楊觀光﹑韓四維﹑黨崇雅﹑薛所蘊等受賊寵任﹐爲賊僞大臣者也。周鍾手艸僞詔﹐指先帝爲「獨夫」﹐稱逆賊爲「堯﹑舜」者也。楊枝起本無官﹐而投身請降﹐且僞任文選者也。光時亨﹐阻先帝南遷﹐身又降賊者也。楊廷鑑﹑陳名夏﹑魏學濂﹐或獻條陳﹑或定儀注﹑或請催漕﹐此彌天罪也﹕爲首等。降逆爲要秩﹐且視舊加升——如庶吉士徑受僞編簡﹑科道攺爲弘文﹑少卿攺爲正卿等職﹐非投順最先﹑諂佞最深﹐何以至此﹗爲二等。如降賊仍爲僞官﹐要𨿽不攺其舊﹐亦是受賊寵用——尊如僞卿寺﹑要如僞弘文﹑僞吏政﹑僞諫議﹑僞漕院﹑直指等官﹐何容末減﹗爲第三等。如已受僞官﹐爲所疏遠﹑不甚著名者﹐爲第四等。初曾受拷﹐不能自固而降﹑又不甚著名者﹐爲第五等。獻金﹑獻女以媚賊求免者﹐而北故未受僞官者﹐爲六等﹕似亦至平矣。內有已受賊官﹐於五月十四日以未聞賊敗﹐先自逃回者﹐視本等或減一﹑或減二等﹔又有非五月十四以前爲北復竄歸者﹐身投司憲﹑良心未減﹐或於本等議減等。惟至今未歸﹑歸而不出﹑𨿽云逃歸實受賊差委將爲內應﹐此無論逃於何時﹐斷難減也」。或又曰「唐以早定六等﹐致從逆益堅﹐再召史思明亂。今刑章太峻﹐無乃激之叛乎」﹖曰「臣子所論者﹐一法而已矣﹐或誅亂而亂定﹐或養亂而亂滋。諸降賊者﹐皆誤國庸臣﹐非縱檢橫才也。賊之滅亡﹐豈附逆者能支﹗然國家不可不立一法﹐以待殺賊歸國者。凡諸從逆未歸之家﹐羈其妻子﹑錄其家產﹔俟之三年﹐有能擒賊巨魁﹑建功於國者﹐赦。𨿽極重如宋企郊等﹐苟能斬闖賊並劉﹑牛等賊﹐亦赦之可也。惟終於不歸﹐卽加等誅族﹑沒籍﹐又非六等可論矣」』。

乙丑﹐召原任大學士蔣徳璟入閣。不至。

徳璟疏言﹕『臣負先帝大恩﹐有大罪三。臣於諸臣中獨受先帝非常知遇﹐而今先帝安在乎﹗佐理無狀﹐誤主辜恩﹕大罪一也。臣𨿽班次在後﹐遇事妄言﹐同官每爲咋舌﹔而先帝每優容之。卽兵餉一事﹐各邊虛冒甚多﹔先帝令臣與戶部堂司商核釐汰﹐意在蠲加派以恩卹窮民﹔而兵日虛﹑民日困﹑餉亦日絀﹐臣因循不效﹐坐致鞠凶﹕大罪二也。同官七人﹐範景文等皆能殉難﹔而臣以獨存﹐臣愧六臣矣﹗臣與陳演同時罷官﹐演被拷死﹔而臣以先出獨存﹐臣又愧演矣﹗臣潛蹤水次﹐隱忍迂延﹔旣不能如屈原抱石自沈﹐又不能如虞允文借兵督戰。徒托恢復之虛詞﹐以自文其苟全性命之實迹﹐臣又愧部院諸臣矣﹕大罪三也。臣負三大罪﹐而尙可靦顏陛見﹐以廁足於中興佐命名賢森布之目哉』﹗疏奏﹐上兪之﹔命回籍﹐候召用。

大學士髙弘圖請罷。不允。

弘圖﹐先爲禦史﹐曾疏詆東林﹔及再經起補﹐又以不附魏璫罷。至是﹐阮大鋮召對﹐歷辧冤狀﹐言弘圖素知臣者。弘圖乃力言「逆案」不可翻﹐士英與大鋮俱怒﹔故乞罷。

起張肇林爲通政司使左參議。

命勘議原任戶部侍郎吳履中。

履中自北歸﹐具疏待罪。時金壇士紳檄云﹕『先帝焦勞十七年﹐無日不臥薪茹膽﹔諸臣世恩三百載﹐何人不食稅衣租﹗賊入宮而莫救﹐焉用股肱﹗臣賣主而乞降﹐是何心肺﹗旣已攀龍髯而莫逮﹐卽當奮螳臂以爭先。平時乏嫠婦之憂天﹐百身莫贖﹔此際倘厲鬼以殺賊﹐九死如飴。柰何周鍾以名宿之士口談忠﹑許大節不奪﹐乃授僞職弘文館學士﹔呂兆龍本獧薄小兒濫登科甲﹑當思感恩獨深﹐乃受僞職成都府同知。漢司隸依然仍舊﹐莽大夫向遽美新﹗不歌文山之「正气」﹐君子固所含羞﹔更聞危素之履聲﹐賊黨亦應起憎。魏閹不過弄權﹐凡媚璫尙從逆論﹔李賊敢行弒帝﹐豈僞官可以順存﹗至若吳履中﹐諫垣頗著直聲﹐居鄕猶存厚道﹔方觀學政﹐晉署尙書。旣熟講「明倫」之兩字﹐何難從先帝於九京﹔而屍行燕邸﹐旣不卽拚殘軀﹐「殺身成仁」之謂何﹗鼠竄裏門﹐又不先謁新君﹐「爲國忘家」之謂何﹗中興今幸有帝﹐無煩抱器於白馬西雝﹔恢復不患無人﹐何得借口於黃冠故里﹗若設身畱有用﹐江左之管夷吾欲存﹔正恐人盡如君﹐南朝之李侍郎安在﹗周鍾﹐本朝館選也﹔豈不聞方學士之麻衣上殿﹗吳履中﹐本朝戶侍郎﹔豈不聞段司農之正笏擊泚﹗一則過船再彈別調﹐一則再來不直半文。至於兆龍﹐又何足道哉』﹗

丙寅﹐起升原任禮部侍郎錢謙益爲禮部尙書﹐協理詹事府。

起補原任簡討張居﹑黃文煥等原官。

大學士姜曰廣乞休。不允。

曰廣言﹕『前見文武紛競﹐旣慚無術調和﹔近睹「逆案」掀翻﹐又愧無能預寢﹗遂使先帝十七年定力﹐頓付逝波﹔皇上數日前明詔﹐竟同覆雨﹕惜哉﹗夫「笑罵由人﹑好官自我」﹐臣生來無此心臉﹔所惜者朝廷典章﹐所畏者千秋淸議而已』。又言﹕『王者爵人於朝﹐與眾共之﹔祖宗會推之典﹐所以行之萬世無獘也。昨者﹐翻「逆案」之舉﹐遵內傳而罷會推﹔此不可之大者。斜封墨敕﹐口助處分﹕種種覆轍﹐載在史策。皇上亦知內傳之故乎﹖總由鄙夫熱心仕進﹐見擯公論﹔遂乞哀內庭﹐綫索關通。夫旣在內庭﹐豈詳外事﹗但見其可憐之狀﹑聽其一面之辭﹐不能無動者﹐人情也。而外庭口持淸議之人﹐亦有貪婪敗類之事﹐授之口實﹐得以反唇﹔而內庭遂以爲盡皆如是也。間以事情密聞於上﹐及得意旨﹐轉授之鄙夫。平臺一對﹐演集舊文﹐膏唇鼓舌﹐立談取官﹐同登場之戲。最可恨者﹐陰持會推之柄﹐陽避中旨之名﹐使人敢怒而不敢言﹔而天下事從此不可爲』。疏奏﹐勛臣朱國弼﹑劉孔昭等交疏攻之。

吏部尙書張愼言四疏乞休。允之﹔賚銀﹑幣﹐給應得誥命﹑恩蔭。

愼言辭表有云﹕『先帝山陵未卜﹐而臣之祖父母先受絲綸﹔靑宮皇子安在﹖而臣之子孫妄叨恩蔭。況風聞不足進驅虎狼﹐回首長陵而下松■﹝禾秋﹞﹑黍稷﹐諸臣何以爲心﹖而猶侈口論功乎』﹗愼言淸執有望﹐人皆惜其去。

禮部請選立中宮。詔以列聖﹑先帝之仇未報﹐不許。

上嘉廟張后謚曰「孝哀慈靖﹑恭惠溫貞﹑偕天協聖悊皇后」。

旣以後崩問未確﹐故緩宣詔。

命太僕寺少卿萬元吉再往揚州﹑臨淮﹑六合一帶調輯軍民。

元吉臨行上言﹕『臣屢閱北來塘報﹐有「闖賊被殺」一語﹔臣愚度之﹐似是「稇載而還」爲確。當賊攻陷京城﹐師老志驕﹐原有敗道﹔今被創入秦﹐更挑精壯﹐垂涎東南。恐將士在上游者卻而趨下﹐在北岸者急而渡南﹔金陵武備素弱﹐何以當此﹗臣入都將近十日﹐竊窺人情﹐類皆積薪厝火﹐安寢其上。爭功者﹐思爲史冊之矯誣﹔角才者﹐不顧公論之注射﹕舌戰徒紛﹐實備不講。一旦有急﹐不識諸臣置皇上於何地﹗伏乞申諭臣工﹐盡洗前習﹔毋急不可居之功名﹐毋冒不可違之淸議﹕務萃羣謀﹐以制一勝』。嘉納之。

丁卯﹐命繕寫「欽定逆案」進覽。

禦史詹兆恆言﹕『自崔﹑魏煽禍﹐毒危宗社﹐幸先帝入繼大統﹐芟夷內難﹔於是以首惡正兩觀之誅﹑黨從列「春秋」之案﹐凜如也。然臨馭十有七年﹐此輩日夜合謀﹐思燃溺灰﹔先帝神明內斷﹐確不可移。今梓宮夜雨﹐一抔未幹﹔太子諸王﹐六尺安在﹖仇恥未復﹐悲痛常在聖心﹔而忽召見阮大鋮﹑還以冠帶﹐使屢年「欽案一遽同糞土﹐豈不上傷在天之靈﹑下短忠義士之气乎』﹖疏奏﹐命錄進。

戊辰﹐謚已故輔臣劉一燝「文端」﹑賀逢聖「文忠」。

一燝﹐先被魏忠賢削奪﹔逢聖﹐居家殉難﹐故得謚。

揚州城啟。

先是﹐揚州久閉﹐客主俱疲﹐督輔可法無如之何。適原任兵科陳泰來至城外﹐請挺身入城﹐反復開諭﹔於是兵民怨漸解。城中士民出見﹐髙傑亦加意撫慰﹔門始啟。

命北回各官俱回籍候議﹐不許瀆奏。

通政司劉士禎言﹕『北都諸臣鼠竄南還﹐謂宜埋名省愆﹔乃包羞忍恥﹐賫疏求上。不曰臣畱生以圖恢復﹐則曰臣倡義以佐中興﹔不曰乞骸骨以歸故里﹐則曰寬殘生以養親平。臣每讀之﹐且訝且鄙﹗𨿽不敢謂不死之人﹐盡屬逆孽﹔但旣稱有籌可展﹐何不與黎玉田﹑吳三桂連袂誓圖殺賊﹐而顧踉蹌苟全﹖且恩詔業寬一面﹐欲歸卽歸﹐何必仰煩天聽﹗乞立渙嚴論﹕凡一切從北遁回﹐不分大小文武﹐俱回家靜聽﹐不許瀆陳。卽其中有未降而逃與降而旋逃者﹐總令束身裏居﹐俟事久論定』。允之。

己巳﹐詔議郊祀大典。

禮部言﹕『郊社分祭﹑合祭﹐本朝典制先後不同。謹案洪武二年十一月冬至﹐祀昊天上帝於圜丘。三年五月夏至﹐祀皇地只於方澤。行之數年﹐風雨不時﹔髙皇帝斷自宸衷﹐舉合祀之典。乃命卽圜丘舊址爲壇而以屋覆之﹐名大祀殿。洪武十年十一月丁亥﹐合祀於奉天殿﹔以大祀殿未成也。十一年冬十月工成﹐命禮部去前代之祭﹐歲止一祀﹔以首春三陽開泰之時﹐每歲親祀﹐以正月上辛行禮。十二年正月己卯﹐合祀天地於大祀殿。此髙皇帝釐正﹐允爲定制者也。自文皇帝遷鼎燕京﹐恪守未攺。至嘉靖九年﹐世廟從廷臣議﹐始更爲南北分祀。萬曆三年﹐準閣臣張居正疏﹐復從合祀禮。今中興之日﹐實艸昧之時。若刪繁就簡﹐郊祀大典﹐宜一稟髙皇帝合祀之制﹐於孟春上辛﹐歲一舉行﹔若以分祀之制﹐自世廟更定。統惟裁斷』﹗疏奏﹐敕廷議具奏。

以總兵吳志葵鎭守吳淞。

兵部侍郎呂大器疏劾馬士英。以「惜體和衷」諭之。

大器以定策不合﹐自知不爲時容﹐疏攻士英甚力﹔皆正論也。內又牽及總督何騰蛟﹐謂其以三月巡撫﹐藉士英力奧援速化﹔識者非之。

大學士王鐸入京。

東平伯劉澤淸入朝。

澤淸初主立潞議﹔至是陛見﹐欲自解免﹐極詆東林與江北黨�誑言害己。又言﹕『中興所恃﹐全在政府。舊用大帥﹐自應廷臣公推﹔今用宰相﹐亦須大帥參同』。退謁閣臣姜曰廣﹐曰廣微以先日聲气諷﹔澤淸作色曰﹕『我在先帝時爲東林所賣﹐被彈無完膚﹔不盡殺此輩不止』﹗曰廣默然。越數日﹐疏糾呂大器﹑雷演祚薦張捷﹑鄒之麟﹑張孫振﹑劉光斗等。又條陳保邦八款﹐首規政府﹑末刺朋黨﹐攻江北尢力﹔語絕恣肆。

辛未﹐命內臣王肇基督催省直錢糧﹔已而罷之。

閣臣弘圖以內遣不可開也。

命吏部卽日會推東撫。

壬申﹐命嚴核從逆諸臣。

閣臣士英以薦阮大鋮爲中外攻﹐甚忿﹔大鋮亦語人云﹕『彼攻「逆案」﹐吾作「順案」相對耳』。於是士英疏攻從逆﹐謂『闖賊入都﹐侍從之班﹑淸華之選﹐素號正人君子皆稽首賊庭﹐如科臣光時亨﹑龔鼎孳等以及陳名夏﹑項煜等﹐不可枚舉。更有大逆之尢﹐如庶吉士周鍾勸賊早定江南﹐衣冠之梟獍﹔宜加赤族』。又言﹕『今累累啟事罪廢諸臣﹐其案亦先帝所定﹔何以通不遵依﹗於所愛而登之天者﹐卽曰先帝原無成心﹔於所惡而錮之淵者﹐卽曰先帝定案不可翻』。疏上﹐命科﹑道官逐名核奏。

東平伯劉澤淸請早正年號。部覆﹐已之。

澤淸乞以今歲五月爲弘光元年﹐以慰民望。禮臣顧錫疇謂『明詔已頒﹐難於再更﹔宜示不忘先帝』。遂已之。

太僕少卿萬元吉請卹死事總兵猛如虎等。下部議。

如虎守南陽﹐闖賊攻城﹐戰甚力﹐傷賊精兵數千人﹔城破﹐死之。又參將劉士傑﹑遊擊郭門﹑守備猛先捷俱以剿獻﹑操二賊﹐力戰死﹔故元吉及之。

癸酉﹐命驅逐原任山西巡撫郭景昌出都﹐革其職。

景昌先按山東﹐以糾故輔楊嗣昌被逮﹐民哭送盈道。及起楚﹑晉二撫﹐俱未到。至是﹐禦史朱國昌糾其不法﹔命驅逐遠去——同鄕輔臣鐸惡之也。

大理寺寺丞詹兆恆進「欽定逆案」。

聞閣臣士英亦於是日進「三朝要典」矣。

乙亥﹐復懿文皇太子謚曰「興宗孝康皇帝」﹑常妃曰「孝康皇后」。上建文君謚曰「嗣天章道﹑誠懿淵恭﹑覲文揚武﹑克仁篤孝讓皇帝」﹐廟號「惠宗」﹔馬后曰「孝湣溫仁﹑貞哲睿烈﹑襄天弼聖讓皇后」﹔景皇帝謚曰「符天建道﹑恭仁康定﹑隆文布武﹑顯徳崇孝景皇帝」﹐廟號「代宗」﹔汪後曰「孝淵肅懿﹑貞惠安和﹑輔天恭聖景皇后」﹕頒告天下。

皆禮臣顧錫疇擬也。

丙子﹐復冠帶阮大鋮言「剿賊實著」與「防江兩合﹑三要﹑十四隙」。納之。

大鋮言﹕『臣觀連年國不振﹐人心渙也﹔聯絡行﹐則人心自固。然荊﹑襄﹑楚﹑豫﹑淮﹑海﹑靑﹑徐延袤三千餘里﹐賊從出之路﹐卽我防賊而失之之路也。賊巢窟在秦﹐則犯我者定從潼關趨陜﹑鞏而出洛﹐此其中路﹔從魚河堡﹑韓城﹑朝邑渡河而窺保徳﹑蒲州﹑安邑﹐此其東路﹔從韓中﹑信陽而窺鄖﹑襄﹐此其南路。待其來犯﹐起而應之﹐而我人心已風鶴矣。何如聯絡一定﹐卽敕授六鎭臣率重兵由汝寧與楚之撫鎭由徳安而合駐於南陽﹐以扼其中路﹔徐淮鎭臣率重兵與遼鎭吳三桂合兵而駐於臨淸﹐以扼其東路﹔左鎭之偏裨率重兵駐於襄陽﹐與鄖撫徐起元以扼其南路。蓋駐兵太遠﹐賊蔓難圖﹔太近﹐恐孤軍易裹。扼此數處﹐堅壁淸野﹐以逸待勞﹔俟約會集齊而後分兵進取﹐此穩著﹑此上策也。控扼一固﹐便謀進而駐南陽者可以漸偪於鞏﹑洛﹐駐臨淸者可以漸逼於懷慶﹐駐鄖﹑襄者可以漸偪於房﹑竹﹔漸聯﹑漸固﹑漸偪﹐而賊之鴟張豕突俱化爲釜魚矣。夫從前用兵之失﹐只是集眾兵孤注於前而後無一應著﹐所以一敗之後﹐至於不可收拾。倘南陽進﹐而敕皖撫率兵由六﹑汝以接應之﹔臨淸進﹐而敕淮陽一鎭率兵由鄒﹑滕以接應之﹔鄖﹑襄進﹐而川撫率兵由夷陵﹑荊州以接應之﹕則我師知後勁有人﹐膽气自壯﹐萬無潰喪可虞。此接應一著﹐斷斷不可預策者也。此外﹐如�������������用董卜松落番人﹐會西寧之義旅﹔從甘肅山丹﹐以發蜂躉懷袖之難﹔募遣鞏﹑雒之人﹐以入於商﹑雒南﹔而用間牒﹐爲潼關裏應外合之人。大約忠信可以激人之眞心﹑金錢亦能得人之死力﹐權𨿽不可預設﹐機實可以互施』。又言﹕『守長江者﹐有三要﹑兩合﹑十四隙可言。何謂三要﹖江自湖口來﹐小孤而下蓮花﹑白沙諸洲﹐股數不一。直至黃石磯﹑趨皖城﹐橫衿如帶﹔與南岸雁儀緊對﹐不過四﹑五里而遙﹐可以夾扼﹕此一要也。過此爲長風夾﹑三江口﹑柘澗灣﹑烏沙夾﹑麻布料﹑六百杖﹑梅埂﹑銅陵夾﹑紫沙﹑丁家洲﹐水面浩渺﹐支派細分。直至荻港﹐其股又合﹔南岸板子磯與北岸泥■﹝氵義﹞斜對﹐不過六﹑七里而遙﹐可以夾扼﹕此又一要也。過此爲舊縣蘆席夾﹑教化度﹑上三山﹐其支派復分。直至蕪湖﹐其股又合﹔南岸淸風樓與北岸蟂磯相對﹐可以夾扼﹕此又一要也。何謂兩合﹖賊自上游南窺者﹐必由東流﹑雁■﹝氵義﹞﹑八都﹑殷家匯﹑烏沙夾﹑山口鎭以至池口﹑靑溪﹐而近江之岸有香口﹑黃湓河以隔之﹔水路必由小孤﹑黃石磯﹑長風夾﹑羅剎磯以至靑溪﹐而與陸兵始能聚會﹕此一合也。池口﹑靑溪而下﹐沿江陸路皆牛車棚水含缺之處﹐路如鋸齒﹐人馬難行﹔必欲銅婆鋪﹑五溪橋﹑靑陽﹑南陵﹑石簣渡山路以抵蕪湖。至蕪湖﹐水陸輳集﹕此一合也。何謂十四隙﹖江自東流而下﹐南岸如香口﹐其源直接建徳堯城渡﹐與彭澤皆通﹔此處不慮賊分枝下船襲我水師乎﹖再下則有黃湓河口﹐其源直接雞兒灘﹐東通殷家匯﹔宜防與香口同也。再下則有大通河口﹐其源直接靑陽﹑吳田鋪諸處﹐宜防與黃湓河同也。再下則爲荻港河口﹐其源直接靑陽﹑繁昌﹐宜防與大通河同也。再下則有魯港﹐其源直接下方渡﹑石簣渡﹐宜防與荻港同也。再下則爲蕪湖河口﹐其源直接涇縣﹑旌徳﹐其宜防更倍於魯港矣。再下則爲姑孰溪采石口𨿽緊繞太平城下﹐而其源直接宣城﹑黃池﹐宜防更倍於蕪湖口矣。以北岸言之﹐對雁■﹝氵義﹞則有安慶山口﹐其源直接太湖倉巷﹐通宿望漳﹑潑諸河﹐此急宜防者也。下此爲樅陽河口﹐其源直接羅剎河﹑廬江諸處﹐宜防與山口同也。再下則爲湯家溝﹐此桐城出榖■﹝氵義﹞路﹐宜防與樅陽同也。再下則爲灰河﹐其源直接無爲﹑廬江﹐宜防與湯家溝同也。再下則爲泥■﹝氵義﹞﹐其源直接無爲州城﹐宜防與灰河同也。再下則爲濡溪口﹐此乃巢河出江大路﹐宜防萬倍於諸處矣。再下爲西梁山河口﹐此乃私鹽興販之藪﹐與南岸和尙港姦徒呼吸相應﹔尢爲要道宜防矣。山川形勢﹐了然如此。乞敕兵﹑工二部﹕兩合之地﹐必集水陸重兵。三要之處﹐作速相地估工。如雁儀宜築﹝堡﹞與安慶相聯﹐泥■﹝氵義﹞必築堡與荻港相聯﹐蟂磯必築堡與蕪湖相聯﹔分置遊巡之兵﹐遠發陸地之撥。務以兩合聯絡三要﹐以三要弭控此十四隙﹕斯江防固矣』。疏奏入﹐服其詳明﹔然未能行也。

丁丑﹐吏部侍郎呂大器乞致仕。允之。

大器堅主立潞議﹐慮有後禍﹐以親書「告廟祝文」抄錄送閣。其謝表末有云﹕『臣自此雲遊遠涉﹐恐當事者誤以往名遠瀆天聽﹐致形蹤無獲﹔臣不敢不預爲請明﹐入譏其橫』﹝﹖﹞。

應安巡撫左懋第疏請北行。命吏﹑﹝兵﹞二部酌議。

時懋第聞母訃﹐自請解任北行。且曰﹕『如得叩頭先帝梓宮之前以報察核之命﹐臣死不恨』﹗上許之。

逆賊張獻忠攻破重慶﹐瑞王並原任巡撫陳士奇﹑監司陳其赤等皆遇害。

時兵民死者甚眾﹐婦女俱砍手死。

贈死難沭陽知縣劉士璟山東僉事。

士璟﹐先爲揚郡訓導﹔轉沭陽令。北兵至﹐竭力捍禦﹔城破﹐不屈死。

命治內臣何志孔罪。旣而釋之。

初﹐寧南侯左良玉接監國詔書﹐不肯拜。江督袁繼咸貽書良玉﹐備道上倫序之順﹔乃開讀如禮﹐屬內臣何志孔﹑巡按禦史黃澍入賀——實伺朝﹝廷﹞動靜也。澍陛見﹐面數馬士英不宜垂涎綸扉﹐棄皇陵入朝﹔又得張獻忠僞官周文江銀八千兩﹐題授參將﹕罪可斬。帝曰﹕『若有此事﹐先帝時何不糾舉』﹗然澍猶攻詆不休。時志孔亦隨澍詆士英﹔司禮監韓贊周叱志孔使退﹐將議處分。士英恐失良玉心﹐疏寬志孔﹔竟釋之。

戊寅﹐封左都督常應俊爲襄衛伯﹐食祿一千石﹔子孫世襲。

應俊以皮匠負上脫危﹐初授都督﹐世錦衣。至是﹐復進世封。

左都禦史劉宗周請駐蹕鳳陽﹐以圖恢復。命宣付史館。

宗周舟次近郊﹐疏言﹕『今日中興大業﹐捨討賊復仇﹐無以表陛下渡江之心﹔非決策親徵﹐何以作忠臣義士之气﹗至討賊次第﹐必先據勝形。江北淮﹑鳳等處𨿽立重鎭﹐尢當重在鳳陽﹐以駐親徵之師。蓋中都天下樞﹐東扼徐﹑淮﹐北控豫州﹐西顧荊﹑襄﹐南去金陵不遠﹔以此漸恢漸進﹐秦﹑晉﹑燕﹑齊必有應者』。又言﹕『先帝十七載憂勤﹐可對皇天而泣后土﹔一旦身殉社稷﹑罹古今未有之慘﹐而食報臣工如此之薄﹗何怪從逆諸臣累累若若﹐朝君臣而暮■﹝寇﹐女代攴﹞仇﹗昔人云「死者可怍﹐生者不愧」﹗仰惟陛下再發哀痛之詔﹐將先帝十七年遺事﹐大書特書﹐布告天下﹔而後乃興問罪之師﹐請自中外諸臣之不職者始』。疏奏﹐中外聳動。

命肅朝班。

湖廣巡按黃澍疏糾原任巡撫王聚奎。命從重勘議。

聚奎先爲禦史劾楊嗣昌﹐再劾陳啟新﹐被謫。及超擢楚撫﹐至長沙赴任﹐因人心風鶴﹐城不可守﹐奔還武昌﹔故糾。

己卯﹐禮部更議思宗廟號以請。詔仍舊。

時忻城伯趙之龍疏言「思」非美稱﹐援證甚核。禮臣顧錫疇攺擬「正宗」以請﹐閣臣髙弘圖固執前擬。上重違其意﹐命仍之。

庚辰﹐詔於明年正月行郊祀禮﹐仍遵洪武合祀制。

辛巳﹐大學士馬士英疏薦謝升﹑張捷。命九卿﹑科道公議。

疏言﹕『二臣淸執無黨﹐又非「逆案」﹔宜以升爲吏部尙書帶閣銜﹐捷爲吏部侍郎』。皆阮大鋮意也。

升未任右都禦史徐石麒爲吏部尙書﹑工部左侍郎何應瑞爲本部尙書﹑戶部右侍郎張有譽爲左侍郎。

起登萊巡撫徐人龍兵部右侍郎﹐王心一仍原官刑部右侍。

後人龍以不謹察。

升禦史王燮都察院右僉都禦史﹐巡撫山東。

後燮降北爲禦史。

詔於七月初二日恭迎聖母。

戎政兵部尙書張國維請增防三輔。命覆行。

疏言﹕『爲國之道﹐必居重方能馭輕。從能爲江左策者﹐無不曰守河而後可以守淮﹐守淮而後可以守江﹐控荊﹑襄而後可以固建業。惟今日事勢﹐漸覺不同。蓋患在外者﹐當以藩籬爲先﹔而虛在內者﹐更當以根本爲急。我髙皇建都江南﹐鳳﹑泗﹑滁﹑和等處𨿽不名「輔」﹐而實有藩屏意。今皇上已封四鎭﹐握重兵守江北矣﹔獨不曰江南不可狃乎﹖請除舊設水陸額兵外﹐另於南城外設戰兵三萬——少亦一萬五千﹐統以能將﹐殫力訓練﹔仿漢設京城之制﹐爲朝廷中輔。其沿江下也﹐請於京口設戰兵三萬——少亦一萬五千﹐統以能將﹐殫力訓練﹐爲蘇﹑松﹑常﹑鎭之外藩﹐淮南之屏蔽﹐以爲朝廷東輔。其溯流而上也﹐請於蕪湖設戰兵三萬——少亦一萬五千﹐統以能將﹐殫力訓練﹐爲徽﹑寧﹑太之外藩﹐淮西之屏蔽﹐以爲朝廷西輔。中輔﹐譬腹心也﹔左﹑右輔﹐譬兩翼也。無事分守﹐有事互援。目前則三路屯兵﹐始爲內地虎豹之勢﹔異日則三路進剿﹐卽以爲中原恢復﹝之﹞圖。如是而後﹐天子尊嚴﹑中興之功可次第舉矣』。先是﹐吏科都李沾亦言﹕『國家仿藩鎭之意分諸鎭﹐宜令督﹑鎭碁置星列﹐以壯藩籬﹔而天子內總六師﹐以重根本」。意與國維疏同。然竟不行者﹐畏四鎭猜也。

壬午﹐削舊輔溫體仁謚﹐追謚舊輔文震孟等。

禮臣顧錫疇請謚震孟「文肅」﹑原任禮部侍郎羅諭義「文介」﹑原任少詹姚希孟「文毅」﹑原任南京兵部尙書死節呂維祺「忠節」﹔又言﹕『溫體仁蒙先帝委任最專且久﹐負先帝最大且深﹔乃濫叨大典﹐竊謚「文忠」。乞將體仁原謚或更﹑或削﹐使天下知幽芳所在﹐𨿽久遠而必揚﹔凶徳所歸﹐縱掩護而必斥』。疏奏﹐震孟等俱依擬﹐體仁謚削。

升原任禮部何楷爲戶部右侍郎。

楷爲言官﹐因糾楊嗣昌﹐謫。至是﹐以服闋﹐部中陪推﹐躐遷部堂﹔閣臣鐸薦之也。

升徽寧道副使程世昌都察院右僉都禦史﹐巡撫應﹑安等處。

再加升舊輔臣謝升少師兼太子太師﹑盧世■﹝榷﹐氵代木﹞工部右侍郎﹐升福建按察使王應華光祿寺卿﹐及兵部尙書黎玉田並充大行皇帝﹑皇后山陵使。

升﹑世■﹝榷﹐氵代木﹞﹑玉田俱在北﹐應華素諳堪輿﹔故有是命。

下監生陸浚源於理。

浚源故兄澄源﹐崇禎時爲兵部主事﹔屢疏攻門戶﹐京察爲民。至是﹐浚源疏言﹕『國家禍本之酷﹐不在流賊而在百官﹐不在今日而在四十年前﹔借國本爲題﹐沽名出色﹐踵發不休。恭誦監國諭赦內一款﹕罪廢各官﹐除「逆案」﹑計典﹑贓私﹐不得輕議。然皇上知有「逆案」﹐未知「逆案」之羅織也﹔知有計典﹑贓私﹐未知計典﹑贓私之砌陷也。「逆案」一書﹐先帝專爲逆璫祠頌諸臣而發﹔在事各官棄去本題﹐一味羅織﹐砌入「三案」多人。夫「三案」者何﹖挺擊﹑紅丸﹑移﹝宮﹞也。「三案」在神祖末年光廟大漸時﹐魏忠賢尙未用事﹐有何關涉﹗諸臣始借「三案」爲做官張本﹐繼借「逆案」爲陷人坑阱。乞皇上俯賜宸覽﹐知「逆案」之羅織﹐卽知計典之砌陷﹔知挺擊之罔誣﹐卽知紅丸﹑移宮之顚噬』。內又參錢謙益﹑許譽卿招搖把持﹐爲姦貪尢。疏奏﹐爲通政使劉士楨所參﹐遂下獄究擬。尋以阮大鋮暗解﹐得釋。

甲申﹐以邱磊爲山東總兵。

磊久客山東﹐縱兵擾民﹐所至城閉民逃。然麾下多遼人﹐頗勁﹔故用之。

升太僕少卿郭維經大理寺少卿﹑禦史宗惇一大理寺右寺丞。

贈舉人張履旋禦史。

履旋﹐吏部尙書愼言子也。賊僞官至縣搜捕甚急﹐履旋義不受辱﹐投崖死。

贈原任吏部主事程良籌光祿寺少卿﹐舉人劉申錫知州﹑生員楊之金教授﹔祠名「義烈」。

良籌﹐工部尙書注子﹔起兵討闖﹐與申錫等俱死。

以黃斌卿防禦京口。

命設山東﹑河南﹑山西各官﹐並推巡撫。

蘇松巡撫祁彪佳以蘇郡焚劫聞。詔禁止之。

先因蘇州衿民聞項煜等從逆﹐紛紛檄討。至五月初十日﹐姦民乘機焚搶﹔於是煜與大理寺正錢位坤﹑通政使參議宋學顯﹑禮部員外湯有慶四家﹐蕩洗無遺。二十五日﹐常熟又焚﹔原任給事中時敏家三代四棺﹐俱行劈毀。彪佳言﹕『三吳民情囂動﹐而今所借者又忠憤義激之名﹔與其震之使懼﹐不若感之使服。夫治人之防﹐在國法﹔國法誠申﹐人心自正。乞將現在從逆諸臣最著﹑最眞者先行處分﹐使地方士庶無所借口﹔余仍遵照恩款﹐俟其反正。再乞嚴旨申諭焚劫之條﹐加等重治』﹐允之。時太倉討檄有云﹕『豈方﹑黃之屠戮過慘﹐報以貳心之臣﹔抑崔﹑魏之衣缽猶傳﹐復睹叩頭之事』﹗人以爲名言。

命都司同知陳謙獎賚鄭芝龍﹐調其兵六千入衛。

乙酉﹐命速議北使事宜。

督輔可法言﹕『吳三桂破賊後﹐畿輔間必爲我有。但彼旣能殺賊﹐卽爲我復仇﹔予以義名﹐因其順勢﹐先國仇之大而特釋前嫌﹐借兵力之彊而盡殲醜類﹐亦不得不然之著也。今�馬聞已南來﹑凶■﹝寇﹐女代攴﹞又將東突﹐未見廟堂議定遣何官﹑用何敕﹑辦何銀幣﹑派何從人﹔議論徒多﹐光陰已過。萬一北兵至河上﹐然後遣行﹐是彼有助我之心﹐而我反拒﹔彼有圖我之志﹐而我反迎。旣示我弱﹐益長敵鋒。乞敕兵部速議』﹗從之。

命舉堪任西北守﹑令者。

督輔可法言﹕『目今人才告乏﹐西北危北﹐人人自危思避。臣以爲宜仿保舉法﹐通行省直撫﹑按﹑司﹑道及在京九卿﹑科道官﹕果才膽過人﹑堪拯危亂者﹐不拘資格﹐各舉一人﹔起送到京﹐赴臣軍前﹐酌補西北守﹑令缺。俟有功﹐超擢』。從之。

增設兵部侍郎二員﹑鎭江撫臣一員。

命魯王暫駐處州﹑崇王暫駐臺州。

召對閣臣髙弘圖等。

爲北使事也。凡七議﹐皆弘圖等定﹕『一﹑梓宮葬田貴妃墳園﹐此出自逆■﹝寇﹐女代攴﹞。合於天壽山特立陵墓﹐選日恭厝﹔東宮﹑二王神櫬訪有確據﹐亦選地安厝如禮。一﹑吳三桂﹑黎玉田仗義購兵﹐當日必有成說。陳洪範此行﹐須與吳鎭議﹐或面﹑或書。如議分地﹐割楡關外甌脫與之﹔以關爲界。若議楡關內﹐則山陵單弱﹐何以安設備守﹗惟金﹑幣不妨優厚﹐應著於令。助我剿■﹝寇﹐女代攴﹞有功﹐復應勞軍若干﹐亦宜從厚。若許使臣別有便宜﹐非廟議僉同以去不可。一﹑建州南北關舊賚有制﹐崇禎三年後﹐槪廢。今議款﹐料必並議舊賚。須告以中原淪陷﹐物力未充﹔俟三年匹馬不犯後﹐每量增歲幣十分之三﹐漸補積年缺額。一﹑國書體裁﹐景泰中﹐曾稱「也先可汗」﹔今或「可汗」之﹐或稱「金國主」﹐宜會議。一﹑使外國﹐具有成禮。今敵據燕京﹑稱帝號﹐我使第不至屈膝﹐卽是不辱命﹐全天朝。一﹑歲幣多寡﹐陳洪範到時可議。十萬外﹐數目太多﹐必須馳奏﹔十萬上下﹐聽便宜行。一﹑敵若先勒銀﹑幣然後退﹐須陳洪範畱燕都﹐急將誓表馳奏﹔再遣官賫銀﹑幣﹑誓詔往﹐洪範及吳三桂﹑黎玉田面議﹐令歃﹝血﹞書誓﹐乃爲有濟』。疏奏﹐命會同府部等官從長酌議。弘圖曰﹕『必不得已﹐山東決不可棄﹐當以河間爲界』。士英曰﹕『南北分疆﹐與今上爲與國可耳』。工科都李淸疏言﹕『今之言款﹐大約以不忘陵寢﹑不忘神京﹐借�討闖爲言。然旣曰「經理」﹑又曰「款」﹐則凡此陵寢﹑神京者﹐力取乎﹖抑口舌爭乎﹖若以力取﹐勢必長子督旅﹐行人執辭曰「若還吾地」﹗但未知猛士謀臣﹐果如雨如雲否﹖能唾手獲否﹖若言求金曾歸宋燕京與河南﹑陜西矣﹐然不旋踵失﹔非徒彊敵能取﹐而气索則力孱﹐其求不足以守之也。今無論往而未必求﹐求而必不得﹔卽求而得矣﹐未得而我之酬謝有窮﹐旣得而人之徵求何極﹗夫以小民脂膏不用之飽騰﹐而作金帛糜費﹔民窮而餉匱﹑餉匱而兵枵﹑兵枵則衝突﹐情見勢屈﹐恐江南已騷然糜敝﹐而謂吾能返陵寢﹑神京否﹖若「借敵討闖」一說﹐古有之矣﹕善則回紇助唐﹐不善則蒙古翊宋。然考其時﹐唐𨿽借援回紇﹐而帥之者李﹑郭﹔宋𨿽借援蒙古﹐而協之者孟珙﹕自恃而不全恃人﹐故能爲我用。今誰爲李﹑郭﹖誰爲孟珙﹖可恃乎﹑不可恃乎﹖則當思眞徳秀之言﹐曰「亟圖自立」也。臣願皇上一面遣使﹐仍一面下詔亟籌自立計﹔則以款爲賓﹐以戰﹑守爲主。我旣有備﹐何憂事之不濟哉』﹗疏奏﹐兪之。

下於奉先殿﹐以大行皇帝﹑皇后祔祭。

以太廟未成故也。

命暫停緝事衙門﹐以五城禦史糾察。

蘇松巡撫祁彪佳言﹕『洪武初﹐官民有犯﹐或收系錦衣衛﹔當事者因非法淩虐﹐髙皇帝乃於二十年焚其刑具﹐送囚刑部審理﹕是祖制原無詔獄也。後乃以煆煉爲功﹑羅織爲事﹐𨿽朝廷爪牙﹐實權姦鷹狗﹔迫勒成獄﹐法司無敢雪冤﹕此詔獄﹝之﹞獘也。洪武十五年﹐攺儀鸞司爲錦衣衛﹐端常直駕侍衛﹐未嘗有所理攝。迨東廠立﹐始開告密﹔用銀而打事件﹐得賄而鬻刑章。無籍凶惡﹐倚恃投充﹔鮮恥士紳﹐交通幸免。飛誣多及善良﹐赤棍立致巨萬。招承多出弔拷﹐怨憤充塞京畿。欲絕苞苴﹐苞苴彌甚﹔欲淸姦宄﹐姦宄益多﹕此緝事﹝之﹞獘也。若夫刑不上大夫﹐祖宗忠厚﹐立國之本。及逆瑾用事﹐始去衣受杖﹔刑章不歸司敗﹐撲責多及直臣。本無可殺之罪﹐乃加必死之刑。當其血濺玉階﹑肉飛金陛﹐班行削色﹐气短神搖﹔卽卹錄隨頒﹐已魂驚骨削矣。天下歸忠直之譽﹐朝廷受愎諫之名﹕此廷杖之獘也』。疏奏﹐閣臣曰廣擬革﹔不允——諸內臣意也。曰廣疏奏甚力﹐有「緝事﹝不﹞除﹐宗社且不可知﹐何廠衛」等語﹔乃命五城禦史體訪——識者已知廠衛之必復矣。禦史朱國昌復極言立廠衛之害﹔報聞。

升國子監監丞陳龍正禮部員外﹑原任臨川知縣張采禮部主事。

後北兵入嘉興﹐龍正居家病瘧﹔感憤﹐不療死。

加去任吏部尙書張愼言﹑工部尙書程注太子太保﹐予蔭。

巡撫湖廣何騰蛟疏陳守楚要著﹐以固長江。從之。

言『楚土地自荊﹑襄下帶蘄﹑黃﹐沿江二千餘里﹔自非於扼要害處各設重兵宿將﹐一處疏虞﹐全疆潰敗。除武昌爲全楚根本﹑已有鎭臣左良玉世守外﹐其扼要之地有四﹕一﹑荊﹐襄﹔一﹑嶽陽﹔一﹑承徳﹔一﹑蘄﹑黃。荊﹑襄﹐全楚門戶﹐在所必爭。但目前尙稽恢復﹐則兵將安插無地﹔防禦之著﹐宜並力於嶽陽設總鎭一員﹐統領水師五千﹑馬步一萬﹐直抵荊河口﹐灣泊於監利﹑公安等處﹐以防狡賊之順流﹔馬步屯札於城陵磯﹐以應舟師之聲勢。水陸俱備﹐則上流固。承天﹐陵寢所在﹐難聽賊久踞﹐然未可輕率﹔其原設總鎭應駐兵於仙桃﹑漢川兩處﹐內固漢﹑沔各湖之險﹐外連承徳各寨好義之民﹐以守爲復局從此定。再如徳安與蘄﹑黃﹐皆屬喫緊。惟是蘄﹑黃近而徳安遠﹐守遠不如守近﹔宜設兵一萬﹑總鎭一員爲之駐防﹐起自陽邏﹑團風﹑道士洑以至富池﹑田鎭﹑淸江各要口皆屬其轄﹔而更聯絡蘄﹑黃山寨﹐作我外援﹐則下流固。若馳驅中原﹐固有三路並進之功﹔卽暫安江左﹐亦有萬里長城之勢』。疏奏﹐命議行。

戊子﹐原任大學士孔貞運卒。

謚原任督師兵部尙書盧象升「忠烈」。

象升以丁憂督師﹐死賈莊之戰。先帝時﹐贈太子少師﹔至是﹐補謚。

起用罪廢各官﹔復原任左僉都金光辰原官﹐候服闋用。

光辰﹐先帝時以禦前救劉宗周故﹐謫。餘皆罪廢﹐或降調者。

升李之椿光祿寺丞。

之椿﹐以吏部降。

己丑﹐吏科都章正宸疏陳國是。

正宸言﹕『今日形勢﹐視晉﹑宋更艱難。肩背腹心﹐三面受敵﹔而捍將驕兵﹐漫無足恃﹕豈眞虎踞龍蟠不拔之業哉﹗而當事泄泄偸息﹐何也﹖遙望故都﹐傷心離黍﹔夫亦念祖宗弓劍所藏乎﹖先帝﹑先後殉社稷之烈乎﹖靑宮﹑二王陷淪賊壘望援噓涕乎﹖從君以亡者守正諸臣冤慘乎﹖三百年生養黔黎盡爲虫沙猿鶴乎﹖兩月來﹐聞文吏錫鞶矣﹐不聞獻馘﹔武臣私鬥矣﹐不聞公戰﹔老成引遁矣﹐不聞敵愾﹔諸生捲堂矣﹐不聞請纓。如此日望興朝之气象﹐臣知其未也。今宜以進取爲第一義﹔進取不銳﹐則禦守不堅。當亟檄四鎭分渡河﹑淮﹐與河北﹑山左協力﹐互爲聲援﹔使兩京血脈通﹐而後塞井陘﹑絕孟津﹑據武關﹑攻隴右﹐豪傑並起﹐賊不難旦夕殄矣。陛下何不縞素親率六師至淮上﹐豈必冒矢石﹑履戎陣哉﹗聲震同仇﹐勇憤百倍也』。

庚寅﹐升應安撫左懋第兵部右侍郎兼都察院右僉都禦史——經理河北﹑聯絡關東軍務﹐加馬紹愉太僕寺少卿兼兵部職方司郎中﹑陳洪範太子太傅﹐款北。

書稱「大明皇帝致書北國可汗」﹐以銀十萬﹑緞絹各數萬行。又賜陷北諸臣及吳三桂詔諭﹐通和意。懋第言﹕『臣此行往問先帝﹑後梓宮﹐又問東宮﹑二王消息﹐當衰麻往﹐誼不敢辭﹔但臣銜當議。臣同行之人﹐不得不言。臣銜以經理河北﹑聯絡關東爲命﹐帶封疆重寄之銜﹔而往議金繒﹑歲幣﹐則名實乖和。以此銜往敵所﹐將先往奪地而後經理乎﹖抑先經理而後往乎﹖此銜之當議者也。若同行之馬紹愉﹐卽臣壬午年所特糾。紹愉赴北講款﹐奴顏婢膝﹐許金十萬﹑銀一百二十萬﹔敵送之參﹑貂無數﹐令復歸。臣疏言「中國寬一馬紹愉﹐北廷添一中行說」﹔而紹愉遂遞解回籍矣。今與臣連鑣出使﹐可無一言哉﹗如皇上用臣經理﹐祈命洪範同紹愉出使﹐臣不敢復言北行矣。如用臣同洪範北行﹐則去臣「經理聯絡」之銜﹔但紹愉似可無遣也』。疏奏﹐閣部俱請止紹愉﹐攺用原任薊督王永吉。詔遵前旨。

安廬巡撫張亮以闖逆可乘﹐請解任辦賊﹐視賊所向進討。允之。

尋召亮入京議﹔旣而不果﹐復遣還任。

補原任刑科李汝燦﹑禦史黃宗昌原官。

汝燦﹐先帝時以建言﹐處。

命總兵金聲桓駐防揚州。

辛卯﹐補原任工科陳燕翼原官。

燕翼﹐先帝時以劾黃澍冒功﹐謫。

升戶科都張元始太常少卿。

壬辰﹐贈先朝名臣吏部左侍郎葉盛爲吏部尙書﹐補吏部尙書羅欽順蔭。

從禮臣顧錫疇題請也。遠年補蔭﹐人爭覬覦矣。

定守護鳳陵戍兵五千人。

追謚繼妃李氏「孝義端仁﹑肅明貞潔皇后」。

授進士陳震生等中行職﹐班三詔。

震生﹑汪鉉﹑盧象觀﹑張翂之﹑王鳴珂﹑歐養素六人﹐皆應授邑令。至是﹐借差﹐攺京職﹔與大理寺丞詹兆恆同班詔四方。

命嚴汰札付武職﹔非兵部﹑督﹑撫總兵等官﹐不得擅畀。

原任戶科熊汝霖疏請喚羣迷﹑昭臣分。兪之。

疏言﹕『當事諸臣爭誇定策﹐罔計復仇﹔處堂未已﹐且爲斗穴。噫﹗此乾坤何等時﹐不刻刻籌兵籌餉﹑議戰議守﹕如何防江﹖如何守淮﹖如何控制荊﹑襄﹖如何定齊﹑豫﹖如何使諸鎭賈勇北伐﹐毋戀戀淮南﹖如何使督﹑撫一意西徵﹐毋懸懸江左而一味招搖構嚷﹑露齒張拳﹖始武與文爭﹐繼文與文鬥。淸夜自想﹐究有何因﹖是盜已入室而奴且哄庭﹐主人翁俛首聽之﹔天下事其有濟哉』﹗疏奏﹐兪之。

癸巳﹐鎭江於永綬等兵亂。

督輔可法部將四人劉肇基﹑陳可立﹑張應夢﹑於永綬﹐皆以功遷鎭帥﹐加宮銜﹔而永綬尢桀黠。相與統騎兵百餘﹑舟二百餘﹐從可法北徵﹐暫住京口。會浙撫所調都司黃之奎亦部水陸三﹑四千戍其地﹔之奎安靜﹐獨鎭兵橫。偶一騎買民瓜﹐半予價﹔民詈之﹐�刀砍民﹔兵怒﹐縛買瓜者投江中﹐遂大隙。六月二十六日﹐浙續發防江兵至﹐守備李大開率之﹔怒鎭兵衝道﹐砍其馬﹐殺二﹑三人。馬負劍馳本營﹐鎭帥知有變﹐率兵與大開相擊﹔他浙營坐視莫援﹐大開矢洞脇死。鎭兵乘機焚掠﹐死者約四百人﹐罄虜財物。撫臣祁彪佳聞亂﹐從蘇郡整部伍﹐疾至。永綬等兵聞風﹐亟遁。彪佳兵追之﹐所收貨資﹑衣甲甚眾。奏聞﹐命四將由六合趨可法軍前聽核治而已。未幾﹐移駐儀眞鎭﹐民始安。

革北還禦史江承詔職爲民。

以應按賀登選代題﹐故先削職籍。

升四川巡按劉之渤都察院右僉都禦史﹐巡撫本省﹔以禦史米壽圖巡按。

吏科左熊汝霖言﹕『蜀事已爲書腐陳士奇壞盡﹐今不宜用一弱不勝衣之之渤』。不聽。士奇爲提學﹐則談兵﹔及爲巡撫﹐則又談文。故汝霖及之。

戶部以兵增餉缺﹐請敕會議量入爲出﹔又請開援納事例。俱從之。

甲午﹐命從逆諸臣以六等定罪。

從科臣馬嘉植請也。嘉植言﹕『今日可憂者﹐乞師��召兵��﹐自昔爲患。及今不備﹐萬一飲馬長淮﹑侈功邀賞﹐將來亦何辭乎』﹖又請從逆諸臣仿唐六等定罪。從之。

命各鎭舉用大帥﹐俱聽督輔史可法題請。

召對北使陳洪範﹑馬紹愉等﹐議卹原任兵部尙書陳新甲。尋以科疏﹐已之。

時左懋第以憂不入﹐獨閣部﹑九卿﹑科道與洪範及紹愉俱對。上言及款北﹐紹愉言﹕『先帝時﹐曾命臣使北﹔若款成﹐必無今日』。上問「何以不成」﹖紹愉言﹕『使者再往﹐則款矣。主款者陳新甲﹐以言官劾棄市﹐故輟』。上曰﹕『如此﹐新甲應卹』。諸臣無應者﹐獨詞臣陳盟朗應曰「可」。上因命卽卹﹐並察處劾新甲者。時諸臣恐殿上相爭﹐蹈勛臣前轍﹔遂退。旣而工科都李淸等言﹕『新甲受任中樞﹐楚﹑豫喪失者爲襄陽﹑河南﹑汝寧﹑南陽﹑歸徳等六郡﹔卽恭皇帝飲恨上賓﹐禍亦由此。且又誤聽張若麒言﹐出關催戰﹔舉五鎭八萬之精銳﹐盡喪海濱。今者皇畿淪陷﹐其病原此。不以爲罪﹐將舉而功之乎﹖當日刑部初擬﹐猶緩以秋刑﹔先帝竟攺票另擬﹐加之立決。蓋惡其以浪戰誤國﹐又惡其以泄款辱國﹔而非以主款死也。乞將新甲罪狀再頒天言﹐仍昭原擬』。又給事中袁彭年﹑陳子龍復特疏爭之。遂已。

攺吏部員外倪嘉慶爲戶科給事中﹐察核直省錢糧。

大學士髙弘圖薦其有心計故也。

丙申﹐左都禦史劉宗周言文武將相未盡調和﹑宮府表裏多出權宜﹐又以紀綱法度﹑風俗人心爲言。俱嘉納之。

命速議開國﹑靖難及正徳﹑天啟慘死諸臣謚。

時靖難諸臣謚𨿽奉兪旨﹐然以人遠事湮﹐又禮部顧錫疇將祭南海﹐中止。至是﹐工科都李淸復舉崇禎時前疏請之。得旨﹕「速覆」。

丁酉﹐以杜弘域﹑楊禦蕃﹑牟文綬﹑丁啟光﹑竇國寧﹑胡文若補三大營各總兵官﹐弘域等統一營至五營﹐啟光等統六營至十營。

命推補原任戶部尙書於仕廉等。

從忻城伯趙之龍請也。

淮揚巡按王燮以皇太子及二王皆遇害聞。

時有未任陽春縣典史顧元齡於五月出都﹐親見闖敗奔﹐被吳三桂西追去訖。又傳言皇太子卒於亂軍﹐定王﹑永王俱於賊走日遇害於吳三桂宅﹔內皇城宮殿﹑太廟﹑享殿各門俱焚﹐惟存正陽一門﹐前三門外焚劫更慘。燮據元齡言以聞。聞者流涕。

戊戌﹐命核鳳陽總督朱大典。

原任戶科熊汝霖言﹕『近聞北騎南下﹐山東諸郡豈可輕委﹗南北諸鎭非乏雄師﹐不於此時渡河而北——或駐臨濟﹑或扼徳河﹐節節聯絡﹐斷其來路﹔直待長驅入境﹐徒欲一葦江南﹐公然向小朝廷求活乎﹖且闖賊遁歸﹐志在復逞。及今速檄諸鎭過河拒守﹐一面遣使俾北回轅﹐然後合五鎭全力分道西徵殺賊﹐可以成功。總在我內外文武諸臣凡事實做﹑急做﹐無滋議論﹑無遲時日而已』。又言﹕『大典𨿽屢掛彈章﹐然毀家措餉﹐宜令充爲事官﹐北行』。命核議具覆。

撫寧侯朱國弼疏枚卜﹑會推同五府。不允。

國弼言﹕『間者兵部會推勛武臣﹐而九卿﹑科道與議﹔獨吏部枚卜會推﹐臣等不問。此後必約見任諸勛﹐虛公商榷﹐列名上請』。詔以朝廷設官﹐各有職掌﹐卽閣部不得相侵﹔會推五府﹐出何典制﹖已之。

起補大理寺正喬可聘河南道禦史﹐掌印。

大學士馬士英乞休。不允。

以劉宗周疏糾也。

庚子﹐萬壽聖節﹐帝禦殿﹐百官朝賀。

識者以爲國哀伊邇﹐宜仿宋髙宗免朝故事。

升開封府推官陳潛夫爲江西道禦史﹐巡按河南。

壬寅﹐工科左利瓦伊樾請攺款北爲酬北﹐����。從之。

命上供應用諸物須內衙門匯奏點過﹐方發部備用。

工科都李淸言﹕『皇上自中州播遷後﹐櫛風沐雨﹐備極艱難。光武之不忘麥飯﹑豆粥﹐唐宗之不忘質衣僦捨﹐皆從安樂中憶艱難﹐蓋以勵儉也。若皇上持此自勵﹐則安不忘危﹐侈源塞矣。非然者﹐奢用必至多藏﹐多藏必至厚斂﹐厚斂必至煩刑﹔恐全盛之天下膏血亦殫﹐而況半壁之膏血有幾﹗伏乞申飭內外﹐廢無用之金玉﹑罷不時之傳奉﹗勿謂奢小而爲之﹐錙銖亦巨萬之開端﹔勿謂儉小而不爲﹐巨萬亦錙銖之層積』。上兪之。

詔謚蔭大典﹐子孫不得擅求﹔瀆奏者禁。

謚山西巡撫蔡懋徳「忠襄」﹑隨州知州王燾「忠湣」。

懋徳﹐以督戰遇害﹔燾以城陷﹐自縊。皆禮臣顧錫疇同裏也。

命事系兵機者﹐照例密封下科。

癸卯﹐革閣部鎭將於永綬職﹐帶罪立功﹔降﹝劉﹞肇基﹑張應夢各三級。仍命自今兵將調集地方﹐俱聽撫臣節制。

追贈開國功臣潁國公傅友徳﹑宋國公馮勝等。

從工科都李淸言也。

革從逆諸臣職﹔命法司察有確據者﹐先行撫﹑按解京正罪。

原任戶科熊汝霖言﹕『北都一案﹐臣嘗訪之來者﹐確知梁兆陽﹑楊觀光﹑何瑞徵爲從逆獻謀之首﹐侯恂﹑曹欽程爲出獄謝恩之首﹐方嶽貢﹑魏藻徳爲見朝報名之首。而湯文瓊以布衣死難﹐衣帶中藏有「位非文丞相之位﹐心存文丞相之心」二語﹔賊兵以此責陳演﹐斬於市。應揭出以惇史』。疏奏﹐命核議。

甲辰﹐革原任漕道莊應會職。

兵科陳子龍疏糾其貪也。

蔭從龍內臣屈尙忠﹑田成等各弟侄都督同知﹐世襲錦衣衛指揮使。

禮部尙書顧錫疇疏糾從逆諸臣。命察議。

疏內所糾﹐乃何瑞徵﹑周鍾﹑項煜﹑楊廷鑑﹑陳名夏﹑魏學濂﹑方以智也。

奪故輔溫體仁﹑薛國觀﹑周延儒官蔭﹑總理熊文燦祭蔭宮銜。

禦史鄭友玄言﹕『延儒之貪﹐倍於國觀﹔體仁之姦﹐又毒於延儒。今延儒﹑國觀皆相繼伏法﹐獨體仁以先死逋誅。乞將體仁官蔭﹑貲產﹐或顯斥嚴追﹑或比秦檜醜繆之謚﹐貌其姦慝﹔勿令國觀獨恨地下』﹗疏奏﹐追奪有差。

都察院左都禦史劉宗周入京。

丙午﹐督輔史可法疏陳分設四鎭始末﹐且請朝臣論是非﹑疆臣論功罪。納之。

初﹐四鎭垂涎揚郡﹔可法不得已﹐許有警時各安頓家眷。謂之「有警」﹐則無警時不得駐耳。然以調停故﹐坐羈北伐﹔識者恨之。

議旌北都死難布衣湯文瓊。

東平伯劉澤淸請宥故輔周延儒助餉贓銀。命刑部酌議。

時輔臣姜曰廣見澤淸疏﹐惡其漸幹朝政﹐故暫停不下﹔欲令發自言路﹐奉有兪旨﹐然後下澤淸疏﹐止批「已有旨」而已。旣久無言者﹐乃票「發部」。

戊申﹐戶科羅萬象請以副榜充貢。不允。

閣臣鐸意也。時請贈蔭者﹐鐸槪持之﹔然自他輔票擬﹐又允之。濫觴遂開。

兵科陳子龍陳防守要著。命速行。

一曰北使宜速﹕『臣料敵今在臨﹑濟間者以安民爲名﹐不過建州零騎﹐或卽我降將。萬一大眾南下﹐而我玉帛待諸境上﹐城下之盟﹐國體益傷﹗宜敕左懋第﹑陳洪範等星馳渡淮﹐先賫敕諭往﹔而令馬紹愉等護銀﹑幣續行。沿途將登極詔四行騰布﹐使諸夏曉然知有共主﹐則人心尙可鼓也』。一曰河﹑淮當守﹕『淮自濠﹑梁以上﹐秋冬之際﹐淺而難守﹔河自徐﹑邳以上﹐歸徳﹑汴﹑洛之境﹐荒遠近■﹝寇﹐女代攴﹞。今我所恃江北障蔌﹐四鎭兵耳。劉澤淸扼守淮陰﹐劉良左並鎭濠﹑壽﹐差爲得策。揚州無藉兵守﹐髙傑之來﹐安頓家眷﹔今秋气漸爽﹐聞其久懷進取﹐自當速往徐﹑邳本汛﹐控黃河上流。黃得功素稱忠勇﹐亦當移鎭符離﹑宿州﹐以便東西策應。其應用糧餉﹐當先待會計﹐陸續措發。移兵之期﹐斷不可過此月矣』。一曰江防宜密﹕『數月來料理江防﹐兵非不多﹑將非不勇﹔但患統制未一﹑分汛未明﹐船隻鮮少耳。今黃蜚𨿽未受事﹐而上有鄭鴻逵之師﹑下有黃斌卿之師﹐但當畫分信地﹐凡諸零星兵船皆附麗之﹐令其益廣召募﹔鄭﹑黃二師須兵萬五千人﹑船五百號﹐聲勢始壯。似當卽日給發﹐令刻期受事者也』。

禮科袁彭年請授楊鶚沅撫﹑王永吉楚督﹑牟文綬楚鎭﹐以備闖逆。命速議。

命拏究四川貢生吳邦策。

先是﹐邦策寓都門﹐目擊闖逆變﹐取僞吏部告示並私記﹐藏之發中。至畱都﹐刊「國變錄」﹔分死難﹑刑辱﹑囚辱﹑潛身﹑叛逆﹑授官﹑誅戮七款﹐臚列姓名。內職方郎龔彜以崇禎十六年陛辭﹐而誤刊授職。疏辧﹐因命拏究邦策。

己酉﹐寧波府通判朱統銂疏請保舉。不允。

旨謂「先朝之壞﹐壞於保舉﹔不必行」。

內傳戶部左侍郎張有譽升本部尙書﹐閣臣髙弘圖等繳禦札爭之。不聽。

有譽曾任漕儲道﹐上召對時﹐勛臣朱國弼力爭漕運總兵不可罷﹔有譽不與辧﹐惟歷陳漕事原委﹐洞如指掌。國弼一語不能對﹐頰赤而已。至是﹐以尙書周堪賡久不到任﹐傳升有譽爲之。識者謂「且啟阮大鋮等傳升漸也」﹐勸有譽力辭﹔不能從。工科左利瓦伊樾言﹕『當此軍興浩繁﹐有譽經濟通才﹐用之甚當﹔乃臣同官章正宸請繳禦札﹑閣臣弘圖等合辭引咎﹐豈爲有譽爭哉﹗正以中旨傳宣之漸﹐不可長耳。臣願皇上愼持之』。報聞。

庚戌﹐命馬上差官催禮部右侍郎黃道周赴任﹔又命吏部主事葉廷秀以都察院堂上官﹐塗仲吉﹑朱水明以翰林祕秩用。

兵部侍郎解學龍疏薦黃道周等﹔票擬者﹐閣臣鐸也。前超升何楷﹑今超升廷秀﹐遂爲異己借口矣。

辛亥﹐上傳﹝諭羣臣﹞。

諭曰﹕『朕痛九六之運﹐方資羣策﹐旋軫故都﹔乃自殿爭啟釁﹐馴至穴斗成風。封事𨿽勤﹐廟算安在﹗先帝神資獨斷﹐匯納眾流﹐天不降康﹐咎豈在上﹗朕本涼徳﹐冀爾文武大小諸臣鑑於前車﹐匡復王室﹗昔漢宣起於艱難﹐丙﹑魏合志﹔唐肅興於靈武﹐李﹑郭同心。今若袒分左右﹑口角玄黃﹐天下事不堪再壞﹗玆特諭爾諸臣和衷集事﹐刎頸之交﹐仇忘廉﹑藺﹔同車之雅﹐嫌泯復﹑恂。朝廷以此望爾諸臣﹐爾諸臣以此體朝廷意﹔不則﹐祖宗成憲﹐弗尙姑息﹗特諭』。

復原任禦史毛羽健原官。

羽健﹐先帝時曾糾阮大鋮﹑楊維垣﹔後坐袁崇煥黨﹐革職。

命髙墻庶宗除不軌另議外﹐余盡釋放。

命起用鄭三俊﹑易應昌﹑房可壯﹑孫晉等。

從兵科陳子龍請也。可壯後仕北爲刑部侍郎。

命都察院嚴禁各衙門詞贖。

禦史朱國昌言﹕『南京文武衙門﹐自勛爵部寺及散秩首領皆受詞貪贖﹐淹禁平民』。故禁之。

壬子﹐大學士髙弘圖等請建中宮。命候皇太后回鑾日行。

舉經筵﹐以公弘基知經筵﹐輔臣可法﹑弘圖﹑曰廣﹑士英﹑鐸同知經筵﹔詞臣錢謙益﹑管紹寧﹑陳盟充講官﹐張居爲展書官。

太僕寺少卿萬元吉請急發髙﹑黃二鎭兵餉﹐以便進取。從之。

元吉言﹕『髙傑聞兩■﹝寇﹐女代攴﹞相持﹐欲乘機復開﹑歸﹔伺便入秦﹐奪其巢穴。所乏者﹐餉耳。黃得功見朝議款北﹐力言不可示之以弱﹐恐長覬覦﹑恣要挾﹐辱國匪小。二鎭之論﹐與欵議相胥。今款金旣頒﹐防餉卽宜速措。惟是東南民力實竭﹐催科一急﹐鼓噪四起。惟望皇上臥薪嘗膽﹐以澹嗜好﹔早朝晏罷﹐以斥晏安。日進閣部﹑臺省諸臣﹐戒絕玄黃﹐廣收謀斷。凡行間兵事各疏﹐一一簡出﹐面商批答﹔不許所司延諉』。從之。

吏科都章正宸疏銓政十二事。下部覆行。

一曰惜人才﹕『北都淪陷﹐忠義志不圖生﹔天下之才﹐十去一﹑二。燕趙豪傑﹑齊魯英秀﹑秦晉雄風﹐不可復問﹔天下之才﹐十去三﹑四。大河以南仕於北者﹐又以污濫﹐死灰難然﹔天下之才﹐更十去五﹑六。所畱以資中興者﹐僅在荊﹑揚﹑益之間﹐可不知愛惜乎﹗廓紘恢綱﹐無以細過小眚﹐復從濕束﹔可不嘆於乏才』﹗一曰甄督﹑撫﹕『督﹑撫者﹐吏治系焉﹑軍政系焉﹑人才民生系焉。今見在督﹑撫支撐半壁﹐孰賢﹑孰否﹖宜去﹑宜畱﹑宜更﹐必冢臣力秉虛公﹔庶封疆無誤』。一曰催俸冊﹕『吏部俸冊﹐有年月﹑有賢否﹐據迹難移﹐法成不變。今掌故無憑﹐親狎屢遷﹑疏逖不調﹔𨿽欲平進﹐其道何由﹗必據呈牒咨訪﹐是易公舉爲私訪﹑變明試爲暗報也。行催立限﹐勢不容緩』。一曰愼名器﹕『國步多艱﹐方鼓忠智。定策旣茂厥賞﹐其餘復人自請敍﹐將使金銀不克其印﹑束帛不克其錫﹐何以免瓜果之誚﹑息繁纓之論哉』﹗一曰持職掌﹕『當使用人獨歸吏部﹐不宜政出多門』。一曰重郡守﹕『得賢守一﹐勝雄師百萬﹔不宜令上制司道﹑下制司理也』。一曰補懸缺﹕『長吏員缺﹐無如今日﹔宜令該撫﹑按隨才題授﹐據成敗而核功罪』。一曰核環賜﹕『夫用人撥亂﹐其可使凡俚近器僥幸功名哉﹗宜將薦剡察核核本末﹑縷條用捨﹐酌年資﹑審才品﹐應升者升﹑復者復﹐或別用﹑或休致﹔無徇虛聲﹐隳乃實迹』。一曰酌行取﹕『古官宿其業﹑吏不數更﹐久任以責成功﹔近減俸行取及未周一考之士﹐不已汰乎﹗今卽破格掄才﹐斷宜以年爲準﹔使羣吏戢心供職﹑蠲多應之思﹐而後神羊屈軼可遇也』。一曰肅疆吏﹕『文武諸臣共寄封疆﹐則共宜死事。邇者逆賊長驅﹐望風奔竄﹔不斬誤國之臣﹐安激報國之气﹗卽有智謀勇決﹐可效桑楡﹔亦必先定罪案﹐徐論才諝。未可遽登啟事﹐以開幸門』。一曰飭廢官﹕『宥過之典﹐與志士更始﹐所以作天下气也。然爵見重﹐﹝則﹞士乃勸﹔法相守﹐則士知恩。宜令廢官罷吏﹐務加嚴飭﹔不許叩國閽』。言皆切中時獘。

罰原任戶科熊汝霖俸。

汝霖言﹕『臣觀目前大勢﹐無論恢復未能﹐卽偏安尙未穩﹗孜孜討究﹐止應有「兵餉戰守」四字﹔今攺爲「異同恩怨」四字。卽一﹑二人之用捨﹐而始以勛臣﹐繼以方鎭﹔固圉恢境之術全然不講﹐而惟筆鋒舌鍔是務。且聞上章不由通政﹐結納當在何途﹗內外交通﹐神叢互借﹔飛章告密﹐墨敕斜封﹕端自此始。可不嚴行結究﹐用杜將來﹗至廠衛之害﹐橫者借以示威﹐黠者因而牟利﹔人人可爲叛逆﹐事事可作營求。縉紳慘禍﹐所不必言﹔小民雞犬﹐亦無寧日。先帝時﹐止此一節﹐未免府怨。前事不遠﹐後事之師﹔思先朝所以失﹐卽知今日何以得。事急矣﹐及今爲之已遲﹐再欲不爲何待﹗釜遊化爲穴斗﹐臣誠不知何說』﹗疏奏﹐罰俸。

甲寅﹐戶科倪嘉慶追論樞輔楊嗣昌調度乖方﹐請削官﹑蔭。不允。

疏言﹕『嗣昌當敵入關時﹐不宜盡調剿■﹝寇﹐女代攴﹞有緒之盧象升﹑孫傳庭等東馳﹐致■﹝寇﹐女代攴﹞氛日熾』。時閣臣士英任兼樞輔﹐故欲寬嗣昌以自爲地﹔遂不允。

乙卯﹐大學士髙弘圖﹑王鐸以爭東廠不得﹐俱乞休。不允。弘圖又請召還督輔可法﹔報聞。偏安排日事迹卷四

八月丙辰朔﹐日有食之。車駕祀先師孔子。

禮科都沈胤培言﹕『恭遇皇上傳制祭先師孔子﹐親聆天語﹐責衛臣盡職。夫朝廷之禮不同﹕有視朝之禮﹐有升殿之禮。視朝﹐容或面商大政﹐宣諭羣臣。若升殿﹐非大朝賀﹐卽大祀典﹔未聞可以傳宣而有越班奏事之官也。況崇儒重道﹐宜尙徳緩刑﹔何對越先師之誠未已﹐遽興肅淸姦宄之思﹗若日食之變﹐尢有可言。「春秋」書災﹐首謹日食﹐大槪小人淩君子之象。今之蒙气﹐彊半在下。玄黃勇於私鬥﹑黑白混於分歧﹐則意見蒙之﹔干進者人思躍冶﹑陳情者章滿公交車﹐則利誘蒙之﹔而且封事不由銀臺﹐則蒙於職掌﹔匿名屢揭街衢﹐則蒙於風俗。祈皇上獨攬乾綱﹐專精斧藻﹔日升月恆﹐自今伊始』。兪之。

丁巳﹐命會議先臣於謙功——從吏部尙書徐石麒請也。

先是﹐謙子應天府尹冕﹐無嗣﹔徽人於嵩冒稱謙族子﹐得世杭州千戶奉祠﹐後攺世錦衣衛。時禦史黃澍亦由徽籍移杭籍﹐故爲嵩後之英謀求攺伯﹔石麒等疏﹐卽澍艸也。工科都李淸﹑吏科都張希夏皆以爲不可﹐議遂詘。

兵科陳子龍請優﹝�﹞塗仲吉﹑祝淵以臺諫。不許。

仲吉以爭黃道周﹐廷杖﹔淵以浙舉人爭劉宗周不當罷﹐被逮。故子龍薦之。

廷推戶部侍郎張有譽本部尙書。允之。

命補河南巡撫及缺官﹐兼察規避道﹑府有司。

升吏科左熊維典戶科都給事中。

起補易應昌都察院左副都禦史﹐升禮部右侍郎王廷垣左侍郎﹑詹事管紹寧右侍郎。

起原任順天巡撫楊鶚兵部右侍郎兼都察院右僉都禦史﹐總督川﹑湖﹑云﹑貴﹑廣西等處。

東平伯劉澤淸疏攻憲臣劉宗周。

先是﹐宗周疏出﹐都中謗紙喧傳﹐有「吳甡等聚兵句容﹐合東林爲不軌」語﹔更言「四鎭方修行署﹐將入淸君側」。縉紳岌岌﹐旬日方定。越數日﹐澤淸疏至﹐明己有功無罪﹔且言宗周若誅﹐卽卸職——求皇上賜劍﹗語狂悖。上不得已﹐溫旨諭之。

蘇松巡撫彪佳請定三吳財賦。

彪佳言﹕『西北陷沒﹐財賦皆仰給東南供輸﹐非舊貫可泥。請委原任廣州府推官顏俊彥與各郡紳士會議更定』。允之。

禮科袁彭年疏糾宗貢朱統■﹝金類﹞。報聞。

統■﹝金類﹞糾輔臣曰廣﹐彭年疏駁之。通政司劉士禎亦言統■﹝金類﹞越奏違制﹐自求罷斥。俱報聞。

己未﹐浙江總兵王之仁請開屯金塘大榭。允之。

命優卹薊國公吳三桂父吳襄。

襄﹐故總兵﹐畱京師﹔李自成勒襄爲書招其子三桂降﹐三桂不從﹐遂並妻祖氏﹑二子﹑一女皆被害。至是﹐三桂貽書劉澤淸﹐期合兵滅闖。澤淸以書聞﹐贈襄遼國公﹐謚「忠壯」﹐祖氏贈夫人﹐給祭葬。

升編修楊廷麟左庶子﹑劉正宗左中允。

廷麟以禦史祁彪佳薦﹐轉今職﹔正宗後降北﹐復爲編修。

庚申﹐議起原任薊督王永吉巡撫山東﹑鳳督朱大典巡撫河南﹐命吏部堂司面奏。

以永吉現在勘議﹑大典尙未結案故也。

加閣臣可法少保兼太子太保﹑武英殿大學士﹐弘圖太子少師﹑曰廣太子少保並文淵閣大學士﹐士英太子太師﹑武英殿大學士﹐鐸太子少保﹑文淵閣大學士﹔予蔭有差。

可法蔭錦衣衛指揮僉事﹐余俱中書舍人。

辛酉﹐復召原任司禮監太監李承芳入內﹐還其原蔭。

承芳﹐先帝時﹐以罪發南京。

壬戌﹐升刑部左侍郎賀世壽戶部尙書兼都察院右僉都禦史﹐總督倉場。

命陷北總兵祖大壽子澤溥隨陳洪範北行。

澤溥至北﹐畱不返。

復設東廠﹔禮科袁彭年疏諫﹐鐫級調外。

彭年言﹕『髙皇時﹐不聞有廠也。相傳文皇十八年始立東廠﹐命內官一人主之。此不見正史﹐惟大學士萬安言之﹔亦不聞特以緝事著。嗣是一盛於成化﹐然西廠汪直﹐踰年輒罷﹔東廠尙銘﹐有罪輒黜﹕當時已不得稱純治矣。再盛於正徳﹐相繼用事者則邱聚﹑谷大用﹑張銳等也﹔初皆倚逆瑾煽虐﹐構八黨之凶﹐釀十六年之禍﹐天下遂騷然。三盛於天啟之季﹐逆璫之禍﹐幾危宗社。乞陛下鐫前事之失﹐以杜姦萌﹔淸銓樞用捨之衡﹐以絕賄源』。疏奏﹐責以狂悖﹐調外。吏科﹑河南道俱疏救﹐不聽。

起原任薊督丁魁楚﹐以兵部右侍郎兼都察院右僉都禦史﹐提督楚﹑豫軍務﹐巡撫承天﹑鄖陽等處。

魁楚﹐崇禎時以失機﹐戍。

升光祿寺丞張作楫本寺少卿。

作楫﹐先爲兵科﹐以糾楊嗣昌﹑髙起潛謫﹔浸升今職。後降北﹐爲同知。

戍原任鄖陽巡撫王永祚。

以棄城。

命提問原任蘇松巡撫王志舉。

坐貪故也。時志舉已仕北爲京卿矣。

癸亥﹐補原任吏科熊汝霖吏科右給事中。

甲子﹐內傳催外解錢糧。

旨言﹕『初﹐遣內臣往催﹐因輔臣弘圖﹑科臣羅萬象等疏止。今軍興旁午﹐外解無幾﹔該部嚴催全完﹐限八月中』。蓋爲遣內臣地也。

革原任巡按山東禦史餘日新職﹐法司提問。

以聞變先竄故也。

署刑部賀世壽擬上從賊六等條例。著再確擬。

一﹑爲賊領兵獻策﹑謀危社稷者﹐卽庶僚﹑不宜末減。一﹑督﹑撫﹑總兵降賊﹐情罪極重﹐不宜列二等。一﹑四﹑五品京堂及科﹑道﹑翰林受賊要職並降賊守巡等官﹐不宜止於絞。一﹑庶官受僞命——如科﹑道﹑翰林﹑吏﹑兵等部官﹐又封疆大吏巡方司道聞變倡逃者﹐不宜止於流。一﹑獻女﹑獻婢媚賊及受僞官者﹐不宜止擬徒﹕皆明旨所駁也。

督輔史可法疏請各鎭兵餉﹐以圖進取。命戶部速發。

可法言﹕『近閱諸臣條奏﹐但知催兵﹐不爲計餉﹔天下寧有不食之兵﹑不餉之馬﹐可以進取者。目前但有餉銀可應﹐臣卽躬率橐鞬﹐爲諸鎭前驅』。

逆賊張獻忠破成都﹐僭稱王。

蜀王及撫﹑按各官俱失所在﹐總兵趙光遠降賊。

升禮科沈胤培太常寺少卿。

乙丑﹐命吏部選堪任監司﹑府﹑州﹑縣﹐隨四川巡按米壽圖行量人地題補。

命法司提從逆張嶙然﹑黨從雅﹑薛所蘊等。

從尙寶少卿程正揆言。

升尙寶少卿徐一範鴻臚寺卿。

命優卹湖廣殉難舉人陳萬策﹑李開先等。

萬策爲從逆禦史諭上猷開薦闖僞官﹐將用之﹔萬策自縊﹐開先觸墻死。

吏部右侍郎黃道周疏陳時務。兪之。

道周言﹕『南都定鼎﹐則福建﹑江右皆爲首藩。江右之有虔鎭﹐南攜肇﹑廣﹐西揭汀﹑漳﹔有事則合三省之師﹐不十日出鄱陽外。福建之有浦城﹑建陽﹐東連溫﹑處﹐北距玉﹑鉛﹔水陸所湊﹐在於衢州。衢州之比虔鎭𨿽爲差弱﹐而建瓴之勢﹐﹝虔﹞﹑衢相等﹔有事則合三省之師﹐亦不十日出錢唐外﹕誠以嶺南之餉接濟虔鎭﹑以嶺東之餉接濟福省﹐以兩廣之事權分匡贛州﹑衢州﹐則臂指形成﹐藩屏鞏固矣。一曰﹝先﹞復燕京而後可都鍾陵。燕京𨿽當殘破﹐然畿輔人心思明如舊﹔可多方勸率﹐刻日收復﹕此一務也。一曰先召勤王而後可言討賊。今神京顚覆﹐宜召諸侯師咸集江上﹐多方激厲﹐克詰張皇﹐誓期北伐﹕此二務也。一曰先討闖賊而後可平羣盜。凡羣盜之起﹐皆假闖爲聲勢。宜先大討賊﹐以計潛弭羣盜﹔則取盜兵﹑資賊糧﹐兵不患不多﹑餉不患不足﹕此三務也。一曰先理山左而後可復山右。山左﹑右皆古帝王都﹐徳義所萃﹐決無捨四十葉天子﹑臣僕艸■﹝寇﹐女代攴﹞理。倘得張邈﹑孔伷之徒奮臂其間﹐晉陽﹑蒲阪必聞風相應。山右旣復﹐眞﹑保自還。藉此兩翼﹐則不煩天子待邊﹕此四務也。一曰先靖河淮而後可定江漢。東平﹑汶上暴客飛﹝馳﹞﹐有司莫禁﹔舳艫命脈﹐殆盡是矣。誠索常﹑鎭之力以佐淮﹑揚﹐誅叛魁﹑散羣從﹐遴選十五以佐西討﹐如是則河﹑淮淸﹐而江﹑漢可定。由是一意以理蘄﹑黃﹐﹝使蘄黃﹞淮揚常爲江﹑漢兩眼﹕此五務也。一曰先復承天而後可收全楚。承天﹐楚之郢都﹐王气所鍾﹔復郢而後﹐可以東定豫中﹑北取上蔡﹑西斷入雍之道﹕此六務也。一曰先鎭滁州而後可固江淮。滁陽﹐宇內奧區﹐賊所必趨﹔誠增池河兵﹑築大柳城﹐於擁衛二都甚便﹕此七務也。一曰先定進取而後﹝可﹞議鎭守。誠欲克復燕京﹐必先直趨關﹑陜﹔欲克復河﹑淮﹐必先直取徐﹑宿﹔欲克復荊﹑襄﹐必須探討全蜀。進勢一丈﹐收勢五尺﹔盡取江﹑皖﹐沓雜瓜﹑儀﹕此八務也。一曰先樹儒臣而後可用武將。儒臣致命﹐武臣不敢不死﹔儒臣立功﹐武臣不敢不奮。誠於風力之司﹐采其骨榦膽識者以行三軍﹐猶夙習耳﹕此九務也。行此九務﹐而一本於克己飭躬﹑省刑薄斂﹐先禮樂而後刑威﹑先仁義而後功利﹑先邦家而後四海﹐豈憂闖﹑獻哉』﹗疏奏﹐兪之。

工科右馬嘉植疏言朝政。奏旨「回話」﹔已宥之。

嘉植言﹕『比者舉動乖張﹐政事顚倒﹐進言指爲矯激﹐論事指爲迂疏﹔以獻替爲悖妄﹐以盡言爲近名。臣不願興朝魚水有此景象也﹐致令東南生气耗竭﹐騷然挺險﹐誰爲皇上共守此一塊土』﹗語皆切直。得旨﹕『回話』。適太后回鑾故﹐免究。

丁卯﹐山東濟寧州朱光﹑生員孫胤泰﹑鄕民魏立芳等各疏請兵。

旣而不行﹐命補道官而已——不能救也。

起補原任吏科莊鰲獻﹑禮科陰潤各原官。

鰲獻與潤﹐皆以建言謫。至是﹐起補﹔潤後仕北。

辛未﹐升戶科左辜朝薦禮科都給事中。

原任大學士程國祥子震初疏請卹。不允。

責以居政地時加派過多﹐爲寇驅民也。

命淮撫嚴逮從逆各官光時亨等。

閣臣士英疏列時亨﹑錢位坤﹑項煜﹑周鍾﹑龔鼎孳﹑楊枝起等故也。

皇太后至南京。

先是﹐輔臣士英詢知太后所在﹐密啟請令內員及裨將王之綱迎之﹐令李際遇等護行。及至﹐各官迎江幹﹔上跪迎洪武門內﹐各泣下。

浙東陽﹑諸曁復亂。

兩邑向有許都之亂﹔𨿽誘殲厥渠﹐然餘黨尙伏。適朱大典募兵勤王﹐以餉少﹐抵杭而潰﹔剽掠至諸曁﹐許黨乘之。有司倉皇申奏﹐旋剿定。

命逮從逆禦史諭上猷等。

左都劉宗周所糾也。

升原任南祭酒文安之詹事府正詹事﹔補修撰劉同升編修﹐趙士春﹑陳之遴各原官﹔升庶吉士陳於鼎編修。

壬申﹐起升寧夏巡撫樊一衡兵部右侍郎兼都察院右僉都禦史﹐總督川﹑陜等處恢剿軍務。

起升編戍僉事越其傑都察院右僉都禦史﹐巡撫河南。

以原任福府長史陶椿齡爲尙寶寺卿。

贈故浙江參政楊師孔翰林院侍讀學士。

攺戶部侍郎練國事爲兵部添設左侍郎。

升太常卿朱之臣刑部右侍郎﹑通政使劉士禎工部右侍郎。

時原任宣大總督推戶部右侍郎﹐聞已點﹔內召文選郎中王重至﹐云欲換本。旣而﹐止及推晉。疏下﹐已點復挖﹐補痕宛然。阮大鋮語人云﹕『我阻之也』。

命修西宮。

擬奉皇太后居之也。

癸酉﹐吏部尙書徐石麒陳銓政七款。兪之。

一﹝曰﹞定官制﹕『地狹﹐則員宜省﹔差減﹐則缺宜裁﹔事紛﹐則官宜備﹔時棘﹐則才宜儲﹕此在內者當議。又督多﹐則官尊而費廣﹔撫多﹐則力分而民詘﹔監多﹐則指繁而視亂﹕此在外者當議』。一曰愼破格﹕『風會旣薄﹐全才已鮮﹐而好獎借者動求破格。不知新發之硎﹐光鋩初露﹐驟試艱巨﹐則必鋒銷鐔折而不可用』。一曰行久任﹕『宜仿前朝待況鍾﹑劉綱諸臣遺意﹐外職自方面以上過兩考者﹑或由臺省外轉應還朝者﹐地方愛戴挽畱﹐加以京銜久任﹔知推部曹非歷俸五年不得調﹐大僚亦非歷俸二﹑三年不得調﹕庶心志不分﹐治效自奏』。一曰愼名器﹕『自軍興以來﹐用人多端﹔廉恥輕﹐則防維決。累累從逆﹐皆此一念﹔胡可有此』﹗一曰嚴起廢﹕『用人者當於起之之日﹐嚴辧廢之之因﹐無爲不肖然灰﹔使人知一念不謹﹐遂沈永劫﹐庶瞿然戒矢』。一曰明保舉﹕『國初﹐外吏皆由五品以上京官保任﹐故能守身守官。自保任法壞﹐京官乃有庇外吏以市交者﹔貪濫成風﹐吏治益壞。宜使在京各官各舉所知開送部臣——列其名次並舉主姓名﹐開呈禦覽﹔庶乎集思廣益﹐不負國家』。一曰消朋黨﹕…………乞皇上仿祖宗午朝故事﹐召見羣臣於便殿﹔凡關系軍國重務﹐與輔臣﹑部院面商可否﹐見之施爲。𨿽欲各立門戶﹐又何從得』。疏奏﹐兪之。

蘇松巡撫祁彪佳疏畱鎭臣黃斌卿。命兵部會議。

總兵鄭鴻逵欲調斌卿於上江﹐以下江自轄﹔彪佳深惜其才可用﹐故請畱。

督輔史可法奏將北伐。命嚴申紀律﹔如四鎭縱兵淫掠﹐一體糾察。

甲戌﹐命巡撫王燮﹑總兵邱磊進駐東昌﹐不得議駐河南。

遣戶科都熊維典督催浙兵餉﹑金花﹑錢糧。

升浙江副使陳昺虞太僕寺少卿。

東平伯劉澤淸等再疏劾左都劉宗周。

初﹐澤淸疏下﹐聞諸鎭獨疏﹑公疏﹐不﹝一﹞而足。越數日﹐忽下傑與澤淸疏。疏言﹕『宗周勸往鳳陽﹐爲謀不忠。夫鳳陽無城郭朝市﹐止有髙墻。皇上新承大統﹐乃欲安頓烽火凶危之地﹔此必非宗周一人逆謀﹐乃姜曰廣﹑吳甡合謀也。乞將曰廣等三姦拏送法司﹐正其謀危君父大罪』。時督輔可法不平﹐詰三鎭與劉澤淸﹐皆云「不知」﹔遂據以入告。澤淸俟可法疏下﹐乃言﹕『前具公疏﹐實與良佐等知會。輔臣不專慮疆事而分駁公疏﹐惟恐曰廣等不得黨勝』。又云﹕『臣與東林無舊隙﹐因江北新黨數人苛求太過』。然後知公疏及甡﹐澤淸意也。

命吏部考選廢籍各官及舉貢生監才品堪用﹑願效力危疆者﹐咨發督輔以補地方缺員。

乙亥﹐內傳起升張捷吏部左侍郎——從魏國公徐弘基等請也。

捷﹐先以薦呂純如﹐爲言路攻﹔未幾﹐又以私書﹐被發配。至是﹐弘基等再據劉澤淸疏催請﹐竟起之。

大理寺少卿郭維經疏鄭芝龍功。命部復議。

丙子﹐下從逆項煜於獄。

革原任禮部郎中周鑣﹑工部尙書陳必謙職﹐命刑部提問。

朱統■﹝金類﹞糾輔臣曰廣﹐並及二人也。疏下﹐有「乃心王室」之褒。吏科右熊汝霖﹑江督袁繼咸皆疏雪曰廣冤﹐士英不悅。

攺兵部主事淩駉爲山東巡按禦史。

督輔可法薦之也。

工部尙書何應瑞言江浮大木﹐有助殿工。命擇吉興役。

丁丑﹐命修築雒地陵園﹐祠官歲時致祭。

增安慶水兵五千人。

封鄒存義爲大興伯﹐世襲。

存義﹐皇太后弟。國戚世封﹐世廟議革﹔部弗稽也。

命卹死節生員許琰。

琰聞先帝崩於賊﹐憤激﹔一溺﹑再縊﹐卒死。至是﹐以進士王曰兪言﹐命禮部核奏。時金壇生員王明灝亦慟哭不食死﹐然無爲言者。

命四鎭得糾有司。

從廣昌伯劉良佐請也。

戊寅﹐命原任薊督王永吉戴罪總督山東軍務﹐仍同陳洪範等料理酬北事宜——從閣臣弘圖等請也。

未幾﹐刑部擬戍請﹔詔以永吉身爲督師﹐國破君亡﹐豈止一戍﹗姑戴重罪任事﹔不效﹐加等。

贈原任福府長史黃秉石詹事府少詹事﹐蔭子。

己卯﹐命三法司將從逆諸臣會同府部九卿﹑科道限三日內議奏。

興平伯髙傑﹑東平伯劉澤淸皆疏言從僞一案﹐乞皇上少寬文网﹐收歸依心﹔不宜鍜煉過刻。時以爲二臣疏﹐皆從逆諸臣浼之也。

起升拾遺太僕少卿王瀠右通政。

加掌錦衣衛事馮可宗都督同知。

補原任給事中馬兆羲禮科﹑南禦史成勇福建道。

轉王一心﹑髙倬各本部左侍郎。

贈原任巡按湖廣禦史劉熙祚太僕寺卿﹐謚「忠毅」﹔蔭一子。

熙祚爲張獻忠所執﹐題詩於壁﹐憤罵﹔不屈死。

加戶部郎中袁樞銜一級。

先是﹐銓部升樞山東僉事﹐戶部題畱﹔奉旨﹕『準畱﹐不準加銜』。未幾﹐復有此旨。

奉皇太后懿旨﹐命禮部同監臣韓贊周遴求淑女。

辛已﹐攺補李模﹑張煊﹑李長春﹑楊一儁爲河南等道禦史。

命催山東巡撫王燮﹑總兵邱磊赴任﹐兵部侍郎左懋第﹑都督陳洪範渡河。

授杜光祖等錦衣衛千戶﹔尋加指揮僉事﹐子孫世襲千戶。

授千戶者﹐凡三人﹔皆上寓淮時居停主也。

升光祿寺少卿姚思孝大理寺右少卿。

壬午﹐命總督丁魁楚一意剿賊﹐並承徳巡撫事於何騰蛟﹝﹖﹞

應安巡撫程世昌請移駐池州。允之。

攺原任大學士王應熊爲兵部尙書﹐仍以原官總督川﹑湖﹑云﹑貴﹐專辦蜀寇﹔賜上方劍﹐便宜行事。

封鄭芝龍南安伯。

癸未﹐升尙寶司丞錢元愨爲本司少卿。

革原任楚撫王揚基任﹐聽勘。命沅撫李幹徳戴罪﹐赴督輔王應熊軍前理餉。

起升爲民福建右布政申紹芳戶部右侍郎兼都察院右僉都禦史﹐督餉江北﹔原任左僉都王志道爲戶部右侍郎。升兩廣總督沈猶龍爲兵部添設右侍郎﹐升應天府丞郭維經爲都察院左僉都禦史。

命文武不許薦舉以開幸門﹐非言官不得上奏以搖朝政。

起升削籍給事中瞿式耜應天府府丞。

式耜坐會推錢謙益﹐處。

原任登撫陶朗先子學瞻上疏乞恩。不允。

朗先﹐曾以贓處。

乙酉﹐懷寧侯孫維藩子惟誠乞卹。不許。

維藩與故輔陳演等俱被闖殺。

追論先朝桃紅壩功﹐加淮撫田仰兵部尙書﹐蔭一子錦衣衛僉事世襲。

仰﹐家居十七年。至是﹐追論﹐冒予升蔭﹔輔臣士英庇之也。

內傳起升阮大鋮兵部添設右侍郎——從安遠侯柳祚昌言也。

閣臣士英因薦大鋮﹐叢議﹔至是﹐忽因祚昌薦傳升。

偏安排日事迹卷五

九月丙戌﹝朔﹞﹐賜原任總兵杜松謚「武壯」。

與劉綎同戰死。

撫寧侯朱國弼請先上太子﹑二王謚﹐次及死難諸臣。命禮部議奏。

禮部以太子等薨問未確﹐姑緩之。

靖南侯黃得功趨揚州﹐興平伯髙傑以兵襲儀眞﹔太僕少卿萬元吉和解之﹐乃罷。

初﹐督輔可法慮傑跋扈﹐故置得功儀眞﹐陰爲牽掣勢。適傑銳復開﹑歸﹐請可法將家眷寄揚州﹔得功謂督輔駐節地﹐非諸鎭宜居﹐發牌爭止。次日﹐率快騎數百由揚城往髙郵﹐迎其宗弟黃蜚﹔初不備傑也。傑副將胡茂禎馳報瓜洲﹐謂得功圖傑﹔傑倉皇發兵﹐邀得功於揚。得功素勇﹐傑兵莫當其鋒﹐乃挫退。時傑又同日出奇師﹐乘虛搗儀眞﹔得功兵頗傷﹐遂兩相分拏。元吉急趨調和﹐督曁監臣亦先後至﹐諭以大義﹔乃解。

攺新升南瑞道副使王期升管職方司郎中事。

閣臣士英意也。

丁亥﹐督輔可法請進兵恢復。詔以北使方行﹐大兵繼渡未便﹔命詳酌行。

營奉先殿。

鑄「弘光」錢。

授考選博士﹑行人﹑推知等官蔣鳴玉等爲科道部屬等官。

戊子﹐命議纂史官搜羅羣籍——從閣臣弘圖請也。

升大理寺丞詹兆恆本寺左少卿。

攺環召禦史詹爾選等外衙門用。

爾選於先帝時直言﹐幾廷杖﹔閣救﹐削籍。至是﹐以孤冷無援﹐賜環中格。

命原任禦史王應斗﹑毛九華候邊撫缺﹐科熊徳陽候卿寺缺用。

復原任薊遼總督趙光抃﹑給事中章允儒﹑劉廷佐﹑鄧英﹑傅朝右﹑黃紹傑﹑禦史王績燦﹑李右讜﹑李日輔﹑吏部主事吳羽文﹑王三重等官。

己丑﹐工科左利瓦伊樾疏陳民勞吏獘。命飭行。

維樾言﹕『民有七害﹐吏有三反。長吏貪殘酷罰﹐訟師﹑劣衿構釁吞逼﹐衙役需索﹐市棍侵漁﹐勢豪逼扼﹐遊客抽丰﹕此七害也。赦蠲本朝之徳﹐而下鮮實惠﹕是爲恩反﹔鄕勇本守土之資﹐而募練無法﹐不任保障﹕是爲令反﹔事例本權宜之術﹐而奉行不善﹐只飽私囊﹕是爲例反。今欲安民﹐必先察吏。監司者﹐守﹑令之表﹔撫﹑按者﹐監司之主也。請敕行各撫﹑按釐姦剔獘﹐畱心地方』。

署刑部朱之臣再擬六等﹐請命絞罪以上提問﹑流罪以下撫按究擬。

計大逆淩遲處死五條﹑絞六條﹑流二條﹑徒二條。工科左利瓦伊樾言﹕『逆臣一案﹐經侍郎朱之臣擬議﹐嚴且盡矣。然「逆」之一字﹐未可槪施。導賊掠地攻城是逆﹐則偸生非逆﹔受賊顯爵是逆﹐則毀形非逆﹔受賊半職一官是逆﹐則受辱非逆。伏祈別是逆﹑非逆兩案﹐毋使一念貪生﹐與十惡不原者同名獲譴』。時是其言。

革蘇松巡按禦史周一敬﹑東陽知縣姚孫棐職爲民﹔仍命追一敬贓銀萬兩﹑孫棐贓銀六千兩﹐解充公費。

皆明旨所定﹐不由部訊。

升福建提學副使郭之奇詹事府正詹事。

閣臣鐸所擬也。

琉球入貢。

湖廣巡撫何騰蛟疏陳天象。命申飭內外。

騰蛟疏言﹕『邇來紫微垣中﹐光芒若隱若見。占者云「臣工不和」。且天市垣居臨艮位乃金陵分野﹐座中帝星時隱時顯﹐明而微弱﹔主天子危疑不安。願皇上仰承天意﹐酌寬嚴之宜﹐令大小臣工和衷體國﹐幸甚』﹗

偏沅巡撫李幹徳奏獲僞官。旨允獻俘。

命張成福以都督僉事充山東河北總兵官。

庚寅﹐追削原任戶部尙書李待問官。

以加派殃民也。

命故官子孫陳乞謚蔭﹐通政司不許封進﹔果有徳業﹑節義當表揚者﹐禮部察請。

命刑部究周鏟惡款﹐又命錦衣衛及五城禦史驅逐尙寶丞黃正賓等。

朱統■﹝金類﹞糾鑣諸款﹐多誣捏﹔吏科都章正宸﹑河南道喬可聘言於左都劉宗周曰﹕『鑣不純』。宗周愕然問故﹔曰﹕『言有餘而行不足』。宗周默然。

命省右布政一員。

旨云﹕『右布政空虛無事﹐從分火耗於左』﹔非王言體也。

東昌府鄕紳張鳳翔等擒斬僞官﹐復東昌等府﹑縣。

時闖賊敗於吳三桂﹐所在起義﹔東昌鄕紳張鳳翔及府﹑縣紳並生民會監軍職方淩駉﹑淮鎭副將王國棟﹐凡擒僞府尹一人﹑僞州牧三人﹑僞縣令九人﹑僞防禦同知推官各一人。劉澤淸以聞﹐皆命優敍。

辛卯﹐命撰起居注。

起升原任淮安僉事劉若金通政司參議。

壬辰﹐畱用例推戶科陸朗。

吏部尙書徐石麒疏朗通內被畱﹐故外遷也。卒得畱。

予公弘基﹑伯孔昭一子錦衣千戶。

以迎聖母勞也。

癸巳﹐革湖廣巡按黃澍職。

澍按楚﹐贓私狼籍﹐故糾閣臣士英以蓋其貪。至是﹐竟批「革職」——士英意也。

升禦史陳良弼﹑周元泰﹑朱國昌太僕寺少卿﹔予實俸﹐管差如故。

以定策功也。

大學士姜曰廣乞休。允之﹔命行人護送﹐予驛﹐賜銀﹑幣俱從優。

曰廣入閣﹐錚錚有風裁﹔不幸爲劉澤淸﹑朱統■﹝金類﹞誣詆﹐遂以此去。

贈故祭酒陳仁錫詹事府正詹事﹐謚「文莊」。

命修先帝「實錄」﹐並纂修「玉牒」。

閣臣弘圖疏言﹕『先帝在祚十七年﹐溯厥盛美﹐指不勝屈。陛下悼往方深﹐采緝邸報﹑搜羅見聞﹐正可授管南董﹐以成「實錄」』。允之。

甲午﹐左都禦史劉宗周乞休。允之﹔命馳驛回籍﹐給登極恩典。

宗周臨行﹐疏言五事﹕一曰修聖政﹐無以近娛忽遠猷。一曰振王綱﹐無以主恩傷臣紀。一曰明國是﹐無以邪鋒危正气。一曰端治術﹐無以刑名先教化。一曰固邦本﹐無以外釁釀內憂。

戶科吳適請申明祖制﹐以議論歸言官。報聞。

適言﹕『頃中興求舊﹐一升姜曰廣於揆席﹑一還劉宗周於憲署﹐與舊冢臣張愼言同被特簡。曾日月幾何﹐三臣忽先後去。揆厥所自﹐皆因含沙爲祟耳。身非言責﹐遂一言摻大臣進退﹔則捷幡風熾﹐而正直气衰。臣恐廷臣中有如三人者﹐漸且戀盟猿鶴﹔卽啟事未列諸臣有如三人者﹐益復錮夢林泉。去者日多﹐來者日寡﹔誰與共圖天下事﹗繼自今﹐請申明祖制﹐以議論歸言官﹐毋使讒說髙張﹐熒惑聽睹﹔則大臣益懋於職矣』。

例轉禦史黃耳鼎江西南瑞道僉事。

耳鼎奉差按秦﹐以闖熾不敢進﹔故例轉。

命黃斌卿移駐九江﹑鄭鴻﹝逵﹞移駐鎭江﹑黃蜚移駐蕪采。

命巡按禦史淩駉便宜聯絡北直﹑河南鄕紳義士。

丙申﹐以王之綱爲都督同知﹐充河南總兵。

丁酉﹐敍江北文武多年戰功﹐加馬士英少傅仍兼太子太師﹑進建極殿大學士﹐盧九徳升一級﹐各予蔭錦衣衛指揮僉事世襲﹔黃得功﹑劉良佐各加宮銜一級﹐蔭一子入監。

加史可法仍兼太子太師﹐越其傑兵部侍郎﹐張國維加太子太保﹐蔭子錦衣衛僉事。其餘文武內臣﹐加升有差。

戶科倪嘉慶請開屯田﹐限撫標。允行。

疏言﹕『敵﹑寇兩彊﹐邊腹皆削。兵少不可制敵﹐餉少不足養兵﹔求兵﹑餉之俱足﹐無如連絡諸鎭以自彊﹑力講屯田以自贍可也』。

戊戌﹐謚原任禮部尙書董其昌「文敏」﹑左副都禦史張瑋「淸惠」。

謚舊輔臣孫承宗「文忠」﹑太常寺少卿鹿善繼「忠節」﹐賜祠額「忠烈」。

升行人司副姚孫榘尙寶司丞。

己亥﹐命戶部等衙門會議省節﹐以國用匱詘故也。

工科都李淸言﹕『先帝時﹐何嘗不因敵寇急餉﹐然猶以天下供天下不足﹔今欲以一隅贍天下有餘﹐此必不得之數也。蓋疆宇𨿽縮﹐而沿江﹑沿淮之費無異九邊﹔祈敕各部察現可徵錢糧通行會算﹐以入定出﹐徐俟轉輸』。疏奏﹐命會議。

戶科吳適疏陳「憂勤節愛」四款。兪之。

命行人洪維翰催督錢糧。

庚子﹐謚原任右都禦史沈子木「恭靖」﹑工部尙書沈儆炌「襄敏」。

禮科都沈胤培疏請其祖與父也。

升右通政王瀠爲都察院右僉都禦史﹐巡撫登萊﹑東江等處。

加原任淮督路振飛右副都禦史。

補原任錦衣衛指揮使劉僑管西司﹑余之英管街道﹑徐同貞等各僉書。

準牟文綬以原官充總兵﹐鎭守荊州。

命靖南侯黃得功移駐廬州以防桐﹑皖﹐與廣昌伯劉良佐合營進恢黃﹑汝﹔興平伯髙傑移駐徐﹑泗﹐進恢開﹑歸。

追補建文死節諸臣贈謚﹐立廟祭京師。

文臣以方孝儒爲首﹑武臣以徐輝祖爲首。

壬寅﹐攺靑浦縣知縣陳爊中書舍人。

爊﹐常遇帝於風塵﹔疏請內轉﹐允之。

升吏科都章正宸大理寺左寺丞。

正宸屢疏忤時﹐故遷﹔優之﹐實遠之也。

禦史遊有倫疏陳和衷。兪之。

言『今國家遘變﹐正同舟遇風時也。故必人人從君國起見﹐事事爲朝廷究心合謀而算﹐大與小和﹐內外有一體之維﹐師濟見一心之雅﹔於以雪恥除凶﹐斷不可必矣』﹝﹖﹞。

準王允誠以後府右都督充嶽州總兵官﹑吳學禮以原官充前鋒﹑署總兵官馬進忠駐鎭荊州。

浙江總兵王之仁請淸察衛軍團練﹐以資戰守。允之。

癸卯﹐命閩兵畱鎭京口——從蘇松巡撫祁彪佳言也。

福建巡按禦史陸淸源奏閩﹑粵寇橫。得旨「會剿」。

畿輔旱。

工科都李淸請備荊﹑襄﹐以固金陵。命督﹑撫飭行。

命給河南巡按越其傑餉銀十五萬﹐爲養兵屯田之本。

甲辰﹐追贈開國名臣李善長等十四人﹑正徳諫臣蔣欽等十四人﹑天啟慘死諸臣左光斗等九人各有差——從工科都李淸言也。

謚已故大學士何如寵「文端」。

原任眞定巡按劉憲章自疏請罪。命巡﹑按提問。

以京城陷﹐南還。

命左良玉子夢庚掛「平賊將軍」印。

命江北監軍少卿萬元吉還太僕寺供職。

予北都死難諸臣贈謚﹐立廟祭京師。

文臣範景文等二十三人﹐武臣劉文炳等六人﹐內臣則王承恩﹑李鳳翔二人。自有明二百餘年﹐內臣無謚﹔有謚者﹐自承恩二人始。

命紳衿與齊民較田多寡﹐一體當差——從刑科蔣鳴玉言也。

命散左中允楊廷麟所募兵。

廷麟聞北都變﹐募兵勤王﹔以朱統■﹝金類﹞誣詆﹐罷之。

命都督杜弘域提督池﹑太地方。

丙午﹐定皇考恭皇帝陵曰「熙陵」。

升大理寺丞宗惇一右通政﹐起革職南吏部郎中張鼎延大理寺寺丞。

準張拱日襲封隆平侯。

加吏部郎中蕭士瑋太常寺少卿。

命豫督丁魁楚另用﹐楚撫何騰蛟並撫湖北。

丁未﹐命北來原任庶吉士史可程在寓侯察議。

可程﹐督輔可法弟﹔南歸後﹐子蔚靑﹑弟可遵與婦父韓大忠六人皆被殺。

命諸撫楊鶚﹑範礦﹑越其傑等俱速赴任﹔糧餉﹐戶部卽給。

吏科右熊汝霖言﹕『皇上禦宇四閱月﹐用過幾何人﹑去過幾何人﹖今日推一督﹑明日推一撫﹐只是討兵﹑討餉﹐遲遲吾行﹐去已無及﹔則何不就各處兵餉通盤打算﹐裒多益寡﹐然後崇節儉以裕軍需﹑勵憂勤而鼓朝气﹐則一切聲色貨利﹑筆舌戈矛總銷歸於臥薪嘗膽之內矣』。

戊申﹐命督臣王永吉馳赴山東﹐同撫臣王燮﹑王瀠料理戰守事宜。

進撫寧侯朱國弼爵保國公。

加升楊振宗一級﹐蔭一子世錦衣百戶。

旨云「功在定策」。

命興平伯髙傑赴徐州。

加懷遠侯常延齡太子太保﹐蔭一子入監。

削擬授吏部胡江職。

己酉﹐升禮科左張希夏吏科都給事中。

起降原任兵部侍郎張鳳翔添注左侍郎。

鳳翔先任工部尙書﹐坐累下獄﹔後起降。

命奉先殿立主致祭。

禮科都沈胤培言﹕『殿非太廟﹐上宜設位﹐以一後配一帝』。從之。

禮部主事張采疏陳四款。兪之。

采言﹕『皇上正位中興﹐當事事掃更﹔獨仍設廠衛﹐則廷臣交章﹐不允。臣以爲徒增一行金使耳。且廠衛皆市井無賴﹐安能仰體宸衷﹗權之所在﹐則利隨之。夫重權莫如用人﹐誠獎恬抑競﹑端乃鑑衡﹐則天下從風﹐況乎輦轂』﹗餘三款﹐多可采。

以旱﹐命修省。

庚戌﹐開事例佐工。

除舊納中書等雜職外﹐有部院司務﹑乙榜準貢等﹐皆新例也。

辛亥﹐革浙江巡撫黃鳴俊﹑安撫禦史左光先職﹔光先仍追贓提問。降巡按禦史任天成級﹐調外。

先是﹐許都攻東陽﹐知縣姚孫棐啟門迎﹔鳴俊﹑天成欲糾之﹐光先以同裏解釋。及閣臣士英薦阮大鋮﹐爲光先疏侵﹐心恨。至是﹐坐以賄庇貪﹐革職提問﹔鳴俊﹑天成亦坐累。

革原任吏部侍郎呂大器職﹐擢太常寺少卿李沾都察院堂上官。

沾言大器懷挾異心﹐阻撓定策故也。

命南歸河北﹑北直﹑山東﹑秦﹑晉各官紳﹐文臣赴吏部﹑武臣赴兵部酌用。

實授盧鼎總兵官﹐鎭守武昌。

命禮部發單公議諸應謚者﹐無得濫徇。

差尙寶司丞李之椿往浙直催趲光祿寺錢糧。

命察原任左都劉宗周所劾臺員。

除魏管﹑李植等外﹐又及傅景星﹑蘇京向北——皆在差南歸﹐爲黃耳鼎代辧者。

命從逆諸臣不得蒙舉。

先是﹐劉澤淸疏薦從逆黃國琦﹑施鳳儀等﹐已奉兪旨。至是﹐禦史胡時亨疏糾國琦實受僞吏科﹐不可借題授職﹐羞朝廷而辱班序。上兪之。

命保舉換授諸宗室回籍。

命副將以下皆騎馬。

時營衛各官橫行﹐金扇髙輿﹐闐咽道途﹔職方王期升請禁之。

壬子﹐命刑部提問革職禦史黃澍。

楚藩中尉朱盛濃承士英意﹐言其毀制辱宗﹑贓穢狼籍也。

起補葛寅亮太常寺卿。

準徳淸﹑歸安等漕白蠲折。

原任詹事雷躍龍自疏請罪。命下法司究擬。

躍龍﹐以國變南歸。

命追原任福建巡撫朱一馮贓銀。

一馮富而吝﹐鎭臣髙傑劾之﹔至是﹐又以挾資渡江﹐命江南﹑北撫臣嚴追。

禦史沈宸荃疏戰守兵餉事宜。命部覆行。

言『今之大計﹐無過戰守兵餉數者。獻踞西蜀﹐荊﹑襄之兵無能輕出﹔敵向東省﹐江﹑淮之兵未能卽移。且器甲備乎﹖儲糈裕乎﹖將有李﹑郭﹑宗﹑嶽其人乎﹖則戰未可遽言﹐且先言守耳。然至於兵以不任戰者充數﹐何如募之﹑精之﹐當百﹑當十。各府﹑州﹑縣近各練鄕勇﹐可以固圉江﹑楚。運不北上﹐則運軍有餘﹔聞江北有北上班軍﹐今亦不北上做工。宜練以實伍﹐所云「戰不足﹐以守或勝」者也。若餉﹐難言之。現入六百餘萬﹐而淮﹑徐四鎭及督師歲餉業至二百四十萬﹔至於江﹑楚各鎭督撫及京師營兵等歲餉﹐豈下淮﹑徐哉﹗此開屯養兵之政﹐今日宜酌舉也。若皇上服禦﹑工作可止或減﹐以爲兵民兩裕地者﹐惟祈以節儉倡之而已』。

癸丑﹐命曹州道袁樞﹑沂州道郭正中三日赴任﹔如違﹐拏究。

時北兵向山東﹐正中畱京師﹐日具條陳﹔樞以任子升監司﹐復謀畱部。東平伯劉澤淸言﹕『北兵已至沂州﹐正中戀長安何爲﹗若樞抽稅滸墅關﹐奉先帝旨察奏﹔今公然回部﹑公然監司﹐又公然題畱。孰云滸墅之錢不靈﹐封疆至賤﹔已賣北方﹐何當又賣南方』﹗疏奏﹐當國憚之﹐故勒限赴任。

禮科都沈胤培奏﹕恭皇帝專廟未成﹐宜奉位宮中中小殿﹐以皇妣孝誠太后配﹐二先後俱祔姑享。從之。

甲寅﹐命奉差戶科左羅萬象回奏﹔以疏止內臣催糧﹐致額解不前也。

後回奏到﹐罰俸一年。

命催豫撫越其傑﹑豫按陳潛夫到任。

蔭孟津監生王鏞﹑王無黨世錦衣衛指揮。

皆輔臣鐸子弟﹐以從駕渡河蔭。

攺總兵李成棟鎭徐州﹑李世春鎭泗州﹔加賀胤昌中軍都督僉事充總兵﹐鎭揚州。

下從逆梁兆陽於法司。

減故輔周延儒贓銀三萬兩。

吏部尙書徐石麒乞休。允之﹔仍予馳驛﹐給覃恩例。

石麒以外轉科臣陸朗爲所糾﹐然時情日換﹐已欲另用一番人矣﹔遂乞休。初﹐石麒糾朗﹐侵及內臣﹔及予告﹐閣臣知內臣恨之﹐擬旨甚峻。上曰﹕『冢臣猶冢子也﹐當以優禮遣耳』。遂得溫旨。後北兵抵嘉興﹐石麒豫作遺筆﹐以郡完毀卜身存亡。城破﹐自縊﹔二僕祖敏﹑李成亦隨縊。

命禁諸臣拜客﹑宴會﹐專理各衙門諸務。

吏部侍郎張捷署部事﹝原本﹐此條附在下卷十月標題行下﹐而不系以日。今按十月事迹﹐以乙卯起﹐正與本月甲寅盡朔相接﹔中間無所隔﹐要當是此兩日間事——蓋一面允徐去﹑一面命張署也。但下月旣不系日﹐未便憑虛加載﹔故割附於此﹞。

偏安排日事迹卷六

十月乙卯﹝朔﹞﹐升尙寶司卿錢元愨太僕寺卿。

蔭內臣李國輔弟﹑侄錦衣衛千戶。

以鄭芝龍爲總兵官﹐鎭守福建等處。

升羅■﹝日兼﹞芳前府都督僉事充總兵官﹐鎭守貴州﹑銅仁等處。

丙辰﹐起補右通政梁云構添設兵部右侍郎。

後降北﹐復爲右通政。

命河南撫按越其傑﹑陳潛夫星馳赴任。

升尙寶司丞李之椿爲卿。

戶部侍郎管錢法何楷疏陳鼓鑄事。允行之。

『錢式﹐以一錢爲準﹐作銀一釐。廣收銅﹐多鼓鑄用。工精﹐以絕私鑄。廣收工匠﹐嚴禁渣末之搭﹐則錢自精。以交納稅糧﹐責成米戶舊錢重八分以上者﹐準二文抵新錢一文﹔七分以下﹐碎爲銅﹐交官照時給價。行使低小者﹐沒其資本﹕則錢自行』。俱得兪旨。

戊午﹐保國公朱國弼請賜券增祿﹐仍世襲公爵。俱不允。

升太常寺少卿李沾都察院左都禦史。

沾初意止在副院﹐吏部尙書徐石麒難之。至是﹐奉旨超升﹔𨿽云功在定策﹐亦緣糾呂大器疏也。

命曹州道袁樞赴豫撫越其傑軍前酌用。

命吏部分別酌用蔡奕琛﹑楊維垣等——從禮部尙書錢謙益言也。

謙益言﹕『中興令主﹐世當屯艱﹐皆側身恐懼。晉元帝初鎭江東﹐頗以酒廢事﹔王導以爲言﹐引酌覆﹐遂絕。有司奏太極殿施絳帳﹐帝命冬施靑布﹑夏施靑練。將拜貴人﹐有司請市雀釵﹔帝以煩費﹐不允﹕史稱帝恭儉有餘﹐雄武不足。然小心只畏﹐再光晉祚。伏望取法������������������������������������������������������������������������������������������������������������������������������������������������������此所謂戰勝廟堂者』。言專閫寄﹐則云﹕『臣觀三十年來﹐文臣出鎭﹑克奏膚功者﹐孫承宗之後﹐馬士英一人耳』。言資﹝幹﹞濟﹐則云﹕『有英穎特達之臣﹐如蔡奕琛﹑馮元揚﹑祁逢吉﹑何﹝謙﹞等』。言雪冤滯一段﹐則云『先帝欽定「逆案」﹐一時握筆諸臣未免輕心﹐故出故入。今旣以贊道無據用阮大鋮﹐若虞廷陛﹐以京營建祠不畫題削奪者﹔楊維垣﹐首糾崔呈秀者﹔虞大復﹐以哭奠左光斗幾致重譴者﹔吳孔嘉﹐以報父仇牽連﹔周昌晉無他罪﹐以持論依傍定案者』。末又申前一段﹐則云﹕『奕琛曾以復社發端﹐抗疏攻臣。天下多事﹐果有嫌隙﹐固當先國家之急而復私仇﹔況臣無仇於奕琛乎﹗親見門戶諸臣植黨營私﹐斷送君父﹔何忍師其故智﹗且他日何面目見先帝於地下乎﹗「逆案」之故入者﹐阮大鋮。當周宗建攻逆閹時﹐實贊其議﹔安有引人攻奄﹐而身反贊道者﹗賈繼春家居時﹐顧大章被逮過新鄕﹐繼春餞送泣別。已法司定案一疏﹐解死者之拏僇﹑全生者於囹圄﹔而反坐罪案﹐不亦冤乎﹗他如馮銓﹐以申救繆昌期﹑周宗建被逐去相位﹐而不免於入。房壯麗﹐敵陷畿輔﹐投井死節﹔呂純如與董應舉及臣等以經濟相期許﹐應舉每言其枉﹐聲淚俱下﹐皆死而不得出。記崇禎初年﹐欽案初定﹐臣待放國門﹐張愼言﹑房可壯過臣﹐相與嘆息﹔愼言慨然曰「吾三人他日當事﹐宜共理此案」。彈指十六年﹐言猶在耳﹐豈附會於今日哉』﹗謙益老於門戶﹐乃以門戶攻門戶﹐又以門戶薦非門戶﹔人皆哂之。

配原任登萊巡撫曾櫻。

櫻有淸節﹐先帝時以失城逮獄。因闖逆入京﹐遁。尋自投法司﹐故配。

刑部請豁原任吏部郎中吳昌時贓。不允。

旨言其貪穢素著﹐故不得援恩詔槪豁﹐止減五分之一而已。

興平伯髙傑請釋逆犯武愫。不允。

愫以癸未進士﹐爲闖逆徐州防禦使﹔張示招誘﹐書「自」爲「字」﹑「成」爲「丞」﹐避逆諱也。

以武職冒濫﹐命各撫﹑按察送履歷試錄。

己未﹐宥原任兵部尙書張縉彥﹔以原官總督河北﹑山西﹑河南地方﹐便宜行事。

縉彥先令家眷入京﹐身處河南﹔疏言﹕『集義擒僞﹐收復多城』。朝議不得已用之﹐且月給其家米五石。工科左利瓦伊樾言﹕『縉彥闇曶失機﹐寸斬莫贖。當逆賊入宮﹐靑衣候點﹔維時司官劉養貞哭罵縉彥﹐謂某日曾勸某處堤防﹑某日曾勸某處宜堵﹐縉彥褎如充耳。遭此烈禍﹐固已難施面目矣。及賊被北困﹐鼠竄狼奔﹐艸間求活﹔意中豈復有朝廷哉﹗今賊臣未誅﹐反先登用﹔若法紀何﹗況賊蹤乍退﹑北騎方張﹐豈有河北殘疆爲縉彥收復者。縉彥昔列中樞﹐大權在手﹐不克展一籌以固吾圉﹔若今風鶴逃散之餘魂﹐卽建熊羆當道之偉略﹐人之能否旦晚懸絕若此﹐有是理乎﹗燕﹑吳相去三千里而遙﹐黃河以北﹐郵問隔絕﹔縉彥之從賊﹑不從賊﹐誰剖明其心事﹗集義勇﹑復城池﹐果誰見之而誰聞之﹗夫國家所以厲世摩鈍﹑誡往懲來者﹐名與器而已。敕書關防何物﹐而爲賊臣頒給﹐則辱在朝廷﹔兵部總督何官﹐而令賊臣竄處﹐則玷在樞要﹔文武便宜何事﹐而委賊臣專行﹐則恥在官常﹔吏部札付何器﹐而假賊臣塡名﹐則污在符檄。臣恐天下豪傑之士﹐聞之解體﹔更恐烈皇帝在天之靈﹐亦有恫乎不忍聞者﹗乞收回成命﹐無爲所欺』。報聞。後北兵入南都﹐縉彥復降。

起補編戍禦史張孫振四川道﹐掌河南道印。

孫振按晉﹐以干請不遂﹐糾學臣袁繼咸﹔又與撫臣吳甡相攻﹐爲甡糾﹐遣戍。至是﹐起補——署銓侍郎張捷意也。

準文選司郎中王重回籍﹐以原任南吏部郎中劉應賓代。

先是﹐禮部尙書顧錫疇署銓﹐開單坐缺挑送選司﹐重槪不從﹔以手書與﹐亦不答。錫疇怒﹐糾之﹔咸謂曲在錫疇。吏科都章正宸疏畱重﹐然猶密語人曰「吾不敢必者﹐請耳」。至是﹐言於尙書徐石麒﹐謂重門多招搖﹔重遂請退。

大學士髙弘圖四疏乞休。允之﹔令行人護送於驛﹐賜銀﹑幣。

弘圖入閣﹐持論侃侃﹔如阻內遣及內傳諸事﹐皆有大臣風。弘圖去﹐士英始專政﹔時事日非矣。

庚申﹐黃河口決。命部議築塞。

命原任大同知府蔡屏周以四品服俸添注職方司郎中﹐又復原任應天府通判徐樹藩官——皆侍郎阮大鋮所薦也。

大鋮自受事以來﹐凡察處降補官員﹐賄足則用﹔常語禮科都沈胤培曰﹕『國家何患無財﹐卽如撫﹑按糾薦一事﹐非賄免則賄求﹐半飽私橐耳。但令納銀若干於官﹐應糾者免糾﹐欲薦者予薦﹔推而廣之﹐公帑充矣』。其謬妄如此。屏周援期升例﹔樹藩以助銀二千建堡﹐故得之。

壬戌﹐謚原任禮部侍郎張邦紀「文愨」。

邦紀﹐輔臣弘圖房師也。

蔭掌錦衣衛事馮可宗一子世本衛指揮。

癸亥﹐贈大學士孔貞運少保﹐謚「文忠」﹐蔭一子尙寶司丞﹐予祭葬。

初﹐署禮部管紹寧以「文恪」﹑「文恭」請﹐不允﹔有「旣無顯徳亦無表」等語。至是﹐紹寧忽攺「文忠」。貞運爲相﹐醇謹無他長﹔前二謚爲當。

命再訊系獄郎中周鑣。

鑣叔原任禦史維持﹑弟原任知縣銓疏言﹕『臣家門不幸﹐突出周鑣﹔因與鍾有隙﹐私刊「燕中紀事」及「國變錄」等書﹐自捏「勸進表」﹑「下江南策」﹐硬坐於鍾﹐從淮上達南中﹐致臣家﹑臣邑不能洗此「從逆」之名。且鑣於皇上登極時﹐首倡異謀﹐另圖推戴﹔是鍾罪止一身﹐鑣罪在社稷』。疏奏﹐令並訊。

甲子﹐加湖廣巡撫何騰蛟兵部右侍郎﹐巡撫全省。

升四川右參議王鼎鎭尙寶寺少卿。

鼎鎭﹐崇禎時﹐以禦史例轉。

命提從逆楊觀光等——保國公朱國弼﹑誠意伯劉孔昭﹑禮部尙書錢謙益﹑吏部左侍郎張捷﹑兵部右侍郎阮大鋮所糾也。

時「從逆」一案﹐已經屢訊﹐止欲攻門戶中從逆者﹔𨿽裏居之方允昌﹑系獄之梁兆陽﹐眾矢交攢﹐亦不甚深求。��是﹐又合攻觀光等。而於原任庶吉士張家玉﹐則曰「薦劉宗周﹑黃道周於逆闖﹐令其收人望以集羣黨」﹔蓋以此阻宗周﹑道周也。於史可程﹐則曰「系閣臣弟﹐友於素篤﹔公然從賊﹐宜下於理」﹔蓋以此逐可法也。後家玉起兵廣東與北師抗﹐遇害。

蔭內臣馮進朝等子﹑侄一人世錦衣千戶。

謂效勞軍中﹐屢經大捷也。

命祔祭死難內臣王之心等﹐予蔭有差。

國變後﹐王之心﹑張國元自縊﹐髙時明自焚﹐方正化罵賊死﹔餘皆被刑者。

工科都李淸請遷孝康﹑興獻二帝於專廟﹐又請祀孝廟爲不祧之主。命下部議。

疏言﹕『臣聞「禮」﹕祖有功而宗有徳。若祖功﹐則髙廟與成廟當之矣﹔若宗徳﹐則捨孝廟何屬﹗今觀弘治十八年間﹐凡卹民瘼﹑抑近侍﹑寬諫臣﹐且與劉大夏﹑戴珊輩日結魚水歡﹐君臣何異父子﹗親遠而祧﹐非並有徳者祧之也。若我皇上卽今世宗﹐而恭帝卽今獻帝﹔當時張孚敬﹑桂萼等俱力持考獻﹐然皆云別立廟﹐謂「祀太廟則有祧期﹐而祀別廟則無遷期也」。今者專廟之建議﹐實本此。夫以世論﹐獻皇浸通乎祧矣﹗何如俟太廟告成後奉遷專廟﹐與恭皇同祀﹔則使異日得長享血食以慰孝子慈孫心者﹐諒非世廟所欣然於在天也。且不獨獻皇可合祀﹐卽孝康亦可合祀﹔何也﹖均一追尊耳』。疏下部議﹐竟寢。

鳳陽地震。

丙寅﹐命內臣孫元徳往浙﹑閩催內庫及戶工二部一應錢糧。

元徳初以造桑皮紙至浙﹐寠甚﹔及得是差﹐恐喝軍民。不及期年﹐所獲不資。後北兵至﹐以橐付潘中軍﹐置江東。江東將士籍之﹐金瓶髙三尺許﹐滿實大珠。將士十三往返﹐皆盈橐去﹔中軍司房幹沒者不與。

起升工部主事鄒之麟尙寶司丞。

之麟﹐夙以持議與聲气左﹐故察處。

起復原任戶科戴英原官﹐補兵科給事中。

英以舊輔薛國觀門生﹐例轉察處不謹。至是﹐因薦復原官——非建言賜環﹐始此。

加考功司郎中梁羽明太常寺少卿﹐依舊管事。

命內臣田成往杭州選擇淑女。

京師兩進淑女﹐皆不稱太后意﹔乃令成出選。羣稚女畢嫁﹐一方騷然矣。

丁卯﹐雪被糾禦史魏管等。

從黃耳鼎言也。

免辦獸炭。

工科都李淸以國用大侈言於閣﹐請此項宜裁﹔閣臣鐸曰﹕『可裁否』﹖士英曰﹕『裁之易耳』。次日﹐批免。相臣之權足有爲若此。計省價凡一千七百兩。

戊辰﹐令楚鎭左良玉兵以鹽代餉——從閣臣馬士英言也。

每百斤定價一兩五錢﹔已良玉疏言不便﹕『於今者三軍方切防剿﹐若鬻鹽糊口﹐何時方完﹖鹽旣不可爲粟﹐兵須轉而爲商』等語。疏奏﹐士英不悅。時良玉與士英已隱隱樹兵矣。

加總督王永吉一品鬥牛服色。

隆使臣體也。後以停行﹐辭免。

贈太僕寺少卿劉時俊兵部右侍郎﹐蔭子。

以先朝剿水藺功。

以卜從善駐蕪湖﹐領戎政提督營。

己巳﹐命議臨淮侯李祖述及朱元臣﹑陸卿鴻罪——從兵科左王之晉言也。

時諸勛臣持議﹐每以文武不死難爲誚。及之晉疏出﹐保國公朱國弼等始慚狼狽﹐補糾。元臣國勛衛﹑卿鴻錦衣衛指揮﹐皆以京師陷﹐同祖述南竄。命戶部左侍郎何楷兼工部左侍郎﹐以便鼓鑄。

予鎭遠侯顧肇迹等祭葬﹑贈蔭有差﹐令立祠祭京師。

肇迹等十五人﹐惟成國公朱純臣先被殺﹔餘皆因闖爲北兵敗﹐乃與舊輔陳演等俱見殺。至是﹐禮臣迫於諸勛臣﹐槪依殉國例請。旨下﹐工科都李淸言﹕『肇迹等或禁﹑或拷﹐半膏賊手﹐非殉也。彼同時文臣中如大學士方嶽貢﹑邱瑜等﹐何嘗不以拷禁死﹔而褒譏相半﹐祠祭猶懸。旣無生死之殊﹐亦無後先之別﹔何獨有文武之異﹗無已﹐將疏內十五臣附祀旌忠祠﹐不必另建。以蓄民膏﹐至仁也﹔以節國用﹐至儉也﹔以偸生與就死者別﹐而又以慷慨赴義與顚沛隕身者別﹐至明也。一舉而三善備矣』。部覆如議。

鳳陽地再震。

庚午﹐禦史陳潛夫請許定國開鎭河南。命該撫酌議。

國子監監生蔣佑聖﹑吳蹈昌各進「歷朝實錄」。

加文選司郎中劉應賓太常寺少卿﹐照舊管事。

再贈故工部尙書沈儆炌太子太保﹑河南按察使葛錫蕃太常寺卿﹐蔭一子入監。

以爲藩﹑臬時締造恭皇帝藩府勞也。

吏科都張希夏請嚴計處諸臣不得濫薦。從之。

旨末又云﹕『如有冤陷者﹐該部明列緣由奏請』。識者知幸門未塞也。

加王遵垣左府都督僉事﹐充登萊總兵官。

辛未﹐再贈楊師孔禮部右侍郎兼侍讀學士。

一贈﹑再贈﹐皆以子文驄故。

革原任禮部郎中周仲璉職﹐法司提問——刑科梁應奇所糾也。

仲璉與故輔周延儒密書﹐呼「輔叔」﹔疏指爲義父﹑干兒者﹐過也。

命史可程在寓候議。

從閣臣馬士英代請也。

敕禮部嚴行各城精選淑女。

壬申﹐戶科吳適請復日講與朝制。命候旨行。

癸酉﹐命丁魁楚以原官提督兩廣。

魁楚負罪起巖疆﹐忽攺善地﹔人以爲錢神有靈。

予進士謝於宣祭﹐減半造葬﹐蔭子。

於宣﹐太僕少卿三賓子﹔以闖逆刑死。

命兵部移會興平伯髙傑﹐諭李必忠弗畱官硝。

時工部買到官硝﹐已經傑批放﹔其麾下李必忠畱之。故令傑諭﹔則諭賢於旨矣。

兵部侍郎阮大鋮陳水陸兼防事宜。命申飭行。

疏﹕『以湖口爲賊自荊﹑楚東犯之西路﹐髙寶焉﹝﹖﹞爲�偪靑徐﹑窺淮揚之東路﹐以和�爲闖�開﹑歸﹑汝﹑穎﹑壽﹑諭﹑淮趨定遠﹑滁州之中路。西路之警﹐以黃斌卿爲前茅﹐堵湖口﹔黃蜚爲中權﹐趨荻港﹑皖口﹔鄭鴻逵爲後勁﹐駐蕪﹑采﹔操臣則駐江口爲援。東路之警﹐鴻逵堵瓜﹑儀﹐蜚趨龍潭﹐斌卿駐蕪﹑采﹐操臣亦駐江口。中路之警﹐蜚統水師於江北鍼魚嘴爲前茅﹐鴻逵自京口趨大勝關﹑和尙港﹐斌卿自九江下蕪湖爲左右翼﹐操江則駐江口爲中權。至上江要害﹐建徳接壤九江﹑彭蠡﹐而陳家衕爲衝﹔於此守之﹐則池﹑太安。祁門接壤饒州﹑浮梁﹐而三通嶺爲總路﹔於此守之﹐則徵﹑寧安﹕宸京肩背可以無虞矣』。

升編修陳於鼎爲左庶子左春坊左諭徳﹐程正揆爲右庶子掌右春坊﹐編修趙士春爲左中允﹐簡討張居﹑司業李景廉爲右中允。

於鼎後降北﹐復任編修。

賞楊承恩﹑徳承惠各百戶。

余門楊氏所請也﹔不知何功。

復宣廟吳賢妃尊號﹐上謚曰「孝翼溫惠﹑淑愼慈仁﹑匡天錫聖皇太后」。謚建文故皇太子文奎曰「恭湣」。復皇弟允熥吳王﹐謚「悼」﹔允熞衡王﹐謚「湣」﹐允■﹝火熙﹞徐王﹐攺謚「哀簡」曰「哀」。諸公主駙馬皆復舊號。追封皇少子文圭「原王」﹐謚「懷」。

初﹐方孝孺等旣謚﹐禮部主事張采言於工科都李淸曰﹕『若不念惠宗弟若子乎﹖封爵未復﹐謚號猶懸。如普於諸臣而靳於吾君之弟若子﹐猶缺典也』。淸乃疏言﹕『皇上紹統﹐以惠廟與代廟並尊﹔且有加謚﹐又有追復﹕典禮明備矣。然就此兩朝中﹐有明未盡明﹑備未盡備﹐尙在母子兄弟間者。一爲景泰之廢太后。察正統十四年﹐代廟卽位﹐尊生母吳賢妃﹔今代廟稱宗矣﹑汪後亦加尊謚矣﹐爲帝之生母而旣靳尊謚﹐且並削原號﹐可乎﹖則何以慰代廟正孝之心﹗以爲明備﹐孰缺略於廢太后之仍舊者﹗夫廢而復之者﹐正也。一爲建文之故太子。察建文元年﹐立子文奎爲皇太子﹐嗣後革除事興﹐所革者年號耳﹔原未革及帝號﹐則亦未革及皇太子號。今惠廟稱宗矣﹑馬后補謚矣﹐爲帝與後之元子而踵故號﹐不錫新謚﹐可乎﹖則何以慰惠廟正慈之心﹗以爲明備﹐孰缺略於故皇太子之無謚者﹗夫無而補之者﹐正也。一爲建文不以罪降之親王與不以譴錮之皇次子。察建文元年﹐封弟允熥吳王﹑允熞衡王﹑允■﹝火熙﹞徐王。又察建文三年﹐載少子文圭生﹔未幾﹐三王皆降封﹐且廢允熥﹑允熞爲庶人﹐攺允■﹝火熙﹞爲甌寧王﹐又閉文圭於大內矣。今惠廟之號謚復﹐且孝康與孝康後亦復﹔爲皇弟而或降郡王﹑或夷庶人﹐又爲皇少子而不錫王封﹐可乎﹖則何以慰惠廟手足毛裏之愛﹗或曰「孝康有四女﹐其可考者爲江都﹑宜都﹑南平三主﹐而其一無考﹔然皆貶稱郡主﹐是可盡復否」﹖曰「帝子與帝姬﹐一也﹔何親﹑何疏之別」﹗以爲明備﹐孰缺略於諸王﹑公主之或貶或罪者﹗夫貶而復之﹑罷而近封之者﹐正也。乞立賜下例﹕於皇太子文奎應加謚﹐則照悼﹑恭﹑哀﹑衝諸太子例﹔於允熥﹑允熞復號﹑亦復加謚﹐則照甌寧王允熞謚「哀簡」例﹔於皇少子文圭應加王爵且予謚﹐則照秦﹑晉諸王以下例。以此詔告海內﹐曰典禮明備﹐是眞明備矣。然則建文時之呂太后與景泰時之懷獻太子今貶爲世子者﹐遂可不議乎﹖一則應殉而不殉﹐猶與少子居孝康陵﹔則有號﹑無謚可也。一則不應立而立﹐至欲黜憲皇以自私﹔則始立﹑終貶可也』。部復﹐從之。

命左春坊衛胤文以原官兼兵科﹐監髙傑軍西討。

命諸臣不系從逆外﹐餘皆斟酌末減——從督臣史可法言也。

可法言﹕『先帝以堯﹑舜之君﹐慘殉社稷。倘在北﹐始應從死﹔豈在南﹐獨匪人臣﹗卽如臣可法謬典南樞﹑臣同官士英叨任鳳督﹐未聞悉東南之甲疾趨北援﹔卽鎭臣髙傑﹑劉澤淸以兵力不支﹐折而南下。是首應重論者﹐臣等罪也。乃以聖明繼統﹐遂蓋臣子重辜﹔不惟斧未加﹐且恩榮疊被。獨於諸臣在北者﹐毛舉而槪繩之﹔豈散秩閒曹﹐其責反重於南樞﹑鳳督哉﹗宜將從逆諸臣擇罪狀顯著者數人﹐重處示儆﹔若僞命未污﹑身被刑拷者﹐皆當置弗問。又如管屯﹑管河諸臣避賊南來﹐不系受任封疆﹑掌握兵馬者﹐皆當以寬典。卽督﹑撫大吏﹐亦當權其所處時勢﹐以爲罪案重輕﹔其餘隱避北方﹑徘徊後至者﹐皆準戴罪討賊﹐赴臣軍前﹐因才酌用。至於東兵助戰﹐義重復仇﹔諸臣委曲相從﹐尢當原其心事。總之﹐應罪者罪﹐無爲報怨之借題﹔應寬者寬﹐無令人心之解體。使天下曉然知君臣大義﹐不但在北者宜死﹐卽在南者亦宜死﹔而聖明宥過﹐不但在南者姑寬﹐卽在北者亦姑寬﹕必有全身忍垢之人﹐爲雪恥除凶之計。寬以死而報以死﹐或亦精理所必至也』。疏奏﹐允之。

甲戌﹐內傳升吏部侍郎張捷爲吏部尙書。

閣臣士英意在戎政尙書張國維﹐侍郎阮大鋮意在捷﹔以國維爲言官時糾薦皆異調也。內傳忽出﹐士英撫牀驚愕﹔自此﹐意憚大鋮矣。先是﹐捷疏言﹕『先帝末造﹐諸臣之心皆壞。渾同之域﹐自造藩籬﹔坦蕩之途﹐橫生荊棘。有用精神﹐不矢之奉公效職﹐而耗之結黨行私﹔兼人才力﹐不用之任事端功﹐而並之護同摧異。積威所劫﹐使人不知有朝廷﹔重賂所歸﹐使人不知有法紀。文武遷除之格﹐任意把持﹔封疆功罪之衡﹐全憑顚倒。以科場爲壠斷﹐功令蕩然﹔以文墨爲糾連﹐應呼徧地。於是舉貪官污吏之所獵漁﹑豪紳悍士之所誆逼﹑僨帥驕兵之所淫擄﹐總而聚其毒於民。人心旣去﹐國運隨之﹐而禍且及先帝。今日救時急著﹐非盡反前此所爲不可。閣部大僚﹐急須滌慮和衷﹐盡破方隅﹔舉從前欽案實冤者﹐分別雪之﹐或錄之﹑卹之﹔其不冤者確﹐宜槪仍之。卽目前從賊之案﹐污僞最著者﹐辟之﹔染逆無據者若干人﹐末減之。從此與諸臣約﹕腐爛葛滕﹐盡情放下﹔自彊作用﹐眞實講求』。然後秉均﹑後所行﹐不踐所言也。

保舉宗室朱統■﹝金類﹞自請換京職﹔授行人。

統■﹝金類﹞自比劉向﹐疏己功不在定策下﹔又欲援先帝時朱露例﹐徑授梧垣。見者哂之。

遣刑科梁應奇催兩廣錢糧。

乙亥﹐都督同知李誠矩請取「三朝要典」宣付史館﹐以昭信史。報聞。

誠巨﹐孝定皇太后侄也。疏薦原任禮部尙書朱繼祚﹑兵部右侍郎謝啟光﹑右庶子余煌﹑編修吳孔嘉﹐乞加召環。言「要典」者﹐始此。煌﹐紹興人﹔後北兵渡錢塘﹐煌自縊。

起升順徳副使張秉貞都察院右僉都禦史﹐巡撫浙江等處。

初﹐文書房內員傳令催張弘道﹐因耄不可入見﹔閣臣以秉貞名上﹐竟點用。上傳﹐疑假托也。秉貞後降北﹐爲禮部郎中。

丙子﹐內傳攺授職方司主事彭遇颽爲禦史﹐巡按浙江。

除授不自銓部﹑題差不必總憲﹐閣臣士英所爲﹔欲布心腹以箝潞王也。或曰遇颽通內﹐徑取上傳耳。遇颽旣得旨﹐凡浙紳謁賀﹐銀﹑幣悉納﹔足迹未離都門﹐筐篋燦然矣。

誅王裔。

王裔﹐借名王重儒﹐僞爲定王。至境﹐守陵內臣谷應珍詰知爲僞﹐以聞。戮之。

安遠侯柳祚昌疏訐詞臣徐汧等。不允。

祚昌疏言﹕『皇上中興應運﹐姦臣陰懷兩端。問誰朝衣冠謁見他藩於京口驛前而儼然推戴者﹐詞臣徐汧也。汧自恃東林渠魁﹐復社護法。狼狽相顧﹐則有復社之凶張采﹑章允誠﹑至貪至橫之舉人楊廷樞﹔鷹犬先驅﹐則有極險極�之監生顧杲。皇上定鼎金陵﹐而彼且安然爲「討金陵檄」﹔所云「中原逐鹿﹑南國指馬﹐祈哀��﹑分地盜賊」﹐是何等語﹗乞大奮幹斷﹐立逮徐汧﹐革去舉人楊廷樞﹑惡生顧杲﹐先行提問﹔其餘徒黨﹐容臣次第指參﹐恭請斧鉞』﹗疏奏﹐命已之。

禦史沈宸荃疏薦禮部尙書黃道周﹑詞臣劉同升﹑葛世振﹑徐汧﹑吳偉業等。著馬上差催。

命五城禦史及錦衣衛緝逐罪廢諸臣潛京鉆營者——從戶科吳適言也。

時罪廢諸臣投刺白日﹐亦終無緝者。

命於弘光元年上辛行合祀禮。

先是﹐禮臣顧錫疇以合祀請﹐已奉旨。至是﹐侍郎管紹寧署篆﹐又題分祀﹔票擬者惛不憶也。太常少卿沈胤培言﹕『聖祖合祀之禮﹐宜遵者四。漢儒董仲舒曰「郊嘗以正月上辛日﹐所以先百神而最居前」。皇上攺元肇事﹐禮行於郊﹐而百神受職﹔以泰壇昭事之精誠﹐聳萬國尊親之志气﹕宜遵者一。周朔建子﹐冬至圜丘﹐適當獻歲﹐不妨迎陽報天。我朝循夏正﹐不無地先天祭之嫌。今用歲首開泰之辰﹐行大報天地之禮﹐孔順孔時﹕宜遵者二。世宗遺詔﹐原有「郊祀等禮﹐各稽祖宗舊典斟酌攺正」之文。故穆廟時﹐輔臣獻議曰「歲一舉合祀﹐奉二祖以並配﹐遵太祖更定之制﹑體世宗未安之情。蓋分祀者﹐一時攺創﹔而合祀者﹐我朝通行﹕宜遵者三。南都自合祀後﹐北郊遂廢。今俗所稱地壇﹐非地壇也﹔更建方澤功難成﹐而混舉分祀於合祀之所﹐非所以爲禮﹕宜遵者四。天壇近拱宸居﹐遙通陵脈﹔臣知聖祖在天之靈﹐必有憑依不捨者。仰祈需發徳音﹐仍遵合祀』。疏奏﹐覆從之。

命戶部發罪贖款單於省直——從閣臣士英請也。

凡問擬抵贖﹑贓罰﹐不拘批行﹑自理﹐俱實塡入單﹐進貯官庫﹐每季匯解。如無欽單﹐擅用私單徵收﹐不許輸納﹔仍許該撫﹑按察參及地方人執持私單赴闕申奏﹐犯官罪死。

丁丑﹐起升原任太僕少卿楊維垣通政使司通政使。

維垣編戍淮安﹐至是起。

召管海運戶部郎中沈廷揚料理江防。

命總督王永吉暫駐河上料理戰事﹐俟陳洪範等歸。

……

……湖上逍遙﹐誰復爲陛下任馳驅者。若已故樞臣馮元揚﹐身膺�簡﹐特晉中樞﹔徒事貪庸﹐寸籌莫展。時見部疏徇其陳請﹐議予祭葬﹕是使誤國之臣﹐死生皆可得志。何怪啟睿之徼幸也﹗乞將丁啟睿立正典刑﹐以爲人臣負國者戒﹔仍敕部自後卹典﹐勿得濫徇』。

命內臣孫呈繡仍爲總監﹐同登萊巡撫王瀠星馳赴任——從東平伯劉澤淸言也。

呈繡以分監南竄﹐閣臣弘圖等欲罪之﹔呈繡懼﹐浼劉澤淸疏薦﹐請用爲登萊總監。閣爭﹐不聽。然瀠卒不行﹐呈繡尋召回——其狡計也。

調曹友義管黃河水師﹑金聲桓豫楚援剿﹐各總兵官。

免行刑。

予秦﹑楚殉難諸臣祭葬有差﹐仍準自行建祠。

楚府長史徐學顏﹑長沙推官蔡道憲﹑知嘉魚縣黃良鑑﹑鍾祥蕭漢﹑蒲圻曾拭﹑均州胡承熙﹑衡陽張鵬翼﹑興都畱守徐壽崇﹑武昌通判李毓英﹑經歷任文熙﹐皆死楚者﹔秦府長史章尙絅﹑商雒監軍副使喬遷髙﹐皆死秦者。

予原任保定巡撫兵部右侍郎徐標等祭葬﹑贈謚有差。

標與郎中徐有聲﹑給事顧鈜﹑彭管﹑禦史兪志虞﹑副使米廷煥﹐俱祭葬﹑贈蔭﹔皆死國者也。四川死事﹐有知瀘州蘇瓊妻舒氏﹑吏目趙階升﹔河南死事﹐有鄕紳簡討馬剛中﹑南陽知府邱懋素﹑左鎭監軍主事余爵﹑山西糧道藺剛中﹔途中死﹝事﹞﹐有主事劉大年﹑前南科張焜芳﹑河間兵備趙珽﹕俱贈祭葬。又有主事成徳父文桂﹑徳妾蕭氏﹑童氏﹑妹季白﹐文桂贈如子官﹐婦女附祀旌表。

定江北督﹑撫﹑四鎭額兵三萬﹐楚撫額兵一萬﹐京營額兵一萬五千﹔余停減有差。

戶科吳適言﹕『當今敵﹑寇叵測﹐中外並吁。自東﹑豫﹑江﹑淮以及荊﹑楚﹑黔﹑蜀﹐處處用兵﹐人人需餉﹔而餉何在﹖前此有加派可言﹐今無可加矣﹔前此有內帑可請﹐今無可請矣﹔前此猶以全盛之幅■﹝巾員﹞供一隅之輸挽﹐今獨以一偏之正供給四應之經費矣。點金無術﹐雨粟何期﹗臣以爲今日兵非不足﹐患選練無方與營伍不實耳。請陛下速敕各督﹑鎭﹑撫就見在兵丁實加抽練﹐而尢信賞罰﹑同甘苦﹐乃能臂指相使﹑緩急相應。夫盡人能戰﹑是處可守﹐何用彼屠﹗沽市兒掛名軍伍﹐以虛名耗實餉乎﹐非減兵也﹗減去其掛籍無用之徒﹑釐去其虛伍冒糧之獘﹐則兵不必增而自足矣』。部覆﹐從之。

癸未﹐起劉光斗補廣東道禦史。

原以大察不謹﹐處。

起升原任吏科都劉安行﹑通政司參議劉若金俱爲都察院右僉都禦史。

安行提督南直浙江開墾沿海屯田﹑市舶﹑魚鹽等稅兼理海防軍務﹐若金提督閩廣沿海開墾屯田﹑市舶﹑橋稅﹑珠池兼理海防軍務。未幾﹐復差二內監﹐其職同﹔且設數監司﹐各舉所知充之﹝按前書例﹐當自「未幾」以下爲目﹔原本亦於「未幾」平擡另起。今從舊丹筆﹐於「禦史」畫斷﹐故下皆爲目﹔實非通例也﹞。

命凡城破自死及病死﹑仇殺﹐不得借名求卹。

甲申﹐準南贛巡撫林一桂回籍。

升光祿寺少卿張作楫翰林院提督四夷館太常寺少卿。

禦史張﹝孫﹞振疏論吳甡﹑鄭三俊﹑祁彪佳。不聽。

偏安排日事迹卷七

十一月乙酉﹝朔﹞﹐贈原任戶部侍郎莊祖誨尙書﹐蔭一子。

命攺折各衙門上供錢糧﹐以實內帑。

免議益王。

原任杭州推官黃端伯疏其不法故也﹔端伯亦免究——和事而已。

命禦史差委暫行掣簽法﹐事平仍舊。

時禦史爭營美差﹐左都李沾苦於情面﹐以掣簽請——非體也。

丙戌﹐蔭已故兵部侍郎董光弘一子。

起升原任刑部右侍郎蔡奕琛吏部左侍郎。

奕琛先坐關說﹐擬戍﹔有旨﹕『禁錮終身﹐永不敍用』。至是﹐特起少宰。會推之日﹐戶科吳適言於朝曰﹕『今日乃冢臣獨推耳。言官僅備畫題﹐不敢參駁﹔何名會推耶』﹖同官感其言﹐皆托故不赴﹔科臣到者﹐惟戶科署印陸朗一人。行海屯。

……

宥原任文華殿中書顧大成。

時糾其從逆餉銀九千﹐免。

予故詞臣沈懋學謚「文節」﹑焦竑謚「文端」。

兩人皆鼎元。懋學以阻江陵奪情﹐歸﹔竑以科場詿誤﹐謫﹕皆淪落﹐不竟其用。

丁亥﹐東平伯焦夢熊疏薦原任浙撫熊奮渭。著遇缺推用。

命陳麟署總兵官﹐管理江督標下水師。

戊子﹐升鳳陽副使張如蕙太僕寺少卿。

以與閣臣士英共事也。

準鄧文堯襲封定遠侯。

贈少詹閔中儼禮部右侍郎﹐不準蔭。

桂王薨。

京師旱﹐命禮部錢謙益等祈雨於天地壇。

以西花園殿爲慈禧殿。

命黃澍回籍候勘。

先﹐澍疏請楚餉﹐有「恐各兵索餉南下﹐震驚人民」等語﹔已挾左良玉自重矣。至是﹐因糾馬士英見怨﹐故提問。良玉陰唆部將羣嘩﹐欲下南京索欠餉﹐保救澍。江督袁繼咸爲截畱江漕十萬石﹑廣餉十三萬給之﹔且疏代澍申理。以鎭臣憐其任勞﹐士英不得已﹐批「免逮」﹐乃已。澍畱良玉軍中﹐竟不歸。說者謂士英之修隙﹑澍之抗提﹐皆非也。時繼咸旣以累疏與當路隙﹐所條陳及題用道﹑府等官﹐俱置不覆。鄭鴻逵五千人旣畱京口﹐繼咸以陳麟加鎭銜﹐代鴻逵料理水師﹔鄧林奇加鎭銜﹐料理陸師﹕俱寢閣。阮大鋮索六千金﹐始給一署鎭札﹔必再索六千金﹐始肯給敕印也。此外﹐白丁用重賂躐大帥者甚眾﹔京師有「職方賤如狗﹐都督滿街走」之謠——諸將士卒解體也。

己丑﹐鳳陽內臣奏皇陵災﹐松柏根皆燼。

時鳳陽裏氓遙見陵中二人——一衣朱﹑一衣靑﹐毆擊甚苦。尋聞號泣﹐不輟。乃率數十人持杖入﹐惟二犬踉蹌走﹔識者以爲不祥。

升原任河南副使張弘道太僕寺少卿。

庚寅﹐令淮上輔鎭﹑楚豫督撫嚴備河北。

防北兵過河也。

命溫﹑臺玉環等山三年起科。

授曾國棟﹑牛寬﹑王文學錦衣衛千戶﹐世襲百戶。

以護從微勞得之。

予死事彭文炳祭葬﹑贈蔭﹐建坊曰「一門忠烈」。

彭遇颷請之也。已禮部題蔭﹐以太濫不允。

壬辰﹐予死難內臣李鳳翰﹑王承恩各世錦衣衛指揮僉事。

敕慰徳﹑晉﹑衛各藩。

癸巳﹐寧南侯左良玉奏華容﹑石首戰捷。

起升廣東右布政王驥太僕寺卿。

甲午﹐謚吉王曰「貞」。

升楊禦蕃一級﹐蔭子錦衣百戶。

追敍崇禎時擒李靑山功——實誘其來降﹐執而俘獻也。

乙未﹐令遼王寓臺州寧海。

端門外火。

其地卽社壇﹐門東與太廟門對。

丙申﹐予薊督吳阿衡謚「忠毅」﹑祭葬蔭﹐建祠——從同鄕閣臣鐸請也。

阿衡因墻子嶺失事﹐致北直﹑山東失陷七十餘處而死﹐置勿論可也﹔謚﹑蔭過矣。

定中宮禮冠價三萬﹑常冠價一萬。

時內臣需價三十萬﹐責於戶﹑工部及應天府催請甚急。工部合戶部言﹕『今何時耶﹖金甌半缺﹐民力已枯。今天下兵馬錢糧通盤打算﹐缺額至二百二十五萬有奇。戶部現存庫銀﹐止一千有零。乞敕監臣加意節省』。疏奏﹐乃定減。

大學士史可法請頒討賊詔書﹐兼痛陳時事。兪之。

疏言﹕『痛自三月以來﹐陵廟荒蕪﹐山河鼎沸﹔大仇在目﹐一矢未加。昔晉之東也﹐其君臣日圖中原﹐而僅保江左﹔宋之季也﹐其君臣盡力楚﹑蜀﹐而僅固臨安。蓋偏安者﹐恢復之退步﹔未有志在偏安﹐而遽能自立者也﹗大變之初﹐黔黎灑泣﹐紳士悲歌﹔痛憤相兼﹐猶有朝气。今兵驕餉絀﹐文恬武嬉﹔頓成暮气矣。屢得北來塘報﹐皆言北必南窺。水則廣調唬船﹐陸則分布精銳﹔盡河以北﹐悉樹降幡。而我河上之防﹐百不料理﹔人心不一﹐威令不行。復仇之師﹐不聞及於關﹑陜﹔討賊之約﹐不聞達於北庭。一似君父之仇﹐置諸膜外。近見北示﹐公然以「逆」之一字加南﹔辱我使臣﹐蹂我近境﹕是和議固斷斷難成也。一旦寇爲北並﹐必以全力南侵﹔卽使寇勢尙張﹑足以相拒﹐北必轉與寇合﹐先犯東南。宗社安危﹐決於此日。我卽卑宮菲食﹑嘗膽臥薪﹐聚才智精神而枕戈待旦﹑合方州物力而破釜沈舟﹐尙恐無救。以臣觀廟堂之作用﹑百執事之經營﹐殊有未盡然者。夫將所以能克敵者﹐气也﹔君所以能馭將者﹐志也。廟堂之志不奮﹐則行間之气不鼓。夏少康不忘逃出自竇之事﹐漢光武不忘萎蕪爇薪之時﹔臣願陛下爲少康﹑光武﹐不願左右執禦之臣輕以唐肅﹑宋髙之說進也。憶前北變初傳﹐人心駭異﹔臣等恭迎聖駕臨蒞南都﹐億萬之人歡聲動地。皇上初見臣等﹐言及先帝﹐則淚下沾襟﹔次謁孝陵﹐贊及髙皇帝﹑髙皇后﹐則淚痕滿袖。皇天后土﹐實式鹽臨。曾幾何時﹐可忘前事﹖先帝以聖明罹慘禍﹐此千古未有之變也。先帝崩於賊﹐恭皇帝亦崩於賊﹕此千古未有之仇也。先帝待臣以禮﹑馭將以恩﹐一旦變出非常﹐在北諸臣死節者寥寥﹐在南諸臣討賊者寥寥﹕此千古未有之恥也。庶民之家父兄被殺﹐尙思剖胸斷脰﹐得而甘心﹔況在朝廷﹐顧可漠置﹗以臣仰窺聖徳﹑俯察人情﹐似有初而鮮終﹔臣恐恢復無期﹐而偏安未可保也。今宜速發討賊之詔﹔嚴責臣與四鎭﹐使悉簡精銳﹐直指秦關。懸上爵以待有功﹐假便宜而責成效。絲綸之布﹐痛切淋漓﹔庶使海內忠臣義士﹐聞而感憤也。國家遭此大變﹐皇上嗣承大統﹐原與前代不同﹔諸臣但有罪當誅﹐實無功足錄。臣於登極詔稿﹐將「加恩」一款特爲刪除﹔不意頒發時﹐仍復開載﹗聞北方見此﹐亦頗笑之。今恩外加恩﹐紛紛未已﹔武臣腰玉﹐直等尋常。名器濫觴﹐於斯爲極﹗以後尢宜愼重﹐端待眞正戰功﹔庶使行間之猛將勁兵﹐有所激厲也。至兵行討賊﹐最苦無糧。搜括旣不可行﹐勸輸又不能繼﹔裕餉之道﹐何術而可﹖豎子牧夫﹐荷戈無力﹔黃顏臞骨﹐負甲不勝﹕是謂弱兵。弱兵﹐宜汰也。彩服錦衣﹐翩■﹝羽遷﹞馬上﹔姣童美女﹐酣樂營中﹕是謂奢兵。奢兵﹐宜戢也。市人遊棍﹐聞報驚心﹔潰卒逃軍﹐聞金色變﹕是謂怯兵。怯兵﹐宜去也。紙上貔貅﹐按籍則有﹔陣中桓赳﹐核數則無﹕是謂虛兵。虛兵﹐宜淸也。乞嚴敕督﹑撫﹑鎭臣一一申飭﹐或開屯糧足食﹐或散老弱歸農﹔毋以數百萬之餉﹐爲不戰﹑不守之兵坐耗而虛縻之也』。

丁酉﹐準蘇松巡撫祁彪佳回籍。

彪佳撫吳﹐甚得民心。連爲朱統■﹝金類﹞﹑張孫振所詆﹐遂移疾去。及紹興失守﹐自經死。

命督﹑撫究山東總兵邱磊。

磊鎭齊﹐不行﹔屢旨催促﹐乃攜累渡河。又攜被逮原任保定總督侯恂同往﹐督�海北發﹝﹖﹞﹐然後自以百騎回安東索餉。撫臣田仰時因磊手札有怒憤語﹐密致督撫可法﹐言其不軌狀。至是﹐誘入撫院署﹐擒下獄。事聞﹐命可法究奏。斃獄中。

戊戌﹐加總兵鄭鴻逵宮銜﹐蔭子世錦衣衛百戶。

己亥﹐贈原任大理寺卿陸世科右都禦史﹐蔭一子。

起朱繼祚原官禮部尙書﹐協理詹事府。

察處禦史羅萬爵疏糾周鑣。著法司究明。

鑣榷蕪關﹐有煩言﹔萬爵蕪湖人﹐言之甚詳。然以糾鑣故﹐徧詆東林﹔至謂己與阮大鋮﹑張孫振等有擁戴功——人皆哂之。

庚子﹐起原任南京吏科給事中屈勛原官。

部題原任工部主事徐葆初攺授科員。不允。

葆初﹐爲人朴拙﹔初以修陵功﹐奉旨允攺授。及題補科﹐又以都屬攺授只開幸門﹐報罷——人謂不謁閣臣故也。

升工科右李永茂都察院右僉都禦史﹐巡撫南﹑贛﹑汀﹑潮等處。

時永茂忿忿謂先巡京營﹐與諸弁爭庭謁禮﹐故阱使北﹔然因阱得擢﹐殆非也——皆謂閣臣鐸以同鄕私之。

準孫惟城襲封懷寧侯。

辛丑﹐加戶部郎中沈廷揚光祿寺少卿﹐仍理餉務。

廷揚後在海中起義﹝原本旁注「丁亥四月事」﹞被擒﹐不屈﹔同事三百餘人駢斬於蘇﹐無一降者——人比之田橫云。

升大理左寺副王文企太僕寺丞。

文企﹐舊科臣﹔崇禎時﹐以言謫。

加監軍道宋劼﹑兵部郎中李猶龍俱太僕寺少卿。

加刑部尙書解學龍一級﹐蔭子世錦衣千戶。

追敍崇禎時江右捷功也。

壬寅﹐未任光祿寺卿許譽卿乞終養。允之。

譽卿見時情不合﹐故乞身去。部覆﹕『仍照新銜給與誥命』——亦異數云。

謚原任兵部尙書呂繼祺「忠節」﹐給祭葬。

維祺裏居﹐死流賊難。

原任禮部主事周之玙進「玉牒」。

予故刑部尙書沈演祭葬﹐贈太子太保﹐蔭子。

準錦衣衛百戶張翕之入錦衣借職。

其後﹐以僉事掌南鎭撫司﹔張鳳翔子也。

甲辰﹐加考功郎中梁羽明太常寺少卿。

後與父云構俱仕北﹐爲吏部主事。

升詹事府正詹曹勛禮部右侍郎﹐仍管翰林院事﹔沈延加左春坊左諭徳兼侍講﹑劉同升右中允兼修撰﹑陳之遴左中允兼編修﹐同劉正宗管理誥敕。

贈原任山東巡按宋學朱大理寺卿﹐蔭子。

濟南之陷﹐學朱死無確據﹐故卹典至此始得。時同死提學翁鴻業﹐子疏請﹐又見駁。

乙巳﹐令永禁換授攺升﹔有敢復行者﹐許科﹑道糾參削職﹐遣邊外永遠充軍。

明旨自撰一律﹐閣臣鐸之票非也﹔且罪何至永戍﹗

丁未﹐命張鳳翔以兵部尙書兼都察院右副都禦史﹐總督浙直水陸軍務﹑巡撫蘇松等處地方。

鳳翔後降北﹐仍爲侍郎。

升浙江參議盧若騰都察院右僉都禦史﹐督理江北屯田﹑巡撫鳳陽等處地方。

加副使耿廷籙太僕寺少卿﹐監參將沙定洲兵由建昌入川剿賊﹐受督輔王應熊調度。

北兵陷宿遷——尋以復聞。

兵至則逃﹐去則稱復﹕積獘如此。

予鄭彩蔭一子錦衣衛百戶。

授黃魁世錦衣衛指揮僉事﹐黃政﹑黃芳各千戶。

一輩以護衛微勉。

授李胤蘭錦衣衛百戶。

河南承差﹐以微勞官。

命內臣髙起潛提督江北兵馬糧餉﹑沿江水師。

起潛先泛海至淮﹐令入京陛見﹔至是﹐乃用。

罷職方監軍。

以多幸濫故也。

己酉﹐令九江總兵黃斌卿駐皖﹑池﹐兵用皖餉。

斌卿鎭九江﹐偵知左良玉難制﹐不肯久駐﹔遂攺。

庚戌﹐命都督許定國鎭守開封﹑河﹑雒。

命提問巡撫何謙﹑丘祖徳﹑曾化龍及總河黃希憲。

禦史沈宸荃言﹕『今東﹑豫兩省爲提約經理者﹐王永吉﹑張縉彥。永吉先失機負罪﹐先帝拔之爲督﹐宜何如效死爲報﹗乃擁兵近甸﹐不能勤王救敗﹐惟知一逃﹔置之極典猶輕。縉彥先考選部屬﹐先帝時爲中樞﹐亦宜如何效死爲報﹗乃身居帷幄﹐不能固城衛主﹐靦顏苟活﹔加之寸礫非枉。幸蒙皇上軫念封疆﹐寬恩使過﹔則二人者﹐皇上白骨重肉之人﹐可不效曹劌﹑孟明收功三敗哉﹗柰何永吉觀望逗𨖻﹐徘徊淮﹑海間﹔未聞荷戈﹐先請誥命。舊勞乎﹐昔日之罪無可逭﹔新銜乎﹐今日之功無可錄。且何急於榮父母而緩於勤君上﹗縉彥不聞一矢加遺﹐狼狽鼠竄﹐聞於東按南來﹔糾連義勇﹐收拾河北之謂何﹗豈一復衣冠﹐貪生負國之心復出﹐死何以對先帝﹑生何以謝皇上與臣民也。不圖一奮﹐貽僇萬年矣。若薊與昌平﹐皆三輔也﹔永吉罪在難逃﹐何謙更多一失地陷諸陵之罪。至京城陷失﹑先帝遐升﹐凡在守土皆宜厲秣兵馬﹐俟新君之復仇﹔乃賊塵未揚﹐先去爲望﹕則東撫丘祖徳﹑河臣黃希憲何以自解﹖皆不得令之山頭望廷尉也』。疏奏﹐與不列名之登撫曾化龍一並提問。興平伯髙傑請籍原任大學士周延儒﹑鳳督朱大典﹑翰林吳孔嘉家充餉。不允。

大典﹑孔嘉皆饒於財﹐而孔嘉又以合時局議起。髙傑武人﹐諸疏皆聽綫索於幕客﹔非其志也。

大學士馬士英請徵酒稅助餉。令戶部議行。

總兵杜弘域所陳也。官給票﹐每斤納錢一文﹔惟土酒半文。壇大小﹐各照例派納。納課後﹐名糟坊——爲官店﹐免雜差。違者﹐依私鹽律究罪。

辛亥﹐起補原任禦史曾倜山東道。

倜﹐崇禎時逮削。

起原任山東巡撫王國賓光祿寺卿。

復原任刑科吳希哲原官﹐補工科給事中。

希哲﹐先以察處。

城金山圌山。

京口監軍主事楊文驄請之。

命速結「從逆」諸臣案﹐以四議參六等。

工科都李淸言﹕『今者「從逆」一案﹐仿唐六等定罪矣。然今法與唐法異﹔何也﹖彼議於東都旣復後﹐此議於北畿未平時也。或從闖﹑或從奴﹐能令如達奚珣﹑陳希烈輩皆跣足搏頰縛大理對簿否﹖然則如之何﹖曰「無假之筆耳」。夫孔子之懸筆「春秋」也﹐豈能盡一時亂賊﹐皆伏兩觀誅哉﹗止緣書「弒」﹑書「叛」﹐不貸於素王三寸管﹔而迄今肉已久寒﹑骨猶新痛﹐則此筆之風霜亦烈矣。故臣願今日司三尺法者﹐吾頭可斷﹑吾腕不可移﹐堅持此筆而已。若現在系獄諸臣﹐惟有法司議耳。夫一時伏﹐血有時枯﹔而千年點臭﹐毫無時死。明有天日﹐幽有鬼神。故臣又願今日司三尺法者﹐無骫此筆﹐亦無輕此筆﹔上者辟﹑中者戍﹑下者配與杖﹐一以明允爲功。爾然﹐則從闖﹑從逆諸臣遂有死法﹐無生路矣。一曰殲闖。若欲殲闖﹐當爲晉顧榮。其陷身﹐陳敏惟日以函首送雒﹐題「逆賊顧榮之首」爲恨。於是與甘卓合計誅敏﹐而榮卒歸晉﹕如是者﹐無罪。一曰誤闖。若欲誤闖﹐當爲晉朱序。其陷身苻堅也﹐從陣後大呼曰「秦兵敗矣」﹗於是謝玄乘其撓亂﹐以八千破百萬眾﹐而序卒歸晉﹕如是者﹐無罪。至從北諸臣﹐又有別矣。夫闖仇而北功﹐若身羈異域﹑心眷天朝﹐則弭兵息民﹐亦所以報也。一爲宋王繼忠是﹐故剌死也﹐因兵敗臣遼﹔然卒以通好﹐被任。一爲宋祁宰是﹐先以醫術補官者也﹐因汴陷﹐官於金﹔然卒以諫南侵﹐被殺。夫如是﹐死卹﹑生宥矣。此臣又於六等外列爲四議﹐以爲從闖﹑從奴者啟一始失身而終報國路也』。疏奏﹐命如議速結。

壬子﹐命蘇松督撫張鳳翔會同監臣孫元徳淸查東南錢糧。

時監生陸佐霖言東南正供錢糧﹐多爲吏胥侵蝕故也。人以爲奉元徳意。

興平伯髙傑疏薦吳甡﹑鄭三俊﹑金光辰﹑姜采﹑熊開元﹑金聲﹑沈正宗等。報聞。

監軍侍講兼兵科衛胤文因傑薦言﹕『甡﹐按豫﹑賑秦﹐都畱去思。及其撫晉﹐剿賊著功﹔防河無漏﹐晉人尢徳之。有能﹑有爲﹑有守﹐此所長也。獨一生大病﹐在認東林太眞﹔髙予己以君子﹐輕絕人以小人。附己者﹐𨿽盜跖﹐亦指爲伯夷﹔不附己者﹐𨿽伯夷﹐亦指爲盜跖。當壬午﹑癸未時﹐流賊盤踞荊﹑襄﹐甡奉督師命﹐逗畱三月﹔平生气槪﹐一朝都冷。先帝若誅以抗違﹐誠不爲枉﹔薄與一戍﹐此至仁也。旣幸邀先帝之仁﹐則此時更不須追論甡罪。扶危濟難﹐今曷可無甡﹗惟願甡自今後﹐遇事則從國家起見﹐遇人則從人品起見﹔更勿以「聲气」二字排陷把持﹐則不負先帝之恩矣。三俊﹐淸心若水﹐勁節如山。但入骨之病﹐亦認東林太眞。加之秉性執拗﹐偏聽成癖。人曰某是東林﹐則信爲腹心﹔某非東林﹐則嫉如仇寇。至貪姦萬狀之吳昌時﹐亦因「聲气」二字破格拔擢﹔識鹽謂何﹗若起掌閒曹﹐用標淸範﹔三俊﹐其可少哉﹗光辰﹐經濟遜甡﹐孤髙亦讓三俊﹔而把持門戶﹐頗與相同。當周延儒再起時﹐光辰與甡擁附﹐一手握定﹐使爲己用﹐而後漸激水火﹕比所短也。然才非庸伍﹐守又廉持﹔去其褊心﹐便成佳品。采﹐於昌時起升儀郎﹐日疏催赴京﹐譽爲賢聖﹔此畏門戶而不敢不入﹐遂至冒昧耳。若令儀眞十年﹐淸標惠政﹐儀人感之。其爲給諫﹐方號敢言﹔錮諸林壑﹐豈曰憐才﹗臣嘗嘆國家敗壞﹐皆由在廷臣子全不務做實事。東林﹑浙黨﹐勝負相爭﹕髙者以有用之精神﹐具無益之口舌﹔卑者以立黨排陷之威﹐爲納賄招權之藉。東林之君子多﹐而小人亦不少﹔但東林小人皆借君子名以欺人﹐而人畏之。浙黨中小人多﹐而君子亦不少﹔但浙黨君子﹐東林亦必指爲小人而傾害之。一勝一負﹐相攻不下。惟望皇上明斷於上﹑諸大臣虛懷於下﹐略其所短﹐取其所長﹔則所裨時艱﹐非淺矣』。疏奏﹐得旨﹕『切中膏肓﹐令部院申飭』。

復原任禦史蘇京官﹐駐廟灣聯絡海上官民。

京按豫﹐以黯聞﹐又從逆﹔因列澤淸薦﹐蒙復。後降北﹐復爲禦史。

癸丑﹐貸原任湖廣巡撫王聚奎。

以任事已壞﹐兵餉俱無﹐免議﹔亦緣爲黃澍所糾﹐復與澍訐故也。

保國公宋國弼等言兩浙財賦重地﹐不宜建藩。命禮部復議。

國弼等自務定策功﹐忌潞王近處肘腋故也。

甲寅﹐起升原任河南左布政楊邦翰太僕寺卿。

邦翰耄﹐以居裏笑非﹝﹖﹞。吏科都張希夏曾面詰吏部尙書張捷﹐捷不能答也。

戶科吳適疏劾監司陳之伸﹑夏時亨﹑郭正中。下部處分。

言『之伸癸未遷兗東道﹐聞警卻回。方在出闕﹐乃乘國變﹐遽言得旨降用﹐復列監司。時亨以處分縣令﹐營補夏邑勸農知縣﹔遽稱嘗題加副使﹐通省勸農。夏初聞國變﹐南逃﹔又當賫詔差入豫﹐無何蒙稱憲長﹐借題迎護﹐躐升江右方伯。正中罷職州守﹐借危疆爲名﹐得起授東省監司﹔日事條陳﹐竟不至境﹕皆司道不法之尢者。又若章曠﹑黃國琦﹐旣濫行於監軍﹐宜令削秩圖功﹐許湔前非﹔不效﹐則二罪俱坐。旣嚴飭以鼓向往﹐更方禁以絕效尢﹔庶朝廷尙有紀綱﹐而臣子猶知法守。至於大貪�問之曾應瑞﹑失地潛逃之樊師孔﹐飾辧巧營﹐濫入章奏﹐均非政體』。疏奏﹐吏部復﹕『之伸﹐降級調用﹔時亨﹐以僉事圖功﹔正中﹐削道銜﹔曠與國琦﹐俱奪職﹐充爲事官』。一時興論翕然快之。

偏安排日事迹卷八

十二月乙卯﹐予殉難諸臣謚﹑蔭世錦衣者﹐令兵部酌覆﹔非有軍功﹐不得濫與。

加兵部侍郎練國事尙書﹑原任尙書白貽淸太子太保﹐各蔭一子。

贈故陜西巡按李應期太僕寺卿﹐罷蔭。

皆以剿■﹝寇﹐女代攴﹞功。

原任通州副總兵王伯時請追論「妖書」及「三案」諸臣。

伯時自稱隨封恭皇帝﹐知前後事最眞﹔因疏﹕『皇祖神宗時﹐宮閫內治皆賢文母﹐但冊立東宮稍緩。蓋緣孝端皇后年茂﹐明諭閣臣待嫡。若諸臣果從國本起見﹐言非不正﹔但謂非加之「易儲」名目則無以爲功﹐必欲傾陷孝寧太后曁恭皇帝於不測。讀皇祖慰皇太子有「逆惡捏造妖書﹐離間我父子兄弟」之諭﹐言時淚下﹔皇太子亦含淚。時緝訪𨿽嚴﹐柰庇護多﹐上終以貫盈劣生皦生光充數﹐而吞舟畢竟漏网。及東宮已立﹑恭皇帝之國﹐可無他議矣﹔乃乘瘋漢張差突入東宮﹐而王之采以提牢主事指無影招詞﹐作本犯口供。又賴皇祖聖明﹐召諸臣於太皇太后靈次﹐太子﹑皇孫並侍於前﹐委曲宣諭﹔有曰「我父子何等親愛﹐外庭有許多議論﹔爾輩爲不忠之臣﹐使我爲不孝之子」﹗可見皇祖骨肉間俱有不安﹔則姦黨逞此凶心﹐將置祖後﹑皇考何地﹖時臺臣劉光復越班趨進﹐大言曰「如聖諭」。皇祖怒其狂率兼震驚太后神位﹐因逮詔獄。一時轟傳「能諫」﹐不知所諫何言。癡人說夢﹐大都類此。迨皇祖升遐﹐遺詔命冊皇貴妃爲太后﹐眾姦堅執不從﹐隨移居一字號殿﹐贍資什物十失五﹑六。至熹宗初年﹐猶牽詬不體﹔凡能指謫祖後﹑皇考者﹐卽稱爲風力。卽此舉動﹐無非欲謀陷祖後﹑皇考於莫可言之禍耳。臣又憶先年有三大案﹐賢姦顯著。如挺擊之案﹐主之者王之采﹑何士晉﹐駁之者劉廷元﹑嶽駿聲﹑楊維垣也。紅丸一案﹐主之者孫愼行﹑張愼言﹑吳甡﹐駁之者徐景﹑溫�﹑霍維華﹑王志道也。移宮一案﹐主之者左光斗﹑魏大中﹐駁之者賈繼春也。今皇上承統﹐祖後﹑皇考尊崇謚號﹔若取「實錄」一覽﹐祖後受朋姦陷害﹑身處危疑攢�之地者﹐幾三十年。今日報復﹐當不在闖賊後﹐應爲洗雪。速頒詔布告中外﹐「實錄」﹑「通紀」一一更正﹐野史﹑日抄盡行�削。或另入一篇﹐以揭朋姦離間之謀。仍舉皇祖聖諭與諸疏自供﹐按一並追論』。得旨﹕『已經大赦﹐姑不深究』。

丙辰﹐工科都李淸以敵﹑寇相持﹐請申飭中外亟圖自修。從之。

疏言﹕『古帝王中興﹐莫不拓基於自彊而畫境於自足。故漢光武有言﹕旣得隴﹐復望蜀。人若不知足不可狃﹐而反以不知足自嘲﹔故取於天下者﹐足也。宋髙紹統藩服﹐僅有天下半﹔而說者謂其病於意足﹐以己之永有爲有﹐而不以祖若宗之全有爲有﹐故足耳。若皇上於今日何足有﹖以河�爲丰沛﹐則恭皇帝宅中之舊封也﹔爲恭皇所已有而不有﹐則不足。以金陵爲長安﹐則髙帝無外之初基也﹔爲髙皇所全有而不有﹐則亦不足。恢復之計﹐復何可復﹗𨿽然﹐昔人不又云乎﹕「內求諸己﹐而所憂乃重於所喜」﹖夫亦謂內者﹐甲兵頓﹑畜精乏﹐將士懦且驕﹔竭力以圖功﹐則功無不舉耳。臣以爲事難浪試﹐而志無中輟﹔則竊有味乎子晉之揣勾踐也﹐曰「爲人能辛苦」﹗何謂辛苦﹖則無荒於觴﹑荒於色﹐兼無荒於瓊宮。瓊臺之觀﹐與南金和寶玩﹐皆此物此志也。況今何時乎﹖宮闈已化於杜鵑﹑園陵漸蕪於狐兔﹔登城北望﹐慨然流涕﹐斯正其時。且不獨此也﹐臣又嘗嘆我朝有二亡﹕惠廟以仁恕亡﹑先皇以英斷亡﹔皆不以失徳。然昔殉主接踵﹐今從逆比肩﹔先皇在天之怨恫﹐比惠廟更�。所望皇上籍甲枕�﹐縛凶豎�下﹐刺心血以祭先皇陵﹐則此痛可伸耳。昔夫差初立﹐出入必令人呼曰「爾忘殺父之越王乎」﹖其殺越何決﹗然究也志倦垂成﹐以荒遊自誤﹐而勾踐乃得以辛苦乘其敝﹔此亦有初﹝靡﹞終之前車矣。故臣願皇上時時抱痛﹑刻刻懷恥﹐以此志爲中外臣民倡也。不然者﹐皇上旣弛於上﹐則諸人必逸於下。新亭之血淚漸幹﹐東山之絲竹日盛﹔臣忘中原矣。望使徒慟於髙麗﹐拜詔不呼於河湟﹔民忘中原矣。始矜壯志於馬上﹐謂黃龍之直抵有期﹔終耗雄心於跨驢﹐謂西湖之�樂可老﹗將若�俱忘中原矣。誠如是﹐將列聖之幽恨何時舒﹖先帝之深仇何日復﹖臣願諸臣發一猛省也﹗抑臣更有請�﹐宋之南遷﹐就走李成﹑擒楊麼以靖內制外。而今則獻﹑猺交熾兩川﹐危若累卵﹔且汀﹑潮﹑南﹑贛間﹐又以警聞矣。北有旣毀之室﹑南無可怡之堂﹐徒曰「王業不偏安」何﹗偏可遽安﹖猶太言之也。乃所差可幸者﹐敵﹑闖交斗﹐南牧不遑﹔綢﹝繆﹞未雨﹐惟此閒暇。若彼操鷸蚌二矛﹐我鼾漁人一闥﹔時乎﹗時乎﹗後將有不及圖者』。疏奏﹐命通行申飭。

丁巳﹐進誠意伯劉孔昭﹑東平伯劉澤淸皆爲侯﹐加監軍僉事張文光太僕寺少卿。

皆以定策功也。文光後降北﹐復爲錢塘知縣。

禁巡撫不許拿訪﹔拏者止許正法﹐不得追贓。

先是﹐劉澤淸疏裁江北按差﹐不允。至是﹐極陳拿訪之害﹐有「寥寥民內不勾幾背皮包﹑幾擡杠箱」等語﹝﹖﹞。遂禁之。

命督輔可法調度行間﹐俱先發後聞。

命左僉都禦史郭維經專督五城禦史嚴飭保甲﹑訊察姦宄﹐以淸輦轂——從戶科吳適議也。

適言﹕『維經�輯都城﹐已有成效。宜責成彈壓﹐以從民望』。因薦黃鳴俊﹑熊奮渭﹑李茂芳堪任督﹑撫﹐不宜淹抑。

戊午﹐升禦史鄧起隆太僕寺少卿。

準原任刑部侍郎朱大啟蔭一子。

命明年合祭天地﹐以太祖﹑成祖並配——並配﹐非禮也。

授睢縣民白可儉錦衣指揮僉事。

以吁恩故。

錄開國功臣郢國公馮國用裔光彜爲世外衛指揮僉事。

國用與弟勝皆有功﹐獨爲不濫﹝﹖﹞。

己未﹐升兵科都黃雲師大理寺右寺丞。

復原任右諭徳韓四維原官——尋調用。

初傳四維從逆﹐已授修撰。至是﹐疏辧﹐復原官﹔以忠﹐又褒。工科右戴英言﹕『四維﹐先帝時曾受人千金﹐保舉非類。事發﹐調別衙門﹔鉆營百計﹐再入木天。至「從逆」一案﹐惟四維彈射爲多。乃云「題封岷藩﹐三月初十日﹝﹖﹞﹐令下﹐卽出都門」。夫舊例﹕四月中旬﹐部方以封差題﹔四月二十六日﹐方傳制﹐領節冊。或服物未具﹑儀文未成﹐尙須守候。今曰三月初六日﹝﹖﹞﹐則去題封時猶閱月﹔整裝出都﹐何其遽也﹗至援衛胤文例爲言﹐正自有別。蓋胤文只受刑辱﹐實未僞命﹔豈得同年語哉』﹗疏奏﹐四維復調用。

庚申﹐﹝�﹞建文諸臣止予贈謚﹑不得乞蔭﹐以滋幸濫。

補服闋禦史髙允�雲南道。

辛酉﹐命湖廣巡撫何騰蛟以原官總督川﹑湖﹑云﹑貴﹑廣西等處﹐楊鶚回部管事。

巡按山東禦史淩駉入朝。

廣東僉事唐階泰自疏加級。著罰俸二月。

禁錦衣衛僉堂擅受詞狀﹑拏禁平人——從禦史秦鏞言也。

鏞疏言﹕『京都重地﹐法行自迎。今形格勢禁﹐殆非一端。如金吾緝事﹐原有專司。今則僉堂等官並侵職掌﹐姦徒竄役﹐徧地拿訛﹐冒名恐嚇﹐所在而是。詞訟問理﹐巡城專責。今則部司﹑戎政﹑總理﹑都督各處受狀﹐動拘小民﹐牽罪誣杜。凡此獘風﹐總累首善。若三輔要地﹐亦內也﹔民力已竭﹐全恃寬租薄賦﹐固結招徠。乃有無知之人乘國家之急﹐假托條陳﹐妄肆紛至。兩浙﹐亦內也﹔財賦之地﹐不建藩封。今南中諸藩徧布浙直﹐設處供應﹐旣累民財﹔徧處藩滋﹐亦傷國體。至於外威不近﹐臣豈能悉數﹐姑舉其大者。如寇之大仇未雪﹐乃安心寢問罪之師﹔北之和議未成﹐乃拱手讓河北之地。將帥大臣已裂土封�﹐乘諸利假便宜矣。呼吁之疏﹐�逼聖聰﹔亦宜稍示裁抑。如封疆大吏﹑朝廷命官﹐或委�不去﹐或召不來﹐或又有所避趨﹔而朝東暮西﹑此去彼就﹐綱紀墮壞。總兵一官﹐原爲鎭守要地﹔今不爲地擇人﹐乃爲人擇官。敕印旗牌﹐紛紛請給。副將以下﹐皆不屑爲。監紀一官﹐原�贊畫兵謀﹐兼令文武一體﹔今則添設多官﹐非假燃灰﹐卽圖速化。封疆一案﹐功罪略同﹔何以�虛戴罪之名﹗此入爰書之案﹑從逆一途﹐輕重稍別﹔何以一入廷尉之室﹑一登啟事之堂﹖凡此﹐皆不順不威之大者』。疏奏﹐通行申飭。

安遠侯﹝柳﹞祚昌疏請以定策功﹐爵賞閣臣馬士英等。不允。

壬戌﹐興平伯髙傑討賊程繼孔﹐斬之。

繼孔以衙�作亂﹐�爲鳳撫馬士英擒﹔乘國變逸去﹐復亂徐州。督輔可法與傑密討﹐令�將賀�昌等擒斬。捷聞﹐戶科吳適疏﹕『錄優敍行聞﹐諸臣激勸軍功﹐以比必邊防』﹝﹖﹞。從之。

命各省直提學官嚴�武生﹐以淸學宮——先帝時所立也。

命有司﹑士民不得輒�從逆族戚﹐攘竊家庭。

刑部尙書解學龍先撫江西﹐因有司拘熊文舉等家甚急﹐株及族戚﹔故請寬禁。後學龍罷﹐復行拘﹔有司罔知適從矣。

癸亥﹐給追贈諸臣章溢﹑傅友徳等誥命。

贈原任應天府丞過�訓府尹﹐停蔭﹔予原任兵部侍郎彭汝楠祭﹐停贈蔭。

時乞卹甚多﹐閣臣鐸以爲杜其蔭﹐則自絕。然夤緣者又間得之﹐故終不止。

升編修吳國華右諭徳。

革管杭州南關主事林日光職﹐仍提問追贓——內臣孫元徳糾其串同姦棍﹑加稅入私也。

元徳又查出新舊餉缺額一百七十五萬﹑鹽引價欠三十三萬﹐於是兵部一應新舊錢糧俱令淸察﹔亦閣臣士英意也。

甲子﹐宥失事巡撫陳睿謨助餉收贖。

罪在失陷襄陽﹔以納銀二萬﹐免。

升兵科左王之晉本科都給事中。

後降北﹐爲蘇松道﹔旋乞休。

起補原任禦史馮明玠﹑沈向俱廣東道。

明玠﹐崇禎時﹐按山西﹔以北兵入﹐削籍。向﹐則吳昌時例轉者。

……

……

祔祭恭湣皇太子﹑吳悼王﹑衡湣王﹑徐哀王﹑原懷王於興宗陵﹐攺謚孝宗張后曰「孝成皇后」。

工科都李淸以惠廟稱宗﹐宜入太廟﹐止疏請祔祭恭湣以下﹔又言﹕『孝陵張后旣謚﹐宜攺』。部復﹐從之。

鎭守河南總兵李際遇叛﹐降北。

際遇西當潼關以扼闖﹑北﹐守大河。至是﹐聲言借北抗闖﹐與北爲一﹔北兵遂渡孟津——旣入中原﹐則開﹑歸不可守矣。

丁卯﹐升河南左布政尹伸太常寺卿﹐升尙寶司卿顧光祖太常寺少卿。

復原任禦史周亮工原官。

亮工自北歸﹐爲錦衛緝下獄﹔疏辧﹐復官——閣臣鐸力也。復降北﹐爲淮揚道。

戊辰﹐北兵陷海州。

起升原任山永巡撫李希沆兵部添設左侍郎。

升湖廣參政髙斗樞都察院右僉都禦史﹐巡撫湖廣等處。

築蟂磯堡﹑板子磯堡。

二堡皆各水匯歸江流最狹處﹔阮大鋮所云「二合」也。

禁錦衣衛縱役擾民。

時衛訊丁象幹一案﹐內幹連數人﹐疑吏部書役所匿﹔番役遂登堂索之。尙書張捷呵使退﹐不從﹔咆哮彌甚。捷怒﹐疏參其橫﹔然僅云「姑不究」而已。

己巳﹐準銅陵開采。

命戶部議漕折定價﹐布示省直﹔革小單私耗之獘。徵完銀兩州縣徑解餉部若裁運軍行月糧兌餉﹝﹖﹞——從戶科吳適言也。

行稅契法。

凡民間田土﹐熟田每畝二分﹑熟地每畝五分﹐山塘每畝一釐﹔給與弘光元年契尾一紙﹐永爲世產。行一年止——職方司王期升所請也。

攺戶部主事武備於吏部。

舊制﹕降謫官﹐無在吏部者。備嘗謫幕廬州﹐今又以陪推點﹔人謂閣臣鐸意。

蔭內臣李國輔侄李守貞爲錦衣衛都指揮僉事。

以微勞功也。

命督﹑撫﹑司﹑道等官有巧騙規卸者﹐吏科參來重處。

吏科都張希夏言﹕『臣屢接塘報﹐知和議未成﹐不勝愁憤欲絕。當合舉朝精神悉歸並一路﹐非計兵計餉﹑遏北禦寇之事﹐勿言﹔非忘家忘身﹑弘才大略之人﹐勿舉耳。無柰人心滋巧﹐機智橫生﹔朝廷爲封疆求眞才﹐彼遂借封疆作騙局。其間有騙督﹑撫之法﹕逢人說劍談兵﹐到處挾金求薦﹔聽其虛聲﹐眞若忠義滿腔﹑甲兵夙富者。及督﹑撫到手﹐又別有安排﹔非借需餉而延時日﹐則假條奏以掩逗畱。迨至事會旣失﹐自然舉步難前﹔回京別用﹐正中深謀。盜爵祿而欺至尊﹐莫此爲甚﹗其次﹐則騙司﹑道﹕明知死灰難燃﹐不得不藉危途以活機軸。當其毅然獨任﹐若東西南北﹐惟君所命﹔及其路徑旣通﹐則齊﹑豫﹑江﹑淮﹐任彼那移。究若逍逍河上者﹐不聞縱一葦而淩萬頃。法紀彰明之世﹐能容此乎﹖其次﹐則又騙推知﹕題𨿽名曰「危疆」﹐心實則在希幸。至於狡猾靑衿﹑市井無賴﹐亦思邀山�之�。弁髦名器﹐貽笑鵜梁﹐實自近日始矣。臣以爲伐其萌﹐須嚴其令﹔杜其終﹐當愼其始。今後凡點用督﹑撫﹑監﹑司於有事之地﹐謝恩後卽令束裝就道﹐勿再陛辭﹑勿候領敕﹔餉不妨源源而來﹐敕亦可兼程卽去。計其路之遠近﹐定其限之遲速。如事尙可爲﹑故意遷延﹐比至時移勢殊﹐亦以失陷封疆之罪罪之。若危疆推知之考﹐何以偏見之布衣﹑諸生﹗制錦何席﹖刑名何事﹖乃可濫授匪人以滋幸竇乎﹗卽貢﹑監與曾出任者﹐亦須察年力﹑驗才品﹐勿謂人所裹足不前者﹐便可令其快意以往也』。從之。

戶科熊維典以民窮差繁﹑恐滋驛騷﹐請停止催餉各差。不許。

督理蕪﹑采太僕少卿宋�請開采銅陵縣銅鉛﹐以資國用。命自行督理。

疏言﹕『銅﹑鉛之產﹐與金﹑銀不同。采金﹑銀則利重而效速﹐人所必爭﹔銅﹑鉛利薄而效遲﹐可免眈逐。且開采之地﹐必用兵防護﹔今卽以營兵輪護﹐兵不更置﹑糧不別增﹐於計甚便』。從之。

命削沔陽知州章曠官職﹐戴罪充爲事官﹐赴監督軍前效用。

命訪求「三朝要典」﹐宣付史館﹔又令分別察議「逆案」﹐量與酌雪——皆從通政司楊維垣言也。

疏言﹕『「忠孝」二字邇年不甚明白﹐之屈膝李賊作幾許極不忠大不之事﹝﹖﹞。如張差挺擊一案﹐誰不知其爲風癲﹐而必欲彊坐爲刺客。倘差爲刺客﹐則皇考母家必杜�主使之誅﹐而彼時藩邸亦將有株連之禍﹔光廟旣不遂友於之愛﹐而神祖亦且被惑溺之名。首此難者﹐一貪酷之王之采耳﹔只圖博一非望之功﹐而使累朝父子﹑兄弟無一可者﹕於忠孝爲何等﹗次則李可灼紅丸一案﹐平心論之﹐亦正可謂之無功﹐而不可誣爲行�。倘此藥爲�﹐則是光廟不得考終﹐熹宗不能正始﹔不但彼時首輔方從﹝哲﹞不能謝責﹐卽次輔韓爌亦不宜再相﹑劉一燝亦不宜得謚﹐而先帝亦久失討賊之義矣。首此難者﹐一事後之孫愼行耳﹔只圖遂彼報復之私﹐而使累朝父子﹑君臣無一可者﹕於忠孝爲何等﹗次則爲李選侍移宮一案。夫移宮亦止送往事居之常﹐而不當造﹝垂﹞簾聽政之謗。謂非此謗不能速其移﹐見吾功﹔然致光廟不能保其櫛沐﹑熹廟不能酬其撫�﹐甚至�管衝主者﹐不歸之數年有�之宮嬪﹐而歸至妖淫於外事之客氏。首此難者爲一小臣楊璉耳﹔只圖遂王安專擅爲羣小�援之主﹐而使累朝夫妻﹑子母無一可者﹕於忠孝又爲何等﹗當時大臣不附此﹐則不能保其崇階﹔小臣不附此﹐則不能躋於要路﹔不肖者不附此﹐則失其護身之符﹔貌賢者不附此﹐亦不能襲塞責之常。談居遊衍之餘地﹐若不訂從前之誤﹐何以破後來之迷﹗此「要典」一書冠以禦制重頒﹐天下事之必不容緩者也。但使當年作俑者服罪九原﹐何妨今日吹聲者��一面﹗伏惟重察﹐宣付史館』。又言﹕『先帝﹐�精主也﹔實不宜有今春三月禍﹗其不幸及此﹐實從前不忠﹑不孝之臣害之﹐而始實起合黨。一舊輔韓爌﹐爲眾擁戴﹐毫無建明﹐只造得一本「逆案」﹔而所欲庇者出之﹑欲害者入之﹐亦只造得不確﹑不公之案。如寧﹑錦之捷﹐不敍經撫﹐乃敍一巡關禦史﹔則洪如�豈非魏璫私人乎﹖不入此案者﹐以如鍾曾首�門戶故也。建璫祠﹐各撫誰不被�者﹗張鳳翼豈非建祠於保定者乎﹖而亦不入案﹔公乎﹑確乎﹖乞皇上將前「逆案」�復審定﹐第欲訂之﹐不欲翻之。蓋翻者謂此案之全差﹐不但造此案者不服﹐卽臣等亦不服﹔訂者求此案之至確﹐不但脫此案者快心﹐卽仍舊者亦甘心。夫公乃確﹑確乃允﹐乃可傳之無��﹐所以成先帝之美也』。疏薦已故劉廷元等﹑見存周昌晉等﹑從公發憤王永光等。奉旨﹕『吏部察奏。惟眞正黨惡害人﹑建祠頌美者﹐不許輕議』

禦史何�疏糾禮部尙書顧錫疇﹑兵部侍郎徐人龍。報聞。

都督陳洪範使北歸。

先是﹐洪範與懋第等至徳州﹐有「使臣所過弗敬﹐命來京朝見」等語。懋第慨然曰﹕『吾抵淮一疏﹐業云以死許國﹔寧死不屈也』﹗次河西務﹐先遣使持帖與內院商禦書入城禮。內院馮銓﹐我故大學士也﹔辭色甚�﹐卻帖不納。不得已﹐前至張家灣﹐遺書攝政王﹐始遣禮部官又奇庫來迎。鼓吹﹐禦書從正陽門入﹐懋第等隨之下鴻臚寺﹔時十月十二日也。次日﹐禮部官四人至﹐徑索禦書﹐謾語進貢﹔懋第等力折之﹐始退。午後﹐內院剛林至﹐踞椅坐﹐盛气以待。懋第三人出﹐欲令席地坐﹐不從﹔大聲呼椅﹐與對坐。林問今上卽位故﹔又問先帝遇難﹐江南何無一兵相加﹖懋第等曰﹕『諸臣聞變﹐正欲北行剿賊﹔而貴國先之﹐恐驟以兵至﹐疑與貴國敵。今始相酬﹐並約剿賊耳』。語畢﹐以不受禦書告﹔通使曰﹕『因言禦書﹐故不受』。懋第等折之曰﹕『大明天子﹐何云非禦書』﹗林顧視懋等﹐色不悅﹔指曰﹕『汝喪服云何』﹖洪範代答曰﹕『以母喪故耳』。遂謾語﹐欲發兵﹔洪範曰﹕『今以禮來﹐兵往耶』﹗懋第曰﹕『且莫小視我江南』﹗林不答﹐去。次日﹐有自稱戶﹑禮部官者至﹐摩挲蟒緞﹑稱兌金銀﹐獨禦書不受﹔且云「應朝見」。懋第等曰﹕『天朝使臣﹐一揖耳』。畱半月﹐始遣歸。懋第等請祭告祖陵並葬先帝﹔不許。又請畱銀二千兩﹐委官督工﹔亦不許。令�丁促之﹐遂行。懋第等三人��間用﹐每懋第﹑紹愉乘馬﹐皆不令遠行﹔洪範或乘輿﹐偏間令前行﹐頗疑之。至倉州﹐果追懋第﹑紹愉回﹐令洪範歸報。初﹐洪範等次靜海﹔舊錦衣駱養性爲天津巡撫﹐遣兵來迎﹐與相晤。時順天巡撫宋權﹐我故給事﹑又巡撫也﹔參養性私南使﹐革�逮問。吳三桂等因懼﹐不敢見﹔而懋第又執不屈﹐語甚堅﹕故終不得其要領也。懋第等至北京﹐移駐太醫院﹔乃密疏言﹕『臣所奉敕書﹐首重慰告十二陵﹐會議奠安先帝﹑先後山陵事。因彼不受禦書﹐遂至相格﹔不能赴昌平一步﹐惟遙望涕泣而已。至奠安先帝﹑後山陵﹐原奉敕諭令謝升﹑盧世■﹝榷﹐氵代木﹞會議﹔乃升爲�內院﹐世■﹝榷﹐氵代木﹞𨿽受敕書﹐駐徳不敢來矣。臣等自十月二十七�兵﹐隨向南行。二十八日﹐次河西務關﹐相向泣曰「此行原爲祭陵﹑哭先帝而來﹔不允﹐何以報」﹗遂艸儀注﹑整牲品﹐於次日五鼓﹐先望祭祖宗﹑列聖帝後﹐隨望祭烈皇帝﹑烈皇后訖。𨿽造次不敢不�禮﹐而我堂�祖陵﹐使臣遠奉君命而不能一叩首山前﹐是臣等所痛心悲泣而不能已者也﹗至先帝﹑先後值社稷之陽九﹑盡﹝乾﹞坤之正命﹐梓宮�土尙未成禮﹐又臣等所悲號流血而欲絕者也﹗至先帝﹑先後梓宮一事﹐沿途訪問﹐言各不一﹕有言葬田貴妃墳內者﹔有言�道未�完﹐艸艸掩葬者。因遣加銜遊擊楊王春等密往昌平山陵一帶探問﹐得其回報內稱﹕先帝葬處名翠艸山﹐原�田貴妃葬墳﹔夫頭江大領夫五十名起工﹐正開隧道。又有監工內官黃髙等開土﹐已見石門。王春自稱行商百姓﹐望石門叩頭數十﹐將隨帶紙錢焚燒﹐流淚不止﹐旁觀皆感傷。隨拉江大道側﹐細問前事﹔江大云﹕四月初一日﹐流賊用人三十六名舉先帝柩至此﹐停紅棚內﹔又用人十六名舉同皇后柩﹐並停。昌平州鋪行百姓共斂錢三十千﹐以開隧道﹔又有本州島駐刮戶部孟主事﹐同知州共看葬。四月初四日﹐入穴﹔先帝柩在中﹑周皇后柩在左﹐移田貴妃柩右。今攝政王恐未葬入穴﹐因此開看﹐便於修造碑亭。又探得各陵殿宇皆存﹐格搧�物不全﹔昌平東門外私樹去大半﹐紅門內樹木亦動些須。又報先帝隧道寬二丈五尺等語。臣等聞報慟哭﹐隨於二十四日五鼓望先帝山陵﹐率各官叩頭訖。此臣等不能親叩先帝山陵之罪也。至東宮﹑二王的耗﹐沿途訪問﹐言各亦不一﹕有言流寇向山海發兵﹐人皆見皇子兩位出者﹔有言流寇敗回﹐在通州西門內見一位﹐有父老涕泣進口者﹔有言寇西遁時﹐人親見挾一位在馬上出城者。十一月二十三日﹐守門�官�稱﹕先帝皇太子到禮部﹐隨令人密�﹐報稱有不認者。不認如皇親周奎﹑太監賈應庚﹐百姓皆痛毆﹔凡認者﹑保者官民十數人﹐�皆卽殺訖。又皇帝公主住周奎家﹐聞年十四﹔爲先帝手口斷一手﹐死而復生。又聞自稱皇太子者﹐見在刑部﹔�以爲假﹐而道路百姓之�多以爲眞。臣等羈畱此地﹐旣不能面問眞僞﹐又無從向�置一語。此臣等所聞東宮﹑二王之消息也』。時洪範至﹐有疏言『皇太子因�兵將至﹐先爲賊子弒﹔止挾二王馬上行﹐迎戰。永平失利﹐二王亦受害』。與懋第異——然無實據也。

命訊癲僧大悲。

大悲﹐徽人﹔爲僧於蘇。忽狂言先帝封齊王﹐不受﹔又封吳王。命府部﹑科道等官同法司會審。

庚午﹐追敍原任巡按貴州陸獻明功﹐加升一級﹐遇缺起用﹔仍蔭一子。

閣臣士英﹐貴州人﹔故私之。

命寧南侯左良玉早�襄陽﹐以通鄭﹑宛。

良玉請列銜督﹑撫前﹔從之。

總督王永吉疏陳兵餉兩匱﹐時�難支。命諸臣速行料理。

疏言﹕『方今�虎視於東﹑寇��於西。人但知逆寇未滅﹐憂在心腹﹔不知��方來﹐禍在眉�。人但知藩鎭勢重﹐不肯合力疆埸﹔不知藩鎭兵孤﹐未能獨力堵剿。人但知將士輻輳﹐方且徵進有餘﹔不知火器短少﹐正若防禦不足。人但知防河急守門戶﹐可以保護江南﹔不知防江更屬根本﹐不可稍疏戶牖。人但知兵力單弱﹐境上實少雄師﹔不知餉額空虛﹐舟中先有敵國。民無固志﹐兵有離心。誠思及於此﹐危如朝露﹔尙何侈言撻伐哉﹗乞敕下諸臣內外一心﹐早求良策』。上兪之。

辛未﹐命蜀中漢土官兵文武將吏俱聽督﹑撫應熊節制﹐巡撫亦聽選用﹔應加銜各官﹐皆先行後奏。

壬申﹐加輔﹝臣﹞士英少師。

禁各官薦舉。

從刑科右錢增言也。

命總督王永吉專防江北﹑張縉彥專防江南﹐有警相救。

癸酉﹐準內臣馮進朝移蔭甥男。

誠意伯劉孔昭再疏辭侯爵。允之。

時文武大臣自士英﹑國弼以下咸口務定策功﹔惟孔昭泣繳成命﹐時論賢之。後亡命入海﹐不知所終。

命都督牟文綬督漢土官兵與督輔應熊合剿張獻忠。

命陳洪範赴督師軍前﹐以便襲應﹝﹖﹞。

督輔可法疏言和議難恃﹐戰守宜急圖。優詔答之。

疏言﹕『臣向所望者﹐和議復成﹐我因合�力圖賊﹐遂其復仇耳。今北﹝使﹞言旋﹐敵兵踵至﹐和議已斷斷無成矣。向以全力圖寇而不足者﹐今復分以禦北矣。際此時艱﹐憂心欲絕。然歷觀往代國亡﹐莫不因和自誤。今�之拒我﹐正我所以自奮與天所以成我﹐特在人心一轉耳。從來中興大業﹐不外於君臣一徳。臣嘗慨唐﹑宋門戶之禍﹐與國運相終﹗卽使所用皆才﹐已廢卻一半﹔況意气相激﹐化成恩怨﹑釀爲殺運﹗近年之事﹐殊堪痛心﹗今時極艱危﹐爲臣不易。官之久者﹐其負罪益深﹔位之尊者﹐其得禍更慘﹗有心之士﹐方以此爲危身積戾之場﹔而無識之人﹐乃以此爲快意尋仇之計。卽使藏怒﹐孰有深於戕我君父﹑覆我邦家者﹗不此之仇﹐而猶修睚眥之微嫌﹐快升沈於轉�。此之謂不知類矣。謂宜虛心平气﹐還之大同。何人實是幹濟之才﹖何人實是淸修之品﹖無尋題目而開媒孽之端﹑無捕風影而肆株連之禍﹐務得海內眞正才品﹐舉置均衡﹔中朝之舉措咸宜﹐閫外之嫌疑自化﹕此臣所望廟堂之同心者也。昔唐室嗣興時有李﹑郭﹐宋室再造時有韓﹑嶽﹑張﹑劉﹔諸鎭何讓焉﹗若當患已剝膚﹐尙以賊貽君父﹐諒非諸鎭所忍出也。然大將所定者﹐惟志﹔三軍所鼓者﹐惟气。志不齊一﹑气不奮揚﹐𨿽賁育之勇﹑如林之眾﹐莫能用也。試思先帝待諸鎭何等厚恩﹑皇上封諸鎭何等隆遇﹗先帝之罹賊難﹐諸鎭不能救先帝於難﹐何等罪逆﹗釋此不問﹐自弄干戈﹐是猶捨父母仇﹑尋鄕鄰斗也。今和敵不成﹐惟有言戰﹔戰非諸鎭事﹐誰事﹖必皆以皇上復仇爲心﹐簡乃車徒﹑彀乃甲冑﹐惟敵是圖﹗未至﹐何以伐其狡謀﹖旣來﹐何以禦於河上﹖某當危地﹐而我必急以往援﹔某爭小嫌﹐而我必先以大義。田單報燕之日﹐將軍有死之心﹑士卒無生之气﹔廉﹑藺刎頸定交﹐子儀釋恨泣拜﹕諸鎭豈不聞乎﹖此臣所望於閫外之同心也。然閫外所視廟堂﹐廟堂所視主徳。我皇上中興未就﹐大仇在身﹔凡一�念﹑一圖事﹐尢望深痛憤。大渙綸音﹐諭諸臣以怡堂不可安﹑積習不可狃﹕在內實籌兵餉﹐以臥薪嘗膽爲然機﹔在外力捍封疆﹐以江北中州爲死所。撥亂爲治﹑轉弱爲彊﹐在一振厲間耳』。時吏科都張希夏見諸臣日尋報復﹐亦言「當以光復故業爲大翻案﹑以蕩滅闖賊爲眞報仇」﹔然莫能省也。

甲戌﹐贈刑死工部主事李逢中太僕寺少卿。

起升原任應天府尹祁逢吉光祿寺卿。

懷寧侯孫惟城疏�舊輔吳甡﹑原任吏部尙書鄭三俊。不問。

時因髙傑薦甡等﹐故有此疏。於甡言﹕『其奉命護陵﹐逗畱縱寇」﹔三俊言﹕『其以賂用吳昌時﹐獨亂銓柄』。惟城新襲爵﹐人皆謂劉孔昭等教之也。

謚翰林院編修胡守恆「文節」﹐蔭一子。

賊破鑪江﹐守恆以城守見害。

吏部奏起爲民陳爾翼——旣而不果。

先是﹐忻城伯趙之龍疏薦「逆案」太常少卿陳爾翼﹐下部起用。戶科吳適時署吏科﹐抄參其非﹔之龍怒﹐疏爭之。適因言﹕『祖宗典制﹐惟科臣專封駁﹐未聞以勛爵參者。爾翼誦稱魏忠賢用命﹐而內外諸臣各盡其心﹔所據者﹐欽定爵書耳。若薦崔逆爲本兵﹐爾翼實有是疏﹐則勛臣代供矣。以諂魏逆者爲公道﹐將魏逆在今﹐亦應昭雪而後可。卽近者以薦崔逆者爲公道﹐將崔逆在今﹐亦應推用而後可。卽今者錄用一﹑二﹐咸反處昭雪而後擢補﹐非謂兩逆功臣盡當推轂也。明旨有云「眞正黨惡害人﹑建祠頌美有實迹﹐不許輕議」﹔勛臣猶不聞乎﹖若一經勛臣條列﹐遂盡登啟事﹔則封駁之省臣與甄別之銓臣﹐俱可罷而不設﹕是悖旨自雄而弁髦祖制也』。吏科都張希夏言﹕『廢臣入國﹐明禁森然。乃等大膽僉邪﹐敢貌視君父﹐不謁陵﹑不見朝﹐公然輦金挾刺﹐望門投謁﹔及謀成事﹐就仍復潛歸﹐形同�蜮。至封駁之任﹐是臣專責﹔孰知駁人之人﹐反爲人駁﹗職掌爭侵﹐是非無主』。然吏部尙書張捷不顧也﹐仍奏起用爾翼。時通政司楊維垣由逆黨雪﹐然不欲多雪﹔每語人曰﹕『若不應雪而雪﹐則雪者不光』。故爾翼𨿽題用﹐終不登啟事也。

乙亥﹐命山東巡撫王燮駐淮安府安東縣﹐無警防河﹔登萊巡撫王瀠暫駐淮上﹐以候委用。又省原派山東餉銀三萬﹑東登二撫銀米三萬。

初﹐燮與瀠皆以�事超擢﹐慨然任行。已見北兵漸熾﹐遂疑憚不進﹔屢經科臣黃師云﹑梁應奇催參。工科右戴英又言﹕『臣近聞山東人心不忘本朝﹐鄕勇團聚不下十餘萬﹔若瀠與燮早渡河收拾﹐自不難爲我用。今督﹑撫重臣逗畱如此﹐於地方何望﹗臣謂二臣初意﹐原不過騙官。迨官已入手﹐則向兵部索兵﹑向戶部索餉﹑向工部索衣甲器用﹐借種種不能應手之事﹐以曲遂規避﹔而疆事已大潰。臣謂昔壞東省者﹐虜與寇也﹔今壞東省者﹐瀠與燮也。若不嚴行處治﹑立正斧�﹐恐尢而效之﹐未有止息時』。明旨屢催﹐竟不行也。至是﹐遂決棄三齊﹐聽二人駐淮。工科都李淸曾言於閣臣士英﹐謂「國法宜振」﹔士英但曰﹕『人言我憒憒﹐後人當思我憒憒』﹗

東平伯劉澤淸言原任兵科時敏復原官﹐開屯大瞿山。

敏﹐崇禎時已例轉金華知府﹔未出都﹐降賊。以澤淸薦﹐反復原官﹔工科右戴英力言不可。得旨﹕『開屯不效﹐一並治罪』。

革候考平湖知縣陳臺孫職﹐命撫﹑按提追。

時中書宗灝俸未及�﹐已涎吏部﹔同鄕刑部尙書解學龍意在臺孫﹐灝怒。至是﹐以巡鹽李挺疏糾其欠課﹐遂革——或云﹕灝中傷之也。

丙子﹐再贈侍讀學士丁幹學禮部右侍郎﹐令與謚﹐仍蔭一子。

幹學﹐天啟時以程策忤魏璫﹐削奪﹔謚竟寢。

復原任給事中虞廷陛﹑禦史周昌晉等原官——從通政使楊維垣言也。

科臣虞廷陛﹑郭如開﹑楊兆升﹑臺臣周昌晉﹑陳以瑞﹑徐復陽﹑曹谷﹑袁弘勛皆復原官。惟水佳胤以禦史例轉﹐候京卿缺用﹔原任吏部主事李寓庸候服闋﹐起任巖劇。寓庸以貪﹐今屢掛彈﹝章﹞﹐故吏部尙書張捷遊移其辭﹐不別也。內惟兆升﹑佳胤與弘勛非「逆案」﹐廷陛﹑昌晉各案中「閒住」﹐餘皆「爲民」。時各已故。

復原任給事中羅志儒﹑丁允�﹑方士亮﹑禦史張懋禧﹑李瑞和﹑蔣拱宸﹑吏部郎中葛捨馨各原官。

皆言官所薦也。拱宸﹐先帝時號侵東平伯劉澤淸﹐淸遣人刺之途﹔以不遇﹐免。至是﹐聞其復官﹐出不遜語﹐故獨不登啟事﹔鎭臣之能奪銓臣柄﹐如此耳。

命宣城人劉振修「六部志」。

振﹐平生博學﹐集國史成書﹔窮年矻矻﹐閱錄無暇晷。惟紅丸﹑挺擊﹑移宮三案﹐獨云「要典」謂當。非其所借之人﹐不當非其所借之言﹔是或一見也。

增南贛兵二千人。

山東士民丁耀元等起義兵﹐命督﹑鎭相機接應防之。

蔭死難巡撫衛景瑗﹑宋之馮各一子錦衣衛百戶。

免總督丁啟睿充爲事官﹐加太子太保﹑兵部尙書﹐蔭一子。加丁魁楚兵部尙書。

俱因擒劉超功。啟睿與弟啟光﹐後皆降北謀補官﹐同見殺。

刑部尙書解學龍以「從逆」諸臣罪案請﹐命再議。

有身陷北庭或甘心從北﹑或不忘報效俟二﹑三年後定奪者﹐何瑞徵﹑楊觀光﹐張若麒﹑方大猷﹑黨崇雅﹑熊文學﹑龔鼎孳﹑葉初春﹑戴明說﹑孫承澤﹑塗必泓﹑劉漢儒﹑薛所蘊﹑衛同祚﹑趙京任﹑劉昌﹑張鳴俊﹑髙爾儼﹑董紀﹑孫襄也﹔有一等甘心從賊應磔者﹐宋﹝企﹞郊﹑牛金星﹑張燐然﹑曹欽程﹑李振聲﹑諭上猷﹑黎志升﹑陸之祺﹑髙翔漢﹑楊王休﹑劉世芳也﹔有二等應斬﹑擬長系秋決者﹐光時亨﹑鞏焴﹑周鍾﹑方允昌也﹔有三等應絞擬贖者﹐陳名夏﹑楊枝起﹑王承曾﹑原毓宗﹑何�先﹑廖國遴﹑項煜也﹔有四等應戍擬贖者﹐王孫蕙﹑梁兆陽﹑錢位坤﹑侯恂﹑王秉鑑﹑陳羽白﹑劉大鞏﹑郭萬象﹑裴希度﹑申��﹑金汝�﹑張懋爵﹑吳達﹑黃繼祖﹑楊廷鑑也﹔有五等應徒擬贖者﹐宋學顯﹑沈元龍﹑方拱幹﹑繆玩﹑呂兆龍﹑吳剛思﹑方以智﹑傅鼎銓﹑張家玉﹑傅振鐸也﹔有六等應杖應贖者﹐潘同春﹑王於躍﹑周壽明﹑向列星﹑李棡﹑徐家麟﹑吳泰來﹑張琦也﹔有存擬另議者﹐翁元益﹑魯�﹑郭充﹑吳爾塤﹑史可程﹑左懋泰﹑王自超﹑王之牧﹑白胤謙﹑龔懋熙﹑王臯﹑梁淸標﹑楊棲鴞﹑梅鴞﹑李化鱗﹑張元琳﹑吳崇烈﹑侯佐﹑吳之琦﹑鄒明魁﹑�魁﹑朱國壽﹑許作梅﹑胡顯﹑趙穎﹑吳嵩﹑劉廷琮﹑朱積也﹔有已奉旨錄用者﹐張縉彥﹑時敏﹑衛胤文﹑蘇京﹑韓四維﹑黃國琦﹑施鳳儀﹑龔彜也﹔有已奉旨尙未用者﹐姜荃林﹑張正聲﹑顧大成也﹔有報已故者﹐吳家周﹑吳學廉也。疏上﹐得旨﹕『光時亨等應否仍須緩決﹖陳名夏等贖絞果否蔽辜﹖侯恂封疆罪案未結﹑又從僞命﹐何止一戍﹗宋學顯以侍從之臣授僞通政矣﹐剛思受僞令而揚得意﹔方以智系定王講官﹐今定王安在﹕何止一徒﹗且潘同春等旣受僞命﹐豈可但擬一杖﹗至癸未庶吉士何瑞徵引見逆賊﹐人人汗僞﹔豈可復玷館閣﹗方拱幹原未從逆﹐著與雷耀龍﹑吳履中等另本擬』﹗皆明旨所擬也。然漢儒擬戍家居﹐𨿽仕�原未降闖﹐於此案無涉﹔而彜已出都﹐又刑部誤入者。尋於彜豁。

復禦史楊仁願等原官。

仁願雲南道﹑徐養心江西道﹑向北山東道﹑成友謙浙江道﹑劉憲華河南道。

削應天府尹王廷梅職級﹐冠帶辦事。

梅先爲浙江左布政﹐餉銀有欠﹐爲內臣孫元振所發也。

皇太后移居新宮﹐命婦朝見。

戊寅﹐命於弘光元年二月初擇日成東宮﹑二王殿。

禮部以歲初多慶﹐竟未議成服而國亡。

允張縉彥言﹐定總兵王之綱﹑許定國﹑劉洪起﹑李際遇防守信地。

之綱歸徳至寧陵東﹐定國寧陵西至�陽﹐洪﹝起﹞祥符至汜水﹔際遇專守河南﹐有急相救。

魏國公徐弘基卒。

贈太師﹐謚「莊武」﹐蔭世錦衣。

己卯﹐贈殉難甘肅巡撫林日瑞兵部尙書﹐蔭一子世錦衣。

日瑞死於賊。

加鄖陽巡撫徐起元兵部右侍郎﹑湖廣巡撫髙斗樞都察院右副都禦史﹐各蔭一子。

以城守拒賊功也。起元﹐一榜﹔後降北﹐爲左副都禦史。

命兩廣總督沈猶龍剿漳﹑汀賊。

庚辰﹐復原任吏部尙書王永光宮銜﹑工部尙書姚思仁原官。

辛巳﹐攺明年郊祀於冬至。

禦史沈宸荃言﹕『祀天不可緩﹐請遵前旨』。不聽。

壬午﹐命張縉彥以總督兼巡撫歸徳﹑開封﹑河南三府﹐督王之綱﹑許定國﹑李際遇恢剿河北﹑潼關等處﹔越其傑以原官撫汝寧﹑南陽﹑黃州三府﹐督劉洪起﹑黃鼎﹑毛顯文恢剿楚﹑豫﹔淩駉巡按河南兼督各鎭﹐兼理河北﹑山東招撫﹔陳潛夫另用。

升應天府丞瞿式耜都察院右僉都禦史﹐巡撫廣西等處地方。

正推萬元吉﹐式耜以借推得﹔蓋忌者陰而遠之也。後爲畱守粵省�事﹐與尙寶司卿張同敞殉難最烈﹔論者方之文信國云。

升四川僉事馬幹都察院右僉都禦史﹐巡撫四川等處地方。

復原任浙江巡撫黃鳴俊冠帶。

升賈登聯都督僉事﹐充四川總兵官。

蔭內臣孫象賢﹑孫珍各弟侄一人錦衣衛指揮僉事。偏安排日事迹卷九

大淸順治二年正月﹝弘光元年﹞庚寅﹐補光祿監事丁允元吏科﹑原任兵科方士亮刑科﹑﹝楊﹞兆升兵科﹑南吏科郭如闇戶科﹐禦史周昌晉﹑袁弘勛俱廣東道。

允元﹐崇禎時以不繳紅本﹐處。士亮﹐從故輔周延儒督輔﹐坐累﹐配。如暗﹑昌晉﹐𨿽以時論傍時致掛「逆案」﹐然不聞躐遷﹐且少有所排陷﹔故得雪。弘勛﹐爲人輕鄙﹐與復官﹐濫也。後允元降北﹐爲蘇知府。

癸巳﹐加助餉王司木增行太僕寺卿﹝﹖﹞。

命河南巡撫越其傑﹑巡按淩﹝駉﹞防守虎牢。

時北兵渡河﹐撫﹑按退屯潁﹑壽﹑沈丘間﹔故促往。

命靖南侯黃得功﹑廣昌伯劉良佐率兵堵潁﹑壽與﹝興﹞平伯髙傑守歸徳﹑徐﹝州﹞。

大學士可法疏言﹕『我與�所隔﹐僅一河耳。河長二千餘里﹐非各鎭兵馬齊力得禦﹐不能用也。故髙傑欲自赴開﹑雒﹐而以黃得功﹑劉良佐兵馬守邳﹑徐。久知敵之乘暇必在開﹑雒﹐無如兵力不能遠及何﹗今敵已渡河﹐則長驅而東﹐刻日可至﹔禦之河以北﹐艱難百倍矣。兵在河上者﹐月糧壓欠﹐苦饑寒﹔當歲暮時﹐每名求銀一﹑二錢過節﹐亦不可得。臣標兵如此﹐各鎭兵可知。傷心時事﹐有淚空灑﹗今敵旣南渡﹐並力攻寇﹔而兵力及我﹐只不過兩月間。況敵中傳言﹐久有「正月南侵﹐東西並犯」之說﹗今攻邳之軍未還﹐濟寧現集糧餵馬﹐意豈一刻忘江南哉﹗若非廟堂上多發糧餉﹐以得功﹑良佐兵堵潁﹐髙傑兵守歸﹑徐﹐大家齊心﹑勿分彼此﹐臣恐江北之禍卽在目前。江北危﹐而江南亦豈得安枕耶』﹗命依行。

命興平伯髙傑提兵與總督張縉彥直抵開﹑雒﹐進據虎牢﹔仍令戶部速發糧﹑銀接濟。

初﹐傑爭揚州﹐督輔可法頗爲所窘﹔後感可法忠�﹐頗傾心�依。而靖南侯黃得功以傑往相構﹐猶懷疑不解也。至是﹐傑聞李﹝際﹞遇降北﹐遂致書可法云﹕『爲今日計﹐似宜速調黃﹑劉二藩緊防開﹑雒﹐則傑可以全力注徐﹑邳。若二鎭憚於險遠﹐宜徑調赴邳﹑宿防宿﹔傑量提兵直趨歸﹑開﹐鼓勵中州�就近聯合堵寇敵�﹐且急圖完雒﹑荊﹑襄以爲根本﹐東南一帶方可安枕』。又具疏侃侃言之﹐與書意略同﹔內�『臣以一饑軍忍餒忍凍﹐惟力是視﹔誓欲收拾人心﹐再整土宇。近見黃得功有疏﹐猶介介角口﹔臣置若不聞﹐但一意以君父仇恥爲先﹐誰實堵禦防河而較論長短爲哉』﹗時總督張縉彥議與傑合﹐而可法疏亦云『傑抵開﹑雒後﹐有賊剿賊﹑無賊禦敵。但所急需者﹐飽�之糧餉耳』。詔從之。獨得功故意猶存﹐未肯遽往邳﹑宿﹐爲傑後勁﹔而東平伯劉澤淸又挾橫難任﹐故可法調劉良佐當之。其調劑﹐亦云苦矣。

甲午﹐監軍僉事耿廷籙力辭��。允之﹔命以參政管遵�監軍﹐督滇兵辦賊。

升尙寶司丞鄒之麟應天府府丞。

禦史鄭瑜疏�原任鳳督朱大興。報聞。

命東省諸臣慕�來歸者﹐吏部諒才敍用。

從禦史淩﹝駉﹞言也。

雷﹐命諸臣修省。

命督﹑鎭差官不許下縣催糧﹐有司亦不許擅�﹐候解部照款按發。

時各鎭諸餉不敷﹐以差催爲名﹐沿途截劫﹔故令禁之。

乙未﹐降革職四川右布政王夢錫一級用。

夢錫﹐先帝時以糾多贓﹐革職。從輕議者﹐吏部尙書張捷兒女戚。

太常寺卿葛寅亮疏言懲貪獎廉之法。命部院速議行。

疏言﹕『神廟時﹐甲科官盡皆自飭﹐鮮計賂遺﹔鄕科亦多自愛。惟他途之朽�污下或然。今甲科中﹐比比而是。司�者﹐出納皆有扣克﹔鞫獄者﹐輕重多以賄成。卽掄才之任﹐交易若市﹔而地居淸要﹐又或借潤於居間。源之不淸﹐流如何潔﹗凡爲外臣﹐無不括民脂以邀進取。故桁楊桎梏之下﹐富則破家析產﹑貧則貼婦賣兒﹐怨讟交騰﹔大法小廉之風﹐蕩然矣。國法非不知﹐而同气相引﹐儼然混列淸華﹐揚揚自喜﹔卽敗露歸林﹐廣田園﹑美宮室﹐足娛一生﹕人亦競艷之。彼視廉吏可爲而不可爲者﹐更自偸快得計﹐而寧復顧國卹也﹗故貪者必置之重典﹐贓務纖悉嚴追﹔若壞法贓重﹐卽宜藉沒家資﹐並喪其所自有。玆值軍需告急﹐民力惟艱﹔免加派之煩﹐以此相抵﹐實大有裨於國用。至於廉官節介性植﹐取與必嚴﹐固士君子持身自愛之道宜爾。然缾罄壘恥﹐室人交謫﹔勉以自立殊難。故養廉之道﹐自古不廢。乃今俸�折�鈔﹐業已甚薄﹔且艱予不給﹐而又搜括無餘地﹑捐助有多端。在貪者僅出余�﹐愈得借口以咨其貪﹔廉者至損生計﹐莫能資身以成其廉。要惟天秉忠誠者﹐淆之不濁﹔而世多中人﹐轉相仿效﹐安望天下皆廉官哉﹗是必悉反乎此。卽俸薪之折勢難遽復﹐亦宜量斟以有待。聖祖於選官﹐賞綺布﹑道裏費及其父母妻子有差﹐著爲令曰「以養汝廉﹐奉公﹑無漁民也」。而於貪者必嚴法不宥﹐令追贓所得﹔不但有資充餉﹐亦可復厚�廉吏。抑揚之間﹐所關風勵非小矣』。

授睢陽民李承胤錦衣衛指揮僉事。

刑部尙書解學龍再以「從逆」六案上﹐兼請停刑。俱允之。

學龍旣奉前旨﹐將光時亨所駁等罪﹐各加一等。惟六等潘同春等以候選小臣受僞無據﹐仍歸原擬。疏末請停刑﹐蓋爲時亨與鍾緩須﹝臾﹞死也。恐閣臣士英不悅﹐或再駁﹔適士英援例乞罷﹐方注籍﹐學龍不往見﹐止過閣臣鐸密商。疏上﹐批允﹔有「詳愼平允」之褒。待士英見揭﹐則旨已下矣﹔疑學龍欺己﹐怒。會訊僧大悲獄﹐阮大鋮與張捷﹑楊維垣等言「旦晚當訊僧有疏」﹔學龍遂移病。大鋮入﹐士英幕多微小輿﹐每學龍以和衷語進﹐大鋮輒屬垣薦﹔乘機中之﹐有以也。

加皇親都督李鋮巨太子太保。

淸學田﹐輸銀入官。

革方拱幹﹑雷躍龍﹑吳履中等職。

工科都李淸疏陳新政。命申飭行。

疏言﹕『古帝壬中興﹐莫不攺元渙號﹐與天下更始﹔則願皇上中天下而立﹑定四海之民﹐而無徒以南朝天子自況也﹗昔我髙皇帝定鼎金陵﹐囊括南北﹐所手勒屏間﹑旦晚吟哦者﹐惟「南朝天子愛風流」爲戒。臣願皇上力追髙皇共勒斯民﹐無以賞花釣魚﹐遽侈宋宗太平之盛﹔且以臥薪嘗膽﹐時存越王辛苦之忠。異日恢復功成﹐與髙皇開創並謂金陵有兩聖人焉﹐皆起東南而有西北﹐厥功懋哉﹗𨿽然﹐漢賈生不云乎﹖「羣下之眾﹐而王上至少也。所托財器﹑職業﹐萃於羣下也。但無恥俱苟安﹐則王上最病」。詠斯言也﹐非羣臣責而誰責哉﹗夫責諸臣以平奴﹑蕩寇﹐猶曰「斯事重大耳」﹔若責以賄賂無營﹑情面無徇﹑水火玄黃無過戰﹐惟兢兢整綱飭紀﹑信賞必罰﹐則又誰不能況乎﹗王﹐猶天也﹔乃甫經申飭﹐忽爾弁髦。如監軍﹑監紀不宜濫﹐設則有飭﹔而題請如故。希贈﹑希蔭不宜濫﹐乞則有飭﹔而封進如故。賞功﹑酬勞已極攸厚﹐不宜再三請﹐乞則又有飭﹔而上自勛戚重臣﹑下及護隨冗員﹐干冒無厭。聾聵耶﹑藐抗耶﹖大臣如此﹐何以責小臣﹔近臣如此﹐何以責外臣﹗若尢而效之﹐視爲固然﹔則萬一敵﹑寇揚塵中外益急﹐而呼兵兵不應﹑呼餉餉不應﹑呼將若士又不應﹐天下事豈不可寒心哉﹗蓋以崇禎十七年爲單�之初﹐則收拾人心﹐一大機括也。步太急則■﹝盾﹞故﹐當以兼容並包者予天下以風和濡之象﹔所謂「人言我憒憒﹐後人當思我憒憒」者以此。以弘光元年爲中興之始﹐則又整頓人心一大機括也。水太濡則犯故﹐當以震厲奮迅者示天下以當烘電掣之象﹔所謂「不鳴則已﹐一鳴驚人」者以此』。疏奏﹐命通行申飭。

鎭河總兵許定國叛﹐襲殺興平伯髙傑於睢州。

初﹐定國久據睢州﹐意憚他徙。會河南總兵王之綱開鎭歸徳﹐內不自安﹔有言其送子渡河﹐招北兵南渡者。適傑至歸徳﹐欲以威攝定國﹐招之會﹔不應。�復約撫臣越其傑﹑按臣陳潛夫等往睢﹐定國始郊迎。時其傑以爲不可入城﹔傑心輕定國﹐縱馬入。酣飲﹐約定國十六日離睢﹐又取塘報通敵﹑送子事示定國﹔國愈疑﹐無離睢意。傑促之﹐怒﹔�遂於十二夜伏兵放炮﹐大呼。縉彥與﹝其﹞傑等皆倉皇走﹔惟傑臥未起﹐擁至定國所﹐被殺。先是﹐傑以定國將離睢﹐盡發兵駐縣﹐開封存者內丁數十人而已。定國先多覓妓﹐選四艷�傑﹐而以二妓偶一丁寢。及炮發﹐一丁已爲二妓掣﹐竟敗。次日﹐傑部攻城﹐老弱無孑遺﹔﹝定﹞國走降北。傑爲人淫毒﹐揚民聞其死﹐皆稱快。然此行志甚銳﹐故有惜其死者。

戊戌﹐補原任禦史李瑞和貴州道。

先是﹐瑞和爲死難左都李邦華糾﹐削職——以按浙不檢也。

升吏部主事葉廷秀光祿寺少卿。

內臣髙起潛請開丹陽練湖助餉。允行。

謂開之爲田﹐可變價五百兩﹝﹖﹞。

庚子﹐升兵科左錢增刑科都給事中。

癸卯﹐令汰內地監紀﹑贊畫等官與借名加級各武弁——從誠意伯劉孔昭言也。

復已故閒住太子太保禮部尙書李思誠原官。

工科都李淸請也。丘志弘私賄崔呈秀爲嫁禍﹐致削奪﹑追贓。兩僕一死﹑一戍﹐猶坐住。故辧復。

誠意伯劉孔昭疏糾禦史王孫蕃﹑劉憲章。命部看議。

先是﹐禦史陳良弼等皆以定策功加銜﹐孫蕃因病不與。自辧決計﹐因閭者嗟向隅耳。憲章以巡關南歸﹐得還原官。而山東巡撫餘日新先下獄﹐故孔昭兩糾之。然情同法異﹐不止憲章﹔而孫蕃則以糾償糾也。

以大工成﹐錫輔臣可法﹑士英﹑鐸﹑應熊銀﹑幣﹐予工部尙書何應瑞等﹑內臣韓贊周﹑武臣馮可宗等升賞蔭有差。

文臣得蔭者﹐工部尙書﹑侍郎三人﹐俱入監﹔內臣蔭錦衣指揮者韓贊周一人﹑同知者廬九徳等九人﹑僉事者喬尙等八人﹑千戶者李國輔一人﹑百戶者�國泰等三人。

甲辰﹐命刪「三朝要典」。

原任����孔嘉疏言﹕『「要典」一書﹐史臣持論甚正。後崔呈秀無端附和﹐增入一疏﹐貽玷簡篇。乞行刪正』。允之。

議起原任戶部侍郎宋之普——旣而罷之。

之普爲戶部侍郎時﹐曾薦錢謙益等﹐冀取容門戶。後吏科都章正宸厭薄﹐抄參之。至是﹐夤緣禦史張孫振﹑黃耳鼎﹐疏薦求起用。終以見惡劉澤淸﹐故寢。後仕北爲戶部主事﹐升常州知府﹔澤淸惡得其正者。

起升原任山東參議張時暘尙寶司丞。

阮大鋮同籍也。

起升原任右通政馬思理爲左通政。

思理先爲右通政﹐坐仲吉救黃道周﹐下獄。至是﹐起。後北兵破福建﹐思理自縊死。

蔭內臣張師孔侄世錦衣千戶。

以乞憐微勞得之。

命吏部侍郎蔡奕琛以原官進�閣大學士﹐入閣辦事。

初﹐奕琛抵任﹐�上疏自辧﹔內言﹕『臣向者偏及風聞﹐牽及禮臣錢謙益﹔今謙益休休雅量﹐盡釋猜嫌﹐引臣共濟﹐方愧深嘆爲不可及﹗臣獨何心﹐敢畱成念﹗然當日力阱奕琛﹐欲以受吳中彥賄相加者﹐實謙益也』。人兩哂之。至是﹐入閣。時誠意伯劉孔昭等欲援國初徐中山王爲中書右丞相例入閣﹐以輿論交辧而止。

準禮部右侍郎謝徳溥終養。

徳溥母逾九旬﹐懇請。允之。

乙巳﹐降溧陽知縣李思模五級。

時定約貲﹐赴考童生以三兩爲率。思模言本縣童生大半赤貧﹔坐阻格﹐降。

升大理寺右寺副張淳太僕寺寺丞。

淳﹐崇禎時爲工科﹐以累謫。

贈原任登萊巡撫陳應元右都禦史﹐蔭一子。

先﹐應元子乞蔭﹐不許。至是﹐又以夤緣得。明旨無常類此。

贈刑死禦史馮垣登太僕寺少卿主事﹑鄒逢吉太僕寺丞﹐予祭﹑蔭子。

賜兵部侍郎阮大鋮蟒衣。

以黃年琦兵部主事﹐仍監軍。

時充爲事官之令方新也﹐遽有此授。

丙午﹐戶科吳適陳體元新政五事。兪之。

一曰詔旨不可不信﹕『朝廷之有絲綸﹐所以彰示臣民﹐俾知所遵守。邇來事變錯出﹐間多前後懸殊。用人之途﹐始愼而繼雜﹔誅殛之典﹐初嚴而終寬。禁陳乞矣﹐而矜功誦寬者�日上﹔重爵賞矣﹐而請蔭乞封者望日奢。鎭帥屢責進取而延遲不前﹐軍需頻督轉輸而庚癸如故。欲期畫一﹐宜重王言。臣謂甲申五月以來﹐新綸美政﹐宜敕該衙門恭加詳訂﹔舉一切大事有關治要者絕去二三﹐炳垂史冊。今後凡奉明旨﹐務俾上作下應﹐內外永遵』。一曰人才不可不核﹕『人才爲治所從出﹐頃者典籍無�﹐錢神有徑﹐人思躍冶。初仕輒冀淸華﹐官多借題行間﹐每增監紀。起廢而燻蕕並進﹐懸缺則暮夜是求。以至薦牘日廣﹐啟事日勤﹕果盡從君父封疆起見否﹖臣請自今以往﹐求才務寬﹐而用才務嚴﹔寧重嚴於始進﹐毋致追恨後轅』。一曰�材不可不儲﹕『將帥之略﹐豈必盡出武途﹗如唐之節度﹐內外互遷﹔蓋儲之者素耳。請自今嚴飭中外﹕蓬蓽之彥﹐非韜鈐之略勿講﹔辟舉之選﹐非軍旅之才弗登。技勇騎射﹐實實講求﹔無人不奮於武威﹐無刻不激於同仇﹕�材不可勝用矣』。一曰國法不可不伸﹕『人心所以不壞﹐賴有公誼維之﹑法紀振之。頃皆主附逆之徒﹐卽盡膏斧鑕所不足惜。今聖明祝网﹐旣垂法外之仁﹔臣恐此輩輦金翻案﹐姦狡百出﹐漸何可長﹗亟請嚴飭禁止。卽從前計典處分﹐其掛議輕者猶可楡收﹐而大貪﹑大酷斷不可�登進之階』。一曰言責不可不明﹕『祖宗設官﹐外有六曹﹑內有六垣﹔俾表裏相維﹐大小相制。是故糾彈之外﹐復有抄參。豈六曹蔑視封駁﹐而可稱法體乎﹖臣請敕下該衙門率遵祖制﹐重言責卽以飭官守。更祈陛下急讜言﹐凡條奏有當者務措於行﹔毋使批答徒勤﹐而實效罔著。凡此五者﹐皆鼎新急務也』。

江楚總督袁繼咸陳兵餉實著﹔並請亟毀「要典」﹐以斷株累。

疏言﹕『竊臣逖稽往牒﹐代有中衰。成周雒鼎𨿽遷﹐侯服環拱如故﹔宋中原𨿽失興元﹐隴蜀尙足爲江﹑楚屏蔽。今秦﹑晉久成寇窟﹐荊﹑襄未歸版圖﹔蜀省始爲獻賊攻陷﹐繼又爲闖遣叛將馬科襲踞。黔﹑楚﹑江﹑粵﹐禍漸剝膚。我舊京不受戎索﹐辱我使臣﹐牧騎窺逼河幹﹕則形勢之弱﹐未有甚於此時者也。夫寇不可玩﹐罪在必剿﹔敵不就和﹐法在必戰。然淮陰之略不世出﹐睢陽之節難輕責。然人臣以爲帝王禦人﹐以誠謀貴�全。責寧南以剿賊﹐必裕寧南以餉﹐使君者行預有三月之裹﹔責四鎭以禦敵﹐必使四鎭戰守實有可恃。南者有以應乎北﹐北者自不追而南﹕此須廟堂實實打算﹐不可一著松暇。今者履端受賀﹐人以爲拜乎﹗稱觴之日﹐皇上當以爲臥薪嘗膽之日。乞痛念大恥未灑﹐以周宣之未央問夜爲可法﹐以晚近長夜之飲﹑角抵之戲爲可戒﹗土木之役﹐得已者已之﹔浮淫之費﹐可省者省之。更乞敕諭諸臣﹐亦痛念大仇未灑﹐後私�而同王仇﹔以伐木之和平爲可法﹐以角弓之相怨爲可戒﹗臣每嘆三十年來只爲「三案」葛藤﹐血戰不已﹗前此諸臣﹐當分任其過。若「要典」一書久荷先帝特旨焚毀﹐諸臣卽非屑附崔﹑魏之人﹐何必復尋崔﹑魏殺人之書﹗臣請書未進﹐亟寢之﹔書已進﹐亟毀之。至王者代興﹐從古亦多異同。昔平﹑勃迎立漢文﹐功在漢室﹐不聞窮治朱虛之過﹔房﹑杜決策秦邸﹐功在唐室﹐不聞攻擊魏徵之非﹕固其君豁達大度﹐亦大臣公忠善謀﹑翼贊其功。臣請乘此春和布政﹐再下寬大維新之詔﹔解�扉疑入之网﹐斷艸野株連之藤』。上兪之﹔言惟「要典」不允毀。

禦史李長春疏言南運與北運不同﹐請攺漕糧爲民運﹐仍減兌費以裕軍餉。命戶部議。

兵部請蔭死難左副都���錦衣世蔭。命再議。

旨言﹕『錦衣世蔭原酬軍功﹐濫蔭者比比』﹔乃獨靳殉國一臣﹐可慨也﹗

革刑部尙書解學龍職——以保國公朱國弼等糾其庇逆故也。

國弼言﹕『先帝大變﹐實殉�社稷﹔則凡我臣子﹐卽當共殉。若復�污僞命﹐不但忘先帝﹐更仇皇上﹕是李賊固賊﹐而從賊之臣亦賊也。旣已爲賊矣﹐又安分差等哉﹗卽彊以�等分之﹐亦皆失當。如陷虜諸臣﹐姑暫免收拏﹐限三年定奪﹔是矣。其第一等見在從逆者﹐只云俟緝獲正法﹐不言收奴﹔豈從逆之罪﹐轉出陷北下﹗抑姑畱逆孽﹐爲彼交通地也﹖此失刑者一。二等仍擬緩決﹐如光時亨﹑周鍾獻下江南﹐妄覬首功﹐曷嘗肯爲須臾之待而仍以緩死縱之﹔何待於二賊厚而於先帝薄也﹗此失刑者二。三等擬贖絞﹐云只欠一死﹐非有他腸。如項煜等欲爲李賊之管仲﹑魏徵﹐是以子糾﹑建成視先帝矣﹔而云「無他腸」可乎﹖侯恂旣負有封疆﹑從逆二罪﹐卽宜加等﹔而反以後罪略前罪﹐是污僞轉爲減死之路矣。且贖徒只可贖雜犯﹐死罪徒非爲此輩議。此失刑者三。四等擬贖戍如宋學顯等﹐或是服辜﹔若渺法媚賊之梁兆陽﹐何示僅麗此款﹗豈錢神有靈﹐可使中興無法耶﹗此失刑者四。至存疑另議一項內開﹕癸未庶吉士應副考功核別奏奪﹐據部疏前云何瑞徵受僞﹐今可知﹔卽有一二從他官�緩者﹐與京官何別﹗豈猶欲今日降調用之耶﹖徒開幸門﹐使濟濟臣工與李賊僞官同朝﹐辱莫大焉﹗此失刑者五。如已奉旨錄用者﹐果其現�事任﹐尙可以後效責之。如巧立名目﹐今姑爲免死之牌﹐旋且爲�灰之籍﹔野心滑路﹐正未可保也。此失刑者六。每亦見彼保救僞節度使武愫者﹐未嘗不儼然風化之堂﹐亦未嘗一掛糾彈之口﹔遂敢冒淸議爲之﹐致使屢旨詰責﹐忽化褒嘉乎﹗換日移灰﹐可恃可駭』﹗時河南等道禦史亦言﹕『先帝死社稷﹐此千古來未有。舉國翹首﹐望大司寇操此三尺先誅內賊﹐後討外賊﹐爲新朝興復先聲。乃推諉半年﹐夤緣百計﹔人人出脫﹐語語遊移。當時請降﹑勸進﹑開城﹑獻策﹑受僞﹑分符﹑提兵﹑追餉種種罪狀﹐一筆�殺。借口在北者﹐以爲聲援﹔卽繆獎竄歸者﹐以爲效順。要知�來諸人乃賊棄之而來﹐原非棄賊而來。據學龍云「只欠一死﹐實無他腸」﹔夫從賊之腸﹐何腸也﹖而倘有甚焉者乎﹖學龍爲此語﹐眞別有肺腸者也。據學龍云「正法南還﹐何以處未歸而降北者」﹔嗟嗟﹗敵寇豈終不�乎﹖方將尺組系頒�之闕下游魂﹐暫假何必借之比例。學龍爲此語﹐何其輕天朝而小視中國也﹗據學龍云「或可不絕其歸漢之路」。此輩當日在朝﹐不能爲朝重﹔今日在北﹐亦不足爲北重。絻之不來﹐正是投界有北。學龍爲此語﹐何與若輩戀戀也﹗先是處刊「國變錄」之吳邦策﹐已隱然爲從賊諸人畱一地步。嗣後援引唐家六等定罪故事﹐殊不思唐家六等爲有君在﹐故寬臣以不死﹔今先帝在天﹐從逆之罪至無等也。只有誅之上可加﹐並無誅之下可減。乃議戍﹑議徒﹑議杖﹑議贖﹐簡極重難掩﹑無法出脫者﹐則掛名北中﹔擇在獄不赦﹑無法解免者﹐則緩決歲月。據學龍云「禦�攺元﹐春和祥集﹐爲宜停刑」﹔獨不思舊年先帝遇難﹐正春月也。爲時幾何﹐而學龍遽忘之乎﹗據學龍云「金作贖刑」。先是失陷封疆者許以納金不死﹐已輕賣去江山矣﹔今又欲納金許從賊者以不死﹐不又將以祖宗之法輕輕賣去乎﹖嗟嗟﹗賊在封疆﹐猶可言也﹔賊在朝堂﹐不可言也。司寇何官﹖乃以包天之膽﹐恣意舞文﹗端揆何地﹖乃以障天之手﹐昧心罔上﹗昔黃道周於杖母逆子﹐誦其文章義气﹔今學龍愛無君亂臣﹐惜其遭逢不偶﹕何聲气連而議論合也﹗臣等誓不與賊俱坐﹐豈可與黨從賊之學龍同列﹗乞敕部院﹑九卿﹑科道從公速鞫』。皆兪之。時諸臣欲去僉都郭維經﹐又欲去閣臣鐸﹑尙書黃道周﹐故正題與借題並行。國弼疏﹐則副都楊維垣艸﹔而河南等道疏﹐則府丞鄒之麟代艸也。惟吏科都張希夏糾疏﹐稍後遂爲中書朱統■﹝金類﹞所糾。得旨﹕『姑不究』。

復吏部主事龔省矩原官。

省矩﹐崇禎時以選事爲廠校羅織自盡﹐其妾亦同死﹔人皆冤之。

車駕迎皇考禦容從大明門入﹐百官朝服侍班。

加原任大學士錢士升太子太保。

蔭原任大學士丁紹軾﹑朱國祚各一子。

紹軾爲內閣﹐曾與同官馮銓挾移怨冤殺熊廷弼﹔至今恨之。

起原任都察院左都禦史唐世濟﹐以原官管右都禦史事。

先任者﹐爲逐沾地也。時掌道張孫振貪橫﹐目無堂官﹔文移且達吏部。或勸沾疏糾﹐以一去爭之﹐於是名髙﹔沾不能從。

丁未﹐禦史沈宸荃疏薦原任給事中�周�﹑倪仁禎﹑原任禦史徐殿臣等。章下吏部。

�以請建懿安皇后坊﹐仁禎﹑殿臣皆例推。是銓司以「復原官」擬「原任」﹐吏部徐石麟命寢之。

命吏部錄用原任山東巡撫郭景昌。

卽曩旨所謂「朕在藩邱聞而惡之」者﹐乃知非上意矣﹔同鄕閣臣鐸所票也。景昌後以薦赴北﹐降官參政。

給禦史加太僕寺少卿張孫振三代誥命。

舊例﹕現任加銜﹐升任卽停。孫振以禦史加僕少﹐復援登極恩例以三品服供職。至是﹐蒙封三代﹐功司無敢駁者。

升太常卿葛寅亮大理寺卿。

革升任糧道陳亨職﹐梟書役李纘云等七人﹐俱沒其家。

餉務主事蘇觀生言﹕『守松江畱銀不解﹐書役等作姦故也』。戶部尙書張有譽言﹕『纘云等未經鞫問﹐豈無差別』﹗戶科吳適亦言﹕『陳亨仁心潔履﹐人孚民望﹔請虛公勘明﹐忽一眚輕』。不聽。

戊申﹐刑科都錢增疏劾張縉彥﹑時敏﹑蘇京等。兪之。

疏言﹕『法不嚴﹐則無以塞亂臣賊﹝子﹞之膽﹔法不嚴且平﹐則又無以�亂臣賊子之舌。若身任中樞全城與殉難俱虧之張縉彥猶銜列司馬﹑身廁言官﹐先後降賊之﹝時﹞敏﹑蘇京猶名掛臺省﹐夫樞督何任﹑諫官何職﹖若蒙面�顏﹐不立賜褫斥﹔則諸逆方囊頭桎足就訊公庭﹐而此數人或髙牙大纛﹑或紆紫揚靑﹐猶作山望廷尉﹐彼何以服﹗乞皇上大震霆斷﹐敕下法司﹕務將從逆諸犯確核嚴訊。至張縉彥等急須感奮圖功﹐爲贖罪計。倘復悠遊玩�以致賊寇彼猖﹐貽君父憂﹐則罪並論﹐立膏斧鑕﹔所當並敕法司明列案末﹐以觀其後。功成﹐則宥罪﹔功不成﹐則正法可也』。疏奏﹐得旨﹕『使過諸臣如無實效﹐自有大法』。

督師大學士可法以弘光初元﹐請敬天法祖﹐任賢使能﹑節用愛人﹑勤政講學﹐以資廓淸。嘉納之。

己酉﹐攺工部主事熊人霖於吏部。

人霖﹐原任南兵部尙書明遇子也。先任久鳥令計處﹝﹖﹞﹐�得爲銓部始此。

修興宗陵。

內臣移文工部﹐請易綠瓦爲黃﹔故議修。

庚戌﹐禦史劉光斗請汰衰庸﹑淸仕路。下部議。

時八座之間﹐多有衰白。疏內所云「向人笑語﹐勉爲鼓掌搖唇﹔歸對妻拏﹐不覺筋衰力倦」。又言「旣在班行之上﹐雞皮鵠面﹐攜手同行﹔將見田野之中﹐扶顚持危﹐接踵而至」﹕皆實錄也。

贈南工部右侍郎張守道工部尙書﹐蔭子。

命武臣自公侯伯而下﹐非賜肩輿﹐著遵祖制騎馬﹔坐蟒﹑鬥牛﹐非奉欽賜﹐不許僭用。其途次應回避衙門﹐俱照舊制。敢有�冥僭越的參治。

辛亥﹐監軍侍講衛胤文請罷設江北督師。不聽。

疏言﹕『旣有督師﹐又有提督﹑總督﹐一柄三操。不若去督師史可法﹐專用髙起潛爲提督﹔或用總督王永吉﹐令督師還朝』。又言﹕『張縉彥爲北所追﹐渡河而南﹐兵馬無幾﹔宜另用』。

加監軍侍講衛胤文兵部右侍郎﹐總督髙傑所部經略開﹑歸防剿軍務。

準戎政尙書張國維歸省﹐侍郎李希沆代署京營。

贈遼東巡撫丘禾嘉右副都禦史﹑山東巡撫馮任右都禦史﹐予蔭﹑祭葬有差。

偏安排日事迹卷十

二月甲寅朔﹐贈刑死主事鄭逢蘭太僕寺卿﹐予祭﹔不準蔭。

命北京錦衣衛各官逃回求攺南者曾否從賊﹖不得輕題。

允內臣田成挑選淑女嘉興﹑紹興二府。

乙卯﹐命攺思宗廟號﹐並議東宮﹑二王謚。

從工科都李淸言也。疏言﹕『臣記泰昌初﹐曾擬神宗「恭宗」﹐以「恭」之取美名耳。但因晉﹑隋諸恭帝皆以遜位謚﹐則美反爲疵﹐易「恭」而「神」﹐變之正也。若「思」之爲謚﹐亦晉人謚亡國列禪者。一昏庸﹑一英明﹐異行同號﹐𨿽美亦疵。乞敕部酌議﹐或易廟號﹔或以「烈」爲廟號﹐而謚另議。若謂明詔旣頒﹐難於中攺﹔則何不乘此東宮﹑二王將議成服﹐而以更議先帝廟號者並議東宮﹑二王謚﹐然後同詔海內﹐矯正前誤盛舉﹐亦往例也』。允之。

命京營整理兵馬﹐親統六師刻期西討。

丙辰﹐升工科都李淸大理寺寺丞。

升太僕卿王驥爲都察院右僉都禦史﹐巡撫湖廣﹔髙斗樞另用。

以斗樞在圍城﹐不能遽出也。

升加銜文選司郎中劉應賓爲太僕寺卿。

時兵部侍郎阮大鋮意气軒驁﹐侵擾銓政﹐其門如市。輔臣士英稍和﹐然亦以銓部爲奇貨。或有未經考授﹐徑補推知者﹔或有曾經補官﹑合入大選﹐而入急選以便掣簽者。重以應賓賣官鬻爵﹐恃二人爲墻壁﹐吏部尙書張捷畫題而已。或夜榜大鋮門曰「闖賊無門﹐匹馬橫行天下﹔元凶有耳﹐一兀直犯神京」。其爲人若此。惡應賓以郎中加銜常少不實補而越升﹐非舊典也。

補原任南禦史徐復陽陜西道﹑禦史陳以瑞河南道。

復陽﹑以瑞爲禦史時﹐曾連糾門戶﹐致累累削奪﹔人皆尢之。

浙江巡鹽禦史李挺疏糾運使梁招孟。命會同撫﹑按察奏。

挺巡鹽兩浙﹐需求無厭﹐招孟勒票不與。挺怒﹐提書役。招孟入見﹐大�幾飽以拳﹔挺錯愕避之。疏糾招孟貪。挺亦尋爲兵科錢源糾﹐人皆快之﹐獨掌道﹝﹖﹞。

謚桂王曰「端」。

命宣諭臣王鐸入閣。

鐸當去輔髙﹑姜在位時﹐內傳與衛甚力。又力言蔡奕琛﹑張捷等不可用﹔每指其文﹐每語同志曰﹕『吾錚錚自樹﹐則此集傳﹔不則﹐覆瓶耳。誓不學周延儒﹑溫體仁輩以貪姦貽吐也』。及奕琛等秉權﹐意稍折。至是﹐以票擬「從逆」爲公所暗摘﹐禦史劉光斗又倡言攻之﹔不得已﹐一日三往﹐兼見﹑兼調停於內。疏方畱中﹐尋宣諭入閣。鐸詩筆俱工﹐爲人樂易可親﹔凡票諸臣疏﹐皆「爾」之。一日﹐去輔姜曰廣從容言曰﹕『外人以爾同內臣﹐呼如何』﹖鐸大怒﹐曰﹕『書言爾有嘉謨﹑嘉猷入告。爾後於內﹐亦內臣耶』﹗是日﹐諸疏票「爾」者尢多。

丁巳﹐復吏部尙書張捷子伯駿原官。

伯駿﹐崇禎時爲通政司經歷﹔錯買禁器﹐緣捷故重擬。至是﹐因楊維垣言復。

升原任山西僉事錢繼登光祿寺少卿﹑尙寶司丞周瑞豹本司少卿。

行人朱統■﹝金類﹞疏攻江西巡按周燦﹐並及姜曰廣﹑楊廷麟等。不問。

先是﹐統■﹝金類﹞疏糾曰廣﹐牽及燦﹔燦疏辧﹐詆統■﹝金類﹞爲讒夫異謗。統■﹝金類﹞怒﹐言『曰廣誣聖徳有七不可﹐又爲九十七臣中之不花押者﹐何云謗』﹖又言『廷麟集兵謀爲不軌﹐一以熊文舉在虜﹐可以聲援﹔一以曰廣在上左右﹐可以內應﹔一以燦江西巡按﹐無敢發伏』。其語無賴。得旨﹕『不究』。

復原任編修吳孔嘉原官。

孔嘉父﹐爲族人吳�春所害﹔故借魏忠賢以報﹐致掛「逆案」。論者以此原之。

準原任湖廣巡撫王揚基冠帶閒住。

贈南祭酒許士柔少詹﹐蔭一子。

戊午﹐升工部右侍郎髙倬刑部尙書﹐轉吏部右侍郎�盟左侍郎﹐攺戶部右侍郎王志道吏部右侍郎﹔加兵部左侍郎阮大鋮本部尙書兼都察院左副都禦史﹐仍管巡閱江防。

升禮部郎中吳本泰尙寶司司丞。

吏科右陳燕翼疏陳中興大義。從之。

疏言﹕『臣�見數月以來躁競成風﹐廉恥道喪。士大夫輩但見得官爲榮﹐而不以失義爲辱。才冠進賢﹐卽希華要﹔旣膺民社﹐復濫京銜。監司之遷轉如流﹐危疆之督﹑撫遞換。贊畫﹑監紀﹐幾半天下﹔而兵驕將悍﹐所傳如故﹐且多分廏馬之肥。玉圍金翣﹐塡咽巷衢﹔而躍馬橫戈﹐雅謝不能﹐只驟長呵騶之气。北遣疆臣﹐徒逍遙於河上﹔南歸亡虜﹐且褦襶於新朝。書左盡由辟召﹐何數短薄﹑髯軍﹔罪撫次第登壇﹐應盡孟明﹑曹沫。無例不破﹐有過皆仁。竟喪亂之後﹐而人材反多﹔抑不死之餘﹐其動忍彌甚。尢可笑者﹐黃扉臺長﹐憑閫外爲去畱﹔豸史繡衣﹐望江藩爲負固。淩夷旣極﹐長此安窮﹗抑臣近因覃恩濫及﹐而滋有慨焉﹗臣觀今日請襲﹑請蔭者章滿公交車﹐必不肯纖毫掛欠朝廷﹐彼爲子孫之謀則忠矣﹔而因此動念東宮﹑二王落處﹐實能爲人子孫黎民之保者若何﹗移封﹑移贈者數期取盈﹐必不忍一念遺憾血屬﹐彼爲祖父之計則周矣﹔而因興情一矯望天壽諸陵﹑先帝先後寢園幽閟﹐朝晡之脯糦者若何﹗平生歌舞﹐誰憶不歸之人﹗華屋生存﹐罔道西川之路。平陵下士﹐一盂飯不忍忘恩﹔一朝握手﹐不替成說。從未有十七年來身所比肩逮事之舊主﹐一旦蒙難如彼其烈﹔而疇昔三九侍從恩渥諸臣﹐未久已庋閣置之﹐不復較理。乃如之人負恩頑薄﹐而尙望其殫思畢志詳事陛下者也﹗屈指舊恨忽三年﹐再逾數月﹐漸難提起。一時賢達﹐毋亦��。是閉門討官﹐聚頭黷貨﹔𨿽言言討賊復仇﹐而事事壞法亂紀。譬如人家﹐父母有難﹐而其子弟﹑妯娌且相與較手澤﹑問田莊﹔一物不均﹐則相與詬誶凶訟﹐誤以怒罵爲痛哭。嗚呼﹗遠矣。今敵賊相持﹐勝負未決﹔中國之利﹐正在此時。行間將吏﹐不聞一籌一策﹐用間用奇。而但知張口向內﹐添官索餉﹔二十餘年來用兵敗道﹐踵習不瘥。今日在事諸臣﹐亦何須論同﹑論異﹐論彼﹑論此。但向西行畫取一步﹐踏斷闖逆之根﹔更向東來遙寄一盂﹐灑淚昌平之土。中興奇男子﹐誰復過此﹗不然﹐要不免因時活計﹐偸取一切富貴已耳。跛眇相嘆﹐庸有旣乎』﹗疏奏﹐命部院亟行申飭。

內臣李國輔請開采雲霧山。命會同撫﹑按勘奏。

戶科吳適疏言七不便﹐且謂『正統年開采﹐故激成大盜鄧茂七﹑葉宗畱之亂』﹔然勘奏如故也。國輔時領勇衛營務﹔及奉命開采﹐士英以營務題授其次子署理。

庚申﹐準原任大理寺少卿詹兆恆在籍。

後北兵破福建﹐兆恆據開化縣嶺頭山起兵﹐拒戰於陣見害。

升禦史李長春太僕寺少卿。

辛酉﹐隆平侯張拱日疏糾左僉都禦史郭維經。命自行回奏。

維經居畱都﹐久得民和﹔上�之。至是﹐府丞鄒之麟涎僉院席﹐與大鋮等百計媒孽。適迎�恭皇帝禦容﹐維經以病未出。越二日﹐見朝﹔遂唆拱日糾之﹐有「恭皇往爲諸姦媒孽﹐維經不欲觀玆盛典﹐猶去年姜曰廣﹑張愼言不欲策立皇上」等語。�閣票議處云「必有所願者」﹐禦筆更也。

命戚臣世襲侯伯原非典例﹐以後不得濫請。

謚楚王華奎曰「貞」。

降營將袁誠一級。

以縱兵截餉也。

壬戌﹐出久推不至左給事中陳泰來等缺。

時戶科右陸朗欲轉左﹐言於吏科都張希夏疏請出缺。有旨責泰來等觀望﹐命議處。內楊時化已任北﹐李如璧以蜀陷阻﹔惟汝粲不至。

命故官子孫陳乞年遠無稽﹑品望不副者﹐不得一槪蒙覆。

兵部主事蔡屏用請以節制之師省兵﹑以恭儉之規足餉。納之。

癸亥﹐準顧其謙襲封鎭遠侯。

蔭劉有錫錦衣衛千戶。

以隨皇太后駕也。

甲子﹐起降原任大理寺卿葉紹顒太僕寺卿。

紹顒﹐先以京察不謹處。

工科吳希哲請命各官自陳。允之。

時起用諸臣多耄﹐禦史劉光斗請汰衰庸﹐則暗刺易應昌等﹔而希哲所云「筠心桂性﹐末境方饒」﹐則又爲楊維垣﹑鄒之麟解嘲也。

起升原任吏部員外郎陸康稷文選司郎中。

初﹐禮部郎中吳昌時擬調吏部﹐忌康稷同鄕先輩﹐恐已起舊厄己﹐遂擬外轉。至是﹐康稷疏言﹕『先帝甄銓曹時﹐已奉旨畱用﹐特爲昌時所阱』。命推補。

命修惠宗與先帝「實錄」。

先是﹐工科都李淸言﹕『今日修史何先﹖惟修先帝之「實錄」而已。夫先帝歷年十七而惠廟歷載四﹐其「實錄」易編耳。止言當時琪筆諸臣﹐搖手革除﹐於是化國書爲乘﹐而子虛烏有皆佐筆端﹐則史彬「致身錄」其最也。若非先臣吳寬集內載彬墓志甚詳﹐而安知從王之說庸﹐又安知從亡數十人皆庸之親。脫今日不舉先帝「實錄」亟行披輯﹐恐淆亂不止「致身錄」矣。且此十七年間或黑白互淆﹑或玄黃逆戰﹐墻辟堅於廟堂﹐而封疆之藩籬反坫﹔則逆闖之伺隙以入﹐止此爲厲階謂﹗宜早成是錄昭來玆﹐俾千載後知咎有所歸﹐而不至以故宮黍黎爲宵衣旰食之聖主咎﹔則暴諸臣罪﹐正以揚先帝美也。臣所知者﹐惟舊輔蔣徳璟精心時政﹐富於筆記﹔宜令匯集成編﹐表送史館。而此外或采閣揭﹑或采部復﹑或廣集臺省諸諫艸﹐仍遣詞臣﹑行人數員分省搜輯﹔凡郡邑故集﹑諸名公卿副本﹐皆宜博致』。疏奏﹐部復從之。

再舉考選﹐授林有本等科道﹑部屬各官有差。

科七人﹕林有本﹑沈應旦﹑張利民﹑韓接祖﹑錢源﹑徐方來﹑莊則敬﹔道九人﹕黃錫衮﹑劉襄﹑郝錦﹑畢十臣﹑王大捷﹑夏繼虞﹑郭貞一﹑王�﹑張屯罷。惟來集之以科﹑姜應龍以道俱抑部﹐而十臣﹑貞一又以部攺道﹔皆閣臣士英意也。

謚皇太子慈烺曰「獻湣」﹑永王慈煥曰「悼」﹑定王慈燦曰「哀」。

吏部議補行人胡麒生科員。不允。

麒生往附聲气﹔至是﹐以原擬科員冀復舊擬﹐爲戶科都熊維典疏駁之。遂疏訟「逆案」冤﹐辧故輔溫體仁誣至「堂堂言路﹐不容站足」。時閣臣奕琛與同邑﹐勿善也。禦史郝錦疏言﹕『麒生以北闈關節革職﹐十二載並無考校禮科。今蒙皇恩還行人原職﹐乃得隴望蜀﹐異猾神鉆﹔逢要路便作奴顏﹐覬美官可以弋獲。或笑或罵﹐或泣或歌﹐面目總不由己﹐神情若在懸空。廉恥旣無﹐官箴烏取』﹗疏奏﹐命吏部核議。

乙丑﹐浙江巡按彭遇颽請用遼將﹑招海軍﹐爲戰守備。不許。

時慮其招致遊移﹐生擾內地也。遇颽出都﹐多攜劣衿粟監﹑破甑神弁﹐給以紮付同知﹑通判﹑推官﹑參將﹑守﹑把名色﹐許之召募﹐受賄不貲。又攜家杭州﹐出入衙門皆內戚也。

命汰衛所班運職操等軍﹐以餉銀濟軍需。

丙寅﹐準兵部右侍郎徐人龍回籍﹐準兵科陳子龍終養。

初爲浙江官會訊蔡奕琛一案成獄﹐方向用側目﹐遂乞侍養歸。子龍後同吏部夏允彜等起兵抗北師及與吳勝兆謀﹐被緝﹔赴水死。

命倪嘉慶以戶科新銜察核錢糧﹐仍兼四品服俸。

遣禮部尙書黃道周祭告禹陵。

道周臨行﹐疏言﹕『唐室天寶之難﹐李﹑郭討賊﹐二十五月而復﹔廣明之難﹐鄭畋﹑李克用討賊﹐二十九月而復。若建中之難﹐李晟﹑渾瑊討賊﹐則不十八月復。所以然者﹐李晟﹑渾瑊用奇﹐郭子儀﹑鄭畋用正﹔人心之玩憤不同﹐盜賊之盛衰亦異也。今人心盈憤甚於往年﹐賊勢偸離亦逾曩日。今欲東收兗濟﹑北略漳河﹑西取應安﹐然後問洛陽之鐘簴﹑歸承徳之松楸﹐上觀天壽﹔此曠日持久﹐其道良難。必如臣愚﹐得一沈鷙之將﹐簡士三萬﹑舂糧一日日﹝﹖﹞出贛楡韋橋﹐東踰破車﹐度歷朐﹑歷博興﹐直上鹽山﹑滄州﹔此間千四百里皆荒曠﹐如升墟邑﹐惟臨朐﹑安丘﹑樂安﹑陽信間稍有屯聚﹐可因糧而食﹐走七晝夜至武至淸﹐渡白溝﹐出其不意﹐從天而下﹔𨿽有勁敵﹐望宣﹑大關門而遁耳。然後致陛下哀痛之意﹐祭告灑掃上十三陵﹐與長安士民拭淚而覲北廟。還分兩道﹕一下臨淸﹐以收兗﹑濟﹔一下邯鄲﹐以取漳﹑衛。其用力甚少﹐奏功甚巨﹕此耿弇所發憤於祝阿﹑劉裕所歡呼於大峴也。燕都已奠﹐陵寢已安﹔然後修洛陽之鐘簴﹐歸承徳之松楸﹐底定中原﹐如循襟領而扱衣帶﹐不爲勞矣。必候寇賊蕩平﹐從容觀變﹐發東南以取西北﹐力殫於仰攻﹐志衰於畫守﹔薪膽之勤﹐不知更幾歲月﹗乾元中和之勛﹐猶未可冀也。凡用兵如﹝用﹞藥﹐久頓則腐﹔用將如用�﹐久頓則銹。以銹沚之�付於鈍手﹑腐蛀之藥潰於下方﹐𨿽庖丁兪附﹐無以中其湊會矣。念春秋二時﹐閭巷黎老猶得登於丘壠﹐灑掃墳墓。至於禹陵三千餘載﹐猶蒙興朝�念﹐寵以太牢﹔而天壽諸陵﹐往年缺然。追憶往時謹從祀官驅趨瞻拜﹐能不悲﹗是臣所不獲已﹐發爲東道出師﹑收復陵寢之說也』。

督輔可法請﹝以﹞髙傑部將李本身爲提督。不允。

傑旣死﹐可法以傑前鋒部將李本身勇﹐請用爲提督﹔朝議未許。未幾﹐黃得功等疏至﹐云「閣臣不知是何肺肝﹐用傑部將爲督」﹗目﹝無﹞督師矣。

靖南侯黃得功引兵還儀眞﹔上遣內臣盧九徳等諭之﹐乃斂兵。

得功銜傑不已﹐聞其死﹐引兵移儀眞﹔名云備傑潰兵﹐實欲割地也。時傑寓揚諸將士一夕數驚﹔朝議恐傑部將之守開﹑歸者顧家屬還﹐致敵﹑寇乘隙﹐亟請九徳等捧諭止之。得功奉詔﹐斂兵﹔人以爲不遠之復。

闖賊李自成爲北兵所敗﹐棄西安﹐走襄陽。

江督袁繼咸疏﹕『爲北敗𨿽可喜﹐實可懼。北未及謀我者﹐闖在耳。闖賊旣敗﹐江南誰事長江﹗上下宜早爲備』。總督王永吉亦言﹕『臣近聞西安已破﹐流賊敗走漢中﹐不勝踴躍﹔繼又不勝憂疑也﹗北乘虛擊賊﹐所向披靡﹐其气必驕。向屢入內地﹐未逢敵手﹔今見國家新創﹐半年以來未能出門一步﹐其心必懈。懈與驕﹐皆犯兵家之忌。若簡饒勁馬步一枝﹐直走開﹑歸﹐進窺曹﹑單﹐防其抄襲。以淮﹑揚爲正兵﹐以驍勁馬步二枝疾趨沂﹑濟爲奇兵﹔電擊星馳﹐計日可復二城。若二城旣復﹐兗﹑濟﹑臨﹑徳遂成破竹。兩軍輻輳﹐聯絡掎角﹐攻其無備﹐必建�。蓋當此內外凋匱時﹐須破﹝釜﹞沈舟﹐決一死鬥。倘動欲萬全求必勝之策﹐實無此策。臣不勝踴躍者﹐此也。若謂長河﹑長江未必眞稱天塹﹐一番挑激﹐彼必速來﹔殊不知敵方虎視中原﹐意欲並吞天下﹐特與逆賊相持﹐不暇傾巢壓境耳。今西安破陷已眞﹐敵旣入陜﹑寇復入�﹐以�秦﹑晉﹑東﹑豫﹑荊﹑襄胡馬進退自由﹐前無所牽﹑後無所掣﹐全副精神總在江南﹔縱不挑而激之﹐能保其不投鞭而問渡哉﹖臣不勝憂疑者﹐此也。乞敕下部議﹕如當決戰﹐便須乘此機令速挑馬步數萬﹑備辦糧餉﹐�道進兵﹔若兵馬﹑錢糧不能應急﹐先宜固守﹐亦須處處堅牢﹑事事著實。防江者當代防河者籌�﹔河如長在﹐便可作江上藩離。若從晉﹑豫上流渡過開﹑雒﹐則徐﹑碭﹑潁﹑亳俱是平原﹐安得有河可守﹖司餉當代司兵者焦勞﹐士馬飽騰﹐則戰气自然百倍。今長戍荒原﹐在在枵腹﹔一或潰決﹐更以何兵爲守﹗昔齊人有「乘勢待時」之說﹔今有勢可乘﹑無時可待﹐過此以往﹐事變愈多﹐日益�亂矣』。初﹐永吉於十月遣遊擊賈以睩往京�偵探。至是歸﹐稱建州精騎盡往徵闖﹐北直﹑山東一帶皆單虛﹔故永吉及也。事竟寢。

命裁減九江額餉六萬。

時閣臣士英﹑戎政阮大鋮皆與江督袁繼咸不協﹐責繼咸縮兵就餉額﹔軍中偶語起。繼咸疏爭之不得﹐力求罷﹔言『朝廷旣不行臣言﹐又不放臣去﹐臣惟有以身死封疆﹔第如社稷大計何』﹗不允。

丁卯﹐住福建巡撫張肯堂俸﹐命剿賊自贖。巡按陸澄源候考核﹐調新升正詹郭之奇外任用。

明旨責其玩視地方﹐專構小隙也。之奇忽內﹑忽外﹐有同兒戲。

蔭方孝孺﹝裔孫﹞樹節翰林院五經博士﹐景淸蔭酌議。

言淸𨿽忠於建文﹐然挾�犯蹕﹐得罪文皇故也。

予關陜殉難諸臣贈蔭。

省城﹐則巡撫馮孔﹑按察使黃綱﹑長安知縣吳從義﹑渭南知縣楊瑄﹔商﹑雒﹐則道臣黃世淸﹑蒲城知縣朱一統﹔楡林﹐則右布政邱任﹑中部知縣朱新�﹑原任總兵尢世威﹑侯世祿﹑侯拱極﹑王學書﹑王世欽﹑王世國﹑李昌齡﹑原任副將尢翟文﹑常懷徳﹑李登龍﹑張癸﹑楊明﹑原任副將惠顯﹑潘國俊﹑李國奇﹑原任遊擊孫貴﹑尢�昆﹑見任遊擊姬繼新﹑陳二典﹑劉芳馨﹑劉廷傑﹑文經國﹑見任守備白任衡﹑李宗敍﹑見任守備左勉﹑惠漸﹑賀�雷﹑楊政瑋﹑掌印指揮李文琨等﹔慶陽﹐則道臣段復興﹑知府董玩﹔商州鄕官﹐則原任吏部尙書南企仲﹑誥封副都禦史朱崇徳﹑原任巡撫焦源淸﹑焦源溥﹑山東巡撫王道統﹑山西參政田時震﹑禮部主事南居業﹔蒲州鄕官﹐則原任磁州道祀萬齡﹔慶陽鄕官﹐則原任太常寺少卿麻僖﹔咸寧縣舉人﹐則朱誼眾。內都任尢世戚﹐合門皆縊﹔而朱新一未配妾﹐亦投繯死。惟楡林以力抗﹐闖逆爲所忿﹔城破﹐自指揮﹑千﹑百戶及士民死者數萬人﹐皆不可考矣。先是﹐禦史霍達於崇禎末年旨未及復﹔至是再請﹐故卹。

贈甘肅巡撫湯道衡兵部右侍郎﹐加子遇世錦衣衛指揮僉事。

云剿虜功。

勒禮部尙書顧錫疇致仕。

禦史張孫振疏其居官狼籍﹐持議偏僻也﹔內云﹕『溫體仁在正地正色﹐小心七年如一日。先帝禦謚「文忠」﹐而錫疇輒擬追削﹐逢迎門戶。彼行與謚謬者﹐莫若矯誣三朝之孫愼行﹔而錫疇何不一駁耶﹗鄭鄤忍心杖母﹐由愼行引入詞館﹔起用一日﹐聯舟並進﹐震孟結爲死�﹐倡和呼招。獨體仁摘發﹐功在綱常﹐便可名曰「忠」。乃錫疇於鄭鄤之死友則特謚之﹐而爲先帝執法之臣則削之﹐何也﹖乞將錫疇��削去濫謚﹐復還體仁謚』。疏奏﹐勒錫疇致仕。錫疇先以署銓議﹐爲章正宸﹑熊汝霖糾﹔至是﹐�爲孫振與何綸糾﹕兩岐夾攻一人而已。

轉姚思孝大理寺左少卿﹐升太常少卿沈胤培右少卿。

復監督剿寇太監�元斌﹑司禮太監王裕民原職﹐予祭葬﹐蔭弟侄一人爲錦衣衛指揮僉事。

元斌與盧九徳嘗督黃得功剿寇﹐又剿李靑山於山東﹐頗有功。禦史王孫蕃嘗爲州守﹐及選禦史﹐劾其所部淫掠﹔先帝命逮之。斌疏辧﹐孫蕃復言﹕『疏未下科﹐斌何由知﹔應有漏泄禁中語者』。時上方怒漏傳邊報﹐乃並裕民下獄﹐死西市。至是﹐雪。

戊辰﹐予北使兵部右侍郎左懋第母陳氏卹典﹐準錄用原任吏部員﹝外﹞左懋泰。

時懋第久畱北﹐欲授官﹐誓死不許﹔圍守愈密。未幾﹐又欲取懋泰至﹐授官﹔懋弟貽書力阻﹐惟命葬母﹐他不及。至是﹐督輔可法爲請母卹典﹐兼錄用懋泰。從之。懋泰當闖逆破京師﹐不能死﹔懋第卒﹐抗節死北。

予原任刑部左侍郎陳以聞祭葬。

以聞﹐先帝時察處爲民。

準常沅襲封上饒王。

準禦史李模在籍養病。

模見時事日非﹐故決意不出﹔人服其識。

己巳﹐復原任禦史李嗣京官。

嗣京先爲吳昌時所�被糾﹐議處。

河南巡撫越其傑乞休。不許。

責其以道臣簡用﹑官至部堂﹐一味諉卸也。

庚午﹐加兵部員外耿章光尙寶司卿。

原任山西巡撫如杞子。

命更議皇考恭皇帝謚——從太常少卿張元始言也。

元始以「恭」爲請禪主謚﹐請攺「共」。

辛未﹐命有以縉紳﹑士民家產�媚鎭將及宗藩﹑勛戚等家者﹐立正大法。

以髙傑勒詐巡撫朱一馮﹐故禁之。

以左諭徳沈延嘉兼洗馬﹐管司經局。升檢討賴垓右中允﹑原任庶吉士張星編修。

星﹐崇禎時以累閒住。後降北﹐爲淮徐道。

予東平侯劉澤淸弟源淸謚「武節」﹐仍加祭。

源淸﹐戰死。

壬申﹐禮部尙書錢謙益疏修「國史」。

疏言﹕『萬曆中﹐閣臣陳於陛請修全史﹐開局纂修﹐旋卽報罷。大抵官多﹐則拜除不一﹔人眾﹐則考要難稽﹔文雜﹐則貫串無緒﹕古人所以有「頭白汗靑」之嘆也。臣壯歲登朝﹐畱心史事﹔三十餘年扢揚討論﹐差有頭緒。昔宋臣司馬光編修「歷代通鑑」﹐以衰疾乞就冗官﹔前後六任﹐聽以書局自隨﹐給之祿秩﹐不責職業﹐卒能成書。臣願比先例﹐卽家開局﹔或書成徑進﹑或按期繳納﹐仍聽閣臣總裁攺定﹐奉詔頒行』。疏奏﹐命在任料理——謙益志也。謙益博覽羣書﹐尢精文學﹔搜羅考核﹐備極苦心。人亦以此服之。後國亡﹐史稿盡付絳雲樓一炬﹐殊可痛也﹗

復已故閒住太僕寺卿徐景濂原官。

天啟時﹐景濂爲禦史﹐以首駁「三案」﹐例轉﹔時給事中王志道獨是其言﹐具疏救之。後掛「逆案」﹐緣此。

起戶部左侍郎吳光義原官﹐管右侍郎事。起鳳督朱大典兵部右侍郎﹐升左僉都易應昌工部右侍郎。

光義耄而溫﹐爲鎭臣勒助餉所苦﹔故謀起以避之。

升蘇松副使陳洪謚太僕寺少卿﹑廣東僉事晏淸尙寶司少卿。

洪謚爲守﹐與松守方嶽貢齊名﹔今始升。

予錦衣衛劉僑祭葬。

僑﹐天啟年掌衛﹐以議獄不肯媚璫﹐罷。至是﹐以糾黃澍﹐故得優卹。

癸酉﹐升工科左利瓦伊樾本科都給事中。

準兵部尙書管左侍郎練國事解任——尋卒於京。

國事方正﹐有特操。與魏國公徐弘基先後卒﹐幸也。

撤髙傑兵回﹐命廣昌伯劉良佐赴防歸徳﹑總監髙起潛駐揚州。

保國公朱國弼疏糾原任淮督路振飛。命部院看議復。

振飛督淮時﹐李逆方張。上扁舟河幹﹐不納﹐矢石載道﹔銜之。通政司楊維垣久戍淮安﹐振飛其梓裏﹐待忽略﹔不快。至是﹐國弼糾其不法﹐且訐振飛「鳳陽天子气」一語﹔未幾﹐行人朱統■﹝金類﹞復糾之。俱命看議﹐蓋迎合也。

日月赤——占者以爲兵气。

戶科吳適疏陳吏治五患﹐請嚴行釐飭。允之。

甲戌﹐進大學士蔡奕琛文淵閣大學士﹐蔭子﹐給誥命。

贈吳士奇工部右侍郎﹐予蔭。

授錦衣衛千戶�祥指揮﹐子孫世襲千戶。

以舊勞也。

乙亥﹐追封皇弟由榘潁王﹐謚「衝」。

……

禦史袁弘勛疏罪「三案」。命已之。

首及已故王之采﹑孫愼行﹑楊漣﹑左光斗﹑現存吳甡﹑鄭三俊等﹐欲敕部院正罪﹐余附和諸人一並勘議。末及袁繼咸﹐謂其公然祖述﹐倒身帖逆﹐罪甚﹔�將�案內諸姦並究。得旨﹕『事屬已往﹐且經大赦﹐不必追論』。時閣臣士英富貴已極﹐惟包攬交�﹐思永固福祿而已。貪庸誤國﹐不殺人者﹐士英也﹔貪姦誤國﹐又思殺人者﹐阮大鋮也。初﹐大鋮裏居時﹐欲與河南國子監生侯方域交﹔卻之。適左良玉憚流賊逼﹐托言就餉南京﹔大鋮以方域與良玉善﹐誣爲內應。方域以書誚之﹐內云「執事忮機一動﹐長伏艸莽則已﹔若復得志﹐必至殺盡天下以酬所宿恨」。至是驗。

加督輔可法﹑總督王永吉﹑鎭臣劉澤淸﹑髙傑銜各一級。

以邳州禦敵功也。

丙子﹐復原任宣府巡撫沈棨原官﹐仍議卹。

崇禎時﹐棨私與北盟﹐爲內臣王坤糾﹔故戍。

補原任吏部員外葛含馨考功司郎中。

爲明歲大計地也。

準慈爚襲封崇王。

更上思宗烈皇帝廟號曰「毅宗」。

署禮部管紹寧疏言﹕『謚法﹑廟號不妨互相。如我朝有睿帝﹐又有睿宗﹔有仁祖﹐又有仁宗。況卜世無窮﹐嘉名有限』。詔用「毅」。

補李元功中府添注僉書。

元功便嬖故輔周延儒﹑溫體仁﹐曾掛彈文。至是﹐又爲閣臣士英暱﹔人號「三相應天」。

贈死事武臣沈壽崇都督同知﹐子孫襲錦衣衛百戶一輩。

丁丑﹐贈死事知府王行儉光祿寺卿﹐予蔭﹑祭葬﹔潛山知縣李胤佳太僕寺少卿﹐蔭子。

升吏部郎中來方煒太僕少卿。

……

吏部余揚﹑科馬加植﹑道髙允玆﹑沈宸荃也。揚爲阮大鋮所惡﹐言於吏部﹐勒令例轉。嘉植﹐南渡數疏頗錚錚﹔尙書張捷言其居北科時﹐與廖國遴等一行人也。允玆與宸荃﹐皆持議不附﹔時掌道張孫振惡之﹐故俱外。時孫振嗜賄﹐某禦史面乞某羗屈二指﹔孫振以爲二千﹐開顏諾之。次日﹐二百金至﹔忽對客大言曰﹕『若堂堂禦史﹐賄差當糾』﹗某禦史失聲色而走。

謚南京吏部侍郎顧起元「文莊」﹐蔭一子。

加升內臣韓贊周二級﹑李國輔一級。

以殫心營務也。�贊周性鯁直﹐在上前每多規切﹔及移疾私寓﹐士英等益無所憚。尙側目國輔﹐謀去之﹔屬所私以開采事�會往�國輔見科臣駁疏﹐請止其行﹐不聽。後贊周京城不守﹐自經死。

工科都利瓦伊樾請早建太廟。命工部議行。

命止滇﹑黔入援兵。

以乏餉故。

�宗室監紀朱蘊鍬﹑朱繇荻爲民。

以其詭卸危疆﹐入都與營也。

寧南侯左良玉疏救江督袁繼咸等﹐言「要典」宜焚。諭解之。

初﹐繼咸以江上兵薄﹐鄭鴻逵兵船不還﹐須更造﹔檄九江道葉士彥於江流截買。士彥家蕪湖﹐與諸商■﹝目匿﹞﹐繳檄不肯買。繼咸以令不行﹐劾士彥﹔士彥同年禦史黃耳鼎亦劾繼咸﹐且謂繼咸腹弁胡以寧勸良玉立他宗﹐良玉不從﹐蓋欲開督鎭交也。良玉先不拜監國詔﹔聞之﹐益疑畏﹐乃疏辧﹐並明與繼咸無隙﹐詆耳鼎受指使﹔末又云﹕『臣讀邸報﹐未見兵何如彊﹑財何如理﹐惟曰門戶﹑曰「三案」﹑曰「要典」。昔孔子作「春秋」而亂臣賊子懼﹐先帝焚典而亂臣賊子亦懼』。時攻繼咸者遂謂與良玉唱和﹐脇制朝廷矣。繼咸力詆士彥﹐屢疏不休﹔議者亦病其气盛。

戊寅﹐禮部主事吳景亶請開館設局﹐纂修「三朝實錄」。兪之。

其說祖「三朝要典」﹐附時趨也。

闖賊李自成兵至承天。

禦史周昌晉補糾漏案楊汝成﹑宋之繩﹑曹溶等。命法司並核。

汝成以左都李沾至戚﹐故免議﹔糾汝成﹐意在沾也。

己卯﹐攺浙江巡按彭遇颽於江北﹑江北巡按何綸於浙江。

遇颽至浙﹐所擁紳弁兵以千計﹐橫甚﹐彊市於民﹔民愬之﹐輒縱兵。眾怒﹐羣噪署前﹔遇颽出兵掩殺﹐死者七十餘人。事聞﹐故調﹔竟不之罪也。遇颽後降北﹐爲漳州道。

準張承志襲封惠安伯。

命戶部未還錢糧﹐仍責撫﹑按﹔不得濫委閒曹﹐以濫搔擾。

命�張拱日左府﹑孫維城右府﹑鄧文堯前府﹐各本僉事。

庚辰﹐禮部失印﹐署印管紹寧具疏請罪。

禦史張孫振請攺元考察。下部院察例具奏。

時東林列仕藉者已同抱蔓﹐惟在籍未處﹔𨿽京察有期﹐不及待也。孫振堅握河南道印﹐欲俟京察方遷。劉光斗﹑袁弘勛以資深不得﹐皆恨。大約首除異己﹑繼掃中立﹐終則自相蹄嚙矣。

起升例轉禦史熊紀太僕寺少卿。

紀﹐萬曆間以察處王之寀例轉﹐累升至參政﹔皆不赴。

命「逆案」無得濫雪——從誠意伯劉孔昭言也。

孔昭言﹕『璫昭雪﹐專爲陰行贊導﹐原無實迹者言耳。若獻媚有據﹐豈應翻案』﹗從之。

準戶科左羅萬象在籍養病。

後北兵入江西﹐萬象與左都鍾玠等五人至南京﹐皆自誇爲孫之獬所舊﹐懇洪承疇題入朝。尋勒回﹔識者羞之。

補閒住兵科左虞廷陛吏科左給事中。

廷陛﹐逆璫時有「要典旣成﹐粉囂宜息」一疏﹐挽救良苦。尋被璫削奪﹐且疏糾孫居相﹔而「逆案」中誤謂「糾趙南星」﹐尢枉。至是雪。

壬午﹐﹝�﹞首輔士英太保﹑鐸少傅﹐加署職方王期升太僕寺卿﹑員外耿章光尙寶司卿﹐余內外部科官加級有差。

以剪降賊渠程繼孔也。

命部院看議左僉都郭維經——保國公朱國弼糾其庇逆也。

初﹐維經署大理寺﹐刑部以僞防禦使武愫招送押﹐初未解審也。次日﹐疏上﹐維經疏救之。至是﹐國弼言﹕『愫受僞命﹑僞印﹑僞牌票﹐何務何疑﹗維經救愫疏中已自吐未審﹐何以懸斷無死法﹗且一則曰「可乎」﹑再則曰「可乎」﹐把持要挾﹐直辧其不可也』。又謂﹕『防禦使印﹐當問甘受與否﹔淫奔之女已出奔矣﹐又何問其甘淫與否﹖執法之官﹐甘心庇逆﹔乞同愫逮訊』。命看議。

起升廣東僉事水佳胤尙寶司司丞。

佳胤以訟「逆案」連察﹐故禦史也﹝﹖﹞。

更鑄各衙門印﹐去「南京」二字。

加趙懷民太子太保﹐蔭一子世錦衣衛百戶。

命「從逆」各犯及雷演祚一案著法司速行訊結——從吏科林有本言也。

疏言﹕『演祚不孝﹑不忠﹐宜早付一決』。偏安排日事迹卷十一

三月甲申﹝朔﹞﹐上禦經筵。

命勘議吏部主事夏允彜﹑文徳翼——禦史徐復陽所糾也。

兩人以南渡艸創﹐從「讀禮」中補銓曹﹔然未抵任﹐非其罪也。吏部復二人能﹐降調。允之。後北兵破松江﹐允彜投水而死。

命看議禦史陳潛夫。

吏科林有本言﹕『彭遇颽藉持斧之勢﹐作蛇豕之盟。其出都也﹐舳艫接於河幹﹔其入浙也﹐妻子頓於境上。一輦金而入幕﹐卽有兄弟之稱﹔凡給紮而橫行﹐盡爲盜賊之狀。近有自浙來者﹐述其滿省北將﹑徧地札弁。或寄食編氓﹐或派餉巨室﹔明吞暗劫﹐輒云親屬。更可異者﹐去冬有「富彊不費兵餉」一疏﹐題薦至四十七人﹔來歷不明﹐蹤迹詭祕』。且曰﹕『十七人外﹐更挾三十饑鷹﹐以資四十七人之擇饑豹。浙民幾何﹐堪此荼毒﹗宜乎以變告也。若陳潛夫以推官入賀﹐營攺巡方﹔今又卸肩回道。旋丁父艱﹐半年司李﹐儼然讀禮侍禦。當日躐攺﹐或冀其收拾兩河爾。今效安在』﹖疏奏﹐止令陳潛夫看議﹔遇颽不及也。

命議諸陵忌祭。

時諸陵帝後忌祭皆設孝陵﹐太常少卿張元始言﹕『本陵正祭僅八﹐而諸陵望祭至五十百一﹝﹖﹞。前饌未徹﹐後期踵至﹔縱橫隧道之上﹐非所以嚴昭事也』。謂『凡遇忌辰﹐宜祇備牲醴﹐致祭於奉先殿。惟遇五節﹐則總設一壇﹐祔祭諸帝後於孝陵』。從之。

禦史劉光斗補糾漏案吳邦臣﹐並及陳名夏﹑方允昌等。命一並提問。

疏言﹕『諸臣再迎西�﹐旅嗅北鞾﹔數月而兩易冠裳﹐一身而三呈頤類。前途如此﹐後效可知﹔豈宜予以錄用﹗至漏案吳邦臣等﹐宜敕諭諸臣各據確知﹐補牘入告。陳名夏竄迹他鄕﹐方允昌逍遙故土﹔若縱而不緝﹐何以服在系之心』﹗疏奏﹐允之。

禦史袁弘勛疏雪傅櫆﹑髙捷﹑史■﹝範上土下﹞﹑陳殷﹑張文郁等。

■﹝範上土下﹞按淮揚﹐貪﹐死獄﹑沒產。殷﹑文郁﹐供工部主政﹐以三殿工超擢部堂﹑京卿﹐故旨云「不得輕議」。若櫆﹐連糾左光斗﹑魏大中等𨿽過﹐然糾狎邪汪�言差快人意﹔況以糾逆璫議﹐致服�後終。當世不虫﹐何云「逆案」﹗吏部尙書張捷每聲其枉﹐然不啟﹑亦不雪。或曰先經楊維垣糾﹐意非許也。

原任大學士李標卒。

升吏科都張希夏太僕寺少卿﹑禦史周昌晉太僕寺少卿。

希夏﹐後謀北刑科左﹐以被糾不果。

升兵科左羅志儒禮科都給事中。

志儒﹐後降北﹐爲安廬道。

乙酉﹐升通政使楊維垣都察院左副都禦史。

僧大悲伏誅。

大悲﹐屢經會訊﹐語言顚謬﹕『潞王施恩﹐百姓人人服之﹔該與他作正位』等語。禦史髙允玆未例轉時﹐曾疏言﹕『大悲一案﹐其狀似癲﹑似狂﹐其言如夢﹑如囈。先帝必無十二年封齊王之文﹐�王豈有十五年過鎭江之事﹗且藩封貴重﹐寺人驕蹇﹔招內「潞王下位迎接與李承奉之叩首陪坐」﹐正不知有風影與否。至如申紹芳﹑錢謙益現在宮詹﹑卿貳﹐敢有異圖﹖且此何等事﹐而議之孔聖廟耶﹗或令潞藩與李承奉並紹芳諸人明白回奏﹐以釋羣疑﹔或三審旣明﹐卽便正法﹐了此公案。伏乞皇上霆斷﹗不然﹐葛藤不斬﹐弓蛇自疑﹐一波復作﹔起桐封之危疑﹐滋委巷之裨說﹐開�网之�端﹐可乎哉』﹖會謙益﹑紹芳各具疏辧﹐而上亦召對閣臣於內殿﹐皆請包荒以安反側﹔遂誅大悲於市。時禦吏張孫振審詞有「大悲本是神棍﹐故作瘋僧﹔若有主使綫索」。又云「豈是黎丘之鬼﹐或爲專諸之雄」﹔語多挑激。非上寬仁﹐大獄興矣。

丙戌﹐攺詹事府尙書錢謙益禮部尙書﹑翰林院學﹝士﹞。

丁亥﹐命復故輔溫體仁謚﹑蔭﹔文震孟謚仍舊﹐不必議奪。

命皖撫歸並應撫﹐屯撫攺爲鳳督﹔王永吉帶撫淮安﹐衛胤文兼撫徐﹑揚。

召勛臣朱國弼等﹑閣臣馬士英等﹑翰林劉正宗等入見武英殿﹐面諭會同府部﹑九卿﹑科道辧驗北來太子眞僞。

先是﹐去年十二月間﹐有鴻臚少卿髙夢箕僕木虎自北而南﹐中途遇一稚子﹐挾與偕。薄暮﹐解內衣﹐燦然龍也﹔驚詢﹐謬云﹕『我王子』。旣益狎﹐乃易語「太子」。行抵京�﹐望孝陵﹐輒伏地哭。夢箕初猶疑﹐畱與深語﹔每言及先帝﹑先後﹐則長號。又問『闖賊入宮﹐何以呼爾』﹖稚子涕淚交下﹐故作羞恨狀﹔曰﹕『兒我』。聞娓娓宮中事﹐夢箕無以辧也﹔乃始信之。初﹐欲疏聞﹔繼謂此先帝胤﹐出恐不免﹔密送杭州宅內。稚子至﹐益驕﹔每酣飲﹐則狂呼﹐間大言闊步。夢箕侄不能禁也﹐懼﹔書達夢箕。夢箕亦懼﹐命載送金華之浦江﹔然外人已嘖嘖矣。不得已﹐於正月疏聞﹔上亟遣內臣馮進朝追回﹐至紹興方及。至是﹐奉上諭﹕『朕念先帝之子﹐卽朕之子﹔若果系眞東宮﹐朕尙無子﹐卽�養他。但昨遣內臣李承芳﹑盧九徳前去審視﹐回奏「面貌不對﹐語言閃爍」。卿等可會府部大小九卿﹑科道﹑舊日東宮講讀等官前去辧驗』。時諸講官劉正宗﹑李景廉等皆言「太子眉長於目﹔而北使兵部侍郎左懋第密疏至﹐亦言虜中有一太子。不知眞僞』。詢之西宮袁妃﹐妃曰﹕『太子有虎牙﹐腳下有痣。至是驗之﹐無一合』。繼問講讀何所﹖則誤指「端敬」爲文華殿﹔�問講讀先後﹖則誤以先讀爲先講。問『講讀旣完﹐所寫何字』﹖則誤以「孝經」爲詩句。問『字寫幾行』﹖則誤以描摹十大字﹐自書小字於旁爲「全寫」。又問『當日講讀﹐曾問難數次﹖尙記憶幾何』﹖曰﹕『不記』。又問『講案上何物』﹖曰﹕『不知』。𨿽正宗﹑景廉﹐亦不識也。又兵科左戴英前﹐問以『崇禎十六年曾延鞫吳昌時﹐攜皇太子於中左門﹐何事﹑何語』﹖又問『嘉定伯何姓﹑何名』﹖亦不能對。時眾猶無言﹐惟閣臣鐸大言曰﹕『假』﹗使退。未幾﹐左都李沾同數人升階﹐始�地乞憐﹔自云『王昺孫之明﹐非太子﹔爲木虎所教』。手書付沾﹐遂據實奏聞。

上召對羣臣。

卽會審之午後也。上曰﹕『朕念先帝身殉社稷』﹐言出淚落﹐連拭不成語﹔繼乃曰﹕『朕今日側耳宮中﹐惟望卿等奏至。若果眞﹐卽迎入大內﹐仍爲皇太子﹔誰知又不是』﹗慨傷久之。時左都李沾持「僞太子」手奏疏奏者再﹐上皆不願言也。徐命取視﹐付法司再審。兵科左戴英疏言﹕『王之明𨿽系狡獪﹐然年力尙稚﹔必有大姦之尢﹐挾爲奇貨﹐將開羣疑。凡宗藩之錯居內地﹑督鎭之分閫外藩﹐莫不喜談樂道﹔別有一種錮廢簪紳﹑橫議處士﹐專意造言﹐不風且波。況業有假者在﹐則更不難文致。竊謂此獄宜稍需時日﹐使天下共見爲假﹔毋速結頃刻﹐使天下妄意爲眞。卽已付法司﹐而一切提防尢宜愼密。蓋之明之來﹐必有羣姦護至﹔計此時必潛伏輦轂﹐暗中探聽。知計不行﹐又何顧一之明﹐不尋﹝滅﹞口之計。乞敕法司嚴之又嚴。若主使之人﹐務在根究必得﹐乃可昭示薄海』。疏奏﹐命法司審。

大學士可法請召回�巡撫﹑總督衛胤文﹝﹖﹞。命仍審。

戊子﹐革新推四川巡撫馬幹職﹐撫﹑按提問。

督輔應熊糾其淫掠不遵也。

命督輔王應熊以便宜行事﹔違節制者﹐用賜劍先斬後聞。

命滇撫移鎭附近川界﹐出畢節﹑建昌兩路﹔黔撫移鎭遵﹑永﹐出綦江﹑納溪兩路﹔川陜總督規復保﹑順二府﹐楚撫亟復荊州﹐鄖撫扼守大寧﹑大昌﹑達州﹑東鄕出路﹐沅督扼守平溪﹑四衛出路﹐廣西協助貴州﹕並鄖陽悉聽督輔應熊節制﹐共圖掃蕩。

應熊疏言﹕『蜀之四境﹐西北與陜西之漢中州縣相比﹐東北與鄖﹑襄相比﹔而正東則出峽之路﹐抵夷陵﹑荊州矣﹔西南由建昌﹑畢節以入雲南﹐正南由永寧﹑遵義以入貴州﹐東南由思南﹑鎭遠以抵辰﹑沅矣。今■﹝寇﹐女代攴﹞據成都﹐已無孑遺。若轉而南向﹐則望腹於滇﹑於黔也。雲南巡撫必移鎭於附近川界適中之地﹐而命將率兵出建昌﹑畢節之兩路﹔貴州巡撫必移鎭遵﹑永之間﹐而命將率師出綦江﹑納溪之兩路。此在部議原題疏內﹐已具其槪矣。議者謂李賊在陜﹐張賊必不北向。然目前李賊所遣馬科自七月入蜀﹐虛喝保寧﹑順慶官民而制之﹔一旦爲張賊驅去﹐則張賊不畏陜■﹝寇﹐女代攴﹞﹐亦可見矣。臣故議川陜總督臣樊一蘅宜提兵規復保﹑順二府﹐牽賊北顧﹐使不得以全刀注於南﹔臣得據南邊一路滇﹑黔之力﹐相機以搗其空。然無餉則無兵﹐又若無一﹑二堪任大將者﹐是以未卽舉也。賊若不能南﹑不能北﹐則仍趨夔﹑巫﹐未可料也。湖廣撫臣宜恢復荊州﹐以控其東。鄖陽撫臣宜守大昌﹑大寧﹑達州﹑東鄕之出路﹐以控其東北。偏沅督﹑撫宜守沅州以上﹑平溪﹑四衛之出路﹐以控其東南。若貴州軍力單薄﹐應以廣西助之。鄖陽撫臣所轄盡夔州之界﹐與川中事體極爲關切﹔則廣西﹑鄖陽應許臣得節制﹐庶緩急可以呼應。臣尙未見敕書開載﹐不知臣於川陜總督﹑偏沅總督二臣各職掌何等﹖但一四川而有三督﹑撫﹐其體統號令所施行﹑將領兵餉所取用﹐必井然秩然﹔然後事權一而法紀明﹐事乃可辦』。又言﹕『秦隴﹑巴蜀﹐天下之首也。李賊處秦﹑張賊處蜀﹐宜以全力注於此寇而徐議制敵。當李賊北犯時﹐空壘而往﹐西安城中賊不滿千﹔若秦中豪右起而圖之者﹐據咸陽﹑塞潼關﹐而吳三桂之兵﹑山西河南之兵急與之搏﹐賊窮無所歸﹐當授首矣。縱之入關﹐使賊轉生計﹔而我坐失機會﹐可惜也﹗然賊狼狽實甚﹐尙未卽�。宜因此時厚集兵力於蒲阪﹐扼河東﹑拒商雒﹑守鄖陽﹐使賊不得東﹔時時揚兵﹐示欲入關搗其虛牽制之﹐使賊不得西。向以重蜀中之毒獨﹐命一面防陜■﹝寇﹐女代攴﹞﹑一面制搖黃﹐而復竭力與張賊從事﹔此乃舉天下所不能。當之毒盡注射於一�﹐豈得不以全力予之﹗若蒙皇上早賜百餘萬之餉﹑十四五萬之兵以�此賊﹐則蜀事舉而並力向陜﹐凡山西﹑河南﹑鄖陽諸路亦並力西向﹐則陜■﹝寇﹐女代攴﹞可�﹔而■﹝寇﹐女代攴﹞平而敵可制矣』。疏奏﹐皆兪之。

己丑﹐命吏部嚴淸選法。

一﹑推升必照俸薦﹔一﹑取選悉依次序﹔一﹑除授非邊遠危疆﹐不許破格﹔一﹑司務爲九列首領﹑通判系牧民�位﹐不宜濫開事例﹐卽行停正。已選者攺授一�銜﹔職方僉事並內地監軍贊畫﹐卽遵�可嚴汰。又以咨薦多屬借題﹑廣文濫及例貢﹐又各官多有應入大選而混入急選者﹐悉宜禁。時吏部選郎陸康稷初任﹐頗加意剔釐。而閣臣奕琛曾掌選事﹐頗悉諸獘﹔故票擬詳明﹐一時吏獘稍淸。然劫於勛臣﹑內臣﹐不得自由者尙十之二﹑三也。曾有某部官巧營內臣求升徽州知府﹔康稷爲嘆憤累日﹐卒不敢違。

北兵至郾城﹐又抵西平。

命非資深望重者﹐無得濫升京堂。

初﹐京卿一席﹐量許添注。至是﹐疊趾駢肩﹐朝班日增﹔故禁之。

贈工部侍郎林如楚工部尙書﹐停蔭。

吏部請贈故山永巡撫陳祖苞兵部尙書。不允。

祖苞﹐先帝時以失機擬辟﹐尋斃獄﹔故不與東撫顏繼祖等同戮。先以子詞臣之遴疏辧﹐復官。至是﹐又請贈﹔不允。之遴後降北﹐復任侍讀學士。

命黔省勤王兵赴督輔應熊軍前﹐入川剿賊。

寧南侯左良玉遣使告急﹐命督臣何騰蛟等遏剿。

良玉疏言﹕『闖賊已過襄陽至承天﹐賊勢急奔﹐敵勢亦急追﹔應剿賊﹐亦應防敵。臣兵合則多﹐分防則寡﹔乞刻發精兵﹐水陸會剿』。言甚危切。

命內臣喬尙總監兩淮鹽課﹐嚴察兵馬﹑糧餉。

所攜中軍外﹐復有理刑錦衣千戶﹔不知何制也。

撤浙江催糧餉﹑縀匹安鄕伯勛衛張國材回京。

時淸察盡孫元徳﹐故撤之。

庚寅﹐升刑部右侍郎朱之臣兵部添設左侍郎﹑太常寺卿劉應賓通政使司通政使。

應賓後降北﹐爲皖撫。

翰林院編修張星以寒食屆期﹐請遙祭諸陵及先帝。命禮部議奏。

時城內外徧帖云「端陽競渡﹐弔屈原也﹔寒食禁煙﹐哀介子推也。三月十九爲先帝﹑後銜憤賓天之日﹐攀髯莫及﹗吾輩各於郊外結社酬酒﹐以志哀恨」等語。太常少卿張元始感其言﹐因疏言﹕『皇上允詞臣張星疏﹐擬於太平門外遙祭先帝。臣愚謂應另設一壇﹐並祭東宮﹑二王於側。每年忌日﹐舉以爲常。且斯日何日也﹖三光蔽天﹑九廟墮地﹔誠與尋常忌辰不同』。謂『應敕天下﹐凡遇三月十九日﹐止音樂﹑禁屠宰﹐並停止嫁娶﹑各衙門輕重刑罰﹔一以志故宮黍離之嘆﹐一以激中外同仇之憤。直待函逆闖首告先帝靈﹐而此禁始可弛也』。疏奏﹐命禮部並議。

辛卯﹐禦史張兆熊疏陳致治去獘之法。允之。

疏言﹕『名器至重﹐豈可巧營﹗邇來辧復云興﹐以設官專爲使過之地﹔陳乞蝟集﹐豈特恩徒開僥幸之門﹗甚而冗員猴冠載道﹐欽命狐假成風。今而後﹐核實而澄汰之﹐可乎﹖易名﹑祭蔭﹐所以褒死勸生。何至人盡美謚﹐令千古之華衮不榮﹔家邀多蔭﹐�一時之簪纓接踵。甚至「從逆」之子﹐亦得敍功﹔久朽之骨﹐猶希翻案。今而後﹐請核實而嚴斥之﹐可乎﹖陳言補�﹐所以竭誠盡職。自事權不一﹐因譸張而起。薦牘視爲奇貨﹐武弁亦操月旦﹔條議侈口知兵﹐子衿咸騙冠裳。今而後﹐請核實而殄絕之﹐可乎﹖天地生財﹐止有此數。邇來開采四出﹐山林恐滋伏莽之姦﹔催使分行﹐郡縣徒苦供應之擾。今而後﹐請責撫﹑按以杜分擾﹐可乎﹖朝廷有一事﹐始設一事之官。今庶僚添﹐大僚亦添﹔少卿添﹐正卿亦添。公堂無座﹑職掌無關﹐何補匡濟﹗今而後﹐議停止以杜濫觴﹐可乎﹖銓曹原稱冰壺水鏡﹐臺省更號鳴鳳神羊﹔若先含垢叢庇﹐何以程材指佞﹗邇來錢神過巧﹐大典不光。今而後﹐嚴申飭以杜幸進﹐可乎』﹖語多切中。

北兵至上蔡。

命五城等衙門絤緝訛言——從禦史王懩言也。

懩疏言﹕『皇上斬百大悲﹐不如斬周鑣﹑雷演祚。二人者﹐妖所由興也。夫眞主旣出﹐海內帖然。乃今日號稱某王子﹑明日號稱某皇后﹐甚有狂妄豎子希踵王郎故智﹐實由二人譏訕新政﹑造詈宮帷﹐故訛言繁興。若不立斬二人﹐恐浸假魚腹藏書﹑狐嗥叢野﹐乘間竊發』。末言『朱統■﹝金類﹞天潢一派﹐不忘王室﹔阮大鋮帝心特簡﹐矢忠圖﹝�﹞﹔劉澤淸作國長城﹐憂深肘腋』。人醜其言。後懩仕北﹐歷升應撫。

壬申﹝﹖﹞﹐命封疆失事諸臣不分存沒﹐俱著法司分別議罪。

從戶科沈應旦言也。

壬辰﹐升工科左吳希哲吏科都給事中。

升參政耿廷籙都察院右僉都禦史﹐巡撫四川。

革鴻臚少卿髙夢箕職﹐命同王之明﹑木虎等集百官廷訊。

先三日﹐薄暮傳旨﹕訊僞太子一案﹐限次日奏。左都李沾猶循例委禦史﹐於是張孫振﹑何綸﹑夏繼虞三禦史登大理後堂先鞫——非體也。時虎新自杭城至﹐及見夢箕﹐猝被執﹔孫振搜其懷中﹐得夢箕侄成家書一封﹐內有「二月﹑三月往閩﹑往楚」等語。孫振遂挾爲奇貨﹐亟奏聞﹔乃命各官鞫之明於廷﹐官民俱得入視。甫訊﹐忽靖南侯黃得功提塘前﹐出所刊一疏﹔有「先帝子﹐卽皇上子﹔若速處治﹐恐東宮諸臣卽識﹐亦不敢出頭取禍」。於是旁觀惑。時得功疏猶未上也。

命三楚各有司如期徵解﹐以濟軍需﹔違者﹐著太監何志孔參來重處。

初﹐志孔因禦史黃澍﹐面糾閣臣士英。至是﹐反奉溫綸﹐蓋士英欲以此調停左良玉也。

命戶部行浙直各督﹑撫嚴察所屬有徵漕糧本色上倉兼徵折色者﹐參來重處。

蔭孫昌祚﹑於國寶錦衣衛指揮僉事﹐季天培指揮同知﹔俱世襲。又蔭田惟芝錦衣衛指揮僉事﹐世襲千戶。

命禮部將僞太子王之明會審一案同東宮﹑二王謚號﹐速頒曉諭——從禦史成友謙言也。

�兵至潛江口﹐馬步甚眾。

命內員屈尙忠﹑錦衣衛馮可宗鞫問童氏。

先有童氏自河南至﹐謬云帝元妃。劉良佐令妻往迎﹐叩其顚末云﹕『年三十六歲。十七歲入宮﹐冊封爲曹內監﹐時有東宮黃氏﹑西宮李氏。生子玉哥﹐寇亂不知所在。氏十四年生一子曰金哥﹐嚙背爲記﹔今在寧家莊』。語甚鑿鑿﹐良佐妻信之﹐跽拜如見後儀。良佐素怯妻﹐聞之亦信。童氏由此愈驕﹐凡所經郡邑﹐或有司供饋稍怠﹐輒詬詈﹐掀桌於地。間有望塵道左者﹐輒啟簾﹐露半面﹔大言曰﹕『免』。聞者駭笑。至京﹐人以爲贗﹔命送鎭撫司鞫。初審云某﹔及刑拷﹐乃云周王妃﹐誤聞周王作帝﹐故錯認耳。說者謂不訊之禁內而拷之獄中﹐非體也。

癸巳﹐命考江南札委弁流﹐凡由兵部﹑督﹑撫給姦猾不才﹝﹖﹞與由他衙門濫給者﹐俱爲民﹔不法者﹐拿究。

從工部楊兆升言也。

蔭殉難修撰劉理順﹑郎中成徳一子入監﹔予世錦衣者另議。

先是﹐李邦華﹑王章已蔭世金吾。至是﹐兵部爲範景文﹑倪元璐等請旨﹐以爲『諸臣多閣部大僚﹐謀國無能﹐致玆顚覆﹔先帝斬焉不祀﹐諸臣延世加恩﹐臣誼何安』﹗命另議。

命各鎭屯田有效﹐比捷功優敍。

命戶部嚴核錦衣衛冗役﹐以省糜餉。

旨謂﹕『祖宗朝文武廩祿﹐俱有定制﹔不應俸給外﹐又加公費。又該衛旗尉盡堪服役﹐不應每員更設跟役﹐致人冗糜餉』。錦衣衛馮可宗請募番役﹐亦不許。

晉南安伯鄭芝龍宮銜﹐予銀﹑幣﹔鄭芝豹等加升另有差。

甲午﹐罷加納翰林院侍詔﹑典籍﹑五所經歷等官﹐俱銷歸中書。

旨言兩部開納事例﹐須照顧國體﹑銓規故也。

乙未﹐準左僉都禦史郭維經回籍。

工科右楊兆升糾太僕寺少卿錢元愨﹑萬元吉等﹐禦史劉勷疏糾尙寶司卿李之椿等。命吏部核議。

元吉拮據四鎭﹐以勞稱﹔糾之者過。之椿爲吏部時﹐徐耀猶爲龍溪令﹔謂夤緣耀入銓﹐誤也。

蔭內臣髙尙義﹑劉進忠世錦衣千戶﹐曹柱石等弟侄世百戶。

禦史黃錫衮疏參原任刑部尙書解學龍﹑兵部尙書張縉彥。詔勿問。

疏言﹕『學龍受梁兆陽數萬金﹐以黃獘破板﹝﹖﹞﹔縉彥聞許定國殺髙傑﹐單騎逃避﹕俱應提付法司』。報以「已有旨」。

丙申﹐刑科徐方來疏糾原任大學﹝士﹞吳甡﹑光祿寺卿許譽卿等。不聞。

疏言﹕『甡聞先帝之變﹐謂「失徳失政﹐宜爲亡國之主」。又因金光辰獻三萬金於髙傑﹐乞其疏薦。﹝譽﹞卿昔在科把持吏﹑兵﹐有「許子不憚煩」之誚。又娶名娼王微﹐聽與舊狎遊飲﹐爲賣姦之正人君子』。人哂其言。

準總督倉場戶部尙書賀世壽回籍。

工科吳希哲疏言﹕『世壽曾署刑部﹐勘問「從逆」﹔乃伊子王盛實以太僕寺丞受僞官﹐何以服「從逆」諸人之心』﹗疏奏﹐命法司察明。世壽緣此去。

賜掌翰林院曹勛銀﹑幣﹐回籍守制。

禦史郭貞一疏參通政司劉應賓。命自行回奏。

疏言﹕『應賓當先帝丙子年夤緣掌選﹐黷貨無厭﹐降南禮曹。尋營躐南考功﹐又復謀轉南璽秩﹔爲禦史劉熙祚所劾﹐先帝嚴旨罷斥。然鉆刺之術﹐到老彌工﹔好利之迷﹐人言不卹。自其再燃灰燼﹑重握銓衡﹐﹝有言﹞其縱子及婿﹐招權納賄者﹔有言其遇大選﹑急選﹐每日於楊中書家對銀兩者﹔有言其恩例副榜﹐揀擇地方﹑考定危疆﹐依舊送監者﹔有言其前人之推補﹐未幾扣除出缺﹐經手之題注已明﹐兜憑勒索者﹔有言其任子之聲價未必皆芳﹐而多獲名郡者。嗟嗟﹗設官分職﹐所以牧民。今其存者﹐不過江�數十縣﹑甌越諸省數百縣而已。年有選﹑月有選﹑日有選﹐今皆以官爵行賂﹐其何瘳之有﹗非錢皆不可得官﹔非取之百姓﹐又不可得錢。蟪蛄聲聞﹐夜行有虎。哀此黔黎﹐牂羊墳首﹐何物可供乎大夫之求者﹗以貨賄言之﹐竊賄爲盜﹔以名器言之﹐盜器爲姦。姦﹑盜之名爲大凶徳﹐固當籍家資以佐軍需﹐投饕餮以禦魑魅﹔又惡可司帝命之出納乎﹗乞論贓正罪﹐以警墨吏』。疏奏﹐人皆快之。

命戶部開局廣集心計之臣﹐講求屯﹑鹽﹑漕三項﹐以資國用。

兵部主事陳震生疏陳時政。報聞。

疏言略曰﹕『撙節之道﹐當自君身始。宮殿差構各工﹐自宜暫緩。由此類推﹐宮中省一分之費﹐卽河上受一分之惠。況今事例雜開﹐有前代行之而本朝從不踵舉者﹐如榷酒酤之類是也﹔有本朝未行並前代未聞而創舉﹝者﹞﹐如納銀準考之類是也。事例出於萬不獲已﹐復有增加﹔情急勢窮﹐則大變將作。況中貴出而聽用之冒濫者多﹐部務煩而奉差之驛騷者眾。似宜淸減﹐以省需求。臣歷稽往牒﹐無不以輕役減賦興﹑役繁稅重亡﹔燃燈膏盡﹐其焰乃滅。夫民命﹐國之膏也』。數語皆切至。

戊戌﹐予禮部左侍郎贈尙書瞿景淳蔭。

時已有旨「天啟前諸臣不予蔭」﹔以景淳文章﹑徳業冠絕一時﹐特予之。

實授李希沆兵部左侍郎。

命總兵方國安扼防池口﹐以固上游。

總督張縉彥奏復南陽府。

命黃斌卿以原官掛「徵蠻將軍」印﹐鎭守廣西。

斌卿至是﹐一年五調矣。

復山西巡撫耿如杞原官。

初﹐如杞爲職方時﹐黨於兵部尙書張鶴鳴﹐力詆經略熊廷弼﹔人皆尢之。及以不拜魏璫生祠坐辟﹐風節矯﹝�﹞。後爲晉撫﹐以北警入援﹐駐徳勝門﹔而總兵張鴻功潰良鄕﹐坐是同辟。故雪之。

己亥﹐徙崇王於福建福州府。

諸藩散處吳中者﹐俱別徙﹔禮部因崇王自請遠徙﹐選差刑科都錢增奉敕獎諭﹐以風勵各藩。

命頒先帝﹑東宮﹑二王及懿安皇后謚詔於天下。

懿安謚詔﹐至是始頒。禮部尙書錢謙益爲詔云﹕『旣慷慨以損軀﹐亦從容以就義』﹔得之矣。

更謚恭皇帝曰「孝皇帝」﹐頒詔天下。

命覆訊王之明等。

時三禦史登大理寺堂﹐安聖旨於中﹔三法司與錦衣衛皆側坐﹐禦史坐稍後——前此未有也。指揮皆由張孫振﹔左都李沾𨿽堂官﹐無如之何。夢箕到﹐咸以甜言誘之明﹔以嚴刑加虎。然明旨所云『二月﹑三月」﹐所成何局﹖「往閩﹑往楚」﹐欲幹何事﹖並指使附從﹐實繁有徒』數語﹐皆抵死不供也。先是﹐夢箕曾爲史可法買硝磺﹐有欲借此陷可法者。至是﹐夢箕一無所及﹔惟口誶之明﹐仰天嘆曰﹕『我爲無賴子所誤耳﹗然一念癡忠﹐天地可鹽也』。乃以提髙成等請。命該衙門將王之明加意護養﹐弗驟加刑﹔侯明告海內﹐然後正法。

庚子﹐起察處浙江右布政顧燕詔。

與察處原任兗州知府官繼蘭等﹐俱以不謹雪。

降禦史郭貞一二級﹐調外。

劉應賓素與馬士英﹑阮大鋮等比﹐恐不處貞一﹐則言者蝟起。至是﹐應賓疏辧﹐兼詆貞一營求考選﹐挾憾妄言﹔謫之。應賓偵知貞一疏出科臣吳適手﹐因恨適入骨﹔與大鋮共圖報復矣。貞一復出疏辧﹐右通政宗惇一拒不受。

追封故成國公朱純臣舒城郡王——援英國公張輔封王例也。

初﹐毅宗聞城破﹐傳朱諭至閣﹐命純臣總督內外諸軍﹐托以東宮。會閣臣俱出﹐遂畱之案上﹔然純臣不知也。已李自成入見之﹐故純臣卽日被殺。至是﹐忽命贈王﹐比之張輔﹔說者謂伊子元臣南竄議處﹐懼不得襲﹐故欲崇純臣以自爲地也。又贈鎭遠侯顧肇迹鎭國公﹑永康侯徐錫登永國公﹑西寧侯宋裕徳寧國公﹑定遠侯鄧文明淮國公﹑懷寧侯孫維藩懷國公﹐彭武伯楊崇猷﹑安鄕伯張光燦俱贈侯。南和伯應襲方履太爲南和伯﹑襄城勛衛錦衣千戶李國祿爲中軍都督府僉事。外武定侯郭培民﹑陽武侯薛濂﹑宣城伯衛時春﹑淸平伯吳遵周﹑新建伯王先通等五人以應襲者未至﹐侯另題﹔會國亡﹐不果。

命靖南侯黃得功移鎭廬州﹐與廣昌伯劉良佐合力拒北兵。

辛丑﹐準首輔士英辭太保銜。

命三品以上京官俱從公糾拾——從吏科都吳希哲請也。

江楚總督袁繼咸疏辧袁弘勛。命專意防剿。

疏言﹕『頃接邸報﹐見臺臣袁弘勛有疏追論「要典」三案侵及於臣。我神宗皇帝之慈愛﹐光宗皇帝﹑皇考恭皇帝之孝友﹐父子﹑兄弟歡然無間。前此諸臣𨿽風影傳訛﹐立論偏等﹔然皇上中興�赦﹐海內嘉與維新。弘勛必欲�羅往事﹐鍜煉深文﹔挑煽殺機﹐尋釁泉壤﹕掩君相寬和之盛美﹐伸一己報復之私臆。平旦自反﹐得無甚乎﹗總之﹐皇上所欲闡揚者﹐列聖之慈孝﹔弘勛所借攻擊者﹐人臣之私仇。若非聖主覆載爲心﹐門戶株連之禍將又有不忍言者。臣始終願皇上堅持聖志﹐采臣前疏﹔命諸臣﹝�﹞私鬥而急公仇﹐無以有用精神﹐耗之無根口舌』。疏奏﹐人服其議正﹔然弘勛疏已不行﹐專意防剿可也。

升應安巡撫程世昌太常寺卿。

往例﹕巡撫無升太常者。因爲民阮大鋮先往﹐謂世昌不親答而送刺﹐故恨。至是﹐將重處﹔世昌托大鋮婿救解﹐乃已。名升﹐實抑之﹔且爲朱大典地也。

遣禮科左陳燕翼﹑行人韓元勛冊封琉球。

進總兵劉洪起太子少傅﹐賞銀﹑幣。

以屢著戰功也。

命嚴訊「從逆」各犯﹔未到與續參諸人俱嚴提。

壬寅﹐上祭先帝﹑先後於奉先殿﹐舉哀。羣臣皆祭太平門外﹐以東宮﹑二王祔祭。

時羣臣多哭失聲﹔誠意伯劉孔昭哭畢﹐昌言曰﹕『阻駕致先帝崩者﹐光時亨。今霜露已移﹐而視息猶存﹔何以慰在天之恫』﹗言已﹐各大哭。將散﹐阮大鋮始傳呼而至。督輔可法疏言﹕『臣聞去年三月十七日賊逼都城﹐先帝仰天長號﹐遶殿環走﹔拊胸頓足﹐嘆息通宵﹐大呼「內外文武諸臣誤我﹗誤我」﹗倉皇召對﹐人人戰栗無策﹐噤不發聲。乃政事之堂﹐尙在講門戶﹑講賄賂﹑講起用報復﹑講美缺危疆。大抵舉朝之精神才力﹐總不出此數端﹔遂至釀成地坼天崩之變。嗟呼﹗爲臣子者﹐尙忍言哉﹗臣待罪南樞﹐於義應死。其偸生以待者﹐亦謂徒死無益﹔不如捐�頂踵﹑僇力行間﹐生致賊渠獻之闕下﹐然後一死明報耳。今受命討賊已十月矣﹐經營不爲不久﹑事權不爲不專﹐費餉不爲不多﹑用人不爲不廣﹔而心腹之憂轉劇﹑指臂之運不靈﹐株守近畿﹐漫無遠略。闖賊東逼﹐一矢未加。淸夜捫心﹐恨不卽死﹗因念「春秋」之法﹐凡賊不得﹑仇不復﹐則君不書「葬」﹑臣不除服。寢苫枕戈﹐無時而終。且於未能復仇之臣子﹐深加貶絕﹐一書﹑再書不諱。誠恐久之﹐則玩爲常事安之﹐則無復憤心耳。且載觀於書宰糾一例﹐則責相尢嚴﹔於四年﹑七年缺書二時﹐則責大司馬倍凜。臣謬以相而兼掌大司馬職者也﹐聖人於宰糾旣降書其名氏﹐今微臣敢復列於冠裳﹗在天時尙徑削其秋﹑冬﹐在帥師敢仍存其爵位﹗所以者﹐明大仇一日未討﹐則爲臣子者一刻難容於天地間。今日首先伏罪以謝天下﹐非臣誰責﹗伏願皇上重處微臣﹐以爲榜樣﹔一面明布大義﹑弘張天討﹐務期掃淸气穢﹑復神州﹐庶彊敵﹑逆■﹝寇﹐女代攴﹞不至笑中國爲苟安﹐而輕朝廷爲無人也。臣艸疏甫畢﹐哀痛不勝﹗溯流窮源﹐因致追諸臣誤國之事非一﹐而「門戶」二字實爲禍首。從門戶﹐生畛域﹔從畛域﹐生恩怨﹑生攻擊。所以「春秋」之始﹐首嚴「朋黨」之誅﹔而門﹝戶﹞之名﹐竟結燕都之局﹗誠問山陵安在﹖先帝﹑後梓宮安在﹖血胤安在﹖猶暇爭論閒是﹑閒非﹐擇取孰利﹑孰害哉﹗覆轍在前﹐可爲殷鹽。伏願皇上申戒諸臣﹕毋講門戶﹑講賄賂﹑﹝講﹞起用報復﹑講美缺危疆﹐合內外文武大小臣子一心﹐專講「春秋」復仇之大義。若此後文臣猶愛錢﹑武臣猶惜死﹐睚眥必報﹑鬼蜮爲姦﹐將天道必爲降亡而國家亦難曲貸矣』。

癸卯﹐升應天府丞鄒之麟都察院左僉都禦史。

吏部﹝�﹞江督袁繼咸刑部右侍郎﹐不允﹔以陪推原任浙江巡撫羅汝元爲右侍郎。

時疑繼咸比左良玉﹐屢疏與時局抗﹔托爲「均勞逸」之言﹐欲移之內——蓋將伺其入而甘心也。上不尢。越數日﹐再推戶部侍郎﹐終不允﹔遂用汝元。汝元先撫浙江﹐海賊劉香爲亂﹐失機﹐處。

東平伯劉澤淸奏李明睿自北歸。

明睿當闖逆入都﹐曾被夾﹔後仕北﹐爲禮部左侍郎。其謚先帝「懷宗端皇帝」備十六字﹐又謚周後「端皇后」﹐皆所擬也。已以譴逐﹐遂泛海南歸﹔疏中所言「闖敗後﹐北逼勒入朝。見小酋不拜﹐幾被殺﹔幸乘間渡海逃歸」者﹐皆飭詞也。旣抵南都﹐與同志阮大鋮等酬飲城外數日﹐竟不入覲﹔識者非之。澤淸疏言﹕『明睿不附聲气﹐乃自北而南﹔陳名夏素附聲气﹐自南而北』。遂奉旨察奏。時名夏入北﹐已爲吏部右侍郎。

加湖廣巡撫王驥提督軍務﹐兼理糧儲。

命三法司覆審王之明等。

髙成已自杭郡解至﹐復嚴刑鞫﹔所言閩﹑楚含糊而已。回奏﹐命再訊﹔夢箕惟請死。是日﹐夢箕與之明始刑。時上恐諸鎭心疑﹐命其提塘官潘茂斌等隨審。又命舊東宮伴讀太監邱執中往認﹔之明見執中﹐亦不識也。於是羣疑稍解。然禦史張孫振等猶持閩﹑楚語甚堅﹔獨大理寺卿葛寅亮密言曰﹕『公等度朝廷兵力﹐能聲左良玉﹑鄭芝龍之罪而制其死命乎﹗若其供也含忍﹐則無法搜剔﹐則激變耳』。孫振等始微悟﹐言之閣臣士英。自此﹐不復究矣。初﹐刑部尙書髙倬擬稿﹐必請正院寺﹐三禦史亦往﹔獨孫振縱筆塗抹﹐手自爲稿入告﹐皆其擬也。

命兵部著鎭臣黃得功提塘官將得功原疏立毀﹐以絕姦煽﹔敢有仍前僞言者﹐兵部擒拏正法——戶部侍郎何楷言也。

初﹐王之明以僞太子至﹐楷同驗。時見阮大鋮等軒驁狀﹐密語工科都李淸曰﹕『若輩目無人主矣﹗太子至﹐其懼而少戢乎﹐猶淸流幸也』。至是﹐實見之明贗﹐方請毀得功刊疏。刑科都錢增亦言「十惡之條﹐莫大於無將﹔參聽之法﹐莫憤於朝審。初看驗於衛臣私寓﹐則之明之詐冒已炳﹔再會審於衛司法堂﹐則夢箕之�導愈彰。手書現存﹐百喙難解﹗今讀聖諭云「朕痛念先帝身殉社稷﹐血胤猶存﹐當體天地祖宗之心﹐加意撫養」。仁哉﹐聖心乎﹗若果系先帝靑宮﹐相見一堂﹐其執手抱頭﹑一言泣數行下者﹐不知如何酸感宮府﹗夢箕欲遠送僻遠爲存活計﹐是誠何心哉﹗「明視朕爲殘忍寡恩之主」﹐斯論一出﹐夢箕何地可以自容﹗律以國法﹐立刑何辭﹗乃皇上猶以爲一日成案﹐不如千秋信史爲確也﹔文武大小諸臣之質審﹐不如薄海內外愚夫愚婦之傳頌爲公也。玆旣公矣﹑旣確矣﹐臣愚謂之明猶可貸須臾之死﹐而夢箕斷難偸一刻之生。今試再詰夢箕﹕如果系東宮﹐便當奏聞朝廷﹐安頓撫養﹔如何要送僻遠所在﹖跪誦天言﹐更於何處饒舌﹐惟有點額耳。且自夢箕陰謀敗﹐而一番訊奏則一番詔諭﹐𨿽石頑豕蠢﹐亦當頻聆慈愛聖諭﹐而恍若有醒﹔況在血气心知之倫﹐能無感動﹗伏冀敕下法司刻期定案﹐盡斬葛藤﹔再傳示閣部諸臣﹐亟行匯錄宣付史館﹐仍鏤板成帙﹐頒布海內』。皆從之。

甲辰﹐封黃九鼎雒中伯﹐加黃金鼎都督同知。

俱故後戚也。

寧南侯左良玉再遣使告急﹐命袁繼咸整搠兵﹝�﹞﹐相機應接﹔仍詔黃得功﹑劉良佐並應﹑皖二撫俱戒嚴﹐以候調遣。

時闖賊離襄陽至潛江渡口﹐離省僅四百里﹔左營遊擊韓反接見兩岸中流皆賊﹐馬步走回先桃鎭。良玉恐犯武昌﹐乞亟發各路援兵合剿﹔益以不支矣。

乙巳﹐再敍殿工﹐加督輔可法太師﹑首輔士英太保﹑次輔鐸少保﹔又加舊輔弘圖﹑曰廣各太子太傅﹐工部尙書何應瑞少保。餘部﹑科加級俸有差﹔內官韓贊周等俱各賞銀﹑幣不等。

祭惠宗孝湣皇后及太子﹑諸王於興宗陵。

以太廟未建﹐又奉先殿不設位﹐故帝後皆祔祭於陵。二百餘年﹐一祭而已。

存問原任南戶部尙書於仕廉——誠意伯劉孔昭請之也。

仕廉在籍﹐至不能舉火。

丙午﹐復故輔溫體仁官階﹐並議雪故輔薛國觀等。

從兵科左戴英言也。國觀性粗愎﹐與門戶相仇﹔故爲吳昌時所阱。然無黷聲﹐追髒則過。會國亡﹐不果雪。

加兵部右侍郎朱大典尙書兼都察院右副都禦史﹐巡撫應﹑安等處地方——後北兵破金華﹐大典自焚。

命工部勒限造奉先殿琉璃瓦。

命以王之明﹑童氏二案「審明略節」宣布中外。

初﹐二事紛紛﹐人皆言上之薄﹐閣臣爲內臣之奉迎。至是﹐劉良佐復言之﹔有「太子先帝遺血﹑童氏皇上宮闈所系﹐謹涕泣保畱」等語。旨言﹕『朕前後黃﹐早夭﹔繼妃李﹐殉難﹕俱經追謚。且朕先爲郡王﹐何有東﹑西二宮﹗至先帝與朕﹐初無嫌隙﹔豈有利天下心﹐害其血胤﹗但太祖天潢﹑先帝遺體﹐不可以異姓頑童混亂﹔宮闈風化所關﹐豈容妖婦闌入』﹗因命法司以「略節」播告。時上慈寡斷﹐內外羣小日橫﹐致流言喧民間。故一太子至﹐皆喜。而二﹑三民望言足徵信如髙弘圖﹑徐石麟﹑劉宗周輩又無立朝者﹐故愈辧疑。上不得已﹐發士英畱中疏昭示臣民——蓋初聞太子至﹐議保全語也。然亦無信者。

丁未﹐準罪廢諸臣輸銀復官。

北兵破歸徳﹐巡按禦史淩駉及其侄潤生死之。

初﹐駉不肯附闖﹐倡義臨淸﹐復東昌一府。北兵破闖﹐授�科。駉伺間南歸﹐授禦史。初按東省﹐已非我有﹔再攺按豫。抵任未一月﹐叛賊許定國﹑李際遇等已勾北兵抵歸徳﹔羣官皆迎降﹐獨駉不出﹐欲飲毒。北帥宣言「不生致淩禦史﹐屠城」﹗駉嘆曰﹕『與﹝�■﹝衤定﹞慷慨而殃及小民﹐何如從容而善全大節』﹗遂單騎往見﹔侄潤生﹐亦義形於色﹐執轡相從。北帥諭之降﹐誓不許﹔拘於別幕。駉慨然謂潤生曰﹕『吾與若艱危備歷﹐猶欲據此一塊土﹐爲江南藩籬。今已矣』﹗乃遺書北帥﹐言「節不可屈﹑武不可黷﹔宜斂兵江上﹐畫爲南北。不爾﹐當素車白馬﹐飛�濤以擊爾輩』﹗復作絕命辭百餘言﹐與潤生同縊。北帥曰﹕『忠臣也』﹗禮葬之。而府﹑道兩官之降者﹐皆以「不忠」被剮。潤生儒服從戎﹐人尢義之。尋命優卹﹔以國亡﹐不果。

戊申﹐左良玉舉兵反武昌。

先是﹐江督袁繼咸密遺戶部侍郎何楷﹑戶科倪嘉慶等書﹐言『良玉勢成畸重﹐寵溢不驕﹔賢者所難。朝廷宜稍加督﹑撫權﹐示相維勢』。二人言之當事﹐漠然也。至是﹐因爲太子一案喧傳楚地﹐有言薊國公吳三桂送太子於史可法﹐可法又轉送興善寺者﹔有言上遣二監韓贊周﹑盧九徳往識認﹐見帥叩頭﹐獨馬士英往視以爲僞者﹔又有言舊講僚方拱幹出嘆息聲﹐幾得罪者。然可法實無此事﹔而士英則偕諸臣視﹐非視﹔若拱幹﹐又士英遺書阮大鋮自蘇州召驗﹐亦未以嘆得罪也。良玉聞之疑﹔疏言﹕『此事未可決於二﹑三左右﹐應決於國人天下﹐使太子不失主封﹑皇上不失至徳﹑羣臣不失忠藎』等語。及再疏﹐至乃云「束身赴國﹐代太子受罪」。𨿽錄訊詞以示﹐疑自若也。迨下錦衣衛刑鞫﹐窮詰之楚﹑之閩狀﹔中外競駭﹐謂大獄將起。時黃澍在楚﹐心銜士英﹔而良玉諸部將又畏闖逼﹕力贊良玉反。遂借太子爲名﹐焚武昌東下。

戶科王鏞疏糾工部右侍郎易應昌﹑太僕寺卿楊公翰。命已之。

應昌﹐素負輿望﹔至是耄矣﹐�郊外。戶科戴英糾之﹐不辧﹐亦不抵任。至是﹐爲王鏞所糾﹔次日﹐遂謝恩﹐亦不辧。人以爲鳳徳之衰。

命軍機重大事情﹐方從文書房封進﹔余仍由通政司。

命禮部將各藩散處浙直者﹐俱另議他徙﹔其藩祿額數﹐並酌定具奏。

命總兵方國安掛「鎭南將軍」印。

命戶部將催餉各官郭符甲等卽盡行撤回﹔其催漕者﹐一並察裁。

蓋慮其擾民也。惟督銅官紀騰蛟等暫畱﹔仍令該撫﹑按察其有無騷擾﹐俟差竣奏奪。

禦史劉勷疏糾在獄光時亨等。命速行問結。

疏言﹕『臣捧讀「大仇未復﹐無涕可揮」之旨﹐知皇上創巨痛深﹐志堅恢復。而今疆場之事﹐日復一日﹔履不及於窒皇﹑車不及於蒲胥﹐宮閫及腥﹐二東望絕。以申包疾號之師﹐蹈髙克翺翔之轍。臣恐朝气日銷﹐兵日惰﹑餉日虛﹑器械日頓﹐嬴馬日損﹔倘能閱歲時﹐老師匱財﹐何以匡復﹗主封疆使過自贖之臣﹐失之東隅﹐則當收之桑楡。前者棄甲而來﹐不問丹漆﹔今則交綏而止﹐率彼虎兕。若復兵不先入﹑功不立奏﹐以贖罪爲藏死之地﹕畏首畏尾﹐身其餘幾﹗毫釐呼吸﹐時不再來﹗此臣所以痛念復仇﹐願效他山也。抑臣尢有追恨焉。先帝廷議南遷﹐閣臣將行而光時亨力阻﹐不果﹔乃先帝以堯﹑舜之資議﹐作太王之避固﹐有恫乎不得已者。阻之﹐誠是也﹔然天崩地坼﹐血瀦滿宮﹔衣劍�聚﹐曾無正寢。而時亨不肯以一死謝先帝﹐星移物換﹐罪人未誅﹔在天之靈﹐目將不瞑。況今山陵未掃﹐一望陸沈﹔撫今思昔﹐淚盡繼血。乞敕封疆諸臣奮力同仇﹐日切先鞭之思﹔使過諸臣斧鉞在頸﹐宜切後時之懼。並嚴諭法司明刑飭法﹐立正逋誅之典』。疏奏﹐兪之。時諸臣皆以阻遷罪時亨﹐獨勷不罪其阻遷而罪其不以一死謝阻遷﹐洵平論也。

命吏部將京職五品以下官員﹐照嘉靖﹑萬曆元年例會官考察。

時虜﹑寇交迫﹐國已累卵。部院猶徇禦史張孫振言﹐以京察請。東平侯劉澤淸疏請已之。報聞。

安遠侯柳祚昌舉原任尙寶司丞範鳳翼等。章下所司。

鳳翼與禮部尙書錢謙益善﹐欲與起用﹐吏部尙書徐石麟寢之。至是﹐又以祚昌疏薦。

命於次月初二日辰時頒毅宗皇帝﹑孝皇帝及東宮﹑二王謚詔。

督輔可法疏諸臣亟化朋黨﹐共圖徵討大計。兪之。

疏言﹕『屬者天方降劫﹐遘玆閔凶。眞主中興啟運﹐經綸裕於艸昧﹔多難易以興誼﹐海宇欣欣想觀盛治。乃歷時七月﹐徒煩宵旰殷憂﹐未有廊淸勝著。今北使言旋﹐敵兵踵至﹐和議已斷斷無成矣。向以全力圖寇而不足者﹐今復分以禦敵矣。際此時艱﹐憂心欲絕。然歷觀往代衰亡﹐莫不因和自誤。今敵之拒我﹐正我所以自奮與天所以成我之時﹔特在人心一轉耳。從來中興大業﹐不外於君臣一徳﹑內外一心﹔當此危急存亡之時﹐可無同舟共濟之誼﹗臣嘗慨唐﹑宋門戶之禍﹐竟與國運相終﹗卽使所用皆才﹐已廢卻一半。況以意气相激﹐化成恩仇﹔恩怨一生﹐釀成殺運。近年之事﹐殊堪痛心﹗今時極艱危﹐爲臣不易。官之久者﹐其負罪益深﹔位之尊者﹐其得禍﹝更﹞慘﹗有心之士﹐方以此爲危身積戾之場﹔而無識之人﹐乃以此爲快意尋仇之計。卽使藏怒宿怨﹐孰有深於戕我君父﹑覆我邦家者﹗不此之仇﹐而猶修睚眥之微嫌﹐快升沈於轉轂﹔此之謂「不知類」矣。謂宜虛心平气﹐還之大同。何人實是幹濟之才﹖何人實是淸修之品﹖無尋題目而開媒孽之端﹑無捕風影而肆株連之网﹐務得海內眞正才品﹐舉而置之均衡﹔中朝之舉措咸宜﹐閫外之嫌疑自化﹕此臣所望於廟堂之同心者也。昔唐室嗣興則有若李﹑郭﹐宋家再造時則有若劉﹑嶽﹑張﹑韓﹕極其勛名﹐悉垂天壤。今之藩鎭﹐何多讓焉﹗若當患已剝膚﹐尙以賊貽君父﹐諄非諸鎭所忍出也。然大將所定者惟志﹐三軍所鼓者惟气。志不齊一﹑气不奮揚﹐𨿽賁育之雄﹑如林之眾﹐莫能用也。試思之先帝之待諸鎭﹐何等厚恩﹖皇上之封諸鎭﹐何等隆遇﹖先帝之罹賊難﹐何等慘苦﹖諸鎭之不能救先帝於難﹐何等罪過﹗釋此不問﹐自弄干戈﹔是猶捨父母之仇﹑尋鄕鄰斗也﹐忍乎﹖今和敵不成﹐惟有言戰﹔戰非諸鎭之事﹐誰事﹖必皆以皇上復仇雪恥爲心﹐簡乃車徒﹑彀乃甲冑﹐朝營夕算﹐惟敵是圖。其未至也﹐何以伐其深謀﹖其旣來也﹐何以禦於河上﹖某所當者危地﹐而我必急以往援﹔某所爭者小嫌﹐而我必先以大義。田單報燕之日﹐將軍有死之心﹑士卒無生之气﹔廉﹑藺刎頸而定交﹐子儀﹝釋﹞恨而泣拜﹕諸鎭豈不聞乎﹖此臣所望於閫外之同心者也。然閫外所視者廟堂﹐廟堂所視者主徳。我皇上中興未就﹐大仇在身﹔凡一舉念﹑一圖事﹐二祖列宗鹽之﹐恭皇帝﹑烈皇帝鹽之﹗尢望深思痛憤﹐大渙綸音﹔諭諸臣以怡堂必不可安﹑積習必不可狃。�此敵謀叵測﹑我武未揚﹐在內宜實籌兵餉﹐以臥薪嘗膽爲生機﹔在外宜力捍封疆﹐以江北﹑中州爲死所。古人有言「不本人情﹐何由興復」﹗今之人情已大可見﹐撥亂爲治﹑轉弱爲彊﹐在我皇上一振厲間耳』。

命法司行所在撫﹑按嚴緝原任總督侯恂及其子方夏——從東平侯劉澤淸請也。

疏言﹕恂巨貪漏网﹐降賊逋誅﹔復令伊子方夏交通於己﹐重賄夤緣。故命並緝之。

戶科張利民疏糾給事中時敏。命緩之。

旨言「候興屯不效﹐議罪」。

禦史王大捷疏糾原任鄖撫陳睿謨﹑楚撫王聚奎﹑沅撫李幹徳。命寢具奏。

旨言﹕『睿謨﹑聚奎�荊州失陷時尙未抵任﹐幹徳現理餉﹔俱不必深求』。

己酉﹐升光祿少卿錢繼登都察院右僉都禦史﹐總理兩淮鹽法﹐兼督江防軍務。罷巡鹽禦史。

營大善殿。

晉黔國公沐天波宮銜二級﹐仍蔭子入監。

左良玉疏糾總兵方國安。諭解之。

時國安側身閣臣士英﹐每至京﹐輒酣飲其第。至是﹐良玉奏其假己旗號﹐力攻之﹔蓋欲借爲兵端也。

命嚴汰各督鎭監軍﹑監紀等官﹐以後不許妄題。

贈興平伯髙傑太子太保﹐蔭一子世錦衣百戶。

工部尙書何應瑞請加派錢糧﹐以資浚河。不允。

旨謂一經加派﹐便相沿爲額﹐祇供官胥侵蠹故也。

庚戌﹐補考選黃端伯禮部儀制司主事。

贈光祿寺卿史弼工部右侍郎﹐蔭子。

命大理寺左丞李淸祭南鎭﹑光祿寺卿王應寧祭南海。

禮科都羅志儒請定毅宗陵名。命禮部酌議。

時志儒商之大理左寺丞李淸﹔淸曰﹕『旣攺新廟號﹐宜以故廟號名陵曰﹝思﹞陵』。志儒是之。

辛亥﹐贈故輔李標少傅﹐蔭子尙寶司丞﹐命予謚。

以國亡﹐不果。

復原任禦史劉呈瑞原官﹐補廣東道——刑科徐方來所薦也。

呈瑞﹐崇禎時巡按順天﹔以北兵入﹐削籍。

升太常少卿張作楫光祿寺卿﹔王應賓太常寺卿﹐提督四夷館。

作楫後降北﹐爲光祿署丞。

命臺省疏薦諸臣須加嚴核﹐不得濫行添注。

禦史陳以瑞疏言﹕『故輔溫體仁之淸忠﹐與周延儒懸殊。卽當天啟朝故輔魏廣微亦自矯矯﹐因逆璫逮楊漣諸臣於詔獄﹐獨揭球璫怨﹐拂衣去﹔亦豈得與卑穢顧秉謙同日而語』。疏末﹐又薦黃承吳﹑陳獻策﹑郭必昌等。故奉旨嚴核。初﹐以瑞當天啟時﹐攻門戶甚力。禦史張孫振欲俟其至﹐畀以掌道。至是﹐對禦史喬可聘深悔其過﹐孫振嗾糾﹐皆不應怒而止。

壬子﹐準督輔可法辭免太師。

命廷試貢生仍分送國子監﹐不得沿崇禎例授官。

命設官蘇松海口﹐以收洋稅。

閣臣士英所請也。

蔭左良玉一子世錦衣。

蔭丘越一子世錦衣指揮僉事。

北兵破潁州太和縣。

升都督方國安一級﹐蔭一子世錦衣千戶。

士英署兵部篆﹐視金吾不及敝褲﹔濫請者甚眾﹐不能枚舉也。國安﹐爲士英私人。

加李本身太子太保﹑左都督。

以北警頻聞﹐命督輔可法馳扼徐﹑泗。

偏安排日事迹卷十二

四月癸丑朔﹐革禦史王孫蕃職爲民﹐劉憲章法司提問。

給死難諸臣申佳胤等三代誥命。

減臨淮侯李祖述祿三之一﹐以祖券免死。罰朱元臣俸二年。

加淮寧侯孫維城太子太傅﹑襄衛伯常應俊太子太保﹔應俊仍蔭子。

準髙傑子元爵襲封興平伯。

衛胤文欲聯髙營心﹐故請也。

命嚴緝「從逆」侯恂。

劉澤淸糾其遣子求解﹑重賄夤緣故也。

杖犯人詹有道一百﹐仍立枷三月。

以擅闖宮門﹐口出穢言。

革錦衣衛僉書趙世臣職﹐掌班等提究。

時僉書等官準狀拘人﹐兼以人役詐騙﹐先有旨詰掌錦衣衛馮可宗。至是﹐世臣復準狀﹐故糾之。

丙辰﹐惠安伯張承志疏糾文選司郎中陸康稷。詰責之。

康稷掌銓公執﹔勛臣干請不遂﹐嗾承志糾﹐語甚﹝﹖﹞。

命兵科左吳適回奏。

先﹐勛臣楊鶚撤回﹐適薦鶚可仍撫荊兼督黔﹑蜀﹔有「聞與鎭臣良玉慷慨同仇﹐共矢夾輔」語﹐遂輔臣奕琛票旨「回奏」。時傳良玉已反故也。

準徐允爵襲封魏國公。

左良玉兵破九江。是夜﹐死。

時江督袁繼咸聞闖賊南渡﹐恐由嶽犯長沙﹐則袁﹑吉危﹔乃以鄧林奇﹑郝效忠﹑陳麟三將守九江﹐自統副將汪碩畫﹑李士元等據袁﹑吉﹐已登舟矣。聞良玉反﹐復旋九江﹐移諸將家入城﹐系兵心﹔諸將列兵城外﹐拒戰。九江士民環集﹐言「眾寡十不及三﹐激之禍不測﹔不若俟良玉至﹐諭以理。諸將斂兵入守﹐相機而行」。繼咸曰﹕『入城示弱﹐不可』。乃逆弁郝效忠則已不待命﹐隨家口先入矣。良玉舟抵北岸﹐書言「願握手一別﹐爲皇太子死」﹔九江士民泣請繼咸往﹐紓一方難。繼咸曰﹕『寧南語𨿽順﹐舉動與前殊﹔往必墮計』﹗士民請益堅﹐遂同監紀余有灝會良玉於舟中。良玉言及太子下獄事﹐大哭。次日﹐舟移南岸﹔繼咸以良玉入城不便﹐同各鎭以單騎往。良玉袖出皇太子密諭﹐劫諸將盟﹔繼咸正色曰﹕『密諭從何來﹖先帝舊徳不可忘﹐今上新恩亦不可負』﹗良玉恚。有灝陰躡繼咸足﹐遂不復言﹔與良王成賓主禮別﹐約不破城。繼咸歸﹐集諸將城樓﹐灑泣曰﹕『兵諫非正﹐晉陽之甲﹐「春秋」所惡﹔可同亂乎﹗已說寧南易檄爲疏﹐屯紮候旨矣』。時繼咸方約諸將堅守﹐而效忠先陰與良玉約部將張世勛——又故與良玉部將張國桂善﹐潛弔其兵﹐夜入城縱火﹐世勛與效忠遂夜半劈門出﹔諸將懼罪﹐俱出城與良玉營合。良玉兵入城﹐殺掠婦女﹐財物俱席捲去。繼咸正冠帶﹐將就死﹔黃澍入署拜﹐泣曰﹕『寧南無異圖﹐公以死激成之﹐大事去矣』﹗副將李士春密曰﹕『隱忍到前途﹐王陽明之事可圖也』﹗繼咸以爲然。出城﹐面責良玉﹔良玉疾方劇﹐望城中火光﹐大哭曰﹕『予負袁公』﹗嘔血數升。是夜﹐死﹔祕不發喪﹐共推良玉子夢庚畱後﹐急移兵東。

北兵陷泗州。

初﹐北兵破歸徳﹐猶盤桓未下﹔徐州兵民咸驚潰﹐督王永吉急調閣標及甘肅團練救之。忽奉密旨「急撤入衛」﹐於是各兵經趨江上﹐徐州寂然矣﹔乃�上言﹕『北兵已入虹縣﹐距泗州僅二百餘里。萬一泗河不守﹐則闌入盱眙。查盱眙東南一路﹐從都官堂可達準安﹔正南一路﹐從連塘可達揚州﹔西南一路﹐從天長可達六合﹑至浦口。不但淮﹑揚難支﹐且向江幹問渡矣。乞敕總督衛胤文﹑提督劉澤淸等以全力守徐﹑泗﹐保全江南﹐尙存門戶。卻以江南全力防寇﹑防北﹐庶不致四面受敵也』。至是﹐失。

命兵部尙書阮大鋮﹑誠意伯劉孔昭帥師禦左良玉。

良玉兵旣下﹐方國安時鎭池口﹐倉皇報「良玉反」。阮大鋮遽張示於外﹐極詆良玉父子濟惡。良玉一面舉兵﹑一面祝士英生辰﹐數日內﹐疑信相半也﹔大鋮與孔昭請帥師出。而黃得功北至﹐亦云誓掃「大逆」﹔大鋮出以示人﹐人心稍安。然皆不知良玉死也。

丁巳﹐命予原任都禦史劉廷元等贈謚﹑祭葬﹐蔭子﹔徐大化等贈祭葬﹑蔭有差。

時現存唐世濟等以次第起用﹐左副都楊維垣復疏及死者﹐謂「宜亟卹」。於是吏部尙書張捷言﹕『欲白後案之臣罪﹐先明前案之臣忠。前案者何﹖三朝以來有張差﹑李可灼﹑王安諸案是也﹔後案者何﹖魏忠賢伏誅案內有眞黨惡﹑眞害人者是也。自神祖中年﹐東宮未立﹐言國本者自是惠愛生論﹔及國本旣定﹐言者不止有君老附世子之嫌不避也﹕猶可言也。標我之名﹐必毀人之名﹔躐我之位﹐必傾人之位。始於一時之風影﹐成於眾口之吠聲。上謗君父﹐下誣同朝﹕不可言也。其曰某趙宣﹑某許正﹐本無是事﹐羣附和以實之。其曰某建祠﹑某誦徳﹐原有的確﹐而扯及無干則誣矣。今前﹑後案所錮與門戶所擯﹐如憲臣楊維垣疏列劉廷元﹑呂純如等﹐皆可誣爲賊﹑指爲羣黨﹔豈知紅丸議起﹐正終正始之論止有三疏議單有數十人﹑不持時論者十餘人而已。劉廷元首以「風魔」定張差案﹐其爲舉朝側目者此二字﹐其善處先朝骨肉者亦此二字。呂純如參閩藩時﹐內臣髙�手劍劫撫臣驅車馳至﹐徐把臂奪劍﹐遂定其變。忤時齊志﹐輿論惜之。黃克纘顧命之際﹐以親見折紅丸之謗﹔霍維華玉几之際﹐熹廟口稱「信王」﹐維華髙聲承旨﹐出召先帝而社稷定。徐景濂紅丸﹑移宮一疏﹐明目張膽﹐發舒三朝慈孝。王永光爲太宰﹐鐵腸冷面﹐璫焰時﹝﹖﹞一疏數千言﹐侃侃論列。許鼎臣爲考功﹐亦仿此意﹔撫晉時﹐終日焉�殺賊﹐多俘剿功。徐紹吉网羅三案﹐勒成「要典」﹐分別諸臣功罪最著。至於徐大化﹑徐揚先﹑章光嶽﹑嶽駿聲﹑範濟世﹑徐卿伯以至憲臣疏所未及尙有楊所修﹑劉廷宣﹑姜應麟﹑陸澄源﹑王紹徽﹑徐北魁﹑喬應甲﹐總皆獨立不懼﹐不傍門戶臣也。而章光嶽淸修勁骨﹐尢稱表表﹔楊所修正色昌言﹐罷官居家﹐罵賊遇害。臣竊有進焉者﹐前爭國本與辧慈孝者﹐豈非同忠於光廟﹖而何以袒分左右﹖惑也。前罪王安與後罪魏忠賢者﹐豈非惡惡同污﹖而何以仇若敵國﹖又惑也。王徳完持國本之論﹐於廷杖之下大呼「中宮安﹐則皇長子安﹔皇長子安﹐則天下安」﹗倘身後之卹典未備﹐可無念其人乎﹗輔臣韓礦以顧命親見﹐折禮卿經年臆說﹔宣付其疏﹐是非遂定。後來定「逆案」𨿽非﹐然前疏所關不少﹔今「實錄」未采﹐可廢其言乎﹖憲臣爲諸臣發憤﹐或未暇及此﹔故臣等敢平心貼出﹐補此一段公案也』。時全予者﹐廷元﹑純如﹑維華﹑徳完﹑克纘﹑永光﹑所修﹑光嶽﹑紹吉﹑景濂﹔準贈蔭﹑祭葬者﹐大化﹑濟世﹔贈官﹑祭葬者﹐揚先﹑廷宣﹑鼎臣﹑駿聲﹑卿伯﹑應麟﹔復原官者﹐紹徽﹑兆魁﹑應甲﹑澄源﹕共二十二人。廷元﹑所修﹑紹徽﹑北魁﹑紹吉﹑維華﹑純如﹑濟世﹑駿聲﹑大化﹑應甲皆案中「爲民」﹐而景濂﹑楊漣則「閒住」也。惟賈繼春列維垣疏內獨不及﹐或以其翻復﹔而應甲撫秦貪﹐又不列原疏。人以爲濫。

左夢庚兵破建徳縣。

升廣西按察使葉重華太常寺少卿﹑廣西僉事林銘鼎光祿寺少卿。

加誠意伯劉孔昭太傅。

命禦史夏繼虞巡按應﹑安。

繼虞先令懷寧﹐阮大鋮所■﹝目匿﹞也﹔故用之。後降北﹐爲安慶道僉事。

戊午﹐實授梁云構兵部右侍郎﹐起升原任陜西巡撫李喬兵部添設右侍郎﹐起原任光祿寺少卿周宗文原官。

喬﹐先撫陜西﹔以按臣糾﹐戍。

命江督袁繼咸以訊王之明「實錄」昭布中外。

初﹐繼咸以太子一案見疑左良玉﹐恐召大釁﹔乃疏言﹕『太子眞僞﹐非臣能懸揣。眞則望行良玉言﹔僞則不妨從容審處﹐多召東宮舊臣識認﹐以解中外惑』。疏未達﹐而良玉已反。至是方達﹐故卽命繼咸昭布﹔蓋疑之也。時督臣何騰蛟亦同時言之﹐然無深求者。

左夢庚兵破彭縣﹐沿途殺掠甚眾﹔舟楫連二百里。

命提童氏隨役解京復質。

初﹐傳致童氏者爲庶吉士吳爾勛。至是﹐命提訊﹔因效用督輔可法軍前爲請﹐得免。襄衛伯應俊隨上藩邸亦疏童氏皇嗣絕影響﹝﹖﹞﹐然外疑愈甚。初﹐閣臣士英聞童氏至﹐曾擬疏欲上﹔言『皇上元良未定﹐姦黨宗藩尙懷覬覦。若果眞﹐當迎童氏歸宮﹔密令河南撫﹑按設法迎致皇子﹐以消姦宄。若謂童﹝氏﹞流離失散﹐不便母儀天下﹐則當置之別宮﹐撫育皇子。昔漢髙祖開基﹐英主也﹔呂后爲項羽所獲﹐置軍中者數年。唐徳宗母爲亂兵所掠﹐終身訪求不得。宋髙宗母韋氏﹑後邢氏皆爲金擄﹐韋氏終迎歸﹐邢氏亦遙加後號。古帝王遭時不造﹐如此等事多矣。況童氏寄居民家﹐何嫌也』﹗疏成﹐以從龍諸臣皆云「詐僞」﹐且潛邸宮人無生子者﹔遂止。至是﹐復刊其疏欲自信﹔人終不信也。

己未﹐升光祿寺卿祁逢吉戶部右侍郎兼都察院右僉都禦史﹐總督倉場。

逢吉素與周鑣隙﹐逢人肆詈﹐故得遷﹔又說兵科王士鑅糾史可法﹑郭維經﹑韓贊周等﹐或沮之﹐乃止。贊周識大體﹐𨿽司禮首員﹐然以從龍屈尙忠等橫﹐持之不得﹔移病而已。

左夢庚兵破東流縣。

加湖廣巡撫王驥兵部右侍郎。

時甫離京師也。

沒守制太僕少卿張如蕙銀充餉。

如蕙聞左良玉內犯﹐倉皇出都﹐資裝甚盛。守門內臣發現珠璣燦目﹐羣攘之﹐立罄﹔僅以銀七千兩聞。各衙門原解印封尙在﹐然以秉憲潁州與閣臣士英兵事﹝﹖﹞﹐故僅沒銀充餉而已。於是內臣以宦橐爲奇貨﹐日肆搜求矣。戶科張利民疏糾如蕙﹔報聞。

命兵部尙書阮大鋮會同黃得功堵剿左孽。

時督輔可法亦集兵策應﹔未幾﹐渡江﹐將抵京師。會傳上游事訛﹐可法母畱京師﹐咫尺不得見。說者謂士英首輔自命﹐恐可法至﹐恥遜班行也。

命毖門禁。

庚申﹐準張國材襲封安鄕伯。

棄光時亨﹑周鍾﹑武愫於市。

先數日﹐禦史張孫振鞫時亨與鍾﹐命笞之。時亨等曰﹕『殺則殺﹐可辱耶』﹖孫振大罵﹐重杖三十。����因左良玉叛﹐人心洶憤﹔忽傳聖諭﹕『光時亨因李明睿不同聲气﹐力阻南遷﹔周鍾以詞臣降賊﹐仍敢無禮於先帝。武愫受賊僞命﹐爲賊任事﹐牌示有據。著卽照原議會決。其餘擬斬的﹐發雲南金齒﹔擬絞的﹐發廣西地方充軍﹕各終身。軍罪以下爲民﹐永不敍用。有蒙矓薦用者﹐以本犯原擬之罪罪之』。三人遂駢誅﹐後北兵入南都﹐孫振亦迎降﹔行過市﹐市人語之曰﹕『若非前訊周鍾等掩面號呼爲「逆賊」。詈不已而秩者耶﹖今亦作此面孔﹐何也』﹖孫振無以應。

賜周鑣﹑雷演祚自盡。

旨言其結黨亂政﹐謀引兵別圖擁戴故也。先是﹐左良玉內犯﹐疏言﹕『臣提師在途﹐恐百萬之眾發而難收﹐震驚宮闈﹔且聲逆賊馬士英罪狀﹐正告陛下。自先帝之變﹐士英利災擅權﹐事事爲難。「逆案」先帝手定﹐士英首翻之﹔「要典」先帝手焚﹐士英復修之﹕罪一。越其傑以貪罪遣戍﹐不一年立升部堂﹔張孫振以髒污絞犯﹐不數月夤緣僕少﹔袁弘勛與張道浚同詔獄論罪﹐借起廢起復原官。他如楊文驄﹑劉泌﹑王燧﹑黃鼎等叛逆﹐皆用之當路﹕罪二。己爲首輔﹐用腹心阮大鋮爲添注尙書﹔又募死士伏皇城﹐詭名「禁軍」﹐動曰「廢立由我」﹕罪三。陛下卽位初﹐恭儉上明﹔士英百計誑惑﹐進優童﹑艷女﹐傷非盛徳﹕罪四。引用大鋮﹐睚眥殺人﹔如雷演祚﹑周鑣等﹐煆煉周內﹐株連蔓引。尢其甚者﹐借「三案」爲題﹐將平生不快意之人一网打淨﹔令天下士民﹐重足解體﹕罪五。目今皇太子至﹐授受分明。士英﹑大鋮一手拏定﹐抹殺的認之方拱幹﹐而信朋謀之劉正宗﹔忍以十七年嗣君﹐付諸幽囚。凡有血气﹐皆欲寸磔士英﹑大鋮等﹐以謝先帝﹗此非臣私言﹔諸將士言﹐亦天下忠臣義士﹑愚夫愚婦之公言也。伏乞立肆市朝﹐傳首抒憤』。士英等大恐﹐故兩人及禍﹔臨命時﹐特書「先帝遺臣」四字於腹﹐乃自盡。初﹐少詹吳偉業已奉差行﹐與戎政尙﹝書﹞阮大鋮別﹔大鋮曰﹕『上仁柔主﹐一切生殺予奪﹐惟予與數公爲政。再﹐歸語聲气諸君﹕猿鶴夢穩﹐定不起同文之獄也』。又曰﹕『周鍾﹑光時亨自有公論﹐周鑣無死法﹔惟雷演祚當正大法耳』。又禦史張孫振以必殺時亨﹑鍾爲志﹐曾言之刑科都錢增﹐兼及於鑣﹔增訝曰﹕『鑣﹐非從逆者』。孫振曰﹕『當以「門戶」誅』﹗增心不平﹐故以乞差行。朝行﹐而數人暮及。

命督輔可法督李本身扼盱眙﹐進守徐州﹔劉良佐駐臨﹑淮﹐守壽州﹐以防北﹔黃得功渡江防剿。

旨云﹕『上游急﹐則赴上游﹔北急﹐則禦北』。亦岌岌矣。

辛酉﹐命黃得功督駐兵於荻港﹑舊縣﹑三山﹐俟有警再進。

時左兵連破郡邑﹐猶無確報﹕或言左﹐或言牟文綬兵假充左兵搶掠。適禦史黃耳鼎僕自武昌至﹐謬云良玉坐鎭如故。士英悅﹐請假祝生辰﹔或嘆曰﹕『若此聞先一日﹐光時亨不死矣』﹗蓋以爲信然也。

命新赦梁兆陽赴靖南侯黃得功軍前﹐白衣自效。

得功請之也﹔新旨不復問矣。

癸亥﹐進封郡王韋澄爲襄王﹐封潘氏爲王妃。

升刑科左楊兆升戶科都給事中。

兆升﹐崇禎時爲南禮科。因南垣�北垣後﹐合糾吏部左侍郎張捷薦「逆案」﹐獨兆升不從﹐故察。至是﹐捷決意予環﹔𨿽吏科都張希夏抄參﹐罔卹也。不月餘﹐遂擢今官。後以請緩剃髮﹐爲北來知府宗灝立捶死。

攺兵部主事李毓新試兵科給事中﹐仍管職方司事。

甲子﹐準原任總督楊鶚以原官畱駐常徳開屯﹐並聯絡土司。

擇於﹝十﹞五日選中宮。禮部尙書錢謙益請並選東﹑西二宮。命候旨。

乙丑﹐準原任推官周之夔﹝�﹞原官﹐仍候考選。

之夔﹐先爲蘇州推官﹔以太倉漕糧與同年庶吉士張溥﹑原任臨川知縣張采左﹐引目疾歸裏。巡按福建陸淸原糾其不法﹐列款甚多。之夔疏言淸原本吳昌時社黨﹐爲溥等修隙﹐故陷己。內云﹕『祖宗三朝﹐孝慈仁聖﹔尙敢造本無之事﹐上謗宮闈。我皇上天與人歸﹐大統攸集﹔尙敢懷二心﹑持異議﹐謀危社稷。黨人手段若此﹐況區區微臣哉』﹗時禦史張孫振﹐淸原房師也﹔欲言淸原之糾非是﹐故之夔勝。

赦「逆案」戍犯李承祚罪﹐準還京。

從禮部尙書錢謙益請也。

左夢庚兵破安慶。

時傳黃澍從亂﹐巡撫張亮被執﹐城中殺掠甚眾﹔閣臣士英方擎觴﹐忽聞問﹐卮墮地。

命刑部速刊王之明情詞﹐付賫謚詔使臣逐郡宣布。——從禦史張兆熊言也。

丙寅﹐南安侯兪通源裔國勛請還祖爵。命吏部奏核。

國源父子﹑弟兄俱以功勛﹐且殉節﹔量予恩﹐非濫。惜國亡﹐不果。

復原任爲民吏部侍郎林棟隆原官。

棟隆坐故輔薛國觀累﹐爲民。

命欽遣及赴任各官俱請旨驗放商賈小民不禁。

命兵部尙書阮大鋮﹑應安總督朱大典等巡抵河口﹐相機扼剿。

廣昌伯劉良佐入衛。

戊辰﹐詔責江楚總督袁繼咸。

時繼咸疏言左良玉稱兵﹐堵止不得。故「責以身爲大臣﹐兼擁重兵﹔何云不得」﹗

北兵分道南下﹐總兵李成棟棄城走﹔督輔可法請召對﹐命已之。

時北兵已迫﹐或言北﹑或言許定國薙發假充北兵﹔中外猶泄泄也。巡按何綸疏正文體﹐閣票云﹕『鬼語四六﹐不雅不奇﹐一味��糊語』。

命移王於湖州。

時以輔臣﹑總憲皆湖郡人﹔絕窺伺也。

命移周﹑魯二藩於江西﹑廣東﹐擇郡安頓。又召惠王並桂王子安仁﹑永明二郡王赴近畿居住。

初﹐諸臣日憂潞王睥睨﹐且以東林不忘擁戴﹐借題�剪。惟工科都李淸曰﹕『但移惠﹑桂二藩於近畿﹐以待皇子之生。若其未生﹐有親藩在﹔彼疏藩耳﹐何睥睨﹑亦何擁戴』﹗時皆然之。至是﹐乃行其言。會國亡﹐不果。

新升廣西總兵黃斌卿連破叛兵於灰河﹑大同等處﹐以捷聞。

斌卿新命離九江﹐忽聞左兵叛﹐以旋舟追上��五�����等鼓以忠義﹐厚犒之。自初一至初五﹐連戰皆捷﹔前後焚舟百餘﹐溺死千餘人。並獲其奏檄書牘甚眾﹔內貽禮部尙書錢謙益一牘﹐有「廢置」語。斌卿初欲奏聞﹐恐爲諸人禍﹐乃止。遂具疏報捷﹐揚舟赴廣西。

蔭總兵劉洪起一子錦衣衛百戶。

庚午﹐撤總督田仰回﹐以王永吉爲總督兼河道﹐巡撫淮安﹑鳳﹑廬等處﹔以鹽法都禦史錢繼登兼巡撫揚州。

仰﹐後降北。

加禦史鄭昆貞尙寶司少卿仍舊。

復已故爲民左庶子丁進原官。

進險躁﹐以南闈累。

送原任河南巡按陳潛夫於法司。

潛夫以京城破﹐歸裏。後北兵破紹興﹐潛夫沈妻﹑妾於河﹐投水死。

復已故行人韓敬修撰。

辛未﹐加兵部主事黃國琦試兵科給事中。

起升尙寶少卿範鳳翼光祿寺少卿。

贈工部尙書張輔之太傅﹐蔭子。

左夢庚兵攻池州﹐拒卻之。

初﹐夢庚擅總�任﹐佯語江督袁繼咸曰﹕『先父不幸亡﹐今至池州候旨』。繼咸曰﹕『如此尙可爲﹗抵池﹐庶亦得朝命』。密以疏聞﹐道梗不得達。諸兵將果復攻池﹐池郡以拒。

晉黃鼎宮銜一級。

壬申﹐詔�左良玉逆狀﹐罪止大憝﹐脇從罔治。

吏部尙書張捷等請之也。疏並及袁繼咸﹐指爲同謀。時同鄕太僕少卿萬元吉亦密語禦史喬可聘曰﹕『有之』﹔一時無以辧也。

贈原任南贛巡撫洪瞻祖兵部尙書﹐蔭子。

癸酉﹐上召對羣臣。

時南北交急。大理少卿姚思孝﹑禦史喬可聘﹑成友謙﹐皆楊人也﹔奏「左良玉緩﹐北尢急﹔乞無撤江北兵馬﹐固守淮﹑揚﹐控扼潁﹑壽」。上曰﹕『劉良佐兵﹐還畱江北防守』。士英侍上禦前﹐戰手詈曰﹕『爾輩東林﹐猶借口防江﹐欲縱左逆入犯耶﹗若敵至﹐猶可議款。若左逆至﹐則若輩髙官﹐我君臣獨死耳﹗臣已調良佐兵至江南矣﹐寧死敵﹑無死逆』﹗舉朝皆失色﹐有「賈似道棄淮﹑揚」之誚。時上𨿽憂形於色﹐猶顧友謙曰﹕『若成某耶』﹗蓋往者播徙時﹐曾餉上於危也。

命罰六科都給事中俸。

時九卿﹑十三道合糾左良玉公疏已上﹐兩得旨﹔惟六垣疏未上。吏科都吳希哲初大言曰﹕『今日所重不在楚﹐宜出公疏糾揆地﹔並請固守江﹑淮』。然逡巡未敢也。已以防江公疏上﹔有旨責六垣無疏討良玉﹐故罰之。

予原任禮部尙書吳山蔭﹐仍與謚。

準禮部左侍郎管紹寧回籍。

紹寧始失部印﹐繼連爲同裏主事賀儒修所攻﹔故去。後爲北常州知府宗灝所殺。

總兵鄭鴻達奏破亂兵於江中﹐獲馬千匹﹑舡二百餘只。

時許定國以北兵至﹐髙傑妻邢氏率子以兵三千走泰州﹐餘兵於十四日盡焚瓜洲營﹐趨鎭江﹐殺放所掠者而更掠﹔鴻逵梟其先渡者十七人。髙兵盡以糧艘載輜重﹑婦女南向﹐鴻逵復拒之﹔炮沈其舟者半﹐半東下入海。

北兵入瓜洲。

髙傑兵潰﹐民方返故居﹔忽北至﹐遂入城——揚南北皆敵矣。

甲戌﹐命驅江北岸及濠河官民船﹑儀眞鹽艘於南。

命靖南侯黃得功移家鎭太平﹐一意辦賊。

進靖南侯黃得功左柱國﹐蔭一子世錦衣衛指揮僉事﹐賞銀﹑幣。

得功奏﹕大破左兵於銅陵﹐解其圍故也。時左夢庚部將李國英縱兵打糧﹐與官兵格鬥﹐夢庚兵多傷﹔遂以大捷聞。諸將憒憒﹐將合力趨蕪﹑采﹔袁繼咸曰﹕『如此是終欲爲亂也』﹗而斥黃澍等誤國。貽諸將札﹐譬以大義﹔不聽﹐則赴江流死。中有惠登相者﹐系繼咸撫鄖時招安﹔是其言﹐諸鎭將乃議還師。閱日﹐朝使至﹐方知北兵已陷泗﹐逼儀﹑揚矣。

命總督王永吉救揚州。

乙亥﹐起原任廣東左布政姜一洪太僕寺卿﹐湖廣按察使惲厥初﹑福建左布政胡爾慥俱光祿寺卿﹐浙江按察使王夢錫太僕寺少卿﹐各添注同禮部尙書錢謙益。

北兵破揚州﹐知府任民育死之。甘肅�練總兵劉肇基逆戰﹐及原任兵部侍郎張伯鯨俱遇害。

揚城頗堅﹐督輔可法在焉﹔北兵從西北隅以大炮擊破﹐遂入城﹐死者甚眾。肇基抗敵﹐力殺數人﹐無繼者﹔遂見殺。可法或云見執﹐叩之不應﹐見殺﹔或云不知所之。民育衣冠坐堂上﹐兵至不屈﹐碎其屍。伯鯨誓守危城不出﹐遇害。

升禦史劉光斗大理寺右寺丞。

後降北﹐復爲行人司司副。

丙子﹐畱任�巡鹽禦史李挺於浙江﹐命都察院無得推缺。

旨言﹕李挺任內欠課銀二十餘萬﹐不許離任﹔實庇之也。

丁丑﹐命諸將有縮朒起竄﹑一舸窺江者﹐不論兵﹑賊﹐立行掃除。

錫襄衛伯常應俊﹑內臣髙尙義宴﹐出師。

戊寅﹐升浙江水利道李白春光祿寺寺丞。

追贈故兵部尙書於謙臨安伯。

時於之英以夤緣﹐幾冒伯爵﹔禦史喬可聘等以非謙系﹐無畫題者﹐遂止。追封議。初﹐浙有三大功臣﹐劉基誠意伯﹑王守仁新建伯﹔至是﹐謙復贈伯。

升禦史霍達都察院右僉都禦史﹐巡撫常﹑鎭等處。

達後降北﹐仍爲禦史。

命內臣盧九徳救揚州﹐總督王永吉﹑鎭臣劉良佐﹑劉澤淸等合兵援揚。

揚州已破三日矣。永吉後降北﹐爲大理寺卿。

己卯﹐升尙寶司少卿王鼎鎭應天府府丞。

兵科右吳適疏列維揚戰守機宜。報聞。

遣保國公朱國弼祀孝陵。

以忌辰也。從此輟祀矣﹐嗚呼﹗

革兵科左吳適職﹐命錦衣衛監候。

適言﹕『頃聞建徳﹑東流失守﹐是賊﹑是兵﹑是爲誰氏兵﹐未有確據也。近接塘報﹐云荊鎭牟文綬兵﹔又云銅陵西關之焚掠﹑南陵城外之圖劫﹐是方國安兵。文綬驟膺大帥﹐沿途觀望﹔苟復縱掠﹐尢屬非法﹗國安受國厚恩﹐無馳剿﹑有焚掠﹐是拒虎進狼也。乞敕監軍按臣確察是否。兩鎭兵馬再若違延﹐懲以失誤軍機律』。疏奏﹐閣臣士英以不糾良玉而糾文綬﹑國安﹐擬旨切責之。至是﹐輔臣奕琛劾適黨叛﹐遂下獄。次日﹐禦史張孫振復補糾﹐言『適爲東林衣缽﹑復社渠魁﹐又文震孟﹑姚希孟的派。宜立正兩觀之誅』。皆阿輔臣意也。初﹐張希夏爲吏科時﹐移適代守吏科﹔如楊兆升﹑戴英等不宜以察處賜環﹐「逆案」陳爾翼不宜以薦崔呈秀爲本兵錄用﹐皆希夏命題而適擬稿﹔然希夏不認也﹐故眾怨皆積於適﹗其胎禍以此。又適爲浙江刑官時﹐與陳子龍等會訊蔡奕琛一案﹐按臣左光先題覆﹐得嚴旨「永戍」﹔故銜恨光先﹑適爲最云。

庚辰﹐贈操江都禦史唐際盛兵部右侍郎﹐蔭子。

升常鎭副使馬鳴霆尙寶少卿。

加錦衣衛馮可宗左都督﹐進宮銜一級。

辛巳﹐升鴻臚卿徐一範光祿寺卿。

後降北﹐仍爲禮部郎中。

加贈故戶部尙書畢懋康右都禦史。

命戶部右侍郎申紹芳督催江南錢糧。

偏安排日事迹卷十三

五月壬午朔﹐升原任吏部郎中李彬都察院右僉都禦史﹐巡撫河南。

升兵部郎中楊文驄都察院右僉部禦史﹐巡撫蘇﹑松等處。

�上江再捷﹐進封靖南侯黃得功爲靖國公。

升禦史徐復陽太僕寺少卿。

丁亥﹐北兵自瓜渚薄鎭江﹐總兵鄭鴻逵力禦之。

越二日﹐報鴻逵據京口﹐與北兵水戰大捷﹔戎政頒賞有差。

加總兵劉肇基二級﹐蔭子錦衣衛千戶。

庚寅﹐﹝�﹞兵潛師渡江﹐我師潰﹔鄭鴻逵﹑楊文驄遁。

江上相持者三日﹔會是日大霧﹐北兵乘霧自七里港渡﹐霧�見有兵駐江上﹐未知何兵。及飛矢如蝗﹐羣驚曰﹕『北兵至矣』﹗步兵倉皇列陣甘露寺前﹐北兵以騎突之﹐悉潰走。閩﹑浙步兵焚掠至丹陽入浙﹐鴻逵等以舟師入海。

辛卯﹐車駕夜狩太平府﹔依靖國公黃得功也。

初﹐北兵南侵﹐保國公朱國弼等屏人密奏﹔上慨然曰﹕『太祖陵寢在此﹐走安往﹗惟死守耳』。至是早﹐北兵渡江信至﹐中外大震。上﹐薄暮開通濟門﹐倉皇出狩﹔百官猶不知﹐但夜聞甲馬聲。次早﹐猶有入朝者﹔見內臣紛紛四竄﹐始知駕已出宮。先是﹐四月中督輔可法屢疏告急﹐士英惟票旨「下部」﹔故金陵寂然。及揚州破﹐大江中無一舟渡﹐南北聲絕。遲至二十九日﹐兵部始得報﹔民間猶未知也。朝廷方恃長江天險﹐轉官﹑予蔭﹐若無事然。兵科吳適曾詣兵部商防江大計﹐職方王期升答言﹕『長江之險﹐北兵決難飛渡﹔何足深憂』﹗適向同官嘆息而已。至是﹐城守無備﹐一朝狼狽﹐通國恨之。時士英見事迫﹐深恨阮大鋮﹑張孫振誤己﹔孫振往見﹐叱不納。然無及矣。

壬辰﹐馬士英出奔﹔亂民擁立王之明於京師。

上之出奔﹐士英猶不知。惟戎政侍卽李希沅先知﹐遂行﹔士英猶後之也。凡攜家者﹐皆瞻顧不能行。初﹐之明屢訊﹐百官皆知僞﹔然民間猶嘖嘖眞也。至是﹐二﹑三劣衿爲首﹐率亂民擁立之﹐禦殿三日。又羣往趙之龍寓﹐邀百官入朝﹔之龍手斬爲百﹝姓﹞劣﹝衿﹞三人﹐乃退。執之明﹐系。廣昌伯劉良佐無拒北意﹐惟南門外縱兵焚掠。百姓恐攻城﹐徹夜驚呼﹔乃議推保國公朱國弼爲畱守官。之龍密遣使渡江﹐啟迎北兵﹔時諸臣猶不知﹐集議禮部尙書錢謙益所。謙益太息曰﹕『事至此﹐惟有作小朝廷求活耳』﹗擬啟稿送之龍﹐之龍置不用。內庫銀﹑絹﹑米﹑豆﹑服玩﹑弓刀之屬﹐皆被劫罄。擄馬士英及羣黨家﹐又令力剿士英標下用兵幾盡。初﹐輔臣王鐸靑衣謀遁﹐識者指罵曰﹕『若膺太子﹐辜先帝恩』﹗羣捶之﹐須髮盡禿。搜至之龍處﹐洶洶欲撲殺﹔之龍伴下之獄﹐故免。室內所蓄書畫極多﹐與貲俱盡矣。張孫振懼及禍﹐極詈士英黨翼身﹐免﹔人皆笑之。

甲午﹐北兵至大教場﹐紮營城外﹔文武官俱迎降﹐吏部尙書張捷﹑刑部尙書髙倬﹑左副都禦史楊維垣﹑禮部主事黃端伯﹑戶部主事吳嘉胤﹑中書龔廷祥皆死之。

是日﹐劉良佐兵方肆掠城外﹐望北兵至﹐倒戈降﹔將伏不敢動。文臣錢謙益﹑梁云構﹑張孫振﹑劉光斗﹑宗灝等五人——武臣趙之龍先迎﹐後皆續往。時兵部侍郎李喬﹑大理少卿姚思孝已薙發爲僧﹐之龍亦勒之出﹐同謁。王賜食飲﹐席地噉。之龍﹐靖難功臣趙彜後﹔至是﹐首啟門降。誠意伯劉孔昭獨率麾下兵﹐先斬關出走。豫王勒各官具花名手本畫卯﹐不到者搜捕﹐咸加皮鞭﹔點名者﹐兩大學士王鐸﹑蔡奕琛也。惟維垣先命二妾投井﹐一妾從之﹔一妾不從狂奔﹐命追執之﹐亦沈井。正衣冠﹐自縊。端伯安坐私寓﹐不報名﹔兵至�﹐執其妾而捶之。端伯傲然不視﹔曰﹕『殺卽殺﹐誓不投謁』﹗被殺。嘉胤先奉差出都﹐聞北兵渡江﹐復回車寓城外僧寺﹔上書求復明社稷﹐屢請不達。及書上﹐命二僕攜冠帶至南門外方文正公祠前﹐整冠四拜﹐縊於樹。一僕欲解救之﹐一僕曰﹕『不如令主人盡節』﹗遂死。廷祥遺書與子﹐誓不事二君﹐又引馬世奇﹑劉理順兩師死節自勵﹐諄諄以老母爲念﹐言不及私﹔遂投武定橋下死。捷﹐初聞變﹐擬積薪自焚﹔已不遂﹐復走縊雞鳴寺。倬﹐以北豫王將入京﹐左右侍郎約倬出迎﹐不從﹔縊於寓。徽州監生吳可箕題詩明志﹐亦自縊。某鴻臚不繳印﹐爲蒼頭所見﹐殺。一丐者題詩雞鳴寺﹐自縊死。

戊戌﹐北兵進守皇城。

豫王先遣兵千餘﹐命禮部尙書錢謙益等統之搜宮﹔方入坐定﹐卽問「崇禎太子安在」﹖乃出王之明於獄﹐與並坐﹔指諸臣曰﹕『此眞太子也』﹗已見內外俱定﹐乃屏不召。時謂之明之南﹐乃北廷所遣﹔以攪惑臣民也。

北兵奄至太平府﹐靖國公黃得功﹑總兵翁之琪戰敗﹐死之﹔上遂入北營。

初﹐豫王至城外﹐卽馳遣騎兵數千往蕪湖襲駕﹔無一人知者。時上已至太平﹐猶寂然。朱大典﹑阮大鋮入見舟中﹐俱入閣。得功見上﹐誓力戰報。未幾﹐得功兵四出掠民家。北兵突至﹐得﹝功﹞倉皇出戰﹔初中一矢﹐猶不退﹔繼矢貫其喉﹐知不濟﹐自刎死。副總兵翁之琪﹐亦投江死。中軍田雄入上舟﹐上降北﹔馬士英先期奉皇太后走浙矣。上至南京城外﹐諸降臣頓首豫王前﹐求無死﹐且求往見。豫王曰﹕『惟弗行君臣禮﹐可矣』﹗時上戴僧帽﹑著藍布褲﹔馬﹝﹖﹞。尋入城﹐諸臣往見﹐一揖一叩首。上對諸臣泣﹐眾皆泣。尋北狩。

左夢庚挾江督袁繼鹹叛﹐降北。

初﹐馬士英以封爵啖諸鎭﹐購黃澍﹔諸鎭益不平﹐陰畫計降北。繼咸孤舟﹐因叢棘中命人語鄧林奇等﹕『不可爲此不忠事』﹗林奇與汪碩畫﹑李士元移舟避皖湖中﹐陰遣人迎繼咸。時逆弁郝效忠方與惠登相合營﹐佯以登相意﹐遣使迎繼咸赴其軍﹐去入江省爲後圖。繼咸信之﹐乘風往。將及湖口﹐夢庚遣悍弁李致和挾舟行甚速﹔距九江三十里﹐則北兵營在。繼咸見八王子﹐不肯屈﹔曰﹕『某國重臣﹐受累朝厚恩﹔豈肯事二姓』﹗乃拘以北﹔職方李猶龍以署皖鉞行﹑黃澍以署潯道行矣。繼咸後至燕﹐以不屈遇害。

偏安排日事迹卷十四

六月﹐劉光斗鼒﹑黃家以北兵撫命至江南﹐巡撫楊文驄遁。

是時蘇﹑松等處各邑多起義者﹐文驄剿兵入蘇﹐擒家鼒斬之。尋見北兵大至﹐仍遁入海。

原任滸墅關員外程良孺被殺。

良孺﹐右春坊正揆父也。南京破﹐未解任﹔先薙發降﹐以原官管關。時士民方以起義爲名﹐良孺遂被殺。

長洲諸生顧性之儒服投泮水死。

甲子﹐﹝�﹞兵至杭州﹐潞王及巡撫張秉貞以皇太后迎降﹔錢塘知縣顧咸建被執﹐死之。

馬士英挾皇太后渡獨松關﹐沿途肆淫掠。至廣徳州﹐州人拒之﹔攻入城﹐知州趙景和被殺﹐死者甚眾。杭州民聞之懼﹐按﹑撫等先遣官往迎﹐以駐兵城外請﹔士英至﹐寓臨湖小瀛洲。五月二十八日﹐皇太后駕至﹐以城��兵府爲行宮﹔羣臣及潞王往朝﹐入見儀衛蕭條﹐疑爲士英母所假。薄暮﹐城中置寧﹑太平二坊民競以炮竹投樓外﹔士英方宴﹐驚走﹐以二樓船艤湖心亭。至曉入朝﹐用精甲百許自衛請。

太后出﹐服赭﹐一紫衣女官侍﹔令官吏士民皆入見。朝罷傳旨﹐乃用在籍諸臣﹐獨不及劉宗周﹑章正宸。時江北巡按彭遇颽適奔杭﹐命以僉都禦史募兵兩浙﹐錢糧憑取用﹔皆士英意也。翼日﹐宗周與熊汝霖入朝﹔汝霖見士英﹐詰「聖駕安在﹖輒來此」﹗士英無以應﹔然猶盼上江捷。不數日﹐阮大鋮﹑朱大典﹑方國安俱倉皇到﹐則﹝�﹞得功兵敗死。以次日請潞上監國﹐不受﹔太后召﹐泣拜﹐終不受。惟迎太后入府﹐從張秉貞﹑陳洪範等計迎款而已。楚藩一鎭國將軍慟哭﹐解衣冠投地去。時楊文驄﹑鄭鴻逵亦自海入錢塘﹐請王入��﹐終不許。至十三午﹐北兵突至﹐士英等方與撫﹑按飲﹔�急渡錢塘﹐按臣何綸﹑撫臣李挺亦行。惟撫臣張秉貞縋城入﹐偕王出迎貝勒﹔錢塘知縣顧咸建亦佯迎﹐旋遁。執至﹐迫之降﹐不從﹔見殺﹐懸其頭城上——方暑﹐蠅無集者。越月餘﹐貝勒挾太后﹑潞王等北去。洪範與北通﹐許割地﹑封王﹔故王爲所欺而降也。初﹐上旣失國﹐咸恨不立潞王。時太常少卿張希夏奉敕獎王﹐獨語太常寺丞李淸曰﹕『中人耳﹔未見彼善於此﹗王居杭時﹐常命內官下郡邑廣求古玩﹔又指甲可長六﹑七寸﹐以竹筒護之﹕其爲人可知矣』﹗大理寺少卿沈胤培常曰﹕『使王立而錢謙益相﹐其敗壞與馬士英何異』﹗初﹐孝廟於天啟七年卽位﹐一日﹐召諸閣臣入內殿﹐密諭云﹕『今日有一異事﹕淸晨﹐某內官來報﹐說某殿柱上置一黃袱﹔取視﹐內一紙云「天啟六﹑崇禎一﹐還有福王二十七」。此妖言也﹐合根究』。閣臣揭請焚之﹐乃允。時來宗道爲閣臣﹐揭現存家﹔所云「崇頓一﹑福王二十七」者﹐以十七移置崇禎名下﹐則福王正得二也。王自崇禎十七年登位﹐至弘光元年滅﹔凡二年。興亡之兆﹐蓋有數云。

閏六月﹐﹝�﹞攝政殺明使臣兵部侍郎左懋第及其同行五人。

初﹐懋第抵燕﹐議見攝政禮。總兵陳洪範等皆言「欲全國以全身﹐非屈膝不可」﹗獨兵部司務陳用極毅然曰﹕『我輩千秋气節﹐皆系於此。彼建屈膝之言者﹐皆中�也』。時懋第亦以敕書內「不屈膝﹐卽爲不辱命」一語故﹐持初議甚堅。及追回攺館大醫院﹐懋第題其院門曰「生爲大明忠臣﹐死爲大明忠鬼」。至是﹐聞南都已陷﹐懋第等皆泣﹐盡哀﹔然攝政亦無意殺之也。會中軍艾大選先薙發﹐叩勸懋第早降﹔懋第怒﹐勒殺之。其同謀監餉傅浚懼﹐告懋第勾引齊寇﹐謀危社稷。攝政遣兵入院﹐勒諸人剃頭降﹔懋第大呼曰﹕『我頭可斷﹐發不可落』﹗時用極與遊擊王一斌﹑都司張良佐﹑王廷佐﹑守備劉統皆不屈﹐遂執下刑部﹐重煉三匝。旋移水獄﹐七日不飲食﹔逼降﹐不應。執見攝政﹐懋第仍服母喪﹐偕用極長揖﹐南面坐。攝政﹝�﹞懋第以僞立福王及勾引齊寇狀﹔懋第曰﹕『我先皇痛罹大變﹐以親以序﹐當立福王﹔何言僞立﹗山東豪傑皆忠義有爲﹐前就見我時﹐亦勉以大義﹔亦�土■﹝寇﹐女代攴﹞』﹗旣又歷數攝政不郊迎使臣﹑不以龍亭出接禦書罪。又言﹕艾大選薙發勸降﹐應誅。曰﹕『我血性男子﹐到此有死而已』﹗攝政指用極曰﹕『爾何人﹖亦不跪』﹗用極曰﹕『我兵部也。三尺童子﹐皆知節義﹔況我大明人耶』﹗攝政命捶其頰﹐用極噀血呼曰﹕『士可殺﹐不可恥辱』﹗攝政復從容曰﹕『汝等不怕死﹐信忠臣也。然降﹐當不失富貴』﹗懋第曰﹕『薙發﹐不如斷頭』﹗攝政命左右拽出﹐復遣降臣勸曰﹕『先生懼乎』﹖曰﹕『無問我懼不懼﹐且問若輩羞不羞』﹖至順城﹐又遣滿官以封王啖之。懋第曰﹕『我寧爲大明鬼耳』﹗將刑﹐顧謂五人云何﹖一斌等皆曰﹕『願從死』﹗懋第曰﹕『但恐有悔』﹗用極曰﹕『求仁得仁﹐又何怨』﹗懋第南向﹐叩首泣曰﹕『臣心畢矣』﹗遂彼殺﹐五人皆爭就死。忽沙風四起﹐屋瓦皆飛﹐捲布棚於雲際。觀者近萬人﹐皆爲流涕。

七月﹐唐王稱號於福州﹐攺元「隆武」﹔遙上王尊號曰「聖安皇帝」。

明年五月﹐王遇害於燕京﹔潞王等數十人俱見殺﹐王之明亦伴死。

上燕居深宮﹐每徘徊詫嘆﹔謂「諸臣無肯爲我用者」﹗於聲色﹐罕近也。然讀書少﹐章奏未能親裁﹐故內閫﹑外壬相倚爲姦﹐皆歸過於上。如端陽捕蝦蟆﹐此宮中舊例﹔而加以穢言。且謂孌童季女﹐死者接踵﹔內外喧傳﹐罔辧也。及國亡﹐宮女皆奔入民家﹐歷歷吐狀﹔始得其實。又舊輔吳甡寓居溧水﹐曾見大璫﹐詢及宮中女皆奔入民家﹐歷歷吐狀﹔始得其實。又舊輔吳甡寓居溧水﹐曾見大璫﹐詢及宮中事。言上飲酒宴樂﹐有之﹕縱淫方藥等﹐傳聞非確﹔惜爲馬士英所挾耳。蓋緣士英爲禦史黃澍所糾﹐密疏言「上之得立﹐由臣及四鎭力……」。……其言﹝﹖﹞﹐爲雨泣久之。其後一切朝事﹐俱委士英。又言士英聽阮大鋮姦謀﹐欲以「三朝要典」闖擊事興黨人之獄﹔上獨不允。亦可想其爲人矣。

