得一錄

﹝淸﹞余治輯

●目錄

序

卷一

卷二

卷三

卷四

卷五

卷六

卷七

卷八

卷九

卷十

卷十一

卷十二

卷十三

卷十四

卷十五

卷十六

跋

跋後

●序

�述之家獘在不適於用而好爲�所���之士�新��以相�耀�之者�又髙�性命�立門戶專所學以�所�能�於一�毫末無�於世求其爲布帛菽粟之��不經見也錫山余��邨善人也旣不中於有��才無所用而好以利�爲以�近��名無於淺之不淺皆信爲當世善人玆出�所輯爲一錄�序於事事實而讀之則皆郡�善舉行之已收成效者君匯而錄之�並不�以箸述自見而著述之適於用答踰於此��士不�而��牗�雅有民胞物與之�無所於施�是砥厲廉��潔�身��述以傳於後而�不免�向者之所�以祝君之亟�於善不以��自能��人所�能者哉其�以淂一名取服膺弗失之義養�眞知善之可��以�顏氏之能�能守其志趣非僅適用於世�也�或��子曰徒善不足以爲政�法不能以自行是�之��所�徒法乎不知人之�善�不如我世因來嘗無存善亦具善力而��乎不知所從事者�是�而推行�利邪善非徒善法卽�法法況更有�是�而勃���者善且因法而生而�所���乎哉粵東吳�不����培司�吳南舉�郎��星司�見而善之於助捐資遂以次�梓行四君善與人同之心亦有足垂者事故樂爲序之

同治八年秋九月吳縣馮��

周禮大司徒以保息六養萬民以本俗六安萬民以荒政十有二聚萬民六行之教則由孝友而及於睦婣任卹此王政之大端先王之所以親親仁民而愛物也後世風俗不古條教滋繁於是鄕有鄕約家有家規行善則有會勸善則有說所以風末俗廣仁心者至周且備程子所謂一命之士苟存心於愛物於人必有所濟也餘子蓮邨與余交二十年生平樂善不倦於濟人利物之事有見必爲有爲必勇凡所施設皆有至誠惻怛之心寓乎其中所刻各善書不下數十種玆集平日所見善舉章程條約十六卷匯爲一編刊以行世或古人遺灋或身自創行皆必見諸實事而不徒托諸空言者夫吳中眾善之會甲於它省而範氏義莊實爲贍族美舉歷八百餘年而不廢蓮邨以義莊規條列諸卷首蓋望世之爲善者皆以文正之心爲心而由親及疏由近及遠盡其力之所能盡爲其分之所得爲立一灋創一事以期至於數十百年而不替勿使後之人覩是編之美備慨良灋之廢弛此則蓮邨之苦心而尢余之所大願也蓮邨問序於余書此以諗同志時己巳冬日歸安吳云

淂一錄敍

人之所以爲人者以其存心也心之所存是名善因心之所發是名善果吾之所謂因果非從夫釋氏之說也心乎善則所行皆善而心爲之愉快焉卽此是福天下之膺備福者其究不過愉快而已故愉快者福之大者也心乎惡則所行皆惡而心爲之慘栗焉卽此是禍天下之遘奇禍者其究亦不過慘栗而已故慘栗者禍之大者也人之心莫不欲愉快而惡慘栗是卽所謂本�之善勸善者順其性而導之仍以本然者還之而已無錫余君蓮村甞作江南鐵淚圖以勸此固已深切著眀發人深省玆復出所刊淂一錄見示或輯諸前人或參以已作皆切於時病平實易行推蓮村之心當使天下無饑寒夭札而後慰此仁人君子所亟宜共體此心以爲民請命者也淂一云者中庸言得一善則拳拳服膺中庸專言心之徳蓮邨兼言愛之理一則所存一則所發無異致也余旣韙蓮邨之用心而並著夫人心本�之善欲天下人知蓮邨之非彊我以所難也是爲敍

同治八年歲在己巳小春中澣番禺許其光書於滬上

●得一錄卷一

範氏義莊規條

同善會章程

○範氏義莊規條

卷一之一

從古睦婣任卹。禮有明文。一本之親。誼應加厚而近世俗情但知廣蓄積辟田園。牢守慳囊。於族人之疾苦顚連不遑過問。祇以供不肖子孫蕩廢者。比比皆是。此範文正公義田所以爲萬世師也。述範氏義莊規條

家規記

文正公初定規矩忠宣公奏

忠宣右丞侍郎公續定規矩

後跋

主奉能浚增定規矩

錢公輔義田記

附常郡王氏參攺義莊規條

△家規記

規所自立。維義田也置田而設之規。程可守式可久也。文正定於前。而忠宣諸公修於繼。制之密慮之周也。後賢恢廣義田而代有加。紹先型培世澤也。要而論之。掌莊者得其人。則規顯日�也奉祖規以垂憲。敷澤於有家。尙祇承於勿替也。

△文正公初定規矩忠宣公奏

知開封府襄邑縣範純仁奏。竊念臣父仲淹先任資政殿學士日。於蘇州吳長兩邑置田十餘頃。其所得租米。自遠祖而下。諸房宗族。計其口數供給衣食及婚嫁喪葬之用。謂之義莊。卽於諸房選擇子弟一名管。其勾。亦逐旋立定規矩。令諸房遵守。今諸房子弟不遵規矩之人州縣旣無敕條。本家難爲伸理。六七年間漸至廢壞。遂使子孫饑寒無依。伏望朝廷特降指揮下蘇州。應系諸房子弟有違遠犯義莊規矩之人。許令發司受理。伏候敕旨。右奉聖旨宜令蘇州依所奏施行。右中書札子札付蘇州準此

治平元年四月十一日押

文正位勘會

先文正公於平江府興置義莊賙給宗族。徳澤至厚。其始定規矩。𨿽有版榜不足久傳。及有治平元年所得。朝旨亦未揭示族人。兼有後來接續措置可爲程序者。未曾刊定。深慮歲久漸至隳廢。今盡以編類刻石。置於天平山白雲寺先公祠堂之側。子子孫孫遵守勿替。今具如後。

一逐房計口給米。每口一升。並支白米。如支糙米。卽臨時加折。【支糙米每斗折白米八升﹑逐月實支每口白米三斗﹑】

一男女五歲以上八數

一女使有兒女在家及十五年。年五十歲以上聽給米。

一冬衣每口一疋。十歲以下五歲以上各半疋。

一每房許給奴婢米一口。卽不支衣。

一有吉凶增減口數盡時上簿。

一逐房各置請米歷子一道。每月米於掌管人處批請。不得預先隔跨月分請。掌管人亦置簿拘轄簿頭錄諸房口數爲額。掌管人亦行破用。或探支與人。許諸房覺察勒賠塡。

一嫁女支錢三十貫。【七十七陌下並準此】再嫁二十貫。

一聚婦支錢二十貫。再娶不支。

一子弟出官人。每還家待闕守選丁憂。或任川廣福建官。畱家鄕裏者。並依諸房例給米絹並吉凶錢數。𨿽近官實有故畱者。亦依此例支給。

一逐房喪葬。尊長有喪。先支一十貫。至葬事又支一十五貫。次長五貫。葬事支十貫。卑幼十九歲以下喪葬通支七貫。十五歲以下支三貫十歲以下支二貫。七歲以下及婢僕皆不支。

一鄕裏外姻親戚。如貧窘中非次急難。或遇年饑不能度日。諸房同共相度詣實。卽於義田米內量行濟助。

一所管逐年米斛。自皇佑二年十月支給逐月餱糧並冬衣絹。約自皇佑三年以後。每一年丰熟樁畱二年之糧若遇荒歉。除給餱糧外。一切不支。或二年糧外有餘。卻先支喪葬。次及嫁娶。如更有餘。方支冬衣。或所餘不多。卽吉凶等事眾議分數均勻支給。或又不給。卽先凶後吉。或凶事同時。卽先尊口後卑口。如尊卑又同。卽以所亡所葬先後支給。如支上件餱糧吉凶事外。更有餘羨數目。不得糶貨樁充。三年以上糧儲或慮陳損。卽至秋成日方得糶貨回換新米樁管。

右仰諸房院依此同共遵守。皇佑二年十月日

資政殿學士尙書禮部侍郎知杭州事範押

△忠宣右丞侍郎公續定規矩

一諸位子弟得貢赴大比試者。每人支錢一十貫文。【七十七陌下並準此】再貢者減半並須實赴大比試乃給。卽己給而無故不試者追納。

一諸位子弟以人力采取近坆竹木。掌管人申官理斷。

一諸位子弟內選曾得辭或預貢有士行者二人。充諸位教授。月給糙米五石。【荒遇米價每石及一貫以上卽每石只支錢一貫文】𨿽不曾得辭預貢。而又行爲眾所知者。亦聽選。仍諸位共議。【本位無子弟入學者不得與議】若生徒不及六人。止給三石。及八人給四石。及十人全給。【諸房量力出錢以助朿修者聽】

右三項以熙寧六年六月日

二相公指揮修定

一掌管人侵欺。及諸位輒假貸義莊錢斛之類。並申官理斷償納。不得以月給米折除。

一族人不得租佃義田。【詐主名字同】

一掌管子弟。若年終當年。諸位月給米不闕。支糙米二十石。𨿽闕而能支及半年以上無侵隱者。給一半。已上並令諸位保明後支。若不可保明。各具不可保明實狀申文正位。

一義莊勾當人。催租米不足。隨所欠分數克除請受。【謂如交米及一分卽只支九分請受之類】至納米足日全給。【己克數更不支】有情獘者申官決斷。

右四項以元丰六年七月十九日

二相公指揮修定

一身不在平江府者。其米絹鈔並勿給。

一兄弟同居𨿽眾。其奴婢月米。通不得累過五人。【如謂七人或八人同居止共支奴婢五人之類】

一未娶不給奴婢米。【𨿽未娶而有女使生子在家及十五年五十歲�以上者自依規給米】

一義莊不得典買族人田土。

右四項以紹聖二年二月初八日

二相公指揮修定

一義莊費用𨿽闕。不得取有利債負。

一義莊事𨿽聽掌管人依規處置。其族人𨿽是尊長不得侵擾干預。違者許掌管人申官理斷。卽掌管人有欺獘者。聽諸位具實狀同申文正位。

右二項以紹聖二年四月二十九日

二相公指揮修定

一義倉內族人不得占居會聚。非出納勿開。

一因出外住支月米者。其歸在初五日以前。取諸位保明詣實。聽給當月米。

一義宅有疏漏。惟聽居者自修完。卽拆移捨屋者禁之。違者掌管人伸官理斷。若義宅地內。自添修者聽之。【本位實貧乏無力修完而屋舍疏漏實不可居者聽諸位同相視保明詣實申文正位量支錢完補卽不得乞添展捨屋】

一諸位請米歷子。各令諸位簽字圓備。方許給。給訖請人親書交領卽去。失歷子者住給。勒令根尋。候及一年。許諸位及當管人保的申文正位。得報。別給歷頭起支。

一積畱月米並請者勿給。

一諸位不得於規矩外妄乞特支。𨿽得文正位指揮與交。亦仰諸位及掌管人執守勿給。

一義莊人力船車器用之類。諸位不得借用。

一諸位子弟官己升朝。願不請米。捐助贍眾者聽。

一諸位生男女。限兩月。其母或所生母姓氏及男女行第小名報義莊。義莊限當日再取諸位保明訖。注籍卽過限不報。後𨿽年長不理爲口數給米。

一遇有規矩所載。不盡事理。掌管人與諸位共議定保明。同申文正位。【本位有妨者不同申】𨿽己申而未得文正位報不得止憑諸位文字施行。

右十項以元符元年六月日

二相公三右丞五侍郎指揮參定。

一諸位開報義莊事。𨿽尊長並於文書內著名。仍不得竹紙及色箋。違者義莊勿受。

右一項以元符二年正月十七日

二右丞指揮修定

一義莊遇有人贖田其價錢不得支費限當月內以元錢典買田土輒將他用勒掌管人償納

右一項以崇寧五年十月十二日

五待郎指揮修定

一諸位輒取外姓以爲己子。冒請月米者勿給。許諸位覺察報義莊。義莊不爲受理。許諸位經申文正位。公議移文平江府理斷。【其大觀元年七月以前己收義莊給米者不得追訟】

右一項以大觀元年七月初十日

五侍郎及二相公指揮參定

一諸位子弟在外不檢。生子冒請月米。掌管人及諸位覺察勿給。卽不伏。掌管人及諸位申文正位。移文平江府理斷。

右一項以政和三年正月二十日

五侍郎指揮修定

一族人不得以義宅舍屋私相兌賃質當。

右一項以政和五年正月二十九日

五侍郎指揮修定

右仰義莊及諸位遵守施行內文意前後相妨窒礙者。從後規。若有違犯。仰掌管人或諸位備錄治平元年中書札子所望

聖旨申官理斷。各令知委。

政和七年正月十三日髙平開國之印

朝散大夫充徽猷閣待制提舉亳州太淸宮範

通直郎知穎昌府長社縣事正圖書掌管莊事直誾立石

義莊規矩元立於天平山忠烈廟。曩歲融虐延燎。斷石不存久矣。至元甲午。命工以舊本重刊。寘之歲寒堂。庶幾先世遺訓永保勿替。季澣裔孫邦瑞士貴謹識。

△後跋

語云莫爲之前。𨿽美弗章。莫爲之後。𨿽盛弗傳。觀於明祖所遺義莊益信矣。義田爲文正公不朽盛事。尢得忠宣淸憲兩公條奏義莊規矩。明宣徳朝世孫原理續呈義莊規矩。巡撫胡公飭府榜行。故後先恪守弗替已而太僕�方公振頹廢於前。少參石公公捐千畝以廣義澤。助修祠於後。煌煌繼承輝映矣。乃主事非其人。廣義澤者徒滋中飽。助修祠者任其頹剝。𨿽賢不肖之相去。良由義莊規矩申明乏其人奉行不恪也。度與吾族懇伏庵公主之公於是淸義澤。葺先祠。時沈陽忠貞公撫浙。安定鶴鳴慕公藩吳。善公之志。各倡捐祠安度與一二族尊竭蹶襄事興釐。一時稱盛焉。續申義莊規矩十則。請諸當事飭榜先祠。度亦與參其說。其中謹出納。審互稽嚴罰規。卹貧矜寡備荒勸學。務潔已以律人正身以善族公之宰天下亦猶是規矣。宜其蒲輪早賁。玉署名髙祖宗靈爽實式憑之。天之報施象賢何如哉。迨解組歸田再葺祖廟。刊布續申規矩。與吾族共守之。殆心忠宣淸憲之心而繼述益遠矣。度老不堪襄事。惟念前賢世澤。爲之後者代有其人。代申規矩。故感而獲傳又感天報施象賢如是之不爽。因跋一言以俟後之賢者。

康熙己巳三月二十世郎中房孫提管安度謹跋

△主奉能浚增定規矩

浚按祖規子姓給米惟均。本年加給之例。獨喪葬嫁娶讀書與試則優。惟十千至五十千不等。後世田減賦加。子孫且數倍於昔。合而計之。昔之一口。當今之三十口。固宜賙給之數相去懸殊。而優給諸項亦難爲繼也。近代以來。冬絹嫁娶奴婢米已不支放。子孫至成丁始給。而增給寡婦優老二項。蓋體國家書齒勵節之意。亦維風化之善經也。乃相沿旣久。老者有增年冒領之獘。寡婦有恃寡多求之獘。喪葬有遠年復支之獘。預期不先陳明。臨時無厭乞覓。本事修睦。旋復起爭。𨿽云世道之偸。亦屬貧乏所使。浚不才。叨任主奉統族。因與掌莊諸位執事。再四酌定。以補前條所未備。竊思子孫當優老。而寡婦獨優少。蓋惟靑年矢志。子孫幼弱未能贍養。情更可憫。今自守節三年爲始。仿優老例。較年加給。其喪葬則必限年。若不限年。則年遠者皆可詭稱。今歲葬祖。明歲葬父盈千子姓。紛紛陳請。欲盡應其求。則義米無多。何以惠及生者。古制大夫葬以三月。士以踰月。今身故者卽於本年繳歷時照。例酌給喪葬。過期不葬。已屬違法。𨿽陳請勿給。又參議公助用本房親支義米向優給不等。今依五服之制。推恩徧減五世以上。庶有限止。其紙筆米。祖規激勸讀書。最爲優渥。今物力維艱。不得不爲酌省。因更爲增減前條。以示鼓勵其有當隨時補救者。復爲酌增。浚自癸酉任事之後。行之數載。族情頗安。尙當請憲飭遵。今爲附載於後。

一子孫年十六歲。本房房長同親支父兄於春秋祭祀時。親同詣祠中。具申文正位驗實。批仰典籍注籍給歷至各門支本名一戶米。年至六十以上。加優老一戶。七十以上加二戶。八十以上加三戶。九十以上加四戶。如內有無子孫者。再加一戶。如有廢疾不能自營衣食者。再加一戶。加給之數。通不得過五戶。如有家道殷富。不願支給者聽。

一寡婦守節滿三年者。本房房長及親支保明批給本名一戶米。五年以上加一戶。十年以上加二戶。十五年以上加三戶。二十年以上加四戶。過此不加給。三十歲以內守節至五十歲者。已合國家旌表例。優加五斗而止。如內有無子孫者。再加一戶。�給之數。通不得過五戶。如本族聘他女未成婚而夫亡能歸本族夫家守節者。給加少寡。不歸夫家者不給。以上如矢志不終者不給。冒支者追還所給之數。

一子孫寡婦身故者。卽於本年具呈繳歷支給。喪葬過期者不準給。以杜冒支。葬祖父者加給五斗。無子孫而侄與侄孫葬伯叔祖父者亦如之。葬祖母親母如祖母親母存日曾給過寡婦義米。卽以本名連加給之數作喪葬給之。如祖父母而先故者不給。侄與侄孫葬伯叔祖母伯叔母例例同。祖父葬子孫者如子孫存日曾給過義米。卽以本名應給之米作喪葬給之。如無所出者加給三斗。無子孫而兄弟相爲葬者亦如之。如遇大工大祲。捐給義米之歲。仍於本年具申文正位。批仰注籍。俟下年補給。不先呈明者不準給。子孫未成丁者不給。葬妻者不絡。

一參議公同髙祖巨川公後親支必字號加給無人。自族侄孫以下遽減能字號加給一戶。興字號加一戶。儀字號以下不加給。同祖北溪公後親支必字號加給無人。自堂侄孫以遞減能字號加給二戶。興字號加二戶。儀字號加二戶。徳字號加一戶。弘字號以下不給。

一諸房讀書子弟書院春秋面課制義成篇者。量給紙筆米五斗。二義粗通。與考者給一石。補郡邑諸生者給二石。貢監與大比試者一體均給。遇赴省試時給科舉米五石。給而不赴試者追繳。得貢八太學生者。給匾額米四石。鄕試中式者五石。成進士者倍之。及第者再倍之。武選自遊庠至登第者。各照數減半。其有向系能文。曾在書院面課。屢試不售年老者。仍準支向年所給之數。如年少無故不與試。及出入衙門舞文弄法者。俱罷給。奉祀不在此例。

一諸房子孫呈稟。須由本房房長及典籍執事者用鈐記。於春秋官祭家祭及有公事會集之期申報。或有爭釁小嫌。先赴本房房長及親支族老調處未協。然後申訴文正位。同掌莊諸位公斷。違者槪不受理。其公呈亦須諸位親自簽押。如有擅自興訟及捏名。公呈妄瀆官府者。當以悖規陳官法究。

一諸房向有不肖子孫。或犯事故逃𨖻他鄕。或挈家出外。不知蹤迹者。其爲玷辱門戶之事俱未可定。向後如遇似此之人歸宗者。不準給歷支米。其以前曾給過米者。仍行追歷。若年幼隨父兄不得自由者。臨期酌斷。

一吳縣多山田。長洲縣皆澤田髙下旣殊。如遇旱潦。丰歉各異向呈分別給族修祠。不許挪混。如遇大祲。仍當通融協濟。盡完賦次祖先祭祀。其餘主奉執事房長守祠鳴贊酬勞燒香紙筆喪葬賙給等項。或減給。或緩給。或捐給。臨行酌行。無致悞公。仍行曉示闔族。

右主奉能浚增定莊規。因時裁制。斟酌得中。倘後世子孫有能擴而充之者。不妨重爲攺定也。

△錢公輔義田記

範文正公。蘇人也。平生好施與。擇其親而貧。疏而賢者咸施之。方貴顯時。置負郭常稔之田千畝。號曰義田。以養濟羣族之人。日有食。歲有衣。嫁娶凶葬皆有贍。擇族之長而賢者主其計。而時其出納焉。日食人一升。歲衣人一縑。嫁女者五十千。【若地方有溺女之風者此條尢當加意】娶婦者三十千再娶者十五千。葬者如再娶之數。葬幼者十千。族之聚者九十口。歲入給稻八百斛。以其所入。給其所聚。沛然有餘而無窮。屏而家居俟代者與焉。仕而居官者罷莫給。此其大較也。初公之未貴顯也嘗有志於是矣。而力未逮者二十年。旣而爲西帥。及參大政。於是始有祿賜之人。而終其志。公旣沒。後世子孫修其業。承其志。如公之存也。【其子純佑純仁純禮純粹皆賢佑仁尢行仁義仁繼公爲宰相】公𨿽位充祿厚。而貧終其身歿之日。身無以爲殮。子無以爲喪。惟以施貧活族之義。遺其子而己。昔晏平仲敝車羸馬。桓子曰。是隱君之賜也。晏子曰。自臣之貴。父之族無不乘車者。母之族無不足於衣食者。妻之族無凍餒者。齊國之士。待臣而舉火者三百餘人。如此而爲隱君之賜乎。彰君之賜乎。於是齊侯以晏子之觴而觴桓子。余嘗愛晏子好仁。齊候知賢。而桓子服義也。又愛晏子之仁有等級。而言有次第也先父族。次母族。次妻族。而後及其疏遠之賢孟子曰。親親而仁民。仁民而愛物。晏子爲近之今觀文正公之義田。賢於平仲其規模遠舉。又疑過之嗚呼。世之都三公位。享萬鍾祿。其邸第之雄。車輿之飾。聲色之多。妻帑之富。止乎一已而己。而族之人。操壺瓢爲溝中瘠者又豈少哉。況於他人乎。是皆公之罪人也。公之忠義滿朝庭。事業滿邊隅功名滿天下後世必有史官書之者。予可無錄也。獨髙其義因以遺其世云。

△附常郡王氏參攺義莊規條

一建義莊房屋若干。坐落某縣。某圖捐田【若干】畝。俱系絕產。開具田號細數呈請咨部立案並請藩憲給帖遵守。立義莊戶名。完納銀漕。永遠不準放糧過戶。以杜日後易瘠盜廢諸獘

一義田餉銀將租麥抵辦。漕糧將租米完納。依限全完其餘贍給鰥寡孤獨及各項費用。日後盈餘。增置義田。呈明立案。

一莊田總理一人。族中公舉老成殷實者爲之。田租銀錢簿冊。俱歸掌管。司事二人。亦必精明公正者共司其事三年一換。倘有侵挪情事隨時更換。如三年內。並無錯悞。或接管或更換。秉公酌議。

一總理辛俸若干。司事辛俸若干。按季支付。扇人斛腳工食隨時酌給倘有催租不力。私收虧短。察出追吐更換。

一族中宗支浩繁不能均給。惟自某支以後。譜次詳明。查得實系鰥寡孤獨廢疾貧乏者。槪行入冊。如有出繼外姓。及爲僧道。並入下流者槪不入冊。【經費多者通族均給】

一贍給額數統以若干名爲率。如人數眾多。另增副額。贍給一半。俟正額缺出。按照開報入冊先後。挨次項補。

一鰥獨無依。年過十六。入冊開支。惟寡婦廢疾。不拘此例。正額每人每月給米二斗四升。副額每月給米一斗二升。閏月照數孤子孤女。一歲至六歲。每月給米一斗。以補寡居養育之勞。至九歲每月給米。從副額遞補正額。挨次候缺。孤子十八歲年終繳票。孤女出嫁繳票。支派住居名字年紀。隨時注冊。須查實發給。

一孤子至十八歲年終繳票給錢若干。爲謀生之計。倘年未十八自能謀生莊內一體給發以示體卹之意。且防藉詞停給之端。自行繳票者停給。

一寡婦及廢疾。俟伊子成立。完姻後停給。若伊子不肖。及繼嗣之子。不能供養者。仍照數給發。

一給米定期每月二十四日。持票赴莊領米。過期次日並給。路遠者四季支領。不得預支。年終更換照票。

一冊內有名身故者。赴莊繳票。給殯費錢若干。連安葬者給錢若干。十五歲以前身故者。給殯費錢若干。連安葬者給錢若干。倘匿不報明。將票冒支月米察出停給其殯葬之費亦不給發。以示薄懲

一族中停柩在家權厝在外。無力安葬。墓在十里外者。給錢若干。墓在十里內者。給錢若干。須查明給發。

一應試無力者。縣試給錢若干。府試給錢若干。院試給錢若干。鄕試給錢若干。會試給錢若干。【此欵須隨各莊定數】

一族中無力婚娶者。於吉期當日給錢若干。單傳無力者。多給錢若干。嫁女照婚娶例給一半。

一設立義學。凡孤子無力從師。均歸義學教讀。路遠者。每節給修金若干。每節給束脩。須令孤子攜所讀之書來莊。以便查問課程。

一冬月嚴寒。冊內年老廢疾。難自支持者。給棉褲棉衣。九月給發。四月底歸莊。給錢若干。以免當賣之獘。莊內令人修補。亦可再給。

一莊內擇有名醫生。議定每季辛俸若干。擇誠實藥店。另立一折以便登記。如冊內有名病重者。查實後。請醫診視。將方赴莊。用一戳記。到店付藥。貧苦難堪酌給錢若干。以備零星等費。族中貧病相連者。通融酌濟以寓疾病相扶之意。

一族中嫁出之女寡居而貧。念祖宗一本之誼。亦歸莊冊。一體發給。其孤子孤女不給。

一收租與給米時。總理必有檢點。不得專聽下人。恐生諸獘。銀錢米麥等出入。隨時登記。不準移挪。

一本莊房屋。修葺宜勤。毌致黴爛米麥。器皿亦須收藏節省。食用一切均須從儉不得糜費。

一每歲年終。須將舊貯新收。及各項支銷。現在存貯。逐欵開明一冊。以備合族查對。

一總理謝事時。將一切事務賬目對像一一交淸。俾接管之人。不得推諉不致貽悞。

此系莊規大略。須視經費盈絀。因時制宜可也。

○同善會章程

卷一之二

孟子云。大舜有大焉。善與人同。又云。故君子莫大乎與人爲善善也者。人生之命脈地方之元气也。善心旣篤。則善量宜充。一鄕一邑。何莫非善量之所及。力可及而不爲非斯人之大不幸耶。世上苦人不少。前賢遺範具存。遵而行之。是在有心者首爲倡率耳。述同善會章程

陳幾亭先生同善會原序

髙子忠憲公同善會規例

楓涇同善會規條

浙江撫藩憲通飭合屬十一府一州仿行同善會牌語

同善會照驗牌籌式

同善會願外廣善方

奉懇各邑父母諭行同善會文

倡會擬言

會講廣義

行同善會十二益

同善會緒言六則

同善會勸緣疏﹝江浙憲頒後增入﹞

同善會備荒四則

勸廣行同善會文

附奉勸深埋胔骼預絕疫端公啟﹝乾隆八年春是啟與同善會書並呈江蘇陳撫院﹞

髙子忠憲公同善會講語﹝三條﹞

陳幾亭先生同善會講語

△陳幾亭先生同善會原序【公諱龍正字幾亭師事髙子忠憲推入室學本身心達諸經濟登崇正甲戌進士仕禮部員外郎】

序曰是會也。說倡於夢澤張公。而啟新錢先生行其事。筠塘陳公益從而廣之。大抵隨意量捐用拯無告。因以廣動其善心。髙子忠憲序之詳矣。有云。爲善如渴而飲。饑而食。飲食豈望報耶至哉言乎愚嘗推之曰。渴而飲。飲焉而渴潤。饑而食。食焉而饑充。亦飲食之報也。今試聞一豈弟之言。初或漠。過覺可思。聞一雕琢尖謔之言。乍𨿽諧笑。過覺無味。見人行一利濟事。已或未能。心安樂之。見人行一摧害事。已卽不與。爲惻惻然者累時。遇一人墮患難。坐視不救。身𨿽便安。愀然於心。救之或稍費心力。終不致悔於旣費之後。是皆人人有之日日有之。長自試驗然乎否耶。覺乎忘耶。人生不過求安樂耳不爲善而息息憮然。晝中悵惘。夢中擾攘。病中淒惶。人生之無福蓋未有迫於此者也。爲善而息息油然。志意得寧血气得平魂夢得淸。人生之福。未有親於此者也。久之而眾志以孚。風俗以化。气運以移。則如飲食得宜之後。可以當寒暑。可以任勤勞。其爲福又孰大於此。周公詠文王也。曰求福不回。以此爲善。以此求福。一感一應之間爾。存無求之心。亦操必得之劵。非最樂事耶。彼有不思飲食之人。必不覺饑渴之心。人而至於不覺饑渴也。其危哉竊懼阻人爲善者曰。善在心。不在事。猶中滿而語人曰。我將辟穀以長年。年其可長乎。聖人�。事不成則禮樂不興。禮樂在事。猶春在枝頭。艸枯木落。而春气已泯沒不可見矣。凡具善根。願相與成此善事。事而成也。或者一方之禮樂亦存乎其間。會講附後。

△髙子忠憲公同善會規例

一會名同善。每季主會。不論有爵無爵。但素行端潔料理精明者。卽可公同推舉。輪流任事。

一會期定四仲月之望。儻有事須易。主會於旬日前揭於會所。

一會日俱以已刻俟諸友畢集序揖班坐茶畢。鼓鐘肅眾。司講者用通俗言語。不煩文采。務使人人易曉。感動善心。儻慮聽者未諳。每會更大書講語一紙。粘貼會所壁上。

一會賫自九分至九錢止。【立法之初太羹元酒今嘉興舒城等處現在擴充其數】俱自書尊號銀數。臨期持付司籍者登記不赴會而願助者。聽於先期送主會處收貯。後期而願入會者聽補送。此會乃前人立下方便法每季一舉。中人之家。不過每日省錢一二文。稍贏之家不過每日省銀一二分卽可扶窮救苦【富戶捐田或每年量助銀若干兩】

一會賫。隨所至多寡。約爲三分。以二助貧。以一給棺。助貧以勸善爲主。先於孝子節婦之窮而無告者。次及貧老病苦之人。公不收於養濟。私不肯爲乞丐者。要在會中諸友平日咨訪的確。會後五日內。卽賑給以省酬應之煩。其它一切窮民。力難徧及。止於會日俟眾將散時主會當面以零錢隨意施捨。盡其一念而已。餘日皆不給。至於不孝不悌賭博健訟酗酒無賴及年力彊壯。遊�遊食以至赤貧者。皆不濫助以乖勸善之義。

一訪確貧老孤獨。及節孝奇卓者。每季給助。其餘量入爲出。如春季給則夏季暫停。庶幾新訪者補入。通融不匱。應賑人戶。逐名下注定銀數。牓許某日面發。本日不必候領。其本季暫停者。先期書姓名粘貼四門。免其希求伺候之苦。餘外不合助給。及貧人未入訪冊。而臨期紛紛。自行陳乞者一槪不準。

一給棺之法。務於先期將本會現銀三分之一。付木行置造較之零買工料頗良。一便也。分置四門庵寺。死者猝求。出一小票。立足應急。二便也。棺上書同善會某年某季。再以干支編號。領者難於假冒。發者無因勒索。三便也。若存銀給價。袖中來往。諸獘叢生。所宜深念。【給價銀者必多冒濫其端不可開也】

一收散會賫完日主會卽將助銀姓號。並給進人戶數目。用公費刻會籍傳送會友。

△楓涇同善會規條

一化導

一酌濟

一保人

一定期

一救難

一療病

一施棺

一擴充

一矢公

一持久

一勸行

一傳書

一化導

一化導髙公此會。最重勸善。本名同善會講。蓋教兼養也。今議每月化導十日。公推聲音響亮言語懇切者二人作司講。朔日到公所宣講格言果報三日。餘七日移至他處寺院。各到一二日宣講。庶境內聽者略徧。司講務期誠心化人。使聞善者踴躍興起。去舊從新。漸至淪肌浹髓積徳累功。莫大於是。動公酌送酬資須會友有力好善者幾人助襄其事。久久不倦。【凡倡同善會先從此做起善心感動會自易集也】

一酌濟

一酌濟濟貧先孝子節婦。及奇卓之士顚沛莫支會例仿古人陰濟法。冊上書姓逸名。【此條恐滋他獘須紳士及殷實人保】次及鰥寡孤獨。年六十以上。十五以下。並無依靠。及廢疾不能食力。公不收養濟私不爲乞丐者。至若不孝不悌。遊手遊食。及蕩廢祖業。曁衙門出入。與一切爲民蠹者。槪不濫及

一保人

一保人會中同人槪不作保。保人必本分行業。老成信實者。保人報名後。會中司事親訪確實然後開姓氏住居入濟冊。

一定期

一定期定期每月十六日給發。司月邀諸同人淸晨齊集公所受濟者畢至。給腐飯一飧。左楹手按照驗牌。逐名驗悉。分極次二等給籌。右楹收籌給錢。倘有不入冊而哀乞者。臨散時給以零錢。月終將各項收發照錄一紙貼公所

一救難

一救難凡極貧人猝有危難之事。實在關性命。離骨肉者。會中支銀拯救。必系會中人灼見。向司年而保訪實共濟。【此屬偶事不拘日發】

一療病

一療病會中現有善士施醫藥鋪。每年捐助藥材。凡煢獨抱病求藥者。司年隨髮小票支藥。局𨿽未建而治病無虞。

一施棺

一施棺會友另糾一局。仿百善堂法。排市募百家。先收每家若干文。造棺若干具。嗣後每發。隨斂備造。以充原數。其間察工料。置庵寺。杜假冒。會友另掌其事。

一擴充

一擴充會中貲不敷者。酌商重募。又特設一冊。會友有發願獨養鰥寡若干人。附會給發者。登記急難條中。或繁費不支。會友能格外捐助者。書加願。若募於會外以成之。書外願。有公項盈餘付入者。書余願凡壽誕添丁。及諸得意事。省酒筵等煩費。以濟窮民者。書喜願。更有一法。俗名狀元會者。約會首十人。每人糾十會。共百位。每位一月。交銀一兩。共百兩。連交十个月爲滿共集千兩。存當生息。數月後。便可取其息以作每月交還各位本銀。搖在十次內得者。下月仍交銀一兩。滿十月便不必再交。搖至百次。各本盡收。約八年滿。取存當銀千兩。置義田。如此周而復始。三四十年。可置田幾百畝。作善會根基。呈憲立碑百位名下各刊助銀十兩。流芳百世凡會中有餘力則社倉義塜卹嬰卹嫠施衣施粥等事。可次第行之。惟在盡心經理。竭力撐持。以期善緣永久。同結勝果耳。

一矢公

一矢公楓涇鎭南屬浙江嘉善。北屬江南婁縣。向借玉虛觀給發乾隆二十年。起建同善會館閣號桂香。敬供文昌帝君聖像。合會逢二月三日九月九日。共將立願永堅。矢心淸潔嚴書誓詞。通疏禱告。一祈善行精進。一示乘公無欺。列鬮當公費派出。竟日素膳。又歲終董事另謄本年收發總冊。俟新正上元日柬邀合會。具疏焚化神座前。是日盤查一年管收除在總數交卸本年司年

一持久

一持久善會設或停止。則眾煢絕命。獲罪大矣。我楓倡始。幸有講善者諄切指點。每到夜分。而司年等樂聽。欵洽最深。切偲三年。不雜閒話所以心�意堅頗能耐久行至十數年。三家科甲遠近震聞。許登南宮。謝入翰院。蔡更魁天下。迄今三載。後起濟濟。精勤益力。善會幸卜其未艾。

一勸行

一勸行善會只濟一二十里煢民。縣內地方寥廓。須設幾會。庶使邑無啼饑本處旣舉。約會友酌勸未行者。誠心獎誘。罔不樂從。小村落須另刻一單。簡列規條。穀米荳麥。俱可救煢。也

一傳書

一傳書朱子曰。刻書流傳。足使世之聾盲者。有所警覺稍知蠲淨非小補也。會中刻書有二一刻同善會書廣傳一刻最淺近猜。切善書廣勸此中有無限感動在。

△浙江撫藩憲通飭合屬十一府一州仿行同善會牌語

浙江等處布政使潘爲懇頒良法事干隆九年四月二十七日奉巡撫部院當批本司呈詳髙忠憲公同善會法一書。請通頒各屬舉行緣由。奉批如詳通飭實力舉行仍將選舉姓名並參酌規條詳送察奪。並候督部堂批示繳。同善會書存。奉經飭行嘉善縣刷印同善會書去後。今據該縣印訂呈送前來。合行抄詳飭發爲此仰府官吏查照來文。及抄詳內事理。卽便轉發各縣曁儒學。遵照將會規大旨及獎勵各條。刊示曉諭。無論紳衿上庶。務訪平日品行端方者。俱準創行。不得經由役吏以及耆民鄕正之手。致滋科斂。有千未便。仍將選舉姓名。並參酌規條。詳候轉請示遵須至牌者計粘抄看【並發同善書一封】該本司查看得睦婣任卹。宜宏保息之仁。振廩勸分。用溥推恩之化玆有江南婁縣童生黃泳呈請。將髙忠憲公同善會法一書通頒舉行。隨經批飭杭府查議去後。今據該府縣議覆前來。本司備查書內所列各條。旣卹貧以賙無告。復捨棺以惠䢐魂節孝先沾。則人心知勸。遊惰不及則窳俗可移。利濟而卽寓維風。活人而並謀澤骨。推行於一鄕一邑之中。同遊於大生廣生之內。立法旣善。允宜舉行。惟是經費浩繁。勸助匪易。若非遴選得人恐難圖終創始。應如該府縣所請將同善會書頒發各屬會同儒學教官。傳齊紳士。公同議舉殷實端正之人推會首。廣爲勸諭。如願入會者。將姓氏捐數登於簿內。俟糾有成數。另選內行修潔。鄕評推重者。分司其事。仍各按士俗民情。分晰酌議會規詳請飭遵。其舉行之始權擇閒空寺院。日後經費充裕再建堂宇。聽好善尙義之士。隨力樂輸。庶勉一簣爲山之勤。自覩萬間廣廈之盛。未可限以歲月旦暮取效也。是否允協。擬合詳請。並將同善會書呈送。伏候憲臺察核批示。以便飭取原板刷印分發舉行爲此

△同善會照驗牌籌式

見圖

此照驗牌保後訪實則付之每領錢日執此爲照照畢仍付領者

給濟之日左楹驗牌發籌登冊右楹收籌給錢

△同善會願外廣善方【眞西山先生曰天之福澤我者非私我也予之以爲善之資乃所以厚其責今富室明得此理當不徒區區捐願於會中而遂自足也平日須節減浮費廣行善事庶足以仰答天心保其富於子孫因卽古人成法爲願外廣善之方。】

昔夔州推官楊旬。效周箎行感應篇十種利益事。一凡有冤獄。必與辧雪。二收街市棄兒。倩人乳養。三每於仲冬朔收貧人六十以上十五以下者日給升米養之。至仲春聽其自便。四施應驗湯藥。救人疾苦。五有貧不成喪者濟以棺木。六女使長大。量給衣資。聽其適人不計身價。七尃一戒殺。贖放物命。八每遇凶歲。貴糴賤糶賑濟貧民。九修治橋梁道路。十資給無歸窮旅又常推已及人。濟人之急。救人之危。今錄此以爲會中殷戶積善之方。

△奉懇各邑父母諭行同善會文

縣主須念境內煢民皆我赤子扶危濟厄天職難辭�得此法使免塡溝壑喪軀命自應諄切諭行﹑近者知舒城縣蔣公知平湖縣髙公知嘉善縣梁公皆率先領袖令紳士合邑舉行以主同善會﹑此系前人立下方便法惟望仁人接踵相繼則不忍人之心心心相印同合天心矣

蓋聞親民莫切於縣主。而仁政必先夫煢黎。苐耳目未接乎尫羸斯慈祥尙隔於饑瘠。苟能親履其事。奚啻繪狀以陳我楓行同善會三十年。周諮委巷。備覩慘由始覺命系須臾救爭呼吸。或鰥寡窮老。倒餓半僵。或廢疾瞽蒙。積饑垂絕更有名門節女。乏粒難支。舊族孤兒。遭災待斃。九危險病。合家�塵。五日掩門數口臥雪。甚至鬻妻慟別賣子哀離。赴水將亡。懸梁幾殞。刎頸未斷。買砒欲嘗孩棄腐橋。客疽潰路。此等慘厄。孰忍旁觀。我同人心痛手援。扶蘇起死。隨許月給。累百餘名。今蒙江浙憲頒州縣諭行在案竊思𨿽多惠政。難免饑煢。溝瘠含淒。瘼隔百里哀聲斷而餒鬼泣。�肉平而冥路通。非任牧民。尙流悲淚。玆懇各州縣主。俯采芻蕘。大發仁慈。出而鼓勸。一循令赤心。申諭眾煢民白骨隨蘇。芬齒微勞。吹噓肉人骸之枯朽。公庭雅集諮■﹝言耴﹞轉鬼籙之陽春。好生之心。初生與再生並載。活命之徳。續命與元命同功。冷髒旋溫悲喜而禱天祝壽。斷喘重息。存歿而請帝祈祥。完節烈於未亡。冥報恩人使植聯妻兒於旣割。夢驚慈佛垂航。幸紹幾亭。溯源忠憲。一柬一示。煢室生鮮。再勵再獎。富家好徳匪關小惠。明道亦嘗責救孤窮。何慮褻尊。考亭屢次勸分殷戶。嗟嗟。天司民命。救命動天。福造人心。慈心集福。從此方寸慊子孫昌。令名垂。血食永。培元气於合邑。積餘慶於有家矣。

△倡會擬言

楓涇同善會書旣蒙江浙憲頒惟恐小鎭陋規難以通行各處。謹擬芻蕘。以冀裁奪

一集公議

一請主會

一推協理

一擇董事

一議捐助

一酌給濟

一愼事宜

一建會館

一集公議

一集公議縣主此事。須念一縣煢獨。皆我赤子。扶危濟阨。天職難辭。今得此法。使免塡溝壑喪軀命自應諄切諭行。先諭人捐刻會書眾覽。使悉緣由。然後柬集紳士面議而定。【或紳士呈縣集議倡行村鎭間可請本地官員倡行○語云當官若不行方便如入寶山空手回尙祈及早諭行】

一請主會

一請主會平湖倡同善會時。未經憲頒已請縣尊作主。況今旣頒之後哉。主會每月到堂一二次。獎勵眾善。課其大綱。使各踴躍奮興。城中旣倡。隨面諭村鎭仿行。【小村落須另刻一單簡列規條穀米荳麥俱可濟煢內有殷戶須另勸酌數捐濟】今憲並請廣文主會。

一推協理

一推協理蘇州育嬰錫類廣仁積功等堂。善事各異。然皆有監會司會司月等人。以相協理。同善會須仿此。推監會二三人。縉紳好善統攝綱紀。推殷實好善數人爲司會。統理諸務。又推十二人爲司月。分司每月事務。周而復始。凡三項俱並力一心。撐持善會寒士優才徳者亦推司會。【若村鎭人數酌減亦須公推鄕望】

一擇董事

一擇董事堂中司募司收司冊司查訪司辦會書等。或兼攝。或專掌。或共襄。務須謹擇廉幹勤敏。每月酌送修儀。司爨執役每月酌給工食。凡一應薪水修儀工食等項。照吳例。司月捐備或司月不能住堂任事。務擇廉幹代理。【會小則二三董事兼攝】

一議捐助

一議捐助捐助必經集議。俟眾議妥協。然後勸募市中須照一文會式。挨戶日捐錢一文。內或聽人遞增。每月淸收。大賈則另勸。有田產者。照數酌一近情之規。好義者聽增。歲歉則量減。田最多者。會中給票孤煢。令自走領。或本地方貨物出入。樂捐者酌助些微。又或照吳例。縣主�行斷捐。總之捐有餘補不足。酌以平心。則人皆樂助。【會小或先從一文會做起】

一酌給濟

一酌給濟先賢救濟貧戶由節婦貧儒及煢民俱事關性命。不得濫冒。至季講季給。不如月講月給之善。細審自知。凡給濟日。施煢素膳一次。【俟會盛行後乞人另須酌濟昔幾亭先生有建丐房施丐粥等事】

一愼事宜

一愼事宜立法不善則生獘。任人非宜則敗謀。二事務要十分詳愼。立法莫精於廣仁堂。凡監會司會司月董事。各有恪守規條而又立誓詞。及堂規八條。黜罰規九條。俱極嚴密經行四載而規始定。至於任人關系善會北大始倡時寧缺毌濫。俟後識賞多人果有實心行善。不怠不欺者。愼擇以充其數。此謹始以全終。持久之道也。

一建會館

一建會館吳地諸善舉。必先建堂鼓眾。同善會務須建堂。供主會長生祿位。大有造於善會者附配捐願二十年者銘碑。

△會講廣義

陸淸獻公刊六諭集解化靈壽﹑嘗曰﹑民久漸漬於薄俗豈區區一卷書朔望一讀遂足�勝殘去殺耶因思擴充引伸求所以淪肌浹膚之方﹑玆同善會每季一講苐先賢立法務簡以便後人能效耳。若果誠心化俗使一邑中仁漸義摩人人向善當必有不盡於此者敬呈管見率擬七條惟望仁人君子裁正焉

一主講

一分講

一勸講

一助講

一士講

一訂講

一辦講

一主講

一主講同善會莫妙於兼教。今邑侯主會。自宜主講。苐縣尊職掌教化。自有國家令典。及先賢成法在。區區會講。不過裏黨勸善之義。聊以助雅化爾。然必縣尊主持提調。庶使風行踴躍。

一分講

一分講程子令晉城。立鄕校六十餘所。暇時親至。卽明季嘉善城內外。尙分二十五鄕約。由此推之凡縣內須分若干處。各就附近寺院。諭會中司講者十數人。朔望宣講聖諭十六條。曁勸善等書。反復開導。痛切詳勉。主會者循次臨講。此髙子所云爲鄕約幫手也。每逢季月。諭會中作講語一篇。仍照髙陳會講法。並刻送悉依前例。毌失其舊。【各鎭各村旣蒙諭行同善會後同此諭講若得每年臨講一次尢善】

一勸講

一勸講朱子臨民有勸諭伍保互相勸戒事件。張子令雲巖。每月吉具酒食。會鄕長於縣庭。囑訓子弟有文檄並令往告閭裏隨親訪民間聞否。今頒朔望所講者。勸諭伍保鄕長。家諭戶曉。童婦盡悉。並刊文諭訓蒙者。日講因果格言均宜動以至誠勤以親訪。【各鎭各村同】

一助講

一助講如旌善人。懲惡人。革獘俗。禁奢靡等類。各邑尊自有成規。以維風俗。至會中所行。一則刊刻善書。或格言。或因果。或文或圖一則書寫善言徧貼通衢寺觀。或編歌詞韻語。意必淺近。詞必鏗鏘。務使識字者。人人能讀。傾聽者人人能解。庶幾悅耳會心。易於感動【或會中擇一善翻盲詞者教受濟諸盲說因果悉系忠孝節義利濟等事徧示鄕村裏落。並不必拘定盲目。或會中精刻善言斗方式施於孤貧令賣求趁總須隨地多方設法。俾一日風醇俗美便生出無限好事。】

一士講

一士講陸淸獻公宰靈邑每逢二四六八日。堂事竣。卽詣學聽諸生講書。松陽講義。面命叮嚀。眞懇切至誘諸生以聖賢門路。此眞百世縣父母之師也或諭行黃陶庵公直言會更好。

一訂講

一訂講監會司會司月。董事。務訂交相勉勵存善心行善事。【此意本之廣仁堂】並訂其中善誘者。時講會約虛心聽受。

一辦講

一辦講監會司會司月等。有力者捐貲。有心者幹事。將上數條。和衷協辦。始終力行。則義理明而漸摩熟。善行愈廣善人愈多而養教用觀厥成矣。此賴縣父母諄諄面諭。以鼓舞作新。亦賴辦講者實心奉行。而造福於合邑也。書曰。作善降之百祥。尙祈不目爲迂而勇行之。

右倡會擬言。及會講廣義一養一教。推衍同善。會法。大約備矣。倘一時不能並行。姑不拘先行其一務揀最要逐漸增添可也

△行同善會十二益

粵自井田廢而比閭族黨之誼漸衰斯任卹風微而窮民良多天札矣有宋朱子答張敬夫云。有餘者取不足者與務使貧富不甚相懸。而又增損呂氏鄕約之兼教養者以行於鄕。意此聖賢不得已救世之苦心也。然均節之說一時難行。而呂氏鄕約民情又苦其煩重而莫之行仁人際此。隱痛良深哉此髙忠憲公曁陳幾亭先生憫先王遺澤之亡。而酌畱其一綫而同善會行焉其爲教至簡其爲養最便不得已而隨時救世而又不敢蹈法古之名以駭俗用心愈苦。可繹而知矣有心斯世者。念此惻然而忍自外與。今經江浙憲頒縣令諭行。果能實心奉行則梏亡之陷溺。饑瘠之垂斃。庶有濟乎。尢望推而廣之。久而遵之。則宇內太和之气彌加蘊釀焉矣玆謹述舉行之益於左

邑免夭札。天休滋至。自然民和歲丰。則於國脈有益。

僻壤殘喘。叩問有人。從此回生起死。則於民命有益。

惻隱本心。闔縣感動。畢竟好善人多。則於人心有益。

救災卹患。恩明誼美。城鄕各惇親睦。則於風俗有益。

完人貞節。並全骨肉。不至墮坑落塹。則於名節有益。

會講開諭。提醒愚蒙。徐臻化暴免刑。則於邦教有益。

刊施會約。戶有其書。會中講論切偲。則於人才有益。

遠布會書。歲以千計。默使善气流行。則於世道有益。

人心慕義。觸類引伸。以廣社倉錫類。則於眾善有益。

父老作善。後生觀感。自能繼續遵循。則於流澤有益。

鄕約保甲。隱相幫助。藉此整理畫一。則於宰政有益。

積歲丰稔。偶遇歉收。便得眾力劻勷。則於備荒有益。

同善會實系吉祥善事本小學呂氏鄕約之意而更覺通俗易行行是會者必須呈明縣尊公請主會。以正事體且規模可放可縮。不但城鎭宜行卽小村坊目下亦有仿行者。竊思蘇州齊民陳明智倡普濟堂揚州齊民蔡璉倡育嬰社有志竟成何難之有果能力行十數年。科甲富厚。天報不爽若更精進。卽如竇禹鈞增壽三紀名列洞天亦分內事也。○同善會倡自官紳。局面自大。如士民萬不能盛舉。姑從一文會做起漸募至二三百會。亦可救待斃饑煢二三十大日後自有機緣可擴充之。總要具一副�石剛腸。百折不回成會自易。積徳累功之藪。切勿錯過

△同善會緒言六則

同善會實系吉祥善事。最足感動仁心。楓鎭行之六年。頗獲效驗𨿽不敢侈風俗之美。然耳濡目染。觀化良多矣。總河陳公【諱】鵬年。序舒城同善會云。爲政之本。捨是無術可以同於鄕邑。可以同於郡省可以同於天下後世。可贊一道同風之盛治

舒城規條與原規稍變通。敝地務絕諸獘。較爲周匝。卽大都大郡最繁地方行之。其待濟悉會中人保更有居址鄰右可據憑簽驗票。給發何從滋獘。惟願司年司月。互相查核票冊鑿鑿月收貼會館。歲收貼通衢。收支何從滋獘。至勸募應呈縣頒發印簿令自繳櫃。又何從滋獘。翹望同人。率先倡始。康熙時松江王太史椒圃。獨養鰥寡三百六十人。亦本此意。況眾擎尢易舉哉

育嬰普濟必先建堂居眾。玆會亦可借寺院作公所。起造會館不妨徐圖。領袖何等便捷。但日後建館必屬稠密之地。方成盛會嘉善陳幾亭先生建同善會館於縣左自具卓識。

義田爲善會根柢。倡會之初。或卽排戶作一次勸募。廣置義田。不必每人逐月出貲尢善。如其未能由漸而及。敝地發軔。助願僅有數友。踰年約四五十願。三年滿百。嗣後輾轉傳勸。樂助者二百數十家。始行義田事。緣有難易。須審時勢若何耳。

莫謂小邨落不可行同善會。十室之邑。必有忠信。或能減衣縮食卽豆麥菽米等。皆可準算會銀。聽從多少不拘。按月按季。村間鰥寡無依。及危難之事。鄰里共悉。偶收偶發。眾耳目屬焉。尢難滋獘。如有一二翹楚。小試其法。應亦優辦。【或兼附近二三村共之】

流傳會書。每年務須刊刷廣布。另糾數友捐貲。專掌其事。嘗見靑浦惜字會書。規條亦佳司事者公懇邑尊。移文勸行本省各縣。並及各省各縣。旣準。會友分寫文書。每角袋惜字會書二本。一縣一學送署。簽押用印。隨持至本處鋪遞。徧遞。同善會書擬仿此例。尢懇詳請憲鑑頒行闔屬。

△同善會勸緣疏﹝江浙憲頒後增入﹞

蓋聞爲善最樂。修徳降祥。不忍原本於同然因果自徵其不爽是以希文言志。每懷後樂而先憂。明道居心祇願濟人而利物富厚而好行其徳。勢易建瓴。稍贏而爲善於鄕。功同覆簣。覩此蕭條貧子。身瀕死而乏術求全。亦有偃蹇儒生。勢阽危而無心分潤。總俟仁人之普濟。猶宜處置之有方。爲善不在空言。施恩期於當厄。然仰帡幪於夏屋非獨木所能支。而登仁壽於春臺。必眾擎斯易舉敬裁短疏。敢告同人。或節食用之餘貲。命延捐瘠。或減應酬之繁費。澤被含生。勿謂善小不爲。所慮惟日不足。隨時捐貯按月舉行。量力以施。聞風而化。挹西江之斗水。涸轍可蘇布大地之陽和。枯荄盡活。特舉濟人之會。廣謀同善之條。念前賢之割宅指囷。敢謂後賢莫逮。積一善之解衣推食頓令萬善歸懷。仁心以擴而愈充毅力貴勤而持久。不作無益害有益惟通財斯善理財。能以一生濟眾生。旣種徳卽爲種福。死生懸於呼吸。能勿驚心。肥瘠判於越秦。幸毌歧視。豈不足以導迎善气。保合太和哉。伏冀軒冕宰官急父母斯民之意。縉紳先達軫桑梓一體之情。自目前以歷歲年。刻刻心存拯濟。由一郡以行直省。人人共享生全。𨿽聖賢道在安懷。非云獲報。而惠迪捷於影響豈曰無知。務身體而力行。毌始勤而終怠。將廉泉讓水嘉祥駢集於家門。而五桂三槐。福祚永綿於後嗣矣。【近時鄕鎭凡造橋修廟有集千人萬人會者集腋成裘眾擎易舉竊意一切善會。皆可仿照集成亦權教也。要在經理得人耳。】

△同善會備荒四則

陳幾亭先生曰行同善會﹑倘遇饑荒鄕紳領袖富戶各區各村﹑就附近處分救窮民務令合縣無一餓殍﹑則知救荒乃會中之職分也可百年不遇不可一日無備。謹擬涓埃稍助。�帑卹盛典

一諮策

一呈縣

一協辦

一賑給

一諮策

一諮策平日務行社倉積谷或照幾亭社倉變通法猝遇荒歉萬勿等待流殍並作。然後賑救。須移上二三月前。監會司會司月等。公同熟商賑饑之策。廣稽古法。便通時俗。各出所見。而參酌定當。以歸於一。總期及早行之。

一呈縣

一呈縣監會司會司月等。將酌定之策。公同呈縣。裁奪施行。得賢父母殫心毅力。經畫區處。便使饑黎再造。合縣蒙休。或仍傳齊紳士。公同議行。

一協辦

一協辦或勘荒。或審饑。或平糶。或勸賑。是皆邑侯所行。而會中奉行協辦。務須竭心盡力。倘人數不足。各舉廉幹辦理勘荒。可一覽而百畝千畝審饑則一日止三村四村。須急乘先時平糶須縣尊量地方產米多少。如產米只給一縣須禁米出境。卽產米多者。亦須畱一縣之需。禁米多出境。諭取租家。或自家門面零糶或發米鋪。均要校準升斗。畫平價錢。此法平時宜行而米價騰貴尢甚。至荒歲乏米則多方設米以平糶之。勸賑須縣尊先造懲匾。用警鄕頑二三。然後樂捐者量數優獎。此皆前賢行之多效者也。

一賑給

一賑給賑米之先。須隨門捱戶。親至其家。細查極次眞由。分等驗口授票。【此卽審饑也】然後分若干處。據票給米。必將米數通盤公派作一次給。令歸治本業。內有老幼病婦不能行者。計口授米。各就附近分救。自能淸整如有流民。須到處設粥廠。鄕鎭務徧至於病故掩殣。收棄孩等。會中均須畫策分掌。聊擬大略其餘因時制宜。【昔人云。賑濟在大戶一在官長大戶苟得自�卽當傾財施濟官長須早勘早申。倘報荒稍遲欲救無及如丁淸惠公。領家救萬命。而享百齡。膺髙爵此大戶宜法也如陸淸獻公宰靈壽親至各鄕勘災卽申懇題請蠲免及賑饑每日�糧馳驅窮谷徧到凡四十五日而畢。此官長宜法也。○賑濟斷不可經役吏耆民鄕正等手。務絕轉輾假冒諸獘】

△勸廣行同善會文

同善會仰體好生。俯卹煢獨。養教兼施設法盡善足以充惻隱。培徳器厚人心。醇風俗。君子與人爲善。孰大於是。一鄕有此。則一鄕免其夭札。天下有此。則天下拯其顚連業已常州嘉興等府無錫昆山舒城江都休寧嘉善等縣。靑陽盛澤新城楓涇等鎭。盛行未艾。竚望未行地方。推恩廣被。共遊太和此其功重在倡舉玆者一勸當事領袖明道作令。座間每書視民如傷自警。蓋身處崇髙須熟察下民苦楚至若窮民無告仁政尢先。髙子忠憲公同善會。向偕官長共事。功與社倉相埒。一以惠鰥寡。一以懷小民二者原不可偏廢。伏冀大憲普徳。施行闔屬。令將同善會書。鏤版傳布。並郵遞他省。便使寰宇受福若夫郡侯邑宰。廣文佐貳。俱祈倡率。不妨公務。不須捐俸。旣令萬命回生。更使羣黎向善。語云。居官作善如入寶山。望名公卿畱意焉。一勸紳士領袖。福澤較齊民懸絕。積累愈難諉謝。夙具善根。宜加培植。一也。祖父積徳。當思繼承。二也天賢我以開眾人之愚。天富我以濟眾人之困。此職分難辭。三也。況縉紳與官長相表裏。倡同善會較易。規模更有閎遠者。至於今日之士未必非他日之大夫。尢宜力行善事。以作保赤之基。昔髙子忠憲公云。士人須半積陰功半讀書。孳孳利濟。積久純熟。則心仁。仁則生。生則吉吉則百祥咸集。不期科第而科第在其中。此固爲士贈。卽縉紳爲子孫計亦不踰此。善會其梯階也。翹企率先倡始一勸大眾領袖大眾經商謀利居多不知善中之利極大。善中之利最饒。歙商查永寧祖。獨任四千金建橋。而販木獲倍利此利在財也。徽商玉志仁。捨金二十兩救投水婦而免禍。此利在壽也福建葉封翁習匠業。傾囊濟逋糧被械。而子孫臺山作宰相。此利在子孫也。且揚州居民蔡璉倡育嬰社蘇州居民陳明智倡普濟堂。慨然居士大夫先。厥後撫院旌獎。並捐俸。良法傳海內。事無難易。堅志便成。溫公積財積徳之訓。切須熟誦。是可見同善會人人俱宜領袖然順風而呼。其勢倍捷。尢於當道望族厚期焉。

△附奉勸深埋胔骼預絕疫端公啟【乾隆八年春是啟與同善會書並呈江蘇陳撫院均蒙準行附刻存之。○此啟系楓涇胡進士燮臣作】

蓋聞施惠期於當厄。而杜患要在未形。若事機已見萌芽。則綢繆必須蚤計。況乎事關民命。可以上寬

聖天子宵旰之勤。下免數萬家疾苦之慘。尢不容不爲之先事而豫圖矣。玆據醫說之一端。實屬救時之急務。敢爲當世仁人君子縷析陳之。謹按漁陽林北海先生題諭嘉言疫論序日。疫癥之起惟饑饉之年尢甚。流離滿野。道殣相望三五爲羣。死無虛日。千百一冢埋藏不深。掩蓋不厚。時至春和。地气轉動。浮土陷塌。白骨暴露血水汪洋。穢毒之气上衝。隨風流布。鄰近災荒之處無論鄕城村鎭。貴賤男女。老幼彊弱。感受皆從�鼻而入無影無形。直侵腑臟。沿門闔巷。傳染相同。遂成疫癥。頃刻云亡。莫可救藥。先王於孟春掩骼埋胔。誠恐穢惡之气。爲民物害。故掩埋必深。所以預補造化。非徒澤及枯骨已也。近上下兩江。淮徐鳳潁等處連被偏災。加以上年夏季。雨雹水漲。七月中旬。古溝衝開缺口。河湖漲滿漂沒田房。淹傷人口。隨蒙我皇上如天好生各上臺奉行。實力如收屍槁葬。加賑截漕諸務凡所爲施惠於當厄者。固已至詳。且備特慮蘆席槁葬。乃一時倉猝之舉。所謂千百一冢。未必深藏厚蓋。況現在災黎。𨿽已仰邀恩卹而气息尫羸加以露棲野宿。風霜洊加。則道殣溝瘠。尙恐不能免於目前。設或掩埋不深。蓋藏不厚。將來土气蒸動。傳染可虞。不可不預爲曲突徙薪之計。竊意此等被災屍骸。未掩者固須厚蓋深藏。卽已掩者。尙宜加工挑土。使亡者安土。無暴露之憂邪穢閉藏免流疫之患。且偏募貧民。給以工食。又可以爲餬口之計一舉而三善備。誠畱心民瘼者之所宜采擇也。前雍正壬子。崇明上海南匯等處。海水因風泛溢。漂沒人口以萬計。槁葬堆積饑民露處。待賑死者亦復累累。彼時曾創此說。聞者以爲語涉迂遠。竟莫之行次年癸丑。自春䢐秋。疫气流染。蘇松近屬。往來經見者哀哭之聲衰麻之服。所在皆是。傷心慘目。已有明驗。爲此謹刊傳勸。所冀福星當路。采輿論而施行。利濟仁人。解囊橐而創舉。與其救濟疫癥於旣發。莫若消弭疫端於未形。庶使人無橫夭。家安樂利。敢竭芻蕘之一得。尙期葑菲之無遺謹啟。

△髙子忠憲公同善會講語【三條○髙子起同善會尢重此講故四仲月之望會講講後五日內賑給孤煢蓋會講以使人興起於善。則賑卹自能行。且不徒賑卹之行久之醒迷解錮善气通而裨益無窮矣此卽朱子月朔會講呂氏鄕約之法而從簡以便俗也嘉興。舒城等處。皆自撰講語會講。凡行同善會者務須兼此】

這个善會專一勸人爲善。所以勸人爲善者。且不要論善是決當爲惡是決不當爲的道理。中間極有大利害。不可不知我等同縣之人若是人人肯向善。孝順父母。尊敬長上。和睦鄕裏。教訓子孫。各安生理。毋作非爲。如此便成了極好的風俗。家家良善。人人良善。這一縣一團和气。便感召得天地一團和气。當雨便雨。當晴便晴。時和年丰。家給人足。豈不人人享太平之福。若是人心不好。見識歪邪見个善人。便叫他是沒用的滯貨。見个惡人。便叫他是有本事的好漢。一味憑著自已的意力一切非爲。要做便做。一人作歹。十人看樣便成了極不好的風俗。這一團惡气。便感召得天地一團惡气雨暘不時。五穀不登。人民疾病。疫癘交作兵火盜賊。出於意外。不知者皆謂气數當然。不知气數是人心風俗積漸成的此非迂闊之談。昔年福建興化府人作惡異常有識的人皆說道此城必要遭屠。不數年間。倭子來。獨攻破興化府士民都被屠殺。若不是人心風俗所爲。何以有見識人先說在倭子未來之前。可見一家爲善便是一家之福。家家爲善。便是一縣之福。我等各宜眞心實意做个好人。做好人。𨿽喫些虧。到底總算是大便宜。做惡人𨿽討些便宜。到底總算是大喫虧。急切回頭。不可走差了路。害了自家又害子孫。又害世界。

第二講

這个善會。會友眾多。人人皆出自心願。可知爲善是人的本心。爲善是人的本分事。如著衣喫飯人人喜歡做的從此歲月日久。凡在善會中人看得一縣中。老者貧者病者。死而無葬者。眞如一家之人痛癢相關。有無相濟。這一段意思豈不是極好風俗。天地神明所極喜的。凡在會中受施之人自然思量這个銀錢是善會中來的。豈可在不善處用。皆當興起善心爲子弟者愈思孝親敬長爲父兄者。愈思教子訓孫。各思勤儉生理。各戒非爲浪費。這等方是同善之意。所助𨿽微。所勸甚大。不虛了此會。我等生在世間百年有盡。所作善業惡業。浩劫無涯。過了一日。便沒了一日所以吉人爲善。惟日不足。這个身子生的時節。一物不曾帶來。惟有這个善。是原帶來的。死的時節。一物不能帶去。惟有這个善是原帶得去的。各各思量。各各努力。

第三講

這个善會廣勸世人爲。善凡來聽者。便是有善根的人。所以有善緣到此。便有善言入耳。切不可輕看過了這句好言語。一句善言提醒了一點善心。便做了一世善人。豈但轉禍爲福。正如起死回生也人人有父母人人隨分孝順他。人人有長上。人人隨分尊敬他。人人有鄕裏。大家要和气些。人人有子孫。大家要教訓他生理是該做的。人人做自家該做的事。各有過活非爲是不該做的。若做不該做的事。各有罪名。但看世間盜賊。那有不破的。但看世間嫖賭打行告狀詐人的那有善終的。到得官府訪拏。囚禁牢獄之時想著那街上本本分分肩挑步擔。做小生意的人也都是天堂。何苦只貪暫時快意。造成無窮苦楚。今日聽得這言語。各要立定主意。做个好人。鄕裏也尊敬。子孫也流傳。父母尊長都喜歡。就是沒有父母兄長的人。人也稱道這是某人的子孫。某人的兄弟。如此學好。父母兄長也增光彩。祖宗也增光彩。這便是孝順尊敬的實事。比那三牲五鼎供養的也還彊勝些。做好人有說不盡的風光說不盡的安穩。都從今日這一點念頭上起。原是好念頭的人愈要堅固。原不是好念頭的人就要轉變。苦海無邊。回頭是岸急急回頭還嫌遲了。

附勸行講語﹝此下皆摘錄感應篇直講﹞

孝悌講語

濟急救危講語

勸善講語

戒溺女講語

點淫戲講語

附勸行講語﹝此下皆摘錄感應篇直講﹞

聽了講語。須要做出積徳累功事來。善心純熟便是徳。善事眞實便是功。從少到多叫做積。從低增髙叫做累。積徳要像聚錢。漸漸添多。累功要像築墻漸漸髙大。善人家富便要像竇燕山範文正就是家貧也能筆舌勸人。精力辦事。發心要眞要堅。用力要勤要久。前賢說道凡做善事。必要功徳圓滿方能感格天神。趁早去做到得積累日子。便是圓滿處。若些須做一兩件善事。便要邀福邀不動的○

孝悌講語

孝是萬善的頭前賢說。忤逆子媳。便是禽獸。天報最準的。然這點良心个个都有只消一喚便醒。若有人將二十四孝故事。提點提點人便感動孝心了。只怕曉得這个字的。因因循循。過了時候。霎時間父母大期盡了。要報親恩。再無日子。只是流淚不盡的。古人說孝。必連思字。不思做不出孝的。善人每日思量。父母生我萬般辛苦說不盡的。便要做出報親的孝來了。每日思量。親恩未報。父母年紀將衰便要急急做出報親的孝來了。每日思量報親究竟在何事。便要勤本業省浮費。得父母酒肉無闕。手裏有錢。又要和顏悅色逆來順受做出養親悅親的孝來了。每日思量養親悅親也算不得盡孝便要愛惜精神不敢斲喪。不敢犯法。又要種徳報親。諸惡莫作。眾善奉行。做出保身修身的孝來了。又每日思量當初孝子。有代父受刑。刀斧不避的有萬里尋親。性命不顧的。就使遭了最苦境界。也要做出孝順來了。一言一動。總要思量著父母方才叫做是孝思。他如父母老的病的鰥寡的貧窮的。這是極苦。子媳更要竭力盡孝。○至於兄弟是骨肉。他骨是我骨。他肉是我肉。兄弟又是手足。手病連足也痛。足病連手也痛。今人兄弟不睦若內有一个賢明。甘自喫虧。就可和好。前賢說。舜能化象。其機括只在不見象的不是又說骨肉間只該講情。不該講理。執了理便傷情。傷情便不是理又說兄不愛弟。做弟的不要學他。只該盡敬兄道理。弟不敬兄。做兄的不要學他。只該盡愛弟道理。善人讓些財帛。耐些衝撞。旁言弗聽宿怨弗畱化導利濟。先從此做。不論賢愚繼庶。兄弟間一團和气。至誠相愛。他或不順。只認我的差。不認他的差。功過格說。財物不論爾我。終身如是。準三百功。凡不肯救助兄弟及侄的困厄。準三百過就是同髙曾的近族從祖宗看來也是一派。都不可不卹的。

濟急救危講語

篇中所說濟急救危。人有緊要須用叫做急。人有禍難將死叫做危。善人看人的急。眞像自已的急。看人的危。眞像自已的危。慷慨解囊。從寬付鏹。樂此不倦。毫無吝色猶恐遲了一步。不及救濟只因他原是大有福徳的人。故能撞著這般善緣。做得這般善事。事關陰騭報應最奇。所以說个君子贏得爲君子。每見財多福薄的人看人急難。漠不關心。重已財似山。輕人命如毛。上天看來便是最凶狠人了爲此水火盜賊疾痛橫災。以及子孫賭蕩等報。必遭一二。破散家財。況且財寬養子。這句古話最確。刻吝人家財多身弱。短壽絕嗣。屢看屢驗。空爲子孫做了蛇蠍。反賊害了子孫。一生勞碌。盡付東流。然當利迷心竅時節。甘中的毒。那得醒悟。三教中處處說道。積財不肯散施必有奇禍。豈是哄騙你麼。所以說个小人枉是做小人

勸善講語

篇中說作爲無益。作爲都是做世間愚多智少。故做有益事少。做無益事多。如造大宅。收古玩賽會做戲。好賭喫著。首飾狗馬。器物窮工。結交有勢等類朱子說我見人把官錢胡用。實是痛心○對面看來善人知做事有益無益便是禍福關頭。大要思量思量的有益莫如行方便長春眞人方便文說道。人生世間。方便第一。力行方便。錯過可惜。一平糶米。是第一大方便。一濟人疾病。大是方便。若能精虔修合許眞君如意丹施人方。濟萬病。治疫尢速。次則諸般可施之藥皆好。又能印施良方亦佳。一夏月施湯水。冬月施老病衣服。存卹鰥寡孤獨。收養遺棄孩兒。死而無棺者。施之棺木。急難困乏者。隨宜救濟。一濟度幽冥。費小功大一戒殺一切物命。一修橋補路。開井通渠。興利除害。勸善解惑息爭止鬭。皆方便也如前方便事。富貴者行之。及人旣廣。受報必丰。福壽增崇。家有餘慶。原文尙多。今特節錄。又前賢說。有文墨的。不著善書。反造淫辭。實是通天大罪。更有得了科第。志得意滿。賭錢喫酒。著棋看花。了過生世。便把蓋地彌天的力量積福延慶的日子。都錯過了眞是明珠彈雀。故俗語說。人家出一喪元气進士。不如出一積陰徳平民。

戒溺女講語

篇中說損子墮胎。旣產叫子未產叫胎。損是溺殺等類。墮是用藥打下。或奸淫或妬忌。或因窮困。或怨女多。那知天律與故殺人命等罪。故犯此必受慘禍世人不醒。極爲悲痛這三句最是輕妄的惡。○對面看來。善人慈已的幼並慈人的幼。如陳毅軒知諸曁縣民多溺女。公設法勸止。並定上中下三等嫁法。俗因大化。子文莊。天啟探花。凡刻戒溺女歌。施保產丸。助米炭銀錢都是積徳中事。至賣墮胎藥的人。尢勸他不要造賣這是上天震怒的。何苦貪小利。墮地獄。速速攺換行業爲妙○女子投胎。也是一樣性命下也。卽遭淹死。於心何忍。你想一想看所以世有淹溺女兒。後來生蛇蟠死的。也有因生產喪命的。也有死時見小兒討命的。也有並其兒子亦漸漸死絕的。淹女之家。子孫多致消敗一定道理。心腸忒毒受報也毒要曉得天地好生一切虫蟻。尙且不可無故損傷何況活潑潑的一條人性命。陰司法津淹女者丈夫減壽婦人產亡你越淹他。他越要來。冤魂受毒。總要連你的性命帶去。眼前你們也應多見過的了。我今分付你們。各人歸去。在地方上竭力勸化勸化一人有一人的口祿養一个畱一个。存了好心。後來必有好報。能勸得婦女們回心轉意。多畱幾條性命。陰功極大。積徳於子孫不少。急速去勸。急速去勸。尢須廣勸收生婆教他積些陰徳。勿聽憑人家淹女切勿與人打胎。蓋此兩樁乃極傷心事。罪孽極重如有人家淹殺女兒。以及打胎等事。神明查出。立刻發覺。到那時求天拜地也無用了。

點淫戲講語

世人每喜點淫戲取樂。全不知小戲誨淫。不但得罪神明而且爲害自己。蓋臺上演出臺下有數千百男女聚觀。其中之暗受其害者不知多少。害人害已造孽無窮蘇州某人每喜點小戲。自誇得意。後來其妻女皆不端。同時跟奸夫逃走。某立時气死。可以鑑矣

△陳幾亭先生同善會講語【髙陳二公。行同善會。每年四講。講時擇教讀一人司講酬銀一錢。隨刻講語﹑及與會聽講姓氏釘本傳送會友﹑並未與會者﹑玆從幾亭全書內。節錄二篇以爲式﹑】

癸酉秋講

辛巳冬講

癸酉秋講

向來曾說上中下三樣人家。各有爲善的法子各。有一句麤淺話兒。我今再說个三樣人家。決不可不爲善的緣故。富貴的要思量幾百幾千人中才生得我一个。人中富貴便像那樹中奇花異果。山川中秀石甘泉。天上明霞彩雲人人稱羨。我今開一句口可以振拔人。行一件事可以救濟人。分明是上天與我修福的地位。若認做我今只該享福。享一分便短一分。若識得我今正好修福。修一分前面轉增一分只這關頭認得淸認不淸莫說差了多少人品。且差了多少算著。況長存好心。長行好事。富貴的地位。原不曾因此失了。一面修福一面未嘗不享福。若一味胡塗過日不畱心照管人必至害人。不著意愛物。必至傷物。此是何故富貴之勢。自然如此。自以爲日日在世享福。不知日日在世造孽。緣何把那修福的根腳。倒將來造了罪孽。豈不辜負這一生富貴。古人說。願天常生好人。願人常行好事。今旣處富貴。天已把个好人看待我。何不常行好事。去湊那皇天。這便是上一等人家不可不爲善的緣故。那中人之家。比上不足。比下有餘。我𨿽無富貴人的力量日日可救拔人。其實人生在世那一日不有幾个人與我打些交關。但不刻他。不欺他。就是本分內的爲善大凡至誠公道之人。鬼神保庇。牀上無病人鄰里鄕黨歡喜。牢裏無罪人。年年安穩去家事怕不漸長。又可教子讀書。指望進步。有等癡子。待人處處欺刻。初一月半。廟寺燒香。中峯和尙說得好。有益於人是善有益於已是惡蓋求益於已。必定妨人從來說善惡無如此兩句明白親切。作善定須有益於人一切點燭燒香。濟了甚事如何退消得害人的實罪來。況惡人所供香燭。鬼神必不享所以平日不作善的人。報應到來眾人也不憐。鬼神也不護。平生使乖弄巧。求神諂鬼。此時無一毫得力。爭如那知足安分。朴實勤儉的平穩無災。這便是中等人家。不可不爲善的緣故。至於窮人。已是十分福薄生在苦惱中過活。凡福薄之人。再經琢削不起。別人過惡。報應還遲。我若有差報應偏速。譬如稟气虛怯之人。略風吹便外感。略醉飽便內傷。須要極其本分。方可度日。又要識自家身上有个決變得來的。有个決變不來的。若要分外營謀。一朝暴富。我不曾生得這造化。難道上天命數。憑人气力攺移。這是決變不來的但人心至靈。實與他物不同。所以古人或因一點孝心。或因一段濟人救物的眞心便能感天地。動鬼神。如爲善陰騭上所載。轉禍爲福。事迹甚多。太上感應篇。開口便說禍福無門。惟人自召。可見總是个命字。要把气力算計去變他。決變不來。若有一段至公至誠的心田。不知不覺他自會變了。這話本不專爲窮人說。在窮人身上覺得尢緊切些這便是下等人家。不可不爲善的緣故。總看來人無貴賤。各有本心凡事做差後。也會懊悔。只是略遲了些。須移這點懊悔的心腸早一刻兒用。爲惡到頭終有報。也不得不懊悔。可惜又忒遲了些。須移只點懊悔的心腸。早幾年兒用。舊秋說三樣人家。平平爲善的法子。今秋補說出个急急爲善的情由。

辛巳冬講

這會所濟。𨿽不能徧及四方。惟不論會內會外。凡有濟人之心者。自覺與這會意思相合。便大家喜歡。凡有妨人利已之心者。自覺與這會意思相反。也大段銷融。這意思卻是感動無窮。後來卻有說不盡的善緣善果。只看他處都有賢士大夫做行此會幾於善气四塞。若行者無長久之計。受者不互相勸勉。便是兩相辜負矣所謂長久之計。別有措處。日後自會曉得救急的道理。只是勤儉二字。俗語說。成人不自在。自在不成人。人生在世。那个是自在受用得的。卽如官長貴人。一定也勞心。勞力。𨿽不親手去做麤事。然自立身讀書而外見好人便思獎勵。見惡人便思化誨。見饑寒便思救濟。見暴骨便思掩埋縱然力量不周。也與多方設處代他算計。與民同患。無日忘之。這才是士君子之勤。農家及時耕種及時車戽。經紀小生意的。早作夜眠。勿學遊手遊食。這便是庶民之勤。每見富貴之家。自奉則不惜。周人則未免有吝色若能節縮浮費就耳目玩好上。省得一二件。便勾養活幾个窮人性命。若件件省日日省。少些受用那省出來的財物。不知勾活了若干人又落得自家惜了些福從此推將去。行事不敢任意。出言不敢快心發念不敢侈肆。這才是士君子之儉。一切中下人家。勿貪口腹。勿好勝虛妝體面且如一兩年來米貴異常。農家該十分愛惜。卻到種田時節。伴工做生活的。每日要酒肉幾頓。我喫了別人的。別人還工也要照樣。原是自費自家的。有甚便宜。是甚算計。今後第一件。先從縮口食起。這便是庶民之儉。做好人須由不饑不寒。免饑寒須由勤儉。種種孝弟忠信。都由勤儉中出來。種種姦盜詐僞。都從不勤不儉中流獘天下道理𨿽多。看來這二字。也盡該括得盡了

●得一錄卷二

保嬰會規條

○保嬰會規條【無錫靑城鄕原本】

卷二之一

天下最慘者莫如殺生。物命且然。何況人命。近世溺女之風。各直省鄕裏小民所在多有。呱呱墮地。卽付沈淪蔑理傷和。莫此爲甚。育嬰堂旣不能彊之必送。而救援之法窮矣。窮則宜變。變則可通。此酌助貧戶之法。所以爲救嬰最上法門。竊願爲普天下千百萬嬰孩哀號乞命於海內仁人君子也。述保嬰會規條

保嬰會緣起

規條

附救溺嬰新法﹝見湖南桂陽州鄧錫範先生種子集中﹞

浙江紳士趙鉞請通飭保嬰會呈稿

附稟請江蘇巡撫通飭保嬰規約批

保嬰會記事

保嬰會約序

浙江程大中丞嚴禁溺女並酌定嫁資示

明同安教諭金星徽上兩臺風俗書節略

保甲鄕約兼禁溺女法

廣信康太守設立嬰長責成穩婆以拯救女嬰序

金溪縣嚴禁溺女示

附丰城六文會法

江山蔡廣文英擬勸救溺女法

培元堂勸育女說

彭南畇殿撰濟溺說

附溺嬰微驗

遂安生生會小引

梁敬叔勸戒近錄記浦城蜜浸

救命俗說

附保嬰會說

桐鄕嚴比部善後局舉行保嬰會序

百制府通飭稿

江蘇藩憲王通飭札

蘇城遵辦保嬰會啟

△保嬰會緣起

邑城例設育嬰堂。收養遺孩。仰見我朝愛育黎元保赤全生之至意。法良意美。誠盛典也。但四鄕窵遠。跋涉爲艱。【貧者每惜小費入城路遠每多憚於抱送】故貧乏之家。生育稍多。廹於自謀生計。往往生卽淹斃。相習成風。恬不爲怪。【世俗美其名曰嫁之﹑又曰度他人身﹑習以爲常﹑無人勸�】不特生女淹。甚至生男亦淹。不特貧者淹。甚至不貧者亦淹。轉輾效尢。日甚一日。【有一家連淹十餘女者。有每村一歲中淹至數十女者。居鄕目擊。慘不忍言。】墮地呱呱。遽遭戕害。宛轉水中。良久乃寂。聞之酸鼻。言之痛心。嗚呼。孰非父母。孰非骨肉。竟至忍而爲此。豈必其本心之酷毒哉。習慣自然。故不自覺其殘忍至此耳。𨿽然。天心好生。人心惡殺。有心積善者物命尙思買放。何況人命。居鄕之士。目見耳聞。日坐視其死而不之救。咎將誰諉。【此事城中士大夫及鄕鎭紳富皆未必周知﹑須畱心訪問貧嫗乃得其詳﹑】此所以不得不爲之呼號求救於四方仁人君子也。查向來善舉。育嬰堂之外。有畱嬰接嬰等堂。爲鄕民遞送嬰孩。洵爲善舉。但初生卽爲抱送。恐小小血泡。一經跋涉。未易保全。今特仿蘇東坡先生黃鄂救嬰。及彭南畇殿撰濟溺說之意。變通其例。用酌助錢米一法。令其自養。以補育嬰堂之所不及。集成一會。名曰保嬰。凡鄕裏有生育男女。果系極貧而不能畱養者。局中例給錢米半年。令其暫養。如萬不能養。再爲設法安置。或代送嬰堂。全其性命。庶使爲父母者。因助思畱。因畱生愛。幼孩日長。憐念倍深。所費無多。保全極大。昔人有詩云。一言激切垂悲淚。萬萬嬰孩在腹呼。仁人之言讀之者猶怦怦心動。況目擊其事者乎普望仁人君子。俯念孩赤無辜。人命至重。急爲設法倡舉。或勸或禁。庶幾惡俗可挽。嬰命可全。上合天心。下關風俗。出諸死地而生全之。其造福於兒孫者何可量耶。爰擬規條如左。以備有心者采擇焉。

△規條

一集會之始。未及建堂。先就寺廟公所設局。各友分司。公舉殷實老成者爲會總。另舉老成有才幹者數人。或司季。或司察。或司捐。務須恊力同心。以圖永久。

一集捐之法。或躉或零。或捐釐。或助田畝。各因地制宜。或一族公議。或一鄕一圖公議。經費愈多愈妙。務須齊心協力。以挽頹風。以保生命。

一保嬰要會之舉。因鄕間溺嬰者多。效尢日甚。特於極貧之戶。酌助養費。以救一時沈溺之慘。所以補育嬰堂之所不及。其尙能勉力畱養者。不在此例。

一地方凡有生育男女。如果系極貧不能畱養者。必協同鄰右作保。到局報明。司察親往查驗屬實。卽給白米一鬥錢二百文。此後憑票。每月照給。令其暫養五月。【此中長短多寡不妨察看情形隨時通變】五月之後。如果萬不能養。方爲設法代送嬰堂。【如可勉力自養須力勸之或再給米二三月便可保全】

一局中設立底簿。初生到局報明。必將嬰兒生月日時。及某姓某地某堡注明。司察查驗嬰兒。記其手足指螺箕若干。及頂發螺紋單雙偏正。卽給予票憑。塡明應給若干月。兩月後抱兒到局驗看合符。或司察不時親至其家看視。倘有病故。卽日注銷。其隱匿不報者。惟保人是問。

一極貧之家。凡有遺腹孤孩。有關嗣續。而無所依靠者。公議格外酌增。【或三年四年隨時酌給】則卹孤而兼敬節。於風教更非小補。

一貧婦生產後。或隨時身故。嬰孩無人乳哺。勢必難保生全。局中查實。每月加給錢五百文。聽其覓乳寄養。定以三年爲則。

一事久獘生。酌助之例一開。卽有力能撫養。而希圖冒領錢米詐說欲渰者。此則須細加察核。務要實系貧窮。方準給予。尢宜剴切曉諭。以溺嬰獲譴之報。漸格其心。

一是會舉行。必須定以地界。始可時時往驗。若來者一槪給予。恐經費有限。且路遠難以察核。姑以十里爲限。十里外未能槪給。

一嬰兒報局。遇隆冬給棉襖抱裙各一件。春秋給夾襖一件。

一是會專爲貧而欲溺者。勸其畱養。其或有以領費爲羞。而又厭多欲棄者。又有不便聲彰。勢不能畱者。尢須力爲勸畱。委曲代謀。庶幾陰爲保全。

一送來嬰孩。卽爲覓乳撫養。如有乳婦自願畱作養媳以配其子者。例給費三年或初年每月二斗以後每月一斗至三年爲止其男孩則多有人家收養作子。局中止給照單。以杜爭嗣之獘。錢米例不給貼。

一出痘爲嬰兒最要緊事。而天花尢易傳染。故須每年正二月或八九月種痘。囑乳毋小心保護。局中酌給醫藥之費另備稀痘丹驚藥螳螂子藥。以資緩急。

一凡遇嬰孩有病。到局報知。司事卽請醫往視。隨給藥費。病愈乃止。如報局之產毋有病。或乳汁不通。亦準一體報明。酌給醫藥之費。

一是會所定規例。原爲極貧之家起見。其力能撫育者。斷不屑此區區佽助。亦斷不肯送育嬰堂。其或間有以生育繁多。而隨俗渰溺者。似難一槪保全。然有此一舉。稍有人心者。自不便再下毒手。而嬰孩可漸免橫夭之慘矣。

一是會稟縣出示。立案遵行後。一面地方公議禁約倘有悍然不顧。仍將兒女渰溺者。一經察出。卽公同議罰。不得狥情容隱。庶幾風气漸移。外似挾制之。內實感動之。非苛刻也。

一是會之舉。名爲保嬰。實亦兼資產毋。蓋極貧之家。以紡織爲活計。一日不做。一日不活。一遇生產。卽不能操工作。巧炊乏術。抱布奚從。百慮攢心。愁苦萬狀。產後羸弱。已覺不可支持。倘急於餬口。二三朝後。卽彊起操勞。多致感冒風邪。釀成危疾。有此些些小助。便可贍養數日。旣保嬰孩。又卹產婦。一舉而兩善備焉。

一是會定例代送嬰堂。實則十無二三。蓋初生時或因困乏。或因气惱厭惡。或欲代人乳哺。一時無柰。遂至忍而出此。若養至四五月後。小兒已能嬉笑。嬌憨之態。最動人憐。父母必有不忍拚棄而勉力畱養者。【至此則勉力之中﹑又須分作兩等﹑其極貧者津貼之費酌量再給數月﹑】

天下事莫大於人命。則善事之舉亦莫大於救人之命。救命之舉。莫急於此。亦莫多於此。伏望有心世道君子。逢人勸諭。隨處倡行。無論大小。皆可成就。總之得救一人。且救一人之命。多設一局。卽可救無數之命。所系良非淺鮮。如以立法尙有未善。則因地制宜。參酌而變通之。尢有望於同心之士矣。

予曾詢一異鄕友。有溺女之風否。友曰。吾地素無此風。予亦甚嘆其風俗之厚。後數月。復遇此友。則動色相告曰。有是哉。子前日之言也。幸子爲我提醒。不然。予尙夢夢。坐失善緣矣。因詳叩之。則此友歸後。偶問一收生婦。始知溺女之俗。其地亦正不少。遂於裏中集眾苦勸。並設法保護。兼申禁約。因而得生者已五六嬰矣。可見此風所在多有。特未嘗畱心察訪。故不免交臂失之耳。士子閉戶讀書。方自詡關懷民物。孰知門以外竟日有無數嬰孩呼號待命哉。【凡不問戶外事者﹑謂不問一切非分事耳﹑若救人性命一事﹑則戶外何可不問。切勿泥定此語把極好積徳機會錯過也﹑】

溺女之俗。旣多在鄕間。則居城善士。在城亦無可設施。凡有心願救人性命者。卽可推此法於鄕間。訪問某地有此惡俗。卽爲說法救護。能保全一方。關系正非淺鮮。若疑三阻四。畏難不行。自爲計則得矣。而白髮無情。催人易老。良緣錯過。後悔已遲。古人所以深有慨乎時不再來也。願與有志之士急起圖之。

又溺女之報。不勝枚舉。宜多刻報應圖畫。以警愚蒙。【下藥墮胎往往斃命可附刊畫圖勸世】至於閨房曖昧。勢難畱養者。則宜徧囑收生婦。如遇此等事。倘能暗地抱送。另給賞錢四五百文。則暗中之保全者當不少也。

人命關天。天心好生。故救人爲大。夫謀死一人。世上旣難免陽誅。暗中更必遭陰殛。蓋怨毒之气結而爲戾。循環報復。禍有由階反是以觀。則救活一人。或數十人。或數百人。當何如食報也。大小𨿽分。性命則一。善緣自結。切勿因循。

溺女之風。久成習慣。𨿽有煌煌告示以禁之。種種篇章以勸之。而蚩蚩之氓。旣不識字。復不明理。卽誡之深而言之切。何能家諭戶曉。執塗人而告之。惟有將古今溺女救溺。彰彰報應編成俚語。明白曉暢。或說因果。或唱道情。於鄕村市鎭。各處宣揚。善可以感發。惡可以懲創。則愚夫愚婦聽之。無不相悅以解。而相沿之積習。卽可漸移而默化。能教江湖朦叟。習成此等歌詞。旣可餬口。又堪醒世。一舉兩得。功莫大焉。

保嬰會局。設於錫邑北門外靑城鄕蓮蓉道院。自道光二十三年集眾捐貲。立局舉行。數年來全活頗多。二十里內溺女之風亦漸稀少。此其效之可憑可信者。現在江邑靑暘等鎭。及本邑陡門秦巷均有善士仿照倡行。具見善有同心。漸推漸廣。惟此風吾省各州縣比比皆是。所望信善君子。互相傳勸。俾各處聞風興起。於以挽惡俗而全生命。此則私心所禱祀而求者矣。人命所關。言之心惻。敢贅數言。用告同志。梁溪同人謹識

△附救溺嬰新法﹝見湖南桂陽州鄧錫範先生種子集中﹞

人生幸際太平。幸值溫飽。便須孳孳爲善。多貽後人之福。縱有衣食以丰之。非爲善則恐福田之不廣。縱有詩書以訓之。非爲善則恐丹桂之無根。但一切方便陰功。誰曰非善要不如救命之眞一切戒殺放生。誰曰非眞要不如救人之大特是救人一事。有費數千金未見確救一命者。惟有戒溺嬰女之法。能拯一人卽實在救活一命自古朝廷設法。神聖降筆。或分建養堂。或公雇乳母法非不善。人猶多迷。送養則阻於作踐之浮言。自養則狃於賠錢之過慮。卽在仗義行善之人。亦慮事體重大。謀始圖終之難。是以另立出帖買命之法。帖出而願行。帖收而願止同心者眾。固可大其規模。協力者少。不妨約其限制。可以兩人共行。可以一人獨舉。一里數里。畫疆可守。一月數月。計時可爲。至於仁人而在髙位。賢者而擁厚貲。更可曲暢引伸。廣施仁術又況人之好善。誰不如我。此地爲之。彼地豈無爲者。今日爲之。後日豈無爲者使人人有此立願法則家家有一育嬰堂矣

能立局以圖永久﹑自是更好﹑如不能立局。則從此做起。亦屬急救妙法﹑

數人共救勸帖式某等特出具勸帖。敬告本境上自某處起。下某處止。左右某處爲界。界內有貧家生女無力撫養者。煩本人於三朝內。親報帖內有名之人。俟其訪看的實。助錢若干。【一千以上各隨其力】滿月至三月。又助錢若干。【如初助之數】三月之外。自養抱養。聽其自便。凡來報者以此帖存否爲據。帖收願止。倘報者界限情事。不與帖載相合。不能妄助分文。此白。具勸帖某地某名氏並年月日期。

一人獨救勸帖式某地某人立願助救嬰命若干。【一命亦可】凡本境相識之中。有不肯洗養女孩兒者。煩近鄰仁人君子。代爲勸阻。卽曰來舍告明。情事的實。至滿十日助錢一千。二月後再助錢一千此後自養抱養聽其自便。但力微不能徧及。權自本境某處起至某處止。至滿願之日。收帖不行。凡來告者。如與此帖不合。一文不敢妄助。此白。具勸帖人某地某姓氏並年月日期。【或寫總共助錢三千﹑分作半年﹑逐月支取﹑便可保全﹑此中多少不妨隨酌】

一更有謹默之人。心立善願。又不欲出帖揚名。並畏難於查訪者不妨囑托誠信之好友。告以心許之願。使之探訪勸諭。不論遠近。果得救起之時。其錢卽付友人轉發。此尢簡便無獘之一法也。【城中如無溺女之俗卽可從鄕間訪求﹑托人辦理﹑○陰徳陽徳之分﹑總視其人之用心﹑若必欲力避人知﹑便有許多誤事﹑如能行所無事﹑卽陰徳亦在其中矣﹑】

一有疑女命不可勝救者。試譬之溺人滿河。我能隨拯一人。便是救一命之功豈可以滿河難救遂並此一命而不救乎夫名利之不能盡爭者。未聞以其少而不取。獨於善事則虛憂其大。而實辭其小。彼將何所下手哉。有志者先須去此等狐疑。【救人一命功徳最大﹑須勉力做去﹑彼以爲緩而多生疑沮者﹑便是阻人爲善﹑恐非福相﹑】

一富家文士。亦有曾犯溺女之罪者。倘讀戒溺諸文。此心能無悔惕然而死者已矣惟有取用此法可以救補前愆可以轉禍爲福又凡一切問心犯難解之罪者宜取此爲贖身之一法【此足爲巳犯此罪者﹑開一條活路﹑】

一凡求子求壽求功名之人。各具懇切眞心。力行一切善事。如更能取用此法。隨力所至。實行廣推世間感天地動鬼神之事未有速於此者其獲福何以數計耶。【人欲挽回天數�作元命﹑必須取用此法﹑勿�吾地此風尙少﹑可以緩圖也﹑】

一世有樂善不倦之人。亦恐終身難遇一命之緣正好取用此法。力行廣推。深種善根。若奉功過格誓行善事若干之人。更苦終日無善可爲。惟有救活一命。則文帝乩示潘仲謀之訓。分明巳凖百功。況小財大用。人命關天。天地之徳曰大生此金不在修生之下父毋之恩曰罔極此金更在罔極之先節寒士之束脩亦有獻洛除刑之意出匹夫之片紙卽同赦過宥罪之書但得一命矜全此心何等快活況天道之報施不爽也【劌目怵心﹑截金琢玉文章至此幾於驚風而泣鬼神讀此而仍漠然無動者非人情也﹑】

一禍患疾病危迫困窮之時。誰不思立願以禳之。能取用此法卽救一命亦足以補天地之憾轉移厄數。不卜可知矣。

一刊印各種善書。自是懲惡勸善實在功徳。而廣布此法。使一切事急無措之人。平日習俗見聞。自然立地可行。尢爲方便陰功。凡爲父母祈福壽康健。及自已子息功名財利疾恙求愈訟非禳解消災弭厄等項。發願印送此集。遠傳他省。徳洋恩溥。生全更無限量矣。按溺女之風。東坡居士言嶽鄂間有之。魏裔介禦史奏稱江西江南福建皆有之。彭凝祉先生言嘉湖有之。閱果報所載。隨地皆然。若能印送廣傳善與人同。功徳乃不可思議矣。

按律載故殺子孫徒二年。何以憲典久懸。並無一人念及乎此。豈人皆不犯耶。抑官長所不及耶。或深慮夫地保戚鄰之告�。有索詐挾嫌諸獘反惹成多事耶。殊不知官長稱爲父母卽當推父母愛子之心而痛革乎其父母殺子之習始則出示嚴禁。繼則與紳士富戶等。公議建堂立社設會。各隨其俗所便而行。若紳士富戶慨然樂善。則天良發見。豈有出錢以救他人之女。反欲吝錢以溺親生之女。淸夜自思必有不安。則富戶之溺女亦可漸除矣。貧者又得所贍養。亦何忍爲此滅絕天良之行。溺風不從此息乎。是以凝祉先生哀號求救於民之父母。其一種熱腸。一片苦心。躍躍紙上。爲民父母者能體好生以救生功徳無邊無量

溺女之風。近世所在多有。而尢甚於窮鄕僻壤。普望仁人君子畱心積善者。務祈訪問某地有此風俗。卽可照此買命帖式隨力舉行。救得一命。卽是一命的功徳。勿曰吾地素無此風。遂忽焉不以爲意也。【本地卽無此風﹑卽可推此法於他鄕凡以救人性命爲急。當不過分畛域】

△浙江紳士趙鉞請通飭保嬰會呈稿

呈爲溺女傷倫。轉呈江蘇省保嬰局規條。乞通飭各州縣照仿勸辦以全生命事。竊民間溺女。最爲慘毒。順治嘉慶年間。欽奉上諭。嚴行禁革。誠以天道好生。人情惡殺。親生骨肉。忍心害理。足令見者慘目。聞者傷心。無如習俗相沿。遂成風气。各州縣育嬰堂多建設城內。鄕村廣遠。抱送爲難。貧乏之家。生育稍多。力難撫養。初生卽行淹斃。浙東西各處皆然。視人命如艸菅。實惡俗之急宜嚴禁者。竊思殺害物命。尙干天和。況溺斃嬰孩。更乖倫理。有心者共切哀憐。而救全苦無善策。乾隆五十年。前任盛藩司撰戒溺女說數篇。剴切勸諭曾詳奉前撫憲通飭各屬。初行時頗著成效。今事隔數十年。已廢弛而不知有其事矣。近年江蘇省無錫縣靑城鄕紳士。創爲保嬰局。設法妥善。著有成效。今春紳士華嘉植等。已將規條呈蒙�江蘇撫憲陸。批示飭縣刷印數百本。通飭各屬。並移咨安徽省照辦。誠善舉也。該處紳士。因知浙省多有此風。思欲一體勸辦。紳士余治特爲遠道來杭。將規條三百本。交與紳等。囑令轉呈。吁求大人恩準通飭勸辦。其推廣利濟之心。樂善而欲與人同善。紳等細閱規條。大旨在各就方隅設局。附近有欲溺女者。止其溺而許助錢米爲撫養之資。約以五月爲期。計費不及五千文。而可以救一嬰之命。在貧家產女。因助而思畱。因畱而生愛。緣小兒養至五月後。嬉笑最動人憐。爲母者乳哺己久。豈忍取諸懷而棄之。多有不肯捨離勉力畱養者。是暫時資助顯以阻其殘忍之狠心而五月攜持。隱以發其慈愛之天性。之死而致生之。蓋以仁術而爲援溺之權也。其有實不能畱者。仍由局中妥爲安置。或給人領養。或送入嬰堂。半歲幼孩。較之初生血泡。易於鞠育。可保生全。事就近而易爲費不多而易集至其餘所議各條。悉皆妥善。法良意美。事可推行。恭維大人全浙福星。痌癏在抱。勤求民隱。澤被蒼生。凡此呱呱生命咸在矜全胞與之中爲此翹首慈云。代爲呼吁。謹將余紳士交到規條又抄錄前任盛藩司舊案。一並據情轉呈。伏乞大人俯賜核準通飭浙省各府州縣查照勸諭各鄕村鎭樂善之人。各於本處就近照仿辦理。其中有因地制宜之處。盡可酌量變通。但能多一處之局。卽多救一處之嬰。若一村能保得一二嬰。推而至十村百村。嬰命之得獲生全不少。悉出自大人再造鴻恩。至聞勸聽從者。固應給之以利。而殘忍不遵者。仍宜治之以法。並懇飭各州縣出示嚴禁。有犯必究。懲勸並行。於以挽澆風而全生命。仰副大人誠求保赤之慈懷。紳等不勝感頌之至。再浙省溫衢各屬。溺女最甚。該處多與閩省連界。從前魏總憲原折指稱福建有溺女之風。如蒙移咨閩省。一體照辦。俾仁風通被。闓澤旁流。功徳尢爲無量。謹呈。

巡撫浙江部院梁紳士趙鉞等呈批貧民鞠育無資。輒將所生嬰女溺斃。最爲慘忍惡習。據呈請照蘇省準行規條。通飭勸捐給資撫養。系爲保全生命起見。洵稱善舉。候札布政司。通飭各屬。妥議照辦。仍出示嚴行諭禁。並候移咨福建撫部院轉飭。循照辦理。規條抄案存道光二十七年秋月。

△附稟請江蘇巡撫通飭保嬰規約批

江蘇巡撫陸紳士華嘉植等所稟設局保嬰洵屬善舉。已將章程札行蘇藩司。移會江藩司。通飭各屬一體照辦並飭該縣將章程刷印數百本送司通頒一面詳由督部堂衙門。咨會安河循辦。道光二十七年四月初一日批

△保嬰會記事

予於道光二十三年。就本鄕十數里之內。議舉保嬰會。緣吾鄕溺女成風。效尢日甚。甚至男孩亦溺。且甚至有力者亦溺。不特貧戶也。因再四熟商。集一善會。就貧戶之欲溺者勸令勿溺。準生產後報明。每月助白米一鬥錢貳百文。以五月爲止。五月之後。如果不能養。方爲代送育嬰堂。其會以三百六十文爲一會。每人自一會起至十會百會各從其力。每春秋兩舉。焚香祀神。醵分作會收錢存公。以便給付。自此人多感化。畱養遂多。自二十三年四月起。至今十餘年。每年因助而畱者多則百餘名少則六七十名。此外又有因捐而畱養者。卽如予族弟志宏。在蘇生理。連養三女。第四胎又產一女。妻气忿。提所產女淹於浴堂。其長女奔訴於翁。翁大嘩。以爲我於保嬰會尙每日捐錢二文。何得如此。急撈起得不死。越明年。又產女。產婦更忿。誓不肯養。志宏適在家。堅不許。以吾家尙捐錢助人保嬰。豈有自家反溺女者。妻不能違。越二年。乃生一子。予每謂志宏曰。當時若將女淹死。恐未必卽能生子也。又有顧姓名三寶者。嘗爲蒙館師。性古拙。有二子。生二女均淹之以爲吾寒士。養女恐爲後累也。予集會後。嘗以溺女果報事縷爲述之。頗心動。遂勸其日出一文入會。以期稍贖前過。一年後忽謂予曰。我家一分願不能出矣。詢之。則今年又生一女。以入會故不便再溺。勉力畱養。無力再捐矣。予笑謂之曰然請從子便。吾子如實難養活。倘欲向保嬰局照例給貼。吾當如數以付如何。顧亦笑曰我尙不至此不過日後又多一累耳。又有顧姓兄弟兩人。先後連舉女。均以捐一文願故相勸畱養。此外因舉會而保全者指不勝屈。略舉數條以昭徵驗。一會之舉。其保全之多己若此。可見事在人爲。特患不爲耳。且特患爲之不勇耳又予於咸豐八年。在下塘雙廟鎭借谷會中講說鄕約。知該處亦多溺女風。因重言以勸。男女環聽者數百人。惟羣相稱善而已。越明年。又因鄕約事至宋帝廟。晤張姓友謂予曰。先生去年在敝地講約片時。現救一命矣。詢之。因言我去年聽講而歸。同行一友有太息聲。我知其以育子過多曾溺死一男故也。因乘機謂曰。子得毋聞講鄕約之言而知悔其溺子之過乎。友曰。誠然。我初不知有此道理。但以多累故。且他家亦有溺子者。故不以爲意。今悔無及矣。因又謂之曰。無妨也。講約者曾言設有犯過溺女者。能勸人家勿溺。可將功贖罪。子但從此苦口勸人。前過無難消釋也。友稱善。今年忽生一女。非但不敢溺。且愛之如掌珠。藉非聞先生一席之談。則男孩且溺。何況女孩耶。是先生講約片時。現救一命也。且此事以異而得傳。而此外之默爲保全者。尙不知凡幾。而且聽講之後。因而知尊君親上。知孝親敬長。知喫虧忍耐。以及戒殺放生惜谷惜字積徳爲善者更不知凡幾。講約之功。眞無限量也。張君所言。蓋咸豐九年三月二十八日行鄕約時也。同人聞之者咸爲鼓舞。予亦竊幸以迂愚之見。口舌微勞。隨處得收成效。撫懷差堪自慰。並以見天下無不可化之俗。無不可格之人。惟在吾人之有心與無心耳。明時恩大無由報。欲爲鄕鄰講孝經。三復此詩。輒不覺怦怦心動焉。而況人命所關初非細故。吐三寸不爛之舌。救萬千及溺之嬰。是尢所望於有心者之逢人說法矣【梁溪��學人余治記】

△保嬰會約序

余讀吾鄕保嬰會約一編。不覺瞿然起喟然嘆曰。溺嬰者之心之忍何若是甚哉。保嬰者之心之仁何若是彌淪周浹哉。呱呱墮地。亟投水中。宛轉良久乃寂。其忍如此。而有一家連淹七八嬰兒者。有一月一村連淹十數嬰兒者。其忍之甚如此。保嬰者目擊心傷。集資設局。其大意以酌助錢米令其暫養數月。使爲父母者因助思畱因畱生愛因愛得保。動其自然之天性。還其本然之慈愛。仁矣哉。推我心而置人腹者也。而又設司捐以裕其資。設司察以防其僞。定地界以分其限。志羅箕以驗其眞。慮其寒也。加給綿衣。憂其病也。量予醫藥。卹其恥也。令其背人抱送。產後毌故者。代托親族。關系嗣續者。加增養費。路遠難徧者。勸設分局。實在難畱者。不得已乃送育嬰堂以資長養。仁矣哉。開源節流。補偏救獘。燭幽達微。凡與嬰兒有益者。事無不盡之事。心無不盡之心矣。其彌淪周浹一至於此哉。抑余又有感焉。天下仁心爲質者多矣。或有其心而無其效。或有其效而不能普且久。大抵知一不知二也。得偏而遺全也。有初而鮮終也。必彌淪周浹如此。而後可以言保嬰。保嬰必如此而後無一嬰之不保。夫安得保嬰者皆如此用心哉。夫安得天下之類於保嬰者皆如此用心哉。

道光丙午年閏五月邑人鄒鳴鶴敬題

△浙江程大中丞嚴禁溺女並酌定嫁資示

浙江巡撫部院程爲嚴禁溺女以全性命事。照得父子之恩。本於天性。虎毒尙不喫兒。何況於人。試問爾身從何而來。毋生之也。爾子從何而來。妻生之也。身與子皆女所生。而乃溺殺其所生之女。不孝不慈。孰大於是。如謂難以撫養。殊不知天不生無祿之人。如謂生女不生男。殊不知天下盡有生男敗類。而生女賢孝者。如謂溺女以求男。殊不知忍心害理。天必不錫以佳兒。且殺機所感。禍卽隨之。如羅元科在闈中有無數小手掣肘。石揆妻母子俱惡死。河口蔡某生子破體而死。元秀病中見羣女追殺而死。陳一淸妻紅蛇纏股而死。赫連傑妻見羣女噬膚而死。福安張氏巨蛇擊乳而死。穎娘子血漏而死。潤州陳氏夢小牛觸身而死。王氏腹中生蛇而死。穩婆範氏專爲人墮胎溺女。全家十一口俱惡死。歷觀古來溺女之家。惡報不爽。蓋天道好生。鬼神惡殺。作惡降殃。理固然也。浙江溺女之獘。最爲錮習。疊經前院司諭禁。此風未息。大抵因出嫁費繁之故。聞民間嫁女。無一不備。有用銀數百兩數千兩者。最少亦須百數十金。𨿽賣田借債。亦須湊辦。男家以厚嫁爲榮。薄則笑之。甚至翁姑待媳婦。以妝奩之厚薄爲愛憎。旣嫁以後。則有三朝七日十四日滿月名色。女家必須備禮物送至婿家以多爲貴。少則壻家必笑之。逢年逢節。亦復如是。女若生子。未產以前卽送衣𦇤食物。旣產以後。自洗浴剃頭。以至外甥周歲。均須節節備具衣飾致送。直至十歲而止。用錢不可勝計。而壻家及自己女兒轉嫌禮少。大屬非是。不知婚姻而論財古人所戒。嫁娶稱家之有無。苟無矣。則一衣一被。盡足成禮。諺云。好女不穿嫁來衣。言貧富自有定命也。如果有福。𨿽嫁妝菲薄。而多生貴子賢孫。何患貧苦。如無徳無福。𨿽妝奩丰厚。豈能保守。古有公主下嫁。而能荊釵裙布。惇行婦道者。史官書之以爲美談。石碏有曰。愛子者教之以義方。弗納於邪。驕奢淫佚。所自邪也。婚嫁爲人道之始。柰何不教之以儉。而反教之以奢乎。卽富家莊田有餘。盡可分給女兒。何必以華靡之物作嫁資以相誇耀乎。至節次送禮不特費錢亦且折福尢屬無謂嗣後民間嫁女不許用金珠玉翠繡被繡衣總以銀器數事布帛數件爲度。卽富家不得過銀百兩。中戶不得過四五十兩。下戶不得過二三十兩。最下之戶。卽三兩五兩亦可嫁女。其男家財禮多寡聽其自便彼此不得爭競嫁女以後。止許以一二樣食物偶爾探望一切三朝七日至爲外甥洗浴做周歲等事槪行禁止民間嫁女不難。庶養女者多不致溺斃。如貧家不能乳女者。卽送入育嬰堂。或與人作童養兒媳。本部院現在通行各府州縣勸諭紳士商民。各於本鄕本俗。捐資積谷。育嬰養老。該紳耆務須共相化導。毌再溺女。倘再有犯。一烴察出。定行照例治罪。特示。

道光五年七月初一日示

△明同安教諭金星徽上兩臺風俗書節略

漳南之俗。止育一女。多則溺之。夫父子天性。何慘毒乃爾。情因勢變也。平民婚嫁相誇耀。競尙張蓋鼓樂。輿從服飾竭蹶經營。如輸公課及壻車方來積囊己匱賠奩甫畢索債盈門俗敝至此。則𨿽日嚴溺女之條。無補於事【此段窮受獘之源】夫移風易俗。事非易於轉圜。然物極必返。想人情亦厭而思去矣。特患無辭以避之耳。若官爲諭禁。則向之迫於不得已而勉應者。今乃不啻釋重負而納淸風也。【此段導去獘之機】伏乞裁定禮儀。下於州縣。如金珠綾緞隨從之類。槪行禁止。時進家長族正申明此義。衣冠則責之教諭。務令窮鄕僻�皆知牽犬可以嫁女。竹釵可以承夫。則弄瓦與弄璋等耳。【此段詳革獘之法】自玆人戒溺女。家易得妻。閩南億萬命。皆憲臺鴻仁所生全也。賈父杜母。豈得專美漢廷哉。爲此備具正副二折批示遵行。

按世俗厚嫁成風。遂致不敢養女。計每縣每年所溺女孩何啻數千計。夫人命關天。害一命已傷天和。而況以萬千生命所關。何等大事。乃地方官紳恬然安之。不爲設法議禁。力圖挽救。誠可怪也。竊意厚嫁之俗。須責成大戶通邑公議立定限制分上中下三等有逾制者加以重罰而倡首者尢宜首先崇儉示以榜樣則風俗自可漸轉也陳龍莊先生有云。吾鄕風俗奢靡。娶婦率多皷樂張蓋以華侈相尙自陸比部娶婦。首先崇儉。不張蓋不皷樂而後民間娶婦遂有以張蓋皷樂爲恥者可見風俗轉移全在鄕紳大戶爲之倡始如地方有因厚嫁相沿。而溺女成風者。該地紳富亟宜首先倡議會同邑侯。設法化導。以身先之。一面出示勸禁。並勸舉保嬰會。一舉而可挽百千年風俗卽可救萬千女孩性命造福何可限量耶。

△保甲鄕約兼禁溺女法

貴溪令錢邦偉。以保甲法禁溺女。有犯者五家連坐。所活無算。以官法相治。恐有多事小人從此藉端誣陷。轉滋擾累。是誠不可不防。惟有地方紳士力行於鄕必有實效。預先請官出示。集諸父老公議酌定。同姓者出族。異姓者出約。如情願贖之以財。則分上下中三等。存之以幫育女。著爲鄕例。溺女不糾舉者。左右鄰連坐同罰。則保甲不行於上猶行於下。斯眞能翊贊王化者矣。

現今處處奉行鄕約。竊擬於呂氏鄕約徳行可勸中。增拯救溺女一條。會集之日。相與推其能者書於籍。以警勵其不能者。於過失�規中。增淹溺子女一條會集之日。值月告於約正。約正以義理誨諭之。謝過請攺。則書於籍以俟。其爭辧不服與終不能攺者。聽其出約。如厚嫁相沿。則可公立議約。酌定上中下三等。裁汰俗禮。不許再蹈故轍。如不遵者。亦聽出約。夫溺女之獘。事在房幃。查之有所不便。迹涉疑似。辧之有所不行。惟不齒於鄕一法。爲王法所不及者。鄕評得而議之。故識者謂官禁不如私禁之無獘也。昔陳實表率一鄕。至使人謂寧爲刑罰所加。毌爲陳君所短。則約正所以樹身之型者可不早哉。

按州縣有育嬰堂。是皆體天地好生之徳。士大夫倘能因其意而變通之。更立爲社。力行救援。此與天地參之大善也。○附錄鄕間救溺社規云。好善者先作會首。邀同志各捐資入公爲倡。外有按月捐銀之法。少則每人一錢亦可。又有按月捐錢之法。少則每日一文亦可。又有按月捐米之法。少則每戶一升亦可。其法每年正月會首挨門送帖。奉勸入社。以後每月續繳續捐。十人百人。眾寡不定。一月數月。常暫不拘。量入爲出。分給貧戶之育女者。歲終集社中諸友。就境內正神爲疏以告之。但使會首得人。公正無私。殷勤弗怠。亦切實可行之法也。

△廣信康太守【基淵】設立嬰長責成穩婆以拯救女嬰序

庚子莫春。以拯革溺女策試士。於今惓惓不能少釋諸生陳義髙者。責成族長。家自爲治示諭穩婆。臨時勸止。醵聯善會。公給贍養甲會資助。不預斂集。皆可隨時因地行之。惟存乎其人矣。其在城穩婆懸賞董誡育女者。給銀牌獎勸。數月來旣有成效。而所及苦不能廣。又令府署吏胥醵聯善會依規守行。現報生女者二十餘人。然遲之又久。僅施行於在官。而不敢舉以諭期紳民者。深維始終之理。醵集初事之匪易。而垂久不敝之更無其據也。蓋人少則斂貲難。貲少則接濟難。貲厚而生息難。防幹沒侵蝕尢難。久之刁黠覬覦。更必滋訟中潰矣。默息於心。愼不輕發。夏五。學博熊公來言。靈山汪生淑仁。有設嬰長給田責令稽察之說。其言一村內無論百家數十家。或二三村相約公舉嬰長一人。給田六畝。令其自種。專任諭禁溺女。卽本村紳士董之。事克有濟。兼可以久。當加獎勵。更進以甲會助錢之意。令兼其說行之。貧乏者亦得養育。擬俟規式有定。行之而效。刊示通行。猶念郡城爲四鄕七邑之歸。理宜先倡。而鄕村朴質。城市雜囂。未可槪以此法推之。爰通以穩婆勸止之義。按城關穩婆六名。每名給田七畝。中歲獲谷七召。足資口食。責不溺女。有則舉首。設嬰長一名。給田十九畝零。使稽察穩婆。擇委紳士八人主持其事。董理一切。其女嬰己不需乳哺。而貧不能養者。責交穩婆。嬰長暫爲鞠育。代覓抱養。或童媳早嫁。若穩婆嬰長不率者。許董事稟官。奪田更易。每歲至日茶會二次。以所活女數列冊呈官有拯嬰稽舉之實。無法久滋支之獘。省貸息要會之煩。收旋至坐獲之效。固莫有美具善兼若此者。上饒向有育嬰田三十一畝。積存谷價一百八十三千零。爲置田三十畝。共得田六十一畝零。足敷分給。刊列規條數則永遠遵守。夫士農工賈。則盡乎化內之人也。城市都鄕。則盡乎聚人之地也城市有嬰長。通以穩婆勸止之法。彼無不延接生者。而稽察罔慮不周。都鄕有嬰長。兼以甲會助錢之誼。彼固責專而說行。近地而情親者。習焉相忘。而風俗將日益厚。推斯道也。行諸七邑。美意良法。庶無閡格歟。規條旣定。言以弁之。乾隆四十五年八月日【廣信府誌】

△金溪縣嚴禁溺女示

爲嚴禁溺女以全天性。以維風化事。照得溺女惡俗。忍心害理。莫此爲甚。金邑素號淳良。而溺女之慘。相沿成習。屢奉上憲示禁。湣不畏法。此風終未稍歇。前經邑人陳星周獨力捐八千金李庭藻亦捐千四百金創立育嬰堂於縣城。而其中冒領者甚多。鄕間溺女仍然如故。本縣下車伊始。聞之殊深痛恨。爲此出示嚴禁並酌定數條。開列於後。使便於遵守。如再有溺女者。或被告發。或經訪聞。照故殺子孫律究辦。此時悔之無及。毌謂言之不早也。

一宜重其望於紳耆也。凡殷實之家。好善之士。皆一鄕所望。平居宜開導愚民。不許溺女。懇切詳諭。動其天良。如有溺女者。許其卽行稟送。從重究辦。卽其貧乏萬不能育者。或相爲助錢。仿丰城六文會之法而變通之各盡其心。各獲其報。汝紳耆人等。豈竟膜視而不能救一坊之溺耶。並聞村中有抱養媳者。無如惡姑每多淩虐。貧家之不肯育女者。未必不由於此。汝等務宜勸其愛惜是接紹宗支之人。比親生子女更當保護。毋再淩虐幹咎。此亦爲救溺者開一生全之路也。

一宜專其責於地保也。汝裏保於鄕村人命盜賊鬥毆等事。均有稽察之責。如村有溺女之事。亦應嚴查。據實稟縣。只用手本一紙。將某村某人於某日某夜溺死女嬰一名。下手溺死者某人。親房某人。鄰右某人。逐一敍明赴縣稟報。本縣當量爲給賞。如知而不報。後被他人告發。卽提該村裏保重懲不宥。本縣於此事深惡恨而痛絕。斷不稍爲寬貸也。

一宜均其罪於親房鄰右也。溺女者固惟夫男是問。如夫男外出則惟親房是問。如無親房。則惟鄰佑是問。尢必嚴查下手溺死者何人。大抵總系鄕間無賴之徒。不過得錢數十文。或米一二斗。遂造此惡孽。必須嚴加處治。其爲穩婆者亦當力爲救援。如見溺者不救。並拘其夫男懲治。

△附丰城六文會法

其法各村救各村之溺。先立簿一本。邀一百股。則一月可得錢六百文。以付養女之家。如不得百股者。六七十股亦可。每月給養女者錢四百文。以養二十个月爲度。計養成一女。每人只消錢一百二十文。卽出十股者。亦不過消錢一千二百文。其衣食稍能存活者不給。頭胎生女者不給。或生子數胎而始生女者亦不給。卽貧乏而不願領者亦不彊給。大抵小村每年不過二三名。大族亦不過十餘名。且族大者或一村分爲數會。族小者或連村並爲一會。又變而通之。或於祭產內儲有公費。或預先邀會存蓄。不須臨時合費。俱隨各村所便。總之各村之溺。各村救之。則首事無稽察之勞。生女便於鬥錢。不生女不用。則首事無侵吞之患。養女者不必往育嬰堂領錢。可無開銷之費。如或可存活。或夭殤者。易於查明。可無冒領之獘。眞所謂惠而不費簡而易行者矣。本縣不惜諄諄告誡務各遵照力行。使風俗歸於淳厚。本縣有厚望焉。

△江山蔡廣文英擬勸救溺女法【字蕃宣諸曁人乾隆丁酉舉人】

溺女之慘。素所痛心切齒而拯之無術。若以官法相治。慮有多事小人。卽從此藉端誣陷。轉滋擾累。第以空文勸戒。則聽者藐藐。嘗於無可挽救之中。擬爲隨力禁援之法。願同志仁人君子推廣此意。共謀革回敝俗。爰列數條於左

一祖父立法以禁子孫。凡其派下。無論貧富有溺女者。卽削其譜。逐出宗祠。蓋彼旣以殘忍之心戕其兒女。則我亦不必認爲子孫。此條當書之遺囑。載之宗譜。告之祖先。鳴之族長。俾世世守之不易。

一宗長立法以禁族眾。凡其共祠其譜中有溺女者。合族會議。無論紳衿齊氏。必於祖靈前杖責若干。如情願輸銀贖責者。則當隨家產多寡。嚴定罰例。卽公貯其銀以分給族中之貧而育女者。

一士人多方以勸其房分親戚朋友。讀書實際。首在惇倫。以父毋而溺無辜之女。豈非人倫大變。故凡師徒講論。姻鄰聚談。同室同儕。居遊出入。常常以此事之傷心慘骨。往復告誡。必有天良默動。自悟習俗之非。而己溺者不致再犯。未溺者不忍開端矣。且彼自戒於己。必將復爲人戒。轉相勸止。不溺者日多。溺者日少。此卽是轉移風俗之功。此卽是讀書人分內責任。務共勉之

一富家捐產立法以救貧女。如生齒不多。而有田百畝。析捐十分之一。於其家計必無所損。而此十畝中除淨糧課戶費。通丰歉而計之。每歲可得谷十石。遇親屬鄰里貧不能舉女者。勸令勿溺。卽予谷一石。置簿登記姓名。及女生年月。嗣後每年予谷若干。女年漸長。則谷亦漸加。納谷四十石。分作十五年以給之。而此女長大出嫁矣。彼嫁則續救一女。十畝之產。十五年中。可並救養四女。則一百五十年。可救四十女矣。千田而析捐百畝者。十五年中卽可救四十女矣。自爲經營。俾與者無所侵蝕。受者無可假冒。沒身後則以此田附入祀產。使子孫之賢者掌理遵守。邇來義倉義學。大都有名無實而此項則人受實惠是永爲子孫造福且家產罕有傳至十代而此產可存之不朽能如是積徳者必世世有佳子孫以繼之蓋以救人身命爲事。而其後人不大獲天佑者。理之所必無也。

一家長族長。時常申戒婦女以溺女之罪。婦人柔而多狠。不讀書不明理。貧者憂女難養。富者憂女難嫁。無子者憂育女則男遲。又或以女爲無益。或以撫字辛苦。或托言恐其後日貽羞父母。爲家族長者。當曉以女若難養。何妨早予至親家爲養媳。女若難嫁。何難嫁從省儉。究竟免得罪過。若憂男遲。而溺女則罪益重。男亦不可得。若厭女無益。則已媳從何而來。怕育女辛苦。則己身從何長大。怕女後日貽羞。則生男後日豈能必其盡佳況男女定自天命。一人該得幾女。溺死卽不算數。故每見人溺一女。又生一女。必要補足其數而後己。徒多喫臨盆之苦痛積殺命之惡孽耳。使婦人習聞此言。共知此理。則溺女之風可止。

一溺女之戒。大率責備貧賤者居多。不思富貴之家。每至中年無子。妻則恐夫從此多置妾媵。妾媵又亟欲生子以圖固寵專房。凡此皆足以萌溺女之心。又有翁姑早望生孫。愚夫喜早生子。往往一生女則長吁短嘆。憂形於色。在婦人之不忍者。多憂鬱致病。其柔狠者卽從此起溺女之心矣。此全在家中族長。平日早爲化導。要知生女卽會生男。遲早自有定命。生女時尢宜不�露聲色。曲爲曉諭分外喜歡。使溺女之念無自而萌。則嬰兒孽�海。永不生波。暗中造禍更爲無量。

△培元堂勸育女說

保嬰會拯救溺女。立法最善。予曾邀約同人欲將此法行之於鄕而不能遂乃另設一法。祗先行於本族以冀他族觀感以救援嬰命。爰告族中。倘有生女貧不能育者。吾願給孩襖褂抱裙各二件每月助錢五百文﹑爲養資。以六个月爲止。過此或終不能自養。與人作童養媳。或代送嬰堂。自此兩月之間。卽全二命。一則以有所助而肯育。一則並不望助。謂某尙出錢以活他人。我何忍自殘其骨肉。於是乎育之。由此觀之。惻隱之心人皆有之。但未經感觸。故寂然不動耳。予觀四方君子。豈無有心向善。欲捐金撫養者。然或恐其費多欲行終止。若予此法。祗行本族。則所費不過多也。如敝族百餘家每年生女大約十餘人其衣食丰足者約三分之一衣食粗足者。亦約三分之一。此皆不須人助。其甚貧而須人助者要亦不過三分之一耳。夫一族之中每年生女貧不能自養者。不過三四人。計所給衣食之費。只需十餘金。卽可全活數命。何美如之。如族中戶口繁多。則一族中豈無同志之人。互相集會以成此舉者。復何憚焉。伏冀仁人君子。念天地好生之徳。或邀同人集議行之於鄕。或出一已之力行之於族。則人人仿效。處處風行。將見靑蚨白鏹。出自囊中。佇看紫誥藍袍。錫來天上。夫救蟻尙中狀元之選﹑況全人命之重。在皇天豈無賞善之道耶。願與同人共勉之。

△彭南畇殿撰濟溺說

惜字之說余深羨慕外官。得造無涯之福。至溺子惡俗尢欲爲普天下嬰兒哀號求救於民之父母也試思楊寶救一雀而四世三公。宋郊活羣蟻而大魁天下。況以人命關系之事。較之掩埋棺木戒殺放生其功徳尢大數倍。爲懇上而督撫。下而守令。切須訪察某地有此惡俗。卽嚴示禁止。責令地保鄕鄰呈告。出首者懸賞以示鼓勵。容隱者並其父分別責處。果能實力行之卽此一事可以廟食百世澤及子孫無窮矣昔諭仲寬知順昌。閩人有此獘。公作戒殺子女文召諸鄕父老轉勸。不半年百姓感格。所活者皆以諭名其子。賈彪爲新息長。民多不畱子。彪嚴爲例。與殺人同罪。城南有盜刼害人。北有婦人溺子。公出。掾吏欲引南。公怒曰。賊害人常理。母殺子逆天。遂北行案致其罪。城南賊亦面縛自首。人皆呼爲賈父。又東坡先生與朱鄂州書曰。凖律故殺子孫徒三年。公宜召邑令以下正告以法律。仍錄條曉示。召人告官。以犯人家財給之。若客戶則並責及地主云云。余按嘉湖富家亦復如是。若不罰之以財。懲之以法。不能禁止也。其貧者勸令紳士糾造育嬰堂以贍之。庶幾久久可行耳。余創建一會。察貧戶之欲溺者急止之。月給米三斗。以三歲爲止。後有某翰林獻詩。見余拜焉。卽所救溺女之夫也。嗚呼。余欲勸人之不溺。彼已心如豺虎。報應亦所不畏不得已哀鳴於官官又以爲不急之務而不采狂夫之言然則普天下之嬰兒竟聽其死於非命而不爲之救哉安得有萬代公侯之人不忍坐視其淪亡而必實力以謀普濟乎

△附溺嬰微驗

天道好生。溺女者逆天。逆天者死。救溺者順天。順天者生。生殺之機。判乎一念。應若桴鼓。古來戒殺放生者。尙多福報何況人命。爰集善惡報應數條。俾知勸戒。倘愚民無知尢望讀書士人隨地逢人告誡。【能邀集地方父老子弟如鄕約例反復講說使互相警動其法尢妙】於以挽回惡俗。培養太和。使普天下千百萬嬰孩咸登仁壽。陰徳豈有涯涘哉。【能救活一命已屬極大陰功況保全多多耶】

明陳毅軒爲諸曁縣令。嚴禁民間溺女。又念民苦嫁資爲定上中下三等。議婚時卽約定夫家不得爭厚簿。民甚便之。其俗遂化。辛丑覲歸。同子仁錫宿泰山。夢神授詩四句云。拯溺婆心苦。全生善果成。無慚民父母。瑞气杏林盈。天啟壬戌。仁錫果探花及第。【今諸曁縣】

此風又復熾盛﹑且延及溫臺金衢嚴等處矣﹑柰何柰何。安得賢有司仿前賢之法。力挽澆風。爲斯民重生父母耶﹑如有此人吾願執鞭事之﹑且頂祝奉之﹑庶幾旦暮遇之﹑以抒夙願乎

諭仲寬知順昌。閩俗多溺嬰之風。乃作戒溺子女文。召諸鄕父老爲人信服者。坐廡下。置酒親酌飲之。出其文使歸勸其鄕人。不半年。所活已千數。民至以諭字名其子女。【此法極好蓋近時官長告示往往視爲具文吏役且多沈擱惟召父老溫語使歸傳勸必多感化眞格民妙法】

劉彜知虔州。民饑多棄子於道。乃出示召人收養。日給廣惠倉米二升。每日抱兒閱視。小民利二升之給。樂於撫育。一時孱弱俱全。以育嬰法代賑。一舉兩得。尢可師法。

新淦縣陳翁。見鄰里有欲溺子女者。輒以銀米助之。勸其勿溺。於是有本不欲溺詭情以取錢者。翁後夢至一處。見數人拜公曰。福徳人也。冥司極推重但某等不肖子孫。騙大君子錢米。被罰陰司。欲求公於城隍說一分上。免其譴責。翁醒而異之。逾月裏中大疫。又夢其祖父告其速求陳翁。翁乃具疏焚禱於城隍神。疫者一時意愈。

湖北沔陽生員王烜。家貧。遇考輒賣卜。妻張氏有賢徳。鄰有溺女者。彊爲抱養者再。乾隆甲寅同鄕某夢神語曰。今科解元是育嬰。是科王竟中元。【此等事尢須女人勸戒﹑見聞多而言易�﹑相夫積徳。助夫成名。��中亦�回天乎也。夫婦間尢宜常以相朂】

仁和章彥修。逢壽誕。凡親友祝者悉令折幹曰盛意悉不敢領。請以此銀爲功徳可乎。皆曰惟命。於是悉將壽儀爲救嬰公費。自具薄酌以酬之。夫張筵召客。在親友不過一刻之歡。何如共爲功徳彼此俱有利益乎。推之娶妻誕子。入泮登科。諸項。親友各有賀儀。能遵此意以爲裏倡首。一則啟人善心。一則成全美舉。卽爲地方造福無涯矣。

廬陵王霞九先生。督學楚北聞其地溺女惡俗最盛。出示勸化。責重士子。言甚切至。復刊刷六千本。發各學給各紳士轉相勸化。有能倡舉育嬰社會及救溺女實事者。凖令學官保舉優行。例加獎賞。自來戒溺女法。此尢得其要領。伏懇當道之誠求保赤者咸畱意焉。

韓念祖。凡有溺女者力勸止之。後入場。見陰人長不二尺。頗驚悚。忽聞小語曰。特謝解溺恩人。是科遂中式。

尹作幹。家甚貧。生四女。人勸其溺。曰貧苦兒女。皆命中注定。安敢違天。且時以此語勸人勿溺。後生三子俱參大政

右救溺善報

鄭一淸妻。三次舉女胎三溺之。後又懷孕將產。絞腸奇痛。生下�紅蛇。咬破毋腹而死。

呂鋐生二女俱溺。後生第三女。在桶中忽大聲曰。我被你溺死兩次。今特索爾命。並索你兒子。同去。妻實時驚死。未滿月。兩男同日暴死。遂絕嗣。

魏某妻生女多溺。忽生一瘡。有頭三个。人皆不識。痛喊月餘。忽見數女孩同一鬼拽鈇攣入房。乃曰冤魂來矣。遂死。

戚某生二子。後生三女俱溺之。其妻忽被蛇咬毒爛痛死。乃示夢曰。吾三女化蛇討命。悔已不及。爲我徧告世人。凡生女孩。𨿽餓死不可淹死也。

宋談訓之妻穎娘子。怨己多子。以藥墮胎數次。乾道戊子又孕。復墮之。血遂崩不止。臨死見數孩啼哭扯拽不已。告其夫曰。前兒女糾纏如此不去柰何。言訖。痛喊一聲而死。卽此推之。何必預防多子之累。而自害其身也。

東坡先生與朱鄂州書曰。有神仙鄕百姓石揆者。浸殺兩女。後其妻一產四子。楚痛不堪。母子俱斃。報應如此。

昆山穩婆範氏。常爲人墮胎。未及一年。一家十一口俱得惡病死。範死時周身靑腫。病喊宛轉。不堪言狀。【可舉此爲穩婆勸】

乾隆辛亥十月廿四日。孝邑小河驛來一丐婦。年三十左右。貌中人。衣服亦頗修潔。不類貧丐。肩生一女垂於左背。衣服外以布一幅披蓋之。女頸與婦頸合。頭藏婦肩窩內。按之亦隱有耳腦狀。手足胸腹具體而微。若初生兩月者。問之。婦曰。此溺女現報也吾前世爲男。無子。求望甚切每逢生女。輒生厭惡。前後共溺數女。今世爲某氏婦。甫有娠。夢寐中見女孩三四。環聚房闥。皆言奉命報仇。或曰使頭痛欲死。或曰不如令心腹痛。或曰橫生若何。或曰變蛇咬腹。商議匝月惟一女默然。或問之曰是皆不足以泄吾忿也。使吾轉胎自其肩出。身贅於背。必使他終年乞丐。徧歷千門萬戶將此段果報詳告於人若一日偸閒。一語虛假。吾則內嚙其喉。啖其腦。吸其血。使之求生不得。求死不能。如是辱之。終身勞之。終身勞庶可爲天下戒。而吾憤不亦泄乎。眾女皆曰可遂隱不見。今果其言而莫能違也。婦言次貌甚戚。余疑或有僞。命婢掀布幅。撫而視之。果相合而生者。市中聚觀如堵。有問必答。婦稍厭煩。則嚬蹙難忿。絮述如初。惟問姓氏裏居。遂淚下而求隱焉。湖北漢陽府孝感縣小河驛敬亭居士張關大記。【果報事不勝枚舉特略記數條備鑑】

△遂安生生會小引【遂安縣洪子泉倡辦一名濟嬰社】

生生會者何。吾邑新設以濟嬰堂之不及也。蓋嬰堂開在城內。近者易於沾恩。而僻壤遐陬。或因往返之艱。或爲風雨所阻。近又因歲歉費巨。力難徧周。故嬰孩仍有棄溺者。諸同人於乙巳春倡議。隨鄕設會。卽隨地散給。其法簡便。其力易行。各會友慫恿贊成。故十鄕均巳次第舉行。每貧戶勸畱一女。助錢一千文。分兩月給付。僉謂意美法良。到處可設。因約舉大略爲四方樂善者公同好焉。其法每鄕或設一二局。或設三四局。【局不必另有公所卽人家店戶亦可】主局者必樂善殷實之家。或捐錢百千。或捐錢數十千。分作十年出付。則輸捐者不覺其難矣。計一鄕中歲得百千。當無不易。而百千可救百命。則一鄕之苦溺可支矣。復於每都中擇一二端方謹厚人。請爲保舉。察其應給不應給者而聽命焉。近則比鄰。遠不過二三里。則耳目易周。而無假冒之獘矣。至倡議勸捐淸算設局紙札之需不無少費。皆首事人幫貼。不從捐欵開銷。則是捐一千便救一命。而聞者尢喜樂助矣。夫天道好生。鬼神惡殺。所費無多。所關甚大。語曰。微命必惜。致壽之徵。況其救人命也。又曰救人一命。勝造七級浮圖。況救無數命也。吾邑自生生會之設。求子求名屢經神驗。所望仁人君子。體大生廣生之徳。推溺猶已溺之心。多方倡率。則人補其不足。庶使爲父母者無忍心滅倫之慘。爲嬰兒者無墮地溺斃之冤。則回孽海之波同登彼岸。而陰功莫大。獲福無疆矣。至於隨地制宜。法難一定。是又在襄事者之善爲斟酌也。是爲引。

按貧戶生產。告借無路。困苦難言。不得已而遽下毒手。迨浴盤一過。慈愛頓生。𦇤褓三朝。恩勤彌篤。千文之助。勝於七級浮屠。若得隨地倡行。造福洵爲無量。

△梁敬叔勸戒近錄記浦城蜜浸

道光丙戌。公交車報罷。南旋至浙。同舟中有浦人。忘其姓氏。談次間詢其家中眷口。云有一子三女。因嘆息曰。吾浦罕有二女之家。若余之三女。同邑每詫爲異事。蓋浦俗嫁女必用蜜浸菓品。以多爲貴。至少亦須數百瓶。此物無買處。必須家自配制。又極費事。嫁期數月以前。卽須備辦。殫日夜之勤。窮工極巧。天時人工一不相湊。色味便差。壻家往往以蜜浸之精麤。卜來婦之吉祥與否。貧寒之家。慮遣嫁之難。而舉女不敢多畱者。半由於此。予婦行居次。生時亦將溺之。適其母舅至。再三勸解。乃勉畱之。因是感誓。生女𨿽多不棄云。予告之曰。君舉於鄕。行誼卽當爲一鄕之表率。今旣育女不棄。足以勸慈。將來嫁女務先捐此蜜浸之陋習。以塞禍胎。爲一鄕示效。則功徳必非淺鮮也。其人聞之頗以爲然。今不知此風尙仍舊否。余曰。浦城溺女之風稍差。而蜜浸之習未革。然余長姻祝東巖太守。本有不用蜜浸之議。余伯姊卽其家冡婦。近曰嫁女於孟家。獨排眾議。不用蜜浸。省郤許多葛藤。近聞有嫁女之家。其家長亦立意不用。而婦女輩仍於背地偸送者陋習之固結如此。今浦城大小燕集。以及新正欵客。新賓登門。無不需此。而家大人但捧杯一拱。從未沾唇。蓋亦本無滋味之可耽也。大抵溺女之風。起於吝財其獘由於厚嫁。蜜浸特其一事。而作無益害有益。舉國趨之若騖。實不可解。且近聞有一新婦在家。因竭力配制蜜浸。致成癆疾者。是誠不可以已乎。

按此亦記厚嫁之一端。因區區無關輕重之一物。輒致自戕骨肉。犯法蔑倫。本屬可驚可訝。乃習俗移人。賢者不免。祝太守能獨排眾議。不用蜜浸。詢屬中流砥柱。士大夫居鄕爲合邑表率。主張風教。力挽頹波。眞能造福無量。○此事須當道嚴行示禁。有心紳董設立鄕約局。一面化導。一面會同合邑紳董父老各鄕董。立規定議。永遠禁革。庶幾大聲疾呼。羣蒙頓醒。如必不能廢。議定不得過四色。至妝奩衣服。亦立一限制。違者議罰。庶人人知所儆戒。而敝俗可以漸革矣。

△救命俗說

訪得近來鄕間。有一件極大作孽的風气。聞之不覺傷心。你道是什麼事。你們可知道近時有一等人家。多生了幾个女兒。便怕拖累。怕賠嫁把他一盆淸水。眞是可悲可慘。本縣忝爲爾百姓的父母官。但願你們百姓家家戶戶都做好人。都行好事。從前所犯的孽障。急速要攺。以後遇著好事。急速要做。自然可以免災免難。發福發財。共享平安之福。世間極大作孽事。莫如害死人命。所以說人命關天殺了人便要償命。難道初生的女孩不算人命麼。本縣到任以來。察訪此地各鄕村竟有淹溺女孩的風俗。該地方士民或是不知。或是知而不救。於是習焉不察。不以爲怪。你們試想想看。人身是上天所生。無論是男是女。總是一樣性命。總是一般骨肉。你母親也是女。你妻房也是女。若使有男無女。你的母親那里來。你的妻房向那里娶。父母辛辛苦苦養了你。本要望你養男養女。你偏怕喫苦怕拖累。就不肯養女。初生下來。活潑潑地就要害他性命。他投生而來。你就送他死。豈不是逆天大罪。你們試想想看。虫鳥螻蟻。尙且貪生怕死。存好心的。尙且買他放生。何況是人。我卻知道其中緣故。未必盡由於爹娘的意思。親生骨肉。到底一段恨腸。一段痛腸。未必竟有此毒手。最可恨是旁人聳使。人家生了女孩。自然難免惹气。在旁人口裏只好勸阻。豈有聳使之理呢。然而有一種不顧作孽的鄕鄰親戚。或是冤家仇恨。聽見生女。或是說尖刁冷話。或是背地暗笑。以致產婦心火發動。气極淹死的。更有一種是假殷勤。鬼討好。故作嘆气可惜。使產婦悶上加悶。以致淹死的。更有一種公婆大人。小姑妯娌。背後厭惡。惹气叫罵。使產婦情極气惱。不得不淹的。種種旁人逼迫。實爲可恨。你們可知道冤冤相報天道無差。陰司律例。一命要抵一命淹死一个女兒要罰他死一个男兒。淹死兩个女兒。要罰他死兩个男兒。來遲來早。一定要報。若是旁人逼迫。便要傷到旁人的兒子孫子。若是公婆大人。那冤魂告狀。也要與他算賬。折福減壽。你們可聽見近來的報應極多。也有生怪生蛇的。也有肚中說話的。也有臨死時見小兒索命的。也有橫生倒養的。也有暗中減壽的。也有淹死了再來投胎纏繞不淸的。或是旁人。或是自己。種種報應。說也可怕。若說是家中貧苦。可知道天不生無祿之人。越淹越窮。一定之理。況且多喫一分苦。多享一分福。養大了。嫁了好女壻。到老來也好靠靠。若說多養了女有礙男胎。可知傷了女命。要害男命。越淹女。越不得生兒。若說家中不能過活。要思量做乳娘。盡可養他四五月。送他到育嬰堂去。畱他一條性命。不致造十分大孽。總而言之。人身是極不容易的。淹死了他。他陰魂必不干休。必定到陰司告狀。告準了冤冤相報。懊悔已遲了。況且本來王法甚嚴溺女之罪。照故殺子孫例徒二年。鄕鄰知而不說。也要賠罰。本縣因爾等風气習慣了。不便一槪執法。不忍不教而誅。所以做此一段俗話。交與各鄕父老士民。互相勸化。拜托各位父老士民。共體此心。轉輾相勸。識字的念與大眾聽聽。能勸得各鄕村。各各存惻隱之心。不致再犯前過。則千百萬嬰孩咸登仁壽。共保生全。近報則在自身。遠報則在子孫。造福何可限量耶。勉之望之。

△附保嬰會說

保嬰善會爲拯救溺女起見。各就地方或以五里千里爲限。切諸善男信女公集一文善願。每年以三百六十錢爲一願。有力者自十願百願不等。凡有貧戶人家生女不能畱養者。會中幫他半年養費。每月給米一鬥錢二百文。初生之時。報明局中。查明卽給。隨給一票。以後按月支付。貼至半年。如果萬不能養。卽爲代送育嬰堂。全其性命。古人說。救人一命。勝造七級浮屠。又說。救一溺女。加壽十年願有心人急仿行之。另有俚言奉勸

△桐鄕嚴比部善後局舉行保嬰會序

同治甲子。余還鄕省墓。爲鄕人畱辦賑務。自夏䢐秋。乃克蕆事。而吾邑自恢復以來。一切事宜。尙無以善其後。乙丑之春。余將旋京供職。特爲擬善後章程十六條。請於大府。舉同邑蕭琳村丈沈茂庭表阮兩人董理。而大府諄諄勸畱。似喜其言之善而欲觀其行之效。堅屬辦有端緒。然後交替。余旣感大府之知。而亦願爲鄕人導其先路。暫緩北轅。於二月杪開辦桐邑靑鎭兩處善後局。凡所有事。皆按章以次舉行。茂庭表阮獨執簡而請曰。善後以救民爲第一義。而吾鄕溺女風素盛。是亦民之當救者也顧縣城舊有育嬰堂。靑鎭舊有畱嬰堂。今皆廢棄。而驟謀興復。安所得此重貲。玆有保嬰會規條一冊。其會起於江蘇之無錫。湖州之長興。族人於八年前擬行於鑪鎭而不果。盍先酌議行之。固事輕易舉。而功徳無量者也。余因受而讀之。爲之稱善者再。竊惟天地生物之道。有男女然後有夫婦。有夫婦然後有父子。故乾坤六子。三男三女。陰陽相配。蓋天地不能有陽而無陰。人不能有男而無女。若周禮職方氏所稱揚州之民二男五女。冀州之民五男三女。縱地气之鍾毓偶有所偏。而天意之生成終無或歉也。乃末俗習於殘忍。幾以女爲棄物。至於自戕其所生而不卹。於是有仁人君子出。而創育嬰堂以保全之固足以補天地之憾。而濟人事之窮。當此烽煙甫靖。民气蕭條。各州縣戶口之數。減於前者多或十之七八。少亦十之三四。而民生之窮蹙且更甚於前。非徒溺女者如故。溺男者往往有之育嬰之堂旣巳毀矣。保嬰之會可不興乎。蓋育嬰於承平之時。不過爲孩提脫其死。而保嬰於大亂之後。且欲爲國家蕃其生。其關系爲尢重。則其舉行爲尢急。況舉會之法。𨿽卽本於建堂。而其法良意美。則遠勝於堂中。收嬰例設屜於墻穴。聽送嬰者置之而去。不問其誰何。不詳其姓氏。嬰卽長成。終身爲無父無母之人。是全其生而絕其倫也。堂中司事未必皆賢。怠惰溪刻皆不可保。而乳媼非其所生。恃無覺察。往往不能時其寒暖饑飽。而嬰多夭殤。是暫生之而終死之也。長成之後。𨿽定例指配良家。領爲養媳。而以無家之�。�復顧忌。或轉鬻爲婢。或掠賣爲娼。皆所不免。是名生之而實害之也。今以保嬰會之法行之。則皆無慮此。夫狼虎尙不食其子。而人之忍而爲此者。固爲饑寒所迫。亦以乍免母懷全無知覺。因得逞其片刻之剛腸耳。故但聞溺初生之嬰。而不聞溺旣舉之嬰。沈氏啟中所云。要令提攜有賴。彼呱呱之一息幸存。待其啼笑堪憐。自煦煦而相依爲命數語。得其要領矣。且育嬰必待建堂。而會則無論寺院祠宇及人家間屋。皆可藉以舉行。堂必建於城市。而鄕村之憚於遠送者或不能周。會則𨿽一鄕一村。但得善士爲之倡導。皆可舉辦。又其法能大能小。可行可止。善舉之妙。無過於斯。天下事固有前人創之而尙遺罅漏。後人述之而乃臻美備者。其卽保嬰會之法歟。余因取其規條詳加訂正。爲之序而刊之。先試行於吾邑。而後上之大府。請下其法於他郡。以資勸導而廣孳生。仍刻沈氏原啟於後。不敢掠其美也。是爲序。

同治四年歲在乙丑暮春之月賜進士出身翰林院庶吉士現官刑部主事桐鄕嚴辰謹撰

△百制府通飭稿

諭旨。出示嚴禁鬻妻溺女。以革澆風而正倫紀事。嘉慶二十年十二月初一日。準軍機大臣附報字寄。嘉慶二十年十一月十八日。內閣奉上諭都察院奏安徽婺源縣民人吳新慶以遵例請禁鬻妻溺女惡習具詞呈訴等語。陰陽化生。人道之始。若民間生女。皆棄而不育。則生息何由而蕃。至夫婦列在五倫。非實犯七出之條。豈宜輕棄。如民人吳新慶稱該處地方產女之家。因貧起意。往往溺斃。夫婦每因小故。輒相離異。實屬惡習。著將該民人原呈發百齡查辦。先出示嚴行禁止。並設法妥爲化導。以革澆風而正倫紀。其各省有似此者。均著一體示禁民人吳新慶著都察院飭令自行回籍。欽此欽遵。附寄前來。本爵督部堂準此。除飭藩臬二司通飭各屬欽遵嚴禁辦理外。查民人無故棄妻。及溺女不育。例有治罪之條。向來捐辦育嬰堂。原爲民間生女不願畱育及無力撫養是以收堂養育保全嬰孩活命而設。旣經生產不能養育。自當送堂收養。何輒忍心殘其生命。誠如聖諭若生女棄而不育。則生息何由而蕃。況夫婦列在五倫。夫和妻柔。自臻綿順。卽或偶因小故反目。豈可遽行鬻離。近來各屬民人鬻妻溺女相習成風。情殊可恨。合亟出示曉諭嚴禁。爲此示仰軍民人等知悉。嗣後各宜惇重倫紀。夫婦之間卽使偶有微嫌切勿生心離異。其貧家產女無力撫養者。卽送育嬰堂收養。切勿棄溺傷生。自示之後。革除惡俗。力攺前非。如再有無故出妻任意溺女之人。許該族鄰地保人等呈首到官。立拏治罪。決不寬貸。倘族鄰地保狥庇不首。一經訪察得實。並幹重處。如該縣向未建設育嬰堂者許卽呈請勸諭捐辦。籌費立規。以期經久。此系欽奉諭旨嚴禁之事。各宜凜遵。毌得視爲具文。致幹未便。特示。嘉慶二十一年六月初一日示乾隆三十七年九月十五日。內閣抄出江西按察使歐陽永奇條奏內開江右素有溺女惡習。或因家計貧乏。撫養維艱。卽家計稍丰。亦虞將來遣嫁滋累。或急望生男。恐爲乳哺所悞。遲其再孕。往往甫經產育旋卽溺斃。應請嗣後凡有生女溺斃者。照故殺子孫之罪杖六十徒一年。族鄰保甲知情不行救阻。照知情謀害不卽阻當律治罪等語。查故殺子孫之律原以子孫並無違犯教令而祖父母父母有心故殺。故擬以徒杖以懲其不慈之罪。若甫生幼女。毫無知識。何有違犯。乃以惡習相沿。甘心溺斃。其殘忍不慈實與故殺無異。如果事發到官審實。自應卽照故殺子孫律辦理。毋庸另立專條惟是此種惡習。事出房帷。外人無從覺察。是以歷無舉發之案。應令地方有司不時剴切勸諭。動以天良。曉以國法。有犯則按律懲治。庶敝俗可以漸革。不至故戕生命。知人謀害。他人不卽阻當之律。系專指知同伴人欲行謀害他人不卽阻當者而言。若各人室內自溺其女。不明以告人。族鄰等勢難責以救阻。應將該按察使所請族鄰人等不行救阻照知人謀害不卽阻當律治罪之處。毌庸議。乾隆三十七年十月二十七日題二十九日奉旨依議

△江蘇藩憲王通飭札

爲通飭查禁事。照得民間溺女惡習。嘉慶年間。曾奉諭旨飭禁。例內又有治罪之條。賢明地方官。亦多出示禁革。乃此風總不能絕。近經兵燹之後。更盛於前。相習成風。恬不爲怪。不特生女淹。甚至生男亦淹。不特貧者淹甚至不甚貧者亦淹。總因育嬰接嬰等堂。不能處處皆有。而鄕居窵遠。跋涉維艱。愚民無知。往往忍心爲此。從前各鄕間。有設立保嬰卹產等會。隨時查報。先給產費。以後月發錢米。酌定年期。期滿如仍無力畱養。再行代送嬰堂。使其父母因助思畱。因畱生愛。因愛得保。曲體人情。法良意美。是不得不賴地方官勸懲互用。以遂生機。合亟通飭。札到該縣立。卽遵照先行邀集在城及各鄕董事人等。剴切勸諭。各就各鄕實力化導。一面重整育嬰接嬰等堂。並各就地集會。卹產保嬰。務須革除惡俗。保全生命。仍由縣申明例禁多繕告示。徧行實貼嚴加諭禁。務使窮鄕僻壤。咸得周知。嗣後凡無力撫養者。或送嬰堂或赴會請領資助。倘再忍心害理。仍行淹溺。許紳董人等。以及族鄰地保呈首到官。立拿治罪。倘族鄰地保徇庇不首。並幹重處。該縣務。須畱心訪查。嚴懲一二。以儆其餘。仍將遵辦緣由以及設立堂會處所。分晰稟復。現當大難初平。休養生息之際。此等頹風。亟宜竭力挽回。萬勿視爲具文。因循玩忽。致忝父母斯民之職。勉之望之。

同治五年月

日

△蘇城遵辦保嬰會啟

念天地好生之徳。成始成終。惟父母愛子之心。撫我畜我。人倫所在。𨿽天性本同然。而家道維艱。每多男爲增累。惟鄕愚之無識。幾溺女以成風。遂教甫育之遺呱。竟嘆我辰之安在。加以兵燹之餘。饔飧不給。蕭條四壁。又不幸而將雛。輾轉寸心。曷忍言乎舐犢。境之所迫。情實堪憐。爰集同志之人。用舉保嬰之會。賙卹先於孕婦。事貴豫時。稽查首及赤貧。義從周急。未產而尺衣寸布。聊資𦇤褓之需。旣生而日贈月資。薄備湯漿之費。事尙取其易舉。力尢賴乎眾擎。惟求仁人君子。哀念苦寒。大生憫惻。或酌廉泉之水。挹注成渠。或分懸杖之錢。百千慨助。總期多多之益善。尙當節節以推行。廣培一綫生機。畱得萌芽簇簇。行見萬家哺子。盡成瓜瓞綿綿。拜君之賜。靡有已也。謹志章程如左。

一凡城廂內外。無力孕婦將產。先由親族或鄰里地保報局。查實先給執照。臨產持照赴局領去毛衫一件。抱裙一條。棉襖一件。大小尿布各一塊。五月初一起。七月底止。攺給夾裙夾襖。不準本夫自報。

一產後三朝。司事查看。不論男女。每月幫給撫養錢六百文。一年爲滿。

一按月額貼錢文。定於報產之日給發一月。以後每月由司事送往。驗明孩照相符。照數給發。不必凖定是日。或先或後。至遲以三天爲率。假如正月初一報局。給過第一月。極遲二月初三須給第二月。

一凡遇遺腹。每月加給錢六百文。以兩年爲滿。

一𦇤褓之兒。難於辧認。凡在局中領錢之兒。卽由司事查看左右十指箕斗。卽與照票。逐一驗明塡寫以便每月查核

一凡產母偶有死亡。或重病斷乳。無從寄育者。報明局中。司事隨卽前往查看。設法寄養。或代報育嬰堂。臨時與本夫親屬酌辦。

一此會定額五十名。俟多募一名。加增一名。總期廣爲勸募。多多益善。

一凡額數無多。定以離城五里爲則。再遠不查。

一月終給過某某處某某姓氏。並幼孩箕斗頂發記認。抄寫三紙。分送各董。隨時酌派親友抽查。以補司事耳目所不及。

右蘇城現辦保嬰會章程。系奉上憲飭辦者。兵燹之後。煙戶散亡。丁口耗折。亟宜休養生息以延人種。而同志不過數人。捐數未充。祗能以五十名爲限。原期各處善士。仿此章程。各就近地善堂附入試辦。庶幾愈推愈廣。多援嬰命。省垣爲首善之區。以此舉爲之先導。必有聞風興起者。坐蓐呱呱。哀哀乞命。願與同人共勉之。

犀錢方種福

救命浮圖﹝見圖﹞

右救命浮屠募緣冊。取救人一命勝造七級浮屠之意。其法每一塔合錢四千二百文。每一層計錢四百二十文。一人持一冊領募。每一人獨捐數塔。或數人合捐一塔。卽將捐助芳名寫入塔中。以便匯集登入總捐簿。年終報銷焚化

神前。以昭徵信。

票式﹝見圖﹞

●得一錄卷三

育嬰堂章程

卹嫠會條規

淸節堂章程﹝蘇郡舊章﹞

儒寡會章程

卹頤堂章程﹝卽老人堂本金陵舊章﹞

○育嬰堂章程

卷三之一

周官大司徒以保息六養萬民。一曰慈幼。古聖人體天地好生之心。擴少者懷之之志。幼吾幼以及人之幼。其所以廣生成培元气者無所不至。此賢官紳之所當亟爲取法也。述育嬰堂章程。

育嬰堂規條

內育規條

育嬰良法

卹嬰芻言﹝上海育嬰堂董經芳洲作﹞

△育嬰堂規條

一司總總理堂務。司年管一年銀錢之出納。司月管一月之收給。司堂常住堂內照料一切。每月底司月同司堂將是月進出嬰孩經費。逐細開明。除存堂坐簿移交下月接手經辦外。另造淸冊三本。一在神前焚化。以表心迹。一送縣存案。一交司年查核。又錄淸單實貼堂中。並分送各司事家使眾共知。司年期滿。將一年進出嬰孩經費匯總結算。刊刻徵信錄徧送捐輸各善士。仍將一本神前焚化。一本送縣附捲備查。凡初二日十六日司事到堂查驗。是日茶飯及驗嬰獎賞等費值月四人捐辦。至各司事船隻往來俱系自備。槪不支銷。

一司察二人或四人須住堂專司其任。但此職系嬰命攸關。尢宜勤愼小心。稽查堂外嬰嫗。不定日期。出其不意。親至其家探視。或先至其鄰近伺察。如該乳嫗不能盡心撫育者。追簽調發。並稽查抱領嬰孩作爲子女之家。是否如出親生。倘有非理淩虐。以良作賤情事。卽知會司總報官追究。倘有嬰病到堂立卽延醫同往診視。隨發藥炭。急令乳婦加意服侍。並各自立一手折。記明某醫看治某嬰何病。盡心盡力猶恐不周。設或任意遷延必致臨期朿手。故司其事者。宜發惻隱之心實力奉行。愼勿虛應故事。有悞嬰命。嬰眾事繁。朿修俱宜酌加。

一值堂竈四人公議工錢每月足錢各七百文凡執爨灑掃延請發嬰等事。悉令專司。宜勤愼供職。聽候使喚。倘有躲避貪懶。互相推諉。及不法等情。司堂卽行斥退另雇。

一稽察乳嫗。爲內司堂專責。此事最關緊要。如乳汁之多少。撫養之勤惰。以及火燭一切。均須秉公考察。隨時教導。勿稍徇隱。凡董事家中年老內眷。誠心好善。均可隨時赴堂查驗。以佐內司堂之不逮。

一司堂經收田房租息捐項。會同司月掣三聯票。蓋用堂中圖記。一付善士租戶收執。一付司年存查。一存堂中核對。收到銀錢交司年存貯。每月望晦司月到堂將內外司堂辛俸。及乳嫗等工錢。並柴米應用等費。亦出聯票。注明何用。向司年處支出開發淸楚。登明簿冊。匯入徵信淸單。每年除支銷外盈餘銀錢。俟有成數。公同存典生息。

一嬰孩到堂。先記其男女。隨檢衣中有無生辰年庚如無卽以所到年月日時爲八字。細視其五官四肢。頭顱偏正。頭頂旋螺。十指螺箕。周身有無疤痣。一一登明堂簿。卽付乳嫗收哺。收哺之後。頂發薙作錠勝模樣。內外堂嬰一體照辦。

一雇乳嫗以二年爲期。如有不食乳之子女。準帶一人。食乳者槪不準帶。乳嫗哺嬰一口。月給工錢一千二百文。帶有子女者。月給工錢六百文。又兼哺一口。日加錢十文。每日三餐。堂夫送至內門。擊梆分給。初二十六大葷。每期每名折錢一百文。初八二十三小葷。每期每名折錢五十文。每乳嫗一名。各給牀帳被席冬發棉襖一件。棉袴一條。銅腳鑪一个嬰孩衣帽。隨時置給。乳嫗衣服等件。出堂時點明收回。不準帶去。

一堂外乳嫗。於保領嬰孩時。繕寫木牌。照簿上所載。付與本婦存驗。每名月給工錢七百文。至初二十六本婦持牌抱驗。聽給工賞錢文。不準臨期不到。並托人代抱呈驗。倘乳嫗有病。許其報明堂內探視確實。俟病愈後補驗。

一乳嫗入堂之後。不準擅出堂門。如有本夫親族探望。不論男女。須告知司堂。於內門交界處。喚出本婦面談片時。不得送出堂門。倘乳嫗在堂不遵規制。卽算明工錢。令其出堂不準復充。

一堂門設接嬰乳婦一名。每月給米三斗。給錢四百文。如夜接一嬰。接乳婦賞錢二十文。其夫賞錢三十文。以爲獎勵。倘遇天气寒冷。有嬰到堂。立卽起來接進。加意護暖哺乳。不使凍餒。如敢貪懶不接。以致殤命。定將乳婦之夫送究。以懲怠荒。

一乳婦一名。只發一嬰。若此婦己子遭殤。可發二嬰。亦當視其气體壯旺。乳汁濃厚爲妥。不可妄發。

一每年神誕三月二十日。七月初七日。九月十七等日。凡在外發出。及旁房堂嬰。俱各齊堂。乳婦賞面外。另賞錢一百文。

一乳婦自願領育。經領投報至堂嫗處滴乳。視其果系乳色濃厚。年力精壯者。司籍登明住址姓氏。以待登嬰。

一發出領育乳婦。其所居以近爲妥。最遠不過十里以便隨時稽查。最宜防乏乳之婦托其鄰近有乳之婦到堂代領。司事者稍有疏忽。必致墮其術中。更有自放自領者。若輩貪圖乳糧。將自己之嬰托人放棄堂中。或越宿。或朝放晚來。謊稱生孩已故。願領一嬰接乳。乃以己嬰領去。亦得朦給乳糧。種種獘端。不可勝舉。須髮嬰時。堂中如有幾嬰。備簽幾枝。上寫明各嬰字號。供貯神前。將簽筒令領嬰婦隨簽播出。系何字號。卽將此嬰發。則自放白領之獘除矣。

一本堂發嬰。每嬰付一木牌。一面塡明年月號數。本嬰男女八字。並乳夫婦住址姓氏。及保領姓名。一面塡明月給乳糧。每月初二十六日令乳婦或乳夫賫牌至堂。查對乳糧冊給發。此牌不許遺失。亦不許押錢。如有無牌冒領。槪不準給。

一堂中每嬰三月給發布衫單袴。四月給發肚兜。八月給發布襖棉裹裙帽襪。以上皆用鈐記。乳婦不得私自質當。每年對月交換。如遇過繼夭殤。卽令交還。倘有畱難。當卽遣人喚同地保走取。以便再用。

一乳嫗嬰孩。遇有患病。卽知照內司堂轉致外司堂。請醫診治服藥。堂中預訂兒科女科外科專司診視。另備驚藥丸散聽用。在諸君樂善任勞。謝金輿金酌量擬發。倘乳嫗一時難愈。令中保暫行領回。病痊有乳。仍可開復。外堂嬰兒。遇有輕癥。著嫗抱至堂中。邀醫診視。內堂嬰孩患痧痘。報明司堂邀醫赴診。

一嬰兒有猝報病故。未經報知醫治者。司察卽往驗明。細緝果系猝病。令其到堂繳牌銷冊。隨後給匣收埋。如有別情。查確的實。卽將乳夫送究。並追還乳食。及嬰衣等物。

一堂嬰出繼後。男則爲螟蛉嗣續之計。自無他慮。而女則保無妓妾販賣情獘司事者如未素悉其人。先當探其行止生計實非娼優下賤他鄕客籍之人。方準給票過繼。庶免日後稟追提堂懲姦鋤惡之舉。並戒在堂人役不許索取錢文。至及笄後。無論卽爲子婦。許字他姓。總當報明堂中。務察的實。俾無失所。【一索小費便阻出路。故向例有領費四五百文。宜就本堂賞給乳媼。】

一收育諸嬰。憐此呱呱赤子。本生父母不能乳育。當捐棄時。父母之恩已絕。本堂收育以後過繼與人。撫養成人。倘有假稱嬰父母恃彊索領。卽以凶惡光棍論。許繼嬰家持過繼票報知堂中。送官按律嚴處。又有口稱己子。母病母死寄堂求乳者。及三歲以外能食能行者。槪不收育。仍請�縣示禁。

一本堂出繼嬰孩除立過繼簿一本外。業經稟縣頒發過繼執照。預請空白存堂。後遇過繼者。立可登塡注冊。卽將此照給發過繼之人收執。其照根存堂。以便同冊送縣備案。此舉以定繼者之後。以杜族人之爭。而安是嬰之業。

一嬰孩離乳。無人過繼者另雇幹嫗照管。每人派管四嬰。照前給發。男至六歲以外。司年司月酌送義學讀書。十二歲以外。倘質性愚鈍不能讀書者。酌行送業。女至十三歲以外。司年司月畱心擇配。倘有聾瞎癱瘓殘疾等癥。至十六歲司年司月公同斟酌妥爲安置。

一嬰孩保無殤損。乳夫報知堂中。司察親至其家驗其病死屬實。一歲以內者。用杮漆皮紙艸紙蒲包收殮發紙錠七提。一歲以外者。司堂卽發票給領木匣。用杮漆皮紙著值堂糊封內縫。再用石灰艸紙塡實。以防滲漏。隨發紙錠七提。成殮後發嬰地掩埋。每中元節。延僧道誦經一永日。施放法食一壇。以超度殤嬰。

一堂中火食。不論上下。每日定以六十文爲率。一應在內。如遇米糧昂貴。實不敷用者。司年司月會議暫行酌添。除在堂司事開銷外。遇有親友往來堂中。祇供煙茶。不得狥私畱宿。各司事自願出資畱飯者聽。倘遇公事到堂。諸同人各貼飯錢三十文。不準堂中開銷。

一司年每月朔望。及發乳糧日期。俱應到堂。眾司事咸集。必衣冠嚴整。容止敬恭。有事則議。無事則散。每年收用淸數。刊載徵信錄。一焚神前。

一存堂內查考。每歲除夕。司年捐資。謹備酒醴祭聖母諸神及土地神祠以答神庥。

一開堂收育嬰兒。來者自必絡繹而來。但乳食之費。日盛月增。惟賴遠近仁人君子樂輸勷助。或捐生息。或捐產取租。俾得經費漸充。堂基永固。陰徳所存。獲福無量。

一嬰兒最宜淸潔。乳母食菜。不得買韭蒜辣椒等物。若燒酒尢易致嬰火毒。更不許私買進堂。

一嬰兒之於乳毋。不能片刻相離。所有堂中雇定乳嫗。旣經入堂。凡各衙門及捐戶司事家不得借用幫乳。致滋物議。

一堂中接嬰及發外各乳婦。倘有偏愛自已子女。將本堂四時所給嬰衣等件。私於己子。不顧堂嬰。並乳哺己子。僅以粉餌飼嬰等獘。全賴司察隨時稽查。如有禁止不攺。甚而嬰色可憐者。卽將此嬰提堂。另發他婦領育。

收育女嬰。如有願領爲養媳自行乳哺者準每月貼錢五百文。每月朔日亦來堂驗看一次。以十个月止

一嬰兒剃髮。除嚴寒大風及有病之時不剃外。春夏秋每月二次。冬月一次。男左女右。各畱髮一撮。以示區別。

一堂嬰出天花最易傳染﹑故必須請醫種痘。每年以冬十二日及正月爲期。又平日宜預備稀痘丹爲之先擦。癥有輕重。乳婦有勞逸。視其痘之輕重。酌給賞錢

一凡過繼嬰孩。前條所列獎賞乳婦錢文。均系本堂給發。領嬰之家。不費分文。倘有乳婦下人私向需索。以及外人籍稱領費名色從中訛詐者。許領嬰之人報堂送官究治。

一嬰堂經費不充。未能全育內堂。是以新收血嬰孱弱者酌畱在堂撫養。約匝月候其气旺。掣簽發外領育。以穿耳畱髮爲識認。以杜己嬰充作堂嬰。將堂嬰復放之獘。

一內育乳婦。每人準帶己嬰一名。每月乳糧通足錢一千文。不帶己嬰。每月乳糧一千四百文。如撫育勤勞。嬰有花色。另如獎賞。保金照門戶例加一。倘乳汁不旺。及不善撫育退出另雇。

一凡堂中訪募乳婦。接嬰請醫。備辦內外火食。啟閉門戶。雇用誠實鄕人三名。每名月給工錢七百文。折葷與乳婦同。

一內堂乳婦四季給發布衣裙褲等項。期滿出堂。賞給帶回。被褥蚊帳不準私挪。以爲後婦應用。每月每名給零用錢五十文。每名夏給艸席一條。涼扇一把。冬給箕夕一个。日給炭基一枚。

一堂中雇首嫗一名。每月給工錢六百文。爲眾婦之統率。專司稽查堂中乳婦有無口角是非。乳水是否充足。嬰兒飽暖饑寒。及乳婦貪睡覆壓等情。俱憑首嫗查察。須擇存心公正。精練老成。曾生子女者。方準充當。至各房什物並火燭各事。應著令照派管理。倘有違誤堂事。或得受乳婦賄囑隱匿作獘情事。有礙嬰孩者。定行革退。

一雇募乳婦。若任其攜帶子女。兼哺堂嬰。必致厚薄分心。礙難兼收。如果該婦夫故無依。或夫𨿽未故而有殘廢篤疾無力養贍者。是該兒已同無父之孤。不能不收。但須易子而乳。本婦酌減工錢。以示區別。如父母俱存。力可自哺者不收。倘先棄所生在堂。潛來應募者。察出送縣究治。【按此條若乳婦必不準帶子女最是難事恐該婦欲出雇乳必將所生之子女淹棄反開造罪之端須通融酌辦】

一查保嬰會規條斟酌盡善。如有情願自養憑保來報者。仍行照辦。惟自養之嬰。須隨時抱驗。能及近而不能及遠。必須如湖南辰州府嬰堂條規。凡自養者各地分段編號。每段各有首事管簿。各有店鋪存錢。嬰兒初生三日內赴堂報明。俟查嬰人查實。並報知該段管簿首事覆查無異當用本段圖記片單至堂領票。於該段存錢店鋪發錢。年終各段首事曁各段存錢店鋪。俱至堂中三面對簿核算。匯總呈報。如此辦理。方能合境周徧。但非經費大充。勢難照辦。特先行標此良法。以待後人之推廣。

△內育規條

一女司事公議請司事內眷親臨彈壓。以昭愼重。逐月輪管。準帶老媼一名使喚。不許雇婦代值。如違規約另請。

一內育規模宜肅。女司事首愼堂門。約朿眾婦喧嘩。三尺之童不許擅入。

一堂門專用老媼一名把管。嚴禁出入。閒人喧擾內呼外問。總以敲梆鳴點隨時答問。內需一切。傳知司育送入。門婦不許擅離職守。

一內育關防宜密。日逐申刻司總加封驗鎖。匙歸內堂收管。實在必須啟閉。傳梆請匙。內以女司事查明傳知。外以管門老婦問明。方準舉行不得濫行請匙每日三餐。轉桶遞送此外執事人等。亦不準窺探。以分內外。如違議罰。

一凡嬰兒服藥最是難事。恐乳婦厭其哭鬧不肯耐煩灌服須堂中司事眼同首嫗親看服完。方足以昭愼重。

一嬰兒貼補糕粉。每日每人定錢十文。須按定時候貼餵。方能令聚一處。親自看食。免致乳婦不餵亂攙別物。

一乳婦家實有婚喪要事者。告知司總詢明的確。方準傳知內司事。準假一日。辰去申回。如外宿悞乳。不準入堂。追還乳糧中金。

△育嬰良法

凡胎嬰進堂。或由鄕間𦇤負奔馳。或系城市路旁儉拾。風寒暑濕感受已深。一經入堂。先宜去其外感。用蔥白三寸。豆豉七粒。生薑一片煎服【或來嬰尙未落臍者卽用掩臍藥少許酒在臍中﹑四圍用飛過明礬末上蓋棉花油紙﹑用長布裹肚﹑包束堅固﹑俟臍落之後不用礬藥﹑仍用棉花油紙﹑裹肚﹑倘未落臍十日以前不準乳婦任意揭看洗浴。倘當落臍之時﹑嬰兒啼哭可令乳婦於牀上遮風略揭些須試看﹑若只落一半者忙用棉花少許墊平﹑俟臍落去﹑仍須裹束切勿透風。以損嬰孩命。】淸其胎火。【用人中黃川連各一分蒸服】淨其胎垢。【每日早晚﹑用熱水一盆代兒盥洗頭面下部﹑夏日尢宜洗浴﹑倘有遺尿腌臢污穢以致破膚癬�等事﹑惟乳婦是問】方保平安。倘有疾病瘡瘍痧痳痘疹責成首嫗。無分晝夜。迅卽報明董事請醫調治。【若遇痧痳痘疹必須另置別所以防傳染】

凡乳婦與嬰兒同睡。切忌鼻風口气吹兒顖門。恐成風疾。並常流鼻涕。

凡初生小兒未剃胎頭。不與戴帽。則自幼至長。難於傷風。永無鼻塞拖涕之患。

凡嬰兒百日之內。切不可豎抱。豎抱則易惹驚。且必頭傾項軟。有天柱倒側之虞。半歲前不可獨坐。獨坐則風邪入背。背脊骨受傷。恐有傴僂龜背之疾。愼之。

凡小兒遇寒熱不調。柔弱肌腠。最易感冒發熱。用藥反恐誤事。但於其熱睡之時。夏以單被。冬以綿被。蒙頭松蓋。勿壅其鼻。但以稍暖爲度。使鼻息出入。得此暖气。少頃則微汗津津。務令上下稍透。則表裏通達而熱自退矣。或乳婦同睡。輕摟貼身而上覆其面。則未有不汗出者。此至妙之法。百法百中。卽寒邪甚者。兩三次汗出無有不愈。此法行於寅卯時刻。則汗易出而效尢速。

凡嬰兒無論春夏。切不可抱當風口地方。坐臥感受風邪。尢忌檐下當門。過堂風破窗風切忌切忌。每逢天气晴暖。至晌午風定時。須抱出院常見陽光。若常在屋內偶出院中。則眼怕陽光。不能開視。尢易受風邪。

凡小兒腹瀉吐乳常有之癥。不可視爲泛常此二癥如數日不好須想法早治。遲則變慢驚。吐乳若向口邊流出。卽是乳哺太過。過乃滿而溢出。非病也。只須節乳。若吐乳直出而不停畱者。宜早治爲要。

凡嬰兒衣食不可過於飽暖。陳氏書云。小兒須耐三分寒。七分飽。頻揉肚。少洗澡。要背暖肚暖。頭涼心胸涼。皆至論也。

凡月內小兒不可聞哭卽抱。一哭便乳。每日早中晚須由小兒啼哭兩三次。少郤許多病癥。仍須酌量時候。不可哭之太甚。

凡乳哺嬰兒。須要得法。乳後不可便與喫食。哺後不可便與喫乳。【哺者飯食糕粉】乳食相連。難以克化。大者成癖。成疳。小者泄痢腹痛。至啼哭之際與方醒之時。亦不可就乳。俟片時與乳。可以無病。

凡小兒半歲以前。只可與乳喫。六个月外方與稀粥。周歲以前。不可喫葷。並生冷之物。諺云。喫熱莫喫冷。喫軟莫喫硬。喫少莫喫多。自然無大病。

凡堂中每逢春夏之交。多燒蒼朮大黃。水缸中並置貫眾以避濕气。曁瘟疫傳染。

△卹嬰芻言﹝上海育嬰堂董經芳洲作﹞

一育嬰堂之設。全在司其事者秉淸公之志。無人我之分。視彼之子女。若己之子女。不敢於嬰稍懈。且彼子女無父母。我子女有父母。視彼之子女。勝己之子女。愈不敢於嬰稍懈。凡屬司事而莫之卹。則領婦更以途人之心爲心。其死必矣。嘻其死也。是誰之咎。神當默譴之。我亦有子孫。可不懼哉。可不懼哉。

一嬰之來堂。有逾月及期歲以外者。必病癥危險。或隱疾內傷居多。不然。彼父母何忍割愛。非比初生之嬰。尙無嬉笑動情也。故遇此種嬰。維持調護。尢宜周至。此內育之所以斷難乳領兩嬰也。然無�懲之道。不足以激勵乳婦之心。蓋勤者日夜勞瘁嬰病。得嬰卽發外育。而外育之有病者。仍回堂中乳養。最盡辛苦苟無區別。其心何甘。況勤者必具慈心。𨿽齷齪不堪之嬰。望其生全而不忍嫌棄。至惰者保無別具肺肝。冀換乳領漧淨之嬰。居心各別。功過懸殊。自有賞給之例。卽惰者或因利而知勉。庶可望全活嬰命於什百耳。

一嬰來時刻無定。若日間耳目眾多。自必隨時接進。諒不致有暑熱蒸悶嚴寒凍冷之虞。惟晚間勢難周顧。全在接嬰之人。實心照應。惟接嬰者非專司其事。使工人兼任。則日間操作。夜間勢必安眠。且嚴寒酷暑。尢必倦於從事。當思有以鼓勵之。所謂人無利已誰肯早起也。故夜間接嬰。應擬以犒賞之例。特暑天尙易而嚴寒較難。則犒賞之例。亦當權衡輕重𨿽春秋天气溫和毋庸議及。而愼重嬰命。不妨稍寬其例。擬以三月朔起。十月底止。凡二更以後。隨時接進一嬰。賞錢二十八文。十一月朔起。二月底止。凡二更以後。隨時接進一嬰。賞錢五十六文。此例𨿽有賞而無罰。然亦有分別。當以嬰之冷暖。爲賞錢之多寡。或不致日久生怠。兼可知�勤惰。蓋嬰來隨到隨接。卽窩懷中。先行擊梆。使內堂婦聞知。一面卽懷至司事牀前。驗手足之冷暖。待幫婦至柵門口始可安於轉桶而入。而內堂婦亦卽懷抱交於值夜之乳婦。如此經理。庶幾來嬰不受寒冷。致胎病根也。至犒賞接嬰工人。宜預爲申明。身體和暖者如數全給。否則減半。惟司事者切勿辭此辛苦耳。夫爲善須實心。常體天地生生之心爲心。曲全嬰命。自結福果。應亦樂而不倦也。

一宜備絲棉裹被一條。如方桌大小兩面。以粗棉綢爲之。蓋嬰來置於堂之門口。迨抱至內育。必經由數進房屋。以及天井。故當嚴寒之際。此被必需之物。或曰已有棉衣可以遮蓋。似可無需。殊不知抱持者𨿽以己身衣衿覆護。洞其底裏。豈無冷風入隙。卽或赤心愛護者。另以棉衣裹抱。終不若絲棉裹被之軟熟熨貼。而風斷無隙可侵也。

一凡放嬰入枻。以擊梆爲則。又恐聲響不足以警睡夢。宜以羊腸之綫。系於抽枻內口。由門上穿進。度於司事起居之處。卽在綫尾系數鈴作響。而又必於抽枻沿上橫一竹竿。使綫由竹下勒過。庶外面抽動。其鈴卽響。如影隨形。機無稍滯。若不如此。𨿽枻盡抽出。其綫不靈。鈴必不響。若徒恃梆聲恐收嬰有遲悞之虞也。此系屢試親驗。不敢不揭出也。

一凡嬰用尿布。寒天更換時。觸手易生怨言。卽親生尙不免此況撫堂嬰。每偸懶不肯勤換。且布少亦不能時換。陰雨火烘。嬰每受傷致病。宜多備尿布。諭令勤換。冀免瘡瘍。亦保全之一法也。

一貼乳者有仁心其撫堂嬰便與已子無異否卽視爲無關痛癢設有殤疾。每遇稽察時。卽以己子代之察。嬰者獎其勞。謂某貼。乳者可靠。實不知所見之嬰己非堂嬰。因有托辭過寄。凂人先容。謂撫育幾年。願作螟蛉。在司事祗知過寄。無不俯允。不知早爲乳婦所愚。宜仿照南翔嬰堂法。男左女右。畱髮一綹如小桃子樣。永不薙去。以示區別而防蔑視。

○卹嫠會條規

卷三之二

少婦喪夫最慘事也。婦人以夫爲天。所天旣隕。依托伊誰。泣血椎心。殆難名狀。卽家本素封。尙難排遣。而況家無長物。生計無聊。或衰老翁姑。相依爲命。或伶仃弱息成立維艱。飲蘗茹荼酸辛萬狀不有以周之。而欲其自甘荼苦之死靡他也難矣。述卹嫠會規條

京口敬節堂仿行彭氏卹嫠會

△京口敬節堂仿行彭氏卹嫠會

序

京口敬節堂仿行彭氏卹嫠會序

人莫苦於鰥寡孤獨。而四者之中。寡居尢甚。蓋鰥與孤獨。𨿽無骨月相依。尙有親朋還往。至守節之婦。煢煢一室。形影自弔。饔飧不繼。而人莫知其饑。鶉結不完。而人莫知其寒。呼號罔應。訴告無門。丈夫當此猶難排遣。矧伊零丁婦女哉。其在無遺孤者。顯揚之報。旣絕望於後來。凍餒之嗟。復傷心於現在。悲憂淒愴。何以爲懷。其在有遺孤者。思亡人之似續。祗此一脈相延。顧無父之嬰孩。常令三餐莫繼。解已之衣。不足以燠兒身。絕已之粒。不足以果兒腹。朝啼夕號。酸楚彌劇。奮欲捐軀。藐孤誰育。暫畱殘喘。涸轍誰生。斯誠天地之遺憾。生民之最窮。苟非周卹而存活之。苦節之婦。何恃而安。任卹之風。何施而切。此長洲南園氏卹嫠會所由興也。吾鄕矢志冰霜。而艱於衣食者。耳目所及。實繁其人第以事關重大。費用良多。計必久長。倉猝難辦。故隱蓄相卹之念。以待樂助之人。甲辰冬。二三同志。偶舉彭氏會例。以告有力僉稱曰善爰仿其例。略爲增損而舉行之。所望諸大善士。丰於財者輸財丰於力者輸力互相贊助。以底厥成。毋始勤而終怠。毋捨實而務名。豈惟諸孀至誠銜感。沒齒不忘。抑伊祖宗九原之下。實相冥佑。福報之隆寧有旣耶。敬節堂謹序。

寡婦之苦。比常人加十倍百倍。故無論城鄕。皆各宜倡興。或通族議捐。或合鄕集公欵。莫大陰功有力者切勿錯過。

京口仿行彭氏卹嫠會例

一彭氏舊例。先集同志。按月分募。但蘇州地廣。有餘者眾。吾郡力量可與是會者。屈指可盡。分簿各出勢必彼此相同。而逐月募捐益滋繁厭。今特攺定。以每年出銀十二兩爲一會。由一會以至十會。諸公量力自書。書定後。卽將芳名勒石。以垂不朽。並爲疏告於邑廟神前。用昭善舉。

一立法寧嚴毋濫。凡孀居毫無倚靠者。望親友代爲開明姓氏。人口住居。守節年分。故夫藝業報會登簿。在會諸公各就所近細加查訪果系毫無倚靠者卽按月支送。否則除名不收。聽情者。照數賠補。

一是會大約以孀婦四百分爲率。其淸門士族。三十歲守節者。一百分。四十歲以內守節者。一百分。四十歲以外夫故者一百分。其寒微之家。實能勵志冰霜者。另立副冊一百分。續有舉報俟缺出再補。其補缺以舉報先後爲序。【其額數可以隨時酌定】

一孀婦三十歲以內守節者。每位按月贈錢三百五十文四十歲以內守節者。按月贈錢二百八十文。以上節婦。每有一子女按月加贈錢一百文。四十歲以外夫故者。按月贈錢二百文。子女槪不給贈。

一閨女未適夫家。聞夫故而往成婦禮者。其貞節較諸嫠婦更覺可敬。議定按月送銀一兩。若有承嗣之子。按月贈錢二百文。

一孀婦公姑年及衰邁。又無他子養贍者。推孀婦孝心。按月加贈錢二百文。

一孀婦如有疾病在牀。會中請醫代爲看治。給以藥餌。歿則代爲棺斂以妥其靈。

一少年守寡婦女。往往有貪利狂徒。多方誘脇。甚至逼醮搶寡者。此等惡俗。會中人公同稟官諭禁。如有犯者。立卽稟官究辦。庶以保全貞節。懲儆刁風。

一節婦或有孤子。年及七八歲。應入塾讀書者。酌助修金。每季一千文。俾令從師課讀。

一會內絲毫皆孀婦活命之源。務在矢公矢愼。或出或入。逐一記明。歲終刷印淸單。分送助銀諸公細覽。庶幾獘竇不生而諸孀盡沾實惠也。

一在會董事者。必各有所司。斯責有專屬。今議定無論經理之人。分辦之人。倘有不合。俱聽諸友公議公換。

一局中所及止郡城近地。其遠鄕隔縣。查訪難周。槪不收入

一經始非難。圖眾維難。但願樂助諸君子。日新月盛子子孫孫永具厚力。克成今日之志。相與敬行於勿替。是卽神靈之默佑也已。

○淸節堂章程﹝蘇郡舊章﹞

卷三之二

婦女之所重者節。靑年矢志白首不渝。其鐵石之心冰霜之操。洵足以維廉恥而植綱常。國家旌揚之典所由重也。𨿽然婦女而以節見苦矣。一朝守志。顧影煢煢。飲蘗茹荼酸辛萬狀。又況呱呱血脈。𦇤褓無知。一綫宗祧危如累卵。以孱焉一弱女子。而欲安其苦節。以撫此藐孤也。憂乎難哉。曲爲設法。俾可兩全。端有賴於宰官長者矣。述淸節堂章程

淸節堂保節撫孤啟

憲示

本堂規條

入堂規條

撫嬰館規

孀婦食單

孀婦衣制

司事辛俸經管簿冊

吳復初捐助淸節堂孤兒習業成家貼費規條

△淸節堂保節撫孤啟

蓋聞貞節者。宇宙所尊崇。孤寡者。聖賢所矜卹自非性成婉娩。守志恆難。而況勢值仳離保身不易。昔者金陵建堂。謂之淸節。旣以全貞。又能保赤。立規盡善。成效堪師。原夫婦人之寡也。夫已云亡未得從之於地子猶未立豈能仰之自天。苟失此呱呱。而夫焉無後若任其慘慘。則母也誰依。視彼孑處無儔者可哀更甚。故有屈身賫恨者欲拔靡從。是水欲澄淸。揚之於泊舟之所。玉原瑩潔污之於積淖之中。則大失本衷。遂違初志。在天地不能平生人之憾。然濟施足以拯疾首之窮。玆則眾善復建淸節堂於蘇城也。推已及人。因嫠思幼。仿規制於金陵。名同地異。擴榱題於虎阜。事簡功宏。土木興章程務妥善。規條備。董正擇賢能。母子兼收。庶遂生全之樂。冠婚咸理。可希成立之期。苐以廈屋非一木能營。善果藉眾擎乃舉。狐裘之白。必將集腋而成。泰岱之髙。亦賴聚壤而大。所以不能厚望於樂善好施之仁人君子。相與有成焉。不致行百里者半五十。必如爲九仞者加一簣。將見寡者得以完名全節。孤者得以果腹成材。生旣身安。死爲目瞑。用敢略陳梗槪。伏祈隨力捐輸。所有規條。另刊附覽。此啟。

△憲示

江蘇藩憲給示。照得惸獨之哀。矢音於小雅。艱阨之賑。奏賦於鄕師。先王存不忍人之心。仁者裕泛愛眾之道是以居養有院。安濟名方。凡所以心各效慈。徳同歸厚者。以今方古豈有讓焉蘇城地據要衝人稱繁衍。江海通於一葦。煙火接乎萬家。覘水上之華。幾同都會。徵物產之美。望若鄕嬛。固比戶之可風宜百姓之咸給。然而生聚愈眾。貧富攸分。霄壤旣殊。茵混斯異。𨿽�連之萬變。可拯救於百方。類有等差序分緩急。所傷者。離鸞己唱。別鵠單唫。人悼未亡旣伶仃以獨活。心憐餘息。且孤弱以難生。首比飛蓬。身同集蓼。芳艸因之見萎。貞柯於是遭摧。阨窮之路。尙忍言哉。玆據郡城紳士呈稱上年有戴紹堂。捐田十四畝零。在虎邱之南。情願建造淸節堂。以安孤寡。公舉董事。實心經理蒙縣通詳立案。今春二月開工公議規條。書捐勸募。惟恐有從中謀利。阻撓善舉或有覬覦董事。視捐資爲利藪。或因事糾纏以公產作私囊。或捏稱嫠婦彊欲入堂。或藉系公堂演劇宴會。或地棍滋擾。書役把持。吁請示禁前來。查該紳士等。好義爭先。承流恐後。福堂同建。美報必收。拔哀嫠於火宅。盡得淸涼。置煢女於化城。咸生歡喜。第功類合尖。事同集腋恐無知之徒。或蹈前轍。合行出示曉諭。爲此仰該處居民地保以及董事人等知悉。務須共惇實行。各效藎誠。發大生廣生之願。通欲立欲達之心。敬恭桑梓。永護松筠。庶幾成廣廈之萬問胥超苦海。造浮屠之七級。齊化慈云。倘敢謀利滋擾。定卽從嚴究治。

△本堂規條

一淸節堂創自江寧。收養無依孀婦。守節完貞甚盛事也。本堂新立章程。不無少加增損。而保節全操之意則同。故仍顏其堂曰淸節。

一本堂𨿽專爲保全貧孀母子而設。如有未嫁夫亡。不願攺適。往夫家守節之貞女。亦苦貧乏無依者。報知本堂。一體查明收養。一本堂設立蘇州府元和縣虎阜山之南。九都八圖。地名菱行河頭收養之嫠婦。在堂居住。除堂內稽查嚴肅外一應外人。不得無故擅入。

一本堂收養嫠婦。防範不得不嚴。中門以內。三尺之童。槪不許入。其所帶幼童。及本堂服役人等。出入均由司事稽查。毌得任意啟閉。

一總門墻上開設轉桶。外設云�內設木梆。以便敲擊相聞。傳遞對像。

一總門內設飯堂一進凡各孀婦二餐飯食。按時鳴梆。齊赴一處同食。

一本堂設立董事一位。司事四位。常川照應。不得在堂宴會。日需食物。公同議買。當卽注簿。逐日核算結總。凡公事出入公同知會。不得私自專主。

一本堂董事。永不準支取辛俸。

一本堂於中門之外。二門之旁。立司事公所。稽查出入。並收放柴米及一切對像。

一本堂司事四位。俱延五十以外老成持重者。共襄善舉。倘有不合。應聽董事辭去。另爲秉公選補。不得濫憑親友薦引。瞻狥收用。

一本堂銀錢。皆孀婦養命之資。此外卽遇要用。另行設措。不得挪移分毫。違者議罰。

一本堂大門。雇用老僕二名。每月工錢三百文。另賞錢二百文。按月支給。如堂內孀婦置買女工需用布綫鍼黹等物。傳梆告知司事。方準代買。倘將不應代買之物。私相授受。察出斥逐。

一本堂中門內。選老誠老婦二名。稽查一切出入。設秤一樣兩桿。一交老婦。一交司事。�堂內孀婦食物。司事按照額數秤交。老婦過秤。設有短少。卽退交司事補足。

一孀婦或年老。或有病。須人漿洗衣服。刷倒淨桶。本系雇工老婦分應當值設有不合。當時告知司事。聽候公論。不可擅自而斥致啟釁端。

一雇工老婦。或有己事回家。只許按季輪流告假。如有攜帶衣囊箱籠出堂者。必呈司事查驗。方準放行

一雇工服役每月工錢三百文。另賞錢二百文。按月發給。不準透支。違者經手賠補。

一中門外廚火買辦等人。董事酌用。餘外不準私自添雇。致多糜費。

一本堂中門轉桶內。另選老誠雇工老婦三名服役。司事隨時查察。務令勤謹用人不當咎有攸歸

一孀婦粥飯。葷素大小菜蔬。務令當值人烹庖潔淨。

一粥飯菜蔬。計口授食。日有定額。不得絲毫作踐。

一雇工服役人眾。不得向孀孀私索銀錢。以及偸懶作踐。犯者立逐。

△入堂規條

一孀婦情願入堂守節。到堂報明。經董事確查。實在衣食不周而無親族可靠者。取具親族。及該氏地鄰保結。注冊入堂。年終稟縣備案。

一孀婦入堂後。其家男親男族。無論長幼。均不準入堂相會。惟本婦之姑及親生父母。酌於三節之期。至本堂公所一會。倘翁姑曁父母身故時。準回家視殮。成禮卽回。不得借事畱連。

一孀婦情願入堂守節者。言明不許無故出堂適有不耐羈苦之人。不安本分。勢必難以勉畱轉滋事端司事一經察出。卽告知原保親族。具領出堂。不許復入。所給被帳衣服等件。照數追還。

一靑年夫故無依。遺腹未生。若遽許入堂恐生產污穢。大非所宜。取其親族地鄰保結存查卽照在堂之嫠婦例。先行授以衣服按月給發口糧。候分娩彌月之後。方令入堂。娩身之際。原保人報明男女。另給黃米一斗。漧菜二觔。制錢三百文。𦇤褓一副以示體卹。

一貧婦夫故欲入堂者查明百日以內。先給衣服口食。滿百日後方準入堂。

一靑年孀婦。或有父母翁姑在堂。無人侍奉。不能隻身入堂者。一經采訪的實。卽照入堂孀婦之例。先給衣食之資。候其父母翁姑身故後。本堂收養。

一名門舊族之後。不幸孀居實無親族可靠。衣食日見不周者。𨿽不肯入堂。亦照入堂之例。斟酌多寡。按季托其親人轉給。以曲全其苦節之心。

一孀婦如有年幼子女者。均準攜帶入堂撫育。其子十二歲之內。隨母歇宿。辰出入學。申入依母。至十三歲隨師歇宿。不得仍住內堂。

一孀婦之子。讀書學藝有成。或其壻家有力迎養者。俱準出堂以全孝養。

一孀婦之女。隨母在堂。年已及笄親族擇配。均聽伊母主持外人不得專擅。本堂給奩資元銀十兩。

一孀婦入堂守節。先將夫家墳墓地址開交司事注冊。有子相隨者。每年春秋二祭本堂給費用錢一百文。串錠一千。令人領同本婦之子。前往祭掃。

一孀婦入堂。茶水飯食。俱有規則。倘其家親族有饋送飲食者。必先交司事驗明掛號。再由轉桶送交。未經查驗者司門老僕。不準傳送。違者斥換。

一孀婦矢志保節羣居在堂。俱宜各安本分。彼此和協。共完貞操。毋得恃性構隙致生是非。違者各罰月給零用錢一月。

一孀婦病故。所遺子女在堂。諸婦中有情願收領撫育者。每名每月給錢三百文。倘撫育不能盡心。定卽更換毌許爭執。

一孀婦以及隨帶子女有病本堂延醫調治藥餌炭資均系本堂給發。

一本堂醫生船轎金酌給外。每月酬儀。元銀二兩。三節節敬。每節送元銀一兩。

一孀婦之子女在堂。或因天花致病癱瘓。以及瞽目暗疾。子不能學藝。女不能出嫁者。其女畱堂。照守貞例養活。其子分入外堂。另屋安置。

一孀婦在堂身故。本堂給以三軿杉木材一具外。弔裏封口錢二百文。又殮費錢二百文。扛材錢四百二十文。打壙做墳錢四百二十文。紙十塊。錠五千。

一孀婦身故伊家親族有願領柩與其夫合葬者。本堂給發埋葬之費。如無族領柩者卽葬於本堂孀婦墳地所帶之子女病故。亦照此例。另地埋葬。

一孀婦有目能鍼黹者。其所得工錢。均歸本婦收用。至所做鍼黹物件。先由司事掛號。方準送至轉桶轉交內堂店鋪收取時。仍由司事銷號。以免歧悞。

一本堂置得孀婦墳地。周圍環砌墻垣。樹以松柏。墓門建貞節牌坊一座。傍造饗祠。每故婦設立木主一具。墓前石碣一具鐫明某某妻某氏之墓。其墳計徑八尺。髙六尺。金井深五尺。每塜三年。加土一次。春秋二季在祠。祭祀其地祇葬孀婦。其子女身故不得混入。

一貞女及嫠婦在堂守志。年歲合例者。俱本堂代請旌表堂外如有烈女節婦。無力呈明建坊者。親族鄰友。告知本堂。查明確實。一並代請。

一投堂節婦。倘有翁姑及本生父母。曁故夫三代暴露未葬者本堂擇地代葬。俾安節婦之心。有地無力。酌助葬資。

△撫嬰館規

一本堂門外設立學堂。延請名師訓教孀婦之子。讀書明理。每歲朿修足錢二十四千。按月致送開館贄敬一兩。三節節敬每節錢一千文塾師家有正事。送分四錢。定於每歲正月十六開館十二月二十日放館。

一塾師所需紅朱筆墨。及剃頭零用。月給錢一百文。

一諸童七歲入學。認字寫字讀書。八歲習禮。讀書務令成誦。字迹務令端楷。量材教課。少長書熟。不時抽背並每日默寫一二篇。以免曠悞。

一諸童每名給硯瓦一方。簡板一塊書布一方。水注一个每十日筆一枝。每季墨一錠。每日紙二方。一月共訂一本。

一諸童所讀書籍次第更換司事隨時買給勿致缺悞。

一孀婦之子能讀書者。使習舉業。將來應考。卽由本堂申送。所有考費籌欵撥給。其資質頑鈍不能讀書者。於十四歲後本堂量材分送各鋪學習生業視生業之大小。酌付費用所有衣服行李。聽其隨身攜帶出堂。此後與本堂無涉。

一塾師每日飲食肴饌與司事同。

一淸節堂於嘉慶二十四年四月二十日由府詳司轉詳院憲咨部。於是年十月十五日奉到部覆準如所咨立案。

△孀婦食單

一食米務碾上熟無稗稻米。

一米貯內門以外。每日晨初啟鑰。經董事或司事。親身開倉放米。當卽眼同淘淨入堂計口授食每日升斗注簿一月總結。如有短少。經手賠償。

一嫠婦每日一粥兩飯。每人開銷米七合。菜蔬錢十二文。幼子女折半。

一每逢初二十六日食肉。逢五逢十食魚。大人每名肉四兩。幼子女每名肉二兩。每遇葷期。輪派在堂雇工老婦。二人值廚。按名分齊。逐碗蓋覆。一則免冷。二則免致揀擇爭競。如有不食者。照價折錢。

一孀婦端節。每名派肉半斤。粽子四个。鹽蛋二个。不食者照價折錢幼子女減半。中秋每名肉半斤。月餅二个幼子女減半。年節每名肉一斤。魚一尾。幼子女減半。不食者俱照價折錢。

一菜蔬每十斤。用菜油四兩。照數加減。逐日結總。收支數目不符。經手是問

一孀婦每月給零用錢一百文。幼子女給錢五十文。爲剃頭鞋布零星之費。

一孀婦及幼子女。每年冬至日起。正月終止。日給炭基一枚。

△孀婦衣制

一孀婦入堂無衣被蚊帳。者給被褥一副單布裙一條。枕頭一个蚊帳一頂。冬給棉襖一件。棉褲一條。單布裙一條春秋時給單衫褲一身。夏日給夏衫褲一身幼子女亦同

一孀婦被面水墨色布四幅被裏白布。內裝新棉花五斤。褥用兩面藍靑布。內裝新棉花四斤。藍靑單被一條。三年一換。

一孀婦棉襖。用水墨布。裏用白布。內裝新棉花斤半。二年一換。棉褲一條。面用藍布。裏用靑布。

一孀婦大衫一件。用月白衣裙一條藍布二年一換。

一孀婦小衫一件用白布褲兩條用藍布一年一換。

一孀婦夏大衫一件。裙一條俱用藍夏布二年一換。

一孀婦夏小衫一件。褲二條。俱用老扣夏布。一年一換。

一孀婦帳用中夏布二十二幅。項用白布三幅。十年一換。

以上各孀婦四時衣服。按入堂先後。扣足年月。發給更換。如有攙用低布舊絮卽退交司事。仍照在堂各婦所給衣被花色一體換給。動缺之件。經手賠補。

一各孀婦換給棉襖被褥之日。卽將舊者交出收回小衣小衫不問

一孀婦入堂。每名給棕墊牀一張。夏蘇席一牀。涼枕一个。冬秧■﹝禾薦﹞一牀。有子女者滿牀。一年一換。無子女者堪餬口。若欲換房內置備半桌一張。板櫈二條瓦燈臺一个面盆腳桶淨桶各一其

一幼童每年各與單韈一雙棉韈一雙。十歲以下氈帽一頂十歲以上紅幃帽一頂四季衣服隨時給發。

一幼童年至十二歲。卽在外堂歇宿。給被褥一副。帳一頂。夏給席一條。冬給秧■﹝禾薦﹞一條。

△司事辛俸經管簿冊

一本堂司事四位每位每月辛資錢三千文。遇閏照支。按月同發。不得透預。每逢年節另送錢一千六百文。家有正事。送分一千

一司公設收銀錢大帳簿一本。支銀錢大帳簿一本。

一設柴米油鹽茶菜收支簿各一本。

一設孀婦幼子女在堂添補衣裳淸冊一部。

一設各孀婦入堂年月日期年貌門氏有無子女。並故夫及保舉人姓名淸冊一本。有病故或滋事出堂者。卽在各名下注銷。

一設孀婦病故埋葬。各年月日期山向。淸冊一本。

一司事在堂每日飯菜二桌。每桌定價一百四十文。

△吳復初捐助淸節堂孤兒習業成家貼費規條

元和縣諭據善士吳復初同室。兪氏稟稱淸節堂收養有志無依節婦。並其子女孀婦邁母孤兒七歲入學讀書至十三歲不能舉業者。由堂送店學習生理誠大善事也。惟孤兒送店習業。蘇郡風俗若無押櫃貼膳。只能習下等工藝他日有成僅自餬其口至娶妻成家難若登天。是以初夫婦每念及此。不禁代爲酸鼻故廿載來四方托缽。艱苦備嘗。血汗鍼黹。共積有足錢一千千文不敢私爲已有。交存殷實店中。按月一分生息年年可得一百二十千文。以供孤兒習業成家迎養之助。合將酌議規條。同存店票折呈求衡定詳明刊載堂規以垂久遠。其存店票折並乞驗印。飭董遵照等情到縣。據此查吳復初夫婦。念及淸節堂節婦撫孤不易成立爲難。情願捐錢存店生息以爲孤兒習業成家迎養之助樂善好施。殊堪嘉尙。惟所擬規條是否允協合飭查議。諭仰該司董陳道修。卽便遵照粘開各條會同吳復初逐一查議。如何妥善永久。以憑核詳飭遵。

一孤兒十三歲出堂習業。給店中貼膳錢十千文。押櫃錢五十千卽交本店按月一分起息。不準支用。其利按年遞加。俟其習成。迎養娶妻時。方準同董到店。本利支取如店有事故。卽由董將本利歸取。另存他處生息。

一孤兒十三歲能習舉業者。卽於十三歲起。由董將錢六十千文。交殷實店中按月一分生息其利按年遞加。俟娶妻完聚時方準同董到店支取

一孤兒習業。倘學不成而另換者。一年以內。店中交還錢六十千。另存。一年以外不成者。準店扣飯錢十千文交還本利五十千文。二三年內如再不成。該店扣去飯錢十千文。收回本利四十千另作正用不準再給。孤兒習業之後本與堂內無涉旣甘下流聽其自便。以爲不向上者戒。如壽命不測。亦照此辦理。

一孤兒學業未成時寡母已故。則此錢畱爲孤兒娶妻成家時。方準同董到店本利支用。

一孤兒學業有成後。或好賭博閒蕩。無志娶妻迎養。或轉希此項錢文。以迎養爲名而無迎養之實。則寡母出堂。反受饑寒之苦故定例必以娶妻迎養。此錢方準支用。否則由堂提回以爲不報親恩者戒

一每年利金所入不過兩人習業。此項錢文。堂中不準分�支作別用開銷。

一現在堂中孤兒早已習業者。自應除去貼膳錢十千文。給付五十千文。挨次成婚取用。其現年學習者。先付店中飯錢十千。挨先付完竣。再付押櫃。以免偏枯而歸劃一。

按本堂規則內。董事永不準支辛俸一條。此就眼前而論。日後恐難爲繼蓋殷實之人。肯作董事者甚少。倘有寒士好善品行端方。辦事誠實而以館夥餬口者。焉能捨彼就此惟議俸則可以聘請。而董理亦可專心。又名門舊族。照在堂例給付一款。大率守節者。名門舊族居多。自然不願入堂。但在家守節。與在堂一例付給。似與設堂之本意不合。且門族之介於兩可者。亦難分別。反致紛紛借口。鄙意莫若另設卹嫠一局。果系士族單寒酌量資助仍歸本堂辦理則庶爲。妥善。

查淸節堂之建。有陳道修者。幕佐也。首捐萬金爲倡。紳士翕然從之。而堂以成噫以一幕佐而能成此舉。洵乎有志者事竟成。不以人地限也。彼身都富貴者。尙不知聞風感奮乎

吳復初以銖積寸累之財。不敢自私。捐錢一千千。爲孤兒習業成家之費。何等心腸。何等度量世之髙貲坐擁。緊握雙拳者孰智孰愚。必有能辧之者矣

○儒寡會章程

卷三之四

寡婦苦儒者之寡婦尢苦。生長淸門。禮義自守。羞顏難出。仰面終慚。卽自顧一身。巳不勝茹蘗含冰之慘況堂上白頭。膝前黃口。又有環而待命者耶。述儒寡會章程

常昭儒寡會規條

常昭兩邑詳定儒寡會規條

△常昭儒寡會規條

江南蘇州府常熟昭文縣正堂黃方爲公捐卹寡。出示曉諭事。據遊文書院肄業生童殷振云等稟稱。切生等誼關同類志切相周。惟念貧無錐立。庠士居多。利鮮秉遺。儒寡尢甚。以故蘇郡設立安仁分局。創儒寡善會。凡庠生赤貧身故。孀母寡妻一無倚賴者。月給養贍錢文。其經費由紫陽正誼兩書院中捐扣膏火銀兩。撥支公用。荷蒙藩府憲批獎。札飭施行在案。郡垣有例。下邑宜循。況與善鄰。尢深民望。常昭兩邑設局賓興。旣助鄕會之費。書院考課。復添膏火之銀。善舉遞增。寒士攸賴矣。第思生無恆產。猶有館谷可支。歿有遺婺。並無硯田可恃。或且侍髙堂之楡景。無以代盡烏私。撫繞膝之蘭芽。無以克均鳩飼。縱勤卹緯。難免啼饑。生等目擊情形。不忍坐視。謹仿照儒寡善會。卽循紫正之例。各捐膏火銀錢。以立始基。在士子分餘資於文囿。每課之所捐無多。在窮嫠獲滯穗於筆耕。每月之所全不少。業經會同眾議。謹擬規條。呈乞請照紫陽正誼兩書院成例。批示立案。並札飭書院司董扣畱存局。所扣膏火銀兩。不敷接濟。生等除先自書捐。一面另立捐簿。廣爲募捐。庶幾積銖累寸。常此舉行等情。粘呈規條到縣。據此。查該生等因念庠生身故。每有赤貧。母孀妻寡。一無倚賴。玆擬仿照郡垣儒寡善會扣捐膏火銀錢。以爲資助之費。並恐捐扣無多。不敷接濟。先自書捐。復廣勸募。以冀久行。似此誼卹同儕。惠及孀寡。洵稱善舉。殊足深嘉。所議規條。亦甚妥協。除會詳糧道憲立案。並札飭遊文書院紳董遵辦外。合行出示曉諭。爲此示仰兩邑遊文書院肄業生童人等知悉。務各遵照捐扣。並各踴躍書捐。多多益善。庶幾經費充裕。再增儒寡衣被。遺孤修脯。及身故殮費。以全善舉而垂久遠。各宜凜遵毋違特示。

咸豐二年七月二十八日示

△常昭兩邑詳定儒寡會規條

一紫陽正誼人數眾多。膏火系用銀款。遊文書院人數少。且用錢款。因議稍有變通。擬每期巳進內外課膏火花紅錢每一千文。捐錢一百五十文。未進內外課膏火花紅錢。每錢一千文。捐錢一百文。

一撥捐膏火花紅銀兩。仍存書院司董處。俟每月望日。司事前赴賓興局支領登簿後。按戶由司事致送。其舉報儒寡亦由司事開報。

一凡在庠諸生巳故者。其妻寔系親族無依。伊子未經成立。憑學冊查明入學年分。及身故年分。確寔者。每戶每月致送錢四百文。其績學儒童之妻。寔系寡苦極貧者。俟捐有餘資。再議籌送一致送錢文。現因經費不敷。先行酌定三十額爲率。余俟廣爲續捐。再議籌辦

一舉報儒寡。須有保人開具本儒姓名入學年分﹑身故年月﹑並儒寡氏族年歲﹑住居何所﹑及子女年歲若干﹑並保人名姓。以便司事親往查核。斷不可徇情濫報。恐經費不敷公用。

一賓興局詳定章程。自二月起至十一月止。此會邀請公正司事十二人。每月挨司其事。其正月十二月。各司事匯集賓興局酌款。按戶致送。

一安仁分局有儒寡衣被。遺孤修脯。及儒寡身故殮費。均俟經費嬴余酌增。

○卹頤堂章程﹝卽老人堂本金陵舊章﹞

卷三之五

嘗考之禮。有虞氏養國老於上庠。養庶老於下庠。養老之典。古昔聖王尢爲隆重。又況番番黃髮。煢獨無依。淹蹇頹唐。命懸風燭於此而不有以安之。非所以與民興孝也。述卹頤堂章程

江寧卹頤堂記

卹頤堂規條

△江寧卹頤堂記

在昔哽噎之祝。見之曲臺。煢獨之哀。陳於小雅王者以養老爲本。聖人以安老爲懷。其卽我佛慈悲之念乎。則有江寧正覺寺鏡公者。眞實學道。普濟存心。於嘉慶十年。募建淸節堂。賑卹嫠緯。延保嬰赤。菩提樹大。功徳水深。宏願彌堅。宗蔭益廣。因念佛法大意。眾善兼行。無告窮民。頹齡尢甚。積瘁之筋力。役以長貧。易耗之形神。攖之沈痼。發種種而己短。言繭繭而先哀風燭之危旣迫於一瞬。饔飧之慮。復困於終朝。接目構心。誰能忍此。於是舍鮑侃之宅。更辟廣場。輸光學之錢。大施法食。徧告十方之眾。共襄七級之修。於十六年復建斯堂。益隆義創。規條綦善。耄耋斯安。養有取乎獻鳩。報非責之結艸。遂使算髙絳縣。同資續命之田。年小如來。咸與無遮之會。布裘絮被。暖覆三冬上藥中醫。危拯六疾。卽使嵫景難淹鬼中竟執。而桐棺掩骼。無嗟蔓艸之縈。蒿裏斂魂永妥佳城之閉。麥飯常澆。九幽勿餒。楊枝一灑。枯骨皆春。厥制詳矣。厥功巨矣。夫■﹝革喜﹞厄之賑。特重於鄕師。粻膳之典。有崇於王制。今玆善舉。廣自緇流。固宣彼法之仁。罔悖儒宗之訓。用制斯文。式嘉厥志。將使城號化人。布福緣於一缽閭名行義。現壽相於千秋爾。南城曾燠譔

△卹頤堂規條

一本堂收養無靠老人。年七十以上者。赴堂報名。經董事查明。素無犯案。由鄰甲投府縣出結入堂。未七十者不得彊入。董事亦不得濫收。

一老人年𨿽七十而有子孫奉養者。不準收入。

一本堂量經費收養。今己收百六十人。未得入者司事仍注冊俟有缺出循序挨補。毌得爭越掗納。

一入堂後設有性格乖張。飲食起居。未能遂意。情願自去者。堂中所給衣履被物。一槪追還。本堂逐出者。棉襖一件。被一牀。準其帶去。以全憐老之至意。餘物追回。

一入堂後。不得隨時擅行出入。如有要事。由司事處告假注冊。回時銷假。月不過一二次出以辰後。入以申先。否則不特黑行不便。抑且司事難查。如司事狥隱。一並立辭。

一入堂後。設染疾病。醫藥飲粥本堂加意備辦調護。倘成殘疾仍畱養本堂。一切衣物與眾共給。

一每月朔望前一日放假聽其休息。探望親戚。設老人有在外滋擾者。當卽逐出。不許再入。

一老人四名。共房一間。每年給箕箒一付。四人輪行灑掃。不得互相推諉。以致污穢。

一老人入堂每名給牀一張。無帳者給帳一頂【七年一換】。給席一條【一年一換】。冬天給艸韀一條。給被一牀新棉花五斤【三年收舊換新】。夏布大褂一件。【三年收舊換新】。每年給水紗布小褂一件石門布小褂一件。每年給水紗布褲一條石門布褲一條。單布襪一雙【二年一換】。每年靑布鞋二雙。雨纓涼帽一頂【四年一換】。蕉扇一柄。石門棉布大褂一件【三年收舊換新】。藍布大棉襖一件新棉花一斤半【三年收舊換新】。藍布套袍一件【三年收舊換新】棉襪一雙【二年一換】。紅緯大帽一頂【三年一換】。瓜皮帽一个【二年一換】。衣領一條

一本堂所給衣被等物。如有私行典賣及借與人典押者。司事察出。卽指名斥逐。司事狥隱者。一並立辭。

一老人衣裳。難以洗濯。每月按名給零用錢一百文。以爲漿洗薙發粗紙之費。

一冬至日起。九盡日止。每日給炭墼一个。以免足冷。

一本堂每日三餐。一粥兩飯粥用小菜。飯用熟蔬永以爲例

一本堂設立。賫堂一所。百叟公同喫飯。如有私造飲食。或燒小鍋小銚。及歸房私喫者。立卽斥逐不但丰儉不公。抑且恐防火燭。司事須每日檢查。並責令在堂老人。公同舉報。

一本堂粒米同餐董事司事粥飯蔬菜。皆與老人一體。不得另起鍋竈自行私食。

一本堂懸本梆一架。飯菜熟時。廚夫將碗箸擺齊監督鳴梆。俟老人齊集坐定然後擺菜。各自盛飯。食畢各散。其收洗碗箸抹桌等事。司事責令廚役。率以爲常。

一每日一粥兩飯。用上熟好米。董事司事互相監察。

一每頓蔬菜十斤。用油三兩。油之多寡。諒菜增減。每頓司事放油。與監督同看。油已入菜方回。庶廚役無偸漏。違者均咎。

一飯時熟菜。每人各一碗。令廚役冬則蓋之以碗碟。司事仍不時巡看。老人庶不冷食。

一粥時小菜。每人一碟務要潔淨。不可腐臭。由司事處按時支放。

一在堂俱系髙年。齒牙不利者多。凡小菜蔬菜。俱以熟爛爲要

一端陽節。每人給粽子四个。錢三十文。

一中秋節。每人給月餅一个。錢三十文。

一年節每人給素菜一碗。年糕二條。押歲錢六十文。

一恭遇萬壽聖誕每人面一碗。

一上元佳節。每人給元宵十枚。

一凡有願輸蔬菜菓品食物者。由司事分給在堂老人均惠不在常例。

一本堂老人衣食零星俱經酌定。不丰不儉。已可各適天年。如有藉說孤苦。求人私助告募者。司事查明。卽指名斥逐。不得狥隱致亂堂規。

一入堂壽終。如有壽材者。聽其自用。無者給棺一具。裝殮褥一條枕一个封口油灰一斤紙錢一塊�錠一千。零用錢二百。擡錢三百打坑作堆錢三百。有墳歸者聽歸。如無墳地者。卽埋於本堂南門外丁字墻義塜。立石以志其名。每年春秋本堂致祭。

一本堂義塜。五年一修。以免坍塌骸骨暴露。

一本堂設立素軸一掛。凡老人故於堂者。書名於軸使歲時受一瓣香人沒名存先後入者同沾義意。

一每年淸明及十月十日。施食一壇。以追薦亡故老民。

一本堂代眾設立耆老公祖堂一所。淸明歲時。聽各老人瞻拜祖先以慰孝思。

一本堂老人。定於黎明卽起。黃昏卽眠。止於公堂設燈一盞。不得私行點燈入房。以免火燭。令司事不時查察。

一四人共房一間。給面盆一个。澡盆一个。提桶一个。腳盆一个。四人公用。如不願公用。聽其自置

一本堂煤竈一所。永久設立。以便茶水。

一老人洗面。各人攜盆赴煤竈取水。夏日攜桶取水。洗浴亦然。

一公堂設立茶具。司茶者將茶安放公堂。毌棄毌竭。聽老人自行斟喫。

●得一錄卷四

冬月收養遺孩條程

冬月卹丐條約

救生局章程

救火章程

施藥局規條

棲流局章程

○冬月收養遺孩條程【錫金成案】

卷四之一

周禮大司徒以保息六養萬民一日慈幼大學傳曰。上卹孤而民不倍。蓋以髫齔之年。頓失怙恃。煢煢孤露。倀倀何之。況值隆冬饑寒交迫。風霜雨雪。最易摧殘不有以撫之。恐弱質孱軀。轉眼卽塡溝壑可憫孰甚焉。述冬月收養遺孩規約。

江蘇藩憲裕通飭札

收養幼孩廠規

△江蘇藩憲裕通飭札

爲通飭勸捐。設局冬月收養遺孩。以養天相而全人類事。照得天地以好生爲心。王政以賑窮爲首。鰥寡孤獨皆天下之窮民。而孤兒尢甚。春夏秋冬。皆孤兒之苦境。而冬月尢難。故十歲以下。六七歲以上之幼孩。饑不能自爲食。寒不能自爲衣。旣失父母提攜。又鮮親族倚托。當夫風雪天寒之候。晝則呻吟道路。夜則露宿街衢。被體者裋褐不完。入口者水漿亦缺。不死於凍。卽死於餒。非特目之所不忍見。抑亦耳之所不忍聞。言念及此實堪憫惻。省城及外州縣。設有養濟院育嬰堂等處。於養老卹幼之舉。已屬周備獨此遺孤旣非育嬰堂之所能收。亦非養濟院之所可托。各守令爲親民之官諒無不以民瘼爲念。而此蚩蚩之氓。煢煢在疚徒使饑寒交迫。日啼號於爲民父母之前。誰非人子。誰無父母。惻隱有心。能不爲之動念耶。本司前守武昌曾於省城設立卹孤局。收養無依童稚給與口糧。衣履之外。計其教習技藝之方。每歲籌撥銀三千兩。永以爲例。議立章程。通飭各州縣一一照辦。全活良多。玆采訪得錫金兩邑紳士所刊冬月收養遺孩錄披閱之下。嘉其布置得宜規畫盡善。夫集腋成裘。其事甚易。存孤養幼。其徳靡涯。人同此心。心同此理。凡斯善舉。各宜仿照而行。除飭蘇州府長元吳三縣先行查議詳辦外。合將本司前辦章程各稿。匯刷一冊。同該紳士等徵信錄。一並札發。札到該府卽飭遵照。並飭將發來章程各項。悉心查核。分發各紳耆廣爲勸捐選舉公正董事。設局收養或捐銀生息輸產收租。目前卽爲經久之計或聚少成多。集小致巨。逐年漸成增廣之規。旣不拘於舊章亦不限以定額。行一邑則一邑蒙庥救一人則一人被澤。各從願力。妥議規條事在必成法期無獘。一俟捐有成數。卽行通詳察核。該府如能倡首捐廉更見盡心撫字。該府爲各郡領袖。省城又爲他邑觀善之區。務須揀擇寬廠適中之地先行建設。或於養濟院等處。查有空間房屋暫時設立。俟捐項集齊。再行興辦。仍卽督同三首縣。迅速妥議詳奪。保赤卽以保民。有教必先有養。爲善最樂積厚流光本司有厚望焉。將遵辦緣由。先行報查。瞬屆嚴冬愼弗泛視刻延。切切此札。

△收養幼孩廠規

一廠例止收養六七歲至十歲左右之孩其十四歲以外自能謀食俱不準收或系廢疾。方準逾格暫容。但以十六歲爲止

一近有一等貧戶輒將四五歲之出屎嬰孩。送置廠首。自則躲於左近覘伺。收則棄置而回。不收則仍抱去等類。殊開覬覦之端。察出槪不準收廠。

一凡上年曾經養過。今已長成一歲。須將舊冊查明核實年紀。如現年在十四歲以外者。槪不準收。

一凡上年出廠。系有主收領倘有仍流爲丐。又來投廠者。必須查明因何背主離異。如情有可原者。方準復收倘有負義在逃或犯拐盜不法等情。卽使年紀合例亦不準收畱

一凡例不應收之頑皮惡丐。來廠恃彊硬捱者。卽令丐頭驅逐。毌得畏纏濫收。有壞廠規。

一凡合例幼孩旣準收廠。卽問明姓名年紀。住所。父名母氏。現存已故。有無眷屬。向依何處。如何度日。因何拋棄等情據實注冊備停養時分別發放。

一旣準入冊收養之孩。卽給棉衣棉褲氈帽束帶蒲鞋。令其穿戴。先與白粥充饑。用木牌書其姓名。編號常系腰間。以便認牌呼名。稽查管朿。

一於東首號房裝折兩排十間。前五間編仁義理智信後五間編忠良孝友賢等號。著地厚墊礱糠上覆蘆席。用麻布鞔面艸韀。盡房鋪滿。上蓋橫涇秧韀。每房臥孩十六名。標名鋪次。注明冊檔。各認原處自臥。不許更移地步。

一於西首號房裝折另號一間。以備病孩移臥。勿令他孩傳染病气。再裝折臭號一間。或有遺尿幼孩經同伴報明。卽行提歸是號。令與一類遺尿者共宿。以便撤韀曬晾。

一初收幼孩。必然久饑傷胃。如若驟使過飽。恐致內傷生病。先須每日調勻。飼以白粥三餐。養其腸胃。五六日後。量其脾胃平復方可給以飲食。

一廠孩定例每日三餐。上下兩餐厚粥。中頓喫飯。小菜飯菜。酌乎其便。於普濟堂正廳。行列架板長臺。兩邊擱板爲櫈諸孩對面參差坐齊。各派菜碗一分。每桌工人一名承值盛給粥飯。問飽方止。待俱食畢。才許起立散開。務使一例整齊

一號房總門。定例辰初啟扃。放孩淨面。辰正朝餐。午正喫飯。申正晚餐。蒙影時齊歸號房安置。不準點燈總以日出而起。日入而息爲則。

廠孩定例。五日一洗浴兩旬一剃頭。然須察看天時寒暖。寒則暫緩暖則如期。

一投廠諸孩。乞兒居其大半。野性難馴。未免互相吵鬧。於工人中選取威嚴馴气一人。專司內廠各門啟閉。兼任彈壓眾孩。止許在廠散行。不許出門惹事。倘有頑童以大欺小以彊淩弱。及不遵廠規但敢肆行胡鬧等情。立卽責治示懲。務使規模整肅。

一廠孩設有患病。經司事察知。隨時移臥另房。以杜纏染仍聘髙明內外兩科醫治。另撥工人一名。專司湯藥飲食。及兼各號房曬韀等事。倘或病孩折殤。卽行取棺盛殮。插標埋葬義塜。注冊備查。

一凡給廠孩襖褲。仍用舊料所制。以其晝夜穿著。上與秧韀交擦。下與麻褥相摩。未免間有破碎。須得常雇紉工。爲之補綴見有破碎。另以完整代換。如見襖棉單薄。卽爲加厚貼棉。務使一體溫暖。

一每年以十一月中旬開局收養。至明年二月中旬散放。每人給錢三百文。令其小本營生。或有願收養作義子或供使令者。聽其自擇。例不給錢。

一局中請蒙師一位教諸孩識字。隨讀續神童詩並發蒙必讀。時與講說。其有姿性可造者另與培植。逢五十。則董事及蒙師相與談說孝子悌弟因果報應等事。使各孩環坐靜聽。俾知爲人之道。

一局中諸孩不能讀書者。或教之紡紗。或教做艸鞋或教作紙綻。散放時或使投師習手藝。隨其質地。俱可從事。務使謀生有路。不使人於匪類。則成全多矣。

一此局辦於嚴冬時候。尢爲人命所關。極大善政。每縣一局。在鄕者可囑報名入局。保全者多以百計。經裕中丞通飭之後。各處照辦。如有未經立局之處。尙祈仁人君子急圖之。

○冬月卹丐條約

卷四之二

人至流而爲丐苦矣。而冬月之丐爲尢苦。霜天雪夜。僵僕凍斃於茅檐墻腳之下者皆丐者也。彼惟不能爲盜而爲丐。日乞數十文以苟延殘喘。一旦遇冰雪交加。欲乞熱湯一盂而不可得。寒餓不支。祇拚一死。可憫孰甚焉。救人一命勝造七級浮屠。人欲發願救命。則莫多於寒冬乞丐。擬冬月卹丐條約。

冬月卹丐說

附寒冬勸設幼丐艸廠說與冬月收養孤兒參用

△冬月卹丐說

人生不幸而爲丐。丐亦人也。同此身世。同此耳目手足。均屬上天所賦。我與丐無軒輊也。知覺運動。我非有餘丐非不足也。乃世人則往往以其丐也而輕之賤之。呼叱而怒罵之。嗚呼。丐之情狀固屬可憎。然亦人也。人則吾同類也善乎西銘之言曰。疲癃殘疾之人。皆吾兄弟之顚連無告者也。彼特無人焉爲之提挈爲之薦引。故不免終於爲丐耳。我生亦幸而叨天地祖宗之庇。不至窮而爲丐耳。設一旦時衰勢敗。無人提挈。無人薦引。竟至流而爲丐。其情狀之可憎。安知不更有甚於此輩者耶昔嘉善陳幾亭先生有丐房丐粥議。於丐者尢惓惓致意焉。倘得各鄕有心人。於冬月公議就各社廟間設立章程以拯羣丐。俾度殘冬。免塡溝壑。造福無量。

道光二十一年。予鄕大水。十月間。曾偕友集捐。設丐廠於本鎭社廟之旁。便諸丐者住宿中鋪稻艸。日給粥二飡。來者口眾破衣敗絮。蚤虱成堆。臭穢燻蒸。互相傳染。以致病者日多。死者日甚。至冰雪之夜。則死者多於平日十倍。醫治不及。爲之惻然因再四計議。另爲攺章。添設艸廠。不使羣聚。更備棉衣棉褲。令諸丐各剃髮洗澡。重換棉衣棉褲。其脫下衣褲各令拆下洗滌。重加補綴有瘡痍疾病者。另住一廠。各廠均備溺器就近排列。其稻艸鋪每日一曬。每月一浴浴則重換衣褲。每日喫粥後。各令走動。或令做工或授以紡車紡紗。或令樵艸。或令作土塹。或令作紙錠。各令摻作。稍給以錢。自此至明年三月歷經冰雪。竟無一人死者。夫乃知救人必須救徹。若以人多費絀。而艸艸率責。虛應故事。將欲救之。反以害之。功未見而孽己隨之噫其可懼也。稍不經心。卽關人命。願以告天下之畱心作善者。

一設庇寒所

一給棉衣

一給粥食

一施炒米姜湯

一施米湯

一雪天送衣送粥

一卹產婦嬰孩

一卹貧病

一給秧韉背心

一施稻艸

一施煨熱土塹

一設庇寒所

一設庇寒所丐者隨處乞食。無人肯畱。往往露宿或廁屋。或廊檐。風霜飽受。安得不病。病安得不死。爲之計者。急宜公設一庇寒所。或社廟。或祠宇。或空宅。代爲打掃中鋪稻艸。或每人給與艸韀一條以便托宿。責成一人專司唘閉。禁夜間不許喫煙點燈以防火燭。如有以彊欺弱。及霸占地步。不容他人投宿者立卽查明逐出

一給棉衣

一給棉衣冬月無衣。斷難度活。故給衣一件。卽救一命。給衣千百件。卽救千百命。宜預爲制備。查明實在身無絮衣者給之。又恐其轉賣他人也。或用大圖記作印。不許衣店收買。查給時尢須無濫無遺。方撫抱憾。至制備棉衣。新者固好如有力不及卽舊衣亦可。

一給粥食

一給粥食能竟收養在局。日給粥二飡不許出外行乞尢妙。否則遇風雨之朝。日給粥二飡。嚴寒之夜每二更時用擔粥法。挑擔赴廠各令坐列兩旁。以次查點。給與粥一碗亦妙。或每日淸晨給粥一碗。或半價賣粥均無不可

一施炒米姜湯

一施炒米姜湯蘇城閶門外渡橋土免下橋亭內。每交十一月初一日。有善友每日天明時。預備炒米姜湯。凡有過往肩販貧民�每人給與一碗。稍暖腸胃。免受寒疾。亦極大方便也。

一施米湯

一施米湯施粥經費過大。人皆畏難不敢倡行。若米湯則所費甚小。寒冷之朝。得米湯一碗。便可使周身發暖。仁心仁術。允可法也。

一雪天送衣送粥

一雪天送衣送粥雨雪之時。貧戶無食。又畏寒不能出門。朿手待斃最爲可憫。此時周濟。極是救人積徳機會。宜多帶棉衣分挑粥擔。查極貧之戶。實在饑寒難度者量給之。和風一到。寒谷春回。有心人幸勿錯過。

一卹產婦嬰孩

一卹產婦嬰孩貧戶寒天生產。無衣無食。最關性命。宜立約徧貼。凡地方有生育男女。懷孕足月貧婦。準報明某處給與棉衣棉褲絮胎產後給與白米一鬥錢二百文。則產婦嬰孩。均可保全。一救兩命。功莫大焉

一卹貧病

一卹貧病貧戶寒冬染病。最易致死。宜格外查明。量給衣食。俾可安心調攝。起死回生。陰功尢大

一給秧韉背心

一給秧韉背心棉衣經費不敷。恐諸丐者得之轉賣。故等而下之。卽秧韀背心。或蘆花背心。亦可過冬。不然。卽稻艸衣亦可。艸衣式附後。

一施稻艸

一施稻艸乞丐無被。隨地托宿。得稻艸幾束。便可不死。故棉衣之外。尢宜多買稻艸。按人給之或鋪或蓋。均可用也。

一施煨熱土塹

一施煨熱土塹老人畏冷。得煨熱土塹一塊。用棉包好。挾之以臥。便徹夜溫暖所費甚小。所惠甚大。洵可辦也

△附寒冬勸設幼丐艸廠說與冬月收養孤兒參用

嘗於往年十月間。初發風信疊見幼丐凍斃於路目擊心傷。爲之惻惻因地方乞丐甚多。未能徧行收卹。但幼穉者非必盡皆不肖。徒以童年孤露。提攜乏人。遂致伶仃孤苦。動多摧折。風霜莫避。卽有施與衣褲者。每多被彊丐剝去。故其苦爲更甚擬於各坊搭蓋蓬廠。令其棲宿俾免露處。得全性命。培植孤寒。眞無限量。

一令各坊地方稽查人數。報明司事登簿。互相稽察不使遺漏。亦不濫收。查確之後。給付腰牌。開明姓氏。準其赴廠住宿。

一幼丐須視年在十六歲以下。方準收畱。如年齒稍長。及彊梁惡丐。不得混雜其中。偶遇身故。經司事看明。地保收殮。

一廠中須多鋪稻艸。俾可臥宿。能借板架起更妙。

一每屆隆冬。收宿廠內至開年春暖。俱各散出。不得稽畱

一存畱幼丐住宿之處。憑司事雇喚誠實之人。嚴加管束。察看火燭。禁止喧擾。倘有不遵。立加撲責。

一幼丐沿途求乞。不能預之坊次。如遇天色昏暗。風雪驟加。或陡遇病痛。不及奔歸坊次者。準於鄰坊央保告知司事。驗明腰牌。許其住宿。

一各坊分設廠屋。約以二十人爲率。宜四散分處。多則結隊成羣。恐滋事端。且恐聚處多人。穢惡之气。易生疾疚。尢須將墊艸每隔三日。必翻動曬鋪。方免致病。

一如遇冰天雪夜。或雨雪風晨。不能出外乞食者。宜勸同人設法給與粥食。早晚兩餐。俾可度活。更爲無量功徳。

○救生局章程

卷四之三

人生急難之遭。至江湖風波之險而極矣。呼吸之間。卽關性命。呼天莫應。搶地無靈。四顧茫茫。心膽俱裂。此時設有爲之垂手救援者。起死肉骨。何啻浮屠七級也。述救生局章程

金陵救生局募啟

附江陰救生局酌攺規條

附無錫太湖救生局規條

△金陵救生局募啟

金陵救生局嘉慶八年。始建於江寧之龍江關。至十八年同人徙故址稍西建樓臨江舟之往來者。遠近上下莫得隱遁。請於大府董以鄕之士大夫。凡救一人生者錢若干死者三之一。𨿽非局中所救。無問其生死。送之局。受錢而去其飲食衣履。及死者棺槥葬埋之費。皆局任之。故是局之設未及三年。而全活不可勝計。諸君子旣樂其事之益於人。而所及者不可以不廣也。故上至烈山三山營。下及龍潭之三江口。內及城中之長樂渡設局凡五。紅船四蓋利益廣。則費日增費日增則輔翼而籌劃之者不可以不眾輔翼而籌劃之者誠眾矣則凡邊岸遼闊及磯流迅急之地。皆推而行之可也。使輔翼而籌劃之者亦未有豈惟不能推而行之。而現今所行者。亦未有以善其後矣。夫人當風濤震驚。檣帆傾側往往叫號神明求緩須臾當此之日。有可以出洪波而登之平壤者。𨿽捐萬鍾。棄千金之產而不惜也。世固有翺翔倫黨之中息偃堂奧之上終其身不經江湖見舟楫者則以爲天壤間無有是事然仁人君子之用心。固不俟身歷危險而始知其事之危而情之迫也。然則以一人之財力而有可以全數十百人之利。豈非有志於利人者。所宜盡心而不欲辭其責者哉。於是臚其事之功效始終。以告知者。伏惟當世仁人君子。施徳於無量之地。協力於垂成之功。俾費用日敷。規模日廣。已建者不慮其毀而局之應設者。可日有所增。其功利之及於物者豈有旣哉。

同人謹啟

計開

一江面遇有覆舟人口責成擺江舡戶搶救。河道溺水人口。責令涼篷船戶救護。每救活一人。赴局領犒勞錢一千文如值外江暴風。加倍錢二千文撈屍一口給錢三百文凡救起不活。與救援者無涉。該船戶等。務當臨時踴躍保全生命切勿觀望貽悞亦不得藉救生之名。乘間搶匿失風貨物。察出定卽照律治罪

一江河救護活人。局中預備衣帽衾褥履襪等件。以備更換。該快甲卽便知照家屬領回。其有住處較遠暫畱在局將息以三日爲期。倘實貧苦無出。量給路費回家。

一江而遇有漂淌屍身。該舡戶隨時撈起上岸。局內司事鳴知該處坊甲。驗明男女面貌。約略年歲。及身穿衣服鞋襪佩帶各件。逐一唱報局中登載瘞旅底簿卽用局材一具。斂布二幅。紙錁一千。石灰十斤殮埋。局設義塜標記待認。局給擡埋錢四百文。築堆髙三尺。坑深三尺。寬七尺務須如式倘有艸率不堅。三年內有坍卸者。卽著原埋土工賠修。該馬頭土工務須有呼立應。如臨喚諉延。該地快甲。隨時稟候提究。倘屍身或有傷痕。該坊甲卽赴縣報驗。局中給棺收殮擡至官設義塜

一查有等慣於泅水之人。串同快保舡戶人等假意落水救起希冀犒勞分肥。一經查出。除將得錢之人。提案追罰嚴加懲治枷號遊示外。定將包容扶混之膽玩快甲人等。一並拿究。

一上下江面各岸口。擺江舡只。例應編立字號。分別大中小舡。額載人數。以妨多裝覆溺。以裝三百擔爲大舡。二百擔爲中舡。一百四五十擔爲小舡。查例載大舡。每只裝二十五人。中舡二十人小舡十五人。每貨一擔。扺人一名。每牛馿一匹。扺一人豬羊大者扺一人。中者二扺一小者三扺一。業經委員於舡兩旁載明第幾號大中小舡舡戶某人該裝人數若干。連同掛幫各舡用白粉朱圈一律大書仿崇明沙舡之例。永遠存記。嗣後擺江如有增添更替。卽由分防之員。照例粉�由救生局專案造報以杜遺漏其未報官編入字號及未書旁之舡槪不準於江面裝渡。違者立拿重懲。其已編號各處江舡敢復違例多裝。一經紳士查明許卽稟候鎖提舡戶。嚴行懲治枷示江幹並將舡只充公以儆玩違。又無桅舵涼篷等項小舡只許渡河不準出江大號涼篷。許裝十人。其撇時馬小劃等舡。許裝六七人。稍寬者至八人爲止敢有貪利多載。冒險出江。除提舡戶嚴究外。亦將舡只充公。以垂炯戒。

一擺江裝載。自應渡送過江。泊岸後。照例取錢卸載。查近日舡戶每有載至大江中流。任意勒索。及裝送病人。與夫婚喪過渡格外畱難。種種惡習。或至因爭失事。深堪痛恨。此後倘敢仍蹈故轍許被索之人報之公局。查明稟究。其報局之人。卽刻放行。免致拖累。至涼篷等舡。敢有在於河道勒索橫爭者。亦許被索之人。照江面之例報局稟究不貸。

一擺江渡舡。遇風狂浪大之時除公文馹馬相機行止外。惟來往行人。當俟風平浪靜過江。不得冒險搶渡。現在奉憲印發大風止渡旗。交局收管若遇風起。救生局豎旗後。各舡戶卽當停泊。倘敢抗違由局稟請拿究。

一紅舡四隻原爲救生而設自應遵照憲定章程不得濫捉差使移調日巡。亦不得通情借用。倘紅舡或私自攬載本局察出。立將全船水手革退。

一局中前後基地。無許鄰近。人等侵占。及縱�作踐情事倘敢故違。卽由照管僧人。協同坊甲鄰右。指名具稟。以憑提究。

△附江陰救生局酌攺規條

一風�浪靜救得活人一名。送局賞錢一千文。黑夜加倍。

一狂風駭浪。救得活人一名。送局賞錢二千文。黑夜加倍。

一撈得港內浮屍一具。送局賞錢四百文。

一撈得港內棺木一具。送局賞錢五百文。

一撈得江中浮屍一具。送局賞錢八百文。

一撈得江中棺木一具。送局賞錢一千文。

一撈獲遇難空船。及客人貨物送局。憑局董公同酌估。約值錢一千者。賞錢三十文如有私行索賄。不卽送局。及隱匿客貸。私藏入巳。不歸還原主者。董事送縣究追。照例治罪。

一凡有犒賞。不論救生紅船幫救杉板。及一應來往船隻。救獲送局。皆照例給賞。

一局使及水手人等。平日無事。卽令四出收拾字紙。另加獎勵。分別淨穢。火鑪焚化。穢者必洗淨曬焚。字灰收存包好。藏救生船內多則送入江心。

一局中供天后聖母神位。遇有大風。則主局者急應衣冠拜禱。以祈默佑。

一救出生人。理應向天后神前焚香叩謝。必考其平日有無過愆。曾否溺殺兒女。有則攺之。無則亦須髮願回家逢人��。庶不負天后救命恩也。

△附無錫太湖救生局規條

嘗聞太湖三萬六千頃七十二峯。沈浸出沒於其間。是西北眾流之所歸。而大江以南之巨浸也。錫邑自梁溪西南二十里至瀆以門。亂山錯峙。迅流激湍。狂飆猝起。居人商販。恆有漂溺之患。往時濱湖漁船。遇有溺者。輒揚帆往救。顧生者僅以身免。旣無餘貲以酬援命之恩。而死者撈起還家。反疑營救不力。致有波及之累。無所利有所害。𨿽至愚誰肯爲之。故近年以來漁船遇有溺者。裹足不前。不啻秦人之視越人也。辛卯春三月下旬。黑雲四垂。怒濤山立。鳬沒者無算。濱湖之人。惟聽其宛轉呼號汨沒波浪中。而無可如何。豈非生民之至慘哉。孟子曰。惻隱之心人皆有之。傳曰。匹夫慕義。何所不勉。爰集同人議於湖濱設立救生局。卽諭漁船救生。費省而功實大。生者佽之歸。死者斂之棺。棺無所歸卽爲之瘞埋義塜。而於舟於捄生出力者酌給賞錢。並恐被難家或有異言。以徳爲怨。預行呈縣備案。一切經費。俱由局內支領。謹議規條。集捐裕費。協力同心以垂久遠。並望濱湖人士。仿而行之。俾沈溺者均登衽席。慈航普渡。功徳何有涯涘也。謹啟。

計開

一救生本應另設船隻。但湖面廣闊。船數少置不足濟事。多置經費又大。惟漁船每遇大風出港捕魚。船數動以百計。卽諭漁船救生。最爲省便。或有別項船。適值救生。亦一體給賞。

一湖面遇有覆舟人口。責成漁船及各色船搶救。每救活一人。赴局領犒勞錢二千文。如值暴風。領犒勞錢三千文。撈屍一口。給錢七百文。凡救起不活。與救援者無涉。該漁船務各臨風踴躍。保全生命。切勿觀望貽悞。不得藉救生之名。乘間搶匿失風貨物。察出定卽送官懲治。

一船將傾覆人未落水。隨時救住報局時查訪得實。並非勾串捏餙者。局中總給錢十兩。如被風之船有力者。勸伊出錢三四千文。無力者不拘多寡以酬漁船救命之恩。

此欵若不立賞格。恐漁船必待覆溺然後往救。人命保全者十中未必有二三。故賞錢酌議十兩。加以船上酬謝。庶救者可以踴躍。又被風之船竟貧乏無力。或性情頑劣。亦不必勉彊勸伊酬謝。致起爭端。

一救護活人。局中預備衣帽被褥履襪等物。以備更換。該地保卽知照伊家領回。其有住處較遠。暫畱在局安息以三日爲期。倘實貧苦無柰。量給路費回家。

一諭漁船救生。船已遭風。銀貨豈無遺失。而遇難之人賢愚不一。倘於救起後藉端索詐。本局隨時稟解。

一遇有漂蕩屍身。該漁船隨時撈起帶岸。局中司事協同地保驗明男女面貌。約略年歲。及身穿衣服鞋襪佩帶等物。遂一登載瘞埋底簿。卽用局材一具。斂布三幅。皮紙一刀。石灰七斗。殮埋義塜。標記待認。局給擡埋錢四百文。路遠酌加。築堆髙二人。坑深三尺。寬六尺。務須如式。倘艸率不堅。一年內坍卸者。著原埋土工賠修。若屍身或有傷痕。該地保報明恆善堂。塡給聯票。赴縣報驗。局給相驗錢二千。飯食錢四千。船隻錢四千給棺收殮。一查有慣於泅水。及無業等人。或串同船戶假意落水。或乘一破舟僞爲將覆。救起希冀犒勞分肥。一經查出。送官追罰。嚴加懲治。此等獘端。客船貨客異鄕之人或難串通。若近地之人。無貨之船。失業之徒。尢宜細心查訪。方可發給賞錢。但不可因疑致刻。藉詞吝給。阻人好生之機

一設立救生局公所。在吳塘門口。墻上書救生局三大字。並立縣中告示石碑一个。公舉董事數人。同心協力。輪流稽查。始終如一。此外幫辦之人。應給工食者。遇事臨時酌給。以免平時浮費。各董辦事時。飯食油燭船隻等項。亦歸局中開除。

無錫吳塘門救生局。系故友葛君葆之倡辦。始於咸豐五年每歲救活百數十人。著有成效。惜亂後經費無措。葛君又歸道山。急宜重整前規。以綿義舉。

○救火章程

卷四之四

救生局之設。爲救溺也。火烈於水。則救火之舉。宜更急於救溺。燻天烈焰。男女號呼。轉瞬之間。立爲灰燼。生人之慘。孰甚於斯。左傳許不弔災。君子惡之。同居鄕裏。而坐視不救。必非人情也。

輯救火章程

規條

附上海果育堂水龍水擔條規

禳火法

△輯救火章程

救火之法。首重水龍或水鎗。每坊廂及各鄕村。均宜平時籌備。他如火鉤。水斗。銅鑼。燈籠。艸鞋。火把。均須一一預備。存貯公所。一遇有警。諸同人務踴躍爭先。立時趕赴。或扛龍。或提水。或執火把燈籠。不得推諉。有經費。則派定夫役名字。每舉一次。局中賞錢若干。不到者有罰。庶幾水能克火。人可回天。各積陰功。聯絡鄕誼。玆將水龍救火法列於後

△規條

一救火夫派定名數。每年三節。每名賞錢三百文。此外每舉一次。賞錢一百文。其有臨時推諉不到者。扣除節錢。一次三次不到斥去另換。

一龍到時火熄數刻。無庸開嘴。違議者不準發籌。

一出龍並未到場。卽在半路掬水濕龍。以便回龍取出籌者。察出公同從嚴議罰。

一擡扛齊有十人。方準出龍。

一水斗八隻。龍上自行運水。倘左右鄰近。俱系貧戶。無錢買水。勿得因此便回。

一路上不許追龍。臨場救火。各須踴躍。火熄方回。

一出龍至外坊不準落鄕。惟本柵沿鄕五里之內方可趕去。如再�者不準發籌惟根鑼到者。無論遠近。槪要去救。

一擡龍諸人中。倘三次不到。押龍查明。與眾司事公議拆出。

一火勢蔓延時。急宜用火鉤拆屋。以免延燒。該房主不得攔阻。致誤大事。

△附上海果育堂水龍水擔條規

一本堂制備洋龍壹座。著行口承攬四十人。內派頭目一人。承執大旗。兩人掌管龍頭。一人照管洋龍車�。其餘三十六人。分作兩班。輪流打水。如聞城廂內外。失愼信息。齊集到堂。伺候發給號衣號帽。扛擡洋龍。司事帶領前往被災之處。竭力救護。火熄爲止。次日夫頭點還衣帽。算給工錢。每次每名給錢二百文。此外不另加給。倘有遲誤立予議罰。

一本堂制水擔十副。著行口保舉水夫十名。如聞城廂內外。失愼信息。齊集到堂。領取號衣號帽。並水擔十副。卽在本堂。挑就太平水十擔。跟同洋龍前往失愼之處傾倒。隨卽竭力挑水救護。挑水一擔。發籌一枝。火熄之後。仍同洋龍回堂。次日夫頭繳還衣帽。視其路途遠近。酌量數目。照籌給錢文。倘有遲誤。立予議罰。

一本堂選派司事十二人。各給手燈長籌一枝。如聞失愼之信。齊到被災之處。照料龍旗水擔等物。各以燈籌爲記。自無營縣人等攔阻。並備大籌十枝。小籌三百枝。籌袋一隻。派司事一人專管發籌。而大籌於起擔時。各給一枝。出門後無論用與不用。每擔給錢一百文。小籌按照水擔。每擔發給一枝。次日算給。適有善姓。當時持錢另發。聽其自便。與堂無涉。同往提燈發籌龍夫人等。槪不得與人搬運對像。以致遠離緊要之處。自顧不周。如撲救不力。違者議罰。

△禳火法

用雞蛋七亇。每用一亇。向東方吸生气。急念普施法潤天尊七徧。吹气一口。將蛋拋入火中。自能止熄。

○施藥局規條

卷四之五

伊古任卹之風以疾病相扶持爲尢要蓋貧民恃手足謀生一人臥榻。合室驚惶無力延醫。坐以待斃。呻吟牀笫。搔首呼天。設身處地眞堪惻惻。所以合藥施送。療人疾苦。爲利濟中一大事也。述施藥局規條。

藥局規條

又附藥局立願約

醫藥局立願單說

△藥局規條

一凡各種丸散膏丹。須虔誠修合。或誦經咒。或禮懺文。務須齋戒虔誠如法泡制。藥材必地道。地方必肅靜器具必精潔。炒研蒸曬。必耐心不厭。倘有疏忽。誤人不小。愼之勉之。一給藥定以逢六九日爲期先期整齊。以免臨時紛錯。是日以齋戒肅敬將事爲要。

一給藥必須對癥。凡來請藥。先問病源。有在表而實在裏者。有病似實而實則虛者俱宜細心詳問不可輕忽亂給。卽如咳嗽一癥。有因感冒而咳者。有因勞傷而咳者有因喘哮而咳者有將成癆瘵而咳者。有陰虛火旺喉中作癢作痛而咳者。總當酌量給與。不可固執。或藥與膏丹有孕婦者忌用。尢須於包上開明再三叮囑不可有誤。

一凡染毒生瘡。及夢遺白濁。色癆精滑。婦人經閉。一切暗病。往往含胡不肯說明。或托言腰痛咳血。或托言脫力癆傷。若不洞悉源委。或致誤投他劑。倘有不合。必速其死。造罪可勝言耶凡遇此等。尢須危言根究。自有實情吐露。

一局中請名醫內科傷科外科施診每年四月爲始。九月爲止。看病日期。或歸三六九。或隨機通變。若有力者請去看病。須送謝儀

一藥中如用穀麥芽。須囑用絹包好。煎服後。卽將穀麥芽付與雞鴨作食免致狼籍造孽藥包字紙。亦須收好。

一局中各種靈方屢試屢驗者揀選刊刻以廣流傳。

一請藥後如病愈須燒香。叩謝。尢須將家中所有殘破書本。壁隙零星字紙。及婦女夾花綫有字書簿。以白紙簿自行換出攜至局中焚化字鑪。免畱孽障。便算酬謝。如有家藏淫書唱本及私情山歌抄本。害人最大。並亦自害子孫。造孽最深。務須勸其一並送局焚化。亦屬功徳。至淘洗坑底。須每年兩次。廚房竈前必打掃潔淨。炊竈時稻艸遺谷。必須畱心摘下存貯。道途棄粒。必須收拾。戒小兒勿許輕傷物命。凡一切暴殄�瀆之處。務各在在畱心。自種福田。共消災厄。在局同人務宜不憚諄諄。俾知聽信。庶幾藥度有緣信不虛也。

△又附藥局立願約

從來生人疾苦。半由人事。半系天災。人事可以藥力治之。而天災則藥力恐有不及。是故遇災而懼。古人有懺悔求禱之條洗心革面以祈神佑。庶一誠上格厥疾可瘳。爰述立願約如左。

條約

一局中供呂祖師聖位。請實心勸善不憚煩勞者一二人。屆期淸早到局。專司勸人立願事凡來請藥者。或帶香燭。令來人先向案前跪拜。問明病源。卽勸立願。然後將藥包好。向鑪香上燻過。親付其手。再拜受之。務須敬謹囑付不厭再三。

一藥物奉歸。須向竈神前焚香叩首。堅立善願然後服下外癥貼膏亦然百試百效矣。

一立願並不費錢。只須恭叩神前。誓願一生常說好話。所有好話十二句。【另有開單條目】無論男女老幼。人人可立。立願之後自然醫藥有靈。百病消除矣。

一旣經立願。則一切過失如逆父母淫女色﹑刻薄﹑口過﹑殺生﹑害人之事。斷不敢犯。各自問心爲要。

一生平戒。食牛犬田雞。可免瘟疫之災。自當隨卽立誓永戒。

一字紙五穀上天最重。從此須另備一小袋。常掛在身。凡見字紙米谷務必拾取。每日走路畱心。隨見隨惜。不可忽略走過。

一地方溺女之俗爲人命所關。凡來求藥者。必須問其地有無此風。曾否犯過。尢須勸其立願勸人。多救嬰命。你肯救人。天卽救你。自然服藥有效也。

一藥局事畢。須結壇建醮將立願姓名。表奏上天。求神保佑俾立願諸人善心堅固。永久不忘。

右藥醫局勸人攺過立願。以挽澆風。合身病心病而兩治之。不取一錢。但邀心願寓勸善妙用於扶疾之中願力堅斯藥力透。𨿽有痼疾。不難霍然起也。局設未幾。求藥者踵相接。幾幾乎無往不驗詢之。則聞有逆子沈某。因請藥立願攺過病愈而性情大攺竟知順其父母矣。有朱姓寡婦因請藥立願病愈而守節撫孤誓不再適矣。有陳氏婦因請藥立願勸勿溺女病愈而已轉勸其鄰救一將溺女孩矣。有周姓某。因病立願常說好話。病愈而已勸人息一訟事矣。有王姓某。素業粘鳥掘鱔刺蛙因請藥立願病愈。而毀其粘竿蛙義。誓不再犯矣。其它因立願而攺行者。指不勝屈。予不禁喟然曰。有是哉。施藥之成效竟至若是哉。是不但治其身病。而並治其心病也。是不但治其一時之病。而並治其終身之病也。是不但可救濟一方之疾苦。而並可轉移一方之風化也。救一病人。卽可得一善人。救千百病人。卽可得千百善人。且得一善人而他人之因善人而感化者。又不知凡幾由是父與父言慈。子與子言孝。善言播卽善气充。善气充卽沴气消。蒸蒸乎人心日以厚。風俗日以醇。將見疾癘不興。夭札無患。以是共登仁壽。世享承平不難也。補天地生成之憾。濟君師教養之窮一舉而萬善歸焉。其爲功徳何可涯涘耶。因志其緣起。以諗世之好行其徳者。

△醫藥局立願單說

世人病痛皆是上天所降的災星無論大小。總關性命。若不及早調理。恐漸漸加重。懊悔不及。【今日不知明日事上牀不保下牀時想起來眞可危可怕】但醫身病。必先醫心病。【不忠不孝不義不仁貪女色昧良心不信陰陽不肯認錯陰謀暗算毒害殺生皆是心中大病須一刀斬盡了】心病不除。身病必然難好。本局仰奉神訓醫不受謝藥不取錢。只須立一善願。這个善願。旣不費錢。又不費力。只須把各種的好話。逢人說說。說一句好話。比如燒一枝香將原本古人遇災而懼懺悔求禳的意思。各發良心。求神保佑大醫王慈心救世。眾病人叩首皈依。藥度有緣。信不虛也。今將立願勸人說好話條�開列於左。

第一句勿逆父母第二句勿忘皇恩第三句勿欺兄弟

第四句勿走邪路第五句勿溺女孩第六句勿壞良心

第七句勿騙人財第八句勿占便宜第九句少殺生命

第十句常行好事第十一句敬惜【字紙五穀】第十二句戒喫【牛犬田雞】

以上好話十二句。須親向神前或竈前。焚香拜告。自願一生不辭辛苦。逢人講說。喫喫短齋。有過卽攺。自然病痛可除。災星卽退矣。如能立願做好事戒殺放生常行方便。各隨力量。可做便做。則更妙矣。

﹟醫藥局立願單

○棲流局章程

卷四之六

夫人生苦況。至窮途流落之人極矣乃流落而加之以病。則其困苦更有不堪言狀者。此時苟有爲之庇以廣廈給以醫藥是眞不啻起死肉骨重生父母也。述棲流局章程。

憲示﹝道光二十年上海縣案﹞

棲流公局規條

報單式

領單式

第號

附南翔棲流所規條

棲流所禁擾累示

變通棲流條約﹝上海濟善堂現辦章程﹞

△憲示﹝道光二十年上海縣案﹞

松江府上海縣正堂葉爲曉諭事照得去冬風雪較多。今歲春寒尢甚。又兼米價騰貴外來無業流民。饑寒交迫。凍臥道旁。不一而足。本縣目擊情形殊堪憫惻。除已札知同仁堂董事設法辦理外合行示諭。爲此示仰各鋪小甲知悉。凡城廂內外有貧病流民凍臥道旁將斃未斃不能行走者。該地保甲問明原籍。並姓名年歲先行報堂。俟該董事查明確實。然後擡至棲流公局。日給稀粥調養。如春和病愈。聽堂酌給盤費一二百文。卽令他往。如有病故。仍塡明聯單照章備棺殮埋若系本邑近方人民。自有親屬。至江湖乞丐。則有該管丐頭收管不得混報。倘有刁詐棍徒。藉圖充入。乘端滋擾有妨善舉者該保甲卽行扭稟。以憑盡法懲治。爾等亦須奉公佐善。不得狥情。致幹提處。毋違特示

△棲流公局規條

一凡病煢到局據各該保甲報明年歲而貌裏居。編號登冊。挨次歸局每給柴席絮被。病痊不得攜去。原衣及隨身物件。統行給還。

一斯局專爲沿途重斃病煢而設。至傭工有主及親屬可依。或瘋顚癱瞽癬疥毒瘡鰥孤乏食無病貧人。槪不收養司事不得狥情。

一收養病煢。皆憑保甲查明。無屬無傷。塡單送局。醫痊後。仍交原保領去。故則塡單收殮來去俱憑地保。倘有來歷不明。諱匿事故。冒屬滋擾等情俱有地保責成。與局無涉。如無地保送局。槪不收養。

一訟案病人。恐有畏罪私逃之獘。致滋波累。槪不收養。

一局中房屋無多。不能收養婦女。

一進局後初給稀粥養息。俟一二日漸加。如有不納谷食者。酌進湯藥調治。司事監同與服。

一初送到局。查明所患何癥。分別內外科延醫診視定方。按名配藥。司事必須親自檢點。毋稍懈忽如病體少愈。不得私自出外。聚眾喧嘩爭奪器皿。

一醫治病痊。交原送保甲具領遣去。給盤費錢二百文。去而復來不準再收。

一病痊後無屬可歸者。轉送郡城普濟堂收養。

一如遇病故。遵奉縣憲示諭。塡入聯單備棺收殮。掩埋義塜。

一駐局司事。淸晨察看病人。給飲湯粥。照應服藥。督率工役灑掃病房。收拾牀鋪藥飯碗盞。稽查炊飡一切細心檢點。常用勿曠至晚起更後閉門下鎖。小心火燭。苟非報送病煢。不準開門出外。日惟蔬飯。槪從節儉。不得飲酒謔談。或畱親友借住。及借用局中物件銀錢。

一本局經費及衣被藥炭粥米小菜等項。現在設法募捐。如有善信樂輸。隨時登簿標貼。

△報單式

具送單

保

【圖保正鋪小甲】

今具到

同仁堂棲流公局【身】於

月

日在於

地方見有垂斃流民

詢系

人身面

須年

歲查無傷痕委系患病沈重亦無近

地親屬謹遵

縣憲示諭塡單送局聽候調養病痊則交【身】遣去與局無干合具

送單是實

計開

年月

日刻具送單

【圖保正鋪小甲】

△領單式

具領單

保

【圖保正鋪小甲】

今領到

同仁堂棲流公局【身】於

年

月

日在於

地方見有垂斃流民

系

人

謹遵

縣憲示諭送局調養玆已病痊自應交【身】遣去合具領單是實

計開

年月

日刻具領單

【圖保正鋪小甲】

△第號

今據保

【圖保正鋪小甲】

具報

在於地方見有垂斃流民

身面須

年

歲系

人

身穿

頭戴

年月

日刻到局

棲流局病煢方案月

日

劑

官醫鈐記

△附南翔棲流所規條

本城翔鎭。各建棲流所一所。平日雇有家室之人。住居看管。遇有垂斃病人送進。卽令送給湯水油燭等物。倘有生機。酌給錢數百文。令其自去。如病斃後。並令看守照應。投保報驗。以專責成。堂中每名捐棺。一具並費用三千文。交與該差料理土工伺候人等之用。不再擾及地主。其病人非有地居送進者槪不準收。

一遇有垂斃之人。投明本圖地保查驗。如身受有傷。及服鹵服毒等形色。並傭趁之人。現有工主並有親屬可領者。地保毋許混待送進。其送至棲流所時。仍與該處地保交代明白。報驗時公報公辦。

一向來遇有浮屍路斃。如無親屬出認。由地保報官驗殮。相驗時凡搭蓋篷廠雇倩土工伺候人等飯食皆所必需。地保無論有力無力。斷不肯出資供應。不得不出之於地主。或更從中漁利挾制訛詐。以致貧富居民。見屍浮在界。無不畏累出錢。移去以卸已責。今若欲杜其獘。必先絕其源。如遇有此等浮屍路斃。相驗時堂中亦給屍場費用錢三千文。毌許向地主鄰佑勒索。欲其不向勒索。須不傳地主鄰佑到案。則差保無由挾制。伏查浮屍路斃。如系近地之人。自有親屬出認。其致死之由。報呈內俱已聲明。與地鄰本無干涉。至於並無親屬出認之屍。皆從遠來。地鄰焉知來歷。卽屍身或有死於傷。非由病斃溺斃者。飭傳地鄰到案。亦無可訊問。且自有該保在場詰訊登答。今若準免地鄰到案。則地鄰無所畏懼。差保無藉詐勒索之權。自可永杜移屍沈溺之苦矣。

一地鄰之畏累。由於飭傳到案訊供。因而差保等得以肆其勒索。今旣準免傳訊。卽無所畏避。嗣後無論貧富居民地界。遇有浮屍路斃立時赴堂知會。該保卽行具報。一切相驗諸費。自有堂中應付。與地鄰無涉。倘仍有姦胥移詐嚇索。卽指名稟究。

一遇浮屍路斃。除附近處所由堂給費錢三千文。交與該差分發外。若路遠需用船隻。除本官坐船自行捐給。其書役人等所坐圈棚快船照民雇平價。每日每船給錢三百五十文。向來所用各差役坐船二隻。刑招仵作坐船一隻。火食轎傘軍牢等坐船二隻。每次定用船五隻。不許多用。遵

憲定五十里往還爲一日。嘉邑極遠邊界。距城三十六里。往還不過一日。堂中一並照數捐給。交該差備辦。此外如多索錢文。及再向地主添補者。指名稟究。

一相驗後地保赴堂領棺盛殮。堂中現設義園。卽行埋葬

一盛棺時開明男女年貌服色。或垂斃時猶得詢其姓名籍貫。均於埋葬處插標登記。以待親屬認領。

一路斃浮屍若系服鹵服毒。實非病斃。及樹木坑棚間自縊應行查究者。如有親屬出認。應聽該親屬自行報官驗殮。與堂無涉。如無親屬出認。經官相驗後。堂中給費料理。出棺盛殮仍聽印官照例查辦。交保停放。立標注明男女老少服色面貌。以待屍親查認。不必埋葬義園。

一相驗建設屍場。必擇空闊處所。毌許差保硬於地主平民門首混設。如敢暗中索詐。許地主稟究。

一附近地方司事。畱心稽查。遇有浮屍。通知地保拴住報官。或徑自赴縣呈明。以杜地保隱匿。如有曠僻處所。司事不及至。地主不及知。行路之人看見。許其赴堂報知。司事同往協保察看屬實。賞給報信人錢三百文。令其自去。仍由堂中約保報官憑官相驗。

一堂中每年動用經費。毋容送縣報銷。致滋經胥索費。但不稍爲立法稽查。恐日久滋獘。應於董事中公舉司總一人糾察。司年司月一切收支。如有浮冒。加倍議罰。不得瞻徇。

一堂務一切案牘。選擇好善經書。飭令專司承辦至命案相驗事件。向系值日刑書頭役經辦。今查相驗無主路斃浮屍。旣已由堂施棺給費。若仍歸值日。恐人眾志紛。日久滋獘。故於刑書頭役中。遴點老成勤愼各二名。專司辦理。以歸責成。

△棲流所禁擾累示

嘉定縣正堂爲嚴禁擾累事切照本縣遵奉憲行設立棲流所收養沿途垂斃無告病煢病痊遣去病斃報驗業經通詳各憲在案恐有無知之輩藉稱收養公所妄希混入及地保濫行送進並有遊手棍徒到所作踐種種擾累合行嚴禁爲此示諭地保居民人等知悉嗣後照依後開各條規除沿途垂斃無告病煢送所收養外如有圖混滋擾許該董事指名稟縣以憑嚴究各宜凜遵母違特示

計開

一公所各有界限凡鰥寡孤獨殘疾自有養濟院收養本所祇收沿途倒地垂斃病人並非爲貧人餔啜之地如有偶因患病輒�混入者不準

一病人查有親族及身有傷痕地保畱心察看不準濫收

一病丐自有丐棚收管不準濫收

△變通棲流條約﹝上海濟善堂現辦章程﹞

一凡城廂內外本籍貧民。及客籍之不居於寓者。一經患病。如果醫藥無措。卽倩親友或鄰居來局投報作保。局中司事卽赴查確。倩醫赴診。並給藥票。至病痊日止。

一凡投報者須於午前來局。以便司查者往查。回局卽爲請醫。否則路有東西南北遠近之分。醫有不家出外之時往返需時恐於本日不及診治。致有遲誤。

一如有病而尙能步履者。本人請同親友來局作保局中卽與藥票請帖。自就醫所診治仍給炭資等物。以省彼此查察請醫之煩。

一城外落鄕之處。路更窵遠。司事往查不及。且請醫往視亦屬不便。玆擬以城廂內外爲止。城外里許以外。本局不能兼顧現有保息局仁濟濟善堂施醫病者或自投就醫亦可。

一凡病者痊愈後。無可謀餬口除寓客仍照舊章。其本籍及賃居客籍病痊後。酌給資本錢五百文。

一凡醫孳無效病故。除寓客之並無親屬者。仍由本局轉報善堂給報殮埋外。其本籍及賃居客籍。如果棺殮。可自請親友赴堂請給。無須本局轉報。以省煩雜。

一議送內外科醫生診視。酬儀仍以前議規條每診一人酬儀一百文。於三節總送並先酌給輿金。

一凡病者於報局日起。除應需藥罐風鑪靑炭。仍照舊由局給發外。其餘房飯及煎藥侍病之人。因寓客系屬孤身。故局中一並酌給。至本籍及賃居客籍。與孤身寓客不同。自有親屬照管局中一槪不給。

一局中專司簿冊登記出入之人。以前均系本局司事自願經理。並不支取辛資。今自推廣以後。局務益繁且多掣票收捐之事。令酌定本局自願經理者。仍不支俸外另請總司籍冊。及查察收捐之人。每月酌支薪水以專責任。

一局中請醫一切。除前己雇用局使一名�應。玆仍令其承值外。尙有收取捐錢之事前使不克兼顧。�添雇一名一體議給辛工飯食錢文

●得一錄卷五

義倉章程

救荒章程

濟荒粥賑章程

○義倉章程

卷五之�

伊古備荒之法縣都委積以及常平義倉等制法良意美。均堪利濟然此惟有司官得爲之。又系藏於州縣。所恩不過市井惰遊未能徧及窮鄕。誠有如朱子所云者夫天災流行。何地不有使不早爲之備。而欲取辦於臨時。則請賑於朝。旣恐鞭長不及。集捐於下又虞瓶罄難支。鳩形鵠面之民。有不相率而塡溝壑者乎。但積儲一端。最宜善處。立法不善。則侵漁耗廢。諸獘叢生。有不可不妥爲籌劃者。輯義倉章程。

朱子社倉法

附前輩積貯論

陶宮保勸丰備義倉章程

無錫靑上鄕六三圖積貯議規

△朱子社倉法【朱子以常平義倉。藏於州縣所及不周。又爲法太密。封鐍遞傳。官吏侵蝕。有名無實。遂酌定此法以行於鄕洵爲良法。】

宋淳熙八年。時朱子爲浙東提舉。上疏言。乾道四年間建民艱食。熹請於府。得常平米六百石。請本鄕士官朝奉郎劉如愚。共任賑貸夏受粟於倉。冬則加二計息以償。自後逐年斂散。或遇少歉。卽蠲其息之半【年未全荒則一分計息也】大饑則盡蠲之。凡十有四年。得息米造成倉廒。以元數六百石還府。見管米三千一百石。以爲社倉。不復收息。每石只收耗米三升以故一鄕四五十里間。𨿽遇凶年。人不缺食。請以是行於他州。

明邠州鄧成美家小康。約族人預給一周利會。其法丰收時每畝出谷一斗。或二斗。逮來春有人借者。按三分行利。秋收交還。積之數年。粒米狼戾。其或值歲歉。視族人緩急。散給以活之所謂周於利者凶年不能殺也。

熟年有積儲。則荒年便不至鬧事有力者所當早爲之計。慷慨捐集。若到荒年請求保家扞患之法。恐已落下著矣。救荒有先先策。願賢明官長早圖之。

△附前輩積貯論

髙忠憲公責成州縣積貯約

湯念平先生勸積義谷序

又募義谷疏

魏叔子先生立義倉策

髙忠憲公責成州縣積貯約

一積貯民之大命。丰無所儲。荒無所賑。尙可稱民父母乎。必須隨宜設法。一縣積谷。足備一縣賑濟。豈獨活民。卽以弭亂。爲州縣者。功在蒼赤。慶流子孫。端系於此。

一社倉是救荒良法。各鄕勸縉紳及名家。自造倉廒。自放自收。不可以官府與之。其法量人戶種田多少。人口多少。以二分起息。於靑黃不接時借貸。又必二三十戶連名保借。欠者卽同保內入戶攤賠。小荒減利。中荒捐利。大荒連本米下熟徵催。官府給與印信文簿。爲究治姦頑。使之可久。

湯念平先生勸積義谷序

民窮日甚。借貸無門。一有災荒。坐而待斃。昔朱文公社倉一法最爲盡善。然時詘舉贏。實爲難事。宜師其意而力行之。爲積義谷法。每坊造一木櫃。置本坊神廟。每月朔望。謁廟者各持義谷少許。或一斛。或半斛。或�升至�斗而止。勿得過多。不願助者聽。隨其意而因其力。不相彊也。數少而不欲多者。相形則意沮。力輕者可久也。共推一端謹者司登記。𨿽一斛半升必紀其名。以彰好義。推一稍有恆產而素行忠信者司出入。每朔望迄晚。卽將貯櫃者登倉。次年春夏推陳出新。因子多寡貸與農人。息取加二。小荒則以貸諸貧人而減其息。必公議而酌行之。若大荒則盡捐。以賑困窮。必計眾而均分之。先其老弱之無告。及孝子節婦之貧者。是舉也。專以備荒而利農。他𨿽公事急需。不得輕移。以致耗散。有恃彊而索者。眾共持之。不聽則控諸官。庶幾可久。行而不廢。夫爲數甚少。則人皆樂助。月月積之。歲歲行之。斯可無大饑之患矣噫省目前飲宴之費。卽可蘇異日數人之命。減一月雞鵝之粟。卽可救他年同類之生。獨何憚而不爲哉。【見魏叔子文集】

又募義谷疏

裏中親友壽誕稱觴。當計其費出義谷。欲爲人稱觴者。亦計其費出之。或宴會有不可己者。則薄其費而以義谷補之。夫省酒食之浮費以利濟饑貧。此祝壽之上術也。又有疾病及一切祈求。亦於神廟發願出義谷若干。夫省齋醮之虛文以利濟饑貧。此祈神之上術也。蓋天地鬼神。原以愛人爲心。能愛人者則彼亦愛之。以此祝壽壽必永。以此祈福病必愈。以此祈名利子息。名利子息必得矣。【見魏叔子文集】

魏叔子先生立義倉策

貧民富民多不相得。富者欺貧。貧者忌富。貧民閒時已欲見事風生。一迫饑饉。則勢必爲亂。初則搶米。再則刧富。再則公然嘯聚爲賊。富民目前受貧民之害。貧民日後受官府之刑。兵刀之慘。眞貧富兩不相得益也。所以朱子修舉社倉。不特救一時餓殍。實所以保富全貧。護人身家。養人廉恥。爲法至善。今師其意而少損益之。凡每坊設立義倉。不必分派若干家若干人。隨其相附近處擇便爲之。聽民自議自行。則眾情和矣。但建倉費重。或勸富民。或設處公費。隨時斟酌。此在官長以眞心勤力行之。凡欲立義倉。先集父老士民懇切開諭。以義倉之利。身先捐俸以勸富室。然後出示遠近。令十日內報命。凡報命者。合坊具連名呈一紙。內稱遵諭設立義倉共計戶丁若干。出谷者若干。舉值事者一正二副某人。造冊二本一丁冊。一義谷出入冊。凡丁冊不論男婦貧富貴賤皆載之。呈及二冊官皆用印。旋給本坊收掌。其官所助谷若干。照各坊丁數多少。派貯倉內舊冊寫完。則仍以新造之冊送官用印。坊中有富豪慳吝不肯助義者。許本坊呈官。視所應出者加罰三等。所舉值事之人。有不法不公者。本坊呈官重罰。公舉他人代之。或本人有病故久出者。仍簽他人代之。俱要呈官。其呈仍用印付還或坊中事繁。三人不能理。許值事人隨簽幾人幫之。本坊俱要酌處公費以酬其勞。至義谷出入之數。官府不與。只於當發糶之時。先期出示。令各坊淸核丁數。定於某日糶米。官府時行巡訪。於當收糴之時。先期出示。以某日起糴。如至某日報完。踰期不完者。以欠谷多少議罰。凡坊內與糶者設簽一根。寫戶首姓名下注共計幾口。糴米時左設一人散簽。右設二三人量米。來糴者先將名下應糴米錢若干。交左人領簽。卽將簽投右人照簽領米。散米巳完。右人繳簽。交左人收。明日如之。富室及童婢皆許與糴。凡糶米如原價每升一分。今價三分。則取分六釐。二分則取分四釐分半則取分二釐。分二釐則取一分。升一分。則不出陳矣蓋酌取餘息以供耗折。及修倉雜用諸費也。凡石斛升斗之類。皆一聽官造。日久器壞。許如法私造。仍送官驗押。蓋以賞罰之權歸於官。則人知所畏。出入之數歸於民。則官無可私。所謂官民相制。其法無獘者也。

△陶宮保勸丰備義倉章程

州縣中每鄕村公設一倉。秋後聽民捐輸。歲歉酌量散給。出納悉由民間經手。不假官吏。防侵蝕以禁騷擾。矜貧寡而杜爭端。誠善政也。

一鄕村無論百餘家十數家。總以裏居聯絡者。公設一倉。每年秋收後各量力之盈絀捐谷存倉。出者無吝。勸者無勒。或數十石。或十數石。多則一二百石。少則數石。數斗。均無不可。收谷公同立簿登記。擇一老成殷實人總管。再擇一二人逐年遞管。仍設立四柱交�分別舊管新收。開除寔在。明晰登載。互相稽查。連年丰稔。日積月多。則谷不可勝食矣。

一鄕村零戶。有難於聯絡者或族各爲一倉。或一族中每房各爲一倉。或以散戶歸入附近鄰保。共爲一倉。均聽民便。總在隨地制宜。多多益善。果能一處行之有效。久而他處自仿照行之矣。

一設倉宜擇善地不宜近水不宜近市。以防不虞。建義之初。倉廒未立。或神廟或公祠。或老成殷寔之家。倉屋有餘者。均可借儲。但須本人情願。不得彊借。一俟谷石稍充。卽可另自置倉。

一倉谷由於樂捐間或有濕有秕。不能拘泥畫一。應於收倉時。先爲曬漧車淨。公同登記。耗蝕若干。或收貯年久又須公同出曬一次。覆量上倉再逐一登記實數。以便查考。

一設倉本系義舉司事之人不許籍端開銷。惟看守倉廒之人不能不給予工食責令巡查遇有風摧雨漏。倉板破損之處卽告知經管隨時修理。其鎖鑰等項不得交守倉之人佩帶

一捐谷旣有成數。卽赴地方官呈明立案。以免匪徒阻撓。擾亂章程。以後捐多捐少。收放出入。官吏槪不與聞。卽里長甲長。亦無許越俎。倘有吏役托名稽查。藉端需索。查出照詐贓例從重懲治。

一積谷旣多。止須添建倉廒。不必推陳出新以求滋長。亦不必春借秋還。以權利息戢爭杜紛此爲最要惟餘谷置田收租。尙可並行不悖。然必積谷實在充裕有餘。以少半置田乃可。否則不必。蓋此谷原爲備荒而設至捷至便。推陳出入。易滋朦混借出難還漸歸烏有。置買產業。𨿽屬經久之計。然不能救濟�前。亦非急務也。

一每遇災荒。總管分管外。再擇公正司事。計谷之多寡。先盡本村中鰥寡孤獨無告之人。次及極貧。又次及次貧。或五日一散或十日一散。事竣憑眾確算至家計稍可支持者。不必分給。卽小歉之年。亦不必動用。以歸實濟。

一捐谷之家。此谷旣捐。卽系公物。遇有災歉。不得以從前甲多乙少。致啟爭端。或先在此村捐谷之家。其後移居他處。遇此村散放。不得以曾經捐谷。回向轉索新來之戶。從前𨿽未捐谷。遇有散放。亦應酌給些些。不得獨任向隅。蓋各保各境。以鄕村爲斷。𨿽救卹無分彼此。而谷少人多。亦不得不稍爲限制。其各族各房積谷者。則不必以鄕村爲斷。

一年丰時和。勸捐較易。果能積有三年五年之蓄。又不妨略爲變通。邀同紳耆。劃分若干。於鄕間添設卹嫠育嬰義塾等會。或於冬間。就村莊中鰥寡孤獨。與外來無告窮民量爲賑濟。亦所以廣任卹也。

一鄕村紳士。克知大義者多。自必首捐爲倡。如有能捐谷千石者。或捐銀千兩以上。買谷積貯者或捐置基產倉廒。及斗斛諸器物。用銀千兩以上者。均當照例請旌以資鼓勵。倘慮書吏索費。卽徑赴院司衙門。呈明捐數。以便行查確實立予請旌。斷不令善舉稍有阻格。

一勸捐之外。向有因事樂施一節。如民間演戲酬神。及嫁娶喜期。慶祝生日。盡可將縻費折谷。捐入義倉。擴而充之。不特安貧。卽以保富。將型仁講讓之風。亦由此而興起矣。

以上各條。積少成多。眾擎易舉。所以圖便民也。各保各村。他處不得混冒。所以免牽掣也。擇人經管。立冊交代。所以防侵蝕也。紳民自理不經官吏之手。所以杜騷擾也。不減糶不出易不借貸。專意存貯所以斷糾轕而弭爭端也凶年不妨盡用。樂歲仍可捐輸。以一鄕濟一鄕之眾。而不患其不均以數歲救一歲之荒。而不虞其不給。孫孫子子無窮匱也。取錙銖於狼戾之時。求水火於至足之地。捐谷者不以爲難。司事者不以爲累。行所旡事。不求其利。而獘自除防其獘而利乃可久也。本部堂前經爲此章程籌思經歲簡便直截。永遠可行。爾紳民等。其勿以爲空言文告而忽之。至若慳吝之徒。難與圖始。必當曲爲開導俾知有備無患。安貧卽所以保富。倘有匪徒藉端肆鬧無知逞臆刁難。則本部堂此條卽可錄存捐谷簿冊之首。以爲憑信。國法森嚴。弗任擾累於虖。圖匱於丰爲善最樂勉惇任卹共享升平本部堂有厚望焉。切切特示。

△無錫靑上鄕六三圖積貯議規

立議單某某等今因嘉慶十二年遇荒。我等設局平糶。所捐之錢。除轉運折耗費用外。計存錢十二千文。輪流經管生息至十八年秋收。本利結存錢三十一千二百文。買貯�稻二十三石五斗。十九年又遇亢旱。卽將此稻礱米應糶數月。除開支折耗零用。以及本圖查荒費用共計去錢十餘千文所剩之錢及米。於上年八月糴換新�稻三十石。爲數𨿽少。倘能照前累年經運。積少成多。亦周官委積之遺意也。爲此公同立議。於丰稔之歲設法收放。以陳易新。自成義舉。但素來公項。易致侵吞。總由有治法無治人。積久獘端百出。全賴經管之人。任怨任勞。秉公籌辦。務期實濟。今將議定規條開例於左。

一議積貯原以備荒。非爲圖利。然以陳易新。不無耗折。且略爲申息。庶可積少成多。在借戶得免債米之害。遇歉歲藉以分潤一圖。此所謂一舉兩得也。目下所貯之數無多。公議每石酌加申息。俟五年之後。再行公議酌減。

一議放稻於插靑秧後定期。收稻於新谷登場後訂期通知。限三日內。各借戶務將揚淸幹潔好稻。再行當面過風。如有將毛潮抵塞者。下年不準領借。【公放公收升斗劃一】

一議總管每莊一人收放。限期斷須親到。其供給各人自備不得開支公項。其零星用度俱臨時酌議開支。不得浪費。

一議放稻每莊舉老成幹事者數人經手按莊分派。各寫領票交與總管。俟秋收交淸後。發還領票

一議收齊後交與圖內老成殷戶收貯。

一議存貯非遇災緩徵時候不得創議先行設局發賑。以致後來竭蹶。

一議付借只可於本圖之內。外圖人不得混入。卽本圖不種田之人。及不種仙稻者。亦不得給借。

一議議單五紙。五人各執一紙每年於收齊稻日算賬。倘遇災發賑。各將議單繳出收局後再議。

○救荒章程

卷五之二

姚龍懷曰兵荒者。世界一刼運也救刼者。順天之心。逆天之運也天心好生。順以承之天運行罰。逆以挽之。人道之所以與天地參也。人欲一日而行千百善。一人而救千百人。捨卻此等時節無處著力矣。輯救荒章程。

勸賑名言

救災前鑑

蘇州府陳公鵬年救荒二十策

節錄先賢救荒四策

河南撫軍畢沅奏請災年出賣田產仍準贖回疏略﹝乾隆五十一年例案﹞

荒政叢言

牧令當行二十二條

審戶

剔獘

急賑卹

撫卹事宜

貸米粟

貸牛種

廣糴糶

通商販

憐婦女

憐嬰兒

憐寒士

勸捐棉衣

安流民

憫時疫

收育棄兒

禁賣牛宰牛

惇風俗

以工代賑

勸富戶業主當商

救荒福報

救災有福說

附勸制艸衣說

△勸賑名言

胡振安曰。陰功有萬而救人爲第一。倘值水旱奇荒。三空四盡百萬生靈。嗷嗷垂斃。仁人君子當此苟可自全性命卽當傾財救濟而一人之力有限。須得實有善心者。廣爲勸募。設法賑給。庶幾轉溝壑爲衽席此在大家殷戶。首當倡率者也。魯恭云萬民者天之所生天愛其所生。猶父母愛其子故愛民者必有天報今上天見其地人民。稍有罪愆。不得不罰以災旣罰之災又矜其饑寒困苦不勝哀憫忽有人焉憐而賑之以錢財衣食使不致塡於溝壑上天又不勝其慰然歡欣將必報其人以世世子孫富貴壽考。此一定之理。無可疑者也。

司馬溫公曰。士君子盡心利濟使海內少他不得則天亦自然少他不得卽此便是立命又云積金以遺子孫。子孫未必能守積書以貽子孫子孫未必能讀不如積陰徳於冥冥之中爲子孫久長之計又云。人受命於天。生來之福有限。積來之福無窮善心旣發切莫中止溫公位至宰相。子孫十八世爲顯宦。世上惟大智慧人眼光看得遠善觀天道善體天心爲其能廣種福田以散爲聚也張淸恪公伯行曰。地方𨿽有富戶。未必人人好善樂施必得上人獎勵勸勉則有所慕而爲善益力宜諭富戶各量力捐施。捐極多者爲一等尙義之民。院司給�旌獎。次者爲二等尙義之民知府給匾旌獎。再次爲三等尙義之民州縣給匾旌獎。若有破格多捐。爲人所不能爲者。申詳撫院。具題旌獎【切問齋文鈔】

楊景仁曰。太平之世。遇�歲而民不饑。蓋不獨捐上以益下也抑民間有自相補助之道焉歷代助賑皆有優獎之典誠以施期於當厄多一人捐卽多數人食多勸一人捐卽多活數人命也

聖朝屢遇災荒賑貸蠲緩百方籌劃。不惜千萬億

帑金之費又何藉涓埃之浥注然鄕黨好施者例加獎勵。此勸善之良謨。實救荒之仁術也大抵勸輸之事不一端。助賑而外凡設粥﹑平糶﹑輯流民﹑收幼孩﹑施衣﹑施藥﹑施棺等項皆是也﹑當饑荒之歲安富必早安貧。斯有力皆須努力。是在良有司之善勸矣。積至誠以感之而不臨以貴勢。分淸俸以倡之。而非諭以空言牖之以��之良。人𨿽愚而易曉。動之以厚徳之報。民𨿽嗇而易從。怵以饑民劫�之可虞。則分財以拯荒。爲保家之至計歆以令典褒旌之可慕則樹徳以受賞。爲榮身之善圖。分多寡以量其力。未嘗彊以所難戢刁悍以定其心。俾勿牽於所慮。鼓之舞之。亦克用勸。何庸抑勒哉。竊見相賙相救。興仁讓而勑懋和。

聖世良民。由多良吏也。猗歟隆矣。

王圻賑貸羣議第七條議倡義記曰。富則仁義附焉。好義之心。人孰無之。在上之人陽激而陰率之。則倜儻之士慕焉。𨿽嗇夫亦捐千金如敝屣矣以百姓之財。救百姓之死倡導鼓舞之機惟豪傑默運之耳第十條議權宜云饑民命在旦夕非權宜從事曷克有濟昔汲黯矯詔開賑。範仲淹縱民競渡。範堯夫發常平封椿粟麥。不待報。韓文預支官車俸糧。不待命。皆能便宜從事有地方之責者仿其意而行之。蒼生幸甚。袁黃曰。凡系世家未有不由祖徳深厚而科第延綿者予舊館於當湖陸氏。見其堂中掛一軸字乃其先世兩代出粟賑饑而人贈之者。文中歷敍古時濟饑之人。子孫皆膺髙位。謂陸氏他日必有顯者。今自東濱公而下。三代皆爲九卿。其言果如左券。則今之閉糴射利剝眾自肥者。可反觀矣。【臣鑑錄】

宋撫州守黃震約云。天之生人。惟有愛人人眾不能盡皆契天天定則時加汰治字��汰治凡其饑厄之歲皆其升沈之機。富室之在丰年賢否未知也及至荒年。或惻怛而濟惠。或頑忍而不卹富室之賢否分矣小民之在丰年善惡未白也及至荒年。或堅忍而守分。或無賴而妄作小民之善惡見矣賢否旣分。善惡旣見天之升降是人。於斯乎決。此非因果之說也。天道自然。固應爾爾。所以饑饉之後。富者或自此而貴顯或自此而禍貧賤�戚毛汝於成�曰自此溫厚而����中人說法耳敗貧者或自此而溫厚或自此而刑戮皆有明徵思之思之自當猛省。

於忠肅公勸平糶榜曰。富厚之家。有三千金家計。可捐貸百金。萬金家計。可捐貸三百金亦不過三十分中一分耳。捐一分之資。而活數千人之命。上紓朝廷隱憂。下爲子孫積福。吾勸汝等爲此好事爾等未必慨然及一聞僧尼說法化緣遂能捨大貲財以邀來世福澤豈非妄謬乎孰若捐數十百金。以濟嗷嗷饑苦之民生前萬人感戴沒後百世流芳之爲愈也多有富豪之家。平昔慳吝不肯捐賑。嗟乎渺渺一身在世食此亦頭面易見者何富貴人全不理會用有限死又將之不去且終日營營千謀百計作馬牛而不肯少輸一二爲此美事乎我亦知爾等富家巨室皆辛苦經營成家必不彊致之亦安敢彊出之但恐爾等不行此便宜好事爲可惜耳

顧咸正賑荒問答有云。人之情。將損人之財以予我貪者必受也。將損人之財而並損其人之性命以至並損其人之父母妻子性命以予我𨿽甚貪者決不受也夫饑民一日得米三合�便可以不死計一歲中每一石米可救一人不死荒年珠粒僅有此數不在語語痛切讀此而不動心者非人也饑民腹中則在宦家富室倉庾中今閉一石不發必有一人死者矣閉十石不發必有十人死者矣閉百石千石不發必有百人千人死者矣然則宦家富室除正供日用外其餘倉庾中陳陳堆積者皆堆積死人皮骨血肉腦髓也。夫省一筵宴之費可活幾人省一交際之費可活幾人省一呼盧之費可活幾人省一土水之費可活幾人省一簪珥衣被之費可活幾人省一摩挲古玩之費可活幾人省一供給遊狎客之費可活幾人省一布施庸俗僧道之費可活幾人夫以種種活人之物而糜費之無用之處以爲豪人�至�未有以�人爲娛樂者豈知羅��中古玩案頭無舉娛樂則是合數十百千死人皮骨血肉腦髓羅列目前以爲豪非��膏血耶�實�事非��盡義之論也舉娛樂也淸夜尋思理上說得過否心上打得過否。縱然他說。理上硬得過心上瞞得過否。自有天帝鬼神。與他算帳。不知究竟硬得過瞞得過否記得萬曆某年某鄕有某上捨。積余米三千石。值歲荒。價一兩二錢。時上捨在外。其管倉僕寄信云。米價貴。可糶矣。上捨批云。待貴至二兩方許糶。不數日火發焚倉三千米悉燼。其它古今報應事。更不勝悉數。嗚呼可畏哉。某言到此。直是肝腸寸斷涕淚千行。鐵石人聞之。當必有踴躍奮起者。而況讀書明理之士哉。

△救災前鑑

趙閱道知越州。歲大歉。公召州之富民。勸誘以賑濟之義。卽自解腰間金帶置庭下於是施者雲集全活十萬人。【厚徳錄】

趙汝愚。道見病者必收卹之。躬爲煮藥。歲饑。旦夕率其家人輟食之半以食餓者【宋史】

哲宗元佑三年冬頻雪。凍死者無算。呂公著爲相曰與同列議所以救禦之術。乃發官米官炭。遣官分場賤賣。以惠貧民。貧病之人。日給醫藥饘粥。又不時委官看問。以故多得全活。【康濟錄】

張綸除江淮制置發運副使。見漕卒凍餒死者眾。嘆曰此有司之過非所以體上仁也。推俸錢市布絮襦千數。衣其不能自存者。【宋史】

趙抃知越州。值大饑。多方救濟。及春。人多病疫。乃作坊以處疾病之人。募誠實僧人分散各坊早晚視其醫藥飲食。無令失時。以故人多得活【康濟錄】

元張養浩爲陜西行臺中丞。時關中大旱。饑民相食。公拜命之日卽散其家之所有與鄰里貧乏者道遇饑者。卽賑之。死者則葬之到官六月。未嘗家居。止宿公署。夜則禱於天。晝則出賑饑民。終日無少怠。【元史】

王克敬除江浙行省都事。鄱陽大饑。總管王都中出廩粟賑之。行省欲罪其擅發。克敬曰鄱陽距此千里比待命民且死彼爲仁而吾屬顧爲不仁乎都中因得免。【元史】

劉彛知虔州。會江西饑歉。民多棄子於道上。彛揭榜通衢。召人收養日給廣惠倉米二升。每月一次。抱至官中看視。又推行於縣鎭。細民利二升之給皆爲字養。一境生子無夭閼者。【明善集】

嚴世期。山陰人。同裏張邁三人妻各產子。時歲饑儉。慮不相存。世期聞之。馳往拯救。分食解衣以贍其乏。三子並得長成。【宋史】

嘉靖十年。奏準陜西。災傷太重遺棄子女。州縣官設法收養。如民家有能自收養至二十口以上者。給與冠帶。【康濟錄】

文宗太和六年。詔曰。天下有家長者皆死。所餘孩穉十二至𦇤褓者。不能自活。必至夭傷。長吏令其近親收養。仍官中給兩月糧。亦具都數開奏。【康濟錄】

黃震提舉常平倉初常平有慈幼局。爲貧而棄子者設。久而名存實亡震謂收哺於旣棄之後不若先其未棄保全之乃損益舊法。凡當娩而貧者。許裏胥請於官贍之。棄者許人收養官出粟給。所收家成活者眾。【宋史】

宋史食貨志振卹條。載孤貧小兒可教者。令入小學聽讀。其衣襕於常平頭子錢內給造。遺棄小兒聽人乳養。仍聽宮觀寺院。養爲童行﹑宋於幼幼之道。規制周悉黃文潔更爲酌定。益詳密矣。

隋辛公義。爲岷州剌史。岷俗畏疫。一人病。合家避之。病者多死公義命皆舁置廳事醫藥之旣愈乃召其親戚諭之。皆感謝而去。其後病者多就使君。其後固畱養之。始相愛。風俗遂變。【綱目】

倪文正公一命浮圖疏引云竊爲米價髙騰天災未已。麥靑有待。近憂三四之交。楡赤無條。遠危六七之際。頃者分坊設賑。亦旣普郡歸仁。然固有窮谷荒邨。他鄕別井。臥儒遊旅。廢丐瘦囚。居遠仁者之鄰。名逸饑民之籍鳩鵠在望。殍殣漸繁。誰不有懷。所患無術。今則曲求巧便。別啟因緣不假多施但占一命計自春暮以及秋中爲期百有四旬。量米日才五合。不過七斗。以閱三時今以萬錢廣施萬眾萬腹仍枵苟只一橋專渡一蟻一緡卽足爲此功徳勝於浮圖各務盡心共回厄運以萬寶登廩之日。爲七級合尖之期。一願倡募者領冊一本認救一命更於親友間輾轉勸募卽自已無力者。但能勸募多人。功徳自應無量也一注認之後須訪查確核必得眞實無告。朿手待斃而後可以當之。無或忽略受欺。虛此善願一每十日給米五升錢一百文自六月初旬起。至九月盡止。如米不足。以麥代之亦可一遇有異鄕流落枵腹露居旦夕就斃者更當設處空屋半間俾得容身棲息倘家無餘屋者。或於大寺觀公所。覓一無礙隙地。使暫棲止。並宜由縣出示。如有寺觀僧道神廟司祝不肯招畱饑民者察出定應究逐不貸一此舉費少功大願相與踴躍從事。約計米六鬥錢一千二百文便可全活一命一倡募某人領冊倡募共募救饑命若干人認察舉饑民者。開記某人察舉。及所舉饑民姓名。列於後幅。上書賑主姓名。中書認一命。下書饑戶姓名及啟賑日月。某人察舉饑戶幾人。按此系崇禎時浙省荒旱。會稽倪文正公設一命浮圖冊。以勸於鄕遇有眞實無告朿手待斃者。仁人君子觸目警心各任一命日給錢米以待秋成。務使全活而後已。𨿽所及有限。而實能生人救人百人發心卽活百命千人發心卽活千命各人一片惻隱至誠。眞可以格天心回厄運。豈小補哉。【臣鑑錄】

△蘇州府陳公鵬年救荒二十策【康熙四十七年水旱相仍陳公以此策請詳江浙督撫頒行。初時米價二十文一升不及兩月。每升止糴八九文。民歌再造洵不愧經濟宏才。】

禁占米作酒○禁小麥燒酒○禁黃豆打油○禁糙粞白粞作糖○禁麩皮作麵筋【今卽糶賣貧民作餅度荒五項嚴禁。中縣一日省米數百石不止﹑所以當時米價日減。】○禁屠沽熟食【惜福省財只許賣粉食麵食及素食】○勸巨室富商捐米賑饑【是年平湖縣董公天眷。親至富室勸捐至誠感人。剛柔遞用。有願捐十石者。有捐數百金者。有捐累千金者給米給錢外。到處造廠施粥。又施藥賑濟數月至食新血止捐數有餘﹑仍還富室合縣無一餓殍。】○興工作以濟乏【如築城開河修橋路等。使工匠得食】○寬山澤之禁【如聽民賣鹽捕魚不禁采樵等類使有餬口不至流爲盜賊】○犯罪情有可疑者聽其以粟贖罪取以賑饑○不論官吏軍民婦女僧道雜色等人。能捐米助賑者。少則給匾領賞。多則詳憲候旨○延請名醫開藥室以救病民○近山之民教采松柏療饑【博物志云荒歲不得食可細搗松柏葉以水送下。不饑爲度淸粥湯送下。尢佳每用松葉五合柏葉三合。研服或專用松葉亦可但須禁一切食物自能療饑卻病】○緩刑【凶歲犯法者多故寬之】省禮【冠婚喪祭減其禮文】○貸民種食【恐荒地利也】○謹防盜賊【恐爲民害也】○官吏紳衿耆民每逢初一十五。齋戒沐浴執香步行各廟。拜禱以祈民休【荒歲災禍易起故搜索鬼神而祭之亦周禮荒政之一。】○每州縣中擇有才徳者主持荒政【如料理給米施粥之類使小民得沾實惠事成之�。與捐銀捐米者一體上聞】○花米豆麥等船。放關一月。並遣人夫牽挽護送【外郡花米日至則價日減。是轉歉爲丰一大關也。○其年平湖知縣董天眷得陳公鵬年指教。先造爲富不仁匾額二十﹑堆在縣堂。始從鄕村勸捐。遇頑富三家。釘匾門首。並準告發。凡田土斷加斷贖家業幾去半。從此由鄕到城樂輸眾多。所以賑貲有餘也昔朱子與寮屬曰勸分以救民之急不得不小有所忍若爲富民計較太深則恐終無可行。威克厥愛。於事乃濟。陳公深得朱子救荒之道矣。】

△節錄先賢救荒四策

先先策者未然也如復屯田理鹽務近水防漂乏水防旱懲遊手訓節儉勸農桑興水利有事以粟爲賞罰廣種代谷食常平倉委任得人。率建社倉。或借裕鄰封則薄商徵。借靈海道。則淸海寇。又如叢說所云。督撫將各項下贓罰銀。令府縣盡糴谷。徒流以下。許其谷贖。一縣有災鄰縣通融借貸。減價平糶。先策者將然也。如水旱谷種旣沒當預先廣糴他邦。查災傷無可生理者貸之隨地利可栽種者教之貧富皆令約食近處糧米先事奏請截畱。當蠲當賑。急踏勘。先事奏請正策者。已然也。一開倉平糶除緊急兵餉外其餘出陳易新。二截畱上供平糶與民將錢輸部。國課無虧三借帑糴糶帑金可借。則差官循環糴糶米可利民銀仍補庫。四勸富賑饑多有面諭。罰賞兼施五勸典用米。令賫批往產米處遠糴聽民以物質米照時價值大興工作。如興水利葺橋路等並勸民婚葬營繕權策者。佐正策之窮也。招徠商販令遠商聞風競來。則米價自減並馳檄鄰封速令開禁。暫免關鈔經過地方嚴巡護送或重罪有可出之機令人入粟以贖

△河南撫軍畢沅奏請災年出賣田產仍準贖回疏略﹝乾隆五十一年例案﹞

豫省連歲歉收凡有恆產之家漸多變賣餬口近更有於靑黃不接之時將轉瞬成熟麥地賤價準折別省富戶聞風赴豫舉放利債籍此準折地畝核其價值均不及平時十分之三該富戶剝削荒民甚屬可惡現飭各屬曉諭凡民間四十九年以後賣出田產如價值過賤者許其備價呈明地方官取贖買主不得以巳經賣絕故意勒掯倘買主另行轉賣亦止準照依原價不得多行取值以聽原戶贖回仍以三年爲限以杜年久紛爭之漸至近日連麥準折之地限半月內令買者賣者自行呈首聽原主收回割刈除歸還原價外仍照豫省典鋪取息之例按月算給倘買者巳將麥禾收割核計所收麥價除去原買產本及應加利息如有多餘令其同地退還如稍有不足仍令賣主找淸將地贖回倘買主圖利占踞不行放贖卽照重利盤剝之例從重治罪如原賣之人或有逃亡事故亦令呈明官爲辦理將所遺地畝另召無業農民耕種收息充公等因﹝道光二十七年河南又災援案辦理﹞

△荒政叢言

明僉事林希元疏云。救荒有二難。曰得人難審戶難有三便。曰極貧民便賑米。次貧民便賑錢。稍貧民便賑貸。有六急。曰垂死貧民急饘粥疾病貧民急醫藥病起貧民急湯米。旣死貧民急募瘞。遺棄小兒急收養。輕重系囚急寬卹有三權。曰借官錢以糶糴。興工作以助賑。貸牛種以通變。有六禁。曰禁侵漁。禁攘盜。禁遏糴。禁抑價禁宰牛。禁度僧。有三戒。曰戒遲緩。戒拘文。戒遣使。

△牧令當行二十二條

一曰方旱則誠心祈禱。二曰已旱則一面申州。三曰告縣不可邀阻。四曰檢旱不可後時。五曰申上司乞常平以賑糶。六曰申上司發義倉以賑濟。七曰勸富室之發廩。八日誘富民之興販九曰防滲漏之姦。十曰戢虛文之獘。十一曰聽客人之糶糴十二曰。任米價之低昂。十三曰請提督。十四曰擇監視。十五曰參考是非十六曰激勸功勞。十七曰旌賞孝弟以勵俗。【饑者骨肉不能相保有能孝養公姑竭力供祖父母者當卽行旌獎】十八曰散施藥餌以救民。十九曰寬徵榷。二十曰除盜賊二十一曰察冤獄【孝婦含冤三年不雨】二十二曰掩枯骨。

△審戶

宋蘇次參澧州賑濟患抄札不公。給印冊一本。用紙半幅。令各自書某家口數若干大人若干小兒若干。合請米若干。實貼於各人門首壁上。如有虛僞。許人告首甘伏斷罪。以便委官查點又患請米者冗。分定幾人爲一隊。逐隊俱用旗引如卯時一刻引第一隊。領米二刻引第二隊。以至辰巳時皆用此法則自無冗雜。且老幼婦女悉得均糴矣。○又任澧陽司戶日。權安鄕縣。正值大澇始至。令典押將縣圖逐鄕抹出全澇者用。綠半澇者用靑無水之鄕用黃不以示人。又令鄕司抺來參合。方請鄕耆逐鄕爲圖。復以靑綠黃色別其村分。出圖參驗。故不檢澇而可知分數。催科賑濟亦視此爲先後。其法甚簡要也。○明陳龍正曰。賑饑之法。往往吏緣爲姦。皆由戶之不能審也。貧者未必報。報者未必給。其報而給者又未必貧。請就裏中推一二大姓。任以賑事。有司不時單車臨視。稍立賞罰科條以勸戒之。蓋大姓給散。其利有九。習知貧戶多寡。不至漏冒一也。給散近在裏中。得免奔走與畱滯之苦。二也披籍而得姓名。穀米之數。卽便查勘。三也。以鄰里之誼不至僞雜損耗四也。貧戶素服大姓。卽有缺漏。易於自鳴。五也。食糜各於其鄕。不至羣聚喧雜穢惡燻蒸而成疫癘六也大姓熟識近鄰不至攖奪。七也分縣官之勞。八也。吏不能爲姦。九也。

△剔獘

一鄕保裏地。於查報饑口給票散賑時多有指稱使費。需索災民。不遂其欲。則多方刁蹬。恣意譸張。印委各官。務須嚴加禁約。加意密察。一有見聞。立拏究革。枷示追贓。如有故縱。該管道府州察實嚴參。○一劣衿刁民見鄕地混報。吏胥侵蝕。卽從中挾制。或於本戶之下多開數戶。或於領賑之時。頂名冒領。鄕地吏胥。明知而莫可如何。不可不察。○一各衙門書吏視辦災爲利藪。給票則有票錢。造冊則有冊費。災民無力出錢。卽刪減口數。州縣如此。府司院胥吏明知其獘。因而需索。稍不遂意。將冊籍苛駁。更有上下勾通。將空白印冊交給。任其朦開捏造。俱於賑糧內取盈。非上下衙門之本官互相覺察。尢難破此獘也。○一州縣官長厚者任其朦蔽而不能覺察。柔懦者受其牽制而無以自展。又或因倉谷庫項黴變虧缺。借此開銷或希冀盈餘入已。遂徇私而不察其獘。�上開一孔。下開百竇。則大利歸於下。而重罪歸於官矣。

△急賑卹

環慶大饑。帥守坐不職罷去。範約仁代之。始至慶州。餓殍載路。官無谷以賑。純仁欲發常平封貯粟麥賑之州郡官皆不欲曰常平擅支罪不。純仁曰。環慶一路生靈付某。豈可坐視其死而不救。眾皆曰。須奏請得旨。純仁曰。人七日不食則死豈能待乎。諸公但勿預。吾獨坐罪可耳。卽發粟賑之。一路饑民悉得全活。

△撫卹事宜

一撫卹一項。原爲被災之初。查賑未定。極次未分。災民之中。如系猝被水沖。家資飄散房舍。衝坍露宿篷棲現在乏食。勢難緩待者。自應不論極次。隨查隨賑。給以撫卹一月口糧。或錢或米各隨災戶現棲之地。當面按名給發。印簿委記官登。匯冊報銷。仍卽訊明各災戶原住莊村注冊。俟水退歸莊後。查明災分極次。仍按原莊給賑。其衛軍貧生兵屬有似此者。亦應一體查辦。如有竈戶在內。�法衙門管理。倘場員查辦不及。應令地方官照依民例。先行撫卹。造冊詳請鹽政衙門。撥還歸欵。○一猝被水災。房屋坍倒。一時舉爨無資者。或暫行煮粥賑濟其有趨避髙處。四圍皆水。不通旱路窮民無處覓食者。該地方官亟應買備餅面。覓船委員散給。以全生命。此系猝被之災。事非常有。向無另項開銷。如遇此等辦理。應按其救濟災民口數。歸於撫卹項下報銷。

△貸米粟

後魏李元忠爲光州剌史。時州境災儉。人皆菜色。元忠表求賑貸至秋徵收。被報聽用萬石。元忠以爲萬石給人。計一家不過升斗耳。徒有虛名。不救其敝。遂出十五萬石賑之。事訖表陳。胡延嘉之。【陸曾禹曰杯水不可救車薪之大古云。二千石與國同休戚救民之災苟不力任。王仁恭見殺於劉武周。郭子和誅王才於楡林衛皆以不賑而起人拂逆之心。可小視哉。今剌史不事虛名。增其賑米。不獨救民。且可弭盜。】

△貸牛種

明僉事林希元疏云。幸而殘冬得度。東作方興。若不預爲之所。將來歲計復何所望。故牛種一事。猶當處置臣召父老計之。自立一法逐都逐圖差人查勘除有牛無種有種無牛聽自爲計外無牛人戶。令有牛一頭者帶耕二家。用牛則與之供食失牛則與之均賠。無種人戶。令富人戶一人借與十人或二十人每人所借雜種三斗或二斗。耕種之時令債主監其下種不許因而食用。收成之時。許債主就田扣取。不許因而拖負。亦加其息。官爲主契。付債主收。此法一立有牛種者皆樂於借。而不患其無償。缺牛種者皆利於借而不患其乏用。有災傷處。如臣之法似可行也。

△廣糴糶

明周文襄忱撫蘇時云。次貧之民宜賑糶。其法有二。有坊郭之糶。宜多擇諸城門相近寺院。及寬廠民居。儲谷於其中。不限時日零細糶之糶米計升多不過一斗糶谷不過二斗。如姦牙市虎有借倩妝扮之獘。出首者重賞。其獘自革。有鄕村之糶。宜行保甲之法。間月而糶之。每先一月出示。將有災之鄕保限次月某日某保排定日期。每隔一日一糶。以防雨雪壅滯之患。每甲大約許糶三石。多則五石。若通水去處。當移舟就水次糶之。糶價俱比時價減少愈少愈善富人彊奪貧人之糴。用張詠連坐之法。一家犯罪。十家連不許糴。其糴本借官銀。或借官糧或勸富家。事完各歸其本。如系民家則加獎可也。

△通商販

宋熙寧中。趙抃知越州。兩浙旱蝗米價踴貴。諸州皆榜道路禁人增米價。人多餓死抃張榜通衢。令有米者任昂價糶之。於是諸州米商輻輳。米價更賤。而民無餓者。【陸曾禹曰抑價之令一行。商賈固裹足不前囤戶亦皆無米吏知之乎。囤戶恐人賤糴略畱少許以應多�餘皆重價而暗售他方故無米者。室如懸罄。有錢者亦欲呼庚於是一夫不靖。千人應之。趙公之倫。髙出千古。】○從政郎董煟云。比年爲政者不明立法之意。謂民間無錢須當籍定其價。不知官抑其價。則客米不來。若他處騰踴而此間之價低。則誰肯興販。商賈不至。則境內乏食有蓄積者。愈不敢出矣。饑民手持其錢終日無告糴之所。有不肯甘心就死者。必不能安靜。人情易於煽搖。此莫大之患也惟不抑價。非惟舟車輻輳。而上戶亦恐後時。爭先發米出糶。其價自賤

△憐婦女

少婦處女。初次到廠喫粥之後當給半月之糧。令其喫完此米。再到廠中來喫一次。如前給之。後皆仿此不可令彼含羞忍恥日日到廠挨擠於稠人廣眾之中也。

△憐嬰兒

不論男婦到廠喫粥。倘懷中有嬰兒者。許給一人之粥。令其攜歸哺之。彼利此粥。不致棄子造福更大也。

△憐寒士

明禦史鍾化民曰。讀書者不工不商。非農非賈靑燈夜雨。常無越宿之糧。破壁窮檐。上有枵雷之腹。一遇荒年其苦萬狀。從厚給之○粥不可過熱過飽潤饑民腸胃。凡有活人之心宜無不加體察

△勸捐棉衣

髙文定曰。直屬今年被災地方。窮民困苦荷蒙聖恩廣沛普徧賑卹已無饑餒之患。惟是晨風戒涼向前漸入寒冬。孤苦無營之人。𨿽幸得食。而衣不蔽體。仍恐莫保身命深堪憫惻。案原題部議紳衿士庶。有情願捐賑棉衣者。報明地方官聽其自行經理。多則題敍。少則獎勵。奉旨允行。及今撫卹災黎之計。捐備棉衣。又爲急務。各州縣可卽出示勸諭紳衿士庶。有願捐賑者。卽今制備棉衣。分給貧民。或交地方印官於赴鄕散賑之便。察看單寒極貧之男婦。攜帶散給。不得預期聲張。更不得委任胥役。仍將捐給數目。據實申報。分別獎敍。如奉行不善。致有抑勒擾累。定卽加以處分。

△安流民

宋富鄭公弼知靑州。會河朔大水。民流入境內。公擇部內丰稔者五州。勸民出粟十五萬斛。益以官廩隨所在貯之擇公私廬舍十餘萬間散處其人官吏待闕者給之祿。使卽民所聚。選老弱病瘠者廩之。約爲奏請受賞。率五日輒遣人以酒肉勞之。人人爲盡力。流民死者葬之叢塜。自爲文祭之。明年麥大熟流民各以遠近受糧而歸。凡活五十餘萬人。募爲兵者萬餘人。上聞之。遣使勞公。卽拜禮部侍郎。公辭不受前此救災者皆聚民城郭中煮粥食之。聚爲疾疫。及相蹈藉死。或待次數日不食。得粥皆僵僕名爲救之而實殺之自公立法。簡便周至。天下傳以爲式公每自言曰過於作中書令二十四考矣。

△憫時疫

明王文成守仁曰。災疫大行。無知之民。惑於漸染之說。至有骨月不相顧療者。湯藥饘粥不繼多饑餓以死。乃歸咎於疫。夫鄕鄰之道。宜出入相友。守望相助。疾病相扶持乃今至於骨月不相顧。縣中父老。豈無一二惇行孝義。爲子弟倡率者乎。夫民陷於罪猶且三宥致刑今吾無辜之民。至於闔門相枕藉以死。爲民父母。何忍坐視。言之痛心。中夜憂惶。思所以救療之道惟在諸父老勸告子弟興行孝弟。各念爾骨月。毌忍背棄。灑掃爾室宇。具爾湯藥。時爾饘粥。貧弗能者官給之藥。𨿽已遣醫生老人分行鄕井。恐亦虛文無實。父老凡可以佐令之不逮者。悉以見告。有能興行孝義者。縣令當親拜其廬。凡此災疫實由令之不職乖愛養之道上干天和。以至於此。縣令亦方有疾未能躬問疾苦。父老其爲我慰勞存卹。諭之以此意

△收育棄兒

宋葉夢得守許昌。值大水。流殍滿道公盡發常平倉所儲者賑之。全活者數萬人。獨有遺棄小兒無由得救。公詢之左右曰。無子者何不收養曰人固所願。但患歲丰年長卽來認去耳。公卽立法凡災傷棄兒父母不得復認遂作空劵印結髮於里社凡得兒者明書於劵以付之。計救小兒共三千八百餘人。後官至尙書左丞封侯子皆登第。○宋劉彛所至多善政。�知虔州也。會江西饑歉民多棄子於道上彛揭榜通衢召人收養日給廣惠倉米二升。每月一次。抱至署中看視。又推行於縣鎭。細民利二升之給。皆爲字養。故一境生子無夭閼者○明於忠肅謙巡撫山西河南。勸民曰。若有遺棄子女。裏老可卽報與州縣。著官設法收養。候歲熟。訪其父母而還之。如裏內有賢良之民。能收養四五口者。官犒以羊酒。給其匾額。十口以上者加彩緞免其終身差役。二十口以上者。官帶榮身。一時富民樂捐而尙義者甚眾。

△禁賣牛宰牛

明僉事林希元曰。凡年歲凶荒。則人民艱食。多變鬻耕牛以苟給目前。不知方春失耕。歲計亦旋無望。按問刑條例。私宰耕牛再犯累犯者。俱發邊衛充軍。但民果貧不能存活。許其赴官陳告官令富民收買仍令牛主收養。卽以本牛種田。照鄕例與富民分收。待丰年或富民得牛。或牛主取贖。如此則牛可不殺。而春耕有賴矣。

△惇風俗

明王文成守仁諭軍民曰。兵荒之餘困苦良甚。其各休養生息相勉於善。父慈子孝。兄友弟恭。夫和婦從。長惠幼順。勤儉以守家業。謙和以處鄕裏。心要平恕。毋懷險譎。事貴含忍。毋輕鬭爭。父老子弟曾見有溫良遜讓卑已尊人而人不敬愛者乎。曾見有凶狠貪暴利已。侵人而人不疾怨者乎。夫嚚訟之人。爭利而未必得利。求伸而未必能伸。外見疾於官府。內破敗其家業。上辱父祖。下累兒孫。何苦而爲此乎。此邦之俗。爭利健訟。故吾言懇懇於此。吾愧無徳政而徒以言教。父老其勉聽吾言。各訓戒其子弟。○陸曾禹曰民之日流於污下。而不能享太平之福者。人知之乎。皆由未知孝弟忠信禮義廉恥之爲重耳。如父兄能以此而教子弟。師友能以此而曉愚蒙。在位者察其言行獎其淳良。民𨿽頑未有不感奮者。

△以工代賑

宋皇佑二年。吳中大饑。時範文正仲淹。領浙西。發粟及募民存餉。爲術甚備。吳人喜競渡。好爲佛事。仲淹乃縱民競渡又召諸佛寺。主守諭之曰。饑歲工價至賤。可以大興土木。於是諸寺工作並興。又新倉廒吏捨。日役千夫。監司劾奏。杭州不卹荒政。遊宴興作傷財勞民。公乃條奏所以如此。正欲發有餘之財以惠民。使工役傭力之人。皆得仰食於公私。不致轉徙溝壑耳。是歲惟杭饑而不害。○窮民無事衣食弗得法网在所不計矣。故盜賊蜂起。富室先遭塗毒。而餓莩亦喪殘生。爲害可勝言哉。今勸富民治塘修堰。饑者得食。富室無虞。保富安貧之道。莫過於此。○明萬曆間。禦史鍾化民救荒。令各府州縣查勘。該動工作如修學修城浚河築堤之類計工招募。以興工作。每人日給米三升。借急需之工。養枵腹之眾。公私兩利。【陸曾禹曰。化民之救荒。曰馳數百里。巡察各縣粥�。隨從無幾所到食粥。以故吏民畏服。敬若神人如修學築堤等類。悉令開工。每人日給米三升。不許略加粞谷。又諭州縣有領工價而或稍怠其役者。鞭撻槪行停止。恐一人臥痛�室餓亡故耳誠不世出之仁人也。】

△勸富戶業主當商

明宣徳間。山西河南荒。命於謙巡撫二省。公到任。卽立木牌於院門。一書求通民情。一書願聞利獘。二省裏老皆遠來迎公。公曰吾欲首行平糶之法。汝眾裏老可將吾言勸諭富豪之家。將所積米谷。扣其本家食用之外。餘者皆要糶與饑民。若仗義者。每石肯減價二錢。減至一百石以上者。免其數年差役。一二千以上者。奏請建坊旌表。有不願者亦勿彊。若有姦民擅富要利。坐視饑民不與平糶者。里人具稟以呈。重罰不恕。凡有借欠私債。一槪年丰還納。○陸曾禹曰。勸諭之道不一。握其要則民輸恐後。失其方𨿽官索不輸。曷弗以古人爲法乎。○又有一種分頭勸。不可不知。宜預查通縣共有幾社每社先訪才幹出眾者能事能言者數人。聘以禮。酌以筵。許其旌獎每一人令其勸輸幾戶。多者爲能。倘有富足而不聽勸諭者。有司始自勸焉。不激不撓。循循善誘。務在必得。如是則社社無不輸之上戶。村村無不救之窮民矣。詩云。哿矣富人。哀此煢獨。周禮云。五族爲黨。使之相救。五黨爲州。使之相賙。有無原貴相通。濟貧卽是安富。勸分其可少乎。特不可稍存其私耳。

△救荒福報

古來世家大族。富貴綿延者。無一不由於祖先之陰徳。而陰徳之最大者。莫如饑年施賑。一舉卽可活千萬人。下全人命。卽上契天心。古云。活千人者。後必封。洵不誣也。考諸記載。賑荒善報幾不可勝數。玆特就臆見所及。臚列之以資勸感。【至近世大家昭昭在人耳目者。如吾吳之彭氏潘氏。以及昆山之徐。常熟之蔣。常州之趙。錢塘之許﹑其先世之積功累徳固婦豎所共知者。玆不復贅﹑】

漢伏湛爲平原守時境內大荒湛謂妻子曰百姓困苦極矣柰何獨享用乃共淸齋。食粗糲不肉食。悉分俸祿賑鄕裏全活無算。後官至司徒封侯。子隆爲光祿勛孫曾皆貴顯

唐蕭復爲太子僕射。廣徳中連歲不稔谷價騰貴家貧將鬻昭應別業行賑。時宰相王縉聞其中林泉之美。使弟紘致辭。若以別業見贈。當處足下於要地。復對曰。僕以家貧鬻業。將拯救孀幼耳。倘以易美職於身令無告之人凍餒非鄙夫之心也

宋陳堯佐知壽州歲大饑。公自出米爲糜以食餓者。吏民以公故皆爭出米。活數萬人。公曰。我豈以是爲私惠哉蓋以令率人不若身先而使其樂從也後以太子太師致仕壽八十二謚文惠。

李廷美妻徐氏有賢行。家貧遇凶歲。自度不能活人也。則命冡婦日計煮飯用米若干。而多煮爲粥。鄰人饑者。來則食之曰吾日三粥足以無饑矣而餘力可兼濟人不愈於食飯而獨飽乎

趙壹爲平原守。時多盜。乃與諸郡討捕。斬其渠帥。余悉赦之。靑州大蝗侵平原。荒甚。乃出俸賑之。勸富民出谷濟饑。所活萬計。官太傅封侯世爵。

滕元發知鄆州。時淮南京東饑。元發慮流民且至。將蒸爲疫癘。先度城外廢營地。召諭富家。使出力爲席屋一夕成二千五百間。井竈器用皆具。民至如歸。全活至五萬人。後爲龍圖閣學士。年七十一無疾而逝

齊劉善明。平原人。元嘉末。靑州饑荒。人相食。善明家有積粟。躬食饘粥。開倉以救鄕裏。多獲全濟百姓呼其家田爲續命田。

宋眉州蘇杲。遇歲凶。賣田以賑鄕裏。及熟。人將償之。辭不受。以致數敗其業而不悔。子洵孫軾轍爲世大儒。

宋祝染延平人。遇歲凶。賑濟煮粥療病無虛日。後生一子。幼卽聰慧。應舉入試鄕。人萬黃衣使者執旗報喜。奔馳而告曰狀元榜上有四字曰濟饑之報及開榜果狀元及第。

東吳駱統。八歲歸會稽。時饑荒。鄕裏及遠方客多有困乏。統爲之減飲食。其姊仁愛有行。數問其故。統曰。士大夫糟糠不足我何心獨飽姊曰。誠如是。何不早告我。而自苦如此。乃自以私蓄盡與統。又以告其母。母亦賢之。遂使分施。由是顯名。明瞿興嗣好行陰徳。有一貧人值大雪。餓不能起。晨往以錢二十緡投窻而去。歲歉。有人來糴米。受其錢五千佯忘曰汝錢十千耶倍與之凡負販者必多償其值曰彼手胼足胝以求利所得無多忍與較乎年八十。子孫榮顯。

徐孝祥隱居吳江家甚貧。忽於後園樹下得白金一甕。亟掩之。人無知者。後二十餘年值大荒。孝祥曰。是物當出世耶乃啟甕。日取數錠糴米以散貧人。全活不勝計銀盡乃已。子純夫入翰林。

宋富弼爲樞密副使。爲小人所譖罷去夏竦復誣弼遣石介結契丹起兵。期爲內應。仁宗怒甚。以有救者。乃落職知靑州。時河朔大水。饑民流入境。猝難獲食。相繼待斃。富弼擇所部丰稔者三州勸民出粟得十萬斛。以官廩貯之。勸分得公私廩捨十餘萬區。散處其人以便薪水。擇待闕官吏廉能者。給其祿﹑使循行鄕裏。問老弱疾苦。官吏皆書其勞約爲奏請。率五日輒以酒食勞之。出於至誠人人爲盡力。山林河泊之利。有可取爲生。聽流民取之。主不得禁流民死者。大塜叢葬之從者如歸市。或謂弼非所以處危疑禍且不測弼曰。吾豈以一身易六七十萬之命乎。行之愈力。明年。麥大熟。流民各以遠近受糧而歸所全活甚多帝聞之遣使勞弼卽拜禮部侍郎尋與文彥博同相。制下。朝士相慶。封鄭公進封韓公壽八十謚文忠配享

漂陽任南原公。樂善好施。天啟時大荒。出米數千石以貸鄕裏貧人廩蓋一空自食粥。次年秋。人勸其索償。公曰貧人經大荒後今稍蘇不忍逼索遂取劵盡焚之。曾孫蘭枝榜眼及第元孫端書探花及第。

海寧陳氏先人富而好施。嘗建髙樓。每午刻。髙樓四望。見裏黨有不舉火者。使人以粟周之。遇疫時開局施藥。施棺置義塜地數百畝。一生樂善不倦。晚年遇異人指以葬地。科甲鵲起。累代中堂。至今爲望族。

桐城大學士張英張廷玉父子中堂。忠孝厚徳。其先五世祖某公。仁慈好施。遇歲荒以米萬石。半價盡糶於鄕裏。心甚喜曰荒年半價乃丰年全價無損於我有益於人實爲心慰仍捐萬金設粥濟貧。如是三次。後家無餘畜。卽將田屋衣物賣銀買米以救餓者。後遇化齋異人。指葬地。今子孫貴顯不絕。

王均亂蜀雷有終討之欲屠城。時蜀中名士範燦範璲曁文鑑間道迎王師。曰蜀人懦弱其脇從者畏死耳。城下時切勿屠戮。鋤其凶黨可也。有終見三人皆偉丈夫。又感其至誠爲攺容曰。非聞長者言。幾作忍心事矣。於是合城獲免。至今範氏子孫蕃盛爲蜀中甲族。文鑑享上壽。

全琮。字子瑾。錢塘人。父好積聚。嘗使琮賫米住吳市易。吳荒旱琮將米散給貧民。空舟而返父責之琮對曰兒以所利非急而吳民方有倒懸之難因便賑給不及啟也父大喜。私異其子。後琮仕吳封錢塘侯。

倪閃。沙縣人穎悟好學。節儉好施。每出以錢自隨。遇貧則擲其家。不問知否。路遇丐者必給錢。人皆曰。此小惠耳。倪曰我但念其窮而可憐何計惠之大小若以小惠而不爲使天下人盡存如此識見若輩多應餓死矣及領鄕薦。赴禮闈。𨿽處京師。施與不減。屢試不中。人譏曰。君以濟貧爲事何屢屈於春官。豈造物有未知耶。閃聞益自勵紹定三年。寇起。蔓延侵境。兵獲從賊者皆系獄閃憫其無知罹法。日飲食之。巳而得釋後火焚民捨將及閃家。賊黨相與撲滅。鄰家獲全明年大饑。道殍相枕。閃罄家。以糜粥濟之。活者萬計。次年赴試。人多夢豎旗於閃門。旗上書饘粥陰功四字。果大魁天下。爲尙書。

河南按察使張孟球。居官廉潔。遇年荒。自食菜粥。嘆曰百姓饑饉吾當與百姓共苦安忍食厚味耶因出已俸。並夫人衣飾。糴米賑饑。於是富戶爭相煮賑全活無算。生五子皆登科。

吳鳳岡五十無子蓮池大師。勸其行善吳曰吾貧不能行善。師曰爲善不在貧富貴賤。宰相日日有可行之善事。乞丐亦有日日可行之善事。只要存心力行不怠耳。功過格上有許多不費錢的善事爾可受持。爾教讀一年。所得不過十餘金。用度自然不足。爾能持齋戒殺。盡心教學不誤人家子弟路見字紙米谷必拾起。見虫蟻不忍輕傷遇衰老殘疾乞丐卽施一文二文錢。一碗半碗粥。口中時時說因果報應好話勸人爲善。今當荒年。正是寶山取寶之時。宜格外出力救得一人。是一人的好事。救得十人。是十人的好事。多抄救饑方治疫方傳貼廣勸施助此皆貧人可行之大善事。與富貴人布施千金萬兩者無異也。鳳岡遵師訓。力行不怠後享髙壽生四子二登甲榜。今爲江幹望族。

披髮婆子。年約八十餘。不知何處人。在沁水縣東門內往來求乞。口念彌陀不絕聲。人憐其老。多施錢米。婆卽轉施孤苦饑民。並云我代施主轉種福田也。後里人見五色雲起艸市中。見婆坐逝異香郁然。

太原布商劉全順。求袁柳莊相面袁一見驚曰。兄大限只在一月內。可飛速回家辦後事。柳莊神相也。言無不中因是歸寓。惘然不樂。表侄周鰲問故始知。因勸云。今大荒歉。人相食何不捐資五六十兩買米麥散賑諸貧人積大陰徳或者可回造化劉卽依言星夜發銀辦米散賑過一月餘無恙。復往見柳莊。又驚曰爾作何大陰徳。滿面陰騭紋。非但延壽。且可得二貴子。劉后年八十五。生二子。皆登甲榜。子孫科第不絕。

天啟時祥符縣車夫金芳。貧而好施。遇荒年自喫糠粞荳渣見饑寒殘疾人必施一二文。每日推車得錢。隨路散去。空囊而歸。有時雨雪不出。常忍饑一二日不怨也。年六十四歲。遇無心昌老贈吞丹藥。發白復黑齒落重生鄕裏皆異之。後復遇昌老隨之而去。不知所終。

天啟時。桐栢觀道士趙紫霞遇歉歲。將錢米衣物盡施山下貧苦老幼殘疾。自絕食掘莨根剝楡皮療饑。致成病而卒。舉棺甚輕。開視惟畱敝衣一襲蒲履一雙。尸解而去

嘉靖時平陽府西街楊士炎。開張糧食鋪。喫虧忍气。不與人校。人啾爲楊呆。見貧苦乞丐必與錢米。店夥有時叱罵乞兒。楊云。貧苦小人所求者不過一文一勺何忍加以阿罵且人生靠天只要店中生意順利無官非口舌火盜自已喫用省儉些每日亦不爭乎此數百文錢貧人買米三五升者常令他自量任滿。不取其利。遇荒年。家內所存錢米。平價糶完。每日晡。帶銀錢往僻巷小街。見孤兒寡婦。及貧病不能舉火者。酌給之。凡肩負挑販老幼殘疾。無不沾其實惠。愈施濟而家財愈盛。六十二歲秋病入冥府。見冥官查其善功增壽二紀。後壽九十二歲。無疾而終。子孫累代富厚。至今已二百餘年益多貴顯可見爲商爲賈之人。若能畱心積善。隨地可種大福蓋錢財是命中一定之物。分中有財。能捨得自能積得上天必千倍萬倍加利還之。分中無財。卽使用盡心機成家立業。而天地降罰。飛災橫禍。不難奪之而去。或爲不肖子孫敗去。畱不美之名。與人作笑柄。所謂小人枉自爲小人深可惜也。

嘉靖時南昌熊兆鼎翁。精內外科醫術。不計財利。不避寒暑。往往自備藥餌。以濟貧病。遇荒年。卽步行四出赴診。甚至賣田以濟。所活無算自妻冬衣葛裙怡然也。年八十歲誕日。忽見中堂懸紅綾報單。上書奉上帝命。命熊兆鼎三日後。赴福建省城隍司任。詢之家人。皆云不見。至期。沐浴更衣。拜天地。別親友。端坐而逝。異香滿室。數日而散子孫繁衍。科甲不絕。爲江西望族。

蘇城桃花塢潘惇仁。瘵疾數年。臥牀待斃。自思身後。要錢何用。不如及早濟人。時值辛未大荒。售屋八間捐施粥廠米六十石忽有異人自言能治其疾。請診之。卽開一方一服而愈。

徽商汪宇亭。算命者言伊只有四十五歲之壽無子。丙子歲饑。捐粥米一百六十石。後年七十餘尙健生四子七孫。

蘇城長洲學前馬鶴林。辛未曾助粥米十六石。助後三日。往淮安寓湖嘴子蔣家飯店。至夜半腹疼。下樓大解。忽聽轟然一聲樓上墻倒。眾人攜燭往視。馬之臥牀已壓碎矣。馬此後一心力善。享壽八十二。子孫滿堂。

蘇城南濠李文璧於丙子年父故。廣修齋醮。一夕父神憑孫女福全對文璧云。爾在生亦孝我。今當此荒年。有此錢財。何不施濟饑寒。今但延酒肉僧道禮經拜懺。於我毫無益處。若肯施濟饑民比經懺勝多多也。文璧異而應命。明日卽施饑人。每人錢一百二十文。共享七百餘千。其父又神憑福全對文璧云。爾可爲大孝。冥府己加增福壽我亦往生富貴人家去矣。

△救災有福說

左傳秦子桑曰。救災卹鄰道也。行道有福。或者疑其說近邀福。而其心不純。近世張氏爾岐辧袁氏立命說。以其瑣瑣責效。目爲異端邪說。田氏蘭芳撰唐幼章句。釋感應篇序。謂希福冀報。非儒者所宜言。推其意則救災而言有福不亦與正誼不謀利。明道不計功之旨相戾乎竊以爲張氏田氏之說精矣然持論過髙。無以誘人爲善。且斥立命說爲異端尢矯枉過正者也袁氏記功。錄過。大小厚薄。各有成格。造物若稱量以相償誠未免沾沾作計較。然必謂其望報而始爲善。說已近苛況以私僞斥之。何以服彊爲善者之心耶。彼不求報而亦不爲善者。轉於人有濟耶。田氏訾感應篇亦以其中勸戒輒以禍福爲驗耳。不知所言善惡之報卽虞書惠迪吉從逆凶之說商書福善禍淫。作善降祥。作不善降殃易言積善餘慶。積不善餘殃。皆此義也。何田氏不敢議書易。而獨議感應篇耶。夫子言後獲言後得。未嘗不言獲不言得也。然則行救災之道。必有救災之福。安可以言出於霸佐而疑之。試略舉救荒感應之事以昭法戒焉宋淳熙初。司農少卿王曉。平旦訪林機。時爲給事中在省。其妻曉侄女也。垂淚訴曰。林氏滅矣。驚問其故曰。天將曉夢朱衣人持天符來。言上帝有敕。林機諭事害民特令滅門悸而寤猶仿佛在目也。曉待林歸。叩近日所諭奏。林曰蜀郡旱歉奏乞撥米十萬石賑贍。有旨如其請。機以爲米數太多。蜀道不易致當酌實而後與。封還敕黃上諭宰相云。西川往復萬里。更復待報。恐於事無及。姑與其半可也。只此一事耳。曉顰蹙去。未幾林病歸。至福州卒。三子繼踵亡此建言阻賑之報也

張詠知益州日。嘗夜夢詣紫府眞君。降階接之。禮甚恭繼請西門黃兼濟揖張益州坐。黃承事之下。夢覺莫知所謂問左右西門有黃承事否令具常服見。旣至。果如夢中見者。再三問平生有何陰徳。承事云。無他。惟每歲收成時。隨意出錢收米至來年新陳未接之際。糶與細民。價例不增張公嘆曰。此宜居我上也。使兩吏掖之而拜。此每歲平糶之見重於神也。

明萬曆年姚思仁巡撫河南。殺賊甚多。忽病被攝冥司。主者詰曰。爾何好殺如此。姚曰。某爲天子執法耳。主者曰凡爲官當體上天好生惡殺之心。爾不以哀矜自省理應受罪姚曰。固也。當兩省凶荒某曾上疏請賑。所活不下數千萬。獨不可相準乎。主者曰此爾幕賓賀燦然所爲。已注其中年富貴矣。姚曰稿𨿽賀作疏由某上獨不可分其半乎主者點首言。是亦有理。遂令其生還。賀從姚於官。因見凶荒特作疏稿。勸姚上之後賀年四十登第。累官冡宰。姚官至工部尙書此上疏請與作疏人同心救荒之報也。

他如宋祝染。施粥而子及第。邵靈甫發所儲浚河。而子梁登第。孫剛魁南省。明馮玘賑流民。而壽逾八十。子冠舉進士蕭逵出粟濟饑。而年七十五。子良有良譽俱登第。救災獲福確有證驗事難枚數。略舉其槪如此。夫釋氏因果之說近於荒誕而善惡感應周有昭然不爽者。救災卹鄰。道也卽誼也。行道有福利也卽功也正誼必有其利無誼外之利也。明道必有其功。無道外之功也。歆以福則人有所慕而爲善怵以禍則人有所懼而不爲不善。行道有福之說正欲盡人納之於道誼。利不謀而獲。功不計而成山畏罪者彊仁而進於智者利仁也。安得以私僞疑之哉必計有所爲而爲之。其心已雜而不純吾恐持論過髙轉失聖賢與人爲善之旨矣。

△附勸制艸衣說

裕魯山中丞陳臬江蘇時。曾刻勉益齋偶存稿一書內載在湖北武昌太守任內。辦理荒政。籌欵制辦棉衣之外。尙有飭制艸衣一項。其年老殘廢者。則給棉衣。彊壯者則給艸衣。載明廣購稻艸編制艸衣。每件約需大錢六十文。將艸衣式樣交給委員。飭縣看視。遵照制備等語。其中𨿽未細載如何造法。其所云編制者。想用粗麻綫將稻艸打軟。照蓑衣之式編成也。若得做成式樣廣傳分送俾人人可仿照而行。則農人亦可自制。並可售人利益頗大。緣近年人多費絀綿衣之給。勢難徧及。惟艸衣價廉工省亦足禦寒。爲衣爲被。均在乎此。活命法此爲最廣。願有心人急起圖之。

艸衣之舉旣不雅觀亦未必適體。未遇嚴寒或有不屑受者。然與其衣不蔽體難過殘冬何如。權藉章身稍禦風雪。艸衣木食古聖人尙有此風何礙體面。惟願仁人君子多爲制備。廣給貧寒可救無量性命。幸勿以其輕賤而忽之。

艸衣式

蒲衣亦可照式﹝見圖﹞

將稻艸打熟用燈艸殼繩編成。或用麻皮綫更好。背後雙層。余俱單層。長約二尺二寸。卽雇善做蓑衣人爲之每件約重四斤有餘。每件工食艸料約六十餘文。得此式則艸裙艸褲皆可類推。或編蒲作衣。亦無不可。艸衣蒲衣。前後背心均可夾用蘆花。更爲有益。

○濟荒粥賑章程

卷五之三

濟饑莫善於粥。而設廠施粥。流獘極多。故施粥廠中病斃者累累無數。本欲救之。反以害之。固董埋者所不及料。亦未始非墨守舊章不善變通者滋之咎也。擬粥賑章程。

粥店十便說

道光二十九年常州府通飭合郡勸行刊發規條

粥不可過飽過熱

因裏設廠賑粥

一擔粥法

陸桴亭施米湯約

黃愼齋澄煮麥粥法

○粥店十便說

一省廠費

一可接續

一免奔命

一免廢業

一全體面

一少擁擠

一易籌辦

一免疾疫

一省司役

一多暗助

△一省廠費

一省廠費。施粥必須設廠。或公所大房。局而旣大。上下人等。夥食工料一應費用不少。粥店則不必設廠。但就地方公所。只須數間空屋。除鍋竈缸杓器用外。其餘各費俱可從省。

△一可接續

一可接續施粥有出無入。當大荒之年。集捐不易。經費恐難爲繼。開店賣粥。則半施半賣。賣出錢文。又可以資轉運。相濟源源。在災民己得便宜。在我亦堪接濟。便可多延日月。不致半途中止。

△一免奔命

一免奔命。粥廠必須人集給發。守候多時。比及喫完散放。爲時己晚。數里往返。仍然枵腹。每日爲兩碗之粥。奔命不遑。老弱婦女固不能堪。卽年壯丁男。亦難彊忍。日久疲乏難行。或宿窮檐野塜古廟荒庵。勢必流爲乞丐。甚至風霜染病。僵僕道旁最爲可慘。粥店則隨到隨發。不必守候時刻。自無此等流獘。

△一免廢業

一免廢業。粥廠見人數給粥。十口之家。必十口偕來。遂至扶老攜幼。衝風冒雨。觸目可憐。終日役役。男荒其畊。婦荒其織。有妨將來活計。將欲濟之。適以累之。柰何。若粥店則一家只須一人來買。其鄰右不能行者。並可托以帶買。在家者仍可勤其故業。卽來買者往返甚速。歸後仍可操作。本業兩無妨礙。

△一全體面

一全體面。施粥一事。顧體面者𨿽朝不謀夕。往往甘心窮餓。不屑嗟來。而愛好婦女。又恐出乖露醜。不肯赴廠。其情最苦此則以買爲名。與者非惠受者無嫌。且可帶買。則婦女並可不必親來。全人體而。體卹最至。

△一少擁擠

一少擁擠。設廠施粥必俟人集方給。人數旣眾。擁擠必甚。老幼病弱。受傷必多。甚至傾跌隕命。粥店則自晨至晚。絡繹發付。隨卽散去。可多可少。聽人自便。自無擁擠之獘。

△一易籌辦

一易籌辦。施粥不分界限。須各處一時並舉。否則遠近偕來尢難支應。且經費必須廣集。方能舉事。而估費過大。勢必人人畏難。反阻善舉。粥店則可以漸次開設。經費亦可漸籌可收可放。可大可小。可暫可久。辦理自易。且施粥必須將粥煮齊方可散放。而粥多時久每易淸壞。粥店則隨煮隨買。可無淸壞之虞。

△一免疾疫

一免疾疫。粥廠旣設。人迹雜沓。廠旁臭濁。穢气燻蒸。卽飽暖之人尙易染成疾病。故司役者往往易生怠心。而災民以寒餓之軀。早起跋踄。道路風霜。外邪乘虛而入。守候旣久。廠中再受穢濁。無論老弱。卽彊壯者必生疾疫。此中性命關系不少。粥店則旣無燻蒸之气。卽跋踄遠來。到局卽有粥喫。以充餓腸。不必守候自無疾疫之慮。

△一省司役

一省司役。粥廠督理煩雜必須多請司事。多雇夫役。所費甚多。況以人多而忙在一時。尢易生獘。董理者耳目難周。粥店則經董只須一二人。主櫃亦只須一二人。夫役不過三四人一店己可兼辦二三圖自晨至晚陸續打發。無甚匆忙。況夫役少則耳目易周。自然難於作獘。局費亦屬無多。以逸待勞以簡禦煩此爲最善。

△一多暗助

一多暗助。粥店旣設。則極貧次貧。一一呈露。倘實系極苦之戶無錢買粥。局董須另備粥籌。暗中送給。自無向隅之憾。而且目擊情形。動人最易。往往有有心人預買粥籌。就中冷眼相看。酌量給予。令其到局領粥。或給錢令買者。自無苦樂不均之獘。如實系經費不敷。難於爲継。則不妨用間日買粥法。否則三日中賣一日亦可。惟須先行貼出。方不貽誤。或用糠粞麥糊粥或米湯。或炒米姜湯。附局散施極貧之戶。則調劑災民。無微不至。逢雨雪之候。則用粥擔法徧送。或看天气有久雪之象。則米麥糠粞雜糧按戶分給。或施不饑�。亦可使有餘糧以待晴霽。自可免多少杜門饑莩矣。

此事最系饑民性命。集資稍有端緒。卽當趕辦。若必待經費充足而後舉行。則日延一日。徒托空言災民待哺嗷嗷。恐已多塡溝壑。宜先就最荒之鎭。先行開辦。鄰鎭見有成效。自必奮興繼起。其好善者亦必樂於續捐。從此勸行。愈推愈廣。可以徧及四鄕。有志竟成。自古若是。若慮有本非饑戶亦來買食有礙極貧地步。可先查明戶口。分別極次給票。塡明人口。其次貧之戶。或人口折半亦可。準其買粥幾碗。自無浮冒矣。此法始於錫邑靑城鄕。於道光二十一年大水爲災。義賑之外又添粥店。以二百千爲始。其時不分界限。十里之近均來買食。計饑口三千餘。延至七月之久。所費一千七百餘千。人皆稱善。嗣後道光二十九年。水發更大。合邑成災。遂合邑通議分圖開設粥店。一時並舉。勸圖內稍可自給者。勉力書捐。其圖內無大戶者。總局協濟酌貼粥米若干計合邑粥費六萬餘千。全活災民數十萬眾。可見善有同心所患赴之不勇爲之不誠耳能勇能誠何事不濟。

○道光二十九年常州府通飭合郡勸行刊發規條

救饑之法。惟粥最宜。而施粥之獘。前人有極言之者。以其有擁擠守候之勞。且有接濟爲難之慮也。道光二十一年。錫邑被水成災。北鄕芙蓉楊家各圩尢甚。有靑城鄕北七房鎭同人。集資開設粥店。半價發賣。【先查給粥票照票發籌照籌發粥臨早隨晚或多或少聽其自便】其實系極貧之戶。無錢買粥者。許照票半給。如平糶之給餘錢者。或暗與錢。或許暫賒一碗半碗。聊可充饑。此舉無施粥之名有救饑之實。煮粥之本日有所虧。則逐捐逐補。故延至經年。事半功倍。人皆稱善。近鄕仿行者不少。至二十九年常郡合屬大水。特將粥店章程。由府通飭各屬一體照辦。一時郡屬各鄕城。仿照遵辦者數百處。饑民便焉。全活無算謹擬粥店簡便說如左。冀有心人采擇行之幸甚。從來救荒之策。自恩賑撫卹外。莫善於煮賑。然煮賑𨿽善。要亦不能無獘。蓋設廠煮賑。必俟遠近饑口齊集。方可給發。不至日中必不得食。彼枵腹者恐不及待矣。且煮賑必按口給發。凡一家有數口者。不得不扶老挈幼而至。始則奔走恐後。繼則擁擠爭先。勢所不免。其疲癃殘疾。不勝奔走擁擠者。不得食也。此煮賑之獘也。故有心救荒者莫如去賑之名。而寓賑之實。於被災之區開設粥店。減價發賣。較之煮賑其便有四隨到隨買不須等候。則無擁擠之患。其便一也。一人來買。兩三家可以安坐而食。無事萬人空巷。以致廢時失業。其便二也。煮賑經費浩繁。難於久遠。以故人人畏難。以煮賑一處之費。可以分設三處。以煮賑一月之費。可以延至三月。費少則易成三也。且顯有賑饑名�。在自愛者或有甘心窮餓而不肯食。至於以錢買之則不以爲恥矣其便四也。前於道光二十年無錫靑城鄕六一圖曾行此法。周圍十數里之內。人人稱便已有成效。今歲水災尢甚。民不聊生。好善君子。倘能放其大槪。斟酌行之。或十里五里。隨便開設粥店。以至麥熟爲期。則起死肉骨。彼嗷嗷者均沾實惠於無旣矣。謹將煮賣條規詳開於左。

一每米一斗﹑加粉二升五合﹑煮粥百杓﹑

一煮粥須用新米﹑【南米最好】粉米不拘﹑每粥一杓﹑定價四文﹑半杓二文﹑

一每作竈一副﹑頭二鍋煮粥﹑梢鍋貯水﹑俟粥出鍋後﹑卽將梢鍋滚水勻入頭二鍋內﹑便省柴火﹑

一粥米每鍋須有一定之數﹑預先量準﹑將兩鍋米並在一處﹑用小缸水浸半日﹑

一頭二鍋須用極大者﹑名平三尺﹑梢鍋次之﹑

一風箱要大。且要新﹑旣省礱糠﹑出粥又快﹑

一煮粥水須用礬打潔淨

一粥出鍋後貯大缸內﹑不可任其上面結蓋﹑倘結蓋則熱气不能外達﹑易變淸水﹑須用長柄扒頭時時兜底攪之﹑

一先後出鍋冷熱之粥﹑斷不可貯放一缸

一煮粥之鍋﹑須先燒滚水二三次﹑然後煮粥﹑

一粥不可過熱﹑亦不可太冷﹑

一煮粥宜舊鍋舊傅新鍋﹑煮粥煮飯菜饑民食之﹑未有不死者﹑故廠中須用舊鍋﹑萬一舊鍋不足﹑須將新鍋或向庵堂寺院或向飯鋪酒家換取舊鍋備用庶不致損人之命﹑此又一要法也﹑

○粥不可過飽過熱

明崇禎庚辰年。浙江海寧縣雙忠廟賑粥人食熱粥方畢卽死。每日午後必死數十人。與宋湖州賑粥。粥方離釜猶沸滚器中。饑人急食之。食己未百步而卽死者無異。後杭人何敬徳知之遂於夜半煮粥置大缸中明旦分給死者寡矣其所以必死之故。人知之乎。凡食粥者身寒腹餒。必然之勢。身寒則必喜熱粥腹餒則必貪飽餐殊不知此皆殺身之道立死無疑故賑饑民其粥萬不可過熱令其徐徐食之戒其萬勿過飽始可得生賑粥時尢須大書數紙多貼於粥廠左右上書餓久之人食粥驟飽者。立死無救。若食粥太熱亦立死無救猶當令人時時髙唱於粥廠之中使瞽目者與不識字之人皆知之庶可共警人之生死系焉仁人幸無忽也

○因裏設廠賑粥

魏叔子禧曰。施粥者必須因裏設廠。若勞其遠行。恐半途僕斃。又須立人監理。令饑民至者。隨其先後。來一人則坐一人。後至者坐先至之下。己坐者不許再起。一行坐盡。又坐一行。以面相對。以背相倚。空其中路可令擔粥人行走坐至正午擊梆一通髙唱給第一次食。令人次序輪散。有快餐先畢者。不得混與。一次散訖。然後擊梆二通。髙唱給第二次食。如前法。共三次卽止。蓋久饑之人腸胃枯細。驟飽卽死。再饑民中稱有父母妻子臥病在家者量行給與攜歸處分已訖。方令散去。散去之法。令後至坐外者先行挨次出廠。庶不擁擠踐踏。又多人羣聚。易於穢染生病須多置蒼術醋碗燻燒以逐瘟气又不時察驗嚴禁管粥者克米。將生水攙稀。食者暴死。其碗箸各令饑民自備。○按米多亦不得施飯。久饑食飯有立死者。

○一擔粥法

賑粥者聚而待哺。冷气燻蒸。更防變生意外莫若用擔粥法無定期。亦無乏所。每晨用白米數斗煮粥。【煮粥盛以有蓋桶外備小籃貯碗�只筷十雙塩菜少許】分挑至通衢。若郊外凡遇貧乞。令其列坐。人給一杓。每擔需米五六升。可給五六十人之餐。十擔便延五六百人一日之命。或數日。或旬日。更有仁人繼之。諸命又可暫延。無設廠之勞。有活人之實旣可時行時止。又且無功無名。量力而行。隨人能濟眾。每日有仁方矣。此崇禎辛巳嘉善陳龍正賑粥之法也。如四月後天炎不可用粥。不拘粞米麥豆磨粉爲蒸餅湯團之類。照散粥法分給。亦便。

○陸桴亭施米湯約

陸桴亭世儀勸施米湯約曰。荒歲米貴。民多食豆粞麩糠艸根諸雜物。澀滯塞腸。久饑者每每致死。嘗考方書惟谷性最養人人但得穀气卽累日可以不死因思今素封家。𨿽無餘力可以活人。然朝夕炊粥飯時。幸少增勺米。湯沸必挹取數盞。盛大甕中。多多益善。明晨以湯再燒量入麥粉少許。使成稀粥。更以水姜三四塊搗碎調和。【饑民畏寒有薑汁則辟寒气通腸胃】各就門首施之或一次或早晚二次。湯盡爲度用以稍潤饑民腸胃凡有活人之心宜無不以爲然者【切問齋文鈔】

○黃愼齋澄煮麥粥法

黃愼齋澄煮麥粥法曰。用大麥磨成面子。每面八升。加以碎米二升。調成糊粥。遇饑年擇一倚傍廟宇空處。對面搭棚十間。兩頭設立木柵門。門派二役把守。柵內砌土竈五眼。用大鍋五口。滿貯淸水。燒冷滚沸。預將米粉麥麵二八拌勻。堆貯棚內。一鍋水滚。入麥麵攪勻。頃刻濃熟可喫。用大杓約一大碗。自東柵門放饑民魚貫而入。就鍋與一大杓。挨次給散。令其由西柵而出。一人掌杓施粥。其調煮之人。卽於第二鍋內下。面調攪。頃刻又熟。二鍋散完。卽散三鍋。次第以至四五鍋而第一鍋又早水滚可用矣。鍋不必洗。人不停手。竈下十人竈上十人。共二十人替換。足供�役計麵粉每升可調三四杓。濟三四人。計三四石可濟千人。每日調粥十餘石可濟四五千人。初不慮擁擠也。自卯未辰初散至午未竣事。計麥麵米粞之價。較米價止十分之五。而人工費用器具。又省十分之七八矣。其便有五。一價賤則經費可充可久。一面粉麤於米粥。非實在饑民不來爭食。一米粞拌入麥麵之中。廠內人不能侵克。攙熟可現喫。非若冷粥傷人脾胃。一頃刻成熟可喫。非若米粥必隔夜燒煮。不費人工時候。如境遇大荒。城鄕分設四廠。可無受饑之民矣。但須預於半月前發米磨粞。發大麥磨面。責成磨坊碾部。陸續磨運。堆貯以供應用無缺。查大麥面子。淮揚徐海貧民藉以日食。收買甚易。江以南則須買麥焙熟方用。以免傷人脾胃。【切問齋文鈔】

道光二十九年。錫邑大水各鄕設粥店數十處。而喫粥者多博濟爲難。因設糠粞糊粥。權宜補救。其糊用糠六分。粞四分。共磨細粉入鍋。將滚水調糊。略煮數沸。傾於缸內。缸外用艸韀圍之。上覆以蓋。經時不冷。如無粞。以大小麥粉代之。或用小豆餅磨粉攙入。蓋因施賣米粥。尙有濫喫之人。若此糠粞糊則非眞極餓者必不屑食。所來﹑就食者。盡屬極貧之輩。是以人皆稱善。而助捐者源源不絕。凡救饑時而以經費爲憂者﹑可仿辦也。【時有以煮粥必須好白米。且言必須極幹極厚。皆但知其一不知其二。不知經辦者之苦心也】

米麥之外。一切雜糧如苞穀豆粒番薯亦堪作粉果腹。但散給冬粉只可調糊﹑切不可作糕餅漧食。恐傷脾胃也。

●得一錄卷六

災年卹產保嬰規條

蠶桑局章程

伐蛟事宜

捕蝗章程

勤儉社約

○災年卹產保嬰規條

卷六之一

自來荒政諸書。有收養棄孩局一條。善舉也而近世習俗。往往有生卽淹斃者。則收之無可收也。且有產後凍餓成病者。則局中不及顧也。事關兩命。法宜兩全。擬災年卹產保嬰規條

災區卹產保嬰引

條規

江蘇巡撫陸通飭稿

災區卹產保嬰善願引

附災鄕卹產保嬰記略

塡冊式

△災區卹產保嬰引

從來荒歉之年。民間多棄嬰不育。蓋以粟珠薪桂。度日維艱。爲父母者自顧不暇。不遑顧及所生。且近世多溺嬰之俗。呱呱墮地。卽付沈淪。習俗效尢。恬不爲怪。每逢饑饉。淹棄尢多。戊�夏秋之交。江水驟溢。江陰壽興沙被潮泛漫。田廬淹沒。其地人民救死扶傷謀生不給。凡有生育。往往淹斃。男孩亦所不免。【予在江邑沙洲﹑聞其地自被災後﹑新產嬰孩﹑多不能舉﹑有老婦言其裏不滿百戶﹑兩月中已淹斃女孩三口﹑男孩一口﹑外此當更不少﹑言之惻然﹑】在所生者艱屯適遇。或不願瓦全苦命。重貽父母之罹。在生之者顧復同情。何竟至玉碎甘心。忍割裏毛之愛。事必出於無柰。情或有所難言鄰母喧傳嘆手援而莫及鄕人驚告嗟目擊以難堪。是何心哉。良足悲已。況饑年產婦。以寒餓之軀。猝焉坐蓐。愁腸百結。枵腹難支。憔悴姬姜。最易感冒。倘無調理。曷保生全。查荒政諸書。有收養棄嬰一條。洵爲濟荒善舉。顧收之於旣棄之後。恐奄奄弱息。或不免爲委瘠於道旁。何如卹之於未棄之先。庶小小血胞。轉可望擎珠於掌上。爰擬仿照保嬰局規條。並人賑局兼行辦理。【或另集捐欵或就賑開銷】凡饑戶中有新生男女而勢不能舉者。勿令淹棄。許報明局中。查驗的確。先給綿胎一件。白米一斗。錢二百文。嗣後每月酌給錢米。附賑散給。以賑畢爲止。並請縣出示曉諭。禁止溺嬰。如此則貧民旣因有所助而樂於畱養。嬰孩更得依所生而易於保全。卽在產婦得此一助。更可安心調攝。亦不致以彊起操作。而生意外之虞。道可兩全。事堪兼舉。門開方便。旣以全災民骨肉之恩。術本行仁。並可免孩赤沈淪之慘。想有心人當不以爲迂遠也。是爲引。

△條規

一是舉卽照錫邑靑城鄕保嬰局規條辦理。專爲荒區起見。凡被災地方。無論水旱疾疫。總可照辦。如有賑局。便可就局舉行。倘不能辦賑。宜另集捐資。各就本鄕設法。實爲救命要著。現在功徳。�勿錯過。

一定例凡災戶中有生育女孩不能舉者。許憑保報局查確。先給米一鬥錢二百文。小衣一件。【寒天用棉胎亦可】以後給與憑票。逐月酌給。視經費之多寡爲盈縮。能曲爲籌劃。接濟至成熟之期。更爲大妙。如經費難集。卽一二月亦無不可。千餘文卽可救人一命。便宜善事。莫過於此。

一生產本屬險事。荒年更堪憐憫。一朝坐艸。囊乏半文。枵腹臨盆。支撐無力。往往昏暈難保。若必待報局查驗。恐致耽延時日。所得未能應急。凡辦事諸君。如逢荒歉。不妨先到各村坊訪問如有有孕之家。約某月將產。可卽先爲注冊存根。臨期報局。不待查驗。卽可付錢。且約有成數。籌費更易爲力也。

一男孩例不應給。然一遇荒年。男孩亦恐不保。亦宜稍爲酌濟。以期必舉。戊申冬。蘇郡收養流民。卹產每名給錢五百文。以後卽添入小口冊。故生育男女無一棄者。產母有病。另爲調治。保全亦正不少。

一荒年籌捐不易。各村坊注冊後。約計若干。該錢每名若干。不妨勸人公捐。或一人認養一名。或一人認養十名。隨力捐助。以期眾擎易舉。

一保嬰局大意在因助思畱。因畱生愛。因愛得保。其法實隨處可行。荒區尢易見效。略有所助。無不欲藉產得錢。轉可賴以過活。故凡有生育。無一溺棄。且撫養分外當心。數月後嬰孩已能嬉笑。而吾法自此行矣。

一是舉於戊申冬初。就江邑之壽興沙先行貼招舉辦。十二月初又於常邑之靑艸沙仿照辦理。全活頗多。已著成效。爰稟請撫憲陸札飭藩司通飭各屬被災之區一體照辦。惟願賢父母實力奉行。並出示曉諭。設法勸捐。率地方善士。悉心籌劃。共起而圖之。使百千萬及溺嬰孩咸登仁壽。造福當無限量。

按宋史。黃震提舉常平倉。初常平倉有慈幼局爲貧而棄子者設。久而名存實亡。震謂收之於旣棄之後。不若先於未棄保全之。乃損益舊法凡當娩而貧者。許裏胥請於官贍之。成活者眾。惜後世辦。荒者多不計及此。此舉洵足補近時荒政所不及

△江蘇巡撫陸通飭稿

爲通飭照辦事。據金匱縣生員余治稟稱。竊天下事莫大於人命。則仁政之行莫大於救人性命。現屆歲荒。粟珠薪桂。在在動關性命。而惟產婦嬰孩爲尢急。蓋近時鄕裏間多溺女惡俗。遇此災年。父母尙難度日。何況嬰孩。故無論女孩之不育者十有八九。卽男孩亦恐不免。呱呱墮地。慘遭戕害。可悲可慘。莫此爲甚。況饑年孕婦。以凍餓之軀。猝焉坐艸。支持乏力。難產堪虞。而且貧戶以紡織爲恬計。產後倘彊起摻作。多致感冒風邪釀成危疾。故災鄕產婦嬰孩最關緊要。查南北朝。任昉爲義興守。歲荒禁民產子不舉。有孕。者輒助其資。全活數千家。洵可爲後世法。現擬就賑局中另開。一欵。先就災區查明貧戶孕婦注冊。臨產時卽給以白米一鬥錢百文衣褲各一件。錢米以半年爲率。如是則嬰孩旣以得所助而易爲畱養。產母亦以得所助而足以保全。一舉手間。卽關兩命。得則生不得則死。所費有限。所救無窮。若得推廣遵行。尢爲全活無量。等情前來。查溺嬰本屬惡習。產婦尢屬可矜。若非設法周卹。頃刻卽關兩命。所擬章程。意美法良。洵足補從來荒政所不及。除出示勸行外。合行通飭各屬。一體遵辦。﹝云云﹞

道光二十九年十月

日

△災區卹產保嬰善願引

生產險事也。呼吸之間動關性命。昔人比之死裏逃生者此也。而一遇災年。則險又加險。蓋災年貧婦。腸胃空虛。气血衰薄。一旦以寒餓之軀猝焉坐艸。用力稍過。往往虛脫。其險一。囊乏一文。穩婆孰問。倘逢難產。妙藥誰施。慘痛莫支。束手待斃。其險二。而且貧家藉女工爲活計一日停機。合家坐困。倘急於餬口。產後卽彊起摻勞。多致感冒風邪。釀成危疾。其險三。有此三險。則產母之命。固己危如朝露矣。況乎近時鄕裏間。所在有溺嬰之俗。丰年尙多此習。一遇災荒。在抱者尙思拋棄。何況初生。倘不稍爲酌濟。則無論女孩之淹溺者十有八九。卽在男孩亦有十居四五者。嗚呼。姖姜憔悴。那堪枵腹臨盆。孩赤啼呼。忍見吞聲投水兒兮命苦。生偏遇此饑荒。母也心傷。死恐卽臨旦夕。待黃泉兮相見。泣勿呱呱。灑血淚兮何窮。號驚慘慘。苟設身而處地。當搔首而呼天此。景此情堪。憐堪憫。夫事必審其所急。生死所系。何急如之。事必權其所重。兩命攸關。何重如之。玆擬集一卹產保嬰善會。以出錢一千四百文爲一會。每遇貧戶生產。例給棉衣褲各一件。米五升錢百文。第二月給三百文。以四月爲度。約計錢一千四百文爲一會。有力者千會百會。各隨心願。費小功大。何以加玆。普望當代仁人。四方同志。各發慈心。玉成善會。一鄕一保。量力仔肩。一冊半冊。隨緣分募。爲千百人重生父母。奚啻七級浮屠。結億萬年最勝因緣。先兆盈庭玉樹。

世之有心積善者。無不以買救人命爲急。而買命一事。莫多於荒年。荒年買命。尢莫多於卹產。所費不過一二串。己可保全兩命。並可救一家之命。現前極大陰功。想同心者必不肯錯過也。

△附災鄕卹產保嬰記略

予於道光二十八年秋。在江陰壽興沙辦賑。因其地素有溺女風。一遇災年。父母尙難自活。何況嬰孩。因設爲卹產保嬰之舉。先查饑口中有孕貧婦注明冊簿。許以生育之後。無論男女。到局報明。卽給米一鬥錢二百文。綿衣褲各一件。以半年爲止。計查懷孕貧婦數百戶。均爲注冊待給。十一月初二日淸晨。予在西沙公局。風雨中聞扣門聲。啟而入。則一十三四歲女童。扶一老婦。目雙瞽。衣履盡濕。寒戰欲跌。詢之。知其女昨晚產一女。贅壻王某。夫婦均病瘧。家貧。膝下已有二女一男。長者僅八歲。衣被早入典庫。皆著破單衣。所領賑錢亦用盡。六口嗷嗷。昨午餐僅啖菜湯。晚間喫得鄰家粥半盂。得坐蓐。產母呻吟牀笫。恐無以爲養。囑將所產女孩速淹斃之。聞鄰人言。公局中另有錢米卹產。是以勉爲畱養。刻下家中柴米俱絕。產後欲覓三文錢買沙糖煎湯飲。且不可得。今晨勢急。壻又病瘧不能起。因冒雨來報云云。子察其情確實。因給以錢米並綿衣。並令食粥而去老婦澘然曰。我幸得喫粥。產婦在牀不知如何光景也。食畢負米出局。喃喃念佛而去。又東沙爲常熟界。以經費未集。至十二月初始挈資前赴。卽日查辦。同人以爲此事極好。惜先生遲至三日。已誤兩命矣﹑予詢之﹑則知慶陰沙有展姓婦。新產一男。其夫外出。婦與一八歲兒在家。寒餓不能支。生產後。家無粒米。呼鄰童捽所產兒棄於河。是夜產婦亦凍死。蓋婦所臥故無被。以竹簟爲席。又無稻艸也。鄰人爲報局領義材。始知其事。若此舉早行。則產婦嬰孩均可保全。惜行之已晚。亦命也夫。予爽然若失。深恨辦事遲延。致誤人命。爲之引咎傷懷者竟日。

是舉於二十八年秋查辦孕婦。計先後七百餘日。以有錢米之助。均各畱養。越明春。因築堤公事。赴各圩埭巡歷。每見有沙民抱其所養嬰女出。謂此女若非先生資助錢米。早已淹棄。何能到今日。顧小女孩則皆作嬉笑態。予不覺狂喜。謂此舉之眞足以救人。實生平快事也。並記之以爲此後辦災者之嚆矢云。

△塡冊式

今查得

鄕

圖

村

裏貧戶

之妻氏現在有孕月約

月將產產後不準拋棄許報明局中每月助米一鬥錢二百文以月爲止此查

年

月

日局查第

號

存根

今有

鄕

圖

村

裏

之妻

氏現於

月

日生產

孩一名系

作保準給

月爲止此存【該氏現有兒女

名】

年

月

日局存

卹產保嬰票

凡災鄕各圖饑戶中。如有懷孕婦女。煩圖董先行注冊。一遇生產。凡在鄰里。務必勸他好爲畱養。卽日報明。該圖董卽領向局中給白米一斗五升錢二一百文。以後準每月給錢三五百文。以

月爲止。如離城路遠。卽由圖董墊付。許到總局劃算。如有假冒。經手賠罰。各修陰徳。切勿忽略。此啟。

如經費不敷。準在饑冊中塡明。加給產婦嬰孩口糧亦可。

今查得

鄕

圖

村

裏

之妻

氏於

月

日新產男女孩一名照例準給

月此照

月付

月付

月付

月付

年

月

日局給

第

號

○蠶桑局章程

卷六之二

古聖王利民之道。首重農桑。蠶桑之利甚溥且厚。可佐耕農之不足。地有曠土。而不知倡種桑之舉。非所以厚民生也。因民所利而利之是所望於彼都人士矣述蠶桑章程

�江勸課�桑局規條

蠶桑局事宜

△�江勸課�桑局規條

淸河磚圩門西。設立勸課蠶桑局。並分局。公舉董事。管理出入帳目。照料兩局樹株。公議事宜十條。開列於後。

一局地十二畝餘現每畝栽桑五十株。二年後長成。每株好者。可摘葉三十斤。每畝只畱四五十株。余揀出移栽他處。以五株百五十斤之葉。養蠶出絲一斤。計一畝出絲八斤。除去人工飯食一半頗有贏餘。

一養蠶俟接桑長成之後。就近雇覓江南蠶婦來局。教十五歲以下女子養蠶。

一籌款由紳士。分單各向親友寫捐。無論多寡若干。均由局中給與收票。俟三年成熟按每年一分起息。統共加三連本歸淸。其婦女養贍銀兩。情願借入局中者。加給經折。按月付分半利。亦俟三年歸本。官捐者。任滿日如數完繳。

一局中每年春秋二季種椹後。小桑甚多。如民間有願領回桑秧自行栽種。悉聽其赴局領取多寡。隨到隨付。局中桑匠一名。每年照料桑樹外。定準接桑千餘株。以資配搭本秧。給散俾各戶均有湖桑。可接本桑。

一局中散給民間桑秧。樹本微小。移栽者見效在二年之後。爲日遲久。種者畏難。擬每年買備仙女廟兩年後。大桑秧二三萬株。配搭本局小桑秧。普散給民。見效甚速。惟每萬須價五十千文。現局中無力購辦。俟捐項稍有存積。卽爲買備。倘遇好善樂捐美舉定必有成。

一民間種有大桑秧。四五十株至一百株。不知接條者。許其到局。邀請桑匠赴鄕代接。但需年前具稟到局。臨期方不致悞。

一局中每年種買桑葉。俾貧民知有桑樹卽可易錢。自必多栽桑樹局中每年種桑秧普散。並收備桑子施散。

一局中制造江南絲車二輛。鐵鍋二口。年年繅絲。如民間來賣繭婦女願學繅者。令其自繅。買絲照買繭價酌加。總期於民有利。

一局中每年。刷印簡明種桑養蠶繅絲法三單張。隨時普爲散給。有領桑秧者。必設立號簿注明集鎭以便知其散放多寡以便桑匠分接。

△蠶桑局事宜

一規條旣定。亟須妥速料理。所有一切應辦事宜。擇其尢爲簡要者開單於後。

一編籬

一窖糞

一接果

一蓄菜

一采藥

一取料

一養竹

一餵羊

一分局

一編籬

一編籬查照古農書法。冬月夾雜密栽楡柳大長條。俟生活後。兩邊扳倒編爲十字籬。用棕朿緊。此外仍多栽酸棗枸橘木槿五加皮之類。總以有剌者爲佳。

一窖糞

一窖糞冬日培根用缸盛魚鮏水。百艸水亦好。

一接果

一接果五月畦間種桑。冬月將土研齊澆過春發新條除次年接桑外。多餘可接果樹不論楊梅石橊梅杏梨皆可接。

一蓄菜

一蓄菜桑下種蔥韮瓜菜。及芋苗山藥取其頻頻澆灌。桑葉愈茂蝗不食桑。芋故宜多栽。

一采藥

一采藥霜桑葉桑寄生白皮及殭蠶之類。皆可入藥用。惟桑虫多蝸牛者。須勤捕之。方不傷葉。

一取料

一取料養蠶須矮桑。多畱大者長成材料。制一切器具皆好桑梓桑麻桑棗並稱。亦不妨連類。及之。

一養竹

一養竹局中需用。桑梯桑兒。及桑箔之類大約竹器居多。

一餵羊

一餵羊老桑葉。餵羊肥美。羊矢兼可飼魚。

一分局

一分局捐項充余。可陸續添設分局。以期廣栽。

○伐蛟事宜

卷六之三

月令季夏之月。命漁師伐蛟。誠恐盛夏雷雨之際。伏蛟忽起。大水迅發。迫不及防。害及田廬人畜。非細故也。述伐蛟事宜

伐蛟說

翁臬司原奏

潘藩司原詳

△伐蛟說

江南按察使。翁藻條奏。伐蛟禦蛟之法。乾隆十年二月。奉旨此折著抄錄。寄與江南浙江督撫閱看。如有可以仿照之處。令其酌量辦理欽此。漸藩司潘思渠。又廣其說。將一切辧觀气色。制掘鎭壓諸法。著有條欵。詳準通行。洵非誕妄。惟聞山村人家。宅舍之旁。見一物狀類蚯蚓。頃之雷電交作。飛騰變化而去。逾時卽安。一艸一木未經損傷。惟所起之處。下成深淵。小者可用人工。運土塡實。大者速爲遷移。亦免崩陷。則蛟亦有善有惡也。爲民上者。修徳行仁。懲姦除暴。則人物相感。自然災祲不生。羣虎渡江。飛蝗入海。勝於制伐之法也。多矣。

△翁臬司原奏

臣查被水之由。多系蛟發所致。按蛟似蛇。而四足細頸。頸有白癭。本龍屬也。相傳曠原邃阜。當春而雉與蛇交。精淪於地。聞雷聲入土成卵。漸次下達於泉。久之卵大如輪。又聞雷聲奮起而上。剖而出。暴騰猙劣。往往裂岡嶺。蕩田園。漂沒廬舍人畜。而迫不可防𨿽雉與蛇非類而交。其事不經。又未見於紀載。似涉臆說。苐考晉大元中。司馬軌之將雉媒下翳。其媒屢雊。野敵遙應。覓所應者。頭翅巳成雉。半身後故是蛇。又武庫中。忽有雉。人咸怪之。司空張華曰。必妖蛇所作。搜括之。果得蛇蛻。是雉與蛇交而生蛟。容或有之。要亦虫惡爲民害者。所當亟爲驅除也。謹按月令。季夏命漁師伐蛟。則蛟之宜伐也明甚。惟是伐之法不傳。詢之山野父老。鑿言生蛟之地。冬雪不存。夏苗不長。鳥雀不集。其土色赤。其气朝黃而暮黑星夜視之。气沖於霄。未起三月前。遠聞似秋蟬鳴。此時蛟能動不能飛。可以掘得。及漸起離地三尺。聲響漸大。不過數日。候雷雨而興。多生夏末秋初之間。善識者察气辧色。掘土三五尺餘。其卵卽得。多備利刃剖之。其害遂絕。或云蛟非龍引不起。龍非雷電不行。宜用鐵與犬血。及不潔之物。以鎭之。又云蛟畏金鼓。夜畏火。夏月田間作金鼓聲。以督農。則蛟不起。若連日雨。夜豎髙竿。懸以燈火。亦可避蛟。凡此搜捕之方。防禦之術。體察物理未必無徵。臣竊以禦災捍患。惟慮不得其法耳。苟有其法。似宜試行之。況蛟水最暴發則爲害非輕。歷查各直省內。每於山深谷邃之區。多被蛟患。若得前項禦蛟之法。通行各省令地方官曉示居民。不時畱心察看。如果掘得蛟卵。自可永除民害。否則如法鎭之。俾不得上騰。亦可防患於未萌。此人力所能爲。似未便置之勿論也。

△潘藩司原詳

查夏秋雷雨之際。崇山疊嶂之間。蛟水報警。間或有之良由不識產蛟之地。未得翦除之術。以致蛟起之時。山水並發。民間田廬多被漂沒。爲害非淺。則是防禦之法。誠不可不預爲講求也。查唐陸禋續水經。內載蛇雉遺精於地千年爲蛟。又玉壺淸話。亦載遊伊山見雌雉飛入艸中。薙艸往視果一巨蛇。一雌雉盤結糾纏。始念陸禋之說不誣等語。則是雉與蛇交。遺卵成蛟。散見諸書。似非不經。又說鈐內載。寧國郡山中秋蛟最多。山人每於大雪時。視其土。方圓丈許無雪者。卽知下有蟄蛟。持鋤掘下數十丈。得蛟約千百觔等語。是蛟之爲害。可以掘除亦有明驗。今江南翁臬司。旣奏稱生蛟之地。冬雪不存。夏苗不長。鳥雀不集。其土色气色。以及聲響可以預爲察辧。宜用鐵與犬血不潔之物。並用金鼓燈火以制之則防禦之法。亦旣明白曉著。允宜仿照遵行。苐本司考之齊諧志。內載蛟有三畏。畏楝菓畏鐵畏蠟。又聞前明河臣潘季馴。夢神告以髙家堰堤下有蛟。惟石灰可制。詰朝投以石灰。遂斬一蛟。則蠟鐵楝葉石灰。似亦蛟所畏忌。凡有蛟處所。勘其土色。察其地气。形色可疑。並宜預爲埋藏。以鎭壓之。或亦不無裨益。竊聞產蛟之處。多在深山幽谷。似應將捕禦諸說。刊刻小字小板。刷印多張。飭令地方官。於每逢宣講上諭。及巡行村落。勸課農桑時。進耆民老農。親授方法。明白講解。再於經收錢糧之處所。無論城鄕花戶。完納給串之後。卽給一紙帶回。時時觀看。俾父老子弟。咸知捕禦之方。隨地察看。依法除之。惟是法立獘生恐有地方姦棍。懷私挾詐。捏稱有蛟。或侵毀墳冢。或掘壞田地。亦未可定。應請除山野無礙之處。如有前指形色。知其下伏蟄蛟。許令軍民人等。便宜制伐外。其關涉他人墳冢田畝者。著令先期呈報。地方官立卽詣勘確實。方許制掘。是又於立法之中。寓除獘之意。至保甲軍民兵役人等。如能捕獲蛟卵。許稟報府縣驗明。各給賞銀十兩。俾知奮勵。從事如此。區畫承辦。實心料理。庶蛟患可以漸除。民生實有裨益矣。

○捕蝗章程

卷六之四

蝗蝻之害。損傷苗稼。頃刻成災。國課民生兩有妨礙。𨿽曰天意。亦未嘗不可以人力爭也。述捕蝗章程。

治蝗說

摘錄明人除蝗疏

備蝗雜法

附治虫條約

△治蝗說

蝗虫能食禾苗爲害滋蔓惟在初生之時竭力撲打。始易爲力。若羽翼旣成。生生不窮。不但害在木地。兼能飛入鄰境。故定例處分最嚴。州縣一有報發。當督率夫役。多方搜捕。不惜工費。務在盡淨乃已。查乾隆五年九月。戶部會議。候補詹事李紱。奏捕蝗諸法。此方官民皆知。惟埋蝗最善。凡蝗生之地中。掘深坑約長里許。兩邊用竹梢木枝驚逐。蝗性類聚。一蝗返奔。眾蝗隨之墮入坑中。卽行掩埋。不能復出等語。應行文各督撫。轉飭地方文武官弁。凡有蝗生之地。照法辦理等因。又乾隆十七年三月。戶部議覆。山西道監察禦史。周燾奏。略稱各處撲滅情形。有司縱不愛民。不能不畏處分畏處分則不得不張皇撲捕於是差衙役紏保長撥煙戶。設廠收買是亦盡心竭力不敢漠視矣。然有業之民或本鄕本村無蝗蝻。往別處撲滅。惟懼拋荒農務。往往囑托鄕地。勾通衙役。用錢買放。免一二人。爲賣夫。免一村。爲賣庒。鄕地衙役飽食肥囊。再往別村。仍復如故。若無業姦民。則又以官差捕蝗得食工價於已利。每於山坡僻處私將蝻種藏匿。聽其滋生。延衍流毒。待應差撲捕之時。亦往往朿手無策。不過叩禱劉猛。祈以神力驅除。要皆循行故事。未嘗講求於拔本塞源之計者也。臣聞蝗蝻所自起。不過化生卵生二端。化生者。宜於水涸艸枯之時。令地方官董率百姓。縱火焚燒叢穢之區。蕩以烈焰艸根蝻子俱成灰燼。永絕孽芽。卵生者。春深風暖土脈松脆。募民於前歲蝗集之處。掘地取種。陸續送官。酌酬價值。上年閏五月間。欽奉上諭。仿行。以米易蝗之法。令州縣將所收蝻種。詳報上司。核其眞僞動用米谷。準於公項開銷。小民旣可除害。復得餬口。自必踴躍從事。而以米易種。較之以米易蝗。似覺費省功多。倘行之有效。亦勤民重谷之一事也等語。乾隆十七年戶部議覆。查蝻子之生。貽害禾稼不一而足惟在地方官。於萌孽蠢動之時。設法剪除自可根株盡絕。乃遇庸懦有司。不過廣差衙役。撥派煙戶虛張聲勢。種種獘竇。勢所難免。應行令各該督撫不時稽查。遇有蝗蝻問生地方。該州縣倘不親身設法撲滅。聽憑胥役姦民婪贓賣放。以及種蝻流毒者。按律嚴參治罪。毋得疏縱。至水涸艸枯之時。縱火焚燒。原系古人成法。總在地方官親身履勘。實力奉行。體察輿情。根究眞確。毋得聽信胥役。借端滋擾。至掘地取種。上年閏五月間。現有以米易蝗之。諭旨仿而行之。小民自樂於從事。但須地方官確實查核。果否是前歲蝗集之處。並試令挖掘數處。驗其委系蝻種。一面通報上司一面督率小民。該州縣驗其眞僞。酌其多寡。動米賞給詳明上司報銷。倘有捏飾。一經該上司訪問。卽行題參。�一蝗蝻爲災除將撲捕不力。各官題參外。其被災田禾。農民乏力補種。應酌加借貸。資其籽本。若時候已失。無可補種。照例辦理。

△摘錄明人除蝗疏

一捕蝗解惑

一先事消弭之法

一後事剪除之法

一捕蝗解惑

一捕蝗解惑。考昔人治蝗之法。載籍所記頗多。其最著者。則唐之姚崇。最嚴者宋之淳熙敕也。崇傳曰。開元三年。山東大蝗。民祭且拜。坐視食苗。不敢捕崇奏詩云。秉彼蟊賊。付畀炎火漢光武詔曰勉順時政。勸督農桑去彼螟蜮。以及蟊賊。此除蝗證也。且蝗畏人易驅。又田皆有主。使自救其地必不憚勞請夜設火坎其旁且焚且瘞。乃可盡。古有討除不勝者特人不用命耳。乃出禦史爲捕蝗使。分道殺蝗。汴州刺史倪若水上言。除天災者。當以徳。昔劉聰除蝗不克。而害愈甚。拒禦史不應命。崇移書謂之曰。聰爲主徳不勝妖。今妖不勝徳古者良守蝗避其境。謂修徳可免。彼將無徳致然乎。今坐視食苗。忍而不救。因以無年刺史其謂何。若水懼。乃縱捕得蝗四十萬石。時議者喧嘩。帝疑復以問。崇對曰。庸儒泥文不知變。事固有違經而合道。反道而適權者。昔魏世山東蝗。小忍不除至人相食。後秦有蝗艸木皆盡。牛馬至相噉食。今飛蝗所在充滿加復蕃息。且河南河北。家無蓋藏。一不獲。則流離安危系之。且討蝗縱不能盡。不愈於養以遺患乎。帝然之。黃門監盧懷愼曰。凡天災安可以人力制也。且殺蝗多必戾和气。願公思之。崇曰。昔楚王吞蛭而厥疾瘳叔敖斷蛇福乃降。今蝗幸可驅。若縱之。谷且盡如百姓何。殺虫救人。禍歸於崇。不以累公也。蝗害訖息。現今東省畿內。用爲常食。登之盤飧。臣常治田天津。適遇此災。田間小民。不論蝗蝻悉將煮食。城市之內用相饋遺。亦有熟而幹之。鬻於市者。則數文錢可易一斗。噉食之餘。家戶囤積。以爲冬儲。質味與幹蝦無異。其朝脯不充。恆食此者。亦至今無恙也。而同時所見。山陜之民猶惑於祭拜。以傷觸爲戒謂爲可食。卽復駭然蓋妄信流傳謂戾气所化。是以疑神疑鬼。甘受戕害。東省畿內。旣明知蝦子一物。在水爲蝦。在陸爲蝗。卽終歲食蝗。與食蝦無異。不復疑慮矣。

一先事消弭之法

一先事消弭之法○傍湖官民田。蝗初生時。最易捕治。夙昔變異。便成蝻子。散漫跳躍。勢不可遏矣法當令居民裏老。時加察視。但見土脈墳起。卽便報官。集眾撲滅。此時措手。力省功倍。其二。已成蝻子跳躍行動。便須開溝捕打。其法視蝻將到處預掘長溝。深廣各二尺。溝中相去丈許。卽作一坑。以便埋掩。多集人眾。不論老弱。悉要趨赴沿溝擺列。或掃帚或持撲打器具。或持鍬插。每五十人。用一人鳴鑼其後。蝻聞金聲。努力跳躍。或作或止。漸令近溝。臨溝卽大擊不止。蝻虫驚入溝中。勢如注水。眾各致力。掃者自掃。撲者自撲埋者自埋。至溝坑俱滿而止。前村如此。後村復然。一邑如此。他邑復然。當盡淨矣。若蝻如豆大。尙未可食。長寸以上。卽燕齊之民畚盛囊括。負戴而歸。烹煮暴漧。以供食也。其三。振羽能飛。飛卽蔽天。又能渡水。撲治不及。則視其落處。紏集人眾。各用繩兜。兜取布囊盛貯。官司以粟易之。大都粟一石。易蝗一石。殺而埋之。然論粟易。則有一說。先儒有言。救荒莫要乎近其人。假令鄕民去邑數十里。負蝗易粟。一往一返。卽二日矣。臣所見蝗盛時。幕天匝地一落田間。廣數里。厚數尺。行二三日乃盡。此時蝗極易得官粟有幾乃令人往返道路乎。若以金錢近其人而易之隨收隨給。卽以數文錢易蝗一石。民猶勸爲之矣。或言差官下鄕一行。人從未免蠶食里正民戶。不可不戒。臣以爲不然也。此時爲民除害。發膚可捐更率人蠶食尙可爲官乎。佐貳爲此。正官安在。正官爲此。道院安在。不於此輩創一警百。而懲噎廢食。亦復何官不可廢。何事不可已耶。且一郡一邑。豈乏義士。若紳若弁靑衿義民擇其善者。無不可使。亦且有自願捐貲者。何必官也。其給粟。則以得蝗之難易爲差。無須預定矣。

一後事剪除之法

一後事剪除之法○蝗虫下子。必擇堅垎黑士髙亢之處。用尾栽入土中下子。深不及一寸。仍畱孔竅。且同生而羣飛羣食。其下子必同時同地。勢如蜂窠。易尋覓也。一蝗所下十餘。形如豆粒。中止白汁漸次充實。因而分顆。一粒中卽有細子百餘或云一生九十九子不然也。夏月之子易成。八日內遇雨卽爛壞。否則至十八日生蝻矣。冬月之子難成。至春而後生蝻。故遇臘雪春雨。則爛壞不成亦非能入地千尺也。此種傳生一石。可至千石。故冬月掘除。尢爲急務。且農力方閒。可以從容搜索。官司卽以數石粟易一石子。猶不足惜。第得子有難易。授粟亦宜有等差。且念其衝冒嚴寒。尢應厚給使民樂趨其事可矣。

△備蝗雜法

一王禎農書言。蝗不食芋桑與水中菱芡。或言不食菉豆。豌豆豇豆。大麻。■﹝艸冏﹞麻。芝麻。薯蕷凡此諸種。農家宜兼種。以備不虞。

一飛蝗見樹本成行。多翔而不下。見旌旗森列。亦翔而不下。農家多用長竿。掛衣帬之紅白色。光彩映日者。羣逐之亦不下也。又畏金聲炮聲。聞之遠舉。總不如用鳥鎗入鐵砂。或稻米擊其前行。前行驚奮。後者隨之去矣。

一除蝗方。用稈艸灰石灰等。分爲細末。篩羅禾谷之上。蝗卽不食。

一傳子曰。陸田命懸於天。人力𨿽修。苟水旱不時。一年之功棄矣。水田之制由人力。人力苟修。則地利可盡也。且虫災之害。又少於陸水田旣熟。其利兼倍與陸田不侔矣。

△附治虫條約

農書云。熱气積於土塊之間。暴得雨水醞釀蒸濕。未經信宿。則其气不去。禾根受之。遂生蟊。烈日之下忽生細雨。灌入葉底。畱住節幹。或當晝吸太陽之气。得水激射。熱與濕相蒸。遂生蠈。朝露浥日蒙雨。日中點綴葉間。單則化气。合則化形。遂生■﹝螣﹐虫代月﹞。熱種根下濕行於稿。夾日與雨。外薄其膚。遂生螟。穢交熱化。不雨不暘。晝晦夜暍。而風气不行遂生蜚五賊不去則嘉禾不興故灌田者先須以水浸過收其熱气。旋卽去之。然後易以新水。栽禾無害。或以長牽。或以疏齒披拂。勿以凝著。則虫不生。按此言。致虫之由。與卻虫之方。凡屬農家。不可不知其說也。

乾隆十三年七月。浙江布政使永貴。頒行治田間靑蟊諸虫方法列後

一靑虫大如蠶。每於日未出時。靑虫正在苗尖吸露。急用新竹軟條作。掃箒。往回輕輕刷掃。則虫落田間。爲泥粘住。不能復生若日出以後。虫行葉下。𨿽掃無益。

一蟊虫小如芥。多在苗底。小竹筒一个。盡下筒口四面鑿孔。系繩四條。如筐挑之式。於筒節旁鉆一細眼。筒內注菜油。將孔堵塞拴於竿頭。天晴日午。兩人對立。一人執竿。將所系油筒取開塞孔。在苗葉上。左右用油拖運。向後退行。一人執細竹掃箒。向前刷掃。虫隨油落。二虫發生。均須急治爲主。

一飛蛾蚱蜢亦能食苗。惟山鄕則有之。其法於黑夜中。在田邊隙地。用艸燃火。飛蛾自投火中。

一靑虫如蠶。亦能吐絲。織繭於稻葉內化爲蛾江浙鄕人名爲裹頭虫。此虫只能食葉。除淨後禾仍發生。尙無大害。惟蟊賊之屬。最不易治。食及根節。爲害最毒也。

一治虫。當致力於初發之時。與救火災同。稍遲卽滋蔓難圖。𨿽靑蟊諸虫。其害與蝗蝻無異也。一有生發。一面稟報。一面親往踏勘督率業佃盡力救治。近者田家多以石灰桐油布於葉上。亦可殺虫。如有工本不繼之農。酌量借貸以助其油木工食。如果成災。照例辦理。江浙田土髙卑不齊。雨水爲災最甚。止荒熟相間。惟�久生虫爲災最大大抵靑蟊蝗蝻諸虫當生發之際得遇透雨尙易撲救淨盡。人事當盡。而天時最難必得耳。

○勤儉社約【遂安洪子泉定】

卷六之五

人生困苦之遭。大半由於不勤不儉。勤能致富。儉可成家。人亦有言。良非虛語以日省二文爲積谷備荒計。節小用以成大用。洵可隨地倡行也。述勤儉社約。

勤儉解

勤儉歌

勸日積二錢勵勤儉說

勸立勤儉社爲積谷備荒積錢作善法

△勤儉解

貧富皆少不得勤儉二字。勤非孜孜爲利。惟在專心正務。儉非鄙吝過情止是量入爲出。故不習勤。好安逸貪懶惰者。家富則入於下流。家貧則必爲乞丐。苟不習儉。酒肉是務。華麗是崇。淫濫賭博者。家富則至於破蕩。家貧則必爲盜竊昔有論做人家者。少年子弟不可聽其浮閒無業。必察其資性才力。無論士農工商。授一業與之習。則心有所�。身有所拘。外而經營。內而謀畫。自然無暇他想矣。若任其閒遊飽食。終日必流入花酒呼盧鬭狠之中。諸般歹事都做出來。勢必蕩產傾家。喪身敗行故爲人父兄者。於少年子弟。必尋一事。早令他勤苦做做。非定要得利也。卽其事無大利而拘束了身心。演習了世務。諳練了人情。長進了學識。這便是大利益也。豈必得金乎。若縱容子弟浮閒慣了。是送上了貧窮道路。𨿽遺金千萬有何益哉。故做人家以勤爲第一要著。至於節儉與鄙吝不同。慷慨與奢華不同。鄙吝者止知做家而不知做人。奢華者止知做人而不知做家。究之做人要好。不尙奢華。故曰與其奢也。寧儉。又曰儉則示之以禮。斯儉而得中矣。

△勤儉歌

人要勤﹑人要勤。男耕女織各經心。耕得田禾喫飽飯。織得布帛著衣裙。聽我歌。該認眞。遲眠早起學成人。遊手好閒流下賤。爲匪作歹受官刑。古云坐喫山空了。要望成家只在﹑勤人要儉。人要儉。淡飯粗衣安貧賤。酒肉賓朋个个親。手裏無錢人都厭。聽我歌存主見。血汗求財經百煉。有錢常想沒錢時。沒錢應用何處變。絕無花費白便宜。若怕求人當省儉。

△勸日積二錢勵勤儉說

禮曰。貨惡其棄於地也。不必藏於己。力惡其不出於身也。不必爲己。夫貨棄於地爲不儉。力不出於身爲不勤。不儉不勤。非獨大同之世所不容。卽求處小康之時而不可得。此常人所盡知也。然而不勤不儉者實多。才能人所矜也。而不勤者無由能。富厚。人所羨也而不儉者無由富。且不第無能與無富也。甚或爲人賤惡而貧困不克自存。則害亦深矣。而天下之不窮不儉者猶多。何也。無勤與儉之心也。卽有心而不能持久者。則無所事以日淬厲之也。吾請爲一說以勸人心苟勤𨿽鄙事不必無一錢之餘。人身苟儉。𨿽小用亦可省一錢之出。所餘所省。皆別儲之。則一日必有二錢之積。歲終可得七百二十文。而一家少者以五口計。亦合爲三千餘錢焉噫。貧家當歲暮逋集。呼索盈門。乞限則夙已負期轉貸則舊賒已徧。撿箱囊而物無可售。計田宅而劵已質人。當此之時。苟有別儲之錢出。以償之而明歲可復通乞假。縱儲少而不能給。亦可略與之以求緩。分償之以冀恕。是何異昔之人每治飯時必取少米別儲者。後竟以濟斷炊之急歟。推此以思。平昔之耗於無形而馴至大困者。蓋無日不有不勤不儉之端以致之也。倘能日以自繩。而藉勤儉二錢爲之課功而稽曠則上焉者。擴充乎此。而無一事不勤儉。並能持戒與修福。以邀天佑而獲素封。次之亦兢兢不遑。罔敢侈肆。外可見原於債家。而少紓迫脇。內亦可支吾湊墊。不遽至於辱行喪身。斯豈非勤儉二錢日相激勸而有以淬厲之歟。則此誠療貧之良劑也。而吾謂斯又保富之要術。古稱富視其所與。貧視其所不取。是知貧尙廉。富尙惠。如前之所言。則貧者日積而可鮮妄取。富者亦宜口積而可資廣與。語云。富人者貧人之母。思母之憐子果何如。則富之憐貧當何如。佛書言能布施者。得富厚報。自思吾之有富。非祖父先世之能施。必吾身前世之能施。故得免貧之苦也。旣以施獲富。富遂不復施。富何能久。富而益施。富終無盡。而子孫可期永享矣。然而富者財施猶易。心施實難。心施者時念貧者之艱。而思損己以益之。故功徳尢大。誠能每日勉親細務。而省一錢。復節晝食而省一錢。錢𨿽微。而此克己裕貧之懷。晨夕往還於方寸。吾知其慈祥惻怛。必能默契幽冥而福祿日增矣。至於儲以待用。則莫大於丰年積谷以備荒。不徒施濟之利溥也。亦以豫免饑民之閧奪。豈非保富要術歟。然則富者之儉所以惜物而賙貧。故曰貨惡棄地而不必藏於己也。富者之勤所以習勞而體貧。故曰力惡其不出而不必爲己也。由是羣富共相淬厲。習以成風。俾菽粟如水火而貧富相安。豈非大同之盛復見今日。而共慶升平於萬禩哉。

△勸立勤儉社爲積谷備荒積錢作善法

勤儉兩錢一日。七百廿錢一年。十萬人餘七萬千。積谷還資積善。不善固宜不入。萬善胡弗同歸。勸君立社幸無違。備荒此爲上策。親睦相扶相助。聯絡大小村莊。一社合成周利倉。積谷三年千擔。八百六十四位。一年六百廿千。約來千擔合三年。照此城鄕並勸。一社百零八席。一席分定八人。每人一月六十文。席長一人是問。社長總理百八。年終匯數收齊。二十七席一分司。四季四人司事。一社積錢儲谷。每年糶陳糴新。平糶只許社中�。社外一升不應。富者惠周同裏。貧者利倍自身利人利己免饑民。勤儉推恩無盡。荒歲議蠲議賑。一時設法俱窮。藏富何如裏井中。預備倉開濟眾。仿行鄕飲酒禮。少長咸集於堂型仁講讓徧城鄕。孝義滿門一樣。子弟之率必謹。父兄之教必先。勢有不行且從權。易子而教尢善。合家大小男女。个个宜儉宜勤。一日畱心在二文。好喫懶做無分。積日堆金兩个。悉歸勤儉筒中。餘錢再積再歸筒。七百廿錢歸總。勸君勤儉事大。莫說兩錢甚微。時時謀食又謀衣。那肯絲毫濫費。一切當用則用。凡事當爲則爲。儉勤兩字萬般推。知進尢宜知退。一儉則邪心去。一勤則善心生。善惡何須別勸懲。本正源淸無訟。自古耕三餘一。於今年不如年。不勤不儉莫求天。普勸及時立願。有願卽今有谷。無心終久無錢。非從人願在三年。且待他時請念。要識天心仁愛。凶荒己減刀兵。逢凶化吉善心誠。如此誠求必應。人能定天亦勝。有荒歲無荒民。我今求雨復求晴。惟有善門乞命。大用之而大效。小集焉而小成。八人一席各書名。百八今年圓定。到處男勤女儉。一時俗易風移。積錢作善莫遲疑。捨此難回天意。然後驅而之善。故民從之也輕。萬善同歸萬萬人。從此升平永慶。

此法行之一年。便有成效。行之一處。卽可感興。豈惟有備饑荒。大益人心風化。不勤儉則日用不足。一勤儉而歲計有餘。請試行之。今年爲始。多則上下三村。席以百八爲率。必如是積谷三年。處處凶荒有備矣。少則八人一席。錢止五千有零。僅如是積貲三載。家家作善有基矣。卽少漸可成多。畏難終無成日。吾以此二字勸人立社有年矣。而知其善者惟不果於行。故至今仍不能有備無患。吾方恨其行不及早。致無備於今玆。吾猶�其行莫再遲可有備於他日。此亦猶七年之病求三年之艾。及今蓄之。止待三年。苟爲不蓄。終身不得。今之視昔。悔難追矣。後之視今。嗟何及哉。嗚呼。今天下之通病。大都起於不勤不儉所致。吾今勸人立社積谷。卽所謂兼收並蓄醫師之良。是正欲以勤儉醫人。所以養人身而不至於凍餒者。其利猶小。所以養人心而不陷於死亡者。其利無窮。是眞良藥苦口利於病者。安得不大聲疾呼以求人人響應共出塗炭之苦。而咸登衽席之安也夫。

●得一錄卷七

放生會章程

放生官河條約

賞節會規約

區種章程

借米實惠法

卹寒會事宜

○放生會章程

卷七之一

古聖王网開三面。而放生之說起。楊寶放雀。隋侯放蛇。史傳皆著爲美談。不獨佛氏爲然也。陰騭文新觧有云小人捉而賣之君子買而放之。小人賣之以餬其口。君子放之以全吾仁善哉體天心惜物命。培元气。召祥和眞世間第一吉祥善事也述放生會章程

彭南畇先生勸舉放生會說

放生會規條

蘇州彭氏放生池規約

又小雲棲放生園規條

陳薦夫放生論

放生決疑

放生會小引

△彭南畇先生勸舉放生會說【先生名定求與孫啟丰皆會狀聯元爲吳中盛事蘇郡世徳首推彭氏其家累代戒殺故科第綿綿至今猶盛】

予家不能斷葷然不食活物己數十年矣。雞鵝之類。𨿽祀神不用也。【魚蝦買己死者中有活者隨手放生】建放生會亦甚易。與惜字會相仿。法以一人糾十人爲一朋按月輸三十錢得十餘朋。便可舉行。至期遇物卽買。切勿認人認店以唘其釣弋之心。要久不倦。擇漁獵不至之地放之。自有功徳戚友中有艱於子息功名者。予先授以持殺生之戒並勸其入會放生。凡孳孳爲善者。果輒應驗。昔羅念庵先生曰。同生天地。卽爲同气。不忍之心。乃我生機。減一滋味。於食無損。全一性命利物不細。眞仁人之言也幸有心人隨處倡行。造福無量今人不信戒殺。說到放生。輒多方駁辧。一味唐突。使人開口不得。此無他。其意不過爲口腹護短耳嗟乎下了三寸咽喉不知何物。而必費盡气力爲自寬之地上背聖訓。下阻善念使人聞而信之。愈以恣其貪饔之性。戕戮生靈億億萬計則人之過皆其過矣。人之罪皆其罪矣。古聖賢飯疏飲水。澹泊自甘。飲食之人。則人賤之。未有貪口腹而恣殺生靈者。七十者可以食肉。一个小民百姓。有多大福分。顧於少年時大啖無厭耶盍再思之爲老年稍畱餘地哉。

△放生會規條

一放生會每月一舉。每會以三十文爲率。有力者十會八會。各隨所願﹑屆期攜錢赴會。不得誤期。【或每會百文二百文更妙】

一會項旣集計有若干。卽盡數入市買物或魚鱉或禽鳥。或螺螄水族則放入放生官河。如無放生官河。卽放入寬大河港。禽鳥則放入深林。惟須擇一禁獵之地方得保全。

一會期或每月朔日。或望日或就神佛聖誕日。如正月初九二月十九三月念八四月初八五月五日七月七日中秋重陽十月初八十二月初八等日。隨便酌定可也。

一放生之日。會中同人均素齋。放生之時或用放生船。宜各持名誦咒一心祝願。所放生命。均歸樂趣。

一每年冬臘月宜結通年總帳。共收錢若干。買放生命若干。務須禮懺一天。焚香叩首。表奏天曹。以重盟誓而昭徵信。

△蘇州彭氏放生池規約

一守院人宜護持生物。上防惡鳥。下防惡獸。至岸有坍缺。及時報知修整。不得拋入惡水。及惡汁。亦不得放艸太多。不得畱人宿。

一園中種菜。其多生虫豸致傷物命者。皆宜少種可多種瓜茄刀荳芊荳芝麻等物。

一燈罩用心整治泯縫蓋時緊掩。恐傷物命。

一宜放魚蝦蛤蚌等。

一池中勿放黑魚鱖魚鮎魚汪刺魚杜父魚鱉鱔。以要害好魚故

一池內勿放螺螄。以內有靑魚要食螺螄故

一不得以洗刮油膩。及糟糠等物入池中。魚食之多泛死故

一不得多買艸料宜少少與之。

一防獺及惡鳥要爪魚故

一蠏勿放池中蠏要箝魚眼龜要喫蠏故

特啟放生諸善人。凡來放生者必遵先師規約。而住持大師。見有來放生者。務必引看此碑有放不得者。必放外河爲妥。蓋凡物各有相生相克之性。倘不講究遺害非細可不愼乎江沅志

△又小雲棲放生園規條

一買物不可定人不可定時。不可定地按時而動謀利者必預爲摉羅以待。是本處散。而聚而苦之。其致死十有二三矣擇地而購取巧者必多方計算以營是本非食品而籠而致之。則造福而罪先成矣。認人而行詭法者。必假托慈悲以售是本屬賤價而貴而鬻之。則此昂彼必少買矣。欲除此三獘。法在隨目所賭。隨心所發。隨物之緣。隨錢之數刀砧旣及。矰■﹝矢敫﹞旣危。勿泥巨牲爲命重卽一虫亦是救生。勿以細數活多命。彼大畜何可膜視。總之不貪自已之福。實憫眾生之苦。則不求福而福自倍也。

一養生不可失人。不可失時。不可失地。馬牛羊宜燥處。春夏宜生艸秋冬宜枯艸。羊宜榦桑葉。豕宜濕處宜糧食。雞鴨亦宜糧食鵝宜。艸食。鴨宜近水。牯牛宜水。魚宜二三月食艸。並不可多放。餘日不必食螺蟬蚌蛤蠏等宜安一處。黑魚鮎魚汪刺不宜放龜鱉宜淺。如蛇在城不宜放。鳥宜茂林叢竹。若此者。斷在愼時愼地而尢愼者餵飼惟謹。掃除宜潔。遊牧惟勤。當家領眾。各半月一警策。勤則獎。惰則罰。若或踢打致損。大小分罰致死者罰出寺另派。總之視物命如己命。彼生靈自戴而超升矣。

一稽察最關緊要者若責之僧人。未免因循。責之董事。又難周徧。今自整頓以後專請司事常川在寺隨時稽察。凡一切收支牲畜銀錢進出向有總賬。今統歸司事主筆。進出一切。及收支一文俱逐細載注如有交寺放生。例出收照亦責成司事主筆卽不取收照而去者。亦槪行登記。以免掛漏。

一放生不能定限。如有持物而來者。悉從喜捨之心。有無牲糧。不得過於索取。至所收銀錢。無拘何欵。總定以四分買物以六分買糧。庶豢養無虞。生靈有益。悞果之說。未嘗不是然與其買十分而餓斃。不若買四分永得其所也。

一牲物進院旣經司事記數。凡有傷斃。俱經司事驗看如系畜養不當。及踢打損傷者。管牲人議罰。司事務須舉報。如有就地掩埋者或應擡置骨塔者。司事督令舉行。勿任因循。致有獘混。

一牲所積聚較多之際。仍發大雲棲收養責成。值月董事前赴雲棲點數交代。以免中途照料不及遺悞之處。

一放生之物如系來人交來者只查點數目如系本寺買備共議價過秤一切均會同司事過目免致獘混

一豢養之法。亦宜酌定時辰。餵飼不使失時。司事屆期監看。以免因循怠惰。其欄圈各所。亦須隨時沖洗。勿使骯髒。致損生靈。

一放生牛羊雞鴨之類各有欄圈收養外。如騾馬不能在本寺安置者。務宜酌安妥適地方。請發願放生信士會同司事押往該處點數安放。以免中途獘混。

按放生原屬美事。但死後瘞埋。不食其肉。一條可不必拘定。或給與本城老人堂。或普濟堂牧養人食之。正釋家所謂早脫皮毛便近人道在地土少蒸腐之气而藿腸有肉食之歡亦未爲不可也。

△陳薦夫放生論

仁人捐未用之餘資智士施不報之厚徳使斷腸殘喘續命於鋒刃之顚。令槁魄驚魂。回生於鼎鑊之上。其爲功徳有三無常放。有兩不必放。有物生放。有人生放。有我生放。夫世人放生多克定時日。射利之徒。因而网弋以赴之。多致困獘是以殺爲放也。途閒世上。耳目所及。隨便買放。是謂放無常期。世人鑿池寘苑。旣有常處人得伺之。方脫豫且之网旋作校人之羹。是以殺爲放也江河林沼地利隨宜。監以善信。倏然而往。是謂放無常處世人外放生物家中宰割不疑至謂擾畜待人職宜供饌不知子孫亦所豢養橫遭屠噉。彼心謂何。諺云。經營還債。勝於布施。結會放生。何似戒殺。以至艸木盡屬生靈蟣蛾都關佛性。或壞垣而破蟄。時覆巢以毀卵以至棄膻聚蟻。積水生蛆。珍玩魚鳥。致物以飼。我𨿽無殺之心。彼則有死之道。皆宜避忌。預護生全。是謂不放之放放無常物也若乃遭噬觸网。放之未必有生。更宜調養使其平復。卽不全活因而瘞之。又有猛獸毒魚惡蛇鷙鳥救彼一生。實延眾毒是當較喪全之多寡。量功過之重輕。聽其自存自死。比之不見不聞此一種者不必放可也。然亦不可殺隨緣隨力。相機相宜。無以殺小爲無傷。無以放小爲無益無憚勞而阻善念。無爭價而廢善緣。一物非寡。眾生非多。肖翹非小。馬牛非大。一文非不足。萬緡非有餘。所謂有物生放。其盡於是矣。物旣有之。人亦宜然。或詿誤可憫。或冤困莫救。或厄盜賊水火。或遭疾病阽危。或營求失利而忘生。或逋負莫償而欲死。此能資以物力。開其生路。與以周旋圖彼解脫。人生我放。其視物生尢爲關切者也。故念我困危望救心。自然形體不隔。推我感恩救護心。自然功徳有歸。若乃我放我生倍當喫緊。人貪生處。卽能喪生。放下無生。是以長生。倘能六時打磨。一切透悟。直認本來。了取無生。斷世諦之网撤塵勞之錮一條灑灑。不系來去。無拘無迫。逍遙自在。種心放之殼外。眞生脫彼輪回。則非人非物。髙出四生之中。不�不功。永超福報之上矣。因系之以偈曰。種種生成患亦成。有生才有放生名。與君打破牢籠去。悟得無生是放生。

△放生決疑

或謂仁民而後愛物。今先務愛物何也。答曰仁民易。愛物難。不忍於害物者。必不忍於害人。況布衣無仁民之權。力量惟能及物以力量所可爲者。而錯過不爲。何異入寶山而空手回乎。

或謂儒教不聞戒殺。答曰。成湯之解网。子產之畜魚。至於刳胎殺夭覆巢破卵。孔子之訓諄諄矣。夫一殺一放。善惡分途。因果迥異哀今之人。不聞能學聖賢。惟不戒殺借口於儒。何自欺也。

或謂天生禽獸。所以養人也。答曰。誠如子言。豺狼能食人之肉蚊蚋能咂人之血天豈爲豺狼蚊蚋而生人哉。如必以物之命供人食則天生人以殺物也。不必再生五穀矣。不知天地惟一好生。視人物爲一體。天生人而人卽傷天地之生。可乎哉。

或謂人皆不殺。則物類充滿世間矣。答曰。正惟頻頻而殺。故頻頻而生耳。物類之壽。亦有數年者亦有五六年者。亦有一二年者。惟人不能盡其壽數而殺之。則殺者復生。此輪回之報所必然也。若殺者少。則生者亦少。何由充滿世間乎。獸中有貓鳥中有燕。此皆人不殺之物也。安見比他類而獨多乎

或謂人貴物賤。殺一物命。何至爲惡。答曰。所貴乎人者。祗因能慈心愛物天生物而人育之。故人爲貴耳。若好殺之人。恐轉一世而不得爲人矣。

或謂祭祀必血食柰何。答曰。天地仁慈好生爲大。神明忠正惡殺爲先。殺命以邀福。皇天必無此理若享祀先靈。恐以虛名而增先靈之實孽。世人苟有仁心者方且爲殺不食。豈有神鬼而反樂享之乎。人之生死有定正直神明。豈貪口腹而遂移已定之天。愚之極而徒爲病者。再加惡業耳。不然。彼祈晴祈雨。胡爲必禁屠宰乎或謂我自已不操刀。聽他人爲之。答曰。彼世有枉受官刑者。何以不恨劊子而恨官府乎。以非執刀者所能主也。故自殺與命人代殺。惡似相等。而欲嫁禍於人。設心愈不良矣。

或謂生必有死。殺之何妨。答曰。萬物自生自死。與人無涉無爭若云物命難逃。理當烹炙。亦將謂老人壽數無幾。悉可誅滅耶。

或謂貧人卽欲放生。其如無錢何。答曰。家中蠅蝶虫蟻之類。能全其生。亦卽是放生活命。或見放生者。隨喜贊嘆以堅其志。或隨我力量勉而行之古云。一文非少。萬錢非多。放一命與放萬命。總是心中之善發出。但力有大小。善無二善。惟論心之難易。何計施之多寡。若貧人而能力行善。其功更大於富室矣。

或謂所放之生。旣已損傷。恐終難保全。柰何。答曰。使其得善終。不猶愈於生切活煮之。痛乎。況垂危而救之。恩功最大。卽十命之中止全其二三。猶愈於卽刻赴刀鋸也。

或謂所放之生。終被後人捉取。亦有何益。答曰。放生功徳。不必究他後來。卽一放頃己得圓滿勝果。譬如重囚臨殺。暫赦還獄明知死在異日。且喜今日尙生。

或謂豬羊雞鴨鵝之類。放於寺院中。飲食難以相繼。終不免於餓死。是放生而反作孽也。答曰寺院放生。池中原有施主捨食接濟一切畜類未必盡皆餓死。縱使僧人不肖。以施主之錢入己而不惜生命。是亦僧人之咎。與放生者固無礙也。

世人食肉咸謂理所應然。乃恣意殺生廣積冤業。相習成俗。不自覺知。昔人有言。可爲痛哭流涕長太息者是也。計其迷執略有七條。開列於左。餘可類推云。

一曰生日不宜殺生。哀哀父母。生我劬勞。已身始誕之辰。乃我母垂亡之日也是日也。正宜戒殺持齋廣行善事。庶使先亡考妣早獲超升。見在椿萱。增延福壽。何得頓忘母難。殺害生靈上貽累於親下不利於已。此舉世習行而不覺其非可爲痛哭流涕長太息者一也

二曰生子不宜殺生。凡人無子則悲。有子則喜。不思一切禽畜。亦各愛其子。慶我子生。令他子死。於心安乎夫嬰孩始生。不爲積福。而反殺生造業亦太愚矣。此舉世習行而不覺其非。可爲痛哭流涕長太息者二也。

三曰祭先不宜殺生。亡者忌辰。及春秋祭掃。俱當戒殺以資冥福殺生以祭。徒增業耳夫八珍羅前。安能起九泉遺骨而使之食乎。無益有害。智者不爲也。此舉世習行而不覺其非。可爲痛哭流涕長太息者三也。

四曰婚禮不宜殺生。世間婚禮。自問名納采以至成婚。殺生不知其幾。夫婚者生人之始也。生人之始而行殺。理旣逆矣。又婚禮吉禮也。吉日而用凶事。不亦慘乎。此舉世習行而不覺其非。可爲痛哭流涕長太息者四也。

五曰宴客不宜殺生。良辰美景。賢主嘉賓。蔬食菜羹不妨淸致何須廣殺生命窮極肥甘。笙歌饜飫於杯盤宰割冤號於砧幾嗟乎。有人心者能不悲乎。此舉世習行而不覺其非可爲痛哭流涕長太息者五也。

六曰祈禳不宜殺生。世人有疾。殺生祀神。以祈福佑不思已之祀神欲免死而求生也。殺他命而延我命。逆天悖理莫甚於此矣。夫正直者爲神神其有私乎。命不可延而殺業具在。種種淫祀。亦復類是。此舉世習行而不覺其非。可爲痛哭流涕長太息者六也。

七曰營生不宜殺生。世人爲衣食故。或畋獵漁捕。或屠宰牛羊豬犬等以資生計而我觀不作此業者亦衣亦食未必凍餒而死也。殺生營生。神理所殛以殺昌裕。百無一人。種地獄之深因。受來生之惡報。莫斯爲甚矣何苦而不別求生計乎。此舉世習行而不覺其非。可爲痛哭流涕長太息者七也

△放生會小引

放生之說。暢於釋氏。儒者或疑之。然古者网罟必用四寸之目。魚不滿尺。市不得鬻。言放生也。國君春田不圍澤。大夫不掩羣。士不取麛卵。言放生也。成湯之网開三面子產之畜魚於池。無非言放生也。是故聖王之世。鳥獸魚鱉咸若。鳳凰麒麟。不踐生艸。不食生虫。則謂之仁禽。謂之仁獸。天地之大徳曰生。全體皆仁也。聖人學天。學天之仁而己天心好生而惡殺。聖人體天之心以爲心。故民胞物與。並育並生。推其極必使無一物不得其所。而後聖人爲仁之量始全。則放生之說。固久在聖人中和位育之中。無事別標宗旨也。自古禮衰而殺機熾。貪口腹恣暴殄者反以煦煦之仁爲借口。殺以召殺。而殺刼以開。佛氏愀然憫之。思欲有以挽其流而拯其敝。於是大其聲以疾呼。而放生之說於以起。而放生之會於以行。是故顏魯公奏請天下立放生池八十一所。蘇東坡爲杭州守率僚屬至西湖放生以爲樂。自來名公巨卿。醇儒宿學。類多從事於此。則放生之爲道蓋可想也。吾輩幸際太平。共遊光天化日之中。安常處順。不遭橫禍。是天之放我以生也。天旣放我以生。我苟非體天之心多放生命。其何以仰答天恩。終免災刼耶。爰與同人糾集放生善會。每會以若干文爲率會數各隨其願。一月一舉。隨買隨放。不拘何物。不拘何地。事畢�向乞求往生。所願各發慈心。共培善果。庶幾日久月長。愈推愈廣。以期答天恩而消災刼當亦吾黨同人所樂於捐助也。是爲引。

○放生官河條約

卷七之二

古者网罟必用四寸之目。魚不滿尺。市不得鬻。聖王愛物之。心藹然如見。況邑城鄕鎭。必由地脈結聚而成。制伏無方。每關衰旺。靑鳥家言。非無因也。古來仁慈好生之地。往往不見。干戈。而城邑遭屠者多由其地人民好殺所致。倘非急開生門以順地道。以格天心。將何以召祥和而消災刼。放生官河者生門也。生門開而生气聚。生气聚而戾气。消此不費錢功徳也。述放生官河條約。

放生官河禁止采捕議

顏魯公放生池表

放生河爲人主祝壽祈福

憲示

放生官河規條

嚴禁毒魚憲示

△放生官河禁止采捕議

蓋聞天地之所好者生。帝王之所愼者殺。古聖人設爲网罟。以佃以漁。所以備祭享除物窖。非以爲口腹也。然猶必設爲厲禁。數罟不入污池。网目必用四寸。漁不滿尺。市不得鬻。蓋恐取之太過。卽以蹙物之生。故必示以限制。使取之有節。庶涵濡長養。生機相續於無已耳。是以成湯解网。裏革斷罟。顏魯公奏立天下放生池。於勢難槪禁之餘必宛轉紆籌。畱一綫生機。以延物命。凡以體天地好生之心。廣帝王仁育之量。不欲盡取以傷萬物之和也我朝仁化旁敷。和風廣被。舉凡鳥獸魚鱉具徵咸若。仰見聖天子萬物一體。度越百王。凡屬臣民。自宜本怵惕惻隱之心。擴並育並生之量。日孜孜焉爲物命計。俾之繁滋生息。涵泳於光天化日之中於以祝聖壽於無疆。俾羣生而遂長。庶不虛生盛世耳。乃習俗相沿。取求無厭。多方采捕。力索窮搜。無論大小官河。插籪設网。幾使水族無潛逃之所而有司官又視爲不急之務竟不復畱心禁約。爲地方稍開生門甚非所以仰體皇仁。以培國家元气也。今擬於州縣鄕鎭。各畱河數處。聽作放生官河。永禁采捕。勒石垂遠犯者懲之。其淸查辦理宜聽該處各善士妥爲設法。仍不許地棍土豪專擅開禁。有則鳴鼓共攻。並令各善堂隨時稽察。庶使聖澤汪洋羣生同被。蠢靈共壽。物我皆春。亦仁人君子之用心也。謹議。

△顏魯公放生池表

臣聞帝徳莫大生成。臣心敢忘贊述。微臣職忝方面。受恩莫報。廣宣皇命於天下。臨江帶郭處。置放生池共八十一所。澤及昆虫海隅蒼生。莫不欣喜。臣不揣愚昧。述天下放生池碑銘一章。蓋欲使天下元元。知陛下有好生之徳。因令微臣獲廣昔賢善善之義。乞禦書題額。以光揚不朽。

△放生河爲人主祝壽祈福

蘇東坡守杭州奏開西湖堙塞。首以放生爲言。迨天禧中大臣始奏以西湖爲放生池。禁捕魚鳥爲人主祈福。自是以來。每歲四月八日郡人會放湖上所活羽毛鱗介以百萬數。皆西北稽首祝皇上千萬歲壽。此西湖放生故事可徵也。

△憲示

蘇撫部院張。爲申明舊禁剴切曉諭事照得蘇城虎邱前一帶堤河。及相近東西各港。原系放生官河永禁采捕。本部院前於藩司任內。歷經出示嚴禁在案。玆聞日久廢弛。該處仍有不肖居民。及漁戶人等。罔顧生靈。公然違禁或操鷹舟。或張巨网。肆行捕捉。致潛鱗無一綫之生機。放生之地。竟爲若輩之利藪。地保人等得其規利代爲包庇。殊堪痛恨。除訪拏懲辦外。合行剴切曉諭。爲此示仰該處居民及漁戶地保人等知悉。自示之後。爾等如敢在於放生河內。肆行采捕。戕害生靈。一經本部院查出。或委員稟報。立卽嚴提懲處。如該處地保。不行查逐。受賄縱容。定卽一並究懲不貸各宜凜遵毌違特示

嘉慶十九年十一月初三日示

蘇州府元和縣正堂舒爲吁恩勒碑示禁。以垂久遠事。據生員王煦監生屠■﹝目旋﹞殷在天周揆殷等稟稱切照憲治正三圖。設有妙濟堂。於內設局。凡施棺收葬惜字放生諸善事。靡不備舉。獨是放生一事。因堂地狹隘舊日就沿河一帶。立石爲界。作放生河路。甚爲短促。不能多容。今擬請南至靑松寺。北至婁門蛇王廟。一帶官河。作爲放生河路無許捕魚鄕農藉稱罱泥名色挨堂放生河邊競相捕捉所全物命實多爲此吁恩叩請。伏乞恩準。給示勒碑禁止捕捉以垂久。遠等情到縣。據此合行給示嚴禁。爲此仰該地保居民鄕農漁船人等知悉。所有妙濟堂放生官河。南從靑松寺起。北至婁門蛇王廟一帶。永禁捕魚罱泥。如有任意抗違。在河罱捕地保司事立卽拏獲解縣。以憑重處枷示。倘地保狥縱容隱。察出定提並究決不寬貸。各宜凜遵毌違特示

嘉慶二年六月

日示

蘇州府正堂覺羅景爲據稟給示嚴禁采捕事嘉慶二十四年六月初四日。據淸節堂董事陳道修職員何柱巖吳復初孫道融吳兆鈺陳道軒陳培顧退思劉會眞程廷珍胡惠友蘇晉英等赴府稟稱。切照蘇郡虎邱山塘官河西由西瓜河起。東至渡僧聚龍山塘各橋南至六房莊。北至錢萬里橋。十家洋虎邱後山等處。歷經各善堂稟蒙各大憲放生惜命禁止采捕均於橋座鑿有禁止字樣祇準各漁船在外河大蕩捕獲不許在所禁之處采捕在案無如日久廢弛。漁戶勾串地匪。得規狥縱。始則夜間捕捉。今則白書布网。甚至前舟放生。後船撒羅。罾网所在。不計其數。欲其生而仍置於死。董等目擊此形情殊憫惻。是以情願損資備石各處勒碑。永禁采捕以護水族而勵好善。環求給示並捐牌曉諭。以便隨時巡查。勒石永禁。並賜分飭長元吳三縣。一體禁約。嚴飭各地保漁總。毋許得規狥縱。取結存案等情到府。據此查虎邱一帶放生官河歷經各憲嚴禁采捕。漁戶等何得勾串地匪。肆行�网顯系地保漁總得規狥縱。殊屬不法。本卽查提嚴辦姑寬免究。據稟前情。除飭縣一體禁約。並取地保漁總切結備案外。合就出示勒石嚴禁爲此示仰各該地保漁總漁戶以及附近居民諸色人等知悉。所有虎邱山塘官河西由西瓜河起。東至度僧聚龍山塘各橋南目六房莊。北至錢萬里橋十字洋虎邱後山等處放生官河。勒石永禁。嗣後不許再行�网采捕責令淸節堂董事。隨時掮示巡查。倘有不法漁戶等。敢再私行偸捕。立卽指名稟候飭提嚴究。地保漁總徇縱容隱。並提從重懲辦。決不寬貸。其各凜遵毌違。特示。

嘉慶二十四年六月初九日示

簡明掮示式

鄕鎭憲示

簡明掮示式

山塘等處官河

勒石永禁采捕

責令淸節堂董掮示巡察莫惰

倘有藐抗漁戶

敢再肆网撒羅立卽指稟拿究

重責枷示遊圖

鄕鎭憲示

蘇州府爲據稟給示禁約事。據某某等稟稱。元境周莊鎭地方。四面環河。有等漁業之人。在河捕捉。邇來漸入市港。魚無巨細。搜捕一空甚至攫取螺鱉將鐵器扒損岸腳。今漁船旣聚。適市民舟。擁擠水面。惟思若輩生涯亦易豈必在市港狹窄之所。生等擬定界地。南至報恩橋北至全功橋西至聚寶橋西北至全福寺港。永作放生官河。毌許采捕。不求曉諭難以禁止環叩查照各善堂成案出示嚴禁入市捕魚。以廣仁徳等情。到府據此除稟批示外合就給示禁約。爲此示仰各該地保。及漁戶諸色人等知悉。所有元邑周莊鎭市河。南至報恩橋。北至全功橋。西至聚寶橋。西北至全福寺港作爲放生官河不許漁船采捕以全物命如敢故違。許指名稟究。地保或狥縱容隱。察出並處不貸。各宜凜遵毋違特示。

道光二十四年五月二十九日示

△放生官河規條

一放生河應設司事經管稽查如河隸書院或善堂則司歲事卽書院善堂之司歲兼管。其司察事卽捐資經議諸君輪月稽查。如遇匪人偸捕。卽送官究治。倘司事中有遠遊及出仕或薦賢自代或公舉補缺

一放生河已詳憲辦案。宜祀神立碑。永禁采捕。其界址所在。宜多立奉憲放生河小碑石。每年淸明冬至兩期。或天赦吉日。司事率同漆石工人。於各小碑石字上俱潤朱一徧以醒眾目。倘有欹者正之。缺者補之。以符原立之數不致歷久殘缺

一放生河除請給諭單。嚴諭漁甲。使之督禁漁戶外。每年於二八兩月。仍須請邑尊給嚴禁偸捕告示十數道。分貼沿岸行鋪等處。並給湖差坊保漁甲分班巡邏查緝牌票。

一竹木簰上。向多扳罾捕魚。又有將樹木枝椏沈�水中。暗自成圍河面浮水艸一叢名曰燕子窠使遊魚藏聚。便於偸捕至冬季尢甚宜飭差協同漁首小甲。押令各漁戶將漁窠樹枝撈起盡淨。並取具不再私捕雜捉甘結存案。凡我同人當隨時查察。如河中再有燕窠哨袋等物卽協同漁甲撈去以除獘竇。並賴沿河居住行鋪諸君。如有見聞。務祈照諭禁告示共相禁止。

一放生河立碑禁捕。飭河差巡緝。往往始勤終怠。視爲具文且積久獘生。漸啟分肥狥縱之端。又司事稽查或遇有偸捕。理言禁止。卽聞聲潛逸。甚者反肆彊梁。與舟人雀角。咸在波面船頭。萬一失足有不測之虞。事尙未臻盡善。宜飭取漁首甘結。俾不致通同甲長。賄縱漁船。或曉或夜。仍滋偸捕等獘。又取地保甘結俾不致徇縱岸戶中遊手好閒人違禁扳罾恣捕傷生等獘。嗣後賢邑侯遵例諭禁漁船偸捕。責在漁首岸人扳罾。責在地保逢有滋獘卽行呈治。

一冬季漕艘船上水手人等往往以扳罾捕魚爲樂。奉本道憲給示嚴禁。幫船水手違禁捕魚以全善舉。並發憲牌。一行縣。俾一體給示嚴禁。一移衛。俾各船遵照禁約。歲以爲例

一現議規條。倘歲遠時遷未免事有異宜恆賴賢父母慈愛爲懷。諸君子維持勿替。俾全河水族涵泳於光天化日之中永無网罟刀砧之厄。尢深望於後之仁人匡濟也。平湖放生湖。一隸育嬰堂一隸當湖書院。共相經理。善士黃菊坪等捐田三十餘畝。贖湖放生詳憲立案立石二十餘處。永禁采捕仍每年捐錢數十千。半買物放生。半作堂中辦理費其法甚善

放生之說。其所由來尙矣。蓋本古聖人仁民愛物之意而行之者也史記所載湯見四面网魚者。蹙然曰。嗚呼。盡之矣。乃去其三面而祝之曰欲左者左。欲右者右不用命者。乃入吾网。諸侯聞之曰湯徳其至矣。此非放生之始耶周官之制。魚禁鯤鮞。數罟不入污池。所以蕃生息保物命者。亦於是乎兢兢焉。吾夫子釣而不綱弋不射宿。君賜必畜。慈愛之心藹然流露孰謂放生之說非儒者之教乎昔子輿氏導齊王以仁政。卽在於恩及禽獸而察識擴充之非以此不忍之心所及者廣耶方今聖人在上。休養生息。澤及虫魚諸君子仰體恩波之浩蕩。而樂覩物類之蕃滋。行見放生河中涵濡卵育。各暢生機。魚躍順流。堂堂策策。想當時和景明相與問諸水濱。但覺依蒲在藻之樂。無非太和翔洽之休。盎然生趣洋溢目前有不必作濠濮之想者矣

△嚴禁毒魚憲示

寧波府鄞縣正堂張。爲照案出示嚴禁事。案奉本府憲張。札奉本道憲札開。照得寧屬各縣。每有無賴之徒。購買巴荳。俗名淨剛子。或用雷公藤。煎汁傾河。藥取魚鮮。無論巨細。受毒卽死河無噍類。甚至居民汲飲此水。輕則染病。重則傷生。不惟戕害物命。抑且毒及閭閻。卽經前道曁本道札府飭禁在案。玆據紹郡紳士嚴嘉榮等呈請飭禁前來。誠恐日久玩生。札府轉飭示禁等因。奉經照案示禁在案。玆訪有貪利之徒。仍前售買淨剛子雷公藤等毒物煎汁傾河藥魚情事。合再照案出示嚴禁。爲此示仰合邑漁戶及諸色人等知悉。爾等須知古制數罟尙不入池。況以毒物藥取魚鮮。幾至鱗介不畱遺種。其暴殄物命。莫有甚於此者且居民買食此魚。汲飲此水。中毒染病。受累傷生。在所不免。更爲民生之害。自示之後。務各痛攺前非。切勿再以淨剛子雷公藤煎汁投入河中。祗爲爾一人謀些微之利。以致害物害人似此居心。亦斷不能賺錢獲利。倘敢抗違不遵。仍前購毒藥取魚鮮。一烴訪聞。或被告發。定卽提案究處。決不姑寬。其各凜遵。毌違特示。

咸豐七年六月十五日

○賞節會規約

卷七之三

近人每逢芳辰令節。必大張筵宴以爲賞心樂事且謂必如此方不虛度吁富人一席酒。窮人半年糧。席上一杯羹。廚下千百命。孽而已矣。樂云乎哉。擬賞節會條約。

賞節會啟

規約

△賞節會啟

李靑蓮云。天地者萬物之逆旅。光陰者。百代之過客。蓋人生百年如白駒過隙。垂髫丱角。轉眼華巓。逝水嘆其流光。石火驚夫幻相。古人所以及時行樂者非無故也。顧行樂之道自有眞焉。近世髙雅之士。每當春秋佳日。月夕花朝。結會聯朋。醵金選勝。或山之巓。或水之湄。徜徉臨眺。相與爲樂。其在豪華之輩。則畫船燈舫。選色徵歌。虎阜秦淮。歡場蹀躞。流連筵宴。所費不貲。非是則謂之虛度。所謂賞心樂事者非耶。然而珍錯充乎庖。而孤寒之嗷嗷待哺者不及問也。肥甘恣乎口。而物命之慘慘叫號者不及聞也。馳逐竟日。樂幾忘疲。醉飽歸來。味同嚼蠟。殘膏剩馥。僅供僕禦拋零。一盞半盂。未許窮黎沾被。如是而謂之不虛度。然乎否耶。夫芳辰令節。一歲中爲日有幾。人當此際。娛目騁懷。倍增忻暢。此誠萬物恬熙之日。而天假我以行樂之候也。吾輩名韁利鎖。終歲束縛。曾無一毫善緣上答於天。亦己內返多疚矣。幸遇良辰美景。尙不能稍有設施。竊恐白髮無情。催人易老。良緣錯過。後會難逢。至是而嘆終身虛度也不已晚乎。今擬集十數同志。結爲一會。每逢佳節。攜分赴約。烹茶小敍。作半日遊。一濟孤老。一放生命。臨流登山。吟眺爲樂。將見出水火而衽席。易刀俎而江湖。物沾再造之恩。人獲含飴之樂。受者歡喜無量。施者亦歡喜無量。物與我皆歡喜無量。而天之心有不歡喜無量者乎吁節一宵之豪飲。卽可濟數十孤寒。分半席之餘資。便可活萬千物命。如是方可謂之賞心樂事也。如是方可謂之不虛度良辰也。願與同人。本歡喜心。行歡喜事。結歡喜緣。熙熙恬恬。物我皆春。庶幾皆大歡喜而成極樂世界乎。此啟。

△規約

一每年芳辰令節﹑如元宵﹑花朝﹑寒食﹑浴佛﹑端五﹑荷花生日﹑中元中秋﹑重九﹑十月初八﹑冬至﹑臘八﹑及大士誕純陽誕。各佳節。及尋春賞荷賞桂賞菊賞雪諸勝會。【有館者或趁解館日期】諸同志務各攜分赴會。每分二百文。或能多攜者聽。備作會外善事。除備茶點外。余悉入公。以六分濟貧。以四分放生。庶幾賞不虛縻。功歸實濟。

一訂會友不拘多少。願與者卽署名會簿。每逢佳節。輪流主值。先一日。值會者訂約。屆期共集。主會者不得爭爲體面。於會外賠費。庶可永永相繼。

一所濟孤老。各就耳目所及。必審其的。系極貧朝不謀夕者。方準給子。或一百二百不等。不得濫給。

一所放生命。不拘飛禽水族。隨買隨放。不必限以何地。庶免射利者從旁覷覦。

一會約不拘地方。或登山。或棹湖。或就寺院。會時烹茶聚話。或談書理。或究內功。或商辦善事。或稽察功過。或各舉新聞果報。筆之於書。不得浪說無益閒談。違者議罰。

一所備茶點。宜分外從儉。省一浮費。卽可充一正用。若欲從丰。便難乎爲繼。於會例有礙。必須先酌一定額。

一會友偕來。或扶老攜幼。或挈客聯朋。務使父子兄弟朋友。各極其歡。同襄善舉。敍天倫之樂事。聯故舊之歡情。誠人生難得之佳會也。

一蘇郡彭氏惜字會。每兼放生。此會亦可兼及惜字。約諸同人務須。沿路收拾字紙米谷不拘多少。以作相見之儀。迂事也。實韻事也。

○區種章程

卷七之四

王者重農貴粟。耕三餘一。耕九餘三。所以預爲凶荒之備者。巳無所不至。而耕之中。有可以用人力。而得數倍收者。裕民足食。積谷備荒。莫過於此。是可采擇試行也。述區種章程。

區種章程

區種豆麥

區種芋法

區種瓜瓠

備荒瑣語

△區種章程

區種之法。不論地土之肥磽。隨地多少皆可種植。每區計地一尺三寸。每畝積算二千六百五十區。止種六百五十區。一區可收谷七升八升不等。大旱亦可得谷三四升。洵爲備荒之良法。王禎曰。參考汜勝之書。及務本書。謂湯有七年之旱。伊尹作爲區田。教民糞種。負水澆稼。諸山陵傾阪及田�城上皆可爲之其區當於閒時旋旋掘下。正月種春大麥。二三月種山藥芊子。三四月種粟及大小豆。八月種二麥豌豆。隨時爲之。不可貪多。夫丰儉不常。天之道也。故君子貴思患而預防之。是知此法由來甚古。特爲采集古今人傳播成式。條列於左。以俟畱心者仿而行之。可使遊惰之人各務精勤。凶年又免饑饉。一舉而兩得也。

一每田一畝。闊一十五步。每步五尺。計七丈五尺。每行一尺五寸。該分五十行。長一十六步。計八丈。該分五十三行。長闊總算。通共二千六百五十區。每區四方各一尺五寸。見方二尺二寸五分。空一行。種一行。隔一區。種一區。可種六百五十區。不種旁地以收地方。

一區田畫就。每區挖深一尺。將松土起出。【此就應種之六百五十區而言】再起出松土寸許。用熟糞一升。與寸許土和勻。歸入區內將籽種。均勻撒在上面。用手在糞土上按實。使土與籽種相粘。然後將起出之松土覆上。且勿過厚。後穀芽將探起時。漸漸添上鋪平隔處。便人入內澆灌耘鋤諸事。

一苗出時相去一寸半。畱一株區之。邊上多畱一株。每行十一株。【此是區內種稻之行非卽前每行寬闊之行也】每區一百一十株。只看粗壯好苗。約估揀畱。不必逐株細數。總不可貪多。收成時自然獲利。【區有四邊邊上多畱一株靠一邊畱空三邊也】

一禾苗畱足之後。俟當鋤之時。制一小鐵鋤。寬一寸長四寸。鋤去野艸。如鋤過八徧艸盡土松。結子飽滿。禾穟長大。如肯加功勤鋤。卽尋常種植。收成猶多。況區田乎。

一區田禾穟長大。所結谷粒甚重。定要下墜。況遇大風搖擺。一經臥倒。便恐傷損須於苗出有尺許長時。卽用土壅。漸長漸壅。遇大風不致吹倒矣。

一凡田不論美惡。總須糞以肥之。況區田旣不擇地。未必皆屬沃土。糞壤最爲要緊。田畝歲歲種之。土敝气衰。生物不遂。必儲糞朽以糞之。則地力常新而收獲不減。

一凡髙原平阪陂及宅傍空隙場地。但以一尺五寸畫區。𨿽奇零尖斜橫曲。無不可做。其區當於閒時慢慢開掘。弗貪安逸。致臨時急促。田多之戶。余田照常栽種外。量種二三畝區田。丰年固可倍收。卽大旱亦有區田所得。足資口食。田少之戶盡可竭力行之。以收水旱無虞之利。大率一家四五口。可種區田一畝多者增加。少者弟兄子侄合種一畝。或分區各種。無不可也。

一區種獲數之多。人皆疑其爲誕。但考之齊民要術云。昔兗州剌史劉仁之在洛陽。於宅後十七步之地畫爲區田收粟三十六石又考雍正四年。直隸巡撫李公維鈞在保定城內。嘗試行之。據稱播種灌漑。未盡如法。然一畝之地已得谷十六石康熙丁亥桂林朱龍耀爲蒲縣知縣。曾行之有驗。後升太原司馬。亦於署中後圃爲之每區得谷五升畝可三十六石無疑康熙末。聊城鄧鐘音亦嘗試種。每畝所收實多常田二十斛衢州詹文煥監督大通。於官舍隙地爲之。計一畝之收五倍常田又有廣潤別駕方鳴夏在蘭州時。教張姓者治區田一畝得谷三十六石後歸江寧以其法語族人。亦治區田一畝得谷三十八石乾隆時。建昌觀察李公餘三於衙署後仿行之。豫章帥念祖亦仿行之收獲皆符其數至道光八年。蘇州潘相國哲嗣。於婁門外以其法課種稻禾。及時耕植果獲丰收遠近村農。皆所目擊。次年又於葑門外擇田試種亦復應驗由是觀之。區種多獲。又何疑焉。使今之田主及業農者。果皆信而行之。將見家給人足。鄕閭不至終窮。由是講讓型仁。禮教得以漸復。入事父兄。出事長上。孝悌忠信之行。不難兼修於深耕易耨之餘。斯禍亂不弭而自弭。庶可相與共享太平之福也。豈不快哉。

區田圖

見圖

此圖白行種稻。掘深八九寸。見方一尺五寸闊。每行種一區。空一區。黑行不種稻。亦見方一尺五寸闊。髙起楞頭八九寸。畱楞頭泥。節次以壅苗根。

△區種豆麥

區種大豆法。坎方深各六寸。相去二尺。一畝得千六百八十坎。其坎旣成。取美糞一升。合坎中土攪和。以內坎中。臨種沃之。坎三升水。坎內豆三粒。覆上土勿厚以掌抑之。令種與土相親。一畝用種一升。用糞十六石八斗。豆生五六葉鋤之。旱者漑之。坎三升水。丁夫一人。可治五畝。至秋收一畝十六石。

區種麥法。坎同前。凡種一畝。用子二升。覆土厚二寸。以足踐之。令種土相親。麥生根成。鋤區間秋艸。緣以棘柴律土壅麥根。秋旱則桑落燒澆之。秋雨澤適勿澆之。麥凍解棘柴律之突絕去其枯葉。區間艸生鋤之。大男大女治十畝。至五月收區一畝得百石以上。十畝得千石以上

△區種芋法

汜勝之書云。區種芋。區方深各三尺。下實豆萁。尺有五寸。以糞著萁上。深如其萁。區種芋五本。【旁四本中一本漸漸培之】芋成萁爛。皆長三尺。此亦良法。今之農不然。但於淺土種子。俟苗成移就區種。故其利薄夫五穀之種。或丰或歉。天時使然。芋則系之人力。若種藝有法。培壅及時。無不獲利以之度凶年濟饑饉。助谷食之不及。

△區種瓜瓠

區種瓜法。六月雨後種菉豆八月中犁掩殺之。十月又一轉。卽十月中種瓜率兩步爲一區。坑大如盆口。深五寸。以土壅其畔。如菜畦形。坑底必令平正。以足踏之。令其保澤。以瓜子大豆各十枚徧布坑中。【瓜子大豆兩物爲雙藉其起土故也】以糞五升覆之。又以土一斗薄散糞上。復以足微躡之。冬十月大雪時。速並力堆雪於坑爲大堆。至春艸生。瓜亦生莖葉。肥茂異於常者。且常有潤澤。旱亦無害。五月瓜便熟【其搯豆鋤瓜之法與常同若瓜子盡生則大槪搯出之一區畱四根足矣】

區種瓠法收種子須大者。若先受一斗者。得收一石。先受一石者。得收十石。先掘地作坑。方圓深各三尺。用蠶沙與土相和令中半。【若無蠶沙生牛糞亦可】著坑中足躡令堅。以水沃之。令水盡卽下瓠子十顆。復以前糞之旣生長二尺餘。便總聚十莖爲一處。以布纏之。五寸許。復用泥泥之。不過數日。纏處便合爲一莖。畱彊者。余悉搯去。引蔓結子。子外之條亦搯去之。勿令蔓延。畱子法初生二三子不佳去之。取第四五六區畱二子卽足。旱時卽澆之。坑畔周匝小渠子深四五寸。以水停之。令其遙潤。不得坑中下水。【不論艸木凡根株大者俱宜遙肥遙潤】

△備荒瑣語

稗史匯編曰。甘藷或曰芋之類。根葉亦如芋。大如拳。烝食味如薯蕷。海中之人壽百餘歲者。由食甘藷故耳。沙土深耕厚壅大旱汲水灌之。無患不熟。閩廣人賴以救饑。其利甚大。

又曰。諸苗二三月至七八月俱可種。但卵有大小耳。卵八九月始生。便可掘食。若未須者勿頓掘。居土中日漸大。南土到冬至。北土到霜降。須盡掘之。不則爛敗矣。其種宜髙地。遇旱災可導河汲井灌漑之。在低下水鄕。亦有宅地園圃髙仰之處。平時作場種蔬者。悉將種藷。亦可救水災也。若旱年得水澇年水退。在七月中气後。其田遂不及蓺五穀。蕎麥可種。又寡收而無益於人。計惟剪藤種藷。易生而多收。至於蝗蝻爲害。艸木無遺。種種災傷。此最爲酷。乃其來如風雨。食盡而去。惟有藷根在地。薦食不及。縱令莖葉皆盡。尙能發生。不妨收入。若蝗信到時。能多並人力。益發土徧壅其根節枝榦。蝗去之後。滋生更易。是虫蝗亦不能爲害。故農人之家不可一歲不種此。實雜植中第一品。亦救荒第一義也。

又種藷法。種宜沙地。仍要極肥。臘月耕地以大糞壅之至春分後下種。先用灰。及剉艸或牛馬糞和土中。使土胍散緩可以行根。重耕地二尺深。次將藷種截斷。每長二三寸種之。以土覆深半寸許。每株相去數尺。俟蔓生盛長。剪其莖。另插他處卽生。與原種不異。又曰。人家凡有隙地。悉可種藷。若地非沙土。可多用柴艸灰。雜入其土。其虛浮與沙土同矣。卽市井湫隘。但有數尺地。仰見天日者。便可種得石許。其法用糞和土曬漧。雜以柴艸灰。入竹籠中。如法種之。

農書云。稗多收能水旱可救儉。孟子言五穀不熟。不如荑稗。淮南所謂小利者皆以此。且稗稈一畝可當稻稈二畝。其價亦當米一石。宜擇嘉種於下田蓺之。歲歲無絕。倘遇災年。便得廣植。勝於流移搶拾不其遠矣。

○借米實惠法

卷七之五

陽羨玉涵子曰康熙九年。吳越大水。吾宜爲甚。吾鄕名東村者爲尢甚。予有田頃余在焉。去冬偶過之。行其巷。寂無人聲。非鎖門而他出。則闔戶而就寢。余深訝焉。或告予曰。凡鎖門者。殆舉家行乞他所。闔戶者。殆絕粒而僵臥不起耳。予大驚曰。然則不久已死乎。曰。但未至是也。凡吾村之困守家居。而不遠行丐乞者。類皆以网罟作本。以蝦魚爲資每得蝦魚一斤可賣米半升輒得一日活數日來。雪大冰堅。無可施网。又今年巨浸蘆葦。亦淹沒無遺𨿽欲采薪以沸水亦不可得耳春二月。復過之。忽有言曰。昨有某者。三歲兒餓死矣。余駭甚而問其狀曰。吾地邇來。惟割野菜馬蘭雜煮而食𨿽得周澹木曰眞極慘極流民圖繪不及此些少米不敢以爲糜也惟粉之而入於艸湯中可以得膩藉以稍通饑腸耳是家無撮糊入爨數日矣兒幼不能艸餐母絕粒許久。豈復有乳。是以遄死耳。予淚澘然下不能收﹑思上年之水。凡麗吾地者。眞極難矣。計予業田二百餘畝。得租不過十七石有奇。因漕白緊急。盡數輸倉。所存欠數謂當賣產借貸以償矣忽遇天恩﹑準以水災捐折反領米四石九斗有奇以歸豈不可譬之未嘗捐折乎此村立就危亡吾家尙日三餐又三日粥輒欲一餐飯見此光景而私此四石九斗有奇者以獨丰義不忍時二月廿四�也中夜以思余持此米將何爲而可乎欲施以煮粥也則余見煮粥之獘矣﹑煮粥者﹑環一二十里而設一場。飽暖者未必不近。饑寒者未必不遠也。飽暖者不宜食。其無恥者未必不食也。聞粥一熟。羣相閧然吾見有大桶小盌而攜歸以飼其工人者矣。又取多積剩。而臭腐以及夫犬豕者矣。遠方饑民在十數里外扶老抱幼沖風冒雨顚蹶而至則鍋已罄空慘極相向一慟枵腹而歸耳夫少壯者。得以自達矣。衰穉婦女。何以自達乎。晴天暖日。不難早候矣。雪霜泥濘。豈能早候乎。況今春作方殷農務正急若捨一日之田功而往返十數里之遙以就二三碗之薄粥將來秋收寧復有望性命旦夕苟延活計愈加斷絕矣故愚謂不如計口分賑領歸白煮之便也出米以賑者。誠莫大之功然人皆吝財誰肯竟捨。有出無入事實難行𨿽以官府臨之。急之而嚴戒切責。勸之而禮貌溫文。終莫肯應也。卽有十分好義者。吾知其出之亦有限矣今使有人於此。與之米一升。明日卽無以繼。有人借之米五升。至冬要還一斗。二者不可得兼其人必寧借五升矣蓋與而層層剁出�切祥�無繼究必餓死借重利之債而可以得生將來秋收一熟奚難此一斗乎故愚謂勸賑不如勸借之便也然今日之借不患利息重而惟患不肯放放債者富人之所樂爲而在今偏不肯爲巨萬家貲。錙銖以積連廒積囤。羣視耽耽。一人肯借。十人豈得辭乎。一升可借。十升寧便已乎。歲荒民歉。借去尙肯還乎擁粟積錢如可恰負重債囂囂羣口竟同敵讎幸天下太平。眾皆明妬暗嫉摩掌疾視鴈如行相持而莫敢輕動也一旦有變。彼堆千累萬者。負之將安往乎然以忽轉捷甚今之勢苟不力爲斡旋亦未必保能無變也富人剌肥貧無半粟富家厭羅綺貧者衣百結尋常亦諉於命而安之矣同是人耳竟甘心獨稿餓以死哉且不借者將謂其必賴乎。竈冷煙空朝不謀夕。藉此救命奚忍負恩。計口而給不過升斗。秋收一熟等之錙銖。崔子曰惠不在大濟人之急可也濟人只在急時。凡衣食不缺之家。不過暫值荒歉耳。若肯竭力節省。豈無一石五斗贏餘省得言言血淚矣一石出卽可救百人三日之饑省得五斗出亦救百人日半之饑矣吾米尙不滿五石。欲以出放濟貧。豈不令人齒冷然只要與吾輩篇�子作一榜樣做一前驅耳計熟矣恨不卽曙黎明卽起書片紙曰。史八房有米五石出放。其米作價至冬償還。其息加二。凡本村極貧之家論丁分借此知。時余僕莊四在傍。余語之故。且備告以作價加息便宜事而莊四曰僕幸邀主庇積省得米一石不須自食亦可撘放以濟人乎余喜吾術之得行而此法之果可以行之人人也急頷之曰是極善。遂續書其下曰下人莊四一石亦放時值淸明余以執事祠祭無暇過彼。而已有先余而告之者矣。相與踴躍稱快。晡後余至則益相與嘆息致感余愈愧赧不自勝因挾前片紙不敢出忽一人大聲言曰審若是我等窮人今玆或者尙有命乎我等平日借貸於人慣矣𨿽加六加七而未嘗一負也乃今者過之而俱謝無有也無已以倍稱許之而益謝無有也翳其無者咸以爲今歲非放債之時也今秋寧再大水乎若其有收奚至負此擔石活命之債也若其無收吾將視其擁此仍仍者而獨食矣無非怕有富名耳官人寧富者哉余曰眾等皆在是此紙可以無貼矣眾日豈官人是爲要欲令通邑式也請卽列之通衢因請余出放之期余曰。今米尙在城中。廿九卽月盡其次月初一乎。眾散去獨有一人尾予後私請曰官人能余米在此閒乎余曰前者因築圩埂給發飯米尙存數斗又板瀆圩佃。該我結數斗。今還當問我家人周百福耳。其人曰官人放米。前後等耳余家七口三日無粒米下鍋矣。遵官人論丁分借法當得二斗有零。今可以一斗先惠予乎余曰吾應汝然勿令他人知余先歸俄而此人至。余視剩米約有三斗卽以三斗與之。其人向天連叩首曰官人積徳如此皇天皇天你必速報余急扶之起謂曰。我放米與汝。又作價要利錢非捨汝也何至作如此狀乎其人曰。如余等人。今者孰肯借餘一勺乎𨿽加十加廿﹑亦萬感也。余有一媳十九歲矣。有娠。因合門將餓死。欲出脫眞苦一人兼可得眾人活媳請曰。當此荒年。身居貧賤廉恥之事固不足言。獨恨婦有苦�重身已五月矣。將持此誰適乎。只待相向同死耳。今得官人米又再挨過去矣。俄而又有一人至曰見彼尾官人後似有所私者吾�得妙家極慘之事且不及言。尙有餘剩卽惠余乎余罄量且及一斗﹑急與之﹑比余入城則前此四石九斗有奇者。己爲內人買薪�可知矣市鹽雜費用去二石矣急省飯米一石補入而尙少一石也。且下鄕再圖之。初一日眾等將來領米余先令人告曰。不須皆來。只二三人領去足矣俄而五人棹一破舟至。內二人卽前日之先支二鬥一鬥者外又同一人乃餘舊佃﹑余識之遙問曰﹑汝非此村人也何以至是其人前致辭曰某實不住此村頃來饑腸欲絕聞官人放米特來相央耳。余謂曰﹑吾前許五石今不自意缺一石而無從措也寧尙有餘能及汝乎其人力懇添彼一丁以與此村人均分﹑五人者辭曰吾村已論戶照丁派定。𨿽勺合曾不相假也。吾等𨿽欲便汝。眞無由。若官人此處能多出必與汝矣其人淚懸懸欲下嘆息苦極以視余命先將一路瑣瑣屑屑極沒要緊處形容出來恰是要緊事四石量訖喚周百福取前所收板瀆圩米來至則帶陰元米六斗。命傾之盤中。則熱气蒸蒸欲爛矣。蓋余止�時卻閒敍收租必用官斛故每得佳米。而彼旁見側出無非苦境人見今歲米貴𨿽稍收亦屬貧艱。故不覺攙水太重耳。余曰今無柰﹑只得湊汝去﹑但不須利有二人者喜�米反�得有便宜可�可涕曰是竟與我吾視之亦甚甘而可以免息也。余少四斗則前已發過三斗矣。止缺一斗。余入內細檢得一上年藏米舊囤糶後尙有少剩也余悉取出見中有空蛀及艸屑余命篩之。又簸之並歸盤中在傍�景逼眞者咸笑曰是殆一斗有餘暗察前佃面忽苦極欣欣有喜色余命量淸一斗。再量得八升。前佃急急甚戇甚苦甚前請曰是寧得不借我乎。余曰是汝而前領過二斗者。忽愀然曰吾此行人家眞正�泣所分不過數升矣。今地下有狼籍及蛀屑空頭可以施余乎。余急命盡掃以去。彼四人者出一紙上細開三十二家。共一百七十六�止分所借�����淒涼米六石耳。悲哉。夫余之此法旣詳且穩矣作價��苦以償防秋妙用至此此齊繳出熟而米或賤也加二起息以周年計之卽加三也。旣可獲利又救人性命天下無此兩便事也。吾輩要大修行積徳捨去此等時再無此好機會也。而繼餘者尙鮮何也。意皆實處於不足耳。夫下人莊四寧有餘之家乎。亦放一石。毋論一石。卽一斗二斗。皆可濟人。苟其出之。必有受其惠者。苦自已偶乏而�多少便門轉借以放尢見至心吾輩遇此歲年。錢糧賠累。食指繁多。自難尙有餘剩惟是平昔行誼說人不用�苟足信人但一開口告貸代人生息人之與余不待卑辭而苦口也。借來放何等直捷去仍討來償還不過一擔。當轉換閒耳無損於已。而大有濟於人。何惜此點點面情幾許筋力。任人展轉垂危而不一援手耶。因義倉社倉之不能旦夕復而欲使出者不傷財。受者立有濟愚謂此放貸賑法之切實可行可以人人行之爲甚便也【髙玉立曰毋論社倉難復似此隨地爲社時有社倉不用收貯又無侵盜眞前此未有之議後此必傳之法】其法以十家爲甲甲有長。通地爲村。村有長。一圖爲坊。坊有正。其人必擇地之。公平有信行者爲之。一人不能獨任。再擇一二人分任之。甲內饑民。甲長村長結報。鄰甲鄰村查核。達之坊正。坊正勘實入冊。男子全給。婦女及七歲以下半給其三歲以下。及無行之士。與從來丐乞者不與。計丁分借。具米色。必論髙低。會同牙行。三面作價。至冬還亦如之。其斗斛。出入同用流啚。其息加二。放米之家。借戶書與借劵﹑甲長村長作中。坊長照數入冊。本坊之米。卽放本坊﹑其本坊米少而借之鄰坊者借戶書借劵外。坊長村長。另立收領。認與追淸。務期有放必還有米樂放。或曰其利不可以已乎。曰此又子貢贖人不受金﹑子路救溺而受牛之說矣凡善行法者立法要使久久當隨時制宜而可行其刻待借者所以廣勸放者而加惠貧民實所以一篇主�安富民也

○卹寒會事宜

卷七之六

生人之苦。莫如饑寒。而寒更甚於饑。當雪夜冰天。死者必倍蓰於平日。可見受凍而死。更迫於受餓而死。餓猶可稍緩須臾。凍則難延頃刻。禦寒之備。所關正非細故也。士大夫消寒有會。亦知門以外。有無量孤寒。呼號待命者乎。擬卹寒會事宜。

一施棉衣

一施風帽

一施絮被

一施柴炭

一設粥

一設庇寒所

一施艸韀

一施炒米姜湯

送粥擔

一查造衣冊

一換濕衣

一施艸鞋

一施帽領

一更夫柵夫

△一施棉衣

一施棉衣。無衣無褐。何以卒歲。得棉衣褲一身。卽可度過殘冬。故冬月施衣。得則生。不得則死。最是實惠。○冬月施衣。向例必待仲冬嚴寒之候。以爲太早。則恐變賣也。然寒信不測。往往初冬卽見冰雪。薄寒中人。最易成病。其無衣無褐之人。一遇寒風。卽難忍受。設身處地。吾輩授衣之日。當爲此輩一想。況變賣之人。皆系無恥乞兒。非可因噎廢食。鄙意施給棉衣。宜於十月初旬。卽應查給。若慮乞丐變賣。則衣之前後。可用花樣大印爲記。或竟施秧韀背心。或稻艸韀背心。或先施粗麻布袋。或蒲包席片。聊以遮寒。總在乎有心者之盡心曲體耳。○待衣者眾。或力不能多辦。或多制秧韀背心。以施貧者。卽艸衣亦可禦寒。前裕魯山中丞。在武昌任時。曾制以給散者。又難民得絮兩塊。護前後心背。便可不凍死。必無可辦。卽用絮兩方亦可。

△一施風帽

一施風帽。肩挑貿易之人。往往五更早起。衝冒風霜。最屬可憫。能多備風帽施給大爲方便。

△一施絮被

一施絮被。老年幼穉。牀無絮被。最難度活。須另備絮被。凡老年無告。及寡婦撫孤。貧戶生產。實在無被者。查給之。

△一施柴炭

一施柴炭。凡遇大雪連朝。貧戶不能出門尋活。餓而兼凍。必致僵僕枕籍。此時最宜趕緊查訪。除送擔粥外。尢宜施送稻艸。炭火。俾可禦寒。功徳比尋常﹑更加十倍。○極寒天气。窮民衣少。恐不足恃。惟有多積炭火圍烘。或用柴火徹夜烘之。可免凍僵而死。難民局遇風雪之夜。凍死者不可數計此皆司其事者。不知料理安排。誤人性命。此中罪孽。推諉何人。願此後當其事者。愼之戒之。

△一設粥

一設粥。窮民寒餓。得熱粥一碗。便可支持。故嚴冬設粥。爲濟貧妙法。或竟施給。或半價發賣。均可隨時斟酌。若遇風雪之期。貧人出門不易。必須擔施方爲盡善

△一設庇寒所

一設庇寒所。或每鄕祠廟撤空屋數間。中鋪稻艸。以便窮民借住。免其露宿。責成一二人專司。收管料理緩急如無空屋。或搭艸廠一所亦妙。

△一施艸韀

一施艸韀。難民臥地。往往受濕。其臥處必多鋪稻艸。或作艸韀。能以板架起更妙。每十日一換。掃淨污穢。以免觸冒。其臥處必備尿桶。毌許就地便溺。更須時焚蒼朮。以辟穢气。

△一施炒米姜湯

一施炒米姜湯。窮民小本營生。往往侵晨入市。枵腹衝寒。情實可憫。宜給予炒米姜湯一碗。聊以禦寒。蘇城閶門外。渡僧橋下。冬月淸晨施炒米姜湯最爲方便。

△送粥擔

一送粥擔。凡遇冰雪風雨之期。須早煮熱粥。或不能行。不能起者。須擔粥送至其地。俾令就近取食。倘有凍僵垂死之人。用姜湯灌之。或尙可救。老人給與熱土墼一方更妙。

△一查造衣冊

一查造衣冊。施衣最易滋獘。一人冒領。卽有一人受凍。動�性命。經手者。功罪判然。豈可忽略從事。故須預先按戶淸查必得實在無衣貧戶。方準給票。其稍有寒備者。不得狥情濫給。方爲功歸實在。

△一換濕衣

一換濕衣。乞丐冒雨濕衣。或傾跌爛泥。無可更換。和衣臥地。其寒入骨病發難支。凡遇此輩。須另備棉衣。爲之更換。

△一施艸鞋

一施艸鞋。乞丐雨天行乞。破鞋爲爛泥濕透。寒入足脛。易成濕毒。宜各施以蒲鞋木屐一雙。其赤足者。卽施蒲鞋一雙。亦妙。

△一施帽領

一施帽領。窮民科頭赤頸。無以蔽寒。宜多買舊破氈帽。或小帽給之。其領則以布縫棉。所費亦屬無幾。窮民之受惠多矣。

△一更夫柵夫

一更夫柵夫。徹夜守候。冒犯風雪。其棉衣褲尢宜及早給發。以示體卹。並須每人給棉風帽一个。更妙。

●得一錄卷八

葬親社約

永安會條程

保墓良規﹝附義塜條約﹞

收埋路斃浮屍章程

屍場經費章程

施棺代賒條約

○葬親社約【本陳榕門相國訓俗遺規】

卷八之一

宏謀按停喪不葬之非禮。亭林先生已極論之。今世士大夫亦不能不以爲非。顧停棺淺厝。所在皆是。暴露經年恬不爲怪。推求其故。則曰爲擇地也。爲無力也。夫忍親棺之暴露。以求子孫之福蔭。擇地之非。已雜見於他編。惟無力則誠難以爲悅。唐子以葬親爲社約。醵金相助眾擎易舉。𨿽極貧寒。得此亦可以舉棺。而又有不葬之罰。相規相勸。無不以葬親爲事。使不葬者無以自容。其經營之善。用意之厚。不誠可以勸孝而勵俗耶。楊園增補之條。尢爲精密。行呂氏鄕約者亟當增入此約以爲救時之切務

條約

楊園先生跋

附補例三條

附烏靑葬會規條

△條約

不孝之罪莫大乎不葬其親。而以貧自解。加以陰陽拘忌。旣俟地。又俟年月之利。又俟有餘貲。此三俟者。遷延歲月而不可齊也勢愈重而罪愈深今集同社數十人。爲勸勵之法以七年爲度。期於皆葬。謹陳數則如左。

一凡欲葬其親。願入社者。各書姓氏。滿三十二人則止。每人詳列同社姓氏。粘諸壁間。遇有葬者。則注其下曰某年月日其親己葬以觀感而愧焉

一凡有舉葬者。同社各出代奠三星。【有力者或稍從厚】一以爲敬。一以爲助。或至墓。或至家。一拜而退。主人惟各登拜以爲謝。無纖毫酒食之費。

一同社者眾不能徧告促金。各隨其親朋遠近。分爲東西南北四宗。每宗八人。自敍長幼。輪年捱次。一爲首。一爲佐。凡所宗內有葬日。則以語於各宗之首佐。各聚其所宗之金而函之。上書奠儀。注曰某宗。下書同社某某同拜。主人無答簡宗者。不失可宗之義仁孝相勉異姓猶同姓也

一每宗首佐躬拜其餘可至可不至。或首佐有事。亦可捱代。如志同而地隔。度後往返不便者。不必共社。仿例別成可也

一所費甚薄。而貧者猶以爲艱。然有爲浮名社刻而費者矣。有呼盧酣宴而費者矣。卽不然。譬有至戚吉凶大事。不得已而多此一費者。又譬有泛交套儀而其人偶受之者。今費而必酬。則是葬親之外府也。且受金不權子母。較諸稱貸舉會者利已多。豈有不酬之理凡有葬知期前三日金不至者宗首罰之宗首犯者旁宗首罰之。凡罰於本金外加三星。

一親未入土。禮宜疏布持齋。而大拂人情。則相從者少。今願齋戒者。短長任意。惟每月朔望。及親忌日。及祀祖之日。俱不得華服茹葷此僅餼羊之遺意而尙不能者不必入社旣入而犯者。亦罰如例。此所罰注月日封押存宗首處。俟偶有葬者。並入函贈之受者於原罰人之葬日答其半。

一七年之間。貲可徐措。地可徐擇。日可徐涓。念釋在玆。庶能勉彊。蓋三年而力不足。又以三年遲之。又久將復何需。不得已而又一年再不葬者。從前之費無所復酬。所以爲大罰也。無已。則於八年之葬者。眾答其半以存余厚過此復何尢乎。

一人數旣定。約於某日。共至公所聚會信誓以期必遂。期滿而親俱葬。復聚會告成。任意丰歉。醵飲以相慶。

△楊園先生跋

養生送死。子職所共。當禮稱財。人心攸盡。是以我獨不卒。雅著蓼莪之哀。凡民有喪。風垂匍匐之訓。義苟隆於報本。情自切於感興。余溪唐子以錫類之至仁。舉葬埋之正誼期於七載統厥四宗。勸勵資乎友朋。念釋斷乎已志。不封不樹。食息豈忘泚然。旣降旣濡。俯仰能無沱若。要使苦苴靡怠。日月有時。人無不葬之親。親無久塵之櫬。傷哉貧也。文不備。寧戚有餘。安則爲之。遺其先。遑卹其後。式玆裏俗。咸與孝誠。斯云厚徳之旌旄。彛倫之鵠的者矣。

△附補例三條

一原約同會始終兩會而已。竊恐日月寖久。相見太疏。不免怠忘之患。宜於每歲之首。特加一會。其巳葬者。於會期申再拜稽顙之禮以致謝旣省登拜之煩。亦使未葬者有所觀感。而於一歲之中矢心積力以期必葬。則是歲舉事者必眾矣。其會以已葬者司其事。而不任費。

一同會之人。不踰桑梓。非其親黨。則通家鄰舊也。聚會之人。不妨率其子弟以至世好旣惇亦明禮讓。其有佻達不敬父兄。遊浪不務本業者。同會教戒之。

一藍田呂氏鄕約。惇本厚俗。莫此爲甚。今日之集。特從流俗之極敝。人心之最溺者。先爲之導。宜於會日講明其義。使相輔而行。庶乎仁義之風。久而寖盛。異時卽不立社可也。

△附烏靑葬會規條

一是會爲貧不能葬者設。貧人力難營葬。必集眾資方可蕆事。玆敍四十人爲一集。在集每人出錢捌百文合四十人計有三十二千文。足敷葬費。各憑掣錢得錢。掣得者卽可辦葬。一年敍會四次。十年爲滿。則四十人葬事皆舉矣。

一每集一次。定於四仲月望日午後爲期。不及徧邀屆期。各賫足百錢捌百文。親赴西土地堂公所。齊候掣簽。風雨無阻。其或緣事遠遊。須預托一人代爲賫錢掣簽。不得誤期。

一四十人分四宗。舉四人爲宗首公請二人爲司會。願入會者告明宗首。轉達司會。卽將裏居姓名注入會冊。倘有屆期不到。司會卽囑。該宗首先行代應掣簽。無論得與否。限次日宗首自行追收。不得稍任遲延。

一是會平收平發。並不加息。臨期收會齊集公所。請一長者在上先向同會姓氏簽筒中。掣取一簽看明某某姓氏。髙呼某某本人答應。卽向得會簽筒中。自行掣取一簽。看簽上有是爲得之四字。卽爲得會余。俟下期再敍無庸爭先論後。

一掣簽得會者。所收錢文。存畱公所。卽備葬料。不得因他事借用。致誤葬事。

一營葬磚瓦石灰工作等項。議歸宗首辦理。每收錢一次。先辦葬料存儲公所。俟葬主擇吉。臨期著泥司載料送地營造。

一葬地系歸葬主自辦。不與會欵干涉。惟葬事旣歸公辦。不能徧及遠方。現經稟請分府憲移知烏程歸安秀水石門桐鄕五縣備案。禁止阻葬惡習。凡在會中卜地自宜。近在程安秀石桐五縣境內。方能公同辦理。

一臨葬遇有鄕惡藉端阻葬。凡我葬會中人。各宜自備供給。約同到鄕排解。如不得已。司會宗首及葬主公稟地方官懲辦。應用川資。照會中人公派俾葬家任輕易舉。不至獨力難支。致誤葬期。

一凡掣簽旣得擇定安葬日期。欲領葬料工食諸費。必須於親族中。請一眾所共信者作保。協同該宗而立收據。領者保者俱要書名畫押。將收據存於公所。俟會滿檢完。倘己收已葬。後來短髮會錢。該宗向保人索取。不任拖欠。

一欲與會者。無論爲祖父母爲父母。或族戚鄰友。悉從其便。至營葬時。必須告明登冊。

一所集葬費叄拾貳千文。現因工料俱貴。本系僅敷兩穴。惟葬主或有兩妣。卽須三穴。自應葬主另措壹穴之費。倘或實系無力。情願稱家辦理。不妨轉致該宗。將會欵從儉置備。以兩穴攺爲三穴之用。俾得速安窀穸。

一現在先後共成四集。每集四十人照章辦理。將來如有同志隨時增集。多多益善。是所望也。

○永安會條程

卷八之二

語有云入土爲安。蓋謂送終之禮。一日不入土先人魂魄一日不安。卽人子之心一日不安也。顧或有以家貧乏力。不能舉事。因以遷延時日者。亦人子之隱痛也非有好義親故爲之設法相助孰能早安窀穸也哉。述永安會條程

永安會議

條規

△永安會議

末俗葬親用磚費多難辦。貧者無力。因循歲月。不獲已而爲火化。僅免暴骨無瘞。人子之心誰能堪此。梅裏李繹芻先生用古白雲葬法。舉葬親會曰永安。每會助銀三錢。歲兩舉。訪裏中久淹未葬者。爲之經營窀穸。事竟。只雞盂飯。肅拜以妥安其靈。而遂無顙泚之傷矣。因欲仿其法行於郡中。吾郡道裏遼闊。好善者多。會貲約以貳錢費少則易輸而可久也。夫貧士委親棺於荊榛蔓艸中。風霜雨雪之交加。狐兔蛇虫之雜處。或苦力綿。或苦無地。以致暴露未有不銜隱痛。一朝舉以就窆。實生死被之。是以徧告同志。勷成善果在富者好善樂輸。固未嘗望報。而天之報施豈或爽哉。集成。卽刊與會諸名。以垂不朽。使他郡聞風繼起。以共惇仁厚。亦皆吾郡諸君子樂善之勸也。

△條規

一同人中有好義者。合數人爲會首。每一人募十會。總�一冊。交司事處。至期。司事發票收錢。設簿登記存貯。臨期營辦。

一司事每年輪當。遇葬經理其事再撥協辦二人。卽司事中�定。

一會期準於二八兩月。初十前發票。定於十日內收齊。每會收錢百六十文足。俱存畱司事處總交當會。

一旣慨然尙義。自無中倦之理。倘欲中止。須覓友項補。庶不致廢弛。

一凡欲葬而力未能者。先書姓氏年庚。及柩幾具。地在何處。詳悉書明。告之堪輿。司事酌量舉行。

一葬於公共祖墳上。或有族眾阻撓者。本家自行淸理。與會中人無干。

一凡欲葬之家。柩多者。須於柩上記明某公某氏臨葬時如本家乏人。或親或族到地送葬。務使夫婦同穴。昭穆分明。倘有位置舛錯與會中司事無干。

一停棺年久。底若朽爛。無可舉動。預置小槥或備大壇貯骨。若稍可動者。豫備襯板以便扛移。

一柩多費繁。本家親戚。能助葬者聽。

一凡已葬諸家。每年司事刊刻徵信單分送。單上注明某月某日葬某宅【只用姓不用名號】柩幾具。於某氏圩用錢若干俾與會者得以隨時查核。則經理者不致侵用浮開等獘。

白雲葬法。量棺之大小開金並。假如棺髙二尺。須開深三尺。下鋪灰尺厚以足踏之。令實按棺於上。棺之前後左右所開。視棺約闊八九寸。量可容足爲式。按棺厚之。周圍鋪灰。每一尺厚約踏至七寸。許再加再踏至齊棺。再於棺面鋪灰。卻不可踏。以手按之。越厚越好。成堆卽挑上。淋珠以大爲妙。其配灰之法。每棺兩具。酌用灰十擔。或增一棺。量加灰三擔。每灰一擔。用山沙或山黃泥三斗。又土黃泥三斗。俱曬漧。篩極細。臨用時。將石灰灑水少許。以物蓋之。灰便散。卽和泥沙拌勻。幹鋪幹踏。並不用水覆以壞上。俟得雨露滋潤。漸融漸緊。自然成水乳膠漆之妙𨿽斧鑿不能攻。正如石之蘊玉也。

一所葬或三代。中間築石灰墻子二道。二代築墻子二道。不獨尊卑有別。並取堅固也其有三娶四娶棺木多者酌用墻子同。

一宋儒有灰隔法。卽白雲葬也。周圍墻子務要築實。蓋頂必須騰厚一尺有餘。日後不致坍陷。

一沙必用鳳口。隨時豫辦泥須秋成後。乘鄕人空閒。擇晴天。先置落白篩二面。買泥雇人篩好同沙堆運空屋。立出入簿二本。一存與當會司事。一存總局經理處臨用當會者先登明簿上出泥沙若干。發一小票。總局照票發付登簿。倘狥情移借。公議倍罰。

發灰先一日。用的當小工二人發好。臨期和泥與沙入灰內。將三項伴勻篩好。如所葬二棺。大小工要六人。三棺再添一人。每人約發工食錢八十文若多至八九棺。必須十二人動手方得堅固。

一是會年來辦事乏人如秤灰督工記載出入等事。必得精明善辦者爲之經理。庶無差悞。倘在會君子。能出力幫辦。尢見气誼。一每年所葬棺墳。若不刊刻信單分送。無以見實力奉行之迹若必某人某氏詳細開列。恐傷仁人孝子。倘在會君子。欲觀其詳者至值會司事處底冊上核閱可也。

○保墓良規﹝附義塜條約﹞

卷八之三

墳墓者宗祖骨殖所棲托。祖宗安則子孫亦安。气相感也。惟人事靡常。變端百出。孤墳三尺。誰保百年。不有代爲護持者。九原能無怨恫耶。述保墓良規。今夫祖宗之賴有子孫者。養生送死之外。惟此春秋祭掃。保守墳墓爲重耳。無如人之貧富不同。丁之多寡不一。或有門衰祚薄。餬口四方。不能照應墳墓者或有年遠乏嗣。無人祭掃墳墓者。遂使祖宗墳墓。使爲鄰右侵占。繼爲姦佃盜賣。靑冢易處。白骨何存李戴張冠。年年變幻。以移塜作生涯。以盜墳爲恆事。𨿽有王法。亦難禁止。推之本骸得气。遺體受蔭之理。無怪向之子孫。稍能饘粥者。至此而變而赤貧矣。向之子孫僅有孑遺者。至此而變爲斬盡矣。向之子孫卜地葬親。思所以妥先靈而綿世澤者。至此而竟爲烏有矣。誰非子孫誰無墳墓。使已之祖宗而爲他人發掘。爲子孫者安乎不安。言念及此。實堪憫惻。近訪得蘇郡常昭兩邑凝善堂。一切無主墳墓及無力照應之墳墓。俱爲確查舊址。繪圖入冊。給賞墳丁。豎碑存案。春秋巡查檢點。𨿽歷年久遠。不至遺廢。誠爲善舉吾邑同人議欲仿照辦理。謹擬規條分錄於左

一此局規條專爲保護無主古墓而辦。先將興辦章程。呈明兩邑邑尊。並請出示。諭總開報。並諭勸捐。頒發刻板用印紅冊到堂。以便查看確實。隨時登注。凡有堪輿家。存心好善者。托其采訪舉報或同人就其所見所聞舉報。堂中俱將坐落地址。及姓名有無登明。稽查簿內。堂中司事隨時查看。地主經管。何人樵采。果系合例入冊匯齊。刊立碑石。以便逐年稽查。

一合例入冊古墓。將坐落四址丈尺方向姓名。墳塜幾个有無樹木墻坦。圖繪地形。以及看管何人。詳細注明堂冊。以備查核。但歷年久遠。豈無形迹更變。須擇附近歷久不變之處。如池澗庵堂。髙墩大墳牌坊古樹等類。在於何方。遠近約有幾丈。以爲標認。並載冊內。以杜墳佃日久移碑移塜盜賣諸獘。

一碑上冊內。將墳逐一編立號數相同。以便碑冊互相查對。碑上刊刻姓名四址丈尺號數。恆善堂立字樣。與冊符合。此外另有查考來歷細底。及墳佃等類。俱載入冊。刻印看管聯單。單上注明某號某人之墓。與丈尺四址記認年月。及墳佃姓名。堂中用戳。墳佃畫押。各存一紙。每年歲底墳佃持單到堂。查核給保護錢七十文。若佃己故。或有子弟承管到堂倒換聯單。設有墻塜損壞。送官究治。如墳佃己故。無人承管。著總召募。如總推諉。卽著該總照管。以杜串通盜賣。

一丈量地步。俱歸營造木尺。堂中立營造丈桿一根。司事稽查隨帶丈桿量覆地界。碑式營造長五尺。闊一尺三寸。厚五寸。

一查明姓名者。碑上刻某姓某名之墓。無從查考者。刻無主古墓。如棺骸鱗次。荒塜累累者。量淸四址丈尺。面前豎一石碑。刻無主荒墳。古塜幾个。亦編號入冊。

一墳塜墳墻俱有者。載明單冊。著佃保護。其無墳墻而僅有墳塜者保護墳塜。如墳塜坍塌者。隨時酌給工費。加髙。如無塜而地低陷者。亦給費塡滿立塜。

一先賢名人之墓。子孫式微。勢將爲人侵占者。一體立碑入冊。春秋祭掃加意保守。以昭尊崇。

一有等墳墓。並非無主。其子孫單寒。或僅存寡居。恐年久遺失。或鄰墓侵占。自願報堂入冊。準其一體立碑編號。將四址丈尺載明冊內。逐年稽查。如家道尙可。酌捐經費多寡聽其自便。載入冊後或有子孫惑於風水。自願遷葬。應先報明堂中注冊。

義塜條約﹝上海果育堂定﹞

△義塜條約﹝上海果育堂定﹞

一誼園義塜四址。均立界石。各分左右兩阡。以別男女。每阡十具。視地之廣狹短長。加立號褐。挨次分行。以便查認。不致紊亂。

一埋棺一具。用號磚一塊。由一號起至十百千號依次順埋該棺和頭正面。日後棺屬報領。以便對號出阡。一棺出阡。司藉撤銷號冊。續後報堂。仍分男女以原號補埋。庶免空號錯號之虞。

一塜地四周各浚深闊大溝。中間起畝。畝間起甽。使前後左右水气得以疏泄。凡掩埋一具。金井開深三尺半爲度。兩旁約距鄰號尺許。葬用灰砂。須足踏堅結。然後圓塜。封以艸皮。

一小棺骨箱骨壇。另設餘地收埋。其浮屍路斃。亦另歸一處。

一凡棺到堂報葬。必得親屬一人。覓取的保。或邀該鋪正甲。先期詣局。開明住址。籍貫姓名年歲。司籍登注號冊。棺屬自雇扛夫擡送塜所。來堂知照。司埋二人。督率夫頭掩埋如式。

一每棺一具。本堂自用石灰二百觔。拌入砂土掩埋。工錢大棺制錢一百二十文。小板棺用石灰一百觔。掩埋工錢六十文。骨箱骨壇每具制錢三十文。悉由本局開銷。若該屬自願添用石灰以及供設祭品香楮等情。悉由棺屬自備。

一每歲淸明及中元節。本堂濟度義塜乏祀孤魂虔修經懺一永日。捐助冥錠。往塜所焚化。如有棺屬不時祭掃。毌許地鄰諸色人等需索錢文。倘有阻撓。幹咎未便。

一塜旁備有餘屋。以作丙捨。凡棺槥尙須覆漆者。蹔置屋內。但以十日爲期。過期卽葬。不能久停。

果育堂董事江承桂顧錫麒蕭

縉賈履上姚

曦張文照等具稟爲添置義冢環求立案事。切上邑向有同仁堂舊設義冢經辦掩埋。歷有年所。玆因匪擾。蘇太各郡縣。避地者紛紛來滬。兵燹之餘。死亡甚眾。旣難歸骨故鄕。又乏安厝善地。經蘇州府紳士

汪錫珪潘嘉穗張世�程肇淸等。匯商措辦三邑誼園以惇桑梓。職等並念此外各邑同托帡幪。情難歧視。就西門外契買二十七保二圖贊字圩則田十三畝五分八釐八毫兼置常昭江震昆新太鎭各邑義冢。統名蘇太誼園。又經契買二十七保二圖贊字圩則田二十畝四分。收埋城廂內外乏力營葬以及無主棺柩俾免暴露而妥旅魂。但剏建伊始。恐多掣肘。爲此環求大老爺恩施出示曉諭並乞飭將該田可否列八官字號。免其納糧勒石以垂永遠。則善政綿延。戴徳無旣。上稟

咸豐十一年六月

劉憲批爾等契買二十七保二圖贊字圩則田三十三畝九分八釐八毫分別作爲常昭江震昆新太鎭各邑誼園。果育堂義冢。樂善可嘉候出示曉諭。仍著照例繪造圖冊。出具切結。專案呈候勘詳。請題豁糧。抄粘附

○收埋路斃浮屍章程

卷八之四

收埋善政也。自有遇事生波之棍徒。動輒挾人命圖賴。而善政中遂有害焉非大爲之防。則善路阻。而平民之受害不堪問矣述收埋路斃浮屍章程

計抄詳定規條

報驗聯單存根

嚴禁地保差仵人等籍屍詐擾碑文﹝南翔振徳堂成案﹞

嚴禁腳夫阻撓示

△計抄詳定規條

一各圖地保遇有路斃浮屍赴堂知照。本堂仍派司事細心查看。分別塡單報驗殮埋。倘地保匿不報堂。稟報查究。

一驗屍各費。已奉前撫憲刪除。應行官爲捐給。毌庸由堂給發。所有屍場應用對像。及書差忤怍各項人役飯食。共錢二千文。路遠需船者後又議添書差各役坐船六隻。捐給水腳及纖夫工食油燭共錢六千文。由縣捐給。不累地主。永爲定例。不許再向地主保鄰需索。

一查看水陸屍身頭面。有刀戳繩勤手足被縛及跌磕被毆傷痕。或有顏色發變之處。用手按捺堅硬靑紅色似系傷痕者。又居民門首河幹空地墳旁野廁自縊自盡服鹵服毒竅有流血者。以上各屍。如無屬出認。遵照定章。由堂塡具聯單報縣。官爲捐費驗殮。棺交地保收管。聽官詳辦。不傳地主地鄰訊供滋累。如有差仵地棍勒索滋擾。許堂董卽行稟究。

一查看屍身頭面。並無刀戳繩勒捆縳等項傷痕皮肉𨿽有發變之處。用手按捺柔軟。非系堅硬。及肚腹低陷面色痿黃。系無傷病故。查無親屬出認卽遵。

憲飭捐棺殮埋。毌庸報縣相驗。仍將年貌服色遺物登簿按月匯報府縣。示召屍屬認領。以上各屍俱聽堂董看明無傷。遵諭捐棺埋葬。倘有地匪棍徒差忤人等攔驗勒報藉端滋擾者。許堂董地保指名稟究。

一水陸斃屍有乞食碗缽籃棒者。仍照詳定章程。由丐頭看明具結向堂領棺殮埋。按月匯報。毌庸報官相驗。

一凡遇斃屍。查有屍屬出認者。應否報驗聽親屬自主與堂董無涉。

一地保堂董看明實在無傷無屬。由縣驗明捐棺殮埋之後。倘有地棍姦民冒屬圖詐。或系的屬藉此圖訛。捏稱有傷。赴官呈控。及奉■﹝言凡﹞明捏控。棍等以誤認一言了事。而堂董已遭拖累。現飭各屬。如遇有呈控。先著具稟之人。指明亡者姓名年貌服色住址。於何月日因何事與何人爭毆何處致命重傷。出具如虛願甘反坐切結呈縣。照結訊辦。或稱生前另有別故致死。亦著指出證據查辦。俱與見屍捐殮之堂董無涉。不準並傳滋擾。如無實據不願具結者。立案不行。詳請開驗。虛誣者照例治罪。

一棲流局收養病煢。查明無故無傷擡至中途病故。向系堂董報驗與局無涉。今無傷斃屍俱免報驗。所有棲流局收養病煢中途亡故者。已經局董驗無別故。卽聽該局捐棺殮埋。待屬認領。毌庸再由善堂報驗。

△報驗聯單存根

正堂爲塡單報驗事照得各善堂承辦水陸路斃浮屍及在荒墳野廁等處自縊自盡無屬出認者遵照憲定章程堂董督保看明屍身並無傷痕亦無別故者由堂捐棺殮埋義塜插標記認毌庸報驗仍立簿按月報縣召屬認領如系因傷身死應行緝凶及自縊自盡應行召屬認領者塡此聯單報縣驗殮分別辦埋棺交地保收管與報驗之堂董地主地鄰無涉槪不傳■﹝言凡﹞其屍場應搭棚廠及船隻水腳飯食等項費用官爲捐給不準差役人等藉端妄傳需索如違許堂董指名稟究遵辦在案今據

都

圖地保

報於

地方見有無名

屍一名督保查看應行報驗當卽給與掮牌遵照現定章程官爲捐費塡單報

外合塡根票存查

同治

年

月

日

刻塡報

發給

報驗聯單第

號

奉憲給發報驗聯單

正堂爲給單塡報事照得一切水陸路斃浮屍由堂董督保查看如有傷痕顯著屍變可疑並荒墳野廁等處自縊自盡身死無屬出認者遵照憲定章程由堂塡單報驗其屍場應搭棚廠及應用對像船隻水腳飯食等項費用官爲捐給永爲定例苐恐差役地保阻撓需索合行備給用印聯單發堂塡報爲此單給該堂董事卽便遵照嗣後遇有路斃有傷浮屍及在荒墳野廁自縊自盡無屬出認者卽於此單內塡明屍身年貌服色赴縣呈報以憑詣驗所有屍身上衣帽鞋襪隨屍棺殮字札銀錢對像儲庫棺交地保收管聽候分別查辦與報驗之堂董地主地鄰無涉槪不傳訊致滋波累如差役人等藉端妄傳滋擾許堂董指名稟究其有經堂董督保看明實在無傷者卽由堂捐棺殮埋義塜插標記認按月匯報召屬認領毌庸報驗至應驗各屍系在陸路卽於原處候驗不準私移他所其河內浮屍如在居民屍後河幹卽另在附近空處搭蓋棚廠候官先至屍所看明將屍移至廠前撈起相驗毌許擾及居民房舍致幹重究均毌玩違須至聯單者

今據

都

圖地保

報於

地方有無名

屍名約年

同治

年

月

日刻具報

堂司董

第

號

△嚴禁地保差仵人等籍屍詐擾碑文﹝南翔振徳堂成案﹞

江蘇直隸太倉州嘉定縣正堂吳

爲嚴禁地保差仵藉屍詐擾以襄善舉而杜民累事。嘉慶十七年四月二十二日。奉署本州島島正堂陶。札奉按察使司巴憲行。內開照得蘇郡滸關。地當孔道往來煢獨。或因病路斃。或失足致溺。自應報官驗殮。而差仵人等。藉作生涯。地主鄰佑致累靡窮。甚至擇懦而噬。移拴於殷實地界。欲壑未塡。則故作危言恐嚇。慫恿本官。輾轉傳人。帶城覆訊。民何以堪。前經紳土韓是升等設立一善公堂凡遇倒斃浮屍。憑保報堂隨時塡載縣發聯單驗殮掩埋。其臨場書仵差役飯食船價由堂捐貼後。又添設棲流所收養道路顚跛垂斃之人。此皆紳士好義善舉。乃差仵人等未能飽欲。遇有生前磕擦微傷。混報因此致斃。希圖嫁禍。又有路斃丐屍驗殮之後。藉傳堂董地鄰赴縣取結。混行滋擾。致使地鄰膽栗。堂董寒心。夫路斃浮屍。旣難知其來歷。其如何受傷又從何得悉。地方有司未加明察紛紛傳訊徒開索詐之風重重取結。益增無辜之累。寔堪痛恨。玆據紳士韓是升等呈請勒石永禁前來。因思省會法地蠹棍尙敢肆行無忌。其餘外屬州縣更難保其必無。除飭蘇州府勒石永禁外札飭諭禁等因到縣。奉此合行勒石永禁。爲此仰闔邑軍民及坊保差仵書役人等知悉。嗣後凡有路斃浮屍坊保先將該屍舁放義冢等空隙處所卽赴地方官衙門具報。聽候詣驗殮埋。地保書役差仵人等。毌許藉屍生發訛詐小民混行滋擾。倘敢仍蹈前轍。一經訪聞。或被告發立拿嚴加治罪。官則定以縱役殃民嚴行參究。決不寬貸各宜凜遵毌違。

須碑

嘉慶十七年八月

日札

又諭知

江蘇太倉直隸州正堂張

爲遵札諭知事。蒙署按察使司湯憲札內開照得各屬城廂市鎭五方雜處。往來煢獨或因病倒斃於路。或失足溺斃於河。均屬常有。地主報驗差仵人等。藉屍詐擾。傳■﹝言凡﹞滋累。以致居民地保畏累不敢報官。屍遭停暴。遺棄朽殘。殊堪憫惻。歷經各前司通飭各州縣諭令各善堂屆端司查察。遇有江河溺斃浮屍。以及荒墳野廁道旁等地自縊自盡無屬出認者。隨時由堂捐備棺費。塡具縣印聯單報驗殮埋。插標記認。由縣招屬認領。驗有傷痕。棺交地保收管。聽官詳緝。不許擅傳地主地鄰訊供。以杜差仵藉擾勒索之漸。如系乞丐病斃經丐頭查無別故。丐頭卽與屍屬無異。赴堂領棺殮埋。毋庸報驗。歷經各前司按年給以護照遵守在案。各堂奉行以來。己有實效。乃近聞不法差仵。每多藉端需索。不惟混傳地鄰人等到案伺訊。並且將堂董牽涉在內。更有各屬設立棲流所。代埋寺院久停無主棺柩。及收養老病之人。其問遇有在所身故。並停棺代埋義冢者。若輩串同地棍假冒屍親。遇事生風稍不遂欲。輒心懷忿恨設計陷害。或赴局以危言恐嚇。或藉案而株連質訊。使本官不嚴加查察。鮮有不爲其朦蔽而累及無辜。殊不知地方堂局。乃紳士捐資建成拯生瘞死。最爲善舉。豈容差仵人等視爲利藪。如此阻撓滋事。合亟通飭查禁等因到州。蒙此合亟諭知。爲此諭仰該堂局董事人等知悉。嗣後凡有救生江船於江河撈獲浮屍。及陸路倒斃之人。均查照向定章程。分別收埋報驗。差仵人等不得混傳地鄰士工船戶報信人等伺訊。更不得牽涉堂董在內。藉端阻撓。其棲流所置買義地代埋。無主棺柩。及收養煢獨老疾之人。設有病故。亦不許姦徒藉稱屍屬後裔。藉屍訛索。此諭之後。該差役人等如再不遵章程。混行株累。許該局董事赴臬憲指名稟究。必當盡法嚴懲。決不寬貸。至於堂局之費。本由各地方紳士自捐自辦。其每年支銷之數。與夫堂董遇事更替。均仍應聽其自行查辦。毋庸官爲經理。以免書役藉造冊爲名多方勒索。用昭體卹而從善舉。毋得視爲具文。切切特諭。

道光二年九月十九日諭。振徳堂照刊

△嚴禁腳夫阻撓示

照得收埋暴露。代葬棺木。前據董事等。稟設振徳善堂。捐資辦理。設立土工擡埋等情。詳奉各大憲通飭遵辦在案。玆屆冬令。恐該腳夫等不悉此系該堂好善義舉。仍或藉分地界把持阻撓。合行曉諭嚴禁。爲此示仰闔邑腳夫人等知悉。嗣後如有本家赴堂報葬。及代葬暴露棺柩該堂著令土工擡埋者。凡爾腳夫毌許把特爭阻。倘敢故違。定提嚴究枷責不貸。各宜凜遵毌違特示。

○屍場經費章程

卷八之五

民間波累之事至人命極矣。傷未必眞。而一經報驗。地匪得以逞姦。胥役視爲利藪。裏鄰科派。擾害滋多。情極變生。往往事中生事。得賢明當道嚴定規約。永禁需索。而小民受福無窮矣。述屍場經費章程。

上海縣劉詳定屍場經費稿

上海縣定屍場經費示

掮牌式

附錫金捐設遞解船隻諭禁擾累憲示

附嚴禁自盡圖賴憲示

△上海縣劉詳定屍場經費稿

上海縣爲詳請立案事竊查城鄕各處報驗命案。每有不肖胥役藉向地主屍親索詐驗費。最爲惡習。卑職自咸豐八年十月間奉飭抵任。凡有呈報人命應行相驗之案。無論路斃浮屍。以及自盡並殺傷身死等案。惟恐各役仍蹈前轍。應需一切船轎夫馬。及刑仵各役飯費等項費用先由卑職捐廉給發不準在外需索分毫。並飭掮牌曉示。俾眾咸知。以免詐騙。玆據卑縣同仁輔元堂董事經緯曹樹珊江承桂王承榮王慶榮葉介壽費培鎭沈大本郭長祚江永淸張佳梅賈履上沈譽來徐士榮張益廷梅益奎蕭縉周志源等稟稱。蒙捐屍場費用。禁止索詐錢文。現𨿽各遵示約。第恐後難照行。查得奉賢縣除路斃浮屍無傷者由堂看明棺驗報縣立案外。其路斃有傷應行報驗者。如在附近處所由堂捐給屍場廠費。曁軍轎雜役各項飯食錢五千文若路遠用船除本官坐船自行捐備外。隨從書役另給舟盤錢五千。三十里以外再加錢二千。此外一切鬭毆殺傷。以及自盡各項命案。無分程途遠近。統由堂內給發大錢二十千文。槪由原差承領分給。以杜需索情獘。每年刊八徵信錄內。藉備稽考。立有定章。今上海亦設有同仁輔元堂辦理各項善事。其路斃有傷浮屍。及荒墳野廁縊死等案。應行報驗者。堂內本有章程。應需屍場廠費及軍轎書役各項飯食雜費。附近地方由堂給錢四千八百文。如路遠需船。本官坐船亦自捐備隨從書役另給舟錢一千七百五十文。仍可照舊辦理。此外一切鬭毆殺傷身死以及自盡各項命案。情願仿照奉邑條規。亦俱由堂給費。惟上邑用項較繁。應行略爲加增。現擬無分遠近。每案由堂捐錢二十八千文。應請署內頒給諭單。發交原差到堂具領開發各項。堂內卽用刊板聯單照塡案由。注明發訖字樣。呈案備查。不準於定數之外再有加增名目。統於年終匯刊徵信錄內。以期永遠遵行。實爲善舉。闔邑幸甚。爲此檢同奉邑徵信錄。稟乞查核通詳立案。以便勒石永遵等情。據此卑職覆查屍場驗費。久奉各憲嚴行申禁。本不準書差地甲人等稍有需索。擾累鄕民。第每藉以飯食舟盤之費。從中勒詐以飽私囊。其獘有不可勝言者。現自卑職遇案捐廉給發以後。卽據該堂董等以錢由官捐恐難久行。願照奉賢定章。凡有報驗命案應須各項雜用。己由該董事等議定錢數。刊刷聯單。槪行由堂給發。不準再向地主屍親鄰佑人等需索分文。亦不準於定數之外再有加增名色。仍將嚴禁勒索情獘。遇案飭役掮牌示眾。如此明定章程。內外皆可稽察。需索之獘自可永絕。且於民間旣不派累而於官署又免捐廉。亦不致日後再有更張。自可永爲成例。久遠遵行。除由卑縣先行出示曉諭並飭董刊刷聯單備用外。理合具文通詳。仰祈憲臺鑑核立案。並請俯賜批示。以﹐便勒石永遵實爲公便

△上海縣定屍場經費示

同知銜調補松江府上海縣正堂劉

爲出示諭禁事。照得報驗命案應需屍場棚席廠費及夫馬船隻並各書役飯食等項。一應雜用。自咸豐八年十月間本縣蒞任後無論水陸路斃。以及自盡謀故共毆鬭殺等案。報官相驗。應需雜費。皆系本縣捐廉給發。不準吏役人等。在外需索分毫。並遇案掮牌曉示在案。玆據同仁輔元堂董事經緯等。以費由官捐。恐難爲繼。請照奉賢縣辦理章程。無論報驗何項命案。應需屍場棚席廠費。及夫馬船隻並各書役飯食等項。一應雜用。槪由堂內給發備用。旣免官捐。而於屍親地保鄕佑人等。亦免再被索擾等情。據卽通詳各憲立案。並飭刊碑勒石永禁需索以杜擾累。誠恐各鄕尙未周知。或有姦徒仍以驗費詐騙勒派。大幹法紀。合行出示諭禁。爲此示仰闔邑軍民人等知悉。嗣後圖內遇有水陸路斃。以及各項自盡。謀故共毆鬭殺等案。報官相驗。一切需用。槪系同仁輔元堂內捐備按照定章。逐項逐欵發交原差分給備用。毌庸屍親犯屬地主保鄰人等再行出費。亦不準胥役等於堂領之外。再有圖內需索分毫。通詳立石。永杜擾累。倘有刁詐之徒。仍敢藉端勒派許被詐人指名控

縣。定卽立提到案。從重盡法懲辦。地甲人等徇隱不首。亦當嚴究。決不稍寬。其各凜遵。毌違特示。

△掮牌式

正堂示

胥役隨從相驗向有需索惡習

業經董事議明費用由堂給發

現己勒石永禁毌許再蹈前轍

倘仍藉端索詐究辦定依嚴律

存根

上海縣正堂爲捐給驗費事今據

保

圖【保正鋪甲】

稟報

身死一案查照詳定章程

飭令同仁輔元堂照章發給隨從書差人等飯食筆墨紙張搭蓋棚廠等項一切雜用無論路途遠近每捐發制錢貳拾捌千貳百捌拾文合畱票根存查

咸豐

年

月

日給

第

號

縣正堂諭單

上海縣正堂爲捐給驗費事照得本城同仁輔元堂收埋路斃浮屍由堂發給雜費錢文業經詳明有案仍令照舊辦理外嗣後遇有謀故鬭殺自盡等項一切命案現據該紳董等稟經本縣通詳立案勒石無論道路遠近每起由堂捐發制錢貳拾捌千貳百捌拾文交承辦頭役到堂領發以資書差飯食筆墨等費以杜擾累而安閭閻玆據

保

圖【保正鋪甲】

稟據

身死一案本縣定於

日親赴屍場相驗諭到該董事立卽遵照發給該承辦頭役制錢貳拾捌千貳百捌拾文令卽按欵散給隨從書役飯食紙筆搭蓋屍場棚廠等項應用倘該書役人等有藉端需索擾累屍屬鄰里一經訪聞或由堂董稟報或被告發定卽照例嚴辦不貸特諭

咸豐

年

月

日諭同仁輔元堂

聯單存查

同仁輔元堂今遵

縣諭於年

月

日發給保

圖【保正鋪甲】

稟報

身死一案驗費錢貳拾捌千貳百捌拾文合畱

單根備查

咸豐

年

月

日第

號

第

號

屍場經費聯單

同仁輔元堂爲遵諭捐給驗費事今蒙

憲諭遵照詳定章程發過保

圖【保正鋪甲】

稟報

身死一案搭蓋棚廠書役飯食筆墨紙張一切

雜用照數發訖呈請

正堂大老爺查核備案施行

計開

刑房七百文

招房七百文

代書二百八十文

原差一千四百文

押驗總頭七百文

紅班七百文

禁班三百五十文

傳話七百文

仵作一千文

屍格二百八十文

值日四名五百六十文門房一百四十文

茶快一百四十文

軍轎二百八十文

衣箱馬杌一百四十文

鋪司二百二十四文

淸道二百二十四文

金二百二十四文

軍件八百文

轎班五百一千文

樣板二百二十四文

以上計錢拾千七百六十六文

外加

朱墨筆六十文

手巾五十文

紅布七十文

蕓香蒼朮一百十四文燒酒一千二百文

土作四名五百六十文

小夫兩名二百八十文吹手三名四百二十文炮手一名二百八十文

粗紙三百四十文

�牌夫一名一百四十文

以上又計錢三千五百十四文

每次小轎船價不論遠近共錢十四千文

以上統計錢貳拾捌千貳百捌拾文

咸豐九年十一月

日示

△附錫金捐設遞解船隻諭禁擾累憲示

爲出示曉諭事。據恆善堂經董秦臻趙彭淵王言鑄趙棨稟稱。切查錫金地方。從前每逢遞解人犯。卽由船埠封船當差。各行家因載貨之船被封。客商褁足不前。生意淸減。受累不堪。曾經稟準。自行捐資雇船四隻。以備梭織往來。遞解人犯。不準船埠藉遞解之名自封船隻。此項捐資。及雇船等事。俱歸恆善堂經管承辦。多年無不稱便。兵燹之後。尙未復辦。玆恆善堂業已稟準復設。而各行家紛紛來訴。自願仍照舊章。集資雇船四隻。常川伺候以備遞解人犯之用。求請循舊捐設。諭飭船埠不準藉差擾累。庶幾遞解不致誤公。商賈各安生業並求出示曉諭。俾得周知等情到縣據此除諭飭船埠頭遵照外。合行出示曉諭。爲此諭仰地保一切居民人等知悉。自示之後。爾等務各遵照。嗣後該船埠倘再藉遞解之名。封船擾累。許卽稟送來

縣。以憑究辦。決不姑寬。其各凜遵毌違特示。

又呈

恆善堂經董爲呈明遞解舊章續請給示諭禁事。竊錫金遞解船隻向由各行捐錢。經恆善堂辦理雇船四號往返蘇常。如不敷用仍由埠頭添雇在船行攬載之圈棚船。輪流支值。一槪不準封提。已於三月十六日爲始。由船戶黃洪等出具認結承辦在案。自辦之後。該船戶有事則應差。無事則聽候。半月以來。並未遲悞。乃埠頭因無從索費。串同批差。屢屢需索遞解船戶。所欲不遂。便肆毆打。動以船不敷用爲詞。飭令堂中添雇。殊不知遞解爲埠頭應辦之差。該行等怕伊藉差訛詐。故有此舉。如不敷用。應仍由埠頭添雇。與敝堂無涉。此系數十年舊章。遵循無異而該埠頭非但要堂添雇。並所載犯人及批。差等飯食一切。均要令船。戶貼墊如此妄作妄爲。公事如何承辦。爲此呈明舊章。伏乞給示諭禁以除惡習而全要公。實爲徳便。再查秋審人犯。向由各班船辦差貼費。不在遞解之律。合並聲明上稟。

五年四月口呈

批查遞解人犯船隻。乃系該船埠等循分應辦之事。卽使並無善堂之船。亦應妥應辦理不得稍滋擾累。昨經本縣訪聞該船埠批差等有任意刁難船戶之事。卽經飭提嚴懲在案。據稟前情。候再出示嚴禁。設有不敷。仍由該船埠請給印封。恊同船行輪雇圈篷船應用。其餘各行門前裝貨船隻一槪不準藉端滋擾。如有前情。或無印封平空封捉等事。希卽隨時指請提究。是爲至要。

△附嚴禁自盡圖賴憲示

爵閣督部堂曾江蘇撫部院丁爲嚴禁自盡圖賴以重民命事。照得自盡人命。律無抵法。而小民愚戇。每因細故。動輒輕生。其親屬聽人主唆。無不砌詞混控。牽涉多人。意在求財。兼圖泄忿。經年累月。蔓引株連。被告深受其害。夫父子兄弟夫婦。皆人道之大經。乃死而因以爲利。是𨿽靦然人面。實則禽獸不如。尢人心。風俗之憂也。本部【�院】旣以通飭各屬。隨事整頓。力挽頹波凡自盡人命之案。均限一个月審結。倘有聳令自盡。誣告詐害等情。卽嚴究主使棍徒一並從重治罪。此後爾等卽或自■﹝扌棄﹞一死。總不能貽害別人。其親屬𨿽欲逞�。經審出實情。不過自取罪戾。亦無人肯與賄和。是不但死者枉送性命。不值一錢。卽生者因此又犯刑章。更屬無益有損。本欲害人。適以自害。徒爲讎人所快服。何利之可圖。何忿之能泄哉。合行愷切示禁。爲此示仰闔。屬軍民耆老婦女人等知悉爾等須知身命爲重。旣死不可復生。公論難誣。千虛焉逃一實。訟詞羅織伎倆。今日不能復行。嗣後務各自愛其身。毌得逞忿輕生希圖詐害。其親屬亦不許。聽唆誣告。枉費譸張。所有律例罪名。逐條開示於後。

一子孫將祖父母父母。屍身圖賴人者杖一百。徒三年。期親尊長。杖八十。徒二年。【妻將夫屍圖賴人者罪同】功緦遞減一等。告官者。以誣告反坐。【杖一百流三千里加徒役三年】因而詐取財物者。計贓準竊盜論。搶去財物者準搶奪論。

一詞狀祇許實告實證。若絡續投詞。牽連婦女。及原狀內無名之人。一槪不準。仍從治罪。

一赴各衙門。告言人罪。一經批準。卽令原告投審。若無故兩月不到案。卽將被告證佐。俱行釋放。所告之事。不與審理。專拏原告治以誣告之罪

一控告人命如有誣告情獘。照律治罪。不得聽其攔息。或有誤聽人言。情急而妄告。於未經驗尸之先。盡吐實情。自願認罪。遞詞求息者。果無賄和等情。照不應重律。杖八十。如有主唆。仍將教唆之人。照律治罪

同治七年五月二十九日

○施棺代賒條約

卷八之六

送死爲人生一大事。至死無以爲殮。可傷孰甚焉。好善之士。預制義材以備緩急。盛徳事也。而又恐有顧惜體面之人。羞領義材。因設爲代賒之舉。所以體卹人情者至矣。述施棺代賒規條。

上海果育堂勸募推廣施賒棺捐啟

條約

附南翔振徳堂施棺條約

△上海果育堂勸募推廣施賒棺捐啟

我邑施棺創自同仁。賒棺創自輔元。意至良也。法至善也。惟恐經費不支。查察難周。以地界爲限。固屬不得已之苦心。而在界限以外者。未免向隅之嘆。往往四鄕有病斃。離城略遠。欲謀一板棺而不可得。甚至有用席捲者。殊可慨已。他若寒門舊族。例應賒給之家。一旦病死。六尺之孤無托。一棺之木何來。卽或親若友湊墊若干錢。而稽之賒棺界限。則己越境矣。愛莫能助。同人憐之。且有地例相符。而家本赤貧。一時不能湊足先交之錢。而欲賒不得者。尢爲可憫。於是相爲籌議。經同仁輔元稟請道憲諭飭果育堂添設施賒棺公局。籌捐辦理。與同仁輔元相助爲理。共全善舉。敢不仰體憲仁以期永遠勿替。惟是經費不充。恐有竭撅難支之慮。玆擬每出一棺以十文爲一願。爲特奉勸貴官紳士善信寶商慨發仁心。宏施鼎力自一願以至十百願冀聚沙以成塔。俾集腋以成裘。行見科甲代興。財丁並旺。可爲徳門操左劵矣。謹勸

咸豐八年八月

日果育堂司事公啟

△條約

一施賒棺分爲兩號。其一爲賒棺。前和髙一尺九寸。後和髙一尺七寸。明堂口一尺七寸。中一尺六寸。底闊一尺九寸前和厚三寸。後和厚二寸。長六尺八寸。和頭雕花貼金外面揩油。其一爲施棺。前和髙一尺八寸。後和髙一尺六寸。明堂口一尺七寸。底闊一尺九寸。前和厚一寸八分。後和厚一寸六分。和頭雕花貼金。外面揩油。前和暗刊千字文號。並刊乾坤二卦。男用幹卦。女用坤卦。以示區別。而備稽查。至賒除棺和頭應書姓氏。由喪主自行出資刊刻。不願刻者聽。

一賒棺爲保全寒門舊族顏面起見故重以選料定以稽查。不能狥情濫給。必須家世淸白。行止無虧。以及貞節婦女。方準賒付。計棺本錢七千六百文。其錢立票存堂。聽其隨時自繳。並不上門收取。如用櫈當交現錢一百四十文。凡年在七十以上者。不論施賒俱給正號。

一路斃浮屍。向由圖保小甲赴同仁輔元堂具報領棺收殮。各憲衙門檔案具在。應仍循舊例歸於同仁輔元堂經理。倘圖保小甲不遵向章。隱匿實情。向本堂朦領。察出卽惟該圖保小甲是問。

一施棺賒棺。無論遠近。俱由本堂路口腳夫扛擡。立有定例。賒棺四百文。施棺二百八十文。由喪主交堂轉給。不得另索上櫈酒資等項。如該喪主倩親友自扛者聽。

一賒棺擡年九月起。木價昂貴。添設統號。今定議正號棺本錢拾二千文。副號棺本錢捌千文。統號本錢六千文。

△附南翔振徳堂施棺條約

一是局甫經創舉。善願如雲。因此備棺稍從寬厚。並內用紙搪。外加黑黝至施出之際。每具另給石灰三斗。艸紙百張。以助殯殮。一施棺合成。卽須搪黝。待其漧燥而後應給。每遇施出之後卽當陸續添辦。務使常存廿具。以便隨時給發。

一在局司事十人。拈定各輪一月。凡遇求施者到堂。無論風雨寒暑。卽同來人親詣其所。查訪明確。然後回堂給發。倘有事故無暇。卽於同儕中轉托代勞。以期歷久不懈。

一捐輸願銀。除總捐銀兩隨時登冊外。其十文願錢。遇有施出一號。卽按冊徧收一次。除支給備棺雜項應用外。所餘錢文數滿五十千。卽以存貯在堂司總處生息。庶使子母兼權可冀曰漸充裕。一切出入細數。每年刊印徵信錄分閱。

一集會之法。每遇施出一號。徧收十文願一次。惟新正店鋪尙未開張。及歲暮第宅各有正務。玆酌以正月二十日起。登號收錢。十二月二十日停止不收。此三十日內到堂求施者。照例應給。槪不列號。或以五十文或百文爲一願。因地因時可也。

一備棺施濟。原爲鰥寡孤獨平素赤貧哀告無門者而設。如其親屬勉力可支。意存省費。僥幸求施者。槪不準給。代爲保領者狥情混報。察出議罰充公。

一向來流丐病斃。該圖地保丐頭以席艸包褁掩埋。今堂中添備薄板丐棺。倘遇乞丐病斃。許該圖地保丐頭到堂求施。本堂給發一具。仍聽其舊冢掩埋。

●得一錄卷九

教孝條約

義門族約

宗祠條規﹝原本陳榕門相國訓俗遺規﹞

治家規範

○教孝條約【錢塘姚廷傑原本】

卷九之一

一曰全天性以樂其生

一曰和兄弟以慰其心

一曰訓妻子以解其憂

一曰愼交遊以免其慮

一曰動婉容以得其歡

一曰善奉養以安其身

一曰勤服勞以適其體

一曰審寒燠以防其疾

一曰存人心以酬其徳

一曰受偏憎以隱其過

一曰用幾諫以冀其悟

一曰愼殯殮以保其膚

一曰急營葬以妥其靈

一曰全節義以顯其名

△一曰全天性以樂其生

人謂天下惟孝至難。予謂天下惟孝至易。何以云然。天下事。有我本不能本不知。而學能學知則難。若孝則天性所素具。良知良能孩提之童所同也。夫豈不易。天下事有與我疏者。而欲我親之。卑於我者而欲我尊之。無恩徳於我者。而欲我酬之以恩徳則難。若父母則本親而親之。本尊而尊之。本有恩徳而恩徳之有何難天下事有我竭我之力。我盡我之心。而人曰是彼之所應爲也。不足稱也。則欲人鼓舞而興起爲難。若孝則我竭力盡心。而天下之人皆敬之仰之。愛之慕之。感激而稱嘆之。曰是不可及也。於是鄕黨效之。朝廷徵之。自盡於已。而食報於人。其鼓舞興起。抑何易也。而況乎天性之間。本有不求人知。而切切焉。惟自盡之爲慊者乎。然則人之不孝。因自失其本心耳。豈嘗有生而不孝者。如果能自全其固有之天性。而實盡其孝。則父母自有生人之樂。而無悒郁之傷矣。故人謂天下惟孝至難。予謂天下惟孝至易也。

△一曰和兄弟以慰其心

兄弟之間。多因財帛爭競而致傷殘。或緣妯娌不睦而生忿怒。兄弟不和。親懷滋感。君子當以物利爲輕。以人倫爲重。尢不宜偏聽枕席之鄙言。而傷手足之至性。友恭各盡。怡然譪然。父母顧之。喜可知也。若鬩墻有變。定傷庭幃之心。是不友卽不孝矣。或不幸父母見背益當互相愛敬。以慰親於九原乃世有見兄弟之富貴而忌。見兄弟之貧困而喜者。有各立門戶。伺其隙而訐發者。有各立黨羽。乘其危而攻擊者。有寧曲護其奴隸。而賈怨於同胞者。以他人爲密友。視兄弟如寇讎。布散流言。操戈同室。嗟乎。父母之心能無恫乎。故盡孝者必當和兄弟。

△一曰訓妻子以解其憂

夫婦相愛。人之常情。乃世有不孝者當其未娶。猶稍具人心。一旦成婚。遂致昏迷溺愛。妻之言金石也。親之言艸芥也。其視妻也錦繡珠玉之足珍也。其視親也。豺狼虎豹之足畏也。其視妻也。天帝菩薩之足敬也。其視親也。奴隸犬馬之足賤也。妻所愛卽愛之。妻所憎卽憎之。妻以爲樂者。急思所以曲全其樂。妻以爲憂者。急思所以曲解其憂不獨不惜己之身軀。而惟求妻之快意。兼借父母之身軀。而欲博妻之歡心。其或妻與父母不合。則必是妻而非父母。卽妻顯露其非。而明悖於禮。猶必信妻爲無心之過。而怨親之過入其罪焉。堂上之千言。不如枕邊之一訴。嗟乎。人𨿽下愚。旣以身殉妻。而並以父母殉妻。是何心哉。於是父母憂鬱而不顧。父母忿怒而不顧。父母疾病而亦不顧設其妻有一於是。則疾首蹙額彷徨無措矣。嗟嗟。衾枕之愛。其奪人天性之愛。何若是其易易。而慘酷竟至於斯乎。試思身從何來。由懷胎乳哺以迄長大。父母鞠育教訓之恩。數發難盡。在父母爲子娶媳。無非爲上接宗傳。下延支派。兼之待孝養於暮年。畱悲思於身後耳。若爲子媳者。惟自圖私暱不顧倫常是狼虎其心。而蛇蠍其性也。今執不孝者而與語曰。汝夫婦之愛汝子也甚矣汝冀其成立而愛之耶抑不冀其成立而愛之耶。汝望其爲孝子而愛之耶。抑不望其爲孝子而愛之耶。如望其成立。望其爲孝子而愛之。而汝子異日設大不孝。汝之心能無恨乎故凡人知我今日之愛子如是。卽知父母昔日之愛我亦如是。知我今日懼子異日之不孝。卽知父母昔日懼我今日之不孝。以情揆情。天良未有不發見者夫父母恩並天地然予以爲天地逸而父母勞。天地泛而父母切。其恩徳尢爲過之。更有孀母靑年守節。皓首全貞。撫遺孤而歷盡艱辛。受幹磨而矢無他志。止期子得長成。使彼可娛老景。子如不孝。益切痛心吾願天下之爲子媳者。夫勸其婦。婦勸其夫。互相勉勵。以全孝道。而其責尢重於男子。蓋婦女未嘗讀書。所爲暴戾矜躁鄙吝窒滯之气。或一日而數見。惟男子因機訓誨使知大體有正气以消磨其戾有至誠以感動其心𨿽遇悍婦。亦當漸歸於孝矣。予故曰。孝當以訓妻子爲急。

△一曰愼交遊以免其慮

交遊者。所以收麗澤之益。而在防比匪之傷。與善人居。則子與子言孝。弟與弟言悌。有善相勸。有過相規。與惡人居則敗檢踰閒蔑倫喪節之事。罔不爲矣。故朋友者所以講習倫常也。近世嚴憚正人。樂交邪佞。類聚成羣。無非博奕飲酒。迷戀煙花。或作爲無益。專務侈靡。耗其財帛。敗其身家。父母訓之而不從。責之而不攺。以致暮景蕭條含懟莫釋。且與匪類往來。每罹不測之禍。是不孝之由多因擇交不愼也。予故曰。欲盡孝思。當愼交友。

△一曰動婉容以得其歡

爲人子者。豈惟功名富貴之气。不可加諸其親。卽道徳文章之槪。亦難形之於己。蓋父母之前。宜廑孺慕是卽赤子之心也。朱子注色難曰。孝子有深愛者必有和气。有和气者必有愉色。有愉色者。必有婉容事親之際。惟色爲難也。今人愁容怒容。徳色。傲色。狂態鄙態。頑狀。蠢狀。唐突。抵觸。各以其時紛形於父母之側。而一見其妻妾子女。轉瞬之間。如撥雲霧而覩靑天。不覺其和而自和。不覺其愉而自愉。不覺其婉而自婉。噫嘻異哉。此豈賦性之惡其咎在天與。抑習俗之漓人心日喪也。夫父母受之。非不傷之。但暗忍而容之耳。傷之者何。情之難堪者。受之他人。且不甘焉。矧其子也。忍之而容之者何。蓋彼旣己生之。亦事之莫可如何者矣。於是或顧影而興嗟。或臨風而灑淚。憂懷莫解。病卽隨之。嗟乎。人未生子期子之心日切。子旣生矣。抑又長矣。百年歲月無多而以有限之精神。耗於無窮之郁抑。劬勞旣竭之於前。愁苦又續之於後。是生子適足以爲累也吁

△一曰善奉養以安其身

人子之身。皆父母之遺體。豈財利爲囊中之私物。若徒惜費而甘旨有違。使親顏顦顇。於心忍乎。故不特自奉丰而奉親儉爲不孝卽自奉儉而奉親亦儉。均不孝也。富貴者宜躬親侍奉。不可專委臧獲。貧賤者亦宜竭力供職豈容膜不相關。然天下富貴者少。而不甚富貴者多。試思桑楡晚景。光陰幾何。若必俟富貴而後丰。焉恐老親不及待矣。𨿽菽水亦可承歡。然中心卒多抱憾世人獨此一節。每多飾詞。不曰吾家貧乏。卽云孝養有期。及至樹欲靜而風不寧。子欲養而親不在。良心𨿽動。悔之晚矣。終天之恨。寧自釋乎。音容旣邈。墓有宿艸。杯酒盞羹。僅存故事。一滴何曾到九泉。此言良可味也。何世人不以得養父母爲幸。而反以爲苦。財利則望其日增。膳親則惟思漸減。半出己意。半聽妻言。聲音顏色之間。有似不厭而厭。似不怒而怒。似不怨而怨者。其親實所難堪也在父母有不屑與子媳較者。其心曰。孝不可彊也。吾老人寧以口腹之故璅璅然如乞食於東郭乎。有不敢與子媳較者。其心曰。吾老人龍鐘朽物矣。較之而彼勉從焉。意且含懟較之而彼不從焉久增其慍寧無較。嗚呼人子使父母不屑與較。已入禽獸中矣。至不敢與較。豈非禽獸不若者哉。尢有不孝者或與兄弟分養。竟以加一餐爲貪婪多一刻爲逾限。有嘉殽焉。有珍味焉。己食之。妻食之。子食之而獨父母不得食。更有己寧不食。盡使妻子食之而父母不得食。甚至己食之。妻與子食之而其餘者寧獻於妻之父母。而父母不得食甚至己食之。妻與子食之妻之父母食之。而猶有餘者寧邀其狎暱友食之。而父母竟不得食。嗟乎嗟乎。人心喪滅盡矣。或疑予言之己甚。而不知其爲予之所目擊而心傷。旁觀而發指者也。予豈寓謗於規哉。

△一曰勤服勞以適其體

凡人少壯未有不勞而能成業者。老則倦勤。人老乏嗣而勞焉。路人且憐之矣。若父母旣生有子。而猶令其勞。其與無子也等。爲人子者。必先逸其心。而後可逸其體。事無巨細。預爲經營而布置焉。使吾親無所用其心。而並不及用其力。問一事而一事已成。問數事而數事悉備。卽父母好爲蚤起。好爲遲眠。無非月夕花朝。陶情詩酒而己。乃不孝之徒。祗圖己逸。罔惜親勞。終日嬉遊置家事於不理。務爲宴樂。問生業而茫然曠人子之常職。貽老親之深憂。夏則衣葛。瀟灑園林。冬則披裘。擁鑪香閣。而使其親餐風宿露跋涉山川。是可忍耶。人養雞豕。待其肥猶可烹。若是子。則不父其父而奴其父。奴其父而子猶不若雞豕之足供口腹也。則亦何貴乎生之而養之也。嗟乎。予嘗見世徳之家有老僕焉。不以僕視之也曰爾吾父之舊人也。爾勿以冗食自嫌。而同諸僕之役役。爾其安食而終爾餘年。嗟乎。父之僕猶推父之恩。而體卹之生我之父而使其勞勩不安不得如徳門之老僕焉。則大可怪矣。

△一曰審寒燠以防其疾

父治外籌劃艱辛。母治內。生育繁苦。年日老而血气憊血气憊而身軀弱。身軀弱而疾病多。疾病多而藥餌需焉。然予謂與其有病而藥餌。不若未病而藥餌。與其用藥餌以治病之發。又不若愼寒暑以杜病之源。古之孝子。視無形。聽無聲。若夫寒燠猶爲易察。爲人子者。知親老矣。老則性易執而思易迷。其於寒燠之節飲食之宜。老人僅可自主一二。子若媳宜提攜之。珍惜之。察其情形而裒益之。以待赤子者待老人。則老人安。若徒任之而不經意鮮有不疏虞者矣故審寒燠在審病審藥之先焉。

△一曰存人心以酬其徳

世有獨傳之子。恃愛而故挾制其父母。有怯弱之子。倚病而偏磨折其父母。在親之溺愛者。未有不受其愚。而其子益百計以難之。嗟乎。殘忍己甚人心安在哉盍思父母止汝一子。汝又何曾有幾父母耶。父母旣以獨子爲憐。豈人子反不以雙親爲念。抑思父母憂汝之病。汝何獨不顧父母之病耶。投桃尙須報李。豈受報反以讎酬孝道本是庸常。告誡並無深刻。苟存人心。自不至此

△一曰受偏憎以隱其過

憎而曰偏似屬父母之過。𨿽然。宜反諸躬焉君子於橫逆之來。猶三自反。況親爲生我者哉。竭其力者。益意其力。盡其心者益盡其心。不疑憎之曰偏。祇悔孝之未至。親之心必有幡然者矣。仍或未能。又當自安於命焉。夫天何私之有。天無私而人何以有壽夭之不一。窮通之不等耶。豈天亦爲偏愛偏憎耶。故父母之愛我憎我皆由於我之命。而非關父母之偏。猶夫人之受眷佑者。當思答天之貺。人之遭譴罰者。當思回天之怒。如是則無不平之鳴矣。若人一見憎於父母。其心卽生怨懟。夫父母憎子而子卽怨之是子之存心己極不肖。而父母之憎。乃先見之明。其憎不爲偏矣。且怨與憎相掎角。已同梟獍之殘。又何暇問親憎之偏與否也。尢足異者。每見憎於父母。不特怨之於心。且徧訴於人焉。怨之於心。心已當誅。訴之於人。罪尢不赦。爲父母者。不逐之於鄕黨之外。不懲之以三尺之法。猶是溺愛之餘也。僅僅憎之亦己寬矣。君子知之。於父母之偏憎也。順以受之而己矣。順以受之者。不苐冀其親之悟也亦恐彰其過而其親懷慚也。夫孝子猶恐其親之懷慚而不孝者怨之訴之。欲得他人盡斥其父母之過。而後快焉。且有倚妻家之勢力。而與父母樹敵焉。嗟乎。人獸之分。相去抑何遠哉。

△一曰用幾諫以冀其悟

父母之待子也。不當見其過。父母之待人也。當微審其過。何也。令名不可失也。怨尢不可招也。親倘有無心之失。倘有執性之愆。知而不言。使親之名有玷。親之身有傷。子心其能安乎。故幾諫者。朱子所云下气怡色。柔聲以諫也。然或省悟之遲亦有善全之法。親之加怒於人。不稱其罪。子從而慰之焉或取於人者不應多而多之。與人者不應少而少之。子從而增之減之焉。有力不能自主者。曲爲善言以諭之焉。是豈厚其所薄而以此示恩哉。蓋恐人有害吾父母之心。吾彌縫其所不逮。人必轉而思之。慮害其親以傷其子。因念其子而釋其親。故孝子之所以輸誠乎人者。非爲人也。仍爲其父母也。用荊棘爲藩籬。資幹城於敵國。仁人孝子之用心無所不極斯爲不可及與。

△一曰愼殯殮以保其膚

殯殮大事。疏忽者謂之不孝。吝費者亦謂之不孝。然卽孝者。其時躃踴哀號。荒迷不知所措。宜托戚友之老成練達者。代爲主持焉。其措辦諸物。宜托誠實之人專司焉。庶幾實得其益。總之老親多病。切須早爲畱心不致臨期倉卒。棺木衣衾。俱當從厚。而制度尢宜精詳。𨿽云稱家之有無。然佛事可以不作虛文可以盡捐。省其無益之費。而用於有益之事。所全不已多乎。若徒飾外觀。反將大事艸率。罪莫大焉。至於力之優爲者。益當纖毫無憾而後爲孝。凡人於父母生辰。四十而後有五十。五十而後有六十七十。猶可前嗇而後丰。若此事則一生惟一日也。嗟乎。此事而不盡心竭力。尙待何事此時而不盡心竭力。尙待何時。稍有失焉。悔無及矣。愼之愼之。

△一曰急營葬以妥其靈

停柩不葬。非貧乏無貲。卽因惑於堪輿。希圖福地。遂有滯至數十年者。又有歷年久遠子孫互相推諉。遂至不得葬者。久而不葬。自有暴露之慘。夫爲子者身稍饑寒。百計求覓衣食。而使其親之骸骨暴露。雪壓雨漂。漠然不顧。抑何殘忍至此也。旣饒裕之家。久厝淺土。豈無水火不測之患。每見荒郊曠野。徧地橫棺。月暗風淒。燐火四起。路上行人。尙欲斷魂。親遺骨肉。竟置不問。豈人也哉。卽世人亦有勤勤覓地者。推其心多自望其身家之富貴。子孫之繁衍。而徒以親屍爲邀福之具。若不信形家之說。則益將怠緩不知所止矣。又豈知急營葬者原所以妥其靈耶。然予更有恨焉。嘗見貧窘無藉之徒。伐蔭木而求售他家。發祖塋而轉授別姓。此其人誅之猶不足以盡其辜。斷難一日容於堯舜之世者也。凡鄕黨設有此事。宜協力共鋤孽類。鳴官置之重典。以爲不孝之戒。儆一人而眾人懼所全實多。所關甚大。此誠足以廣孝思於無已也。予尢望主持名教之君子。爲斯民厲風化焉。

△一曰全節義以顯其名

爲子者奮志讀書。功名赫奕。使父母享朝廷之榮封。受鄕裏之欽仰。固足爲孝。然能爲忠臣。而使吾親爲忠臣之父母能爲豪傑。而使吾親爲豪傑之父母。等而上之。能爲聖賢。而使吾親爲聖賢之父母。流芳奕禩。垂不朽之大名。血食千秋。享俎豆於勿替。豈非孝之至大。而子道之極隆者哉。卽或自守愚拙者。謹飭存心𨿽無顯揚。亦鮮玷辱。乃有不孝之徒。寡廉鮮恥。敗壞名節。或身受重戮。或顯被惡名。人皆日。此其父母不徳也。卽稍爲之寬者。亦必曰是無義方之訓也。且有取怨於人。而使其親受詈者。更有不忠不義而禍及於親者。嗟乎。身作身受。在己自不足惜。父母何辜。亦受非常之辱焉。其罪上通於天矣。夫有徳之士。族黨友朋。且沐其光而被其惠若比孽類。不能報父母之徳而重傷父母之名。泉臺有靈。能不切齒。天道昭然。斷無輕赦爲人子者當以爲戒焉

○義門族約

卷九之二

宗族一本之親。支分派別。勢必日疏日渙。不有以約之。恐人類不齊。是非錯出。必將有作姦犯科玷辱祖先者。良規可法。宜采擇而行也。輯族約。

義門裘氏先世族約﹝磨鏡��增訂義門裘氏﹞

附錄先君子竹逸公家約二則

△義門裘氏先世族約﹝磨鏡��增訂義門裘氏﹞

予家本會稽之雲門。一十九世同居。蒙朝廷恩寵。敕旌義門。駕古帙今。世所罕有。凡我子孫。當守祖宗之家訓。存心以忠厚爲本。處家以仁讓爲先。此治家之要。守身之符也。其鑑此毌忽。

一孝爲百行之原。爲人不孝。𨿽有掀天事業。蓋世奇能。總不齒於名教。且問自己本心如何過得。乳哺懷胎。撫攜教育。父母之心豈不刻刻想念。其成人立業。代老防饑。而匪莪伊蒿。亦可羞也。人無不愛其子。則知父母之愛我。猶夫我之愛其子人無不期其子之孝。則知父母之期孝於我。猶夫我之期孝於其子。設子有不孝。未嘗不瞋之疾之。則知父母之瞋疾於我者。未嘗乏也。且人惟以孝存心。則自然不得罪於鄕黨。自然不得罪於尊長。自然不得罪於名教。兢兢業業彬彬雅雅。保世亢宗。承先裕後。基於此矣。

一人受中以生。與天地並列爲三才。得萬物之最靈。切不可將已身輕看。故人以立品爲重。奉身如圭璧不可渝也。一言失口。受悔終身。一事失足。有污名教。故人身行一敗。則終身挽濯垢莫滌矣。凡我子孫𨿽士農異趨。工賈異業。而立身修行。總只一般。貧富窮通。此聽之於天者也。

一人有四大受之父母。須知父母以前。自祖歷宗。綿綿延延。以至於今。非積累之所致。亦何幸而有此故人生在世。惟一點仁心。乃是生生不息之源。譬諸果而有桃仁杏仁。葆眞涵素而生機露。程子亦云。人心如谷種。此便是發生之源。故徳厚而流自光。儻本心澌滅。天良錮絕。此自斲其生趣。而期葉大枝繁。難矣難矣。

一傳曰弟了入則孝。出則弟。凡子弟見宗族鄕黨。須必恭必敬。卽稱呼一節。兄弟人等。止應稱行稱名。若稱號稱字。乃朋友間事理。義門宗範。不願聞此也。況宗族稱行。則尊卑易曉。不得不論。

一父母愛子之心。固無不公。而偏愛之私。亦不能必無。丈夫每惜多男。而婦女恆憐少子。此偏愛之所自來也。然父母之所以愛之。亦必有故父母之所以不愛。亦必有故。其偏之之心正其公之之心也。爲子者。但當自悔其所以不見愛於父母者何故。並思彼之得被愛於父母者又何故。平心自想。可以得父母之心矣。若果父母溺情不明。爲之子者。更能曲體父母之心以將其愛尢爲能子。故曰。天下無不是底父母。若兄弟原毛裏懿親。鬩墻生變。多起於妯娌乖爭。男子偏聽。各袒其室。遂致同气參商。昔浦江鄭義門同居長久。惟曰。不聽婦人言。斯眞處家庭者之藥石。

一士農工賈。各有專業。然後仰事俯育。有所賴。惟遊惰之輩。農不成農。士不成士。工賈不成工賈。每思鮮衣美食。呼盧淫酗。浪蕩終日。全不想祖宗締造艱難。將刻苦所遺之成業。輕輕顚覆況家非素封者。亦習爲儇巧假作斯文。反以服勞農畝揮汗日午者爲可恥。志大而言誇。行僻而心僞。迨至資身無策。饑寒交迫。乃作姦犯科。靡所不爲。寡廉鮮恥。恬不知非。猶幸幸然自以爲得計。詩云。貧不足恥。惟貧而無行爲可恥。及身攖法网。僇及妻孥。噬臍何及乎。莫若早加猛省。勤四體。營生理。各業其業。各事其事。與其仰面求人。何如反求諸己。

一好訟爭能。原非仁厚之風。乃近來以此相尙。小事角口。卽駕詞告官。及一事獲勝。公門一出。便髙視闊步。逢人自張。獨不思觳觫公庭。囚首乞憐。是何等形狀。胥差窘辱搖尾告哀。是何等卑賤。天下可羞可辱之事。孰有甚於此者乎。乃詡詡然自以爲得志。吾不知其肺腸何如也。況彼此角气。兵連禍結。蔓害無休破家殞命。悉基於此。遡厥所由皆小不忍所致。何如情遣理恕。相安無事之天爲愈乎。凡我族人。戒之哉。戒之哉。

△附錄先君子竹逸公家約二則

一族人當論情不當論理也。凡同族中伯叔弟兄子侄。皆我祖宗一气分下來底。骨肉之愛。異於他人。假使小有齟齬。必與爭理之曲直。卽我直彼曲。一生計較心。我已得一大半不是了。惟白爲排解曰。彼特一時不思耳。久之自然。明白了。彼特聽外人言語耳。久之自然悔悟了。事事省察。責已而不責人。大事化小事小事化無事。由勉幾安。心地不患不厚。福澤不患不增。

一族人宜通有無也。無論有餘之家。宜時時敬奉尊長撫卹孤寡扶植單寒。周給貧乏。卽力謀升斗。終歲勒劬。亦宜分餬口之資爲陸族計。蓋隨時隨地皆可濟人之急。一勺之波。不容愈於西江之水乎。且同族往來家常便飯加意殷勤。𨿽桀驁不馴者。亦可以和气化之。杯勺言歡。或亦睦族之一助也。

○宗祠條規﹝原本陳榕門相國訓俗遺規﹞

卷九之三

宏謀按此篇與王孟箕講宗約同意。而條約更周備。自家庭鄕黨。以至涉世應務之道。均列於宗規。以此見人生一舉足而不可忘祖宗之訓。愛親者不敢惡於人。敬親者不敢慢於人。親親長長而天下平。願有宗祠者。三復此規也。

一鄕約當遵。孝順父母尊敬長上。和睦鄕裏。教訓子孫。各安生理。毌作非爲這六句包盡做人的道理。凡爲忠臣。爲孝子。爲順孫。爲聖世良民。皆由此出無論聖愚皆曉得此文義。只是不肯著實遵行。故自陷於過惡。祖宗在上。豈忍使子孫輩如此。今於宗祠內仿鄕約儀節。每朔日族長督率子弟。齊赴聽講。各宜恭敬體認。共成美俗。

一祠墓當展。祠乃祖宗神靈所依。墓乃祖宗體魄所藏。子孫思祖宗不可見。見所依所藏之處。卽如見祖宗。時而祠祭。時而墓祭。必加敬謹。凡棟宇。有壞則葺之。罅漏則補之。垣砌碑石有損則重整之。蓬棘則剪之。樹木什器則愛惜之。或被人侵害。盜賣盜葬則同心合力復之。患無忽小。視無逾時。若使緩延。所費愈大。此事死如事生。事亡如事存之道。族人所宜首講者。

一族類當辧。類族辧物。聖人不廢。世以門第相髙。間有非族認爲族者。或同姓而雜居一里。或自外邑移居本村。或繼同姓子爲嗣。其類匪一。然姓𨿽同而祠不同入。墓不同祭。是非難淆。疑似當辧。儻稱謂亦從叔侄兄弟。後將若之何。故譜內必嚴爲之防。蓋神不歆非類。處巳處人之道當如是也。

一明分當正。同族兄弟叔侄名分。彼此稱呼。自有定序。近世風俗澆漓。或狎於褻暱。或狃於阿比。皆非禮也。拜揖必恭。言語必遜。坐次必依先後。不諭近族遠族。俱照叔侄序列情旣親洽。心更相安。又有尊庶母爲嫡。躋妾爲妻者。大乖綱常。反蒙詬笑。又女子巳嫁而歸。輒居客位。是何禮數。吉水羅念庵先生宅。於歸寧之女仍依世次。別設一席。可法也。若同族義男。亦必有約朿。不得淩犯疏房長上。有失族誼。且寓防微杜漸之意。

一宗族當睦。書曰以親九族。睦族聖王且爾況凡眾人乎。未俗或以富貴驕。或以智力抗。或以頑潑欺淩。𨿽能爭勝一時。巳皆自作罪孽。嘗謂睦族之要有三。曰尊尊。曰老老。曰賢賢。名分屬尊行者。尊也。則恭。順退遜不敢觸犯。分屬𨿽卑而齒邁眾。老也。則扶持保護。事以髙年之禮。有徳行族彥。賢也。賢者乃本宗楨幹。則親炙之景仰之每事效法。忘分忘年以敬之。此之謂三要。又有四務曰矜幼弱曰卹孤寡。曰周窘急曰解忿競。幼者稚年。弱者鮮勢人所易欺則矜之。一有矜憫之心。自隨處爲之效力矣。鰥寡孤獨。王政所先。況乎同族。得於耳聞目擊則卹之。貧者卹以善言。富者卹以財谷衣倉窘急。生計無聊。則周之量已量彼。可爲。則爲。不必望其報不必使人知。吾盡吾心焉。人有忿則爭競。得一人勸之。气遂平。遇一人助之。气愈激。然當局而迷者多矣。居間解之。族人之責也。此之謂四務。引伸觸類。爲義田義倉。爲義學。爲義塜。教養同族。使生死無失所。皆豪傑所當爲者。善乎陶淵明之言曰。同源分流。人易世疏。慨焉寤嘆。念玆厥初。範文正公之言曰。宗族於吾固有親疏。自祖宗視之。則均是子孫。固無親疏。此先賢格言也。人能以祖宗之念爲念自知宗族之當睦矣。

一譜牒當重。譜牒所載。皆宗族祖父名諱。孝子順孫目可得睹口不可得言收藏貴密。保守貴久。每歲淸明。祭祖時宜各帶所編髮字號原本。到宗祠會看一徧。祭畢仍各帶回收藏。如有鼠侵油污磨壞字迹者。族長同族眾卽在祖宗前量加懲誡。另擇賢能子孫收管。登名於簿以便稽查。或有不肖輩鬻譜賣宗。或謄寫原本。瞞眾覓利。致使以贗混眞。紊亂支派者。不惟得罪族人。抑且得罪祖宗。眾共黜之。不許入祠。仍會眾呈官追譜治罪。

一閨門當肅。男正位乎外。女正位乎內。君子正家。其閨門未有不嚴肅者。縱使家道貧富不齊。如饁耕采桑操井曰之類。勢所不免。而淸白家風自在。或有不幸寡居。則丹心鐵石。白首冰霜。亦以三從四徳。姆訓夙嫻養之者素也。若狥利妄娶。門閥不稱家教無聞。又或賦性不良凶悍妒忌。傲僻長舌。私溺子女皆爲家之索。罪坐其夫。若本婦委果冥頑。化誨不攺。夫亦無如之何者。祠中據本夫告詞。詢訪的確當祖宗前合眾給以除名帖或屏之外氏之家。亦少有所警矣。要之教婦在初來。擇婦必世徳。顏氏家訓曰。娶必欲不若吾家者。蓋言娶貧女有益。非謂遷就族類。娶卑陋之女以貽禍也。至於近時惡俗。人家婦女。有相聚二三十人結社講經。不分曉夜者有跋涉數千里外望南海走東岱祈福者。有朔望入祠燒香者。有春節看春燈節看燈者。有縱容女婦往來搬弄是非者閒家之道。一切嚴禁。庶無他患。

一蒙養當豫。閨門之內。古人有胎教。又有能言之教。父兄又有小學之教。大學之教。是以子弟易於成材。今俗教子弟者何如上者教之作文取科第功名止矣。功名之上。道徳未教也。次者教之雜字柬箋以便商賈書計。下者教之狀詞活套。以爲他日刁猾之地。是𨿽教之。實害之矣。族中各父兄。須知子弟之當教。又須知教法之當正養正之當豫七歲便入鄕塾學字學書隨其資質。漸長有知識便擇端愨師友將正經書史嚴加訓迪務使變化气質。陶鎔徳性。他日若做秀才做官。固爲良士爲廉吏就是爲農爲工爲商。亦不失爲醇謹君子。

一婣裏當厚。婣者族之親。裏者族之鄰。遠則情義相關。近則出門相見。宇宙茫茫幸而聚集。亦是良緣。況童蒙時。或多同館或共遊嬉。比之路人迥別。凡事皆當從厚。通有無。惜患難。不論曾否相與。俱以誠心和气遇之。卽使彼曾待我薄。我不可以薄待久之且感而化矣。若恃彊淩弱。倚眾暴寡。靠富欺貧。捏故占人田地風水。侵人山林疆界放債違例過三分取息。此皆薄惡凶習。天道好還。尢宜急戒。毋自害兒孫也。

一職業當勤。士農工商。業𨿽不同。皆是本職。勤則職業修。惰則職業隳。修則父母妻子仰事俯育有賴。隳則資身無策。不免姍笑於婣裏。然所謂勤者。非徒盡力。實要盡道。如士者則須先徳行。次文藝切勿因讀書識字。舞弄文法。顚倒是非。造歌謠。匿名帖舉監生員不得出入公門。有玷行止仕宦不得以賄敗官。貽辱祖宗農者不得竊田水縱牲畜作踐。欺賴田租。工者不可作淫巧。售敝僞器物。商者不得紈袴冶遊。酒色浪費。亦不得越四民之外。爲僧道。爲胥隸。爲優戲。爲椎埋屠宰。若賭博一事。近來相習成風凡傾家蕩產招禍速釁。無不由此。犯者宜會族眾送官懲治。不則罪坐房長。

一賦役當供。賦稅力役。皆國家法度所系。若拖欠錢糧。躲避差徭便是不良百姓。連累里長。煩惱官府。身家被虧。玷辱父母又準不得事。仍要賦役完官。是何算計故勤業之人將一年本等差糧先要辦納明白

一爭訟當止。太平百姓。完賦役無爭訟。便是天堂世界。蓋訟事有害無益。要盤纏。要奔走。若造機關又壞心術且無論官府廉明何如。到城市便被歇家撮弄到衙門便受胥皂呵叱。伺候幾朝夕。方得見官。理直猶可。理曲到底喫虧。受笞杖。受罪罰。甚至破家亡身辱親。冤冤相報。害及子孫。總爲一念客气始不可不愼。經曰。君子以作事謀始。始能忍。終無禍。卽有萬不得已。或關系祖宗父母兄弟妻子情事。私下處不得。沒柰何聞官。只宜從直告訴官府善察情更易明白。切莫架橋捏怪。致問招回。又要早知回頭。不得終訟。聖人於訟卦曰。惕終吉終凶。此是錦囊妙策。須是自作主張不可聽訟師棍黨教唆財被人得禍自巳當省之省之。

一節儉當崇老氏三寶儉居一焉。人生福分各有限制。若飲食衣服。日用起居。一一朴嗇。皆有餘不盡之享。以還造化。優遊天年。可以養福奢靡敗度。儉約鮮過。可以養徳。多費多取。至於多取。不免奴顏婢膝委曲狥人。費少取少。隨分隨足。浩然自得可以養气。且以儉示後。子孫可法有益於家以儉率人敝俗可挽。有益於國。世顧莫之能行何哉。其敝在於好門面一念。如爭訟好贏的門面。則鬻產借債。討人情鉆刺。不顧利害吉凶禮節好富厚的門面。則賣田嫁女。厚賂聘媳。鋪張發引。開廚設供。倡優雜沓。擊鮮散帛。亂用綾紗。又加招請貴賓。宴新婿與搬戲許願預修祈福力實不支。設法應用。不知挖肉補瘡。所損日甚。此皆惡俗。可憫可悲噫士者民之倡。賢智者庸眾之倡。責有所屬吾日望之。

○治家規範【於淸端公原本】

卷九之四

傳曰君子不出家而成教於國。則是家有教也。正惟一家有教一國觀感。相習成風。而仁讓興焉矣。故居今日而欲陋習丕變。當自士大夫之家倡之。爲作家訓以示後人云。

一孝爲百行之原。父母生兒。能有幾个身顯榮親的。就是力田貿易。肩挑負販者。皆可隨分以養親。但要把父母。時時刻刻。放在心裏。時時刻刻。頂在頭上。讀書明理者。以養志爲先。愚夫俗子亦勉力養其口體。依依膝下始終孺慕第一不可聽妻子之言。如有不孝。族人公罰。

一弟兄形𨿽有二。遡源於父母之身。究竟還是一个人。若弟兄仇敵。只爲看做兩个。所以參商。我今立訓。同爨者宜一室和气。若是分居亦要彼此聯屬。爲兄者當愛。爲弟者當敬。患難相卹。貧富相顧不肖相勸勿聽妻子之言。而傷手足之情。如有不遵者。�朝廷法律具在。莫貽後悔。

一族中之人。皆吾祖宗一脈。譬如樹之有幹。畢竟落葉歸根。彼族中老幼。柰何其不睦乎。今人見族中之富貴者。羨爲榮耀見族中之貧寒者。多生厭惡。此種心腸。豈可以對祖宗。我今立訓。凡系族人不分枝派遠近。不論人品貴賤。俱照長幼執禮。倘敢髙下異視。照不睦條議罰。

一士農工商。各執一業。子弟十二三歲時。賢愚已定。賢者做向上事。愚者亦別令其執一藝。庶不致閒曠其身。到了長成。還可以贍養妻子。若一姑息。或聽其暴棄。鮮不貽後日之悔也。

一族人不知讀書之樂。僥幸博一靑衫。自以爲萬事皆足。至於科第一節

。皆諉之於闔郡風水。不知發過先達盡系讀書之人。豈風水之說。獨不應於我輩乎願我家子弟破除積習做童生。下一番苦功望進學。做秀才下一番苦功望中舉。卽使數命不偶艱於遇合。道理明透。亦不被人目爲不通。

一四民之首曰士原期讀書明道。較愚人回出一頭。故稱之�秀才豈知一做秀才。惹禍招災。總從一念之放肆起。我願子弟小心敬畏𨿽進學與平人無異。埋頭讀書。設有非禮之來。當以理遣。如果有幹身家。始許理論切勿呼朋引類。做出非爲的事來。那時悔之晚矣。

一士子幸而上達。身𨿽貴顯。居家切要勤儉。不可奢靡。待人務宜謙先。不可驕傲。

一有田之家。率其佃僕及時耕種及時耘耨寧先時。毌後時。仍不時親身董率。勿自家懶惰。委之家人。

一種田不離田頭。深耕易耨是其本分。勤得一分。多得一分之利。仍要積聚糞灰。地肥則苗盛。於農暇之時。就想到來歲耕耘之時。有當備用之物乘閒置辦。𨿽遇丰年。所獲縱多。亦不可浪費。少畱儲蓄以備凶荒田有隙地。必種瓜菜之類。畜養豬雞以補不足。

一朝廷錢糧。依期封納。不可拖延。爲裏中頑民。

一生意之人。或開店。或行商。俱要早起晚睡。不可偸安。語云。不將辛苦意。難取世間財。

一居家要儉。當念錢財非易。衣服飲食惟期適口充身。不可浪費吾永寧地土磽瘠。而天時又亢澇靡定。少有所蓄。庶可以備荒年。

一馭僕婢體卹勞苦。軫念饑寒。不可近狎。亦不宜疏遠。臨之以莊馭之以禮至要至要貴顯之後鄕黨之間。禁其放肆。則又寧嚴毌寬也。

一結親惟取門當戶對。不可攀髙。亦不可就下。司馬溫公曰。嫁女勝吾家。娶婦不若吾家二語。切記切記。女夫兒婦。俱要一一訪實。如儀容惡疾之類愼之於始。不可以一言之合。輒將兒女輕許。至於聘財妝奩。但當量其家計大小不可過費。恐傷元气。

一喪葬俱按文公家禮行。父母年至六十。則衣衾棺木之類。俱當及時置辦。

一祭祀祖先。或時祭。或忌日。牲醴湯飯紙錢。量力設備。男婦依序行禮。不可疏略。

一夫婦之閒。當思一敬字。梁鴻孟光之舉案齊眉。千古稱爲美談。敬而已矣如今夫妻反目不和。只爲太狎。太狎則不敬。不敬則變生莫測矣是故居室之間當如賓客。自然刑於之化以起。門內之和以生。至於彼此罵詈。辱及其身。則又祖宗之罪人也。豈足語於人道乎。倘有小家女。不敬祖先。不尊丈夫。敢用污言詈夫。並辱宗祖者。以不孝律出之。

一凡年至四十無子。方許置妾。嫡妻不得妬忌。如不遵此訓。照七出條出之其夫亦不得縱妾淩妻。犯者合族公罰。

一貴顯之家。有故交寒士在座。覺得另有一番韻致若有骨鯁之士文學之人在座。則愈顯其休容之度矣。子弟貴顯者。切莫疏慢士類。

一人家生兒子。自然是聰明者佳。但聰明人每多刻薄。則暗中虧折了許多福分。常見尖穎之人。終於落薄庸庸之人。反享厚福

一系聰明發泄已盡。一系天機渾含不露所以受用各有不同我勸聰明子弟以寬厚宅心庶可邀和平之福

一子弟將成人之時。性情易擾。不許結交淫朋浪友如與不端之人往來。爲父兄者。急早禁絕。以防其漸。

一子弟年幼。早晚不時稽查。不許遠離膝下。卽從師在學。亦必訪察功課。倘有曠業之日。則根究蹤迹大加振刷。勿事姑息。

一子弟居室。早則十八歲。遲則二十歲。切不可再早。恐元气未壯。致成虛怯

一子弟家居。飲食動作。俱教以規矩。事上接下。俱教以禮數。勿致放蕩。恐久久便成狂妄。

一子弟出外。必稟命於父兄反必面。婦女外出。必稟命於公姑。反必面。不許擅自出入。

一人家子女。到五六歲時。男則從師。穎悟者望其上進。愚魯者束其身心。不致將來有佻達之虞。從小姑息。長大廢棄皆爲父者貽之也。孔子曰。愛之能勿勞乎。女孩兒卽教其紡績。再長則教其鍼黹。仍約束其驕傲之性。婦主中饋。爲母者亦須教導。務要早起晚睡。不可令其懶惰。頭足修餙。不可令其土塌。語言謹愼。不可令其縱肆。行止端莊。不可令其輕浮。若縱而不教。一到夫家。不成材料。不執婦道。牽惹辱罰。皆爲母者貽之也。子女所關匪細。爲父母者愼之。

一閨門要嚴肅。𨿽系中表至歳。務要男女有別。遠嫌別疑。不可同席而食。同坐而語。宅中分別內外。昏夜之間。女不出。男不入。女子有事。夜行以燭。男子年交十六。早晚非奉呼喚。不許擅入內宅。

一婦女不許入寺觀燒香拜會。惟在家念佛持素不禁。

一婦女惟正事出外。用金珠服飾。在家則家常服飾不得喬妝艷服。

一婦女不幸而夫早殀。應該守節爲是。其或靑春年少。不能終節者。不妨善言盡伊父母令其攺適。以免意外之誚。

一致富由勤。人盡知之。我謂公道二字。乃致富之要訣。常見世人欺慢愚人。巧詐取財。或戥秤升斗出入各別。也有賺錢起家的究竟巧裏來。拙裏去。明裏來暗裏去蓋由出此心一欺。必乾天譴。終成無益。何如任天由命。永保福基。故我謂公道二字。其致富在勤字之上。

一富貴是裏帶來的。自不必說。然亦非鐵汁鎔成的。天道惡盈。若無徳以迓之。恐轉而消折矣。

一錢財盈丰。千倉萬箱。不過屬你管轄。不可看作萬年不拔之基。若遇好事不做。遇貧難不施。不過一守財虜耳。或者博施濟眾上天鑑之必永享富厚也。

一居心不可刻薄。天地長養萬物。只是一个仁仁則並包無外。今人當處處以仁存心。所見所行所言自無暴戾之習。純是一團藹然和气。福慧油然而生。爲子孫不知存了多少地步自家那里覺得。

一立身貴髙。髙非髙傲之髙。只是不可把自家的身子卑了同流合污是也須要看得自已身子重。自然非禮不爲。視一班苟賤趨奉者。如坐泥塗。我之身豈不擡髙幾十層乎。

一人貴立志志非大言不慚之謂也。乃念念向上一等做去。譬如我志在富。則當勤儉以致之。所趨者在那一等。自然所得者卽在那一等。所謂有志者事竟成也。

一莫謂神明當敬也。敬神明不如敬心。莫謂此心可欺也。欺此心卽是欺天。心存正直天知神敬。心存欺詐鬼禍災生。從古欺心做壞人者。曾有幾个到頭。

一世間當行與不當行者。善惡兩途。天之福人與禍人者。亦善惡兩途。勿謂些小之善不足紀。善念一生。天必降之福。勿謂些小之惡。無足畏惡念一生天必降之災。二者不分大小。只在人舉念間耳。太上感應篇注得分明。

一不可結怨於人。人之最難忘者感恩積恨二端。施恩於人。尙有忘者。積恨於人。則透入骨髓。未有不思報者。所以吾人處世當存一寬大之念。不獨馭事畱其有餘。就是言語之間。也不可過銳。我出於一時之無心。而人竟積爲終身之怨階矣。

一凡事不可做盡。人力不逮於我。我不可窮人之力。人勢不及於我我不可使盡其勢。卽言語之間不妨讓人一句。略得便宜。抽身便轉。討了許多受用。

一人終身體認一个忍字。小不忍。則亂大謀。忍得一分。受用一分父子不忍。則乖天倫。兄弟不忍。則成吳越。夫妻不忍。則魚水反目。朋友不忍。則气誼參商居家不忍。則乖气致戾。世情不忍。則變起仇敵。甚而一言不合。戈矛頓起。人命反掌。悔焉莫及。不忍之害大矣可不愼諸。

以上四十二條。皆我親身閱歷。件件有著。凡我後人勿謂其迂遠而忽之也。

附朱子家訓注

事親規約

△附朱子家訓注

黎明卽起。灑掃庭除。要內外整潔。【黎明天將明之候也。庭除卽庭階也。整潔整齊淸潔也。古語云一日之計在於寅。蓋淸早起身。可以干辦許多事務。大凡人家早起灑掃淸潔者。卽是興家之兆。若懶惰貪眠。日髙未起。卽是衰气。治家者所當自勵】旣昏便息。關鎖門戶。必親自檢點【昏。時晚。昏黑之際。息歇息也。時晚。則宜休息。所以養神。門戶必親自檢點。防火燭盜賊也謹愼小心。治家要訣。】一粥一飯。當思來處不易。【稼穡艱難非親歷者不知。農夫千辛萬苦。所種成我輩安坐而食倘不思珍重愛惜。必遭天怒】半絲半縷。恆念物力維艱。【一匹綢聚萬蠶性命而成。卽半絲半縷亦當愛惜。若任意剪裁日後必受寒凍。】宜未雨而綢繆。【乘未雨之前。及早綢繆﹑言凡事須早爲之計也。】毌臨渴而掘井。【臨旱時方謀掘井求泉。言恐來不及也】自奉必須儉約。【一身服用。只須不寒不餓罷了。若奢侈浪費。殊非惜福之道。】宴客切勿畱連。【畱連筵宴不特浪費。並荒本業客如上等。決不肯爲飲食之人也。夫何嫌】器具質而潔。瓦缶勝金玉【器用什物。但取質朴潔淨。一樣服用。瓦器亦好。何必金相玉質】飲食約而精。園蔬愈珍羞【飲食但取儉約精潔。才過三寸咽喉。園蔬愈珍羞又何分別。講究食品者。適爲飲食之人而已。】勿營華屋【屋取庇身﹑但求堅固足矣。何必華麗】勿謀良田【語云百年田地轉三村何必謀求。】三姑六婆。實淫盜之媒【三姑道姑卦姑尼姑也。六婆。如穩婆媒婆虔婆珠婆之類此等人專事奉承巧言哄騙若許人門﹑必爲淫盜之媒。】婢美妾嬌。非閨房之福【油頭粉面。娼妓行爲。詩禮之家。宜無此習。有之豈閨房之幸耶】童僕勿用俊俏【俊俏美麗也。童但供使令美麗者。恐生意外之憂虞】妻妾切忌艷妝【冶容誨淫。艷妝者式樣妖嬈。殊失淸門規矩。非大家風範】祖宗𨿽遠。祭祀不可不誠【祖宗人之本也﹑人不可忘本。則祭祀安可不盡誠心】子孫𨿽愚。經書不可不讀【讀書足以破愚。故爲父祖者不可以子孫資質愚魯而棄之弗教誨也﹑】居身務期質朴【居身質朴不失大方舉止﹑若過於華美。便成優伶模樣矣。】教子要有義方【宋竇禹鈞以義方教五子。俱登科第。俗所謂五子登科也。幼年不教。安得成人耶﹑】勿貪意外之財【錢財各有定分。意外財本非我所應得。若貪取之。必將倍失﹑何必苦苦爭取。】莫飲過量之酒。【酒宜隨量。若過量彊飲。則誤事惹禍敗家致病。皆在其中。】與肩挑貿易。勿占便宜【便宜。喫虧之根。彼肩挑步擔之人﹑小本經紀﹑趁錢能有幾何。也想養活家口﹑若再占他便宜。良心喪盡矣﹑何忍何忍】見貧苦親鄰。須加憐卹【貧富循環﹑誰能自家作主。親鄰貧苦境遇適然﹑量力佽助。所以惇古誼也】刻薄成家。理無久享【人家忠厚﹑方能長久﹑若刻薄者必無好子孫。必難常保﹑】倫常乖舛。立見消亡【乖外不循理也。倫常乖舛﹑如忤逆父母兄弟爭競之類。此謂大逆無道。天怒神誅。災殃立至。】兄弟叔侄。須分多潤寡。【分多潤寡﹑言以有餘補不足也﹑兄弟叔侄皆一本至親。痛癢相關。倘有緩急。自宜幫助。豈可自享溫飽而坐視不顧。】長幼內外。宜法肅詞嚴【家法須整齊嚴肅﹑戲謔輕浮。斷難使家人帖服】聽婦言乖骨肉。豈是丈夫【耳根太軟聽信婦人之言。反致骨肉不和。是乃小人所爲。斷非丈夫气度】重資財薄父母。不成人子【父母是生我之人資財是外來之物若看重資財而薄待父母﹑是反常顚倒不可以爲人子。言不成其爲人也】嫁女擇佳婿。母索重聘【旣欲得佳婿而仍欲索取重聘。俗不可耐矣。世情可笑往往如此。】娶媳求淑女。勿計厚奩【娶婦欲其爲吾子內助。且以綿嗣續也。裝奩厚薄。稱家有無更何暇計世有竭家財而爲女辦嫁者。眞屬可憐可笑】見富貴而生諂容者最可恥【奉承富貴之人﹑勢利心腸最是可恥】對貧窮而作驕態者賤莫甚【輕看貧窮之人。卽是奉承富貴之人。設使貧窮者忽變而爲富貴彼便忽然換轉面皮。非特不敢作驕態。並奉承不遑矣。賤骨頭往往如此】居家戒爭訟。訟則終凶【爭訟俗所謂打官司也。好訟之人。往往破家喪命爭一時之閒气。貽全家之禍累。愚亦極矣。若唆使之人。暗損陰騭尢爲十惡大罪】處世戒多言。言多必失【古語云。病從口入。禍從口出。出言不愼﹑惹禍招災懊悔無及。多言者戒之】毌恃勢力而淩逼孤寡【孤兒寡婦是人世之最可憐者。宜格外矜憐。若倚靠勢力而反欲欺淩逼廹定干天怒】勿貪口腹而恣殺生靈【口腹之欲無窮。殺生之孽甚大。爲了區區口腹。造作無邊孽障。再三打算。殊算不來。況殺生時。跳躍叫號血肉淋漓。尢目不忍見。有仁心者應食不下咽。而忍恣其殺耶】乖僻自是悔誤必多【天下自以爲是之人﹑比比皆是。性情乖僻卽明師益友﹑亦勸化不轉到臨死時始悔從前之誤。遲矣晚矣】怠惰自甘。家園終廢【人家須由勤做起。若一味懶惰。必至百事廢弛。家道必然敗壞】狎暱惡少。久必受其累【交友須交好人﹑若惡少則任意胡行。動多犯法。久後必然敗事。親近之者必受其累】屈志老成。急則可相倚【屈志言低心下气也。老成人事事持重近之者卽可以爲法。卽有急難。老成人必能爲我排解。可倚靠也。】輕聽發言。安知非人之譖愬。當忍耐三思【一面之詞﹑難於憑信。譖愬之人往往虛詞架飾﹑無理變爲有理若輕信之而遽爲之用。則彼一面之受屈者多矣。所以要忍耐三思。庶不誤事】因事相爭。焉知非我之不是。須平心一想【相爭之際。人人各執一是。總不肯說自家一句不是。以致各不相下﹑若彼此能平心想想。必然良心發現。知自家盡多差處。愧恨無地矣】施惠無念【施惠者動於心之所不忍。非望報也何必記念】受恩莫忘【受人之恩。須思所以報答若受而忘之﹑是謂忘恩負義。何以爲人】凡事當畱餘地【畱些餘地以便日後走動若早占盡以後便無以容身矣】得意不宜再往【得意事難以爲例再往須防討厭】人有喜慶。不可生妬忌心【人有喜慶當代爲慶幸妬忌者﹑非惟無損於彼。適以自壞其良心耳】人有禍患。不可生欣幸心【人當禍患來纏。身受者何等苦惱。有仁心者必然力爲解救乃不能代爲憂戚。而反生欣幸。用心險惡日。後必招陰禍】善欲人見。不是眞善【爲善而欲人人共見便是爲名起見。非眞心爲善矣】惡恐人知。便是大惡【司馬溫公言生平無一事不可對人言者此﹑心何等光明磊落。若爲惡而恐人知。必是陰惡。私意險心惡莫大焉。】見色而起淫心。報在妻女【我不淫人婦。人不淫我妻。天道好還。循環不爽。故見美色而起淫心者。妻女必受其報。況萬惡淫爲首。功名祿壽都要減削其報更不止於是耶。】匿怨而用暗箭。禍延子孫【暗箭傷人。難於防。備豈知你用暗箭傷他。天卻以顯禍傷你。並連你子孫亦受傷耶】家門和順。卽饔飧不繼。亦有餘歡【語雲家和萬事興。又雲家門和睦值千金。故人家能相順。卽貧至朝夕不給﹑亦自歡然。況和气致祥。家門和順。自是一團春气。可卜其家之必興也】國課早完。卽囊橐無餘。可稱至樂【人享太平之福。食毛踐主世受國恩。區區課稅。何足以報效萬一。而猶遲延拖欠。煩長吏催科。是忘恩誣上。自貽伊戚也。故國課早完。卽使囊乏一文。可謂至樂也】守分安命【守本分。不向分外貪求。安天命。不肯妄爲妄取】順時聽天【凡事順時而行。聽乎天命。天佑善人。自然決不虧負】爲人

若此庶乎近焉【近言近道也。爲人能如上所言庶幾近道。而可以爲君子人也。】詞則布帛菽粟。理則玉律金科。家訓中第一至文也。教子弟者務須令幼年熟讀。並宜書作掛幅。懸諸中堂。使家人日誦一徧。庶於身心有益。萬金良藥。勿以淺近而忽之。○近世無識庸人動多以惡爲能。讀此文有一句以惡爲能處否。萬事莫如爲善樂。百花怎比讀書香。處世讓人一步。臨事喫虧三分。有味乎言哉。

△事親規約【孫念劬原輯】

孟子曰事孰爲大。事親爲大。親恩罔極。卽事之之心亦罔極人子在生一日。何日非事親之日。生事葬祭。一有缺憾。卽不堪爲子。其可忽不加意乎述事親規約。

事生

侍疾

事生

人子之道。莫重於事生。百年有限之親。一去不回之日。得盡一時心。卽免一時悔也。惟是。易辦者無窮之物。難辦者有恆之心。眞心所切。啜菽飲水可以盡親歡。賣薪負粟可以酬吾志。歐陽公曰。祭而丰不如養之薄也。痛哉斯言。【爲人子者可怦然興矣】

一【服勞】父母呼。惟而不諾。手執業則投之。食在口則吐之。走而不趨。凡受父母之命。必籍記而佩之。時省而速行之。事畢則反命。

一【奉養】。三牲五鼎。菽水菜根。皆養也惟應及時爲可貴耳然必須有資內助焉。未有婦不賢而能養親者也。人欲養親。必先教婦。貧賤之家子養親。富貴之家親養子。親養子。則終身不知子道矣。悲夫。

一【谷食】。凡事父母異食。古云。老少異糧。況親乎。黍稷稻粱皆欲精鑿。麥欲頭羅。菽欲純而新。

一【肉食】。魚去鯁。雞鴨去骨。調諸腥以姜醋。肥膩以酒。斷脯橫理。斷魚順理。

一【水飲】。水欲甘。欲澄欲潔。【污水食之最易發病】酒欲醇。欲陳。無宿壺。無再熱。糖欲澄垢。【糖中砂垢最多】酰欲澄根。茗去初未。

一【果實】。無蠹無損。戒先時後時。先時味歉。後時味敗。無多進異味非習嘗者勿進。【凡西瓜梨藕桃杏之類皆爲生冷能�脾胃】

一【視膳】日四問食。食問所欲。適溫涼冷熱之宜。候生熟淸濁之節。嘗醎淡辛酸之味。視艸毛蠅蟻之物

一【器用】父母一切所用之物。如筆墨紙硯。畫籍卷軸。及杯盞壺榼傘屐之類。安放宜有常處。恐一時取用不及。致生煩惱也。諸爲餐具。漑滌欲潔碗碟杯盞。欲精致可愛。以得父母之歡。

一【衣服】五十非帛不暖。禦寒之具較春夏諸衣尢爲緊要。然須以輕暖爲佳。凡衾褥須置二副。一厚一薄以適寒暖之宜。卽冠巾襪履。亦須有二以備更換。

一【侍容】侍父母之側。無戚容。無怨容。無惰容。無莊容。無思容。無昏忽之容。無不足之容。無髙聲。無叱吒之聲。無直言。無費解說之言。無犯諱之言。

一【啟告】樂事快言。憂事徐言。怒事笑言。悲事疑言。駭異之事平言。恐懼之事。可以不聞者勿言。

一【從命】人子事親。畢力盡志。凡有所命皆從之。無彊以拂其意。

一【悅心】气血調於歡喜。疾病生於惱怒。壽親之道無他一悅字盡之矣時花新果。異物奇觀。好書名畫有得必獻可助一樂

一【出入】必行之路。地坳則覆之。地凸則平之。地滑則沙之。升髙下下則扶掖之。遠行則子弟從之。夜歸則操炬以迎之。

一【同人】親有所愛樂之人。趨治具。無厭色。父母所最愛者。子女之子女也。父母欲施之衣食。則食之衣之無怨言。無後語

一【僕禦】親之近侍。以柔順勤謹者爲之。否則易之。必得人而後巳。

一【告面】禮爲人子者。出必告。反必面。所遊必有常。所習必有業。人子出入而不稟命於父母則意中無父母。目中亦無父母矣。犯尊犯齒之端。皆由於此。子弟所宜切戒。孝經曰。居則致其敬。

一【承志】甘旨日給。是謂能養而尢以善承親意爲主不然﹑飲食供奉之閒。親心時有戚戚焉。其養又安足道也。曾子曰﹑孝子之養老也。樂其心。不違其志。樂其耳目。安其寢處。以其飲食忠養之。孝經云﹑養則致其樂

一【諫過】親有錯履。無遽言。無盡言。無當人而言。乘時乘機設言以悟之。親有激怒。從其怒以緩之。怒平﹑順言以醒之。失禮於人者。陰爲遜謝之。

一【救難】或居官坐罪。或遠出遭殃。或因干涉累身。或以兵火受險皆難也。此在他人尙當救護。親有難而不救。則禽獸不若矣。人子不幸遭此。毋畏禍。毋過激。必以全親爲上策。

一【祈壽】父母俱存。天倫樂事。然去日苦多。來日苦少。旣可喜。亦可懼。孝子所以有祈年之願也。愛親者果有減巳益親之眞情。至誠感神。鮮有不應。

司馬溫公居家雜儀曰。凡子事父母婦事舅姑。天欲明。咸起盥漱櫛總。具冠帶昧爽適父母舅姑之所。省問夜來安否父母舅姑起。子供藥物。婦具晨羞。供具畢。乃退。各從其事。將食。婦請所欲供之。尊長食畢乃退。旣夜。父母舅姑將寢則安置而退。居閒無事。則侍於父母舅姑之所。侍立必恭。執事必謹。應對言語。必下气怡聲。出入起居。必謹扶衛之。不敢涕唾喧呼於父母之側。父母不命之坐不敢坐。不命之退不敢退。

侍疾

夫病生死關頭也。善調攝之。則幾死可生。不善則可生反死禮凡父母舅姑有疾。子婦不離側。色不滿容。不戲笑不宴遊。卽有災夭迫切之事。皆不暇及。專以延醫合藥調攝爲務。疾已復初。

●得一錄卷十

學宮灑掃職規條

書院規條

義學章程

粵東啟蒙義塾規條

變通小學義塾章程

蒙館條約

○學宮灑掃職規條

卷十之一

小學之教首先灑掃聖學工夫。要於主敬。卽灑掃以明敬。所以習小學者在是卽所以尊聖學者亦在此黃冠緇流。侍奉香火。猶且晨夕展敬士子讀聖賢書所學何事此職也。固士子分內事人人所當共赴者也。集灑掃職。

杭郡紳士公呈稿

規條

△杭郡紳士公呈稿

杭郡紳士公呈稿紳士梁同書葉藩潘庭筠謝廷燮沈揚沈學厚許乃大汪家禧計萬年楊日禮邵志錕孫邦治汪鴻禧許宗瀚等。爲謹據成規請時展學宮。以勤灑掃事。竊以大成萬世之師。郡學四方之表。維歲久或防夫傾陊。幸憲忱加意於修除。絲竹誰聞。旁無壞壁。軒楹可仰。勢異頹山。數仞墻髙。雙觚闕煥然守成匪易。漸圯可虞。樹韓勑之碑。時爲永壽。上史晨之奏。年紀建寧。星甫一終材寧速朽。而已功煩塗色。葺費俸錢。蓋時和無別風淮雨之災。而地大多雀角鼠牙之患。窗馳野馬。壁絡垂蛛。不有蠲除。曷昭肅敬。所以定制歲頒營修之費。校官時效灑�之勤。然一甓一磚動需官帑。則屢請者煩兩楹兩廡專責師儒。則獨承者瘁。前淮南阮緩堂太史倡議一鄕。徧諏同志。謂拚除爲弟子服勞之分。以展謁佐公家規學之虔。聚章縫輩日選一錢。至朔望期畢來三捨。拭幾席如戶曹孔欣除艸萊命男子張伯。又於肅拜階除之後。立周觀屋宇之規。蟻孔之漏。亟爲補苴蝸涎之污。卽事粉飾。若營藉數夫。成難刻日。則必陳於長吏。非給以私財。積小可大。出家谷者力終拘。順情斯安。斂民財者功不久。規爲誠當。良法可稽。玆當土木告成。遂爾觀摩意切。但事本涉公。斷難憑臆案闕守文之吏。謀同越俎之迀。且學宮地重。闌入禁嚴茀艸傭工。操鏝匠作。時遠享丁之候。往幹令甲之誅凡玆鏁鑰。職有專司。同書等旣主善爲型敢瀝情上訴伏願憲臺大人。飭下學官之長。俾伸慕義之私。庭艸胥芟。生意不存荒穢。遊塵盡滌。升堂共仰光明。勤塗蔇之功。有基勿壞。拭丹靑之染。歷久無渝。同書等𨿽效誠黌序之間。實戴徳庭階之下。至或宇將傾者一木難支瓦旣毀者千稜莫補。仍準前人成例。端期官匠加修。非敢後也。惟慚力與心違。似望歲焉。竊願工隨請至。明知微塵無補泰山之大。亦如獻曝聊抒野老之忱。齋宿上陳仰祗鴻鑑。謹呈。浙江巡撫部院憲臺大人施行。嘉慶七年九月十八日呈卽日

浙江巡撫部院阮批據呈灑掃規條。甚屬安協。此事淮安及江南各府縣多有行之者。但以會立名。𨿽沿淮陰舊例。究有未當查灑掃之法。莫詳於管子弟子職。是弟子之職也。非會也。今攺爲灑掃職。名目。其辦事之地。宜在學中擇屋一間。用杉木素板。髙八寸寬數尺每計一塊書捐收姓名及支存四柱淸數釘於壁間以便人人共見仍須另存紙帳。司事者收貯。仰布政司將此事宜。轉飭遵照辦理。並行該學知照可也。規條並發。

洗祭器諭

浙江巡撫部院阮諭杭州府教授知悉現在春祭屆期。所有聖廟內祭樂二器。及各殿宇。傳同灑掃職董事。洗刷整理。務須潔淨。以昭誠敬。以後永以爲例。並將此抄諭董事毌違。特諭。

嘉慶八年正月二十六日諭學師

△規條

一是職創於淮南阮緩堂太史。人醵一錢以給用。復取其贏餘購田。號一錢莊。事詳條約。及置田本末。蓋數約則力易繼事專則功可久。因師其意而參酌之。期於法良不廢而已

一是職創始諸人。每司總各集十友。每友歲納錢三百六十文。公舉董事四人。司事四人。司總六十人。司總按季收錢。匯交董事處。以備支取。如有贏餘。置產生息。歲終匯議。今三學董事公舉邵志錕孫邦治汪鴻禧許宗瀚又公舉髙日觀張萬年爲府仁二庠司事。趙塽汪中熙爲錢庠司事。

一每月朔望前一日。司事率傭力人及書斗。自大成殿。東西兩廡。崇聖祠。曁文昌閣。鄕賢名宦祠。芟艸滌塵。其有磚瓦錯亂。墻垣剝落者。隨見整修。及朔望長官展謁後。董事諸君子以次行禮禮畢。復周視墻宇。倘有傾陊。集同人酌議修葺。支用之數。詳載簿籍。以憑核計。費繁公請長官修葺。一切出入用帳。董事邵志錕汪鴻禧許宗瀚收存。

一春秋仲丁先一日。董事赴郡學率工人書斗洗滌祭器。以昭誠潔。仁錢二庠司事司總遵行。

一每歲八月二十七日。至聖先師誕辰。謹集同人。於辰刻郡庠展謁。核帳後。董事司事分詣仁錢二邑庠展禮。

一季首朔日辰刻鄕先達率同人赴郡學叩謁餘月董事與司事司總職共事仁錢二庠專責司事司總展謁。正月攺期上元日。

一是職原所以妥先聖先賢之神。至學師公署及明倫堂齋房學外捐修公派等事。槪不旁及。不得倡議挪支。卽數十年後或遇重修學宮經費自有官帑。此系同人累銖積寸。亦不充公。

一學中舊例每月有書斗值事。今另擇書斗司大成殿。及各祠管鑰。其啟閉專責值事者。無事謹關有事預啟。每名按月酌給。郡庠書斗獎勸銀三錢。仁錢二庠書斗獎勸銀二錢至灑掃芟艸工人。隨時傭給。

一郡庠灑掃職。始於嘉慶七年。十月朔日仁錢二邑庠灑掃職始於八年十月朔日。

○書院規條

卷十之二

國家崇儒重道。學宮之外。復立書院。誠盛典也。顧近世書院林立。問師之所爲教。士之所肄業者。果何如也講學明道之謂何能無望古遙集耶。述書院規條。

朱子白鹿洞學規

髙汝白先生洞學十戒

呂新吾先生社學要略

胡文敬公續白鹿洞學規

△朱子白鹿洞學規

五教之目

爲學之序

修身之要

處事之要

接物之要

五教之目

父子有親君臣有義夫婦有別長幼有序朋友有信

右五教之目。堯舜使契爲司徒。敬敷五教。卽此是也。學者學此而己。而其所以學之之序。亦有五焉其別如左。

爲學之序

博學之審問之愼思之明辧之篤行之

右爲學之序。學問思辧四者所以窮理也若夫篤行之事則自修身以至於處事接物。亦各有要。其別如左

修身之要

言忠信行篤敬懲忿窒欲遷善攺過

右修身之要

處事之要

正其誼不謀其利明其道不計其功

右處事之要

接物之要

己所不欲勿施於人行有不得反求諸己

右接物之要

熹竊觀古者聖賢所以教人爲學之意。莫非使之講明義理以修其身。然後推以及人。非徒欲其務記覽爲詞章以釣聲名取利祿而己也。今之爲學者則旣反是矣。然聖賢所以教人之法。具存於經。有志之士。固當熟讀深思而問辧之。苟知其理之當然。而責其身以必然。則夫規矩禁防之具。豈待他人設之。而後有所持循哉。近世於學有規。其待學者爲己淺矣。而其爲法。又未必古人之意也。故今不復以施於此堂。而特取凡聖賢所以教人爲學之大端。條例如右。而揭之楣間。諸君其相與講明遵守而責之於身焉。則夫思慮云爲之際。其所以戒謹而恐懼者。必有嚴於彼者矣。其有不然。而或出於此言之所棄。則彼所爲規者。必將取之。固不得而略也。諸君其亦念之哉

△髙汝白先生洞學十戒

一曰立志卑下

一曰存心欺妄

三曰侮慢聖賢

四曰淩忽師友

五曰羣聚嬉戲

六曰獨居安肆

七曰作無益之事

八曰觀無益之書

九曰好爭

十曰無恆

一曰立志卑下

謂以聖賢之事不可爲。捨其良心。甘自暴棄。只以工文詞博記誦爲能者。

一曰存心欺妄

謂不知爲己之學。好爲大言。互相標榜。粉飾容貌。專務虛名者

三曰侮慢聖賢

謂如小衣入文廟。及各祠。閒坐嬉笑。及將聖賢正論格言作戲語。不盥櫛觀書之類。

四曰淩忽師友

謂如相見不敬。退則詆毀。責善不從。規過則怒之類

五曰羣聚嬉戲

凡初至接見之後。𨿽同會亦必有節。非同會者尢不可數見。若羣聚遨遊。設酒劇會。戲言戲動。不惟妨廢學業。抑且蕩害性情。

六曰獨居安肆

謂如日髙不起。白晝打眠。脫巾祼體。坐立偏跛之類。

七曰作無益之事

謂如博奕之類。至於書文𨿽學者事。然非今日所急。亦宜戒之。

八曰觀無益之書

謂如老莊仙佛之書。及諸家小說各詩文集。無�於聖道者。

九曰好爭

凡朋友同處當知久敬之道。通財之義。若以小忿小利。輒傷和气。與塗人無異矣。

十曰無恆

夫恆者聖人之道小藝無恆且不能成況學乎在院生儒非有急務不宜數數回家及言動課程俱當有常毋得朝更夕變一作一輟

△呂新吾先生社學要略

呂新吾先生社學要略曰。學者立身行檢爲重。一戒說謊。二戒口饞。三戒村語媱言。四戒愛人財物。五戒講人長短。六戒看人婦女。七戒交結邪人。八戒衣服華美。九戒捏寫是非。十戒生暴气髙。犯者必懲。

△胡文敬公續白鹿洞學規【明餘千胡居仁敬齋著】

正趨向以立其志

主誠敬以存其心

博窮事理以盡致知之方

審察幾微以爲應事之要

克治力行以盡成己之道

推己及物以廣成物之功

正趨向以立其志

周子曰聖希天。賢希聖。士希賢。伊尹顏淵大賢也。伊尹恥其君不爲堯舜一夫不得其所。若撻於市。顏淵不遷怒不貳過志伊尹之所志學顏淵之所學過則聖。及則賢。不及則亦不失於令名。

程子曰。天下第一等事。不可讓與別人做。言學便以道爲志。言人便以聖人爲志。程子自十五六。遂厭科舉之學慨然有求道之志。

朱子曰爲學須思所以超凡人聖。如昨日爲鄕人。今日便要爲聖人須竦拔後方始有進今日克念卽可爲聖。明日罔念卽爲狂矣。

張子曰學者當以立志爲先不爲異端惑。不爲文采眩。不爲功利泊。庶可以言讀書。

愚謂今之學者。才气髙者。則馳騖於空無�渺之域明敏者類以該博爲尙。利名爲心。又其下者。不過務於詩句浮詞。以媚世取容而己。未嘗知有聖賢之學也。夫聖賢之學。得之於己。可以成善治。美風俗。興教化。三代可復也。或者以爲聖人之道髙遠難至非後學之所敢及。殊不知有生之類其性本同。但聖人不爲物欲所昏耳今學者誠能存養省察使本心常明物欲不行則天性自全聖人可學而至矣。聖人豈隱其易者。反使人由於艱難阻絕之域哉。

主誠敬以存其心

程子曰。今人心誠不定視心如寇讎而不可制不是事累心乃是心累事居處恭執事敬。與人忠此是徹上徹下語聖人元無二語孔子言仁。只說出門如見大賓。使民如承大祭。觀其气象。便須心廣體胖動容周旋自然中禮惟愼獨便是守之之法。呂與叔患思慮之多。不能驅除。程子曰此正如破屋禦寇東面人來未逐得西面一入又至矣。左右前後驅逐不暇。四面空疏。盜故易入。無緣作得主蓋中有主則外患自不能入矣朱子曰。持其志。則气自淸明學者當提醒此心使如日之方升則羣邪自息心才主一便覺意思卓然精明人一時間外面整肅。便一時醒。一時放寬了便昏怠也。妄誕欺詐爲不誠。怠惰放肆爲不敬

愚謂今之學者但盡己之心毋使有一毫虛妄齋莊嚴肅毌使有一毫惰弛則所謂眞實無妄主一無適者自可至矣由是以窮理修身齊家治國亦何所不可哉。程子謂聰明睿知。皆由此出。信不欺我矣。

博窮事理以盡致知之方

程子曰自一身之中。以至萬事萬物之理理會得多自豁然有覺處。

朱子曰﹑盈天地間皆物也。以其至切而近者言之。則心之爲物。實主於身。其體則有仁義禮智之性。其用則有惻隱羞惡恭敬是非之情渾然在中隨感而應各有攸主而不可亂也次而及於身之所具。則有口鼻耳目四肢之用。又次而及於身之所接。則有君臣父子夫婦長幼朋友之常是皆必有當然之則而自不容己所謂理也外而至於人。則人之理不異於巳也。極其大則天地之運。古今之變。不能外也。盡於小則一塵之微。一息之頃。不能遺也。其致知之方。或考之事爲之著。或察之念慮之微或求之文字之中。或索之講論之際。使於身心性情之徳。人倫日用之常。以至於天地鬼神之變。禽獸艸木之宜。自其一物之中莫不見其所當然而不容己與其所以然而不可易必其表裏精粗無不盡其類以通之至於一旦豁然而貫通焉。則於天下之物。皆有以究其義理精微之所極。而吾聰明睿知。亦皆有以究其心之本體無不盡矣。

審察幾微以爲應事之要

周子曰﹑誠無爲幾善惡

朱子曰﹑欲動未動之間便有善惡學者用心理會。則幾微之間。善者便是天理。惡者便是人欲。才覺如此便存其善去其惡可也

愚謂人生日用之間。起居動息。以至設施措置。不能不與物接。故不能無事然所以爲事之理固己具於性分之內也若厭其煩擾。欲絕而去之。則陷於佛老之空寂。若不察其理之所當然。以機變爲足以應事。則流於儀秦商鞅智謀之末。爲小人之歸矣故必於事物初接本心萌動之際謹察精辧孰爲天理孰爲人欲使善惡是非公私義利判然於前然後從其善而去其惡如此旣久。則義理益精。自無過不及之差矣。

克治力行以盡成己之道

伊川問謝顯道相別半年。做得甚工夫。謝曰﹑只去个矜字

朱子曰﹑窮理以致其知。反躬以踐其實此間講說時少。踐履時多事事都要人自去理會

愚聞人之有生。便有所以爲人之理。是皆天之所賦。非人力之所爲。孟子所謂踐形是也今所以不能如聖人之從容中道者是气質有偏物欲有蔽故必克治其气質之偏物欲之蔽然後可以盡此身之理以成乎己也苟或知而不行則前所窮之理無所安頓徒費講學之功。無以爲己有。豈不重可惜哉。

推己及物以廣成物之功

余聞朱子曰﹑天之明命。有生之所同得。非我之得私也。是以君子之心。廓然大公。其視天下無一物非吾心所當愛。無一事非吾職所當爲𨿽勢在匹夫之賤。所以堯舜其君堯舜其民者。未嘗不在吾之分內也。竊謂學者須要有如此心胸。則規模廣大。私吝之心自消。推而行之。豈有一民不被其澤。一物不得其所哉。儒者之學。必至於參天地。贊化育。然後爲功用之全也。

胡文敬公續白鹿洞學規。簡括詳明。舉聖學如示諸掌。士子遵而守之如走官道舉步平坦一切歧趨邪徑不得以混之眞學者行程歷也廣布庠塾庶士子皆知有正路云。

聞之倪畬香先生曰公絕意仕進其學以敬爲本以主忠信爲要簟瓢陋巷。處之泰然。著有居業錄。然則有志於學者。其亦可以知所從事矣。

○義學章程【錢塘陳文述原本】

卷十之三

玉不琢不成器。人不學不知義。學之於人所系大矣。而貧家子弟無力從師。欲求讀一日之書而不可得。致令目不識丁。終身夢夢。大義不明。或致作姦犯科而不悟。非司風教者之恥耶。述義學章程。

設義學說

州縣捐設義學議

塾中條例

附朱子論定程董二先生學則

江陰卹孤義塾憲示﹝道光二年﹞

卹孤義塾對聯﹝江右陳延恩撰﹞

△設義學說

今之論治者。動言人心不古。士習不端。似天地之生人。有古今之異。而不知皆失教之所致。𨿽教而教法不善之所致也。拙議主專教貧賤之子弟。先讀所刊初學讀本七種再讀聖諭廣訓。七種皆醇正之善書善書所言。皆儒書之理。儒書散而善書聚。儒書深而善書淺中人以下。正取其淺近明顯。易於領會。卽塾師教幼童。亦易於講解也。一幼童明白書理可以化一家之父兄。並可以化同居之鄰里。今通都大邑。動以剏建書院爲美譚。愚謂書院教己成之俊秀。不如義學教未成之童蒙。此日之童蒙。不必爲將來之俊秀。亦必爲將來之丁壯。聚什伯千萬不知書理之人。與聚什伯千萬能知書理之人。其風俗之良楛。必有辧矣。士習不端。亦由於此種書理未經涉獵畱意也。惟民生厚具有天良。身列膠庠必知廉恥。向之不端染於習耳。非其本性之不善也。觸目警心。向風慕義。未有不翻然攺悔者。故爲治必當設義學義學所讀之書。宜如章程之所議。庶推曁廣而收效速也。

△州縣捐設義學議

禮言玉不琢不成器。人不學不知道。言盡人之宜學也。而易言蒙以養正爲聖功所基誠以人受天地之中以生。各具五常之性。童蒙習染未深。誠能導其好善惡惡之端。而充其事親從兄之量。庶異日之希賢希聖不難則幼學之宜亟也。世家大族。類知設塾延師。教其子弟中人之產。力難延師者亦莫不勉力以附於有力之家。則凡爲子弟。宜無不被詩書之澤矣。然而貧富不齊。力能延師者。十不及一。能附學者亦十不過二三。此外則悠悠忽忽。以生以長或習藝以資生。或傭工以餬口。有終身未讀書不識一字者。彼豈獨無知識哉。限於境耳夫終身未讀書。不識一字。已可憫矣。因不讀書不識字而遂不識書中之理合什伯千萬不識理之人。而羣萃州處。此亦大可慮也。則義學之設。烏可緩也。

國朝雍正癸丑尹文端公總督雲貴陳文恭公爲方伯。四年中剏建興復及勸捐設立之義學。至六百五十餘處。纂義學匯記一書。兩公各爲之序。尹序所謂內以養其聰明於未雕未琢之天。外以固其根本於相友相助之地。陳序所謂天下少不學之人。無不學之地。此所以化行俗美而人才日出也。某昔在江蘇。所至舉行。閒居以後。猶與二三同志。設於吳門。今閱三十餘年。筮仕重來皖中。循省初志。竊以天下者。一鄕一邑之積也。令長之力。僅能行之一鄕一邑。則且就一鄕一邑中。倡捐一二塾。以爲好義士民之倡酌擬條目。請於上官鑑核行之。方今各省大憲賢者在位。咸以化導人心培養元气爲事。監司郡守及州縣諸君。亦咸有化民成俗之盛心。於鄙人所議。或當采芻蕘而不遺葑菲也。教化行而後人心正。人心正而後風俗醇。氓之蚩蚩。自幼習聞孝弟忠信禮義廉恥之訓。其長也。或不至卽非僻而捍文网也庶不虛生

堯舜之世也。至於事舉業而取科第。亦當以幼學爲始基章程中所讀之書。校之俗師相沿舊章。似較有益。世徳之家。明哲之士。體味斯意。培根浚源。異日成就必更醇備家之肥。國之福也。是則尢某之所厚望也。錢唐陳文述謹志

△塾中條例

一塾中生徒。先令習灑掃應對進退之節。一切衣服冠履飲食言語。悉遵朱子童蒙須知。不率教者卽行戒飭。

一每日早晨入塾。卽向先師位前叩禮。放學時一揖而退。在家問安侍寢坐立行動一切儀節。須時加訓廸。俾知恪守。

一塾中先備小學七種。一三字經﹑一感應篇﹑一陰騭文﹑一覺世經﹑一文昌孝經﹑一朱相廬家訓﹑一呂子小兒語此七種皆醇正訓戒善書。可先令生徒熟讀之畢後方令讀四子書每讀一種。卽爲明白講解。切不可以其童蒙而忽之。

一日記故事最爲啟蒙善本。務須每日講說一二條。使之覆講。近時又有學堂日記學堂講語等書。皆孝子悌弟善惡果報故事。均宜日與講觧。俾知終身佩服。

一董事每於朔望。到塾稽查功課。各生所讀所講。按名考其生熟勤惰。如書不成誦講觧差錯者。將本生名下記過一次如二次不攺。分別責處。如有能熟誦能講說。早夜勤劬舉止端重者。臨時酌獎花紅。以示優異。

一生徒在塾。應先生訓教。出塾應父兄管束。不得以塾外瑣事瀆師其或該父兄攙越功課。被責護短。及生徒年長好鬥好賭欺淩幼穉屢戒不攺。又或無故不到屢次告假者。卽行斥退。

一先生功課之外。凡筆墨及瑣屑事槪不應酬。以節勞煩。至司董人等非有塾中公事。不得在塾久坐。致令曠功。

一淫書小說。不許入目。倘家有其書。務今取出燒毀淨盡。庶免貽害。

△附朱子論定程董二先生學則

凡學於此者必嚴朔望之儀

其日昧爽值日一人主擊板始擊咸起盥漱總櫛衣冠。再擊皆著深衣或涼衫。升堂。師長率弟子詣先聖像前再拜焚香訖。又再拜退。師長西南向立。諸生之長者率以次東北向再拜。師長立而扶之。長者一人前致辭訖。又再拜師長入於室。諸生以次環立再拜。退各就案。【今擬諸生拜師開學及放學行四拜禮。諸生相對行二拜禮其朔望則行二拜禮﹑諸生相對一揖﹑】

謹晨昏之令

常日擊板如前。再擊諸生升堂序立。俟師長出戶立定皆揖。次分兩序相揖而退。至夜將寢。擊板會揖。如朝禮會講會食會茶亦擊板如前。朝揖會講以深衣或涼衫。余以道服褙子。【今擬師長出戶率諸生詣先師前焚香行二拜禮。退入講堂﹑然後諸生向先生一揖﹑次分兩序相揖﹑】

居處必恭

居有常處序坐以齒。凡坐必直身正體。毌箕踞傾倚交脛搖足。寢必後長者。旣寢勿言。當晝勿寢。

步立必正

行必徐。立必拱。必後長者。毌背所尊。毋踐閾。毋跛倚。

視聽必端

毋淫視。毋傾聽。

言語必謹

致詳審。重然諾。肅聲气。毋輕毋誕毋戲謔喧嘩。毋論及鄕里人物長短。及市井鄙俚無益之談。

容貌必莊

必端嚴凝重。毋輕易放肆。毋粗豪狠傲。毋輕有喜怒。

衣冠必整

毋爲詭異華靡。毋致垢敝簡率。𨿽燕處不得裸袒露頂。𨿽盛暑不得輒去鞋襪

飲食必節

毋求飽。毋貪味。食必以時。毋恥惡食。非節假及尊命不得飲酒。飲不過三爵。勿至醉。

出入必省

非尊長呼喚。師長使令。及已有急幹。不得輒出學門。出必告。反必面。出不易方。入不踰期。

讀書必專一

必正心肅容記徧數。徧數己定。而未成誦。必須成誦。徧數未足。𨿽己成誦。必滿徧數。一書己熟。方讀一書。毋務泛觀。毋務彊記。非聖賢之書勿讀。無益之文勿觀。

寫字必楷敬

勿艸勿欹傾

凡案必整齊

位置有倫。簡帙不亂。書篋衣笥必謹扃鑰。

堂室必潔淨

逐日值日再擊板如前以水灑堂上良久以帚掃去塵埃。以巾拂拭凡案。其餘悉令齋僕掃拭之。別有污穢。悉令掃除。不拘早晚。

相呼必以齒

年長倍者以丈十年長者以兄。年相若以字。勿以爾汝。書問稱謂亦如之。

接見必有定

凡客請見師長坐定值日擊板諸生如其服升堂序揖立侍。師長命之退則退。若客於諸生中有欲自相見者。則見師長畢。就其位見之。非其類者勿與親狎。

修業有餘功遊藝以適性

彈琴習射投壺各有儀矩。非時勿弄。博奕鄙事不宜親學。

使人莊以恕而必專所聽

擇謹願勤力者莊以臨之恕以待之。有小過者呵之。甚則白於師長懲之。不悛則稟師長遣之。不許直行已意。苟日從事於斯而不敢忽。則入徳之方庶乎其近之矣。

道不遠人。理不外事。故古人之教者。自其能食能言而所以訓導整齊之者。莫不有法。而況家塾黨庠術序之問乎。彼學者所以入孝出弟行謹言信。羣居終日。徳進業修。而暴慢放肆之气不設於身體者。由此故也。鄱陽程端蒙與其友生董銖。共爲此書將以教其鄕人子弟而作新之。蓋有古人小學之遺意矣。余以爲凡爲庠序之師者。能以是而率其徒。則所謂成人有徳小子有造者。將復見於今日矣。於以助成後王降徳之意。豈不美哉。淳熙十四年丁未十一月甲子新安朱熹書

△江陰卹孤義塾憲示﹝道光二年﹞

江陰縣正堂金爲勸建卹孤義塾以維風化而儲賢才事據紳士鄭經等稟稱地方義學之設。所以培養寒微玉成善類經前憲陳出示勸建纂入縣誌嗣以移署淮南監掣輟而未作現經他邑風行著有成效急宜籌勸創建義塾竊念寒微之苦莫甚於孤兒成立之望莫切於節母婦人以夫爲天節婦以子爲命凡學一技必當識字苦節望其子讀書顯揚次之謀生爲急但其指頭所人度日己艱修脯待謀攻書不易聽鄰童誦讀似箭攢心任孤露嬉遊如鍼剌背卽或吞饑忍凍累寸積銖幸有修脯可供又苦衣裳無措迨至破帽遮頭短衣蔽膝謂此煢煢可期入塾矣乃所天旣隕事必求人傳說稍遲門徒己滿屢年癡想終至蹉跎薄命孤兒眞堪痛哭此節婦望其子讀書之切而其子不獲讀書之苦誠有目不忍睹口不忍言者且敬節卹孤周其衣食固在所當先而惟特設義塾則不獨卹其身並卹其心不獨卹其一生並卹其先世後世誠使延師善教之時卽在周卹饑寒之後俾孤與孤處類相憐憐相識識相奮則賢達出其中科名出其中文人藝土出其中卽不然苟得一技謀生熟知禮義激發天良節毌賴以終身孤子不入非僻其成就非不可必得之事則興舉豈迂闊可緩之圖吁懇諭董妥議章程以期有利無獘久遠遵行一面出示勸捐興辦等情到縣據此查義學本屬善舉而於窮婺苦節之子尢當憫卹該紳等計及於此殊見實心求善深堪嘉尙除諭董妥議章程具辦外合行出示勸諭爲此示仰闔邑紳富士民人等知悉務宜踴躍輸捐共勷善舉庶得經費充足俾窮兒孤子不致失學是則造福無量矣本縣實深厚望焉切切特示

△卹孤義塾對聯﹝江右陳延恩撰﹞

江右陳延恩撰

枵腹忍須臾過午漫呼兒餓

地下有人思結艸

愁顏勤勸解入門先問娘安

年來此舉抵培松

汝母喫盡萬苦千辛頻年忍凍耐饑活兒命彊畱世上

諸孤快須用心努力他日建坊旌節報娘恩全在書中

缺憾補天安定同時此一席不在治事說經以下

孤寒生路考亭如睹廣萬間應列鵝湖鹿洞之旁

○粵東啟蒙義塾規條

卷十之四

械鬥。大惡俗也。小嫌細故。動輒紛爭。一哄之頃。殺人盈野。有心人無不思有以挽之。而苦無善法。義塾者。洵化民成俗息爭弭釁之上策也。述粵東啟蒙義塾規條。

粵東創建啟蒙義學引

粵東議設啟蒙義學規則

啟蒙義塾總理司事年節告神明心疏

△粵東創建啟蒙義學引

今夫風俗至極敝之時。非得有心人力圖挽救。則敝俗之日甚一日者。其流極將更不可問。顧挽之於己成之後。終不如挽之於未萌之先。風俗之敝。至閩粵間鬥毆一端。可謂無以復加矣。或微嫌細故。卽啟爭端。意气憑淩。兩不相下。輒至聚眾對壘並力鬥毆。一閧之頃。殺人盈野。固已慘不忍言矣。況乎官案株連。厥費更巨。有家資累萬而轉眼傾盡者。有爭訟不勝抑鬱隕命者。有牽涉波累革功名系狴犴者。甚至有以祭田千百頃賄賂買凶者。種種貽害。書不勝書。事後悔生。惜乎已晚。局外者咸笑其愚。局中者執迷不悟。推原其故。總由讀書者少。气質用事者多。父兄之教不先。子弟之率不謹。其所由來久矣。此桂林相國。所以隨處倡興義學。以爲治化之源也。粵東義聞素著。敵愾之餘。人人思奮。而鬥毆一端。久成習俗。尙難遽化。有心人無不痛心疾首。欲有以挽之。惟挽之之方。不有以淸其源。必不能遏其流。義學者息爭化鬥之先著也。何則。蒙以養正。聖功也。蒙養之不講。少成若性。長大斷難驟變。惟孤寒子弟無力從師自幼嬉遊。習成獷悍。以彊爲勝。𨿽有循良子弟。不久亦與俱化。則義學之設。非此日挽回敝俗之切務哉。玆擬啟蒙義學規條一冊。本桂林相國遺規。稍加變通。附以訓蒙詩歌匯成一帙。付梓廣布。以爲鄕閭矜式。吾粵多好義士。凡有善舉無不踴躍急公。一揮而集。惟玆義學。尢爲化俗導蒙急務。吾知有心人無不共願玉成也。況今年欽奉上諭。有深明大義。有勇知方。由化導之神。亦系天性之厚等語。天語煌煌。所以嘉美粵民者。亦己至極無加矣。凡我粵民。宜無不人人感泣。自宜率其子弟。互相教育。俾童年習知禮讓。慷慨捐助。略省浮靡之費。作爲有用之資。各就鄕隅創設義學。於以化羣蒙而成善俗。庶不負天子綸褒遠民之至意。爲國家養人材。卽爲地方消戾气。俾千百年來極敝惡俗。轉移一旦。其造福於吾粵者。豈有涯涘哉。是爲引。道光己酉嶺南吳氏書於長松艸堂

△粵東議設啟蒙義學規則

建塾之初。首先經費。我粵人多好義。每遇一切公事。皆踴躍輸捐。義學一事。尢爲轉移風化極大善舉宜無不人人樂助。故有力之家。固當慷慨助捐以爲之倡。卽中下之戶。亦當勉力協助。共種福田。或捐銀錢。或捐田產。或捐房租。或出心力。互相勸捐。庶幾集腋成裘。勤襄善舉。其銀錢存項。則或存當鋪生息。或置產收租。均可以垂永久。

一我粵各鄕多有香火廟。其中或有經費充足。每年出息。少至數百金。多至數千金。向來皆爲父老鄕人宴饗之用。余則畱作爭訟之需。夫訟則終凶。以正經公項而耗費於意气之私。畱之者其機兆巳屬不祥。實爲可笑。竊意父老鄕人。如果明白大義。斷不至貪口腹而好興訟。總由相沿成習。一時難於驟變。但得本境賢明公正紳董。力持公議。開導同人酌分廟中經費十分之五。興建義學。吾知善有同心。樂從者必眾。況義學旣設。子弟皆知以禮讓相先。爭訟之風自然頓息。靡費旣少。此項正可畱爲義學之用。如經費果裕。則各種善事。皆可推廣興辦。倘有心懷私見。多方疑難阻撓善舉者。背理喪徳。惟神是殛。

一設塾地方。隨地酌度。城廂經費易集。創建固所不難。且各善堂中添附亦屬甚便。鄕間籌費不易。倘先建塾。以土木之功耗費正項。恐財力已竭。而開塾經費反致不足。宜先就地方公所。或鄕約或庵觀或廟宇打掃空屋幾間。附設幾學。以公濟公。實爲兩便。或每族公祠中。族長族正公議。酌分烝嘗余項。或合族另捐。擇族中貧寒子弟。就公祠中開設義學尢爲敬宗卹族厚誼。族之賢明者。定當樂於成就也。

一我粵廣州系屬省垣。地廣人稠。建塾地方。城內則新城舊城。須各門分設。城外則東南西北關。必擇適中之地分設幾處。其餘各外府州縣城鄕。各視地方情形。廣設義學總在各處有心人隨地酌奪。

一各鄕設塾。如西樵沙灣兩龍小欖等鄕。煙戶萬計。其中無力讀書者正復不少。設塾必分各約。方能周卹貧寒。其餘中鄕宜各設一塾。小鄕則或合三四處共設一塾。但鄕間集費殊難。不能與省垣比較。𨿽有二三殷富。賢愚不等。其賢者自能竭力助捐。其愚者多牢守慳囊。視財如命。不特不肯輸捐。反致暗生謗議。大礙義舉。然有志者事竟成。如各鄕得同志數人。竭誠興辦。總能成就。創議之初。卽宜標貼長紅於鄕約門首。或社學之前。請眾公議。照外省義塾勸捐例。有田者按其畝數抽分若干。旣可安貧保富。又可積徳累功。卽慳吝者當亦自知醒悟。樂助其成。庶幾經費充足。善舉不愁中止。

一各鎭碼頭設塾。如�山陳村江門西南等處。系貿易通衢。五方雜處。教化尢不可緩。倘有好義之士。首肯克己解囊。慷慨捐提。力勸各行按貨捐釐。助成義舉。栽培一方孤寒子弟。實惠及人。比尋常善事。功徳尢勝百倍。一切營運自獲吉祥。此明去暗來之定理也。

一捐資贊成義學。多系實心好義之人。塾中例應供奉長生祿位。其捐數最多者居中座。次者居左。又次者居右。並書明捐數勒碑其中。以垂久遠。每逢開館解館曁各捐主生辰。總理衣冠。率各學生詣長生位前焚香拜跪。藉以報答造就之恩。

一義塾旣設。必公舉一殷實公正之人爲之總理。執掌經費存項總賬。更擇一老成練達者爲之司事。主管塾中一切事宜。登記出入。每月一結。總理必親自會同各紳士過目。其勸捐集議。則凡屬同心均宜襄辦酌定。務要平情熟議。以期共濟。切勿各懷意見。致滋異議。每歲臘月。總理曁司事將一年出入總賬用黃紙一一書明。會同本地紳衿耆老。衣冠詣本境香火廟書疏一紙。凡會議者各各署名畫押。並出入總賬。拜焚神前鑪內。同明心迹。以示徵信。

一義學爲轉移風化培植人心而設。則延請塾師。尢宜愼重。師道立則善人多。所系正非淺鮮。倘徇薦者情面。不知愼擇。濫送聘書。旣誤公事。又誤人家子弟。此中造孽不小。必擇人品端方。學問通徹。不嗜煙賭。而又不作輟不憚煩。勤於講解者。方足以當此任每塾視學生之多寡。酌請塾師幾位。分童教授。旣請之後自宜致敬盡禮。不可忽慢。斷不可容情在先。貽誤在後。致有名無實也。

一入塾子弟。自七八歲以上。十四五歲以下。俱準報名。先盡孤子以示敬節卹嫠之意。次及赤貧。每塾子弟以十一二人爲率。極多不得過十六人。至生徒在塾規矩。灑掃應對威儀禮節。在塾師教導有方。自能一一就範。玆不多贅。

一供膳宜隨地裁酌。經費稍裕。則生徒自可在塾畱膳。每日兩餐。宜從儉約。每月給食豬肉三次。略潤腸胃。如不願喫者。照數折錢。如有欲將豬肉懷歸奉其父母者。亦見孝思。聽其自便。至塾師曁司事同餐。菜肴亦不妨從儉。如經費未足。生徒固不能畱膳。卽塾師司事亦不妨包膳。聽各人自便

一入塾生徒。皆系貧寒之家。衣衫鞋帽。多恐不周。襤縷情形。亦堪憫惻。如經費稍充。宜每人爲置衣衫鞋帽一套。以示鼓舞。

一塾師每日辰至申歸。各童亦辰集申散。每月只可解館三日。仿古人休沐之例。此外必應在館。其功課勤惰。塾師設簿登記。如生徒中有勤於誦讀。循規蹈矩者。另爲記名標出。逢節總理察看。酌賞紙筆果點等物。以示優異。

一入塾生徒。倘有違逆父母。兄弟相爭。及出口罵詈。與人毆鬥者。必從重朴責。並宜罰跪一日。以儆將來。又或坐立歪斜。動輒嬉笑。交頭講話。衣履不整。戲弄頑耍。對北及日月神聖師長前唾溺。及裸露仰臥。不淨手翻書。種種失儀。大乖學規。必宜管朿痛戒。至於擒拍蝴蝶蟬蠅諸虫。踐踏虫蟻。愛折花枝。亦違天地好生之心有傷元气。並恐自幼習慣。長大時熾其殺心。宜早爲訓飭。勿蹈惡習。若夫見字必拾。見粒必惜。尢爲本分事。有關一生祿壽。自宜時時諄告。

一省垣正月間。近縣年幼子弟爲傭工之計。皆集於長壽庵前名曰住年。又俗稱偸家財。此等風气。他處所無。如果實系貧寒子弟爲勢所迫。亦出於不得已。乃竟有家非赤貧。亦來此中者。得錢能有幾何。而忍害其子一生大事。殊爲愚拙。故凡親戚鄰里須互相勸諭。苟非迫於餬口。宜勸其入塾讀書。以求明白道理稍長時。一切經營技藝皆可謀生。卽寫一家信。看一契票。亦可不必求人。何可使有用之材。早送入卑污之地。令其終身夢夢也。如能於正月間公請有品學之人就長壽庵前宣講聖諭。化導愚蒙。俾知王法天理。格其非心。更爲善舉。

一義塾之設。專爲貧戶童蒙。若徧讀經書。非但力有不能。實亦迫不及待。宜將明白顯淺之書。先爲訓讀。並屬塾師隨口講解。先讀新刻續神童時﹑次及續千家詩﹑感應篇﹑陰騭文﹑文昌孝經節本﹑覺世經﹑朱子治家格言。讀畢後。方讀四子書。每逢三六九午後塾師宜將學堂日記講解一二條。諸生還立拱聽。俾童而習之。先入爲主。終身佩服。自有實效。所以然者。以此塾祗爲貧寒子弟略知爲人道理而設。故所定章程。未遑謀及舉業。如有穎異之資。應卽另行提出。格外栽培。

一鬥毆之風。由於讀書者少。若自幼責令讀書。使略知大義。則耳濡目染之餘。自足以化其暴戾之心。而柔其凶橫之气。並得賢塾師勤勤講解。使知顯有王法。隱有天理。則長大時凡遇爭端。必能自甘退讓。並肯力爲排解矣。潛移默化貴在童年。義學興而吾粵千百年來紛爭敝俗。不難消化於無形。造福何可限量。右悉采桂林相國所垂啟蒙義塾條例而稍加參酌。艸成是編。其中倘有未合之處。還望髙明重爲裁定。盡可隨地變通。因時制宜。以期斟酌盡善。

又吾粵近時多溺女之風。計一邑中每年溺死必以數千計。此風關系人命。大傷天和。有心人無不欲有以救之。而苦無善法。若得多興啟蒙義學。則童年習聞救嬰戒溺善惡果報。可並其家人歸子而感化之。則惡俗可以漸回。而生命之保全者無量矣。事關人命。言之惻然。願有心人並起圖之。

△啟蒙義塾總理司事年節告神明心疏

道光某年【干支】某月【干支】朔越幾日廣東省某府某縣某境啟蒙義塾總理【某人】司事【某人】等齋沐叩首尊神之前曰。易俗移風。首先立教。秉公仗義。尢斥欺心。惟神體上帝心。贊天子治。彰善癉惡。洞幽燭微。境內設立啟蒙義塾。賴眾紳耆率善士捐輸。塾師諄誨。司事協力同心。玆屆年終報銷。開明進出淸賬。懸掛本塾門首。謹照錄一通。陳求神鑑。如有分釐侵蝕。罰及己身。禍延子孫。庶幾眾信奉行。永垂善舉。謹告。

義塾旣設。全憑塾師能善於教導。則一塾生徒均受其益。教成多少好人。倘奉行故事。懶於講說。則一塾生徒。均爲所誤。在師固造孽無窮。卽在董理司事諸公。不知擇師而教。徇情濫請。以致善事有名無實。誤人子弟。造孽亦恐不少。是故延師一事。最宜審愼。倘不善教導。卽應辭卻另請。至爲師者旣應其聘。尢當勤勤懇懇。多方開導。總以教子弟學做好人爲第一義。至鬥毆一端。尢爲設塾本旨。更宜明白講諭。曉以王法參以報應。使童年目染耳濡。長大時自知戒懼。塾師之造大福者在此。卽董理司事之造大福者亦在此。可不勉哉。

○變通小學義塾章程

卷十之五

�塾�培植貧寒子弟。爲功甚大。而人皆畏難自阻者。以日久費巨難以爲繼也。顧時日可久亦可暫。經費可大亦可小。得簡便法。而義塾在在可立。閭閻無不教之子弟卽鄕曲無埋沒之人材王化之行其在此乎述小學義塾章程

小學義塾啟

訓蒙記事

簡便義塾說

規條

附餘論

跋後

附各塾師文昌會立願疏式

△小學義塾啟

古者黨有庠州有序。睦婣任卹之化成。而閭閻無不教之子弟。所由治化烝烝。臻乎上理也。後世此道日荒。不免視教化爲緩務。而孤寒子弟。遂至終身夢夢而莫之教。卽有好行其徳者。爲義學之舉。又大抵設在都會。其山僻村野。或數十里。或數百里。不及一見原其故。實以經費甚繁。動需千百是以有心無力之士。往往畏難中止立法詳備則繼起爲難亦勢之無可如何者坐使聖賢義味不獲使孤寒子弟略與共嘗。良可慨也玉不琢不成器。人不學不知義聚千百萬不教之民相聚相處非世教之大可憂者乎士爲四民之首讀聖賢書。均有先知先覺之責。乃貿貿然與庸眾同其芻豢坐視世教之敝。而曾不少爲措意。將天地生材之意謂何。亦甚負朝廷崇儒養士之恩矣。夫法可變通。曷弗捨難而赴易。事求簡便。何妨避重而就輕。若必以經費難籌。而遂付之不問。將窮鄕編戶。千百年竟無義學之興。世風何自挽人心何�正耶。今於先輩遺稿中得一至簡至易之法。名曰小學義塾無論城市鄕村。處處可行。人人可辦。時時可舉。久久可通。功祗爭一月兩月之間。效可收千人萬人之眾。權宜方便。廣大圓通。節寒士之束脩。亦可溥小雅菁莪之化。出匹夫之口舌已無殊。遒人木鐸之巡當亦有心者所樂於從事也。此啟。

△訓蒙記事

予嘗詢一鄕人曾讀書否。其人曰。曾入塾五年。問以塾師曾訓汝做人道理否。曰未也。不過日讀四書一首。寫字數行耳。又問開蒙時。先讀何書。曾讀孝經小學。弟子職否。曾講說日記故事二十四孝否。曰未也。啟蒙時先讀神童詩。千家詩。以後卽讀學庸論孟。至於孝經等書目且未見。又問能明學庸論孟道理否。其人笑曰。當時先生初未嘗爲我講解。我何能明白。迄今句讀﹝已﹞﹝近世鄕館大率﹞大半忘卻何﹝論﹞﹝如此可勝浩嘆﹞道理耶。予曰然則子入塾五年。竟全未得讀書之益耶。曰誠然然我在塾五年。固未得益。卻得益於兩夕之深談令人沒齒不能忘。是則我之恩師也。予詢其所以則曰我出塾數年後。頑鈍猶有童心偶往丈家有事信宿下榻書齋。伴西席陳先生。先生固老成人善教誨。爲我談古今孝子悌弟。及善惡果報事。教我如何事父母。如何待兄弟。如何治家。如何處世。以及立身擇友之道。而統貫以兩字曰天理反復詳明語甚懇切我偶有一言近理處。先生極口贊嘆。以爲可教。我始恍然如夢初醒。覺前此所作事。都不可對人。愧汗無地。次夕又授我小書一本。系先生所手抄中多詩詞。語極粗淺。大約言孝弟忠信等事。並略爲講解。命我讀。我卽歡喜領受歸而日夕讀之奉爲至寶自是乃恍然於爲人之道。有如是其不可苟者。深悔從前之肆無忌憚。而猶幸今之所遇爲未晚也。予曰。然則子讀書五年。曾不若兩夕之講解耶。曰是固然也。設不遇陳先生我今日正不知作何等人耳。予用是憮然曰。甚矣。苟得其教無物不成。苟失其教無物不敗。有是哉。蒙養之初。其關於教者之善不善有如是哉。竊念近世塾師。限於積習開蒙卽訓。學庸於古者小學之教。已漠不過問其上者髙視闊步聰明。自負卽有淺近詩歌足資童蒙啟發者。又多不屑教讀其庸庸者則又墨守成例。千字百家神童千家詩之外。不敢稍攺舊章。說到講解。則又以爲童蒙何足與於此。試問啟蒙一道。豈徒識字而已乎。但知識字而不知爲人之道。則識字適足以濟其爲惡之具耳。嗚呼。蒙須髮也。不與講解蒙何自發彼貧家子弟終身成敗。多系此二三年中。必待二三年後。始與講解。彼早巳無力罷讀攺業他徙不及領教矣。塾師不教。更有何人與教。無怪乎終身倀倀。全不知所以爲人之道。𨿽讀而一如未讀也。或曰。爲人之道。聖賢經傳。至詳且備何又他求。予應之曰。讀書而能明經書之理者。百人中不得一人。大抵一二年三五年卽罷業。四書多不能竟讀。且聖言幽遠卽與講解亦驟難明白。此呂叔簡先生所以有小兒語之作。程子所以思別欲作詩以教童子也。玆冊簡便義學卽宗此意但以教導做人學習小學規矩。而四子書姑緩待。非求速成實。欲使貧家子弟略聞聖訓。且以節經費便舉行耳。地方有心人能隨處設法。實爲近今切務。否則有力好善之士專請老成善教之師。就四方周流行教。於以啟廸鄕愚。誠近日人心風化一大幸也。艸茅私議敢與髙明証之【附注予又問鄕人。子所遇陳先生。近日光景若何。鄕人曰。陳先生因善於教導。其學生多有發科甲者。有子三人。皆聰明過人。長與次均巳入泮。邑中某鄕紳聞先生名。厚禮請去教子今大約巳六十餘歲矣。予於此益嘆天之報施眞不爽也陳先生於所遇少年能不憚煩勞。善言相朂。則其平日塾中之所教可知以善教人。天卽以佳子弟報之。予又卜其子孫之昌大正未艾也人亦何不學陳先生耶。】

△簡便義塾說

或曰學須日久漸摩玆以兩月爲期。母乃爲時太蹙。此言誠是然此固爲經費難籌。不得已而思其次也。如經費能裕。則一年二年何妨延久。否則與其待經費之充。數百年不能興舉義學。何如因陋就簡。且以二月爲期爲隨時可行也。鄕約一日半日之講說。尙足以感動人心。況以二月之久。耳濡目染豈不能感化二三者。貧家子弟無力讀書。求一二日入塾習禮。且不可得。以入塾二月者較之不遠勝耶。鄕塾教法不善。讀書二三年。初未嘗爲之講解一二。玆則兩月中。專以講解教導做人爲主。則一二月之爲功。不遠勝於讀書二三年者耶願有心世教君子。卽此簡便易行之法。先爲籌辦。萬勿過求體面。使人人畏難不行。道謀不成。適以阻善。時不我待。切勿坐失善緣也。

古者冠禮曰。棄爾幼志。順爾成徳。此是做人一大轉關。今無此一關。則幼長之交。更無人爲之警策。僧家受戒。以四十九日爲期。所以教習僧規使知防範。有根器者從此便能一超直入。故開堂放戒。爲僧家大道場今此義學亦卽此意。顧受戒者多在壯年習气巳深驟難變化。故受戒而能守戒者。十人中難得一二人。今此教法。先在發蒙。譬如農田。下種卽布良苗。枝葉漸繁。彼荑稗自難容入。先入者爲之主良不誣也。否則必待其長而始教市井浮薄之行鄕裏頑梗之風盈耳充腹燻習者無一善狀直不啻良田早種荑稗枝葉繁盛。其勢已張𨿽有良苗無從下種非田之有美惡。實布種之早失其次也。教子弟者。萬勿以童蒙不足與講說。而坐失可教之時也。

是舉經費。每二月以十餘千文爲率地方好善者。可捐則捐之。族中公項。可開銷則開銷之。否則或有欲陰行善事。或紏數人集成經費公請一老成善教之師。周流各鄕各圖以次興舉。能得地方好善之士。隨地照辦漸推漸廣。其有益於人心風化者。當必不少。今人誰不思培植子弟。顧培植貴得其要。古人云半積陰功半讀書欲積陰功須力興此舉。近世有力之家。不惜金帛。聘請名師期教成其子弟。而子弟終未見其日有進益者。非必師不善教。實爲父兄者。不知積徳以培植之也。夫種瓜得瓜種荳得荳。欲教成自家子弟宜以教成他人子弟爲之引。教他人子弟。如尋常義學。不知教成其爲善人。仍無實濟。惟此舉則費小功大。見效最速。在有力之家。每歲多用一聘師之費。亦屬無多。而在鄕則可分設五處義塾。可教數百孤寒子弟此外聽講之人互相傳勸。又可感動千萬人。陰徳之積。孰有大於此者。教成他人子弟。卽教成自巳子弟。天道無差報施不爽。況教成人家千百子弟。而自家子弟反不能向上發達者。吾未之見也。而且地方旣有此感化。不肖者亦聞風知愧。孰敢有牽引吾家子弟誤入邪徑者。良心到底人人皆有。我有教澤及人。則吾家或一旦有事。更可得意外護持之力。必無有暗中挑弄傾害圖謀等事。爲他人計卽爲子孫計。爲身家計一舉而數利存焉。且卽不必論報施之理。而蚩蚩愚民。因失教而陷入下流。亦仁人君子所惻然不忍坐視者。則此舉何可一�緩耶。

天下善舉。大都畏難中止。爲一事動須數十百金。自然人人開口說難。是舉則至簡至便。隨地可成。能得邑中賢父母賢廣文及賢紳士垂情風化會同商辦。或先出示勸諭各圖分董辦理。可合城鄕遠近一時並舉。不及一二年風气定能立變從此觀感奮興漸推漸廣上以輔聖天子維新之化。下以啟諸蒙士向善之機。師道立則善人多。洵天下蒼生之福也。世有主持風教大君子能登髙提唱者乎。𨿽爲執鞭所忻慕焉。

△規條

是舉因近時義學奉行故事。且費巨難行而起蓋學者所以學做人之道也。與君一席話勝讀十年書。讀書而不知做人之道。𨿽讀十年何益於已故是舉專以教學做人爲主。與義學舊行規例迥別近時義學大率踵事增華過求體面。但以功名之成否爲實效。初不以教學做人爲事。殊不知功名之成否自有天定。苟其人應有功名卽無義學亦必有委曲成之者。況教成功名。而不能教成其做人。則其人將以功名爲護符適足爲造罪害人之具。則教成功名未足爲功徳也明矣。苟能教成其做人。則終身卽無功名而其祖宗感之。子孫賴之。一身榮之其爲徳已不小。得天下多一好人。卽爲天下少一惡人。況一人爲善。更可感化數十百人善气彌綸無有限量則教之者造福亦何可限量。且使卽不能爲善人。而因吾之教而少作幾件惡事。少害幾个平人。亦是義學明效則教學做人。何可一日緩耶。義塾旣專以學做人爲主。則一切訓蒙舊章。斷宜加一番整飭爰本古者八歲入小學之意爲宗。務於兩月中。將立身處世之要。切實開導。並須嫻習子弟規矩庶蒙童先入爲主。長大有所法守。特列規條如左

一立義學向來必多集經費誠以延師必數年訓徒必數載。費用有增無減。事期經久。故倡始爲難玆則事事多從簡便訓徒以兩月爲率。生徒約以二十人爲率。或一師周流各鄕。或每鄕隨時興舉。每舉經費不過十餘千。名爲簡便小學義塾。向來一塾之費。可分作互塾。向來訓數十人之費。可分訓數百人。而究其實效。則向來入塾。數年不見心地開明者。此則二月後卽可了。然於爲人之道事半功倍識者自能立見。

一是舉隨地可行。宜擇地方公所三數間中供聖位牌。並擇二三老成人料理董事。公請一老成有品能講說者爲之師。【更宜請一教識方字習句讀把筆教字者爲師之佐。】供膳每日每人約六七十文。卽可托廟丁僧家束脩酌送二月畢事約費十數千爲率。一切虛文都從減省。

一塾中設立冊簿一本。登記生徒姓名功課。及平時功過先期凡貧家子弟力不能從師者。悉令入塾讀書。其有曾經入塾。或現從他師。而父母願令入塾習儀者亦聽。但須約定。旣入塾後。此二月中。乃一生成敗所關。須聽先生教責。不得姑息。亦不準告假。有過亦不得代爲遮護。庶內外交督相與有成。

一開塾苐一日聖位前宜遵行釋菜禮。卽可教習拜獻之儀。塾師及董事。各肅衣冠拈香以次行三跪九叩首禮。生徒旁立肅觀。獻茶一。酒飯各三。獻畢。然後令各生徒行禮。不能行三跪九叩禮。卽用四拜禮亦可。地方士民有願與習禮者。亦衣冠行禮。禮畢茶敍片刻各相揖而退。

一每日入塾。卽向聖前焚香叩拜。揖禮先生。先生問生徒中。或有在家不順父母及祖父母。以及兄弟姊妹。爭論有無。打人罵人。及頑戲狂奔。輕傷物命。不惜字谷。爭論喫物等事否。必令互相覺發。無相容隱。有則責令速攺。不攺卽與朴責。或罰跪香一炷。必自願攺過求寬而後已。如有循規蹈矩不犯諸過者。另立賞格加獎【如菓點等類】

一塾中功課。未識字者先識方字一二百。卽授小學詩。【新刻續神童詩。爲人道理都已說到。尢妙在句句明白如續千家詩。及孝經弟子職小兒語各種。如有餘力皆可接讀﹑其每日講說。則以學堂日記。學堂講語爲最。】務須盡兩月內。訓畢一二本。細與講說。一面懇切訓誨教以身體力行。照所讀之書做人。方不差誤。午後把筆學寫格言仿本百字。每傍晚必講說做人道理二三則。使之互相覆講。

一每日天明卽起。必先在父母前揖稟。灑掃家庭內外。然後入塾。無父母者。必向祖位前拜稟。灑掃一例。到塾時先於聖前先生前謁禮。然後輪流灑掃。整幾拂案。讀書聽訓。須靜寂無嘩。不得多言喧鬧。坐立尢須端正切戒歪斜。每歸用膳。總須爲父母捧粥飯各一次。晚歸。必向父母兄長伯叔姑嬸前作揖叫應。無父母者。亦令其向家堂祖先位前。作揖告歸。如墳墓不遠。朔望必到墳墓揖禮告稟。如有不遵此訓。卽罰令跪香一炷。父母亦不準代爲討情。【每早起時。必須叫應各尊長兄弟。路中或遇尊長必拱手叫應肅立。尊長至。𨿽坐必起立。】

一每旬另以三八日會講﹑許本圖父老子弟相率偕來以次向聖位前叩頭。向先生前作揖。然後肅靜坐旁聽講。不得一語喧嘩宣講尢須明白顯豁。不宜參入文字話頭。如家常說話一般能參以眼前果報尢爲易入。對癥發藥。雜以機趣。動以天良。感化最爲神速。

一子弟入塾例必具贄見之儀須囑。每人攜家中所有殘棄字紙。並婦女夾鞋樣書簿一本。並路途所拾棄字。作贄見之禮。此外老幼願來聽講者。及必須每人自帶零棄字紙。作聽講之贄。不特可使知師道之尊。並可使地方老幼男婦共知惜字之道。

一每月必宣講鄕約一次。定期月朔。卽於社廟寬廣公所。董士耆老等。率同地方人眾。環立敬聽。主講者。登臺宣講。須引古證今。多方鼓舞。凜之以天地神明。惕之以王法淸議。庶幾激勵奮發。必有挽回補救之妙。

是舉一月後可訓畢。續神童詩。卽可講畢學堂日記。子弟漸能明白。已勝於讀書四五年。而曾未一日講解者。能至二月所習禮文必彬彬可觀。子弟將所讀書攜歸吟誦及將所聞語互相傳說。可使一方老幼男婦。無一人不聞善言善行。卽無一人不在教育之中。一塾二月之功可以化數千人。共聞鄕約而感化者又數千人。從此推而至一鄕而一邑以及他州各府。均得有心人一例舉行將小學鄕約一時並舉。人心自然可正。風俗自然還醇。教化之功於斯爲大天下不難平也。士子居一鄕則利及一鄕。正宜於此等處源頭上用意。庶不虛生於世否則閉戶自娛。絕不問戶外事。品則髙矣。不過一自了漢耳世間多少閒花艸。無補生民亦自慚。每一再誦之輒怦怦心動願與普天下有心人急起圖之。

△附餘論

一此舉首在擇師。師道立則善人多。此言良非虛語。故得其師。則一人可教化千百人。不得其師。則車載斗量無有是處。向來義學之所以有名無實者。大都由於爲師者不得其人。非請托卽情面稍一容情將市井庸劣者亦雜入其間彼不過爲糊口而來。何嘗以培植子弟爲已任師道旣雜則不範不模子弟將何所觀法公事之所以終歸廢弛者職此故耳若擇師能得其人。自不致虛應故事。以兩月爲期。在地方同人自當提起精神捨已從公鄭重襄辦每三年一舉可使孤寒子弟。無一人不受教化之益。區區兩月工夫。所費有限有志者當無不樂於從事也。

一是舉由官長出示。勸諭各圖鄕董。一體興辦。如該圖力能集費。本地有師可請固妙。如本地實無力興舉。則城中紳富好善之家宜公請數師分圖周流開塾。或本圖集資不敷。可用酌補之法。其每塾辦理事宜冊簿。事畢後卽送城中善堂。又每開一塾。必須堂董中一人親到塾中考其功課加以鼓勵能公請學官到塾分別獎勸更妙。【賢父母於政治之暇以時至鄕召父老子弟溫言曉諭尢爲化民妙法最足以得民心】

一是舉名小學義塾大旨在本朱子小學之意復古小學之教並願凡當世經蒙各館師。互相倡和。以期共輔世教要知習俗移人。賢者不免。向特以世風習慣。積重難返。卽有志復古小學。非特物議滋多。卽其父母亦不願故開蒙卽訓學庸。稍欲攺易舊章。卽羣相訝怪。其實弟子入則孝一章。明明說行有餘力則以學文。此書誰人不讀。此理誰人不明。古者八歲入小學。十五始入大學今呼七八歲童蒙而訓之以大人之學一步登天自問亦應失笑今旣有人不避迂腐。從流俗沈痼之中。大聲疾呼。勸復小學則凡在有心之士正可乘勢而起隨處將此意提唱務須於子弟入塾開蒙第一年專做小學工夫專訓小學各種書本講說啟蒙日記故事以期先入爲主以端蒙養之基此意先儒已多有言之者。其四子書總須在第二三年訓讀。蓋功名遲速。自有一定必不爲此一歲小學之功遂致耽誤爾中舉人中進士時候也讀書人無不願功名顯達。無不願子孫昌熾亦無不知積陰徳以求者。教成人家子弟。做个善人其爲陰徳孰大於此靑氈坐老轉眼白頭爲問生平教過多少生徒果成就了多少好人切勿惜此一歲小學之功狃其故習隨俗浮沈而自失積徳機會也【若以爲七八歲童蒙﹑講亦不明恐日長一日﹑習染將深﹑教將不及﹑】

一教化必先去其敵近世之傷風敗俗足爲教化仇敵者。莫如淫書唱本。及淫邪雜劇。男女彈唱等事夫教育者煞費苦心不惜財力冀得挽回一二而數卷淫書數出邪劇數回彈唱。足以敗之而有餘。是故不毀淫書不禁淫戲。則𨿽有千百明師隨方教戒。其勢總不相敵風俗之壞。伊於胡底。言念及此。更堪痛恨。是故義塾旣興必須先將此數端與地方同人嚴行議禁。淫書唱本則隨兒隨毀。淫戲彈唱則永遠不許演唱。如此則教化之敵旣除。教化之效自見。【鄕間又有淫歌小木流毒更廣見者急宜勸毀並禁子弟不準抄寫永不許學習此等腔調旣喪廉恥又損福壽愼之戒之】第一要務切勿緩圖。

一近世惡俗莫甚於淹溺嬰女。凶狠械鬥。人命所關。最足以傷天和而釀災刼有此兩月化導。自然漸知攺悔。他如宰牛粘鳥竭澤藥魚掘鱔捕蛙羅雀種種殺生害命之俗。皆可漸次勸化。勉其攺業俾人人皆有好生之心。不忍於害物者。自然不忍於害人。所以培一方之元气者。止無限量。

一近世民間雕獘。大抵由於奢侈遊蕩。故教化以勤儉治生爲要務。如婚男嫁女宴會遊觀飲食衣服。務須惇崇節儉以畱餘地。有力者率先倡導。俾人人各勤其業。不致安於遊惰。早完國課。同爲安分良民。地方自成仁裏。

古者官師教養。人各盡職。故世風不致大壞。今人日趨浮薄以庸謹奉文爲稱職。卽有一二賢父師講求人心風俗。便羣相訝恮。以爲迂闊豈知古聖賢行事。原不肯隨俗浮沈苟能益我國家。何必避人誹笑。此舉斟今酌古。事屬可行。可以正人心可以厚風俗。可以廣庠序之教。可以救刑政之窮。孟子所謂出入相友守望相助疾病相扶持者其風不難再見。自此而人人親其親長其長。仁風洽。太和翔。所以佐國家億萬年太平有道之長者其在是乎。其在是乎。竊願與當代有心人恊力籌之。

近世迎神賽會演戲宴飲每不惜錢則此舉乃風教攸關急宜仿辦官紳能登髙唱導蚩蚩者自樂於從事也

△跋後

予偶在吳門見小伶演劇。觀其步武周旋。雍容揖讓。應弦合節。宛如成人問其年。則長者不過十二三。幼者或十歲左右不等。問習此幾何年矣。則曰百日黃也予訝其名。曰稻中有百日成熟者名百日黃今若輩教習百日卽登場試演。故以爲名。吳中淸音戲班諸小伶大率如此。問何以能然。曰教之者嚴而有範也。予於是乃益嘆人之無不可教在童年更易爲力也。夫人而至流爲優。大抵皆單門寒戶頑戲無賴子弟耳。乃百日之教。卽能登場演唱應對進退宛如成人。區區庸言庸行。順而導之。又非彊其所難。豈必多需時日耶。鄕愚之失教也久矣手胼足胝。謀生不暇。豈有餘力讀書。卽讀書矣。又多爲庸師所誤。不知約束教導。勉力一二年卽罷業做人之道茫乎無知。反學成種種刁頑浮滑一切惡習。非徒無益而又害之。蚩�之氓。縱有天良。早巳汨沒。最堪憫惻。出塾後又無地方老成人講說善言善行時爲化導。此世風所以日漓人心所以日薄也。僕鄕曲陋儒。竊不自量。嘗有志小學之教自惟力綿才短。欲興義塾。則屈指邑城大鎭不過寥寥數處。每處所教生徒不過十數人。尙屬勉彊支持。何論鄕僻。玆忽得此小學義塾之說。𨿽不著作者姓氏。而立法簡便。規矩詳明。於古者小學之教。不啻大聲疾呼。期於力挽。一塾之功化周數里。兩月之教範定終身。所費甚小見效甚大。費小則隨地可辦。效大則盡人樂從。私心竊喜。以爲化民成俗之要端在於是。幸逢我皇上勵精圖治。振興理學。是舉爲下學始基。易簡而天下之理得。或亦教化之一助也急爲增酌校訂付諸剞劂。以便流傳。倘得當代大人先生再加裁定。廣爲分布俾薄海內外偏隅下邑。一體遵行。使普天下孤寒子弟失教鄕愚。無一人不被陶成。將唐虞三代之治。不難再見於今日也。則以是爲太平之左劵可也梁溪晦齋學人謹跋於尊小學齋

△附各塾師文昌會立願疏式

切念某等幸托儒門。幼承師訓。耳提面命感培植於當年茹苦食貧。藉束脩爲活計。乃或荒功曠課。半生之孤負良多。或弄月吟風。實地之功修轉懈。積諸過咎。敢期名列於桂宮。無限悚惶。每恐災臨於蕓館。況逢刼運尢切憂危。念教學之弗誠。致生徒之多誤。明知蒙童求我終身之成敗攸關。無如習俗移人小學之功夫未講讀聖賢書所學何事況多不堪自問之端立天地間奚以對人尢切追悔無從之懼始悟名場蹭蹬尢有由招尙虞晚景頹唐禍將難逭靑氈坐老朱衣何日點頭白屋窮愁黃榜伊誰居首思懺罪必先補過非立功曷克回天爰敢同矢寸忱供伸微願憐貧戶讀書之苦入塾不過數年憫鄕人賦性之愚講解尢宜及早訓不先乎孝悌何能培厥根基學不切於身心奚自端其蒙蒙自今砥礪。各願勤修。期回刼海之瀾。皆種硯田之福吐我蓮花之舌敢辭午夜勤勞開伊茅塞之心不負丁年占畢言能醒世。𨿽淺近亦何傷。念可。對神。卽迂拘而奚害爲天地彌一分缺憾卽於國家培一息太和但期激發天良已足導迎善气庶幾是邦子弟。都成玉琢金相。吾黨人文。從此鵬摶鵲起。或有分非講席。職異師儒。苟存化俗之心。亦植斯文之果。爲此擇於月之某日。約集同人恭就某宮齋沐。焚香。恭叩文昌�潼元化帝君慈座下。拜禮玉局心懺。倡舉惜字紙毀淫書善會。叩首案前。共堅誓願自今以後。各願盡心教學。實力奉行斷不以初學童蒙不與講教。庶憑晚蓋。冀贖前愆。如渝此盟。惟神是究伏乞

恩賜鑑格謹疏。

○蒙館條約

卷十之六

易曰。蒙以養正聖功也。夫發蒙。童年治事耳。而﹑系之曰聖功。則知先入者爲主。少成者性。關系正非淺鮮。是在於蒙館師之善爲造福矣。述蒙館條約

訓蒙條約

續神童詩﹝梁溪寄雲山人編﹞

△訓蒙條約

子弟讀書。務要讀得極熟。於生書﹑則限定課程。於溫書﹑則嚴於背誦。一字不許差落。切勿貪行數之多。

子弟八九歲稍有知覺。卽宜開講小學。𨿽每日自有講書正課。然宜檢出一二條。與他講究。或感應篇﹑陰騭文﹑覺世經﹑日記故事﹑果報等書亦好。然須覆講。

子弟極幼者。每晚﹑亦講家訓格言。隨其質之髙下。卽一二行。或兩三句亦好。總以還講爲要。

凡書史中淫穢之事。切勿向後輩談及。詩詞中香艷之句。亦勿選與生徒讀。

精選古今名人勸孝詩。多則五六十首。少則二三十首。初講字面。繼講意義。使之朝吟夕誦。或亦可觸發其天良。近刻有續千家詩可讀。

早起必洗手。然後開卷。學徒出恭後。亦必命洗手。然後開卷。

家塾中﹑須常懸聖像。俾學徒朝夕拈香致拜。或懸天地君親師五大字早晚作揖。亦可。

爲人師者。切忌誤人子弟。無功食祿。天譴所必加。且訓徒以徳行爲先。文藝次之。有文而無行。𨿽得功名仍於處世保身治家之道。一無可取。是亦誤人子弟也。試思之。

沈潛髙明子弟之質不同也。而總宜先教以敬父母。敬伯叔。敬兄長。能遵此者。其在家塾中﹑自彬彬有禮。不至或慢其師。

教徒更宜加意者。寡婦之子。單傳之子。及乃父本不識字﹑而勉力讀書之子。

子弟讀書。有初則艱於上口。後則漸有會心者。切勿因讀質稍鈍。棄之而不畱心。

教徒須如教子一般。每日自問教子能盡心。教徒亦能盡心否。庶乎不欺。

每年須將到館日期。逐日記賬。總之多坐幾日。方是體貼人情。

處館者﹑固宜不涉世務矣。然自身亦須保養。不可使之多病。益多病。則或作或輟。到館之日必少。卽欲盡職。亦焉能盡職。

塾師偶然解館。屬在東翁。有將子弟之書。抽出幾處。命他背誦。而子弟竟不能背誦者。原其故。由每日專貪行數之多。而其實出於彊記也。彊記之書。三四日猶可。數日後卽背不出。一二月後。竟差落異常矣。故與其於未讀者。務使之多。孰若於已讀者。務使之熟。

寄膳生徒。爲師者更宜經心。蓋子弟在家。內有父母。外有兄長。俱得加意管束。而至於附出。則種種托之先生。一出一入。學徒之成敗系焉。豈可不刻刻防閒。

教徒又宜相體裁衣。在其家爲功名計者。固宜多讀經書。或有三年五年。卽要經管家務。及學習店業者。則宜每日多限字課。臨帖鈔書之外。或教之信札。或教之帖式。或教之算法。及雜字簿。惟謹守家規。與嫻習禮貌。則士農工商無二理也。

爾汝之稱豈可施諸尊長。而粗心者往往失檢。學徒初識字時。卽以此爲戒。

△續神童詩﹝梁溪寄雲山人編﹞

梁溪寄雲山人編

天子重英豪詩書教爾曹萬般皆下品爲善最爲髙

第一當知孝原爲百善先誰人無父母各自想當年

十月懷胎苦三年乳哺勤待兒身長大費盡萬般心

想到親恩大終身報不完欲知生我徳試把養兒看

精血爲兒盡親年不再還滿頭飄白髮紅日已西山

烏有反哺義羊伸跪乳情人如忘父母不及畜生身

奉養無多日錢財勿較量雙親同活佛何必遠燒香

打罵低頭順糟糠背面吞但求親適意喫苦也甘心

莫說萬千差爺娘總不差你身誰養你禽獸不如麼

父母同天地人人各問心倘將親忤逆頭上聽雷聲

兄弟休推托專心服事勤譬如單養我推托又何人

隨父皆爲母何分晚與親皇天終有眼不負孝心人

孝子人人敬天心最喜歡一生災晦免到處得平安

人子原當孝還須新婦同一門都孝順家道自興隆

媳婦孝公婆神明衛護多丈夫宜教訓最好一家和

兄弟最相親原同一本生兄應愛其弟弟必敬其兄

骨肉見天眞錢財勿計論同胞看親面切戒勿傷情

式好親兄弟休將兩耳偏至親能有幾少聽枕邊言

同气連枝重休將姊妹輕倘令情義薄何以對雙親

伯叔須當敬同堂誼最親居家尊長上相待貴殷勤

祖宗𨿽然遠逢時祭必誠求安須入土墳墓早畱心

夫婦期偕老平居貴在和一家相忍耐得福自然多

家有賢妻子夫男少禍殃水眞能克火自有好名揚

宗族宜和睦鄕鄰要讓推絲毫�刻薄怨气一齊來

婚嫁宜從儉休將物力傷明人暗中笑何必大排場

娶婦求賢惠何須論嫁裝且畱餘地步日後過時光

酒肉非朋友宜防入下流時親方正士好樣自家求

若到爲官日須知報國恩倘令貪與酷枉讀聖賢文

一入公門裏當權正好修好開方便路陰徳子孫畱

男女陰陽判宜求廉恥全男須名是重女以節爲先

戒爾休貪色貪來病莫支自家有妻女還報悔嫌遲

淫亂姦邪事原非人所爲守身如白玉一點勿輕虧

暗地勿虧心須防鑑察神念頭方動處天已早知聞

積徳終昌盛欺心越困窮還金兼郤色第一大陰功

戒爾勿貪財貪財便有災此中原有數何必苦求來

財物眼前花來時且慢誇細將天理想勿使念頭差

酒醉最傷人胡塗誤正經況多成痼病貽患到雙親

閒气莫相爭徒然害自身善人天保佑何必鬧紛紛

鬭气眞愚拙甘將性命輕忘身忘父母不孝罪無倫

口角細微事何妨讓幾分從來大災難多爲小紛爭

官法苦難熬相爭手勿交倘然傷性命誰肯代監牢

小怨狂爭鬥旁人切勿幫須知人命重惹出大災殃

莫說他人短人人愛己名枉將陰騭損況有是非生

田產休爭奪空將情義傷區區身外物誰保百年長

爭訟宜和息官私切勿成有錢行好事樂得享太平

結訟最爲愚家財蕩盡無可憐忙碌碌贏得也全輸

唆訟心腸壞明明是小人暗中還取利壁上看輸贏

天道最公平便宜勿占人天寬並地闊何弗讓三分

謊話說連篇難瞞頭上天倘令人看破不值半文錢

度量須寬大將心好比心量寬終有福何必學凶人

君子總虛心輕狂是小人回頭不認錯甘與小人鄰

財勢難長靠欺人勿太狂請看爲惡者那个好收場

一字千金值存心莫放刁有才須善用勿使筆如刀

誰保常無事平居勿笑人自家還照顧看爾後來形

花鼓攤簧戲人生切莫看忘廉並喪恥受害萬千般

淫戲休宜點何人不動情害人防自害妻女敗名聲

莫入賭錢場甘投陷馬坑終身從此誤家業必消亡

火化燒棺事兒孫太毒心請君細心想天理可該應

溺女最堪傷心腸似虎狼結冤終有報災難一身當

一樣皆人命何分女與男母妻多是女何以兩般看

善事諸般好無如救命先救人千百命功徳大無邊

萬物總貪生須存惻隱心放生堪積徳祿壽好培根

滋味勿多貪生靈害百般乍過三寸舌誰更辧鹹酸

禽鳥莫輕傷輕傷痛斷腸殺生多減壽利害細思量

牛犬與田蛙功勞百倍加一門能戒食瘟疫免全家

惜字一千千應增壽一年功名終有分更得子孫賢

儉朴最爲良奢華不久長粗衣與淡飯也好過時光

靡費眞無益十分體面裝省來行善事保爾子孫昌

急難人人有傷心可柰何此時爲解救陰徳積多多

欲望後人賢無如積善先臨終空手去難帶一文錢

生意經營客錢財總在天畱心能積徳明去暗中添

技藝隨人學營生到處尋一生勤與儉免得去求人

步擔肩挑子全家性命存得錢能有幾何忍與他爭

更勸上頭人休將婢僕輕一般皮與肉也是父娘生

彊取人財物良心壞十分銀錢𨿽到手面目不畱存

何苦學凶人謀財是黑心靑天來霹靂財去命難存

負義忘恩者原來不是人試從淸夜裏細細想前情

搬是搬非者冤家結最深終須招惡報拔去舌頭根

凡事隨天斷何須太認眞不妨安我分做个喫虧人

少小須勤學安心進學堂書聲宜響亮字畫必端方

言語須和气衣冠貴肅齊好將人品立方可步云梯

年少書生輩淫書不可看暗中多斲喪白璧恐難完

過失須當攺人生幾十秋死生原大事急速早回頭

字紙棄灰堆災殃卽刻來好將勤拾洗免難更消災

五穀休拋棄須知活命根時時能檢點功徳自非輕

天地須知敬淸晨一炷香虧心多少事每日細思量

同享太平福人須學善良倘爲邪教誤何以對君王

王法宜知畏姦刁勿逞凶欺人心地壞頭上有天公

共把皇恩報銀漕須早完倘然久拖欠四季不平安

作惡行凶者便宜總占先一朝災難到牀上悔從前

第一傷人物無如鴉片煙此中關刼數明者避爲先

詩句神童續良言值萬金善人終究好天理弗虧人

右詩句句明白顯淺初學讀之可以培養性情開豁心地較之坊本舊刻神童詩似爲有益願賢明父師共鑑之

●得一錄卷十一

收毀淫書局章程

翼化堂章程

○收毀淫書局章程

卷十一之一

孟子之言正人心也。以息邪說放淫辭爲要。當孟子時。邪說淫辭尙未有如今日之甚也。而孟子生平全力之所致。己端在於是。則今日淫辭邪說有百倍於戰國時者。宜若何整頓也。述收毀淫書局章程

錢竹汀先生禁毀淫小說議

張纘孫先生戒作淫詞說

收藏小說四害

焚毀淫書十法

蘇郡設局收毀淫書公啟

憲示

各書坊公禁淫書議單條約

勸收毀小本淫詞唱片啟

刪攺淫書小說議

△錢竹汀先生禁毀淫小說議

古有儒釋道三教自明以來。又多一教曰小說。小說演義之書未嘗自以爲教也。而士大夫農工商賈無不習聞之。以至兒童婦女不識字者。亦皆聞而如見之是其教較之儒釋道而更廣也。釋道猶勸人以善小說事導人以惡。姦邪淫盜之事。儒釋道書所不忍斥言者。彼必盡相窮形。津津樂道。以殺人爲好漢。以漁色爲風流喪心病狂。無所忌憚子弟之逸居無教者多矣。又有此等書以誘之。曷怪其近於禽獸耶世人習而不察輒怪刑獄之日繁。盜賊之日熾。豈知小說之中於人心風俗者已非一朝一夕之故也。有覺世牖民之責者。亟宜焚而棄之。勿使流播。內自京邑。外達州郡查察坊市有刷印鬻售者科以違制之罪。行之數十年。必有弭盜省刑之效。或訾吾言爲迂遠闊事情。是目睫之見也。

△張纘孫先生戒作淫詞說

今世文家之禍。百怪俱興。往往倡淫穢之詞。撰就小說。以爲風流佳話。使觀者魂搖色蕩毀性易心。其意不過网取蠅頭耳。在有識者固知爲海市蜃樓。寓言幻影。其如天下髙明特達者少。隨俗波靡者多。彼見當時文人才士。已儼然筆之爲書。昭布天下。則閨房醜行。未嘗不爲文人才士之所許平日天良一綫。或猶畏鬼畏人。至此則公然心雄膽潑矣若夫幼兒童女。血气未定。見此等詞說。必至鑿破混沌。拋捨性命。小則滅身。大則滅家。桑間濮上之約鉆穴踰墻之行。往往因此而成。開少年之情竇敗正士之淸規。以至貞女喪貞。節婦失節。所關不小至於女子識字。粗通字義所曉者惟此而己。若有年大而未嫁者。初婚而遠離者。寡居而無柰者。閱之必受其害。由雅而俗。由淺而深。構覓頻仍。循環賃閱。初則亂其心志。繼則蕩其神魂。而淫事成矣。𨿽世家大族。而受此害者亦不少。嗚呼。誰實使然耶我輩旣已含齒戴發。更復身列士林。不思遏之禁之。何忍驅迫齊民。盡入禽獸一路哉。禍天下而害人心。莫此爲甚已。倘謂四壁相如不妨長門賣賦。則何不取古今來忠孝節義之事。編爲稗官野史未嘗不可逞才未嘗不可射利。何苦必欲爲此。況矢口定是佳人才子。密約偸期絕不新奇。頗爲活套。而況綺語爲殃。虛言折福。不特誤人。兼亦自誤我甚爲作者危之惜之。故不憚與天下其戒爲淫詞並好觀淫書喜談淫事者

△收藏小說四害

一玷品行

二敗閨門

三害子弟

四多惡疾

一玷品行

一玷品行覽此等書。必非正人佳士。南海一縣令。好觀肉蒲團。手鈔小本日玩之。不意亂入詳冊。上司怒其無行。參革而死。【好報應然此特其出醜者耳士子愛看此等書者必非正士自愛者當勿慕才子之名自外名教也】

二敗閨門

二敗閨門凡好藏淫書好唱彈詞諸家婦女率多醜聲。其秉性幽貞者。或以瘵疾死。下此不忍言矣可勝痛哉。

三害子弟

三害子弟藏此書者。子弟必然偸看。其佳者以此早知早覺早破身。或以疾死。卽轉而自悔。而元气一散。斷不能成大器。世間盡有佳子弟。秀出一時。迄無成就由渾金璞玉。早年玷缺。皆乃父巾箱中密藏物所害也。若中下者。必好此破家矣。金陵一名家子。過目成誦年十三。博通經史一日偸看西廂曲本忘食廢寢。七日夜而元陽一走。醫家云心腎絕矣乃死。

四多惡疾

四多惡疾好此種書。必多妖必多忌疾。杭州朱司馬。人極丰偉年甫五十。卽乞歸謂家人曰我幼時喜小說。風痰入腎。不久矣。未幾死。看淫書之害如此。嗚呼。眞可爲痛哭者也再詳十法普告同人。【說本桂宮梯】

△焚毀淫書十法

第一法奉勸館閣名公。諫垣侍史。疏陳其害。請旨申明禁於天下。永遠杜絕。著爲令。此斬艸除根法也。淫書陷溺人心。大傷風化。顯與王法相違。以致每年添出無數姦情命案毒流天下。著此等書售此等書蓄北等書者當服上刑。絕此等書禁此等書焚此等書者。必受上賞。【得世代簪纓永享天宮富貴報】

第二法奉勸各直省守土官長。下車伊始。卽嚴行禁止。翻刻淫書者必究。禁人家毌許收藏淫板。禁畫師毌許描畫春宮。禁姦徒毌許售賣春藥禁書賈毌許發兌淫書。禁匪流毌許制造淫具。禁鈔胥勿傳播春方。編造淫籍。禁彈唱家。勿唱淫詞。有不遵者。酌置典刑。無稍姑貸。【得生集百福及死列仙班報○王淸修曰墮胎之惡全由藥術每年見都邑鄕鎭輒有匪人於通衢狹巷徧貼招紙煽惑男女服之者無不傷胎兼且害母且姦民持此私奔苟合愈長淫風能禁止者一可救嬰兒之命一可杜邪淫之心功莫大焉伏願地方官長經過所屬街巷等處一切書肆淫書小說及春方媚藥墻壁招貼實心認眞迅卽飛飭妥役根究著落懲其店主夥黨毀其卷帙方藥責令攺業再行密訪有私行。貨賣者科以重罪必一一盡削其書火板而後己務望使天下少賣一人少賣一日此直居官第一快心事亦眞居官第一陰徳事更有姦民制造淫具或角或鉛醜名不一﹑較之殺人厥罪惟均﹑不可不嚴爲懲禁】

第三法奉勸膠庠吉士。不談閨閫。不制艷詞。嚴戒生徒。毌許收藏淫書。凡筆墨有傷風化者。必投諸火朋友有犯戒者。務須苦口良言。婉轉勸止。【命當顯榮者得慶流子孫報命當寒賤者得平步靑雲報】

第四法奉勸富家大族。廣收淫籍隨買隨焚。有巨力者。盡劈共板。力稍遜者。多毀其書。每一舉步。一出外時。必買收而焚化焉日積月累。功徳無涯。倘貧窘親友不幸業此。務須出貲勸其攺業買其所藏之書盡付丙丁。凡一切彈唱小說。不許進門。【得子孫發達福壽綿長報】

第五法奉勸寒素人家。無力買燒淫書及板亦當手鈔燒毀淫書果報。各處分送。倘無暇鈔寫。盡可逢人勸戒。以口代書隨緣指點。功亦不小。【得衣食充裕功名顯著報】

第六法奉勸刻書店鋪定議行規。凡遇淫穢冊籍。槪不受鐫。有私刻者。公同議罰。如此則淫書不絕而自絕陰功浩大更不待言。【得子孫聰慧昌大門閭報】

第七法奉勸各省書坊。槪不發兌淫書。免使天下識字之人同趨孽海。【福報同上】

第八法奉勸畫家不畫春宮免使天下不識文字之人。共沈孽海。【福報同上世間孽未有甚於作淫畫者無論識字不識字之人一槪心醉神馳同驅入禽獸之域吾見擅此技者人人斬後蓋其畫幅艷傳不知惑多少子弟壞多少閨門恐絕嗣不足蔽其辜也至其妻其女其媳鮮不淫亂者由其朝夕見聞無非淫狀卽有貞潔之性亦化而爲邪且其人必早殀蓋其執筆摹擬刻刻淫心搖蕩眞精浮散精滑陽脫等癥相繼而作也嗚呼﹑慘矣夫百工技藝何事不可爲。而乃爲此。山水人物何物不可畫而乃畫此吾恐技愈精而孽愈重孽愈重而報愈酷耳】

第九法奉勸醫家不傳春方力辟其謬免使淫徒矯揉造作枉送性命。【得世世不生怪病及孫曾科甲報○近見錦囊等醫書附載春方最爲害事願醫者勿傳與人﹑並削去書中此一條可也】

第十法奉勸賓僚宴會。勿點淫戲免使少年士女蕩心失魂變生倉猝且免中暗中斲喪癆瘵夭亡庶共躋仁壽之域。【得�自傳家康彊無病報】

以上十法法法皆通遵而行之。便是天堂快捷方式而種種福報皆在其中矣。逆而反之。便是地獄冤緣。而種種禍報皆在其中矣。謂予不信。請觀文帝天戒錄。應惕然省矣

石琢堂殿撰爲諸生時。以扶持名教爲己任。家置一化紙庫。名曰孽海。凡見淫詞艷說。壞人心術及一切得罪名教書。悉買收納其中燒之。勸友人共襄購買。未幾狀元及第享髙壽

△蘇郡設局收毀淫書公啟

蓋聞孔門論政。首惡鄭聲﹑亞聖正心。先息邪說。洵以風俗攸關。卽爲人心所賴也。乃近者俚詞艷曲。競樂播之管弦。雪案螢窗。輒喜藏諸篋笥。寓目偶然觸目。也知棒喝當頭。操心稍不驚心。難免泥途失足無如沿傳旣久。渾忘辱我身心。漁利尢多。不計污人耳目。靑年秀士。潛深贈芍之思。紅粉名姝。暗作停鍼之想。只爲風月自賞。幻出美談。烏知淸白無端。流爲禍水。莫若收之及早庶畱未壞之人心。特恐焚或後時。盡汨本然之天性。是用設局而廣聯眾志。毀板而務事銷除。共矢好善之誠。咸躋維新之路。無徒快目。但願陰功自積。何傷才子佳人。亟發婆心。試看榜樣當前。爭說狀元宰相。矧玆時淸化美。俗厚風淳。巷祝衢謳。自昔歌傳擊壤。家弦戶誦重聆調葉燻琴。凡我士民。安能不爭自濯磨。惕勵上勷聖治。庶幾以副崇正黜邪之至意也哉

△憲示

江蘇按察使司按察使裕。爲嚴禁淫書淫畫以正風俗事照得淫詞小說壞人心術。是以例載造作刻印者。杖一百流三千里。市賣租賃者杖一百徒三年買看者杖一百仍不準借端出首訛詐各等語淫畫亦應比照問擬定例何等森嚴庶民應知畏懼本署司載陳臬事。重蒞是邦。首以移風易俗爲要務。乃自到任以來。訪聞蘇城坊肆。每將各種淫書翻刻市賣。並與外來書賈。私行兌換銷售。及鈔傳出賃。希圖射利。炫人心目。褻及閨房。長惡導淫。莫此爲甚至淫畫顯導邪淫較淫書爲尢甚。蓋淫書尙須粗知字義始得閱看淫畫則無論男女老少。一目了然乃蘇郡如閶門桃花塢及虎�山門內等處耳目昭著之地。公然懸掛售賣。並可對客揮毫。甚至盒底鏡背。無不繪畫實屬寡廉鮮恥。若不嚴行禁止。何以端風化而正人心。合亟出示嚴禁。爲此示仰各書鋪書賈及刻字鋪畫鋪古董鋪人等知悉。爾等旣有本業。卽當各保身家。經此次示諭之後。凡一應淫詞小說永遠不許刊刻販賣出賃。及與外來書賈私相兌換銷售淫畫亦不準繪畫。作賣。現在吳縣學宮。設有公局收買。爾等舊存淫書板本。及淫畫冊捲。槪行送局銷毀仍給價值。並免究問。如敢不遵及外來書賈。攜帶淫書。在蘇逗𨖻。一經訪聞。或被告發。定卽委員嚴拏。照例治罪。倘有不法之徒。勾通不肖差役以搜查淫書。淫畫爲名。索詐滋擾許爾等稟明地方官懲以藉端出首訛詐之罪。本署司耳目最近法令必行久已共聞共見。爾等均系有本營生。且曾讀書識字。非鄕愚市僧可比。切宜懷刑自愛。愼勿視爲具文。以身試法。後悔。無及也。其各凜遵毌違特示。

道光十八年五月

日示

蘇州府正堂汪爲永禁淫畫以端風俗事。案奉臬憲頒示札開訪聞蘇郡坊肆每將淫書淫畫。銷售射利炫人心目。褻及閨房長惡導淫莫此爲甚至淫畫顯導邪淫。較淫書爲尢烈淫書必粗知文義者方能通曉畫。則無論婦豎一目了然。乃如閶門桃花塢及虎�山門內等處。耳目昭著之地懸。掛售賣。並可對客揮毫甚至盒底鏡背。無不繪畫。實屬寡廉鮮恥。示論永遠不許售賣舊存送局給價銷毀。免其究問如敢不遵。一經訪問嚴拿治罪等因。並經本府先據三縣學諸生稟請飭禁當經發示懸掛嚴禁各在案玆復據諸生等。以該處不肖之徒仍復繪畫春宮。公然懸掛求飭查明。按鋪給示。並刊碑虎�山門永禁等情前來。查描繪淫畫售賣顯導邪淫壞人心術節經飭禁各鋪戶應知畏法乃仍敢繪賣藐違禁令。實屬目無法紀本卽立拿懲辦姑念鋪戶非一良莠不齊未必人人皆賣若將各書鋪槪行拿究。殊恐累及無辜現飭委員密訪查拿外。合再剴切嚴禁。爲此示仰各畫鋪人等知悉。爾等本業營生。自當安分守法。恪遵禁令。此次諭禁之後。毌許描繪淫畫。及裝成鏡匣。造作售賣並招商運販射利。倘敢湣不畏法。復蹈前轍一經訪拿或被指告定卽立拿究懲。決不寬貸。如有舊存春畫。速繳局中。給價銷毀不許再有藏匿。本府耳目最近言出法隨該鋪戶務各愛惜身家。勿得以身試法。致貽後悔。其各凜遵毌違特示。

兼署江南按察使司按察使蘇松太道周爲稟求諭禁事。據吳縣候廩生陳龍甲等稟稱竊淫書壞人心術。久幹例禁生等赴試金陵。見書鋪中各種淫書。業經出價購取板本銷毀。並請江寧府沈出示刊碑嚴禁玆復以蘇地各書肆。及賃書鋪中。淫書亦復不少種種名目不一穢褻異常射利者輾轉流傳。壞人心術莫此爲甚爰集同志公議設局在吳縣學惜字局內。備價收買各種淫書如藏有板片書本者。檢送局內。照刻印鈔工紙料。酌量給價隨時在惜子局內。公同督毀。業經議有章程。集資辧理。惟恐各書鋪中。或有藏匿不售或更居奇擡價或以經銷毀再行翻刻傳鈔。並外來書估到蘇。帶有各種新舊淫書源源流布。則隨收隨出。伊於何底。至出售淫書。光屬顯導邪淫。應請一並嚴禁。爲此稟求出示曉諭等情到司。據此查坊肆藏賣。淫詞淫畫久幹例禁。豈容射利之徒。公然流布。貽害風俗。自應嚴行示禁以端風化。除經批示外。合亟出示諭禁爲此示仰各書坊肆。並有一等專賃淫詞小說書鋪。及外來書估蘇城內外畫鋪。古董鋪人等知悉。始或不諳例禁。誤行藏板刷印。或販得舊本轉賣旣經明示諭禁現在該生等設局收毀。卽著盡數交出。旣給價值。仍免究問。倘敢匿不交出。或昂價居奇。甚或抗違。再行翻刻傳鈔希圖射利。及外來書估攜帶各種新舊淫書轉相交易。並虎�山門內桃花塢等處畫鋪。並城內古董鋪。仍敢出售淫畫。則是明知違禁以身試法。一經覺察。定行照例懲究。決不寬貸。各宜凜遵特示。

△各書坊公禁淫書議單條約

立同議單

立同議單

立同議單﹝書業堂桐石山房西山堂芝記文淵堂師徳堂

掃葉山房﹞等奉

臬憲周出示禁毀淫書板本玆於十月十二日邀集同行在邑廟公議規條開列於左

一議得凡有應禁淫書板本各坊自行檢出赴局呈繳照議領價如有藏匿不繳者察出議罰任局弔銷

一議得外省書友來蘇兌換者先將捆單交崇徳書院司月查明如有應禁書籍卽行交局銷毀祇付紙價倘匿不呈繳及各坊私相授受者俱照原價以一罰十半歸崇徳書院充公一半。繳局充公仍將原書繳局銷毀或外省書友不遵局議請局發封任憑局辦

一議得外間倘有將應禁書籍板片問坊售賣者實時繳局照議領價

一議得公局於十月二十一日起在吳縣學收買銷毀各坊務將所有應禁書籍板片在五日內盡數送局收價倘過期不繳卽以藏匿論

一議得所有應禁書籍或在未禁以前業經付刊未完者先於五日內赴局呈明俟板到日卽行送局銷毀照議領價

一議得自禁之後倘有私行翻刻察出從重議罰仍將板片繳局銷毀槪不領價

一議得書板大小新舊不同今公同議定大新板每塊一百文大舊板每塊七十文片頭新板每塊八十文片新板每塊六十文舊板每塊五十文攤頭小片每塊二十文唱本板每塊三十文書本照批價洋銀對扣倘有模糊不全者照數減半抄本每十頁五文每頁以四百字爲準

道光十七年十月

日立公同議單

書業堂

掃葉山房

酉山堂

興賢堂

文淵堂

桐石山房

文林堂

三味堂

步月樓【書坊甚多不及備載】

計共書坊六十五號各當�齊集城隍廟拈香立誓各書花押一焚神前一呈臬憲各執一紙存照

計毀淫書目單

計毀淫書目單

本局奉憲設立收毀淫書業經收得一百餘種並板片二十餘種照估給價毀訖惟各坊鋪中所藏淫書板本尙多己奉臬憲挨戶給示曉諭自應趕緊繳局以免日後覺察致幹未便玆特將收過各種書目開後如藏有此等板本者務勸盡數交出此外名目尙多未能備載望各自行檢點一並送局幸勿遺漏自誤此白

昭陽趣史

桃花影

七美圖

碧玉塔

玉妃媚史

梧桐影

八美圖【卽百美圖】碧玉獅

呼春裨史

鴛鴦影

杏花天

攝生總要

風流艷史

隔簾花影

桃花艷

檮杌問評

妖狐媚史

如意君傳

載花船

反唐

春燈迷史

三妙傳

鬧花叢

文武元

濃情快史

姣紅傳

燈艸和尙鳯點頭

隋陽艷史

循環報

癡婆子

尋夢柝【卽醒世奇書】

巫山艷史

貪歡報【卽肉蒲團】醉春風

海底撈鍼

繡榻野史

紅樓夢【卽歡喜冤家】恰情陣

國色天香

禪眞逸史

續紅樓夢

倭袍

拍案驚奇

禪眞後史

後紅樓夢

摘錦倭袍十二樓

幻情逸史

補紅樓夢

兩交歡

無稽讕語

株林野史

紅樓圓夢

一片情

雙珠鳳

浪

史

紅樓復夢

同枕眠

摘錦雙珠鳳

夢約姻緣

綺樓重夢

同拜月

綠牡丹

巫夢緣

金瓶梅

皮布袋

芙蓉洞【卽玉蜻蜓】

金石緣

唱金瓶梅

弁而釵

乾坤套

燈月緣

續金瓶梅

蜃樓志

錦繡衣

一夕緣

艷異編

錦上花【有解元吳文彥者】一夕話

五美緣

日月環

溫柔珠玉

解人頤

萬惡緣

紫金環

八段錦【非謂元門者】

笑林廣記

雲雨緣

天豹圖

奇團圓

豈有此理

夢月緣

天寶圖

淸風閘

更豈有此理

邪觀緣

前七國誌【非四友傳】蒲蘆岸

小說各種【福建板】

聆癡符

增補紅樓

石點頭

宜春香質

桃花艷史紅樓補夢

今古奇觀【抽禁】

子不語【抽禁】

水滸【卽五才子】絲絳黨

七義圖

何文秀【新出攺正眞本不禁】

西廂【卽六才子】三笑姻緣

花燈樂

野叟曝言

其它小說之足以誨淫誨盜者一槪嚴禁收毀

△勸收毀小本淫詞唱片啟

從來愚蒙之性。從善爲難。淫穢之詞。移人最捷。有如淫詞小說。傷風敗俗。例禁久嚴。往年蘇郡紳士曾稟奉大憲出示。設局收買將各書店淫書板片一律繳毀。勒碑永禁。使數百年風俗人心大害一旦掃除快事也亦盛事也但恐姦商射利。此散彼聚。輾轉販賣。妖焰仍熾非得有心人時相提倡。照案續辦頻頻收毀。則毒種必難永斷尢可惡者。近時又有一種山歌小唱攤簧時調多系男女苟合之事。有識者不值一笑而輾轉刊板。各處風行。價值無多。貨賣最易。幾於家有是書。少年子弟。略識數字。卽能唱說。鄕間男女雜處。狂蕩之徒。卽藉此爲勾引之具。甚至閨門秀媛。亦樂聞之。廉恥盡喪。而其害乃不可問矣。此而不爲加意禁絕之恐愈傳愈遠。禍及海內。是聖賢千言萬語十人中不及領略一二者。反不如此等粗淫小書。知之者幾十有八九也。噫嘻。何物狂夫。編此穢語。災梨禍棗徧布人間。誰司風教。而顧令此等妖淫毒種。戶誦家弦遠出於聖經賢傳之上。爲吾教之仇敵。能無痛心疾首共爲發指耶。惟願四方善友。吾黨同人。廣推衛道之心。共展回瀾之手收一書則杜一書之害。禁一邑卽挽一邑之風。更得賢父母登髙而呼。嚴禁刊刻弔板銷毀。立碑永禁。不許發賣。庶致搜羅淨盡。永絕根株。其所以培風化而正人心者。非淺鮮也。願與同志共勉之。

各種小本淫褻攤頭唱片名目單

新滿江紅

倭袍唐詩

門依欄桿

王文賞月

王文賞月

堂名攤頭

姑嫂開心

姑蘇攤頭

四季相思

公偸媳婦

情女望郎

五更十送

送花樓會

小板捎

十八摸

鬧五更

湘江浪

十弗攀

哈哈調

楊柳靑

小郎兒

姨娘嘆

九連環

長生歌

男風化

女風化

雌趕雄

武鮮化

繡荷包

紅繡鞋

十不許

白洋洋

新碼頭

買艸�

暗偸情

琴挑

偸詩

蕩河船前本

蕩河船山歌蕩河船叫船

蕩河船賣布

蕩河船小板捎

落庵哈哈調

十二月花名

搭腳娘姨攤頭

唱說拔蘭花

來富唱山歌

男女哭沈香

情女哭沈香

繡花繃算命

好一朵鮮花

王大娘補缸

文必正樓會

趙聖關山歌全傳王小姐賣胭脂

小尼姑下山

文必正送花

三戲白牡丹

以上各種。不許沿街擺賣。此外名目尙多。不能備載。望各自行檢點有語涉淫褻者。一並送局焚毀。自禁之後。如再敢沿街擺賣。及將己毀之板重刻私自印賣等獘。一經察出。立卽送官重辦。治以應得之罪。勿謂言之不早也。

△刪攺淫書小說議

竊世教當極獘之時。非得有仔肩世道之人出而整頓之則流極將不可問。孔子之刪定筆削。孟子之息邪說放淫辭。聖賢救世之心昭然若揭。自此以後。去聖漸遠。文人學士家自爲說。標新領異百喙爭鳴。固已畸重畸輕。醇疵互見矣。乃迄於今。則髙文典冊。祕閣塵封。小說演義。家弦戶誦。甚至淫辭艷曲。災及棗梨。海內風行。流毒無盡。功令𨿽有嚴禁之條。而奉行者多以爲具文。坐視其蕩惑人心敗壞世教。而曾不少爲整頓。可慨也。先儒惟陸淸獻公有國策去毒一書。尙有刪定遺意。此外更不少槪見。近時始有右汾山人勸毀淫書錄。痛言淫書之害。大聲疾呼。洵足發聾振瞶。江蘇紳士遂有禁毀淫書之舉。計費萬餘金。各書坊均取具永禁切結。誠盛典也。惟收毀淫書。搜羅必難徧及。況利之所在。旋毀旋刻。望洋驚嘆。徒喚柰何。向嘗於無可如何之中。擬一釜底抽薪之法。欲羅列各種風行小說。除水滸金瓶梅百數十種。業已全數禁毀外。其餘苟非通部應禁。間有可取者。盡可用刪攺之法。擬就其中之不可爲訓者悉爲攺定。引歸於正。抽換板片。仍可通行。所有添攺之處。則必多引造作淫詞。及喜看淫書一切果報。使天下後世撰述小說者。皆知殷鑑。不致放言無忌。如用藥然。大黃巴豆一經泡制。卽堪治病。抽換淫書一法。洵足以濟毀禁之窮。標著作之凖。宜約集同人。籌欵設局。匯集各種小說。或續或增。或刪或攺。仍其面目。易其肺肝。使千百年來習傳循誦膾炙人口諸書。一旦汰其蕪穢。益以新奇。更如治盜然。引邪而歸正。卽化莠而爲良。蕩瑕滌垢之餘。卽訓俗型方之選。此世道人心千秋大局。固非尋常操選家區區小補者比也。孟子曰經正則庶民興。斯無邪慝矣。�心世教力挽狂瀾。當必有應運而興者。安得與之把臂入林也哉。

古今來著述家無慮數千百萬。而傳者不及萬中之一。轉不如各種演義小說。唱本歌詞。輾轉翻刻。風行海內。人人心中有其故實。此等書大可就其中用意增刪。汰其不可爲訓者。而換其足資懲勸者。於意義則術等點金。於本書則功同完璧。刊板之費無幾。而於世教實大有裨益。想有心人當相視莫逆默爲印可也。

○翼化堂章程

卷十一之二

教化者。聖王治天下之大經。而人心風俗之所視爲向背也。乃近世偏有與教化爲大敵者。莫如淫戲。及花鼓攤簧。不有以整頓其間恐人心風俗之交。更有不堪問者擬翼化堂章程。

儒先論今樂

演戲敬神說﹝�安洪子泉先生著﹞

翼化堂條約

永禁淫戲目單

禁止演淫盜諸戲諭

奉勸勿點淫戲單俗說

京江誠意堂戒演淫戲說

教化兩大敵論

禁止花鼓串客戲議

勸禁演串客淫戲俚言

禁串客淫戲告示

公稟祕邑尊呈稿

各村議規

上海道通飭示禁淫戲頒發永禁碑式

△儒先論今樂

張橫渠先生曰。鄭衛之音悲哀。令人意思流連。又生惰怠之气。從而致驕淫之心。𨿽珍玩奇貨。其始感人也亦不如是之切。故聖人必放鄭聲。亦是聖人經歷過。但聖人不爲物所移耳孝經曰移風易俗。莫善於樂。有以夫。

王陽明先生曰。古樂不作久矣。今之戲子。尙與古樂意思相近今若要民俗反朴還醇取今之戲子將妖淫詞調俱去了只取忠臣孝子故事使愚俗百姓人人易曉無意中感激他良知起來郤於風化有益

陶石梁曰。今之院本。卽古之樂章也。每演戲時。見有孝子悌弟忠臣義士。激烈悲苦流離患難。𨿽婦人牧豎。往往涕泗橫流。不能自巳此其動人最懇切最神速較之老生擁臯比講經義。老衲登上座說法。功效百倍。至於渡蟻還帶等劇更能使人知因果報應秋毫不爽。殺盜淫妄不覺自化。而好善樂生之念油然生矣此則𨿽戲而有益者也近時所撰院本。多是男女私媟之事。深可痛恨。而世人喜爲搬演聚父子兄弟並幃其婦女而觀之見其淫謔褻穢備極醜態恬不知愧曾不思男女之欲如水浸灌。卽日事防閒。猶恐有瀆倫犯義之事。而況乎宣淫以導之試思此時觀者其心皆作何狀不特少年不檢之人情意飛蕩卽生平禮義自持者到此亦不覺津津有動稍不自制便入禽獸之門可不深戒哉

邱嘉�訂音律文云。今之演劇。卽古樂之遺也。今之調曲。卽古詩之遺也。然古之詩樂。粹然一出於正。而今之劇場詞曲。皆流於淫僻而不可訓。蓋不獨中擊之亡以至如此。抑亦劇場詞曲中所譜之事。悉屬增悲長欲之具。而人無所視以爲法戒故也。自漢以來。儒者類欲復古詩樂。而徒較其音節於聲律字句之末。至使議論紛紛而未有以決。而古樂古聲卒不可復。卽幸而復之。而不以其事見之舞蹈。則亦使斯人無所觀感興起。如爰居之聽鐘鼓而郤走耳。竊謂居今之世。而欲追求古樂之聲。以復於先王之舊。勢必不能何如仿古樂詩遺意召集名儒取今之所謂劇場詞曲者一一較而訂之其淫艷而傷風教。與其善之不足以爲法。惡之不足以爲戒者槪從禁絕而其所編撰成曲頒行天下者必皆古今忠孝節義可歌可泣可法可傳之事至其器與聲亦不妨從今之優伶。稍取其明白正大抑揚有節者可也安在今之樂不猶古之樂也如曰演劇不足以當古樂。詞曲不足以當古詩。而欲離而二之。以聽其自止自行於天下。則古之詩樂旣不可以卒復。而劇場詞曲之流於今者。將日入於鄭衛之淫靡而未知其所止。雅與俗。兩失之矣。艸莽私憂。願與司風教者商之。

李文貞公奏定樂章札子有云。孝經曰。移風易俗莫善於樂。故樂無分於朝野也。後世𨿽有議及樂章者。典之有司。不過施之宗廟朝會而已。而教坊詞曲。儒者每鄙其淫褻荒唐不之道。孟子曰。今之樂猶古之樂也。古之田夫歌曲。卽如今之優伶所演也故皆足有所感發興諷云云臣兒時見所演凡忠臣孝子貞女義士。𨿽宿儒端士靡不沾襟。惟近時唱則皆流爲淫靡荒亂而俗樂亦亡。宋時太常雅樂。及教坊俗樂。皆以有司領之。猶存古意。倘取今之坊曲刪其荒淫悖謬但存其忠孝節義之事其底本則采之史傳志說其姓名與事不全無徵者以演唱化導未必非轉移風俗鼓吹休明之一助也。

李文貞公榕村語錄有云。某看禮樂亦不是難事。如今把禮斟酌令至易簡。人不難行。自然樂從樂便把如今的戲整頓起來就是樂孟子斷得直截。今之樂猶古之樂。人多在律管上講究卽使得了虞舜的律管作起韶樂亦不必一時便鳳儀獸舞安上治民莫善於禮。移風易俗莫善於樂。若只郊廟中作樂就是雲門咸池韶頀大武亦只天地鬼神聞之如何天下風俗就會移易自然是人人見聞才能移風易俗如今人看戲。到那忠孝苦難時。便涕泗交流移風易俗可見不難○朝廟之樂。實能歌詠祖宗功徳。字字確實。明創業之艱難。道君臣之一徳。憫將士之憔悴。咨黎庶之勤劬。便好。然古之作樂者。非徒以朝廟爲重也。移風易俗全以用之鄕黨用之閭巷者爲要蓋朝廷郊廟之樂臣民得與聞者有幾惟家家戶戶皆得見之方能興感○至於詞。漢卽用樂府。唐卽用詩。宋以後卽用詩餘曲子。無不可者。編纂皆要設一局。禮局﹑樂局﹑天文局﹑書算局﹑講求在這里便有舉而用之之時○各省大吏。多以優伶爲性命。無怪其然。卽吾輩之幾本書也。不爾。政事之暇。如何度日古人暇時。便有琴瑟歌舞。先王知道人身心必有所寄因其勢而利導之以歸於正樣樣都動得手故有用不是全靠讀書。如今禮樂久廢。只得守幾本書檢束身心。開廣知識。若移而之他。則放僻邪侈不可言巳。古時必有民間之樂韶豈士庶可用宵雅肄三亦不可用於燕間使徒九廟明堂之間作韶頀而天下卽風移俗易恐無此事○如今卽將古書中忠孝廉節之事制爲詞曲去其聲容之無情埋者令人歌舞之便足以移易風俗感動人心不妨從粗處做起○連日因燕藍總兵演戲。做到入情時。未有不感動者以此見得樂之效速若就元人百種中選其忠孝節義有事實者攺其義理不通處每事四出此外誨淫導欲者禁之亦粗足以感人心而成風俗矣

竊嘗謂是非者。天下之定理。是非存而人心於以不死。自水滸戲文出。而是非顚倒。定理亡矣。夫英雄好漢。義士美名也。以之加於盜賊顚倒孰甚焉卽如神州會一出。其主將陳元擺列擂擡。招集義勇�意固欲團練一方殺盡梁山人盜爲國滅賊者豈非眞英雄眞好漢耶顧竟至爲逆賊所敗敗矣而看戲諸人或尙能爲之惋惜爲之不平是是非尙未盡氓人心猶然不死也乃徧察今日看戲之人。則異口同聲無一人不笑陳元之敗績而快梁山之得勝者嗚呼人心死矣無怪乎結黨爭雄者效尢日甚舉凡貪財亡命之徒均以水滸落艸爲逋逃藪也有世道之責者。可不急爲之加意也哉。○又見秦叔寶三擋一出。末有程咬金勸叔寶數語云。兄弟還做甚麼官。不如隨我到瓦岡山上做彊盜的好。試思此數語。𨿽一時憤激之詞竊恐觀場萬眾不盡有識必有聞之而動心起念者矣尙可令其再播梨園流毒無盡耶

△演戲敬神說﹝�安洪子泉先生著﹞

演戲敬神。爲世俗之通例。旣曰戲敬於何有。旣曰神。戲豈欲聞。然則演戲敬神之說。其果有耶無耶。而吾曰有之。有之於神不厭人演戲之深心。有之於人不忘敬神之至意。此其說可得而言矣。今夫神之爲靈昭昭也。神不能與人言而有可代神立言者莫如戲文所演忠孝節義等事。蓋能一朝一夕移風易俗勸得千萬人回心向善宜其神聽和平而有許願而來者無不各如其願而去也此神不厭人演戲之深心有明證也。若夫點演淫戲。令人醜狀注目。妖態攢心。此稍知自守而具天良者。皆欲惡此而逃。望望然去之豈有聰明正直之謂神而耳忍聞目忍睹者乎戲弄神明敬心何在將一部勸世文攺作一幅活春宮引誘良家子弟。目見耳聞。性蕩情搖因此傷風敗俗瀆倫犯義其害有不可勝言者皆由點此淫戲而階之爲厲也所謂不忘敬神之至意竟安在哉。夫梨園演曲。以昭盛世之元音。必謂戲爲無益。原屬不通之論。抑思善者可以感發善心。惡者可以懲創逸志。三百篇之遺意固如是也。不忘此意是爲得之也夫豈有敬神而反以褻神者豈有勸世而反以惑人者豈有祈福而反以求禍者誠如是也則所謂非徒無益而又害之者也余甚爲之不解。而作此說以爲世之敬神而演戲者勸。

△翼化堂條約

一梨園演劇。例所不禁。而淫戲害俗。則流毒實甚。特近世習俗移人。每逢觀劇。往往喜點風流淫戲。以相取樂。不知淫戲一演。戲臺下有數千百老少男女環覩羣聽。其中之煽動迷惑者何可勝數。故欲爲地方挽回惡俗者。宜以禁演淫戲爲第一要務。

一地方迎神賽會。各業議規。必多演戲。原屬人情。特旣一經開演。花費多少錢糧。耽誤多少工夫。閧動多少男婦。而不於此中多點勸善戲文以資感化。反任其扮演淫戲以惑我齊民。是何異買鴆毒以自戕其子弟耶噫

一各處城鄕廟宇。多有戲樓。廟壁上必須立碑永禁點演淫戲。樓上不便立碑。或砌石入壁。或懸木榜。寫明奉憲示禁字樣。並書明如演唱一出。定議扣除戲錢一千文。不準狥情寬貸。恃彊不遵者。稟官究責。

一西廂記玉簪記紅樓夢等戲。近人每以爲才子佳人風流韻事。與淫戲有別。不知調情博趣。是何意態。迹其眉來眼去之狀巳足使少年人蕩魂失魄。暗動春心。是誨淫之最甚者。至如滚樓來唱爬灰賣橄欖賣胭脂等戲。則人人皆知爲淫褻。稍知自愛者。必起去而不欲觀。卽點戲人亦知其爲害俗而不敢點。則風流韻事之害人入骨者。當首先示禁矣。

一水滸一書。矯枉過正。原爲童貫蔡京等作當頭棒喝。然此輩人而欲借戲文以儆之。則恐見而知戒者百無一二。而見而學樣者十有五六。卽如祝家莊蔡家莊等處地方。皆屬團練義民。欲集眾起義剿除盜藪以伸天討者。卒之均爲若輩所敗。而觀戲者反籍籍稱宋江等神勇。且並不聞爲祝蔡等莊一聲惋惜噫世道至此。綱淪法斁。而當事者皆相視漠然。千百年來無人過問。爲可嘆也。

一漢唐故事中各有稱兵刼君等劇。人主偶信讒言。屈殺臣下。動輒招集艸寇。圍困皇城。倒戈內�。必欲逼脇其君。戮其仇怨之人以泄其忿者。此等戲文。以之演於宮闈進獻之地。藉以諷人主。亦無不可。艸野間演之。則君威替而亂端從此起矣。又戕官戮吏。如刼監刼法場諸劇。皆亂民不逞之徒目無法紀者之所爲。乃竟敢堂堂扮演。啟小人藐法之端。開姦佞謀逆之漸。𨿽觀之者無不人人稱快。而近世姦民肆志。動輒拜盟結黨。恃眾滋事。其原多由於此。履霜集霰。發端甚微。而其禍直流於悖亂。司風教者何不一爲圖度耶。

一元人百種傳奇。有傳有不傳。其傳者大都列入綴白裘。惜所選者大都沿於積習。不免瑕瑜參半。且多切於朝廟官紳一派。其可爲閭巷小民說法勸戒者。寥寥無幾。徒有妙方。藥不對病。非徒無益而又害之。則綴白裘之急宜刪定。誠目前要務矣。

一盜皇墳乃大逆無道之事。偸雞乃下愚不肖之極。而出於水滸中所稱英雄好漢。無怪於學英雄好漢者多。而偸雞盜墳者之接蹤於世也。戲文中積習爲常。大率如此。一爲道破。能無怦然。

一姦臣逆子。舊劇中往往形容太過。出於情理之外。世卽有姦臣逆子。而觀至此則反以自寬。謂此輩罪惡本來太過。我固不甚好。然比他尙勝過十倍。是𨿽欲儆世而無可儆之人。又何異自詡奇方而無恰好對癥之人。服千百劑亦無效也。

一淫盜諸戲。最系地方風化。宜約集耆老圖董立議永禁。一鄕則責成鄕董。一族則責成族長。均須於廟宇公處。或祠堂善堂。立議永禁。如某族人有點演淫戲者。祠中究責以不孝論不攺者立加斥逐。

一打店殺僧。世人每樂點演噫黑店殺人而食。世上必無此凶惡之輩。乃亦稱爲梁山好漢。而所殺之僧又系欲滅梁山而伸大義者。乃亦竟爲此輩所害。害矣而殺人者旣逃王法又逭�誅。天理何在。此事尙可爲訓耶。

一打魚殺家。以小忿而殺及全家。血濺鴛鴦樓等劇皆足使觀者稱快。然其主人固有可殺之罪。而其合家中數十餘口何罪。諸如此類。皆作者欲圖快人意。信筆寫去。未及究其流獘耳。�法紀而熾殺心。更適足開武夫濫殺之風。破壞王法。端在於此。

△永禁淫戲目單【凡其它新戲之近於調情密約者一槪永禁不準點演】

晉陽宮打花鼓翠華宮賣胭脂打連�別妻服藥

關王廟葡萄架翠屏山困龍船捉垃圾思春倭袍

蕩河船賣甲魚前後誘拾玉鐲打櫻桃思凡下山

打面缸鬧花燈唱山歌賣橄欖賣靑炭借茶三笑

賣艸囤紅樓夢把斗關財星照端午門遊殿送柬

請宴琴心跳墻著棋佳期拷紅長亭齋飯搬家

喫醋挑簾裁衣偸詩三戲白牡丹交賬送禮滚樓

月下琵琶琴挑追舟私訂定情跌球奇箭送燈

嫖院梳妝擲戟修腳捉姦爬灰搖會戲鳳

墜鞭入院亭會秋江弔孝背娃吞舟醉妃扶頭

種情受吐勸嫖達旦上墳賣餅踏月窺醉

右誨淫各種戲文如敢點演立將班頭送官究責﹑或罰扣戲錢三千文﹑以儆將來﹑

以上各種風流淫戲﹑誨淫最甚而近世人情﹑沿於習俗每喜點演﹑試思少年子弟﹑情竇初開一經寓目﹑魂銷魄奪﹑因之墮入狹邪﹑漸成癆瘵﹑究其流毒所極﹑甚至貞女喪貞﹑節婦失節﹑桑濮成風﹑廉恥喪盡﹑推原禍始﹑此實厲階﹑上憲禁示﹑蓋以此也﹑乾隆時揚州一商人衛某﹑喜點淫戲﹑後妻女多外交﹑著醜聲﹑衛某知之﹑怒罵其妻女﹑妻女反唇笑道﹑你平日喜點風流戲取樂﹑我輩不過謹遵臺命﹑學他好樣耳﹑何怒之有﹑衛某气極﹑得鼓病死﹑妻女更無所忌﹑如墻花路柳焉﹑此前鑑也﹑今人各有妻女﹑孰不欲妻女守淸貞全名節﹑各有子弟﹑孰不欲子弟務正路享大年﹑而乃喜點此種戲文﹑煽惑人心﹑害人無量﹑試回顧家中子弟妻女﹑嗚呼噫嘻﹑天理循環﹑恐將有不可問者矣﹑

△禁止演淫盜諸戲諭【丙申四月容山教事錄】

爲諭止演淫盜諸戲。以正人心以消亂萌事。蓋聞聖王治人性情。必以禮樂。禮教起於微眇。而樂之感人尢深。優戲。亦樂類也。演忠孝節義之事。則愚夫愚婦。亦感激奮興。或嘆息泣下。是有司教化之所不及施者。優戲能動之也。𨿽謂勝於古樂可也。演夭冶褻狎之狀。則靜女良士。亦蕩魂搖魄。不能自主私奔苟合之醜。往往繇此而成。是有司刑禁之所力爲防者。優戲能敗之也。是甚於鄭聲之亂雅也。且演戲。以樂神也。神聰明正直。豈視邪色聽淫聲也者。非直不視不聽而已。必致反幹神怒。凡水旱癘疫之不時祈禱之無應。安知非淫戲瀆神之所致哉。或者謂有元黃之正色。不廢紅紫。有松柏之貞姿。不廢桃柳。凡忠孝節義與夫男女之悲歡離合。須相雜而成文。豈其事涉風流。在所必絕。然如折柳一曲。夫婦依依戀別。能增人伉儷之重。僕婢相窺。不及於亂。此所謂發乎情。止乎禮義者也。何不可娛心意。悅耳目。而乃必跳墻廟會。賣臙脂。備諸穢態乎。古者淫聲凶聲有禁。而當今功令。水滸一書。亦在禁限。蓋觀水滸者。至戕官篡囚。輒以爲快。不知上下有定分。乃天經地義。父𨿽不慈。子不可忤。官𨿽失徳。民不可犯。宋江等三十六人。橫行天下。一夕盡爲張叔夜所殺。載在正史。凡爲不軌者。可以鑑戒。今登場演水滸。但見盜賊之縱橫得志。而不見盜賊之駢首受戮。豈不長凶悍之气。而開賊殺之機乎。案優伶爲本學所統管。凡有點淫盜諸戲者。仰班頭卽請更換。爾士民亦宜愼擇之。以助本學正人心。消亂萌而迓神貺。是所厚望。

△奉勸勿點淫戲單俗說

廟宇演戲本以敬�神。及至點戲。把个敬字全忘了。每每好點淫戲。請教你想想這淫戲。神聖喜看。不喜看。是敬神呢。是慢神。臺下人看了。有益呢有損。就是你點淫戲的。適或到人家。撞見父子師生。聚在桌上看春宮。豈非大奇文。然亦天下必無之事也何獨父子師生同在戲館裏看臺上演的活春宮就恬不知怪了你想想看廟宇神聖生日。多有擺供的。適或有人。陳設一本春冊與人看。豈非大奇文然亦天下必無之事也何獨戲臺上對了神聖演活春冊就不礙了你且想想看嗚呼你不知不覺。提筆在朝板背上。輕輕一點。這一點墨不知點污了世間多少淸白可爲傷心痛哭也。謹懇仁人君子。凡逢執筆點戲。務點忠孝節義等戲。愼勿再點淫戲。褻瀆神明。而斷送人家子弟也。戒之望之。【淸音堂名欵待華筵近人亦喜點攤簧更關廉恥更爲十惡大罪】

△京江誠意堂戒演淫戲說

甲午年。本郡

嶽廟戲臺樓屋一進。突於十一月廿一日。焚毀淨盡人咸駭然。覺神廟不應如是。及推原其故乃前一日。鞋店演戲酬神。曾點挑簾裁衣賣臙脂等淫戲。故廿一日晚。卽有此異。核並無人。只貯戲箱數隻。竟不識火所自來。且臺後木香亭。地至切近。而花藤絲毫無損。惟獨毀斯臺。足見淫褻之上干神怒也。要知在廟酬神。惟宜演忠孝節義諸戲。庶昭激勸。若好演淫邪。圖悅耳目。則年少狡童。觀之意蕩無知婦女。見之情移。喪節失身。皆由於此。抑思見人好淫。尙宜勸阻。今乃告之以淫事悅之以淫辭。惑之以淫態。若惟恐人不好淫而必欲誨之以淫者。有是理乎。卽稍知禮義人。尙目不忍視。豈可干瀆神明。嗣後邑人酬願。務貴虔誠。切勿祈神而反褻神。不能修福。而反以造孽也。事關風俗人心。願樂善君子。敬體神意。廣爲勸諭。幸甚。【道光十五年嘉平月】

△教化兩大敵論

從來天下之治亂系乎人心。人心由乎教化。教化一日不行。則人心一日不轉教化者聖王馭世之微權實人心風俗轉移向背之機不可一日或廢者也顧欲興教化而不先去其與教化爲敵者則教化必不能施譬之治病。苟邪气未除。則補劑必不能受。此理勢之所必然者也。我朝崇儒重道。正學昌明。學宮之外。書院義塾鄕約賓興久著爲令。凡所以訓誡小民者。固已無所不至。又復表揚善類。采訪頻仍。凡屬孝子悌弟貞女節婦至行可嘉者。例得褒旌。歲費帑金數十萬。建坊立祠。聿昭盛典。俾人人知所觀感。凡若此者。皆所以振瞶覺聾宏宣教化也。維風俗正人心於是乎在猗歟休哉。固宜薄海內外悉主悉臣。而無敢踰越者矣。孰知近世竟有壞法亂紀。敢與教化爲大敵。可爲痛哭流涕長太息者。厥有兩端。一曰淫書。一曰淫戲。夫聖人之立言垂訓也。何一非導人於正。而淫書之作則惟恐人之弗入於邪先輩錢竹汀先生云。古有三教。今則三教之外又添一教。曰淫詞小說。佛道猶勸人以善。而小說專導人爲惡。少年子弟。情竇初開。一經寓目。魂銷魄奪。因此而蕩檢踰閒喪身亡家者。比比皆是是賢父師訓廸十年不及淫書一覽之變化爲尢速也是聖賢千言萬語引之而不足者淫書一二部敗之而有餘也此固教化之大敵。可爲痛哭流涕長太息者其一也。俗語云。風流淫戲做一出。十个寡婦九攺節。又有云。鄕約講說一百回。不及看淫戲一臺。蓋淫戲一演。四方哄動。男女環觀。妖態淫聲最易煽惑。遂致靑年子弟。璇閣姬姜。牽惹情魔。難完白璧是國家歲旌節孝千百人不及淫戲數回之觀感爲尢捷也是千百正人君子扶之而不足者一二賤優狎客敗之而有餘也尢教化之大敵可爲痛哭流涕長太息者又其一也。是二端者。一則登諸梨棗。毒固中於藝林。一則著爲聲容。害且及於帷薄。在作之者固屬喪心病狂。在刊布點演者尢屬寡廉鮮恥。吾不意尼山刪定之後。文字之禍。樂章之壞。其流極一至於斯也。吾不意我朝崇儒重道。正學昌明。而尙有此縱橫放誕敗常亂俗者。蔓延肆毒至於此極也嗚呼此夏廷之洪水也此成周之猛獸也此人心之蠱毒政治之蟊賊也此聖道之荊榛師儒之仇寇也吾輩含生負性。忝列彜倫。孰非沐浴聖化以有今日者。謂宜心傷發指。切齒同仇。不與共戴天日可也。謂宜聲罪致詞。掃蕩廓淸。不使稍畱餘孽可也讀聖賢書所學何事所志者又何事何千百年來擁臯比爲多士師者後先林立乃熟視之若無覩一任其鴟張簧鼓惑我齊民而曾不少爲措意也何普天之下矜碩學號聖人徒者一堂濟濟乃心惡之而卒置之一任其揚鑣豎幟淩蔑先民而曾不一爲過問也豈以爲小醜無足介意吾但自固其藩籬彼將不戰自退耶豈以爲耀徳無取觀兵吾但自舞其干羽彼將不日來格耶噫其然也其不然也昔夫子之與顏子論爲邦也。曰放鄭聲。孟子之言正人心也。曰息邪說放淫辭。當是時天下之獘政獘俗當革當除者亦多矣乃一則曰放鄭聲一則曰息邪說放淫辭如治病然邪未除總不敢言補從可知古聖賢救世之方挈領提綱急其所急其所﹑重者蓋可想見矣。且春秋時之鄭聲。不過以其近於柔靡。易以惑人。斷未有如今日之甚也。戰國時之淫辭邪說。亦不過以其言之誕妄。恐遂流蕩。亦未有如今日之甚也而孔孟已大聲疾呼排斥不遺餘力非以其負嵎之勢已成顯然與吾道抗有不可不鼓全力以除之者則今日淫戲之宜禁。邪說淫辭之宜毀非爲治者第一要務耶。𨿽然。淫書淫戲之宜毀宜禁固矣。而世固有聰明自負之徒。逞其才辧。顚倒是非。轉若談笑處之。以爲無損盛徳者是大敵之外不啻又有張其焰而助之攻者爲可慨也習俗移人。賢者不免。末流橫決。砥柱伊誰。非有當代名世大君子出爲之登髙而呼。力排眾議恐邪氛日熾愈出愈奇浸浸乎且有倒戈內向爲吾道憂者更不知伊於胡底也一肩世道只手狂瀾噫微斯人吾誰與歸

從古禮法爲名教之大防自淫書淫戲出而禮法壞大防決矣顧或者謂智者見智仁者見仁過眼空花何須膠柱噫此上等人見地豈可槪諸中材以下耶天下上智少而中材多庸耳俗目識見易淆受其毒者何啻恆河沙數此司風教者所宜痛心切齒誓欲滅此朝食者杞憂竊抱蒿目徒殷有能垂念及此作登髙之呼爲名教幹城者乎山人𨿽老猶能執鞭從事也【晦齋自記】淫書本幹例禁自宜官爲嚴禁立予銷毀惟官府如�捨恐旋作旋輟日久懈弛仍復滋蔓必須札飭各邑善堂義學鄕約紳董就善堂中另籌一欵設局收毀隨見隨收隨地察辦永爲定例其淫戲則亦由各善堂知照各鄕董各就社廟一體立碑永禁永遠不許點演如違罰扣戲錢若干各字樣紳董中有心人不少必有能相率興起爲地方主持風化者千鈞一髮只手狂瀾跂予望之

△禁止花鼓串客戲議

近日民間惡俗。其最足以導淫傷化者。莫如花鼓淫戲。【吳俗名攤簧楚中名對對戲寧波名串客班江西名三腳班】所演者類皆鉆穴踰墻之事。言詞粗穢煽動尢多。夫牀笫之言不踰閾。中冓之言醜不可道。一自當場演出。萬眾齊觀。淫態淫聲。蕩魂攝魄。當此而能漠然不動等諸過眼煙雲者有幾人乎。少年情竇初開。操持未定。鑿開混沌。一決難防。從此斲喪眞元。沈酣欲海。背其父母。狎及奴婢。病從此生。身從此殞爲害己不可問矣況鄕間耳目逼近。髙臺演唱。男婦紛來習以爲常。恬不爲怪。演者盡情摩繪。無非密約幽期。觀者注目流連。暗動癡情幻想。遂至寡婦失節。閨女喪貞。桑濮成風。變端百出。流毒更何忍言哉。俗語云。攤簧小戲演十出。十个寡婦九攺節。向特以爲甚言之耳。乃今觀於某鄕因演攤簧數日。兩月內屈指其地寡婦攺醮者十四人。多系守節有年。一旦攺志者。更有守節十餘年孤子年已近冠。素矢不嫁。而忽焉不安其室。托媒攺醮者。【聞其子泣諌不從怫然攺適其子憤恨欲首告倡首者因地方多人勸阻而止然此特言其害之顯而易見近而可徵者耳更有因此而蕩檢踰閒淫奔苟合因想成病因姦致殺暗中受害者更何可限量耶】蓋此戲俚俗不堪。最易學習。地方男婦耳濡目染。皆能摹仿聲容。互相傳習。一人唱出。合巷皆聞。兄弟姊妹。初無顧忌。狂蕩者又往往籍此爲勾引之媒。卽有穩重貞姬。幽閒淑女。欲其保全名節也難矣。【至此則未看淫戲之婦女亦日夕習聞心移神往矣】吁。其可畏也。夫我朝尊崇貞節。凡靑年矢志白首不渝者。例得褒旌。或建坊或立祠。所以鼓勵廉恥激揚風化者無微不至。以故人人感奮。奇節苦行。遠過前朝。而窮鄕僻壤。偏有此等狂妄之徒。日以誨淫爲事。惑我齊民。是國家歲旌節孝千百人。不敵花鼓淫戲數回之感化爲尢速爲可痛也。抑又聞之。演此戲者。多爲聚賭窩匪之計。以故淫戲一開。賭風日甚。盜賊��案牘繁多。株連無已。近世民間惡俗之可爲痛哭流涕長太息者。孰有過於此者哉。陽明先生傳習錄深言淫戲之獘。可見此事爲風俗大害。先儒固早慮及此。自來賢明官長。每嚴申諭禁。而其風終不可絕者。非盡由於地方官之奉行不力也。【地方官以民爲子。未有坐視吾子之淪於禽獸而漠然不救者】蓋若輩串通胥吏。奉票下鄕。得錢卽縱。蒙混稟復。互相隱瞞。官長淸查。差房中飽。比比然也。【吏胥之有心肝而實力奉行者正不可多得】卽有賢邑宰畱心風化。加意嚴緝。立拏到案亦不過聊示薄懲。斥逐出境耳。夫斥逐出境。固可冀絕迹於此方。而面目依然。勢必仍流毒於異地。蓋彼旣習爲此業。勢難驟攺。此散彼聚。出沒無常。更得地方棍徒包庇其間。其根遂不可拔矣。又況奉行上命。勤惰不同。禁令稍寬。卽爲若輩潛蹤之藪。良有司實心斥逐。卒不免以鄰國爲壑。卽查拿到案。當官發賣。而安分軍民。每多不屑。其願買者仍多若輩化身。名爲領賣。實則取贖。【若輩聲气廣通爲營救者必多】甘言媚詞。官長爲所蒙蔽。以爲自此從良。可不至再蹈前轍矣。然而一出監禁。仍習故業。【未受挫折祗耗銀錢若輩更何所畏】此亦勢之無如何者也。然則其風竟不可止乎。竊嘗再四籌之。此輩皆無知愚蒙。誤於幼習。含羞餬口。旣難別事營生。法重情輕。更難置以極典。欲圖本原之拔。必求善處之方。宜由上憲嚴申禁令。曉諭各屬。嚴勿得以此等淫戲教習婦女。並責其就地教習蠶桑。以務本業。並於省會中設一禁錮教習局。嚴絕內外。【如外監之例而變通之】公舉老成方正者數人主其事。院內備紡織具。雇民間老婦數人。任其教習。凡遇演唱花鼓婦女。除拏到先行懲責外。隨卽解入省垣。收入此局。教養一二年。日給兩粥一飯。使老婦督其蠶桑。蠶桑事畢。卽教習木棉紡織。月課其功。半年後卽可取其課利入公仍不啻自食其力。如不願學習。或懶於操作者。卽減其粥飯。【察出嚴責之】俾知攺悔。至一二年後業已學成。心已灰敗。方許其出而從良。如有再犯。定行嚴辦不貸。【辦攤簧婦尢急於辦門娼﹑蓋門娼𨿽是陷�。然尙是願者上釣。若攤簧婦則登臺演唱。終日誨淫。﹑釀成多少桑濮風气。其爲害尢酷。故懲辦尢宜急也。】其男者拏到卽照例重治剌面爲記吏胥私放。察出嚴行斥革至包庇攤簧之輩照地棍例重治。尢不稍寬。如有狥庇屬員不能實力查拏者。一體參究。【嚴辦灘簧婦女。地方官每以法重情輕恐防造孽又卑詞乞憐故多不忍加以酷刑。今此辦理。乃革其舊習。名爲禁錮。實引以正路。有功無過。可不畏造孽。不妨勤加查檢也】如是則己犯者自可攺圖。未犯者皆聞風知戒庶幾風俗可以還醇。人心可以復古。初不必用嚴刑酷法。而挽回者蓋不少矣。【收禁一灘簧婦。可免數千百人之害。若此事一舉。使人人不敢習學灘簧。並可免數千百年之害。功徳之大未有過於此者。又收養一人。止可活�人之命。若收禁一灘簧婦。則可活千百人之命。蓋以其一人足以害千百人。今受害者少自全活者多也】此拔本塞源之道。上可以輔國家旌揚貞節之典而峻其大防。下可以杜閭閻淫靡之俗。而安其本業。而治化有不蒸蒸日上者哉。世不乏有心人。能奏請諭允。嚴申禁令。通飭各省。並禁戲班不得搬演淫戲。茶坊中不得招畱彈唱攤簧男婦。【近來茶坊中又有彈唱一流男女對白所唱者多閨房醜事。竟與灘簧戲無異。又有在勝會場茶坊中坐唱灘簧者閧動多人。爲害日甚。尢須嚴禁】於以杜淫根而示正軌。此國家之福。而亦天下蒼生之福也。願與扶世立教大君子共圖之。【通省業此者多不過數百人卽禁錮收養所費有限。而爲利極溥。況至一年後。卽可自食其力。則籌費更屬無難。有志君子幸早籌之。】又郡縣幅員甚廣。耳目難周務請上憲飭地方官勸諭城鄕父老。設立禁約。違者議罰。以本地人除本地獘。旣不許無賴子弟斂錢演唱。復何慮差役包庇得賄容畱。法簡易從。地近易察。心齊可久。罰嚴難犯。所謂官禁不如私禁者此也實心勸諭。是在良有司開其先耳。

△勸禁演串客淫戲俚言【寧紹名串客】

淫戲本不可演。而串客淫戲更不可演。蓋大班王戲多淫戲少。揀戲者旣勿點淫戲。班內斷勿敢自做。若串客之花鼓淫戲。則全是醜惡可憎之淫戲。並無一出正戲。且都系遊手好閒不習上流之子弟。平日毫無廉恥。專喜淫蕩。把一種小本唱片買來。你唱我和。及至上臺。一花面。一旦腳。扮做男女。備極醜態。裝盡油腔。而其白口油子。又都是土話。使婦女小兒們聽了。句句記得。做的旣揚揚得意唱的自戀戀不捨。所以大班演戲。婦女看的還少。若打聽得某處有串客做。則約妯娌﹑會姊妹﹑帶兒女﹑邀鄰捨﹑成羣結隊。你拉我扯。都去看到。做一日看一日。做一夜看一夜。全然不厭。做串客的見了年輕婦女越多。他裝做淫相越醜。頓使婦女們當下眼花撩亂。欲火焚燒。己有按捺不住之勢。再加以輕薄子弟。遊蕩淫棍。從旁百般戲謔。無所不至。此刻在婦人恐怕當場出醜。隱忍不敢聲張。在男子私喜暗地無知。猖狂任其戲弄。況情欲旣動。胸中便無把握。其或素愛名節女子。𨿽不至失身於人。而情魔纏繞。難免因想成病因病喪命之患。若是沒廉恥婦女。淫念一起。姦情百出。往往看此戲後。有私期偸會的。有密約拐逃的。有不顧貴賤主僕通奸的。有丈夫久出不歸勾引狂童入室的。有孀婦空房難守招攬光棍當家的。種種傷風敗俗之事。都從看串客起因。自有串客淫戲直使人人走入禽獸一路。想到此處。令人不勝發指。這樣匪類。倘不速爲禁止。其流毒豈有窮盡。奉勸各處紳士鄕耆。公稟縣尊請示嚴行禁止。並懇賢父母官飭差到處查察。見地方上有演串客淫戲者。立將爲首之人及行頭主。一並扭送到縣。重責不貸。庶幾匪類永絕。淫風自淸。請髙明者細心想之。

△禁串客淫戲告示【寧郡公稟】

爲出示嚴禁事。據紳士陳掌文等呈請。竊照演戲酬神。例所不禁。惟串戲一項。本系遊閒無恥之徒。專習淫褻詞調扮演男女私情。當街搭臺。備極醜態。以致男女聚觀。乘機誘惑。敗壞風化。莫此爲甚。前於咸豐年間。疊經各紳士呈請示禁。蒙前道府二憲。並縣主會銜出示。並嚴查懲究在案。自此城鄕各處。咸知畏愓。不敢演唱。無如逆擾以後。城中尙知斂迹。四鄕恃以路途廣遠。查察難周。仍然故態復萌。敢聚眾串演。而且姦徒藉此圖利。開場賭博。愚民無知。被其局騙。種種獘端。不堪指屈。因思鄕各有塾。塾必有士。村各有族。族必有長。如果各鄕各村該宗房長。與讀書明理之士。督同地保。互相查禁。豈容姦徒聚眾開場。任意串演。爲此亟亟公叩恩準會銜出示申禁。飭差查拿究辦。並傳各圖地保。到堂嚴諭。飭令各具甘結。以端風化。而靖地方等情。據此查演唱串客。最爲風俗人心之害。經前道府縣會銜示禁在案。玆據該紳士等呈請申明禁令。合亟查案會銜示禁。爲此示仰城鄕內外軍民人等知悉。自示之後爾等務各安分守業。毋再罔顧廉恥。演唱串客倘敢肆行無忌。一經訪聞。或被指控。立將該圖地保。並行頭主。及爲首斂錢。在場串戲之人。嚴拿究辦。一面追取箱籠衣物樂器等件入官。並令各鄕村宗房長與紳士等。督同地保隨時隨地互爲查禁。訪察得寔。立卽指名報告。該地方查禁不嚴。無論該地保有無賄隱情獘。一並從重懲治。決不寬貸。各宜凜遵毋違特示。

△公稟祕邑尊呈稿

爲政令方新。敢萌故智。稟叩簽提究禁事。竊寧波城鄕。往往置辦服箱扮演串客寔爲賭博起見。俗所謂廟會場。其所做戲劇。只有一醜一旦。非勾誘通奸。卽私奔苟合。醜態萬狀。淫曲千般。哄動就地男婦人等。挨肩擦背。混雜其間。從此淫風流行。言難勝述。前經呈明道府縣各憲。歷奉出示嚴禁。並於一啚之內。責成地保。一族之中。責成宗長。如能首先通報者。立予賞給。各在案。玆當仁憲榮任。政令方新。詎有東鄕四都六啚之李沈兩姓。膽於本月初九日定得混號新友癩頭所置之三星堂串客班。並有四都地方族長邵和俊。開設賭場。圖勾賭腳。膽於本月十二日定得屠寧沛所置之得勝堂串客班。分頭扮演。故智復萌。地保邵太順兪觀成極力理阻。肆無忌憚。來城通報。始得驚知。似此淫劇誘人。大壞風化。在串演者廉恥道喪。無足爲奇。而觀看者惡習移人。伊於胡底。爲此稟叩﹝云云﹞

△各村議規

蓋聞百事以姦爲最醜。萬惡以淫爲最先。吾寧串客一項。端演男女奸淫醜態萬狀。旣無情節可觀。又無果報可據。不想無知之輩。藉此爲歡。非徹夜狂歌。卽連天扮演。遂致男人敗度。女子懷春。或成童情竇初開。頓萌色欲。或寡婦貞操頗固。忽攺初心。敗俗傷風。莫如此甚。寡廉鮮恥。無以復加。現奉道府縣三憲會銜各處申禁。誠恐村莊鄕野未及周知。爰於一啚之內。責成地保。一族之中。責成宗長。務須明白開導。自相警戒。倘啚內怙惡地棍。恃霸不從。卽由該地保密稟憲署族內不肖子孫。執迷不悟。卽由該宗長密稟憲轅。庶幾各畏王法。自保門楣。則串客不絕而自絕。風气不古而自古矣。此啟。賞格附後﹝另貼告條﹞

奉道府各憲嚴禁串客事。嗣後再有違禁肆做者。有人訪聞確寔。準其赴寧邑廟體仁局通報。司事杳明。賞給大錢五千文。

△上海道通飭示禁淫戲頒發永禁碑式

蘇松太兵備道應爲通飭示禁事。照得搬演雜劇。律內止許妝扮孝子順孫。義夫節婦。勸人爲善之事。近來戲班所演之戲。非特不能勸人爲善。且多演唱各種淫戲。竭盡醜態。導人爲惡。其情最堪痛恨。然使演戲之家。終不點演。則亦無能惑人。乃有一種浮蕩之徒。往往喜點淫戲。自命風流。不慮觀之者。目炫心迷。蕩魂失魄。甚至害及己家閨閣子弟。誠不知其是何居心。且鄕間演戲。皆爲酬神邀福起見。試思聰明正直之爲神。顧可演淫戲以褻瀆之耶。至花鼓淫戲。本幹例禁。班內男女混雜。向後苟且曖昧之防。一切情事。何堪聞問。演之者皆圖誘人聚賭。尢爲風俗人心之害。去年業經通飭嚴禁。玆本道訪聞此風仍未盡絕。各處多有演唱。自應一體嚴加示禁。以正人心。而端風俗。除刊刻告示外。合行札發通飭。札到該某卽便遵照。將發來告示。轉發各屬。代爲標判。徧貼曉諭。並於常年淫戲最多之戲。豎立禁碑。俾眾觸目驚心。以垂久遠。其鄕間演唱花鼓淫戲。開設賭場之人。應如何拏辦。以靖地方。其尋常戲班演唱淫戲。應如何勸諭。紳士隨時隨地開導禁止。以挽頹風。均卽由﹝府州廳縣﹞各就地方情形。酌議具覆。總期事歸實際毌得徒托空言。是爲至要。切切特札。

同治六年十一月

日札

●得一錄卷十二

惜字會條程

惜谷會條程

○惜字會條程

卷十二之一

人生斯世。父生之而師教之。師者所以成我。而捨字則無以爲教故不敬字者其罪同於背師。人莫不有師。卽無人不當敬字。飲水思源。禮隆報本烏可輕褻耶。輯惜字會條程。

彭南畇先生惜字說

惜字會分別緩急說

常郡修舉惜字拾遺會

拾字用器說﹝式附﹞

附惜字五法

蘇州府正堂李示

惜字拯急會廣勸法

花樣代字說

用花樣編號法

花樣﹝計六十則﹞

雙惜會小引

△彭南畇先生惜字說

惜字建會。貲費不多。貧富皆可行之。稍有力者。尢在雇人廣收。每夕焚化。灰用蒲包裝好。送之於江。予目見行此法不倦而得大魁者。與予而三矣。然所惜亦有限。計每年焚灰總未滿二千斤。豈能徧及一省一邑耶。魏莊渠先生云。大丈夫欲致君澤民。可以廟食百世者。不爲相則莫如爲令與守。予深味其言。卽如惜字之法作福甚大。守令行之亦甚易。凡發告示先存號簿。著地保用木牌。或蘆竹簾裱掛。逢幾月按簿弔銷。不致風雨混藩之狼藉。並禁貼一切招紙。在星卜學術果精。鋪家貨物果正。何待招之使來。至下胎淫藥尢敗風俗。以及靴鞋窯戶。傘扇茶食蠶匾燭心之類。剴切曉諭。一槪禁止。尢在嚴拿造還魂紙之人。不妨懲以重法。【封其屋入官器具銷毀】責一警百。予見禾城典鋪二夥。合賣積年賬簿爲還魂紙計直百二十千。未幾兩人之子俱夭遂以乏嗣。能絕其獘。豈不大妙。更須杜賣淫書。務要劈其板。盡焚其書無使藏匿畱遺。眞一舉而積無量之福也。學士陳恂之父。蒞江西景徳鎭不許碗底描字。子孫科第不絕。可見官卑則澤及一方。位髙則澤及一省若力能奏請諭允。永遠著爲令典。則澤及天下後世。功徳不可勝言矣居官不於此等處作現成福。而又得萬民之感戴如入寶山空手回。甚是可惜。又爲幕爲吏。本官不知竭力。勸之使行。眞不費錢功徳。凡與官幕吏相識者。一以吾法化導之。亦人人可作之福也。

△惜字會分別緩急說

近世惜字會所在多有。具見善有同心。法良意美顧所定條規。多雇工人挑擔廣收。按斤給價。工人利於多收斤兩僅向店鋪書館字簍中收取躉字。而於灰堆遺紙。墻壁招條。零星散棄者。往往熟視無覩。此名收字紙非拾字紙也並非敬惜字紙也。夫所貴乎敬惜字紙者。正在於灰堆墻壁污穢不堪之地細心檢拾使聖賢遺迹。不致混入泥沙庶足以昭誠敬耳。字紙而在灰堆墻壁。一經風雨轉眼化爲烏有甚至人畜踐踏穢溺交加鄕人扒去。雜入糞窖此何如情。何如景耶而謂可稍緩頃刻耶譬之濟貧。一則瓶罍未罄尙可支持。一則爨火久虛。難延旦夕。此其情勢孰緩孰急救援之法孰後孰先。不待智者而決也。簍中躉字。已聚不虞復散。猶貧人之瓶罍未罄。尙可支持者也。灰堆墻壁零字。不拾卽將淪沒猶貧人之爨火久虛。難延旦夕者也舉惜字會而不於此權其輕重。豈得謂之敬惜字紙也哉。是故舉惜字會者挑擔廣收。固不可廢而拾遺揭壁尢所當先。惟計斤兩則功課易稽。拾零星則功夫難察。不得其人。恐多曠誤必須另擇老成勤篤之人。專任其事。日攜一袋。徧處摉尋。分別淨穢。以便洗焚。察其勤惰以定賞罰。如此方可謂之拾字也如此方可謂之敬惜字紙也。區區鄙見。事關至要願與惜字會諸君共酌之。【垃圾穢塗中字紙。一可當百。故畱心收拾。功徳亦加十倍。急莫急於此也。】

惜字爲積善中大功課。功名之得失。子孫之賢愚祿壽之增減多由於此。乃世人於惜字會亦知關切。而道旁遺字往往熟視無覩一若有褻身分者噫士子讀聖人書便當飲水知源見字一如見聖。字紙而在灰堆墻腳。是聖迹將溺於糞穢也。於此而不怦怦心動者。豈人情乎。【昔趙恭毅公未發時隨身攜一袋見遺字卽拾歸洗焚。子熊詔亦然。】

△常郡修舉惜字拾遺會【惜字會宜以拾遺爲重以其拋棄泥沙不數日便不可收拾也若現成字紙可以按季收取】

夫畫始鴻荒。究形聲之變化文同天下。啟治教之昌明。故惜比兼金。護持宜力。而用同粒米。狼戾可虞。欲無落混之嗟。庶效披沙之揀。此惜字院所以向有拾遺之舉也。然而善緣誰嗣。盛舉久停。焦爨間之桐質罕遇中郎。埋獄底之龍文。難尋雷煥。護少紗籠。壁上之飄零不少。沾同絮點。泥中之滅沒何堪。忘制作之本原。貽鬼神之恫怨。今各友共議捐資。重爲議會頃筐以曁。不終日而己。夾袋所收。無零星之偶棄。浴之香水免受塵污。付之鴻鑪長歸淨境下界搜奇。不藉六丁之神怪。名山訪祕。益瞻二酉之尊嚴。意本前人幸典型之未遠。功資同輩。期經費之共籌。福有默資。仁無多讓今將議定規條列左

一興事之始。議躉捐爲創制器物修理惜字鑪諸費

一事期垂久。議零捐按月收取。倘有總捐巨項者。另存生息。

一通城內外分四路。設拾遺人四名承值。每路按日分段。限某日到某段。每旬除給假一二日外。可歷一周

一拾遺人每名日給工食錢五十文。所得招紙零星字紙。每斤另給錢七文。竹木灰漆綢布字迹與紙。同例磁瓦字迹每十字。給錢一文。殘書每斤錢五文。粗紙賬錢二文。懶惰者追還器具另召換充。藉端偸販者。送官究治。

一拾遺人按日周流。風雨無阻。倘因故耽擱自覓妥人暫時替代如有獘端。惟本人是問

一發貼告示滿三月收揭其餘一切招貼。滿二月收揭。字迹剝落者不論。倘混貼坑廁不潔之所。以及淫邪藥帖等紙隨貼隨揭

一字紙潮濕俟曬乾方準交秤。倘污穢不淨。另爲收聚。用水漂洗仍另貯送局焚化。

一竹木灰漆綢布字迹。與紙同例。磁瓦字迹。每十餘字給錢一文殘書每斤錢五文。粗紙賬簿錢二文。

一兼拾遺谷。另設小布袋貯歸不必送局。另加獎勵

一兼收買之法。廣置字簏分送各家。令拾遺人於拾字暇時。收取字紙送局照例稱斤給價庶字可廣收。杜匪人偸販之獘。而拾遺人亦不得專貪收字。妨誤拾遺正課按此條須酌蓋局中另有擔夫專收每斤四文不宜夾雜

一兼捐焚之法。各典各店。殘賬廢簿堆積如山。易開匪人倫販之端。倘盡須收買。經費難敷尢仗各發善念捐送院中立時焚化。

一分按四城地段。各與同志董察拾遺功課。逐日字紙。卽於當處投董呈繳。給條赴局照驗以徵勤惰。以區賞罰

一字紙潮濕。及夾帶泥沙香灰。希圖欺冒多擔斤兩者。於應領價值內。罰去一半充公。

一設字簍鍼綫簿幹公所散給。逐期登賬若攜歸私送者。不準於會內開銷【鍼綫簿原刻各花樣竊意可附刻逆媳地滅圖及溺女生蛇圖孝媳吞糠圖添入中間亦是勸化女人一妙法此三圖可不必寫字一看便知。又拔舌圖。逆媳變牛圖亦妙】

一殘書間有篇帙稍完聽人領回誦讀者。每大小本繳錢三五文。【善書可重訂送人】

一會中事宜。凖依成例。或因時制宜。不無增損。各友虛中合議。擇其盡善者行之。其有一二人私見。不得冒昧竟行。

一收買字紙除本局拾遺人外。凡有字紙到局不拘遠近。多一例收買。原例以每月十一日爲收買正期。在會各董務。宜到局監督。檢攝焚化。無得托故不到。

又另設拯穢會。凡城中垃圾竈灰每有鄕民買去城北沿河一帶。爲積灰基。地主收地場錢。其中。字紙及米粒布號零雜遺棄者不少。局中公議令收灰人。細心檢出交地主。著地主五日一繳到局。量給價錢。此舉極善。蓋必如此而惜字之法乃詳且備也。有心人幸畱意焉【惜字須於此等處畱意常郡此局新設至收買之期並請委員到局以警不法者周詳審密煞費苦心最可取法各州縣皆宜倡舉】

△拾字用器說﹝式附﹞

鐵鉗紙帖恆在髙墻。仰揭頗艱。用鉗期手腕靈便。無不及之虞。然宜輕而不宜重。欲以便運掉也。鉗長一尺六七寸。重十兩許。式類燭剪。而口則似鑷。相關須緊。頂上尖銳有鋒。又可當鏟。髙平匠人能爲之。小鐵鉗專拾街縫遺谷【小鐵鉗式如揭鑷】

鐵鏟紙帖陳朽難揭者。宜輕輕鏟下。勿動墻土。致雜入泥灰。並緊承以小篾箕。勿使零星散落穢壤。反增褻瀆鏟長四寸。柄居其半。口廣三寸。略如馬蹄刀式【如有紙帖門板上者另用角片鏟之不傷門板角片卽以漆匠之角匙爲之】○【或鐵鏟外套以皮殼口略寬以盛落字。根處紮緊便可不用篾箕極爲輕便。】

篾籮籮以盛字。勿過大。卽遇隘巷仄徑亦可隨身攜往蓋字紙之由於檢拾者。縱窮日之力亦不能多。卽此已足收貯。倘身帶巨器重滯不便。且生彼貪多滿載之心。必挨門搜索現存字紙。置正課於不問矣。籮深一尺許大亦如之。上有提絆周圍及底蓋皆用篾細編夾以油紙。以防遇雨浸濕。

篾箕說見鐵鏟。箕長不盈尺。口廣八寸。箕唇不用篾紮。以便緊貼壁上。字迹不自隙落下。

竹筒紙帖幹粘難揭。用筒蓄水。以棕帚蘸刷潮透揭取。筒長一尺五六寸許。用極大毛竹截成。上貫以繩。便於攜帶

棕帚說見竹筒長一尺四五寸。竹柄編棕爲帚。廣狹視筒口。以便容納【或用筅帚灑水亦可】

布袋字迹從穢處得者。勿和入籮內貯袋收歸漂洗曬漧。另焚。袋用小布一尺三四寸縫之。小布袋專貯遺谷。【約四寸長三寸闊】

絮襖冬日給之。拾字不避寒暑。禦之不可無具也用新棉一斤有餘。照襖式彈成。上漫棉紗以布緣其領口襟邊所謂著肉絮也。

艸帽夏日給之

篛帽以禦雨。雨中字迹易至漂沒。而亦以被雨濕透。轉易收揭故惟大雨宜避。至霧淞小雨中最爲緊要工夫

釘鞋說見篛帽

去歲孟夏重舉惜字拾遺會。匝歲規模觕立。四方頗來問其式法。會中所立規條業已刊布然其各式未詳其說。視之未如指掌之瞭猶不足請正於海內諸君子也。爰就應用各物。稍綴數言於下。

△附惜字五法【常郡有惜字勸戒錄一書板藏淸祕閣最爲詳備此亦其中摘出者】

一日滌穢昔西冷袁上珍夢械見王天君責以焚燒穢字之罪。設有不潔字紙須用淸水滌去泥穢再換水入香末少許逐一洗過。收置竹筐曝漧另燒。冬日恐易結凍。宜用鑪火烘漧。焚後將灰別貯。勿與淨灰攙和。滌字之水以極細羅篩。瀝取泥滓。恐其中尙有纖悉剩字亦必揀出。一槪烘曝。不得隨便傾潑。聽其流入穢處也。近水口者。卽將瀝過之水。挑送大河。離水稍遠者勢難挑送亦當傾向淨處。如此愼重。方爲實心奉行。

二日貯灰昔槎溪朱寧約勤於學字。焚灰輒棄散不加珍惜至罰減壽算。夫五福以壽爲先。不惜字灰。罪罰且當如是。可不悚然警惕乎。曩寺嘗與友人面試。取潔白紙張於背風處焚化。旣成灰矣。驗之字迹宛然。不過比前縮小耳。又如疏文符籙每至焚後方有靈應。可見字𨿽燒滅鬼神視之依然字也。況十斤字紙。燒灰不上一斤。是少許之灰。實有無數之字。務宜敬謹存貯匯送江流不得隨便拋撒致幹罪戾。

三日建鑪字鑪宜制造淨院祠宇爲上書館次之。四周繚以短垣。使與外方間隔。垣之側設木門。常時扃閉之焚字則啟。鑪底墊磚一層令字灰不沾泥土。鑪口用鐵門一扇。化字時將門拽開。俟字入點火引著數處。卽將門關上其紙自燼。兩旁气孔不必過大。只要透得煙出。又須稍爲曲折。縱有風吹隙。亦不能揚灰。倘居家不能建鑪者。焚時宜用鎭江燒酒壇壇口覆以瓦。灰不飛。火不熄。焚處宜在淨室不宜露天。恐熱灰見風易爲吹散若並無淨室。必須露天。又當俟無風天气方可焚化。

四日出灰積灰旣多。須將灰內或有未燼之字紙揀出與後來字紙。一總再燒。其餘淨灰須用淸水緩緩向鑪內澆濕用長柄鐵釘爬卽在鑪內拌勻如此則灰不揚起鑪外用大匾一个將甕納在匾中。用木勺將灰取出盛於甕內築堅。其匾內之灰屑掃歸鑪內或收入甕內。甕用雙皮紙雙層封口。

五日送灰灰甕爲數巳多。宜用船載送江心或送海中將近江海之時。必將水緩緩注飽灰甕。及至中流推入立卽沈沒庶免獘端送灰之人。或托帶。或專請須用親信可靠者。方免賣灰賣甕等獘。

張邑翼日。惜字加名日敬蓋必以心能珍重爲眞惜也。王沂公父爲夫子嘉予。以其能香湯洗燒。近年��袁上珍。夢械見王天君責以焚燒穢字之罪非以其惜而不知敬乎。

近年惜字會之舉。莫詳於常郡而科甲亦稱極盛。蓋善气所感也。各店字號皆攺用花樣。並請憲示。如煙店煙包紙【此日用之物鄕民買去往往隨手拋棄穢廁陽溝滿目皆是甚至有用以拭大便者怵心慘目更不忍言地方官所當嚴禁也】香鋪綫香紙【拋棄極多】藥包茶葉肥皂【字隨洗滌百無一存】傘鞋店及各雜貨店。止許用花樣。不許用字各惜字局紳董。公議嚴禁如有不遵實時議罰。惜無形之字。誠善舉也【不費錢功徳有心者幸勉之】

△蘇州府正堂李示

曉諭事。據紳士吳仁榮王汝玉包汝霖黃壽鳳等。稟請飭禁沿街一應招貼。並各衙門告示請用木板或蘆席。裱糊張掛。以惜字紙。並求給發手諭。刻印通行等情到府。本府查士讀儒書。固宜敬惜。下之農工商賈。亦有子孫。無不望其顯榮仕進者。烏得將聖賢遺迹。任意輕褻。棄諸穢地。除據稟先發朱諭限令地保啟揭外合行列款申禁。爲此示仰鋪戶士民人等知悉爾等各照後開規條逐一遵奉。實有厚望焉毋違特示。

計開

一各衙門示文。向俱用木板或席片裱糊懸掛。不得浮貼墻上。以致隨處墮落。

一各店鋪及命相星卜之類。招紙多粘於溝渠圊廁之處。貨物果正。藝術果精何待招徠。嗣後槪不許徧貼招紙。其醫生住址。尋人招貼。及善堂催葬傳單。不在此例。

一售賣種子壯陽墮胎各種淫邪丹藥招貼。及茶館說書唱書戲法像聲雜耍包搖大會各色招紙。並江湖方技之流托名報恩揚名等單。俱經飭禁。嗣後再有粘貼一經察出著落地保交出本人照例嚴辦。

一破布頭店。城內齊門街。護龍街城外山塘街。馬鋪橋等處。皆布頭店聚集之所。專收碗船餹擔。及僞惜字擔殘書舊簿字紙由糧船夾帶至山東直隸等處。又有客販到蘇。販運各省。造作回殘紙張。或作花炮等項。疊奉撫憲道憲前府及本升府各出示嚴禁。嗣後如再不遵諭禁仍敢屯積銷售者。定卽按戶嚴提從重懲治。

一拾荒擔內。檢拾紙片。不論有字無字。俱賣與紙作坊。僞惜字擔擔上假掛文昌宮魁星閣惜字會牌子。凡收回字紙逐類檢出舊書賬簿賣與破布頭店。白料飛花賣與回殘作。桑皮紙賣與腳籃漆匠店假洋扇店破文章賣與賃小說店裱夾裏黃筒紙賣與匠作打紙筋。僅剩零碎紅雜色紙。不能回殘者。賣與惜字會焚化。否則竟供炊爨之用。經前府示禁並傳諭各會眞字紙擔。如遇僞擔實時扭送各地方官懲治在案。嗣後如再有以僞亂眞者。仍前辦理

一紙作坊廣收殘書賬簿字紙。堆貯缸中。用水泡爛。用足踐踏。作爲還魂紙。蘇郡北寺後。沙河蕩。退居裏。承天寺前桃花塢雙塔寺前。四擺渡。各處皆有作坊。其始但收紙店書坊切下紙腳。浸爛回造。其後並收僞惜字擔上。白料有字紙名曰飛花。一並回造。入缸時。必加人溺及穢濁之物。字迹乃化。自後各紙作坊不許收買字紙飛花等造作還魂紙一經查出。定將器具銷毀房屋入官充賞。

一齊門外。錢萬里橋。紙行家將黃筒紙七都紙。原來紙捆邊上印記刨去。重印此地印記其刨下字屑。每年有一千餘擔之多。各紙行棧房管事俱賣與匠作打紙筋。從前紙行。曾會議刊碑建鑪焚化。現今廢弛已久究屬何故。著各紙行迅加整頓仍舊焚化。毌任散棄。

一店鋪包貨紙張。印記招牌字號最易穢污者。莫如香粉肥皂。一經用盡。鮮不棄擲。如零賣糕點茶葉。建煙水煙潮煙杭煙之類。亦必加印牌號往往代作粗紙。陷於廁內。嗣後各鋪戶包貨紙張。槪不許印用字號招牌。各自攺鐫花樣圖記。蓋印紙包以志辧別。至紙店香蠟店所賣粗細紙如雨橫蓋有字號者務先翦去字迹。再行發賣。

一槽坊醬園茶館浴堂以及各色行鋪。每書大字於墻。日久粉蘇。墮落溝渠。更有墻角恐人小便。或寫粉字。或貼紙條尢屬污穢嗣後墻上不許寫字亦不準粘貼字條。各行鋪一槪懸掛木牌。以免字迹剝落。多遭污穢。臨河無街道者。不在此例。卽街頭遺棄殘缺磁器之有字迹者。亦應隨手檢起。送入河心。

一鞋幫內每有店號字迹圖記。穿用之人。腳底踐踏。尢爲不安。嗣後各鞋鋪。務將號碼等類。俱印於小方布上。或印於小皮紙上。粘貼鞋幫之內。賣時隨手揭去。放入字簍。

一刻字店刷印書文字帖。每將字迹模糊無用者。或以之擦手抹桌。或以之裏物糊窗。嗣後各等宜一體敬惜。

一門首聯貼。及報條等項。遇有剝落。或須更換。如用刀帚刮洗。務將殘碎字迹。檢入字簍。切勿隨手棄擲。

一紙簍所值無多字局散給難周。嗣後各鋪戶居民。一家各置一簍。畱爲已用。十家公設一簍懸於門首。使行路之人。遇有字紙卽可檢入。收字紙者。亦便沿戶廣收。

以上各條。地保只準傳諭不準訛索。如查有訛索情獘。從重冶罪。道光二十年三月示也。

趙恭毅公申喬爲秀才欲舉惜字會每月朔望攝敝衣冠向各家門首揖禮人感其誠踴躍從事公後爲巡撫子熊詔大魁天下至今科第不絕皆公之遺澤也

△惜字拯急會廣勸法

惜字曷爲曰拯急也。蓋言乎其勢之不可稍緩也。夫人當安常處順。太平無事。何等閒適。一遇有急或溺於水。或焚於火。此�待救之情若何廹切。人非甚不仁未有不狂奔盡气急往救援者也。字紙而藏字簍。猶人之安常處順也一遇遺棄道途。混入垃圾。甚至雜入糞穢。猶人之溺於水焚於火也。種種踐踏。目不忍見。士大夫性多好潔。每不肯從此等處加意掇拾。而工人挑擔者。又以其齷齪且不成斤兩。亦不暇拾。以故零星字紙一入穢途。大都爲鄕民扒取垃圾者。雜入穢中。並爲糞壅。興言及此。可勝痛念。欲徧拾則勢恐難周。責工人則事有難托輾轉思維。竊得一簡要勸行之法。惟有心者采擇焉。

子嘗路遇鄕民扒垃圾者必檢其籮擔。往往有字紙雜入其中。鄕人有知有不知。稍爲勸諭。類多感動。又一日至若輩屯聚堆積之所。見有垃圾數十堆。偶爲尋視。卽得字紙十餘張。大都污穢不堪。乃卽擇其中之年幼者。囑其翻倒扒轉。許以酒錢。其人卽爲力扒。連扒數堆。卽得字紙百餘張。大爲驚惻。遂卽於是晚候其人齊集時。爲之反復開導。勸其畱心惜字。予並爲現身說法。以爲我亦生長農家。幼年亦與諸兄同業。不過勤於惜字得有今日。其人率皆點首。講畢。卽與作揖致敬。每人給面籌一枝。以資鼓舞。約七十餘人。俱欣然應允而去。所費不過千餘文。而可以勸化數十人。其爲權巧眞無可比。並此法極可推廣。願四方君子。各處集同志共仿行之。蓋勸化後。鄕人歸去必傳作一時佳話一傳十十傳百。父教子。兄教弟。感化尢當倍速。足開無窮勸惜法門。

△花樣代字說

原夫書契者。先聖藉以紀事。人一日無字。卽一日昏蒙。可拋棄而不惜乎。吾常惜子章程。前人可謂竭其誠敬矣。𨿽然﹑猶有未﹑盡焉。卽如各店鋪中。皆於紙上刊刻字號圖記。或包裏貨物。或封貼瓶甕。一入販夫豎子之手。用以揩拭污穢者有之。用以引火包物者有之。甚至拋棄泥塗。飄落溝廁。字紙之狼藉。可勝計哉。爰造花樣數則。聽各鋪揀擇。如欲用紅旗報捷。卽以紅旗爲記。而代字樣焉。客有見而難之者。曰﹑子以花樣代字。法固然矣。盍審其便與否。而爲經營者一熟籌乎。予曰唯唯。客請盡言。予詳晰之。客曰花樣止五六十則。若此處用海棠爲記。彼處亦用海棠爲記。得毋慮其雷同。難以分別乎。予曰﹑花樣不比字樣。字樣一字止此數筆。不能增減。花樣𨿽一。而枝葉之疏蜜不同。花朵之向背各異。卽畫人物亦然。則一花樣。𨿽用至十餘處。自可暗自分別。況花樣甚多。更可自出心裁。其變化豈有窮盡。是花樣勝於字樣。故近日有以和合及劉海等樣爲記者。則花樣之便於通用可知也。客曰﹑花樣自巳縱能分別。恐買主無由認識。主顧或從此減少。經營者能不受累乎。予曰﹑不然。各鋪俱有招牌懸掛。買主必先信其貨之眞正。方肯進店。況輿論至公。耳目甚近。豈區區於包裏上刊刻字號。遂能招之使來乎。則買者必不憑其紙上之空談。以決去取可知也。客曰﹑近者巳矣。遠省啇販。必以店號爲憑。今攺花樣。將何以使四遠馳名者。生理仍歸茂盛乎。予曰﹑客慮至此。可謂詳且盡矣。然不有發票爲憑乎。包紙及瓶甕上。卽不用字。其發票上自可詳載店號居處也。況四遠馳名者。每多冒其店號。他省豈不洞悉其獘。而必恃此以取信乎。卽使以此爲信。發票豈反不足憑乎。且用花樣卽可兼刻於發票上。以爲暗號對核。如是遠客亦必將辧其花樣以爲憑矣。旣積功徳。又免假冒。其生意不更茂盛乎。予於六七年前。見香鋪及煙鋪。其包紙俱用字號。近日皆攺用花樣。貿易未見其有不便。而生理未嘗不茂盛也。豈香鋪及煙鋪可用花樣。而他鋪獨不可仿用乎。客休矣。其毋以此爲慮。客又曰﹑花樣信可用矣。其如世之憚於更攺何。予曰﹑此誠非予之所能知也。𨿽然﹑字紙人人所宜敬惜。各鋪於包貨紙上。本可不用字號。其必欲用者。不過恃此爲記認耳。今旣有花樣可代。刊換一版。所費無幾。積徳甚大。亦何憚而不爲哉。惟願樂善君子。巳用花樣者。切勿更用字樣。尙用字樣者。皆卽攺用花樣。久久無浪費之字紙。於以銷戾气而致休祥。豈不美哉。敢竭愚誠。以資采擇。繪圖於左。幸各施行。時

咸豐伍年歲在乙卯季夏之月樹徳齋散花主人謹跋於雨粟軒上二圖系招牌上樣式。如欲用此二樣。卽照此彩畫懸掛。或刻於發票上。寫明以紅旗爲記。或海棠爲記。俱可詳載店號。及開張何處等語。以便對核。至於包裏紙上。及封貼於瓶甕者。止凖用中心花樣。不可用字。其方圓大小。臨時斟酌。因花樣煩多。不克盡繪。畫此二則仿用。餘可類推。﹝見圖﹞

△用花樣編號法

予見各變蛋鋪。每以千字文編號。貼於甕上。後日多落泥塗。玆造花樣四十八號。並聯作四字句。甕上旣可按花編號。簿上卽可按名登記。更可讀熟。遇某花樣。卽知第幾號。假如梅字。系第一號。甕上刻梅花。賬簿上卽書梅字第一號。又如松字第十五號。系甕上刻松樹。賬簿上卽書松字第十五號。此法他鋪亦可仿用。況此下花樣。卽不用編號。亦可揀取刻於帽領各物。以爲區別。

△花樣﹝計六十則﹞

紅旗報捷【以紅旗爲記】

四海升平【以海棠爲記】

呈祥獻瑞【以吉祥花爲記】

龍馬負圖【以龍馬爲記】

三陽開泰【以三羊爲記】

五福來朝【以五蝠爲記】

葵心向日【以葵花爲記】

丹鳳朝陽【以鳳凰爲記】

封侯掛印【以金印爲記】

一品當朝【以天官爲記】

平升三級【以寶瓶爲記】

進寶招財【以金盆爲托】

玉堂富貴【以牡丹爲記】

祿馬同居【以鹿馬爲記】

杏林春宴【以杏花爲記】

太師少師【以獅子爲記】

一團和气【以和合爲記】

雙龍戲珠【以雙龍爲記】

金錢滿樹【以錢樹爲記】

瑞艸靈芝【以芝艸爲記】

仙童獻寶【以劉海爲記】

王母贈桃【以仙桃爲記】

鴛鴦比翼【以鴛鴦爲記】

棣萼連輝【以棣花爲記】

泥金報捷【以金書爲記】

獨占鰲頭【以金鰲爲記】

三元及第【以香椽爲記】

黃甲傳臚【以蘆花爲記】

驊驑開道【以駿馬爲記】

魚躍龍門【以金魚爲記】

橊開百子【以石橊爲記】

鶴獻蟠桃【以仙鶴爲記】

芙蓉接桂【以芙蓉爲記】

金玉連環【以玉環爲記】

鸞飛鳳舞【以鸞鳳爲記】

金鴨焚香【以金鑪爲記】

和合如意【以和合爲記】

著手成春【以佛手爲記】

鹿鹿順利【以雙鹿爲記】

竹報平安【以綠竹爲記】

雙魚吉慶【以雙魚爲記】

四季發財【以月季花爲記】

十全富貴【以古錢爲記】

五子奪魁【以金魁爲記】

漁翁得利【以漁翁爲記】

日進斗金【以金斗爲記】

軍書寶劍【以寶劍爲記】

桂子蘭孫【以蘭桂爲記】

吉祥如意【以如意爲記】

指日髙升【以連升爲記】

麒麟送子【以麒麟爲記】

松栢同春【以松栢爲記】

羣芳領袖【以梅花爲記】

王者之馨【以蘭花爲記】

橘中仙著【以棋橘爲記】

偃武修文【以桃牛爲記】

升平有象【以金象爲記】

天下文明【以孔雀爲記】

普天同慶【以銅磬爲記】

鶴壽松齡【以松鶴爲記】

梅蘭竹菊瓜蝶珠橊﹝見圖﹞

柳橋蓮塔葵扇松球﹝見圖﹞

琴棋書畫雞犬羊牛﹝見圖﹞

龍虎獅象蝠鹿蜂猴﹝見圖﹞

蒜盤缽銼月戟魚鉤﹝見圖﹞

筆鏡荔杮錢日銀樓﹝見圖﹞

以上略畫花樣便於仿用其大小生發聽人隨意畫刻印用可也

乾元亨利貞大號雙放三號﹝見圖﹞

上五字以此五花樣代之

帽上欲用大號等字以此花樣代之

前論花樣代字詳矣而凡所當用處尙未開載玆列於左

一變蛋鋪鞋襪�肚鋪香鋪煙鋪浴堂旣用花樣切勿更攺

一藥鋪除丸藥方外勿用字包裏藥材及花露瓶上

一糟坊勿用字封貼辣椒瓶上

一紙鋪整捆艸紙切勿在兩旁面頁上印用店號戳記

一花篦鋪勿於篦上刻字及花匣粉包上刻店號

一茶葉鋪勿於包紙上刻茶名店號

一南北雜貨鋪勿於瓶甕蒲包粗紙上寫字及封貼店號

一綢緞鋪將有字機頭剪下送入字簍勿於紙包上刻字號

一領帽鋪勿於領帽及包紙上印店號字樣

一絨綫色布鋪勿於包紙上刻店號

一銅鈕作包紙勿刻字號

一傘鋪勿於傘上印刻字號

一桐油鋪勿將字樣封貼簍上

一女工勿以書夾絨綫願好善者刷花樣夾簿送換﹑【以上俱宜用花樣】

右開載宜用花樣處詳矣而更有字與花樣俱可不用者再列於左

一典鋪旣不用廢賬蒨簿包封手飾並將木牌小票畱下宜永遠勿更

一茶食鋪除糕上印字外切勿於包紙上刻店號成說字樣

一估衣局於衣裳賣出時卽將衣上店號價碼紙條付簍

一印衣店勿於帳銜手巾上印詩句

一筆店扇店勿於筆扇上鏤字

一錢莊勿用字包裏銀洋

一官私窯戶勿於瓶罇盤碗磚瓦上寫詩句年號福壽字樣

一紙坊切勿用字紙入槽造還魂紙

一枕衣套袋孩褲兜肚切勿挑綫作長命富貴等字父兄宜禁

一洋煙鋪切勿於包紙上刻古文詩篇

一醫士務自攜小枕勿將書籍墊手

一醫卜星相及公門書役勿將招貼告示粘貼湫隘廁墻溺所

一施送一切善書不宜刻印單張務裝訂成本

一紙店作坊巳遵示不刻大小經旛心經仙佛板樣切勿更攺並勿於錢袋元寶上刻冥資等字

一僧道設壇宜用布榜更願入家勿使書寫字榜以免焚化飄落所拜經懺方有功徳僧道一體遵照至所送符紙文牒於化灰時宜各自備功徳瓶收回焚化在內並勿有字旛布售賣染色以作別用更願送旛者書字於紙粘貼旛上以便後日可以揭去

△雙惜會小引

今夫字紙五穀之當惜。無人不知也。而惜之之法未能曲盡者。蓋由不知推及本源而急所先務也。何則天地生成。必資教養。字者教之源。谷者養之源。教養之源卽生成之本。父以生我。非谷無以爲養。師以成我。非字無以爲教。故字與谷其功等於父師。反是以觀。則不敬字谷者。其罪卽等於逆父師。逆父師者。爲天律所不容。雷霆之殛所由來也。夫飲水思源。享其利者。必厚其報。吾人日受教養之恩。而目擊字谷之拋零。不免熟視之若無覩。將報本追源之義何謂耶。近世惜字會擔收字簍存躉。而道路飄零。未能徧拾。惜谷會祈禳禮懺。而街衢狼籍。未必畱心。甚非所以崇本源急先務也。玆擬約集同人。舉辦雙惜善會。多雇無告窮黎。日給工食。分辦理。惜字則專以收拾道路飄零爲主。惜谷則專以打掃街衢狼籍爲主。晚歸察課。呈繳神前。字紙則分別淨穢洗滌曬焚。米谷則積見斗升布施貧苦。如此方可謂之曲盡敬惜之道也。如此方可謂之眞能惜字眞能惜谷也。所望四方善友。各發願心。協力助捐。玉成此舉。庶幾涓埃共效。同酬教養之殊恩。福慧雙修。永食兒孫之厚報。是爲引。

○惜谷會條程

卷十二之二

世人但知舉惜字會。而不知舉惜谷會。盍思字與谷並重而棄谷更多於棄字。人之生。父母生之而非谷則父母亦無以爲生。故棄五穀者罪同逆親。雷霆之震。所由來也。擬惜谷會條程。

勸行惜谷會啟

無錫縣憲吳金匱縣憲錢告示

惜谷善會俗說

惜谷會條約

惜谷會議約

塡寫格式

立願惜谷有求必應

推廣惜谷各條欵

惜谷會紀驗

米業同行惜福免災公議

△勸行惜谷會啟

竊惟天生五穀所以養人。人情一日不再食則饑。飲水知源。禮崇報本。故狼籍則上干天怒。敬惜則默感天和。干天怒則天降災。感天和則天錫福。粒米必惜�之源古人不我欺也。無如近世人民狼籍過甚拋零墮落。觸目驚心。甚至傾棄穢溝。遺入糞廁。習慣自然。忽不加察。積諸罪過曷免天災。水火饑荒。所由來也夫撮米入坑。必遭雷震。此婦豎所共知者。況褻棄多多。則天之震怒又何如也。近世士林。往往遵行惜字會。洵爲善舉。惟字與谷並重。而棄谷更多於棄字人人得。谷而生宜人人咸知敬愛。則惜谷會之舉。更何可稍緩也。竊思春祈秋報。爲農政大典。後世奉行不善。遂成具文。迄於今。祈者不知所以爲祈。報者亦非所以爲報。所持狹而所欲奢。久爲淳於所竊笑。若以惜谷會爲祈報。堂堂禮制洵可推行。報本格天。胥在乎是。普望同志之士。各就地方率諸農民。倡議集會。一年兩舉。卽藉以行春祈秋報之禮。以期召天和而消災刼。庶幾年丰人壽。共樂升平。想有心人關懷粒食。必樂於從事也。謹啟。

△無錫縣憲吳金匱縣憲錢告示

爲諄勸惜谷以隆祈報。以免天災事。照得五穀爲養命之源。爲上天所最重。故狼籍不敬者。往往干天之怒。立降災殃。雷電之警。所在多有。古人云。粒米必惜。富之源也。惜谷之家。其子孫必多富厚歷有明驗。查雍正五年。欽奉上諭。朕生平愛惜米谷每食之時𨿽粒米不肯拋棄。若恣情縱欲暴殄天物則必上干天怒。水旱災祲之事。皆所不免等因。欽此。天語煌煌。至今傳誦。無如近世民間狼籍過甚。拋零墮落。觸目驚心。甚至遺入糞廁傾棄穢溝。日久月深。忽不加察。積諸罪過。難免天災。水火凶荒。所由來也。夫撮米入坑。必遭雷震。此婦豎所共知者況褻棄多多。安得不釀成災禍耶。自古春祈秋報。禮有明文。迄於今。祈者不知所以爲祈。報者亦非所以爲報。循名核實。古意何存本二縣忝爲民牧。願與爾民惇崇報本。以求天眷。以迓康年。況際此時勢。艱危。尢應惜福修善。以弭災禍。近時士林。往往遵行惜字會。洵爲善舉。惟字與谷並重。而棄谷更多於棄字。允宜仿照惜字會之例。勸行惜谷善會一年兩舉。卽藉以行春祈秋報之禮。如能實力奉行。惜福眞爲無量。除本二縣齋心默禱每逢朔望邑廟拈香。爲爾民祈福禳災。並將惜谷章程。按圖分發由董勸行外。合行抄粘條約。出示曉諭。爲此示仰闔邑軍民人等知悉。爾等須知食乃民天。分應敬惜。自此以後凡有遺棄米谷各宜父詔兄勉。率同合家大小婦子。檢點廚竈內外。務使格外收拾淨盡。各修陰徳。至各米行典棧。以及車坊礱坊碓坊各店鋪作場尢宜同業公議。如何設法定章。不致忽棄。或另雇貧老男婦專司打掃米谷。務使齊心敬惜。以期格天心而消災刼。庶幾年丰人壽。共享升平。毋得仍前狼籍。自取罪戾。凜之愼之。切切特示

△惜谷善會俗說

這个善會名曰。惜谷。爲啥緣故要惜谷呢。只爲五穀是天地所生。的養命之寶。我們家家戶戶男男女女都靠了他活命應該十分敬重。況且一到荒年。一升半合。尙且難借。喫盡多少苦楚幾乎餓死大約皆輕賤五穀罪孽。所以天降災殃。若再不知敬惜五穀。恐怕荒年又在目前了。你們想想看。倘有把一撮谷蹧蹋入坑。必遭天雷打死。可見得谷是上天最看重的。古人說得好。若要惜福。米裏揀谷【飯中谷喫了不化多雜糞坑】又說道。增福添祿。路上掃谷。【收成時候路上拋棄麥谷最多一日可掃十數斤工食亦已夠足】善有善報。一定不差的。所以奉勸世上善男信女。各各發心敬惜。各鄕村多舉惜谷會集。保甲長都可爲首。每年兩次。如惜字會例。各家焚香齋戒。帶了谷簍齊集一堂。可祈求用財茂盛人口平安竭小百姓一點誠心。求田祖神三分默佑奉勸大眾。卽速奉行。公修公徳。婆修婆徳。眞是極大好事。雍正時奉上諭勸行惜谷。大典煌煌。百姓至今傳誦。若終身惜谷。自然上天保佑。免災發福了。此不費錢好事。有福人樂得做做。

△惜谷會條約

一此會不拘城鄕士庶。都可舉行。不拘一村一鄕三百二百家總可集會。或仿照惜字會同善會舊例。每年兩舉。或三四舉。各攜分來會。素面一敍。焚香祀神。藉以祈年祈谷。報謝先農田祖。【卽以代鄕飲酒禮亦可】。惟集會之初。必舉定老成會首數人。約同按戶勸說用神道設教之法。俾人人立願惜谷。建醮奏表。求免一方災厄。尢昭鄭重。【建醮立願可合數千戶公辧每戶須給一立願惜谷平安竈疏能兼立願惜字尢妙】

一此舉惜谷。並不費錢。只須勸大小各戶。均向竈神前立願自此以後各家竈前置一甕瓶。或用竹簍。將所惜之谷。並入其中。通計每年積有若干。舉會之日。帶到公所。稱見斤兩。登簿具疏告神或願充公作爲濟急扶危。積谷備荒之用。更爲無量功徳。其貧戶力不能充公。仍欲攜歸自食者。亦聽自便。不必相彊。

一立願惜谷條目一願稻艸上有谷摘淨。一願飯米中有谷揀淨一願礱糠中有谷搧淨。一願每年掃取岸頭麥谷幾斗幾升。一願每年淘洗坑谷二次。一願地上狼籍糕餅屑粒。隨見隨拾。一願少用麵糊漿衣。並願見字必拾。字紙灰不敢棄地。一願永不用書簿夾鞋樣。並願常說好話勸人。並願戒食某某等物。放生某某等物。另有刻成竈疏。可以遵行。

一夏秋稻麥登場。田岸零星遺落谷粒極多。會中同人必須髮願忙裏偸閒。各戶掃取一斗。或五升。或照田田分段落各自掃淨。以免雨後踐入泥中。或另雇貧老丐童四出打掃。卽以掃取之谷散給孤寡。功徳更倍。

一稻麥秀實之際沿路一帶稻麥穗頭每多倒眠路上常爲行路往來踐踏。垂成遭蹋。尢爲造孽。會中人急宜早爲議禁。約集圩長告知。各莊各佃。一槪用艸繩押拉。或用木■﹝木黨﹞推轉。以免傷殘如此盡心保護。則天心自然喜悅。可保田財茂盛。倘懶惰不拉。恐造孽召災。鄰田亦被帶累。宜公同議罰。

一惜谷莫多於稻艸會中人宜公議約同各戶務必於打麥打稻之後。隨卽另雇數人將稻艸把拆散。用竹片重加希打名爲做柴以期揀摘淨盡。打下之谷。以之抵銷雇工工食尙有餘多。不費一錢。可積大徳。願共勉之。如有懶惰不照辦者。亦議罰。

一各典鋪棧房各米行陸陳行幹面行以及礱坊車坊碓坊面坊槽坊粉坊糕餅茶食店各作場各大字號各莊房各衙署各善局以及人口繁多之戶。最易狼籍造孽。宜仿惜谷養老之法。另雇貧老男婦一二。專司收拾遺粒。打掃內外。以免拋零。一年所費工食有限。旣惜福。又養老。一舉而兩善備焉。洵可仿行種徳。如各行中有好善之士。出爲倡首集議。細商惜粒惜谷之法。立規定約。一體遵行。尢爲無量功徳。

一鄕約久成具文。若舉行惜谷善會。一年兩次。每次必有數百人會集。一日間聚而不散。可卽於此日赴會宣講。俾數百人環坐靜聽。事畢乃散。最爲一舉兩得如此則行惜谷會�鄕約張本已隱寓其中。相輔而行挽人心以回天怒。誠目前要務也。

一保甲易致疏懈。若舉惜谷會。則每鄕每裏必有十數好善之人作爲會首會長。按戶列名。互相聯屬。可卽於其中默寓編查之法。設立議約。凡會內之人。毋許爲邪說所惑。如有窩藏匪類之家。以及爲非作歹之人。卽責成會首。嚴查斥逐以免株連。則行惜谷會而保甲已隱寓其中。化暴爲良權宜通變。因勢利導。當亦髙明所許也

按近時鄕裏小民。有佛會香會之舉。爲儒者所不道。然苟有心化導。何妨從俗從宜。自古春祈秋報。典禮昭垂。後世率以具文了事。宜其荒歉頻仍。民生凋獘也。愚意以惜谷會爲祈年報本郤是格天妙用。並於舉行之日。宣講鄕約。多方勸善。納約自牖。善與人同。未必不爲大雅所見許。借竺幹之法化。警晚近之人心。金粟如來。拈花欲笑。大千一粟。證果非難。彼法中權巧方便。卽吾道中誠敬工夫也。幸有心人隨處倡行。爲地方造福。是所切禱。

△惜谷會議約

立惜谷議約。吾裏﹝某鄕某村﹞眾姓人等。竊思五穀爲養命之源。實關四民生計。理宜敬惜。無如近世人情往往忽略。不免任意狼籍以致天災屢降。荒歉頻仍。爲此我等公議。約同合村各戶。謹集惜谷善會合計若干戶。轉相傳勸。約各家大小男女。務必各加敬惜。議定一年兩舉就社廟焚香具疏告神。卽以行春祈秋報之禮。舉會之日。另請一老成明理之士。登臺宣講勸善各條。兼行鄕約之典。會中人務須坐定靜聽。以期同歸於善。並將所惜之谷。充公作善。如有一毫私獘。火焚雷殛。日後每年永爲定例。不得始勤終怠爰立公同議約永遠存照。

一議公同捐資買備惜谷簍幾百隻按戶分送。舉會之日。各帶此簍入會。記數登簿。公議作何項好事。隨時求簽爲定。【積谷備荒最好】

一議凡遇打稻之後。務必率同合家大小男女做柴掠稻。將稻麥�上遺剩谷粒。用竹片細細掠下。不使一粒畱存。如有不依合村議罰。

一議每逢收麥收稻之先。須各備粗布擔兜。捆擔時先用鋪地。兜住稻麥穗頭。縛好挑起。自免狼籍。有不備者議罰。

一議合村各戶。每年必淘坑二次。淘起坑底或錢或谷。焚香告神如有不淘。察出議罰。惟入坑必喫燒酒。以蒜塞鼻以免坑毒。

一議合村婦女。倘再用有字書本賬簿夾鞋樣花綫者察出議罰錢百文。凡遇宰牛打狗粘鳥捕蛙之人。不許入境。

右議之後同人務必一心遵守。不可忽略。以期消災集福。

年月

日立惜谷議約某鄕某人。

△塡寫格式【照式塡寫每願一條下親寫一十字押不能立願者空去不押戒食放生塡寫某物聽其自願可也】

神前立願一生惜谷信【人某姓某名女某門某氏】行年幾歲某月某日建生【押】又願每年掃取岸頭【麥稻】粒幾斗【押】又願每年淘洗坑底谷二次【押】並願【一生敬惜有字紙戒用書簿夾花綫】押並願一生【戒食牛犬田蛙等類放生禽鳥虫魚等物】押並願勸人【勿墮胎溺女勿談人閨閫】押並願一生常說好話押謹爲報謝

天恩祈求年歲丰登合宅平安【或保病延壽求財求子均可】事【今於幾年惜得稻穀荳麥共計幾斤幾兩】押

△立願惜谷有求必應

一凡禳瘟禳火解厄消愆解冤釋結官司陰譴必立此願

一凡爲親求壽爲子求名及自已求財求子必立此願

一凡重病保泰怪異求禳風波險厄難產祈安必立此願

惜谷免災會平安單

立願合家敬惜五穀稻艸上有谷摘淨飯米中有谷揀淨地下竈前有米谷掃淨每年掃取岸頭狼籍幾斗每年淘洗坑谷二次以及飯粒面漿荳麥黍稷隨見隨惜不敢輕棄又願敬惜字紙眼見必拾永不用書本賬簿夾鞋樣花綫自願一生常說好話每遇初一十五及祖先父母生日並聖賢仙佛誕辰合家持齋謹爲報謝

天恩祈求年歲丰登田財茂盛生意興隆消災延壽事

慈於某某年統計惜得稻麥谷粒幾斗幾升

年月

日惜谷會集給信人某姓某名信女門

氏

△推廣惜谷各條欵

敬惜五穀。分所當爲。功過似無庸細記。凡見遺落。拾則爲功。捨之卽過。久久行之。不求福而福自臻矣。

一勸倉場盈千累萬。勢難盡善。然宜申禁隸役。隨處畱心。母得任其狼戾。能用木柵鋪地每晚起柵掃之。造福眞爲無量。

一勸官衙食指浩繁。最易褻慢。宜申飭廚下長班。毌得輕棄米谷。能另雇一老成人專司揀摘收拾。更爲極大功徳。

一勸家主訓闔門人。令其珍惜。司廚宜奉主命。加意小心。粥飯後洗鑊水。用籃瀝去囫圇米粒。然後傾之河內。席面遺粒囑令婢僕拾置掇鍋。再行揩洗。飯籮伐要緊細。否則小粒遺落。暑天隔宿之飯。最易變味。淘曬卽可再食。在家隨時隨地畱心。不能殫載。

一勸宦家富室。多有餘剩粥飯。奴婢棄之泥溝。急宜檢點。可濟貧丐。或捨近鄰。不許雜入泔腳。

一勸糕餅圓團等物。婦女之職。做時囑其粉毋飛散。【磨粉有磨箱篩粉有篩帳】

一勸飼豬及鵝鴨等物切勿投以飯食。

一勸人粥飯後。白粲尙盈碗內。卽便投箸。習慣使然。見者苦勸。並聞別省風俗。每飯必畱餘剩。名曰子孫飯。此種陋習。有識者宜剴切勸諭。設法禁止。【子孫須積徳畱余乃偏畱幾粒作孽飯可發一笑】

一勸窗紗及燈盞絹幅。竟以糯米作漿糊之。嗣戒用。

一勸信札紙包等件。隨意卽將飯粒彌封。亦宜戒之。

一勸有租米家上落拋散。常使婢僕多則掃之。少則拾之。

一勸米鋪曰坊礱坊米棧。最易造福之地。隨落隨掃。隨兄隨拾。地下必用木柵鋪之。每日起掃勿使踏碎。能雇工專司尢妙。

一勸磨坊面行。設法不使粉末飛揚滿地。最好。苟揚開各處。頻將濕布揩之。絞入河內。能使各面坊祀神會議。立願永遵尢妙。

一勸鞋店閒有將米作糊裱褙襯布。造罪極大。務祈痛攺懺悔。否則積久招殃。若能易用山芋粉。或白芨粉。永不用漿糊。此則各自存心各人修福矣。

一勸惡佃姦商米中用水。後來煮飯如糟。入倉後發熱黴爛。試思粒米落地尙遭雷擊。存心如此。天必降災。後悔莫及。【此亦可議禁】

一勸送鬼飯喫亦何妨。拋覆街路。遭人踏爛。愚婦見識。急宜禁絕。

一勸糠內畱粞。豬食之亦不化。宜戒。

一勸於穢處見米谷。卽拾起洗淨食之。功徳十倍。

一勸坑底必有谷粒。每年必淘坑二次。揀出淘洗。其功最大。

一面漿漿衣褲。作孽最大。可易以山芋粉或白芨粉。能不用更妙

一勸衖口每置便桶。掮稻柴掮米谷過此。失落在內。及鄕村收成時亦多遺落坑內。傾棄時囑人揀出。【亦須議約】

一勸各處馬頭鬧熱地方。每見肩負麻袋漏米滿地。於人眾中拾掃俱難。易以考老挑之。似稍盡善。然必官爲經理。庶無阻礙。

一勸粉摶人物。小兒玩耍必致擲棄。禁之勿買。

一勸生面觔系小麥渣滓所成。打爛可代皮膠粘縫。竟有用於便桶上者。匠工不知。見者勸之。【此須議禁】

一勸刻字上稿。每用飯粒。近有用白芨粉糊者甚爲得法。同行公議。造福不小。

一勸煮飯湯下面湯。不可漿洗衣褲。【亦須議約】

一勸飲酒淋瀝覆溢。或暗傾肴饌中。

一勸將粥飯及糕餌等物。與無知小兒任其自食。必至狼籍。甚而在尿糞之中。爲父母者須痛戒。

一勸染作絨彩花心插帶。戒婦女勿用。

一勸艸紙上谷。用時亦宜畱心撿去。

一勸夏布織成匹後。不可再塗厚漿。因用時須將漿粉漂淨。未免流入溝渠。聞木瀆橫涇兩鎭。出布甚多。作踐麥粉不少。【宜議禁】

△惜谷會紀驗

陽羨王福康。爲母病重。發願力行惜谷善會。買惜谷竹簍千具廣送。母病立愈。

陽湖張士正。爲幼兒出痘內陷。危甚。醫家束手。遂立願勸行惜谷會。兒痘卽發漿。數日而愈。

如臯林元法。年逾四十無子。禱於大士。願舉行惜谷善會。並印惜谷書一千部廣送。越一年卽生一子。早年入泮。

桐鄕張端土。三十外尙困小試。見惜谷會書而善之。遂立願持簿勸募。信奉者甚眾。明年卽入泮。

宜興顧某。家巨富。性刻薄。恆以重利。盤剝貧民。一日以病重許願。持千金往普陀齋僧。廚下有老婢攜毛谷三斗。隨船同往。蓋其終年柴上摘米中所揀之谷。積而所得者也。至普陀則方丈僧辭千金而獨出門迎廚下婦。謂此三斗谷勝於千金。親爲課佛。令眾僧受福。顧某慚忿歸。家中己焚於火。未幾潦倒而死。廚下婦則子孫力田成富室。有入泮者。婦至九十念佛坐化。

宋王黼家與寺鄰。其家溝中每日流出白飯甚多。寺主僧命拾取洗淨曬漧。日久積成一箱。後金兵圍城。黼一家乏食。僧卽用前飯蒸熟送食。黼嘆其美。僧曰。此卽相公家所棄余粒也。因惶愧不己。黼尋以他事伏誅。

康熙四年。松江西門外袁太葵家端午剖魚。因以魚腸拌飯餵貓。貓食未盡。次日作臭。家童張某拋之墻外。往登廁。乃見魚腸飯粒誤投廁中。歸告大葵。初七日命掃除訖。是夕大葵夢元壇謂曰。汝不敬五穀。上帝怒。明日雷將擊汝。太葵辦是家童張某所爲神曰罪坐家長。太葵懇苦求赦云。此事某寔不知。且米粒己經收拾。神曰。如此罪尙可解但雷部己發。必經汝家然無害矣次日雨雷電繞屋竟日。至暮乃散

江右富家某。不敬五穀每飯畢。碗中必畱數粒。名子孫飯。凡所剩飯菜任意傾潑泔水。後病劇作豬鳴而死。子孫作丐。

錢處士嘗見一人謂曰。爾天罰將及。可急告謝。其人曰某生平無過。但昨日飲食不如意。棄於溝中。錢曰。是也可急取食之。乃以水沃去其穢。俄雷電大震。錢曰。急並穢食之。雷電果息。

又靑邑人家。雷火滿室。莫測其故。詢知後宅臨河。晨有糞船泊焉。適小兒倚檻食糕。糕墮船中。而船去己遠。急追及之。與以金。出其糞。雷乃己。

又一婦人。日滌溺器。其夫先爲汲水。習以爲常。一日夫早出忘汲。適有糕粉水在旁。取以滌焉是夕雷擊其坑。夫婦不知獲免。

余鄕旣舉惜谷會。每會就二三里內。以二三百戶爲率集休資置辦惜谷蒲包按戶分道。每戶每年所惜谷粒或一斗二三斗不等。各戶半願充公。故每次就寺廟舉會課佛一堂。各人立願畫押。各帶所惜之谷。秤見斤兩。每次得谷十數石。實時變價或以濟孤卹寡或以修橋鋪路。無不人人踴躍。會中人立願者。所求必應。不能縷述。又每逢舉會課佛。會集者數百人。各人帶米一升。香錢二十一文。�素素一餐。講說鄕約。多方勸善。各人靜坐環聽。事畢送神乃散。無不歡欣鼓舞而去近日宣講鄕約。聽者寥寥。蓋未有如此之整齊耐久。家諭戶曉者也特紀之以爲畱心教化者因勢而利導之一助云。

古人云粒米必惜。富之源也。吾鄕有張太翁夫婦勤於惜谷。每日晨起。卽向竈前後。督率家人細檢柴米。日間時時持帚淨掃。不使粒米踐踏。以爲常。旋以經營獲厚利。成巨富。又有潘姓老翁。日在米鋪持帚掃米。磚縫中有粒米必以竹篾挑出之。日爲常課。今亦富甲於鄕。子孫滿堂。老翁享大福。

△米業同行惜福免災公議

米行一業最易造孽亦最易積福總在乎各自盡心。今奉壇諭云。爾等陸陳生意。亦屬便民。但可惜不肯畱心。以致狼籍五穀。踏碎多多。並有連粘鞋底落入糞坑者。種種惡孽。大干天怒。禍不遠矣。柰何壇下各各恐懼叩頭。從今誓願格外畱心。時時掃淨。不敢忽略。又判爾等旣知悔悟。吾且代爾上求。看爾後效。爾等試想。遭蹋了一把米。卽刻要雷打。爾等今日狼藉了幾粒。明日踏碎了幾粒。一年三百六十天。算來不知多少。上天豈不大怒。總是主人不知料理。以致行夥懶於打掃。其罪難辭。今旣各知悔悟。急速寫具攺過發願切結一紙焚化。吾方可代爾等上奏否則吾未如何矣我等同緣半多米業。除各人具結誓願合家敬惜外。爰另擬同業公勸條約如左。願同人共勉之。

一行中卽速制備木楞鋪地。以免踐踏。所費有限。造福無量。

一主人夥友。凡見狼籍。隨見隨掃。米中稻穀。必重爲篩淨。

一凡來行裝米麻布袋。須畱心察看。如有破綻。卽不許裝載。一面先行曉諭各車夫。隨時補好。以免臨時漏撒。

一街道往來。必多遺棄米谷。須同行公捐經費。另雇一二窮老男婦。專司打掃狼籍之事。【凡街縫石罅塗旁溝側須收拾漧淨﹑分段各值﹑有餘力則仍令沿路四出隨見隨掃其工食每人日給若干﹑如雇工惜字例。如有懶惰不力者﹑卽行更換。勤者加賞現在窮苦之人甚多﹑雇令打掃旣濟貧又惜福一舉兩得。洵大功徳】

一糞坑多有米谷拋入。必須每年淘洗坑底二次。功徳最大【多年不起底﹑必犯火焚。○淘坑恐有坑毒。必須多喫燒酒。以蒜塞鼻。再以灰拌掃底泥。向溝中淘出谷粒。漂洗曬漧。凡人作事﹑必得天心歡喜。方可免災免難。不惜米谷。必犯雷打�。雷打者。天之震怒也。遭蹋了一把米﹑上天己如此大怒。則敬�了一把米。上天豈不大喜。日日敬惜五穀。卽日日邀天之大喜。爲人能得天心大喜﹑自然定不遭刼了﹑此眼前道理。無人不知。願吾黨勉之。刊板印送功徳無量】

●得一錄卷十三

首善堂章程

匯旌節孝坊祠條程

勸善提綱

撫教局章程

○首善堂章程

卷十三之一

五刑之屬三千。而罪莫大於不孝。慨自世教衰而風俗敝。子不孝其父母。媳不敬其翁姑者。所在多有。囂淩勃溪之習。實有耳不忍聞目不忍睹者。不亟爲設法化導。恐戾气漸摩。釀成巨案。亦有司者之責也。述首善堂章程。

上諭

嘉慶十四年四月十三日抄奉上諭﹑朕以孝治天下。海隅山陬。回向風化。又加意旌獎激勵愚頑。今據湖北巡撫汪疏稱武生鄧漢珍與妻黃氏毆母辱姑一案。朕思不孝之罪別無可加。惟有剝皮揚灰。族長不能教誨子弟。當問絞罪。左右鄰捨知情不報於上。杖八十。充發烏嚕木齊。教官不能化善。杖六十充發。府縣不能治民。削職爲民。子孫永不許入考。黃氏之母不能教誨其女。臉上刺字。遊省四門充發仍將鄧漢珍與妻黃氏發回漢川。對生母剝皮揚灰示眾。鄧漢珍之家掘土三尺。永不許居住。鄧漢珍之母。發湖北布政司每月給米一擔發銀一兩體卹。著湖北總督將此案勒碑石垂諭。各省州縣衛示知。嗣後倘有不孝照例治罪。欽此。

常州府武陽二縣憲示

規條

△常州府武陽二縣憲示

武進縣陽湖縣正堂爲摘治頑梗以維風化事。據兩邑紳士等稟稱。切常郡風俗淸醇。固多孝子順孫。而市井愚頑。亦多不率教之子弟。其初由於近年來煙賭成風。靡費日甚。始則誘騙尊長財物。繼則彊行索取。不遂所欲。漸至詬誶囂陵。無所不至。其祖父母及父母。往往惜費畏累。容忍不報。其鄰里親族。究屬旁人。亦遂無敢首告以致惡膽日熾。橫逆日加。若不早爲懲創。誠恐釀成重案。致費周章紳等公同集議。有尊長情願首告者。聽其自行懲辦。其餘倘有前項凶情。令其家親族協同裏鄰。就近訴知各善堂義學卽由善堂義學報縣。分別輕重懲辦。其費亦由善堂墊給。庶愚頑知所忌憚。不致相率效尢。所有擬辦章程�呈俯賜立案會同給示等情。粘呈擬定章程到縣。據此查常邵風俗由來醇朴。近來漸染惡習。甚至吸煙賭博。誠如紳士等所稟。若不嚴行懲創。轉恐釀成重案。據呈議定章程。俱屬允洽。合行開列律文。並議定章程出示曉諭。以挽頹風。爲此示仰兩邑居民人等知悉。自示之後。務各痛攺前非。力除舊習。倘有愚頑子弟。仍敢違犯教令。喫煙賭博。以及誘騙尊長財物。並敢彊行索取。不遂所欲詬誶囂陵。無所不爲。此等忤逆不法。律法難容。除罪關淩遲斬決重案。仍由鄰里申報外。其餘如犯後開各條。許該親族開具觸忤罪由。協同裏鄰報訴各善堂義學董事報縣。以憑立提分別照例究辦。決不寬縱如有自願首告者。聽其自便。各宜凜遵毌違特示。

大淸律

凡子孫罵祖父母父母及妻妾罵夫之祖父母父母者﹑並絞﹑

凡子孫毆祖父母父母及妻妾毆夫之祖父母父母者﹑皆斬﹑致死者﹑皆淩遲處死

凡子孫不孝祖父母父母如審有觸忤干犯情節﹑以致忿激輕生窘迫自盡者﹑卽擬斬決﹑

凡子孫違犯祖父母父母教令及奉養有缺者﹑杖一百﹑

△規條

一堂名勸孝。實爲風化所關。第一須主持得人。須於紳士中公舉公正廉明爲人所推服者二人作董請府縣憲給與諭帖董理。並發用印戒尺一根。許其便宜處責忤逆子孫。更宜請於堂前立恥石一大方。上鐫鎖押忤逆子孫字樣。潤以紅朱。堂外再立二石條。一石鐫敬表孝順子孫六大字。亦潤以紅朱。一石刻責處忤逆子孫六大字。潤以黑墨。以醒眾目。

一城鄕內外。凡有孝子順孫。許該鄕圖保鄰據其實迹申報本堂義學。堂董再行親查。如果系至性惇篤。內行可敬者。卽由堂公具呈稟。請於府縣二憲。給匾示獎。匾額旣下。卽於月朔置備彩亭。中設朱漆金字牌一扇。上寫匾式。注明奉憲獎勵孝子某某。用四人擡送。鼓吹鳴鑼前導。董事協同司事數人。衣冠親送至孝子之門。另備酒一壇肉十斤米三斗。爲其父母壽。仍囑其鄰里親族衣冠迎候。爲孝子上匾。庶民間有所觀感。其孝行過人終身不懈者。卽爲詳憲咨部。請帑建坊。送入孝子祠春秋致祭。

一凡父母及祖父母有忤逆子孫。必須自具忤逆情形。協同鄰保帶犯赴堂。以便懲究。堂董盡心訊問。該犯如若情有可原。必當警戒勸諭。倘能嗣後回家承順不敢再犯。卽勸令伊父母及祖父母帶回。或令其父母親族重加朴責以示懲創。念其初次免送。

一凡忤逆子孫巳犯初次送堂後。到家不數年月。仍然忤逆伊父母及祖父母。仍照具申訴。協同鄰保。各具報單捆犯到堂。遵法鎖押恥石示眾數日堂董並以所頒戒尺先行重責。再爲剴切曉諭。其犯或因一時酒醉冒犯長上。致蹈前轍。嗣後承認永遠戒酒安分承順。除罰跪半日或朴責示警外。且仍令伊跪求其父母祖父母。能發慈心。堂董亦卽寬恕其二次送究。【或以艸繩系頸著人鳴鑼徧走本處村坊或插招旗上寫忤逆父母者照樣懲辦庶人人見而知警】

一凡父母及祖父母三次到堂稟送子孫忤逆者。其堂董隨卽解赴縣憲臺下。照例收禁究辦。

一凡忤逆子孫實出情理之外彊悍不遵者。無論初次二次隨時卽行解究。

一凡婦人不孝翁姑。罪坐其夫。應並令同夫一體究辦。一祖母親母倘有孀居力難呈首者由公正親族協同保鄰出名報堂。

一倘有弟毆其兄及胞侄毆其伯叔者。亦可一體酌辦。

右首善堂規條。可附入各善堂義學。或節孝祠。或各神廟寺院。總可由公正董事立規施行。不必另行建堂。其間勸懲之法。及裝塑畫像等事。又可與鄕鎭節孝坊祠條規參看酌辦。人能孝悌。必不敢犯上作亂。誠爲整頓風俗之要務也。

○匯旌節孝坊祠條程

卷十三之二

人生忠孝節義本於至性。發於至情非爲身後榮名地也。坊祠云乎哉。顧風教久衰。人心日薄。無所觸則不奮。幸有一二孀居守節。矢死不渝者。其至性至情之所結直足以盟金石而泣鬼神此誠女中之師範。末流之砥柱也。不急表而出之。何以風勵斯人激揚末俗耶。述節孝坊祠條程。

采訪貞孝節烈婦女公啟﹝錫金舊稿﹞

道光十五年正月日采訪貞孝節烈婦女匯冊請旌建立坊祠條例

附呈式﹝錫金成案﹞

表揚節孝說

附錫金鄕鎭坊祠擬規

廣勸表彰幽潛說

錫邑募設鄕鎭節孝祠引

△采訪貞孝節烈婦女公啟﹝錫金舊稿﹞

謹啟者。錫金節孝貞烈婦女。凡舉報請旌者。奉位入惠山貞節祠而歷來無力具報。未經表揚采入邑志記名者甚多。此外城鄕各處並未載入邑乘者亦正不少。凡我同人。久欲采訪匯集公爲呈報以彰苦節近見武陽兩邑紳士辦有成例。並刊闡幽錄一冊誠爲首倡善舉。今擬於惠山地方合建一祠伏望城鄕諸君子各隨耳目所及。廣爲搜訪。凡自前代迄今實系無力而湮沒者。或據前人傳記。或本族中家乘。或子孫確實可證。或鄰戚聞見無訛。務以姓氏裏居年歲合例及現有子孫與否。開明一單送至城內崇安寺左恆善堂。公爲匯錄淸冊。遵例請旌。建坊。立祠。俾得淸節昭彰。幽芳表著。此白。同人公啟

△道光十五年正月日采訪貞孝節烈婦女匯冊請旌建立坊祠條例

一城中設總局。各鄕鎭另舉賢明公正者。董采訪事造冊匯送。

一節婦不論正室側室在三十歲以前。夫故守節。至五十歲。或年未五十而身故其守節已及十年。果系孝義兼全阨窮堪憫者。一體開報。

一未婚貞女。按照節婦年限。一體開報。

一貞女過門守節。未符年例而身故者。一體開報。

一孝女因父母未有子孫。終身奉親不嫁者。一體開報。

一烈女聞訃自盡。烈婦夫亡自盡者。一體開報。

一烈婦本系側室。夫亡自盡而正室身故在先者。一體開報。

一節婦因子受封者。一體開報。

一節孝貞烈婦女。業經旌表。而未建坊者。一體開報。

一凡邑志所載及上年采訪各節孝貞烈婦女。未經請旌者。現己造具分鎭艸冊。由總局分交各鎭董事。查核生卒夫亡年月日期。氏父氏翁後裔名字。現住鄕鎭村巷。逐一明晰塡注。其曾蒙各憲給匾褒獎者。一並塡注。至冊內或有將氏夫表字誤作夫名。又或以一人分作兩人者。卽行攺注。倘有年例不符者。亦卽明白塡注。以憑扣除。

一貞孝節烈婦女。年例合符。鄕評允協。而上年采訪未及與歷年久遠。邑志未入者。該嫡屬子孫。照依前項開明。送交采訪董事。細加查核。塡注入冊。如無嫡屬子孫。準由親族裏鄰開送。倘有年例不符。率行開報者。別經查核確實。或被指駁有據卽行扣除。

一是舉表彰節烈合數十百年之久計數甚多。𨿽事屬浩繁。不得不趕緊辦理務於本年冬至節前。收節孝貞烈婦女開報。該鎭董事確加查核。定於歲內匯齊總局截數。

一節婦子孫。有不由采訪處塡注經報總局者。局董暫與登記仍由采訪處匯報。

一節婦子孫。有無故遲延。至截數後始行續到者。不準開報

一節婦子孫。有本擬專案請旌者聽其具呈詳請不必開報。��局董事。據各鄕董匯報到局。親赴各鄕覆查取具嫡屬及鄰里親族切結。采訪董事加結送學。牒縣具詳。【以上皆縣�中條款。發貼各鄕。】

△附呈式﹝錫金成案﹞

具呈某等。呈爲貞孝節烈。歷久未伸環吁遵例破格題旌事。竊惟潛徳無不發之光。奇節有必彰之報。筠堅松勁。皇仁特隆勸善之條。玉掩珠韜。聖世尢重闡幽之典。職等伏查禮部則例內載凡節烈婦女實系阨窮堪憫。或因世遠年湮。未據呈報尙有府縣誌事迹可憑者。準其子孫補請旌表。以垂不朽。又遭寇被害之士民。婦女等每縣給銀三十兩。總建一坊。鐫刻姓氏。並於節孝祠內設位致祭。仰見我朝錫類推仁。顯微闡幽之至意。職等又查道光七年。常州府武進陽湖兩縣。江寧府上元江寧兩縣紳士各將志乘所載。及采訪所得。未經請旌之貞孝節烈婦女。匯冊呈報。並聲明人數眾多。未便分別建坊。請照總坊之例。給銀三十兩總建一坊。均蒙宮保總督部堂前任蘇撫部院陶。會同督學二憲。合疏具題。奉旨旌表。給帑建坊各在案。今職等查無錫金匱縣誌。並眾姓家乘所載。貞孝節烈婦女。未經請旌者有氏等一千二百八十九人。皆多年湮沒。盛典未邀。此次又詳加采訪。有無錫氏等人金匱氏等人共計人皆心堅金石操凜冰霜。事節確眞鄕閭共見。或系子孫服賈務農不知旌揚之典。或該婦女淸操勁節。不求褒獎之榮。或後嗣式微。或鄕村僻處。以致歷年久遠。苦志未彰。職等采訪旣眞。不忍聽苦節孤芳。終於冺滅。因核其年例皆符者。共爲一冊。請題

旌表。爲此備具總冊。環吁察核。牒縣通詳。題請旌表。給帑總建一坊。於惠山節孝祠前庶數百載未彰之姓氏。得邀綽楔之褒揚千萬口共播之芬芳。並列貞瑉而久遠。式昭大節用勵澆風。上呈

△表揚節孝說

地方當事俱有旌表節孝之例。但幽芳僻處。家世寒微。潛行自修。不肯求表著者多矣。當事何由而旌異乎。然今之表揚。類皆城市素封。搢紳巨族。或公舉之有人。與援引之多力。非其道傍之桃李下可成蹊。而深谷之芝蘭。不采自萎耶。爲司牧者。宜歲令裏耆訪其僻遠孤寒。果有節婦烈女。孝子順孫。懿行卓然者。許開列事實率其族屬鄕老連名舉報。俟官察實。然後衿耆具呈州縣儒學所具裏鄰甘結。申詳各憲。始見仁侯崇勵倫常闡報幽隱之至意。若必俟請求而後爲之轉達。則所謂深谷芝蘭又何有采芳之日哉。更有念者。人之妾僕。有嫡配早亡。而爲之撫孤成立者。有家長並沒。而爲之守志不移。有老奴輔遺孽。而竭力興家。有義僕嬰賊鋒。而捨身救主。此與程嬰公孫杵臼。李善王安諸義俠何異哉。然格於例而不獲邀褒典於朝廷。抑以其卑賤而不敢褻瀆聖聰乎。在司牧者。爲風獎綱常起見。又不可不給匾以代綽楔之旌也。近有婦因夫亡。而以身殉者。有如許字在室。因未娶夫亡而以身殉者。此皆天性剛貞。不以死生故而移其從一之義者也。然考之定例。俱不在旌表之例。豈以毀傷支體。自戕其生。而失順命之正乎。說者曰。夫死姑存父死子存。能代夫以養姑。代父以撫子。方爲完節。若夫女子許字未嫁。猶然處女也。而遂以身殉。似於禮有未當。二者皆旌。正恐輕生者多。甚非所以仰體皇仁。矜存生命之至意也。予竊以爲就事以推。世有無姑與子。義難獨存。亦將忍作未亡人乎。卽女子旣己許人。名分有定。不幸偶亡。欲往而事姑。則伉儷未諧。仍蹈自奔之誚。欲依親以老。則雁羔有�。難爲�下之�計惟有從容就義。以了此一生大事耳。愚以爲婦之夫死。無姑與子及女子未嫁之夫死而以身殉者。仍應旌表以正人倫而維風化。若謂輕生是戒。固屬深仁。然有臣當患難。或慷慨捐軀。全家殉國。莫不稱捨生取義褒贈有加。而亦得以輕生置之哉。願當事君子。特疏上請。與貞節同邀盛典。庶千秋�烈。光昭於天壤矣。

△附錫金鄕鎭坊祠擬規

孝子節婦坊祠大都系有力子孫專立。其無力子孫勢難營建。而節孝公坊公祠。又多設於都會無以聳鄕民之耳目。是以鄕居僻處。往往觀感無由。因地制宜。隨方倡舉。化俗導民誠鄕大夫之先務也。述錫金鄕鎭坊祠擬規

一鄕間特建公祠。經費頗巨。如力能募建。洵爲善舉。倘以經費爲艱。不妨就社廟寺觀公所。撤屋三楹分作三龕。間以板壁。中供神佛。【或大士像或純陽像】兩旁則左供孝子位。右供節婦位。【節婦能另撤屋三間供位尢妥】庶使燒香男婦。一體瞻禮。不致冷落。【能多�屋宇大�規模史好】

一公祠門外榜額。一書孝子公祠。一書貞節公祠。中懸匾額。注明孝子某某節婦某某。並將事實詳載木榜。其木主則以時代先後爲序。旁注里人公立字樣。如本地向無孝子。卽取本邑孝子之可師可法者數人設主供奉旁設虛位以待後人【虛位宜寫明如有子而盡孝婦而守節者公議請居此位字樣】庶見者易爲激發【查邑志中有名者】

一公坊卽立於祠宇之外或通衢大道。石上鐫孝子節婦姓名。使往來者一望而知。

一請主入祠。宜糾集同人。醵分致祭。以妥其神。並宜率其子孫並地方老幼。整肅衣冠。鼓吹前導。執香以送。每逢春秋二節。亦必偕同人拈香設奠以昭敬禮而示觀感。

一孝子節婦中有詔旌者有憲旌者。有未旌而僅載邑志者。又有邑志亦未載。而孝行人人共信者。【孝子請旌經費頗多無力者多中止】不妨一例入祠詔旌者則書於坊。憲旌者則書於匾。未旌者亦另立一匾。書待旌可也。【如有孝女悌弟亦可附入】

一祠旣附入寺院。則僧道所爲。亦不妨從俗從宜。近時僧道每多佛會之舉。設奠之日。不妨許其照例作佛會一次。但須於同人中擇一聲音洪亮。能談因說果者。就是日講說孝子節婦故事。庶使人人共曉。從俗從宜。因勢利導。但期於世有益。正不必俯視一切也。

一寺院公所。僧道每好更張。宜各勒一碑。除地方同人力能拻拓另建外。僧道永遠不許擅自攺易庶免日久廢弛。尢宜飭僧道畱心看守。時時打掃。不許作踐。致貽褻瀆之罪。公議每年給灑掃香火費若干。其不能實心照管者。另舉妥人專管。

一孝子坊嗣外。公立恥石一方。上鐫懲罰逆子四字。凡地方有罵詈父母。棄而不養者。公議將其人扭至祠外。罰令跪向恥石下以恥之。必能攺過方準釋放。

一孝子節婦墳墓。宜各立碑表道鐫明姓氏。每年潤以紅朱。庶幾可以永守。

一凡婦人能孝敬翁姑者。亦準另設一龕。供立神位。榜書孝媳祠【如節婦另立專祠。則宜以孝子孝媳分列左右二龕】

一祠規如可充拓不妨裝塑孝子孝媳節烈婦神像供奉。使人覩像生敬。觀感尢深。特宜灑灑嚴潔不得褻玩。

△廣勸表彰幽潛說

士君子畱心世道。飭躬砥行而外。其最要者莫如激濁揚淸一事。蓋國家旌別淑慝之典。與吾人隱惡揚善之事。相爲表裏也。晚近人心日薄。無所觸則不奮。幸有一二能樹立者。不急急爲之表彰。將何以爲斯人勸乎。我朝雅化作人。獎成善類。凡孝子悌弟貞女節婦。例得褒旌。許建坊祠。所以爲鼓勵廉恥維持風化計者無乎不至但請旌一事建坊建祠。不無需費。以故窮鄕僻壤。苦節懿行。卓卓可傳者。往往終於埋沒。一苦於資力不給。一苦於籌辦無人也。普望同志之士隨處畱意。凡遇孝子悌弟貞女節婦苟確有可信。必爲竭力表揚。以成其美。其貧而無力者。尢宜糾集同志。劇分捐金。代爲請獎各就本鄕公建坊祠庶潛徳幽光。不致終於埋沒。觀感之下。當必有人人奮勉者。其所以培風化而維廉恥者。良非淺鮮也。幸同人共勉之。

△錫邑募設鄕鎭節孝祠引

人心風俗之澆醇習而己矣習聞夫邪僻淫蕩之風而醇者以澆。習聞夫孝義貞烈之行而澆者以醇。是以古聖王式閭以彰忠貞。旌門以表孝友而其時男子勉爲孝子悌弟。婦人勉爲勁節淸操記有之曰吾觀於鄕而知王道之易易也吾鄕慧麓。建立節婦祠凡四處其孝友之可風者。則有華孝子潘順孫秦雙孝蔡孝友等祠。邦人以爲僅足以著聞一邑。不足以興起一方。謀於各鄕建立總祠以範人心而維風俗庶幾男子登其堂而孝於而親。敬於而兄信於而朋友。式好於而夫婦婦人拜其室而事翁姑能孝。事夫主能敬。待妾�有恩。撫前子撫養媳有義。不幸夫死。從一而終不屑攺顏以事他人。如是而疾疫不除。盜賊不息。水旱不免。年谷不丰者。未之有也。且未民間所祀。無論爲天神爲地祗。爲人鬼。其建祠樹主。以報以祈。在小民大率爲招弭禍福起見。然禍莫甚於逆子呼盧喝雉而惱其爹娘。蕩婦贈芍采蘭而棄其家室。反是而父子篤。兄弟睦。夫婦和。使一方之中。孝友不絕於書。貞節不置於口。其爲福也大矣。務使鄕間之燒香者還願者祈福者禳禍者。在家則以父母翁姑爲活佛。出鄕則以義夫節婦爲如來。固知勝於九華之進香。天竺之禮佛。普陀落伽之諷經矣。所願紳耆人等。或捐錢或捐米。或就廟宇拓其數楹或就通衢別設一所。但足以妥值神靈。而爲一方之所瞻仰。其有裨於人心風俗也豈淺鮮哉至所立之主。則據該地方之子孫舉報或己旌者。或未旌者己旌則爲立主未旌則爲請旌。春秋則請官爲致祭。祭之日。其子孫肅衣冠以次而至。其鄕之耆碩紳士爲蒞其事。必恭敬止。亦桑梓之義也。是爲引。

○勸善提綱

卷十三之三

爲人在世不有益於養。卽有益於教。不然卽天地間一蠹物。此陳幾亭先生語也。勸化𨿽似迂可廣多少善緣。可彌多少缺陷。總在乎有心者之不憚煩瑣耳。擬勸善提綱。

儒先集說

△儒先集說

程子曰。邵康節先生。與人言。必依於孝悌忠信。樂道人之善。而未嘗及其惡。所以厚風俗成人才。先生之功多矣○教人未見意趣。必不樂從。須令其鼓舞向進。○人心有所蔽。有所通。通者明處也。須從其明處告之。求信則易也。如其蔽也。𨿽力抵之如其不省何必於所不蔽之事。推而及之。則能悟其心矣。

朱子曰人在鄕曲。處置得事。是教一鄕之人。不至於爭鬥。卽所以仁之也。○吾人幸聞聖賢遺教。安可不推所聞以拯斯人之溺。○只有講學修身。傳扶大教。使後生輩知有此道理大家用力。庶幾人才風俗他日有以爲濟世安民之助。○君子隨時救世。無必待學至聖人。然後有爲之理。

陳幾亭先生曰。勸世之道無窮。遏惡亦無窮然而動以本心。使自勸。使自遏也。則誠無窮矣夫。○盜牛之客感彥方而守劍梁上君子。感太邱而易行。向令不賜布。不呼子弟整衣冠但如世俗懲創之未必化也。化民者。不可不知。【幾亭此言聞出無數化民之道】

陸淸獻公曰。禍福之於善惡。猶影之於形故君子教人未有不兼言禍福

薛文淸公曰。心誠色溫。气和詞婉。必能動人。

回心錄曰。人之積徳。大半在言語間。昔之聖賢。終日只是講善。何嘗對人說一句閒話。今人只日說穢瑣卑鄙之言。令聞者量隘而善消冥頑不悟可痛也

覺迷子有訓云。天下事立身砥行之餘。極可暗中修徳者。莫如勸化所以補天地之缺憾者以此。所以培一身之元气。而使時時自勵於善。挽一方之風俗。而使人人同歸於善者亦以此誠不可不處處畱心也。蓋我輩旣生而爲人。幸稍有識知。天之待我者。巳在優等。苟不思有裨於世。徒做一个自�漢。悠悠忽忽空過一生與艸木何異是故有勢位權力者。固可正身率下。大行其道下此則亦可憑三寸不爛之舌。七寸未禿之管。隨人隨事血誠點化開其覺路。總期於世有益。方不枉費精神。方不虛度時日。世上聰明才士。大抵具有夙根慧業。故得筆端花放舌底蓮生。非泛泛凡材可比。是人生所最難得而最可幸者。正好用以作種福之具。當格外自愛。庶不致辜負聰明。若自詡風流。諱言因果。摛華獵艷。惑溺滋深在當時或可幸博聲華。竊取虛譽。而人生百年。如白駒過隙。善緣錯過後悔難追。俗語云。晴幹不肯走。直待雨淋頭。此言最耐人尋味可爲浮薄下士。下頂門一鍼。幸諸君珍重。切勿以名士二字。橫梗於胸。視勸善爲迂拘。目鬼神爲誕幻。徒沾沾於名世文章。而自甘墮落也。勉之戒之。

湯西箴人鑑發明云。天下做人的道路有兩條。一條是好路。向善上去的。一條是不好路。向惡上去的。無柰世人。都站在兩來路口。全仗人引導。幸虧我先認得這條善路。好領眾人一齊同去。肯走的。指點他。不肯走的。勸化他。會走的。褒獎他。不會走的。教導他。世路上多幾个善人。就少幾个惡人。成全世人做个善人免他墮入蛇坑火宅。就少幾个惡人。是向心田上修橋補路了。豈不是功徳萬倍。卽使有人闖入惡路去。譬如醉眼朦朧。一時落在糞坑裏。此�人一生的醜行。只好替他遮瞞。我若敗露他。不特訐人陰私。傷我陰騭。且招災惹禍。貽累不小。每見好談人短的。非有奇禍。必有奇窮。最是上天所忌。近世人更多此種習气。急宜猛省。

湯公綸曰。勸人爲善。先要具一片慈悲心。至誠心。布施心。勿退轉心。又要具一副說因緣。話果報的舌頭。不怕羞不避嫌的面皮。不辭勞苦。不憚奔波的腳跟。十人中也好化得一二人。百人中也化得二三十人。功徳無量。蓋人心可上可下。見人說好話。做好事。便漸漸學好。見人說惡話。做惡事。也就漸漸習壞。若有善人多方獎勸。𨿽不能保他事事向善也就提起他一點良心。終久不同

陳眉公曰。人生在世。空手來。空手去。一切都是虛假。只有善惡兩字。是實落受用。帶得來。攜得去。

湯昆河曰。隱惡有多少好處。一則培養天和。二則陶鎔徳性。三則蓄聚元气。四則顧人廉恥。五則全人宗祖。六則福人子孫。且使作惡人。猶知顧忌。不敢胡行。若竟敗露。剝破面皮。越發無恥。

袁了凡教人勸善歌云。做好人。說好話。頻將孝弟唇邊掛。家無逆子惱爹娘。兄弟和愛勿相罵。這是人間第一功。莫辭辛苦勤宣化。談閨閫。說風流。造盡人間業未休。豈知多少貞淫者。果報彰彰徧九州島。憑將一一逢人化。也算陰功第一籌。作小說。造淫書墮入泥犁業未除。拚將如許精神費。纂集嘉言化魯愚。但看道岸同登日。物我皆春樂有餘。

○撫教局章程

卷十三之四

善後卹孤條約。有入局後暫養月餘。陸續散派新開各店鋪。行戶俾令習業之法。其意甚善惟所派領之店鋪行戶。則難童中循良習業者固多。其頑鈍不受管束遁去爲丐者亦正不少。欲終始成全之非就局教督嚴加約束不可也。擬撫教局章程。

江蘇蘇松太兵備道應飭辦撫教局示

滬城撫教局規條

勸推廣撫教局公啟

△江蘇蘇松太兵備道應飭辦撫教局示

爲出示曉諭事。查得上海乞食難童。散處城廂內外。曁洋涇浜等處者甚多。大都異鄕客籍。流落難歸。父母俱無。煢煢孤露。頻年漂泊。寒暑交侵。往往轉塡溝壑。若不及早督令習業無論乞食必難久活。卽幸而得存。而積慣丐乞。習成頑劣。日益放縱。比匪同歸。本道職在旬宣。關懷教養。情形目擊。惻怛久深。爰特諭設撫教局。收養十六歲以下無依難童。給以衣食。安其眠宿。療其疾病。閒其出入。量其材質。另雇工匠督令習業。俾晝夜專勤。無許怠惰。限以歲時習成一藝。俾能自食其力。卽可各遂其生。不率教者立加懲責。庶以仰體我。國家保赤存孤休養生息之至意。以期起廢材而培元气。其有不合定章。彊欲入局以及無知之徒來局滋擾者。亟應一體諭禁。除本道倡捐廉俸諭董設局妥辦外。合行出示曉諭。爲此示仰軍民人等知悉。爾等如見有城廂內外十六歲以下。無依丐童。一律送入陳軍門祠撫教局。登號入冊。聽候教習。毋許仍前行乞。如有無知之徒來局滋擾。及不合定章彊欲入局。致亂局規者。定卽立提懲儆。以全善舉。切切特示。

同治五年六月初二日示

△滬城撫教局規條

局名撫教謂撫養而兼教習也。養爲目前計。教爲終身計。司其事者。須出以一片婆心。寬嚴並用。爲之扶持督責。必冀其習成一業可以自謀其生而後己。更不可以其頑梗不馴而遂付之不屑教誨之列。緣此輩旣流爲丐則性情脾气。必有可厭可憎之處甚有不願習業而乘問逃出者。更有貪小便宜攘人衣物者。此時若不法古聖人原情三宥之條。則可棄者多矣。要之年幼無知。原應父師教誨。今此輩父母俱無。無人管束全賴有心人爲之再生父母。撫之教之。方可各期成立。試思吾輩子弟若被擄不歸。漂流在外。或入丐羣。其性情脾气。安知其不與此輩一轍耶。願與在局諸友共勉之。

一開局之初。由縣憲諭飭丐頭及各地保。將城廂內外所有乞食難童無父無母者。一槪拉令入局。務必一體送入。毋許在外行乞。倘或彊梗不肯入局。卽行押進。此後如尙見有此輩沿街乞食。惟丐頭地保是問。入局之後。恐其乘間逃逸。非奉差遣不準出局。責成管門役。嚴查出入。毋許懶惰誤事。

一難童入局後。調養旬日。卽督令讀書兩月。俾略識數字。亦卽可試其資性之髙下。以便量材教習。

一所習之業難易不同。巧拙不齊。有一年卽成者。有須再習一二年者。擬於一年之後。甄別兩次。其業己習成。可以自餬其口者。卽給以器具小本令其出局謀生。其或業尙未精。必須再習一二年者。則一面傳知各業之願領爲徒者。視其習業之工拙。局中代立從師筆據。或以一年爲期。或以二年爲期卽出師起俸。緣在局教習已粗有可觀。與尋常從師習業之例不同。收徒者到店卽可幫同作活﹑只能以一二年爲期不能再令幫作。

一各童習業勤惰不一。須加賞罰。俾知鼓勵。

一定雇工匠。須先言定。局中給飯食外。或按月給辛工。或借資作本令其自行轉運銷售覓利則辛工可以停給各童器具酌量先辦若干。每人約數百文入局時須先爲酌定其資本約十餘千文。足資轉運一年習成後卽以此爲酬勞可也

一刻字此業系斯文雅道須略識字者習之。初習半年﹑教師須另給辛工﹑半年後師卽以刻字計工。局中辛工可以停給

一印書此業亦與刻字同。初習三月。月須給辛工。以後只須借給紙本﹑設法刷印小書。俾可轉運銷售則辛工可以停給

一裁衣局中各童衣褲帽鞋。均可囑裁衣師領同諸童自制。須按月言定辛工若干。

一皮匠此項只須借本。多買舊鞋及皮靴﹑一面修補轉售卽可獲利。辛工只給二月。卽可停支﹑

一竹匠如飯籮筲箕之類。習之甚易。其師亦止入局二三月。給與辛工﹑以後只借竹本可也

一扇骨與竹匠同

一洋鐵此項亦只須借墊本錢買辦洋鐵﹑令其做成轉售

一編蘆此業最易資本亦輕資質遲鈍者均可學習。教師辛工亦以二月爲期。以後亦只借給資本。

一編蒲北業亦易與編蘆同

一剃頭剃師按月量給辛工。卽令在局剃洗﹑一面教習﹑一年後大半可成。卽可幫工。否則給擔一付。便可謀生﹑

此外易習之業尙多。總視各童之資質。酌量教習不句拘也。

右各業如皮匠洋鐵竹匠扇骨印書編蘆編蒲最易。一年之內定可有成。如能自餬其口。則局中準給與器具資本約三四千文。如皮匠剃頭。則買擔一付約二千文。左右竹匠扇骨洋鐵編蘆編蒲。則器具所需甚微。只須給資本二三千文。便可自謀生路惟恐其年幼無才。不善經畫日久恐將資本喫盡。則必薦令爲徒一年。一年之後便可起俸作夥委曲成全。量材酌奪。全在司其事者當作自己子弟看待。斯得之矣。

△勸推廣撫教局公啟

�者現查滬城城廂內外乞食難童以數百計大都異鄕客籍。流落難歸詢其父母或被戕。或被擄﹑或病死。或凍餓死。破巢之下幸存完卵宗祧一綫動關數支。所苦者輾轉漂泊。衣履不完。蓬首垢面。殆無人狀。人皆以其乞兒也。而輕之賤之。無人肯收。亦無人肯薦。卽欲薦入店鋪。又恐其不受拘管。私自逃逸遂致孱焉孤露。落魄頻年。暑濕風寒。摧殘略盡。嗚呼誰非人子。誰無父母徒以遭逢離亂。怙恃交失流爲賤丐。可憫孰甚焉。此而不爲之撫養。不爲之教習。無論乞食必難久活。卽偶有存畱。而積慣行乞。習成慵懶。自甘暴棄。終爲廢材。甚非所以仰體我國家子惠元元保赤存孤之至意也。玆幸奉道憲應。倡捐廉俸。並撥公欵飭辦撫教。諭令設局收養十六歲以內無依難童。給以衣食﹑安其棲宿﹑雇覓工匠﹑量材教習﹑使之晝夜專勤。無許仍前行乞。一年之內。已可習成。由是薦入店鋪作坊。俾能自食其力。卽可各遂其生終始成全。此爲最善。惟是各屬城鄕乞食難童如此類者何限。上洋一局。未能廣收。所望四方仁人君子。憫玆孤露。各發慈心。隨地勸捐。一律照辦。行見一經拂拭。咸與維新。期月栽培便堪成立。庶幾小子有造。同銘教養之殊恩。天道無私。永食兒孫之厚報。知有心人必樂於推廣也。謹啟上洋。撫教局設於城內淘沙場陳忠敏公祠內。自同治五年四月奉道憲應倡捐飭辦陸續收養十六歲。以內無依難童貳伯伍拾余名。入局之後。更衣洗澡。先令入塾讀書兩月。俾令略識數字粗習小學規矩。然後教習各藝。一年內大半成功。著有成效洵可推行照辦也

●得一錄卷十四

呂氏鄕約

保甲章程

雙惜扶顚局規約

○呂氏鄕約

卷十四之一

國家立法治民。明刑弼教之外。月吉懸書。木鐸徇路。皆所以納民於軌物也。後世教化漸衰。民多放逸。有王法所不能及者。有心人關懷風教爲之立規定制以濟王法之窮。固都人士之責。亦賢有司之所樂爲提倡也。述呂氏鄕鈞。

宋藍田呂氏兄弟四人。大中大防大臨大約。皆從伊川橫渠兩先生學。徳行道藝萃於一門。爲鄕人所敬信。爰爲立約以期同歸於善。其約有四。一曰徳業相勸。二曰過失相規。三曰禮俗相交。四曰患難相卹。眾推有齒徳者一人爲直約正。有學行者二人副之。約中月輪一人爲直月。置三籍。凡願入約者書於一籍。徳業可勸者書於一籍。過失可規者書於一籍。直月掌之。月終則以告於約正。而授於其次。

徳業相勸

過失相規

禮俗相交

患難相卹

附慈溪縣鄕約示諭

計開條約

鄕約公據式

鄕約所考

宣講鄕約新定條規

附鄕約會講變通法

宣講鄕約聚人之法

附錫金鄕約局規條

憲示

△徳業相勸

見善必行

聞過必攺

能治其身

能治其家

能事父兄

能待妻妾

能教子弟

能禦童僕

能事長上

能睦親故

能擇交遊

能守廉介

能廣施惠

能受寄托

能救患難

能導人爲善

能規人過失能爲人謀事能爲眾集事能解鬭爭

能決是非

能興利除害能居官舉職

至於讀書治田。營家濟物。畏法令。謹租賦。好禮樂射禦書數之類。皆可爲之。非此之類皆爲無益

右件徳業。同約之人各自進修。互相勸勉。會集之日。相與推其能者書於籍。以警勵其不能者。

△過失相規【犯義之過六不修之過五】

酗博鬭訟訟。謂告人罪惡意在害人。誣賴爭訴得已不巳者若事干負累。及爲人侵損而訴之者非

行止踰違踰禮違法。眾惡皆是。

行不恭遜侮慢齒徳者。持人短長者。恃彊陵人者。知過不攺聞諫愈甚者

言不忠信或爲人謀事。陷人於惡。或與人要約退卽背之﹑或妄說事端熒惑眾聽者

造言誣毀語人過惡。以無爲有。以小爲大或作嘲詠匿名文書。及發揚人之私隱

營私太甚與人交易傷於掊克。專務進取不卹餘事。及無故而好干求假貸受人寄托而有所欺者。以上犯義之過

交非其人所交不限士庶但凶惡及遊惰無行眾所不齒者。不得已而暫往還者非。

遊戲怠惰

動作無儀謂進退太疏野。及不恭者。不當言而言及當言不言者。衣冠太華飾及全不完整者。不衣冠而入街市者。

臨事不恪�事廢忘期會後時臨事怠惰者。

用度不節以上不修之過

右件過失。同約之人各自省察。互相規戒。小則密規之。大則眾戒之。不聽。則會集之曰直月告於約正。約正以義理誨諭之。謝過請攺。則書於籍以俟。其爭辧不服與終不能攺者。聽其出約。

△禮俗相交

尊幼輩行與父同行及長於已二十歲以上曰尊者長於己。十歲以上與兄同行曰長者。年上下不滿十歲曰敵者。少於己十歲以下曰少者。少於己二十歲以下曰幼者。○以上凡五等

造請拜揖凡少者幼者於尊者長者。歲首冬至四孟月朔�見賀謝皆爲禮見。此外候問起居質疑白事。及赴請召皆爲燕見。尊者受謁不報。長者歲首冬至書牓子報之。余令子弟以己名牓子代行。○凡敵者歲首冬至辭見賀謝相往還○凡見尊者長者門外下馬。俟於外。次升堂禮見四拜。燕見不拜。退則主人送於廡下。○凡見敵者門外下馬。俟於廡下。禮見則再拜。退則主人請就階上馬。

請召迎送凡請尊長飲食親往投書。旣來赴。明日親往謝之。召敵者以書簡。明日交使相謝。召少者用客目。明日客親往謝。○凡聚會皆鄕人則坐以齒。若有親則別敍。若有他客有爵者則坐以爵。若特請召。或迎勞出餞皆以專召者爲上客��禮則�家爲上客﹑皆不以齒爵爲序﹑○凡有遠出遠歸者則�送之﹑或五里三里各期會於一處。有飲食則就飲食之。少者以下俟其旣歸又至其家省之。

慶弔贈遺凡同約有吉事則慶之。有凶事則弔之。每家只家長。一人與同約者。俱往。其書問亦如之。若家長有故或與所慶弔者不相接。則其次者當之。○凡慶禮如常儀。有贈物。或其家力有不足則爲之借助器用及爲營幹。○凡弔禮初喪未易服。則率同約深衣往哭之。且助其凡百經營之事﹑士人成服則相率素服具酒果食物往奠之。及葬又相率致賵俟發引則素服而送之。○凡喪家不可具酒食衣服以待弔客。弔客亦不可受。

右禮俗相交之事。直月主之。有期日者爲之期日。當糾集者督其違慢。凡不如約者。以告於約正而告之。且書於籍。

△患難相卹

水火小則遣人救之。甚則親往多率人救且弔之。

盜賊近者同力追捕。有力者爲告之官司。其家貧則爲之助出募賞。

疾病小則遣人問之。甚則爲訪醫藥貧則助其養疾之費。

死喪闕�則助其幹辦乏財則賻贈借貸

孤弱孤遺無依者。若能自贍則爲之區處。稽其出內。或聞於官司。或擇人教之及爲求婚姻貧者協力濟之。無令失所。有侵欺之者﹑力爲辯理稍長而放逸不檢﹑亦防察約朿之。無令陷於不義。

誣枉有爲人誣托過惡不能自伸者。勢可以聞於官府。則爲言之﹑有方略可以救解則爲解之。或其家因而失所者。眾共以財濟之。

貧乏有安貧守分而生計大不足者。眾以財濟之﹑或爲之假貸置產以歲月償之。

右患難。相卹之事。凡同約者財物器用車馬人僕。皆有無相假。若不急之用。及有所妨者。則不必借。可借而不借。及踰期不還。及損壞借物者。書於籍。鄰里或有緩急。𨿽非同約。而聞知亦當救助。或不能救助。則爲之告於同約而謀之。有能如此者。則亦書其善於籍以告鄕人。

△附慈溪縣鄕約示諭

慈溪縣正堂宋�爲勸行鄕約以安民業以厚風俗事。慈邑向惇禮教。俗厚民安。近有花會廟會擒詐等項。爲害匪淺。本縣到任以來。業經嚴捕。其風頓息。誠恐本原未淸。或生萌蘗。爲此勸諭闔邑紳耆。協保舉行鄕約。謹立條程。以徳業相勸。過失相規禮俗相交。守望相助。毋習賭博。毋畱匪類。毋縱訛詐。毋好爭訟爲則。而益以嚴禁溺女勸辧保嬰以全生命。使之各安本業。各存惻隱。成爲禮義之鄕。不特本縣之幸。抑亦爾闔邑之福也。倘有抗違等情。許約長直入面稟。在胥役地保。不準分毫需索。速速遵行。無違特示。

△計開條約

一徳業相勸。禮義廉恥。人之恆心。士農工商。人之恆業。於此不勉。必至習於匪類。將見士弄刀筆農習遊蕩。工商務爲淫巧。人心風俗不可問矣。凡同約之人。宜以此勸戒毋使貽害鄕鄰。不可遏抑。

一過失相規。過失之來。人所難免。惟隨時攺過。庶爲完人。但當局者昏。旁觀者淸。凡同約之人。宜忠告善道。使之痛攺前非。不可狥情姑縱。以致陷於罪戾。

一禮俗相交。睦婣任卹。責有難辭。凡在鄕鄰。宜思周急以全分誼。不可吝於資財。視同陌路。至交際往來。宜務儉約不可崇尙時樣。以致極盛難繼。

一守望相助。鄰里之常。以錢相勸。未免藉端滋擾。凡約內之人。每戶登名簿籍。給簽一支。燈籠一管。卽以耒耜爲器械。倘有不戒。各戶宜聞鑼奔赴。不得躲避。並不得索謝。無故不到者稟究。如有折傷等情。殷戶宜醵錢調泊。

一毋習賭博。賭博二字。卽拐騙之別名。一經賭博。則存心凶險。家業難成。甚至引類聚黨。圖害鄕鄰。如花會廟會等項。舟車畢集。比戶囂然。奸淫竊盜。從此滋生。數年以後。戶口凋殘。風俗頹敗。成何鄕邑。凡同約之人。宜各相勸戒。不可姑縱。如敢抗違稟究。

一毋畱匪類。商旅寄寓。原無足怪。獨有匪類。不工不商逗畱閒宕。凶險難測。究其因由。害在窩畱之家。倘屋宇寬綽。宜問明來歷。果屬善良。方許居住。如敢抗違稟究。

一毋縱圖詐。良善之人。系一鄕之望。正宜愛養培植。庶幾善人日眾。方成仁裏。若誣良欺善。動行圖詐。地方成爲惡藪。不測之禍從此滋生。凡在約中。宜平心理處。繼以錢相勸。如敢抗違稟究。

一毋好爭訟。橫逆之來。各宜自訟。毋得訟人。況情恕理遣。訟無不解。恣意健訟。必致危亡。凡同約之人。須各相勸戒。萬一情不可容。亦須通知同約理處。徑行控告。許約長稟處。

一嚴禁溺女律載溺殺子女者。照故殺子孫例。杖六十徒二年。穩婆下手溺死者。絞罪。須知天地好生。最重人命。天生人殺。是謂逆天。逆天者亡。一定之理。本縣久已嚴行示諭。此番並諭鄕約正實力勸導。俾男婦老幼。人人知顯有王法。幽有慘報。庶愚民知所戒懼。於以全生命而召天和。實爲地方之福。如有冥頑無知。仍蹈故習者。許鄕正鄰右地保稟控。定當照例治罪。決不姑寬。

一勸辧保嬰民間溺女有實系貧苦力不能養者。地方紳士宜首爲倡導。設法集捐。仿照無錫保嬰會章程辦理。許臨產報明局中準給米一鬥錢二百文。按月給付。以五月爲止。五月之後如實�不能養。卽爲代送育嬰堂。該董如能實力遵辧。挽回惡俗見有成效者。定當給匾優獎。咸豐五年六月

日給

△鄕約公據式

立鄕約

都

啚約長

同約

等奉

邑尊勸諭舉行鄕約凡同約之人各宜恪守條程協力奉行互相勸戒毋得疏忽如有抗違等情公同稟究立此鄕約兩本一本呈縣一本存約長此約

咸豐五年月

日立鄕約約長某某

同約某某等

△鄕約所考【采常熟縣誌】

考周禮地官。司徒掌邦國家之教令。分遣鄕師各掌所治之教。凡四時徵令有常者。以木鐸狥於朝。歲時巡國及野。黨正屬民讀邦法糾戒之。此後世鄕約之制所由昉也。明髙帝制教民榜六條。設州縣鄕約所。月吉有司臨蒞講所。宣諭勸戒。俾民圜觀而竦聽焉。亦猶古讀法巡國之遺意也。國朝更定彜憲。彰明六禮七教。而爲十有六條。其所以禁民惡迪民善者意深切矣。越在下邑。奉行之勤。惟賢令長是賴。否則循爲具文。輒舉而輒廢者有之矣。今知縣楊振藻實心教民。正已化俗。力舉講約之政。慮鄕隅遼遠。煌煌聖謨未及周知。爰擇神宮佛宇。凡六十四處。所定八卦。以定八方。每所各頒鐸書。編列某所某號。懸額以垂永久。俾遐邇相率。翕然從風。聖世之覺民。與賢侯之善俗。並有徵焉。故詳列之如左。

西北幹號鄕約所八

正北坎號鄕約所八

東北艮號鄕約所八

正東震號鄕約所八

東南巽號鄕約所八

正南離號鄕約所八

西南坤號鄕約所八

正西兌號鄕約所八

△宣講鄕約新定條規

一鄕約爲化導鄕愚起見。當此時勢。尢宜實力奉行。從邑城首先倡率。設鄕約總局。選舉公正經董捐集經費。專辦化導事宜。以作四鄕表率。務須出以誠敬之心視爲至要至急大事。不得仍蹈故習。致成具文。

一鄕約舊制。邑城四門曁各鄕社廟俱有鄕約所匾額。爲朔望會講之所。又有申明亭。有事則地方父老在此剖理地方曲直。標記善惡人姓名。宣講則責歸約正。及鄕飲賓。今則半歸湮沒。良規久廢民俗愈漓。現擬漸次興復。邑城四門。以及各鄕擇社廟公所。修復鄕約所匾額。重建申明亭以復舊制。

一局中另聘公正誠篤之士二人。或四人。名爲約正。分值四鄕會同各鄕圖董振興鄕約。挨圖輪流會講。其赴鄕舟車供應。每日酌定若干。悉由總局開支。該鄕無須供應絲毫。致滋浮議。或該鄕有好善之士。能自願捐資貼補總局經費。則聽其便。

一公局所聘約正。分赴各鄕。首先倡導。各董會同耆老士民。整肅衣冠齊集公所。靜候聽講。不得推諉誤公講畢卽與該鄕父老董事就該鄕公舉老成惇品之人。作爲鄕約長。平時就各村坊朔望輪流會講。年終則考核該鄕約長所講事宜。庶有倡有和。不致一暴十寒俾時時提醒人人感動

一每鄕須先請學官臨講一次。以便會集紳董。傳呼地保。訪問地方利獘。其盤費亦由局酌定。或邑尊能親自臨鄕一次。尢見隆重。能視斯民如家人父子。召諸父老。訪問民間疾苦講說善言登髙而呼其感化更當神速

一宣講聖諭惟直解最爲明徹。惟恐照本讀去。鄕民尙未能盡解故必須參以方言裏語罕譬曲諭引古證今反復開導方能聳聽尢須按切地方風俗對癥發藥惕以王法動以人情警以天理更曉以果報務使聽者於歡欣鼓舞之中有感動奮發之意斯爲得之

一聘號約正。必須品學兼優。爲眾信服者由公局紳董延請。由縣給與諭帖其修脯則照義塾師例酌量按季致送。每歲正月十五日開講。周流各鄕圖。除農忙及酷暑雨雪不能從事外。通年共計若干日。另用一冊注明某月某日在某鄕某圖某村與鄕董耆老某某等會講立議。以徵功課。年終核對。有能勤於從事。實有成效者。由縣給與匾額。或加送節儀。以酬勞苦。或有人浮於額。不妨向神前拈�爲定。庶免濫竿。或自揣不耐勞苦。許本人告退。以惇禮讓。

一宣講儀制。隔宿失張掛縣示。宜就寺院寬大之所供設萬歲牌。旁設小臺。排列几案。官紳耆老約正。以次行禮。禮畢官紳耆老皆席地坐。擊鐘鳴鼓。約正登臺擊節止喧。髙聲宣講。務宜莊容正體。以肅觀瞻。

一開講時。恐人多厖雜。致聽者混淆。須另舉一二人主張料理。髙聲約束。更雇把門使二人。只準放進。不準放出。儻有人語喧嘩。致亂講規。卽行喝止。男女則分東西立。不得稍混。有不服者立逐之庶浮囂可靖。

一約正每到一鄕。先訪問該鄕利獘與同人議立禁約。次訪地方孝子悌弟貞女節婦事實送總局以便匯齊請旌。

一宣講過於拘方。則人易生厭。立讀一刻後可請官紳起而從便或內堂小坐。然後主講者可從容坐談。每講一則。必舉眼前果報一二條。以示證據參以描摹點染動以活潑天機使環聽者不致倦而思散然又不可竟類俳優伎倆致生狎玩又恐講說過多難於持久。必另有佐講之人。俾更班接續。互相推演。以三炷香爲限。講畢卽將所訪地方節孝之人。對眾揄揚。並訪問該處善惡報應近事。不妨各述所知。以資引證。以聳聽聞總期鼓動人心潛移默化不得艸艸塞責。便爲了事

一宣講之法須因人人所明者以曉之第一先提重天地君親師大恩如何報答。則良心天理自然感動。說到

恩。則歷言國家愛民如子之至意。見得君父並重。忠孝同源。婉轉曲諭。反復開導以期觸動天良激發忠義

一孝爲百行之先。乃人生第一要事卽是人生一點良心孝可以治天下。孝可以息紛爭。孝可以挽刼運。故教孝一事。不妨言重詞覆。旁引曲證。一切善事。都以孝字速其力行。一切不善。都以孝字動其攺悔。源頭立論。易於感動。在宣講者自得之。

一會講頻頻。須每期更換說法。若襲舊說。兩三期卽將生厭。蓋謂予前次己聞而知之矣。故必須更易地方。更換說法。又須先期貼出。某日講某某幾條。或講某某書篇。講某某故事。某某近事。欲聽者務須早集。尢須參入新奇動聽報應近事數條。以廣招來。

一地方各種善舉。宜隨時勸導。量力施行。而寡婦孤兒。苟有不得其所。怨郁之气。最戾天和。故卹嫠卹孤。尢宜早爲設法。宣講時畱心查問。約有若干。勸有力者酌量周濟。仿髙忠憲公同善會例。廣集善會。或捐一文願。十文願。集少成多。按月送給孤寡各戶保全淸節。扶植單寒。最爲極大陰徳。至其它善舉。如養老卹嬰掩埋助葬積谷備荒築堤開港救火扶病種種有益地方之事實足培養生機潛消刼運亦宜隨力興舉使人人知力行善事造福更無限量

一地方惡俗。如不孝不悌。糾眾械鬭。淫書淫畫。淫戲攤簧。欺寡逼醮。溺女焚棺。窩匪誘賭。殺牛宰犬。粘鳥﹑捕蛙﹑焚林竭澤種種削伐元气之事久干天怒易召天殃宜嚴立議約永遠禁革官禁不如私禁不妨立碑遵行庶風俗可以整齊姦民知所斂迹一善書爲聖教羽翼。公局宜酌擇簡明切要善本。隨力捐資。刊刻分送各館師。勸之以時講說。多備勸善畵張。分貼各神廟。同善會向有會講語。當時局中隨卽刊板分送。攜歸粘壁。可以照式刻送。庶爲鄕約默助。

一鄕約欲圖久遠必須有一定經費。可以開支。方可奉行不替。各鄕宜另籌公項。或集分。或輪值。每講一次。經費數百文作爲香燭茶水辛工之用耆老士民衣冠來集者。或備茶點必先有凖備。不致臨時無措。如有劇分作會者。亦見向善之誠。各從其便。

一鄕約局門首。署鄕約總局匾額。旁用簽貼大字。書本局奉憲采訪孝子悌弟貞女節婦事實。另一行書本局奉憲收毀淫書淫畵弔銷板片酌量給價。另立一碑。奉憲永禁花鼓攤箕演戲。並禁誨盜誨淫等戲。如違立提嚴辦遏邪扶正允宜實力奉行

一局中設立各種冊簿。一冊采訪節孝事略。一冊記地方風俗。一冊書各鄕見聞善惡報應近驗。一冊記出入細數。一冊記講約生赴鄕宣講功課。一冊記獎勵善類。一冊記懲戒凶惡。一冊記示諭文書底稿。一冊登記收捐。一冊記鄕董到局。會敍輪流日期。一冊記刻印各種善書散布細目。庶有條不紊日後可憑核實。

一年歲丰歉。爲小民第一倚賴要事。每逢暘雨不時。地方官固應循例祈求卽紳董士民。亦宜一體誠求。斷屠齋戒早晚對天拈香叩首。一面刻單飛布各鄕照會鄕董。以期各發善心。庶�心感格。轉歉爲丰。如遇疫气流行。火災示兆。以及江潮泛溢。皆可照例祈求。一體商辦。夫求雨求晴之典。我上猶且躬親叩禱。爲民請命我等士民事關切己豈反可漠然坐視耶積至誠用大徳以結天心端在乎此此鄕約局同人所宜協力襄贊者

一局中每月除朔望宣講外。或另有同人約集。講說勸善新書中前言往行。或講本邑故事。尢爲信而有徵。如錫金則有梁溪前鑑錄。【江邑則有江上遺聞及府縣誌中忠義事實皆可】或感應篇陰騭文直講圖說。以及古今稗官野史中之足資勸懲者。均可隨時演講。此則可不必拘拘宣講儀制。可以環坐而聽。啜茗劇談。

一聘請約正。須論功受祿。其或不能終年從事每月僅能從事數日。則議定每節致送束脩若干兩。或約定終年從事。而或不能如約。則修儀亦宜自請酌減。蓋此系公事。非可以虛文相視。約正皆系誠實耿介之人。必不肯無功受祿。致滋局外者以口實。其去就之間。亦宜本人自存謙退。庶不失約正身分。至各鄕所舉約長。每月宣講幾日。則該鄕自行承辦其節儀或送或否。則聽各鄕自議。

一殺刼之來。多由人世殺生太過所致。此理旣無人見信。禍到臨頭應知自悔好生之念足以上格天心故宣講時須明白曉諭少殺生靈實培元化刼中要事也。切不可以其說近二氏而遂忽置之。

一世間溺女惡俗。最戾天和是殺生中之最大者各省民間比比皆是計每歲淹溺嬰命何啻數十萬積玆怨毒釀爲妖氛須知人命關天。勝造浮圖七級。故所到之處須畱心訪問有無此等風气。必須盡力苦勸一舉可保全無數嬰孩性命體天地好生之徳卽以感召天和造福眞爲無量

掩骼埋胔。是禳災化沴中一大事。故所到該鄕。一面勸說。一面與地方同人商議。設法掩埋。查一圖中暴露若干。卽可協力興辦。藉以鼓動善機。

一械鬭爭執。鄕愚惡習。動輒讓成人命。總由一時之忿不肯忍耐所致。故講約時亦須重言申明。

一鄕愚無知。動以人命圖賴。甚至有聳其老父邁母。向人家肆鬧此其心爲何如心。充其心是忍死其父母而快我報復之心也卽科以逆倫之罪亦不爲過故講約時亦必先爲道破。

一字谷實人世至寶。允宜敬惜。鄕民多不加意。講約時須重言之。

一牛爲大牢。本非小民所得食。曁犬能守夜。蛙能捕蝗均屬有功人世。講約時均宜勸人早戒

一鄕間少善醫者。故凡遇難產。或五絕。或急痧。皆束手無策講約時亦可卽事指點示以急救之法

一與人爲善。期有實效如遇寒冬。則勸人施衣施粥。炎夏。則勸人施藥施茶。遇水火偏災。則勸人賑濟。遇孤寡或貧病則隨緣勸助總期於人有益庶幾物我皆春

一約正約長。𨿽秉公持正而遇有民間詞訟諸事。無容彊爲處分。正宜善言勸化使之默感潛消。因而寢訟息爭。固是美事。倘或執迷不悟。亦只宜聽官長公斷不宜稍有幹與。若民間詞訟。有牽約正約長名目公局中自可稟請示禁。

一鄕約旣行後。卽可就其中兼行保甲。責成鄕圖董地保里長。竭力遵辦各約正協同查究自有實效向來各州縣示諭重重而奉行。者往往不力。原其故。多由於立法之太煩。立言之不切。以致人人畏縮玆有極簡極切保甲法。隨地無不樂於從事。另附規條於後以備采擇。

一每屆年終。局中官紳主講生。並各鄕約正董事。恭請邑廟拈香將功課簿曁出入細數收捐細數各賬。焚化神前。以昭誠信。局中鄕先達。如欲鼓舞後進。振頓士風。宜每月會講一次。約諸少年士子。環集一堂或講學問。或講經傳﹑或講經濟﹑總期黜華崇實文行兼修。以爲四民凖則。或聘請四方宿學。輪流請赴。善易者卽請講易。善詩者卽請講詩。通理學者卽請講理學。善古文者卽請講古文。先期貼出本局某日恭請某先生講說某某經書。凡我同人偕來會講云云。如是則鄕約與講學兼行。士習亦與民風均厚矣。

△附鄕約會講變通法

人情厭故喜新習久易生怠忽。聽古樂則倦而欲臥。自古已然。何況今日。是以近世俗尙。如迎神賽會花燈歌舞演戲唱曲。一切無益有損之事。則趨之若鶩。卽如僧家說法。羽士談經亦且環集而聽。娓娓不倦。而於鄕約之舉。爲地方風化所關。反以爲老生常談。偏不肯破半日工夫偕來集會。輕薄者以爲迂闊。耽逸者不耐厭煩風俗至此可勝浩嘆然時勢至此捨勸善之外更無別法彼𨿽呼而不覺而呼者之意愈殷彼𨿽招之不來而招者之心愈苦病勢𨿽急藥不可離但期有益於人何妨變通從事自古聖人立�。從俗從宜。不爲己甚王道不外人情因勢乃可利導魯人獵較。孔子亦獵較。聖人於風俗所尙。苟無大害。不難降格而就卽於其中默用斡旋補救之法不必斤斤固執致吾道仍多扞格也赤子匍匐將入井。皆有怵惕惻隱之心。此時救之之法不妨百計千方以求有濟鄕約規條己備。恐有難於通行之處。特另附變通法。隨時隨地可以酌定。惟會心者采擇焉。

鄕約舊例朔望宣講邑城官長親臨。尙多奉行不廢。若鄕間勢必不行。蓋人情厭常好異無所爲而爲之。三五次必將厭倦。是故初行之時。聽者以千計。再亦以百計。又再則數十計。又其後則必至人迹希少。幾以爲老生常談。羣相掩耳矣。聽者旣少。則講者亦必敗興。鄕約之以所歷久多廢者職是故也。竊意鄕民之所最信者。神佛賽會。往往雲集輻輳。至再至三而不厭。蓋世風所尙。則相率奔趨。𨿽費盡工夫財力。亦所甘心。原其故。則或以求福。或以禳災。或趨熱鬧。或樂新奇。故令人比戶偕來。樂於從事又如諸神誕日。各有香會。鄕民醵分赴會。不一而足。要皆忙裏偸閒。篤信不疑。不敢或慢。若乘此時登臺宣講。則環觀羣聽者必多。且神佛當前。善言尢易感動。嘗考明儒髙忠憲公有四季會講之例。不疏不密。最爲可法。今擬仿其其意。每圖每年舉行鄕約。以四次爲率。兩次則借徑惜字會。兩次則借徑惜谷會。乘舉會之日。約令通圖老幼男婦。咸來聽講。歲以爲例。善會不廢。則鄕約亦可期永遠遵行。不致懈怠乘機開導因乎時宜。但則聽者多多何妨變通從事借徑而行無不可引歸正路。識者諒之

一每圖每年舉惜字會二次。先期訂約。該處士民恭詣文昌宮拈香。素面一敍。具疏告神﹑立願惜字外。館師則立願盡心教誨其餘則立願常說好話。各發善心。神前書押各願轉相勸化由是而宣講善言﹑俾人人習聞互相傳說。則善言幾於充滿鄕曲矣。其各人香資。則臨時公議。

一每圖每年舉惜谷會二次卽藉以行春祈秋報之禮。亦可就此時定講勸善卽事指點。言尢易入。亦爲化俗良法。

一司講者苟畱心勸化則隨時隨地各有機緣。如神誕集場勝會。靑苗狼籍。歲時伏臘。苟羣相類聚。皆可就便講說不必拘拘成格也。

一鄕約中可兼訓子弟法。凡地方孤寒子弟。未經入塾者。不知凡幾。若欲設義學以教之。卽設千百處亦難徧及。莫若就鄕約時約令來集。聽講半日善言。學習子弟規矩。傍晚各給予點心錢十四文。歸家各令向父母尊長前叩首。不遵規矩者斥之。敬聽能覆講者另賞之。與君一席話勝讀十年書半日善言終身有益所費有限獲益無窮勝於終年入義學。而曾不一爲講解者鄕約所到之處。又可約各塾師會講。各率子弟會集一堂互相勸勉。以盡心訓誨之道。蓋塾師教訓關系終身成敗塾師善教一生可成就子弟數百人爲益正非淺鮮故會講之法。急宜推行。

一省垣五方雜處。易成朋黨。易起釁端。此中查訪難周。最難安放。竊意各省有各省會館。各行有各行會館。各歸各幫。尢易彈壓。宜於會館中擇賢董數人。專司勸導。每逢月朔日。各會館宣講館約。凡本幫人一體齊集聽講。記名入冊。有不到者。卽飭查。三次不到。卽屏斥。或資遣回籍如此則以本地之良民化本地之�民提綱挈領默化潛移必有範我馳驅之妙𨿽五方雜處。亦不足患也。

△宣講鄕約聚人之法

人情習見習聞。歷久必生厭倦。宣講鄕約𨿽爲大典。然聽之者兩三次後。卽以爲不過爾爾。不欲再聽矣。日講時闇淡無華。卽無以聳鄕人之耳目。宜將古今善惡果報圖繪成大幅。加以采色。則遠近男婦。必將奔走偕來。環觀羣聽矣。從此卽事指點。曲爲說法。庶幾耳濡目染。必有默化潛移之妙。聞有逢期宣講。用淸道旗擡萬歲牌張黃傘鳴鑼前導。以赴講所者並有備坐橙茶水。以招徠聽講者。亦此意也。

△附錫金鄕約局規條

無錫金匱縣正堂吳錢示。今將會同紳董議定舉行鄕約章程開列於左

一立總局以統鄕城也。總局現設錫境西北三圖。眞應道院。因居城中。往來甚便。每逢朔望。本二縣及紳董到局。齊赴鄕約所。龍牌前。行三跪九叩禮。宣講聖諭廣訓。席地聽講。士民毌得擁擠喧嘩。違者有罰。至一切有益地方興利除獘公事。宜俟講畢後。在局中秉公會議。

一城廂分設鄕約所以便宣講也。城中設崇安寺。東裏設延壽司廟。南裏設於張王廟。西裏設於東平王廟。北裏設社公廟。朔望輪流。屆期本二縣及紳董偕赴宣講。勸導。至鄕間各圖鄕約所。亦必敬設龍牌凡朔望日。鄕約長及圖董。行三跪九叩禮。然後宣講。

一立局必延請紳董。以專辦理也。本二縣延請紳董開局。每鄕公舉扇董數人。至各圖董事。須扇董察訪。每圖公舉數人報縣。以便襄理本圖事宜。

一局中請公正練達約正六人。常川赴鄕倡導。會同鄕董。按圖輪流宣講。該鄕則每上下扇內。公舉公正老成鄕約長二人。

一鄕間必按圖扇以分宣講也。錫金二縣分十六區爲十六扇。每扇約二十餘圖。局中約正自備舟車。赴鄕協同本圖鄕約長。及董事紳耆。齊集公所。宣講。議定章程。除總局約正。一年兩次按圖會講外。每逢朔望定期。【朔日某圖望日某圖】董事協同該圖紳耆。齊集公所。宣講開導。

一鄕董必輪流赴局。以便會議也。每扇一年分兩季到局。豫定各扇赴局日期。每逢朔日。【錫邑一扇金邑一扇】望日亦然。屆期扇董於赴局前一日。約齊本扇各圖董事。及城鄕各鄕約長。在本扇公所先行會議地方一切除獘興利等事。至期扇董約同圖董四五人。及城鄕約長。同赴總局。將各圖所議之事。報明以便商酌舉行。其一切經費。各就本圖集捐。量力酌辦。至一年後。各圖行有成效。如果輸將踴躍。訟獄衰息。該圖董扇董等。定加獎勵。以償其辛勤。並爲他圖效法

一鄕間必親到宣講。以示鄭重也。本二縣政務紛繁。難於徧及。擬每年春秋兩季。會同紳董。每扇就大鎭地方。親到一次。率同宣講。又請學師各扇輪流親到一次。以通民情。以示鼓勵。一經費必須節儉。以期永久也。總局約正赴鄕宣講。歲無暇日。故總局須酌送修金。本扇鄕約長。僅在該扇各圖輪挨。朔望宣講。其應送節金與否。鄕董自行酌定。於總局無關。至局中約正紳董下鄕船隻。供應俱由總局開支。各扇無須供應。至扇董圖董及城鄕約長。按季分期到局。局中供給便飯。倘有別故到局者。槪不供應以杜浮費。庶此舉可以永久。

一鄕間必照例勸懲。以期感化也。凡各圖孝子梯弟貞女節婦。無論存歿采訪事迹。造冊報局登記總簿。先由本二縣給匾獎勵。或赴鄕時。式廬展墓俟匯集總數。當爲具題。請旨建坊旌表。又地方善舉。如保嬰養老敬節卹孤惜字放生掩埋助葬救火備荒等事。隨時隨地舉行。其中尢爲出力者。亦由縣給匾獎勵。倘圖中有花鼓攤簧。及宰牛賭場窩匪等事。不必拘定朔望兩期。圖董當卽會同扇董。及城鄕約長隨時報局。同總局紳董會議查辦。亦隨時稟明其餘訟事。局中槪不與聞。

一立局必籌經費。以圖永久也此局爲弭患救災濟急要。務實與保衛局表裏相輔而行。允宜和衷共濟。本二縣每年各捐廉一百千文爲倡。此系善舉。並不勉彊。書捐。各紳董均須酌量勸捐。各就親友中同志好善者。互相惇勸。隨願捐助。庶經費充裕。此局可垂永久。

一總局必請司事。以專責成也。局中請司事一人。管理局中雜務。酌送辛俸。其出入銀錢賬目。局董分期查核。又雇局使一人。以便差遣。又局中由本二縣撥書差各一名。朔望到局聽候。

一局中必有總冊記錄。以便核實也。總局約正各立一冊。注明某日在某圖宣講。按季繳局。通年以二百日爲率。至局中司事。出入銀錢賬目。逐月開明淸冊。以便年終查核。就邑廟祀神報銷。以昭大公。

以上規條十二則。各宜遵照舉行。其中因地制宜之處。亦可凖情酌理參以變通。總期協力奉行。功歸實際庶不負我

國家化民成俗之至意。幸甚。

咸豐五年七月

日示

△憲示

江蘇常州府無錫金匱縣正堂加十級紀錄十次吳錢爲遵行鄕約。以正人心而厚風化事照得風俗系乎人心。人心由於教化。人心不正。風俗因之敗壞。故欲惇風俗。先正人心。欲正人心。先行鄕約。恭讀聖祖仁皇帝訓諭十六條。爲萬世生民熟籌深計。故鄕約一事。實應永遠宣講。實力奉行。上年欽奉上諭通飭各直省州縣。興復鄕約。一體遵行。仰見我皇上化民成俗之至意。玆又奉本府正堂色札奉提督學院奎札飭各府州縣。分諭各善堂紳董妥議章程遵奉宣講。並仿照明儒髙忠憲公同善會會講之法分別遵辦。以期感召天和。轉移風化。各在案。況當此天心告警。寇患未平。正宜上下虔修。知危知懼。父詔兄勉。相勸爲善。冀以弭天災而消人禍。查學宮書院。所以化導。士子。鄕約之行。所以化導愚民。而化導之方。端在士子。念爾蚩愚。無人開導。終身夢夢。遂致觸禁抵网。累及身家。深堪憐憫。睹玆習俗。情切悚惶。欲振頹風。莫如鄕約。似迂實切。似緩實迫。消沴气而召天和。端賴乎此。本二縣自到任以來。夙夜兢兢。深願與爾士民。恐懼修省。以迓天庥。除延董設局。妥議章程。分別舉行外。爲此出示曉諭。城鄕居民人等知悉。爾等各圖先行趕緊公舉老成圖董。並延請品學兼優堪勝講生之任者。造冊送局。察訪呈縣以便隨時給發章程各就圖內。宣講開導。本二縣實爲爾等轉移風化。弭災消患起見。所望各發天良。實力奉行。庶幾感召天和。潛消戾气。於爾士民有厚望焉。其各凜遵。毌違特示。

咸豐五年五月

日示

○保甲章程

卷十四之二

爲政首在安良。安良必先除暴。盜賊不弭。良民無從安枕。一經發覺輾轉�害。累及無辜官長旣增�入之愆。閭閻更切株連之懼此中分別而剔除之非賢父母之責而誰責耶述保甲章程。

常郡實行保甲啟

△常郡實行保甲啟

啟者保甲之法弭盜安良。立法最爲盡善。咸豐二年。因賊氛逼近。欽遵諭旨城鄕一例舉行。而日久懈生。仍復虛應故事。甚且疑爲無益殊不知良莠不分則良必爲莠累本年屢奉欽差大臣向及撫部院吉。來札。稱賊易服攺裝。四出勾結。愚民受其煽惑。往往陷入黨中。卽如上年姜芳�等。竟至謀爲大逆。伏受重誅。更有可慮者。從逆之人。心同梟獍。一經刑訊。肆意妄扳卽淸白安分之人。而素未能共見共聞。卽鄰里出結相保亦屬不能湔洗。惟行保甲之法。則平日行爲蹤迹。著於簿籍。眾所同知。遇有冤扳誣誑之人。牌甲長卽可持門牌戶籍。具其平日行止據實申明免提免究而外來姦究。及素行不端之徒。亦斷不能匿迹閭閻致遭擾害。此皆本局同人。目擊近日情形實有非此不能保全良善綏靖城鄕者特此剴切勸諭。名爲保人。實以自保。幸勿畏難玩視。一旦飛禍臨身。噬臍莫及。謹白。

一保甲之法。每十家爲一牌。牌設一長。百家爲一甲。甲設一長。牌長甲長。須擇剛方正直之人。如十家之中。有犯後條聚賭等事者。左右鄰告知牌長。牌長轉告甲長甲長查訪確切。輕者會商圖董訓懲。其抗違難化者。轉白總局。送官究辦倘知情狥隱不告左右鄰及牌長甲長俱議重罰。至窩藏姦細。本人以通賊論。房屋入官。十家連坐。

一挨戶塡注男婦姓氏年歲執業。及僕婢姓名。並塡左右鄰姓氏。再由牌甲長詳查無訛。塡於十家牌。交董照塡總冊。送局呈縣蓋印仍由董事赴局領回。分散甲長懸掛各戶門首。十家牌懸於牌長之門。戶口冊存縣備查。

一所編之戶。如有出外生理者。須告知牌甲長。現赴何方。作何生理。塡寫總冊。牌甲長仍須不時查察觀其往返蹤迹。如遇形迹可疑。卽行暗記。告知圖董查訪。轉達鄕董。

一稽查之法紳戶大戶稽查中戶小戶。大戶紳戶則互相稽察。牌長每日稽查。甲長則五日抽查。牌長與甲長十日聚一次。甲長與圖董。半月聚一次。圖董與鄕董一月聚一次。遇有懶惰狥隱。察出公同議罰至客寓寺觀最易藏姦客寓則設循環簿。著令房主逐日登記。責成甲長。不時查察。寺觀須另擇一人。專司查察之事。亦須每日稽查。如有遊民立卽驅逐。匪徒解官研究。其孤廟無人管理者。槪行封鎖

一大戶每有數宅同居者。同姓以家長爲主。祗算一家。異姓則各編各戶。其牌俱掛門首。以便查核。至小村畸零戶口。卽應遵照四並六分舊章辦理。

一鄕間聚賭漁利。引誘愚民。艸竊姦宄。皆起於此。其甚者唱演攤簧。聚引博徒外來姦民。尢易混迹。最爲可惡。永宜禁止牌長甲長當隨地嚴查。鄕黨亦須隨時察究。如有抗違不遵。爲城中訪聞者。除送縣重懲外。罰錢充公。

一匪徒從逆。包藏禍心。一遇摘發。則報怨扳仇。無所不至。一立保甲。則甲內稽甲內之人。匪類旣無所容。設有誣枉甲牌長察其含冤令左右十家環保由甲長圖董轉告總局。公同具呈保釋庶無瓜蔓株連之害。

一盜賊爲民間大害。最宜同心守望。遇有黑夜刼掠彊徒。一經風聞。卽鳴亂鑼爲號。各甲皆出救護如獲盜一名解案公局賞錢五十千。或當時不能擒獲乘其退而追尾其後因而追還財物者。賞錢三十千或能陰尾賊後得其蹤迹。卽能破案者。賞錢十千。如此則各甲齊心不必約朿驅策自見人人思奮矣。

一偶有警報各村巷各須懸燈一盞。各家輪番巡更以備不虞。倘有事端。鄰甲坐視不救者。公議重罰。

以上各條。簡便易行。並無擾害洵爲除暴安良要法。幸有心人隨地照辦。

○雙惜扶顚局規約

卷十四之三

人生困厄之遭曰顚躓。曰顚連。而在窮途流落者爲尢甚。不有以扶之。恐一蹶不振。終身廢棄良可憫巳。顧世路崄巇。中道失步者比比皆是。實有扶之不勝扶。且扶之不任扶者。於是有妙其扶之術而一舉兩得者。是可仿行也。擬雙惜扶顚局規約。

扶顚局小引

規條

推廣扶顚局條目

借資作本說

△扶顚局小引

嗚呼。生人之苦至窮途流落之人亦甚矣。或尋親不遇。歸計難求。或薦引乏人。傭工無主。或營生缺本。告貸鮮通。旅況淒涼。擬托沿門之缽。羞顏澀縮。怕吹入市之蕭俗所謂跌僕曰失路者。此類是也。此其人槪名之曰顚顚而不扶。焉用彼相。周任爲相者言之而不獨相也上洋爲通商大口。五方雜處。流落尢多。失業窮黎比比皆是。蓬首垢面。幾同萍梗之飄。骨立肌銷。類屬翳桑之餓。固多沿路告哀呼號永日。向隅飲泣。過問無人矣。然而中途失步。豈遂甘墮深坑。苦海將沈。疇不望登彼岸。所苦者飽思一飯。度日維艱。囊乏半文。思歸徒切。縱使計然有術。藉手無由。卽令毛遂多能。處錐何地。苟舒冷眼。所需本屬無多。稍動熱腸。培植當復不少。此扶顚局之設所以爲此間要務也。玆擬集資設局以惜字惜米爲首務而卽以窮途流落之輩入局充工日給工食錢百文。每日止付五十文俾資食用。一月之後。應付工錢一千五百文。兩月卽可得三千文。欲回裏者盤川有著。欲經營者小本裕如。且小試兩月。勤惰可知。卽代作曹邱。亦可無慮。如此更班疊換。可以源源汲引。才經提挈。卽獲超升。大法力佛手垂援。眞功徳玆航普度。分西江之勺�。涸鮒重蘇。挹南國之微燻。凍蠅立起。權宜方便。一舉而兩善兼該委曲成全。雙惜卽孤煢�路。當亦有心人所樂於贊助也。謹啟。

△規條

一局設某地。公捐善願。卽擇窮途流落之人辦理惜字。惜粒事宜。司事督率工人。分段收拾零星棄字。狼籍米粒。日付飯食錢每名五十文。如能實力承辦。則每日準存工錢五十文。滿月卽存一千五百文。兩月得錢三千文卽可作路費或資本。不致終爲流丐。旣惜字粒。又濟窮途。一舉兩得。洵稱創舉。【每月工錢若干不必先與說明】

一惜字以拾取墻角灰堆零星拋棄爲要。每日早起分派收拾或有污穢另行收存。以花椒湯洗淨。曬漧焚化。以昭誠敬。

一惜米以打掃各碼頭各街路零星狼籍爲要。一人領同數人。各持箕帚。分頭掃取。攜歸淘洗。曬漧收存。

一每日所收字粒。各人若干。晚歸時。司事必領向神前。焚香叩首呈繳見數。如或怠惰。惟神是究。俾知戒勉。有能格外勤力者。另加優獎。

一城廂內外鋪戶棧家。每日遺剩飯食。往往任意拋棄。實爲造孽。擬另遣工人挑擔收取。如僧家盞飯例。俾免狼籍。收歸入局。曬漧收存。作爲冬月煮粥濟貧之用。

△推廣扶顚局條目

雙惜會作扶顚局。洵爲一舉兩得。惟恐來者眾多。雙惜事宜不不能多用工人。又不忍不代爲設法。俾各有謀生之路。因附﹑推廣各條於後。

一代作薦主幫作小工。以應得工錢存積兩月。如包飯﹑者除每日給付飯錢外。餘錢亦代爲存積。俟滿兩月給還。

一開作坊收畱失業之人。擇其事之易爲而可以流通者。如�坊礱坊﹑做蒲鞋﹑做紙錠﹑打緶﹑絞繩﹑收買亂磚﹑收買艸藥料﹑耕種牧牛等類。皆人人所能爲但得代爲設法。代爲轉運自然各有生計。不致終於廢棄矣。

大戶﹑大典棧﹑大行店﹑大作坊﹑大作場﹑狼籍米粒飯糝最多。宜另雇失業窮老。專司打掃收拾惜米惜字事宜。【所燒稻艸每日摘淨所喫飯米每日揀淨】在主人多養一喫閒飯人。一年所費無幾。而代爲。惜無窮之福旣濟貧又惜福一舉兩善洵爲極大陰功局中人眾卽可代爲分薦作惜谷工人。善有同心。定多感動。

一各柴行及窯場所有稻麥艸。其中谷粒必多。局中人可分派各行戶。代爲揀淨柴上遺谷。或攤出拍打。將所收谷粒收回。充公行善。另給工食。核所得谷粒以抵工食。所貼無多。此須稟明官長。以便分派。否則善勸各行。各修各徳。必有信從者。

一以工代賑事甚多。如打掃街道垃圾。修補道路缺陷。剪除礙道荊棘。掩埋荒野暴露。添設古廟靈簽司香火。興修渡船。俾撐駕餬口。均屬一舉兩得。隨地可行。惟在有心人曲爲設法耳。一每見窮丐乞食。必有所挾以動人者。方能有求必應如能念經。能宣捲。能說好話。或掛閻王軸。或說偈言。或唱因果。則到處有人施錢給飯。竊意凡遇此輩。各爲教習熱練。如經卷木魚閻王軸等類。所費無幾。而丐者得此行乞。自可不愁凍餓。權巧方便。惟有心人不憚煩瑣。代爲圖之。亦最下扶顚之一法也。

一失業孤煢。倘有患病。無人照料。往往﹑起。須另爲設法扶持。給以醫藥。俾能就痊。或勸其於病中立大誓願。自願一生敬惜字紙五穀。卽爲代求神廟仙方。病愈之後。令其專惜字米以完夙願。當必格外加勤。不敢怠誤。或生平有無忤逆邪淫煙賭諸習。尢須令其痛心立誓。方有生路。則養也而教在其中矣。

△借資作本說【營生無本則束手坐困借給些些便堪養活】

現在失業窮民比比皆是若輩有耳目手足。皆能肩挑貿易。營生餬口。所苦者乏本耳。而其本又不在多也。所少者三千二千耳。有三千二千文便可自餬其口。並可贍養其家而借貸無人束手坐困久之漸流爲丐。運耶命耶。亦人事有未至也。玆擬倡一借本營生局。或獨力承當。或集眾公辦。許附近失業窮民。覓保來局。借錢若干。【少則數百多不過三千】每借錢一百。繳利半文。惟須每日將本錢或存貨呈繳取信。以察誠僞。人不論異鄕土著。但有保人。卽準借給。此中可扶植多少窮民。𨿽取利而不失爲方便者。惟有心人早圖之。

湖北李某﹑家小康。嘗以錢數百千出借。其借厺只準借肩挑貿易之人。但有人作保卽借之。錢不得過二千。每借錢一千每日繳大錢十一文或十日並繳錢一百十文以百日爲繳淸或每日繳大錢十文以百二十日爲止亦可惟不準稍欠。如實在虧本。或病不能作活者。另出期票而緩其利。一時因借謀生者甚眾。久之得利甚厚。有忌之者。以重利盤剝告於官﹑官拘李至李屈於法而無詞。未幾署外大嘩。詢之。則有數百人各肩肩擔呼冤。官大訝問故。則皆曰我等窮人步擔肩挑爲活。欲借小本作營生。無人肯借。若非李先生借錢。我等何以養家餬口。每日出利。我等自願。今反以害李先生。我等何安。有罪我等請同當之。毋令李先生獨受苦也。官得其情。立卽開釋而斥訐告者。眾人始散。後李公家財頓發。而扁擔之名。由是傳爲佳話云。

●得一錄卷十五

官長約

鄕紳約﹝石天基原本﹞

髙子憲約

訓俗條約﹝裕魯山中丞刻木﹞

○官長約【石天基原本】

卷十五之一

論行善是人人分內事原無那个該行善。那个不該行善的說話也。沒有那个善是人所能行的。那个善是人所不能行的說話。只是有一等善事。凡人力量萬萬做不來的惟有做官的。輕輕就做來了。且是凡人行善一善止成一善。只有做官的人。做一件善事便勝如凡人百件善事千件善事萬件善事。更有一件勝人萬萬件的善事。以此做官的人。更當急急行善。更與凡人不同。爲甚說做官的行一件善事。便勝人百件千件萬件萬萬件比如做州縣官的。便是一州縣民命所關。他若行善那一州縣百姓都受他的福了州縣旣受他的福。那上天怎不報他以福做府官的。便是一府民命所關。他若行善。那一府的百姓都受他的福了一府旣受他的福。那上天怎不報他以福。到了做司道的。做總督巡撫的。便是一省民命所關其善愈廣。其福愈大。直到了做科道九卿六部。以至於宰輔中堂。做這樣大官的。便是天下民命所關。他行一善事。盡天下都受他的福了。這豈不是一件事勝凡人百件千件萬件萬。萬件的麼。且這樣大官。要行善事再沒有行不去的。卽閒有疑難的事。若打起精神來。照依世上人做生意要賺銀子的心事一樣。千方百計。定要到手。如此做去。那里有行不得的。以此做官的人。行善最易。一善抵人百千萬善。獲福又最多所以說那做官的更當急急行善也。但是做官的也須知他的就裏。比如那做科道部院的。奉行朝廷善政郤不能與百姓相親還要那有司官實實去行。百姓方受朝廷之福。所以做有司官的。尢望他急急行善。若有司官不肯實實奉行。便是那科道題請。六部奉準。朝廷行下來的善政。���於空言了。所以有司官尢當急急行善方爲不負朝廷。不愧民之父母。但是做有司官的。也有難處。也要知他的甘苦。尋常民間小小冤枉事。有司官申得。小小便利事有司官行得。若是要興大利除大害。必須督撫代爲題請。若是有司官申詳上去。督撫不替他題請縱有好司道官。好有司官要行好事也不能勾完全圓滿。至於六部九卿。奉行朝廷的善政。必是先行督撫。督撫後行所屬。看來六部九卿。要行好事也須督撫替他實實去行。若做督撫的。不實心督率所屬官吏著實去行縱是科道部院要行。也是不能勾完全圓滿。所以做督撫大官的。上可以通得朝廷的呼吸。下可以雪得民閒的疾苦。要興大利無有不興。要除大害無有不除的。眞是行一件善事。直抵得凡人百千萬件以至於萬萬件的。做這樣大官的。豈可當面錯過。我今設一譬諭。譬如人入海取寶的。其中珍珠瑪瑙■﹝王車﹞璖玳瑁種種色色。任人所取。獨是有一顆徑寸的明珠。養在驪龍頷下。有一枝七尺的珊瑚。長在海底石上。若要取這兩件寶貝。郤不是凡人福分可以妄想得的。必須造下大船。制下鐵网又有澹臺滅明下水斬蛟的手段。然後取得那夜明珠珊瑚樹來。取得這樣寶貝。便是世代子孫受用不盡的了。但是如今做大官的。未免錯認路頭。竟把做官行善看做兩椿事了。因何說他看做兩椿。我常見做官的人說到興利除害的事。便說朝廷立定的法度。誰敢更張。卻不道朝廷立的法度。那一件不是利民的。若還法久獘生。正要做大官的說明利害。奏請更攺。那有坐視百姓困苦。只守定舊椿的道理如今做大官的。那个不是好善的。但只謹守法度。未免見義不爲只到宦成回家。另做一番善事不過是齋僧造佛。布施福田看來卻是小小善事。放著一件勝如萬件的善事爲何不做。卻來取此小善。只因將做官行善看做兩椿了。殊不知做官卻是好行善的時節。行善正是做好官的本領。那有駕著大船。拿著鐵网。不取那夜明珠珊瑚樹。卻來拾取殘珠剩寶。豈不是錯認路頭了也。獨至牧民的有司官。要行善事。往往多有掣肘。必待上臺允行。方可放心去做。然𨿽如此說。據我細細想來。也不爲難比如今日有司問一的決問一折贖。也要詳過上司三回兩駁。委是煩難。到了夾棍桚子。任意施行。三十板。五十板。往往立斃杖下。此事又何嘗定要申詳。可見上司掣肘的。反是小事轉是關系性命生死的大事。反得自已操縱所以親民的官。最要仔細夾棍板子最怕手滑。我只開口一聲。衙役便加力幾倍。我只用動手一摸百姓便去了血肉幾多。一般皮肉。我疼他豈不疼。他疼我又何忍。果系情眞罪當。打他也不爲過若還非罪無辜於我定然損福。做有司官的如何容得忽略。若論大刑一節。尢爲不可輕用。當初設立大刑。原爲凶犯彊盜。熬刑不招的。用此拷訊他的眞情。如何尋常事體。老實百姓。也用這等非刑。大約官府好用大刑。只是不柰煩瑣。他說重刑一用人都懼怕。後來不打就招了。此說大有病痛。若是凶犯彊盜。夾他也不爲枉。若還未經官刑的人。一用此刑。多致殘廢。甚則老少虛弱的人。立時送命最可憐憫。當時緹縈女說道。死者不可復生。斷者。不可復續。正是此等刑法。做父母官的如何用得輕易。還有一種鄕愚。從來未見官府。一到法堂。言語錯亂。官府動了疑心。致用大刑的又有一種言語蠢直的人。應對官府。也是這般粗糙官府動了嗔心。致用大刑的。又有官府盛怒之下。愚民不知進退。致令拍案叫怒。加力責治的。也能立斃杖下。又有事關考成。或系欽件。上司著緊行牌。要參要處。或是謁見上司。爲著某事面加責讓也能火上加油不顧百姓死活但念身爲有司猶如人家的媳婦一樣當受公婆煩惱須想名爲父母就有不肖兒女也望爺娘周全於萬分難忍的事切要忍得於一時難耐得煩惱也要耐得但寬得一分百姓就受我一分之恩但緩得一刻百姓就受我一刻之福了至於催徵錢糧這是考成大事如何寬得緩得只是要百計千方設出一个妙法來便省了無窮板子省了無窮板子便是積了無窮陰徳旣不累我考成又與百姓作了福豈不是兩便之道豈不彊如那一味亂打的錢官糧又催不起考成又誤了百姓又受了苦自己的陰徳又虧損的麼所以做父母官的一毫用不著火性只要細細商量事事畱心人人訪問自然有絕好的政事出來至於詢訟一節便要畱心替百姓伸冤理枉是不消說了還有要緊的事不可輕提婦女不可輕監家屬不可拖累無辜這就有無量的功徳了大約那做有司的一日之間有無數善事該做切莫輕易放過將這零星小善等閒看了他那做大官的取得夜明珠珊瑚樹固是受用不盡我如今將那珍珠瑪瑙■﹝王車﹞璖玳瑁零星寶貝積得堆山接嶺的也就敵過那夜明珠珊瑚樹也就世代子孫受用不盡了所以說做官行善勝如凡人百千萬件不是虛說混話正是實實道理只要人打起精神來猛力行去不但自髙官子孫朱紫就是登那仙證果也從這里做得來的若只恁的劉備混賬不免福力有限也有不做官的日子卻不道當權若不行方便如入寶山空手回豈不錯過了好光陰也我還有一句緊關的話頭索性與做官的說了罷如今做官的人不要把自巳等閒看了大凡做官的都不是凡人都不要小覷了自巳不是前生修來的就是祖宗積來的不是天上星辰降下來的就是仙佛聖位中應化來的。所以他出娘胎胞時就有些气槪不同。此處最要認得分明。知道來歷。若曉得是前生修來的。前生積善。才有今生。今生不積恐沒了來生的了急急行善。猶恐其遲。若曉得是祖宗積來的。祖宗積了。有我今日。我今積了。又有了子孫的。後日愈積愈厚。愈積愈久。日後子孫世代做官。豈不可羨若是我今不積猶如祖宗攢下萬貫家財。到我手裏都用盡了便沒子孫用的了這樣看來。我在祖宗分上。也算不得好子孫。在我子孫分上。也不叫做好祖宗了。如何不急急行善去。曉得是星辰降下來的。仙佛應化來的。正要致君澤民。不負上天生我之意。若還只是受享祿位。目前早己隨落如何不急急行善去。若說我是天生的福人。富貴是我該受享的。百姓是我管轄。我該役使他的。他該供應我的如此話頭。誰去與他辧論。只是人生福報。也有限量。譬如那會射箭的人也有射到一百步的也有射到二百步三百步的不論多少步數。到底箭要落地。到此田地。大家自見分曉。那行善的人。五更半夜。都有安穩的到那回首時。多有好光景。也是說不盡的。那爲不善的人。平時血气用事。不信天地鬼神。只到臘月三十日。手忙腳亂血气己盡良心發現了。平日所作所爲。一一現前或自己首過或央人救他。那日常所說馳騁過頭的話。一切都用不著了。卻也悔之晚矣。我今再說一件故事。與做官的人聽。當初宋朝有个王韶。是个極有才幹的人他當初不合一念差了。要取那大功名上了本。自己要去開邊展土。他就收了熙河一路。也不知殺了多少人也就做到安撫使的大官。他那心上不知怎麼。郤有一點子過意不去。一日到甘露寺閒遊。遇著那髙人刁景純。他開口問那景純道。以王法殺人。可有罪過麼。那刁景純說得好。你也莫問有罪無罪。只要你打得過心下去。那王韶硬著口答道。打得過去。那刁景純又說得好若打得心下過。便不來問我了。今來問我。還是打不過心下去。王韶便默默無語的去了。後來那王韶得病。只將兩手緊合著那兩眼。人叫他開了眼。他回說。開不得的。眼有無數沒頭沒腳的人。立在我面前哩這郤不是那收熙河時殺的冤鬼麼。到此時。候良心發現自己欺瞞不得。那從前硬口的語。一切都用不著了。卻不是大可懼的事。如何不急急行善去。又有一等人說如今做官只要謀爲好。打點得到。自然有官做。那里管甚麼行善不行善。此等言語。我也不與他辧白只是你看天下偌多的人。多少文章好不中的。多少才幹好。不能勾做官的。多少鉆謀營求不得到手的。難道做官的只憑謀爲打點不成。你只看又有多少老實頭不會謀爲營求的。也照樣做大官。又有多少不顧官爵。一味只是行善的人。依舊也至大位。並不曾見說某人是爲善壞了官的。可見做官的。也不是單單靠著謀爲打點的說來說去還是他命裏帶來的咦。說到此處。急須著眼。分明一樣的人。如何偏你命中帶得富貴來。還是你前生修來的。還是你祖宗積來的。還是星辰降下來的仙佛應化來的。做官的好聽在下的言語。切莫迷了本眞。切莫錯了念頭。切莫差了道路。前生修的莫教今生壞了。祖宗積的。莫教我身耗了。星辰降來的。仙佛化來的。莫教此生墮落了。往來生身上想一想。從子孫分中算一算。急急行善切莫遲疑。趁我事權在手。努力發心。多多做些好事。落得名垂萬古。福滿人天。豈不稱大丈夫哉。

生而爲人無益於世。則不如無生。仕而爲官。無益於民。則不如不仕。何也。以其虛此官也。虛此官則並虛此生矣。可不早計乎

○鄕紳約﹝石天基原本﹞

卷十五之二

論行善是人人分內事。但是平常人爲善。力量有限。官長力量無窮。所以官長行一善事。便抵過平常人的百千萬件。其次就到鄕紳了那鄕紳如中堂部院科道九卿督撫司道有司。無論出仕與林下。那有沒力量的。所以鄕紳尢當急急爲善一縣止一縣官。一州止一州官。一府止一府官。一縣一州一府中。卻不是一个鄕紳。那地方興旺的所在。常時有幾十位鄕紳。這幾十位。若大地方上合力行善。那一方便是福地了。若是那幾十位有些不妥帖處。那一方居民。也就不消說了。所以鄕紳關系地方禍福與父母公祖一同無二往往有府州縣得了好官。要行好事。不得鄕官幫助就行不去的。也有府州縣沒有興利除害的官。地方上有幾个好鄕紳。也救得一半。看來鄕紳關系地方不小所以鄕紳行善。也有一件事勝平常人百千萬件的。且如那牧民官。初到地方。任是聰明特達的。土俗民情那里就知。惟有這鄕紳。卻是鄕生土長的。那一件事他不知。常時官府到任。要訪求民間的利害沒人說與他。那官長也只說。地方中無利可興無害可除。也就罷了。也有地方中有偌大利害。那耆民百姓人等要來條陳的。或是鄕間愚人不曾到過衙門。見了官長。舉止失措。不能申達下情。又或有能言會說的。多是不合道理。利口嘵嘵。又有一等姦狡利徒。借題條陳。假公濟私。不是實實利獘所以道達民間利獘。這个擔子。專是鄕紳的責任。且是鄕紳平日有望的。官長自然欽敬。說來無有不依從的。縱有疑難的事體。從公起見。委曲敷陳。也沒有不行的理。這樣看來世上好事。那官長也只做得一半。那一半還要鄕紳出來做了圓滿。這豈不是一件勝如百件。千件萬件的善麼說來只用我開口。不曾要我解囊。也只算做不費錢的功徳。也不叫做甚麼費力的事。但是如今鄕紳有兩等。見解橫在胸中。所以不能行那一件勝如百件千件萬件的功徳。有一等鄕紳。平常緘默不言只是身家重事。才去關說。這豈不是本分的。但只是自了身家。總不肯替人做些好事。恐也辜負了頭上進賢冠。又有一等鄕紳。只要閉門養重。就是身家事。也不肯向公祖父母開口。只要人說他淸介孤髙。卽有官長虛心。來請教。也只半吞半吐。不肯替他擔擔子。卻不思同居一塊土。地方上那个不仰望我。若興得幾椿利。除得幾件害。那三黨九族。也沾我些恩惠傳到後代子孫身上。也有些光彩。何苦抵死不開口。況且從公起見。官府也自明白。那里就損了我的名節。虧了我的聲望。此一等也是自私自利。與前邊那一等爭差幾何。古人說得好。一介之士苟存心於利物。於人必有所濟。堂堂一个鄕官。與一介之士不同。若曾做過科道的。便是林下也有激揚的責任。若還歷過銓衡。也是有黜陟之權的。若再做過尙書閣老。更該爲國分憂。奠安這一方百姓。方爲不負朝廷。不是只一味杜門謝客。便算做賢士大夫也。看來肯替地方造福。才是眞正第一等好鄕紳。替地方造得一分福。便有一分人品。也就有一分陰騭。畱與子孫。造得十分福。便有十分人品。也就有十分陰騭畱與子孫了。自利利人一舉兩得。就是平日有些小小過誤。也都抵過了。畢竟好鄕紳子孫。自然是書香不斷。若還一味緘默。見義不爲。就是淸如伯夷。廉如陳仲子。也不過是个自了漢。假饒做到極品。也不過是一代顯榮。那有餘慶到得子孫身上。只可惜這不費力。又不費錢。一件勝人百千萬件的功徳。等閒放過了。也算不得讀書明理有大見識的人。我如今還有一等善事。也要鄕紳做去。�卻不費錢又不要央求官長。但須要實實行去。方算得功徳。看來這功徳比那興利除害。爲地方造福的事。反覺難些但只是能行了這功徳。子孫世代書香。地方也受福不淺。說來鄕紳都是大根器的人那里有害人的事。只無柰子侄弟男。習气不好。就做出那不尷不尬的事來。再有那門下犬馬。與豪奴悍僕。狐假虎威就要湊成十分再是各各宦家。彼此仿效成風把那要便宜占上風的事。當做理之當然就有無窮受害的了。鄕紳那里盡知有。人說他不是他還要怪那說話的人哩殊不知極好的鄕紳家造出極不好的事。都是此輩所爲所以鄕紳家第一要教子弟教子弟不是單單教他做文章第一要教他明道理。教出一个明道理的子弟來。便是家門之福。也實是地方之福。第二就要教家人那生事害人的掌家。不是主人得意的親隨。就是公子介弟的寵幸。這里最要覺察。一些不到。就要被他瞞過了。就要受他的負累了。至於投在門下的人。多是要假我的勢力。行他的胸臆。鄕紳間或見他才調。要用爲腹心。不知一旦綫索在手。他就用起主人來了。莫說前朝大老家。有廖瑩中董心葵那一班門客。就是平平宦家。也須有个負嵎之虎中山之狼食心之蟊哩。這樣人切不可收畱在門下。用那奴僕們。寧可要朴實良善的。平日常要戒飭他。不許他生事害人。這樣鄕官。就是古時陳太丘王彥方那一班人。也不過如此。這𨿽不曾爲地方興利除害。那地方受他的福也不少了。我還有一件善事。也望鄕紳們做去卻是鄕紳家力量優爲的。一發是不費錢的。大凡一方有一个鄕紳。便爲那一方的表範。鄕紳家好刻薄。那一方都學得刻薄了。鄕紳家好勢利。那一方都學得勢利了。若還有一个鄕紳儉朴醇篤。謙虛好禮。尊賢下士。凡事讓人。那一方中。那个不敬重他仰慕他。也就大家仿效他了。可見鄕紳原是一方的表帥模範。風俗的美惡。人心的厚薄。都從這鄕紳身上做出來的。若有好鄕紳。表正得一方。化得那一方的風俗。都是好的。人心都是厚的那一方的善都歸那鄕紳了。豈不是一件勝百件千萬件麼。又有一件好事。尢望那鄕紳們做去。也算做不費錢的功徳。鄕紳家成人的田房產業。原是要畱與子孫受享的。遇著那人家不肖子孫將田產來賣與我。我就該生警戒心要想到自己子孫身上價銀照時價要從厚些。許他的銀子。克期給與他還要欵欵。問他何處用。勸他切不可浪費。那不肖子孫。或者因這大人君子勸化他從此學好豎立起來也不可知。遇那騃愚子孫將那田產來賣的就當生憐憫心。要想到自己子孫身上。照前與他的價銀。交付銀子時。還要好好問他那里用或是替他照料一照料。或者那騃愚的人。不受人的欺弄。也不可知。若遇著人家有至急的事。倉皇棄產的。卻不要乘危掯勒他。卻不要故意頓�他別家兩次三番兌銀子。我卻一天平兌足與他。濟他之急。若有可以替他排解的去處。替他排解一排解。遇有可以鎭壓的。替他鎭壓一鎭壓。卻不準折他銀子。那人就受我的許多福庇。這功徳也就不小了。如此成產。如此長厚。自然子子孫孫千萬世受享不盡矣。我今另有幾件費錢的功徳。更望鄕紳們著力做去。這費錢的功徳。除了鄕紳誰人能行。說來卻又是鄕紳本分內該行的那鄕紳們受了朝廷的髙爵厚祿原該替地方上做好事的旣讀了聖賢的書。明白道理。原該見義必爲的況且又有極多的利益。慶流子孫的妙處在裏面如何不行。只是有那齷齪小見的人。捨不得銀子向他說不得獨有那大本領大見識大度量有大福祿的行善做功徳。何憂日後沒這東西。也該放心用他了。再從子孫身上勘一勘。那子孫聰明才能還要像我做鄕紳。也不用我積攢銀子與他。若還不能爲鄕紳。遺畱與他的忒多了。我生前又不曾積徳。這銀子恐反成子子孫孫的禍胎。勘到這里。這銀子也該發心用來行善了。再諸鄕紳先生更從自己家裏勘一勘。日日要喫飯是少不得這銀子的。个个要穿衣服。是少不得這銀子的。還要娶親嫁女也是少不得這銀子的。除了這幾件事。銀子也就用不著了。何不拿來行善事積陰功呢。怎柰那鄕紳堆金積玉。只是愁窮。只說是不勾用的。我想他那里不勾用。那曾見不勾買飯喫。不勾買衣服。不勾娶親嫁女。多只是不勾他侈靡浪費罷了。若將這銀子浪費了。卻也可惜何不將來行善事積陰功。勘到這里。也勘破十分了。難道還捨不得用。還不去行善積徳麼。我還有一句苦口的言語。篤勸鄕紳先生。若要鄕紳先生們傾囊倒篋盡數用去行善委是也難。若是只將浪費侈靡一項。節省了去做好事。有何難處。且是將那無益的煩費。行那有益的陰功。豈不是極妙的事。怎柰鄕紳先生。又欠髙見。只說我們宦家體面所在。不得不然。我今再將體面兩字大家商量一番。恩周三黨。這是鄕紳的體面。澤及九族。這是鄕紳的體面。萬民感仰。諸人欽敬。這是鄕紳的體面。若只是衣服華麗筵席整齊。房屋軒昂這也不算做體面。比如鄕紳生事害人。這叫做沒體面。或是占田霸地。這叫做沒體面。行止有虧淸議不容。這叫做沒體面。若還是老實本分。不好奢侈難道就是沒體面。且將那誇多鬭靡的銀錢。都用去行善作功徳。積得於門髙大子孫世代做鄕紳。人人賽他不過。這卻是極大的體面。只是如今鄕紳先生。一向豪華慣了。我如今勸他儉朴本分省了銀錢做這行善的勾當。不免說我們酸气。亦且他是要自家受用的。如今勸他損己利人。不免又笑我們呆气了。又有一等鄕紳先生。從那寒窗困苦中來。他把這銀子未免看得太重了。我們向他說這等話。不是伸舌擺手。就是掩口搖頭。這也不必評論是非。只是要鄕紳先生。再將那銀子的機關。著實的再勘他一勘這銀子原是天地間的神物。是浪費他不得的。卻又是窖藏他不得的。你若是浪費了他。他就福過災生了。你若是窖藏了他。他就變生怪異了。只如那晉朝何曾他生在世家。奢侈慣了。一日間用了一萬錢的作料。還說沒有下筯處。到得兩代後。他的子孫就沒有衣食。貧窮下賤了。那何曾還是个有識見的。尙且如此。豈不是暴殄過分了麼。又見有許多財富人家。房屋衣冠。華麗僣越。或惹得貪酷的官長。動了火。就無辜想喫他或生事的光棍。借題陷害抄沒了他或盜賊平空打刼了他。我也數說不盡。豈不是奢侈的沒理了麼。只有那窖藏的。自謂畱與子孫。世世受享。卻不知銀子這一件神物。眞是作怪。那銀子所在。人人側目。銀子越多。惹禍更速。那怕你會算計。會收拾不知怎麼樣。就有个不測之事取了他去。這也是說不得的。我請鄕紳先生們。試看如今可有个二十年三十年無事的財主麼。向這里著一著眼。這銀子也是不消窖藏他的。且道這銀子窖藏他不得浪費他又不得。畢竟如何才是。我今分明說破了罷。只有用他去行善。萬無一失。有了陰功善事。鬼神就來庇護他。天地也來保佑他沒銀子的。也就有了銀子。有銀子的。一發世世享用不了。這陰功善事。猶如點化的大丹一般。那銀子遇著他。都分外精彩起來。也就用之不盡了。又如那鎭庫的寶貝。一般那銀子有了他。都一毫沒處走失了。如此看來。可見那銀子反是个捉拿不定的。陰功善事反是个實在有據的看破了這个機關自然要發心行善。做那費錢的功徳了。況行善陰功古來榜樣不少。當初那範文正公。也是个窮秀才。他在天平山讀書時。斷�畫粥。極是淸苦的。後來做了宰相。他卻看得道義重於銀錢。一日公子純仁。收租八百石麥。路上行善事。都給與人了。回來見父親時。文正公問他。此行可遇著故人否。公子說道。遇著故人石曼卿。他說家有三喪未舉。那文正公便道何不將那麥舟助他。公子回說已與之矣。這文正公父子們。是何等手段。何等度量。文正公又在蘇州買了一个南園。有風水先生說此地气脈極旺。將來要出一斗芝麻的進士。那文正公說有這些進士。我家如何獨占了。遂作爲學宮。就是如今蘇州的府學宮。這府學中眞也出了無數舉人進士。都是範家讓出來的。這是何等心腸。何等識見誰知那範家的舉人進士。卻也不少。自宋朝直到如今。那一科沒有範家的人。這豈不是古今第一等的大功徳。大結果榜樣麼。只是他有了那大識見。方有這大度量。有了這大度量。才有這大手段有了這大手段。才有他這大福分。如今鄕紳先生。也有做過尙書閣老科道九卿的。也有做過督撫司道有司的。其中豈無範文正公這樣人。忠宣公這樣子弟。這是要信得眞切。大發良心。大開手段。堂堂做去。凡將宦後餘資。僭侈妄費。惹禍生非。有損無益。眞萬萬倍的利益也。兩約所言。無非要人隨處行善。量力行善。人性皆善。心同此理。在官爲官長。在鄕爲鄕紳。總此一心而巳。爲善於鄕者。居官定有惠政。爲善於官者。居鄕定有令聞。舉斯加彼。初不過自盡其心。而所及者甚廣矣。今以一二人倡之。數十百人和之。城鄕倡之。遠近數百甲之內從而和之。一時倡之。數千百世又從而和之。天地之心。生民之命。萬世之平。皆在於此。其功徳豈可限量。昔孔子告季康子曰。子欲善而民善矣。風行艸偃。勢所必至。上行下效理有固然。然則正巳率人。化成美俗。端有賴於在位之君子。有道仁人主持世教。毋視爲迂闊之常談。世俗之俚語也。

○髙子憲約

卷十五之三

髙子憲約。今已世遠年湮。只將當格言看。然而字字箴規言言藥石可云立言不朽。體此言而行諸事。卽立徳立功之不朽。吾知民命旣立。帝心白簡指日榮升躋身顯爵。血食享以千秋。簪纓綿於數代矣。尙祈實心仿行。當作座右銘可也。

一課農桑。須中心誠懇。欲開民衣食之源。賞勤警惰。使民興起毌得徒事虛文。差人下鄕。反滋民害。

一興教化。教化自身而出。非以虛文。故曰民不從其令而從其好。爲人上者。敬以持身。廉以勵操。肅以禦下。民自觀而化之。更須彰善癉惡。樹之風聲。孝子順孫。義夫節婦。必表揚之。鄕紳耆徳必尊禮之。邑中經明行修。令譽著聞者。必稽考其實。聞之巡撫禦史。疏薦於朝以補鄕舉裏選之廢典而不孝不悌及一切關人倫傷風俗者則必置之法。如是久之。而教化自興。

一育人才。朔望臨學宮必以聖賢明訓爲諸生諄切教誨俊秀之士必令讀四書五經小學近思錄性理綱目。以端其心術。正其識見。爲國家有用之才。

一鄕約爲教化內一要事。但縣官不以誠心行之。徒成虛文。而約正約副等。反爲民害。果有力行者。必惇請邑中徳行鄕紳。或孝廉貢士。爲民欽服者主其事。而約正副等以供奔走。鄕約行則一鄕之善惡無所逃盜息民安。風移俗易。皆得之於此。有記善簿記惡簿。又須有攺過簿。許令自新。

一鄕飲巨典。不得濫及匪人。

一義學務選讀書端人。

一學宮敝壞。卽申詳修理。境內凡有古先聖賢。及祀典所載山川祠宇敝壞者實時修理。完好者仍要掃除潔淨。關鎖祠門。不得容人堆積雜物。坐臥作踐。

一積貯民之大命丰無所儲。荒無所賑。尙可稱民父母乎。必須隨宜設法。使一縣積谷。足備一縣賑濟。豈獨活民。卽以弭亂州縣之功在蒼赤。慶流子孫。端系於此。【原注罰鍰原爲積谷】

一社倉是救民良法。各鄕勸縉紳及各家自造倉廒。自放自收。不可以官府與之。其法量人戶種田多少人口多少以二分息。於靑黃不接時借貸。又必二三十戶連名保借。欠者卽同保內人戶攤賠。小荒減利。中荒捐利大荒連本米下熟徵催。官府給與印信文簿。爲究治姦頑使之可久。

一境內有荒蕪田土。宜竭力開墾。流移人民。宜竭力招撫。

一境內有陂池宜浚者。及時開浚。圩岸宜築者及時修築。城垣頹塌橋梁毀壞者。及時整理。髙原污下。所宜樹木。及時種植。

一倉谷主守。須擇殷富謹厚者。量以禮待。每年交盤更換。勿令偏累傾家但令接管者照數交收。勿令吏書參與。以滋需索。及時斂散。出陳易新。皆縣官躬親。

一養濟院近來竟成獘藪煢獨不沾實惠。皆由吏胥添捏詭名。混冒。須是州縣官據其陳告者。審實給以面貌本牌。仍不時查核。分別革畱。凡男婦犯重罪。或遊蕩傾家。及有子孫子侄可養者不得混收以妨無告。

一州縣極貧待斃之民。大約可計每歲動支預備倉谷城中四門擇寺觀寬綽者煮粥。每人米五合。卽可苟延殘喘自十月十五日起。正月十五日止。孤老有糧不許混冒。約費百餘石耳。設誠行之。利濟不少。當委任得人稽查出納。無成虛文。

一佐貳不得令擅受民詞。擅出牌票。衙役尢宜箝朿。佐貳之害民。卽令之害民也。

一勾攝止差里長非眞正彊盜人命巨惡不得濫差皂快下鄕以滋詐擾。是造福小民第一義。【原注原被各差一證似便妥】

一吏書門皂嫟之縱之皆縣令也眾胥役分其利一縣令受其名愚者不知往往迷而不悟何也。所當猛省。

一善人者一方元气民間有孝子悌弟其上也。次則仗義好施者次則終身自守。不作非爲者必須訪實各書所長匾額表其門免其雜泛差役以爲民勸。

一惡人者良民蟊賊蟊賊去而良民始安凡天罡地煞打行把棍之類訪其首惡重治。仍籍之於官。使禁其黨類。一有黨類詐害良民者。並其首治之。

一訟師教唆起滅。破民家。壞民俗。一段機械變詐。無識者競以爲能。浸淫入於其術而不覺。不復顧天理人心爲何物矣。所當訪實悉榜其名於申明亭。審出刁誣詞狀之人。並拏重治。【原注狀上寫代書人某自不敢欺】

一刑杖竹篦。不得重一斤。務要削平稜節。不許打在一處。不許打腿灣桚指不得過兩時。非彊盜人命。不輕用夾棍。夾不得過兩時。

一堂上須要肅淸。不得容吏書皂快門役擁立左右。致姦獘出於意外。

一每日所行事。須立一簿。逐件登記。完者勾之。一月內事必於三月內了。使吏書不得延挨索詐。上司事亦不至沈閣取咎。

一私衙要關防嚴密多有淸謹官爲妻子僮僕親戚所壞。交通衙役私出官票。暗騙民財。時宜覺察。

一保甲所以弭盜安民。今本縣開報保長時。旣饜飽吏胥一番。而棍徒充當保長。又詐害良民無已。竟使善法皆成厲政團練鄕兵亦然徒滋擾害而已。旣不可懲噎而廢食。豈可不循名而責實。要在賢者著實舉行。周密防備。

一武備不但地方保衛。亦官府自身保衛。昔人作縣。猝遇大盜詐作承差突入縣庭。拔刃劫庫。縣官給以庫銀大錠。不堪發用。爲批票取之大戶。所僉大戶。皆民壯之驍勇者。諸人知令有急。皆𦇤磚石而入。遂擒羣盜。使非掄選平時。安能應變倉卒。故據各州縣民壯弓兵。汰其老弱。實其虛冒。盡足以募壯士練精兵。備不虞也。

一盜賊地方大害。必有窩家必與捕快交通。平日當密訪窩家。及通盜捕快。置之於法。一有生發卽行嚴捕。必擒獲而後已乃不肖有司。護盜如子。旣欲邀盜息民安之譽。又避上司地方多盜之責。往往深怒失主呈告。反責捕快詐誣。所當痛戒。

一彊竊盜到官。縣官卽刻自審。勿輕用刑。只嚴急起贓。贓眞然後具招。勿輕信扳誣而容捕快先拷。勿先發佐貳審問。

一賭博爲盜賊之源。必須嚴禁民間開場賭博者。責令兩鄰首。告不肯者同罪。

一白蓮天主等教。自古倡亂之首務要密察訪。嚴驅逐。無致遺害地方。

一花鼓淫戲誨淫實甚。尢爲民俗大害。務須密訪查拿。立予嚴懲庶風俗可端。人心可正。

一州縣官表率一方。宜先簡儉以挽侈靡之俗。卽宴會名刺不可以爲小事。漫從流俗。當照憲規。刊刻小約。與本地縉紳彼此遵行。節財用於易忽。移風俗於不覺矣。

○訓俗條約﹝裕魯山中丞刻木﹞

卷十五之四

裕中丞示諭

△裕中丞示諭

爲訓勉風俗。以端趨向事。照得三吳爲文物大邦。士庶軍民之知禮義愛身家者。奚可僂指。祗因商賈輻輳。習染多歧。平居以相衒爲能。積久遂因仍成俗。其力量不能供揮霍者。又各出其機械變詐。以求取勝於人。於是溫飽之家。大半搘撐門面。矯誣之輩。甚且干犯刑章。不知守僕守誠。生人大要。克勤克儉。衣食本原。富家固祖業所遣。窮人亦筋力所趁。絲粟來處不易。暴殄豈不可惜。本部院自十四年陳臬以來。屢爲吾民出示曉諭。總以正人心厚風俗爲當務之急。邇日莠稂漸戢。訟獄漸淸。士習民風。漸有起色。可見吾民非不率教。惟習焉不察。遂無所信從。本部院欽奉

聖恩簡巡玆土。尢願吾民共臻醇朴。庶幾共享升平。明儒呂叔簡先生云。節儉無非美俗。奢華盡是邪心。前部院湯文正公云。衣食之原。在於勤儉。又前部院陳文恭公有風俗條約於吳郡民生最爲有益。今就前賢意指斟酌現在情形編爲八條。除出示徧貼。務期家諭戶曉外。特再刊刷成冊。分給上庶軍民。願我士庶軍民人等。尊長戒其卑幼。師傅戒其生徒。夫男戒其婦女。老成者戒其後生。賢智者戒其愚魯。而神衿明理之家。更宜身先作則。嚴切防閒。式化鄕裏。以期風移俗易。家給人足。本部院有厚望焉。

一嫁娶必應及時也。男大當婚。女大必嫁。在爲父母者。固應盡其尊長之義而兒女各有配合。亦可自成室家。周禮合男女於仲春。定純幣於五兩。原欲其早爲完禮。不致愆期也。蘇俗男女兩家。自行聘以至過門。但以誇多鬭靡爲事。禮或不備。難以成婚。其計妝奩則金珠彩幣必求充篚盈箱。其重迎娶。則花轎珠燈必欲塡街塞巷。於是有索開門錢者。有索盤頭費者種種陋習。不可枚舉尢可笑者。兩家力量不支相約掩人耳目。更有彊搶硬娶之案。且有悔親攺適之人。無非侈習貪心。階之爲禍。至於不能措辦貽誤終身。則亦意中所恆有。抑思此等見識。爲門楣乎。爲兒女乎。因辦婚嫁彼此傷情害義。計較緇銖。大戶人家不屑也。擇婿爲擇衣履乎。擇媳爲擇妝奩乎。天下有志气。有作用人。誰賴嫁娶資財。以爲基業。彼無資財之家。獨非兒女乎。兒大女長。任其曠怨。爲父母者。抑何忍也。本部院殊所不解。自今以後。須知能了婚嫁。不在飾觀。親戚友朋。悉相勸勉。不論家貧家富。各量其力以行。切勿以浮文末節之不齊。而致吉日良辰之坐誤。爲兒女完大禮。卽爲兒女種福田。儻有怙習不悛。因而致訟。本部院必加懲處。不能爲執迷不悟者寬也

一喪葬不得踰制也。論語論孝。謂生事之以禮。死葬之以禮。祭之以禮。禮有一定儀制。如大淸通禮所載。自王公以至庶官庶民。自始死以至卒奠卒哭。皆以尊卑上下制爲常經。古人居喪。謂之守制。言不得逾法制也。今蘇俗喪葬不甚援據一定禮制。往往銘旌功布。僭越崇儀。石獸丰碑。釀成訟案。已屬不成事體。而其尢可怪者。經懺之外復用僧道唱曲演歌。謂死者樂觀戲文。謂生前確有罪孽。飛鐃舞鈸。吹竹彈絲。含玉未寒。而宮商遞奏。麻衣如雪。而男女混淆。蕩禮忘哀。莫此爲甚。至於出殯必備列儀仗。安葬則酷信陰陽。中人之家。停棺不瘞者。不知凡幾。問其原委非缺盤頭腳力。卽爲風鑑謬談。抑知入土爲安。豈得有心棄置。若謂子孫求福。轉致窀穸無時。是反不如孤獨煢黎尙得官爲�斂。本部院疊經出示勸令棺骸早葬。闔省諒有見聞。若夫冢制髙卑。石器多寡。通禮所載。各有明文。士大夫循禮飾終。足遂顯揚之願。何必窮工極巧。僭越虛靡以致爲飾觀瞻。多延歲月。查律載托故停柩。經年不葬者。杖八十。其居喪之家修齋設醮。若男女混淆者。家長杖八十。僧道同罪還俗。又例載民間。喪葬有用絲竹。演唱佛戲者。照違制律治罪各等語今爲吾民反復勸諭。無非欲爾等循分自安。爾等明發有懷。豈不知禮不過惑於習俗。以爲非此恐貽笑柄耳。要知通禮頒自朝廷。官民悉應遵守。嗣後務各捐除舊染。依禮而行。凡禮所不載者。毌或妄增益。

一服飾宜崇雅飭也。吳中刻絲顧繡。以及累金雕嵌。各項物件。皆有作坊行戶。賴以營生。原不必槪行禁止。但用之不得過當不但物力可惜抑且不衷爲災類如男子著油綠襯衫。戴綠小帽拴繡花汗巾。其人已屬可鄙。至婦女衣裙。則有琵琶。對襟。大襟。百襇。滿花洋印花。一塊玉等式樣。而鑲滚之費更甚。有所謂白旗邊。金白鬼子欄幹。牡丹帶盤金間繡等名色。一衫一裙本身�價有定。鑲滚之費不啻加倍。且衣身居十之六。鑲條居十之四一衣僅有六分綾綢。新時固覺離奇。變色則難拆攺。又有將靑骨種羊作襖反穿。皮上亦加鑲滚。更有排須云肩。冬夏各衣均可加上翻新鬭麗。無所底止。尢屬荒謬此皆人心不古所致。抑知荊釵布裙。更見婦徳。何須華服艷妝。況自己銀錢來亦不易。又何得任意糜費。試分所費之資。以爲舉家衣飾。則一件制與妻妾。更可一件獻奉庭闈。卑幼之心。豈不甚快。儻尊親不無藍縷。而閨門競事華麗。則愈華而愈形背理。又將何取乎。本部院聞十二三年吳中偶遇偏災便有饑寒交迫之慮。蓋藏易竭。總由平日奢華。易云。不節若。則嗟若。蓋言始不節儉。必至嗟悔也。願我民富不忘貧。文無弱質。屏除習尙。永享丰盈。切毌異服危冠。爲有識者所哂。

一宴會當撙節也。歲時伏臘。親友招從。月夕花晨。盤餐樂敍。大則示禮。小則合歡。要皆重在眞情。何必競誇珍錯。吳中水陸之品。山海之鮮。固所在俱有。但爲一時筵宴。耗費中人卒歲之資。甚至百物駢羅。餖飣滿席。其所謂髙裝碟子者。面鋪食品。中堆洋糖。大菜用至十餘。熱喫又復間上。更有燒煮之味。麵粉之珍。如其不盡精工。則暴殄固爲無謂。卽使烹調悉善。在賓朋豈能徧嘗。本部院以爲此風創自各衙門。而紳士庶民。遂相效法。不知官場己屬套習。居家更非所宜。孔子飯疏食飲水。樂在其中。朱柏廬先生家訓云。飲食約而精。園蔬愈珍羞。奢當示儉。此其最易攺者。憶陳文恭公在吳與同官紳士有五簋約。知交小集頗可遵循。此後本部院倡率同僚。均用五簋。設有大賓客。及喜慶等事。亦不得過入簋惜有用之財。以畱不盡之福。想省垣無不樂從也。

一師巫宜屏絕也。戶樞不蠹。流水不腐。人能習勞戒逸。自然卻病延年。其有稟賦羸弱。四時感冒。但須擇醫調治。否則竟不服藥。亦得中醫。蓋爲客感所乘。不過行徧六經。以及客气解散。自能痊愈。何以蘇城治病。輒有不事醫藥。一意妄信師巫。本部院初蒞三吳。聞得疾病之家。有看�畫水叫喜茶筵情事。城廂內外師公師娘。不下數十百家。原其初。總由邪鬼所附。不由自主迨其後。則因邪入邪。而狡黠之徒。遂藉此漁利營私。詐僞百出。遇人來請看病千般蠱惑。百計牢籠病者不知墮其幻術或聽燒香拜懺。或聽借壽關亡。幸而獲痊。酬謝之資。視其家道貧富。已無定數。甚至捏稱前生冤孽以及神靈欲其捨生則更化疏燒香。多生枝節。種種妄爲殊爲可笑夫有病祈禳例所不禁乃初不知自問自心。攺過向善。而但信此輩。說冤說鬼。致羅雀掘鼠。奉若神明。昏愚顚倒。可恨可憐。本部院前以淫祠惑眾。大爲民害。上冬奏毀上方山五通淫祠。欽奏

諭旨嘉獎現已拆毀不畱片瓦寸椽。是皆平日無知愚民所由起。爾等軍民。試觀邪鬼邪神。何能作祟於

堯舜之世。其從前因此受驚恐耗錢財之家。思之豈不爽然自失乎。假使當時不爲所騙。窮民小戶畱得餘資。豈不免得揭債變產乎。可見總由自無主見。以致引鬼入門。現今各獘俱己驅除。尢願我民各以務正爲心。切勿再萌故習鬼魅豈能醫疾病。師巫祗白耗銀錢。況例有明條書符咒水之罪。比照邪術惑人絞律僅減一等。其吞服符水之人。卽屬爲從。又何苦於病耗之餘。甘心問罪。此事婦人最易被惑。罪坐夫男。其未嫁者。責在父兄。凡我軍民切宜互相訓誡。毌使絕迹之後。再有蔓延。是爲至要。

一廟宇宜淸肅也。定例寺觀庵院。除先年額設外。本無者不許剙建。原有者不許增置。又現在應付火居等項。僧道年逾四十者方準招徒一人。違者照律辦理。蓋緣不耕不業之僧道。平時衣食皆取於民。又豈可聽其剙建。以耗民財。任其簪剃民間戶口。律例最有深意。乃吳中習俗則專事崇飾廟觀。不特剙建增置。事所恆有。且崇飾極侈。爲之雕欄畫檻繡幙朱欞。而更置暗門於碧紗廚中。築密室於夾層墻內。不知將作何用。其願施者未必家中不缺奉養。無非藉此以斂眾人之財。而僧道無知。又設爲解天餉。打躉金。贖罪捨身等等名色。競相煽惑百僞朋興。如大街拉行錢糧木櫃。裝有車輪。鳴鑼收費。各處廟門。擅貼王侯封條告示。上用木印。竟與各衙門儀制相同。而完願禎祥及天餉完納。降福消災。黃紙刊單。幾於無處不有。又動輒斂錢打醮。各於門口貼齋戒二字。且不論大小神佛俱作賽會。勞民傷財。試問聰明正直之謂神。福善禍淫之謂報。若謂神者不問人所作爲是善是惡。只就還願與否便降禍福。是惡人還願。轉將得福。善人不還願。必將得禍。幾副紙錁香燭。直令天理如此倒置。此乃至愚極陋者所不爲。而謂聰明正直之神爲之乎。柰何有靦面目。受人愚弄若此。至於以陰官爲陽官尢屬駭人聽聞。不成事體。本部院念爾軍民。終歲勞苦。不能盡免饑寒。何苦再多耗費。卽使富戶樂施好善。只問六親鄕黨。可能賙給無遺。自必恍然於親親仁民。次序不容紊亂。是以曾經剴切出示禁約。皆爲爾等節省起見。自此以後。我軍民切勿以辛苦之資。浪擲空虛之地。不但民徳可期歸厚。而各處庵堂寺觀。從此肅淸。亦不致滋生事端。貽害方外也。

一遊觀毌縱恣也。虎阜靈巖。名山勝景。春秋佳日。何礙淸遊。卽城廂內外園林。未嘗不可騁懷娛目。獨可恨者浪遊子弟。以瀏覽爲名。借觀婦女。山僧園主。設局斂錢。每至花時。又有狡猾棍徒。租賃園亭。刷印小票。招集靑樓妓女爲羣芳會吹彈雜耍。悉聚園中。良賤不分。男女混雜。少年子女耳聞目見。蕩志傾心。因而畫舫燈船。龍舟賽會。四時八節。各自追蹤。而且淫詞列於市肆。淫繪售於山塘。淫出演於戲園蕩檢閒。無所不至。又有一等輕薄文人。每遊覽山水必偕少年僧道。名曰風雅。實類挾優而隱僻尼庵。藏姦局賭。被其累者。𨿽父兄管朿。亦不及知。夫人孰不有羞惡之心。乃其流獘至於此極。爲害風俗何忍詳言。本部院前己奏明嚴禁淫畫淫書並不許婦女入廟燒香。及開設花茶館。犯者必應懲辦。自今各處園亭不得開放。一應昆徽戲班。只許演唱忠孝節義故事。如有將水滸金瓶梅來福山歌等項。姦盜之出。在園演唱者。地方官立將班頭並開戲園之人。嚴拏治罪。仍追行頭變價充公。其各處茶館彈唱文詞。亦毌許男女雜坐。鬧至深更。凡我軍民。須知遊熙皞之天。不得有越禮犯分之事。湖山花鳥。常此淸妍。自愛之人。諒必樂聞斯語耳。

一本業宜專務也。古時無田不能得食。有恆產始有恆心。今人餬口豈止一端。有恆心卽是恆產。蘇城種佃而外。百工技藝。商賈貿遷。何事不可謀生。故論者以省城爲寸金地。然而業精於勤荒於嬉。魯敬姜云。民勞則思。思則善心生。逸則淫。淫則忘善。忘善則惡心生。更見一勞一逸。人心之善惡因之。卽家業之興敗亦因之。今吳民果皆勞而不逸乎。勤而不嬉乎。蠶桑徧野。誰肯繅絲。木棉盈塍。誰肯績布。大街小巷。茶館酒食。鋪店居多。其作奇技淫巧者。不過博愛玩於一時。豈俱遠近所必需。日用所不可少之物。是本業絕少也。且人家無論貧富。總當男盡男職。女修女工才能家道日興。蘇城婦女。亦不皆懶惰之人而中饋不司。婦功不飭者。比比皆是。惟其自�甘苦罔知物力艱難。於是衣必求鮮。食必求美。早眠晏起。佚樂遊觀。彼支持門戶之人。日進分文。那堪消耗。家庭詬誶。債客紛呶。未嘗不由於此。他如開館授徒之士。醫卜星相者流。皆恃所業。以爲營生。若俱捨業而嬉。則誤人子弟。傷人性命。亂人從違。名爲餬口有資。實則孟子所謂毀瓦畫墁以求食。誰其與之。至於妄願難償。詐術紛起。則更拔本塞源矣。安怪失業閒民。塡衢塞路耶。本部院撫綏斯土。不能使通省軍民丰衣足食。各得其所。而鞠人謀人之念。無日去懷。旣知受病之由自應對證發藥。爲此苦口相勸。爾等軍民如能悉心仰體。其向來勤儉者。固當益加勉勵。傳之子孫。其素常偸惰者。應知衣食維艱。必須一家之人。同心操作。不事浮靡而後有求必獲。所謂民生在勤。勤則不匱。以蘇城之地大物博。各能明動晦休。盡心竭力。而趨正道。四民之業日精百產之源日聚。丰亨樂利。比戶可封豈不休哉。

以上八條。何能該括。蘇省風俗。蓋就本部院耳目所及。擇其最爲昭著最易施行者。揭示大槪。我士庶軍民人等。當知本部院非以刑民峻法彊爲之驅。亦非以理學迂談曲爲之解。無非欲爾等黜浮踐實。返朴還醇。盡心知手足之長。以遂其仰事俯育之願。爾等其敬聽之。爾等其愼思之。爾等其身體而力行之。勿負諄諄誥誡之至意。

●得一錄卷十六

身世十二戒

羈所攺作章程

不費錢功徳條例

良法附纂

○身世十二戒【開原劉徳新裕公著】

卷十六之一

人之所重者身身之所處者世。六尺之軀。塊然於天地間。位置果於何等。是非加意防閒。兢兢自守。鮮有不失足深坑。流爲小人之歸者。人獸關頭。祇爭一念。白圭之玷。可不凜歟。述身世十二戒。

原序

一戒妄念

一戒恃才

一戒挾勢

一戒怙富

一戒驕傲

一戒殘刻

一戒放蕩

一戒豪華

一戒輕薄

一戒酗酒

一戒賭博

一戒宿娼

△原序

余愚朴無似。總角時入家塾。聞先生長者。訓經書義。輒於聖賢大道理。慨然有觸於心常述以語人。人靳子曰。子將爲道學先生耶。余曰。道學不可爲。孰是可爲者。比及成童。少知自好。不爲跅弛無賴之行。歲庚戌。余年二十有四。初筮仕來豫。𨿽少不更事。無益於衛水伾山間而此心猶凜凜如昨聽政暇。曾擷古今格言數十項匯而題之曰贈言。業已授梓。爲同人之獻矣。因而思朋友且有規勸之義豈於所親愛之子若弟。而反無一言爲誨耶。爰條事之可戒者十有二。各爲之論。其論以是非可否言者十之三。以禍福利害言者十之七。蓋是非可否之談平而難入而禍福利害之說警而易從予爲子若弟誨。故不禁痛切諪復言之如此。且以見余之立論。乃要諸人情世事之所必至。不但襲道學義理之成語也。

△一戒妄念

海鳥有信天翁者。拙而不能攫魚以食。但待食他鳥啖啄之餘。夫他鳥之啖啄者。日所餘幾何而乃待以爲命。吾爲信天翁懼矣。然卒不聞海上有餓死之信天翁。何也。君子曰觀此可以悟處境法焉。貴賤貧富死生。有司其權者曰天。天不可以人爲也。有定其分者曰命。命不可以力競也。吾順吾天。吾安吾命。知止知足之間。自有不殆不辱之理。豈必形逐逐意營營。以與天較。與命衡。而卒無如此天與命何哉。夫實地莫負於見在懸思莫牽於將來。見在者可據之地也。未來者難知之鄕也。諸快樂之觀從實地出也諸苦惱之況。從懸思成也。衣不過被體已耳。𨿽目前之鶉衣縕袍。亦自若也。奚必爲他年謀千金之裘。食不過充腹已耳。𨿽目前之簞食瓢飲。亦自樂也。奚必爲他年計萬錢之奉。居不過容膝已耳。𨿽目前之蓬戶甕牖。亦自安也。奚必爲他年籌千萬間之廈。古人有言曰。非無足財也。心不足也非無安居也。心不安也。夫有可足之財。而心不足有可安之居。而心不安。捨可據之地。而問難知之鄕。棄快樂之觀。而耽苦惱之況。知者固當如是耶。蓋吾人之道徳品誼。當向勝於我者思之。則希聖齊賢。而奮勵之心自起。吾人之居處服食。當向不如我者思之。則隨緣安分。而覬覦之念自消。苟非然者。不以不如人之道徳品誼。爲恥。而以勝於我之居處服食爲羨。身在今日。心在他年。欲根不斷。愁火常煎。勢將多病易衰無益有損。吾竊嘆衡命之人終不如信天之鳥也。

△一戒恃才

語曰美女不病不嬌。才士不狂不韻。此非君子之言也。美女何以病。怙其美而爲柔怯可憐之狀。故病也。才士何以狂。逞其才而爲宕軼不羈之行。故狂也。此豈貞女正人之所爲。而世乃以是爲詡詡哉。美女而有幽間貞靜之儀。乃以全其美也。才士而有沈潛淵默之气。乃以成其才也。吾於世之所稱爲才者。不能無議焉。夫才之實不易言也。才之名不易副也。古大賢聖。如虞之五臣周之十亂。孔子乃以才目之。而今人豈有其千百之一二耶。而何以言才耶。卽曰以一才一藝論也則是如財賦如兵戎如禮樂如刑名凡人之諸乎是者皆才也而世之論才者。又不以是。蓋不過以文章之一事言耳。夫持三寸管。以摛紙上之空言。亦何益於天下事。而乃以是爲才且自恃耶。且其以是文章之才自恃者。又未必眞有是文章之才也。爲制藝者。少知屬比偶。卽自負曰。吾茅歸矣。吾王瞿矣。爲古文者。少知工鋪敍。卽自負曰。吾韓歐矣吾秦漢矣。爲近體古風者。少知媲靑白。別仄平。卽自負曰。吾李杜矣。吾陶謝矣。好大言。沾虛譽。此近世之通病也。吾聞之。司馬光與人不言政事而言文章。歐陽修與人不言文章而言政事。夫有其才者且不矜。而乃無是才以妄自炫耶。裏婦效西施之顰。而自曰美女。鯫生學子建之步。而自曰才士。吾恐不足當旁觀者之粲然一笑也。

△一戒挾勢

有諭以勢之可恃者。曰爇火風上。以燒風下之艸。莫之能返也。投石山巓。以擊山底之人。莫之能拒也。予卽以勢之不可恃者。諭曰。僕於平壤者。不必盡折足也。若躓髙山之脊。則糜矣。蹶於行潦者。不必盡濡首也。若墜大河之浤。則沒矣。嗚呼。世之名家貴冑。髙爵巨官。其席祖父閥閱之勢。以及據一已赫奕之勢者。皆躡履髙山之脊。而蕩舟大河之浤也。吾謂其當兢兢然廑登髙臨深之懼。而以寵榮爲驚。以盛滿爲戒。爲求無至於山之躓河之墜而罹彼糜骨沒身之禍。亦云幸矣。況乃乘順風負山之便。而遂欲甘心於一日矜已淩人。肆毛鷙之威。報睚眥之怨。以爲此爇火投石之行耶。吾恐器滿則覆。碁累則傾。其以之爇人者。終以自焚也。以之投人者。終以自擊也。請以古人論。李績曰。吾見房杜僅能立門戶。遭不肖子孫。顚覆殆盡。然則祖父閥閱之勢其可恃耶。主父偃爲武帝所寵。公卿畏其口。賂遺至千金。或謂其太橫。偃不悛。後竟以事族。然則一已赫奕之勢。其可恃耶。夫祖父之勢不可恃。一已之勢不可恃。而世之人乃更有要公卿。通賓客。依城托社。援他人之勢以恐嚇陵轢其鄕裏之人如所謂狐假虎威者。抑又何爲哉。

△一戒怙富

洪範之次五福也。二曰富其次六極也。四曰貧。貧者富之反也。今必執向子富不如貧之說爲言。無乃論之不近人情。而於經訓有悖耶。𨿽然。富亦何過。顧所以處富者何如耳。富而能散爲上。能保次之。最下則怙其富。疏廣曰。富者。眾之怨也。夫彼此同閭閈。各家其家。各事其事。何嫌何疑。顧獨有怨於富者。則何耶。是有由。有無不均。多寡相耀。苟非守貧守道之君子。鮮不生一艷慕心。生一慚媿心。而且心羨其盛者。反口剌其非。恥我之不足者。遂忌人之有餘。此恆人必至之情也爲富者。當此之際。苟上之不能慕卜式馬援之義。輸粟分財。以佐國家之急。以賙鄕族之艱。次又不能制節謹度。絕其僣心革其奢習。以求免於罪戾。而顧憑財賄爲气勢。虎耽狼顧。恣爲兼並武斷不法之行。以陵鑠其內外親疏之人。夫如是。則眾之怨者不將更結爲仇耶。揆其猖狂自恃之意。豈不曰權貴可以苞苴請也官長可以賄賂通也。罪犯可以金粟贖也。縱無禮於若。若將柰我何。嗚呼。以是而言。千金之子。不死於市。誠如陶朱公所述矣。然試問朱公殺人之中男。何以卒不赦於楚。而其兄竟以喪歸耶。

△一戒驕傲

予嘗讀易至謙卦而有感也。易之爲卦六十有四。其吉凶悔吝錯。見於六爻者比比是也。獨謙則六爻皆吉焉。謙之時義誠大矣哉。夫知謙之吉。則反乎謙之悔吝凶可無問也。世之人昧於此義乃故存一自先自上之心而發之以不肯後人不肯下人之气。而恣睢睥睨之態出焉。此其爲類有二。一則以勢自雄。謂人旣在吾後吾自宜先之人旣在吾下。吾自宜上之。此所謂富貴者驕人。以尊傲卑者也。一則以才自命。謂我𨿽在彼後。而有所以先之者。我𨿽在彼下。而有所以上之者。此所謂貧賤者驕人。以卑傲尊者也。吾以爲是二者皆過也。以勢自雄此非善居其勢者也。以才自命。此亦非善用其才者也。吾且不述三代以後之爲驕傲敗者。而述三代以前之爲驕傲敗者。今之人孰不知丹朱爲不肖子耶。孰不知鯀爲凶人耶。然亦知丹朱與鯀之所以爲不肖子爲凶人耶。堯咨若時。而放齊以朱對。咨俾乂而四嶽以鯀對。是朱與鯀之在當日。必皆具有絕人之才。爲眾所推許者也。然朱終以嚚訟不獲嗣位。而鯀終以方命圯族績用弗成見殛。遂得不肖子凶人之名。使後世傳之。幾不知其爲何如惡劣人。然則驕傲之爲害。一至是耶噫謙受益。滿招損。此不易之理也人柰何甘受其損而不自求其益也。

△一戒殘刻

吾讀班氏酷吏傳。於他人不爲齒。而竊喟然嘆惜於嚴延年也。昌邑之變。延年抗疏。謂擅廢立。無人臣禮。君子韙之。以爲烈比夷齊。且考其生平亦廉正無私是延年固漢臣中之不多見者。乃以疾惡太嚴過行殺戮。竟被禍如其母氏之言。而史氏遂以之與寧成尹賞輩。同類並譏。萬世播惡聲焉。則甚矣。殘刻之行爲能殺人身而敗人名也。間嘗推原其故。蓋天地以生萬物爲心人之仁慈好生者。順天地之心者也。故降之以福人之殘刻好殺者。逆天地之心者也。故降之以禍。以好生得生。以好殺招殺。理有固然事所必至亦何惜乎延年之身名俱喪耶。或者曰。信如是則世之爲官吏者。將必出重囚翻大獄。以行所爲陰徳事。而因覬於駟馬三公之報耶。予曰非是之謂也。法不可以不守也。情亦不可以不原也。彼有可殺之道。而吾必生之。是謂縱有罪彼有可生之道而吾必殺之是謂賊不辜。然則賊不辜不甚於釋有罪耶。善乎歐陽氏之言曰。求其生而不得。則死者與我俱無憾也。此眞仁人心也。然吾以爲欲制殘刻之行於當官。當養仁慈之心於平日。何則屠之門無仁人豈其性固然。習使之也。古之人於無故而伐一木。殺一獸擬之曰不孝。斯蓋絕其忍心之萌。而以成其不忍人之徳也歟。

△一戒放蕩

子夏曰。大徳不踰閒。小徳出入可也。儒者猶病其言。以爲觀人則可。自律則非蓋聖賢之道。愼小謹微。以求寡過。𨿽一舉足一啟口。亦不敢輕且易。而謂何事可蕩軼於禮法之外耶。不謂世之恣縱者。匪惟小有出入。抑且大閒罔顧焉。厭爲繩尺所拘。耽習夫猖狂不羈之行往往曰禮非爲吾輩設也吾遊方之外也。揆其意。豈不以昔之七賢八達輩爲口實耶。然亦思此七賢八達輩爲何如人耶𨿽其中不無因世之變。有托而逃爲混迹塵埃以自匿者。而要其越閒敗檢。得罪名教者固比比矣。或以廢君臣之義。或以絕母子之恩或以潰男女之防。而且詡詡然相推曰。此賢也達也因之一倡萬和。而天下之風俗由是壞。而天下之紀綱由是隳晉室敗亡之禍實出於此君子深痛其禍而究其爲厲之階。謂其罪浮於桀紂。而顧可眞以是爲賢且達耶。或曰。晉入旣不可學則必師宋人矣。淸談之放。道學之迂。一問耳。放差能樂迂徒自苦。亦何必捨此取彼爲。予曰。苦樂固別。福禍亦殊。禮者古所制也。法者。今所守也爾棄禮。不懼敗矩度。爾蔑法不懼罹罪辜耶。楚子將出師。入告夫人鄧曼曰。余心蕩。蔓曰。王祿盡矣盈而蕩。天之道也。楚子果卒於師。夫蕩於心爲死亡之兆則蕩於身者又當何如也。然則儒者主敬之學。固養心之道。而實保身之道也歟。

△一戒豪華

語云徳過百人曰豪。是豪之爲名。以徳稱也。又云。和順積中。英華發外。是華之爲義亦以徳著也。洵如是。亦何惡於豪華。而爲之戒哉。而不知此古人性分之謂。非今人勢分之謂也。今人所矜爲豪。多在駕髙車。驅駟馬。意气揚揚自得之間。而所艷爲華亦不過崇輪奐。美裘裳。以照耀於閭閻市井中已耳。此非範質所譏爲縱得市童憐。還爲識者鄙者耶。吾且不論此虎皮羊質。玉外瑉中。見譏於有道長者。而竊爲若人瞿瞿有禍福之懼焉。何以見其然也。人心好勝。天地忌盈。豪過則滅。華甚則竭。此必至之勢也。不思古人宮成缺隅。衣成缺衽之義耶。試取從來之最豪華者論富莫過於石季倫。李贊皇。季倫以人臣與貴戚鬭富。𨿽以天子佐助之。猶爲之詘。贊皇飲食珠玉之奉。過於王者然一則爲孫秀所收。一則有嶺南之竄卒不克以免其身焉豈非其暴殄之行。有乾天道故耶。夫以季倫之文章贊皇之勛業。猶且至是。況在區區輩耶。諸葛武侯云澹泊以明志。寧靜以致遠吾於其言有感。

△一戒輕薄

嘗讀蘇子瞻傳有云。嬉戲笑罵。皆成文章。在作傳者蓋以是爲之稱也而不知其一生受禍之本。正坐此何則蘇子以雄視百代之才。不能沈潛靜默。以養成其遠大之器。顧以筆墨爲玩弄當時之人。摭拾其九泉蟄龍之辭。而必寘之死地安知非受其侮辱者。而假此以爲報復耶。此亦不厚重之禍也。予卽以是類著之。爲世之輕薄子誡焉。𨿽輕薄之事。予亦不能覼舉而所最忌者三。一則勿以已之少。慢人之老也。無論近父近兄。禮宜尙齒卽以人生百年計之。自少至老。旦暮事耳。今日紅顏之子。不卽他日白頭之翁耶。況壽夭不齊。安知不老者猶存。而少者或沒耶。楊億少入禁掖。每侮其同官之老者。一人曰。老終畱與君。一人曰莫與他。免爲人侮楊后未艾而卒。此以少慢老輕薄之可戒者也。一則勿以已之長哂人之短也。天下事吾所知能者。不勝所不知不能者顧於人所不知不能者哂之。曷亦自反而計吾所知能者幾何耶。溫庭筠謁時相。相詢以故實。溫曰。事出南華。非僻也。冀相公燮理之暇。姑宜稽古時相薄其人而惡之。溫卒不獲一第。此以長哂短輕薄之可戒者也。一則勿以已之全笑人之缺也。大凡形體不全之人。其諱護爲最重我故爲玩其所不足。以中其所忌。鮮有不深激其怒者。卻克與魯衛諸臣使於齊。其形各有所缺。齊以其類爲迎。且令婦人幃觀之。克大怒。誓以必報後卒有�之師。此以全笑缺輕薄之可戒者也。若引而伸之。觸類而長之。其於輕薄之行。不思過半哉。

△一戒酗酒

傳有曰。兵猶火也。不戢將自焚。吾卽以酒猶兵也。不弭將自殺吾今戒若以勿崇於飲。但襲取前人之言曰。內喪若徳外喪若儀云云也。若或徳儀之不卹。將有迂吾言而褎然笑者吾且不爲若徳計若儀計。而爲若性命計若當羣然舉白鯨吸自豪豈不日吾求一醉之爲快也。而不知醉中之禍有不可勝言者。若之量爲酒所勝。頹然而倒。不知天之髙地之厚。非夢如夢。非死如死。吁危矣。迨至夢幸得覺死幸得蘇而宿醒所苦嘔心吐肝輒爲作數日惡。夫吾人之身。寒暑燥濕之不克當者寧堪經此摧折耶。卽若之量不爲酒所勝。而不能不爲酒所使。酒勝則气麄。气麄則膽壯。喜而狂呼大笑。已可醜也。況一有所觸。怫然而怒。非言可勸。非力可排。因而罵座行毆。杯盤之地。頓成戈矛之場。其以之得亡身喪家之慘者蓋比比也。是知酒弱者禍遲。酒彊者禍速。然遲速皆禍也。弱與彊皆無一可者也。嗚呼。人之湎於酒者縱不卹若儀獨不卹若性命耶

△一戒賭博

事之有益於人者。𨿽古凶人之所遺。吾亦有取焉。若鯀之城桀之瓦是也。事之無益於人者𨿽古聖人之所遺。吾亦無取焉如堯之奕。老之樗蒱是也。夫以無益而不取。況乎其有害耶。舊事相沿新機遞創。浸假而有擲骰打葉之戲。浸假而有混江馬弔之名。且昔人以之適性情者。今人以之規財賄。而賭博之事紛出焉。予嘗曰。小人而賭博。盜之媒也。君子而賭博。貪之囮也。曷言之夫賭博以求利。斷未有能得利者。勝者什之一。負者什之九此所謂乞頭而外。無賭錢一輸之方也。乃負矣而必求一勝。再負矣而又必求一勝。再三再四之不已。卒之有負無勝。則吾貲以罄。吾債以積。而吾心益以熱。則凡苟可以得財賄者。將何所不至哉。吾故曰此盜之媒。貪之囮也而世之人或有甚吾言者曰吾輩之爲此也。𨿽不無金錢之注。然豈眞以規財賄耶。不過爲適性情故耳。縱百萬一擲。曾無芥蒂於胸中。而乃一以爲盜媒。一以爲貪囮。且君子與小人同譏耶。而不知更不然事不可以或廢也時不可以或失也。孔子之賢博奕。所以甚言不用心之不可耳。豈眞以爲賢耶。以可用之心。而用之不可用之物則誤用之心。與不用正相等。況身列士大夫之林。而可爲此牧豎小人之事耶。而且心術以此壞焉。何也覬覦之念一動。則必弄機關。而且體貌以此褻焉。何也。計較之心太明。則必起爭競。而且身命以此輕焉。何也。勝負之情正切。則必忘飲食。廢寢眠。以是而言。非所謂不徒無益而又害之者耶。夫不爲其有益而無害者而爲其無益而有害者。適足以見其人之愚。而自貽伊戚也噫

△一戒宿娼

世之蕩軼子。出入於狎邪靑樓中。而以風流自命。或有繩尺之士過而譏之。彼且曰。吾不鉆穴隙相窺。踰墻相從。自覺賢於尾生相如遠矣。尋常以金錢買歌笑。於陰騭何損。於名教何傷。而乃過爲律耶子曰。是大不然。夫語以可否而不悟者。語以利害未有不悟者也。若亦知夫倚門跕屣者之爲何如人耶。凡人之大無恥者。必其大無情者也。彼以一人身爲千萬人傳妻之身朝送秦人。暮迎越客其以前日陪歡於人者。今日陪歡於我。卽知其以今日結愛於我者。異日更結愛於人也。彼爲假情之娛。我爲眞情之認。我作有情之癡。彼作無情之黠吁。亦愚矣。況且以是蕩吾貲。敗吾名。禍吾身。夫人之擁有厚貲者。豈無自而來。是非祖父積累之所貽必吾身筋力之所致也而顧蕩諸有情無情之場是何異取篋中金而擲之於水耶。且使爲此狂夫浪子之行。而無貽辱於父母也。無貽譏於鄕黨也。或無害。有此行乃父母惡之矣。鄕黨賤之矣。亦何苦而出於此耶。更慮者。鉛華香膩之地。實垢污凝漬之鄕也。中其穢濁。卽成惡疾。已成惡疾便爲廢人。斧斤酖毒之禍。未必烈如此。人生實難。而顧可自促其死哉嗟乎人之出入於狹邪靑樓中者。聞吾言。亦可以猛然省矣。

○羈所攺作章程

卷十六之二

羈所又名班房。又名保歇。本有官辦舊章。惟日久獘生。動關性命當事者習見習聞。不以爲意。而不知其中之含冤負屈吞聲泉下者多矣。設身處地一刻難安。一轉移間。造福無量。述羈所攺作章程。

羈所宜攺活板說

附羈所流獘四則

禁私押牓示﹝丁中丞通飭札﹞

△羈所宜攺活板說

凡羈所人犯。往往甫經報病。卽已不治。推其得病之由。多因所睡地板之下。潮濕積穢。日漸燻蒸所致。犯人羈候日久。气必衰弱。處此積穢之地。人易生病。病易速死。理固然也。更有板片俱無。犯人卽睡在泥地上。尢易生病查粵東州縣簡缺之羈所。每年死者已不乏人。繁缺則不可勝數矣。慈祥官府。目擊情狀。能不動心。特經理未得其方耳。歷觀各處羈所。俱系釘實呆板。下面不能打掃通气。犯人在板上晝夜坐臥。或病時便溺或病斃後將板洗刷。穢水洗下。日積月累。其板下塵灰堆積。污穢之气。已不堪聞。𨿽曰在板面打掃潔淨。焚燒蒼朮諸香。亦無益也。至於春夏以及交秋。時而潮濕。時而悶熱。气候不定。因此傳染疫癥有之。且押候之犯。其中或受刑不輕。或米飯不繼。憂懼焦思。尢易生病。處積穢之地。受鬱蒸之气。其生病速死之由。大率類此。況犯人終日坐臥板上。亦易得腳腫之病。是以病故之犯。多面黃腳腫。亦未始非地板鋪滿腳不得舒之故也。竊思人命最重。旣非命盜大案。果能時常淸釐。訊結開釋。不致久押。固爲上策。柰其中有刁徒妄控。或訟棍挑唆。非一訊所能結。必須傳齊證佐。始兄定案。至賊案之誣扳牽連。更不能免。於是押候之犯。遲之又久。旣不犯死罪而並可無枷杖之罪者。亦復不少。乃因羈所污穢。竟至病斃於此。實堪慘傷。凡羈所地板釘呆者。必須攺作大塊活板所費無多。而保全人命不少。玆特將攺作章程附後。

一先將舊時穢泥挑去一層。另換新土。上而鋪�靑磚一層。後用木椿釘實。做成橫架於上。上鋪牀板三塊。每塊寬約二尺零。以橫可睡人爲度。離地髙一尺許。一室之內。三面鑲成大塊牀板。中畱空地。犯人坐則可以垂足。起則可以行走。如是半

一間有犯人患病。竟至病故。其便溺穢臭之气。牀板巳系活動。盡可將活板取出外間洗淨。再行搬進。仍舊鋪好可也。

一如房屋十分窄小。約看地方開窗通气。𨿽不能中畱空地。亦可攺用活板。或房屋低矮。離地五六寸均可。惟須飭令看役。於三二日內將板取起。打掃一次。務要潔淨。或畱空一邊亦可。

一設有穢气未除。須多備艾繩或蒼朮。時時焚燻。庶可驅邪辟穢。責成看役照顧。

道光十二年。有人在海康縣行之。一年後。據看役云。往年病斃者頗多。自攺此活板。今歲病斃不能保者一人而巳。電白縣於十九年行起。至二十六年。歷數年之久。亦僅病斃不能取保者十人。至死生有命之說。有富貴壽考之人。或大惡人。方可言命。其它蕓蕓之眾。乃世間可有可無之人。卽其命亦是可生可死之命。援之則生。置之則死。於是亦可見矣。凡公門中可行方便之事。不一而足。特患人不肯行耳。卽此羈所攺活板一節。洵爲良法。一日攺。則行之百年爲補救之方。一處行。則推之各處。皆可取法果如是。所以保全人命實難以數計。上天有好生之徳。爲民上者豈有不樂善行仁。忍其死而不救之理。是皆職司其事未得其方。所謂欲救無術。行之不力。習焉不察之故耳。願亟爲攺作幸甚。

△附羈所流獘四則

凡羈所看役所報病呈。一二日內卽死者。務將看役責處。方不致漫不經心。倘該役早數日稟報。卽可早數日撥醫調治。系病重。卽可交保領去。然此爲實心任事者而言。每見看役稟報。幕中照稟一批。撥醫調治四字而巳。再稟病重。不過批多加緊二字。均屬紙上空談。全無實濟。並無醫藥。安得不死。

羈所人犯。本無不準薙發之例。每見各處多蓬首長髮。宜令每月薙頭一次。天熱則月薙頭兩次。是亦免除患病之法。惟每屆薙頭時。須經管羈所之人。親自督同看役查明。薙發者只準帶進薙刀一把。此亦格外謹愼之道。

犯人初進羈所。看役必以三數日後。無人顧送。始敢稟請發給口糧。但犯人初到訊問。或巳受刑。或遠來數十里。其人已困乏痛苦。再受饑餓。數日後始給口糧。其因此受病者有之。應以初到之人犯。查無口糧。隨卽酌發。俟有人顧送。再行住給。其間或本有人顧送。初到時有不敢送與不及送者。須隨時酌量給之。冬間賞給棉衣。【宜早數日勿待及冷之時】夜間僅能蓋及上身。諺云。病從腳根起人腳不暖不睡因此凍而生病。斃者亦復不少。宜賞舊棉絮數張。二項所費無多。而濟人不少。保全人命。全在口糧。棉衣最爲緊要。各處間有署內煮粥給食。最爲便當。經管之人。須隨時畱心。添人增粥。切不可人多粥�。以致餓斃。若不隨時畱心。𨿽系無心作孽。孽正不小。�派管羈所。尢須老成人。分給門上月賬股子。庶不致爲家計衣食所迫。致生他念。

且羈所賊犯。最易久押。以爲賊犯不甚緊要。多漫置之。卽病故亦視爲尋常之事。但此中冤屈者不可勝數。緣賊犯仇扳誣供。捕役亦藉此多弄差錢。【俗語所雲開花是也】其中系小鄕村無紳耆可保者居多。及至到案。賊口硬證以至受刑久押不知凡幾。因而押斃者亦復不少。最爲可憫。蓋賊案之供。難以取信。實有所見。前嘉慶二十三年。王少溪明府任西寧時。衣箱內裝滿貴重皮衣。並儲有千金。僅失去箱內當中所放衣服四件。共指爲家內人所偸。萬無疑議。及破案。乃在羅定州售贓時查出。系積匪猾賊軍犯某所偸又道光六年。羅後軒明府任新安時。倉內住有裁縫某被竊。獲到行迹可疑者二人。因此訉供竟供認入室行竊。情形如繪。卽立正其罪。似無冤枉之理。後來破案。乃遠在省城丹桂裏窩藏之爲陳亞六所偸。此二案所親見者如此。其民間誣扳。捕役混拏之賊。可遽信乎。遇初犯贓輕之賊。及情有可原之人。或被久羈者。隨時從寬保釋。是亦仁人之用心也。又武營所拏之賊尢不可信。沿海地方營弁。一有拏獲。無論虛實。卽行冒昧通稟各大憲。但此等並不緊要。盡可由縣訉明虛實。隨時分別取保究辦。奉到大憲文行據實稟復。並無駁詰。歷辦有成案可據。

各屬羈所間有設立腳閘者。曾經於電白海康二處撤除。其腳閘孔眼巳經腳汗漬透油滑。摜之於地。臭虫如蟻。不知若干人受此苦矣。竊計人犯上此腳閘。坐起不能。兩足伸縮不能。其受苦情形實爲可憐。況所上之人。果系應得軍流徒者。尙爲罪所應得。有此腳閘。恐無枷杖之罪者亦所不免。其獘不可勝言。卽如道光初年平遠縣火燒羈所。燒斃人犯十數名。官發軍臺。卽系腳閘開除不及所致。但從前撤去電白海康兩處羈所腳閘。看管之人大以爲不便出言阻撓。謂要犯無此腳閘。一有疏虞。大爲干系云云。當曉以現今羈所卽班館之更名。嘉慶年間。百中丞奏參南番兩首縣班館押斃多命。均獲重譴。嗣後各州縣年終具結。並無私設班館。是羈所尙系從權私設。而烏可用獄中腳閘之刑具耶。若謂要犯無此腳閘。恐致疏虞。可打如各州縣解犯人船上所用鐵腳盤三兩个。並腳鐐五六副。遇有要犯上之。卽可無慮疏虞。此物可以起坐。不致如腳閘起坐不能之苦也。

△禁私押牓示﹝丁中丞通飭札﹞

爲奉文曉示以杜私押事。照得本縣審理案件。隨到隨審。隨審隨結。惟案內設有訉供未確。或證佐未齊。不得不管押待質。無如差役舞獘不一。或提到而匿不稟明。或訊釋而私押索費。甚至以扭交指交爲名原告串差私自管押。隨後具稟。以爲欺懦之計。此等獘竇。相習成風。玆本縣奉札嚴禁。合行牌示。爲此示仰諸色人等知悉。此後管押人證。本縣當堂交保開釋。必親自注明日期。該差不得私行收押。如有示內無名。及已經交保開釋者。該差或仍行私押。準該家屬指明喊稟。以便查究。特示。

詞訟項下

捕役項下

某某某某

某某某某

同治六年九月

日示

此事近�第一善政懲儆刁風。保全良懦。造福實爲無量。洵可推行照辦。

○不費錢功徳條例【熊勉麾先生定】

卷十六之三

佛氏以出錢作福爲財施功徳。爲六波羅蜜之一。誠助道因緣也。然有錢者固以出錢爲功徳。而無錢者則出心出力。隨在可以種福。卽隨在可以立功。惟在有心人處處畱心耳。述不費錢功徳條例。

官長

將帥

鄕紳

士人

農家

百工

商賈

醫家

公門

婦女

僧道

兵丁

僕婢

大眾

△官長【能信心積累必世爲官長】

訓勵風俗勸課農桑酌立義學重懲賭博嚴處盜賊矜原錯誤保全善類打掃監鋪軫血獄囚誣告必嚴【淸訟原也】唆訟必懲【息訟�也】不輕發脾發不株累親鄰不輕拘婦女不輕羇監鋪不妄逞已私不阿狥公舉不徧聽左右不多帶役從下鄕不濫用重刑【加�棍之類非凶犯彊盜弗輕用】不斷離婚姻不折散骨肉不輕辱斯文考試不徇情錢糧設法催徵【勿徒鞭朴】水旱早報災傷饑荒設法賑濟盜賊細心盤問呈訴實時批發訟案速爲審結買辦現銀足價嚴禁衙役詐騙嚴禁勢豪欺壓嚴禁私宰耕牛不枉法壞人功名盛寒災暑不輕責隨行遠路不輕責老幼病癈不輕責婚娶凶喪不輕責不以有害地方事逢迎上官不作驚駭耳目事沽買名譽事不可行者𨿽嚴檄必極力挽回情有可原者𨿽成案必加意矜卹有驛站憐卹馬匹有水道大興水利寬一分民受一分之賜省一事民省一事之擾民生大利人害在外大臣題請在內各衙門啟奏常有一言一事數百萬生靈受其福

△將帥【能信心積累必開族昌後】

不激邊釁不縱兵丁生事擾民不殺己降【能善招降又不受其欺功徳最大】不從險策以害生靈不屠城不毀墓不濫殺脇從不殺良邀功不匿戰士功績不克減軍糧不淫掠婦女不毀穢書籍不牧馬學宮神廟不因一時喜怒輕爲進退體卹士卒饑寒勞苦

△鄕紳【能信心積累必奕世簪纓】

倡率義舉正已化俗獎勵後學扶持風化嚴禁子侄倚勢淩人嚴禁僕從倚勢生事有利地方事盡心告白官長有害地方事極力挽回上官民閒冤抑公行表白鄕裏結釁公道紛解不說昧心人情不以喜怒作威福不彊買人產業不苛刻細丁不傲慢貧賤宗親表揚節孝保護善良主持公論戒人忤逆止演淫戲勸人重義輕利抑彊扶弱不壓良爲賤奴婢婚配及時

△士人【能信心積累必金榜題名不於其身必於其子孫】

以名節立身以忠孝訓俗敬奉聖賢典籍盡心啟發生徒不犯色戒【文人犯此必有縱才必不發且損壽】敬惜字帋謹修言行誨門人文行並重無故不曠課不鄙薄人爲不屑教不談人閨閫不發人陰私不書寫詞狀不作昧心幹證不恃衣頂呈人不恃負才髙輕慢同學不作淫詞艷曲不廢散人書籍遇上智講性理學見愚人說因果書勸止人不孝不睦諸事引導人敬宗睦族編緝利濟爲善書傳人保益身命事

△農家【能信心積累必家業丰隆】

不賤棄五穀不耕占無主墳墓不盜斫墳上蔭樹不侵奪鄰田疆界不私壞要道津梁不掘斷墳墓龍脈不阻塞水道糞田不害物命完租谷不著水和糠不縱六畜踐人禾苗禽畜誤食禾苗不輕擊戳不做工懈怠荒人田畝不以酒飯不厚工錢短少做假生活愛惜他人車具犁車牛路不圖超近踐人田禾不於戊日犁鋤田上澆灌穢糞污觸地祗【田家耕作最忌戊日抱朴子曰燕於戊日不銜士】隨處塡修墳墓穴洞並坍塌者【此事工徳最大泉下人必默佑之】

△百工【能信心積累必生計繁多】

制器必堅實造作不苟且艸率不妄廢人材料不因主人酒食淡薄生壞念不耽延捱功不作不吉利語不行魘魅法不傳播主東家常隱微不攛哄人興造不造磽薄假物不輕毀成物愛惜襯用物件

△商賈【能信心積累必貨充財溢】

不販賣假貨【藥材尢忌】不髙擡市價

討價不欺哄鄕愚童叟出入不用輕重戥秤大小升斗不設計謀奪生意不忌人生意茂盛遂生讒毀凡病人所需貨物不掯勒髙價夜深買物急需者勿以寒冷不應典鋪能讓利息贖當少虧無補或年月久長諒情讓利勿使不成致恨沒絕貧人買夏帳棉衣棉被等哀憐讓價勿使不成不齊行勒重價交易公平正直【藥鋪最關功過人已不幸而市藥豈可擡價虛誑尢失公平】

△醫家【能信心積累造福無窮每見有及身富而子孫貴顯者】

體認脈理【不粗心輕率】精研藥性【用必得宜】詳問病證施效驗良方【藥救治尢大】醫婦人須遠嫌疑不乘重病險瘡勒厚謝不妄驚病家不因錢少遲滯其往不因風雨寒暑不遠赴不因宴會嬉遊托辭不往不用霸道藥速效不用緩藥遲愈取利【外科尢多此事孽報最深若用假藥騙人造孽最重】不輕投金石攻劫劑不用墮胎藥不傳淫方媚藥不因錯認病癥委曲回護不互相訕謗令病家惶惑認病不眞實必令邀醫會議可以步行不必舟輿費人錢財

△公門【書吏衙差之類能信心積累定有貴人提攜子孫榮顯】

隨事方便解和不唆人結訟不指撥官長生事不捺案不生枝節提人伺候【一夫到案合戶不安】不唆盜賊扳讎家不乘危索騙不受鬻兒賣女錢不倚官勢淩人不誣詐良民不逼病人婦女到官稿案字眼不攺輕爲重人罪不下死煞字語不因無錢聚杖一處及杖人腿灣不私拷賊匪不妄拿窩家不苛虐獄囚牌簽票稿勿濫塡姓名株累良民富戶批回速請發解審速請審水旱請官早報災傷設法賑濟【勿侵賑濟】多送正風俗興利除獘告示學書門斗聖殿及各處時當灑掃潔淨有壞則請修理常勸舉節孝徳行不輕傳劣迹惡款

△婦女【能信心積累自身福壽子貴夫榮】

孝敬翁姑和睦妯娌凡事勸解丈夫勿欺勿慢無子及子遲不妬夫置妾不淩虐婢妾不淩虐妾生子女前妻子女一體看待不暴殄衣飾不賣使俏乖不毒口咒罵不言人私情不妒伯叔有不笑妯娌無不信邪巫不人寺燒香看戲公姑丈夫前不般唆是非不倚母家勢傲夫家不恃父母愛欺兄嫂不恕女苛媳潔淨廚竈愛惜物命穢物穢器勿暴露日下【露廁尢忌】卹奴婢勞苦足其衣食【並禁子女淩虐】嫁婢及時妾庶不恃寵欺正挑唆讒毀

△僧道【能信心積累必往極樂世界轉生爲富貴之人】

嚴持戒律謹守淸規虔禮神明參悟經懺勿生貪嗔勿發穢言不窺婦女不飲酒賭博不浪費施主銀錢不苟簡神前香燭神案整齊潔淨不以器物置其內代人懺悔祈禱必齋戒虔誠不假托募化不妒忌同類行一切方便事【如募修壞橋窪路掩埋無主枯骨畱養過路病人等類】

△兵丁【能信心積累必履險如夷出身受職】

無事習武藝有事勿退避爲地方巡緝姦匪遇水火竊盜爭先捕救出師不妄殺平民不淫人妻女不搶擄財帛不拆毀墻屋【及毀人宗�木主】不放馬踐踏禾不斫伐墳樹不勒買貨物不誣良爲盜

△僕婢【能信心積累必立業成家】

不背主向客不誤主委任不倚勢生事不傲慢主人親友不傳說主人隱事不以主人年幼肆欺誘貧懦生玩侮不搬弄是非致主人眷屬不和不背地咒罵主人不侵柴米錢物器用

△大眾【各種人俱在內故曰大眾能信心積累必各得福報】

敬畏天地恭敬神祗孝養父母友敬兄弟睦族卹貧矜孤憐寡完人女節和人骨肉息人爭訟雪人冤抑傳說良方贊成好事禁戒宰殺救護物命珍重五穀敬惜字紙凡事喫虧到處忍耐化人不賭錢醒人當局迷有當救者勉力必救可從寬者勉力必寬當欲可染不染不助人爲非不忘恩念怨所欲必推所惡勿施勿以善小不爲勿以惡小爲之【此二句賅括一部功過格之全】

○良法附纂【隨便種福】

卷十六之四

布施二字。釋氏謂之慈悲吾儒謂之仁愛如來舍身餵虎。割肉餵鷹。聖人一夫不獲時予之辜。吾輩能乎不能乎。惟隨便布施一法簡而易行。蓋饑寒人所最苦。而今之沿門乞化者。非爲此乎每有見其來者。除不憐念。而反斥逐之。甚且辱罵之。傷哉。所求幾何而遭此狼籍耶。余勸仁人長者。或米或食或銀或錢。無論多寡。隨便與之。卽合勺亦能濟其饑毫釐亦能周其急。或當食飯飲酒之時。乞者望之。不知何如香美。不妨出其殘羹餘瀝以充彼之寢消彼之饞。至於行路之間有病者瞽者幼稚可矜。衰老可憐者。則量我囊中之多寡。爲布施之厚薄。此法甚簡便。在我不爲大費彼己十分歡喜。卽是慈悲之本。仁愛之端成佛作祖之根基。爲先聖賢之道路也。若以爲小惠不足爲是直世俗庸愚之見。種福於冥冥中。盍勉而行之。

買物惠貧議

歲歲濟瞽議

設瞽相所

資送畱養難民事宜

置義田說

債項不宜捐爲堂費說

各鄕送診施藥說

每冬棲卹老病無依說

以公項行義說

積財濟貧說

遇壽誕放生說

婦女積功徳說

敬節會紀略

育嬰社說

梁敬叔勸戒近錄記浦城蜜浸

蘇郡洗心局章程

保送條約

局規

號規

△買物惠貧議

買賣貿易皆是各人生活之計。在門店之家。因有貲本。坐而樂利。不必言矣。惟是本少貧人。設措微貲肩挑步擔。徧歷街坊忍餓奔馳求活家口。最爲苦楚。予昔日會撰現在功徳一篇。備悉苦情刊印徧貼。諒世人已知之矣今議約列後。

一凡挑擔行賣之物。如日用薪米菜蔬瓜果布帛零星食用諸物但向擔上買用。不可又向店鋪中買。在我一樣出錢而貧人自沾我之餘惠矣。

一凡歲暮。或時節前以及初寒酷。久旱赤雨尢須存濟貧之念凡可久存之物此時不妨多買昔人於荒年多興工作。小則起造房屋。大則開河築堤。修橋補路。皆隨寓濟貧之義。

一凡向小本人買貨物。必須紋銀髙戥。暗中要令貧人少有沾潤若存心刻削。則大失本意矣。

一午後或帶僕人或著子侄。在於離家稍遠之處。忽東忽西莫有定向。見有餘剩薪蔬等物與價略髙。買堆存用。若在自家門前買慣倘人探知予意。未免羣聚叫喊。爭論混鬧反致气惱。

一買物若見衰老幼穉以及殘病者尢厚待

一買存用物之外如瓜蔬菠莧菁芹等菜倘天熱不能久貯兼之家中日用多剩。豈不可惜。壞爛卽送寺庵。以供僧眾。或與養濟以散窮丐又加施惠矣。

一挑腳漢。車夫轎夫。因無貲本。只靠扁擔气力掙養家口。肩上嘗挑重擔。若遇夏天暑熱。流汗成漿。比於賣菜物人。尢爲苦楚。其腳價戥色。不可不厚。與令眾歡感。凡有呼喚爭來挑運。豈不快哉。

△歲歲濟瞽議

瞽目之人。終日如在黑暗地獄中作活。天日不見。行止不便。父母妻子只聞聲而不見其面。乃世間最苦楚可憐者。若再加饑寒貧病。更加難堪。予欲於每年臘月。每瞽人各贈銀二錢以度歲暮。聊濟萬一。柰予一介寒士。家無餘資。今倡首捐出銀十兩。因約同志好友二十餘人。各隨意喜助銀幾兩。共有百餘金。成此善舉。但此不過予一己寒士微念若各州縣富厚善信。俱仿此意。由瞽而至癱殘貧病。功徳不可勝紀矣。【特錄事條如左】

一設局城內寺院。每年定於十二月二十日。預於十日前。請雜職官示曉。徧粘各門。並鄕井。至期早晨齊集。己時給散。後來及非�瞽者不與。

一各善信出銀。不拘幾兩幾錢。竟自各包。每封二錢。統交爲首者匯存。不必又加另封至期公同給散。

一凡有瞽而兼老病者。尢須先散。其瞽而少壯者。不妨遲後一刻

一本日爲首三四人。各多帶銀兩許。恐一時瞽多。卽可補給。若瞽少銀多則封存交誠實人以積異時之用。

△設瞽相所

古者。瞽必有相。俾免失所也。凡瞽而有藝。能自食其力者。固可自覓其相。卽零丁孤苦。亦有卹孤局收。而教其資生之業。惟幼小及衰老無家可歸。無人可依。無能自謀之人。少則多由父母不育而棄於道路。老則總由饔飧難給。而流於乞丐。揆諸無告。惟此爲尢。其無告之人。有目猶可。向人乞食。此則乞援無路。行止皆艱。縱有衣食。苦不得見天日。有衣不能自澣。有食不能自煮。至無衣無食。零丁孤苦。衰病糾纏。復何以爲生哉。夫虫蟻至微。莫不貪生。彼亦人類。能不矜全。此瞽相之由勸設也。彼老而入養濟院者。自毌庸議。卽少而有父母力能養育。及隨親屬之乞討者。亦不必收。惟但遇實系無依無倚之人。無論老少。設一大院落。或租賃一大廟。收入其中。每五人老少共住一房。五房共雇倩一有目之人照料。飲食起居。量力定限。額滿停收。遇缺補入。其飲食每日兩粥。粥聽其飽。十日一飯。飯兩頓。與粥同。其少者。約逾十歲。延請能算命之人。教以自謀之資。一能自謀。則提歸另院。𨿽照料如常。而不復給粥。或遇雨雪不能出營。間一給之。倘其中有不安本分者。無論老少。及另住者。立卽驅出。至少女中有已同有目婚配者。卽有所歸。亦不收。其無歸者。應同老婦一視同仁。而別其居曰瞽婦院。另倩有目之老媼照料之。此項費用。大約以百名而計。每年需數百千文。五十名半則之。如不能常行。而行於殘冬。以一二月爲率。則𨿽一二百名之多。亦不過花費錢一二百串。有人能爲之倡。每人但出錢三五千文。約三四十人。合力舉行。則事可濟。而無目者一冬可免呼號。且人數之多寡不定。而施惠之大小不拘。此卽擔粥之變法。能更推於眾丐。其惠尢廣。好義之士。諒有同心。願亟起行之

△資送畱養難民事宜

資送畱養。誠爲救荒要法。資送者。系散其彊壯。以免聚集滋事。畱養者。系畱其老弱殘疾。無家可歸之人。資送本移民就粟之意。按站給錢遞送。隨到隨行。令其回籍復業。至畱養必擇城外廠寺院。與之棲止。按日發給口糧。不準進城滋擾。其有男女同行。詢明實系一家。準其同住。余悉別居。不許混雜。水退時。仍令回籍領賑。此江南奏定章程。行之有效者。但資送𨿽與畱養並行。究竟畱養多於資送。且資送卽在畱養之中。當其分派大小縣。畱養之時先須資送至畱養處。迨畱養後。又須資送其歸。惟遇實在年力彊壯者。本籍無可棲止。或別處有親故可依。及願往各處傭趁者。專行輾轉資送。而不停畱耳。其事𨿽屬官理。其費多系集捐。並有認名畱養。按日畱養者是此法民閒好義者亦可行。最苦莫如疾病老弱。若能專設收卹所。給以醫藥。飼以糜粥。則於周濟之道。尢爲周匝矣。○賑錢固便。但倉卒被水之人。鍋竈俱無。或值冬時。及零丁者。又莫如粥便。惟廠須多設。並宜兼行擔粥。廠多則人易分領。擔粥則尢便於人。如設一廠。令其就近饑民。分男女列坐於道。而以擔粥送其坐處。按人給食。食畢聽散。庶免擁擠之患。而同時開廠亦無重領之獘。且疾病老弱之有家者。亦可就飼。法有六急。病者急。饘粥是也。如慮米石不敷兼可用面。亦系江南奏定章程。但須臨時權量其價耳。常州有粥店法。減價出售。荒年先查戶口。丰年不查戶口。專售貧者。每以冬爲期。亦可仿行。

△置義田說

義舉而能積貲。自應權其子母。或以置產爲永計。調置產莫如置屋。以屋利旣厚。且可每月收租就用。不似田租必待收成。且有水早之憂。累糧之慮。迫和之難。眾口一詞。此但就目前而論。似也。但田之髙下水旱誠不能免。其利微。佃亦多抗。是以人皆苦之。語云。十年髙低一般收。然良莠固有不齊。而政令要自可制。如學田囚田有官法治之。則抗者亦不敢終抗。今置義田。自須經公。經公則同學田囚田。無佃抗之慮。至於錢糧。大災自有蠲緩。其偶爾歉薄。亦不過租利微薄。以丰歉並計。總有幾釐之利。卽數百年。亦不過如此。若置屋。其利𨿽倍。平時有拾掃之費。有關空之虞。亦未必竟無欠租者。年代愈久。修理愈費。其所獲厚利。巳要折算。設遇坍倒另造。又須大費。若費不足。僅存白地。其租何出。是欲保其數百年如一。日恐不能也。卽幸而保至數百年。其屋亦朽腐不堪矣。何如田之縱經水旱。尙有可挽之法。仍可受耕。且平日旣不須修理。旣逾數百年。亦未必便攺滄桑。是田永於屋。而其利牽算如一。未可但就目前。謂置田不如置屋。要知屋租。不若田租之久也。國家正供在田。而雜稅在屋。稅無定。而供無或缺。非重計系於田乎。惟救急需。或先計屋租亦可。故余舊有論田屋兼置。而以屋爲先。並多置屋。而少置田。蓋爲目前權宜起見。非久計也。總而言之。田惟慮其失利。屋且防其失木。古人義田祭田。皆是田。而非屋。其深思遠慮。當可想見。抑余更有感焉。義舉無論田屋。惟在人之義長。義如不長。𨿽有田屋。或不能管理。或支銷不當。流獘叢生。轉滋咎戾。亦如富家子弟。轉受有財之累。是又不獨愼於置產之先。更當思善其後也。是爲說。

△債項不宜捐爲堂費說

凡邑裏設堂。興諸善舉。固必待眾力以擎。力有厚薄。量力樂助。胥宜出於至誠。方有裨於善行。至於債項。盡可自行討取。何必捐堂。蓋或因欠戶消乏。無力償還或因事遠年淹。索之不償。慮鳴官而不究。遂以助善爲名。冀假義行爲泄忿地。善堂司事不察。往往墮其術中。轉致善堂受擾累之名。常郡紳土有鑑於此。遇以債項作捐項者。槪郤不受。並請示嚴禁。經前撫林文忠公札飭。凡有善堂捐欵。總須現錢交堂。不得以遠年爛債混捐取巧等語有案可稽。竊思善須根心。行可量力。善念一動。卽便勇爲稍一遲回。卽惜財矣。倘以難索之債。而居市義之名。是作僞也。根心行善者。當不出此。古有焚券市義者。倘效法行之。卽大善也。是爲說。

△各鄕送診施藥說

世之最苦者。莫如貧病。而貧病又莫如鄕村之苦爲甚。緣鄕人艱於財。而儉於用。卽有病亦未肯遽就醫。且知醫者鮮。卽有稍涉醫道者。亦在集場。其離集場較遠之家。欲就醫憚於行。欲請醫更乏費是以窮鄕非病至沈重。不作延醫之想。迨醫至而病已無可救藥若欲易醫。尢爲難得。而且集場藥店藥多不全。非桃僵李代。卽黴爛不堪。方旣不對其癥。藥又不能地道精制。縱延醫較早。亦無濟於事。況以沈屙而欲冀其一劑。卽奏奇功。豈可得乎。𨿽人命在天。而補救究在人事。似此豈可謂人事已盡乎。苟思及此。能無惻然宜於天災流行之時。請倩醫士。隨帶咀片。沿鄕送診送藥並約略攜帶引藥之物。不必設廠。廠費旣繁。且與集場之開藥店。掛醫牌。無甚區別。縱醫藥俱全。而不取利。究不能卹其路遠。及零丁病臥之人。可仿古藥箱之法。遇病卽診。診後卽照方給藥。醫一家。再至一家。行一村。更至一村。臨去時告以所住之處。俾可尋訪。設遇重病。暫畱一二日。或轉至其地。病人多處。添醫辦理。且可互相斟酌。其方期於盡善。惟心𨿽期於普濟。而總以救得一人。是一人功徳。醫無回生之術。而宜存割股之心。以仁心行仁政。乃不負送診送藥之本意。醫士及隨人盤纏。自應酌帶。或遇次貧之家。一宿一餐。固不爲擾。但總不可貪哺啜。而尢不可分文受謝。致滋獘端。此事在天災疫癘之時。最宜行之。卽平時每月赴鄕查探一二次。亦方便事。城中𨿽不乏貧病。但只艱於乞藥。尙不艱於求醫。故敢以鄕村爲勸。凡爲醫爲業者。能於貧戶不計謝金。且早到無誤。或以經驗便方刊布。亦陰徳也。

△每冬棲卹老病無依說

乞丐之彊悍者可惡。而衰老庸懦者亦可矜。在各鋪戶固有零給。而究難以區別。緣其中衰老殘廢及患病之人。有尙能行乞者。亦有未能行乞者。大抵不慣求乞。或外來初到。並乏止宿之處。而丐頭之所喝止者。多屬不慣求乞。及外來之輩。如積憤乞丐之人。則仍聽之。且分其餘。似此同一乞丐。豈不有能乞不能乞之別乎。乞且不能。何以聊生。是不得不設法矜卹也。其法何如。擬每冬於城外空曠處。撘蓋席屋數間。厚置艸薦。倩一二人。或地保甲頭。令其掌管。專宿無依老病之丐。不許彊者攙人。如一家中。有壯丁者。卽令其自爲之所。不容冒濫。而畱者仍別其男女焉。但止聲稱安其居。而不給食。一俟風雪之時。查看情形。酌量人數。或錢或米。或擔粥。不拘多寡。不定時日。不露姓名。間一度之。惟須說明。逾年卽止。年終令掌管人撤還。畱爲下屆之用。或借空廟爲之。更屬簡易。此亦卹其老病之一端。如有關系流落之人。或酌助回裏。亦方便事。若謂事涉張揚。恐多滋擾。要知不給食。止給住處。𨿽張揚何慮。況聚集莫非老弱。亦不致於滋事。縱人多而施與無定。且以年終爲限。卽使久占。亦不過一席屋空廟。無姓氏可尋。有何遺累哉。又或疑此初行固善。若年年踵行。恐不免流獘。竊謂施與無定。稽察必周。則𨿽年年行之。何害。但須各鋪戶分潤。乃能於事有濟耳。謹錄於此。以俟采擇云。

△以公項行義說

善堂多矣。義舉繁矣。倡爲者。卽出已資。而不能不憂其匱。況力有不濟。事期經久。勢不能不勸捐以助。所勸𨿽不拘何人。而出資莫先於鄕黨。但以一戶之捐。而爲數堂之用。捐力旣分。用猶不足縱其中有大願力。亦不能兼行各堂之善。欲其眾善奉行又安得有點金之術。而源源不絕乎。惟念善堂辦公之事也。以公濟公。莫如取諸公項。公項云何。買賣田屋之中用是也。每社每年。總有田屋交易。交易總有中用。向來有提爲公用者。亦有各業戶公分者。若以此項中用。或分其半。或分十之三四。均交各堂。以爲義舉之助。以公辦公。惠而不費。何人不願耶。或曰。向來提作公用有爲修街等事者。有爲各業分受者。相沿已久。孰肯捐堂。是固然也。但非全攺其例。只勸酌量分捐。其中豈無好義而願獨捐之人乎。況修街事。卽可交堂辦理。此次用中不敷。堂亦可湊。而下次收歸亦屬甚便。至各業分用。其錢無多。且有業者。方有捐堂之費。又豈惜此戔戔而不肯助作功徳來。第須各社公議一老成人領之一社行。而各社從風。總在乎倡首者之善爲說法耳。

△積財濟貧說

語云。積財﹑莫如積徳。是已。然亦有以財行其徳者。是財亦不可不積。惟積之匪易。旣積又恐因他事移用。則積與不積同耳。蓋遇欲行之善。而囊無餘資。恐將錯過善緣。且恐一轉念。卽惜其財。則善終不得行。因循延擱。竟成虛願。人情大抵皆同。事後悔生。豈不可惜。因想一法。甚屬簡便。人皆可行。無論貧富之家。每日總有常用之錢。但設一筒。無論多寡。每口於常用中省出若干。積於筒中。總有急需。不許開用。遇有善事。傾筒而出。卽可大行方便。又不覺其難。用畢再積。積而復用。源源不絕。久而行所無事。竟似惠而不費。行之旣久。善念日熟。善行豈有涯哉。僧家盞飯盆米之法。皆屬功徳。何況積錢。至於富貴之家。但仿其法。或積銀錢。或積米糧。或專捨一屋一田皆是積財濟貧之妙用。有心人願畱意焉。

△遇壽誕放生說

放生莫如戒殺。此誠至論。但殺生難以全戒。而放生亦需財用。必欲廢人事而全以庖廚之費爲放生之用。未免不近人情。且因養親而戒殺。亦功過格之所不取卽無故不殺亦未必人皆中禮只有勸人勿貪口腹。而恣殺時爲放生以存仁。庶乎易行。今擬行之之道。凡人家每於誕日。不無宴飲之費。如是日不拘一雞一魚。或數文以至數百文。先行買放。乃復供膳。𨿽殺者自殺。放者自放。卽所放不敵所殺之多。究可稍減口腹以全生命。行之旣久。其不忍之心油然勃然。行所無事。由愛物以及人。豈不於身心世道兩有裨益乎。但總以力行爲要。不可徒托空言。力行自能有恆。有恆方徵實徳且爲人子者無不願父母之壽考。而爲父母者亦無不願子孫之繁滋。卽親屬之稱祝者何事。而友朋之頌禱者又何事。壽爲百福之首。人皆願欲。以此願欲之情推及禽魚。壽物卽以壽已。理固然也近聞江浙有縉紳家逢誕日不殺生靈以素面素席待客預辭親友之饋禮。囑備可放之生物以送之。各視其誼之親疏。力之厚薄爲斷。收而放之。否則不受。蓋本蓮池大師生日不宜殺生之意。洵可風也。願世人共效之。

△婦女積功徳說

婦女之心多慈。但處於閫內。每格不得行。特陳其法以勸。向來江南育嬰堂。小鞋襪。小衣服。多由人家內眷所贈。卹嫠堂孤寡堪憐。能於女紅暇日。捨其鍼綫餘資。或制小兒鞋襪。或給貞婦布疋。不拘新舊多寡。皆屬功徳。卽無力之家。總有破舊衣裳。如補綻而給乞丐亦爲惠而不費。凡施濟之力出於艱難。最爲盛徳。今以繡綫之餘。爲卹貧之事。其功豈不勝人千百乎。嘗見有繡佛像送廟者。蓋敬佛而望佛保我佑我耳。殊不知佛之慈惠眾生。不獨於我。我如體佛之意。行佛之慈。卽不繡佛像。佛亦必大歡喜。而保我佑我。不待我之祈禱也。語云。遠處燒香。不如近處作福。人能如此。便是自求多福矣。再婦女每用書木夾鍼綫。及剪字爲花樣。此皆造孽。凡夾鍼綫。宜用無字空白簿。或畫花於上。至於剪花樣不可用字。如送禮物。卽用吉慶花樣以代字可也。

△敬節會紀略

常州敬節會。始仿於長洲彭氏卹嫠會。其略曰。念我同儕。每當春秋暇日。歲時伏臘妻孥聚首。酌酒言歡下至夏畦負販之徒。莫不昂首伸眉。嬉然自得。獨此煢煢者。弔影空閨。銜悲卒歲。將呼天而莫聞。欲訴人而不可。吾儕不代爲之告。其誰爲之告耶。夫力之出於一人者有限。而出於人人者無窮。所望同志諸君子。輾轉勸募。集成一會。量入爲出。隨所見聞。曲加周卹焉。長洲始行時。按月分募每年出銀十二兩爲一會。常州每月出錢四百文爲一會。由一會以至十會。量力書簿分捐總辦出入之賬。疏告文武帝君。而先查實登記。將收條存於節婦處。按月敬送。取回收條爲驗。按此與他處卹嫠堂外堂章程略同。而於歲終酌量加給。並制寒衣。及節婦身故。躉給三月之錢以助喪費。極貧力不能殮者。格外酌給。節婦病故注銷後。其所遺之孤。苦無親族照應。仍照舊支贈至十六歲開除。無力婚嫁者。並助完配。節婦翁姑年已衰邁。或有疾無他子女養贍者。推節婦孝心。隨時酌贈等事。較爲周備。且無須建堂不拘多寡。隨地量力可以施行。爰紀之以爲法云。

△育嬰社說

揚州蔡君璉創育嬰社。募眾協舉以四人共養一嬰。月出銀一錢五分。遇路遺子女收至社所。招貧婦領乳。月給工食銀六錢。逢�朔驗兒給銀。考其肥瘠。以定賞罰。三年之內。聽人領養此法不獨卹孤。又可濟貧。免一時溺嬰之慘。興四方好善之心世間功徳。莫此爲最凡郡邑村鎭善士皆可仿行。爲官司紳衿者。循此化導各方利濟之功更大。此與接嬰保嬰等會用意略同。凡有心修善者。可轉邀三四人。或五六人。月出之貲無幾。其事易集。惟須略仿嬰堂章程。勤視嬰之肥瘠。兼爲治其疾病。妥爲料理。不必拘定三年。𨿽除工食外不無尙有所費。而以數人之力救濟一嬰。總屬易事。且就近辦理。其非因貧而失育者。亦可眞知灼見。惟遇道路拋棄者總宜推廣收之。處處可行。人人可爲。仿而行之。功徳莫大。

△梁敬叔勸戒近錄記浦城蜜浸

道光丙戌。公交車報罷。南旋至浙。同舟中有浦人。忘其姓氏。談次間詢其家中眷口。云有一子三女。因嘆息曰。吾浦罕有二女之家。若余之三女。同邑每詫爲異事。蓋浦俗嫁女必用蜜浸菓品。以多爲貴。至少亦須數百瓶。此物無買處。必須家自配制。又極費事。嫁期數月以前。卽須備辦。殫日夜之勤。窮工極巧。天時人工一不相湊。色味便差。壻家往往以蜜浸之精粗。卜來婦之吉祥與否。貧寒之家。慮遣嫁之難。而舉女不敢多畱者。半由於此。子婦行居次。生時亦將溺之。適其母舅至。再三勸解。乃勉畱之。因是感誓生女𨿽多不棄去。予告之曰。君舉於鄕。行誼卽當爲一鄕之表率。今旣育女不棄。足以勸慈。將來嫁女。務先捐此蜜浸之陋習以塞禍胎。爲一鄕示效。則功徳必非淺鮮也。其人聞之。頗以爲然。今不知此風尙仍舊否。余曰。浦城溺女之風稍差。而蜜浸之習未革。然余長姻祝東巖太守。本有不用蜜浸之議。余伯姊卽其家冡婦。近日嫁女於孟家。獨排眾議不用蜜浸。省卻許多葛藤。近聞有嫁女之家。其家長亦立意不用。而婦女輩仍於背地偸送者。陋習之固結如此。今浦城大小燕集。以及新正款客。新賓登門。無不需此。而家大人但捧杯一拱。從未沾唇。蓋亦本無滋味之可耽也。大抵溺女之風。起於吝財之獘。由於厚嫁。蜜浸特其一事。而作無益害有益。舉國趨之若騖。實不可解。且近聞有一新婦。在家因竭力配制蜜浸致成癆疾者。是誠不可以已乎。

按此亦記厚嫁之一端。因區區無關輕重之一物。輒致自戕骨肉。犯法蔑倫。本屬可驚可訝。乃習俗移人。賢者不免。祝太守能獨排眾議不用蜜浸。詢屬中流砥柱。士大夫居鄕爲合邑表率。主張風教。力挽頹波。眞能造福無量。○此事須當道嚴行示禁。有心紳董設立鄕約局。一面化導。一面會同合邑紳董父老各鄕董。立規定議。永遠禁革。庶幾大聲疾呼。羣蒙驚醒如必不能廢。議定不得過四色。至裝奩衣服亦立一限制。違者議罰。庶人人知所儆戒。而敝俗可以漸革矣。

△蘇郡洗心局章程

一此舉專爲兵燹後名門舊族子弟失教廢學誤入下流而設年歲以二十左右爲度如非舊家子弟及行年過大劣迹過多者槪不收畱

一保送子弟入局須預先登號由局派友訪明底細然後收畱現在號捨四十間號滿卽行停收俟經費充足再議增號續收

一凡子弟入局須保送之父兄或親戚出結如有疾病意外等事各安天命與局無涉

一在局子弟各居一號以免羣聚生事每日一粥兩飯飯菜與局中司友無異其衣被等物均系自帶極貧不能備者由局酌給

一局中除司友各有責成外另請教習一人專司勸導凡子弟入局時保送人須將本人平日性情行止及從前曾否讀書習業現在所犯何過詳開節略一紙交局以便相機規戒

一在局子弟防範嚴密不令出外惟每逢朔望日齊赴廳事恭聽教習宣講聖諭講畢卽行歸號

一在局子弟遇有重病準保送人領出調治病愈仍聽入局如並非重病率行領出者去後不準再來

一局中號捨略分大小以示區別人局子弟先住小號如能恪守局規數月無過失者遷入大號如果能攺過自新拔爲號長由局董教習察看資質才具分別讀書習業其出號之日仍須原保送人赴局具領領回

一在局子弟如有不遵約束不知悛攺肆橫任性者由教習嚴責不服者交原保送人領回

一局中收支款項每屆月底會集同志核算鈔黏局門年終匯造淸冊並在局人數姓名及悛攺遣出人數姓名細冊申報各憲並於神前焚化一冊以昭公愼

△保送條約

一凡子弟入局須保送人照局中結式出具保送結一紙存局如有不願出結者不收領同時一體出具領結

一凡保送子弟入局者自宜遵依局規不準暗覓傳遞私送飯菜雜食等項致令子弟別生妄想衣服洗淨替換亦有局使送號不準親族到號親送以避嫌疑而杜獘竇

一子弟入局後倘任意肆橫自當從嚴約束親族人等愼勿稍存姑息凂托說情致紊局規

一子弟入局後倘有野性難馴私自逃歸者準由親族仍行送入但須從嚴朴責以儆其後

一子弟疾病由局延醫診治設有不側親族人等自當各安天命

一子弟在局爲時短長局中自有權衡親族人等不得謂煙已戒淨率行領回

一本局不過代人管束倘子弟入局旣久業己悔過自新親族人等自應領回分別讀書習業不得置之度外致後來者無地可容

一同人議設此局系蒙藩憲撥款充費此外並無恆產勸募尢屬不易凡保送子弟者各宜體諒酌量按月捐助經費以期永久

一局中除飯食之外凡子弟剃頭及筆墨紙張一切零用均由局備給不取分文子弟在局毫無費用家中人毋庸送給錢文

一局使廚役人等局中自有工食各子弟毋庸另給其入局出號時亦無酬勞等名目

△局規

一局中司事六人內管號四人每人各管十號理帳及照料雜務一人收捐書捐票及置備對像一人如將來�費充裕號捨加多再議增請

一司事外另請教習一人專司勸導號中及弟及升降大小號等事

一司事辛俸逢初二日支送不得預支暫借以淸款目其辦事勤愼者年終酌送節敬

一局中飯菜每月四日當葷餘日祇備素菜內外一式如司友有自行添菜者聽

一司事各有專司卽各有責成務宜一體勤愼其惰窳不職者卽行辭去

一局門辰啟酉閉非有要事不得擅開鑰匙歸入賬房門房立簿

一是局爲教化子弟而設在局司事各應知所表率凡鬥牌及一切遊戲等事槪宜戒絕

一本凡局中上下人等出外回局槪行隨時登記以便稽查

一局使承值號內子弟不準代送煙炮雜食及傳遞消息等事違者撤退並予懲究

一局中防範嚴密號捨門戶尢爲緊要隨時鎖閉檢點毌得疏漏

一號內粥飯小菜自當一律不得私爲增減

△號規

一子弟入局時所帶鋪陳衣包俱由司事檢閱如有不應攜帶之物卽行檢出交還保送人

一子弟入局時如己吸煙成癮由局照林文忠公戒煙方配合丸藥分別輕重給服務令斷癮而止

一子弟入局後聽局董教習約束勸導務各息心靜气不準髙談闊論及私相講話

一子弟淸晨卽起洗面喫粥後習書算午飯後就性所近各習一技薄暮晚飯後卽各安靜休息槪不用油火燈燭以期早眠早起

一局中立功過簿一冊由教習將各子弟每日功課勤惰及一切語言行動分別功過塡注以便隨時考核

一子弟一粥兩飯外槪不準私喫雜食水旱煙亦不準吸

一子弟入局已久不知攺悔者每逢宣講之期罰令跪聽

一子弟初入局時先住小號如果恪守局規卽升入大號倘益加奮勉痛自攺悔當再拔爲號長自此盡除舊習卽可由局告知親族領回分別讀書習業

一凡子弟旣充號長未經領回尙住局中者當爲各號表率格外謹愼並幫同教習管號現身說法隨時勸導

一子弟力勤所得不論多寡由管號司事暫行收管逐一登記俟領回時照數給還以資正用其平日剃頭及筆墨紙張等零費槪由局備並不開銷本人分文

●跋

得一錄者予友梁溪余君蓮村所輯各種善舉章程以便有心人觀感取法者也余君平日集刊善書甚夥俱已風行又慮托諸空言不如見諸行事之深切著明也乃於隨地勸辦善舉之外復成是集剞劂過半旋罹刼灰同治丁卯君來遊申江候予於松風巷寓齋煮茗劇談滄桑同慨詢及得一錄則知君處尙存舊稿一冊半遭蠹蝕爲之怦然竊思此書擇精語詳法良意羙倘得推行海內輾轉觀摩其利益於斯人甚大餘君欲再謀付梓而苦無力因爲亟商於香山友蔡君桂培蔡君一見稱善卽力任刻資之半遂促余君重加釐定卽付手民予更爲設法集資以速其成洵乎鍼芥相投因緣會合有志者事竟成也功將竣會余君抱恙甚重得義僕陸慶斷指煎湯以進病遂霍然益信善願所結天人感應予旣爲余君幸更爲是書幸也故於其刻之成也附數言以識緣起雲

同治八年仲夏之吉端溪吳宗瑛紫石甫謹跋

●跋後

予於道光己酉曾采取古今各種善舉章程足資仿辦者匯成一書名曰得一錄蓋取得一善則拳拳服膺之意將以資觀感利推行也剞劂過半旋罹刼火前功盡棄負疚良多去年薄遊滬上晤粵東舊好吳紫石明府卽予初集是書時所竭力贊成者也至是知是書板片垂成被毀深爲惋惜囑予重爲補輯以成前志並爲代商於香山蔡桂培司馬蔡君素好善書卽慨任刻資之半吳君又偕唐景星司馬曁令侄南臯部郎相與協力捐助促付手民因得次第告成分作一十六卷凡親親仁民愛物以及養生送死興利除獘移風易俗諸善舉各已觕備均系古今良法美意可師可法久著成效者昔夫子有云我欲載諸空言不如見之行事之深切著明也是編所集事事可以仿行溥爲實惠固非空言無補所可同日語者人之欲善誰不如我況經大刼善念易滋特人情無所觸則激發無由得是編而廣布之知必有觀感興起推行盡利者則諸君贊助之功何可不有以記之也刻旣竣爰爲書其緣起如右云

同治己巳小春之吉

梁溪晦齋居士余治謹志

得一錄

附錄﹕

余治﹝1809～1874﹞近代戲曲作家。字翼廷﹐號蓮村﹑晦齋﹑寄雲山人﹐晚署木鋒先生﹐門人私溢孝惠。江蘇無錫人。早肄業於江陰縣曁陽書院。五應鄕試不中。咸豐八年﹝185﹞由附生保舉訓導﹐同治五年﹝1866﹞充廣方言館監督。好戲曲創作﹐作品甚多。內容多爲勸人行善﹐宣揚忠孝節義。曾組織童伶戲班。主要作品有《後勸農》《活佛閣》《同胞案》《義民記》《海烈婦記》《嶽侯訓子》《英雄譜》等。另著有《艸小學齋集》《得一錄》。生平事迹見吳師澄《余孝惠先生年譜》及兪礎所撰墓志銘﹑彭慰髙所撰墓表。戲曲作家。字翼廷﹐號蓮村﹑晦齋﹑寄雲山人。江蘇無錫人。曾多次應試不中。淸咸豐年間﹐以附生名義被保舉作訓導。太平軍進軍江南時﹐他曾協助地方當局鎭壓當地起義農民。余治一向積極維護封建秩序﹑宣揚封建倫理道徳﹐曾多次向當局呼吁禁毀「誨淫誨盜」的小說﹑戲曲﹐建議審定戲曲演出劇目和編寫新戲。晚年﹐他親自編寫新戲﹐並自組童伶戲班演出。余治劇作共28種﹐在他死後﹐被人輯爲《庶幾堂今樂》刊刻印行。其中有教忠教孝的《嶽侯訓子》《前出劫圖》﹐誣蔑農民革命的《陰陽獄》《劫海圖》﹐鼓吹支援淸軍鎭壓農民革命的《義民記》﹐宣揚維護封建統治秩序的《英雄譜》﹐提倡封建教化的《風流鑑》﹐宣傳迷信思想的《文星現》《燒香案》﹐等等。余治爲使他的宣教意圖深入民間﹐采用了當時新興的皮簧﹑梆子腔劇種的戲曲文學體裁和通俗﹑淺近的語言﹔但由於這些劇作的說教意味過濃﹐戲劇性不彊﹐很難吸引觀眾。自組的戲班﹐終至解散。同治﹑光緒年間﹐上海的官府曾彊令各戲班演出這些戲﹐有的戲還增添了燈彩歌舞﹐但仍因不受觀眾歡迎而陸續被淘汰。僅其中《砂痣》一劇﹐由於情節比較曲折﹐有些唱段適於演員發揮唱功特長﹐曾在漢劇﹑徽劇﹑京劇﹑河北梆子等劇種中流傳。

