

北東園筆錄初編淸梁恭辰

●卷一◎阿文勤公吾鄕伊墨卿太守秉綬在刑部日﹐以寬恕稱。有後進請教者﹐必舉阿文成公故事告之。當文成公末貴時﹐其父阿文勤公克惇方燕居。文成侍立﹐文勤仰而若有思﹐忽顧文成曰「朝延一旦用汝爲刑官治獄﹐宜何如﹖」文成謝未習﹐公曰「固也﹐姑言其意。」文成曰「行法必當其罪﹐罪一分﹐與一分法﹐罪十分﹐與十分法﹐無使輕重。」公大怒﹐罵曰「是子將敗我家﹐是當死」。遽索杖。

文成惶恐叩頭謝曰「惟大人教戒之﹐不敢忘。」公曰「噫﹐如汝言﹐天下無全人矣。夫罪十分﹐治之五六已不能堪﹐而可盡耶﹖且一分之罪﹐尙足問耶﹖」

其後文成長刑部﹐屢爲諸曹郎述之﹐太守蓋面受其說云。按文成之子那文毅公彥成﹐家大人受知師也。其長刑部日﹐家大人以軍機會審事常到部﹐每侍淡之。項文毅曾以此語相勗﹐故余亦得轉聞其詳。庭訓﹑官箴一以貫之﹐宜其柱石相承﹐簪纓未艾矣。又聞家大人曰「乾隆年間有馮廉訪廷丞者﹐嘗爲大理寺承﹐大理爲三法司﹐主平反﹐自刑部權日重﹐大理不得舉其職。馮在官﹐於罪名出入數有糾駁﹐多所矜恕﹐諸司皆怒。適大學士劉文正公總理部務﹐獨心善焉。後馮亦由刑部郎氵存擢至江西按察使。入覲﹐大學士於文襄公問馮以治獄之要﹐馮日﹕」夫獄者﹐愈求則愈深﹐要在適中而止﹐則情法兩盡。「文襄嗟賞其言﹐告諸曹司以爲法﹐此與阿文勤言正可相印﹐證也。

◎方恪敏公乾隆五十餘年春﹐巡畿甸﹐突有村民犯蹕﹐手攜兵器。爲扈從侍衛所格﹐訌被執。詰之﹐曰「直隸人。」純廟震怒﹐曰「朕每年春秋兩巡﹐累及近畿百姓﹐固應怨我。然兩次所免錢糧積數十年計之﹐亦不爲少﹐竟不足以生﹐其感乎是殆有主之者矣。」時總督方恪敏公觀承已於卡倫門外接駕﹐一聞此事﹐飛騎追上﹐而乘輿已前行。公疾趨伏道旁﹐大聲呼曰「臣方觀承奏明﹐此人是保定村中一瘋子也。」上聞﹐稍回顧﹐而乘輿已入宮門。甫降輿﹐卽傳軍機大臣入對。

上曰「頃犯蹕之人﹐據方觀承奏是一瘋子﹐不知究竟如何﹖」軍機大臣碰頭奏曰「方觀承久於直隸﹐據所奏是瘋子﹐自然不錯。」上曰「旣系如此﹐卽交爾等會同刑部嚴訊﹐作瘋子辦理亦可。」軍機大臣碰頭謝出﹐卽日在行帳中定案。

當是時﹐眾情危懼﹐不知此案將如何株連。乃以恪敏公片語回天﹐其事驟解﹐如浮雲之過太虛。眞所渭仁人之言﹐其利溥哉。後恪敏公之子勤襄公﹝維甸﹞亦繼武爲直隸總督﹐國恩家慶﹐其原有自來矣。此事蔣礪堂節相爲家大人所述﹐並云恪敏在直隸功徳甚盛﹐此其逸事行狀﹐墓志所不載﹐我輩宜筆之於書也。

◎曹宗丞曹慕堂宗丞﹝學口﹞與紀文達公同充翰林院辦事﹐會有八九英俊與同館爭名相軋﹐同中蜚語爲院長所嫉﹐勢且同掛彈章。時文達公亦負時譽﹐在危疑中﹐不能爲申雪﹐爲坐淸堂中﹐與同事相嘆惜。宗丞乃奮起拍案曰「諸公以此事爲眞耶﹐則數人皆輕薄子耳﹐去之何足惜﹖如灼知其枉耶﹐則所辦何事而噤口如寒蟬乎﹖」乃邀同人詣院長前﹐宗丞婉請曰「據公所聞﹐此數人者﹐褫不蔽辜矣﹐然公此語從何來﹖倘白簡一上﹐事下刑曹﹐無證佐不能成獄﹐願先示告者姓名﹐並列章中」。院長沈吟久之﹐事竟中止。後八九人者皆通顯﹐無知此事緣宗丞得解者﹐而宗丞亦終身未嘗自言。又其同年陳裕齋侍禦﹐年過四十無子﹐又有所阻格﹐不能置妾。宗丞倡率鳩資﹐買一女送其家﹐後舉一子。侍禦夫婦相繼沒﹐有婿謀踞其餘貲﹐百計媒蘗﹐孤兒孀婦且旦夕不能自存。聞者扼腕莫能爲力。宗丞又率眾同年仗義執詞逐婿﹐於乃得安﹐今已讀書成立矣。宗丞於錫麟由翰林擢侍禦﹐孫汝淵亦由庶常攺刑部﹐人皆渭爲宗丞隱徳之報云。按宗丞墓志銘出朱文正公手﹐神道碑出錢竹汀先生手﹐此二事皆未及載﹐蓋先叔祖太常公所親聞於紀文達公者。錫齡爲太常公乙未同年﹐汝淵爲先伯曼云公乙未同年﹐述其祖徳﹐亦如此也。

◎吳祭酒吳谷人先生﹝錫麟﹞初通籍時﹐其家適以七月放盂蘭會。事畢﹐老僕搬攜雜物進內﹐有供寒林大士一半桌尙置門外﹐偸兒乘閒竊負而去。僕出﹐求桌不得﹐詢諸家人﹐先生默坐廳事側﹐應曰「適見一人負去矣。」僕曰「何以不呼﹖」

先生曰「其人已負去﹐呼之柰若人何﹖」於是舉家皆竊笑先生爲不了事。先生負儒林重望﹐此其一端小節﹐已與靑坡吾家故物同一風味。其後領成均﹑享耆壽﹐哲詞或登鼎甲﹐或入樞廷﹐謂非厚徳之報哉﹖先生與先叔祖太常公爲乙未同年﹐家大人以所聞於太常公者爲余述之如此。

◎昭勇將軍儀徵阮蕓臺閣老﹐余先伯曼云公己未座主也。兄之師﹐弟例亦稱師﹐故家大人亦執弟子禮爲。道光壬寅﹐余隨侍家大人寓邗上者三閱月﹐閣老方子告裏居﹐時來燕談﹐余得從旁竊窺道範。因私詢家大人云「似此福慧具足一代偉人﹐其祖徳宗功不知若何致此。」家大人曰「汝未讀吾師《研經室文集》乎﹖集中載吾師之封翁有昭勇將軍者﹐名玉堂﹐字琢庵﹐以武進士起家﹐侍衛內廷﹐外擢遊擊。乾隆初﹐以湖北苗疆九溪營遊擊領九溪﹑灃州﹑洞庭﹑常徳四營兵隨徵湖南叛苗﹐身先士卒﹐轉戰皆捷。會總督張廣泗檄公進剿南山大箐屯賊﹐公以正兵佯攻於外﹐而自率奇兵由間道攀藤越嶺而入﹐遂大捷。餘黨八百戶退據南嶺﹐糧盡出降﹐總督慮賊詐﹐不允﹐公力辯其誠﹐以死任之﹐保全無算。後又進剿橫坡﹐搜獲男婦數千人﹐總督欲盡誅之﹐公再四諫阻不從﹐不得已﹐乃請曰﹕」壯丁能執兵抗拒者﹐戮之﹐婦女及男十六歲以下者﹐必宜宥免。『所活又無算。九溪有北山﹐周數十里﹐向爲兵民所仰給。有明季指揮豪姓子孫﹐訟爲祖傳舊地﹐委官勘訊﹐幾爲所奪矣。公慨然人省垣﹐力陳於大府之前曰「地卽豪姓地﹐亦前代事﹐今久爲數萬家葬窆樵牧之利﹐一旦奪之以歸一家﹐如數萬家何﹖』大府乃省悟此非武弁分內事。而公能冒不韙爭之﹐卒得挽回。其利民之事類如此。公身僅以遊擊終﹐今以孫貴享八座之祀﹐膺一品之封﹐門下門生徧於天下﹐其食報也大矣。」家大人曰「兵﹐凶器﹔戰﹐危事。然必化凶爲吉﹐轉危爲安﹐方於國事有濟。若徒以逞殺邀功﹐於大局毫無裨益﹐國家焉用有是舉﹐天地焉賴有是人乎﹖」

昔人言「軍旅之間﹐可濟者惟仁恕最爲有味。」漢飛將軍李廣以誘殺降羌八百餘人﹐坐是不得侯。廣後以失道自殺。至其孫陵﹐且以降虜致族。與昭勇將軍事二千餘年遙遙反對﹐天道有何不可知哉﹖

◎姚文僖公湖州姚秋農先生﹝文田﹞爲曼云公己未同年﹐是年元旦﹐其同郡某夢至一官府﹐聞喧傳曰「狀元榜出矣。」朱門洞開﹐兩緋衣吏擎二黃旗出﹐旗尾各綴四字日﹕人心易昧﹐天理難欺。醒後﹐亦不知爲何浯。及臚唱姚爲第一﹐人有以此夢告之者﹐先生思之良久﹐瞿然日﹕「此先世髙祖某公語也。公提刑皖江時﹐獄有二囚爲怨家所誣﹐陷死罪﹐公按其事無左驗﹐將出之﹐怨家獻二千金﹐請必擬大辟。公曰﹕」人心易昧﹐天理難欺。得金而枉殺人﹐天不容也。『屏不受﹐卒出二囚於獄。旗尾所書得無是歟﹖「嗚呼﹗公庭片語而天聽式憑﹐百年後卒使其云礻乃享大科之報﹐司民命者﹐亦可以興矣。後先生歷官至大宗伯﹐謚文僖。

◎彭莊二家惜宇余以公車抵京﹐始屢晤彭詠莪﹝蘊章﹞。蓋詠藉與吉甫伯兄爲至交﹐故與余兄弟皆契好。稔知其累世科第﹐甲於吳中﹐間詢其家門鼎盛之由﹐詠莪曰「吾蘇彭氏與武進莊姓﹐世皆稱爲積善之家。雍正丁未科﹐余曾祖芝庭公諱﹝啟丰﹞

與武進莊公名﹝柱﹞者同榜。莊母太夫人夢三神人議是科鼎甲﹐一神曰「論先世陰徳﹐莊與彭相埒﹐惟本人惜字一節﹐莊不及彭。『一神曰﹕」果爾﹐卽攺彭爲第一可矣。』及臚唱後﹐始知莊本擬元﹐乃芝庭公則以第十卷

攺爲第一。此事當時熟在人口﹐莊因此益專意惜字。後兩子俱中鼎甲﹐長爲方耕侍郎﹝存與﹞﹐乾隆乙酉榜眼﹐次爲本醇學士﹝培因﹞﹐甲戌狀元﹐此佘兩家惜字之報可據者如是。而世人不察﹐輒謂予家專奉文昌﹐得揀筆篆之術﹐遂於科第如探囊取物。余家自國初以來虔奉文昌則信有之﹐筆篆事近渺茫﹐本非可以爲訓﹐未敢爲吾子告也。「按彭芝庭尙書系雍正丁未會狀﹐而其祖南昀侍講﹝定求﹞實先爲康熙丙辰會狀﹐祖孫以會狀相繼者﹐海內無第二家。而其後嗣科第尙蟬聯不斷﹐僅就余所稔知者﹐如修田侍郎﹝希濂﹞曾典試吾閩﹐葦間太守﹝希鄭﹞與家大人司官禮部﹐遠峯編修﹝蘊輝﹞與曼云公爲己末同年﹐合詠莪亦成進士﹐入樞直﹐擢少京兆﹐其少子又於庚子中北闈副車﹐知其先世積徳之深﹐食報之遠﹐似尙不僅惜字之一端也。

◎潘氏厚徳蘇州巨族﹐以潘姓爲最﹐有富潘﹑貴潘兩派。然富者不必貴﹐而貴者乃兼富﹐今芝軒先生家是也。其先世封翁某居鄕有盛徳﹐凡扶危濟困﹑矜孤卹寡之事﹐莫不本至誠惻怛以爲之。嘗於除夜見廳事前有匐伏於黑暗中者﹐燭之﹐乃鄰家子也。

忸怩言曰「某不肖﹐好賭博﹐負人累累。今除夜﹐索逋者甚急﹐不得已﹐欲乘夜行竊。旣被獲﹐乞饒命而已。」翁憫之﹐曰「若干得了諸負﹖」曰「十金。」

翁曰「何不早告我﹖」命之坐出二十金與之曰「以半償負﹐以半作小經紀﹐但願汝戒賭﹐勉爲安分良民﹐我誓不以今夜之事告人也。」其人泣謝去。後十餘年﹐翁入山相一墳地﹐未知爲何氏產。就村店沽飲﹐店主拜於前﹐乃卽前除夜所見之鄰家子也。蓋其人得金後﹐感翁之徳﹐來此爲旗亭業﹐頗獲利﹐娶妻生子矣。

見翁大喜﹐款畱下榻。翁亦喜﹐因詢以頃所卜之地﹐則曰「此某所買﹐欲以葬先人者﹐恩人以爲佳﹐請獻之。」翁不可﹐再三懇允﹐乃厚償其值而立券焉。堪輿家見之﹐無不以爲狀元宰輔吉穴。葬後不數傅﹐榕臯﹑鐵華兩先生先後成進士。

至癸丑﹐芝軒先生遂得大魁。乙卯﹐榕臯之子﹝世璜﹞探花及第。今芝軒先生子又登科甲矣。彭詠莪曰「芝軒先生爲人寬厚﹐其僕有過惡宜驅者﹐不面加呵斥﹐但粘一紙於僻處﹐令其自知而辭去。」余謂卽此可徵相虔矣。

◎尹文端公趙甌北﹝翼﹞曰「尹文端公節制兩江﹐凡四度﹐徳政固多﹐而最得民心者﹐在嚴禁漕獘一事。先是﹐有司收漕以腳費爲名﹐率一斗準作六七升。公初巡撫江南﹐奏明每石令業戶別納兌費錢五十二文﹐而斗解聽民自。槪有遺粒在斛之鐵邊者﹐亦謂之花邊﹐令民自拂去。後桂林陳文恭公撫吳﹐胡文伯爲藩司﹐皆守成規﹐弗使絲毫假借。有某令戈姓者﹐每石加收一升五合﹐輒被劾坐絞。漕務肅淸者凡四十年﹐皆文端遺惠也﹐宜吳人思公至今不替云。」家大人曰「文端公之淸漕﹐被其澤者在江南﹔而文端公之治獄﹐被其澤者且在天下後世。」凡彊盜律﹐不論首從﹐皆斬。自分別法無可貸﹑情有可原兩條﹐免死者遂不計其數。余在吳中與程梓廷先生淸釐盜案﹐先生深以此條爲非是﹐以爲自有分別辦法而犯案者益多﹐非正本淸源之道。余謂此例實發自尹文端公﹐仰蒙髙廟允行﹐至今遵辦數十年﹐合計各直省免死之人不下千萬﹐此天地好生之徳﹐國家寬大之恩﹐我大淸億萬年景運之延洪﹐未必不由於此。而尹文端公一家﹐韋平繼起﹐組相承﹐卽此已見其槪﹐斷非後人所當輕議矣。

◎紀文達公紀文達公爲當代名臣名儒﹐天下望之若泰山北斗。而好行方便﹐士大夫乃陰受其福而不知。家大人曾述其二事云﹕一爲嘉慶年間﹐實錄館奏請議敍﹐有以過優爲言者。上以語公﹐公不置可否﹐但云「臣服官數十年﹐無敢以苞苴進者﹐惟親友情臣爲其先代題主或作墓志銘﹐𨿽厚幣無不受者。」上輾然曰「然則朕爲先帝施恩﹐亦有何不可﹖」遂置不議。又某科考試差後﹐外有宣布前十人詩句姓名者﹐禦史某密以陳奏。上召公論其事﹐公奏日﹕「臣卽漏泄者。」上問其故﹐對曰「書生習气﹐見佳作必久吟哦。閱卷時﹐或記誦其句﹐出而欲訪其爲何人手筆﹐則不免於泄漏矣。」上含笑﹐其事亦寢﹐土林頌之。張南山﹝維屏﹞曰「或疑文達公博覽淹貫﹐何以不看書﹖余曰﹕」公一生精力具見於《四庫全書提要》﹐又何必更著書﹖『或又言「旣不著書﹐何以又撰小說﹖』余曰﹕」此公之深心也。蓋考據論辧之書至於今而大備﹐其書非畱心學問者多不寓目﹐而稗官小說﹑搜神誌怪﹑談狐說鬼之書則無人不樂觀之﹐故公卽於此寓勸戒之意﹐托之於小說而其書易行﹐出之以諧談而其言易入。『「然則如是我聞《槐西雜誌》諸書﹐其覺夢之淸鐘﹑迷津之寶筏乎﹖按近今小說家有關勸戒諸書﹐莫善於《閱微艸堂筆記》﹐第以熟在人口﹐家有其書﹐不可復錄﹐且時代稍遠﹐與余書專采近事之例不合﹐故都從捨旃也。

◎孫春臺中丞無錫孫春臺中丞﹝永淸﹞﹐平叔宮保﹝爾準﹞之父也。爲諸生時﹐入廣東布政使胡公文伯幕中。值土司以爭蔭襲相訐告﹐驗之﹐皆明時印璽﹐總督將擬以私造符信。比叛逆律當斬﹐株連者尢眾。公先具私稿﹐袖以見胡曰「土酋意在承襲﹐無他志﹐豈宜妄以叛逆坐之﹖」胡曰「是督撫意﹐且限迫﹐安能倉卒易稿﹖」

公乃出所具示之。胡讀竟大喜﹐陳於督撫﹐從之﹐得活者二百餘人。及公巡撫廣西時﹐安南諸大校莫﹑黎﹑鄭﹑阮各姓相吞噬久矣。先是黎氏殘莫氏而據其國﹐其臣鄭檢尋篡之﹐阮惠復誅鄭並逐黎氏。乾隆間﹐黎維祁叩關求內附時﹐朝廷已遣福文襄王總督兩廣。將議討﹐公密陳曰「黎阮相吞噬﹐外夷之常。聞安南深懾天威﹐可以折箠使也。」文襄然之。未幾﹐阮惠果悔罪﹐自陳乞效職貢。純廟嘉阮惠之恭順﹐準其入覲﹐賜名光平﹐並賜攺國號日「越南」﹐皆公之成其美也。

公由舉人中書入直樞禁﹐出掌封圻﹐常以未登甲科爲憾。今平叔宮保由詞林登制府﹐謚文靖。宮保之子又由進士出身﹐則公之貽谷也大矣。

◎畢秋帆宮保國朝狀元鮮外任者﹐畢秋帆先生﹝沅﹞及史漁村先生﹝致光﹞兩人由府道氵存歷總督﹐而加宮保﹑賞花翎﹐勛名之盛則畢公遠勝於史。公未第時﹐先由中書直軍機。應庚辰會試﹐揭曉前一日﹐公與諸桐嶼﹝重光﹞﹑童梧岡﹝鳳三﹞皆在西苑。該班桐嶼應夜直﹐忽浯公曰「今夕須湘衡﹝畢公字﹞代我夜直。」公問故﹐則曰「余輩尙善書﹐倘獲雋﹐可望鼎甲﹐須早回寓以待。若君書法﹐卽中式﹐敢作分外想乎﹖」語竟﹐二人徑去不顧。公怡然爲代直。及日晡﹐適陜甘總督黃廷桂奏折發下﹐則言新疆屯田事﹐公夜坐無事﹐乃熟讀之。無何﹐三人皆中。時新疆甫辟﹐上方欲興屯田﹐及廷試﹐策問卽及之。公屯田策獨詳核冠場﹐擬以第四本進呈﹐上攺第一﹐桐嶼次之﹐梧岡名在第十一。同直知其事者咸嗟嘆﹐趙甌北曰「倘揭曉之夕湘衡竟不代直﹐則無由知屯田事。以書法斷之﹐其捲必不能在十本內﹐而龍頭竟屬桐嶼矣。」昔賢每教人學喫虧﹐至是而益信。亦湘衡之性度使然﹐而福命卽隨之歟。

◎佘秋室學士佘秋室學士﹝集﹞文采風流甲於兩浙。初﹐榜下未得館選﹐以纂修四庫書﹐積勞擢至學士。余少時﹐聞其名輒以爲古人﹐後乃知家大人公車詣京時﹐曾及見學士﹐嘗因問私請曰「先生書法精妙乃爾﹐何以不得鼎元﹖」學士笑曰「此我生平一故事﹐微君問﹐亦將告汝。記得丙戌科榜下歸班時﹐有廣東吳某者來訪﹐因延人﹐吳曰﹕」君其出恭看書耶﹖『予怪之﹐吳曰「我亦犯此罪過﹐去歲曾大病﹐夢入陰司﹐自念母早寡﹐予以遺腹撫而成立﹐今先母卒﹐母將無依﹐痛哭求閻王放還﹐待母天年。王取生死簿閱之﹐顧判官曰﹕」彼陽壽尙未終﹐何以勾至﹖「判官曰﹕」此人出恭看書﹐已奪其壽算矣。「王命取簿則一冊﹐厚寸許﹐簽書」出恭看書「四大字。王展閱﹐至予名﹐予方跪迎案前叩頭哀泣﹐因得偸目視冊﹐果減壽二紀。予之上名卽君也﹐君名下注浙江錢塘人﹐壬午舉人﹐丙戌狀元。以下祿位注甚長﹐乃於」狀元「字用筆勾去﹐攺」進士「二字。王謂判官曰﹕」彼死惟以母爲念﹐可謂孝乎。且世間不知此罪最重﹐犯者甚多﹐無以勸諭﹐盍放之還﹐俾流布人世﹐有則攺之﹐可以自贖。冀罪冊中人不至太多﹐亦可貸壽一紀。然此十二年中亦須示薄罰﹐毋令其自適也。「於是判官以筆點予頭﹐痛甚﹐大叫而蘇﹐則已死去一晝夜矣。今頂問一疽﹐醫亦罔效﹐大約卽判官點處也。』時予聞吳言﹐方愕然痛悔﹐誓攺前愆。方發誓願﹐時正四庫修書﹐詔下徵召之日也。」

◎吳修撰先叔祖太常公應干隆乙未廷試﹐捲已擬元﹐旋攺吳純甫﹝錫齡﹞。是科三鼎甲皆不利﹐吳方二十四歲﹐逾年卽逝。探花爲沈魯田﹝淸藻﹞﹐亦未及散館而沒﹔榜眼汪東序﹝鏞﹞以夜醉到遲﹐誤卻臚唱﹐未授職卽罰俸。相傳是日午門中門有煞應避﹐而狀元與探花當之﹐榜眼以未到故免﹐後官四品﹐以壽終。又傳吳前身爲僧﹐募修橋道﹐又之封翁侶捐甚力﹐工竣﹐見僧入房而生純甫﹐優曇一現卽作空花﹐然不歸之因果不得也。

◎戴吳二公榦隆末﹐戴文端公﹝衢亨﹞及吳槐江公﹝熊光﹞尙爲軍機章京﹐兩人適同夜直。夜半﹐忽有某省急遞折至﹐上已披衣閱竟﹐宣召軍機大臣甚急。內監奏軍機大臣尙未到﹐只有該夜班之軍機章京兩人﹐已在直房祗候。上詢兩人姓名﹐卽行召人﹐以折示之﹐並口授機宜﹐令卽擬旨進堅。兩人出﹐運筆如飛﹐立具艸以進﹐曉暢周浹悉如上意。適軍機大臣已到齊入對﹐上以兩人所擬示之﹐並詢妥否﹐咸曰「甚妥。」於是上盛誇兩人之能﹐命每日卽隨軍機大臣入對。時和砷方用事﹐恐分己權﹐奏曰「兩人本軍機處得力之員﹐卽臣等撰擬﹐皆出其手。今可仍責成在直承辦﹐與面承諭旨無異。若卽令隨同入對﹐則官職較卑於樞廷﹐體制似有未協。」上微哂曰「汝等不過計較官職之髙低﹐朕又何難處分﹖汝等且出﹐卽有旨諭。」和┞遂不敢再奏。末幾而朱諭已下﹐戴衢亨﹑吳熊光卽賞加三品頂戴﹐在軍機大臣上學習行走。和坤爲之答然。小人之謀﹐無往不福﹐君子此之謂歟。

◎李方伯冤獄李許齋方伯﹝賡蕓﹞之獄﹐主持者汪稼門制府﹝志伊﹞﹐激成者塗瀹莊太守﹝以舫﹞﹐左右委諾者王畹馨撫軍﹝紹蘭﹞。當獄急時﹐李本可自明﹐而塗承汪意指﹐必欲周內其事﹐當堂拍案呵斥﹐聲色俱厲﹐李不能堪﹐遂自裁。奏入﹐上震怒﹐發二星使勘實其事。李淸望久著聞﹐吾閩人又感其徳政﹐有副貢生林﹝光天﹞者倡義合數百人訟其冤。星使據以上聞﹐獄遂白。塗謫戍﹐汪王皆罷斥爲民﹐閩人快之。王一生宦迹不離閩省﹐由知縣至巡撫皆汪一力扶持﹐而王故感汪至深﹐過於迎合﹐以有此錯。汪則自命甚髙﹐大有喫兩廡特豚之意﹐而一意造作﹐羣稱爲假道學。自以此案敗﹐聲名驟衰﹐將去任時﹐署中至白晝見鬼云。

●卷二◎錢南園侍禦錢南園先生﹝灃﹞伉直有聲﹐似禦史。爲軍機章京時﹐和砷掌軍機﹐屢之弗屈也。錢劾山東巡撫國泰賄賂通行﹐穢名彰著。上命和┞馳往查辦。和與國素相比﹐欲化其事爲子虛﹐奏請與錢偕行。時值冬令﹐沿途送溫裘﹑送珍食﹐凡可以結錢之歡者﹐備極殷勤。錢弗爲動。比至濟南﹐以眾證確鑿﹐不能不據實奏覆。和益銜之。錢旋出爲湖南監司﹐和密囑本省大吏媒蘗其短﹐久之﹐不得間。

最後﹐浦霖爲巡撫﹐亦與錢齟齬﹐乃以鹽務陋規附會成獄﹐褫職。錢卒於京﹐啟殯南旋﹐路過柴市﹐正值浦霖押赴伏法之時﹐靈舉與囚車相摩擊而過﹐竟若預刻其時而巧使先生親見之者﹐錢之交好爲筆其事於書云。

◎徐總戎東粵徐星溪總戎﹝慶超﹞﹐虎頭燕頷﹐辟易萬夫﹐而說禮惇濤﹐居然儒將。

以干隆甲寅舉於鄕﹐故與家大人敍文武同年誼甚篤。仁擘窠書﹐所到名山﹐輒有磨崖大字。有《滌研圖畫卷》﹐名流題詠殆徧﹐每出必以自隨。惟性嗜狗肉﹐廚中無日不烹狗﹐如常人之饜雞豚﹐所過輒有羣狗嗥之。官建寧鎭時﹐以巡閱至崇安﹐登武夷山。適日晡﹐宿於九曲舟中﹐營弁殺狗以供﹐遂呼觴大嚼。次日﹐登天遊觀﹐甫入殿門﹐瞥見金光一道﹐口僕地不語。眾弁掖之起﹐則渾身癱軟如無骨者。視之﹐气已絕矣。觀中道士蔡元瑩曰「此座上王靈官顯威也。凡食狗肉者﹐從不敢人此殿。某以大員﹐故不敢阻耳。」舊傳被王靈官鞭者﹐全身骨節皆碎﹐睹此乃信。

◎孽海家大人維藩吳中時﹐石琢堂先生﹝韞玉﹞主紫陽書院講席。每進署宴集﹐余得從屏後窺之。年近八十而精神矍鑠﹐健談豪飲常如五十許人。吳人盛傳其爲諸生時﹐家置一紙庫﹐名曰「孽海」﹐凡見淫詞艷曲壞人心術與夫得罪名教之書﹐悉納其中而燒之﹐歷歷數十年不倦﹐蓋又不徒惜字而已。乾隆庚戌﹐以會魁臚唱第一﹐旋典試吾閩﹐繼爲湖南學政﹐歷官至山東按察使﹐亦可謂報施不爽者矣。

至俗復傳其偶閱葉紹翁《四朝聞見錄》﹐內有劾朱文公一疏﹐不勝發指﹐拍案大呼﹐思欲盡購此書以付諸火。乃謀諸夫人﹐假奩飾金珠諸物易錢質庫﹐徧搜坊肆﹐得三百四十餘部﹐悉燼於孽海中﹐則未免言失其實。按此事又見沈桐威《諧鐸》中﹐沈亦辧其不必然。蓋所載疏艸系胡﹑沈繼祖所爲﹐與作是書者何涉﹖小人之污蔑君子﹐何所不可﹖旣以爲僞學﹐則亦無不可加之罪﹐明著之﹐正所以釋人之惑﹐何足以病此書﹖《四庫提要》稱紹翁與眞徳秀皆遊朱子之門﹐其學一以朱子爲宗﹐故所論多持平。又謂南渡以後﹐諸野史足以補吏傳之缺者﹐惟李心傳《建炎以來朝野雜記》及紹翁是錄﹐則亦甚重其書。且書中所載謚議二則﹐於朱子表章甚力﹐並無異詞﹐則是書亦何可輕毀﹖琢堂先生當少壯時﹐盛气輕舉﹐容或有之。所謂扶翼名教者﹐當不在此。且蘇州城中一時坊肆﹐又安得有三百四十餘部之《四朝聞見錄》供其搜取而侈爲美談乎﹖聞家大人曾以此事面質先生﹐先生亦笑而不承也。

◎奉陰騭文家大人觀政儀曹日﹐與歙縣程澄江先生﹝世醇﹞爲同官。先生科分最早﹐嘗於乾隆己亥偕大興朱文正公典試吾閩。先外祖鄭蘇年先生出其門﹐以故與家大人尢相篤厚。喜談舊事﹐自述﹕「乾隆己酉與陳修撰﹝初哲﹞同典試秦中﹐已取定二十五卷送陳覆閱﹐內某號一卷疵謬頗多﹐陳欲去之﹐以備取捲頂補﹐忽聞鬼聲四起﹐徐至窗外長嗥﹐尋入室﹐揶揄擾至黎明乃去。陳意考院久無人居﹐疑狐爲祟﹐亦不以爲怪。造余商酌去取﹐余不覺心動﹐謂陳曰﹕憶先君子皓首文場﹐三次獲雋﹐皆以正副主司意見不合抑落孫山之外。由今追昔﹐不覺感傷。至此卷之疵類﹐愚亦見之﹐其去取原無成見﹐第以愚念及之﹐情不能禁﹐或可格外錄之。『陳勉從所請。榜後來謁﹐則一村學究祝振聲也。余與陳歷言其故﹐詢以有何陰騭﹐祝自陳春夏務農﹐秋冬訓課﹐不惟無暇爲陰騭﹐亦不知何者爲陰騭。固問之﹐乃曰﹕」幼受文昌陰騭文﹐二十八歲時﹐每晨漱口焚香拜讀一過。今五十八歲﹐行之已三十年不倦。生平惟有此事﹐他無所知。』余曰「汝能讀之﹐卽能行之﹐卽此已是陰騭矣。『逾年公車到京﹐見其人朴誠無文﹐吶吶如不出諸口﹐其言或不誣也。」

◎孝子有後吳中徐少鶴侍郎﹝頗﹞﹐其封翁蘭石先生本江南名下士﹐而性尢篤孝﹐中年孺慕不衰。值母病﹐侍奉湯藥﹐衣不解帶﹐及病亟﹐涕泣無措。計惟願減己年以益母算﹐乃刺指血寫疏﹐焚於竈神之前﹐求其上達。母病頓痊﹐而先生尋沒﹐年才五十。人方痛孝子之不永年也﹐無何﹐少鶴以嘉慶甲子舉於鄕﹐乙丑聯捷成進上﹐榜眼及第﹐官至內閣學士兼禮部侍郎。乃知孝子之不水牛者﹐天所以成其志﹐而至性所感不旋踵而報卽隨之矣。相傳江南甲子闈內﹐監試張古余﹝惇仁﹞夢古衣冠人告之曰「今科有山東捲﹐須汝中之。」張自揣監試非閱卷者﹐且山東之捲﹐安得至江南﹖意良不然。次日﹐同考某令薦一卷﹐主司賞其淵博﹐已收之。

某令以卷中所引用故實多非經傳數見語爲疑﹐適張登堂預觀﹐亦悅其博奧﹐一一爲之數典﹐捲遂定。及塡榜﹐乃少鶴也﹐某令蓋山東人云。

◎租牛待贖吳門董个亭封翁﹐琴南觀察﹝國華﹞之父也。觀察與家大人爲素交﹐亦昔年宣南詩社舊侶。後家大人官吳中﹐復時從觀察采風問俗﹐往來無間。稔知其家世積善﹐爲鄕人所稱。嘗以歲歉﹐見農夫無力卒歲﹐以耕牛售諸屠肆﹐乃倡義邀紳士集貲﹐於城外辟一園﹐如所售之價﹐買牛而牧之。春作時﹐聽本人取贖。每歲活牛無算。觀察旋成進士﹑入翰林﹑轉禦史﹐爲郡守監司。次子﹝國琛﹞亦登賢書﹐人皆謂封翁應得此善報也。按道光癸未﹐吳中大水氵存饑﹐吾鄕林少穆先生適爲廉訪﹐亦以冬買牛﹐春聽贖﹐次年農事借以補苴﹐遠邇頌之。其法蓋仿自董氏云。

◎關廟簽兆陶文毅公嘗言﹐湖南有巡撫某﹐平時敬奉關帝﹐每元旦﹐先赴關廟行香求簽﹐問本年休咎﹐無不應驗。一年元旦﹐求簽得「十八灘頭說與君」之句﹐因有戒心。

是年﹐𨿽遇淺水平流﹐亦必捨舟而轎。秋間﹐爲候七一案﹐星使按臨﹐欲舟行﹐某不可﹐乃以關廟簽語告之﹐星使勉從﹐而心不喜。未幾﹐貴州鉛廠事發﹐有某受贓事﹐某不承認﹐而司閽之李奴必欲扳其主人。時李已受刑﹐兩足委頓。主僕方爭辧不休﹐星使厲聲曰「十八灘頭之神簽驗矣。李字﹐十八也﹐委頓於地﹐灘也﹐據供此銀送與主人﹐是送與君也﹐關帝早知有此劫數﹐公何辧焉﹖」某始悚然款服﹐案遂定。某爲吾鄕大吏﹐甚有能聲﹐所惜者近利耳。余尙及見其人也。

◎循吏獲報桂林龍雨川﹝光旬﹞以孝廉爲湖南知縣﹐愛民如子﹐盛有循聲。大府聞其廉能﹐力薦之﹐今已擢他省矣。其子翰臣﹝啟瑞﹞﹐甲午孝廉﹐端方謹飭﹐生平尢好義輕財﹐周給親友無吝色。其同裏閔鶴雛孝廉嘗稱之﹐謂余曰「近年所交﹐得此一人焉。」庚子禮闈揭曉﹐余與鶴雛﹑翰臣同報罷。次日翰臣因鶴雛訪余﹐一見卽決其非凡品。蓋溫柔惇厚﹐君子人也。數日後﹐余出都而翰臣畱京。及辛丑入都﹐訪翰臣於內城﹐自後蹤迹漸密﹐心欲效其爲人﹐而自覺不逮。是年﹐翰臣考取中書﹐隨成進上。其詩文楷法本優﹐人咸以翰苑相期﹐無何﹐竟得大魁。

是夏﹐余返桂林。適家大人調撫江蘇﹐舟過長沙﹐龍雨川來謁。龍與余家本有世誼﹐蓋其父與家大人同登甲寅鄕榜者也。述及「客冬新蒞一縣署中有舊亭﹐已就蕪廢﹐乃捐俸重修之。適縣南有一渠亦久湮塞﹐合邑紳民鳩工浚治﹐旣告成﹐而署中亭工亦恰竣事。都人士來告曰﹕」故老相傳﹐此渠若通﹐邑中必出殿元。今此亭適同日告成﹐淸以啟瑞爲名而記其緣起可乎﹖『旋已﹐公制啟瑞亭扁﹐擇日懸掛矣。而余兒啟瑞狀元之報適至﹐不應於民間而應於縣署﹐爲民父母者有餘愧矣。「家大人謂此科名佳話﹐不可不記也﹐因附述於此。

◎羅山冤獄江南河帥黎襄勤公﹝世序﹞言其鄕有村翁﹐其子出外貿易﹐畱媳於家。媳素賢﹐日以織糸任佐炊。翁坐享之﹐無所事事﹐每出與村人賭博﹐負則取償於媳﹐習以爲常﹐媳亦不較也。一日媳小病停織﹐語其翁曰「我手力所入有限﹐以資菽水則僅可﹐以供博﹐負則無餘﹐翁以後可稍節賭否﹖」翁默然。是日微雨﹐飯後攜傘徑出﹐至夜不歸。媳疑之。旣三日不返﹐媳愈疑慮﹐乃向鄰里告以故﹐囑代覓之。值連日陰雨﹐河流暴漲﹐有鄰嫗來告媳曰「頃聞河裏有一浮屍﹐旁有破傘﹐盍往驗之﹖」媳急往視﹐則六十許老人﹐居然翁也﹐乃呼號欲絕。觀者憐之﹐代爲撈起殯殮。適裏中有監生某﹐虎而冠者也。知媳家固貧﹐而媳之外家頗殷實﹐思借此嚇詐。昌言於眾曰「此事能不報官而遂了乎﹖」裏中無應之者。

某素習刀筆﹐乃以媳怨言逼翁投水鳴於官。拘媳嚴詢﹐媳不慣受刑﹐遂誣服﹐案遂定。棄市日﹐其翁適自外歸﹐仍攜舊傘。沿途聞其媳將以冤死﹐亟奔法場﹐已無及矣﹐遂痛哭赴官自陳。縣乃據實檢舉﹐而以監生抵罪﹐縣亦褫職。鄰嫗有夢某媳冠帔來別者﹐云已爲神矣。此家大人官淮海道時聞公所述如此。公羅山人﹐述此時但云其鄕前數年事﹐疑卽羅山縣案也。

◎濟渡自救錢塘屠琴塢﹝倬﹞負文望而有吏才﹐以嘉慶戊辰庶常出宰儀徵﹐官聲甚著。

儀徵渡江赴龍潭﹐向只小舟﹐猝遇風﹐往往覆溺。屠蒞任﹐捐貲制二舟﹐仿鎭江紅船式以濟﹐渡人咸賴之。丁丑六月﹐屠以引疾赴金陵請咨﹐卽乘此舟。午後抵黃天蕩﹐暴風陡作﹐時尙在北岸﹐卽泊舟系纜下碇以爲萬全矣。俄頃﹐雨益驟﹐風浪搏擊﹐纜中斷﹐舟漂出江心大澑中﹐如箭脫﹐鐵鹿亦浮。舟人僕從皆號泣﹐屠危坐艙中﹐祝曰「余造此舟濟人﹐卽以此舟溺﹐恐不足以勸善﹐若有神理﹐幸返吾舟。」祝甫畢﹐忽見水手及輿夫五人躍入巨浪中﹐竟曳斷纜﹐瞬息抵岸﹐復下碇﹐舟始定。時浪髙於山﹐一起伏可數丈﹐舟人曰「少緩須臾﹐此舟散矣。」

詢之﹐五人咸稱躍入巨浪時各不相謀﹐昏昏然若有人掖之者。夫造舟濟渡非爲己謀而適以自救﹐信報施之不爽哉。後屠以丁憂回籍﹐道光初由本籍奉特旨擢守九江。

◎儀徵盜案屠琴塢嘗語人曰「善惡之報﹐如影隨形﹐然有時出人擬議之外﹐而亦未始不在人意計之中。記得庚午冬月﹐儀徵任內﹐有湖廣回空糧船夜出瓜州大江﹐三更人儀徵境被盜。余連夜赴舟踏勘﹐卽就本船水手究出端倪﹐旋將水手可疑者三人帶回署中鞫訊﹐遂得首從主名八人﹐蓋卽本船水手通同勾引也。儀邑捕役懈弛已久﹐余到任後捐貲日募健兒數十輩﹐遇有要案﹐重賞緝捕﹐無不立破。至是﹐乃選自募者八人﹐而以一家丁﹑一捕役領之﹐不分畛域﹐凡糧船所過﹐西至蕪湖﹑太平﹐南至蘇﹑松﹑杭州﹐迄無所獲。復折而北﹐始於邳州﹑宿遷﹑沛縣﹑濟寧先後獲四人﹐又於直隸武淸獲二人﹐其一赴水逸去﹐其一甫被縛而各糧船水手圍擁數百人﹐力將奪犯。適漕帥許秋崖先生至﹐停輿查詢﹐命中軍協拿﹐眾始散﹐於是招解到省。蘇臬發首府督同首縣覆審﹐長洲某公忽欲攺盜爲竊﹐竄易供詞﹐具稟臬司。詳巡撫飛札調余晉省會審﹐蓋案情甚重﹐若誤入數人﹐死罪未決則黑龍江之行已不可免。家人咸咎余辦事太拙﹐本來有級可抵﹐𨿽不獲盜亦無礙﹐今以兩年之久﹐往返數千里重賞踩緝﹐賠累至二千餘金﹐案𨿽破﹐反致獲咎﹐柰何﹖

余笑曰「人人能似余拙﹐天下可無患盜矣。若顧慮後患﹐吝惜捕費﹐誰爲國家任事者﹖『遂赴省會審。相持至一月未決﹐同官有爲餘二人調停者﹐謂將案情攺作起意行竊﹐臨時行彊﹐則余與長州皆無處分。蓋起意行竊則長洲翻供爲有因﹐已可出數人於死罪矣。余次日卽以此情面陳於大府﹐且自認原辦情節太過﹐大府遂命余且回任。家人復咎余案情旣無可疑﹐柰何不力爭而遷就乎﹖余笑曰﹕」曩盜犯到案卽伏﹐以盜定案﹐是盜死於法。今有人必欲活之而以避處分﹐故必致之死﹐是不死於法而死於心矣。死於法﹐公也﹐死於心﹐私也。書日﹕「罪疑惟輕。」

今余不疑於案而疑於余心之介於公私也﹐故從輕。『後月餘﹐省中信來﹐知臬司過堂﹐盜仍吐實﹐臬司大驚﹐復照原招定案。「蓋巨盜惡貫已盈﹐不能幸逃國法﹐過堂時供出實情﹐有若或使之者﹐此可見稔惡者𨿽已出死入生而仍不能幸免也。

然「死於法」﹑「死於心」二語﹐竊願刑名家詳味之。

◎騙賊巧還家大人扈蹕沈陽﹐與無錫顧晴芬侍郎﹝臯﹞帳幄相接。公餘時得晤談﹐侍郎述其鄕數年前一故事﹐云﹕有華姓者﹐挾三百金將買貨淮海間。舟過丹陽﹐見岸上負重囊一客呼搭船甚急。華憐之﹐令停船相待。舵工搖手曰「此地匪人最多﹐免累爲幸。」華固欲相待﹐舵工不得已﹐迎客宿於後艙。將抵丹徒﹐客負囊出曰「余爲訪戚來﹐今已近戚家﹐可以行矣。」謝華去。頃之﹐華開箱取衣﹐則箱中三百金盡變瓦石﹐知爲客偸換﹐懊恨無已。俄而天雨且寒﹐風又逆﹐舟不得進。

華私念金已被罰﹐無買貨貲﹐不如歸家摒擋再作計。乃呼篙工返棹﹐許其直﹐仍如到淮之數。舟人從之﹐順風張帆而歸。過奔牛鎭﹐又見有人冒雨負行李淋漓立﹐招呼搭船。舵工視之﹐卽竊銀客也﹐急伏艙內而令水手迎之。其人本不料此船仍回﹐天晚雨甚﹐急不及待﹐持行李先付水手﹐身躍入艙﹐見華在焉﹐大駭狂奔登岸﹐失足落水﹐眾以篙築之﹐遂沈。華發其行囊﹐原銀三百宛然尙存﹐外有珍珠百十粒﹐價可數千金﹐而華從此富矣。

◎孝友大魁蘇州吳松甫先生﹝鐘駿﹞﹐庚寅﹑辛卯間余隨任蘇藩﹐與仲兄同受業師也。

藩署書屋故窄小﹐仲兄與師隔屋﹐余則晨夕筆硯相親者二年有餘。見其器度渾厚﹐絕無疾言遽色﹐聚談時亦間有戲謔﹐而未嘗不執於正。生平無他好﹐惟喜聚書﹐至借貸以購。居常則手抄弗輟。師本壬午舉人﹐己丑會試得謄錄﹐自云如不中進士﹐將來由此途去矣。有相士者﹐余兄弟私叩之﹐雲貴師學問甚好﹐而外貌不揚﹐或可得教官耳。辛卯冬﹐師將計偕北上﹐遂辭館出﹐家大人貲其行。無何﹐師之兄於歲杪物故﹐家無餘財﹐又逼歲暮﹐幾至不能成禮﹐遂盡出行貲斂之。而索屋租者旋至﹐窘迫困苦之境無以自存﹐余兄弟在署不知也。新正﹐師入署﹐顏色慘沮。余兄弟驚疑﹐詢悉其故﹐師泫然曰「計偕已無望﹐而館地又已辭﹐斷生計﹐將絕﹐可若何﹖」余亦怏然。時先母鄭夫人歲暮略有所賜﹐俗所謂壓歲錢也﹐余兄弟議以此再助之。而同受業者尙有餘姑夫邱藜輝﹑林慶枯兩君﹐聞之﹐亦欣然樂從﹐因集成洋銀一百圓﹐因此得行。四月廿九日﹐遂得吾師大魁之報﹐其事遽聞於外﹐吳中以爲美談。余謂由困而亨﹐理固宜﹐然未有如師之捷如影響者。脫使靳其所有不以斂兄難﹐得行﹐未必捷﹐𨿽得捷﹐未必元也。甲午﹐師以修撰來閩典試﹐乙未又典試湖南﹐丁酉遂督閩學﹐近已由大司成晉宮詹閣學﹐近聞又視學浙江﹐天之報施﹐善人正未有艾矣。

◎李翁義舉余隨任桂林﹐與水部郎李蕓圃先生﹝秉綬﹞過從最密。蕓翁之先徳口誠封翁本江西臨川人﹐少時極貧困﹐嘗除夕避債族人家﹐值其家爲獻歲之供﹐就其歲盆溫火﹐爲奴輩所斥﹐負气出﹐以一袱一傘謀食於粵西。稍得贏餘﹐而素性任俠﹐隨手輒罄其所有。後隨客輾轉至交趾﹐市肉桂歸售於兩粵間﹐往返數四﹐得八千金而歸。途遇太平郡某丞﹐素所善也﹐見其顏色慘沮﹐詰之﹐泫然曰「我權某縣時﹐因公挪移庫項八千金﹐今爲新任所揭﹐被檄至省﹐行將參革監追﹐身家性命恐不能保耳。」翁曰「吾所攜囊中金適符此數﹐君可將去﹐無戚戚也。」丞曰「君半生辛苦始得此﹐則素手而歸﹐我何以安﹖」翁曰「我無此金﹐可圖再舉﹐君無此金﹐則身陷不測﹐將有不忍言者矣。」竟委金於丞﹐疾馳而去。丞得金﹐事遂解。翁歸﹐乃攺爲猗頓之術﹐不數年富甲一郡﹐連舉丈夫子十餘人﹐蕓翁其最少者。其長孫春湖先生﹝宗翰﹞早歲成進士﹐以翰林出身﹐官至侍郎﹐嘗典試吾閩﹐督學浙江﹐儒林文人﹐天下仰之。

◎萬近蓬視鬼張蘭渚侍郎云﹐吾鄕有萬近蓬﹝福﹞者﹐杭堇浦太史之弟子﹐性好道術﹐又目能視鬼神。嘗設盂蘭會﹐別爲其師位薦之。至召請﹐某見太史來﹐相與話別後事甚悉。問近作何狀﹐曰「吾本觀音大士座下奇靈童子轉世托生﹐遂迷本性﹐頗增筆舌之過﹐以致不能還我本來。幸無他惡業﹐未墮三塗﹐冥中亦無拘束﹐尙能逍遙來往於風淸月白時也。」萬因問陳勾山太僕近復何如﹐曰「此君勝我多矣﹐彼故文昌宮中人﹐生平有善無惡﹐和易近人﹐人有寸美﹐愛不去口﹐有樂道人善之風﹐身後已歸桂宮。卽其子孫﹐他日亦貴顯﹐吾何敢望彼哉﹖」按袁簡齋《新齊諧》中亦載此事﹐袁與杭﹑陳皆同徵友﹐當不以意爲軒輊。今數十年後﹐杭之後嗣極衰替﹐而太僕之孫香谷﹝桂生﹞位至巡撫﹐從孫荔香﹝崇慶﹞位至侍郎﹐其曾孫﹝憲曾﹞近亦入翰林﹐則萬之言不誣矣。

◎顧老紹釀酒吳江有顧老紹者﹐以釀酒爲業。一日見酒缸中死一赤練蛇﹐心知酒已被毒﹐飲之當害人。而吝惜貲本﹐不肯棄去﹐仍與其夥嚴姓者分貯十餘甕置墻下。將出售矣﹐忽震雷擊酒甕﹐盡碎無一存者﹐而人俱無恙。顧始大悔﹐每向人言之﹐以爲幸逃天誅也。夫酒甕不以他故碎而赫然碎之以震雷﹐使人不疑爲適然﹑偶然而後發其儆懼之隱﹐酒未售﹐人未傷﹐此人原可以不死﹐且必畱此活口以證其事之根由﹐又以見事𨿽未行而一念之不仁已上達天聽。天心之仁愛﹐陰律之森嚴﹐胥於一事寓之﹐亦奇矣哉。此系十餘年前事﹐甚近﹐且確家大人聞之黃霽靑太守﹐而太守又聞之潘壽生﹝眉﹞。壽生博學多聞﹐卽作《三國誌補注》者。家大人多采其說入《三國誌旁證》中。

◎朱酉生述二事朱酉生孝廉﹝綬﹞在家大人幕中﹐爲餘言﹐其友葉某嘗在某學使署中閱卷﹐有一卷文甚佳﹐而葉失手污墨幾半﹐學使見之﹐不知爲葉所污也﹐竟置四等。葉恐學使怒其粗率﹐亦不爲之剖辧﹐聽之而已。後傳聞考四等者自縊死﹐密訪之﹐則知其家甚貧﹐藉授徒糊口﹐自考四等後﹐生徒皆散去﹐幾不能自存﹐遂怨憤而成短計也。葉自是甚咎悔﹐後凡鄕試兩次﹐皆有所見而皆以污捲黜逐﹐不敢復應舉。每語人曰「此余無心造業﹑無心結冤﹐而銜恨已如此﹐當日何難一言自認爲此生解免哉﹗」又言其戚管靜山名英者﹐工於時文﹐有聲庠序。惟性頗放誕﹐喜爲狹斜遊。嘉慶丙子科與餘同往金陵鄕試﹐三場甫畢卽顚倒於秦淮妓館﹐旋得病﹐遲餘十日始歸。病革時﹐余往視之﹐慨然曰「管英不中﹐無以爲能文者勸﹔管英不死﹐無以爲荒淫者戒。」越日﹐報中人果至﹐又一日﹐乃絕。酉生謂此非靜山所自言﹐乃鬼神憑之而言也。慧業文人可以知所擇矣。

◎甘肅藩署甘肅藩署有大堂而無二堂。大堂之後爲大院﹐院之前卽大庫。每年西北各省協濟新疆餉銀數百萬﹐皆由甘肅轉輸﹐故藩庫規制之崇宏甲於各直省。庫前有鴿子數千﹐每月支庫中銀若干爲飼鴿糧。間有深夜無故近庫門者﹐鴿必叢集其身﹐碎其頭面而後已。其遺卵或墜地﹐皆相戒不敢拾取。相傳爲守庫神鴿﹐不知始自何年也。家大人蒞任後﹐聞老庫吏言﹐乾隆未有方伯某值元旦朝賀﹐早起具朝衣朝冠在大院登輿。適有陣鴿屎污其朝冠及補服﹐旋退至內室滌冠易衣而出﹐則督部已先至。方伯大怒﹐甫歸署﹐卽呼銃擊鴿﹐傷者百十頭。復滅其糧﹐剔其巢﹐毀其卵。越數日而案頭朱筆爲鴿銜至空中擲下﹐旣又銜其帽頂擲於客前﹐旣又銜其朝珠散委於地﹐最後乃失其印。大索兩日﹐於鴿巢中得之。如是喧擾者月餘日﹐而方伯遂病。又逾月﹐竟以贓敗。家大人曰「此鴿屎之污人﹐或知其將敗而警之﹐或乘其衰气而弄之﹐自非偶然。乃不知恐懼修省﹐而與物爲仇﹐庸有勝乎﹖」

又曰「此鴿去來無定﹐聞我未到任之前﹐藩篆系伍實生廉訪兼署﹐伍在臬署接印﹐鴿卽隨印而往﹐其畱守藩庫者不過百十頭。迨我接印之日﹐乃全隊歸來﹐然則不但守庫而兼守印矣。」

◎沈東甫逸事道光戊子﹑己丑間﹐余隨侍江蘇藩任。時署中書記友爲湖州沈巽帆茂才﹝一咸﹞﹐嘗述其族祖沈東甫先生﹝炳震﹞一事云﹐公嘗晝寢書齋中﹐夢靑衣者引至一院﹐立鏡髙丈許﹐請公自照前生﹐則方巾朱履﹐非本朝衣冠。方錯愕間﹐又請照三生﹐則烏紗﹑紅袍﹑玉帶﹑皂靴﹐又非儒者衣冠。有蒼頭闖然入跪叩頭曰「猶識老奴乎﹖曾從公赴大同兵備道任者也。」以文卷一冊呈。公問其故﹐曰「公前身在明嘉靖間﹐姓王名秀﹐今日靑衣召公﹐乃地府文信王處﹐有大同任內五百鬼訴公﹐請質問耳。老奴記得殺此五百人非公本意﹐此五百人本劉七案內敗卒﹐降後又反﹐故某總兵立意殺之﹐以杜後患。公曾有手書勸阻﹐總兵不從。老奴恐公忘卻此書﹐難以辧雪﹐故袖此稿奉公耳。」公亦恍然記前世事﹐與慰勞者再。靑衣請曰「步行乎﹖乘轎乎﹖」蒼頭呵之曰「安有監司大員而步行者乎﹖」

呼一輿二夫甚嘩。掖公行數里許﹐前有宮闕﹐中坐王者﹐冕旒白須﹐旁吏絳衣烏紗﹐持文簿呼兵備道王秀進。王曰「且止﹐此應先喚總兵。」旋有戎裝金甲者從東廂入。公視之﹐果某總兵﹐舊同官也。正與問答良久﹐語不可辧。隨喚公﹐公揖王而立﹐王﹕「殺劉七黨五百人﹐總兵業已承認。君有書勸止﹐吾亦知之。

然明朝法﹐總兵亦受兵備道節制﹐君令之不從﹐平日忄Й耍可知。「公唯唯謝過。

時總兵在旁爭曰「此五百人非殺不可者也。況詐降復反﹐不殺則又將反﹐我爲國殺之﹐非爲私殺也。」言未已﹐階下黑气如墨﹐聲啾啾遠來﹐血臭不可耐﹐五百頭拉雜如滚球﹐齊張口露牙來嚙總兵﹐兼睨公。王拍案厲聲曰「斷頭奴詐降復反﹐事有之乎﹖」羣鬼曰「有。」王曰「然則總兵殺汝誠當﹐又何嘵嘵﹖」

羣鬼曰「當日詐降者﹐渠魁數人﹐復反者﹐亦渠魁數人﹐餘皆協從者﹐何可盡殺﹖且總兵意欲迎合嘉靖皇帝嚴刻之心﹐非眞爲國爲民也。」王笑日﹕「說總兵不爲民可也﹐說總兵不爲國不可也。此事沈擱二百年﹐總爲事屬因公﹐陰官不能斷。今總兵心迹未明﹐不能成神去﹐汝等怨气未散﹐又不能托生爲人﹐我想以此事狀上奏﹐聽候玉帝處置。惟兵備道所犯甚小﹐且有手書勸阻爲據﹐可放還陽﹐他生罰作富家女子﹐以懲其弱懦之過。」五百鬼手持頭叩階曰「惟大王命。」

因命靑衣復引公出﹐又至鏡所﹐呼曰「請照今生。」不覺驚醒﹐汗出如雨﹐見家人環哭﹐云已暈絕一晝夜矣。

●卷三◎談命相法家大人官儀曹日﹐適金溪楊邁公中丞﹝口﹞由浙撫降爲三品卿堂﹐再降爲部郎﹐入儀制司。同官知其素精風鑑﹐羣聚叩之。公但微笑曰「此自少年狡獪﹐尙且離合參半﹐今老眼昏花已甚﹐敢復自欺以欺人乎﹖」家大人詰之曰「君在浙撫﹐將離任之前﹐亦曾攬鏡自相乎﹖」公曰「我明知此案旣發﹐必至失官﹐而屢對鏡揣摩﹐並無咎徵﹐晦气不明﹐何故﹖」家大人曰「以封疆艱巨之任﹐而忽弛重擔﹐仍還淸班﹐豈得謂之咎徵﹖亦有何晦气﹖然則先生之眼力仍不差矣。」

公拱手曰「足下此論甚精﹐誨我多矣。足下旣明此理﹐則何必復論相﹖且相隨心攺﹐命由心造﹐本非一成不變之局﹐亦何可刻舟以求吾儕﹖但當彊善以迎之﹐居易以俟之而已。」時孔荃溪方伯﹝昭虔﹞亦在坐﹐瞿然曰「相隨心攺﹐屢聞其事﹐命由人造﹐竊所未明﹐願先生畢其說。」公曰「命與相相連而及﹐未有相佳而命丑﹐亦未有命好而相乖者也。君不聞李敏果公﹝衛﹞之事乎﹖李未達時﹐嘗同一道士渡江﹐適有與舟子爭詬者﹐道士太息曰﹕」命在須臾﹐尙計較數文錢耶﹖『俄其人爲帆腳所掃﹐墮江死。李心異之。中流風作﹐舟欲覆﹐道土禹步誦咒﹐風止得濟﹐李再拜謝救﹐道士曰「適墮江者﹐命也﹐吾不能救。君﹐貴人也﹐遇危得濟﹐亦命也﹐吾不能不救﹐何謝焉﹖』李又拜日﹕」領師此訓﹐吾終身安命矣。『道士曰「是不盡然﹐一身之窮達當安命﹐不安命則奔競排軋無所不至。不知李林甫﹑秦檜﹐卽不傾陷善類﹐亦作宰相﹐徒自增罪案耳。至國計民生之利害﹐則不可言命。天地之生才﹐朝延之設官﹐所以補救气數也。身握事權﹐束手而歸命﹐天地何必生此才﹐朝廷何必沒此官乎﹖君其識之﹕』後李常述此語以戒人。又山東國中丞﹝泰﹞嘗扶乩﹐問年壽若干﹐乩判曰﹕」不知。『問﹕』仙人豈有所不知﹖『判日﹕「他人可知﹐公則不可知。修短有數﹐常人盡其所稟而已。若封疆重鎭﹐操生殺予奪之權﹐一善政則千百萬人受其福﹐壽可以增。

一政不善則千百萬人受其禍﹐壽亦可以減﹐此卽司命之神不能預爲注定﹐何況於吾﹖豈不聞蘇誤殺二人﹐減二年壽﹐婁師徳誤殺二人﹐減十年壽乎﹖然則年命之事﹐公當自問﹐不必問人矣。『此言皆鑿然中理﹐與前說正相發明也。「

◎徐侍郎平湖徐辛庵侍郎﹝士芬﹞以嘉慶己卯進士入翰林﹐躋九列。未達時﹐偕族兄土芳同應戊寅鄕試。逆旅中﹐檢得一包裹﹐知爲過客所遺。驗其物﹐爲婦人首飾。

辛庵日﹕「此宜守而還之﹐意外之財﹐勿得也。」其兄漫應之﹐詭謂辛庵曰「弟但行﹐吾當守此。」辛庵信之不疑﹐遂先行。其兄卽挾包裹竟去﹐先後至省。

辛庵問之﹐設辭以對﹐無從質證其虛也。旣兄弟同入場﹐辛庵文不愜意﹐已絕望矣。及塡榜日﹐其兄士芳捲已擬中﹐方寫至芳字艸頭﹐忽燭花適爆﹐落其捲面﹐亟拂去﹐已焚去一角。羣謂此人必有惡業﹐盍易之﹖或謂榜中姓名已具﹐如何﹖

監臨曰「此卻無妨﹐可以洗補。」乃急取備捲易之﹐及拆彌封﹐則辛庵捲也。

於是眾皆喜曰「是直無事洗補﹐於艸頭下添寫一分字可耳。」善人獲報之巧如此。

◎錢三元本朝以三元及第者﹐自長洲錢湘ぎ公﹝﹞始。爲諸生時﹐初名起﹐因功令避前代名賢之同姓名者﹐易今名。幼以孝聞﹐其母髙太夫人病篤﹐到臂肉和藥以進﹐應手而愈。大魁後﹐以修撰直上書房﹐敬恭匪懈。值和坤當事﹐欲羅致之﹐堅不爲奪。和銜之﹐故詩文楷法並精﹐屢司文柄而終無由進一階。和敗後﹐始連擢至內閣學士﹐時諸近侍黨於和者皆有所礙﹐公獨然事外﹐時論髙之。按錢之墓志銘爲石琢堂先生所撰﹐而於不入和黨大節獨遺之﹐不知何故。又敍官階只及修撰﹐而以後開坊歷至閣學曾不見﹐亦載筆之疏也。﹝此文今載《獨學廬文集》中﹞

◎陳三元繼錢湘ぎ而成三元者﹐爲桂林陳蓮史方伯﹝繼昌﹞。初名守睿﹐嘗夢泥金到門﹐乃「繼昌」二字﹐詰以錯訛﹐其人答云「今年會狀必是此名。」寤而更今名。桂林城外還珠洞有石筍下垂﹐舊有「石筍到地﹐狀元及第」之諺﹐至是﹐石果與地接。又洞中有磨崖詩刻﹐分嵌「繼昌」二字﹐亦一奇也。方伯爲榕門相國文恭公元孫﹐其積累之深﹐栽培之大﹐所不必言。及第時﹐封翁蕉雪中翰﹝元燾﹞

猶健在﹐寄以詩云「祖宗貽福逮云礻乃﹐福至還期器可盛。好以文章勤職業﹐勉求學問副科名。出身豈爲營溫飽﹐得志從來戒滿盈。有子克家寬父責﹐老懷不用日愁生。」似此庭誥﹐豈羅念庵之婦翁所能夢見乎﹖按方伯爲嘉慶二十五年庚辰科會狀﹐其廷試策首頌揚處有「道光宇宙」字﹐逾年﹐恰爲道光元年﹐亦可謂幾之先見者﹐己亥﹑庚子間﹐余與仲兄隨侍桂林﹐值方伯在裏養屙﹐最承靑眼﹐嘗集句手書楹帖見贈﹐云「虛其心﹐實其腹﹐驥之子﹐鳳之雛。」義兼褒勗。

余兄弟甚感佩之。

◎季亢二家王葑亭通政﹝友亮﹞語余先叔祖太常公曰「國家巨富有南季北亢之稱﹐今殆無復知者。余居金陵﹐外兄羅履堂自江北歸﹐爲言泰興有季家市﹐居人三百餘家﹐半爲季氏。相傳市乃其先一家所居﹐環居爲復道﹐每夕行扌周六十人。蓄伶甚眾﹐又有女樂二部﹐稚齒韶顏﹐服飾皆值巨萬。及笄﹐或自納﹐或贈人。有修撰某得其一﹐百方媚之﹐姬涕泣廢飧﹐謂弗若其主家廝養﹐乃遣之。此與鈕氏《觚剩》所載略相同。余幼隨先大夫之山西平陽任﹐屢遊城外亢家園﹐中設寶座﹐蓋康熙中嘗臨幸焉。園大十里﹐樹石池臺﹐幽深如畫。間有婢媵出窺﹐皆吳中妝束也。相傳亢先世得李闖所遣輜重起家﹐康熙中﹐《長生殿》傳奇新出﹐命家伶演之﹐一切器用費鏹四十餘萬﹐他舉稱是。雍正末﹐所居火﹐凡十七晝夜﹐珍寶一空。計余往遊時﹐亢已中落﹐規模僅存﹐今則蕩然無人﹐園亦鞠爲茂艸矣。余聆之﹐太息曰﹕」盛衰相倚﹐天也﹐而人事居半焉。當兩家盛時﹐不思殖徳以培其後﹐驕奢淫佚﹐如出一途﹐轉瞬之間﹐澌滅殆盡。今季氏尙知課子﹐有登第官侍禦者﹐其家𨿽替﹐子孫猶得借儒業自存。亢氏以讀書爲苦﹐日惟聲色博飲是耽﹐迨乎困窮﹐束手無策﹐憂傷短折﹐遂致餒而死﹐非父兄失教使然歟﹖世人崇貨殖而薄詩書﹐觀於此可憬然悟矣。「『按葑亭先生爲太常公所述如此﹐太常公自述弱冠時就婚山西﹐亦曾遊平陽之亢園﹐尙可想其梗槪。及道光間﹐家大人過平陽﹐亦欲往一遊﹐倩導遊者則土人﹐以斷垣叢甓毫無足觀辭矣。

◎太平王姓家大人與溫朋梅學士﹝啟鵬﹞同官儀部﹐申之以婚姻。溫本山西太谷巨富﹐近稍減。家大人偶詢之曰「山右多富族﹐如君家者尙有幾姓﹖」學士曰「余家不足言﹐吾鄕所稱本以太平縣王姓爲最。相傳其先有一諸生﹐言信行果﹐而家極貧。教讀鄰村﹐歲暮撤館歸﹐輒將所衣之藍衫質之典鋪﹐以資度歲。新春必贖回﹐披以上館﹐歲以爲常。一年﹐持藍衫往質﹐店夥嫌其敝﹐不納。生具道春間必贖﹐年例如此﹐試查故簿自知。店夥仍斥之﹐生嘆曰﹕」我若開典鋪﹐有可以濟人急者﹐𨿽死屍亦必受當。『乃負气披衫而返。途中爲棘刺所鉤﹐衣破﹐益悒悒。行數步﹐忽思歲除在卽﹐此地來往頗多﹐恐棘復鉤他人衣﹐乃返﹐脫衫徒手拔棘。棘堅不可拔﹐因拾道旁樹枝刨土挖根﹐根盡而其中有空坎﹐白金見焉﹐檢以歸。正月焚紙鏹其處以謝﹐則坎中藏金頗多﹐盡取之﹐乃開小典鋪於前所質鋪之對門。開張日﹐仍披藍衫祀神﹐聞店前喧爭聲﹐出視之﹐有人裹一死孩來當。

店夥呵詈﹐其人爭曰「汝家主人曾親口許當。『心知爲某鋪所爲﹐乃云﹕」語實有之﹐欲當幾何﹖』答云「—兩。『如數給之﹐店夥無不怒且笑者。生持入於園中﹐掘坎埋之﹐坎底粲粲皆白金也﹐因以致富甲於通省﹐遠近悉稱爲太平王。

卹窮周乏終身不倦﹐子孫皆守其訓﹐聞至今破藍衫尙存。「

◎放生會稽陶石梁﹑張芝亭同過大善寺﹐見鱔魚數萬﹐陶謂張曰「我欲買此放生﹐顧力不足﹐願兄爲倡﹐募眾成之﹐何如﹖」張慨諾之﹐自出銀一兩﹐募眾湊成八兩﹐盡買而放之。至秋﹐夢神告之曰「汝本未得中﹐緣放生功大﹐得早一科放榜。」陶與張皆中式。

◎丙午科二事干隆丙午順天鄕試﹐有大書於捲面者﹐曰「黃四姑娘」﹐開拆遂登藍榜。

是科﹐江南闈中一士子於題紙下後髙歌不輟﹐忽題一詩於號板云「芳魂飄泊已多年﹐今日相蓬矮屋前。誤爾功名虧我節﹐當初錯認是良緣。」踉蹌而去。

◎白卷獲雋句容某生博學能文﹐好行陰徳。值鄕試無資﹐得親友贐儀十餘金抵省﹐寓東花園地藏庵。聞鄰捨有老嫗失養﹐不得已而賣媳者﹐分離前夕﹐哭甚哀。訊其子﹐則多年遠出矣。生惻然爲輾轉作計﹐詭作其子﹐家書言久商獲利﹐將歸﹐因結賬暫畱﹐先寄銀十兩以資家用﹐明發投之。老嫗得銀﹐事遂解。生復借貸入闈﹐夢有神告之曰「子獲雋矣﹐然必三場俱曳白乃妙。」醒而竊笑荒唐。題紙下﹐方欲握管﹐恍惚夢神呵止之曰「子欲落孫山外耶﹖捲有字﹐榜無名矣。」生仍不信﹐靜坐構思。而心如廢井﹐緒似棼絲﹐日已將夕﹐不能成一字。繼且神思困憊﹐竟入睡鄕。及覺﹐見提筐出場者踵相接﹐無柰何﹐亦交卷而出。聞藍榜已揭﹐趨視無己名﹐乃勉入二三場﹐遂坦然曳白。迨揭曉﹐則已髙標第二名。正錯愕間﹐有飛騎遞某令札至﹐啟視﹐則闈稿悉具。令固名進士﹐由庶常攺外派作收卷官﹐深以不與衡校爲恨﹐得闈題﹐技癢難禁﹐默成三藝﹐適接生白卷﹐袖歸寢所﹐疾寫發謄﹐欲以試內簾之眼力﹐而惟恐生之不再來也。繼得二三場捲﹐俱一律曳白﹐益大喜﹐始終完其捲。塡榜知已奪魁﹐意得甚﹐故密札以達之。生詣謝﹐令笑問﹕「君何惜墨乃爾﹖」生以夢告。問﹕「有何陰徳致此﹖」生謙言無之。固問﹐因微言場前寄銀事。令拱手曰「是矣﹐子代人作家書﹐天遣予代子作場藝﹐又何謝焉﹖」報施之巧如此﹐遇合之奇又如此﹐夢中神語之不憚煩又如此。一善行之﹐所系不綦重哉﹗

◎兪生江陰兪生﹐榦隆末鄕試﹐入頭場﹐於初十黎明卽裹具欲出。鄰號生知其未謄眞也﹐怪而問之﹐色甚慘沮。力詰之﹐始告曰「言之罪矣。先君宦遊半世﹐解組而歸﹐彌畱時呼予兄弟四人泣囑曰﹕」吾平生無昧心事﹐惟任某縣令時曾受賄二千金﹐冤殺二囚。昨詣冥司對案﹐法當斬﹐嗣以祖上有拯溺功﹐得畱一子單傳﹐五世貧賤終身。吾地獄之苦已不能免﹐倘或子孫妄想功名﹐適增吾罪﹐非孝也。

汝兄弟其各勉爲善而已。『言訖而瞑。後兄弟相繼死﹐惟我僅存。鄕試二次﹐悉污捲﹐昨三更脫稿﹐倏見先君揭號簾指責曰「汝旣不能積徳累功﹐挽回天意﹐違吾遺囑﹐致吾奔走﹐且重獲罪。』隨以手械一擊燭滅﹐硯翻﹐遂失所在。予三登藍榜﹐不足爲恨﹐所痛先人負疚﹐拘系九幽﹐行當削髮入山﹐學目連救拔亡靈耳。」眾聞咋舌﹐同號陳扶靑作《歸山》詩以送之。

◎至孝感神興於詩者﹐江都人﹐本姓孔﹐定南王后也。初業儒﹐不售﹐挈其子貿易於定陶縣。嘉慶癸酉﹐教匪犯定陶﹐興父子同奔。賊及之﹐將斫﹐子跪而請曰「幸斫我﹐忽斫我父。」賊徑斫其父。子抱父頸連呼「斫我﹑斫我」『賊兩斫之﹐皆殞。興於瞀罔中﹐不知有昏曉﹐俄見其子手足動而不能言﹐俄見其子手據地起而僕﹐僕而復起﹐然亦不能言。又久之﹐自覺喉間有一縷气蒸蒸然甚熱﹐咳而言﹐其子亦言。初斫時﹐如有神人傅以藥﹐許不死也。父子匍匐出積屍間﹐凡十有五日不食﹑不飲﹑不知痛﹐乃並不死。興面受刀劃﹐眼耳鼻各半。其子殊而未絕﹐今已歸江都﹐飲食笑語並如恆人。朱酉生《知止堂文集》中記其事云。

◎始吉終凶陳楓階﹝宸書﹞曰「有某令者﹐湖北人﹐與餘同官湖南知縣﹐聲名甚平常。

其長於秋舫登己卯大魁﹐典試廣東﹐次子大云旋亦以翰林典試廣西。兄弟先後皆請假省親到湖南任所﹐人咸艷之。大吏因是亦重視某令﹐隨擢用爲州牧。或有疑其報應之或爽者﹐余曰「無疑也。嘗聞其幕中老友云﹐令曾於某任內得教匪聯名冊﹐私焚之﹐終不上聞。蓋活人多矣。此所以報歟。『後某令亦恣肆﹐大吏廉其實﹐於汁典黜之。旋裏後﹐有堪輿家告以祖墳有水﹐某令以鐵簽試之﹐水果旁湧。擇期攺葬﹐甫啟石門﹐熱气薰蒸﹐有二紅魚躍出﹐始悟占穴。一魚倏不知所往﹐一魚爲石壓死﹐悔之無及。某令目旋雙瞽﹐無何﹐得都中信﹐知秋舫以覆車驚悸而卒﹐計其日﹐正啟墳時也。時大云以禦史奏直隸水利事﹐奉命馳驛往勘﹐沿途作威福﹐有呵斥道廳之事﹐蔣勵堂制府以狀上聞﹐坐此罷廢﹐其家驟落。」

大同此一人一家之事﹐乃始以種徳﹐而其應如響﹐旋以怙惡﹐而不獲令終。太上之言曰「禍福無門﹐惟人自召。」信哉﹗

◎朱別駕家大人陳臬山東時﹐司刑名者紹興岑可樓老幕也﹐爲述榦隆末荏平縣有一奇案﹐雲山西平陽令朱鑠者﹐性慘刻﹐所蒞之區﹐必別造厚枷巨梃。案涉婦女﹐必引入姦情。杖妓必去其小衣﹐以杖抵其陰﹐使腫潰﹐曰「看渠如何接客。」妓之美者加酷﹐髡其發﹐以刀開其兩鼻孔﹐曰「使美者不美﹐則妓風絕矣。」語同寅官日﹕「見色不動﹐非吾冰心鐵面﹐何能如此﹖」後以俸滿推升此間別駕﹐挈眷至荏平旅店﹐店樓封鎖甚固﹐朱問故﹐店主人日﹕「樓中有怪﹐歷年不敢開。」

朱素愎﹐曰「卽開何害﹖怪聞吾威名﹐當早自退。」妻子苦勸之﹐不聽。乃置妻子於別室﹐己獨攜劍秉燭登樓。坐至三鼓﹐有叩門進者﹐白髮絳冠老人。見朱長揖﹐朱叱何怪﹐老人曰「某非怪﹐乃此方土地神也。聞貴人至此﹐正羣怪殄滅之時﹐故喜而相迎。」且囑曰「少頃﹐怪當疊見﹐但須以寶劍揮之﹐某更相助﹐無不授首矣。」朱大喜﹐謝而遣之。須臾﹐靑面者﹑白面者以次沓來﹐朱以劍斫之﹐皆應手而倒。最後有長牙黑臉者來﹐朱以劍擊﹐亦呼痛而奔。朱喜且自負﹐急呼店主至﹐告之狀。時雞已鳴﹐家人秉燭來視﹐則橫屍滿地﹐所殺者皆其妻妾子女也。朱大呼曰「鬼弄我矣。」一慟而絕。店主報官立案。後兩年﹐余佐荏平幕時﹐曾親檢其捲閱之。

◎節孝祠岑可樓又言﹐前在鉅野縣幕時﹐聞其縣學有門斗某典守節孝祠﹐卽寄家於祠旁小屋。值秋祭﹐門斗夜起灑掃﹐其妻猶寢﹐似夢非夢﹐見祠門外坐二神將﹐金盔練甲﹐數鬼卒夾而伺。有婦女數十輩聯袂而入﹐中有舊識二貧媼﹐素知其未邀旌典﹐訝問其何以亦來。一媼答曰「人世表題﹐豈能徧及窮鄕小戶﹖湮沒者不可勝數。鬼神矜憐苦節﹐𨿽未得請旌者亦招之歆祀祠中﹐若冒濫恩榮者﹐𨿽已設位反不容入也。」按冥漠之中﹐理合如是﹐偶借此門斗之妻以傳播於世耳。

◎山陽大獄山左李臯言﹝毓昌﹞﹐卽墨人﹐嘉慶戊辰進士。以知縣分發江蘇﹐奉委赴山陽縣查賬。至則徧歷村捨﹐覆實稽考﹐殊多浮冒侵漁。將據實通稟﹐已具稿﹐山陽令王伸漢大懼﹐使閽人包祥以多金啖李之僕李祥﹑顧祥﹑馬升等說其主﹐且許重賄﹐李堅弗從。事甚急﹐伸漢忽謂包祥曰「此事期必濟﹐聽汝輩爲之。」包祥還﹐與李祥等密商﹐於茶內入砒﹐夜深進之。李君毒發顚僕狂吼﹐尙不卽死﹐李祥等復以腰帶扣頸懸牀上﹐作自縊狀﹐遂絕。淮安守王轂者﹐本貪酷吏﹐有王老虎之號。先以賑事得伸漢金﹐竟以中惡自縊驗報具詳﹐返其柩於家﹐人亦無復疑者。數月後﹐有李君同學荊翁者﹐老諸生也﹐一日於郊外見李君儀從導引前來﹐遂憑附至家﹐呼家人具言受害狀﹐且云已得請於上帝﹐憫其淸正彊直﹐死於民事﹐授棲霞城隍神。家人痛哭環聽﹐啟棺視﹐七孔血痕猶可驗。於是李君之叔士璜赴控京師﹐事遂上聞﹐將王轂﹑王伸漢等俱拿解交軍機處會同刑部嚴審。先是伸漢堅不承﹐一日熬跪倦極﹐忽乞茶飲﹐命左右與之﹐伸漢執茶杯瞪目良久﹐遂吐實﹐王轂亦款眼獄。具奏上﹐李祥發李毓昌墓前淩遲處死﹐餘皆棄市。睿廟有禦制詩三十韻﹐憫毓昌﹐加知府銜﹐賜其子舉人﹐一體會試。天下聞者皆額手稱快。按王轂先任徳州知州時﹐有二童子﹐一年十二﹐一年十三﹐在塾中戲相雞姦﹐爲人所見﹐兩家父差憤互訟。轂竟問實﹐律﹐凡姦十二歲以下無問男女皆論死﹐十二歲以上僅科姦罪。於是十二歲童子以薄責發回﹐十三者論如律﹐瘐死獄中。後數年﹐十二歲者已及冠﹐出赴試﹐爲十三歲之父兄所控阻﹐以爲彼嘗受污於我子﹐我子已問罪如律﹐彼何得復玷膠庠﹖十二歲者羞不自容﹐竟自戕死。其實兩家童子當時皆知識初開﹐不必果有其事﹐兩家父兄迫於人言嘲笑﹐憤而具控﹐亦不樂官之證實也。使當官者以兩兒嬉戲﹐驗訊無據﹐呼其父兄自行領回訓責﹐不爲縱法﹐而所全不已多乎﹖蓋轂之天性刻薄如此。時孫淵如先生﹝星衍﹞爲徳州糧道﹐目擊其事﹐甚爲不平。後聞山陽案發﹐慨然曰「若王轂者﹐𨿽無此事﹐死亦晚矣。」

◎江都某令揚州卞竹辰方伯﹝士云﹞云﹐乾隆間江都某令以公事將往蘇州﹐赴甘泉李令處作別﹐面托云﹐如本縣有屍傷相驗事﹐望代爲辦理﹐李唯唯。已而聞其登舟後夜三鼓仍搬行李回署。李不解何事﹐探之﹐乃有報驗屍者。商家汪姓兩奴口角﹐一奴自縊死。汪有富名﹐某令以爲奇貨﹐命停屍於大廳﹐故不卽驗。待其臭穢﹐講貨三千金始行往驗。又語侵主人﹐以爲喝令﹐重勒詐四千金方肯結案。李令見而尢之﹐以爲太過﹐某令曰「我非得已﹐適欲爲兒子捐知縣故耳。現在汪銀七千已卽日兌往京師上庫署中﹐並未藏一金也。」未幾﹐其子果選甘肅知縣﹐擢河州知州。因贓私案發處斬﹐兩孫盡行充發﹐家產籍沒入官。某令驚悸﹐疽發背死。

按此事與吾閩廈防某丞事相仿﹐而其報更烈矣。

◎劉映南江右劉映南賈於吾閩之汀州﹐頗得利﹐乃買舟篋金歸。中途被竊﹐號於眾曰「篋中有毛某所寄二百金﹐柰何﹖」眾爲追竊者﹐已望見矣﹐竊者始棄篋而逸。

劉驗之﹐狂喜曰「寄銀好在。」蓋竊者棄其餘以餌追者﹐劉銀去而毛銀存也。

眾問失銀若干﹐曰「四百。」問何以狂喜﹐曰「寄銀在﹐可以見吾友。失銀﹐命也﹗」眾咸嗟嘆。是歲﹐貿利倍常時﹐適償所失也。此事在嘉慶六年辛酉﹐越十四年乙亥﹐有同鄕某賈於歸化者﹐忽患病。劉往收賬﹐則責負人叢集店中﹐查檢錢貨﹐呶呶議分未決。而劉責負五十金﹐數最巨﹐乃語眾曰「病者尙可不死﹐若錢貨驟分﹐則病者必死﹐是由吾輩死之也﹐且柰眷口何﹖我所責獨多﹐今若此﹐盍共俟明春乎﹖」眾唯唯而散﹐某病旋愈。劉回舟﹐中途有巨盜伺之﹐探知空手歸遂去。

◎蔣封翁鉛山蔣適園封翁﹝堅﹞﹐心余太史﹝士銓﹞之父也。精法家言﹐以智俠自喜。

七歲隨其叔遊法云堂﹐聽僧誦經。廡下坐縣捕數人﹐私語曰「某寺僧被殺﹐不得主名﹐柰何﹖」蔣附叔耳語曰「殺人者﹐堂上老僧也。」叔呵之﹐曰「渠誦經而屢顧不在經﹐故疑之。」語爲捕者所聞﹐竟牽僧去﹐一訊而服。十七歲出遊﹐阻風瑞洪鎭。有少年同舟﹐舟人食﹐少年登岸﹐再食﹐再登岸。蔣疑而迹之﹐見其蹲古廟太鐘下﹐詰之﹐則曰「我南昌熊白龍﹐家貧告急於河口某戚不遇﹐反寄食於舟人﹐未償其值。而又阻風﹐舟人將不餘食﹐故避此。」言畢泣﹐蔣亦泣﹐彊之同舟﹐與共食﹐並資以金。熊感謝歸﹐邀過其家見母﹐誓爲兄弟。居無何﹐熊來曰「我得弟金﹐獲利三倍﹐今將販繒臨安﹐無所托母妻﹐故來。弟亦知吾父有養子曰蛟﹐平素無行﹐脫有故﹐弟善持之。」言畢去。逾年﹐臨安人來日﹕「熊某死矣﹐餘金若干﹐瀕死時囑曰﹕」爲我報蔣君。『「蔣陰計歸熊喪非蛟不可﹐而蛟見金必叵測﹐乃函致臨安主人授部署法﹐遲至十日始告熊母﹐母果遣蛟往。已而召蔣哭曰﹕」蛟至臨安﹐兒骸已焚﹐塊然在桶﹐今舟人已負之納我圃中﹐此外不餘一錢﹐柰何﹖「蔣慰母再三﹐而身自往圃哭視。畢﹐走出﹐母牽蔣袍哭曰﹕」聞臨安主人以兒金寄君﹐金之來固由君﹐然貿易者與有勞﹐盍析其半以活老身﹐如何﹖「蔣夫答﹐蛟突前﹐睨曰﹕」此事須南昌廳主明之耳。「蔣叱之曰﹕」何必南昌廳﹐召二三鄰叟來卽明也。「蛟卽扃蔣而去﹐俄頃有龐眉者六七輩至﹐蔣曰﹕」所以囁嚅者﹐受亡人托﹐防蛟故也。今母見逼﹐不得不速明﹐請皆詣圃。「繞桶而號曰﹕」白龍知我。「斧之﹐復底脫﹐皆熔金﹐瑩然裹以簿券。眾取視﹐皆感泣嘆老嫗不知人而已。遊幕山右時﹐臨汾令縱吏暴徵﹐民棄家登山﹕撫軍檄澤州牧佟往撫治﹐聘蔣同往。至其地﹐山上人如蠛蠓﹐張旗樹柵﹐洶洶然。蔣手令箭九行﹐環山呼曰﹕」撫軍知汝等皆良民﹐爲姦吏迫而走﹐特遣佟使君來活汝﹐宜各寧爾家﹐有目者視此箭。「山上人噤不敢語﹐稍稍下﹐蔣導之入縣庭﹐率犯法吏六人跪佟前﹐民環庭而囂﹐欲毆之﹐蔣從旁大呼曰﹕」勿妄動﹐有王法在。「乃榜吏至血流﹐民歡噪拜謝去﹐安堵如故。後蔣以倦遊家居﹐忽聞佟爲負課事系獄﹐憮然曰﹕」我不往﹐則難不解﹕「至澤州﹐佟方缺金五千﹐自分無全理﹐且老﹐不肯食﹔聞蔣至﹐爲彊一飯。曾太守有疑獄聘蔣﹐蔣曰﹕」若能助佟。我卽助若。「太守喜﹐張示勸募州人負刀布至﹐三日而事集。佟行﹐蔣乃行。蔣四十六歲始娶鐘夫人﹐生心余﹐捐館時﹐猶及見心余舉於鄕﹐後以心余官編修﹐贈如其官。

◎陳鑑亭侍郎嘉慶戊午﹐吾閩鄕試﹐適新城陳鑑亭先生﹝觀﹞以鹽法道在貢院頭門點名﹐並監視搜檢。有應試廣文某懷挾一包裹﹐被兵弁所搜獲﹐獻之先生。時眾目駭觀﹐咸爲廣文擔憂﹐廣文已觳觫至無人狀。先生乃取包裹置於坐椅之右﹐大聲飭兵弁曰「旣有懷挾﹐應仔細再搜。」兵弁不敢違﹐復將考籃及衣架重復檢視﹐乃跪稟曰「無之。」觀察弗然曰「汝旣說有懷挾﹐如何又言無之﹖」仍飭再搜如初﹐復跪稟曰「實在無之。」觀察目廣文曰「旣實在無之﹐汝不進去﹐何待於是﹖」廣文領捲徑進﹐而兵弁乃瞠視無一辭。旁觀者皆暗地稱頌不置。夫科舉之搜檢﹐自前代卽有之﹐然功令不得不嚴﹐而奉行者則不可不存寬大之心﹐以全朝廷待士之體﹐以養士子廉恥之原。如觀察者﹐可謂知政體矣。後觀察歷躋顯秩﹐官至倉場侍郎。按江西新城陳氏﹐先世極寒微﹐有在富家傭工者﹐朴誠直諒﹐爲主人翁所倚任﹐人咸稱之爲陳長者。厥後子孫繁昌﹐家道大起﹐如前少宗伯碩士先生﹝用光﹞﹐前少司寇鐘溪先生﹝希曾﹞﹐前侍禦史玉方先生﹝希祖﹞﹐今大廷尉子鶴先生﹝孚恩﹞﹐皆鑑亭倉侍之羣從行也。當榦隆末年﹐吾閩虧空案發﹐自督撫以至州縣﹐無不獲咎者。由京揀發道府十六員到閩補用﹐時撫署有老幕客﹐精風鑑﹐每於屏後伺十六員之來﹐徧相之﹐私語人曰「新到之道府率多刻核之才﹐而鮮渾涵之度﹐其精明而兼渾厚﹐將來能終保令名者﹐僅三人而已。」謂慶蕉園制府﹝保﹞﹑李蔭原藩伯﹝長森﹞及鑑亭也﹐而鑑亭最稱仁恕云。

◎戴太守報徳吾鄕俟官遊心水太守﹝紹安﹞在南安任時﹐大庾戴莨圃先生方以幼童應縣試。

戴本徽州產﹐眾攻之不釋﹐太守與大庾令孫卓峯﹝邁﹞力護之。孫亦閩人也。莨圃先生少穎異﹐縣府試皆髙標﹐故邑人益妒之。太守已於學使者前爲之緩頰﹐院試日﹐太守預藏莨圃於輿中﹐四鼓卽同入試院﹐學使者榜發﹐亦髙標﹐眾無柰之何﹐遂入籍。未幾﹐篦圃﹑可亭﹑石士﹑蓮士數先生踵起﹐蔚成韋平之業。莨圃先生臨終時﹐囑其後人云「吾家之興﹐實遊孫二公之賜﹐他日當無忘報徳也。」

越數十年後﹐遊之後嗣不振﹐至無以自存﹐而戴昆禾太守﹝嘉轂﹞適蒞福州﹐甫下車卽訪遊孫二家於侄。而遊近居榕城﹐值陳敍齋侍禦﹝功﹞裏居﹐爲之介紹縷﹐復其田廬﹐並延師課其孫曾﹐資之薪水﹐籌畫備至﹐一時傳爲佳話。家大人曾作《報徳歌》以美之。

◎支某鎭江鹽商支姓者﹐其家雄於貲﹐而富而好禮。余隨侍家大人寓居邗上時﹐錢梅溪﹝泳﹞主其家﹐蓋鎭江﹑揚州各有一宅。余與梅溪爲忘年交﹐數相往來於揚州宅﹐因識支。見其諄謹惇篤﹐絕無豪商習气。時英夷警報屢至鎭江﹐紳富多先期遷避﹐莠民乘機攔搶者不絕於途。支家方擇日﹐令婦女帶輜重將爲江西之行﹐有莠民百十人約屆日攔門劫之。支於首塗日始聞其事﹐欲請官彈壓﹐已弗及。突有乞徒三百餘人攘臂登門﹐將莠民驅逐淨盡﹐俟眷屬行李盡數登舟﹐始各散去。

蓋支家平日以卹貧爲務﹐待乞徒尢優﹐有求無弗應者﹐每朔望必大張酒飯以款之﹐使各盡歡而後罷﹐故終得一日之報云。

◎嘉義令道光十二年臺灣陳辦之亂﹐大抵爲貪酷吏所激而成。有嘉義令某者﹐聞變逃入民捨﹐適堂後有空棺﹐遂臥其中。賊至﹐見虛無人﹐已相率去﹐有一賊以大便急獨畱後。某令以爲賊去盡﹐又鬱悶已久﹐微露呵欠聲﹐爲賊所覺﹐奔告前賊﹐遂返開棺﹐將某令曳出橫加掠﹐令其將某案得贓若干逐案供明。淩虐移時﹐然後刃於腹焉﹐不知者方以爲不屈被難也。時三山詩社以此命題﹐家大人有句云「固難擢發頑民罪﹐豈有甘心眾母家﹖」可謂婉而諷矣。

●卷四◎黃霽靑述二事道光辛丑﹐家大人在上海防堵英夷﹐與黃霽靑太守﹝安濤﹞相遇﹐昔年宣南詩社舊侶也。太守喜談因果﹐述其數年前魏塘﹝太守所居鄕名﹞有周蘊超者﹐死時徧身靑腫﹐作拷痕﹐陰囊腫如斗大﹐自以錐刺﹐潰爛若蜂窠。如是多日﹐垂斃﹐手足俱合﹐如桎梏狀。口呼冥卒及地保包爲榮名﹐哀號泣憐作悔恨聲不絕﹐室內外鎖鏈聲瑯瑯然。「其居與余鄰﹐余亦聞之﹐詢其戚黨﹐是人生前究作何惡業﹐有人附余細語曰﹕」是不可枚舉﹐第就一二事言之﹐可知其人矣。裏有姑嫂二人﹐皆孀居﹐稍有薄產。周初誘而姦之﹐數年後復將二婦誘賣﹐兼吞其貲﹐二婦皆鬱鬱死。數日前﹐周已自言爲二婦所控﹐拘魂就鞫矣。又一尼庵有田數十畝﹐尼亦粗有姿者﹐其田爲乾隆初施主所捨﹐勒碑殿門外。周陰使人磨去施主名而易己祖名﹐外塗泥沙以掩迹﹐旋使其侄誘尼姦﹐而自率無賴數輩密掩之﹐遂以不守淸規逐尼而奪其田。摹碑呈官﹐冒稱施主子孫﹐官亦無以難也。其他事率類此﹐欲不受其報﹐得乎﹖「『太守又曰﹕」包爲榮者﹐生前曾充地保﹐人尙朴願﹐未嘗魚肉鄕民﹐不意其死後仍充是役也﹐「霽靑太守又述其封翁退庵先生家居﹐樂善濟人﹐以醫而自隱於詩﹐嘗著《醫話》八卷﹐《友漁齋詩集》若干捲。生平戒殺﹐凡祭祀賓客之用﹐無非沽諸肆者。一日友人餉蟹二筐﹐霜螯肥美﹐旁觀者咸思朵頤﹐先生時坐水閣中﹐傾筐投諸河。一湖州客適在座﹐謂先生酷類其鄕張封翁。」

張封翁者﹐蘭渚侍郎之父也。其家戒殺放生已數世﹐侍郎兄弟咸登甲科膺顯﹐仕君能如此行見﹐諸郎貴顯比張氏矣。「愈年霽靑旋以二甲第一人入翰林﹐典黔試﹐作守髙州。按蘭渚侍郎撫閩時﹐家大人曾入其幕中﹐初不知其戒殺也﹐居將匝月﹐館膳中未設一雞﹐遇逢宴集﹐必蒸板鴨以餉客。詢之﹐乃知其專食自死肉。合署皆奉其教﹐不敢違也。侍郎自奉甚淸儉﹐每朔望黎明出署﹐但買兩麥花瞰之﹝俗稱油札保﹞。日奉蓮池大師法門﹐以修淨土念佛號爲事。易簀之日﹐有人於南屏僧寮遇之﹐殆已生忉利天矣。

◎陳海霞述二事陳海霞﹝標﹞﹐吳江人﹐歷司桂林撫署刑名﹐在家大人幕中最久﹐與余爲忘年交。嘗言其同裏某氏適邑中趙某﹐趙私一僕婦﹐有身﹐氏故有子﹐知其故﹐乃匿僕婦於內﹐詐爲己孕﹐俟其產而畱撫之﹐人鮮知者。後僕婦所生子名平章﹐中某科舉人﹐選嘉定教諭﹐氏得封如例﹐而己所生子則夭亡久矣。向使不畱僕婦子﹐宗祧不遂斬乎﹖天之所以報不妒者如此。海霞又曰「有浙中皇甫某﹐乾隆某科進士﹐爲某邑知縣﹐罷歸﹐來主吾邑笠澤書院。皇甫故長者﹐授徒有方﹐吾邑人士亦親愛之。而暮年殊困頓﹐有一子﹐已登賢書而暴卒﹐惟老夫婦兩口寄居吳江﹐亦相繼而沒。嘗語人曰﹕」吾平生有三快意事﹐而因一事錯誤致受惡報﹐此生無復他望﹐𨿽悔曷追﹖言之可爲戒也。吾少年時步遊郊外﹐見一麗人﹐心殊愛慕﹐後娶婦歸﹐卽曩時所遇之人﹐快意者一﹔會試放榜日﹐隨眾往觀﹐苦短視不能及遠﹐又人眾擠不得前﹐瞥見地上遺一眼鏡﹐試戴之﹐與眼恰合﹐一舉首見己姓名正巍然髙列﹐快意者二﹔某年﹐吾子初應鄕試﹐卽登賢書﹐快意者三。迨吾爲某邑知縣﹐有門生某有才無行﹐中鄕榜後﹐嫌已聘妻貧﹐誣以有外遇﹐此女適病鼓脹﹐乃指爲有孕﹐控於吾﹐乞斷離。吾信之﹐拘此女訊於公庭﹐不容置辧。女性故烈﹐袖出刀自剖其腹﹐急救不及﹐遂死。於是事上聞﹐某門生抵罪﹐而吾亦坐是失官﹐心殊惴惴。無何﹐吾子白晝睹女來﹐卒死。今吾夫婦老而無依﹐行見爲他鄕餒﹐而之鬼報亦酷矣。『聞者無不酸鼻。「當官者輕信之獘﹐至於如此﹐可畏也哉﹗

◎勸人惜字朱坎泉者﹐錢塘諸生。客遊他省﹐有某官延課二子。見其居民不知惜字﹐糊窗抹桌踐踏穢污﹐惡習相沿﹐恬不爲怪﹐乃力勸居停﹐捐貲收買。或有不潔之紙﹐必手自洗滌焚燒。逢人勸諭﹐竟移其俗。不數年間﹐所收之字以百億萬計。及其歸也﹐長子名瀾﹐以嘉慶丁丑成進士﹑入翰林﹐次子瀛亦以某科登鄕薦矣。夫一人惜字﹐爲善有限﹐能使人人惜字﹐則其善大矣﹐宜其獲報之隆也。

◎貪吏不終道光初﹐吾鄕侯官令張姓者﹐湘陰人。其父本充縣役﹐嘗語人曰「公門中好修行﹐吾儕隨事皆可造福也。」生平喜爲人解紛﹐不肯逼人於險﹐人咸稱爲張長者。因解犯至省垣﹐卒﹐卽葬於城外官山。地勢低窪﹐每春夏月﹐必爲水潦所浸。家本貧﹐不能起遷﹐聽之而已。後其子某由科目出身﹐又以此爲吉穴﹐不肯起遷﹐及作令吾閩﹐聲名狼籍﹐不卹人言﹐宦橐旣充﹐卽遣所親旋楚將先墓之周圍用土塡髙﹐以免水患。乃不數月遽以不謹被劾去官﹐其鄕人頗疑爲修墓之故﹐或曰「其地本鮎魚穴﹐得水則活﹐水涸則死耳。」時陳楓階攝令湘陰﹐聞之﹐慨然曰「一胥役而行善﹐遂得貴子﹐一邑宰而貪墨﹐不免失官。天道無私如此﹐人不察天心之所在﹐而徒嘵嘵於地理﹐豈非愼哉。」

◎武岡州事武岡州周某家﹐衣食稍足而族丁寡弱﹐居舒楊兩大族之中。是年歲荒冬寒﹐舒姓有乞兒凍死郊外﹐距周宅半里餘﹐周夜臥不知。天明﹐舒來見之﹐乃歸約匪徒以人命圖賴周﹐懼﹐賄金五十兩求息﹐十六人共分之。前一班去﹐後一班又來﹐人數愈眾﹐須銀愈多﹐非數百金不辦。周無柰﹐往請關聖像﹐並州城二郎神像﹐供於郊外﹐上疏禱之﹐眾始懼而散。過數日﹐分金諸人內有一人忽顚狂﹐自來周門﹐跪拜曰「我只分得銀若干﹐但願汝明中去暗中回」云云。每日拜三次﹐數日而死。又一人繼之﹐拜祝如前﹐連死七人。餘九人懼﹐願退還原金﹐求周代懺悔﹐周不敢允﹐而十六人盡死矣。此乾隆丁未年事﹐《暗室燈》﹝書名﹞載之。

◎蘇大璋乾隆間﹐有諸生蘇大璋者﹐治易有聲。夢天榜中式第十一名﹐偶與同經友言之﹐友起妒心﹐訴於郡﹐謂蘇有關節﹐預知名次﹐乞究治。及塡榜時﹐郡守在座﹐第十一名果習易者﹐乃以狀白。監臨﹑試官俱曰「設如所言﹐何以自解﹖」擬以他備捲易之。議旣定﹐拆彌封﹐則自備捲而中式者蘇大璋﹐由中式而抑置者卽訴郡之友也。一堂咋舌﹐士論快之。

◎陳扶升湖北陳扶升者﹐黃州府巨族也。通族有一祖山﹐俗呼蛇穴﹐其實乃水木蘆。

鞭之﹐龍直來橫受﹐穴閃一旁﹐而祖墳皆在盡頭﹐所以不發。時扶升方爲父營葬﹐本房單弱﹐族人逞彊﹐不容其占大穴。不得已﹐在橫窩定穴﹐乃恰得眞龍。葬後﹐生六子﹐皆聰明岸異﹐少年科第﹐各得顯官。宅中收婢如雲﹐柰家法不整﹐凡僕婦之有姿者﹐恆用以伴宿。爭相獻媚﹐習以爲常。及其生子﹐仍爲奴僕所有。後有數家逃至江南﹐易姓攺名﹐竟得大貴﹔而扶升之嫡派僅一傳卽衰。𨿽訪知其事﹐轉畏勢不敢往認﹐只說奴婢發達而不知爲陳氏之正支也。長沙貴中孚曰「此事余所親見﹐吾鄕中如陳氏者亦不知凡幾﹐當其內亂之日﹐未嘗不自鳴得意﹐豈知其受害如此之深哉﹖夫人情莫不欲後嗣之顯榮﹐豈肯將大富大貴之子孫子白斷送與他姓﹖所以然者﹐私欲蔽之而利害未明耳。若早有覺寤﹐而不通身汗下者﹐非人也。昔年衡山有譚姓者﹐由縣官罷職而歸﹐日享田園之樂。一日收租﹐見莊戶之婦甚美﹐以言調之﹐不願﹐再逼之﹐卽走避﹐私告其姑。姑曰﹕」似此富貴之家﹐謀其風水猶恐不得﹐今來就你﹐有何喫虧﹐而反不從耶﹖『婦曰「恐夫知見責耳。』姑曰﹕」我先爲你言之﹐可無慮也。『越日﹐譚復調之﹐便欣然相就﹐譚大喜。是夜入房﹐而婦適至﹐將解衣就寢﹐乃問之曰「我前再三相調﹐你決意不許﹐今一言甫出而遽相從﹐何前難而後易乎﹖』婦乃告以受姑之教云云。譚大醒悟﹐因假托出便﹐遂夜遁去。後譚連生數子﹐皆顯達﹐今尙孫曾蔚起不衰。

此所謂臨坡勒馬﹐撒手懸崖也。「觀此﹐知富貴之家尢宜保重﹐眞種一失﹐永不歸還﹐縱有顯親揚名之子孫﹐徒誤認他人爲父祖﹐吉地之靈秀潛移﹐正支之嗣續浸替﹐身後之追封不及﹐祠廟之祭享讓人﹐父不能認其子﹐子不能識其父﹐而當局者反以爲樂﹐不亦太可哀哉﹗

◎佃戶行善有佃戶錢益者﹐其主人因謀占鄰田不遂﹐心生毒計﹐令益以稗子撒鄰田中。

益謂其妻曰「竟撒則害人﹐不撒則逆主命﹐將柰何﹖」妻曰「何不以蒸熟稗子代之﹖」益遂如法行。其主察之﹐見已撒而止﹐而鄰田毫無所損。後益生子登進士第﹐夫妻皆受封偕老焉。

◎代寫離書寧波葛觀察爲諸生時﹐每赴學塾﹐過路旁一廟﹐必揖而去。神托夢於廟祝曰「葛狀元過此必揖﹐我起立不安﹐其爲我築一屏於門。」廟祝將鳩工﹐復夢日﹕「無庸﹐葛代人寫離書﹐已削其科名矣。」蓋裏有棄妻者﹐葛得其一金而代爲之也。葛聞廟祝言﹐爲力完其夫婦。後登鄕榜﹐官至監司而止。

◎恩某恩某者﹐以滿洲文舉人選山東某縣﹐頗有幹才﹐而行同無賴。署中治事之暇﹐卽鳩合僮僕差役等大開賭局﹐呼盧喝采﹐晝夜不絕聲。其長女已及笄﹐常一騎一僕出遊﹐不知所往﹐夜亦不歸。恩不能禁﹐亦不過問也。教匪馬進忠之案﹐本多附會﹐所株累至數十人。恩爲承審官﹐將定案﹐株累者率不肯畫供。詰其故﹐曰「畫卽斫頭﹐豈有不知﹖」恩諭之曰「但畫﹐我保汝不斫頭。」眾皆曰「太爺哄我。」恩曰「我若哄汝﹐汝索我命。」眾諾之。翼曰﹐皆駢戮矣。家大人蒞東臬任﹐檢馬案﹐悉其冤﹐於是日思劾恩﹐旋擢任去﹐不果。至鐘云亭﹝祥﹞

爲巡撫﹐始因案去之﹐大受挾制﹐且與其妻日持刀伺於途﹐鐘至簡出以避之。後因京控﹐上命文秋潭閣老往鞫之﹐始定。發遣途中﹐爲羣鬼所扼死﹐其妻子流落不知所終。

◎藉人雪仇泗州某生薄遊粵之瓊州府﹐寓僧捨中﹐先有一客在焉。詢知爲江西劉某﹐與新太守有舊﹐因新太守未至﹐暫寓以俟。偶題詩壁上﹐牢騷惋惻。泗州生頗有憐才之意﹐邀之小酌﹐相見恨晚。因與晨夕晤對﹐唱和甚歡。未幾﹐新太守已下車﹐促劉往謁﹐踟躕不去。疑其衣敝履穿羞顏干謁﹐卽假衣冠僕從﹐慫恿其行。至午後﹐去而復返。詰其故﹐慘然曰「旬日來﹐深感知遇之厚﹐屢欲誠告﹐恐駭聽聞﹐而事難克濟﹐尙須鼎力成全﹐不敢不陳心腹。余之訪太守﹐實欲雪仇耳。太守前因詿誤虧帑﹐余爲之借貸彌縫﹐復整產爲之捐﹐復旣得官零陵令。余往理索﹐則頓遭白眼﹐不但不承前欠﹐且以惡言相逐﹐使我進退無路﹐瘠死他鄕。數年來屢欲得而甘心﹐柰渠出則吏胥爲之排護﹐入則門丞戶尉爲之呵禁﹐君若肯僞作抽丰客﹐試往一拜﹐余當藏身扇匣中﹐但得進宅門卽無阻矣。」泗州生大爲不平﹐旣而驚曰「然則君其鬼矣。」劉曰「然。」試於燈前月下驗之﹐時已薄暮﹐卽秉燭相照﹐果無影。泗州生大懼﹐枯坐神喪﹐默無一言。劉慰之曰「勿怖。

日來蒙惠垂靑﹐孤魂藉以不餒﹐頃復求仗鼎力﹐豈敢祟君﹖「良久﹐稍神定﹐許以所求。明日﹐如其語進謁﹐片刻卽出。次日﹐忽喧傳太守暴疾終矣。泗州生恐泄前事構禍﹐亟他去﹐而劉亦不知所之。

◎占墳惡報有卜葬者﹐信地師之言﹐以古墳爲吉穴﹐合數冢之地﹐鋤而平之﹐棄其朽骨﹐瘞其父母﹐謂陶朱之富﹐可操券致也。居貨海船﹐貿於東洋﹐忽遇風落氵祭﹐數年始得出氵祭而返。初去年餘﹐其家人忽見其倉皇夜歸﹐曰「我在海被盜劫貨﹐不能返﹐因亦在海爲盜﹐劫殺多人。今事敗幸逃﹐聞被執者已供我姓名裏址﹐飛檄拘眷屬﹐可速自爲計﹐俱死無益也。」揮淚而竄。合家震駭﹐一夜星散。次日﹐鄰人怪其日午不開門﹐推之﹐乃虛掩﹐呼之﹐無一人﹐不明其故。地方具稟﹐有司檢其什物﹐爲造冊封之。親族疑慮﹐無敢出爲理者。後此人旋裏﹐見屋閉官封﹐詢之﹐鄰人告以久遁。乃呈官請給還屋物﹐官轉詰以全家夜逃之故﹐邀鄰族環保。

所挾貲已耗盡﹐所領回之屋已破壞不堪﹐什物失其十之七八矣。兩年後﹐過鎭江﹐遇其妻爲人傭嫗﹐乃述其故﹐流離亡去之子女尙不知所之。有知其占墳者﹐爲人言之﹐鬼報之惡毒如此。

◎貞女明冤乾隆辛亥春﹐京師徳勝門外一老人雇車往南城﹐未至而死。禦者赴官報驗﹐日暮未及檢﹐命里甲二人守之﹐更深冷甚﹐守者各覓火向暖﹐旣歸﹐屍烏有矣。

懼罪﹐計無所出﹐有點者曰「吾見僻處厝一棺﹐已被挖﹐可偸其屍代之。」遂往發焉。黑夜間不復審視﹐匆遽將屍覆置驗所。明日﹐官來檢驗﹐則女屍也﹐項有扼痕。共相駭愕﹐嚴鞫守者﹐迫於刑﹐遂吐實。亟拘屍主至﹐嚴訊之﹐蓋西人某姓女。其父娶一後婦﹐婦本有夫﹐以貧故﹐僞爲兄妹而賣之以度生。某貪其色﹐娶焉﹐前夫以親故﹐時相往來。某業賈﹐每出必竟日﹐或越夕不返﹐其前夫得以交好如初。久之﹐爲女所窺﹐懼發其私﹐謀並污之。與女婉商不允﹐至夜﹐彊劫之。女號詈百端﹐婦計無所施﹐適其父以索逋赴通州﹐須十日方歸﹐遂共扼殺以滅口。比某歸﹐紿以暴病死﹐亦弗究也。至是﹐鞫得其情﹐以二人抵罪。顧老人之屍烏有也﹐徧索弗獲﹐姑系車夫與甲—甲以待。忽一日﹐有老人言於官曰「前日所失之屍卽吾也﹐吾夙有痰疾﹐冷則發﹐發則如死。至中夜醒﹐見黑暗無人﹐意禦者棄我而去耳﹐暗中尋路自返﹐孰意興此大獄哉﹖」官出車夫及里甲驗之﹐確﹐並釋之﹐案乃結。噫﹗此天之不欲淫凶漏网﹐抑貞魂烈魄假手於人以自明其冤歟﹗

◎城隍顯靈吾郡城隍廟﹐本屏山地﹐層壘而上﹐形勢巍峨﹐香火最盛。余周曆各省﹐所見廟貌無此壯觀也。少聞莆田縣有王監生一案﹐王素豪橫﹐見田鄰張嫗田五畝﹐欲取成方﹐造僞契賄縣令某﹐斷爲已有。張嫗無柰何﹐以田與之﹐而中心甚憤﹐日罵其門。王不能堪﹐買囑鄰人毆殺張嫗﹐召其子視之﹐卽執以鳴官﹐誣爲子殺其母。眾證確鑿﹐子不勝酷刑﹐遂誣伏。將請王命﹐登時淩遲矣。總督蘇昌聞而疑之﹐以爲子縱不孝﹐毆母當在其家﹐不當在山野間﹐且通體鱗傷﹐子毆母必不至此﹐乃檄福州﹑泉州二知府會鞫於省中城隍廟。兩知府各有成見﹐仍照前擬定罪。其子受綁﹐將出廟門﹐大呼曰「城隍爺爺﹐我家奇冤極枉﹐而神全無靈響﹐何以享人間血食哉﹖」語畢﹐西廂突然傾倒。當事者猶以廟柱素朽﹐不甚介意。

及牽出最下一層廟門﹐則兩泥塑皂隸忽移而前﹐以兩梃夾義之﹐人不能過。於是觀者大噪﹐兩知府亦悚然﹐重加研訊﹐始白其子冤﹐而玉監生伏法。城隍之香火從此益盛﹐而頭門兩皂隸前進香者亦不絕。此先祖資政公目擊其事﹐爲家大人述之云。

◎宋龍圖同時仙遊縣亦有王監生一案﹐時縣令爲嘉興宋某﹐素性方嚴﹐以包老自命。

某村有王監生者﹐姦佃戶之妻而嫌其本夫在家﹐乃賄算命者﹐告其夫以在家流年不利﹐必遠遊他方﹐庶免於厄。本夫信之﹐告王監生﹐王遂借之貲本﹐令貿易四川。三年不歸﹐村人遂喧傳某佃戶被王監生謀死矣。宋素聞此語﹐欲雪其冤。一日過某村﹐有旋風起於轎前﹐迹之﹐風從井中出﹐遣人淘井﹐得男子腐屍﹐信爲某佃﹐立拘王監生與某佃妻﹐嚴刑拷訊﹐俱自認謀害本夫﹐遂置之於法。邑人稱爲宋龍圖﹐演成戲本﹐沿村彈唱。又一年﹐某佃自四川歸﹐甫入城﹐見戲臺上演王監生事﹐就觀之﹐方知其妻業已冤死。登時大慟﹐號控於省城。臬司某爲之申理﹐宋知縣以故勘平人致死抵罪﹐仙遊人爲之歌曰「瞎說奸夫殺本夫﹐眞龍圖變假龍圖。寄言民牧須詳愼﹐莫恃官淸膽气粗。」此家大人讀書仙遊書院時聞邑諸生所述﹐蓋乾隆四十年間事。

◎孝心領解袁簡齋先生《新齊諧》中﹐載裘文達公典試福建﹐心奇解元之文﹐榜發後﹐急欲一見。晝坐公廨﹐聞門外喧嚷聲﹐問之﹐則新解元與公家人爲門包角口。公心薄之﹐而疑其貧﹐禁遏家人索詐﹐立刻傳見。其人面目語言皆粗鄙無可取﹐心悶悶﹐因告方伯某悔取士之失。方伯云「公不言﹐某不敢說。放榜前一日﹐某夢文昌﹑關帝與孔子同坐﹐朱衣者持福建題名錄來﹐關帝蹙額云﹕」此第一人平生作惡武斷﹐何以作解頭﹖『文昌云「渠官階甚大﹐因無行﹐已削盡。然渠好勇喜斗﹐一聞母喝卽止。念此尙屬孝心﹐姑與一解﹐不久當令歸上矣。』關帝尙怒﹐而孔子無言。此亦奇事。」未幾﹐某亡。按裘文達公系乾隆己未進士﹐於丁卯典試湖北﹐壬申典試江南﹐庚午典試浙江﹐癸酉復典試浙江﹐己卯復典試江南﹐丙戌遂爲會試總裁﹐並無典試吾閩之事。此所載有歧誤﹐然其事則均可勸可戒矣。

◎廖思芳廖都轉﹝寅﹞以獲教匪首犯劉之協功﹐由葉縣知縣擢鎭江知府﹐又擢兩淮鹽運使。當時手擒劉之協者﹐實都轉之子﹝思芳﹞﹐勇聲聞天下﹐旣復思以奇功自見﹐而所行多莽鹵。嘉慶癸酉教匪林淸之變﹐其黨李文成起河南﹐陷滑縣。事定﹐以次駢戮﹐而諸大頭目中有所謂祝現﹑劉第五者六人皆逸去。上通飭各直省協拿﹐許以重賞。廖思芳乃攘臂其間﹐每出必從數騎。一日路經某縣﹐日暮雨作﹐憩道旁店中。故有偉男子口操齊音﹐袒坐露其﹐有刀箭瘢。思芳震駭﹐迫視之﹐腰懸鐵刀﹐急出呼騎上奴兜擒之。問其名﹐曰「劉第五」。遂送縣定讞。已解刑部﹐而曲阜孔氏言諸朝﹐廖所獲者﹐乃孔氏莊農劉第五﹐非教匪大頭目劉第五也。

上怒﹐集廷臣鞫之﹐如孔氏言﹐於是釋劉第五而下思芳於獄﹐都轉亦罷職去。未幾﹐思芳瘐死獄中。家大人曰「當日都中輿論謂劉之協之獲﹐實出廖思芳﹐而思芳又實系得自他人之手。其人將部訴﹐故不敢歸功思芳﹐而都轉自尸之。思芳憤不能平﹐日夜思之﹐乃釀爲劉第五之舉。乖气致戾﹐此之謂歟﹗」

◎凡戲無益廖思芳誤擒劉第五之案﹐初至部時﹐士大夫日以此爲談柄。一日恭值﹐上躬耕藉田﹐祭先農壇甫畢﹐駕詣具服殿小憩更衣﹐公卿百官皆祗候於望耕臺下。時刑部已訊出劉第五是曲阜孔氏莊農﹐尙未具奏﹐眾官齊向大司寇韓桂齡先生詳問原委。適諸城劉信芳先生與徳州盧南石先生並立。桂齡先生戲謂二人曰「都是汝山東人不好。」劉未及答﹐盧目劉曰「都是他姓劉的不好。」劉應聲曰「都是汝第五的不好。」﹝盧序五﹐京中常稱爲「盧五爺」﹞眾皆大笑﹐其聲灌然。時上已出具服殿﹐似有所聞。前引侍衛飛趨前來﹐以手麾之﹐眾始悚息。聞糾儀禦史欲列彈章﹐以事涉徳州﹐有力阻之者﹐乃止﹐否則吏議者恐不乏人矣。

是日家大人亦在壇監禮﹐目擊其事﹐退爲余兄弟輩述之﹐且曰「凡戲無益﹐矧咫尺天威乎﹖」錄之﹐亦足爲好謔者戒也。

◎祝由科趙甌北與陳玉亭﹝純祖﹞同直軍機﹐兩人皆少年﹐暇輒手搏相戲。玉亭有力﹐每握甌北手﹐輒痛不可忍﹐甌北受侮屢矣﹐時思所以報之。一日﹐在圓明園直廬﹐取凳一桄語玉亭曰「吾閉目相擊﹐若觸吾桄而傷﹐非吾罪也。」蓋甌北自謂閉目則玉亭必不敢冒險來犯﹐而玉亭又意冒險來﹐甌北必不敢以桄擊也。忽聞桄端拇突一聲﹐玉亭已血滿面﹐將斃矣。急以湯灌之﹐始蘇。甌北大驚﹐悔﹐立呼車送之入城。是日散直﹐急騎馬往視。甫入西直門﹐而馬忽跳躍﹐甌北遂跌僕地﹐死去半刻方醒。乃先回宅將息﹐明日始往見玉亭﹐玉亭故無恙。後兩家奴子互相議論﹐始知甌北之跌﹐卽玉亭所爲。玉亭楚人﹐蓋素習祝由科﹐能以傷移於人也。

凡戲無益﹐此則不但無益﹐而且有損矣。

◎賢婦保家周才美以刻薄起家﹐爲子娶婦﹐初入門卽付以斗﹑斛﹑秤﹑尺等物各兩件﹐諭行入多出少之法。婦怪之﹐卽涕泣求去﹐曰「翁所爲有逆天道﹐後代必育不肖子破家﹐人謂妾所生﹐妾不受也。」才美悟﹐曰「然則攺之何如﹖」婦問﹕「用此幾年矣﹖」曰「二十餘載。」婦曰「必欲畱妾﹐請反用二十餘年﹐以償昔日欺詐之數。」才美諾之﹐後生二子﹐皆登第。此婦旣賢且智﹐以巾幗而能爲幹蠱之事﹐洵女丈夫哉﹗

◎施藥得報廣西陳桂舫﹝鏵﹞﹐餘丁酉同年也。余於榜後卽到桂林省親﹐故三次計偕皆由瀟湘泛洞庭至汴梁﹐渡河北上。每談及洞庭﹐桂舫輒怦怦然色變。或笑其膽怯﹐曰「非但膽怯﹐幾乎膽碎﹐幸有天道也。」因述前數年隨其叔由河南歸﹐路過洞庭﹐因風不利而泊﹐同泊船不下數百。適有流民小舟十數隻﹐舟中人多死於病﹐桂舫舟中帶有藥丸﹝如藿香六合之類﹞﹐投之輒效﹐於是求藥者不一而足。後藥所剩無幾﹐有不能徧給之勢﹐其叔日﹕「藥原所以救人﹐靳而不與﹐非義也。」

乃傾所有給之﹐計救活者已數十人。次早風轉﹐各舟不約同開﹐波浪掀天﹐四望無際。及傍晚﹐離湘陰尙有十餘里﹐風忽息﹐眾心稍定﹐而船戶則惴惴然謂恐其轉風也。勉彊趲行﹐約離口岸不及半里﹐而逆風已起﹐俄風力漸猛﹐兼以船大招風﹐不能攏進。不得已﹐約眾水手及全船人由小舟登岸﹐用雙條大纜牽之。船戶囑桂舫將柁握定﹐勿令偏向。眾甫登岸而颶風怒發﹐船一起伏﹐約髙丈餘﹐人力難施﹐竟有飄至中流之勢。正在倉皇﹐忽聞山後一簇人喊曰「快來相救。」七八十人隨纜而泅﹐一吶喊間﹐船已收口矣。眾方慶再生﹐詢之﹐卽昨日之流民也。

蓋流民船小﹐未起風時早已到岸。此若有神使之者﹐救人卽所以自救﹐良不誣也。

◎某先達某先達者﹐家本素封﹐角口時﹐卽聯姻富室。其尊人慷慨好施﹐罄其所積﹐臨終時﹐惟以陰徳遺公。公困甚﹐入泮後﹐借貸爲娶婦計。而富翁嫌婿貧﹐陰背盟﹐而以靑衣易之。靑衣固端莊婉娩﹐公無由知其僞也。後往嶽家﹐裏中無賴子羣以婢婿相揶揄。公密叩諸婦﹐婦直告焉。先是﹐公嘗夢至一所﹐朱闌碧瓦﹐回異人間﹐有數女郎共繡一錦袍。問之﹐曰「新科狀元服。」諦梘﹐襟袖間朱書二字﹐乃己姓名。醒後頗自負﹐及知娶婢﹐恚甚﹐念他年富貴必欲攺弦。一夕﹐仍夢至前所﹐刺繡女郎漠不相顧﹐視襟袖間字﹐模糊將滅﹐急問其故﹐女郎漫應曰「此子近萌一棄妻念﹐上帝命易他人耳。」瞿然驚覺﹐深自悔厲。自此琴瑟益調﹐誓言偕老﹐不數年而大魁天下﹐遊掌封圻。

◎救人不終閩縣陳贏仙﹝賡元﹞﹐戊辰進士﹐選山東臨邑縣。陳本豪士﹐縱情詩酒﹐又不善理財﹐遂以計典去官。短交倉庫正款至萬八千餘金﹐應擬大辟﹐已收入府獄中。道光五年﹐家大人陳臬山左﹐與陳爲素交﹐日思所以解脫之。濟南府鐘云亭﹝祥﹞爲陳戊辰同年﹐家大人與之極力摒擋﹐縮其數至壹萬以內﹐實虧九千餘金。

若能限內完繳﹐便可免罪﹐且準捐復原官。而妙手空空﹐別無計策。時方伯爲訥近堂﹝訥爾經額﹞﹐新撫軍爲陳心畬中丞﹝中孚﹞﹐繼鐘爲濟南府者爲家大人同年楊蓉峯﹝惠元﹞。中丞﹑方伯皆與陳厚﹐而楊則陳之姻也。數人同心﹐極力爲之部署。適濰縣缺出﹐僉商接手之人﹐家大人乃謀諸撫藩調署一人﹐令其於半年內補苴臨邑虧數。濰縣爲通省第一優缺﹐於本人毫無所難﹐而陳得大受其益﹐且帑項不至久虛﹐一舉而三善兼﹐眾皆以爲至妥。適中丞選一某令﹐並面告之故﹐某令極口擔承。謁家大人及諸上官﹐亦無不再三諄囑之﹐並無難色。無何而家大人擢蘇藩﹐訥近堂擢漕帥﹐楊蓉峯回泰安任﹐陳中丞卒於山東。某令已蒞任半年餘﹐見原議之上官無一在眼前者﹐頓翻前說﹐一毫不拔。陳遂以限滿無完﹐照例擬罪﹐卒於府獄。同官知此事者皆爲不平﹐而無如之何也。未幾而濰縣以逃犯故﹐將某令奏參革職。逃犯本不必卽去官﹐蓋上官聞陳事﹐惡其虛詐﹐故因案去之耳。

逾年﹐某令始捐復﹐攺發南省。過蘇州藩署﹐修謁家大人﹐徵及前事﹐某令羞慚滿面﹐至不能置一辭云。

◎大吏好殺吾閩榦隆末虧空之案﹐發於福州將軍魁倫。司章奏者﹐爲吾郡林樾亭先生﹝喬蔭﹞﹐士林耆宿也。時閩省吏治極敝﹐倉庫皆空﹐魁倫鎭閩日久﹐盡知其詳﹐而先生文筆旣雄﹐敷陳詳盡。奏入﹐大動上聽﹐立授魁倫爲閩督﹐使窮治其事﹐遂成大獄。逾年﹐魁倫以丁憂回京﹐先生亦赴部竭選。見故太傅朱文正公。先生本文正公髙足﹐公於其來謁﹐私叩之曰「魁某興大獄﹐汝何不阻之﹖」先生曰「勸之不從﹐柰何﹖彼謂虧空於理應辦﹐不料淸查之決裂至此耳。」公曰「汝代人捉刀﹐固不得已﹐若魁某之好殺﹐斷無好結局﹐且靜觀之。」時樾亭先生在內城主魁倫家﹐在外城主先叔祖太常公家﹐此語親爲家大人述之。無何﹐魁倫授四川總督﹐以教匪偸渡嘉陵江失機伏法。樾亭先生時甫選四川彭縣﹐調江津﹐旋被檄委辦藏務﹐卒於西陲邊外。

◎貪酷吏善途迎嘉慶初﹐有進士作令吾閩者﹐貪與酷兼而才復足以濟之。初任晉江縣﹐適大吏以巡閱過境﹐距縣尙數十里﹐卽有村間民婦提筐跪獻道左者。問其何以知我來﹐則曰「小民那知有大人過此﹐昨聞本縣官將到﹐官愛我等若子﹐又素不受饋賂﹐計惟田園中所有蔬果可藉以獻芹忱。今適遇大人﹐因思縣有好官﹐皆出自大人之賜﹐理應先獻大人﹐後再補送縣官也。」大吏笑頷之。如是者絡繹數十起﹐乃悉令隨輿至城中領賞。及至行館﹐見某令﹐大將異之。因籌所以賞提筐者﹐則某令已代備銀牌百面﹐隨傳命分給之﹐各歡聲雷動而去﹐大吏又大稱快﹐而不知皆此令所預爲之也。不數月﹐卽擢廈防同知﹐爲吾閩第一優缺。蒞任之日﹐適報一命案﹐有本轄富紳捐部郎者﹐因起造園亭﹐親督工匠﹐自坐一圓椅﹐旁置燈火以供吸食鴉片煙之用。俄一匠亦攜潮煙筒向燈吸火﹐富紳叱之甚厲﹐匠負气去﹐乘僕從不在側﹐攜斧劈其背﹐立斃。匠亦旋被執送官﹐自認不諱。卽收禁﹐牌示明日早堂聽審﹐而夜遣人語匠﹐令供指使者。翼日﹐匠供主人之妾某氏。簽拘某妾晚堂聽審﹐某家急使客以萬金賂得免。復使人語匠曰「某妾不肯到官﹐恐指使別有人﹐明日覆訊﹐當另供。」又越日﹐覆供事出某妾而其意實起於其妻。簽拘某妻﹐則復使客加賂萬金﹐案遂定。蓋受篆甫三日已乾沒二萬金﹐而於案情並無出入﹐於是人皆畏其貪酷﹐而亦羣服其才。大吏益賢之﹐旋擢守泉州。後屢緣事復處降爲令﹐蓋歷任所爲率類此﹐終至輾轉褫職。有所仟幹僕陰記其前後所入不下五十萬金﹐皆隨手散去﹐罷廢之後﹐兩目旋瞽﹐兩子皆納貲爲郡丞者﹐亦相繼而亡﹐遂至貧無以自存﹐竟住傺客死。俗所謂人財兩空者﹐此令之謂矣。同時有莆田令者﹐漢軍人﹐亦工逢迎。值某大吏過境﹐午憩於涵汁驛館。莆中山水本佳﹐而涵江風景尢好。驛館中一樓最擅溪山之勝﹐某大吏頗喜吟詠﹐因卽景成七言截句一首﹐書紙粘壁而去。越旬餘﹐旋節﹐復憩此樓。見壁上有墨拓山水一橫幅﹐結構頗佳﹐幅左有詩款﹐就視之﹐卽前所作截句也。適某令進謁﹐大加稱謝﹐並詢墨拓﹐如有餘紙﹐擬帶數幅回省垣以分貽知好。則早已拓成二百幅﹐精裱裝成﹐隨輜重發行矣。於是大吏復稱謝不已﹐握手鄭重而去。旋有興糧廳缺出﹐已擬題升某令﹐聞其暴卒而止。某令揮金如土﹐自奉極奢﹐而身後欠負累累。同寅極力襄助﹐僅得歸去。近有吾鄕公車爲某宦帶信物至京﹐親交某令宅中者﹐則所居極湫隘﹐僅一婺妾應門而已。

◎盜脇官有盜夜入某令家﹐露刃脇之曰「吾與若均盜也﹐以盜得盜物不得謂之盜。

吾之盜﹐得財而已﹐不必殺人。若之盜﹐常殺人以得財﹐與吾孰賢耶﹖夫盜之罪必死﹐吾知之。而乃冒死爲之﹐徒以貧故﹐不得已出此計。所歷若干家﹐所犯若干案﹐較若所爲﹐曾未及半﹐而徒獲盜名﹐甚無謂也。今獨取若貲﹐吾可以歸裏買田﹐恂恂爲善人﹐不猶勝若之終身爲盜乎﹖「去其篋千金徑去。某令大懼﹐不敢泄其事。其鄰有微聞之者﹐傳播於眾如此。此江南某縣嘉慶初年事。

◎曹循吏曹懷璞﹝瑾﹞﹐河南解元﹐寶應朱文定公及陳恭甫編修所取士也。作令吾閩﹐有循聲﹐爲吾鄕近來第一廉能之吏。宰閩縣時﹐值新廉訪蒞任。故事﹐閩縣與侯官分辧署中磁器。侯官費至洋銀千圓﹐而曹以百圓了之。司閽者不納﹐且毀其器之牛。曹乃懷器單及各碗式親呈於廉訪門﹕「以大人上下人等計之﹐無論侯官所辦若干﹐卽卑職此一單﹐已足敷廚房茶竈之用﹐今爲閽人毀其半﹐亦願補行送入。

若必求多且精﹐只有取之於民﹐非卑職所敢出也。「廉訪無如之何﹐轉獎慰之。

一日﹐於途中遇兩人爭辧﹐執而問之﹐其一人曰「某拾得銀一封﹐約重五十兩﹐持歸家呈母﹐母曰﹕」銀數太多﹐倘此人急需此項﹐失之恐有他變﹐亟應守其地而歸之。『某因到此守候﹐果遇此人尋至﹐卽以原銀還之。其人熟視許久﹐曰﹕』尙有五十兩﹐汝應一並還我。『蓋其人卽欲藉此訛詐也。「曹詰失銀者曰﹕」汝所失銀實是百兩乎﹖「曰﹕」然。「又語得銀者曰﹕」渠所失系百兩﹐與此不符﹐此乃他人所失﹐今其人不來﹐汝姑取之。「復語失銀者曰﹕」汝所失之百金﹐少頃當有人送還﹐可仍在此候之。「其拾銀者持銀竟去﹐失銀者嗒然不能復置一辭。途中圍觀者咸稱快。曹之斷獄明決﹐類如此。曹面貌枯槁而少須眉﹐相者謂其終身無子﹐今五旬外已舉一子﹐且擢淡水同知﹐論者謂廉明之報云。

◎淸查浮數乾隆未年﹐吾閩虧空案發﹐州縣伏法者二十餘人。藩司以驚怖死﹐臬司以冤殺七命爲人舉發﹐時甫擢陜藩﹐已起行﹐復奉部文追回正法。道府俱褫職﹐總督伍拉納﹑巡撫浦霖並逮問入京。純廟震怒﹐廷訊日﹐施大刑﹐越日﹐卽押赴市曹。

時伍兩目耿耿﹐猶能左右視﹐浦右腿已夾斷﹐橫臥車中﹐奄奄一息矣。此家大人公車在京時所目擊也。當日總理淸查局者爲田方伯﹝鳳儀﹞﹐天性峻刻﹐勾稽出入皆就現虧爲斷﹐又以迫促了事﹐就中應劃應抵者皆未及詳愼分淸﹐撤局後﹐總計庫款﹐乃浮出數十萬金﹐而死者不可復生矣。有古田令塔倫岱者﹐由滿州文舉人出身﹐官聲本好﹐虧項皆有款可抵﹐當時未及查出﹐遂擬絞決﹐人尢冤之。方伯施以丁艱歸﹐已過山嶺﹐將上江山船﹐忽見船頭約有官銜傘燈七八對﹐最前一對上書古田縣正堂﹐字可辧﹐心訝此閩員﹐何以送出浙界﹐又何由徑入我船﹖及登舟﹐乃並無一人﹐問之﹐僕從亦無所見﹐由是得心疾﹐鬱鬱以死。

◎修符家大人陳臬山左時﹐考課濼源書院﹐有海陽修生者﹐文頗佳。異其姓﹐因詢家世﹐則讀書舊家﹐其父修符者﹐曾中解元。並述其父來省赴試時﹐途次遇夫婦二人攜幼子哭甚哀﹐詰之﹐則將鬻子以償富家債者﹐修乃計其數傾囊與之。及入闈﹐題爲「孔子於鄕黨」句﹐屬思未就﹐忽夢一老人告之曰「此題若作兩鄕黨﹐必元」。驚覺﹐卽以宋魯分股。出闈後﹐遇一人泥首於地﹐視之﹐卽將鬻子人也。

堅請過其家﹐甫入門﹐見壁懸繪像﹐與夢中老人宛然無二﹐詢之﹐爲其父遺像也。

榜發果首選。按此事已載先大父《天池公書香堂筆記》中﹐家大人近復錄入《制藝叢話》。憶張惕庵先生曾云「鄕黨自是昌平闕裏。」然《禮儒行篇》云「某少居魯﹐衣摧掖之衣﹐長居宋﹐冠章甫之冠。」則宋魯並稱鄕黨﹐非無據也。

◎與鬼說情浙江某科﹐有溫州某生在號捨中遇女鬼索命甚急﹐鄰捨生頗負膽略﹐往詰其故﹐某生噤弗能語﹐鬼附某生代應曰「我本無邪念﹐彼百般挑我﹐正與目成﹐爲夫所見﹐大遭詬辱。實未受污也﹐彼不但不爲剖辯﹐反以風流自命﹐故作得意之狀﹐使我無以自明﹐遂成短計。」鄰生曰「此人誠可惡﹐但能容我一言否﹖」

鬼曰「我自索命﹐彼自抵命﹐與君何干﹖」鄰生曰「我平生專喜解冤釋恨﹐凡事總求有益於人﹐鬼之情狀﹐與人當不懸殊﹐徒以抵命爲快﹐又何益乎﹖」鬼曰「然則君將何以處我﹖」鄰生曰「汝有子否﹖」鬼曰「我有一子﹐今年十八。」又問﹕「彼有子否﹖」則曰「彼有一女﹐已及笄矣。」鄰生曰「今我令彼將女許汝爲媳﹐汝願從否﹖」則曰「此固所願﹐但此人無良﹐難保其不翻悔﹐此次若放他去﹐則再遇又不知何時耳。」鄰生慨然曰「我願以一家保此事﹐如有翻悔﹐汝卽向我索命可也。」鬼沈吟良久﹐日﹕「姑從君命﹐切勿食言。」

鄭重而去﹐某生頓蘇。鄰生告之故﹐遂滿口應承﹐惟恐鬼之復至也。是夜﹐鄰生甫就寢﹐卽夢前鬼來謝曰「蒙君爲妾調停此事﹐已達神聽﹐彼生本應此科中式﹐今已移與君﹐我特來賀﹐但一出闈﹐卽當急了此事﹐勿因循也。」三場甫畢﹐鄰生卽尋至兩家﹐各述顚末﹐數日之間﹐遂成吉禮。未幾﹐榜發﹐而鄰生已髙標矣。

蓋鄰生素在溫州各屬辦理刑幕﹐亦微聞有此事﹐而未得其端倪﹐今旣力爲擔承﹐如果翻悔﹐不難以訪案竟其獄耳。此事爲郭蓮渚比部所述﹐時比部方隨任浙中也。

◎與鬼講理鬼之情狀﹐與人無殊﹐可以情動﹐亦可以理遣也。浙江某科﹐有趙生應鄕試﹐旣入闈﹐飯後假寐﹐一婦人揭簾入曰「誤矣﹐非某人也。」言畢倏隱。趙生默記其姓名﹐時點名尙未竟﹐趙乃倚號口柵欄﹐逢人詢問。旋遇一人﹐與所記姓名相符﹐語以故且諷其出。人初不省﹐憶久之﹐復問婦人年貌衣飾﹐趙以所見對。

其人乃日﹕「果此人﹐吾弗懼矣。曩吾家有一輿夫甚懦﹐爲妻所制﹐日被毆辱弗敢較。一日﹐見輿夫被毆敗面﹐吾怒斥之曰﹕」汝夫綱不振﹐一至於此﹐彼毆汝﹐汝獨不能毆彼乎﹖『輿夫以一言激動﹐還毆其妻﹐其妻大恚﹐以爲天下之大﹐有妻毆其夫而已﹐今乃反是﹐此天下之大辱也。哭詈終日﹐至夜而自縊。此婦可謂至愚極悍﹐倒行逆施者矣。吾持公論以斥其夫﹐並非迫此婦以自縊﹐乃欲執是以仇我﹐天豈容之乎﹖「於是同號士子聞之﹐共起爲文向空焚之﹐剖說其理﹐使悟而自去﹐且曰﹕」若再夜出爲祟﹐當同詣明遠樓訴諸關帝﹐押汝入無間地獄也。「

是夜竟寂然。

◎淫報楊雪椒光錄﹝慶琛﹞在山左藩任﹐聞其幕賓云﹐每歲泰山進香時﹐士女往來如織﹐有男女二人於半山僻處苟合﹐旋爲人撞見﹐方思逸去﹐而下體已聯爲一﹐欲彊分之﹐卽痛不可忍。旣而觀者愈眾﹐有識其爲某處人者﹐告其家﹐往視之﹐則嫂叔也。其家人急以被裹二人舁回活埋之。夫人生一舉一動皆有鬼神覽觀﹐況名山顯赫之區﹐而敢不顧倫常﹐肆行淫穢﹐得不受此惡報乎﹖

●卷五◎孟瓶庵先生吾鄕數十年來紳耆負重望﹐實足爲國人矜式者﹐莫如孟瓶庵公﹝超然﹞。公掌教鰲峯八年﹐家大人及諸伯叔父皆從受業。公家世寒微﹐封翁某充藩署茶役﹐而醇謹有士風。祖傳戒殺之訓﹐奉行惟謹﹐兼勸其儕偶﹐多信從之者。署中宴客﹐廚下宰殺無數﹐封翁必遠避﹐不但不忍見﹐並不忍聞其聲。方伯聞而喜之﹐亦以此化導其家人﹐爲之減殺無數。封翁知公善讀書﹐加意培護之。公每往友人家會文﹐日未晡﹐封翁必篝燈候其門﹐並囑出入人毋使某知﹐恐擾文思。後公自知之﹐每會文輒不待晡而畢。鄕試揭榜日﹐封翁隨官入內簾﹐繕至解元名﹐不覺大笑﹐眾官詢﹐知卽其子﹐乃各起立拱賀﹐先送之出。公聯捷成進士﹐入翰林﹐攺吏部﹐典試粵西﹐督學川中﹐封翁尙健在。甫報政還朝﹐卽乞養歸不出。子若孫皆聯翩舉於鄕。公守先志﹐至今合族猶以殺生爲戒云。道光年間﹐有修輯福建通誌之舉﹐所有書中體例﹑局中經費﹐悉歸陳恭甫編修主持。前志有「儒林」「道學」二門﹐蓋沿宋史之例﹐同人擬仍其舊﹐編修謂「儒林」可以包「道學」﹐不必復立「道學」之名﹐毅然刪之。時家大人請假裏居﹐語同人曰「道學莫盛於宋﹐亦莫盛於閩﹐此在他史可無﹐而在宋史則應有﹐在他志可無﹐而在閩志則應有﹐不可刪也。」眾皆然之。編修曰「然則本朝何人可稱道學﹖」家大人曰「如瓶庵先生者﹐優入之矣。」眾翕然無異詞﹐編修不能奪也。

◎葉宮詹乾隆間﹐吾鄕葉毅庵宮詹﹝觀國﹞以儒林文人屢司文柄﹐廉勤盡職﹐至老不衰。督滇學時﹐諸城劉文正公適奉使至﹐見公﹐喜曰「吾見館閣諸君﹐一出學差﹐無不面丰體胖﹐今君如此淸臒﹐半爲校士淸勤﹐半爲官廚冷淡﹐不愧爲吾門下士矣。」在粵西時﹐值乙酉選拔之期﹐有某生爲巨公婿﹐挾權要人手書﹐諄諄相托。得書立焚之﹐不置一辭。榜出﹐其人竟不與﹐闔屬翕然。按試各郡﹐約束丁役﹐無額外縻費。比任滿﹐代者以地方供應事釀成大案﹐竟罹重辟。撫臣劾奏﹐學臣某按臨之處﹐較前任學臣葉某多派人夫至七百餘名。在安徽時﹐年近七旬﹐大省卷帙繁多﹐而無一篇不過目。嘗夏夜校閱﹐盡屏僕從﹐惟畱一幼僮在身後揮扇﹐風扇忽滅燈﹐飭懂取火。宮詹每閱卷﹐必據大幾﹐將捲居中央﹐取者置左﹐不取者置右。當滅燈頃﹐宮詹以兩手各壓兩邊卷上﹐乃暗中有一卷飛壓左手之背﹐及燈至覆閱之﹐則未過目之捲﹐其文實不佳﹐乃將此卷另行批抹﹐徧示幕客麗不言其故﹐於是署中驚以爲神。平生凡四任學政﹐皆獘絕風淸﹐心安理得。四十歲外始連舉丈夫子七人﹐長與三皆以優行貢成均﹐四與五皆以舉人大挑知縣﹐二與六與七並成進士。二以榜下知縣分發廣東﹐六與七皆入翰林﹐氵存出爲監司﹑郡守。孫數十人﹐有由翰林歷吏部出爲監司者﹐其成進士﹑舉人﹑拔貢者﹐尙指不勝屈。吾郡簪纓之盛﹐一時莫之與京也。同時吾郡出爲學政者不一人﹐而淸操雋望則惟宮詹與瓶庵吏部爲伯仲之間。吏部督學四川時﹐總督某廣納苞苴。值其壽辰﹐公手書楹聯爲祝﹐不受。公以已署雙款爲言﹐仍不受﹐且云並非整壽﹐他處送者悉不敢收﹐不能不一律相待。公卽日攜一椅坐總督頭門外﹐凡各屬有送壽儀者﹐悉爲簿錄而卻之曰「大人並不收禮﹐我送微物且不收﹐何況所屬有混行饋賂者﹖我必立揭部科。」凡堅坐三日而去﹐於是總督亦爲屏息。至今蜀人能道其詳﹐蓋非公之壁立萬仞不能如此。同時有督學某省者﹐𨿽滿載而歸﹐不數年卽罄盡﹐則等之自鄶無譏矣。

◎陳尙書陳望坡尙書﹝若霖﹞﹐本吾閩盛族﹐世居閩縣之螺洲。江流環抱沙土﹐華滋生其間者﹐每多巨人長徳。而公尢爲傑出﹐揚歷中外數十年﹐皆以朴誠結主知﹐以仁恕孚人望。嘗語人曰「吾儕生當盛世﹐循分供職﹐有何奇才異能﹖惟能以人事君﹐則收效自遠。」又曰「吾儕治獄﹐不能惟明﹐遑云克允。惟念唐虞之世﹐以堯舜爲君﹐以臯陶爲刑官﹐而一則曰罪疑惟輕﹐再則曰寧失不經﹐則其不敢自信可知﹐而寬嚴之間必有道矣。」當陳臬楚北時﹐勘辦秋錄﹐以失出十五案爲部臣所指駁﹐奏入﹐上謂﹕「陳若霖刑部老手﹐何至失出十五案之多﹖」坐降四品頂戴﹐拔去花翎。或有以此誚公者﹐公曰「此我平生第一心安理得事﹐君何尢焉﹖」掌刑部日﹐尢以汲引人才爲務﹐鼓舞作興﹐無一人不樂爲之用者。近年刑曹中推能手﹐其外任司道﹐掌封圻﹐錚錚有聲者﹐皆出公夾袋中也。吾鄕俗傳老於刑部者﹐鮮能保全終始﹐而後人亦多不振。今公進退以禮﹐克永終譽﹐又享髙年。其次子景亮在兵部爲長貳所倚任﹐又中庚子南元﹐三子景曾以拔貢作令山西﹐孫承寬亦登己亥鄕薦﹐皆有蒸蒸日上之勢﹐則公之食報可知矣。又聞公早年困於童試﹐至二十八歲之春尙應歲試﹐仍不售﹐乃決意輟業爲商﹐結伴同往蘇州販布﹐已登舟矣。螺洲距省城三十里而遙﹐舟至洪山橋必小泊﹝卽省城之馬頭﹐過此則長行矣﹞﹐值連日大風﹐不能解纜﹐忽見岸上急足到﹐爲公遞家信﹐云昨學轅牌示卽於日內趕辦科考﹐囑公速回應試。公笑曰「此所謂蛇足也。」漠不爲意。其同伴皆促之回﹐亦不動﹐乃數人挽之上岸﹐將行李拋置路旁﹐時風已轉﹐徑揚帆去。公不得已﹐怏怏入城﹐旬日間遂入泮﹐是爲乾隆丙午科。九月舉於鄕﹐次年三月成進士﹑入翰林﹐散館攺刑部﹐甫補缺卽丁憂歸﹐家居八年﹐始再出。

公之澹於榮進如此。公貌簡口訥不喜趨承﹐在刑部時﹐惟日坐司堂理牘﹐堂官從不識其面﹐公亦不求人知。時和坤初伏法﹐其僕劉禿者已擬遠戍。故事﹐凡遣犯日﹐提牢官點交差役解往順天府衙門發配﹐司官弗與聞。是日適公當月﹐念此系重犯﹐親身押往﹐索取順天府收文回。旋有科道參奏遣犯劉禿聲勢尙赫﹐臨行夾路餞筵擁擠不絕﹐以致發配三日尙未出京。上震怒﹐立召刑部各堂官﹐斥以所司何事。各堂官噤無以對﹐碰頭出﹐卽聯騎入署﹐立傳各司官詰之﹐司官亦皆茫然。

時公方貿貿人司堂﹐問何事喧嚷﹐有老書吏告之故﹐且請公上堂。則堂官查出是日當月之員﹐已厲色相待。見公至﹐大聲曰「汝於某日當月乎﹖」曰「然。」

曰「劉禿之事發矣﹐汝尙不知乎﹖」曰「頃適知之﹐但咎在順天府﹐與本部何干﹖與當月者又何干﹖劉禿於某日出禁﹐司官卽於是日親身押交順天府衙門﹐並立取本日收到印文爲據﹐尙何懼乎﹖」因就懷中出一紙呈上﹐各堂官皆輾然曰「是不難覆奏矣。」事遂解。於是合署上下無不知有福建陳老爺者。附錄之﹐以見公之遇事詳愼﹐有益於公家又如此也。望坡尙書亦常勸人惜字﹐每言其無錫同年顧式度﹝鈺﹞人禮闈時﹐夢見一人來索捲﹐大書一惜字而去﹐覺而惡之﹐題紙下﹐三藝援筆立就。及謄﹐眞人自嫌首藝太短﹐場後意殊不慊。及榜發﹐竟中會元﹐始悟卷中惜字乃其封翁勤於惜字之報﹐其族人皆異口同聲也。望坡尙書撫滇時﹐其夫人卒於官署﹐令長子景福扶襯歸閩。瀕行﹐帶一副沙木壽板﹐爲公所見﹐飭之曰「汝帶此回去何用﹖」景福不能對﹐公笑曰「以汝身分﹐不配用此﹐自然是爲我預備﹐且問汝直以我爲能終於裏第乎﹖果爾﹐則如天之福﹐吾閩木材亦不惡﹐何必多求﹖如當終於督撫任所﹐則又何難得一美棺乎﹖」因舉一故事諭之曰「昔有張翁﹐最精心計﹐年六十時﹐自備一棺﹐旋嫌其材太薄﹐訪有貧家治喪倉卒不及辦棺者﹐借與用之﹐約還時但索加厚一寸以爲利息。如是展轉數次﹐居然棺厚九寸﹐藏廂房內。一夕鄰家火起﹐沿及廂房﹐急入扛取其棺﹐業已被焚﹐忙投之水塘中﹐火旋熄﹐拖起刨之﹐依然可用﹐但尺寸之薄﹐亦依然如前。張翁乃嘆曰﹕」此我命中祗應得薄棺也。『夫棺之厚薄﹐尙有定數﹐又何必費無數之貲求美材於萬里之外乎﹖「聞者皆服其達觀。

◎五子登科福州曾霽峯刺史﹝暉春﹞以進士官州牧。其祖本寒儒﹐嘗與戚屬某姓爭墳地﹐地故曾物﹐爭辧莫決﹐將斷諸官。而某戚頗有力﹐預制墓碑﹐先一夜瘞諸地。次日官至﹐掘得墓碑﹐遂勒曾起棺攺葬焉。曾隨亦聞其計﹐無如何也。後歷數十年﹐兩家之科名仕宦皆相埒﹐風水之說固不謬矣。今則某氏之顯者漸替﹐其子孫亦寥寥。曾氏則繼起之書香愈盛﹐長子元基﹐乙未舉人﹔次子元炳﹐己丑進士﹔三子元海﹐壬午進士﹐廣西學政﹔四子元燮﹐戊戌進土﹐現官主事﹔五子元澄﹐辛卯舉人。魏麗泉中丞制「五子登科」扁旌其閭。而孫兆鰲旋登庚子進士。科名之盛﹐一時莫之與京。可知人不患爲人所欺﹐而但求爲天所佑耳。又聞曾氏自刺史之父又盤公﹝新﹞戒殺﹐已歷三代﹐百有餘年﹐抑亦好生之報歟。

◎廖氏陰徳閩縣廖氏積有陰徳﹐先母鄭夫人常稱之。先母爲廖家之表侄女﹐故知之最悉。

每談舊事﹐述廖氏兄弟之父﹐羣稱廖太翁者﹐曾於臺灣充郡署吏書﹐於某年私焚海盜案一冊﹐蓋活人以千計。生平又最敬惜字紙﹐每自背一籃於窮街僻巷檢之﹐其受污穢不堪著予者﹐亦必拾回洗淨焚化﹐行之數十年不倦﹐蓋文人學士之所難者。其累代待婢女甚寬恕﹐恆及時遣嫁﹐凡俗所爲試妝﹑回門之禮皆不廢。人問之﹐曰「婢女亦女也﹐忍異視乎﹖」其厚徳又如此。此皆乾嘉間事﹐先母所目睹者。彼時廖家尙未發祥﹐今則兄弟相繼而登科第﹕長鴻翔﹐嘉慶戊寅舉人﹐廣東知縣﹔次鴻禧﹐道光乙酉舉人﹔次鴻苞﹐嘉慶丁丑進士﹐江南同知﹔次鴻藻﹐嘉慶己巳進士﹐江西糧道﹔次鴻荃﹐己巴榜眼﹐現官尙書。鴻苞字竹臣﹐鴻藻字儀卿﹐鴻荃字鈺夫﹐三人皆由翰林出身﹐亦近代所希有矣。

◎許氏陰徳侯官許蔭坪進士﹝徳樹﹞自述其先代本籍晉江﹐其曾祖母鄭孺人﹐湖北巡撫魚門先生﹝任侖﹞女也。巡撫罷官﹐畱修湖北省垣﹐孺人捐田產﹑衣飾﹐合得白金二百餘斤﹐助工費﹐巡撫因得歸﹐遂攜子女從父居侯官﹐而棄其田廬之在晉江者盡與夫之兄弟。泉州守義之﹐書門曰「巾幗君子」。而家日貧﹐偶念族中有男女二人流落異鄕者﹐力措金寄贖之﹐值其絕糧已數日矣。子端本﹝崇楷﹞﹐乾隆己卯舉人﹐山西翼城知縣﹐孫繼之﹝懿善﹞﹐乾隆辛卯舉人﹐廣東陸丰知縣﹐皆以治譜相嬗﹐有循聲。陸丰君尢闊達好施與﹐其姑某氏貧﹐生二女﹐將溺之﹐悉收爲己女﹐時君家已有五女矣。又某氏姑有二女﹐因貧將鬻爲婢﹐公復攜歸﹐代爲撫養。婚嫁婿家﹐皆各能成立。時城中稱女賞者﹐必推許氏。曾孫鶴ぎ﹝冠瀛﹞先成進士﹑入翰林﹐蔭坪亦成進士﹐又慶瀾繼登鄕薦。家大人與蔭坪少同受業於鄭蘇年先生之門﹐癸卯回福州﹐訪蔭坪﹐則蔭坪之兩子兩孫皆方以秀才應鄕試﹐書香之盛﹐同輩所僅見也。

◎官志齋徵君侯官官志齋徵君﹝崇﹞業鹽世﹐以忠厚稱。後負官帑﹐志齋代其父系官者數月﹐復竭貲產以授代者﹐家遂破。志齋旣貧甚﹐而善事其親﹐從朱梅崖先生受作文法。乾隆己亥科大興﹐太傅朱文正公典閩試﹐從落卷中拔置第六。文極古淡﹐訾議紛起。文正公復命﹐上索闈墨觀之﹐語公曰「前數篇皆佳﹐而第六名文尢有先正典型。」自是訾議者不敢鼓其喙。旣試禮部﹐不第歸。公爲貽書閩中當事代謀館谷﹐當事知某邑書院師未定﹐以告志齋﹐志齋曰「去歲主是席者﹐吾同學友某。倘奪彼與我﹐實不願爲。」當事復攺籌某邑﹐志齋曰「適聞求薦某席者﹐吾中表兄弟也」。皆弗果就。嘉慶元年﹐詔舉孝廉方正﹐汪中丞稔志齋賢﹐諸夤緣少年皆被駁﹐而獨舉志齋以應。士論翕然。志齋以親意勉就徵﹐行至淸湖病沒。其友謝退谷孝廉﹝金鑾﹞忽夢志齋來告曰「我壽數已終矣﹐上帝憐我卹師母﹑育遺孤﹐命爲侯官縣城隍神。」遂挾退谷偕之城隍廟﹐退谷請相依於此﹐志齋麾之歸。侯官城隍廟在衙門中﹐少有知之者﹐明日訪其地﹐果如夢境所歷。

未幾而志齋訃至矣。先是﹐志齋之師某孝廉死﹐家無遺產﹐志齋迎養師母而撫育其孤﹐至成立始還其故居云。

◎薩露蕭農部福州鹽商惟薩姓能世其家﹐自露蕭農部﹝龍光﹞爲總商﹐其名益盛。農部之父啟源翁﹝知遇﹞本以忠厚起家﹐樂善好施。農部稟承家訓﹐又雄於財﹐故數十年來陽施夜行之盛爲吾閩稱首。乾隆庚子冬﹐農部方計偕北行﹐翁旣厚給之貲﹐俾得沿途周濟窮乏。辛丑春﹐適有引見官進京者﹐翁復兌寄三千金﹐函諭另篋存貯﹐侯發榜後以分吾鄕之報罷者。農部遵行惟謹﹐於是吾鄕下第舉子無一畱滯他鄕者。農部卽於是科登進士﹐選庶常﹐散館攺戶部。京曹多淸苦﹐惟戶部所入較優﹐農部悉畱以資京寮之貧者﹐不足則捐貲以濟。同郡之謁選及與計偕者﹐多館於農部宅中。值鄕宦某有迫於逋負﹐將以身殉者﹐傾囊助之﹐立解其厄。以丁憂歸裏﹐遂不復出。時鹽政日敝﹐農部左提右挈﹐所代承謀額不下數十萬金。農部以一身肩之﹐推惠內外﹐凡鰥寡孤獨貧苦無以嫁娶斂埋者﹐族戚之待以舉火者﹐士子之赴省試﹑禮部試者﹐往往無半面之識而莫不遂所求以去。有侯官令某以虧空幹吏議﹐並非素交﹐倉卒登門求助﹐慨諾之﹐某獲復官。又嘗增置鰲峯書院書捨﹐整修洪山橋﹐建東街文昌祠﹑新鼓山湧泉寺。乙卯之賑饑﹐丁丑之浚河﹐皆賴倡輸以集事。其實農部偶亦稱貸於人﹐非蓋有餘而施不倦﹐人皆知之。嘗語人曰「吾豈以財爲徳哉﹖視吾義所在而從之而已。必俟有餘而後散焉﹐則爲善無日矣。」有子十五人﹐皆相繼登秀孝之科﹐其孫輩至今登賢書者亦不絕。農部晚年無他嗜好﹐惟曰喜爲葉子戲。或議其荒於家政﹐然教子必以義方。嘗持蔚州魏敏果公之訓曰「敗家子有二等﹐放蕩賭博﹐驕奢淫佚﹐喪祖父之貲產﹐敗其家門者﹐此愚頑不讀書之人爲之﹔妨賢病國﹐貪賄肥家﹐辱祖父之名節﹐敗其家世者﹐此聰明讀書之人爲之。二者交譏﹐故知保貲產者尢宜愛名節。」又嘗誦關西張子西銘之語曰「富貴福澤﹐將厚吾之生﹐使之爲善也輕。」然則農部之所學可想矣。

◎林狀元吾間前明鼎甲最盛﹐三百年中登狀元者十一人﹐榜眼十二人﹐探花十人。本朝百餘年來﹐屢得榜眼。乾隆間有「四眼開﹐狀元來」之謠。時鄧允庭﹝啟元﹞﹑趙秀山﹝晉﹞﹑吳劍虹﹝丈煥﹞﹑林淸圃﹝枝春﹞相繼登榜眼﹐僉謂大魁可拭目俟。而韓城王文端公適以修撰來視閩學﹐遂應其語。直至嘉慶己巳﹐廖鈺夫﹝鴻荃﹞復登榜眼﹐而狀元仍虛無人焉。道光丙申﹐林勿村﹝鴻年﹞始得大魁﹐何傑夫﹝冠英﹞亦同登榜眼。勿村旋充冊封琉球正使﹐加一品服。科名盛事﹐萃集一時。余謂狀元在他省不足爲奇﹐而在吾閩則爲二百年來破天荒之事。勿村家世﹐余所未詳﹐而裏尙阝嘖嘖其令祖封翁某一軼事﹐則發祥流慶有自來矣﹐因亟記之。

封翁某嘗薄遊歸﹐路過南臺之中亭街﹐見路旁魚貨店中喧扭一客﹐勢欲拳毆﹐客至哀求不得脫﹐窘不可言。封翁詰知因索償欠負﹐詢其數﹐則銀洋四十元。封翁慨然曰「我身邊適有洋銀四十餘元﹐可以代完此欠。」卽出銀付之﹐事驟解。

客徳之甚﹐詳問封翁姓氏裏居及其子孫名字﹐歸家制一長生牌記之﹐稱曰「恩公」。

如是者二三十年﹐至勿村登第﹐此客尙在﹐乃造廬啟賀。時封翁已逝﹐詣其祖堂泣拜﹐並揚其事於眾。蓋至是勿村始自知其始末。隱徳之報﹐信不誣歟。

◎楊光祿楊雪椒光祿﹐嘉慶甲子登鄕薦﹐至庚辰始成進士。是年﹐以公車過蘇州﹐因乏川資﹐枉道至乍浦﹐因鄕誼集得洋銀五十元。還蘇小住旅店﹐見鄰有賣女者哭甚哀﹐一念不忍﹐出洋銀二十八元贖而完之。有同鄕憐其貧﹐復湊集十餘金﹐遂孑然抵都﹐拮據入場。竟得中式﹐觀政刑部。爲大司寇陳望坡先生所賞識﹐不數年得京察典﹐以郎中出爲監司﹐旋陳臬湘中﹐開藩歷下﹐復入爲光祿卿。此事雪椒先生並未自言﹐江蘇有刊本《勸戒近事輯略》一書載之﹐吾鄕人始知其事云。

◎貧家贈米廖儀卿觀察言其祖光祿公曾官百夫長﹐家貧﹐歲暮蕭然無辦。日晡獨坐﹐有學射生送年敬一函﹐啟視之﹐錢票一千耳。自念我貧﹐尙有人送年敬﹐某親串甫故﹐妻寡子幼﹐將何以卒歲﹖乃懷票牽馬出門﹐往碓坊市米五斗餘﹐裝馬背﹐躬送某親串之門。其家訝曰「廖家甫送米來﹐何又送耶﹖」叩之﹐則其祖母王太夫人於淸晨已送米五斗矣。歸而詢之﹐王太夫人乃言實念伊貧﹐又以吾家亦非有餘者﹐慮煩君心﹐故自典耳環購饋耳。公大喜﹐以臘酒相慰藉曰「相夫當如是矣。」又言其父光祿公奉侍王太夫人﹐務體親心。嘗有親串某充縣糧書﹐蝕官項﹐爲官所系治﹐約以三日內不繳﹐當榜死。某妻持屋契泣告於王太夫人﹐求以此爲質﹐貸三百於。王太夫人語公曰「此好事﹐汝宜做」。公敬諾﹐立與三百千﹐越日﹐又來﹐云屋本有餘價﹐今官項尙不敷﹐求再貸一百千。王太夫人又語公曰「救人須救徹﹐汝宜做」。公敬諾﹐復以百千益之。後微知其事眞而其契僞﹐請益之舉則其夫脫系後令妻試爲之也﹐亦竟不問。

◎拾遺不還廖儀卿又言其家舊在城北之夾道坊﹐對門江西人開茶食店。一日﹐有人裝束類衙署長隨者入食﹐食畢匆匆出店﹐主人斂食器﹐則案上遺一小布包﹐解視之﹐當票二紙﹐錢票五百餘千﹐密懷入內。少頃﹐其人踉蹌至﹐徧覓上下﹐顏色沮敗﹐謂主人曰「我本某公館家人﹐今晨本官付我皮箱二隻﹐命我質錢﹐我在長生當店中質得錢五百四十千﹐並當票包在白布手巾中﹐忙遽遺此﹐求主人賜還﹐沒齒不敢忘徳。」主人作色曰「此地人山人海﹐知誰檢去﹖」其人泣且跪曰「我若不得此物﹐將何面目見本官﹐惟有投水死耳。」時觀者如堵﹐咸注目主人﹐主人指天日誓曰「我若拾得不還﹐亦必死於水。」眾乃釋然。其人起﹐垂涕逕去。

主人以其貨稍稍營運﹐販漆器於延平﹐往來大獲利。逾歲﹐攜其子罄所有置貨往延平貿易﹐滿載而歸﹐過南蛇灘﹐舟撞蛇頸立碎﹐片板無存﹐父子並溺﹐死水之言竟驗。

◎辛生仙遊辛生者﹐素有文名﹐並工刀筆﹐凡邑中健訟者﹐皆歸焉。以此積有餘貲﹐而每遇歉年﹐戚黨之待炊者不能沾丐其一粟﹐眾忿之。年過四十無子﹐禱於神﹐願以畢生福命易一子。夢神叱之曰「汝所作訟牘﹐變亂黑白﹐破人產﹐詐人財多矣﹐逃禍不暇﹐尙望子乎﹖」辛曰「業此多年﹐悔之已晚﹐如何﹖」神手書「放下廚刀﹐立地成佛」八字示之。辛覺而汗下﹐立誓攺轍﹐𨿽唱以重金不顧﹐而反爲人排解息訟﹐前後竟如兩人。如是者年餘﹐復禱於神﹐夢神諭之曰「汝近來所爲甚好。但汝生平尙有惡孽﹐獨不白知乎﹖」因手書「能與貧人共年谷﹐必有明月出蚌胎」十四字示之。辛心領其意﹐悚然而寤﹐而不知此二句所從來。

時先祖資政公掌教金石書院﹐辛固院中髙才生﹐因以夢質公﹐公曰「此黃山谷詩句﹐神若曰果能分粟濟貧﹐自不難得子耳。」辛乃罄所藏以施濟之﹐以平糶﹐如是者又年餘﹐乃夢神告之曰「汝年來積善已達天曹﹐觀音大士行將送子與汝矣。」逾數日﹐果夢一白衣婦人抱一嬰孩自對岸來﹐正思往迎﹐突有大牛橫亙於前﹐白衣婦人遽回身去。懊恨而醒﹐悟爲平日食牛肉之故﹐因合家誓戒食牛﹐後果生子﹐且遊庠矣。

◎潘封翁同安潘文巖封翁﹝振承﹞﹐少孤家貧﹐附估舶泛海﹐遇颶風﹐飄蕩不知所之。

死生已置於度外﹐惟念家有老母﹐日夕哀號而已。越日﹐風忽轉﹐數刻間遂泊番禺。又越日﹐前舟再發﹐復遇風﹐竟溺﹐獨君以戀母不行獲免。所賫貨適騰貴﹐得利數倍﹐人以爲孝思所感﹐由是以貲雄嶺海間。廣州饑﹐捐米萬石助賑。會大疫﹐施棺五十餘具。修華圃書院及紫陽祠﹐增餐錢﹐供遠來學者﹐他義舉多稱是。

乾隆中﹐以剿金川助餉﹐敍軍功三品銜。卒年七十有四。嘉慶末﹐自嶺南歸葬。

同安子七人﹐皆有位於朝﹐孫多登科第者。同裏陳恭甫編修爲之傳。

◎祝封翁浦城富而好禮之家﹐首推祝氏。余長姻東巖太守﹝昌泰﹞之嗣父恕亭翁﹝榮封﹞者﹐慷慨多義舉。邑之南浦書院膏火無出﹐翁獨力捐資﹐至今士林頌其惠。

時省城鰲峯書院經費亦告匱﹐翁復捐助之﹐合兩書院損數不下數萬金。太守之本生父和亭翁﹝乾封﹞者﹐亦好義﹐而早卒。其繼妻徐太恭人體其志﹐捐膳產數萬金修復全城﹐並修刊縣誌﹐皆祖舫齋尙書董其成。大吏爲聞於朝﹐今吾閩志乘並載其事。太守之季父簡亭翁﹝締封﹞尢疏財仗義﹐濟人之急﹐戚黨中無不被其恩者。喜爲人排難解紛﹐無論識與不識﹐有來質者﹐輒相悅以解。近有人自四川來者﹐相傳爲蜀中某縣城隍。今浦中祝氏子姓繁盛﹐簪纓不絕﹐其源有自來矣。同時有季子駿明經﹝新元﹞者﹐樂善好施﹐爲裏黨所推服。道光四年﹐邑中荒歉﹐常自橐數千金往鄰省買米﹐回浦減價出糶﹐所全活甚多。近亦聞其爲廣東大埔縣城隍。季與祝爲世親﹐子駿又與家大人善﹐因並錄之。

◎張解元浦城張陟庵孝廉﹝翹﹞祖墓爲江山黃姓所占﹐已倒棺棄骸矣。張合族中子姓控於郡﹐郡伯趙某受黃賄﹐勒張誣服﹐張堅不從﹐至熬刑夾腿暈絕不少悔。時值辛酉鄕試﹐張求赴省應試﹐郡伯不肯﹐丐人再三請﹐勉從之曰「看他到省中解元去。」是科吾閩主考爲姚文僖公至八月杪﹐尙未得元。一日睡中﹐聞堂前履聲橐橐﹐又聞嗟嘆聲起﹐迹之﹐實無人。時同考官皆披衣起﹐因飭各覆檢落卷﹐有同考官丁曰「恭者是夜夢有人偸其印﹐心甚惡之。」丁每閱卷錄取者﹐必蓋用道心惟微﹐小印爲識。適得張捲﹐講中有道心惟微語﹐大笑曰「此殆卽偸印之徵乎﹖」急薦之姚﹐一展視﹐卽大激賞。先將張捲別錄一紙﹐徧示同人曰「此我擬作﹐乞諸君子正之。」諸同人曰「若得似此精理名言﹐眞堪壓榜矣。」姚乃出神中張捲示之﹐卽日定元。揭曉後﹐郡伯以事罷去﹐訟亦得直。於是浦中人皆稱爲張孝子。未幾而張之從弟﹝夢魁﹞﹑張之子﹝廷書﹞相繼登鄕薦﹐皆當日同在訟庭受威嚇者也。此事姚文僖公爲張之封翁作壽序曾述及之﹐而夢魁﹑廷書皆曾在南浦書院受業於家大人者﹐故得聞其詳如此。

◎惜字速報余侍居浦城﹐倡爲惜字之舉。凡檢拾焚化諸冗務﹐悉陳蓮航茂才﹝洛﹞力任之﹐日與檢拾傭工相交接﹐不憚煩也。蓮航本居福州﹐攜其子授讀於浦城。一日其子得狂疾﹐跳而出﹐夜行倀倀﹐幾爲路鬼所揶揄。有拾字傭素識之﹐時夜已深﹐乃掖之入粵山道院﹐而使人通知蓮航。淩晨引歸﹐疾亦尋愈。當日尋覓者皆注力於城外溪邊﹐而不知其近在市裏之內﹐向使不遇此傭﹐恐當夜卽有變故﹐向使此傭與蓮航父子不相習﹐則亦未必卽引之使歸。僉曰「此惜字之功也﹐事方創始而已有食其報者﹐可以勸矣。」按惜字局中有司事孟姓者﹐其人向不讀書而偏知惜字﹐自言十許歲時卽沿途拾取﹐樂此不疲。每年於所檢字紙中輒有所得﹐或銀錢﹐或首飾﹐數𨿽不多而貧家則不無少補。一年於小除日合計本年﹐卻無所得﹐亦不以爲意。次日除夕﹐值各家掃除之殘紙沿街堆積﹐孟耐心尋檢﹐果有字紙﹐持歸審視﹐則中有錢票一紙﹐載錢五千文云。

◎某秀才浦城某生頗有文名﹐書法亦秀整﹐又精星命之學﹐風度恬雅﹐言辭婉暢﹐前邑侯周賡廷﹝虎拜﹞優待之。周政尙猛﹐待士尢嚴﹐而獨與某生厚﹐出入無禁﹐言聽計從﹐合邑爲之側目。又與某富翁善﹐某生之父本名宿﹐某翁曾受業其門﹐近又延某生課其二子﹐故情誼尢篤﹐外事惟某生之言是聽﹐凡田產交接悉付某生主持﹐某生家本赤貧﹐至是而漸裕﹐蜚語亦漸起﹐某翁𨿽聞之弗較也。旣而乾沒之實迹日漸宣露﹐某生不自安﹐辭館出﹐復移家於遠鄕﹐以避譏訕。所積旣多﹐乃就宅邊開一典鋪﹐仍函乞某翁助﹐某翁慨贈以千金。未幾﹐病卒﹐彌畱之際﹐尙以手囑付某妻持往某翁家求助喪費﹐語有所挾﹐某翁仍以三百金遺之﹐自是兩家不相往來﹐而某生負某翁之名遂播於人口矣。逾年﹐所開典鋪忽遭回祿﹐延及所居﹐悉歸一燼。數子皆不才﹐流落至無以自存。其妻旋自縊﹐先一日告人曰「我昨夜夢至一官府﹐見吾夫裸身囚首跪於庭隅﹐我問其何以至是﹐則曰﹕」生前所爲種種惡孽﹐至此皆破露﹐夫復何言﹖『「合邑之人咸謂報應之顯無逾此者。

或又云某生鄕居日﹐尢無利不鉆﹐有所善某監生家有餘貨﹐自負其相必貴而囑某生以星命合之﹐某生叩以必貴之故﹐則曰「我有陰相﹐腎囊中有一黑痣﹐此外人所不知也。」某生因與所私鄰婦言之﹐囑鄰婦聲稱與監生有舊好﹐今貧無食﹐願依監生爲妾。監生愕然﹐謂從未識面﹐何得相誣﹖則以私痣爲證﹐監生語塞﹐某生乃出爲調停﹐以六百金與鄰婦﹐而某生陰分其半。監生旋悟漏言之故﹐遂與絕交。某生嘗自推星命﹐謂當得六十二歲以血疾終﹐乃於五十二歲暴患血淋遽卒﹐蓋亦多行不義﹐陰奪其算歟。

◎棘闈遇鬼孟瓶庵先生云﹐吾鄕乾隆己亥鄕試首場有三怪事﹕其一人首場交卷畢﹐忽發狂出棘闈入市中﹐遇人輒搏擊﹔其一人甫領捲入號捨﹐忽狂叫曰「我只能爲呈辭﹐使人相攻陷﹐胡彊我作八股藝爲﹖」尢異者﹐推字號泉州某生日將夕大叫疾趨出號捨﹐號軍四五人挽之不可得﹐但呼日﹕「覓汝五年﹐今始獲遇汝﹐汝不得他去。」旣乃奔出庭中﹐監臨命以水沃之﹐如故。尋跳躍不可制﹐因縛之守於二門內。門開乃移於貢院官廳。目直視﹐其兩手與鬼搏﹐盡腫。余兒子與鄰號親見之﹐歸以告余﹐且曰「大人舊稿中不有《癸酉筆記》乎﹖」余曰「閱二十餘年﹐已失之矣。」因憶癸酉第二場﹐余亦坐推字號﹐甫入號﹐號軍相與偶語﹐微怪之。次日將出﹐號軍曰「昨欲告官人﹐恐驚懼也。首場有外郡人已完捲忽據案攤捲﹐危坐若作校閱狀者﹐某視其神色有異﹐曰﹕」捲已完﹐可以出矣。『不應﹐則濃墨自圈其文訖﹐尋又塗勾之﹐愈益怒﹐則拍案批破之﹐奮然出﹐若有驅之者。「此非鬼爲祟而何夫作不善者﹖方自謂無人知覺﹐幸免刑誅﹐而孰知冥冥之中乃於大廷廣眾顯示其報﹐可畏也。或曰﹐故事﹐凡貢院啟門時﹐主者先召鬼入﹐故恩怨之報尢顯異云。按召鬼之說歷來相傳如此﹐京城貢院明遠樓四角髙插藍旗﹐聞亦系爲召鬼而設。而余隨任粵西﹐值家大人三次監臨鄕闈﹐並未聞有召鬼之舉﹐豈邊省獨不行乎﹖然歷來場中果報之事則層見疊出﹐亦與他省無殊也。

◎陳ぅ娘晉江陳簡湄太常﹝大﹞爲諸生日﹐裏中有婦陳ぅ娘者﹐夫出獨居﹐中夜暴死。太常廉知爲不從某甲逼脇也﹐語其夫﹐若鳴諸官﹐吾當爲爾具狀。其夫懦﹐以無左驗不能行。復語諸ぅ娘外家﹐則已受某甲略矣。太常忿甚久之﹐至福州告於分司某﹐某亦以事久不能爲力也﹐信太常語﹐書「火烈冰淸」四字扁送其家。

尋甲辰鄕試﹐應舉首題爲「能行五者於天下爲仁矣」﹐請問之﹐曰「恭﹑寬﹑信﹑敏﹑惠」。太常素豪爽﹐不喜作理題﹐構思甚苦。越日晨起﹐見有揭其號捨簾者﹐一婦人衣藍布襖曰「吾陳ぅ娘也。」攤捲不覺文思沛然﹐是年中式。

◎開墳鑿棺近日浦城開墳鑿棺之案層見疊出﹐然皆不開男棺而開女棺﹐則女棺多厚殮之故也。浦俗﹐殮其婦女﹐𨿽貧家亦必附銀器首飾﹐富家則金珠寶玉充身矣。余伯兄之繼嫂沒於浦寓﹐伯兄請家大人視合殮﹐守平日家誡﹐金銀器毫不入棺﹐外人傳爲笑柄﹐以爲如此門第而薄待亡人如是。家大人憐其愚﹐嗤其妄﹐曾作《厚殮說》一首﹐冀稍有挽救﹐而浦人之省悟者仍寥寥也。聞近年有數月之間報控鑿棺至數十案者﹐邑令某憤然曰「誰叫汝作孽以致此乎﹖」置之不理﹐控者無柰之何。又聞近有舊家子某者﹐其祖父皆孝廉﹐至某而家計日窘﹐無以自存﹐憶其母殮時尙有銀器附棺﹐乃托言墓中有水﹐應遷葬﹐遂開墓鑿棺取其首飾數事﹐而將遺骸大葬﹐聞者皆不忍言。未幾而某暴亡﹐其家遂絕。嗚呼﹗天理絕矣﹐人事又焉得不絕哉﹖家大人《厚殮說》曰「客有詢於余曰﹕」州縣患盜﹐而其禍莫烈於斫棺﹐比年此案疊出﹐巨紳富戶尢惴惴焉﹐何以止之﹖『余曰「惟禮可以止之。』或迂其言﹐余曉之曰﹕」死者必殮﹐禮也。古字「殮」本作「斂」﹐取斂首足形而已。今《會典》及《通禮》並載官員喪禮﹕越日小殮﹐三品以上含用小珠玉五﹐七品以上用金玉屑五。又云加殮衣﹐三品以上五﹐稱復三禪二﹔二品以上三﹐稱復二禪一﹔六品以下二﹐稱復一禪一。過此則逾制而悖禮。夫珠玉而云小﹐金玉而云屑﹐但取容口可知。其言殮衣﹐至七品以下而言﹐含但稱七品以上﹐其以下之不得用含可知。含之用尙有制也﹐其肯如今之金銀壓首﹑珠玉周身乎﹖

聞比年破案者﹐率系女棺﹐不及男棺﹐然則以厚殮而招盜﹐亦彰彰明矣。而凡子孫之殮其親﹐父母之殮其子女﹐家長之殮其卑幼﹐猶必曰寧厚而無薄﹐是名爲愛之﹐適所以戕之﹐無益於死者之毫末﹐而貽之以身後之災。剝膚之慘﹐在子孫爲不孝﹐在父母家長爲不仁﹐而推其原則﹐由於不合禮而已。故吾曰﹕惟禮可以止之。夫循禮自可以消患於無形﹐不循禮其禍卽極於不孝不仁而無以自解﹐然則仁人孝子可不知所變計哉﹖『「按家大人寓居浦城﹐手撰《停葬說》《錮婢說》《厚殮說》三篇﹐皆此邦積慣頹風﹐不憚大聲疾呼以期家諭戶曉﹐而《厚殮說》尢爲切要﹐惟望勸回一家卽免一家之禍﹐勸回一人卽免一人之愆﹐苦口婆心﹐非可以尋常文字視之也﹐因謹附錄於此。

●卷六◎某太史榦隆末年﹐吾鄕某孝廉畱京過夏。孝廉家本小康﹐以年少登科﹐鮮衣美食﹐宴遊吟嘯﹐習以爲常。凡九上公車﹐而家計遂落。京居多所稱貸﹐歲暮﹐索負者盈門。孝廉素矜惜顏面﹐計無所之﹐竟自縊﹐爲兩僕所救而蘇。時同鄕官及同公車者咸往慰視﹐有某太史與孝廉行徑正同﹐往來素密﹐亦隨眾至﹐乃瞠無一語。

及退﹐語人曰「此某欲自拔苦海耳﹐何以救爲﹖救之適所以苦之矣。」眾皆怪其持論之乖。逾數月﹐而某太史亦白縊﹐羣救之不蘇。時家大人在京﹐目擊其事。

先叔祖太常公曰「論此事孝廉原可以不死﹐而某太史之爲此言﹐則其心已早死。

孔子曰「哀莫大於心死﹐而人死次之『﹐此孝廉所以更生而太史所以不救也。

然太史本翩翩佳公子﹐又已登淸華之選﹐衣帽閒雅﹐筆研精良﹐斷不似以非命死者﹐而竟如此﹐此吾鄕士大夫之恥﹐宦運之衰也。「家大人曰﹕」此中必有因果﹐特人有知有不知耳。「近日士大夫可驚可愕之事有甚於此者﹐自李許齋方伯開其端﹐而王少華廉訪繼之﹐某監司又繼之﹐某運使又繼之﹐某學政又繼之﹐甚之以狀元而不免此﹐以宰相而不免此﹐二十餘年之間﹐此事乃層見疊出﹐論者率渭其人之命運使然﹐非必盡關因果其然﹐豈其然乎﹖

◎林先生林翰云先生﹝楚﹞中乾隆甲寅榜副車﹐故於家大人亦有同年之誼。後以甲子舉人大挑二等歸時﹐家大人陳臬山左﹐邀畱署中﹐授余兄弟輩讀。工時文﹐善講﹐貫聽者忘疲。惟膽過怯﹐尢懼雷﹐一聞聲卽神色俱變﹐獨坐室內戰兢而已。

若在稠人廣眾之場﹐則必跳往空處立。眾詰其故﹐笑曰「我三十歲以前﹐尙不至如此之懼。一日由福州至連江﹐坐一舟﹐同舟者十餘人﹐中有父子二人相詬詈者﹐繼子聲益厲﹐其父遽走後艙避之﹐尙呶呶不休﹐同舟者相怒以目。忽一聲霹靂從船桅下擊﹐其子立斃﹐桅爲之斷﹐舟旋轉浪中幾覆。時余已驚絕去﹐半晌始蘇﹐自是膽爲之碎﹐其所以必跳立空處者﹐尙恐爲人帶累耳。」

◎庸醫先外祖蘇年先生臥病時﹐醫者日數人﹐皆庸手。有鄭姓者﹐其名最盛﹐而其技實最庸。每與眾醫互相標榜﹐商立醫案﹐遷延月餘日﹐而先生病遂深。適陳修園邑侯﹝念祖﹞新歸﹐家大人自往延之﹐徧視舊方﹐嘆日﹕「皆此等庸醫所誤。」

而於鄭所立醫案尢切齒﹐批其後云「市醫伎倆﹐大槪相同。」越日﹐眾醫至﹐閱陳所批﹐皆气沮﹐鄭喑曰「陳某何以呼我輩爲市醫﹖」聞者莫不匿笑﹐而先生卒不起。不逾年﹐此數醫亦相繼殂。時號鄭爲市醫先生云。又有某姓者﹐本名醫之子﹐而其術不逮父遠甚﹐每診婦女脈﹐必揭帳熟觀﹐曰問聞望切必先望而後切﹐此古法不可不遵也。後爲一少婦治病﹐竟以目成私合﹐其夫憤甚﹐延妖鬼捉其魂。一日晡歸﹐甫入門卽僕地譫語﹐自述其生平陰惡﹐喃喃不休﹐逾時遂絕。

同時業醫者無不引以爲戒。家大人曰「昔人有言﹐士君子無以刀殺人之事﹐惟庸醫殺人﹐其慘卽無殊手刃﹐若復包孕邪心﹐亂人閨閫﹐則其孽愈重﹐某之暴卒﹐非妖鬼之能作祟﹐實其人之自犯冥誅。」紀文達公嘗戲爲集句以贈醫者﹐有「醫來寇至」之對﹐其言不爲苛矣。

◎天道好還林於川先生﹝雨化﹞﹐先祖資政公戊子同年也。性剛直﹐司鐸寧徳。有某生家頗裕﹐而所爲多不善﹐先生屢戒飭之﹐某生銜恨﹐誣先生以他事﹐控於府。太守全某與某生比﹐先生面訴於太守﹐詞又憨直﹐太守恨之。某生欲因此逐先生﹐乃獻洋銀五百於太守﹐控先生得贓﹐送省委審。委員又袒護全守﹐呵斥甚厲﹐先生曰「此事若不得直﹐我當京控。」亦呵斥委員甚厲。大府聞而惡之﹐上下鍛鏈成獄﹐遣戍烏魯木齊。此乾隆六竹事。逾年﹐而全守亦以遣罪至﹐時先生以嘉慶元年思敖釋回﹐戒行之日﹐全守適到﹐先生具舊屬手版到門部起居﹐並稟明卽日東行﹐於手版中央呈一濤箋云「五百花邊亦小哉﹐忍將名教掃塵埃。好還天道君知否﹐我睛正歸時汝卻來。」全某正早餐﹐閱之且噎且吐﹐暈倒於地﹐兒至不起。

◎赴席後至三事林樾亭先生胸羅列宿﹐口若懸河﹐每當宴集時﹐髙談雄辧﹐四座傾倒。家大人以通家子弟﹐最喜親炙侍談﹐藉挹其言論風采。一日隨先生爲伊墨卿比部招飲﹐至則法時帆祭酒﹑遊彤鹵侍禦已先在座。因候一公車客﹐久不至。時先生館內城魁倫宅﹐祭酒居厚載門外﹐皆欲早歸﹐而晷已加申﹐因匆匆呼肴促酒食次。先生忽舉一故事云﹐某科鄕試﹐有同考官閱一文甚不佳﹐因棄去﹐俄頃﹐其捲復還幾上﹐如是者數回﹐不得已﹐姑薦之﹐竟得中榜。後見某生﹐語之故﹐並詰以平生有何陰騭﹐某生無以對。固詢之﹐則曰「虛度四十餘年﹐實元一善事可紀﹐惟歷數半生﹐凡遇人招飲﹐無一次不先﹐惟恐煩主人守候﹐或卽此亦可爲方便乎﹖」

言甫竟而閽者報公車客至﹐乃大笑而散。余謂此先生觸機戲謔耳﹐而應酬世故中亦實有此可厭之事﹐夫一飯之頃﹐本不甚費日力﹐如果忙不能至﹐卽應早辭﹐旣不肯辭﹐卽應爲主人計﹐爲眾賓計﹐乃裝模作樣顢頇不前﹐徒使主人蒿目以須﹐坐客枵腹相向﹐僮僕慍形於色﹐廚子義手而嬉。如果系尊師貴宦﹐尙不免局外譏評﹐況同此平等耦俱﹐何可不稍加體諒﹖其最可恨者﹐入覲之外官﹐假裝忙狀﹐要津之熱客﹐力避閒名﹐此兩種人赴席﹐無有不後至者。長安道中積成惡習﹐𨿽名場之小節﹐抑亦君子所深譏歟。記在京時﹐家大人嘗告余輩曰「昨爲門人祝雲帆中翰﹝春熙﹞招同程晴峯﹝采﹞﹑達玉圃﹝麟﹞兩儀部﹑李蘭卿中翰﹝彥章﹞往其家﹐陪新任金華太守楊占心﹝兆璜﹞。候至燈時﹐古心尙未到﹐雲帆大怒﹐見餘四人有饑色﹐乃先入座暢飲﹐且曰﹕」古心必不來﹐卽來亦當不理他。『飲至三鼓﹐肴核已盡﹐而古心忽來﹐雲帆乃侈口肆罵﹐聲色俱厲﹐僅以一羹一飯了之。古心大慚沮而去﹐聞者皆以爲快。又一日﹐爲聞春臺侍讀﹝人熙﹞邀同程春廬駕部﹝同文﹞陪一外官早飯﹐待至口將晡﹐客尙不到﹐時餘三人皆在軍機行走﹐春臺又因明日本班早入﹐皆不能久待﹐遂大恣飯瞰而散。甫上燈﹐春臺卽閉門睡。須臾﹐客到﹐閽人傳命曰「主人明日早直﹐陪客皆須入城﹐不及相待﹐攺日另請可也。」客亦大慚沮﹐噤無一詞﹐京官傳爲笑談。「此二事𨿽瑣鄙不足道﹐記之亦可爲戒云勻。

◎周封翁二事浦城周封翁﹝之縉﹞兄弟五人﹐翁其季也。稍長﹐卽販運於福州﹐輒獲利。

其第三兄妒之﹐效其貿易﹐輒失利。因偵弟所置貨物及行期﹐必與同﹐翁亦樂爲兄伴。於是各運米至省﹐半途翁船破﹐應修治﹐客有傳省城米貴者﹐兄遂別翁先往﹐果獲利﹐復市他貨旋浦。翁方至省﹐則價倍長﹐更獲利無算。其兄嘆其福厚﹐妒心頓消。後因運米至省﹐登陸後﹐見船底一大孔﹐爲巨石橫塞﹐如人工嵌成者﹐乃悚然曰「貪天之功﹐不如知足。」遂不復賈。每與人淸釐賬項﹐凡分應歸己者﹐必掃去尾數﹐佯爲不知。或以誤告﹐翁笑曰「不誤﹐吾爲子若孫畱余也。」

以孫風雛得﹐贈四品銜。鳳雛字儀軒﹐由邑庠生入貲爲鹽運﹐同喜書畫﹐善鑑藏。家大人掌教南浦書院日﹐與講論此事﹐遂相交好。儀軒慷慨好施與﹐日以濟物爲心﹐而尢有功於桑梓。縣城東祝家岡爲地脈所關﹐自因修城鑿石其巓﹐大有髙岸深谷之懼﹐鄕試亦屢脫科。時令浦城者﹐爲金溪陳士竹﹝﹞﹐與紳士謀所以補苴之者﹐屢不得當。儀軒乃慨然獨任之﹐不半年而工竣﹐費白金一千有奇。

逾年﹐而縣人登鄕薦者至五人之多﹐前此所未見也﹐﹖又逾年﹐而儀軒之子啟丰﹑啟棠相繼遊庠﹐而啟棠卽登鄕薦。見義必爲﹐旋自食其報﹐陳士竹爲勒共事碑。

◎撻婢微言先妣鄭夫人性寬慈﹐不得已而撻婢﹐每不著痛養﹐而轉爲黠婢所侮﹐先妣明知其然﹐亦不校。其待乳媼竈嫗﹐往往受其倒持﹐而家道乃蒸蒸日起﹐棄世之日﹐婢媼無不哭失聲者。嘗喜述一故事云﹕有親串喜撻婢者﹐婢脫走﹐手藤鞭盛气逐之﹐婢逃出廳事﹐適庭前襯裁縫工數人﹐婢呼曰「司父救我﹔」﹝士俗呼做活計人爲司父﹞一工人笑曰「汝是自作自受﹐非我所能救﹐誰叫汝前生喜撻婢乎﹖」

撻婢料子頓軟﹐鞭墜於地而返。按此是笑談﹐然簡而能中殊﹐有古人譎諫之意﹐其事不必行﹐而其理則不磨矣。

◎買業微言常州某觀察富而多吝﹐嘗買—菜園﹐反覆播弄﹐欲減其價﹐賣者情急﹐則愈加刻剝﹐其於在旁甚不適意﹐乃大言門﹕「大人可稍增價﹐使兒輩他日賣去。亦可得善價。」其父愕然﹐自此稍悟。後觀察死﹐其子攺從厚道﹐一反父所爲﹐因幸保未敗。此子可謂幹蠱﹐其觸機片言﹐眞足醒肚矣。

◎封異姓浦城吳世熹﹝式丹﹞﹐祖舫齋尙書之母舅也。尙書家本有恆產﹐其封翁﹝率英﹞爲邑諸生﹐勤於讀書﹐不善理生計。而世熹工於營運﹐常販鬻蘇州﹐輒得利。

封翁因出己貲求葉熹代爲經理﹐二人親串﹐本相得﹐世熹慨允之。浦產諸物歲至蘇州者﹐如茶葉﹑蓮子﹑香蕈諸物﹐獲利頗厚。而系爲封翁代運者﹐每不得利﹐世熹捉所自運者﹐則倍獲如常。封翁初不以爲疑。而世熹則大以爲歉﹐乃另定章程﹐一年劃爲兩次﹐以祖貲悉歸春運﹐以己貲悉歸秋運﹐則是年春運盡絀而秋運極贏。次午。易已貲爲春運﹐以祖貲入秋運﹐則又春贏而秋絀。再次年﹐仍祖存運而吳秋運﹐而春絀秋贏又如之。浦城人常以爲笑柄。於是世熹語封翁曰「君非商賈中人﹐可不必事此﹐但專勤本業﹐盡心課子﹐所有生計﹐吾當任之。」時吳家日起﹐富甲一鄕。乾隆丁酉﹐尙書舉於鄕﹐世熹令封翁挈之進京﹐長途資斧﹑京居薪水悉爲籌備。次年﹐尙書遂成進士﹑入翰林﹑攺刑部﹐世熹皆厚資之﹐歲以爲常。後尙書請於朝﹐以侍郎任內加一級一品封誥贈世熹﹐浦人榮之。嘉慶間重修縣誌﹐尙書屬家大人爲之傳﹐時家大人方主南浦書院講席也。

◎喪心現報丙申春﹐仲兄挈嫂祝氏由省垣歸寧浦城。嫂氏多子女﹐故所帶乳媼亦多。有江氏者﹐其大江國寶亦隨行﹐途中病卒﹐仲兄出貲使二役買棺斂之。二役者﹐卽閩縣所派護送之差也﹐將其斂貲侵吞過半﹐棺旣惡薄﹐並其隨身衣服剝去殆盡﹐而余兄與嫂皆不知也。二役本當回省﹐故國寶之樞卽與之同回﹐未到省時。一役之父夢見國寶云「汝兒很忍已極﹐渠所著之套褲﹐予物也﹐予當訴之地下矣。」

國寶之父亦夢其子云「兒已死﹐惟二役忍心害理﹐必有以報之。」國寶父得此夢後﹐卽來余家探問﹐及差回﹐則知其子果死矣。一役見父﹐父詢所著之套褲何來﹐初不以實告﹐其父曰「予早於夢中知之。國寶在地下候汝﹐汝必不免。」

役始惶恐﹐隨於是夜發寒熱卒。其一役亦於旬日內相繼而亡﹐此事子家內外皆能道其詳。其事至小﹐而報應最速﹐尢最顯﹐此鬼神幽明之道﹐確然示人以可見者﹐亦可爲下流說法矣。或曰「天下劫奪人財者不乏﹐此何以必宜死﹖」余曰「觀此一事﹐二役良心早已喪盡﹐其爲素行不義者可知﹐非卽爲此事而死﹐此事特其一端耳。」

◎賢母訓子吾郡郭壽川邑侯﹝昌年﹞少孤而貧﹐其封翁﹝貽斗﹞業儒﹐兼學醫﹐嘗語人曰「醫爲九流之一。其意專務活人﹐若依以爲利﹐則與市儈何別﹖」每爲戚黨治病﹐𨿽極窘﹐亦不名一錢。富室有感其活者﹐厚資之﹐必再三辭而後受﹐則卽以其錢買善藥合丸﹐散以濟貧病者。中年而卒﹐家無擔石儲。易簀時﹐握壽川及其妾許氏手﹐目直視不語﹐許問所欲言﹐久而嗚咽曰「吾半生讀書而不能成名﹐惟願此子酬吾願耳。」許頷之而瞑﹐時壽川年甫十二﹐許卽其所生母也。殯殮粗畢﹐許卽集親黨告之曰「諸君皆曾受先人醫藥之惠者﹐今未亡人家徒壁立﹐弱子伶俜﹐無以自存﹐願諸君鳩貲以爲生計﹐不敢奢望﹐只集得三十金足矣。」眾皆慨諾﹐各書單如數付之﹐旣而曰「爾得此金﹐究竟作何布置﹖」許曰「以爲孤子書本耳。」﹝俗以童子入學從師之資爲書本﹞眾曰「吾等以爾得此金﹐將謀一小經紀﹐歲取子錢以度日﹐若專爲書本計﹐則有出無歸﹐此錢立盡﹐後將何繼﹖且此子年已長大﹐未見其後必有成也。」遂將前單收回﹐一哄而散。許聞之﹐號天大哭﹐壽川亦哭。鄰媼見而憫之﹐曰「爾等且毋哭﹐吾恰有餘錢千文﹐爾攜去壓花會﹐或死者有靈﹐得當亦未可知。」許乃拜受﹐卽托鄰媼料理。逾夜﹐竟得償錢三十千以歸。許乃將錢托所親生息﹐而自以鍼紉佐之﹐日督壽川入塾讀書。不數年卽入泮﹐道光戊子舉於鄕﹐己丑聯捷成進士﹐作令山東。逾年﹐遂以養親乞歸﹐爲其母請七品封典。聞今尙康彊﹐鄰媼亦時往來其家﹐如至戚云。

◎救魚不果侯官某孝廉﹐曾與家大人同受業於林暢園先生﹝茂春﹞之門﹐體貌丰偉﹐文筆亦雄傑﹐羣以遠到相期。先舉拔萃科﹐復登鄕薦。某科以公車北行﹐於江南舟中夜夢一金甲神求其護助曰「汝若救我﹐我必救汝。」醒而忘之。午後﹐見漁舟以一大赤鯉求售﹐索價二千﹐某許以千錢﹐不諧而去﹐忽憶夜夢﹐急令舟人增價售之﹐而先爲鄰舟所得﹐已斫其項﹐批其鱗矣。同人皆誚讓之﹐某由是驟得心疾﹐遽卒於京師。家大人曰「凡爲民物所托命之人﹐其器量未有不宏且大者﹐此魚坐不知人而遂無以自救﹐魚之負人歟﹖抑人之負魚也。」

◎命案納賄永福江心葵邑侯﹝景陽﹞於余家爲世交﹐以干隆己酉舉人大挑﹐分發南補宜良縣﹐官聲甚好。值檄委運京銅離任﹐紳民皆依戀不捨﹐合制一楹帖贈之云「不負國﹑不負民﹑不負所學﹔能爲父﹑能爲母﹑能爲人師。」紀其實也。銅差竣﹐仍回本任候升。有一命案﹐死者之家勢弱﹐而凶手饒於財﹐欲賂以免﹐心葵不爲動。值臥病﹐其子暗納其賄。遂以誤傷結案﹐而心葵不知也。又數月﹐乞養歸﹐起造園亭﹐就山伐石﹐令其子督工﹐竟爲大石所壓死。心葵慟甚﹐有所親知在滇納賄顚末﹐私嘆曰「此子死晚矣。」爲心葵所聞﹐不能隱其事﹐乃播於外﹐而心葵之痛亦遂紓矣。

◎廣愛錄孟瓶庵先生戒殺本於家傳﹐嘗輯古今戒殺事爲一卷﹐名曰《廣愛錄》﹐中有數條皆吾鄕數十年間遺言近事﹐因匯錄之﹐云「張惕庵先生﹝甄陶﹞有《家政須知》一卷﹐中一條曰﹕」古人不常殺生﹐亦不皆食肉。觀戴記無故不殺之文﹐則知不常殺生也﹐觀文王七十食肉之政﹐則知不皆食肉也。今市肆品味甚多﹐何必更多宰殺以求備物﹖食者甚甘﹐死者甚苦。縱云敬客﹐亦當稍存愛物之心也。『按此語通達和平﹐可使飲食之人無所藉口。今先生長嗣﹝經邦﹞已中解元﹑成進士矣。「又云﹕」何念修侍郎﹝逢僖﹞言﹐蘇州有一鱔魚麵店﹐獲利數倍於他店。

其法以鐵鍼環釘蒸籠上﹐使鱔魚環走﹐自刳出血以和面﹐味甚美。後數年晚出﹐忽不歸﹐其子沿河岸覓之﹐行數里﹐則已死於水。將負歸﹐見鱔魚數萬環繞其腰腹間﹐此亦報應之最顯者也。「又云﹕」陳劍城給諫﹝化龍﹞言﹐吾鄕前輩張無悶先生﹝遠﹞有《和曹秋嶽開籠行序》云「秦景天自連江籠鷓鴣寄曹﹐曹悉放之﹐作《開籠行》﹐余和之﹐結語有」開籠放入靑霄去﹐還爾悠悠天地身「之句。『余每讀而慕之。世人旣以雞鳧爲常饌﹐而於野雀﹑鴿子﹑鷓鴣﹑鵪鶉之類﹐復掩取無遺﹐以爲適口﹐或謂之野味﹐或謂之山味。又謂必生拔其毛方得淨盡﹐慘酷不可名狀﹐登俎無幾而罪孽有邱山之重矣。給諫爲此言時﹐旁有哂其迂者﹐今給練二子皆聯科登鄕薦。」又云「余己丑歲在成都得疾﹐醫云必得鹿胎合藥﹐方可速愈。巡檢潘某謂取之松潘﹐半月可得﹐余函止之。後復患啖喘﹐醫者欲制霞天丸﹐以牛肉熬成膏﹐合半夏粉﹐可立效。余以家世不食牛﹐亦不從﹐然余病亦尋愈也。大凡諸殺戒中﹐耕牛最重。余曾另編《戒牛集覽》一卷﹐昔程子嘗謂客曰﹕」甚矣﹐小人之無行也﹐資牛之力﹐老則屠之。』客曰「老牛不可用﹐屠之猶得半價。『曰﹕」爾之言﹐知計利而不知義者也。爲政之本﹐莫大於使民與行。民俗善而衣食不足者﹐未之有也。水旱螟虫之災﹐皆俗不善之所致也。』此言從本原上說來大有關系﹐有世道人心之責者﹐不可不知。「又云﹕」先君子於畜犬﹐冬寒必爲擇寢處之地﹐死必以錢雇人埋之。壬辰二月﹐先君子病亟﹐犬忽奔突入牀下﹐驅之出﹐流淚不止。此侍疾諸人所共見者﹐孰謂畜類無知哉﹖「又云﹕」畜產自牛犬斷不可食外﹐驢馬肉亦不可食。住在都門﹐見西城某胡同鬻驢肉者﹐云傳之數代﹐然面狹而長﹐宛然驢形也。至馬肉﹐則皆病而不堪乘騎者始就殺﹐食馬肉者往往患馬釘瘡。又瘟疫盛行之年﹐得病而死者皆系素食牛馬之人﹐何苦爲口腹而受此苦報哉﹖「又云﹕」炙余官京師﹐生日﹐有同宗某饋一羊﹐廚人問殺以宴客乎﹖余許之﹐遂出門。洎歸﹐僕人告曰「羊已殺﹐腹中有胎。『余甚懊悔﹐遂不能下箸。壬辰歸裏爲兒子成婚時﹐先君子早已戒殺﹐舊交十數人公送羊酒﹐先君子曰﹕」此不可卻。』受而畜之鼓山湧泉寺。先君子之慈心及物﹐而處置得宜如此。「又云﹕」有好食鼠者﹐家甚饒﹐故納鼠放倉廒中﹐恣其食﹐肥甚﹐乃掩取之﹐炮炙以爲美味。此暴殄五穀而兼殺生者也。後其人死於水。先祖朝議公一生持殺戒﹐常勸人不必畜貓。一日立門外﹐有數鼠疾走﹐眾欲撲之﹐朝議公力阻而止﹐眾嘩然笑﹐以爲迂闊書生也。先君子偃臥時﹐鼠或窺牀簀間﹐器物一無所毀。嘗謂人曰「吾家百年不畜貓﹐我不害鼠﹐鼠寧殘我物乎﹖『此𨿽小事﹐亦所當守爲家法者也。」又云「少聞長老言﹐有一縣尹喜食鵝掌者﹐熾火於鐵片之下﹐籠鵝令跳躍其上﹐久之﹐兩掌漸厚﹐乃取而烹炙之。又擊羊於橛﹐令庖人脇﹐以手取其心。後患惡瘡﹐展轉牀蓐乃死。時人以爲報應無爽云。」

◎盜報恩甲與乙皆福州南臺人﹐素相善。乙偶辭甲去﹐不知所往﹐甲思之甚。甲精於賈﹐家漸裕﹐廣廈連云﹐食指數百。門前開酒店﹐日坐其中稽出入焉。一日﹐乙過其門﹐甲大喜﹐挽入店中敍契闊﹐且曰「比余家計日繁﹐必須相助爲理。」

乙難之﹐彊而後可。甲優待之如親兄弟﹐亦日坐店中。有挈磁瓶來沽酒者﹐就壚頭飲﹐瓶將罄﹐復沽益之﹐而已入醉鄕。乃攜瓶去﹐不數武跌於墻邊﹐瓶碎酒潑墻﹐不顧而去。乙熟視之﹐問曰「墻內有室否﹖」曰「有」。曰「今夜須防賊。渠之醉跌皆僞也﹐墻土得酒而松﹐易於掘耳。」乃篝燈於室伺之。夜過半﹐果聞墻外登登聲﹐俄而墻穿﹐一腿先進。遽持其腿﹐而開門捉賊﹐則一無頭人橫臥墻外﹐眾皆駭。乙令速將死人碎爲數段﹐裝大酒壇中﹐連夜擡至江邊沈之﹐仍關門睡至天明。乙告甲曰「此三日內宅中人不許擅出﹐外來者無論何人﹐作何事干﹐皆須一一告我。」越三日﹐甲告乙日﹕「前兩日並無人出入﹐惟今晨有村農來議賺糞事﹐緣宅墻盡處有一廁坑﹐約明日早晨來盤糞﹐已許之矣。」乙默然。

待至夜深﹐卽率宅中人先盤糞﹐糞盡而人頭見。乃取頭出﹐盡復其糞﹐而以囊盛頭﹐加石而投之江。翼日﹐果有村農五六人來盤糞﹐事畢﹐無所見﹐相率去。於是乙告甲曰「此後可髙枕無憂矣。」居無何﹐乙復辭去﹐苦畱之不可﹐詰其所往﹐則模糊以應。時吾鄕海寇正熾﹐被獲者輒斬﹐每案至少亦十餘人。一日有押海案赴市曹者﹐則乙在焉。甲大驚愕﹐就抱之而哭﹐押者皆側目。乙忽舉腳踢甲曰「便宜了汝﹐我正想誣攀汝﹐今無及矣。」甲被踢﹐暈絕僕地﹐久而始蘇﹐徐悟乙以一踢數言救之﹐否則海寇之黨﹐鮮不被逮矣。乃感乙之恩﹐越日﹐私往收其屍﹐而經紀其家室焉。古言盜亦有道﹐信矣。而如乙之智術﹐乃能救人﹐何不能自救﹖此盜之所以爲盜歟。

◎溺愛之害吾鄕有胡姓者﹐精堪輿之學。一日爲人尋地﹐小憩郵亭﹐見一乞人年將四十﹐帶一七八歲兒在亭側煮飯。胡斥之曰「觀汝壯健﹐何不傭工﹐乃作此事耶﹖」

乞人曰「是我娘害我。」詰其故﹐答曰「我本富家﹐當我幼時﹐我祖督我讀書學技﹐我娘護持不肯﹐又事事順我﹐凡飯食必供我快意。及我祖沒﹐我一事不知﹐日同匪類往來﹐弄出禍事﹐將家產賣盡﹐妻亦嫁人﹐僅遺此子。今欲傭工﹐又不曉耕種﹐故帶子覓食﹐豈非我娘害我乎﹖」嗚呼﹗此人以不孝彰其親之過﹐固不足責﹐而世之一味爲慈母者﹐亦可以思矣。

◎林韶軒孝廉閩縣林韶軒﹝縉﹞﹐吉甫伯兄乙酉同年也。夙稱孝友﹐尢好行方便事。相傳其於道光甲申年結同人爲文社。年已過半百﹐鄕試屢薦不售﹐志不少餒。時有以大古硯求售者﹐韶軒審視之﹐知爲唐陳觀察墓碑石﹐遂不吝價買之。尋訪得其墓﹐集同人爲之重修﹐卽以硯石樹其前﹐復爲沒祠越山﹐春秋致祭﹐一時傳爲佳話。

𨿽事出公舉﹐而韶軒之力居多也。逾年﹐忽夢至一所﹐殿宇巍峨。歷階級而上﹐見南面一神垂旒端坐﹐似人世所奉文昌帝君。又一人旁坐﹐古衣冠﹐容甚溫霽﹐呼韶軒至前﹐謂之曰「我卽唐舊觀察使陳某也﹐承子柏待厚我﹐必有以相報。」

遂引至帝君前﹐若有所請者。旋卽醒﹐爲人述夢境﹐猶歷歷如繪也。是秋﹐遂中式。按唐黃璞撰《陳觀察墓志》﹐載墓在閩縣興業鄕太平裏﹐考宋太平興國中割惇業等鄕置懷安縣﹐明萬曆中裁歸侯官﹐則陳墓實在今侯官三十四都﹐崇業鄕不知毀於何代。黃所撰志銘﹐於康熙四十三年出於北郊鄕農黃福屋後﹐爲林來齋吉人兄弟所得﹐始知公墓所在。至康熙六十年﹐林氏與裏中李君範等始捐貲修葺﹐歸銘於壙。雍正三年﹐里人陳祈廣等復請於官﹐歲撥侯官租八金以供祀事。考公志銘著錄《來齋金石考》中﹐榦隆末﹐里人鄭傑始得其拓紙﹐計千百四十字。石約髙三尺二寸﹐寬二尺﹐書石者「安定胡」三字下磨滅不可辧﹐依《來齋金石考》補「兆祉」二字﹐其餘缺者尙百餘字。志銘於康熙末歸壙﹐碑石於道光初歸墓﹐前後皆出林氏﹐亦吾鄕一故實﹐因附記之。

◎五世同堂侯官髙允培﹝城﹞與家大人同結誠交社﹐文課有年﹐又同舉於鄕﹐交誼最篤。

家世忠厚﹐初以開煥章號緞匹店發家﹐城內外皆稱爲髙煥章。其同懷弟霽亭封翁﹝騰﹞尢質直好義﹐凡裏中有善舉﹐無不與者。霽亭之子﹝鴻湘﹞中嘉慶己卯舉人﹐其孫鏡洲﹝明遠﹞年甫弱冠﹐於甲午﹑乙未聯捷成進士﹐眾皆以爲厚徳之報。

又聞鏡洲完娶後﹐房中有一操作之婦﹐頗有姿﹐欲去之﹐白諸霽亭﹐霽亭曰「心中無之﹐但畱何如﹖」鏡洲意謂畱之終覺未妥﹐乃再請於霽亭﹐竟去之。少年遇色卽以禮自持﹐宜其早登科第矣。當霽亭祖母在堂時﹐鏡洲已生﹐羣謂五世同堂﹐世所希見。今則霽亭健在﹐而鏡洲得孫﹐又居然五世同堂。此不但爲吾鄕美談﹐卽薄海以內﹐恐亦不數見也。

◎明心受譴侯官某孝廉本與家大人爲忘年之交﹐繼復修年家子禮甚謹﹐矜奇嗜古﹐兼精篆隸﹐有桂未谷﹑伊墨卿遺規。而狂放不羈﹐都人士多側目相視﹐惟家大人優待之。壬辰乞假裏居時。每招致之而屢不來﹐探其故﹐則爲鄕人倡議修洪山橋﹐與其友某合爲首事﹐日在洪塘一帶募捐﹐有蜚語議其侵匿者﹐其友拉某同入城隍廟明心﹐約各具密疏一通。某孝廉初不欲往﹐眾人彊之行。初入廟門﹐某孝廉卽絆足而跌﹐及二人各跪焚疏﹐忽大風驟起﹐揭某孝廉疏於空中﹐眾接觀之。中有「爲貧之故﹐望神涵宥」等語﹐眾一哄而散。某孝廉卽於是日得病﹐杜門不出者兩旬餘。家大人命余往視之﹐則已於前夜逝矣。

◎林長娘徳化縣女林長娘﹐及笄未字﹐父鰥而弟幼﹐家資累萬。父遘疾﹐彌畱﹐以子幼爲憂﹐長娘泣曰「父無憂﹐弟𨿽幼﹐兒不幼也。」父瞠視之﹐則矢終身不嫁以保弟保家﹐父遂瞑。弟旣長授室﹐夫婦徳長娘﹐欲厚嫁之。長娘聞之怒﹐懸父影神於中堂﹐跪而泣曰「兒何忍食言。」責其弟曰「而姊有不肖﹐爲弟所窺耶﹐何敢議此﹖」弟夫婦泣謝不敢﹐曰「姊天人也﹐弟以人測姊﹐罪當萬死。」

後長娘卒死於林家﹐其弟上事於有司﹐得祠祀焉。嘉慶丙辰﹐邑大水﹐祠中壁墻四倒﹐而長娘神龕不壞﹐人皆神之。

◎好占便宜同年林梅友﹝國士﹞嘗述其某姓戚素狡黠﹐好占便宜。當搭渡往鄕收租﹐舟狹人眾﹐坐起不便。某適欲溺﹐恐去之而失其坐﹐因將胯下艙板私挪一縫﹐就而溲焉﹐不顧艙底之尙有貨物也。會舟中有所遷移﹐挪合板縫﹐某陰受夾﹐疾聲叫號。舟中人莫知顚末﹐奔問喧雜﹐語音莫辧﹐久之﹐始悉其故﹐復受眾人罵﹐莫置一辭。是可爲好占便宜者戒也。

◎小血食浦城史華庭秀才﹝文邦﹞言﹐道光二十二年﹐其子某在建寧府季存仁典鋪內﹐夜夢與素識聶﹝連第﹞者相遇於大市街﹐詢其何往﹐曰「我要到城隍廟投遞公文﹐卽趕回吉水去。」詢到吉水何事﹖曰「我有小血食在彼」﹐某初不解「血食」二字爲何義﹐匆匆不暇細問而別。數月後回浦城﹐見華庭﹐始知聶已於上年以微疾逝。問何爲小血食﹐華庭曰「聞其死後托夢於其家人曰﹕」我須住占水作土地。『』小血食『者﹐殆卽村間宰牲燒紙之謂也。「按其人生平以謹願聞﹐別無表見﹐惟裏黨間嘖嘖稱其孝。孝﹐大徳也﹐其沒而爲神也宜哉。

◎陶文毅公前兩江制府安化陶文毅公﹐與家大人爲壬戌同榜進士﹐同官京師﹐最相契厚﹐兩家內眷時有來往。先母鄭夫人嘗語余曰「陶家年母右手之背有凸起一疣﹐問其故﹐則蹙然曰﹕」我出身微賤﹐少常操作﹐此手爲磨柄所傷耳。『「先母亦不敢追問其詳。後家大人聞於楚南知好雲﹐文毅少極貧﹐初聘同邑黃氏女。有富翁吳姓者﹐聞黃女姿色﹐謀奪爲其子繼室﹐以厚利咱黃翁。黃頓萌異志﹐迫公退婚﹐公不可﹐黃女之母亦不願。而女利吳之富﹐意已決﹐又其父主持甚力﹐遂誓不適窮生。家有養婢願以身代﹐女之母許之﹐文毅亦坦然受之﹐初不相疑﹐卽今之膺一品夫人誥命者也。後吳姓恃富﹐又占曾姓田﹐兩相譬斗。吳子被歐死﹐吳翁亦繼卒。族中欺黃女寡弱﹐侵吞其田產殆盡。時文毅已貴顯﹐以丁外憂歸裏﹐始悉其顚末﹐憐黃女在窘鄕﹐贈之五十金。黃女愧悔欲死﹐口抱銀號泣而不忍用﹐旋爲偸兒竊去﹐忿而自縊﹕聞文毅今尙每年周卹其家不倦云。按此事傳聞情節小有岐互﹐而大致則同。憶文毅與家大人同官吳中時﹐朱文定公﹝士彥﹞由浙江學政還朝﹐亦壬戌同年也。舟過蘇州﹐同官演劇﹐公觴之﹐文定令演《雙冠誥》﹐文毅至淚承睫不能忍。文定私語家大人曰﹕」此我失檢﹐忘卻云汀口﹝字﹞家亦有碧蓮姊也。「是日﹐上下觀劇者百十人﹐無不目注文毅者﹐眾口喧傳其事﹐益信。

北東園筆錄續編淸。梁恭辰

●卷一

●卷二

●卷三

●卷四●卷五

●卷六

●卷一◎金文簡公吳江金文簡公﹝士松﹞﹐少口寒苦﹐恆隨其封翁外出讀書。翁常館同邑某氏﹐一年至除夕始放學﹐主人訝其遲。翁曰「明年正月下旬爲子聘婦﹐恐稽時日﹐故於今歲預補其不足耳。」又曰「寒士舉事不易﹐納幣費實無所出﹐欲探支明年兩月﹐東修可乎﹖」主人如言付之歸。屆期備禮延賓﹐冰人趙某﹐舊交也﹐飲酒歡甚。賫幣至女家﹐徐姓號索封﹐見趙色變﹐僨然曰「幾爲君誤﹐今而知金氏赤貧﹐吾女柰何適窶人子乎﹖」趙謂君業已許之﹐豈能食言﹖徐堅不允﹐詞气俱厲。趙無柰何﹐還白翁﹐時賓朋滿座﹐見事中變﹐咸默然。翁慚甚﹐謂趙君作蹇修而事至此﹐柰貽笑何。趙俯思久之﹐乃曰「我與君舊交﹐家有息女﹐年與君相若﹐卽以締姻﹐何如﹖」翁喜諾﹐立浼座客執柯以幣納趙﹐應期成禮焉。後文簡官至大司馬﹐趙封一品夫人﹐而徐女不知何往矣。

◎梁文定公會稽梁文定公﹝國治﹞﹐其封翁某﹐嘗官刑部司獄。向來詣獄者﹐獄官輒有所索﹐遇官犯﹐所索尢賒。公獨屏不受﹐一無所染。督獄卒灑掃潔淸﹐一切叮以方便者﹐必多方調護之﹐數十年如一日。氵存擢刑部主事﹐一口就乩壇詢宦途所至。批曰「司獄有功﹐前程遠大。」曰「然則可外擢道府乎﹖」曰「不止。」

然則遞升兩司或開府乎﹖皆曰不止。然則內躋九列乎﹖曰「尙不止。」封翁大笑曰「然則拜相乎﹖」則批曰「眞者不能﹐假者可得。」後梁文定公山狀元起家﹐官東閣大學士﹐封翁果贈如其官。

仁和孫文靖公孫補山公﹝士毅﹞﹐先世有業農者﹐家小康。鄕之虎而冠者﹐以其愚弱有財﹐謀所以傾陷之。適有盜案﹐攀入其名﹐拘訊屈招﹐定爲死罪矣。

乃有鄕人僞爲矜憫救援之狀﹐向其婦曰「𨿽斷死刑﹐尙可謀贖。」婦方哀其夫之不赦而請托無門也﹐聞之大喜﹐盡鬻其田產付之。數日後﹐業農者釋系出禁﹐踵門謝之。詢其所以解脫之故﹐答曰「將爾罪嫁與某人﹐爾方得生也。」農駭曰「我幸以有救而得生﹐渠轉以無故而致死﹐是可傷更甚於予也。況渠代予死﹐可不謀救之乎﹖」懇再爲設法﹐其鄕人曰「非財無以爲也。」農歸與其媒婦﹐將祖上祭田並其住屋盡棄之﹐以爲營救之資﹐而不知悉飽鄕人之囊也。其忠厚惻怛﹐甘受人欺如此。後公由進士出身﹐內歷翰部﹐外掌封圻﹐晉割公爵﹐賜謚文靖﹐其勃興也宜哉。

◎金匱孫文靖公孫平叔先生久宦吾閩﹐有遺愛﹐由汀州守濤晉連圻﹐身後亦謚文靖。故世稱數十年間江浙有兩孫文靖公。有無錫幕客吳最亭者﹐言公有二子而尙無孫﹐時二子亦日以得子爲急﹐欲以慰乃翁之心。然以公之徳性卜之﹐其必有後無疑也。相傳公未釋褐時﹐鄕鄰有老嫠婦不戒於火﹐延燒十餘家﹐嫠婦以無救焚死。家乏余了﹐燼余之屍任其暴露矣。其十數家被燒者﹐旋復營造﹐將殘磚破瓦悉堆砌於嫠婦遺骸之上。公見而傷之﹐獨出數十緡﹐令匠人移去磚瓦﹐起出遺骸﹐買棺斂埋之。又值邑中荒歉﹐糧價騰踴﹐餓莩載途﹐官方議行平糶﹐而富戶吝於出谷﹐互相推諉。公時家中落﹐將古瓶一對售得數百緡﹐於前後門各沒一廠平糶。由是殷實之家感愧﹐競相設廠開糶﹐藉以存活者無算。次年﹐公遂成進士﹐入詞垣。

◎戴簡恪公開化戴簡恪公﹝惇元﹞﹐家本貧。其封翁年五十無子﹐僅有田三頃。值衢州河漲﹐溺斃人口無算﹐翁以地契質富家﹐得錢若干﹐救活者頗多﹐事過而田已去其三之二。逾年卽生簡恪﹐五齡能寫大字﹐書籍甫過目卽成誦﹐時號爲神童。翁攜之杭州﹐時齊息園先生家居﹐稱博雅耆宿﹐與之談藝﹐不能相難。早登科甲﹐值出痘未殿試﹐次科乃補試。入翰林﹐攺刑部。丁艱﹐歸居天竺寺十年。儀徵阮宮保撫浙﹐乃惇促入都。簡恪之先徳﹐人鮮知者﹐其同郡余朗山侍禦﹝本惇﹞始爲人述之。

◎史總憲山陰史漁村先生﹝致光﹞﹐原名步云﹐字郯師。乾隆丁酉選拔﹐官廣文﹐登鄕薦後始易今名。其祖母周太夫人早寡﹐喜行善事。族人因有爭葬墳山﹐幾至釀命﹐太夫人聞之﹐卽質衣飾出資爲之解和﹐事得寢。先生於乾隆丙午科登北闈鄕榜﹐丁未入禮闈。之先一夕﹐夢神語之曰「爾祖父以救活人命﹐陰徳不輕﹐故列爾名於榜首﹐以示果報。汝若再能謹愼承家﹐則前程不可量矣。」揭曉﹐有名。

及臚唱﹐果第一。先生性極恬澹﹐𨿽揚歷中外而循循如書生。後由雲貴總督內召爲總憲﹐入都時家大人爲荊州知府﹐接見於郊外行館。因請教居官之要﹐先生曰「我輩勿論官京官外﹐但須做二等官﹐切不必見好。一見好﹐卽有不好伏其中。

願髙明人審之。「家大人深佩其言。逾年﹐家大人擢淮海道﹐時先生已引年矣。

予告出京﹐復相見於淸江浦﹐殷勤握手曰「猶記荊州城外絮談之語否﹖」家大人曰「謹識不敢忘。」先生曰「我昨亦以前語告蓮翁﹐竟是如水投石﹐可若何﹖」蓮翁卽張蓮舫河帥﹝文治﹞﹐先生之戚也。是冬﹐髙堰失事﹐蓮翁遂出塞。

於此見老成典型﹐瞻言百里﹐未可以輕心掉之也。

◎阮閣老揚州黃右原比部告余曰「君前集載吾師蕓臺公之祖昭勇將軍以不殺降功徳篤生平章﹐甚足勸世。不知公本身之功徳亦復不淺﹐從前蠢子數皆言公壽不滿七十而必爲樞廷宰相﹐此系三十歲許所推。後公撫浙督粵﹐澤被東南。從前浙江災歉﹐並無辦賑之案﹐浙賑自公始﹐其時一賑所存活﹐已不下數萬人。後撫浙者﹐踵而行之﹐又不知存活數十百萬人。今公壽屆八旬﹐精神彊固﹐𨿽百歲可期。卽未入樞廷﹐而宰相固已得之矣。此亦可補入勸戒錄也。」按蕓臺閣老在浙功徳尙多﹐其兼管鹽政﹐所有鹽務陋規一槪不取﹐責令補苴舊欠。行之數年﹐浙鹽遂日有起色。其督粵時﹐撫馭夷商﹐機宜悉協﹐一塵不染﹐十年晏然。今英夷追恨前政﹐每語多齷齪﹐而惟公無一字牽涉﹐非實足以服其心﹐何能致此。又聞家大人言﹐嘉慶十九年間﹐江北早災﹐流民充斥道路。公時爲漕帥﹐由淮城催漕至袁浦﹐中途有饑民萬餘攔輿乞食﹐勢甚洶洶。時漕艘銜尾而北﹐水淺船遲﹐公立發令箭傳諭各押運文武官﹐令每船派添二十人幫纖。適江南十餘幫在境﹐恰有五百餘艘。

俄傾之間﹐萬餘饑民皆安插得食﹐歡聲雷動。此所謂猝然臨之而不驚者﹐而處置裕如﹐已隱成莫大之陰徳。他人當此﹐鮮有不張皇失措者矣。又公有表弟林報曾者﹐爲中州末僚﹐言閣老之封翁湘浦先生﹐信善人也。屢行陰徳﹐不可殫述。有友人買一黿﹐重可數斤﹐方欲宰而烹之。翁適往﹐見黿畜於盆﹐昂首視翁者良久﹐異之。友人曰「汝喜可持去﹐不必論值。」翁曰「予明日治餐相邀﹐卽以此奉敬。」翌日﹐翁以紅綫紉黿足爲記﹐詣江放之。他日語友日﹕「予已烹黿食之﹐不獲奉邀﹐恕罪。」乃償其值以歸。越數日﹐翁復見紅綫黿懸諸市﹐仍買而放之。

越數月﹐又有持黿鬻於市者﹐翁熟視紅綫猶存﹐復買而遠投之深淵。是夕﹐夢有黑身戴尖帽者稽首於前曰「子奉命巡江﹐三次遭劫﹐幸蒙數救﹐賴以生全。今脫離矣﹐後當相謝。」及閣老告退時﹐心切救人﹐嘗創制紅船多隻﹐護送渡江者﹐活人無算。一日﹐閣老往鎭江﹐遇颶風﹐折桅﹐舟幾覆。正倉皇莫措﹐忽一大黿帶數十小黿﹐擁舟至岸而免﹐此其所以報歟。

◎連平顏氏道光乙酉﹐家大人在淮海道任﹐督運淮南滯漕二百萬石。時連平顏惺甫先生﹝檢﹞爲漕帥﹐日有交涉公務﹐無時不晤接。漕帥嘗撫吾閩﹐其弟某又與家大人同登甲寅鄕薦﹐本相契好。燕談之頃﹐述其祖徳甚詳。蓋顏氏本由吾閩龍巖州遷居粵之連平州﹐其始祖﹝秉亨﹞翁﹐年百有四歲﹐羣呼爲百歲翁。素精堪輿之術﹐距城二十里﹐土名鴻坑﹐有人送墳一穴﹐百歲翁用錢數千買得之﹐因葬其祖。臨時掘土﹐數寸下卽見一棺﹐翁曰「此地前人已葬﹐何忍遷移﹐使前人暴骨。」

急命掩之。夜間﹐夢有古衣冠人來謝曰「掘土見棺者﹐卽我也。我葬此不得眞穴﹐致有此厄。其眞穴在左畔﹐汝何不擇某字向葬之。念汝見棺不遷﹐仁人用心﹐特爲指示。但使我墳能春秋附汝祭掃無闕﹐受賜多矣。」翁覺﹐如所指葬之﹐仍樹碑於右畔﹐立約後人附祖塋春秋祭掃不絕。厥後翁家漸起﹐至元孫氵靜亭中丞﹝希深﹞﹐由同知起家﹐仕至貴州﹑湖南巡撫。中丞之長子卽惺甫先生﹐由拔貢仕至河南﹑福建巡撫﹐閩浙﹑直隸總督﹐再起爲漕運總督。今先生之子魯輿先生﹝伯燾﹞﹐由編修仕至南巡撫﹐繼爲閩浙總督。其旁支之成進士入翰林﹐由縣令歷牧守者﹐踵相接。相傳百歲翁尙見氵靜亭中丞爲臬司云粵中。國朝二百年來﹐衣冠之盛﹐未有如連平顏氏者也。

◎潘氏陰徳孟蓮友茂才﹝經國﹞曰「潘芝軒相國其祖某翁業鹺﹐家裕﹐每臘月中旬後﹐取白金二三百兩﹐各稱小包﹐三五兩不等。身被舊褐衣﹐走鄕中僻巷﹐察其無汁度歲者﹐量給與之﹐人不知爲誰也。奉行《感應篇》﹐終身不倦﹐嘗獲吉壤﹐地師以爲必發鼎元。翁乃語人以風水在心不在地﹐《感應篇》卽風水書﹐奉而行之﹐無不可﹐期子孫昌大也。按潘氏以吉地發祥﹐已洋前錄﹐此條當可參觀。

◎茹氏陰徳孟蓮友曰「茹古香尙書﹝﹞之尊人三橋先生爲縣令時﹐設自新所﹐專羈邑中竊匪﹐按名日給口糧半升﹐鹽菜錢三文﹐以典史總其事。不時親自稽查﹐或提至中庭﹐諄切開導﹐十年如一日。多知感悔﹐審釋爲良民者﹐不可勝計。古香由大魁官一品﹐其食報也隆矣。按聞春臺太守﹝人熙﹞與尙書爲同鄕親誼﹐嘗語家大人曰﹕」三橋先生索有隱徳﹐嘗在京中遇某異人﹐相得甚歡。將南旋﹐往別之﹐某忽問曰﹕君得子否﹖曰﹕我有天閹之疾﹐不作此想久矣。某曰﹕相君神采煥然滿面﹐陰騭紋發現﹐不但可得子﹐並應得貴子。因向水陸行途﹐先生曰﹕我闕於盤資﹐擬搭運河長船歸去。某拍子曰﹕得之矣﹐君登舟卽靜坐﹐行左右轉睛法。每日無論數千轉﹐愈多愈妙。比抵家﹐必有效驗。如具言﹐及到家﹐陽事忽舉﹐遂誕尙書﹐然只此一索而止矣。「

◎湯氏陰徳蕭山湯惇甫閣老﹝金釗﹞﹐爲先伯父曼云公己未同年﹐又爲家大人甲寅同年。

與家大人以文章道義相切靡刂﹐𨿽在禮部有堂屬之分﹐而略分言情﹐交誼最篤。

嘗聞人述共先世寒微﹐曾大父某翁開一小店於鄕隅﹐生意甚微薄﹐而勤於伺應﹐客多樂就之。一日﹐有客遺銀包而去﹐檢而藏之。久不來取﹐因啟其包﹐約有數十金。偶借用之﹐輒得利。旋積足其原數﹐封貯之。數年﹐是客復至﹐詢悉而奉還之﹐並告以借用得利﹐積足歸完之故。客大喜而譽之曰「不還不足以爲仁﹐不用不足以爲智。子所爲﹐殆仁且智也。如此大才﹐豈區區所能盡其量。」復付以三下令﹐俾得擴允其業。翁恐倘或失利﹐數大難償﹐再三卻之客不允﹐竟委金而去﹐十餘年間﹐遂至巨萬﹐蕭山學額本二十名﹐乾隆間恭逢皇太后南巡﹐特恩加增五名﹐以部贊無出﹐未得奉文準行。時翁家𨿽稍丰﹐尙無弟子應試﹐見紳衿退縮不前﹐奮然先提千金爲倡﹐其事始得舉行。其時﹐翁以家計漸充﹐謀營屋宇﹐爲鄕裏無賴子所阻撓﹐至吹求無所得﹐乃造言牛事﹐謂上梁時日必歸鄕耆定擇﹐上梁須貼十惡大敗四大字﹐庶無礙一鄕風水。翁一一從之﹐適其日﹐邑尊因公下鄕﹐輿從過其門。邑尊素諳陰陽選擇﹐聞剝啄聲﹐知系上梁﹐以是日時辰極凶﹐怪而入詢之。見梁間字益駭﹐翁據實以對。邑尊立拘日者﹐詰責之﹐答云「時𨿽破敗﹐有文曲星降臨﹐得以化凶爲吉。」文曲星﹐蓋暗指邑尊。邑尊聞而釋然﹐謂翁曰「有大度者必有大福﹐固非凶神惡煞之所能災也。」孟蓮友曰「湯氏世有隱徳﹐惇甫閣老督學江蘇時﹐其封翁令在蘇捐貲設局施藥﹐計三年內所活不入萬人。當時藥局事務﹐皆以鄞縣名醫張又新主之﹐人多不知爲學署所施。後封翁午逾八秩﹐膺一品封。」

◎梁督部梁晚香先生﹝肯堂﹞任直隸總督時﹐幕賓有周瘋子者﹐精於天文占測。一日仰天﹐忽言天牢開矣。先生素信其言﹐立往查臬司監﹐則皆以磁碗破鋒﹐互相剃髮﹐將於是夕越獄羣逃﹐以有備而止。先生寢其事﹐所全活甚多。是時﹐尙未得孫也。先生之長子某﹐嘗禱於泰山碧霞元君祠而牛小槎﹐後由部郎出守順徳。凡禱於碧霞君者﹐例以祠中土偶歸供宗祠中。年久﹐土偶爲雨所漏淋﹐卸其肩之一角﹐而太守旋患臂痛。後將土偶裝塑完好﹐而臂疾亦痊。今先生之曾孫翰蘋太史﹝敬事﹞又中丙申進士﹐入翰林矣。

◎吳中丞南海吳荷屋中丞﹝榮光﹞與家大人同直樞廷﹐最稱契厚。每於夜直燕談之頃。

悉其少年逸事一端錄之。以爲後生小子簡性閒情之一助也。中丞云「余有同居中表妹﹐自幼起坐言笑﹐耦俱無猜﹐然抹牌﹑象戲外落然也。及余訂姻他姓﹐妹屬疾懨懨﹐嗣於余成婚之夕奄然而逝。聞親串有述其病篤時﹐呼余小字長嘆含淚情狀﹐余爲黯然﹐旋亦置之。一日夜臥﹐朦朧間﹐似有傳呼人衙署者。見一官袍眼據案坐﹐余不覺俯伏﹐據案者頤余曰﹕知有人控訴爾者耶﹖余愕然則隸卒掖一女子向案跪﹐視之﹐表妹也。方悟其已死﹐據案者爲冥官也﹐第未知被控何因。

女廣若有申訴﹐音細不可辧。頃之﹐聞冥官拍案﹐似斥女單情致天﹐妄訴者﹐令ㄏ之去。謂余本無他腸﹐此事已明﹐好好讀書﹐希圖上進﹐勉之。命隸送余歸﹐及門而寤﹐汗已漬衾枕矣。怵息尋思﹐深以前此之落然爲幸﹐倘不自檢﹐入冥對簿﹐正不知作何光景﹐﹖叮不懼耶﹖「蓋談次猶不勝感喟云。

◎大魁出孝子家秦簪園修撰﹝大成﹞﹐幼失怙﹐事母純孝﹐先意承志。母稍不悅﹐則長跪請罪。家素貧﹐躬啖藜藿﹐奉母必甘旨。比長﹐授徒某氏﹐距家四五里﹐晨昏定省﹐寒暑無間。以是日忘其貧而樂共子之賢也。同時吳縣張四峯先生﹝書勛﹞﹐亦以孝聞於鄕。乾隆癸未歲元旦﹐張母某太夫人夢金甲神謂曰「汝子孝行素苦﹐今春固當大魁天下﹐但嘉定秦某之孝尢篤﹐且貧甚﹐當先秦。」是科禮闈﹐張文已中第三﹐主司嫌孟藝後路大率﹐欲易之﹐忽獲秦捲﹐大加嘆賞﹐遂黜張而中秦。

廷對﹐果大魁。次科丙戍﹐張亦臚唱第一。

◎行功過格蘇州吳太史﹝廷珍﹞﹐幼聰穎﹐喜讀書而苦怔怯。十餘歲時﹐夢神人語之云「子無功名分﹐且恐促壽﹐𨿽讀書無益也。」吳泣請曰「數可逃乎。」神出金字陰騭文示之﹐愕然而醒。自後日課功過格不敢稍懈﹐十未探花及第﹐癸酉典試滇中。

◎謝椒石觀察南康謝椒石先生﹝學崇﹞﹐與家大人同登嘉慶壬戍進士。三日名中﹐公年最少。旣人翰林司文柄﹐聲譽赫然。時公之尊人蘊山先生方爲廣西巡撫﹐公與其弟﹝學拘﹞同膺京秩﹐香囊塵尾﹐居然工謝家風﹐同輩望之如神仙。不數年﹐出守陳州﹐旋擢開歸道。乃弟亦出守潮州﹐需次觀察。未幾而兄弟同中蜚語﹐攺授部郎﹐潮州君旋卽物故。公旣不能補官﹐全家數十口寄居邗上二十餘年﹐藉館谷自給。有丈太子七人﹐多聰慧者﹐而皆屢困棘闈。道光壬寅避夷淮上﹐公觸暑道卒。

迨事平﹐眷口復回邗亡而生計蕩然矣。邗上人咸嘖噴疑公生平和平寬厚﹐居官亦淸正有聲﹐不應如此結果。或云蘊山中丞在山西任內淸查虧空﹐曾殺山西知府﹐事後亦頗自悔﹐蓋種因於數十年以前乎。或又言公在開歸道任內﹐一日午倦假寐﹐夢一黑丈夫偉然岸異﹐跪而求生。公頷之﹐旣覺而不甚省記。翌日﹐有饋大黿者﹐付庖人烹之﹐味極劣。是夜﹐仍夢黑丈夫血淋漓徧體挺立於前﹐大言必藉手以報。

公悚然而寤﹐汗流浹背。其卽此惡緣﹐未可知也。家大人曰「前官京師時日在蘇齋談藝﹐聞翁覃溪師言康熙末西山有髙僧精風鑑﹐曾在京中談相﹐每言人休咎無不奇中。後憲皇帝聞之﹐敕此僧以後不準再與人談相。此僧遂自扃一小樓中﹐不與人交接。至乾隆中尙存。時蘊山先生初入翰林﹐一日隨蘇齋師同遊西山﹐欲見此僧﹐今他僧通意。僧素仰蘇齋重名﹐允一人上樓﹐蘇齋師言因腳力不便﹐必須一弟子扶侍﹐請與俱﹐彊而後可。及接見﹐憎熟視二人﹐曰﹕」翁先生𨿽貴﹐不過文學侍從。此位髙徒﹐將來必掌生殺之權﹐但老僧有一言奉勸﹐切莫好殺也。「

語畢﹐卽默然然。則山西之事﹐髙憎早已見及而談言微中﹐惜蘊山先生不能服膺其言耳。

◎汪竺君比部鎭洋汪竺材比部﹝元爵﹞﹐爲持齋先生﹝廷﹞之孫﹐杏江先生﹝學金﹞之子﹐而劉金門先生之快婿也。祖父皆以鼎甲起家﹐而君僅登乙科﹐然體貌丰腴﹐文筆敏瞻﹐領班樞直行﹐將擢用外臺﹐忽以瘍卒﹐朝士皆惜之。先是﹐有推算蠢子數者﹐決其於某年某月當受駢首之誅。坐是日惴惴﹐嘗隨穆鶴舫閣老讞獄淮上﹐多所保全﹐後竟考終牖下﹐似爲善可以逃數矣。然聞其瘍初生於項﹐後繞匝乏項前而潰爛﹐名斷頭瘡﹐則亦與駢首無異。黃右原曰「此一以見爲善原可回天﹐一以見國法可趨避而陰律猶必正名也。」

◎楊氏陰徳餘外舅楊竹圃方伯公﹝簧﹞﹐本藉連城﹐先世販運木植﹐寓憎福州之新道馬頭﹐因家焉。其封翁﹝發泗﹞與弟﹝徳廣﹞於足之誼最篤﹐徳廣翁善經紀﹐帳簿必請發泗翁掌之。新道地濱江﹐翁結浮宅其上。某午大水﹐並浮宅亦衝散﹐合家不能相顧﹐發泗翁手握帳簿露立水中者數晝夜。徳廣翁度帳簿必早失﹐但以兄之存否爲念﹐一日望見兄立水中﹐急救之﹐悲喜交集﹐旋知帳簿在兄懷中﹐爲之感泣。蓋簿失則外掛之資悉不能歸﹐簿存水退﹐故業仍可無恙。厥後﹐徳廣翁生計日隆﹐積貲本至數十萬金﹐皆基於此。諺所謂兄弟同心土變金者﹐此之謂歟﹐又聞發泗翁之父﹝蘭起﹞翁﹐讀書未成而獨嚴於義利之辧﹐其少子﹝發浩﹞頗豪宕﹐翁所不喜﹐顧以其善讀書也而姑容之。發浩登乾隆辛卯鄕薦﹐翁益喜﹐縱其所爲﹐家計日蹙。發浩之房師某適任臺防同知﹐謂發浩日﹕「汝父淸苦如斯﹐汝乃一籌莫展﹐於心安乎﹖此後如有關涉防署之案﹐於理無礙者﹐汝代爲請托﹐我必準行﹐汝藉得謝金以救貧﹐未爲不可。」發浩因覓得一案可得四百金者以告﹐允而成之。

因將所得金先呈於師﹐師日﹕「本以濟汝之窘﹐町歸奉汝父。」發浩如其言﹐翁大怒﹐杖而逐之﹐並禁其投足師門焉。又家有法碼甚準﹐人多來借兌。一日﹐有客兌畢而去﹐遺二百金於案。翁檢藏之﹐戒兒輩曰「此兩包銀﹐我與某借未定﹐切勿輕開。」後客來﹐將原封還之﹐客欲均分之﹐翁不可。欲少畱之﹐復不可。

曰「物各有主﹐吾不取非分之財也。」其耿介不苟如此。今方伯公以進士起家﹐外掌藩條﹐內踐卿秩﹐而公之諸弟及子侄輩氵存登科第﹐尙未有艾。積善之家﹐必有餘慶﹐允哉。

◎胡尙書家大人曰「余初官禮部時﹐大宗伯爲通州胡西庚先生﹝長齡﹞。相待頗優﹐蓋先生與吾鄕遊彤卣侍爲己酉同年。余初上公車﹐與侍禦同寓﹐遂得親炙。侍禦嘗私語余曰﹕」此人必大顯﹐我不知相術﹐但見其耳白於面﹐如歐陽公之語耳。『審視之﹐果然。時先生方爲修撰﹐不數年遂躋九列。余嘗詢先生於同官李雪巖﹝芳梅﹞﹐李曰「此公家有陰徳﹐宜其貴也。蓋其封翁某嘗爲州吏﹐承行盜案﹐犯供糾眾自大門入﹐已定讞矣。某知各犯皆因貧苦偶作竊﹐非眞巨盜也﹐言於官曰﹕此到案而卽承認盜情﹐必非平日慣爲盜也。慣爲盜者﹐無不避重就輕。今此案用不論首從皆斬律﹐似失入矣。官以招冊皆已繕成﹐上臺催督甚迫﹐無暇更攺爲辭。某請於大門大字上添一點﹐爲自犬門入。且言某仰體恩憲平日好生之心﹐並無一毫私獘也。官悟而從之﹐得免死者十餘人。卽此一事﹐已應食報於後人矣。

後聞徐樹人﹝宗幹﹞觀察所述同此。李與徐皆通州人﹐當得其實也。「

◎栗恭勤公栗恭勤公﹝毓美﹞﹐爲河東總督﹐歿於工次。卹典優渥﹐有持躬端謹辦事實心之褒﹐近年河臣中所僅見也。嘗夢入河神廟﹐見三神並坐﹐公問何人﹖廟祝云﹕中爲某大王﹐左爲某大王﹐其右一神﹐朝服便頂尖靴﹑以帛蒙面﹐問之則不答。

旋有人語公曰﹕爾勿到胡家屯﹝工次行館﹞也。公唯唯而出﹐行至胡家屯﹐見一片波濤洶湧﹐遂驚寤。後逐年防汛﹐來往河上﹐總不宿胡家屯。庚子年﹐值有欽使赴東河查料﹐公隨行至工次﹐各行館皆巳備星使供帳﹐不得已小住胡家屯。方午食﹐忽爾嘔吐痰壅﹐遂不能言。時隨行者惟二僕一弁﹐倉皇無措﹐公執弁之手而自指其衣﹐弁知其欲更衣也﹐及開竹笥檢之﹐朝服悉具。時方奉大行皇后國諱﹐且工次亦無用此禮服﹐似公預知其不祥而備之者。於是便頂尖靴﹐僅用朝服襲而斂。蓋昔日夢中所見之相﹐卽公之幻相也。逾年而祥符口決﹐城垣岌岌將圮﹐忽有少年者大呼曰﹕當拆南城樓磚瓦塡塞某處。如法行之﹐見金甲神湧大澑攺道傍走﹐人皆謂公之靈佑。公生平治河﹐得力於磚工﹐故身後顯靈仍令用磚也。家大人曰「治河用磚﹐前無所承﹐自公創行之﹐實大有裨於修防而大不利於料販。

於是多方阻撓﹐眾口沸騰﹐朝議幾爲所奪。丙申﹐余由京赴任粵西道﹐出開封。

公從百里外策騎訪余於旅店﹐時公方以磚工在危疑震撼中﹐知余在南河時頗不爲牙儈所惑﹐且欲探知中朝輿論何如。余告以東河之刨工﹐卽南河之碎石工。南河有石可采﹐東河無石則以創代之﹐有何不可﹖黎襄勤公初用碎石﹐時亦眾口交攻﹐大半皆爲料販所使。襄勤嘗早起於船頭﹐見一對聯云﹕秦始皇抽梁換柱﹐黎世序碎石塡河。襄勤一笑置之﹐而浮議亦旋息。此余所目擊之事﹐今去襄勤已十餘年﹐碎石並無流獘﹐則東河仿而行之﹐正所謂前事之師﹐君但堅忍持之﹐勿爲瞽說所動﹐利口所搖可耳。公聞餘言﹐乃歡然曰「余志已定﹐君之貺我實多。」遂鄭重訂交而別。終公之任﹐磚工亦並無流獘。卽今東河屢決﹐糜帑無數﹐參官無數﹐未聞一言歸咎於磚工者﹐則公亦可以含笑於九原矣。相傳黃河工次金龍四大王每幻爲蛇身出現﹐河上官民皆能識認﹐近年有栗色者﹐各官環拜﹐或免冠於地而跪﹐禱之曰「如公有靈﹐卽上吾帽。」乃盤旋於帽﹐少頃卽不知所往。此眾日所共見者。蓋如公之聰明正直﹐其沒而爲神也宜矣﹐附記於此﹐以諗後之治河者。

●卷二◎館陶令姚伯昂先生﹝元之﹞嘗述其同年張﹝琦﹞者﹐爲山東館陶令﹐死卽爲館陶城隍。將卒之前一夕﹐其子請以身代﹐焚書於館陶城隍廟。無一人知者﹐署中惟一灑掃夫素爲走無常者知之﹐云「我太爺陽壽𨿽未終﹐無如舊城隍已升作濟南府城隍﹐只好請太爺前去﹐陽壽另有處分也。」張到城隍任後﹐忽於演戲日擒一生員跪神像前﹐於是眾目不觀戲而觀城隍﹐則儼一張太爺也。生員嘗以唆訟受責於張者七次﹐縣中皆有案可稽﹐是日蓋責其怙惡不悛云。按前熟聞家大人言官山東臬使時﹐有張漢峯﹝琦﹞者﹐最爲循吏﹐古貌古心而善於聽斷﹐學問亦好。當時甚賞異之﹐每舉以爲諸令長欽式。初不料其身後之爲城隍也。聰明正直﹐其爲神也宜矣。

◎陳曼生陳曼生郡丞﹝鴻壽﹞﹐以名下士﹐官南河同知。文采意气傾其流輩。未第時﹐家甚貧﹐歲暮﹐索逋者盈門。有饋以二十金者﹐計還債僅及三分之一。正在躊躇間﹐有友人向其告急﹐其數適與所饋相符﹐卽舉以畀之。其妻聞而愀然﹐頗有怨聲。郡丞多方寬解之﹐語未終﹐有人叩門﹐贈以百金者。償負之外﹐尙有盈餘﹐郡丞慨然曰「此所謂得幫人處且幫人也。」憶家大人官京師時﹐每度歲率皆拮據﹐然當歲除前後﹐必彊劃出數金﹐扃置別篋﹐適一年所入較丰﹐因得百金﹐另行緘固。家人請其故﹐則曰「正月觀廠是冷京官一最樂生涯﹐例須數金以收幾種舊書舊字耳。」旣而除夕甫晡﹐有同部友來告貸者﹐情甚迫切﹐遂將所緘金應之。其人甫去﹐而卽有饋百金來者﹐家大人笑謂余兄弟輩曰「天無絕人之路﹐信哉。」此與曼生郡丞事眞如規周矩值也。

◎蔡太守杭州蔡太守﹝澄﹞﹐官四川保寧府。兼攝川北道。時值金川用兵﹐所調索倫兵勢張甚﹐沿途搶掠﹐州縣不敢詰。公召其統兵官﹐謂之曰「兵以戡亂﹐若如此是創亂也。余止知保護我民耳﹐汝再不戢﹐余惟白之大帥﹐且兵備亦可按軍法也。」兵竟肅然。是役也﹐川中頗騷擾﹐惟川北一境帖然。又制憲某素黷貨﹐時公以軍功將得保舉﹐制府先期語之﹐且曰「保寧產綢甚好。」公僞爲不知者﹐竟送絹二匹。制府大恚﹐以年老劾去。去官日﹐人爭出錢立碑﹐至今川中廟祀之。

公之孫名﹝任﹞者﹐辛酉進士﹐官自隸知縣﹐慈祥愷悌﹐有佛子之稱。其子柄墉患重疾﹐恍惚中入冥府﹐遇其父執﹐引至一所﹐香案供一生位﹐指謂曰「汝父居官仁慈﹐此間亦敬禮之。」是年﹐爲辛卯科﹐其子無力應試﹐屢夢其先人告以今科必須進場。余系總理科場事務﹐上帝以我家忠厚﹐賜汝登科﹐不得以艱於措置因循不赴試也。於是竭力摒擋進場﹐果中式。

◎良吏有後嘉慶十八年﹐河南滑縣教匪滋事﹐奪城戕官﹐其勢甚張。瀘縣密邇鄰封﹐勢甚危急。時知縣事者爲桂林朱蘊山先生﹝鳳森﹞﹐堅壁淸野﹐力捍孤城﹐全活生靈不翅億萬﹐以敍功加同知銜。其長嗣濂甫太史﹝琦﹞應辛卯鄕試﹐主司得其捲﹐滿紙如雲煙﹐悉現圈形﹐遂以定元。是科北闈解首董似谷﹐卽同時守城縣尉之子﹐亦成進士﹐入詞垣矣。濂甫近已轉西臺﹐其弟容庵﹝輅﹞亦登鄕薦。先生於事平後卽辭官去﹐家大人嘗題其遺照云「賊平身退若無事﹐鴻鵠飄然日髙舉。回首漓江舊艸堂﹐玉樹榦尋切瓊宇。」蓋紀實也。冥冥中報功之典﹐固如是昭彰哉。

◎俠客嘉慶間﹐蘇州某商挾重貲歸﹐舟行遇雨﹐見有冒雨呼搭船者﹐衣衫淋漓﹐商憫而許之。引入艙﹐易以袍﹐給以酒食﹐其身外無長物﹐恣意飲啖而商亦略無厭倦。數日後﹐忽有盜十餘人﹐持械登舟肆劫。舟人皆哭﹐計無所施﹐惟束手待盡而已。忽搭船人大呼曰「有我在﹐毋恐也。」跳出船頭﹐連擊數人落水﹐盜遂引去。其人珍重一聲﹐瞥然登岸﹐不知所之。桂林周熙橋孝廉目擊其事﹐作《俠客傳》紀之。夫客固俠矣﹐而某商之遇險不險者﹐則不忍之一念爲之也。

◎李封翁臨川李誠封翁﹐以義舉起家﹐已載《前錄》﹐玆復得其遺事一條云﹕封翁始至粵西﹐投酒肆爲賤役﹐主人以其篤減﹐特拔之﹐令司帳務。主人本家山西﹐一日病重﹐召李語之曰「我病勢殆不起﹐此店計可收得千餘金﹐身後托汝爲我殯殮周妥﹐並運柩回山西﹐付與吾兒﹐餘金卽爲汝酬勞。」李諾之﹐如命運至其家﹐將遺書與余銀悉交還其子。子以父書中有遺金酬勞之語﹐堅不受金。李委之而去。忠誠任卹﹐於此已見一斑矣。

◎借銀代償余《前錄》載徐辛庵侍郎與其族兄科名互換事﹐時浦城令郭少汾邑侯與侍郎爲兒女親家﹐尙未知有此事﹐頗以爲疑。玆余復從福州聞浙人述侍郎事﹐情狀又異﹐因並錄之﹐其足爲勸則一也。浙人云﹕今少司空徐辛庵先生﹐嘉慶戊寅科浙省解元也。秋闈前﹐偶與族兄遊城隍山﹐適有婦人入廟求簽﹐以簽文求道士指示。

道士令請教先生﹐先生詢其所問何事﹐婦人曰「予夫病重﹐醫言須眼人參方有轉機﹐予家貧﹐不得不重息稱貸以爲參價計。夫病能挽回﹐償債自易﹐否則累上加累﹐身實難當﹐故決之於神﹐相公爲我剖之。」先生以好言慰之而去﹐其族兄忽於神案旁檢得一布包﹐解之有銀約二十餘兩﹐笑向先生曰「今夕不患無酒資矣」。先生曰「此必頃婦人所遺﹐汝旣聞其言幣忍取之乎﹖」族兄以爲迂談﹐競自攜去。須臾﹐婦人踉蹌復至﹐尋覓不見銀包﹐號啕大哭曰「予此物遺失﹐與吾夫性命俱休矣」。先生解之曰「物已落他人手﹐不可復得。汝向告予言﹐予深知汝苦﹐予不能力止人之攜去﹐是予劣也。今願代賠﹐故在此候汝。汝可告我姓氏住址﹐我下山爲汝設措﹐下午當如數送至汝家。」婦人始不肯信﹐後思無可如何﹐只得先回。侍郎立向各親友借湊成數﹐親送其家付之。是科發解﹐次年已卯會試連捷﹐入詞林﹐躋九列。壬午科主試江南﹐本年又作會試總裁﹑江南學政﹐不可謂非厚徳之報也。

◎持金剛經持誦《金剛經》之靈異﹐自晉宋以來備著傳記﹐至唐益顯。段成式家世持誦﹐歷受其益﹐有《金剛經鳩異摭拾》﹐至二十餘則﹐皆當時目擊情事﹐非子虛也。

余少隨侍京師﹐見翁覃溪先生年逾八十﹐猶每年於先人忌日﹐必用精楷書《金剛經》全冊﹐分送各名剎及諸交好。家大人時在蘇齋談詩﹐亦乞得一冊。每疑先生索不佞佛﹐何以亦於此。先生嘗言「金剛乃佛家木彊之神﹐黨同伐異﹐有呼必來﹐有求必應﹐全不顧理之是非曲直也。故佛氏坐之門外爲壯觀禦侮之用。

乾隆間﹐有某司寇之戚徐姓者﹐能持《金剛經》﹐司寇卒後﹐徐爲作功徳﹐誦經日每百徧。一夕﹐病中忽夢爲鬼役召至閻羅殿﹐上坐王者謂曰﹕某司寇辦事太刻﹐奉上帝檄發交我處﹐應訊事甚多﹐忽然金剛神闖門入大嚷大鬧﹐不許我審﹐硬向我要某司寇去。我系地下冥司﹐金剛乃天上神將﹐我不敢與抗﹐只好交其帶去﹐金剛竟將他釋放。我因人犯脫逃﹐不能奏覆亡帝﹐只得行查到地藏王處﹐方知是汝在陽間多事﹐替他念《金剛經》所致﹐姑念汝也是一片好意﹐無大罪過﹐然妄召尊神﹐終有小譴﹐已罰減陽壽矣。特召汝告此情節﹐仍放汝還陽﹐俾知此經非可妄持。其某司寇已蒙地藏王重復解到聽審矣。「按此覃溪先生爲家大人所述如此﹐不知受自何人。先生非妄言者﹐卽此一事﹐足見佛力無邊﹐天條難犯﹐兩者蓋並行不悖云。

◎持大士齋坦中寡婦某氏﹐家極貧﹐以女紅鞠二子﹐素持大士齋甚謹。初其次子病目﹐久不愈﹐勢將瞽矣。婦日夕禱所供大士前。一日夜﹐夢一嫗曰﹕汝欲兒愈﹐盍誦《大士救苦經》乎﹖婦以不識字對﹐嫗教之念﹐醒而了了不忘。明日﹐誦以問人﹐果《救苦經》也。遂日夜持念﹐子目漸愈﹐由是持齋益虔。然日中有所爲﹐夜輒見金甲神譙訶之。一日﹐鄰家豕溺其門﹐婦持帚驅之。夜寐中聞神譴語曰「爾何等人﹖敢以物擊豕。」婦力辧爲驅之而未嘗擊也﹐神怒不已﹐其子再四代哀之而醒。又嘗過鄰家﹐見其烹魚﹐魚躍釜外﹐婦從旁曰「盍蓋之。」是夜﹐復夢神盛怒責之曰「人家烹魚﹐爾不勸之放生。罪矣。又教之加蓋﹐罪若何﹖」遂於牀上起跪﹐兩手反接﹐哀號痛楚﹐若被杖狀﹑良久乃蘇。後其子漸長﹐能營生﹐嘗於齋日買油一斤﹐熬熟沃瓜食之。是夕甫寢﹐卽聞神大詈曰「爾稱持齋﹐有如許受用者。」手卽ㄏ婦發﹐以匕取沸油澆其頂﹐痛不可忍﹐號聲徹於四鄰﹐其子力呼而蘇﹐首尙痛不可耐。稍定﹐復寐﹐則見神將復擒治﹐乃急走之艸間伏焉。

旋見白兔數十成羣﹐爭舐其首﹐不覺爽然﹐頂痛盡愈。徐出視﹐則神已去﹐有一老嫗立其旁﹐指成羣者曰「汝知此何物乎﹖」婦以白兔對﹐曰「非也﹐此白猿﹐吾驅之來救汝也。」自是不敢他有所嗜﹐然偶有言語之過﹐輒於夜間受鞭撻﹐日以爲常。今猶健在﹐不知其究竟何如也。按此林樾亭先生雜稿中所載﹐蓋榦隆末年事﹐未詳其何裏何氏。先生早歸道山﹐無從質證﹐然足見持大士齋者甚非可以率爾從事矣。

◎持大悲咒家大人曰﹕葉健庵中丞﹝世倬﹞由吾閩監司廉訪氵存晉巡撫﹐道光元年入覲京師﹐於宮門外待漏﹐時與余晤談良久。舊聞中丞持誦《大悲咒》甚得力﹐因叩其說。中丞曰「餘二十許歲時﹐嘗患瘧甚重﹐其寒熱交戰時﹐苦不可言。醫言下次當更重﹐憂懼幾不欲生。忽見書架有《大悲咒》一卷﹐自念持誦或可稍減病苦﹐且借以卻瘧鬼。遂發心以次日焚香禱誓佛前﹐攝心虔誦﹐而瘧恰以是日頓止。

於是連日誦之﹐瘧竟不發。故自通籍以來﹐數十年持誦不輟也。「按《大悲咒》列於密部﹐卽《陀羅尼經》。屠琴塢曰﹕」觀世音菩薩告梵王﹐言大慈悲心是平等心﹐是無爲心﹐是無染著心﹐是空觀心﹐是恭敬心﹐是卑下心﹐是無雜亂心﹐是無見取心。是無上菩提心﹐是菩薩已將八十四句咒義詮釋明白。持誦者須將慈悲﹑平等﹑無爲﹑空觀等心十句細心尋繹﹐身體而力行之﹐卽可到應時身生千手千眼地位。極之八萬四千陀羅尼手眼﹐皆不出此十句妙用﹐故曰﹕當知此咒﹐猶如妙藥﹐名阿伽羅﹐一切諸病無所不治也。今人多信奉《金剛經》而不敢輕持《大悲咒》﹐輒謂此咒妙蹄﹑眞詮在語言文字之外﹐持之不謹反恐致殃﹐則亦未嘗篤信力行之過耳。

◎溺鬼自拔吳江有漁者李正﹐所居一港甚僻。一夕得魚﹐沽酒獨酌。俄有一人立門外﹐李曰「予何來﹖」閂﹕「予﹐鬼也。溺此港中數年矣。見翁獨酌﹐欲分一杯﹐可乎﹖」李曰「子旣欲飲﹐可入坐。」鬼遂對酌﹐後因常至。越半月﹐無謂曰「明日代我者至﹐我將去矣。」問何人﹖曰「駕船者。」明日伺之﹐果一人駕船來﹐並無他故而去。及夜鬼至﹐李曰「何以不汝代。」曰「此人少年喪父﹐養一幼弟﹐吾害之﹐彼弟亦不能生矣﹐故釋之。」又半月﹐鬼又曰「明日代我者至。」次日果一人到岸邊﹐徘徊數次而去。其夕鬼至﹐復問何以不代﹖鬼曰「此人家有老母﹐死則無依﹐故釋之。」李曰「汝如此存心﹐豈久墮下泉者哉﹖」

又數日﹐鬼曰「明日有一婦人代我﹐我特來告別。」次日伺之﹐傍晚有婦人臨岸﹐意欲下水。復循岸去。鬼又至﹐李曰「何以又捨此婦﹖」曰「此婦懷孕在身﹐若不阻之﹐是喪二命也。予爲男子﹐沒水濱數年﹐尙無生路﹐況此孕婦﹐何日超生﹖故又捨之。任予魂消魄散於水中﹐誓不敢喪人二命也。」潸然淚下﹐別數日﹐鬼忽緋袍冠帶﹑侍從甚眾來辭李曰「上帝以吾仁徳好生﹐敕爲本方土地。」言訖不見。按此條載《感應篇旁證》﹐蓋嘉慶初年事。後評云﹕寧自忍而不忍人﹐一而再﹐再而三﹐此心不變﹐善根定矣。墮鬼道者猶能格天﹐況生人哉。

◎盛封翁浙中盛陶村﹝唐﹞﹐嘉慶乙丑進士。相傳其祖越湖封翁在杭州開鹽廠﹐一日有桐廬縣諸生投之﹐初不相識也。畱住數月﹐始知其被仇陷害﹐緝捕將至。封翁急挈之婦家﹐藏夾墻中。年餘﹐其妻子亦逋逃繼至﹐封翁並收之。聚居年餘﹐事平始送回﹐而陶村得館選矣。

◎幸災樂禍甘肅有兩縣令﹐甲彊而乙弱﹐皆劣員也。值家大人在藩任﹐辦理計典﹐將劾乙以疲軟﹐外間以揣摩及之。甲與乙素有隙﹐聞而大喜﹐卽於公庭面詆之﹐乙怒形於色而隱忍不敢較﹐眾皆爲不平。未幾﹐計典榜發﹐則甲適亦以浮躁被劾。乙乃反唇相譏﹐聞者快之。甲兩顴發赤﹐幾欲戟手而前﹐爲眾所格。而憒跳愈不可耐﹐時成蘭生方伯﹝世﹞爲蘭州守﹐目擊其事﹐令僕役挾之歸寓﹐遂成狂易之疾以終。方伯笑語人曰「昔有人自言﹐今早登黃鶴樓﹐欲觀江中覆舟以爲樂﹐竟無一舟覆者。歸見荷磁器者入城﹐失足盡碎﹐差快人意。似此幸災樂禍﹐心術陰惡﹐其言至令人不忍聞。此在市井無賴之徒或所不免﹐不料士大夫於功名得失之際﹐竟有蹈此轍者﹐宜乎災及其身也。」

◎放雀獲報鎭江範某其妻病癆疾瀕死﹐有醫者教之曰「用雀百頭制藥末餌之﹐又於三七日服其腦﹐當痊。然一雀不可減也。」範依言聚雀而籠之﹐妻聞之﹐恚曰「以吾一命殘物百命﹐𨿽死﹐決不爲也。」開籠放之。未幾﹐病自痊﹐且得妊﹐生男。男兩肩上各有黑斑如雀形。

◎黑額人金陵有數十人共一舟渡江者﹐中流風驟起﹐忽聞空中語曰「黑額人。」中有黑額者﹐自思空中旣指我﹐何爲累人﹐遂跳入水。舟隨覆﹐無一得免者。惟黑額人先附一巨木﹐漂水至岸﹐獨不死。

◎紈挎子弟家大人曰「餘十一歲卽隨先資政公遊學廈門﹐館於廈防廳署﹐東人爲漢軍劉某。時臺灣林爽文之滋事﹐軍興梗阻﹐畱滯三年始歸。廈防廳爲吾閩第一優缺﹐海舶集﹐市塵殷贍﹐官廳尢極豪奢﹐大堂左右設自鳴鐘兩架﹐髙與人齊。內署稱是﹐署中蓄梨園兩班﹐除國忌外﹐五日不演唱。館中學徒六人﹐二弱冠﹐余則十三四歲不等﹐無人不佩時辰表者。十三四歲者﹐遇歲時必盛服﹐頭上必紅頂花翎﹐腰間必荷囊素扮﹝卽飄帶﹞﹐日與梨園子弟相追逐。但一近書館門﹐輒爲資政公所呵禁﹐不令人。學徒在館中尙知嚴憚﹐一出館門。則無所不爲。東人常令司閽者縛其子至館﹐請施夏楚﹐而內東旋入館面求寬免﹐以故學徒皆無所顧忌。

余每望而畏之﹐資政公常飭之曰「汝不必畏他﹐亦不必慕他﹐此古人所謂紈挎子弟也。杜詩有云﹕」紈不餓死『﹐若此輩者﹐十年之後﹐吾眞恐其餓死也。』後東人以軍功擢嘉興守﹐入覲﹐和坤知其在廈防缺久﹐索賄四十萬。不應﹐遂摭其冒功蝕餉狀﹐籍沒之。余初次公車﹐至京訪之﹐則已散居各廟廡﹐蕭條無以自存。後余官京師﹐再訪之﹐僅存一名四格者﹐與其所生母促居艸屋中﹐藍縷不堪﹐余每月以制錢二千資之﹐復令其以傭書津貼﹐其筆法尙是資政公當日所授也。迨余出守荊州﹐荊州將軍某首宗室公也﹐與劉有親誼﹐余猶因將軍寄資之。未幾﹐余擢淮海監司去﹐將軍亦物故﹐此後遂不知其所終。

◎雷擊洋商英吉利滋事之初﹐尙有所畏忌於國中。其暗中羽翼而保護之者﹐則粵東洋商之罪不容誅也。當林少穆先生總制兩粵時﹐日思以計擒其酋義律﹐而洋商輒偵知之。一日﹐制府以事招義律諭話﹐卽將羈之。義律乘轎詣督署﹐已入外轅門﹐適有洋商伍紹瓊者﹐由督署出﹐卽於轎中以手搖揮之。義律會意﹐遽回轎﹐迨制府聞而追之﹐則出城已遠矣。此粵東人眾目所共瞻﹐切齒所同恨者也。先是﹐有英夷數百萬金寄在洋商家﹐至是取還﹐皆伍紹瓊密爲布置。無何﹐雷起洋商屋後﹐將伍紹瓊從第四進廳事提至頭進庭中﹐攝擊斃之。眾洋商曁英夷始稍知畏懼。余時隨侍桂林﹐不數日卽聞其事﹐蓋無不撫掌稱快者。

◎實心教學侯官謝退谷學博曰「今人讀書多不免於處館﹐或以爲迫於貧而妨於學﹐其實非也。旣處館﹐則當以誤人子弟爲憂﹐如教童子讀四書﹑讀經書必與講解﹐自家不了然於口﹐不得不先自用心研究。且有看書時自謂已曉﹐及至與人講解﹐反覺口中辭理不順者﹐則又不得不加研審一番。如此反覆﹐則弟子所得者僅二三分﹐而師之所得已六七分矣。惟身𨿽處館﹐而以子弟之功課爲厭物﹐苟且了事﹐頻年處館弟子無得﹐師亦無聊﹐不數年間﹐以求館之難爲怨望矣。故貧士處館而立身行已於此覘焉﹐前程通塞於此定焉。聖人不厭不倦﹐是徹上徹下之事以聖人爲之﹐終身不過如是。」以初入門學者爲之﹐亦必如是。「此言最爲確切。

◎蛇冤黃霽靑先生嘗語家大人曰「道光丁酉夏﹐予於南園觀疊石﹐見一螳螂飛撲奴子笠檐上﹐雙舉怒臂﹐若欲搏擊然。奴將捉而殺之﹐時木瀆賣花人顧姓在旁﹐搖手戒勿殺﹐曰﹕」物有知也﹐安可與之結怨對耶﹖「予聞其語﹐異而詰之﹐顧因言數年前伊戚王姓者﹐嘗以花木易米﹐往來湖廣。一日﹐艤船漢陽村落間﹐忽來一小靑蛇﹐沿跳板﹝舟人停泊布木板以便上下名跳板﹞作叩頭狀。王異之﹐尋緣隙入頭艙泥中而蟄。因其非毒螫者﹐聽之。後返棹至江寧之浦口﹐剛系纜﹐則蛇出﹐仍緣板登岸﹐回顧叩頭如前狀。益詫異﹐伺其所之。蜿蜒半里許﹐瞥入道旁人家籬下﹐匿不復見。越日﹐聞有人爲蛇嚙斃者﹐心知其異。往視則一少年﹐衣冠甚都﹐倒前蛇匿處﹐似營縣奉差人也。其僕方往來無措﹐叩之﹐知斃者策騎過籬下﹐鞭忽墮﹐勒馬俯而拾之﹐一小靑蛇突出嚙其指﹐嗷然失聲﹐滚地呼痛﹐頃之遂絕﹐而蛇迹杳然矣。視其所嚙﹐則右手食指靑黑而腫﹐似中毒甚深者。王不勝嘆異﹐歸以語顧者如此﹐顧因所聞推以儆奴子耳。按小靑蛇﹐卽俗所謂靑條蛇﹐我鄕人家屋宇及田野阡陌間所在都有﹐非如赤練﹑寸銀﹝昔蛇名﹞之毒也﹐從未聞有嚙人至死者。漢陽小靑﹐不遠千里﹐吁求附舟﹐擇地潛匿﹐若早知其人之必由此路﹐有墮鞭之事﹐欲得而甘心者。苟非積仇宿怨﹐曷至此。願世人多結善緣﹐勿畱孽果。乃或謂此段公案﹐適然遭逢﹐若雷出地奮﹐觸之者斃。亦安知天下之廣大﹐人物之蕃庶﹐胡爲而適然遭逢耶﹖盍亦思其故矣。

◎負妻果報道光戊子科順天鄕試﹐首場有拔貢生某者﹐入號後垂簾偃臥﹐不飲不食。詰朝﹐題紙下已久﹐日且髙﹐某亦無聲息。號軍及鄰捨疑其病也﹐更疊覘之﹐見其起撤所臥板﹐移矮杌向內坐﹐始喃喃語不可辧﹐繼而自批其頰。號軍慮不測﹐稟巡綽官入號看視﹐某輒言貌如常。官去﹐仍垂簾寂然矣。有頃伺之﹐則已自絞死﹐所縊繩兩端懸於壁釘﹐絕無圈結﹐僅絡項而已。而項間則爪痕稠疊深陷﹐若遭痛掏者。然時有識其人知其事者﹐云生幼孤寒﹐伶仃無依﹐拾馬通換胡餅以延喘﹐而質頗聰慧﹐時於村塾間聽羣兒讀﹐輒能依樣記誦。其鄕有某翁者家小康﹐憐而異之﹐招至家﹐給其飲食﹐具束脩命之就傅。且以女年相若﹐遂許字焉。生成童遊庠﹐及冠﹐與拔萃科﹐聲名鵲起。生與女素不避面﹐意得後﹐遂乘間偸合﹐翁不知也。嗣入都久﹐翁信問婚期﹐生自負才名﹐不患無富貴良姻﹐而顧與田舍翁締婚乎﹖竟萌侮意﹐覆書言其女不貞﹐難怪背盟之語。翁接閱恚甚﹐詰責其女﹐遂吐實。復浼媒宛轉﹐而生堅不可回﹐翁無柰煩嘖於室﹐女竟銜憤投環﹐此其辜恩負心之報乎。

◎趙太守桂林趙復齋太守﹝宜本﹞爲諸生時﹐偶行市中﹐遇老人呼其名曰「汝祖徳厚﹐立品亦端﹐今科當中第﹐牛犬肉尙宜戒食﹐毋忽」。趙方疑訝間﹐見其徑登鼓樓﹐亟躡其後﹐閒寂無人。是科果獲售﹐榜後﹐復夢老人讓曰「何忘吾言﹖」

趙自念持成甚力﹐驚醒﹐徧告家人﹐始知日間以犬肉祝都魯神也。相傳都魯爲元裨將﹐兵敗匿山谷中﹐因犬吠爲敵所覺﹐遂遇害。後爲神﹐威靈赫濯﹐故土人祀必以犬云。聞太守之尊人精申韓學﹐主粵東西大幕﹐值其臥病瀕危﹐適有疑獄﹐大府親至其居﹐叩之牀榻間﹐力疾定讞﹐所全活者眾。太守登第後﹐分職秋曹﹐本其家學﹐爲時所推重。有昏夜輦千金囑托者﹐峻卻之。今四子皆入仕版﹐少子以賢書出刺山西隰州﹐時州治背山荒僻殊甚。一日﹐微行遇虎﹐長揖禱祝而虎竟退。今州人立趙公祠於遇虎處﹐則其人﹑其政均可想見矣。

◎故祖首逆湖州戴氏子﹐自幼失歡於父﹐被逐出外﹐流傭積年﹐小有貲蓄。逾冠﹐能營生而娶妻矣。其父窮老無依﹐聞之來探﹐且冀收養焉。至則其子作白眼﹐謂昔不我子而今欲父事耶﹖恝置之﹐不畱餐宿。父喪气﹐垂涕歸。已閱時矣﹐一日﹐其子忽具舟迎父﹐叩首悔過。自是﹐骨肉完聚﹐奉養無稍懈﹐始逆終順﹐若出兩人也。有知其事者﹐言其父歸後﹐值四月四日﹐邑人奉城隍神出遊﹐子方倚門觀﹐蹶然倒地﹐口喃喃作官語﹐繼復呼痛乞恩﹐了了可辧﹐似其已故之祖以忤逆乃父訴諸吳興冥司﹐邑神準移﹐適攝魂而懲責也。及蘇﹐詢之﹐𨿽諱不復承﹐然觀其率然攺行而爲父子如初者﹐眾目昭昭﹐陰陽相證﹐知其悔悟爲有因矣。按戴氏子之忍於其所生﹐乃父不明首於官﹐而厥祖顧代訴諸幽陰﹐卒使其孫爲順孫﹐不爲逆子﹐冥冥中之挽回﹐非猶是生前一腔慈愛耶﹖世人於親族稍疏者﹐每謂去祖已遠﹐視如陌路﹐豈知由子孫觀之﹐則枝分葉散。由祖宗觀之﹐固一本同源也。後嗣之於賢不肖有異視﹐先代於後嗣之賢不肖無異視也。觀此可油然生孝弟之心矣。

◎仙畫道光初﹐常州楊姓母子二人﹐母衰老﹐子年十五六﹐擔賣鮮果爲生﹐孝養無缺。嘗遇母疾篤﹐侍奉不離﹐旣乏生理﹐醫藥益艱。一日持方向肆﹐賒貰再三﹐哀懇肆中﹐人以所負多﹐不復許。憂危無措﹐適一藍縷道人過﹐詢狀﹐旋乞得肆中包裹素紙長三寸許者﹐並索筆硯﹐倚積臺畫柳下一老翁坐船頭﹐手把一卷﹐捲端書雪舟漁唱四字﹐眉目須髯﹐勾點寫意而已。擲筆﹐付其子曰「若計醫藥費及經營貲當幾許耶﹖」子曰「十貫錢夠矣。」曰「若將此至某門外官塘石橋側﹐張畫就盤陀坐。有問價者﹐如數售之可也。」時市人聚觀﹐謂此艸艸筆墨﹐又無裝潢﹐誰其出重貲以購耶﹖率嗤爲妄。其子見道人意良善﹐且計無復之﹐姑如所指往俟。良久無遇﹐懊悵欲歸﹐則遠遠聞鳴鑼聲﹐頃三四大舸旗槍鮮明類官肪者﹐至橋﹐倏爾停泊。一短衿袍褂儼然貴人出艙四眺﹐睹所張畫﹐急上岸趨視﹐把玩而不能釋﹐問欲售耶﹖曰「然。」問值﹐以十貫對。微怪其昂﹐遽攜入艙﹐呈一老婦。婦捧捲而笑﹐若不勝其喜者。招其子詢所自來﹐歡曰「此仙筆也。」

命僕囊錢如數送其家而去﹐市人咸驚異﹐信爲孝行之報也。其子由是頓償藥債﹐母病旋愈﹐生理欣欣﹐竟得小康云。

●卷三◎江南舉子江南近科卿試﹐有數舉子於寓樓連夜聞鄰居以婦女泣者﹐聲甚幽咽。視屋梁有穿漏處﹐一人疊幾上窺﹐見小樓中設靈座﹐孤燈熒熒﹐一縞衣婦年稚狀姣﹐以巾撮淚而哭。其人招眾畢登﹐髙壁摩肩﹐塵土索索下﹐婦若覺之者﹐仰首長嘆一聲﹐顏色慘變﹐吐舌三寸許﹐然捲燈滅影。眾駭絕﹐墮若累棋﹐有破額傷股者﹐各驚悸﹐蒙頭而臥。翌日﹐訪其鄰﹐則室無居人。或言數月前有某氏婦﹐因夫死而自縊以殉者﹐眾皆懊喪﹐並以破傷不及終試事歸。此事潘壽生爲黃霽靑先生所述﹐先生曰「此婦生前節烈﹐死後猶淒戀故夫﹐光景何等可憐﹐乃聞聲而爲穴隙之間睹狀﹐而甚飛梭之擲﹐樂因哀感﹐懼以喜招。然則貞魂三寸之舌卽謂之廣長說法可也。彼子衿佻達者﹐何不引以爲戒哉。」

◎梁國平廣東東安縣梁國平﹐一生忠厚正直﹐急人之難﹐多所矜全。歿後﹐見夢於其戚曹盈中者﹐謂蒙天監爲他省冥官﹐死生路隔﹐難忘故情﹐特來作別云云。曹醒﹐疑信參半。逾歲﹐又夢與國平晤敍﹐如平生歡。云復荷上帝加恩﹐遷擢甘肅靖遠縣城隍﹐已於某月日赴任矣。曹問前任之神何以更替﹐國平言舊神亦系同省髙州府信宜縣人﹐姓雷名鳴邦﹐新升甘肅都城隍﹐故我得膺是選。臨別作四詩爲贈﹐記其二云﹕聰明正直始爲神﹐囑爾諸昆好敬親。從古吉門多衍慶﹐和平終屬一家春。處世須成大丈夫﹐無驕無諂是眞儒。田園世守詩書業﹐耕讀人家澤自腴。詞𨿽淺近而義關勸勉﹐此嘉慶戍寅三月二十五日夜曹所記第二次夢也。

◎張氏子浙有張氏子﹐年少解音律﹐素行佻達。每值淸明中元﹐婦女野祭夜哭時﹐輒窺伺竊聽。樂此不疲﹐意蓋希邪緣湊合也。後於七月望夜﹐乘月信步入曲巷﹐聞有哭聲達戶外﹐淒惋綿摯﹐知爲新孀。傾聽良久﹐魂蕩神怡﹐因其地去家近﹐亟返攜所吹簫至﹐則哭猶未已。乃當門負墻而立﹐鼓唇按指﹐覺烏烏聲入孔相應。

方快適間﹐忽若有從背後批其頰者﹐所吹簫墮地如裂﹐遽負痛抱首歸。气續如縷﹐向其妻述先後所遇﹐曰「吾平日以此爲樂﹐豈知今乃遘大苦耶﹖」視所批處﹐由紅腫而紫爛﹐不日竟以此殞。其妻每臨哭﹐必先覘戶外﹐見其無人乃發聲﹐惟恐有人竊聽似其夫者。顧不能守本﹐終喪而醮矣。

◎犯淫道光甲午湖南鄕試﹐有士子題一律於明遠樓下﹐云「千里來觀上國光﹐卷中暗被火油傷。半生只爲淫三婦﹐七屆誰憐貼五場。始信韶顏爲鬼域﹐悔從驀地結鴛鴦。寄聲有志靑雲士﹐莫道間花艷且香。」可爲淫人閨閣者下一鍼砭。時楊雪椒先生官湖南﹐爲予述之如此。

◎張南珍嘉善縣城隍廟神座傍分塑書役像﹐皆生前肖形所爲。有庫吏張南珍者﹐亦廁其間。一日﹐以事偕友人廟﹐有指像戲語曰「爾尙未當差耶﹖」張曰「老爺不見喚耳。」散後越日﹐張午倦伏枕﹐瞥見皂衣人來若促其趨公者。起隨之行﹐至一衙署﹐穿石牌樓過池上平橋越廳事到後堂﹐不知爲何地也。佇立良久﹐皂衣人曰「官升座矣。」則見短身白須藍袍短褂而頂戴者據案坐﹐旁一吏侍﹐張膝地叩頭﹐官問﹕「爾張某耶﹖爾謂我不喚爾當差﹐今來此何如﹖」張始悟爲城隍神以昨戲言故也。意頗惶窘﹐復叩頭稱願執役﹐但有心事未了﹐吁懇寬限。神詰其爲何﹐張以三柩尙未葬訴。神顏似不懌﹐曰「爾年已七十三矣﹐此事不應早了耶﹖」張復以家寒無力訴。神旁顧吏捧巨冊進﹐略一展帙﹐遽色霽點首曰「爾尙有一點好生之心﹐合多活十年﹐屆時來當差可也。」麾之出﹐遇故隸馬丹書者﹐謂之曰「爾何不速歸耶﹖」拍其肩﹐遂醒﹐則僵臥已三晝夜﹐妻子環泣﹐以心頭尙溫﹐未卽棺殮耳。張爲人和易﹐管庫日有蠹吏夥造僞串冒徵事發﹐曾爲設法補苴﹐吁求當局多方開釋﹐卒免駢誅﹐得從未減﹐蓋其力也。神所云一點好生之心﹐其謂是耶﹖

◎冥誅吳江舉人周某者﹐素無賴﹐陽施陰設噬人以塡其欲壑者不知凡幾。某年冬﹐將爲入都計﹐邑令慮其生事﹐饋金勸駕可成行矣。未幾得瘋癲疾﹐縱飲歌哭﹐舉止攺常﹐家人防閒之﹐久而漸懈。一日曉起﹐於屋後見浮屍。撈視﹐周也。頸上隱隱有紅縷﹐若刀劃然﹐究莫知其死狀若何。先一夕﹐有縣役於初昏時聞聽差傳呼聲﹐意邑署比較也﹐往返趨視﹐廳事寂然。及諦聽﹐則聲出自城隍廟。因赴廟﹐遇素識之術士於門﹐搖手止之﹐暗中共闞。見堂上燈火照曜﹐階下鬼影叢叢﹐神視事處分﹐茫昧不可辧。繼聞呼周某名﹐鬼卒抨一人前﹐瑯擋殷耳。神拍案怒﹐遽命曳出斬之﹐覺陰風颯然拂面而過﹐冷沁毛骨﹐而堂上影響滅矣。駭異歸﹐比曉﹐聞其淹斃。先是﹐富家某姓正室死﹐有疑其妾致斃者。周與某姓素無交誼﹐因是往弔﹐以危言驚其坐人。某姓惶懼﹐浼饋以塞其口﹐顧聲聞四播﹐從而覬覦者眾﹐被誣入官。及檢驗無故﹐事得白而家半破。又某氏婢死不明﹐周爲之彊制其親屬﹐致有銜忿自沈者。就此二事﹐其被冥誅也宜哉。

◎試卷毀名嘉慶丁卯浙江鄕試點名日﹐三場適值大雨﹐應試者渾身濡濕﹐挨擠踉蹌﹐落後攙先﹐無復魚貫﹐而頭場尢甚。錢唐張某於人叢倒地﹐爲履齒踐踏以致慘隕。

他如摩肩墮筐躡腫遺履者﹐紛紛藉藉。黃霽靑太守適應鄕試三場﹐因失履蔑而泥行﹐坐女字四十號。此捨先爲號軍堆積雜物﹐黃將考具暫置於右間之三十九號﹐出借同試之穿靴而備鞋者。再入號﹐則油簾坐褥﹐號軍已代爲安頓。呷茶偃臥剛息余喘﹐聞呼三十九號者至矣。起視壁間字﹐方知越次﹐顧疲甚﹐倦於搬挪。且念兩捨毗連共一號軍﹐無關獘竇﹐不如通融易坐之爲便也。因向本號者告之誤﹐且與之商再三﹐乃允。其人武康王姓﹐談次頗自負闈藝﹐意气甚雄。蓋幕遊歸而應舉者也。十四日﹐黃晚睡方熟﹐見一披髮女子掀簾撲壓﹐王聞驚呼﹐喚黃覺﹐知夢魘耳﹐尋常置之。俄頃﹐則王亦魘喊﹐黃呼之醒﹐詢其狀﹐與所見同。時黃病目赤﹐眵昏特甚。中秋夕﹐未暝卽寐。夜半﹐聞王失聲啃曰「誤矣。」起視其捲面燒一孔﹐大如鵝眼錢云。適欲如廁﹐剛掩卷蠟煤爆落致此。因告巡綽官﹐乞換捲。監臨諭以毋庸換﹐給不幹貼例也。王回號﹐仍欣然謄寫。未幾﹐復聞呼聲更厲。視之﹐則捲面燒痕細如綫香而姓名毀矣。蓋其五策巳鈔畢﹐將收拾交卷﹐忽遭此厄也。再以換捲請﹐監臨責其粗心屢瀆﹐堅不之許。乃頓足涕泗而出﹐竟登藍榜。意者紅蓮幕下有以召遊魂之變耶﹐受之者當自知耳。

◎微行摘印長牧庵閣老﹝麟﹞巡撫浙江時﹐訪得某邑令頗著墨聲。一夕微行﹐遇令於道﹐公直衝其前導﹐問將安往﹖令降輿答以巡夜。公曰「時方二鼓﹐毋乃太早。且巡夜所以察姦也﹐今汝盛陳儀衛﹐姦民方避之不暇﹐何以察爲﹖無已﹐其從予行。」

乃悉屏其從者﹐攜令手偕行數里。至一酒家﹐謂令曰「得毋勞乎﹖且與子飲酒。」

遂入據坐﹐問酒家邇來得利如何﹖對曰「利甚微﹐重以官司科派﹐動多虧本。」

公曰「汝細民也﹐何科派之有。」對曰「父母官愛財如命﹐不論茶坊酒肆﹐凡買賣者﹐每月悉徵常例錢。蠹役因假虎威﹐加倍勒索﹐是以小民殊不聊生。」

因縷述某令害民者十餘事﹐不知卽座上客也。公曰「據汝言﹐上司獨無覺察乎﹖」

對曰「新巡撫號稱愛民﹐然一時不能盡悉﹐小民亦何敢控訴﹖」公笑飲數杯﹐輸值訖﹐出謂令曰「小人多已甚之言﹐我不敢輕聽﹐汝亦勿怒也。」復行數里﹐曰「我今夕正可巡夜﹐盍分路而往。」令卽去﹐公復回至酒家﹐叩門求宿﹐酒家對以非寓客處。公曰「汝今宵當被橫禍﹐我此來非爲寄宿﹐蓋護汝也。」酒家異其言﹐遂畱之。至夜半﹐聞剝啄聲甚急﹐則裏胥縣差持朱簽拘賣酒者。公出應曰「我﹐主人也。有犯﹐我自當之﹐與某無涉。」裏胥不識公﹐嗔曰「本官指名索某﹐汝何爲者﹖」公彊欲與俱﹐遂連拽以行。酒家喪魄﹐不知所指。公慰之曰「有我在﹐無恐﹐會卽釋汝也」。至則令升座﹐首喚酒家﹐公以氈帽蒙首﹐與酒家並綰鎖登堂﹐令一見大駭﹐亟免冠叩顙。公升其座﹐笑曰「吾固知汝之必逮酒家耳。」遂懷其印以去﹐曰「省卻一員摘印官也。」

◎雷異嘉慶壬申﹐廣東新寧縣某村兄弟二人﹐有妹﹐已適人。兄四十未娶﹐弟曰「兄不娶將絕嗣﹐盍鬻弟以娶婦。」兄曰「得婦而失弟﹐不可以爲人﹐不如其無婦也。」村中有富翁﹐聞而義之﹐語兄曰「吾正需傭﹐今與若三十金﹐若弟爲我傭而當其息。弟得食﹐若得婦﹐不兩利乎﹖他日有金﹐可贖也。」從之。新婦入門﹐久之﹐竊疑夫故有弟﹐今何在﹖夫泣語以故﹐婦曰「得婦而失弟﹐不可以爲人﹐不如其無婦也。」婦謀諸父﹐展轉得三十金﹐藏諸笥﹐將促其大贖弟。

旣而索之﹐亡矣﹐憤而自縊。葬日﹐其小姑哭送之﹐忽雷震棺開﹐婦活而小姑死﹐金擲諸地。蓋小姑歸寧﹐知嫂藏金處﹐陰竊之﹐而嫂不疑也。遂以棺葬小姑﹐而以金贖其弟。事見吳鴻來孝廉﹝應逵﹞《雁山文集》。

◎任幼植先生家大人曰「江南任幼植先生﹝大椿﹞爲禮部前輩﹐禮學﹑小學俱精﹐記誦博洽﹐一時無兩。翁覃溪師稱爲畏友。而以干隆己丑傳臚﹐浮沈郎署﹐晚年始得記名禦史﹐未拜卽歸道山。本朝二甲傳臚﹐鮮不入詞館者﹐人皆爲先生惜之。先生自言十五六時﹐偶爲從父侍姬以官詞書扇﹐從父疑之﹐致自縊死。其魂訟於地下﹐先生遂奄奄臥疾﹐魂亦被攝考問﹐閱四五年﹐冥官親鞫七八度﹐始辧明出於無心﹐然卒坐以過失殺人﹐減削其官祿﹐故仕途偃蹇如是。紀文達師嘗曰﹕」冥官治是獄者﹐卽顧郎中﹝徳懋﹞﹐二人先不相知﹐一日相遇﹐彼此如舊識。時同在座親聞其追話冥司事﹐幼植對之﹐猶栗栗也。「

◎顧郎中有客問顧郎中以冥王果報之事﹐曰「陰間判獄﹐仍用王法乎﹖抑用佛教乎﹖」

顧曰「不用王法﹐亦不用佛教﹐但憑人心。人但問心無愧卽冥中所謂善﹐問心有愧卽冥中所謂惡。公是公非﹐不徧不倚﹐幽明一理﹐儒佛五分。」按此說平易近情﹐天堂地獄原聽人趨避也。

◎述警乾隆間﹐福州某甲震死久之﹐或傳其在逆旅嘗負鄕人客死者千金之托﹐致其舉家窘死﹐此雷所以報也。同時同郡甘蔗洲民某乙弟病瘵﹐利其貲﹐賂醫藥殺之。醫度其弟疾本必死而賂可計取也﹐乃請緩圖而謬其旺﹐與藥以愚某乙。弟死﹐醫如約責賂。旣而醫偕某乙入城﹐舟行傍江滸﹐有虎躍登其舟﹐銜某乙去而爪敗醫面﹐罄所得賂求藥乃愈。客或以此事告家大人者﹐曰「使天所顯戮咸若是雷是虎﹐天下孰敢爲不善。惟其不盡然也﹐人乃疑之耳。」家大人曰「人世議獄﹐固有獄具輒刑不俟奏報者﹐如重案請王命卽行正法者是也。有奏當報可而後行者﹐如朱批卽行正法者是也。有遲之又久而不之刑者﹐如緩決減等者是也。

而矜疑之獄﹐八議所寬者﹐亦時日寸有之。彼遭雷虎顯戮者﹐其不俟奏報而卽刑者歟。其他報有遲速而或疑其爽﹐安知非遲而有待而報之終爽者﹖又安知非如人世矜疑八議之比﹐冥漠中別有權衡者歟﹖「

◎慢客招尢余隨任桂林時﹐聞前政某中丞性簡傲﹐每日必午睡半晌﹐不許家人驚擾。一日﹐某學使來拜﹐大門外已傳鼓矣。中丞方偃蹇在牀﹐司閽者持名柬啟請勉而後起。時方暑熟﹐呼湯盥身面再四﹐又俟其通體涼幹﹐然後著衣冠徐徐出迎﹐則日晷已移六刻。署中賓朋咸竊笑之﹐學使在輿中熱不可耐﹐憤不可言。相見後﹐艸艸數言卽別﹐兩家僕從皆知其不歡而去﹐而中丞懵然也。越日﹐中丞往學署謝步﹐亦在大門外苦守一時許而後獲進。是日﹐天愈酷熱﹐中丞坐輿中久﹐已經中暑﹐及至廳事﹐言語失次﹐竟至踉蹌而回。臥病旬餘日而後出。有學使怦來問病者﹐私語人曰「是日中丞到門﹐司閽者實相戒不傳鼓﹐蓋僕從等暗修前日之怨﹐故使主人遲久而後出也。」按此事𨿽小而招怨甚大﹐昔《史記》載鄭當時戒門下﹐客至無貴賤無畱門者﹐顏之推《家訓》云﹕門不停賓。「又云﹕」失教之家﹐閽寺尢禮。或以主君寢食嗔怒﹐拒客未通﹐江南深以爲恥。黃門侍郎裴之禮號善待士﹐有如此輩﹐對賓杖之。「此皆不以爲小節而忽之也。若某中丞之事﹐則愈當引以爲戒矣。

◎周次立家大人曰「周次立邑候﹝以勛﹞宰丹徒時﹐江浙大旱﹐所辦荒政最好。地處四衝﹐大吏過境者絡繹﹐供帳飲食率用六簋﹐不設海味﹐所費不過二金。當時州縣謁督撫﹐不送門包者﹐惟次立與陳曼生﹝鴻壽﹞兩人﹐𨿽索亦不應。嘉慶甲戌﹐余挈家進京﹐過鎭江﹐次立亦以六簋餉余﹐曰﹕」毋嫌其薄﹐數年來自督撫至道府﹐皆一律此物也。「余笑謝之﹐忙中告余曰﹕」某坊里甲昨報客寓一人猝死﹐以無親屬當詣驗﹐見其人斜倚椅上﹐一手猶執煙筒﹐目睛突出坐而斃。有一隨伴小僮﹐言昨日初到此﹐向在某官處爲長﹐隨以事逐出﹐云當往京師提督府具控﹐毫無疾病。方坐椅上吸煙﹐忽若有所見﹐自呼曰我該死﹐立時气絕。問以所控何事﹖答云不知。驗其身﹐實系中惡死﹐無他故。檢其篋﹐忽得一控狀稿底﹐又一冊羅列主人陰事多款。余念此冊不可畱﹐是將興大獄者﹐乃袖回署中焚之「。

且曰「冊中多款虛實不可知﹐然此輩陰刺主人劣迹以爲挾制之具﹐挾制不得則反噬傾陷﹐且將羅織多人﹐喪心昧良﹐宜鬼神之立殛之也。」或曰「某官故丹徒人﹐其祖宗墟墓在此﹐殆陰靈不泯而爲是歟。」余謂次立此舉﹐必有善報。後十餘年﹐余官吳門﹐聞人言次立爲丹徒城隍﹐確有所據。或曰得自張眞人﹐語殆不誣矣。

◎請旌良法安化陰文毅撫蘇時﹐以一疏請旌常州府屬武進﹑陽湖兩縣貞孝節烈婦女三千十八人﹐一疏請旌江寧府屬上元﹑江寧貞孝節烈婦女五百餘人﹐各建總坊以表之。

其總祠則聽地方紳士之自爲﹐在朝廷不過費帑六十金﹐而潛徳幽光闡發﹐至三十五百餘人之多﹐微特世所未聞﹐亦古所未有也。時家大人在江蘇藩任﹐襄辦其事﹐因念法屬創舉﹐慮各直省之不克周知﹐請宮保將此全案付梓﹐咨行各直省照辦。

復慮各省𨿽奉咨﹐收掌仍在吏胥﹐未必能家諭戶曉﹐並囑各牧令照刊一冊﹐廣爲分送。乙未重過吳下﹐果有《曠典闡幽錄》一書通行﹐爲之欣慰不已。夫各直省之待旌者﹐不可以數計﹐寒閨嫠婦﹐編戶爲多﹐國家愼重科條﹐維持風化﹐法良意美﹐至深且遠﹐而胥吏卽借爲需索之端﹐一婦得旌﹐費須百餘金。視所領坊銀﹐加至數倍。窮檐苦節﹐其何以堪﹖今則普天之下官府閭閻各有此冊﹐紳士牧令卽可據此冊照案淸行﹐而不虞吏胥之阻隔﹐將見兩間無郁而不宣之气﹐名節日尊﹐風俗日美﹐則此冊之功徳亦詎有涯哉﹗余僑居浦城﹐適周芑源廣文﹝啟丰﹞亦總建寧府七屬之貞孝節烈婦女雷李氏等三千一百餘名口﹐合爲請旌﹐如江南之例。

余亦勸其俟奏履準後卽爲刊冊廣頒﹐蓋總祠之成﹐總坊之建﹐皆尙需時日。而祠中牌位旣繁﹐坊上姓氏尢密﹐殊不便於覽觀﹐不若壽諸棗梨﹐俾得人人寓目。因備述此事之緣起以示之﹐廣文性好善事﹐合浦邑千萬人中所熟視無睹﹐絕口不談者。不憚采訪筆墨之勞﹐不惜州府吏胥之費﹐以獨肩此義舉。聞廣文年過五十無子﹐自舉此事﹐逾年卽得一男﹐其亦可以勸矣乎。

◎江鐵君述四事吳中江鐵君﹝沅﹞﹐艮庭先生子也。始棄儒爲僧﹐後復返初服。家大人藩吳時﹐與爲文字交。嘗聞其雜述數事。一爲婁東王明經樹獲言其鄕人某﹐闔門燔死﹐少長無遺﹐並來未半月之婢亦與焉。鄰里以其生平無橫暴行﹐不測其何隱惡而天罰之酷﹐且及婢之初來也。適有請乩仙者﹐以其事叩之﹐乩示曰「其家散棄五穀太甚﹐縱小兒女食且弄﹐嫗婢亦共爲污穢﹐每擲棄之。上帝爲其無惡也﹐擬俟其悛﹐以小災警之十年矣﹐而狼籍如故﹐乃付雷部。雷部覆奏﹐以爲輕﹐又付瘟部﹐瘟部亦如之﹐遂付大部。婢本不在劫中﹐三日前﹐主與殘食拋窗外落糞堆中﹐而祕不言﹐故並殛之。」又言「有書賈周某﹐端且謹﹐出納不苟。一日語予曰﹕某賈書市中﹐有儒生攜一少年求小說所謂《肉蒲團》者。」某正色言曰「君讀書人﹐所攜者非子弟卽學徒也﹐柰何問此﹐何以訓後生﹖何以作士子乎﹖吾𨿽市井﹐不屑售此也﹐君勿復爾。」其人愧甚﹐揖謝曰「某失言﹐謹受教﹐當書紳也。」而去。予曰「此人聞法言而受﹐必攺過矣﹐亦善士也。」因憶有朱姓者﹐以鬻書家漸起﹐後忽自刻小曲售之。予謂之曰「爾鬻書﹐因與我輩往還﹐若售此則與負擔廝役往還矣﹐後毋如是。」朱曰「我貪好價耳。」予曰「爾貪目前之利﹐以此壞人心術﹐必有冥誅﹐可速攺之。」不聽﹐未及一年﹐其子竊資淫於外﹐乃爲之娶而分室異之﹐子旋死。幼子亦然﹐家遂罄﹐肩殘書鬻於市﹐旋死於街亭。又言﹕慈溪北鄕有瞽者﹐貧欲遣其妻﹐妻不可。瞽者曰「若去﹐則俱活。若不去﹐且俱死矣。不如我先死﹐若自可去。」遂欲自死﹐妻不得已攺適﹐謂其後夫曰「瞽者無所賴﹐吾當月再往爲之縫紉洗浣﹐不宿卽歸也。」後夫許之。瞽者因得賣妻洋銀﹐以其贏﹐夜弄之有聲。旁塾童子艷之﹐盡竊去﹐瞽者遂縊。越日﹐其婦至﹐驚哭﹐亦縊。後夫次日往視之﹐痛人與金兩失也﹐赴水死。其母聞之﹐又縊。某日﹐天大雷雨﹐震死塾中學子十六人﹐蓋與聞其事而均分其銀者。塾師不與知﹐小生不得分﹐故免。時道光庚寅某月也。又云﹕勸善懲惡之言﹐或書本﹐或單片流通於世﹐功徳無量﹔卽有棄擲或輕褻者﹐得一人奉行﹐便燈傳無盡。一人驚覺﹐便轉敗爲功。曾聞有中表兄妹﹐俱爲舊族名門﹐才貌雙絕﹐各有慕悅之意。𨿽得數面﹐而俱有尊長在前﹐不能達也。後值演劇盛宴﹐堂設珠簾屏隔內外﹐其表兄避酒潛探後堂﹐見其表妹不在席﹐乃東西散步到一書房﹐值其醉憩小榻﹐頹然粉融脂散。喜極﹐暱近﹐忽觸壁間小軸墮地﹐取視之﹐乃戒淫文也﹐語言危厲﹐讀之悚然汗下﹐疾趨而去。𨿽此少年本有善根﹐亦全賴此當頭棒喝矣。

◎烈婦釋冤江鐵君又言﹕江南某科鄕試有某生者﹐聞鄰號嘩聲﹐視之﹐一生碎碗割面﹐流血滂然。某問其故﹐則有鬼附其體﹐言妾夫婦貧賤﹐攜子傭此人家﹐此人窺我色﹐屢調我不遂。陷我夫客死﹐復淩逼我﹐我遂投繯﹐今來取其命耳。某曰「然則烈婦也可敬﹐若子今在否﹖」鬼日﹕「我死後丐於路耳。」某曰「若取其命﹐而子丐如故﹐恐不免溝壑﹐柰何﹖苟貸其死﹐命以田產若干給爾子﹐俾娶妻生子﹐死者有祀﹐生者有後﹐可乎﹖」鬼曰「如此甚善﹐但彼未必從﹐且我奉冥牒但追命也。」某曰「彼畏死﹐必從。我爲若成之﹐否則仍取命可也。」

鬼曰「甚善﹐君爲我要之。」鬼去﹐其人遂蘇。某問之信﹐且告之故﹐其人唯唯。旣出闈﹐至其人寓﹐其人作一議焚之日﹕「我歸卽辦此事﹐俟君來證也。」

某三場前終捲﹐忽見前鬼現形﹐明睹有喜色﹐謝曰「賴君一言﹐死者得所﹐生者得安﹐才徳士也﹐妾爲君請於神﹐早登兩科﹐今卽捷矣﹐勉成吾事可也。」某歸詣其人家﹐則已求得其子﹐分產授之﹐且成某家室﹐合窆其夫婦。某是科果捷﹐明年成進士。此亦王明經樹獲壬申年爲予所述﹐俱有姓名﹐今忘之矣。按此與前編所錄浙闈與鬼說情一條相類﹐但彼是浙江事﹐此是江南事﹐彼是乾隆間事﹐此是道光間事﹐亦可見天下無不可解之冤也。

◎牛戒余家世不食牛肉﹐已相傳二百餘年矣。家大人以公車報罷南旋﹐在浙江患瘧﹐沿途抱病而回。自秋䢐冬﹐每日一瘧﹐已至百餘次﹐虛羸殆不可言狀。先大父憐其飲食少進﹐間以厚味滋益之。一日﹐有相好某廣文以丁祭所餘牛肉相餉﹐醫者言虛瘧最宜啖牛肉﹐蓋大有益於脾。家先大父精治之﹐謂家大人曰「此丁祭之餘﹐本可食。況以治病﹐尢無妨也。」家大人本不欲食﹐憚違嚴命﹐勉下一箸﹐旋大吐﹐並宿痰一齊湧出﹐其日瘧遽止﹐其實牛肉並未下喉也。因憶施愚山先生《矩齋雜記》中有一條云「庾樓字木叔﹐三代不食牛肉。會病﹐以牛腦合藥﹐間有饋牛肉者﹐則以給奴僕。自謂可幸無罪。忽夢冕服緋衣者曰﹕」汝豈食牛者耶﹖何腥聞若是﹖「庾亟以未食對。緋衣者命從官檢簿﹐瞑目曰﹕」汝𨿽未食牛﹐然借病破戒﹐且以啖奴僕﹐當奪一紀。念汝有悔心﹐能勸得百十家不食﹐徐還汝算。「庾默念世人信戒者少﹐設有餉以牛肉﹐可柰何﹖緋衣人微哂曰﹕」瘞之土可也。只愁念不堅﹐何憂行不廣。「庾驚寤﹐特筆其事。門人黎同吉﹐字亦仲﹐亦持牛戒。偶患瘧﹐爲所親彊舉一匕。夜夢少年黃姓者持劍怒詈﹐謂啖伊母肉。

晨起詢所餉﹐果黃牝牛肉也。或謂食牛細過﹐二子旣累世不食﹐因病稍啖而陰譴﹐乃爾彼椎牛炮羔不知饜者﹐何以復加﹖坐客曰「黑面老子自有處分。且如彼凶人說因果不信﹐並此鬼神警懼之夢﹐亦自僥幸不得也。」或又疑食與殺有異﹐不知人皆食牛﹐則牛如八珍﹐世未有見八珍不割而鬻諸市也。人皆不食牛﹐則牛如糞土﹐世未有取糞土割而鬻諸市也。是殺與食猶梃與刃也。此言極爲痛切﹐可錄可勸云云﹐因備載之。

◎程太令同年何小汀﹝艮表﹞曰「江蘇贛楡縣有程姓者﹐以忠厚稱﹐由商賈致富﹐素與其戚鄭某善。晚年一切販運﹐悉歸經理程某。物故﹐其子﹝義勛﹞者﹐道光乙酉科舉人﹐以父所信任之人不敢更易。鄭乘義勛計偕入都﹐其幼弟方習儒業﹐遂將其生理罷止。大凡貿易﹐不能悉屬現貲﹐時有所稱貸於人﹐亦或爲人所負。

其時程合計子母實有贏無絀﹐第生理旣罷﹐爲人負者皆歸烏有﹐而貸諸人者﹐索取盈門﹐甚至構訟。義勛𨿽挑得知縣﹐羈於訟事﹐不能赴官。而鄭轉置身事外﹐親友咸爲不平。後鄭子院試已錄送招覆日以筆誤被黜﹐所補之人卽義勛少子也。

羣以爲天道有知云。按小汀之尊人﹝恆鍵﹞﹐於嘉慶末任贛楡令﹐義勛卽其縣試所拔取者。道光間﹐小汀之從弟﹝森林﹞復官是縣。因得悉其前後顚末﹐爲余述之。

●卷四◎冥判吾鄕楊允淸邑侯﹝金華﹞﹐與先祖資政公交好﹐其父有活無常之稱﹝凡當冥司差役者名爲活無常﹐或曰走無常﹞。家大人少時﹐常因侍側﹐泥邑侯問鬼神情狀﹐邑侯曰「竊聞人間居室處處有鬼﹐鬼所最畏者三種人﹐一爲節婦﹐二爲營兵﹐三爲醉漢。驟遇之而不及避﹐其魂必被衝散。蓋節婦之正气﹐營兵之悍气﹐醉漢之旺气﹐皆足以衝之也。」又言近日有某甲在舟中﹐忽有自後呼之者﹐則其鄰也。甲曰「憶汝已死﹐何事至此﹖」鬼曰「我因客死﹐魂遊甚苦﹐欲附爾歸耳。」甲素相熟﹐不怖﹐竟使登舟閒談久之。問陰間最重何事﹖鬼曰「最重是喫牛肉﹐喫牛之人﹐吉神避之﹐惡煞隨之。戒牛之人﹐吉神隨之﹐惡煞避之。」

甲曰「信如汝言﹐我從今誓不食牛矣。」有頃﹐鬼忽大哭﹐甲問何故﹖鬼曰「本欲附歸﹐忽見福祿壽三星擁護爾身﹐我不敢近﹐歸不成矣。」踉蹌登岸而去。

◎某太守貴築周石藩﹝際華﹞﹐與家大人相遇於揚州﹐有循吏之目﹐善談論。嘗語家大人曰「吾鄕有蘇君某﹐某太守之愛婿也。蘇以气質粗暴見忤於父﹐其父赴官首之﹐太守爲之周旋﹐乃得免。嗣蘇以納妾故﹐與太守女反目﹐女訴於太守﹐太守怒甚﹐白其橫暴之狀於官﹐揭其舊案而周內之﹐遂下獄。蘇憤極郁積﹐疽發對口而死。時論以太守之徇其女而毒其婿也﹐不旋踵而太守亦以對口瘡斃﹐此非蘇之能爲厲也﹐但蘇初忤父當死﹐太守旣庇之﹐旋以女故置之死﹐則蘇無死法﹐其爲厲也亦宜矣。

◎冒籍冤獄周石藩又言「其弟南坪在刑部四川司主稿時﹐四川有擅殺案回堂﹐拂堂官意﹐遂疾之。道光壬午春闈揭曉﹐有姚廷淸者中式﹐姚本浙人﹐遊幕於黔﹐與予舊識﹐洎後遂冒黔籍領鄕薦。來京未拜同鄕﹐及聯捷﹐乃徧拜﹐皆弗納。聞予住貴州西館﹐不告閽人直至予寢所相見﹐求予弟印結。因與弟熟商﹐集同鄕官共議﹐座滿人多﹐予避去。弟白於眾曰﹕」彼固由鄕試來也﹐家鄕人不及攻﹐因其連捷而攻之﹐已成之名殊可惜也。且攻之亦不能更補一黔人矣。「座中水部宋某云﹕」令彼出金三百修理會館何如﹖「眾弗應﹐弟亦未言可。不少頃﹐農部某與西曹某某皆含憤而散。予自外歸﹐弟述其狀。且曰﹕」吾先有禮於眾矣﹐姑出之容﹐異日徐圖可也。「乃召姚而與之結。某某議論騰沸﹐有孝廉烏姓力攛之﹐卽使某之弟革生名淸者﹐赴都察院且控。奏交刑部審辦﹐審系由貴州鄕試來者﹐乃定議行查。忽淸又以南坪弟受姚賄五百金再控﹐堂官修前隙﹐奏請革職嚴訊。訊十日無端倪﹐復白於堂官。不許﹐乃鍛煉姚﹐使以捐金三百修館之說誣弟﹐姚不忍也。

熬審不支﹐乃從其誣。隨召弟鞫之﹐三日不能成讞﹐並票傳予同訊。予度其情事﹐知堂官之必與弟爲難也﹐乃語弟曰「彼不過欲奪爾職耳﹐拚一革職﹐何堪受此折磨也﹖」弟乃誣服。覆奏曰「周某系管理會館之人﹐如此項銀兩入手﹐𨿽非侵蝕﹐亦不挪用。前已奏請革職﹐毋庸議。」此案一出﹐都人士莫以爲冤。未幾而革生淸者以惡詐不遂而致獄﹐獄成而歸死於道路。其兄西曹某死於京﹐僕妾背逃。承審官某以別案坐贓出西口﹐死異域。烏姓者補縣令﹐西曹某得知府﹐同時革職。烏尙回黔﹐某知府更不知所究竟無何而主是獄者。其勢焰亦盡﹐獲戾益深。

予所見報應之事﹐未有如此之速﹐一無所漏者。蓋不必皆爲此事﹐而不啻其爲此事者。彼蒼者天﹐胡不惴惴耶﹖

◎劉幕山左吳邑侯﹝敬森﹞知貴州桐梓縣﹐因案進省﹐與其幕賓劉某者同住楊家客寓。一日﹐吳赴飲遵義縣署﹐二更時歸寓。甫入門﹐聞搏擊聲﹐疑誰與劉幕斗也。

推其寢門﹐視之揮拳如雨﹐腳亦飛揚。捺之使言﹐嗒然若喪﹐固詰其故﹐則曰「某氏率其女將與我爲難也。」先是﹐桐邑有童生某贅於嶽家﹐衣服飲食皆資於嶽﹐於是婦有驕色﹐𨿽生女已三齡﹐而反目之端已非一日。某日﹐其妻虐遇之﹐生恚甚﹐持鋤柄擊之死。其女哭而呼之﹐並一擊而死。案到官﹐吳以其寒士﹐並壯其志气﹐欲加憐卹。劉爲謀刪去其女﹐俾得稍從未減。劉正繕此稿﹐而冤魂隨之耳。夫人命至重﹐律案難誣﹐劉不過以一念好生﹐僅求末減﹐且受鬼譴﹐況以贓私出入人罪者乎﹖此亦周石藩目擊之事。

◎孔生有孔生某者﹐在黔中爲梨園子弟。時周石藩館於太守趙蘆州幕中﹐值署中演劇﹐見之。駭其姓﹐因詰之﹐據言祖籍山東﹐其先代官都閫﹐沒於黔﹐遂家焉。

門庭漸落﹐因歲歉鬻身價靑蚨一千四百文﹐今十四歲矣。恥隸是役﹐欲脫無緣。

言次﹐涕淚隨之﹐並求教之以字。石藩憐之﹐惟念廣文冷宦﹐欲從孽海航人﹐大不容易。姑叩其贖身之數﹐則非百金不可。乃述其事於縣尉陳君復廬﹐陳亦心動﹐許以五十金贖之﹐班長不可﹐急挾之遁於滇中。適昆明太守見而異之﹐並得其顚末﹐慨然曰「百金﹐易事耳。」呼班長﹐立致之。班長又欲倍其值﹐太守怒白於大府﹐迫之以刑﹐乃得贖。制府伯公以屬通海令使課之﹐蓋其山東同鄕也。有明經張君者﹐自薦不取修脯﹐而自爲之師。期年﹐卽讀竟四子全書﹐並朱注悉熟。

又三年﹐旋黔﹐從蒲孝廉學爲文﹐亟謁石藩﹐執弟子禮。石藩又爲違於遵義令張君岱庵﹐張月給三金以資薪俸﹐復陳其前狀於胡梁園學使﹝枚﹞﹐遂入泮。制府伯公喜甚﹐俄之千金﹐爲購薄產。癸酉已登拔萃科矣。石藩曾記其事。或曰是不可記﹐恐爲孔生玷。石藩曰「渠始十二三﹐如赤子入井﹐少長卽恥求去﹐其志气已足千古。記之所以哀其志而幸其遇也﹐何玷之有﹖」予曰「此生以克自振拔﹐不辱其宗﹐正宜急述之以爲人勸。而諸君子所以扶植之者﹐其功尢不可掩。

今石藩家門鼎盛而張明經蒲孝廉者皆已成進士﹐不必言果報﹐而果報在其中矣。「

◎三總督林子川先生自西域釋回﹐人益輕健﹐仍在福州授徒講學﹐日與家大人過從談藝﹐並旁及時事之可驚可喜者。一日﹐語家大人曰「乾隆庚子予公車北上﹐附三總督﹝寶﹞眷船由衢至杭﹐有一僕守船。予偶問大人有幾子﹖答云﹕止一子﹐初生甫數月。因述大人原有兩子﹐巡撫山西時﹐有縣令出﹐適一騎前行﹐前導呵之不下﹐令揮拴之﹐其人卽抽佩刀以拒﹐刀爲前導所奪﹐詢之﹐則轄下武進士。

令以刀誣控﹐大人遂論死﹑臨刑﹐其魂卽到巡撫署內大詬﹐滿口稱冤﹐扼殺大人之長子﹐又欲殺其次。大人懼﹐懇曰「我爲令誤﹐何不仇令而仇我乎﹖」曰「令何能殺我﹐殺我者汝也﹐我必絕而嗣。」又扼殺之。曰「我今且殺令。」

遂到令署﹐亦大詬稱冤﹐謂令曰「汝冤殺我﹐我必殺汝。」今伏地乞命久之﹐乃曰「汝行當獲罪﹐姑饒汝。」遂去。無何﹐令果以罪去官﹐遣回家眷。甫出郭門﹐令之妻女忍發狂﹐自褫其衣﹐至盡赤體呼冤﹐萬眾駭觀﹐其爲厲如此。以傳載伯有之事觀之。非不可信也。予嘗述以誡人。及余到新疆﹐同事王君篤祜﹐全椒人﹐有才學﹐與予同寓州學官舍﹐唱酬甚洽。談次﹐余爲述及此事﹐王獨默然。予又述其事於河南李君時景﹐李曰「汝未知乎﹖此卽王某事也。」予撟舌久之﹐曰「甚哉﹗世路之仄也。」子向固嘗爲王君言之﹐噫﹗予之聞是事也﹐固不知爲誰何之人而漫述之以爲戒耳。孰知遠對萬里外邂逅相遇﹐偶述數十年前傳聞之語﹐乃適親爲其事之人乎﹖益知事不可妄爲﹐言不可妄發。王君之事往矣﹐而我乃面暴之以觸其所諱﹐我述王君之事屢矣﹐乃適述之於王君﹐而悔其所難追。

甚矣﹐言行不可不愼也。然非李君之言﹐則亦不知爲王君之事矣。此中若有天焉以戒王君並以戒予也。「

◎匿情枉法林於川先生又云「平湖某翁者﹐老而鰥﹐一子充驛卒。婦有姿色﹐門列酒捨﹐聚無賴子賭。有貴人俊僕﹐數過其捨﹐翁悅之﹐遂以婦餌﹐有日矣。僕欲長據其婦﹐與翁謀殺其子。適子從驛晚歸﹐促之行不可﹐因堅畱之﹐婦不敢泄。僕已賄裏中酒徒﹐具凶械匿於家。至夜﹐翁挾肴酒與子飲﹐且酣﹐匿者從背後奮大椎擊之﹐躍起丈餘﹐腦裂﹐血淋漓不死。婦惶恐﹐早匿樓上﹐翁乃以繩系頸﹐命婦勒之。婦不可﹐因揮繩樓亡﹐劫婦引之﹐自以兩手勒死。先是﹐無賴中有某甲﹐日夜從翁捨賭忘歸﹐其家束之嚴﹐昏夜不得出。翁詰知其故﹐曰﹕」豈有男兒而受制婦女哉﹖「乃誘賣其婦。甲旣得金﹐遂縱賭無忌﹐金隨盡。甲旣失婦﹐又亡金﹐乃大銜翁﹐早知翁與僕情﹐是日見往來耳語狀﹐疑之。伺夜潛從窗隙窺之﹐自其始飲以及行凶之形﹐歷歷在目也。晨起﹐卽揚於眾﹐且首官。貴人密以札與令﹐寢其事﹐眾怒哄然﹐因斂錢付甲﹐馳杭城鳴鑼沿街賣新聞﹐爲官所執。問得其實﹐悉置之法﹐而令亦以匿情枉法論死。蓋令事發時﹐貴人親詣令﹐誘懷其札﹐故令欲分其罪而無從也。夫某翁之窮凶極惡不足論﹐柰何居民上者徒懾於貴人之勢而縱滔天之惡以殃及其身哉﹖

◎黟縣二案乾隆間﹐徽州黟縣有男子娶婦﹐後父母俱亡﹐弟幼﹐兄嫂育之。兄營生於外。

後弟年長﹐兄自外歸﹐嫂置酒慰勞之﹐呼叔同飲。席間先敬叔﹐後敬其夫﹐兄惑焉。終一宿﹐淩晨卽起﹐顧謂妻曰「我貯貨他處﹐須往發﹐必半月始歸。」言已而去﹐嫂謂叔曰「爾兄向日還﹐溫言絮語﹐家人契闊﹐固應爾爾。昨歸後神气索然﹐劇可疑。今我還家視我父母﹐必爾兄歸而後歸也。箱篋皆封鍵﹐叔爲我謹守房戶可矣。」叔諾之而送於門。夜臥更餘﹐聞叩門聲甚急﹐起出訊之﹐不辧何人。啟戶﹐則裸婦也﹐急欲閉戶﹐而婦涕泣跪檻前。云有急難﹐非君嫂莫救。

曰「嫂已歸寧﹐家中只我一男子﹐不可畱也。」婦緊掛戶﹐乞憐不已。無柰﹐解衣遙擲之﹐令衣而入﹐宿嫂空房。已乃喟然曰「我一男子﹐而深夜納一婦人﹐何以自解﹖邑渠無衣﹐天明又將何以遣之﹖」於是鎖重門而出﹐嫂父家不遠﹐寅夜往告之使歸﹐與之衣而遣之。嫂曰「夜已半﹐我不可以歸。」時嫂父在堂﹐曰「若然﹐叔亦暫畱吾家﹐晨當同歸﹐善遣之。」叔遂歸鑰於嫂而自寢別室。

嫂之弟聞而生心焉﹐遂竊其鑰而往﹐倉忙入戶﹐不及鍵﹐與抱臥。適兄夜歸﹐推門已啟﹐側身潛進﹐歷重門﹐伏於房外﹐聞穢褻聲。怒甚﹐操刀而入﹐盡殺之。

而奔告於妻家曰「爾女與叔通﹐我皆殺之矣。」妻父曰「爾何言﹖女與叔咸在是。」悉呼至﹐兄愕然曰「然則婦何人﹖」嫂與叔齊述夜間事﹐兄憬然曰「誤矣。然則男何人﹖」嫂環顧一家﹐不見弟﹐急索鑰﹐不可得。曰「是必弟不肖。已爲刀下鬼矣。」羣奔至家﹐驗之良是﹐而不知婦所從來。無何﹐有殺姦而逸其妻者﹐喧傳徧索﹐導之使驗﹐曰「嘻﹐是也﹐幸代殲之矣。」乃共聞於官﹐令各掩埋而釋之。夥縣又有姊妹二人﹐所適夫家相去不遠﹐每歸寧﹐妹常便道至姊所﹐邀與俱歸﹐暮則宿姊所﹐習以爲常。一日﹐將祝父壽﹐約同往﹐姊置饌候之。日晡不來﹐謂其叔曰「此去涉嶺路艱﹐勢難久待﹐我先往﹐妹至畱宿我空房中﹐待旦而行可矣。」良久﹐妹至﹐叔迎門述嫂意止之﹐款而宿焉。薄暮未暝﹐叔不耐臥﹐反扃其門而遊於市。過日間沽酒﹐肆呼與語﹐問何客來﹐須置酒。叔告之故﹐肆人曰「然則子不便歸﹐畱此共酌可乎﹖」叔諾之﹐於是列佳肴斟美醞長談暢飲。叔沈醉﹐隱櫃而臥﹐肆人竊其鑰悄然往。入門﹐瞰空房戶牡以錐剔之﹐妹聞戶有聲﹐曰「叔向端謹﹐何忽有此舉﹖」計牀後有板扉﹐潛啟而逸﹐匿於柴室叢中。肆人入戶﹐登其牀﹐虛無人也。曰「從他遁﹐我且伏而伺之。」月微明﹐見屋間有婦匍匐而下﹐擁而納諸牀。事已﹐詢婦﹐曰「吾某鄰婦也﹐乘間思竊其物﹐爾音非叔﹐果何人平﹖」肆人述其由﹐婦曰「素識也﹐可頻來。」肆人患其擾惡而賊之﹐潛歸﹐叔猶然酣臥也。納鑰﹐呼之起曰「天將明矣。」黎明蒼皇返﹐適妹自柴中出﹐讓叔曰「汝何遽無良﹐剔我戶牡。」

叔力辧其無﹐妹舉脫牡爲證。叔訝而入﹐見屍於牀﹐曰「此鄰婦也。何自來哉﹖

抑孰賊之﹖「乃鳴之官﹐官驗訖﹐詳訊夜來情狀﹐曰﹕」是必有異。「立拘肆人嚴鞫之﹐吐其實。乃定罪案﹐而叔之無辜以雪﹐妹亦免於難﹐以保其身。

◎海南一勺數事廣丰徐柏舫吏部﹝謙﹞奉持觀音大士經咒甚虔﹐嘗輯《海南一勺》內外函數十卷﹐備述靈感之迹。中有近事數條﹐尢信而可徵﹐玆特錄出。如雲海陽周武堂明府嘗言《髙王觀世音經》及《大悲咒》﹐遇難默湧卽能免厄。嘉慶六年八月初八夜﹐余偕明府從陸路兼程進省﹐至惠陽始登舟﹐舟人滿掛蒲帆﹐從月色昏黃中行至番禹鹿步﹐適狂颶覆舟﹐余墜深淵﹐覺水底有物托余足而上。明府及同舟者亦俱墜而獲救﹐其衣服文書全行濕透﹐惟所藏之《髙王經》外濕內幹﹐吁亦異矣。又云﹕桂林粟孝廉﹝楷﹞之父某。客維楊﹐以七月七日渡江。怪風驟起﹐時同行舟牛覆溺﹐其舟亦篷轉江心﹐某惟默誦《觀音寶咒》不絕﹐並設願印施一萬二千卷﹐俄而飄往關口﹐得無恙。自蘇﹔旋揚時﹐屆重九﹐甫出鎭江口﹐濤頭撲舟﹐舟子力阻旋舟﹐某亦默誦《觀音咒》﹐亦徑渡無恙。又云﹕滇南陳太守﹝廷墑﹞素奉大士最虔﹐日誦《大悲咒》﹐𨿽忙迫不少輟也。道光癸巳秋﹐以同知擢永昌守﹐由漢江人都。一日﹐偶出船眺望﹐適旁人轉帆﹐失足墜江。時值風駛﹐瞬息間船已去里許。自言墜江時﹐浪花掀天而水僅及膝﹐兩足如有物夾持者﹐不遽沈﹐亦不能動﹐惟袍襟飄蕩水面而已。急誦《大悲咒》﹐未三徧而救者至﹐身以上未嘗沾濕也。又云﹕是年有浮梁程孝廉﹝昭﹞者﹐以公車報罷﹐返棹至大江﹐怒濤覆舟﹐隨舟漂蕩至十餘里。蒼黃之際﹐惟一心虔誦心經﹐忽得抱舷幹覆舟之下﹐若有物承其足者﹐轉借得微坐。及聞人聲喧嘩﹐乃急呼救﹐遂登岸焉。又云﹕上海陳茹徵爲餘言﹐乾隆壬寅十一月﹐其里人兪宗妻忽寒戰譫語云﹕我婆媳兩人行路經此﹐饑甚﹐必以酒食餉我。喃喃不已﹐審其音﹐無錫人也。邀其鄰醫郁在中就視診之﹐無脈﹐曰﹕此不可藥治﹐疑有祟﹐盍延觀音堂僧誦經解之。兪卽延憎爲誦《心經》《大悲咒》《金剛經》﹐甫一周﹐卽聞病粕肖讓云﹕我初不肯人﹐汝必欲來此﹐今何如﹖徧體皆飛刀剌我﹐痛不可忍﹐其速去。媳唯唯﹐已而寂然。乃不復寒戰﹐惟神气稍呆﹐越宿而起﹐則已愈矣。

◎彊暴稽誅新安富姓某者﹐商於江右﹐性浮暴﹐嘗偕客遊松門﹐途遇浣女娟好﹐命僮僕促入叢林深處﹐欲污之。女滚地哭罵﹐抵死不從。某將縱之去﹐有劉姓客者﹐趣縛而輪污之﹐慘死林下。女家得屍﹐控於官﹐捕凶久不獲﹐案遂寢。某一子蠢而劣﹐年二十一﹐女美而慧﹐年十八﹐未字。同伴入山采茶﹐雨驟至﹐失伴﹐獨立巖下﹐忽聞石壁中有喚其閨名者﹐大怖。石中曰「汝無怖﹐我山神也。汝父客中逞暴﹐污一良家女致死﹐女已訴之冥司﹐將報之汝身。觀音大士念汝母賢淑﹐日誦經咒甚虔﹐且長齋戒殺﹐發大慈悲﹐令解汝厄。汝父作惡不悛﹐大厄將至。

汝當速歸﹐此非善地也。「女踉蹌冒雨行﹐尋見女伴聚立山亭﹐旋有四五惡少至﹐指女笑曰﹕」不在巖下﹐何故狂奔至此﹖「飽眼而去。女始悟非善地之言﹐微神言﹐幾遭狂暴﹐默誦觀音號不絕。歸白母﹐母嘆且泣曰﹕」以汝父素行﹐何事不爲﹐神佛豈欺人哉﹖「自此戒律彌嚴﹐女亦誠心奉大士。其子未婚﹐常梗母命。

一日爲人所誑﹐謂世間惟太監最樂﹐因自閹而死。未幾﹐某歸﹐妻以女之事﹑子之死詳告之。某仰首呵斥曰「婦人畏鬼信佛﹐乃欲以冥報嚇我。如果有地獄﹐吾將徧歷所謂刀山劍樹者以廣見聞﹐何懼之有。」妻哂曰「以若所爲﹐恐十八重地獄盡當奉屈一遊﹐但恐流連忘返﹐不能再入人世耳。」某怒﹐乃析宅而居。

僅月餘﹐遂病﹐目見前死女子或立榻前﹐或坐室中﹐若有所俟者。凡數夕﹐女又引兩靑衣械一人至﹐則前趣縛之劉客也。某淒愴不勝﹐呼妻女至前慟哭﹐告所見﹐乞爲誦經懺悔﹐言未終﹐忽聲喘如牛﹐大叫我去我去而死。後有人從江右來言﹐劉客於某月日自刃而死﹐甚慘。正某死之前一日也。徐柏舫曰「庶女一呼﹐雷霆下擊。此女正气噴薄﹐百折不回﹐可憐﹐可敬。猶恨彊暴之報遲遲﹐竊謂未快人心也﹐」此嘉慶年間事。

◎冥遊確記長洲朱生﹝兆庚﹞自述其妻陳氏素有肝疾﹐上年五月疾大作﹐兼病暑。時作鬼語﹐乞予誦大悲神咒以資超度。予爲莊誦七徧﹐病者神气稍定。予問鬼與病者有夙冤否﹖曰「無。」然則病無妨否﹖曰「無妨﹐至誠念佛﹐可卽瘳耳。」

異日﹐余赴塾爲友言之﹐疑信者各半。余爲晨夕誦大悲咒﹐氏病竟痊。今歲八月初旬﹐前疾復作﹐仍譫語。然病至二十餘日﹐水米不入口﹐气息奄奄﹐而口中仍喃喃念阿彌陀佛至千百徧﹐气盡力竭﹐不敢少休。延至九月初五日酉刻﹐忽發狂叫云﹕人喚我去矣﹐船已在門前矣﹐柰何﹖遂不知人事﹐惟念佛不絕聲。良久自言曰﹕此何處﹖卽復作老嫗聲口應曰﹕此東嶽也。遂作進見禮拜狀﹐形色股栗。

須臾又至一處﹐復作老嫗聲曰﹕此地小立﹐且俟開門。旣又作皂隸喝道聲﹐鳴鑼放炮擊鼓聲。頃之﹐又言南面者登座矣。冥王冕冠紫袍﹐兩旁判吏自堂上排至廊下﹐皆長桌子。階下軍隸站班者約二百餘。又見書架無數﹐上置簿子幾萬本。另有捲案﹐似陽間手卷式。審問事件甚夥﹐審畢將案卷髮出。所審第一起﹐系秀才﹐著藍色衣﹐腰掛秋香手帕﹐從中門進﹐俄而出﹐衣衿悉褫﹐垢面蓬頭﹐徧身皆血﹐體無完膚。問之吏﹐乃云「秀才好食牛肉﹐故受拷掠也。」第二起﹐是一乞丐﹐攜斷竹破籃﹐下體僅遮敝席一片﹐傴僂上堂。略問數語﹐卽下。笑容可掬﹐口惟念佛﹐躡空而哂。旁一吏云「是人以夙業﹐生前罰爲乞丐﹐平日不食葷酒﹐常念阿彌陀佛﹐夢中不絕聲。冥王嘉其篤志﹐將歷劫罪障悉除﹐玆徑往西方﹐是以喜形於色耳。」第三起﹐見四人舁肩輿至﹐中坐一媼﹐冥王出座﹐一揖而別。輿後有鱔魚十三擔﹐又田雞﹑螺蛤﹑蝦蟹無數。旁吏謂諸犯曰「此婆婆年八十三歲﹐自廿三歲念佛持齋﹐至老不倦。隨輿者﹐皆生前所放物命也。」第四起﹐見羣羊鮏羴難近﹐一人裸身而前﹐羊齊嚙其足。吏云「是人在生爲羊販者。」每審一案﹐刑甚慘﹐號啕之聲震於外。氏私問吏曰「今日所審﹐何只問殺生事﹖

其餘不孝不慈及謀財害命等情﹐豈無一人犯者耶﹖「吏曰」他案各有掌管衙門﹐不在此審訊﹐且忤逆劫盜陽律可畏﹐犯者猶少。惟殺生一節﹐世人肆貪口腹﹐恬不爲怪﹐但嗜己之肥甘﹐誰顧物之冤苦。豈知一到此間﹐生前殺孽﹐絲粟有報。

汝若還陽﹐須將今日所見一一說與人知也。「候至第十六起﹐始喚程氏﹐乃從第七層階前跪下。自稟程姓﹐翁已故﹐姑六十二歲﹐父母俱亡。夫業儒﹐年三十二﹐五月生﹐其日時全不記得。堂上者喝曰﹕」已知之﹐不必多說。「見案上簿子長三尺餘﹐闊二尺餘﹐字如人世洋錢大。所注朱門程氏名下有五行半大字﹐紅圈二个。旁黑面判官曰﹕」汝幸少殺業﹐故案簿上字寥寥數行﹐自後照常爲人﹐尙有好處。冥司最重《金剛經》及《大悲咒》﹐縱有罪孽﹐亦可懺悔﹐汝記之﹐愼勿隨眾殺生造無量冤孽也。「尋命起而下階﹐不知所審何案﹐亦不見質審之人。心中惶恐﹐急欲歸家﹐柰鐵柵封鑰。有一人領至刀山﹐見刀劍插空﹐刀上人穿胸洞脇﹐血肉淋漓﹐且皆無耳﹐氏不忍視﹐急趨而出。小憩靑石上﹐回望東首﹐都是慘慘可憐人。因西向視之﹐則皆遊行自在﹐多欣喜容。又見中庭堆衣如山﹐旁人謂此剝衣亭也﹐臨終衣服如系僭越﹐不論有罪無罪﹐至此必剝去。小頃﹐遂開柵門﹐擁擠出者紛紛﹐小路有千萬條﹐有一人領之從西邊排弄走﹐內黑暗如漆﹐走出卽見停船所﹐仍下船歸家而醒﹝從此何處起至此句止皆病人口說﹞。醒後問之﹐皆了了﹐與昏憒時所言無二﹐時漏下三鼓矣。遂索粥飲卽睡﹐至曉寂然﹐病勢亦漸減﹐此予與薇卿五弟及女子僕婦同在牀前﹐歷歷在余耳中﹐卽不啻歷歷在予目中。因序其顚末﹐不敢增減﹐惟願善信者悟陰陽之一理﹐惕果報之難逃﹐痛戒殺生之孽﹐免隨輪回。力行念佛之功﹐往生淨土。卽以《冥遊確記》名其篇。徐柏舫曰﹕」此道光十三年的的實實新果報﹐是年予客江蘇﹐林少穆同年招之節署﹐其門下士劉秀才嗣龍貽此帙。朱與劉同年友也﹐因亟錄編中。俾世人共見共聞之。「

◎慈生張辛田邑侯﹝川﹤未喜﹥﹞奉差過浦城﹐家大人畱飯於北東園﹐以《慈生編》一冊贈余。中有一條最可警世者﹐云﹕人情於誕日﹑生子日﹑婚宦日大會賓朋﹐莫不步步求吉祥稱意。或率然墜一餅﹐斷一釵﹐必籍籍疑不利。而庖人幾上刳腸抉胃﹐肉血淋漓﹐此之不祥視他不祥孰大﹖至於疾病﹐皆關定數﹐惟有開籠放鵲﹐解网縱魚﹐差冀可消夙孽。今反烹宰求禳﹐聽命於巫祝﹐一禱不應﹐至再至三﹐徒戕物命﹐增殺業﹐其無益有損也明矣。按此山左趙序堂先生﹝未彤﹞之言﹐家大人曾於京邸聞而記之。

◎某方伯張辛田又曰﹕近有某方伯者﹐好作威福﹐平時爲兩府所制﹐憤不能平。適督部引疾去﹐撫部兼理督篆﹐因須出駐海濱﹐於省城諸務不能兼顧﹐奏將撫篆交藩司護理。某方伯意得甚﹐未及一月﹐欲甄別實缺知縣十六員﹐並請揀發知縣二十員聽用﹐開單囑兩司具詳﹐兩司難之。而某方伯意已決﹐遽厲聲曰「吾疏稿已具﹐公等卽不具詳﹐日內亦定出奏也。」時大小官僚皆惶恐罔措﹐未幾卽來到部檄﹐則以某案事發而方伯已革職矣。翌晨﹐兩司入謁﹐某方伯尙祕而未宣﹐而署督部因先奉到部咨﹐卽日要回省取回撫篆。兩司已知其事﹐故從容請曰「前奉憲臺令具甄別十六縣詳文﹐適有兩縣已因另案撤任﹐只有十四員應人詳﹐不知仍須湊成十六員否﹖」某方伯乃愀然出部文相示曰「我躬不閱﹐遑卹我後﹐諸公休矣。」於是兩司默然而出﹐哄傳其事﹐咸以爲快云。

●卷五◎庸師折祿鄞縣某生頗工文而偃蹇不第﹐忽夢至冥司﹐遇一吏﹐乃其亡友﹐因問己功名壽數。吏爲稽籍曰「君壽未盡而祿已盡﹐將不久墮鬼篆﹐更何望於功名。」生言平生以館谷糊口﹐無過分之暴殄﹐祿何以先盡﹖吏太息曰「正爲受人館谷而疏於訓課﹐冥法無功竊食﹐卽屬虛縻﹐銷除其應得之祿﹐補所探支。有官祿者減官祿﹐無官祿者減食祿也。」醒而惡之﹐旋病嗝食﹐逾年死。按阮吾山侍郎﹝葵生﹞嘗言「士君子無持刃殺人之事﹐惟庸醫誤人性命﹐庸師誤人子弟﹐其罪無殊於手刃。周贊醇觀察﹝廷燮﹞嘗爲年大將軍塾師﹐年威權勢焰﹐蔑視百官﹐而獨折節於教讀西賓。於塾門懸一聯云﹕怠慢先生﹐天誅地滅。誤人子弟﹐男盜女娼。語𨿽粗暴﹐然不知世之爲師與延師者聞此﹐其各悚惶否耶﹖」按吳人最知尊敬塾師﹐故科甲之盛﹐冠於各省。家大人在蘇藩任內﹐常聞韓桂ぎ尙書﹝葑﹞言其鄕先輩王文肅公﹝錫爵﹞二事﹐一爲公韶稚時有塾師某﹐僅攝館十九日而去﹐久且忘之矣。公登第後﹐未嘗踵門一叩。及歸田﹐有佃以貧負租﹐家丁系其父子歸。其老家主﹐卽攝館之塾師某也﹐年九十餘﹐不關家政。因其子若孫被系﹐其媳請救於翁。塾師不得已﹐躬挾刺以投﹐公見刺而驚曰「師猶在乎﹖向久忘之﹐某罪多矣。」疾趣迎之入曰「缺於侍奉﹐罪甚。」掖入書齋﹐請款畱而親釋其子若孫使歸﹐畱數月餘﹐奉侍甚優。塾師不自安﹐辭歸﹐公固畱之﹐塾師曰「余老人也﹐坐臥須人﹐府中使令𨿽備﹐不若吾子若孫之適吾意也。」乃送之歸﹐至則峻墉崇宇﹐丹堊煥如。塾師驚曰「此殆非是。」曰「太師命攺築也。」

遙見男女皆衣文繡﹐簇擁而來。倉皇欲退﹐及至前﹐皆家人也。問何遽若﹖是曰「太師賜也。」塾師太息不已﹐索筆書數語﹐藉使以謝云。又言﹕文肅公曾聘嘉定布衣唐叔達﹐於家塾訓其子緱山公﹝衡﹞。緱山領鄕薦﹐物議沸騰。公奏言臣向延名師誨子﹐今臣子衡發解滋眾議﹐臣甚悚惶﹐乞陛下遴選親信重臣提衡覆試﹐如不副其實﹐請治臣父子之罪。上敕令從嚴覆試﹐文益佳。由是名愈著﹐旋以第二人及第。後公䢐謝﹐葬於蘇州來鳳橋之左。將點木主時﹐冠冕雲集﹐無不引領遙望﹐竊議相國門第﹐非等閒人所可執筆而臨也。及輿至﹐則寬袍大袖﹑岸然髙坐者﹐乃布衣唐叔達其人焉。乃共嘆以徳不以爵﹐所見過人甚遠。而緱山之醇謹克守家風﹐亦可見矣。

◎金銀气松江馬質國﹝晉﹞曰﹕憶前年夜行﹐遇一亡友﹐本與相善﹐殊不怖畏。詢其所往﹐曰﹕余身後沈淪業滿﹐今將往城隍廟探轉生信耳。因偕行﹐間指一蓬門﹐曰﹕此中乃有金銀气。余問何以知之﹖鬼曰﹕凡人詭計陰謀﹐貪黷聚斂﹐或逐膻附臭﹐積得多金﹐全無輝光。但覺穢气觸鼻。惟躬耕力作不事營求者﹐偶有盈餘﹐𨿽僅積三五金﹐卽有白光三四尺﹐人不能見﹐但鬼神知之耳。余曰「然則僕授徒舌耕﹐所藏束金當亦有光乎﹖」鬼曰「否否﹐君尸位絳帷﹐於人家子弟毫無裨益﹐間或自作書畫﹐贗款以欺俗眼﹐此亦與隸胥市販者相等﹐便有千百金﹐亦只作一縷黑煙﹐鮏臭迫人而已。」余聞其言﹐嗒不能應。明日﹐走詣所指金銀气處探之﹐乃一寡婦﹐晨夕紡績﹐積錢四貫﹐將易銀付孤子送其塾師也。按此事或疑爲馬生寓言﹐然不自匿其短。於理未必子虛﹐錄之亦足當守財虜一劑淸涼散云爾。

◎白髮婦吳人朱元蕙乾隆間應江寧鄕試﹐首藝初創稿﹐見鄰捨一生三藝俱已膳淸。未幾而己之詩文俱就﹐聞鄰生猶作咿唔聲﹐蓋八韻詩頸聯猶未對也﹐遂與捉刀了之。

鄰生大喜﹐同出玩月﹐因互通姓名﹐知爲髙郵劉敬﹐年五十四﹐應鄕試已十二次矣。且言入場輒見一白髮婦攜繡繃小兒血滿襟袖者﹐神卽昏瞀若夢﹐婦去始漸淸爽﹐平時文思泉湧﹐至此不能成一字﹐往往曳白而去。有一科﹐婦遲至﹐詩文俱就﹐方沾沾自喜。而婦忽來﹐以小孩置卷上﹐遂至爲油墨所污。又一科卷中竟沾鮮血﹐爲收卷官所詰﹐托詞嘔血而免。素拙吟詠﹐構八韻詩如作《三都賦》﹐前科鬼婦未至﹐文頗得意。又以詩句不全貼出。今日文鋒亦利﹐詩賴鴻才助我。伏思元魁有足下在﹐不敢妄冀﹐要知賤名﹐定不再落孫山。方共互讀所作未竟﹐而鄰生忽面色如土﹐張皇四顧。眾詢之﹐但搖手亂指﹐遂發癇出。二場不到﹐想又見白髮婦矣。

◎傳奇削祿吳中彭蘭臺孝廉﹝希涑﹞﹐芝庭尙書之孫﹐彭詠莪京兆之封翁也。淡泊功名﹐精於內典﹐然有出塵之致。嘗手輯《二十二史感應錄》﹐摘敍正史中果報之事﹐足以啟聵振聾﹐讀者並可收溫史之益。適所親朱蕉圃﹝海﹞喜遊戲翰墨﹐著有《釵燕園傳奇》﹐頗傳於世。封翁斥之曰「此桑間濮上之詞﹐最足壞人心術﹐𨿽系假托名姓﹐然宇宙之廣﹐必有相同。誣人閨間之愆﹐萬不可逭。吾鄕尢西堂太史﹝侗﹞《雜俎》中僅載鈞天樂弔琵琶﹑黑白衛﹑登科記﹐尙有數種艷情麗事﹐匪夷所思。曾因才鬼降乩﹐告以冥中削祿。以西堂太史之根器才望﹐猶未免於冷宦不遷﹐子孫不振。吾曹可不知所儆醒哉﹗」後朱亦潦倒終其身。

◎狀師徐樹人觀察言﹐泰安某生文才極優。而工刀筆﹐眾皆呼之爲狀師。入場之日﹐神思昏倦﹐憑號板而坐﹐燈光下忽見魁星立於前﹐曰「爾來年狀元也。」伸手令寫狀元及第四字﹐生欣然濡毫﹐方寫一伏字﹐魁星遽以手翻印其捲面﹐因被貼﹐此後遂不復應試﹐以潦倒終其身。或曰「魁星﹐卽冤鬼之幻相也。」嗟乎﹗嘗見世之爲狀師者﹐其才情無不極優﹐苟正用之無不可擢髙科﹐而每以刀筆自誤也。

惜哉﹗

◎闈中怨鬼家大人任蘇藩時﹐張蒔塘邑侯﹝吉安﹞已引退回裏﹐以詩酒相往還甚熟。聞邑侯自言前應鄕闈﹐有同號捨一生﹐忽作手抱琵琶狀﹐彈唱《滿江紅》小調﹐淫聲戲嬲。陡然痛哭﹐又呼害奴好苦﹐奇變百出﹐若有鬼憑之﹐合號嘩然。一老儒正色叱曰「冤魂報怨﹐任汝爲之﹐毋得擾亂他人文思。」生瞪目不語。少頃﹐取捲拭淚﹐昏昏睡去。次早﹐狼狽出場。同時目擊者﹐皆不言而諭矣。

◎累債子顧南雅先生﹝蒓﹞與家大人同年相好﹐嘗謂家大人曰﹕乾隆間有上海五月樵上捨﹝芳澤﹞者﹐爲同邑郭孝廉﹝體乾﹞之婿﹐因相距二百餘里﹐來蘇州必信宿而後返。一夕就寢﹐忽見其幼子拜於牀下﹐卽不見。訝其半夜至此﹐爲之心動﹐終夜無寐。次晨﹐呼棹急返。途遇家人來報﹐其子因驟病已不救矣。釋氏謂子之幼殤者﹐皆索前生債負者也。債完卽去﹐父母爲之癡哭﹐彼自脫然恝然。此子死而來拜﹐殆勸﹔索債而復種未了之緣者乎﹖家大人曰﹕卽以還債論﹐理亦應拜謝而去﹐此鬼其猶講禮者哉。

◎附魂訓子南雅先生又曰﹕吳中李滄云﹝曾譽﹞以貲爲官﹐分發浙江。將赴任﹐其子之乳嫗忽僕而起﹐坐呼滄云曰﹕吾名場不利﹐賫志黃泉﹐爾捐官亦好﹐貪廉之辧﹐爾自知之。但須知爲官而貪﹐民尙有生路。廉而刻﹐則民之生路絕。貪固不可﹐廉亦宜廉於己﹐不可刻於下。占今淸白吏子孫或多不振﹐正坐刻耳。滄云唯唯受命。嫗蘇﹐茫無所知。其聲口絕似乃翁。可見前輩義方之訓﹐死尙拳拳也。

◎鬼穿下棺時衣吾閩臺灣林爽文之亂﹐有雜職蔣某者﹐吳人也﹐死於難。同寅爲殮厝﹐未通音耗。蔣之弟在家﹐忽一日見兄慘沮而回﹐身穿紅靑褂﹐有舊釘補子痕﹐布裹其頭﹐曰﹕我被賊匪傷害﹐棺厝臺灣府城西僧寺﹐上有標題銜姓﹐易於尋覓﹐汝可取歸﹐與汝嫂合葬。我無後﹐應分老屋器皿﹐與爾子爲我雙祧可也。倏不見﹐後其弟往扶櫬﹐遇其舊僕﹐言千棺時服色無異。時弟有二子﹐以長繼立。不久﹐次子死﹐竟應雙祧之語﹐鬼其先知矣。按此是死難之鬼﹐精靈不昧﹐故能從容囑咐如此﹐𨿽末秩﹐亦自與頑鬼不同也。又按鬼所穿衣﹐常以下棺時爲定。有羅掌綸者﹐亦吳人﹐家中值中元節祭祀。新雇一無錫小僮﹐方十歲﹐忽大言曰﹕今日庭中好多客﹐男女俱著棉衣﹐還有穿蟒袍補褂之老爺﹐有著鳳冠霞帔之太太﹐並有披繡花襖之新娘﹐如此大熱天﹐何以不換紗葛云云。眾呵之﹐乃止。其爲死人常穿下棺時衣服無疑。觀此﹐亦可以知鬼神之情狀﹐而古人附身附棺不敢不愼之精義亦卽是而昭然若揭矣。

◎雷擊先插小汪銘甫明經﹝茶壽﹞曰﹕浙中有某甲﹐善用銅銀。其子甫七歲﹐於除夕忽驚啼告母曰﹕有靑面獠牙人自天降下﹐以小旗插爺頭上而去。未幾﹐雷震﹐甲死於通衢﹐猶手執用剩銅銀。親鄰有知其事者﹐緣郊外某農以雞遣子售於市﹐爲卒歲之需﹐甲以銅銀向買﹐農子貪其價貴﹐孰知無可兌錢。歸被父責﹐投河自溺。蓋甲𨿽未殺農子﹐而農子實由甲而死。國憲不及加﹐天雷殛之耳。嘗聞父老言被雷殛者﹐陰司先有小旗插其首﹐曾有人因晨起盥沐﹐見盆水中頭插小旗﹐大驚﹐時欲藥死孤侄而吞其產﹐乃亟棄其藥而愈善撫其侄﹐後竟獲免。此可見陽律有自首之條﹐天誅亦容人懺悔也。

◎鬼畏節婦沈秀才﹝成言﹞昔年白京來抗訪親﹐途次武淸旅店。月色甚佳﹐獨出散步。

遙見一小招提門外有十餘人席地賭博﹐隱聞喧呶聲﹐俄招提內似有人提燈出望﹐博者卽鳥獸散。時萬籟俱寂﹐四野蕭寥﹐有三四人奔來互咎曰﹕何處不可開場﹐要鄰近倪節婦。一曰﹕彼處開場久﹐爾等不喧嚷﹐倪節婦亦不出來。相距咫尺﹐語畢倏滅﹐知爲見鬼﹐遂返旅捨。次日﹐詣招提訪問﹐乃一尼庵﹐果有尼之祖母倪媼寄食庵中﹐夜聞人聲嘈嘈﹐疑有火警﹐因出視。無影﹐卽閉戶安寢。倪媼自言三十而寡﹐舅姑欲嫁之﹐以死自誓﹐卽遭怒逐﹐攜二子一女織艸笠度活。流離困苦﹐慘不町言﹐幸子女皆已婚嫁﹐而子若婿又皆不才﹐賴女孫度爲尼﹐乃依棲於此。年已八十﹐𨿽雞皮鶴髮﹐猶耳聰目明也。嘻﹗匹婦矢節而無賴惡鬼猶知欽敬如此﹐惜其湮沒篷蒿﹐不能上邀旌典也。

◎鬼畏孝婦蘇州城隍廟向有道士住持﹐乾隆間有袁守中者﹐杭州春圃方伯之族裔也。工詩詞﹐善小楷﹐其徒皆敬畏之。有某徒私出遊山﹐半夜始歸﹐不敢叩院戶﹐卽坐殿上假寐。逾時﹐聞一鬼曰﹕奉牒拘某婦﹐乃戀其病姑﹐念念固結﹐神不離捨﹐不能攝取﹐柰何﹖一鬼答曰﹕精誠固結以戀病姑﹐此孝婦也。與彊魂捍拒者不同﹐不可率夜又去﹐宜稟請東嶽帝議延其壽﹐愼勿孟浪。語畢﹐似偕入內殿﹐去卽寂然。其徒惶懼﹐急叩院戶而進。朱蕉圃曰﹕世人未有不思延壽者﹐孰知孝之延壽蓋有不求而自得者哉。

◎鬼報徳乾隆五十三年﹐蘇州荒疫﹐饑民路斃者徧道路。值溽暑淫潦﹐血水橫流。有李連玉者﹐捐西郊髙壤百弓爲義冢以瘞之。工甫竣﹐一夜自鄕催租歸﹐不及進城﹐姑泊舟近港。夜半﹐忽有盜三五輩登舟搜劫﹐公然行彊﹐持刀相向。方危急間﹐聞岸上有數百人叫囂詬誶聲﹐羣盜驚疑﹐狼狽而遁﹐其實叢莽蔽野﹐無一人也。

心知爲義冢鬼報徳。異日﹐具酒淆赴其地﹐酹謝之。

◎郁翁報怨吳人衛某﹐少貧﹐其鄰郁翁者﹐年老無子﹐愛其俊秀﹐以家資千金畀之。曰「吾無他望﹐惟歿後求不爲餓鬼而已。」郁翁死﹐衛謹記之。後補弟子員﹐家漸饒﹐忽淪其初志﹐謂我衛氏子﹐安得祭郁氏鬼耶﹖自後鬼爲厲於室﹐無一夕之安。

延師作法﹐驅之乃止。越數載﹐讀書側廂﹐恍見郁翁自外入﹐妻卽於是日舉一子。

時衛累貲巨萬﹐惟以乏嗣爲憂﹐得兒喜甚。及長﹐恃愛耽博﹐不能禁﹐數年之間﹐家業蕭然矣。嗚乎﹗得其財廢其祀﹐謂死者可欺耳﹐乃不轉瞬﹐竟什百而償之﹐死者其果可欺乎哉。

◎雷殛三事干隆乙已年四月﹐金匱縣松山之麓有村人某﹐往邀其外姑至家﹐令妻預烹一雞以待。妻往河幹浣衣﹐時鄰婦失雞﹐覓之不獲﹐一媼突至某家﹐入其廚﹐見釜有熟雞﹐遂奔告鄰婦﹐婦疾來﹐值嬰孩臥於竈旁﹐遂取雞﹐以孩投釜﹐覆蓋而去。

妻返﹐以雞之未熟也﹐納薪炊之﹐偶揭蓋﹐則嬰孩爛焉。驚慘無可說﹐遂自經。

及某與外姑至﹐不見妻﹐入廚見孩爛死﹐妻懸梁間﹐駭極﹐頻頓足。外姑聞而趨至﹐搶地長號﹐曰「汝滅吾女﹐爲此慘毒﹐此恨豈能解乎﹖」某默不能語﹐遽俯首入房﹐外姑趨入拽之﹐則又縊死。乃仰天大呼曰「大乎﹖將何罪乎﹖」霎時黑雲彌漫﹐疾雷數聲﹐鄰婦殛死於庭﹐媼半體陷土中﹐自陳顚末已乃死。而村人夫婦皆復蘇。又同時有某家佃水田中多稗﹐蕓不能盡﹐方怏怏間﹐聞有人爲雷擊死﹐恍然曰「去秋是田乃渠所耕者﹐今吾佃是﹐彼必恨我﹐乃設此策以快其意耳﹐而誰知天道之難容也。」又鄰近郁某者﹐家有田數畝﹐本爲周壽所佃﹐積歲負租﹐乃易佃。次年布秧水中﹐甫插腳﹐卽呼痛﹐騾起視之﹐則角刺徧田中。

於是撈至日暮﹐累累盈筐﹐乃知爲周壽所密置也。逾年而壽亦爲雷震死。以上二事相類﹐因並志之。

◎土地祠嘉定西城外三里曰靑岡墩﹐其旁有上地祠﹐相傳爲宋梁狀元顥﹐常著靈異。

叫城西有應童子試者﹐其妻晨起盥沐﹐失金指環﹐意婢竊之﹐鞭撻數四﹐懼而逃之祠﹐匿神坐下。夜間聞叩門聲﹐老嫗出啟之﹐一叟也。嫗曰「歸何晚﹖」曰「頃在城隍司注弟子員冊﹐四方各舉士人以薦﹐我將以城西某生進﹐躊躇未果﹐司訊之﹐我以某縱妻枉婢竊環對﹐司仍命注名於冊﹐曰待某不悛﹐除之未晚也。」

嫗曰「然則環果何在﹖」曰「爲鴨所吞耳。」婢聞之喜﹐狂奔至家﹐以實告。

遂剖鴨得環﹐某生悔而謝過﹐足歲果遊庠。

◎京城尉紹興某﹐以部吏考滿爲京城尉。夏月﹐以事出城﹐休於道旁樹下﹐見一騎西來﹐亦息此。詢所自﹐曰﹕奉帝命﹐將往攝人。出牒示之﹐尉名與焉。驚曰﹕迨攝我來耶﹖曰﹕未也﹐首城東老人﹐次爲山左人﹐三爲女子﹐君其四也。言已﹐遂失所在。尉踉蹌歸﹐以告家人。詰旦﹐至城東﹐見一老人方啟門呼買菜﹐踣於地不起﹐乃信前言之不爽。急歸﹐飭家人辦喪具。翌日﹐復至郊外﹐聞哭聲甚哀﹐尋其蹤﹐見一輿屍撫之而哭者﹐少婦也。就問之﹐曰﹕吾夫世居濟南﹐家貧﹐訪舊京都﹐不遇而反﹐暴死﹐無以斂﹐故深悲耳。尉惻然曰﹕我爲若殯。乃導輿之空地﹐悉以所備喪具賻之﹐且贈金三十兩﹐令扶櫬歸。婦泣謝去。尉歸家﹐復飭辦喪具如前﹐搬沐更衣﹐端坐而俟。人定後﹐忽聞叩門聲甚亟﹐啟之﹐揖以入﹐坐語移時﹐再拜而去。入謂家人曰﹕余不死矣﹐上帝以予本日行一陰徳﹐增算一紀﹐此人頃來相告耳。後果無他。

◎屠太守感夢錄林少穆先生﹝則徐﹞曰﹕余友錢塘屠琴塢太守﹐於辛已秋得危疾﹐醫者誤投藥﹐幾殆。自誓以利人濟物爲懺悔地﹐他事一不系懷。一夕﹐觀音大士應感入夢﹐謂太守夙世爲楚中某官﹐遇事公而刻﹐殊傷仁厚﹐𨿽無私﹐亦減祿位。又多戕物命﹐宜得短命報。幸病中誓願堅固﹐念念以利濟爲懷﹐無毫髮怨尢﹐其中以他福徳折除﹐當可益算。陰律惟救生可延生﹐且加祿﹐當益勉之。寤後﹐遂舉家戒殺﹐且買物放生。是冬﹐疊拜袁州九江太守之命﹐卽蒙起用﹐邀不次殊恩。明年春﹐病亦頰愈。太守念佛法以自利利他爲大願﹐欲人人咸獲戒殺放生福報﹐而又慮人人之不盡徵信也﹐故爲《放生錄》一書﹐後一篇第暢明吾儒不殺之理﹐而於感夢一事未嘗及之。其於立言之體固當﹐而於覺世之意或有未盡﹐余故復爲洋述之使﹐人知感應之故非荒幻也。近時風俗奢靡﹐無故飲食酬酢﹐刀幾必赤﹐惟歸安張蘭渚中丞獨守此戒﹐前撫吳日﹐當爲戒殺文注釋以勸吏民。有議之者曰﹕大臣行政﹐以已饑已溺爲量﹐煦煦之仁﹐似非急務。聞者疑之﹐獨太守折之曰「惟仁民者乃能愛物﹐未有愛物而不仁民者。吾方以中丞爲師法﹐何疑焉。」蓋太守之篤信﹐非一日矣。余又聞太守之先徳封翁﹐中年始得子﹐卽立願戒殺放生﹐冀其子以文學科名顯。太守果以翰林起家。今太守復於病中感夢大士﹐蓋福徳種子有自來矣。

願覽其文者﹐人人勉行之﹐則於變風行﹐太和翔洽﹐於世道旣有裨益﹐而文學科名之報﹐與夫延生起疾﹐亦正有如響斯應者在也。按此條見徐柏舫《海南一勺》中。

◎毛封翁長洲毛春門吏部﹝鼎亨﹞之父琢軒封翁﹐六歲而孤﹐家素奉關帝像甚虔﹐封翁因貧棄儒﹐依舅氏習布業。念孀母謝苦節積勞成疾﹐期早自振拔以寬慈懷。乾隆己卯春﹐赴閶門外普安橋關帝廟叩終身菀枯﹐得第九簽﹐有望渠消息到長安句。

二十餘歲﹐挾貲商於鳳陽懷遠等縣﹐虧折過半﹐尋丁母憂歸﹐因戴星而行﹐霜露侵肺﹐患痰哮﹐至十餘年﹐醫治罔效﹐於是發願誦觀音大士咒覺世眞經﹐宿疾頓愈﹐信奉彌堅。三十一歲始得一子﹐卽﹝春門﹞吏部。工書﹐翁令書覺世眞經廣施﹐復刊板﹐隨時印送。吏部在官﹐因無昆弟﹐急欲迎養﹐祈簽正陽門外關帝廟﹐亦得第九簽。翁悟簽旨﹐允迎養﹐於壬申六日抵京。見其子升郎中﹐受正四品封誥﹐壽至八十四。一日預戒治後事﹐無疾端坐而逝。

◎佛姆化導彭尺木先生﹝紹升﹞曰﹕近十餘年來﹐現優婆夷身虔修淨業者推南濠鏡智道人﹐道人汪姓﹐歸李景禧爲繼室﹐年二十六而寡。發出世心﹐以菩薩戒倡導鄕裏。

嘗刺舌血寫《法華經》《阿彌陀經》《梵綱戒品》各一通。年三十八病痢﹐一日起沐﹐合掌趺坐念佛而逝﹐時乾隆四十九年也。後三載﹐同裏何氏女病熱﹐見其亡叔某赤體披髮﹐言在生種種作孽﹐死後拘黑暗地獄八年﹐日受惡鬼鐵棒﹐近幸觀音大士降臨﹐跪求慈拯﹐忽得離暗而出。適有道人自西方來爲冥王帥﹐卽上年念佛坐逝者也﹐因與吾家有舊﹐乞暫放還。急爲我修福﹐俾得生人道。兄子性三爲持佛名一萬﹐仍許請僧誦經薦拔乃去。是夕初更﹐何氏女忽悶絕﹐至三更而蘇。言有羣眾執紅燈以大轎舁我去﹐路迢﹐遙詣一大廟﹐出轎﹐趨殿下﹐見一靛面王者中坐﹐傍有小鬼各執鋼叉﹑銅錘左右立﹐便命取錘打我。慌惘之除﹐忽見金童﹑玉女持幡幢自內殿出﹐中擁道人﹐離地丈許﹐握白拂﹐攝云履﹐嚴潔無倫。視之﹐卽萬年橋李姆也。往嘗一宿其家﹐仿佛可識。然光彩迥絕矣。姆聲言止止﹐王遽釋我。姆垂手援我﹐引入內殿﹐光明洞然﹐幾席靚整﹐案上供佛經。

令設茗果餉我﹐果似蘋婆﹐香甚烈。雲從西方來﹐引我歷觀地獄。先見血河浩渺無涯﹐有諸女人或倒浸河內﹐或蓬發上指﹐或側身橫睡﹐血流徧體。復見刀山﹐髙矗云宵﹐百萬雪刃互相撐拄﹐中有罪人﹐橫斜刀上﹐旣死復活﹐活而又死。更令左右攜燈照我人黑暗獄﹐見眾鬼皆肓﹐頭大如斗﹐頸細似管﹐鼻液長尺許﹐若醉若寐。從黑獄出﹐見旋磨﹐中血肉下墜﹐雞鴨啄食﹐黑風吹余肉﹐復變爲人﹐鬼卒寸磔其肉﹐重磨作粉﹐化蠅蚊蟻子﹐一一散去。我心酸淚下﹐問姆何不救之。

答曰﹕罪大障深﹐安能卽出﹐汝知怕否﹖人身難得﹐可勿持戒念佛求生西方哉。

汝能一心念阿彌陀佛﹐吾當攜汝直往西方﹐汝意云何。我未及答﹐姆曰﹕因緣未到﹐姑俟異日。來此已久﹐恐家中驚惶﹐可速歸﹐好好持齋念佛﹐一意西方﹐時至迎汝。勉之﹐勉之。仍命轎送我﹐蹶然而覺。翌日﹐汗出﹐病良已。性三親聞其事﹐述於予﹐爲書而傳之﹐徐柏舫曰﹕此姆苦心﹐望人同修淨業﹐諄諄如此﹐慈悲化導﹐眞天人師也。地獄罪苦諸囚﹐若生前各早回首﹐安有刀山﹑血池之設哉。

◎買牛放生福州省城舊俗﹐凡同文課之友人遇有入泮登科者﹐例須捐喜金若干﹐稱家之丰嗇﹐以爲同會被黜者聚飲解悶之資﹐所謂會例也。被黜者當新貴簪掛前後之間﹐將此捐金覓一淸曠處所﹐羣相暢飲﹐藉消抑鬱之懷﹐故俗又謂之避气。侯官陳星垣﹝經﹞郡丞嘗言﹐其昔年應童試不遇﹐赴西湖書院會例之宴﹐偶閒步出院門﹐見有牽牛者﹐以牛不肯前行﹐鞭撻不已。郡丞就近往視﹐牛淚涔涔下。知其將牽往屠所﹐爲之惻然﹐問其值﹐曰十五緡。乃退而與座中諸友議曰﹕例金尙有贏餘﹐何不以買牛放生﹐同諸君作一陰徳事乎。中有不樂從者﹐謂若此便無消遣之資矣。

郡丞論之曰﹕此事頗關陰騭﹐消遣不過一時﹐若愁簪掛日無宴聚資﹐我當獨治具﹐延諸君於捨間小酌﹐可乎﹖眾不得已應允﹐乃將牛價交割﹐送牛至西禪寺放生。

並將餘金付僧人﹐囑其隨時照料。歸卽謀諸閨中﹐典衣飾爲簪掛日宴飲之費﹐以踐前言。次年﹐郡丞卽入泮﹐旋登鄕薦﹐由大挑知縣升海門司馬﹐加知府銜﹐權守蘇州云。

◎李副榜浦城有李某者﹐與其鄰嫠婦通﹐外人不之覺也。應某科鄕試﹐已擬中第五名﹐以他故降爲副榜。時邑中屢脫科﹐𨿽副榜亦足爲榮﹐報喜者至門﹐鄕裏聚觀﹐嫠婦亦至﹐不覺喜形於色﹐拍李肩而笑曰﹕我素料汝必有出息﹐故不惜以身相許耳。

其語爲人所聞﹐遂播於眾﹐各匿笑而散﹐或謂正榜之降爲副榜﹐職此之故。其猶得畱副榜者﹐以其根器本深耳。余曰﹕倘此人不得副榜﹐則此事從何而破﹐俗謂天不藏姦﹐信哉。

◎王總戎道光辛丑﹐英夷滋擾江浙﹐家大人以江蘇巡撫兼權總督﹐篆務帶兵赴上海防堵。時提督陳忠湣公﹝化成﹞駐吳淞口﹐徐州鎭總兵王某駐上海城外。王﹐蜀人﹐軀幹英偉﹐談論曉暢﹐下榻城外天后宮樓上﹐日手拼辟百金方誦之﹐略能通貫﹐家大人頗優待之。旣思吳淞口岸直達寶山﹐綿亙數十里﹐兵將稍單﹐而城中呼應較靈﹐兼可控制城外﹐擬調王總戎移駐吳淞﹐與陳提戎成犄角之勢﹐較可放心。

曾乘間以此探王意﹐王謂一動不如一靜。家大人復以己意馳往吳淞﹐與陳熟商﹐陳亦不以爲然﹐似言多此一人亦無甚關系者。未幾﹐而家大人卽卸督篆回蘇﹐遂聽之。逾數月﹐夷船陷寶山﹐直駛吳淞﹐陳提戎以孤立無援﹐血戰而亡﹐而上海亦陷。時王總戎已挾所部兵遁松江郡城﹐卽以暴病卒。有參劾其坐視上海之破﹐不出一兵不發一矢者﹐旋奉嚴旨。以旣伏冥誅﹐盡革去生前官職﹐並飭查其子孫有功名者﹐盡行革退。無功名者﹐一槪不準應考出仕。江南軍民快之。時家大人已引疾歸裏﹐於邸報中悉其事﹐瞿然曰﹕陳忠湣可謂知人矣。按湖南羅提戎﹝思舉﹞亦蜀人﹐臨陣不避槍炮﹐所服戰袍爲鉛丸火燒圓孔無數﹐然卒不死。嘗云﹕自顧何人﹐官爵至此﹐若得死於疆場﹐則受恩當更渥﹐苦我無此福分耳。以不能死於兵爲無福﹐洵忠勇之言也。相傳戰陣之間巧於避死者﹐往往卽死。屹然不畏死者﹐往往不死。合王總戎﹑羅提戎並論之﹐可以勸矣。

◎王縣令江西有某縣令王姓者﹐酷烈任性﹐禁賭博尢嚴。有富家孤子﹐方十五歲﹐爲姦徒誘賭﹐輸銀一百兩﹐索取甚厲﹐孤子之祖母不得已鳴於官。王以重刑責姦徒訖﹐將責孤子﹐其祖母願以金贖﹐王不許﹐卽以責姦徒者責孤子﹐斃於杖下。其祖母見孫已亡﹐觸壁而死。孤子之母聞之﹐亦縊死。未幾﹐王得行取。將登舟﹐忽自呼曰﹕我已離任﹐不須叫冤。眾視無人﹐王曰﹕二婦人﹐一少年。王旋患頭痛﹐口鼻流血而死。王亦一子﹐方迎柩於家﹐亦患頭痛﹐其母令藏於婿萬某家。

萬與同牀臥﹐至夜半﹐覺有手入被中﹐其冷如冰﹐旋縮出﹐曰﹕誤矣。萬亦大懼﹐送之歸﹐至中途﹐亦口鼻流血而亡。夫犯賭非無罪﹐以童子被誘﹐薄責之可也。

然一時固執任性﹐其受報如是之慘﹐況用刑而誤者乎﹗竊謂尊長首子弟被誘賭博者﹐審實免責其子弟法良善也。

◎徐氏隱徳徐樹人觀察官泰安令時﹐家大人陳臬山左﹐曾以循良薦舉﹐觀察遂執贄稱弟子﹐並述其先徳甚詳。蓋其封翁松門先生名﹝蔚﹞者﹐年十二而孤﹐值母陳太恭人病篤﹐封翁侍奉湯藥﹐到右臂肉入藥奉之﹐乃疔。入書塾中﹐不能作字﹐塾師責之。及歸﹐太恭人又責之。托言瘡疾﹐終不以語人。太恭人壽至七旬有餘﹐封翁始入庠食餼。以母老多病﹐一弱弟已殤﹐因絕意科名﹐授徒裏中以便侍養。及門中成秀孝者至百十餘人﹐皆封翁所培植也。嘉慶年間﹐海門廳沙民與通州爭學額﹔求撥二名﹐各自立學﹐歷呈督撫學三大憲﹐封翁率諸同人力持之﹐卒未能奪﹐至今士林感之。觀察於嘉慶庚辰成進士﹐其仲弟宗勉以是年廣額補諸生﹐而殿於末﹐在補額二名之內﹐一時輿論咸謂封翁爭學額之報也。宗勉旋於道光乙未中副榜﹐癸卯中舉人。闈中皆夢封翁至號捨中訓戒之。觀察又言其母季太恭人最信因果﹐觀察兄弟三人幼時﹐自書塾歸。有寫完影字一本﹐必索而焚之﹐曰﹕毋使畱存﹐致爲婦女夾花樣﹐婢僕糊窗拭桌也。仲子宗勉﹑季子宗祥先後補諸生﹐其坐號同爲果字四號﹐戚族咸以爲惜字紙之果報云。有僕人夜間啟櫃竊米﹐將鎖翅用綫束住。偵而知之﹐次日請領管鑰﹐仍舊與之﹐而以他事卻之去﹐曰﹕我自不用之耳﹐何必暴其惡而使之無路謀食也。觀察嘗迎養至泰安縣署﹐署中惟一老嫗﹐夜則不遣使﹐或自取攜。嫗曰﹕何不喚我。曰﹕爾老矣﹐吾兒若非做官﹐則與爾一般耳。嫗合掌曰「阿彌陀佛。」又曰﹕家慈兄弟姊妹本十人﹐今僅存千城舅氏一人﹝桓﹞﹐因外祖母哭子女失明﹐誓茹素求母目復明。顧一日舟行至焦山邊﹐暴風大作﹐將舟柁撞破﹐舟人皆哭﹐束手待斃﹐舅亦昏瞀不知所爲。忽夢中有匠人一手執三角木尺﹐一手執斧踏浪而來﹐以木尺架子船尾﹐曰﹕念爾三十餘年不食葷腥﹐保全物命甚多。以斧擊柁﹐頃刻舟隨風入港。是日溺沈者甚多﹐獨此舟得無恙。人皆異之﹐舅氏亦不言其故也。

◎窩犯徐觀察又言﹕令泰安最久﹐所治與兗沂交界﹐山莊多窩匪者。一日緝獲窩犯某﹐提訊之﹐曰﹕父某﹑祖某﹐補佐雜有年﹐升縣令有年﹐升州牧復指升郡守有年。現有祖母在堂﹐親戚亦多紳宦﹐有現任爲寅僚者。卽前任玆邑者﹐亦其至戚。

伊亦曾進署中﹐署中人亦尙有能識之者。次日﹐其祖母踵至﹐詢其子曰﹕某某現有職銜﹐托其妻子於友而之楚遊矣。妻妾尙有五人﹐子女七人﹐終日仰屋﹐匪類竊得贓物﹐利其可以窩畱而依分之﹐所起贓物甚多﹐軟梯繩鞭刀械悉具。問其何來﹐曰﹕竊盜某某之物﹐向藏寄吾家。至有不忍究詰者。豈其先代爲官卽如爲盜﹐而獲此報歟。抑縱盜害民﹐亦合有此報歟。否則治盜或不免枉屈﹐而報及其子孫歟。署中有老幕賓曰﹕吾曾親見其父﹐由首劇升州牧﹐緝捕最有能聲﹐想多枉濫﹐故有此果報云。

◎不作槍替徐觀察又曰﹕泰安馮生誤娶有夫之婦﹐及知情而後棄之﹐婦家訟於官。時余方爲泰安令﹐庭訊已結﹐馮生本有應得之罪﹐將杖之。因念考試在卽﹐姑從寬免。

及試後﹐新進諸生來謁﹐則馮生亦肩隨焉。詢其平居作何狀﹐自言家極寒苦﹐惟平日誓不於文闈中以槍替漁利耳。殆卽此一念而遂邀神佑而免刑誅﹐蓋庸流多一幸進之人﹐卽眞才多一屈抑之士﹐所系固靡輕也。然則吾輩之以槍手自雄者﹐其亦可以返乎。

●卷六◎貧士收棄女四明袁道濟﹐家貧乏貲﹐不赴秋闈。七月望前﹐猶在家。有戚友贈以三金﹐勸之往﹐乃行。路遇一棄嬰﹐莫肯收養﹐啼饑垂斃。袁惻然﹐卽以三金托豆腐店夫婦善撫之。至省﹐同鄕友憎其貧﹐不納。獨舊識一僧﹐勉彊畱之。僧夜夢各府城隍齊集﹐以鄕試冊呈文昌帝君﹐內有被黜者﹐尙須查補。寧波城隍稟曰「袁生救人心切是可中。」帝君命召至﹐見其寒陋﹐曰「此子貌寢柰何﹖」城隍稟曰「易耳﹐可以判官須貸之。」僧寤﹐駭甚。次早﹐正欲告袁﹐及相晤﹐見其向本無須﹐一夕間忽兩腮萌動﹐笑喫喫不止。袁問故﹐僧具言之﹐與袁所夢合﹐互相驚嘆。後榜發﹐果中式。又沔陽王沔﹐家赤貧﹐遇考試﹐輒賣卜於市。妻張氏性慈善﹐鄰有生女欲溺者﹐彊抱養之﹐如是者再。乾隆甲寅春﹐同鄕某生夢神告曰「今科本省解元是育嬰。」醒以爲異﹐及揭曉﹐領解者乃王ピ也。某生細詢ピ﹐乃恍然於神示之不爽云。

◎溺女棄嬰惡報莫譚﹐饒州人﹐家計頗裕。年四十﹐妻已生五子。因粗識字﹐學星命之術。

凡本家以及近鄰生女時﹐卽邀查其八字﹐女命不佳者﹐俱勸人溺之﹐人信其言而溺死其女者已不少。無何﹐而已之五子連夭其四﹐存者亦瞎目。未幾﹐莫旋死於癆﹐絕而復蘇﹐哭告家人曰「適奉拘至陰司﹐冥王大怒﹐曰﹕」古無命學﹐亦無義敗掃祿之說。自漢唐時﹐因外國請和親而難於辭絕﹐故托是說以塞其求﹐各命書中已論及。爾全不識﹐乃敢妄言﹐況此女卽使將來果敗﹐亦是注定者﹐縱能溺死一女﹐又要生出一女。故凡算女命者﹐但當以好字應之﹐免其遭嫌難嫁﹐才合天理。豈可我於簿上放生﹐爾於口中判死乎﹗姑押回陽﹐廣傳此說﹐庶世人咸知攺過﹐或可略減罪孽也。「徐柏舫曰﹕」此余近年眼見之事。「

徐柏舫又曰「乾隆四十年乙未﹐長沙農民米上西晨出﹐見道旁置一小籮﹐內貯女嬰﹐並布一匹﹑銀十兩﹐附生年月日一紙。此蓋勢必難畱﹐作此曲全之術﹐令遇者或收回撫養﹐或送入育嬰堂﹐俱可。詎料米竟沈女於河﹐取銀布以歸。未過百日﹐爲震雷擊死。」吁﹗殺人取財﹐有不上干天怒者乎。

◎陳宗洛桃源縣秀才陳宗洛﹐秉性慈善﹐家極貧。其鄕舊有育嬰堂﹐因缺資久廢﹐陳欲募修﹐就裏中勸捐。有一守財虜﹐不特靳於解囊﹐且對陳謾罵﹐曰「一介酸儒﹐殊不量力。我等之錢﹐豈是銃打來者﹐肯與若修五臟廟乎﹖」陳气忿而歸﹐對家人曰「愧吾之志不能行於一鄕﹐願一家之中妻妾子女及弟侄等體吾志而行之。」皆應曰「謹受教。」陳曰「自吾父派下男女﹐世世子孫﹐共守今日之誓。」凡得人遺棄之女﹐必收付有乳者養之。若有乳者懷中已滿﹐不得已付無乳者﹐以蜜餅飼之﹝蜜餅養成者﹐已七名﹐且體气充實﹐非若俗說欠乳者多孱弱云﹞。

至周二三歲時﹐有貧乏而忠厚者﹐或願取作童養之婦﹐聽之﹐只要將本姓上加一字曰陳某氏﹐蓋欲如陳氏所出。約此女長成﹐仍要分乳不育之女﹐是以綿綿滋蔓﹐救活甚多。陳舉行時﹐年三十六﹐前年九十壽誕﹐子孫富貴雙全。所稱陳某氏者﹐都如親戚﹐稱觴膝下。已有一百七十六名。陳對客大笑曰「古云爲善最樂﹐不信然乎﹖人情愛拜干兒女﹐能如寒家所稱之陳某氏否。惜當時罵我者已死三十餘年﹐欲拜謝其激成之恩﹐不可得矣。」客曰「前罵君者自系謹守之家﹐未知今其後人尙能保其富否﹖」陳曰「說他可憐﹐此人五十外﹐三子盡夭﹐疾病﹑死亡﹑訟事﹑盜賊接踵而至﹐家財耗散﹐貧乏不能自存。某年﹐余館於綠蘿山﹐因與同鄕乞爲館僮。余亦不念舊惡﹐憐而收之﹐卒之不甘爲人下﹐至十月而去﹐後竟沿門覓食。」客曰「倘當時反謾罵之意﹐轉爲樂善之心﹐後𨿽貧乏﹐君亦必謀所以全之。」陳曰「不然﹐夫富者﹐天之所以助人爲善﹐倘此人樂善﹐天必不奪其富﹐又奚待余全之﹖」客曰「非君﹐見不及此﹐願長持此說﹐勉人法陳君之貧而富﹐無若罵陳者之富而貧也。」

◎章開元南丰武舉章開元﹐嘉慶二十五年以騎射課徒。三月十九日﹐試期﹐赴教場﹐爲徒發馬﹐用力太猛﹐僕地。眾扶返寓﹐呻吟牀蓐﹐見一吏執朱票銀鐺而負梃者﹐突前曳之。方倉皇無措﹐忽身後一人挽而呼曰「勿爾﹐此人奉行《敬信錄》﹑持《觀音經》甚虔。嘉慶二十三年﹐曾於《敬信錄》內摘出易犯者數條﹐抄寫十餘本﹐給人解說﹐且許心願刊印。若仍短命﹐何以勸善。」役曰「奉上官命﹐安知其餘。」曳如前﹐而挽者益力。役釋手﹐怒甚﹐以梃掠章足而去。宛轉呼痛﹐莫辧晨昏。甫交睫﹐役又來曳﹐身後人復挽而爭。心念挽者何人﹐得無神明垂救乎﹖回顧﹐則或左或右﹐不可見。役旣去﹐謂章曰「渠𨿽去﹐明日系廿八卯期﹐必又至﹐汝其殆矣。吾指汝﹐到南海求救於大士。」章慮蹣跚難行﹐曰「但合掌端坐﹐誠心念南無阿彌陀佛及大慈大悲救苦救難觀世音菩薩寶號﹐倘睹可好者﹐切勿動心。」章如教﹐覺身如風律﹐飄空而起。未幾﹐見深巷當瀘者﹐並佳麗﹐爭來勾引﹐冥情弗顧﹐則又無所見。而奔濤接天﹐海立眼前矣。海上有島﹐往來皆道路﹐了了可辧。章伏岸傍﹐宣佛號良久。見兩三白髮叟攜一人下山﹐貌肖己。

身後人謂曰「此汝魂也﹐速禮菩薩叩謝。」忽前役又至﹐梃章足而去。身後人曰「汝勿悸﹐今蒙菩薩赦宥矣。盍遊陰府﹐徧觀善惡兩邊。」遂導至一所﹐見尢數瘋癱乞丐及人面獸身者﹐內有數人﹐爲章所熟識。又至一廳﹐中多鶴髮翁媼﹐握念珠跌坐。逡巡間﹐倏至大宅﹐堂上皆貴官﹐冠帶尊嚴﹐階下披枷帶鎖﹐剖心拔舌備諸慘刑。最後一捨﹐有童男女環走﹐身後人言「此爲善﹐此爲惡。此爲無善無惡﹐此爲罪大惡極。汝今歸去﹐當堅持前念﹐自修以訓人﹐毋怠厥志。」

章唯唯﹐頓覺奔波神疲﹐蘧然而蘇﹐身仍在牀﹐一燈如粟﹐鄰雞喔喔矣。天明﹐卽披衣步門外﹐足疾頓失﹐同捨咸驚異。不日而精神如舊﹐然終不悟挽而救者爲何神也﹖

◎萊蕪令萊蕪令素有能聲﹐而地方積疲已久﹐治之過驟。一日﹐因徵糧激變﹐幾成大獄。上憲檄委鄰封新泰某令往查辦﹐某令卽單騎前往彈壓。鄕民持械﹐蜂擁而前。

某令獨立牛車上﹐剴切勸諭﹐眾始知其爲鄰縣某父母也。數語解紛﹐輿情帖然﹐其事遂解。未幾﹐萊蕪令擢任去﹐旋以貪墨敗。新泰令﹐卽今浙中梁楚香中丞也。

◎馬翁濟寧州屬有馬翁者。年少不得志﹐曾混迹綠林中﹐後乃攺行﹐教子讀書。子且貴矣﹐翁福壽兼備﹐裏中人皆謂天之報施不可知。一日﹐請乩﹐問科名﹐並問及馬翁之子何以顯貴。乩大書「窗前白鏹﹐籠裏紅裙」八字﹐皆不解其故。有黠者﹐徑述乩語以問翁。翁固藹然長者﹐微哂曰「此非人所知﹐我實告汝﹐汝勿笑也。我少年流落四方﹐爲羣盜裹脇同行﹐偶至一家﹐有婦人哭甚哀﹐我隔窗問之﹐婦大驚﹐我曰﹕」我來問汝疾苦﹐無他意。『婦曰「吾夫爲某豪家佃戶﹐積欠若干金﹐無力繳償﹐今欲以妾身抵欠緩追﹐以是哭耳。』我乃就羣盜所存贓內提銀若干﹐置其窗外﹐呼而與之﹐彼亦終不知銀所自來也。又鄕裏中有巨室﹐爲富不仁者﹐羣盜直入其室﹐僕婦皆遁去﹐幃中有一弱女子﹐裸體﹐不得出。盜曰﹕」俟搜贓畢再摟而取之可耳。『時羣盜方搜括衣物﹐我乘間以被蒙此女﹐令伏於雞籠下﹐自執火立其上﹐招揮羣盜席捲衣物。移時﹐有盜問女所在﹐我曰早逃去矣。俟羣盜全出﹐我乃逸﹐女幸而免。乩語殆指是歟。「觀此﹐則何人不可爲善﹐亦何地不可爲善乎。

◎地師得夢六合某氏﹐父爲縣令。延地師仰思忠者卜窀穸。尋得一吉地﹐方點穴間﹐雨驟至﹐遂下山﹐約俟天晴再往。是夜﹐地師夢一老人問曰「今日之地佳乎﹖」

曰「佳。」曰「此地切勿與此人﹐此人生前爲考官時﹐賣三舉子﹐當有陰禍。

若葬此穴﹐當榮其子孫﹐非天意也。「明日﹐問六合尹林克正曰﹕」某大令居官何如﹖「林曰﹕」聞其先爲教諭﹐後選此官﹐不久卽卒。但傳其爲考官時大通關節﹐得賄甚多﹐鄕評以是少之。「思忠惕然﹐因托故辭歸。越二三年﹐遇其鄕人﹐問某大令葬否﹖其人曰﹕某大令家因與勢豪爭墳致死﹐官事牽纏﹐家業凋落﹐至今尙未歸土云。

◎匿銀喪命道光辛丑夏﹐河決祥符口﹐城內外皆成澤國﹐田廬﹑男婦漂沒者不可數計。

大府發銀賑濟﹐使某丞任其事。某領銀四萬。先將二萬匿於家﹐以二萬駕舟往。

時徧地皆水﹐由城堞上登舟﹐忽遇暴風舟覆﹐救者得某丞屍﹐失其左腿﹐銀則盡數撈出。核之領數﹐僅得其半﹐其事遂上聞。大吏委員察其寓中﹐則二萬銀在焉。

時吾鄕葉小庚先生﹝申薌﹞守河南﹐與某丞有舊﹐凡在長江大河因公身沒者﹐例得卹典﹐某丞之子求葉代請於大府。旣入省垣﹐稔知其顚末﹐乃嘆曰「此孔門所謂以身發財也﹐死已晚矣。」此事聞之小庚之子旭昌﹐蓋目睹其事﹐巳云某丞李姓也。

◎侮師新安汪某者﹐天資穎異﹐過目成誦﹐八歲能文。但自恃其才﹐侮慢師長。一日呵欠﹐口中忽跳出一物﹐形如人﹐指汪曰「汝本狀元﹐因侮慢師長﹐陰司已削去﹐吾亦不隨汝矣。」言訖不見。次日翻捲﹐不識一字﹐窮餓終其身。

◎湖州鈕氏湖州鈕氏﹐世有隱徳﹐樹槐封翁﹝之瑜﹞壽逾八旬﹐樂善不倦﹐裏中義舉﹐無不竭力首倡﹐累代施衣施棺﹐放生戒殺﹐各善事不勝枚舉。其曾孫平齋儀部﹝芳治﹞始中辛酉進士﹐平齋之弟詣津﹝芳題﹞﹑賡云﹝芳圖﹞﹐先後登賢書。

晴嵐明經﹝芳鼎﹞精歧黃術﹐貧不能醫者﹐恆不吝重貲合藥濟之。邑文廟傾圮﹐獨自承修﹐積徳樂善﹐克承先志。其子松泉﹝福保﹞遂以戊戍得大魁﹐屢典文衡﹐昆季輩甲午榜同捷者二人﹐己亥榜同捷者三人。松泉之子﹝承筠﹞又於癸卯登賢書矣。或又傳其先世有爲藩署幕友者﹐遇鄕民巨案﹐株連千餘人﹐隱爲裁減捲冊﹐消弭全活無算﹐至今云扔繁衍﹐甲於浙西﹐咸謂食報由此云。松泉當得大魁時嘗語人曰「豈吾之學問足以致此哉﹖乃阿爹所爲之事發覺耳。」遠報在兒孫﹐諒哉。

◎肅寧令余於甲辰春應禮部試闈前﹐以制義質馮景亭﹝桂芬﹞先生﹐因受業焉。景亭師言﹕日內新到一大令孫公﹐渠有一大因果﹐不可不記。因爲余述曰﹕孫蘭臯﹝翹江﹞﹐貴州黃平州人﹐乙未進士﹐癸卯十二月選授直隸肅寧縣﹐於二十日履任視篆。甫三日﹐睹一白衣女子相隨不離。晚卽暈僕於地﹐久之始蘇。時各幕友聞之﹐羣趨入視﹐孫泣而言曰「是殆夙業也。女子爲阜城人﹐許聘某家﹐因患痞腹大﹐婿家疑孕辭婚。女故烈﹐遂自經。女父母訟於官﹐余前生姓黃﹐亦爲肅寧令﹐以腹豎竟斷爲失節。貞魂含冤﹐相尋五十餘年矣。」幕友勸孫訴諸城隍神﹐孫作牒焚諸城隍。後於二十七日夜﹐又暈僕如前﹐蓋女鬼自被牒後﹐訴諸府﹐城隍攝孫生魂對質。神亦爲孫排解﹐言孫過出無心﹐前世做官甚好﹐今世事親頗孝﹐不犯淫戒﹐未便索命。且查祿籍﹐官至四品﹐今將可得官祿全行削抵﹐姑準攺教以奉雙親餘年。女鬼不得已而允。孫醒後﹐卽促幕友作攺教文書﹐幕友遷延未作﹐鬼知之﹐來促孫自作。稟稟成後﹐又以驛中壓滯未發﹐鬼彊孫同往河間府。守河間者﹐爲熊虛谷﹝守謙﹞﹐江西新建人﹐丙戍進士。孫晤熊﹐以情告﹐熊曰「渠不過欲表揚名節﹐我輩𨿽不能聞諸朝廷﹐然爲之作傳表碣﹐亦可傳諸不朽﹐以此勸之﹐或可解釋。君甫到任﹐何必遽行攺教。」孫商之鬼﹐鬼不允﹐曰「汝仍戀此一官﹐是不遵神判﹐於今仍索汝命。」卽授以黃帶﹐迫其自經。孫卽作自縊狀﹐眾人婉勸始止﹐而孫公頂發已揪去一綹﹐黃帶亦現在﹐人皆見之。鬼曰「若不速攺教﹐仍索汝命。」孫因偕熊同見鬼﹐鬼附孫體﹐稱熊爲大人﹐熊復面爲勸解﹐鬼曰「𨿽爲無心之過﹐若非神斷﹐豈肯饒他。請問大人﹐此案若陽律﹐失入應得何罪﹖豈止攺教而已乎。」熊詢其何以稱大人﹐鬼曰「大人他日當開府﹐惟武備須畱心耳。」並有一鬼詩﹐語甚俚﹐熊不得已﹐遂爲轉詳攺教。

孫在署﹐檢得乾隆五十一年一案﹐與此恰符﹐官果姓黃﹐署中有老吏能詳之。附錄稟稿云﹕敬稟者﹐江前世亦爲肅寧令﹐有良家女子﹐誤擬以失節﹐致伊抱不白之冤。玆伊冤魂特來纏擾﹐口稱系北直人﹐已請命於上下神祗﹐必不使江復作此官。去歲十二月二十三日夜﹐江與伊對質於城隍神前﹐蒙神擲冊示江云﹕查江生平﹐稍知盡孝﹐頗不犯淫﹐注江教授終身﹐準免饑寒之苦而已。嗟乎﹗誤在前生﹐孽隨隔世﹐𨿽已當場出醜﹐並非今生之愆。牧民者愼之哉﹗現在合眼卽見一白衣女子﹐或笑或罵﹐以手按江﹐便自不能言語。若許以不官此地﹐形影卽消。伏乞大老爺迅賜委員往攝肅篆﹐江實不敢回署﹐恐有性命之虞。江家貧親老﹐如蒙大老爺卽日代江出詳攺教職﹐俾得稍遂仰事俯畜之愁﹐感且不朽。並祈將此段罪案發刊示眾﹐庶幾慰彼冤魂﹐恩同再造。大老爺將來位至開府﹐最宜畱心武備。江在下風﹐敢布腹心﹐不勝惶悚待命之至。肅寧縣知縣孫翹江謹稟。又一稟云﹕哭稟者﹐江昨夜二更後神情恍惚﹐眼能睜而口不能言﹐倏見冤女以手提江頂發而言曰「好了你﹐好了你﹐你不在此爲官﹐我又何多求。」江隨詢其姓氏﹐並示以大老爺之意﹐要與你詳達上臺。題請旌表﹐以慰貞魂﹐而爲天下後世之聽訟不愼者戒。冤女搖首云「我事迹早已明白﹐無勞熊大人如此費心。且我之來意﹐並非求名也。」江又許以誦經超度﹐女又云「我非求和者也﹐你前生以不明不白之事誤我﹐我今亦以不明不白之事誤爾。」言畢﹐怒目相向﹐實在可怕。須臾而退﹐曰「我去矣。」江此番情願攺教﹐求升斗之祿以奉親﹐伏乞大老爺格外成全﹐不必飭江回任﹐恐此後神气憒亂﹐辦公錯謬﹐𨿽逃陰誅﹐又遭陽譴﹐反辜負大老爺一片培植慈心也。江到任數日﹐一切倉庫錢糧詞訟均未經手﹐統祈俯鑑。

讀書二十年﹐奔馳七千里﹐上有父母﹐下有妻子﹐痛哉﹗余謂此段公案﹐眾目共見﹐眾口喧傳﹐可戒而兼可勸。一以見讞獄之不愼﹐𨿽隔世而無可解之冤。一以見小孝之感神﹐𨿽夙孽而亦可從末減也。

◎彭孝廉余於甲辰會試後﹐往謁彭詠莪京兆。適其族弟名蘊煒者亦在座﹐則新科會試者也。京兆告余曰「去年吾鄕鄕試﹐余弟寓中有鬻其女以償債者﹐余弟爲之惻然﹐因竭資助之﹐其事得寢。詢其祖﹐則秀才也。後榜發﹐余弟遂中式第四名﹐人以爲救急之報也。」

◎閻作梁文闈中遇鬼索命之事﹐往往有之﹐然多見於鄕場﹐而會場則鮮有之。甲辰會試﹐余於二場坐西闕字號。十一日﹐同號皆聞鬼叫。十二日戍刻﹐忽聞有人縊死﹐蓋號字六十八號卽闕字前一號也。次日﹐余於辰刻卽交卷﹐出闈﹐見西墻下擁擠多人﹐則其屍正由墻頭弔出﹐而尙未詳其所以縊死之由。後於三場遇吳碩夫﹝駿昌﹞﹐則卽二場同在號字號內者﹐據云﹐其人爲閻作梁﹐甘肅人﹐年五十三歲﹐自入本號後﹐嗟嘆之聲不絕﹐並自言聯奎何必苦苦尋我﹐豈竟不能緩至場後云云。

次日﹐則神色慘沮。薄暮﹐向號軍云「我不久卽死﹐你速請都老爺來。」話甫畢﹐卽奔至巷末廁捨中。將帶向頸上一套﹐登時气絕。同號者見其題紙上書一詩云「迢迢萬里爲何因﹐只爲髙堂有老親。寄語三江諸舊友﹐休將戲笑認爲眞。

款云﹕一塘楊聯奎未定艸。又見其卷上寫四語云﹕刀筆殺人者三﹐雞姦致死者一﹐此卽經文﹐請大人正法。又聞此人系慣放重債者﹐罪惡多端﹐一死不足以蔽辜。

而天必死之於耳目昭彰之地﹐吁﹗可畏矣。

◎黃琴農述三事永福黃琴農﹝義﹞爲餘言﹐其祖海濤封翁系莘田先生之猶子﹐隨同懷兄心庵邑侯在江西髙安縣署料理﹐一毫不苟。心庵引疾回閩﹐封翁將所挾余銀購東茶奉兄﹐其友愛如此。嘗制一大袖布袍﹐飯後卽出﹐沿街檢拾殘字﹐日以爲常。污穢中有字﹐尢必細檢回家﹐親自洗滌。常撿有銀物﹑錢票等件﹐仍以易錢雇人幫撿。

值李方伯﹝賡蕓﹞蒞閩﹐呈請嚴禁靴鞋中貼寫字迹﹐大蒙嘉獎。自江西歸時﹐年方五十﹐無日不以惜字爲事。壽至八十二而終﹐蓋三十餘年如一日也。未幾﹐其子養九公由舉人大挑一等攺教職﹐壽亦至七十餘。兩孫均遊庠﹐一卽琴農。余延在家授讀﹐所述如此。琴農又言﹐福州惜字社最多﹐而緣此獲報者﹐指不勝屈。

其尢速效者﹐如介石社之首事林星航﹝錫賡﹞﹐家甚貧﹐每質物雇人撿拾字紙﹐並力邀同志鳩集工貲﹐每日以收得百斤爲率。不及數﹐必於次二三日力補足之。

行之僅三四年﹐而星航卽於癸卯科登鄕薦﹐甲辰科連登進士。方入鄕闈時﹐有某友知其失館貧困﹐爲之指引爲某生捉刀﹐因號軍阻礙不果﹐冥冥中若有主之者。

同社內如楊姓﹑吳姓﹑方姓﹐亦先後雋云。琴農又曰﹕吾閩永福縣文廟久破損﹐道光戊子﹐闔邑捐修﹐甚崇麗。報部後﹐邑令加級﹐董事之子弟多入庠者。壬辰﹑癸已﹑乙未﹑三科﹐連中進士三人﹐二黃姓﹑一林姓﹐武舉一榜﹐共中三人﹐蓋吾邑從無此盛事。又余嘗隨宦連城學署﹐親見該邑鼎新文廟﹐辛已鄕榜中至六人。

道光初﹐蒙賜聖協時中匾額。有童姓者﹐獨力精制金匾懸掛﹐卽於乙酉科得拔貢生。可知敬聖者一人獲吉﹐卽闔邑亦與有榮。嘗見有力之家﹐每於淫祀野廟﹐無不勉力捐修﹐爲求福計。獨至義舉當爲之事﹐推諉不前﹐其子孫不振﹐宜欲求一衿而不可得也。

◎蔡遇龍湖州蔡君遇龍﹐壯歲遊幕遠方﹐與東人春司馬極相投契。未幾﹐司馬卒於官。

司馬系旗籍﹐家於京師﹐眷口俱未隨任﹐身後僕從星散﹐柩不得歸。君獨毅然身任﹐不憚數千里﹐送其柩回京師。晚年﹐家小裕﹐性好施濟﹐開一米肆﹐盡以其錢米貸給鄕人﹐而不取息。有鄕民負君錢數十千﹐一日﹐君偶至其家﹐鄕人喜容可掬﹐曰「今歲丰收﹐家有餘谷﹐可先償君十餘石矣。」坐未定﹐忽有鄕豪數人亦來取債者﹐將其家所有藏谷傾筐倒篋而去﹐鄕民舉家號兆。君惻然淚下﹐卽將自己帳簿勾去﹐並將己家所收租米周給之﹐觀者皆爲感涕。其行事大率如此。

後壽至七十有六﹐其次子瀛升已登庚子科鄕薦矣。

◎楊光祿述三事楊云椒先生喜言科場果報事。嘗告余曰﹕乾隆癸丑間﹐陜西一舉子應禮部試﹐於號捨遇鬼﹐遂發狂疾。眾掖出歸寓﹐鬼亦隨至﹐自以首觸壁﹐皮骨皆破。避至外城﹐鬼又隨之﹐乃手書「天网恢恢﹐疏而不漏」八字﹐付其友﹐以刃自刺死。

又曰﹕安徽宿松令朱某分校江南鄕闈﹐得一卷﹐擬首薦。夜夢神人謂曰「此人不可中」﹐手書一「淫」字示之。次日忘卻﹐以捲呈主司。初加獎賞﹐後忽抹「險阻」二字﹐朱請曰「中卷有此二字者甚多﹐似不應抹。」卽命朱洗去﹐及洗而墨迹漬透數層矣﹐竟被擯。又曰﹕漢陽諸生蔡某﹐少有文名﹐後值試期﹐不肯進場﹐其友詰之﹐蔡曰「吾少時讀書﹐某鄰有好女﹐每浴時常隙而窺之﹐自是每入場雙目輒朦然罔見﹐出則如舊。」遂坎凜終其身。

◎閔鶴亭父子桂林閔逢源﹝三江﹞﹐耆儒也﹐工屬文而好行善事。乾隆年間﹐城中時疫大作﹐閔故知醫﹐率一老僕﹐負藥囊﹐比戶診視﹐令僕調藥﹐徧飲之﹐所全活甚眾。

未幾﹐其次子鶴亭﹝錫爵﹞以供事軍機處得官﹐其孫鶴雛﹝光弼﹞旋登丁酉鄕薦。

相傳翁鄕試時﹐曾兩次擬元。初次主司得捲甚喜﹐傳觀畢﹐置帳頂間﹐後徧覓不得。或傳主司閱此卷時﹐輒見大黑影在前﹐遂置之﹐蓋其家有經紀牛牙者。翁遽令輟業﹐而合家誓不食牛犬。行之數十年﹐今鶴雛又以大挑得外翰矣。家大人守荊州時﹐閔鶴亭方爲磨盤洲巡檢﹐值荊江秋漲甚急﹐鶴亭悉力堵禦﹐工無可施﹐傍徨四顧﹐見有禹王廟﹐遂往默禱。四壁頹然﹐僅存古鐘一座﹐徧鐫梵字。鶴亭命丁役舁鎭水口﹐自據鐘紐﹐呼曰「數萬生靈﹐惟神庇佑。工若不就﹐當以身殉。」祝畢﹐卽下橋拋石﹐而堤遂成。時有從堤下過者。偶以碎磚擊鐘﹐鐘大吼﹐其人遽病﹐禱之乃愈。由是牲牢報賽無虛日。家大人初蒞任﹐巡堤見鐘﹐詰之﹐始知其由。及巡撫桂林﹐鶴亭猶健在﹐爲親縷舊事﹐付鶴雛記之。

◎洪山橋王菽蘭﹝道徵﹞曰﹕吾郡西關外之洪山橋與南門外之大橋。其長相埒﹐皆千萬人來往所必由者。某年洪山橋爲水所圮﹐眾議修建﹐有某甲列其戚某紳﹐及同人姓名﹐往各當事衙署題捐﹐得若干金﹐日夕爲狹斜之遊﹐銷耗殆盡﹐而久無興工之期。事發﹐官欲窮治其事。時鰲峯山長某與官相善﹐某甲托紳求援於山長﹐爲之緩頰﹐其事乃解。聞此舉凡十六人﹐其後十四人皆絕嗣﹐惟某甲與紳各存一子。而紳子忽於去歲暴卒﹐某甲乃自誇曰「是役也﹐惟餘可以對人耳。」數日後﹐某甲子亦竟痘殤。或疑紳爲人坦易可親﹐生平無他過惡﹐不應得報之烈如此。

而不知紳於其中﹐實有染指也。吁﹗亦可畏矣。

◎訟師惡報王菽蘭又曰﹕訟師未有得善報者﹐余所目擊已三人矣。一爲某明經﹐少聰款穎﹐詩文字俱佳。中年乃弄刀筆﹐被其害者無以自明﹐禱之於神﹐因某案發﹐爲官所治﹐瘐死獄中。又一友自負能詩﹐一友自負工書﹐皆托業於此﹐未幾妻子俱亡﹐同以窮餓終。余能詳其事而不忍舉其名也。

◎蜜浸家大人在浦城﹐作停葬﹑錮婢﹑厚殮三說以寓勸懲。沈蔭士師見而喜之﹐嘗謂恭辰曰「此三篇文字﹐大聲疾呼﹐不但有益於浦城﹐偸俗頹風﹐到處有之﹐特浦城爲甚耳。然余聞浦城溺女之風亦甚於他處。憶道光丙戍﹐公車報罷﹐南旋﹐至浙。同舟中有浦人﹐忘其姓氏﹐談次間﹐詢其家中眷口﹐云有一子三女。因歡息曰﹕吾浦罕有二女之家﹐若余之三女﹐同邑每托爲異事。蓋浦俗﹐嫁女必用蜜浸果品﹐以多爲貴﹐至少亦須數百瓶。此物無買處﹐必須家自配制﹐又極費事。

嫁期數月以前﹐卽須備辦﹐殫日夜之勤﹐窮工極巧。天時人工﹐一不相湊﹐色味便差。婿家往往以蜜浸之精粗﹐卜來婦之吉祥與否。貧寒之家﹐慮遣嫁之難﹐而舉女不敢多畱者﹐半由於此。予婦行居次﹐生時﹐亦將溺之。適其母舅至﹐再三勸解﹐乃勉畱之。因是感誓﹐生女𨿽多不棄云。予告之曰﹕君舉於鄕﹐行詣卽當爲一鄕之表率。今旣育女不棄﹐足以勸慈。將來嫁女﹐務先捐此蜜浸之陋習﹐以塞禍胎﹐爲一鄕示效﹐則功徳必非淺鮮也。其人聞之﹐頗以爲然。今不知此風尙仍舊否﹖「余曰﹕」近日浦城溺女之風稍差﹐而蜜浸之習未革。「然余長姻祝東巖大守本有不用蜜浸之議﹐余伯姊卽其家冢婦﹐近日嫁女於孟家﹐獨排眾議﹐不用蜜浸﹐省卻許多葛藤。近聞有嫁女之家﹐其家長亦立意不用﹐而婦女輩仍於背地偸送者﹐陋習之固結如此。今浦城大小宴集﹐以及新正款客﹐新賓登門﹐無不需此。而家大人但捧杯一拱﹐從未沾唇﹐蓋亦本無滋味之可耽也。大抵溺女之風起於吝財﹐而吝財之獘由於厚嫁﹐蜜浸特其一事。而作無益害有益﹐舉國趨之若驚﹐實不可解。且近聞有一新婦在家﹐因竭力配制蜜浸致成癆疾者﹐是誠不可以已乎﹖

◎丁封翁吾郡丁封翁名﹝嵩﹞者﹐兄弟三人﹐﹝岱﹞居長﹐次翁﹐次﹝嶽﹞。岱治家﹐翁外經營﹐嶽在家讀書﹐兄弟和好無間言。岱生四子﹐嶽生五子﹐翁只一子﹐甫四齡。岱一日謂兩弟曰「食指漸繁﹐盍析產爲三﹐各覓生計乎﹖」翁曰「吾家九世未分。爲世所稱﹐我輩不能勉法前人﹐已爲可愧。今兄四侄﹑弟五侄﹐我惟一子﹐不忍諸侄嗇而我獨丰。若必分產﹐請析爲十。」兄從之。翁貿易湖廣﹐有索回外欠千金﹐岱與嶽所未知﹐翁如數出之。回家適大病﹐口不能言﹐但指銀與諸侄手作十字而逝。兄不忍利其有﹐盡歸翁婦。是夕﹐婦夢翁曰「速出前銀。」

婦如言﹐仍析爲十﹐分之丁系白屋。未幾﹐翁之子弱冠卽成進士﹐嗣科第不絕﹐今爲榕城世家矣。

◎婦人名節廖儀卿先生曰﹕凡作地方官﹐殺人不可枉。而有關婦人名節者﹐尢宜愼之。

余爲江右監司時﹐某縣有本夫告其妻被殺﹐並述其妻將死之時﹐言與某有姦﹐拒之而被殺云。夫有姦而何以拒之﹖曰﹕本夫在家也。旣因本夫在家而拒之﹐至奄奄將斃之時﹐又安肯直言無隱﹖此其中情節﹐大有可疑。後其奸夫自縊身死﹐案亦議結。萬一此婦人守節被戕﹐卽據本夫之言率定爰書﹐是此婦人不冤沈海底乎。

聞某縣令出詳之日﹐卽病故開缺之日。余嘗批駁﹐以明有王法﹐幽有鬼神云。而豈知已爲鬼之所殛耶。

◎罪遣難逃儀卿先生又曰﹕在江右日﹐因督糧舟泊鄱陽湖﹐忽遇大風﹐余坐船吹至灘上﹐餘船覆沒者百餘號。有前會昌縣某故令靈樞在船﹐眷屬同行。前一夕﹐舟人見蟒衣補服者往來船頭﹐嘆息之聲不絕﹐是日﹐全家覆沒。柩浮至某地﹐人以爲櫃物也﹐見前標題銜名﹐乃返之。夫某令現形於舟人﹐而獨不見形於家屬﹐聞此令居官本有浮議﹐其亦自知罪譴之必不可逃歟。

◎林州牧林梅甫州牧﹝靖光﹞宰直隸定興時﹐將赴任所﹐距城二十里之北河店﹐楊椒山先生墳塋在焉。林拜禱於墳下﹐云「惟公忠國愛民﹐某甫蒞玆土﹐誓以兼愛立心﹐如有稍涉貪殘﹐惟神鑑之。地方公事﹐力有不逮之處﹐惟求神靈默助。」

適天晚﹐卽宿公墳祠中﹐而迎接之吏役俱不知也。蒞任未幾﹐有貢生某呈控伊鄰某雞姦其孫六歲幼童﹐血衣具在﹐該犯已聞風遠揚﹐貢生疊次喊稟援律請辦﹐四捕無蹤﹐及尋至鄰境﹐見一人貿貿然來﹐形迹可疑﹐詰之﹐卽鄰某也﹐遂鎖拿抵縣。當堂直供不諱﹐林本欲開之﹐謂貢生曰「汝孫現無恙﹐雞姦六歲幼孩﹐必無之事﹐汝孫將來或有成就﹐豈可污其終身。」貢生堅執不允﹐鄰某亦堅認不移。

不得已﹐據情詳解﹐旬日卽正典刑。訊時﹐問其旣逃﹐何以復返。據云﹕行至某村﹐途遇一六十餘歲老人﹐身頎而長﹐靑臉白須﹐呼其名曰﹕汝非某處人乎﹖吾特爲汝而來﹐幸勿隱也。乃以實告﹐老人曰﹕汝事幸未釀命﹐官司已息。汝家父母囑我傳信與汝﹐回家可勿慮也。不料甫入境﹐卽被獲。察其所供形狀﹐卽祠中所拜忠湣像也。立志爲好官者﹐其陰得神助如此。

◎何秀巖副榜嘉慶間﹐吾郡鹽商之好行其徳者﹐首推薩露商農部﹐已於《前錄》詳之。玆閱王菽蘭《避暑錄》﹐中又得一人焉。其言曰﹕乾嘉間﹐吾鄕論孝友好施而品行端謹者﹐羣稱閩縣何氏翁。翁名蔚然﹐字秀巖﹐生六歲而孤﹐母教之學。家貧無書﹐借人閱視﹐雪鈔露纂﹐右手胝而弗輟。作文無速藻﹐嘗與陳滋田太守同應郡縣試﹐有何通宵﹑陳達旦之目。乾隆乙酉﹐冠郡試藉諸生。是秋遂﹐舉解。嗣因食指繁﹐勉就鹽館﹐代館東承受商名。後遂獨任。奉母與兄極孝友﹐愛某甥﹐恣其所欲﹐折閱計萬金。恐攖母怒﹐默不敢較。幫務中𨿽值繁冗﹐夜必歸視母膳。

母年九十二卒﹐凡母所嗜物﹐皆不忍食。三兄皆早卒﹐撫從子慈篤備至。門多雜賓。三黨故舊﹐賴以衣食嫁娶喪葬者數十家。素不相識者﹐浼人求助﹐無不如其意。居城西﹐築西郊艸堂﹐購書十萬卷﹐進郡中寒﹐與諸子同硯席﹐飲食教誨之﹐多得科第以去者。歲大饑﹐則爲粥以食餓者﹐興工作以資民之無業者﹐所全活無數。西湖書院濱水易圮﹐翁三度葺之。他若壞城垣﹐修廟學﹐成橋梁﹐所費皆不貲﹐而樂爲之不倦。自奉如寒士﹐不買妾﹐不嗜酒﹐不耽博奕﹐並不營生產。

嘗語諸子曰「吾本天仙化人﹐暫謫人間﹐忽而來﹐忽而去﹐不能爲子孫計也。」

年六十八﹐無疾而逝。子岐海﹝治運﹞孫肫邁﹝廣喜﹞﹐相繼爲名孝廉。天之所以報善人者﹐遠矣。家大人曰「薩何二家之好施﹐皆余所目擊。薩以素封繼志﹐何以寒士起家﹐何尢爲其所難而詩書之澤較遠。今郡中何嘗無鹽商﹐而此風杳不可追﹐幫務﹑商情亦日趨而日下﹐此則可爲浩嘆者矣。

◎纂書獲報王菽蘭曾受業於曼云先伯﹐篤信師說﹐而安貧嗜學﹐尢能不愧薪傳。嘗語人曰﹕刊刻善書勸人﹐其積功最大﹐食報亦最速。餘年逾三十﹐尙未得男﹐因憶癸已歲與石君孺懷同梓有七曲原本文昌《孝經》離句板﹐刷印不多。乃禱於文昌神前﹐願遞年印送一百部﹐求賜丈夫子﹐果於次年辛醜得男兆麟。又寒家向藏有先正詩文﹐零縑斷簡頗多﹐前年借此勸懲﹐緯以論說﹐撰成《消寒錄避暑鈔》二種。

甫梓行﹐而連夜夢中屢有巾冠數輩陸續來謝。尢異者﹐一夕蠓瞳中﹐見古貌偉軀﹑長須丰頰扶杖告余曰「吾﹐蓮花洞仙翁也。君所刻二書﹐足見畱心風化﹐且所收著作多系零落遺稿﹐其用心尢見淳厚﹐但未經搜輯者尙復不少﹐幸終前志﹐無廢成功。君現在所輯《東越樵書》﹐其逸事美談尢足資文獻﹐可急付手民以傳於世。」余以梓費未集辭。仙翁曰「君畏難耳﹐吾當爲君籌之。」飄然辭去。未知後驗如何。但此夢甚異﹐記之以見拾殘補闕。薄有微功﹐其卽能感動幽冥如此。

按此語頗聞於人﹐有竊曬其誕者﹐家大人曰「此事可勸﹐此理亦不誣。昔人有言﹐收拾前人遺詩文者﹐如哺路棄之幼孩﹐瘞荒原之枯骨﹐其功甚大。吳人顧俠君撰《元詩選》各集成﹐夢古衣冠百十輩來謝﹐此事傳播藝林。菽蘭之志何以異是。俗流鮮見寡聞﹐又不樂道人善﹐所謂己則無禮﹐而反笑人何故行禮﹐此聖人所謂末如之何者也。」按余續輯是錄﹐時家大人適爲先伯父曼云公校編《秋竹齋詩存》﹐吉甫伯兄侍旁﹐多所參酌﹐每至夜分不倦。一夜﹐伯兄夢曼云公來與家大人及伯兄敍謝。晨起﹐言之歷歷﹐家大人謂此偶然夢幻耳。曼云公早世﹐惟伯兄尙及接音容﹐故精神所趨形於夢寐﹐非必眞有靈感相通。余竊讀曼云公自序﹐一生心血半在此編﹐其屬望於家大人者甚切﹐乃遲至二十年始克酬其素願﹐則冥冥中之且慰且感﹐正非無因。謹附記之﹐俾後人之珍護遺文﹑闡揚舊徳者知所勸焉。

◎江右劉氏陰徳劉容軒封翁﹐江右新昌人﹐以孝廉舉於鄕﹐豁達有大度。村中有無賴子某者﹐素狡黠﹐不事正業。一日﹐遇翁於途﹐指罵欲毆。翁佯若弗聞﹐亟走避之。旁觀代爲不平﹐往白翁家。其家人洶洶﹐欲出。翁止之﹐曰「無之﹐彼焉敢然者。」

家人咸謂翁怯。不移時﹐有走告者曰「無賴某撲地死矣。」先是﹐某與翁有小隙﹐適因與人賭博﹐負債累累﹐窘極﹐服毒而尋翁詬罵﹐冀以鬥毆致死﹐賈禍翁家。翁不較﹐遂技窮﹐毒發而死。翁聞之﹐驚曰「彼橫逆無端﹐而來使吾少與之爭﹐禍立至矣。」人皆服翁雅量。生子七﹐孫曾蕃衍﹐不數世成幾百戶。科甲蟬聯﹐至今益盛。又其孫夔典封翁﹐亦好善樂施﹐見貧而鬻婦者﹐必解囊相助﹐以全夫婦。力或不足﹐𨿽稱貸無吝色。族中一大支僅存一丁﹐孤苦無以爲家﹐憫之﹐爲之娶婦。今已子孫眾多﹐其得以接續宗支者﹐夔典之力也。夫人蔡氏﹐亦能助夫爲善﹐恆典簪珥以濟貧。其子﹝拱宸﹞已於甲辰捷南宮﹐筮仕豫省矣。

北東園筆錄三編淸。梁恭辰

●卷一

●卷二

●卷三

●卷四●卷五

●卷六

●卷一◎桐城張氏陰徳桐城張息耕﹝元宰﹞與家大人壬戌同年﹐同登館選。家大人於壬戌秋奉諱歸裏﹐故同年中𨿽覿面多不相知。迨乙丑入京散館﹐始漸款洽﹐而於息耕尢契厚﹐若素交。嘗問息耕﹕「君家韋乎濟美﹐至今尙簪紱相承﹐其先必有莫大之隱徳。」

息耕曰「余家有竹立城﹐君聞之乎﹖余家先代某翁﹐文端公之祖也﹐嘗於雪夜見盜隱屋脊間﹐憫其凍﹐以梯掖之下。視之﹐則鄰也。攜入書齋﹐塑壺飧以食之﹐並贈數金遣之去﹐初不令家人知也。鄰感翁甚﹐常思所以報。後夫婦以力耕置田五六畝﹐一日往田間﹐見富家子與葬師詣一所﹐相度良久﹐曰﹕」佳哉﹐此卿相城也。『問有何驗﹐葬師曰「試插竹其間﹐竹越宿則萌矣。』鄰聞之﹐歸述於妻﹐妻曰﹕」向者急於圖報張翁﹐今其可矣。『鄰問其故﹐妻曰「如是﹐如是﹐不亦可乎﹖』鄰諾之。旦赴其地﹐竹果萌﹐乃去之﹐易以枯枝。頃﹐葬師復來﹐訝其言之不應也﹔爽然去。鄰以計買之而歸之翁﹐翁曰﹕」不可﹐貪天必厚禍。『鄰曰「非公盛徳﹐不足當此。』惇請不已﹐乃受之﹐而償其直。後人遂呼此穴爲竹立城云。」家大人曰「堪輿之說不可不信﹐君亦聞吾鄕安溪李文貞公之事乎﹖文貞公之父某翁爲某翰林佃戶﹐翰林延葬師卜地﹐得一穴﹐曰﹕」此必出三公也。『築將半﹐有某葬師阻之﹐不果築。前葬師恚甚﹐時已薄暮﹐立辭去。本與李翁素識﹐遂借宿其家﹐具以讒告。李敬奉之﹐乃問﹕「君父母歸土乎﹖』李辭以未﹐曰﹕」然則盍求某翰林棄地而葬之乎﹖我爲君乞之。『明日﹐狀呈某翰林﹐某翰林正欲徵驗其地﹐許之。葬師喜﹐爲諏日卜葬。事畢﹐將行﹐告李曰﹕』三年後﹐我必來覆視也。『後李耕倍獲﹐家業漸裕﹐某翰林異之﹐召後葬師問故﹐對曰「禍本未成﹐如於墓旁環以河﹐禍將立至。』某翰林卽鑿河以試其言﹐河成而文貞公生矣。一日﹐前葬師至﹐李以鑿河告﹐曰﹕」福萃於玆矣。『忽聞內室呱聲﹐曰「君得丈夫子乎﹖』請出視之﹐方額直準﹐葬師曰﹕」此一座臺星也﹐恐彼葬師知之﹐當遠徙﹐毋速禍。『乃合族遷居﹐某翰林知之﹐命他佃護其墓。文貞公年十二﹐隨父歸省墓﹐徳某翰林﹐往謝之。翰林驚曰﹕何來此兒﹐是他日公輔器也。』遂畱於家﹐延明師訓之﹐此亦安溪相公家發祥之故事也。「

息耕爲之嗟嘆。時座中有江右同年某友﹐以葬事與族鄰爭控不已﹐聞兩人縱談﹐乃慨然曰「吾鄕諺云﹕福地福人來。何爭之有﹖余本擬散館後急乞假回家了此事﹐今不復爾矣。」眾叩之﹐亦莫詳其顚委云。

◎杭州許氏陰徳錢塘許滇生尙書家﹐四世科第﹐每屆鄕會試﹐支屬羣從必有人登科第者。相傳﹐其封翁樂亭先生爲申韓老手﹐卽滇生尙書之曾祖也。初就幕於陜甘兩省﹐後督部方恪敏公以厚幣延之。公辦事精敏﹐時平涼﹑慶陽數府氵存饑﹐臥瑾相屬。

封翁聞而憫之﹐私具一折稿請公入告﹐並請發帑銀二十萬兩賑濟平涼等府饑民。

遲之數日﹐折尙未發﹐封翁卽袱被辭館﹐公親至問故﹐曰「待先生並無敢慢﹐今忽然辭館﹐想爲請幣二十萬之折遲疑未發耶﹖」封翁曰「此折果發﹐必不辭館。」公諾之﹐卽日拜發。去後﹐公意終惴惴﹐謂所請過多﹐恐不能邀準。一月後﹐奉回朱批﹐乃大蒙嘉獎﹐並以二十萬兩恐尙不敷﹐加賑二十萬兩。公大喜過望﹐卽詣封翁謝過。於是平涼等府數十萬生靈﹐得免轉於溝壑矣。不數年﹐封翁之哲嗣卽領鄕薦﹐文孫學範﹑學曾均接踵成進士﹐迨乃字排行﹐益復昌盛。人謂許氏陰宅甚佳﹐詎知封翁之功徳曾活數十萬生靈之所致哉﹖戴君槐谷爲許氏姻親﹐所述如此﹐當得其實也。

◎南昌萬氏陰徳家大人官河南監司時﹐南昌萬氏兄弟﹐如廉山﹝承紀﹞﹑淵北﹝承紫﹞﹐皆本轄廳官﹐往來最熟。稔聞其家門鼎盛﹐詢厥由來﹐則皆其尊人梅臯先生之世澤也。先生名廷蘭﹐字梅臯﹐乾隆壬申春鄕秋會聯捷進士﹐由庶常攺知縣﹐授直隸懷朵縣﹐調宛平縣﹐擢通州牧。以東路廳事牽涉罷官抵罪者甚眾﹐案獄者日事刑求﹐眾皆不知所措。先生獨惻然﹐以一身任之。一年獄成﹐擬大辟﹐余官皆得免。

未幾﹐朝廷亦微知其非罪也。戊子秋讞﹐蒙恩免勾。丁酉春﹐鑾馭東巡﹐過通州﹐見祟墉屹然﹐問此城工何人承辦﹖大吏以前任州牧萬廷蘭對。遽蒙恩﹐攺緩決。

壬寅年﹐忽奉特旨出獄﹐計系保陽獄者十六年矣。時同案各官﹐皆已旋裏﹐各出厚資來助歸計者﹐不約而同﹐先生悉笑卻之。歸裏後﹐優遊林下幾三十年﹐至嘉慶丁卯壽終﹐享年八十有九。梁山舟先生爲集元遺山詩句﹐作挽聯云﹕千文气豪天也妒﹐一生詩在事堪傳。有《計樹園詩存》行世。今先生之幼子﹝承絳﹞﹐以道光甲辰進士官山西知縣。先生之孫﹝啟勻﹞﹐以嘉慶己已進士歷官禦史。

﹝啟封﹞以嘉慶癸酉副舉人﹐官浙江知縣。曾孫﹝立錦﹞又中道光庚子舉人。目下孫﹑曾不下百餘人。嗚呼﹐盛矣﹗

◎方勤襄公吾閩臺灣林爽文之亂﹐福節相﹝康安﹞來平之。隨帶軍機章京二員﹐一爲方葆巖﹝維甸﹞﹐一爲範叔度鏊﹐節相倚之若左右手。命方專司訊鞫﹐範專司文奏。

收復諸羅日﹐在番山中搜出逆民千餘人﹐節相欲盡置之法﹐姑付方訊錄供詞。方逐名細如研鞫﹐則皆被脇從者﹐欲並釋之﹐節相不可﹐方持之益力﹐後竟得盡活。

此後搜山所得﹐悉仿此辦理﹐所全殊多。時論謂方之功徳甚大﹐宜有報。後果揚歷封開﹐終於直隸督任﹐謚勤襄。家大人曰「葆巖兩世爲直隸總督﹐其父恪敏公積厚流光﹐嘗以片言釋保定瘋民犯蹕之案﹐最著人口﹝事詳前錄﹞。又聞姚姬傳述﹐公五十外尙未有子﹐撫浙時﹐使人於金陵買一女子﹐公之女兄送之至杭﹐擇日將納矣。公偶至女兄所﹐見詩冊有相知名﹐問﹐知此女攜其祖父作也。公曰﹕『吾少時與此女祖以詩相知﹐安得納其孫女乎﹖』卽還其家﹐助資嫁之﹐時公年六十一矣。是年﹐室中吳太夫人卽生葆巖。今復爲尙書總督﹐繼公後。嗚呼﹗此恪敏公之隱徳﹐人鮮知者。聞勤襄公嘗言家門鼎盛﹐乃皆不由翰林出身爲憾﹐今公子傳穆﹐己由詞林出守﹐氵存擢監司矣。

◎胡中丞翻陽胡果泉﹝克家﹞先生﹐爲家大人乙卯會試薦卷師﹐相待極好。初擬揀發吾閩道府﹐相訂同出京﹐謂有還鄕省親之樂也。旋放廣東惠潮嘉道﹐乃命家大人畱京夏課﹐不必出京。在刑部﹐以仁恕爲主﹐不肯稍涉私心﹐得觀察。謝恩之日﹐夜起尙早﹐坐而假寐﹐見一靑衣來請入署﹐胡曰「頃當進內﹐不能去。」靑衣曰「去來不誤。」因命駕輿﹐答言已備。不覺出門﹐登車疾馳而去﹐過一門﹐黑如漆而有光。再進﹐則光明綠瓦大殿矣。入則中坐者三﹐見其來﹐皆起而拱。

先生上前揖畢﹐階下跪一人﹐兩臀潰爛。上坐者曰「此人當暑應緩杖﹐控言未緩而決﹐因傷潰死﹐是否﹖」胡答以杖罪系某照例審斷﹐決則某已病假﹐不知也。

遂檢查冊子﹐其時果在假中。又一人捧首而前﹐言罪當緩決﹐誤人情實。胡答以斬緩系我所定﹐情實則堂官所攺。於是上坐者乃命設坐﹐好語勉慰之。旣出﹐仍登車而回。路遇舊吏某﹐乃數日前死者﹐輿前叩首﹐稱某母老家貧﹐殯不能歸﹐書室字紙簍亂紙堆中有銀三十兩﹐乞檢付其家人。又某吏曾用銀三百兩﹐以相好故無券無利﹐今將不還﹐求飭其速行歸結。時先生忽憶遞折誤矣﹐吏曰「有人已爲奏請病假﹐無慮也。」先生乃醒。次日﹐自至吏家﹐向紙簍檢之﹐果得銀三十兩。更召某吏至﹐語以故﹐某吏大驚﹐不數日卽將前項籌還。冥冥固不可欺﹐非先生之仁心爲質﹐亦不能整暇周至若斯也。先生由外臺揚歷開府皖中﹐每爲人述前事如此。

◎陳方伯江西徳化陳東浦方伯﹝奉玆﹞﹐初以進士爲四川知縣﹐當金川作亂﹐大兵過境。上憲多委以苦差﹐公主炮局及修葺兵興橋路﹐常居口外山谷間﹐瀕危者屢矣。

同僚亦不之卹﹐上憲更不垂憐也。有三雜土司者﹐地當進攻金川之孔道﹐官兵猝至﹐三雜長卓爾碼﹐婦人也﹐疑且伐之﹐閉門相拒。將校大嘩﹐謂三雜畔矣﹐宜先攻破之。公疾行﹐告將軍曰「三雜非畔﹐未知國家意耳﹐請以單騎往察而諭之。」將軍從公策﹐公至﹐數語間﹐卓爾碼卽散守者﹐具狀上謝﹐且奉軍過甚謹。

後得詔﹐加封賢順。卓爾碼謂惟公能活我﹐又予我以榮也。至今鑄像事之。公在蜀中二十七年﹐至是﹐以軍功氵存擢至江蘇布政使。

◎孫觀察孫伯淵先生﹝星衍﹞﹐耿介自持﹐不隨流俗。以一甲進士授編修﹐時和坤當國﹐一時英俊﹐多屈收門下。公自守﹐獨不相往來。和銜之﹐公散館試《厲志賦》﹐用《史記》擱綢如畏語﹐和指爲別字﹐抑置二等﹐以部員攺用。故事﹐一甲進士散部﹐或奏請畱館。時和方掌院事﹐欲公至面商﹐公卒不往﹐曰「吾寧可得上所攺官﹐不受人惠也。」又由編修攺官可得員外郎﹐前此吾閩吳文煥有成案。或謂君但往一見﹐卽可仿辦﹐公曰「主事終擢員外﹐何必汲汲求人。」

自是﹐編修攺主事遂爲成例。補刑部直隸司主事﹐時領部務相國阿文成公﹑大司寇胡莊敏公皆刮目相待﹐派人總辦秋審處。同人皆目君爲書呆﹐不相浹洽﹐惟同年張鞠園﹝祥雲﹞素與公以古學相切靡刂﹐旣同官相得﹐而議獄多齟齬。鞠園主精明﹐公主仁恕﹐往往依古義以求平﹐多所全活﹐爲長貳所愛敬。久之﹐同人亦漸無後言﹐是年﹐伊墨卿先生新入部﹐其尊人雲林光祿飭之曰「治獄最難﹐吾願汝法伯淵可耳。」公自攺官後僅六年﹐卽由京察出爲兗﹑沂曹道﹐權臬事七。

越月﹐平反至數十百條﹐活死罪誣服者十餘案。亦不以之罪縣官﹐曰「縣官豈能盡明刑律﹐皆幕僚誤之也。」解組後﹐僑寓白門﹐專以揄揚後進爲事﹐座客恆滿﹐人目爲陳太邱。嘗與人論一前輩﹐云「彼之不愛才﹐畢竟自家才識有限耳。」

時服爲名言。近相傳其身後主管棲霞山。聰明正直﹐宜其爲神。可以理信之矣。

◎黃封翁嘉善黃南薰封翁﹝凱鈞﹞﹐霽靑太守之父也。少攻帖括﹐甫冠而孤﹐度不能自存﹐乃棄去﹐課治農畝。今友《漁齋詩集》有詠農器詩十餘首﹐每首一器﹐並詳爲之注。使不耕而食者讀之﹐可以知農功辛苦﹐稼穡艱難焉。嘉慶甲子﹐浙西大水﹐禾稼淹沒﹐米價驟騰﹐縣官行平糶政﹐眾多避匿。翁獨以身倡﹐大暑烈日﹐持蓋步行﹐按戶之上下﹐罔有漏失﹐所全活甚多。嘗以屋旁隙地假人﹐後久假不歸﹐且反唇焉。翁笑置不問。又買鄰人之屋﹐而其屋先已賃人爲店﹐翁慮其他徙失利﹐垂立券而毀之﹐讓其店者。其好行其徳如此。未幾﹐霽靑入翰林﹐掌文枋﹐歷郡守。里人以爲封翁仁厚之報云。

◎彭詠莪宗丞述二事彭詠莪宗丞云﹕吳中鄕飲大賓彭惕齋諱正乾者﹐芝庭尙書之封翁也。嘗因造屋﹐聞有礙東鄰風水﹐命匠人斷柱木﹐各短三尺﹐其屋甚卑﹐不稱巨室。裏中人稱其盛徳。後膺一品封﹐夫婦皆躋上壽。閱數十年﹐而東鄰之屋盡入於彭﹐爲其子孫所分居矣。又云﹕吳中朱廣文應潮之父﹐名宏基者﹐居楓橋貿易。嘗有偸兒入其室﹐視之﹐則鄰捨某也。其人懼執﹐跪而求免。朱出白金十兩給之﹐曰「持此﹐自覓生計﹐毋再作賊也。」其人竟攺惡從善﹐朱亦終不言其姓名。後應潮於乾隆乙卯試順天鄕闈﹐房官已擲其捲矣﹐恍惚夢一人云「請再看。」房官覺﹐勉彊覆看﹐仍不愜意﹐擲捲就寢。忽有人推其牀﹐曰「起﹐起﹐再看。」

卽驚醒﹐隨取捲加圈。次日﹐呈薦主司﹐卽取中。後官桐城教諭。

◎回煞姚伯昂先生《竹葉亭雜記》云﹕凡人死後有回煞之說﹐北方謂之出殃。聞友人常云麾言﹕地安門外某家﹐有新死者﹐延陰陽生檢出殃日。生檢查﹐告以期﹐且曰「此殃大異於尋常﹐必爲大厲﹐合家徙避﹐仍恐不免於祟。惟有某鴉番烏克神﹝卽看街兵之稱﹞膽大能敵﹐當邀至家以禦之。」其家甚恐﹐至日﹐奔訪某鴉番烏克神﹐邀之酒食﹐食畢﹐告以故。某亦素負其膽﹐不肯辭。至夜﹐聞棺蓋作聲﹐視之﹐則蓋已離開﹐棺中人欲起矣。急躍棺上﹐力按之﹐相持竟夜﹐聞雞鳴﹐棺中人始帖然。某仍合其棺。及其家人至﹐問夜來情景﹐某不言﹐但以無事答之而歸。其家乃以無事告陰陽生﹐生愕然﹐曰「吾前檢日誤矣。其實殃之歸﹐正在今日耳。然其厲不可言狀矣﹐欲禦之﹐仍非某不可。」其家復至某處﹐求其再來。某心欲卻﹐而恐失膽大名。欲去﹐恐力不敵。姑應之﹐而心自疑慮。偶至街前﹐見一測字者﹐卒然問曰「爾有何心事﹐當告我﹐可爲籌之。」某怪其無因而先知﹐乃告之故﹐測字者曰「鬼甚厲爾﹐將不敵﹐我有爆竹三枚相贈﹐但至事急時﹐放一枚﹐三放可無事矣。然不可在屋中﹐當登屋以俟。」某如測字者所指。及夜半﹐棺蓋裂聲甚猛﹐果不似前夜。蓋方裂而屍已出﹐四望無人﹐卽出院中。復四望﹐見某在屋上﹐躍而登﹐將及矣﹐某放一炮﹐應聲而倒。少頃﹐復起。如是者三﹐炮盡而雞鳴﹐屍不復起矣。其家人至﹐備悉其狀﹐舁屍復殯。往告陰陽生﹐生已暴死﹐身若火燃者﹐硝磺气猶未散也。其人大駭。後詢知此生素恨某﹐欲因此殺之﹐且以神其術也。夫欲圖人而使亡者先受暴露之苦﹐冥中自不能恕之﹐其爲火所斃﹐固天道宜然。此等術士之能爲禍﹐亦復可懼。測字者不問先知﹐是亦可疑矣。

◎嗣子起家卓海帆閣老云﹕聞吳中某封翁者﹐五歲時爲伯父嗣﹐後嗣父寵婢連生五子﹐遂憎厭封翁。庶出子居長者﹐更狡險﹐娶妻某氏﹐尢極凶悍陰毒。日事讒構封翁﹐事事掣肘﹐隱忍順受者數十年。家本殷富﹐析箸時﹐諸弟俱擁厚貲﹐封翁所得不及每股之半。家漸落﹐封翁素節儉﹐生平不妄用一錢。嗣父沒後﹐諸弟益肆淫蕩﹐禁之不止﹐遂覓屋異居。後諸弟與人構訟累年﹐已耗其家貲之半﹐長者夫婦俱暴卒﹐子四人連夭其三﹐其餘亦死喪疊見﹐生計蕭然。而封翁兩子俱登科第﹐官淸要﹐夫婦齊眉﹐孫曾林立。知其事者﹐咸嘖嘖於天道之不爽也。

◎四美卓閣老又云﹕道光乙酉冬﹐余在京﹐聞江南鄕試二場有題詩卷面者﹐系七律一首﹐後四句云「薄采慈姑吟怨句﹐漫煎益母治相思。臨行互剪羅衫袖﹐珍重啼痕好護持。」末書「坐九王復題」。蓋坐字九號也。是科闈中有兩王復﹐一安徽人﹐一江蘇人。後乙未歲﹐余以閣學典江南試﹐得一卷﹐已定前列﹐因詩結聯用四美兩字﹐嫌其不甚莊重﹐遂斥之。及折彌封﹐閱其名﹐乃王復也。

◎江山巨族江山縣紳戶﹐近日以王家爲最盛。相傳其先人某﹐居北門外﹐只有茅房一間﹐爲其祖業。一日早起﹐打掃茅屋﹐見有小包裹一个﹐檢視之﹐內有五十金﹐知爲過客所遺﹐堅坐門首待之。俄有一人踉蹌號哭而來﹐詰其故﹐則卽遺金者。自述金系假貸而來﹐緣其戚爲人誣扳入獄﹐擬以此金分賂守者﹐始得釋。今不得金﹐則某戚行將斃獄﹐其妻與子皆無以自存﹐我無以對某戚﹐又何敢獨活﹐此金實關系四命﹐故如此倉惶耳。語畢﹐復哭。某卽出前物﹐還之。其人詳詢姓名﹐拜謝而去。逾年﹐某葬親。屆期﹐扶柩而行﹐距穴地僅半里許﹐適大雷雨﹐水暴漲﹐柩不得前﹐卽安放於中途隙地。而雨愈暴﹐水愈大﹐走視墳穴﹐已被水沖破﹐不堪葬。不得已﹐卽就隙地累土成墳。逾年﹐其家驟起﹐入泮宮﹑登鄕薦者接踵而來。僉以爲某還金之報﹐今已成城中巨族矣。

◎某廉訪楚南按察使某﹐浙人也。以善理苗功﹐由同知氵存擢至廉訪﹐加二品銜﹐並戴花翎﹐疆騷開府矣。明白有才幹﹐省中事聽其主持。會糧道出缺﹐有候補道某應補﹐撫軍與廉訪商不之與。某道飲恨。廉訪平苗時﹐有苗田若干頃﹐名爲充兵餉﹐實則廉訪主之﹐每年至苗地一次﹐號稱巡查﹐其實收租而已。某道知之詳﹐常向人言﹐欲發之。廉訪大恐﹐思先陷之。某道前曾署嶽常澧道﹐鞫小錢一案﹐有苞苴。廉訪欲實之而無左證﹐乃使人以賄誘錢主之婦﹐得其實﹐飛章劾之。得旨﹐褫某道職﹐嚴訊。廉訪主其事。某道初上公堂﹐猶以廉訪有同僚誼﹐痛哭訴來。廉訪大怒﹐以爲咆哮公堂﹐令加刑具。及送之獄﹐又對某道惋惜嗟嘆﹐如舊寅好﹐被以己之褐﹐坐以己之肩輿而出。蓋慮人議其加刑具而故掩飾之也。及某道入獄﹐則復令獄吏嚴禁不與人通﹐若系大盜者。獄成﹐以贓私律論絞。無何﹐廉訪入覲﹐旋楚﹐宿汝州旅店。入座﹐命僕送茶二甌。其僕怪之﹐旋聞室內詰辧聲﹐乃主人與某道辧論﹐但聞其聲﹐不見其人。及返署﹐甫入室﹐驚曰「某道臺胡爲乎來哉﹖」旋見某道擊其背﹐疽發而死。廉訪姦險極矣﹐死有餘辜。然某道之輕言招禍﹐亦足戒也。

◎某太守道光間﹐有某太守﹐以刑名起家。初以同知分發來閩﹐氵存擢太守﹐小有才﹐爲制府所倚任﹐𨿽補有本缺﹐實經年在省審案也。而招搖恐嚇﹐聲勢甚張﹐省中官無不側目者。臺灣戕官一案﹐制府命隨往﹐獲犯百六十餘人﹐制府初欲分別辦理﹐某曰「臺灣民情浮動﹐此案犯若不死﹐恐難安靜。且系大人所核之案﹐將來此輩有事﹐恐大人亦難辭咎也。」於是盡斬之。及內渡﹐甫登舟﹐某見鬼無數攀其舟﹐舟將覆﹐急登制府舟﹐乃免。時史望之大司寇督閩學﹐深惡之﹐絕不假以詞色。及賀耦耕先生奉命爲閩藩﹐亦熟聞某之名﹐賀履任後﹐某請私謁﹐乃不禮之。某怒甚。歸﹐擲其帽﹐曰「不官矣。」是日﹐首府因某未入署審案﹐遣人要之﹐某辭以疾。其徒有以軍功候補通判某及候補縣丞某﹐同往視之﹐見某通判曰「臺灣之案﹐後三四十人皆汝等定讞﹐今皆到我處廝鬧﹐室幾不能容矣。」

二人疑其病狂也﹐無語而退。次晨﹐探之﹐死矣。是案固盡當置法﹐而制府有分別一念﹐未始不可於死中求生﹐因某一言﹐皆爲無頭之鬼﹐其恨之也宜哉。按﹕乙未年﹐賀耦耕先生與家大人同被召復出﹐賀先到京﹐卽授閩藩。家大人北上﹐於天津舟次相遇﹐賀詳詢閩省吏治﹐且曰「我素知福建有兩郡丞﹐一時派﹐一齷齪。」時派指陸萊臧﹐齷齪則指某也。然則賀之精明洞察﹐某卽不死﹐其何以自容哉﹖又按﹕此條余聞於福州同時諸當事﹐嗣閱姚伯昂先生《竹葉亭雜記》﹐所載略同。是非之公﹐知不能關眾口也。

◎冥中重苦節呂農部某﹐道光乙酉舉人﹐丙戌進士。有袁大尹俊﹐爲其鄕試同年。春闈前﹐袁之兄夢一老人﹐知其爲祖也。有客來訪﹐坐謂其祖曰「有事相商﹐肯乎﹖」

祖問何事﹐客曰「肯而後言。」祖曰「必肯。」客曰「令孫今科會試當中﹐然只得一缺﹐當中者二人。有呂某﹐兩代苦節﹐請讓之。」其兄聞言﹐急詢客之姓名﹐欲毆之﹐客以湯某對。其兄亦久知惇甫尙書名﹐卽不敢毆。祖送客去﹐其太夫人素奉神﹐夢在神前上香﹐爲子求功名。香將上﹐旁有一少年擊墮之而醒。

榜發聞﹐呂某中若干名。母問呂年歲﹐方二十餘﹐憬然曰「夢中擊墮我香者﹐卽此人也。」及謁﹐房師告曰「汝捲已爲盧總裁棄去﹐湯總裁極賞識﹐乃得中﹐此中豈有緣耶﹖」袁以己丑成進士﹐果後一科。冥中之重守節如此。但呂母孀居時年近三十歲﹐推其祖歿時年方四十餘﹐朝廷例不與旌者﹐冥中卽以苦節稱之﹐甚矣﹗守節之可貴也。

◎不孝譴重《竹葉亭雜記》云﹕卓某﹐漢軍人﹐以資爲太守﹐分發廣東。貸一洪姓財數千兩﹐許其人司閽﹐隨之登舟。一夕﹐其人登跳板大解﹐舟子撤板﹐其人墜水﹐羣趨救之﹐得不死。卓慮其受寒﹐以己衣衣之﹐羣謂主人之過厚也。舟至髙郵﹐小僕及婢在舟中方侍夫人食雞子﹐忽聞雷聲從空一震﹐僕﹑婢皆昏僕。及醒﹐卓與妻俱死矣。舟子先亦震死﹐繼而蘇﹐乃言「某之墮水﹐系卓以百金賄我死之也。」言訖﹐復僵。或謂洪尙未死﹐其罰似重。比聞卓夫婦皆不孝﹐卓舊爲佐領﹐有母在堂﹐先於本旗冊檔將己名攺竄於伯之夫妻俱歿名下﹐爲異日之無喪地也。

將行﹐向一戚稱貸﹐云爲畱其母日食資。得財﹐乃陰作假票與其母而去﹐始知天譴蓋爲此不爲彼矣。若舟子者﹐實有貪甲之財﹐必致乙死之心。蘇而復死﹐亦誅心之罰也。按此事記在道光九年間﹐時余隨侍家大人蘇州藩署﹐初傳聞至蘇﹐眾皆莫測其故﹐以爲未履任之官﹐何至有此重罰。卽負財害命一節﹐何以夫婦並受其殃。及髙郵牧至蘇﹐謁見﹐向家大人言之﹐歷歷如繪﹐皆出諸僕婢之口﹐乃羣喟然曰「此人之死晚矣。」髙郵牧之來﹐爲鳩賻資﹐故得悉其詳。

◎枉殺嘉慶戊午科﹐浙江鄕試二場之次日﹐有士子發枉疾﹐監試蔣觀察令供給所李照磨押令出號。狂生自言﹕本年元旦﹐夢一京兆人披髮泣血﹐言爲其父枉殺﹐報在子孫﹐黜其科名﹐不許應試。今甫脫稿﹐此鬼卽來作祟。言次﹐跳躍叫號﹐無所不至。適顧見海寧張令﹐言父臺救我。細詢之﹐始知其祖嘗爲顯宦﹐父現作令直隸。該生學業素優者也。乃帶出號捨﹐飲以米湯﹐漸就淸爽。求復入號﹐李照磨引至﹐至公堂﹐爲朱停者所阻。求之至再﹐始準入﹐而蔣監試忽大聲曰「遲矣。」出示其捲﹐已書廢捲﹐墨迹猶未幹也。遂扶出。次日﹐主司調取二場捲﹐殆首場已中式矣。一事枉法﹐遂致後人不振﹐爲民牧者可不愼哉。

◎關帝簽有關中某孝廉﹐久病不起﹐日臥牀褥。一日﹐忽夢關帝告之曰「汝明年中矣﹐明日卽可起身。」詰朝﹐遽能起。商之母曰「縣中水腳銀先已領用﹐柰何﹖」

徐思之﹐曰「父在日有某人欠銀若干﹐父許其不追矣。今無所出﹐盍控縣追之。」

於是呈縣理前欠﹐縣爲嚴拘追付。旣上公車﹐放榜﹐不中。疑之﹐往前門關帝廟求簽﹐簽云「我曾許汝事和諧﹐誰料修爲汝自乖等語。大抵神無誑語﹐所以應中而不中者﹐卽是彊追許免之銀爲傷天理而結人怨也。

◎滿招損姚伯昂先生曰﹕王春亭刺史﹝照﹞言某科山西副考官差旋﹐時本省官出郭送行﹐向例﹕州縣官送主司﹐去肩輿前及丈﹐公揖。主司駐輿出闌﹐眾官趨進。辭之﹐復入輿而行。眾官仍前數武公揖。是時﹐眾官拜揖﹐某副考但在輿中欠伸而已。有金明府者﹐副考同年也﹐慍甚。俟肩輿去遠﹐令人飛奔及之﹐聲稱某縣請少駐﹐有稟。某副考不獲已﹐降輿。金明府俟其出輿﹐乃言向所囑磨勘卷子已訖﹐余無他言。副考知其戲也﹐慚而去。滿招損﹐古人誡之。家大人言﹕掌教浦城日﹐有新任某學政入境﹐時東萊周賡廷邑侯﹝虎拜﹞出郭候迎﹐某學政但於輿中一拱﹐並不降輿。周大怒﹐至候館﹐不稟謁﹐聲言夫馬當照兵部勘牌例給﹐不能多發一名。學政委巡捕官再三謝過﹐竟不歡而去。又有新班援例某巡道入境﹐所屬郡守爲李松云先生﹝堯棟﹞﹐於道左候接﹐亦不降輿。先生大怒﹐以事鎖其門丁﹐不釋。某巡道不久卽引疾歸。又言﹕昔年官河上日﹐有入覲某將軍舟過淮安﹐時漕帥爲魏愛軒先生﹝元煜﹞。入舟相見﹐辭出﹐將軍只送至艙門口﹐卽退。魏登岸﹐至輿前﹐回顧﹐旁無主人﹐始爽然若失。卽日至袁浦﹐爲孫寄圃節相述之。節相笑曰「此自君不老气耳﹐我當有以處之。」翼日﹐將軍至袁浦﹐節相入舟相見。

辭出﹐直沿跳板登岸﹐至輿前﹐回顧﹐不見將軍。立命武巡捕至舟﹐曰「我適有要語﹐忘卻交代﹐請將軍登岸一言。」及其將軍至輿前﹐則曰「並無他語﹐但於禮君宜送我至此也。」遽登輿去﹐將軍亦嗒然而退。此皆所謂侮人者人恆侮之也。

●卷二◎漳州城隍福州漳州府城隍神﹐相傳卽李許齋方伯﹝賡蕓﹞﹐威靈甚顯。戴昆禾太守﹝嘉谷﹞知漳州時﹐延刑名友沈小隱﹐紹興人﹐相處數年﹐極稱相得。及戴調福州﹐要沈同往﹐沈不可﹐戴頗慍之。一日﹐語家人輩曰「沈師爺幫我數年甚好﹐我待之亦不錯﹐我今調首府﹐事更煩多﹐自以相信者同往爲放心﹐乃竟不肯同去﹐殊爲可惱。」有一家人徐答曰「沈師爺不去﹐主人之福也。」戴愕然﹐問故﹐其家人乃以所知得贓枉法數事對。戴密訪﹐不誣。及啟行日﹐戴潛於書房書一疏﹐自咎誤用匪人﹐並白其一無所染之情﹐謁城隍廟焚之。是日﹐沈尙未移寓也。晡時卽病﹐其家以爲虛弱所致﹐煎髙麗參湯飲之﹐不效。更延漳之名醫某診之﹐某至﹐甫及門﹐遇一人自內出﹐卒然問曰「汝來醫沈某耶﹖」曰「然。」其人﹕「曰是人不可治﹐醫之若效﹐爾卽不利。」某惶然﹐熟視不見﹐某知其不可治﹐入診之﹐不爲立方。其妻急欲煎人參飲之﹐至外室﹐見三人﹐一頎而長﹐二微短。

其長者手執鐵索。再視﹐則以紙爲者。其二人一持牌﹐一持扇﹐逕人內。其妻急反﹐而燈驟滅﹐沈已卒。始恍然所見三人﹐卽閩中所謂「走無常」也。神之不緩須臾如此。

◎姚伯昂先生述二事姚伯昂先生曰﹕門人湯海秋侍禦﹝鵬﹞之夫人唐氏以產難歿﹐是日適有折差回湖南﹐湯作家書﹐時迫﹐艸艸數行至其外舅﹐不及敍病之顚末。其外舅鄕居﹐去城遠。得書﹐痛女﹐甚悲而不得病原。是夕﹐設乩問焉。少頃﹐乩動﹐則女至﹐言海秋前生爲四川綿竹令﹐渠爲幕友﹐賓主極相得。曾用主人銀﹐將及萬﹐今世應轉男子身﹐以主人之銀未還而情未答也﹐特現女子身以報。今緣盡當死﹐不可畱也。病之原委﹐敍之特詳。此道光甲午年事也。世謂人世妻子有還賬者﹐有索賬者﹐余因憶前有妹﹐五歲豆危﹐呻吟甚哀﹐數日夜不絕聲。張太夫人謂其何不早去﹐乃大言曰「尙負八千文﹐未曾償淸﹐我卽去耶。」先贈光祿公遣余告之曰「必以此錢爲之棺殮﹐再加千文爲焚楮鏹﹐是宜速去﹐何茹苦乃爾﹖」余告之﹐是夕卽死。然則還賬索賬之說不爽也。又曰﹕河南彰徳營參將﹐忘其名﹐得奇疾﹐醫不知爲何病。日惟自語詬詈﹐若索債者。其屬穆守備齊賢有口才﹐往解之﹐病者大呼曰「我前世爲四川總督﹐某爲總兵﹐負我萬金不償。物色之數十年﹐今始迹得之﹐某負心實甚﹐不能解也﹐必索其命。」穆曰「參戎負債不償﹐無怪大人之怒﹐但隔世事﹐今參戎一貧至此﹐焉能償。卽索其命去﹐於大人有何利焉﹖不如令其備冥鏹如數﹐焚以奉償﹐可乎﹖」病者許諾。乃購冥鏹焚之﹐病者曰「銀色太差﹐平亦太短﹐不能抵也。」穆乃集貲購金銀箔﹐屬眾折爲錠﹐焚之。病者曰「此次銀色大好﹐惟尙短平若干。」穆請再補﹐病者曰「不必﹐君此番亦辛苦﹐短者卽以酬勞。」道謝而去﹐參戎病亦愈。然則冥鏹其可抵眞銀乎﹖

◎貧女報恩凡人煙輻輳之區﹐遇吉日﹐嫁娶恆十餘起。一日﹐兩家俱嫁女﹐一巨富﹐一極貧。至中途相值﹐雨甚至﹐舁者各以彩輿置郵亭中﹐四散爲避雨計。貧女於輿中哭甚哀﹐久之﹐富家女亦心動﹐遣媵婢問之﹐曰「女子適人﹐離父母遠兄弟﹐誠大苦﹐然何至傷慟乃爾。」貧女曰「我母家故窮﹐所適又乞人子﹐明日卽不知何若﹐以是悲。」富家女爲之惻然﹐俗於嫁娘兩袖中必置墜重物﹐謂之壓袖﹐富家女神貯荷囊二﹐各緘金錠一﹐約重二十餘兩。乃出﹐使婢納諸貧女之懷﹐語以萍水相逢﹐無可爲贈﹐持此謀嬗粥﹐或不致遽凍餒﹐貧女受之。正欲問姓名﹐適雨霽﹐輿夫坌集﹐兩兩分路。貧女嫁後﹐出所贈金﹐俾其夫權子母﹐逐什一之利﹐遂臻饒裕﹐乃行大賈﹐家驟起﹐廣市田園。然所置產﹐田必兩莊﹐屋必兩所﹐本資與所獲利必相埒﹐眾莫解其意之所在。性好施﹐予一鄕稱善人。顧艱於嗣息﹐逾十載始生男﹐視若掌珠﹐擇乳媼哺之。媼來時﹐諸婢僕指示屋後樓三楹﹐云「每淸晨﹐主母盥洗畢﹐卽捧香屏從人詣其上﹐汝愼勿登﹐違則必不恕也。」問何故﹐眾言「我輩來此有十餘年者﹐皆不知﹐但謹守條約而已。」媼所哺子﹐漸能行走﹐忽攀躋欲上﹐媼阻之﹐則號跳不得已。從之登入﹐其中則空洞無物﹐惟設香案﹐南向一龕﹐障以幕。媼揭視久之﹐不覺失聲哭。眾聞聲﹐告主母﹐爭訊之﹐媼伏罪﹐言「小郎欲登﹐恐其蹉跌﹐匆促間不及細思﹐致干犯。應如何示罰﹐惟主命。」問何爲哭﹐媼以揮涕曰「適見其中所懸荷囊﹐與我嫁時壓袖者相似﹐是日行至途中﹐並所貯金贈一嫁娘爾。時母家﹑夫家皆極盛﹐初不介意﹐亦不知其可貴也。不圖今日落魄至此。」語罷復泣。諸婢喝之止。主問﹕「汝嫁爲何時﹖」媼以某年月日對﹐問﹕「是日遇雨否﹖」媼曰「不雨﹐則我之荷囊固在也。」主聞而默然﹐亦不之罪﹐但尋其夫來。媼以爲將遣已也﹐益悲不自勝。

次日﹐主家張燈彩﹐召梨園﹐若將宴貴客者﹐﹤並召﹥々其族人皆至。屆時﹐堂中排二席﹐設兩坐﹐旁列二幾﹐堆簿籍髙尺許。媼之夫在外廂﹐命四僕引入﹐四婦自室中擁媼出﹐令各按二人上坐﹐勿使動。主人﹑主母倒身下拜﹐拜已﹐起而言曰「曩蒙贈金者﹐乃我賤夫婦。非媼﹐無以有今日。藏庋荷囊﹐示不忘也。日日頂禮﹐冀相遇也﹔財分爲二﹐不敢專利也。今幸天假之緣﹐不致負恩沒世。此田產簿二分﹐願存其一而以一歸翁媼。」並示族人﹐不得有異說。翁媼慌遽﹐惟同聲連稱不敢﹑不敢而已。主乃促坐定﹐奉酒卮﹐筵開樂作。至二鼓﹐挑燈送歸所居之東院宿﹐凡几案衾榻﹐與主居無少異。翁媼本富家出身﹐亦安之若固有。

媼初生女﹐寄養他人而身出爲傭﹐至是迎歸﹐後長成﹐遂以字其所乳子。『兩家世爲婚姻﹐如朱陳村焉。世或疑翁媼坐享其成﹐幾於幸獲﹐不知皆其贈金特惻隱之一念所感召也。而貧女暴富卽矢圖報心﹐宜天之陰相之矣。造物豈妄予人以福澤哉﹖

◎神廟香火資山西解州關帝廟﹐在西門外﹐靈應異常。廟中舊存香火捐資銀二萬兩﹐有胡州牧者﹐知是州﹐假用三千﹐欲不歸矣。及罷官﹐新任者至﹐胡移居館捨。夜有人扣門﹐問之﹐答曰「西門外姓周者﹐向官索欠。」如是者三夜﹐每夜如是者三。胡心知其故﹐而終吝之。頻行前夕﹐又至﹐且曰「此項將有公事須用﹐宜速還﹐否則未便。」辭殊委婉﹐胡懼﹐乃如數歸款。未幾﹐劉松嵐﹝大觀﹞觀察河東﹐將蒞任﹐行至平定﹐夜夢關帝至前﹐有紅旃大書「漢壽亭侯」。劉俯伏前迎﹐神謂之曰「河東﹐吾鄕裏也﹐行將有難﹐汝宜善視之。」劉寤﹐不知所謂。

歲甲子﹑乙丑﹑丙寅間﹐解州大旱﹐劉請於上司﹐設粥以賑。賑廠卽設於廟前。

公費將完﹐欲請奏益﹐又須時日﹐心甚憂之。夜夢周將軍語之曰「賑費不足﹐何不借廟中存款耶﹖」劉覺﹐乃借廟中存銀三千備用﹐則卽胡州牧所還之原封也。

人乃悟前索胡欠﹐言有公事須用﹐卽此。劉因修廟﹐作文勒碑記之。夫人不可欺﹐而況神乎﹖債不可負﹐而況香火資乎﹖周將軍可謂處置盡善矣。俗傳周將軍气多剛猛﹐而於此事辭气委婉﹐殊不類其生平。世之冠帶人以索欠而負气相對反目成仇者﹐亦可愧矣。

◎晉寧科甲葉庶常﹝桂﹞﹐甘肅晉寧州人。其先徳官把總﹐自以不能讀書﹐望子尢切﹐因子久困場屋﹐鬱鬱以終。某科鄕試﹐初八夜﹐葉夢其父來﹐責之曰「屢試不第﹐總由爾不用心之故。某某今已中了﹐爾若努力﹐今科亦有望﹐勉之﹐勉之。」

語方畢﹐號軍已喚接題紙矣。葉驚晤﹐猶惴惴也。然夢中所舉獲雋之兩人﹐絕不記其名。榜發﹐晉寧獲第者三人﹐而葉與焉。其二人爲劉伯歐﹑王汝舟﹐夢中所舉﹐蓋卽是人。晉寧自國朝以來﹐無一科中三人者﹐此爲歡輿﹐故其先徳欣喜之而因勉之也。壬午春﹐葉成進士﹐出毛春門禮部﹝鼎亨﹞門下。授庶吉士日﹐毛夢一人前致辭曰「葉某﹐我之子也。荷蒙成全﹐特來拜謝。」毛以語葉﹐且爲述夢中人風采舉動﹐一一肖其生前。平生結念﹐一旦得遂﹐至不遠數千里猶致感焉。然則孝子慈孫有顯揚之願者﹐當何如奮勉哉。然則彼孫山之外﹐冥冥之中不勝流涕欷獻者﹐又不知凡幾矣。

◎龍溪令龍溪﹐漳之首邑也﹐俗悍喜斗﹐故多命案。婺源程某宰是邑﹐延李森圖司刑席﹐時鐘云亭制軍﹝詳﹞總督閩浙﹐嗔各屬鞫案因循﹐多以緝凶爲辭﹕不肯結案﹐因下令州縣結案不得遲延﹐不得借口緝凶。程急欲見長於上官﹐有一案正凶不實﹐程卽欲定案。李致說帖於程﹐言非眞凶﹐不可定讞。程答曰「亦知非眞﹐柰上憲督責嚴﹐不得不爾。」李復曰「君九案已結其八﹐此案少緩﹐未爲遲也。」

程對以有冤我當之﹐與君無與。因定讞﹐上之﹐程旋以事去官﹐李解館﹐因疏於城隍以自白。是夜﹐程夢至冥司﹐對案俯首認罪﹐程宦囊丰富﹐多營運於蘇州﹐因挈眷至蘇。未幾﹐病作﹐自刎而死。本籍所營田園宮室﹐不得一日安享也。論者曰「李食程俸﹐知囚之冤﹐爭之不從而不能去﹐亦不得爲無過云。」

◎刑官夙孽《竹葉亭雜記》云﹕刑部一老皂隸﹐夢至一處﹐宮殿巍峨﹐上座若東嶽廟之塑像者﹐階下列鬼無數。少頃﹐引一人至﹐問答有詞﹐但聽不了了耳。上座者怒曰「罪當絞。」隸細視之﹐則本衙門秋審處提調張某也。俄又引一人至﹐問答如前﹐上座者曰「當斬。」隸細視之﹐則又本衙門秋審處提調吳某也。俄又引一人至﹐體貌甚偉﹐上座者怒似稍霽﹐令去兩目﹐隸審視之﹐則本部尙書長牧庵相國麟也。隸股栗而醒。無何﹐張出爲觀察﹐一日﹐有紅衣兩女子爲祟﹐百計治之不去﹐觀察避於太夫人室﹐鬼不敢入。太夫者﹐節婦也。後伺太夫人寢﹐突入﹐拉殺之。吳后知某府﹐頸生瘡﹐世所謂斷頭瘡也﹐以是卒。長相國僅以失明止。

理刑者可不愼乎哉﹗家大人曰﹕長牧庵閣老爲先叔父太常公乙未同年﹐似不失爲正人君子。乾隆間﹐公巡撫山東﹐時每歲某關有解撫署公費若干金﹐公欲奏歸公﹐其長公子懷亦亭云麾﹝新﹞﹐方十餘歲﹐以爲不可﹐曰「大人不取此項﹐不足爲廉﹐若一奏入公﹐代者至﹐必仍舊貫﹐是令司關者倍出之矣。」不聽﹐後果如公子言﹐公亦稍悔所見之不遠也。及爲喀什噶爾辦事大臣﹐則所爲深得大體。先是﹐新疆奠定之初﹐一切賦稅較之準噶爾時有減無增﹐回民悅服。其喀什噶爾回民﹐內有伯徳爾格一種﹐素皆販運營生﹐絕無恆產﹐歲例稅金十兩﹑金絲緞三匹。

乾隆二十七年﹐有知府名莫薩者﹐於正供外索普爾錢二十千文。辦事大臣海明查出﹐卽將此錢作爲正賦﹐公具奏﹐以爲旣非賦課舊有﹐卽應革去。又伯徳爾格初只八十餘戶﹐迨乾隆四十五年﹐有四百餘戶。辦事大臣瑪興阿議增貢金四十兩﹐公以爲無論中外百姓回民﹐生齒日繁﹐則生計亦日難﹐從無計戶增賦之例﹐卽爲裁去。又喀什噶爾看管果園回民﹐歲進葡萄一千斤﹐辦事大臣永貴議以徒勞臺站﹐只收二百斤﹐餘八百斤每斤作錢十文﹐折價存庫。公以事𨿽細微﹐體制不合﹐一切免之。凡此﹐皆深得治邊之體。似此廉明通達﹐其在刑部必不致過有枉縱可知也。

◎妄念辱身懷亦亭云麾言﹕其同寅某戚家花園有狐居之﹐某嘗過戚家飲酒﹐其僕隨往﹐恆潛於園之隙處默祝﹐冀仙之一遇也。一日﹐竟見美人翩翩而來﹐喜出望外﹐卽欲止之於亭。美人意不欲﹐曰「亭近外廊﹐恐有人知﹐此間後軒極幽僻﹐人迹所不經﹐非此恐樂之不暢也。」僮隨之行﹐三折至一小穿堂﹐長榻瑩然﹐令僮先解衣而臥﹐美人襦甫脫﹐則偉然皓首龐眉一老丈夫也。按其臀而刺之﹐力掙不得脫﹐痛聲與恨聲俱厲﹐竟不聞於外。迨翻身卻坐﹐但覺股下葺葺然如坐於新絮間﹐而老丈已不見矣。委頓出園﹐猝遇宅中人﹐竟不能掩其事。自此﹐穀道旁有白毛﹐周圍一叢。嘗以示人﹐亦不自諱。是可爲有妄念者戒也。

◎欠債李進士貢南﹐光州人。未第時得狂疾﹐旣愈輒﹐能役鬼﹐往往先事預言﹐無不奇中。人有寄之書者﹐書未至﹐已能道其書中語﹐然皆托之夢也。授讀於固始曾舍人資見家。固始有吳秀才圖南者﹐貧而死﹐遺妻及弱子﹐幾不能自存。其妻茹苦守志﹐族中人皆憫之。舍人有族弟某者﹐與李善﹐與吳秀才亦爲莫逆交﹐恆以其家貧爲念。一日﹐問李曰「知君能役鬼﹐我欲致書與吳圖南﹐可乎﹖」李曰「可。」曾密封一函與之﹐李乃朱書「李翼」二字於封面之右﹐其左書「仰值日功曹查送」﹐取火於書室院中焚之。及晚﹐李忽爲作復書﹐敍答甚詳﹐觀者意李托之鬼也﹐李言乃吳浼其作答。然李固末見前書﹐而所答不差。書中念其妻之貧甚耿耿﹐謝曾之垂念又甚殷殷。書末﹐將其生前戚友中所負之錢﹐某某三千﹑某某二千﹐一一開列﹐屬其妻索﹐得之卽可存活﹐計錢九十七千餘文。曾以其書示吳之妻﹐妻初不信﹐姑持書示負者家﹐皆悚然歸之﹐果如其數﹐其家遂賴以存。

此事曾舍人親爲人言之﹐足見債不可負﹐陰間所存記﹐一一不差。惟李名貢南﹐而書面所書乃爲李翼﹐豈陰陽有二名耶﹖

◎勸孝杭州有某甲﹐病魂離捨。至冥司﹐遇一吏﹐乃其故友﹐爲檢籍﹐蹙眉曰「子忤逆父母﹐法當付湯鑊獄﹐幸壽未終﹐且去﹐俟壽終再來。」甲惶怖求解﹐吏曰「此罪至重﹐佛亦難度﹐我何能哉﹖」甲泣求不已﹐吏沈思良久﹐曰「諺云﹕解鈴還要系鈴人。得罪父母﹐亟以孝順父母懺悔﹐或可挽回耳。」送之反﹐汗出而愈。卽向父母備陳所遇﹐從此婉容愉色﹐侍奉惟謹﹐並戒妻溫淸無懈﹐頗得父母歡心。及父母故﹐喪葬如禮。後年逾七十壽終﹐想緣孝順挽回也。

◎孝鬼艸姚舜賓﹐無錫人﹐忠誠篤實﹐鄕裏目爲長者。家綦貧而孝﹐母年七十﹐訓句讀以養﹐極婉容愉色﹐不敢懈缺菽水。乾隆五十年﹐歲大饑﹐生徒旣散﹐日不給嬗粥﹐焦勞拮據﹐未幾病死。不能殯﹐瘞於屋後隙地。次日﹐見土上忽生一艸﹐形似山藥﹐結子累累﹐香甘而糯。妻采食之﹐終日不饑﹐遂以供姑。晨采午生﹐取之不竭。艸長四五尺﹐母撫而哭﹐卽伏地搖搖如拜。邑中播聞﹐觀者如堵﹐皆嘉其孝﹐各出甘旨以贍其母焉。孝心所感﹐生死不回﹐此經所謂不匱也。

◎宿冤索命蘇州史家巷蔣孝廉﹝東吉﹞﹐有子﹐娶徐氏﹐伉儷甚篤。一日﹐忽置酒﹐與婿把盞曰「吾宿冤已到﹐勢難挽回﹐勸君更盡一杯爲別﹐此後幸勿相念。」掩袂大慟。蔣生撫背勸慰﹐無何﹐氏忽豎肩目﹐大呼曰「汝記萬曆十二年﹐兩人設計慘殺我於影光書樓乎﹖」手自批頰﹐又以剪刀徧刺其體﹐口音似山東人。

一家伏跪哀求﹐卒不解。中街路吉祥庵有僧名蓮臺﹐素著道行﹐遣人召之至。徐氏曰「禿奴可怖﹐且去﹐且去。」及僧出﹐又詈曰「汝家媳婦房中能朝夕住和尙耶﹖」僧曰「前世冤業﹐二百餘年才得尋著﹐稽愈久﹐恨愈深﹐報亦愈急﹐老僧無能爲也。」僧辭去﹐徐氏卽剪耳﹑刺手﹐掐身無完膚而死。

◎醵金贖女吳縣許也秋進士﹝大鉉﹞﹐以進士需次在籍﹐見親戚中有買妾者﹐日以肩輿擡女到家視。一日﹐見兩女有大家風﹐詢之﹐父系貢生﹐某兄亦孝廉。爲之心惻﹐乃醵金以贖﹐認爲義女﹐先後擇土人嫁之。此事在道光庚寅年。再逾年﹐而也秋之子達泉﹝源﹞卽領壬辰鄕薦。丙申﹐成進士﹐出知某縣﹐已大著循聲矣。

◎解砒毒方歙醫蔣﹝紫垣﹞有祕方﹐解砒毒立驗﹐然必邀取重資﹐不滿所欲﹐坐視其死。

一日﹐行醫獻縣﹐中夜暴卒。見夢於居停主人曰「吾以耽利之故﹐誤人九命﹐死者訴於冥司﹐冥司判九世服砒死﹐今將赴轉輪﹐我賂鬼卒﹐來以解砒毒方相授。

君爲我活一人﹐則我少受一世業報。若得徧傳利世﹐君更獲福無量。「言訖﹐涕泣而去﹐曰﹕」吾悔晚矣。「其方﹐以防風一兩研末﹐水調服﹐並無他藥。南城鄧葵鄕《異談可信錄》又載﹕冷水調石靑﹐解砒毒如神。幸善知識﹐心存普濟也。

◎負債爲驢吳人薛端書﹝楷﹞自城西夜歸﹐途次﹐小憩桐橋闌上﹐遇一皂隸縶囚先坐。

見囚啜泣不止﹐隸鞭楚之﹐意覺不忍﹐從旁勸解。隸曰「此南濠牙儈﹐吞負客錢盈千累百﹐逋逃時猶在狹斜淫樂。居然一牙戶空拳赤手享用埒素封﹐誰念客之履艱涉險﹐撇妻子以性命博此阿堵物。今冥司判爲山東道上驢﹐押之往生﹐又累吾行遠路。生前以客資揮霍如糞土﹐今日獨無一紙錢餉吾沽杯酒﹐尙淹畱不肯去耶﹖」端書竦然起﹐隸囚俱不見矣。

◎戒戲言湖南瀏陽縣有歐陽生者﹐爲人輕薄﹐與某生同塾讀書﹐時某生新娶﹐歐陽生以某生所娶新婦如何美貌﹐與伊熟識往來﹐常與相狎。某生素性迂拙﹐不知其戲己也。歸與其妻尋事吵鬧﹐因此不睦﹐而其妻亦不知所由來。後某生聲言以妻在母家閨門不謹﹐其妻無從剖白﹐卽投繯殞命。同塾聞之﹐皆以戲言誤事共咎歐陽生﹐而歐陽生以同窗戲謔﹐不爲介意﹐旋亦息事。乾隆戊申歲秋闈﹐歐陽生赴科應試。入闈﹐系某字第一號﹐因號外嘈雜﹐與第八號之某翁調換﹐某翁因茶水近便﹐亦卽應允。是夜三更後﹐忽有女子塞簾而入﹐訝曰「何號是而人非也﹖」

疑訝間﹐忽卽退出﹐徘徊簾下﹐作嗚咽聲。某翁知其有異﹐因詰之﹐曰「汝有冤相報﹐欲尋何人耶﹖何不告我﹐我當爲汝計之。」女以歐陽生事向訴﹐且言歐陽生今科當中﹐故來相阻﹐以報夙冤。某翁云「此乃戲言誤聽﹐並非有心﹐可以原諒。但汝之死固冤﹐令其超薦七七四十九日道場何如﹖」女曰「此自可從﹐但歐陽生爲人無信。」翁曰「我當爲汝謀之。」畱女少待﹐翁卽往告歐陽生曰「某生之妻某氏來尋汝矣。」歐陽生聞言失措﹐喑不能語﹐翁因爲慰解﹐告以今科必雋﹐出場後當作七七道場﹐方可解釋。歐陽生唯唯。翁恐其無信﹐索寫契據一紙﹐回告女鬼。某氏見字﹐半信﹐欲翁作保﹐翁爲寫一保字﹐將紙燒化。女卽垂淚﹐襝衤任謝曰「只是便宜了此人而已。」後生出場﹐卽爲作道場。及榜發﹐果中式。是科首題「夫子聖者歟﹖何其多能也」﹐歐陽生錯寫「夫子聖矣乎﹖」

磨勘罰停三科﹐以一舉終其身。

◎殺尼姑弄嘉善縣北門﹐內有殺尼姑弄﹐莫知其所由名。相傳弄中向有尼庵﹐一尼先與屠者私﹐復有他好﹐屠妒姦﹐乘夜入室殺之。希滅迹﹐支解其屍﹐納諸袋負而出北門﹐將沈之河。時尙五更也﹐門者詰之﹐以婚家供神所宰對﹐遂混而出。至弔橋﹐瞥睹黑而胡者持刀立橋心﹐懼不敢過﹐往返躑躅數次﹐天漸明。鄕人入市者﹐見袋口血漉漉下﹐詢之﹐如對門者言。顧神色慌張﹐類有異﹐彊解所負﹐視之﹐則一光圓女首﹐四肢分截﹐駭爲尼屍也。號執赴官﹐一鞫吐實﹐按律處斬﹐而毀其庵。人遂以殺尼姑名弄云。按北門外柳洲亭有關聖廟﹐黑胡持刀者﹐蓋周將軍之靈﹐路截淫凶﹐俾無漏网﹐亦足見神威之顯赫矣。

◎救難巧報山陰陳某﹐逸其名。赴省試﹐舟泊蕭山之西興驛﹐忽聞街市火起﹐登舟往觀﹐見避者紛紛﹐火光中一女子身無半縷﹐蹲伏於地﹐羞懼無以自容。陳急取一袍﹐擲與之﹐女得衣蔽體﹐而家人星散﹐號泣無所歸﹐哀陳求救。陳使宿其舟之頭艙﹐終夜不交一語。晨起﹐訪其母家﹐掖之歸﹐彼此匆匆不暇問姓名﹐衣亦未還﹐陳卽渡江去。及入場﹐題紙旣下﹐文思甚澀﹐一字俱無。正窘迫間﹐聞鄰號呻吟聲﹐窺之﹐見一生病甚篤﹐謂陳曰「余病矣﹐文成而不能寫﹐惟交白卷求出場而已。

子其爲我點檢考具﹐感且不朽。「陳爲之料量畢﹐生問﹕」材文如何﹖「陳告以故。生曰﹕」余文已無用﹐感君之義﹐卽贈君。「陳旣受文﹐遂扶生出。歸號﹐全錄其文。揭曉﹐竟中式。亟訪某生﹐無知者﹐久亦置之。後陳以大挑﹐分發安徽﹐晤一候補令﹐似曾相識。諦視之﹐卽向日之患病某生也。各敍往事﹐乃知某卽蕭山人﹐是年出場後﹐病旋愈﹐次科亦獲雋﹐昨甫到此﹐陳謝之。偶一回首﹐見檐下有曬衣﹐則前贈女子之衣在焉。不覺屢顧﹐某疑而問之﹐陳言其始末﹐且詢得衣之由。某恍然曰﹕」信哉﹐君所見女子﹐卽內子也。遭回祿時尙未嫁﹐及歸余﹐笥中見此衣﹐內子爲餘言﹐昔遭火厄﹐幸遇一士子擲一衣﹐得蔽體而歸﹐彼此匆匆不暇問名姓﹐衣亦未還﹐每呼負負。故夏日必曬而藏之﹐將以報也。蓋君之遇我﹐我之贈君﹐悉君之陰徳所致。冥冥中假予手以報之﹐非偶然矣。「語畢﹐呼妻出謝﹐從此來往如通家。此嘉慶初年事。

◎鬼畏孝子吳中屠者劉四﹐有膽﹐中年積資數千金﹐遂納監﹐列衣冠。𨿽放下屠刀﹐未能成佛﹐日與諸惡少飲博惡噱﹐無所不爲﹐士林羞與伍也。然事母甚孝。一日﹐其徒語及郊外某捨有厲鬼﹐人莫敢居﹐遂與劉四約﹐如敢止宿﹐當釀酒食以啖。

劉四欣然獨往﹐眾恐劉爲鬼困﹐率伏戶外以護﹐霧色蒼茫﹐月光黯淡﹐烏啼鬼叫。

方共惴惴戰栗﹐艸木皆兵﹐忽聽有人髙唱《蓮花落》﹐前往推戶﹐一鬼忽從人衣袂下突前﹐止之曰「劉孝子在內﹐我輩只可露宿﹔杯酒尙未溫﹐子速歸休。」

喞喞數聲而去。眾更駭﹐牽衣奔返﹐羣鬼相逐﹐塵沙染衣﹐有墮道旁混者﹐滿頭徧插木樨花而去。

◎醫地人生邀福之心過甚﹐則事之斷無是理者﹐亦遽信之而不疑。靑烏之說﹐自不可廢﹐然一爲所動﹐則必終爲所愚。京中有趙八瘋子者﹐創爲醫地之說﹐此亙古奇談﹐而竟有信之者。嘗爲武淸一曾任縣令者卜地﹐告之曰「適得吉壤在某村某家之竈下﹐去其屋則得吉穴。」某令遂別購地造屋﹐遷其人而購其室。及毀竈﹐趙又熟視曰「此地惜爲竈所泄﹐地力弱矣。」某令曰「爲之柰何﹖」曰「醫之自能復元﹐藥當用人參一斤﹐肉桂半斤。俟得此二物﹐付我﹐余藥我自爲合之。」某令如其教﹐備參﹑桂授之。越日﹐掘地下藥﹐又告曰「三日後夜半﹐立於一里之外﹐若遙見此地有火光浮起﹐則元气大復矣。」乃潛施火藥﹐於地外﹐陰令人往﹐約以某夜遠見有籠燭前行者卽燃之。及期至﹐某令家邀其夜中籠燭往視。漏三下﹐曰「是其時矣。」遂同往。久之﹐遙望其地﹐果有火光進起﹐狂喜曰「君家福甚大﹐不意元气之復若是之速也。」某令亦大喜﹐然爲藥物故﹐家資以消耗過半。趙售其參﹑桂﹐家稱小康。無何﹐趙子俱亡﹐趙亦得奇疾﹐身如已死﹐但能飲食而已。始大悔。平生所愚者不止某令﹐而所售參﹑桂之資亦歸於盡。身受其報﹐天道當然。而爲所愚者﹐絕不思理之有無﹐又愚之愚者也。

◎薛二蔣伯生大尹﹝因培﹞云﹕山東試用薛大尹﹝定云﹞﹐無錫人。一日﹐坐公館中﹐方食湯麵﹐忽有一卒至前﹐問曰「爾姓薛乎﹖」曰「然。」「行二乎﹖」

曰「然。」卒曰「我老爺令我喚你。」薛曰「爾老爺爲誰﹖」答曰「見便相識。」欲俟食畢往﹐卒曰「歸食未晚也。」薛遂不覺﹐隨之去。至一座落﹐見一官﹐衣冠與州縣等﹐卒然問曰「你爲薛二耶﹖」薛應之﹐心方怒其官相等﹐何乃遽如此相呼。上坐者呵曰「見我﹐何以不跪﹖」輒令牽下﹐掌責二十。薛又念能責我者﹐官當勝我﹐然不自知所觸犯何事。乃大言曰「大老爺乞查明卑職以何事犯責。」上座者亦大言曰「爾何人﹐敢稱卑職耶﹖」薛乃述現爲試用知縣。上座者推案起﹐遽前謝過﹐因問何人相請至此﹐卒乃跪以對。乃大杖其卒三十﹐令送薛歸。出門回顧﹐則裏中土城隍祠也。比到公館﹐其面尙未冷﹐而兩頤遽腫﹐乞假十日乃愈。是日﹐薛之鄰居僚友有長隨薛二暴卒。蓋緣誤勾。逾日而土城隍祠忽毀於火﹐薛未半歲亦卒。蓋其精气已委頓﹐俗所謂火焰不髙﹐故鬼卒得以近前﹐而上坐者不察其罪﹐遽行施刑﹐致無辜之人誤被掌責。聰明正直之謂何﹐宜其旋受冥罰矣。

◎戒食鱉新建漁人獲一鱉﹐特巨﹐背列八卦形。觀者異之﹐勸釋放。漁蠢而狠﹐曰「猶是鱉也。」竟烹食之。越日﹐復漁於江﹐則鱉羣無數﹐繞舟浮游﹐眾漁競前捕捉﹐遂致爭鬥﹐前獲巨鱉之漁斃焉﹐而鱉羣散矣。噫﹗鱉而有文﹐非凡介矣﹐顧不能避預且之醢﹐豈智有所昧哉。老杜《義鳥詩》云「物情有報復﹐快意貴目前。」漁者見報於其族類﹐可爲妄殺者戒。甚矣﹐怨毒之所歸也。此嘉慶已卯冬事。

◎鴉片朱某言﹕仕宦場中多嗜鴉片煙者。或云疲於案牘﹐食之﹐振起精神﹐則爲花柳場中遊蕩之助。若花柳場中男子﹐婦人﹐亦有食者。朱嘗於蘇州宴會間﹐問一老妓﹐言食此之獘甚洋。言男子初食此煙﹐房事可以鏖戰數倍。婦人食者﹐正可與敵。及其久也﹐男子之勢傷﹐日縮﹐漸至於盡﹐不但不能戰﹐並戰具而無之。

婦人食此久﹐精血過傷﹐以合房事爲苦事。則苦況尢不可言狀。恐人未能盡知也﹐故記之以示警戒耳。

◎錢學士錢金粟學士﹝林﹞﹐每年常入冥判事﹐眾所共知。道光甲申﹐嘗與同年宮辛楣洗馬﹝煥﹞閒談﹐官方以大考爲慮。錢曰「無慮也﹐考得著卽妙。」後宮至七月物故﹐而九月始大考。當宮病時﹐錢未往視﹐及病亟﹐始至臥榻前﹐袖出一紙﹐焚之而去。宮之子從火中攫之﹐只存燼余﹐外簽有「某時封」三字﹐宮卽以其時沒也。大考擢官後﹐又有聞其入冥者。問之﹐則曰「只八月廿七一度耳。」

問何事﹖則曰「勾人名耳。」問何所據﹖則曰「憑其冊注﹐大抵昧財者居多﹐然亦有昧至盈千累萬而不勾者。」問何故﹖則曰「亦不自知﹐但其時覺其可不卽勾耳。」閱冊時﹐有吏在旁﹐指冊中二人應勾者﹐余惡其多言﹐復疑其有獘﹐獨不勾。事畢﹐有衣冠顯者據案﹐收冊者因獻以冊。其人閱畢﹐言所勾極合﹐惟漏卻二人耳﹐卽前吏所指也。余請補勾﹐顯者曰「奉旨請爾來辦此﹐勾由爾﹐饒亦由爾﹐不能補也。」時家大人與程春廬先生﹝同文﹞同在盤山行帳中﹐親聞學士述此。是冬﹐學士卽歸道山矣。程曰「疑吏有獘﹐獨宥兩人﹐殊不知卽墮此吏計中也。然則幽明殆無別歟﹖其所謂昧財至盈千累萬而不勾者﹐當必別有大處分﹐不第以一勾了事也。」吁﹗可畏哉。

●卷三◎會場孽報吳中某生﹐年十二入泮﹐十六領鄕薦﹐才貌兼擅﹐羣相慕悅﹐爲某富室贅婿﹐與其次婿同館肆業。次婿﹐年十五﹐丰姿韶秀﹐宛如璧人。某於酒間語次﹐每調謔之﹐意頗含慍﹐以父母推重之﹐輒復隱忍。某生以爲可誘﹐一夜乘其醉臥﹐裸而淫之。及醒﹐羞忿﹐逃往天臺﹐剃髮爲僧。家中人尋得之﹐誓死不肯返。未久﹐圓寂寺中。後父母知其故﹐自惜顏面﹐亦寢其事。某生於會試場中﹐忽見連襟婿如同館時﹐大喜﹐竟忘其死﹐復謔之曰「彌子之妻與子路之妻﹐兄弟也。」遂以前二語大書卷上。後屢試見之﹐從未終三場﹐緣早歲登科﹐年方彊仕已截取知縣﹐比報到﹐忽癲癇而死。

◎訴冤鬼衡水某婦﹐有與豪右通而謀殺其夫者。屍﹐侄首官﹐豪以金賂仵作﹐相屍無傷﹐轉坐誣。復訴之﹐廉訪委某令鄧公往按之。反覆相驗﹐亦無證據。夜宿館捨﹐披閱供語﹐思維間﹐漏已三下﹐從者盡鼾寢。驟覺燭光黯淡﹐陰風搴律﹐壁角一人乍前乍卻﹐倏跪案下﹐微啜泣聲﹐若有所請。公心悚﹐口噤﹐凝神諦視﹐審知日間所相屍﹐右耳畔垂一物﹐如白練狀﹐大悟﹐乃大言「爾去﹐吾必雪爾冤也。」

其鬼稽首而滅﹐燭亦驟明。遂折東﹐邀衡水尹督責吏仵﹐復至屍所覆驗﹐衡水尹笑曰「人謂鄧公書癡﹐良不誣也。作令十年﹐家無寸儲﹐其才可想矣。似此公案﹐豈拙宦所能辦哉﹖」勉彊復往。鄧叱檢視右耳孔﹐仵作卽失色﹐乃於耳中取出水濕棉絮﹐約累半斤﹐告衡水尹曰「此奸夫淫婦之所以得志也。」遂榜掠之﹐盡得其前後姦狀﹐置之法。

◎托生報徳顧小韓方伯﹝學潮﹞言﹕楊乘時﹝溥﹞﹐無錫諸生﹐文名甲於邑。柰屢試輒落孫山﹐年過五十﹐所育非男﹐閨中但有五女﹐因娶妾焉。娶之日﹐賓客宴﹐賀者未散﹐主人入房﹐見新姬嗚咽鏡蘞次﹐慰之不止﹐詰其由﹐乃曰「憶兒家阿父爲南潯通判時﹐嘗置多妾﹐後爲阿母不容﹐鞭簍極楚﹐逐出後甚有流爲娼者。

阿父聞而不忍﹐使蒼頭持金嫁爲廁養婦﹐或送空門。今不幸父兄俱戍黔疆﹐母妹早年喪失﹐孑身異路﹐遭媒儈居奇﹐侍巾櫛於君。予撫今追昔﹐不覺悲從中來。「

楊爲之泫然﹐曰「毋泣﹐我之祧嗣有命存焉﹐何忍以宦家女爲媵妾爾﹐其爲我女﹐當爲擇一佳婿。」女再拜﹐遂命與諸女寢﹐隸姊妹行。出謂客曰「君輩且畱﹐不意今夜復得一女﹐請再作湯餅會。」具述前事﹐眾客頌其盛徳。明年﹐夫人舉一子﹐臨蓐時﹐公坐堂上﹐驀見二隸導一官進﹐方欲迎迓﹐官遽趨內室﹐與二隸俱不見。覘其面貌﹐女謂酷似其父也。公年九十餘終﹐子爲名孝廉﹐諸婿俱顯貴﹐義女婿後亦得官﹐贈公爲中憲大夫焉。

◎見鬼乾隆間﹐京師有宦家子﹐年十六七﹐聰雋秀麗。遇賽社會戲﹐不覺夜深﹐途中求飲民捨﹐其家惟一少婦﹐卽畱小坐﹐流目送盼﹐言其夫應官外出﹐須明日方歸。男婉女媚﹐遂相燕好﹐臨行贈以金釧﹐泣囑後勿再來。次日視釧﹐銅靑裹滿﹐似出土中。憶念不忘﹐復至其地﹐並無屋宇﹐徘徊尋視。突有亂髯黑鬼﹐批頰詬厲﹐蹌蹌奔歸﹐鬼亦隨回﹐以是發狂譫語﹐吐陳前由。父母詣墓﹐設奠埋釧﹐其子忽瞑目曰「我婦失釧﹐疑有別故﹐因無確據﹐僅鞭責鬻賣﹐今汝還釧﹐可知爲汝所誘。此何等事﹐可以酒食錢帛謝過。」顚癇兩月﹐竟以不起。諺云姦近殺﹐鉆穴逾墻之事﹐實以性命相搏。𨿽幽冥奇遇﹐禍患亦復如是﹐可不愼哉。

◎仙桃艸治傷徽人汪徳隆﹐因父被毆重傷﹐奄奄垂斃。漏夜覓醫﹐山路迷徑﹐見道旁茅舍坐一老者﹐遂投問津﹐且告以故。老者乃出藥一包與之﹐曰「以水調服﹐無須醫也。」詢其何藥﹐云「名仙桃艸﹐其艸四月間在麥田中蔓生﹐葉綠莖紅﹐實大如椒﹐形如桃﹐中有一小虫者﹐卽是。宜小暑節十五日內取之﹐先期則虫未生﹐後期則虫飛出。趁未出采之﹐烘榦研末﹐藏貯磁器﹐一切跌打損傷﹐服一二錢﹐可以起死回生。」遂引路﹐送至大道﹐乘月歸家﹐服之立愈。越日﹐市豚酒往酬﹐至則僅一壇壠﹐並無茆捨﹐遂拜祭墳前而返。是鬼憫其孝歟﹖抑好善濟人至死不倦歟﹖

◎殺業果報榦隆末﹐蘇州忽傳有飛虫夜傷人﹐互相驚惕﹐譙鼓未起﹐家家閉戶。兒童見莎雞蛋蛾﹐輒嗷然啼泣。旣而畫圖傳視﹐好事者指爲射工﹐以是妖由人興。黃鸝坊有張媼者﹐寡﹐守妾之遺腹子﹐時年十歲﹐因見螳螂﹐驚癇而死。媼悵悵﹐日購螳螂﹐槌殺以祭。一日﹐所市螳螂千百貯籠﹐忽聞籠內作兒哭聲﹐媼駭異﹐開籠審視﹐忽見兒現形曰「娘勿殺螳螂﹐冥司以兒好殺虫傷戕生命﹐今母以兒故﹐又殺螳螂至萬計。罪業深重﹐罰兒化螳螂五百劫矣。」語罷﹐牽衣大慟﹐媼撫之﹐乃一螳螂在衣﹐側首凝視而已。

◎污蔑人長洲蔣鏡齋﹝溶﹞茂才﹐日講性理﹐侃侃徑輕﹐無一語與人阿合。其書齋臨河﹐因鄰有少女隔水而居﹐欲避嫌疑﹐齋窗終歲扃閒﹐𨿽炎鬱蒸﹐終不啟。有同學彈破其紙﹐將窺之﹐卽赤頰訶斥。年二十餘病死。先是﹐郡之武廟文昌閣結有惜字社﹐諸士子捐資雇夫四處收拾字紙﹐每月朔﹐司事者匯焚之﹐士子畢集拈香﹐亦藉以會友﹐或出近作文互相就正。鏡齋每至﹐眾以其迂﹐恆鮮問答。有龔浩庭者﹐尢不以鏡齋爲然﹐恆輕侮之。鏡齋忿懣﹐期期艾艾﹐不吐一詞相報﹐眾爲之嘩然笑解。鏡齋旣死﹐有友在社﹐語及鏡齋爲人𨿽迂潤不合時宜﹐亦自不爲惡﹐使人盡如此﹐幽冥當可不設地獄。浩庭曰「無間地獄正爲此輩而設﹐彼對河鄰有少女﹐終歲閉窗﹐豈自制其邪萌哉﹖安知非其私偶而吝與同儕見耳﹖」將再有語﹐忽面色如土﹐向空鞫躬屈膝﹐喃喃引咎﹐惘惘如癡。吳俗﹕人言或遇祟﹐批其頰可以蘇醒﹐眾競批之﹐兩顴紅腫﹐良久始定。告人曰「忽見蔣鏡齋謂我誣其私鄰女﹐力曳去投質文帝﹐余再四引咎﹐幸渠卽釋乎﹐若被曳去﹐性命休矣。」

◎食廩餼華亭姜小枚﹝臯﹞嘗告予曰﹕吾鄕諸生有諸雪堂﹑趙漁塘者﹐皆嗜古力學﹐齊名簧序間。一日﹐同應科試﹐雪堂夜夢漁塘操一米舟至﹐雪堂以爲己米也﹐呼之﹐漁塘曰「君米尙在後。」寤而不解其故。未幾﹐揭曉﹐招覆者四人﹐雪堂與焉。翼日黜之﹐而漁塘補其缺﹐由是漁塘食餼。雪塘曰「嘻﹐吾無望作廩生矣。」越十餘年﹐雪堂科試始列前茅﹐時漁塘以歲貢出廩﹐雪堂補之。夢兆始一一不虛﹐食餼之攸關定數如此。古人言﹕一飲一啄﹐莫非前定﹐洵哉﹗家大人曰﹕天府之粟﹐非可幸邀﹐嘗聞推算子平家言﹕八字中有天廚星者﹐必當食廩餼。驗之﹐皆不爽。餘八字中確有天廚星﹐而未經補廩卽登賢書﹐詢之推算者﹐皆不能自伸其說。然余自念入直樞廷﹐日飽大官之膳﹐受客食之頒﹐其爲天廚星照命﹐又豈區區廩餼之足云。然則子平家固未見及此﹐而其說則未可盡非也。

◎孝媳紹興山陰縣雙奔地方有祝姓者﹐年六十餘﹐鰥居﹐家有孀媳孤孫。後孫亦死﹐只有翁媳二人。媳至孝﹐多病﹐翁亦心傷﹐病臥。家無應門人﹐煢獨無依﹐媳憂甚﹐接其妹來家﹐代爲操作﹐摒擋瑣事﹐並代爲服侍其翁。妹年僅十六﹐因姊命﹐亦甚勤謹。姊日以翁病難愈爲慮﹐妹云「翁病無妨﹐精力尙健﹐將來可望嗣續。」

姊詰其故﹐妹云「每以灰桶盛小便﹐翁似有力直衝桶底﹐聞之父云﹕凡年老人小便有力直衝而不散者﹐尙能舉子﹐以故知之。」姊聞言甚喜﹐日日盼翁病痊﹐惟以無力再娶爲慮﹐因思妹晨夕奉翁不離左右﹐何不卽以此妹與翁爲繼室﹐情願奉妹爲姑﹐爲祝姓續嗣﹐但不知妹意如何。私向妹商之﹐妹亦不甚辭﹐但云惟姊命是從。姊甚喜﹐擬俟翁病痊﹐商之父母再定。嗣翁病痊﹐妹亦回家﹐姊卽歸告其父母﹐父以輩行年歲俱不相稱﹐甚有難色。姊再三言之﹐父問妹願否﹖妹云「惟父命是聽。」父見其情願出於眞誠﹐且得姊妹同處﹐亦卽允許。姊遂回稟其翁﹐亦欣然樂從。遂邀媒說合過門﹐成婚數年﹐連舉三子﹐皆讀書入泮成名。翁年九十餘卒﹐至今書香不絕﹐子孫繁衍。人以爲孝媳感天徳延祝姓一脈也。

◎損人益己桐城光孝廉某﹐行五﹐卜葬古塘馬家玉屏庵左﹐地鄰方氏墳﹐地師曰「此地若葬﹐大不利於有墳者之家﹐其家必絕﹐攺卜之便。」光曰「但期我吉﹐何必問人家之絕不絕也。」葬之。方氏兩代孀居﹐只一子﹐年十五﹐未數月而天。

將死﹐呼曰「我死﹐終不放光五也。」時光在城內﹐寓其戚李宅﹐日中出溺﹐久不返。其僕異而覘之﹐曰喃喃﹐若辧葬地事。駭﹐入室﹐奔告眾人。趨視﹐則已僕地絕矣。有弟﹐遊幕浙江龍泉署﹐未半年亦亡。此事有戚何氏先慫恿之﹐一年而何氏子亦亡。一念之差﹐至於此極﹐人其可以徑情直行乎。

◎效職冥中《竹葉亭雜記》云﹕郭孝廉汪燦﹐湘潭人﹐嘉慶甲戌進士﹐本姓汪﹐因加原姓爲郭汪燦。自言未釋褐時﹐曾效職冥中﹐若各館供事者﹐然其屋軒廠髙大﹐中設長案﹐多人列坐﹐又若考棚童生之應試也。所司之冊甚大﹐皆毛頭紙裝訂﹐每頁界爲三段﹐上注其人之生前衣祿﹐中注其善惡﹐下注其歸結及年壽。其人若將有不善之念﹐必有人持小紙來報卽書於冊﹐閱日攺悔﹐又來報﹐卽勾銷之。事之紛煩﹐日不暇給。所在去一大官署不遠﹐不知何官何署也。一日﹐見一人跪階下﹐上坐者判數語﹐卽命斫其腿﹐獄卒卽斫腿﹐仍乘以盤﹐獻於堂上。郭方驚愕間﹐又見其窗友某﹐亦跪於階﹐聞亦有斫腿之命。郭倉皇逾窗而前﹐跪於堂上﹐叩首乞免﹐上坐者曰「此冥刑耳﹐其人在陽世不過一跌﹐殘傷﹐不死也。」郭堅爲請﹐上坐者曰「已奉旨﹐不可違也。」郭叩首不已﹐上坐者乃曰「念汝一念之誠﹐當恕之。」方言奉旨不可違﹐何也﹖上坐者曰「至誠所感﹐可爲奏請﹐當蒙宥也。」因命吏取冊示之﹐吏誤以三品冊進﹐其冊水紅綾面﹐郭急偸閱﹐見其舊友之子列名其中﹐注曰﹕十九歲入學﹐提督學院某﹐文題﹑詩題某某﹐二十二歲中式若干名﹐正考﹑副考﹑房考某某﹐文題某某。考官只載姓﹐無名耳。上坐者怒吏之誤與也﹐急取之﹐郭驚寤其時此子方兩歲也﹐可知科名有定﹐文題及出於某試官之門﹐亦由前定﹐妄想者當知自反矣。郭又言﹕曾經一處﹐見有宮殿巍然﹐人稱爲文昌宮。庚午五月某日﹐聞宮中議論紛然﹐良久乃散﹐有同事自宮出﹐問之﹐曰「更換本榜第三名耳。」問其故﹐曰「查出是兒八歲時﹐以好弄﹐觸怒其祖﹐將捶之﹐奔而逃﹐其父追及之﹐按於地﹐騎其背﹐俾其祖之捶之也。亟躍而起﹐致跌其父。」郭自外大言曰「八歲無知﹐避打而推跌其父﹐亦出無心﹐無知無心乃科其罪耶﹖」其人曰「所議正爲此﹐故但停一科﹐否已斥去矣。」郭在夢中﹐每有見聞﹐寤﹐輒挑燈記之﹐扁於匣內﹐意欲積久成書﹐刻以勸世也。後以多言爲冥官所逐﹐欲刻所記﹐啟視﹐一無存者﹐封鎖依然﹐不知其紙之從何失也。

◎科名前定科名有定數﹐其幸得者﹐未必盡系乎夤緣﹔其終失者﹐盡可相安於義命。嘗聞姚伯昂先生善談因果﹐且喜爲人述場屋近聞﹐尢可警世。自言嘉慶戊辰﹐奉命典試陜甘﹐時程小鶴同年家督爲副﹐小鶴尊人鶴樵先生國仁﹐上年丁卯科充陜西正考官﹐父子連科典試一省﹐亦佳話也。榜發﹐有張樹徳者﹐上科文已入彀附刻矣﹐因二場不合例而黜。鶴樵先生愛其文﹐因已刻﹐不忍去之﹐爲加評語以志惋惜。及次年﹐乃得第。蓋張不當出鶴樵先生門﹐必待小鶴而後舉﹐信乎科名之關定數也。榜發來謁﹐語畢爽然。又云﹕九江府李孝廉標多須髯﹐未第時﹐夢中見一榜﹐大書「第十四名李標﹐」欣然以爲得第矣。名下有小字﹐諦視﹐注曰「無須」﹐懼然以爲別一人也。屢試不第﹐道光辛巳春﹐夢其先徳示之曰「剃去爾須﹐當獲雋矣。」久之復夢﹐李固於思也。而年逾五十﹐思欲剃之﹐恐爲人笑﹐乃不剃。及秋﹐附舟入省﹐舟中有售琉黃者﹐展包檢視﹐李適在側﹐煙火落黃中﹐灼然一燼﹐李須無一莖存者﹐儼然一無須之李標也。榜發﹐中式﹐名次一如夢云。又云「江西辛巳鄕試﹐第一吳廷硅﹐浮梁人。當嘉慶辛酉鄕試﹐主司極賞其文﹐拔第一﹐及將榜﹐忽失其捲﹐徧搜不獲﹐乃易一人。撤闈後﹐主司檢李﹐於帳頂得一卷﹐乃初中第一之捲也。懊恨久之﹐自是試輒不利。越二十年﹐仍獲解首。冥中有臨場查對善惡之舉﹐或有過失罰科耶﹖」又云﹕吾鄕吳進士廷輝﹐以困於棘闈﹐更名泰臨﹐某年應試金陵﹐甫出場﹐遇吾家袖江先生﹐先生素善謔﹐問吳曰「聞君更名﹐請道何名。」吳告之﹐瞿然曰「至於八月有凶﹐君欲第﹐其將九月入場乃利耳。」鄕試例以八月﹐其言九月者﹐謂吳將終不得第也。吳殊惡其言﹐又久之﹐仍不第﹐乃北來應順天試。值嘉慶辛酉都中大水﹐號捨苦於水﹐乃奏攺九月八日入場﹐吳以是科獲雋。一語之戲﹐乃適爲讖﹐豈亦默有所使耶﹖又云﹕吾鄕葉孝廉佩珩﹐道光辛巳獲第後﹐忽一日夢有旌旗迎之者﹐坐肩輿﹐輿前張大燈﹐書「山西絳州府正堂」字。行至一處﹐官署森嚴﹐蓋絳州府也。遂升座﹐旁有州同馬有州判馬﹐州同不與言﹐呈案牘而白事者﹐州判也。

葉自念家有老母﹐無人侍養﹐何遽至此﹖州判似知之﹐白以勿慮﹐當卽歸﹐有事暫往來耳﹐不守此也。葉初視案牘﹐茫然不解﹐州判略爲具言﹐輒了了洞悉。自此六日一蒞﹐去必肩輿﹐返則退堂﹐卽醒﹐依然臥所也。惟大汗雨下﹐頓覺備甚耳。初時寤﹐必與人言所判某某事若何。一日蒞任﹐則鐵鎖縶項坐輿中﹐升座亦不之釋﹐自是懼而不敢告人。壬午正月四日﹐蒞任﹐簿書中見有二冊﹐白冊黑字﹐黃冊朱字﹐畫諾後以問判﹐答曰「此春榜題名錄耳。」悔未之視﹐及二十六日﹐復有一冊請畫押﹐冊之外簽書曰「進士錄」﹐葉欲觀﹐判遽以兩手掩其冊﹐曰「本應請查核﹐然恐天機預露﹐故不敢請試。」葉時已丁憂﹐因問吾鄕有中者否﹖

判答曰「小恆子中。」葉寤﹐以語人﹐且訝鄕人計偕無名恆者。或謂方孝廉寶慶小名恆﹐當是。方或謂恆以小稱﹐蓋有所承而言。余侄婿張子畏寅﹐父字伊恆﹐子畏乃恆之子﹐當是張。榜發﹐張獲雋﹐其言果驗。葉前所見二冊﹐其白紙者蓋會試榜﹐黃紙者蓋殿試榜也。然則除夕迎天榜﹐或信有之﹐豈天榜定必頒其冊於各府耶﹖葉所見之進士錄﹐據判官云﹐此乃臨場發各地方查對善惡﹐爲期已迫﹐請先畫行。蓋臨場甄別耳。孰謂功名可幸致哉﹖又云﹕仕宦之通塞﹐實有子平所不能推者。休寧汪薰亭閣學滋畹﹐推子平者皆言官不過同知﹐後汪困頓場屋﹐始就鹽場大使。乾隆戊申﹐赴部候選﹐自分風塵﹐夢不作大羅天上客矣。候選者﹐例每月朔到部投供﹐閣學平生喜斗馬弔﹐一日歡會﹐繼之以夜﹐次日爲月朔﹐不忍捨之﹐同室人有投供者﹐請之代。同室人到部﹐忘之﹐是月出缺﹐汪以月朔未投供也﹐不得選。懊恨無及﹐不得已入闈應試﹐是科獲雋﹐聯捷成進土﹐官翰林﹐不二十年至內閣學士。使同室者一爲投供﹐則早已執手板﹐聽鼓轅門矣。然平生不知幾經術家推算﹐竟無一許其爲木天人也﹐亦異矣哉﹗或曰「凡鄕居無日晷卽有之﹐或遇陰晦﹐則誕生之時多由意度﹐蓋時辰不得眞也。」理或然與﹖又云﹕每月禦門﹐吉禮也﹐故向無左遷者。每歲入春初次﹐例不進刑部﹐本謂其非吉事耳。丙戍三月十六日禦門﹐同年朱大京兆爲弼調補府丞﹐蓋宗人府丞三品﹐京兆亦三品﹐上以對品﹐故調之。然以宗丞較大京兆﹐則差二階矣。後有推子平者張云徵至都﹐朱之子以八字屬推﹐張云「本年官運頗不利﹐𨿽不見風波﹐亦當鐫二級。」蓋其命定如此﹐然禦門降官﹐向所少有也。又云﹕朱文正公之爲掌院學士也﹐上忽問以衙門中有學問最優者否﹖文正誤以爲內閣衙門﹐乃以葉云素舍人繼第對﹐又適忘其名﹐輒以字對。葉時爲中書﹐充軍機章京﹐餘同年葉蕓潭紹本時爲編修﹐一日忽有督學福建之命。入謝﹐蒙問官中書幾年﹐充章京幾年﹐典試幾次﹐同考幾次﹐時翰林中葉姓只一人﹐上意朱所奏者﹐卽其人矣。蕓潭到閩﹐已過歲試﹐例得畱任﹐在閩凡五年。云素由部郎攺禦史﹐以言事降職﹐遂不得補官。一幸得﹐一終不得﹐皆其命也。人謂君相造命之說未確﹐餘日﹕「此正足見君相之造命也。」

◎生日做功徳無錫有許長生者﹐家稱小康﹐早年喪偶﹐未續﹐時年六十﹐親友勸之曰「凡過生日者﹐必做一樁功徳﹐方不枉人生一世。」許問以所費幾何﹐親友對以約計三百餘千文﹐許允諾。卽於生日前數日﹐將錢如數分寫錢票若干張﹐先赴貧窮各親友家散送﹐後卽赴鄕間某佃戶家避生日﹐並告以散錢做壽﹐囑其本年不必完租。佃戶歡欣感激﹐時佃戶有女﹐年甫十六﹐麻而黑胖﹐在旁咨嗟嘆息﹐謂此人將來必有好報。其父以許鰥居孤獨﹐焉能再有好處﹐其女力爭必有好報﹐其父誚之曰「汝欲嫁彼耶」。女曰「惟父母之命。」其父卽向許述及婚事﹐許以年老力辭﹐不肯。其女情願相從﹐許心竊異之﹐允諾訂婚﹐諏吉迎娶過門。後許連舉五子﹐有孫三人。年八十時﹐親友復爲做壽﹐公送對聯云﹕花甲初周﹐無妻無妾﹔杖朝八十﹐有子有孫。縣令爲之給扁旌獎﹐後其妻先許而故﹐許壽至九十有餘﹐至今子孫繁衍﹐門戶隆隆﹐咸稱爲善人有後云。

◎雷殛輿夫張林﹐武淸人﹐禦大車爲業。嘗由王家營載一舉子應禮部試﹐一僕坐於車前﹐將至臨城驛﹐冒雨前行﹐忽風雷暴至﹐攝其僕擲於數十步外﹐拔舉子一靴擲於車旁﹐張林亦昏僕於數武之外。少頃﹐呼臀痛甚劇﹐舉子下視之﹐見其褲碎裂﹐左臀割去肉一條﹐血淋漓﹐不辧深淺。其僕終不醒﹐趨視﹐則仰天而臥﹐已刷心而死矣。舉子爲之買棺﹐復延醫治張林瘡﹐愈而後行。張林歸﹐自是不敢出門﹐有知其事者﹐問之﹐則解衣而示其股傷處﹐長五寸餘﹐深將及寸﹐居然如溝洫焉。姚伯昂先生日﹕「此僕蓋罪大惡極﹐故受此重罰。張林之夷於左股﹐殆亦隱惡焉﹐薄乎云爾﹐雷公未必牽連無辜也。」

◎柳州牧伯昂先生義云﹕舊友楊天玉嘉慶丙子秋赴金陵錄科﹐前一歲丁本生母憂﹐是時降服已闋﹐而學官未之申明﹐格不能試﹐附船而歸。及燕子磯﹐風浪大作﹐舟覆。同舟十四人皆沒於水。江故有救化船﹐因浪大﹐俱袖手坐視。潛山柳舍人際淸﹐寒士也﹐時爲諸生赴金陵應試﹐適見之﹐泊舟﹐懸賞以募救者。獲起七人﹐楊君與焉。柳爲之解衣﹐贈路資﹐七人由是得生﹐而柳之試資已罄﹐竭蹶﹐至金陵﹐稱貸以畢試事。是科獲雋﹐連捷成進士﹐授中書。柳之釋褐在救人之後﹐實陰騭有以致之也。按﹕柳後以山書攺就知縣﹐在廣西頗著循聲﹐適家大人爲巡撫﹐奏調宣化縣﹐並專折奏薦。以州牧擢用﹐實嶺西一好官也。

◎黑巨川李鼎和云﹕臨淸黑巨川﹐祖業甚富﹐有質庫﹐陸陳諸行。巨川性侈而復色荒﹐時招靑樓至家﹐命其婦巡酒﹐婦不勝忿﹐歸母家﹐與之絕。未幾﹐黑之田產俱屬他人。未幾﹐行店亦屬他人﹐獨余住室。其家人勸之曰「家已如此﹐所恃者只此室﹐可直數百千錢耳。再勿浪費﹐或尙可終餘年。」巨川曰「謹受教。」但性嗜食﹐未能自禁﹐眾曰「徒食尙可給也。」自是﹐巨川每日必至王老餃子店食餃子﹐其食但取其餡少許﹐余則棄之﹐王老每拾其餘﹐暴於日中令幹﹐以米囤聚而藏之。無何﹐囤滿﹐再易一囤。無何﹐巨川之屋盡入於腹矣。遂爲丐﹐每乞食至王老門﹐王老卽以所暴之餃子食之﹐無何而幹餃亦盡。巨川遂餓死。夫巨川以一小人暴殄至此﹐死其自取﹐而其敗家﹐毋亦其祖致富不以其道歟﹖獨上老拾其所餘﹐儲爲他日之食﹐其用心殊可嘉矣。

◎頭脫姚伯昂先生云﹕某太守﹐貴州人﹐須多連髦﹐人稱之爲某胡子﹐綽號「雙料曹操」。兩任廣州太守。其初任﹐財尙不丰﹐再任﹐人傳其有納賄故入人斬決一案﹐其人處決之日﹐署中卽見其人﹐羣放爆竹以嚇之﹐某亦尋告歸。其歸也﹐赫然一大富翁還鄕矣。至家﹐鬼亦至﹐某日呼其名而丐其恕罪焉。鬼不去﹐擾之甚﹐常命家人具酒肴以饗之。鬼或醉﹐乃不擾﹐少頃如故。某固多須﹐一日﹐得怪疾﹐須之孔生瘡﹐一須一瘡﹐百計不效﹐於是糜爛﹐及頸及喉而頭脫。家中以金五十﹐請皮匠縫其首﹐皮爛不受鍼綫﹐乃以豬皮聯之。及入棺﹐頭復脫﹐無可如何﹐但納諸棺而已。出殯日﹐旌旗耀目﹐道必歷大浪坡﹑二浪坡﹑三浪坡﹐出巷而後至大街。三浪坡有磴道﹐道固寬而平也﹐殯至此﹐紼忽斷﹐棺隨地﹐若轆轤疾轉﹐直及巷口。棺止﹐蓋開﹐其首復出。巷口至大街尙有一箭之遙﹐其首忽又若球圓轉﹐至大街乃止。觀者如堵。豈冥冥亦有梟示刑耶﹖此榦隆末年事黃兌楣﹝安泰﹞

親見﹐爲予言之﹐猶凜凜畏人也。

◎魔餐孽種上天竺有老僧某﹐嘗入冥﹐見鬼卒驅數千人在一公廨外﹐皆褫衣反縛。有官南面坐﹐吏執簿唱名﹐一一選擇精粗﹐揣量肥瘠﹐若屠肆之鬻羊豕。意怪之﹐竊問一吏﹐答曰「諸妖魔眾皆以人爲糧﹐爰是人間常多瘟疫水災﹐及甫產卽殤者。

如來運大神力攝伏魔王皈依五戒﹐而部族繁夥﹐叛服不常﹐皆言自尢始以來﹐魔眾食人如人食穀﹐佛能斷人食穀﹐我卽不復食人。卽此嘵嘵﹐魔王亦不能制。佛以孽海洪波沈淪不返﹐無間地獄已無隙處﹐乃牒下閻羅王﹐移此獄囚充彼瞰噬。

彼腹得果﹐可免荼毒生靈。十王共議﹐以民命所關﹐無如守令﹐造福最易﹐造孽亦深。惟是種種冤愆﹐多非自作業﹐鏡有臺罪歸元惡。其最爲民害者﹐曰吏﹑曰役﹑曰官親﹑曰僕隸﹐是四種人。無官之責﹐有官之權﹐官或自顧考成﹐彼則惟圖牟利﹐依艸附木﹐狐假虎威﹐足使人敲髓瀝膏﹐吞聲泣血。四大部洲內﹐惟此四種惡業至多﹐用以供其湯鼎﹐亦藉淸我泥犁。以白皙者﹑柔脆者﹑膏腴者充魔王食﹐以粗材充眾魔食﹐故爲差別發遣。其間業稍輕者﹐一經臠割烹炮﹐卽化爲烏有。業重者﹐啖餘殘骨﹐吹以孽風﹐復還本相﹐再供刀俎。自三五度至百十度不一。業最重者﹐乃至一日化形數度﹐到剔燔炙無有巳時。「僧問其官無罪乎。

吏曰「故縱者同罪﹐陷於不知者﹐則轉生受報癡呆肓啞。」僧額手曰「誠不如削發出牛﹐可免此苦。」吏曰「不然﹐其權可以害人﹐其力卽可以濟人。靈山會不原有宰官﹐卽此四種人亦未嘗無逍遙蓮界者也。」語訖﹐忽寤僧有侄在一縣令署﹐急馳書促歸﹐勸使攺業。朱蕉圃曰「此事宏恩寺僧明心嘗先告曉嵐大宗伯﹐已紀入《灤陽銷夏錄》﹐猶謂是警世苦心聊作寓言。今春登上天竺﹐與僧良發談前事﹐將訊其有無﹐余從一轎夫名啞張三者﹐在階下竊聽﹐忽咿咿啞啞﹐自指其鼻﹐復拱於搖擺﹐作態萬狀。眾爲之歡笑﹐良發合掌曰﹕」果報現前﹐不必究其寓言與否也。「

◎貞女奇遇林爽文滋擾臺陽時﹐有鳳山陳氏女爲賊所掠﹐逼之不從﹐鬻於鎭卒﹐復堅自守。有軍官義之﹐時方醵金贖難民﹐知陳女之貞﹐羣欲得之。忽其友某贖一童子至﹐詢之﹐卽陳之議配夫也。翼日﹐贖一嫗至﹐乃陳之母也。繼又贖一嫗至﹐則陳之姑也。俄有兩老者覓妻﹐踉蹌至門﹐卽陳之父及童子父也。兩家骨肉﹐一時團聚﹐遂爲之合﹛丞巴﹜﹐辦裝而歸之。

◎魂守金楚人戴香樹﹝三錫﹐﹞從父遊幕浙江﹐父死﹐貧不能歸﹐遂繼父業﹐其實申韓學未明也。幸歸方伯﹝景照﹞與其父有舊﹐因薦於麗水。令方虞蚊負賴居停﹐徇上游面﹐不辭。一日﹐有巨案﹐經營三日夜﹐罔措科罪讞語。晨起﹐將托故歸﹐收拾文稿﹐忽見塗抹淋漓﹐凡未能辦詳﹐各案悉已就緒。遽發出﹐主人折服其才﹐置酒酬酢。是夜﹐扶醉寢﹐迨三更酒醒﹐口渴﹐搴帳驟起﹐方欲挑燈﹐突見一老﹐龐眉皓齒﹐坐於研北﹐搦管手批文牘。諦視之﹐署中並無此老﹐驚問之﹐老人避舍﹐曰「君遠坐﹐勿訝﹐僕亦楚人﹐死於此三十餘年矣。因積資千金埋牀下﹐人無知者﹐故屍歸而魂未歸也。今以足下桑梓誼﹐知誠實忠信﹐將去館﹐故仿足下筆迹分效微勞﹐幸他日歸楚﹐攜銀交吾子某某。後此文牘﹐足下但置案早眠可也。」香樹汗栗拜謝﹐復安寢﹐隔帳視燈如膦。及老人不見﹐始臥。次日﹐私發牀下金﹐果如數。自此每夜見之﹐越三載﹐香樹計館谷小有所積﹐遂並牀下金歸楚﹐如約送還。

◎妻崇薄幸劉研渠廣文﹝萼棣﹞言﹕其鄕宋某娶妻何氏﹐通文墨﹐賢淑成性﹐第貌不揚﹐失伉儷歡。宋又輕佻﹐常作狹邪遊﹐隕越先緒﹐棄妻母家﹐出門﹐不通音信。妻弟舌耕糊口﹐事母不遑﹐乃賴鍼黹苟活。逮及二十年﹐適有戚自滇中來﹐見宋已得官﹐爲曲靖經歷﹐另娶妻﹐生子﹐車馬衣服麗都。諗其妻之困阮﹐臨行﹐勸其寄書接眷。弗聽。甚不平之﹐爰告其內弟﹐弟告姊﹐姊泣曰「遠官數千里﹐不接眷而娶妾﹐猶未失倫常。今棄置如遺﹐薄幸無良﹐尙可言哉。」抑鬱數日﹐竟自縊死。值其戚復往滇﹐向氏弟辭行﹐見氏柩﹐大忿曰「我疏遠之親﹐不能控其棄妻再娶﹐君又萱堂年老﹐不可遠行﹐柰何﹖」咨嗟而別。戚啟行﹐後恆聞喞喞﹐鬼泣甚悲。心疑何氏﹐祝曰「若是何娘子﹐當送一見薄幸郎可也。」於是枉道晤宋﹐寒暄未畢﹐忽自批其頰曰「誠薄幸﹐誠薄幸。」昏僕於地。戚遽退﹐次日往偵﹐夜間宋已死。噫﹗昔人言﹕貧賤之交不可忘﹐糟糠之妻不下堂﹐此宋氏故事也﹐何竟忘之乎﹖

◎滕縣吏諭藹人﹝星﹞者﹐南昌人﹐有從兄某官滕縣尹。時一吏爲城隍案吏﹐往往赴陰辦公﹐卽僵臥如死﹐自一二日至三五日方蘇﹐謂之過陰。旣蘇﹐則飲食起居如常﹐赴署供役﹐亦無異。其冥事﹐箝口不敢一語。緣以過陰誤卯﹐怒其妄怠﹐責令以後過陰查檢本官所作爲言﹐如不符﹐卽將以妖人治之。越日﹐聞吏又過陰﹐滕尹乃獨居內室﹐閉戶卻絕家人﹐省躬思過。夫人邀請饔飧﹐俱不應。迨更餘﹐夫人慮其餓損﹐煮雞子兩枚﹐從欞眼中親餉﹐不忍拒﹐乃食之。次日﹐吏來見﹐詢所查檢﹐答曰「昨一日無善惡事錄報來冥﹐但絕糧終日﹐代公乞賜祿食﹐神止準給雞子兩枚﹐未敢多求。慮公得毋太餓乎﹖」此閨中事﹐外人無有知者﹐以其符合﹐置不究。逾年﹐吏忽自備棺衾﹐告兒輩某日當殮﹐卽作過陰狀。至期﹐冀其復蘇﹐不敢遽殮。逾七八日﹐覺屍變﹐遂殮之﹐是亦「走無常」也。噫﹗人每自謂深居閉戶﹐而不知冥中如覿晤然。一飲一食﹐皆操於神﹐而神目如電如此﹐敢不愼獨知於衾影哉。

◎諱不知聖人面授賢者之訓﹐亦不過曰「知之爲知之﹐不知爲不知。」今人多有彊不知以爲知者﹐並有諱不知以爲知者。彊之害重﹐諱之害輕﹐其爲害則一也。嘗聞有一南客﹐不食雞卵﹐初至北地﹐早尖﹐下輿入店﹐呼店夥甚急﹐其狀似甚饑﹐開口便問﹕「有好菜乎﹖」答曰「有木樨肉﹝北方店中以雞子炒肉﹐名木樨肉﹐蓋取其有碎黃色也﹞。」客曰「好好﹐速取來。」及獻於幾﹐則所不食者也﹐慮爲人所笑﹐遂不敢言。又問﹕「別有佳者乎﹖」答曰「攤黃菜何如﹝卽南方攤雞子也﹞﹖」客曰「早言有此﹐豈不大佳﹖」及獻於幾﹐則仍所不食者。陽舉箸﹐復輟﹐稱言尙飽﹐不欲食。其僕人言前程甚遠﹐恐路中饑﹐客曰「如此﹐但食點心可耳。」因問﹕「有好點心乎﹖」答以窩果子﹝南方所謂荷包蛋﹞。客曰「多持幾枚來。」及獻於幾﹐則仍所不食者也。且慚且怒﹐忍饑而行﹐遂至委頓。夫天下事不知者多矣﹐不知何害﹐此客必欲諱不知以爲知﹐甘作負腹將軍﹐腹亦何辜哉﹖

●卷四◎書記爲僧蘇州某書記﹐遊幕湖北﹐稍有蓄貲﹐歸裏﹐攺業貿遷。嘉慶十八年夏﹐將之京師﹐至山東境﹐薄暮抵宿。下車﹐然倒地﹐如中惡狀。夜半始蘇﹐神色慘沮。

倉皇回車﹐至揚州一佛寺剃髮爲僧﹐僮僕勸沮﹐弗聽﹐且莫測其故也。信至家﹐其子奔視﹐涕泗挽歸﹐某泣曰「殘喘幸畱﹐勿復多事。若還俗﹐則無死所矣。」

因言是日於道中見二皂衣人在車前﹐俄頃卽爲所攝去﹐謂有事須對簿。自念不知何因﹐姑隨之行。至一所﹐類官府﹐入門﹐則隸卒列階下﹐凶惡可怖。堂上巍坐者﹐若冥王狀。皂衣人跪稟某到﹐始知非人問也。堂上者拍案怒曰「汝在某縣敢妄殺人也。」辧無之﹐擲狀下﹐則向所書某縣擒獲教匪﹐審明解營正法稟也。

某曰「此誠某書﹐但系刑名某所撰﹐當時亦曾疑其冤﹐始末允書﹐後因東道逼迫發怒﹐謂卽有罪過﹐余當之﹐且爾不書﹐終有人書云云。遂爲之書。」堂上顧左右拿某某來﹐鬼卒嗷然齊應﹐旋見摔二黑影至案前﹐類濃煙籠罩者。鬼卒持扇扇煙﹐約略露面目﹐則邑令與刑名友也。堂上者呵問之﹐聲呦呦然﹐承伏如某所對。仍摔之去﹐復顧左右曰「渠𨿽非造意﹐但明知數十生靈無事就戮﹐戀館徇情﹐不以去就爭之﹐亦難輕恕﹐宜何罪﹖左右者曰﹕」秋間付山東司按罪可也。「

堂上者遂叱某出﹐正驚悸間﹐見故友某﹐因述被攝對簿事﹐且求拯救。曰「大數難逃﹐惟速行南旋﹐投空門托身﹐或可免耳。」故友送行數十武﹐拍肩曰「歸休。」遂蘇﹐則暈去已半日矣。並言「曩日川陜楚三省教匪滋事﹐牧令多有以擒賊得功者﹐某縣令絕冀升階﹐而無機會﹐一日﹐有報難民數十人竄至城外者﹐令以爲奇貨﹐刑名贊成之﹐某彊爲繕。令遷官﹐後與刑名相繼暴亡﹐豈知結此一重冥案耶﹖」言訖﹐捶胸浩嘆﹐子垂涕而歸。

◎經懺不如施捨嘉慶丙子歲﹐吳中歲歉﹐南濠李文璧父故﹐廣延僧道修醮拜懺。一夕﹐伊父憑孫女福全語文璧云「爾固孝我﹐但當此荒年﹐有此錢財﹐何不施濟饑寒﹐較爲有益。延酒肉僧道禮拜經懺﹐非但於我無補﹐更加我以罪愆。若肯施濟貧窮﹐功徳比經懺勝百倍也。」李從命惟謹﹐日施饑人每人錢一百廿文﹐共用七百餘千。

未幾﹐伊父又憑福全語文璧云「爾之孝思己動幽冥﹐冥府已加增福壽﹐我今亦往生富貴人家去矣。」

◎鬼畏老儒盛孟巖中丞﹝崇﹞言﹕某鄕有某甲﹐幼子爲鬼所憑﹐索酒食冥資無饜。延道土﹐符咒不能禁﹐某豪擁金百萬﹐人目爲財星﹐因邀以制﹐輒被穢詈。適有老儒過其門﹐進詢之﹐鬼避舍去。老儒出﹐鬼復來。或以問鬼﹐答曰「老儒𨿽淹蹇寒衿﹐已五世爲人﹐三魂六魄俱全。若某豪﹐初輪回人道﹐吾何畏之﹖近世孽生太繁﹐魂魄全者甚少﹐故愚蠢乖戾者多。凡蔑三网﹑夷五倫﹐無惻隱羞惡辭讓是非之心﹐皆甫脫毛角者也。讀書少卽了了﹐乃前生讀過﹐今生溫故而已。」或又問﹕「梨園子弟數齡卽能演唱﹐殆亦前世習之乎﹖」鬼曰「鶯歌燕舞﹐非其本質歟﹖」言𨿽惡謔﹐理或有之。徳淸蔡生甫太吏﹝之定﹞﹐忠信慈愛出於性成﹐幼卽持《大悲楞嚴咒》﹐每日必誦一徧。今殆數十年﹐行住不輟。自知前生爲杭州鹽橋念佛老嫗﹐故京師同官戲呼爲蔡老太婆。具見人之秉性善惡﹐實由本來面目也。

◎鬼乞伸冤余侍宦袁浦時﹐聞幕中友沈香城﹝廉﹞言﹕榦隆末年﹐山東陶某﹐年十八﹐無父母兄弟﹐從戚習幕。戚死﹐流落淮安﹐充某邑刑胥﹐遂賃屋爲家。買幼婢執炊﹐情如父女。越數年﹐稍有蓄﹐娶妻﹐時婢已及笄﹐妻欲賣之。陶某不忍﹐乃贈奩具﹐嫁一民壯﹐並常卹其家。陶某疑妻之妒也﹐亦不與言。年餘﹐邑署前寓一星士推測富貴壽夭多有驗﹐適公暇﹐過而問焉﹐星士決其立冬日必死﹐爲之憂疑不釋。妻勸﹐憂亦不解。迨秋抄﹐陶某𨿽無疾而憂甚。妻曰「恐或有無妄之災﹐盍赴縣乞假勿出戶﹐且邀平日故交爲伴。」陶某從之﹐招友歡呼暢敍﹐流連晨夕。至立冬日﹐幸如故。及更餘﹐客皆半酣﹐主人連日酬酢﹐極困倦。因畱客再飲﹐自退內室少息﹐逾時﹐忽聞其室轟如雷電﹐眾驚而趨﹐見陶某頭面俱破﹐血流滿衣﹐披髮奪戶而出。眾共追之﹐行甚疾﹐竟投河而沒。打撈數日﹐亦無弋獲。莫不以星土如神﹐謂陶負前生宿孽也。陶某妻無所依﹐卽再醮某甲。平日輿陶某交好者﹐皆聽之。而舊嫁民壯之婢﹐一夜夫供役未返﹐忽聞鬼哭聲﹐漸見陶某謂曰「我爲人謀死﹐含冤莫伸﹐爾當爲我報之。」婢驚啼﹐鬼卽滅。告於夫﹐不信。未數日﹐民壯復路遇陶某泣血而前﹐責負往日情不代報冤。遂以夫婦所見狀稟白本官﹐適某進士爲令﹐年少有治才﹐極畱心民隱﹐陶某舊住屋﹐尙無人居住﹐勘之﹐壁腳有未淨血痕﹐周視內外﹐徘徊半日。覺房後地有松處﹐命畚掘﹐竟得陶某屍。詢究其妻﹐乃知所醮某甲素善泅水﹐少卽私通﹐嫁後仍往來。先囑星士惑之﹐並諗陶某每至二更﹐神倦不可支﹐必就寢。乃藏某家﹐乘機殺死﹐自穿其血衣﹐披髮蒙面奪戶投水﹐妻勸招故交飲酒爲伴﹐實使爲證。囑陶某賣婢﹐亦礙見甲之來耳。立拘某甲﹐到供無二﹐遂同置諸法。凡謀殺親夫﹐詭計百出﹐未有如此周密者。卒之鬼能鳴冤﹐賢令尹又能實心查勘﹐人可欺﹐天可欺哉﹖

◎輪回家大人在軍機日﹐熟聞富陽董蔗林閣老家一老僕王某﹐性謙謹﹐善應門﹐數十年未忤一人。嘗隨公齋宿署中﹐月夜﹐據石納涼﹐遙見一人倉皇隱避﹐一人遽遮止之﹐提臂共坐樹下﹐曰「以汝生天久矣﹐乃在此相遇耶。」因先述相交契厚﹐次責任事負心﹐歷數某事乘我急需﹐故難其詞以勒我﹐中飽若干。某事欺我不諳﹐虛張其數以紿我﹐乾沒又若干。凡數十事﹐一事一批其頰﹐怒气坌湧﹐欲相吞噬。俄一老叟自艸間出﹐曰「渠今已墮餓鬼道﹐何必相淩﹐且負債必還﹐何必太遽。」其人彌怒曰「旣己餓鬼﹐更何還債﹖」叟曰「業有滿時﹐則債有還日。冥律凡稱貸子母之錢﹐來生有祿則償﹐無祿則免﹐爲其限於力也。若脇取誘取﹐𨿽歷萬劫﹐亦須塡補。其或無祿可抵﹐則爲六畜以償﹐一世不足抵﹐則分數世。今夕董公所食之豚﹐非其幹僕某之十一世身耶﹖」其人怒略平﹐釋手各散。意叟是土神也。程春廬曰「此事記得說部中已有之﹐似是文恪公事。擬乘暇面向閣老質實其事﹐匆匆未果﹐而閣老遽騎箕去矣。」家大人曰「文恪文恭相距不過數十年﹐此事無論孰前孰後﹐均可爲戒也。」

◎忍辱解冤徐受天﹐吳中閭門人﹐嘗於市上遇擔糞者﹐傾污滿身﹐徐念擔糞窮民﹐諒不能賠其衣履﹐含忍欲走﹐擔糞者反誣其撞翻﹐揮拳大罵﹐掙脫而竄﹐猶追逐里許。

眾爲之不平。徐狼狽至家﹐更衣浣體﹐妻孥怨悵﹐以爲不祥﹐徐亦怏怏﹐無如之何。至半夜﹐忽聞叩戶聲甚急﹐啟視之﹐則擔糞者凶凶而前﹐囁嚅不語﹐徐訝曰「吾不責汝賠衣履﹐向我罵﹐我忍而避之﹐亦可已矣。柰何又夤夜而來。」答曰「吾與君有宿世仇﹐日間以君相避﹐我恨已消﹐今我已死﹐我家貧﹐無棺以殮﹐君能殯我﹐請卽解此仇。若得更卹我妻子﹐且當報徳矣。」言罷大哭﹐燈光慘碧﹐相對寒凜﹐徐已戰栗﹐聞其爲鬼﹐益懼。因曰「當如汝言。」擔糞者遂告其姓名裏址﹐大嘯而去。徐次日往訪﹐果如其語﹐遂厚殮之﹐並貽其子十金﹐營小貿販以瞻母。嘗以此事告人曰「苟逞一時之忿﹐不忍辱遠避﹐則擔糞者死於吾手﹐吾已繯首市曹矣。」

◎鬼打墻蔣味村﹝承培﹞﹐杭城人﹐言﹕某甲以種菜爲業﹐小有家貲﹐平生惜字﹐遇街路墻壁所貼告示﹑招紙爲風雨飄搖欲墜者﹐檢藏回家﹐匯焚惜字社洪鑪中。年九十餘不倦。一夜﹐遇祟迷路﹐奔走三更﹐輒遇墻阻﹐諺所謂遭鬼打墻也。摩摸間﹐似有紙飄搖﹐卽揭取之﹐頓覺手中發光﹐隱約知是村中社廟﹐因得循其門而扣之﹐遂止宿焉。夫倉頡造字﹐天雨粟﹐鬼夜哭﹐何等鄭重。某甲手揭字紙﹐卽鬼不能迷﹐豈非顯證。嘗聞太上垂訓﹐惜字十萬﹐延壽一紀﹐彼種菜者年逾九十﹐謂非惜字之報歟﹖

◎鬼仇訐私汪銘甫明經﹝恭壽﹞曰「乾隆間﹐蘇州有趙延洪者﹐性爽直嫉惡﹐偶見鄰婦與少年調笑﹐遽造其夫﹐偵之有迹﹐詭托遠出﹐竊伺其寢﹐駢殺首官。依律勿論。越半年﹐趙忽發狂﹐作鄰婦語索命﹐引刀自斫。家人力救﹐仍嚙舌而死。夫竊談閨間﹐已傷陰徳﹐況鄰婦有姦﹐並非親屬應執﹐遽以不於已事致斃兩人﹐我𨿽不殺伯仁﹐伯仁由我而死﹐是誠何心哉﹖遊魂爲厲﹐殆其自作之孽也。

◎陰惡墜犬報有某甲﹐守父成業﹐家日饒裕﹐一鄕以爲肖子。死後﹐甲子見二隸押甲縲紲而來﹐曰「我平生未修一善﹐五倫但知妻子﹐重富欺貧﹐絕情忘義﹐周親世誼﹐一至困乏﹐先戒閽者來卽拒卻。凡有作爲﹐一味取巧﹐功歸於己﹐咎委他人。冥司責我陰惡﹐謂犬最欺貧﹐飼之則搖尾效媚﹐拂之則反噬無情﹐今將墜爲西鄰白蹄黃犬。願爾勿惜家財﹐廣行陰騭﹐以贖我愆﹐亦貲爾福。」鳴鳴而去。越日﹐果見鄰有黃犬﹐四啼全白﹐心動﹐取以畜之﹐終歲不吠人。其悔前生過惡歟﹖吁﹗

悔之晚矣。

◎羅氏雙節粵東仁化縣有羅氏雙節婦﹐例應入祀﹐廣文需索不遂﹐屢次阻格﹐邑令洪某詢其故﹐廣文曰「祠在文廟﹐婦人不應人也。」邑令曰「向所祀者皆非婦人耶﹖」遂入祠﹐越日﹐邑令赴鄕催科﹐止羅氏村﹐午後把門﹐役卒見二媼飄忽進﹐索之不獲。邑令適夢二媼來謝從祀﹐乃知貞婦之魂不能泯也。未幾而廣文暴卒。

◎怨鬼托生張補梧孝廉﹝邦弼﹞言﹕公車途次﹐聞有淮民陸氏﹐姦惡素著﹐復橫﹐侵其鄰鄭氏產﹐撤爲己室﹐惟存嘉木一株。晚歲得子而喑﹐一日遊於庭﹐指樹忽言曰「樹乎﹖爾猶在耶﹖」家人大驚﹐已而復喑﹐百方誘之﹐終不出語。及長﹐荒淫放蕩﹐靡所不爲﹐家罄室售乃死。殆鄭氏怨鬼托生也。

◎財色家大人在蘇州時﹐與尢春樊中翰爲文字之交。聞其家有諸生尢敬庭﹝世綸﹞

者﹐爲西堂先生之文孫﹐淹通經史﹐搜覽百家。年七十餘﹐掩卷誦《離騷》﹐猶能倒讀。所著作刻意於古﹐以是不遇賞音﹐潦倒一靑衿。家綦貧﹐居葑涇西堂先生之遺宅﹐蕭然不蔽風雨。授生徒糊口﹐恆無儋石儲。盡日鉛黃榮幾間﹐不攺其樂。親故來往﹐從未以貧故言一錢。曾述其早歲讀書南禪寺時﹐寺宇荒廢﹐榛莽四圍﹐陰雨晦冥﹐鬼聲達旦。寓齋比捨有軒三楹﹐頗幽潔﹐一人賃居﹐未幾病頭痛死﹐後復居一人﹐病心痛死。越數日﹐一壯夫來僦其居﹐半夜又呼頭痛死。從此人目爲凶宅。敬庭獨以賤值賃之﹐卽攜琴載書於其中﹐夜分忽有叩扉聲﹐啟視﹐則有少女妖冶眩目﹐進而襝衽。訊所來﹐曰「妾鄰姬也。見妒於妻﹐常苦鞭撻。

知君無室﹐不羞沮露之嫌﹐宵夜私奔﹐願侍巾櫛。「旣正拒之﹐且壅壅誨誡﹐而女終不去。乃盛气訶斥之而滅。次夜﹐門未閉﹐女又來出黃金﹐語曰﹕」知公義丈夫﹐盜得主人鏹﹐奉以爲壽﹐但請設方略脫羅网。「又拒之﹐且以金擲棄門外﹐謂曰﹕」書生不解預人閨閫事﹐毋饒舌。「乘女門外取金﹐卽扃戶。回視﹐女仍在室﹐化一丑鬼﹐猙獰踞牀﹐曰﹕」我實鬼也﹐得神仙術﹐食生人心腦﹐至七具﹐可復生。故以財色誘餌之。爾硬心如木石﹐不可誘﹐我豈不能力取耶﹖「伸一掌﹐如巨扇﹐前來猛攫。惶窘間﹐遂以案上書亂擊之﹐卽應手而滅。及明﹐走告宅主﹐掘地得白骨一骸﹐徧生黃毛﹐中有血﹐火之。始知向之頭痛心痛而死者﹐皆此鬼之祟。噫﹗觀此可見非禮之色﹐非義之財﹐莫不與身命相關。彼前之心痛頭痛而死者﹐職是之故耳。

◎孝力乾隆間﹐河南彰徳府有一馬軍﹐名曰馬皮條﹐以孝聞。家有寡母﹐奉事惟謹。

一日﹐禱於關帝廟﹐曰「貧無以養﹐願神賜之力。」是夜﹐夢神命周將軍拍其肩背﹐遂勇力絕人﹐於是馬皮條之名大著。市豪洎綠林﹐無不避其鋒者。有一人郊行遇二盜﹐其人僞稱馬皮條﹐盜旋逸去。適與馬皮條遇﹐二盜轉疑其僞﹐以械擊之﹐始笑而受﹐再擊之﹐乃怒曰「始吾以汝爲戲耳。」乃擒甲乙盜﹐對撲之﹐一舉而二盜斃矣。後其母死﹐其力頓滅﹐如初時。家大人曰「神非可以妄干﹐力非可以驟假﹐乃爲孝思所感神﹐亦不難徇其所爲。迨母死﹐復初﹐神又未嘗漫無限制。孝之能感神﹐固如是哉。」

◎後身應誓吳中郭鳳崗言﹕有某甲負其千金﹐持眷往索﹐甲醉以酒而竊其券。越日﹐甲遽言債已還。鳳崗知醉酒竊券也。乃誓曰「吾𨿽失券﹐若債已收而復索﹐則世世妻女當再醮。」甲亦誓曰「我若負債﹐則妻必爲娼以償。」月餘﹐甲妻死﹐不復繼娶。知其事者﹐以爲天道無知﹐竟至漏网也。逾十餘年﹐鳳崗薄遊白門﹐適有妓梨云者﹐艷名噪譽爲煙花冠﹐烏衣公子日拜石橊裙下。鳳崗一見傾倒﹐互相愛悅﹐梨云絕不以倚紅偎綠爲嫌﹐卽出私蓄千金密贈之﹐約向鴇兒買爲妾。鴇以爲錢樹子﹐執不肯﹐梨云遽無疾而逝。風崗懊喪﹐卽以贈金營窀穸﹐封阡樹碣﹐極其美煥。一夜﹐忽見梨云來謝曰「兒家某甲妾之後身也﹐所蓄纏頭﹐原爲某甲償債﹐今蒙澤及枯骨﹐當又結後身以報矣。」倏忽不見。嘻﹗古人以誓明心﹐近日狡獪之徒﹐比比以誓爲飾詐文過之資﹐孰知報應昭昭﹐無不與誓吻合者﹖幸免今世﹐不免後身﹐如甲誓妻爲娼以償債﹐或其父有隱徳﹐不應有爲娼之媳婦﹐乃速甲妻死﹐以其後身應爲娼之誓。彼蒼者天﹐豈憒憒哉﹖

◎天誅番禺某甲﹐家素丰﹐出外貿易﹐惟其婦獨處﹐孕數月矣。有從叔嬸異居而貧﹐常往來。及分娩﹐邀嬸接生。旣產生﹐嬸告婦曰「育一女﹐气已絕﹐不能活也。」

其婦疲乏中亦不及審視。嬸以絮塞口﹐將竹筐貯之﹐棄而歸。忽家所畜犬啤跳入房﹐口牽婦衣﹐似欲其外出者。婦異之﹐彊起﹐隨犬行里許﹐犬忽躍出忌下﹐以腳爬地﹐露黃色布一嬰貯筐內﹐肉溫而動﹐男也。驗布﹐知所自產﹐抉口中絮﹐抱歸﹐遂呱呱聲。陰念嬸惡意﹐不敢揚。越數日﹐嬸偕叔同至。始入戶﹐犬撲向叔﹐狠咬之﹐傷足。正呼急間﹐忽霹靂轟然﹐婦出視﹐則叔嬸均斃於庭﹐各有字在背﹐篆文不可辧。遠近喧觀﹐咸知叔夫婦謀產絕嗣﹐倘非天誅﹐或別將肆毒﹐殆叵測也。

◎蝙蝠撞鐘嘉應饒氏爲望族﹐有李淑人卒﹐殯斂甚厚﹐諸事皆委家丁鐘福。福垂涎其貲﹐葬後﹐其孫至墳﹐覺碑有異﹐手按之﹐碑僕﹐見碑內穴開而屍裸矣。立訴之官﹐時州牧爲王公某﹐審積月不得其狀﹐乃焚表城隍廟﹐與其子孫齋戒宿廟。一夜間﹐鐘自鳴﹐視之﹐乃蝙蝠鼓翼撞鐘作聲。公祝曰「果是陰靈﹐蝠當來撞我。」言已﹐蝠竟來撞王公頭。公卽設備刑杖在廟審鞠﹐問其子曰「有姓鐘名蝠其人乎﹖」

子指在後家丁曰「此卽鐘福。」公喚前問之﹐不刑自供﹐隨置之法。

◎神批僞官顏鳴臯於乾隆間爲臺灣總兵官﹐值巡海﹐衙門事委表親楊奇。奇素好謔﹐一日﹐署中因祝壽會飲﹐酒醉﹐謂眾曰「吾爲大家樂﹐可乎﹖」皆諾﹐卽出總兵袍冠被體﹐傳呼材官排衙吹打。云板一聲﹐暖閣門啟﹐奇將就官座﹐忽僕地不省人事。昏臥三四日乃稍蘇。眾詢其故﹐曰「就座時﹐左右似有二金甲人肅立左右者﹐舉掌如箕﹐向我批頰而倒。」後其頰終身深黑如初傷者。《寒梧墊錄》云﹕凡任封疆者﹐皆有煞神直宿擁護﹐故出而英威﹐令人憚畏。觀揚奇事﹐信之矣。

◎鬼知節婦嘉應州顏提督﹝鳴漢﹞祖母楊夫人﹐年二十而寡﹐守一子﹐紡織度日﹐足不出戶限。其室北窗外有荒圃﹐亂石堆積﹐聞明季土弁於此爲殺人地。每當天陰雨濕﹐冷風一起﹐石隨以飛﹐交擊空中﹐砰訇可駭。楊夫人出手窗外﹐麾曰「勿如此﹐驚我孤兒寡婦。」石立寂然。一日﹐其表妹來﹐值石復起擊﹐表妹昂首窗外詈曰「是何妖怪﹐當聚糞火燒之。」言未已﹐空中擲一石下﹐傷其頰﹐移時不能蘇。楊夫人聞鬼語曰﹕﹖吾以爲夫人止我﹐不知是爾村婦大膽耳﹐速奉一千大錠來﹐乃饒爾。「如數焚之﹐乃蘇。夫人聞後﹐每曰﹕」吾家當有興者矣。「

後兩孫皆貴﹐鳴臯爲臺灣總兵﹐鳴漢爲福建提督。

◎李二夫婦臺灣鎭某總戎﹐有僕福州李二﹐娶妻張氏﹐亦小家女。李二科斂刻薄﹐頗有家貲﹐遂畜童婢。張氏驕悍酷虐﹐鞭撻童婢之具﹐恆及其夫。有兩婢﹐稍不如意﹐撲責至數百。疑李二私嬖﹐下體標以非刑﹐日給一盂粥﹐饑凍不可忍。屢欲逃竄﹐以煉鎖之﹐李二不能禁﹐相繼磨滅死。未幾﹐張氏因所歡遠客﹐積思病瘵﹐恍惚見二婢索命而死。後年餘﹐張氏見夢於李二日﹕「我爲婢訟﹐冥王罰我爲牛﹐明日市有牛販牽一白項犢﹐可買歸﹐免我將來烹宰。如不從﹐卽嚙殺汝。」醒而異之。次日﹐市中果遇牛販帶一犢白項﹐欲不買﹐犢卽咆哮奔逐﹐李懼﹐因購歸﹐畜之後圃。放逸﹐不治耕﹐常奔與鄰牛媾。且飼必飯﹐與以艸﹐卽踐踏門窗器皿。

鄰人有挾李二刻薄積怨者﹐隱知其故﹐用毒藥飼之。李二以牛槁葬﹐復竊剝其皮。

嗟夫﹐墜入畜道﹐猶怙惡不悛﹐卒不免於剝皮之慘﹐能無悔歟﹖能無懼歟﹖然兩間人物如張氏者﹐正復不少﹐特其報有不能如是之速者。人遂疑天网懨懨﹐有時亦漏。噫﹗此殆未之見耳﹐豈眞有漏者哉﹖

◎牛報恩劉老者﹐逸其名氏裏居﹐途遇一牛將就屠﹐憐其觳觫﹐解衣質錢贖歸﹐畜之外廏。明年疫死﹐家人欲取其革﹐不許﹐瘞於廢圃。後被盜揮斧破產﹐發篋搜財﹐一家遭其捆縛﹐烙炙徧至。劉老潛伏深林艸莽中﹐聽所爲而已。盜卽裏中無賴﹐知劉老有窖金﹐遂徧覓之圃中。忽湧出黑气一團。盤旋不定﹐有病犬臥檐下﹐已瀕死﹐聞盜警﹐力奮不起﹐瞠目哮狺﹐聲亦漸嘶。黑气觸之﹐卽騰嚙跳擲﹐怒吼而前﹐盜挺刃交下﹐略不稍避﹐盜竟負傷竄逸。追至門外﹐觸僕一盜﹐僅以蹄壓之。盜不能轉動﹐迨天明﹐鄰捨共至﹐執盜﹐跟緝﹐悉獲伏法。劉老乃免於難﹐而病犬瘠﹐僅存皮骨。呼之返﹐一步一蹶﹐其夜間之猛如哮虎﹐殆所瘞之牛魂附於犬也。夫牛犬之報徳者數矣﹐冥司以人不食牛犬爲持半偈﹐況發大慈悲力相救護而終受其報。孰謂人物之不相涉﹐幽明之不可知哉﹖

◎爲師惡報乾隆間﹐有楊禦史某﹐在京時與一道士善。道士能見鬼﹐言午後鬼出或大而長﹐或小而短﹐或老或少﹐無處不有。或食煙﹐或吸气吸精﹐或啜人畜所食之餘﹐正《法華經》所云隨其所作而受業報者此也。一日﹐來楊館﹐笑曰「君廚下有偸食小鬼﹐今投生矣﹐特不知何家償其債耳。」楊因言近日得一子﹐令媼抱出﹐道士審視﹐愕然無言。楊怪之﹐延入幄﹐密叩再三﹐道士敷欷曰「君曾作何業﹐偸食鬼爲爾子矣。」楊曰「吾自信無大過﹐但微時爲童子師﹐稍懈怠耳。」道士拍其背曰「妄食東人粥飯﹐廢卻子弟歲月﹐尙不爲大過乎。」道士拂衣出。

後此子長﹐日事酒色﹐田盡則掘屋磚換酒﹐竟不識一丁而終。

◎一念解脫杭州長慶寺靜緣和尙﹐金陵人﹐自言未出家時﹐嘗山行失路﹐宿一破廟。半夜﹐忽見一僧來與語﹐相對神卽惘惘﹐少頃﹐漸覺百脈倒湧﹐肌膚寸裂﹐腸胃中烈火燔燒﹐徧身痛如刀割﹐良久稍定。凝神審視﹐月光射窗﹐則見腰間絲帶已作雙繯﹐自縊檑上。忽前僧來爲之解救﹐大駭曰「夙無仇隙﹐身畔又無財可貪﹐何遽謀害﹖」僧答曰「佛家無誑語﹐身實縊鬼﹐本欲以君替代。回念生前自縊時苦楚萬狀﹐惻然不忍﹐故復來解救﹐毋怪唐突也。」言訖不見。乃探首出繯﹐再拜佛前﹐惕惕然﹐慮鬼又來擾。忽聽前僧在窗下曰「我以一念之修﹐伽藍許從解脫。君夙業沈重﹐但自懺悔﹐可不墜於惡趣。姑安寢﹐且毋多慮也。」至曉回家﹐終無他異﹐以是因緣遂剃髮報恩寺云。

◎延壽上虞顧華亭﹝大年﹞﹐初在戶部則例館﹐忽遇一似舊識者﹐謂曰「子壽不過三十六﹐今止四五年﹐曷不早歸摒擋家事。」欲與語﹐倏不見。惘惘如夢﹐心甚惡之。迨館滿議敍﹐揀發福建﹐年正三十六。途中患病﹐危於呼吸﹐醫者咸縮手﹐日夜暝然若死﹐但四肢溫軟。魂搖搖不定﹐所見多冥中狀﹐恍惚有人撫之曰「嘻﹐憊矣﹐亟服白虎湯。」遂自呼家人﹐速市白虎湯來。以其數日噤不語﹐眾皆大喜﹐而醫者又謂是湯與脈癥不甚宜﹐以其呼之急﹐姑調劑以進﹐卽時愈。乾隆間尙官於汀州﹐竟無恙。聞其先一年﹐有梓鄕某應禮闈試落第﹐卽館於京師﹐娶妻生一子﹐家有母﹐屢欲歸﹐而苦無資。後某死﹐其妻將自鬻爲人妾﹐以貲遣幼子歸依孀姑。有人以華亭與鄕故﹐乃以子托之﹐華亭卽往告其妻曰「果欲子歸延宗嗣奉邁姑﹐則非不能守節者﹐毋自鬻也。母子扶槪歸裏之需﹐余當肩任之。」

其妻大哭曰「天乎﹗未亡人豈不知禮法哉﹖因無父母兄弟﹐自維年逾三十﹐多病﹐恐不久溘朝露﹐彼孤子﹐流落數千里外﹐不爲僕隸﹐卽塡溝壑﹐天實爲之矣。」聽者莫不酸鼻。華亭以己將得官﹐雙親在京﹐方欲先送南旋﹐遂慨然白於父﹐攜其母子並某旅槪返裏﹐更周卹之。有此盛徳﹐宜天增其算矣。

◎褻經削祿徐上捨﹝本敬﹞負才不羈﹐好作歇後語﹐每以經文斷章取義﹐或涉穢褻。曾在某督學幕中作集《四書》歇後詩曰﹕拋卻刑於寡﹝妻﹞﹐來看未喪斯﹝文﹞﹐止因四海困﹝窮﹞﹐博得七年之﹝病﹞。半折援之以﹝手﹞﹐全昏請問其﹝目﹞。

且過子遊子﹝夏﹞﹐棄甲曳兵而﹝走﹞。才大心靈可以槪見﹐乃竟偃蹇不第﹐未及中壽死。家貧無子弟﹐又乏嗣﹐無可繼。孀妻刺繡糊口﹐每念宗祧無望﹐屢欲自戕。一日﹐忽見形﹐謂其妻曰「吾本名列淸華﹐位應顯要﹐皆因褻瀆聖經﹐祿籍削盡﹐尙有餘譴。冥王以吾好作歇後語﹐乃罰絕後﹐幸祖宗有陰徳﹐不斬大宗﹐吾弟將有子也。善撫繼子﹐勿戚。」妻涕泣﹐欲與語﹐倏滅影。明年﹐其弟孿生二子﹐乃以一繼嗣焉。朱蕉圃﹝海﹞曰「褻瀆聖經﹐冥罰如此之重。余於童年曾集四書句﹐戲作男女居室題文﹐卽此罪案。致隕越先緒﹐千里飄蓬﹐難苦備嘗﹐坎坷不偶功名﹐惟送人作郡﹐家計則假貸爲生﹐豈非孽由自作。尙有目不識丁之子﹐殆猶祖父之澤不斬其嗣歟﹖悔及噬臍﹐但向隅一哭而已。」

◎金太婆吳有金媒媼者﹐奔走巨室﹐晚年家甚丰﹐鄰里呼爲金太婆。便佞口給﹐與人貨售珠翠﹐無不成而壠斷其利﹐猾於牙儈。一夜﹐自提竹絲燈從葑涇歸家﹐路遠步蹇﹐微雨復來﹐正惶遽間﹐黑暗中突出一人﹐攬其袂曰「金太婆﹐還我碧霞犀手串來。」金大駭﹐舉燈矚視﹐殊不識認﹐而面色黃瘦﹐雙眼落窠﹐相對凜凜﹐肌生寒粟。答曰「子爲誰﹐未之見也﹐我何時取爾碧霞西碧東耶﹖」其人卽怒而毆﹐燈亦撲滅﹐金狂呼﹕「彊盜殺人﹐地鄰救命。」又遭土塞其口﹐聲嘶不響。

披髮相掙撞﹐毆愈急。良久﹐一人前勸云「已矣﹐爾妻不思攺適人﹐彼亦無由得爾物。」先是﹐某豪有少婦﹐孀守三五年﹐金爲之媒﹐再醮﹐婦以碧霞犀手串酬之。聞此語﹐始知爲鬼﹐叩頭乞命。少頃﹐巡更者至﹐見金搶地哀告﹐狀如癲癇。呼蘇﹐送歸。從此不復敢爲孀婦媒再醮圖重酬矣。夫少年嫠婦﹐苟不爲饑寒所迫﹐盡易守節撫孤而卒。至再醮失身﹐其爲花婆惡媼圖財誘惑之﹐蓋十之四五也。古人設立家誡不許三姑六婆入門﹐所慮深遠矣。

◎髙僧奪舍錢塘王翁﹐逸其名﹐家𨿽貧而樂善不倦。年五十猶無子﹐里人有伯道之嘆。

淸明掃墓歸﹐夜坐室中﹐忽見故父杖策而前﹐謂曰「我徳薄﹐應絕後﹐賴爾廣種福田﹐向鏡山寺求子﹐可得也。」言畢卽不見。因如其言﹐次年果得一子。幼卽穎慧﹐十二入泮﹐十六舉孝廉﹐再試禮闈不第﹐有戚官部曹者﹐畱之讀書。一日忽語其戚曰「吾鏡山寺僧也﹐修持戒律﹐大道垂成﹐惟心艷少年登科﹐又未盡華富之慕﹐尙須兩世墜落。明日﹐吾當托生富家﹐了結業案。」乃作別父書﹐囑戚寄歸﹐其略曰﹕兒不幸客死數千里外﹐又年壽短促﹐遺少妻弱息﹐爲堂上累。

然兒非父母眞兒﹐孫乃父母眞孫也。吾父曾憶昔年與鏡山寺僧茶話乎﹖兒卽僧也。

兒與父談甚洽﹐心念父忠誠謹厚﹐何造物者不與之後。一念之動﹐遂來爲兒。兒婦亦是幼年時小有善緣。鏡花水月﹐都是幻景。聚何能久處﹖父幸勿以眞兒相視﹐速斷情牽﹐庶免兒之罪戾云云。戚勸慰之﹐答曰「去來有定﹐障限有期。」問轉生何處﹐曰「卽順承門外姚姓也。」明日﹐鼻垂雙柱而逝。旣而訪之姚家﹐是日果舉一子。姚翁富甲裏﹐亦樂善好施﹐晚年遂得此子﹐竟如天賜。異哉﹗

貧而樂善不倦﹐富而慷慨好施﹐何患晚歲無兒﹐自有髙僧奪舍也。

◎遷葬宜愼嘉善潘溧泉孝廉﹝棟﹞悼亡後﹐其妻厝棺於田數年矣。嗣室得子艱﹐堪輿謂厝地不吉﹐因決意攺卜。及拆亭﹝吳下浮厝者﹐每築數椽庇藏﹐名爲相亭﹞﹐則棺下有一坎﹐雙鯽潑潑於中﹐意得地气之靈也。悔之﹐欲仍舊﹐顧穴已泄露﹐𨿽佳無益﹐竟他徙焉。溧泉美而多文﹐齒又壯﹐逾年亦亡。同輩咸惜其才而咎地師之言之妄聽也。黃霽靑先生曰「潘孝廉修文赴召﹐或限於時命﹐不得專以移厝咎之。況暫時渴葬﹐終須入土爲安耶﹖」顧以艱於嗣續而欲乞靈朽骨﹐斯未免惑耳。予夙聞家笑士先生言﹕小華殿撰與閣學諱騰達叔侄也﹐譽擅竹林﹐云衢聯步﹐依流平進﹐鼎臺亦意中事。乃以靑鳥家言﹐謂祖塋挪移數武﹐遷攺某向﹐公卿可以立致。如其言﹐而未幾竟相繼䢐謝云。近時湖北陳秋舫狀元曁大云禦史兄弟﹐並登甲科﹐對掌華近﹐此人世希靚之榮也。乃秋舫旋以風疾殞﹐大云繼以左官卒。說者亦謂其遷葬所致。要之﹐陰地宜靜而不宜動者也。魂妥佳城﹐神棲幽宅﹐亡人安則生人亦安。卽謂貴賊貧富壽夭衰旺系乎風水﹐亦旣通籍顯榮﹐則其吉可知。居易俟命﹐焉知來者之不如今乎﹖狐埋狐骨﹐人類訾之﹐試思向若牛眠巍然馬發泉臺長臥﹐方謂安且吉兮﹐而乃鍬鑊掀泥﹐松楸拔本﹐抉黃泉而見白日﹐此舉果奚爲者耶﹖更張覬覦﹐談者固妄而聽者實愚矣。況乎奕視先人之骸﹐海量後昆之福﹐是謂悖徳。天下焉有悖徳而天降之澤地效其靈者乎。噫﹗戲怨恫誰知﹖

方作啾啾之哭﹐昏癡若夢﹐猶冀欣欣之榮。以順逆推之﹐必無是理。前鑑具在﹐盍亦反而思其本乎﹗

●卷五◎文闈犯鬼文闈中報徳報冤之事﹐前錄已屢載之。余以道光丁酉登鄕薦﹐本科場中酷熱異常﹐憶當時三場中所聞士子犯病及犯鬼者﹐不一而足。未暇詳詢原委﹐近閱《修福新編》中所載兩條﹐正是科事﹐因補錄之云﹕道光丁酉﹐福建鄕闈﹐訓導某進場﹐次日題紙甫下﹐卽發狂疾﹐吁曰「十年前鴉片案發矣。」語刺刺不休﹐亦不可辧。旋引小刀自刺其頸﹐同號驚救﹐見其神色俱變﹐凶不可近﹐血潰不止﹐須臾气絕矣。僉謂彼非假公毒害﹐卽襲取非義之財﹐陷人性命可知。不然﹐胡必於官府共聞﹑耳目眾著之地報之如此其烈乎﹖又云﹕是科周生某﹐首場甫交卷﹐才轉身﹐忽旋風撲面﹐遂聵毛不知所爲。平地跌倒﹐額破血流﹐眾方扶救﹐气已絕矣。按﹕此兩事皆隱其名﹐而一詳其官﹐一紀其姓﹐其非子虛烏有可知也。

又按《修福新編》系近年吾閩泉漳人所輯﹐不著姓名﹐敍例中但自稱補過堂而已。

所錄皆載本朝可勸可懲之事﹐中有餘所已錄者﹐其乾隆四十年以前事﹐亦與余書體例不符。玆就近來數十年節取二十餘條﹐皆吾閩新事﹐信而有徵者﹐分別存之。

◎陳天簡海澄陳天簡﹐慷慨好施﹐爲人傭賃藥材生理。其主家亦陳姓﹐富甲一邑。乾隆間﹐紳土謀新文廟﹐諸同事以陳某巨富﹐囑天簡向某勸爲捐首。天簡詢以公酌數應若干﹐眾以千金答。天簡卽請冊署某名﹐白諸某﹐某惡其爲人誑愚﹐且自專﹐決不坐賬。天簡不與較論﹐慨然攺署己名﹐自罄物產﹐如數交淸﹐遂以第一名勒石。是年科試﹐其子入泮﹐明年登賢書﹐羣以爲敬聖人之報如此其速。然自是家日窘﹐諸富室素耳其爲人﹐鳩金四千有奇﹐使爲北上﹛艸侵﹜客。有汀郡故太守子某﹐扶襯回江蘇﹐沿途或前或後﹐或同止宿﹐由是與天簡相得甚歡。某中途忽止其駕﹐天簡問故﹐某以囊金盡告。天簡聞言﹐卽以黃白湊合四百金付用﹐及抵家﹐邀天簡道謝﹐並還璧。始知某爲巨富家﹐適京師有庫參三箱發賣民間﹐天簡金本短﹐有憂色。某偵知之﹐悉爲納財結淸。天簡束裝至京﹐時參價昂甚﹐爭市之﹐除繳還江蘇某項及諸主家外﹐尙獲利十倍﹐遂暴富。現家漳郡城﹐子孫蕃盛﹐同入郡庠食餼者﹐多至百餘人。夫敬聖人本萬古同然之理﹐乃一念之眞誠﹐食報若此﹐可以勸矣。

◎楊啟元楊啟元﹐原籍同安人﹐臺灣嘉義學﹐課讀治生。初一寒士耳。嘉慶庚午﹐適重修文廟﹐元自詣公所﹐請以是年館金百員悉數損題﹐人皆以戲言視之﹐蓋稔知生本寒素家﹐不應爲是意外之事﹐且疑其誑也。元以本心告曰「善願由人﹐曷可拘拘貧富間﹖」眾咸義之。是科秋聞報捷﹐今年六旬餘﹐其子經復受知於學使者遊邑庠﹐家計亦漸裕矣。又﹐道光庚寅﹐彰化重修文廟﹐梁濟時以重貲倡首﹐修葺完繕。是年卽劉次白觀察主科試﹐時與其選。先是﹐彰邑揭正場榜﹐時文以額滿見遺。明日復試﹐時方噤然不言﹐而戚友勸慰者貿貿然來也。日已西﹐倏飛報至﹐一座錯愕﹐問之﹐乃知時升補革號﹐皆爲轉喜驚賀。明年辛卯﹐時中式第五十二名。夫至聖咸知尊敬﹐然至揮金倡義﹐則每觀望不前。此關參不破﹐到底非福人﹐又何善之能爲耶﹖

◎踐墳慘報漳州之鄴山書院﹐卽前明黃石齊先生講學地也。院門前有六堆廢墳﹐夾雜當衢。乾隆間﹐掌教黃某子名衍﹐賦性桀驁﹐年幾弱冠矣。出入間﹐以廢墳礙行走﹐嘗以靴尖踢諸墳上。久之﹐踐如平地﹐白骨暴露。一日﹐適友人見之﹐急以善言勸阻﹐衍稍知悔﹐無何歸家﹐娶妻﹐竟不復記憶。明年﹐產一男﹐周歲餘﹐其妻又胎孕﹐生男﹐如是連舉六子。衍喜若狂﹐及漸次長成﹐日習賭蕩﹐始猶盜取小物﹐賠償戲債﹐繼則搶奪彊分﹐無所顧忌。衍反懼其凶﹐終不敢一言叱責。家貲破耗殆盡。子由是多病亡﹐其存者亦莫知所之矣。戚友勸衍螟蛉一子﹐衍泣言從前毀墳夙孽﹐適符六子之數﹐宜受此報。養子恐亦無成。未幾﹐夫婦相繼歿矣。

夫無主之墳﹐有力者崇而封之﹐無力者從而掩之﹐乃矜卹同類之道﹐惡可以枯骨無知﹐視若艸芥耶﹖卒之我能使鬼一死而再死﹐鬼亦能使人有嗣而絕嗣。嗚呼報亦慘矣。

◎犯淫榦隆末﹐廈門某生籍龍溪者﹐有夙慧﹐品格亦瀟灑不羣﹐同輩咸器重之。年十五﹐赴郡應試﹐停停﹐主人柴姓﹐適有僕婦在門前買柴。友人戲出對云「柴媽買柴﹐大擔小擔。」﹝皆廈門地名﹞某應聲曰「篾片破篾﹐長拖短拖。」

﹝皆漳州地名﹞蓋座中適有慣作中媒者﹐人皆戲呼之爲蔑片﹐因借對嘲之﹐一堂皆爲之拍案叫絕。是歲﹐卽遊庠﹐旋食餼。秋聞﹐亦屢膺首薦。三十許多時﹐忽語人曰「余曾淫三室女﹑兩寡婦﹐天譴將至﹐且生平蚊蠅從不著體﹐今麾之不去﹐知不能久畱矣。」未幾尋卒。因此知「風流名士」四字之誤人不淺也。

◎不敬天怒乾隆甲戌﹐臺灣大風﹐瓦屋皆鳴。有童兒罵風伯不仁者﹐忽被狂風吹僕﹐神色大變﹐而口眼已歪斜矣。叩天謝罪﹐遲久而始如故。竊思彗孛飛流﹐日月薄食﹐迅雷烈風﹐怪云變气﹐此皆陰陽之精﹐其本在地﹐而上發於天。古來天子尙須修徳修刑以體天意﹐卽聖人亦有必變之文﹐豈微末民人顧可肆其憤罵乎﹖此事人多易忽﹐因謹錄之。

◎楊蔡二封君南安塘上楊封君﹐值歲饑﹐發粟三千石賑濟。子崇澤邑諸生﹐病足幾廢。一日﹐封君禱於神乩﹐示一方﹐用芋頭數顆﹐剖開焙熱﹐推捺兩腿上﹐如是三日﹐步履漸復如初。是年﹐捷鄕聞﹐旋登進士第﹐授陜西知府。孫芳乾隆庚寅舉人﹐芳之孫紹祖道光辛巳舉人。同時晉江安海蔡飛鳳之父﹐家不甚丰﹐生平敬師好儒﹐聞楊封君事﹐亦慨然以三千石谷助給貧乏﹐時斗米千錢也。飛鳳先不能文﹐自是文思大進﹐旋入泮榜。姓王﹐子萬靑﹐孫日起﹐皆爲名諸生。

◎張封君安溪龜塘鄕張某﹐翁家素封﹐樂善好施。乾隆乙卯年﹐大饑﹐貧家鬻子女以易食﹐甚有絕粒死者。某愴然軫懷﹐思一急就計周濟之﹐附近鄕裏歡呼﹐共指爲續命之田也。初諸家禾稼尙介靑黃生熟之間﹐惟某一派腴田獨成熟﹐至是分粟﹐諭知約於明日齊赴田間刈獲﹐每人攤分粟十餘斤﹐自行取去。鄕人賴此數日糧﹐遂得果腹不死。是年﹐其孫際靑遂登鄕解。

◎劉巡司嘉慶初年﹐廈門石潯司劉天號蒼來爲人仁恕﹐不吝貲財﹐與人談﹐輒以善事相勸勉。又精於醫學﹐附近貧民無力療病﹐懇門上傳稟﹐卽徒步往視﹐不少緩。

遇有危證﹐須用參而貧不能備者﹐每以參合藥與之﹐不取直也。在任六載﹐如是不倦。臨歿前一夕﹐夢一吏賫文書來﹐啟視之﹐則天帝嘉其居官好善﹐命作某處土地。醒時﹐遂治後事﹐遺諭妻兒畢﹐沐浴更衣而逝。數年後﹐有廈民某至石碼﹐會值薄暮。見輿馬喧闐﹐簇擁一官長。注目睇之﹐卽巡司劉公也。某駭劉公已死﹐趨問從人﹐答曰「將到此間赴任矣。」明日﹐某偶出散步﹐見一廟宇新妝伽藍尊神﹐詢之﹐廟祝言「昨宵酉刻始塑此像。」乃知公又升遷此地矣。

◎不孝罪不在大嘉慶某年﹐泉州鄕間土人某﹐少失恃﹐父素嚴督不貸﹐令就蒙館近地﹐以獲教學之益。娶室後﹐某偶回家﹐父輒促就館﹐某以父命不敢違﹐然心竊竊疑之。

一夜潛歸﹐漏三下矣﹐值其父忽患嘔痧病﹐披短衣起﹐急扣婦房門﹐思索湯藥。

某錯愕﹐微窺之﹐見其婦披褻衣啟視﹐父手指口畫﹐無所言。某怒﹐以煙筒向父頭上作捶擊勢﹐蓋以翁戲婦也。及父病旋止﹐自忖涉瓜李嫌﹐不敢言。某覺其誤﹐亦不敢言﹐無有知者。有錦宅黃生﹐某同研友也﹐一日暴卒﹐其魂已到陰府﹐適閻王升殿﹐傳進跪伏。俄聞一吏呈冊云「此生未有惡迹﹐數亦未盡。」王命遺歸﹐方轉身走﹐見某正受炮烙刑﹐黃生訝其死﹐問故﹖某泣言「夜間擊父罪﹐故先被拘魂譴責﹐不久當入鬼錄矣。」黃生驚寤﹐急造其館﹐縷述奇夢。某惶恐失措﹐隨以誤告﹐且言由此兩手無故自痛狀﹐逾月竟卒。嗟夫﹗父﹐天也﹐獲罪於天﹐豈有生理。一過誤間﹐而冥中伺察立至﹐可見爲子者罪不在大﹐宜加警省也。

◎淫報泉州一士人陳姓﹐少年力學﹐頗有文名。但生性好淫﹐善諧﹐值州友聚談﹐率以所污婦女穢事﹐藉爲博笑之端。赴郡﹐租寓﹐見主人有少艾﹐或中年有姿色者﹐往往不吝貲財賃居其家﹐務遂其欲﹐乃快心焉。郡邑試常列前茅﹐及院試日﹐四體若爲重物所壓﹐昏不知所爲﹐或落題字﹐或墨污捲﹐或潦艸不成文理﹐以是坐黜。憂忿成疾﹐嘉慶庚辰上郡應試﹐試甫十日﹐竟爲疫癥傳染而死。復蘇﹐語諸友曰「余素有淫行﹐以致鬱鬱困監車﹐今復作他鄕之鬼﹐天道報應如是不爽。」言訖﹐嗚咽而逝﹐時二十七歲也。經四晝夜﹐臭不可聞﹐家人至﹐始爲治具焉。

◎汗辱佛門廈門庠生楊城﹐積學士也。嘉慶年間應試秋闈﹐首場初九夜﹐方杌坐構思﹐忽燭影搖紅幾於撲滅者再﹐一綽約女僧揭廉入﹐攀城肩俯闖曰「誤矣。」卽抽身去。城駭甚﹐俄聞鄰號有笑語聲﹐有啜泣聲﹐有乞哀聲。旣而闃寂﹐若無人。

城語眾﹐共趨視之﹐則某僵臥死矣。度某有淫行﹐必始亂之終棄之﹐以致飲恨九泉﹐慘報若此。楊生則謂污蔑佛家弟子﹐世多忽之﹐豈知爲禍尢烈﹐實不可不深思而炯戒也。奸淫室婢﹐早有天譴明條。狎匿名娼﹐不免風流罪過。況玷釋教﹐破禪規﹐頓使淸淨法門變作煙花境界﹗孽田自造﹐悔其奚追。自愛名流﹐萬勿謂阿堵通神﹐何事不可作也。

◎雷震賣豚人嘉慶年間﹐永春州有賣小豚者。至一孤村﹐有婦人以二金買兩豚。已付金﹐忽聞兒啼聲﹐入室抱兒出。賣豚者徑去﹐婦追呼曰「若取我二金﹐柰何不與我豚﹖」其人佯答曰「豚兩頭欲賣四金﹐二金不賣也。」舉步如飛。婦追不及﹐路側有水碓﹐卽其小姑視舂。婦置兒於碓室﹐復追之。小姑方篩米﹐聞言未及投抱﹐兒爬至碓下﹐舂如泥。須臾﹐小姑回視。見殘骸委棄狼藉﹐驚悼欲絕﹐哭曰「我何以見吾嫂哉﹖」遂解繩自縊。嫂還﹐方嘆恨財物兩失﹐忽見兒死碓下﹐小姑懸梁上。驀地不知其山。亦縊於碓室。賣豚者行未數里﹐白日無雲爲迅雷震死矣。

◎不孝極惡廈門道署有一客陳某﹐暴厲居心﹐而善權子母﹐一出十償﹐以是成家。有老母﹐年五十餘﹐某叱吒指使若奴隸然。稍不如意﹐輒罵詈百出﹐不可名狀。母泫然背泣者屢矣。鄰友聞之﹐爲諷刺曰「爲母也﹐子者顧如是乎哉﹖」某不答﹐仍訁也訁也不爲怪。一日﹐有事晏歸﹐腹怒如﹐供食梢遲﹐怒目側視﹐厲聲曰「炊一頓飯﹐尙不能﹐不死何爲﹖」言訖﹐忽天黑﹐風雨驟至﹐一聲霹靂﹐聞者膽碎﹐而某已震死。面有小字云﹕不孝極惡之報。此道光八年四月事也。夫孝可格天﹐則不孝斷不能逭天怒﹐況如此極惡乎﹖

◎厚殮禍廈門蔡某﹐專以掘墓爲生﹐久之仍不見敗露。一夜﹐發林家墳﹐鑑空棺頭﹐伸手入搜首飾等物。忽被鬼攝迷手節﹐任拔不出。天明喧傳﹐聚觀者皆嘆爲陰魂有靈。地保稟官﹐詣視救醒﹐後拷掠備至﹐諸罪盡服。乃削十字十架插大道之側﹐令某昂立其中﹐兩手分開鎖住示眾﹐不準人給湯飯﹐一晝夜叫號而死。此道光庚寅年事也。補過堂主人云﹕余每怪富厚之家殮親時﹐輒以珍珠美玉及金寶重器爲殉﹐以爲如是乃盡子之心也﹐吾則謂適以貽親之累耳。何也﹖彼重物殉葬之家﹐戚屬則觸目生心﹐姦民則聞風思逞﹐卽不然保無不肖子侄發冢自冢盜者乎﹖致使山靈走气﹐骸骨亂次﹐死者隱抱再死之痛﹐此罪將誰歸也﹖後周太祖遺囑以布衣葬﹐後梁﹑唐﹑晉﹑漢諸陵皆被盜發﹐而太祖安堵無恙。然則後人當知所法矣。

按﹕浦俗屢因厚殮而致毀棺﹐家大人曾有戒厚殮說﹐余於前錄中已詳言之。此條慮及不肖子侄發冢自盜之事﹐前錄中未詳載其事。然則掘墓者固罪不容誅﹐而厚殮者自爲厲階﹐其罪尢大。自古及今﹐數不孝之尢者﹐捨是將誰屬乎﹖

◎吳元長廈門吳元長家巨富﹐告貸者有求輒應﹐或百金﹐或數百金﹐積券盈篋。適病間默思﹐勞勞計較﹐將爲子孫福﹐適爲子孫禍。爰召逋債之家詣視焚券﹐示不責償也。捐資數千﹐充人浯江書院﹐束脩﹑薪水﹑生童膏火之費﹐皆取資焉。是年開期﹐第一課爲東裏子產題﹐及甄別甲乙童卷上取﹐其長子漪瀾文亦與焉。道光庚寅歲﹐瀾赴郡應院試﹐恰是書院開課題。瀾恍惚神助﹐一揮而就﹐遂以是獲雋入邑庠。蓋利物修福﹐非如此顯示果報﹐不見造物之奇也。

◎惡念喪身廈門蓮阪鄕某者﹐年二十二﹐性謹厚﹐力穡人也。門口一井﹐出泉不涸﹐鄕人待食此並者數十家。道光丙申﹐天不雨﹐幾九閱月﹐聚汲益夥﹐某厭其喧呶﹐疊次哄阻﹐眾皆以水火細故﹐不與辧﹐亦不怪也。貿貿然往來如故。某倏生惡念﹐將牛糞暗施井口﹐蓋使食者惡此味而他取也。明日潮退時﹐族中二人招某赴海同漁﹐忽平地起雷﹐擊某死﹐而同伴俱無恙。一念之毒﹐卽禍及身。吁﹐可畏哉﹖

◎楊宗潮同安諸生楊宗潮﹐爲人誠篤可風﹐尢倦倦誘進後輩。一時遊庠食餼者﹐多出其門。同裏有曾姓名徳基者﹐家極富﹐而性嗜學。楊一見﹐物色之﹐遂招入館中受業﹐資以衣食。俾得肆力文章。由是學業日進﹐遂入南靖邑庠﹐旋登道光乙酉拔萃科。迨廷試考授儒學。皆謂楊公相士有識云。晚年上郡渡江時﹐有某溺水﹐楊疾呼曰「若救得此人﹐謝銀四元。」眾爭救之﹐某得不死。一日病篤﹐時年六旬矣﹐夢人冥﹐遇一判官﹐謂楊曰「汝壽數應盡﹐幸有陰徳可救。」卽以冊子付閱﹐見己名下朱書云﹕曾救一人﹐增壽一紀。閱完﹐被判官一推而寤。病漸瘥﹐後果如數善終。

◎不敬字迹二事安溪李家婦某氏某翁﹐爲邑諸生﹐去世已久﹐家中書籍盈架﹐氏生兒﹐甫周歲﹐每值兒下便﹐卽折冊頁拭穢。一夜﹐適夫他往﹐氏閉戶睡﹐醒﹐失兒所在。

欲起尋覓﹐忽被雷震死。明日﹐族人出操作﹐路經氏門﹐見呱呱小兒﹐知爲氏子﹐不解何故擲置門外﹐遂抱入懷。及日卓午﹐門仍緊閉﹐不聞人聲﹐眾破門入﹐驚視﹐冊頁成堆﹐皆沾穢物﹐氏屍在焉。每怪世人拋棄字紙﹐輒自解曰「我非讀書家。」遂至踐踏無忌。上干天怒﹐如氏者可勝道哉﹗不知朝廷非字道不尊﹐官吏非字事不治﹐士民非字名利不成﹐振古如斯﹐其所維系者甚大﹐而其理甚明也。

是故天下不可一人不識字﹐卽不可一日不敬字。又道光十三年二月初三日﹐同安洋宅陳姓者﹐累日賭輸﹐移怒賭具之害﹐盡投糞缸中。薄暮﹐某還過其地﹐心頭一悚﹐被雷打死﹐並碎其缸﹐無一人知者。是夜﹐大雨傾盆﹐漂盡污穢。及天明﹐眾視某屍橫地﹐見賭具尙在破缸之底﹐紙牌葉葉可數﹐方悟爲不敬字迹之報也。

◎慢神臺灣鹿港監生林某﹐富累萬金﹐生性嗜賭﹐暇時輒攜數百金入賭場﹐金盡乃己。繼見累次失利﹐每欲出門﹐必默禱家中神明﹐然仍賭輸如故。數年間﹐黃白物已幾幾乎罄矣。忿恨禱祝無靈﹐將供奉諸神金身持斧斫碎﹐由是妻兒相繼病故﹐奴婢多辭去。一日下鄕收租﹐因索租太急﹐被佃戶某冷語相侵﹐怏怏而歸。越數日﹐某佃將至林家謝罪﹐而林某適遇諸塗﹐恍惚間見某佃率十餘人手執凶器﹐不可迫視﹐疑某糾眾殺己﹐急拔小腰刀向某佃當胸一刺﹐某佃不及防﹐卽僕地死。

林睜目諦視﹐竟杳無一人﹐始知爲鬼物播弄﹐然悔無及矣。鄰右恐相累﹐扭送地方官﹐至今系獄候決。此可爲慢神者戒也。

◎李寡婦同安李姓寡婦某氏﹐家富累萬金﹐性喜施濟而勤儉有度。常端坐﹐詞色無所假。失所天時。兒才生閱月﹐及長娶室﹐次年弄孫﹐氏始有喜色。時氏四旬矣。

一日蚤起﹐觸見族人某潛蹤內庭﹐蓋某饑寒迫體﹐冀以剽取儲粟也。氏驚愕叱問﹐某始而愧恧﹐繼以實告。氏心戚之﹐有畱爲供役意﹐因與語﹐某辭曰「幸蒙宥罪﹐玆復畀我生路﹐焉敢方命。但某壯歲鰥夫也﹐倘日近侍婢﹐有不可言處。某有虧行﹐累爾亦蒙不白之名。」氏憬然爲攺容﹐卽命某出。明日﹐遣其子往贈二十金﹐勸其營爲正業。某果赴廈門﹐置貨度洋﹐其地適值瘟疫﹐諸夥折本求售﹐某獨以藥材擡估及梨棗什物﹐多爭購之﹐獲利無算而歸。遂造室往謝氏﹐時氏六十餘矣。臨終﹐顧子婦曰「寡守三戒﹕一不可令外戚出入﹐次不可畜奴僕﹐三不可自暇逸遊寺觀。汝曹共傳之。」斯言簡而切中﹐有關世教﹐故備錄之。夫全人名節﹐只此防微一念﹐然則某有善心﹐應享善報﹐而氏亦女中人傑哉。

◎劫盜還債泉州郡城外陣地鄕丁某﹐貧無立錐﹐娶妻某氏。入門一見其夫﹐便股栗不自禁。自是語意稍拂﹐某輒加杖責﹐怒時卽持白刃刺氏膚﹐血濺衣乃已。及連產四子﹐仍如是﹐不少貸。氏病骨奄奄而目若鬼﹐然終無怨心﹐日事紡織供朝夕。一日﹐有友來招某渡洋經商﹐某諾之﹐並不告辭妻子﹐出門徑去。後氏經紀彌勤﹐家計漸丰。先是﹐某有屋後隙地﹐富人以百金購求﹐氏得金﹐營運生息。垂二十餘年﹐遂成富室。道光壬午歲﹐某忽歸家﹐見舊宅輪奐一新﹐心駭不敢前。適有族人識某音容﹐報知伊子趨迎﹐時氏已故﹐子皆成立有室矣。各命其婦出拜翁。

某問其致富原由﹐子具道起家情事﹐並其母勤儉苦況。某淒然感泣﹐思再見氏而不可得﹐聞張天師知冥事﹐卽日具裝自往廣信府拜懇天師﹐縷述乞見故妻。苦哀天師﹐許來日當相見﹐且囑令勿怖。明日﹐引入暗室﹐見一黑面大漢執刀怒視﹐大唱一聲。某愕然﹐僕地﹐眾扶出。醒後﹐以爲所見非所願也。天師笑曰「不差﹐卽是人也。汝前世販布爲生﹐路過山東﹐被一響馬劫殺﹐盜卽爾妻也。今生耐苦還債﹐自是定理﹐爾亦徒多此一見耳。」某乃大悟果報所由來﹐回家遂不復介意矣。

◎陳茂才同安陳某肆力文章﹐而屢困不售。赴郡試時﹐友人招飲娼家﹐見一及笄女子﹐舉止端方﹐非復妖冶伎倆。某怪問﹐至再﹐女始答以家貧﹐十歲爲母鬻身此地﹐今七載矣。某詰曰「此間樂乎﹖抑從良樂乎﹖」女泣視﹐不語。某惻然﹐自維無力﹐爰歸﹐謀諸友﹐鳩集身價五十金贖女。還﹐囑令其母嫁之。母乃招婿贅其家。是年﹐某入院試﹐入場假寤﹐見黃髮老人向某謝曰「蒙爲小女超脫火坑﹐特來爲君報喜。」某覺而異之。明日揭榜﹐果舉茂才。

◎吳天爵吳天爵﹐字愧前﹐南安龍水人。爲人誠實﹐愼取與﹐家貧﹐舌耕糊口。乾隆六十年歲大﹐外出覓館﹐拾遺橐於路﹐內有五十金﹐重重破布包裹﹐知爲貧人所遺。坐俟之。須臾﹐見有夫婦號哭而至者﹐問之﹐曰「某惠安人﹐歲荒負債不能償賣女於某鄕爲婢﹐至此失之。」天爵遂偕至某鄕﹐詢問不爽﹐出金還之。

主人驚異﹐問﹕「先生何處人﹐何因至此﹖」答以覓館﹐主人因畱課子弟。府試屆期﹐教讀如故﹐主人知其乏貲未應縣試﹐乃代納縣捲﹐促就道﹐其年遂入泮。

覆試日﹐有同案者病不能完捲﹐遂代筆﹐其人謝金適符五十之數云。

◎甌寧黃氏余隨任粵西時﹐權首邑者爲同鄕黃壁庵進士﹝文﹞﹐有循良之目。久之﹐方知其先代有隱徳。蓋壁庵所居爲甌寧之龍灣﹐距郡城百里而遙。璧庵之祖處士公名孔行者﹐以耕讀爲業﹐𨿽不應試﹐而禮賢重士﹐如恐不及﹐遠邇翕然仰之。

生子﹐甫彌月﹐手植杉樹於隴首﹐語家人曰「俟吾子成名﹐用作華表。」歷三十三年﹐其子歲貢﹐果以此樹爲旗杵於祖塋之上。舉一子﹐卽一軒廣文﹝榜書﹞﹐少與從兄同居共產﹐從兄分爨時﹐計所積贏﹐不下數千金﹐欲均分之。一軒力辭不受﹐只收本業所應得者﹐人多稱其善讓。旋以歲貢司鐸侯官。初一軒以十四歲入庠﹐後其長子﹝文鹵﹞亦十四歲入庠﹐次子﹝文中﹞﹑三子﹝文一定﹞﹑四子﹝文登﹞及孫曾若干人無不以少年入庠者。而﹝文﹞且以名進士出宰﹐歷任繁區﹐皆有政績﹐今已擢直隸州。家大人嘗語余兄弟輩曰「黃壁庵不恃爲循吏﹐其一家孝友﹐實足以風。間其昆李文鹵﹑文中二君來署﹐見壁庵坐衙用刑﹐輒不樂﹐屢阻之而不得﹐弗然曰﹕」我不料老三近日如此狠心﹐我沒柰他何﹐只好接老母來此訓飭。『後二人同回閩鄕試﹐壁庵以百金貲之﹐又弗然曰「由此至閩﹐不過四十千錢可達﹐何用如此多金。此老三從三木中得來的﹐我實不忍用此狠錢。』兩人僅挾四十金去。近聞其太夫人亦至署﹐以不慣聞鞭朴聲﹐卽要回閩。壁庵不久聞亦將乞假奉母回去。似此一門孝友﹐求之古人中亦難得﹐宜其家門之鼎盛也。」

◎梁藝圃黃明經﹝文貞﹞曰﹕建陽梁藝圃﹐家本素封而好施與﹐遇人急難﹐輒貲助之。

每年臘底﹐取數百碎金分爲小封﹐見貧苦人路過者﹐潛投路旁﹐欲令拾去。有廉介不苟取者﹐遂於黑夜陰置其門下﹐務使窮人普得之而後慰。年六十餘﹐苦無子﹐謁夢於佛寺﹐夢一馬生二角。及覺﹐愀然曰「馬頭生角﹐其必無之兆乎﹖」以告友﹐友曰「馬長角﹐馮字也﹐姑俟之。」後得子﹐娶婦﹐適馮氏女﹐得五丈夫子﹐遂開大族。今子孫蕃衍﹐且賢貴﹐世其家不替云。

◎葉大林黃廣文﹝文登﹞曰﹕甌寧回龍葉大林﹐生平慷慨好施﹐時以周急拯危爲樂。

其妻翁氏尢仁厚﹐歲饑平糶﹐凡有良民糴升斗米者﹐必暗將來錢置米中﹐陰受其惠者無算。子六人﹐皆列黌序貢成均﹔孫二十七人﹐亦多遊庠者。葉至八十餘﹐無疾而卒。翁氏逾二年卒。柩停於堂﹐未幾﹐居鄰失火﹐延燒數十家﹐將及氏屋﹐里人感恩﹐急相與移柩﹐不能動﹐子孫驚惶莫措。里人呼曰「爲善宜獲福﹐今若遭此慘毒﹐天道其無知乎﹖」無何﹐風旋火熄。葉宅近鄰周圍俱爲煨燼﹐而此屋以停氏柩獨存。

◎麂報黃廣文又曰﹕甌邑西鄕張某﹐夫婦好善﹐尢不輕殘物命。一日﹐有獵者驅一麂走至其家﹐張婦急以舊衣覆之﹐獵者尋至﹐不見﹐遂去。張婦見獵者已遠﹐因放屋走。麂似有知﹐首肯數四而出。次年春﹐忽見是麂走入中廳﹐將張之幼子用角掎去。張婦踉蹌出﹐逐至田坪中。瞥見麂將幼子放下﹐而麂不見。張婦始抱子回﹐方疑此物不知報恩﹐且不知此麂卽前之所救否﹖甫入門﹐見家中屋棟被屋後大樹壓倒﹐墻坍瓦碎﹐雞犬皆斃﹐而是婦母子以逐麂而存。此可見一念慈祥﹐𨿽微物亦無不知感矣。

◎黃邦泰黃廣文又曰﹕建安黃孝廉﹝理坤﹞爲諸生時﹐一日出門﹐在路上撿票一紙﹐載銀一百二十兩。孝廉生平不苟取﹐而尢體卹貧寒﹐乃卽其地坐待。及索票者至﹐還之﹐失票人喜出意外﹐償以二十金。孝廉曰「余不取百二十金﹐而反受此二十金耶﹖」堅辭之去。次年元旦﹐往黃華山拜佛﹐神前香鑪下忽有銀一百二十兩﹐孝廉奇之﹐因急募董事﹐如數付之﹐令爲修廟之費。不數月﹐煥然一新。次年爲道光戊子科﹐聞前途見賣題名錄者﹐問﹕「今科舉人榜有黃理坤否﹖」答曰「無之﹐只有第六十四名是黃邦泰。」因查建安諸生﹐更無名邦泰者﹐乃於考錄時更名邦泰。榜發﹐果中式六十四名。

◎葉煥金黃廣文又曰﹕吾鄕回龍村葉煥金家好行善事﹐生平撐渡爲業﹐於人眾往來﹐隨其給付﹐槪不習索。而素習水性﹐每有溺水者﹐輒赴撈救﹐活人無算。不索謝﹐亦不居功也。一日﹐溪濱坊遭回祿﹐火勢炎熾﹐𨿽峻墻之屋皆被焚燒﹐而葉屋桑戶蓬樞﹐救火者但見火焰至葉屋壁﹐便覺有數十人澆水救之。及火燼後﹐四鄰皆成焦土﹐而葉屋獨存。

◎灌陽凶案道光丁酉﹐家大人委黃壁庵署臨桂縣。有全州﹑灌陽一械鬥案﹐屢以翻控發審。初緣全州﹑灌陽界連一荒山﹐灌陽蔣姓恃其巨族﹐據爲已有﹐全州人不依﹐遂各糾眾鬥毆。蔣姓族眾議﹐毆死人者﹐眾雇抵命。被人毆死者﹐眾贍其家。無何﹐蔣姓毆死全州人案成解省﹐而屍親以正凶系是武舉某﹐縣中未辦﹐屢次上控。

某亦恃無證據﹐堅不承招﹐是以發審數年﹐未能議結。璧庵接任後﹐因某武舉恃符逞刁﹐遂面回各大府﹐將武舉暫革嚴訊。順路到城隍廟行香﹐默禱。是夜﹐邀集同寅會審﹐將某武舉跪案研鞫。到更深時﹐某舉汗下如雨﹐其額上隱隱現一刀傷痕﹐人人共見。遂據此究之﹐始知該武舉毆斃人時﹐身亦受傷﹐此乃確證﹐而某武舉啞口無言矣。案遂定。及家大人提勘過堂時﹐細察其額﹐痕己將平復。倘稍遲數日﹐便無可辧識。於此嘆神之有靈﹐而璧庵之能聲愈著矣。

◎懷集命案懷集縣多山﹐居民培植樹木﹐最易興訟。有徐姓巨族中落﹐曾將山田賣鄰村梁姓管理﹐梁姓種樹十年餘。將伐木出售﹐約值千金。徐姓見其弟兄皆文弱秀才﹐謂可魚肉﹐屢次索詐﹐互控多年。一日﹐徐姓以命案報。時黃璧庵方任縣事﹐卽日趨驗﹐見山坡下尸身側臥﹐所有傷痕槪系右手﹐其山上又無蹂躪形迹﹐心甚疑之。詢之鄰保﹐亦未有以鬥毆供者﹐而遠遠聞有婦人哭聲﹐又未到場。愈生疑竇﹐詢悉﹐爲死者之妻﹐該族內不令到場﹐恐其衝撞官府云云。隨將原告帶回集訊﹐一鞫而眞情畢露﹐遂定案焉。緣徐姓索詐不遂﹐乃擇族內一貧而丐者﹐給之食﹐並許其妻以養贍終身﹐哄之登山﹐族眾拉其左手﹐共毆斃命。棄屍報官﹐以爲圖財之計。檢驗時﹐其妻始知被騙﹐欲出而呼冤﹐而爲眾所阻也。案經審實﹐辦一主謀兩凶手﹐正解省定罪﹐而沿途俱病斃矣。璧庵語人曰「此等案少不細心﹐良民必多受累﹐鮮不墮小人計中矣。天网恢恢﹐小人亦何嘗能漏网哉﹖」

◎黃璧庵述六事黃璧庵云﹕甌寧縣水吉地方鄕村最盛﹐有遊貢生名廷佐者﹐家素丰﹐好行善事。嘉慶間﹐浦城水災﹐屍骸滿河﹐廷佐爲之惻然﹐因顧人撈埋。初用棺柩﹐市肆一空﹐繼以布被。不足﹐又繼以布疋。計所殮不下數百具﹐其義冢至今猶巋然。

次年冬﹐有鄕之無賴子﹐索詐不遂﹐尋短計於半夜﹐潛往廷佐門首自縊。至天明﹐竟爲人所救不死﹐詢之﹐據云上繩時﹐有無數男女緊抱其足不放﹐气遂不絕。里人共知爲拾骸之報云。又云﹕建陽縣鄕間﹐有甲與乙居同村﹐且至好。甲業儒﹐年少輕狂﹔乙開酒肆﹐其妻頗有姿。一日﹐數人醵酒宴會﹐甲與乙皆與焉。至夜半﹐甲復沽酒於乙鋪﹐乙巳入醉鄕﹐遂與乙妻姦好﹐竟有孕﹐其夫不知﹐外人亦更無知之者。無何﹐甲病將危﹐時適乙妻臨產﹐甲自言當往生乙家﹐其房門有老母看守﹐不敢遽進。聞者至乙家﹐視之果然﹐因以計使母避去﹐而房內巳哌哌泣矣﹐甲亦於是時遂亡。乙子稍長﹐不獨貌似甲﹐兼且神似﹐至今儼然一甲之後身﹐其事遂昭著﹐於兩家俱不能諱。天之弄人﹐亦巧矣哉。又云﹕建陽城內有在城隍廟前開豆腐店者﹐於元旦黎明開門見照墻掛一入學榜﹐榜上有其甥名與甥之同窗友某亦與焉。因亟整衣往二家賀年﹐並道喜。是年春﹐二人同赴院試﹐皆未應府考者﹐行至北津地方﹐離城二十里日﹐將晚﹐又聞學院已入城﹐其甥急於應考﹐徑渡而去。某戀戀於店婦﹐遂畱宿焉。越日﹐大雨﹐水漲﹐不得渡者數日。某入城而府冊巳送矣。及揭榜﹐其甥果獲售﹐某遂鬱鬱而歸﹐以白丁終。一念之差﹐顯報如此﹐可不悟哉﹗又云﹕聞我郡前次修府誌時﹐行文各縣查取節孝﹐松溪縣有一婦人﹐夫死後有外好﹐相訂終身﹐其翁姑促之攺嫁﹐另許他姓﹐婦不允﹐遂自縊而亡。當事者未審其原委而以爲節也﹐開列事實以聞﹐恩準建坊﹐逾年竟爲雷火擊碎。吁﹗人可欺﹐天亦可欺耶﹖又云﹕政和縣東鄕一屠牛者﹐少獲薄貲﹐及老而子仍守故業﹐大門外常設一木砧﹐以破牛頭﹐歷有年矣。一夜﹐其木砧忽變爲牛頭﹐沿街旋滚﹐有見之者。次夜﹐其堂屋有無數牛斗聲徹於鄕裏。至第三日﹐其子以賣牛肉與營兵爭價毆死營兵﹐其父年老嚇死﹐子亦照例抵償其家﹐緣案﹐遂至一貧如洗。此嘉慶末年事也。至今﹐殺牛者皆引以爲戒焉。又云﹕嘉慶初年﹐廣西懷集縣有一小卒馬姓者﹐無賴子也。一日出城﹐至南門﹐撿一錢票﹐載錢數百千﹐不知爲何人所遺失者。因日持票俟於門之左右焉。無何﹐有錢商某倉皇而來﹐徧覓此票﹐馬卒詢得其實﹐慨然付還。與之分半﹐堅辭不受。商曰「此好人也。」亟思所以報之。時適錢廠缺人﹐因延之代管﹐且分一干股作本。

越數年﹐某商以廣東人年老路遠﹐願收本回家。其廠中出息﹐全付馬料理。不數年﹐獲利至數十萬金﹐竟成巨富。𨿽其家世式微﹐富亦及身而止﹐然天之報施可不謂厚且速哉。

●卷六◎宿孽焦孝廉妻金氏﹐門有算命瞽者過﹐召而試之﹐瞽者爲言往事甚驗﹐乃贈以錢米而去。是夜﹐金氏腹中有人語曰「我師父去矣﹐我借娘子腹中且住幾日。」

金家疑是樟柳神﹐問是靈哥兒否﹖曰「我非靈哥﹐乃靈姐也﹐師父命我居汝腹中爲祟﹐嚇取財帛。」言畢﹐卽撚其腸﹐痛不可忍。焦乃百計尋覓前瞽者﹐數日後遇諸塗﹐擁而至家﹐許除患後謝以百金﹐瞽者允諾。呼曰「三姑速出。」如是者再﹐內應曰「三姑不出矣﹐余前生姓張﹐爲某家妾。被其妻某淩虐死。某轉生爲金氏﹐我之所以投身師父爲樟柳神者﹐正爲報此仇故也。今旣入其腹中。

不取其命不出。「瞽者大驚﹐曰﹕」此乃宿孽﹐我不能救。「遂逃去。焦懸符拜斗﹐終於無益。每一醫至﹐腹中人曰﹕」此庸醫也﹐藥亦無益﹐且聽入口。「或曰﹕」此良醫也﹐藥恐治我﹐便扼其喉﹐藥吐而後巳。「又曰﹕」汝等軟求我尙可﹐若用法律治我﹐我先食其心肺。「嗣後每聞招僧延巫﹐金氏便如萬刃刺心﹐滚地哀叫﹐且曰﹕」汝受我如此煎熬﹐而不肯自尋一死﹐何看性命太重耶﹖「焦故南昌彭文勤公門士﹐彭聞之﹐欲入奏﹐誅瞽者。焦不欲聲揚﹐求寢其事﹐而金氏竟以此斃矣。此乾隆四十六年夏間事。

◎江西某許畫山《靑陽堂文集》中有《江西某傳》一篇﹐蓋近事也﹐故諱其名。傳曰﹕江西某﹐積惡兩世矣。成進士﹐家居需次﹐念所以自懺者﹐乃攺行﹐期年而雙目盲。憤然曰「吾積惡而第﹐積善而盲﹐是天之果不欲吾爲善也。不然﹐何天之福淫而禍善也。」卒爲惡如初。自是得醫而雙目豁然矣。某素以文字自雄者也﹐以瞽廢﹐及復明﹐故技畢作﹐終以爲某壽序坐蜚語棄市﹐時乾隆甲寅四月十一日。

鄧苑華云「某﹐江西之南丰人﹐許子曰﹕」當其第也﹐是禍之基也。及其瞽也﹐是福之堂也。天將以瞽薄其罰﹐某不悟﹐卒以兩目易其元。『悲夫﹗書之以爲稔惡者戒。「

◎鬼妻索命浙江某邑令譚某﹐與妻不睦﹐因角口批其頰﹐妻憤而縊。三日後見形爲祟。

伺譚與妾臥﹐便揭其帳以冷風吹之﹐譚怒﹐請道士作法持咒﹐攝鬼於東廂﹐而以符封其門﹐加官印焉。鬼竟不至。無何﹐譚調繁缺﹐後任官到署﹐開廂房﹐鬼得出﹐遂附小婢身作崇﹐後任官呼鬼﹐詢悉其故﹐乃曰「夫人與譚公有仇﹐與小婢無涉﹐何故相害。」鬼曰「非敢害丫鬟﹐我特借附他身以便求公耳。」問何所求﹖曰「送我到調任譚處去。」曰「夫人何不自行﹖」曰「我枉死之鬼﹐沿路有河神攔截﹐非公用印文開遞不可。」並求簽兩差押送﹐問差何人﹐曰「陳貴﹑滕盛。」二人者﹐皆已故役也。後任官如其言﹐焚批文送之。一日﹐譚某方在寢室晚飯﹐其妾忽僕地﹐太呼曰「汝太無良﹐汝逼我死﹐乃禁我於東廂受餓﹐我今已歸來﹐不與汝干休。」自此﹐其署中日夜不安。譚不得已﹐再請道士作法﹐加符用印封之本縣獄中。鬼臨去﹐曰「汝太喪心﹐前封我於東廂﹐猶是房舍﹐今我何罪而置我於獄乎﹖我有以報汝矣。」未逾月﹐獄中有重犯自縊死﹐譚因此被劾罷官。大懼﹐誓將削髮爲僧﹐雲遊天下。同寅官有相資助其衣缽者﹐未及行﹐暴病卒。

◎富貴舊家費炳文曰﹕吾閩近年稱富貴舊家者﹐首推安溪李氏﹑永春黃氏﹐而不知其先代積徳之報﹐非偶然也。安溪李文貞公之祖﹐遠商江南﹐罄其貲本佐官賬饑﹐又借官庫繼之。事畢﹐委員同其回家取銀歸庫﹐其實家無餘資﹐正躊躇到家如何措置﹐乃其嫂於數日前園中鋤菜﹐已先獲窖藏﹐遂得立還官鏹。今百餘年來﹐科甲不絕﹐筮仕者接踵於途也。又如黃鏡塘之祖黃公﹐常在永春販布經營﹐適值州中大饑﹐公將所帶資本呈官助賬﹐行將空手回家矣。主人觀其罄本施捨﹐必非負心之人﹐自請將布賒公販回。其時一路饑民搶劫奪食﹐喧傳黃公罄本賬濟﹐貨非已資﹐羣相約誓﹐縱其來往不劫﹐而他商一槪斷絕。販歸﹐一人賈盈三倍﹐輾轉數次之間﹐遂成巨富﹐以子貴得二品誥封。天之報施善人不爽如此。一貴﹑一富﹐豈無因哉﹗

◎廖王太夫人吾鄕廖氏﹐以陰徳發祥﹐前錄已詳述之。近廖鈺夫尙書由京旋裏﹐過浦城﹐與家大人坐談之頃﹐復述其祖母王太夫人者﹐本貧家女﹐歸吾祖﹐隨任臺灣﹐飽歷風濤之險。時時以濟物爲心﹐家居﹐每訓子侄以莫作自了漢。後余表兄鄭蘇年師每述此語以授門徒﹐謂出自王太夫人之遺訓也。平日嘗謂家人曰「汝等怕雷﹐而我獨怕風。」眾皆莫諭其故﹐然每遇非常大風﹐太夫人必齋肅長跪庭中﹐口喃喃若有所祝。卽深夜寒宵﹐亦必披衣肅跪﹐默祝不輟﹐直至風息始起。家人有竊聽之者﹐似云儂家內外親串﹐現在並無求利求名浮江泛海者﹐而在江海舟中因風驚恐死生呼吸者﹐天下定不乏其人﹐願風神及早息怒﹐以全人命云云。事後問之﹐亦不言其所以然。蓋行之數十年如一日焉。家大人聞之﹐肅然曰「此眞聖賢立達同人饑溺由已之公心﹐不謂於女流中得之。漆室魯女之憂﹐不是過矣。」不再傳而以科第起家﹐簪紱輔世﹐宜哉﹗

◎林敬堂述三事同裏馮某﹐少年浮薄﹐贅於曹氏。曹家固豪富﹐聚戚屬中遊惰者數人﹐奉呂仙乩﹐乩詞俚鄙﹐多出於馮某之作僞。曹本市井人﹐不辧也﹐有事必從祈請﹐爲所顚到者屢矣。會曹之表侄薛某以初夏患少陰癥﹐禱於乩﹐某臆其時疫也﹐予以攻破之劑﹐一服而斃。後某夜歸﹐有自後呼其名者﹐則薛也。驚號幾失魄。是夜﹐卽夢薛來曰「爾以兒戲殺人﹐予得請於神矣。」自是覺精神消減﹐逾年遂以癆疾死。某之將斃也﹐夢二鬼差持簽來拘之﹐乘間逸去﹐差曰「今卽爾恕﹐某日不可饒矣。」及期﹐又夢前鬼差持煉來鎖其頸。驚醒﹐述其事於家人﹐至夜而逝矣。又明經吳某﹐工刀筆﹐健訟﹐常串通胥吏與爲表裏﹐閭裏稍有不謹事﹐卽從而訛詐焉﹐必遂所欲而後已。𨿽其至親﹐畏之如虎也。會某之所厚涉訟事﹐某爲之謀主﹐官偵知之﹐拘至案通詳﹐擬暫革。時程梓庭制府方痛懲刁訟﹐卽易詳文中暫革爲斥革﹐某素喫洋煙﹐以不耐訊鞫之苦﹐斃府獄中。聞者快之。又﹐甲辰夏仲﹐余自都門南旋至臺兒莊﹐阻水﹐乃買舟由運河歸。路經天妃間﹐因憶數年前何松亭同年﹝承元﹞所述惠濟祠犬魚骨之異﹐入廟訪之﹐果見魚肋骨廣約四尺﹐長約二丈餘。壁間有顧見亭河帥碑﹐記數年前巡河至河流入海處﹐風潮大作﹐有巨魚擱於淺﹐其目已失﹐血淚盈眶。髙四丈餘﹐長十八丈餘。土人以其阻隘不動也﹐羣登其脊﹐脊有朱書「此爲鰥魚﹐一千四百年矣﹐以傷生過多﹐」下文字不可辧。因爭取其肉數千斤回﹐而一肋則河帥命藏而貯於此。夫鰥魚﹐蠢然耳﹐猶遭神譴。天道好生殘忍者﹐亦知所戒歟。

◎陳霽庭述二事福州有張姓者﹐佐幕有年﹐而家奉三官齋甚謹。於道光辛丑十月﹐應霞浦令董公錢谷之聘﹐挈眷同行。於十四日到飛鶿渡﹐船家以當官差﹐必欲攬載多人而後開船。是日﹐行人適少﹐遂欲延至次夜方開﹐而船中客呶呶不己﹐不得已於二鼓後開船。約行二十餘里﹐暴風大作﹐蓋十五日爲水官神誕﹐是夜卽三官暴。水手咸請於舵主曰「風勢甚猛﹐須落半蓬否﹖」舵主曰「我本不開船﹐而渠等必欲行﹐若不將全船覆在海中﹐亦不見我舵工手段。」言未已﹐忽蓬桅隨風而折﹐此桅若折於左﹐則船必隨左而傾。折於右﹐則亦隨右而覆。乃獨望後壓倒﹐適擊舵主之首而腦裂矣。於是船以無桅而亂旋﹐舟中人齊聲喊救﹐倏又一陣風﹐船隨浪起﹐屹然不動﹐視之﹐則已擱在沙坡之上。至次晨﹐另換船而渡焉。又﹐福州南臺有某姓嫠婦﹐以放債爲業﹐朝放暮收﹐旣不憚其煩﹐而悍惡特甚﹐人無能短其分毫者。撻婢尢酷﹐每至血流肉綻。惟膝前一子﹐心甚不以爲然﹐而無如何。

然於欠戶之實無力措還者﹐每竊其券而焚之。於其撻婢時﹐亦多方調護之﹐而其母略無悛志。竟有債戶以年老被迫自經者﹐婢有立死於捶楚之下者﹐且欲拋其屍於江﹐其子力諫﹐私買棺以葬焉。家業頗充﹐遂爲其子援例入監﹐於道光己亥科應試入場﹐甫進頭門搜檢時﹐卽見其婢遙以一手揮之使出﹐以一手指二門內﹐則見被迫自縊之老者在焉。遂卽攜考籃而出。凡場中遇鬼﹐鮮不死者﹐而彼竟幸而免﹐殆亦其平日居心有足畱以示勸者歟﹖

◎鬼訛詐杭州孫某﹐伉儷甚篤﹐妻病不起﹐抑鬱無聊。道光二十四年夏﹐赴友人家小酌﹐散已夜半﹐手執火枝﹐獨行歸去。中途忽發一噤﹐貿貿然﹐歸抵家後﹐家人見其神色攺常﹐問之不語﹐所執火枝尙餘寸許。時著單衫二件﹐其手漸縮﹐似欲藏火枝於袖內者。忽而口作女音云「我母女二人同行﹐見汝從對面至﹐攜女急避﹐汝不但不讓﹐且舉足將我女踐斃﹐特跟汝歸家索命。」家人知其中邪﹐以正言責之﹐曰「陰陽阻隔﹐汝能見人﹐人不能見汝﹐無心之過﹐豈能償命。」鬼復大鬧云「我只知一命還一命﹐不知其他。」孫某卽時栽倒﹐口沫流出﹐不省人事。正惶遽間﹐而孫某亡妻之魂附於孫某之體﹐當卽立起雲﹕「我適聞此事﹐特來解紛。」隨向女鬼云「陰陽一理﹐不知者不罪﹐汝女不過受傷﹐亦並不死﹐依我勸解。酒食銀錢惟爾所欲。否則﹐我先往城隍處喊告﹐治爾訛詐之罪。」因令家人卽用黃紙寫明原委﹐至城隍廟中焚化。女鬼頓然气沮﹐哀求息事﹐乃命焚紙錠數千﹐並備羹飯送出大門﹐而孫某醒矣。問之﹐茫然無知﹐大病一月而愈。

此事孫某每逢人歷歷言之﹐聞之使人伉儷之情油然而生。

◎虐婢報仁和顧某﹐本世家子﹐娶某氏。禦下嚴﹐待婢尢虐。一日﹐失栗子數枚﹐疑婢竊食﹐詢之不承﹐加以捶楚﹐婢畏痛﹐匿於牀下。某氏令一媼用木棍戳之﹐匍匐而出。復令張口視之﹐婢甫開口﹐遽以花剪斷其舌﹐絕而復蘇﹐然巳不能飲食﹐越日斃命。婢系賣絕﹐向無母家人往來﹐埋之而已。不數月﹐某氏遂病﹐以手自批兩頰﹐見婢來索命﹐不令飲食﹐困苦萬狀。顧某篤於伉儷﹐代爲婉求﹐並許以功徳超度﹐婢似首肯。逾時﹐又云「主人如此﹐我亦願遵命﹐不料我已告準﹐不能自主。」且云某氏在母家曾殺一婢﹐無人知者。今二罪俱發。必無生理。頃之﹐又云「老爺來矣﹐身穿藍袍至廚房與竈神會話﹐竈神穿黑袍。」老爺者﹐顧某之父生前業鹽捐有頂帶也。先是﹐伊三叔父逝世﹐柩尙在家﹐婢又云「三老爺出來﹐要見老爺﹐因與竈神會話﹐白衣人不便相見。」無何﹐顧某之父知其事無可挽回﹐太息而去。某氏遂死。越日﹐用木棍之媼亦死﹐想於證必須到案﹐且加功之罪亦無可逃也。此道光二十四年事。

◎茶司報恩仁和汪姓﹐世業鹽﹐家道殷實。一日﹐爲子完姻﹐親朋咸集。三鼓﹐客散閉門。主人持燈赴各處照看火燭﹐至二廳廂房﹐閭門凳中悉索有聲﹐移而視之﹐有人藏焉。燭之﹐則茶司也﹝杭俗﹐有紅白事﹐皆用茶廂四人爲一副﹐器具畢備﹐並賣酒也﹞。其人惶急無地﹐家人皆云縛而守之﹐俟明日送官﹐究治以儆將來。

汪君曰「不可﹐渠不過爲貧故﹐偶爾小見﹐送官則終身不可爲人。」其人叩頭而已﹐默無一言。汪君又曰「若天明放汝回去﹐眾目共睹﹐亦難以見人。我給汝大錢千文以救汝窮﹐將來斷不可復蹈故轍。事可一不可再﹐且未必人人如我也。」

其人感泣自誓﹐汪君卽給錢令歸﹐且囑家人毋漏言。數年後﹐所娶之婦生子﹐冬日樓居﹐以銅火鑪烘焙小孩之物﹐不料火多銅化﹐燒穿樓板﹐落於廳屋﹐一家睡熟﹐絕無知者。前所放之茶司在別姓家筵散而歸﹐路經汪宅﹐見大門未閉﹐並無一人﹐亦無燈火﹐不解所由。大呼管門之人詢之﹐則茫然不知何以忘卻關鎖也。

茶司云「夜已深矣﹐恐有小人藏匿。」卽以所持燈籠偕往各處查看﹐至二廳﹐見地上炭火一堆甚旺﹐仰而視之﹐樓板猶紅﹐乃大聲疾呼﹐舉家驚起﹐急救滅之。

汪君細問原委﹐不禁驚嘆﹐管門人之忘卻關門﹐茶司之適經是路﹐殆有鬼神﹐否則不先不後能如是之巧合耶﹖一念之善﹐一事之厚﹐福及一家﹐擴而充之﹐道在是矣。

◎借軀托生某甲素封﹐放債私質﹐頗事刻剝。年六十餘﹐妻妾旣喪﹐僅一幼子﹐病亟瀕死。漏三下﹐有人持鏹贖物﹐怒其夤夜剝啄﹐人曰「迨天明﹐吾物不得返﹐虧折數緡錢﹐吾故羅雀掘鼠以副限期。」某甲憮然﹐念兒死﹐焉用多金﹐悔剝算籍沒之病民也﹐明日悉舉各家所質田產衣物召而給之﹐債券亦焚去。兒旣死﹐夜半猶撫屍飲泣﹐突見一人排闥而入﹐識素負欠者﹐謂某曰「勿悲﹐此討債者﹐債償自死﹐念爾無後﹐吾蒙焚券髙義﹐請爲爾子以奉餘年。」忽不見﹐兒竟漸蘇﹐病旋愈。訪之某家﹐某乃是夜死﹐知借軀托生也。此福建南平諸生姚格亭﹝學信﹞

所言。吁﹗結怨施恩﹐皆人自作﹐一念之悔﹐遂使已絕之嗣復續。討債兒去﹐還債兒來﹐卽在一身。借因結果﹐善惡之報捷於影響如此。

◎打銀匠近日﹐浦城文童紛紛赴建寧郡城應試﹐凡府縣試以第一名錄送者﹐院試必準入庠﹐故人人家中皆望得案首。忽學中門斗報到第一名系達聰﹐余不識其人﹐知其堂叔玉圃郎中麟與家大人同年相好﹐余因詢此人文藝果可爲一邑之冠否﹖客曰「不過一寒儒耳﹐且其父現業打銀﹐並非讀書種子也。」又一客忽曰「渠之打銀﹐非猶夫人之打銀也。浦中打銀﹐無不以銅鉛雜銀者﹐惟渠數十年從無此獘﹐婦女皆信之。」家大人聞而瞿然曰「有是哉﹐義利之辧如此﹐此子早應冠軍矣。」

此士大夫之所難﹐而偏得之執技末流﹐能無表之以勵俗哉。達聰之父名允鐘﹐其侄達子邦云。

◎羅某江州羅某﹐有子五六歲﹐從乳嫗過河幹﹐爲狗所駭﹐誤墮於河。嫗慌窘﹐呼救﹐有某甲見而惻然﹐遂投江內汨沒水底救起﹐幸無恙﹐而某甲以是中寒﹐不久死。甲鰥而無子﹐親族爲殮﹐嫗往痛哭﹐如喪所﹐夫羅某富而鄙﹐不以爲徳﹐以兒失一帽上綴銀羅漢﹐頗值微資﹐疑甲竊去﹐晨夕詈嫗﹐及於甲。一日﹐忽起﹐罵曰「我一時惻隱﹐捨命救爾子﹐轉以我爲盜耶﹖我家𨿽無儋石儲﹐不若爾富翁視一錢如車輪大﹐得一銀羅漢便將老婆舌頭舐人口中去也。」呵呵拍笑不止﹐逾時始蘇。有問羅某銀羅漢系何人所饋﹐慚沮不語而已。

◎火葬杭俗嘗有不葬其親﹐親死﹐以火焚之﹐收其骨置於缶而埋之。相傳太倉王二尹﹝耘﹞署諸曁令﹐因公在武林﹐夜暮城閉﹐泊舟候潮門外。時明月如水﹐淸露未下﹐登岸獨自散步﹐見有夫婦相持痛哭﹐旁有一叟慰藉之曰「江幹有瑜珈會﹐且去索杯酒作樂。」答曰「烈火之慘卽在明朝﹐念之戰栗﹐復何心飲酒耶﹖」

因詢之﹐叟與夫婦忽不見。視其側﹐有三棺暴露於道。次日進城﹐謁上憲﹐出見二棺架火焚已燼。因乞諸上司嚴禁火葬之俗﹐惜政𨿽慈而令不行也。

◎欺淩孤寡朱蕉圃曰﹕無錫庠生鄒﹝夢蘭﹞﹐年少能文﹐有名場屋。兄孝廉﹝夢桂﹞早卒﹐不禮於嫂﹐欺淩孤侄﹐家產多半侵漁。一夕﹐夢兄持魚骨示之﹐曰「汝所爲不道﹐將以哽死。」覺而惡之﹐一切魚屬戒不入口。無何﹐耿學政按臨常州﹐耳中隱聞鄒夢蘭欺淩孤寡七字﹐偵之﹐無一人﹐又非夢也。因廉得其事﹐褫衿重杖﹐檄有司追返其產。夢蘭乃忿懣而死。徐西茂才﹝泗芹﹞爲餘言。

◎公門陰徳淳安幕中紹與周沙舟言﹕其族人在杭州旅館﹐忽夢見二隸持票來喚﹐一系錢唐縣添差﹐私訝令與素交﹐不解何事﹐竟弗稍徇情面。添差協解﹐身不自主﹐芒芒隨去。見黃沙蔽天﹐耳畔轟轟如禦大風﹐途中所見城市﹐皆非平生經過。抵一大署﹐門額楚江王府﹐隸另交人看守轅門號捨。心知已死﹐無可柰何﹐亦姑聽之。

良久﹐同十餘人並進﹐堂上一官﹐亦時世裝侍從森嚴﹐勢甚赫奕。唱名﹐押跪墀下﹐吏抱紅黑文卷﹐用算盤互相乘除﹐似稽生前善惡功過。堂髙墀遠﹐官吏言語不聞﹐但分別輪回六道﹐押付地獄髙聲傳語﹐心正惴惴﹐忽傳上堂﹐觳觫匍匐而前。官霽顏曰「汝免追佃欠﹐脫累多人﹐應延壽一紀﹐增注食祿。」命卒速送回陽﹐卒卽挾其疾行。黃沙迷﹐目難開﹐逾時似被空中拋擲﹐豁如夢醒﹐乃知死已三日﹐僕人報家﹐親丁未到﹐故未殮耳。其免追佃欠﹐蓋在嘉興縣幕司度支辧抄案﹐抽減各佃戶欠冊﹐免其株累﹐俗言公門中好修行﹐信哉﹗

◎婦女少出門凡婦女之喜應酬者﹐每易招尢悔﹐而當官眷屬﹐尢宜愼之。家大人與長沙陶文毅公同年至交﹐而同官吳下四年之久﹐內眷並無往來。手修滄浪亭舊迹﹐亭館麗都﹐傾城士女往觀﹐而藩署內眷從未一踏其地﹐吳人至今能道之。憶聞徐星伯述楚南一笑談﹐每舉以爲戒云﹕長沙丁令死﹐善化安令之夫人﹐欲往慰丁之夫人。

安晨出﹐令其僕備夫人肩輿﹐詣一官署。閽者肅客人﹐則見絲繡盈門﹐夫人惶然。

及登堂﹐則有補服者迓客﹐堂以上無不補服者﹐羣見夫人素服﹐疑且駭。夫人見羣客非素服﹐亦疑且駭。遇一年長者﹐卒然問爲誰﹐厲聲答曰「我現任臬司之媽也。」聞其言不遜﹐愈失措﹐因別問主靈何在﹐羣不解其音﹐以靈爲人﹐意其問主人也﹐應曰「坐堂上者卽是。」夫人趨而就見﹐大愕﹐一堂嘩然。有本府夫人﹐忽悟其事﹐急前止曰「客殆將唁長沙丁夫人者耶﹖此非是﹐宜急行。」

曳之出﹐蓋是日爲觀察太夫人壽辰﹐各官內眷多往祝。安夫人出門﹐僕與輿夫謂必爲祝壽出也﹐遂直造觀察之署﹐司閽亦謂必爲祝壽來也﹐遂請客直上其堂。夫人慚且怒﹐出道署﹐登與大哭而歸。安令爲重杖輿夫而逐其僕﹐而楚人已至今傳爲笑柄矣。

◎處州城隍吳縣諸生金月江﹝升﹞﹐病中似若被人控官﹐有二役押至一公廨﹐立墀下候質。見顯者上坐審讞﹐堂宇深邃﹐吏役出擁﹐音語不甚明析。儀門外先枷十餘人﹐多三四五品頂帶﹐中有素識者﹐傳進各訊供語﹐隨遣出。忽又傳處州府進﹐卽見一藍頂蟒服者低謁案前﹐顯者拍案﹐怒褫其衣頂跪地﹐旋有數吏上前執抱文牘數百卷﹐持秤權之﹐朗聲具報四兩五錢﹐上下爭辧﹐顯者色少霽。復有一吏取一牘僅五六頁﹐另權之﹐秤錘。卽墮地﹐重若不勝。顯者遽出座扶起﹐親具衣冠送至檐下間廡間﹐先已喧呼吏卒迎送處州城隍去。月江惴惴﹐立至良久﹐見有男女十餘輩﹐仿佛相識﹐俱不能憶姓名﹐敲僕殆徧﹐縲紲而出﹐二役促令月江歸﹐從此病漸愈。月餘後﹐聞處州太守楊公﹝成龍﹞已逝﹐有妾撫屍而哭﹐額上忽發白光﹐衝幕而去。計月江夢冥司訊問之時﹐卽太守屍放白光之候也。

◎鬼擄掠有惡丐死於路﹐附近居民因其生前索詐未遂﹐慮爲祟﹐乃捨冥資其側﹐地方報官﹐守屍候驗。守者夜見數人對屍羨曰「好暴發財。」主呵之﹐若弗聞﹐擄掠冥資﹐作鬼嘯而去。此丐所得冥鏹﹐實由生前索詐而來﹐貨悖而入﹐亦悖而出﹐宜乎旋遭擄掠也。嘗聞父老言﹕裏有鄙夫某﹐刻薄成家﹐居積累萬。於城隍廟見大算盤﹐標題人有千算﹐天只一算﹐楹帖有刻薄成家﹐難保兒孫久享。心惕然動﹐詢一鄰叟何以別善惡﹐叟曰「吾之快意﹐人之不堪﹐吾所利益﹐人所難忍﹐皆吾之爲惡也。善更條目紛繁﹐巨細不等﹐惟以帝君陰騭文奉持力行﹐誠實無僞﹐不稍退悔﹐自絕爲惡之萌﹐不待去其惡也。」某由是矜孤卹寡﹐貧窮親故賴其舉火者數十家﹐遇事寬厚從善﹐如登向之切齒者﹐莫不感激﹐子孫繼興﹐至今爲裏中巨族云。

◎一念之差丁虎臣上捨﹝廷珍﹞言﹕樅陽殷孝廉﹝翼﹞。未第時﹐其家每值元旦必向黃公山祀黃侍中。一歲﹐廟祝謂其先徳曰「汝來欲卜長公子科名乎﹖吾夜夢侍中塡榜﹐長公子已列名旁﹐批云殷翼以紅綫系蛋﹐暫停一科。今秋當不得第也。」

其先徳歸﹐怪問孝廉﹐孝廉自述前歲館於某家﹐其主人婦孀居﹐與殷約﹐俟得間﹐當以紅綫系雞卵食汝﹐以是爲期﹐越日果然。殷初甚喜﹐轉念以爲不可﹐遂逃歸。

一念之差﹐孰知冥冥中已詳記之﹐使非轉念﹐豈不自棄靑袍乎﹖可知神道亦終與人以爲善也。

◎劉武生新陽武生劉某﹐素豪橫﹐乾隆四十三年﹐學使按臨至玉峯﹐劉率武童十數人騎射於教場。崇明千戶某罷職家居﹐攜其徒至﹐是日亦於教場走馬﹐劉與爭道﹐先策馬而馳﹐千戶自後縱送﹐劉怒呼眾摔之下﹐共鞭之。千戶被創﹐負痛歸邸﹐無何病歿。越數月﹐劉之友人孫元復者﹐亦武庠也﹐病中見二卒至﹐雲從令喚君錄供﹐遂掖之前行。入新邑城隍廟﹐詣舒嘯堂前﹐見達官南面而坐者三﹐潛問二座何官﹖曰「東西昆新兩司﹐中則從令也。」孫進﹐跪於階﹐令曰「今者訊某千戶控劉某事﹐憶吾宰新時﹐汝祖爲供招吏﹐業托生他所﹐權呼汝代之。」遂命逮劉某人﹐令指案間積捲﹐目叱劉曰「此三十餘牒﹐皆汝罪狀﹐且勿問﹐第問汝與千戶何仇而重毆之﹖」劉支吾﹐不肯承﹐令命火鐵燒極熾﹐刺其唇﹐劉不勝楚﹐遂服辜。孫從旁錄其供焉。令顧二司曰「律應充邊﹐卽此足矣。」乃散﹐孫隨邑司畱廟中﹐而劉某倏於是夕寒熱交戰﹐唇突生疔﹐數日勢益沈。家人爲迎城隍司像於堂﹐隆禮以禱﹐孫恍惚隨司至其家﹐役眾從之。時孫不知已之入冥也﹐見所陳設訝曰「何故以牲半餐。」少頃﹐一道人拜祝案頭﹐愈驚疑﹐遽外走﹐俄見眾卒以繩拽劉某﹐雜沓而出﹐乃遣孫還。「卽驚醒﹐澹月臨窗﹐孤燈斜﹐依然身在牀蓐也。當孫之暈迷也﹐家人聞其譫語﹐俱不解。至是﹐神淸﹐備言之。遣人詢劉﹐果得疾﹐於某日禱神﹐甫竟而死矣。惟從令不省爲何神﹐質諸故老﹐知雍正八年曾有從公者作新邑宰﹐而孫之祖爲其供招吏云。

◎王四嘉定沙岡橋王四耕者﹐偶於楊公墓側獲金一枚﹐計直十兩許。初疑爲銅﹐徧示人﹐人多誑之﹐復問銷銀匠﹐匠曰「金色黃﹐此帶黑﹐銷之則眞僞可辧也。」

王許之﹐匠私竊其半﹐而以半銷之﹐加以汞﹐色如眞金。王貨於識者﹐其人曰「此與汞同煉﹐其價當少減於眞金。」以錢四貫易之。王故貧﹐無端獲此﹐喜甚。

數日而疸發肱﹐幾不起﹐罄其所獲乃愈。噫﹗無妄之福﹐卽其禍歟﹖

◎王喜嘉定匪人王喜﹐罹徒罪﹐遇赦歸﹐卒不悛。乾隆辛卯春﹐有販菇者虧其本﹐欲自經﹐主人憐之﹐更與之貨﹐使牟利焉﹐以補其不足。販者載至嘉城﹐易錢六貫﹐反家﹐由祁裏之龍徳橋宿焉。喜竊之﹐販者仰天而呼﹐泣數行下﹐曰「天乎﹖余之命蹇一至此乎﹖」歸家﹐仍自經。月餘﹐喜盜犬﹐爲豢犬者所毆﹐尋斃﹐家人收瘞焉。越三年﹐有黑犬突至喜墳﹐且躍且吠﹐以足抓泥﹐發其棺﹐齒骨至碎﹐委諸水而去。疑卽向之販者托以雪其冤也。

◎悔過有錢某者﹐自言於近村作離婚書﹐以室中無幾也﹐陳硯於地而布紙於股以書之。歸後﹐股微痛﹐審視之﹐隱隱見指痕﹐色靑紫。少焉﹐沈痛不可忍﹐因悟離婚者之爲祟也。悔之﹐馳至某家﹐紿取其書而毀焉﹐痛遂息。

◎廚役索命蘇州富翁某﹐性凶暴﹐妾生一子﹐愛護甚至。娶媳時﹐演劇宴客者累月﹐偶怒一廚子﹐以足踢傷其小腹﹐是夕﹐歸而自縊。家惟一母﹐畏其勢焰﹐不敢較。

後其子成婚未逾月﹐忽見廚子立牀前﹐驚癇以死﹐今姑諱其名云。

◎鳥報寶山李某﹐居殷家弄﹐性好狹斜。地瀕海﹐繞宅種竹﹐以捍潮患﹐羣鳥巢其間。某方數歲﹐卽作火槍以斃鳥﹐後遂畜馬置罘﹐日與兵爲伍﹐從事於獵。鳥之被其虐者﹐不下數萬。迨年五十餘﹐晨起﹐忽以雙手掩額﹐呼曰「啄甚痛。」

未幾﹐又掩其頸。又未幾﹐而掩其肩背。後徧體交掩﹐旋作呵呀聲﹐手足攣拘類鳥將死狀。數日而殂。

◎犬報嘉定南翔鎭民蔡六﹐自浦東來居白鶴寺﹐前以屠狗爲業。榦隆末年春薄暮﹐屠一犬﹐盛於缸﹐以水鼓气去毛。而犬頭忽豎起﹐盡力咬臂﹐遂委於地﹐呼痛不已。或以棒格之﹐齒堅如鑄﹐不可起﹐至死而後釋。越數年﹐裏之岡南有曹升元者﹐亦常屠狗。一日﹐狗於盆中猝躍髙尺許﹐咬升元項﹐潰爛﹐二三月﹐晝夜叫號﹐乃斃。

◎林梅友述二事長樂某村﹐有某姓童子赴鄰鄕討取麥種者﹐手一籃貯錢而走。途次﹐被無賴子攫去﹐追奪不及﹐哭而返。將至家﹐不敢入門﹐近捨婦人聞聲出視﹐詢其故﹐童告以母性嚴﹐歸告必遭重責。且家貧﹐無從再辦此錢﹐婦問糴麥需錢幾何﹖曰「六百文。」婦憫之﹐解篋中所積女紅餘資給之﹐童謝去。時在旁見者惟鄰嫗耳。

嫗素與婦有微隙﹐見此童年約十四五歲﹐姿容頗端正﹐伺婦夫返﹐陰以少婦美童互相愛悅﹐他日防其涉私等構之。夫怨訕婦﹐婦莫辦其誣﹐夜自經死。某童聞婦死之涉已也﹐亦投溪以殉。顧遠近無有知其冤者。未幾﹐晝大雷雨﹐鄰嫗震死﹐背有朱書「害人男女二命」六字﹐鄕鄰始知婦與童子之禍皆此嫗所誣扌勾也。其冤乃白。

長樂濱海地有某姓農人﹐因海漲﹐田舍漂沒﹐遂挈其婦投寡姊家。姊家稍裕﹐給與園地十餘畝種植過日。鄰有傭工者﹐與漸熟﹐時來佐某力作事。久之﹐結爲兄弟﹐來往若一家。會某染瘧纏綿﹐苦延醫路遠﹐傭代出求截瘧藥艸投之﹐尋卒﹐婦與姊固不知其毒害也。逾時﹐傭托人向姊關說﹐將處其室而購其園。姊見弟死無子﹐婦罔依﹐亦姑聽之。一日﹐忽有丹喙綠腳鳥自空下攫墜傭氈帽﹐旋用喙直喙其腦﹐立斃。鄰人有知某死巓末者﹐咸謂此鳥蓋報冤云。壺井某氏又聘婦爲妻﹐鳥又至﹐日在庭中上下飛鳴。某慮蹈傭故轍﹐生悔心﹐不得已乘其飛鳴時﹐以己系明娶﹐非同謀占。旣孤魂無依﹐當令婦歲時致祭﹐幸勿相仇之意向鳥祝之﹐鳥倏不見。

◎敬師吾邑有木匠陳姓者﹐素朴誠﹐以小藝積有薄資。年四十餘﹐始授室﹐生子七﹐延師課讀。陳以自非讀書人﹐於上學日一見師面卽他去﹐非有事不敢入也。師頗好客﹐某故敬師因及客﹐每伺師有客到﹐卽命家人治酒食﹐備極丰潔。去市頗遠﹐每親提竹籃往市﹐如是者數十年弗衰。厥後孫曾同時與小試者十六人﹐邑侯爲武進楊﹝淸翰﹞﹐循吏也﹐每獎譽之﹐拔前茅者四五人﹐一時以爲盛事。翁沒時年八十餘﹐四代同堂﹐子孫登賢書者二人﹐入泮者五人﹐現與試者尙有十餘人﹐家亦小康。人皆以爲敬師之報云。

◎一生不破口吾鄕有封翁某﹐素謹厚﹐出身微賤﹐不能自給﹐雜傭作中糊口而已。然翁𨿽非文人學士者流﹐而言動雅飭﹐回異同儕。吾鄕執賤役者﹐出口穢罵﹐人率以爲常﹐翁一生獨無破口﹐有聞人穢罵人者﹐輒掩耳卻走﹐蓋數十年如一日。晚年始有室﹐甚以不讀書爲恥﹐生子一﹐幼卽送入義塾﹐求塾師先以惇禮義尙廉恥爲訓。

沒時年八十餘﹐尙及見其子成進士﹑入翰林也。特以出身微賤﹐姑隱其名云。

◎請雷叔父灌云公述其同居某者﹐年七十矣﹐子早卒﹐僅遺一媳一孫﹐孫素忤逆﹐某鐘愛之。稍長授室﹐無何而孫媳亦亡﹐某素豪飲﹐一日自外醉歸﹐渴而呼茶﹐孫故聞之不至。且隔房叱曰「爾欲人事爾耶﹖其如爾之子亡矣﹐且爾孫媳爲爾刻責而歿﹐爾又何揚气之爲﹖」某間之忿極﹐因焚香當天﹐跪訴曰「某若有不孝於祖父﹐應獲此不孝報﹐某何敢怨某。若無不孝之事﹐雷而有靈﹐請立殛此孫﹐某不惜也。」言方已﹐大雨如注﹐電光閃然﹐霹靂自空下﹐孫懼﹐面失色﹐誓攺前愆﹐匿母懷求救。其母代爲懇於翁﹐翁念似續之故﹐且以其孫知懼﹐怒稍緩﹐復禱天求免﹐而雷聲漸息。此道光二十四年五月事。天雷﹐神物也﹐無端可請之使來﹐又可禱之使去﹐抑亦眞誠之所感耶﹖向使其孫怙惡不悛﹖其被殛必矣。及其悔罪﹐亦卽赦之﹐皇天誅惡﹐不加悔罪之人﹐睹此而益信矣。

◎婢報冤同邑陳海門孝廉﹝學澗﹞言﹕其鄕友林姓者﹐文筆甚優﹐未弱冠卽已遊庠﹐咸以遠大期之。家有一婢。年十四﹐偶因過犯督責﹐邂逅致死﹐不勝懊悔。此後秋闈﹐每至頭門﹐輒望見此婢在場中以手招之者﹐懼不敢入﹐遂以一衿終其身。

當親爲人言之﹐以爲不索命已屬萬幸矣。

◎髙恆猷述二事吾閩漳平貢生其者﹐家素裕﹐患童試遇雨之苦﹐因而輟業﹐遂捐資置產。每學使至﹐搭棚於考院之前以備風雨。道光丙戍生子某﹐有夙慧﹐十一歲入泮。漳平某姓﹐自前明至今﹐無發科者﹐某特爲子擇師﹐延余至家﹐日夕講貫。余復爲談因果事﹐述吾閩林氏捐修西湖書院奎閣﹐科甲不絕。又鄭雅川孝廉﹝徳啟﹞倡修西關武廟﹐鄕闈獲雋。時西湖奎閣正待重葺﹐武廟經費尙須擴充﹐某心艷其事﹐囑余致書於西湖董事陳﹐武廟董事鄭﹐代爲申禱﹐許以父子同中﹐共捐三百金修葺。次年﹐某卽舉己亥鄕榜﹔又次年﹐其子舉庚子鄕榜。陳﹑鄭遂屢移書某家父子﹐催還前願﹐至再至三﹐靳而不與﹐竟似有意負盟者。壬寅﹐漳平出蛟﹐舉家淹浸水中﹐某年未四十﹐其子年未弱冠﹐皆死於水。聞者爲之咋舌云。又閩邑洋嶼貢生林某﹐富甲其鄕﹐鄕人有鳩資建奎閣者至林家﹐林母出應曰「吾家但知供奉財神土地﹐子孫不曾讀書﹐何知有文昌帝君也。」有耆宿鄭姓者﹐笑語之曰「爾家生財藉財神﹐將來保家須藉帝君也。」林母不悟﹐其子復從而附和之。後林生數子﹐長與四皆流蕩失業﹐無以自存。二三亦目不識了﹐鄕人無不知其前事﹐遂羣不齒之。林某遽悒郁死﹐家產爲戚某所侵殆盡。

◎平陽二事浙江平陽縣村民某﹐夫婦二人素行善事﹐中年無子﹐禱於神﹐甫得一男。其婦未產之先一月﹐村民以事須出外﹐畱洋銀十元付婦﹐以備生產之用﹐婦藏之櫥中。次月﹐婦娠得男﹐延穩婆收生﹐穩婆向婦乞一舊衣爲謝。婦曰「我不能下牀﹐汝自向櫥中取一領去。」穩婆開櫥﹐適見銀﹐遂暗竊其五而去。次日﹐其夫歸﹐檢銀失其半﹐婦知爲穩婆所偸。第三日﹐穩婆以洗兒來﹐向之索銀不承﹐遂至口角。穩婆懷恨暗以小鍼插入兒髮際﹐兒啼哭不休﹐旣而奄奄一息﹐婦憤極而縊﹐幸鄰婦急救而蘇。是日﹐天气晴明﹐忽陰雲四合。雷電交作﹐則穩婆某跪於門外﹐手執洋銀五元﹑鍼一枚自首﹐余實竊某洋銀﹐不應將鍼刺入兒囟門﹐今拔之可活也。言方已﹐竟擊斃戶外矣。於是喧傳其事﹐達縣署﹐並據地鄰報縣收埋。

時知縣事者﹐爲浦城劉寶樹﹝鐘琪﹐﹞三十年前家大人掌教時舊徒也。此道光二十四年夏間事。是冬﹐寶樹引退歸裏﹐因得聞其詳云。寶樹又云﹕平陽縣內有某氏﹐兄弟二人﹐家頗饒裕而妯娌不睦。妯有子而娌尙未育﹐年屆四旬﹐懷孕﹐忽喪所天。妯恐娌生男而分其產也﹐乃謀諸收生婆某曰「若女則致生之﹐若男可致死之。願以洋銀十二元爲謝資。」及產﹐則男也﹐收生婆某於斷臍時﹐將手指掐入兒臍中﹐立斃。產婦痛兒之不育﹐遂自經。因謀產而頃刻殺二命﹐𨿽假收生婆之手﹐實則某妯殺之也。越日晚﹐雷電交作﹐收生婆某與某妯同時被雷擊。天以二命償二命﹐天之報施不爽如此。然則平陽之收生婆甚可畏哉。此二十四年七月十四日事也。

◎劉家隱徳劉士可封翁﹐卽寶樹之髙祖也﹐樂善好施﹐每隱其事而不欲令人知。嘗於歲暮遣誠實家僕周曆僻巷中﹐探訪人家有無急迫不可解之事﹐適某甲負某乙金﹐甲謀諸婦﹐欲賣妻以償。婦抱幼子﹐終夜泣甚哀。僕婦以告。翌晚﹐封三十金使僕僞叩其戶而以金擲其戶閥中。某甲啟戶﹐見金﹐而僕已遠去。由是夫妻仍得團聚﹐於償債外尙多十餘金以謀生。云生平所爲﹐大率類是。後其子爽齋﹝廷桿﹞﹑篛村﹝廷梧﹞兄弟相繼登賢書﹐篛村聊捷成進士﹐擢刑部郎。孫雪堂由進士入詞垣﹐慧生﹑雲光又相繼登賢書﹐爲浦城甲族云。又﹐其子澹庵明經﹝源遠﹞亦以濟困扶危爲務﹐每於歲暮將通年租谷所入之金﹐內有零件﹐不計多寡輕重﹐別置一盤﹐俟臘月廿三夜祀竈﹐將所存之金默禱諸神﹐以明周卹貧乏之意。祀竈畢﹐分作百餘包﹐每包二三兩不等﹐用紙封固﹐察看往來行人有窘迫無以卒歲者﹐將包暗擲戶外。拾者見金﹐有執而問者﹐恆答以不知此事。行之二十餘年﹐遂至闔邑周知。

蓋恪守士可翁之家教。今寶樹以孝廉歷宰浙東西﹐方興未有艾矣。

北東園筆錄四編淸。梁恭辰

●卷一◎五房六宰相百菊溪先生﹝百齡﹞﹐與先大父資政公及先叔祖太常公爲乾隆戊子鄕試同年﹐在春明時﹐有唱和之雅。家大人於嘉慶初公車畱京過夏﹐曾以年家子禮修謁﹐一見而已。迨公揚歷封圻﹐以公事鐫秩﹐賞給六品頂戴。發吾閩交督撫差遣時﹐家大人由京員乞假裏居﹐與公寓館只一街之隔﹐過從始密。家大人在蘭渚中丞幕中﹐公與中丞敍同宗之好﹐家大人嘗疑之﹐公曰「汝不知我本漢軍張姓乎﹖我先世系江西人﹐自元以來積徳累世﹐人無知者。某公精堪輿﹐嘗卜一地葬其先人﹐葬畢﹐嘆曰﹕」吾子孫如不墜先業﹐後必出三公『。有鄰某私聞之﹐謀占某地﹐以祖骸裝一小罐﹐偸瘞於墳前。公知之﹐語鄰某曰「分我美蔭﹐所不敢辭﹐但願稍遠而偏﹐使兩家並享其利則幽明均感矣。』鄰某感公之盛徳﹐一一如約而行。

其家人有誚讓公者﹐某公曰「此大風水地﹐恐我家不克獨當﹐必有暗分之者。

庶幾其應愈遠﹐其發愈長耳。『葬後﹐生子五人﹐長曰振﹑次日賢﹑次日昭﹑次曰簡﹑次曰鐸﹐分居五處。其一居湖廣﹐後爲江陵相國﹝居正﹞﹐謚文襄。其一居四川﹐入本朝爲遂寧相國﹝鵬翮﹞﹐謚文端。其一居江南﹐爲京江相國﹝玉書﹞﹐謚文貞。其一居安徽﹐爲桐城兩相國﹝英﹞﹐謚文端﹔文端子﹝廷玉﹞謚文和。

其一居長白山﹐入漢軍﹐卽吾先代也。「按公於嘉慶十八年以兩江總督協辦大學士﹐謚文敏﹐合計一支五房而出六宰相。江陵一房最先發﹐而先生最後起﹐最盛者爲桐城一房﹐今尙科甲蟬聯﹐卿貳接踵。其初亦以盛徳坐獲吉壤﹐世所傳爲竹立城者﹝事已詳三錄中﹞。諺稱福地福人來﹐信不誣矣。

◎吳門蔣氏吳門蔣氏科目最盛﹐然其發必以丁年﹐自光祿少卿﹝文潤﹞舉康熙丁巳科﹐禮部主事﹝文淳﹞舉康熙丁卯科﹐此後孫曾逢丁年成名者踵相接。至乾隆丁酉順天鄕試﹐蔣氏一門有三世同榜者。時少司馬﹝元益﹞自江西學政任滿還朝﹐朝士賀之﹐公曰「此吾髙祖母一言種徳之餘澤也。」或請其說﹐公曰「我先代憲副公攺葬貞山時﹐堪輿家云﹕」此穴誠吉﹐惟大不利於長房。『時公之冢媳盛夫人聞其言﹐卽呼其子榮祿公﹝之逵﹞告之曰「子姓至多﹐若僅不利於我﹐無妨也』。榮祿公素孝﹐卽以母語達於各房﹐定爲憲副公攺葬。時盛夫人弟侍禦公﹝符升﹞曰﹕」此一言已種陰徳﹐堪輿之說且將不驗。『論時日生克﹐當於丁年發長房﹐後果如其言。「

◎長洲彭氏余家與長洲彭氏世有交好﹐三叔祖岱巖公薄遊吳會﹐與尺木先生﹝紹升﹞以禪悅相結契。四叔祖九山公官翰林﹐與鏡瀾先生﹝紹觀﹞以學問相切靡刂。三叔父曼云公與遠峯先生﹝蘊輝﹞同年﹐同入詞館。家大人官京師時﹐與修田先生﹝希濂﹞爲道義交﹐又與葦間先生﹝希鄭﹞同入儀曹﹐談藝最相得。而余兄弟與詠莪副憲﹝蘊章﹞更稱莫逆﹐副憲又與家大人先後直樞廷﹐惇紀羣之好﹐故知其家世最詳﹐聞其隱徳亦最悉。家大人嘗在吳門購得扇面匯冊﹐中有彭瓏一幅﹐宇極挺秀﹐舉以歸余而不知彭爲何許人。偶以示詠莪副憲﹐副憲肅然曰「此余先六代祖也﹐字一庵﹐又字云客。嘗舉京兆試﹐謁選畱都﹐忽心動﹐急南還﹐父病正篤﹐閱五晝夜而沒﹐人以爲誠孝所感。服闋﹐補長寧令﹐潔己愛民﹐以民事與上官相爭﹐被誣﹐幾不測。子南均公﹝定求﹞聞難赴粵﹐焚香吁天﹐事得白。公脫然回籍﹐殯葬父母畢﹐懸親遺像於書室中﹐寢興出入必拜告﹐終其身。後南均公中會元﹑狀元﹐先曾祖芝庭公﹝啟丰﹞亦中會元﹑狀元﹐官至大司馬。三傳以至於今。科甲簪纓不絕﹐皆一庵公之遺澤而世鮮有知者﹐故因吾子之問而敬述之如此。」按﹕彭氏惜字之報﹐余已詳載《前錄》中﹐此一庵先生逸事﹐世所鮮傳﹐因更錄之。

◎太倉李氏太倉李氏科名鼎盛﹐蘅塘太史精於制義﹐時操選政﹐藝林奉爲圭臬。授徒甚廣﹐藉此掇巍科者不知凡幾。或謂其先徳式微﹐至太史而始振﹐殊未核也。錢梅溪《履園叢話》中載太倉李堂字仁山﹐父維徳﹐以淸儉起家﹐力行善事。仁山有父風﹐見人緩急必周濟之﹐尢能推誠相與﹐以積徳行善相勸﹐人多化之。延師課子﹐必敬必恭。生五子﹐長卽蘅塘﹐名錫恭﹐中嘉慶丙辰進士﹐官翰林。次錫信﹐乾隆癸卯舉人。錫瓚﹐已酉舉人。錫惠﹑錫晉又於嘉慶辛酉同登鄕薦。今推爲江南望族。然則培植家風積累已久﹐梅溪及交仁山﹐所言當不妄矣。

◎吳縣嚴氏吳縣東洞庭山嚴氏﹐明季以貲雄於鄕。順治乙酉﹐以賬濟難民傾其家﹐至其孫嚴曉山者﹐家業又裕。乾隆乙亥歲大稜﹐曉山倡捐穀米﹐同諸善士放賬﹐四鼓卽起﹐始終經理其事﹐從不假手他人。忽夢神告曰「汝家乙年種徳﹐當於乙年受報。」至乙未歲﹐曉山子福中會元﹐入翰林。乙卯歲﹐福子榮亦入翰林﹐官至杭州太守。道光乙酉歲﹐榮子良裴又中舉人。良裴胞弟良訓﹐又於辛卯壬辰鄕會聯捷。入翰林。今良訓已陳臬甘隴矣。

◎秦封翁蘭州秦曉峯先生﹝維嶽﹞乾隆庚戌進士﹐由翰林禦史出爲監司﹐其弟某亦由孝廉官山西知縣。其封翁某﹐自幼出門謀生﹐爲某中丞所器﹐使掌出入。日積月累﹐家頗饒裕。年過四十無子﹐忽自省曰「吾以家資數萬將與誰耶﹖」遂攜萬金至京﹐將捐道員﹐又自念曰「官場如戲場﹐一朝下臺皆非我有﹐不如不官之爲美也。」盡以橐中金購買書籍﹐捆載而回。一到家﹐先立義學以教鄰里之不能舉業者﹐每朔望﹐親詣學捨﹐輒以筆墨紙研給與諸生以鼓勵之。並立行仁堂以濟貧乏﹐凡施衣﹑施棺﹑施藥之事﹐靡不周至。未幾﹐連生二子﹐長卽曉峯先生﹐後年逾九十﹐親見簪纓之繞膝也。家大人官甘藩時﹐親悉其事。時先生所居距蘭城尙三十餘里﹐家大人以館後輩禮往見﹐采風問俗﹐相得甚歡。惜封翁甫於數年前考終﹐但熟聞其嘉言懿行而已。

◎費封翁今江西方伯費鶴江先生﹝開綬﹞﹐由嘉慶庚辰翰林歷今職﹐其父歐余先生由乾隆丙午副舉人官至陜西觀察﹐觀察之父某﹐則常州府中書吏也。爲人肝膽﹐有智略﹐狀貌奇偉。乾隆間大旱﹐有江陰饑民千餘人結黨滋事﹐大吏欲坐以叛案﹐將入奏矣。費翁悉其情﹐私將文書名簿詐稱失火﹐盡行燒毀﹐而自首於府中。太守知其賢﹐置不問。此案遂得從輕發落。事隔二十餘年﹐而其子孫蒸蒸日起﹐毗陵人士皆能悉其顚末也。按此與吾鄕廖東山封翁故事相仿﹐諺云﹕公門中好修行﹐此之謂也。

◎李書年宮保霍邱縣民範二之者﹐家貧﹐父爲別村雇工﹐範贅於某村魏媼家爲婿。媼惟一女﹐家亦貧﹐賣餛飩爲生。範入贅幾一載﹐次年正月十四日忽不見﹐媼使義子韓三及鄰人各處尋覓無蹤。範父疑其被害﹐屢至媼家尋鬧﹐語侵韓三﹐爲韓推跌﹐遂以詞控縣。縣令王某集訊數次﹐未得其情﹐適署內雇一乳婦至﹐卽魏媼同村人也﹐詢其知媼婿事否﹖曰「知之﹐聞之鄰家似是因姦致命。」王因此有成見在胸﹐日以重刑嚴訊﹐據稱範魏氏與韓三有姦﹐韓起意與其母女將範二之殺死滅口。

詰其屍所在﹐則云當下將屍支解入鍋煮化﹐潑入土坑﹐將骨銼碎﹐以期滅迹。數人異口同聲﹐案情遂定﹐招解至府﹐亦無異詞。是時﹐秉皖臬者爲夏邑李書年先生﹝奕疇﹞﹐提勘時﹐見犯供皆順口而出﹐若默記熟誦者﹐屢詰駁之﹐均矢口不移﹐然不能無疑﹐因此不敢詳院。首府因逾限﹐請詳甚力﹐否則請仍發府審。先生不聽﹐因另委髙太守某復訊。囑云「此案據供肉煮骨銼而肺肝腸肚尙無著落﹐似可從此跟究﹐或另有端倪。」髙從之﹐犯果愕眙﹐皆稱不知﹐語甚支節。先生又命提原差嚴行考訊﹐據供初奉縣票查尋範二之時﹐知範有兩家親戚﹐先尋至其姑母家﹐據云旣系正月十四日被害﹐何以十五日尙在我家喫元宵﹖又尋至其表伯母家﹐亦云伊十八日猶在我家住歇﹐何以稱十四日被害﹖彼時小人已疑範二之不死﹐擬回縣卽稟明此節﹐值案已問明﹐私告之司閽者﹐反遭斥罵。謂小人不應混稟﹐因此不敢多言。先生已微聞之。慨然曰「此案眞有冤﹐斷不可詳院矣。」

早作夜思﹐惟飭屬責令範父再行找尋﹐此事遂延擱不辦者半載。一日﹐突有人至臬署大堂啼哭喊叫﹐自稱範二之﹐從前因賭欠債﹐被人逼迫﹐潛逃外省﹐昨遇鄰人告以家難﹐故趕來自投。先生卽親提確訊﹐再三無異﹐置於別室﹐隨提獄中三犯隔別詰其謀殺情狀﹐並諭以明日卽招解上院﹐爾等皆當伏法矣。三犯者仍各自點首﹐並無戚容﹐及召範二之與之相見﹐眾始錯愕。範魏氏首先上前扭住哭云「你倒底是人是鬼﹐一向在何處﹖累我們至此。」哭聲震天﹐魏媼曰「我已拚一家性命斷送汝手﹐汝今日又何必生還。」一慟欲絕﹐惟韓三仰面哈哈大笑。一時堂上堂下無不爲之掩袂。竊視先生坐堂座中﹐亦嗒然若失﹐不發一言。久之﹐始詰三犯曰「旣系如此奇冤﹐前過堂時何以並無一語翻異。」三犯齊聲泣曰「小人因此案歷過府縣堂已十餘次﹐諸刑備受﹐此供悉是縣差所教﹐並云倘上司因翻供駁審一回﹐則汝等悉照前此多受苦一回。小人心膽已碎﹐惟望早日結案﹐又何敢再求伸冤乎﹖」先生正在嗟嘆﹐忽見府縣兩人踉蹌自外闖入﹐伏地嗚咽曰「惟大人救我。」先生乃好慰之﹐曰「君等平日但笑我多疑不斷﹐今亦知此案卻系我多疑之力乎﹖若悉依君等所爲﹐則魏媼母女及韓三皆應伏極刑﹐範父之誣告﹑府縣之失人﹐皆應擬抵﹐合計應死者六人﹐而撫臬之譴戍又其小矣。」時沈冤驟釋﹐城中萬口稱頌﹐如披雲霧而睹靑天﹐以爲是大陰徳﹐必有厚報。是年﹐先生五十餘矣﹐尙缺嗣﹐次年﹐遂舉一子﹐名銘皖﹐以地誌也。後又連舉數子﹐共六人。銘皖中庚子進土﹐現任刑部主政。銘舒中癸卯舉人﹐銘霍﹑銘啟等皆有聲庠序。聞論者謂是獄平反﹐免死者六人﹐而先生得子之數適相符合﹐果報昭然﹐天道不爽如此﹐豈不奇哉﹗先生本乾隆庚子進士﹐銘皖恰於道光庚子成進士﹐是科先生年八十餘﹐父子先後相隔六十載而作進士同年﹐藝林佳話﹐舉世無兩。先生以重宴鹿鳴重宴瓊林﹐皆蒙恩賚駢蕃﹐晉銜宮保。天之報施善人﹐正未有艾也。

按先生由詞林攺官儀部﹐家大人俱步後塵﹐先生巡撫兩浙時﹐家大人曾謁見於武林節署﹐已微聞先生有平反盛徳﹐未得其詳。今歲餘觀政杭州﹐與先生令弟見齋邑侯﹝道融﹞晨夕相見﹐見齋爲余備悉言之﹐困謹著於錄以志欽仰云。

◎陶云汀宮保安化陶文毅公﹐以巾捲寒門驟致通顯﹐余《前錄》中但述其微賤另婚一事﹐而於其先人隱徳未之詳也。後閱於蓮亭觀察﹝克襄﹞《聞見錄》﹐始知其積累之厚﹐不可不詳載之以勸後人云。蓋文毅公之太髙祖伯含公多陰徳﹐當前明之季﹐鄕裏多嚴自衛﹐有縛竊匪就溺者﹐適公過﹐賊哀呼曰「公救我﹐我誓不復爲賊。」

公爲諸釋於眾已﹐慮其故志復萌﹐乃施小舟於渡口﹐使濟人以安其生。終公世施舟八﹐其人俱攺行爲善。公每出則攜小筐﹐遇碎磁瓦礫必拾之以利行人。及卒之年﹐空室所積之碎磁瓦礫與屋齊矣。又其曾祖文衡公亦長者﹐嘗有雪夜入室盜米者﹐迹之﹐得其居﹐乃其所素識者﹐寂然而返﹐終不言其人。沒後三十餘年﹐其配彭氏太夫人偶舉以示子孫﹐始知其事﹐猶隱其姓名焉。康熙戊子九月﹐鄰捨不戒於火﹐焚燒悉盡而其宅無恙。其倉在鄰捨中者亦獨存﹐隔江來救火者見有紅衣人長袖持扇立墻上扇之﹐故火至墻而止﹐墻且爲之爍。彭太夫人盡以倉所貯與諸被火者。又其祖寅亮公性淡泊﹐無所營﹐家中落。一日﹐偶步江濱﹐得遺金﹐俟之終日﹐見一人倉皇至﹐面色如土﹐俯視砂礫中﹐不勝其戚。詰之﹐則曰「傭工未歸數年矣﹐家有老母﹐今積數年身價﹐將歸養而盡失去﹐是以悲耳。」叩其金數﹐悉合﹐遂盡付之。其人請分半﹐公曰「吾分若金﹐吾不俟若矣。」笑而遣之。其人叩頭去。至其太翁鄕賢公萸江先生﹐義舉尢多﹐則具見宮保文集中。

積徳宏深﹐故有此福報﹐歐陽文忠謂不於其身必於其子孫。信哉﹗

◎秦簪園學士嘉定秦簪園先生﹐前曾詳其因孝而致大魁一事﹐今又聞其厚徳一節﹐因並錄之。先生少時﹐貌甚劣﹐質直無文﹐合巹之夕﹐新婦悶坐垂涕﹐先生詢之﹐曰「余𨿽不才﹐忝名庠序﹔家𨿽不丰﹐尙可溫飽。今日吉期﹐何爲若此情狀﹖」新婦云「幼已字有婿家﹐父母嫌其貧﹐遂悔初盟。」先生詰以何人﹐新婦爲述其姓氏﹐乃同學友也。先生立卽趨出﹐並遣人將同學友招之來﹐告其故﹐且謝誤娶之罪﹐幸未成婚﹐卽以己之洞房爲同學友之洞房。次日﹐將奩飾衣物悉行贈與同學友而送之歸。嗣於乾隆癸未科登禮榜﹐當未傳臚時﹐前十本已知爲褚廷璋﹑蔡履元﹑商衡﹑李調元﹑吳霽﹑董潮﹑程沅﹑馮丹香﹑齊卿﹑張秉愚。其第一名褚公乃長洲人﹐與同郡某宦素有隙﹐適諸城劉文正公將所定前十本進呈﹐某宦思欲中傷之﹐因語文正公云「外間早已迎新鼎甲矣。」公本公正無私﹐不知機詐﹐聞此言﹐勃然曰「難道我有獘乎﹖旣有此言﹐盍攺諸。」遂將第十一至第二十之秦大成﹑沈初﹑韋謙恆﹑董誥﹑孫效曾﹑費南英﹑祝徳麟﹑李家麟﹑孫良慧﹑曹十本進呈﹐而簪園先生竟大魁多士。

◎孟封翁吾鄕孟瓶庵先生家傳戒殺一事﹐已載《前錄》中﹐前年回福州﹐復聞其封翁軼事﹐甚可勸世也。封翁出身本寒微而饒有才智﹐手邊積貲不過二十餘金而急人之事如己事﹐惟殷殷以濟物爲念。一日﹐偶以事宿某鄕店﹐聞店鄰媼媳二人哭聲甚哀﹐封翁私詢之﹐得悉鄰媼有子某﹐數年前出賈於外﹐其去時約以三年必歸。

後無音耗﹐今過期又三年矣。有傳其已死者﹐媳之母家欲奪媳攺嫁之﹐刻日事成卽迎娶矣。媼與媳不忍相離﹐媳亦誓不肯嫁﹐計無所出而哭耳。封翁因詢悉其子作何生意﹐賈於何所﹐何年出門﹖遂僞作其子家書﹐並以十金封入函中﹐云三年屆滿﹐正擬收拾行李﹐因生意正旺﹐未肯遽歸﹐玆因某人經過之便﹐特托帶家信﹐並銀十兩。家中如有負欠﹐俟我秋間歸來易淸也。是夜﹐將信親送其家﹐卽避去。

其媼得書以示媳﹐媳之母家聞之﹐前謀頓寢﹐不敢復言另嫁矣。是年秋仲﹐其子果歸﹐其在外作賈事﹐悉與書中之語符合。及母語及此書及寄銀事﹐則其子茫然不知所謂﹐母嘆曰「此神人暗中保全也。」因合家望空泥首以謝。逾數年﹐封翁復以事過某鄕﹐則舊店已易主﹐店與正宅通宅﹐極整潔﹐中間有小龕﹐龕內有神位﹐其家人日日供香燭。每朔望﹐合家人俱來拜禮甚恭。封翁偶問何神﹖主人將神代作書並送銀事敍述一過﹐封翁莞然曰「此非神也﹐乃我一時作用而轉受主家如此敬禮﹐折吾福矣。」恐其不信﹐爲誦書中語﹐一字不差。請速撤去神位﹐主人始泫然泣﹐恍然悟﹐急請其母﹑呼其家人皆出﹐曰「恩人在此矣。」咸羅拜之。蓋其子歸後﹐家道小康﹐遂買客店並入己宅﹐而封翁不知也。次年爲乾隆己卯﹐瓶庵先生遂發解﹐逾年庚辰﹐卽聯捷成進士﹐由翰林攺銓部﹐歷司文枋﹐引疾歸。而封翁尙健在﹐迄今家門鼎盛﹐科第蟬聯﹐爲福州望族。大約皆食封翁之報矣。按數年前余聞李石舟觀察﹝國瑞﹞言其鄕儀封張淸恪公微時軼事﹐與此相仿佛﹐淸恪公事在康熙年間﹐且所言不詳。而瓶庵先生家事則家大人所及見也﹐故捨彼錄此。

◎顏軍門顏軍門﹝嗚臯﹞﹐粵東梅州人﹐性豪雋﹐喜讀書。時有相士謂其他日當有長槍大劍取功名﹐顏嗤其妄﹐攻苦益力。年屆三十﹐急於進取。居父喪﹐礻覃服未終﹐應試入學﹐爲鄕人攻訐被斥。或謂之曰「相士之言驗矣﹐觀子骨相魁梧奇偉﹐異日爲朝廷寄閫外任無忝也﹐安事窮年占嗶爲﹗」顏韙其言﹐棄所讀書﹐習騎射。越歲卽能穿札超乘﹐一試冠軍﹐遂登武科。公車北上﹐舟抵維揚﹐夜泊﹐聞鄰舟鄕語喧呶﹐過訪之﹐則皆南越應武會試者。因同行﹐有番禺朱某﹐病劇垂斃﹐議舉而棄諸崖。所慮者他日歸鄕﹐朱之親屬索屍棺結訟耳。顏曰「此大不可﹐公等與朱君同鄕裏﹐忍棄之原野飽犬豕腹乎﹖」眾曰「君獨非同桑梓乎﹖

盍過君舟﹐或者起死人而肉白骨﹐徒爲局外人﹐議論無當也。「顏遂毅然挈朱歸舟﹐親視湯藥。越日﹐捨舟登陸﹐而朱病益甚﹐歿於車中。途次無以爲殮﹐旅店已死者不得入﹐遂以帕蒙死者首﹐托言猝中惡。恐車中顚播﹐負之行三十里﹐晚入旅店﹐主人勿辧也。次日﹐擇土殮埋﹐封識而去。比入場﹐顏固文士﹐武備非夙嫻而策論則洋洋數千言﹐場中莫與埒。同考官以其外場僅列單好﹐姑置之。夜分假寐﹐恍惚見案上發奇光﹐起視之﹐則顏捲也。挑燈抽閱﹐不覺擊節日﹕」此人異日爲將﹐祭遵﹑羊祜之儔也。「薦於主司劉文正公﹐並述其異﹐遂登上第。

後歷任海疆﹐至福建臺澎鎭署水師提督﹐以功名終。

◎陳默齋總戎山陰陳默齋總鎭﹝廣寧﹞﹐由世襲云騎尉歷官壽春﹑兗州﹑騰越三鎭總兵﹐有《壽雪山房詩集》。官福州中協時﹐與家大人以文字相知﹐又好共談金石之學﹐收藏頗富﹐可稱儒將風流。旣熟於往還﹐乃得悉其家世﹐蓋康熙初有陳理者﹐本山陰舊家﹐因官廣西平樂府司獄﹐遂入籍桂林。孔兵之亂﹐曾救釋被掠婦女千餘人﹐恐不得脫﹐遂自燒其廬。事平﹐幸得回籍﹐後長子廷恭康熙甲戍進士﹐官至都察院左僉都禦史。次子廷糸兪登康熙庚辰進士﹐官至安徽廬州府知府。﹝孫﹞

齊襄應雍正七年保舉賢良方正﹐官至江西廣饒九南道﹐次齊�官江南鎭江府通判﹐次齊賢官陜西州知府﹐次齊芳官湖北監利縣知縣﹐次齊庶官刑部直隸司員。外四人﹐皆雍正元年同榜舉人。次齊綬﹐恩蔭生。次齊紳﹐中乾隆壬申進士﹐官翰林院編修。至其曾孫聖瑞﹐官刑部陜西司郎中﹐聖時官山東道監察禦史﹐聖傳官福建臺灣縣丞﹐殉林爽文之難﹐世襲云騎尉。聖修官南府通判﹐皆舉人。默齋卽其元孫襲蔭者。科名仕宦可謂極盛﹐而不知其先人陰騭之大如此。此與昆山徐氏之先故事相仿﹐宜其同此衍慶流芳矣。

◎許氏積徳錢塘許氏陰徳﹐前據許之姻親戴君槐谷所述樂亭先生遊幕陜甘賑災一事﹐已載於三錄矣﹐玆余需次浙江﹐奉家大人僑寓西泠﹐重訪君家之事﹐則先生之曾孫許季傳廣文所述先生在楚省幕中一事﹐陰徳更大﹐亟補錄焉。據言樂亭先生諱堯堂﹐乾隆初年於湖北某府幕中司刑名事﹐值教匪事起﹐太守緝獲逆首數人﹐並搜獲同黨入會姓名總冊﹐以屬先生敍稿造冊﹐通稟上憲。先生閱冊﹐蓋數萬家﹐皆鄕愚無知被誘脇從者﹐惻然傷之﹐欲救其難而寢其事﹐籌思竟夜﹐毅然而起﹐竟取冊焚之。詰旦﹐乃以告太守﹐太守聞之﹐始則拂然﹐繼亦感悟﹐遂命但以逆首數人通稟懲辦﹐其難遂解。未幾﹐子石蘭公鉞中乾隆戊午舉人﹐官至司馬。孫學範中乾隆戊子舉人﹐壬辰進士﹐官至治中。曾孫乃來中乾隆癸卯舉人﹐官至直隸州知州﹐崇祀廣西名宦祠。乃大中嘉慶辛酉舉人﹐官江蘇海州﹐賞藍翎。乃濟中嘉慶戊午副榜﹐庚申舉人﹐已巳進士﹐入翰林﹐由肇羅髙廉觀察而入爲太常少卿。

乃谷中道光辛巳舉人﹐官燉煌縣。乃普以嘉慶癸酉拔貢﹐丙子舉人﹐中庚辰一甲第二名進士﹐入翰林﹐值樞廷﹐值南齋﹐賜紫禁城騎馬﹐今已官大司馬﹐屢掌文衡。乃釗中道光戊子舉人﹐乙未進士﹐入翰林﹐今已侍講。乃恩中道光癸卯舉人﹐卽季傳廣文也。其兄弟七人﹐並科甲﹐而鄕科始自前癸卯﹐終於後癸卯﹐傳爲佳話。故杭人有小郭汾陽之稱﹐而海內言科名之盛者﹐又有「錢唐許乃﹐固始吳其」

之對﹐而乃字輩以下之科名尙未艾也。乃濟之子桂身道光乙酉舉人﹐乃普之子彭壽道光甲辰舉人﹐丁未二甲第一名進士﹐入翰林。乃釗之子培身﹐道光丙午舉人。

乃來之孫之瑞﹐乙酉副貢。其列膠庠綰簪紱者﹐更指不勝屈﹐皆樂亭先生本支之裔也。又聞石蘭司馬於乾隆庚寅歲歸裏﹐覓地葬親﹐有精靑烏術之李浙山﹐得地於裏桐塢而不得其穴所在﹐遇顧君善卜﹐告以某月日淸晨有紅衣人立於此地上﹐所立之處卽穴也。屆時﹐李君早起侯之﹐果有紅衣人至﹐乃鄕村新婦至山拾取柴艸者。相所立處﹐沙回水抱﹐如蟹爪形﹐外則四山環拱﹐前迎後送﹐面面有情﹐果系吉壤。因葬樂亭先生於此。而先生之弟華淸公諱﹛土﹜﹐及石蘭公昆從諱鑑﹑諱鈞﹐皆合焉。故鈞之後如藕ぎ庶子乃賡﹑敬齋廣文乃裕﹑馥園孝廉立身﹑金橋主政謹身﹑蓮甫孝廉葆身﹐鑑之後如吉齋太守乃安﹑聽樵孝廉乃寬﹐科第亦不絕者。許季傳孝廉又言﹕石蘭司馬旣擇地桐塢矣﹐同時又得一地於赤山埠﹐爲族中無力者葬其先﹐術家言其地更勝﹐不如易之。石蘭公曰「彼我一體也﹐倘得更吉﹐何分彼此﹖」卒不易。族人葬後﹐其裔入籍粵東名﹝其光﹞者﹐與錢唐乃字輩兄弟行﹐中式道光丙午科廣東經魁﹐此亦盛事之由於盛徳也。又言﹕尊公京兆公﹐初官滇南雲龍州﹐州城外山壁夾豎﹐中有迅流急湍﹐艱於涉濟。此岸產鹽﹐必於彼岸貿易﹐趨利者多覆溺。公於石壁間施以鉆鑿﹐聯以鐵組﹐覆以土木﹐遂成懸橋﹐自是往來無患。其時公長子以大挑赴粵﹐舟覆於鄱湖尾洪濤巨浸中﹐浮沈十餘里﹐竟得無恙﹐蓋有默佑之者矣。又言﹕公作牧黔西時﹐其處之鹽課於有司﹐常有子衿輩受鹽於官﹐弗償厥課﹐身被撲責﹐甘受無辭﹐相沿成習而弗怪也。

公曰「我子孫亦有讀書者﹐豈可以黌序中辱同皂隸。」每寬其責﹐人亦感激樂輸﹐無虧鹽課。以上三則﹐皆其家乘所未及載者﹐並爲記述﹐亦足見君家世徳相承﹐積善餘慶﹐不勝紀也。又言﹕乃谷以孝廉出爲甘肅知縣﹐初任環縣﹐沙漠不毛之地﹐瘠苦荒寒。以辦災之法治之﹐並捐廩爲之經理﹐鑿山得煤﹐浚井得甘﹐民賴其利。有訓俗十八條﹐民皆信之﹐地方日阜﹐詞訟日簡。繼在山丹開渠﹐得地百頃﹐勸民墾荒九處。繼任惇煌。亦教之於水利農田。所蒞之處﹐邊民咸受其賜。以勞歿於任。歿後﹐其弟滇生於江西學署中﹐奉乩﹐知君已爲惇煌土地神矣。

●卷二◎李方伯嘉慶末﹐吾鄕人喧傳李利齋方伯爲漳州府城隍神﹐問之漳人﹐皆言之鑿鑿。

按李無刂齋先生之冤獄已載前錄﹐近閱錢﹝1234﹞石先生記事稿中所載﹐知其治漳之善信可法可師也。其言曰﹕福建漳州械鬥最難治﹐無刂齋李公名賡蕓曾爲漳守﹐其始至悉召鄕約里正至廨﹐飲之酒而告之曰「朝廷設官﹐正以平爾曲直也﹐柰何不告官而私鬥爲。」皆曰「告或一二年獄不竟﹐竟亦是非不可知﹐而且先爲身累﹐不得已而斗耳。」公曰「今有吾在﹐獄至立剖﹐有不當﹐更言之﹐何如﹖」

皆曰「幸甚。」公曰「然則私鬥何爲者﹐歸爲我徧告鄕民。後更斗者﹐吾必禽其渠﹐毋恃賄脫。苟有居業﹐吾且盡焚之﹐無悔。」皆唯唯退﹐然不知公之治果何若也。已而有斗者﹐立調官兵往捕﹐悉如所言。斗者大懼。公日坐堂上﹐重門洞開﹐吏役更番侍。有訴者﹐直入至公前﹐公命役與俱召所當治者﹐而限以某時日不至﹐則杖役。至則立平之﹐釋去﹐不費一錢。民皆歡呼曰「李公活我。」

𨿽外縣皆赴訴於公﹐公先詢問大槪﹐而後下於縣﹐縣不敢稽﹐以是漳大治﹐至今婦孺能道之。其沒而爲神也宜哉。

◎福觀察孫刺史徐牧庵刺史云﹕福君蔭﹑孫君樹新﹐皆予粵東舊同寅﹐稱莫逆交。後俱攺任晉省﹐歿於其任。聞福君在冀寧道時﹐因攺建龍神廟﹐毀棄舊像﹐遂獲神譴﹐不旬日父子相繼歿﹐此事甚怪。孫君初任吉州﹐旋升代州﹐州屬每苦旱﹐因建靑龍祠以祈甘雨。工竣﹐卽攖疾。某月朔昧旦﹐士民咸見公擁朱旄皂蓋入祠﹐卽其易簀時也。夫同一龍神也﹐同一創建龍神廟也﹐獲報之殃慶各殊﹐何也﹖大抵龍爲四瀆之尊﹐蠻所昭﹐當必有憑之者。福君投舊像於濁流﹐褻越已甚﹔孫君蒞州治前後六年﹐實心爲政﹐凡修理文廟﹑學宮﹐及開玉帶河﹐大工畢舉﹐振文風﹐興水利﹐卽無龍祠之建﹐亦當廟食玆土﹐此固理之彰彰者。暇日牽連書之﹐以見司土者政尙圖新﹑事維求舊﹐總期於物有濟﹐行乎我心所安﹐而果報之理卽寓其中矣。刺史爲家大人壬戌同年﹐名應麟﹐八十餘歲無疾而終。此其遺集中筆錄一條﹐義備勸戒﹐因錄之。

◎錢孝廉於蓮亭《聞見錄》云﹕潤州錢爲林孝廉﹐乾隆年間設帳某紳家﹐某弟子甚聰慧﹐不肯讀書﹐錢督之甚力。弟子曰「某如石火電光﹐明年卽當歸去﹐讀書何益﹖」錢驚﹐詢其故﹐答曰「某本系菩薩侍者﹐以過謫人間﹐不久當仍歸本來矣。」錢因問爾旣自知﹐能知我否﹖時錢未有子﹐並詢以何時可得﹖答云「師前生乃明季周介生﹐今生應以孝廉作邑令。命中本不應有子﹐如能廣積陰騭﹐可得二子﹐一孝廉﹑一拔貢也。」次年﹐某弟子果不祿。錢自後遇有善事努力爲之﹐不少怠。後選山西邑令﹐邑在萬山中﹐崎崎險峻﹐爲虎狼出沒之所。錢後因事下鄕﹐息輿山中﹐輿夫俱熟寐道旁。忽見白須叟執一小旗插某輿夫首﹐錢怪之﹐潛取匿懷中。少刻﹐有一虎跑哮而至﹐似有所覓。不得﹐遂去。老人復來﹐又插旗於輿夫首﹐錢又去之。虎復至﹐而含怒意﹐徧嗅各輿夫﹐似欲有所搏噬﹐後竟去。

錢急喚輿夫醒﹐告以故﹐輿夫亦言夢見虎欲食之狀﹐甚可怖。錢因促返署﹐至則細詢輿夫有何罪業﹖輿夫自言曾經毆母﹐錢怒曰「不孝之罪上通於天。」命重杖三十。杖訖﹐輿夫叩首言﹐求主人賜以百金爲養母資﹐伊卽出家爲僧矣。錢如數應之﹐輿夫卽飄然去。後錢果生二子﹐長名之鼎﹐赴京鄕試時錢已歿﹐未揭曉前忽有一行腳僧至求見﹐閽者不納﹐僧言有某嫗相識﹐閽者呼嫗出﹐則卽脫厄之輿夫也。因輿之見之鼎﹐言郎君今科必中﹐然有失徳﹐不能成進士。須力行善事﹐方可延算。語畢﹐遂去。之鼎果獲售﹐後壽竟不永。其弟某以拔貢終﹐均應其弟子之言。嗟乎﹗錢以夙世姦慝﹐宜得惡報﹐轉世猶得以孝廉官邑令﹐其從前根柢之厚可知。乃命應絕嗣﹐以行善而獲二子﹐可見彼蒼之許人以自新也。至某輿夫者﹐不孝其親﹐罪莫大焉。及一旦悔悟﹐遁迹空門﹐竟獲前知。非其中有所得而能若是乎﹖

◎某明經於蓮亭又曰﹕杭州有某明經者﹐平日嗜酒﹐醉後輒嫂罵﹐率以爲常。某年元旦﹐某出門遇一乞丐索錢﹐狀甚苦﹐他人皆不顧﹐某忽發善心﹐給以一錢而去。

後某因病入冥﹐見閻王王責其儇薄無行﹐命判官稽其善惡冊子﹐惡迹甚多﹐而善事只有一件。因令秤之﹐善惡相等。閻王令判官查其是何善事﹖則卽曾給乞婦一錢也。蓋乞婦乃觀世音化身﹐諸人皆掉頭不顧﹐獨某給以一錢﹐故閻王準令還陽。

某再生後﹐戒酒行善﹐又歷多年始歿。觀此則知何地無鬼神﹖一錢而卽能延紀﹐則何事不可爲善﹐又何人不能爲善乎﹖

◎百文敏公嘉慶年間﹐封圻大吏才猷卓著者﹐首推百文敏公。當時朝廷稱之曰能﹐身後謚之曰敏﹐非虛美也。余少時隨宦荊南﹐屢聞公之宦迹﹐而未能道其詳。昨從漢陽友人偶談一事﹐已不愧神明之譽﹐兼可爲勸戒之資矣﹐因亟筆記之。云方百文敏公之總制兩湖也﹐有江西客民在漢口經紀數年﹐積有餘貲﹐回家置產﹐漸臻完美。因年逾周甲﹐思終老於家﹐以免奔馳之苦。有一弟在家誦讀﹐僅博一衿﹐誰知弟心不良﹐恃田園契據盡在手中﹐將兄遞年產業作爲己手所進﹐一股全吞﹐致兄垂老蕭條﹐無可控訴。不得已﹐挾其微資重赴漢口爲賈。遷延數載﹐生意甚微﹐鬱悶吁欷﹐無以自遣。熟聞百公之精明﹐屢伸民間之冤抑﹐遂作詞呈控。訊出其祖父寒微﹐一無遺蓄﹐弟年甫冠﹐向賴老兄撫養﹐得以讀書成人情事。時公已洞見此案大槪﹐收呈後不加批發﹐卽手交江夏令﹐諭令設法辦理。江夏令以案關隔省﹐旣難於傳人﹐又無從察訪。延至數日﹐莫展一籌﹐轉求教於制府。公笑曰「此易易耳﹐卽在盜案中列其弟爲窩家﹐斯得之矣。」江夏令因遵諭具詳﹐公卽飛咨江西中丞﹐刻日嚴拿其弟到案。不由分辧﹐卽押解至湖北歸案質訊。公隨卽親提至大堂﹐厲聲呵斥曰「秀才家應守名教﹐乃敢作盜窩家﹐致富千金﹐情實可惡﹐法更難寬。」速令供招定案。時其弟魂不附身﹐只求苟全性命﹐指天誓日﹐供稱家產系兄作賈所成﹐實無與盜通窩情事。問以兄現在何處﹖答言現居漢口。

立傳到案﹐質訊明確﹐斷定革去生員﹐薄與笞罰﹐卽將家產仍歸兄管﹐聽兄隨時贍給﹐不準分外妄干。弟亦俯首遵依完結﹐毫無異議。案關兩省﹐事閱多年﹐不過數語之間而眞情畢露﹐頌聲載道﹐冤气全伸﹐非甚神明﹐其孰能與於此乎﹗間近日陳望波先生之次子貫甫邑侯﹝景曾﹞作令山西﹐卽仿此斷結一案﹐大著循聲。

使天下之折獄者盡如是也﹐上以是勸﹐下以是戒﹐又何莠民之能容於世哉﹗

◎節婦請旌江都史望之宮保﹐登賢書後文名噪甚﹐曾爲揚州珠太守﹝蟒伊﹞幕上客。一日﹐在家午寐﹐恍惚一靑衣持帖並舁輿來請﹐夢中以爲太守也﹐遂乘輿同往。至一公雁﹐有官降階相迎﹐古貌古衣冠﹐乃一素不相識之人。私計旣到此﹐未便遽退。古衣冠者執禮甚恭﹐堂設一席﹐遂分賓主坐定﹐肴不丰美而甚冷。話甫畢﹐遂有司簽者請主人出廳事問案﹐古衣冠者曰「先生請少待﹐某有公事﹐暫少陪﹐幸堅坐毋妄動也。」宮保口𨿽唯唯﹐乃潛躡其後以偵之。瞥見一老婦襤褸蹣跚而進﹐手持一紙﹐若投狀控告者﹐語不甚了了。古衣冠者在堂上拱立﹐有敬意﹐久之但聞堂上者云「此事交與我處分。」老婦退﹐堂上者乃復坐。俄而聞鎖鐐聲﹐兩少年至﹐匍匐階下﹐觳觫萬狀。視之﹐乃鄕榜某房師之一子﹑一侄也。子服秋葵色夾衫﹐侄服玉色夾衫﹐心異之﹐以爲如此服色﹐何以狼狽若此﹐有何罪犯而鎖鐐又若此。忽聞堂上古衣冠者擊案大聲呼﹐堂下眾役嚴刑並下﹐宮保不忍卒視﹐退而歸。少頃﹐古衣冠復回﹐向宮保云「先生前程遠大﹐幸自愛。」遂醒。覺後﹐夢境歷歷如在目前﹐宮保頗不自安﹐又未便上書某房師詢探此事。其時某房師作令吳中﹐宮保因籍請謁之名﹐兼可訪此夢由﹐遂駕舟渡江前往。甫至署門﹐司閽者云「史老爺來得甚好﹐主人因少爺﹑侄少爺同時暴病而亡﹐心甚憂悶﹐正可與主人排解。」宮保奇之﹐入見房師云「世兄臨終時﹐是秋葵色夾衫否﹖」

房師云「你如何得知﹖」宮保備述夢境﹐時日並同。究不解老婦控告何故﹖某房師因而詳細稽察﹐乃知有一富室節婦請旌﹐少爺﹑侄少爺勒索重費﹐數次批駁不準﹐致未獲邀旌表。宮保於是代爲詳請﹐並列入志乘焉。宮保之長君潁生大令﹝丙榮﹞囑羅茗香茂才﹝士琳﹞代撰官保行述﹐故知其詳。茗香爲余轉述云。帝君曰「勿壞人之名節。」況於其中取利乎﹖宜報之速也。

◎又婺源某孝廉﹐負時望﹐鄰邑聘修縣誌。有公舉兩婦人節孝者﹐哂曰「不嫁易易耳﹐奚足爲奇。」擯之不錄。乾隆癸丑赴春闈﹐過泰山下﹐宿旅捨。夢兩婦人戟手相向曰「我等茹蘗飲冰﹐所得僅此虛名﹐何物狂生﹐乃謂易而黜之耶﹖

今得請於帝矣。「某驚覺﹐告之同人﹐咸以爲妖夢不足憑。及入闈﹐三藝方成﹐卽將謄淸﹐忽見前兩婦人入詈之曰﹕」今科本來掄魁入翰苑﹐因爾妄肆雌黃﹐革除已盡﹐尙望終場耶﹖「執其筆不得下﹐乃狂呼徹夜﹐自碎其捲而出。

◎雷擊負心泰州鄭姓者﹐其父工刀筆﹐積有貲。鄭世其業﹐性素乖張﹐無惡不作。私一婢﹐有孕﹐其妻知而責之﹐謂事旣如此﹐只得納爲妾。鄭不承﹐且辱打婢﹐並云其孕不知從何而來﹐遣之去。婢歸其家﹐爲父母所詬﹐謂行此無恥事而仍爲人所擯棄﹐何以爲人。婢忿極﹐無以自容﹐遂自縊﹐而鄭自若也。其妻知婢之死﹐責夫昧良喪心﹐泣告曰「吾此後尙能靠汝乎﹖」鄭厭其絮聒﹐以腳踢之﹐適中其腹﹐妻亦有孕﹐痛楚之下亦自縊。其妻父在揚州﹐鄭以其女產亡報﹐嶽家亦不之疑。一日﹐鄭到揚州經紀﹐隱爲續弦計也﹐住新橋寺。是日午刻﹐大雷雨﹐鄭適在乘除﹐聞雷聲﹐卽面有戒色﹐忽霹靂一聲而鄭死矣。時同在寺者﹐一賣畫﹑一小道士﹐均被震而蘇。此道光二十六年六月十三日事﹐余正隨侍邗上﹐故知其詳如此。

◎幹員果報乾隆五十五年恩賞老民銀米絹肉一案﹐各省並無京控之事﹐惟杭州府所屬之新城呈知縣造報散給底冊﹐未經檢點﹐仍存經辦書吏之家。該縣典史馬姓者﹐挾平日私嫌﹐勾通書吏﹐將蓋印底冊全行騙入己手﹐隨羅列浮冒不符各款﹐直揭部科。當奉欽派大臣隨帶司員馳驛赴浙查辦﹐其時浙江巡撫瑯殲﹑藩司顧學潮﹑臬司顧長紱﹑杭嘉湖道淸泰會同計議﹐或謂此件關系通省大局﹐設星使勘問時﹐馬典史竟將該縣底冊面呈﹐其事殊難收拾。與其臨時棘手﹐莫若趁星使未到之先﹐先向原告誘出冊據﹐使其當堂無可呈出。在原告不過誣告不實﹐罪止譴戌﹐而於通省大局得以保全﹐所裨實多。時撫臺及藩道俱默無一言﹐惟廉訪深以爲是﹐私語府縣曰「有能事者聽自爲之。」於是公選候補幹員中有某姓者﹐授以祕計而去。次夜﹐忽報有小欽差入城﹐直入臬署大堂﹐令提馬典史誣供﹐並云星使命我先來探聽。如有證據﹐必與伸理﹐否卽坐誣。馬典史遽將懷中底冊呈出﹐小欽差略翻一過﹐哂曰「旣有此憑據﹐明晨二位大人一到可不煩言而了矣。」次日﹐星使果到﹐提案索據﹐馬典史稱昨夜已呈小欽差處。星使大駭﹐立將所帶之司員供事人等令其一一識認﹐全屬茫然﹐馬語塞。卽照誣告重事不實例譴戍新疆。起解後﹐馬父子同行﹐蓋馬本意只控本省﹐其子慫令直揭部科也。行抵安徽之毫州地方﹐夜宿旅店﹐其子因被父埋怨﹐悔恨交加﹐乘夜自縊。其父次早驚知﹐亦卽行自刎。事隔逾年﹐幹員某姓者回避到閩﹐由沙縣調任龍溪。在龍溪任內﹐因批解錢糧被盜劫奪﹐未敢聲張﹐私行賠墊。補解後﹐由他縣獲盜﹐供出某年月日在龍溪縣劫過錢糧一次﹐未破。大府據實奏參﹐將某姓者亦發新疆譴戍。行抵毫州﹐夜間竟被馬典史現形活捉而去。蓋卽前此馬父子自戕地也。

◎雷州太守羅茗香曰﹕道光九年在京師閱邸抄﹐有部選雷州知府某﹐行至髙郵﹐遇雷震死﹐滿洲人﹐禮部司員出身。因詢之﹐禮部主事劉申甫丈據云「此人系同僚﹐死晚矣。初選知府時﹐惟挈妻出都﹐而置瞽母於京師。托言資斧不足﹐俟到任卽遣人迎養。且言所住屋已給房租三年﹐並有經折可向某錢店按月取錢數千﹐爲養贍。其瞽母無如何﹐亦遂聽之。乃去甫一月﹐而房東卽來催租﹐某錢店亦不復發錢﹐始知房租僅給過一月而錢店亦止存錢數千也。其母饑寒交迫﹐晝夜哭泣﹐此等逆子不死﹐尙有天理乎﹖」及南旋過髙郵﹐詢之舟人﹐則知某尙有山西債客同行﹐至髙郵湖﹐某令僕商之舟子令擠債客於湖中﹐許酬以錢。舟子不可﹐某又商之水手﹐水手許之。是晚﹐將下手而雷忽至﹐先提知府出艙擊死﹐並燒其婦之身﹐僅未死。一舟惶恐﹐舟子始吐實以告山西客﹐山西客仰天焚券﹐並於淮安府雷神廟演醮三日﹐酬神而去。向聞雷擊不孝事甚多﹐此則出於二千石﹐且所選適值雷州﹐是天誅早定﹐卽無謀害債主之事﹐不擊諸髙郵﹐亦必擊諸雷州也。按此事已載在三錄﹐實卽一事﹐而顚末微異﹐故兩存之。

◎放焰口鬼神之情狀不外一理﹐其感格不外一誠﹐佛教有盂蘭盆施食法﹐俗名放焰口﹐最爲顯應﹐主之者不可不虔。佛岡直隸同知治大埔坪﹐本淸遠英徳二縣山僻交界地﹐爲盜賊逋逃藪。嘉慶十八年﹐奏割二縣十三堡六鄕專設廳治﹐民社之外兼轄營伍﹐故衙署甚寬敞﹐有東西兩箭道﹐爲訓練考拔之所。其三堂五大間﹐左右廂十二間﹐亦頗軒豁。惟下多古冢﹐居之者輒病死相繼。道光十三四年間﹐合肥王君﹝世麟﹞﹑巴縣王君﹝大受﹞先後以試用通同署篆﹐皆病不數日死。丁酉春﹐余戚龔韞山來視事﹐前任劉持正﹝﹞告以勿寓眷口於正室﹐宜居東偏之說﹐龔從之。惟初履任﹐幕友跟役甚夥﹐他屋皆滿﹐獨三堂空閒﹐遂令親隨十餘人萃處焉﹐竊謂陽气盛則陰戾消也。旣而病魘者頗多﹐甚有白日見鬼者﹐羣疑莫釋。龔因自詣焚香﹐默祝以此地旣爲官衙﹐使鬼而無知﹐則魂升魄降﹐早應自忘形迹。

使鬼而有知﹐則幽明各別﹐更不宜混處此間﹐與朝廷守土之臣爭捨字。嗣此倘能斂迹俾居之安﹐則每屆中元時﹐當爲若延僧施食﹐否則當牒城隍﹐盡行拘治。祝畢﹐而病者漸愈﹐家人亦自是不復訛傳見怪矣。是秋七月﹐卽選戒律僧設壇虔酬此願﹐次年仍循舊設壇。值風雨﹐首座僧微有懈意﹐忽燈燭皆滅﹐頭痛不可忍。

比下壇歸寺﹐此僧復半途無故傾跌﹐其供獻器具皆磕碎﹐臥病十餘日乃瘥﹐蓋以不虔而爲鬼所揶揄也。按龔戚名耿光﹐字韞山﹐吾鄕海峯郡守之孫﹐余姑夫小峯邑侯之子。祖父皆循吏﹐韞山官廣東﹐能繼其家聲﹐聞余方輯勸戒之書﹐手錄四條寄示﹐皆粵東近聞也。因編入四錄中﹐凡九事。

◎雷擊產婦秦心齋﹝守恆﹞云﹕會稽陳中丞﹝大文﹞裏第對河有小民張姓母子食貧者﹐其子賣餳以養﹐而母以縫紉佐之﹐積有餘貲﹐娶一婦﹐冀代母勞也。孰知婦驕而惰﹐屢欲出之﹐以母諭畱﹐且經有孕而止。一日﹐婦產兒﹐值子外出﹐家中乏米﹐其母以工資十餘文易米爲粥﹐和餳以飼婦﹐婦斥其不具厚味﹐厲聲呵罵之。母屏息含淚出﹐婦怒猶未已﹐竟傾粥於淨桶中。斯時天气淸朗﹐忽黑雲突起﹐霹靂一聲﹐攝婦出房﹐跪而擊斃於中庭﹐淨桶亦攝擲其前﹐粥粒雜糞污焉。雷神以入產室故﹐觸穢不能去﹐集於陳中丞旗桿斗上﹐似雞非雞﹐似鷹非鷹﹐觀者如堵。直至所擊產婦彌月之期﹐始大雨雷電﹐騰空飛去。此道光三年七月事。

◎王文虎心齋又云﹕李鐵橋廉訪未遇時﹐有所用工人王文虎﹐廉訪旣仕﹐稍潤助之。

初與其兄文龍就市頭設地擺攤賣果菜﹐繼而積資漸裕﹐則賃鋪屋販京果南貨。迨廉訪歸裏﹐復貸以千金﹐遂置業開行﹐居然稱富賈。山陰城中有火帝廟﹐久頹圮﹐文虎獨力修建﹐落成於道光八年之秋。維時兄弟二人開張三大行店﹐曰萬祥﹑曰大有﹑曰恆記﹐鼎峙於城中之大江橋街。是冬回祿﹐各店鋪皆被焚﹐且有隔河延燒者﹐獨王氏三行店屹立不毀﹐或嘖嘖稱其獨修火神廟之報。余聞其人𨿽市儈﹐頗誠愨﹑重然諾﹐且兄弟極相友愛﹐然則所以獨免郁攸之災者﹐非僅獲報於修廟矣。

◎虔奉大士嘉應李肖巖秀才﹝汝舟﹞言﹕道光戊戌﹐渠館粵西容縣楊梅墟﹐有國學生孔三者名學。傳福建汀州人在墟業菸﹐賃店屋四進﹐挈小妻居焉。嘗送子弟附李館讀書﹐賓主意甚洽。次年新正﹐孔以春觴招客﹐李亦與焉。坐次序齒﹐適與孔同年生﹐因戲以求見同年嫂爲請﹐孔欣然諾之﹐呼其妾出見﹐妾居第三進屋﹐甫出至二進廳前﹐而三進屋轟然壓下﹐主客皆驚倒﹐趨視之﹐則三進屋梁因年久蠹蛀而塌也。閣上積貨﹑室內奩函﹐皆雜殘磚斷瓦間﹐狼藉滿地。而孔妾適出無恙。

孔向坐客述其妾常虔奉大士狀﹐謂房中掛像一幅﹐朝夕必淨手焚香﹐學膜拜。值齋期﹐必跪誦觀音經萬徧﹐閉門獨宿。今日使非李先生請見﹐其不斃於巖墻也幾希﹐殆大士假手李先生示顯應歟﹖於是奉持益虔﹐而墟間婦女知其事者﹐咸爭誦觀音經矣。杭州張仲甫中翰嘗語余曰﹕先大夫倉場公素敬奉觀音﹐自言嘉慶十年蒞任蘇藩時﹐在淸江浦舟中間談韜華觀察﹝祖綬﹞言﹕上年出京﹐在天津鹽政珠隆阿署中﹐聞珠自述其先世奉觀音惟謹﹐母氏奉觀音咒尢虔﹐余亦持誦﹐無間寒暑。前在廬鳳道任內﹐因宿州戕官巨案﹐親往督拿﹐身被刃傷數處﹐又被矛戳喉右。方戳之際﹐自問己無生理﹐猛誦觀音大士咒﹐矛傷竟未透膜﹐醫治旋愈﹐至今瘢痕猶可指也。是日﹐單觀察﹝壇﹞適同到舟﹐亦述伊祖母奉觀音最篤﹐家有狐患﹐禳除罔效。一日﹐有婦人叩門﹐約年三十餘﹐自言能治邪祟﹐持淸水徧灑墻角而去﹐狐果寂然。另時間何時再見﹐約以十二年﹐因於門後粘紙條書記。屆期﹐亦久忘之。一日﹐忽有老僧來化齋﹐齋畢﹐卽不見。始悟前後皆大士化身也。

◎淫報道光十七年間﹐電白水東有乞者﹐約三十餘歲﹐患疝癥﹐腎囊如斗大﹐累垂膝間﹐出則以兩手捧之﹐蹣跚而行。處則以矮杌乘尻尾﹐箕踞而坐。自隱其姓名﹐而述生平所爲。雲家本大族﹐頗饒裕﹐少年漁色﹐每宿靑樓﹐擁五六妓作聯牀之歡﹐又曾人艇﹐擇婦之稍有姿色者淫之﹐輒過十數艇而後已。因是气虛﹐爲風邪所中﹐得疝證﹐屢治不效。初如柿﹐漸如瓜﹐繼如斗﹐遂成痼疾。家資亦蕩盡﹐貧病交迫﹐孑然一身﹐親故皆絕望。乃向舊所識妓借貸﹐始猶有應者﹐久之並加白眼﹐不得已而效麻瘋所爲﹐日往妓館蹲伏門中﹐彊討惡索焉。嗟夫﹗斯殆淫夫之獲現報者乎﹖客有識之者﹐能舉其姓氏云。

◎廣東火劫粵東酬神演劇﹐婦女雜邏列棚以觀﹐名曰看臺﹐又日子臺。市廛無賴子混迹其間﹐斜睨竊探﹐恣意品評以爲笑樂。甚有攖取釵釧者﹐最爲惡俗﹐屢禁不悛。

道光乙巳四月廿日﹐廣州九曜坊境演劇﹐搭臺於學政署前﹐地本窄狹﹐席棚鱗次。

一子臺內因燒水菸遺火﹐遂爾燎原﹐燒斃男婦一千四百餘人﹐焦頭爛額﹑斷骨殘骸﹐親屬多不辧識﹐官爲攢殮焉。先一夜﹐梨園掌鼓者看守戲箱假寐場上﹐見有數紅須赤面人﹐又有無數披頭折脛人﹐叱之﹐寂然。甫交睫﹐復恍惚如夢。又見有似差役頭戴纓帽手持鎖鏈者﹐三十餘人﹐擁入戲棚捉人。驚懼而醒﹐心知有異。

質明﹐以告掌班﹐轉請於司事﹐欲攺期演唱。司事弗許﹐及金鼓甫作﹐大鼓忽震裂﹐掌鼓者覺全身發熱﹐如坐甑中﹐汗出不止。適扮加官之優人亦言其戴假面登場時﹐視臺下看戲人面目皆異常焦黑﹐二人逐相與托疾俱去。未幾﹐士女如雲﹑肩摩踵接﹐不移時而災至矣。是日也﹐西關有王姓者﹐家小康﹐翁媼素忠厚爲族黨鄰里所稱﹐只一子﹐已授室矣。忽告翁媼均入城觀劇﹐囑其婦某氏爲之櫛發﹐婦於辮頂分四縷辮焉。甫出門﹐遇友人約往佛山鎭置貨﹐初猶以他故辭﹐不欲往。

彊之﹐乃偕行。比災作﹐則是子已在佛山鎭﹐而翁媼不知也。聞戲場火發﹐亟率婦往視﹐則烈焰燼余有屍似其子者﹐哭而殮之﹐招魂設靈於家。其婦自往視﹐至畢葬竟不哭﹐翁媼皆呵之﹐謂其無夫妻情﹐婦第順受不與辧。未幾﹐其子與友自佛山歸﹐翁媼愕然﹐稱其婦智﹐因詰其何以確知非夫也。婦言當日系四縷辮髮﹐諦審灰燼發痕乃三縷﹐故不敢哭。然究不知夫之所往﹐疑慮莫釋﹐晨夕淚痕浸漬枕席間﹐亦不敢言耳。使非翁媼平日忠厚﹐是子之不及於難也幾希。是日之火起於看臺﹐而被焚之慘則由於攤館﹐蓋署前多衙蠹包庇開場聚賭者﹐吏莫能詰。彼時適有南海縣文武約會查拿﹐機事不密﹐爲若輩所覺﹐預將東轅門關閉﹐火發時﹐眾皆由西轅門走避﹐擁擠踐踏而斃者約二三百人﹐其中被焚之屍有挺立不撲者﹐有似油炸蝦者﹐有爲灰燼堆垛不存人形者﹐約千餘人。其逃出之人﹐有燒去半頭半臂者﹐有燒去一手一足者﹐近或至家﹐遠僅至中途﹐又約斃百餘人。使當時東轅門不閉﹐則南出書芳街﹐東出九曜坊﹐所全活當不鮮。賭近於盜﹐林少穆先生爲總制時﹐嘗嚴其禁﹐不料賭關於火也如此。聞是日男婦闖入學政儀門﹐由考捨抓墻逃避者尙千餘人﹐意或不在劫數內者乎﹖更有奇者﹐番禺長塘街有寡婦某氏﹐夫死無子﹐撫六歲幼女﹐守志甚苦。是日﹐此女隨其嬸母觀劇﹐其嬸母已燒斃﹐某氏度其女亦及於難也。廿一早﹐備小匣往收其屍﹐屢尋不見。忽聞其女呻吟聲出自數重屍下﹐駭極﹐倩人將屍逐一移去﹐則其女尙有气息﹐只燒去半邊了髻﹐抱負而歸。詰其所以﹐女言當時並不知火發﹐只似睡熟夢魘者﹐然覺身不由己﹐弗能轉動﹐醒而號呼耳。

◎歐某髙州梅べ鎭﹐市廛櫛比﹐間以茅房﹐隆冬多火患。龔韞山任髙ヘ時﹐置救火器具若干於壯快兩班中﹐遴選捷健者充役﹐並令坊市皆設太平水缸﹑水桶﹐有警則率以往﹐盡撤鋪檐竹搭及茅房之當火者。故在任二年餘﹐𨿽間有不戒﹐鮮延燒。

甲辰正月十五日﹐木欄街被火﹐一方皆成灰燼。而奇莫奇於乙巳四月廿二日﹐塘基頭街歐姓鋪之被火﹐尢可爲鑑誡也。歐名某﹐年四十餘﹐其祖父以盤剝起家﹐積貲頗厚﹐橫行鄕曲﹐人皆呼爲「按察差」。某席其資業﹐世濟其惡﹐人又以「小按察差」呼之。梅菜產大面酒﹐上由電白之水東出口販運達廣肇﹐下由吳川之黃坡出口販運至雷瓊﹐鎭民多業酒者。歐某亦在塘基頭開張酒米店﹐顧密結一夥伴﹑一車夫﹐運酒米通洋濟匪以圖重利。且間於酒壇內暗藏火藥出口﹐與洋匪易人膽。人膽者﹐匪徒擄人活剝取膽﹐謂可以活重傷﹐效於熊膽者也。所行詭祕﹐人無知者。一夕將午﹐其夥自水東回稱探聞外洋亟需火藥﹐可獲利倍蓰。歐某立取酒壇裝就﹐限星夜販往。已將發矣﹐值陣雨﹐車夫與其夥私議待霽後行﹐計程六十里﹐當可如限至。於是載壇於車以待﹐旣而夜雨未止﹐其夥恐藥壇露處受濕﹐復搬入鋪後深處抖晾。更餘﹐倦而假寐﹐恍見火藥邊似有人手執油撚﹐照看者方驚叱間﹐其人遽擲油撚去﹐火藥遂轟發﹐屋瓦震飛﹐墻壁拆裂﹐夥伴焚死﹐車夫亦爲崩墻壓斃焉。歐某傷而復蘇﹐自言平日多宿妓家﹐是晚適因事未去﹐見火發欲逃﹐念人膽不易得﹐有數枚在鋪內櫃中﹐睨火勢尙緩﹐急低首向櫃取膽﹐不料火已及身﹐方舉頭呼救﹐忽墻磚擊破頂心﹐痛而昏斃。及救出﹐手足糜爛﹐猶執人膽一枚。鄕鄰好事者卽取以灌之﹐乃蘇而自述火發顚末﹐且云「此時求死不得﹐求生不能﹐人膽𨿽可活重傷﹐恐腦破不可活。」呼號敗堵下﹐次日亦斃。尢可異者﹐其鋪有蒸槽工二人﹐當火未發時﹐夢中如有人呼之起﹐遂開門出望﹐行未數武而鋪忽焚。又車夫宿店與歐鋪只隔一墻﹐車店不止宿此車夫一人﹐而歐鋪被焚﹐旣未延燒﹐其頹墻所毀又止壓斃此車夫﹐余不波及也。噫﹗報應之不爽也﹐於無干之工人則默啟而出之﹐助惡之夥伴車夫則或焚或擊而斃之﹐稔惡之歐某﹐則焚不僅焚﹐擊不僅擊﹐使之自揭其隱﹐昭示於人而後斃。吁﹗可畏矣。

◎周廉訪述六事周廉訪云﹕金陵陳石渠封翁﹐名秀才也﹐家貧﹐訓徒爲生。持躬端﹐謹言行﹐不苟歷年﹐撙節積束脩二百金。適嘉慶甲戌歲大饑﹐斗米幾及千錢﹐道瑾相望。

封翁出所藏金﹐謂諸子曰「此爾父數十年減衣食積所入束脩之餘也﹐本欲分貽爾輩﹐今歲凶米貴而目睹裏中貧民之食﹐意有不忍﹐欲以此金易米賤糶之。若汝等咸謂可﹐則行﹐否則止。」諸子皆唯唯如命。乃罄囊購米﹐減價賣於門外﹐且令諸子分日親守之﹐非素識之貧者不得售﹐售亦不得過數升。其子皆克承父志﹐盡力輾轉爲之﹐金盡而止。先是﹐子維屏已領癸酉鄕薦﹐戊寅子維垣亦登賢書﹐己卯遂同榜成進士。夫封翁﹐一寒士耳﹐不惜以平生銖積寸累之金傾囊活貧戶﹐𨿽所捐僅二百金﹐視富人之出貲千萬尢爲難得﹐宜天之報之速且厚也。子維坦現官山西潞安司馬﹐孫輩亦多有聲庠序﹐其繼起方未艾云。

又云﹕江寧某嫗﹐奉佛極謹﹐朔望必親赴寺院焚香禮佛。年六十餘﹐其子某曰母太勞﹐兒願代之﹐遂沒其香金作賭貲而詭以燒香對。數年後﹐子忽病﹐伏枕叩首無算﹐自言曩日乾沒金數。其母代爲哀求﹐其子述神語﹐終不許。母撫令暫臥﹐欲禱於祠﹐甫出戶﹐聞其子大叫。急反視之﹐鮮血浹褥﹐口中全舌一條吐枕畔﹐遂死。

又云﹕浙杭有宦家子某﹐與僕婦通﹐其兄知之﹐白父母﹐責弟而逐僕婦。某送婦出門﹐約俟兄出再來。婦憤曰「俟汝家人死絕﹐我乃至耳。」某反覆尋思﹐遂市毒藥無數﹐置廚下水缸中﹐父及兩兄並某妻同時斃。當兄病未絕時﹐其母延醫視病者甫至廳事﹐某遽出呵醫者曰「爾無入﹐入不爾寬也。」醫惶遽出。後其母微有覺﹐商於舅﹐舅駭曰「此何事﹐尙不急首耶﹖」母悟﹐呈於官。闔城以爲怪﹐收某入錢塘獄。某至公堂時﹐猶著袍褂靴帽﹐稱縣令爲老伯﹐以其爲父之同寅也。入獄後﹐作書哀母救﹐略言兒𨿽罪大﹐然兒在母尙有奉養之人﹐兒死母及兩嫂皆無依。且又無嗣﹐祭且絕﹐今生死在母手﹐母卽不念兒﹐獨不念宗祀乎﹖母得之﹐頗猶豫﹐欲申救之﹐舅力阻乃止。獄遂定﹐某知無活理﹐竟絕食﹐邑令諭之食﹐不可。稟於院﹐撫軍曰「是易事耳。」卽日請王命磔於市焉。某年未三十﹐通文墨﹐善應對﹐不知何冤業至此。或曰其祖官某省臬司﹐以果決能治獄稱﹐當不免有枉死囚也。此道光十五六年事﹐見邸抄。

又云﹕楊說華﹐宜興巨猾也﹐以刻薄起家﹐無所不爲﹐鄕人欲食其肉者眾。

而楊素與守令相攀援﹐莫敢先發。偶覓匠裁衣﹐故寬其尺寸﹐從屏後潛窺之﹐裁衣者見有餘﹐剪匿置氈下。楊出﹐睨堂中鐘馗像久之﹐曰「惟」。旋吒曰「有是事耶﹖」旣而曰「華聞命矣。」反顧裁衣匠﹐呵之曰「爾何得竊我物﹐從某處剪下﹐藏某角氈底﹐適鐘進士告我矣。」搜得﹐遂欲加以捶楚﹐裁衣者叩首乞恕﹐楊曰「然則自此後呼爾必至﹐凡有裁作﹐皆不許取吾值。」匠素畏楊橫﹐不敢不從﹐遂畱於家。奴役之。其險詐皆類此。有徽人某貸其財﹐僅償母金﹐楊大怒曰「狗子敢爾。」捉至家﹐毆辱無算﹐徽人終無償﹐楊命裸其身﹐以利錐刺其膚﹐每一孔納一麥﹐體幾徧。置空室中。一日後﹐麥皆浮腫﹐百脈湧塞。

楊命拽置門外﹐會有同籍商某見而畱於家﹐醫之愈﹐乃書事由﹐徒跌被髮﹐徧訴徽人之商於宜者。哀動行路。徽人多巨商﹐雄於財﹐又激於義﹐皆怒醵金列楊惡狀徧控之。先是﹐宜有縣丞正紅旗某者﹐楊邀之飲﹐席間觸某怒﹐某以官卑不敢攖﹐彊忍而罷。後某以累薦擢常州守﹐徽人之控已經年不得直﹐某蒞常州任﹐徽人又控於馬前﹐守詢悉﹐勃然怒﹐竟提審﹐且招告焉。於是楊遂敗﹐以別有搶奪婦女各重情﹐獄成論死﹐瘐斃。此榦隆末年事。嘉慶中﹐有石工某死而復蘇﹐告人曰「項往城隍廟鑿磨石﹐吾詢以何用﹐鬼卒曰﹕」磨楊說華。『「

又云﹕江陰申江鎭富家有父夜入子捨﹐子疑爲盜﹐持梃一擊而殺之。到官論如律﹐臨刑時謂人曰「顯報也。」先是﹐同鎭有善穿窬者﹐攺行﹐久與某子素相識。偶因貧窘﹐復試舊技﹐甫入某子家﹐某子覺之﹐遽呼其名﹐偸者不得已應之。某子曰「余與子鄰里也﹐有無可以相通﹐何必是。」偸者頓首謝﹐某子遂置酒與共飲﹐伺其醉﹐謀於父﹐父欲擊殺而埋其屍。子恐事發不妥﹐乃取朱墨色塗其面﹐披其發反縛其手﹐而以絮塞其口﹐棄諸偸者之門。夜四鼓﹐偸者醒﹐口不得開﹐縛不得解﹐急躍起﹐以臀扣門﹐偸之子以爲父歸也﹐急啟關﹐偸者聲嗚嗚﹐距躍而入。子出其不意﹐見奇鬼﹐急以梃擊之﹐遂斃。徐疑其爲人也﹐濯而視之﹐乃其父﹐大驚﹐首於官﹐擬極刑。蓋距某子之殺其父也僅數年耳。

又云﹕地獄之說始於釋氏﹐世每疑其妄誕﹐不知明有王法﹐幽有鬼神﹐宇宙間一定之理。以理揆之﹐地獄輪回之事﹐在所必有。昔眞西山先生謂天堂無則已﹐有則君子登。地獄無則已﹐有則小人登。以尊經學聖之天儒﹐而未嘗言其必無﹐彼肆口斥爲妄誕者﹐適啟小人無忌憚之心耳。世有《玉曆鈔傳》一書﹐所載皆冥府諸獄科條﹐其詞俚俗﹐稍知文者輒棄不閱﹐而實足令愚夫愚婦聞之悚息汗下。

蘇杭間有是書﹐金陵未之有也。嘉慶壬申﹐陳仲長封翁廷頎嘗以事至杭﹐見是書﹐悚然敬信﹐乃於行篋中攜歸金陵﹐鏤板傳之。次年癸酉科﹐長子﹝實儉﹞應京兆試﹐獲雋﹐聯捷成進士。對翁壽逾八旬﹐矍鑠健飯﹐無疾而終。卒之夕﹐其長孫聞祖不豫﹐自外入視﹐見所臥屋上有白气貫天半﹐急入﹐而封翁卽以其時長逝。

封翁生平多厚徳﹐睦姻贍族﹐人有相欺侮者﹐坦然若不知﹐從無疾言遽色加於人。

又以傳錄是書之功﹐或當沒有所證矣。

●卷三◎李鳳岡太守吾鄕李鳳岡太守﹝威﹞﹐文章政事中外交推﹐聞其作刑部司員時﹐隨某大僚出京審案﹐夜宿旅店﹐見一婦人出而薦寢﹐李知非人﹐因愛其美﹐遂共枕席。及差回﹐又宿此店﹐此婦復出﹐正欲解衣就寢﹐忽李之太夫人持杖而至﹐向婦痛打﹐曰「妖狐﹐何敢魅吾兒。」婦乃遁去﹐李不覺痛哭﹐太夫人旋亦不見﹐蓋太夫人已歿多年矣。李𨿽精神堅固﹐此番若再爲所惑﹐卽不免有性命之憂﹐故太夫人遠來相救也。按先生素工八法﹐眞艸隸篆並絕精﹐乾隆戊戌由內閣中書會試中式﹐廷試卷已將入鼎甲之選﹐及引見﹐並不獲入詞館選。後由刑部郎出守廣州﹐爲蔣礪堂督部所器重﹐力薦於朝而先生已引疾去﹐挽畱之﹐不獲。京居十餘年﹐復灑然返裏﹐爲龍溪山長終其身。道光庚寅應重宴鹿鳴﹐以距省遼遠﹐不赴壽﹐將九十矣。家大人與先生同官京師﹐以後進結忘年之契﹐嘗以所聞前事質之先生﹐先生泫然曰「事誠有之﹐然余緣此始知人生一舉一動皆有鬼神﹑祖宗如在其上﹐如在其左右﹐是誠我生得力之處﹐敢或忘諸。」蓋吾閩鄕前輩之揚歷中外﹐品學兼優進退自如而身名俱泰者﹐當於先生首一指矣。

◎孽龍行雨熊鉛山先生語家大人曰﹕理刑貴明﹐尢貴斷﹐然惟明然後能斷﹐兼之者惟吾友金蘭畦先生。相傳先生官部曹時﹐有同僚夢至一所﹐燈濁輝煌﹐侍衛森列﹐正坐者爲金﹐旁坐者二人不相識。門外有數千百人呼冤之聲﹐俄擁一龍至階前﹐訴曰「孽龍行雨﹐漂沒居民無算﹐求伸理。」旋有一吏趨進曰「據天條﹐當斬。」

金不應﹐旁坐者曰「然則依例乎﹖」金拍案叱吏曰「行雨因公漂沒﹐過出無心﹐法當流徙。」吏以例爭﹐金怒曰「汝等舞文宜斬。」命卽釋龍﹐龍忽躍上天去。呼冤者羣詈金﹐金推案起﹐遂寤。後同僚以此夢微諗金﹐金但笑而不承也。

逾年﹐金以公事渡江﹐驟遭暴風﹐舟將覆﹐俄有一金龍翼其後梢﹐浪頓平﹐頃刻達彼岸矣。

◎顧宦乾隆中﹐吳門有顧某者﹐南雅先生之遠族也。曾官河南商邱﹐縣邑中有富室寡婦﹐族人謀其產﹐誣以姦情﹐且云腹中有娠。前縣官得賄﹐欲據以定案。寡婦上控﹐委顧某案其事﹐旣不能平反﹐而又得賄以護前官。寡婦自知冤不能白﹐竟於上堂時取所懷匕首自剖其腹﹐立時殞命。顧某以此削職﹐歸數年﹐安居而已。

有齊門外楊姓者﹐貿易蘭陽﹐路過一村﹐卽寡婦之舊宅也。其宅已售他家﹐開張飯店﹐店後有大樓三間﹐素有鬼﹐人不敢居。是日天已暮﹐楊急於投宿﹐主人曰「今夜客多﹐然大樓又有鬼﹐不敢畱也。」楊自恃膽壯﹐遂投宿。未二更﹐果有一女鬼行而來﹐問客是蘇州人耶﹖吾有冤欲報﹐非禍君也。楊曰「我非官﹐安能雪汝冤﹖」鬼曰「倘能帶我去﹐必有以報大徳。」楊曰「惟命是聽﹐其如何能帶﹐幸示我也。」鬼曰「但於君啟行時呼賢妹一聲﹐及一路過橋過船﹐俱低聲呼我。至蘇州日﹐以傘一柄﹐我藏於中到顧某家﹐一擲其門中足矣。」鬼又曰「我所以久不離此樓者﹐有金珠一篋值千金藏於某處﹐今卽以報君可矣。」

言畢而去﹐遂寂然。至天明﹐楊如其言尋之﹐果獲一篋。遂回吳﹐顧某是日方演劇請客﹐楊從眾人雜邏中持傘進門﹐人不覺也。顧方與客宴飲歡笑﹐忽見一女鬼手持匕首鮮血淋漓立於堂下﹐顧大呼曰「冤家到矣。」眾客驚愕﹐無所見。是夜﹐顧自錄此案顚末一紙粘於壁間﹐遂自縊死。故吳人至今皆能道其事﹐南雅先生亦曾爲家大人述之。

◎沈曲園山陰沈曲園遊幕河南﹐爲光州陳刺史所聘﹐甚倚任之。光州有老貢生某﹐一子遠遊﹐數年不歸。媳少艾﹐有姿色﹐育一女﹐僅五齡﹐翁媳相依紡績度日。其子出門時﹐曾貸鄰某錢若干﹐久未償。鄰某窺其媳美﹐書一僞券﹐言以妻作抵。

狀托署﹐州吏目朱景軾寅緣賄囑具控於本州﹐曲園判以媳歸鄰。某貢生不從﹐發學戒飭﹐以夏楚辱之憤甚﹐遂自經。其媳痛翁之含冤身死也﹐知必不免﹐先將幼女勒斃﹐亦自經。越一年﹐陳刺史擢開封守去﹐朱景軾遂署州篆﹐而曲園亦別就杞縣周公幕﹐又爲朱景軾謀幹﹐勒令杞縣尉戴師雄告病﹐以景軾補其缺。乾隆丙午正月七日﹐曲園夜見一戴頂者攜一少婦幼女登其牀﹐教之嗽咳﹐旋吐粉紅痰。

自此﹐三鬼晝夜纏擾﹐徧身扭捏作靑紫色﹐或獨坐喃喃自爲問答﹐時有知其事者而未敢言也。至十四日黃昏﹐曲園有大小兩僕取粥進﹐瞥見窗下立一長人身出檐上﹐以巨掌打大僕﹐而其小者亦見之﹐同時驚僕﹐口吐白涎﹐不省人事。灌救始醒﹐被掌之僕面黑如鍋煤﹐莫不駭異。十五日﹐署中正演戲﹐曲園在臥房大叫一聲而絕﹐其屍橫撲椅上﹐口張鼻掀﹐須皆直立﹐兩目如鈴﹐見者無不反走。朱景軾爲買棺殯殮﹐寄於西門之觀音堂。不一年﹐景軾二子一妻俱死﹐又以風癱去官﹐杞縣尉仍以戴師雄坐補。

◎黃君美吳門有黃君美者﹐好結交胥吏捕役﹐無惡不爲﹐被其害者不可數計。一日忽發狂﹐赤體持刀出門外叢人中﹐自割其肌肉﹐每割一處﹐自言此某事之報。割其陰﹐曰「此淫人妻女報。」割其舌﹐曰「此誣人閨閫報。」人問之曰「汝舌已割去﹐何尙能言耶﹖」黃曰「鬼代吾語耳。」又曰「今到剝皮亭矣。」

指亭上有一聯云﹕冤孽而今重對對﹐人心到此再惺惺。如是者一兩日﹐復以刀自剖其腹﹐至心而死。

又﹐吳門有土豪某者﹐作威作福﹐人人痛恨而莫可如何也。某一日遊山﹐見一婦美艷異常﹐遂與門下客謀取之。訪知爲鄕鎭某家﹐乃姻戚也﹐廢然而返。後復思之﹐至忘寢食。門客獻計﹐云可立致也﹐某喜﹐問其故﹐客耳語而去。越數日﹐鄕鎭某家夜遭巨盜﹐明火執仗戴面具﹐縛其婦而淫之﹐財物一無所取。眾怪之﹐有潛尾其後者﹐見盜悉下船﹐去其面具﹐卽土豪也。遂鳴官緝捕﹐訊得其實﹐卽立斬﹐並門客亦伏法﹐無不快之。此皆乾隆年間事。

◎左富翁丹徒富翁有左姓者﹐偕其友往蘇﹐買妾﹐看一女甚美﹐詢其父爲某營守備﹐以事謫戍﹐女願賣身以贖父罪﹐索價千金。將立券﹐其友謂左曰「外貌𨿽美﹐不知其肌膚何如﹐有暗病瑕疵否﹐必看明方可成交也。」左亦以爲然﹐商於媒﹐女泣曰「吾爲父故死且不顧﹐何惜爲人一看耶﹖」乃於密室中去其衣裙﹐呼左進﹐其友亦隔窗偸視﹐見腰下有黑疵一片﹐友謂左曰「此未爲全璧也。」其事頓寢。女大哭曰「吾爲父罪至於自賣﹐而羞辱至此﹐尙得爲人乎。」遂自經死。

未一年﹐其友見此女來索命﹐亦自經死。左後得一子﹐美丰姿而有潔癖﹐酷嗜書畫珠玉玩好之屬﹐但有微瑕﹐立棄之如土苴。嘗造一園﹐工匠皆易以新衣﹐然後得進。樓臺亭榭﹐稍沾一點塵土﹐則必攺作。衣履一日一換﹐恐其污體﹐每日肴饌稍有不潔﹐卽終日不食。以此破其家。今丹徒人無不能述之者。

◎陳生吳中有陳生者﹐居婁門﹐少聰穎﹐能文。年十七﹐其父遠宦﹐依外祖以居。

延師課讀﹐師亦甚器重之。一日晨起﹐泣謂其師曰「昨夜夢亡母告余曰﹕」汝三世前罪案發矣﹐明日冥司當提訊﹐聞鐵索聲卽去﹐第囑家人毋哭﹐毋移屍﹐尙可還陽。否則不能轉也。『「師聞之﹐叱曰﹕」是囈語耳。「至次日將晡﹐生自謂聞鐵索聲﹐師無聞也。一霎時﹐生已死矣﹐舉家皆驚﹐師亦駭甚﹐因述所夢﹐並囑勿哭之語。閱一時許﹐始蘇。生自言暈絕時﹐被三役拘出胥門外﹐見一廳﹐引入跪階下﹐與一女鬼質辧。知三世前系諸生﹐有同學婦新寡﹐與之姦﹐並誆其財物﹐婦憤郁死。訴之冥司﹐削其籍﹐轉生爲乞丐。其鄰有某舉人者﹐恆周給之﹐於是諸惡丐亦求索於舉人﹐不遂﹐欲相約焚掠其家。生陽許之而陰泄其事於舉人﹐及期﹐諸丐嘩然至﹐舉人家已有備﹐咸就拘縛﹐投諸火而生亦與焉﹐冥冥中謂已償夙孽矣。冥司以生有報恩善念﹐卽將舉人枉殺事奪其祿籍與生﹐判今生可登科﹐官五品。而前世所私婦不服﹐屢控東嶽神不已。東嶽神判曰﹕且察其今生﹐倘再有罪孽﹐不訪提訊﹐另科可也。近因偶萌惡念﹐遂被拘執﹐生對婦力辧是和非彊﹐且系婦先來奔﹐而婦執以爲誘奸。兩造爭不能決﹐冥司怒﹐乃命一鬼取孽鏡來與婦照之﹐果得淫奔狀。婦無辭可辧﹐冥司遂判婦人犬胎﹐生免作丐而不許爲官。

有號哭跪求於側者﹐乃生亡母也﹐冥司曰「汝子應削籍﹐不許識字。」急命鬼持湯來﹐將灌生口﹐其母又哭﹐傾其半﹐僅三咽﹐口甚腥而腸欲裂矣。乃放出﹐羣鬼爭來索賄﹐其母又力爲支拄之。臨別﹐母再三囑曰「汝回陽速行善事三百條﹐尙可遊庠耳。」推之而醒﹐病月餘﹐始平復。後此生力行善事﹐不數年果入學﹐其師王君壽祺以其事詳告於人云。

◎潘生周竹庵觀察﹝縉﹞語余曰﹕前數年有幕中客吳縣茂才潘某者﹐爲余司書記﹐寫作並工。又素精舉子業﹐𨿽以筆耕糊口﹐其於甲乙科似可操券得之。後別去數年﹐偶相遇於他處﹐則形容枯槁﹐志气衰頹﹐大不如從前之英發。聞其新得心疾﹐每發時則垂頭喪气﹐如醉如癡。凡遇有壁上字畫軸聯等﹐輒以火焚之﹐因此家人防之甚嚴﹐而潘生不自知也。自後凡遇大小考試﹐皆不能竣事而出。殆將困頓終其身矣。余甚以爲怪﹐後從伊所親處悉其致病之由﹐緣潘生於前歲就某館﹐賓主甚相得﹐某主人之子浪遊無度﹐勢將敗其家聲﹐某恨之甚﹐語潘生曰「人皆有死﹐若此子能早死﹐豈非我家門之福。」潘生漫應曰「君欲臣死﹐臣不敢不死。

父欲子死﹐卻又何難﹖「主人心驟動﹐卽於是夜將其子灌醉勒斃。次早﹐潘生知之﹐頗悔失言。從此頓失故常﹐口喃喃若有所見﹐其爲某令之子爲厲無疑矣。余聞而慨然曰﹕」爲人父而欲死其子﹐此人倫之大變﹐然初猶隱忍未發﹐旣述之於所知﹐則卽應力求勸解以冀挽回﹐亦何至反以片語激成其事。古人云﹕我𨿽不殺伯仁﹐伯仁由我而死﹐宜潘生之以病廢也。「

◎丁生天津有丁生者﹐家貧讀書﹐聘妻未娶﹐嶽家甚富﹐見婿貧﹐有悔意。因使人邀丁至家﹐以盛饌相待﹐丁素豪飲﹐見酒不辭﹐不覺至醉。嶽某語之曰「吾女有殘疾﹐不足以奉箕帚﹐願以千金爲篝火之資。子成名後﹐可另娶佳人。」請卽寫離婚書﹐丁素性傲﹐且醉﹐慨然曰「賣妻吾所不爲﹐千金何足以動吾心﹐人何患無妻子。爾旣不願﹐請卽作離婚書。」嶽某大喜﹐遂呈紙筆﹐丁乘醉一揮而出。道遇同窗某﹐邀至家﹐詢其何往﹐告以故。某大爲不平﹐丁夷然置之﹐某家素丰﹐因令媒妁往議婚。其嶽某以爲門戶相當﹐卽允之﹐某定期迎娶﹐前數日告丁曰「爾之棄妻吾已娶之﹐吾與爾交最密﹐何可不我賀。」丁素曠達﹐且曰吾巳離婚﹐卽同陌路﹐何害。迨合巹之期﹐丁往賀﹐某邀丁視新婦﹐顏色甚麗﹐丁頗心動﹐然已無如何。乃入席痛飲﹐某復與諸客殷勤相勸﹐遂至沈醉﹐昏睡不知人事。某命人送丁臥新牀﹐反鎖其門﹐丁至五更始醒﹐見已臥洞房﹐新婦凝妝坐待。大驚﹐急開門﹐門已鎖﹐大聲疾呼﹐某開鎖而入﹐謂丁曰「爾已與新婦成婚﹐可攜歸矣。」丁力矢天日﹐某曰「此吾意也﹐爾嶽如有言﹐吾當與之構訟。」

時新婦亦知系故夫﹐遂偕丁同歸。某倩人往其嶽某家告知﹐嶽某甚慚不敢有他說。

後丁與某同舉孝廉。全人婚姻其功甚大﹐此舉尢有豪傑舉動﹐天之報善人也宜矣。

惜未傳其姓名。

◎義犬過竹溪訓導﹝夢釗﹞言常遊幕蜀中﹐聞納溪縣有兄弟二人﹐家素封﹐兄歿無子﹐嫂有遺腹﹐弟恐其生兒分產﹐密囑收生嫗產時如女也則任之﹐若男也則斃之。

迨產﹐乃一男﹐小兒落地不哭﹐嫗謬言已死﹐婦不察﹐遂瘞後園中。彌月後﹐婦將詣母家﹐忽一牝犬銜某裾不放﹐驅之不去﹐婦異之﹐隨犬行。犬至倉板下﹐銜一小兒出﹐仍活﹐婦疑卽己兒﹐急令人往視瘞兒死處﹐已挖成洞﹐婦知犬所爲﹐攜兒歸。夫弟控於官﹐謂嫂抱他人子爲子﹐官傳婦攜兒訊之﹐犬亦隨往到堂。犬展轉臥於旁﹐兒卽就犬食乳﹐官徵其異﹐察其情﹐命婦攜兒歸。使鼓樂送犬返﹐書一牌號曰義犬﹐而置其夫弟於法。此道光五年事﹐惜不記姓﹐是兒蓋已二十二歲矣。

◎前生城隍陳漢題國柱﹐杭人﹐白手成家。其子寶齋﹐於二十五六歲時患病。兩月餘﹐終日臥牀不醒﹐時作囈語。愈後自言前生爲某縣城隍﹐忽有城隍來拜﹐言有一案系君任內事﹐須往會鞫。不覺隨之俱往﹐案乃一孀婦生有一子﹐家系巨富﹐有夫弟二人欲謀其產﹐詭稱婦不貞﹐例應斷離。婦控於縣﹐邑宰拘其夫弟同訊﹐案無指實﹐夫弟某行賄五千金﹐宰納之。告其妻﹐妻曰「此昧天理事﹐不可爲。」

極力諫阻﹐宰大怒﹐詈責妻﹐遂自經死。宰受賄後﹐將婦斷離﹐婦憤懣而卒﹐其子卽爲其叔害死。其產婦夫弟瓜分。婦歿後控於冥﹐因宰陽壽未終﹐案未結。今案犯俱已歸冥﹐奉帝命會鞫﹐宰與婦之夫弟二人俱論斬﹐婦轉生爲孝廉﹐官邑宰﹐宰之妻爲其正室﹐婦之子仍爲其子。其姓名居址俱不肯言﹐蓋冥中不許泄漏也。

寶齋年近三十﹐恂恂如處子﹐現尙讀書﹐此足以儆世之貪酷不仁者。

◎王將軍馬王將軍忘其名﹐曾任西安將軍﹐有戰馬死﹐葬西安城外﹐有碑曰王將軍葬馬處。相傳將軍昔隸羽林﹐值休沐日遊肆中﹐見有牽牝馬過者﹐馬一見長鳴﹐行過數步﹐偶回顧﹐馬復長鳴。將軍心動﹐詢之牽馬者﹐則云買以就屠。馬白色﹐患下鼻﹐問其價﹐云八千﹐貨肉與皮可得十千。問願賣否﹖云得利卽售。將軍以十二千買之﹐廏中無閒櫪﹐因有塋地在西山﹐隨交看塋人牽去放靑。馬方有孕﹐以胎火患下鼻﹐就水艸旋愈﹐生一駒﹐黑色有力。時用兵金川﹐將軍帶兵往﹐選善馬數匹﹐以此駒多力﹐令負器具以行。至彼月餘﹐數善馬相繼病死。木果木之變﹐將軍乘之以戰﹐勇健異常﹐人近之輒蹄蹶﹐賊不能拒。將軍首先血戰﹐冒矢石潰圍出。功成後﹐鎭守西安﹐以馬久勤勞﹐不施羈勒﹐爲搭松棚一間。馬日則出城入終南山﹐自擇水艸﹐夜則必返﹐自何門出﹐仍自何門入。西安城日入下鍵﹐往往掩關待之。馬能飲酒斗餘﹐以熟肉下之。隔數日必入內衙視將軍﹐或嗅其足﹐將軍輒撫摩之﹐飲食始出。一日忽晚歸﹐汗淋徧身﹐將軍疑人乘騎﹐次日遣弁密隨以往。至一峯下﹐則有虎在焉﹐見馬至便與鬥﹐及昏乃散。峯側有古剎﹐弁詢諸僧﹐言斗數日矣。還報﹐將軍虞馬或被傷﹐選健卒往捕虎﹐令前弁導以往﹐徧尋不得其處﹐因令施槍炮轟擊。後馬仍日出城﹐歸亦不再汗﹐年餘斃。將軍泣而瘞之。

◎變牛還債黎思之縣尉言﹕蜀南部縣近城四十里有小村﹐村內李某年近六旬﹐生二子﹐父子居心忠厚﹐耕種爲業﹐僅可糊口。道光六七年歲歉﹐向本村富人陳良棟借錢一百貫﹐不數年李姓父子因勤儉持家﹐家業漸丰。李翁忽得病﹐彌畱時喚二子至牀前﹐告曰「前借陳姓之錢﹐可算淸本利還之﹐此人爲富不仁﹐務將借約取回﹐免致受累。」二子遵命﹐以錢往還。陳姓收錢後﹐捏稱借約無從尋覓﹐李翁復令二子向索﹐陳終不給。不數月﹐李亡。二子愈勤儉﹐家道益饒。陳頓昧天良﹐執約向李姓復行索債﹐李姓二子應言前還錢狀﹐陳指約爲憑﹐堅稱未還﹐否則必鳴於官。李畏累﹐令陳翁對天起誓﹐陳跪階前﹐誓云「重收爾債﹐來生當變牛馬償還。」李遂復以錢還之﹐將約取回。年餘﹐陳暴病將終﹐告妻子曰「我往李家還債去矣。」言罷而逝。陳終時﹐李姓家牛忽生一犢﹐額上似有字﹐初尙模糊。

年餘﹐字迹朗然﹐系陳良棟三字。陳妻子夢陳哀求與伊贖身﹐尙不深信﹐及聞李姓家牛額有字﹐母子同往﹐視果然。牛跪而求之﹐狀如人。陳妻子乃大悲﹐願將李姓重還之錢付李贖牛。李不許﹐後復再三懇求﹐以千金相贖﹐李仍不允。陳妻子訴於官。縣令喚陳﹑李二姓到堂﹐斷銀一千二百兩將牛贖還陳姓。李不遵斷﹐令再三勸諭﹐李終不從﹐令亦無可如何。道光十一年道經此村﹐聞其事以爲異﹐往視﹐則牛額之字顯然。果報之說信不誣矣。然李姓兄弟之不遵斷聽贖也﹐似亦大過哉。

◎戲言冥報程仲蘇言﹕嘉慶年間﹐河南某縣有一餘姓與張姓素好﹐同學讀書﹐俱系茂才。

端午各解館歸家﹐張姓寫一信寄余姓﹐戲言其婦不貞。余姓閱之大怒﹐瘋病陡發。

余有二子一女﹐忽持刀先殺其妻﹐又將子女一並殺死﹐余亦自縊。逾年﹐張姓在家﹐忽持刀自言余某至矣。遂用刀自剖其腹﹐逾時身死。夫朋友戲謔﹐原非所宜﹐況無端污蔑閨門。卽使余姓不自殺其妻子﹐冥報亦所不免﹐況一言連斃數命乎。

◎遊戲示警杭州有翁某業染坊﹐家素封。西湖每逢二三月﹐嚴衢一帶婦女俱來進香。是日﹐翁結伴在花神廟閒步﹐忽見一婦貌頗端麗﹐隨數婢入廟遊玩。或戲謂翁曰「汝能使婦一笑﹐當治酒相款。」翁曰「何難﹖」遂滿頭插花朵﹐故作傾跌狀。

婦顧而微笑﹐眾皆撫掌。後隔數年﹐翁忽大病﹐病中自言婦自回家後﹐婢告家主﹐言主母輕狂﹐顧男子而笑﹐蓋此婢素爲主人所眷。主人入婢讒言﹐向婦詬責﹐婦無以自明﹐遂自經死。死後控於閻羅﹐婢先死﹐後又控戴花相戲之人。閻羅命鬼卒攝翁去﹐翁與婦對質﹐實系無心。閻羅言爾旣愛趺﹐卽使汝一趺﹐釋令歸。翁自病愈後﹐不數年家頓落﹐翁潦倒以終。一跌之言驗矣。噫﹗翁以偶然遊戲﹐致令冥冥中冤業糾纏﹐連喪數命﹐𨿽出無心﹐其咎大矣。欲逃陰譴﹐得乎﹖於蓮亭曰「翁之子與予素相識﹐翁夙稱明幹﹐何以素封之家忽爲窶人﹖後聞翁病中自述﹐乃知陰受冥譴。」翁歿後﹐其子三十餘歲始得掇一芹。余作京官時﹐翁之子忽來京﹐形容憔悴﹐落拓無歸。適予奉先大人諱歸裏﹐後不知所終。嗚呼﹗貽謀不臧﹐殃及子孫﹐可懼哉﹗可懼哉﹗

◎盜妹李春潭觀察言﹕蘇州有某甲﹐在杭州作賈﹐美丰姿﹐年十八九﹐遵父母命回蘇完娶。路過太湖﹐覓船以進﹐船戶兄弟二人﹐乃大盜也﹐盜有一妹﹐年十七八﹐色美而能武。某登舟後﹐見女少艾﹐心動﹐頻目之﹐女亦目注不已。少刻﹐船戶三人赴岸拉纖﹐舟中惟女與某。四目相視﹐女忽問曰「子何以視我﹖」某婉答之﹐語帶調笑。女曰「子今夜恐不妙。」某尙不覺﹐女以手去板﹐出白刃示之﹐刀光閃爍可畏﹐某始投地求救。女因問曰「爾曾娶妻否﹖」某告以未娶﹐並言奉親命回蘇完婚﹐女乃不言。少刻﹐船戶回船少憩﹐又登岸。某又哭泣求救﹐女情動﹐乃問曰「爾箱中有多金否﹖」某白以無﹐女爲設計﹐可佯病呼痛﹐付匙與二船戶開箱覓藥﹐冀可免禍。迨船戶回舟﹐某如其言﹐船戶果開箱細視﹐以無藥告﹐某自言誤記。二人又登岸﹐另坐小舟﹐女告某曰「子𨿽無銀﹐衣服甚華好﹐恐終不免。因授以刀﹐使伏暗中﹐俟其鉆首而進﹐卽手刃之。時已昏暮﹐某手顫﹐渾身戰栗。女乃進艙持刃﹐少頃﹐某長兄果鉆首進﹐女卽手刃之。其次兄見無聲息﹐疑客有備﹐不敢入。趨至船頭﹐女躍上蓬﹐持刀刺之﹐次兄亦死。某欲逃﹐女含涕告曰﹕」事已如此﹐子將何往﹖吾當與爾同首官。「因手持一包袱﹐內皆伊兄所殺之人髮辮也。到官後﹐應言其兄平日凶暴殺人狀﹐今日之事實出不得已﹐因泣涕請死。官旣見髮辮累累﹐又檢查舊案﹐二船戶實系江湖大盜。女子𨿽有殺兄之罪﹐然大盜因此而殄﹐功不可沒。憫其齒稚無歸﹐命某妻之﹐以報其活命之恩。某自言有室﹐且見其手刃二兄﹐心懷惴惴。官乃諄諭再四﹐並給以執照﹐令攜之歸。某之嶽聞某已有妻﹐遂另婚﹐女乃隨某至家成夫婦。女事翁姑孝﹐徳性柔順﹐伉儷亦相得﹐稱賢婦。此女見某年少﹐彼此目成﹐其連刃二兄﹐固不得謂之大義滅親。然其兄劫人貨財﹐殺人如艸芥﹐爲王法所必誅﹐則其妹之以白刃相加﹐或眾怨鬼附於其身﹐亦未可知。迨女已嫁之後﹐全無暴戾之气﹐克全婦道以終﹐其身是亦有足取者。故記之。

◎蔣榮祿華表吳門蔣榮祿公塋道在陽抱山﹐乾隆四十八年六月十八日大風潮﹐墓前華表倒地﹐中一逆子腦﹐卽時殞命。公之曾孫古愚封公曰「先榮祿生平純孝﹐見重於湯文正公﹐沒後猶不容此不孝之人偸息於人世也。」

◎逆婦變豬乾隆己酉十一月﹐常熟東南任陽鄕有不孝婦欲殺其姑者﹐置毒藥於餅中而自住他所避之。其姑將食﹐忽有一乞人來求其餅﹐姑初不肯與﹐乞人袖中出一綠綾衫與之換去。及婦歸家﹐姑喜以衫示婦﹐婦又奪之﹐初著身﹐忽僕地﹐姑急扶之﹐不能起﹐忽變成豬﹐鄰人咸集視之。婦猶作人語曰「我本應天誅﹐以今生無他罪過﹐但變豬以示人耳。」言訖﹐遂成豬叫﹐獨其前腳猶似手也。又﹐同時山東定陶縣一農家婦﹐素虐其姑﹐姑雙瞽﹐欲飲糖湯﹐婦詈不絕口﹐乃以雞矢置湯中﹐姑弗覺也。忽雷電大作﹐霹靂一聲﹐婦變爲豬﹐入廁上食糞。一時觀者日數百人﹐歲餘猶不死。

◎逆婦變驢陜西城固縣鄕民有不孝婦﹐平時待其姑如虐奴婢﹐非一日矣。嘉慶庚辰正月初一日早起﹐婦忽向姑詈罵﹐喃喃不絕口﹐姑不理而往別家拜年。有頃﹐不孝婦入房關門而臥﹐久之不出﹐但聞房中有聲如牛馬走。迨姑回欲入房﹐視之而不得﹐急呼他人踏門﹐人惟見此婦臥於地﹐一腿已變成驢矣。越數月方死。

◎逆子被燒嘉慶已卯五月十日﹐有蘇州營兵遣擔夫挑火藥百斤往教場﹐偶過都亭橋周亞子巷打鐵鋪門首﹐鋪中人正在打鐵﹐有火星爆入擔內﹐忽轟然一聲﹐滿街如焚﹐死者五六人。中有一人﹐須髮俱燒去﹐人尙未死。有識之者曰「其人系遊手棍徒﹐以賭博爲事﹐乳名和尙。有老母年七十餘﹐和尙旣不能養﹐亦從未一呼其母。」

至是而母憐其創楚﹐猶百計醫治之﹐和尙乃痛哭﹐大呼其母者﹐一日夜而死。

◎天賜孝子米道光二十七年七月﹐雷賜嘉興農家孝子米一事﹐傳播一時。言者失其姓名﹐謂是張叔禾先生之佃人也。極貧苦﹐孝子與母妻共止三人﹐而食常不給﹐因與妻謀以飯爲母饔﹐而己與妻食粥﹐如是者有年矣。至是﹐母之飯亦偶不給﹐以粥進。

母性卞急﹐不食﹐傾於廁。俄而雷殷然作。母懼﹐跪於庭。子婦趨視之﹐詢得其故﹐亟如廁取出﹐以水潔之﹐相對食訖。隨同跪叩引慝﹐爲母解免。俄而雷又一震﹐自天降米二十四石﹐堆積院中﹐村鄰環睹驚嘆天之哀憫孝子如斯也。驚喜旣定﹐孝子視米囊所書字號﹐則卽叔禾先生倉之物也﹐又驚而往告其主﹐欲返歸之。先生曰「此天賜孝子者﹐非吾物也。」堅不受﹐人兩義之。

◎山陰秀才山陰秀才某﹐年三十許﹐入鄕闈﹐文頗得意。至三場剪燭對策﹐同號生聞有婦人呼某名者﹐而某獨不聞。呼之數四﹐號軍大聲曰「呼某者究竟是誰﹖」某乃聞呼而驚﹐旋見一婦人走入號捨﹐曰「爾可認得我否﹖我是爾母。」答以我母現在﹐何復有母﹖答曰「我是爾嫡母﹐爾是繼出﹐爾何忽忘﹖爾有姊孀居貧苦﹐爾謂非同胞所生﹐全不相顧﹐爾於心何安。我畢命時﹐爾父不仁﹐不與繪像﹐令我遇祭祀不能入座﹐旁立以待其餘﹐爾何忍哉﹖」答曰「姊氏失於周濟﹐咎無可辭﹐至母像今無從繪起﹐且陰間之事﹐亦不得而知。」曰「我𨿽沒﹐而爾姊尙存﹐與吾形甚肖﹐可就其形而繪之﹐俾我與享。又須頻頻卹姊﹐我始釋汝。

我爲嫡而爾母爲繼﹐爾讀書人﹐此等名分豈有不知。乃日懸爾父遺容而獨遺我﹐毫不省憶﹐此得謂之有人心乎﹖自今爾能遵守我言﹐方合道理﹐否則休想功名矣。「

某於是叩頭悔過﹐一一泣從﹐倏忽而婦不見矣。次科﹐某始獲售﹐因復昌言其事於眾﹐俾家有嫡繼者咸懍知焉。

◎生變豬銅陵張灃南先生自言其祖在日﹐有對河居住之佃戶癱瘓三年﹐忽呼其家人曰「吾非病﹐吾負章宅銀﹐冥罰作他家豕以償其貸。吾𨿽爲人﹐實乃畜也。爾等往請速宰此豕﹐以了前愆﹐或可冀轉世爲人耳。」其妻詣章門﹐訴以原委﹐章翁曰「家畜肥豚﹐畱備大事﹐鄕鄰之負吾者不少﹐詎必獨於某之負而施報乎﹖」然聽其妻言﹐念是佃困病之言﹐與畜豕之年相若﹐冥報殆非無因﹐吾當宰之而已。宰之日﹐豕就刀大啼﹐佃在牀亦大啼﹐儼同豕音。澆湯刮膚﹐豕不啼而佃又大啼﹐且身起白泡﹐恍如湯火之傷。分臠時﹐佃又大號﹐須臾聲微而斃矣。世之載冥報者多矣﹐大半在影響之間﹐惟此事身猶生養於家﹐而魂已變豕他所。世之得財喪心者﹐猶云假貸不同訛詐﹐負亦無傷﹐其亦鑑此而有悟哉﹖

◎攺惡《咫聞錄》云﹕廉州合浦南康墟有宰豕爲生者﹐曰於臨宰時﹐見豕之畏就刀斧﹐大聲呼號﹐心起不忍﹐恆欲棄而不爲﹐然一家八口﹐捨此無以爲養﹐彊而止之。迨後子已成童﹐令學別技﹐得藉糊口﹐卽輟業﹐茹素誦經。聞雷聲起﹐每食必輟箸漱口﹐跪誦雷經﹐俟雷息聲而止﹐如是者八九年﹐未嘗稍懈。一日早起﹐正出門﹐忽鄰居老婦向屠手招﹐似有事相告﹐屠乃過去﹐�無人焉。但見旁捨母豕產畜﹐尹尹喁喁﹐正欲呼老婦而問以何事﹐頓時頭眩目黑﹐僕跌於地﹐覺魂入於小豕之腹﹐欲言不能。思此乃殺生害命之報﹐轉世爲豕﹐從何解救﹖因想世俗念經可以消災﹐於是默念雷經四十九回﹐忽聞雷電交加﹐霹靂一聲﹐將豕身擊斃而魂轉於身。老婦驚而出視﹐曰「彘已產矣﹐鄰屠何睡於階也﹖」呼之不應﹐老婦曰「頃被轟雷擊死乎﹖胡不爲擊死於其家而擊死於予庭乎﹖」亟呼其家人至﹐方大哭間﹐屠已蘇而起﹐詢其故﹐備悉前由。老婦曰「子何時來﹐吾並未招子也。」無不駭異﹐此嘉慶四年事﹐今已閱二十年。近有自廉州來者述其事﹐知屠白髮蒼蒼﹐猶存於世﹐於此可徵天道之昭昭矣。其初之手招者﹐非老婦乃母彘也﹐其魂之轉胎爲彘者﹐癉其屠豕之惡也。屠默理經而感動伏雷者﹐彰其從善之心也。玆延壽於耄耋者﹐取其洗心革面也。過則勿憚攺﹐誠至聖之格言歟。

◎見財不苟華亭廖壽彭之祖﹝景明﹞﹐兄弟六人皆通籍﹐公其季也﹐疏財仗義﹐好爲濟困扶危之事。歷山西偏關﹑臨晉諸縣﹐後擢南寶川州知州﹐旋升廣西直隸州知州。先是﹐大吏聞前任某虧短庫項甚巨﹐委公前往摘印查封。公禁吏胥﹐一無所取﹐並爲申報實無隱匿﹐卽虧短之銀均系因公賠累﹐委曲周全﹐罪從末減﹐某徳之。某系遼東人﹐距家萬餘里﹐人口旣多﹐私債累累﹐竟有全家流落之勢。一日﹐某忽至﹐謂公曰「我之虧累﹐皆由自取﹐且年已衰老﹐死復何恨﹗惟一家老小羈畱異域﹐不久將爲餓殍﹐今有一言敢告﹐在任時預料必有今日﹐曾以三千金密藏署中後院地下﹐以備還鄕之資。初不料查抄之突如其來也﹐公肯憐我﹐分贈千金﹐俾全家得藉此作歸計﹐固所願也。否則公竟自取之﹐我亦無憾﹐毋日後爲他人得耳。」公曰「是何言歟﹖君如此收場﹐我不能救援﹐方深自抱愧﹐今肯見利而忘義乎﹖」因畱某止宿署中﹐夜深人靜﹐率親丁數人偕某至所指處發之﹐卽裝於酒甕中﹐送還之。未幾﹐公以屬吏失出案被議﹐解組南歸﹐兩袖淸風﹐饔飧幾致不給。時公年五十﹐嗣續尙虛﹐卽於次年得一子名云槎者。幕遊山左﹐後在東河節署掌箋奏﹐以布衣負時望。孫四人﹐出仕者三。曾孫六人﹐皆業儒。元孫二人﹐現在五房均已無人﹐僅賴公一綫之緒﹐謂非厚徳之報歟﹖

◎齊觀察直隸人齊觀察﹐由詞垣擢任南迆南兵備道。素喜談文﹐道光甲申嘉平﹐由任所攜二妾晉省。乙酉元旦﹐同各大憲。朝賀畢﹐旋寓﹐蟒服而坐﹐若有所見﹐立命家人往請首府。首府者﹐佟鏡堂先生﹝景文﹞也。言有要事奉告﹐不移時而太守至﹐詢稱某年山西事發﹐有某某在此地省城隍於忠肅公前控告﹐公命人來請對質﹐不能不去。蓋某年山西省查辦虧空﹐我時爲隨帶司員﹐議以虧空一萬者限一月繳﹐逾限卽擬正法。其不能繳而尋短見死者﹐以我立議不公﹐虧空一萬者只予一月之限﹐虧空十萬者反寬十月之期﹐致令短見而死心實不甘﹐故來此控請質訊。我因一時之錯﹐遽至於此﹐我死後﹐托將我眷屬妥送回籍﹐並望徧告同人﹐遇事體重大者﹐切勿混出主意。「言畢而逝。張鏡蓉銑本南人﹐時適在省﹐聞齊觀察忽死凶詢﹐得其原委如此。

●卷四◎江右黃江右黃﹐家本中資﹐而樂善好施﹐不少吝慳。偶因久雨新晴﹐偕友人散步郊野﹐見古寺中積柩累累﹐板破骨露者甚多﹐爲之惻然﹐遂捐髙田二十畝﹐施爲義冢﹐兼出資勸人營葬﹐凡年久而無力者皆葬之﹐並各爲之立碑記﹐備人尋覓﹐共葬四十六棺。又似此掩骼髙義﹐澤及枯骸﹐義舉甚多。後其家科甲蟬聯﹐冠蓋不絕﹐人爭羨之。按此見《寄云書屋因果錄》﹐是錄所載但書某姓﹐槪不標名﹐然此是南昌黃俊民觀察家事。觀察名中傑﹐系家大人壬戍同年﹐其弟範亭編修﹝中模﹞﹐其侄在畬太守﹝維烈﹞﹐皆同時由甲科官中外﹐皆與家大人摯好﹐故早聞其事頗詳。

◎江右李臨川李某﹐貿易粵西﹐時同夥三人皆病疫死﹐一家於黔﹐一家於楚﹐一家於江西。李某爲分送﹐三人骸骨各歸故里﹐皆出己資。而此三人之本息各交其妻孥﹐俾得贍養孤寡焉。後李某及身發數十萬金﹐隨時善舉﹐疊疊不止一端。而其孫由翰苑官侍郎疊掌文衡﹐食報正未有艾也。按此卽臨川李宜誠對翁逸事﹐李之起家﹐余已載入近錄。所云由翰苑官侍郎者﹐卽春湖先生也。

◎徽州程氏徽州程某﹐祖與父皆諸生﹐家赤貧﹐以課讀爲生。前後幾百餘年﹐勤勤懇懇﹐皆以全副精神赴之﹐無問寒暑﹐所成就後學不少。後其孫某英年發第﹐累官至總制。而其對翁仍用老明經項帶﹐嘗語人曰「吾自有功名﹐豈必父以子貴哉﹖」

其曾孫輩近亦接聯舉秀孝﹐詩書之澤方興未艾矣。誰謂筆墨營生者不可以積功累仁耶﹖按此根葉卽程梓宛先生家也﹐先生嘗由蘇州撫軍擢爲吾閩總制﹐其撫蘇時家大人正居承宮之職﹐聞其家教最悉云。

◎六安張氏張某者﹐六安人﹐年少﹐美於才﹐又富於賢。有鄰家王姓者﹐羨其貲財﹐以女妻之。但此女前已許貧士髙某﹐而張未之知也。結縭之夕﹐見女哀泣﹐詢其故﹐女云吾前已許髙姓﹐今又許予﹐是二夫也。嘗聞烈女不事二夫﹐君其謂我何﹖言訖﹐遂尋帶自縊﹐張力救得免。印於是夕覓得髙某﹐拉至其家﹐爲之合巹焉。次日﹐髙某措得聘金送還﹐分文不受。後家愈富饒﹐次年張遂登鄕薦﹐逾年復捷南宮。而鄰某王宅不戒於火﹐家業一空﹐論者謂王氏之姦詐﹐幾敗其女之名節﹐其得此報宜矣。

◎四明張氏四明張某﹐邑諸生也﹐困於場屋幾二十年。適遊幕江西﹐得貲千金﹐因開新例﹐欲行報捐﹐乃辭館歸裏。抵家﹐見族中一節婦以十指養其病姑並幼子﹐時值兵燹之餘﹐米殊薪桂﹐勢難存活。張慨助以三百金﹐又有戚某﹐由鎭海避難來﹐全家奔竄﹐衣食無資﹐將鬻子以求活﹐張復助以三百金。張本欲報捐﹐未宦﹐因銀已分散﹐一籌莫展。同人皆笑之。不得已﹐仍回覓館﹐有故交與之北行﹐竟由科甲得邑令﹐今且氵存升郡守矣。

◎金陵曹氏江寧曹某﹐少年隨父赴浙江﹐投親不遇﹐父沒於途﹐曹流爲乞丐。逢人痛哭﹐求給川資負父骸歸裏。有王某者﹐見而憐之﹐給以靑蚨四串。曹感之入骨﹐竟負父骸歸。如是者十年﹐嗣以貿易頗順利﹐積有餘資﹐家已小康﹐而時時泣念王某恩﹐恨無由報答也。王﹐寧波人﹐值夷船陷城﹐家資金爲所掠﹐攜妻子踉蹌奔至金陵﹐行將乞食矣。與曹某恰遇諸途﹐曹大驚曰「恩人何亦流落至是耶﹖」王告以故﹐曹卽邀至其家﹐時已戒寒﹐易以冬衣﹐並爲賃小屋以居﹐復割田二十畝俾營生焉。後曹某忽獲藏鏹巨萬﹐乃以分潤王某﹐王亦得自立﹐全家溫飽﹐人兩稱之。

◎湖北韓湖北韓某﹐本營伍中人﹐道光壬寅奉調防堵至江南途中﹐有同伍曹某者﹐夜見艸屋中有燈光﹐則少婦獨居也。推門而進﹐勢將爲彊暴之行﹐適韓某過﹐聞婦人呼號之聲﹐入門見曹如此﹐大聲疾呼曰「若敢無禮﹐定斷汝頭。」曹畏而釋之。後韓竟以軍功授職﹐今且專閫矣。

◎安慶趙安慶趙某﹐家小康﹐值母沒﹐延徽州汪某代尋陰地。汪每自誇其堪與之術﹐醉後並言己之生壙可出狀元﹑宰相﹐趙某聞之﹐暗中羨甚。未幾﹐汪以病沒於趙宅﹐趙爲之殯殮。逾時﹐汪子來扶柩﹐趙卽以己母之柩與之﹐而將汪柩葬於安慶﹐不知汪之術本不精﹐所言多欺人﹐其自定之生壙固水泉風蟻之窟也。汪子不知﹐已將趙母之柩葬入。趙以一念之貪﹐將親骸輕棄此地﹐不久而趙祀遽斬﹐尙懵然不知其來由也。

◎江西滕江西滕某﹐年少有美才﹐家亦饒裕﹐因赴鄕收稻﹐見佃戶譚某之女而悅之﹐以故頻相過問。嗣又赴譚家﹐適女獨居﹐挑之不從﹐彊污之。女力竭聲嘶﹐知不免﹐諄求願充妾滕﹐滕某許之。盟誓再三﹐偕繾綣焉。未幾﹐女受孕﹐囑滕早爲之計。滕某佯諾之而心懼家室之妒﹐未敢言也。旣女腹漸大﹐父母嚴詰之﹐女以滕某前情告。其父趨至滕家問之﹐滕堅不肯認﹐其父回嚴﹐撻其女﹐血流墮胎而死。自是某每入闈﹐必遭鬼祟﹐不能終事而出﹐遂落魄終其身。

◎常州胡常州胡某與鄰婦相悅﹐目成已久﹐未得其隙。聞其夫外出﹐隨與鄰婦密約至家一會﹐而礙其妻之在室也。適胡某欠其妻母四金﹐遂勉力措金交其妻送還之﹐妻因天雨不肯出門﹐胡逼之前往﹐而鄰婦敗節矣。不料妻至中途雨甚﹐隱身枯廟中﹐猝遇惡少彊污之。又遇其戚撞破其事﹐遂播於眾。胡亦微聞之﹐不敢深究。

天道報施未有如是之速者﹐吁﹗可畏矣。

◎貴陽施貴陽施某﹐性淫蕩﹐其妻善鍼黹﹐有鄰女從其妻求學焉。一日﹐其妻偶外出﹐而鄰女適至﹐施某乘間彊污之。女畏羞不言﹐亦不復至。後此女出嫁﹐其夫以其非完璧也﹐辱詈而切詰之﹐女愧﹐遂服毒死。施某隨於次月覆舟而亡。

◎南昌羅南昌羅某﹐精於命理所推﹐乾隆間各造多奇驗。自推命運無大祿籍﹐惟庚子科可得一榜﹐與王某同學﹐推其命﹐則謂畢生無中理也。己亥冬﹐館鄰有孀婦﹐少年美艷而不能自持。初挑王﹐力拒之。繼挑羅﹐羅詫爲奇遇﹐遂頻往來。庚子秋﹐王某登鄕薦﹐而羅落孫山矣。羅方疑謂命理不靈﹐豈知冥冥中有默爲轉移者乎﹖

◎廣東尹廣東尹某﹐與武某交誼最深﹐聯爲兄弟。武某本富家﹐性淫蕩﹐尹更誘以聲色﹐墮其術中者不少矣。武囊已罄﹐尹僞稱貸助其遊蕩﹐子母兼權﹐而武之居宅歸尹矣。武所居之屋值二萬餘金﹐尹以三千金盤剝得之﹐其積餘三千金亦武家物也。尹方自鳴得意﹐不料夷船坌至﹐兵火延燒﹐倏成平地﹐家貲悉歸烏有。尹本鄕居﹐非兵火所能及﹐因得武屋而遷居﹐遂遭此劫﹐人謀亦何益哉﹖

◎山東傅山東傅某﹐年三十餘矣﹐十應小試﹐未得入泮﹐遂欲納監應鄕試。苦無資﹐因念有族叔母李氏經營力作﹐積有二三百金﹐李少年苦節﹐勤力撫孤者也。其子尙幼﹐傅告以淮北票監利息甚大﹐李惑之﹐賣田質產得銀二百兩交傅爲辦票鹽計。

傅得銀﹐卽赴省報捐監生。回裏﹐李屢問本利﹐傅一味含糊。後問之急﹐傅以翻船淹消爲詞。李大失所望﹐因哭訴於縣城隍廟中﹐夢神謂曰「汝族侄本應中一榜﹐今若此當削其籍﹐並奪其算矣。」是年﹐傅初入闈﹐三場俱甚得意﹐而闈中卷已入選﹐忽爲雨漏漬毀﹐臨時換他捲。未逾月﹐傅果暴亡。

◎雷李至交嶽州雷某﹐富有家財﹐道光六年病篤時﹐知其子不肖﹐密以黃金百兩交其鄰李某代爲收存﹐平昔至交也。李某貧甚﹐布衣疏食不攺其素。後雷某之子果蕩廢無人狀﹐李召雷子至家責之﹐問以知悔否﹖雷子伏地悲號﹐自陳愧悔。李卽以存項付之﹐原封猶未動也。今李子旋登甲科﹑司銓部﹐李某躬拜榮封﹐楚人每嘖嘖樂道之。

◎孫文至交湘潭孫某與文某﹐至交也。孫某之父貿易漢口﹐令孫某在家奉母﹐而母病甚危﹐適得漢口來信﹐父亦病篤。孫某欲赴湖北則母病難離﹐欲不往視則父側無人﹐寸心如割。商之文某﹐文愴然曰「於此而不助一臂﹐焉用朋友爲。且我無父母﹐家無他累﹐可以代君前往。」遂附舟而去﹐舟過洞庭﹐遇風覆舟死。文某忠於爲友﹐此行眾所共知﹐而偏護此報﹐皆爲惋悼不已。孫某猶未之知也。一日﹐忽夢文某綸巾鶴氅而來﹐曰「余以前生罪孽至重﹐已應覆舟之劫﹐今日之死﹐分也。

然以區區一念之忠於爲友﹐上帝憫之﹐已證善果﹐登仙籍矣。子亦孝於事親﹐子父恙已愈﹐可無慮﹐子其勉之。「孫後得漢口家書﹐果如所言。

◎王茂才盧陵王茂才﹐家貧﹐以訓蒙爲業﹐盡心講貫﹐手口交疲﹐惟恐誤人子弟。𨿽親族中有冠婚喪祭諸事﹐悉浼人婉告之﹐不親慶弔﹐寒暑不輟﹐疾痛不廢。自十九歲課讀以至於五十九歲﹐四十年如一日。𨿽大比之期﹐亦惟恐有荒館政﹐不肯赴試﹐人多笑而迂之。而所授徒入膠庠登鄕薦者接踵相繼﹐不逾時﹐其家亦皆相繼以科甲起家﹐今且有爲顯宦者。先大父嘗舉以誨人﹐家大人亦津津樂道之。

◎陳茂才陜西胡某﹐幼從學於陳某之門﹐陳終老一衿﹐胡由舉人官知縣﹐氵存升郡丞。

引疾歸裏﹐適陳某病危﹐胡親侍湯藥﹐陳子早沒﹐僅一幼孫﹐陳沒後﹐族中有欺其孤寡者﹐胡力爲保護之﹐並爲經理殯葬。籌計薪水﹐令其孫至家就讀﹐親爲訓迪。其孫已能文﹐而胡督責不少怠。一日﹐其孫出遊﹐偶未告胡﹐胡引至陳靈前﹐重責其孫﹐繼以大哭﹐篤於師弟之義如此。逾年﹐胡子登賢書第一﹐陳子亦同榜舉於鄕。

◎上洋童子汪棣香﹝福臣﹞《勸毀淫書徵信錄》云﹕上洋一童子少孤﹐三房僅一子﹐大母以下甚愛之。稍長﹐束髮受書﹐卽不爲無益事。一日﹐閒步過書坊﹐就而問焉﹐問何等書最快意適觀﹖書賈曰「快意適觀者莫如風流詞曲。」童子曰「何謂風流﹖」書賈以其童而駿也﹐卽取濃情艷史示之﹐童子遂賃觀焉。閱甫半﹐喟然曰「世間有是書乎﹖我必毀之矣。」翼日復往書坊﹐大索風流書籍﹐主人出數十種與之﹐曰「官人要看﹐逐漸來賃可也。」童子曰「我欲盡買此書。」主人曰「我賃此書﹐利息無窮﹐安肯讓爾獨買去﹖」童子彊聒不已﹐主人曰「我今有急用﹐爾能備三十金來﹐我便盡售與爾。」童子歸奔﹐告大母﹐母以爲需用經史﹐鬻釵釧與之﹐遂買而焚於書館中。家人以告大母﹐母大駭而礙於獨子﹐未之責也。次早﹐拾字紙灰﹐得元寶兩隻﹐持以獻母﹐母轉悲爲喜。越數日﹐童子得劇證﹐羣醫束手﹐已待斃﹐忽作神語曰「汝命運平常﹐未應得第﹐今汝以髫年杜絕淫書﹐免世人受無涯孽報﹐上帝實嘉乃心﹐賜汝福相。他日功名大顯﹐無負初心也。」語畢﹐酣寢。及醒﹐形貌頓攺﹐周身皮似蛇蛻而病霍然矣。空中音樂嘹亮﹐鶴聲盈庭﹐異香數日不散。此道光丙申二月事。汪棣香又云﹕榦隆末年﹐桐鄕一士好閱淫書﹐搜羅不下數十百種﹐有子少聰俊﹐每伺父出輒搜篋中取淫書觀之﹐從此纏綿思想﹐琢喪眞元﹐患勞瘵卒。其父悲慟不已﹐相繼卒。又某邑一書賈﹐好刻淫書及春宮畫像﹐易於銷售﹐積資至四五千金。不數年﹐被盜席捲而去﹐兩目旋盲﹐所刻諸板一火盡燼。及死﹐棺斂無措﹐妻子離散。此皆編造淫書之報也。

◎西廂記汪棣香曰﹕施耐庵成《水滸傳》﹐姦盜之事﹐描寫如畫﹐子孫三世皆啞。金聖嘆評而刻之﹐復評刻《西廂記》等書﹐卒陷大辟﹐並無子孫。蓋《水滸傳》誨盜﹐《西廂記》誨淫﹐皆邪書之最可恨者。而《西廂記》以極靈巧之文筆﹐誘極聰俊之文人﹐又爲淫書之尢者﹐不可不毀。又曰﹕西廂一書﹐成於兩人之手﹐當時作者編至「碧雲天﹐黃花地﹐西風緊﹐北雁南飛」之句﹐忽然僕地嚼舌而死。

後半部乃另一人續成之。又曰﹕崔鶯鶯生長名家﹐並無曖昧不明之事﹐作《西廂記》者乃心貪鶯鶯之色而求之不得﹐乃編造蜚語以誣鶯鶯﹐至今令鶯鶯抱慚地下。

此見關帝乩筆﹐不可不信也。按﹕乾隆己酉科會試﹐詩題《艸色遙看近卻無》﹐吾鄕有一孝廉﹐捲已中矣﹐因詩中有「一鞭殘照裏」句﹐主司指爲引用《西廂記》語﹐斥不錄。其實此孝廉並不記得是《西廂記》語﹐特平日風流自賞﹐口吻自與暗合。暗合尙受其累﹐況沈溺於是書者耶﹖

◎紅樓夢《紅樓夢》一書﹐誨淫之甚者也。乾隆五十年以後﹐其書始出﹐相傳爲演說故相明珠家事。以寶玉隱明珠之名﹐以甄﹝眞﹞寶玉賈﹝假﹞寶玉亂其緒﹐以開卷之秦氏爲入情之始﹐以卷終之小靑爲點睛之筆。摹寫柔情﹐婉孌萬狀﹐啟人淫竇﹐導人邪機。自是而有《續紅樓夢》《後紅樓》《夢紅樓》《後夢紅樓》《重夢紅樓》《復夢紅樓》《再夢紅樓》《幻夢紅樓》《圓夢》諸刻﹐曼衍支離﹐不可究詰。評者尙嫌其手筆遠遜原書﹐而不知原書實爲厲階﹐諸刻特衍﹐誨淫之謬種﹐其獘一也。滿洲玉研農先生﹝麟﹞﹐家大人座主也﹐嘗語家大人曰「《紅樓夢》一書﹐我滿洲無識者流每以爲奇寶﹐往往向人誇耀﹐以爲助我鋪張﹐甚至串成戲出﹐演作彈詞﹐觀者爲之感嘆欷噓﹐聲淚俱下。謂此曾經我所在場目擊者﹐其實毫無影響﹐聊以自欺欺人。不值我在旁﹐齒冷也。其稍有識者﹐無不以此書爲誣蔑我滿人﹐可恥可恨。若果尢而效之﹐豈但書所云驕奢淫佚將由惡終者哉。我做安徽學政時﹐曾經出示嚴禁﹐而力量不能及遠﹐徒喚柰何。

有一庠士頗擅才筆﹐私撰《紅樓夢節要》一書﹐已付書坊剞劂﹐經我訪出﹐曾褫其衿﹐焚其板﹐一時觀聽頗爲肅然。惜他處無有仿而行之者。「那繹堂先生亦極言《紅樓夢》一書爲邪說誠行之尢﹐無非曹旗人﹐實堪痛恨。我擬奏請通行禁絕﹐又恐立言不能得體﹐是以隱忍未行﹐則與我有同心矣。此書全部中無一人是眞的﹐惟屬筆之曹雪芹實有其人﹐然以老貢生槁死牖下﹐徒抱伯道之嗟。身後蕭條﹐更無人稍爲矜卹。則未必非編造淫書之顯報矣。

◎淫書板錢塘汪棣香﹝福臣﹞曰﹕蘇﹑揚兩郡城書店中皆《金瓶梅》板﹐蘇城板藏楊氏﹐楊故長者﹐以鬻書爲業﹐家藏金瓶梅板𨿽銷售甚多﹐而爲病魔所困﹐日夕不離湯藥。娶妻多年﹐尙未有子。其友人戒之曰「君早經完娶﹐而子嗣甚艱﹐且每歲所入徒供病藥之費﹐意者以君《金瓶梅》板印售各坊﹐人受其害而君享其利﹐天故陰禍之歟﹖爲今之計﹐宜速毀其板﹐或猶可晚蓋也。」楊爲驚悟﹐立取《金瓶梅》板劈而焚之﹐自此家無病累﹐妻卽生男。數年間﹐開設文遠堂書坊﹐家業驟起﹐人皆頌之。其揚州之版爲某書賈所藏﹐某家小康﹐開設書坊三處﹐嘗以是版獲利﹐人屢戒之﹐終不毀。某年某月﹐偕其子到蘇﹐子因他事先歸﹐某在寓中忽病﹐將不起﹐同人送之歸﹐竟死舟次。飛報其子﹐其子奔至﹐見屍面腐壞﹐蠅蚋紛集﹐血水湧溢﹐竟不能殮﹐但以衣蓋屍而已。諺曰﹕千金之子﹐坐不垂堂。

而某以印售淫書﹐竟至如此結局﹐較之楊氏之聞言卽毀者﹐其得失爲何如哉﹖某旣死﹐有儒士捐金買板﹐始就毀於吳中。自是而蘇﹑揚兩城無此壞種流傳﹐人心爲之一快矣。

◎婦人惜宇彭詠莪副憲繼室朱氏﹐連生五女﹐八年不孕。副憲固多子而皆系原配所生﹐故望子甚切。性仁慈﹐尢敬重字紙﹐隨京宦多年﹐見有以字紙包茶葉等物﹐輒隨手棄去﹐甚至爲人揩糞者﹐因出錢計斤收買。遇有污穢者﹐必洗淨焚化﹐行之有年。及四十餘﹐因病延醫胗脈﹐則云有孕﹐而天癸已年餘不至﹐斷無受胎之理﹐不以爲意。已而腹中轉動﹐始信﹐是胎得一子。夫惜字﹐善事也﹐而得之於巾幗之中﹐尢爲可嘉。益婦人之惜字﹐則下至於子女奴婢均知奉以爲法﹐所得不益多乎﹖得子𨿽奇﹐要歸於惜字之報可耳。

◎貞女感神徳淸王氏女﹐未嫁而夫死﹐歸夫家守貞。其姊往省之﹐女之兄公窺之美﹐伺其歸而要焉。女求之數日﹐匿不出﹐乃爲狀﹐候縣令過門攀輿哭訴。兄公聞之﹐潛反姊。女懼不直﹐益忿﹐訴於城隍。神明日令將拘人﹐而兄公與姊俱暴死矣。

按﹕此錢衍石先生記事稿中所錄﹐榦隆末年事。神之顯應﹐未有若是之速者﹐衍石先生特載之﹐亦足以警世矣。

◎汪李氏溫州注李氏﹐本貧女。道光四年其夫沒時﹐年二十四歲﹐家復赤貧﹐將以身殉。或語之曰「爾有翁在﹐年已六十三﹐爾若死﹐則老人更無所恃矣。」氏爲之憬然﹐遂勉稱未亡人。易釵釧爲翁置妾﹐逾年得一子﹐翁旋沒而妾亦去。氏曰「此時我眞不得死矣。」卽撫翁之子﹐而力不能雇乳媼﹐氏本未生育﹐忽乳汁長流﹐子日以長成。一日﹐有虎入其室﹐氏抱子長號待斃。忽火光一道入室﹐虎卽貼耳去。今此婦年四十歲﹐翁之子亦已十六歲﹐狀貌歧嶷﹐送入鄰塾讀書﹐能冠其曹﹐偶聞不日可赴童子試。或曰「其翁以貧故葬亂冢中﹐實靈穴也﹐後必有興者。」或曰「此事於翁則孝﹐於夫則節﹐於翁之子則慈﹐一婦人而三善備焉。

𨿽人之古《列女傳》﹐無愧也。不興何待時﹖「有名流贈之詩者曰﹕虎至無能擾﹐牛眠不待求。孝慈完大節﹐壺範足千秋。大筆聞揚﹐已足不朽矣。

◎雙冠誥婺源董小查編修﹐與其兄柳江編修並爲名儒﹐其季又成進士﹐卽用知縣﹐昆仲皆成進士。時其繼母某太宜人尙在堂﹐戚部來賀﹐太宜人語諸婦輩曰「此余觀劇之力也。余初孀時﹐年尙少﹐有以家貧子幼遊詞熒聽者﹐余拒不答。適在戚部家觀演《雙冠誥》一劇﹐勃然益決﹐一意撫孤守志﹐致有今日﹐汝等毋謂觀劇無益也。」此婺源訓導陳雪樓﹝世﹞所述﹐且曰「太宜人賢聞一邑﹐此其謙已誨人之詞﹐不自居於魯寡嬰陶梁寡髙行﹐而現身爲中人說法﹐益足徵太宜人之盛徳﹐宜其賢母子冠冕婺川也。」

◎南海貞女嶺南患大麻瘋﹐𨿽骨肉不與同居﹐防沾染也。南海有巨室子﹐某年甫十五六﹐翩翩似璧人﹐忽患是疾﹐另構山寮居之﹐家人間日省視焉。其所聘室﹐系邑中巨姓女﹐父母欲另字人﹐女泣曰「未婚而婿攖惡疾﹐女之命可知﹐且從一而終﹐婦人之道也﹐義不能他適。與其養老閨幃﹐貽父母憂﹐不如相依於淒風苦雨中﹐少盡爲婦之道以畢餘生﹐兒之願也。」堅請再四﹐誓之以死。父母不能奪其志﹐遂卒歸某氏爲婦。未幾﹐女亦沾染成篤疾﹐空山之中形影相弔﹐聞者傷之。一夕﹐明月在天﹐四山淸絕﹐露坐松間石上。其夫撫之曰「以卿麗質而狼戾至此﹐我之罪也。」女則毅然作色曰「早知有今日﹐其何敢懟。」正在淒然相對間﹐忽見溪中有一物翻波浴浪﹐似兔而小﹐趨視之﹐竄入松林而沒。女援頭上簪志其處。

明日發土視之﹐則千歲茯苓也。知爲仙品﹐剖而分食之﹐甘香沁入心脾﹐不覺宿屙頓失﹐瘡痕全消﹐其父母聞而往視﹐不啻一對玉人﹐相映於蘆簾叢薄間。喜而迎之歸﹐重爲合巹成禮﹐莫不嘆爲貞節之報。此事家大人聞於同年謝澧浦太史﹝蘭生﹞﹐謝固南海人﹐蓋目睹其事云。

◎中州某氏河南李見齋邑侯云﹕吾鄕有某進士者﹐曾任某省州牧﹐祖父皆顯宦﹐富甲鄕裏。其妻某氏性妒而心狠﹐與妾各生一子﹐年各十餘歲﹐皆聰俊﹐已同入家塾。

某氏思及將來家產若兩分之﹐未免單薄﹐意欲盡歸其所生子。因密購不生育之藥﹐制爲餅餌﹐候其放學歸﹐欲令妾子食之﹐以斷其生育之路﹐俾異日以生之孫承嗣兩祧﹐則家產可盡歸所生之子。一日﹐召妾子與之食﹐妾子正手接而未入口﹐其所生子突至﹐望見其母以餅餌與弟﹐乃疾走至前奪而食之。迨其母知覺﹐而已無及﹐不覺失聲大哭曰「害殺吾兒矣。」旁人多不解所謂﹐有婢偶漏言於人﹐族親乃無不惡其居心之忍也。後二子各娶媳﹐妾子連舉兩孫﹐而某氏所生之子竟不育﹐乃立繼妾子爲嗣﹐巨萬貲卒皆歸妾子焉。

◎鄒顧氏無錫鄒劍南媳顧氏﹐娶三年矣﹐有妊。生子不數日﹐顧氏病下體潰爛﹐日夜號哭﹐忽自言曰「姑娘恭喜﹐首產麟兒﹐今日特來索命﹐毋見懼也。」聞者驚詫﹐彊問之﹐顧曰「余病不起矣。余未出閣時﹐與嫂本無嫌隙﹐只因藏過其金釧一隻﹐以致嫂咒罵不止。後吾母許其賠還﹐嫂故必還原物﹐適因嫂小產服藥﹐暗將鹽水攙入﹐血暈而死。今事隔數年﹐嫂亦乘我產後來索命﹐且日夜坐我牀中﹐藥餌皆被其吹噓﹐豈能愈乎﹖」及將絕﹐復醒數次﹐自云已到陰司訊問﹐拶兩手夾兩足﹐痛極難忍矣。家人啟視之﹐手足靑紫如被刑然。此乾隆癸丑五月事﹐錢梅溪聞而筆記之。

◎忠僕報冤蕪湖韓某﹐年六十有八矣﹐吳某家老僕也。勤愼忠誠﹐一心爲主﹐吳某亦甚任之。後吳某因有事赴京﹐其繼娶某氏悅表弟胡某之色﹐私通之。又懼妾之礙目也﹐因醉妾以酒﹐加媚藥焉﹐使胡某並淫之。韓僕怒甚﹐嚴禁胡某不得入門﹐吳某歸﹐惑於妻妾之言﹐反將韓僕肆行呵斥﹐韓以前情告﹐吳以爲謗己也﹐驅之去。

韓年老無歸﹐饑寒交迫﹐遂投江死。未幾﹐吳之妻妾並暴病﹐口稱韓某索命﹐吳代爲緩頰﹐亦不允。其表弟胡某在家亦然。吳始恍然悟﹐而奸夫淫婦同時並盡矣。

◎不孝而吝河南房芝田爲浙江仁和典史﹐東吳朱某時爲布庫大使﹐同官爲婚﹐朱子房女遂締姻焉。道光某年﹐房以監犯越獄鐫職﹐鬱鬱以亡﹐身後蕭然﹐妻子無以自存。

時朱已引疾歸裏﹐居洞庭山﹐家饒裕﹐房之妻以貧困攜二子一女往投告急﹐並以力不能營婚嫁﹐送女於朱﹐聽其及期配偶。朱某之太翁憫之﹐囑朱某取百金以贈﹐朱某克減其大半﹐以四十金使其子貽之。其子卽房婿也﹐又克減二十﹐止與二十金。房夫人大失望﹐計資斧且不給﹐再囑婿謀諸其父﹐父復以一券付之曰「此揚州甘泉令某假吾三百金之券﹐可持往索之﹐卽以助汝﹐資斧之外有餘蓄矣。」

房妻不得已﹐取券而行﹐途中資竭﹐又以其幼子質於人﹐乃得至維揚。卽命長子持券赴縣﹐則縣令並無負朱銀之事﹐以爲無賴謊詐﹐怒加訶斥﹐呼吏役將縶縛之。

駭奔告母﹐方知其券僞也﹐念已無生路﹐卽自經死。其長子痛母﹐又無計處此﹐因以刀割指血書冤狀置於懷﹐亦自刎。逆旅主人報縣﹐甘泉令驗屍﹐見血書大驚﹐始悉其受紿慘害之故。卽攜血書至署﹐命吏敍稿備案﹐將移咨長洲查辦。吏方繕稿未竟﹐食頃﹐不見血書﹐疑他人取之﹐而查詢並無見者﹐羣相驚訝﹐亦遂置之。

逾旬傳聞洞庭山朱宅一事﹐卽於吏錄血書之日﹐某時方飯﹐霹靂一聲﹐擲血書於前。卽捧跪庭中﹐雷榍釘其兩額﹐其子趨出﹐又釘其足﹐並擊死。蓋瞬息間神取血書越數百里而去﹐報應之速不終日而千里應之﹐可畏哉﹗此道光二十七年四月事。

◎秀水盛生盛生﹐秀水人﹐忘其名﹐性仁厚﹐生平未嘗忤物。有族兄作令於粵﹐盛依之﹐與邑丞某善。一日﹐丞置酒邀飲﹐進饌﹐誤污盛衣﹐丞怒呼閽人﹐以鐵索擊其項﹐將杖之。盛從容進曰「失出無心﹐法爲可貸﹐且公今日爲某開筵﹐致彼受責﹐於心何安﹖幸請恕之。」丞猶不聽﹐盛反覆排解﹐丞怒稍息﹐卒代釋其罪。逾年﹐盛從族兄移蒞他郡﹐日暮停驂﹐視傳捨湫隘﹐心頗疑慮。無何﹐有數人洶洶然窺探而去﹐夜靜﹐盛獨秉燭不寢﹐復有推扉入者﹐見盛熟視﹐盛方驚問﹐其人卽反身出﹐呼同侶。但聞應聲諾諾﹐哄然散去。及天曉﹐登程有一人尾盛行久之﹐詰其故﹐曰「君不憶翻羹碗污君衣者耶﹖」蓋丞之隸已去役而爲盜矣。盛詢其何爲﹐其人曰「此處多盜﹐慣劫行客﹐逆旅主人皆其黨也。昨夜將謀劫﹐某視客中有君也﹐因叱退。此去尙恐不免﹐當再送君一程﹐方可無虞﹐幸勿告他人知也。」

及次日﹐又至曰「前途無恙﹐吾去矣。」須臾不見。盛以告同人﹐咸嘆盜亦有道﹐而敬盛之有厚徳也。盛又常自收田租。見有窘者﹐則免之。一日﹐往山東﹐艤舟遇盜﹐已破扉入艙矣﹐盛方寢﹐聞聲探首出視﹐盜識爲盛﹐卽搖手止眾勿入﹐曰「不知君在此﹐是以冒犯。某𨿽不仁﹐不敢驚擾長者。」相率而去﹐盛急問曰「子何人﹖斯而識認我也。」其人遙應曰「收租如君﹐貧農受惠多矣。」

蓋盜之中有佃盛田者﹐一舟數客賴之以安。

◎商城周氏河南商城周姓﹐科甲之盛與固始吳姓相埒。其先有官安徽婺源縣者﹐縣多溺女﹐力勸諭之﹐其風竟戢。旋擢福建某縣﹐其地城隍像系金鑄﹐有通洋盜者﹐約以某月日來毀。周聞之﹐暗令人將紙厚裱﹐復加以泥繪之。盜至徧剝﹐止有泥土墮落而去。及周告歸後﹐每家中生產時﹐皆夢城隍前來﹐且庭生瑞芝﹐故至祖字輩俱以芝字爲號。嘉慶辛酉﹐周鑑堂﹝鉞﹞首以進士由部曹擢官順天府丞﹐再傳則芝﹝祖蔭﹞以己巳庶常攺農部﹐官直隸淸河道。芝生﹝祖植﹞以己卯進士由部曹官浙江按察使司﹐芝臺﹝祖培﹞以編修現官刑部侍郎。此外羣從尙有﹝﹞

以庶常攺江蘇知縣﹐﹝祖銜﹞以庶常攺湖北知縣﹐而更有現官庶常及以舉貢官儒學等官者﹐則指不勝屈云。

◎桃花好苦南張鏡蓉﹝銑﹞大令日﹕道光丙戌會試﹐山東某坐某字七十幾號。天尙未晚﹐時有冷風吹入﹐掀某號簾而云不是不是者再﹐彼此相戒早臥。未逾時而知貢舉同禦史來查號﹐直至三更而止﹐則題紙下矣。乃天明﹐號中亦無他異﹐至已刻﹐則卽七十幾號某大叫數聲「桃花﹐桃花﹐你好苦耶﹖」叫畢而死。往視其捲﹐皆此八字﹐不知何故﹖鏡蓉同在號中﹐此其目睹者。可知冤鬼索命之事﹐斷不誣也。

◎損人無益廣東人林某﹐官南鹽法道﹐因鹽案幹部議﹐時戶部司員有得京察者﹐冀其開缺可邀簡放﹐故從重議之。及開缺﹐則由外升﹐而議之者遂沈滯以終。觀察名紹龍﹐與家大人同榜進士﹐家大人官京師時﹐曾微聞其事云。

◎牛求救道光癸卯年間﹐吾省汀州有暑連城尹章鼎軒者﹐到任甫半載﹐結積案數十起﹐鞫訊立判是非﹐民感之。尢優待士子﹐徳政不勝舉。時有密賄以千金者﹐拒不受﹐其人曰「無有知者。」公堅卻之﹐其不苟於財又如此。嘗署宅門聯云﹕欲要爲官好結果﹐除非辦事不開花。實閩省一淸官也。是年秋﹐突有一大牛竟從縣署大門闖入內廨﹐人有阻之者﹐撞以角﹐直至章公案所跪地﹐眼流淚作求援狀。章公許之﹐令起﹐旋命系之外堂。向之見人卽撞者﹐轉爲馴伏。次日尋牛者至﹐章公詢知是離城三十餘里某鄕某﹐買以就屠﹐臨宰時牛拚命奔至此﹐章公將懲其無故殺牛之罪﹐某不敢索牛而去。遂養之﹐放生寺中﹐月給芻糧﹐立案以垂久遠。噫﹗

蠢然一牛也﹐竟向明有司而投生﹐誰謂物無知也。後章公卓薦赴京﹐邑人以化及禽獸扁送之﹐爲官者可以勸矣。

●卷五◎折福歸安王勿庵侍郎﹝以銜﹞初生時﹐星命家推算八字中缺水﹐或語其太夫人曰「必令小兒在漁舟上乳養百日以補之﹐乃可長成。」因召一漁人婦來﹐畀之錢米﹐寄養百日。及乾隆乙卯中狀元歸﹐侍郎忽念此婦養育之恩﹐使人迹之﹐則此婦尙在﹐年將七十矣。招致齋中﹐向婦謝之。翌日﹐此婦遽病﹐乃送回卽死﹐咸以爲折福所致云。

◎舵工許某廈門遭英夷之擾﹐民間早有去志﹐而官府不知也。有舵工許某者﹐事母孝﹐妻某氏有姿而貞。居廈門港時﹐英鬼已迫岸﹐許家食盡。鄰有汪王者﹐悅許妻色﹐乘其饑困以利誘之﹐許某曰「能以十金活我母﹐卽鬻妻於彼。」許母疑未決﹐鄰叟鄭某勸之曰「母老﹐城陷時﹐爾子縱能將母﹐爾婦美﹐若不從賊淫﹐必受賊刃。今若嫁汪三﹐可挈以遠避﹐是一舉而活三命也。」於是母心動﹐力主其事。

汪三卽以米四斛﹑銀八兩爲聘﹐約卽夕成婚。婦大慟求死﹐旣念先宛轉以活姑﹐後一死以全節﹐有何不可。謬謂姑曰「事姑兩載﹐豈忍驟離﹐須寬兩日。不然﹐豈惜一死。」汪三早聞其性烈﹐從之。明日﹐英鬼上岸﹐汪三登髙望之﹐爲炮丸貫喉死。又明日﹐英鬼遂據廈門。事定﹐許家竟得瓦全。知其事者﹐以一門夫婦孝節﹐故終蒙天佑也。

◎邵孝廉於蓮亭曰﹕吾鄕宋村集有孝廉邵某﹐年二十﹐鄕試獲雋﹐其父擇日爲建棋桿於門首。先一夕﹐夢一古衣冠人謂曰「爾門口爲予墓﹐切不可動。爾聽吾言﹐當有以報﹔若傷吾墓﹐必不利於爾子。」邵父素倔彊﹐且已招親朋﹐不肯中止。

以爲家運正旺﹐鬼何能爲厲﹖次日﹐客皆集﹐命工挖土﹐果是古墓﹐邵父命去之。

其子忽吐血如湧﹐少刻卽殞。後孝廉厝棺於野﹐又被暴風毀損。噫﹗古墓未知何人藏魄之所﹐靈爽若此﹐然邵父旣有此夢﹐何必汲汲於棋桿。且旣已獲雋﹐卽不立棋桿﹐亦孰不知爲孝廉。乃已見古墓﹐不急爲掩埋而復傷之﹐是其居心殘忍﹐宜有以招陰譴矣。

◎方太守於蓮亭又曰﹕大興方氏昆仲三人﹐孟司馬﹑仲布政司理問﹑季太守﹐世代簪纓。孟﹑仲相繼歿﹐各遺一子﹐季獨存﹐官於浙﹐因家焉。延師教其侄﹐後因爲其太翁卜葬﹐堪輿爲擇一穴。夜夢一峨冠博帶者來謁云「子所占穴乃吾墓﹐可另覓佳城﹐必有以報。」堪輿不信﹐次日開穴﹐果系古墓。司事者夢夢﹐竟將遺骸拋棄荒野。葬後﹐堪輿暴卒﹐方氏二子俱少年俊才﹐偶至西湖掃墓﹐甫登舟﹐忽遇狂風﹐舟遽覆﹐救起俱斃。太守乃名孝廉﹐晚年潦倒﹐抑鬱而終﹐竟無後。

◎錢文敏公錢梅溪云﹕餘業師金安安先生﹝祖靜﹞外孫中銑﹑中鈺﹐俱家文敏公稼軒司冠之公子。乾隆甲午歲﹐余年十六﹐在安安先生家中見之。時中銑已得內閣中書﹐中鈺亦議敍中書科中書。兩公子俱年方弱冠﹐狀貌魁梧﹐聰明絕世﹐能詩﹐工八法﹐眞善承家學者。不數年後﹐俱無疾而死。中銑死於舟中﹐中鈺死於車中﹐云皆遇鬼祟活捉。其事甚確而不知其何由致此﹐後余到揚州晤趙甌北先生﹐談及此事﹐云文敏公因奉旨查辦貴州威寧州劉標虧空一案﹐緣前任廉訪髙積曾辦公表侄蔣牧論絞﹐公挾此私恨﹐加意苛求﹐竟斬髙以報復之。事隔十年﹐而兩子俱爲所祟﹐甚可懼也。先是﹐公出差貴州時﹐道經衡陽﹐知回雁峯有老僧名通慧者﹐善相人﹐公往訪之﹐僧云「觀公之相﹐必登臺輔﹐兩子亦得簪纓﹐然眉宇間稍露殺气﹐公能種徳﹐則相可隨心攺也﹐公其勉之。」及返衡陽﹐復見此僧﹐僧大驚曰「可惜。」余無一語﹐公亦默然。公有兩孫﹐余亦曾見之﹐一中副舉人一有痰疾﹐不言不語﹐家道亦淩替矣。按﹕錢文敏公以少司寇丁憂回裏時﹐夢見一大碑上書「哀哀」三字﹐心甚惡之﹐語其弟竹初明府。竹初曰「三口爲品﹐兄將來當著一品衣耳。」未幾卒﹐詔贈尙書銜﹐其驗如此。

◎雅中丞乾隆間﹐覺羅雅中丞巡撫江蘇﹐循聲素著﹐諸事綜核﹐不漏不支﹐然亦有過當者。潘蕓臯先生嘗語家大人曰「昔程伊川言餓死事小﹐失節事大﹐是以忠臣孝子﹑節婦孤婺﹐國家有旌表之例。吾吳歲辦甚愜人心﹐惟雅公任內有不許濫膺之令﹐遂使陋巷窮孀向隅飲泣。夫忠孝二事﹐固臣子所當然﹐而婦人女子素未讀書﹐獨能守志不移﹐始終一轍﹐是尢不可泯滅。恭逢聖人禦宇﹐凡有水旱偏災﹐不惜數百萬帑金以嘉惠元元﹐雅公豈不知之而獨爲此省區區小費耶﹖後雅以徵庫車城失機正法﹐安知不卽此一事之報也。」蕓臯先生之言如此﹐可見吳人深不滿此事﹐其諄諄以語家大人者﹐亦義兼勸戒云爾。

◎汪店揚州城中百貨殷繁﹐咸萃於轅門橋。道光丙午﹐余到邗之前一月﹐轅門橋忽被火災﹐大店髙樓悉成焦土﹐而中間一雜貨店巋然﹐旁無依附。相傳火勢正熾﹐合街人皆望見此店瓦上無數黑旗擁護﹐火不得入。火熄後﹐詢知店主人系汪姓﹐已開張三十餘年﹐店中叟約六十許人﹐眷口均先行避出﹐店貨亦不過稍稍搬移﹐毫無所損。鄰里老幼咸稱此店別無奇異﹐但與之聯居多年﹐從未見此叟作一欺人事﹑出一欺人語也。嗚呼﹗是宜獨蒙天佑矣。

◎蔡禮齋餘秋室學士以出恭看書﹐折去狀元事載戴堯垣《春水居隨筆》﹐余於前錄中亦詳之。在揚州時晤錢梅溪先生﹐亦談及此事﹐且云﹕據秋室先生言陰府有出恭看書一冊﹐厚至寸許﹐可見世人不知而犯者甚多。記得雲間有蔡禮齋者﹐爲侍郎鴻業之孫﹐總憲馮公光熊之外孫﹐通才也﹐最喜在﹤片兪﹥桶上看書。鄕試十餘科不中﹐後以援例作江西縣丞﹐候補南昌﹐窮苦殊甚。有長子甚聰慧﹐未婚而死﹐禮齋亦旋沒。余嘗勸之不聽﹐其一生困頓﹐又安知不如余學士之折福耶﹖

◎鹺商女錢梅溪曰﹕揚州有某鹺商女﹐甚美﹐嘗遊平山堂﹐遇江都令﹐未避。時令已醉﹐認此女爲娼﹐又不由分辧﹐遂笞之。女號泣回家﹐其父兄怒欲白太守﹐是夜夢神語女曰「汝平日將舊書冊夾繡綫﹐且看小說曲文隨手置牀褥間﹐坐臥其上。

陰司以汝福厚﹐特假醉吏手以示薄懲﹐否則當促壽也。「女醒告其父﹐事遂寢。

後痛自悔攺﹐以夫貴受封。

◎隆慶梅溪又曰﹕嘉慶元年﹐吾鄕秦蓉莊都轉購得族中舊第曰寶仁堂﹐土中掘得一小碣﹐上有六字﹐曰「得隆慶失隆慶」﹐不知所謂。後考究此宅實建於前明隆慶初年﹐其售與秦家自前歲始行立議﹐實爲乾隆六十年﹐今嘉慶元年交割﹐故前爲得隆慶﹐後爲失隆慶也。亦奇矣哉﹐然則第宅之遷轉各有定數﹐世之營營謀占者﹐亦可以已矣。

◎徐北山梅溪又曰﹕乾隆五十年﹐天津人有徐北山者﹐以鹺務起家﹐後漸中落。嘗以除夕避債委巷中﹐聽黑暗中有哭聲甚慘﹐以火燭之﹐則一寒士以負債無償﹐欲自輕者。北山告之曰「余亦負人無償者﹐爾何必遽尋短見乎﹖」問其所負若干﹐曰「二百金。」探懷中銀適符其數﹐盡以與之﹐其人叩謝去。後十餘年﹐北山之貧如故﹐而長子瀾﹑次子淮中文武兩進士﹐第三子漢中嘉慶戊午舉人﹐其孫文煥又中道光戊子舉人﹐今爲津門望族矣。

◎夏源泰梅溪又曰﹕吳中夏源泰者﹐居齊門西匯﹐開木行﹐家道甚殷。其先本成衣匠﹐開一店﹐店旁有茅廁﹐一日在廁中得遺金三百兩﹐待其人而還之﹐乃木商夥計也。

其人歸﹐喜而告其主﹐主奇夏之爲人﹐乃招之家中﹐令其成衣數年﹐亦做商夥﹐遂發財。傳其子若孫﹐至今猶盛。

◎膈翁梅溪又曰﹕無錫縣東門某姓﹐居克寶橋﹐素患膈證﹐鄰里呼之爲膈翁。一日﹐偶入茶肆﹐拾得包裹﹐開示之﹐皆金珠也。竊自念曰「吾死期將至﹐安用此爲﹖」

因不攜回家﹐而坐守之。少頃﹐見一老嫗踉蹌而來﹐且哭且尋﹐問其故﹐乃還之﹐感謝而去。回至家中﹐忽目眩惡心﹐吐出硬痰一塊﹐堅如牛皮﹐以刀斷之﹐旋合爲一﹐咸驚異之。自此﹐膈證頓瘥﹐後以壽終﹐而家道亦漸起。

◎石魯瞻吳江縣有皂隸石魯瞻者﹐居心甚慈﹐無事時輒取所用竹板磨之極細﹐或浸之糞缸中﹐使竹性盡化﹐能使受打者不痛不傷。有私托其用重板者﹐石嗚咽不能聲﹐曰「吾不忍爲此也。」如是者五十年。至今尙在﹐年九十五矣。四代同堂﹐兒孫繞膝。陳海霞爲余述之。

◎長樂兩生長樂有兩生﹐同入邑庠﹐以文藝相切刷﹐甚相契也。甲富而奢﹐乙貧而儉﹐乙積二十年廩餼修脯之入﹐僅得百金﹐托甲生息歲收子錢以爲常。未幾﹐甲家漸落﹐而乙子女旣長﹐欲索回本銀﹐催討者歲餘。兩家相去數十里﹐甲惟以冷面遊辭解之﹐並無償意。乙憤憤﹐竟成噎疾死﹐而甲尙未知也。甲一日晨出堂﹐見乙衣冠歷階而上﹐神色淒沮。迎之﹐忽不見﹐甲始驚呼﹐避之書捨﹐則乙已先入書捨。避之臥房﹐而乙又已在臥房。屋中侍兒等皆見之﹐甲駭甚﹐蒙被而臥﹐並多令壯夫擁護﹐而乙訃至矣。甲乃勉起爲位以哭之﹐且奠且告﹐恍忽見乙正席而坐﹐但睹項以上﹐亦不見其飲食。甲卽日貿產﹐將前款本息盡償之﹐尙日有乙在其目中﹐遂成悸疾以沒。乙年逾六十而甲則未及五十也。

◎酷淫之報浙中有某紳﹐寓居吳門﹐頗有貲。禦下最殘忍﹐性復好淫﹐家中婢嫗無不被其汗狎者。稍有不遂﹐則褫其下衣﹐使露雙股﹐仰天而臥﹐一箠數十。有號呼者﹐再笞如數。或以烙鐵燙其胸﹐或以繡鍼刺其嘴﹐或以剪刀剪其舌﹐或以木枷枷其頭。其有彊悍者﹐則以靑石一大塊鑿穿﹐將鐵鏈鎖其足於石上。又使之掃地﹐一步一攜。千狀萬態﹐令人不忍寓目。鄰里聞之﹐咸爲憤激不平。一日﹐卒眾詈其門﹐主人怒﹐皆縛之。自此人益眾﹐打毀其家具殆盡。大吏知其事﹐下太守窮治之﹐乃下獄﹐卒以無證﹐僅押解回籍﹐而其家已破矣。家大人爲蘇藩時目擊其事﹐適署中有某紳舊僕﹐深知其狀﹐言之甚詳﹐且云將來尙不知作何報應也﹖

◎誤姦之報吳門王某﹐除夕夢觀天榜已中六十七名﹐覺而甚喜。是夕﹐金陵寓主夢亦同。

及省試﹐諸來寓者皆不納﹐見王至﹐姓名相符﹐告以夢﹐厚待之﹐王益自信必售。

及榜發﹐無名﹐憤禱於城隍廟。夜夢神厲聲叱之曰「汝本經申勘已列榜中﹐柰汝竟姦母姨﹐故奪汝籍。」王某夢中泣辧某並無姨﹐安得有姦﹖神復叱曰「曾宿娼否﹖」王某謂宿娼誠有之﹐今何云姨也﹖神曰「查是娟乃汝之表母姨﹐𨿽出於不知﹐然淫爲首惡﹐復可差誤耶﹖汝功名本當遠大﹐今盡削矣。」王驚悟﹐悔恨而死。汪棣香曰「吳下靑樓甚夥﹐宿娼狎妓視爲故常﹐惟有冥冥之中並不通融一綫﹐官長宿娼則削職﹐國法治之﹔士子宿娼則除籍﹐天曹治之。然則爲士大夫者﹐寧受迂腐之名﹐莫欠風流之債也。」

◎僧允中僧允中﹐俗姓張﹐號蘊輝﹐長洲舊家子。兄芝岡先生中乾隆辛丑進士﹐蘊輝嘗從受業﹐讀書不成﹐遂出門習錢谷﹐遊幕湖南。有長州府瀘溪縣黃某者﹐延司錢席。嘉慶元年﹐苗匪滋事﹐地方官競欲立功﹐凡得苗人﹐不辧其是非曲直﹐輒殺之。黃適獲得張有一案七八人﹐正欲辦理﹐適刑席友他出﹐遂交蘊輝屬稿。蘊輝力勸不從﹐卒具詳論斬。後一年苗匪平﹐黃卽死﹐年未三十耳。至十九年秋八月﹐蘊輝偶至揚州﹐寓一飯店﹐夜夢有兩人持去﹐至髙門大戶﹐若今之督撫衙門。

見一少年坐於堂皇﹐兩旁吏役肅然如訊獄者。蘊輝竊自念豈有人訟我耶﹖何爲至此。回頭忽見黃﹐黃亦熟視蘊輝﹐若不相識者。蘊輝意以爲必是虧空案破﹐故累我也。頃之﹐呼蘊輝名﹐上坐者曰「苗人張有一案汝所辦耶﹖」蘊輝始豁然記其事﹐供曰「大凡刑﹑錢兩席辦案﹐總聽東家做主﹐如此案當時原勸過﹐東家不從﹐非我罪也。」上坐者曰「汝屬稿詳上官﹐豈能逃避﹖」相持者久之。上坐者遂目一吏曰「暫令還陽﹐若能出家行善﹐亦在可赦之列。」蘊輝不敢再辧﹐但見黃痛哭﹐已上刑具矣。前兩人復掖之出﹐忽黑暗不辧道路﹐且雨雪交加﹐滿地泥淖﹐一跌而醒。遂於次日收拾行李﹐買舟詣髙明寺削髮爲僧。蘊輝與錢梅溪相善﹐嘗自述其顚末於梅溪﹐求爲筆記。家大人過揚州﹐遊髙明寺﹐亦曾見其人。

◎換棉花乾隆間有錢餛者﹐住居於無錫城北門外﹐以數百金開棉莊﹐換布以資生理。

鄰居有女子﹐年可十三四﹐嬌艷絕人﹐常以布來換棉花﹐餛常多與之﹐女子亦微覺﹐然兩家並無他念也。不二三年﹐妮本利虧折﹐遂歇閉﹐慨然出門﹐流落京師者十餘載。貧病相連﹐狀如乞丐。一日﹐行西直門外﹐忽見車馬儀從甚盛﹐有一綠幃朱輪大車﹐中坐一女﹐珠翠盈頭﹐餛遙望不敢近。其女見餛﹐亦注目良久﹐遂呼僕召至車前日﹕「君何至此也﹖」妮已不識認﹐渾如夢中﹐唯唯而已。遂命從者牽一馬﹐隨之入城。至一朱門大宅﹐見其女進內宮門去﹐蓋某王府副福晉也。

頃之召﹐餛進﹐謂之曰「余卽鄰女某人﹐向與君換棉花﹐感君厚徳﹐故召君。」

因認爲中表兄妹﹐出入王府。三四年﹐餛得數千金﹐上館充謄錄官。以議敍得縣尉﹐旋升內黃縣﹐擢直隸河間府同知﹐署太守印篆。此紀文達公所述。厚徳之報﹐家大人謹記之。

◎東平王馬夫江陰諸生有陳春臺者﹐家甚貧﹐以蒙館自給。一日﹐出門﹐忽遇旋風一陣﹐覺心骨俱冷﹐歸而病作。叩之巫者﹐言有東平王作祟。家中人競請祈禱﹐春臺素不信此事﹐亦無力爲之也。有鄰媼代爲張羅﹐借得五千錢﹐一禱而愈。後春臺知其事﹐大怒﹐乃具一詞控諸東獄﹐謂東平王是正神﹐何得向人索祭﹐擾累寒士耶﹖

忽一夕夢東嶽神拘審﹐春臺到案下﹐聞堂上傳呼曰「東平至矣。」回顧有著黑袍者參謁案前﹐神問曰「今有人告狀﹐爾知之乎﹖」東平曰「不知。」又召本境城隍神查訪﹐城隍神曰「卑縣已查明是東平公馬夫狡獪﹐東平實不知﹐今馬夫亦帶在此。」東嶽神遂命斬之。春臺跪案﹐見馬夫已綁出﹐遂訴曰「馬夫𨿽蒙正法﹐生員所費之五千錢是挪借來的﹐尙求追還以便淸還借款。」東嶽神作遲疑狀﹐忽語曰「汝於兩月後到靖江取之可也。」遂醒﹐滿身大汗。隔一兩月﹐有至交以事函致春臺﹐渡江去﹐偶在路旁拾得小紙一張﹐乃錢票﹐適五千也﹐因向錢鋪取之而歸。按此事𨿽小﹐然亦見冥律之嚴﹐未嘗有一毫枉抑也。

◎討債鬼常州某學究者﹐以課蒙館爲生﹐有子才三歲﹐其妻忽死﹐乃攜其子於館捨中哺之。至四五歲﹐卽教以識字讀書。年十五六﹐四書五經俱熟﹐亦可以爲蒙師矣。

每年父子館谷合四五十金﹐稍有蓄積﹐乃爲子聯姻。正欲行聘﹐忽大病垂死﹐大呼其父之名﹐父駭然曰「我在此﹐汝欲何爲﹖」病者曰「爾前生與我合夥﹐負我二百餘金﹐某事除若干﹐某事除若干﹐今尙應找五千三百文﹐急急還我﹐我卽去矣。」言訖而絕。此眞世俗所謂討債鬼也。大凡夭折之子﹐無不是因討債而來﹐特如此之分明說出者﹐十不一二。而爲人父母者﹐反爲悲傷﹐是亦大可嘆矣。

◎寫婚書榦隆末﹐吳門有韓生某﹐能文章﹐其嫡母有所愛僕婦新寡﹐與他僕通﹐欲嫁之。嫡母主其事而無人爲作婚書﹐命生代作﹐生以恐傷陰騭辭﹐母固彊之﹐不得已﹐爲創一稿﹐令他人代書。時值秋闈﹐生有婦歸寧母家。未幾﹐婦之父夢神告之曰「汝婿今科本當鄕薦﹐以爲人寫婚書除名矣。」醒以問女﹐女曰「無之。」

後歸家﹐與姑言之﹐姑始告以前事。婦曰「休矣。」是科果貼出﹐不得終場。

後數應試﹐竟不第。知此事冥罰亦至重也。

◎劉天佑劉秀才﹐名天佑﹐字約齋﹐長洲人﹐累舉鄕試不售。其所居在察院巷城守署之西﹐署南有髙墩﹐明季兵燹後瘞骨累累。乾隆間﹐城守某將盡徙其遺骨而築照墻。天佑聞其議﹐爲之測然﹐而窘於力﹐因告貸於親友﹐得數金﹐就其骸之藏於瓶者﹐請人善埋之。計埋一百一十具﹐而金盡矣。天佑𨿽憐之而無如何也。是年秋﹐應省試﹐仍薦而不售。益鬱鬱不樂。臘月二十四日之夕﹐天佑因祀竈神﹐遂具疏自道其平生𨿽無大陰徳﹐然掩骼一事﹐當亦可挽回造化﹐何神聽之不聰也﹐辭色頗不平。越夕﹐夢至城隍廟中﹐神升座﹐呼天佑謂之曰「汝讀書人﹐豈不知功名富貴遲速自有一定﹐何得自矜埋骨一事﹐妄淒神聽。若再不悛﹐當褫汝矜矣。冥中念汝究有善根﹐苟能行善不怠﹐何患不登科第耶﹖」天佑唯唯而覺。自此不敢稍有怨尢﹐越三年﹐中鄕榜一百餘名。後宮中書舍人。

◎倪瞎子揚州有倪瞎子者﹐孑然一身﹐寓舊城府城隍廟﹐每日爲人起課﹐得數十文﹐以此度日。每遇風雨無人來﹐則枵腹過夜。一日﹐有商家小夥發財﹐偶攜妻妾入廟燒香﹐輿從甚盛盛。睨見之﹐心動﹐竊於神前默祝曰「彼爲下賤而榮耀如此﹐我本故家﹐乃饑寒如此﹐何天之無眼﹐神之不靈也。」是夕﹐忽夢城隍神拘審﹐神曰「爾何以告狀﹐彼命應享福﹐爾命應受苦﹐俱有定數﹐敢怨天尢人乎﹖殊屬冒昧﹐著發儀徵縣﹐杖責二十。」倪一驚而醒。其明年冬﹐倪有妹嫁儀徵﹐病死。往送之﹐至三更時﹐忽腹痛不可忍﹐遂開門欲出恭。適遇巡夜官﹐問之不答﹐遂褫其衣﹐責二十板。其甥聞而出辧﹐已杖畢矣。神之不可淒如是。

◎揚州趙女揚州趙氏女﹐素以孝稱﹐父患哮喘﹐女年甫十四﹐朝夕侍奉﹐衣不解帶。因是得寒疾﹐恆祕不令父母知。道光辛卯歲﹐年十八﹐病益篤。四月十一日﹐方午﹐倚枕危坐﹐忽曰「孰與我言汝尙在此者。」家人愕然詢之﹐則已昏矣。喉間呼吸作痰聲﹐逾時而蘇。自言前世由科甲爲貴州某縣令﹐邑有節婦宋王氏﹐裏豪思漁其色﹐啖令以金誣蔑之﹐節婦遂以身殉。談次﹐女忽厲聲曰「來矣。」卽瞑目作愁苦狀﹐醒而復述者數四。十三晚﹐女忽狂叫滕擲﹐壯婦數人不能制。是夜﹐列炬如豆﹐女作呵殿聲﹑呼痛聲﹑乞憐聲。少時﹐又作揶揄狀﹑痛楚狀﹐情景不一。而於公庭決獄﹑胥役擾攘之事﹐無不逼肖。次晨﹐兩頰赤腫﹐臀肉盡腐。女昆季有不信因果者﹐詰以何再世而後報﹖曰「先世根基甚厚﹐次得男身﹐今始爲女也。」家人爲代乞節婦貸其命﹐當永奉香火。曰「爾等親見﹐自然代求﹐歷久保無廢弛。予已歷訴冥司﹐奉牒尋至此﹐今不能妝宥也。」言旣﹐舌引如蛇﹐家人力護﹐得無恙。自後齋醮﹐女悉知之﹐就牀作頂禮狀。旣而曰「此等大冤﹐終難懺悔。俟六月四日人齊結案矣。」歷五月﹐其父母仍以藥食調治﹐遇珍貴物﹐輒委於地﹐曰「汝罪人﹐安得食此﹖」偶談禍福事﹐皆驗。並囑其昆季曰「我今世本無惡﹐以前生一誤歷劫至此﹐惟兄等善事父母﹐勉爲端人可也。」至期﹐奄奄而歿。

◎武林胡女武林胡氏女﹐名淑娟﹐爲總憲文恪公曾孫女﹐敍庭觀察女孫﹐循咳鹺尹之第五女也﹐鹺尹任揚州之東臺場。道光十二年﹐丁觀察憂歸﹐治喪憂勞成疾。女聞父病劇﹐願從母返裏﹐未得請﹐遂密疏於城隍神﹐並城南觀音樓﹐祈以身代。臨登輿﹐囑家人曰「我去後請從節省。」眾莫解﹐但唯唯而已。旋歸﹐入門﹐面色如紙﹐直奔寢所。眾謂中暑﹐進痧粒﹐女第仰視。須臾﹐血透重襟﹐揭衣視之﹐胸際割然﹐而佩刀猶在手也。急敷瘡藥﹐僵臥四晝夜﹐忽蘇泣曰「父豈眞無濟耶﹖昨有白衣人以楊枝灑余胸﹐曰﹕」從爾請﹐爾母已三日抵杭﹐得見爾父﹐命在不可彊也。「次夕﹐夢父衣冠來﹐曰﹕」爾母及兄弟各無恙﹐爾且安焉。「女牽衣哭失聲﹐曰﹕」父眞無濟矣。「越六日﹐凶耗至﹐而女瘡自合。初﹐女許字於錢塘名諸生朱鼎華爲室﹐朱母聞而哀之﹐乞完娶。女曰﹕」吾不能如兄弟奉湯藥視含斂﹐獨三年之喪不能居耶﹖「越半載﹐姑病劇﹐女始從母命歸朱。衣不解帶﹐到股投劑﹐病卒不起。夫婦異室﹐服闋乃成禮焉。逾年﹐生女一。壬寅歲﹐朱生遊邗上﹐遭英夷亂﹐不得歸。傳言揚城已陷﹐女不能自安﹐遂得疾。臨危﹐執婢子手曰﹕」教爾平日讀《列女傳》及《孝經》諸書﹐吾有替人矣。「垂玉箸尺餘而瞑。

◎虎口巧報荊溪有二人﹐髫年相善﹐壯而一貧一富。貧者僅解書數﹐而其妻美艷﹐富者乃設謀﹐謂有富家需管理錢谷人﹐可往投之。貧者感謝﹐富者具舟並載其妻同行。

將抵山﹐謂貧者曰「畱汝妻守舟﹐吾與汝可先往詢之。」貧者首肯﹐遂偕上山。

富者宛轉引入溪林極僻處﹐暗出腰鉞砍之﹐佯哭下山﹐謂其妻曰「汝夫死於虎矣。」婦大哭﹐富者曰「試同往覓之。」偕婦上山﹐又宛轉至溪林極僻處﹐擁抱求淫。婦正惶哭﹐聞忽有虎從叢薄中出﹐銜富者去。婦驚走﹐遙望山後一人哭來﹐駭以爲鬼﹐至則其夫抱腰而來。𨿽負重傷﹐尙不至死也。乃相持大哭﹐各道其故﹐轉悲爲喜矣。

◎大娘娘錢梅溪曰﹕余侄媳楊氏﹐於歸後生一子一女﹐忽發狂﹐登墻上屋如履平地。

一夕﹐作吳興口音云「大娘娘﹐我尋汝三十年﹐乃在此地耶﹖」婢嫗駭之﹐因問尊神從何處來﹐有冤孽否﹖答曰「我本某家妾﹐主人死時我方懷孕﹐而大娘娘必欲以內侄爲後﹐及分娩﹐是男也﹐大娘佯喜不意。於三朝洗浴時﹐竟將繡鍼插入小兒臍中﹐卽啼哭死。我因兒死﹐亦自經。方知其故﹐已告之城隍神﹐不日來捉汝矣。」言訖﹐乃大笑。不數日﹐而楊氏之狂益甚﹐伏地呼號﹐若被刑者然﹐未幾遂死。余家尊長云「如此案情﹐亟應早與了結﹐乃遲至三十餘年﹐可見冥司公事亦廢弛也。」余曰「案𨿽遲久而不至漏网﹐鬼神之公道自勝人間。

◎戒賭气少年性情浮動﹐賭力賭食﹐稍不自愼﹐往往自戕其身﹐不可不戒也。嘗聞吳門有糖團一物﹐糖和糯米﹐衣以芝麻﹐以油炸之﹐但滯膈膩脾﹐不能多食。有某甲﹐體極壯實﹐自詡善食糖團。某乙見其气盛言大﹐因激之曰「汝能啖至百團﹐當於虎邱備燈船相邀。」某甲諾之。任意大嚼﹐食過五十餘團﹐毫無難色﹐旁觀者或爲詫異﹐或爲擔憂。某甲意气自雄﹐及食至八十餘團﹐已覺勉彊﹐漸有不能下咽之勢。某甲因必欲踐言﹐竟將百團食盡。當時止覺胸腹膨脹﹐通身爲之不適﹐繼則愈脹愈大﹐堅如木石而苦不勝言矣。同人見癥危﹐亟召其家人至彼。時有名醫薛一瓢者﹐字雪白﹐與葉天土齊名﹝葉以天分勝﹐而薛以學力勝。薛之廳事署掃葉堂﹐葉之廳事署掃雪堂﹐二人兩不相下﹐而實莫能軒輊之﹞﹐因共扶掖至薛處﹐告以顚末。薛胗視逾時﹐曰「是不可治也﹐六脈均伏腹中﹐凝結已如銅墻鐵壁。攻之不力則不效﹐攻之太猛正气必立脫而亡。卽速回家﹐料理後事可耳。」

眾謂束手待斃﹐盍姑再求之葉天土。薛曰「吾所不治之癥﹐葉亦不能治也﹐但姑往叩之。」眾復扶至葉處﹐葉言悉如薛﹐亦辭以不治。眾答然﹐卽退將出門。

葉復招之曰「汝曾叩之薛某否﹖」眾將薛言備述之﹐葉曰「吾固曰不可治也﹐然則尙欲何往乎﹖」眾曰「薛言不治﹐君言亦如是﹐是眞不治矣。送其家待死而已。」葉沈思良久﹐曰「死馬當活馬醫﹐可乎﹖」眾許之。葉遂進內煎藥﹐不移時出一碗﹐白如米泔而黏﹐曰「先服此﹐當有繼進之藥。」服畢﹐逾時又出一巨碗﹐則色甚黑而濃厚﹐葉令盡服之。少頃﹐腹微動﹐旋大解﹐繼以瀉﹐愈瀉而腹愈松﹐比瀉止﹐腹軟﹐惟覺人疲﹐余無所苦矣。蓋某甲之癥﹐惟有攻之一法﹐但急攻則人不克當﹐緩攻則人不及待。薛與葉皆知之﹐葉惟欲與薛爭名﹐必待薛辭以不治之後始敢放手治之。治之效則名愈歸己﹐治之不效亦可告無罪於人。

葉固因醫致富者﹐其白色藥﹐則以眞參四兩煎成﹐防其驟脫。其黑色藥﹐則用斤許硝黃等味濃煎以成﹐衝墻倒壁之功。噫﹗亦神矣。向使薛辭以不治而不再叩葉﹐則其人死﹔叩葉而葉不問及薛﹐則其人亦死。不治之癥葉竟肯治之﹐但一時乏四兩眞參﹐藥必無效﹐則其人仍死。噫﹗亦險矣。然則人何苦輕與人賭食而不惜自戕其身哉﹖又聞服鹽鹵者﹐令人腸斷而死﹐但飲豬油卽解。吾鄕有一人知此訣﹐嘗與人賭服鹽鹵﹐因而取勝者多矣。一日﹐其人晨出門﹐囑妻煎豬油以待﹐蓋又將與人賭食鹽鹵也。傍晚﹐其人忽歸﹐急索豬油﹐則其妻適將豬脂煎成﹐方出鑊也﹐難以入口。大呼腹痛﹐狂跳不止﹐逾刻而死。是與前之賭糖團均可爲炯戒者也。

◎馬禹平馬禹平﹐浙東賈人也﹐挾貲周行蘇﹑揚﹑漢口﹑佛山間。數年間﹐𨿽無所虧折而所得亦無幾。見同邑張賈生意日盛﹐踵門請曰「賤意欲與君合本共作﹐以學江湖經濟﹐何如﹖」張曰「吾雅不慣與人合作﹐難如尊命。」馬曰「吾欲借鄰壁之光以照陋室﹐合作不可﹐附驥而行若何﹖」張許之﹐遂約日同詣佛山﹐因物少出色﹐價亦過昂﹐張曰「捲裝空回則損往來行費﹐惟有洋錫一頂﹐途中不怕風雨﹐且可稍沾蠅頭之利以抵川資。」於是各置洋錫千五百塊﹐買舟分裝﹐開則同開﹐泊則同泊。誰知過十八灘﹐馬舟擊破﹐藉張之舟人力拯其命﹐搶獲行裝﹐而洋錫已盡沈於水矣。張曰「他物失水﹐多半無成﹐錫無礙也。請人沒水撈之卽得矣﹐吾候子同行焉。」馬曰「吾此驚不小﹐得失已盡付之於命。子爲我耽延﹐心實不安﹐且未知何日可以蕆事﹐請先行。」遂自登岸﹐賃地鳩工﹐編蓬結廠而固請張行。張不得已﹐揚帆去﹐馬與灘上人約曰「能取灘底錫一條者﹐酬金五錢。」眾皆躍水沈取而獻﹐三日﹐所沈之錫已如其數﹐而灘上人猶紛紛入水撈取﹐馬仍納之。十日乃盡。檢其數﹐多逾四倍。裝運至江南售之﹐盈資五六萬。先是﹐張早歸裏﹐告之馬家﹐舉室驚惶。越日﹐馬亦欣然抵家﹐細陳苦中之甘﹐令勿聲聞於外。遂詣張告慰。自後馬無往不利﹐富竟十倍於張。蓋十年前有巨商過十八灘﹐擊破巨舟﹐客及舟人無一生者。所沈洋錫不少﹐鄕人不知。值馬亦破舟﹐故盡撈盡獻耳。夫馬遭沈舟之劫﹐心已灰矣﹐孰知劫之來﹐卽運之至﹖

孰使之沈新錫於舊錫之上﹐且不沈張舟而獨沈馬舟﹖可知富貴利達之事﹐有數存焉。彼癡心妄想者﹐亦可憬然有悟矣。

●卷六◎髙郵蘇某髙郵蘇某﹐夫婦年皆四十﹐只有一子﹐愛同拱璧。一日﹐小婢抱出外廳﹐因雨滑足﹐將兒跌於階下﹐頭破而亡。蘇某見之﹐卽囑婢速逃回母家﹐自抱其子﹐入謂系己失手跌斃﹐蓋知其妻之性急而暴也。迨其妻急尋婢﹐而婢已不見矣。未幾﹐蘇某復舉一子。按此事載《因果錄》中﹐昔年家大人官京師時﹐亦曾微聞之朱文定公﹝士彥﹞﹐蓋公本髙郵人﹐嘗述其鄕裏美談而未竟其緒﹐今亦不知蘇氏子如何。以理度之﹐其必昌厥後無疑也。吾鄕前明馬恭敏公﹝森﹞亦有是事﹐系除夕婢抱兒在門首遊戲﹐兒誤搶投鄰家爆竹盆中死。恭敏之父亦令其速逃遠方﹐而向妻婉轉寢其事。兒身故有疤痣﹐後一年復生子﹐疤痕宛然﹐知爲故兒投胎再來﹐卽恭敏也。恭敏以戶部尙書致仕家居﹐嘗以數言定民變﹐屢紓鄕裏之難事。

詳徐興公《榕陰新檢》中。然則今之蘇氏子縱不能如馬恭敏﹐而其父之厚徳則與恭敏之封翁正同﹐將來亦必有所表見於時﹐吾將洗耳待之矣。

◎霍節婦徽州霍姓﹐亦巨族﹐家有節婦賢而懦﹐往往爲鄰族所欺淩﹐從弗較也。城中有胡某者﹐酷好堪輿之術﹐技亦不精﹐饒於資。偶見一田地﹐以爲中有大穴﹐詢之﹐則霍節婦之產也。買之不可﹐遂僞立賣契﹐捏造中證﹐投牒公庭焉。霍節婦懼﹐願以此田歸胡﹐而以去無葬地爲辭。胡欣然以瘠田數畝易之﹐而不知其所謂大穴者﹐無穴也﹐其所謂瘠田者﹐則眞靈穴也。霍節婦不得已﹐遂卜葬其夫於瘠田中。而三十年內﹐子姓科甲連登矣。胡某自卜葬大穴後﹐家漸零落﹐費盡心機﹐非徒無益而反害之﹐豈但技不精之咎哉﹖

◎賈某山西賈某﹐少孤露﹐幼卽訂婚於王某家。王見其貧﹐迎之歸。及長﹐合巹﹐而妻旋亡。王某優待之如故。王有少妾﹐美於色﹐誘之逃﹐並竊其資斧焉。逃至河南﹐居然成家﹐且生一子二女。後其嶽家蹤迹得之﹐勸其歸﹐弗顧也。道光辛丑﹐詳符之決口﹐全家遂葬魚腹矣。

◎擺攤盤揚州賭風最盛﹐近日有搖攤之戲﹐官與商每合而爲一﹐以資財角勝負﹐意气自雄﹐而南北委員之往來是邦者﹐亦鮮不沈溺其中﹐樂而忘反。甚至有誘賭之局﹐外張筵席﹐中蓄裙衩﹐名曰擺攤盤﹐尢爲人心風俗之害。聞此數年來此風益熾﹐付西歌吹之外﹐局面又一新矣。近有商夥某甲者﹐家設攤盤﹐誘人子弟﹑破人家資者﹐亦不可數計。其子爲秀士﹐正應秋闈﹐一夜忽有喜報到門﹐人多不信。翌日﹐取題名錄觀之﹐居然某甲之子也。眾皆謂似此人家而有此善報﹐天道殆茫昧不可知。余亦聞而疑之。一日﹐晤羅茗香﹐告余曰「某甲家之喜事﹐人皆詫之﹐而某甲之近事﹐則人所不知也。某甲於攤盤中﹐每年必購一二少婦居中作餌﹐去年購一中年婦人入局。初到時﹐卽覺其神色不怡﹐細詰之﹐乃知系一宦家婦﹐其夫曾官邗上﹐死後家無丁口﹐不能自存﹐故隱忍到此。然自入局後﹐經今數閱月﹐頗能自持﹐並無染也。某甲忽動矜憐之心﹐立送之入淸節堂﹝卽卹嫠局﹞﹐並極力爲之道地﹐俾得其所。此婦亦甚情願﹐較之在攤局中﹐竟判若仙凡矣。余曰﹕」善哉此事﹐功徳甚大﹐有此一大善﹐則眾不善自然可以消抵﹐其獲善報也宜哉。「

◎嵩明州牧南嵩明州某甲者﹐時於鄕間好行小惠﹐鄰里多悅服之。惟遇公門中人﹐恆視若仇讎﹐每極力把持阻撓﹐𨿽頗於地方有益﹐而結怨已深﹐故平生蹤迹不輕入城。偶值嫁女之年﹐入城購買雜物等件﹐猝遇胥役﹐卽被押入衙署﹐回明本官搜求舊案。當將某甲杖責並加枷號﹐發往該鄕地示眾。兼有兩役押解而行﹐適遇一深水渡頭﹐某甲無地自容﹐遂帶枷赴水死。時州牧趙某安坐堂皇﹐聞之亦不甚介意。半年後﹐當晝假寐﹐恍惚見戴枷人昂然直入﹐俄頃之際﹐內有小婢來報﹐二夫人已育麟兒。趙某本未舉子﹐合署皆爲稱慶﹐獨趙某深抱隱憂﹐於是自撰疏文﹐爲設蘸壇以禳之。幾及年餘﹐忽夢中見前之戴枷人曰「我在鄕裏﹐素有好人之稱﹐並無欺壓平民之事﹐不過替人調解﹐何至必不相容﹖卽欲懲我﹐亦何必將我枷示鄕裏﹐使我做不得人﹐非逼我於命而何﹖汝旣要我的命﹐我罪不至死之人﹐焉肯與汝干休﹖今到汝家以來﹐每見汝時時懊悔﹐可見汝眞非要害我命者﹐冤可解而不可結﹐我去不與汝結讎矣。」言訖﹐悠然而逝。夢驟驚醒﹐但聽內傳新生公子忽發暴疾﹐勢不能畱﹐合署忙亂﹐旋報公子逝矣。中外皆來勸慰﹐而趙某暗中如釋重負﹐後亦寂然。

◎章邱孝子章邱陳孝子﹐以磨鏡爲生﹐天性誠篤。年四十有二矣﹐家貧尙未授室﹐只一老母﹐年六十有六﹐孝子以磨鏡資爲甘旨之奉﹐先意承志﹐其母忘其爲貧且老也。

一日﹐母犯股疽﹐徹夜呻吟﹐孝子號泣天﹐願以身代。終夜扶侍﹐衣不解帶者年餘矣。醫者以此癥無藥可治﹐惟吮之則其痛可稍減﹐孝子卽每日口吮數次﹐不以爲穢。因母病廢業﹐貧無以爲生﹐除甘旨供母外﹐日食糠秕數合﹐後其母身登上壽﹐家亦小康﹐孫且登鄕薦矣。

◎浦城癡翁浦城周某﹐素性長厚﹐人或稱爲癡翁。夏日與客對弈﹐忽一貧士咆哮奔來﹐曰「止欠汝息錢二千﹐何必便令管家逼我。」某尙囁嚅﹐其人卽大肆罵詈﹐毀壞棋局。某溫諭之曰「汝欲告免乎﹖」卽濡筆付免票﹐其人急謝去。坐中客皆嘆某之盛徳﹐某曰「此人貌凶而言狠﹐恐激成意外之變﹐故寬免之。」及日脯﹐忽報是人死於廁。時客尙在坐﹐共詰其故﹐乃知其人因債逼無措﹐服毒而來﹐意欲圖詐。因感周翁之意﹐急歸覓糞淸解之﹐而藥性暴發﹐已不及解矣。某乃對天謝﹐客亦大加敬服﹐或曰「此翁非眞能憐貧而忍辱者﹐將能以智免禍耳。癡者固如是乎﹖」

◎雷殛不孝大湖於某﹐年六十有二歲﹐以種田爲業﹐家僅二子﹐長子年二十有八﹐次子年二十有四﹐貧甚﹐皆未授室。於某適病痢甚篤﹐長子孝甚﹐日侍湯藥不稍離。

次子性遊蕩﹐漠不關心。延醫立方﹐囑須煎好後承露一宿﹐次晨飲之立效。長子日侍父側﹐並無刻暇﹐因將藥煎成﹐露於院中﹐囑弟守視。弟與鄰婦有私﹐是日鄰婦之夫外出﹐潛就宿焉。不料藥爲蛇虺遺毒﹐次早其父服藥卽中毒死。其父之死𨿽非子殺﹐然當父病危篤之時﹐尙作爲淫惡之事﹐以致藥有虫毒﹐父以毒亡﹐則不孝孰大於是哉﹖後父喪尙未出殯﹐而次子已爲雷殛死矣。

◎臺灣唐某臺灣唐某﹐家富饒﹐本以販糖獲利﹐羣稱爲糖叟。中年死於瘵﹐妻尙少艾而無子﹐有族侄某常往來其家﹐年少﹐美丰姿﹐覬覦糖叟之產﹐百計挑其妻﹐遂通焉。並慫恿其妻告於族人立己爲嗣﹐已據其室﹐居之不疑矣。族人有私議之者﹐亦有囑胥役之者﹐某皆以重賄消弭之。值陳辧之亂﹐全家遭戮﹐其侄某獨橫屍路衢云。

◎馬瘍科髙州馬瘍科﹐術甚精﹐遇有患者﹐先用藥潰成大孔﹐再與議價﹐有不滿其欲者﹐遂置之不治﹐以此殞命者不一其人矣。馬家積資幾及萬金﹐忽患人面瘡﹐自不能療﹐輾轉以死。其妻無子﹐僅一女﹐妻醜而淫﹐以多金博諸惡少歡﹐門庭如市﹐淫瘡徧體矣。其女年十七﹐丑如其母﹐亦同倚門焉。夫母女俱醜﹐何以其門庭如市﹐若非多金之故﹐亦何至如此宣淫哉﹖自是而城中之業瘍科者﹐咸爲短气云。

◎頑師顯報建安周某﹐以耕牧起家﹐晚生一子﹐延鄰生徐某訓之。子八歲卽入塾﹐隆禮厚饋﹐有大戶世家所不及者。賓主師弟相得甚歡。八年而周某病沒﹐子已十六歲矣﹐徐卽誘之爲不善﹐又從中因以爲利焉。周母知之﹐銜恨气憤而亡﹐徐遂主其家政﹐而子日漸淫蕩﹐不五年已耗其產之半。一日﹐徐在家午睡﹐忽見周某持槍入﹐直刺其心胸﹐頃刻死矣。時家中見者二十人﹐家止一子﹐夜半亦死﹐婢妾星散。周某子目擊其事﹐始大覺悟﹐修復家業焉。

◎銀作祟湖州江某﹐以翰林攺官﹐任直隸靑縣。時值年荒辦賑﹐從中節省﹐得數萬金﹐恐上官督過之﹐乃告病歸。初至家﹐卽見一巨鬼﹐長數丈﹐靑面髙鼻﹐紅眼﹐著白衣﹐手持鐵槍﹐若欲殺之者。江大懼﹐急呼家人﹐忽不見。旣而有謠傳直隸賑案發﹐將有抄家之事。江愈恐﹐遂將所有盡埋之﹐人無知者。未幾﹐忽中風疾﹐不能言語﹐兩手足皆拘攣﹐終日臥榻上﹐如醉如癡。自此室中鬼日益多﹐厥狀猙凶鬧無虛日。江旣死﹐家中亦顚倒﹐只剩一孫﹐由是遷居。屋售他姓﹐而所埋之銀不知歸於何氏之手矣﹖

◎逆子吳門沈某﹐居葑溪﹐家本小康﹐其叔擁厚資而無子﹐死遂立某爲嗣。某素無賴﹐不善事嗣母﹐又日浪遊﹐全不顧家。及嗣母卒﹐艸艸殯殮﹐停棺不葬者至十餘年﹐並歲時祭祀亦忘之。一夕鬼嘯﹐某秉燭出﹐忽見其叔祖母以挺擊之﹐大呼逃避﹐復追之﹐立時死﹐家資蕩然矣。又常熟諸生有鄭宗臣者﹐生一子﹐年才十五六﹐習爲不善。宗臣惡之﹐子亦苦父之拘束也。乃取墨匣攺爲小棺﹐捏泥像置其中﹐題曰「淸故邑庠生鄭宗臣之柩」﹐埋於庭前。其僕見而諫之﹐不聽。埋甫畢﹐兩足忽騰踴﹐痛哭不已。一彈指間﹐气遂絕。此二事﹐皆家大人在蘇州時所聞諸蔣伯生邑侯﹝因培﹞者。天之誅逆子﹐未有若是之速者也。

◎湖北夏某湖北夏某﹐於道光十一年遭水荒﹐父母雙亡﹐時其年已十歲﹐餓倒路旁。有王某者﹐慈心好善﹐見而憐之﹐攜歸﹐給以衣食﹐並令與子弟同入塾讀書。夏天分頗髙﹐已能成文矣。一日﹐王某全家出外看燈﹐夏亦尾其後﹐見王某之妾少艾﹐挑與語﹐私通之。屬其妾盜主人之金百兩﹐攜與潛逃。舟過漢江﹐適風激纜斷﹐舟覆﹐沈江並死。主人道人追其妾﹐尙遙望見之﹐而不能救也。

◎地帥徽州程某﹐精堪輿之術﹐名聞四遠﹐吾鄕林某延之相地。林某﹐惡人也﹐姦盜邪淫﹐無惡不作。程某爲卜一穴﹐眞穴也。程某於定穴後﹐夢郡城隍召之入廟﹐令其毋點此穴。醒而惡之﹐旣復以爲夢幻難憑﹐復貪林某重利﹐仍爲點穴。未幾而陰雨晦冥三日夜﹐震雷一擊而穴破矣。程某遂潛逃﹐未到家而死﹐林姓亦寢衰。

僉謂陰地不如心地好﹐相地者每舉以爲戒云。按此吾鄕近事﹐嘖嘖人口者。初亦不知何家﹐觀《因果錄》始知爲林姓﹐亦未詳其何郡縣也。

◎湖南熊某湖南堪輿熊某﹐技甚劣而心甚貪﹐爲人營兆﹐葬於水泉沙礫者不知凡幾矣。

有方節婦者﹐守節已十年﹐請熊某爲其夫擇地。熊以爲可欺﹐與他地主結合﹐甘其詞以誘之﹐重其價以要之。節婦不得已﹐典住宅以酬值焉。而不知其地實絕滅凶宅也。葬有日矣﹐夜夢神告之故﹐戒勿葬﹐且謂熊忍心害理﹐罪不可逭。節婦猶未以爲然﹐比明遣人視熊某﹐則已於半夜死矣。

◎破人婚姻乾隆丁酉科龔懷靑太史﹝大萬﹞﹑姚佃芝主事﹝梁﹞同典廣西鄕試﹐首題爲斯民也二句。某房考得一卷﹐欲薦之﹐忽夢人曰「此人三破人婚姻﹐不可薦。」

某以夢不足憑﹐遂薦之。主司亦頗賞其文﹐某夜復夢曰「此卷系抄襲陳勾山舊文﹐陳勾山稿中現有其文。薦而不售﹐衣巾尙在。薦而或售﹐據新例必除名。汝𨿽無大處分﹐何苦害人耶﹖」某以兩夢告﹐主司謂我輩識得陳勾山文字﹐足徵眼力之佳﹐若置之前列﹐恐遭磨勘。附之榜末﹐或無妨也。主司竟中之﹐及到部磨勘﹐官亦夢如前﹐遂以抄襲除名。蓋不中則無由除名﹐中而不入夢亦不至除名﹐陰司之報施至於再夢三夢而不已﹐亦可謂不遺餘力哉。

◎錢梅溪述孽報六事錢梅溪喜言孽報﹐皆近事也。嘗云﹕常熟黃艸塘有須姓﹐以屠牛爲業﹐每殺一牛﹐必割其舌食之﹐以爲美味。一日﹐將屠刀安置門之上方﹐忽聞二鼠相爭﹐仰面看之﹐刀適落其口中﹐斷舌死。又云﹕魚行橋有一獵戶﹐打鳥無算﹐後患病﹐醫藥無效﹐輾轉牀褥。忽夢神告之曰「汝要病愈﹐須將稻艸紮一人﹐用汝平日所著衣冠披之。中藏生年月日﹐掛在樹上﹐將鳥槍打之﹐病便可愈也。」及醒﹐乃以夢告其子﹐命如法行之。詎鳥槍一發﹐大噱而絕。又云﹕余近鄰有薛慶官者﹐以屠羊爲業﹐家頗饒。年四十餘﹐忽得病﹐病愈後面成羊狀。嘗以三百金往安徽宗陽糴米﹐死於江中﹐不得其屍﹐以空棺歸葬。一兩月後﹐有人見薛背一包﹐卷一傘﹐從後宅走打鼓橋﹐自行自哭﹐蓋鬼復還家云。又云﹕楓涇鎭有沈二者﹐好食狗肉﹐生平殺狗無算。乾隆丙子歲﹐沈抱病甚篤﹐昏迷中見羣犬繞牀爭嚙其體﹐號呼求救。臨死時﹐自投牀下﹐兩手據地﹐作犬吠數聲而絕。又云﹕婁東有無賴楊姓者﹐以攘雞爲食﹐其術甚祕﹐人莫知也。其後楊背上忽生雞毛一莖﹐乞人拔之﹐痛不可忍﹐因自言此偸雞之報也。又云﹕湖州南潯鎭有一小戶人家婦顧氏者﹐貌頗美﹐適有縣役某催科至其家﹐伺其夫遠出﹐突入內室﹐舉手摸其頸。顧大驚﹐旋入房﹐泣語其小姑曰「此頸忽爲男子手所加﹐豈可洗乎﹖」遂縊死。其小姑亦不知縣役爲何人﹐旁無覺者。越兩月﹐某役偶乘舟過南潯﹐忽見顧氏上其舟﹐役忽告舟人曰「吾前者不過以手摸其頸﹐何遽死乎﹖」遂投水﹐適遇來船牽纏其頸﹐不能解﹐立時流血死。舟人揚其語﹐聞於小姑﹐其事始白。而報應亦奇矣。

又云﹕長洲有徐某者﹐富而慳﹐親友借貸﹐每拒弗見也。其子年弱冠﹐頗思幹蠱﹐往往延接﹐或私自周給之。其父大怒﹐以爲不肖﹐俟其見客時﹐持杖撻之﹐欲以絕其往來。未幾﹐其子病﹐醫藥難施﹐或云獺肝可療也﹐乃重值購一小獺﹐取其肝。未及服﹐而獺鬼來索命﹐云「殺吾子以療爾子﹐豈天理所能容乎﹖」奪其藥去。徐某百計禳禱﹐卒無效﹐其子竟顚癇以死﹐而家道落矣。

◎常熟某甲常熟張塘樓有某甲﹐種田爲業﹐家道小康。鄰家有傭者﹐娶妻甚美﹐某甲見之﹐竊自念云「若得此婦爲妾﹐死無恨矣。」遂召傭者置之家﹐俟其飽食後﹐令其負重﹐如是者年餘﹐遂得疾死。旋納其妻﹐以爲得所願矣。越一二年﹐當八九月間﹐新雨乍晴﹐稻禾初熟﹐某適在田畔遊行﹐見叢莽中傭棺欲朽﹐忽生善念﹐以爲此人因我而死﹐今年冬底必將此棺入土﹐以慰其幽魂也。忽聞棺中有聲﹐突出一蛇﹐嚙其足﹐某甲大驚﹐負痛疾行﹐蛇尙在足蠕﹐數剔之不去﹐而某已憊矣。

因自吐其前謀於眾﹐一村老幼咸來聚觀﹐某甲死而復蘇者數次﹐忽謂其妾曰「我腹癢不可忍﹐急取刀破吾腹看其中果何物也﹖」遂抱持其妾而死﹐須臾妾亦死。

◎不養貓吾閩鄕諺有「三代不養貓﹐全家無病耗」之語。聞福淸有葉叟者﹐臺山相國之後人也﹐素憫鼠﹐不畜貓。年四十餘﹐忽於春日患噎癥﹐至冬益劇﹐薄粥不能下咽﹐自分必死﹐長夜不寐﹐燃燈枯坐。適幾上有炒米半瓶﹐羣鼠欲竊食而不能入口﹐俄有一鼠銜一箸﹐植瓶中﹐以口咬箸﹐又一鼠銜其尾而曳之﹐瓶遂倒﹐羣鼠爭就食﹐嘯呼爲樂。葉叟觀之﹐不覺大笑﹐咯出一赤物﹐如新生小孩之拳。頓覺胸前淸爽﹐遂能喫粥﹐旬日全愈。又四十餘年而考終。按此事亦甚小﹐然不可謂非適逢其報也。

◎狐報恩江陰髙柏林者﹐少無賴﹐貌韶秀﹐住廣福寺。旁。一日﹐見眾僧縛一狐﹐將就刃矣。髙再三勸止之﹐方釋縛﹐狐已逸去矣。後於佛前求問終身﹐得吉笤﹐心竊喜﹐私計他日得志﹐當新是寺。及晨﹐有某邑宰召髙爲長隨﹐頗寵任之﹐呼曰「小髙」。宰治故衝繁﹐差使絡繹﹐一日有欽差過﹐召小髙付以千金﹐令辦供應。

小髙至驛中﹐前站已到﹐倉皇迎接﹐忽失金﹐憤極﹐欲投水死。旋有一老人救之﹐曰「汝命應發大財﹐此非汝死所。」時供應鋪設一無所備﹐欽差故廉儉﹐一見反大悅﹐以爲好官﹐召其僕諭話﹐見其伶俐﹐卽令跟隨。嗣後聲光益大﹐凡關差鹽政﹐皆任爲紀綱。不十年﹐擁資數十萬金﹐自郡守以下多與通蘭譜者。居然出入衙門﹐延爲上客﹐後果重建廣福寺。地方官仰體小髙意﹐亦爲之科派民間﹐百姓嘩然。有好事者撰碑記一篇﹐假郵封直達撫軍前﹐撫軍察其事﹐據實奏聞﹐遂成欽案。先是﹐小髙感老人恩得不死﹐乃塑像於家﹐每晨必禮拜。至是案發﹐乃泣跪像前求救。其夕﹐家中忽聞呼嗥聲。明晨﹐視塑像汗出﹐如是三夜﹐忽聞事得輕辦矣。或曰「卽此老人往托某公爲緩頰﹐小髙實不知。」後知老人乃狐也。

◎狐報仇嘉慶乙丑間﹐陜西甘棠縣有髙中秋者﹐素無賴而美須髯﹐身長八尺。嘗入山打獵﹐有狐數十頭﹐盡爲殺剝其皮而食之。是年十二月﹐忽有二女子從天而降﹐嬌美絕倫﹐自言瓊宮侍者﹐謂中秋曰「上帝使我侍君﹐君有九五之尊﹐願自愛也。」中秋竊喜而無相佐之人﹐告之同邑武生王三槐﹐及本營參將旗牌官髙珠。

王﹑髙皆同夥打獵者也。聞之均大喜﹐遂以王女許中秋爲正宮﹐而以二女爲妃嬪。

二女者﹐能撒豆成兵﹑點石成金之法﹐試之果然﹐遂起意謀爲不軌。中秋有傭工史滿匱者﹐二髙欲脇之以爲將﹐而史不屑。一日﹐聞二髙與王將割滿匱頭祭旗起事﹐約有日矣。滿匱星夜入城擊鼓﹐縣令知其事﹐一面飛稟上臺﹐而以滿匱爲眼目﹐盡捕獲之。是時﹐方葆巖先生爲陜西巡撫﹐狀其事於朝﹐中秋等皆淩遲﹐惟兩女者杳無蹤迹﹐蓋狐報仇也。狐亦惡極矣。

◎又淮南王某者﹐家素封﹐因開質庫﹐擴鄰屋﹐見有小狐三頭﹐家人共逐之﹐王必欲殺之以除根﹐因斃其二。自此家中作鬧無虛日﹐嘉慶己亥冬日﹐質庫火燒﹐深受賠累。以此控告張眞人﹐給牒而歸。安靜數月﹐復鬧如故。王不堪其擾﹐將燼余當包陳本四萬餘金賣與程姓﹐程宅忽聞空中語云「吾與王姓有仇﹐爾可不買。」其妻聞之甚明﹐遂不成約。辛丑三月﹐包樓復起火﹐燒盡無餘矣。

◎蛇報吳縣鄕民某﹐有往穹窿山進香者﹐見舟子擊一小蛇﹐某在旁戲語曰「蛇能索命﹐擊之者往往不祥。」語畢﹐徑避去﹐亦不救也。是夜﹐夢有一蛇人立而言曰「見死不救﹐何忍心耶﹖」遂以尾擊其腮而醒﹐覺而齒痛異常﹐忽出黑血數升﹐延醫視之﹐曰「此蛇毒也。」醫治半載始痊﹐而家資因以蕩然矣。按此事亦小﹐然推見死不救之心﹐則何所不至﹐其得蛇報亦宜矣。

◎食鱉食黿常熟葛友匡﹐爲裏中富翁﹐一生好食鱉﹐常買數十頭養於甕中﹐以備不時之需。一日﹐獨坐中堂﹐聞甕中作人語云「友匡﹐汝欲滅盡我族乎﹖汝月內當死而不自知﹐尙欲害許多性命乎﹖」友匡大怒曰「見怪不怪﹐其怪自壞。」乃盡烹而大啖之。不十日果死。又吳門有富翁者﹐擁資巨萬﹐其子某好食異味。一日宴客﹐市得巨黿﹐庖人將殺之﹐見黿垂淚﹐以白某﹐請放之河。某怒﹐遂持刀自斷其首﹐首甫墮地﹐忽躍至梁上﹐咸異之。遂烹而食之﹐味極美﹐以半饋其姻家﹐以半宴客。某僅嘗數臠﹐卽目眩神迷﹐但見屋梁上皆黿首﹐扶至寢室﹐則牀帳皆滿矣。某自言曰有數百黿來咬其足﹐痛不可忍。叫號三日而死。

◎放生詩吳門周生﹝存﹞喜放生﹐每一次放生﹐輒以小詩紀之。嘗因放大鯉魚作詩﹐末句云﹕倘若從龍去﹐還施潤物功。頗得意。後入鄕試﹐詩題爲白雲向空盡。詩成﹐苦結句語意不佳﹐忽憶自作放生詩﹐因以末二語作結﹐主司嘉賞﹐遂中式。

◎驢償債蘭州民張家畜一驢﹐善走﹐日可二百里。然好蹄嚙生人﹐惟張父子三人乘之﹐則調良就馭﹐他人莫能乘。偶行醫趙姓者﹐欲應狄道人延請﹐姑試借之。帖然馴伏﹐遂騎以行。旣歸﹐夜夢黑衣人語之曰「我﹐張氏家驢也﹐前生借君錢三百未還﹐今當補償﹐昨乘我至狄道界﹐往返才二百八十里﹐尙未滿數﹐速借我﹐再騎二十里﹐則吾事畢矣。」問汝欠張氏錢幾何﹖顰蹙曰「多﹐不可說。」趙醒而異之﹐果復借以他適。旣而忘之﹐去路稍遠﹐忽奮躍掀趙墮地﹐計程則不止二十里矣。趙益異之﹐攬轡祝曰「吾知其故矣﹐但今距吾家十里﹐不乘汝如何得達﹖歸當以十錢買芻秣飼汝﹐何如﹖」驢佇視良久﹐復馴伏就騎。嗣後趙故欲試之﹐甫據鞍作欲乘狀﹐卽啼嚙長鳴矣。夫變畜還債﹐見之說部者甚多﹐此家大人在甘藩任內聽署中書吏所口述近事﹐可徵信也。

◎獺索命李春潭觀察於癸已年三月﹐押糧船至懷寧縣屬之大長溝。有役龔愷﹐夜夢一老人須髮皓然﹐言明早有難﹐乞爲援手﹐後當圖報。醒而不解所謂﹐次早忽聞鄰舟喧鬧﹐往視之﹐見有一大水獺伸首近舟﹐忽浮忽沒。舟人聚觀之﹐俄被獲﹐龔憶所夢見而心動﹐出靑蚨五百向買。眾皆允﹐惟水手陳四不許﹐且曰「一皮猶值數金﹐豈五百文所能買﹖」龔欲添錢﹐陳已用鐵叉擊其首﹐立斃。剝其皮﹐分啖其肉。後食肉者皆病﹐陳尢劇﹐昏憤中自言我多年修養﹐偶遇厄難﹐眾人皆允賣﹐獨爾不許﹐擊我立死﹐我必索爾命。眾爲之禱﹐不允﹐臥疾數日﹐叫嗥不已而殞。於連亭曰﹕物𨿽至微﹐無不惜命﹐浮屠氏之教最重戒殺﹐蓮池大師有放生池﹐杭人至今不廢。況以水族之物﹐竟能見夢於人﹐其爲靈異可知。龔𨿽出錢不多﹐猶有善根﹐陳四立斃其命﹐實屬殘忍﹐宜報復之不爽也。嘗聞有某某嗜鱉﹐一夜夢黑衣人叩首乞命﹐其妻夢亦相同。次早﹐漁人送一大鱉至﹐某喜甚﹐妻勸曰「昨夜所夢黑衣人﹐其殆是乎﹖曷放之。」某不允﹐烹而大嚼。忽思浴﹐久而無聲﹐妻往視﹐則滿盆皆血水﹐骨肉無存﹐惟餘一辮而已。與此事正可參觀。

◎鱔索命貴州黃兌眉上捨云﹕貴築有某某﹐性嗜鱔﹐每飯必具﹐年近六旬矣。一日﹐赴市買鱔﹐揀擇肥大者﹐賣魚者令其自取。某揎袖裸臂探手缸底摸之﹐忽羣鱔湧起﹐競嚙其臂幾滿﹐痛絕僕地。羣鱔累累懸臂間﹐齒皆人肉。亟呼其子至﹐擡回家中﹐以剪斷鱔身﹐而鱔首緊嚙不放﹐一一敲落﹐而臂肉盡脫﹐長號而絕。合市聚觀﹐咸以爲異。有爲之戒殺生者。

◎鱸香館山西省城外有晉祠地方﹐人煙輻輳﹐商賈雲集。其地有酒館﹐烹驢肉最香美﹐遠近聞名﹐來飲者日以千百計﹐署扁曰鱸香館﹐蓋借鱸爲驢也。其法以艸驢一頭﹐養得極肥﹐先醉以酒﹐滿身排打﹐將割其肉﹐先釘四樁捆住其足﹐而以巨木一根橫壓於背﹐擊其頭尾﹐使不得動。初以百滚湯沃其身﹐將毛刮盡﹐再以快刀零割其肉﹐或要食腿﹐或食肚﹐或食脊﹐或頭尾﹐各隨客便。當客下箸時﹐其肉尙未死絕也。此館相沿已十餘年﹐至乾隆辛丑歲﹐長白巴公延三爲山西方伯﹐聞其事﹐遂命地方官查拿﹐始知業是者十餘人。送臬署治其獄﹐引謀財害命例﹐將爲首者論斬﹐余俱邊遠充軍﹐勒石永禁。聞者快之。

◎金陵不孝婦戊甲六月﹐余由溫州守任因公進省﹐叩謁廉訪周石生先生﹝開麒﹞﹐並將近著《勸戒錄》呈政。廉訪溫厚和平而尢喜講因果﹐頗與餘同契。越日﹐叩辭﹐燕談之頃﹐廉訪云「吾鄕有一事﹐甚眞確﹐余所目擊者﹐當爲爾述之。」因云﹕金陵城內寡嫗某姓者﹐老而瞽﹐僅一子一孫﹐子娶婦某氏﹐凶悍異常﹐人皆知其不孝。孫亦娶媳﹐則頗知禮義﹐常不以其姑爲然﹐無如何也。其子與孫時以小經紀出外﹐家中惟婆媳三代三人﹐並應門僕及竈下婢均無之。悍婦固虐待其姑者。

一日﹐因事口角﹐婦恨極﹐逼姑於暗地逾時﹐竟被勒殺。婦意謂外人固不知也﹐而其孫媳難以相瞞﹐因告其媳曰「我有一要緊事告汝﹐須終身勿向人言﹐言則於汝不利。」媳見神色不妙﹐亦微知大槪﹐素畏其悍﹐只有首肯而已。因告以故﹐媳噤不出聲﹐並囑以翁回問及﹐但言得病身亡可耳。因此一家內外絕無知之者。

逾月﹐悍婦忽夢被攝至大殿﹐綠瓦髙甍堂上神像森嚴﹐燈燭閃閃﹐臺下皂役肅立﹐聞喚不孝婦某氏進﹐因戰栗跪下。旋復喚至後殿﹐神之尊嚴與前殿同﹐階下齊聲喊報不孝婦某氏到。忽聞殿上者曰「有人在此控汝矣。」婦見階下跪一老婦﹐卽其姑也。曰「記前事否﹖」未及答﹐又聞殿上者曰「暗地勒殺汝姑﹐是汝一人自爲事乎﹖」婦自揣不能賴﹐因答云「事誠有之。」殿上者曰「汝當何罪知之乎﹖」因拍案喝曰「此乃彌天大罪﹐在陽世當淩遲處死﹐在陰世當墜地獄五百年後方得超生。陽世之罪﹐另有處置。汝若能將此一段罪案多告世上一人得知﹐則免汝地獄一日之苦。汝切記之。」又告云「此事汝夫𨿽不與聞﹐但夫綱不振﹐旣不能制之於生前﹐復不能發之於死後﹐以致母死非命﹐應與斬決。汝回去便見分曉也。」階下皂役同聲吆喝﹐大驚而醒﹐因歷述前夢如繪。未三日﹐婦卽得惡瘡徧身﹐潰爛自頂至踵﹐幾無完膚﹐叫號四晝夜而死。其夫同月亦旋患斷頭瘡而亡。

◎采生案略某縣有商人者﹐以善賈致富﹐縣有惡紳欲貸焉。不應。許以重息﹐不應。嗣以公事派出﹐又不應。紳深銜之。商人女僕有二歲女夭亡﹐紳誘僕使控縣﹐云被商人妖術采生以死。縣不準理﹐紳又覓同時夭女者﹐得五六家﹐賄以利﹐使皆控女被某商妖術致死﹐縣皆不準。使控府﹐紳親與太守言﹐太守某曰「似此妖術﹐自古無此說﹐亦自古無此事﹐今安得辦此案乎﹖」仍不準。紳囑夭女之家控司及院﹐俱不準。紳乃作書寄都中當軸者﹐言商人采生妖術已致死多命。當軸者轉致書於其省之中丞﹐中丞恐事發﹐有累於己﹐不得已收商人研訊。獄成﹐罪立決﹐臨刑之日﹐天爲之變﹐突起黃風﹐白晝昏暗衝市﹐墻壁板柱望之皆黃。人相顧面色俱黃。城中人無不嘆息曰「此某商之冤气也。」俄有自其縣來者﹐言紳子忽得瘋疾﹐大聲呼冤﹐所言皆某商語。紳入視疾﹐卽手指呼罵﹐紳不能近﹐越數日而亡。旬餘﹐紳亦病瘋而亡。中丞聞之懼﹐使紀綱三四人自護。一日﹐與司道議事﹐語未畢﹐忽厲聲曰「殺爾者某紳﹐非我也﹐柰何尋我﹖」司道謂其左右曰「大人病矣。」速扶入﹐延醫﹐不數日亦亡。自商人受刑後﹐至紳父子死及中丞之死﹐前後不過旬日。此乾隆四十餘年事﹐不忍斥言其地與人。相傳此案發後﹐卽有臺諫論列其事﹐曾通行各直省云。

◎吳探花仁和吳築巖編修﹝福年﹞爲諸生時﹐於道光乙未年四月初二日淸晨﹐由所居缸兒巷行過水漾口河幹﹐見老婦方投水﹐急喚輿夫二人自水中拯起。救醒詢之﹐則以與媳不睦﹐口角輕生。以言勸釋﹐出資喚輿送歸。是年卽膺秋薦﹐旋成乙巳進士﹐一甲第三人入翰苑﹐丙午主試貴州。

◎許司馬仁和許君修﹝延敬﹞﹐周生駕部﹝宗彥﹞之子也。由庠生以府同知捧檄吾閩。

道光十四年﹐權邵武同知事。同知官爲閒曹﹐而君能以惠政逮民﹐民徳之。俗好鬥﹐凡殺人者可以財賕免﹐君獨不受﹐迨謝事未行﹐而縣苦水災﹐斗米幾千錢﹐縣令楊某卒﹐民僉謂許侯才且廉﹐合詞請於上官攝縣事。時方設廠平糶﹐君嚴立程式﹐使吏不能侵漁。又慮貧乏無以得食﹐興修城垣﹐以工代賑﹐全活甚眾。以此勞瘁致疾﹐未一月而卒。卒之日﹐士民入弔﹐皆哭失聲。邵武邑紳張公冕夢一官拜謁﹐儀從甚盛﹐如大府﹐急出迎。見則許君也。語張云已爲邵武縣城隍﹐三月初八日蒞任。同時夢者數人﹐皆與張同。夫人莊氏在家﹐得夢亦同。並相迎偕赴任所﹐夫人夢中許之﹐旋得疾卒。十五年六月﹐邵邑亢旱﹐往歲禱雨在郡城隍廟﹐邑宰子安﹝銜遠﹞以君惠濟靈顯﹐特詣縣廟齋禱。雨大沛﹐禾苗盡起﹐闔境官民奔走焚香。於君生誕設祭演劇﹐頂禮膜拜者不絕。君之生歿始終惠佑邵民如此。是年閏六月﹐邑人扶乩者又筆示﹕已遷粵西桂林府城隍。其後浙人吳小崧﹝公謹﹞赴粵西郁林州刺史任﹐至省不待訪問﹐已喧傳許君調任示夢之事﹐感應如響。余聞君弟子雙﹝延谷﹞廣文言及其家夢兆簽語﹐靈異之迹尙多﹐信所謂聰明正直而壹者也。君之哲嗣﹝善長﹞廩膳生﹐能文章﹐其必佑啟而克昌也又可知矣。

◎金陵周氏金陵周石生廉訪﹐先代皆孝友﹐廉訪之髙祖忠信樂善﹐施與不倦。昆弟凡三人﹐嘗推財讓兩弟﹐每於歲暮裹白金自數兩至數十兩累累﹐盛以囊﹐親拿之﹐策蹇出﹐遇有窮迫不能卒歲者﹐叩扉授之﹐不告姓氏而去。數十年如一日。家業漸替﹐再傳遂貧乏。嗣誕生其祖中翰公﹐幼岐嶷聰穎﹐年十二卽遊庠﹐十六食餼﹐未幾登拔萃科。乾隆三十年﹐恭值南巡﹐召試授中書﹐入直樞庭。中翰公有二子﹐長爲甲寅孝廉官縣令者。次卽廉訪之封翁﹐年二十登已酉拔萃科﹐以體弱早世。

時廉訪才五歲﹐太夫人守節撫孤﹐賴舅氏家延師訓讀﹐教養成立。道光癸未﹐以第三人成進士﹐入詞館。歷科道﹐出爲監司﹐擢按察使。居官慈祥仁恕﹐當更有以善其後。論者皆以爲先世厚徳之胎﹐慈闈苦節之報也。聞縣令公嘗語廉訪曰「吾生不及見曾祖﹐而幼爲大母所鐘愛﹐挈與臥起。一日夜寢偶覺﹐瞥見榻前一老人倚案立﹐目有光奕奕﹐如兩竿竹﹐隨目以運。愕然問大母曰﹕」彼立者何人﹖『大母叱曰「深夜間童子毋得囈語。』遂不敢言。而其人面目須眉歷歷猶在目。

後度歲時﹐懸供先代像﹐瞻曾祖眞容﹐如曾經見者。熟思之﹐卽曩夜見之老人也。

彼時雙眸光炯炯遠射﹐其殆沒而爲神矣。「

