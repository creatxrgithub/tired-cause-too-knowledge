玉鏡新譚﹝明﹞朱長祚撰

聖諭

凡例

卷一

敍略

原始

進用

權任

納姦

卷二

羅織

附詩文

附詩

郡中別徐元修

丹陽道中

潤州別貢悅玆妹丈

大兄同行因憶五弟

述懷

鄒縣道中聞有問予名而下淚者﹐口占一首

鄒縣道中有感

書驛亭壁方壽州詩後

景州道中感懷

宿村店

良鄕呈大兄

獄中遙寄蔣澤壘

亡前一日

又六月初三日別兄

附家書

付遜之兒手筆

卷三

稱頌

大工鴻緒

錦寧三捷

無上名號

廠臣

元臣

上公

尙公

殿爺

祖爺

千歲

老祖爺

九千歲

心膂重臣

卷四

封拜

賞賚

附﹕客氏

卷五

布置

內操

外鎭

逸遊

走馬

弄舟

巡視

閱陵

行邊

僣竊

矯旨

盜帑

災沴

地鳴

火炎

水溢

卷六

進香

築城﹝北京大同寧遠肅寧﹞

緹騎

戳番

鷹犬

罔越

搜括

誕迷

卷七

建祠

敗局

彈劾

繳追

卷八

勘議

會勘

會議

籍沒

遣戍

自縊

附﹕崔呈秀蕭靈犀

卷九

爰書一﹝魏忠賢客氏崔呈秀﹞

卷十

爰書二﹝魏良卿侯國興崔鐸客光先楊六奇客璠﹞

爰書三

聖諭

都察院等衙門接出聖諭﹕

設官分職﹐內外各有攸司。人臣守正奉公﹐交通內官爲非法。朕覽大明律一例﹕「凡諸衙門官吏﹐玆與內官及近侍人員互相交結﹐漏泄事情﹐夤緣作獘﹐而扶同奏啟者﹐皆斬。妻子流二千里安置。」祖宗深知治亂之原﹐邪正之辧﹐以此爲後世臣子鑑戒﹐至爲明切。昨逆惡魏忠賢﹑崔呈秀表裏爲姦﹐把持朝政﹐變亂祖制﹐貽禍生靈﹐業已磔誅﹐以抒臣民之憤。自後大小臣工﹐須知各守職業﹐各效忠誠。本無招權納賄之私心﹐何必巧營別竇﹔共矢特立獨行之風節﹐自可上結主知。居髙聽卑﹐朕方廣聞於明達﹔踰階歷位﹐爾等宜愛其身名。倘有故蹈前轍﹑交結作獘者﹐其爲禍始﹐罔顧王章﹐朕必究治﹐斷不姑恕。仍許科道官﹐不時實糾參治﹐務醒積習﹐用肅官箴。爾等其欽承之。特諭。

崇禎元年三月初三日。

凡例

一﹑是編𨿽曰逆璫事略﹐然忠臣義士﹐直言讜論﹐無不畢具。毋誚曰「燻蕕同器」﹐蓋語云「世無小人﹐何以見君子」﹖

一﹑惟一人一事﹐而匯爲三十二類。每類先敍事﹐後引疏中語。足爲姦人鍼砭﹐可堪救時良劑者采焉。

一﹑錄用章奏﹐字字俱從邸報﹑郵傳﹐不敢竄易一字以欺人。讀者勿哂我田舍兒彊學人作爾馨語。

一﹑凡忠言告君者﹐標出姓氏。間有諛辭媚璫者﹐止列官銜某字。第顯其事而晦其人﹐隱惡揚善之意也。

一﹑通捲倫次﹐具有條貫。愧我艸莽中人﹐聞見寡陋﹐膚淺無文。惟是不摭浮言﹐不綴繁辭﹐詎能顯處看月﹐直似牖中窺日耳。

一﹑雅俗兩洽﹐展捲易曉﹐直寫數年時事不平﹐以昭凶逆之終受天刑。旣乏文采﹐誰能見賞﹖其如與謝孝劇談一出邪﹖

一﹑忤姦者闡揚未能悉﹐而輔姦者止寥寥數語。事見人隱﹐非稱烏有先生﹐卽如亡是公子。若謂臧否人物﹐則小子何敢﹖

一﹑遇忠肝義膽之言﹐加之圈點。而毒焰凶鋒之事﹐亦加圈點。非徒供笑柄﹐特指其優劣易見﹐共賞共識爾。

一﹑遇害諸公﹐略舉其羅織起因。若生平大節﹐亦各有大方巨擘志傳諸篇﹐另具載於臚筆一書也。

一﹑附崔呈秀投繯﹐蕭靈犀刎劍者﹐爲姦樞之惡已自暴著﹐而侍妾之烈亦不可泯滅者矣。

長安道人曰﹕按浪仙此編﹐直是一種豪俠不平之气耳。觀其株守田間﹐不能請尙方以斬元凶﹐而兀兀低眉俛首﹐持三寸管於茅檐甕牖之下﹐以紀時事盈牘。時有見者﹐愕然誡之曰「此殺身之道也﹐亟焚之。獨不聞維揚太守扇頭詩乎﹖」浪仙曰「否﹐否﹐太守以紗帽累也。我一布衣之賤﹐那得見知於人。謹祕笥中﹐當不負教愛也。」今日幸逢聖天子當陽﹐日月重光﹐姦人正法﹐業享太平盛世﹐喜而匯帙﹐以爲後車永鑑爾。

玉鏡新譚卷之一

京都浪仙朱長祚永壽編輯

敍略

夫國有權臣﹐朝無善政﹐自古而然。若我聖祖定官制﹐三臺六部﹐九列兩垣﹐各有所司。惟臺省專任言責﹐上下悉繇之舉劾焉。於是大權不使一人獨攬﹐三百年來無莽﹑操之禍。𨿽首揆以票擬之重﹐祇系紙上一言耳。惟是宦官﹐不能制之﹐皆繇出入內廷﹐日侍禦前﹐憑作威福﹐玩弄事機﹐外廷百執事孰敢與之抗乎﹖若王振﹑劉瑾其人﹐驕橫肆縱﹐幾成大禍﹐幸天厭其毒﹐旋被誅殛矣。𨿽爾﹐豈似今日魏忠賢之逆惡滔天也。忠義之士﹐感奮一言﹐立爲齏粉﹐矯殺無算。卽宮闈妃禦﹐亦不能相保﹐懿親國戚﹐悉遭辣手﹐尋且羅鉗吉网尋且羅鉗吉网原訛爲「尋且鉗羅吉网」﹐已乙。案﹕「羅鉗吉网」﹐語出舊唐書酷吏傳。﹐緘口結舌矣。遂有狐媚者﹐假其威靈﹐亦各爲虎﹑爲彪﹐允殤善類﹐誅夷殆盡。哭泣徧海內﹐壓抑滿天下﹐吞聲不敢言也。是故天地所不容﹐誕膺明聖﹐登極一月﹐而元凶輔惡﹐盡加顯戮﹐數年積郁﹐一日頓抒。日月重光﹐神人共快。敢輯其始末﹐以供麈譚﹐咸頌太平於千秋萬代爾。

原始

萬曆中﹐肅寧人魏忠賢者﹐初名進忠﹐市井一亡賴耳。形質丰偉﹐言辭佞利﹐目不識丁﹐性多狡詐。然有膽气﹐日務樗蒲爲計﹐家無擔石而一擲百萬。若其歌曲弦索﹐彈琴蹴踘﹐事事勝人。裏中少年﹐競相與狎。迷戀靑樓翠袖之間﹐落魄無行﹐依人醉醒﹐不問妻子饔飧韋布﹐遊手好閒﹐以窮日月。走入都門﹐競趨豪家﹐效犬馬之勞。時有愛之者﹐佐充部役長班﹐能迎合上人意﹐繇是﹐寵信承托。日覓金錢﹐夜則付之纏頭矣。邀人豪飲﹐達日不休﹐以故囊無餘蓄﹐恬不掛意。惟聞其叫嘯狂躍之聲﹐罕見其悲愁戚郁之態。忽患瘍毒﹐身無完肌﹐迨陽具亦糜爛焉。思爲閹寺﹐遂以此淨身者。敝衣衫藍縷﹐懸鶉百結﹐穢气燻人﹐人咸遠之。竟日枵腹﹐無從所歸。居常得失﹐不以內顧﹐因而羞見眷屬。晝潛僻巷乞食﹐夜投破寺假息﹐昕夕晏如﹐不自爲辱。偶過村落﹐臥廢祠拱案間﹐以傍列小像作枕﹐鼾息如雷。抵雞鳴將覺﹐猶夢寐中﹐見白須老人恭揖跪告曰「我此方司土之神也。因上公過止﹐侍立終宵﹐不敢違慢﹐惟此小鬼求赦之。」忠賢遂起﹐而神忽不見﹐瞻所設像﹐蓋合夢中所見者也。鳥聲喧林麓﹐車音載道間﹐天將曙矣。於是﹐忠賢忻然有喜色﹐頓萌妄念﹐言無後福﹐安能動鬼神耶﹖竟入春明門﹐就旅店丐炊﹐人不爲理﹐而皆呼叱之﹐忠賢亦不甚屈也。偶肆中有一風鑑家﹐熟視之﹐撫其背曰「君過五十﹐富貴極矣。」忠賢曰「公何笑我﹖我今饑甚﹐求一匙粗糲尙不可得﹐何云富貴﹖爲恨不早塡溝壑。」相士憐之﹐囑之旅店主人與之食﹐主人變色不從﹐而云「汝欲作情﹐何不飯之﹖而幹他人邀己惠耶﹖」相士便從袖中。出一紫囊示之曰「僅得二金贈汝﹐半爲藥石之貲﹐半爲臠羹之需。但用盡復來﹐我當復給汝也。」自是﹐醫療奏功﹐丰神頓異。相士云「此汝一番脫換皮骨耳。」忠賢惟叩頭搶地。而相士卽攜之出郊外﹐具杖頭靑蚨市酒肴﹐覓一靜宇﹐忠賢恍然啟悟。復趨向所宿之廢祠﹐置香楮牲醴於神案。相士云「今日與汝結爲死友﹐他日愼勿相忘。」忠賢泣云「今日殘生是公所賜也﹐豈比異鄕骨肉﹐當是再生父母。他日苟富貴﹐惟公是命。苟相忘﹐惟神是殛。」兩人遂對神八拜而定盟。相士卽罄所有以贈忠賢﹐云「我今欲他遊﹐不識相會是何年也。君亦自此否極泰來﹐當有一中貴相挈耳。我十年遊貲﹐今一旦奉汝﹐惟囑汝以尊名『忠』字在念﹐可保令終也。永以我言銘之於心。」再拜而別。相士不告其所遊之地﹐忠賢亦不告其所夢之異。嗟乎﹐相士之一腔熱血﹐一雙神眼﹐第識其面而不識其心也。詎意忠賢故態猶存﹐驟得無名之貲﹐卽事鮮衣怒馬﹐訪狹邪冶遊﹐復殢桃葉渡頭﹐棲遲六博場中﹐歌舞呈艷﹐梟盧競勝﹐不數月而復蕩盡也。依然無措﹐何以聊生﹐擔水街頭﹐乞身權貴﹐而爲內相家傭。與諸僕隸相協﹐援引叩見。內相愛其獧捷﹐足堪任使﹐挾充火者﹐隨入內禁。進身之基始於此。

進用

忠賢日隨老內相出入禁廷﹐而忠賢懸牙牌﹐衣錦﹝礻散﹞﹐亦居然一內相也。本大姦大惡之人﹐而先以小忠小廉事人﹐爲入門詭訣。人人鹹得其歡心﹐亦咸爲之籠絡。依輔老內相﹐專督禦衛﹐每嗇於己而丰於人﹐毋論大小貴賤﹐虛衷結好﹐凡作一事﹐眾悉頌之。時光宗泰昌廟號在儲位﹐聞之﹐命以隨侍熹宗天啟廟號。服勞善事﹐小心翼翼。於時熹宗稚幼﹐方當齠齔﹐周旋謹飭﹐喜逾諸常侍。內有客氏保護起居﹐旦夕不相離﹐外有忠賢曲意逢迎﹐巧會旨趣﹐客氏亦悅之。客氏﹐卽後封奉聖夫人者﹐時偕相佐﹐寢食在側。會神宗萬曆廟號宮車晏駕﹐光宗禦極﹐甫一月﹐而仙馭賓天。熹宗登大寶﹐加封近禦諸人﹐而忠賢素所寵信﹐气指頤使﹐驟列大璫。且倚客氏﹐表裏爲姦﹐事權一旦把握矣。

權任

時忠賢欲怙勢作威﹐專權暴政﹐先自排擠忠良﹐以行己私。切惟中官體統至嚴﹐非由文書房﹑司禮監起家者﹐不與秉筆專制。忠賢以巧詐諂媚事上﹐而特拔之幽賤﹐寵以恩禮﹐原名「進忠」﹐攺命今名。上欲其顧名思義﹐忠不敢爲姦﹐賢不敢爲惡﹐豈忠賢初心謬謹﹐而一逢機會﹐輒狼子野心﹐便負上意。有大璫王安者﹐三朝老宦﹐忠賢見之﹐必撩衣叩頭﹐非呼不至﹐非問不答者。安事光宗於靑宮四十年﹐操心慮患﹐所與護持孤危﹐光宗與福王兄弟怡悅﹐皆賴安調劑之力耳。威劫之不動﹐利誘之不變。而光宗登極﹐立致堯舜種種善政。及奉熹宗倉卒受命﹐擁衛防護﹐確有大功。而忠賢以私忿矯旨﹐掩殺安於南海子﹐身首異處﹐肉餵狗彘﹐何其慘毒。此威制內臣也。曁而肆逆宮闈﹐以立己威。假旨革奪成妃封號。忠賢直托客氏私比﹐凡與捏造﹐矯旨殺人。又有一舊貴人﹐以徳性貞靜﹐荷上寵注﹐忠賢恐其露己驕橫﹐謀之私比﹐托言急病﹐立刻掩殺。又裕妃以有喜得封﹐忠賢以抗不附己﹐囑其私比﹐捏無喜﹐矯旨勒令自盡﹐不容一見上面。此威劫內廷也。曁而變亂朝綱﹐廢斥大臣﹐以固己權。祖宗之制﹐以票擬托重閣臣﹐令其靜心參酌﹐權無旁分﹐一力擔當﹐責無他卸。忠賢擅權﹐旨意自行傳奉﹐抑揚眞僞﹐誰與之辧﹖又公然令瑯璫三五成羣﹐勒逼講嚷﹐政事之堂如廛市。至有內札不相照會﹐夜半出片紙殺人﹐聖上不得知﹐閣下不及問﹐以致鬱悶難調﹐相率求去。若顧命大臣﹐如劉少傅一例﹐親捧禦手﹐著定大計﹔冢宰周嘉謨﹐倡率百官﹐立寢後封﹐義黜臣姦﹔執大義之宗伯孫愼行﹐重綱常之都憲鄒元標﹐立國本之司寇王紀﹐定國是之臺臣孫羽正﹐皆嗾言官論劾﹐一時盡逐忠直淸正之臣﹐無非翦己之忌﹐樹己之幟。此威制外廷也。是以姦邪競進焉。

納姦

忠賢庸流劣質﹐原不知書﹐膽粗手滑﹐倫理茫然﹐操切舉動﹐經濟何知。思欲樹黨﹐協贊姦謀﹐遂有崔尙書爲之腹心﹐續又「五虎」出焉。同心濟惡﹐羽翼成矣。又「五彪」出焉﹐並力助焰﹐牙爪張矣。盡立招權之勢﹐廣開納賄之門﹐黃金白鏹﹐車馬載塗﹐明珠寶玉﹐筐篚盈戶。凡負罪譴者﹐夤緣而免﹔覬顯擢者﹐奔競而得。附之者升之九天﹐一月三遷﹐蟒玉崢嶸﹔忤之者墜之九淵﹐褫衣奪職﹐禁錮瘞埋。陰修恩怨之私﹐明快寇仇之隙﹐顚倒任意﹐翻覆在手。於是忠賢任其所欲爲而爲之﹐與我善者善之﹐與我惡者惡之。一切政事﹐先請崔公﹐而又托辭云﹐要與裏邊說﹐可否始定。舉朝但知有此二人﹐而不知有聖上也。威福日盛﹐鷹犬日眾﹐四方孔道﹐民間無敢偶語者。驛使停驂﹐卽臥榻間﹐無敢提一「魏」字者。身在京華﹐童僕往來﹐無敢帶一家書者。去國諸臣﹐典衣覓騎﹐蕭條狼狽﹐全無士气。而一經削奪﹐門無敢謁﹐郊無敢餞者﹐𨿽師生戚友之誼﹐亦蕩然掃絕。重足而立﹐道路以目。凡衣冠士庶相見之間﹐皆緘嘿不敢吐半言﹐卽寒溫套語﹐問訊起居﹐並忘之矣﹐惟長揖拱手而已。其婚喪宴會﹐亦不敢設矣。三四年來﹐普天率土﹐凡智慧者化爲愚蒙﹐辯捷者妝成瘖啞。曠古及今﹐中官之威劫海內者﹐未有若此大神通也。時惟有骨鯁之臣交章論劾者﹐是大獄起而羅鉗吉网之橫行也。

附蘇﹑杭織造太監李實疏云「題爲欺君蔑旨﹑結黨惑眾﹑阻撓上供﹑亟賜處分以彰國法事。職奉命督織﹐舊例在於蘇﹑杭二府﹐疊報駐札﹐以其便於督催趲織﹐不顧每年春秋二運。向自應天巡撫周起元背違明旨﹐削減原題袍段數目﹐掯勒袍價﹐又不容移駐彼地方﹐故縱蘇﹑松二府連年漕運。職於此時﹐畏伊橫惡﹐無敢剖晰。詎料起元乃以邪黨傾陷朱童蒙﹐荷蒙聖明洞矚其姦﹐削職歸裏。始移檄蘇﹑松二府﹐修葺衙宇機張。職於去年十一月初九日﹐移駐蘇州府﹐會同撫﹑按諸臣督催今年春運。及至行催各府錢糧﹐而蘇州府十解其二﹐松江府毫無解監。職因見驚﹐遂徧訪根因﹐仍是起元撥弄﹐相沿不能攺。且起元撫吳三載﹐善政無聞﹐惟以道學相尙﹐引類呼朋﹐各立門戶。而邪黨附和逢迎者﹐則有周宗建﹑繆昌期﹑周順昌﹑髙攀龍﹑李應升﹑黃尊素﹐俱系徧地縉紳﹐盡是東林一黨﹐與起元臭味親密﹐每以私事謁見﹐起元言必承順。起元之意﹐不曰內監移文﹐何足準行﹐則曰袍段錢糧﹐只宜緩處。起元因是愈恣暴慢﹐大肆貪婪。乃假名鑄錢﹐以太﹑安﹑池三府協濟袍段銀十餘萬兩﹐鑄造濫惡薄錢﹐眩人耳目﹐則將皇上急需之袍價﹐藉是而盡入私囊﹐致機匠若干累也。然黃尊素愈爲可恨﹐輒與職掌案司房黃日新﹐以其桑梓﹐甘爲侄輩﹐奴顏諂事﹐意圖借貸銀兩﹐往來交際﹐意甚綢繆。俾日新狐假虎威﹐妄自尊大﹐倚勢西臺﹐淩軒機匠﹐鬻獘通同﹐罪盈惡極。職績訪最眞﹐業將日新嚴刑拷鞫﹐發局墩鎖。正擬具疏﹐候聖主定奪﹐而日新懼法﹐自縊身死﹐則尊素之罪﹐固可逃乎﹖更加周宗建等罪惡多端﹐奉有明旨提問﹐乃敢肆無忌憚﹐不拜龍亭﹐不服訊勘﹐色衣方巾﹐公行出入﹐目中何知有君父﹐亦何知有法紀。周順昌等俱系奉旨削奪官誥﹐不思潛身引咎於林泉﹐尢能冠蓋招搖於故里﹐乃布散流言﹐簧惑機匠﹐閉門逃躲﹐不行機織﹐恐再罹劫運之愆。蓋運期已迫﹐若不預爲疏明﹐則職臨時復何辭溺職之罪也。職𨿽無言責﹐仰叨萬歲爺爺豢養﹐殊深簡任﹐臣一腔忠憤之誠﹐何忍嘿嘿。況職務廢弛﹐系職之掌﹐因是披瀝直陳違逆上供之顚末﹐而並及宗建等抗違明旨之罪﹐伏乞聖明亟賜處分﹐以彰國法。且職自知多言叢怨﹐必不能安處於地方﹐仍將職罷斥﹐以爲奉職無能之戒。」

附刑部勘案云「參看得楊漣﹑左光斗等﹐位居顯要﹐速化功名﹐要譽矯情﹐亂謀壞法。炙手可熱之勢﹐挺然自立髙標﹔納賄招權之營﹐首樹黨邪赤幟。欲隳法守﹐看登風憲以招搖﹔計懾羣情﹐共據要津而赫奕。內徒可堪入幕﹐奔競成風﹔猥賤立躋淸華﹐榮施在握。魏大中﹑袁化中竊居言路﹐人無敢犯其鋒﹔側倚冰山﹐自幸托足之地。彼張牙爪﹐藉上威靈。眞分卸罪之賄﹐不恥養貪﹔寧於借亂之階﹐妄知國是。招權納賄﹐徒知窟穴之自營﹔鬻獄受金﹐孰念疆圉之爲重。大者小者﹐已彰各得之罪名﹔尙法明刑﹐難逃一成之律例。除各贓原聽鎭撫司問追外﹐其已故楊漣﹑左光斗﹐與內官交結﹐夤緣作獘﹐而符同奏啟之律﹔袁化中﹑魏大中應擬在朝官員交結朋黨﹑紊亂朝政之律。一一據招﹐會同無異。所願伏如天憫囹圄之已斃﹐网開一面﹐貸罪人以不孥﹐庶幾律無所泥﹐而刑得其平矣。」

玉鏡新譚卷之二

羅織

楊漣首觸凶鋒﹐以二十四罪之疏入﹐海內縉紳之禍﹐從此始。忠賢之殺機﹐亦從此始﹐而借題封疆﹐緹騎四出矣。漣身事三朝﹐親受顧命重臣﹐在朝正直﹐居鄕廉謹﹐天下共知。一聞逮系﹐郡縣震驚﹐士民仗義﹐欲奪漣而禁官旗。徳安城外﹐眾集至數萬﹐府道開諭不能散。漣帶刑具出城﹐叩乞父老勿噪﹐恐累族誅﹐然後得解。各州縣村市爲漣設醮祈禱生還者﹐至數百處。比就累車﹐士民送漣就道者以萬計。至老嫗﹑菜傭﹑瞽蹩﹑乞兒﹐亦爭持一錢以贈漣。官旗感泣﹐爲具貲設醮﹐禱於關帝之廟。河南州邑﹐無不爲漣請禱﹐自備資糧﹐送漣至黃河者以千計。而八十老母及三子僅出城永訣﹐尢恐見系﹐乃漣果不生還矣。無端羅織﹐骨化形銷﹐望斷倚閭之老母﹐痛絕孤幃之命婦﹐眾慘至此﹐是可忍言。自漣被逮下鎭撫司﹐誣贓加刑﹐五日一拷比﹐而都督許顯純希望風旨﹐捶楚非法﹐以速其斃。體無完膚﹐童僕驚散﹐得旨而後敢殮。又值暑月﹐屍供蠅蛆﹐身被重傷﹐僅以血濺舊衣﹐裹置棺內。見者莫不腸斷涕零﹐聞者爲之痛心忿恨。漣生平砥礪名節﹐家產止數百金﹐不足供官旗犒賞﹑旅食之費﹐而當懸贓二萬乎﹖遂使妻子囚於獄﹐而書硯幾榻﹐皆充官帑。有司不得已﹐而親友之產盡矣﹔又不得已﹐而富民之產盡半矣﹔又不得已﹐議設印信緣簿﹐徧募郡縣矣。至佛寺﹑道觀之錢糧﹐多爲充贓矣。而好義士民﹐但願助金﹐不願書名﹐恐一涉偵伺﹐遂罹顯禍。漣母住於城樓﹐男婦棲於客店﹐旣無寸土可置遺骸﹐亦無一人敢於借賃﹐暴露何堪﹐結艸掩覆。而尢未完之贓﹐囚子勒比﹐有司姑爲虛數報完﹐苦之極矣﹗

萬燝淸介剛直﹐遇事感慨﹐不避斧鉞。其爲工部營繕郎﹐奉役陵工﹐疏請禁內廢銅助帑﹐因極詆權璫違慢﹐而觸忤其凶鋒。遂矯旨午門前行杖一百棍﹐陰囑姦比金吾尉﹐必致之死。杖後﹐於禦道前倒拖橫曳者三匝﹐甫出而气絕矣。舉朝震驚﹐天下稱善﹐忠臣喪气﹐義士寒心。此姦逆之縱殺立威第一人也。

附奏疏略云「題爲陵寢用工甚緊﹑權璫造意故遲﹑仰祈聖明立賜處分﹑以謝先帝﹑以襄巨典事。蓋聞之龍不可離夫淵﹐虎不可離夫山﹐而人主不可離夫權。夫人主有政權﹐有利權。政權一日不在人主﹐則徳分圃池﹐威分出彘﹐而有尾大不掉之虞﹔利權一日不在人主﹐則竭澤而漁﹐飛人而食﹐而有毛將焉附之患。由此言之﹐是人主之權﹐臣下且毫不敢睥睨﹐矧刑余宦官乎哉﹖竊見今太監魏忠賢﹐性狡而貪﹐膽粗而大﹐口銜天憲﹐手握王爵﹐如盜利權﹐礙陵工﹐爲通天第一大罪﹐而關切於臣之職掌者。試觀皇上之心﹐有一刻不在先帝之陵寢乎﹖則爲陵工而用財﹐是皇上不以天下儉其親之極念也。至搜財以急陵工之用﹐又臣下體皇上旻天罔極之苦念也。況陵工原無額派﹐盻盻於外解﹐而外解無至﹐轉盻於事例﹐而事例又不多。向承乏寶源局﹐隨蒙升授屯司﹐陵工正其職也。當臣在局時﹐目擊銅錢匱乏﹐因進局中人等而問之曰「有何術而得購銅入局乎﹖」咸言有內官監破廢銅器堆積朽爛﹐不下數百萬﹐但一移文旦夕可至。臣因移文請發﹐數日不發。細細訪問﹐乃知忠賢怒云「外邊敢審查內邊之銅﹗」故不報也。臣時憤激於中﹐遂於三月二十八日具疏﹐特請查發廢銅到局鑄錢﹐協濟陵工。忠賢益怒﹐旋出中旨﹐旨謂「內庫銅器﹐已有屢旨﹐何得再請。」旨下之日﹐而臣又以得代﹐遂舉請銅一事﹐竟不復越俎相問矣。嗟﹐嗟﹐以無用之廢銅﹐而鑄爲有用之錢﹐以若火之工程﹐而探於若寄之取﹐微臣區區一念﹐不可謂不周且迫矣﹐而無如觸忠賢之忌之寢閣而無如觸忠賢之忌之寢閣下「之」字熹宗實錄卷四三作「而」﹐是。﹐何也﹖豈惟寢閣﹐且並臣任事四月﹐若積補秤錢﹐得銀五百一十餘兩﹐報助陵工﹐亦無一語之及。夫寶源局二百六十年來﹐未有積報補秤錢者﹐報之自臣始。然臣夫豈好作破格事以要譽哉﹖固實見得庫藏之虛﹐陵工之緊﹐而布此一今急公之心耳。亦以動後來當局者急公之心﹐或從此積一金﹐卽可佐國家一金之度支也。又或從此積十金﹑百金﹐便可省民間數十金﹑數百金之加派也。而胡忠賢之見不及此也﹖夫以忠賢珠玉盈笥﹐金銀滿屋﹐何求不得﹐何欲不遂﹖似此破廢銅器﹐無足入其目﹐當其心﹐而亦必一手拏定者﹐其設心以爲不若是拏定﹐無以操天下之利權﹐旣操天下之利權﹐又何以攬天下之政權﹐姦雄用意最深﹐蓄謀最毒﹐臣蓋有以窺其微矣。」

天啟五年四月日奉聖旨﹕「陵工費用浩繁﹐內府廢銅能幾﹖局中何人見知﹖萬燝輕信奏請﹐前旨已的﹐今又借言騷擾﹐陷朕不孝。且皇子薨逝﹐便來激聒﹐好生狂悖無禮。著錦衣衛拏來午門前﹐著實杖一百棍。革了職爲民﹐永不敍用。前後發過帑金﹐爲太僕寺助工銀﹐共八十二萬﹐取用過銀錢各若干﹐燝查的開數具奏。」

繆昌期﹐博學宏才﹐館閣淸望﹐人仰之如山斗。而漣令常熟時﹐气味相投﹐纖塵不染。後同朝﹐一容臺﹐一詞臣﹐交好倍昔﹐稱爲石交。昌期直气凜然﹐常對人詆忠賢之驕橫不倫﹐忠賢因銜之。矯旨斥奪﹐削籍編氓。曁而﹐坐與漣善﹐爲之點竄疏通﹐卽紐爲邪黨﹐逮系詔獄。許顯純嚴刑痛拷﹐十指拶折﹐亦誣贓追比﹐而斃於獄底。天下聞之﹐靡不爲之痛哭哀悼者。

魏大中﹐淸操素著﹐硜硜自守﹐宦遊十載﹐家徒四壁﹐直道事人﹐不附權貴。忠賢每招之﹐而大中每抑之﹐忠賢懷之﹐竟誣以納賄﹐懸贓詔獄﹐斃於箠楚之下。家貧何以卒辦﹖五日一拷比﹐每杖﹐一擊而一呼「太祖髙皇帝」。厲聲直指問刑之「明心堂」曰「昧心堂」云。其百折不回﹐髙風勁節﹐令人敬畏﹑痛惜不已。

周順昌﹐五年節推﹐四載銓曹﹐出入京華﹐惟一肩行李﹐涉歷宦途﹐止廿畝山田。寒門布素﹐蕭壘藜藿﹐賢名髙月旦﹐淸望滿天下。剛腸激烈﹐面叱權姦﹐俠气昂藏﹐心懷忠義。憐羣臣而婿遺孤﹐懲惡璫以徵髙文。及其被逮時﹐縣尹登門﹐卽收束書帙﹐拜別宗祠﹐禁止妻孥哭泣﹐毅然登車。合郡士民如堵﹐執香號呼﹐聲若轟雷﹐扳轅叩道﹐輿情共憤﹐鼓噪奔擁﹐攘臂爭登﹐欲毆官旗以排難。仰遵府道之開諭﹐昌乃鞠躬謝眾云「原系不肖﹐故遭天譴﹐與若輩無干。倘有所損﹐反致我族滅也。」眾方帖然﹐尢遶護不散。撫按兩臺﹐許以「明晨出疏保畱﹐無煩爾眾紛囂聚哄。朝廷有法﹐官府有方﹐然汝等欲何爲﹐是將遺害周宦﹐爾等亦獨不思保身耳」。眾意稍解﹐隨送昌於別署安輯而散。越四日﹐由夜半寂無人知﹐隨緹騎輕舠如飛而去。逮至﹐下鎭撫司﹐極刑捶楚﹐誣贓拷比﹐骨斷皮開﹐血濺肉飛﹐面如土色﹐身無肌理。昌惟嚙指睜目﹐不聞哀乞之聲﹐祇是罵不絕口﹐有張睢陽之大節﹐天日爲之無色。時有好義者﹐閩中舊治士民﹐吳中交遊羣黨﹐一時醵金錢﹐代其完贓﹐冀其生全。而昌已被監司肆毒﹐隨斃矣。臨死具短章﹐祈以屍諫﹐不果。而領埋時﹐皮肉已腐﹐無寸絲掩骼﹐面目俱消﹐止見頭顱須髮﹐英气凜冽﹐尙自逼人﹐見之膽寒股栗。有人心者﹐無不爲之腸斷掩泣也。士民追慕不已﹐制詞弔之者﹐不能盡述﹐聊記一二以見意。

附詩文

蓼洲以許姻諫議﹐益姦黨之忌﹐而速其毒。人或以莫贖之悲﹐激而有自取之怨。噫﹐先生自揣生平﹐蔑不可告人﹐不無以危言行媒忌於朝野。若以撫諫議之孤爲先生疵﹐將平日之慷慨捫心﹐一旦見危而褰裳恐冤者卽爲明保乎﹖予思廓園先生之被逮也﹐浙直士民﹐咸願駢首吁闕﹐碎登聞以鳴其冤。先生忠憤在心﹐何借含血射姦雄之魄何借含血射姦雄之魄「借」疑是「惜」之訛。﹖與諸忠含嘆入地﹐得謂捱淚分衿﹐便結道交之局。夫朝服救楊公祖﹐郊送臨賀﹐其誼一也。一見殺﹐一見賞﹐遇不遇耳﹐於先生又何言﹖

男兒自感義﹐刎頸不爲名。諫死忠臣事﹐孤存石友情。並遊聲自重﹐殉節葉於輕。矯矯西川淚﹐千秋骨再榮。

甲子之後﹐聞上以痼疾居潭宮﹐致移聽睹於中涓。於是羣姦類引﹐假黨錮以网天下士﹐圖逞其不軌。廓原先生以首攻權璫﹐被逮過吳門﹐浙直士民﹐咸不難濺血明廷﹐以白其冤。吾蓼洲先生以有道之悲﹐爲度遼之恥﹐惟不得與之俱赴大理爲憾。於是﹐撫其孱遺﹐以壯孤臣忠膽。孰知羣姦之側目先生久矣﹐特以淸節滿天地﹐覺言之舌僵﹐至是﹐益其懼而速其毒。緹騎一出﹐胥江之士女﹐銜吁無從﹐兼之官校鴟張﹐民不勝憤﹐因而有西院之役。先生固不以臥轘畱也﹐昏夜奔命﹐人不及知﹐聊賦短章以志懷焉耳。

從古事如此﹐眼前曷可論。折轅空有恨﹐吁闕已無因。豈乏朝衣救﹐還疑吉网繽。大風昭旌徳﹐悖慢識忠臣。蓼洲先生赴逮﹐當事復銜西院之憾﹐黜五士﹐誅五人﹐以爲先生罪案。先生竟不爲姦所容矣。黃鳥餘悲﹐百身奚贖﹖聊滴淚和墨﹐賦此以弔。

士恥不與黨﹐先生已得仁。匹夫能扙義﹐當路豈無人﹖

帝急天衡選﹐人悲國紀湮。胥江千古淚﹐添漲蓼洲濱。

髙攀龍﹐生平抗直﹐忠義自命﹐由行人歷禦史﹐以建言謫嶺南揭陽典史。光宗皇帝知其賢﹐遺詔起光祿丞。壬戌﹐至太僕卿﹐甲子﹐升都禦史﹐以糾劾權姦﹐被削回籍。杜門著書﹐築圃山中﹐與塵寰回隔﹐優悠以卒歲月。詎意織璫受忠賢意指﹐劈駕風影之詞﹐一网打盡爲快心﹐因扭入黨錮。忽聞緹騎至﹐焚香沐浴﹐手寫遺疏一通﹐封固以授其子﹐囑曰「事急方啟之。」乃紿家人云「汝輩各自寢息﹐勿得驚恐﹐諒無大禍。我欲獨臥一室﹐熟思良策﹐明早自有處分耳。」至夜半﹐密起於家庭﹐整衣冠﹐望闕叩頭﹐而自投於園池。其子世儒﹐亦密來窺伺﹐闃寂無聲﹐啟戶視之﹐空屋絕迹﹐惟一燈熒熒在幾間。且哭且駭﹐亟走池次﹐鑪香未散﹐畱詩一律﹐始知抱屈原之痛﹐身蹈汩羅矣。隨報有司﹐卽親臨相視。越三日﹐面色如生﹐足徵忠烈之气﹐𨿽死不滅也。人咸頌其精忠大義﹐於士林有光焉。

附遺疏云「臣𨿽削籍﹐舊屬大臣﹐大臣不可辱﹐辱大臣則辱國矣。謹北面稽首﹐以效屈平之遺。君恩未報﹐願結來生﹐望使者持此以復皇上。」

周宗建﹐由武康調仁和。廉明愷悌﹐兩地弦歌﹔撫字和平﹐一方福澤。淸操自守﹐潔志蕭瑟。三院稱賢﹐叢薦交章達陛﹔繡衣內召﹐萬姓借寇無繇。垂淚攀轅﹐執香擁道。柏臺厲節﹐堪爲天子耳目之任﹔鴛行班列﹐敢述百官彈壓之責。巡方剔獘﹐按楚持平。素志好學﹐而罹醵金建講院之嫌﹔危言觸姦﹐以致奪職追綸章之旨。準擬歸田﹐翻輯素業﹐何知驅蜮﹐射入摛詞。聞緹騎而驚心﹐對妻孥以斷腸。兩邑士民﹐懷恩泣訴當路﹐冀以代完贖鍰﹔萬惡璫樞﹐成心頤指監司﹐急令酷加敲朴。孤魂已自銷亡﹐病骨那堪箠楚﹐誣贓盡破家﹐嚴刑乃殞命矣。道路悲酸﹐桑梓淒其。累臣怨鬼﹐同遭一轍﹔勁節忠魂﹐是享千秋。𨿽共悼生前之異畛﹐得無羨死後之芳躅乎﹖

李應升﹐英銳特達﹐志大寡營﹐惟下帷讀書﹐手不釋卷﹐夙儒忠孝節義﹐以道徳文章自居。丙辰﹐會榜第五人﹐筮仕南康節推。旌善類﹐誅彊暴﹐風淸霜肅﹐露潤春溫﹐廉名遠布﹐宦橐蕭然。拜禦史﹐直言敢諫﹐屢疏論劾權姦﹐申救建言諸人。逆璫愈怒﹐褫奪而歸。奉親教子﹐以圖燕喜雍睦之樂。無乃禍不旋踵﹐無端詔獄。一聞駕帖至郡﹐獨立門側﹐佇望其來。父母命之入﹐卒不敢應﹐恐對家人迷亂方寸。一無他顧﹐剛勁肅如。惟慰父母云「兒此去﹐或徼君恩得以生還﹐愼勿憂念。」縣尹登門﹐奮身就道。登舟作賦﹐倚馬吟詩﹐每得句﹐擊節自賞﹐無悲愁悒郁之色。逮至加刑時﹐惟大呼﹕「二祖十宗在天之靈﹐鑑我微忱﹐不敢負君父。一死報國﹐臣之分也﹐我又何辭﹖但親恩未及﹐烏鳥之私﹐於心恝然。幸而有兄﹐有子﹐是不乏奉養耳。」一腔熱血﹐萬古綱常﹐芳名自與天日同光也。時惟同年諸人﹐相繼逝矣﹐止存黃尊素﹐相與患難﹐談論古今忠臣﹑孝子以遣日。其柰監司敲朴過損﹐且羣姦欲速其斃﹐料應不免。亡前一日﹐賦詩寄別父兄﹐手書誡子﹐讀之一字一淚。聞之者椎心飲血﹐遺恨人間自不磨耳。

附詩

郡中別徐元修

相逢默默共淒傷﹐訝我無情似木腸。有客衝冠歌楚調﹐不將兒女淚沾裳。

南州髙士舊知聞﹐如水交情義拂云。他日淸朝好秉筆﹐黨人碑後勒遺文。

丹陽道中

已作冥鴻計﹐誰知是僇民。雷霆驚下土﹐風雨泣孤臣。憂患思賢聖﹐艱難累老親。生還何敢望﹐解网頌湯仁。

聖徳方虛己﹐愚忠敢瀝丹。愧無一字補﹐空復數行彈。臣罪應難赦﹐君恩本自寬。淒淒楊柳色﹐誰爲問南冠﹖

潤州別貢悅玆妹丈

莫說蒼蒼非正色﹐也應直道在斯民。憐君別淚濃於酒﹐錯認黃粱夢里人。

大兄同行因憶五弟

勞勞車馬日追隨﹐一發餘生不可期。回首轉嗟鴻雁影﹐斷腸初信鶺鴒詩。白雲渺渺迷歸夢﹐春艸淒淒泣路岐。寄語兒曹焚筆硯﹐好將犁犢聽黃鸝。

述懷

便成囚伍向長安﹐滿目塵埃道路難。父老驚心呼日月﹐兒童洗眼認衣冠。文章十載虛名誤﹐封事千言罪業殫。寄語髙堂愁苦憶﹐朝來淸淚飽供餐。

鄒縣道中聞有問予名而下淚者﹐口占一首

身名到此卑張儉﹐時勢於今笑孔融。莫怪登車攬轡者﹐爲予灑淚問蒼穹。

鄒縣道中有感

春申好士祇虛名﹐勢利遺風古道輕。不見彈冠舊膠漆﹐驅車相避隔林行。

書驛亭壁方壽州詩後

君憐幼子呱呱泣﹐我爲髙堂步步思。最是臨風淒切處﹐壁間俱是斷腸詩。

景州道中感懷

細數知交在﹐逍遙各一方。魏齊方睥睨﹐阮籍一猖狂。形影悲相弔﹐音書夢已荒。古人不可作﹐搔首問蒼蒼。

宿村店

日暮停車塵滿衣﹐諠嘩土語是還非。祇憐歸夢三千里﹐不及呢喃燕子飛。

良鄕呈大兄

長途連袂若爲歡﹐咫尺京華不忍看。此去幽囚腸百轉﹐總餘淸淚對誰彈。

北地風沙到始知﹐那堪病骨苦支持。從今用晦艱難甚﹐莫遣離憂減客肌。

兄自料生聊暖眼﹐我惟料死總灰心。雙親但有平安字﹐傳得些兒抵萬金。

獄中遙寄蔣澤壘

與君異姓爲兄弟﹐意气寧論杯酒間。他日蒙恩弛黨禁﹐老親椎子待君看。

亡前一日

十年未敢負朝廷﹐一片丹心許獨醒。只有親恩無可報﹐生生願誦法華經。

絲絲修省業因微﹐假息余魂有夢歸。燈火滿堂明月夜﹐佛前合掌著緇衣。

又六月初三日別兄

病餘憔悴一孤身﹐歸去寬心慰兩親。長願生生爲手足﹐鶺鴒原上了前因。

附家書

付遜之兒手筆

吾直言賈禍﹐自分一死以報朝廷﹐不復與汝相見﹐故書數言以告汝。汝長成之日﹐佩爲韋弦﹐卽吾不死之日也。汝生於官舍﹐祖父母拱璧視汝﹐內外親戚以貴公子待汝﹐衣鮮食甘﹐嗔喜任意﹐驕養旣慣﹐不肯服布舊之衣﹐不肯食粗糲之食﹐若長而弗攺﹐必至窮餓。此宜儉以惜福﹐一也。汝少所習見遊宦赫奕﹐未見吾童生秀才時﹐低眉下人﹐及祖父母艱難支持之日也。又未見吾今日囚服逮及獄中﹐幽囚痛楚之狀也。汝不嘗膽以思﹐豈復有人心者哉。人不可上﹐物不可淩。此宜謙以守身﹐二也。祖父母愛汝﹐汝狎而忘敬﹐汝母訓汝﹐汝傲而弗親﹐今吾不測﹐汝代吾爲子﹐可不仰體祖父母之心乎﹖至於汝母﹐更倚何人﹖汝若不孝﹐神明殛之矣。此宜孝以事親﹐三也。吾居官愛名節﹐未嘗貪取肥家﹐今家中所存基業﹐皆祖父母苦苦積累。且吾此番銷費大半。吾向有誓願﹐兄弟三分﹐必不多取一畝﹑一粒。汝視伯如父﹐視寡嬸如母﹐卽有祖父母之命﹐毫不可多取﹐以負我志。此宜公以承家﹐四也。汝旣鮮兄弟﹐止一庶妹﹐當待以同胞﹐倘嫁於中等貧家﹐須與妝田百畝。至庶妹母﹐奉事吾有年﹐當足其衣食﹐撥與贍田﹐收租以給之。內外出入﹐謹其防閒。此桑梓之義﹐五也。汝資性不鈍﹐吾失於教訓﹐讀書已遲﹐汝念吾辛苦厲志勤學﹐倘有上進之日﹐卽先歸養。若上進無望﹐須做一讀書秀才﹐將吾所存諸稿﹑簡籍﹐好好銓次。此文章一脈﹐六也。吾苦生不得盡養﹐他日伺祖父母千百歲後﹐葬我於墓側﹐不得遠離。

黃尊素﹐剛介不阿﹐气節凜然﹐初爲寧國節推﹐挺立髙標﹐淸操冰鑑﹐人不敢犯﹐勢豪懾服。選入烏臺﹐侃侃直言﹐稱爲鐵面彊項。每觸權姦﹐立被褫黜﹐歸隱東越之溪﹐賦詩讀書。偶過西湖之濱﹐看山翫水時﹐向人雄譚﹐不畏時忌﹐娓娓及之﹐厲聲唾罵。偵事者聞之織璫﹐而並入周起元一案矣。幸緹騎過吳門﹐怙勢驕橫﹐勒詐驛倅多金﹐一時交哄﹐狼狽不前﹐竟返轍而不過武林矣。脫此虎口窘辱﹐且省繁費。尋復傳旨﹐撫按差官扭解赴京。而璫怒稍平﹐督刑稍憫﹐然不容其獨生﹐遂病不起﹐旋與應升同死矣。童僕力不能領埋﹐鄕人憐之﹐醵金而爲之殯殮云。

時同事者則有﹕吏部趙南星﹑都禦史左光斗﹑周起元﹑給事袁化中﹑禦史周朝瑞﹑刑部郎顧大中﹐諸臣旬日俱斃﹐不能盡述。

玉鏡新譚卷之三

稱頌

大工鴻緒

工科都給事中某疏云「恭惟我皇上踐祚之初﹐克襄巨典﹐肇營三殿。九天閶闔﹐宏開壯麗之規﹔五位崇嚴﹐永奠盤桑之固。甫及三載﹐而凡門殿工程﹐盡已次第告成矣。肯堂肯構﹐恍如鳥革而暈飛﹔羨奐羨輪﹐不啻竹苞而松茂。一何神速至此耶﹖揆厥所由﹐皆賴廠臣擘畫出之獨斷﹐經營運以眞心。捐助首倡﹐興作海內急公之義﹔省用式精﹐鼓舞羣工趨赴之誠。所以百靈神助﹐萬方子來﹐舉數十年難就之工作﹐千百萬莫措之浩費﹐而一旦奏功於俄頃﹐節約於無算。此其勛績﹐何等較著。卽內外諸臣﹐竭蹶從事﹐各效勤勞﹐均有不容泯滅者。然其振綱提領﹐綜核料理﹐又孰非廠臣率作之功哉﹗惟時千官拜舞﹐快睹黼座之重新﹔萬國朝宗﹐忻羨王居之廣大。誰不舉手加額﹐歡呼祝頌。今日聖明禦極﹐眾正盈廷﹐中外協心﹐宮府一體﹐平明之治聿成﹐中興之烈畢舉。如近日挫敗奴鋒﹐奏錦﹑寧之奇捷﹔淸楚庫漕﹐裕軍國之急需。嚴禁驛騷﹐而貧役之疲苦頓蘇﹔訪緝姦凶﹐而輦轂之妖氛大靖。世界淸明﹐法紀振肅﹐豈非千載一時。惟是三年大計之期﹐務嚴行考核﹐以辧貞邪﹐而定殿最﹐俾朝有憲度﹐官無曠職﹐大法小廉﹐進賢退不肖。於與撫循百姓﹐以培根本﹐綢繆邊計﹐以固藩籬﹐俾宗社有永﹐天壤無敝﹐庶不負廠臣數年拮據之苦心哉。」

吏部尙書某等疏云「皇穹烈宗﹐顯佑陰隙﹐篤生元臣魏﹐藎誠映日﹐謀畫規天。寰域總入甄陶﹐而慮切宵旰之端拱﹔事功盡資冶鑄﹐而計先晝接之趨蹌。以治國之法治工﹐曲木不加梁柱﹔以課吏之條課藝﹐秋毫莫肆侵牟。夙夜在公﹐志气專而山川爭獻其珍異﹔綜理精密﹐紀綱肅而工倕競勸於恪恭。心計運乎無限﹐省金錢者何啻億萬﹔指使聯於有位﹐董將作者捷於公輸。一時內外諸臣﹐同心殫力﹐遂能裨益神謨。」

工部給事中某疏云「聖明知人善任﹐委心膂以勿貳勿疑﹔賴廠臣矢日瀝誠﹐弼元首於可大可久。念帑虛﹐則捐貲首倡﹐俾羣工慕義翕然﹔卹民疲﹐則酬勞必均﹐使庶民子來恐後。經核有法﹐半鏹無冒破之虞﹔省試惟勤﹐百工有兼程之績。兩年而收數十年之拮據﹐人力侔天﹔一代而鞏數百代之丕基﹐一勞永逸。所尢喜者﹐將作竣工之時﹐正寧﹑錦奏捷之候。犬羊俾百獸共舞﹐凱歌與九奏齊鳴﹐此眞曠古奇觀也。」

工科左給事中某疏云「蓋僅僅兩載余﹐而神工悉已告竣。無論三殿規模﹐備極宏遠﹐卽文昭﹑武成兩閣﹐及諸圍廊門廡﹐回環旋遶﹐無不處處森嚴。從此萬國嵩呼﹐千官忭舞﹐始知朝宇﹐凡在瞻仰﹐共快歡騰。然而計功矣何計時﹐時又甚速﹔計時速矣何計費﹐費又甚省。良因經畫有方﹐鼓舞有術。一人得一人之用﹐一日課一日之程。無玩愒自無虛靡﹐無稽延自無破冒。以中節省﹐莫可數計。蓋至是而知廠臣之殫慮勞心﹐提綱挈領﹐上體聖上堂構之思﹐下體臣工趨赴之願﹐向來銳意舉行﹐怨勞不避﹐至今日而勞勛始昭著於中外矣。孰非皇上獨斷任人之明效哉﹖」

太僕寺少卿掌河南道事某疏云「皇上睿哲格天﹐聖神應運。振綱飭紀﹐躋寧海宇於升平﹔奮羽舞幹﹐銷沒鋒煙於頑梗。且知人善任勿疑﹐而心膂重臣﹐更赤心報主﹐干國如家。兩年收數十年之功﹐綜核省數百萬之費﹐庶民子來﹐成之不日也。」

禮科給事中某疏云「廠臣魏眞誠爲國﹐竭心無二。近日三殿告成﹐東氛告急﹐皆賴廠臣悉心拮據﹐畢力劻勷﹐以此克有殊勛。今皇上在靜攝之中﹐緊要重大事務﹐命閣臣與廠臣計議商確﹐同心贊襄﹐勉忠勤﹐九卿各衙門官﹐俱各靜心供職。聖體自宜凝神定慮﹐淸心靜養﹐以迓天庥﹐而膺多福。若夫庶務殷煩﹐則內有心膂重臣﹐公忠體國﹐外有閣部大臣﹐協力贊襄﹐似不煩聖心軫慮也。」

大理寺左寺副某疏云「聖上以離照當陽﹐廠臣以純忠輔運﹐創億萬載之丕基﹐殛數十年之狂寇。」

工部尙書某等疏云「三殿鼎建﹐兩載告成﹐大工省費﹐皆賴廠臣心計經營﹐力竭鳩庀。以故頂石之運﹐楠杉之采﹐節省金錢數百萬。而禁苛卹力﹐子來胥悅﹐勞能獨專。」

錦寧三捷

甲子正月廿三日﹐大營韃子俱到寧遠﹐紮營一日。翌朝寅時﹐賊攻我西南城角﹐督撫袁崇煥用火炮打死無數。賊復攻南﹐推板車遮蓋﹐用斧鑿城數處﹐被崇煥捆柴澆油﹐並攙火藥﹐用鐵繩系下﹐燒過二更時候﹐方才打退。又選健丁五十名﹐從城上系下﹐用綿花﹑火藥等物﹐將韃賊戰車盡行燒毀﹐自相蹂躪﹐屍橫徧野。賊退五日﹐復提兵數萬來﹐蜂擁以戰。我兵用火炮埋於地中﹐又將火銃矢石相發﹐山搖地動﹐約打死奴賊數千﹐中傷數千。賊敗回營﹐大放悲號﹐隨於焚化酋長屍骸。天墮大星如斗﹐其落地如天崩之狀。羣賊恐驚﹐拾其骨﹐裹束馬上﹐夜至五鼓﹐撤兵東行。其奴酋老罕﹐因敗徧身被重創﹐陣亡二子﹐兵士死傷無算﹐以致憂憤﹐背疽而死。虜中大亂﹐諸子以聽鬮立爲主。遂刑牛馬祭天﹐諸子羅拜﹐李﹑佟兩駙馬協力贊襄﹐鬮得第四子﹐卽立爲酋長﹐以主國事。於是置金匣盛老罕遺骨﹐葬於沈陽城下﹐捲旗息鼓而去。自奴酋發難﹐我朝用兵十餘年﹐未有此大捷也﹐皆崇煥之力﹐而逆璫魏忠賢歸功於內﹐摭爲己有﹐嗾言官擠之去﹐而盈廷頌其功焉。

附

督撫袁崇煥開諭云「示諭遼東官兵士民﹐及金﹑白東西各忠義等夷知悉﹕奴酋暴虐逆天﹐壞我遼土﹑遼民﹐僇附近各夷﹐天人共憤。今違天冒暑﹐犯我封疆﹐西城一戰﹐是天亡奴賊﹐但中有所傷者﹐多是我遼人﹑我屬夷﹐我心深爲憫。至奴酋不量力﹐遠攻寧遠﹐又被我兵殺死無數。如錦州城南﹐亦被我兵殺死者多。連日他的動靜﹐我豈不知﹖欲加兵於巢穴﹐慮恐玉石不分﹐所以稍緩﹐以待西南之大兵到日﹐同你們約定的機關﹐裏應外合﹐豈能逃哉。你們得便下手﹐不必太速。東西恭順屬夷﹐速去寧遠投降。我遼東之眾﹐不必赴寧遠投降﹐可在此共圖滅賊﹐不失封侯之爵﹐寧如被奴逼死於矢石之下乎﹖奴如輕視錦州﹐錦州官兵無不用命殺賊﹐他若速臨城﹐速死﹔遲臨城﹐遲死。只恐他原望錦州﹐他的巢穴到被我水兵﹑陸兵剿得空了。那時奴賊有家難奔﹐後悔何及﹖你等有忠義者速圖之﹐勿失前言。特諭。」

河南道禦史某題援將狡謀當懲事﹐奉聖旨﹕「覽奏。近日寧﹑錦危急﹐實賴廠臣調度有方﹐以致奇功。說得是。袁崇煥暮气難鼓﹐物議滋重﹐準引疾求去。」

河南道禦史某又疏云「竊見今日之天下﹐紀綱振飭﹐法度修明。朝政旣已肅淸﹐疆圉漸見寧謐﹐邊塞之捷音踵至﹐輦轂之姦宄全消。以言乎兵餉﹐則數十年之積窳﹐振起於一旦矣。以言乎漕運﹐則億萬斛之軍儲﹐飛挽無敢後矣。以言乎器械軍需﹐則肩摩轂擊﹐咄嗟而辦﹐源源而至矣。且內外大小臣工﹐一徳同心﹐各供職業﹐無敢有操二心﹑持異議以梗聖治者。從此鞏固皇圖﹐威捷夷裔﹐日可俟矣。此我皇上英明天縱﹐聖徳神功﹐而心膂元臣﹐赤心報主﹐愛國如家﹐事事精勤﹐處處周到﹐致有此丰功茂績也。」

直隸巡按禦史某疏云「職自奉命星馳山海日﹐每仰體皇上憂勤惕勵之至懷﹐廠臣籌邊滅賊之丹悃﹐時刻惟以盤詰姦細﹑固守要地﹑催促兵馬﹑急救錦州爲務。」

兵部等衙門奏爲武功旣髙事﹐奉聖旨﹕「這奏錦﹑寧之捷﹐賴廠臣祕授神祀﹐亟措軍需﹐故獲此奇勝。」

寧遠鎭守太監紀奏俘獻錦州事﹐奉聖旨﹕「奴賊逆命﹐十年於玆﹐今狡孽復以暑月入侵﹐大犯兵家之忌。賴廠臣赤心忠計﹐區畫轉輸﹐鼓舞邊臣﹐人人用命﹐朕所鑑知。」

延綏巡撫都禦史某奏仇虜糾眾入犯事﹐奉聖旨﹕「覽奏。奴酋犯塞﹐官兵奮擊挫遁﹐孫興祖駐紮立邊之力居多﹐眞不負廠臣授略籌邊﹐委任禦酋之意。」

督餉禦史某奏奴鋒已挫事﹐奉聖旨﹕「錦﹑寧之捷﹐爲廠臣殫心籌劃﹐委任得人之善﹐朕所鑑知。」

戶部尙書某疏云「臣等看得奴酋敗卻歸巢﹐不自悔禍﹐其憤恨圖報﹐必愈狠而愈毒。方今內鎭臣受廠臣方略﹐預切綢繆﹐督撫諸師﹐俱極一時人望。而各營兵士﹐又皆敵愾倍加﹐用命摧鋒﹐無復向時風鶴皆驚之象。倘得糗糧充足﹐士馬飽騰﹐則新敗之逆奴﹐以當系其頸於闕庭矣。」

遼餉禦史某奏爲奴銳已挫事﹕「竊照逆奴煽禍十數年矣﹐狂鋒惡焰從此一折之者﹐豈奴眞不可敵哉﹖蓋因前此任封疆者﹐徒誇紙上之空言﹐不理戰守之實事﹐見敵而潰﹐聞風而逃﹐任用不得其人耳。昨者寧﹑錦之困﹐賴廠臣干國精忠﹐一切器械糧艸﹐盡心籌劃。諸臣亦莫不兢兢然﹐同心濟事﹐奏此膚功。用人之善﹐亦大彰明較著矣。」

戶科給事中某奏爲軍需料理事﹕「竊惟遼左用兵十載﹐每望風先逃。昨錦之守﹐三戰三捷﹐奴酋伎倆已盡﹐狼狽歸穴。我兵何前弱而後彊也﹖賴皇上聰明神武﹐得廠臣籌劃於帷幄﹐故內鎭督撫道將﹐戮力於疆埸﹐中外協心﹐接濟立援﹐應手奏未有之膚功﹐振積弱之暮气﹐從此固圉恢疆﹐非難事矣。」

河南道禦史某題援將狡謀事﹕「邇者﹐寧﹑錦危急﹐羽書狎至﹐廠臣仰念皇上宵旰﹐不遑寧處﹐調集援兵﹐以圖萬全。而馬匹﹐而糧餉﹐而器械﹐悉督發不遺餘力。若奉調士卒﹐依期前至﹐我皇上東顧之虞﹐不籍之以稍釋哉﹖」

直隸巡按禦史某奏微臣躬力遼地事﹐聖旨﹕「擴寧濠塹以聚遼民﹐毀東關夷塔以利形勢﹐並屬訪輿情﹐深得廠臣籌塞﹑恢疆﹑殆奴之意。」

禮科給事中某天威已播疏略云「奴酋之狡謀叵測﹐旣窮於陸﹐或又逞志於水﹐未可知也。此廠臣精忠爲國﹐無慮不周﹐有求必應﹐當亦無俟職言之泄泄也。」

延綏巡撫某題狡虜糾眾人犯事﹐奉聖旨﹕「覽奏。於酋狂犯﹐官軍斬馘﹐大伸國威﹐勞勛可尙。疏稱廠臣擎天巨手﹐貫日丹忠﹐措餉軫軍﹐投醪挾纊﹐乃故奏奇捷。說得是。」

督撫某奏奴鋒已挫事﹕「頃者﹐奴孽稱兵犯順﹐突爾困圍錦州﹐此其目中﹐寧知有錦哉﹖幸鎭臣紀用仗皇上之威靈﹐受廠臣之祕畫﹐誓眾堅守﹐三戰三捷。且制勝出奇﹐幾令醜無遺類矣。」

刑部尙書某題獻俘錦州事﹐奉聖旨﹕「覽奏。奴孽犯錦﹐官軍奇捷﹐皆賴廠臣祕授方劃﹐接濟軍需。以故內鎭諸臣﹐孤城搏戰﹐生擒賊夷五十九名。十年已來﹐未有之功。說得是。」

鎭守太監劉奏援師擬錦事﹐奉聖旨﹕「錦﹑寧之捷﹐大振積麾﹐克暢天威﹐皆賴廠臣一腔忠誠﹐萬全籌劃﹐恩威造運。手握治平之樞﹐謀斷兼資﹔胸涵匡濟之略﹐安內攘外。濟弱扶傾﹐念殊勛之難酬﹐宜恩加之中錫。」

吏部尙書某奏爲元臣殫心爲國事﹐奉聖旨﹕「魏忠賢報國心丹﹐吞胡志壯。嚴正戎備﹐立三捷之奇功﹔雪讎除凶﹐洗十年之積恨。績奏安攘﹐堅列山河﹐寧晉彜典﹐昭然世爵﹐褒封允當。」

鎭守太監紀用奏爲元臣殫心制勝事﹐奉聖旨﹕「錦州之捷﹐雪讎除凶﹐十年僅見﹐朕心嘉悅。廠臣魏忠賢貫日精誠﹐補天經濟﹐徹桑籌箸帷幄﹐刻刻關心﹔軍實邊需接濟﹐源源湊手。功資十萬﹐身作長城。允爲崇功﹐堪藏監府。」

文書房接出聖諭﹕「邇者﹐邊塞處處告急﹐而遼鎭中於奴禍﹐尢屬喫緊。賴廠臣謀在戰先﹐畫定幄內﹐功髙指縱﹐勛烈旗常﹐三捷奏凱﹐孽奴憤竄。感其績勛﹐朕實倚毗焉。」

大學士黃揭聖旨﹕「錦﹑寧之戰﹐振起久衰﹐皆賴肺腑腹心重臣。且未雨先霜之慮﹐務期三帥﹐齊力同心﹐內外共憤﹐副朕任使﹐體廠臣先事之謀。」

宣府巡撫都禦史某題逆虜狡謀事﹐奉聖旨﹕「覽奏。說馬林之捷气奮揚﹐國威大振﹐皆賴廠臣綢繆巖疆﹐委任良鎭﹐申討軍實﹐克振神武。遂使貔貅气壯﹐旃裘膽寒。」

宣大總督某奏賊虜狡謀宜防事﹐奉聖旨﹕「該鎭衛局﹐年來文武備犯﹐賴廠臣注意封疆﹐多方指授﹐內鎭臣善承徳意﹐同心振刷。說馬林當此斬獲之功﹐眞足以振積弛之气。」

丁卯十二月二十五日原任兵部尙書霍維華疏略云「寧﹑錦之捷﹐內臣濫軍功至六百餘人﹐職俱置之關臣。又有請加封忠賢國公之疏﹐並下職部。內臣劉兩以移書促職具覆﹐職堅不之應。及該司以稿呈職﹐復有應封公爵以酬元勛之句。職嘆曰﹕『司官推禍﹐不得不參﹐職列大臣﹐何敢弁髦祖宗法制若此﹖』隨舉筆云『爵官五等﹐非職部所敢研擬』等語﹐而忠賢已怒矣。疏上﹐而忠賢又詘撫臣袁崇煥之級﹐而削其世蔭。職遂語科臣許可徵曰﹕『長安中目不見虜之人﹐累累加級蔭子﹐撫臣身家性命在彼覿面虜者﹐何反禁塞應得之恩典﹖本部職掌安然﹐何顏以對天下士大夫﹐而服邊疆命戰死之心哉﹖』遂具疏爭之﹐且願以職之級與蔭讓之。忠賢遂大怒﹐面詬職於大工之次﹐又詬職於問安之日﹐而職毫不爲之屈也。謂封疆之事﹐本部職掌﹐揆之舊例﹐酌之今功﹐不得不爭。且本部在內﹐無功有蔭﹐撫臣在外﹐有功無蔭﹐不敢不讓。是時﹐忠賢方居功於內﹐職疏乃居功於外﹐疏中又不及廠臣一字﹐是以恨職入骨。職揣知其意﹐爲職不覆封公之疏﹐而怒不專爲崇煥之蔭而發也。又正色以視魏良卿曰﹕『五等之爵﹐卽開國元勛﹐不過幾人。目今只有擒得奴酋﹐復得遼東者﹐方可以當封拜之命﹐其餘俱不足言功。本部何敢稟復而重怒乎﹖』此語入﹐而忠賢又大怒。舉朝諸臣問安於幹淸門﹐禮畢﹐內監李永貞者﹐先發一言曰﹕『如今外面有人說閒話。』忠賢大言曰﹕『外面有人說我無功﹐說這些恩典﹐俱不該及我﹐我如今俱不受了。』諸臣錯愕相顧﹐謂﹕『此語爲誰而發﹖』應之曰﹐爲職耳。忠賢遂攘臂向職﹐勢同狼虎﹐語不擇音﹐信口誣蔑﹐恨不殺崇煥與職而後快焉。諸臣面面相覷失色﹐職遂拂袖而至西角門﹐謂閣臣曰﹕『職卽欲具疏乞休矣。觀此光景﹐恐有性命之憂﹐若止於削奪﹐願卽相成﹐無多一言﹐以重其禍。』次日﹐忽宣職於會極門﹐付職聖諭一道。職捧出﹐沿路思之﹐必爲封疆上一件重大難行之事﹐故付職以重職罪耳。開讀之﹐則欲加恩客氏也。時傳聞客氏亦欲封其子一伯爵﹐司官惶惑﹐問職﹕『何以具覆﹖』職曰﹕『旣有聖諭特下﹐不得不覆﹐擬一錦衣指揮可也。』疏上﹐而忠賢愈益大怒﹐意蓋謂職懾於三次面詬之威﹐必當惟命是從﹐不意職之慣執如故也。遂復詬辱職於幹淸門。職遂杜門辭印﹐以待交代。而忠賢使邏卒數人﹐日夜遶職之寓﹐使腹役二名﹐查職部已行之事。幸職署印不過二十餘日﹐摭拾無所得力焉。職數年來以上之章疏﹐捏作事科﹐匯成一單﹐於看工之日﹐出諸袖中﹐以東閣臣及部院諸臣﹐欲先拿職家人長班拷問﹐捏勒首詞而後及職。閣臣云﹕『他已欲就去矣。此何等時﹐而且作此等事﹖』蓋謂先帝病正危篤也。忠賢沈思良久﹐乃曰﹕『且放著。』復納入袖中。諸臣有過職寓語職者﹐僉謂﹕『事且不測也。』職遂於八月二十日上疏乞休。二十一日卽奉旨削職回籍。二十二日薄暮﹐而先帝賓天矣。而非時日急﹐職安知所稅駕哉﹖」

原任兵部職方淸吏司主事陳祖苞疏略云「天啟六年正月﹐奴圍寧遠﹐全關震動。臣念舉家世受國恩﹐百口悉甘殉難﹐軍民感奮﹐始有固心。又羽書絡繹踵至﹐難民𦇤負叩關﹐每一晝夜﹐啟閉不下數十次。臣兩旬目不交睫﹐露立關門﹐親自一一稽察﹐不令眞正難民擯於關外﹐姦諜逃兵逸於關內。而又外通聲息﹐內促援師。於是內變盡消﹐東寧士卒﹐始無退志。先是﹐四年冬﹐有被擄遼民三千餘人﹐還鄕關外﹐水將用船﹐先後接渡。內有流棍吳國秉﹐與同船聶廷瑾等七人借貸不遂﹐以姦細首告東廠。魏忠賢卽圖封拜﹐密畱國秉在京﹐行文閣部﹐時孫少傅愷陽經制山海。嚴審正法。時臣理刑山海﹐奉批承問﹐細鞫毫無風影。全遼官民泣保者二百餘人﹐俱甘同罪﹐臣因﹝扌棄﹞一官一身﹐盡力開釋七命。致忠賢大怒﹐駁行速處。臣止將七人﹐分發關內外七將名下充兵﹐仍前釋罪。忠賢以此積恨不解。至六年正月見大虜入犯擊退﹐當事以臣守關有功﹐將議破格優升。復聽忌者之譖﹐乘參疏未上之先﹐於經筵講退﹐假傳云﹕『苞壞事應逐。但未有參疏﹐不拘批在那本上罷。』遂於崔呈秀論邊帥之疏﹐帶批革職閒住。後巡關邀功﹐止擬升級﹐已得旨下部。迨兵部具覆﹐又止擬復職。疏中文武皆兪不次之擢﹐於臣獨漏不及﹐沈冤至今。此忠賢誣陷中格之大冤也。臣歸後﹐始見忠賢將遼人武長春爲李永芳之婿﹐羅織姦細﹐遂封伊侄魏良卿爲肅寧伯﹐旋進侯爵﹐又旋進國公。此忠賢假冒封拜之始末也。」

無上名號

廠臣

凡一切奏章﹐不敢指忠賢姓名﹐而云廠臣者﹐稽古迄今﹐對君之言﹐未有此體格也。

丙寅丁卯間﹐詔旨批答﹐必歸功廠臣﹐廠臣居之不疑。外廷奏疏﹐不敢明書忠賢姓名﹐以盡廢君前臣答之禮。陸澄源

百官之交頌廠臣﹐已堪食不下咽矣。賈繼春

臣子之章疏﹐有誰敢一事不譽頌廠臣而入奏者﹖又誰敢一字不稱功廠臣而舉證者﹖甚而駢詞對偶﹐稱聖稱神。止知有廠臣﹐不知有皇上﹐止知尊廠臣﹐不知尊皇上﹐此乾坤倒置時也。劉鼎卿

元臣

皇穹烈宗﹐顯佑陰隙﹐篤生元臣魏﹐不名藎誠映日﹐謀畫規天。寰域總入甄陶﹐而慮切宵旰之端拱﹔事功盡資冶鑄﹐而計先酬接之趨蹌。冢宰某

上公

天無二日﹐匪類之稱上公﹐更爲語不擇音。在君子﹐追隨鉤吻﹐則素心政自可原﹔在小人﹐慣獻逢迎﹐有媚腸宜當痛洗。又云﹕許志吉者﹐麼麼小醜﹐不足污皂囊之牘﹐惟是逞力獻媚﹐拔幹追贓﹐方且於皇上之前﹐明具奏疏云「上公美意﹐垂於萬古」等語﹐此可不謂淸時之妖孽乎。賈繼春

有東操之內臣﹐皆躍馬榮裝﹐鮮衣絢赫﹐魚肉窮庶﹐淩轢縉紳。謂上公之整飭軍容也如此﹐謂上公之推置死士也如此。劉鼎卿

尙公

臣聞之古﹐見無禮於其君者﹐如鷹鸇之逐鳥雀。前疏以有順天府尹某﹑山東巡撫某之糾﹐謂其獻媚魏忠賢﹐並頌功徳﹐擬符命﹐皆公然無人臣禮也。一奉旨閒住﹐一未蒙處分﹐而某則辯其無稱「尙公」﹐不知臣所糾已有甚於稱「尙公」者。天子至尊﹐誰敢於帝京重地建祠祝釐﹐以與爲耦﹖倡之自某始。據疏﹐自輦轂而畿輔﹐官紳士民﹐羣心盡屬魏忠賢矣﹗自先帝禦宇七年﹐天下所仰仁武者﹐盡攘而歸魏忠賢矣﹗萬壽慶賀稱祝釐﹐而某疏稱忠賢「至徳莫可名言﹐下情惟有祝釐」。是以孔子贊帝堯語﹐爲華封人之祝也。此而可忍又何必於「尙公」之稱辧有無也。及撫臣某請建祠疏﹐稱東廠魏尙公﹐是引周公扆負成王朝天下者乎﹖太公封齊﹐賜履﹐五侯九伯實徵之﹐其君稱爲「尙父」。而管大夫其君亦稱爲「仲父」。二臣何以挈而奉之魏忠賢﹐是欲敵至尊也。劉夢潮

尊忠賢爲廠臣﹐尊忠賢爲「尙公」﹐而詔布中外﹐不可解。蓋宦官乃朝廷之奴隸﹐百官乃朝廷之臣子﹐以奔走於宮闈者﹐而與引冀於殿陛者同一稱諸可乎﹖且「尙」之義更不容竊。蓋「尙」者﹐無以加之謂也。「尙公」之稱﹐明與至尊相侔。歷稽前代﹐惟周之太公望﹐尊爲「尙父」﹐此千古以來﹐未曾有之封號。以是而加之忠賢﹐其義何居﹖蓋但知博寵﹐罔顧名義﹐敢爲僭擬﹐遂爾竊稱。按其尊稱一念﹐但知有忠賢﹐而竟不知有先帝矣。胡煥猷

殿爺

崔呈秀在陵工﹐魏忠賢每每差官送飯﹐密語附耳﹐不知何事。旣語畢﹐每每卽云﹕多拜上殿爺。「殿」乃「殿下」之「殿」﹐奉閹人於王侯之尊﹐而且有親爺之稱﹐而且有崔二哥之喚﹐望望然不父其父﹐而稱其閹﹐意欲何爲哉﹖徐吉

祖爺

長安中﹐無貴無賤呼爲「祖爺」。而閨門嚴闈之間﹐俱相謂不得安其性命矣。耿應昌

有口口稱「祖爺」者﹐如內官李造孽彌天﹐前任蘇杭織造﹐催督固其職分﹐巧爲狐媚魏忠賢一疏﹐論周起元﹑周順昌﹑髙攀龍﹑李應升﹑黃尊素五臣﹐朝上夕下﹐緹騎飛出﹐地裂山搖。攀龍投水死矣﹐餘四臣﹐盡以囹圄箠楚死者也。李覺斯

千歲

密商陶文﹐取魏忠賢畫像﹐懸在喜峯﹐欲以脇。臣之門下官稟臣云「此趙髙指鹿爲馬之意。昨撫院與副總兵來﹐俱五拜三叩頭﹐顯呼『千歲』﹐今不可以不拜。」臣叱之曰「天無二日﹐吾頭可斷﹐吾膝不可屈。」已見其像﹐又冕旒也﹐气益憤甚﹐半揖而止。文怒﹐乃馳報忠賢。忠賢大怒﹐立傳塘報劉鳳翔﹐一夜馳至遵化﹐勒令撫臣劉劾臣。詔遂不會總督及按關兩禦史﹐而特出紏疏矣。耿如

老祖爺

撫臣劉隨附密函﹐金杯玉器投忠賢﹐忠賢賞鳳翔錢十千。而出告詔家人曰「老祖爺甚喜﹐遵化道逮矣。」明日旨下﹐果遣緹騎逮治。嗟乎﹗當是時﹐臣豈不知一彊項禍遂叵測也哉﹖耿如

九千歲

詢知惡黨之私呼魏忠賢也﹐除崔呈秀直呼爲親父外﹐其餘皆以「九千歲」呼之者﹐其語何語耶﹖賈繼春

心膂重臣

從此鞏固皇圖﹐威捷夷裔﹐日可俟矣。而心膂重臣﹐赤心報主﹐愛國如家﹐事事精勤﹐處處周到﹐致有此丰功茂績也。倪文煥

以上俱見各衙門奏章而節錄者﹐不敢增易攺竄一字﹐讀者須以全疏驗之。

玉鏡新譚卷之四

封拜

按﹕逆璫意圖封拜﹐而扭錦﹑寧之捷居己功﹐竟擠袁開府落職削蔭去。曁又羅織遼民﹐陷作姦細﹐以爲緝獲之功﹐忍置武長春於死。嗟乎﹐殺平人以彰後人﹐天地所不容﹐矧夫正人君子﹐豈得爲之頤指气使哉﹖是以霍大司馬﹑陳小司馬之秉公執法﹐阻抑其所欲爲﹐而致恨擯斥焉﹐幾不免於虎﹐幸矣。

工部侍郎崔呈秀奏爲觸事懷忠事﹐奉聖旨﹕「魏忠賢勤愼奉公﹐淸廉勵操。蠲除年例﹐彰朝廷節愛之仁﹔題免夙逋﹐救黎庶饑寒之苦。一心爲國﹐百廢具倡﹐緝獲每著奇勛﹐鼎建更多勞績。朕心嘉悅﹐特賜敕旌獎。蔭弟侄一人﹐與做錦衣衛都督僉事。賞銀三十兩﹐紵絲二表裏﹐羊二隻﹐酒三十瓶﹐新鈔三千貫。仍查付史冊﹐以昭勸勉。其徵倭派餉﹐已經禁止﹐撫按官何不回奏﹖閱操原非得已﹐如果有七策堪佐時艱如果有七策堪佐時艱「七」疑「奇」之音訛。﹐此項自宜停免。報商一節﹐勵民尢勤﹐敕該部作速具覆。」

右封錦衣衛都督僉事。

兵部等衙門奏爲緝獲事﹐奉聖旨﹕「當奴酋猖獗之日﹐有叛賊內應之姦﹐非但封疆勝負攸關﹐抑亦宗社安危所系。魏忠賢預發不軌之深謀﹐大挫積年之彊虜。捷音𨿽報於邊塞﹔勝算實出於廟堂。寧晉先後齊芳﹐世爵襲封允當。特封忠賢侄太子太保﹑左都督魏良卿爲肅寧伯﹐世襲官銜﹐照舊歲加祿米一千一百石。其遺下世襲錦衣衛都指揮使﹐另行承補。錫之誥券﹐與國同休﹐誓以河山﹐永世無斁。藉此彜典﹐作勸忠良。該部知道。」

右封肅寧伯。

戶部等衙門奏爲元臣殫心致勝事﹐奉聖旨﹕「寧﹑錦之役﹐奴孽鴟張﹐賴廠臣魏忠賢﹐誠抒丹悃﹐祕授玄機﹐廣接濟於師中﹐播勛名於閫外。同朝色喜﹐狡虜魂銷。班祿酬勞﹐彜典具載。肅寧伯祿米歲支一千一百石﹐準本色七分﹐折色三分﹐以昭世勸。該部知道。」

右賜肅寧伯祿米。

工部等衙門奏爲封爵應有第宅事﹐奉聖旨﹕「覽奏。廠臣魏忠賢壯志籌邊﹐密算滅虜﹐三捷功在疆圉﹐千秋盟著天府。侯封第宅﹐委宜賜給。該部便查房屋﹐相應地方﹐發銀一萬九千兩﹐作買價修理之費﹐以昭朕優崇元勛之意。其朝房﹐槪照肅寧伯前例行。該部知道。」

右賜肅寧侯第宅。

戶部等衙門奉爲勛績極茂事﹐奉聖旨﹕「寧﹑錦之勝﹐廠臣安攘殊勛﹐被於天下﹐安平之封﹐輿情允協。這賜給莊田﹐原屬彜典﹐照寧國公事﹑封肅寧伯例﹐給與七百頃﹐以養資贍。仍行屯田禦史﹐於北直各府備充餉項下﹐撥膏腴善地﹐作速撥給。該部知道。」

右賜寧國公莊田。

雲南道禦史奏爲廟算制勝事﹕「恭惟皇上天挺英明﹐日夕宵旰﹐倚心膂之新臣﹐運帷幄之籌策。而廠臣魏忠賢以君心爲己心﹐視國事如家事。知人善任﹐宮府共此和中﹔樽俎折衝﹐文武互爲經緯。事事核實﹐處處周防。祕授方略﹐而在虜目前﹔妙合機宜﹐而運神掌上。戰車數百﹐頃刻而成。錦﹑寧非權度有素﹐能若之湊手耶若之湊手耶空白處疑脫刻「此」字。﹖」

河南道禦史奏爲查碪錦﹑寧戰功事﹕「寧﹑錦之捷﹐振起積弱﹐克暢武功﹐皆賴廠臣碩畫淵謀﹐知人善任。有求必應﹐士馬獲飽騰之資﹔無備不周﹐塞垣有守禦之實。故能大奮天驕之魄﹐永奠地軸之安。績茂三韓﹐功髙百代。」

吏科給事中奏爲疆埸捷音事﹐奉聖旨﹕「這奏錦﹑寧之捷﹐皆廠臣指縱合節﹐師武同仇。說得是。」

山東道禦史奏爲天兵奇捷事﹐奉聖旨﹕「這本說錦﹑寧之捷﹐我武維揚﹐賴廠臣丹忱致主﹐祕算安邊﹐提挈兵餉之衡﹐撫授戰守之略﹐故人心鼓舞﹐邊圉廓淸。朕所鑑知。」

行邊督師奏爲賊虜狡謀事﹐奉聖旨﹕「這刁酋犯境﹐斬獲著勞﹐皆賴廠臣﹐綢繆未雨﹐補葺先攫。委任得人﹐指縱而壘穴攺色﹔整備有法﹐鼓銳而犬羊寒心。功茂疆圉﹐勞能謙抑。」

右摭事言功。

工部都水司主事陸澄源疏略云「如廠臣魏忠賢服事先帝﹐贊籌邊務﹐拮據大工﹐亦人臣分內事。朝廷論功行賞﹐自有常典﹐卽欲優厚加等﹐官至都督﹐蔭及子孫﹐至矣盡矣。何至寵逾開國﹐平列三等﹐蟒衣徧宗親﹐京堂濫乳臭也。」

工科給事中郭興言疏略云「朝廷列爵惟五﹐以酬元勛﹐魏忠賢卽有微勞﹐止應賞賚而已。聽崔呈秀擁戴﹐豈敢攘竊封典﹐鐵券疊頒。魏良卿何人﹖乃居然簪纓設券﹐毫無顧忌﹐令滿朝文武﹐吞聲而不敢言﹐可謂目中有先帝乎﹖且也各建府第﹐破千家之產﹐撥給贍田﹐借分第之榮﹐此其當誅者矣。」

工部右侍郎張維樞疏略云「奴酋攻寧遠日﹐朝野洶洶﹐屋瓦皆震。守臣袁崇煥麾旗鼓幟﹐間諜童僕雜行伍間﹐身與將士用命。發炮傷酋首騎無數﹐老奴始解圍﹐郁觸發疽以斃。近日寧﹑錦破敵﹐皆崇煥指縱力﹐而姦璫魏忠賢輩﹐攘爲己功。封蔭盈朝端﹐獨不及崇煥。霍維華讓蔭一疏﹐稍存公誼。何以勸封疆之臣出死力報國者乎﹖且諸臣皆談武者﹐崇煥視若罔聞﹐望皇上召還﹐優遇寵錫師中﹐尙能恢復封疆。賜券亦屬舊典也。」

浙江道禦史龔萃肅疏略云「袁崇煥苦心邊塞﹐功賞甚輕﹐而魏﹑崔二姦亟之去。手握樞機﹐贊謀何事﹖且錦﹑寧之間﹐魏忠賢所欲用人﹐而安可不爲封疆事深長計也﹖」

都察院右副都禦史楊惟和疏略云「十餘年奴氛孔熾﹐士卒畏敵﹐不畏將帥。袁崇煥一振起之﹐而將士始用其命﹐軍民始安其生﹐天下壯之﹐眞今之方叔也眞今之方叔也「方」原訛「萬」﹐顯誤。案﹕方叔﹐周宣王卿士﹐徵伐玁狁有功。﹗」

都察院司務許九臯疏略云「錦衣官朝廷世臣也﹐非有大功勞者不得與﹐卽南京兵部尙書田珪有徵南之績﹐止得一世襲百戶。李化龍有平播之勛﹐止得兩世襲指揮。魏忠賢之冒濫錦衣無數﹐又邀非常之爵賞﹐不亦輕朝廷﹑蔑憲章也哉﹖」

太常寺少卿阮大鋮阮大鋮「鋮」原訛「鉞」﹐顯誤。案﹕明天啟﹑崇禎間無官太常寺少卿而名「阮大鉞」者。阮大鋮於天啟間曾官此職。今攺。疏略云「寧﹑錦之設督撫鎭道﹐將士拚死敵愾﹐思犁庭﹑封狼居之日爲快。魏忠賢遣官旗往擾亂之﹐名曰監督﹐其實牽掣。臣聞﹕將在外﹐君命有所不受﹐而今且不敢不受命於忠賢。徵伐大柄﹐只手握定﹐通夷賣國﹐何難爲之﹖閫之內外﹐惟知忠賢﹐不知君命並將令矣。茅土世及﹐惟開天翊運﹑勛在社稷者﹐得並河山帶礪之盟。而忠賢一門三爵﹐小兒亦冠豹﹐假子列金吾﹐此其罪豈止貪冒﹐目中絕不知有朝廷矣﹗」

嘉興縣恩貢生錢嘉徵疏略云「爵賞﹐非軍功不侯﹐官制凜然。祖宗朝封公者﹐除魏國﹑定國﹑英國﹑成國﹑黔國之外﹐𨿽開平之偉績﹐尙止一侯。今忠賢竭天下之物力﹐而佐成三殿﹐以致激變江南﹐幾成斬木揭竿﹐損朝廷威望﹐而公然襲上公之爵。靦不知省﹐又掩邊功。自奴酋犯順以來﹐墮名城﹐俘士女﹐殺大將﹐神人共憤。今未恢復尺寸地﹐卽錦﹑寧之捷﹐差彊人意﹐袁崇煥快十年未雪之憤﹐功未克終﹐席不及暖﹐而忠賢虛冒邊功﹐封侯封伯。假使遼陽﹑廣寧﹑開﹑鐵復歸故籍﹐又將何以酬忠賢功乎﹖且諸文武臣﹐出死力以捍圉﹐忠賢居樽俎以冒賞﹐故豪傑爲之短气也。」

國子監生胡煥猷疏略云「惟恐一言相左﹐獲罪凶璫﹐自召其禍。今迹其噓連腹黨者﹐或以當該而遷部曹﹐或以夫頭而位卿貳﹐或以委官而任監督﹐冒濫一至此哉﹐猶可言也。甚至借名恩蔭﹐爵其諸孽﹐俄爾封公﹐俄爾封侯﹐俄爾封伯﹐僭竊一至此哉。」

右直道陳辭。

賞賚

皇帝勅諭﹕「總督東廠官旗辦事﹑提督禮儀房﹑兼管惜薪司﹑內府治用庫印務﹑司禮監秉筆太監魏忠賢﹕朕惟名世代興﹐百年罕覯﹐納誨輔聖﹐輔辰亮天。若於心膂之臣﹐克盡疑亟之職﹐爲上爲徳﹐爲下爲民﹐克勤克儉﹐惟公惟正﹐殫忠著烈者﹐乃不得一專。邇者﹐天佑朕躬﹐篤生良佐。爾忠賢之念急公家﹐勛髙盤石。宣勞潛邸﹐不言丙吉之舊恩﹔僇力中樞﹐式啟周宣之新運。朕每加宣諭﹐以重褒嘉。玆者﹐臺臣特疏贊揚﹐披陳公道﹐質之朝野﹐馭若聞聲。蓋實事並彰於共見共聞﹐而赤心尢徵於上知上鑑。此非時申明諭﹐宣樂淸廷﹐將報功之禮未彰﹐勸善之風尢郁。故特舉爾大節﹐載在汗靑﹐以作楷一時﹐流芳百世。念爾自佐朕垂衣而治﹐六載於玆矣﹐夙興以圖﹐心力爲悴﹐俾朕敬天法祖﹐勤學登朝﹐茂徳保躬﹐明賞信罰。空黨人之宿滯﹐而王道蕩平﹔殛覆師之逃臣﹐而恩威震遠。朕用是耳目四達﹐政事肇新。皆萊爾任勞任怨於一身﹐展經展綸於三事﹐苦心茂績﹐軼古冠今。若小則平治道路﹑橋梁﹐澤及商旅﹔大則首倡陵工捐助﹐慰朕孝思。築肅寧以固金湯﹐置學田以育才俊。停店請而幹沒塞﹐曠賊薙而畿甸安。葺公廨以衛我宸居﹐築壩土而利我屯牧。頻發盜鑄羣惡﹐交收泉府之權﹔屢誅竊餉神姦﹐益著投醪之惠。偸賣田桑﹐偸賣龍袍﹐以至奪劫銀鞘者﹐咸伏種種刑章﹔詐冒職官﹐詐刻印信﹐以至孫戕祖命者﹐難漏恢恢天网。卽勢要違制﹐必明飭僭侈之誅﹔其上納假錦﹐已嚴謹詐僞之戒。年例若茶果﹐若煤炭﹐若米儲﹐一槪蠲除﹔積習若納辦﹐若進獻﹐若鋪墊﹐徧行裁革。不時之品﹐不以供膳禦﹔不正之物﹐不以混聰明。非爾導朕以淸心寡欲之功﹐而率下以廉潔奉公之訓乎﹖至於中涓盡遵約束﹐竿牘謝絕﹔吏兵一意無私﹐更爲表裏。及掌廠而恩周番尉﹐督工而用節水衡。刺姦之法﹐信若神明﹔將作之勤﹐迅於風雨。振舉天朝之曠典﹐節省百萬之金錢。雲集子來﹐勝靈臺之不日﹔翚飛鳥革﹔造小雅之斯幹。於其爲朕﹐殫竭血誠﹐拮據大事﹐𨿽古之黃髮元老﹐奉上憂國﹐何以加焉﹖總皆外廷之所不盡知﹐口碑之所不易盡者也。有此純臣﹐宜膺渥典。惟爾堅辭爵蔭﹐彌著謙沖。玆特賜爾羊酒﹑銀幣﹑新鈔﹐旌獎勵。仍宣付史館﹐用垂永鑑。嗚呼﹐四星帝座﹐參元象於三臺﹔六典周官﹐羅吉士於內尹。播之史籍﹐揆之本朝﹐如爾豈徒媲休先世之懷﹑覃﹐間足振美禁中之周﹑召。爾其新恩祇受﹐嘉績益襄。朕夙軫民艱﹐行將與廷臣酌議罷稅蠲租﹐流膏布澤﹐以副爾致君堯舜之一念。朕言所在﹐皎若日星﹐金石可磨﹐鴻嗣不朽﹐爾其欽哉。特諭。」

案﹕逆璫之蠱惑聖聰﹐事事歸功於己﹔而輔惡之諂媚權閹﹐言言稱頌其美。忠賢旣無開國汗馬之勛﹐又無恢土斬賊之勞﹐而今日蔭金吾﹐明日拜崇侯﹐以三歲無知之兒﹐遽叨太子太保﹔一丁不識之人﹐著爾封伯封侯。計一門之內﹐錦衣三十餘人﹐公侯七人﹐皆蒙世蔭﹐賜第分茅﹐過於藩封。稽古迄今﹐希所匪聞爾。凡閱此封拜﹑賞賚二款﹐使人發上指﹐眥俱裂者也。奚止褻污朝廷之名器﹐亦將有以貽天下之公憤乎﹗其丙寅以前﹐不及枚舉﹐丁卯八月止﹐據邸報臚列﹐悉見逆璫之貪穢冒昧﹐無法無天﹐欺君藐國﹐大負聖恩﹐大幹祖制者也。具見於左﹐以昭逆璫蔑理罔上之大惡。今日諸孽俱受天刑﹐無所逃其罪﹐海內人心共快﹐寔儆有知者後車之誡。

天啟六年戶部題爲封疆已定事﹐奉聖旨﹕「肅寧伯養贍地土﹐準照例從優賜給七百頃。該部知道。」三月初十日

鎭撫司奏爲緝獲事﹐奉聖旨﹕「犯人王用行等通送刑部﹐依律從重擬罪。魏忠賢志切忠君﹐心懷補衮﹐搜剔異獘﹐摘發神姦﹐使禦用龍章﹐歸還寶藏﹐功績愈茂﹐賞賚宜隆。著蔭弟侄一人﹐與做錦衣衛都督同知﹐仍賜獎以示優異。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。其原辦官旗照例並敍。」三月十三日

兵部奏爲緝獲事﹐奉聖旨﹕「魏忠賢首獲巨姦﹐大挫彊虜﹐功髙績茂﹐爵賞已頒﹐仍賜獎勵﹐以示優異。賞銀五十兩﹐彩段四表裏﹐羊二隻﹐酒三十瓶﹐新鈔三千貫。其官旗楊震等﹐準照後冊數目升授。該部知道。」三月十四日

北鎭撫司許顯純奏爲緝獲事﹐奉聖旨﹕「這本內各犯名下贓私﹐務要照數逐一嚴追﹐完日具奏。魏忠賢丹心報國﹐赤念發姦﹐矢公矢明﹐任勞任怨﹐嘉猷屢建﹐特典宜頒。原蔭弟侄一人﹐加升二級﹐仍賜獎勵﹐以示優異。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。其原辦官旗﹐照例並敍。該部知道。」閏六月二十七日

總督倉場戶部左侍郎恭報雷火撲滅事﹐奉聖旨﹕「這本說得是。魏忠賢捨身報國﹐極力救焚﹐猝召本司員役﹐應變別有方略﹐不憚焦頭爛額﹐保護軍馬錢糧﹐所全旣多﹐厥功甚大。加弟侄一人與做錦衣衛都督同知﹐仍賜獎褒嘉﹐以示優異。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。薛貞亦竭蹶赴救﹐目擊最眞﹐知道了。該部知道。」閏六月二十九日

北鎭撫司許奏爲緝獲事﹐奉聖旨﹕「賊犯章秉正等並失主程遠﹐通送刑部﹐依律擬罪。魏忠賢精勤體國﹐明練釐姦。憲度肅淸﹐立捕吞舟之彊寇﹔風猷振刷﹐坐收胠篋之豺狼。勞績旣彰﹐寵褒宜茂。原蔭弟侄一人加升二級﹐仍賜獎勵﹐以示優異。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。其原辦官旗﹐照例並敍。該部知道。」七月十三日

北鎭撫司許顯純奏爲訪據事﹐奉聖旨﹕「程夢庚等贓銀十三萬六千兩﹐本司立限嚴追。吳養春贓銀六十餘萬兩﹐著行該撫按照數作速追解。其山場木植銀三十餘萬兩﹐工部卽差官會同撫按估計變價解進﹐俱以助大工。山場地二千四百餘畝﹐並隱匿山地徹以拋荒地土未入冊者﹐查出升斗﹐盡歸朝廷﹐不得仍前隱漏。廠臣魏忠賢報國丹心﹐發姦巨手﹐搜剔黃山之大幣﹐克襄紫極之浩繁﹐省金錢而工愈饒﹐不加賦而財用足。種種勛勞﹐玆勸更茂。著蔭弟侄一人﹐與做錦衣衛指揮﹐世襲﹐給與應得誥命。仍賜獎勵﹐以示優異。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。原辦官旗﹐照例優敍。該部知道。」八月二十六日

兵部尙書某奏爲目擊關外事﹐奉聖旨﹕「據奏﹐內臣撫鎭﹐越數百里﹐閱城略地﹐所議招集饑民﹐安插屯種﹐漸復疆土﹐功勞可嘉。廠臣魏忠賢﹐體國赤心﹐籌邊壯志﹐鼓忠義以勵鎭守﹐捐資財而濟軍需﹐致令將士協和﹐兵威丕振。數載逋逃之寇﹐已受天誅﹔三韓榛莽之臣﹐盡出人力。今將有破格之典﹐以酬非常之勛。於原封伯爵晉肅寧侯﹐給與誥券。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。賜獎勵﹐以示優異。」九月十八日內官監奏爲三朝缺典事﹐奉聖旨﹕「皇極殿工﹐我皇祖遲延未舉者三十餘年﹐誠重之也。爰及朕躬﹐克襄玆典。是皆廠臣魏忠賢心無二慮﹐算有餘策﹐定謀惟斷乃式﹐經始贊協聿工。用人則裕﹐提衡故作之勤提衡故作之勤「勤」原訛「勒」﹐北圖膠卷作「勤」﹐是﹐今據攺。﹐可節有方﹐財力蒙於久詘。子來偕其不怠﹐庶民悅以忘勞。遂使戶牖可銘﹐依寧堪禦。俾朕藉手以稱繼述﹐厥功茂矣。其晉秩爲上公﹐仍加恩三等。還賞銀一百兩﹐彩段八表裏﹐羊二隻﹐酒三十瓶﹐新鈔三千貫﹐賜獎勵。原封太子太保﹑肅寧侯魏良卿﹐晉封國公﹐世襲﹐官銜照舊﹐給與應得誥券﹐以昭茂賞。其餘內外大小官員﹐槪該部優敍具覆。」十月初七日

戶部尙書某奏爲巡歷關外目擊情形事﹐奉聖旨﹕「朕聞列府惟三﹐分土遞原﹐所以崇報也。廠臣魏忠賢忠膽包天﹐久逋之寇自殄﹔壯猷拓土﹐恢復之宇日弘。旣以髙社稷旣以髙社稷「髙」字上脫一「功」字。﹐增秩通侯﹔宜於分茅胙土﹐加晉一等。原給莊田七百頃﹐著加三百頃﹐以昭朕酬報勞臣至意。該部知道。」十月十二日

又奏爲巡歷關外事﹐奉聖旨﹕「自有遼事以來﹐廠臣毀家紓國﹐士飽其粟﹐馬飽其芻﹐粟或餉士﹐米或輸邊﹐功玆茂矣。肅寧侯祿米例宜從優﹐槪照武定侯歲支祿米二千五百石。該部知道。」十月十七日

工部等衙門奏爲三朝闕典事﹐奉聖旨﹕「皇極殿工告竣﹐累朝曠典聿新﹐共永萬方﹐向用五福﹐朕心嘉悅。內外各官效有勤勞﹐再行敍賚﹐新舊輔臣﹐朕自加恩。廠臣魏忠賢精忠報國﹐弘略匡時﹐經始成終﹐克襄鼎建。已晉公爵﹐仍加恩三等﹐賞銀五十兩﹐彩段四表裏﹐蔭弟侄一人與做錦衣衛都督同知﹐給與應得誥命﹐以示優異。」十月二十二日

工部等衙門奏爲巡歷關外事﹐奉聖旨﹕「廠臣內營殿庭﹐外靖邊塞﹐奇勛種種﹐爵爲上公﹐第宅宜優。除給過一萬九千兩外﹐再給三萬五千二百八十五兩七分﹐以示優禮元臣至意。」十月二十六日

巡按直隸監察禦史某奏爲巡歷關外事﹐奉聖旨﹕「廠臣魏忠賢﹐績著塞垣﹐勞惟堂構﹐疊增茅土﹐用示眷酬。這所擇寧國公莊田一千頃﹐並前七百頃﹐後三百頃﹐共二千頃﹐俱著行各該州縣﹐自天啟六年起﹐務及時徵完﹐解部轉給﹐不許稽遲。該部知道。」十一月初八日

鎭撫司奏爲緝獲事﹐奉聖旨﹕「這礦賊陶四等﹐旣經究問明白﹐槪送刑部依律從重擬罪﹐以儆姦頑。廠臣魏忠賢﹐燃犀作照﹐捧日爲誠。坐鏡神姦﹐固二祖列宗之靈祀﹔潛消國蠹﹐雪匹夫匹婦之沈冤。厥功茂焉﹐朕甚嘉悅。著蔭弟侄一人﹐與做錦衣衛指揮同知。仍賞銀五十兩﹐彩段四表裏﹐羊二隻﹐酒三十瓶﹐新鈔三千貫﹐賜敕獎勵﹐以彰殊眷。原辦官旗﹐照並與優敍。該部知道」。十一月十一日

督師王奏爲山海工程告竣事﹐奉聖旨﹕「覽奏。山海工程﹐種種告竣﹐縱有叵測﹐有以待之﹐朕心嘉悅。廠臣魏忠賢﹐業領提綱﹐內安外攘。捐貲置器﹐徹桑土於未陰﹔畢慮運籌﹐措金湯於永固。遂使一重之門限﹐屹爲萬里之長城。著蔭弟侄一人﹐與做錦衣衛指揮同知﹐世襲﹐給與應得誥命。仍賞銀五十兩﹐彩段四表裏﹐羊二隻﹐酒三十瓶﹐新鈔三千貫﹐賜獎勵。以彰殊勛。」十一月十三日

山海關太監陶奏爲衝邊隘口修築堤防已備事﹐奉聖旨﹕「覽奏。喜峯修築告竣﹐保障旣嚴﹐金湯足倚﹐朕心嘉焉。廠臣魏忠賢﹐沈機策虞﹐勵志籌邊。營阨要而指援燎然﹐戒戎器而捐貲罔怯﹐功在巖疆﹐勞爾帷幄。著蔭弟侄一人﹐與做錦衣衛指揮使﹐世襲﹐給與應得誥命。仍賞銀五十兩﹐彩段四表裏﹐羊二隻﹐酒三十瓶﹐新鈔三千貫﹐賜獎勵。以昭殊勛。」十一月十六日

順天巡撫劉奏爲深秋虜馬正驕事﹐奉聖旨﹕「據奏﹐秋防巡歷﹐親履巖疆﹐廠臣魏忠賢﹐忠義廑綢繆之防﹐帷幄制憂惕之勝﹐重價以增上駟﹐捐貲以制懸簾﹐以至盔甲器械﹐絡繹載塗﹐驛遞不煩﹐軍器咸濟﹐圖回重鎭﹐可謂周詳﹐朕心嘉悅。著賜獎勵﹐以示優異。仍賞銀五十兩﹐彩段四表裏﹐羊二隻﹐酒三十瓶﹐新鈔三千貫。蔭弟侄一人﹐與做錦衣衛都指揮同知﹐給與應得誥命﹐以彰殊勛。」十一月二十三日

兵部等衙門奏爲驕虜乘時謀犯事﹐奉聖旨﹕「這甘鎭屢次大捷﹐內外文武各官﹐勞績可嘉﹐宜行賞賚。廠臣魏忠賢﹐性篤忠貞﹐心懷敬愼﹐運籌帷幄﹐決勝邊疆。著加恩三等﹐仍賜獎勵﹐以示優異。賞銀五十兩﹐彩段四表裏﹐羊二隻﹐酒三十瓶﹐新鈔三千貫。蔭弟侄一人﹐與做錦衣衛指揮使﹐世襲﹐給與應得誥命﹐以彰殊勛。」十一月二十六日

天啟七年鎭撫司奏爲緝獲事﹐奉聖旨﹕「丘志充侵牟糧餉丘志充侵牟糧餉「充」原訛「克」﹐本書卷八房壯麗等題奏﹑卷九爰書均作「充」﹐是﹐據攺。﹐鉆求升轉﹐送鎭撫司嚴行究問。追贓完日﹐送刑部依律擬罪。廠臣魏忠賢﹐胸照萬形﹐力持三尺﹐收侵牟以還公帑﹐肅暮夜以飭官常﹐勞怨不辭﹐勛績茂著。著於弟侄一人﹐與做錦衣衛指揮同知﹐仍賜獎勵﹐以示優異。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。原辦官旗﹐照例並敍。該部知道。」正月初三日

鎭撫司許奏爲緝獲事﹐奉聖旨﹕「丘志充﹑王家棟等﹐旣經審問明確﹐其贓銀九千一百三十兩﹐槪該司嚴追﹐以助大工。完日﹐俱送刑部依律擬罪。廠臣魏忠賢﹐念凜官方﹐力持國法。憤衣冠公行賄賂﹐暮夜必發其遺金﹔痛鼠輩恣意鉆營﹐私門頓淸其獘竇。怨勞不避﹐摘發多功﹐丕命殊褒﹐表彰奇績。著蔭弟侄一人﹐與做錦衣衛指揮使﹐給與應得誥命。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以示眷倚。」正月十一日

管東廠太監魏奏爲敬捐蓋造事﹐奉聖旨﹕「爾節省原賜蓋造府第銀共三萬五千二百八十兩﹐準如議差官解到山海﹐轉發寧遠鎭撫衙門﹐照數查收﹐以備修葺城堡。惟爾忠賢深謀殲虜﹐銳志恢復﹐節已賜之餘貲﹐綢繆紫塞﹔慮未完之多壘﹐計葺金湯。信急公以忘家﹐能竭忠而體國﹐功愈弘茂﹐朕心嘉悅。著蔭弟侄一人﹐與做錦衣衛指揮使﹐世襲﹐給與應得誥命。還賞銀八十兩﹐彩段四表裏﹐羊四隻﹐酒六十瓶﹐新鈔五千貫。仍賜獎勵﹐以示優異。該部知道。」正月十二日

又鎭撫司奏爲緝獲事﹐奉聖旨﹕「汪仲引等旣經審確﹐通送到刑部依律擬罪。廠臣魏忠賢營心大計﹐洞察巨姦﹐當鹽課積引之時﹐發姦商夤緣之獘。私蠹畢還公帑﹐陰謀不漏明刑﹐除惡裕國﹐厥功爲大。著賜敕獎勵﹐原蔭弟侄一人﹐加升二級。還賞銀五十兩﹐彩段四表裏﹐羊二隻﹐酒三十瓶﹐新鈔三千貫﹐以昭朕眷倚至意。原辦官旗﹐照例並敍。該部知道。」正月十七日

兵部奏爲類報三年捕獲功次事﹐奉聖旨﹕「覽奏。捕獲功次﹐旣經該部確擬﹐分別升賞﹐用旌成勞。廠臣魏忠賢﹐志銳詰姦﹐功髙發縱﹐狐鼠魂消﹐暮夜紫陌風淸﹔豺狼膽落﹐明威皇郊气肅。奏勞控瘁﹐破格宜酬。著加恩三等。著弟侄一人﹐與做錦衣衛指揮使﹐世襲﹐給與應得誥命。還賞銀五十兩﹐彩段二表裏﹐羊二隻﹐酒三十瓶﹐新鈔三千貫。仍賜獎勵﹐以示優異。」正月二十二日

兵部恭報四城工程事﹐奉聖旨﹕「覽奏。寧遠一帶﹐四城修完﹐內獲外扞﹐確有可憑﹐朕心嘉悅。廠臣魏忠賢﹐孤忠報主﹐全力擎天。蒿目邊防﹐則痌瘝屢體﹔提衡吏治﹐則臂指從心。百計圖回﹐萬里鎖鑰。著蔭弟侄一人﹐與做錦衣衛指揮使﹐世襲﹐給與應得誥命。賞銀五十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以殊勛績。」二月十一日

兵部復命天威事﹐奉聖旨﹕「這滇南奏捷﹐內外文武各官﹐勞績可嘉﹐宜行賞賚。廠臣魏忠賢﹐捧日精忠﹐擎天巨手﹐運籌帷幄﹐決勝邊疆。著加恩三等﹐仍賜獎勵﹐以示優異。賞銀五十兩﹐彩段四表裏﹐羊二隻﹐酒三十瓶﹐新鈔三千貫。蔭弟侄一人﹐與世襲錦衣衛指揮使﹐給與應得誥命﹐用彰至意。」三月十六日

東廠太監魏異數頻頒事﹐奉聖旨﹕「惟玆滇南﹐介在天末﹐然一民尺土﹐具軫朕懷。爾念念體國﹐事事爲民﹐安攘定於握籌﹐綏靖收於廟略﹐遂聯萬里之遠﹐聿淸六卿之塵。發縱元功﹐所當首錄﹐具疏再懇﹐彌徵謙光。準於應蔭弟侄一人錦衣衛世襲指揮使﹐攺援尙寶司司丞攺援尙寶司司丞「援」疑是「授」字之訛。﹐以彰朕眷元臣至意。其蔭弟侄錦衣衛世襲指揮僉事﹐並銀幣等項﹐宜遵旨祗受﹐以贊休明﹐不必遜辭。」三月二十四日

太監陶文狡虜假圍事﹐奉聖旨﹕「覽奏。狡夷就擒﹐受我戎索﹐協路要衝﹐從玆息警﹐朕心嘉悅。廠臣魏忠賢﹐制勝帷中﹐伸威閫外﹐鼓作三軍之气﹐醪投壯士之功﹐故能使塞垣靜煙﹐醜類嚙指。著弟侄一人﹐與做錦衣衛指揮使﹐給與應得誥命。還賞銀五十兩﹐彩段四表裏﹐羊二隻﹐酒三十瓶﹐新鈔三千貫。賜獎勵﹐以答殊勛。」四月十八日

太監李永貞殿工告成事﹐奉聖旨﹕「覽奏。這隆徳殿名告竣﹐皆由廠臣忠昭日月﹐義薄雲天﹐乾方之元气克完﹐經營不日﹔壼內之弘謨丕振﹐將作嘩至。朝夕躬親以視成﹐金錢力厝於協力﹐亶竭衷赤﹐允著奇勛﹐朕心嘉悅。著蔭弟侄一人﹐做錦衣衛指揮使﹐世襲﹐給與應得誥命。賞銀八十兩﹐歲加祿米三十六石﹐彩段四表裏﹐羊四隻﹐酒六十瓶﹐新鈔五千貫。仍賜獎勵﹐以昭朕眷倚元臣至意。」四月十八日

太監劉查盤糧儲事﹐奉聖旨﹕「軍儲大計﹐豈容染指升合﹖魏萬國著該府道嚴行追比﹐擬罪正法。廠臣魏忠賢﹐祕畫籌邊﹐遠圖經國﹐選士簡將﹐裁冗懲姦﹐功在邊垣﹐難以枚舉。著蔭弟侄一人﹐與做錦衣衛指揮使﹐給與應得誥命。賞銀六十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以副眷倚至意。」五月初九日

兵部奏節次賊虜犯邊事﹐奉聖旨﹕「七酋桀驁匪類﹐不受羈縛﹐失愼於威淸之挫﹐乃悔罪尋盟﹐叩關守寨。皆賴廠臣機神指躬﹐智師廟謨。簡將勵兵﹐每先無事之講﹔討叛柔服﹐恆收不戰之功。著勛疆埸﹐朕心嘉悅。著蔭弟侄一人﹐與做錦衣衛指揮使﹐給與應得誥命。賞銀六十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以酬勞績﹐昭朕至意。」五月十三日

延綏巡撫朱﹐套虜大舉入犯事﹐奉聖旨﹕「覽奏。套虜大舉入犯﹐官兵奮勇血戰﹐斬馘數多﹐大獲全勝。皆賴廠臣魏忠賢籌劃嚴明﹐轉輸接濟﹐將領韜鈐制敵之算﹐士懷投醪挾纊之恩﹐故能決勝遐方﹐伸威醜類﹐朕心嘉悅。著蔭弟侄一人﹐與做錦衣衛指揮使﹐給與應得誥命。賞銀五十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以酬勞勛。」六月初三日

工部等衙門恭報三運事﹐奉聖旨﹕「這三運﹑四運制錢並本息數目﹐俱詳悉。廠臣精心理財﹐損貲裕國﹐盈虛每神於接濟﹐區畫不爽乎錙銖﹐故能使泉府愼充﹐國用攸賴﹐厥功茂矣。著蔭弟侄一人﹐與做錦衣衛指揮使﹐給與應得誥命。還賞銀六十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以彰優異。」六月初五日

太監劉援師擬錦事﹐奉聖旨﹕「錦﹑寧之捷﹐大振積麾﹐克暢天威。皆賴廠臣魏忠賢一腔忠誠﹐萬全籌劃﹐念殊勛之難酬﹐宜恩加之中錫。著加恩三等﹐蔭弟侄一人﹐與做錦衣衛指揮使﹐世襲﹐給與應得誥命。賞銀八十兩﹐彩段六表裏﹐羊二隻﹐酒三十瓶﹐新鈔三千貫。仍賜獎勵﹐以示優異。」七月十四日

吏部尙書元臣殫心事﹐奉聖旨﹕「魏忠賢報國心丹﹐吞胡志壯。嚴正戎備﹐立三捷之奇功﹔雪恥除凶﹐洗十年之積恨。績奏安攘﹐堅列山河﹐寧晉彜典昭然﹐世爵褒封允當。著於弟侄一人﹐特封爲安平伯﹐世襲﹐歲加祿米一千一百石﹐錫之鐵券﹐與國同休。仍賞銀一百兩﹐彩段八表裏﹐羊四隻﹐酒六十瓶﹐新鈔五千貫。賜獎勵﹐以光大典﹑風勵忠良至意。」七月十七日

吏部尙書恭報三殿不日之成事﹐奉聖旨﹕「覽奏。廠臣畢力經營﹐矢心翌贊。羨奐羨輪﹐襄成一代之中興﹔肯構肯堂﹐弘開萬年之有道。具瞻頓肅﹐曠典聿新。著於弟侄一人﹐特加爲東安侯﹐世襲﹐其府第﹑祿米﹑誥券﹑贍田等項﹐卽行各該衙門﹐照例優給﹐具奏﹐以副朕酬答元臣至意。」八月初七日

巡撫登萊都禦史李奏爲鮮運開洋事﹐奉聖旨﹕「東江派運﹐延頸待哺﹐覽奏額﹕陸運十萬﹐船運二萬﹐俱已開洋接濟﹐深慰朕懷。賴廠臣周詳相望﹐遠戍之續命有資﹔庚癸不呼﹐迅掃之膚功可奏。心勞帷中﹐績施海外。著於原蔭弟侄一人﹐加升二級。賞銀五十兩﹐彩段四表裏﹐羊二隻﹐酒三十瓶﹐新鈔三千貫。仍賜獎勵﹐以示眷酬至意。」八月初八日

吏部尙書恭報三殿告成事﹐奉聖旨﹕「是。覽奏。廠臣差成繼述﹐經營堂構﹐夙夜匪懈﹐鼓庶民之子來﹔精誠嘿孚﹐政天心之神祀。功昭巨典﹐庋會彜章﹐勛業茂隆﹐重胙宜錫。魏良棟準封東平侯﹐世襲﹐加授太子太保﹐應得誥命﹐一並覆題。其遺下錦衣衛都指揮使﹐世襲蔭﹐另行題補。」八月二十日

謹按﹕八月二十二日先帝賓天﹐其二十日正彌畱之際﹐此旨出自何來﹖時秉權者不知爲誰。卽以此旨酌之﹐凡前後綸音之下﹐皆繇逆璫矯命也。

附﹕客氏

兵部等衙門接出聖諭﹕「蓋聞侈功篤物﹐朝廷有崇報之章﹔恩澤溥頒﹐臣下無向隅之念。朕昔在𦇤褓﹐气稟淸虛﹐賴奉聖夫人客氏事事勞苦﹐保衛恭勤。不幸皇妣蚤歲賓天﹐復面承顧托之重。凡朕起居煩燥﹐溫饑暖寒﹐皆奉聖夫人業業兢兢而節宣固愼﹐艱險備嘗﹐歷十六載。及皇考登極匝月﹐遽棄羣臣﹐朕以稚齡﹐並失怙恃。自纘承祖宗鴻緒﹐孑處於宮壼之中﹐伏賴奉聖夫人倚毗調劑﹐苦更倍前。況又屢捐己俸﹐佐橋工﹑陵工﹐助軍鼎建。逆想靑宮夙績﹐曾成鞠育渺躬﹐加以累次急公﹐而懿徳益茂。亙古今擁祜之勛﹐有誰足與比者﹖外廷臣庶﹐那能盡知。簡在朕心﹐於玆十七載﹐蓋未忍一刻忘也。今朝廷三殿慶成﹐捷音疊奏﹐朕感今懷昔﹐加尙良深。詩不云乎﹕﹝一尢﹞徳不報﹝一尢﹞徳不報「﹝一尢﹞」原訛「元」﹐詩大雅抑作「無徳不報」﹐「元」顯爲「﹝一尢﹞」之訛。今攺。。奉聖夫人可特加恩蔭﹐用彰殊典。該部卽便議擬安確﹐速奏聞﹐以昭朕與念今簡元功﹑恪遵皇妣顧托至意。特諭。」

指揮使﹐世襲﹐給與應得誥命。昭朕篤念酬答至意。該部知道。」兵部尙書某欽奉聖諭事﹐奉聖旨﹕「奉聖夫人事朕𦇤褓淸弱之時﹐勞深調護。及受顧沃重﹐益勤兢業﹐倍加節宣。迨朕稚齡﹐嗣昭倚毗﹐周旋更著﹐勞積誠繁。前後二十年﹐始終一心﹐忠愼不替﹐兼以捐俸急公﹐不一而足。徳茂淵懿﹐眞可嘉尙。玆殿工捷音﹐兩次敍賚﹐宜隆報元功。著加恩三等﹐賞銀一百兩﹐彩段六表裏﹐羊四隻﹐酒六十瓶﹐新鈔五千貫﹐賜獎勵。各蔭弟侄一人﹐與做錦衣八月十四日

江西道監察禦史王心一疏略云「近者﹐臣連接邸報﹐惟見明旨﹕奉聖夫人客氏保護有勞績﹐戶部速行擇給地二十頃﹐以爲護墳香火之用。再則﹐謂魏進忠侍衛有功﹐著工部於陵工告成﹐敍錄在內。一似聖心獨以私恩爲惓惓者。微臣苟可將順﹐何敢冒阻撓之嫌﹖然處不諱之朝﹐令臣畏罪不言﹐忍視聖明之過舉﹐是又不忠之大﹐臣不敢也。夫當此經撫協剿賊之謀﹐將士鼓渡河之勇﹐聲靈才振﹐撻伐有機﹐人心瞻仰﹐專在朝廷。臣恐不諒者﹐以爲皇上先左右而後疆埸﹐重懷宮中之私勞﹐而輕念邊臣之積苦也。」

按﹕二凶表裏爲姦﹐釀成國家大禍﹐恣殺忠良多命﹐普天率土﹐靡不吞聲銜恨者。幸逢大聖人出﹐而一旦盡殛之﹐以雪海內神人之憤。謹錄之﹐以昭惡人鑑戒云爾。

玉鏡新譚卷之五

布置內操外鎭

伏讀髙皇帝寶訓﹕中涓不許干預朝政。蓋鑑前代之失﹐垂後世之戒﹐至法程也。今魏忠賢軍國重事﹐一手障天﹐三覆之馬必斥﹐吠堯之犬必序。竊觀其藐視朝廷﹐肆威中外﹐蠆毒縉紳﹐蔓連士類﹐事事悖戾﹐種種不法﹐於是懷忠引義者日削﹐而逐臭附膻者日眾。率隨所欲﹐恣妄以行。凡紫禁金城﹐巖邊重鎭﹐鹹置腹心﹐以張爪牙﹐弄兵於內﹐設監於外﹐將伺有隙﹐希圖不軌。慨其盡露叛形矣﹐思之可不寒心乎﹖謹列之以暴其罪端耳。

內操

祖宗朝不聞有內操之制﹐忠賢外脇臣民﹐內逼宮闈﹐簡選精兵﹐訓練大內。操刀劫刃﹐炮石雷擊﹐金鼓震天﹐旌旗蔽日。中列大璫﹐蟒衣玉帶﹐壯士百人﹐懸牙牌﹐衣緋﹝衤散﹞﹐侍衛於前。外遶雄兵﹐勇巾利刃﹐貔貅千騎﹐披錦泥﹐垂繡轡﹐圍匝於後。肅淸隊伍﹐誰敢參差於跬步﹖盛壯軍容﹐咸遵紀律於警蹕。忠賢擁上南面窺閱﹐口吐機鋒﹐至尊垂察其籌劃﹐手持令幟﹐三軍悉受其指麾。是以龍蛇競走於九斿之端﹐燕雀髙飛於五云之外。人心同而政教行﹐鼓鼙進而金鉦退也。此忠賢擅違祖制﹐以設伏內應之逆迹也。

劉鼎卿疏略云「內操一事﹐按查大明律例『殿門擅入』一款內開﹕『有持寸刃入宮殿門內者﹐絞。』『入皇城門內者杖一百﹐發邊遠充軍。』又『向宮殿騎射』一內開﹕『凡向太廟及宮殿射箭﹑放彈﹑投磚者凡向太廟及宮殿射箭放彈投磚者絞「向」原訛「問」﹐據大明律例卷十三向宮殿射箭條攺。﹐絞。』我髙皇帝之垂誡最深﹐立法最嚴。自忠賢諂惑先帝﹐擅開內操﹐遂得侈然於馳試。干戈不以問邊徼﹐炮銃日以震宮闈﹐金錢不以犒邊戍﹐重賞日以固腹心。而皇城禁地﹐佩劍執戟者﹐出入無顧忌。思惟先帝不豫之時﹐人心洶洶﹐竊以內外固結之姦雄﹐加之干戈爪牙之儀衛﹐誠恐一聲炮響﹐天下事竟未可知。全賴皇上洪福齊天﹐神姦戢志﹐職又何忍言﹐何敢言哉﹗今恭遇聖明﹐洞開重門﹐萬靈呵護﹐又何嫌何疑而設此兵甲爲也。倘忠勇營一日不撤﹐卽如忠賢一日在肘腋﹐其爲養虎貽患﹐又何忍言而何敢言哉﹗」

楊漣疏略云「祖制不蓄內兵﹐卽四衛之役﹐備而不操﹐原有深意。忠賢謀同姦細沈﹝氵寉﹞﹐創立內操﹐不但使親戚羽黨﹐交互盤踞其中﹐安知其無大盜﹑刺客﹑東虜﹑西越之人﹐寄名內相家丁﹖倘或伺隙謀亂﹐發於肘腋﹐智者不及謀﹐勇者不及拒﹐識者每爲寒心。忠賢復傾財厚與之交納者﹐劉瑾招納亡命﹐曹吉祥弟侄傾結﹝亻達﹞官﹐忠賢蓋已兼之。不知意欲何爲也。」

按﹕楊都憲論逆璫魏忠賢二十四罪之疏﹐正機發於未事之先﹐瀝血精誠﹐吐心忠款﹐救時拔幹﹐深謀遠慮者也。胡天不佑忠良﹐一至此哉﹖設使逆璫是時肯悔過自新﹐亦不失爲好人。活許多性命﹐做許多好事﹐培許多元气﹐省許多是非﹐何至自經於溝瀆而遺萬世笑罵乎﹖

外鎭

凡邊疆要地﹐設立文武大臣﹐統攝節制﹐擁重兵以禦虜﹐禦倭﹐通漕﹐通貢。自奉祖制三百年來﹐典守森嚴﹐無敢越次。至如各總鎭﹐文官有總督陜西三邊軍務都禦史﹑總督宣大山西軍務兼糧餉都禦史﹑總督薊遼保定等處軍務兼理糧餉經略備倭都禦史﹑整飭薊州等處邊備兼巡撫都禦史﹑巡撫保定提督紫荊等關兼海防軍務都禦史﹑巡撫山西地方提督鴈門等關都禦史﹑出鎭行邊督師薊鎭登萊天津等處軍務兼巡撫遼東地方都禦史﹑提督軍務巡撫遼東山海關等處都禦史﹑巡撫登萊等處地方備兵防海贊理徵東軍務兼管糧餉都禦史﹑巡撫宣府贊理軍務都禦史﹑巡撫大同贊理軍務都禦史﹑巡撫寧夏贊理軍務都禦史﹑巡撫延綏贊理軍務都禦史﹑巡撫甘肅贊理軍務都禦史﹑巡撫陜西贊理軍務都禦史﹑巡撫天津備兵海防策應緩急兼理糧餉都禦史﹑經略遼東等處軍務駐札山海關兵部尙書﹔武官如鎭守山西提督三關總兵官﹑鎭守薊鎭永平防海禦倭總兵官﹑鎭守昌平居庸地方總兵官﹑鎭守保定等處地方總兵官﹑鎭守臨鞏等處地方總兵官﹑鎭守寧夏掛徵西將軍印總兵官﹑鎭守延綏掛徵西將軍印總兵官﹑鎭守甘肅掛平羌將軍印總兵官﹑鎭守山海關經理遼東掛平虜將軍印總兵官﹑鎭守遼東掛平遼將軍印總兵官﹑總鎭督防延寧等處地方總兵官﹑鎭守平遼駐札朝鮮地方掛印總兵官等﹐各衙門紀律法守﹐咸遵祖宗成命。而又有奉旨巡歷監察禦史﹐提督邊務﹐稽核將領等事﹐而又有道司佐其經理焉﹐參﹑遊行其號令焉。忠賢何得特遣內官﹐出鎭各邊要地﹐專擅大權﹐狐假虎威﹐風行電掃﹐淩轢重臣﹐魚肉士卒﹐軍馬錢糧壹稟揆攬﹐文武官寮悉繇率屬。以致衣冠奪色﹐師伍喪气﹐糜費不貲﹐凶鋒益熾。至如通漕﹐淮上有督撫漕運都禦史﹐曁鎭守總兵官矣﹐蘇杭又欲內官專制一方﹐監督戎政。凡錢糧聚處﹑邊腹重地﹑漕運咽喉﹐推置腹心﹐朋比爲姦﹐意甚叵測。此忠賢之叛形愈著也。

陸澄源疏略云「欽差內臣總理外鎭﹐其待方面有司﹐乃體統相臨﹐儼然在堂官之上。羅拜堂下﹐侍立竟日﹐負气節者爲之寒心。士大夫以硜硜守職﹐不敢負朝廷﹐何苦以奴隸待士哉﹖且重以敕諭森嚴﹐束之使不得不然也。」

張維樞疏略云「睿皇帝當曹吉祥作亂時﹐附姦巨魁﹐俱置重典﹔肅皇帝曾納張孚敬之言﹐盡撤天下鎭守內臣﹔貞皇帝善體祖意﹐罷開采﹑榷稅諸使﹕俱有睿算。皇上近召還各邊鎭內臣﹐封疆淸矣﹔罷黨附諸臣﹐肘腋淸矣。乃於淮陽之李明道﹑崔文升尙未卽撤﹐豈畱之可通漕足國﹑無害地方歟﹖不知自何早﹑徐儀世一斥﹐虎翼愈張﹐藩臬屏息﹐姦弁攫取﹐刁軍挾求﹐禍與典兵索賄等。又﹐先是李實一疏﹐害周起元等十餘命。而李永貞以收權威劫聳忠賢﹐一切專權﹑慘毒諸不法姦狀﹐皆出永貞手筆。致忠臣沈冤﹐義士泣血。又﹐劉文耀﹑祝壽作魏姦耳目﹐侵奪蘆政﹐嚇騙商民﹐騷擾郵傳﹐淩拷驛吏﹐各詐十餘萬金。是李明道﹑崔文升之當撤﹐李永貞﹑李實之當刑辟﹐當追贓﹐劉文耀﹑祝壽之當究問﹐固神人所共憤﹐刑章所不宥者。魑魅宵伏﹐何妨雷霆﹖故欲除姦慝﹐則刑辟﹑撤使之事可法也。」

楊紹震疏略云「從此而呼朋引類某等﹐盡收之膝下矣﹔從此而狗黨狐羣某等﹐盡結爲雁行矣。猶曰父子之兵﹐兄弟之陣﹐以禦外侮云。而廟堂寮寀之間﹐是非邪正﹐自有公論﹐焉用此爪牙爲邪﹖況蓄亡命於禁中﹐寄心腹於邊塞﹐盜帑金不下千萬﹐買夷馬不止數千。欲用天子禮樂﹐而孫如冽以上疏升官矣﹔欲封王劍履上殿﹐而葉有聲﹑楊汝成以不與削籍矣。用不測之恩威﹐濟僭擬之驕橫﹐無君無天﹐不臣不子。長安士庶以至走卒﹐無不恨之曰﹕魏爲瞞爲昭﹐崔爲丕爲炎乎。故以崔凝秀充浙江總兵﹐而又以其心腹爪牙與滿京內外﹐俟隙而起。不然﹐內市逐出已久﹐當先帝違和之際﹐宜淸淨﹐不宜喧鬧﹐旣外之市﹐復入於內﹐何也﹖處心積慮﹐蓋欲於鬧中取事﹐以幸天位。而一時忠臣義士﹐無不扼腕﹐誓在滅國賊。幸其布置𨿽定﹐而心腹爪牙未全蒞任﹐倉卒不遑大舉﹐而聖天子鴻業﹐纘承大統矣。禮樂徵伐﹐煥然一新﹐誰敢有窺竊神器者哉﹖」

天啟七年十一月初五日﹐兵部接出聖諭﹕「朕惟軍旅﹐國之大事也﹐必事權一而後法令行﹐人和協而後勝算得。然勢敵則交接﹐力均則無別﹐自非審一以期﹐何繇出令而制勝﹖先帝於宣﹑云﹑關﹑薊﹑寧遠﹑東江等處﹐督撫而外﹐分遣內臣協同鎭守﹐蓋亦愼疆圉之意。而一柄兩持﹐侵尋滋獘。比來內外督臣﹐意見參商﹐嫌隙萌構﹐彼此自命﹐咸稱贅員﹐得宜於蒙昧。且系封疆事重﹐其獨堪此﹖且內臣初遣﹐以淸軍查餉爲職﹐而督鎭諸臣﹐各有異見﹐委難並任。矧宦官觀兵﹐古來有戒﹐朕今於各處鎭守內官﹐一槪撤回。一切相度機宜﹐約束吏士﹐無事修備﹐有事卻敵﹐俱聽督撫便宜調度﹐無復委任不專﹐體統於機宜﹐藉以方略。其各鎭督撫諸臣﹐及大小將領﹐務提起精神﹐殫竭忠畫﹐以副朕懷。仰體明君委以責任﹐成功有重賞﹐不成有顯罰﹐其敬聽朕命。爾兵部卽馬上差人傳與各鎭每知道。諭到之日﹐各內官都作速馳驛回京﹐將原領在官器械﹑馬匹﹐如數交與撫臣﹐分給諸將以備戰守。淸開數目具奏。其自備器械﹑馬匹﹐攜帶回京﹐毋得阻撓。特諭。」

逸遊走馬弄舟

夫色荒﹑禽荒﹐夏書深戒﹔從橋﹑從船﹐漢史明徵。今魏忠賢本謭劣孟浪之質﹐好馳騁於廣眾之中﹐流連於浩渺之上﹐矧其宅心叵測﹐未審將何爲也。近處貴幸﹐憑作威福﹐奚知天子之尊嚴﹐而古來之龜鑑哉﹗昔唐宦官仇士良語其屬以自固之策曰「無令主上讀正書﹐親正人﹐惟日以聲色貨利遊佚引其心﹐迷其念﹐吾屬自可得志矣。」此正忠賢導上游佚之一端也。謹列如左。

走馬

粵惟世稱北人善騎﹐而名馬又出於燕﹑代之間﹐蕃牧回異。燕﹑代之間名馬﹐又俱獻之禦廐﹐而禦廐之神駿﹐又爲忠賢所擅用焉。蓋忠賢微時﹐狂蕩無稽﹐目不知書﹐嘗從武弁習騎射﹐旣而以敲碁擲錢爲事。後得寵渥﹐竊弄威柄﹐恣其所欲﹐不識忌諱。忽設內操﹐日以跨馬較獵於禁中。任選其上駟﹐如紫驑馬﹑雪花驄﹑靑飛龍之最者﹐被以百寶繡鞍﹑云錦障泥﹐嵌銀籠﹐鏤金凳﹐垂以朱纓﹐系之金鈴﹐竹披耳峻﹐風入蹄輕﹐圍以巨璫﹐衣蟒腰玉﹐擁以虎旅﹐纏帽佩劍﹐倏遶於前﹐或尾其後。忠賢自以云巾藍﹝衤散﹞﹑雕玉挺帶﹑紫絲鳴鞭坐於馬上試射。每射﹐必入彀﹐鼓樂震起﹐歡聲湧沸。是以膽粗手滑﹐气豪志盈。一日走馬於帝前﹐全不畏至尊﹐威嚴之下﹐驀地加鞭﹐騰空飛過。上爲之震恐﹐抖奮雷霆﹐親挽禦弓﹐射殺其馬。上意欲殺忠賢之擅違祖制﹐突驚聖駕﹐合當斬示﹐以令天下。展念靑宮服勞﹐特加鴻恩﹐宥其死而以馬貸之。

楊漣疏略云「今春﹐忠賢走馬禦前﹐皇上曾射殺其馬﹐貸忠賢以不死﹐聖恩已厚。忠賢不自畏罪請死﹐且聞進有傲色﹐退有怨言﹐朝夕堤防﹐介介不釋。心腹之人﹐時時打點。皇上果眞有此事﹐從來亂臣賊子﹐只爭一念放肆﹐遂致收拾不住﹐柰何尙可養虎兕於肘腋間乎﹖此又寸臠忠賢不足盡其辜者也。

弄舟

於時三月上澣﹐春風澹蕩﹐麗日融和﹐紫禁中花萼交輝﹐上林內鶯燕喈鳴。魏忠賢導引遊逸﹐上幸於南海子。見水面淸波粼粼﹐碧天倒映﹐乃駕龍舟遊翫﹐宴賞其間。歌舞進禦﹐簫鼓中流﹐承應者百技遞呈﹐扈從者千官侍燕。天气淸朗﹐聖心歡暢﹐忠賢傳呼水次操演﹐以當翫戲。自爲大帥﹐發縱指麾﹐千軍齊出﹐百將拱聽﹐五方懸幟﹐彩光奪目。一語開操﹐炮聲振耳﹐倏遶禦舟之前﹐忽分隊伍之次﹐鼙鼓激動﹐波光零沓﹐旗鎗密布﹐云影交馳。突見武弁戎裝躍馬報曰﹕天門陣勢。則貔貅四列﹐驍騎當門﹐衣仗鮮明﹐紀律整肅﹐人無傍觀﹐敵不敢近﹐以鼓而進﹐聞金而退。於是上悅﹐放舟中流﹐遠觀直視﹐銜杯上坐﹐回眸縱眺。又見長林丰艸之間﹐飛出一騎報曰﹕梅花陣勢。而分爲五隊﹐點點如花簇起垓心﹐人人似虎踴躍行間﹐隨開隨伏﹐或左或右﹐散漫零亂﹐而收復則壹也。天顏愈喜﹐以是羣臣捧觴稱慶﹐樂斯嘉會﹐永祝萬春﹐仙樂齊鳴﹐嬌歌疊奏。又見緋衣白馬突報曰﹔再演長蛇陣。直出望中﹐气吞海外﹐擊其首則尾應﹐擊其尾則首應﹐首尾相顧﹐前後合轍。倏報曰﹕烏鴉陣。參差散復﹐嚴明雜沓。又報曰﹕八門陣。分爲八隊﹐形似八卦。軍容愈壯﹐遊騎四闖不能入﹔士气增雄﹐邏卒周遭鼓其勇。於是聖意大悅﹐犒賞三軍。千騎飛來﹐齊叩天恩。忠賢誇其提督有方﹐羣臣媚以經濟多才。日之將瞑﹐傳旨駕回。艤舟石級之次﹐一擁而登﹐舟因稍昃﹐水爲之湧起﹐以濡帝舄。人人恐懼請死﹐荷蒙皇仁浩蕩﹐宣諭﹕今日之遊樂矣﹐與眾共之﹐豈以小誤而罪爾等乎﹖咸赦之。

戶部主事劉鼎卿疏略云「東操之內臣﹐鮮衣絢赫﹐淩轢縉紳。謂上公之整飭軍容也如此﹐上公之推置死士也如此。至仰廑先帝﹐墜河失馬﹐驚悸不一。而有此大罪﹐何可勝誅也﹗」

巡視閱陵行邊

閱陵

天啟甲子爲築光宗皇帝陵寢﹐工費浩煩﹐帑藏不繼﹐僅得工部郎萬燝經營措置﹐稍有成效。燝乃廉節端介之士﹐抗直多謀。時諸役告匱﹐何以資給﹖疏請大內費銅鼓鑄﹐協濟大工﹐竟觸忠賢之怒﹐矯旨杖擊百棍。陰使腹黨數十人﹐聚於門外﹐燝已垂斃﹐挾出而復揪發亂打﹐以錐刺心﹐徧身流血而死﹐致誤陵工。以加派捐助不給其費﹐忠賢於是躬往視計。妄稱代天子行幸﹐勞民傷財﹐更不貲矣。

萬燝疏略云「魏忠賢罪惡不可名狀﹐其所好生毛羽﹐所惡成瘡痍。今於九卿科道之交彈﹐臣又何敢摭拾﹐彊爲附和﹖臣猶記今三月詣陵開工﹐轉至小山﹑玉泉山各工﹐於過香山碧雲寺親見忠賢所營墳墓﹐碑石崢嶸﹐隧道深閟﹐翁仲簪朝冠而環列﹐羊虎接駝馬以森羅﹐制作規模彷佛陵寢。且前列祠宇﹐又前建佛堂﹐璇題耀日﹐珠网懸星﹐金碧輝煌﹐丹堊照曜。竭東南之物力﹐冠西北之旃檀。欷歔久之﹐不覺拊膺而嘆曰﹕『何物麼麼﹐而敢於逞逆如此乎﹗』是何忍乎﹖得無取盡錙銖﹐故用擲泥沙乎﹖使忠賢果忠也﹐果賢也﹐必且以營墳墓之急﹐轉而爲先帝陵寢急﹐必且以美梵剎之貲﹐奉而爲先帝陵寢貲。乃鑿池豎坊﹐杵木雷動﹐布金施粟﹐車轂如流。曾不聞一痛念先帝之陵寢未完﹐曾不聞一蒿目先帝陵寢之費無措乎﹖」

郭興言疏略云「魏忠賢矯傳中旨﹐令閣部該司﹐閱視工程。每至工所﹐大言無忌﹐非曰某官當外轉﹐某官當畱用﹐則曰某兵馬當調遣﹐某錢糧當那借。甚至將已票紅本帶出﹐從閣臣攺票。欺君竊柄﹐威福自擅﹐紊亂朝政﹐莫此爲甚。」

崔呈秀差家人崔呈祥送家籍一冊於忠賢﹐看工之日﹐以一圈者削奪﹐兩圈者遣戍﹐三圈者論死。而惠世揚﹑方震孺皆三圈者也。

按﹕是時不聞逆璫計工計費之浩煩﹐衡出衡入之節省﹐惟對人言朝政﹐論官常﹐無非以威權制人也。而姦樞又特獻家籍﹐不曰度支﹐而曰斷按﹐半爲鬼錄也。二凶之所爲何如﹖

行邊

錦﹑寧捷聞﹐魏忠賢請命按歷邊疆﹐意欲摭爲己功。特借題行視﹐而實濟私橐﹐曁邀封爵也。

丙丁紀略云「魏忠賢推置腹心於重鎭者﹐皆添設內官鎭守﹐一應兵馬錢糧﹐悉由執掌﹐總師都督以下﹐聽其提調。總攬威權﹐節制文武﹐中宦一時之盛﹐冠古軼今者矣。舉天下人皆務緘嘿﹐孰敢題半語隻字﹖卽如武林黃學憲汝亨﹐當代名公﹐只於祠下片言譏諷﹐督祠太監聞之﹐梃棍雨下﹐輿歸气絕矣。此其爪牙立威於四千里外之鄕紳也。𨿽有肖子﹐向誰訴冤乎﹖其魚肉士民﹐又何可勝言哉﹖果如中使徧天下﹐則天下生靈皆不能畢其命矣。惟是忠賢握定兵柄﹐中外布伏﹐蓋欲異謀於中﹐一舉事而在在皆爲其所有也。乃欲親自巡歷﹐以視邊疆士師之彊弱﹑山川之形勝﹑兵馬錢谷﹑民風土俗﹑冠裳之趨回﹑人心之向背。於是僭擬天子禮樂徵伐﹐矯旨奉行﹐稱引代皇上巡狩﹐盛張威勢﹐气焰燻天﹐聲名振地而來。假竊乘輿﹑王者劍履﹑符節﹐所至淸塵開道﹐警蹕傳呼﹐大纛髙蓋﹐金鼓儀仗﹐千軍萬馬﹐趨蹌扈從﹐儼然禦駕親臨﹐總鎭大僚﹐無不郊迎臺饋者。至有素服而叩於前﹐戎裝而尾其後者﹐卽蒙驟擢卿貳。其如彊項而不拜﹐負气以規避者﹐劈加顯禍詔獄。屈伸響應﹐顚倒任意。每蒞一方﹐傾國以從﹐冠蓋如雲﹐士民若蟻﹐靡不望風拜伏﹐瞻威媚頌。於是馬頭之塵髙三尺﹐橐中之賄盈億萬﹐志益驕而气益橫﹐殆屈一人之下耳。若生祠徧寰宇﹐威權劫海內﹐亦出千載之上耳。此逆璫之叛迹﹐不亦較著乎。」

李應薦疏略云「爲媚璫重臣﹑無益封疆事。慨自權璫擅政﹐竊弄威福﹐羣邪密布﹐內外勾連。附己者立置崇霄之上﹐甚者﹐四時仕宦而名利相兼。異己者立摧重淵之下﹐甚者﹐三木囊頭而身名俱辱。升沈任意﹐生殺在手﹐爲所欲爲﹐無不如意﹐已岌岌有尾大不掉之患矣。總督劉則魏忠賢之私人也﹐居官劣狀﹐姑不縷陳﹐惟是屈膝而叩喜容之前﹐大帽而尾行邊之後﹐五經掃地﹐貢媚堪羞。卽遵化道耿如杞不申建祠﹐不拜喜容﹐有何罪過﹖乃以此忤某﹐而因以忤忠賢﹐勒令出疏﹐依期輒至。卽舊有會同總制﹑按閱成例﹐邇迫於不及待矣。彈章一入﹐緹騎隨出﹐某卽頓足自悔﹐伯仁不由我而死乎﹖𨿽因是而半歲三遷﹐然殺人媚人﹐以躐富貴﹐於心安乎﹖」

耿如杞疏略云「聖上殊恩難報﹐累臣萬苦堪憐事。竊惟魏忠賢三四年來﹐禮樂徵伐﹐生殺升陟﹐只手握定﹐內府劫盜一空﹐私人徧置中外﹐司馬昭之心﹐路人知之久矣。要且包藏禍心﹐器罩一世﹐則自頌功徳﹑建生祠始。去年冬﹐兩撫臣劉﹑潘而建祠之疏﹐怪臣不肯呈詳﹐此下密商陶文一段見前三卷無上名號下。遂誣臣以剝軍激變﹐緹騎逮治。嗟乎﹐臣豈不知一彊項禍遂莫測也哉﹖第念魯仲連以遊談布衣﹐義不帝秦﹐秦兵爲卻四十里。孔融髙志﹐正气以抗曹瞞﹐𨿽爲所殺﹐使操之世睥睨漢家神器不敢動。何哉﹖忠臣義士有以斬姦雄之心而奪其气也。以故臣慨然就道﹐視死如歸。語云『士可殺而不可辱』﹐孰知臣被逮而臣之僇辱慘甚﹐乃不可勝言也。臣登檻車﹐滿城官吏士民哭聲震野﹐送至百里外。臣子扳綏號泣﹐臣以鞭擊馬首﹐遂與永訣。及入北鎭撫司﹐則忠賢兩矯爰旨﹐而許顯純酷虐士人甚於盜賊反叛者。臣皮盡肉枯﹑觔絕骨露﹑展轉土炕者兩三月﹐懸坐贓銀六千三百兩﹐需索甚苦。臣田廬賣盡﹐輿馬毀盡﹐冠帶﹑簪珥﹑書劍無不變盡。於是鄕親年友﹑舊治士紳﹐攜金走問﹐通代臣完贓。又爲職宛轉稱貸﹐而臣乃得送刑部。刑部當臣大辟﹐蓋欲以殺劉鐸者殺臣。是時﹐押赴市曹者日日有聞﹐命危朝露。僇番之徒﹐不時蜚語﹐臣之子侍﹐乃扮作雜役﹐以避蹤迹。朝審之日﹐尉校通衢﹐文武士庶﹐莫不掩面酸鼻﹐誰敢開口﹐爲臣鳴冤﹖幽囚九月﹐無復人形﹐徐問臣家﹐而家之伶仃蕩析﹐愈不可勝言也。臣出遵化城時﹐撫臣劉不容臣妻孥在衙﹐僦居民室。又羈畱月餘﹐典衣餬口﹐止餘一馬﹐又令中軍奪去。乞一火牌不可得﹐乞一步卒護送不可得。少婦嬰兒﹐顧腳驢﹐宿野店﹐千里長途﹐顚蹶萬狀。臣裏中訛言﹐亦謂魏太監藉沒臣家﹐舉家之人﹐獸驚鳥散。以致臣兄先亡﹐臣妻服藥。傷哉﹗念臣身非叛逆﹐家屬非逆孽﹐何渠被禍如此﹖數欲飲藥宴刀﹐又如自經溝瀆﹐爲取豫讓曰『凡吾所爲者﹐極將以惕天下後世之爲人臣懷二心者』。夫一往之痛易忍耳﹐千死萬死以至求不得﹐豈不痛哉﹗」

僣竊矯旨盜帑

矯旨

逆璫亂政﹐妖姆同心﹐以致中外蒙蔽﹐出入自由﹐詔旨多從傳奉票擬﹐不由內閣。太阿倒持﹐國是混淆﹐五六年間﹐半爲矯命也。

樊維城疏略云「按大明律內一款﹐詐傳詔旨﹐乃斬首。今年八月二十一日﹑二十二日﹐正先帝彌畱之際﹐一切批答﹐旣非中傳懿旨﹐而誰爲出令也﹖忠賢於此﹐百口難辯矣。」

李思啟疏略云「先帝自不豫以至上升﹐凡三越月。當其時﹐以牀褥之間保身不遑﹐而內旨批發﹐誰爲秉裁﹖以明命誅戮之音﹐竟罔無倫無次之語﹐一手障天﹐包藏禍心﹐不急爲攺正﹐不幾辱朝廷而羞萬世邪﹗謂宜速發閣臣﹐盡知其僞﹐以明示非先帝之意也。」

朱國弼疏略云「朝廷之設三法司也﹐原以伸冤理枉﹐持天下之平。自忠賢當權﹐而三法司又爲忠賢頤指气使之衙門矣。卽先帝明明有不從重之諭﹐而忠賢不聽也﹔卽法司時有持平之請﹐而忠賢不聽也。且爲知府劉鐸﹐其曾咒忠賢與否不可知﹐就使果咒忠賢﹐亦自有本等之律﹐何至棄市﹐忠賢安然以君父自處耶﹖又如武進士顧同寅戲爲文一篇以諷忠賢﹐聖朝寬政﹐原不以失筆罪人﹐何至與孫文豸等馘斬而寸磔其屍乎﹖」

盜帑

按﹕客氏善爲忠賢地﹐一切彌縫﹐朋比蠹盜朋比蠹盜「朋」原訛「明」﹐今攺。案﹕本書卷八遣戍節有「朋比盜竊」之語。﹐釀成大惡﹐招權納賄﹐天下貨利日已竭矣。玆復窺竊內庫﹐帑藏幾罄﹐以圖與國之富﹐卽寸磔於市﹐奚止哉﹗

文書房接出聖諭﹕「魏忠賢等不止窺攘名器﹐紊亂刑章﹐將我祖宗蓄積庫貯﹐傳國奇珍異寶﹐金銀財物﹐朋比盜竊﹐幾至一空。何物神姦﹐大膽乃爾。本當寸磔﹐會梓宮在殯﹐姑置鳳陽。」

災沴地鳴火炎水溢

甲子以來﹐逆璫肆惡﹐凶焰益熾。恣殺忠良﹐天日爲之無光﹐是以市曹怨鬼長號﹔褫奪冠裳﹐國士因而無色﹐繇之旦夕身家莫保。海內震動﹐災異疊見﹐人心恐懼﹐寢食相忘。朝廷屢下修省之明詔﹐逆璫全不轉念於天警。嘻﹐展思此際﹐莫不寒心股栗﹐頗無生趣矣。

地鳴地震見六卷築城下

欽天監占爲本年五月初六日丁未巳時﹐候得地鳴如霹靂之聲﹐從東北艮方來﹐行至西南方﹐有雲气障天未散。占曰﹕地鳴者﹐天下起兵相攻﹐時有奴酋作難﹐黔南﹑八閩繼亂。婦寺大亂。魏忠賢﹑客氏。又曰﹕地中洶洶有聲﹐是謂凶象﹐其地有殃。隨有王恭廠﹑朝天宮之回祿﹐一月三地震﹐城傾人死﹐水溢禾傷之災。

火炎

五月初六日巡視京營工科等衙門給事中楊文嶽等﹐看得城中﹐從西北上地鳴﹐聲如巨雷﹐由西南而起﹐遙望煙霧障天﹐震聲動地。隨星馳入城﹐始知王恭廠火藥被焚﹐附近民居倒塌﹐人命死傷﹐難以計數。

六月念一日﹐巡視西城福建道禦史李燦然看得朝天宮失火。時天尙昏黑﹐火焰衝天﹐大殿兩層及金剛殿廓房相連火起。據住宮道士冉幹升稱﹕正殿內向來鎖閉﹐不爇香火﹐不期二十一日丑時﹐突然火從正殿起。查燒毀前後並廊房﹑金剛殿共一百十一間。

水溢

六月初二日﹐宛平縣蘆溝橋風雨大作﹐河水泛漲﹐勢髙盈丈。橋東西兩邊﹐並衝駁岸約三里餘﹐將關帝廟﹑五聖廟並兩傍民房衝圮無數﹐男女淹死多命﹐田禾盡沒。

六月二十日﹐武淸縣大雨如注﹐七晝夜不絕﹐平地水深七八尺﹐田禾盡行淹沒。閏六月初三日﹐山水又發﹐運河一帶﹐河西務﹑棉花寺﹑楊村等處﹐田禾盡行衝沒﹐秋收無獲。

六月二十一日﹐東安縣洋河泛漲﹐水勢滔天﹐禾黍盡飽魚鱉之腹。

六月二十八日﹐良鄕縣霪雨無分晝夜不止﹐至閏六月初一日半夜﹐水由西城門灌入﹐將本縣倉廒並六房科﹐登時傾塌。黑夜搬移不及﹐倉谷徧地湮流﹐文卷大半浥爛。居民房屋倒壞甚多﹐田禾被水沖入泥沙。

閏六月初二日﹐大興縣渾河水決﹐髙湧二三丈﹐頭畜﹑人財﹑房屋﹐盡從流水。

以上俱見署順天府事府丞劉疏中。說者爲魏忠賢殺戮忠良之感﹐猶六月飛霜之異﹐上天示警焉。

王永光疏略云「王恭廠不戒於火﹐豈姦細所致﹖夫姦細伎倆﹐不過使火藥延燒已耳﹐何能使坤維震撼﹐數十里作霹靂之聲﹖此非徒藥之力也。目前稽察防範﹐不可不嚴﹐若委之失火﹐甚非上天垂戒之意與聖明修省之諄慮矣。夫好生之徳﹐每是平和﹐請自今以往﹐輕重罪囚﹐悉付法曹。三法司也。此言鎭撫司之惡。此時者﹐幸徼祝网之恩﹐罪擬惟輕者﹐或開其蠲除減免之一綫﹔罰當其咎者﹐仍念其子孫父兄之無辜。肅殺之秋﹐繼以陽春﹐此其時矣。」

王永光第二疏略云「上天一怒﹐而地震如雷﹐萬象傾覆﹔再怒﹐而祝融爲虐﹐朝天宮付之烈焰矣。以四方輻輳之地﹐半屬丘墟﹔千官呼祝之壇﹐盡爲灰燼。卽行路爲之惋惜﹐況臣子能無疚心也﹖故思水旱盜賊之變﹐尢得章疏之奏聞﹔卽日月薄蝕﹑星辰之行﹐亦煩太史之占驗。玆獨譴告於都城之內﹐疊證於旬日之間。甚至霪雨未收﹐而冰雹隨之﹐乖戾之象﹐顯示相左。今諸臣上封事﹐自停刑﹑罷稅之外﹐卒未能思免何項﹐寬卹何人﹐槪以『知道了』三字應之。夫委之不知﹐尢俟有悔悟之日﹐知而不攺﹐何時是蘇息之期﹖但上天之譴告愈殷﹐人情之洶湧益甚﹐患生叵測﹐可難緩須臾。皇上當思天變之可憂﹐或召於人情之未鬯﹐今能使人情帖服﹐便可望天意挽回也。」

王紹徽疏略云「夫人主以好生爲徳﹐故朝廷以忠厚立國﹐而三代有道之長﹐獨稱成周。今逮訊斃獄諸臣化爲異物者勿論矣﹐至贓追未完者﹐妻孥不無可念。若一一嚴追﹐勢必株連蔓引﹐安知箠楚之下﹐不相繼而登鬼錄乎﹖甚非罪人不孥之意也。昔匹婦含冤﹐三年不雨﹐此是傷天地之和而釀此異變者。伏惟皇上體上帝生生之徳﹐效大禹泣罪解网﹐凡可矜疑者﹐悉從赦宥。庶人心悅而天意可得﹐此皆挽回天變者也。」

按﹕是時逆璫殘暴﹐信手殺人﹐彈章一入﹐立爲齏粉。懸贓破產﹐復殺其妻子﹐株累無辜﹐以觸天心震怒﹐災異洊臻。一時封事﹐俱請省刑蠲賦﹐言言皆指權閹﹐眞救世鍼砭也。嗟乎不能達禦前﹐殊爲痛惜。

玉鏡新譚卷之六

進香

初﹐魏忠賢微賤時﹐嘗乞靈於涿州泰山之神。凡處饑寒顚沛中﹐必坐臥於神座下﹐卜夢祈簽﹐神皆許之以後福﹐忠賢𨿽心領而不自信。時每遊食於羽士﹐羽士多侮嫚之。惟一童子相憐﹐嘗竊與之食﹐忠賢繇是銘感。後旣貴幸﹐思贖前恥﹐乃邀天子之寵榮﹐冀答神明之靈驗。恭疏請旨進香﹐捧命親行﹐爲上保聖躬淸泰﹐下祈四海丰稔﹐得蒙兪旨。前三日﹐諭令地方有司﹐修葺道塗及安架橋梁﹐潔淨城市﹐整備輿馬﹐若外應之鋪設供帳。州縣日夜爲之憂惕﹐奔走經營﹐軍民大小任其勤勞﹐事事周詳如上供﹐人人忻睹爲駕幸也。是日侵辰﹐忠賢陛辭出城。以羽林三千﹐鮮衣利刃﹐站立傍道﹐各戒隊伍﹐旗幟蔽天﹔中官百人﹐蟒衣玉帶﹐趨隨夾馬﹐盡執旃檀﹐煙雲映日。鐵騎紛紛﹐圍遶其車﹔冠裳肅肅﹐擁護於道。五彩絢耀﹐屈曲羽幢垂地﹔一人遊幸﹐飄搖翠蓋籠頭。千騎競指乎神州﹐萬樂齊鳴於警蹕。及詣祠也﹐紫衣皆侍列於門外﹐黃冠咸俯伏於街次。拈香致辭﹐八拜極陳丹悃﹔獻芹設醴﹐百品悉出禦廚。小道廣奏仙樂以迎神﹐大璫默禱慈靈而酬願。班白耆儒﹐讀文而贊嘆﹔威儀瑤座﹐享祀以增光。日之夕矣﹐役將告竣﹐羽士虔治素饈﹐上公髙臥云房。百官輿從﹐俱與假息﹐闔邑編氓﹐咸奉支更。忠賢是時﹐俯視千人之承奉﹐頓覺忻然色喜﹐千顏亦爲之解頤﹔偶觸一念於疇昔﹐嘿爾潸焉淚傾﹐一時盡爲之震恐。今朝自省他時事﹐他日安知今夜情﹖惟有神靈憫我﹐以他日千愁萬苦中而慰我以今日至榮極貴也。追思今日﹐旣叨恩幸﹐而敢忘他日安慰至意哉。夙興乃起﹐盥沐甫畢﹐復上香叩禮﹐展拜誠懇。而捐萬金新其殿宇﹐再奉萬金妝其像位﹐以致丹宮紺室﹐金碧輝煌﹐層門峻級﹐鏤彩巍峨﹐報以初心﹐成之不日也。於是忠賢尋思故迹﹐處處徧觀﹐在在行遊﹐羽士固不知昔日進忠故名之爲今日忠賢也﹐忠賢亦不明今日忠賢之爲昔日進忠也。惟物色竊食之童子不得﹐心竊訝其成人已冠﹐面目亦攺耶﹖徧呼至﹐竟無一人髣髴。而密招一老羽士至闃室﹐以童子姓名叩之。羽士云「此卑道徒孫也﹐已死十年矣﹐埋於後園隙地。因念其誠謹﹐而不忍遠棄之。老祖爺何賜問焉。」忠賢云「我微時嘗叨其惠也。」卽發千金造墳營葬。審其母兄在﹐仍賜千金以贍其家焉。以故﹐羽士微省其昔日之進忠也﹐諱不敢言。於時忠賢已逾假期﹐俯顧階下﹐奉欽命至者百人﹕或以禦饌給爲旅食者﹐或以封事馳請意旨者﹐或以迎候趣歸者﹐或以往來問安者﹐或有入幕議事者﹐或有馳道獻策者﹐趨蹌雜沓﹐寧有一望顏色而不能得者。蓋越三日而朝廷遣使踵至﹐饋遺筐篚﹐絡繹於塗﹐促其歸。忠賢復叩神拜辭而出。笙簫聒耳悠揚﹐衣冠載道雍容。以君命嚴速﹐卽駕駟馬星馳﹐千軍電走﹐金鼓震天﹐旌旗蔽野﹐人咸驚其駕至也。按涿州與肅寧相望﹐忠賢此行﹐以當榮歸。而志驕僭妄﹐從此益甚矣。

楊漣疏略云「近日忠賢進香涿州﹐鐵騎之簇擁如雲﹐蟒玉之趨隨耀日。警蹕傳呼﹐淸塵墊道﹐人人以爲駕幸涿州。及其歸也﹐以輿夫爲遲﹐故駕駟馬﹐羽﹝旗去其攺童﹞靑蓋﹐夾護環遮﹐則已儼然乘輿矣。其間入幕密謀﹑叩馬獻策者﹐實煩有徒。忠賢此時視爲何如人﹐想亦恨在一人下耳。不知更作何轉念﹐恐泰山之神必陰殛之矣。」

又疏略云「宮中府中﹐大事小事﹐無一不是忠賢專擅。卽奉奏之上﹐反覺皇上爲名﹐忠賢爲實。且如前日忠賢又往涿州矣﹐一切事情﹐必星夜馳請意旨﹐票擬必忠賢到﹐始敢發批。嗟嗟﹐天顏咫尺之間﹐忽漫不請裁決﹐而馳候忠賢意旨於百里之外。事勢至此﹐皇上之威靈尙尊於忠賢邪﹖否邪﹖」

築城北京大同寧遠肅寧

丙寅五月初六日辰時﹐北京城中﹐從西北上震天動地霹靂之聲﹐如雲霧黑气沖天﹐倒塌房屋﹐平地方圓有六七里。東至蕭家橋﹐西至平子門﹑城隍廟﹐南自順城門﹐搖動城墻戍樓﹐掣起磚瓦半天﹐復從空中飛如雨點打下﹐壓死男女老幼有萬人﹐驢馬盡行傷死。若死屍枕藉街衢﹐俱裸形﹐焦頭爛額﹐四肢不全者甚多。男子尙有單裩﹐婦人皆無寸絲掩羞﹐至嬰孩若虀粉矣。慘不忍見聞﹐況目擊之耶。其工部衙門至十駙馬一帶﹐四五條胡衕﹐官員死傷者難以記數。又象房傾倒﹐象出發狂。甚至震動乾淸宮﹐聲如雷鳴﹐中外恐懼。朝廷下詔修省。內靈臺占曰﹕地鳴者﹐陰有餘也﹐主弱臣彊。一曰﹕下謀上﹐政在婦寺作亂﹐殺僇不繇上﹐政令從下出云云。魏忠賢大怒﹐登時杖死占侯官。說者以爲﹕魏忠賢串同客氏﹐表裏爲姦﹐擅殺大臣﹐誅戮忠義之士無算﹐此天人共怒﹐以示警戒也。

右北京城。

丙寅六月初五日丑時﹐大同府地震﹐從西北起東南而去。其聲如雷﹐搖塌城樓﹑城墻二十八處。渾源州從西起﹐城撼山搖﹐若霹靂衝出﹐將城垣大墻並四面官墻﹐震倒甚多。王家堡天飛雲气一塊﹐明如星色。從幹地起﹐聲似巨雷﹐連震二十餘頃﹐自卯至午﹐不時搖動。本堡男婦羣集﹐涕泣之聲徧野。搖倒內外女墻及裏大墻二十餘丈。倉廒公署﹐軍民房屋﹐十頹八九﹐壓死多命﹐慘不可言。於是﹐撫按疏請賑卹修築焉。

右大同城。

甲子正月廿三日﹐大營韃子俱到寧遠紮營一日﹐至廿四日寅時﹐攻打西南城角。時督撫袁崇煥用火炮打死奴酋無數﹐賊復攻南﹐推板車遮蓋﹐用斧鑿城數處。崇煥又以捆柴澆油並攙火藥﹐用鐵繩系下健卒五十人﹐將韃賊戰車盡行燒毀﹐奴賊大敗而去。城墻殘壞﹐崇煥平賊後﹐經營措辦修葺﹐十日而城垣門樓﹐煥然一新﹐堅固倍常。此崇煥功也。

右寧遠城。

肅寧緣內地一彈丸耳﹐原無磚城。逆璫魏忠賢因念桑梓之鄕﹐姻族弟侄居處其間﹐冒濫世爵賜第﹐而請旨築城﹐然系地方保障﹐亦多半自爲之計也。忠賢自擅竊國柄﹐廣開納賄之門﹐輦金輿寶﹐日積月盈。邸宅財貨﹐旣充棟矣﹐猶恐眩人耳目﹐行賂者皆密囑之致肅寧收貯焉。乃設此城爲金湯之固﹐一如董卓之嵋塢自保也。

右肅寧城。

王永光疏略云「邇者﹐都城之變﹐雷轟電掣﹐屋覆墻傾﹐死者屍橫枕籍﹐傷者呻吟載道﹐流離殘破之景﹐不忍見聞。此上天垂戒之意。有可得而言者﹐如刑獄﹐系人生命﹐今累囚半歸詔獄﹐追贓卽以畢命﹐銜冤莫辯﹐而於好生之徳﹐有未忍乎﹖」

彭汝楠疏略云﹕

「頃見西南一帶﹐城墻民居盡覆﹐死傷不可數計﹐號泣之聲﹐慘動行路。職等相顧錯愕﹐眞爲古今不數見之災異也。」

楊漣疏略云「近發銀七萬兩﹐更創肅寧新城﹐誠可作爲眉塢深計。不知九門外生靈安頓何地也。」

按﹕修築城池一款﹐朝廷助發帑金﹐撫按經理錢糧﹐有司計役民夫﹐佐貳監督工程﹐魏忠賢何有功徳﹖何費心力﹖而輔姦者媚言日頌﹐誑惑聖聽﹐屢賜金吾之封爵乎。此忠賢欺君之罪最顯著者也。

緹騎

逆璫魏忠賢﹐勢成嵎虎﹐其難下矣。輔黨益眾﹐潛謀愈大﹐畢欲誅鋤忤己者。創自門戶陷人﹐始以削奪去﹐旣而風影詔獄﹐於是矯旨﹐緹騎四出矣。羅織一案五六人﹐以致京師積棍﹐斂金錢﹐營差幹。而一犯官一駕帖﹐每一帖止官旗二人﹐而僞從輔翊者五十人。籍以璫勢﹐假其虎威﹐並心肆惡。沿途索詐﹐掯勒輿馬﹐鞭撻驛遞﹐越格邀取財帛﹐倍常貪饕酒食。至其該府﹐鋪墊與供應﹐靡不過奢﹔交易半擄掠﹐誰敢與爭﹖傲嫚府縣官長﹐淩虐地方士民。虎視眈眈﹐狀若咆哮橫噬﹔狗吠唁唁﹐人以逡巡難近。至褻狎犯官﹐驕倨何堪﹔饋貽恣意﹐誅求無厭。是以萬姓不平﹐闔郡齊攻。蘇州釁生於開讀聚哄﹐自訴魏公捏旨﹐朋比而尙義憐冤﹐致遭壯士空拳。杭州以中途被毆﹐失散駕帖﹐無從抵關﹐照驗何憑﹐閉門不納﹐安靜一方﹐狼狽空還。常州逼死髙都憲﹐忿投池水﹔復嚇李侍禦﹐威懾檻車。致觸公憤﹐擁眾齊心。有司急爲解諭﹐緹卒拱受約束。徽州素稱彊悍者﹐寧容驕橫耳。官旗肆虐假威﹐恐攫金錢﹔士庶懷義設盟﹐競持兵仗。鼓噪一聲﹐狐鼠膽落潛逃﹔榜文四布﹐黔黎躬歸靜聽。於是﹐惡黨歸塗無色﹐逆璫褰帷喪气。以是嚙指杖死官旗於階下﹐立意痛斃忠良於獄底。殺機益猛﹐辣手愈張﹐毒流海內﹐慘入宦林。其未逮者﹐悉付之撫按紐解矣。

應天巡撫毛﹑蘇松巡按徐合疏略云「三月十五日﹐削籍爲民周順昌奉旨被逮﹐錦衣衛千戶張應龍﹑文之豹約以本月十八日午時開讀。沿途士民如堵﹐洶洶嘈雜。正開讀間﹐紛紛士民號呼﹐一擁而入﹐疾聲大噪﹐奔雷掣電之勢﹐幾成斬木揭竿之形。奮厲呼號﹐莫可名狀﹐衝突撞擊﹐勢甚決裂。隨將犯官周仍前拘護﹐以俟扭解。」

撫按第二疏略云「三月十八日午時開讀時﹐合郡人民執香號呼﹐喧哄階下﹐羣呼奔擠﹐聲若轟雷。時眾官皆圍守犯官﹐而堂下隨從驚避﹐有登髙墮下者﹐或撞門倒壓者﹐有出入爭奔﹑互相踐踏者﹐遂至隨從李國柱醫治不痊﹐延至本月二十日身故。」

撫按第三疏略云「三月十八日﹐武進縣毘陵驛傳報﹐欽差錦衣衛官旗﹐十八日到驛捧賫開讀等因。據生員髙世儒之報﹐父前任都察院左都禦史髙攀龍﹐年六十五歲﹐不幸於十七日溺園池身故。」

撫按第四疏云「三月十八日蘇州之鼓噪侵晨﹑有聲梆號召者﹐爲馬傑﹐臨期傳香盟眾者﹐爲顏佩韋﹔同時有糾聚徒眾者﹐爲沈揚﹔有攘臂先登﹑迫逐叢毆者﹐爲揚念如﹑周文元﹕此皆一時生釁之渠魁﹐憫不畏死之劇姦﹐所當速正典刑﹐以除元凶者也。至如佐哄助焰﹐則有吳時信﹑劉應文若而人﹔跳舞狂言﹐則有丁奎﹑季卯孫若而人﹕均之閭裏驍雄﹐同惡相濟﹐固天网之不漏﹐亦於法所不赦也。如招搖稠眾之中﹐以城外而呼人於城以內﹐則許成也﹔艤舟胥江之滸﹐以河東而渡凶於河以西﹐則鄒應貞也﹕固理所不貸也。以肉價之抑勒﹐而詬誶大作﹐至禍起旁觀﹐互相佐哄﹐則屠肆戴鏞也﹔嗔秪應之過索﹐而張皇狂叫﹐致聲聞遠邇﹐忽生事端﹐則驛卒楊芳也﹕均法所難寬也。」

朱國弼疏略云「緹騎之徧天下也﹐使徽州之知府削髮爲僧﹐兩縣之富民﹐空邑他徙﹐此則鑿削元气之實。蘇州之毆官旗﹐句容之逐縣尹﹐歙縣之驅部臣﹐此則褻越國體之實也。」

劉應遇疏略云「是時﹐羣姦合謀殺楊漣﹐尙苦無題目也。復因髙攀龍有參贓私聽勘之疏﹐而姦臣翻身入幕﹐一手障天﹐逆璫殺機﹐遂至膠附而不可解。尋且借題封疆而緹騎四出矣。」

李思啟疏略云「爲何一事也﹐內方有其意﹐而外已露其形﹔一人也﹐內方示其端倪﹐而外已彰之奏議。使煬竈蔽明﹐丰蔀掩晝﹐緹騎之使四出﹐桁楊之眾載道矣。」

許九臯疏略云「木販陳雲漢﹐擢爲天津守備﹐大開旗鼓﹐吞富饒之貲財﹐騙良家之子女。天津道錢士晉訪知﹐責其家門役﹐此兵憲持正之體也。乃云漢一訴於田爾耕﹐爾耕藉魏忠賢意旨﹐輒差旗尉數十人﹐將士晉並衙役一齊鎖拿衛所﹐百般索詐﹐始放回復問。又奪其官﹐而追其贓矣。」

戳番

魏忠賢廣置緝事之人﹐蓋亦知自己攬權殺人﹐恐人心不服﹐所爲膽虛也。故借告密之舉﹐動輒制人於危法﹐不曰妖言﹐則指爲詛咒立斃。今忠賢旣已正法﹐則獘政亦當速革。番役事件﹐似當永杜。且瑣細嚷瀆之事﹐何足以塵天聽。

陸澄源疏略云「祖制設五城緝事衙門﹐原爲京師四方雜處﹐姦宄易生﹐欲以防姦之法正姦﹐而以正姦之法安民。有一經廠衛捕風捉影﹐株連靡竟﹐且嚴刑酷拷﹐有目不忍視﹐有口不忍言者﹐更甚立枷之慘。」

史躬盛疏略云「國家設三法司之職﹐置刑以懲不軌﹐原不得已而用之﹐故曰明允﹐曰欽卹﹐曰軫念﹐曰簡孚。古之帝王﹐並千萬死之中﹐求一生之路。乃忠賢則大有異焉。廣布戳番﹐托名訪緝﹐彼貪功罔利者﹐大都捉影捕風。迨至參送刑曹﹐而苦拷之下﹐羅織旣成﹐肢體殘傷極矣。」

鷹犬

朝廷詔獄﹐原不輕用﹐前朝縉紳下諸獄者﹐卽罪所當懲﹐尙有優卹之意。自忠賢用事鎭撫司﹐朦朧殺人﹐不足以快其意。而掌北司許顯純者﹐則忠賢義子也﹐所誅殺一取忠賢之口﹐而士紳之命殆犬豕不如矣。殺之未已也﹐又欲支解腐其體﹐故淹畱其屍。卽奉有屍親領埋之旨﹐而殘骸業已無存矣。

郭如闇疏略云「武弁中之田爾耕﹑許顯純﹐又爲忠賢助焰揚波者也。爾耕之掌錦衣衛﹐以鉤巨之術以鉤巨之術「鉤」原訛「鈞」﹐鉤巨一詞﹐始見史記趙廣漢傳。﹐行其狼貪之性。自告訐端門﹐捕風捉影﹐苞苴旣入﹐積玉堆金﹐不可窮詰。顯純之掌鎭撫司﹐以煆煉之法﹐行其虎噬之欲﹐苟爲意旨微授﹐深文巧詆﹐箠楚之下﹐魂飛魄搖﹐不可名狀矣。忠賢之艸菅多命﹐皆出兩人之手。蓋共視金吾爲兔窟﹐人望之則不啻屠肆矣。」

楊漣疏略云「東廠原以察姦細﹐非擾平民也。自忠賢受事﹐雞犬不寧﹐且直以快恩仇﹐行傾陷。野子傅應星等爲之招搖引納﹐陳祿爲之鼓舌搖唇﹐傅繼教爲之投匭打网傅繼教爲之投匭打网「傅」原訛「馬」﹐明史卷二四四楊漣傳﹑明經世文編卷四九六載此文均作「傅」是﹐今據攺。﹐詞組違忤﹐則駕帖立下。如近日之拿中書汪文言﹐不從閣票﹐不令閣知﹐不理閣救。而應星等造謀告密﹐猶日夜未已﹐勢不至於興同文之獄﹑刊黨錮之碑不已。」

罔越

案﹕昔之王振﹑劉瑾﹐固竊威福﹐而上知有至尊﹐而下有百寮﹐稍存敬畏之心。間有誅鋤異己者﹐亦必伺其影隙﹐若人言有所未平而可開釋者﹐便畱一綫生路。豈若今日魏忠賢之無端而嗜殺忠良﹐並殺其株連無辜之眾﹐輕人命如艸菅哉﹗目中旣無朝廷﹐又安知有國法﹖痛恨﹗痛恨﹗

李思啟疏略云「逆璫之蒙蔽矯奪也﹐大臣以斥逐爲常﹐小臣以削奪爲幸﹐道路以目﹐人不自保。罔知有祖宗法度﹐罔知有國家元气﹐罔知有假旨殺人﹐罔知有說謊之例﹐一味狠如虎﹐貪如狼﹐蹂躪閃爍﹐如鬼如蜮。」

郭興言疏略云「國朝畱重懿親﹐誼至厚也。皇親張國紀﹐乃先帝中宮之父﹐斤斤自守。聞因中宮斥辱客氏﹐觸忠賢之怒﹐差東廠振刷緝訪無干事體﹐羅織國紀﹐制其死命。幸中宮控訴禦前﹐僅以身免﹐可謂目中有先帝乎﹖皇親李承恩﹐乃世廟親典寧興公主駙馬李和之子﹐襲授錦衣衛指揮﹐加升後府右都督。素無過端﹐因得罪忠賢﹐計圖傾陷。力主承恩僕隸陳才﹑捏告擅穿龍衣玉帶等情﹐刑拷妄招﹐誣服大辟。以公主欽賜之物﹐坐承恩違禁之罪﹐於法爲宜斥﹐於例爲當宥。伊時有犯官揚州知府劉鐸﹐以扇頭詩爲譏刺忠賢系獄﹐偶爲承恩暗地稱冤﹐聞之忠賢﹐忽動殺機﹐授意腹心都督張體幹﹐假借緝訪﹐捏誣詛咒重臣﹐辯不得白﹐斬鐸於市。至今冤魂夜號﹐天日俱慘。知府可殺﹐皇親可殺﹐寧復知有忌憚乎﹖」

阮大鋮疏略云阮大鋮疏略云「鋮」原訛「鉞」﹐今攺。參卷四校記。﹕「天變示儆﹐忠賢毫無悔心﹐殆盡國家之元气﹐罔視祖宗之成法﹐殘削民生之命脈。其它飛陷無辜﹐虀粉冤魂﹐血徧囹圄﹐不可勝計。卽各省輻輳之鄕﹐邏卒私人﹐往來如織﹐山林重足﹐道路寒心。其罔越至此﹗」

搜括

今天下民窮財盡﹐饑寒載道﹐自甘溝壑者累累﹐目不忍視也。而逆璫尙自窮搜極括﹐人人莫能畢其命。指公家而盡歸私室﹐天豈容之耶。幸逢聖主當陽﹐洞悉貪婪﹐而充棟盈筐之蓄﹐一旦盡沒入矣。

王永光疏略云「今議搜括﹐不如議節省。今搜無可搜﹐括無可括﹐而瑣屑零雜﹐臣盡以入告。竊恐焚林竭澤之後﹐能無魚驚鳥散之憂﹖請自皇極告成﹐暫停工作﹐悉海內之物力﹐並於軍前之挽輸。寢其屑瑟之誅求﹐益見天心之惇大矣。」

王守履疏略云「太常寺之藏鼎﹐系祖宗相傳宗器﹐國家卽匱乏﹐何至搜及此。忠賢借鑄錢之說﹐敢於毀之﹐當時聞者敢怒而不敢言﹐是毀皇上之宗器矣。」

徐大化奏爲南銅鼓鑄事﹐奉聖旨﹕「這本說廠臣多方搜括南銅及發出內府廢銅﹐以資鼓鑄﹐獲利不貲。以無用爲有用﹐轉移多方﹐以濟時詘﹐以舉贏調劑﹐精思裕國﹐朕所累鑑。奏繳鑄完南銅﹐交內庫收訖。知道了。」

國憲始昭﹐而人心大快也。

誕迷

皆叩頭請死。道人長揖﹐厲聲曰「與公久別﹐今日復得相見於此。公今富貴極矣﹐寧相忘耶﹖」忠賢大怒曰「妖道何其肆妄﹗我豈與汝交乎﹖」叱左右縛付鎭撫司嚴究。道人曰「我風鑑一世﹐閱人多矣﹐獨不識汝盜賊其形而虎狼其心乎﹖第欲挽回﹐以全忠臣義士之多命也。」一手指天曰「汝能欺君欺人﹐彼蒼可能欺乎﹖吾當看汝寸磔﹐殆狗彘不食汝余也﹗汝豈能殺我耶﹖」將身振躍﹐綁索俱斷﹐兩袖拂空﹐淸風驟至﹐舉座咸驚﹐驀地不見。蓋前者相士﹐修眞運气﹐精煉遁法隱去耳。忠賢勢成嵎虎﹐略不自悔。意爲當此士大夫之前﹐恐泄夙昔醜行﹐以辱沒生平﹐而必寘之死以絕其迹也。忠賢是時﹐稍抑其威﹐而面色亦爲之減。眾乃競捧觴解說﹐今日上公貴誕﹐感動神仙﹐臨凡稱賀﹐特顯其術﹐以駭吾輩凡夫耳。上公自膺永享遐齡﹐當與上仙並駕也。忠賢頓爲之喜﹐歡笑滿堂﹐夜午而散。殊不省此相士之始以周濟成其富貴﹐終以提醒令其覺悟也。丁卯春三月﹐魏忠賢年六十﹐上賜彩段四表裏﹐宮花二枝﹐金玉﹑羊酒甚厚。各籓府遣幣差官致賀。天下督撫﹑總鎭競投密獻﹑異寶﹑諛詞。廷臣自三公﹑九卿﹑八座﹑蘭省﹑柏臺﹑戚畹﹑勛衛稱觴者﹐衣紫拖金﹐塡街塞戶。金卮玉斝﹐鐫姓雕名﹐錦屏繡障﹐稱功頌徳。珍奇充棟﹐筐篚盈庭﹐懸帨於層門﹐五彩炫目以迷離﹔奏樂於髙堂﹐八音振耳而喧闐。貂璫蟒玉百人﹐侍立座旁﹐緋袍文武千官﹐羅拜堂下。忠賢儼然南面受賀﹐總之半躬言謝。沈檀芳馥﹐香煙舒捲成云﹔絲竹悠揚﹐飛聲頓激飄塵。舞女長袖﹐裊娜蹁躚﹐歌童短拍﹐節湊依違。權閹蔭孽﹐廣設山肴海錯之佳宴﹔干兒義孫﹐紛上王喬﹑赤松之譽圖。穆穆熙熙﹐擅作一己之威福﹐而劫千萬人之懾伏﹔赫赫炎炎﹐剝削千萬人之脂膏﹐而供一己之喜怒。劍履交沓於戶庭﹐金珠充滿於囊橐。享榮備至﹐何樂如之﹖忽有一道人﹐幅巾布氅﹐藤杖麈拂﹐踵門求見。閽者叱之曰「幾許元老巨卿﹐竟日儜候﹐不能接見。笑汝一遊食之徒﹐如何便欲見我千歲爺乎﹖亟走免汝責﹐稍遲遭亂梃。」道人曰「我與魏公貧賤交﹐今日覿面一言﹐爲壽千秋也。」閽者不敢報﹐以瓜椎斧鉞﹐指其頭顱而詈逐之﹐曰「汝輒敢狂言無忌﹐幸今壽日﹐若他時當膏此器耳﹗」道人以杖叩其鼓﹐眾皆失色大驚而擒之。忠賢陡聞﹐以爲聖上傳旨﹐否則﹐孰敢乃爾。眾擁道人進略云「此道求見不容﹐擅自擊鼓﹐致犯天威。」

玉鏡新譚卷之七

建祠

竊觀一刑余之人﹐而天下貢諛獻媚﹑忍心昧理之徒﹐翕然附和而尊崇之﹐稱其功如周﹑召﹐頌其徳如禹﹑湯﹐以至徧地立祠﹐設像而祝釐焉。嗚呼﹐當此歲祲民匱之日﹐一祠之費﹐奚啻數萬金哉﹗飛甍連云﹐巍然獨峙於勝境﹔金碧耀日﹐儼如無上之王宮。各題其額﹐則曰﹕崇徳茂勛﹐普惠報功﹔兩翼其坊﹐則曰﹕三朝捧日﹐一柱擎天。嗟嗟從事﹐何其謬歟﹖怙威脇眾﹐傷財勞民﹐竭人間之脂﹐起海內之怨﹐可勝道哉﹗若蒙面屈膝者﹐競叨不次之擢﹔如彊項掉臂者﹐卽加不測之禍。是以人心惶惑﹐而希旨成風﹐淸平世界﹐自此大壞﹐甚可危也。中立而不倚者﹐有幾人焉﹖矧夫逆璫之意﹐豈在祝釐﹖亦以闞海內人心之向背耳﹐且將以威劫之。又於祠側樹營房﹐置兵士﹐差中官出鎭監守﹐皆分置腹心於重地。此逆璫之叛迹尢著者也。

劉夢潮疏略云「順天府尹某﹐請建祠於宣武門外。興工之日﹐設氈滿地﹐無一官肯拜肯揖﹐獨一尹八拜跪伏﹐意气揚揚自得﹐不半月加右都禦史﹐仍管府事矣。當日﹐尹乃宣言﹕不揖者死﹐縮頭後至者罪。在京大小臣工﹐痛心疾首﹐相繼以駢首而戮﹐掃迹而去矣。」

陸澄源疏略云「祝釐徧海內﹐奔走狂於城中﹐譽之以臯﹑夔﹐尊之以周﹑孔。且臯﹑夔﹑周公當時亦未嘗有是贊美。惟漢代王莽﹐稱功頌徳者﹐至四十八萬七千餘人。忠賢旣賢﹐必不屑與之合轍。而無柰身爲士大夫者﹐首上建祠之疏﹐以至市蠹儒梟﹐在在效尢。士習漸降漸卑﹐莫此爲甚。」

郭興言疏略云「忠賢卽勢焰滔天﹐於邊臣無相臨之分。旣生祠一塑像﹐又何當縉紳禮拜﹖前有遵化道耿如杞﹑薊州道胡士容﹐皆因不拜生祠﹐觸忌忠賢﹐矯旨逮系﹐送鎭撫司拷訊。一誣以剝軍激變之罪﹐一誣以監盜倉糧之罪﹐並推典刑﹐含冤莫訴。時荷朝會審時時荷朝會審時下「時」疑涉上而衍。﹐人人矜憐﹐而終不敢開一生路也。」

楊漣疏略云「今日討獎賞﹐明日討祠額﹐要挾無窮﹐王言屢褻。近又於河間府毀人房屋﹐以建牌坊﹐鏤鳳雕龍﹐干云插漢﹐築愁樹怨﹐飲恨吞聲。又不止於塋地擅用朝官規制﹐僭擬陵寢而已。」

許九臯疏略云「舊撫臣某﹐聽勘罪臣也﹐重賂忠賢卽行起用。乃赴任至京﹐卽大拜生祠﹐忠賢甚喜﹐招之相會。自是﹐尙書﹑宮保﹑腰玉﹑恩蔭取異數如拾芥耳。」

郭如闇疏略云「文紳中之劉某﹐乃忠賢所頤指气使者﹐繇知縣而邊道﹐俄而巡撫﹑都禦史﹐俄而尙書矣。問所能者﹐騎射耳。問所以得忠賢之歡心﹐則僕僕拜跪閹宦生祠之下。經人道破﹐其何顏再立軍民之上乎﹖況耿如杞彊項不拜﹐旣許查議開釋﹐被參之尢獻媚者﹐昭然玉石與燻蕕也。」

錢嘉徵疏略云「至聖先師爲萬世名教主﹐配天而享太牢﹐𨿽歷代帝王踐祚﹐必先躬親釋奠。忠賢何人﹐而敢建祠太學之側乎﹖實逼處此﹐以刀鋸之餘孽﹐而擬洙﹑泗之俎豆。至八月二十一日﹐陸萬齡等起工營祠﹐而先帝遽以次日賓天﹐亦可爲凜凜矣。」

呂圖南疏略云「惡生陸萬齡等之以建祠文廟中﹐疏未投也﹐臣與同官諸臣當堂折之﹐臣退而參駁之矣。是時﹐管國子監事者﹐林焊也。焊聞而陸萬齡等例請以不相關白之體﹐責以禮法詩書之義﹐侃侃直气﹐與鳴鼓之攻同一斧鉞。未幾﹐而焊與同推升詞臣姜曰廣﹑莊際昌﹑胡尙英﹑朱繼祚﹑丁進六員﹐同日並處矣。嗣而有孫如冽都門外建祠之疏﹐又臣與同官張紹堯當日正色相戒﹐而不顧悍然上疏者也。乃未幾而虞廷陛又無故而處矣。」

今上禦極一月後﹐太監魏忠賢有久抱建祠之愧疏﹐奉聖旨﹕「這江西撫按所請﹐特允辭免。以後各處生祠﹐其欲舉未行者﹐槪行停止。」

禮科給事中吳弘業疏﹐奉聖旨﹕「潘汝禎首倡生祠獻媚﹐顯是患失鄙夫﹐著削籍追奪誥命﹐以爲諛佞者戒。其各處生祠﹐拆毀變價﹐解京助邊。該部知道。」

國子監司業朱之俊疏﹐奉聖旨﹕「魏忠賢生祠﹐不論在京在外﹐已發未發的﹐都著通行拆毀﹐變價助邊。建在國學﹐尢屬無等﹐卽刻拆毀﹐不準存畱別攺。該部知道。」

又節奉聖旨﹕「陸萬齡﹑儲寓奇﹑曹代何﹑李映日等﹐提問追贓﹐監候處決。」

按﹕請建祠三十餘疏﹐而未有如陸萬齡之僭峙於國學文廟間曁其配享宣聖者﹐更擬封王劍履上殿﹐復冀禦制碑文﹐以亂萬世楷模﹐是不顧天下人痛恨唾罵耶﹗今逢聖明震殛﹐𨿽寸磔於市﹐不足以盡其辜者也。

右敍建生祠。

敗局

夫逆璫志滿惡盈﹐矯命邀寵﹐爵賞賜賚﹐冒濫極矣。其建祠之後﹐怨聲四起﹐天心亦厭之矣。廷臣中見其作事過妄﹐景象大不可堪也﹐其附艸依木而驟列髙爵厚祿者﹐頤指气使以叨榮蔭丰貲者﹐一轉念間﹐心亦向背已。迷不自省﹐其明哲保身何﹖有以請告者﹐有以南遷者﹐面目𨿽親而蹤迹漸疏矣。第後之趨附者日眾﹐而二凶亦不之悟也。

丙丁紀略云「逆璫魏忠賢﹐自竊國柄以來﹐戮殺忠良敢諫之士﹐慘不可聞。囹圄累累﹐含怨吞聲﹐於是天變示警。肆無忌憚﹐濁亂朝常﹐罔上行私﹐蒙不世之遭﹐受非望之福。臺省爲天子耳目﹐奉差升遷者日削﹐在事者落落如晨星﹐忠賢不欲考選﹐意其蔽聖聰也。朝廷予奪生殺﹐一手握定﹐皆出其意旨﹐舉朝盡爲威制﹐釀無窮之隱禍﹐中外積怨矣。丁卯秋八月﹐熹廟不豫﹐彌畱之際﹐逆璫希圖不軌﹐布置已定﹐秪緣心腹未蒞任耳。方遲回之際﹐二十二日宮車晏駕﹐潛謀惶惑。其次日﹐文武百官至隆道閣前﹐忽有數內臣﹐招呼兵部尙書崔家來。百官相顧錯愕﹐齊聲云﹕所言公﹐當與眾公言之﹐天下事豈呈秀一人所可擅與耶﹖於是﹐呈秀不敢應命﹐而忠賢失意﹐無所措手足。是天佑聖明﹐祖宗威靈懾伏二凶﹐不敢肆逆。靜聽新天子紹登大寶﹐天日重朗﹐而大憝斂迹﹐削其威柄矣。

彈劾

聖天子登極﹐廣開言路﹐納諫如流。始以姦黨滿前﹐潛窺上意﹐槪惟溫旨慰藉二凶。然聖明已自洞燭其姦﹐屢以「朕自有獨斷」誡言官﹐深謀遠慮﹐不易測也。旣而狐鼠稍淸﹐言者日眾﹐章滿公交車﹐頓發雷霆﹐奮殛元凶﹐而諸姦亦盡掃迹矣。

賈繼春疏略云「臣乃備耳目﹐事我皇上﹐報國惟命。頃請尙方以斬姦逆﹐然不過問狐貍﹑破窟穴之一節﹐而於以語社稷之大計﹐未也。謹此陳列﹐惟祈垂聽﹕一曰開言路。朝廷設立言官﹐責以指斥姦佞﹐靑蒲可伏﹐髙墉可射﹐豈袖手所得旁觀乎﹖近日列在糾繩者﹐迫於嵎虎之勢焰﹐難爲梧鳳之喈鳴﹐則壅蔽亦可念也。一曰惇名義。交結原有明禁﹐況假子親父之稱﹐兒童走卒之述﹐何以施眉目於人間﹖晉接自有禮儀﹐若小帽靑衣之叩﹐殿爺﹑千歲之呼﹐何以別簪紳於喙息﹖一曰重爵賞。師﹑傅﹑保﹐乃二百餘年不敢正之席﹐黃口子豈可驟膺﹖公﹑侯﹑伯﹐乃二祖以後不多見之封﹐赤心人定不忍屢受。一曰罷祠費。祝釐滿寰宇﹐如狂如沸﹐何故耗巨億之貲﹔丹堊沓橋門﹐擬聖擬神﹐遵欲配宣尼之說。彼生而廟食﹐旣堪畱笑柄於千秋﹐則撤以還官﹐尙無損芳猷於盛世。」

錢元愨疏略云「玆者﹐外議紛紜﹐每相揣度﹐有謂皇上恐割股之傷肌﹐徐閣而未發者。夫割股固足傷肌﹐而養癰又足以貽患。利害所倚﹐有若發機﹐願皇上決之而已。且忠賢蠢然驅使之微勞﹐何譽言之日至﹐豈料其趨附之至此﹐威權之至此。使先帝而早知其假竊之若是﹐亦必有以處忠賢矣。卽忠賢亦不料事權之至此﹐使忠賢而轉念及此﹐亦必有以自處矣。昔徐福請殺霍氏之擬﹐以全其宗﹐使漢宣早聽之﹐必無山﹑禹之變﹐曲突徙薪之言﹐是爲千載口實。今日加恩﹐貸忠賢以不死﹐卽宜敕歸私第﹐散死士﹐輸蓄藏﹐使內廷無厝火之憂﹐外廷無尾大之慮也。」

史躬盛疏略云「乃有弄權越分如東廠魏忠賢者。蓋自忠賢以閹宦竊國靈﹐而朝野並歸決裂。舉天下之廉恥﹐澌滅盡矣﹔舉天下之元气﹐剝削盡矣﹔舉天下之官方﹐紊亂盡矣﹔舉天下之生靈﹐魚肉盡矣﹔舉天下之物力﹐消耗盡矣。乃忠賢意所可者﹐不次之擢立應之﹔意所否者﹐非常之譴立應之。旣膻其途以爲招伏﹐嚴其繩以相嚇制﹐彼以羽毛瘡瘠﹐供其憑喜飾怒之資﹔人遂婢膝奴顏﹐爭效趨榮避禍之計﹐世寧復顧廉恥也。乃忠賢意少不合﹐槪曰『久依門戶』﹐削籍爲民﹐追奪誥命矣。孝子傷心﹐勞臣喪气﹐士品不光﹐朝端無色﹐寧復有元气也﹗陳大同一書辦﹐丘集鳳一白丁﹐張淩雲一夫匠﹐大肆夤鉆﹐公然開棍﹐與九列齊驅矣。忠賢有何開國元勛﹐有何奉天大烈﹐分茅索券﹐蔭族封侯﹐列聖章程﹐委之無用﹐官方寧不隕越也。廣布戳番﹐托名訪緝﹐貪功罔利﹐捉影捕風﹐參送刑曹﹐嚴拷之下﹐羅織旣成﹐肢體殘傷﹐冤慘通天﹐生靈焉有寧宇也。大工建興以來﹐財用萬分告匱矣﹐加派不已﹐繼以捐助。又以建祠祝釐﹐糜費不貲﹐環海內之金錢﹐竭萬姓之筋力﹐寧無消耗殆盡也。」

朱國弼疏略云「夫忠賢惡之大者﹐在勇於嗜殺人。而臣又思古之姦賊﹐未有殺人而敢竊窺神器者也﹐人有不愛功名者矣﹐有不愛性命﹑家族者乎﹖愛性命﹑家族﹐遂不得不爲忠賢用。朝廷設鎭撫司﹐原以察非常之變﹐伸不測之威。自忠賢當權﹐而鎭撫司遂爲忠賢泄忿悻功之衙門矣。如吏部員外周順昌等一十二命﹐夜半片紙﹐骨化形銷。夫人命至重矣﹐而況乎若干大臣之命﹖此何等事﹐而可以一二獄卒朦朧邪﹖」

寧承熙疏略云「竊自叛臣魏忠賢怙勢作威﹐專權擅政﹐羣凶交臂﹐報復公行﹐巧立門戶之名﹐逞其一网打盡之術。朦朧數字﹐抹殺平生﹐蔓引株連﹐捕風捉影。輕則削奪以爲恩﹐甚則玉石之俱碎﹐搖手觸禁﹐重足謀生。國家之元气漸微﹐縉紳之慘禍已極。」

吳尙默疏略云「二姦仇傾直諫﹐羅織善類﹐杖下噴萇弘之血﹐獄底埋丰城之劍﹐一時淸流白馬之禍﹐慘天地而泣鬼神。今二姦之惡已暴矣﹐何以慰忠魂而洗冤骨﹖則立霈一時之詔﹐以雪千古之恨﹐臣敢叩閽而請焉。」

王會圖疏略云「魏忠賢擅柄以來﹐盜竊名器﹐屠戮忠良﹐大逆不道﹐罪已上通於天。又見其貲財充棟﹐珍玩盈箱﹐職等相顧咋舌曰﹕『此無非天府所襲藏者﹐何物神姦﹐乃攘爲私家有也。』按以盜內府財物之律﹐萬段不有餘辜邪﹖自門戶之見起﹐同己者﹐假二逆聲靈﹐互相推舉﹔異己者﹐藉兩姦气焰﹐大肆誅夷。始猶用甲攻乙﹐如寒冰烈火﹐迥不相侔﹔旣則指西爲東﹐若見發麤絲﹐混焉罔辧。無踰是非眩惑﹐莫詰其從違﹔且致朝廷處分﹐亦被其顚倒﹐國法窮而國體亦傷。朋黨貽禍﹐豈非『門戶』二字階之爲厲乎﹖」

許九臯疏略云「濁亂朝政﹐禍害忠良﹐舉世所切齒側目﹐敢怒而不敢言者﹐必魏忠賢﹑田爾耕﹑崔呈秀三巨姦耳。忠賢恣擅威福﹐恐懾朝野﹐特借廠衛凶盛﹐羅織煆煉﹐令人悚息﹐寔錦衣衛堂官田爾耕也。而爾耕又借忠賢偸天換日之手﹐大開告訐株連之門﹐寔其貪婪無厭。欲告狀﹐不問虛實﹐但或百金﹐或數十金﹐準出旗尉一差﹐任其無罪者﹐並家產一掃盡矣。」

楊維垣疏略云「魏忠賢用事以來﹐以小廉小忠結先帝﹐以狠心辣手制羣臣﹐以暗竊明攘養其威力權勢﹐而天下始側目而視﹐重足而立﹐旦夕莫必其命矣。」

徐吉疏略云「魏忠賢盜弄國柄﹐致天下忠義之士﹐不知幾許受姦雄之荼毒﹐天下挽輸不知幾許入姦雄之私室﹐天下气節不知幾許受姦雄之摧殘。嗚呼﹐繇今思之﹐伏蒲可憐﹐空灑徙薪之血﹔山河气壯﹐誰悲化碧之人﹖」

樊維城疏略云「凡謀害皇親致死者﹐律當何罪﹖若而忠賢於熹廟皇親張國紀則擠之不死﹐而勒令神廟皇親李承恩則誣以不法而羅織論死矣。且律無罪殺人者應得何罪﹖而忠賢紐誑語扇頭之詩﹐入劉鐸以誹謗﹐旣誅之不得﹐又聽私人張體幹之譖﹐而謂其詛咒大臣﹐使立而斬之﹐律有此罪名乎﹖又按律﹐姦邪進讒言左使殺人者﹐其罪矣。若乃忠賢使鎭撫司許顯純﹑楊寰等杖死諸臣﹐非讒言乎﹖以『二十四罪之疏』﹐而殺楊漣﹑繆昌期矣﹐繼而萬燝疏請廢銅﹐觸其貪婪之忌﹐密捕而攢殺之﹐亦已甚矣﹐何至於楊﹑繆株連若魏大中﹑袁化中﹑周朝瑞﹑顧大章﹑髙攀龍﹑左光斗而並殺之也。嗾太監李實科求不遂﹐捏奏多人﹐而遂緹騎四出﹐捉拿周起元﹑周順昌﹑黃尊素﹑李應升﹑周宗建等﹐而一案並命矣﹐則何刑也﹖耿如杞不拜忠賢生祠﹐而遂陷以大辟﹔胡士容觸怒差過內使﹐而亦坐以貪贓﹔髙陽知縣唐紹堯執法定冉世魁之罪﹐而忠賢獲世魁暮夜之萬金﹐誣淸平之吏爲受賄﹐下獄拷追﹐趣令其死。向非輔臣深察其冤而出之﹐亦爲圜土之鬼矣。天道神明﹐一人不可以殺﹐而況殺十餘命仗節守義之臣乎﹖」

阮大鋮疏略云「忠賢荷先帝任用深恩﹐不思圖報﹐惟日以招權擅政﹐冒寵殺人﹐而凶鋒毒焰直使天日晦盡﹐社稷幾至動搖﹐爲古今未有之奇窮矣。其罪擢發難數﹐臣謹糾其大者。臣聞國有大柄﹐曰禮樂﹑徵伐﹑賞有功﹑誅有罪﹐四者帝王所以憲天示治﹐凡內臣所不敢幹﹐於罪無赦。而禮樂之大﹐孰如孔廟﹖必一代名賢﹐始議配享。忠賢何人﹐公然授意獸生陸萬齡等﹐列請祠﹐致令素王在廟之靈﹐隆隆不安。若非朱之俊直糾諭義力正﹐萬世名教掃地。此應寸斬者一。寧﹑錦之役﹐督撫鎭道將士拚死敵愾﹐以致大捷。忠賢故遣官旗擾亂之﹐不敢不受命於忠賢。徵伐大柄﹐只手握定﹐通夷賣國﹐何難爲之﹖閫之內外﹐惟知忠賢﹐不知君命並將令矣。此其應斬者二。茅土世及惟開天翊運﹑勛在社稷者﹐得並河山帶礪之盟。而忠賢一門三爵﹐小兒亦冠豹﹐假六列金吾﹐此其罪豈止貪冒﹐目中絕不知有朝廷。神宗時姦棍傅時﹐假傅有徳枝派襲錦衣﹐如法論罪﹔況數十金吾﹑公侯伯王爵皆盜竊之罪﹖此應寸斬者三。諸臣凡失關喪封疆者﹐排宮闈者﹐自有公論國法﹐此外槪用『門戶』二字爲快其誅﹐無論是黨非黨﹐動輒拷掠以死﹐流徒削奪﹐竟無虛日。是以天地誕生﹑列聖培養之人材﹐忠賢等於籠鵝圈豕﹐日焉而若不足﹐卽上天示儆﹐王恭廠之災﹐一月三地震﹐忠賢毫無悔心﹐殺手益辣。此應寸斬者四。」

按﹕丁卯九月至戊辰二月百餘疏﹐不能盡述﹐聊采數語﹐以實逆璫罪案﹐其於各類下附見者不復載。

繳追

矧夫逆璫初削其威權﹐日惟孑守梓宮﹐猶虎兕入於柙矣﹐𨿽欲自新﹐其可得乎﹖偸天換日之手何在﹖依艸附木之人何在﹖展媚羣小﹐揣聽上意﹐時聞廷臣交章聚訟其大姦大逆﹐一如前之稱功頌徳者也。忠賢於是驚心破膽﹐气奪魂銷﹐悉以誥券﹑爵蔭繳納。上惟遞減其秩﹐三爵降爲金吾﹐而金吾降爲官旗﹐已而虎彪諸惡﹐並奪其封典矣。噫﹐世事如棋﹐榮辱得失﹐猶反掌耳。惡人如斯﹐安得不爲善人耶﹖

司禮監太監魏忠賢奏爲世爵成命未收事﹐奉聖旨﹔「爾等先帝爵賞優隆﹐今退歸私宅﹐控辭三爵﹐具見誠懇。準攺公爲錦衣衛指揮使﹐侯攺爲指揮同知﹐伯攺爲指揮僉事。該部知道。」

司禮監太監魏忠賢奏爲恭謝天恩事﹐奉聖旨﹕「覽奏謝﹐知道了。進繳誥券田宅﹐著與查收。該衙門知道。」

劉鼎卿疏略云「廠臣魏忠賢﹐近經臺省部屬諸臣歷歷有疏糾劾之矣。爲忠賢計者﹐姑先以公侯伯鐵券之恩蔭盡謝還皇上﹐少足以抒人情耳目之怨懟﹐亦足以見其仰畏斧鉞矣。」

錢元愨疏略云「魏良卿輩非開國之勛﹐又非從龍之寵﹐安得玷玆茅土﹐污此彜章。亦宜速令解組褫紳﹐長爲農夫以沒世﹐俾其家人父子擁陶﹑白之貲﹐而享喬松之壽﹐是皇上浩蕩之恩﹐忠賢自全之策矣。」

李思啟疏略云「若夫甲第連云﹐綠田盈野﹐冒叨世蔭﹐濫列府卿﹐自當還之公家﹐加以三褫﹐又不待臣詞之畢矣。」

許九臯疏略云「諸男冒濫錦衣世襲無數﹐以非常之爵賞﹐爲妝門點戶之資﹐斯不亦輕朝廷﹑蔑憲章也哉。臣以爲五六年間﹐魏﹑客﹑田三姓與其親屬濫叨之錦衣﹐俱宜淸查﹐追奪正罪﹐所以惜名器也。」

徐吉疏略云「彼之稱功頌徳﹐尊寺人於堯舜﹐建祠設廟﹐比閹宦於周﹑召﹐諸人當此﹐亦惶汗羞死之無地﹐又寧待教而後誅耶﹖職𨿽寡陋愚昧﹐亦知皇上自有處分﹐不令姦逆吞舟之漏。第思此一時也﹐非有一番褫奪﹐不足雪千古神人之憤﹔非有一番追獲﹐不足掃盤結伏莽之姦。」

按﹕大明律內一款﹔「凡文臣非有大功勛於國家﹐而朦朧奏請﹐輒封公侯者﹐當誅。官吏及管封之人皆斬。」況良卿﹑良棟﹑鵬翼一白丁乳臭之兒﹐又非有官職者比﹐何功何勛﹐而忠賢朦朧請先帝之命﹐又不啻官吏之蔽也。今日之繳追也固宜。

玉鏡新譚卷之八

勘議

蓋惡不可爲﹐理之自然。而逆璫魏忠賢蠢然一無知耳﹐不明上下之定分﹐不知禍害之倚伏﹐威權所及﹐羣小蟻附﹐極重之勢﹐漸成難返。稱功頌徳﹐徧聲天下﹐幾如王莽之引符命﹔列爵三等﹐畀於乳臭﹐幾如梁冀之一門五侯﹔布列私人﹐分置要津﹐幾如王衍之狡兔三窟﹔輿珍輦寶﹐藏積肅寧﹐幾如董卓之郿鄔自固﹔動輒傳旨﹐鉗制百僚﹐幾如趙髙之指鹿爲馬﹔誅鋤士類﹐傷殘元气﹐幾如節甫之釣詭誅連﹔陰養死士﹐練兵自衛﹐幾如桓溫之壁衣置人﹔廣開告訐﹐道路以目﹐幾如則天之羅鉗吉网。書不云乎﹕「臣有作福作威﹐凶於有家﹐害於有國。」賴天佑國家﹐誕啟明聖﹐廓然反正﹐姦雄頓掃﹐一朝而去腹心之憂。中外歡騰﹐共躋升平於無疆也。

會勘

吏部尙書房壯麗等題爲遵旨會勘事﹕「吏科抄出禮科都給事中吳弘業題﹐通抄到部﹐該臣等會同九卿﹑科道﹑尙書郭允厚等會勘得已死罪臣崔呈秀﹐人是獍梟﹐心同鬼蜮。巡方而贓私狼籍﹐以致掌院露章之糾﹔夤緣而投附權璫﹐遂徼意外賜環之幸。念頭旣已不正﹐行徑安能攺圖﹖竊靑衣小帽以乞憐﹐五經掃地﹔假義子以結契﹐四維盡捐。稱頌倍至﹐呼吸潛通﹐浸假而巡視﹐浸假而總憲。蟒玉宮保﹐威福惟其旁竊也﹐則矯托之上傳﹔衣冠土偶﹐綫索惟其暗提也﹐槪歸之內意。假門戶爲陷阱﹐而無辜波及者﹐寧復玉石之分﹖借助工爲標題﹐而誣贓枉坐者﹐誰憐薏茹之謗﹖私人布列﹐重賄盈輦。其若丘志充之六十元寶﹐則擅權納賄之足憑﹔如一單中濫推十三武弁﹐則懸秤賣官之有據。最可恨者﹐身亦屬其毛裏﹐貪敍蔭而忍忘母喪﹔尢可鄙也﹐念一嬖於娼優﹐辱欽點而妄圖司閫。且也身據中樞﹐而使惡弟操兵權於重地﹐法殊可誅﹔總之首倡頌功﹐以成其結交近侍之實迹﹐罪烏可逭。惡罄竹以難書﹔姦彌天而更大。不惟臺省交發其穢姦﹐亦聖明深洞其微衷。𨿽呈秀業已投繯﹐家貲盡爾籍沒﹐似少快中外之心﹐稍泄神人之忿﹐但一死委有不盡其辜﹐此律尙有應得之罪。懇乞皇上敕下法司﹐按律確擬﹐暴其罪於天下﹐暴其實於萬世﹐庶足永爲人臣負國忘親﹑通內擅權者之戒﹐臣等不勝仰天待命之至。」天啟七年十二月初一日上﹐十二月初三日奉聖旨﹕「逆黨崔呈秀﹐負國忘親﹐通同擅權﹐𨿽死尙有餘辜。著法司按律確議﹐暴著其罪﹐以垂永戒。該衙門知道。」

會議

刑部尙書蘇茂相等奏爲奉旨會議事﹕該刑科抄出戶科李覺斯題爲「權姦𨿽殄天刑﹐權黨未正國憲﹐伏惟一念﹐以暢仁明之懷﹐以洪堯舜之量事」等因﹐題奉聖旨云云﹐欽此欽遵。又該戶科李覺斯題「又遵旨指名參奏事」奉聖旨云云﹐欽此欽遵。該科道抄出到部﹐該臣等會照「五虎」﹑「五彪」。先該戶部員外王守履奏爲「姦臣穢狀等事」等因﹐疏內「文臣中有『五虎』之謠﹐而知者四﹐卽崔呈秀﹑李夔龍﹑吳淳夫﹑田吉﹐皆濡足權璫爲羽翼者也。其一知之不眞﹐不敢議列。武臣中有『五彪』之論﹐則田爾耕﹑許顯純﹑崔應元﹑楊寰﹑孫云鶴也﹐皆是忠賢之牙爪」等語﹐今奉明旨﹐各黨應得何罪﹐著法會議具奏。其一未眞者也﹐經科臣指參明白。該臣等會同左都禦史曹思誠﹑右都禦史張九徳等﹐會議間﹐接邸報﹕該太僕寺卿﹑仍管雲南道事楊維垣題爲「剔蠹直窮其源事」﹐疏云「內廷之李永貞﹑劉若愚正與崔呈秀相當﹐而外之虎彪﹐亦僅與塗文輔輩等耳。次第其罪而輕重之﹐於以剔蠹除凶﹐無餘蘊矣」等因﹐題奉聖旨云云﹐欽此欽遵。該臣等會看得人臣之立朝﹐以忠直爲本﹐處盛世﹐爲朝陽之鳴鳳﹔遇權姦﹐爲觸邪之神羊。當魏賊竊柄之日﹐諸臣有顯爲爭執者﹐有默爲挽回者。凡任鵷鷺班行之列﹐誰無鷹鸇搏擊之思﹖何乃有非類之徒﹐所傳「文臣五虎」如崔呈秀﹑吳淳夫﹑倪文煥﹑田吉﹑李夔龍其人者﹐又「武臣五彪」如田爾耕﹑許顯純﹑崔應元﹑楊寰﹑孫云鶴其人者。卽其行事﹐𨿽若同途﹐據其稱號﹐俱爲駭聽。臣等就「五虎」按之﹕如崔呈秀結交逆璫﹐殘害多人﹐其不忠不孝如梟獍﹐其殘害忠良如豺狼﹐其貪婪淫穢如狗彘﹑虎猶未足爲比者。罪狀已經諸臣臚列﹐奉有明旨﹐且定爰書﹐以伸國憲﹐以快輿情矣。如吳淳夫﹑倪文煥者﹐一以部曹而頓躐臺座﹐濫膺宮傅﹐其勢焰之燻灼﹐不啻露爪張威﹔一以禦史而壞亂臺規﹐攘臂察典﹐其陰狡之機鋒﹐又將磨牙擇食。所當革職爲民﹐仍奪誥命示戒者也。若田吉兩載曹郎﹐取宮保如反掌﹐得自何門﹖李夔龍甫出郎屬﹐居協院而不疑﹐誰爲速化﹖所當革去官職﹐永謝仕籍者也。就「五彪」按之﹕如田爾耕﹑許顯純﹑崔應元﹐以羅鉗吉网之輩﹐爲附會煆煉之謀﹐緹騎一出﹐人間無雞犬之寧﹔榜掠所加﹐桁楊有夜哭之鬼。欲雪沈冤﹐當昭國法﹐所當提問﹐如律正罪者也。如楊寰﹑孫云鶴蠅營之輩﹐狗彘之徒﹐不過借權姦之指揮﹐作鞭笞之隸而已。衣冠原屬沐猴﹐官職應同戲譜﹐所當槪爲削奪者也。總之諸犯之情罪﹐各如生平之行徑﹐若據「虎」「彪」之名目﹐則人人皆爲可殺﹐但按其實而核其眞﹐則如崔呈秀之窮凶極惡﹐世不多見﹔次則田爾耕﹑許顯純﹑崔應元﹐怙威噬人﹐最爲可恨。蓋科臣有言曰「此輩殺人如艸﹐取官如寄。」臣等以爲﹕殺人如艸﹐宜償所殺之人﹔取官如寄者﹐宜褫所取之官。故爲斟酌情罪﹐今窮奇檮杌﹐不得逭刑於淸時﹔而假息遊魂﹐猶得偸生於聖世。庶雷霆奮擊之勇﹐與乾坤蓋載之仁﹐並行而不悖。

總之﹐生殺予奪﹐莫非皇仁﹐操縱張弛﹐還歸睿斷。統候聖明裁奪施行。

崇禎元年正月十三日奉聖旨﹕「姦惡魏忠賢串通逆婦客氏﹐恣威擅權﹐逼死裕妃﹑馮貴人﹐矯旨革奪成妃名號﹐慘毒異常﹐神人共憤。朕與昭雪復號﹐以慰先帝在天之靈。其禍害縉紳﹐盜匿珍寶﹐未易枚舉﹐皆由崔呈秀表裏爲姦﹐包藏禍心﹐謀爲不軌。仰賴祖宗有福﹐陰謀隨破﹐二凶天殛﹐人心大快。乃『五虎』李夔龍等﹐附權檄擢附權檄擢「檄」後文均作「驟」﹐疑是。﹐機鋒勢焰﹐赫赫逼人﹔『五彪』田爾耕等﹐頤指佐威﹐殺人艸菅﹐幽困累累﹐沈冤莫白。其元凶魏忠賢與崔呈秀﹐早定爰書﹐『虎彪』俱照各官前級﹐著法司並行依律擬罪﹐以伸國法。該部知道。」

刑部尙書蘇茂相等爲遵旨會議事﹕「河南司案呈奉本部﹐送刑科抄出本部等衙門會題前事﹐案照先該戶科李覺斯題『權姦𨿽殄天刑﹐權黨未正國憲﹐伏惟一怒﹐以暢仁明之懷﹐以洪堯舜之量事』內參魏忠賢『十孩兒』﹑『五虎』﹑『五彪』﹐用心比弟侄更狡﹐造惡且弟侄更大緣因﹐題奉聖旨云云﹐欽此欽遵。隨該戶科李覺斯題爲遵旨指名參奏事﹐奉聖旨云云﹐欽此欽遵。抄出到部送司﹐該本司案呈﹕『該臣等會議得吳淳夫﹑倪文煥﹐俱革職爲民﹐仍奪誥命﹔田吉﹑李夔龍﹐俱革職﹔田爾耕﹑許顯純﹑崔應元﹐俱問正罪﹔楊寰﹑孫云鶴﹐俱削奪。統候聖明裁奪』等因﹐題奉聖旨云云﹐欽此欽遵。臣等會同都察院曹思誠﹑大理寺左少卿姚士愼等﹐竊惟國之有法﹐帝王所以律世﹐卽臣子所以律身﹐故奉法惟謹。不有趨權門而開納賄之路﹐守法不阿﹐何至殺人命以當媚竈之資﹖乃有身居文武之列﹐名號虎彪之凶﹐若李夔龍﹑田爾耕其人者﹐臣等欽奉明旨﹐再將諸臣等前後糾參之疏﹐備細查究。除崔呈秀﹑魏忠賢﹑客氏具報另題外﹐其參『五虎』各犯﹐有謂其人典銓﹐人人不自免﹐李夔龍典銓﹐立地便作僉堂﹐且謂挾買官之貲所致者。有謂吳淳夫一節﹐不數月也﹐所躋卿貳所躋卿貳「卿」原訛「鄕」﹐顯系形訛。﹐𨿽董卓之蔡邕一歲九遷﹐速不是過。又與崔呈秀﹑孫織錦六千金。有謂河南掌道禦史報升﹐崔呈秀欲越十餘人﹐用其心腹倪文煥﹐必俟文煥差竣回道﹐然後具題。又與崔呈秀植黨一騙財贓盈具萬者。有謂田吉被挾之參﹐瓦全已幸﹐乃二載曹郎﹐而尙書極品﹐叨名器若承蜩。又滿載而歸﹐家累陶﹑石之富。總之明旨云『附權驟擢﹐機鋒勢焰﹐赫奕逼人』﹐足以蔽其罪矣。按律云﹕『凡受財枉法﹐有祿人八十貫絞﹐雜犯準徒五年。』例云﹕『文職官受財枉法﹐至滿貫絞罪者﹐發附近衛所充軍。』謹按諸枉被參各人已之贓﹐正合受財枉法之律。如吳淳夫以六千計﹐倪文煥則以盈萬計﹐皆明明分受﹐列於參疏﹐可以數追者。李夔龍﹑田吉𨿽疏申贓數未經開坐﹐然一稱『挾買官之貲』﹐一稱『累陶﹑石之富』﹐非納賄何以得此﹖旣經論劾﹐難以輕宥﹐二犯另行各追銀一千兩。各犯事同一體﹐俱應遣戍﹐以儆官邪。並乞敕行原籍撫按﹐就近嚴追﹐以助邊餉﹐完日發遣﹐無容沒者也。其參『五彪』各犯﹐有謂田爾耕﹑許顯純﹑孫云鶴﹑楊寰﹑狐假鴟張﹐戕害多命﹐皆忠賢門下劊子手。有謂田爾耕掌錦衣衛﹐許顯純掌鎭撫司﹐忠賢艸菅人命﹐皆出兩人之手者﹔有謂許顯純敲朴縉紳﹐皮開肉綻﹐屍腐虫鉆﹐不一瞬者﹔有謂許顯純﹑孫云鶴﹑楊寰﹑崔應元网羅煆煉﹐鉤棘株連鉤棘株連「鉤」原訛「釣」﹐釣棘不文﹐今攺。﹐榜掠慘於炮烙﹐攝冤魂於夜半﹐中誣者如楊漣﹑周順昌﹑周起元等十餘人﹐俱斃鎭撫司之獄。總之明旨云『受指怙威﹐殺人艸菅﹐幽圄累累﹐沈冤莫白』﹐足以蔽其罪矣。按律云﹕『官故勘眾人因而致死者斬。同僚官知情共助者﹐與因罪致死者減一等﹐杖一百﹐流三千里。』例云﹕『酷刑官﹐不論情罪輕重﹐輒用慘刻刑具﹐亂打若致死至三命者﹐武官發邊衛充軍。』田爾耕﹑許顯純系掌印參劾之官﹐應議斬律。崔應元﹑楊寰﹑孫云鶴共勘之例究遣﹐投諸邊裔﹐以禦魑魅者也。恭候命下本部﹐臣等將李夔龍﹑吳淳夫﹑倪文煥﹑田吉咨行各原籍撫按追贓。倪文煥五千兩﹐吳淳夫三千兩﹐李夔龍﹑田吉各一千兩﹐解助邊餉。完日﹐發附邊衛所充軍。田爾耕﹑許顯純行提至日﹐監候處決。崔應元﹑楊寰﹑孫云鶴咨行各原籍撫按﹐發落邊衛充軍。各犯誥命﹐通行追奪奏繳。崇禎元年二月初二日具。」

正月廿八日奉聖旨﹕「姦逆盜權﹐陰謀叵測﹐凡厥黨與﹐所嚴愆。這『五虎』﹑『五彪』﹐旣會議確的﹐李夔龍﹑吳淳夫﹑倪文煥﹑田吉行原籍撫按﹐追贓照數﹐解助邊餉﹐完日﹐發附近衛所充軍。田爾耕﹑許顯純卽著原籍監候處決。崔應元﹑楊寰﹑孫云鶴行原籍撫按發邊衛充軍。各犯誥命﹐通行追奪﹐以爲附權蠹政之戒。」

以上三疏﹐勘定元凶輔惡供案。

籍沒

天道昭昭不爽﹐於理甚明。無乃貪夫以勢權在手﹐貨利燻心﹐敢昧之乎。逆璫魏忠賢竊國柄﹐恣成狼性﹐殺人之命﹐天亦殺其命﹐奪人之產﹐天亦奪其產﹐更報之速﹐而戮之異也。稍抒公憤﹐書以爲戒。

文書房傳出聖旨﹕「籍沒犯人魏忠賢及客氏家私﹐著秉筆太監張邦治等﹐眼同廠衛及五城禦史等打點﹐勿得隱漏。該衙門知道。」

雲南道禦史楊維垣題爲急請明旨處分事﹐奉聖旨﹕「逆孽魏良卿等﹐上侵府藏﹐下剝民脂﹐家貲法當沒入﹐豈容匿寄。諸黨旣有實據﹐著差出內外各官﹐將本內有名人犯﹐嚴行拘究。僧道著先行嚴緝﹐務在必獲。其原籍肅寧縣家產﹐著彼處撫按嚴加封固﹐查明從實具奏。如有容隱﹐一體治罪。該部知道。」

司禮監太監張邦治奏爲恭進銀兩事﹐奉聖旨﹕「這逆犯魏忠賢莊房變價銀三萬九千五百四十九兩九錢二分﹐著交進內庫﹐照數查收。其未完二處﹐俟完日另進。該部知道。」

戶部郎中劉應遇奏爲六大苦情事﹐奉聖旨﹕「權姦竊柄﹐煽虐慘毒﹐凡奏諸臣苦狀﹐朕爲惻然。逆惡魏忠賢原籍房產﹐盡沒入官﹐已有旨了。其逮死各官未完銀兩﹐都與豁免﹐家屬悉與釋放﹐所薦諸臣﹐分別錄用。該部知道。」

通政使楊紹震奏爲大姦叛迹已彰事﹐奉聖旨﹕「逆姦崔呈秀交結逆璫﹐招權納賄﹐罪惡貫盈﹐死有餘辜。贓私狼籍﹐法應沒入。卽著撫按地方官﹐將一切家產盡行嚴加封固﹐細查明白﹐造冊具奏﹐以濟邊餉。如有隱匿﹑窩藏﹐一體治罪。該部知道。」

山東道禦史吳尙默題爲逆姦在邸贓私事﹐奉聖旨﹕「覽奏。姦惡崔呈秀﹐在邸贓私﹐旣經籍沒﹐有銀兩等廂﹐現貯兵馬司庫中﹐卽著該坊官照數解進﹐余依擬變價﹐以助邊餉。該部知道。」

都察院司務許九臯奏爲久郁之輿情事﹐奉聖旨﹕「據奏魏忠賢元凶巨惡﹐已經殄滅﹐家產盡沒﹐稍釋中外之忿。其田爾耕職任要地﹐冒濫錦衣﹐榮及奴隸﹐鯨吞霸占﹐慘害生民﹐不可勝計。今被害之家﹐欲食肉寢皮﹐蓋充室所積﹐莫非民膏﹐不啻元凶之富。其家貲並各地夥計﹐行該撫按實時封固﹐盡數籍沒﹐以充邊餉。該部知道。」

遣戍

蓋逆璫誣陷忠良﹐艸菅人命﹐理合寸磔槁街﹐或醢而分祭被害諸臣之墓前﹐以慰忠魂﹐以雪積恨。於情於法﹐豈爲過哉。今皇恩寬宥﹐不卽加誅﹐姑發鳳陽﹐使滔天之罪﹐得以緩死﹐恐入地之靈﹐未必稱快也。

兵部等衙門接出聖諭﹕「朕禦極以來﹐深思治理﹐而有逆惡魏忠賢﹐擅竊國柄﹐蠹盜內帑﹐誣陷忠直﹐艸菅多命﹐狠如狼虎﹐本當肆市以雪眾冤﹐姑已從輕﹐釋發鳳陽。矧巨惡不思自攺﹐輒敢將素蓄亡命之徒﹐身帶凶刃﹐不勝其數﹐環擁隨護﹐勢若叛然﹐朕心甚惡。著錦衣衛卽差的當官旗著錦衣衛卽差的當官旗「錦」字原空闕﹐據卷十詔文補。﹐前去扭解﹐押赴彼處﹐交割明白。其經過地方﹐著各處撫按等官﹐多撥官兵沿途護送。所有跟隨羣姦﹐卽將擒拏具奏﹐勿得縱容遺患。倘有疏虞﹐責有所歸。爾兵部馬上差官﹐星速傳至各該衙門。特諭。」

劉應遇疏略云「籍沒旣盡﹐自當還之大內﹐但鳳陽蒙遣之日﹐尙買布袋千餘﹐所裝何物﹖南來商民﹐見其車載百輛﹐騾載千騎﹐此非內帑積貯﹐亦民間膏血乎﹖聞忠賢欲歸河間﹐彼造有磚城萬雉﹐第宅連云﹐恐以飽揚之鷹﹐爲負嵎之虎﹐是以重資借寇者也。」

文書房遞出聖諭﹕「朕聞去惡務盡﹐禦世之大權﹐人臣無將﹐有位之炯戒。我國家明懸三尺﹐嚴絕大憝﹐典至重也。朕覽諸臣屢疏﹐陳列逆惡魏忠賢滔天大罪狀﹐朕已洞悉。切思先帝以左右微勞﹐稍加恩寵﹐忠賢不思盡忠報國﹐以酬恩遇。乃逞恩植黨﹐怙惡肆姦﹐擅作威福﹐難以枚舉﹐略數其槪﹕將皇兄懷寧公主生母成妃李氏﹐假旨革奪﹐至今含冤未雪。威逼已封裕妃張氏﹐立致捐生﹐𨿽死九原﹐其目未瞑。借旨擅將敢諫忠直之臣﹐羅織削奪﹐慘毒備至。串同心腹﹐酷刑嚴拷﹐誣捏贓私﹐立斃多命。他若蹇諤痛於杖下﹐善良枯於立枷﹐臣民重足﹐道路側目。而姦惡身受三爵﹐位崇王等﹐極人臣未有之榮。通同客氏﹐表裏爲姦﹐當先帝彌畱之時﹐尢復叨恩進秩﹐無有紀極。今賴祖宗在天之靈﹐二犯罪惡﹐次第畢露。朕心又思忠賢等﹐不止窺攘名器﹐紊亂刑章﹐將我祖宗蓄積庫貯﹑保國奇珍異寶﹑金銀財物﹐朋比盜竊﹐幾至一空。何物神姦﹐大膽乃爾﹗本當寸磔﹐會梓宮在殯﹐姑置鳳陽。卽將二犯家產﹐著錦衣衛會同五城禦史﹐親詣住所﹐將家貲莊田及違禁等物﹐盡數籍沒入官﹐逐件開列具奏。其原籍違式服捨等項﹐著落有司淸查具奏。如有隱匿等情﹐許據實糾參﹐一並連坐。亦不許株連無辜。其冒濫弟侄親屬﹐俱發煙瘴地面永遠充軍。嗚呼﹐大姦脫距﹐國典用彰﹐自罹於辟﹐情罪允孚。特諭。」

自縊

咄嗟﹐前後一忠賢也﹐始而依人乞食﹐鬻水傭身﹐是何卑污也。旣而進用﹐六七年來﹐取元臣上公如寄﹐視金璧珍奇如土﹐挾天子以令百官﹐逼中宮而辱懿戚﹐朝野知有忠賢而不知有君﹐中外敢爲瘖瘂而不敢爲忤﹐抑何气焰也。今而惡極罪盈﹐天怒神憤﹐囚首雉經﹐復爲乞人而不可得。世猶切齒﹐恨不食其肉而寢其皮﹐曾不若狗馬能盡力於人﹐而死有帷蓋之埋﹐又何結束也。噫﹐魏賊一死﹐𨿽脫顯戮﹐將何面目以見諸忠烈於地下乎﹖此周吏部順昌就逮時云「我死必訴髙皇帝﹐速殛元凶﹐以淸君側之惡。」逆璫其必墮九淵之下﹐萬劫莫伸矣。

慨自逆璫事敗﹐而伏國憲也﹐猶荷聖明寬厚﹐姑置鳳陽。然怙惡不悛﹐仍悻悻就道﹐擁護幾及千人﹐皆素所蓄壯士﹐身佩短兵﹐滿載金珠奇玩四十輛﹐騾馬數百騎﹐意气揚揚﹐雄心未已。行至阜丘﹐就旅捨宿﹐忽有心腹密傳楊通政上言云云﹐旦夕禍且不測矣。於是﹐忠賢長嘆僵臥﹐戒左右歇息﹐明日早行。聽壁廂人靜﹐夜半自起﹐隨解所系之帶﹐懸於梁上。其所親愛小中貴李朝欽﹐夢中驚起﹐亦自經。逾時﹐家丁六十兒不聞其聲息﹐啟戶視之﹐二人皆气絕矣。急報縣尹﹐震動一方﹐觀者雜沓﹐行李散失﹐輿從逸去。撫按疏聞﹐得暫埋候勘之旨。越三月﹐定爰書﹐淩遲處死。發其屍而忠賢不化﹐李朝欽已腐﹐惟殘骨一具耳﹐逆璫若待天刑行戮者也。遂起而寸磔於市。

通政使楊紹震疏略云﹕

「惟忠賢之擅權也﹐崔呈秀從旁而鼓之焰﹐表裏爲姦﹐同惡相濟。附己者﹐提之九天﹐異己者﹐沈之九淵。桁楊斃善良之命﹐削奪銷縉紳之骨。依廠臣之算﹐隨疏可以梯榮﹔忤廠臣之心﹐奉旨卽可斥逐。封公而朝廷之名器濫﹐建祠而閭閻之脂膏空。一人犯贓﹐株連其戚屬人等﹐盡籍其產﹔一官獲罪﹐蔓引其朋友親識﹐俱罷其官。此尢其小者也。至毀大爲小﹐而先帝之號鏡付鑪錘﹐是可忍也﹖假公濟私﹐而帝室之親懿幽囹圄﹐將誰欺乎﹖以朝廷之賞罰﹐供一己之愛憎﹔竭寰海之供億﹐實一己之囊橐。生殺擬辟﹐威福擬辟。惟是忠賢自有骨肉﹐東廠自有僕役﹐何必干兒呈秀﹖呈秀自有雙親﹐西臺自是美官﹐何須義父忠賢﹖是何心哉﹐所共聞也。今發鳳陽﹐大快人意。然鳳陽濱海臨大江﹐其中嘯聚者﹐多梟雄敢戰之輩﹐忠賢輦金而結之﹐安知無揭竿響應者乎﹖東南半壁﹐恐非寧宇矣﹗況崔凝秀已建旗鼓於浙水上﹐同心合謀﹐與皇家作難﹐再以心腹爪牙爲之內應﹐未雨之防﹐不可不早講也。與其降發鳳陽﹐待其叛也而後擒之﹐勞師動眾﹐不若早肆市之爲便也。呈秀同心逆謀﹐罪與同符﹐會勘而擬之駢戮﹐卽百喙能辯哉﹗」

戶科都給事中李覺斯疏略云﹕

「職伏覽自古刁豎小人﹐作威作福﹐無不立取禍敗。卽如我朝王振﹑劉瑾﹐迄今魏忠賢﹐明明炯鑑。職願陛下特賜聖諭一道﹐就將王﹑劉﹑魏前後事迹﹐明白顯錄。提醒內官﹐鑑往知來﹐守法有福﹐造惡必殃﹐洗滌心腸﹐無聽邪人結連指使﹐漸漸惡極罪大﹐待至如忠賢阜城縣五更蚤起﹐止有一麻繩伴送陰府。盜盡內庫寶藏﹐誠可受用乎﹖庶幾於陛下新政﹐未必無補﹐錄之史冊﹐將來聖子神孫﹐宣示無窮矣。至於外庭臣子﹐自小讀聖賢書﹐治亂得失﹐忠佞貞邪﹐一展捲﹐一推心﹐皆自明白者。乃爾蛾自投火﹐蠅自投油﹐覆轍彰彰﹐豈眞一入魔途﹐便有迷魂湯水耶﹖」

錦衣衛千戶吳國安奏爲欽奉聖諭事﹐奉聖旨﹕「逆惡魏忠賢及李朝欽縊死旣眞﹐該縣相視明白﹐姑與掩埋。其行李解河間府﹐同籍沒家產一並具奏。隨押內官唐升﹐著解來司禮監究問。家人六十兒﹑店主﹑騾夫﹐審無別情﹐卽與釋放。該部院知道。」

巡撫保定等處右僉都禦史張鳳翼奏爲罪監投繯情眞事﹐奉聖旨﹕「覽奏。魏忠賢﹑李朝欽縊死旣眞﹐姑著相埋。其行李﹐該地方官公同查點﹐與他見搜贓物進奏。逃犯李四﹑王選等﹐還著嚴行內外各衙門究緝。」

野臣曰「逆璫已矣﹐富貴其可久享乎﹖姦雄其可長保乎﹖今日再能威劫海內乎﹖死後可免千秋遺臭乎﹖果忠乎﹖果賢乎﹖何以見先帝乎﹖何以對諸忠臣烈士乎﹖以三尺繩而能饒汝寸磔乎﹖我以艸莽中人﹐不能效楊都憲之論汝於凶鋒烈焰之時﹐而罵汝於千刀萬剮之後﹐我亦自愧矣﹗第編此帙﹐以昭萬惡﹐供世之笑罵云爾。

附﹕崔呈秀蕭靈犀

按﹕崔呈秀同惡相濟﹐同心共死﹐是眞義父干兒也﹐其可同日而語矣。故列之於魏忠賢後﹐以爲黨權附勢者戒。蕭靈犀﹐呈秀妾也﹐托迹靑樓﹐委身司馬﹐卽其仗龍泉以殉崔禍﹐媿夫抱琵琶而過別船者﹐因並記此。

巡撫順天等處右副都禦史單明翼題爲權臣自縊事﹕「本月初六日﹐據薊州兵備道孫織錦呈『據薊州知州趙三極申據本城保正顧有徳呈稱「今有本城崔鄕宦﹐於本月初五日﹐在本家不知何爲自縊身死﹐又侍妾蕭氏自刎未死等情。又據貢生崔鍾秀呈爲縊死兄命事﹐有兄崔呈秀於本月初五日自縊死﹐妾蕭氏自刎未死」等情到職。據此﹐隨委本州島知州趙三極﹐公同本城守備蕭漢相及巡捕等官﹐帶領吏書仵作﹐親詣本官家內查勘。本官委在本宅書房二梁上用汗巾縊死。眼同各官將屍卸下﹐停柩在宅。其妾蕭氏用刀自刎在傍﹐尙未气絕等因﹐申報到道﹐呈報至臣』。據此該臣會同巡按直隸監察禦史卓邁﹐爲照聽勘原任兵部尙書崔呈秀縊死﹐相應題報。」

吏部尙書房壯麗等奏爲遵旨會勘事﹐奉聖旨﹕「逆黨崔呈秀負國忘親﹐通同擅權﹐𨿽死尙有餘辜。著法司按律確擬﹐暴著其罪﹐以垂永戒。該部知道。」

福建道禦史王會圖疏略云「兵部尙書崔呈秀﹐狼噬成性﹐狐假虎威﹐鬻爵責償若價﹐受賕委積如山﹐業經諸臣論列﹐奉旨會勘。朝廷之大法旣伸﹐神人之公憤亦泄矣。不謂又有一種極穢極醜﹑堪訝堪姍者﹐職亦知言之齒頰徒污﹐書之赫﹝足虎﹞破蔑﹐第事出希奇﹐情於欺蔑﹐有不容默默者。頃據密雲道張維世呈前事﹕竊惟古今名將﹐發迹卑微﹑秉鉞登壇者﹐代不乏人﹐然皆英雄未遇時﹐偶困於販繒屠狗﹐究竟不失豪傑本色也。從來不聞忘八﹐竊取欽命如寄﹐居然專閫而雄行。如密雲軍中營都司蕭惟中﹐職初不詳其何許人﹐九月末旬﹐見原任都司楊如梗方經添注﹐卽蒙欽點惟中塡補。不五七日﹐而卽聞惟中已來到任。職極欲得人任事之速﹐詢其人﹐則曰「崔大司馬郎舅也。」職竊訝之﹐曰「大司馬止聞有一郎舅宗玨﹐是以白丁而題授守備矣。更又有一蕭郎舅而都閫乎﹖」及細訪其來歷﹐則三河縣之樂戶﹑而大司馬所鐘愛之名娼號靈犀者之胞弟也。其父蕭成﹐其母翠梅兒﹐庶母文樓兒。惟中乳名晚哥子。靈犀生於寶坻﹐「靈犀」﹐其美號也。當阿嬌未貯金屋時﹐曾倚門獻笑於密雲鎭城。爾時﹐晚哥共抱琵琶而打觔斗﹐掃軟腿而饜酒食者也。今本城範兒胡衕其居停主人具在也。卽靈犀所舊相識之徐秀才﹑劉秀才﹑潘指揮﹑徐指揮﹐亦具在也。曾幾何時而峨冠博帶﹐橫金蓋黃﹐重遊舊地矣。方其初到城外﹐卽作下馬威風。嗔中軍千把總迎迓稍遲﹐百般辱罵﹐百總﹑管隊﹐肆行捆打﹐合營兵丁﹐人人股栗。遂指輿馬傘扇﹐刀鎗劍戟﹐修衙門﹐設鋪墊。每兵科索銀二錢﹐計兵士二千餘名﹐入囊者已四百餘金矣。職聞之﹐不覺發指眥裂﹐姑厚其毒以有待而發耳。未幾﹐而隨撫院下學行香﹐輒不揣分﹐在轎而與諸生拱手﹐諸生遂羣起而詈之﹐且欲毆焉。幸爲眾將官解救得脫。其謁見本道也﹐及屢踵門而屢拒絕之﹐乃遂覺事已不諧﹐而中夜棄印潛逃矣。於是﹐職參看得崔呈秀﹐徧體膻穢﹐滿腹腌臢﹐一心久已澌亡﹐百行因之敗壞。倚冰山而暗持大柄﹐驚看邪焰燻天﹔盜閫符以竊畀私人﹐不顧官常掃地。蕭惟中﹐平康下賤﹐雜劇麼麼﹐借緣於握雨攜雲之腹心﹐憑勢爲掀波鼓浪之牙爪。登壇簇簇﹐難教甲士開顏﹔躍馬揚揚﹐頓見旄頭削色。嗔迎迓遲而肆行捆打﹐振姨媚脇眾之英風﹔指題目得以廣索金錢﹐仍樂妓派差之故智。狗續貂而冠裳盡玷﹐鹿蒙虎而體統何存﹖若不大暴二姦之醜﹐立正兩觀之誅﹐毋乃灰殘多士之雄心﹐笑破九邊之眾口乎﹖」

嗟乎﹐崔老一大司馬﹐曾不若靈犀之風塵女子﹐始逼父母之命而失節﹐終稟丈夫之气以殉身。𨿽無韓國君枹鼓軍中之槪﹐而有虞夫人短劍江頭之烈。徒有一點素心﹐第惜不得其人耳。

玉鏡新譚卷之九

爰書魏忠賢客氏崔呈秀

指揮僉事世襲次子崔鏜到司。該本司呈堂﹐移咨都察院﹐照會大理寺﹐請官會審間。蒙批河南司會同貴州司奉此案呈本部咨行都察院﹐照會大理寺委官去。隨準都察院札委湖廣道監察禦史曹谷﹑山東道監察禦史吳尙默﹑大理寺札委左寺正何京﹑右寺副諭思慥各職名前來。該本司署司事主事楊鳳翥﹐同本司主事袁文新﹑王汝受﹐會同湖廣道監察禦史曹谷﹑山東道監察禦史吳尙默﹑大理寺左寺正何京﹑右寺副諭思慥﹑貴州司署司事福建司員外郎康承祖﹐行提魏良棟等﹐並崔鏜一干人犯於都城隍廟﹐逐一研審各犯與招魏良卿等初招無異。會議得﹕魏忠賢﹐掃除官奴﹐客氏﹐輿臺猥婢也。一徼扈蹕之寵﹐親臣自命﹔一恃靑宮之愛﹐褓姆爲功。忠賢藉客氏以窺伺禁闥﹔客氏藉忠賢以立威外庭。於是謀合連環﹐姦同狼狽﹐怙勢弄權﹐無所不至。口傳詔旨﹐手握斜封﹐逢之則富貴立得﹐犯之則玉石俱焚。塞諫諍之路﹐伏﹑馬不畱﹔杜指摘之門﹐戚畹頻剪。緹騎四出﹐海宇驛騷﹐幾成反汗之勢﹔鉗网橫加﹐忠良駢首﹐頓結飛霜之慘。寶玉大弓﹐盜歸私室﹐銅符鐵券﹐盡付傭奴。甚且矯革貴嬪﹐且逼死賢妃﹐甚且搖動中宮。罪狀如斯﹐已不勝誅矣。乃名位過於『尙父』﹐祠宇逼於素王﹐忠賢之無將也。冊號𨿽曰奉聖﹐擅寵幾於耦尊﹐客氏之無等也。借操練之名﹐乘釁瑕於肘腋﹔假整飭之說﹐擁重鎭於要津。陰養死士﹐陳兵自衛﹐如聖諭所云『素蓄亡命之徒﹐身帶凶刃﹐不勝其數﹐環擁隨護﹐勢若叛然。』此其包藏禍心﹐尢爲叵測﹐豈臣子所忍言耶﹖昔趙髙煽虐﹐不聞倚長舌之姦﹔王經恃恩﹐未見臘刑余之毒。此二凶者﹐陰謀相濟﹐幾令廟社危疑﹐逆惡並逞﹐已見神天震怒﹐干紀犯順﹐罪莫大焉。信稱千古之窮奇﹐允當一朝而並磔者也。合引謀大逆律﹐二犯同謀﹐淩遲處死。崔呈秀梟獍其心﹐犬豕其行﹐士模擬爲跖﹑蹻﹐班行稱爲猯狢。始以呈身入幕﹐暫寬饕餮之誅﹔繼而蒙面還臺﹐益肆炰烋之气。借門戶之混名﹐剪除異己﹔仰逆璫之鼻息﹐引用壬人。奔競自是而成風﹐讜亮因之而避色。苞苴充斥﹐肺腑昏迷﹐請托公行﹐紀綱掃地。踞柏臺之長﹐箝制言官﹔擅樞密之尊﹐把持軍府。金穴擬郭況之藏﹐豪奢丐鄧通之寵。呼吸潛通於禁地﹐顰笑必窺﹔綫索暗度於掖庭﹐威福立見。斯爲乞靈播惡之尢矣﹐夫非稱功頌徳之首歟﹖母死不聞﹐濁隨機數年之朝政﹔兒舉作孽﹐驚惶一世之人心。人知呈秀之穢迹醜形﹐見忠賢而畢露﹐而不知忠賢之凶鋒毒焰﹐因呈秀而益張也。虎噬寔云盈貫﹐雉經猶未蔽辜。相應比照交結近侍官員律斬。至如魏良棟﹑魏鵬翼﹑魏志徳﹑魏希舜﹑魏希孔﹑楊文昌﹑魏撫民﹑楊胤昌﹑馮繼先﹑傅之琮﹑董芳名﹑楊祚昌﹑王祿﹑魏希孟一十四名﹐身同廝養﹐纖毫無效於公家﹔冠類沐猴﹐恩蔭濫膺於下賤﹐碑名臚列﹐逆惡彌彰。又如崔鐸自爲敗種﹐名玷賢書﹐席權勢而幾諫不聞﹐受豢養而攺圖安在﹖崔鏜﹑崔鑰﹐黃口孺子﹐冒濫錦衣﹐逆孽之禍未央﹐厚毒之報甚速。以上各犯﹐夤緣有禁﹐投畀何疑﹖俱應仰遵聖諭﹕『發煙瘴地面﹐永遠充軍。』第其中魏良棟年僅四歲﹐魏鵬翼年僅三歲﹐崔鏜年僅七歲﹐崔鑰年僅三歲﹐蒙蒙未視﹐貿貿無知。加之世襲﹐忽若富貴之逼人﹔惟彼元凶﹐寔害無辜之赤子。倘於此四犯者﹐憫彼無知﹐寬其一面﹐是尢聖朝浩蕩之仁﹐施於法外﹐非臣等所敢輕議也。將魏志徳等取問﹐罪犯十七名﹕魏志徳年六十五歲﹐魏良棟年四歲﹐魏鵬翼年三歲﹐魏希舜年二十一歲﹐魏希孔年三十一歲﹐魏撫民年十一歲﹐魏希孟年十二歲﹐楊文昌年十六歲﹐楊胤昌年十二歲﹐楊祚昌年九歲﹐馮繼先年十九歲﹐傅之琮年十二歲﹐董芳名年九歲﹐王祿年三十歲﹐俱系河間府肅寧縣人﹔崔鐸年二十五歲﹐崔鏜年七歲﹐崔鑰年三歲﹐俱順天府薊州人。各招同議得魏忠賢等所犯。魏忠賢﹑客氏﹐俱依謀大逆者律﹐皆淩遲處死﹐決不待時。崔呈秀依諸衙門官與內官交結夤緣作獘扶同奏啟者律斬。魏志徳﹑魏良棟﹑魏鵬翼﹑魏希舜﹑魏希孔﹑魏撫民﹑魏希孟﹑楊文昌﹑楊胤昌﹑楊祚昌﹑馮繼先﹑傅之琮﹑董芳名﹑王祿﹑崔鐸﹑崔鏜﹑崔鑰﹐俱系冒濫弟侄親族﹐各遵明旨﹐俱發煙瘴地面﹐永遠充軍。招送兵部定衛﹐拘僉妻解發遣。照出魏忠賢﹑崔呈秀俱已自縊刑部等衙門題爲遵旨會議事﹕「河南淸吏司案呈奉本部送刑科抄出本部等衙門題前事﹐抄部送司。該本司署司事主事楊鳳翥﹐同本司主事袁文新﹑王汝受﹐會同湖廣道監察禦史曹谷﹑山東道監察禦史吳尙默﹑大理寺左寺正何京﹑右寺副諭思慥﹑貴州淸吏司署司事福建淸吏司員外郎康承祖﹐會議得犯人三名口﹕魏忠賢﹐年六十歲﹐系直隸河間府肅寧縣人﹐系淨身男子﹐於萬曆年間選入皇城﹐歷轉司禮監太監﹐總督東廠官旗辦事。客氏﹐年四十八歲﹐系定興縣人侯二妻。選乳進內﹐封奉聖夫人。崔呈秀﹐年五十五歲﹐系順天府薊州人﹐中萬曆癸丑進士﹐歷任兵部尙書。該魏忠賢先存冒爵寧國公今問斬已處決侄魏良卿﹑客氏先存冒濫都督今問斬已處決男侯國興﹑崔呈秀在官男崔鐸﹐各前後招稱﹕魏忠賢平生狡險異常﹐先年伏侍先帝靑宮些小殷懃﹐巧結寵愛。瞷登大寶﹐廁身禁密﹐就不合踞掌東廠印信﹐恣意作惡。又不合串合阿乳客氏﹐關通綫索﹐百般煽惑﹐任憑出入詔旨。宮闈外廷事權﹐只手握定﹐敢有觸忤﹐應時殄滅。又不合嗔怒左都禦史楊漣等﹐同工部郎中萬燝露章交攻罪惡﹐先將萬燝矯旨廷杖一百棍﹐爪牙內監多人﹐擁門揪發﹐棍毆錐刺﹐不日身死。鉗制九卿科道﹐緘口吞聲﹐廣布戳番﹐四處捉打事件。無端風聞小事﹐動輒用數百斤大枷﹐立枷九門處﹐枷死不下百十餘人。復遣緹騎逮系楊漣﹑左光斗﹑周朝瑞﹑魏大中﹑袁化中﹑顧大章﹑王之寀﹑周宗建﹑繆昌期﹑夏之令等﹐著令錦衣衛田爾耕﹑鎭撫司許顯純等﹐非刑酷拷﹐羅織成招﹐先後斃命﹐身無完膚﹐備極慘毒。又唆蘇杭織造府心腹內監李實﹐捏疏參論都禦史髙攀龍﹑巡撫周起元﹑周順昌﹑黃尊素﹑李應升等﹐飛遣驍悍﹐激變地方。髙攀龍投水身死﹐起元等四命刑斃詔獄。又將無影詩句﹐逮系揚州府知府劉鐸﹐百計誣害﹐密串腹弁張體幹﹑谷應選飄空捏坐咒咀﹐斬絞立殺五命。又將番役搜拏顧同寅﹑孫文豸﹐舊書詩章內有譏諷忠賢字樣﹐硬坐妖書梟斬。又誘吳養春義男首訐黃山課稅﹐坐陷養春全家斃獄。又將吏部尙書等官張問達等﹐捏坐贓私追比。又將守法無罪官員耿如杞﹑唐紹堯等﹐無辜逮問﹐坐贓懸罪。又串客氏﹐索取皇親張國紀米石不遂﹐捏占皇店﹐將國紀家人立枷﹐斃死數命。多方搖動中宮﹐竟唆腹黨劉志選﹑梁夢環誣劾國紀﹐徑逐回籍﹐致遺國母憂憤。時忠賢凶狠熾發﹐日嗾捕弁楊寰﹑孫云鶴將平民憑空捉拏﹐斬絞立枷﹐致死千命。惡焰燻天﹐震動宮闈。爲因客氏悍妒﹐與懷寧公主母成妃李貴人及裕妃馮貴人不睦﹐忠賢誠恐二妃漏泄姦詭事情﹐不思主母分尊﹐輒敢大逆不道﹐欺瞞先帝﹐實時矯傳假旨﹐將成妃革奪﹐裕妃逼令自盡﹐冤慘彌天。又不合借名內操﹐身典禁兵﹐蓄養死士千餘﹐陰謀不軌。擅將山海﹑宣大等處鎭﹐設立心腹內監數十員役鎭守﹐所有咽喉地方﹐兵馬錢糧漕運﹐處處布置私人李明道等﹐便其呼應。又不合同客氏將內府財物﹑乘輿服禦及祖宗朝歷代傳國鎭庫奇珍異寶﹐令伊侄魏良卿與客氏男侯國興搬盜一空﹐堆積私家﹐塡屋充棟。見奉旨抄沒﹐各城陸續進內﹐冊籍可據。又假旨傳客氏蔭子﹐部擬一蔭﹐尙嫌其少﹐再添一蔭。比崔呈秀﹐先任淮揚巡鹽禦史貪污﹐被先任左都禦史髙攀龍參論罷職﹐勘問追贓。聞得魏忠賢專權擅政﹐亦不合靑衣小帽﹐哀求庇飾﹐卽矯旨召復原官。又不合故違交結近侍律﹐奴顏婢膝﹐結拜忠賢爲義父﹐身爲義子。尊稱忠賢『尙公』﹑『祖爺』等名號﹐出入禁闥﹐招權納賄﹐引用匪人﹐把持朝政。謀泄私怨﹐與忠賢計殺髙攀龍等多命。假借門戶名色﹐排陷善類﹐重則辟遣﹐輕則削奪。以背後譏議﹐怨吏部郎中蘇繼歐﹐嚇令自縊。以布政丘志充買官銀三千﹐誣卸之禮部尙書李思誠﹐削籍追贓﹐抱冤莫訴。夤緣巡視工程﹐驟躐工部尙書﹐兼銜左都禦史。訃聞母憂﹐不肯回籍奔喪﹐機乘先帝彌畱﹐兵部員缺﹐不繇會推﹐藉忠賢矯旨升補。又不合將今革任未到官伊弟崔凝秀冒升浙江總兵。又將先存今故娼賤樂戶蕭惟中濫推欽點密雲車營都司。呈秀兄弟姦黨﹐中外掌握兵權﹐要做忠賢外應。先期安排串令別案問斬孫如洌﹑曹代何等﹐稱頌忠賢功徳﹐創建生祠﹐僭與文廟並峙﹐傾動海內人心。又令其腹黨參將靳廷桂爲天津守祠官﹐遊擊錢體幹爲河間府守祠官﹐都司張夢吉爲蔚州守祠百戶﹐沈尙文爲浙江守祠官﹐到處獻媚﹐勞民傷財﹐動費百萬。有忠賢孽侄魏良卿﹐初授錦衣衛指揮﹐歷升都督﹐冒封肅寧侯伯﹐尋冒太師﹑寧國公。敞建府第﹐廣撥莊田﹐頒給誥券。又將伊侄四歲乳臭魏良棟﹐冒封太子太保﹑東安侯﹔三歲乳臭魏鵬翼﹐冒封太子少師﹑安平伯﹔魏志徳都督同知﹐魏希舜左都督﹐魏希孔世襲左都督﹐魏撫民尙寶司卿﹐魏希孟世襲指揮同知。伊親楊文昌太子太保﹑左都督﹐楊胤昌都督僉事﹐馮繼先都督同知﹐傅之琮都督同知﹐董芳名都督僉事﹐楊昌祚都指揮使﹐王祿都指揮使﹐俱皆冒支俸祿。輒敢勒石立碑﹐安豎司禮監公署﹐心猶未厭﹐又嗾使腹黨丰城侯李承祚﹐疏請比徐達例﹐封兩公世爵。崔呈秀在官長男崔鐸冒廁生員﹐幸中順天鄕試﹐又將在官次男崔鏜濫授錦衣衛指揮使﹐三男崔鑰濫蔭錦衣衛指揮僉事。猶復籍口敍功等項名色﹐與忠賢冒濫蔭襲﹐恩賞不計其數。種種不法﹐惡迹貫盈。隨該禮科都給事中吳弘業﹑雲南道監察禦史楊維垣前後文章參劾﹐該兵部接出聖諭﹕『朕禦極以來﹐深思治理﹐乃有逆惡魏忠賢﹐盜竊國柄﹐蠹盜內帑﹐誣陷忠直﹐艸菅多命﹐狠如虎狼。本當肆市以雪眾冤﹐姑已從輕﹐降發鳳陽。矧巨惡不思自愆﹐致敢將素蓄亡命之徒﹐身帶凶刃﹐不勝其數﹐環擁隨護﹐勢若叛然﹐朕心甚惡。著錦衣衛卽差的當官旗前去扭解﹐押赴彼處交割明白。其經過地方﹐著各該撫按等官﹐多撥官兵沿途護送﹐所有跟從羣姦﹐實時擒拏具奏﹐勿得縱容遺患。若有疏虞﹐責有所歸。爾兵部馬上差官﹐星速傳示各該衙門遵行。特諭。』欽此欽遵。又該司禮監傳出聖諭﹕『朕聞去惡務盡﹐禦世之大權﹐人臣無將﹐有位之炯戒。我國家明懸三尺﹐嚴繩大憝﹐典至重也。朕覽諸臣屢疏﹐陳列逆惡魏忠賢滔天罪狀﹐具已洞悉。竊思先帝以左右微勞﹐稍假恩寵﹐忠賢不思盡忠報國﹐以酬隆遇﹐專一逞私植黨﹐怙惡作姦﹐盜弄國柄﹐擅作威福﹐難以枚舉。略數其槪﹕將皇兄懷寧公主生母成妃李氏﹐假旨革奪﹐至今含冤未雪。威逼已封裕妃張氏﹐立致捐生﹐𨿽死九泉﹐其目未瞑。借旨擅將敢諫忠直之臣﹐羅織削奪﹐慘毒備至。又復串同心腹﹐酷刑嚴拷﹐誣捏贓私﹐立斃多命。他若謇諤痛於杖下﹐柔良枯於立枷﹐臣民重足﹐道路以目。而姦惡乃身受三爵﹐並崇五等﹐極人臣未有之榮。通同客氏﹐表裏爲姦﹐當先帝彌畱之時﹐猶復叨恩晉秩﹐無有紀極。今賴祖宗在天之靈﹐海內蒼赤有幸﹐天厭巨惡﹐神奪其魄﹐二犯罪狀﹐次第畢露。朕又思忠賢等不止窺攘名器﹐紊亂刑章﹐將我祖宗蓄積庫貯傳國奇珍異寶金銀等物﹐朋比盜竊﹐幾至一空。何物神姦﹐大膽乃爾﹗本當寸磔﹐念梓宮在殯﹐姑置鳳陽。卽將二犯家產﹐著錦衣衛會同五城及緝事衙門﹐親詣住所﹐將一應家貲莊田及違禁等物﹐盡數籍沒入官﹐逐件從實開列來看。其原籍違式服捨等項﹐著落有司淸查的確具奏。如有隱匿朦蔽等情﹐許據實糾參﹐一並連坐。亦有不得株累無辜。其冒濫弟侄親屬﹐俱發煙瘴地面﹐永遠充軍。嗚呼﹐大姦脫距﹐國典用章﹐事麗於辟﹐情罪允孚。特諭。』欽此欽遵。又該吏部等衙門太子太師尙書等官房壯麗等題爲遵旨會勘事﹐奉聖旨﹕『逆黨崔呈秀﹐負國忘親﹐通內擅權﹐𨿽死尙有餘辜。著法司按律確擬﹐暴著其罪﹐以垂永戒。該衙門知道。』欽此欽遵。又該刑部等衙門太子太傅尙書等官蘇茂相等題爲遵旨會議事﹐奉聖旨﹕『姦惡魏忠賢﹐串通逆婦客氏﹐恣威擅權﹐逼死裕妃﹑馮貴人﹐矯旨革奪成妃名號﹐慘毒異常﹐神人共憤。朕與昭雪復號﹐以慰先帝在天之靈。其戕害縉紳﹐盜匿珍寶﹐未易枚舉﹐皆繇崔呈秀表裏爲姦﹐包藏禍心﹐謀爲不軌。仰賴宗社有福﹐陰謀隨破﹐二凶天殛﹐人心差快。乃五虎李夔龍等﹐附權驟擢﹐機鋒勢焰﹐赫奕逼人。五彪田爾耕等﹐受指怙威﹐殺人艸菅﹐幽圄累囚﹐沈冤莫白。其元凶客氏﹑魏忠賢﹑崔呈秀早定爰書﹐虎彪俱照各官前後參疏﹐著法司再行依律擬罪﹐以伸國法。該部知道。』欽此欽遵。通抄到部﹐送河南司。又該保定撫按拏解逃犯魏志徳﹑魏良棟等﹐到部批送貴州司牧問間。又該順天撫按奏稱蕭惟中病故緣繇在案。隨該本司牌行薊州﹐提解崔呈秀冒濫錦衣﹐魏忠賢仍應戮屍淩遲﹐崔呈秀仍應斬首﹐合行原籍各撫按﹐於河間府及薊州各行刑。客氏身屍無憑查戮﹐聽候明旨發落。未到崔凝秀﹐候旨另結。魏志徳等通取批回附捲。余無照該本司會同道﹑寺等官﹐將逆犯魏忠賢等各招罪﹐議擬明白。並將魏志徳﹑崔鐸等﹐行提前來問擬。各前罪案呈到部﹐該臣等會同太子太保都察院左都禦史臣曹思誠﹑大理寺署寺事左少卿臣姚士愼等﹐魏忠賢等議擬前招﹐並審魏志徳﹑崔鐸等各招前情明白。會看得人臣無將﹐將則必誅﹐況刀鋸之餘役乎﹖魏忠賢挾先帝寵靈﹐箝制中外﹐交結客氏﹐睥睨宮闈。其大者如嗔怒張國紀﹐則立枷而殺數命﹐且連縱鷹犬﹐必搖動乎中宮﹐私憾成妃﹑裕妃﹐則矯詔而革封禦﹐至摧抑難堪﹐竟甘心於非命。夫且不知上有君父矣﹐其於臣僚何有﹖於是﹐言官死杖﹐大臣死獄﹐守臣死於市曹﹐緹騎四出﹐道路驚魂﹐告密一開﹐都民重足。生祠徧海內﹐半割素王之宮﹔諛頌滿公交車﹐如同新莽之世。至尊在上﹐而自命『尙公』﹐開國何勛﹐而數分茅土。尙嗾無恥之穢侯﹐欲駢九命﹔疊出心腹之內黨﹐徧踞雄邊。至於出入禁門﹐陳兵自衛﹐戰馬死士﹐充滿私家﹐此則路人知司馬之心﹐蓄謀非指鹿之下者也。天討首加﹐寸磔爲快。客氏妖蟆食月﹐翼虎生風﹐輦上聲息必聞﹐禁中搖手相戒﹐使國母常懷乎憂憤﹐致二妃久抱乎沈冤。且先帝彌畱之旦﹐詐傳蔭子﹐尙以一爲嫌。私藏見籍之贓﹐絕代珍奇﹐皆出尙方之積。通天是罪﹐盜國難容。崔呈秀則人類鴟鶚﹐衣冠狗彘。誰無母子﹖而金緋蟒玉忍不奔喪﹔自有親父﹐而婢膝奴顏作閹幹子。握中樞而推弟總鎭﹐兵柄盡出其家門﹔位司馬而仍總蘭臺﹐立威欲箝乎言路。睚眥之仇必報﹐威福之焰日燻。總憲夙仇﹐迫爲池中之鬼﹔銓郎乍嚇﹐驚懸梁上之繯。凡逆豎之屠僇士紳﹐皆本犯之預謀帷幄。選娼挾妓﹐歌舞達於朝昏﹔鬻爵賣官﹐黃金髙於北斗。假山冰泮﹐遊釜魂銷﹐𨿽已幽快於鬼誅﹐仍當明章於國法。其餘魏良棟﹑魏鵬翼﹑魏志徳等十四名及崔鐸﹑崔鏜﹑崔鑰等﹐或赤身狙獪﹐或黃口嬰兒﹐濟惡而玷賢書﹐無功而嬰世爵﹐切應投於荒裔﹐以大快夫羣情。旣經該司會同道﹑寺等官議擬前來﹐相應題請﹐合候命下本部﹐將逆犯魏忠賢﹑崔呈秀行原籍撫按﹐魏忠賢於河間府戮屍淩遲﹐崔呈秀於薊州斬首﹐各行刑訖﹐撫按具本奏聞。客氏身屍﹐並請敕示發落。仍將問過罪案﹐刊定爰書﹐頒布中外曉諭。其魏志徳等﹐俱遵照前旨﹐發煙瘴地面﹐永遠充軍。各犯誥命﹐通行追奪奏繳。內魏良棟﹑魏鵬翼﹑崔鏜﹑崔鑰四名﹐統候聖明裁奪施行。緣系逆犯﹐早定爰書事理﹐臣等未敢擅便﹐謹題請旨。

正月二十六日具題﹐二十六日奉聖旨﹕「覽奏。逆惡魏忠賢﹐掃除廝役﹐憑籍寵靈﹐睥睨宮闈﹐荼毒良善﹐非開國而妄分茅土﹐逼至尊而自命尙公。盜帑弄兵﹐陰謀不軌﹐串同逆婦客氏﹐傳遞聲息﹐把持內外。崔呈秀委身姦閹﹐無君無親﹐朋攘威福之權﹐大開縉紳之禍。無將之誅﹐國有常刑。旣會議明確﹐著行原籍撫按﹐魏忠賢於河間府戮屍淩遲﹐崔呈秀於薊州斬首﹐其客氏身屍﹐亦著查出﹐斬首示眾。仍將爰書﹐刊布中外曉諭﹐以爲姦惡亂政之戒。魏志徳等俱依前旨﹐發煙瘴充軍﹐誥命槪行追奪。其魏良棟﹑魏鵬翼﹑崔鏜﹑崔鑰旣系孩稚無知﹐準釋﹐以彰朝廷法外之仁。」

玉鏡新譚卷之十

爰書魏良卿侯國興崔鐸客光先楊六奇客璠

指揮使﹑都督等官﹐晉封公爵。勒索誥券﹐取旨如寄﹐不思非分已極﹐罪在不赦。又不合大張天膽﹐將祖宗內府二百餘年蓄積﹐庫貯傳國奇珍異寶金銀等物﹐通同盜出一空。當未蒙籍沒之先﹐用大騾車六輛﹐並摃夫無數﹐每日夜搬運寧府。家眷家貲﹐移於椿樹胡衕﹑燈市街﹐潛藏寓住。系未到官內官不知名李掌家﹑王掌家﹑髙掌家押運﹐其餘分藏別宅。又有客氏在官男侯國興冒濫都督僉事﹐亦不合見客氏與魏忠賢暗通綫索﹐無計不遂﹐輒與良卿同謀﹐肆行串盜﹐並內府服禦珍寶﹐遞匿私室﹐堆積如山﹐難以枚舉。見今追出﹐陸續進內﹐並有各城抄沒贓私冊籍可查。又有客氏在官弟客光先﹑侄客璠﹐各不合冒濫恩蔭都督同知﹑錦衣衛指揮使。客光先冒領俸薪﹐自泰昌元年十月內起﹐至天啟七年十月止﹔客璠冒領俸薪﹐自天啟八月起﹐至今十月止。又有魏忠賢侄婿在官楊六奇﹐不合冒濫恩蔭左都督﹐冒領俸薪﹐自天啟五年二月起﹐至七年十月止。又不合於本年十一月內﹐令在官家人張山﹑王二﹐將衣被椅卓等項﹐用車裝回。行至蘆溝橋﹐被南城兵馬司吏目胡拱辰拏獲﹐呈解本城王禦史。將衣被等物﹐見在變價助餉。又有在官孫司房﹐卽孫應奇﹐韓長班﹐卽韓翼﹐馬科﹐各不合故違誆騙財物。計贓犯該徒罪以上﹐發邊衛充軍。情重者﹐仍枷號三个月﹐發遣事例。乘機挾詐銀二百八十二兩﹐侵匿在家﹐已經追出﹐進內。比應奇等三人﹐又將良卿貲財十箱﹐同未到官傅長班及先存今故寧師傳﹐卽應逢春﹐各不合聽從押送至在官範戚畹﹐卽都督同知範守仁家內。比範守仁亦不合明知帑物﹐容畱窩頓﹐旋復呈首在官。隨該北城掌印兵馬熊胤丰密楊禦史﹐將各犯並所寄範守仁貲財﹐逐箱查明。有未到官僧浴光﹐原領魏忠賢元寶五百餘錠﹐不知所作何事等因﹐開列具奏題。欽依『逆孽魏良卿等﹐上侵府藏﹐下剝民脂﹐家貲法當沒入﹐豈容匿寄諸黨﹖所奏旣有的據﹐著差去內外各官﹐將本內有名人犯﹐速行拘究。僧浴光著行嚴緝﹐務在必獲。其原籍肅寧縣家產﹐著彼處撫按官﹐嚴加封固查明﹐從實具奏。如有容隱﹐一體治罪。該衙門知道。欽此。』隨該兵部接出聖諭﹕『朕禦極以來﹐深思治理﹐乃有逆惡魏忠賢﹐盜竊國柄﹐蠹盜內帑﹐誣陷忠直﹐艸菅多命﹐狠如虎狼。本當肆市以雪眾冤﹐姑已從輕降發鳳陽。矧巨惡不思自愆﹐輒敢將素蓄亡命之徒﹐身帶凶刃﹐不勝其數﹐環擁隨護﹐勢若叛然﹐朕心甚惡。著錦衣衛卽差的當官旗﹐前去扭解﹐押赴彼處﹐交割明白。其經過地方﹐著各該撫按等官﹐多撥官兵沿途護送﹐所有跟從羣姦﹐實時擒拿具奏﹐勿得縱容遺患。若有疏虞﹐責有所歸。爾兵部馬上差官﹐星速傳示各該衙門遵行。特諭。欽此』。隨該錦衣衛千戶吳國安題稱﹕『賫捧駕帖﹐於初七日偶聞途路行人﹐傳說魏忠賢前途阜城縣地方﹐於初六日在店半夜自縊身死。星馳到縣﹐該本縣知縣楊葆和審稱﹕魏忠賢於初六日南關宿歇在店﹐與同來內臣李朝卿並自縊身死。遺下行李﹐本縣鎖封看守﹐跟役俱各逃走﹐隨押內官康升﹑李朝卿家人六十兒﹐並店主﹑騾夫﹐俱各拿獲監禁。其魏忠賢並李朝卿身屍二軀﹐責令看守。』除巡按卓禦史具題外﹐題奉欽依『逆惡魏忠賢及李朝卿縊死旣眞﹐該縣相視明白﹐姑與掩埋。其行李解送河間府﹐同籍沒家產﹐一並具奏。隨押內官康升著解來司禮監究問。家人六十兒﹑店主﹑騾夫﹐審無別情﹐卽與釋放。該部院知道。欽此』。又該巡按直隸監察禦史卓邁題爲欽奉聖諭事﹐奉聖旨﹕『魏忠賢縊死﹐果否正身﹐嚴查明白具奏。欽此』。又該司禮監傳出聖諭﹕『朕聞去惡務盡﹐禦世之大權﹔人臣無將﹐有位之炯戒。我國家明懸三尺﹐嚴繩大憝﹐典至重也。朕覽諸臣屢疏﹐陳列逆惡魏忠賢滔天罪狀﹐具已洞悉。切思先帝以左右微勞﹐稍假恩寵﹐忠賢不思盡忠報國﹐以酬隆遇﹐專以逞私植黨﹐怙惡作姦﹐盜弄國柄﹐擅作威福﹐難以枚舉。略數其槪﹕將皇兄懷寧公主生母成妃李氏﹐假旨革奪﹐至今含冤未泄。威逼已封裕妃張氏﹐立致棄生﹐𨿽死九泉﹐其目未瞑。借旨擅將敢諫忠直之臣﹐羅織削奪﹐慘毒備至。又復串同心腹﹐酷刑嚴拷﹐誣捏贓私﹐立斃多命。他若謇諤痛於杖下﹐柔良苦於立枷﹐臣民重足﹐道路以目。而姦惡乃身受三爵﹐並崇王等﹐極人臣未有之榮。通同客氏﹐表裏爲姦﹐當先帝彌畱之時﹐猶復叨恩晉秩﹐無有紀極。今賴祖宗在天之靈﹐海內蒼赤有幸﹐天厭巨惡﹐神奪其魄﹐二犯罪狀﹐次第畢露。朕又思忠賢等不止窺攘名器﹐紊亂刑章﹐將我祖宗蓄積庫貯傳國奇珍異寶金銀等物﹐朋比盜竊﹐幾至一空。何物神姦﹐大膽乃爾﹗本當寸磔﹐念梓宮在殯﹐姑置鳳陽。卽將二犯家產﹐著錦衣衛會同五城及緝事衙門﹐親詣住所﹐將一應家貲莊田及違禁等物﹐盡數藉沒入官﹐逐件從實開列來看。其原籍違式服捨等項﹐著落有司淸查的確具奏。如有隱匿朦蔽等情﹐許據實紏參﹐一並連坐。亦不得株累無辜。其冒濫弟侄親屬﹐俱發煙瘴地面﹐永遠充軍。嗚呼﹐大姦脫距﹐國典用章﹐事麗於辟﹐情罪允孚。特諭。欽此』。隨該錦衣衛﹐先將魏良卿﹑侯國興﹑客光先﹑客璠拿獲﹐其魏良棟等一應冒濫弟侄親屬﹐俱於未奉旨之先﹐已經潛逃等因﹐於十一月十八日題奉欽依『是姦孽魏良卿等﹐著送法司從重擬罪。其未護魏良棟等﹐都察院移文彼處撫按並緝事衙門﹐嚴行訪拏﹐務在必獲﹐以正國法。該部院知道。欽此。』該經歷司將良卿等開送到部﹐奉批貴州司行收問間。又蒙批貴州司與山西司會審﹐該本司署司事﹑河南司主事楊鳳翥看系姦逆異常﹐事干重大﹐呈請三法司會審﹐案呈本部﹐咨行都察院﹐照委大理寺﹐委官去後﹐隨準都察院札委掌貴州道事太僕寺卿仍管監察禦史事李思啟﹑掌山西道事太僕寺少卿仍管監察禦史事李應薦﹑大理寺札委左寺正何京各職名前來。又該禦史楊維垣題奉欽依『逆孽魏良卿家貲﹐旣奉旨籍沒﹐豈容隱匿窩藏﹖這本內有名人犯﹐著法司擬罪。浴光原領銀十萬兩﹐修理巨馬橋用過一萬四千兩﹐其八萬六千兩﹐已經內庫查收訖。浴光及趙萬年等無干的釋放﹐余依變價進來。該衙門知道。欽此。』將範守仁開送到部間。又該巡視南城貴州道監察禦史王會圖﹐捉獲魏忠賢親屬左都督楊六奇﹐題奉欽依『覽奏。魏良卿﹑楊六奇等﹐旣系魏忠賢族戚﹐豈容寬貸﹖著究贓外﹐卽行收捕遣戍。崔呈秀贓私尙多﹐還著嚴訊崔鐸追解﹐並將的冒濫親族究遣。楊棟朝等著行吏部議用。該部知道。欽此。』隨該兵馬司將楊六奇呈解前來﹐復奉堂批添徐郎中﹑康主事﹐一同會審送司。該署司事河南司主事楊鳳翥﹐會同掌貴州道事太僕寺卿李思啟﹑掌山西道事太僕寺少卿李應薦﹑大理寺左寺正何京﹑本部山西司郎中徐士俊﹑湖廣司郎中徐維藩﹑四川司主事康承祖﹐於十一月二十九日在於都城隍廟內﹐行提良卿等一干人犯﹐再三隔別研審﹐各供前情明白。其魏忠賢﹑客氏未到弟侄親屬都督同知魏志徳﹑都督僉事魏希堯﹑魏希舜﹑魏希孔﹑魏良才﹑楊胤昌﹑董芳名﹑都督同知馮繼先﹑左都督楊文昌﹑都督同知傅之琮﹑太子太傅傅應星﹑都指揮使魏良棟﹑魏良輔﹑楊祚昌﹑王選﹑王祿﹑指揮同知魏希孟﹑魏鵬程﹑指揮僉事魏良弼﹑正千戶魏釗﹑客太平﹑指揮使侯國臣﹑原任尙寶司卿魏撫民及崔呈秀子崔鐸等﹐候一面咨提到日﹐逐名審究另結。除魏忠賢逆惡滔天﹐得全首領以死﹐法宜弔屍寸戮以正厥辜﹐應候聖旨處分外。會看得魏良卿﹐賣菜傭耳。因緣賊伯逆璫﹐備在權閹近族﹐倚城憑社﹐肆行狐鼠之姦﹔胙土分茅﹐妄受貂蟬之貴。乃又密連妖婦﹐結阿保作爲冰山﹔深構國興﹐盜內藏俱成金穴。天邊魅柄﹐旣落元凶之主張﹔家裏機關﹐盡是二祟之簸弄。惡難罄竹﹐罪甚滔天。幸宗社之有靈﹐值聖明之獨斷﹐逆璫立剪﹐旋正天誅﹐厥孽被擒﹐蚤彰國憲﹐駢首就戮﹐免遺山河帶礪之羞﹔暴屍示懲﹐庶泄天地神人之憤。所當將良卿﹑侯國興俱合依盜內府財物者律﹐照例系乘輿服禦物者作眞犯罪合斬﹐決不待時。其客光先﹑客璠﹑楊六奇﹐或以保母猶子﹐托影響於宮闈﹔或以異姓養兒﹐聯肺腑於婦寺。衣緋橫玉﹐揚揚旁若無人﹔席寵府辜﹐赫赫室偏有鬼。業已奉有明旨﹐查亦與律例相符﹐所當將客光先﹑客璠﹑楊六奇合依異姓買襲之人﹐比照乞養子冒襲律﹐發邊衛充軍。仍遵新旨﹐發煙瘴地面﹐各永遠充軍。其範守仁誼切椒房﹐不斷葛藤之逆豎﹔情迷叢假﹐暫收豺虎之遺貲。已比匪人之傷﹐未經染指﹔猶悛怙終之戒﹐旋卽首官。情旣可原﹐罪宜末減﹐所當照彊盜窩主不行﹐又不分贓律﹐減徒三年﹐準贖革職。其孫應奇﹑馬科﹑韓翼﹐狐假虎威﹐儼然稱尊於百獸﹔鷹將兔逐﹐定知播惡於眾生。定罪以贓﹐據情合律﹐所當俱依詐欺官司﹐以取財物計贓引例﹐俱發邊衛充軍終身﹐枷號二个月﹐發遣。張山﹑王二﹐審系雇工搬運﹐相應杖懲。今蒙取問罪犯﹐結得每銀一兩﹐值鈔八十貫﹐招結是實。十名﹕侯國興﹐年十八歲﹐宛平縣人﹔客光先﹐年四十一歲﹐客璠﹐年十二歲﹐俱定興縣人﹔範守仁﹐年十八歲﹐河間府人﹔孫應奇﹐年三十二歲﹐馬科﹐年三十八歲﹐俱大興縣人﹔韓翼﹐年二十七歲﹐宛平縣人﹔楊六奇﹐年四十歲﹐肅寧縣人﹔張山﹐年二十七歲﹐王二﹐年二十三歲﹐俱肅寧縣人﹐各招同。一議得﹕魏良卿等所犯﹐魏良卿除文官非有大功勛﹑輒封公爵之人秋後處斬律不坐外﹐與侯國興俱合依盜內府財物者律﹐照例盜乘輿服禦物者作眞犯死罪各斬﹐決不待時。客光先﹑客璠﹑楊六奇﹐俱奉旨發煙瘴地面﹐永遠充軍。範守仁比依彊盜窩主不行﹐又不分贓律﹐杖一百﹐流三千里。孫應奇﹑馬科﹑韓翼﹐俱依詐欺官私以取財者計贓準竊盜論﹐免刺﹐俱一百二十貫罪止律﹐各杖一百﹐流三千里。張山﹑王二俱合依不應得爲而爲之事理重者律﹐杖八十。範守仁等﹐俱有大誥減等。範守仁﹑孫應奇﹑馬科﹑韓翼各杖一百﹐徒三年。張山﹑王二各杖七十。審張山﹑王二系民審無力﹐範守仁系都督同知﹐孫應奇﹑馬科﹑韓翼俱民﹐各照例。孫應奇﹑馬科﹑韓翼各枷號二个月。滿日﹐與客光先﹑客璠﹑楊六奇俱招送兵部定﹐發客光先﹑客璠﹑楊六奇瘴地面﹐永遠充軍﹔孫應奇﹑馬科﹑韓翼俱發邊衛充軍終身﹐各拘僉妻解發遣。範守仁運灰贖罪﹐完日革職爲民當差。張山﹑王二的決完日﹐各發落寧家。一照出魏良卿﹑侯國興俱重刑﹐客光先﹑客璠﹑楊六奇﹑孫應奇﹑馬科﹑韓翼俱軍罪﹐各免紙。範守仁官紙一分﹐折價銀三錢六分。張山﹑王二各民紙一分﹐各折價銀二錢一分﹐俱付山西司。範守仁該運灰三萬六千斤贖罪﹐折價銀三十七兩六錢﹐付湖廣司﹐各上納作正支銷。客光先﹑客璠﹑楊六奇冒食俸薪﹐應行該原領衙門﹐俱依年月日期﹐照數查追還官﹐赴戶﹑工二部支納。其楊六奇衣被卓椅等物﹐聽該城變價助餉﹐通行交納﹐取實收附捲。仍追取魏良卿誥券及侯國興客光先﹑客璠﹑楊六奇﹑範守仁各誥命﹐進內繳毀。其未獲魏良棟及各冒濫弟侄人等﹐咨行撫按及緝事衙門嚴提﹐到日另結。余無照捲。查先該錦衣衛掌衛事中軍都督府左都督鄭士毅等題爲欽奉聖諭事﹐奉聖旨﹕『是姦孽魏良卿等﹐著送法司從重擬罪。其未獲魏良棟等﹐都察院移文彼處撫按並緝事衙門嚴行訪拿﹐務在必獲﹐以正國法。該部院知道。欽此』。又該司禮監秉筆太監等官張邦詔等題爲急請明旨處分事﹐奉聖旨﹕『逆孽魏良卿家貲﹐旣奉旨籍沒﹐豈容隱匿窩藏﹖這本內有名人犯﹐著法司擬罪。浴光原領銀十萬兩﹐修理巨馬橋﹐用過一萬四千兩﹐其八萬六千兩﹐已經內庫查收訖。浴光及趙萬年等無干的釋放。余依變價進來。該衙門知道。欽此。』又該巡視南城貴州道監察禦史王會圖題爲逆閹已罹天誅﹐附逆朋姦難容兔脫﹐幽冤業徼電鑑﹐拔幽盛典﹐宜及鴻冥﹐仰祈聖明俯采末議﹐以肅王章﹐以維國運事﹐題奉聖旨﹕『覽奏。魏良卿﹑楊六奇等﹐旣系魏忠賢族戚﹐豈容寬貸﹖著究贓外﹐卽行收捕遣戍。崔呈秀贓私尙多﹐還著嚴訊崔鐸追解。並將的冒濫親族究遣。楊朝棟等著行吏部議用。該部知道。欽此。』欽遵。通抄到部送司﹐該本司會同道﹑寺各司等官﹐將犯人魏良卿等﹐問擬各前罪案﹐呈到部。該臣等會同太子太保都察院左都禦史臣曹思誠﹑都察院右都禦史管大理寺卿事臣張九徳等﹐將犯人魏良卿等覆加嚴審﹐前情明白。會看得魏良卿﹐市井傭奴﹐逆璫猶子。值忠賢竊柄之日﹐膽大包天﹔乘爵賞闇姦之秋﹐焰張蓋世。靦顏五等﹐有何汗馬微勛﹖冒爵上公﹐已犯刑書重辟。猶且內結妖姆﹐表裏爲姦﹐外構國興﹐明比共濟。盜內藏以歸私囊﹐則竊寶竊珍﹐隱然有竊國之勢﹔視祖制有如弁髦﹐則無章無法﹐居然有無上之心。幸遇皇上憲天爲刑﹐旣究四凶之罪﹐與眾共棄﹐宜昭兩觀之誅﹐一洗河山帶礪之羞﹐大快天地神人之憤。所當照除文官非有大功勛輒封公爵之人秋後處斬律不坐外﹐與侯國興俱合依盜內府財物者律﹐照例盜乘輿服禦物者作眞犯死罪﹐各斬﹐決不待時。客光先﹑客璠﹑楊六奇或以妖姆從侄﹐或以異姓假兒﹐依附婦寺﹐咸張灼日之威﹔橫行都城﹐共作滔天之惡。續貂並坐﹐不異沐猴而冠﹔擇食磨牙﹐何啻傅虎之翼。所當俱奉旨發煙瘴地面﹐永遠充軍。範守仁旣系戚裏﹐宜守朝常﹐乃托足閹門﹐罔顧三尺之森布﹔垂涎豪餌﹐妄意五侯之餘波。但未經染指﹐隨卽首官﹐尙戒怙終﹐宜從末減。孫應奇﹑馬科﹑韓翼﹐魑魅魍魎﹐悉屬渠魁之爪牙﹔蟊螣螟蝗﹐惟剝眾生之膚髓。計贓論罪﹐依律擬刑。張山﹑王二﹐但知傭力以餬口﹐蟻得食而羣趨﹔原非托身於叢神﹐狐假虎而售詐﹐相應懲杖。旣經該道﹑寺﹑司問擬前來﹐相應題請﹐合候命下本部﹐將各犯依律正罪施行。緣系欽奉聖諭﹐從重擬罪﹐人犯事理﹐臣等未敢擅便﹐謹題請旨。天啟七年十二月十八日題。」刑部等衙門題爲欽奉聖諭事﹕「貴州﹑山西淸吏司案呈奉部送準錦衣衙參送犯人魏良卿等到部送司﹐該貴州司署司事﹑河南淸吏司主事楊鳳翥﹐會同掌貴州道事﹑太僕寺少卿﹑仍管監察禦史事李思啟﹐掌山西道事﹑太僕寺少卿﹑仍管監察禦史事李應薦﹐大理寺左寺正何京﹐山西淸吏司郎中徐士俊﹐湖廣淸吏司郎中徐維藩﹐四川淸吏司主事康承祖﹐會審得一名魏良卿﹐年三十歲﹐直隸河間府肅寧縣人。狀招良卿先存今自縊死伯魏忠賢﹐存日系淨身男子﹐於萬曆十七年選入皇城﹐歷攺司禮監太監。至天啟元年間﹐先帝以魏忠賢左右微勞﹐寵授總督東廠官旗辦事。不思盡忠報國﹐乃密串先存今故奉聖夫人客氏﹐表裏爲姦﹐招權納賄﹐專以生殺予奪﹐籠罩一世。有露章攻己者﹐羅織贓罪﹐逮斃詔獄﹐有守正拂己者﹐故捏門戶﹐盡行削奪。著用立枷﹐廣開告密﹐酷害無辜多命。日與姦黨崔呈秀潛謀﹐妄謂親侄當享大貴﹐徼旨冒封國公﹐其侯﹑伯以下﹐冒濫官爵﹐不計其數。兵樞政柄以及顯要衙門﹐悉畀私人。內使紛紛四出﹐天下兵馬錢糧﹐漕運咽喉﹐盡歸其手。蓄養死士﹐身典禁兵﹐伏戎肘腋。甚至淩逼宮闈﹐將懷寧公主生母成妃李氏﹐假旨革奪。又威逼已封裕妃張氏致死。仍囑腹黨首創生祠﹐稱頌功徳﹐天下人心﹐共爲切齒。比良卿﹐系忠賢親侄﹐自應守死不從爲是﹐就不合朋姦煽惡。良卿初系納粟中書﹐捏作以文攺武﹐濫襲錦衣

二十日奉聖旨﹕「是。魏良卿市井傭販﹐爵冒上公﹐全恃妖姆﹑逆璫﹐表裏交構﹐僭竊無等﹐陰謀叵測。與侯國興旣問擬的確﹐著會官處決。客光先﹑客璠﹑楊六奇姑著發煙瘴地面﹐永遠充軍。余依擬。」

爰書三

刑部等衙門尙書等官臣城大戰陣亡﹐無子。二世祖張友系親弟﹐於永樂十年徵進土喇河﹑半壁山等處有功﹐升副千戶﹐故﹐三世祖張敬沿襲﹐俱故。至體幹承襲前職。狀招體幹於萬曆四十一年癸丑科中式﹐會試武舉﹐繇平虜城守備﹐歷升今職。值魏忠賢當道﹐勢焰燻天﹐體幹不合懷心獻媚﹐於天啟六年八月初二日﹐據在官西南把總谷應選報稱﹕有刑部緣事﹐先存今決故知府劉鐸﹐先存今決故家人劉福﹐身藏銀二百五十兩﹐進彰義門﹐被先存今監故假番趙三等獲住﹐挾詐銀一百五十兩。有劉鐸先存今決故親彭文炳具告南城﹐內獲間致﹐被在官捕番孫守貴將劉福﹑趙三巡捉到官。比時體干心知魏忠賢素恨劉鐸﹐不合乘機嚴刑拷逼。劉福誣招家主劉鐸賄買先存今決故術士方景陽﹐行術咀咒魏忠賢情詞。體幹藉此邀功﹐希圖超升富貴﹐故向東廠刑官處會取廠役一人來認明﹐使魏忠賢聞知。體幹卽令谷應選緝拏方景陽等。谷應選不合故違『誣告人因而致死者﹐被誣之人﹐委系平人﹐比因誣告人因而致死者﹐絞罪』事例﹐同謀依從體幹布置﹐誣捏行術符咒﹑令牌等物前來。體幹隨不合將方景陽等非刑苦拷﹐逼令妄招﹐始終不曾與劉鐸面質。羅織情由﹐立定罪案﹐於天啟六年八月初六日﹐題爲神姦賄囑左道﹐術害重臣﹐伏乞聖明亟正國典﹐以剪人妖﹐以昭天理事﹐隨奉欽依『劉鐸居間擬戍﹐又賄囑妖人鎭魘咀咒重臣﹐並妖犯方景陽﹑曾雲龍﹑彭文炳﹑家人辛云﹑劉福等﹐都著錦衣衛拏送鎭撫司﹐嚴行究問具奏。其書用李理淸隨審。欽此。』隨該錦衣衛將劉鐸﹑方景陽等﹐綁送北鎭撫司﹐打問成招。於天啟六年八月初十日具題﹐十一日奉欽依『劉鐸賦性姦貪﹐設心險毒﹐旣以營謀擬戍﹐復圖鎭魘重臣﹔方景陽因妾殺妻﹐已漧蘇茂相等謹題爲姦弁媚權殺人之狀﹐自供甚悉﹐謹據原揭奉聞﹐仰祈聖斷﹐立賜誅戮﹐以雪奇冤﹐以定通內之罪案事﹕「江西淸吏司案呈﹐奉本部送刑科抄出﹐都察院右副都禦史﹑仍管工科都給事中事郭興言題奉欽依﹐該本部署部事﹑原任右侍郎李若珪覆題前事﹐復奉欽依﹐通抄到部送司。該本司郎中範汝梓﹑員外郎申用嘉﹐會同江西道掌道事監察禦史周昌晉﹑大理寺右寺右寺副諭思慥﹐會問得﹕一名張體幹﹐年六十二歲﹐系府軍後衛后所副千戶﹐原籍山西太原府人。有一世祖張大﹐於洪武元年充和陽衛軍﹐老疾﹐二世祖張家兒系長男﹐代役。於洪武二十三年收捕乃兒百花有功﹐升總旗。於洪武三十四年大辟﹐今又肆行邪術﹐咀咒興妖﹐一干人犯﹐都送刑部從重擬罪。張體幹緝捕有功﹐升都督同知。把總谷應選加升參將﹐仍管把總事。其餘參將﹑中軍等官﹐著兵部照例優敍。該部知道。欽此。』將劉鐸等一干人犯解部﹑道﹑司。該本司原任郎中髙默﹐會同原任湖廣司員外郎徐日葵﹑原任福建司主事陳振豪﹑原任山東司主事湯本沛﹐問擬劉鐸合依書符咒水左道爲首者律絞﹐秋後處決。曾雲龍﹑彭文炳﹑劉福俱合依爲從者律﹐各杖一百﹐流三千里﹐減等徒罪。辛云合依不應事理﹐減等杖罪﹐具招呈堂。隨該原任刑部尙書薛貞﹐於天啟六年八月二十日具題﹐二十一日奉欽依『劉鐸左道興妖﹐罪上加罪﹐擬絞未盡厥辜﹔曾雲龍﹑彭文炳﹑劉福﹑辛云明系同謀﹐豈止徒杖。司官髙默﹑徐日葵﹑陳振豪﹑湯本沛﹐不遵堂批﹐徇情賣法﹐本當處治﹐姑著再審﹐依律從重擬罪﹐具奏。欽此』﹐抄部﹑道﹑司。該本司郎中等官髙默等﹐復擬劉鐸合依卑幼謀尊長律斬﹔曾雲龍﹑彭文炳﹑劉福俱合依書符水左道律絞﹐具招呈堂復。該刑部尙書薛貞﹐於天啟六年八月二十六日具題﹐二十七日奉欽依『劉鐸﹑曾雲龍﹑彭文炳﹑劉福俱依擬﹐卽便會官處決。辛云姑遣戍。方景陽𨿽已物故﹐還當戮屍。司官髙默﹑徐日葵﹑陳振豪﹑湯本沛﹐先系徇情賣法﹐及奉嚴旨﹐才行攺正﹐著降三級﹐調外任。該部知道。欽此。』抄部送司﹐已經將劉鐸等會官處決外﹐於天啟七年十一月初十日﹐該都察院右副都禦史﹑仍管工科都給事中事郭興言﹐查出體干等前項誣陷劉鐸獻媚一案。題奉欽依﹐該本部署部事右侍郎李若珪復題﹐奉欽依通抄到部送司。該本司郎中範汝梓﹑員外郎申用嘉將體幹﹑谷應選﹑孫守貴行提到官﹐會同江西道掌道事監察禦史周昌晉﹑大理寺右寺右寺副諭思慥﹐公同研審﹐前情是實。據此﹐會看得劉鐸之被殺也﹐由張體幹咀咒之一疏。殺人者﹐魏忠賢﹐而鍛煉羅織以興此獄者﹐體幹也。當日劉鐸家人劉福身藏銀二百五十兩進彰義門﹐爲假番趙三等所執﹐挾奪一百五十兩﹐而福因告之南城。體幹與把總谷應選聞之﹐以鐸因忠賢素憾之人﹐乘機以售其妄﹐而咀咒之說興矣。縉紳罹西市之慘﹐無辜飛六月之霜﹐誰爲之﹖體幹爲之也。卽其所自認者曰﹕『劉知府始終未與面質。』夫殺人何事﹖咀咒何律﹖豈有不與兩造﹐而據一面之詞可定罪案乎﹖矧劉福﹑方景陽之詞﹐亦體幹拷逼而招也。其所自辯者曰﹕『緝獲有谷應選﹐定罪有鎭撫司﹑刑部。』不知應選𨿽同謀而不敢審詳﹐揭中明言之矣。若夫體幹之疏﹐一紙莫須有之詞﹐遂爲三尺不可更之案﹐後來之招﹐皆依樣葫蘆也。發難者誰﹖造謀者又誰﹖其所自解者曰﹕『忠賢威逼驅之題參。』夫忠賢設俎﹐而體幹益之薪﹔忠賢操刃﹐而體幹授之柄﹐是可忍與﹖況東廠刑官會取一人﹐明明使之聞之。淺言之﹐則懼禍之心﹔深言之﹐實邀功之地。借他人之頭顱﹐博自己之爵賞﹐事類教猱﹐毒慘乳虎﹐體幹其何說焉﹖且此案中如劉福﹑方景陽﹑彭文炳﹑曾雲龍累累多命﹐誰非赤子﹐或駢首都市﹐或坐斃囹圄﹐則體幹一人﹐誠罪不容於死矣。律有誣告反坐﹐實爲體幹設也。若谷應選初之具稟﹐繼之緝拏﹐盡爲效力之人﹐亦冒非常之賞。故體幹嘵嘵廷質﹐然其稟而不審﹐而緝拏者亦卽體干命之也。發縱則自有在﹐協謀則無所逃﹐應以從論。孫守貴以番役而緝假番﹐事在可原﹐應免深究。除孫守貴隨審外﹐將體干等取問罪犯﹐招結是實。一名谷應選﹐年四十二歲﹐系大興中衛帶俸指揮僉事﹐原籍小興州人。有一世祖谷秀﹐舊名伯顏臺﹐於洪武二十年間﹐編充未平衛后所軍﹐奉天徵討﹐屢捷有功﹐升授試百戶﹐歷升指揮僉事。二世祖谷友﹑三世祖谷斌﹑四世祖谷雄﹑五世祖谷山﹑伯祖谷暘﹑祖谷曦﹑父谷汝松﹐沿襲俱故﹐是應選承襲前職﹐招同。一議得張體干等所犯﹐張體幹合依『誣告人至死罪﹐所誣之人已決者﹐反坐以死』律斬﹐決不待時。谷應選合依誣告人因而致死者例絞﹐秋後處決。孫守貴完日發落寧家。照出張體幹﹑谷應選﹐俱系重刑免紙﹐余無照捲。查先該都察院右副都禦史﹑仍管工科都給事中事郭興言題爲姦弁媚權殺人之狀﹐自供甚悉﹐謹據原揭奉聞﹐仰祈聖斷﹐立賜誅戮﹐以雪奇冤﹐以定通內之罪案事﹐天啟七年十一月初十日題﹐十三日奉聖旨﹕『這奏劉鐸一案﹐出罪璫魏忠賢誣殺﹐委屬可矜。張體幹旣聽使令﹐豈得彊辯飾罪﹖余已有處分了。該部知道。欽此。』該本部署部事右侍郎李若珪﹐天啟七年十一月二十七日覆題前事﹐三十日奉聖旨﹕『覽奏。方景陽陰行咀咒﹐中外共知﹐誣扳劉鐸﹐竟赴市曹﹐情甚可憫。巨姦魏忠賢﹐擅作威福﹐恣行荼毒﹐莫可誰何。今渠魁已殄﹐國法稍伸。張體干等有旨﹐聽法司會議定罪外﹐其東廠官旗﹐原無緝拏干涉﹐豈得株連﹐致干天和﹐不必行提。該部知道。欽此。』又該少師兼太子太師﹑兵部尙書閻鳴泰等﹐天啟七年十二月初六日題同前事﹐初八日奉聖旨﹕『覽奏。張體幹媚權羅織無罪旣確﹐著送法司﹐從重擬罪。該部知道。欽此。』又該太僕寺卿仍管兵部職方淸吏司郎中事王登三﹐題爲敬循職掌之要﹐聊陳畫一之法﹐以祛獘習﹐以昭公道事﹐天啟七年十二月十七日題﹐二十日奉聖旨﹕『向來權姦亂法﹐仕路混淆﹐武職一途﹐冒濫尢甚。這本說每季將俸薦合式﹐應推官員﹐總匯一冊﹐進呈禦覽。分送科部﹐挨次升補﹐眞可革債帥之獘。督撫咨文﹐亦須斟酌﹐時勢不得一槪濫咨添注。武官原以澄汰不肖﹐以後著督撫不時報部﹐卽與憑揭題注﹐具見該司澄敍之公。劉鐸慘死﹐禍起於谷應選﹐著法司提來與張體幹並訊定罪。該部知道。欽此。』欽遵。通抄到部送司﹐行提各犯前來﹐問擬前罪等囚﹐案呈到部。該臣等會同太子太保都察院左都禦史曹思誠﹑大理寺署寺事左少卿臣姚士愼等﹐會看得﹕張體幹蓄媚權之姦心﹐逞害良之毒手﹐知魏忠賢素憾劉鐸﹐輒與谷應選同謀﹐捏造符書﹐誣坐咒咀。而黃堂郡守﹐與曾雲龍﹑彭文炳﹑劉福等﹐一時駢戮西市。體幹﹑應選且揚揚以殺人媚人冒非常之擢矣。道路爲之咨傷﹐天日爲之黯澹﹐從來橫誣冤慘﹐未有如是之甚者也。借五人之腰領﹐博一身之富貴﹐卽戮二人於市﹐猶未足以償五命之冤。查當日拷審劉福﹐令誣供劉鐸咀咒﹐的系張體幹﹐有原疏可據。而谷應選爲捕方景陽﹐假搜黃紙牒文以成之。二犯𨿽共謀誣殺﹐獻媚徼功﹐而體幹之罪爲尢重。張體幹擬反坐﹐斬不待時﹔谷應選引例秋絞﹐庶情罪各當。孫守貴緝獲假番﹐事委可原﹐免究。旣經臺臣及部寺多官會議前來﹐相應題請﹐恭候命下臣部﹐將犯人張體幹斬不待時﹔谷應選秋後處絞施行。緣系『姦弁媚權殺人之狀﹐自供甚悉﹐謹據原揭奉聞﹐仰祈聖斷﹐立賜誅戮﹐以雪奇冤﹐以定通內之罪案』事﹐及節奉欽依事理﹐臣等未敢擅便﹐謹題請旨。」二十五日題﹐二十七日奉聖旨﹕『覽奏。劉鐸一案﹐羅織衣冠﹐駢首西市﹐獻媚權惡﹐立斃多命﹐洵神人共憤﹐罪豈可勝誅。張體幹律斬﹐谷應選例絞﹐允當﹐著暫監候處決。余俱依擬。」

