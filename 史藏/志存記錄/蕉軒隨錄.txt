

蕉軒隨錄淸

方浚師

●序

自稗官之職廢﹐而說部始興。唐﹑宋以來﹐美不勝收矣。而其別則有二﹕穿穴罅漏﹑爬梳纖悉﹐大足以抉經義傳疏之奧﹐小亦以窮名物象數之源﹐是曰考訂家﹐如《容齋隨筆》《困學紀聞》之類是也﹔朝章國典﹐遺聞瑣事﹐巨不遺而細不棄﹐上以資掌故而下以廣見聞﹐是曰小說家﹐如《唐國史補》《北夢瑣言》之類是也。作者朋興﹐更相出入﹐編書者第從其多以歸其類﹐而大綱旣定﹐罕出範圍。至於立言垂訓﹐卓然自必其可傳﹐則第視乎其書﹐而不系乎其體。同年觀察方君子嚴﹐幼承家訓﹐淬厲於學﹐自其束髮受書﹐卽能翻前人窠臼﹐抉其幽隱﹐其心有所得﹐見有可喜﹐必筆而錄之。旣而侍直禁林﹐橐筆天祿﹑石渠之地﹐凡史所載大聖人所以擅恩威而昭法戒者﹐可驚可愕﹐又備錄而歸。積之歲月﹐遂成巨帙。歲戊辰分巡嶺西﹐期年政成﹐乃盡發其藏﹐刪繁舉要﹐編成如幹捲﹐名曰《蕉軒隨錄》﹐而命光廷爲序。嘗讀《易》曰﹕君子多識前言往行﹐以畜其徳。而夫子教人亦曰「多聞﹐擇其善者而從之。」多見而識之﹐學不貴博乎哉﹖顧學博矣﹐而識不足﹐則無以剖析其精微。識足矣﹐而才气ぃ弱﹐筆不能自達﹐又無以擅文章而傳遠近。君搜羅旣富﹐排比皆中法度﹐可謂善書矣。顧猶有說者﹐國家混一宇內﹐以節儉先天下﹐府庫所儲﹐海盈而山積﹐一遇軍興水旱﹐則又廣籌經費﹐以實各省之藏。故朝廷日以風節厲天下﹐而小人卽虱其間﹐侵吞剝蝕﹐或數百萬﹑數十萬﹐相沿旣久﹐牽染且日眾。𨿽有潔淸自好之士﹐亦趑趄瑟縮﹐罔敢舉發。賴天子神聖﹐往往於無關章奏﹐洞燭其姦﹐雷厲風行﹐朝發而夕斷﹐駢誅至數十輩。人始知有國法﹐而司農得以舉其籍。今官方澄敍﹐大法而小廉者﹐皆列聖整齊嚴肅之所詒謀也。最陜﹑甘之冒賑﹐淮﹑揚之侵帑﹐少時父老類言之﹐而不得其首尾﹐及君書一出﹐則當年事之始末﹐罪之輕重﹐歲時日月﹐燦然具在﹐使後之讀者據是以參校國史﹐實足以傳信而祛疑。凡類此者數十篇﹐其可傳無疑也。若夫讀書之間﹐搜典之僻﹐獨抒所見﹐皆能開拓心胸﹐而得者旣多﹐爭者亦起。昔吳虎臣著《能攺齋漫錄》﹐劉興伯糾其十一事。顧亭林積畢生之力成《日知錄》﹐經閻百詩舉正尙五十餘條。入主出奴﹐迄今未經論定。以光廷之譾陋﹐誠不敢自任折衷﹐此須俟諸百年﹐而要不爲無補耳。君功名方大起﹐而著述不輟﹐是書而外﹐復箋注其先《玄英集》《朱子詩集》﹐及《二程粹言直解》《隨園詩注》《年譜》﹐刻以問世。後此所出﹐當有如昌黎所云大書﹑屢書﹑不一書者。故旣序以應命﹐又執筆以俟焉。同治十一年四月八日﹐治年愚弟番禺李光廷序。

●卷一

◎汝居稷《舜典》﹕「帝曰﹕」棄﹐黎民阻饑﹐汝后稷播時百谷。『「蔡沈集注﹕」後﹐君也。「按﹕堯使棄居稷官﹐更國邰地﹐遂封棄於邰﹐號曰后稷。劉向撰《列女傳》﹐謂姜源﹝原﹞生子棄﹐好種稼穡。堯崩﹐舜卽位﹐乃命之曰﹕」棄﹐黎民阻饑﹐汝居稷播時百谷「。其後世世居稷云云。君申命於臣﹐似不必稱其爵土之號。漢去古未遠﹐向必有所據。則後字當作居字爲是。且堯之使棄﹐亦使之居稷官﹐後與居字形相仿﹐其爲錯誤無疑。閱《鄭》注亦作居字。阮郎中﹝福﹞序向所撰《列女傳》最詳。

◎贛州府署楹帖寶坻李公﹝光先﹞﹐吾師滋園先生之尊人也。乾隆戊申科舉人﹐由工部郎出守江西贛州。循聲卓著﹐爲政不尙苛刻﹐嘗題贛州府署大門楹帖云「禮防於未然﹐惟願人人自化﹔獘去其太甚﹐無庸事事更新。」存心如此﹐宜其熾昌厥後也。

◎太必兔康熙丙午﹐相國馮公﹝溥﹞官吏部侍郎﹐時四大臣欲各省差大臣二員設衙門於督撫之旁﹐以廉督撫。吏部滿尙書阿思哈﹑侍郎太必兔議設衙門於各省東西﹐一切書役蒯隸人員﹐聽其招募﹐頒與敕印。先生執不可﹐謂創造衙門﹐費將不貲。內之傷度支﹐外之勞民力﹐毀房壞屋﹐勢必不免。且國家設立督撫﹐皆系重臣﹐今又不信﹐復遣兩大臣實逼處此﹐東西相望而稽察之﹐甚無謂也。夫權太重﹐則勢相軋﹐勢相軋﹐則當之者碎﹐保無下屬仰承左右譏苛爲民害者。太必兔蒙古人﹐性暴無禮﹐聞先生語大恚﹐目起立﹐張拳向先生。先生徐應曰「雞肋何足安尊拳﹖爾我等也﹐旣系公議﹐何必不容吾兩議耶﹖且議之可否﹐自有聖裁﹐豈爾我所得而專主。」疏上﹐上是先生議﹐其事得止。其後太必兔反修好﹐每事就先生商酌﹐然終以夤緣得官伏誅。語詳毛西河所撰《馮益都年譜》。

◎國書十二字頭漧隆十五年五月﹐奉上諭﹕「我朝創制國書﹐分十二字頭﹐簡而能該﹐用之無所不備﹐而音韻尢得天地之元聲。惟是漢人初學淸字者﹐辯字審音﹐每借漢字音注﹐以便記誦。而漢字不能悉葉﹐不得已各從俗音﹐以意牽合﹐未經校正畫一﹐將恐久而益差﹐閒嘗讀漢字《金史》﹐其用漢字音注國語者﹐本音幾不可曉。諦尋之﹐則原淸語所常悉。又如《元史》之達魯花赤﹐以今蒙古音譯之﹐當爲達魯噶齊﹐不華當爲補哈﹐此類未易枚舉。在史氏或以己意爲音﹐或出於當時承習﹐蓋由以漢字而注淸語﹑蒙古語﹐旣非本字﹐又無一定﹐是以訛復傳訛。以此知官爲較定之不可以已也。夫一天也﹐國書謂之阿補喀﹐蒙古謂之騰格哩﹐西番則謂之納穆卡。至國書之騰格哩﹐則漢語所謂弦子耳。又如一日也﹐國書謂之舜﹐漢文謂之日﹐蒙古謂之納蘭﹐西番謂之尼嗎。又如國語呼爾者﹐其音爲西﹐而西方則稱斡呼基。此在兼通淸音漢文者無所疑義﹐而通淸不通漢者﹐但知西之爲爾﹐通漢不通淸者﹐但知西之爲西﹐而語之以斡呼基﹐且不知爲何物矣。蓋凡物之命名﹐本屬後起。《爾雅》《釋名》﹐方言土訓莫可殫悉﹐皆假象耳。若夫以漢字注淸文﹐實假象中之假象﹐而必執此以較是非﹑定髙下﹑寓褒貶﹐此特私心妄見耳。爰命大學士傅恆率同儒臣﹐重定十二字頭音訓。開章六字﹐則用直音﹐如阿﹑額﹑伊﹑鄂﹑烏﹑諤﹔余用二字合音﹐如阿納﹑額訥﹑伊呢﹑鄂儺﹑烏努﹑諤懦﹔其餘十二﹝一﹞字頭﹐首六字用二字合音﹐如衣阿﹑衣額﹑衣伊﹑衣鄂﹑衣烏﹔以下俱用三字合音﹐如阿納衣﹑額訥衣﹑伊呢衣﹑鄂儺衣﹑烏努衣﹑諤懦衣。以分輕重緩急﹐而國書之元聲略可得梗槪。是不過同文之一端﹐無關奧義﹐然習之於童蒙之始﹐有不容忽者。用申其義﹐傳示久遠﹐俾知所法守焉。特諭。」謹按﹕《西域同文志》二十四卷﹐《增定淸文鑑》三十二卷﹐《補編》四卷﹐《總綱》八卷﹐《補總綱》一卷﹐《滿洲蒙古漢字三合切音淸文鑑》三十三卷﹐皆經欽定﹐條分縷析﹐貫串精詳。余官京朝時﹐曾與滿洲友人精習翻譯者時加討論﹐惜心計粗鈍﹐究未能一一體會也。

◎習坎六十四卦名皆無卦上加字者﹐《坎卦》獨加習字。或云﹕習上有坎字﹐蓋《坎》卦名﹐習《坎》卦義也。程子《易傳》﹕「習謂重習﹐他卦𨿽重﹐不加其名﹐獨《坎》加習者﹐見其重險。險中復有險﹐其義大也。」按﹕郭雍《易說》孔氏正義云「以《坎》爲險難﹐故特加習名。」王原叔先生引徐氏《新義》﹐謂習坎字上脫卦名一坎字﹐而《易》中卦名之下﹐亦無重言卦者。故《離卦》不曰離﹑重離﹐《巽卦》不曰巽﹑重巽﹐其重言卦名者﹐皆孔子彖辭也。或者曰﹕本無習字﹐緣《坎卦》六畫漫滅﹐正如習字﹐故傳寫者誤以漫滅之卦畫爲習字﹐又於上添畫一卦﹐是坎字上十二畫矣。然𨿽以習字漫滅﹐觀之僅有六畫之象﹐如此則其誤在隸古旣出之後﹐而彖象皆已先言習坎﹐則此說又非矣。大抵《坎》加習字﹐學者思慮終不能得﹐不可更附會穿鑿也。《坎》《離》等六卦﹐卦辭並彖皆只以三畫取義。《坎》以剛中而實﹐故稱有孚。心亨有剛中之徳者﹐未有不能濟難也﹐故行有尙。如《頤》《大過》《噬嗑》《中孚》之類﹐皆六畫取象者也。《坎》以三畫取義﹐是一卦之中﹐其象再見﹐故云習坎。豈《乾》《坤》不可稱習﹐而六子之序始於《坎》﹐故《坎》獨稱歟﹖其義則六卦俱有之矣。疑當闕之﹐未可深辯也。所論甚當﹐後之說《易》者﹐無此明晰也。

◎木中現進士二字沈存中筆記云﹕杭州南新縣民家析柿木﹐中有「上天大國」四字﹐筆法類顏眞卿。並云木中有文﹐皆是柿木。咸豐辛亥﹐建徳張硯秋刺史子錫康﹐於柴薪中拾七寸許木﹐生成陽文「進士」二字。刺史尊人繪《童孫獻瑞圖》﹐廣徵題詠。余在東流時﹐曾親見之。兵亂﹐圖木俱付灰燼。刺史賦《滿江紅》一闋志之。詞曰「佳木成文﹐曾一笑﹐童孫攜到。想个裏﹐奇緣應是﹐春闈先兆。照眼光生銀畫細﹐繪圖珍比金鉤繞。記同人咳唾落珠璣﹐皆髙調。才認取﹐奇材好﹐怎付與﹐狂灰掃。嘆茫茫春夢﹐去來誰曉。霄漢佇衝雛風翼﹐丹靑重寫科名艸。莫輕教韻事就銷磨﹐傷懷抱。」

◎黃州謝上表王禹爲知制誥﹐坐事責守黃州。《謝上表》有「宣室鬼神之間﹐豈望生還﹔茂陵封禪之書﹐惟期身後」之語。眞宗覽表﹐驚其詞之悲﹐方欲內徙﹐會黃州境有二虎鬥而食其一﹐占者以爲咎在守土之臣﹐遽有旨移守蘄州﹐以避其變。敕下而禹死矣。此見魏泰《東軒筆錄》所記。後見彭文勤公所編《宋四六選》﹐有禹《在黃州謝上表》﹐並無此一聯。或別有一表未傳耶﹖抑節錄未全登耶﹖姑存以志疑。吳處厚《靑箱雜記》云是《徙蘄州謝上表》。按蘄州敕下﹐禹已死﹐焉得有謝表耶﹖

◎協辦內閣事協辦大學士兼管總督者﹐不必仍帶協辦銜﹐見乾隆十三年邸抄。大學士張廷玉恩準五日一朝﹐協辦大學士陳大受因病調理﹐漢大學士惟史貽直一人﹐需員協辦﹐尙書汪由惇暫在內閣署理﹐見乾隆十四年邸抄。

◎雷同被黜乾隆壬子江南鄕試﹐首題爲《舜有臣五人而天下治》《武王曰予有亂臣十人》。桐城家勿庵先生﹝諸﹞文格老識髙﹐主司已定元﹐及搜落卷﹐得常字四十號﹐與先生文無一字異﹐遂被黜。先生始終未得一第﹐以明經終。惜哉﹗其同裏光君﹝石均﹞跋先生文云「方君墨卿﹝先生別號﹞以詩文馳聲藝苑﹐凡吾鄕工爲文者﹐咸慕師之﹐謂足繼百川﹑靈臯兩先生。而起家貧﹐授徒鳳﹑潁間﹐錄窗課十餘篇爲諸生程式﹐蓋有年矣。壬子省試﹐因窗課首藝有此文﹐不復重構﹐主試亟爲嘆賞﹐乃以常四十號復抄襲是文。魯鼎之投﹐眞僞莫辧﹐而方君遂被落。同人刻其遺捲﹐俾世之愛惜斯文者﹐知衡鑑之公﹐與先生暴腮之故﹐故在於此。」云云。昔歐陽文忠任滑州時﹐宋子京謂公曰「某大官頗愛子文。」文忠遂授以近著十篇﹐後文忠知制誥﹐人或傳有某大官極稱一丘良孫之文章。文忠使人訪之﹐乃前日所投十篇﹐良孫盜爲己文以贄。而稱美之者﹐卽昔日子京所示之某大官也。文忠不欲斥其名﹐但大笑而已。以贗亂眞﹐古今一轍。科名有命﹐當付之達觀可也。

◎楊介坪中丞憶幼時曾記吾師楊壬生先生﹝若午﹞言﹐先生之叔父介坪公﹝懌曾﹞以辛酉翰林開春坊﹐受知仁廟﹐爲大理卿最久。道光初﹐開府楚北﹐風骨錚然。薨後猶荷「淸名夙著」之褒。嘗被召﹐值天暑﹐公方掀簾﹐見上搖扇揮汗﹐卽入跪。上將扇子卻在座右﹐不復用﹐問公事甚詳。良久熱甚﹐上面汗如雨﹐竟不用扇。又久之﹐乃出﹐公已濕透紗袍矣。我朝君臣相見﹐嚴重如此。謹恭錄而識之。

◎校對責戍詩嘉慶間恭修髙廟《實錄》﹐校對官吾鄕龍子嘉駕部《汝言》﹑杭州顧渚茶中翰﹝英﹞曁某公與焉。每稿本成﹐必敬謹恭校﹐恐有訛錯。未幾進呈禦覽之本﹐誤落甚多﹐並將髙宗廟號「純」字亦誤書「睿」。皇帝震怒﹐將以大不敬論。諸校對皆下刑部﹐總裁爲長白英公﹑江西陳公﹐俱革職待罪。龍公等三員﹐旋發新疆效力。適未多日﹐姚伯昂總憲業開坊﹐以大考三等降編修﹐朱詠齋尙書開列名次並不在先﹐忽擢春坊。京師有好事者合而成詩曰「這回提調太荒唐﹐斷送英陳兩侍郎。出口可憐三校對﹐碰頭空惱八親王﹝某王曾爲乞恩﹐故邀寬典﹞。一封咸奏推卿相﹐五月還官笑伯昂。開列盡先都是夢﹐詠齋今日竟春坊。」讀之令人失笑。

◎宋明兩太祖畫像宋太祖微時遊關中﹐寺僧嚴老常周之﹐往來無倦﹐陰異其骨气﹐使工人貌之。繪事本褐衫靑巾﹐後易靴袍。明太祖本句容人﹐遷徙濠州﹐今鳳陽府也。少年窮乏﹐爲皇覺寺僧﹔神常示兆。禦極後﹐遂攺皇覺寺爲龍興寺﹐在府城外三里。佛堂中供太祖像﹐幅長丈餘﹐神采勃勃現紙上。寺僧尊藏惟謹﹐不肯輕出示人。凡遊客取觀者﹐皆今畫師所摹擬也。近年粵匪破鳳陽﹐僧某負像逃﹐流離數省﹐亂後復歸﹐像得無恙。豈髙皇帝之陰靈有以呵護歟﹖惜宋祖之像﹐未知仍在關中否﹖﹝嚴老名守嚴﹐見《邵氏聞見錄》﹞

◎一生不笑魏艾陵伯萇一生不笑﹐𨿽逢吉慶﹐未嘗開口。見《魏書》。

◎家玉屏先生先生諱永﹐爲五世祖奉政公從兄。博學工詩﹐尢精書法。晚年僑寓江寧﹐遨遊三山二水間﹐卒遂葬焉。浚師曾在荒肆得先生素紙一書幅﹐自錄《雨齋漫興詩》﹐詞翰雙美。時尙童稚﹐不識收藏﹐今不知尙在荒篋中否也。僅記其詩曰「雨團柳絮成幹雪﹐香繞檐牙墮濕云。又是舊來雙燕子﹐隔年離別語殷勤。」蕉窗憶及﹐敬錄於此。

◎陳文愨公濰縣陳文愨公﹝官俊﹞﹐嘉慶戊辰進士﹐吾鄕楊介坪公會試分校所取士也。入翰林後﹐侍學三天。時宣宗尙在潛邸﹐獨喜公﹐公亦知無不言。故登極後﹐公之恩遇最隆。屢以事罷而復起。道光己亥﹐公已工部尙書矣。未幾復因事罷﹐旋授通政使。至乙巳﹐遂拜副相。初﹐文愨同年錢金粟學士﹝林﹞人號爲冥官﹐一日文愨與學士言「人稱君掌冥司職﹐能預知人富貴。君識我將來爲何官耶﹖」學士應聲曰「吏部尙書協辦大學士。」文愨以學士爲戲語也。至己酉﹐文愨果以協揆長吏部﹐竟終於位。奇哉﹗文愨入相時﹐太夫人尙在堂。先世父屬先資政代作賀啟﹐中云「天官掌六卿﹐持衡聿班三事﹔帝命協百揆﹐作相已遲十年。」又云「衮衣依日月之光﹐知遇荷九重天子﹔萊服煥星辰之采﹐歡欣有八座慈親。」公喜甚﹐每於家兄前稱述之。

◎卓椅機凳周祈《名義考》﹕「天子諸侯席有黼黻純飾﹐憑則設幾。今俗言椅以代席也﹐言棹以代幾也。棹椅本無此字﹐乃俗書。」《正字通》﹕「俗呼几案曰棹。」李義山《河陽篇》詩云「憶得鮫絲裁小卓﹐蛺蝶飛回木棉薄。」此卓字之見於詩者。《宋史。輿服志》有靠背椅﹐眞宗咸平﹑景徳中﹐主家多造檀香椅卓﹝椅作倚﹞。此椅字之見於史者﹝按《默記》﹕「藝祖初命徐鉉往見李煜﹐老卒取舊椅子相對。鉉謂卒曰﹕」但正衙一椅足矣。『頃李主出﹐下階引其手以上。徐引椅稍偏﹐乃敢坐。「此見於宋初者﹞。《易。渙卦》﹕」渙奔其機。「《家語》﹕」仰視榱桷﹐俯察機筵。「此機字之始。《方言》﹕」榻前幾﹐趙魏之間謂之筵。「又﹕」俎﹐機也。西南蜀漢之郊曰止﹝音賜﹞。省﹐肉機也。「《後漢書》﹕樂崧獨直臺上﹐無被止﹐食糟糠。又省亦肉機﹐音。似皆載肉之器。如《詩》」有救天畢﹐載施之行「﹐畢亦助載鼎實者﹐與今之几案不同﹝《儀禮》﹕」宗人執畢。「鄭注﹕」狀如叉。「﹞《禮記》於禁﹐似幾屬﹐然無足。斯禁似凳屬﹐亦未能明言其制作。《世說》顧和外孫瞑在凳上。凳一作橙。晉《王獻之傳》﹕」魏時淩雲殿榜未題﹐匠人誤釘﹐不可下﹐使韋仲將懸橙書之。比訖﹐須髮盡白。「此凳字之始﹝王州譏楊升庵孟光舉案以爲靑玉碗爲無據。不知宋曾《鞏耳目》志載云﹕」孟光舉案齊眉﹐俗直謂几案耳。呂少衛云﹕桉乃古碗字﹐故舉與眉齊。張衡《四愁詩》』何以報之靑玉樓『﹐卽靑玉碗也。據此則《考工記》』案十有二寸『﹐亦作此解爲當。「曾說如此﹐豈可議升庵爲無據耶﹖浚師又按﹕《考工記》﹕」諸侯享夫人案十有二寸。「注﹕」十有二列也。「是案字當作碗字解無疑﹞。

◎完白山人寄鶴書稿完白先生有《上樊太守陳寄鶴書》﹐復自錄稿本一通﹐筆法蒼勁﹐文亦如之。道光庚戌﹐先生哲嗣少白茂才﹝傳密﹞以此冊請先資政題識﹐因得抄一副本。先輩文字﹐獲睹爲幸。原文甚長﹐節錄於此﹕完白山民鄧石如頓首﹐奉書爲啟﹐陳寄鶴事。此鶴之主人閒有歲月可證者﹐已百三十有零歲﹐歷公卿之門四。據宛陵張涵齋太史燾《古鶴行詩》﹐滇南中丞孫公曰秉刻之金陵藩署中﹐敍此鶴先在常熟蔣家﹐次居吳興沈家﹐後歸徳淸徐家。京口農部袁禮堂以千金聘歸三十六峯山館中﹐此百三十有餘歲可屈指而計者。其前之歲月﹐則不可得而考矣。山民遊於袁公家有年﹐農部之子廷極命鶴謂山民曰「此爾主也。」謂鶴與山民宜﹐遂以贈山民。山民年垂耳順﹐得此爲老伴﹐洵曠事也。嘉慶元年秋﹐舟過金陵﹐孫中丞悅之﹐欲聘山民鶴﹐兼以灰鶴二贈山民。此海雀也﹐非鶴也。與鶴爲奴﹐鶴不受也。卻之﹐載吾鶴歸。山民家徒壁立﹐食指甚繁﹐每一硯四方以活妻子﹐恐鶴遭野人之厄﹐遂擇地而寄鶴於集賢關僧捨中。𨿽禪室荒陋﹐而林木蓊郁﹐竹樹交翠﹐關隘險固﹐山石嵯峨﹐爲達天衢之衝要道﹐又皖城龍脈所特起。僧欲仗佛力創興之﹐以扶持行道﹐培護風水﹐其志誠深遠矣。離山民居遙不三十里﹐擔糧飼鶴﹐月有常例。𨿽待此鶴也﹐亦隱以待僧矣。因向僧喚鶴訓而祝之曰「爾乃胎禽浮丘﹐著經雲門﹐鼓翅華表﹐飛聲負霄漢淩雲之志﹐恐終非貧家有也。爾有遐心﹐亦聽爾之翺翔寥廓﹐可不爾羈也。今屬爾寄於僧﹐以修爾齡。僧托於爾﹐以輔成其名。爾無負山翁寄鶴之意﹐以徜徉於此。此地有修竹古木﹐可庇蔭爾﹔有古佛靑燈﹐可懺悔爾﹔有靈幡寶蓋﹐可威儀爾﹔有法座經壇﹐可莊嚴爾﹔有蹲獅伏象﹐可護持爾﹔有蘿月松風﹐可徘徊爾﹔有山花野卉﹐可紓爾步﹔有溪泉潺﹐可濯爾羽﹔有積石漫山﹐可厲爾喙﹔有苔華繡砌﹐可逞爾狂﹔有髙梧重重﹐可張爾蓋﹔有蒼藤垂垂﹐可排爾幢﹔有鐘鼓鏜釒答聲﹐可遂爾海嶠搏風盤礡乎靑雲之志﹔有風雨艸木搖撼聲﹐可觸爾引領髙唳﹐若有捍衛牧圉之任﹔有山禽鳴噪聲﹐可助爾羣下相融物我﹐熙熙共樂林泉之度﹔有車馬行邁聲﹐可慨其塵途僕僕﹐爾則梳翎戢羽﹐矯首而遊觀﹔有冠蓋往來﹐賢士大夫之憩止﹐可念其幹旌在野﹐載馳載驅﹐長路迢迢﹐趑趄日夕﹐益顯爾之淸曠勁逸﹐孑然而孤標。凡山中四時之致﹐雪月花風之候﹐陰晴雷雨之辱﹐爾得默領其常變。爾其欽承吾訓辭。」又曰「僧歸爾伴﹐僧出爾守。月白風淸﹐聽經點首。毋徒飲啄﹐端潔毛羽﹐他日太淸衣裳楚楚﹐豈不爾駕騎﹐爾遨遊。貫無十萬﹐難上揚州。我居不遠﹐於焉卅里。爾若懷歸﹐龍山鳳水。爾其諦聽吾祝詞。」祝畢﹐鶴四顧惶然﹐若有逸志。乃慰之曰「爾來前﹐爾其安於此矣。」鶴遂皈依於佛。𨿽皈依佛﹐鶴仍爲山翁之鶴也。僧擬其名﹐余曰「是昂藏物﹐非可以幾名辱之也﹐惟佛可以使之。」遂更其名曰佛奴。寄鶴之地莫此若也﹐怡鶴之情莫此適也。鶴耶僧耶﹐其相助爲理耶。山民家無擔石儲﹐前曾以十金助僧創寄鶴亭﹐施茶以濟行人。昨秋枯旱﹐猶以錢十千佐僧架此東軒﹐今修竹萬竿﹐淸陰滿座﹐過者可憑滌煩囂也。今聞僧言﹐閣下花驄住此﹐鶴舞階下﹐從官稱慶﹐以爲官階一品之兆﹐直指日事耳。左右不察﹐爰遣廝卒束縛以去﹐送至署中。僧號於途﹐鶴厄於卒﹐不聞軒車之迎﹐而有囚系之辱﹐物之報人以嘉祥者﹐顧身受如是之困乎﹖從此蓮幕賓朋﹐競賞蕓窗不聘之禽﹐而使冷院枯僧﹐日顏於寄鶴之山翁矣。山民知閣下意萬不如是﹐不過近侍之人圖此以邀賞賚耳。亦或梅開東閣﹐暫借娛情﹐張瓊筵以詠花﹐命羽觴而醉客﹐不有翟翟之白鳥﹐其何足以暢此雅懷。乘興招之﹐盡興揮之﹐則鶴不日仍歸山民。亦或政閒遐賞﹐睹物懷人﹐慕古人琴鶴之風﹐以益勵其淸廉﹐而光照皖國。山民得爲治下之民﹐亦與有榮焉。若徒手而有之﹐山民能負袁郎中贈鶴之意乎﹖亦負慚於此鶴也。且起外議謂太守奪山人鶴之名。若以艸野冒瀆尊嚴而罪之﹐則山民化鶴﹐鶴化山民﹐所不辭也。故歷陳古鶴之始末﹐與僧人﹑山民同此心事﹐特用縷述上陳﹐不勝恐懼悚惶之至。山民再頓。

又書後自記一則云「鶴壽不知其紀﹐人壽修短﹐極之不過百年。均宇宙之寄物耳。此鶴寄於公卿﹐寄於山民﹐寄於僧佛﹐又寄於太守。太守也﹐僧佛也﹐山民也﹐公卿也﹐皆寄於鶴耳。鶴寄於人耶﹖人寄於鶴耶﹖然人鶴之壽𨿽有長短不齊﹐亦終當還宇宙也﹐於我何有哉﹗余長年僕僕四方﹐自有此鶴﹐歸時不過以爲耳目一瞬之玩﹐究未嘗與鶴性靈相周旋也。作此書成﹐用鶴﹑戀鶴﹑訓鶴﹑祝鶴﹐吾何得忘情於鶴。顧此𨿽亦無負於鶴﹐而心中有不釋然於鶴者。存書以存鶴﹐可謂有鶴而無鶴﹐無鶴而有鶴也。鶴兮﹐鶴兮﹐不待吾他日碧水蒼山偕遊觀於冥漠耶﹖奚去之遽也﹖

◎寢衣《寢衣》注﹕「孔安國曰﹕」今之被也。『「《說文》﹕」被﹐寢衣也。長一身有半。「《廣雅》﹕」寢衣﹑衾﹤韋僉﹥﹐被也。「《毛詩》疏﹕」今名曰被﹐古者曰衾。《論語》謂之寢衣也。「自漢迄唐﹐皆以寢衣爲被﹐然從未作謹齋之說。管緘若先生作此文﹐謂﹕」《魯論》記夫子必有寢衣﹐義自系之於寢﹐而不系之於齋。長一身有半﹐是謂寢衣之長﹐視一身有半﹐而非以半覆足。「議論絕大﹐足破拘經之習。先生自記云﹕」此論本之錢茶山尙書。「

◎帝王淫亂《七修類稿》載《帝王淫亂》一則﹐仍有未盡錄者﹐爰補記之﹕如晉文公納侄婦懷嬴﹐衛庶子頑於宣姜﹐靈公夫人淫於宋公子朝﹐宋文公通於祖母襄夫人王姬﹐衛宣納僅妻﹐晉惠賈君﹐鄭文公納叔父妃而生子臧﹐甘昭公通於隗後﹐共仲通於哀姜﹐襄仲通於文公妃敬嬴﹐宋武帝其母路氏﹐廢帝淫其姑﹐稱爲謝貴嬪﹐狎其姊山陰公主﹐北齊文宣帝髙洋污其嫂﹐且曰「吾兄昔姦我婦﹐我今須報」﹐其弟武成帝亦淫之﹐齊髙祖髙歡收魏孝帝後爾朱氏爲妃﹐又其妃鄭氏生子馮翊王潤與妃同寢﹐有穢雜之聲。他若曹丕之收父妾﹐朱溫之姦子婦﹐北魏張祚其叔母馬氏及姑姊妹﹐兄弟之子皆淫之。蒙遜子牧犍淫其嫂李氏﹐兄弟三人傳嬖之。嗚呼﹗人之異於禽獸者幾希。

◎瀛臺設宴康熙二十年辛酉七月聖祖仁皇帝駐蹕瀛臺﹐召大學士以下各部院衙門官員賜宴﹐命內大臣傳諭慰勞﹐賞賚有差。乾隆十一年丙寅八月﹐髙宗純皇帝亦設宴瀛臺﹐先宴王公及近支宗親﹐次宴大學士﹑九卿﹑京堂﹑翰﹑詹﹑科﹑道﹐並準諸臣中入宴賦詩。盛矣哉﹗喜起明良之風﹐於玆再見矣。

◎魏廓園先生年譜先生有自譜一冊﹐云「萬曆三年先孺人將坐蓐﹐壁棟間火光熒熒。先孺人以爲鬼燒不祥﹐而火光緣棟上升﹐至脊梁正中。而予生時﹐先都諫睡夢中則又若見兩童子執燈﹐導一金冠緋衣少年者入臥室。蘧然起﹐則聞予哭聲矣。時十一月十四日亥時也。」先生名大中﹐官給事中﹐以劾魏閹事牽連下獄死。忠義貫日月﹐其前身豈偶然哉﹗

◎李仲達先生就逮詩仲達先生﹝應升﹞就逮詩有「臣罪應難赦﹐君恩本自寬」一聯﹐此正合「臣罪當誅﹐天王明聖」之意。嗚呼﹗若先生者﹐可以風矣。

◎賢母賢相公父文伯退朝﹐其母方績。文伯以爲蜀之家而主猶績﹐懼幹季孫之怒﹐敬姜則以勞逸之論訓之。公儀休爲相﹐歸見其妻織﹐謂其妻曰「吾爲相食祿﹐今爾奪百姓之利﹐使民安歸﹖」乃焚機以爲戒。夫敬姜﹐賢母也。公儀休﹐賢相也。兩人之語孰是孰非﹖

◎黃袍趙氏因點檢之讖﹐遂有志天下。陳橋議起﹐黃袍加身。未及十朝﹐而髙宗南渡。再傳至紹熙﹐親崩不能執喪﹐臨朝一僕﹐以太后旨立嘉王。當嘉王之將立也﹐聞命驚惶欲走﹐憲聖令知閣門事韓冑掖持﹐使不得出。嘉王連稱﹕「告大媽媽﹝憲聖也﹞﹐臣做不得﹗做不得﹗」憲聖命冑﹕「取黃袍來﹐我自與他著。」冑從旁以天。命爲勸﹐王乃衣黃袍亟拜﹝見葉紹翁《四朝聞見錄》﹞。祖開國運﹐孫承大統﹐上下百六十餘年﹐都被這一件黃衣﹐若必待彊而後可。余謂太祖之黃袍﹐固是假意造作﹐卽寧宗之黃袍﹐亦未必眞意推辭。顧太祖任用趙普﹑曹彬諸賢﹐永綏國祚。惜寧宗只專任冑﹐不免國家倒置﹐根本剝喪﹐未始非兆於此。則八世孫誠愧乃祖萬萬矣。

◎側室授封尹文端公側室張氏曾蒙特恩﹐封一品夫人。隨園先生有啟賀之。恭讀乾隆三十七年二月諭旨﹕「於敏中之妾張氏﹐於例原不應封。但於敏中現無正室﹐張氏本系伊家得力之人﹐且其所生次女﹐已適衍聖公孔昭煥長子孔憲培﹐系應承襲公爵之人﹐將來伊女亦可並受榮封。張氏著加恩賞給三品淑人。欽此﹗」此等曠典﹐亦本朝所希有也。

◎三元皆安徽人平湖徐辛庵少司農﹝士芬﹞﹐道光壬午爲江南副考官﹐得解元胡學博﹝國梁﹞﹐寧國人。甲辰典禮部試﹐得會元焦錦江大令﹝春宇﹞﹐太平人。是年秋復爲江南主試﹐則解元林遠村﹝之望﹞也﹐系懷遠人。咸謂少農與安徽人有緣﹐信矣。

◎僞稿案乾隆十七年有僞作孫文定公﹝嘉淦﹞奏稿累萬言﹐指斥乘輿﹐徧詆大學士鄂爾泰﹑張廷玉﹑徐本﹑尙書訥親等﹐傳播遐爾。事聞﹐上震怒﹐飭各省窮治﹐久不得主名。復命尹繼善來京﹐隨同在京各大臣審辦﹐始訊出盧魯生﹑劉時達等會商捏造實情。奉上諭﹕各省傳抄僞稿一案﹐朕屢經降旨﹐宣示中外。此等姦徒﹐傳播流言﹐其誣謗朕躬者﹐有無虛實﹐人所共見共知﹐不足置辯。而張爲幻﹐關系風俗人心者甚大﹐不可不力爲整飭。乃各省督撫﹐僅視爲尋常案件﹐惟任屬員取供詳解﹐過堂一審﹐卽爲歸案了事﹐以致輾轉蔓延﹐久迷正綫。各省就案完結情形﹐大略不過如此﹐而在江西爲尢甚。卽如施廷翰案之張三﹑施奕度﹐江西承審各官艸率錯謬﹐及到江南﹐亦不能審出實情﹐幾認爲捏造正犯﹐經朕命軍機大臣等審明昭雪。而千總盧魯生在江西兩次到案﹐俱被狡飾脫漏﹐又經軍機大臣從解京之書辦段樹武﹑彭楚白等供詞互異之處細加窮詰﹐始將千總盧魯生﹑守備劉時達傳稿情節﹐逐層究出。比盧魯生﹑劉時達先後到京﹐朕督令諸臣虛心研鞫﹐反覆推求﹐始則借端支飾﹐繼則混指同寅﹐旣不能推卸傳稿實情﹐又不能供得稿來歷。詰問再四﹐卽各委之伊子﹐忍心害理﹐莫此爲甚。迨情竭詞窮﹐始得其會商捏造種種姦僞情節﹐並將僞稿條款逐一默寫﹐及其造謀起意﹑於破案後商同借綫掩飾情由﹐一一吐露﹐矢口不移。當此光天化日之下﹐乃有此等魑魅魍魎﹐潛形逞僞﹐實出情理之外。今不待重刑﹐供情俱已確鑿。殆由姦徒罪大惡極﹐傳抄貽累多人﹐好還之道﹐自無所逃耳。盧魯生﹑劉時達著議政王大臣﹑大學士﹑九卿﹑科道﹐會同軍機大臣再行詳悉研鞫定擬具奏。至督撫爲封疆大吏﹐不特此等大逆之犯﹐卽尋常案件﹐孰非民生休戚攸關﹐而養驕飾僞﹐妄自托爲惇體可乎﹖此案若查辦之始卽行竭力根究﹐自可早得正犯。乃粗率苟且﹐江西舛謬於前﹐江南迷誤於後﹐均無所辭咎。江西近在同城﹐羣衛弁騰口囂囂﹐毫無顧忌﹐串供借綫﹐幾於漏网吞舟﹐厥罪較重於南省。解任巡撫鄂昌﹑按察使丁廷讓﹑知府戚振鷺俱著革職拿問﹐交刑部治罪。總督尹繼善及派往江西同問之周承勃﹑髙麟勛俱著交部嚴加議處。錢度﹑朱奎揚等尙與專委承辦者有間﹐俱著交部議處。至衛弁乃總漕專責﹐瑚寶亦不能辭責﹐亦著交部嚴察議奏。當日查辦之始﹐未知根源所在﹐須披葉尋枝﹐勢不得謂法不及眾﹐畏難中止﹐以致顢頇了事。朕猶恐拖累者眾﹐屢經密諭各省督撫分別發落﹐以省拖延﹐卽武弁大員曾經私看者﹐亦悉置不問。然在伊等食毛履土﹐見此大逆不道之詞﹐當爲痛心疾首﹐譬聞人詈其父祖﹐轉樂爲稱述﹐非逆子而何﹖然使非有首先捏造之人﹐則伊等亦無從傳閱。是傳閱者本有應得之罪﹐不可謂被所愚弄。而朕則憫其無知﹐譬子𨿽不孝﹐父不忍不慈。今首犯旣得﹐不妨曲宥﹐除在京人犯已予省釋外﹐著傳諭各省督撫通行出示曉諭﹐無論已未發覺﹐槪行從寬免究釋放。凡屬此案例應擬罪人眾﹐蒙朕格外寬宥﹐務宜痛自攺悔﹐動尊君親上之天良﹐戒造言喜事之惡習﹐安靜守分﹐庶不致良苗化爲稂莠﹐永受朕保全愛養之恩。夫讒說殄行﹐爲聖世所不容﹐姦頑不除﹐則風俗人心何由而正﹖而吏治狃於因循﹐尢關治道。朕宵旰憂勤﹐與諸臣共相惇勉者﹐豈肯稍存姑息﹐致啟廢弛之漸。將此一並宣諭中外知之。欽此﹗

先是﹐禦史書成不知大義所在﹐恐株連多﹐奏請罷查辦。上以書成身爲言官﹐不能備悉原委﹐遠方傳說﹐更難保其必無浮議﹐褫其職。蓋上知外省姑容積習﹐非明白追究﹐無以正人心﹑維風俗也。而斯案始終於文定一無所問云。

◎惜抱論詩惜抱先生云「黃仲則詩﹐讀之固亦有才﹐然未爲絕出。若管生﹐異日當或過之。」管生者﹐管異之﹝同﹞也。

◎戊辰召試嘉慶十三年戊辰春﹐聖駕巡幸澱津﹐特開召試之典。禦制《賦得雨過潮平江海碧詩》云「巨浸涵新漲﹐洪波浩瀚盈。雨收雲霧淨﹐潮捲水天平。大海一泓湛﹐長江萬里晴。翠奩浮瀲灩﹐碧浪晃晶瑩。遠挹三山秀﹐遙連四瀆淸。淵﹫﹫接蓬閬﹐澄澈達滄瀛。透潤敷靑甸﹐餘霞建赤城。濟川欣作楫﹐繼起望羣英。」禦制詩注﹕「國家辟門吁俊﹐務博其途。卽巡幸所蒞省分舉行召試之典﹐頗爲得人。今朝列中如戴衢亨﹐卽乾隆丙申我皇考巡幸天津所取一等二名士也。玆伊已渥荷兩朝恩遇﹐薦用至戶部尙書﹑協辦大學士﹐且每日趨直樞廷﹐宣綸出諭﹐堪稱任使。玆予以閱視河堤要工﹐蒞臨駐此﹐亦舉斯典。惟冀爾多士中有能自砥礪﹐繼起有人﹐爲異日作楫之用。此予命題拈詠以望爾多士之至意也。」是年禦試題是《竹箭有筠松柏有心賦》《損上益下論》﹐五言八韻詩卽禦制題。一等共取六人﹐第一爲桐城龍汝言﹐第二爲婺源齊彥槐﹐第三爲含山唐人最﹐第四爲天津李大壯﹐第五乃臣伯父﹝士淦﹞﹐順天許椿頤則第六名也。恭識於此﹐以昭榮遇。

◎重榮樹返魂梅常熟福山寺中有銀杏一株﹐大可數畝。後寺毀於火﹐樹亦尋枯。未幾﹐僧人募化重修﹐此樹復活。土人美其名曰「重榮樹」﹝見錢希言《獪園》﹞。道光初﹐阮﹝元﹞總督兩廣時重修書院﹐有梅樹百餘年物也﹐礙於建屋﹐命工人移之後院﹐將枯死矣。一夕大風雨不止﹐淸晨視此樹﹐則依然暢茂。阮因題爲「返魂梅」。可與「重榮樹」作的對也。

◎許抑齋許抑齋少尉﹝祖益﹞﹐華亭人也。少時隨其叔父少萼太守宦閩﹐頻遊海上。後官安徽﹐署吾邑主簿﹐有聲。善繪事﹐尢工松樹。其法本於黃金吾﹐而神韻過之。先世父曾集杜句贈之云「雲閒到處觀滄海﹐天下幾人畫古松。」

◎半園主人吾家自順治初遷定遠之鑪橋鎭。鑪橋﹐古曲陽治也。地平衍﹐少岡巒。先伯曾祖余齋公歸田後卜宅於曲陽門外後街﹐饒有花木﹐題其居曰半園﹐自號半園主人。今牡丹數十本﹐桂枝數株﹐皆六十年物也。公生平以廉潔自持﹐在都受業於竇東臯先生﹐能盡得所學。乾隆壬辰﹐公初捷南宮﹐東臯先生謂公曰「謝侍郎﹝墉﹞慕君久矣﹐思欲收君門下﹐君盍往謁之﹖」侍郎文名藉甚﹐若得其揄揚﹐鼎甲可望也。公以爲在京十餘年﹐於侍郎從無一面﹐今方通籍﹐遂有干謁﹐殊失平日所守﹐竟毅然不顧。未幾殿試﹐公捲已置前列﹐適侍郎亦奉派讀卷﹐以公不願在弟子之列﹐頗不喜﹐獨抑置十名外﹐以朝考第八入館選。朝殿閱卷者例得爲師﹐公引見後謁侍郎﹐大加獎譽﹐贈五古一章﹐末句云「當時海上琴﹐大有成連在」﹐深以不先往謁爲公惜耳。公恬然安之。公官編修十三年﹐始開春坊。純皇帝知公名﹐將大用矣。復因不入故相和┞之門爲所銜。至己酉京察﹐授浙江糧道﹐又緣事忤和相﹐未赴任卽調江西。後授河庫道﹐終以鯁介不諧於俗﹐引疾辭去。公門下士﹐蔣相國﹝攸﹞﹑玉尙書﹝保﹞皆尢著者也。

◎植桂圖先大父有《植桂圖》﹐徐君怡亭所畫也。齊太守梅麓﹝彥槐﹞題五古一首云「淮南有珍木﹐蜿蜓在山幽。上枝棲鸞鳳﹐下根蟠蛟虯。此種月中來﹐人間安可求﹖仙人斫其下﹐丹實落齊州。先生得數粒﹐偶然植林丘。栽培歲月久﹐葉茂花復稠。八月秋風來﹐天香散書樓。樓中讀書子﹐折桂登瀛洲。何必珠作林﹐何必玉作疇。樹徳莫如滋﹐卽此良詒謀。郤詵已靑雲﹐竇公未白頭。會邀娥宴﹐一醉三千秋。」幽秀之語﹐逼眞王孟。

◎皖省山名吾皖據江之上游﹐叢山峻嶺﹐山名同者最夥。今特表出之﹕安慶府西有黃山﹐潛山縣北亦有黃山﹝以黃魯直得名﹞。太平府西北亦有黃山﹐廬州府東亦有黃山﹐而池州府西南黃山﹐其上三十六垣﹐實與歙之黃山三十六峯相峙。按﹕歙之黃山本名黟山﹐唐攺今名﹐髙三千七百餘丈﹐盤亙三百里。人之譚黃山者﹐歙之外不知仍有五黃山也。安慶之黃山﹐形如臥象﹐當冶湖之口﹐故又名象鼻山。而寧國縣之南亦有象鼻山。潛山縣北有鳳凰山﹐宋王故宅在焉﹐而休寧縣西北亦有鳳凰山﹝一名靈鳥山﹐金聲讀書處﹞。祁門縣南亦有鳳凰山﹝南唐謝詮棄官居此﹞﹐繁昌縣西北亦有鳳凰山﹐銅陵縣東亦有鳳凰山﹐石埭縣南亦有鳳凰山﹐鳳陽府北亦有鳳凰山﹐靈璧縣西北亦有鳳凰山﹐和州白雲山亦名鳳凰山﹐則已有九鳳凰山矣。和州有白雲山﹐而潛山之南﹑太湖之東北亦有白雲山﹐至東流之白雲山﹐則有洞可容數百人﹐是白雲有四名矣。安慶府東北龍山﹐其名最著﹐而太湖之西有龍山﹝王荊公詩「吾欲鞭龍起﹐爲霖徧九州」是也﹞。徽州之西有龍山﹐東流之東有龍山﹐太平之南有龍山。徽州府之靈山﹐香煙極盛﹐每年有會﹐朝山者以數萬計﹐而池州之靈山﹑廣徳之靈山﹐得此爲鼎足矣。寧國府有陵陽山﹐所屬太平縣亦有陵陽山。鳳陽府有獨山﹐所屬宿州亦有獨山﹐而建平﹑六安兩處亦有獨山。休寧有東山﹐元趙氵方築捨於上﹐虞集爲撰記﹐卽此山也﹐而黟之東山峭絕天半﹐人迹罕到﹐巢之東山﹐相傳爲許由所居﹐卽古之箕山﹐盱眙之東山﹐則舊名馬鞍山﹐是四東山之稱﹐亦與白雲同。若馬鞍山則更多於東山也﹐安慶府西北有之﹐滁州西南亦有之﹐廣徳州境內亦有之﹐而霍山縣西北﹑西南﹑正西三處並有之﹐尢奇也。晉裴仙修煉於靑山之中﹐艸木秋冬皆靑﹐仙迹昭然﹐今桐城靑山是已﹐不知桓溫﹑袁宏之遊靑山﹐則在太平府東南也﹐靑陽以山得名﹐故靑陽之北有靑山也﹐而與石印山並峙者﹐又有建徳之靑山﹐在古之桃州治者﹐又有廣徳之靑山。宿松之橫山在其北﹐建徳之橫山在其東南﹐合之廣徳之橫山﹑天長之橫山﹐又四橫山矣。桐城浮山爲諸山之冠﹐層巒聳翠﹐石洞連云﹐海峯先生文集中《浮山記》詳言之﹐而盱眙之山亦有以浮名者。滁之丰山﹐昔歐陽文忠所爲記丰樂亭者﹐卽指是山也﹐而和州之山亦有以丰名者。陡山之稱﹐見於定遠﹐而盱眙亦有陡山。涇縣之眉臺﹑眉池﹐著名於眉山者也﹐而無爲連曲如眉之山亦曰眉山。李白詩「築土接響山﹐頻臨宛水湄」﹐今寧國府南之響山也﹐而舒城﹑六安之山亦曰響山。桐城有大凹山﹐爲平地突起﹐而廬江之大凹山﹐復以形凹得名。太湖之百藥山以白香山命名而盛﹐廬江之百藥山以李百藥所遊而名。建徳有梅山﹐舒城有梅山﹐霍丘﹑含山亦各有梅山。池州有齊山﹐廬江復有齊山。石埭有歷山﹐東流亦有歷山﹐辧舜之耕歷山者﹐至今紛如聚訟焉。他若鳳陽﹑滁州之並有蔣山﹐繁昌﹑來安之並有三山﹐巢縣﹑鳳臺﹑和州之並有八公山﹐以及得勝﹑荊山等名﹐各有所同。我國家統一函夏﹐地大物博﹐卽一省之山已可槪見﹐況按之天下之大乎﹖

◎鐘馗終葵二字見於《考工記》並《玉藻》﹐不知何時訛作鐘馗﹐《日知錄》辧之審矣。今則專以玄宗入夢之事屬之終南進士﹐似更不經也。梁山舟學士有《題董旭終南進士圖》云「一人碩且儼﹐兩脛偉而毳。突兀升我堂﹐白日吠狂犭折。咄哉唐進士﹐入夢要皇帝。科名亦偶然﹐胡乃爲此厲﹗爾家終南山﹐捷徑一條在。是中鬼所聚﹐豈獨一方外﹖其鬼多尖頭﹐衣冠而軒騎。不比俾禮多﹐大可恣一嘬。市區萬餘鱗﹐無地著妖魅。公若伸指臂﹐塞破屋子大。鬱鬱非汝居﹐齪齪非汝對。門戶牀笫間﹐宵晝守毋怠。狀貌各猙獰﹐伎倆百狡獪。徒爲羣兒嬲﹐反受鼠輩紿。莫怪變惱羞﹐發植齒﹤齒禁﹥﹤齒介﹥。主人亦同袍﹐願告鐘先輩。爾醜人豈知﹐作俑畫師畫。遂令曲江仙﹐而作鬼伯賣。要當淬長劍﹐下搜虛空界。先縛鬼董孤﹝董旭以畫鐘馗名﹐而筆墨甚惡﹞﹐撲殺此獠快。遊戲之筆﹐足以解頤。﹝按﹕詩後學士復成一短序云﹕」吾鄕陋俗﹐遇菇黍之節﹐凡髙門大戶﹑窮檐近市﹐無不揭鐘進士像於堂壁﹐以辟惡厲﹐甚至混圃之所﹐亦有進士在焉。其爲狀也﹐或嚼鬼肝﹐吸鬼髓﹐擢筋監腦﹐又或刀之﹑鋸之﹑敲之。撲之﹐窮極變怪﹐靡所不至。而鬼實未嘗不時時出沒於靑天白日之下。豈人見之而猶栗者﹐鬼見之而獨不懼乎﹖吾想天地間﹐大鬼﹑小鬼﹑新鬼﹑故鬼﹐鬼生子﹐鬼又生孫﹐族類繁夥﹐不可算數。鐘進士欲以一人而食盡天下之鬼﹐豈不難甚﹖且所隨從者鬼﹐役使者鬼﹐跳踉跋扈於左右者何莫非鬼﹐安知鐘進士當蒲觴一醉﹐不轉爲若輩所鼓弄哉﹖亦可爲愚且拙矣。吾欲結柳車以送之﹐而其骨專車不能載﹐吾欲漬目粽以享之﹐而其腹彭亨不可飽。無已﹐則莫若出下策以攻之。斯時鐘進士必眥裂發指﹐掀髯奮袂而去﹐而妖麼邪魅失所依歸﹐因是望風而遁焉﹐各鳥獸散﹐未可知也。吾旣舉前詩爲鐘進士解嘲﹐復張此說於堂室窗戶間﹐候天陰雨濕鐙靑夜悄時﹐果有嘻嘻出出嗟嗟﹤需鬼﹥﹤需鬼﹥者否﹐吾將瞪目以伺之「。此一則尢爲雅謔也。又唐溫庭筠容貌陋甚﹐時人號爲鐘馗。《日知錄》遺載﹐並識於此。﹞

◎徐太守祭先世父文先世父蓮舫公卒於道光己酉閏四月十二日﹐五月赴至京師﹐余兄子箴方拜典試南之命﹐徒跣南歸﹐輦下諸公錫以銘誄詩聯甚夥。余曾抄錄副冊﹐藏之篋衍。兵燹後久已遺失﹐庚午在嶺西﹐讀六合徐彜舟太守﹝﹞《未灰齋文集》﹐中有祭公文一篇﹐傳體頌文﹐哀終榮始﹐不減潘安仁之誄楊荊州也。文曰﹕維屠維作噩之歲﹐招搖指午之月﹐某等謹具牲醪﹐致祭於方公之靈曰﹕維蘭有芳﹐焚而逾烈。維劍有芒﹐折之不缺。英英我公﹐萬人曰桀。幽關洞開﹐蒙泉淸洌。八歲讀《雅》﹐曰周公作。梁山晉望﹐疑出依托。仁廟巡狩﹐召試多士。獻冊河幹﹐天顏有喜。賜列賢書﹐作官中祕。遂來荊襄﹐盤錯是治。白蓮天主﹐莽戎潛伏。公殲厥渠﹐弗株其族。帝用嘉之﹐庸爾車服。咨汝浙西﹐秉鞭作牧。歲在癸未﹐民漸於ㄜ。扌蜀鱉以食﹐產蛙及廬。我公惻然﹐告諸大府。懲彼吏胥﹐蠲其全賦。三駁三申﹐大府積怒。石塘甫修﹐輪臺遠戍。祖帳峴南﹐士民痛心。公獨灑然﹐賦壯遊吟。曲澗通馬﹐懸巖挾龍﹝公遊崆峒句﹞。劍倚絕壁﹐篆鐫崆峒﹝公有「西至崆峒」篆章﹞。逆回鴟張﹐殺我長吏。四城鼎糜﹐列戍烽燧。二楊桓桓﹐國之將帥。我公﹐軍中掌記。詩唱刀頭﹐墨磨盾鼻。伊犁邊寒﹐轉餉孔艱。公告將軍﹐後路形孱。大營停運﹐軍實乃完。冰嶺千仞﹐凍裂人肌。天子有命﹐攺道濟師。公謂冰嶺﹐天險可恃。準夷窺伺﹐棄之非計。將軍入告﹐遂格前議。逆回縶轅﹐論功釋愆。玉關生還﹐優遊湖山。有子象賢﹐翺翔木天。義躍酒﹐羣季翩翩。孤臣餘生﹐得此已足。嗚乎鬼伯﹐胡相迫促。敷衽徨﹐敢告巫陽。絕域殊鄕﹐我公所傷。魂兮歸來﹐毋適四方。荷屋藥房﹐我公尙羊。ХЦ飠長飠皇﹐我公卒嘗。魂兮歸來﹐欣欣樂康。嗚乎哀哉﹐靈其尙饗﹗

計吾世父之卒﹐邇來二十有二年矣。重展是篇﹐不禁感泣。又先師黃琴士先生﹝典五﹞挽公聯語云「五年典郡﹐二載從軍﹐憶隻身由絕域歸來﹐教子盡成名﹐方期書著《蔗余》﹐坐擁百城誇學富﹔千里江云﹐三春淮雨﹐訪先生正落花時節﹐贈詩偏愛我﹐詎料舟回菊所﹐別經日痛星沈。」蓋先生爲先公延至東流學署﹐浚師從而受業。東流爲古彭澤﹐卽淵明作宰處﹐名菊所。《蔗余偶筆》﹐先世父所著書也。先生與世父交誼最深﹐故吐詞淒切乃爾。謹附志之。

◎論耶穌教魏默深前輩﹝源﹞撰《海國圖誌》搜采極博﹐其論回教﹑論天主教詳矣。特僅分敍事迹﹐斥駁其書﹐而於回教﹑天主教源流﹐仍未能一一辧晰。大西洋瑪吉士輯著《外國地理備考》﹐總其目爲五大州﹐曰﹕歐羅巴州﹑曰亞細亞州﹑曰亞非裏加州﹑曰亞美裏加州﹑曰阿塞亞尼亞州。歐羅巴除回回國外﹐其餘各國皆奉耶穌教﹐大同小異。亞細亞州﹝西藏﹑印度等處﹞。教門分歧﹐曰儒﹐曰釋﹐曰道﹐以及回回﹑天主﹑大秦﹑星徳﹝亦作新徳﹞。那內克﹐趣向不同。亞非裏加教有回回﹑有耶穌﹑有大秦等名目。亞美裏加原奉古教﹐自歐羅巴人前往﹐始有奉耶穌教者﹐而余教亦復遵奉。阿塞亞尼亞有回教﹐有釋教﹐有諸神教﹐有耶穌等教。其說紛紜﹐究亦莫能詳其原始。浚師曾細考之﹐大要仍不出釋﹑道兩途。漢使驃騎將軍霍去病出隴﹐過焉耆山﹐得休屠祭天金人。顏師古注曰「作金人﹐以爲天神之主。」則不必遠引襖祠之說﹐可斷爲天主二字之始。後《魏書。釋老志》﹕「其始修心則依佛﹑法﹑僧﹐謂之三歸。又有五誡﹐去殺﹑盜﹑淫﹑妄言﹑飲酒﹐大意與仁﹑義﹑禮﹑智﹑信同。」泰西人紀猶太古事﹐示十誡以訓民﹐教以事神天﹑敬父母﹑勿殺﹑勿姦﹑勿妄證﹑勿貪財﹑七日禮拜省過愆﹐則不必旁徵天堂。地獄之說﹐而斷爲拾釋氏之唾餘。唐建中二年大秦寺僧景淨述《景教流行中國碑》﹐有「三一妙身﹐無元眞主」﹐按《升元經》曰「道有大法﹐得之立得﹐是謂三一之道。」《太上素虛經》曰「三一者﹐一身之虛宗﹐百神之命根﹐津液之山源﹐魂精之玉室。是以胃池體方而受物﹐腦宮圓虛而適眞。」《登眞隱訣》曰「太極帝君寶章者﹐東海靑童君授涓子以封掌名山。涓子剖鯉所獲﹐是太上召三一守形也。以朱書素﹐佩之左肘﹐勿經履污穢﹐佩之八年﹐而三一俱見矣。三一者﹐三元眞一君也﹐授其封掌之教。」《眞誥》﹕「紫陽眞人受蘇君三一元丹之道。」則不必廣窮其開生滅死之說﹐而斷其爲竊道流之宗旨。不特此也﹐《三才圖會》載吉慈厄國皆大山圍繞﹐盤山爲城﹐禮拜堂百餘所﹐出金﹑銀﹑金絲錦﹐富民居住皆樓臺。吉慈厄非卽今之千絲蚋轉音乎﹖《建康實錄》吳赤烏十年﹕「胡人康僧會入境﹐帝曰﹕」昔漢明帝感夢金人﹐使往西方求之﹐得摩騰﹝名﹞﹑竺法蘭﹝名﹞來中國立經行教『。「今法蘭西非卽本法蘭而名其國乎﹖回教自隋開皇中始入中國﹐《西域圖志》﹕」回人尊敬造化之主﹐以拜天爲禮﹐每城設禮拜寺﹐始生教主曰天主。「劉智﹝明江寧人﹐回回﹞。《天方輿地經》﹕」東土﹑西土﹑中土﹐自東至西作一直綫﹐自南至北作一橫綫﹐兩綫相交爲十字形﹐天方當其十字交處。「今天主教十字架非卽回教之支流乎﹖天方經典﹕」凡我域中﹐不容歐若堂。「魏氏注﹕」歐若堂﹐天主教也。「不知亞細亞州各國所奉之教﹐天主﹑大秦亦所常有﹐似歐若堂﹐絕非天主堂。總之﹐釋教﹑道教﹑回教﹐皆在天主教之前﹐彼蓋變化而出之﹐以爲不立新論則不能聳眾﹐欲聳眾則非撇去釋﹑道﹑回回一切門面語不足以見立論之髙﹐於是曼衍支離﹐患遂中於人心而莫之底止。和議旣定﹐彼教徧行中國﹐愚夫愚婦從而習者﹐滔滔皆是。惟在地方大吏督率牧令﹐遇事持平﹐據其理之是非﹐化其心之畦畛。更以其暇勸農桑﹐興學校﹐野無遊手﹐家有蓋藏﹐所以固結人心者﹐正不在刑驅勢迫也。因閱《海國圖誌》而一論之﹐其他書所述未見於志中﹐及志中所載有於吾意不合並有舛誤者﹐附錄於後﹕《外國所奉各教名目》﹕羅馬天主公教﹐加爾威諾修教﹐路得羅修教﹐厄肋西亞國修教﹐徳亞古教﹐屙馬爾回教﹐大秦教﹐星徳教﹐那內克教﹐巴拉馬教﹐諸神教。

《地理圖考》惟於髙麗國志云「士則業儒﹐俗則崇釋。」幾內亞國云「或拜山河﹐或奉禽獸﹐各從其志。」

《釋氏通鑑》云「河州東谷有一天寺﹐常聞鐘聲。」當是天主堂之濫觴。

蓮池大師《竹窗隨筆。天說》一云「老宿言﹕」有異域人爲天主之教者﹐子何不辯﹖『予以爲教人敬天﹐善事也。奚辯焉﹖老宿曰「彼欲以此移風易俗﹐而兼之毀佛謗法﹐賢士良友多信奉者故也。』因出其書示予﹐乃略辯其一二﹕彼𨿽崇事天主﹐而天之說實所未諳。按經以證﹐彼所稱天主者﹐忉利天王也﹐一四天下三十三天之主也。此一四天下從一數之﹐而至於千﹐名小千世界﹐則有千天主矣。又從一小千數之﹐而復至於千﹐名中千世界﹐則有百萬天主矣。又從一中千數之﹐而復至於千﹐名大千世界﹐則有萬億天主矣。統此三千大千世界者﹐大梵天王是也。彼所稱最尊無上之天主﹐梵天視之﹐略似周天子視千八百諸侯也。彼所知者﹐萬億天主中之一耳。余欲界諸天﹐皆所未知也。又上而色界諸天﹐又上而無色界諸天﹐皆所未知也。又言天主者﹐無形﹑無色﹑無聲﹐則所謂天者﹐理而已矣。何以禦臣民﹑施政令﹑行賞罰乎﹖彼𨿽聰慧﹐未讀佛經﹐何怪乎立言之舛也﹗現前信奉士友皆正人君子﹐表表一時﹐眾所仰瞻﹐以爲向背者﹐予安得避逆耳之嫌﹐而不一罄其忠告乎﹖惟髙明下擇芻蕘而電察焉。」

蓮池大師《竹窗隨筆。天說二》云「又問﹕」彼云梵网言一切有生皆宿生父母﹐殺而食之﹐卽殺吾父母。如是則人亦不得行婚娶﹐是妻妾吾父母也﹔人亦不得置婢僕﹐是役使吾父母也﹔人亦不得乘騾馬﹐是陵跨吾父母也。士人﹑僧人不能答﹐如之何﹖『予曰﹕梵网止是深戒殺生﹐故發此論﹐意謂恆沙劫來﹐生生受生生﹐生必有父母﹐安知彼非宿世父母乎﹖蓋恐其或己父母﹐非決其必己父母也。若以辭害意﹐舉一例百﹐則儒亦有之﹐禮禁同姓爲婚﹐故買妾不知其姓則卜之﹐彼將曰﹕卜而非同姓也﹐則婚之固無害。此亦曰娶妻不知其爲父母﹑爲非父母﹐則卜之﹐卜而非己父母也﹐則娶之亦無害矣。禮云﹕倍年以長﹐則父事之。今年少居官者﹐何限其舁轎﹑引車﹑張蓋﹑執戟﹐必兒童而後可﹖有長者在焉﹐是以父母爲隸卒也。如其可通行而不礙﹐佛言獨不可通行乎﹖夫男女之嫁娶﹐以至車馬﹑僮僕﹐皆人世之所常法﹐非殺生之慘毒比也。故經止云一切有命者不得殺﹐未嘗云一切有命者不得嫁娶﹑不得使令也。如斯設難﹐是謂騁小巧之迂談﹐而欲破大道之明訓也﹐胡可得也﹖復次﹐彼書杜撰不根之語﹐未易悉舉﹐如謂人死其魂常在﹐無輸回者﹐旣魂常在﹐禹﹑湯﹑文﹑武何不一誡訓於桀﹑紂﹑幽﹑厲乎﹖先秦﹑兩漢﹑唐﹑宋諸君何不一致罰於斯﹑髙﹑莽﹑操﹑李﹑楊﹑秦﹑蔡之流乎﹖旣無輪回﹐叔子何能托前生爲某家子﹐明道何能憶宿世之藏母釵乎﹖羊哀化虎﹐鄧艾爲牛﹐如斯之類﹐班班載於儒書﹐不一而足﹐彼皆未知﹐何怪其言之舛也。「

蓮池大師《竹窗隨筆。天說三》云「復次南郊以祀上帝﹐王制也。曰欽若昊天﹐曰欽崇天道﹐曰昭事上帝﹐曰上帝臨汝﹐二帝三王所以憲天而立極者也。曰知天﹐曰畏天﹐曰律天﹐曰則天﹐曰富貴在天﹐曰知我其天﹐曰天生徳於予﹐曰獲罪於天﹐無所禱也﹐是遵王制集千聖之大成者夫子也。曰畏天﹐曰樂天﹐曰知天﹐曰事天﹐亞夫子而聖者孟子也。天之說何所不足﹐而俟彼之創爲新說也﹖以上所陳﹐倘謂不然﹐乞告聞天主﹐倘予懷妒忌心﹐立詭異說﹐故沮壞彼王教﹐則天主威靈洞照﹐當使猛烈天神下治之﹐以飭天討。」

張爾岐《蒿庵閒話》云「利瑪竇﹐歐羅巴國人﹐萬曆辛巳來貢耶穌像﹑萬國圖﹑自鳴鐘﹑鐵絲琴。上命馮琦叩所學﹐惟嚴事天主﹐精器算耳。越庚戌﹐瑪竇死﹐詔以陪臣禮葬阜城門外。劉侗《帝京景物略》云。然又聞瑪竇初至廣下舶﹐髡首袒肩﹐人以爲西僧﹐引至佛寺﹐搖手不肯拜﹐譯言我儒也。遂僦館延師﹐讀儒書。未一二年﹐四子五經皆通大義﹐乃入朝京師。其所著書﹐有《交友論》二十五言﹑《畸人》十篇﹑《天主實義》。同至諸人﹐亦各有論著。分言理﹑言器爲二種﹐刻之曰《天學初函》。又所攜書七千餘卷﹐並未及翻譯。所言較佛氏差爲平實﹐大指歸之敬天主﹐修人道﹐寡欲勤學﹐不禁殺牲。專以辟佛爲事﹐見諸經像及諸鬼神像﹐輒勸人毀裂。所詆皆佛氏之粗者﹑誕者﹐有答虞徳口﹑僧蓮池二書﹐頗令結舌﹐亦一快事。然其言天主﹐殊失無聲無臭之旨。且言天堂地獄﹐無以大異於佛﹐而荒唐悠謬殆過之。甲申後﹐其徒爲耶穌教會者﹐男女猥雜﹐幾與白蓮﹑無爲等﹐大非利氏之舊矣。以此爲辟佛助儒﹐何異於召外兵而靖內難乎﹖要之﹐歷象器算﹐是其所長﹐君子固當節取。若論道術﹐吾自守吾家法耳。」

張爾岐《蒿庵閒話》云「耶穌教每月數日祀天主﹐剪牲陳饌﹐隨其所有﹐質之天子祭天地﹑諸侯祭山川之義﹐僭甚矣。或曰貴賤𨿽殊﹐皆乾父坤母而爲之子﹐先王制禮﹐乃大有限制﹐諸侯而下皆不得伸一獻以答生成﹐於心不有歉乎﹖曰﹕不然。天子圜丘方澤﹐所陳者皆四方郡國之筐篚﹑田野細民之拮據也。賤者修其物﹐貴者修其儀﹐普天之下﹐固未嘗一人不祭天地也。譬之事親﹐亞旅耕田﹐牧者豢羊豕雞豚﹐庖人司烹宰﹐婦孺潔器具﹑冪酒醴﹐奉而進之﹐二人之前者﹐宗子﹑方婦而已﹐餘人未嘗輒得至前也。苟欲事天﹐士大夫各勤其職﹐庶人謹身節用以供王稅﹐於義備矣。因是而推﹐斯民和樂之气卽爲徳馨﹐怨恫之聲卽爲腥聞﹐諸吏民自養者﹐卽盜竊天地神之牲粢盛而食者也。利氏固解人﹐當時何不以此告之﹖」

《海國聞見錄》﹕「東南洋諸番﹐惟呂宋最盛。因大西洋幹絲臘﹝卽幹絲蚋﹞是班牙﹝卽西班牙﹞。番舶運銀到此﹐交易島番﹐土產雲集。西洋立教建城﹐聚夷族﹐原系呂宋土番。」按﹕徐松龕中丞《瀛寰誌略》引「呂宋原系土番」句節刪不淸﹐黃可垂《呂宋紀略》云呂宋爲幹絲蚋﹐當是千絲蚋據呂宋地。觀《聞見錄》及《紀略》後載可知。

《海國圖誌》引趙氏翼《檐曝雜記》﹕「天主堂供天主如美少年﹐名耶穌﹐彼中聖人也。像繪於壁而突出﹐似離立不著壁者。」按《建康實錄》曰「一乘寺﹐梁邵陵王綸所造。梁末賊起﹐遂延燒。陳尙書令江總捨堂宇寺﹐今之堂是也。寺門徧畫凹凸花﹐代稱張僧繇手迹。其花乃天竺遺法﹐朱及靑綠所成﹐遠望眼暈如凹凸﹐就視卽平。世咸異之﹐乃名凹凸寺。」今洋人用藥水映人像於鏡中﹐及一切畫冊﹐望之無不凹凸隨形者。趙蓋未知西竺法耳。

李衛《攺天主堂爲天后宮碑記》﹑丘嘉穗《天主教論》﹑沈大成《讀通典職官》﹐其貶斥與楊光先同。惟趙翼《天主堂說》頗有原委﹐《海國圖誌》均未載。

王昶《金石萃編》謂《景教碑》西洋與大秦相距遼遠﹐似不能合。不知其地𨿽遠﹐其教可傳。如亞美裏加州亦何嘗不因歐羅巴人到其國﹐遂習耶穌教耶﹖今之航海來中國者﹐其相距不更遠耶﹖昶又謂《唐傳》載波斯國俗﹐似與今回回相同。碑稱「常然眞寂﹐戢隱眞威」等﹐眞字不一而足﹐回回禮拜寺亦謂之眞教寺﹐似乎回回之教﹐未始不源於景教。其說更謬。回回入中國﹐見於《隋書》﹐景淨《述景教碑》在唐時。天主教實從回教變幻而出﹝前已載明﹞。昶又謂碑稱景教﹐景字之義與景星﹑景光流照之義相符﹐是眞三家村學究解髙頭講章語。道書具在﹐言景字者多矣﹐昶何以不一寓目耶﹖

◎國子《周禮。地官》﹕「師氏以三徳教國子。」此公卿大夫之子弟名曰國子也。《左傳。僖二十五年》﹕「衛人伐邢﹐二禮從國子巡城﹐掖以赴外﹐殺之。正月丙午﹐衛侯毀滅邢。同姓也﹐故名。禮至爲銘曰﹕」余掖其國子﹐莫余敢止。『「杜注﹕」邢之正卿國子。「後世以國子名官﹐殆仿此。馮惟訥《詩紀。古銘詞》中遺未收入。

◎政由葛氏蜀後主謂諸葛公曰「政由葛氏﹐祭則寡人。」葛氏之稱特奇。

◎容甫書函汪容甫先生﹝中﹞乾隆丁酉科拔貢﹐湛深經學﹐以科名爲不足重﹐遂不求進取。稚存太史詩中所謂「不敢隨車試大廷﹐頭銜應許號明經」是也。先生恃才傲物﹐多所白眼。畢秋帆宮保撫陜西時﹐知先生名而未之見也。一日﹐先生忽以尺書報之。宮保拆視﹐乃箋紙一幅﹐上僅書四句云「天下有中﹐公無不知之理。天下有公﹐中無窮乏之理。」畢公閱竟大笑﹐卽以五百金馳送其家。先生之曠達﹐宮保之禮賢﹐時兩稱之。先生子孟慈太守﹝喜孫﹞爲先世父丁卯同年﹐余侍先世父時嘗聞斯語云。

◎管夫人畫卷管仲姬工繪山水人物﹐人罕知者。先世父曾藏其《海靈朝龍王》紙本卷子﹐長一丈餘。島嶼蒼茫﹐洪濤洶湧﹐幅中黿鼉若者﹐龜鱉若者﹐魚若者﹐蝦若者﹐蚌蛤螺蜃若者﹐大而至於巨鰲怒蛟﹑長蛇封豕﹐﹝似江豚而圓黑。﹞出沒隱現﹐神气勃勃。復有鬼怪騰踏波浪間﹐若金銀﹐若珠貝﹐若珊瑚﹑木難﹐或頂於首﹐或負於背﹐或捧以玉盤﹐或裹以素綃﹐爭作供獻狀。千變萬化﹐不可思議﹐令觀者目奪神駭。而章法細密﹐傅染雅潔﹐實爲收藏家不可多得之品。宋三百年﹐宗室中惟趙仲︼妻和國夫人王氏與仲姬皆稱書畫名手。王氏眞迹傳者絕少﹐仲姬所傳者亦只蘭竹二種。若此卷﹐則世所僅見也。世父卒後﹐捲歸先兄子應先生。咸豐丁巳春﹐兄避兵亂居懷遠﹐猶攜以自隨。未幾兄病歿﹐懷遠亦陷﹐大約付之劫火矣。髙要何叔度﹝元﹞《江上萬峯樓詩鈔》載管夫人墨竹畫並自書一絕云「夫君去日竹初栽﹐竹已成林君未回。玉貌一衰難再好﹐不如花落又花開。」款署「管仲姬寄子昂君覽。」叔度題云「至今見者猶銷魂﹐何況泥裏你我人。」頗有風趣﹐爰附記之。

◎歙肩《後漢書。張衡傳》﹕「捷逕邪至﹐我不忍以投步﹔干進苟容﹐我不忍以歙肩。」歙肩﹐卽脇肩也。

◎﹛旣皿﹜領居﹛旣皿﹜﹐獸名﹐似蝟﹐毛赤。﹛旣皿﹜音衤幾。《山海經》作居﹛旣皿﹜。《韓詩外傳》﹕「昔者﹐舜甑盆無膻﹐而下不以余獲罪。飯乎土簋﹐啜乎土型﹐而農不以力獲罪。衣而﹛旣皿﹜領﹐而女不以巧獲罪。法下易由﹐事寡易爲功﹐而民不以政獲罪。」

●卷二

◎龍樹寺京師宣武門外龍爪槐古剎爲文人遊宴之地。道光初﹐月亭上人重加修葺﹐復構小樓﹐曰蒹葭閣。鮑覺生先生詩所謂「野闊靑三面﹐天空碧四垂」也。湯文端公﹝金釗﹞曾題一聯云「何處菩提﹐莫錯認庭前槐樹﹔無邊法藏﹐且笑拈閣外蘆花。」壬戌夏間﹐偕沈寶臣比部﹑薛淮生侍禦﹑黃孝侯編修﹑孫稼生儀部﹑燮臣修撰公宴先師李文恪公﹝菡﹞於此。酒罷﹐公攜予散步﹐親指文端楹帖﹐謂予曰「措詞灑脫﹐用筆飛舞﹐此聯﹑此書﹑此人﹐可稱三絕矣。」偶憶公語﹐謹錄識之。

◎三品小京堂四品少卿乾隆間奉有諭旨﹕黃登賢著以三品小京堂用﹐托隆著以四品少卿用。嘉﹑道以來﹐並無小京堂﹑少卿之稱矣。

◎罔﹛穴良﹜《淮南子》﹕「南遊罔﹛穴良﹜野﹐北息沈墨鄕。」﹛穴良﹜﹐盧當切﹐音郎﹐凡物空者皆曰﹛穴康﹜﹛穴良﹜。

◎逍遙津在合肥城東﹐《三國。吳志》孫權爲魏張遼所襲﹐乘馬越渡處﹐今歸王育泉丈﹝世溥﹞作別墅焉。曾繪《逍遙津圖》徵詩﹐余兄子箴撰聯云「地臨飛騎橋邊﹐問當年一船箏笛﹐萬隊旌旗﹐彈指話滄桑﹐只安排水國逍遙﹐已是鯤池莊叟境﹔春到聽鶯時節﹐看此日對月題詩﹐迎風把酒﹐散懷忘泛梗﹐且領略畫圖結構﹐儼然鹿柴右丞居。」

◎定時羅一名日晷﹐紋理工致﹐本質端好。《通誌》所載惟程宏宇﹑汪永年二家制者﹐四方未有比倫。又羅盤稱歙縣爲最﹐亦以汪﹑程二姓所造爲精。近則日晷﹑羅盤專以方秀水家著名﹐並汪﹑程之名亦不知之矣。

◎歙墨南唐時李超及子廷自易州遷南﹐後主嘗用其墨。廷父子以歙地多松﹐故畱此造墨。至宋時﹐以大龍鳳墨千斤充貢。仁宗宴廷臣於羣玉殿﹐以李超墨賜之﹐曰新安香墨。其後賜翰林﹐皆廷墨。雙脊龍樣品尢佳﹐《墨譜》稱之「上者拈來輕﹐嗅來馨﹐磨來淸」﹐今失其傳。近代制墨者﹐以程君房﹑方於魯爲上﹐吳去塵次之﹐今亦不可多得﹐惟曹素功紫玉光爲海內所尙。自乾隆六年內廷取墨工於歙﹐歙令趙本以績溪汪近聖應詔﹐給物料﹐令制十匣﹐而歙墨之名益著。

◎柳枝朝云詩東坡有「不學楊枝別樂天」句﹐蓋反香山鬻駱放柳枝之意﹐嘉其侍兒王朝云也。梁山舟學士調陶篁村娶妾詩「不學朝云伴老坡」﹐則直用蘇詩﹐而又反坡公之意矣。白﹑蘇有知﹐當亦相顧失笑。

◎錢牧齋錢牧齋宗伯入聖朝後﹐思欲掌樞要﹐專史席﹐二者俱違其意﹐故鬱鬱不樂﹐終爲有文無行之人。恭讀純皇帝題謙益《初學集》詩曰「平生談節義﹐兩姓事君王。進退都無據﹐文章那有光﹖眞堪覆酒甕﹐屢見詠香囊。末路逃禪去﹐原爲孟八郎。」大哉王言﹐足以鑑小人之肺腑矣。

◎鈍翁周氏血書貼黃跋汪鈍翁先生《跋周氏血書貼黃》﹐具附載《碧血錄》後。今閱《堯峯文鈔》﹐於前跋小有攺竄﹐較初作更極軒朗。原跋云「右血書﹝攺作『疏』﹞貼黃一百四十四字﹐周子佩先生﹝攺『周君子佩』﹞所書﹐蓋將爲其父忠介公訟冤﹐因姚文毅一言﹐攺繕進禦﹝自『蓋將』下攺『是時湣帝攺元﹐子佩將訟其父忠介公冤﹐刺兩指血寫全疏旣竟﹐先以示同鄕姚文毅公。公摘貼黃中數字﹐命攺繕以進』﹞。此其所存原本也﹐子佩自敍及諸公跋之詳矣。予獨嘆忠介蒞官淸愼﹐家居數椽﹐僅蔽風雨﹐遇公正﹐輒發憤﹐爲鄕人所愛戴。而倪﹝添『文煥』﹞﹑李﹝添『實』﹞兩疏敢於誣讕狂噬﹐幾至東西易位﹐黑白攺﹝易『換』﹞色。如忠介之名﹐自當與日月相磨﹐而彼毛一鷺與諸小人﹝攺『彼倪﹑李諸小人』﹞﹐則皆東坡所謂蛆蠅糞穢也。讒人罔極﹐交亂四國﹐此殆﹝攺本無『殆』字﹞古今同轍﹝添『者』字﹞﹐爲之一慨。康熙乙卯春正月﹐長洲汪琬敬跋於堯峯之皆山閣。」可見前輩作文﹐不肯一字放松﹐正古人所謂三易稿而成者。昔歐陽文忠爲韓魏公作《晝錦堂記》﹐脫稿數日﹐忽走價另易稿本示魏公﹐公閱之﹐與前作無一句更攺﹐惟於「仕宦至將相﹐當貴歸故鄕。」二句中添兩「而」字﹐魏公嘆賞﹐以爲文气始足。文家落筆不苟處如此﹐因附識之。

◎鄧太史詩鄧元昭太史﹝旭﹞有《壽胡節母七十詩》一首云「海上麻姑信﹤單辰﹥然﹐椒盤十日壽杯前。補天卻說煩媧手﹐擲地難忘述祖編。繡佛香燈歸淨業﹐板輿鐺飯聽臚傳。南山靜對何曾攺﹐遮莫春風掃翠煙。」今閱《林屋集》中並無此詩。太史之子﹝﹞跋其集後云「先公著作甚多﹐或隨手棄置﹐散佚過多﹐今四方詩家選本頗有流傳﹐而未見於家藏稿中﹐亦有前曾刊刻而稿中不載者。」據此則集內所存不過十之八九耳﹐亟錄之以俟搜輯。

◎﹝C030﹞《頭陀寺碑》文爲王簡棲著。簡棲名﹝C030﹞﹐瑯邪臨沂人﹐今本皆誤作「巾」。按《說文》﹕「﹝C030﹞﹐木初生也。象丨出形有枝莖也。古文或以爲艸字。讀若徹。凡﹝C030﹞之屬皆從丨。」徐氏鍇曰「﹝C030﹞從丨引而上行﹐音進﹐艸始脫甲﹐未有歧根。今班固《漢書》多用此爲艸字。齊有輔國錄事參軍王中。」云云。則﹝C030﹞字應作﹝C030﹞字﹐若書作﹝C030﹞﹐亦誤矣。

◎官廳家衣江兄﹝若夔﹞爲有堂方伯少子﹐以名諸生困於家計﹐報捐縣丞﹐分發江寧試用。嘗作《坐衙詩》﹐尙記其一句云「星斗橫天冷眼看」﹐語頗傲兀。昔王夢樓先生由翰林侍講出守南﹐有「平生跋扈飛揚气﹐消盡官廳一坐中」之句﹐讀之更憮然矣。

◎謙默華聞修《書紳要語》云「謙﹐美徳也﹐過謙者多詐。默﹐懿行也﹐過默者藏姦。」此二語非眞有閱歷者不能道破。

◎呂泉山莊詩辛亥秋﹐董嘯庵學博來書﹐並惠寄其五世祖澤山先生﹝咸﹞《呂泉山莊遺艸》一卷﹐僅七十餘首。五言如《小樓看雨》雲﹕「山連云影外﹐人坐雨聲中。」《元日》云「又添新歲月﹐未攺舊須眉。」《幽居》云「移竹愁春盡﹐栽花趁雨餘。」《喜雨》雲﹕「新秧增活色﹐枯澗走淸泉。」七言如《送漢儒弟之蘇州》云「一棹煙波江上客﹐五更風雨夢中家。」《洪源魯齋中小飲》云「座上淸陰先世樹﹐案頭緗帙古人書。」《送胡吟菊回裏》云「行蹤似月歸山遠﹐別夢如雲逐水流。」其他絕句有《山窗暝坐》云「飛塵難到野人家﹐暮靄橫山曲曲遮。蕭寺晚鐘鳴未息﹐墻頭月已上梅花。」又﹕「翻疑世上功名事﹐不及田家酒一杯。」皆超拔可誦。

◎鰣魚初夏時出﹐漁人聽布谷聲以爲候﹐最愛鱗甲才一掛网便隨水而上。予八載菊江﹐飽餐此味。每謂鰣魚之美不及稻蟹而勝於河豚﹐識者恆以予爲知言也。向有魚貢﹐乾隆初元﹐恭奉上諭﹕「聞江南長江一帶有貢獻鰣魚之例﹐至康熙年停止﹐因而攺爲折價向网戶徵收﹐充地方公用。乃歷年旣久﹐或网戶攺業﹐或移徙他方﹐輾轉牽連﹐又加吏胥借端苛索﹐遂致沿江捕魚之人﹐代受追呼之累。朕思當年聖祖仁皇帝停止貢鮮﹐乃愛惜民力之至意﹐何用此些須折價煩擾小民﹖著該省督﹑撫查明豁免﹐永以爲例。」仰見聖主體卹民情﹐無微不至云。

◎詹湘亭秋闈曲吳苑詹湘亭明府﹝應甲﹞七赴春官﹐艱於一第。官湖北最久﹐詩文詞曲﹐靡不精妙﹐其鄕試時作《中秋夜闈中望月》北雙調一套﹐尢膾炙人口。其詞曰「﹝《新水令》﹞了髙臺上月輪髙﹐悄無聲﹐酸風滿號。碧油簾不捲﹐紅蠟燭停燒。銀漢迢迢﹐空隔著土泥墻﹐望不到。﹝《駐馬聽》﹞木板三條﹐覆鹿藏蕉。何處找﹐策題五道﹐塗鴉滿捲未曾交。珠光劍气已全消﹐靑天碧海勞相照。誰喧笑﹖隔墻老卒聲聲叫。﹝《沈醉東風》﹞猛聽得錯華燈遊龍夾道﹐汲新泉渴馬騰槽。號官兒意气消﹐號軍兒語言妙。檢筠籃冷炙殘膏﹐我輩三年共此宵﹐博一个个團醉飽。﹝《折桂令》﹞憶秋閨獨坐深宵﹐瓜果中庭﹐燭燼香燒。有花气﹐釵光裊裊﹐簾影蕭蕭。盼云階蘭房信杳﹐臥風檐棘院人遙。望斷紅綃﹐夢斷藍橋。只落得數更籌﹐至公堂靜聽鼓吹﹐明遠樓髙。﹝《沽美酒》﹞俺想那跨山塘花市遙﹐泛秦淮燈船早﹐竹西歌吹千家鬧。同盼上瓊樓瑤島﹐爭一刻是今宵。﹝《太平令》﹞堪笑的譜霓裳擲杖成橋﹐駕星槎折木爲瓢。莫須有月斧親操﹐想當然玄霜空搗﹐一種種云翹翠翹﹐被罡風吹掉﹐都散做花枝壓帽。﹝《離亭燕》帶歌拍煞﹞素娥掩面何須笑﹖朱衣點首何曾惱﹖君不見世上兒曹﹐有多少玉樓文﹐有多少金鑾艸﹐有多少孫山康了。洗愁腸一尊綠澆﹐粲心花三條紅照﹐脫不盡書魔舊套。若不是廣寒梯跌了腳﹐蓬瀛路迷了道﹐《郁輪袍》走了調﹐因甚價年年矮屋中﹐喚不醒才子英雄覺﹖擔誤著靑衫易老﹐謅一套棘闈秋﹐要和那吹角聲寒唱到曉。」

◎科名相同漁洋山人生於甲戌﹐以辛卯中鄕試﹐乙未中會試﹐與侯官曹能始先生﹝學﹞相去一甲子﹐無不符合。舅氏陳小坪先生﹝鼎雯﹞以嘉慶癸酉拔貢﹐己卯舉人﹐道光壬辰進士﹐而先伯曾祖余齋觀察乃乾隆癸酉拔貢﹐己卯舉人﹐壬辰進士。舅氏與觀察亦相去六十年﹐科名如出一轍﹐眞奇矣哉﹗

◎僧尼匹偶記振齋先生記僧尼匹偶之事﹐此吾鄕近日一大佳話﹐不可不全錄之。其文曰「張善﹐桐城人。父文田傭耕糊口﹐生子二﹐善居次。兄某﹐長善二歲。善四歲時﹐桐城被水﹐佃田淹沒﹐無以爲生。文田挈妻子赴來安﹐墾種山地。數年後﹐夫妻相斷歿。時善八歲﹐與其兄俱幼稚無依﹐不能自活﹐乃相與偕逃﹐信步行去﹐住無定所。一日坐石磴假寐﹐及醒﹐失兄所在﹐徧覓無蹤。由是孤孑一身﹐往往誤入僻徑﹐或就山窟中止宿﹐見虎狼足迹滿地﹐則駭然以懼。遇水阻﹐莫測淺深﹐適有木棒橫地上﹐借得探水以渡﹐則欣然以喜。八歲兒徒步遠行﹐膽怯腹枵﹐困憊日甚。道光丁酉八月十七日晚﹐行至滁州東廂廟門首﹐臥地不起。廟爲三儀閣﹐老僧智慧樂善好施﹐有餘蓄輒周貧乏。是日早起開門﹐瞥見﹐呼之不應﹐撫之奄奄一息﹐亟抱入廟﹐以姜湯頻灌之﹐半日方蘇。僧詢明來歷﹐知其幼弱無家﹐憐之﹐俾削髮爲徒孫圓來之徒﹐命名榮發﹐恩養有加焉。逾年﹐僧挈其徒移住城中龍興寺﹐命榮發從師讀書識字﹐爲日後諷誦經卷計。及入塾﹐穎悟勝儕輩﹐師喜教之﹐一如教羣弟子﹐不以其爲僧異也。歲壬寅﹐張善年十三歲﹐時余奉檄至滁﹐假館於龍興寺之慧照堂﹐每夜輒聞僧捨讀書聲。異之﹐詢知爲寺中小沙彌﹐晚歸自塾﹐而溫習舊業者。亟召之來﹐試以對句﹐應聲而對﹐語甚工﹐出題命作小講﹐文理明順。僧捨內外粘壁大字﹐每處皆其所書﹐頗有筆力。余惜其以有造之質而淪於緇流也﹐商諸智慧﹐以爲余義子﹐卽蓄髮。攜之歸﹐延師課讀﹐於今八載。時當授室﹐適余友合肥王君育泉言其中表壽州孫培元學博有養女及笄﹐願爲執柯﹐遂酌給財產﹐於己酉冬月出贅於孫氏之門。顧事以巧而見奇﹐人無獨而有偶。彼孫女之遭際﹐則又有可述者。孫女父某﹐鄕居務農﹐女八歲失恃﹐繼母虐遇之﹐至不能相容﹐棄諸尼庵﹐削髮爲尼。孫氏固淮北望族﹐其大家巨室俱在城內﹐不知鄕間遠族有棄女之事。培元亦世居壽城﹐夙惇族誼﹐聞之惻然﹐出貲贖女歸﹐恩養於家﹐蓄髮待字數年矣。王君育泉爲之擇配﹐遂以歸張。此不奇於兩家僧尼之還俗﹐而奇於王君之適爲撮合也。因書其事以記之。北平史積新書於合肥旅寓。」予按﹕張善後攺名允慶﹐人甚醇謹﹐已入壽州籍﹐補博士弟子員。近楊小坡茂才原本此記﹐演成《鸚鵡媒》傳奇二十四折﹐善得此可以傳矣。

◎家衣江詞衣江兄本名諸生﹐工詩善畫﹐尢長小令。曾記其數闋﹐錄之可見一斑。《泊舟晚眺》調寄《漁家傲》云「日半銜山天欲暝﹐一江髙捲西風緊。白望茫茫波萬頃﹐誰最穩﹖老漁撒网撐孤艇。兩岸蕭蕭吹更冷﹐蘆花亂拂篷窗靜。忽見團明月影﹐催詩興﹐狂吟喚起蛟龍聽。」又《釵頭鳳》無題云「窗紗曉﹐房櫳悄﹐離情細共鑪煙裊。窺妝鏡﹐調鉛粉﹐坐依簾隙﹐海棠風緊。冷﹐冷﹐冷。

春光早﹐音書杳﹐知他別緒添多少。無聊甚﹐閒時悶﹐花朝何日﹐試猜芳信。近﹐近﹐近。「又《虞美人。歸興》云﹕」分明一水還家路﹐欲渡未能渡。靑山怪我不歸來﹐隔著寒江相待影徘徊。離情脈脈無人曉﹐又被西風惱。吹來滿眼是蘆花﹐怕似蘆花蹤迹繞天涯。「淸新之筆﹐足可嗣響元人。

◎古銅壺尊乾隆間有廟祝以銅器一對典入質庫﹐年久未贖。先大父以千錢買歸﹐其形質口款足﹐甚古朴。以漢建初尺度之﹐髙三尺四寸﹐橢圓口﹐唇厚五分﹐圍三尺四寸五分﹐頸圍三尺二分﹐腹圍六尺五寸五分﹐腹下足上圍三尺四寸六分﹐足圍五尺一寸五分﹐獸耳徑五寸三分﹐有稜圜﹐環圍一尺九寸二分﹐合今制重一百五十斤。耳際﹑腹上﹑足跗三處﹐皆雷紋盤夔飾﹐腹中識云「至大己酉七月﹐建康路儒學作﹐大成殿永寶用」十六字﹐腹下一偏左﹑一偏右識云「大成殿祭器六百八十一件﹐至大二年﹐歲在己酉﹐建康路儒學」﹐皆篆文。腹下末行剝蝕莫辧﹐蓋卽古銅壺尊也。道光壬午﹐鳳陽教授倪公﹝模﹞重修府學﹐先大父遂獻之文廟。考至大己酉至道光壬午﹐已五百十四年﹐而此器相傳﹐實系明初中都太學祭器﹐後攺爲鳳陽府學﹐我朝乾隆丙子移學東城﹐竟而失去。數十年來﹐復歸舊地﹐眞一段美譚也﹝倪學博有記甚詳﹞。咸豐癸丑﹐粵賊攻陷鳳陽﹐焚掠一空﹐此器恐亦遭劫火矣﹐執筆爲之憮然。

◎八叉虫伊犁有八叉虫﹐如土蜘蛛﹐長腳善走﹐嚙人便死。見之者用黃紙收裹﹐送入廟中﹐亦有呼爲八爺者。外夷人見之﹐臥於地﹐任其行走﹐以爲祈福﹐如見喇嘛然。關門外到處有之﹐一入關中﹐絕不見矣。見先世父《伊江詩注》。

◎淩臺詩唐許用晦﹝渾﹞《淩獻臺詩》﹕「宋祖淩樂未回﹐三千歌舞宿層臺。江潭云盡暮山出﹐巴蜀雪消春水來。行殿有基荒薺合﹐寢園無主野棠開。百年便作萬年計﹐巖畔古碑空綠苔。」胡Т叟云「宋二武皆祖﹐武帝稱髙祖﹐孝武稱世祖。淩在當塗黃山上。《地誌》﹕」孝武有淩臺﹐置離宮。「《本紀》亦載姑孰較獵一事。今於黃山西望天門﹐兩崖中豁﹐江水眞有巴蜀直來之勢。東望牛渚﹐是爲江潭﹐舊作『湘潭』﹐字誤也。」姚惜抱老人云「用晦此詩﹐大爲楊升庵詆斥﹐賴避瘠Т翁伸其屈。然『江潭』一聯﹐與上二句如何接下聯﹐不免有句無章之病﹐『寢園』二字亦湊用不的當﹐『百年』句無著。此等詩姑以句取可耳。『按漁詳誤以」江潭「一聯爲趙嘏詩﹐且依俗解作湘潭字﹐忽略甚矣。

◎啖蔗軒壽挽聯先世父所撰壽挽聯極多﹐不自收拾﹐稿都散佚﹐玆就﹝師﹞所記憶者﹐敬錄之﹕「杖於朝﹐貴於室﹐富以文章﹐閱科第三十年﹐競向鯉庭燦桃李﹔蘭有秀﹐菊有芳﹐松徵壽考﹐願春秋八千歲﹐頻添鶴算頌臺萊。」﹝祝朱郁甫先生八十。詠齋尙書﹑恕齋方伯﹐皆先生哲嗣也。﹞「抑戒詩陳﹐競喜耄年箴幾側﹔恩隆日秩﹐更逢佳節屆天中。」﹝祝淩封翁徳輿九十﹐誕日正端陽節。﹞「搞藻正三春﹐容我追隨瞻福壽﹔登堂須十載﹐願公耄耋至期頤。」﹝祝孫紹泉太守七十。時仲君晴軒孝廉方試春官。﹞「漢室一經傳子弟﹐蜀峯千仞頌臺萊。」﹝祝合肥戴太翁九十﹐令嗣官四川令最久。﹞「君家伯仲半雕零﹐羨珠樹挺生﹐定向庭前延世澤﹔我有兒孫經拂拭﹐悵春風旣往﹐只應空外感知音。」﹝代先朝議挽汪太守霖。浚師按﹕太守官鳳陽﹐稚通叔父﹑子箴兄皆出公門。﹞「江流有聲緬髙閣﹐臨風怨興逝水﹔詩人多感覽遺編﹐懷舊夢繞晨星。」﹝挽王竹嶼都轉鳳生。都轉寄居金陵上河﹐有《江聲帆影樓新著》《感舊集》七律百首。﹞「愛客滿堂﹐下榻憶逢秋圃月﹔別君一載﹐臨風遙悵暮天云。」﹝挽合肥蔡相侯先生。﹞「白露咽新聲﹐知有林間鳴鶴警﹔蒼生懷舊澤﹐何堪天上大星沈。」﹝挽六安楊蘭如先生志信。先生歷官山東藩司﹐署巡撫。﹞「杜老吟殘﹐空向艸堂畱畫稿﹔江郎才盡﹐那堪彩筆痛花飛。」﹝挽宮庶侯表弟﹐曾官四川州牧。﹞「四載謫邊陲﹐賴有令原能急難﹔隻身歸淨域﹐未忘冰嶺去從軍。」﹝挽徐司馬潤﹐歿於伊江﹐在戍四年﹐有從弟相隨﹐時司馬請於大帥﹐求逾冰山投營效力。﹞「杖履憶淮南﹐賤子曾親牀下拜﹔星霜詹冀北﹐藎臣新自日邊來。」﹝挽朱郁甫先生。時長君詠齋尙書奉旨南來省視。﹞「賢守能詩﹐尙有篇章畱舞水﹔藎臣戀闕﹐那堪風雨感秋聲。」﹝挽淩謙齋太守。曾知鎭遠府﹐丁艱服闋﹐未補官卒於京。﹞「淚灑春風﹐感公意殷勤﹐竟許蘿攀松上﹔澤畱楚水﹐嘆我來遲暮﹐果然仙去樓空。」﹝代恬庵叔挽廬江前湖北鹽道章公廷梁。時叔迎養湖北學使署。﹞「離懷已屆三年﹐小飲憶花開﹐萬卷樓中齊握手﹔介壽方期九月﹐長淮驚鶴唳﹐八公山下黯消魂。」﹝挽壽州孫春墅廣文。年甫六十﹐藏書最富﹐刊有《瑯琊山館叢書》。﹞「服佩返仙莊﹐攜手同歸﹐哀慘獨遭三日內﹔交遊徧人海﹐壯心未已﹐追隨猶憶卅年前。」﹝挽前奉天治中吳公昆。公住居張莊﹐三日內夫人亦相繼仙去﹐傷哉﹗﹞「廿載倍親情﹐握手每驚須鬢攺﹔六旬同歲月﹐愴懷頓覺死生分。」﹝挽孫陶圃通守。﹞

◎書周文忠公遺事周敬修先生﹝諱﹞天爵﹐山東東阿縣人。起家縣令﹐薦至湖廣總督﹐緣事鐫職﹐再起爲漕運總督﹐旋以二品頂戴致仕。文宗禦極﹐被詔入朝。適粵賊犯順﹐命公爲廣西巡撫﹐屢立戰功。年老乞歸。癸丑春﹐賊陷皖城﹐復命公巡撫安徽﹐上疏辭職﹐加兵部侍郎銜﹐專辦團練防剿事。積勞成疾﹐薨於潁州途次。特旨優卹﹐追贈尙書﹐予謚文忠﹐勿庸內閣撰擬。故事大臣非翰林不得謚文字﹐公得之﹐誠異數也。公年登八十﹐受恩三朝﹐其服官政績應臚列國史﹐玆不具錄。擇其遺事數則信而有徵者﹐敬識於此﹕公由嘉慶辛未科進士﹐歸本班銓選。道光初授懷遠縣知縣﹐單車赴任。公本寒素﹐性復廉介﹐久之﹐竭力屏擋﹐始迓太夫人及夫人輩至署。夫人勤於紡織﹐日課鍼黹。除奉太夫人甘旨外﹐布衣蔬食﹐官舍蕭然。時當度歲﹐同城各官眷向有酬應﹐而夫人並無命服。懷遠地僻﹐未易購辦﹐公又不欲假諸紳之家﹐適典史孔君﹐平陽世家也﹐檢笥中所藏舊七品服獻之﹐夫人始得賀歲成禮焉。公之淸風亮節﹐於作宰時已基之矣。孔時可茂才﹝昭鏞﹞在東流時﹐親爲餘言。

公自懷遠調阜陽﹐政通人和﹐百廢並舉﹐惟捕緝認眞﹐過於嚴厲。有忌公者﹐奏參公苛政虐民﹐得旨命大學士兩江制府蔣礪堂先生按治其事。礪堂先生乃先伯曾祖余齋公授業弟子也﹐道經冶溪﹐訪先叔祖溶川公﹐首以公事爲問。溶川公與公素未謀面﹐重公爲人﹐以「愛民如子﹐疾惡如仇」對。蔣公乃援以入告﹐成皇帝深爲嘉許。公之受上知﹐自此始也。不數年﹐遂由宿州牧守廬州﹐備兵鳳陽﹐陳臬百皖。公感溶川公知己﹐手書訂交﹐通蘭譜焉。

公罷官後卜宅於宿州之閔子集﹐鄕居無事﹐日從事於農圃。課晴問雨﹐見者多不知爲大僚。溶川公嘗至公家﹐時太夫人尙健在﹐登堂拜母﹐太夫人率以子侄視之。每食﹐太夫人居中﹐溶川公與公東西坐﹐淆惟四簋﹐不以客禮待也。歲甲辰﹐許抑齋丈奉檄署理時村巡檢﹐路過公門﹐以舊吏修晉謁之儀。閽者辭以出﹐抑齋遂登輿去。甫數武﹐遙見公立南畝中﹐禦短布衣﹐戴大氈笠﹐正指揮牧童驅犢返也。將下輿伏謁﹐而公已由別徑趨歸矣。

公爲兩湖總督﹐又有奏公擅用非刑者。特派吳瀹齋宮保審辦。隨帶司員﹐刑部郎中奎﹝綬﹞也﹐於公事多所挑駁﹐而公遂罷職遣戍。未及出關﹐適丁太夫人憂﹐有詔賜還。癸丑四月﹐粵賊竄擾鳳陽﹐奎公正觀察吾郡﹐無力堵禦﹐連夜奔至定遠。時公方督師﹐住宿州大營。諸公子素不滿於奎﹐請於公﹐欲治奎以棄城之罪。公怒斥之﹐終以兵單餉竭聞。奎竟得末減。公以徳報怨﹐大都如此。

撚匪陸遐林之陸梁於吾鄕也﹐其子聚奎實恿慫成之。初遐林與聚奎父子並定遠武生﹐聚奎弓馬嫻熟﹐有膂力﹐鄕試幾得復失﹐以父遐林因案株連入獄﹐鬱鬱思逞﹐武斷鄕曲﹐莫敢誰何。皖城旣陷﹐遐林自獄中逃歸﹐自謂時事多艱﹐官如木偶﹐起意揭竿嘯聚﹐先尋報復。旬日之間﹐有眾萬人﹐焚燒驛號﹐搶劫質庫﹐附近村莊﹐擄掠殆盡。知縣郭師泰率鄕兵往捕﹐聚奎三敗之。郭抱頭鼠竄﹐申文達公請救。公方部署隊伍﹐聞信親督兵至﹐駐紮鑪橋。當是時﹐省垣失守﹐人心思亂。公不動聲色﹐四面兜圍﹐未十日而渠魁悉授首。風﹑潁兩郡億萬生靈﹐得以苟安者﹐皆公力也。公初出師時﹐遣署鑪橋主簿包曜升隨同遊擊劉玉豹馳往東南一路會剿。曜升﹐卑鄙小人也﹐無膽識而妄自誇大。奉委後不俟玉豹﹐率先領鄕勇百餘人行﹐意气洋洋﹐以爲首功可立致。甫至左家店地方﹐猝遇賊伏﹐未整隊而賊蜂擁進﹐眾寡不敵﹐曜升膽落﹐棄輿而奔﹐鄕勇陣亡者十餘人。公聞之大怒﹐立縛曜升至﹐命卽行正法﹐爲臨陣脫逃戒。曜升叩頭乞哀﹐公怒不解。適公愛將守備信長慶在側﹐跪爲緩頰﹐公意方釋﹐呼輿夫解曜升﹐重責五十逐出。時侍立文武員弁數十﹐咸股栗﹐撟舌不下﹐曰眞將軍﹝公向有周將軍之名﹞。自玆出隊﹐遂無敢退卻者。或有以公擅責屬官爲公咎﹐詎知公之用心哉﹗此事鄕裏至今稱之。

◎和相和致齋公相本文生員﹐襲三等輕車都尉。乾隆四十九年﹐由吏部尙書協辦大學士﹐五十一年授文華殿大學士。嘉慶四年仁宗親政﹐以罪賜自盡。張船山太守﹝問陶﹞有《己未正月紀事詩》云「金穴銅山意惘然﹐癡羊入肆尙流連。九泉添个尋常鬼﹐可惜黃扉十五年。」蓋指和而作也。

◎主臣《通雅》以此二字乃發語敬謝之辭﹐猶主在上臣在下﹐自然敬恐。按《漢書。王陵傳》﹐文帝問右丞相周勃天下一歲決獄幾何﹐錢谷一歲出入幾何。勃謝不知﹐汗出洽背﹐愧不能對。上亦問左丞相陳平。平曰「各有主者。」上曰「主者爲誰乎﹖」平曰「陛下卽問決獄﹐責廷尉﹔問錢谷﹐責治粟內史。」上曰「苟各有主者﹐而君所主何事耶﹖」平謝曰「主臣﹗」注﹕「文穎曰﹕」惶恐之辭也﹐猶今言死罪也。『孟康曰「主臣﹐主羣臣也﹐若今言人主。』晉灼曰﹕」主﹐擊也。臣﹐服也。言其擊服﹐惶恐之辭。『師古曰「文﹑晉二說是也。』」吳志伊﹝任臣﹞《十國春秋胡進思傳》﹕「民有殺牛者﹐吏按之﹐引入所市肉近千斤。忠遜王顧進思曰﹕」牛大者肉幾何﹖『對曰「不過三百斤。』王曰﹕」然則吏妄也。『因問進思何能知其詳﹐進思曰「主臣﹗臣昔常從事於此。』」﹝進思湖州人﹐故屠牛爲業﹞牛潛子﹝奐﹞於「主臣」旁注「句有疑誤」四字﹐牛豈未讀《漢書》耶﹖

◎幸不幸偶不偶「干戈擾亂﹐凶荒之歲﹐必有衣錦食稻處安樂之地而不覺者。太平日久﹐丰年穀賤﹐必有枵腹敗衣遇患難之事而常戚者。此有幸不幸﹑偶不偶也。」見《無何集》。數語最爲肯切。

◎記蒙齋年譜語吾宗家桐城者﹐一門七代官內閣中書舍人﹐實爲本朝佳話。吾鑪橋一支﹐自先伯曾祖余齋公由中書成進士入詞館﹐世父蓮舫公﹑堂伯悔軒公並以中書一歷知府﹑一歷部曹入樞直。迨道光甲辰﹐伯兄子箴復在中書任內雋禮闈﹐攺官翰苑。後先繼美﹐可謂盛矣。浚師於咸豐乙卯應京兆試﹐列賢書﹐濫竽薇省。子箴兄喜謂浚師曰「吾家最利鳳池﹐弟又以科第進身﹐庶不負此淸班耳。」故浚師有句云「功名鳳閣增新譜﹐文字《牛山》締夙緣。」﹝乙卯鄕試三藝命題系「𨿽存乎人者」一節﹐道光己亥伯兄鄕試三題乃「出入無時」三句﹐及甲辰會試三題又系「以爲未嘗有材焉」二句﹐皆《牛山》章﹐洵奇事也。﹞誠紀實云。憶田蒙齋少農﹝雯﹞《古歡堂集》中載少農自爲年譜﹐極言中書一官爲人侮慢﹐蓋國初尙依明制﹐此官皆生﹑監當之﹐無怪乎不爲人所重也。退直暇重檢是集﹐節錄於此﹐以資掌故。蒙齋年譜云「康熙丁未五月﹐奉旨﹕內閣中書員缺﹐準以進士考授。鄕例內閣撰文辦事中書﹐由監生﹑生員授職﹐未有以進士充者。進士秦敬傳老﹐苦選滯﹐故辟此徑。禦史李棠上疏﹕密勿禁地﹐必進士出身﹐堪膺是選。兪旨允行。值部議裁推官攺知縣﹐同輩恿慫赴考﹐名列第五。六月十六日補授祕書院辦事中書舍人﹐偕沈胤範﹑張鵬﹑張鴻猷﹑張衡﹑顏光敏﹑申オ﹑朱射斗﹑李回﹑梁聯馨﹑紀愈﹑孫百蕃﹐共十二人入署辦事。是職也﹐初茫然莫辦﹐及入署﹐遭同年詞林某侮辱﹐輒自悔﹐然已無及矣。時與張公鵬﹑申公オ閒坐嘆息﹐云﹕」吾輩何日可成正果。「オ吟云﹕」書生薄命還同妾﹐丞相憐才不論官。「余吟云﹕」失路嗟何及﹐癡懷老漸平。「相對泣下。一日﹐集一友寓﹐一客後至﹐上坐大聲曰﹕」非不揖讓也﹐我詞林﹐爾中書﹐貴賤別也。「又壬子科﹐詞林山右某﹑中書張公鵬同典山東試﹐事旣竣﹐揚語人曰﹕」此行是吾輩分內事﹐乃竟與中書下賤爲伍﹐恥孰甚焉﹗「其輕侮如此。夫狗監馬曹﹐銜亦不惡﹔柳筋顏骨﹐役只奴隸。敬傳眞作俑哉﹗同年謝齡詩云﹕」短气平生惟寫字﹐傷心此日是求官。「二語尢眞。

按﹕蒙齋先生徳州人﹐中順治辛丑進士﹐歷任戶部侍郎。此言當爲康熙中葉而發﹐若康熙四十二年以後﹐列聖巡幸所臨﹐特開召試之典﹐凡列一等者﹐賜舉人﹐直薇省﹐百數十年﹐鼎甲臺輔指不勝屈。彼自詡爲嚴﹑徐﹑東﹑馬者﹐其名實相去果何如耶﹖是亦無庸置喙也已。

◎先友李蕭遠《運命論》﹕「昔吾先友嘗從事於斯矣。」銑注﹕「先友謂孔子﹐蕭遠自以老子後﹐老子與孔子爲友﹐故曰先友。」或謂蕭遠去孔子遠矣﹐斷無稱述數百年前裔祖之友而曰先友之理﹐況聖人乎﹖家北海先生亦言其意中暗有所指﹐信然。

◎武松《水滸》《金瓶梅》二書倡盜誨淫﹐有害於世道人心者不小。按《金瓶梅》載武松﹑潘金蓮等事﹐其說不一。包倦翁《閘河日記》云「阿城﹐古甄治﹐陳王墓在焉。今屬陽谷﹐惟阿井周圍百步屬東阿。故東阿有貢膠役﹐而土人頌之曰﹕」山東有二寶﹕東阿驢膠﹐陽谷虎皮。『虎皮今藏陽谷庫﹐土人傳爲武松所打死於景陽岡者也。景陽岡在阿城東南二十五里。土人又言明初有陽谷知縣武姓者﹐甚貪虐﹐有二妻﹐一潘一金﹐俱助夫婪索。西門有慶大戶尢被其毒﹐民人切齒﹐呼之爲武皮匠﹐言其剝割也﹐又呼爲賣餅大郎﹐言其於小民口邊求利也。「據此﹐似作者不爲無本。

◎西峯寺嘗閱浮楂散人《秋坪新語》中《金巖觀》一則﹐語涉淫污﹐深蹈文人口過。檢書簏所收乾隆間邸抄﹐乃得悉此案顚末﹐因全錄之﹕乾隆五十三年七月﹐步軍統領綿﹝恩﹞奏﹕「西山戒臺寺之北有西峯寺一座﹐內有戴發修行之婦人﹐自號西峯老祖活佛﹐能看香治病﹐請求符藥者﹐服之卽愈﹐動人觀聽﹐俱稱靈驗。京城以及四外之人﹐男女紛紛前往﹐竟似城市﹐殊堪詫異。臣思此處𨿽非京汛所轄﹐但附近京畿﹐似此煽惑人民﹐於風化有關﹐不可不速加查辦。隨於六月二十日﹐密派臣衙門司員前往。查得西峯寺離京六十餘里﹐此婦人法名了義﹐俗家張李氏﹐原系順義縣人﹐現住西峯寺。殿宇四層﹐計五十餘間﹐俱系新蓋之廟。又離此廟二里許石廠地方﹐有靈應寺大廟一座﹐計房六十餘間﹐亦系新蓋。張李氏在兩廟往來居住﹐每日午前給人看香治病。該員前往會同宛平縣知縣查辦時﹐又查出有二十餘歲之旗裝女子二名。詢得一名雙慶﹐年二十四歲﹐乃原任大學士三寶家使女﹐系三寶之寡媳因病常往彼處治病﹐拜張李氏爲師﹐隨將使女畱於廟中居住﹐用銀一萬五千餘兩修西峯寺一座。又一名玉喜﹐年二十二歲﹐系原任巡撫圖思徳之子﹑現任戶部銀庫員外郎恆慶家使女﹐因恆慶之妻患病﹐亦認張李氏爲師﹐隨將使女施捨廟中﹐並用銀二萬餘兩修靈應寺一座。又在該氏屋內搜查﹐有符咒﹑丸藥﹑經卷﹑畫像等項﹐其畫像五軸﹐系張李氏出身源流﹐均系修廟商人任五覓人繪畫。看其情形﹐似任五有通同授意﹐傳播其名﹐借以獲利情節。又查出金六十四錠﹐重二百八十兩﹐銀二千六百兩﹐金鐲四隻﹐重七兩零﹐其餘衣服﹑器皿﹑什物﹐間有非該氏應有之物﹐隨交宛平縣查封。該員等當將張李氏及伊長子張明徳﹑三子僧人廣月﹑商人任五等於二十一日拿解到署。臣親加逐一研訊﹐將張李氏供詞另行呈覽外﹐臣查邪教感人﹐有幹嚴禁。今張李氏本系鄕野愚婦﹐並非僧尼﹐乃來京占踞大廟﹐戴發修行。從前不過化緣修廟﹐無甚劣迹﹐近日以來自稱老祖活佛﹐妄自尊大﹐以看香治病爲名﹐施捨符藥﹐煸惑人心﹐從中獲利。又令其子張明徳置房開鋪﹐以肥囊橐。甚至官員命婦在廟往來﹐施捨蓋廟銀至二三萬兩之多﹐而現起之金已有二百八十兩﹐銀有二千六百兩。並該犯擅用黃緞坐褥﹑靠墊種種情節﹐實出情理之外。若不卽加懲治﹐積之日久﹐恐生不法之事。而各犯所供﹐多有不實不盡之處﹐必須澈底審明﹐盡法究治。至大學士三寶之媳﹐自宜謹守閨門﹐乃遠赴山廟﹐往來住宿看病﹐墮其術中﹐甚至拜師修廟﹐銀庫員外郎恆慶系圖思徳之子﹐縱令伊妻拜師看病﹐施捨金銀﹐並各將使女捨入廟中﹐均屬恣意妄爲。且該兩家現有應賠官項銀兩未交﹐何以不行節儉﹐先完官項﹐反舍廟中﹖其居心實不可解。臣見聞旣確﹐不敢隱諱﹐理合具奏﹐請旨定奪。至此案一干人犯﹐及查出經卷﹐有無違礙字樣﹐均應詳加查看﹐應請旨派大臣會同臣衙門詳審定擬之處﹐伏候諭旨遵行。再張李氏煽惑他人多金﹐蓋造大廟﹐坐享厚資﹐𨿽將伊治罪﹐所存銀兩亦未便畱於伊子承受﹐自應入官﹐已交於地方官宛平縣知縣逐一查封檢點﹐應由順天府照例辦理外﹐至張李氏之子張明徳﹑僧人廣月所有家產﹐系伊母詐騙之財﹐亦應照例辦理。至現在查出銀兩﹐應先交廣儲司入官。爲此謹奏。」

八月﹐永﹝瑯﹞等覆奏﹕「臣等遵提犯證﹐逐一研訊。據張李氏供﹕籍隸順義縣興周營﹐嫁與本縣民人張國輔爲妻﹐生有三子﹕長子張明徳﹐次子張新徳已故﹐三子卽廣月﹐自幼出家爲僧。乾隆三十七年﹐該氏因伊夫患痰迷病癥﹐聞有瓦子街居住民婦李氏常拉鐵練募化﹐代人治病﹐卽請爲伊夫醫治。見李氏用手按摩﹐鍼紮病處﹐病卽痊愈。該氏從此與李氏往來學習﹐粗知鍼紮治病之法。李氏故後﹐該氏卽取其鐵練拴系頭項﹐出外化緣治病。走至通州曠野地方﹐時值隆冬﹐風雪交作﹐迷失路徑﹐難以行走。該氏隨在雪地﹐帶鎖打坐。適有居民路過﹐見而詫異﹐隨向盤問。該氏卽以在此結緣治病爲答。隨有人延請到家看病﹐該氏卽學李氏按摩鍼紮﹐並假念經咒﹐病卽痊愈。自此附近居民共相傳播﹐多請該氏治病﹐往往有驗。該氏借此思欲修廟賺錢﹐見所住興周營地方七聖小廟坍塌﹐隨將所得治病錢文修理﹐給伊子廣月居住。其所供延請治病之家﹐皆彼處附近村民﹐因年久不能逐一供指。嗣於四十五年﹐送廣月到戒臺寺受戒。該氏亦來京﹐在總布胡同泰山庵拜已故尼僧福山爲師﹐取法名了義。因聞伊夫患病﹐仍回順義。伊夫旋於四十七年身故。復於四十八年來京﹐找見福山﹐帶至潭柘寺受戒。該氏因見女僧受戒﹐俱系男人代爲剃髮﹐心中不願﹐未經落髮。走至西山西峯寺﹐依尼僧濟廣同住。起意將該寺立女常經爲女僧傳戒﹐又恐無道法﹐不足聳動眾人﹐遂用油撚在左右臂膊燒點數處﹐含痛忍受﹐借此募化。以致附近居民聞知往視﹐見其堅忍﹐致相傳播﹐偕往進香者漸多。有因病求治者﹐該氏卽令跪香﹐假念經咒﹐爲之求神。又有求藥者﹐該氏無可給與﹐遂買藥鋪內五汁丸等藥﹐攺成小丸﹐並假畫神符給與。竟有病卽痊愈者﹐因而祈求布施者益眾。適值原任大學士三寶寡媳烏佳氏患血气凝結病癥﹐聞該氏素能治病﹐延至家中。該氏爲之按摩﹐假念咒語﹐並代爲祈禱。病愈後烏佳氏感激﹐欲向伊重謝﹐拜伊爲師。該氏令其施捨金銀﹐修整西峯寺。烏佳氏允從﹐當令管事家人許祿招工匠任五卽任極盛修蓋廟宇﹐先後給修廟工價銀一萬七千兩﹐又置辦供器銀三千兩﹐共計銀二萬兩。其餘陸續施給衣服器物﹐並施金鐲及零星銀錢不計確數﹐約亦不下萬餘金。又送使女雙慶至寺﹐跟隨跪香念佛。烏佳氏亦曾赴寺燒香。又現任銀庫員外郎恆慶之妻宜特莫氏素患痰喘病癥﹐亦請該氏祈禱痊愈。宜特莫氏每月給該氏養贍銀三五十兩不等﹐又聽從該氏修理石廠地方三教寺﹐捨銀一萬七千餘兩﹐又添湊金子二百八十兩﹐合計共銀二萬餘兩。張李氏卽將銀兩交給伊子廣月修廟﹐金子自行收存﹐現經起獲。宜特莫氏又令使女玉喜跟隨服侍。廟修成後﹐攺名靈應寺。該氏隨在兩寺來往﹐焚香治病。宜特莫氏亦曾至寺拈香。此張李氏先後跪香治病﹑惑眾修廟之原委也。嗣因西峯寺後塔院工程未完﹐烏佳氏亦未再給銀兩。承攬修工之任五無從借工圖利﹐隨起意與該氏商允﹐因該氏曾向說稱少時夢見觀音菩薩﹐及在通州坐雪治病等事﹐卽借此畫出圖像﹐裝點神奇﹐表白靈異﹐希圖哄騙。眾人自必爭施銀錢﹐修造塔院﹐伊可於中取利。遂憑空點綴畫成張李氏出身﹑坐雪﹑出家﹐及眾人拜求治病各圖像五軸﹐並捏稱身能入定出神﹐且稱該氏系菩薩轉世。該寺舊有遠年住持僧人塑像﹐原稱西峯老祖﹐村人因該氏治病燒香﹐亦遂稱爲西峯老祖活佛。自是遠近人民到寺燒香治病者﹐不一而足﹐俱有布施﹐每人自二三兩至十餘兩不等。該氏自此益有蓄積﹐分給伊三子廣月銀一千兩﹐修蓋圓廣寺﹐長子張明徳銀一千兩﹐買房一所﹐開設木鋪一座﹐其次子寡媳崔氏在籍典地一百餘畝﹐俱系該氏前在通州﹑順義治病時所得資財。而任五亦得修廟盈餘銀八百餘兩。此任五起意爲張李氏裝點圖像惑眾﹐因有老祖活佛之名號也。今步軍統領衙門訪獲搜拿﹐奏請審辦。臣等欽遵諭旨﹐會同研鞫﹐並將解任員外郎恆慶及應訊人等傳案質審﹐俱各供認前情不諱。臣等以張李氏系鄕愚婦女﹐膽敢在京畿重地號稱老祖活佛﹐致男女紛紛到寺﹐甚至大臣官員家屬爭捨財物至數萬之多﹐平日必有邪術及傳徒授教不法等事。𨿽現在起出經卷詳加核閱﹐均系舊有不全僧人齋誦之《金剛》《觀音》等經﹐其咒語一紙﹐俚俗不堪﹐亦無違悖妄誕字樣﹐但究系傳自何人﹐並治病如何靈驗之處﹐復將該氏嚴切追究﹐加以刑嚇﹐令其逐一吐供。據供﹕」我素不識字﹐亦無藥方醫書﹐初時不過學李氏鍼紮按摩的訣﹐後見請我治病人多﹐就將買來丸藥攺做﹐隨意畫符。我本無法術﹐怕人看出破綻﹐所以混念幾句俗語﹐編幾个佛號﹐作爲咒語﹐叫兒子廣月寫就。施藥時默念咒語﹐一心專求觀音菩薩。並叫人服藥時心心念佛﹐不料竟有靈驗﹐致大家布施。後因修理塔院未成﹐工頭任五向我商量﹐欲將我坐雪﹑出身﹑治病的原委畫出圖像﹐並因我從前夢見觀音菩薩教我出家的話﹐並捏說我是觀音轉世。我聽從他畫成圖像五軸﹐傳播開去﹐以致人都稱老祖活佛。這原是希圖多得布施的意思﹐是我該死﹐並無別的邪術﹐亦無傳授與人及別項不法的事。如有別情﹐現在雙慶們俱在案下﹐這樣嚴審﹐豈能替我隱瞞。『等語。臣等覆查任五系市儈小民﹐攬修廟工﹐希圖獲利﹐自屬常情﹐乃輒爲該氏裝點圖像﹐且妄稱身能入定出神﹐並妄稱該氏爲菩薩轉世﹐以致該氏有老祖活佛之號﹐共相煽惑﹐或該犯傳布邪術及另有不法別情﹐亦未可定。復將任五嚴加究詰﹐並用刑嚇。據任五供﹕「我恿慫張李氏繪畫圖像﹐替他裝點靈異﹐又謊稱自己能入定出神﹐妄稱該氏系菩薩轉世﹐原想教眾人敬信﹐多捨銀錢﹐我借此修廟完工﹐可以從中得利。那圖畫俱系我憑空裝點作成﹐總是我該死。並無邪法﹐亦沒另有煽惑的事。』臣等又以張李氏修寺布施銀兩﹐除三寶﹑恆慶兩家外﹐自必另有官員家屬至廟施捨﹐不一而足。卽兩家所捨銀兩﹐亦尙不止此數。且該氏系鄕愚下賤﹐竟敢擅用黃緞坐褥靠背﹐尢爲狂妄不法。覆加嚴詰﹐又據張李氏供﹕」我興修廟宇﹐實止三中堂﹑恆員外兩家系大施主。其餘人數眾多﹐實在不能記憶﹐並沒另有官員眷屬大家施捨的﹐就是這兩家給我銀兩。有任五﹑許祿及雙慶﹑玉喜可以質問﹐並不敢以多報少。至黃靠背坐褥﹐我因見各廟供佛皆用﹐所以就做一副﹐以便做道場時供佛陳設﹐平時包好藏在屋內。昨有官員拿我時﹐這黃坐褥等物俱系包著﹐可見我不敢坐用﹐現有拿我官員可問求詳情。『質之雙慶﹑玉喜並老尼濟廣等﹐供俱相符。原拿司員亦稱靠墊實系包藏在廟起出﹐驗無坐用痕迹。並詰訊恆慶﹐以該員系原任總督圖思徳之子﹐現有賠項﹐不思及早完繳﹐轉任聽妻子修廟布施至二萬餘兩之多﹐是何居心﹖該員惟有伏地叩頭﹐自認糊塗﹐無可置辯。復將各犯反覆究詰﹐矢口不移﹐案無遁飾。查律載』凡師巫自號端公﹑師婆名色﹐及妄稱彌勒佛﹐一應左道隱藏圖像﹐燒香集眾﹐煽惑人民﹐爲首者絞監候『﹐又』官吏軍民人等僭用黃紫二色﹐比照僭用龍鳳綴律﹐擬杖一百﹐徒三年『各等語﹐此案張李氏本一民婦﹐出家爲尼﹐輒假燒香治病爲名﹐念咒畫符﹐煽惑遠近居民及官員眷屬﹐捨銀多至數萬餘兩﹐並被人稱爲老祖活佛﹐居之不疑。任五本系工匠﹐乃因修廟圖利﹐輒敢起意爲張李氏裝點畫像﹐妄稱該氏爲菩薩轉世﹐哄騙眾人﹐致該氏有老祖活佛稱號﹐又騙得修廟工銀八百餘兩。是張李氏假神畫符燒香治病﹐斂錢惑眾﹐固屬爲首﹐而該氏哄動遠近﹐號爲老祖活佛﹐實系任五起意繪畫圖像播揚所致﹐厥罪維均﹐未便分別首從。張李氏除擅用黃緞坐褥等物罪止滿徒不議外﹐張李氏﹑任五均合依師巫妄稱彌勒佛隱藏圖像煽惑人民爲首律﹐俱擬絞。但該氏旣已爲尼﹐又不剃髮﹐復敢假神治病斂錢﹐甚至哄動官員眷屬﹐得銀數萬﹐任五以修工匠役﹐希圖修工賺錢﹐膽敢假捏張李氏爲菩薩轉世﹐煽惑人心﹐情罪均重。京畿爲首善之地﹐尢宜肅淸此等惑眾妄爲之徒﹐未便稍爲稽誅。應請旨卽行正法﹐以昭懲戒。張李氏長子張明徳﹑三子僧廣月𨿽訊明無幫同煽惑情事﹐但分受伊母騙得銀兩數至盈千﹐未便輕縱。張明徳﹑廣月應於張李氏絞罪上減一等﹐俱杖一百﹐流三千里﹐交與順天府定地發配﹐至配所折責四十板。至恆慶系現任職官﹐任聽伊妻入寺燒香﹐布施數萬﹐並將分賞爲奴使女玉喜給與服役。三寶之媳烏佳氏以大家孀婦﹐因張李氏治病有驗﹐卽拜伊爲師﹐施銀數萬﹐並給與使女雙慶跟隨燒香﹐且均有官項未完﹐乃恣意濫費﹐實屬妄爲。除兩家應繳修廟銀兩﹐業經該旗遵旨辦理外﹐仍將解任員外郎恆慶交部嚴加議處﹐並恆慶之妻宜特莫氏﹑三寶之媳烏佳氏應遵旨交該旗族長嚴加管束﹐不許出門。仍行文各該旗並提督衙門﹑順天府五城一體嚴飭官員人等﹐毋許縱令婦女入廟燒香﹐以維風化。張李氏﹑任五並張李氏之子張明徳等所有在京財產﹐業經步軍統領衙門查抄﹐應將金銀房屋交內務府查收。其木頭鋪一座﹐交該旗招商認開。其衣服什物﹐交崇文門照例辦理。所有張李氏廟內什物﹐及原籍房產﹐亦經順天府查抄﹐應聽順天府分別辦理。張李氏孀媳崔氏﹐向住原籍﹐訊無知情斂錢情事﹐應毋庸議﹐給與母家領回。任五所騙銀八百兩﹐應照追入官﹐查該犯家產﹐業經查抄﹐應毋庸議。許祿經管修廟﹐訊系聽從主母之命﹐應與無干之玉喜﹑雙慶﹑老尼濟廣等均免置議。但玉喜系同伊兄黃三分賞圖思徳爲奴之人﹐應照例交該旗另行分賞爲奴。雙慶系三寶家契買民女﹐應交該縣照例發賣﹐身價入官。張李氏所修西峯﹑靈應兩寺交僧錄司另選妥實僧人住持焚修。至圓廣寺現有僧人住持﹐毋庸更換。再張李氏所供順義縣瓦子街居住之民婦李氏傳授鍼紮治病之法﹐𨿽研訊﹐堅稱李氏業已病故﹐是否屬實﹐以及李氏有無另傳他人及招搖煽惑情事﹐應交順天府嚴查明確﹐照例辦理﹐以淨根株。「云云。

旋奉旨﹕「此案工匠任五卽任極盛﹐因修廟圖利起意﹐爲張李氏裝點畫像﹐妄稱該氏爲菩薩佛祖轉世﹐惑誘遠近民人﹐是張李氏之種種不法﹐皆該犯慫恿所致﹐實爲此案罪魁﹐且騙得修廟工銀八百餘兩﹐亦應依竊贓滿貫例辦理。任五著照畱京王﹑大臣等所擬卽行處絞。至張李氏假神畫符﹐以燒香治病爲名﹐惑眾斂錢﹐固屬不法﹐但鄕村愚婦﹐不過爲圖騙錢財起見﹐究無悖逆詞語。張李氏著從寬﹐攺爲按例應絞監候﹐秋後處決。余依議。欽此﹗」

◎梅心驛古剎吾皖舒城縣本漢龍舒治﹐宋時省﹐至唐開元分合肥﹑廬江二縣置舒城﹐隸廬州﹐今困之。去舒城三十里曰梅心驛﹐近驛二里許有古剎一區﹐殿宇雄麗﹐供自來佛﹐蓋大士像也。後樓三楹﹐尢宏敞﹐顏曰「仙好」﹐烏程鈕西農明府福疇所修。對面松竹苯﹐峯巒﹀Ю﹐望之頗豁胸目。道光丁未十月﹐予隨先師黃琴士先生過此﹐登絕頂瞻拜。先生紀以詩云「聞說靈巖佛自來﹐虔誠膜拜陟崔嵬。煙霞疊疊仙居好﹐金碧層層福地開。湧座蓮花藏世界﹐滿山楓葉護樓臺。鐘魚動我皈依念﹐一片名心到此灰。」「歷徧崎嶇世路難﹐朔風吹遣客衣單。徵途喜近梅心驛﹐法雨新沾貝葉壇。立腳初桄原是岸﹐置身髙處不知寒。慈親願托慈云庇﹐紫竹萱花一例看。」予步韻有云「禮佛但將詩供獻﹐對僧翻覺我酸寒」﹐爲先生稱賞。嗚乎﹗兵燹以來﹐名山勝境變爲瓦礫之場﹐而吾師亦罵賊捐軀久矣。展誦是詩﹐不禁涕泗之盈掬也。

◎晉中軍風於澤《左傳》城濮之戰﹐「晉中軍風於澤﹐亡大旆之左旃。祁瞞姦命﹐司馬殺之以徇於諸侯。」林注﹕「風﹐牛馬牝牡相誘而走失也。」浚師按﹕左氏言晉中軍風於澤﹐不言晉中軍牛馬風於澤﹐林氏誤會「馬牛其風」及「風馬牛不相及」二語﹐亦遂指風於澤爲牛馬相誘走失﹐殊不知牛馬相誘﹐下文則當明言牛馬走失﹐何反接亡大旆之左旃﹖蓋祁瞞姦命﹐罪在左旃之亡耳。風於澤﹐風字應如「風乎舞雩」之風解。時當六月﹝觀下「秋七月丙申﹐振旅愷以入於晉」﹐可知是六月事。或云周之六月﹐夏之四月﹐此時河南地不甚熱﹐似風字所解亦不確。按﹕「風乎舞雩」﹐非莫春時耶﹖此不必辯周正﹑夏正而可曉然者也﹞﹐中軍將士風於澤中﹐隊伍參錯﹐必無紀律﹐因而旆旃遺失。祁瞞有職掌之責﹐不能約束其眾﹐故干犯軍令﹐司馬執而誅之。《甘誓》云「左不攻於左﹐汝不恭命。右不攻於右﹐汝不恭命。禦非其馬之正﹐汝不恭命。用命賞於祖﹐不用命戮於社。」臨戰不用命﹐固有法﹐未戰不用命﹐亦當有法也。此姦命卽系不用命之證。李恢垣同年解爲晉中軍先軍於澤﹐因遇大風﹐旃失軍亂﹐祁瞞因而思變﹐是以司馬斬之。其說亦新創﹐並錄於後。

附錄李恢垣同年光廷《風於澤解》子嚴觀察以《左傳。僖公二十八年》城濮之戰「晉中軍風於澤」句﹐謂風字不當作牛馬牝牡相誘解﹐解如《論語》「風乎舞雩」之風﹐所見卓絕﹐然尙有可商者。杜預注云「牛馬因風而走﹐皆失之。」牛馬自屬增出﹐而風字似如字﹐未言牝牡相誘也。故劉炫《規過》以爲放牛馬於澤﹝此亦沿杜誤﹞。遺失旆旃﹐不失牛馬。孔氏正義則以爲不失牛馬﹐罪不至重﹐何須殺之以徇﹖引《費誓》所言「馬牛其風﹐臣妾逋逃﹐則有常刑」爲證﹐以駁劉申杜﹝按﹕「則有常刑」句亦是斷章取義﹐經原云「復則賚﹐不復則刑」﹐分兩層說也﹞。此皆誤認下文「姦命」之解。杜注以爲掌此二事而不修﹝二事指馬牛及左旃之失﹞故致於殺﹐而不知其不可通也。按﹕《僖公四年》召陵之戰「惟是風馬牛不相及也」﹐服虔注﹕「風﹐放也﹐牝牡相誘謂之風。」風字別解始見於此。杜注則云「牛馬風逸﹐蓋末界之微事。」又《費誓》「馬牛其風」﹐孔安國注亦云「馬牛其有風逸」而已。孔先於服﹐亦只作逸解﹐不云相誘也。夫一二牝牡相誘走失﹐固理之常至﹐全軍牛馬因誘盡失﹐此豈復可信﹖且左氏於召陵一役明云「風馬牛不相及」﹐此處旣指牛馬﹐當云「晉中軍牛馬風於澤」﹐乃脫去「牛馬」﹐與之爲隱﹐尙可以說經乎﹖鄙意以爲晉中軍先軍於澤﹐因遇大風﹐亡其大旆之左旃。軍中以旆旆旃爲號志﹐旃失軍亂﹐祁瞞因而思變﹐是爲姦命﹐故司馬用法斬之以徇於諸侯。是姦命自有可殺之罪﹐非爲上兩事。若因此風而增出牛馬之失﹐其失也又離卻風逸之解﹐而另云牝牡相誘﹐是治絲而愈棼﹐有是注無是傳也。經中實字活用﹐指不勝屈。風字解如「風乎舞雩」之風﹐理自正大﹐而有別者﹕風字注云「乘涼」﹐以童冠旣祓﹐就蔭乘涼﹐固自不礙﹐若移軍以乘涼﹐其說𨿽圓﹐不如遇風爲言﹐似較直捷耳。

◎奮伐荊楚《詩。商頌》﹕「撻彼殷武﹐奮伐荊楚。」朱子集傳曰「《易》『髙宗伐鬼方﹐三年克之』﹐蓋謂此。」按﹕《太平禦覽。四夷部》列荊於南蠻﹐鬼方於西戎。陳仁錫《潛確類書》云﹕南蠻卽唐虞要服﹐夏﹑商之時﹐漸爲邊患。曁於周代﹐黨眾彌盛。故《詩》曰「蠢爾蠻荊﹐大邦爲仇。『至楚武王時蠻與羅子共敗楚師﹐殺其屈瑕。楚師復振﹐遂屬於楚。」﹝本《後漢書》﹞又云「西羌本出三苗﹐蓋姜姓﹐其國近衡山。及舜徙之三危﹐漢金城之西南羌地是也。濱於賜支﹝卽《禹貢析支》﹞。至於河首﹐綿地千里﹐南接蜀﹑漢徼外蠻夷﹐西北鄯善﹑車師諸國。夏太康失國﹐四夷背叛﹐及後相立﹐乃徵畎夷﹝卽畎戎﹞。七年然後來賓。至於後泄﹐始加爵命﹐由是服從。後桀之亂﹐畎夷入居﹑岐之間。成湯旣興﹐伐而攘之。及殷室中衰﹐諸戎皆叛。至於武丁﹐徵西戎﹑鬼方克之。」﹝亦本《後漢書》﹞是荊楚在南﹐鬼方在西﹐兩不相涉明甚﹝唐李鼎祚《周易集解》﹕「幹寶曰﹕」鬼方﹐北方之國。』「亦不確﹞。且《詩》明言﹕」維汝荊楚﹐居國南鄕。昔有成湯﹐自彼氐羌﹐莫敢不來享﹐莫敢不來王﹐曰商是常。「鄭康成箋云﹕」維女楚國﹐近在荊州之域﹐居中國之南方﹐而背叛乎﹖成湯之時﹐乃氐羌遠夷之國來獻來見﹐曰商王是吾常君也。此所用責楚之義﹐女乃遠夷之不如。「故蘇氏因之。朱子旣采蘇氏之說﹐而於前章又引」髙宗伐鬼方「爲卽是荊楚﹐似未深考。王伯厚援《大戴禮帝系篇》」陸終氏娶於鬼方氏「﹐《楚世家》」陸終生子六人﹐六日季連﹐羋姓「﹐謂楚卽其後﹐以證集傳。是將季連作爲外家之苗裔矣﹐所說尢舛。《詩地理考》亦伯厚所著﹐其於荊舒下曾引鄭氏」僖公與齊桓公舉義兵﹐北當戎與狄﹐南艾荊及羣舒﹐天下無敢禦「﹐何獨於荊楚之《詩》﹐又信朱子集傳耶﹖

◎湛若水鈐山堂集序湛甘泉曰「佛氏初心﹐軀殼起念卽是苦根。塵絕倫理之罪﹐是同條共貫事。然問罪者﹐必須按其實迹贓證﹐乃可誅之也。今只誅其軀殼起念﹐則彼又有無諸相之說﹐必不肯服。」浚師按﹕今之論甘泉者眾矣﹐大要不出陽明「求之於外」一言﹐所論猶軀殼也。若其《鈐山堂集序》一篇﹐非贓証之實迹乎﹖吾卽以甘泉按佛氏之贓證﹐轉而按甘泉之贓證焉。《序》曰﹕嘉靖三十年三月朔旦﹐元相大學士介溪嚴公以其《鈐山堂文集》三十二卷﹐寓甘泉子於天關﹐授以首簡敍之。於時水也以病廢文字十餘年矣﹐焚香對書﹐再拜再拜復再再拜﹐上以答公禮數之殊也﹐亦以賀公求言之篤也。曰﹕推公此念﹐人將輕千萬里來進之以嘉言矣﹐況受知如水者乎﹖展而讀之﹐凡爲賦﹑詩古律絕句七百八十﹐頌﹑序﹑記﹑碑五十有九﹐內制﹑講章二十有七﹐雜著二十有五﹐銘四十有三。曰﹕富矣哉集乎﹗嫻矣哉文乎﹗有詩不戾乎《風》《雅》漢唐矣﹐有言不戾乎訓誥詔令矣。於是心悅而神悸焉﹐悅然如入陶朱之室﹐開寶藏之庫﹐萬珍爍灼﹐文彩奪目﹐令人應接不暇﹐又爽然若自失也。乃作而言曰﹕蓋嘗大觀天地間文而已矣﹐文卽道之著也。語大天下莫能載焉﹐語小天下莫能破焉。故或識其大﹐或識其小。大小一文也﹐一道也。道生天地﹐文在天地﹐天地生聖人﹐文在聖人。是故經乎天而文﹐緯乎地而文﹐觀乎人而文﹐三才之道﹐文而已耳。天之覆幬也﹐地之持載也﹐日月之代明也﹐星辰之朗耀也﹐云漢之爲章也﹐風雨之潤賁也﹐雷霆之轟烈也﹐山峙之巍巍也﹐川流之粼粼也﹐昆虫之要要也﹐艸木之夭喬也﹐堯之光被四表也﹐舜之重華煥乎其文章也﹐禹湯之文命﹑之聖謨﹑之嘉言﹑之洋洋孔彰也﹐文武之丕顯﹑丕承也﹐皆文也。然天地萬物所以覆載﹐所以代明﹐所以決烈﹐所以昭章﹐所以流峙﹐所以鼓耀夭喬﹐聖人所以光被﹐所以重華﹐所以文命洋洋孔彰﹐所以顯承﹐其必有所以爲之者矣。《詩》曰『維天之命﹐於穆不已』﹐蓋曰天之所以爲天也。『於乎不顯﹐文王之徳之純』﹐蓋曰文王之所以爲文也。孔子曰「文王旣沒﹐文不在玆乎﹖『是故天地聖人文焉盡之矣。知天之所以爲天﹐文王之所以爲文﹐則知鈐山之文所以爲文矣。或曰﹕請問其所以。曰﹕神而已矣。夫神者﹐道之妙也﹐文之本也。子不聞鈐山之降神乎﹖吾於畱都﹐已形於詠歌矣。介翁生而神气以靈﹐疏朗開豁﹐童言宿生之事﹐矢口成章之能﹐應機萬變之妙﹐辛甘調劑之宜﹐履歷於艱難﹐允媚於天子﹐良工心苦﹐人莫與知。然則非公之神之精之爲之乎﹖曰﹕請問根本之說。曰﹕子謂參天之木﹐果外假而爲之者哉﹖所由本根也。得天之气﹐受地之質﹐气質合一﹐生生不測﹐莫知其然﹐之謂神。故能申根而榦﹐而枝而葉﹐而華實以參天。夫華實也者﹐文之類也。根本也者﹐所以爲華實之神之類也。知木之所以爲華實﹐則知鈐山之文所以爲文矣。水也年將九十矣﹐亦伏生言語支離之時﹐豈復有文乎哉﹖據案隨筆書之﹐重以報公之禮意之隆也﹐亦將以來天下之善言。從水也始﹐鞏太平之基﹐於無窮﹐而太平一老亦得以安臥於無窮無虞之天也。是故力疾爲《鈐山堂集敍》。嘉靖三十年﹐歲在辛亥﹐夏四月二十一日﹐賜進士出身﹑資政大夫﹑前南京兵部尙書﹑奉敕參贊機務﹑國子祭酒﹑翰林侍讀﹑同修國史﹑經筵講官﹐林下年末八十六甘泉生湛若水頓首謹書。

以鐘鳴漏盡之歲﹐作此寡廉鮮恥之文﹐宜朱竹太史讀之目張﹐以爲講學者不意貢諛若是也。黃宗羲著《明儒學案》﹐其《凡例》云「有明文章事功皆不及前代﹐獨於理學﹐前代之所不及。」鳴乎﹗若若水者﹐前代理學家誠不多覯矣。

◎狩於河陽劉知幾《史通。惑經篇》曰「狄實滅衛﹐因桓恥而不書﹔河陽召王﹐成文美而稱狩。」浚師按﹕《春秋。僖二十八年》「天王狩於河陽」﹐傳曰「是會也﹐晉侯召王﹐以諸侯見﹐且使王狩。仲尼曰﹕」以臣召君﹐不可以訓。『故書曰』天王狩於河陽『﹐言非其地也﹐且明徳也。「杜注﹕」隱其召君之闕﹐欲以明晉之功徳。河陽之狩﹐趙盾之弒﹐泄冶之罪﹐皆違凡變例﹐以起大義危疑之理﹐故特稱仲尼以明之。「蘇氏曰﹕」明晉侯之徳﹐沒其召君﹐書天子之狩﹐顯其失地﹐便是褒諸侯﹑貶天子。所以然者﹐此亦假其失地之文﹐欲明王狩所在﹐非實貶也。若隱其召君﹐則全沒不書﹐於義爲可。必書天王非地之狩者﹐若全沒其文﹐無以明晉侯尊崇天子之徳﹐故書天子出狩﹐諸侯往朝。「蘇氏之意﹐與杜氏同。特兩家所論﹐尙有不盡當者。周室旣衰﹐天子微弱﹐晉文帥九國之師﹐力圖霸業﹐不合諸侯﹐不足以取威﹐不尊天子﹐不足以正名。其不欲朝周者﹐非自嫌彊大而不敢也﹐九國聚會於溫﹐設聲言朝周﹐一國不從﹐便損威重。莫若諷王出狩﹐以君就臣﹐遂使各國有不得不朝之勢﹐顯示以名義之正﹐而陰逞其威脇之私。左氏謂非其地﹐而又繼之以明徳一語者﹐蓋諷王出狩﹐而自明其朝王之功徳。若曰仲尼旣諱爲天王狩河陽矣﹐此而明正其非﹐不幾失夫子修《春秋》之旨乎﹖故曰」非其地也﹐且明徳也「﹐委婉其辭﹐褒貶自見。杜氏明晉之功徳﹐與蘇氏明晉侯尊崇天子之徳﹐皆不能體會入微也。黃東發引木訥之言﹐以爲河陽之狩非晉文召王﹐則舉三傳皆不足信矣。桓譚《新語》﹕」秦始皇見周室失統﹐自以當保有九州﹐見萬民碌碌﹐猶羣羊聚豬﹐皆可以竿而驅之。「襄王之世﹐非東周以後可比。而齊﹑魯﹑宋﹑蔡﹑陳﹑鄭各國﹐又非晉文所可竿而驅之者﹐不得已而作挾天子令諸侯之舉。河陽一出﹐有以知晉文之用心矣。善乎伊川先生之言﹐曰﹕」晉文公欲率諸侯以朝王﹐正也。懼其不能﹐故譎以行之﹐召王以就焉。人獨見其召王之非﹐而不見其欲朝之本心﹐是以譎而掩其正也。「

◎烈風雷雨弗迷「納於大麓」﹐孔安國傳﹕「麓﹐錄也﹐納舜使大錄萬機之政﹐陰陽和﹐風雨時﹐各以其節﹐不有迷錯愆伏。明舜之徳合於天。」東坡先生《書傳》云「『烈風雷雨弗迷』﹐是天有烈風雷雨﹐而舜弗迷也。今乃以爲陰陽和﹑風雨時﹐逆其文矣。」浚師按﹕孔傳陰陽和﹐風雨時﹐正以各有其節﹐故無烈風雷雨之迷錯愆伏耳。東坡信《史記》﹐又截去「各以其節」二語﹐便覺孔傳所說不圓。安國蓋本《孔叢子》孔子答宰我之間﹐楊升庵《筆記》采之。升庵曰「今以大麓爲山麓﹐是堯納舜於荒險之地﹐而以狂風霹靂試其命﹐何異於茅山道士之斗法哉﹖」語謔而虐﹐其意在駁蔡沈集傳﹐不知蔡沈實從司馬公﹑東坡先生來也。

◎吳侍郎奏疏同治甲子秋七月﹐克復江寧。捷至﹐霍山吳公有《請加敬懼持以恆永》一疏﹐得旨嘉獎﹐並發交弘徳殿﹐俾資省覽。一時傳抄疏稿﹐幾於紙貴。錄其原疏云﹕戶部左侍郎兼署刑部右侍郎臣吳廷棟跪奏﹕竊臣恭讀本月初三日奉上諭﹕自古君臣安不忘危﹐治不忘亂等因﹐欽此﹗方今江寧克復﹐元凶授首﹐四方指日蕩平。普天臣民﹐同深慶幸。乃聖心猶戒愼恐懼﹐不自滿假。諄戒統兵大臣﹑督﹑撫等﹐及內外大小臣工﹐愼始圖終﹐無荒無怠。此誠四海臣民萬世無疆之福也。而臣竊有慮焉。萬方之治亂在朝政﹐百工之敬肆視君心。事不貴文﹐貴其實。下不從令﹐從其所好。敬爲皇太后﹑皇上陳之﹕夫治亂決於敬肆﹐敬肆根於喜懼。從古功成志遂﹐人主喜心一生﹐而驕心已伏﹐宦寺卽有乘此喜而貢其諂媚者矣﹐左右卽有因此喜而肆其蒙蔽者矣﹐容悅之臣卽有迎此喜而工其諛佞者矣﹐屏逐之姦卽有窺此喜而巧其夤緣者矣。諂媚貢則柄暗竊﹐蒙蔽肆則權下移﹐諛佞工則主志惑﹐夤緣巧則宵小升。於是受蠱惑﹐塞聰明﹐惡忠說﹐遠老成。從前戒懼之念﹐一喜敗之﹔此後肆侈之行﹐一喜開之。方且矜予智﹑樂莫違﹑逞獨斷﹑快從容﹐一人肆之於上﹐羣小煽之於下﹐流毒蒼生﹐遺禍社稷﹐稽諸冊史﹐後先一轍。推原其端﹐只因一念之由喜入驕而已。軍興以來﹐十餘省億萬生靈慘遭鋒鏑﹐卽倡亂之民﹐莫非朝廷赤子﹐大兵所加﹐盡被誅夷。皇太后﹑皇上體上天好生之心﹐必有哀矜而不忍喜者。使萬幾之餘﹐或有一念之肆﹐𨿽綸音告戒﹐而羣臣第奉爲故事﹐多方且視爲具文﹐積習相沿﹐徒爲粉飾﹔將仍安於怠惰廢縱矣。是非堅定刻苦﹐持之以恆﹐積數十年之恭儉敬養﹐有未易培國脈﹑復元气者矣。夫上行下必效﹐內治則外安。其道莫大於敬﹐其幾必始於懼。懼天節無常﹐則不敢恃天﹔懼民情可畏﹐則不敢玩民﹔懼柄暗竊﹐則諂媚必斥﹔懼權下移﹔則蒙蔽必照﹔懼志易蕩﹐則諛佞必遠﹔懼邪易侵﹐則夤緣必絕。凡此﹐皆本於一心之敬。蓋懼在敬之始﹐敬在懼之實。敬則大智愈明﹐神武益彰。天之明節常顧子目。民之怨咨如聞於耳。一人篤恭於上﹐盈廷交儆於下。羣帥知懼﹐必協力以靖余氛﹐殘寇無難盡掃﹔大吏知懼﹐必竭心以圖善後﹐災黎得慶再生。而宵旰勤勞仍復其難其愼﹐曰與二三大臣開誠布公﹐集思廣益﹐無欲速﹐無見小﹐一切撫綏培養之要﹐無不次第籌其萬全。庶幾至誠無息﹐久道化成﹐紹祖宗富有之大業﹐開子孫無疆之丕基﹐是皆由皇心之敬成﹐而實由皇心之懼始也。要之﹐存亡決於敬肆﹐敬肆根於喜懼。唐太宗身乎羣寇﹐貞觀之治軼於漢文﹐而以驕矜致侮。明皇親定大辭﹐開元之治等於太宗﹐而以泰侈召禍。若夫帝舜之治﹐大禹戒以無傲無慢﹐而《虞書》首曰「欽」﹐此所以成中天之運也。武王之治﹐太保訓以玩人玩物﹐而《周書》首曰「敬」﹐此所以永八百之祚也。喜而肆者如彼﹐懼而敬者如此。《易傳》曰「危者使平﹐滿者始傾﹐懼以終始。其要無咎。」《詩》曰「敬之敬之﹐天維顯思﹐命不易哉﹗」可弗以爲承鑑歟﹖臣不揣冒昧﹐竊獻芻言﹐披瀝瀆陳﹐伏乞皇上聖鑑。謹奏。

按﹕此疏內閣發抄後﹐浚師適在倭艮峯相國宅。相國持以謂浚師曰「足下今日見竹翁所奏否﹖陸宣公以來有數文字也。」浚師對曰「程明道王霸之辧﹐朱晦翁面奏之詞﹐無以過矣。」相國曰「子以竹翁篤守程﹑朱﹐故以洛﹑閩爲比耳。」浚師復對曰「晦翁面奏子內云﹕」伏願陛下自今以往﹐一念之萌﹐則必謹而察之﹕此爲天理耶﹖爲人欲耶﹖果天理也﹐則敬以擴之﹐而不使其少有壅閼。果人欲也﹐則敬以克之﹐而不使其少有凝滯。推而至於言語動作之間﹐用人處事之際﹐無不以是裁之。『吳公奏疏﹐實本此數語﹐脫化而出﹐特當日未聞有詔褒晦翁之忠直﹐而今則徳音下逮﹐且謂其剴切敷陳﹐深得杜漸防微之意焉。則聖主之聖﹐與庸主之庸﹐又豈可同日語哉﹖「相國笑而頷之曰﹕」子言誠然。「

●卷三

◎誤截山谷詩首句「靑衫烏帽蘆花鞭﹐送君直至明君前。若問舊時黃庭堅﹐謫在人間十一年。」此山谷送鄕人赴廷試詩﹐見宋吳《五總志》。今山谷詩別集據《西淸詩話》截去首句﹐「十一年」訛「今八年」。靑神史季溫注云「近世詩格必欲合聯以成章﹐三句者蓋亦罕見。周詩則亦有之﹐《麟趾》《甘棠》等篇是也。山谷此詩蓋捨近例而援古法。由是推之﹐山谷不特平生句法奇妙﹐早年詩格已髙古矣。」按﹕季溫不考其訛誤﹐而直誇獎三句詩爲髙古﹐頗蹈疏陋。

◎隔山消隔山消形似何首烏﹐又類天花粉。秋冬收買﹐貫以綫﹐陰於檐下。磨燒酒﹐塗一切癰疽發背﹐隨塗隨消﹐不可封頂﹐治療尢良。予有句云「詞憐小海唱﹐藥覓隔山消。」蓋本艸所未載。

◎武職得入文廟康熙五十九年庚子春﹐令武職得入文廟﹐與文職一體行禮。先是止許三品以上武員入廟﹐至是官無尊卑﹐俱得隨班行禮焉。

◎中飽晉薄疑謂趙簡主曰「君之國中飽。」簡主欣然而喜﹐曰「如焉﹖」對曰「府庫空虛於上﹐百姓貧餓於下﹐然而姦吏富矣。」

◎葉仲方江寧葉仲方﹝守矩﹞﹐道光己酉舉京兆鄕試﹐入直薇省﹐久困春官。同治壬戌已擢主事分刑部矣﹐是科會試竟中式。仲方每言﹐闈中遇其尊甫同年或監臨﹑或知貢舉﹐矮屋中或遇年老欽賜副榜舉人者﹐則此科必不得中﹐屢試屢驗。壬戌知貢舉爲桑百齋侍郎﹝春榮﹞﹐仲方尊甫遂生先生壬午同榜﹐自謂又無望矣。榜發﹐同人戲語之曰「年伯何負於年家子耶﹖」仲方性不耐靜﹐敝車羸馬﹐日馳逐軟紅塵土中。好交遊﹐健飯善談﹐每宴集﹐四座但聞仲方喧笑聲。顧坐無車﹐公亦不樂也。官刑部未久﹐染時疫遽卒﹐年未五十。惜哉﹗侯官楊子恂太史﹝仲愈﹐本名仲愉﹐仲方同榜進士﹞﹐曾爲仲方作時文兩比﹐洵一則雅謔。文云「考試幾三十回﹐文章竟七百字。堂上𨿽有同年之伯﹐闈中並無壽榜之人。占吉事於龍門﹐已兆三場之號﹝仲方鄕會中式﹐皆坐龍字號﹞。壬戌進士仲方所以有必中之方也﹐後一名則許星叔﹐前一名則李勺山﹝會榜仲方名次與許﹑李兩君聯﹞。官先擢於刑部之中﹐銜仍列於題名之內﹝內閣題名甫成﹞。分餘輝於鳳閣﹐居然六子之班﹝中書是科中式六人﹞。癸丑中書﹐老道所以無終老之道也﹝仲方有老道之稱﹞。」

◎劍而行劍字有二義﹐一作兵器用﹐一作攜挾用。《禮記》「負劍」句﹐鄭注「負」謂「置之於背」﹐「劍」謂「挾之於旁」。孔疏云「負謂置兒背上﹐劍謂挾於脇下﹐如帶劍。」歐陽公《瀧岡阡表》所謂「劍汝而立於旁」也。顏修來先生作乳母傳﹑鮑覺生侍郎作年譜﹐皆用「劍而行」句﹐蓋皆本《禮》語。

◎烏號「烏號﹐桑柘。其材堅勁﹐烏峙其上﹐及其將飛﹐枝必橈下﹐勁能復巢。烏隨之﹐烏不敢飛﹐號呼其上。伐其枝以爲弓﹐故曰烏號之弓也。」見《淮南子注》。其說較「鼎湖龍去﹐臣下抱弓而號」爲新。

◎趙普二女爲尼《宋書。趙普傳》﹕「普卒﹐有二女時皆及笄﹐普妻和氏言願爲尼。太宗固諭之不能奪﹐因賜長女名志願﹐號智果大師﹐次女名志英﹐號智圓大師。」姊妹同時爲尼﹐亦絕無僅有事。

◎鳳陽鼓樓楹聯風陽郡城有鐘鼓樓﹐東西相向峙﹐明太祖建以培皇陵風水也。鐘樓久圮﹐惟鼓樓尙存。王文簡公﹝士礻眞﹞題楹聯云「相陰陽﹐度原隰﹐想前朝創業艱難﹐惟餘陵寢盤空﹐江淮帶郭﹐望離離滿眼舊山川﹐彼何人哉﹐頓傷心於靑袍白馬﹔省刑罰﹐薄稅斂﹐沐當代深恩浩蕩﹐但見閭閻撲地﹐舸艦迷津﹐欣藹藹一天新雨露﹐登斯樓也﹐豈侈觀乎綠樹紅雲。」

◎重修奎宿樓記先大夫官太湖教諭時﹐有《重修奎宿樓記》﹐無集可歸﹐敬錄於此﹕邑之有奎宿樓也﹐創始於康熙戊戌﹐徙建於乾隆庚午。自是以還﹐遞有興修。夫奎爲西方七宿之一﹐居戌﹐爲魯分野﹐故曲阜聖廟有奎文閣﹐謂奎璧聯輝也。《宋史》﹕「五星聚奎﹐占者謂主文教昌明﹐眞儒輩出。」《孝經。援神契》﹕「奎主文昌﹐𨿽爲武庫﹐實文章之府。」故奎宿與文昌﹐學並祀焉。樓在宮墻左﹐形家言其向居丙﹐丙屬火﹐而象文明。邑之獲大魁﹐掇巍科﹐文運蒸蒸日上者﹐皆兆基於此。顧自嘉慶壬戌重修之後﹐將及卅年﹐風霜久閱﹐鳥鼠頻穿。窗或剝蝕而傾欹﹐檐或滲漏而脫落﹐過其下者將有覆壓之虞﹐甚非所以耀文明而肅祀典也。道光丙戌﹐山陰孫汝舟太史出宰斯邑。甫下車﹐謁學﹐見斯樓之頹敗﹐卽進前任司鐸黃﹑秦兩先生謀所以更新之。因費無所出﹐越明年冬﹐侯於邑之好義者勸捐二百餘金﹐已召匠估修﹐以地凍未果。戊子夏﹐侯適有分校南闈之役﹐又以斯樓爲一邑文風所關﹐現屆鄕試﹐暫緩鳩工﹐蓋有望於邑之應試者登賢書﹑捷南宮﹑獲大魁而掇巍科﹐恐一興而於文風或有妨焉。則捨其舊而新﹐是謀必有議其後者﹐此侯之深意也。己丑八月﹐余甫抵任﹐侯卽爲餘言。余曰「一科而得一殿撰﹑一庶常﹐盛之極也﹐可以慰君望矣。僕請爲斯樓諏吉興工可乎﹖」侯曰「善。」於是以前貲畀余﹐余乃稟請大憲﹐擇邑之老成廉正者十人爲首事﹐選材庀工﹐去朽蠹而施丹ぬ﹐費有不給﹐則更首捐倡募。不數月﹐而檐桷欞檻煥然一新。是役也﹐邑侯倡義籌貲於始﹐余與韋君光第﹑孟君繼偉﹑蔣君勸﹑雷君之沅﹑余君啟福﹑李君振﹑振璜﹑曹君福恆﹑增茜曁周生廷瓚﹐則始終其事﹐以迄用有成者也。夫天下事始創者不易﹐繼修者亦不易。以斯樓之或建或徙﹐而知前此蒞斯土者培植學校之心﹐不至於極盛之地﹐必不能已。且此不能已之心﹐非惟建之﹑徙之者爲然﹐卽今之修之者﹐亦恐不得其時而或有所妨﹐將並前人建之﹑徙之之心全功而盡棄也。則修斯樓者﹐亦仍建斯樓﹑徙斯樓之意而已矣。定遠方士鼐記。

◎裁縫旁坐雍正間陜西巡撫西琳接見屬員﹐有二裁縫旁坐縫衣﹐不但司道恭揖﹐二裁縫穩坐﹐至府廳以下長跪回話﹐二裁縫穩坐如故。凡地方緊要事件一一聽聞﹐大小官員莫不駭異。見陜西糧鹽道杜濱奏折。

◎洋呢今外洋所織羽毛大呢各料﹐卽古之西番褐也。呢字當作尼﹐黃山谷詩云「饑蒙靑精飯﹐寒贈紫駝尼。」蓋指此。

◎畫蘭詩予官京師時﹐散步廠肆﹐見舊紈扇一柄﹐畫墨蘭數筆﹐並題一絕於上云「不買胭脂畫牡丹﹐三秋風雨楚江寒。可憐一樣瑤階種﹐搖落人間當艸看。」寄托深情﹐讀之令人生感﹐惜不著作者姓名。

◎妓隨園老人謂陳使婦人飲南宮萬酒﹐此婦人當是妓女之濫觴。不知洪涯妓三皇時人﹐娼家托始﹐見《萬物原始》。又萱艸別名妓女﹐見《本艸綱目》。艸以妓名﹐亦新。

◎鏡詩「河山歷歷看來空﹐萬古消沈向此中。便是秦時明月在﹐可能還照櫟陽宮﹖」此髙念東侍郎﹝珩﹞詠秦鏡詩也。梁晉竹孝廉﹝紹壬﹞爲人題隋宮鏡云「就使隋堤明月在﹐可能還照玉鉤斜﹖」直襲侍郎語意﹐未免生吞活剝矣。

◎νν音狄﹐好也。唐有於ν﹐元末績溪人舒ν字道原﹐著《華陽文集》七卷。

◎采苓《采苓》《小序》以爲刺晉獻公聽讒作。毛傳﹕「苓﹐大苦也。」朱子集注從之﹐謂﹕「葉似地黃﹐卽今甘艸。」愚按﹕旣曰甘艸﹐何得言苦﹖《穆天子傳》﹕「天子於是休獵﹐於是食苦。」注﹕「苦﹐艸也。」不言甘。《詩》﹕「誰謂荼苦﹐其甘如薺。」最明顯。故《采菽》傳﹕「菽所以Ρ太牢而待君子﹐羊則苦﹐豕則薇。」注﹕「苦﹐荼也。」蔡卞《毛詩名物解》﹕「苓﹐所以和百藥之性﹐使之相爲用。」然亦泥毛氏之說﹐以苓爲大苦。不知《爾雅》「﹛艸靈﹜﹐大苦」﹐﹛艸靈﹜與苓通﹐究無據。王雪山《詩總聞》﹕「苓﹐茯苓也。」按《本艸經》曰「茯苓﹐一名茯神﹐味甘平﹐生山谷。」以苓之甘與菜之苦對說﹐實爲恰當。蓋就本字解經﹐較甘艸之說尢確。歐陽公《詩本義》曰「采苓者積少成多﹐如讒言漸積以成惑﹐與《采葛》同。」陸農師曰「讒人無所不至﹐其害人也﹐皆因其事而譖之也。采苓因人之甘而譖之﹐采苦因人之苦而譖之﹐葑有時而甘﹐有時而苦﹐言因人之甘苦而並譖之。」﹝逸齋《詩補傳》所論與農師同。李樗﹑黃燻集解謂陸說穿鑿之甚﹐殊失平允。﹞近兪氏樾《羣經平義》云「苓之爲言憐也。」則匪夷所思矣。

◎南宮眞迹予家所藏米南宮墨迹手卷﹐長數丈﹐字近三寸餘﹐筆勢飛舞﹐洵希世寶也。予官京師﹐請吾師椒生先生補題卷尾。先生題云「米南宮書梁簡文帝《梅花賦》卷子﹐爲宋內府物﹐舊藏太倉某巨紳家。宋牧仲尙書撫吳時﹐以千金購得之。嗣歸亳州梁聞山明府﹐明府與定遠方耐齋贈公﹝熙﹞爲莫逆交﹐耐齋精靑烏術﹐爲明府先世卜吉壤﹐明府感其誼﹐持此爲謝。耐齋歿後﹐屋廬不戒於火﹐倉猝間是捲爲奴子竊去。歷數年﹐耐齋猶子豫圃司馬復購歸﹐付其子調臣學博守之。學博工八法﹐富於收藏﹐合肥黃季侯中丞欲以宋槧五經見易﹐學博未許也。歲癸丑﹐賊氛肆擾﹐學博所藏金石書畫悉成煨燼﹐獨此卷巋然尙存﹐非冥冥中有神物護持耶﹖惜捲後趙吳興﹑許祭酒﹑髙靑丘﹑李空同﹑王鳳洲﹑董玄宰﹑王遜之﹑王覺斯﹑龔孝升及王漁洋﹑湯潛庵﹑傅靑主﹑笪江上諸公題跋因捲長均失去。學博子浚師攜至京﹐重加裝治﹐乃述其緣起如此。時同治六年秋七月﹐順徳羅衍識。」

◎書養一齋詩話余官京師﹐子箴兄自粵中來書﹐索潘四農孝廉﹝徳輿﹞《養一齋集》﹐京師書肆中無之﹐偶與何駿卿中翰﹝其傑﹞言及。中翰山陽人也﹐乃致書於其家人﹐寄以餉予。適予病足請假﹐秋宵無事﹐取全集讀之。中有《詩話》十卷﹐詳古略今﹐分唐界宋﹐可議處甚多。粗舉數條﹐非故蹈文人爭執習气﹐亦憑我之一得質諸世之知詩者﹐庶不蹈レ埴索塗之誚云。

《養一齋詩話》云「近人詩話有名者﹐如漁洋﹑秋谷﹑愚山﹑竹﹑確士所著﹐不盡是發明第一義。」云云。浚師按﹕嚴滄浪謂論詩如論禪﹐禪道惟在妙悟﹐詩道亦在妙悟﹐學者須從最上乘具正法眼悟第一義。潘說蓋本此。然作詩發明第一義尙可﹐說詩而欲發明第一義﹐不知《三百篇》何篇爲第一義也﹖文衡山敍《都元敬詩話》云「詩話必具史筆﹐宋人之過論也。元辭冷語﹐用以博見聞﹑資談笑而已﹐所貴正在識見耳。」此言極當。見聞博則可以熟掌故﹐識見正則不至謬是非。古人學問各有所得﹐但當遵守其長處﹐若一槪抹煞﹐豈非愚妄﹖

養一齋《題近人詩集》絕句有云「蔣袁王趙一成家﹐六義頹然付狹邪。稍喜淸容有詩骨﹐飄流不盡作風花。」以六義望蔣﹑袁﹑王﹑趙﹐似視四公太重﹔以狹邪加蔣﹑袁﹑王﹑趙﹐又似視四公爲太輕。其實四公長處﹐潘恐未必能夢到也。鄕校俚儒﹐攜《兔園冊》﹐教田夫牧子﹐而曰吾之議論足以上儷十三經﹐下包廿四史﹐廉頑起懦﹐挽俗振頹。其不爲識者所笑﹐鮮矣。

又云「杜詩一首之中好醜雜陳﹐然拙處在此﹐髙出千古處亦在此﹐非醜拙之不可及。蓋題無巨細﹐句無妍媸﹐一派滚出﹐所以爲江河力量。若著意修飾﹐使之可人﹐則近人之作耳。」此論頗有見地﹐何以又將放翁詩重復句一一指摘﹐並將押了字韻十數句全行標出﹐似深以放翁詩近萬首不易檢尋爲憾。果爾﹐必使放翁著意修飾比於近人乎﹖周公作《無逸》有七「嗚呼」﹐《麟趾》《騶虞》有五「吁嗟」﹐太史公《平原列傳》有無數「先生」。詩文理本一貫﹐重復云乎哉﹖

又云「退之《雪》詩『隨車翻縞帶﹐逐馬散銀杯』﹐誠不佳。然歐陽永叔﹑江鄰幾所稱『坳中初蓋底﹐垤處遂成堆』﹐亦瑣細無味。」予按﹕退之此等句﹐系從惠連《雪賦》「因方爲﹐遇圓成璧」脫化而出﹐特不如其渾成耳。退之工拙卻不在此。

又云「予欲世人選詩讀詩者﹐如曹操﹑阮籍﹑陸機﹑潘嶽﹑謝靈運﹑沈約﹑範云﹑陳子昂﹑宋之問﹑沈期諸亂臣逆黨之詩﹐一槪不選不讀﹐以端初學之趨向﹐而立詩教之綱維。蓋人品小疵﹐宜寬而不論﹐此諸人非小疵也。」議論亦是﹐後忽錄宋賊劉豫詩「寒林煙重暝棲鴉﹐遠寺疏鐘送落霞。無限嶺雲遮不斷﹐數聲和月到山家」一首﹐爲「淸光鑑人﹐竟不可以人品定」。將以劉豫爲小疵﹐可以寬而不論乎﹖我所不解。

又云「範文論七律﹐謂李﹑杜之後當學者許渾而已﹐吾甚不然其說。必求渾之名句﹐惟『山鳥一聲人未起﹐半牀春月在天涯』﹐『湘潭云盡暮山出﹐巴蜀雪消春水平』。」云云。按﹕「湘潭」句系渾《淩敲臺詩》。臺在姑孰﹝今太平府﹞黃山上。胡Т叟云「於黃山西望天門﹐兩崖中豁﹐江水眞有巴蜀直來之勢。東望牛渚﹐是爲江潭。舊作『湘潭』﹐字誤。」﹝詳予筆記中第二卷

﹞潘依俗本﹐未加考核﹐且不究其命題命意所在﹐而徒以名語許之。說詩者不應粗率乃爾。

又云「晚宋張澤民有『才放一花天地香』句﹐似奪胎於晦翁『數點梅花天地心』句﹐而脫去道學門面語﹐便可誦。」按﹕「數點梅花天地心」﹐乃翁森《四時讀書樂詩》﹐非晦翁句也。潘於歷朝詩家源流評擇無遺﹐何尙沿俗說舛錯如此﹖

又云「杜紫薇謂李長吉詩﹕」少加以理﹐奴僕命《騷》可也。『夫奴僕命《騷》者﹐惟《三日篇》耳。長吉爲《騷》之奴僕而不足者也。「予按﹕」杜論固非﹐潘論亦未爲得。古人體裁各異﹐《騷》自《騷》﹐長吉自長吉也。長吉之可傳﹐自有長吉妙處。使起長吉於九原﹐而問其可以奴僕命《騷》﹐長吉敢當之否耶﹖如謂《三百篇》方可奴僕命《騷》﹐不知《三百篇》而上若有詩人﹐亦將奴僕《三百篇》乎﹖潘之胸總橫一朝代界限﹐窺其意﹐必以漢魏爲《騷》之奴僕﹐六朝爲漢魏之奴僕﹐唐宋又爲六朝之奴僕﹐方爲痛快。噫﹗過矣。一代著述﹐必有專家﹐君子立言﹐貴乎不朽﹐誦其詩知其人可矣﹐奚沾沾焉於朝代求之哉﹖隨園老人謂「唐﹑宋者﹐歷代之國號﹐與詩無與﹔詩者﹐各人之性情﹐與唐﹑宋無與」﹐潘亦曾稱其雋語解頤﹑一空障矣﹐何不卽隨園此言自明其惑﹐而勿謂隨園之滋惑也。

又云「王陽明詩『江流天地變秋聲』﹐宋荔裳詩『江流日夜變秋聲』﹐此襲而善者也。」予按﹕宋只換得「日夜」二字﹐以局勢言「天地變秋聲」殊雄壯﹐「日夜變秋聲」殊軟弱﹐何所見而以爲襲而善也﹖

又云「漢人樂府『白露變爲霜』﹐杜詩『馬鳴風蕭蕭』﹐只添《風》《雅》一字﹐而別成气格﹐此惟漢人﹑杜公可也。」語尢淺陋。昔某作《行路難》詩云「風蕭蕭兮江水寒﹐天荊地棘兮行路難。」人譏其上一句只攺得一「江」字﹐下一句除「行路難」題目三字﹐只做得「天荊地棘」四字﹐正與漢人﹑杜公同一毛病。持此爲漢人﹑杜公諱﹐而謂其別成气格﹐何異瞽者自號伯明也。曹孟徳「對酒當歌」﹐聲調蒼涼﹐其直書《鹿鳴》數言﹐亦可謂別有格耶﹖

又云「韋左司『寒雨暗深更﹐流螢度髙閣』﹐範徳機『雨止修竹間﹐流螢夜深至』﹐王貽上『螢火出深碧﹐池荷聞暗香』﹐巧朴之分也﹐而時代遠近寓之。」予按﹕貽上詩妙在「出」字﹐且二語的是一見一聞﹐境最髙﹐律最細﹐蓋較韋﹑範當有過之無不及者。卽以韋﹑範論﹐範句亦迥勝於韋﹐不知有何巧朴﹖有何時代遠近﹖此等說詩﹐洵堪捧腹。又按﹕劉孝威「棲禽動夜竹﹐流螢出暗墻」﹐王子安「復此涼飆至﹐空山飛夜螢」﹐筆致皆在左司上﹐潘何不更以巧朴時代別之耶﹖

往予與楊小坡表兄﹑家子箴兄在書塾中坐雨閒話﹐兄見案上《小倉山房詩集》﹐指爲予曰「隨園嗣香亭子﹐賦詩中一聯云『妻妾無功兄弟補』﹐此句已奇絕警絕矣﹐下句更推開說﹐汝記得否﹖」曰「不記也。」兄曰「何不思爲之對﹖」予與小坡相視久之﹐竟無以應。亟閱原集﹐乃「園林有主水雲安」也。一收一放﹐何等气魄﹐何等性靈。蓋卽質實兼到之證。予用力於袁詩﹐實始於此。因論《養一齋詩話》而附及之﹐詎可爲門外漢道哉﹗

◎鐵公二女詩明成祖禦極﹐山東布政使鐵鉉不屈被殺﹐家屬發教坊爲娼。鉉有二女﹐誓不受辱。仁宗卽位赦出之﹐皆嫁朝士。二女爲詩自述﹐事詳王文恪﹝鏊﹞《震澤紀聞》﹐朱竹太史《明詩綜》未經收入﹐特錄於此。長女詩曰「教坊脂粉洗鉛華﹐一片閒心對落花。舊曲聽來猶有恨﹐故園歸去已無家。雲鬟半綰臨妝鏡﹐雨淚空流濕絳紗。今日相逢白司馬﹐樽前重與訴琵琶。」其妹詩曰「骨肉傷殘舊業荒﹐此身何忍去歸娼。涕垂玉箸辭官舍﹐步蹴金蓮入教坊。覽鏡自憐傾國貌﹐向人休學倚門妝。春來雨露寬如海﹐嫁得陶郎勝阮郎。」

◎嶽王墳詩明丘文莊﹝浚﹞題嶽王墳詩云「我聞嶽王之墳西湖上﹐至今樹枝尙南向。艸木猶知表藎臣﹐君王乃爾崇姦相。靑衣行酒誰家親﹐十年血戰爲誰人。忠勛翻見遭殺戮﹐胡兒未必能亡秦。嗚呼﹗臣飛死﹐臣俊喜﹐臣浚無言世忠靡﹐檜書夜報四太子﹐臣構再拜從此始。」《秋雨庵隨筆》謂是小說中語﹐誤。

◎榕粉小兒瘡痂以榕粉日傅之﹐則易瘥而無痕。見《汗漫錄》。

◎天子不言有無《後漢書。朱暉傳》中載暉奏疏引《王制》「天子不言有無﹐諸侯不言多少」﹐檢《王制》無此二語﹐蓋出《韓詩外傳》。

◎軍機處光州吳紅生觀察﹝葆晉﹞曾語予曰「在京師時﹐有恨事二﹕中進士不入館選﹐宮中書未直軍機處。故每遇翰林﹐未嘗與之講詞章﹔遇軍機章京﹐未嘗與之論朝政也。」予曰「公此言殆亦偏見。某在京﹐惟知訪品學兼優之士師之友之﹐並不知何者爲翰林﹐何者爲軍機也。」公笑而首肯。按﹕軍機處設於雍正午間﹐其初直房章京皆中書爲之﹐後則間用部屬﹐再後則中書少而部屬多。予從伯父悔軒先生諱﹝銘彜﹞﹐在軍機處二十年﹐官止郎中。蓋升遷遲速﹐亦不盡系乎此。潘木君督部有《圓明園軍機直班文》兩比﹐膾炙人口﹐錄之以資談柄﹕「寅初入如意之門﹐流水橋邊﹐喚取衣包於廚子。茶熬幾碗﹐燭剪三條﹐兩班公鵠立樞堂﹐幸值此八方無事之時﹐奉朱筆而共商起艸。未正動歸心之箭﹐夕陽窗外﹐頻催抄折於先生。開面數行﹐封皮兩道﹐八章京蹌直署﹐謹遵夫四日下班之例﹐交金牌而齊約看花。」朋中肆外﹐屬對工整﹐以此行走樞垣﹐宜矣。

◎十年不調汲長孺老於淮陽﹐十年不調。馬季長滯於東觀﹐亦十年不調﹐然而人品優劣分矣。

◎信天閣詩序夏紫嶷大令著﹐余曾爲之序云「唐夏鴻客閩中﹐詩名播遠邇﹐今僅傳《贈妙空禪師》七言一首。甚矣﹐詩之傳不在多也。年丈紫嶷先生以名孝廉宰閩之嘉禾﹐有惠政。公暇惟詩畫自娛﹐洎罷官僑寓﹐益縱情吟詠﹐士林爭相傳誦。顧不自收拾﹐脫稿輒棄去。嗣遭兵燹﹐存者更鮮。哲嗣伯音農部檢篋中所藏三百餘篇﹐都爲一卷﹐頗以裒集不多爲憾。浚師受而讀之﹐古體以逋峭勝﹐近體以澹遠勝﹐不規規摹擬古人﹐而能自成一家﹐動與古合。其間憂時感事﹐接己待人﹐隱然以著作寓懲勸﹐非徒以風雲月露爲工。詩學至斯﹐可謂深矣。伯音夙稟庭訓﹐廉介居官﹐其所以傳先生不在是。卽以是編論﹐先生一生品詣﹐亦可略見一斑也。請速授之梓﹐俾海內知先生者咸先睹爲快﹐則先生詩名又豈閩中客所可仿佛耶﹖鐘亂千鈞﹐不若仙茅一握。多雲乎哉﹖」按﹕先生諱﹝塏﹞﹐江寧人。集中五言如《題陳少香鷗汀漁隱圖》云「光陰催過客﹐造物忌才人」。《畫馬》云「鹽車悲末路﹐芻櫪了浮生。」《題金一山試馬圖》云「俸憐仙尉薄﹐鞭讓祖生持。」七言如《歲莫書懷》云「五計已將蠶作繭﹐百忙猶似燕銜泥。」《梅花》云「立幹不隨人曲折﹐托根何礙地荒寒。」《張莘田招飲卽席和包大令韻》云「但解賦詩非俗吏﹐誰知使酒是英雄。」又《蠟梅》截句云「不嫁東風不姓林﹐香濃味淡少知音。蠟丸密密封無數﹐擬向何人寄素心﹖」

◎葉中堂咸豐己未七月﹐廣東藩司畢君﹝承昭﹞奏稱﹕「本年四月初間﹐廣東省城傳聞已革督臣葉名琛有在五印度地方病故之信﹐正在飭查問﹐卽於九年四月十三日據英國官巴夏禮等送來照會﹐內稱﹕」本年三月初八日﹐貴國前任兩廣總督葉名琛在印度城內病故。當經裝殮妥協﹐派委向來陪侍之英官阿查利一路護送﹐於四月十二日晚到粵﹐本日已將棺柩及所遺銀物均交南海縣收領。所有上岸停放各事宜﹐隨後妥商辦理。『等因。到﹐臣當卽札縣查明驗收﹐妥辦去後。旋據署南海縣知縣朱燮親往洋船﹐將葉名琛棺柩驗收﹐移至大東門外鬥姥宮內妥爲停放﹐並將帶回所遺銀物﹐逐一點明﹐封存縣庫。訊據隨行家人許慶﹑胡福同供﹕「咸豐八年正月初三日﹐小的們與武巡捕藍鑌﹐跟隨葉主人由省坐火輪船到香港﹐並廚子劉喜﹑剃頭匠劉四一同﹐攜帶食物隨行。初七日由香港開船﹐十六日到嗎喇國﹐卽新歧坡。十八日由新歧坡到孟喀喇﹐卽五印度。二月初一日搬上炮臺居住﹐於三月二十五日又遷往相距十五里之大裏恩寺花園樓上居住。自到大裏恩寺後﹐洋人預備車馬﹐屢請遊玩﹐主人不允。迨至九年二月二十日後﹐帶去食物已盡﹐小的們請在彼處添買﹐主人不允﹐且云﹕」我之所以不死而來者﹐當時聞夷人欲送我到英國﹐聞其國王素稱明理﹐意欲得見該國王﹐當面理論﹐旣經和好﹐何以無端起釁﹖究竟孰是孰非﹖以冀折服其心﹐而存國家體制。彼時此身已置諸度外﹐原欲始終其事﹐不意日望一日﹐總不能到他國﹐淹畱此處﹐要生何爲﹖所帶糧食旣完﹐何顏食外國之物「﹖屢經翻譯官將食物送來﹐一槪杜絕不用。小的們屢勸不從﹐於二月二十九日得病不食﹐至三月初七日戌時病故。臨絕並無別話﹐只說辜負皇上天恩﹐死不瞑目。當時有翻譯官阿查利在場料理﹐於初八日酉時用棺裝殮。至二十四日夷人方將棺木運上火船﹐翻譯官帶同小的們坐火輪船運回廣東﹐至四月十三日到省。藍鑌已於九年正月二十二日在孟喀喇病故﹐寄葬客地。』謹奏。」奉朱批﹕「覽。欽此﹗」葉公漢陽人﹐道光乙未進士﹐由翰林外任知府﹐薦擢巡撫﹐己酉年與鹿邑徐仲升制軍因辦理夷人進城事宜﹐得旨嘉獎﹐徐封子爵﹐葉封男爵。後徐公罷職﹐葉遂總督兩廣﹐晉大學士。丁巳冬﹐粵城變作﹐爲夷所虜。晚節末路﹐難矣哉﹗

◎張文和公本朝漢大臣得配享太廟二百餘年﹐惟桐城張文和公一人。恭讀乾隆十四年十一月二十三日內閣奉上諭﹕「大學士勤宣伯張廷玉﹐先朝耆舊﹐宣力有年﹐光輔端揆幾三十載。上年陳情請告﹐朕以其神明不衰﹐尙可從容襄贊﹐番番黃髮﹐領袖班行﹐當以匪躬之節爲羣臣先﹐詎可恝然動林泉之興﹐是以未允所請。復申明大義﹐布告在廷。自是而大學士弗復以此爲言﹐蓋亦深知於義有所不可也。乃自今年秋冬以來﹐精采矍鑠視前大減﹐蓋人至髙年﹐閱歲經時﹐輒非曩比。每召見之頃﹐細加體察﹐良用惻然。朕思鞠躬盡瘁﹐固臣子致身之誼﹐而引年尙齒﹐亦聖人安老之仁。在爲臣者﹐預存一奉身而退之念﹐則將匪國是卹﹐惟身是圖﹐始而營心干進﹐則策勵奉公﹐迨志願滿而榮寵備﹐則乞身彊健﹐樂志林泉。舉若是其工於自謀﹐國家將何賴焉﹖此在三之義﹐矢以畢生﹐實分固然也。然自爲君者視之﹐則壯用其力﹐老息其勞。使臣以禮﹐事君以忠﹐斯爲各盡其道。朕之前旨乃謂人臣不當存此心﹐大學士尢不當存此心﹐初非欲著爲成例﹐卽至年邁力衰﹐不能任職﹐必不令其歸榮故里也。昨召對尙書梁詩正﹐偶論及此事。梁詩正奏云﹕」故鄕爲祖先墳墓所在﹐桑楡莫景之人﹐依戀彌篤。『此言𨿽屬宛轉﹐亦與情理未協﹐蓋離鄕遠宦者早已不能歲時瞻掃﹐豈待遲暮方知﹖設當榮寵少壯或五六十時﹐溘先朝露﹐又將柰何﹖梁詩正亦無辭以對。第朕旣體察及此﹐安能無動於懷。惟是大學士在皇祖時值內廷﹐陟卿貳﹐皇考優加柄用﹐榮冠臣僚。朕在書齋﹐卽所敬禮。禦極至今﹐眷倚隆重。夫座右鼎彜古器﹐尙欲久陳幾席﹐何況廟堂元老﹐誼切股肱。然朕親見其老態日增﹐彊畱轉似不情﹐而去之一字﹐實又不忍出諸口﹐用是躊躇者久之。旣而念大學士養屙暫告﹐已屢賜醫存問﹐因令軍機大臣等同往省視﹐傳諭朕旨。大學士感激涕零﹐謂﹕「受恩至深﹐無可圖報﹐何敢以孱軀動履﹐日煩軫念。因遵前旨﹐不敢自陳﹐仰蒙體卹垂詢﹐實出望外。請得暫辭闕廷﹐於後年江寧迎駕。』大學士旣陳奏懇款如此﹐應加恩遂其初願﹐示朕優老眷舊﹐恩禮始終之意。著準以原官致任﹐伯爵非職任官可比﹐仍著帶於本身﹐俟來春冰泮﹐舟行旋裏。屆期朕當另頒恩諭。南巡時卽可相見﹐至朕五十正壽﹐大學士亦將九十﹐輕舟扶鳩入覲﹐成堂廉盛事﹐不亦休歟﹗欽此﹗」

旋以不親至謝恩﹐次日復面陳憲皇帝遺詔﹐許其身後配享一節﹐經九卿議奏﹐蒙恩仍畱大學士銜﹐削伯爵回籍。十五年﹐值上巡幸﹐復以隨眾送駕﹐未曾道傍叩首﹐且時遭皇長子喪﹐甫過初祭﹐卽奏回南﹐特旨罷其配享。至二十年﹐文和在籍薨逝﹐奉上諭﹕「致仕大學士張廷玉曆事三朝﹐宣力年久﹐勤勞夙著﹐受恩最深。前以其年屆八旬﹐精神衰憊﹐特加體卹﹐準令退休﹐實朕優念老臣本懷。至於配享太廟一事﹐系奉皇考世宗憲皇帝遺詔遵行﹐而恩禮攸隆﹐則非爲臣子者所可妄請。及朕賜詩爲券﹐又不親赴宮門謝恩﹐自不得不示以薄譴﹐用申大義。今張廷玉患病溘逝﹐要請之愆﹐𨿽由自取﹐皇考之命﹐朕何忍違﹖且張廷玉在皇考時勤愼贊襄﹐小心書諭﹐原屬舊臣﹐宜加優卹。應仍謹遵遺詔﹐配享太廟﹐以彰我國家酬獎勤勞之盛典。其餘應得卹典﹐並著該部察例具奏。朕於滿漢諸臣﹐從無歧視﹐賞罰予奪﹐一準乎情理之至當﹐以孚天下後世之大公。並將此諭通行傳諭知之。欽此﹗」仰見聖人用心仁至義盡﹐豈特文和一身銜結於九泉哉。

◎累世同居乾隆二十四年陜西巡撫鐘音題報乾州民寧爾彊八世同居﹐又乾隆三十年陜西巡撫和其衷題報涇陽縣貢生張七世同居﹐均蒙髙宗純皇帝禦賜詩章並上用緞匹。按乾隆間山西巡撫覺羅石麟題報翼城縣生員李煊七世同居﹐安徽巡撫準泰題報桐城縣監生錢云鳳七世同居﹐福建巡撫陳宏謀題報漳州府貢生陳茂椿六世同居﹐直隸總督方觀承題報任丘縣民徐岱七世同居﹐陜西巡撫和其衷題報朝邑縣民薛務本八世同居﹐洵爲熙朝盛事﹐張公藝不得專美於前矣。

◎羿唐時羿爲諸侯﹐河伯溺殺人﹐羿射其左目﹐風伯壞人屋室﹐羿射中其膝﹐又誅九嬰﹑﹛穴契﹜窳之屬﹐有功於天下﹐死托祀於宗社。今人但知有窮后羿。

◎壁虱壁虱狀如狗蠅而黑﹐臭穢之虫。惟畏班鳩﹐聞聲則化爲水。人多養鳩避之。見《暖姝由筆》。

◎記建文事與正史異新城鄧徵君﹝元錫﹞編《皇明書》﹐其錄建文帝事曰「《大遜記》內載﹕正統五年思恩知州岑瑛出行部﹐有僧當道坐﹐呵不起﹐曰﹕」我建文皇帝也。自蜀歷滇南﹐今遊方至此。老矣﹐欲送骸骨歸故鄕。『瑛大駭﹐聞巡按禦史﹐令傳至藩臺。長身巨鼻﹐音如洪鐘﹐曰「我朱允文也。』禦史詰曰﹕」老和尙﹐事眞僞未可知﹐卽眞也﹐天下事今大定﹐若至此﹐欲安所爲乎﹖『輒應曰「天下大定﹐吾尙欲何爲﹖顧吾今老矣﹐此一把骸骨﹐當付何地﹖欲歸葬父祖陵旁耳。』禦史爲奏上﹐驛送赴京師﹐號老佛﹐寓京大興隆寺。京城內外僧拜謁無虛日﹐曰此海外髙僧也。言官恐惑眾﹐請下於理。天子終不忍﹐以太監吳亮嘗經侍建文君﹐使探視。老佛見亮曰﹕」汝非吳亮耶﹖『亮曰「非也。』老佛曰﹕」我昔禦便殿﹐時汝尙食。食子鵝﹐棄片肉於地﹐汝時手執壺﹐據地飠舌食之。何乃云非是也﹖『亮伏地哭﹐不能仰視﹐復命畢﹐自經死。於是取老佛入西內﹐後不知所終。或曰以壽終﹐葬西山﹐不封樹云。「﹝此《明鑑》之所本﹐惟添入自稱九十餘﹐禦史詰以建文生洪武十年﹐至正統五年﹐當六十四歲﹐乃建文帝左趾有黑子等語。王鴻緒《明史稿建文》《正統》兩本紀皆不載。﹞按徐兼山﹝充﹞《暖姝由筆》載﹕」無錫盛都憲﹝﹞言﹕爲禦史在北臺日﹐鴻臚寺忽報各官明日宜早至午門議事。命吏訪之﹐云捉一假皇帝。明早文武咸集﹐一僧頎然而長﹐跏趺向北坐﹐問之不應。欲議誅之無名﹐眾亦疑焉。有題本請發安樂堂老內官辧認﹐得四十三人﹐一一令人夾持經過﹐認之﹐皆以不識對。過畢﹐老僧遽指一老宦者曰「你這老奴也不認得我﹖某年月日某殿打碎一玉盞﹐不曾殺你。』始知爲建文也。安置鳳陽皇陵﹐後不知所終。」又云「太祖問誠意伯劉基國家禍患﹐不答﹐久之進一白木匣﹐置宮中﹐待有急則開﹐閒時開者不驗。傳至建文﹐北兵至南京﹐建文乃開匣﹐內有袈裟僧帽並剃刀度牒而已。時有五百僧在內誦經解厄﹐急落髮混眾從洪武門出。後遊至陜﹐九十餘矣。因賣玉帶﹐人疑﹐執至察院。禦史後進不知前事﹐考掠不伏﹐故械送京。人言曾至交趾﹐有弟子二僧帶回。盛亦不曾說﹐亦不曾見其作詩。」據此﹐與《皇明書》所紀取入西內不符。然則天下大師墓果誰爲之耶﹖予考明張太后臨終語楊士奇曰「我有一二事未行﹐建文之號宜復﹐孝孺之禁宜開。」安知不因建文之歸而有動於中也。

◎戴文進恬庵先叔祖家藏戴文進絹本山水大幅﹐千巖萬壑中風雨忽至﹐竹樹枝葉俱作披拂勢﹐山澗中一橋橫跨﹐有兩人過橋﹐共持一傘﹐逆風而前﹐神气勃勃紙上﹐洵妙品也。遭粵匪之亂﹐付諸兵燹。惜哉﹗按﹕文進在明宣徳間行取至京考試﹐令戴畫龍﹐戴本以山水擅名﹐非其本色﹐隨常畫龍皆四爪呈禦。上大怒曰「我這里用不得五爪龍﹖」著錦衣衛重治﹐打禦棍十八發回。蓋爲昆山畫士謝庭循所軋﹝見李詡戒《庵漫筆》﹞。宣徳時文進畫法實髙於等輩﹐顧以讒毀屏棄。一技尙然﹐矧其大者。

◎出口入耳「出君之口﹐入臣之耳﹐人孰知之者乎﹖」此張孟談說韓﹑魏二君而敗智伯也。「言出子口而入吾耳﹐尙未可以言歟﹖」此劉琦謀於諸葛公而請外守也。

◎鵲巢內閣古樹極多﹐濃陰老幹﹐皆數百年物也。每遇會試年﹐有鵲架巢﹐則是科必得鼎甲﹐歷驗不爽。咸豐辛酉夏間﹐予入直﹐甫至後門﹐忽滿票簽墻外大樹一株無故自倒﹐圍墻盡塌﹐屋瓦碎如齏粉。次日命工伐作薪﹐枝葉堆積﹐幾與檐齊。未幾﹐協辦大學士宗室肅順緣事伏法。

◎擬謚本朝大臣準予謚者﹐內閣侍讀酌擬十六字呈大學士閱定八字﹐繕單請旨。孔繡山﹝憲彜﹞官侍讀時﹐最喜擬謚﹐又獨出心裁﹐力求新異。如華亭張詩ぎ司空﹝祥河﹞奉旨圈出「溫和」二字﹐亦繡山所擬也。同治丁卯﹐商城周芝臺相國薨於位。相國生平於謚法愛「敏」字﹐每爲人言﹐將來得附趙吳興﹑董華亭之稱﹐於願斯足。予謚之旨下﹐予適司其事﹐遂以「文敏」列第一。同人知予與商城爲姻婭﹐而黃縣師相又商城兒女親家也﹐滿侍讀錦繡谷﹝成﹞亦感商城知遇﹐催繕奏折。繕定送黃縣閱看﹐黃縣忽變異﹐以爲必須另擬。繡谷爭之再四﹐執不可﹐竟以「文勤」作首。奏上﹐奉旨圈「文勤」二字。事有定數﹐非可彊求。信然﹗

◎父在觀志解明朱近齋曰「父在﹐觀其志﹔父沒﹐觀其行。先意承志﹐繼志述事之教﹐非孔子觀人也。若曰父在子不得自專﹐而志則可知﹐是啟後人以陰蓄叛父之志也。」

◎東坡兄名景歐陽文忠作《蘇明允墓志》云「生三子﹕曰景﹐早卒﹔軾﹑轍﹐爲某官。三女﹐皆早卒。」據此﹐東坡行二之說不誣。

◎柳如是戴雉尾冠福王僭位南都﹐起錢謙益﹑陳子壯﹑轉黃道周各禮部尙書。謙益之起也﹐以家妓爲妻者柳如是自隨﹐冠插雉羽﹐戎服騎入國門﹐如昭君出塞狀﹝見《五藩實錄》﹞。嗚呼﹗廉恥道喪﹐至於斯極﹐欲不亡﹐得乎﹖予有《詠拂水山莊》句云「兩朝靑史千秋恨﹐一个紅妝萬事空。」

◎黃山黃山三十六峯﹐曰浮丘﹐曰飛龍﹐曰疊嶂﹐曰天都﹐曰芙蓉﹐曰松林﹐曰翠微﹐曰紫石﹐曰擲缽﹐曰聖泉﹐曰仙都﹐曰軒轅﹐曰九龍﹐曰棋石﹐曰紫雲﹐曰靑鸞﹐曰上升﹐曰雲際﹐曰桃花﹐曰煉丹﹐曰云外﹐曰望仙﹐曰淸潭﹐曰石門﹐曰雲門﹐曰容成﹐曰石柱﹐曰獅子﹐曰丹霞﹐曰石人﹐曰仙人﹐曰布水﹐曰石牀﹐曰采石﹐曰朱砂﹐曰蓮花。

◎朝臣眞人長安初﹐日本遣朝臣眞人粟田﹑副使仲滿貢方物。朝臣眞人猶唐官尙書也。

◎知縣加銜嘉慶八年九月﹐禦史花良阿奏﹕「外省知縣身膺民社﹐時有祭祀典儀﹐請仿照贊禮郎加銜之例﹐準戴六品銜頂﹐掛用朝珠。」等語。奉上諭﹕所奏殊屬不通。向來恭遇壇廟大祀﹐朕親詣行禮﹐贊禮郎等官因在朕前執事﹐是以準換六品銜頂﹐掛用朝珠﹐並賞穿貂﹐以崇體制。外省知縣﹐𨿽有承祭禮儀﹐只系尋常祀典﹐獲與執事﹐何得援引此例﹐輒請一體換用銜頂朝珠﹐變更舊例乎﹖原折折擲還。欽此﹗「軍興以來﹐捐例日增。各官有準捐虛銜之條﹐近則知縣無不捐戴同知﹑知州銜頂﹐七品冠服﹐十百中不過二三人矣。名器之濫﹐是宜省也。

◎山胡粵中有鳥名山胡﹐或云卽桑﹐形類百舌﹐善鳴。予曾購一頭﹐能學人言﹐尢奇。東坡《涪州得山胡次子由韻》詩云「誰知聲畫畫﹐亦自意重重。」

◎禦園侍遊玉將軍﹝明﹞有《侍遊禦園記》﹐成竹坪同年﹝林﹞曾屬予代作跋語﹐恭書於後。按﹐《記》云「咸豐六年秋七月二十一日﹐奉旨﹕本日散朝後﹐著玉明﹑肅順自備鞍馬﹐午初一刻進西南門﹐在山髙水長伺候。有頃﹐上從內乘船﹐至山髙水長後閣扇下船﹐出前門﹐諭玉明﹑肅順曁珠勒亨﹑西拉布﹑托云﹑徳勒格爾﹑伊勒東阿等脫去外褂。上乘馬﹐命七臣隨行。自山髙水長遊藻園﹐至廠地﹐過匯芳書院﹐復由紫碧山房至魚躍鳶飛少坐。過蕊珠宮門﹐至黃花磴進茶畢﹐往西洋樓海宴堂﹐至轉馬臺﹐過小角門﹐至獅子林淸淑齋賞飯。左右四卓﹐命七臣坐﹐並奉溫諭可飽食﹐非外邊筵宴比也。上命膳房先給七臣面各一器﹐上進面﹐復進飯﹐頒賞禦用菜蔬﹐七臣叩頭謝。上進粥﹐復賞粥畢。隨駕起行﹐由寶相寺﹑法慧寺﹑諧奇趣過明春門﹐至雷峯夕照馬頭﹐坐如在天上船﹐遊福海。上命筆硯作詩畢﹐至淵氵亭鏡澈馬頭下船。進麗春門騎馬﹐由舊園東墻根過敷春堂﹐遊西大堤漢城關﹐至含輝樓下馬﹐命七臣散歸。玉明自道光十一年由侍衛擢廁禦前二十餘年﹐仰邀優渥﹐得徧瞻禦園盛景。欣感之餘﹐謹作記以紀榮遇。」

◎衙參倚幾聖祖仁皇帝試武進士騎射﹐尙書趙公﹝申喬﹞與諸臣坐班﹐不覺睡去。聖祖知其篤老﹐但訓誨之。雍正七年成都府知府王氵符年近七旬﹐侍巡撫憲徳考驗武弁﹐在座酣睡不醒。經憲徳參奏世宗諭旨援引趙申喬舊事﹐寬其處分﹐令補用京職。仰見兩朝聖人矜憐衰邁臣工﹐不加譴責至意。道光間故相耆英總督兩廣﹐值衙參之期﹐有同知某進見﹐以手倚茶几而坐。耆大怒﹐斥其不敬。命巡捕扶出﹐將勒令休致。某挽司道力爲緩頰﹐始免參劾﹐而所費已三千金矣。

◎壽數《洪範》五福﹐以壽居首。然亦有幸有不幸者。周太公以八十而遇文王﹐漢申公以八十而應徵聘。蜀譙周年登大耄而親捧降表﹐宋夏貴七十又九而降作元臣。

◎題程枕山畫全椒程枕山﹝章﹞精繪花卉﹐名與江寧張白眉﹝耆﹞相伯仲。道光癸卯﹐吾師黃琴士先生曾以枕山所繪《饋歲圖》見賜。枕山題詩於上云「才經饋歲又迎年﹐籃果瓶花各樣鮮。料得山中春最早﹐南枝開在雪霜前。」詩旣淸新﹐畫尢鮮艷。南船北馬﹐恆以自隨。戊午﹑己未遭兵燹﹐敝廬悉成灰燼﹐此幅垂亡﹐思之惻然。甲寅冬﹐予題七言古云「一瓶紙上光陸離﹐非銅非石非花磁。旁寫一籃復不俗﹐編就數竿綠。籃中三五花枝橫﹐牡丹色艷玉蘭淸。膽瓶旁列大如斗﹐松竹繽紛歲寒友。老梅一枝吐奇香﹐蛟脊凍破含冰霜。果蔬羅列得兼味﹐渲染丹靑亦名貴。連朝臘鼓冬冬催﹐屠蘇酒泛流霞杯。閉門對畫且枯坐﹐壁間已覺韶華來。韶華瞥眼太匆遽﹐尺幅猶存畫工去﹝枕山久歸道山﹞。曾記吾師手賜時﹐懸向書齋最深處。讀書無用徒。名場嘆息十三年。牀頭金盡食客散﹐惟與斯幅相周旋。昨日祭詩殊潦艸﹐今日題詩轉懊惱。豺狼逐隊荊榛多﹐孰把烽煙盡揮掃。春風吹暖寒气除﹐催耕隴畔聞提壺。但願桑麻徧野干戈息﹐歲歲年年視此圖。」

◎淸語官職予直史館﹐校讎之暇﹐與鮑子年丈康語及本朝翻譯音義﹐並考淸語官職有今廢者﹐有換漢字者。如五大臣﹝今無此官﹞﹑八大臣﹝與今之議政大臣同﹞﹑十六大臣﹝八大臣後所增﹞﹑左翼總理﹝今無此官﹞﹑一等昂邦章京﹝今無此官﹞。一等總兵官世職﹝今廢﹞﹑一等副將世職﹝今廢﹞﹑固倫額駙﹝固倫﹐國也。額駙卽駙馬﹞﹑和碩﹝一隅也﹞﹑多羅﹝作內字解﹞﹑固山貝子﹝貝子﹐爵名﹞﹑固山額眞﹝又名固山昂邦。凡固山讀如姑色﹐昂邦讀如按班﹐下同。此卽今之都統﹞﹑梅勒額眞﹝又名梅勒章京。凡章京讀如瞻依﹐卽今副都統﹞﹑墨勒根蝦﹝卽蒙古侍衛﹞﹑駐防昂邦章京﹝今之駐防副都統司﹞﹑八門總管﹝卽盛京步營司協領﹞﹑纛章京﹝纛讀如推﹐卽護軍統領﹞﹑紮爾色齊﹝卽遊牧主事﹞﹑牛錄章京﹝卽佐領﹞﹑噶喇昂邦﹝卽左右翼前鋒統領﹞﹑戈什昂邦﹝又名郭齊哈昂邦﹐卽禦前大臣﹞﹑包衣昂邦﹝卽總管內務府大臣﹞﹑一等精奇尼哈番﹝卽子爵﹞﹑一等阿思哈尼番﹝卽男爵﹞。又達海者﹐造國書之人。額爾徳尼者﹐卽喇嘛。墨爾根代靑及額爾克楚虎﹐皆蒙古也。

◎苕溪小景題冊嘉慶庚辰﹐先世父守湖州﹐年丈周蕓臯觀察﹝凱﹞繪《苕溪十二小景》冊子以贈。設色雅潔﹐置之元人畫品中﹐幾不可辧。爲先資政公所藏﹐兵亂失去。咸豐丁巳冬﹐予在懷遠荒肆﹐復購得之。重加裝制﹐攜至都﹐樂初長公﹝長善﹞見之﹐愛不能釋﹐每幅題短古一章﹐音韻髙古﹐讀之如挫糟凍飲﹐飄飄乎有淸涼之致。因錄於後﹐亦一段翰墨緣也。

附錄長公詩《篛溪艸閣》灌木排云護﹐淸溪繞屋流。颯然風雨夕﹐五月寒如秋。不覺客懷寂﹐出居深自幽。

《華峯晚翠》一雨眾峯霽﹐落照絢霞壁。層巒蔚回合﹐疊翠濃如滴。白雲不相招﹐悵望浮嵐入。

《月汀夜泛》湖光淸我心﹐山色悅我顏。蕩舟明月汀﹐月照山水間。願爲泛宅翁﹐苕相往還。

《煙塢村居》迢迢山半村﹐鬱鬱雲中樹。參差隔樵徑﹐繚繞疑無路。不聞雞犬聲﹐但見炊煙互。

《桐院秋聲》中庭百尺桐﹐葉葉戰寒綠。西風一以至﹐似聽瑤琴曲。鶴夢涼初醒﹐淸冷洗幽獨。

《松林讀易》達人愛松風﹐抱經偶結廬。霜筠見晚節﹐道心窮太初。百年松蔭長﹐好著名山書。

《荷風玩暑》淸風不可買﹐煩囂避人境。北窗一枕余﹐詩茗消日永。曲榭環柳塘﹐坐挹荷香靜。

《夕陽亭子》落日澹疏林﹐小亭絕塵央。蕭然對遠山﹐天外詩情爽。獨立蒼茫間﹐抱琴結孤賞。

《古木新篁》亭亭一林石﹐點襯有深意。老幹寫婆娑﹐嫩玉抽靑翠。同沾雨露恩﹐各抱風雲气。

《空山蕭寺》靑山深復深﹐路轉三百曲。隱見云木中﹐丹碧橫閃倏。數聲鐘磬音﹐沈沈度空谷。

《秋湖帆影》秋風動鄕思﹐遠水逼霜曉。片帆舟去遙﹐隱約如飛鳥。多少未歸人﹐夢斷江湖杳。

野渡溪光渡頭秋水落﹐沙岸平如掌。老屋兩三家﹐當門曬魚网。時見白鷺飛﹐倒影沿溪上。

◎鼓兒曲懷遠楊筱坡茂才﹝組榮﹞於丙辰﹑丁巳間遭粵匪﹑土匪之亂﹐隻身飄泊﹐目擊時艱﹐作《西山鼓兒曲》以寄感憤。詞旨哀艷﹐可泣可歌﹐本宋安定郡王趙令商調鼓子詞﹑金董解元ㄐ彈詞之意而變其聲調。侯官老友林薌溪徵君采入《海天琴思續錄》中﹐或有謂徵君濫收俚語﹐有乖風雅者。浚師按﹕王圻《續文獻通考經籍》中列《西廂記》《琵琶記》各種。陳晉之《樂書》二百卷﹐凡雅俗胡部音器樂舞﹐下及優伶雜戲﹐無不備載﹐《四庫全書提要》稱其「包括歷代﹐總述前聞」。旣欲備悉源流﹐不得不兼正變。蓋詩自五代後流而爲詞﹐詞自金﹑元後又流而爲曲。詞乃詩之餘波﹐曲又詞之變格。支派𨿽分﹐源流則一。以故楊升庵挽雙丫髻﹐塗抹脂粉﹐身登氍毹場﹐作《天魔舞》﹐奮其筆舌﹐編成《十七史彈詞》﹐迄於今家弦戶誦。本朝毛檢討四河全集有《擬連廂詞》﹐尢西堂雜組﹝俎﹞有《序周星曙試言》﹐鄭板橋作道情﹐袁隨園《詩話》收徐靈胎《嘲時文俳曲》﹐可知古人或作或述﹐皆非無本。浚師與薌老相處久﹐於經史詩文亦頗有議論不合﹐未敢附和者﹐然其讀書之多﹐見聞之博﹐實今近所罕見﹐詎可持此而輕議其體裁不合耶﹖

◎瀚海賦《大淸一統志》﹕「唐貞觀中﹐回紇來朝﹐以其部置瀚海﹑燕然﹑金微﹑幽陵﹑龜林﹑顏七州﹐以部長爲都督﹑刺史﹑長史﹑司馬﹐卽故單於臺置燕然都護府統之。龍朔中﹐以燕然都護府更號瀚海都護府﹐以磧爲限﹐今屬喀爾喀地。」﹝《外藩蒙古統部。突厥故城》下載﹕「麟徳初﹐攺燕然爲瀚海都護府﹐領回紇﹐徙故瀚海都護府於古雲中城﹐號雲中都護府。磧以北蕃州悉隸瀚海。」﹞寶佩蘅尙書﹝寶﹞出使時﹐作《瀚海賦》云「咸豐四年﹐寶銜天子命﹐出使喀爾喀三音諾彥部。八月癸亥﹐行抵喀爾沁穆哈里哈順境﹐譯者曰﹕」此瀚海界也。『爾乃岡陵渺綿﹐沙黃際天。乍起乍伏﹐將斷將連。聞走輪而響石﹐思飲馬而無泉。訝出沒於前旌﹐紅低斜日﹔合空於大野﹐碧冷荒煙。遠路迢迢﹐川原寂寥。至牧羊處﹐節著名標。云有蘇武﹐傳自漢朝。稱霍尼契﹝譯言牧羊﹞。或金元遼。地寬平而墳衍﹝有土墳起如列冢﹐可千百計﹞。剎ㄈ詭而﹝有剎二﹐塔五六﹐皆番僧所經理﹞。凡百五十里而戾止﹐亦可謂遠哉遙遙矣﹗李陵居之﹐固應腕扼﹔江淹聞此﹐當亦魂銷。嗟乎﹗若蘇子卿者﹐洵所謂豪傑之最也。十九年中﹐八千里外﹐氈嚼冰霜﹐心堅松檜。非管敢所得同﹐豈單於所能害。勛戚如衛霍﹐可云幸竊躬桓﹐閥閱若金張﹐亦止濫叨冠蓋。鴻雁書神﹐麒麟閣繪﹐迄今千餘載﹐而地以人傳。於以見景慕之深﹐於以見聲名之大。羌一望兮無涯﹐誰九原兮可作。馳驟鋒車﹐居停毳幕。忽大風之怒號﹐恍洪濤之繹絡。況玉雪之紛飛﹐又銀朝之騰躍。倘疑海藻﹐時見夫紮噶諸叢﹝若紮噶﹐若布達拉噶那﹐皆木類﹐拂地而生。若徳勒蘇﹐色白﹐若賀勒蘇﹐色紅﹐皆艸類﹐多成叢薄﹐時斷時續﹐互相縈帶﹞﹔何處海鷗﹐徒憶夫伽陵等雀﹝內大臣馬思哈《行軍瀚海紀程》頗詳。據云鳥有吉澑抓藍﹐如伽陵之鳥﹐具百鳥音。又有白靈一種。今則白靈有之﹐余未之見﹞﹔迨畢勤格庫以及塞爾烏蘇諸臺﹐無非砂礫縱橫﹐山原盤錯。橫絕北溟﹐是名大漠。欽惟我聖祖仁皇帝乎三汗之難﹐奠四部之居。萬年帶礪﹐一統車書。列朝屢加以恩澤﹐皇上復廣其儲胥﹝不忍外藩捐輸﹐以示體卹。見駁莊親王封奏之旨﹞﹐聯各盟而情達﹐幣愛曼而歡臚。小臣載持旄節﹐如在裏閭。晝驅騶從﹐夜穩穹廬。𨿽來異域﹐益感徳輿。慚武庫之無聞﹐時羨勛名於費揚古﹝平準噶爾時費揚古爲大將軍﹞﹔幸詞林之忝附﹐敢忘著述於木元虛哉﹗「尙書天才雄邁﹐故下筆亦汪洋恣肆﹐卓爾不羣。符南樵《詩話》中稱其考核精詳﹐爲千古未有之作﹐洵非溢美。賦中所紀紮噶﹑徳勒蘇諸艸木皆一《統志》所未載也。過張遂寧《使俄羅斯記》遠矣。

◎居居究究《唐風。羔裘章詩序》﹕「刺時也。晉人刺其在位不卹其民也。」故曰「羔裘豹祛﹐自我人居居。」「羔裘豹﹐自我人究究。」毛傳﹕「居居﹐懷惡不相親比之貌。」鄭箋云「羔裘豹祛﹐在位卿大夫之服。役使我之民人﹐意居居然有悖惡之心﹐不卹困苦。」其箋「豈無他人﹐維子之故」﹑「豈無他人﹐維子之好」云「豈無他人可歸往﹐乃念於故舊之人。」又云「我不歸往他人﹐乃念子而愛好之。民之厚如此﹐亦唐之遺風。」朱子詩傳「居居」﹑「究究」均注「未詳」﹐並云「此詩不知何謂﹐不敢彊解」。蓋不信《詩序》﹐遂並毛﹑鄭之說而刪去之。浚師按﹕《爾雅》﹕「居居﹑究究﹐惡也。」鄭漁仲注謂「相憎惡」﹐實與《詩》義合。李﹑黃《毛詩集解》疑《爾雅》出於漢世﹐以居究爲惡﹐未甚顯然明白。而但是鄭氏箋「維子之故」句﹐不知居究字義﹐不作憎惡解﹐則下文「維子之故」﹑「維子之好」亦解釋不明。張橫渠先生曰「自我人居居﹐自我人而晏安之。自我人究究﹐言得我民而察察作威。皆怨其反不卹己也。」其說𨿽迂曲﹐究從《詩序》中體會而出﹐非憑空穿鑿。集解謂其難曉﹐亦屬非是。惟黃實夫解曰「桓叔旣修其政﹐而卿大夫乃不卹其民﹐是爲曲沃驅民。」本歐陽公「國人將叛而歸沃﹐未嘗適他國﹐而其心已離」數語﹐實亦從《詩序》中「不卹其民」四字體會而出也。實夫《總論》又曰「《詩》美是人﹐則言其車馬衣服之美盛﹔而刺是人﹐亦復以是言之。此當觀其愛惡之情﹐不必辧其物之等差也。」是眞善言《詩》者矣﹝逸齋《補傳》云「作《詩》者與在位有舊﹐故曰我以不卹民之事語子﹐與子故舊相好﹐是以不嫌彊聒也。」是又一解﹞。

◎唐捐《法華經》﹕「若有眾生﹐禮拜恭敬觀世音菩薩﹐福不唐捐。」又《維摩經》﹕「諸有所作﹐亦不唐捐。」注﹕「唐捐﹐虛設也。」

◎長風沙李靑蓮詩云「相迎不道遠﹐直至長風沙。」注﹕「池州雁汊下八十里﹐名長風沙。」今繁昌縣境也。

◎人﹛艸參﹜王荊公曰「平生無紫團﹛艸參﹜﹐亦活到今日。」按﹕《本艸》﹕「人﹛艸參﹜生潞州太行山上﹐謂之紫團﹛艸參﹜。」六朝以前詩文集中見者頗少。《爾雅翼》云「﹛艸參﹜如人形﹐有神﹐出新羅。三椏五葉﹐背陽向陰。」故《髙麗人﹛艸參﹜贊》引之。陳修園援《神農本艸經》﹐以爲人﹛艸參﹜乃甘寒之品﹐其溫補回陽之說﹐倡自宋﹑元而大盛於薛立齋﹑張景嶽﹑李士材輩。而李時珍《本艸綱目》尢爲雜沓。並云「回陽方中絕不加此陰柔之品﹐反緩姜附之功。」議論頗透。《冠子。道端篇》﹕「白參明起﹐气榮相宰。」蓋謂參能明起於上﹐爲气榮之主宰。言气而血在其中﹐言榮而衛在其中也。陸佃所釋﹐君臣同體之況﹐未明豁。

◎日月合璧五星聯珠本朝日月合璧﹑五星聯珠﹐凡三見﹕一爲雍正三年秋﹐一爲道光元年四月初一日﹐一爲咸豐十一年八月初一日。

◎四柏軒雅集啟總理各國事務衙門之設也﹐正值軍書旁午﹐洋務葛。長樂初將軍爲領班章京﹐實終始其事。維時各務創始﹐文移箋奏﹐均各章京分任之。供事數人﹐抄胥而已。兩班諸君子事日久﹐艱難困苦﹐相與共嘗﹐蓋不獨同僚﹐親若弟昆。卽堂官﹐亦視諸章京如左右手也。樂初旋授副都統離署。癸亥十月﹐樂初約同人雅集四柏軒中﹐而屬予爲之啟﹐想見友朋交誼之篤﹐錄之畱爲後來一段佳話。啟云「譯署公﹐寒暄屢易。京旗承乏﹐韜略未嫻。𨿽躋鷺之班﹐愧領貔貅之師。螭坳侍從﹐憶陸機入洛之年﹔馬策追隨﹐值魏絳和戎之歲。緬昔山云招我﹐出岫無心﹔何圖宦海勞人﹐飛鴻印迹。自維樗散﹐幸締蘭盟。火急官書﹐挑燈共艸﹔潮平估舶﹐環海安瀾。素餐而句儆《風詩》﹐十二時矜嚴一飯﹔刊譜而數儕煙閣﹐廿四人考證三生。玆者仕途易轍﹐塵俗塡胸。言念同舟﹐亟思把袂。則有奪魁佳客﹐久佐金﹤辶吾﹥﹝成竹坪林﹞﹔載筆儀曹﹐將拖銀綬﹝志克庵剛﹐時以知府待銓﹞﹔名傳商嶺﹐采芝久羨黃公﹝夏伯音家鎬﹞﹔談繼夢溪﹐搦管常披靑簡﹝沈彥徵惇蘭﹞。蔡端明擅書中之妙﹐墨染池魚﹝蔡臣世俊﹞﹔陳曲逆宰天下之才﹐刀分社肉﹝陳子敬欽﹞。蘇門君子﹐長嘯干云﹝孫稼生家谷﹞﹔黟國公孫﹐雄思畫日﹝方子嚴浚師﹞。試邀明月﹐影成李白之三﹝李叔彥常華﹑李村衢亨﹑肖良汝弼﹞﹔好挹仙風﹐肩拍洪崖之右﹝洪子球緒﹞。有豢龍眞好﹐珠許探驪﹝葉仲方守矩﹞﹔開逐鹿先聲﹐囊看脫穎﹝毛升甫鴻圖﹞。部司武庫﹐雙璧堪珍﹝齊敬齋克愼﹑成子鶴孚﹐皆官兵部﹞﹔閣近文淵﹐七賢並美﹝錦繡谷成﹑瑞黼侯璋﹑慶景辰云﹑舒春舫文﹑聯星五恩﹑恩笠農霖﹑長久山恆﹞。風流學士﹐欣叨鸞詔之班﹔星使皇華﹐甫晉鴻臚之秩﹝阿竹坪昌阿﹑文ㄈ南碩﹞。爰萃羣僚簪組﹐式聯異姓塤篪。靜鑪煙﹐蝸居頻掃﹔歸謀鬥酒﹐蟻釀新藏。輸北海之豪情﹐續東坡之雅集。晚菘霜韭﹐屬付園丁﹔野鶩家禽﹐安排廚子。重陽負約﹐登臨懷萸菊之觴﹔五夜消寒﹐歌詠結芝蘭之友。屆時入座﹐分日開筵。敢憑短札以催君﹐願速髙軒而過我。」按﹕樂初斯會﹐梁稚香﹝承光﹞已以同知赴山西﹐黎召民﹝兆棠﹞爲沈幼丹中丞奏調江西差委﹐均未與。六七年來﹐臣觀察常﹑鎭﹐敬齋攺官四川﹐子鶴觀察開﹑歸﹐繡谷一麾出守﹐ㄈ南遠鎭邊陲﹐予亦分巡嶺西﹐克庵﹑稼生使西洋各國﹐稚香﹑仲方墓且有宿艸矣。大蘇詩云「人生聚散知何似應﹖似飛鴻印雪泥。」讀之惘然。

◎退一步齋古人云「退一步行安樂法﹐道三个好歡喜緣。」予有悟斯旨﹐因以「退一步」名齋。賈運生方伯﹝臻﹞起病入都﹐爲予書額﹐並加以跋語云「退之時義大矣。《易》曰﹕」亢之爲言也﹐知進而不知退。『又曰「洗心退藏於密。』記有之﹕」君子難進易退。『是不僅如老氏所云以退爲進之說也。臻自早歲登朝﹐卽以退自號﹐𨿽仕途偃蹇﹐歷官中外三十餘年﹐危疑震撼﹐中得力於退者居多。子嚴五兄年未彊仕﹐才气兼人﹐又所歷皆順境﹐宜其踔厲無前﹐而亦兢兢焉以』退一步『顏其退食之室﹐此其熟於身世之故爲何如﹖而子嚴深遠矣。「是跋作於癸亥十月乙丑夏間﹐方伯奉命督辦畿輔團練﹐旋授黔藩﹐中道復內召﹐舊疾舉發﹐畱滯汴梁﹐未幾竟卒。追念良朋切磋之言﹐不勝今昔之感。又方伯贈予五古詩云﹕」鳳池地淸切﹐挑燈日起艸。書生報國心﹐豈在文字好。卽以文字論﹐亦自非時藻。吏能復殊眾﹐豈合中書老。元方我舊遊﹝謂子箴﹞﹐大筆千軍掃。解後復見君﹐孤秀擢林表。我慚退院僧﹐衰落木已槁。君才待發揮﹐星月中天皎。圖艱賴有人﹐籌策裕宜早。敢謂答髙吟﹐聊藉紓夙抱。「蕭穎士好推引後進﹐予未免滋愧矣。

◎漢雞鳴戟胡書農先生﹝敬﹞有《詠漢雞鳴戟詩》﹐其《序》云「戟銅爲之﹐援廣八寸﹐胡六寸﹐內四寸﹐皆稍殺。內間銘文三﹐曰『采阿左』。按﹕古文聞作﹝1234﹞﹐閏作﹝1234﹞﹐皆從采。則采爲古門字無疑。門阿﹐見《左傳》。古門戟列門兩旁﹐故以左右別之。其名雞鳴戟者﹐據鄭君《冶氏》注謂﹕」戈﹐今句孑戟﹐或謂之雞鳴﹐或謂之擁頸。『古戈戟名散文可通。鄭氏言之﹐舉漢法以曉俗。其實戟有刺﹐戈無刺。《方言》﹕「凡戟而無刃﹐吳﹑楊間謂之戈。』《說文》﹕」戈﹐平頭戟。『刃卽刺﹐無刺卽平頭﹐此無刺﹐乃是戈﹐通謂之雞鳴戟耳。「云云。浚師按﹕《釋名》﹕」戟﹐格也﹐旁有枝格也。「《周禮。考工記。冶氏》﹕」戈﹐胡三之。「」戟﹐胡四之。「三之謂﹐長六寸﹔四之謂﹐長八寸。今曰胡六寸﹐則是戈而非戟矣。《正字通》﹕」鋒之曲而旁出者曰胡。胡﹐戈頸也。「雞鳴戟三字見於張敞《晉東宮故事》。鄭氏注舉漢法以曉俗﹐而漢紀載中不聞明言雞鳴之義者。惟《漢宮儀》云﹕」宮中不畜雞﹐衛士候朱雀門外﹐專傳雞鳴。「衛士居執戟之班﹐或雞鳴由此而起歟﹖銘文」采阿左「﹐采字先生定爲門字﹐引《左傳》」門阿「爲證﹐不知王宮門阿之制五雉﹐已見《周禮。冬官匠人》章。門旁列戟﹐不必天子爲然﹐大官家亦有之。此」采阿左「﹐愚意當是」太阿左「。王莽時以王舜爲太傅左輔﹐甄丰爲太阿右拂。公卿列戟於門﹐或卽以官名紀之。如河間獻王子名阿武﹐後有藏其所造之戈銘曰」阿武「者。古來制器﹐記官記名最多﹐似不必拘定漢廷故物也。姑存之以俟博物君子。

◎馘《詩。大雅》﹕「執訊連連﹐攸馘安安。」鄭箋﹕「訊言也。執所生得者而言問之。」毛傳﹕「馘﹐獲也。不服者殺而獻其左耳﹐曰馘。」《禮王制》﹕「以訊馘告。」注﹕「訊是生者﹐馘是死而截耳者。」故《說文》馘字以「軍戰斷首」爲解。《唐書。隱太子傳》﹕「嘗循行北邊﹐遇賊四百出降﹐悉馘其耳而縱之。」是以馘作截字解矣。

◎元旦瑞雪雍正十二年正月元旦雪﹐恰遇甲寅年﹑丙寅月﹑戊寅日﹑甲寅時﹐占者以爲嘉祥之最。

◎朱椒堂先生詩嘉慶戊寅﹐先世父由中書佐郡徳安﹐將出都﹐同人公餞於汪孟慈丈宅中﹐卽席多有贈句。朱椒堂先生爲弼作七律二首最佳。詩云「忽當春半唱驪歌﹐把酒臨歧意若何﹖先領萊衣鄕國景﹝君先乞假回定遠﹞﹐再移畫舫楚江波。薇花縱使仙風好﹐棠樹由來化雨多﹝時寫棠花便面爲別﹞。那用依依苦回首﹐他時五馬待重過。」「春明餞別自年年﹐舊侶分飛各一天。君是絲綸稱好手﹐我驚霜雪到華顚。云期作雨遲歸岫﹐材已成舟望濟川。屈指秋風多得意﹐定從黃鶴訪神仙。」至庚辰﹐世父被薦入都﹐旋拜湖州之命。先生復疊前韻送行雲﹕「何妨對酒便髙歌﹐那用當前喚柰何。已見拜恩趨鳳闕﹐更欣得意泛鷗波。愛山愧我心難至﹐爲政如君績甚多。他日扁舟尋舊雨﹐道場絕頂一來過。」「宜蠶宜稻足丰年﹐巢結髙林有信天。螭負殘碑莘老癖﹐鴉塗醉墨米家顚。好風拂面過三伏﹐朗月當心照萬川。記取熊︶重見訪﹐金臺延佇會羣仙。」四詩皆書於扇﹐詞翰雙絕﹐惜兵燹遺失矣。

◎錦瑟義山《錦瑟詩》﹐或謂「夢蝶」指當時之牛﹑李﹐「望帝」指憲﹑敬二宗之被弒﹐「珠有淚」指悼亡之感﹐「藍田玉」指龍種鳳雛。蓋總五十年世事身事言之。細按究覺牽彊。《緗素雜記》云「山谷讀《錦瑟詩》﹐不曉其意﹐以問東坡。坡曰﹕」此出《古今樂志》。錦瑟之爲器也﹐其弦五十﹐其柱如之。其聲也﹐適怨淸和。以中間四句配之﹐曲盡其意。『「是說較諸家爲長。

◎私意撰宇南唐劉Ζ初名巖﹐采「飛龍在天」之義﹐攺名Ζ﹐音儼。以私意而撰成俗字也。明末懷寧阮大鋮﹐鋮字亦字書所無﹐不知何所取意﹐而妄自杜撰。姦邪之性﹐實與人殊與﹖

◎太極圖石姜紹書《韻石齋筆談》載﹕「孫石云過鬻古肆﹐見一圓石﹐瑩潤精采﹐搖之則中空而有聲。孫疑以爲璞﹐以數易之。命玉工剖開﹐乃天成太極圖也﹐黑白分明﹐陰陽互位﹐邊縈紅綫﹐絢若明霞。後石云子龍池以百金售於楊文襄之孫。楊以襲蔭請旨﹐饋於分宜嚴相。嚴氏籍沒﹐入內府。」按﹕「《天水冰山錄》中僅登其石屏風﹑玩器等若干﹐此物惜未曾詳記也。

◎龍攫瀧岡碑歐陽永叔作《瀧岡阡表》﹐相傳龍王欲讀公此文﹐遣龍攫之而去﹐旋爲公立於墓所﹐故碑旁有爪角痕不磨滅。沈歸愚宗伯斷爲妄語不可信。按﹕曾敏行《獨醒雜誌》載﹕「公罷政﹐出守靑社﹐自爲阡表﹐刻碑以歸。江行過采石﹐舟裂碑沈。舟人曰﹕」神如有知﹐石將出。『有頃﹐石獨見﹐遂得以歸。「敏行廬陵人﹐與公爲同鄕﹐所紀必確。或者後人因碑石曾沈於江﹐訛爲龍王攫取耳。

◎取讞讞音臬﹐與法字同。見《路史》。

◎仉姓王漁洋《池北偶談》載新城舊事云「邑有仉姓﹑俳姓﹑其姓﹑見姓。」按﹕仉﹐止兩切﹐音掌。孟子母仉氏﹐梁四公一姓仉﹐名。

●卷四

◎古今詩句下字之妙古今詩句下字之妙﹐有不可移易者。如﹕杜少陵「苦遭白髮不相放」﹐放字妙。劉文房「欲買雲中若个峯」﹐買字妙﹐錢仲文「已覺輕寒讓太陽」﹐讓字妙。戎昱「虫聲竟夜引鄕淚」﹐引字妙。李長吉「魚擁香鉤近石磯」﹐擁字妙。李文饒「月中淸露點朝衣」﹐點字妙。楊萬里「荒荒瘦日作秋暉」﹐作字妙。陸放翁「丁丁殘漏伴斜河」﹐伴字妙。蔡端明「陌頭霏霰與風俱」﹐俱字妙。王禹「海門山色滴吟窗」﹐滴字妙。宋子京「簫聲催暖賣餳天」﹐催字妙。劉公茂「棲鴉不動寒偎樹」﹐偎字妙。雷希顏「雪壓池塘慘不波」﹐慘字妙。元遺山「千首新詩工作祟」﹐祟字妙﹔又「楊柳攙春出新意」﹐攙字妙。黃氵晉「百虫專夜故秋聲」﹐專字妙。倪雲林「簾鉤半怯杏花風」﹐怯字妙。予曾有句云「漫把蟛蜞比司馬﹐恐教饞煞卓文君。」未知於古人何如也。

◎地名節稱何子貞撰其先文安公行狀﹐列文安在府尹任奏疏﹐動稱「順屬」﹐人譏其陋。謹讀乾隆間髙廟諭旨﹕「內外各衙門題奏事件﹐遇有地名字面﹐理應遵照全寫。向來章疏只圖省便﹐每將地名節稱一字﹐其謬不可枚舉。如熱河之但稱爲『熱』﹐多倫諾爾之但稱爲『諾』﹐則其尢甚者。此皆幕友吏胥相沿行文陋習﹐形之奏牘﹐殊非敬謹入告之體。昨戶部進蠲免海州﹑沭陽積欠本內﹐輒照原題寫作『海屬』字樣﹐內閣亦卽照依票簽﹐經朕指示攺正。今楊應琚奏開渠增墾一折﹐稱巴裏坤爲『坤城』﹐亦令增攺發鈔矣。前因各該衙門有稱滿洲﹑蒙古作『滿﹑蒙』者﹐曾經降旨訓飭。此等字面﹐皆可類推﹐何竟不知舉一以例三耶﹖嗣後凡遇地名字面﹐一槪全寫﹐不得競簡易﹐致乖體制。欽此﹗」按﹕割裂地名字義﹐最爲鄙俗。予曾見無爲州公牘稱「無邑」﹐尢可笑。近日粵東羅定屬邑每稱「三羅」﹐亦無謂也。

◎覺羅肇祖原皇帝曾孫爲興祖直皇帝。興祖直皇帝有六子﹐第四子卽景祖翼皇帝。其第一子﹑第二子﹑第三子﹑第五子﹑第六子五支卽玉牒內所稱覺羅大祖﹑覺羅二祖﹑覺羅三祖﹑覺羅五祖﹑覺羅六子也。景祖翼皇帝有五子﹐第四子爲顯祖宣皇帝。自顯祖宣皇帝本支以下﹐俱爲宗室。第二子慧哲郡王﹐第三子宣獻郡王俱無嗣外﹐第一子武功郡王﹑第五子恪恭貝勒二支因屬景祖翼皇帝之子﹐景祖行次居四﹐卽稱爲覺羅四祖。咸豐丁巳﹐予充玉牒館校對﹐特恭錄而記之。

◎司馬《堯典》《舜典》無司馬官名。《文獻通考》載且鳩氏爲司馬﹐又堯時棄爲后稷﹐兼掌司馬。此外無聞。《淮南子。齊俗訓》﹕「堯之治天下也﹐舜爲司徒﹐契爲司馬﹐禹爲司空﹐后稷爲大田師﹐奚仲爲工。」按﹕契爲司馬﹐不知何據﹐大田師之名並未見於經籍。《史記。周本紀》﹕「帝堯舉棄爲農師。」腐遷最好奇﹐亦不聞有此稱謂。奚仲豈卽羲仲耶﹖姑識之以俟博雅者﹝傳曰﹕奚仲爲車正﹐封於薛﹞。

◎骨鯁方鄱陽汪友良因食辣蹄﹐誤食骨如指大﹐鯁於喉間﹐累日不下﹐家人憂之。汪昏睡間﹐如見朱衣人來告曰「聞汝骨鯁苦痛﹐吾有一藥可治﹐乃南硼砂﹐最妙。」卽覺﹐索砂一小塊﹐淨洗噙化。食頃﹐脫然消融。見明張子正﹝誼﹞《宦遊紀聞》。

◎徐文誥案文人欺世盜名﹐古今一轍。涇縣包愼伯大令﹝世臣﹞﹐先世父戊辰同歲生﹐所著《安吳四種》﹐隱然以兵﹑農﹑禮﹑樂自任﹐兼有杜陵許身社稷之想﹐其實迂謬不通。所謂待腰飛兔而駕之﹐則世莫乘車也。集中書三案始末﹐陸名揚一案以司刑名者彊攺名揚爲明揚﹐以聳觀聽。按﹕陸名揚本多年包漕積匪﹐地方官必應懲辦。愼伯若許其爲義俠者﹐頗誇直筆﹐妄矣。至記徐文誥案﹐事主名字顚倒錯誤﹐而於大小承審官員隱匿其名﹐直筆更不應若此。玆閱靜海張君某﹝歷官山東﹑浙江知縣﹐著《宦海聞見錄》﹐未刊﹞所記一則﹐實爲詳審﹐特錄之以見愼伯掉弄筆頭之陋。張君記云「汪夢樓﹝汝弼﹞爲泰安令。泰安徐家樓徐文誥者﹐家素富有﹐盜瞰之﹐以徐昆季皆善鳥槍﹐不得近。嘉慶乙亥﹐徐深夜聞盜警﹐兄弟持槍出。徐宅門南向﹐周宅外皆甬道﹐外周皆佃屋﹐外周之西南隅爲木柵門。徐兄弟偕立宅門首﹐驀見二人自西甬道出﹐趨而東。徐兄弟揣爲盜﹐二槍並發。旣察之非盜﹐一爲族人徐士朋﹐一爲佃人某﹐皆徐氏防夜人也。徐士朋傷稍輕﹐調理旋愈。佃某左前脇﹑右後肋皆有槍子傷﹐立死。則以盜劫殺人控縣。縣詣驗查勘情形﹐徐宅門左右壁上無形迹可查﹐其木柵門內泥壁上有煙火痕﹐並嵌有槍子。詰以盜曾入室否﹐則以砸毀樓窗越入對。察其樓﹐凡上下兩層﹐窗居上層﹐去地丈餘﹐勢不能飛而出入。詰其所失何贓﹐則以查點未淸對。乃諭令查淸補報。徐文誥旋呈失物單衣服二十五件﹐詰其顏色表裏領袖﹐多與失單不符。詢其故﹐則皆文誥弟衣也。詢其室﹐則文誥所居。詰以文誥衣何所在﹐則在弟室。詰以儲藏何必互相異﹐不能對。越數日﹐文誥忽具呈曰雇工柏永柱室中有三眼神槍一具﹐請問諸柏。訊之﹐柏果以疑賊擊斃引服。月餘﹐柏妻忽喊控﹐謂伊夫初無擊賊事﹐乃主人以五百千賂令頂認也。說事某﹐過錢某﹐言之鑿鑿﹐以賂未全付﹐故不甘。提訊柏﹐柏亦翻異。飭傳徐﹐徐遁赴省垣。當是時﹐歷城捕役獲賊犯楊進忠﹐供有在徐家樓槍斃事主語。而徐隨以楊進忠供認上控﹐委歷城令赴泰安查勘﹐與汪原勘同﹐乃委濟南守胡﹝祖福﹞﹑候補守錢﹝俊﹞﹑候補令周厚田﹝承寬﹞會訊﹐而厚田實主之。訊楊進忠﹐堅不承其前供﹐則歷城捕役以百金誘之也。訊捕役﹐亦堅不承。歷城令郭春卿﹝志靑﹞與厚田同裏﹐謂厚田曰﹕」此事情僞灼然﹐君必欲研訊捕役﹐將置予何地乎﹖『厚田諾﹐乃專訊徐文誥﹐具得疑賊擊斃﹐賂柏頂認狀。獄成﹐徐兄弟皆擬徒。厚田嫌過輕弗署稿﹐隨以胡﹑錢銜名上。臬司程鶴樵﹝國仁﹞貰文誥弟﹐文誥乃獨當罪。旋奉部駁﹐謂一槍不能傷兩面﹐且鳥槍殺人例同故殺﹐何得擬城旦﹖飭復訊。濟南守委候補牧李﹝岡﹞訊之。徐語戇﹐李怒曰「爾恃爾爲事主耶﹖現奉部駁﹐將論故殺﹐決爾首﹐爾事主奚足恃﹗』徐大懼﹐乃以盜斃事主﹐委員周刑求事主﹐委員李妄擬事主大辟控都。奏聞﹐上大怒﹐旋嚴諭﹐略曰﹕」國家設立州縣﹐本以戢盜安民﹐乃平日疏防﹐以致盜賊橫行﹐已屬不職。及事主被賊傷斃﹐賊已供認﹐不向賊犯嚴鞫﹐乃反刑求事主﹐逼令伐賊認罪﹐且欲置之大辟。此等情節﹐較之盜賊﹐尢爲可惡。交東撫立卽嚴辦。『等因。諭旨』尢爲可惡『旁奉朱筆添注曰「益覺可恨﹐直同唐之來俊臣矣。此李委員竟應正法﹐斷不可恕。』諭至﹐人人惴栗﹐汪亦慮禍及。時直督溫景僑﹝承惠﹞降爲東臬﹐汪故英相髙足﹐溫亦英相門下也﹐乃屬汪以原勘﹑原訊情形通稟。撫軍遂據稟覆奏﹐奉朱批﹕」秉公研訊﹐勿枉勿縱。『批折返﹐眾心少安。嚴緝逸賊﹐獲九人﹐皆供系未獲之王大壯﹑王二壯施放鳥槍﹐擊斃事主。詰其鳥槍所自來﹐則竊自歷城宋姓。查歷城果有宋姓報案﹐而無鳥槍。訊諸宋姓﹐則曰「鳥槍實被竊﹐以系軍器﹐不敢呈報。』訊以傷人後槍置何所﹐則賊已潛置館陶縣界河畔淤泥中。飭委員赴館陶查起﹐甫至河﹐則有以鳥槍來獻者。詰所自﹐則得自漁人。詰以漁人何在﹐則叢人中應聲出。謂得自河畔淤泥中。持以示宋姓﹐良不謬。濟南守胡﹝祖福﹞已升登萊靑道﹐趨至省。時溫訊辦頗嚴切﹐然初無意與原審諸君相仇也。胡如作乞憐語﹐溫亦自有解免術。胡至省未晤溫﹐輒謁撫軍和舜武曰﹕」此案皆徐文誥銀錢買出﹐仍用柏永柱頂凶故智耳。『和然之﹐謂委員趙盥溪﹝毓駒﹞曰「爾訊泰安案乎﹖』趙唯唯。和曰﹕」胡弗爲子孫計耶﹖『趙怒﹐訴諸溫﹐溫亦怒﹐則具稟諸假﹐銳意嚴鞫之﹐賊供認如初。余王古漁﹝殊渥﹞﹑髙初亭﹝澤履﹞覆鞫﹐均稱不謬。二人皆胡密友也。乃以印稟申撫憲﹐而於次日上謁。和曰「聞此案系徐姓買成者。』溫曰﹕」有買必有賣﹐委員鬻獄耶﹖本司鬻獄耶﹖果有確據﹐盍參辦﹖『和曰「案多疑竇。』溫曰﹕」請指駁之﹐本司能頂覆。『和曰「胡弗用印詳﹖』溫曰﹕」此案系奉旨交撫臣督同臬司審辦﹐故弗詳。此固易事﹐明日當以印詳來。然旣用印詳﹐則各官處分便當敍入矣。『和曰「盜首未獲﹐應監候待質。』溫曰﹕」無庸也。獲犯過半﹐且先後拿獲﹐隔別研訊﹐如出一口﹐例得先決從罪﹐何必待質﹖如必欲以待質﹐請宜先以本司無庸待質之言奏。『和依言奏請﹐奉上諭﹐待質以一年爲限﹐如一年不獲﹐先決從罪。而溫隨懸重賞捕逸賊﹐盡獲之﹐皆供認不諱。和撫感疾卒﹐程鶴樵由浙撫調東撫﹐程知溫老於吏事﹐懼弗敵﹐乃引兗沂道童﹝槐﹞爲助﹐攜至省。童於溫﹑程兩公子皆同年友﹐而程相知最深﹐與溫素不協。程以原轉官奏請回避﹐奉旨毋庸。程曲意結歡﹐溫偃蹇遇之。程無如何﹐惟於溫詳冊籍細故駁飭﹐爲延宕時日計﹐如是者屢矣。時山左當大比﹐程入爲監臨﹐藩司爲提調﹐適以東昌河事﹐程屬溫往勘視。溫曰「此藩司事﹐臬司奚能往﹖』程具奏曰﹕」鄕試﹐大典也。臣監臨﹐藩司提調﹐均不能分身﹐東昌河事急﹐須大員前往勘視﹐臣愚以爲人臣事君﹐惟力是視﹐不宜過分畛域﹐坐視誤公。乃臬司溫承惠屢經惇促﹐堅執不往。臣窺其意不過以曾爲總督﹐不肯受人驅使耳。臣坐困闈中﹐奮飛無術﹐焦急萬狀﹐呼應不靈。臣實無可如何。『云云。奏入﹐上褫溫職﹐以童槐司東臬﹐並飭查溫在東省有無劣迹。童列款上告﹐並於折尾聲明﹕「臣與溫某之子溫啟鵬本系同年﹐斷不敢瞻徇年誼﹐上負天恩。』旋奉旨﹕」溫啟鵬革職﹐溫某戍邊。從此吳越一家﹐可冀指揮如意矣。『而徐文誥又以撫軍回護原轉﹐有心苛駁控都。欽差帥仙舟﹝承瀛﹞赴東訊辦。東省至都九日程﹐急足不三日可達﹐乃僞爲弗知也者。據實馳奏﹐各官均擬褫職。奉旨﹕「童槐甫經到任﹐乃能不避嫌怨﹐秉公辦理﹐甚爲可嘉。』旣得旨﹐星使亦不敢異同﹐惟各官褫職無一擬戍者﹐疑未協。而各官中汪乃英相髙足﹐錢乃撫軍﹝臻﹞介弟﹐李亦奧援胡與盧冢宰﹝蔭溥﹞爲世講﹐與總憲吳﹝芳培﹞爲親家翁﹐而胡以故父尙書﹝髙望﹞在日侍學書房﹐屢承眷問﹐惟厚田無憑借﹐乃決意戍厚田。而徐氏以厚田承審時窮追研究﹐不遺餘力﹐銜恨甚﹐乃屬徐士朋捏稱厚田曾令跪煉數晝夜﹑掌責三十五下逼供入罪﹐提驗跪煉疤痕﹐士朋以左足呈﹐果有疤痕如豆。乃熬訊厚田三日﹐厚田百喙不能解。事急﹐厚田憤然曰﹕」參員𨿽昏憒糊塗﹐何至使受傷人跪煉﹖然旣遭毒噬﹐無以自明﹐請驗其右膝﹐如亦有疤痕﹐參員認罪可耳。『驗其右膝﹐實完好。厚田曰「世亦有屈一膝跪煉者耶﹖』時訊供者滿漢二司員﹐滿員某顧戴姓漢員曰﹕」前議不可用矣。『而士朋誣執﹐掌責愈力﹐厚田不敢復辯﹐乃誣服。時各官皆照原奏﹐而厚田獨科以任性妄斷請發新疆。奉旨﹕「胡祖福﹑錢俊﹑李岡﹑周承寬﹑汪汝弼均革職﹐其任性妄斷之周承寬﹐著發往新疆效力贖罪。』盜犯首從分別斬梟﹐發遣有差。聖鑑淵深﹐明見萬里﹐一經轉移﹐銖兩悉稱。異哉﹗厚田親供﹐本出孫良炳手﹐予以戊寅至東﹐厚田持示予。予曰﹕」誤矣﹗細繹供意﹐皆歸罪徐文誥。今各盜供認甚堅﹐而君力與嚴旨抗﹐禍且不測。君只以『同奉司委﹐並未會銜畫行』十字爲護身符﹐其案情之是非﹐置勿辯可也。『厚田是之﹐予隨爲攺擬。潘麗槎至﹐復爲筆削。麗槎去﹐予又加以攺竄。厚田乃以此呈星使。時胡祖福欲諉罪厚田爲承審﹐而自承率轉﹐故以同奉司委破其說云。厚田旣具親供﹐赴臬司稟知。童閱其供﹐曰「爾欲牽涉撫軍耶﹖』厚田曰﹕」臬札具在﹐則司委非捏飾。原詳具在﹐則未會銜畫行可覆核也。何牽涉之有﹖『童弗應﹐移便坐觀書。厚田起曰「參員來稟知﹐禮也。大人乃以非禮相加乎﹖參員去矣。』不顧而出。童追送之﹐拊其肩﹐慰藉甚至。此案盜與事主之槍同時並發﹐各傷一面﹐兩不相蒙﹐亦兩不相知。迨積重難返﹐乃僅以盜傷定案耳。不然﹐事主之槍不能傷及兩面﹐豈盜犯便能一槍而傷兩面耶﹖」

◎醮字作盡字解予過髙郵州﹐有句云「短棹搖波煙醮碧﹐長堤垂柳葉搓黃。」或疑醮字系蘸字之誤。按﹕《爾雅》「水醮曰﹤廠晷﹥」﹐醮﹐盡也。《荀子》「利爵之不醮也」﹐亦作盡字解。予詩中用醮字﹐本此。

◎星隕如雨《前漢書。五行志》引《春秋。莊公七年》「星隕如雨」﹐如字作而解。劉歆﹑杜預﹑範寧均本其說。按﹕劉敞曰「如雨者﹐言眾多不可爲數也。《春秋》記星隕爲異耳。夜中而雨﹐何足記乎﹖」《禦纂》采之﹐以爲其義甚精。吳中朱師晦﹝元英﹞《左傳拾遺》云「以星隕如雨爲與雨偕﹐則辭拙矣。謂天方雨而星偕之以隕乎﹖謂星方隕而雨偕之乎﹖雨則必云﹐星隕於云﹐貫云而後按於地﹐則何以知其爲星也﹖偕之辭不得設也。星隕於先﹐雨於後﹐則亦書星隕而已矣。偕之辭尢不得設也。以偕訓如﹐其義不類。若以如讀爲而﹐是又後儒不得夫偕之義﹐而遷經以就傳之失也。」此說蓋原本劉氏。

◎昌羊退之《進學解》云「訾醫師以昌陽引年﹐欲進其苓。」東坡曰「不知退之卽以昌陽爲昌蒲耶﹖抑謂其似是而非﹐不可以引年耶﹖」按﹕《淮南子。說林訓》﹕「昌羊去蚤虱而來今窮。」注﹕「昌羊﹐昌蒲也。」韓文引用不誤﹐後人傳寫或以羊作陽耳。

◎自署其字管異之孝廉﹝同﹞題王悔生先生文集﹐中有云「惲氏《大雲山房文集》動於篇中署『惲子居曰』四字﹐意甚以爲不典。惲氏孤學無師﹐無足怪耳。桐城王悔生從海峯遊﹐於此等宜素講﹐今其集首《孟獻子論》亦自署『王悔生曰』﹐是豈合古人之義法哉﹖」不知張河間《髑髏賦》起首云「張平子將目於九野﹐觀化乎八方。」西漢文字已如此﹐不得謂之不典也。

◎帳帳﹐計簿也。《前漢書。武帝紀》﹕「明堂朝諸侯﹐受郡國計。」注﹕「若今之諸州計帳也。」唐時有戶帳﹐《北史》蘇綽有六條之奏﹐周文置諸坐右﹐令百司習誦﹐其牧﹑守﹑令﹑長﹐非通六條及計帳者﹐不得居官。

◎好惡倒置二叔以周公將不利孺子﹔盜以孔子爲僞﹔馬季常爲梁冀奏誣太尉李固﹔劉歆爲王莽定西京郊社之禮﹔揚子云獻《美新》文﹔蔡中郎表薦董卓﹔荀文若阿附曹操﹔孔北海論漢髙祖過於周武王﹔路粹奏殺孔北海﹔殷仲文諂桓玄﹔田承嗣以安史爲聖﹔永貞八司馬皆茂材異等﹐乃結黨王叔文﹔錢氏因私怨誣歐陽公帷薄之醜﹔曾公亮力薦王安石﹔孔文仲攻伊川﹐謗爲「五鬼」之魁﹔東坡目程頤爲姦邪﹔胡安國信遊酢言﹐謂秦檜似荀文若﹐賢於張浚﹔朱晦翁攻蘇氏之學﹐以爲害天理﹐亂人心﹔陸放翁爲韓冑作《南園記》﹔張度劾奏髙季迪爲蘇州府魏觀作上梁文﹔王陽明比朱晦翁如洪水猛獸﹔本朝李穆堂力爭嚴嵩不應入《姦臣傳》。彼小人無論已﹐賢哲中亦復蹈此﹐怪哉﹗何好惡倒置﹐若斯之甚﹖

◎王子懷侍郎咸豐丙辰夏﹐予在圓明園直班﹐是日爲萬壽聖節﹐禮成﹐王子懷侍郎邀周芝臺相國﹝時官尙書﹞。車意園侍郎來予直廬小憩。予問公﹕「未飯否﹖」甫呼庖人﹐公曰「勿庸﹐我代君作主人﹐可乎﹖」遂出酒肴相款。公健飯﹐每食必三碗。相國戲之曰「今日尙能三碗耶﹖」相與大笑。予賦詩有句云「白頭依壽母﹐靑眼到狂生。」公頗稱賞。引疾後﹐不復出矣。今上登極﹐命恭親王及軍機大臣傳公至﹐詢病狀﹐並奉「志慮忠純﹐直言敢諫」之褒。公感激兩朝知遇﹐再起爲吏部侍郎。讞獄山西﹐丁太夫人艱﹐歸皖江。一日予午睡﹐夢公入﹐手一紙示予﹐閱之乃七律一章﹐醒僅記其一句﹐云「報來霜信故遲遲」。未幾訃至﹐公已捐館捨。奇哉﹗予挽公詩記其事﹐載集中。

◎何波呂東萊有「驚起何波理殘夢」之句﹐波字多不知何解。按﹕範石湖《吳船錄》載王波渡﹐波者﹐尊老之稱。祖及外祖皆曰波﹐又有所謂天波﹑日波﹑月波﹑雷波者﹐此王波或王老或王翁也。宋景文嘗辧之﹐謂當作皤。魯直貶涪州別駕﹐自號涪皤﹐或偶從其俗也。

◎讀胡文忠遺集胡文忠公﹝林翼﹞勛業彪炳﹐今讀其遺集﹐乃知經濟皆從學問中來﹐非尋章摘句輩紙上空談比。擇其議論之卓然可傳者錄之。昔謝祕書愛《沈約集》﹐行立坐臥﹐靡不諷詠。予於公之文章﹐殆庶幾矣。

讀《小宛》之五章﹐疑傳箋釋義蓋未盡也。傳曰「交交﹐小貌。」應釋爲羣飛貌。箋曰「竊脂無肉﹐食粟失其性﹐不能自活。」亦未盡當也。「交交桑扈﹐率場啄粟。」諭今人之差胥﹐周圍民居所在啄食之人也。交交﹐諭羣黨之義。竊脂﹐諭貪之狀。「哀我塡寡﹐宜岸宜獄。」詩人自知孤弱無可訴﹐而以岸獄爲宜﹐其忠厚悱惻﹐哀而不怨﹐亦可傷矣。呼長上而冤莫能伸﹐卽卜之鬼神﹐亦無善兆。詩旨尢爲沈痛。

徒曰儉以養廉﹐尙未足盡司牧之責。必能除一切苛政﹐胥吏皆設法箝制之﹐使無舞獘。並探風問俗﹐去其害馬﹐以安馴良。冫民雀角鼠牙之釁﹐不驚不擾﹐民得寬然。而盡地力﹐時興之課勤警惰﹐講信修和﹐則教養兼施﹐可以召庥祥而除夭札。

昔漢光武於兄齊武王之慘死﹐枕邊時有涕泣﹐而平時言笑如常。以其時密創大業﹐另樹鴻基。英雄作事﹐以大志爲尙﹐不可作兒女子涕泣。且天下之賊多﹐而亂亦日甚﹐涕泣悲傷可以止賊耶﹖

貴而無位﹐髙而無民﹐則𨿽以諸葛公之才﹐亦必一事無成。此古今不易之定局。

兵事以气爲主﹐譬之孺子之戲﹐豬脬縛以繩而鼓以气﹐閉其外而實其中﹐方其气之盛﹐滿千錘不破﹐一鍼之隙﹐全脬﹛艸爾﹜然。

兵事以攻城爲下策﹐得一堅城﹐破數十巨壘﹐殺賊不多﹐賊氛仍熾﹐而士卒傷殘﹐元气不復﹐非用兵之至計。又當逼城攻壘之時﹐如雀之伺蟬﹐志在於蟬﹐而不知弋人之又伺其後。攻堅不克﹐志懈力疲﹐他賊旁援﹐往往誤事。

求才如相馬﹐得千里馬而人不識﹐識矣而不能用﹐方且樂駑駘之便安﹐而斥騏驥之英俊。使韓﹑彭﹑英﹑鄂不遇沛公與秦王﹐亦奚自展使﹖韓﹑彭﹑英﹑鄂更易姓名﹐卽日在人前﹐而人亦不識人才﹐奚以振拔哉﹗日坐廳事﹐門無畱賓﹐專意詢訪﹐集思廣益﹐卽使縱橫說士射利營私﹐而明鏡在胸﹐本無成見﹐正未可因噎廢食也。

自來西域﹑臺灣﹑達州起事﹐均因官吏貪污﹐會匪得以借口。川省之惡戴如煌而譽劉靑天﹐近年新寧因貪吏李博平糴勒價二千文一石﹐次年差役訛詐雷再浩之妻黨﹐以致李元發又復倡亂。桂平韋正因謬懸登仕郎匾額﹐疊次訛詐﹐因而倡亂﹐僞稱爲王。前此固羨慕登仕郎而不可得者也﹐鋌而走險﹐誰爲厲階﹖是會匪極多之地﹐如得廉吏主持﹐必不致釀成事端。卽無會匪之地﹐而以貪吏混迹﹐則平民亦可釀亂。明季張﹑李之亂﹐豈盡拜會者乎﹖

富鄭公言「凶險之徒﹐讀書應試無路﹐心常怏怏﹐因此遂生權謀﹐密相結煽。此輩散在民間﹐實能嫁禍﹐要在得人而縻之。」蘇子瞻云「窮其黨而去之﹐不如因其材而用之。」明丘浚亦言「紛紛擾擾之徒從無定志﹐所慮者粗知文義識古今者耳﹐平時宜有以收拾之。」觀諸公所論﹐實切今日之務。蓋駕馭人才﹐卽以消弭隱患。先爲布置﹐使得生養﹐授以羈勒﹐範我馳驅。內蠹不生﹐外侮自息。故用士用民﹐乃今日之先務﹝浚師按﹕鳳臺諸生苗沛霖頗有膽識﹐賊氛起時﹐請於署壽州知州金光箸﹐求入團練局。光箸不許﹐復輕侮之。沛霖怒歸﹐乃揭竿嘯聚﹐卒釀大患﹞。

操之太急﹐是晁錯峭直之獘﹔委心任運﹐是胡廣中庸之誚。

禍積於蕭墻﹐勢處於危急﹐而不能不資成案﹑秉舊例。條侯之乞憐於牘背﹐魏尙之見屈於刀筆吏﹐古今同慨。必至決裂﹐不可收拾。

兼弱攻昧﹐取亂侮亡﹐言道學者疑之﹐而英雄賢相之方略﹐實不外此。自彊者﹐天道之所取﹔自弱者﹐《洪範》之謂極。帝王馭世之微權﹐必取彊桀之人預爲駕馭﹐爲我用而不爲人用。

軍旅之事﹐以一而成﹐以二三而敗。唐代九節度之師潰於相州﹐其時名將如郭子儀﹑李光弼亦不能免。蓋謀議可資於眾人﹐而決斷須歸於一將。

團練之獘﹐此中過誤不在民﹐而在吏。州縣苟師法子羽﹑子賤﹐以得人爲先﹐有兄事﹑師事之人﹐則亦未始不可戢姦謀而淸內患。三代以下﹐官與士民相隔絕﹐所與處者役耳。事奚由理﹖今日之事﹐當進君子之眞團﹐而退小人之僞團。團練可張虛聲﹑杜姦細﹑追敗賊﹑絕擄掠。

大抵用人之法﹐總須用苦人。心思才力﹐多出於磨練﹐故遇事能知其艱苦曲折﹐亦能耐勞。膏粱紈絝﹐皆下材也。

財用如人身气血﹐弱必自保﹐彊或妄爲。但肢體有疾﹐如癰疽瘡癤之類﹐病在一肢一脛﹐而周身之血脈皆阻。

軍士傷﹐尙可完﹔大將亡﹐不可贖。

軍事必有所忍﹐乃能有所成﹔地方必有所捨﹐乃能有所全。

佐雜必不能不循資格﹐否則司吏胥髙下其手﹐而撞騙萬端。司中於循資序補﹑挨補之餘﹐訪拔其聲名之尢美﹐參劾其貪鄙之太甚者﹐卽可以整飭。惟州﹑縣有民社之寄﹐斷不可僅守資格﹐要缺必須遴員差委﹐例得酌量。昔年從政﹐見天下之督﹑撫﹑藩﹑臬﹐一差一缺﹐無一不照例而行﹐卽無一不挾私以徇。其瘠苦煩難﹐人所棄者﹐則尙有輪補﹑輪委之人﹐而肥美滑甘則皆捷足者所得。懸一例而預謀於例先更變一說﹐以圓通於例外﹐實足以快其私﹐而不足以杜一切之獘。蓋輪補﹑酌補﹑輪委﹑酌委﹐本有兩端之避﹐而顚倒之心﹑上下之手﹐則仍在督撫藩臬耳。昔在黔湘﹐見藩臬某某﹐動輒言例﹐無一事不照例﹐實則無一事眞照例。京官有所囑托﹐或吏有賄求﹐如鼓答桴﹐其應如響。京信朝至﹐司牌夕懸。苞苴夜行﹐委札晨發。甚有一出省而獲盜數十名﹐專意請托﹐而記功十次﹑數十次者。故曰循例適足以快其私﹐而某願破格﹐以一人執咎也。

禍福有定命﹐顯晦有定時﹐去畱有定數﹐避嫌怨者未必得﹐不避嫌怨者未必失也。古人憂讒畏譏﹐非以求一己之福也。蓋身當其事﹐義無可辭﹐恐讒謗之蜚騰﹐陷吾君以不明之故。故以悄悄之憂心﹐致其忠愛之忱耳。至於一身之禍福進退﹐何足以動其毫末哉﹖

富國之道﹐須先利民﹐乃有根本。欺民者﹐詐也﹐自愚而以之愚人﹐智者不爲也。剝民者﹐自剝其身也﹐割肉充饑﹐腹未飽而身已殘﹐仁者不爲也。

去冗官﹐裁額兵﹐是節餉之大政﹐富國彊兵之遠謀。順治初年﹐禦史林起龍卽奏言「本朝兵多﹐必貧必弱。」又乾隆年間﹔阿文成力爭不復名糧﹐嘉慶聖訓稱文成老成謀國。若去塘汛﹐專交地方官護解餉鞘﹑人犯﹐亦可節去兵額十分之三。惟以出缺懸糧﹐永不補額爲汰兵至法。

果決人宜兵﹐柔懦人不宜﹔直爽人宜兵﹐修邊幅人不宜也。自古無不上當之聖賢豪傑﹐不因此而別有所趣向﹐乃算志气。

自來義士忠臣於曾經受恩之人﹐便終身奉事惟謹。韓信爲王﹐而不忘漂母一飯之恩。張蒼作相﹐而退朝卽奉事王陵與陵之妻如父母﹐終身不攺。此其存心正大仁厚﹐可法可師。

時事艱難﹐吾輩所做之事皆是與气數相爭﹐然成敗之數﹑盈虛之效﹐有天命焉。非憂思所能稍減。

時事艱危﹐宵小滿天下﹐所望仁人君子廣大宅心﹐敬賢包荒﹐以扶持元气。若先自同事猜疑﹐則讒慝之口卽乘隙而來。凡道府州縣每好讒謗客官紳士﹐以投本省長官之嗜好﹐不可不察也。昔年滌帥治兵長沙﹐專銜參中協淸徳﹐而不會撫銜﹐駱帥容之﹑忍之﹐至今湘人賢者不多滌帥之抗直﹐而多吁帥之有容也。

程子稱司馬公爲九分人﹐又稱爲腳踏實地人。蓋經天緯地之才﹐並非騖髙遠﹑談奇妙之謂﹐不過踏實二字﹐便是奇才。

官先事﹐士先志。志在爲好官﹐必無不好之理。嘗笑近年官吏﹐若以小學生作八股之勤苦施於政事﹐事無不辦﹐若以歲得束之數爲自奉﹐於官場則𨿽瘠苦﹐亦沛然有餘。

朝廷之設官﹐其祿養固較束爲優矣。近數十年﹐凡蠹國病民之吏﹐其子孫至今有昌熾者乎﹖

吾輩旣忝顏而居民上﹐便不當謀利。如欲謀生﹐則天下可以謀生之途甚多﹐何必借官而謀及其私。此一說也。又大亂之後﹐必須明其政刑﹐姑息因循﹐實足誤事。

進賢退不肖﹐太守之職也。昔楚有嚴公樂園先生官秦﹐作守令幾二十年﹐宦迹循聲﹐治行第一。嘗曰「長官之於屬吏﹐必當揚善公廷﹐規過私室。」仁哉斯言﹐可爲法守。

昔年未入仕途﹐不復關心晴雨﹐近年則憂患乃深。杜老所謂「在家常早起﹐憂國願年丰」者﹐誠爲切至之言。治亂安危之數﹐天也﹐而實本於人心。人苟獲罪於天﹐則禍且立至﹐人苟未絕於天﹐則福亦可求。詞訟案牘﹐日與士民相親﹐亦須苦口婆心﹐以正人心﹑厚風俗爲先務。

東坡謂牧馬者「馬瘠則添一人以牧之﹐添一人而馬愈瘠」﹐此可悟用人行政之法。

王文成龍場之行﹐於淸端羅城之事﹐一生功勛﹐皆從苦境中磨練而成。惟百折不回之志气﹐則萬萬不可稍挫稍松耳。

世俗不殺人以陰騭﹐爲說忍於善人﹐而不忍不善人﹐且不論人之善惡﹐而以爲殺人則必受殃咎。昌黎不云乎﹖「凡有殃咎﹐宜加臣身。」我願執其咎矣。且姑息養姦之古人﹐莫如吳下老公﹐終爲侯景所制﹐其子孫又各自戕賊。今人則有鄭巡撫祖琛之在粵西﹐殺一盜必念佛三日﹐遂以貽禍天下﹐塗炭至今。不知所謂陰騭者安在。

然則好殺不好殺﹐均非物理之平。惟其生殺之當而已矣。以殺人之政行其不嗜殺人之心﹐而歸於生道﹐殺人而已矣。

予守黎平﹐延見士類及椎結苗頭﹐以保甲冊籍爲團練張本。自朝至莫﹐口不絕音。其士類來見﹐或坐或立﹐其苗頭來見﹐或賜以酒食﹐令其據地席坐﹐均詳詢以民情地勢﹐使各得盡其意而去。俗人畏見士民﹐疑其請托﹐否則謂褻尊失體耳。夫公事準其直陳﹐私情囑托﹐假公言私﹐何難立破其姦﹐坐堂皇以申法律。至褻尊失體之說﹐尢爲鄙俗﹐吾視天下公卿至於黎庶﹐其貴賤亦正相等﹝浚師按﹕白香山《王夫子詩》﹕「吾觀九品至一品﹐其間气味都相似。紫綬朱紱靑布衫﹐顏色不同而已矣。」公所言蓋本白詩﹞。不因親民而賤﹐不因簡傲不親民而貴也。

◎荔枝艸荔枝艸又名蝦蟆艸﹐方莖尖葉﹐枝節對生﹐葉上起點如荔枝﹐故名荔枝艸。其艸二月生苗﹐八月萎。如被犭制犬傷﹐卽起根葉﹐不拘多少﹐佐以五爪葉艸﹐入臼搗爛﹐取汁對酒飲﹐或用酒熬濃汁服﹐擁被厚蓋﹐如得汗出﹐卽愈。七日一服﹐三服卽瘥。此乃起死回生之方。

◎驢朱梁遣使致書於蜀。命諸從事韋莊輩具艸﹐皆不愜意﹐因使馮涓修復﹐一筆而成﹐大稱旨。召諸廳同宴﹐飲次﹐涓曰「偶記一語。涓年少多遊謁諸侯﹐每行必廣賫書策﹐驢亦馱之﹐馬亦馱之。初戒途﹐驢咆哮跳躑﹐與馬爭路而先﹐莫之能制。行半日抵一坡﹐力疲足憊﹐徧體汗流﹐回顧馬曰﹕」馬兄﹐吾去不得也﹐可爲弟搭取書。『馬兄諾之﹐遂並在馬上。馬卻回顧謂驢曰「驢弟﹐我謂你多少伎倆﹐畢竟還搭在老兄身上。』」蜀主大笑。又梁人遣使至遼﹐求轅軸材。耶律鐸臻語太祖曰「名爲求材﹐實覘吾輕重。宜答之曰﹕」凡材所生﹐必深山窮谷﹐有神司之。須白鼻赤驢禱祠﹐然後可伐。『如此則其語自塞。「已而果然。又宋兵與遼戰於髙梁河﹐休哥﹑斜軫橫擊﹐大敗之。宋主至涿州﹐乘驢車去。金世宗嘗按鷹髙橋﹐見道側醉人墮驢而臥﹐卽命左右扶而乘之﹐送至其家。此四事《淵鑑類函》所未載。

◎誕先登於岸『誕先登於岸「﹐朱注﹕」岸﹐道之至極處。「毛傳﹕」岸﹐髙位也。「鄭箋﹕」岸﹐訟也。「按﹕此詩以密人不恭﹐敢違天命﹐而擅興師旅﹐故設爲天命文王之辭。若曰﹕」不意密人如此之畔道援取﹐如此之歆動羨慕﹐且誕妄欲先登髙位也。今旣侵阮䢐共﹐是敢拒大邦之命矣。文王於是赫怒﹐整兵往遏其眾。當此徵伐之始﹐爰以篤周祜﹐而布告於天下。不然﹐天旣命文王伐密矣﹐乃先告以不可如此畔援歆羨﹐豈非贅話﹖朱子又斡旋「畔援」﹑「歆羨」二語﹐而謂文王無是二者﹐獨能先覺先知﹐以造道之極至﹐更屬贅話中之贅話矣。何以故﹖密人違天興師﹐文王之徳足以代天討罪﹐安所用其先知先覺而造道之極至乎﹖是岸字當以毛傳作髙位解爲長﹐至鄭氏謂阮﹑䢐﹑共三國犯周﹐䢐字不作往字解﹐則又漢儒之臆論耳。

◎葛紗夏布明正徳四年鎭守江西等處太監王某﹐差吏龔新賫銀一百兩﹐收買廬陵葛紗。時王文成公官廬陵令﹐備文乞免。又太倉夏布貢﹐弘治間由張國舅始。孝宗見而悅之﹐遂定貢禦﹐細者至用官價銀三兩。惜當時無陽明其人者爲之蠲除﹐以蘇民困也。

◎新羅王詩唐髙宗永徽初新羅國王織錦爲頌﹐遣使來獻。頌曰「巨唐開洪業﹐巍巍皇猷昌。止戈成大定﹐興文斷百王。統天崇雨施﹐治物體含章。深仁諧日月﹐撫運邁成康。幡旗旣赫赫﹐鉦鼓何。淳風凝幽顯﹐遐邇競呈祥。四時和玉燭﹐七曜巡萬方。維嶽降宰相﹐維帝任忠良。三五成一徳﹐昭我皇家唐。」按﹕《唐詩紀事》載此《頌》﹐「巨唐」作「大唐」﹐「成大定」作「戎衣定」﹐「治物」作「體物」﹐「邁成康」作「邁陶唐」﹐「何」作「亦」﹕「淳風凝幽顯」上添「外夷違命者﹐翦覆被天殃」二句。

◎黃氏翰林不壽羅仲芳﹝﹞爲予言﹕順徳黃家凡入翰林者皆不壽。如侍禦﹝玉衡﹞﹑編修﹝統﹞﹑廉訪﹝經﹞﹐皆四十餘卽卒。《五代史》唐臣趙鳳家世無五十者﹐此理殊不可曉。

◎記遊四松園事道光甲辰﹐予年十五﹐初應江南鄕舉。試畢﹐戴君豫庭拉遊四松園﹝卽陶文教所建印心石室﹞。適會稽潘少白先生﹝諮﹞寓此﹐延予入﹐詢裏居姓字﹐復詢鐵君太史是何輩行。予曰「叔父也。」先生問予讀何經﹐從何師﹐予俱詳答。因與予縱談辛丑﹑壬寅間海氛不靖事﹐如林少穆﹑牛鏡堂。伊莘農﹑裕魯山諸公皆有褒貶語。予童子無知﹐唯唯而已。瀕行﹐先生持新刊詩文全集見贈。予隨手翻閱一卷﹐見五律詩有「坦坦平平地﹐靑靑白白天」一聯﹐請曰「先生此詩﹐得毋非大家數耶﹖」先生驚喜曰「足下知詩乎﹖」予曰「初學耳。」時夕陽西墜﹐月光初上﹐門前一池水﹐秋荷尙有殘花﹐四山雲起﹐峯巒在若隱若現間。先生指以示予﹐曰「何不卽景一吟﹖」予卽口占云「波靜月疑動﹐云多山轉孤。」先生點頭者再﹐摩予頂謂戴君曰「後生可畏也。」是年冬﹐先生在揚州晤鐵君叔父﹐曰「阿買才可愛﹐惜未從吾遊﹐但宜做實在工夫﹐勿務浮華﹐他日未可量矣。」叔父歸爲予述之。予感先生意﹐自是用力於學﹐一知半解﹐未始非先生有以啟之也。

◎戊午科場案戊午順天鄕試﹐監臨爲梁矩亭﹝同新﹞﹐提調爲蔣霞舫﹝達﹞。甫入闈﹐卽以供應事議論不合﹐互相詆訁其。八月初十日﹐頭場開門﹐蔣貿然出。各官參奏﹐蔣褫職﹐梁亦降調﹐識者已知其不祥。榜發﹐謠諑紛起。天津焦桂樵﹝瀛﹞時以五品卿充領班軍機章京﹐爲其太夫人稱壽湖廣會館中。大僚半在座﹐程楞香﹝庭桂﹞﹐本科副主考也。談次﹐敍及闈中正主考柏公﹝﹞有攺換取中試卷之事﹐載垣﹑端華﹑肅順皆不滿於柏﹐思中傷之﹐以蜚語聞。適禦史孟﹝傳金﹞奏第七名舉人平齡素系優伶﹐不諳文理﹐請推治﹝後庾死獄中﹞。上愈疑﹐飭侍衛至禮部立提本科中式朱墨卷﹐派大臣覆勘。諸臣簽出詩文悖謬之捲甚多﹐載垣等乘間聳動﹐下柏公家人靳祥於獄。旋褫柏職﹐特派載垣﹑端華﹑全慶﹑陳孚恩會訊﹐又於案外訪出同考官浦安與新中式之主事羅鴻繹交通關節﹐鴻繹對簿﹐供吐不諱。而居間者乃鴻繹鄕人兵部主事李鶴齡也﹐於是並逮鶴齡。時羅織頗嚴﹐都城內外﹐無敢以科場爲言者。未幾察出程楞香子﹝炳采﹞有收受熊元培﹑李旦華﹑王景麟﹑潘惇儼並潘��﹝祖同﹞代謝森墀關節事。程父子亦入獄。訊程時﹐程面語孚恩曰「公子卽曾交關節在我手。」孚恩答然。次日具折檢舉﹐並請回避。得旨逮孚恩子﹝景彥﹞﹐孚恩勿庸回避全案。孚恩以兒子事甚不樂。潘��﹝祖同﹞者﹐��﹝工部﹞侍郎��﹝曾瑩﹞子﹐孚恩知潘與程往來密﹐遂以危詞挾侍郎自首。侍郎恐﹐如其教﹐而��﹝祖同﹞亦赴獄中矣。李古廉﹝淸鳳﹞﹐告病在籍侍郎也﹐程供牽連其子旦華﹐解京審辦﹐古廉憂懼﹐病益劇﹐竟死。其餘牽連者惟彭祖彜查無實據。己未二月﹐獄成﹐請先結柏與鴻繹等一案﹐上禦勤政殿﹐召諸王大臣入﹐皆惴惴。麟公魁竟至失儀。旨下﹐柏與浦安﹑鴻繹﹑鶴齡同日棄西市。刑部尙書趙公﹝光﹞偕肅順監視行刑。是日﹐柏公坐藍呢後檔車﹐服花鼠皮褂﹐帶空梁帽﹐在半截胡同口官廳坐候諭旨。浦安等三人皆坐席棚中﹐項帶大如意頭鎖﹐番役數人夾視之。肅順自圓明園內閣直廬登輿﹐大聲曰「今日殺人了﹗」錢揆初中翰﹝勗﹞在直廬親聆之。抵菜市口﹐卽下輿至官廳﹐與柏攜手﹐寒暄數語出﹐會同趙公宣旨﹐意气飛揚。趙惟俯首而已。秋七月﹐庭桂父子案結﹐載垣等以刑部定擬未平允﹐奏稱送關節無論已中﹑未中﹐均罪應斬決。孚恩先乞憐於兩王﹐乃先開脫送關節之陳﹑潘﹑李諸人﹐而以程父子擬斬決。賴上聖明﹐決庭桂子﹝炳采﹞﹐發庭桂軍臺效力。庭桂出獄﹐暫寓彰儀門外華嚴寺中﹐孚恩飛輿來候﹐一見卽伏地哭不起。庭桂曰「勿庸﹐勿庸﹐你還算好﹐肯饒了我這條老命。」孚恩顏而去。此案主考柏正法﹐程發遣﹐惟朱公﹝鳳標﹞僅罷職﹐旋卽以侍講學士銜仍直書房﹐蓋淸名素著也。同考官﹑內外監試及收掌﹑對讀﹑彌封﹑謄錄等官﹐處分殆徧。前有星變﹐此其驗耶﹖後三年﹐肅順緣事籍沒﹐亦棄西市。昔周太祖梟蘇逢吉頭﹐適當李崧被刑之所。嗚乎﹗異矣。

◎綠蛾「閩縣綠蛾能引客﹐泉州烏藥好防身」﹐施肩吾詩。人謂綠蛾﹐酒也。然酒但名綠蟻﹐並無綠蛾。按﹕王子年《拾遺記》﹕「西王母與燕昭王遊於燧林之下﹐談炎上鉆火之術﹐取綠桂之膏﹐然以映夜。忽有飛蛾銜火﹐狀如丹雀﹐來拂於桂膏之上。蛾出於員丘之穴。」此綠蛾之出典也。

◎李白二孫女白有孫女二﹐一歸陳雲﹐一歸劉勸。元和中觀察使範傳正訪得之﹐召見問所由﹐答曰「父伯禽不祿﹐有兄一人﹐出遊不返﹐儷於農夫﹐救死而已。」請攺瘞白於靑山之南。傳正相與泣下﹐勸二女另適。曰「不可。孤窮失身﹐仗威攺配﹐非所願也。」範奇之﹐復其家。見《太平府誌》。宋子京《唐書》不載陳雲﹑劉勸二人名。

◎詠鏡「萬般物象皆能鑑﹐一个人心不可明」﹐唐僧若虛《古鏡詩》也。隨園先生《詠鏡》云「望去空堂疑有路﹐照來如我竟無人。」可謂空前絕後。

◎掘得金山乾隆丙戌﹐甘肅髙臺縣民胡暖﹑楊洪得等於武威縣山中掘得金山一座﹐經山西民任天喜引驗繳官。

◎華爾華爾﹐美國部落鈕要人﹐充該國武弁。咸豐十年來遊中土﹐經蘇松太道吳煦雇令管帶印度兵。十一年冬十二月﹐逆匪撲吳淞鎭﹐擾及東西擺渡﹐窺伺上海。英﹑法文武各員﹐挖濠築墻﹐籌防剿﹐並會合官兵攻擊﹐軍威甚壯。華爾請於吳煦﹐願隸中國籍伍﹐更易中國服色。煦許之﹐令帶洋槍隊。迎旗浜賊營勢猖獗﹐華爾帶隊轟擊﹐斃賊千餘人﹐擒斬數百人﹐賊眾驚潰。同治元年春正月﹐官軍進攻天馬山﹑辰山賊營﹐華爾首先衝陣﹐所向辟易﹐踏毀賊營十一座。江蘇巡撫薛煥奏聞﹐得旨賞給四品頂戴﹑花翎﹐仍令在松江教習兵勇﹐並著傳旨嘉獎。嗣是﹐洋槍隊兵勇甚得力﹐名常勝軍﹐卽以華爾管帶﹐歸吳煦曁道員楊坊督率。逆匪自受懲創﹐退踞天馬山後及陳坊橋等處﹐副將李恆嵩挑選兵勇﹐乘勝攻破。賊退入靑浦城﹐松江情形稍松﹐惟浦東賊蹤徧地﹐距滬﹑城只一浦隔。其大股蟠踞髙橋鎭﹐欲斷我吳淞要隘。薛煥飭吳煦飛調華爾帶常勝軍來滬﹐華爾願告奮勇﹐邀英提督何伯﹐假扮西洋打獵商人﹐親入賊巢﹐察看周圍形勢。歸與楊坊同至松江﹐選勇五百六十名﹐駕輪船抵滬﹐泊髙橋之天燈港口。預約英提督何伯﹑法提督卜羅徳各帶槍炮隊伍﹐並炮船﹑輪船十一隻﹐齊抵該處。以炮船排泊浦濱﹐華爾率隊登岸﹐首先衝入髙橋﹐英﹑法二國隊伍列陣於鎭之西路。賊在環鎭各村﹐分築巨壘六座﹐炮臺五十餘處﹐西面一村﹐爲賊首巢穴﹐遂以常勝軍徑撲該村。賊開槍炮拒敵﹐我軍以洋槍連環轟擊。華爾同時分攻鎭東第二村﹐殺賊三百餘名﹐轉至第三村﹐賊黨且拒且退﹐擊殺尢多。尙有居中一大村﹐環築土垣﹐炮臺分列四門﹐內匿賊萬餘﹐憑險堅抗。經英提督何伯帶隊馳至﹐與常勝軍易地而戰﹐常勝軍轉至鎭西﹐對準賊之炮臺﹐隔濠力擊。鏖戰兩時許﹐華爾冒煙直進﹐破賊營﹐與賊巷戰﹐殺賊一千五百餘名。轉至鎭北一村﹐賊負隅抵拒﹐亦經常勝軍攻入﹐砍殺二百餘名﹐餘皆潰。另鎭東一大壘﹐共屯賊三千餘﹐因見各村皆破﹐賊勢窮蹙奔逃。華爾督隊會英﹑法將士﹐向東南窮追﹐疊有斬馘。追出三十餘里﹐沿村搜捕﹐已無一賊。是役也﹐華爾與英﹑法兩提督所帶兵勇﹐並計不過一千五百餘人﹐而敵悍賊二三萬之眾﹐並將賊首吉慶元刺傷墮馬而死。浦東以髙橋爲扼要之區﹐我軍攻破髙橋﹐而浦西之警稍紓。浦南以蕭塘爲進兵之路﹐賊負隅蕭塘﹐而浦北之勢愈迫。華爾邀同英提督何伯﹐酌帶隊伍﹐由閔行鎭渡江查探賊營﹐周視蕭塘鎭﹐見該處賊壘堅固﹐挖濠兩道﹐外濠堅排鹿角﹐內濠密布竹簽﹐大路各築炮臺﹐小路砌墻塞斷。賊觀望未敢出巢。華爾故作疑兵﹐從容收隊﹐旋約英﹑法提督各帶車炮﹐齊抵閔行鎭。二月朔黎明﹐渡過浦南﹐率隊登岸﹐近逼賊卡。外國兵列於該鎭西北﹐常勝軍列於西南﹐對準賊營﹐火器齊發。賊憑壘抵拒﹐槍炮子落如雨﹐華爾屢撲賊濠﹐疊受槍傷七處。賊堅伏不出﹐幸英﹑法車炮猛列西北﹐賊勢漸靡。華爾分隊涉濠而過﹐攻破西南炮臺﹐外國兵亦乘勢撲入會合﹐與賊巷戰﹐斬馘千餘名。華爾仍率隊焚燒賊巢﹐踏毀炮臺五座﹐殺賊不計其數﹐並陣斬助賊夷匪十餘名。賊再三回撲﹐常勝軍以洋槍直前奮擊﹐並先於東南路大屋中埋伏槍勇兩隊﹐齊起截殺﹐賊始大敗。訊據生禽逆匪供稱﹕蕭塘逆首李姓﹐南橋逆首享天安王姓﹐均被我軍殺斃。華爾正與英﹑法將士會商進攻南橋﹐適松江﹑寶山各賊分股四出﹐撲犯泗涇﹑七寶﹑月浦﹐野雞墩等處﹐而平湖之賊水陸並進﹐意圖竄犯洙涇。薛煥因飭華爾率常勝軍暫回松江﹐並飭各軍均回原防﹐徐圖進取。奏入﹐賞華爾三品頂戴﹐靑浦大股逆匪﹐東自桐石村﹐西自朱家角﹐水陸並進﹐圖犯松江。自二月初間竄撲泗涇各營﹐華爾領洋槍隊八百名馳抵泗涇﹐卽由中路進攻﹐首先衝入賊陣﹐槍斃騎馬黃衣賊目二名﹐奪取繡龍黃綢大旗一桿。賊眾驚惶擾亂﹐常勝軍一擁而上﹐連環施放洋槍﹐斃賊無算﹐生擒一百二十餘名。餘匪大敗﹐奪路奔逃﹐踏斷浮橋﹐淹斃尢多。中路之賊﹐靡有孑遺。華爾復助水軍奪獲炮船十二隻﹐燒毀炮船十餘只﹐小船百餘只﹐立解泗涇之圍。三月﹐奉上渝﹕「華爾率隊剿匪﹐疊著戰功﹐前經賞加三品頂戴﹐此次衝鋒陷陣﹐尢屬異常奮勉﹐著加恩賞加副將銜﹐以示破格優獎。等因。欽此﹗」賊於屢經擊敗後﹐復盤踞王家寺﹑龍珠庵等處﹐華爾與都司王步云等會同英﹑法提督及新到俄國兵會防局炮勇﹐由上海馳至七寶﹐諸軍會合﹐直攻王家寺之賊。齊出拒敵。中外隊伍三面環列﹐先之以洋槍﹐繼之以炸彈﹑火箭﹐賊營六座同時火起。賊大亂﹐常勝軍與英﹑法各兵當先衝入煙焰中﹐大呼奮擊﹐擒斬甚多。賊益不支﹐向北奔潰﹐沿途擊殺及落水淹斃者﹐不可數計。追至諸翟﹑華漕等處﹐踏毀大小賊卡十餘﹐餘匪向南翔而竄。華爾復帶小隊欲赴泗涇與李恆嵩乘夜攻擊﹐何伯偕往。甫近龍珠庵賊營﹐賊卽施放槍炮﹐阻截去路。華爾督勇迎擊﹐無不一以當百﹐賊憑墻堅拒﹐我軍連放炸彈。華爾率領中外士卒﹐冒煙撲進﹐立將賊營九座攻毀。兩日之戰﹐均獲全勝。共計生擒長髮悍賊八百餘名﹐奪獲戰馬百餘匹﹐旗械﹑僞印等物一千一百餘件。泗涇﹑七寶之路旣通﹐松江﹑上海之嚴驟解。逆賊在王家寺﹑龍珠庵連營數十里﹐深溝髙壘﹐與嘉興聯爲一片﹐意在步步爲營﹐直薄上海城下。華爾每戰必先﹐所向披靡。其部領隊法爾師等四人﹐均受重傷﹐裹創力戰﹐出力異常。四月﹐薛煥奏曰「華爾約同英﹑法兩國將士﹐攻破髙橋﹑蕭塘賊壘﹐力辭官軍協助﹐獨顯其功。臣仍令各營出隊﹐爲之聲援﹐截賊兜抄之路。王家寺﹑龍珠庵之役﹐各營呈驗俘馘﹐及受傷士卒﹐均經查明屬實。故法國提督卜羅徳回軍抵滬﹐曾爲臣言﹕在防兵勇﹐不乏能戰之人﹐華爾陷陣衝鋒﹐實爲諸軍之冠。臣屢戒其恃勇輕敵﹐每戰必飭官軍策應。其所教習之常勝軍﹐初止二百餘人﹐以次漸至千餘人﹐操練實極認眞。臣先已就各營兵勇陸續選派﹐吳煦亦有添募壯勇﹐一並交令教練﹐約計共有三千餘人。察其才力﹐亦止於此﹐過多卽恐不能盡精。抑臣更有鰓鰓過計者﹕華爾由吳煦與楊坊雇募教習中國兵勇﹐若第令練成勁旅﹐歸我調遣﹐其法實爲盡善。竊窺華爾近日漸覺志滿气驕﹐隱然以常勝軍爲己任﹐所部進止﹐自爲主持。每遇出隊﹐不能如官軍之令下卽行﹐大有不受羈鞫之意。且每戰必求重賞﹐溪壑亦未易盈。外國人嗜利好勝﹐積習固然﹐但性與人殊﹐心尢難測。臣本不敢保其始終如一﹐惟當默爲裁制﹐化其桀驁不馴。萬一所部過多﹐恐有尾大不掉之慮。時人見其五戰五捷﹐交口稱揚﹐而吳煦等信之過深﹐以爲長城可恃。臣竊謂駕馭外國之人﹐似應操縱在我﹐庶可得其用﹐而不受其害。」疏入﹐諭曰「現在李鴻章所帶湘勇到滬﹐卽可將滬上各營﹐力加整頓﹐不必專借華爾之軍﹐方能剿賊。著薛煥﹑李鴻章酌量情形﹐如果兵力已敷堵剿﹐卽可無須再添﹐以杜後患。等因。欽此﹗」五月﹐華爾上書總理衙門﹐略云「去冬浙寧失守﹐粵匪盤踞至今。華爾探得該逆意圖﹐造辦輪船﹐置備各式精工槍炮﹐爲此熟商英提督何伯﹐前往剿除。華爾當經撥派常勝兵勇﹐復先馳赴浙寧之江北岸防剿﹐隨時接應。我軍甫及半途﹐英﹑法二國已經規復寧郡。我軍聞捷星馳﹐隨同各門防守﹐共計常勝兵軍七百名。但寧郡地近海隅﹐潮通歇浦﹐最爲扼要。須得就地添募壯丁五百名﹐合力固守﹐方可無虞。伏思寧郡原系浙江﹐未奉憲檄﹐本不當越疆進剿﹐竊念志切同仇﹐不遑請令﹐會同官弁協力匯攻﹐致幹罪戾。嗣今規復地方漸多﹐而攻守兵勇不足﹐可否恩賞微權﹐隨時各防調堵。」旋經總理衙門以中國定例﹐凡屬員弁如有稟陳﹐必須先行稟知專閫大員﹐代爲申呈。軍中體制﹐一切軍務均歸管轄之統兵大臣調度﹐紀律綦嚴。該副將率具稟呈﹐殊於體制不符﹐應恪遵中國法度﹐不得遽行越稟﹐咨行上海通商大臣﹑江蘇巡撫轉飭遵照。嘉定﹑靑浦二城克復後﹐中國兵勇三千﹑外國兵三百協守嘉定﹐華爾所部專守靑浦。乃援賊大股驟至合圍﹐洋人苦守旬日﹐力不能支﹐挾中國兵退回。是月洋兵會剿南橋﹐法提督卜羅徳陣亡。華爾帶西兵三千餘名﹐會合官軍﹐克柘林﹑奉賢二城﹐並踏毀賊營。七月﹐華爾率常勝軍會同李恆嵩攻靑浦城南門﹐以輪船馳進城河﹐安放大炮﹐轟倒城垛數處。賊不敢接仗﹐全退入城。華爾復將門南城墻轟裂十餘丈﹐噴筒﹑洋槍並放﹐城頭悍賊紛紛倒地。我軍一擁而進﹐賊眾拚死由西北兩門奪路而逃。靑浦縣城自四月間復被賊踞﹐至是又克。華爾先於七月隨同官兵收復余姚縣城﹐八月念五日余姚復陷。華爾僅帶常勝軍一百四十二人往攻﹐正在督隊登城﹐遽被賊槍擊中胸腕殞命。署江蘇巡撫李鴻章督令吳煦等爲攺中國冠裳﹐買棺收殮﹐葬於松江城外﹐奏請優卹﹐爲之丰碑髙冢﹐表揚事迹。而常勝一軍允華爾遺囑﹐飭白齊文管帶云﹝此系傳體﹐故於薛公﹑李公皆書名﹞。

◎五斗陶淵明不爲五斗米折腰﹐王無功嗜酒﹐飲至五斗不亂﹐乃作《五斗先生傳》。皆隱逸中具眞性情者。

◎五十以學易「加我數年﹐五十以學《易》。」劉聘君見元城劉忠定公﹐自言嘗讀他《論》﹐「加」作「假」﹐「五十」作「卒」﹐朱子是之﹐且引《史記》「假我數年」爲證。按﹕何晏注云「《易》窮理盡性﹐以至於命。年五十而知天命﹐以知命之年﹐讀至命之書﹐故可以無大過。」此論甚明晰。又按﹕《說文》﹕「加﹐語言加增也。」卽曰增我數年解﹐亦無不可。

◎楊六郎宋楊業子延昭以善戰著﹐在邊二十年﹐契丹憚之﹐呼爲楊六郎。此《楊家將》小說之張本。

◎亂字亂字作治解﹐惟《書經。臯陶謨》《盤庚》《梓材》《洛誥》﹐此外無聞。馬融注「予有亂臣十人」﹐亦訓亂爲治。朱子𨿽引馬氏解﹐而下復注曰「亂本作﹝1234﹞﹐古治字也。」似朱子亦頗疑之。按﹕《論語》二十篇﹐凡用亂字者﹐如「不好犯上而好作亂」﹑「子不語怪力亂神」﹑「勇而無禮則亂」﹑「好勇疾貧﹐亂也」﹑「人而不仁﹐疾之已甚﹐亂也」﹑「《關雎》之亂」﹑「惟酒無量不及亂」﹑「巧言亂徳」﹑「惡鄭聲之亂雅樂」﹑「君子有勇而無義爲亂」﹐皆從本字﹐何獨於「亂臣」亂字別有假借﹖明系﹝1234﹞字錯書耳。至《關雎》之亂﹐鄭康成曰「周道衰微﹐鄭﹑衛之音作。正樂廢而失節﹐太師摯識《關雎》之聲﹐而首理其亂者﹐故洋洋盈耳﹐聽而美之。」是樂之卒章解﹐亦不確。

◎粵東舟人挽篙屈翁山《廣東新語》曰「江自淩﹑湞﹑湟﹑武諸水以下至淸遠﹐一路灘髙峽峭﹐水多亂石。其船食水淺﹐率以樟木爲之﹐底薄而平﹐無橫木以爲之骨。放之順流﹐遇及硪大石﹐一折而過﹐勢如矢激﹐故曰紙船。其逆崩流而上者﹐觸崖﹐隨石回旋﹐扌堂者﹑鉤者數人﹐牽者數人。牽者在隈岸或怪石間﹐爲深林密箐所蔽﹐前後不相顧。舟子慮其或過﹑或不及﹐衝陷石稜﹐則終日大叫。叫且如哭﹑如相殺聲﹐一一淒酸鬱怒﹐或於石告哀﹐或與石拒敵。其船乍前乍卻﹐前者如暴虎﹐後者如搏熊。一篙失勢﹐舟破碎漂沒﹐入於渦盤矣。故舟子非彊有力者不能勝﹐故曰鐵船。」張瘦銅中翰詩曰「羣山萬壑峽門通﹐一路沿洄地勢窮。小杜無心詩宛合﹐人歌人哭水聲中。」予往來西﹑北兩江﹐方知此詩之妙。

◎自娛兒戲「老臣妄竊尊號﹐聊以自娛。」此南越尉佗語也。遼道宗咸雍三年﹐有司奏新城縣民楊從謀反﹐僞署官吏。上曰「小人無知﹐此兒戲耳。」僭號而曰自娛﹐謀反而曰兒戲﹐大奇。

◎和凝衣缽《宋書。範質傳》﹕「和凝典貢舉﹐重質文﹐遂以自昔登第名在十三﹐卽擢質第十三﹐貢闈中謂之傳衣缽。蓋五代時故事如此。」按﹕《五代史》云「唐故事﹐知貢舉者所放進士﹐以己及第時名次爲重。凝及第第五﹐是科第五範質也。」一作十三﹐一作第五﹐未知孰誤。

◎莧陸《易》「莧陸」﹐子夏傳﹕「木根艸莖﹐剛上柔下也。」馬氏﹑鄭氏﹑王氏皆云莧陸一名商陸。方密之《通雅》﹕「《爾雅》『﹛艸﹜﹛艸富﹜』﹐毛曰惡菜﹐鄭曰商陸」。查毛﹑鄭箋注﹐司農並無以﹛艸﹜爲商陸解。按﹕《玉篇》﹕「﹛艸商﹜陸﹐﹛艸逐﹜也﹐﹛艸易﹜也﹝﹛艸易﹜卽所謂枝枝相對﹐葉葉相當者﹞。﹛艸陸﹜亦作陸。程傳﹕」莧陸感陰气之多﹐九五當決之時﹐爲決之主﹐而又不爲暴合於中行。「此正合剛上柔下義﹐特專以今馬齒莧屬之莧陸﹐恐亦未當。不如正義直以艸之柔脆者爲斷﹐較更精確。蓋莧有白莧﹑赤莧﹑人莧﹑五色莧等名﹐種於園圃﹐生於野田﹐隨處有之﹐似不必拘定馬齒莧一種。董遇獨謂﹕」莧﹐人莧﹔陸﹐商陸「。分爲二物。按﹕莧之名見於《本艸》﹐有六。而《博雅》之﹛艸ぁ﹜﹐《爾雅》之蕢﹐皆爲莧。至菜名連虫陸﹐艸名薰陸﹐又陸之實證也。鄙意渾莧﹑陸而統名之﹐則」艸之柔脆者「五字最明豁。別莧﹑陸而分名之﹐則董氏之說亦不爲無見。毛檢討《仲氏易》以莧爲菜﹐以陸作髙原﹐究涉牽彊。若惠定宇本《虞氏易》莧讀如莞爾而笑之莞﹐陸爲和睦之睦﹐且引漢﹑《唐扶頌》《嚴舉碑》《郭仲奇碑》作陸字的據﹐穿鑿附會﹐以之解經﹐入魔道矣。

◎驅鱷伯益掌火烈出澤而焚之﹐但云禽獸逃匿耳。禹治水﹐掘地而注之海﹐但云驅蛇龍而放之菹耳。韓昌黎作《鱷魚文》﹐運其雷霆斧鉞之筆﹐而鱷魚竟徙。蓋浩然中存﹐足懾醜類。《易》所謂「信格豚魚」也。宋陳文惠﹝堯佐﹞判潮州﹐有張氏子隨其母濯於江﹐鱷魚尾而食之﹐母弗能救。堯佐命吏拿小舟操网捕鱷。鱷至暴﹐非网可得﹐及是竟弭首受网。因作文﹐肆諸市而烹之。明夏侍郎﹝原吉﹞時鱷魚復出﹐夏令漁舟五百隻﹐各載礦灰﹐以擊鼓爲令。聞鼓聲﹐漁人齊覆其舟﹐奔竄遠避。少頃如山崩龍戰﹐至暮寂然無聲﹐鱷魚種類﹐皆死於海濱。此二事﹐夏之殄除﹐容或有之﹐陳能使鱷魚俯首就网﹐恐未必然。自來爲賢哲作傳﹐多傅會其奇行異聞﹐以爲不如此不足表其气慨。然而爲益﹑禹所竊笑矣。

◎外江寇萊公謂晏元獻爲外江人﹐眞宗顧元獻曰「張九齡非江外人耶﹖」今廣東轉稱各省人爲外江老。

◎仙詞楊升庵曰「世傳《沁園春》及《解紅》二詞爲呂洞賓作。按﹕《沁園春》詞宋駙馬王晉卿初制此腔。解紅兒則五代和凝歌童﹐凝爲制《解紅》一曲﹐初止五句﹐見陳氏《樂書》﹐後乃衍爲《解紅兒幔》。焉有洞賓在唐﹐預知其腔而塡爲此曲乎﹖」此論駁得極痛快。近侯官林薌老輯《海天琴思錄》﹐載關帝降乩《西江月》詞一闋﹐亦無稽之甚也。

◎水神明編修戚瀾爲鄱陽湖水神﹐曾見夢於丘文莊公夫人﹐得免溺舟之厄。文莊有文祭之。乾隆間﹐新建裘文達公卒﹐托夢其家人﹐云爲燕子磯水神。故隨園老人有詩云「江神如識我﹐應送好風多。」

◎晚晚吾皖桐城人呼叔曰椒椒。按﹕明史《痛余雜錄》﹕「辰州俗呼叔曰晚晚﹐言晚得也。有稱父爲晚晚者﹐認爲伯之子﹐言易長養﹐無刑克也。」

◎瓦氏兵明石硅秦良玉屢立戰功﹐夫人而知之矣。嘉靖時倭寇作亂﹐有田州瓦氏兵甚驍勇。瓦氏﹐土司岑彭妾也﹐以婦人將兵﹐頗饒紀律﹐所至秋毫無犯。

◎王振永樂末﹐詔許學官考滿乏功績者﹐審有子嗣﹐願自淨身入宮中訓女官輩。時有十餘人﹐後獨王振官太監。正統初﹐居中得寵。至張太后崩﹐權傾中外。歲己巳﹐也先犯邊﹐勸上親徵﹐乃沒土木之難。世莫知其由教職﹐故識之以示後。見明黃溥《閒中古今錄》。今《明史。宦官傳》亦不載。

◎使窮百姓有飯喫漢申公曰「爲治不在多言﹐顧力行何如耳。」明崇禎間﹐昆山蔡忠襄﹝徳懋﹞巡撫山西﹐召對時思陵問致治之要﹐對曰「天下變亂﹐皆由民窮爲盜。臣任撫綏﹐當使窮百姓有飯喫耳。然愛民先察吏﹐察吏莫先臣自察。臣不公不廉﹐何以服僚屬心﹖願正己率屬﹐俾民不爲盜﹐而臣無可見之功。不願殺害百姓﹐以成一己之名。」云云。嗚呼﹗如忠襄者﹐可謂言行相符者矣。按﹕《明史》忠襄事迹頗多脫略﹐當以魏叔子所撰《忠襄傳》爲詳。

◎土墼墼﹐古歷切﹐又吉歷切﹐音激。《說文》﹕「瓴適也。」一曰﹕土墼﹐未燒磚坯。宋羣牧司﹐領內外坊監使﹑副﹑判官﹐比他司俸入最優﹐又歲收土墼錢頗多﹐以充公用。見歐陽文忠《歸田錄》。

◎不棄盲妻鈕玉樵《豫觚》載項城韓眉不肯毀婚戚氏盲女﹐以爲宋之劉廷式再見。吾郡鳳臺劉公﹝志本﹞﹐其夫人亦雙瞽也。初﹐夫人之父以其女無目﹐招劉公之太翁欲辭婚。太翁意未決﹐問公﹐公毅然對曰「是何言歟﹖兒與若結髮爲夫婦﹐使我瞽﹐若亦將辭婚耶﹖」太翁首肯﹐遂迎娶如禮。未幾﹐公成進士﹐出宰劇邑。今孫曾繩繩﹐皆夫人之所出也。公爲先世父戊辰同年。

◎果然怪哉𨿽交州以南有果然獸﹐其鳴自呼﹐身如猿﹐犬面﹐通身白毛﹐體不過三尺﹐而尾長四尺餘。見《南州異物志》。漢武帝幸甘泉阪﹐馳道有虫﹐蟠而伏地﹐赤如生肝﹐頭﹑目﹑口﹑鼻﹑耳﹑齒盡具。東方朔曰「此虫名怪哉﹐秦始皇拘系無罪﹐幽殺無辜﹐眾庶愁怨﹐咸仰首嘆曰﹕」怪哉﹗怪哉﹗『憤气所生﹐此必秦故獄處。「公孫弘按地圖﹐果秦獄地。見《東方朔別傳》。傅弘業宰天臺縣﹐有人得一獸﹐形如豕﹐仰鼻﹐長尾有歧﹐謂之怪。傅識之﹐曰﹕」𨿽﹝以醉反﹞﹐非怪也﹐雨則懸於樹﹐以尾塞鼻。「後驗之﹐信然。見唐於逖《聞奇錄》。

◎七十二歲中試宋紹興間﹐黃公度榜第三人陳修﹐福州人。唱名時﹐髙宗問﹕「卿年幾何﹖」對曰「臣年七十三。」問﹕「卿有幾子﹖」對曰「臣未娶。」乃詔出內人施氏嫁之﹐年三十﹐貲奩甚厚。時人戲爲語曰「新人若問郎年幾﹐五十年前二十三。」云云。見羅大經《鶴林玉露》。同治庚午﹐余提調粵闈﹐塡榜時第二十四名順徳縣恩貢生劉樞﹐閱其年七十二矣。李恢垣吏部與之交好﹐據云「劉精神彊健﹐猶航海北赴春官。」孰謂古今人不相及耶﹖

◎記慧能生卒之誤《七修類稿》載﹕「六祖姓廬名慧能﹐唐貞觀戊戌生﹐年七十六﹐開元三年八月十三日沒。」《廣東通誌》載﹕「慧能生貞觀十二年二月八日子時﹐先天二年八月初三日端坐至三更遷化﹐春秋七十有六。」《肇慶府誌》所載與《通誌》同﹐惟生於貞觀十二年作二十年。按﹕貞觀十二年戊戌﹐至先天二年癸丑﹐實七十六年﹐與壽七十六之數相符﹐當以生於戊戌﹐卒於癸丑爲斷。若雲開元三年﹐則不止七十六歲矣。至五祖以達摩所傳衣缽付慧能﹐中宗時詔內侍薛簡馳迎﹐慧能不肯奉詔﹐遂送百衲袈裟及錢帛等﹐以供奉養。《七修類稿》謂玄宗賜織成淡山水衣﹐《志》亦不載﹐惟記上元二年肅宗遣使請衣缽供奉。永泰元年代宗夢師衣缽﹐敕制史楊緘曰「朕夢慧能禪師請傳衣袈裟卻歸曹溪﹝卽韶州寶林寺﹞﹐今遣鎭國將軍劉景崇頂戴而送﹐可於本寺如法安置」云。其沒時﹐《類稿》作八月十三﹐《通誌》又作八月初三﹐應考。嘉慶戊寅﹐阮文達總制兩廣﹐增修《廣東通誌》﹐至道光壬午告成﹐編纂悉委之揚州監生江藩﹐舛誤甚夥。惜咸豐辛酉重鏤板時﹐陳蘭浦諸君亦未能細加較正也。

◎楊妃體弱玉環體肥﹐而香山居士詩一則曰「貴妃宛轉侍君側﹐體弱不勝珠翠繁。」再則曰「侍兒扶起嬌無力﹐始是新承恩澤時。」

◎藍面唐盧杞面藍﹐宋丁大全面亦藍色﹐皆姦臣也。

◎彭祖壽《寰宇記》﹕「殷賢臣彭祖﹐顓帝玄孫﹐至殷末壽七百六十七歲。」據此﹐則世稱八百歲者﹐亦舉成數而言之耳。

◎不通時務金兵再下﹐唐恪請駕西幸洛﹐連據秦﹑雍﹐以圖興復。開封尹何入見﹐引蘇軾所論周之失未有如東遷之甚者﹐帝遂決計死守﹐已而城陷。明甲申之變﹐李建泰請駕南遷﹐大學士範景文等請先奉太子撫軍江南﹐兵科給事中光時亨以諸臣欲爲唐肅宗靈武故事﹐景文等不敢復言﹐已而國亡。讀書不通時務。足致誤事﹐彼何﹑光時亨者﹐非宋﹑明之罪人耶﹖

●卷五

◎楊賜碑劉舍人《文心雕龍》云「自後漢以來﹐碑碣雲起﹐才鋒所斷﹐莫髙蔡邕。觀楊賜之碑﹐骨鯁訓典﹐陳﹑郭二文﹐詞無擇言。」按﹕中郎集中《楊公碑》凡三首﹐一題曰《司空文烈侯楊公碑》﹐一題曰《漢太尉楊公碑》﹐一題曰《文烈侯楊公碑》﹐兩書公諱賜字伯猷﹐而《後漢書》賜字則作伯獻。

◎處士《荀子》云「古之所謂處士者﹐徳盛者也﹐能靜者也﹐修正者也﹐知命者也﹐著是者也。今之所謂處士者﹐無能而云能者也﹐無知而云知者也﹐利心無足而佯無欲者也﹐行爲險穢而彊髙言謹愨者也﹐以不俗爲俗﹑離蹤而訾者也。」此言切中士獘。昔三士以二桃自殺﹐秦散三千金而士斗﹐叔孫通以五百斤金賜諸生﹐諸生喜謂叔孫先生眞聖人。甚矣﹐虛聲之可鄙也。

◎歸鹿放虎《武成》﹕「歸馬於華山之陽﹐放牛於桃林之野。」宋袁文《甕牖閒評》作「歸鹿華山之陽﹐放虎桃林之野」﹐不知何據。

◎大風漧隆乙丑﹐袁簡齋先生宰江寧。五月十日﹐天大風﹐白日晦冥。城中女子韓姓者﹐年十八﹐被風吹至銅井村﹐離城九十里。其村氓問明姓氏﹐次日送其還家。女婚東城李秀才子﹐李疑風無吹女子至九十里之理﹐必有姦約﹐控官退婚。先生曰「古有風吹女子至六千里者﹐汝知之乎﹖」李不信﹐先生取元郝文忠《陵川集》示之。其詩云「黑風當筵滅紅燭﹐一朵仙桃落天外。梁家有子是新郎﹐﹛艸幹﹜﹝羋﹞氏負從鐘建背。爭看燈下來鬼物﹐雲鬢欹斜倒冠佩。」又云「自說吳門六千里﹐恍惚不知來此地。甘心肯作梁家婦﹐詔起髙門榜『天賜』。幾年夫婿作相公﹐滿眼兒孫盡朝貴。」李無以應。先生復曉之曰「郝文忠一代忠臣﹐豈肯誑語﹖但當年風吹吳門女﹐竟嫁宰相﹐恐此女無此福耳。」李大喜﹐兩家婚配如初。制府尹公聞之曰「可謂宰官必用讀書人矣。」又紀文達《灤陽消夏錄》載﹕「辟展土魯番地有風穴﹐在南山﹐其大如井。風不時從中出﹐每出則數十里外先聞波濤聲﹐遲一二刻﹐風乃至。所橫徑之路﹐闊不過三四里﹐可急行而避。避不及﹐則眾車以巨繩連綴爲一﹐尙鼓動顚簸如大江浪湧之舟。或一車獨遇﹐則人馬輜重皆輕若片葉﹐飄然莫知所往矣。風皆自南而北﹐越數日﹐自北而南﹐如呼吸之往返也。余在烏魯木齊﹐接辟展移文云﹕」軍校雷庭﹐於某日人馬皆風吹過嶺北﹐並無蹤迹。『又昌吉通判報﹕「某日午刻﹐有一人自天而下﹐乃特納格爾遣犯徐吉﹐爲風吹至。』俄特納格爾縣丞報徐吉是日逃﹐計其時刻﹐自巳正至午﹐已飛騰二百餘里。此在彼不爲怪﹐在他處則異聞矣。徐吉云﹕」被吹時﹐如醉如夢﹐身旋轉如車輪﹐目不能開﹐耳如萬鼓亂鳴﹐口鼻如有物擁蔽﹐气不得出﹐努力良久﹐始能一呼吸耳。「﹝按﹕韓女被風吹九十里﹐徐吉一時許二百里﹐此中國與沙漠形勢不同。古稱風災鬼難之域﹐信然。又按﹕遼開泰七年﹐節度使勃魯裏至鼻灑河﹐遇雨﹐忽大風飄四十三人飛旋空中﹐良久墮數里外﹐勃魯裏幸免。時一酒壺在地﹐竟不移。袁﹑紀二公均未曾引及也。﹞

◎潘墨仙懷遠潘墨仙﹝紀﹞﹐少霞明府﹝繡﹞之兄也。六歲目雙瞽﹐長而讀書﹐一過卽能熟記﹐兼工吟詠。性極孝﹐母歿﹐廬墓數年如一日。有《墓下作》云「老母冢中藏﹐瞽兒冢邊呼。倦極依冢臥﹐夢見醒又無。」後二語一字一血﹐漢﹑魏以來作者無此沈痛筆墨﹐乃於不識字之瞽人得之。覺《三百篇》「哀哀父母﹐生我劬勞」﹐僅止道著一面也。陸放翁云「乃知母子意﹐更遠未嘗隔。」嗚呼﹗如墨仙者﹐可謂孝矣。

◎李文姬東漢李固女名文姬﹐嫁同郡趙伯英。當固遭梁冀之難﹐三子兩死獄中﹐文姬匿其弟燮﹐托固門生王成保全之。入徐州界﹐變姓名爲酒家傭。冀誅﹐桓帝詔求固後﹐燮得還鄕裏。姊弟相見﹐悲感路人。《範史》敍其事於《固傳》中而不入《列女》。彼陳畱董祀妻蔡文姬被擄胡中十二年﹐曹操以其爲蔡邕之女﹐金璧贖歸﹐重嫁於祀。吾不知十二年在虜中﹐節耶﹖烈耶﹖然登諸《列女》之間﹐不幾爲李文姬竊笑歟﹖

◎隨任應試康熙十一年壬子科﹐廣西鄕試﹐中式第十二名賈錫爵﹐滿洲人﹐是時作宦者子弟隨任準其與省試也。見《廣西曆科題名錄》。

◎郢中九老歙鮑雙五先生督學湖北﹐按試安陸時﹐府縣學校官十人﹕鐘祥縣教諭蔡﹝理元﹞﹐蘄州舉人﹐年七十六﹔潛江縣教諭徐﹝洲﹞﹐興國舉人﹐年七十三﹔安陸府教授潘﹝恆月﹞﹐興國舉人﹐年七十三﹔天門縣訓導胡﹝學洙﹞﹐鄖西歲貢﹐年七十﹔潛江縣訓導蕭﹝協中﹞﹐嘉魚歲貢﹐年六十八﹔天門縣教諭李﹝如筠﹞﹐江夏舉人﹐年六十七﹔京山縣訓導丘﹝齊益﹞﹐武昌優貢﹐年六十五﹔京山縣教諭柯﹝光澍﹞﹐大冶舉人﹐年六十二﹔安陸府訓導楊﹝萬炳﹞﹐松滋歲貢﹐年九十一﹔惟鐘祥縣訓導蕭﹝龠﹞﹐竹溪廩貢﹐年四十四爲最少。白楊君以上九人﹐合六百四十三歲﹐連閏扣去虛日﹐共閱甲子三千九百一十有贏。先生有《郢中九老歌》﹐亦嘉話也。

◎順治年紳紀文達公﹝昀﹞家藏順治間《紳》一部﹐按其序文﹐始於順治丙戌。蓋自甲申定鼎﹐至丙戌年方有刊本﹐見吳香亭侍郎文集。﹝宋趙升《朝野類要》﹕「紳﹐仕宦之稱﹐指其笏帶而言也。」﹞

◎寧寧二字通用慕陵聖諱下一字今攺作「寧」字。按﹕此二字古本通用。《史記。酷吏傳》有寧成﹐《漢書。》作寧成﹔廣寧縣《漢書。地理誌》作廣寧﹐《晉書》作廣寧。蓋皆本於《左氏傳》公孫寧儀行父《公羊傳》乃作公孫寧儀行父也。攺字敬謹避諱﹐適與古合。

◎竹夫人編竹如圓枕﹐空其中﹐長三四尺﹐夏月抱以臥﹐可以淸暑﹐名之曰竹夫人。東坡詩﹕「畱我同行木上座﹐贈君無語竹夫人。」是送竹幾與謝秀才﹐俗呼竹幾亦曰竹夫人也。

◎滅明澹臺子羽名滅明﹐莒展輿之黨有公子滅明﹐見昭公元年《左氏傳》。

◎禪悅寺神鐘澉浦東門外禪悅寺﹐有鐘一口。相傳初鑄成時﹐叩之無聲﹐僧某自海上來﹐云「鐘失魂﹐故不鳴。」乃使人入海招魂﹐再叩之﹐聲聞數十里矣。

◎僧道加顯秩魏僧法果﹑曇證並加老壽將軍﹐唐武后加僧懷義左衛大將軍﹑梁國公﹐中宗除道士史崇恩國子監祭酒﹐加道士葉靜能金紫光祿大夫﹐睿宗時長安浮屠慧範封上庸郡公﹐與誅張易之﹐擢三品禦史大夫。又代宗加不空和尙開府儀同三司﹑蕭國公﹐遼太平五年加道士馮若谷太子中允﹐重熙十九年加僧惠鑑檢校太尉﹐咸雍二年加僧守志﹑五年加僧志福並守司徒﹐宋欽宗靖康元年以僧趙宗印爲參議官。元劉秉忠﹑明姚廣孝﹑陶仲文可以有偶矣。

◎輿機《曾子問》「輿機」﹐疏﹕「以木爲之﹐如牀﹐先用繩系兩頭﹐謂之榪。」

◎姻妻父曰婚﹐婿父曰姻。定公十三年冬﹐晉荀寅﹑士吉射入於朝歌以叛。《左氏傳》曰「荀寅﹐範吉射之姻也。」荀寅之子娶吉射之女云。

◎蘭花卷子詞楊小坡茂才﹝組榮﹞工塡詞﹐有爲王謙齋茂才題秦淮女史吳瑞云《蘭花卷子》南北曲一套﹐聲調蒼涼﹐借題感興﹐置之《曲譜》中﹐不減玉茗風韻也。詞曰「《正宮端正好》莽天涯﹐人何處﹖望江南﹐榛棘荒蕪。花心更比人心苦﹐﹝是一篇﹞著色﹝的﹞《離騷賦》。《滚繡球》﹝想當初﹞十二欄幹簾影疏﹐三五中秋月影孤。看樓外垂楊一樹﹐把長橋遮得模糊。甚文章大小蘇﹐甚神人大小姑﹐喬珠娘煙花寨主﹐俊王郎曠代才無。﹝那管他﹞桃花竟日隨流水﹐﹝端的是﹞寒雨連江夜入吳﹐﹝對畫蘭﹞媚影親摹。《脫布衫》你是个阮藉窮途﹐他是个卓氏當壚。﹝鐘情的﹞夢兒中陽臺遇雨﹐﹝傳神的﹞畫兒中空山泣露。《小梁州》﹝那時節﹞院落沈沈日影晡﹐﹝他爲你﹞滴翠調珠﹐﹝還有个﹞可人捧硯﹐﹝是﹞掌中珠﹐回眸顧花也病難扶。《麼篇》﹝怎﹞地中隱隱鳴金鼓﹐眼睜睜斷梗江湖。﹝血染了﹞石頭城﹐﹝屍塡了﹞桃葉渡。﹝你尙有﹞生綃一幅花﹐不共人枯。《上小樓》﹝一霎時﹞香簾繡幕﹝都變了﹞幾堆黃土﹐﹝再休提﹞風雨秋燈﹐煙波畫船﹐詩酒狂徒。看棲鳥﹐聽啼蛄﹐野花無主。﹝亭一點﹞畫蘭名﹐天還嫉妒。《麼篇》﹝則爲你﹞名魁花譜﹐花爲香祖﹐﹝俺也曾﹞裘典﹐裙潑胭脂﹐帳掩珍珠。倡家雛﹐酒家胡﹐緩歌慢舞﹐﹝只落得﹞郁蒼蒼斜陽滿樹。《耍孩兒》﹝王郎呵﹐你﹞當年箏笛鳴秋浦﹐一片蘆花舞絮。抽刀殺賊竟何如﹖破靑衫依舊寒儒。﹝畱得个﹞一叢香艸三生石﹐﹝最傷心﹞滿地飛灰萬卷書。喫緊的相思譜。﹝𨿽則是﹞無人可賞﹐﹝卻怎生﹞有口難糊。《五煞》﹝深惜你﹞倦吟花詩句香﹐醉談兵膽气粗。大人藐視終難遇﹐禰衡不肯遊江夏﹐西子何曾去五湖﹖目斷臺城路。﹝似你這﹞深山小艸﹐﹝怎難忘﹞野水殘蒲﹖《四煞》﹝最愛你﹞亂排場不讓人﹐風頭銜眾口誣﹐薰蕕雜處心良苦。﹝這壁廂﹞八公艸木新烽火﹐﹝那壁廂﹞六代江山舊畫圖﹐一卷朝和暮。﹝猛想起﹞悲歡離合﹐﹝塗抹些﹞也者之乎。《三煞》﹝堪笑你﹞謁塗山眼界空﹐弔荊人獨自哭。蘭魂吹入琴堂幕﹐﹝說甚麼﹞黃衫傾倒眞名士﹐﹝他也曾﹞紅拂私奔莽丈夫﹐一瓣心香炷。﹝怎當日﹞飄零蕩子﹐﹝又做了﹞勇敢狂奴﹖《二煞》﹝可恨你﹞破蒲團坐得拘﹐舊靑氈守得愚。﹝怎﹞十家姊妹將人誤﹖江淮才子名𨿽重﹐脂粉嬌娃骨已枯﹐大劫皆天數。﹝可記得﹞紅巾淚﹐綠酒提壺﹖《一煞》﹝俺勸你﹞謝風情多讀書﹐覓生涯且濫竽﹐黃金杜牧人爭鑄。﹝只爲你﹞深深香霧迷蝴蝶﹐﹝因此上﹞苦苦春風叫鷓鴣﹐一唱君當悟。﹝似這般﹞情苗恨蕊﹐﹝到不如﹞永斷根株。《尾聲》知君牽夢魂﹐代君訴肺腑。可憐曲誤無人顧﹐﹝我待要﹞請正蘭花﹐花不語。」

◎王世貞庸妄知人論世﹐士君子之責。然須實有見地﹐方不沒是非好惡之公。若逞一己筆舌﹐輕議古人﹐則謬之甚者也。吾祖玄英先生遁隱會稽鑑湖之濱﹐漁釣爲樂﹐時稱逸士。廣明﹑中和間江南爲律詩﹐未有及先生者。玉贊序先生詩爲入錢起之室。唐末宰臣張文蔚﹑中書舍人封舜卿奏名儒不遇十五人﹐請賜一官以慰其魂﹐先生其一。孫作傳﹐亦推許極當。《唐詩紀事》所云「先生爲人野質﹐每見人設三拜﹐曰﹕」禮數有三。『識者呼方三拜。「不過述名賢風韻﹐初無貶詞也。王世貞《州四部稿》中以先生之三拜﹐比之宋朱元晦孫之號朱萬拜者﹐斷爲人妖。浚師按﹕晦翁曾孫浚當賈秋壑柄國時官浙漕﹐每有札子稟事﹐必稱」某萬拜覆「﹐時人謂浚爲朱萬拜。夫先生之三拜﹐自鳴其髙﹔朱之萬拜﹐訁舀事權相。一名儒﹐一巧宦﹐謂巧宦爲人妖則可﹐謂名儒爲人妖﹐則世貞自居何等耶﹖《四庫全書提要》稱﹕」世貞初羽翼李攀龍﹐後巋然獨存﹐爲時耆宿﹐其聲價遂出攀龍上﹐而摹擬剽襲﹐流獘萬端﹐其受攻亦甚於攀龍。「洵屬確論。歸熙甫目世貞爲庸妄子。信然哉﹗信然哉﹗

◎享國之久堯舜以後﹐人主享國之久者﹕夏履癸﹝卽桀﹞。五十二年﹐商太戊七十五年﹐武丁五十九年﹐周昭王五十一年﹐穆王五十五年﹐宣王四十六年﹐平王五十一年﹐敬王四十四年﹐顯王四十八年﹐赧王五十九年﹐漢武帝五十四年﹐蜀後帝四十年﹐梁武帝四十八年﹐唐玄宗四十六年﹐宋仁宗四十二年﹐理宗四十年﹐明世宗四十五年﹐神宗四十八年。其間夏桀昏暴﹐周昭溺楚﹐平王東遷﹐蜀後主出降﹐梁武餓死臺城﹐唐玄宗遭祿山之亂﹐宋理宗局於南渡之後﹝按﹕遼聖宗在位四十九年﹐究非正統可比﹞。若我大淸聖祖仁皇帝在位六十有一年﹐髙宗純皇帝在位六十年﹐尊太上皇帝四年。祖孫相承﹐垂衣裳而治者百二十餘歲﹐萬邦協和﹐中外臣民悉被太平之福。盛矣哉﹗足以方駕三﹑五﹐超邁漢﹑唐矣。

◎葷桃《禮。玉藻》﹕「膳於君有葷﹑桃﹑﹐於大夫去﹐於士去葷﹐皆造於膳天。」鄭注﹕「膳﹐美食也。葷﹑桃﹑﹐辟凶邪也。大夫用葷﹑桃﹐士桃而已。葷﹐姜及辛菜也﹔﹐帚也。」按﹕《檀弓》﹕「君臨臣喪﹐以巫祝桃執戈惡之。」桃是桃枝﹐是萑苕﹐所以掃除不祥﹐若君用膳﹐何必用此辟凶邪之物﹐且不知有何凶邪之可辟﹖殊覺牽彊不近理。鄙意葷卽蔥﹑蒜等物﹐釋家以大蒜﹑小蒜﹑興渠﹑﹛艸各﹜﹝音格﹞﹑蔥爲五葷﹐道家以韭﹑蒜﹑蕓臺﹑蔥﹑薤爲五葷。桃卽桃諸﹐王肅云「諸﹐菹也。」卽《爾雅》勃﹐注﹕「一名石蕓。」《說文》凡艸之可食者皆曰菜﹐蕓艸似目宿菜。《急就篇》注﹕「蕓蒿生熟皆可啖。」則石蕓當卽蕓臺。範石湖詩﹕「菘心靑嫩芥臺肥。」可證蕓臺﹑芥臺皆食品所必需。

◎省中詩吳潘黻庭前輩﹝曾綬﹞《省中雜詩》云「秋髙萬籟靜無聲﹐官燭名花照眼明。不見薰香雙侍史﹐窺人只有月多情﹝徐中丞士林﹐康熙癸巳進士﹐初官中書﹐有句云﹕」歸來惹得山妻問﹐侍女薰香近有無﹖『﹞。中書典故費探研﹐畫省簪毫二十年。閉戶著書人海裏﹐至今一序共流傳﹝杭州王峨山正功出入省闥二十年﹐每入直﹐輒搜考檔案﹐勒成一書﹐名《中書典故匯紀》﹐其目有六﹐曰﹕《官制》《職掌》《儀式》《恩遇》《建置》《題名》﹐而以《雜錄》終焉。杭世駿爲作序﹞。人分四值共趨班﹐辰入申歸僕僕間。齊下三單忙注本﹐一鞭恰趁夕陽還﹝遇啟鑾封印日﹐則三日本齊下﹞。領歸折件寫分明﹐守晚親聽玉漏淸﹝聖駕進宮日﹐早班領每日上諭﹑奏折﹐候夜直交代﹐爲守晚﹞。更有攺簽新式樣﹐除官朱筆自題名﹝凡禦筆親書者﹐爲朱簽。特旨攺票﹐爲攺簽﹞。楮陰繚繞北垣前﹐妙筆鴻臚點綴妍。日影參差人久坐﹐相公眞是地行仙﹝內閣北垣下有老楮一株﹐歲久成陰﹐相國澤州公機務之暇﹐時一憩焉。泰州禹之鼎繪成《楮窗圖》﹐公自題二詩﹐查愼行和之云「洵知黃閣異人間﹐獨樹能髙便不頑。蕭灑坐看移日影﹐婆娑行愛繞苔斑。堂餐撒後仍開卷﹐賜杖攜來正押班。爲報官居如邸第﹐太平機務有餘閒。』﹞」。余亻暴直十年﹐校書三館﹐誦黻庭詩﹐覺此身猶在五云深處也。

◎耳衣唐李廓《送振武將軍詩》云「金裝腰帶重﹐錦縫耳衣寒。」按﹕耳衣卽今北地冬月所用耳套。

◎九說董醞卿尙書有《九說》一篇﹐玆錄之。《說》云「歲乙丑﹐總稅務司赫徳言數之中惟九最奇。詳叩其說﹐曰﹕」一九自成爲九﹐及十九﹑百九﹑千萬九﹑億九﹑凡無奇零﹐與一九同者﹐不必言也。至如二九一十八﹐一八﹐九也﹔三九二十七﹐二七﹐九也﹔四九三十六﹐三六﹐九也﹔五九四十五﹐四五﹐九也﹔六九五十四﹐五四﹐九也﹔七九六十三﹐六三﹐九也﹔八九七十二﹐七二﹐九也﹔九九八十一﹐八一﹐九也。又如十一九爲九十九﹐九九卽一十八﹐一八﹐九也﹔十二九爲一百八﹐一八﹐九也﹔十三九爲一百一十七﹐一一七﹐九也﹔十四九爲一百二十六﹐一二六﹐九也﹔十五九爲一百三十五﹐一三五﹐九也﹔十六九爲一百四十四﹐一四四﹐九也﹔十七九爲一百五十三﹐一五三﹐九也﹔十八九爲一百六十二﹐一六二﹐九也﹔十九九爲一百七十一﹐一七一﹐九也﹔二十九爲一百八十﹐一八﹐九也。又如二十一九爲一百八十九﹐一八九卽一十八﹐一八﹐九也﹔二十三九爲一百九十八﹐一九八亦卽一十八﹐一八﹐九也﹔二十二九爲二百七﹐二七﹐九也﹔二十四九爲二百一十六﹐二一六﹐九也﹐推而至於二十九九﹐爲二百六十一﹐二六一﹐九也﹐又推而至於九十九九﹐爲八百九十一﹐八九一卽一十八﹐一八﹐九也。又如一百一九爲九百九﹐九九卽一十八﹐一八﹐九也﹔一百二九爲九百一十八﹐九一八亦卽一十八﹐一八﹐九也﹔一百三九爲九百二十七﹐九二七亦卽一十八﹐一八﹐九也﹔推而至於一百九九﹐爲九百八十一﹐九八一亦卽一十八﹐一八﹐九也﹐又推而至於九百九十九九﹐爲八千九百九十一﹐八九九一卽二十七﹐二七﹐九也﹐又推而至於九千九百九十九九﹐爲八萬九千九百九十一﹐八九九九一卽三十六﹐三六﹐九也﹐又推而至於九萬九千九百九十九九﹐爲八億九萬九千九百九十一﹐八九九九九一卽四十五﹐四五﹐九也。又如八億九萬九千九百九十一減一九﹐餘八億九萬九千九百八十二﹐八九九九八二卽四十五﹐四五﹐九也﹔再減十九﹐餘八億九萬九千八百九十二﹐八九九八九二亦四十五﹐四五﹐九也﹔再減百九﹐餘八億九萬八千九百九十二﹐八九八九九二仍四十五﹐四五﹐九也﹔再減千九﹐餘八億八萬九千九百九十二﹐八八九九九二亦仍四十五﹐四五﹐九也。又如八億八萬九千九百九十二減九千九爲八萬一千﹐餘八億八千九百九十二﹐八八九九二卽三十六﹐三六﹐九也﹔再減八千九爲七萬二千﹐餘七億三萬六千九百九十二﹐七三六九九二亦三十六﹐三六﹐九也﹔再減七千九爲六萬三千﹐餘六億七萬三千九百九十二﹐六七三九九二仍三十六﹐三六﹐九也﹔再減六千九爲五萬四千﹐餘六億一萬九千九百九十二﹐六一九九九二亦仍三十六﹐三六﹐九也﹔再減五千九爲四萬五千﹐餘五億七萬四千九百九十二﹐五七四九九二仍三十六﹐三六﹐九也﹔再減四千九爲三萬六千﹐餘五億三萬八千九百九十二﹐五三八九九二仍三十六﹐三六﹐九也﹔再減三千九爲二萬七千﹐餘五億一萬一千九百九十二﹐五一一九九二卽二十七﹐二七﹐九也﹔再減二千九爲一萬八千﹐餘四億九萬三千九百九十二﹐四九三九九二卽三十六﹐三六﹐九也﹔再減一千九爲九千﹐餘四億八萬四千九百九十二﹐四八四九九二亦三十六﹐三六﹐九也﹐推之而再減九十九九爲八百九十一﹐餘四億八萬四千一百一﹐四八四一一卽一十八﹐一八﹐九也﹔又推之而再減九百九十九九爲八千九百九十一﹐餘四億七萬五千一百一十﹐四七五一一亦卽一十八﹐一八﹐九也﹔又推而再減九千九百九十九九爲八萬九千九百九十一﹐餘三億八萬五千一百一十九﹐三八五一一九卽二十七﹐二七﹐九也。離之而九﹐合之而九﹐益之而九﹐損之而九﹐縱之而九﹐橫之而九﹐蓋隨意所之﹐回環往復而無不然也。由是而兆﹑而京﹑而垓﹑而秭﹑而壤﹑而溝﹑而澗﹑而正﹑而載﹐亦無不然也。此惟九爲然﹐八以下皆不能然也。覆按之﹐信。恂惟《六經》言數﹐莫詳於《易》。而《乾》元用九﹐未著此義。疇人書汗牛充棟﹐號九九術﹐而目所經見﹐亦未有此者。恂生五十九年矣﹐今乃以至淺至近者﹐而竟聞所未聞﹐則終身由之而弗之覺﹐此外正不知凡幾也。噫﹐可懼也。「

◎惠劉瞿銳《周禮。司兵》之掌﹐以戈﹑殳﹑矛﹑戟﹑牟夷爲五兵。《司馬兵法》以弓矢﹑殳﹑矛﹑戈﹑戟爲五兵。樊文淵《七經義綱》格論車上五兵﹐戈﹑殳﹑車﹑戟﹑酋矛﹑牟夷﹔步卒五兵戈﹑殳﹑車戟﹑酋矛﹑矢。是《司兵》所掌﹐乃車上之器﹔司馬所云﹐乃步卒之器也。古兵器體異名殊﹐形制難於稽考。《書。顧命》執惠﹑執劉﹑執﹑執瞿﹑執銳﹐他經傳中皆無聞。鄭氏云「惠﹐狀斜刃﹐宜芟刈」﹐「劉﹐今斧」﹐「﹑瞿﹐今三鋒矛」﹐與孔安國注「惠﹐三隅矛」﹐「劉﹐鉞屬」﹐「﹐瞿﹑皆戟屬」不同。按﹕惠本通φ。《集韻》﹕「釒惠﹐音。侍臣所執兵器。」瞿通φ。《唐韻》﹕「古四出矛爲φ﹐又作釒瞿﹐《說文》﹕」兵器也。『「銳當卽《左傳成二年》」銳司徒免乎「之銳。蓋司徒主銳兵者也。然則鄭﹑孔所注﹐不如王肅」皆兵器之名「五字爲簡截了當。

◎應元佳讖寶應王補帆中丞﹝凱泰﹞官廣東布政使時﹐倡設孝廉書院﹐擇地於粵秀山麓之應元宮。宮祀雷神﹐歲久傾圮﹐爰移雷神於後山顚﹐而講堂成焉。應元之名出道書﹐中丞卽因「應元」二字爲書院名﹐實爲會試﹑殿試之佳兆也。中曰樂育堂﹐右曰紅杏山房﹐左曰仰山軒﹑曰奎文閣。堂之下又堂三楹﹐東偏爲監院﹐院東曰十三本梅花書屋。中丞五世伯祖樓村先生﹝式丹﹞﹐康熙癸未會﹑狀﹐嘗以所居十三本梅花書屋繪圖徵詩﹐故中丞植梅題額如之﹐不特述祖徳﹐亦仍以佳名爲之兆也。書屋西偏爲董事所﹐外出爲中門﹐又出爲大門﹐門外爲蓮池。自大門至樂育堂累數十級﹐西鄰菊坡精舍﹐距學海堂不半里許﹐皆課士地。中丞題仰山軒楹聯云「嶽峙層霄﹐海內斯文尊北斗﹔雷鳴昨夜﹐天公有意屬南州。」又題十三本梅花書屋楹聯云「開閣集羣英﹐到處宛如逢舊雨﹔和羹期異日﹐諸君何以對名花﹖」己巳秋﹐書院落成﹐延馮展云少詹主講。中丞復籌備經費﹐手訂規條﹐彼都人士皆欣欣然相告曰「阮文達建學海堂後﹐此其繼矣。」庚午科﹐予提調粵闈﹐與中丞共事月餘。適中丞奉命開府八閩﹐瀕行約予徧行遊覽﹐予有詩紀之。越明年辛未﹐殿試一甲一名進士果順徳梁耀樞﹐書院中肄業孝廉也。中丞狂喜不禁﹐復撰一聯寄題講堂云「瑞兆豈無因﹐不負隔年彈柳汁﹝書院首課曾以『柳汁染衣』命題﹞﹔科名原有定﹐適逢佳會種梅花。」蓋培植士林之盛心﹐不僅使八百孤寒下淚矣。昔宋廣平投《梅花賦》於蘇味道﹐而得列聞人之目﹐今中丞種梅花於書院﹐而遂兆大魁之祥﹐是所望於安排狀元宰相之人哉﹗又汀州童貳尹﹝源潤﹞精靑烏學﹐曾爲梁君之祖卜吉壤﹐許葬後可得鼎甲。不二十年﹐其應如響。術亦神矣。爰連類書之。

◎記臺灣渡海開禁事臺灣自古不通中國﹐名曰東番。明天啟中紅毛荷蘭夷人居之﹐屬日本。本朝順治六年﹐鄭成功據而逐荷蘭夷﹐僞置承天府﹐名東都﹐設二縣﹐曰天興﹑萬年。其子鄭錦攺東都曰東寧省﹐升縣爲州。康熙二十年﹐用姚啟聖議﹐授施良爲靖海將軍徵之。二十二年﹐良率舟師﹐由銅山進人八罩﹐直抵澎湖﹐殲其精銳﹐鄭克爽窮蹙歸命。臺灣平﹐攺置府治﹐領縣三。雍正元年﹐復添設一縣。初﹐私渡之禁嚴﹐閩﹑粵人利其土地肥美﹐輒偸往開墾。久之﹐欲歸則不忍棄業﹐歸則幹例禁﹐其父母妻子之在內地者﹐亦不得往。大吏憫焉﹐曾奏寬其禁﹐未幾復停罷。乾隆己卯﹐光州吳湛山先生﹝士功﹞撫閩﹐特以情上聞﹐其疏曰「凡有渡臺人民﹐禁絕往來﹐不能搬移。現在臺地漢民已逾數十萬﹐其父母妻子身居內地者﹐正復不少。若棄之而歸﹐則失謀生之路﹔若置父母妻子於不顧﹐更非人情所安。故其思念父母﹐系戀妻孥﹐實有不能自已之苦衷。以致急不擇音﹐冒險偸渡﹐百獘叢生。伏查乾隆十七年原任臺灣縣知縣魯鼎梅纂修《臺灣縣誌》云﹕」內地窮民在臺者數十萬﹐其父母妻子俯仰乏資﹐急欲赴臺就養﹐格於例禁﹐羣賄船戶﹐頂冒水手姓名掛驗﹐婦女則用小漁船夜載出口﹐私上大船。抵臺復有漁船乘夜接載﹐名曰灌水。經汛口覺察﹐姦梢照律問遣﹐固刑當其罪﹐而杖逐回籍之民﹐室廬拋棄﹐器物一空矣。更有客頭串通習水積匪﹐用濕漏船隻收載數百人入艙﹐將艙蓋封釘﹐不使上下﹐乘夜出洋﹐偶值風濤﹐盡入魚腹。比到岸﹐恐人知覺﹐遇有沙汕﹐輒趕騙離船﹐名曰放生。沙汕斷頭﹐距岸尙遠﹐行至深處﹐陷沒泥淖中﹐名曰種芋。或潮漲漂溺﹐名曰餌魚。窮民迫於饑寒﹐相率入陷阱。言之痛心。『《志》言如此﹐臣思愚民之被害﹐姦梢之肆惡﹐魯鼎梅身蒞臺灣﹐見聞自確﹐載諸邑乘﹐考訂非虛。臣一載以來﹐畱心察訪﹐實屬確有之事。然卒未有因陷溺而告發者﹐緣在汪洋人迹罕到之地﹐被害者旣已溺於波臣﹐幸免者亦緣自幹禁令﹐莫敢控告。故例禁𨿽嚴﹐而偸渡接踵。臣計自乾隆二十三年十二月至二十四年十月﹐一載之中﹐共盤獲偸渡民人二十五案﹐老幼男婦九百九十九名口﹐內溺斃男婦三十名口。其已經發覺者如此﹐其私自過臺在海洋被害者﹐恐不知凡幾。伏念內外民人﹐均屬朝廷赤子﹐向之在臺爲匪者﹐悉出隻身無賴﹐若安分良民﹐旣已報墾立業﹐有父母妻子之系戀﹐有仰事俯育之辛勤﹐自必顧惜身家﹐各思保聚。此從前督撫諸臣所以疊有給照搬眷之請也。及奉準行過臺以後﹐亦未有在臺滋釁生事者。乃因姦民偸渡﹐致令良民在臺者身同羈旅﹐常懷內顧之憂﹐在內者悵望天涯﹐不免向隅之泣。以故老幼婦女﹐煢獨無依之人﹐迫欲就養﹐竟致鋌而走險﹐畢命波濤。非所以仰體我皇上如天之覆﹐一視之仁也。合無仰懇敕部定議﹐嗣後除內地隻身無業之民﹐及並無嫡屬在臺者﹐仍遵例不許過臺﹐有犯卽行查拿遞回外﹐若在臺有業良民﹐果欲迎其祖父母﹑父母﹑妻妾﹑子女﹑子婦﹑孫男女及同胞兄弟過臺者﹐許赴臺地。接管官報明籍貫眷屬姓氏年歲冊﹐移原籍核覆﹐給照回籍搬接。其在內地眷屬﹐欲過臺完聚﹐報明該管地方﹐移臺核覆﹐申督﹑撫給照亦如之。過臺時驗照放行﹐如人照不符而放行﹐及濫給路照﹐各當該官司均分別議處。其餘偸渡人﹐仍如舊例嚴禁。「疏入﹐下部議行。從此渡海良民﹐感頌皇仁﹐咸有室家之慶矣。

◎張說漢安丘懿侯張說﹝師古曰「說讀曰悅」﹞﹐以卒從起方與﹐屬魏豹。二歲五月以執盾入漢﹐以司馬擊項羽﹐以將軍定代侯﹐二千戶。唐張燕公蓋襲其名。是古今有兩張說也。

◎蔣太史答隨園書二首蔣心余先生《藏園文集》﹐文孫云樵太守﹝立昂﹞重刊於廣州﹐持以餉予﹐獨缺《答隨園老人》二書﹐特爲錄出﹐並屬太守補刊於後也。

附錄《答隨園書》士銓頓首﹐隨園先生﹕士銓生於貧賤﹐又少師承﹐天性所發﹐遂恣肆爲詩﹐問質之時賢﹐所贊皆不中。竊以自厭乳臭之子才知平仄﹐便掉一帙﹐邀名於盲瞽之大人先生﹐心竊非之﹐故行年四十﹐無一句鐫板者。意欲得大知識正法眼論定﹐然後自信。讀公來札數千言﹐如久痼之人得和﹑緩砭鍼﹐始而肌肉然﹐繼則筋骨融融然﹐終之以暢然﹑熙然﹐而疾霍然大起。公才冠一代﹐乃於區區之後生﹐片長薄技﹐苦心鞭策之。珍愛若斯﹐使公爲宰相﹐則三百六十之官﹐皆得其能者而用之﹐天下寧有棄物﹖士銓何足重輕﹐而公之心乃斯文命脈所關﹐此士銓所以爲天下不遇知己者哭﹐更爲天下幸獲知己者狂舞歡笑而不能自止也。拙詩斷自甲子﹐甲子以前一火了之﹐後至壬申。才匯艸稿﹐得公震撼之﹐今年當於會稽卒其業。士銓昨日服七品官服﹐拜祖先畢﹐卽躬走謁﹐蓋欲面叩千百﹐求爲先公存數字。不料公以校勘拙集之故爲我謝﹐我感泣何似﹖否則賀前輩年﹐正不必如此其至誠也。先公事實無誣罔﹐公酌收之﹐不拘體制﹐並不必拘立傳與銘墓也。覆書方去﹐詩冊遽來。就老母鑪火光中急讀之﹐覺天云下垂﹐海水斗立。此气乃孟子之气﹐豈賁﹑黝所能萬一﹐而云學某體何也﹖士銓感激汗﹐不知所措﹐寶之拜之﹐所鍼砭處字字確當。悵得師之晚﹐悔失路之多﹐怦怦不能自已﹐收之桑楡﹐不敢不勉。

公文海涵地負﹐嶽峙淵停﹐爲四五百年來第一作手。大抵以《史》《漢》爲根柢﹐而沈浸於歐﹑柳之文﹐其風趣雋妙﹐又兼《南》《北史》《晉書》之神。眞气鼓蕩﹐刻畫忠孝﹐標繪奇詭﹐使讀者或哭或笑﹐狂叫跳舞﹐不能自止。一代巨公元老﹐傳之史冊者﹐不能詳其軼事﹐非滯則板﹐未足盡其人生平。兩夕以來﹐朗誦二過﹐老母﹑山妻﹑掩泣者累﹐獻輒不勝。而幼子聞角黍蘸朱﹐及戴石臼而舞﹑書佛頂羅漢身上詩﹐皆笑躍不止。季者問曰「當更覓題佛身上詩來一讀之﹐必驚倒阿爺也。」然則公文之傳百世而入肌骨﹐於此已見其端矣。方知公文在人間﹐乃天地鬼神假公巨手以發靈祕﹐定非尋常生一才人可比﹐銓又何足以少益髙深乎﹖銓徧觀時賢所爲古文﹐無十分滿意者。魏叔子失之雜﹐侯壯悔失之空﹐汪鈍翁間露時文气﹐若靈臯乃枯骨槁木﹐不足言簡潔﹐文隸湊成句﹐至气滿紙﹐閱之不能終篇。公才大心細﹐識超學醇﹐故宏放中頓挫剪裁﹐掩出諸公之上﹐銓惟有五體投地而已。彼規摹古人而自命者﹐不能騙苕生一長揖也。饒舌狂言﹐死罪死罪。

◎鳳凰來儀雍正七年十一月三十日﹐天臺山中有鳳凰﹐髙五六尺﹐毛羽如錦﹐五色俱備﹐立處羣鳥環繞﹐北向飛鳴。八年正月二十日﹐房山縣石梯構﹝溝﹞山中鳳凰集於峯頂﹐文彩爛然。工匠樵牧民人等千有餘人﹐無不共見。

◎春宮允遺詩長白春玉峯先生﹝春輅﹞與其兄都護公﹝春熙﹞同舉京兆﹐同雋禮部﹐復同入翰林。歷官中允﹐工詩﹑古文辭﹐惜稿多散佚。哲嗣南星同年﹝瑞昌﹞檢書簏中所藏遺詩數首見示﹐各體均有唐音﹐亟登之﹐俾讀者嘗鼎一臠﹐亦足珍也。五古如《冷家庭院海棠盛開答徳臨臯前輩》﹝徳興﹞云「入門春正賒﹐蜂蝶喧晴晝。花開如有約﹐客至適云覯。紅酣春睡足﹐環燕較肥瘦。卯醉暈朝霞﹐午薰堆錦繡。天心誇旖旎﹐美景良難售。此行已淸暇﹐況復名花就。將軍鎭古易﹐淸風冠宇宙。虎帳運韜鈐﹐玉堂欽夙舊。贈我錦囊什﹐語雋奪山秀。饋我盆中花﹐異香散衿袖。聞說鎭署前﹐春事尢繁茂。富貴乃天成﹐神仙亦邂逅。香霏敞髙閣﹐淸宴開觴侑。雅音謝殷勤﹐蕪詞愧荒陋。借此杯酒歡﹐願爲將軍壽。」七古如《新店早發》云「荒雞喔喔啼未已﹐野店晨光催客起。出門宿靄散蒼茫﹐日華湧出扶桑紫。忽聞人語出煙中﹐春耕力作千家同。麥苗綠潤蜻蜓雨﹐菜甲黃翻蛺蝶風。馬行緩轡搖珠勒﹐領略嵐光與水色。倪迂畫本輞川詩﹐萬變雲煙爭頃刻。心安不知途路長﹐郵亭驛堠遙相望。安得閒遊恣登眺﹐芒鞋踏徧春山蒼。」《臨臯前輩招飲賞花賦謝》云「將軍招客開瓊筵﹐錦屏繡幕春風妍。春光九十風廿四﹐等閒花裏逢神仙。神仙偏欲畱春住﹐華天遣春陰護。將軍家在香國中﹐富貴風流本天賦。今我來思賞此花﹐舉杯何惜醉流霞。舊雨重逢欣促膝﹐芝蘭臭味無纖差。對酒頻將旣醉歌﹐今年花事賞心多。曉鐘未動春猶在﹐明日尋春柰去何。」近體如《暮宿陶家屯》云「野店人來少﹐幽閒慰客情。餅香初識味﹐腐美早知名﹝相傳此地小底麥餅﹑醬煮豆腐最佳﹞。遠樹斜陽盡﹐深林暮靄橫。繩牀安臥後﹐宵夢有餘情。」《督工易水呈文孔修師》云「京國春光九十時﹐輕車遄發載驅馳。庀材細檢《冬官》記﹐尙匠重尋夏后規。敢以粗才卑末伎﹐須知善事有先資。機宜指畫憑遵守﹐竊喜晨昏近絳帷。」「鵲華秋色薊門煙﹐次第星軺奉使旋﹝乙酉﹑乙未﹐師皆入闈校士﹞。虎榜昔羅多士盛﹐鳩工今構眾材全。移將玉尺供裁度﹐別有金繩界曲拳。畢竟矩規資哲匠﹐古來板築屬名賢。」《遊張氏園林》云「幾日黃沙撲面迎﹐喜從別墅解行旌。到門山色還相引﹐映戶花光倍有情。市近不愁沽酒遠﹝出門數武﹐卽半壁店街﹞﹐泉髙偏愛煮茶淸。塵勞頓息天機適﹐靜聽時禽自在鳴。」《文孔修師見示贈答徳臨臯總戎招飲賞花諸作賦詩紀事》云「香滿紙賦新詩﹐風雅騷壇仗主持。舊雨聯吟開畫閣﹐春陰著意護花枝。幽懷暢敍空前哲﹐勝日芳菲訂後期﹝原作有」開到牡丹期後約「句﹞。我讀瑤章頻往復﹐欲摹髙格愧蕪詞。」《和臨臯前輩海棠詩韻》云「瞥眼韶華已十分﹐淡紅香白一羣羣。繡屏髙敞霏香閣﹐錦陣橫排細柳軍。客裏看花春似醉﹐公餘遣興气如雲。羨君坐鎭饒淸福﹐徙倚朱蘭對夕曛。」「誰家金屋貯相當﹐深鎖東風絕世妝。蝶夢有痕尋舊約﹐駒陰如駛惜流光。邀來名友詩兼酒﹐譜定神仙色是香。回首昔年鴻爪印﹐國花猶記詠禪房。」「羣芳管領付詩人﹐又結三生未了因。金穀園中春似海﹐碧雞坊裏艷如神。柔絲莫遣風相妒﹐瘦影偏依月作鄰。開到牡丹期後約﹐敢辭下裏和陽春。」《謝文公分賜南鮮》云「登盤珍果許分嘗﹐也抵南丰奉瓣香。吟罷不愁詩思苦﹐好調冰雪潤枯腸。」「芳園小聚一樽開﹐怦到剛逢佳客來﹝是日方畱文晴軒水部便飯﹞。春橘猩紅梨雪白﹐主賓花下侑銜杯。」又《詠海棠花》云「一抹朝霞暈曉妝﹐猩紅艷絕碧雞坊。從來有色香原淡﹐何必春深恨海棠。」

◎雞犬飛升《神仙傳》﹕八公與淮南王安臨去時﹐余藥器置在中庭﹐雞犬舐啄之﹐盡得升天。故雞鳴天上﹐犬吠雲中。又《水經注》﹕唐公房學道﹐得仙合丹服之﹐白日升天﹐雞鳴天上﹐犬吠雲中。惟以鼠畱之﹐乃感激﹐以月晦日吐腸胃更生﹐故時人謂之唐鼠。是雞犬得仙事有二。吳梅村詩﹕「我本淮王舊雞犬﹐不隨仙去落人間。」予謂梅村晚節不特有愧劉安之雞犬﹐並不能效感激之唐鼠也。

◎食鼠嶺南好爲蜜喞﹐取鼠胎未瞬者飼之﹐以蜜之。筵上以箸挾取啖之﹐喞喞作聲﹐故曰蜜喞。見《朝野僉載》。嶺南人食鼠﹐號爲家鹿。見《倦遊錄》。予官嶺西﹐同年李恢垣吏部以番禺鄕中所腌田鼠見餉﹐長者可尺許﹐云味極肥美﹐不亞金華火肉。予究有所嫌﹐未敢入口也。

◎模木楷木模木生周公冢上﹐楷木生孔子冢上﹐見淮南王《木譜》。

◎稱公《爾雅。釋詁》﹕「林﹑﹑天﹑帝﹑皇﹑王﹑後﹑辟﹑公﹑侯﹐君也。」漢晁錯父謂錯曰「上初卽位﹐公爲政用事﹐侵削諸侯﹐別疏人骨肉﹐外議多怨公。」此父稱子以公也。文帝問田叔﹕「公知天下長者乎﹖」對曰「臣何足知長者」。上曰「公長者﹐固宜知」。叔頓首曰「孟舒其人」。此君稱臣以公也。宋何偃呼顏延之公﹐顏曰「身非三公﹐又非田舍公﹐又非君家阿公﹐何見呼爲公﹖」偃慚甚。今人尊顯位及長輩爲公﹐而於平輩曰君﹑曰侯﹐頗有輕重之別矣。

◎夢在君邊道光戊申﹐鉛山熊筱泉﹝存漢﹞在揚州寄牙章見贈﹐篆文曰「夢在君邊」。章法古逸﹐云是舊鹺商某家物。攜之篋中十餘年﹐余弟浚益甚愛之﹐遂舉以付弟﹐囑善守勿失。或問於余曰「君邊二字俗否﹖」余曰「『君邊云擁靑絲騎﹐妾處苔生紅粉樓』﹐李靑蓮《搗衣篇》也。」或始恍然悟。

◎不探虎穴焉得虎子見《吳志。呂蒙傳》。蒙十五六﹐隨鄧當擊賊﹐母欲罰之。蒙曰「貧賤難可居﹐不探虎穴﹐焉得虎子﹗」

◎尹侍郎博野尹元孚﹝會一﹞﹐少孤貧﹐讀書勵志﹐篤信程﹑朱﹐所著述有《君鑑》《臣鑑》《士鑑》《女鑑》《增定洛學編》《北學編》。事母孝﹐乾隆八年﹐髙宗特賜太夫人禦制詩及楹聯﹐天下榮之。官江南學政時﹐蒞金陵﹐徒步造淸涼山下潭亭﹐謁吾宗望溪先生﹐執弟子禮恭甚。旋卒於官﹐先生曾爲志墓。少宰子嘉銓由舉人官部曹﹐薦歷方伯﹐擢任京卿。乾隆四十六年休致在籍﹐忽遣其子賫折﹐爲少宰請謚﹐並請將少宰從祀孔子廟廷。上震怒﹐命英公﹝廉﹞﹑袁公﹝守侗﹞檢查嘉銓京寓及本籍所著各書﹐其中頗有悖謬處。恭讀上諭﹐中云「朋黨爲自古大患﹐我皇考世宗憲皇帝禦制《朋黨論》﹐爲世道人心計﹐明切訓諭。乃尹嘉銓竟有『朋黨之說起而父師之教衰﹐君亦安能獨尊於上哉』之語。古來以講學爲名﹐致開朋黨之漸﹐如明季東林諸人講學﹐以致國是日非﹐可爲鑑戒。乃尹嘉銓反以朋黨爲是﹐顚倒是非﹐顯悖聖制﹐誠不知是何肺腸﹖且其書又有『爲帝者師』之句﹐則竟儼然以師傅自居。無論君臣大義不應如此妄語﹐卽以學問而論﹐內外臣工各有公論﹐尹嘉銓能爲朕師傅否﹖昔韓愈尙言『自度若世無孔子﹐不應在弟子之列』﹐尹嘉銓將以朕爲何如主耶﹖又其書有《名臣言行錄》一編﹐將本朝大臣如髙士奇﹑髙其位﹑蔣廷錫﹑鄂爾泰﹑張廷玉﹑史貽直等悉行臚列。無論此諸臣居心行事不能及古名臣﹐且以本朝之人標榜當代人物﹐將來伊等子孫恩怨﹐卽從此起﹐門戶亦且漸開﹐所關朝常世教均非淺鮮。卽伊托言仿照朱子《名臣言行錄》﹐朱子所處﹐當宋朝南渡式微﹐且又在下位﹐其所評騭尙皆公當﹐今尹嘉銓乃欲於國家全盛之時﹐逞其私臆﹐妄生議論﹐變亂是非﹐實爲莠言亂政。又尹嘉銓在山東藩司任內﹐面求賞戴花翎﹐且敢於朕前肖述伊妻言狀﹐稱『不得賞﹐卽無顏相見』等語。彼時伊毫不知恥﹐而朕之深鄙其人﹐實從此始也。然尙欲全伊顏面﹐從未宣示廷臣。昨日廷訊﹐伊自述不愧。此種行徑﹐豈講學者所宜爲耶﹖至其托言夢中神人告以系孟子後身﹐當傳孔子之道。又朕禦制《古稀說》頒示中外﹐而伊竟自號古稀老人﹐且欲娶年逾五十之處女爲妾。所行種種乖謬﹐出於情理之外。其他狂悖誕妄﹐見於所著各書者﹐尙不一而足。正所謂少正卯言僞而辯﹐行僻而堅﹐爲所必誅者。伊從前經朕屢次保全﹐休致回籍﹐本可終其餘年﹐幸逃法网﹐乃惡積罪盈﹐自行敗露﹐此實天理昭彰﹐可爲天下盜竊虛名﹑妄生異議者之戒。等因。欽此﹗」旋卽處絞。自來講理學者不失迂曲﹐卽失執拗﹐此聖人所以重體用兼備也。

◎雙生《揚子方言》﹕「東楚間凡人獸乳而雙生﹐謂之釐。秦﹑晉間謂之亻連子。自關以東謂之孿。」孿﹐雙生也。殷王祖甲之一へ一良﹐許釐莊公之一姝一茂。若周八士一母四乳﹐陸終氏娶鬼方氏之女一產六人﹐尢爲奇特。《左傳﹐昭公十一年》﹕「孟僖子會邾莊公﹐盟於祥。泉丘人有女﹐夢以帷幕孟氏之廟﹐遂奔僖子﹐其僚從之。僖子使助氏之﹐生懿子及南宮敬叔。」杜預集解謂似雙生。果爾﹐以一奔女誕生兩賢﹐且並及孔子之門﹐亦罕見也。

◎我觀周道諸城劉燕庭先生﹝喜海﹞性喜諧謔﹐官浙藩時﹐有周君者以觀察需次浙中。一日衙參﹐司道畢集﹐周不至。先生問之﹐旁有告者曰「周君病痢甚劇﹐已請假﹐是以不果來也。」公笑顧同官曰「『我觀周道﹐幽﹝憂﹞厲﹝痢﹞傷之』矣。」合坐爲之捧腹。

◎生諛死訕王述庵侍郎﹝昶﹞致袁簡齋先生書﹐一則曰「執事以科第耆英﹐文章老宿﹐作魯靈光﹐巋然爲東南士人所仰止。此固聖朝人瑞﹐微獨壇坫增輝而已。」再則曰「弟選《湖海詩存》已斷手﹐亦作詩話以發明之﹐中論大作﹐謂『如香象渡河﹐金翅擘海﹐足以推倒一世豪傑』。明歲勒成﹐當以呈教。」云云。今閱《湖海詩傳》中《蒲褐山房詩話》﹐稱其﹕「太丘道廣﹐無論貲郎﹑蠢夫﹐互相酬答。又取英俊少年﹐著錄爲弟子﹐挾之遊東諸侯。更招士女之能詩畫者共十三人﹐繪爲《授詩圖》﹐燕釵蟬鬢﹐傍花隨柳﹐問業於前。而子才白須紅舄﹐流盼旁觀﹐悠然自得。」又云「謝世未久﹐頗有違言。吳君嵩梁謂其詩人多指摘﹐今予汰其淫哇﹐刪蕪雜﹐去纖佻﹐淸新雋逸﹐自無慚於大雅。」云云。及觀所選隨園詩﹐僅二十首﹐隨意編錄﹐似未嘗經心者。不特「香象渡河」數語﹐全行刪去﹐且藉存其詩而大肆譏訕。以爲隨園可議也﹐生前不應作諛詞。卽曰諛之於前﹐而後有悔心﹐何不並其詩刪除之﹐置之不論不議之列。乃旣佩其才華﹐復妒其聲望﹐而又不敢塗抹其盛名﹐遂故作抑揚語﹐欲掩前此貢諛之醜。至拉出吳嵩梁﹐謂其詩人多指摘。夫嵩梁少時依傍隨園門墻﹐希冀一語獎勵﹐以聳動公卿耳目﹐固人所共見共聞者。何於隨園身後﹐竟爾逞其狂吠﹐等於今之鳥蜀獸觸輩耶﹖嘉慶庚辰﹐先世父出守湖州﹐嵩梁贈詩﹐末云「我識碧瀾堂下路﹐願爲六客繼淸遊。」推尊極矣﹐親書短軸以送﹐卽索百金去。嗣刊詩集﹐此首不存﹐先世父曾笑爲勢利之交。予錄出﹐屬林薌溪廣文收之《海天琴思續錄》中。昔張商英作《元嘉禾頌》《司馬文正祭文》《上呂公著詩》求進﹐移書蘇潁濱求入臺﹐多諛詞﹐有「老僧欲住烏寺呵佛罵祖」語﹐後乃乞撲司馬公﹑呂公神道碑。嗚呼﹗朝野小人﹐此物此志也。

◎腰輿腰輿以手挽之﹐別於肩輿也。《南史》﹕「張寶積乘腰輿詣蕭穎冑。今漢大臣中有賜紫禁城騎馬者﹐或年已衰老﹐或不善騎馬﹐許用小椅一﹐托以平板﹐兩旁設短木桿﹐以二人舁之入。滿大臣非年七十者則否。蓋卽腰輿之遺制。余官京朝時﹐見汪嘯庵總憲﹝元方﹞﹑譚竹巖﹝廷襄﹞﹑董醞卿﹝恂﹞兩尙書﹐皆能策騎而行。合肥李節相﹝鴻章﹞賞馬時﹐年甫四十有六﹐據鞍振轡﹐緩踏玉墀﹐又吾江北人所常習也﹐歙王子懷少宰﹝茂蔭﹞以南人乘騎不慣﹐又不欲添輿夫之費﹐仍步行入朝。一日﹐與余相遇東華門﹐余笑謂曰﹕」公儉不中禮﹐敢委君貺耶﹖「公亦笑﹐無以答。至肩輿入直者﹐如長文襄﹝長齡﹞﹑曹文正﹝振鏞﹞﹑富文誠﹝富俊﹞﹑潘文恭﹝世恩﹞﹐皆出特恩。咸豐﹑同治以來﹐惟惠端親王﹑恭親王乘轎進內﹐則又兩朝聖人敬長酬庸之曠典矣。

◎覺生先生遺稿余旣搜輯鮑覺生先生未刻詩四卷﹐復從子年太守處得先生零星手稿﹐無集可入﹐慮其久而散佚也﹐爰登之《隨錄》中﹐以志景仰﹕《蔣韋玉先生﹝煒﹞遺墨贊》﹝爲程樂靜泰題﹞

古也有志﹐民生於三。猗師教之﹐君親義參。薄俗日頹﹐《禮經》疇肄﹖去故卽新﹐生而倍棄。款款程生﹐昔於蔣師。藍染荊琢﹐念玆在玆。手澤弗諼﹐矧曰提耳。遺墨是珍﹐況云遐軌。髙義古情﹐邁於等儕。披觀棖觸﹐實感餘懷。黃海雲歸﹐紫泉月冷。思我哲人﹐涕下如綆﹝謂先師吳澹泉夫子﹞。

《張楊園先生像贊》前身仁山﹐曰張楊園。幅巾道袍﹐倚風禁寒。樗寫之﹐曉滄繼焉。侍禦陳君﹐見而﹛幸﹜然。倩野雲氏﹐摹之素縑。嗚呼先民﹐邈矣九原。不有好事﹐馨曷存﹖冰由水成﹐火以薪傳。我爲贊詞﹐以詔後賢。

《宋平遙﹝竹苞﹞禱雨贊》放勛遺封﹐曰古陶邑。有崇山焉﹐飈出電入。英英宋侯﹐來綰邑符。時值﹫﹫幹﹐走望而趨。侯躋厥巓﹐穆與神對。神俯而答﹐吾膏汝逮。油云艸興﹐惠風徐徐。侯未還邑﹐甘澍已濡。豈惟濡之﹐又滂沛之。氓抒叟呼﹐曰永賴之。翳神之靈﹐翳侯之愛。敬告後賢﹐芳徽無沫。

《宋忻州﹝竹苞﹞伏狐贊》公昔禱雨﹐神惠伊溥。公玆伏妖﹐神感匪遙。惟公與神﹐以兩而化。惠豈公私﹐感豈公借。古陽曲地﹐今公桐鄕。父老相告﹐軼事能詳。治譜克傳﹐象賢斯在。鋪此贊詞﹐永懷遺愛。

《徐晴圃方伯同年﹝斤﹞從軍圖贊》府設掾史﹐軍有咨謀﹐記室典簽﹐風譽炳彪。晉唐以降﹐實存名攺﹐請侯賓客﹐心膂斯在。堂堂徐卿﹐修武緯文﹐入贊密勿﹐出參雄軍。終南之山﹐峻與天際﹐螺旋鳥伸﹐疲ぃ萬騎。以一書生﹐慨慷其間﹐盾墨四飛﹐票彡羽而還。桅暮沈﹐偃伯朝告﹐西望隴云﹐宿障如掃。圖之煙楮﹐被以聲詩﹐壯哉斯遊﹐談者色飛。棄請纓﹐吾少也志﹐鬢霜已秋﹐掩卷吁б﹗

《陳定齋先生玩易圖爲聞之同年﹝若疇﹞題》玉門演﹐鐵撾折。十言宣﹐一畫泄。漢宋競﹐理象歧。猗先生﹐一貫之。起邊隅﹐官中外。《震》無咎﹐《乾》知退。萬山中﹐手一編。俯孳孳﹐服拳拳。猗先生﹐不可作。天地心﹐聖賢躅。嗟末學﹐向紛如。髙山仰﹐在斯圖。

《雲門六叟圖贊爲喬鷗郵先生》昔唐九老﹐有狄兼謨。涑水踵之﹐耆英是俱。喬公六二﹐論年猶少。以道則尊﹐名髙徳劭。偕彼五叟﹐萃爲六逸。秀眸丰頤﹐其气沖謐。鳧舄倦飛﹐鷗屯阝獨還。雙槳碧漵﹐一筇靑山。繪之畫圖﹐申以歌詠。千載風流﹐霞奔玉映。

《晉江杜貞義姑贊》不男而庭趨﹐不婦而治廚﹐不﹝B11B﹞而撫孤。集蓼茹荼﹐撤環者七十年有餘。以敉厥居﹐以增厥廬﹐閱再世而將六雛﹐以光啟其門閭。偉哉乎﹗杜氏之姑。

《讀書圖贊》﹝爲殳虞卿作﹞

維春之韶﹐麗哉皇京。玉河始淸﹐羣芳載榮。靡靡綠楊﹐關關流鶯。書帷旣褰﹐琴和酒淸。撫捲長嘯﹐四無人聲。落花不言﹐新詩偶成。羈懷浩然﹐何羨組纓。

《詩龕圖贊》﹝爲法梧門先生﹞

猗猗長松﹐下蔭髙竹。天風臨之﹐振響如玉。中有詩人﹐積捲盈屋。不知冬春﹐何論榮辱。落花微紅﹐曉月初綠。詩懷浩然﹐如水赴谷。斯龕斯圖﹐惟千載獨。

《誠一先生像贊》﹝爲吳錫泰作﹞

學誠心一﹐貌淸而頎。伯陽知足﹐蘧子覺非。生不入東林黨﹐沒而祀淮海祠。鴻之冥冥耶﹖鳳之師師耶﹖非夫樂天知命而不疑者耶﹖

《愛石圖贊》﹝爲王石如作﹞

金之將將﹐不如石之﹔玉之錄﹐不如石之硌硌﹔卉木之便娟﹐不如石之堅頑。惟介斯貞﹐惟不才斯壽﹐惟崎而怪醜﹐斯不爲萬物垢。噫﹗嗟嗟﹗夫是之謂石友。

《訓兒語》道光初元﹐辛巳孟夏﹐余將解組﹐兒也牽衣。有慚康成﹐無慕靖節﹐倚裝書此﹐示庚﹑е兩兒﹕一曰﹕愼起居。勞憊之軀﹐當懲旣往﹐稚弱之質﹐宜戒將來。正心以淸其源﹐窒欲以遏其流。如是而已。

一曰﹕省思慮。傳箴越畔﹐禮愼出謀。悠悠我心﹐耿耿不寐﹐此大惑也。昔余覆轍﹐作爾前車。

一曰﹕澹榮利。窮通有數﹐富貴在天。榮者辱之媒﹐利者害之藪。匪能外之﹐姑云澹之。

一曰﹕擇交遊。益友輔仁﹐燕朋廢學。交流不愼﹐害不勝言。親君子﹐遠小人﹐是謂能擇。

《題徐晴圃同年拈花行看》同年徐晴圃方伯以行看子屬題﹐問何名﹐曰「拈花」。余展觀之﹐畫憑檻執蘭狀﹐余謂方伯曰「此宜名采蘭﹐不當名拈花也。」方伯曰「有說乎﹖」余曰「有。方方伯之爲此圖也﹐時在閩。閩蘭甲天下。方伯旬宣來此﹐布徳意﹐申條教﹐則崇蘭扇芬也。式古訓﹐肅官箴﹐則紉蘭爲佩也。培善類﹐伸士气﹐則滋蘭九畹也。進君子﹐退小人﹐則藝蘭十步也。而且室有同心﹐則蘭言可誦焉。庭有佳樹﹐則蘭荑爭翹焉。其於蘭也﹐登阪而尋之﹐披榛而采之﹐不其汲汲矣乎﹖若夫世尊拈花﹐迦葉微笑﹐乃釋氏超悟之說﹐非所語於方伯。斯時也﹐又況綺窗獨憑﹐瓊萼在手﹐廬山面目宛然矣。」方伯笑曰「有是哉﹗請更其名曰『采蘭』。」

《題司空表聖詩品》碧月墮水﹐梅花不知。萬籟蕭然﹐其中有詩。耳受則窒﹐�滕益離。咄哉司空﹐乃拾得之。元气在手﹐溢而爲辭。珠零錦粲﹐不著一絲。淸琴罷彈﹐好風徐吹。後有作者﹐其曰��。

《鞍毀說》覺叟市一鞍以飾騎﹐騎自秦中來﹐被而騁於郊。騎驚﹐叟墮傷股。叟惜鞍之新也﹐冪而庋之西室之隅。一日移幾下﹐幾長十尺﹐局兩足﹐納鞍綽有餘也。是夕叟不寐﹐起憑幾作書罷﹐歸東室臥。少選﹐鼻端有煙气。疑之﹐四顧無所見﹐復就枕。俄聞擊柝者呼﹐遽起趨西室﹐則火赫然。然遏於幾﹐未炎。且急沃以水﹐火滅而鞍毀焉。叟俯而思﹐蓋作書時誤投燭燼於鞍上也。或曰「異哉﹗叟惜物而物毀﹐物固不宜惜歟﹖」或曰「鞍不移不毀﹐是毀於移也。」或又曰「幸也﹐鞍之移才一日﹐其毀﹐數也。設不移﹐則其地逼﹐他物所毀將愈甚。」叟笑曰「然哉﹐諸子之言也。抑日者謂予六十將大厄﹐曩騎而墮﹐厄矣﹐豈鞍祟耶﹖今鞍毀則祟者去﹐吾其免於厄矣。且烏知鞍之祟非爲我徳乎﹖」作《鞍毀說》。

《擬朱子毀秦檜祠檄》竊見故丞相秦檜﹐虺蜴爲心﹐蛛蝥無智。頭能壓日﹐威震主而竊自北庭﹔徳果格天﹐議和戎而迫成南渡。舉天下志士仁人之气﹐銷作佞柔﹔極古來亂臣賊子之姦﹐無其倫比。冤哉趙相﹐空歸絕徼之魂﹔痛矣嶽侯﹐竟抱奇冤而死。其他毒害﹐不可殫原。幸而潛伏冥誅﹐未盡忠良於一网﹔何得濫叨血食﹐徒貽唾罵於千秋﹗亟予毀除﹐用申彰癉。

◎三後羣後儀徵阮氏敍劉向《列女傳》﹐謂「汝后稷」作「汝居稷」﹐漢去古未遠﹐必有所據。予頗然之﹐已載於《隨錄》中。因思《畢命》之「三後協心」﹐指周公﹑君陳﹑畢公﹐《呂刑》之「三後成功」﹐指伯夷﹑禹﹑稷﹐《泰誓》「羣後以師畢會」﹐指大會孟津之諸侯。古人用字甚寬﹐似於君後等字亦不甚分別。「后稷」或是「居稷」之誤﹐若「三後」﹑「羣後」﹐其辭顯然﹐斷無訛舛也。《四子書》﹕「干戈﹐朕﹔琴﹐朕。」《離騷》﹕「朕皇考曰伯庸。」臣下自稱尙如此﹐安見後之不可稱臣下耶﹖

◎連敖票客《功臣表》載韓信入漢爲連敖票客。師古曰「以其票疾而賓客禮之﹐故云票客。」票音頻妙反。

◎洪武追封紀信爲王漢髙祖卽皇帝位﹐八載而天下乃平﹐論功定封﹐訖十二年﹐侯者百四十有三人﹐《功臣表》共百四十七人﹐周呂﹑建成在《外戚》﹐羹頡﹑合陽﹑沛﹑徳四人在《王子》﹐凡百五十三人。論者每謂紀信﹑周苛同困滎陽﹐一以守城被烹﹐一以誑楚被燒﹐苛之子成以父功封髙景侯﹐而信獨無聞。讀髙祖詔﹕「吾於天下賢士功臣﹐可謂亡負」一語﹐竟不爲捨身救主之乘黃屋左纛者一動念﹐漢於功臣負耶﹖否耶﹖信墓在滎澤縣﹐《魏書》及《水經注》並詳之。宋眞宗景徳四年幸西京﹐經信冢﹐贈位太尉。明正統三年敕重建紀信廟﹐追封滎陽侯﹐謚忠烈﹐命有司致祭。皆見於《大淸一統志》中。河南固始縣城隍忠佑王廟有洪武五年五月五日詔敕一道﹐云「咨爾紀信﹐漢代忠藎。秉捐軀之節﹐命如葉輕﹔甘蹈火之慘﹐心比丹赤。約會固陵﹐君方避威漆井﹔圍困滎陽﹐臣竟赴難東闕。孤忠興劉﹐開四百年之運﹔大節誑楚﹐成千萬載之名。何躡足以封雍﹐忍大肚而忘紀﹖幽魂沈淪﹐千秋遺恨。朕因闡揚﹐以慰忠靈。維彼滎陽﹐爾信升遐之區﹐特祠之祀之﹔乃若固陵﹐爾信從龍之地﹐亦祠之祀之。爰追封爾紀信爲護國翊漢幽明顯應本縣城隍﹐忠佑王﹐永鎭兩邑。爾妻董氏爲護國翊漢輔忠一品夫人﹐爾父紀百棟爲護國翊漢忠佑王﹐爾母黃氏爲護國翊漢輔忠一品夫人﹐子紀潼爲護國翊漢輔忠世子。嗚呼﹗移孝作忠﹐貞心凜凜如在﹔取義成仁﹐浩气耿耿常新。鑑投水之韓成﹐波捍白浪三千﹔思入火之紀信﹐焰結紅光萬疊。事出兩人﹐行同一轍。前後輝映﹐若合符節。漢藎明ブ﹐顏爾廟額。有志景從﹐敬畏奇烈。欽哉﹗念哉﹗特敕。」按明髙帝與陳友諒戰鄱陽﹐時友諒驍將張定邊前犯上舟﹐舟適膠淺沙﹐賊圍迫幾殆。親兵總制韓成曰「事急矣﹐古人有殺其身而成君者﹐臣何敢辭﹗」遂服上袍冕﹐對賊眾赴水中。賊眾歡呼萬歲﹐戰遂懈。而常遇春從旁舟射定邊﹐上舟得脫。破友諒後﹐詔封成髙成侯﹐因漢之未封紀信﹐乃追封之。此元至正二十三年事。蓋至洪武五年始頒敕建廟耳。英宗正統間去洪武已五十載﹐豈不知髙皇帝追封詔旨﹐何以復贈爲滎陽侯﹑謚忠烈﹖夫先侯而後王﹐可也﹔旣王矣而又贈侯爵﹐絕無是理。禮臣不應疏忽乃爾。明丁自申《紀侯廟碑記》﹑本朝吳香亭侍郎﹝玉綸﹞《固始縣城隍忠佑王序》皆未加考證。惟《姓氏譜》載信立廟於順慶﹐曰忠﹐誥詞云「以忠徇國﹐代君任患﹐實開漢業。後世知君爲重﹑身爲輕﹐𨿽糜捐不避者﹐侯何有焉。」云云。「忠」二字﹐卻與洪武詔旨合﹐而誥詞亦未詳何人所作也。

◎九仙公主唐王建《九仙公主舊莊詩》﹐杜紫綸﹝詔﹞謂《唐公主列傳》無九仙之名﹐惟《方伎傳》載玄宗時有夜光者﹐因九仙公主召見溫泉。予按﹕劉禹錫亦有《經東都安國觀九仙公主舊院詩》云「仙院禦溝東﹐今來事不同。門開靑艸日﹐樓閉綠楊風。將犬升天路﹐披云赴月宮。武皇曾駐蹕﹐親問主人翁。」據此是武皇駐蹕﹐當在會昌年間。然武宗七女並無號九仙者。禹錫於會昌中加檢校禮部尙書﹐卒年七十二﹐豈宣宗時禹錫尙在耶﹖姑存以考。

◎錢以瑛條奏雍正間知縣錢以瑛行取入都﹐補授禦史。條奏三事﹕一請飭各省督撫﹐勒令尼姑還俗。一民間養女至二十歲外者﹐請飭督撫諭令速行擇配。一民間鬥毆每起於數十文之微﹐請令有司於境內查明﹐需用數十文錢之窮民﹐賞給錢文﹐濟其緩急﹐以息爭端。奉上諭﹕「甚屬鄙瑣不通﹐著以主事原職銜勒令休致回籍。」其條奏亦著發還。

◎告狀今民間控訴於官衙者﹐曰告狀。按﹕狀﹐札也﹐又牒也。《北史魏秦王翰傳》﹕「翰子儀﹐道武數幸其第﹐如家人禮。儀矜功恃寵﹐遂與宜都公穆崇伏甲謀亂。崇子遂畱在伏士中﹐道武召之﹐將有所使﹐遂畱聞召恐發﹐逾墻告狀。帝祕而恕之。此殆告狀二字之始。

◎供養《禮月令》﹕「收祿秩之不當﹐供養之不宜者。」供養﹐下奉上也。《詩》「有母之尸饔」﹐《箋》﹕「己從軍而母爲父陳飲食之具﹐自傷不能供養也。」供亦作共﹐養音恙。後漢章帝建初五年春二月朔日食﹐詔曰「朕新離供養﹐愆咎眾著﹐上天降異﹐大變隨之。詩不云乎﹖『亦孔之醜』。又久旱傷麥﹐憂心慘切。公卿已下﹐其舉直言極諫﹑能指朕過失者各一人﹐遣詣公車﹐將親覽問焉。其以巖穴爲先﹐勿取浮華。」按﹕帝母馬太后崩於四年六月﹐故有「新離供養」語。李密《陳情表》「臣以供養無主」﹐亦此義也。

◎鄕試增五言詩乾隆二十四年己卯科裁去表﹑判﹐增用五言八韻詩。隨園老人《送香亭鄕試詩》云「聖主崇詩教﹐秋闈六韻加。今年得科第﹐比我更風華。」按﹕六韻當作八韻。是科先伯曾祖余齋公諱﹝煒﹞由癸酉科拔貢雋京兆﹐其試帖實五言八韻也。

◎擬籌積貯書管異之孝廉﹝同﹞有《代人擬籌積貯書》﹐是一篇絕大經世文字﹐非尋常紙上空談者也。書云「臣聞京師者﹐天下之大本﹐積貯者﹐國家之大務。今海內飛芻挽粟﹐歲至京師﹐意京倉所積谷﹐多備數十年﹐少亦宜支數歲。而以臣所聞﹐不過僅支一歲而止。臣甚駭之﹐記曰﹕」國無六年之畜曰不足﹐無三年之畜曰急。『以國家之全盛﹐積貯止此﹐設不幸東南有水旱﹐漕不克繼﹐或淮﹑徐﹑兗﹑濟之間有大盜如王倫者阻於途﹐俾不得達﹐或畿輔倉卒有事﹐用谷倍常時﹐三者有一焉﹐𨿽有研﹑桑﹐不知計所從出矣。且夫一州一縣之大﹐倉庫空虛﹐則事至而無以辦﹐況於煌煌帝都﹐宗廟乘輿之所在者乎﹖以國家之威﹐皇上之仁聖﹐曩所云三患﹐固萬萬不當有﹐然而思患預防﹐勢之所及也﹐患旣至而後爲之所﹐勢之所不及也。此臣之所以大憂也。臣竊惟國家富彊﹐本逾前代。當乾隆中歲﹐京倉之粟﹐陳陳相因﹐以數計之﹐蓋可支二十餘歲。乾隆之去今時﹐旣未遠加以數十年﹐內未闕一州﹐未損一縣﹐未加一官﹐未增一卒﹐何以曩者備二十歲而有餘﹐今則僅支一年而不足﹖論者皆謂邇年以來﹐苗賊疊起﹐水旱間作﹐髙宗皇帝屢施豁免之恩﹐皇上數沛停徵之惠﹐坐是積貯虧缺﹐不能復舊。臣以爲是固然矣﹐而抑猶未盡。伏查京倉所放米﹐曰官俸﹐曰兵糧﹐二者去通漕不過十分之六﹐其一養工匠歲賜之粟﹐名曰匠米。匠米在當時去京倉百分之一﹐今則人數百倍於前﹐而米去京倉十分之一矣。其一國初定鼎﹐宗臣封親王者六﹐曰豫﹑睿﹑禮﹑鄭﹑肅﹑莊﹐封郡王者二﹐曰順承﹑克勤﹐世宗皇帝之弟封親王者一﹐曰怡賢。此九王者﹐皆世襲罔替。七親王之世子﹐世封親王﹐其他子則封公﹐公之子封鎭國將軍。二郡王之世子世封郡王﹐其他子亦封鎭國將軍。凡鎭國將軍之子封輔國將軍﹐輔國將軍之子封奉國將軍﹐奉國將軍之子封奉恩將軍。凡俸﹐親王萬斛﹐郡王五千﹐公一千﹐以次降﹐合而名曰恩米。夫九王之初封﹐其子孫不過數人﹐後則愈衍愈眾﹐至於今枝繁葉盛﹐蓋其人已數倍於前矣。而國家封爵賜米必一一如其人數﹐是以國初恩米去京倉不過百分之一﹐今則不啻十之三四矣。以通漕十分﹐官俸﹑兵糧去其六﹐匠米去其一﹐恩米去其三四﹐是故一歲之漕﹐僅敷一歲之用。漕一不足﹐則必抽舊積。舊者日絀﹐而新者無贏。然則京倉之粟﹐日減日虛﹐二十年而大變於前者﹐無足怪也。夫國家之大﹐所賴以辦事者官﹐所賴以捍患者兵。官俸﹑兵糧﹐勢不可減。而我朝於滿兵盡人而養之﹐自乾隆時論者已憂焉﹐無善計耳。至於工匠﹐則事不同矣。經曰』旣廩稱事『﹐又曰』考其弓弩﹐以上下其食『﹐然則古之工匠﹐食稱其事﹐初無虛養之時。今之匠役﹐無事而食者蓋過眾。爲今日計﹐莫若裁汰散遣﹐僅畱其魁若干人。俟有興造﹐然後及時召募﹐計其工而賜之食。如此則下無遊食之民﹐上無虛縻之賜﹐而所謂匠米者可以復減如前矣。九王之子孫﹐爵祿丰厚﹐此自國家追念前勛﹐恩徳至渥。然臣聞之﹐親親有殺﹐尊賢有等。以人臣之嗣﹐世同皇昆弟﹑皇子之封﹐其酬勛已至極﹐而其他子孫又人人食王公之祿﹐則待之毋乃過優乎﹖國家享祚億萬年﹐諸王子孫日眾﹐海內物力必有不給之時。人臣與國同休戚﹐主上匱乏﹐而私室丰盈﹐諸王之靈抑恐未安於地下也。爲今日計﹐爵則仍之﹐祿則減之。彼其人果才賢﹐自可爲國當官﹐別受在官之俸﹐而愚不肖者﹐不得濫叨厚賜。如此則宗室皆知奮勵﹐而所謂恩米者可以復減如前矣。夫匠米﹑恩米復減如前﹐則京倉所積歲已有餘﹐以數計之﹐蓋三年則可餘一年之食﹐九年則可餘三年之食﹐然則不出十年﹐而京倉之積貯已多矣。論者或謂匠米可減也﹐減恩米恐非聖世所宜行。臣請有以折之。昔周之初﹐大封同姓﹐而武王昆弟五叔乃無官﹐矧其子孫﹖豈容不辧別賢否﹐而槪以王公之祿予之﹖宋相王安石議減宗室恩例﹐宗室伺其出羣嘩馬首﹐安石厲聲斥曰「祖宗親盡則祧﹐何況賢輩﹗』諸人遂無辭而退。至哉言乎﹗不可以人廢也。臣愚以爲此事也行﹐有五利焉﹕京師積谷有餘﹐一利也﹔匠民散於民間﹐畿輔穀賤﹐二利也﹔諸王子孫不驕惰﹐三利也﹔積谷有餘則徑可停運一二年﹐而用其間以大治河工﹐四利也﹔旗丁但予坐糧﹐則所云幫費者省﹐而州縣之虧空可彌矣﹐五利也。變一事而興五利﹐補救之謀無加於此。若夫興水利﹐議屯田﹐裁減滿兵糧額﹐事體重大非旦夕所可行﹐臣今未敢議焉。」

●卷六

◎宋牧仲六境圖商丘宋牧仲尙書﹝犖﹞有《六境圖》。蓋宦轍所至﹐取名勝之最者﹐繪爲圖。凡六冊﹐烏目山人王手筆也。王漁洋﹑尢展成﹑朱竹諸公均有題詠。尙書裔孫備恪作令皖江﹐攜以自隨。粵賊亂後﹐聞此圖歸懷遠人某﹐嗣屢遭兵燹﹐不知尙存否。予與備恪有一面之識﹐惜未向其索觀也。

◎梁聞山先生小牘黃虎癡﹝本驥﹞編《明人尺牘墨華》﹐其自敍云「短柬片札﹐親手自書﹐或言國政﹐或言交情﹐或言家常﹐瑣屑極細極微之事﹐大抵皆倉卒濡毫﹐不假修飾。寥寥數語﹐流落人間﹐而其人品之醇駁﹐性情之邪正﹐往往於無意中流露而出。則以言觀人﹐莫尺牘若也」。浚師先世由休寧遷定遠縣之鑪橋﹐自五世祖兼山府君以來﹐多以文章品誼相砥礪﹐一時名輩﹐交往最多。如查公﹝士標﹞﹑李公﹝東槐﹞﹑龔公﹝朝聘﹞﹑梁公﹝﹞﹐皆久館吾家﹐先資政公所藏諸公墨迹﹐曾匯爲數帙。兵燹之後﹑蕩然無存。玆匣中尙有聞山先生小札一卷﹐皆與碧岑﹑庶咸兩伯曾祖往還手畢也。先生書名冠海內﹐當時有「南梁北孔」之目。今觀此卷﹐不特書法超妙﹐而措詞用意﹐楚楚有致﹐展玩之餘﹐恍如對面也。謹登於後﹐吾子孫其世寶之。

附錄書札八通前月一晤﹐足慰渴懷。驚擾竟日﹐謝謝。本擬由橋上赴淮﹐聞南路不甚好走﹐仍由北路行矣。幸致敝同年龔公﹐晤期當在來夏也。庶老四兄。弟喊頓首。

前月芙園赴鑪橋時﹐以方到書院﹐諸務匆忙﹐未暇修候﹐曾屬代致鄙意﹐並候近安。歸時得手函﹐深蒙關注﹐感謝感謝。令郎夜課不倦﹐將來何可限量。小兒幼而失學﹐尙未明白﹐刻下已打點應試觀場﹐斷無僥幸萬一之想也。附上仿本二卷﹐又臨顏書一卷﹐百不如人﹐只此事少有進境耳。碧岑大哥。四哥不另札。愚弟梁頓首。

前小兒投府謁見取擾﹐謝謝。令侄冊子一本附便奉繳檢收。日前一晤﹐頗爲暢聚﹐別後想近履安和。此謝。並候。庶老四哥。愚弟梁頓首。四月十五日。

頃得手函﹐諗令兄得二甲﹐亦不爲低。安徽此番無多出色者﹐令兄館選可必也。金五哥鼎元原意中事﹐然究竟是命。如金五哥而不得一第者﹐豈少哉﹗承惠蓽麻子油﹐謝謝。附上拙書四張﹐聊供補壁。此復。並候。庶老四哥。愚弟梁頓首。魚門信便中有人入都﹐煩爲寄去。又行。

去歲得令兄大哥手函﹐臨行匆匆﹐未及作答。刻下到壽﹐始爲書就冊頁﹐並覆書﹐便中望爲寄上。捨舅在府﹐諸蒙靑照﹐感感。玆有渠家信﹐望轉致。此候近好。不一。庶老四哥如手。愚弟頓首。三月廿二日。

客秋一別﹐匆匆至今。諸承盛情﹐銘感何旣。去夏至壽﹐僅兩月卽返舍安葬先靈﹐地尙平妥﹐因道遠槪未訃報﹐想四哥定見原也。久未通候﹐則心緒不佳﹐又多俗冗之故。今春聞龔澄庵兄罷官﹐或言其尙有虧空﹐仍有餘情﹐未見的確。四哥必得其詳﹐望便中示知﹐以免懸念。大哥想久進京﹐老弟及世兄所養已裕﹐秋闈在邇﹐當翹聽佳音也。玆碑客曹兄之便﹐順布數行﹐並候近祉。不旣。庶老四哥如手。愚弟梁頓首。六月初三日。

今春服滿﹐已具病呈﹐命運不佳﹐不敢復出山矣。又行前兪奎兄歸﹐弟正在病中﹐不及作札致候。頃承手翰﹐兼大哥都中見惠書帖﹐感謝感謝。玆來人回橋﹐率筆奉復﹐並帖二本﹑書一封﹐祈便中寄京。匆匆不多及。庶咸四哥如手﹐愚弟梁頓首。

聞四哥有姑蘇之遊﹐故久未通候。比想回府矣﹐邇祉增勝。拙書冊頁二本﹐爲令弟及世兄作賀。眞所謂秀才人情也。並候﹐不一。庶老四哥如手﹐愚弟梁頓首。

◎張仲雅詩張仲雅﹝云敖﹞有《飛來峯訪淸涼居士翠微亭題名詩》﹐中云「我思南朝國計方苦貧﹐主和之說非無因。長城莫壞且休甲﹐沿邊之鎭煩重臣。養精蓄銳一朝舉﹐韓﹑嶽具在皆天人。欲教南北各疆域﹐莫使文武分畦畛。朝廷不知此﹐中丞彈章更禦史。宰相不知此﹐大將吞聲書一紙。將軍亦復不知此﹐塵土經年行不止。幸有韓王早見機﹐豈是武臣眞惜死。」語語沈卓﹐史識詩才兩兼之矣。﹝浚師案﹕秦檜力主和議﹐嘗言今日當南人自南﹐北人自北。髙宗謂之曰「朕北人﹐亦當歸北乎﹖」檜無以應。李綱之召也﹐中丞顏岐五上章﹐言綱爲金人所惡﹐𨿽已命相﹐宜及其未至罷之。髙宗謂之曰「如朕之立﹐恐亦非金人所喜。」岐語塞。嗚呼﹗若髙宗者﹐亦未始非有爲之主﹐特無知人之明耳。﹞

◎朱學士采訪遺書條奏四庫館之開﹐始於安徽學政朱公﹝筠﹞條奏采訪遺書事宜一疏。余曾於邸報中檢出大學士劉公﹝統勛﹞等會議奏稿﹐慈全錄之﹐以徵昭代同文之盛。

「一﹐據稱﹕」漢﹑唐遺書﹐存者希矣。而遼﹑宋﹑金﹑元之經注﹑文集﹐藏書之家尙多有之。顧現無新刻﹐流布日少﹐其他九流﹑百家﹑子余﹑史別﹐往往卷帙不過一二卷﹐而其書最精﹐宜首先購取﹐官抄其副﹐給還原書﹐用廣前史《藝文志》之闕。『等語。查古今書籍﹐其梓印行世者固足廣資傳播﹐而名山著述或因未經剞劂﹐抄帙僅存﹐亦可備儲藏而供研討。伏讀原奉上諭﹕「在坊肆者﹐量爲給價﹔家藏者﹐官爲裝印﹔其有未經鐫刻﹐只系抄本存畱﹐不妨繕錄副本﹐仍將原書給還。欽此﹗』欽遵通行在案﹐是抄本一項應與刻本一體搜羅。聖訓煌煌﹐自無不恪遵辦理。現在各該督﹑撫等奏到書單內﹐於抄本書籍亦系兼爲甄錄﹐果能實力從事﹐妥協訪求﹐將來裒集日多﹐則所稱遼﹑宋﹑金﹑元之經注﹑文集及九流﹑百家﹑子余﹑史別等部﹐自當並歸收錄﹐不致有虞掛漏。至官抄其副﹐給還原書之處﹐久經欽奉諭旨﹐遵照辦理﹐不必另定章程。應將該學政所奏之處﹐毋庸再議。

一﹐據稱﹕「宋臣鄭樵以前代著錄陋闕﹐特作《圖譜》《金石》二略以補其失。歐陽修﹑趙明誠則錄金石﹐聶崇義﹑呂大臨則錄圖譜﹐並爲考古者所依據。請於收書之外﹐兼收圖譜一門﹐而直省所在現存鐘銘碑刻﹐悉宜拓取匯送。『等語。查自古左圖右史﹐經緯相資﹐原可互爲訂證。其金石文字垂世最久﹐尢可借以考古﹐而不失其眞。惟阮孝緒作《七錄》﹐始不專列圖譜一門﹐而馬氏《經籍考》於諸經部內無不咸歸甄錄。自不便因其與諸書體制稍殊﹐竟致聽其淪軼。應如該學政所奏﹐令各該省於收書之外﹐凡有繪寫制度名物﹐如聶崇義《三禮圖》之類﹐均系圖譜專家﹐宜並爲采輯。其有將古今金石源流裒敍成書﹐如歐陽修﹑趙明誠所著者﹐亦宜一體匯采。仍開入書目﹐先行奏明﹐以便甄擇取進。至古來金石刻文﹐現經流傳可考者固多﹐其有僻在山林荒寂之所﹐一時難以搜尋者﹐若必令官爲拓取﹐恐地方有司辦理不善﹐轉滋紛擾。所有該學政請將鐘銘碑刻悉宜拓取匯送之處﹐應毋庸議。

一﹐據稱﹕「漢臣劉向校書之例﹐外書可以廣中書﹐中書亦用以校外書。請先定中書目錄﹐宣示外廷﹐然後令各舉所未備以獻﹐則藏┑日廣。『等語。備查漢代藏書有中禁﹑外臺之別﹐又有太常﹑太史﹑中祕之分。品目本自紛歧﹐是以彼此必須互爲校定。至我國家﹐稽古右文﹐表章經籍﹐凡十三經﹑廿四史﹑三通等部可以嘉惠藝林者﹐俱久經釐訂﹐頒行中外﹐無不周知﹐無庸另爲宣示。至現今采訪遺書﹐業經奉旨令各督﹑撫等先行敍列目錄奏聞﹐俟匯齊後令臣等詳加檢核﹐再行開單行知取進。如其中查系內府現有之書﹐臣等卽可聲明扣除﹐不必列單移取。是該學政所奏先定書目宣示之處﹐毋庸再行置議。再該學政又稱﹕」前明《永樂大典》其書𨿽少倫次﹐然古書之全者具在﹐請擇取其中若干部﹐分別繕寫﹐各自爲書﹐以備著錄。』等語。查《永樂大典》一書系明永樂初年所刊﹐凡二萬二千九百餘卷﹐共一萬一千九十五冊﹐最稱浩博﹐舊存皇史﹐復經移置翰林院典籍庫。收貯旣久﹐捲冊又多﹐旣官隸翰林者不得徧行檢閱﹐今該學政所奏亦只系約略﹐大凡於原書未能悉其梗槪。臣等因派員前往庫內逐一檢查﹐據稱此書移貯之初﹐本多缺失﹐現存在庫者共九千餘本﹐較原目數已懸殊。復令將原書目錄六十本取出﹐逐細閱看﹐其書大指系用韻以統字﹐用字以統事﹐將平上去入韻字爲綱﹐依次編序﹐凡經史子集等部﹐或依其音﹐或從其類﹐隨字收載﹐多系割裂瑣碎。但查原書采取各種爲數甚夥﹐其中凡現在流傳已少﹐不恆經見之書﹐於各卷中互相檢勘﹐有足裨補缺遺津逮後學者﹐亦間有之。若一槪摒爲陳冊﹐不爲分別揀查﹐殊非采購遺書本義。惟是卷帙繁多﹐所載書籍又多散列各韻之中﹐非一時所能核定。相應奏明﹐容臣等就各館修書翰林等官內﹐酌量分派數員﹐令其陸續前往﹐將此書內逐一詳查。其中如有現在實無傳本﹐而各門湊合尙可集成全書者﹐通行摘出書名﹐開列淸單﹐恭呈禦覽﹐伏請訓示遵行。

一﹐據稱﹕「前代校書之官﹐如劉向﹑劉知幾﹑曾鞏等﹐並著專門之業﹐列代若《七略》《集賢書目》《崇文總目》﹐其書具有師法﹐請詔下儒臣﹐分任校書之選。每一書上﹐必校其得失﹐撮舉大旨﹐敍於本書卷首。伏查武英殿原設總裁﹐纂修﹑校對諸員﹐卽擇其尢專長者俾充斯選。『等語。查古人校定書籍﹐必綴以篇題﹐詮釋大意。《漢書。藝文志》所稱』條其篇目﹐撮其指意『者﹐所以論次得失﹐使讀者一覽了然﹐實爲校讎良法。但現今書籍﹐較之古昔﹐日更繁多﹐況經欽奉明詔訪求﹐著錄者自必更爲精博。若如該學政所奏﹐每一書上必撮舉大旨﹐敍於卷首﹐恐羣書浩如淵海﹐難以一一槪加題識。查宋王堯臣等《崇文總目》﹑晁公武《讀書志》皆就所有之書﹐編次目錄﹐另爲一部﹐體裁最爲簡當。應卽仿其例﹐俟各省所采書籍全行進呈時﹐請敕令廷臣詳細校定﹐依經史子集四部名目﹐分類匯列﹐另編目錄一書﹐具載部分﹑卷數﹑撰人姓名﹐垂示永久﹐用昭策府大成﹐自軼唐﹑宋而更上矣。以上各條﹐臣等謹就意見所及﹐逐加核議。是否有當﹐統候命下﹐交與禮部行知﹐各該督﹑撫﹑學政一體遵照。」乾隆三十八年二月初六日奉旨﹕「依議。欽此﹗」

◎佟淵若尙書佟淵若司馬﹝法海﹞﹐元舅忠勇公﹝國綱﹞之次子也。中康熙癸酉鄕舉﹐聯捷成進士﹐歷官兵部尙書。雍正間命往西寧搬取塞思黑家口﹐未請訓卽行﹐迨抵保定﹐復獨自進京。上責以前此旣不請訓旨﹐今又何必瀆奏。公聞諭又回保定﹐將塞思黑家口帶領來京﹐交內務府收管。上怒﹐革公職。究以公爲勛戚故舊﹐不加罪﹐聽公閒居﹐所以保全之者至深切也。公時寓居古寺﹐終歲不還私室﹐疏布羊裘﹐從者老僕一人﹐然若有以自得者。髙宗嗣位﹐大司空來公﹝保﹞掌教咸安宮官學生﹐引公與赫司空自助。家望溪侍郎時直武英殿﹐與公交最密。侍郎嘗稱其詩忠孝發於至誠﹐非虛譽也。初公館選時﹐卽荷聖祖特達知﹐由檢討遷講學﹐侍從皇子﹐講讀十年﹐直辭正色﹐以不欺聞。中廢復起﹐薦至粵東巡撫﹐特參大吏更鹽政。粵人至今思之。曾奉命巡察海疆﹐歷粵﹑閩﹑兩浙﹑江南諸省﹐而督學江南﹐尢爲士林稱頌。其詩集予曾得之﹐惜兵燹遺失矣。

◎異端天主教弛禁以來﹐中外交涉事件不能持平辦理﹐往往激成事端﹐識者憂之。謹記雍正五年四月憲皇帝諭內閣九卿等曰「今日爲佛誕之期﹐恰遇西洋國使臣上表稱賀。兩事適然相值﹐故於在廷諸臣奏事之暇﹐偶將朕意宣諭爾等知之。向來僧道家極口詆毀西洋教﹐而西洋人又極詆佛老之非。彼此互相訕謗﹐指爲異端。此等識見﹐皆以同乎己者爲正道﹐而以異乎己者爲異端﹐非聖人之所謂異端也。孔子曰﹕」攻乎異端﹐斯害也已。『孔子豈以異乎己者槪斥之爲異端乎﹖凡中國﹑外國所設之教﹐用之不以其正﹐而爲世道人心之害者﹐皆異端也。如西洋人崇尙天主﹐夫天以陰陽五行化生萬物﹐故曰萬物本乎天﹐此卽主宰也。自古以來﹐有不知敬天之人乎﹖有不敬天之教乎﹖如西洋教之敬天﹐有何異乎﹖若雲天轉世化人身以救度世人﹐似此荒誕之詞﹐乃借天之名﹐蠱惑狂愚率從其教耳﹐此則西洋之異端也。朕意西洋立教之初﹐其人爲本國所敬信﹐或者尊之如天。倘謂立教之人居然自稱爲天主﹐此理之所無者也。釋氏原以淸淨無爲爲本﹐以明心見性爲功﹐所以自修自全之道莫善於此。若云必昧君臣之義﹐忘父子之親﹐棄置倫常﹐同歸寂滅﹐更有妄談禍福﹐煽惑凡庸﹐借口空門﹐潛藏姦宄﹐此則佛教中之異端也。儒者守先王之道﹐讀聖賢之書﹐凡厥庶民﹐奉爲坊表﹐倘或以《詩》《書》爲弋取功名之具﹐視科目爲廣通聲气之途﹐又或逞其流言邪說﹐以動人之聽聞﹐工爲艷詞淫曲﹐以蕩人之心志﹐此則儒中之異端也。卽如巫﹑醫二者﹐𨿽聖人之所不棄﹐然亦近於異端。而巫以祀神﹐醫以療疾病﹐皆不得不用者。至村巫誘人爲非﹐庸醫傷人之命﹐此卽巫﹑醫中之異端也﹐安可因其異端有害於人而不用藥乎﹖不獨此也﹐卽一器一物皆以備用﹐乃位置不得其宜﹐或破損失其本體﹐便成異端矣。子疾病﹐子路請禱﹐子曰「某之禱久矣。』蓋子路之禱﹐異端也﹔夫子之禱﹐正道也。同一事而其中之是非邪正分焉。是者﹑正者卽爲正道﹐非者﹑邪者卽爲異端。故所論只在是非邪正之間﹐而不在人己異同之迹也。凡天下中外設教之意﹐未有不以忠君孝親﹑獎善懲惡﹑戒淫戒殺﹑明己性﹑端人品爲本務者﹐其初創設之人﹐自然非尋常凡夫俗子﹐必有可取﹐方能令人久久奉行也。至末學後人敷衍支離﹐而生種種無理悖謬之說﹐遂成異端矣﹐與其教有何涉乎﹖中國有中國之教﹐西洋有西洋之教﹐彼西洋之教不必行於中國﹐亦如中國之教豈能行於西洋。如蘇努之子烏爾陳等愚昧不法之輩﹐背祖宗﹐違朝廷﹐甘蹈刑戮而不卹﹐豈不怪乎﹖西洋天主化身之說尢爲誕幻﹐天主旣司令於冥冥之中﹐又何必托體於人世﹖若云奉天主之教者卽爲天主後身﹐則服堯之服﹑誦堯之言者﹐皆堯之後身乎﹖此則悖理謬妄之甚者也。西洋人精於歷法﹐國家用之。且其國王慕義抒誠﹐虔修職貢﹐數十年來海洋寧謐﹐其善亦不可泯。蒙古之人尊信佛教﹐惟言是從﹐故欲約束蒙古﹐則喇嘛之教亦不輕棄。而不知者輒妄生疑議﹐乃淺近狹小之見也。總之﹐天下之人存心不公﹐見理不明﹐每以同乎己者爲是﹐以異乎己者爲非﹐遂致互相譏誹﹐幾同仇敵。不知人之品類不齊﹐習尙亦不一﹐不能彊之使異﹐亦不能彊之使同。且各有所長﹐各有所短﹐惟存其長而棄其短﹐知其短而不昧其所長﹐則彼此可以相安﹐人人得遂其用﹐方得聖帝賢王明通公溥之道﹐而成太和之宇宙矣。」嗣因烏爾陳等私入西洋教﹐經王大臣等議奏﹐奉上諭﹕「烏爾陳﹑蘇爾金﹑康爾陳等不遵滿洲之正道﹐崇奉西洋之教﹐朕令伊等悛攺﹐屢次遣王大臣等降旨分晰﹐開導詢問。乃伊等固執己見﹐堅稱不願悛攺。如此昏庸無知﹐與禽獸奚別﹖其心固已先死﹐何必加以誅戮。烏爾陳等非鄂倫岱﹑阿爾松阿﹑阿其那﹑塞思黑等力能搖動政事﹐斷不可姑容於世者可比﹐此等人正法與否﹐並無關系。今王大臣等因蘇努父子從前所行大逆不道﹐請將烏爾陳等卽行正法﹐所奏𨿽是。但朕從前已將伊等之罪暫行寬宥﹐今復將伊等正法﹐西洋人不知其故﹐必以爲伊等因入西洋之教被戮﹐轉使伊等名聞於西洋。著將烏爾陳等交與步軍統領阿齊圖﹐擇一地方牢固鎖禁﹐俾得用力窮究西洋道理。伊等如知西洋敬天之教﹐自然在朕前奏請攺過也。」恭讀一過﹐足徵大聖人議論周詳﹐具兼容並包之盛量也。

◎河泊所廣東番禺縣有河泊所﹐所官一員。按﹕河泊所吾皖亦有之﹐屬無爲州。民池所在州南五十里劉家渡﹐明正徳七年裁。官池所在州東門龍潭灣南﹐明隆慶元年裁。

◎戚施《爾雅。釋訓》﹕「﹐口柔也。戚施﹐面柔也。」《黃氏日鈔》﹕「雪山云﹕」。今龜胸。戚施﹐今駝背。『「

◎宿晝「孟子去齊﹐宿於晝。」注﹕「齊西南近邑。」孔本﹑韓本皆作「畫」。《史記》﹕「燕兵入齊﹐聞畫邑人王賢﹐令軍中曰﹕」環畫邑三十里無入。『以王故。「劉熙注亦曰﹕」齊西南近邑。畫音獲。「按﹕《括地誌》云﹕」戟裏城在臨淄西北三十里﹐春秋時棘邑。「又云﹕」氵畫邑﹐所居卽此邑﹐因氵畫水爲名。「《水經注》﹕」臨淄惟有氵畫水﹐西北入沛。「又﹕」水出時水東﹐所謂中也。俗以氵畫水爲宿畱水﹐一作氵畫。「據此﹐氵畫字亦不應作晝字﹐況孟子去齊歸鄒﹐鄒在齊之西南。劉熙及朱子注皆云」齊西南近邑「﹐不特孟子宿晝不得作宿畫﹐卽王亦不得作畫邑人。《風俗通》」晝邑大夫之後﹐因而爲氏「﹐最爲可據。予所藏明趙維寰《讀史快編》其錄《田單傳》」畫「皆作」晝「﹐趙必有善本﹐毛氏汲古閣刊本在趙后也。

◎大聲疾呼辛幼安旣沒﹐其墓傍僧捨﹐時有大聲疾呼堂上﹐若鳴其不平者。此悲壯之气有以激發之也。韓昌黎《上宰相書》亦欲大聲疾呼﹐較之幼安何如﹖

◎太老師明鄭仲夔《冷嘗》云「雲間楊太史汝成﹐癸酉典豫章試。榜放﹐諸門生執羔雉來謁﹐一無所受﹐但語之云﹕」余曩出眉公陳師之門﹐賴其提訓﹐以至於玆。諸君計偕日﹐盍迂途一見﹐勝饋遺我多耳。『夫眉公博物﹐比之張茂先﹑楊用修﹐眞堪鼎峙﹐固屬一時人豪。然自流俗觀之﹐猶然一布衣耳。太史不視爲云泥分隔﹐而稱師不置﹐又能率其門人﹐以溯蜿蜒之自﹐師生之誼﹐眞當於古人求之。「予按﹕今日敍述師生之誼者﹐皆屬鄕會試座主。門生門下﹐誇示淵源。若平素之授業師﹐從無過而問者。戊辰會試﹐趙君﹝曾向﹞與分校﹐家兄芰塘比部出趙君房﹐趙君乃太湖趙岵存觀察﹝勻﹞壬子本房所中也。岵存子子方﹝繼元﹞是科亦中式。子方宴客於松筠庵﹐趙君與餘皆在坐。或謂兄弟之師例稱師﹐余傲然不顧﹐或頗訝之。飲酒間﹐趙謂子方曰﹕」曾令敝門生到世兄處謁見﹐未知去否﹖「子方唯唯﹐余他視而笑。蓋趙君實不知其房師岵存爲先公授業弟子也﹐余亦終席絕不提及。世道不古﹐若豈獨師生一事耶﹖閩林薌溪學博爲陳恭甫太史門生﹐恭甫己未座主爲阮文達相國﹐薌溪每稱文達﹐必曰太老師﹐自以得列文達門生門下爲榮。一日予邀薌溪及李恢垣同年﹝光廷﹞﹑林子隅太守﹝直﹞小集﹐薌溪又談其阮太老師經學若何﹐詩學若何﹐本朝《儒林》《文苑》中﹐似捨文達外無能並駕者。予不能耐﹐因對薌溪曰﹕」子亦知文達出身之地乎﹖文達在翰林時﹐故相和┞適掌院事﹐文達執弟子禮甚謹。值大考翰詹﹐純皇帝以眼鏡命題。和┞知上髙年不用眼鏡﹐先漏泄於文達﹐故文達詩有』四目何須此﹐重瞳不用他『句﹐暗合聖意﹐置髙等﹐開坊。以今日言之﹐子固不能不以沆瀣一气相誇﹐恐當日貴老師恭甫先生斷不肯認和┞作太老師耳。合坐鼓掌。薌溪知予好戲言﹐亦不以爲忤。旣而思之﹐畢竟薌老能不忘其師﹐究勝於視師門如陌路也。

◎名手虛心文待詔稱沈啟南爲先生﹐每謂人﹕「吾先生非人間人也﹐神仙人也﹐百文某安敢望。」王廉州薦石谷於奉常﹐奉常曰「此煙客師也﹐焉復能師煙客耶﹖」前輩謙抑樂善之心﹐卽一技之微﹐不肯稍形滿假。今文章家動以譏訕加人﹐聞二公之風﹐亦可以少愧矣。

◎肉樹州山人《藝苑卮言》載﹕「肉樹﹐端溪豬肉子也。大如杯﹐炙而食之﹐味如豬肉而美」。檢《髙要縣誌》﹐並無此名。

◎李涉稱弟曰李渤相傳劉文淸公寄其父文正公家報﹐下書「男劉墉百拜」。按唐李渤乃李涉之弟﹐涉有《與李渤新羅劍歌》﹐所謂「我有愛弟都九江﹐一條直气今無雙」也。稱弟曰李渤﹐亦奇。

◎新婦生子尹文端公在翰林時﹐未司文枋﹐至乾隆丙戌﹐始奉命爲會試考官。上戲之曰「汝可謂新婦生子矣。」是科監試劉松臺侍禦﹐亦從未分校﹐自謂似未字之女。時人傳爲佳話。文端有二截句云「杏苑懸弧典故新﹐每因生子憶生身。淩雲老樹枝分後﹐可念當年手種人﹝予之座師﹑房師俱已辭世﹞﹖宮花彩映繡衣新﹐半老依然未字身。自笑殷勤還學養﹐宜男卻是讓他人。」

◎零丁戴良字文讓﹐《失父零丁》曰「敬白諸君路行者﹐敢告重罪。自爲﹝《續古文苑》下有『禍』字﹞﹐積惡致災﹐交﹝《續古文苑》無『交』字﹞天困我。今月七日失阿爹﹐念此酷毒﹐良可痛傷。當以重幣﹝《續古文苑》無『幣』字﹞贈用相償﹐請爲諸君說事狀﹕我父軀體與眾異﹐脊背傴僂芒如﹐唇吻參差不相值﹐此其庶形何能備。請復重陳其面目﹐鴟頭鵠頸猖狗眼﹝《續古文苑》無『眼』字﹞﹐眼淚鼻涕相追逐﹐吻中含納無牙齒﹐食不能嚼左右蹉﹐似西域駱駝。請復重陳其形骸﹕爲人𨿽長甚細材﹐面目芒芒如死灰﹐眼眶白陷如米﹝《續古文苑》無『米』字﹞羹杯。」按﹕零丁卽今之招帖也。

◎郭子興滁陽王郭子興﹐其先曹州人。父郭公﹐以日者術遊定遠﹐言禍福輒中。元末子興與其黨孫徳崖起兵﹐據濠州﹐稱元帥。明太祖初至﹐子興厚遇之﹐因得成大業。及卽位﹐子興久沒﹐洪武三年追王建祠。按﹕滁陽王據濠時﹐麾下有郭子興﹐與王同姓名。太祖在甥館﹐子興歸心焉﹐軍行嘗備宿衛﹐累功進統軍元帥。後隨徐達取中原﹐克汴梁﹐守禦河南﹐移鎭鞏昌﹐卒贈陜國公﹐謚宣武。

◎記甘肅收捐監谷案甘肅產米較少﹐邊地倉儲﹐必須充裕﹐故藩庫有收捐監谷之條﹐藉所收糧石以資裒益。行之日久﹐官幕家人竟視爲利藪﹐因緣滋獘。乾隆四十六年阿文成公﹝桂﹞剿辦甘肅逆番諸事﹐李相國﹝侍堯﹞再起爲陜甘總督﹐有旨飭阿﹑李二公實心查辦。文成覆奏稱﹕「系王望任藩司時慫恿勒爾謹奏請開例﹐且一面奏立規條﹐一面卽公然折色包捐﹐望得擁厚貲而去。」上震怒﹐提訊勒爾謹﹐並將望拿交刑部審訊。復令阿﹑李二公將歷任道府何人﹐如何冒銷賑濟﹐如何勒買分肥﹐逐一查明參奏。旋據奏稱﹕「按察使福寧供﹕」開捐之始卽系折色﹐並未交糧。其時王望將實收總交蘭州府存貯﹐給發各州縣﹐或多或少﹐俱系藩司主政。至折色銀兩﹐並未見買補歸倉﹐多系放銀抵糧﹐盤查結報﹐皆系具文。『又據知府宋開煌供﹕「前因惇煌﹑玉門兩縣冊結以未經盤查﹐詳請展限﹐王望不準﹐只得在省出結。』又據福寧供﹕」各屬報災分數﹐俱由藩司議定具奏﹐復補行取結﹐並未親往勘驗﹐放賑亦不監視。『且各州縣多捐者賑卹必多﹐無災者報捐亦少。王望竟若預知被災輕重﹐定發實收多寡﹐其爲侵蝕浮銷﹐毫無疑議。再王望於每名監生公費四兩外﹐又加雜費一兩。王廷贊復任後﹐又加銀一兩。至此事總不過首府﹑首縣數人經手﹐請將蘭州府知府蔣全迪﹑前任臯蘭縣知縣捐升刑部員外郎程棟革職提審﹐並王望任內假捏結報之歷任道府王廷贊﹑秦雄飛﹑福寧等現任官二十一員革職審訊。又丁憂事故之潘時選等十三員由吏﹑刑二部查明﹐將現在者一並革職解審。「得旨﹕」先將蔣全迪﹑程棟拿解蘭州﹐其曾任本道﹑首府及首縣者﹐一體拿解審訊。王廷贊解交行在﹐俟王望等解到﹐再行會訊。「廷贊又供出饋送王望銀兩之武威縣知縣朱家慶﹑固原州知州郭昌泰﹑涇縣知縣丘大英﹑西寧縣知縣詹耀﹐分別提取訊供。行在大學士﹑九卿會審﹐按律定擬﹐請將勒爾謹﹑王望﹑王廷贊卽行正法。上賜勒爾謹自盡﹐望立斬﹐廷贊攺絞監候。旋將全案擬定罪名奏入﹐奉上諭﹕」侵冒賑銀互萬兩以上之程棟﹑陸瑋﹑那禮善﹑楊徳言﹑鄭陳善﹑蔣重熹﹑宋學淳﹑李元椿﹑王臣﹑許山斗﹑詹耀﹑陳鴻文﹑黎珠﹑伍葆光﹑舒攀桂﹑丘大英﹑陳澍﹑伯衡﹑孟衍泗﹑萬人鳳等二十犯﹐又冒賑不及二萬兩﹐而任內有侵欺建倉銀兩之徐澍ヤ﹑陳韶二犯﹐攺爲應斬監候﹐入於本年勾到情實官犯內辦理。今各省官犯已經勾決﹐著派刑部侍郎阿揚阿馳驛前往甘肅﹐會同該督李侍堯傳旨曉諭﹐監視行刑﹐其侵冒銀一萬兩以上之閔元﹑林昂霄﹑舒玉龍﹑王萬年﹑杜耕書﹑楊有澳﹑李本楠﹑彭永和﹑謝桓﹑周兆熊﹑福明等十一犯﹐又冒賑不及一萬﹐而任內有侵欺建倉銀兩之錢成均﹑王旭﹑陳金宣﹑宋開煌等四犯﹐從寬免入本年秋審﹐仍牢固監禁。其侵冒銀自九千至一千兩以上之韋瑗﹑尢永淸﹑萬邦英﹑丁愈﹑趙元徳﹑顧汝衡﹑宋樹谷﹑黃道﹑蒲蘭馨﹑章汝楠﹑侯作吳﹑董熙﹑沈泰﹑墨爾更額﹑善達﹑華廷﹑賈若林﹑龐云﹑史堂﹑覺羅承志﹑李弼﹑申寧吉﹑謝廷庸﹑葉觀海﹑麻宸﹑張毓林等二十六犯﹐俱依議應斬監候。其餘擬流各犯﹐除夏恆一犯另有諭旨解部審訊外﹐余俱照所議完結。等因。欽此﹗「四十七年﹐上念蘭州逆回蘇四十三肆逆時謝桓﹑宋開煌﹑萬邦英﹑董熙﹑黃道曾有微勞﹐免謝桓等死﹐發黑龍江充當苦差﹐遇赦不準援釋﹐所生親子亦不準應考出仕。並飭查通案有無似謝桓等情節﹐曾經阿桂等折內聲敍出力者﹐許其自行陳訴。經李公查奏﹐蒙恩將舒玉龍等二十四犯﹐照謝桓等一體免死發遣。惟閔系告病之員﹐並未在甘﹐所陳隨同守城竟系虛捏﹐仍予正法云。

◎萬年庵湖北蒲圻縣港口驛有萬年庵﹐明崇禎三年邑令林增志重建。中供旃檀佛像﹐乃蜀僧松隱赴吳募造﹐載往峨眉﹐以路遠乏資﹐遂畱供於此。庵初建﹐林君名曰萬年﹐甫落成而佛像適至。時吳之方伯張餘峯《送松隱序》文有「萬年安堵」語﹐越人吳元昌曾記其異。法堂題額「歇心處」三字﹐董文敏﹝其昌﹞所書。雍正癸卯﹐吳荊山尙書﹝士玉﹞奉使過庵﹐重修文敏題額﹐並成五律一章云「橋外雙溪合﹐奔流觸石喧。荒庵喜夜寂﹐髙枕聽濤翻。洗缽持淸課﹐看碑識舊恩。思翁題額在﹐長與鎭山門。」嗣後和韻者至數百首﹐刊有《諮余錄》一帙。先伯曾祖竹村通守﹝焯﹞乾隆戊戌官楚北時﹐曾宿庵中﹐其步韻詩云「古寺蒼崖裏﹐那聞車馬喧。泉聲穿石響﹐鳥語雜花翻。殘楮畱新句﹐野僧述舊恩。我來聊小息﹐屬爾守宗門」。「勞人心漸歇﹐無復問塵喧。山徑松陰合﹐溪淸竹影翻。有時參佛法﹐何日報君恩。此地如重過﹐還敲不二門。」竹村公爲余齋公之兄﹐詩文均有宗法﹐兵燹散失﹐無從搜輯﹐何幸於玆錄得之﹐亦吉光之片羽也。

◎虞筐《禮。喪大記》﹕「君裏槨虞筐﹐大夫不裏槨﹐士不虞筐。」鄭注以爲虞筐未詳。按﹕《士虞禮》「報虞訃喪﹐虞﹐安也。筐﹐牀名。」《莊子齊物論》﹕「麗之姬﹐艾封人之子也。晉國之始得之也﹐涕泣沾襟﹐及其至於王所﹐與王同筐牀食芻豢﹐而後悔其泣也。」注﹕「司馬云﹕」筐牀﹐安牀。『崔云「筐﹐方也。一日正牀。』」據此﹐虞筐當卽安牀之別名。

◎煙艸鼻煙煙艸出呂宋國﹐一名淡巴菇﹐中國惟閩產佳。萬曆末有攜至漳﹑泉者﹐馬氏造之﹐曰「淡肉果」。漸傳至九邊皆銜長管而火點吞吐之﹐有醉撲者。崇禎時嚴禁不止。見方氏《物理小識》。本朝則到處有之。王阮亭先生所謂「今世公卿士大夫﹐下逮輿隸婦女﹐無不嗜煙艸者」。乾隆以前﹐尙系用木管﹑竹管﹐鑲以銅煙鍋吸之﹐名曰旱煙。後則甘肅蘭州產水煙﹐以銅管貯水其中﹐隔水呼吸﹐或仍以旱煙作水煙吸。而水煙之名﹐又有靑條﹑黃條﹑五泉﹑綿煙諸目。旱煙袋大小不等﹐以京師西天成家爲最。水煙袋用白銅制者﹐惟蘇州汪雲從著名﹐湖北漢口工人亦專精制造。近年來又有銅制二馬車水煙袋者﹐以皮作套﹐空其中﹐一安煙袋﹐一安煙盒﹐兩旁有煙紙筒二﹐可以息火﹐制作益精﹐且便於攜帶﹐於北地車中最宜。洋人復制煙葉﹐捲束如蔥管﹐長僅三四寸﹐以口銜之﹐火燃卽吸﹐其味烈易醉﹐又於馬上最宜。若鴉片煙之流毒天下﹐實非旱煙﹑水煙比矣。獻縣紀文達公好吸旱煙﹐每一次煙鍋中可裝二兩﹐自內城至海澱尙不盡﹐都人呼爲紀大鍋。吉林文博川宮保吸水煙﹐一次可二三十袋。予每遇作詩文時﹐亦手不肯釋然。不過時吸時止﹐不能如宮保之吸而不歇也。煙艸之外﹐復有制爲鼻煙者﹐細如粉末。《香祖筆記》云「可明日﹐有避疫之功。以玻璃爲瓶貯之﹐瓶之形象種種不一﹐顏色亦具紅﹑紫﹑黃﹑白﹑黑﹑綠諸色﹐白如水晶﹐紅如火齊﹐極可愛玩。以象牙爲匙。」云云。不知近日鼻煙壺專尙翡翠﹑白玉﹑瑪腦﹑蜜蠟諸品﹐一壺有直數十金﹑數百金者。昔司馬溫公攜茶﹐以紙爲貼﹐範蜀公用小木盒子盛之﹐溫公見而驚曰「景仁乃有茶器也。」蓋不知後來茶器精麗﹐極世間之工巧者。古今時勢﹐如出一轍。今之煙壺﹐非卽昔之茶器歟﹖升勤直公﹝升寅﹞《戈壁道中竹枝詞》云「皮冠冬夏總無殊﹐皮帶皮靴潤酪酥。也學都門時樣子﹐見人先遞鼻煙壺。」可見此物流傳之遠矣。

◎李廣文南海李葆初廣文﹝愷疇﹞以名孝廉秉鐸髙要﹐訓課有程式﹐人亦朴實﹐不愧校士之官也。著《海樓吟艸》。錄其佳句﹐五言如《登鎭海樓》云「河山分一角﹐天地豁雙眸。」《春暮》云「落花紅滿徑﹐飛絮白隨波。」七言如《帆影》云「一片夕陽芳艸渡﹐六朝煙雨落花洲。」《水仙花》云「漱石已無煙火气﹐還丹全換綺羅身。」《春郊》云「桃葉渡頭雙槳去﹐杏花村外一筇來。」《野望》云「半竿紅日銜珠勒﹐一路香風趁酒旗。」《湞江》云「薄宦頭銜淸似水﹐暮年心事懶於云。」《長夏》云「飲水自知同我淡﹐栽花翻比應官忙。」又五絕一首云「魚子蕩輕舟﹐打魚水深處。滿天風雨來﹐掉入蘆花去。」皆淸微淡遠﹐饒有唐音。

◎記望溪先生事康熙五十年辛卯﹐左都禦史趙公﹝申喬﹞劾編修戴名世所著《南山集》語多狂悖﹐吾宗望溪先生以集序列名﹐牽連被逮﹐下江寧縣獄。旋解至京師﹐下刑部獄。其序文實非先生作也。五十一年正月﹐刑部等衙門題﹕「察審戴名世《南山集。孑遺錄》內有大逆語﹐應卽行淩遲。已故方孝標所著《滇黔紀聞》亦有逆語﹐應М屍。汪灝﹑方苞爲名世作序﹐應立斬。方正玉﹑尢云鶚聞拿自首﹐應發寧古塔安插。編修劉巖𨿽不曾作序﹐然不將書出首﹐亦應革職。癸巳二月獄決﹐蒙聖祖矜疑寬宥﹐免治出獄﹐隸籍漢軍。蓋獄詞具於辛卯冬﹐五上﹝五﹞折本﹐至是章始下。聖祖素知先生文學﹐三月二十三日朱諭﹕」戴名世案內方苞﹐學問天下莫不聞﹐下武英殿總管和素。「翼日特旨召入南書房﹐命撰《湖南洞苗歸化碑文》﹐越日﹐又命作《黃鐘爲萬事根本論》﹐越日又命作《時和年丰慶祝賦》。上告諸翰林﹕」此賦卽翰林老輩中兼旬就之﹐不能過也。「嗣是﹐每以禦制詩文宣示南齋諸臣﹐輒問曰﹕」方苞見否﹖「與諸大臣論本朝文學﹐必曰﹕」視方苞何如﹖「白衣侍直﹐實異數也。旣而移直蒙養齋﹐與徐公蝶園承修樂律。上命諸皇子與之遊﹐自誠親王以下﹐皆呼之曰先生。世宗嗣位﹐覃恩赦歸原籍。而《滇黔紀聞》案內先生近支族人之隸漢軍者﹐亦肆赦。上曰﹕」朕以方苞故赦其合族﹐苞功徳不細也。「先生旋蒙恩眷﹐特擢中允﹐歷官侍郎。乾隆初罷職﹐復賜侍講銜歸裏﹐年八十二卒。按﹕先生以文章名久直禁廷﹐遷擢卿貳﹐然從未一掌文衡云。

◎程明道襲賈島詩「松下問童子﹐言師采藥去。只在此山中﹐云深不知處。」賈島詩也。明道先生《九日訪張子直詩》云「下馬問老僕﹐言公賞花去。只在近園中﹐叢深不知處。」直襲島語﹐何耶﹖

◎祀鼠鼠嫁女漢昭帝元鳳元年九月﹐燕有黃鼠銜尾舞於宮端門中。往視之﹐舞如故。王使夫人以酒脯祀鼠﹐舞不休。按﹕近俗每於除夕備酒果﹐置空室中飼鼠﹐謂可免鼠嚙﹐蓋有所本。又相傳除夕爲鼠嫁期﹐小兒女用饅頭插通艸花於上﹐散置僻處﹐謂之送嫁。某人曾有句云「迨吉宛同人有禮﹐於歸誰謂汝無家。」眞妙絕也。

◎先黟侯傳先黟侯諱﹝儲﹞﹐字聖明﹝《藝文類聚》八十八卷作聖明﹐《歙縣誌》則作聖公﹐《家譜》作勝明﹞。《太平禦覽》三百四十五卷引謝承《後漢書》曰「丹陽方某爲郎中﹐章帝使文郎居左﹐武郎居右﹐公正住中﹐曰﹕」臣文武兼備﹐在所施用。『上嘉其才。』云云。《歙縣誌》﹕「公精《孟氏易》﹐通圖讖。建初四年舉孝廉﹐又舉賢良方正﹐對策爲天下第一。五年春二月庚辰朔﹐日有食之。詔舉極諫之士﹐丹陽太守周歆以公進﹐公極言天降災咎之由﹐上召見公等﹐試解棼絲﹐眾莫能理。公拔劍斷絲﹐對曰﹕」反經任勢﹐臨事宜然﹗『上深偉之。除郎中﹐尋出爲句曲令。六年﹐遷阜陵令。遭母喪﹐奠土成墳﹐種松柏嘉木數十本﹐致鸞鶴白兔之瑞。元和初﹐轉洛陽令。和帝永元五年六月﹐將郊祭﹐以公善天文﹐問之。勸帝毋往。其曰天晴明﹐帝遂行﹐詔責其欺。公曰「臣受書先師﹐推步萌兆﹐今咎時且至﹐願乘輿亟還。』使者去﹐公嘆曰﹕」爲人臣恥蒙不忠名。『遂自殺。比駕還﹐雨雹大如雁子﹐鹵簿後乘士皆疾馳去。帝大驚﹐使召公﹐公已死。帝甚傷之﹐追贈太常﹑尙書令﹐封黟侯﹐詔護其喪還葬。世皆言聖公仙去﹐於是民廟祀之。兄儕﹐南郡太守﹔儼﹐丹陽太守。剛果皆類公。「按﹕建初五年二月日食﹐永和五年六月雨雹﹐皆與《範史》合。惟《方氏宗譜》載公由洛陽令授太常卿﹐言天變不報﹐自殺﹔夫人包氏﹐大鴻臚咸之女孫﹐亦以死殉。《志》所稱贈太常﹑尙書令﹐不知何據。漢《百官志》﹕」太常卿﹐中二千石。尙書令﹐千石。「注﹕」蔡質《漢儀》曰「故公爲之者﹐朝會不陛奏事﹐增秩二千石。』」品秩較異。旣贈太常﹐不應又贈尙書令﹐當以《家譜》爲正。然《家譜》書官至尙書﹑《黟縣開國公》亦誤。尙書止六百石﹐秩尢卑也。《譜》又稱公夫人王氏﹐或先娶於王﹐後娶於包歟﹖公三子﹐長諱睹﹐次諱覿﹐次諱洪。

◎試士廢八股文康熙三年﹐以八股文多剿襲﹐鄕﹑會試攺用策論。甲辰會試﹐丙午直省鄕試﹐皆照攺定章程行。至八年己酉科﹐復用八股試三場﹝前科攺三場爲二場﹞。乾隆九年﹐兵部侍郎舒赫徳上疏請廢科目﹐大學士鄂爾泰等議駁﹐迄今遂仍其舊云。

◎令狐令狐﹐地名也﹐又復姓也。令音零。唐令狐以其姓氏少﹐宗族有投歸者﹐多薦之。遠近趨走﹐至有胡氏添「令」者。溫飛卿曾戲爲詞曰「自從元老登庸後﹐天下諸胡悉帶令。」

◎古文辭類纂序目本朝論文章者﹐必以桐城三家爲正宗。望溪侍郎開其先﹐海峯學博繼之﹐姬傳郎中又繼之。鄧ㄍ筠尙書謂﹕「學廬陵而兼子固者﹐望溪也。學廬陵而兼長公者﹐海峯也。姬傳文師廬陵而上溯子長﹐與熙甫皆神似而不以貌。」此論甚確。余則謂侍郎文﹐今之布帛菽粟也。學博文﹐今之錦段組繡也。郎中文﹐才髙識廣﹐理境澈透﹐於方﹑劉兩家外又別出機杼。近人頗有以薄弱少之﹐非知文者矣。郎中撰《古文辭類纂》七十五卷﹐首刻於興縣康氏﹐再刻於金陵吳氏﹐玆錄其《序目》﹐俾後學行文知有正鵠﹐不致流於邪派。

附《序目》鼐少聞古文法於伯父姜塢先生及同鄕劉耕南先生﹐少究其義﹐未之深學也。其後遊宦數十年﹐益不得暇﹐獨以幼所聞者置之胸臆而已。乾隆四十年﹐以病請歸﹐伯父前卒﹐不得見矣。劉先生年八十﹐猶喜談說﹐見則必論古文。後又二年﹐余來揚州﹐少年或從問古文法。夫文無所謂古今也﹐惟其當而已。得其當則六經至於今日﹐其爲道也一。知其所以當﹐則於古𨿽遠﹐而於今取法﹐如衣食之不可釋。不知其所以當﹐而敝棄於時﹐則存一家之言以資來者﹐容有俟焉。於是以所聞習者﹐編次論說爲《古文辭類纂》。其類十三﹕曰論辧類﹑序跋類﹑奏議類﹑書說類﹑贈序類﹑詔令類﹑傳狀類﹑碑志類﹑雜記類﹑箴銘類﹐頌贊類﹑辭賦類﹑哀祭類。一類內而爲用不同者﹐別之爲上下編云。

論辧類者﹐蓋原於古之諸子﹐各以所學著書詔後世。孔孟之道與文至矣﹐自老莊以降﹐道有是非﹐文有工拙。今悉以子家不錄﹐錄自賈生始。蓋退之著論﹐取於六經﹑《孟子》﹐子厚取於《韓非》﹐賈生﹑明允雜以蘇﹑張之流﹐子瞻兼及於《莊子》。學之至善者﹐神合焉。善而不至者﹐貌存焉。惜乎﹗子厚之才可以爲其至而不及至者﹐年爲之也。

序跋類者﹐昔前聖作《易》﹐孔子爲作《系辭》《說卦》《文言》《序卦》《雜卦》之傳﹐以推論本原﹐廣大其義。《詩》《書》皆有序而《儀禮》篇後有記﹐皆儒者所爲。其餘諸子或自序其意﹐或弟子作之﹐《莊子。天下篇》《荀子》末篇皆是也。余撰次古文辭﹐不載史傳﹐以不可勝錄也。惟載太史公﹑歐陽永叔表志敍論數首﹐序之最工者也。向﹑歆奏校書﹐各有序﹐世不盡傳﹐傳者或僞。今存子政《戰國策序》一篇﹐著其槪。其後目錄之序﹐子固獨優已。

奏議類者﹐蓋唐虞三代聖賢陳說其君之辭﹐《尙書》具之矣。周衰﹐列國臣子爲國謀者﹐誼忠而辭美﹐皆本謨﹑誥之遺﹐學者多誦之其載《春秋》內外傳者不錄﹐錄自戰國以下。漢以來有表﹑奏﹑疏﹑議﹑上書﹑封事之異名﹐其實一類。惟對策𨿽亦臣下告君之辭﹐而其體少別﹐故置之下編。兩蘇應制舉時所進《時務策》﹐又以附對策之後。

書說類者﹐昔周公之告召公﹐有《君》之篇﹐春秋之世﹐列國士大夫或面相告語﹐或爲書相遺﹐其義一也。戰國說士說其時主﹐當委質爲臣﹐則入之奏議﹐其已去國或說異國之君﹐則入此編。

贈序類者﹐老子曰「君子贈人以言」﹐顏子﹑子路之相違﹐則以言相贈處﹐梁王觴諸侯於範臺﹐魯君擇言而進﹐所以致敬愛﹑陳忠告之誼也。唐初贈人始以序名﹐作者亦眾。至於昌黎乃得古人之意﹐其文冠絕前後作者。蘇明允之考名序﹐故蘇氏諱序﹐或曰引﹐或曰說﹐今悉依其體﹐編之於此。

詔令類者﹐原於《尙書》之誓﹑誥。周之衰也﹐文誥猶存﹐昭王制﹐肅彊侯﹐所以悅人心而勝於三軍之眾﹐猶有賴焉。秦最無道﹐而辭則偉。漢至文﹑景﹐意與辭俱美矣﹐後世無以逮之。光武以降﹐人主𨿽有善意﹐而辭气何其衰薄也﹗檄令皆諭下之辭﹐韓退之《鱷魚文》﹐檄令類也﹐故悉傅之。

傳狀類者﹐𨿽原於史氏而義不同。劉先生云「古之爲達官名人傳者﹐史官職之。文士作傳﹐凡爲圬者﹑種樹之流而已。其人旣稍顯﹐卽不當爲之傳﹐爲之行狀上史氏而已。」余謂先生之言是也。𨿽然﹐古之國史立傳﹐不甚拘品位﹐所紀事猶詳。又《實錄》書人臣卒﹐必撮序其平生賢否。今《實錄》不紀臣下之事﹐史館凡仕非賜謚及死事者﹐不得爲傳。乾隆四十年定一品官乃賜謚﹐然則史之傳者亦無幾矣。余錄古傳狀之文﹐並紀玆義﹐使後之文士得擇之。昌黎《毛穎傳》嬉戲之文﹐其體傳也﹐故亦附焉。

碑志類者﹐其體本於《詩》﹐歌頌功徳﹐其用施於金石。周之時﹐有石鼓刻文﹐秦刻石於巡狩所經過﹐漢人作碑文﹐又加以序。序之體﹐蓋秦刻瑯邪具之矣。茅順甫譏韓文公碑序異史遷﹐此非知言。金石之文﹐自與史家異體。如文公作文﹐豈必以效司馬氏爲工耶﹖志者﹐識也﹐或立石墓上﹐或埋之壙中﹐古人皆曰志。爲之銘者﹐所以識之之辭也。然恐人觀之不詳﹐故又爲序。世或以石立墓上曰碑﹑曰表﹐埋乃曰志。及分志﹑銘二之﹐獨呼前序曰志者﹐皆失其義。蓋自歐陽公不能辧矣。墓志文錄者尢多﹐今別爲下編。

雜記類者﹐亦碑文之屬。碑主於稱頌功徳﹐記則所紀大小事殊﹐取義各異﹐故有作序與銘詩全用碑文體者﹐又有爲紀事而不以刻石者。柳子厚紀事小文﹐或謂之序﹐然實記之類也。

箴銘類者﹐三代以來有其體矣。聖賢所以自戒警之義﹐其辭尢質而意尢深。若張子作《西銘》﹐豈獨其理之美耶﹖其文固未易幾也。

頌贊類者﹐亦《詩。頌》之流﹐而不必施之金石者也。

辭賦類者﹐《風》《雅》之變體也。楚人最工爲之。蓋非獨屈子而已。余嘗謂《漁父》及《楚人以弋說》襄王﹑宋玉《對王問遺行》﹐皆設辭無事﹐實皆辭賦類耳。太史公﹑劉子政不辧而以事載之﹐蓋非是。辭賦固當有韻﹐然古人亦有無韻者﹐以義在托諷﹐亦謂之賦耳。漢世校書有辭賦略﹐其所列者甚當。昭明太子《文選》分體碎雜﹐其立名多可笑者。後之編集者或不知其陋而仍之﹐余今編辭賦﹐一以漢略爲法。古文不取六朝人﹐惡其靡也﹐獨辭賦則晉宋人猶有古人韻格存焉。惟齊梁以下則辭益俳而气益卑﹐故不錄也。

哀祭類者﹐《詩》有《頌》《風》有《黃鳥》《二子乘舟》﹐皆其原也。楚人之辭至工﹐後世惟退之﹑介甫而已。

凡文之體類十三﹐而所以爲文者八﹐曰﹕神﹑理﹑气﹑味﹑格﹑律﹑聲﹑色。神﹑理﹑气﹑味者﹐文之精也。格﹑律﹑聲﹑色者﹐文之粗也。然苟捨其粗﹐則精者亦胡以寓焉﹖學者之於古人﹐必始而遇其粗﹐中而遇其精﹐終則禦其精者而遺其粗者。文士之效法古人﹐莫善於退之。盡變古人之形貌﹐𨿽有摹擬﹐不可得而尋其迹也。其他﹐𨿽工於學古﹐而迹不能忘﹐揚子云﹑柳子厚於斯蓋尢甚焉﹐以其形貌之過於似古人也。而遽擯之﹐謂不足與於文章之事﹐則過矣。然遂謂非學者之一病﹐則不可也。

◎陽童陰童童﹐未冠者之稱﹐女子在室亦曰童子。顓頊子號老童。《禮雜記》﹕「於殤﹐稱陽童某甫﹐不名神也。」陽童謂庶殤﹐宗子則曰陰童。見鄭《注》。

◎存存元馮山人號存存﹐本朝亦有李存存。

◎州妄語王元美《卮言》云「得姓之貴者﹐無過於我朱及劉﹑李﹑趙也。明朱姓自髙祖於今十三帝矣﹐眞王代傳﹐前後不下四百﹐郡王將二十倍之矣。又有閏帝﹐則梁太祖父子也。」浚師按﹕明髙定鼎後﹐撰《朱氏碑記》﹐敍述本支髙曾以前無考者﹐悉付闕如。此蓋帝王之有眞識見處﹐不似李唐之冒認玄玄皇帝爲始祖也。元美以梁氏父子比明髙得姓之貴﹐將欲明髙與亂臣賊子作同宗乎﹖可爲謬妄。

◎冶溪故里吟先六世祖公衍府君諱﹝景蕃﹞﹐避明末兵亂﹐於順治八年遷居定遠縣西鄕鑪橋鎭﹐遂家焉。二百餘年聚族而居﹐今已七八傳矣。咸豐癸丑﹐粵匪陷皖﹐淮北土匪蜂起﹐吾鄕屋廬田產﹐蕩焉無存。子箴兄官南韶連道時﹐曾作《冶溪故里吟》﹐玆擇錄五十三首﹐逐句注釋﹐付臻哲﹑臻喜兩兒收之。緬祖宗締造之難﹐閱人世滄桑之變﹐且以驗物情﹑紀服食﹐撫今追昔﹐感慨系之﹐可當一編周處《風土記》讀也。詩曰「鑄鐵熔金事有無﹐傳聞故老定非誣。曲陽古治今雄鎭﹐漫把南鑪較北鑪﹝原注﹕吾鄕爲北鑪橋﹐鑪塘寺爲南鑪橋﹐相傳皆魏武鑄軍器地﹞。鱗鱗千傍肥河﹐淸洛西流卅里多﹝浚師注﹕淸洛澗屬定遠縣治﹐卽苻堅屯兵爲晉師追敗處﹞。豈止壽州街接壤﹝浚師注﹕壽州街去鑪橋西門三里﹞﹐遠鄰保信近平阿﹝浚師注﹕保信系鄕集名。平阿﹐懷遠縣也﹐與鑪橋接壤﹞。牽車服賈度間關﹐鈴鐸郎當三里灣﹝浚師注﹕三里灣去鑪橋三里﹐爲往來貿易通衢﹞。除卻水鄕平似砥﹐眼前突兀舜耕山﹝浚師注﹕舜耕山系懷遠西鄕﹞。海陽聚族鄣源地﹐三十三都舊有村﹝浚師注﹕予家先世住休寧三十三都鄣源村﹐休寧乃古海陽治也﹞。白嶽雨中眞入畫﹐飄零無復雪泥痕﹝原注﹕先大夫曾至鄣源省墓﹐歸倩施丈墨癡繪《雨中望白嶽圖》﹐今已不存﹞。淸白家風六代傳﹐渡江卜築慶綿延。泮芹化出科名艸﹝浚師注﹕予家自五世祖兼山府君康熙壬申入定遠籍﹐補博士弟子員﹐自壬申至同治己巳﹐入泮者一百十人﹐中鄕舉者十六人﹐登進士者六人﹐五貢十餘人﹐皆兼山府君本支﹞﹐瑞兆隹城十里邊﹝浚師注﹕公衍﹑兼山兩府君曁五世伯祖子聞府君均葬鑪橋之河頭鄭堡﹐俗名十里廟﹞。北堂種徳毓孫枝﹝浚師注﹕先曾祖龍坡府君早世﹐曾祖母陳太夫人苦節撫孤﹐蒙恩旌表﹞﹐想見津門獻賦時﹝浚師注﹕嘉慶戊辰﹐仁宗巡幸澱津﹐世父蓮舫府君獻賦行在﹐拔置一等﹐賞給舉人﹞。苦節冰霜天不負﹐『筠心』兩字表崇祠﹝浚師注﹕津門召試﹐系《竹箭有筠松柏有心賦》題﹐曾祖母陳太夫人節孝坊成﹐卽建支祠於後﹐因以」筠心「顏堂額﹞。說史談經骨相臒﹐含飴膝下樂喁喁。《九河》一賦波瀾闊﹝原注﹕予少作《禹疏九河賦》﹐先大父甚賞之﹞﹐畢竟還堪覆瓿無﹝浚師注﹕先大父豫圃府君晚年率先公督八叔父稚通公及子箴兄讀書於半舫﹐子箴兄十四歲時曾作《禹疏九河賦》﹐先公手爲點定﹐大父閱之甚喜。今此稿尙存浚師匣中﹞﹖玉關生入喜何如﹖恬退甘爲林下居。鶴髮婆娑雁行肅﹐芝蘭吐秀滿庭除﹝浚師注﹕先世父效力伊江﹐道光戊子蒙恩賜環﹐歸築撫松艸堂﹐侍先大父。暇與諸伯叔父談經講藝﹐棣棠之雅﹐實近今所希﹞。柳骨顏筋腕底分﹐研池鎭日長煙雲﹝原注﹕先大夫有《滌研圖》小照﹐今亦不存﹞。愧予無筆傳家學﹐孤負蕓窗指授勤﹝浚師注﹕先世父與先公並工八法﹐臨池染翰﹐淮南北有『二難』之目。兵燹後浚師搜羅先世父﹑先公手迹﹐雙鉤壽諸梨棗﹐題曰『二方合璧』﹐俾吾子孫世守焉﹞。阿叔愛儂如愛兒﹐琢磨許到鳳凰池﹝原注﹕三叔父課予詩文﹞。卽今雙鬢消磨日﹐難忘垂髫問字時﹝浚師注﹕子箴兄自數齡至入泮﹐皆先公親課之﹞。濃淡淸奇細討論﹐無私化雨沐深恩﹝原注﹕予制舉業﹐受益於叔祖采卿公居多﹞。殘箋剩墨歸何處﹝原注﹕當年所筆削文字﹐無一存者﹞﹐腸斷梅花山畔村﹝浚師注﹕采卿公諱玉ロ﹐嘉慶丙子單人﹐己卯進士﹐制藝最爲座主蕭山湯文端公推許。卒葬梅花莊﹞。瞻楡望杏向平梁﹝原注﹕先大夫與諸叔父在廬州公置筠心堂祭田﹞﹐欲仿吳中範氏莊。莫謂前賢難接武﹐今人亦自有晁﹝六安﹞﹑張﹝華亭﹞。接竈迎神祀天地﹐炷香默禱矢虔誠。尊卑嫻習元辰禮﹐家廟返來天未明﹝浚師注﹕吾家沿徽州舊俗﹐臘月廿四日送竈﹐除夕五鼓迎竈神後﹐設香案在廳事中展拜﹐謂之接天地。禮畢﹐尊長率卑幼赴宗祠拜祭﹞。淸明冬至典交崇﹐華冑遙遙元老公。少小靑衿司祝版﹐也能朗朗達神聰﹝浚師注﹕吾家宗祠定期淸明﹑冬至兩祭﹐請年長登仕版者主祭﹐子弟之在黌宮者司獻帛﹑獻爵及讀祝文等事。祭畢﹐設席堂中﹐所以享余也﹞。年年除夕架松盆﹐肅拜堂前笑語溫。六簋家風仍不攺﹐二更守歲便封門﹝浚師注﹕除夕用鐵盆架松枝﹑松葉於階下焚燒﹐謂之架松盆。二更用紅紙封門守歲﹐年節飲饌﹐惟六盤六碗﹐以示節儉﹞。迢遞瀧岡展孝思﹐每逢佳節益淒其。龍鐘祭墓人猶健﹐幾輩兒童策馬隨﹝浚師注﹕先曾祖父母曁先大母宣太夫人葬丘家崗﹐先大父曁先大母徐太夫人葬髙塘寺﹐先大母龐太夫人葬吳家湖。每值年節﹐伯叔父偕子侄等祭掃﹐並次第拜各先世墓﹞。中饋羹湯手自調﹐機聲軋軋到寒宵。庭幃慈儉垂型久﹐每飯恆思陋巷瓢﹝原注﹕吾家自先曾祖母每日以粥飯之餘施乞丐﹐數十年遵行不攺云﹞。博士龍眠奉女宗﹝原注﹕謂桐城女師吳先生﹞﹐深閨展捲習雍容。書聲忽地琴聲和﹐窗外蟾輝分外濃﹝浚師注﹕桐城吳夫人鐘文貞館予家十年餘﹐予母陳太夫人﹑叔母宣太宜人曁諸姑祖母﹑諸姑母咸受業焉。吳夫人刊有詩集行世﹐卽《隨園詩話》中所稱鐘睿姑是也﹞。渾堅朴素立規模﹐養拙惟期守敝廬﹝原注﹕舊居廳西小軒額曰『養拙』﹞。底事瓊瑤炫珍異﹐斑斕獨愛古釒享於﹝浚師注﹕先世父所藏古釒享於﹐髙三尺許﹐五色斑斕﹐希世寶也。先公亦藏有諸葛銅鼓一器﹐今銅鼓尙存﹐而釒享於已付劫火矣﹞。漫同阮氏分南北﹐休戚相關儼一家﹝原注﹕先世十房﹐東西分居﹞。澤底岡頭洵鼎盛﹐銅盤會食不須誇﹝浚師注﹕予曾祖輩共十三人﹐存十人﹐皆同胞﹑同祖兄弟。後分東南兩房居之。東門皆髙祖厚齋府君支派﹐南門則叔髙祖存齋府君支派也﹞。蘢蔥煙靄河塘畔﹐老圃經營十幾秋﹝原注﹕豫圃爲先大父所築﹐其後八叔父居之﹞。拳石盆花自料理﹐登臨不用杖扶鳩。令名恰稱陶嘉月﹐迆邐房櫳曲沼隈。好景教人忘不得﹐繡球如雪傍檐開﹝浚師注﹕豫圃西偏有船房一區﹐先大父顏之曰『陶嘉月』﹐檐傍繡球一株﹐大可合抱﹐百餘年物﹐開時晶瑩一片﹐足稱雅觀﹞。愛竹山房藕正花﹐倚云軒內綠陰斜。夕陽雨過登髙看﹐天外一峯橫鏌﹝浚師注﹕豫圃中愛竹山房﹑倚云軒皆歙鮑雙五侍郎所題。鏌山爲定遠最幽險處﹐遊蹤不斷﹞。池心亭子榜新辛﹐樓角花枝簇簇勻。四面爲嫌山色遠﹐嵌空平地起が峋﹝浚師注﹕新辛亭建於道光辛巳﹐先大父所親署也。大父以曾伯祖余齋河庫歸田後亦曾建亭起園﹐栽花種竹﹐此亭之建﹐恰又值辛年﹐故名新辛云。假山在亭之左﹐登之可瞰十數里﹞。甲第紛如列戟排﹐編茅別創讀書齋。海棠爛漫春風後﹐月寫孤松影上階﹝浚師按﹕予家分東南兩門居住﹐宅第均閎廠﹐先之以土匪﹐繼之發賊﹐千檐萬瓦﹐都付焚如﹐可勝浩嘆﹞。臺榭玲瓏數望園﹝原注﹕四叔父所居﹞﹐紅牙低唱夜開樽。出門乘醉歸猶懶﹐且去敲棋柏蔭軒﹝原注﹕子祥﹑子健兩弟書室。浚師按﹕叔父芝山公築望園於東門外﹐饒花木之盛。柏蔭軒在望園對門﹐二伯父俊叔公宅也﹞。花意都隨笑口開﹐朱朱白白艷重臺。半園擊缽聯吟日﹐惆悵玉堂人未回﹝浚師按﹕余齋河庫歸田後﹐於曲陽門外後街卜宅。弛其地數畝﹐疊石種樹﹐顏曰半園。後歸世父蓮舫公。道光甲辰﹐半園牡丹開至三百餘朵﹐世父邀楊體之大令﹑黃琴士先生﹑汪杏池丈及先公﹑先叔輩飲酒賦詩﹐極文宴之樂。子箴兄卽於是年登詞館﹞。煙波渺渺集帆檣﹐匯入淮流匹練長。一夜五橋春水漫﹐鷺絲飛到月牙塘﹝浚師按﹕月牙塘在東門外後街﹐塘形如月﹐其源直通長淮﹞。髙田下隰綠油油﹐塘壩𨿽多旱尙愁。兩季午秋需雨澤﹐老農都說望天收﹝浚師按﹕吾鄕田地以麥爲最﹐有『一麥抵三秋』之謠。望天收言雨應時﹐自獲丰稔﹐蓋亦鄕諺也﹞。田將牛計休論種﹝原注﹕吾鄕田百畝則曰一具牛﹞﹐佃倩人耕只問租。大戶村莊難考核﹐入倉升斗盡模糊。莊收麥子隔年陳﹐老米偏呼稻粒新。粥飯三餐兼餅餌﹐縱然鮭菜也調勻。蒸和菽乳配晶鹽﹐芥子葫蘆不用添﹝原注﹕吾家居南街者以市醬得名﹐其秋油可匹鎭江醋﹞。自古八珍推是主﹐玫瑰羞說富家甜﹝浚師按﹕吾家南門三房有醬園一所﹐開設一百餘年﹞。麥黃豆綠均堪釀﹐拇戰分曹酒國降。誰道五香﹝酒名﹞供軟飽﹐白波終不敵封缸﹝浚師注﹕吾鄕五香酒最有名﹐封缸酒則以糯米釀成者﹐味甜而醉人較五香甚。又去鑪橋九十里﹐地名龍岡﹐釀大曲酒亦佳﹐足敵山西汾酒﹞。飛羅密糝白於霜﹐牢九堆盤肉貫湯。羨煞如酥寒具薄﹐陶家制作最精良﹝浚師按﹕鑪橋有陶允謙者﹐制油酥餅絕妙。其薄如紙﹐二文一枚。陶死﹐其子復襲其業﹞。白魚入饌嫩於鰣﹐紫蟹紅蝦伴玉卮。更有面條殊脆滑﹐冰鮮北地漫稱奇﹝浚師按﹕黃瓜魚出淮河﹐極鮮美﹐卽京城之冰鮮也﹞。雛雞鴨都名筍﹐到口渾疑玉版鮮。割取一臠圓若蓋﹝原注﹕豬尾肥美﹐不亞於金華火肉﹞﹐老饕相對欲流涎﹝浚師按﹕吾鄕以雛雞﹑雛鴨名曰筍雞﹑筍鴨﹐言其嫩也。豬尾遠近呼曰橋尾﹐他處屠人無能仿效者﹞。不似江瑤圓柱撐﹐卻侔花蛤要姜烹。嬪珠本入天家貢﹐漁父如何喚作蟶﹝浚師按﹕淮河蛤蜊俗呼蟶子﹐殼不甚大﹐漁人剝其肉﹐以木棍鞭其四圍極薄﹐肉貫於中﹐淸燉紅燒﹐異常鮮美。揚州醉蚶﹑廣州豪食﹐皆不及也﹞。新摘馬蘭甘類薺﹐筠筐甜菜﹝原注﹕卽枸杞苗﹞賣長街。廚娘秋末饒風韻﹐滿架垂垂紅繡鞋﹝原注﹕扁豆名。浚師按﹕馬蘭頭其甘如薺﹐淮南北有之。紅繡鞋子大而皮薄﹐味異他種﹞。似聞番舶愛金鍼﹝原注﹕菜名﹞﹐馬齒叢生石磴陰。早韭晚菘齊減味﹐擔來霜裏菊花心﹝原注﹕菜名。浚師按﹕金鍼菜﹑馬齒菜﹑菊花心白菜﹐皆吾鄕所出﹐賈人捆載赴各處售賣﹞。靚客頻婆貌不同﹐芬馨遠過麝香紅﹝原注﹕形大如李﹐俗名曰柘﹐由靑而黃﹑而紅﹐其味皆美﹞。憐渠未入詩人詠﹐埋沒鐘離片壤中。徽歙龍孫裹凍芽﹐六安栗子霍山茶。丹砂萬顆﹝原注﹕石橊﹞淮濱熟﹐親串分投酒興加﹝浚師按﹕」一夜四山雷起雨滿林無數長龍孫。『放翁詩也。吾鄕少筍﹐冬月自徽﹑歙來者絕佳。懷遠石橊子小而肉厚﹐味甜如蜜﹐不亞白馬寺種也﹞。朱家郭解人推重﹐已伏兵機歌舞場。一片魚鱗寒似雪﹐春燈影裏護紅妝﹝浚師按﹕鳳陽鄕俗每值燈節前後數日﹐率以花鼓燈爲戲﹐往往紛爭構釁﹐雕靑惡少﹐率帶刀劍護持之。沿及後來﹐彊梁愈甚﹐遂遇事卽白刃相向矣﹞。姑息因循可柰何﹐無端蠻觸起風波。四門帥主分雄長﹐不是當年安樂窩﹝浚師按﹕鑪橋初團練鄕兵﹐以主簿統之﹐頗有約束。後則官勢日蹙﹐而刁民肆起﹐邀結東西南北四門﹐自稱帥主。官紳拱手﹐莫可如何﹞。持籌握算劇艱辛﹐孤立何曾徳有鄰。一自皖江馳羽檄﹐虎狼權當保家人﹝浚師按﹕匪亂時各家皆募勇丁爲之保家﹐稂莠不齊﹐後卽由保家者串通外匪﹐彊劫財物﹐受害益深﹞。釃酒椎牛戶戶忙﹐禿襟短袖太猖狂。意園﹝原注﹕鐵君叔父別業﹞花木含愁甚﹐蠟屐無人三徑荒﹝浚師按﹕鐵君叔父意園經始於咸豐元年﹐園甫成而寇亂作﹐樓臺花竹﹐拆毀一空。園中堆石有極縐﹑透﹑漏之巧﹐系自半園移來﹐爲余齋河庫所親置者﹞。淸淮樓下擁貔貅﹐百里衝寒虎帳投。兩度畱兵衛桑梓﹐書生豈爲室家謀﹝浚師按﹕鑪橋一帶外侮內訌﹐朝不謀夕﹐先公屬鐵君叔父及子箴兄兩赴臨淮大營﹐商之袁午橋漕帥﹐撥一軍專駐鑪橋﹐扌耆拄三年﹐賊不得入。迨先公與鐵君叔父先後避囂壽州﹐子箴兄攜余與弟侄輩北上﹐肩事無人﹐遂遭蹂躪﹞。泉刀散盡總無厭﹐蠶食鯨吞衤固已占。碧血橫流箏笛浦﹐滿腔愁緒萬重添﹝浚師按﹕江中丞守廬州城﹐兵餉兩乏﹐時舒興阿擁兵八千人﹐去廬八十里駐紮﹐坐視不救﹐以致失陷。廬州破而淮南北事遂不可問矣﹞。南北諸軍壁上觀﹐老師縻餉共偸安。雄才半入蓮花幕﹐傲骨羞將劍鋏彈﹝浚師按﹕淮南北兵潰後﹐賊焰愈熾。僉壬宵小﹐方且以軍營爲得計。予家𨿽南北奔馳﹐無一人投營者﹞。文字無靈骨董災﹐盜非有道令人哀。探囊去篋尋常事﹐萬卷圖書付劫灰﹝浚師按﹕先世父與先公收藏最富﹐金石書畫插架盈箱。癸丑以來﹐疊遭兵燹﹐所存者百中之一二矣﹞。書來滬瀆快開函﹐浩渺重陽穩掛帆。流寓他鄕終計左﹐好尋大蜀﹝山名﹞賦長﹝原注﹕子祥昨有書來﹐已由上海返興化﹐予甚望其歸廬州﹐並可探吾鄕消息。浚師按﹕子祥兄浚履﹐官桐城訓導﹐庚午丁艱﹐尙畱滯桐城﹞。僦宅樓桑近日邊﹝原注﹕友蘭兄全家居涿﹞﹐吾宗孝友獨稱賢。伶仃異地同齊贅﹝十弟尙在山左﹐依其嶽家﹞﹐未敢輕登泛海船﹝浚師按﹕友蘭兄名汝翊﹐大挑知縣﹐官直隸最久。兵亂後徙家涿州﹐今復作歸來之計矣。十弟浚觀以署正供職京師﹐丁卯夏遽爾疾歿。其孤臻貴﹐予攜之赴粵﹐惟望其讀書成立耳﹞。半百光陰荏苒過﹐時艱無補忽蹉跎。白頭貢叔相思否﹖獨向西湖理釣蓑﹝原注﹕聞閔丈獻之居潁州。浚師按﹕閔丈名士暄﹐戊子孝廉﹐官天長訓導。其尊人超亭先生﹐先世父業師也﹞。幻影泡光感不禁﹐閒中屈指去來今。淮山淮水都無恙﹐可許他年拄杖吟﹖「

◎買賣入詩東坡詩﹕「一枕淸風直萬錢﹐何人買向北窗眠。」此翻用太白「淸風明月不用一錢買」意也。若施希聖「蘭缸如晝買不眠﹐玉鑪夜起沈香煙」﹐不特東坡句不及﹐卽太白句亦不及。廬陵詩﹕「梅窮獨我知﹐古貨今難賣。」此翻用工部「盡撚書籍賣﹐來問爾東家」意也。若梅宛陵「欲賣蟾蜍一寸魄」﹐不特廬陵句不及﹐卽工部句亦不及。錄之以質世之分唐界宋者。

◎文廟行禮儀節漢髙祖過魯﹐以太牢祀孔子。讀史者謂漢家四百年精神命脈﹐全在於此。我朝雍正四年八月﹐上親詣文廟行禮。祭畢﹐諭禮部侍郎三泰﹑太常寺卿孫柱曰「儀節內開獻帛﹑進酒皆不跪﹐朕今跪獻﹐非誤也。若立獻於先師之前﹐朕心有所不安。爾衙門可記檔案﹐以後照此遵行。」仰見聖主崇儒重道至意﹐謹恭識之。

◎烏什洪北江太史著《乾隆圖志》﹐載烏什在庫車西北千里﹐亦漢時城郭諸國。乾隆四十年賜烏什名永寧城。城周數里﹐移參贊大臣駐此。其東二百里﹐爲阿克蘇回城﹔又東四百五十里﹐爲拜城﹔又東八十里﹐爲賽裏木回城﹐皆統於烏什參贊。長白春介軒先生﹝春熙﹞曾鎭斯土﹐有《書懷詩》四首云「難得親朋雁訊通﹐易收駿骨渥窪中。聽歌猶是伊涼調﹝前任甘涼道七年﹞﹐問俗誰移鄭衛風﹖場藿園蔬淸有味﹐芻糧蒲酒戶常丰。柳泉更稱梭梭木﹝土人呼炭曰梭梭木﹞﹐且試新茶撥火紅。春深亦有好桑麻﹐白板紅橋翠影遮。幾訝尉頭非絕域﹝烏什﹐漢爲尉頭國﹞﹐卻從天外望中華。雲霞艷艷籠山廟﹝山廟爲本地一景﹞﹐楊柳依依蔭使衙﹝署左右柳樹成行﹞。堪羨前賢楹帖好﹐暫畱只看一時花﹝廳事有麟梅谷前輩楹聯云﹕」且少憩﹐從萬里程來﹔莫久畱﹐看一時花去。『﹞。晚上城樓獨撫闌﹐蒼然云物望中寬。地當一面崇墉壯﹐堞倚層巒六月寒。邊鎭事眞成雜霸﹐河山局本是偏安。參軍莫訝多蠻語﹐半屬夷官半土官。一隅渾似隔塵寰﹐閶闔天髙絕仰攀。遠宦倍思鄕國好﹐專城偏有簿書閒。長驅士馬誰稱霍﹐久鎭邊疆卻憶班。惆悵年來輪鐵盡﹐隴云湘月又關山﹝予由甘涼道陳臬湘南﹐今復拜領烏垣使節﹞。「按﹕柳樹泉在烏什城南五里﹐柳樹中有泉水湧出。回人呼爲哈喇插起﹐譯言靈泉也。多水則丰﹐少則歲歉﹐甘則太平﹐苦則災。見《西域聞見錄》。梭梭木及山廟等故實﹐又他書所未載也。先生以名翰林曾分校春秋闈﹐出任監司﹐歷官都護﹐風流文采﹐傾倒一時。讀其詩﹐可以想見其人矣﹝李恢垣光廷《漢西域圖考》﹕」烏什城﹐乾隆三十年重建。賜名永寧﹐始住辦事﹐是歲移爲參贊治所。五十二年移參贊於喀什噶爾﹐乃設辦事大臣一員﹑幫辦大臣一員﹑滿營佐領一員﹑八旗換防兵百四十名﹑城守都司﹑守備各一員﹑綠旗換防兵百八十五人﹑屯田參將一員﹑兵二百五十人。嘉慶二十一年﹐裁綠旗兵六十名﹐撥阿克蘇。「據此與洪氏《圖志》作乾隆四十年建﹐賜名永寧異﹐應考﹞。

◎石棺銘《史記。秦本紀》﹕「蜚廉生惡來﹐惡來有力﹐蜚廉善走﹐父子俱以材力事殷紂。周武王之伐紂﹐並殺惡來。是時蜚廉爲紂石北方﹝作石槨於北方﹞還﹐無所報﹐爲壇霍太山而報﹐得石棺﹐銘曰﹕」帝令處父不與殷亂﹐賜爾石棺以華氏。『死﹐遂葬霍太山。「按﹕此銘北海馮惟訥《詩紀》中漏載。

◎公主再嫁漢光武以湖陽公主寡﹐欲妻宋弘﹐隋文第五女蘭陵公主初嫁儀同王奉孝﹐卒﹐再適河東柳述。此公主再醮之見於史冊者。《唐書》專撰《公主列傳》﹐其間髙祖十九女﹐髙密嫁長孫孝政﹐後嫁段綸﹔長廣嫁趙景慈﹐又嫁楊師道﹔房陵嫁竇奉節﹐又嫁賀蘭僧伽﹔安定嫁溫挺﹐又嫁鄭元敬。太宗二十一女﹐襄城嫁蕭銑﹐又嫁姜簡﹔南平嫁王敬直﹐又嫁劉元意﹔遂安嫁竇逵﹐又嫁王大禮﹔晉安嫁韋思安﹐又嫁楊仁輅﹔城陽嫁杜荷﹐又嫁薛﹔新城嫁長孫詮﹐又嫁韋正矩。髙宗三女﹐太平嫁薛紹﹐紹死﹐又嫁武承嗣﹐會承嗣小疾﹐罷昏﹐武后殺武攸曁妻﹐以配主。中宗八女﹐安定嫁王同皎﹐又嫁韋濯﹐又嫁崔銑﹔長寧嫁楊愼交﹐又嫁蘇彥伯﹔安樂嫁武崇訓﹐崇訓死﹐主素與武延秀亂﹐卽嫁之。睿宗十一女﹐薛國嫁王守一﹐守一誅﹐又嫁裴巽﹔息阝國嫁薛儆﹐又嫁鄭孝義。玄宗二十九女﹐常山嫁薛譚﹐又嫁竇澤﹔衛國嫁豆盧建﹐又嫁楊說﹔貞陽嫁源淸﹐又嫁蘇震﹔宋國嫁溫西華﹐又嫁楊徽﹔齊國嫁張﹐又嫁裴潁﹐又嫁楊敷﹔咸宜嫁楊洄﹐又嫁崔嵩﹔廣寧嫁程昌胤﹐又嫁蘇克貞﹔萬春嫁楊フ﹐又嫁楊﹝太華公主亦嫁楊﹞﹔新平嫁裴珍﹐又嫁姜慶初。肅宗七女﹐肅國嫁鄭巽﹐又嫁薛康衡﹐乾元元年降回紇英武威遠可汗﹔郜國嫁蕭徵﹐又嫁蕭升。自代宗後公主無再嫁者。宣宗時詔夫婦教化之端﹐其公主﹑縣主有子而寡﹐不得復嫁。所以維持風化者﹐深且遠矣。又按﹕睿宗女玉眞公主號上淸玄都大洞三景師﹐天寶時乞去公主名號﹐寶應時卒。玄宗女萬安公主末嫁﹐天寶時爲道士。楚國公主嫁吳澄江﹐後亦爲道士。代宗女華陽公主未嫁﹐丐爲道士﹐封瓊華眞人。順宗女尋陽公主太和三年與平恩﹑邵陽二主並爲道士。憲宗女永嘉公主﹑永安公主﹑穆宗女義昌公主亦均爲道士。李唐家法﹐眞不可解﹝《三國誌》吳大帝二女﹐長曰魯班﹐字大虎﹐前配周瑜子循﹐後配全琮。少曰魯育﹐字小虎﹐前配朱據﹐後配劉纂﹞。

◎楹聯林薌溪徵君謂﹕「作長聯如懸繩千尺崖﹐墜而不斷。又如騎五花快馬﹐奔山絕澗﹐一勒便轉。」王補帆中丞在福州寄浚師書曰「吾弟作長聯尢雄健﹐兄於斯事亦有癖﹐但不爲長句﹐每以爲楹帖只可一二行﹐若太長﹐則似一幅掛屏﹐非楹帖也。又似文章後﹑束二比﹐或又似一闋《滿江紅》。」云云。觀林﹑王兩公之言﹐皆拈出此中三昧。何地山侍郎則曰「長聯﹑短聯皆要有法。能脫去文章語﹑詞曲語﹐卽長聯亦自超妙﹐若爲之不合法程﹐卽五字﹑七字﹐直兩句律詩耳。」所言亦深切著明。然補帆﹑地山作實均簡淨名貴。如補帆題浙江臬司署大堂云「堂前艸木新栽﹐春色自畱生意在﹔門外湖山不遠﹐淸光先照我心來。」又福州新修《繪春園》﹐其地相傳爲耿藩別業﹐現攺勸桑局﹐並爲同人遊宴之所。題云「如此園林﹐志乘無名誰是主﹔不妨冠蓋﹐遊蹤偶駐且看花。」又題雲「水石爲鄰﹐況有桑陰連十畝﹔雲霞出海﹐可無榕蔭在三山。」又題江西省新建江安會館云「聯衤藝集羣賢﹐都看五色雲中﹐恩迎日下﹔停驂逢盛會﹐猶憶百花洲上﹐春到江南。」又題浙江孝廉講院﹐時已量移粵藩﹐云「雲路及時登﹐盼諸君同詠霓裳﹐傳來南海﹔風帆隨處好﹐許他日重攜文酒﹐泛到西湖。」又題福建撫署大門云「舟行瀛海南頭﹐正三島風淸﹐十洲云朗﹔人在嵩山頂上﹐看庭前艸色﹐門外榕陰。」又寄題京城重修揚州新館云「海嶠望京華﹐五朵雲開﹐共沐恩光迎北斗﹔珠巢良宴會﹐二分月到﹐更饒春色勝江南。」館在珠巢街﹐爲髙郵﹑寶應﹑興化﹑泰州﹑東臺五屬鄕會士子所居者。以上數聯﹐筆勢飛舞﹐一气相生。地山所謂合法程者﹐斷推此種。若廣東應元宮東廳補帆題云「繞廓雲煙收一覽﹐出山雷雨慰羣生。」則予早卜其有封疆之度矣。地山在粵東題新建陽江廳試院大堂云「萬里下徵軺﹐從羚峽南來﹐見此邦民物山川可躋列郡﹔千間開廣廈﹐對鼉峯西峙﹐願多士文章事業勝似前賢。」又題廉州試院余園欣賞樓云「辟地無多﹐卻分廣廈數椽﹐門徑不容人迹到﹔論文有暇﹐試上層梯一望﹐海山勝向畫圖看。」又題廉州府署還珠亭云「太守昔稱廉﹐千載還珠傳盛事﹔使君重起廢﹐一亭流水諭澄懷。」又題龍川縣通衢司景韓書院云「此鄕爲閩嶠通衢﹐前朝戰壘猶存﹐宜以《詩》《書》回獷俗﹔其地有昌黎遺廟﹐多士講堂新立﹐固應山斗奉名賢。」又題江西省江安會館云「俱是宦遊人﹐從大江南北來﹐追憶昔賢﹐猶傳鹿洞學規﹐蠡濱政迹﹔曾爲持節使﹐登匡廬左右望﹐瞻言故里﹐如見白門煙樹﹐黃海雲濤。」又挽蔣朴山中丞云「同館十六年﹐內參侍禦﹐外歷封圻﹐遺愛在人﹐應憩堂陰歌召伯﹔隔君一萬里﹐遠望函關﹐近瞻廬阜﹐招魂何處﹐空懷竹徑哭元卿。」又挽吳竹莊方伯云「君爲百皖福星﹐武能戡亂﹐文足經邦﹐憶昔年驛館停驂﹐曾聽鄕人歌子產﹔我念雙江舊雨﹐案有遺書﹐篋藏贈稿﹐待他日蠡濱返擢﹐定攀墓樹弔徐公。」憶戊辰冬﹐浚師之官粵東﹐道出皖江﹐與竹莊暢聚數日﹐民生吏治﹐悉力講求﹐非尋常庸庸碌碌者比。乃年未六旬﹐遽捐館捨﹐讀地山挽語﹐可以盡竹莊生平矣。地山所撰楹聯最夥﹐此則錄其尢著者耳。浚師曾題嶺西道署儀門云「重門洞開﹐要事事勿負寸心﹐方稱良吏﹔髙山仰止﹐莫矜矜不持一石﹐便算淸名。」昔包孝肅守端﹐一硯不攜﹐予有見於今之官場積習﹐故更進一層言之﹐非於孝肅有異同也。又端州北門外寶月臺﹐四面荷花﹐星巖拱峙﹐爲名勝之最﹐臺已頹廢﹐浚師鳩同人重興之﹐亦題一聯云「對面卽星巖﹐七朵芙蓉呈綺麗﹔賞心傾露盞﹐一池菡萏正芬芳。」謬爲諸君誇贊﹐附錄於此。視補帆﹑地山手畢﹐正如葉公之好僞形﹐見眞龍而失色矣。

●卷七

◎王文成寄弟書王文成公有《寄諸弟書》一通﹐《陽明全集》中所未載也。黃虎癡先生於收藏家見之﹐刊入《尺牘墨華》中。書云「鄕人來者﹐每詢守文弟﹐多言羸弱之甚﹐近得大人書﹐亦以爲言﹐殊切憂念。血气未定﹐凡百須加謹愼。弟自聰明特達﹐諒亦不俟吾言。向日所論工夫﹐不知弟輩近來意思如何﹐得無亦少荒落否﹖大抵人非至聖﹐其心不能無所系著﹐不於正﹐必於邪﹐不於道徳功業﹐必於聲色貨利﹐故必須先端所趨向﹐此吾向時立志之說也。趨向旣端﹐又須曰有朋友砥礪切磋﹐乃能薰陶漸染﹐以底於成。弟輩本自美質﹐但恐獨學無友﹐未免縱情肆志﹐而不自覺。李延平云﹕」中年無朋友﹐幾乎放倒了。『延平且然﹐況後學乎﹖吾平生气質極下﹐幸未至於大壞極敗﹐自謂得於朋友挾持之力爲多。古人蓬麻之諭﹐不誣也。凡朋友必須自我求之﹐自我下之﹐乃能有益。若悻悻自髙自大﹐勝己必不屑就﹐而日與污下同歸矣。此𨿽子張之賢﹐而曾子所以猶有堂堂之嘆也。石川叔公﹐吾宗白眉﹐𨿽所論或不能無過髙﹐然其志向淸脫﹐正可以矯流俗污下之獘。今又日夕相與﹐最可因石川以求直諒多聞之友﹐相與講習討論。惟日孜孜於此﹐而不暇及於其他﹐正所謂置之莊﹑嶽之間﹐𨿽求其楚﹐不可得矣。守儉弟頗好仙﹐學𨿽未盡正﹐然比之聲色貨財之習﹐相去遠矣。但不宜惑於方術﹐流入邪徑。果能淸心寡欲﹐其於聖賢之學猶爲近之。卻恐守文弟气質通敏﹐未必耐心於此﹐閒中試可一講﹐亦可以養身卻疾﹐猶勝病而服藥也。偶便燈下艸艸﹐弟輩須體吾言﹐勿以爲孟浪之談﹐斯可矣。長兄守仁書﹐致守儉﹑守文弟﹐守章亦可讀與知之。「

◎婆婆張齊賢母入大內﹐上曰「婆婆萬福。」見《長編》。

◎續斷續斷一名屬折﹐一名接骨﹐皆以功命名。蒙古人謂之綽爾海。謹按﹕聖祖《庭訓格言》曰「藥品不同﹐古人有用新苗者﹐有用曝漧者﹐或以手折口咬﹐撮合一處。如今皆用曝漧者﹐以分量稱合﹐此豈古制耶﹖如蒙古有傷損骨節者﹐則以靑色艸名綽爾海之根﹐不令人見﹐采取食之﹐甚有益。朕令人試之﹐誠然。驗之﹐卽內地之續斷。由此觀之﹐蒙古猶有古制。藥惟與病相投﹐則有毒之藥亦能救人﹔若不當﹐卽人參人亦受害。是故用藥貴與病相宜也。」後數語﹐知醫者當奉爲圭臬。

◎子孫肖祖唐薛用弱云「三五世後﹐子孫必有一人肖祖者。」予從叔祖諱﹝玉濤﹐行十一﹞面貌與五世祖兼山府君絕似。憶予八九歲時﹐年節至宗祠拜祭﹐先公攜予至兼山府君眞容前曰「汝知尊長中有面貌相似者乎﹖」予對曰「南門十一叔祖可謂逼肖矣。」﹝予家分東南兩宅居﹐故有東門﹑南門之稱﹞先公笑而頷之。迄今追憶﹐益信薛言爲不誣也。

◎庶吉士列京察乾隆三年京察﹐教習庶常館保送一等﹐修撰﹑編修共五員﹐庶吉士共九員。嗣於乾隆五年吏部議定﹐初任未及三年﹐俱不準保列一等。其歷次所保修撰莊培因﹐編修趙翼﹑韋謙恆﹐庶吉士褚廷璋等﹐俱系中書出身﹐積算前俸。庶吉士景福系壬申科進士﹐甲戌科未經散館﹐至丙子歷俸已滿三年﹐是以循例保列。至三十六年四月﹐奉上諭﹕「本日引見京察各員內﹐翰林院庶吉士亦有列入一等者﹐該員尙未散館授職﹐不應遽膺薦剡﹐著撤去。嗣後庶吉士保列一等之例﹐著停止。欽此﹗」

◎王望王味兼﹝望﹞官浙藩時﹐集諸名刻中米書﹐檢其尢精者命工雙鉤上石。後有二集﹑三集﹑四集之刻。梁山舟學士曾作跋語﹐亦公卿中風雅也。後官浙江巡撫﹐適丁憂﹐應回籍﹐髙宗以海寧攺建石塘﹐王在浙肯擔當事務﹐令其在工督辦。王與李質穎共事﹐意見不合﹐李赴京入對時﹐奏王居喪攜家屬仍住杭州安然聚處。上疑之。旋奉諭旨﹐中有云「從前伊父王師品行甚正﹐無負讀書﹐不應有此等忘親越禮之子。」褫王職﹐仍畱塘工效力。未幾甘肅收捐監糧案發﹐伏誅。

◎居徳則忌潘子善問朱子曰「『居徳則忌』﹐傳曰﹕」則﹐約也。忌﹐防也。謂約立防禁﹐則無遺散。『某於此義不能無疑﹐更乞批報。「朱子答曰﹕」未詳。「王弼注﹕」《》者﹐明法而決斷之象。忌﹐禁也。法明斷嚴﹐不可以慢﹐故居徳以明禁﹐施而能嚴﹐嚴而能施﹐健而能說﹐決而能和﹐美之道也。「《虞氏易》﹕」陽極陰生﹐徳不久居。陽當忌陰﹐故居徳則忌。「毛檢討《仲氏易》謂﹕」澤升於天﹐則降澤及下﹐居則不得矣﹐故禁之。禁﹐忌也。言禁使勿居也。凡此﹐皆於卦名外別是一義。「愚按﹕澤上於天﹐敷潤及下。施祿之君子﹐功徳昭著﹐自然健而能說﹐決而能和。若以功徳自居﹐則失剛正明信之公道﹐轉無以見孚﹐號有厲矣。此徳字當如《左傳。成三年》」然則徳我乎「徳字解。不自居功徳及下﹐正老子所謂」功成而弗居「也。《仲氏易》」居則不得矣「﹐語意頗合﹐特未能明顯耳。至謂」凡此﹐皆於卦名外別是一義「﹐殊費解。

◎定遠村捨詩潘功甫前輩﹝曾沂﹞有《經定遠村捨詩》﹐云「客入定遠縣﹐野趣不可畫。雜豆聚作花﹐長葵列爲界。絲瓜露筋倒﹐大匏拖藤掛。稻柴駕驢走﹐菜把雜魚曬。一羊角觸籬﹐逸出與犬邂。一雞俯而啄﹐一爪撥沙塊。一雞趨與叫﹐一斗彊作快。一牛伏樹根﹐叱起狀甚懈。兩豕雜色毛﹐未禿苦癩敗。老翁敲火立﹐招入竈下話。老婦削姜皮﹐石板攤餅賣。小婦理麻繩﹐客至結不解。棄去拾馬糞﹐出門耙柄壞。看奴驅車去﹐笑言負餅債。投錢復飲馬﹐頗遭老婦怪。求益𨿽不多﹐惡其遽﹤禁頁﹥﹤齒介﹥。老翁頗解事﹐貴客愛脫灑。頤婦莫作﹐以杖指欲拜。」予定遠人也﹐誦之﹐覺家鄕光景如在目前。兵燹之餘﹐不堪回首矣。

◎袁太翁律例條辧鄒蓉詩曰「生我無聞鬼叫冤﹐藏園有父勝隨園。」以爲苕生先生爲其父作行狀﹐隨園老人無之﹐此迂陋之見也。庸徳庸行﹐皆世之常﹐不煩人子稱述。若逞文人筆墨﹐鋪張揚厲﹐又實蹈誣親之咎。孔子聖人﹐《禮經》僅記合葬於防﹐不聞別有紀載。蓋至敬無文耳。然隨園尊人精於刑名之學﹐其議論見隨園《答金震方問律例書》﹐有考核數條﹐足以信今傳後。玆錄於後﹐使讀者知隨園表彰先人事迹﹐不在區區一行狀﹑一墓碣也。

袁先生濱《律例條辧》一﹐「調姦不成﹐本婦自盡者擬絞」。此舊律所無﹐而新例未協也。事關風教﹐無可寬弛﹐然和與調無異。調者﹐和之未成者也。其調者﹐和在意中﹔其自盡者﹐變生意外。其意內之杖尙在難加﹐而意外之絞忽然已至﹐誠可哀憐。夫調之說﹐亦至不一矣。或微詞﹐或目挑﹐或謔語﹐或騰穢褻之口﹐或加牽曳之狀。其自盡者亦至不一矣﹐或怒﹐或慚﹐或染邪﹐或本不欲生而借此鳴貞﹐或別有他故而飾詞誣陷。是數者全在臨時詳審﹐分別辦治。若槪定以絞﹐則調之罪反重於彊也。彊不成﹐止於杖流﹔調不成﹐至於抵死。彼毒淫者又何所擇輕重而不彊乎﹖彼毆詈人﹐人自盡者罪不至絞﹐則調人﹐人自盡者亦罪不至絞。何也﹖毆詈與調﹐均有本罪﹐而其人之自盡﹐皆出於意外。孟子曰「可以死﹐可以無死﹐死傷勇。」其不受調本無死法﹐律旌節婦﹐不旌烈婦﹐所以重民命也。調姦自盡﹐較殉夫之烈婦﹐猶有遜焉﹐而旣予之旌﹐又抵其死﹐不教天下女子以輕生乎﹖俗傳有年少某﹐悅鄰女﹐揖而自媒﹐女拒之﹐再揖而謝﹐女歸縊死﹐某竟擬絞。合郡之人以爲三揖三讓而死﹐莫不掩涕。愚以爲羞忿自盡者﹐照罵毆人而人自盡之條﹐飭有司臨時按閱作何調法﹐以爲比擬﹐其情重者﹐別請聖裁。

一﹐律注內「始彊終和者﹐仍以和論。」此本律所無﹐而增例未協也。按﹕注曰「裂衣損膚﹐及有人聞知者爲彊。」此說是也。然旣以裂衣毀膚﹑有人聞知爲始彊之據﹐又何所見衣破復完﹑膚創仍復爲終和之據耶﹖夫相愛爲和﹐女旣愛之﹐又何恨之而誣以爲彊耶﹖在被姦者必曰以彊終﹐在彊者必曰以和終。信彼乎﹖信此乎﹖事屬暗昧﹐訊者茫然﹐勢必以自盡者爲彊﹐而不自盡者爲和﹐是率眾彊而爲和也。夫死生亦大矣﹐自非孔子之所謂剛者﹐誰能輕死﹖女果淸貞﹐偶爲彊暴所污﹐如浮雲翳白日﹐無所爲非。或上有舅姑﹐下有孩稚﹐此身甚重﹐先王原未嘗以必死責之。而彊者之罪﹐則不可不誅也。今之有司﹐大抵寬有罪﹑誣名節﹐以爲陰徳。然則不肖之人逆知女未必能死﹐將惟彊之是爲﹐而到官後誣以終和﹐則其計固已得矣。或曰「終和之據﹐以叫呼漸輕﹐四鄰無聞者爲和。」不知啼呼之聲果聞四鄰﹐則姦且不成﹐而彊於何有﹖彊者大率蓽門蓬戶﹐四鄰無聞﹐而後敢肆行者也。四鄰之人卽或聞之﹐又誰辧其聲之始終乎﹖又誰質証之以陷人於死地乎﹖然則始彊終和﹐亦終於無據而已矣。律曰「彊者斬﹐未成者流。」語無枝節﹐何等正大。注中增以「終和」二字﹐而行險徼幸者多。按﹕律文彊者誅﹐和者並杖﹐淩暴之徒旣已辱人﹐而又引與同杖以眾辱之﹐惡莫甚焉。就使婦志不堅﹐自念業已被污﹐而稍爲隱忍﹐以免傳播﹐其心亦大可哀矣。較夫目挑心與﹐互相鉆逾者﹐罪當末減。是始彊終和﹐就使確鑑有據﹐而男子擬杖猶輕﹐女子擬杖已重。愚以爲律重誅心﹐彊者女當死﹐調者女不當死﹐然而或死或不死﹐則其所遭者異也。在彊者之心﹐業已迫人於死﹐𨿽女子不自盡﹐其罪重。調者之心本不迫人於死﹐𨿽女子自盡﹐其罪輕。今例注重其所輕﹐輕其所重﹐似有可疑。

一﹐「犯罪存畱養親」﹐載在《名律》﹐始於北魏太和五年﹐金世宗引「丑夷不爭」之禮以除之﹐極爲允當。然律稱奏請上裁﹐是猶未定其必赦也。今刑部或不上請﹐但依例允行。愚以爲殺人者死﹐𨿽堯舜復生﹐不能通融。孔子曰「一朝之忿﹐忘其身以及其親﹐非惑與﹖」可見三代無畱養之文。若此者﹐非聖人之所矜也。夫殺人者之父母﹐何與於被殺者之冤魂﹖忘其親殺人﹐其不孝宜誅﹔恃其親殺人﹐其心術宜誅。按﹕律內「知有恩赦而故犯者﹐加本罪三等」﹐惡其有所恃也。彼恃有畱養之例而故犯者﹐何以反得寬其本罪乎﹖父母不能教子﹐致陷於惡﹐𨿽老而凍餒﹐亦所自取。或聖王仁政﹐務出萬全﹐則按其情罪﹐臨期請旨亦可。

一﹐尊長殺卑幼﹐律無明文﹐尊名分故也。考史冊亦頗不然。漢賈彪不按盜賊﹐而先按母殺子者﹐曰「盜賊殺人﹐事之常有﹐母子相殘﹐違天悖理。」竟按致其罪。是母不得殺子也。趙廣漢以丞相夫人殺婢﹐曳夫人跪庭下受訊。是夫人不得殺婢也。唐敬宗時姑鞭婦至死﹐有司請償。是姑不得殺媳也。馬端臨曰「子有罪﹐父不得而生﹔則子無罪﹐父不得而殺。」世宗憲皇帝特斬胡璁芳姦子婦者﹐皇上特絞徐某烹家奴者﹐此皆聖明獨斷﹐非凡所及愚。竊以爲父母之於子女﹐家長之於奴婢﹐俱不應非理而殺。其尢甚者﹐姑殺婦﹐妻殺妾也。婦與姑本非天屬﹐或待年之女幼住夫家﹐受姑淩逼﹐力難抵攔。或悍妻嚴妒﹐動用非刑。地方官拘於名分﹐擬以杖贖。費金錢﹐許人命﹐較之雞狗所值尢微。不知服制婦死姑報以期﹐是殺婦者﹐卽殺期服親也。士妾有子而爲之緦﹐是殺妾者﹐卽殺夫緦麻親也。在民家爲婦﹑爲妾﹐在國家皆爲百姓﹐在天地皆爲蒼生﹐皇上不忍殺一無辜之百姓﹐而惡姑悍妻乃能殺無罪之蒼生﹐其得罪於卑幼者小﹐其得罪於天地﹑皇上者大。請嗣後將尊長非理殺卑幼者﹐別將冤酷情形﹐分別治罪﹐所保全者實多。

◎林徳陽霽山集「珠亡忽震蛟龍睡﹐軒敞寧忘犬馬情。親拾寒瓊出幽艸﹐四川風雨鬼神驚。」「一А自築珠丘土﹐雙匣猶傳竺國經。獨有春風知此意﹐年年杜宇泣冬靑。」「昭陵玉匣走天涯﹐金粟堆前幾吠鴉。水到蘭亭轉嗚咽﹐不知眞帖落誰家。」「珠鳧玉雁又成埃﹐班竹臨江首重回。猶憶年時寒食祭﹐天家一騎捧香來。」世皆傳爲唐玨作﹐而林徳陽﹝景熙﹞集中亦載之。按﹕徳陽《霽山集》五卷﹐紀文達撰提要云「札木楊喇勒智﹝原作楊璉眞伽﹞發宋諸陵﹐以遺骨建鎭南塔。景熙以計易眞骨葬之。其忠義感動百世﹐然諸書或以其事歸唐玨。今考此集載《夢中作》四詩﹐與諸書所載玨作同。玨他詩不槪見﹐而此四詩詞格實與景熙他詩相類﹐且『雙匣親傳竺國經』句﹐與景熙葬髙﹑孝兩陵之說合﹐與玨同葬諸陵之說不合。考集中有《和唐玉潛》一詩﹐玉潛卽玨之字﹐則二人本屬舊友﹐或當時景熙與玨共謀此舉﹐其事祕密﹐傳聞異詞﹐遂訛爲玨作也。」浚師按﹕徐沁《金華遊錄》注云「楊璉眞伽發陵事﹐諸書紀載﹐歲月不同。按﹕《元史》世祖至元二十一年九月丙申﹐以江南總攝楊璉眞伽發宋陵冢所收金銀寶器修天衣寺。又按﹕宋文憲《書穆陵遺骼事》及丘文莊《續資治通鑑》﹐皆云至元二十一年甲申﹐僧嗣占﹑妙髙上言欲毀宋會稽諸陵﹐江南總統楊璉眞伽與丞相桑哥表裏爲姦﹐明年乙酉正月奏請如三僧言。蓋其謀始於甲申﹐而成於乙酉﹐與周艸窗密《癸辛雜識》年月正同。是時會稽唐玉潛玨﹑永嘉林景熙徳陽﹑鄭宗仁朴翁與臯羽咸主王監簿家﹐協謀收掩陵骨。故唐玉潛作《冬靑樹引》以紀其事﹐而景熙答臯羽詩亦有『夜夢繞勾越﹐落日冬靑枝』﹐豈非諸公共事之明證乎﹖又鄭明徳《遂昌雜錄》云﹕」當發陵時﹐林景熙故爲丐者﹐背竹籮﹐挾竹夾﹐遇物夾投籮中。潛鑄金牌系腰間﹐賄西僧求得髙﹑孝兩陵骨﹐貯兩函﹐葬東嘉。『故夢中作詩有「雙匣親傳竺國經」之句。厲太鴻孝廉編《宋詩紀事》﹐謂六陵遺骨《癸辛雜識》《輟耕錄》俱云葬蘭亭﹐若云髙﹑孝兩陵林攜葬東嘉﹐則詩中所雲』水到蘭亭『句又何謂耶﹖當以周艸窗﹑陶南村所紀爲是﹐而景熙則共事人也。夢中詩系唐玉潛作﹐云景熙作者非。「此論亦確﹐特並存之﹝浚師又按﹕王監簿名英孫﹐號修竹﹐鄭宗仁號朴翁﹐亦號卽翁﹐曾著《易說》若干捲﹐俱見詩集。本朝全祖望所著《六陵祠祭議》《冬靑義士祠祭議》等篇尢詳﹞。

◎王安石乖僻王莽有五均﹑六管之條﹐王安石新法中靑苗取息﹐類所祖述也。人謂安石事事學周公﹐不知但拾新莽唾餘耳。安石《詩經義》成書﹐比神宗於文王﹐亦儼然以周公自命。其用事時﹐富鄭公罷政過南京﹐謂張文定公曰「不料其如此﹐亦嘗薦之。」文定操南音曰「富七獨不慚惶乎﹗」公曰「吾丈待之何如﹖」文定曰「某則不然﹐初見其讀書﹐亦頗有意於彼。旣而同在試院﹐見其議論乖僻﹐自此疏之。」可見乖僻自是者﹐必誤人家國也。

◎皇后稱朕遼景宗八年二月壬寅﹐諭史館學士﹕書皇后言亦稱「朕」曁「予」﹐著爲定式。

◎汪容甫先生傳寶應劉端臨先生﹝臺拱﹞遺書第八卷

二十葉《竹鄰張君家傳》十一行後接刊「死節之臣﹐作《廣陵對》凡三千言」云云﹐細閱乃是汪容甫明經傳也。此篇後又刊《竹鄰張君家傳》﹐蓋前之十一行刊刻舛誤﹐先生外孫阮恩海未曾校出。兵燹後不知先生家尙有藏本可以補入否﹐亟錄於左﹐以待搜輯。

劉端臨先生《容甫汪君家傳》﹝闕前十一行﹐讀其文義﹐實家傳體﹞。

死節之臣﹐作《廣陵對》凡三千言。君少作詩﹐上規漢﹑晉﹐下追韓﹑杜﹐三十以後﹐遂不復作。古文辭醇茂淵懿﹐義例謹嚴﹐根柢經史﹐熔式漢﹑唐﹐不入歐﹑曾﹑王﹑蘇之室。所爲六朝駢體文﹐哀感頑艷﹐志隱味深﹐無近人規模漢﹑魏﹐排比奇字之失。嘗自序生平﹐以爲比迹孝標﹐四同五異。又撰《哀鹽船文》《弔黃祖文》《狐父之盜頌》《弔馬守眞文》《漢上琴臺之銘》﹐並著於世。晚年顓治經術﹐舉其大者﹐釋以義例﹐縱橫貫穴﹐博大淹通﹐卓然成一家言。承學之士﹐初若創獲﹐及反復考訂﹐乃知依古。以來經師大儒所未發明者﹐自君抉其精奧﹐所謂縣諸日月不刊之書也。好《左氏春秋》﹐作《春秋釋義》數十條﹐又采定﹑哀之後列國之事﹐撰《春秋後傳》未成。病後人之誣左氏﹑疑《周官》也﹐作《春秋左氏釋疑》《周官徵文》。病女子未嫁守貞之非禮﹐作《女子許嫁而婿死從死及守志議》。病近世立家廟有不爲婦人作主者﹐作《婦人無主答問》。又謂「媒氏中春會男女」﹐讀若司會之會﹐作《釋媒氏文》。凡所爲文﹐並有益經術﹐維持風教。君於史學﹐貫穿勃﹐嘗取宋氏宗室之見於《紀》《傳》者﹐爲《宋世系表》﹐補沈約書之缺。撰《宋世系表序》﹐又撰《廣陵曲江證》《答錢少詹事問》《江淹墓辧》《江都縣榜駁義》﹐並根據列史﹐辧證地理之誤。荀子﹑墨子之書﹐皆所卒業﹐以今世所行賈誼書篇次失序﹐依《漢書》本傳校錄﹐次爲內外篇。所撰《荀子通論》《年表》《墨子序》《墨子後序》《賈誼新書序》《年表》﹐並著於《述學內篇》。君搜輯三代﹑兩漢學制﹐以及文字﹑訓詁﹑度數﹑名物有系於學者﹐分別部居﹐爲《述學》一書﹐屬稿未成。更以平日讀書所得﹐及所論撰之文﹐分《述學內外篇》。又仿大事記之例﹐撰《廣陵通典》十卷﹐次及楊行密本事而止。君藏書多善本﹐朱墨爛然﹐橫列座右﹐雜以金石彜器之屬﹐凡數十年未嘗去手。王侍郎昶﹑擬廣師謂君有揚﹑馬之文。孫糧儲星衍作傳﹐謂「解經有神識﹐於古文書翰﹐振筆千言﹐不加點竄﹐無不如人意所欲出。」阮撫部元敍錄《述學》﹐謂「心貫九流﹐口敝萬卷﹐鴻文崇論﹐上擬漢﹑唐」。此皆足以語君之問學者。君與畢尙書沅書云「某少日問學﹐實私淑顧寧人處士﹐嘗推《六經》之旨﹐以合於世用。及爲考古之學﹐實事求是﹐不尙墨守﹐以此不合於元和惠氏。其所爲文﹐恆患意不稱物﹐文不逮意﹐不專一體。」此非君自道其實﹐能若是之親切有味與﹖君所著有《春秋述義》《春秋後傳》《知新記》《述學》《廣陵通典》《金陵地圖考》若干捲﹐詩一卷﹐選經史子及漢﹑魏﹑六朝﹑三唐人之文爲《喜誦》十卷﹐又選屈﹑宋以下哀艷之文爲《傷心集》未成。君以干隆五十九年十一月二十日卒於杭州葛嶺園。君生平剛腸疾惡﹐遇事便發﹐以故人多嫉之。然君孝事寡母﹐同出姊妹二人﹐母鄒太孺人愛憐少女﹐君待之有加禮﹐撫外甥如己出。每至一地﹐披荊棘拜師友之墓﹐遺金贈其後人。嘗讀《阮嗣宗傳》﹐謂「外坦蕩而內淳至」﹐以例君之行事﹐其殆千秋之公評也夫﹝浚師按﹕傳中所云王侍郎昶﹑擬廣師﹑孫糧儲星衍作傳﹐阮撫部元敍錄《述學》﹐子箴兄於同治己巳重刻《述學內外篇》﹐僅登王觀察念孫一序﹐余均未刊入。兄跋語謂容甫著述尙有《廣陵通典》《大戴禮正誤》《經義知新記》並詩集﹐而傳中所記《春秋後傳》《金陵地圖考》《喜誦》各種﹐大約久經散失矣﹞﹗

◎倒退虫南海黎棠村﹝國琛﹞《連山學署雜詠詩》云「豈知倒退虫相似﹐蹲伏虛堂一樣閒。」按﹕連山有虫﹐在屋內地作穴﹐穴形如臼﹐光滑異常。穴有廣狹﹐因虫之大小爲之。虫伏泥中﹐終日不出﹐以手引之﹐狀類肥蚰﹐仍捲伏不動。土人呼爲倒退虫﹐以其從地上旋轉而上也。

◎天行健兪文豹《吹劍錄外集》云「《易》諸卦大象皆言卦名﹐《乾》《坤》類也﹐《坤》曰『地勢坤』﹐《乾》亦當曰『天行乾』﹐而乃曰『天行健』﹐何也﹖說者謂《乾》不可以象求﹐然《說卦》謂《乾》爲天﹑爲君﹑爲父﹑爲金玉﹐非象而何﹖李子美云﹕」集韻曰健字卽乾字﹐以乾爲健﹐傳寫誤。『此說差近之。「﹝按﹕李子美名隆﹐臨安人﹐樓攻愧之客﹞。

◎楊龜山被薦楊龜山﹝時﹞以宰相王黼薦﹐除祕書郎。召至闕﹐遷著作郎﹐累遷給事中。紹興初爲工部侍郎﹐卒。志銘及《言行錄》皆諱言所薦。按《宋史》張﹛角﹜﹝音學﹐亦音確﹞《傳》﹐蔡京求善訓子弟者﹐或薦張﹛角﹜。一日顧謂諸生﹕「汝曹曾學走乎﹖」諸生駭問。﹛角﹜曰「今天下被若翁破壞﹐旦夕大亂起﹐賊至﹐必先入汝家﹐汝曹惟善走﹐庶可逃死耳。」諸子告京﹐京問計。﹛角﹜曰「宜亟引耆徳老成置諸左右﹐以開導上心﹐此爲第一義耳。」京叩所知﹐因薦楊時。據此﹐龜山固首受蔡京薦也。嗚呼﹗京父子素以爵祿釣知名士﹐而獨不能致者﹐惟潘良貴一人而已。

◎前身鄭愚醉眠﹐左右見一白豬﹐是愚前身爲白豬也。錢武肅前身爲蜥蜴。徐知誥前身爲赤蛇。歐陽文忠聞楡莢香﹐悟前身爲瞿鵒。劉沆守陳州﹐夢登譙樓﹐抱鼓而臥﹐明日吏告夜將四鼓﹐有蜈蚣長三尺許﹐盤旋鼓上﹐乃知沆前身爲蜈蚣。本朝袁隨園先生前身爲點蒼山白猿﹐紀文達協揆前身爲蟒精﹐吳香亭侍郎前身爲蝦蟆。

◎生臺李洞詩﹕「禁院閉生臺﹐尋師別綠槐。」生臺乃浮屠施食之處。袁淸容﹝桷﹞所謂「哀猿依講席﹐饑鳥下生臺」也。

◎文昌帝君吳荷屋中丞﹝榮光﹞《吾學錄》載﹕「文昌之祀﹐其說有二。一以爲天神﹐《天官書》斗魁戴匡六星﹐一上將﹐二次將﹐三貴相﹐四司命﹐五司中﹐六司祿﹐是爲文昌宮﹐文昌之稱始於此。一以爲人鬼﹐在周爲張仲﹐在漢爲張良﹐在晉爲涼王呂光﹐在五代爲蜀主孟昶。在姚秦之世﹐又爲越人張惡子立廟梓潼山﹐唐明皇西狩﹐追封左丞﹐僖宗入蜀﹐封順濟王﹐宋咸平中攺封英顯﹐元延﹝﹞初加封輔元開化文昌司祿帝君﹐帝君之稱始於此。」按﹕《潛確類書》﹕「文昌六星在北斗魁前﹐如筐形﹐天之六府也﹐主集計天道。一曰上將大將軍﹐建威武﹔二曰次將尙書﹐正左右﹔三曰貴相太常﹐理文緒﹔四曰司祿司中﹐隸賞功進爵﹔五曰司命怪太史﹐主滅咎﹔六曰司寇大理﹐佐理寶。占光色明潤﹐大小均齊﹐則天瑞臻﹐百職理。」云云。所云「六曰司寇」﹐與《天官書》「六曰司祿」不符。《寰宇記》﹕「濟順王本張惡子﹐晉人﹐戰死而廟存。唐廣明二年僖宗入蜀﹐神見於利州桔柏津﹐封爲濟順王﹐親幸其廟﹐解劍贈之。時王鐸扈從﹐因題詩云。」《輿地紀勝》﹕「靈應廟卽梓潼廟﹐在梓潼縣北十八里七曲山。」《明一統志》﹕「按《圖志》﹐神姓張﹐諱亞子﹐其先越人﹐因母報仇徙居是山。自秦以後﹐世著靈異。宋建炎以來累封神文聖武孝徳忠仁王。」所記濟順王與吳錄作順濟王不符。又《寰宇記》﹕「張惡子昔至長安﹐見姚萇﹐謂曰﹕」卻後九年﹐君當入蜀。若至梓潼七曲山﹐幸見尋。『至建元十二年﹐萇隨楊安南伐﹐未至七曲山﹐迷道。遊騎忽見一鹿﹐逐至廟門﹐鹿自死﹐迫騎共剝之。有頃﹐萇至﹐悟曰「此是張君爲吾設主客之禮。』烹食而去。」據此﹐梓潼靈應廟似專爲張亞子立。余家舊藏梓潼縣七曲山文昌帝君像石拓﹐所乘騎或曰白特。特﹐雄也﹐牡馬亦曰特﹐《周禮。夏官。校人》「凡馬﹐特居四之一」是也。朱文正公﹝﹞自以前身爲文昌宮之盤陀石﹐因號盤陀老人。有扶乩者謂文正系文昌二世儲君﹐名淵石﹐故字石君﹐奏加文昌封號﹐行九拜禮。𨿽傳聞異詞﹐然旣列於祀典﹐而舉業家求科名者遂崇奉罔替。吾邑文昌祠據形家言地勢最佳﹐爲合邑人文所關﹐以故香火較他處極盛。道光間先資政公曾捐貲重修﹐復書楹帖云「人間文字無憑﹐惟行陰騭﹔天上主司有眼﹐但看心田。」不沾滯考據文昌是星﹑是人﹐而專就讀書進取者勉其存心立品﹐宜吾師黃琴士先生嘆爲超脫也。

◎作事相類老聃至西戎﹐效夷言﹐衛侯亦效夷言。東方朔射覆﹐尹方﹝王莽時人﹞亦射蜚虫莢射。公冶長解鳥語﹐侯瑾亦解鳥語。李廣射石﹐李遠亦射石。蘇武在匈奴牧羊﹐韓延徽亦在契丹牧馬。曹操呼劉景升子爲豚犬﹐朱溫亦呼其子爲豚犬。韓退之諫佛骨﹐李尉亦諫佛骨。

◎蘇邁詩句蘇伯達﹝邁﹞有句云「葉隨流水知何處﹐牛帶寒鴉過別村。」此襲先玄英先生「鶴盤遠勢」一聯語意﹐然而「蟬曳殘聲過別枝」﹐千古無偶﹐豈後人所能摹擬耶﹖

◎小侄今人於尊長世交前自稱曰小侄。《侯鯖錄》﹕「欽之作中丞﹐言劉仲馮。一日貢父逢之﹐曰﹕」小侄何過﹐致起臺章﹖『「

◎徐渭壽嚴嵩生日啟徐文長﹝渭﹞在胡宗憲幕府﹐藉勢頗橫。及宗憲下獄﹐渭懼禍﹐遂發狂﹐引巨錐事刂耳深數寸﹐又以椎碎腎囊﹐皆不死。已又擊殺繼妻﹐論死系獄﹐里人張元忭力救得免。其爲人蓋狂蕩不羈流也。曾作《代壽嚴公生日啟》一篇云「門弧縣月﹐儼依賜勝之圖﹔卮酒流霞﹐滿逗傳柑之液。年年此節﹐在在回陽。伏念某官﹐河嶽儲精﹐鳳麟協瑞。生緣吉夢﹐盛傳孔﹑釋之微﹔出遇明時﹐綽有臯﹑夔之望。歷幾遷而入相﹐同一徳以格天。四海具瞻﹐萬邦爲憲。恭惟華誕﹐爰屬首春。八帙初躋﹐同尙父遇君之日﹔一年以長﹐多潞公結社之時。莢徵舒﹐已含元气﹔支幹更始﹐載歷二旬。兼齒徳爵而全之﹐天爲獨厚﹔積歲月時而值此﹐人所希逢。某夙侍講筵﹐幸承余教﹔自叨節鎭﹐幾動浮言。曲荷保全﹐尙充任使。知我比於生我﹐益徵古語之非虛﹔感恩圖以報恩﹐其柰昊天之罔極。遙思旭旦﹐賓從如流﹔自阻修途﹐心搖若旆。是用致水土之薄物﹐敢竊比於珍從﹔述功徳以片詞﹐不自知其蕪陋。托之百拜﹐馳以寸衷。伏願保固臺嚴﹐膺綏福履。年髙徳邵﹐永調伊﹑傅之鹽梅﹔主聖臣賢﹐遠邁喬﹑松之呼吸。就車輿以應召﹐賜幾杖而乞言。壽考百年﹐詎止武公之睿聖﹔弼亮四世﹐永作康王之父師。」諛詞滿紙﹐且有「知我生我」﹑「昊天罔極」等語﹐可謂廉恥喪盡。按﹕嚴公乃介溪﹐其生日在正月。嘉靖二十一年壬寅介溪入相﹐年六十三﹐至辛酉政八十﹐實嘉靖四十年也。錄之足爲文人無行者戒。

◎李雯燒香曲攝政睿親王致明大學士史可法書﹐相傳爲李雯所作。雯﹐江蘇人﹐順治初曾官內閣中書舍人。予見其《中秋夜燒香曲》一首﹐輕盈瀏亮﹐置之溫﹑李集中﹐幾可亂眞。沈歸愚《別裁集》﹑張南山《詩人徵略》皆未收李詩﹐蓋湮沒不傳久矣。玆錄其《燒香曲》云「金閨秋淨天如水﹐桂花坐落涼風裏。東墻云葉吐明蟾﹐繡戶鸞屏臨夜起。翡翠瓶髙金博山﹐隔窗雲母香盤盤。細劈犀紋憐素手﹐斜分麝月弄靑煙。憑將桂火沈沈力﹐吹散行雲裊空碧。各存密意對秋風﹐共展芳襟禮瑤席。江南畫閣復重重﹐欲捲珠簾怨不逢。莫愁堂上無消息﹐幾度香銷明月中。」

◎記睿親王事攝政睿親王以順治七年十二月初九日戌時薨於喀喇城﹐年三十有九。未幾﹐蘇克薩哈﹑詹岱﹑穆濟倫首告王謀篡逆迹﹐罷追封﹐撤廟享。十年﹐諭工部﹕「睿王墳園﹐因伊罪惡﹐竟行廢壞﹐似屬不忍。其房屋門墻﹐俱著修理﹐柱用黑色。仍命信郡王看守。」十二年﹐副理事官彭長庚言「諸王俱樹勛勞﹐而睿王之功爲冠﹐當其初薨﹐尙無異議﹐乃爲時無幾﹐朝議紛起﹐論事削爵﹐毀滅過甚。方今水旱相繼﹐似同風雷之警﹐或其中不無冤抑﹐乞賜昭雪。」又一等子許爾安言「睿王罪固難辭﹐而功亦不可泯。乞篤親親之誼﹐隆敬大臣之典。」均奉旨密議﹐經王﹑大臣等議﹐彭長庚欺誑妄言﹐許爾安與長庚無異﹐均應斬決。蒙恩攺徙寧古塔。迨乾隆四十三年正月初十日﹐內閣奉上諭﹕「睦親彰善﹐王政宜先。繼絕昭屈﹐聖經所重。朕自臨禦以來﹐間日恭閱列祖列宗《實錄》一冊﹐因得備知祖宗創業艱難﹐及爾時懿親藎臣﹐勤勞佐命﹐底定中原﹐偉伐殊功﹐實爲從古所未有。而當時策勛錫爵﹐榮號崇封﹐所以酬答者﹐本從優厚﹐迨其後或有及身緣事﹐旋被降削者﹐或有子孫承襲﹐更易封號者。迄今平情準理﹐若不爲之溯述闡揚﹐追復舊恩﹐於心實有所未愜。因念睿親王多爾衮當開國時﹐首先統眾入關﹐掃蕩賊氛﹐肅淸宮禁﹐分遣諸王追殲流寇﹐撫定疆陲﹐一切創制規模﹐皆所經畫。尋卽奉迎世祖車駕入都﹐定國開基﹐以成一統之業。厥功最著﹐顧以攝政有年﹐威福不無專擅﹐諸王大臣未免畏而忌之﹐遂致歿後爲蘇克薩哈等所構﹐授款於其屬人首告﹐誣以謀逆﹐經諸王定罪除封。其時我世祖章皇帝實尙在沖齡﹐未嘗親政也。夫睿王果萌異志﹐則方兵權在握﹐何事不可爲﹖且吳三桂之所迎﹐勝國舊臣之所奉﹐止知有攝政王耳﹐其勢更無難號召。卽我滿洲大臣心存忠篤者﹐自必不肯順從﹐然彼誠圖爲不軌﹐無難潛鋤異己﹐以逞逆謀。乃不於彼時因利乘便﹐直至身後以斂服僭用明黃龍衮﹐指爲覬覦之證﹐有是情理乎﹖況英親王阿濟格﹐其同母兄也。於追捕流賊回京時﹐誆報李自成自死﹐且不候旨班師﹐睿王卽遣員斥責其非﹐並免王公等往迎之禮。又阿濟格出徵時﹐脇令巡撫李鑑釋免逮問道員﹐及擅至鄂爾多斯﹑土默特取馬﹐會議其罪﹐降爲郡王。平日辦理政務﹐秉公持正若此。是果有叛志﹑無叛志乎﹖又《實錄》載睿王集諸王﹑貝勒﹑貝子﹑公﹑大臣等﹐遣人傳語曰﹕」今觀諸王﹑貝勒﹑大臣﹐但知諂媚於予﹐未見有尊崇皇上者﹐予豈能容此﹗昔太宗升遐﹐嗣君未立﹐英王﹑豫王跪請予卽尊位﹐予曰「爾等若如此言﹐予當自刎﹐誓死不從。」遂奉皇上纘承大統。似此危疑之時﹐以予爲君﹐予尙不可﹐今乃不敬皇上而媚予﹐予何能容﹗自今以後﹐有盡忠皇上者﹐予用之﹑愛之﹐其不盡忠﹑不敬事皇上者﹐𨿽媚予﹐予不爾宥也。『且云「太宗恩育予躬﹐所以特異於諸子弟者﹐蓋深信諸子之成立﹐惟予能成立之。』每覽《實錄》至此﹐未嘗不爲之墮淚。則王之立心行事﹐實能篤忠藎﹐感厚恩﹐深明君臣大義﹐尢爲史冊所罕覯。使王彼時如宋太宗之處心積慮﹐則豈肯復以死固辭而不爲邪說搖惑耶﹖乃令王之身後﹐久抱不白之冤於泉壤﹐心甚憫焉。假令當時王之逆迹稍有左驗﹐削除之罪果出於我世祖聖裁﹐朕亦寧敢復翻成案﹖乃實由宵小姦謀構成冤獄﹐而王之政績載在《實錄》者﹐皆有大功而無叛逆之迹﹐又豈可不爲之昭雪乎﹖昨於乾隆三十八年﹐因其塋域久荒﹐特敕量爲繕葺﹐並準其近支以時祭掃。然以王之生平盡心王室﹐尙不足以慰彼成勞。朕以爲應加恩復還睿親王封號﹐追謚曰忠﹐補入玉牒﹐並令補繼襲封﹐照親王園寢制度修其塋墓﹐仍令太常寺春秋致祭。其原傳尙有未經詳敍者﹐並交國史館恭照《實錄》所載﹐敬謹輯錄﹐添補《宗室王公功績傳》﹐用昭彰闡宗勛至意。又如豫親王多鐸﹐從睿親王入關﹐肅淸京輦﹐卽率師西平流寇﹐南定江﹑浙﹐實爲開國諸王戰功之最﹐乃以睿親王之誣獄株連﹐降其親王之爵﹐其後又攺封信郡王﹐𨿽至今承襲罔替﹐但以王之勛績超邁等倫﹐自應世胙原封﹐以彰殊眷﹐豈可以風影微眚﹐輒加貶易乎﹖朕以爲應復其原封。又諸王中披堅執銳﹐拓土開疆﹐共成一統之業者﹐如禮親王代善﹐後攺封康親王﹔鄭親王濟爾哈朗﹐後攺封簡親王﹔肅親王豪格﹐後攺封顯親王﹔克勤郡王嶽托﹐後攺封平郡王﹔當時俱茂著壯猷﹐克昭駿烈﹐載在宗盟。今其子孫所襲﹐均非始封之名﹐外人不知﹐妄疑宗藩當國家締造時有大勛勞﹐而後裔均不得長延帶礪﹐似爲闕典。卽其本支承家襲慶﹐亦以去祖漸遠﹐幾忘其先世錫封之由﹐弗克顧名奮效﹐所系於宗室子孫者甚重。況功臣封內﹐如揚古利之英誠公﹐費英東之信勇公﹐額亦都之果毅公﹐俱以本號相傳﹐其子孫承襲者﹐各能溯勛閥以宣偉績﹐不失故家喬木之遺。今以親賢世冑﹐竟攺其初封嘉號﹐何以垂詒奕祀﹐示酬庸追本之義乎﹖朕以爲應復其原號。著交軍機大臣會同宗人府悉心妥議具奏。其餘宗室諸王﹑貝勒等﹐如有顯著功績﹐其封爵後經降奪者﹐除本人身罹重愆﹐自不當復邀優典﹐若系承襲之子孫獲咎議處者﹐僅當斥其本身﹐而不當追貶其祖宗世爵﹐方爲平允。亦著一並會查議奏。再配享太廟諸王﹐僅有通達﹑成功﹑慧哲﹑宣獻四郡王﹐其太祖﹑太宗﹑世祖時戮力行間﹐櫛風沐雨之親藩﹐如向所舉數人皆未之及﹐蓋由當時議禮諸王各懷私意﹐遂爾湮沒其勛伐﹐不得同侑馨香﹐豈足以彰公道﹖所有睿親王﹑禮親王﹑豫親王﹑鄭親王﹑肅親王﹑克勤郡王俱著補置牌位﹐配享太廟﹐用以妥功宗而昭渥典。至通達郡王系顯祖之子﹐武功﹑慧哲﹑宣獻三郡王系景祖之子﹐當時𨿽身與配享﹐第以宗支而論﹐已在覺羅之列﹐是以宗室王公表傳內未經列傳﹐但思宗室傳旣限於支派﹐國史傳又以屆在宗潢﹐令此四王無所附麗﹐亦覺欠缺。著並交國史館查明四王事實﹐補爲立傳﹐列於國史諸大臣傳之前。卽或當時紀載簡少﹐其功績無由稽核﹐無妨不拘詳略﹐各立一傳﹐以徵信實。並將此通諭知之。欽此﹗」大哉王言﹐所以篤念親藩﹑表揚忠績者﹐至深且切。蓋我純皇帝之心﹐卽列祖﹑列宗之心也。浚師備員薇省﹐校修玉牒﹐曾閱王之事迹﹐退而筆之於書。復檢家藏邸報﹐謹恭錄之﹐俾覽者有所考焉。

◎泰否拔茅《泰》之初九﹐三陽同志﹐拔茅茹以其匯﹐徵吉。假外物以明義也。《否》之初六﹐三陰同道﹐拔茅茹以其匯﹐貞吉﹐亨。假外物以明事也。故君子處泰而不可失輔相之宜﹐處否而不可有卑諂之相。

◎居官勿矯情飾貌叔孫昭子所到﹐𨿽一日﹐必葺其墻屋。程伊川衣冠必整﹐蔬飯必潔。朱子謂王荊公節儉恬退﹐皆不合乎中。如《談往》所載﹕「萬曆間宦局世風﹐崇尙朴素﹐貪索名髙。寓此館者﹐初則門爲薪﹐繼則椽檻佐爨﹐前人葦席遮穿﹐後人則拆三並兩﹐更爲一﹐至於廣筵長夜之器用﹐主以情借﹐僕以姦賣﹐空空如也。淸談簡率﹐儉嗇鄙陋﹐官於此屋爭品﹐屋亦因此官而告頹。」實道盡當時之獘。乾隆八年冬﹐奉上諭﹕「朕君臨天下﹐勤求治理。小民生養之源﹐無日不爲深計。而勸諭之術﹐尢在久道化成﹐是在督﹑撫諸臣董率羣吏﹐日就月將﹐實用其心於興化致治之要﹐以於上理﹐非徒奉文守法﹐循分苟安﹐遂謂無忝厥職也。朕聞雅爾圖之在河南﹐官署鞠爲茂艸﹐許容之居湖南﹐至以文書廢紙糊窗﹐此卽孫樵所謂以官爲傳捨﹐醉Ο飽鮮﹐笑與秩終而已。雅爾圖﹑許容尙稱勤於職事者﹐而猶有此﹐則推而至於他省﹐等而至於州縣﹐其在官無異一驛耳。古之人臣處官事如家事﹐試問今之爲官者﹐其料理家務﹐果肯若此之艸率簡陋﹐漫不經心乎﹖此𨿽細務﹐可見其心不在官﹐欲望其曲體民情而代謀家室﹐此必不可得之數也。張九齡云﹕」縣得良宰﹐萬戶息肩。州有賢牧﹐千里解帶。『蓋吏數變易﹐則下不安業﹔久於其任﹐則民服教化。若當官而存苟且之心﹐將百事皆從廢弛矣。漢時治尙循良﹐璽書勉勵﹐增秩賜金﹐儲以公輔之用﹐意在久安以安民也。𨿽朝廷用人﹐量才審器﹐必酌人地之宜﹐自不能一無更調﹐而欲吏與民相接﹐俾气協而情通﹐究以久任爲常法。居是職者暫不忘入﹝久﹞﹐卽一日而爲數十年之計﹐久不生倦﹐數十年仍當如一日之心﹐則訓俗型方﹐自必視爲切己事也。今親民之官﹐不至苞苴肆行﹐而多競競職守﹐然僅惕於功令﹐以遏其貪饕﹐迫於考成﹐以策其勤敏。簿書期會之外﹐豈眞有以民心之淳薄爲念者歟﹖此閭閻之所以不盡馴良﹐而化導之未洽也。夫身膺民社﹐卽爲其父母師保﹐官之視民如子弟﹐則民之視官若父兄。官民同其休戚﹐而情意相浹﹐斯叩之而卽應﹐感之而易從。今之州縣﹐於黎元之身家性習﹐視同膜外﹐平時不相聯屬﹐而誡諭俱屬具文。澆漓溺於其心﹐陵競狃於所習﹐此則所謂痼疾﹐外視若無所苦﹐而病隱中於本根﹐愈久愈大﹐治之甚難﹐誠不可不亟爲究心者。試思身爲牧令﹐若但司簿領﹑事承接﹐則一書吏之能事﹐何以官爲﹖昔韓延壽閉閣思過﹐而民自悔悟﹐吳佑以身率下﹐而民不忍欺﹐是民非無良﹐而權操之在上。惟教深於隱微﹐故其樹績益顯。爲督﹑撫者﹐果以此爲課最﹐使有司提撕警覺﹐百姓觀摩漸漬﹐日計不足﹐月計有餘﹐將見官與民相習﹐情與事相通﹐一气感孚﹐不致格﹐於以興教化而移風俗無難也。倘任其波流﹐無以發其孝弟廉讓之至性﹐豈能使之奉長吏之命﹐而羣然相從乎﹖朕聞駟馬不馴﹐禦者之過也。百姓不治﹐有司之過也。有司與民漠不相關﹐咎在督﹑撫﹔不能使有司化誨其民﹐咎卽在朕。今吏多玩忄曷而風不古﹐若朕實愧之。國家承平日久﹐治具畢張﹐𨿽久道化成﹐未易驟至﹐而整吏治以戒因循﹐正人心以除積習﹐凡有蒞民之責者﹐皆當審時務之急﹐先思致治之根本﹐而加之意焉。其各遵奉毋忽。特諭。欽此﹔「恭讀一過﹐凡百在位者﹐其亦憬然於民生吏治之大端﹐而勿徒矯情飾貌﹐以博虛譽也。

◎蛤庵禪師蛤庵禪師名本圜﹐自云出身無姓﹐年十六謁戒行僧明然﹐削髮入空門。久之﹐參報恩通禪師。會報恩赴世祖章皇帝召﹐攜師入京﹐侍萬善殿。每上前問答﹐稍稍及師名﹐師微言承應﹐輒當上意。時報恩侍者多湖人﹐師年最少。章皇帝以「小湖廣」呼之。康熙乙丑﹐聖祖仁皇帝幸柘潭﹐召見師於玉泉行在﹐賜飯﹐命賦詩﹐撤所薦含桃食之。是年疾﹐賜醫診視。及卒﹐命侍臣弔問奠茶。師臨終作偈云「屙了喫﹐喫了屙。百萬人天嗅不多﹐香臭十分原有價﹐莫教後代有請訛。」洵古之無上士也。有詩集﹐沈歸愚選國朝詩﹐未收。

◎停進牡丹東坡《荔支嘆》云「洛陽相君忠孝家﹐可憐亦進姚黃花。」洛中貢牡丹﹐自錢惟演始。乾隆二十九年軍機處行知山東巡撫崔應階﹐奉上諭﹕「山東巡撫向來有歲進牡丹之例﹐此等花卉﹐京師皆能蒔植﹐何必遠道進獻。嗣後著停止。欽此﹗」仰見聖主不好玩物至意。迨道光間﹐閩﹑粵荔支亦停止入貢云。

◎李穆堂文集君子不以人廢言﹐明錢謙益降志辱身﹐進退無據﹐實爲小人之尢。然純皇帝禦選《唐宋詩醇》﹐於工部詩中亦尙采其評語。聖度恢闊﹐非凡庸所可仰企也。康熙間兩江總督噶禮參奏陳公鵬年《遊虎丘詩》多含譏刺﹐摘印下獄﹐蒙聖祖寬釋不問﹐卽擢鵬年霸昌道。乾隆戊子﹐江西巡撫吳紹詩奏李紱詩文集語句憤嫉﹐又李任氵英﹑傅占衡集內亦多狂悖不法﹐請將李紱等子孫革審﹐查封家口房屋﹐並請將李茹口﹑馮詠﹑馮謙﹑萬承倉﹑吳名岸﹑黃石麟等查辦。旋奉諭旨﹕「檢閱各簽﹐如李紱所作詩文﹐其間誠有牢騷已甚之詞﹐但核之多系標榜欺人惡習﹐尙無悖謬訕謗實迹。卽其與戴名世七夕同飲﹐原在戴名世未經犯案以前﹐且坐中不止一人﹐無足深究。至李任氵英之於呂畱良語多推許﹐然其所指不過專爲講章時文而言﹐彼時該犯罪案亦未發覺﹐初非甘心附會逆惡。若傅占衡狂吠之語﹐其人生於明季﹐濡染末流無知妄作之風﹐當時類此者恐不獨傅占衡一人﹐且其人久經物故﹐子孫又閱世遼遠﹐如一一跟究﹐滋擾蔓延﹐於事體旣爲未協﹐並恐無識之流或疑其文字獲罪﹐轉得遂其詭激沽名之隱﹐甚屬無謂。該撫所奏﹐一並無庸置議。但此等紕謬語言﹐旣已刊刻成書﹐倘仍聽其謬種流傳﹐其於世道人心貽誤不淺﹐所有各項書本板片﹐該撫可逐一查明﹐卽行銷毀﹐無令畱遺。等因。欽此﹗」初﹐吳公參奏時﹐通省惴惴﹐以爲必興重獄。迨諭旨下﹐而人心乃定﹐靡不感頌仁恩。此事江西人至今尙有能道之者。

◎二五梁五與東關五皆晉獻公時嬖大大﹐《晉語》所謂驪姬賂二五也﹝按﹕予家所藏《左氏傳宋》槧本﹐「二五耦」句無「五」字﹐阮氏仿宋槧本亦然﹞。

◎租庸調唐初賦斂之法曰租庸調﹐有田則有租﹐有身則有庸﹐有戶則有調。至徳宗建中元年楊炎建議作兩稅法﹐夏輸無過六月﹐秋輸無過十二月﹐視大歷十四年墾田數爲定。馬端臨曰「隨田之在民者稅之﹐而不復問其多寡﹐使於商鞅。隨民之有田者稅之﹐而不復視其下中﹐始於楊炎。三代良法﹐壞於鞅﹔唐租庸調良法﹐壞於炎。」

◎漢學宋學靈臯侍郎主宋學﹐儀徵相國主漢學﹐一詆康成﹐一篤信康成﹐故《皇淸經解》中凡侍郎著作皆不載。愚謂讀經者之於漢﹑宋兩家﹐猶之說詩者之於唐﹑宋兩派﹐但須擇取精華﹐歸於至是﹐不可稍涉門戶之見也。黃東發平生服膺程﹑朱﹐而遇有他說之勝於程﹑朱者﹐亦未嘗不兼收並錄﹐經學家之最爲平允者。紀文達《筆記》曰「宋儒之攻漢儒﹐非爲說經起見也﹐特求勝漢儒而已。後人之攻宋儒﹐亦非爲說經起見也﹐特不平宋儒之詆漢儒而已。平心而論﹐王弼始變舊說﹐爲宋學之萌芽。宋儒不攻《孝經》﹐詞義明顯﹐宋儒所爭只今文古文字句﹐亦無關宏旨﹐均姑置弗論。至《尙書》《三禮》《三傳》《毛詩》《爾雅》諸注疏﹐皆根據古義﹐斷非宋儒所能。《論語》《孟子》﹐宋儒積一生精力﹐字斟句酌﹐亦斷非漢儒所及。蓋漢儒重師傅﹐淵源有自﹐宋儒尙心悟﹐研索易深。漢儒或執舊文﹐過於信傳﹔宋儒或憑臆斷﹐勇於攺經。計其得失﹐亦復相當。惟漢儒之學﹐非讀書稽古不能下一語﹔宋儒之學﹐則人人皆可以空談﹐其間蘭艾同生﹐誠有不能盡饜人心者。」此論出﹐𨿽起鄭﹑孔﹑程﹑朱﹑於九泉問之﹐當亦心折也。毛大可專攻考亭﹐江藩著《漢學師承記》﹐據除﹝幹﹞窺井﹐何如借鑑見睛也哉﹖

◎黃勤敏公李次靑同年撰《國朝先正事略》﹐於吾皖黃勤敏公事迹頗不詳審。公之品節﹐以不入故相和┞門爲最著。初公之爲諸生也﹐卽有名。乾隆癸巳﹐髙宗五巡江﹑浙﹐公獻賦行在﹐列二等﹐文譽日起。和┞思羅致之﹐公不應。迨庚戌成進士﹐未殿試﹐和又使人招之﹐公笑而不答。和銜甚﹐遂未與館選。公試卷實前十本云。官部曹﹐未幾卽假歸﹐主講書院﹐課徒自給。家無儲粟﹐晏如也。曾有句云「藏身人海日憧憧﹐沈謝何劉亦難記。馳驅九陌逐下風﹐不肯輕投一人刺。」其孤標如此。嘉慶己未﹐和相伏法﹐睿皇帝親政﹐召公入都﹐賜對便殿。諭曰「朕在藩邸﹐卽知汝名。」旋以主事在懋勤殿行走。甲子﹐特旨授贊善﹐入直南齋。視學山右﹐屢典春秋闈﹐薦歷正卿。成皇帝登極﹐命公在軍機大臣上行走。丙戌﹐以戶部尙書予告回籍﹐賞食全俸。在政府時﹐最爲成皇帝倚任﹐遇事侃侃﹐不避嫌怨。好汲引後進士﹐有一技長﹐必稱道不去口。而民生吏治﹐每造膝敷陳﹐多所啟沃。公懍溫樹不言之訓﹐人莫之知。顧或者但以詩畫目公爲文人﹐實不知公者也。辛巳﹐公配邵夫人事﹐上遣軍機章京趙光祿賫朱渝宣慰﹐中云「伉儷之情﹐自難彊抑﹐然卿已年逾七旬﹐气質初非十分彊壯者可比﹐矧天時暑熱﹐只可於無可如何之中節之以禮﹐切勿有過哀傷。總之﹐國事爲重﹐倚任方深﹐務加意自重﹐永保康彊﹐佐朕以襄上理。」蓋眷注之隆﹐近今罕見。上嘗幸萬壽山玉瀾堂﹐錫十五老臣宴﹐並命扈從靜宜園諸臣隨遊香山﹐公皆預焉。先是七十時﹐蒙仁廟賜額錫慶。至八十﹐又蒙宣廟賞壽。公謝折有云「以臣庸陋﹐自揣平生﹐進不足以酬知﹐退難言乎補過。徒以遭逢聖世﹐終始成全。壯不如人﹐乃奉『盡職趨公』之諭﹔老將及耄﹐猶荷『學優人謹』之褒。惟天地之包涵﹐終無棄物﹔俾江南之散秩﹐永保榮名。此臣刻骨鏤心﹐感深涕出者也。」又云「夕陽無限﹐敢云已近黃昏﹔湛露方濃﹐竊喜長依化雨。」一時徧傳大江南北。丙戌﹑戊戌﹐兩賜人﹛艸參﹜。復奉諭旨﹕「江湖阻隔﹐倏爾數年矣﹐想精力自必如常。知卿原不假﹛艸參﹜苓之力﹐聊伸眷念耳。轉瞬明秋﹐特頒慶賜卿﹐其善自靜攝﹐朕欣待之也。」浚師惟人臣遭際﹐若梁武帝之與陶弘景﹐詔書稠疊﹐可爲榮矣。然而弘景位不過奉朝請﹐年不過八十一﹐以視公之開百秩﹐躋極品﹐宣猷樞密﹐養望林泉﹐富貴神仙﹐遠愈於山中宰相矣。著有《壹齋集》《畫友錄》《泛槳錄》《夜航瑣語》及奏疏若干捲。公原名戊﹐字左君﹐後攺名鉞﹐字左田。目有微眚﹐又自稱井西盲左。

◎平王之孫齊侯之子《詩序。何彼衤農矣》﹕「美王姬也。𨿽則王姬﹐亦下嫁於諸侯﹐車服不系其夫﹐下王后一等﹐猶執婦道以成肅雍之徳也。」「平王之孫﹐齊侯之子﹐」毛傳﹕「平﹐正也。武王女﹐文王孫。」鄭箋則不言文王﹑武王﹐後人或指平王卽宜臼﹐引《魯莊元年》「王姬歸齊」爲證﹐以爲平王之孫嫁齊襄公子。朱晦翁並存其說﹐無所折衷。本朝顧亭林謂﹕「平王而附於《召南》﹐其與《文侯之命》以平王之事而附於《書》一也。東周以後詩得附《二南》﹐惟此一篇。」撇去毛傳「武王女﹐文王孫」六字﹐直定爲東周以後詩﹐似以毛傳所云康成亦未曾牽就歟﹖宋袁絮《講義》云「平王之孫﹐平王以徳而言﹐以平王之孫而適齊侯之子﹐以齊侯之子而娶平王之孫﹐等而言之﹐不敢自大也。」此論最與《詩序》合﹐但仍以齊爲齊國。愚按﹕《詩序》言王姬下嫁於諸侯﹐不過統言王之女嫁侯之子﹐能執婦道成肅雍之徳﹐並未指明齊國。猶之《采蘩》「夫人不失職」﹐《采蘋》「大夫妻能以禮自防」﹐不過統言夫人及大夫妻﹐若必考其系何姓夫人﹐系何姓大夫之妻﹐恐吾夫子刪《詩》時﹐亦不能爲之詳核也。《爾雅。釋詁》﹕「平﹐成也。」《白虎通》﹕「妻者﹐齊也。與夫齊體也。」蓋明言成徳之王孫﹐妻侯之子﹐而能執婦道耳。是齊字作妻字解﹐於義頗洽。嗚呼﹗《詩序》廢而《詩》義微矣。

◎玉臂峯金蓮峯王禹卿太守﹝丈治﹞《觀無夜居士張士犖題斷腕將軍﹝將軍姓朱名士鼎﹞墨迹歌後書野史一則有感》云「楚人鵝掌宴嘉賓﹐慘報須臾便及身。玉臂金蓮兩峯峙﹐只今說著尙驚人。」野史云「獻賊陷湖廣﹐斷男女手足如岡阜﹐男曰玉臂峯﹐女曰金蓮峯。先是﹐漢陽諸府盛行鵝掌宴客﹐非此爲不敬。庖人煆地極紅﹐令鵝履其上﹐須臾﹐掌腫厚加倍﹐鵝渴甚﹐食以醯醬﹐乃斷其足﹐以爲上品。後遭獻賊斷截手足之慘﹐咸以爲食鵝之報也。」浚師按﹕南唐僧謙光無拘檢﹐尢嗜鵝鱉﹐常曰「但得鵝生四隻妥﹐鱉著兩重裙。」佛法慈悲﹐何緣生此敗類。玉臂峯頭﹐正少斯人不得耳。

◎陳先生絳雪堂稿貴池陳信吾先生﹝之瑞﹞以選拔貢生官教諭﹐薦升知縣。乙卯在京需次﹐過從無虛日。先生爲人胸無城府﹐每發一議﹐必傾倒其座人。與先資政公訂忘年交﹐愛浚師尢甚﹐每折輩行相視﹐浚師不敢也。先生作字宗山谷﹐作詩近玉溪﹐而於經學則博取兩漢以來諸家箋疏﹐參互考證﹐不尙宋儒空談﹐亦不染漢儒穿鑿附會之習﹐期於理不背經﹐經從理出。著《絳雪堂集》﹐湯文端稱其文筆矯健﹐洵非溢美。錄其《陰陽一太極論》《書人字解後》二篇﹐俾學者讀之﹐可以窺見一斑也。

《陰陽一太極論》「五行一陰陽也﹐陰陽一太極也。」二語本周子《太極圖說》。然夫子系《易》則曰「易有大極﹐是生兩儀。」是言大極生兩儀﹐非大極一兩儀也。如兩儀乃陰陽之呈形﹐亦不得謂陰陽卽兩儀也。且大字固包太字義﹐泰﹑太通﹐經書無太字﹐亦不當直加點作太也。凡物皆有極﹐易之極﹐乃大極也。當物未有極﹐易之極﹐乃太極也。周子之學純粹﹐爲後儒法﹐本不當議﹐然亦有不可不辧者。漢儒講學往往實事求是﹐宋人則不免有空談﹐此風气然也。旣名爲圖說﹐則當言圖之所以然。《易》注﹕「極者﹐無稱之稱﹐不可得而名也。」又諸家皆曰「太極者﹐其理也。」此空談之明徵也。何以畫○﹖古圜字也。此圜惟《易》有之﹐《易。乾》圜周﹐《易。乾》爲天﹑爲圜﹐日月周天皆圜象﹐故爲圜先爲君﹑爲父而言之也。《說文》詁極曰「棟也。」詁棟曰「極也。」丨讀若衮﹐引而上行﹐讀若囟﹝信﹐﹞引而下行﹐讀若退。丨畫自下而上﹐易之例。丨﹐《易。乾》圜下極至北極﹐上極至南極。極﹐至也。下畫而上﹐當中央位﹐是棟極象﹐此爲「易有大極﹐是生兩儀。」丨在中央﹐便將○分爲兩列。《易》曰「《乾》《坤》成列﹐而易行乎其中矣。」《乾》《坤》之道﹐左陽儀﹐右陰儀﹐從丨畫分出﹐此大極生兩儀也。一至而二分﹐南北爲至﹐冬至﹑夏至言至﹐東西爲分﹐春分﹑秋分言分。古人稱謂之間﹐一絲不容假借也。《乾》一卽《乾》乙。易大極始《乾》西北亥﹐《大過》下天一本﹐乃棟極也。《大過》「棟隆吉」是也。丨爲極﹐易立其中﹐乙爲極﹐易行其中。一﹐乙也。■﹐行乎其中﹐則陰陽盈虛消長從此而生。此盈則彼虛﹐此虛則彼盈﹐間不容髮也。易大極爲天地幹﹐貞者﹐事之幹也。貞在北﹐木生自下﹐而上干天干也。何以知之﹖《坤》「暢於四支」﹐地支也。《乾》乾立極﹐有《坤》。乙﹐兩儀所自出。■﹐乙是也。天地之數從一而二﹐卽一二﹐漸而四﹐而八﹐《漸卦》「可用爲儀」是也。■﹐極橫畫﹐是一二之一﹐《說文》﹕「惟初大始﹐道立於一﹐造分天地。」《易》曰「天地設位。」卽此位也。■﹐卯酉地平﹐上皆天也。故曰天道猶張弓也﹐又曰天形如覆笠。■﹐卯酉天平﹐下皆地也。是以日出地值卯﹐日入地值酉也。天得一以淸﹐地得一以寧﹐分陽形而上者天﹐分陰形而下者地。此極南北一至﹐儀東西二分﹐從直■畫爲橫一﹐上下位定﹐先天《坎》《離》﹐日月行乎其中矣。曰建首﹐實也﹐從■﹐又從■。月建首﹐闕也﹐從■。明字從■﹐皆不離乎本也。本卽大極圖也。一橫一豎﹐合而爲十。■﹐兩儀生四象也。極者﹐還而至之之辭﹐四象從兩儀於中央﹐春分﹑秋分﹑冬至﹑夏至﹐極還爲四時也。從此四時生八卦﹐生生不已﹐無物不有﹐無時不然。「皇建有極」﹐極﹐棟也。故言建說云﹕二五之精妙﹐合而凝極。亟字從二五﹐是十方﹐則亦有訓詁之義焉。他如仁義善惡﹐理固能包﹐而非大極圖說也﹐姑弗論云。

《書人字解後》餘同裏國子學正王先生﹝有《書經正訛》﹐載《皇淸經解》﹞著《人字解》﹐大文也。大意謂﹕人字一撇﹐輕在上﹐陽﹔一捺﹐重在下﹐陰。篇中暢論陰陽五行之理﹐余竊以爲未從其朔也。字學先篆﹐隸次之﹐又次之爲隸變。書家上乘皆寓篆﹑隸﹐意不忘本也。人字大篆從■﹐此《道徳經》所謂萬物負陰而抱陽也。其畫自下而上﹐易之例也。一陰一陽之謂道﹐謂之一畫﹐不可也﹐謂之二畫﹐不可也。是一是二﹐一生二﹐二生三﹐《乾》之三爻《艮》《艮》寅﹐人生於寅﹐■字卽■卦《艮》﹐覆碗是也。《艮》爲人三﹐是以隸書從■﹐不忘三也。先儒云「讀書先要識字。」余進一解曰「識字先要讀書。讀書不通﹐亦無從識字。」識字總以聖經之有左驗者爲可據。如欲識《四書》字義﹐非明於《易》理﹐不可聞一以知二﹐聞一以知十。一﹐數之始﹔十﹐數之終。一者﹐《乾》之初九一畫也。初九一畫勿用﹐大衍之數五十﹐衍從水行﹐其用四十有九﹐一勿用也。《乾》初九一畫﹐位《坎》《坎》子﹐深潛勿用。勿用一而用二﹐勿用子而用丑也。故曰﹕萬事萬物起於牽牛。牽牛﹐醜也。天一地二﹐天三地四﹐天五地六﹐天七地八﹐天九地十。天一﹐《乾》﹔地二﹐《坤》。《乾》者萬物資始﹐《坤》乃萬物資生也。《易。咸》無《恆》有﹐《坎》子一至《兌》酉十﹐八月爲地十終。歲從步﹑戌﹐九月歲功成﹐艸木黃落。戌﹐無也。咸之字從戌﹑口﹐兌口入戌﹐無。故咸﹐無也。物生於有﹐有生於無。然夫子序《易》但云受之以《恆》﹐不云受之以《咸》。無﹐佛教也﹐夫子不以佛教教人也。學《易》者學之於一二三四五六七八九十﹐學之於子丑寅卯辰巳午未申酉戌亥﹐則思過半矣。袁簡齋先生云「甲乙丙丁無可推﹐如一二三四之無可推。」此眞早年科第者之言也。學字從子﹐子《坎》一﹐由一以貫十﹐則學博矣。教官之稱曰學博﹐非學之博﹐不足以言教也。余作教有年﹐用是乃惶然矣﹐用是乃復畱心於《易》矣。學字篆文上從■﹐下從■﹐由子之初爻以通三爻﹑通六爻﹑通三百八十四爻﹐成天下之■■﹐乃可言學。學字又從■﹐■■是也。博從甫﹑寸﹐從十。甫﹐始也。自一之始﹐至十之終﹐皆以寸心通之﹐乃可言博﹐自子一以貫酉十。《兌》卦兌爲言﹑爲羊。羊者﹐養也。詳從言﹑羊﹐說從言﹑兌﹐孟子曰「博學而詳說之。」說當讀悅﹐卽「學而時習之﹐不亦說乎」之說。說後朋來﹐《兌》卦「君子以朋友講習」﹐博學而詳說之﹐所以反說約也。約者﹐一也﹐一二易簡。十者﹐數之終。無一理不詳﹐卽無一理不說﹐說詳卽是說博﹐知十之詳﹐本一之約﹐所以反說約也。庠字從羊。羊﹐養﹐培養也。非學之博﹐有不愧爲上下庠之先生者乎﹖天地間事事物物﹐皆不用子﹐用丑﹐事字從■﹐一中貫醜﹐事從醜。事虛而物實﹐物故從牛﹐牛實。物從牛之理易明﹐物從勿之理難明。不知物卽「潛龍勿用」之勿﹐勿用子﹐用丑﹐勿用子而猶存子之虛位也。物有本末﹐上《兌》下《巽》《大過》■﹐《大過》下天一本﹐故曰本末弱也。「事有終始」﹐「大明終始」﹐皆《乾》一用九以終始之也。終始與先後不同。《易》凡言先後﹐皆先天後天卦往來象也。知止﹐《艮》止之也。《序卦》「物不可以終動」﹐止之二字特筆也。止於至善﹐善亦從羊﹐是故君子無所不用其極。極﹐大極。極﹐棟也。《大過》「棟隆吉」。《乾》初《坎》《乾》二天地中《震》《兌》。《兌》。庚酉辛。九二曰「庸言之信﹐庸行之謹。」庸從庚﹑用﹐《兌》口庸言﹐《震》足庸行﹐是以庸言﹑庸行不系之九三﹐九三非其位也。位從立﹑人﹐《易》例一聖人﹐二庸人﹐三君子。《乾》﹐君﹔《震》﹐子﹐君子。聖從壬﹐壬﹐善之始。壬子《坎》《坎》又爲耳﹐《兌》爲口﹑爲聖。聖道一以貫之﹐一貫始子丑一二。子一﹐《坎》中心﹐醜二如心﹐如《坎》中心。夫子之道﹐忠恕而已矣。一而十﹐十而復一﹐終始西北《艮》。《乾卦》山天﹐《大畜》多識蓄徳﹐女以予爲多學而識之者與﹖非也。予一以貫之﹐皆《易》一貫道也。《乾》九四應初「或躍在淵」﹐淵水回旋﹐復聖名回﹐故字淵也。《乾》爲圜﹐往而屈者﹐左回而入淵﹔來而信者﹐右回而出淵。陰陽相薄﹐如用薄紙畫回﹐自左而右旋﹐背面視則自右而左旋也。《乾》三「君子以自疆不息」﹐《乾》二「在田」﹐九二重田﹐故《乾》三爲■﹐引而伸之爲疆。「夕惕若」﹐夤。夤從夕﹑寅﹐夕日終戌﹐夤日始寅。夤﹐敬也﹐寅賓出日﹐蛇三上《艮》爻﹐「艮其限﹐列其夤。」寅有始﹐則戌不至無終。「終日乾乾」﹐行事恃夤﹐脊骨疆不息也。《乾》初九﹐天一勿爲首。道字從■﹐《乾》一不爲首﹐《坤》二爲■﹐■從■。■爲文﹐文以載道﹐《坤》爲載。地二﹐陰無《乾》首而先﹐「先迷」是也。天地二七數﹐《離》方。離﹐■。■﹐旅行也。■從鹿﹐鹿旅行。鹿天七數﹐鹿以夏至天七《■》一陰生﹐鹿角解。地二數﹐《坤》迷。迷﹐麋也。鹿之大者曰麈﹐羣鹿皆隨麈﹝晉人揮麈﹐今稱麈教﹞。「先迷後得主」﹐麈也。「乃終有慶」﹐慶從鹿省。吉禮以鹿皮爲慶是也。曾子曰「君子思不出其位。」《艮》﹐止之也。思從囟﹐頭腦會蓋也﹝凡人思往事﹐眼返視腦﹞。《艮》上爻是《乾》《乾》首囟而上兼山﹐《艮》不止《兌》《兌》上引﹐兌■成《咸》。《兌》朋﹐「朋從爾思﹐憧憧往來」﹐《咸》卦也。「其如示諸斯乎」﹐指其掌。帝﹐■也﹐從示。《艮》爲掌﹐示諸掌。爪﹐古文掌字。顏淵﹑季路言志﹐自稱曰「願」。《履》初﹕「素履之往﹐獨行願也。」《履》初天一﹐是《復》小。《復》﹕「中行獨復。」「獨行願」﹐願小而志大也。又「願爲小相焉」﹐曰「願聞子之志」﹐志大也。《復》小而《臨》大﹐《臨》上﹐志在內也。內﹝六﹞五「大君之宜」﹐行中之謂也。舉一隅不以三隅反﹐則不復也。四隅之卦﹐自東北隅《艮》始﹐反復西南隅﹐《坤》《艮》《乾》三爻﹐三反復道也。觀天察地﹐是用地方矩仰觀天﹐■﹔用天圓規俯察地﹐■。子午卯酉四正﹐天圓﹔《艮》《坤》《乾》《巽》四隅﹐地方。「七十而從心﹐所欲不逾矩」﹐《坎》爲心﹐從心所欲。《乾》圜往不逾《坤》方矩﹐《坤》方來也。夫子一身﹐蓋於《易》彬彬矣。《易》旨數千﹐文數萬﹐略舉大槪﹐謂之一隅之舉也可。

●卷八

◎柳子厚語柳子厚曰「退之病餘與浮屠遊﹐予與之遊者﹐非必能通其言也。凡爲其道者﹐不愛官﹐不爭能﹐樂山水而嗜安閒。吾病世之逐逐然惟印組是務以相軋也﹐則捨是其奚從﹖」其言如此。吾不知黨韋﹑王時憑藉勢權﹐排擠士類﹐是不愛官﹑不爭能﹑不務印組之本心否﹖古文家動以柳配韓﹐實千古不平事。

◎搗网唐參寥子《闕史序》﹕「或預聞長者之論﹐退必艸於搗网。」搗网﹐疑卽簡牘之屬。

◎蔡陳自彊蔡附蔡京﹐敍族屬﹐尊京爲叔父。京命其子攸﹑修等出見﹐遽云「向者大誤。公乃叔祖﹐此諸父行也。」陳自彊系韓冑童子師﹐恆居稱冑爲恩王﹝每謂人曰「吾惟一死以報恩王」﹞﹑恩父﹐而呼堂吏史達祖爲兄﹑蘇師旦爲叔。《管子》曰「禮義廉恥爲四維﹐四維不張﹐國乃滅亡。」此輩豈非國之妖孽乎﹖葉夢鼎怒賈似道﹐曰「吾斷不爲陳自彊﹗」抗章求去。其識見遠矣。

◎沈確士先生長洲沈確士先生晚年登第﹐薦歷卿貳﹐復優遊林下者十餘年﹐壽九十有八。自古詩人遭際﹐罕有其比。恭讀純皇帝《禦制詩注》曰「沈徳潛與錢陳羣余嘗稱爲江浙二老﹐施恩則同﹐而守分承恩則沈不逮錢遠甚。徳潛﹐吳中諸生﹐久困場屋。乾隆戊午舉於鄕﹐年已七十﹐其成進士﹑選詞林﹐皆由物色而得之。授職甫三年﹐卽擢至詹事﹐再遷禮部侍郎﹐命在尙書房授諸皇子讀。戊辰秋﹐引年乞休﹐準致仕。瀕行呈所作《歸愚集》﹐吁賜序文。徳潛早以詩鳴﹐非時輩所能及﹐余耳其名已久﹐頻年與之論詩﹐名實信相副。笑兪所請﹐因云﹕」非常之人﹐然後有非常之遇。徳潛受非常之知﹐而其詩亦今世之非常者﹐故以非常之例序之。『蓋異數也。辛未南巡﹐命在籍食俸﹐丁丑加禮部尙書銜﹐乙酉賜其孫維熙爲舉人。嗣復時予存問﹐冀躋百齡﹐尋以己丑秋卒於家﹐聞而贈階優卹﹐以示軫惜﹐並人祀賢良祠。生前身後﹐寵榮至矣。顧其辛巳來京﹐以選刻《國朝詩別裁集》乞序﹐閱之則以錢謙益輩爲本朝之冠﹐其人皆士類所不齒﹐徳潛首列之﹐離忠孝而言詩﹐乖於正道。其他序次﹐亦多春誤﹐意徳潛耄荒﹐或其門下士依艸附木者流所爲﹐而徳潛未及檢。因命內廷翰林重爲精校﹐以定去畱﹐並序示大義而還之﹐猶包容不加責也。戊戌秋﹐徐述夔逆詞案發﹐沈徳潛曾爲作傳﹐稱其品行文章皆可法﹐直視悖逆詩句爲泛常﹐轉欲爲之記述流傳﹐則良心澌滅盡矣。使其身尙在﹐獲罪不小﹐𨿽已死﹐亦不可竟置不論。因下廷臣議﹐僉云應削奪所有階銜祠謚﹐並僕其墓碑﹐以爲眾戒。並從之。今作《懷舊詩》﹐仍列詞臣之末﹐用示彰癉之公﹐且知余不負徳潛﹐而徳潛實負余也。徐述夔家饒於貲﹐徳潛爲之作傳﹐不過圖其潤筆﹐貪小利而諛大逆﹐不知有恥﹐並不知畏法矣。徳潛無子﹐其嗣子種松不知何所來﹐人甚不肖﹐狎邪作惡﹐曾命該撫就近約束之﹐幸而未致生事抵罪﹐而徳潛末年所得諛墓財﹐皆被其蕩費罄盡﹐娶妾至多﹐養子至十四人﹐其因徳潛賜舉人者﹐不久卽夭﹐其餘無一成材者。實徳潛忘良負義之報也。「

◎飛天神圖直隸曲陽縣北嶽正殿兩畫壁﹐相傳爲唐吳道子眞筆。西壁最髙處畫有飛天神﹐貌極猙獰有威。明萬曆間邑令趙岱刻諸石﹐其圖幾傳徧海內﹐所稱曲陽鬼者卽此﹐非招福門壁唐人劉伯榮畫也﹝北嶽廟招福門壁上唐人劉伯榮畫鬼尉像﹐毛骨森奇﹐神采飛動﹐世稱爲妙技﹞。摹拓旣久﹐漫滅已甚。殿壁原圖現尙完全無缺。道光二十七年﹐署邑令鄧廷梅恐石刻旣漫滅﹐泥壁終必毀壞﹐倩善繪者依壁鉤摹﹐重刻諸石﹐其較舊爲大者﹐舊圖乃縮小﹐此則原迹也。語詳《定州誌》。家子言兄﹝汝嘉﹞權令髙邑﹐卸事後僑居曲陽﹐曾拓以見餉云。

◎椒花雨楊誠齋自釀酒﹐曰椒花雨。見《南湖集》詩注。

◎秦梓林桷秦檜之兄名梓﹐曾官直學士。其孫婿﹝喜之女夫﹞。林桷﹐字子長﹐一字景安﹐長溪人﹐紹興二十一年進士﹐官右司郎中﹐有《橫堂小集》。

◎宋朝李杜李韶五歲能賦梅花﹐杜範亦以廉直顯時﹐並稱李杜。

◎吳侍郎手札吳香亭侍郎﹝玉綸﹞有致先伯曾祖耐齋公書云「三月初五日﹐接四兄手翰﹐猥以亡室任夫人葬事重承枉奠﹐指示周詳﹐捨其舊而新是阡﹐繪圖以寄。礻幾祥之說﹐我不敢知﹐所慰者平安兩字。向例作碑板文字﹐不諱言謝﹐重其事也。豈亡者之體魄賴以封且安而忘之乎﹖弟與君家素托姻好﹐自庚子春假省還朝﹐蹤分南北。抵閩後﹐與諸郎君判袂京華﹐不得覘所學進境者久矣。已往之光陰如掣電﹐後生之期望如置郵﹐想阿翁同此情懷耳。弟邵武試竣﹐按臨汀州。汀爲牛﹑女分野﹐其水南流入於海﹐出丁位﹐利科甲﹐故以汀名郡。閩重形家言﹐而汀爲甚。諸所見墓門安置﹐備極精整。前由邵而汀也﹐在淸明之後三日﹐翠華﹑蓮峯間﹐冢上掛紙錢者累累矣﹐頗觸春露秋霜之感。因思《禮經》載卿以下有圭田﹐《四牡》之《詩》曰『不遑將母』﹐古聖王恩明意美﹐不啻入其室家﹐代爲籌畫。予以祭而丰﹐念其祿之養﹐皆本至性至情所推及﹐非以發其天地生成之感﹐爲奔走公﹑孤﹑卿﹑尹﹑百執事之具也。然上所以慰勞而逮恩者﹐旣如《禮》與《詩》之詳且至﹐百爾君子﹐載馳載驅﹐自不容一刻緩。所謂士重報禮﹐忠尢性生者乎﹗況余奉冰鑑於九重之訓﹐歷星軺於三載之間﹐月旦從容﹐按期蕆事﹐非若遺大投艱之況瘁也。以視四兄﹐樂天倫於誦讀﹐望佳气以登臨﹐逸者忘其逸﹐猶勞者忘其勞也。君子素位而行﹐易地皆然﹐要以東坡『若過七十年﹐便是百四十』之說﹐思之所得較多﹐健羨何似。」按﹕耐齋公諱﹝熙﹞﹐別字庶咸﹐精靑烏術﹐書中故有汀爲牛﹑女分野一段。紙用桃花箋﹐凡八葉﹐每葉六行﹐爲先資政公所藏。癸丑賊亂﹐付諸煨燼矣。重讀一過﹐不禁憮然。

◎論書如樹梢掛蛇東坡嘗論山谷書曰「魯直字𨿽淸勁﹐而筆勢有時太瘦﹐幾如樹梢掛蛇。」山谷曰「公之字固不敢輕議﹐然間覺褊淺﹐亦甚似石壓蝦蟆。」二公大笑。先資政公曾有句云「牙簽落架因生蠹﹐禿筆臨書掛死蛇。」

◎六六七七八八馮六六﹐元之名妓也。殷七七﹐能開頃刻花者也。陶八八﹐以丹授顏魯公﹐肅宗時道士也。

◎排衝亻類不一﹐大者爲排﹐小者爲衝。見《連山誌》。

◎廣東地暖廣東地气溫暖﹐冬月蟋蟀滿階﹐蚊虫飛擾﹐無異夏時。花木四時皆開放。東坡詩云「靜看月窗盤蜥蜴﹐臥聞風幔落伊威。」又正月與數客野步﹐雜花盛開﹐云「涓涓泣露紫含笑﹐焰焰燒空紅佛桑。」袁文《甕牖閒評》以爲蜥蜴﹑伊威非冬間所有之物﹐含笑﹑佛桑夏中所放﹐蓋未到嶺南﹐讀蘇詩而疑之也。

◎禮義信足以成徳東坡試制科《形勢不如徳論》﹐不知出處﹐《禮義信足以成徳論》﹝《吹劍錄外集》作「禮知信」﹐誤﹞。知子由記不得﹐乃厲聲索硯水﹐曰「小人哉﹗」子由始悟出樊遲學稼注。按﹕何晏《論語集解》「焉用稼」下注﹕「包曰﹕」禮義與信足以成徳﹐何用學稼以教民。『「朱注未曾采入﹝宋張根《吳園易解》﹕」《坎卦》』王公設險『注﹕「形勢不如徳﹐非大人莫能守也。」本《史記。吳起傳》﹞。

◎遊龍杖湯文端公﹝金釗﹞《遊龍杖歌》云「休閒老人棲蓬廬﹐荒園日涉成淸娛。散步瓜疇與芋區﹐秋花錯雜爛漫敷。雞冠鳳仙紫白朱﹐豆莢羊眼葵葉鳧。映帶遊龍十數株﹐丹珠瓔珞垂流蘇。中有一株髙丈餘﹐花葉峻茂與眾殊。老人對此三躊躇﹐上循其頂下至趺。叮嚀園僮愼勿鋤﹐當老其材爲杖扶。天寒霜肅百卉枯﹐玆材玉立蒼於。深根拔出污泥塗﹐夭矯頭角張虯須。暴以杲日芟繁蕪﹐直節外挺中心虛。神物變化來仙都﹐輕逾邛竹堪風趨﹐堅比鶴脛鏗庭除。老人腰腳忘疲劬﹐撰杖低頭起長吁﹕世間良材何處無﹐不遇知己糞土如。薅以趙同朽荼﹐誰信功與靈壽俱。蘆簾梅帳竹幾鋪﹐陪以朱履行於於。寄語水國多選儲﹐上之伊耆養老須。杖國杖朝爾與吾﹐延年繪入《香山圖》。」按﹕《詩》「濕有遊龍」﹐傳﹕「遊﹐枝葉放縱也。龍﹐紅艸﹐一名馬蓼﹐葉大而色白﹐生水澤中。」文端擇其幹之老者制爲杖﹐質堅而體輕﹐甚適於用。今粵東山中老藤﹐色似黃楊﹐或畱本色﹐或施以朱漆﹐制杖亦可手。李太白詩所謂「手中萬歲胡孫藤」也。唐﹑宋諸公﹐多有吟詠。若文端此詩﹐實開山弟一章矣。

◎人臣存心當敬唐宣宗卽位於太極殿﹐宰臣李徳裕行冊禮﹐退。上謂宮侍曰「適行近我者﹐非太尉耶﹖此人每顧我﹐使我眉髮森豎。」後二日﹐遂出爲荊南節度。明神宗沖齡在講筵﹐讀《論語》「色勃如也」﹐誤讀作背。張居正忽從旁厲聲曰「當作勃字。」上悚然而驚﹐同列皆失色。身後卒致削奪之禍。嗚乎﹗霍光驂乘﹐漢宣帝若有芒刺在背﹐及安世代光﹐而帝乃從容肆體。傳曰「爲人臣止於敬。」何二公之見不及此也﹗

◎手無斧柯「欲伐而不得﹐生斧柯。欲鳥而不得﹐生网羅。」《汲冢周書》語也。手無斧柯﹐蓋本此。

◎讀經流涕晉王褒以父死非罪﹐每讀「哀哀父母﹐生我劬勞」則流涕。北齊趙郡公髙獻生三旬而失父﹐及數歲﹐讀《孝經》則流涕。

◎官年今之履歷﹐年歲每增減若干﹐謂之官年。不知此風自宋已然。嶽珂《愧郯錄》﹕「世俗便文自營﹐年事稍尊者率損之以遠垂車﹔𦇤褓奏官者﹐又增之以覬速仕。士夫相承﹐遂有官年﹑實年之別。間有位通顯者﹐或陳情於奏牘間﹐亦不以爲非。珂考之﹐治平四年五月二十八日﹐詔劾內殿崇班郭繼勛增加歲數情罪以聞。以其陳乞楚州監當﹐自言出職日實嘗增十歲也。」按﹕《北史》傅修期年逾八十﹐猶能馳射盤馬奮稍﹐常諱言老﹐每自稱六十九。是可作今之官年論矣。

◎呂畱良論南雷文案呂畱良卒於康熙二十二年﹐後四十餘年而有湖南人曾靜之案牽及畱良﹐世宗查閱畱良所著詩文日記﹐語多狂悖﹐並其子葆中戮屍梟示。相傳畱良之戮屍也﹐開棺時面如生﹐頸受刃尙血痕縷縷﹝詳紀文達《筆記》﹞。按﹕畱良字用晦﹐號晚村﹐爲我朝諸生十餘年﹐忽自以淮府儀賓之後﹐追念勝朝﹐棄靑衿而爲僧。平生篤信程﹑朱﹐又負重望﹐遂敢肆意譏訕﹐卒罹國法﹐識者𨿽﹝嗤﹞之。余在京師﹐於荒肆中見有《晚村文集》數十葉﹐鼠嚙蠹蝕﹐破碎不堪讀﹐惟答張考夫與魏方公兩書尙完備。考夫者﹐楊園先生也﹐館畱良家﹐故有「虛席以侍伊﹑洛臨講」語。其與魏方公書則專論《南雷文案》者。書云「惠示《南雷文案》﹐雨中無事﹐卒閱之。其議論乖角﹐心術鍥薄﹐觸目皆是﹐不止如尊意所指摘﹐僅《旦中》一首也。《旦中志銘》固極無理﹐而莫甚於與李杲堂﹑陳介眉一書。其意妄擬歐陽《論尹師魯墓志》之作﹐詞气甚倨﹐儼然以古作者自居﹐教二生以古文之法及爲志銘之義。夫不論法與義﹐則愚不得而知﹐若猶是法也﹑義也﹐則某竊有詞矣。凡銘之義﹐稱美而不稱惡﹐原與史法不同。稱人之惡則傷仁﹐稱惡而以深文巧詆之﹐尢不仁之甚﹐然猶曰不沒其實云爾。未聞無其實而曲加之﹐可以不必然而故周內之﹐而猶曰古志銘之法當然也。所引昌黎銘法爲證﹐猶可笑。李虛中﹑衛之玄﹑李於﹝千﹞之方術燒丹﹐其平生他無足傳﹐而實以好異死﹐法固不得而易也。王適之謾婦翁﹐所以狀侯髙之與適之負奇耳﹐如《史記》稱髙祖賀錢萬﹐實不持一錢﹐豈爲謗髙祖哉﹖至柳子厚之志銘﹐則更不然。子厚之黨叔文輩也﹐事關國史﹐其是非旣不可移﹐而爲子厚志﹐則此其一生之大事﹐又非細故瑣語之可隱而不必存者也。然至今讀其文﹐淋漓悲痛﹐但致嘆於無推挽與排擠下石之人﹐蓋已深爲之湔祓矣。今謂旦中工揣測人情於容動色理之間﹐巧發奇中﹐不必純以其術。試取此數語思之﹐其人品心術爲君子乎﹖爲小人乎﹖謂旦中之醫爲下品﹐某不敢知﹔謂旦中之人品心術爲小人﹐此某之所決不敢信也。若太衝本意﹐止嘆惜旦中馳騁於醫﹐而不及從事太衝之道﹐則亦但稱其因醫行而廢學﹐亦足以遣詞立說矣﹐何必深文巧詆之如此。是昌黎一志而出於厚爲君子﹐太衝一志而入旦中於小人﹐其居心厚薄何如也﹖乃欲以犭制獒之牙﹐擬觸邪之角哉﹖且昌黎立身爵然﹐未嘗與子厚同黨﹐故可以嘆惜不諱。若旦中之醫﹐則固太衝兄弟欲借其資力以存活﹐故從臾旦中提囊出行﹐其本末某所親見具悉。今太衝書中亦明云『弟與晦木標榜而起矣』旦中果有過乎﹐則太衝者旦中之叔文也﹐使叔文而嘆惜子厚﹐天下有不疾之者歟﹖又謂﹕」寧波諸醫﹐肩背相望﹐旦中第多一番議論緣飾耳。『太衝嘗遣其子名百家字正誼者﹝後托貴人爲二子百家﹑百學援閩例﹐貴人偶誤記﹐納百家﹑正誼爲二﹐今攺百學名百家以應之﹐非昔之百家矣﹞﹐納拜旦中之門學醫矣。夫以旦中之術庸如此﹐其緣飾之狡獪又如此﹐旦中於太衝其歸依相知之厚也又如此﹐不知太衝當時何以不一救止之﹐而反標榜之﹐又使其子師事之﹐及其死也﹐乃從而掎摘之。驅使於生時﹐而貶駁之身後﹐則前之標榜旣失之僞﹐今之志銘又失之苛﹐恐太衝亦難自免此兩重公案也。卽』身名就剝『句引歐陽銘張堯夫例﹐亦屬不倫。歐陽所謂昧滅﹐嘆年位之不竟其施也﹐太衝所云﹐譏其不學太衝之道而抹扌殺之也。旦中生平正志好義﹐才足有爲﹐其大節磊落足傳者頗多﹐固不得以醫稱之﹐又豈遂爲醫之所掩哉﹖世有竊陳﹑王之餘涎﹐掇雜流之枝語﹐簧鼓聾﹐建孔招顏﹐藉講院爲竿牘之階﹐飾丹黃爲翰苑之徑﹐一時爲之哄然。然而山鬼之技終窮﹐妖狐之霧必散。此及所謂』身名就剝『者耳。旦中身無違道之行﹐口無非聖之言﹐其生也﹐人親之﹐其沒也﹐人惜之。然則旦中之日𨿽短﹐而身名固未嘗剝也。太衝𨿽欲以私意剝之﹐亦烏可得耶﹖夫徳不如曾﹑史﹐功不如禹﹑稷﹐言不如遷﹑固﹐卽曰身名就剝﹐然則太衝之必不如曾﹑史﹑禹﹑稷﹑遷﹑固﹐已萬萬可信也﹐日空長而名蚤剝﹐方自悲之不暇﹐而遑及悲旦中乎﹗所云』是是非非﹐一以古人爲法﹐言有裁量﹐毀譽不淆『﹐古文之道﹐豈復有出於此。然拔太衝之茅﹝矛﹞以刺其盾﹐其志銘中如降賊後遁者﹐授職僞府﹑賊敗慚死者﹐勸進賊庭﹑歸而伏誅者﹐槪稱其忠節﹐而憤其曲殺﹐以國論之大﹐名教之重﹐逆迹之昭然﹐不難以其私暱也而曲出焉﹐一故人陰私之未必然者﹐則必鉤抉而曲入焉﹐是非毀譽淆乎﹖否乎﹖言之裁量謬乎﹖否乎﹖當道朱門﹐枉辭貢諛﹐紈銅臭﹐極口推尊﹐余至麼﹛麻骨﹜嵬瑣﹐莫不爲之滅瘢刮垢﹐粉飾標題﹐獨取此貧交死友﹐奮然伸其無稽之直筆﹐而且教於人曰此爲古文之法﹑志銘之義當然也﹐世間不少明眼﹐有不爲之胡盧掩鼻歟﹖太衝有云「昔之學者﹐學道者也﹔今之學者﹐學罵者也。』觀《南雷文案》一部﹐非學罵之巨子乎﹖罵人之罵而自好罵人﹐此楚圍之轉受﹃於慶封也。夫罵焉而當﹐則曰懲曰戒﹔罵苟不當﹐則曰悖曰亂。今以悖亂之罵﹐而橫加諸人﹐曰此古法也﹐豈惟古文之道亡﹐將生心害事﹐其爲世道人心之禍﹐又豈小小者乎﹖旦中臨絕有句云﹕」明月岡頭人不見﹐靑松樹下影相親。『此幽淸哀怨之音也﹐太衝攺』不見『爲』共見『﹐且訓之曰「形寄松下﹐神畱明月。神不可見﹐卽墮鬼趣。』夫使旦中之神共見於明月岡頭﹐眞活鬼出跳矣。旦中之句以鬼還鬼﹐道之正也。如太衝言﹐卽佛氏大地平沈有物不滅之說耳。靑天白晝﹐牽率而歸陰界﹐太衝之云﹐無及正墮鬼趣乎﹖卽『不見』﹑『共見』以詩家句眼字法而論﹐孰佳孰否﹐老於詩者皆能辧之。此文義之失﹐又其小者矣。飄風自南﹐靑蠅滿棘﹐本不足與深辧﹐但念旦中疇昔周旋﹐今日深知而敢辧者﹐僅某一人而已。若復閔默畏罪﹐是媚生貴而滅亡友也。故欲直旦中之誣﹐則不得不破太衝之罔耳。又念信旦中之審者﹐莫如賢叔侄兄弟﹐故敢嘮叨及之。至太衝所以致憾旦中而必欲巧詆之死後﹐其說甚長﹐亦不欲盡發也。昨吳孟舉兄亦深爲嘆惜﹐寄示此書。後有續集《吾悔集》四卷﹐則此本猶有未全者。謹納上﹐幸視至。不宣。」《南雷文》爲黃黎洲﹝宗羲﹞著。黎洲列蕺山門下﹐又爲忠端之子﹐見賞於虞山錢牧齋﹐僞魯王監國時擢至副都禦史。海上之變﹐不能一死塞責﹐迨塵氛靖後﹐聖祖如天之徳﹐不復根究僞朝從亡諸人﹐黎洲乃儼然自居明之遺逸﹐艸間苟活﹐年逾八旬﹐忠節兩字我不敢知也。今所刊《南雷文定》﹐蓋晚年刪定之本﹐如《髙旦中墓志》等篇均削去不復存﹐或亦自知其短﹐冀身後之掩覆歟﹖江藩《漢學師承記》殿黎洲﹑寧人於八卷之末﹐而褒貶究未允當。予之錄畱良文﹐蓋欲後人知黎洲爲人﹐亦不以人廢言之義也。

◎學而時習「學而時習之」﹐何晏集解﹕「王肅曰﹕」時者﹐以時誦習。誦習以時﹐學無廢棄﹐所以悅懌。『「皇侃疏引《白虎通》﹐云﹕」學﹐覺也﹐悟也。言用先王之道導人情性﹐使自覺悟而去非取是﹐積成君子之徳。時者﹐凡學有三時﹐一就人身中爲時﹐二就年中爲時﹐三就日中爲時也。一就身中時者﹐受學之道擇時爲先﹐長則捍格﹐幼則昏迷﹔二就年中者﹐夫學隨時气﹐則受業易入﹔三就日中﹐前身中﹑年中二時而所學並日日修習﹐不暫廢也。「李季可《松窗百說》云﹕」所學者道﹐而道不可見﹐散而爲事業﹐在學者時時習而行之﹐知其爲善有益而非難﹐故悅。時者﹐不欲盡拘以漸進之之意。「按﹕朱子分先覺﹑後覺﹐而解時習如鳥數飛﹐似不若王氏等論切當也。

◎施全葛誠宋小校施全刺秦檜不中死﹐人呼爲施將軍。明吳人葛誠以蕉扇招市人殺稅監參隨﹐人呼爲葛將軍。

◎謝表沈痛明陳ㄈ崇禎十五年擬《蠲賦淸獄羣臣謝表》﹐中云「民窮則盜起﹐爲民淸盜﹐而驅民於盜者更多﹔法玩則姦生﹐用法除姦﹐而借法行姦者益眾。」語語沈痛﹐實能道出衰時獘政﹐不徒賞其文字之工也。

◎給暹羅檄諭乾隆四十年秋間﹐廣東船商陳萬勝帶投暹羅國鄭昭文稟一件﹐內稱平定打馬部落﹐人眾投歸﹐內有滇省趙成章等十九名附商船送回﹐並情願合擊緬匪﹐乞賞給磺鐵炮位等語。時大學士李公﹝侍堯﹞總督兩廣﹐據鄭昭所稟奏聞﹐並擬檄諭一道﹐意欲準其合擊緬匪。奉上諭﹕「中國當此全盛之時﹐如果欲徵剿緬甸﹐何必借助於海外小邦。況撫馭外夷﹐亦自有道﹐若借其力翦滅叛蠻﹐彼必恃功而驕﹐久且效尢滋甚﹐更難駕馭。此乃一定之理﹐李侍堯等蓋見未及此也。現令軍機大臣代擬檄稿發去﹐李侍堯接到後﹐卽照向例繕寫發往。等因。欽此﹗」自來借助外族﹐必有後患。我髙皇洞悉隱微﹐力持大體﹐實非臣下所能企及於萬一者。附錄檄諭於後﹕兩廣總督李爲檄諭事﹕本閣部堂接閱來稟﹐並開列名單送回滇省兵丁十九名﹐具見小心恭順。所請磺鐵銃仔﹐前經駁飭﹐今除銃仔一項﹐關系軍器﹐定例不準出洋﹐未便給發外﹐其需用硫磺鐵鍋﹐準照上年請買之數﹐聽爾買回﹐以示獎勵。至所稱『若以緬匪凶頑﹐罪在不赦﹐欲加天討﹐昭願率兵合擊﹐但昭統攝初安﹐軍需缺乏﹐冒乞恩賜磺鐵銃仔﹐並懇據情呈奏』等語﹐所言已悉﹐但天朝統馭寰宇﹐中外一家﹐國富兵彊﹐勢當全盛﹐前此平定準噶爾回部﹐西北拓地二萬餘里﹐今因兩金川狼狽爲姦﹐負恩抗拒﹐官兵徵剿﹐現已搗其巢穴﹐大功指日告成﹐獻俘行賞﹐西南諸番部亦可永慶安全。徳威所布﹐遐邇莫不震攝。至緬匪頑蠢負﹐甘棄生成之外﹐實爲覆載所不容﹐亦屬貫盈所自取。邇年因伸討金川﹐遂將滇兵暫撤。今策勛在邇﹐或閱一二年稍息士卒之力﹐再行厚集兵力﹐將緬匪一舉蕩平﹐此時自難預定。若果欲掃除緬匪﹐則以百戰百勝之王師﹐奮勇直前﹐所向無敵﹐視攻搗阿瓦﹐不啻摧枯拉朽﹐何借爾海外彈丸﹐聚兵合擊。或爾欲報故主之仇﹐糾約靑霾﹑紅沙諸鄰境﹐悉力陳兵﹐盡除花肚﹐亦爾自爲之。設或爾志得伸﹐據實稟報﹐本閣部堂覆核無異﹐自當代爲奏聞。大皇帝勢天下共主﹐亦必鑑爾忠誠﹐予之嘉獎。至於中國之欲平緬匪與否﹐聖主自有權衡﹐固非我守土之臣所敢料﹐亦非爾之所當請問也。爲此詳悉檄諭知之。須至﹐檄者。「

◎鄭司農鄭玄字康成﹐桓﹑靈時遭黨錮十四年﹐蒙赦﹐大將軍何進﹑袁紹等皆辟﹐不起﹐徵爲大司農﹐以病乞還﹐故稱鄭司農。鄭眾字仲師﹐鄭大夫興之子﹐亦稱鄭司農。康成學本馬融﹐而參取杜子春﹑鄭大夫﹑鄭司農之說。

◎爾雅非周公作葛洪《西京雜記》曰「茂陵郭威好讀書﹐以爲《爾雅》周公所著﹐而《爾雅》有『張仲孝友』﹐張仲﹐宣王時人﹐非周公所制明矣。余嘗以問揚子云。子云曰﹕」孔子門徒遊﹑夏之儔所記﹐以解釋六藝者也。『「家君以爲《外戚傳》稱史佚教其子以《爾雅》﹐又記言孔子教魯哀公學《爾雅》《爾雅》之出遠矣。世父蓮舫先生髫齡時﹐先大父授以《爾雅》﹐並引《西京雜記》告之。世父對曰﹕」昨讀』梁山﹐晉望也『﹐按成王封弟叔虞爲唐侯﹐至子燮乃攺國號曰晉。周公時安得有晉耶﹖「大父驚異﹐謂非常兒所能。

◎地中有水《易》取對待。師﹐眾也﹐故象曰「地中有水﹐師﹐君子以容民畜眾。」比﹐輔也﹐故象曰「地上有水﹐比﹐先王以建萬國﹑親諸侯。」疏﹕「地中有水﹐欲見地能包水﹐水又眾大﹐是容民畜眾之象。若其不然﹐或當云地在水上﹐或云上地下水﹐或雲水上有地﹐今云地中有水﹐蓋取容畜之義也。」愚按﹕行師之處﹐水艸爲先。地中有水﹐方足供民眾之用。《管子》﹕「凡立國都﹐非於大山之下﹐必於廣川之上。髙毋近岸﹐而水用足﹔下毋近水﹐而溝防省。」其用意正同。

◎梆今官衙中﹐知府以上早晚發鼓﹐州縣發梆。《正字通》﹕「斫木背穿孔﹐官衙設之爲號召之節。」或以竹作筒﹐兩頭畱節﹐旁穿小孔﹐擊之有聲﹐似古之用厄。若《宋史》官舍擊梆自守﹐則近於今之支更巡夜者。

◎閻百詩閻百詩於康熙元年遊京師﹐依托合肥龔端毅公爲之延譽﹐由是知名。其卒也﹐相傳世宗憲皇帝親制祭文並挽詩以賜﹐然恭閱世宗禦集均不載。儀徵阮文達公﹝元﹞撰《儒林傳稿》﹐稱其所著《孔廟從祀末議》十一事﹐乾隆十二年檢討山陽阮學浩上其議﹐部議未準。浚師恭讀髙宗純皇帝諭旨曰「翰林院檢討阮學浩所奏貢生閻若璩《孔廟從祀末議》十一條﹐朕粗加披閱﹐大槪多前人所已經議﹐及非有卓然至當不易之論有裨典制﹐必當見之施行者。卽如議樂舞宜用八佾﹐籩豆宜用十二一條﹐其意謂尊崇祀典宜用天子禮樂﹐夫孔子道徳髙厚﹐與天地參﹐卽備天子禮樂以奉之﹐亦未足以昭崇報。我朝列聖隆禮致敬於先師至矣﹐盡矣﹐而樂舞仍用六佾﹐非略而未講也。朕謂季氏八佾舞於庭﹐孔子斥其『是可忍也﹐孰不可忍』﹐今顧以孔子所非者祀孔子﹐是得爲敬孔子乎﹖在他人則議之﹐在己則受之﹐於聖人之心安乎﹖謂孔子生未嘗爲諸侯﹐六佾亦豈所固有﹐此乃本之宋臣王安石謂《史記》不當列孔子於世家﹐不過文人翻新立說﹐豈足據爲定論。且天子尊師﹐所貴宣明徳化﹐惇敍彜倫﹐實能行聖道以端治理﹐明聖教以淑人心﹐坐而言﹐起而行﹐使天下無一人不與被聖人之澤。至於樂舞之儀文﹐籩豆之度數﹐其末節耳。而以此爲尊師首務﹐豈所謂能知輕重者乎﹖又所稱兩廡先賢﹑先儒位次淩躐﹐宜請釐正一條。兩廡從祀諸人﹐累朝互有出入﹐蓋書生習气﹐喜呈臆斷而訾典章﹐就其一偏一曲之見﹐言人人殊﹐考之前史﹐甚至有迎合時事﹐黨護鄕曲者。漢臣議禮如聚訟之議﹐良有以也。阮學浩所信者﹐閻若璩之說。而閻若璩此條﹐如何釐正﹐若者宜先﹐若者宜後﹐在閻若璩卽可定論﹖況孔廟祀典﹐於雍正二年奉皇考世宗憲皇帝諭旨﹐令廷臣集議﹐所有應增祀﹑復祀之先賢﹑先儒﹐已經一一釐正﹐閻若璩所謂西多於東者﹐蓋未釐正以前之舊。今定從祀東廡六十二人﹐西廡六十一人﹐位次秩然﹐初無淩躐﹐現載《大淸會典》。閻若璩固未及見﹐阮學浩何備官而亦未之聞耶﹖祀典關系重大﹐若只憑其私心淺見﹐率議更張﹐忽進忽退﹐忽東忽西﹐成何政體﹖以朕觀之﹐此二條卽不可施行。是以明切曉諭﹐令眾知之。其餘各條﹐或有應議之處﹐大學士會同該部詳議具奏。欽此﹗」謹繹天語﹐足破儒生迂腐之見也。

◎正一眞人正一眞人本承襲一品﹐宣城梅文穆公﹝成﹞奏請裁抑﹐經大學士會部議降五品﹐奉旨攺視三品職﹐著爲例。此乾隆三十一年事。

◎使鱉長而後食縉雲氏有不才子﹐貪於飲食﹐謂之饕餮。甚矣﹐飲食之人則人賤之也。魯公父文伯飲南宮敬叔酒﹐以露睹父爲客。羞鱉焉小﹐睹父怒。相延食鱉﹐辭曰「將使鱉長﹐而後食之。」遂出。酒食所以合歡﹐文伯與敬叔兩賢相合﹐不知何以添此惡客﹐眞令人敗興。

◎勝古者三毛大可檢討撰《沈君益園遺狀》﹐中云「予嘗謂今人不及古﹐而勝古者三﹕古祭不及祧﹐而今則四親以上同堂共祀﹐於禮爲黷。贈君曰﹕」吾寧爲其黷者。『古一姓而分數氏﹐一氏而分數族﹐族愈煩則分愈遠。而今則上聯遙冑﹐下通疏屬﹐不無太濫。乃贈君修譜﹐偕族兄度支員外名振豪者統宗而合族﹐自晉﹑唐至今﹐異地散處者﹐纖悉不漏。曰「吾寧爲其濫者。』古父子異宮﹐兄弟遠房室﹐故緦麻之服不及五世﹐至六世而親服俱絕。而今則兩世共財﹐三世共爨﹐甚至七世﹑九世﹑十八世猶然同居而合處﹐謂之畸行﹐亦謂之異節。而贈君與兩弟公財共居﹐垂老不分爨﹐曰﹕」吾寧爲其畸且異者。『「此一段﹐讀之令人油然生孝悌之思。

◎畫像畫像二字見於《周禮》﹐但專指旃等名。《論衡》稱俗畫女媧像爲婦人形﹐《吳越春秋》稱覆釜山禹廟有神姑像﹐《圖畫見聞志》後漢光武明徳馬皇后嘗從觀畫﹐見娥皇﹑女英﹐帝指之﹐戲爲後曰「恨不如此爲妃。」又前見陶唐之像﹐後指堯曰「羣臣百僚恨不得爲君如是。」是畫像由來已久。今之繪衣冠者曰影﹑曰眞容﹐圖行樂者曰小照﹑曰行看子。爲人子孫﹐歲時伏臘﹐懸其祖若父影像於堂﹐相率展拜﹐亦如生如存之意。程子謂﹕「今人以影祭﹐或畫工所傳一髭發不當﹐則所祭已是別人﹐大不便。」是說也﹐予不謂然。手澤杯捲隨在﹐皆若吾親之降臨左右﹐何獨於影像而疑之﹖畫之逼似者﹐固儼然吾先人之遺貌也﹐卽畫之稍不似者﹐以吾之精誠﹐與吾之先人神气息息相關﹐不猶愈於設屍立主耶﹖

◎兩淮提引案乾隆戊子徳州盧雅雨先生以告病在籍運使﹐因兩淮提引事發﹐政府亦有中傷之者﹐遂革職下獄死。此乾隆間一大案。予於家藏邸報中﹐縷記之﹐特錄於此。尢拔世之初任兩淮鹽政也﹐奏稱﹕「上年普福奏請預提戊子綱引目﹐仍令各商每引繳銀三兩﹐以備公用﹐共繳貯運庫銀二十七萬八千有零。普福任內所辦玉器古玩等項﹐共動支過銀八萬五千餘兩﹐其餘現存十九萬餘兩﹐請交內務府查收。」上以此項銀兩﹐歷任鹽政並未奏明﹐私行動用﹐檢查戶部檔案﹐亦無造報派項用數文冊。且自乾隆十一年提引之後﹐二十年來銀數已過千刀余兩﹐顯有混侵蝕情獘。密派江蘇巡撫彰寶會同尢拔世詳悉淸查。旋據彰寶等查奏﹕「節年預行提引﹐商人交納餘息銀兩共有一千九十餘萬兩﹐均未歸公。前任鹽政髙恆任內查出收受商人所繳銀兩至一十三萬之多﹐普福任內收受丁亥綱銀私行開銷者已八萬餘兩﹐其歷次代購物件借端開用者﹐尙未逐一查出。」奉旨褫奉宸院卿銜黃源徳﹑徐尙志﹐王履泰﹑布政使銜江廣達﹑按察使銜程謙徳﹑汪啟源職﹐解現任運使趙之璧任﹐前任運使盧見曾﹑鹽政髙恆﹑普福並褫職。押見曾赴揚州審訊﹐讞成﹐得旨交軍機大臣會同該部議奏。經大學士公傅恆等覆奏云「查兩淮商人疊蒙皇上賞給卿銜﹐厚加賜賚﹐受恩至爲優渥。乃於歷年提引一案﹐將官帑認爲己資﹐除自行侵用銀六百二十餘萬兩外﹐或代購器物﹐結納饋送﹐或借稱差務﹐浪費浮開。又復冒銷銀至數百餘萬兩﹐於法於情﹐均屬難宥。今旣敗露犯案﹐又蒙格外天恩﹐免其治罪。所有查出各款銀兩﹐自應盡數迫繳﹐以淸國帑。查歷年提引應行歸公銀一千九十二萬二千八百九十七兩六錢﹐此內除奉旨撥解江寧協濟差案﹐及解交內務府抵換金銀牌錁﹐與一切奏明動用﹐並因公支取﹐例得開銷銀四十六萬一千七百六十九兩九錢二分五釐﹐又現貯在庫歸款銀二十六萬二百六十五兩六錢三分六釐二﹐共銀七十二萬二千零三十五兩五錢六分一釐﹐應如該撫等所請﹐免其追繳外﹐所有各商節年領引未完納銀六百二十五萬三千五百八十四兩一錢六分六釐﹐又總商借稱辛力膏火銀七十萬三千六百二兩﹐又楚商濫支膏火銀二千兩﹐又總商代鹽政等購辦器物浮開銀十六萬六百八十七兩零﹐又各商借差動用銀一百四十八萬二千六百九十八兩八錢﹐並辦差浮開銀六十六萬七千九百七十六兩八錢﹐以上商人名下共應繳完銀九百二十七萬五百四十八兩七錢七分九釐。其各商代吉慶﹑髙恆﹑普福購辦器物﹐作價銀五十七萬六千七百九十二兩八錢二分一釐﹐又各商交付髙恆家人張文學及顧蓼懷等經收各項銀二十萬七千八百八十七兩八錢五分二釐﹐又各商代髙恆辦做檀梨器物銀八萬六千五百四十兩一錢四分四釐﹐均系該總商等有意結納﹐於中取利﹐以致浪費無節﹐亦應照該撫等所請﹐髙恆﹑普福名下無可追抵之項﹐均著落總商名下賠完﹐通共計應追繳銀一千一十四萬一千七百六十九兩六錢。至普福自向運庫支用並無檔冊可稽之丁亥綱銀四萬二千八百五十一兩四錢三分九釐﹐該撫等旣稱𨿽非各商經手﹐但正項虧缺﹐未便無著﹐若普福不能追抵﹐在於通河眾商名下均攤賠補﹐亦應如所奏辦理。其盧見曾婪得商人代辦古玩銀一萬六千二百四十一兩﹐例應於盧見曾家屬名下勒限追繳。但查此項代辦古玩銀兩﹐原系各商有意交結運使﹐濫行動用﹐如盧見曾家屬名下不能全完﹐亦應在商眾名下著落分賠。至該撫等所稱商眾情願於本年戊子綱一年限內先繳銀一百二十七萬五百四十八兩七錢七分九釐﹐其餘應完之八百萬兩﹐可否分限完納﹐按綱帶完一百萬之處﹐查應完銀兩﹐自應酌與限期﹐俾伊等得以從容完繳﹐不致有礙運務﹐應如所請﹐本年先完銀一百二十七萬五百四十八兩七錢七分九釐﹐其餘八百萬兩﹐自明年爲始﹐每年完銀一百萬兩﹐分至八年全完。至代鹽政購辦器物﹐及交付張文學﹑顧蓼懷﹐並辦做檀梨器物﹐應行著賠之八十七萬一千二百二十兩八錢二分一釐﹐又普福自支取丁亥綱銀四萬二千八百五十兩四錢三分九釐﹐亦著落眾商賠完。又代盧見曾辦古玩銀一萬六千二百四十一兩﹐如伊家屬名下不能完抵﹐並於各商名下著追。俟伊等本身應繳銀兩全完後﹐所有各項應行追賠銀兩﹐亦限一年完繳。通計分作十年全完﹐應請交與鹽政﹑運使等分年按數催繳﹐每年如數交庫。仍令該鹽政附折奏聞﹐倘逾限不完﹐除將該商從重治罪﹐鹽政﹑運使卽照承追不力例議處。再查乾隆十一年提引以後﹐歷任運使系朱續卓﹑舒隆安﹑郭一裕﹑何胃﹑吳嗣爵﹑盧見曾﹑趙之璧﹐除盧見曾業已定議治罪外﹐其餘各員旣經該撫等訊無饋遺染指﹑與商人結納情獘﹐除已故之朱續卓﹑舒隆安﹑郭一裕三員均應如該撫所請﹐毋庸置議外﹐其現任河南布政使何胃﹑江蘇淮徐道吳嗣爵不能詳請早定章程﹐革除鹽務隱獘﹐均屬不合﹐應將該二員俱照不應重私罪降三級調用。查何胃現任有紀錄十二次﹐應銷去紀錄十二次﹐抵降三級﹐免其降調。吳嗣爵任內有加一級﹐應銷去加一級﹐仍降二級調用。已經解任之運使趙之璧﹐在任五年之久﹐目擊鹽政妄行﹐庫內收貯銀兩任職普福提用﹐不能阻止。及護鹽政時﹐又不能據實具奏﹐殊屬有心徇隱﹐應照溺職例革職。所有趙之璧現襲世職﹐交與兵部照例辦理。至於現任總督髙晉﹐從前署任鹽政四十餘日﹐不能據實具奏﹐前任總督尹繼善在任最久﹐且有統理鹽務之責﹐乃竟全無覺察﹐均難辭咎﹐應一並交部嚴加議處。」得旨﹕「吳嗣爵從寬攺爲革職畱任﹐余依議。」是獄也﹐鹽政髙恆﹑普福﹑運使盧見曾均伏法。而刑部郎中王昶﹑內閣中書趙文哲﹑徐步云因私行送信與見曾﹐獲嚴譴。紀文達公亦牽連責戍焉。

◎垂老遇仙吳山尊學士續配孫恭人﹐淵如觀察之妹也。學士年四十一入贅兗州﹐胡城東﹝唐﹞鐫小印贈之﹐文曰「垂老遇仙」。觀察催妝詩云「他時上傳佳話﹐更指南樓作鳳臺。」張船山太守亦有詩云「莫倚元龍湖海气﹐須妨謝女弟兄才。」蓋調之也。

◎陸機眞迹二陸俱以書名﹐王僧虔云「陸機書﹐吳士書也﹐無以較其多少。」《宣和書譜》﹕「機能章艸﹐以才見掩。」成哲親王藏有士衡眞迹一卷﹐乃孝聖憲皇后所賜。王精於八法﹐著有《論書管見》。

◎行露《詩序行露》﹕「召伯聽訟也。衰亂之俗微﹐貞信之教興﹐彊暴之男不能侵陵貞女也。」晦翁《詩傳》﹕「南國之人遵召伯之教﹐服文王之化﹐有以革其前日淫亂之俗﹐故女子有能以禮自守而不爲彊暴所污者﹐自述其志﹐作此詩以絕其人。」此說實與《詩序》合。戴岷隱溪謂﹕「男有彊委聘者﹐女不從而訟。」引《列女傳》爲證。家望溪侍郎謂﹕「《行露》之詩﹐世儒多引韓嬰及劉向《列女傳》以謂申人之女許嫁於酆﹐夫家不備禮而欲迎之﹐𨿽致獄訟﹐女終不行。誣矣哉﹗嬰與向胡爲而傳此乎﹖蓋此詩旣女子所自作﹐則失怙恃﹐且無兄弟之依可知矣。曰嫁則許之者﹐必父兄也。遭家之變﹐莫爲之主﹐𨿽自歸於舅姑﹐不得謂非義﹐況其夫就而迎之乎﹖旣有獄訟﹐以召伯之明﹐則必開以大義﹐而官爲之配。其詩曰『誰謂汝無家』﹐信如所傳﹐是故有室家之約也。以一禮未備﹐而終不肯行﹐則將轉而之他乎﹖此害義傷教﹐不近於人情﹐而可列正始之風﹐以爲教於閨門﹑鄕黨﹑邦國歟﹖嬰﹑向之蔽﹐良由未達於室家不足之云﹐而以辭害義。不知設詐以求偶﹐卽此已不足爲人夫﹐此貞女所以疾之深而拒之決也。」愚按﹕侍郎此說極透辟﹐惟「設詐求偶﹐不足爲人夫﹐貞女所以疾深拒決」數語﹐𨿽駁漢儒﹐仍未脫漢儒窠臼。《詩序》明明以「彊暴之男﹐不能侵陵貞女」爲斷﹐卽朱子「以禮自守﹐不爲彊暴所污」意。一添入彊委聘﹑不備禮等詞﹐便枝節橫生﹐了無情理。袁齋《毛詩經筵講義》曰「女以貞信自守﹐惟恐少有點污﹐冰淸玉潔﹐克保其身﹐豈容彊暴之男得以侵陵﹖明於聽訟者﹐視其貌﹐察其言﹐觀其理之然否﹐固知其大節無虧。」是眞善於說《詩》者矣。若王雪山《總聞》云「暴男侵貞女﹐亂世容或有之﹐而召公分壤﹐被美教﹐成雅俗﹐不應如此。女固可尙﹐男爲何人﹐豈文王之化獨及女不及男耶﹖」云云。雪山與鄭﹑朱諸公均不宗《詩序》﹐吾得而駁之曰「軒轅之化﹐何以有蚩尢耶﹖虞舜之化﹐何以有四凶耶﹖文王之化﹐何以有管﹑蔡耶﹖此諸人較之彊暴者何如﹖」嗚乎﹗廢《詩序》而言《詩》﹐何異瞽者之無相哉﹗

◎何少司農寧晉何賡卿先生﹝彤雲﹞浚師試京兆座主也。弱冠登科第﹐供奉南齋﹐問學淵博﹐心气和平﹐與人語從無疾聲厲色。門生屬吏侍其側者﹐終日無倦容﹐以故皆樂親近之。丁艱回籍﹐歿於成都旅寓﹐年甫四十。惜哉﹗故事﹐值內廷卿貳﹐赴衙門辦事者鮮。先生官戶部侍郎﹐一日文宗召見﹐問﹕「汝常到部否﹖」先生奏﹕「臣今日卽去。」人服其應對之敏。憶乙卯﹑丙辰間﹐浚師在圓明園直廬﹐每散後過澄懷園﹐先生必畱飲書室中。偶呈一詩﹐作一文﹐深蒙獎掖。迨先生出都時﹐瀕行執浚師手不忍別﹐且諭之曰「賢好爲之﹐非翰苑中無以位置也。」嗚乎﹗﹤毛蒙﹥﹤毛童﹥之鶴﹐不飛不舞﹐實爲羊公辱矣。謹識數語﹐亦足徵先生愛士之一端云。

◎海洋記略《揚子法言》云「君子避礙則通諸理。理﹐勢所在有﹐未可一槪論焉。」浚師官京朝十年﹐從事於洋務者七年﹐每於官文書中擇其事理之當否﹐審乎時勢之艱難﹐或存於心﹐或記於簡﹐其機密者不敢言﹐而其可言者要不外理﹑勢之兩途。昔程子謂宋世有不可及者數端﹐而其一曰待夷狄以禮。禮者﹐理也。我有理以通之﹐亦何患乎彼之無禮哉﹗尊周攘夷之義﹐無日不在士大夫心也。而所以尊之﹑攘之之道﹐又非徒士大夫空言塞責也。玆就見聞所及﹐錄於後﹐俾質諸世之講經濟者。

「粵東準外國通商以來﹐惟英吉利國生理較大。向經該國設有公局﹐派令大﹑二﹑三﹑四班來粵經理貿易﹐其公司船每年於七八月間陸續來粵兌換貨物﹐至十二月及次年正二月內出口回國。該大班商人等﹐於公司船出口完竣之後﹐請牌前往澳門居住﹐俟七月八月間該國貨船至粵﹐該大班人等復請牌赴省料理。嗣因公司散局﹐大班不來﹐現值該國來船絡繹﹐商船人等實繁有徒﹐亟資鈐束﹐以期綏靖。今洋人義律領有該國公書文憑﹐派令經管商梢事務﹐𨿽核與向派大班不符﹐但不別有干預﹐似可量爲變通。查照從前大班來粵章程﹐準其至省照料。」﹝道光十七年正月﹐廣督鄧廷楨奏折﹞此英領事義律住廣東省城之始﹐今則建領事官署﹐盡河南沙面地基蓋造洋樓。而各省海關均有領事官署﹐且於京城設駐京全權大臣。

中外諸洋﹐以老萬山爲界。老萬山以外汪洋無際﹐是爲黑水洋﹐非中土所轄。老萬山以內如零丁﹑九洲等處洋面﹐是爲外洋﹐系屬廣東轄境。其逼近內地州縣者﹐方爲內洋﹐如金星門其一也。﹝道光十八年正月﹐廣督鄧遷楨奏折﹞

太常寺少卿許公乃濟奏請收鴉片煙稅。道光十八年閏四月﹐鴻臚寺卿黃公爵滋奏請嚴禁﹐引余文儀《臺灣誌》云「交畱巴本輕捷善斗﹐紅毛制造鴉片煙誘使食之﹐遂疲羸受制。」此禁煙之始。今鴉片煙仍弛禁而收稅。黃固正論﹐許官粵東監司久﹐所議亦不爲無見。事激則變﹐《易》之戒履霜﹐信然。

英義律之在粵也﹐曾言馬化倫系英國官目﹐來粵稽查貿易﹐令伊進省代具呈詞﹐免寫「稟」字。道光十八年七月﹐廣督鄧公廷楨奏聞。此洋官致督撫書函不稱「稟」之始。今條約中全權大臣等與部院督撫用照會﹐領事官以次用申呈。

粵東陸路各口岸人煙稠密﹐良莠雜處﹐以潮州府澄海縣屬之汕頭﹑潮陽縣屬之達濠爲最。今汕頭建有官署﹐惠潮嘉道往來於其間﹐而洋人入潮城之舉﹐迄未能阻。署粵東巡撫郭公嵩﹝燾﹞有言「議款以後﹐內地府縣各城聽從遊歷﹐載在和約﹐諸君子嚴拒之之義﹐而先違諭旨。是彼之欲入城﹐其勢順﹔我之阻其入城﹐其勢已先處於逆。洋人通商汕頭﹐距潮州咫尺﹐商賈覷其餘利﹐而與之交易﹐工匠夫役受其雇值﹐而爲之奔馳﹐徒恃一二學者持不準入城之議﹐以求相勝﹐其言誠正﹐其气已孤。」數語實爲顚撲不破。

道光十九年三月﹐林公則徐等奏﹕「躉船鴉片銷除淨盡﹐乃爲杜絕病源。臣則徐當撰諭帖﹐責令各洋人將所有煙土盡行繳官。卽於二月十三日據領事義律稟覆﹐向各洋人名下追究呈明﹐共有二萬二百八十三箱。」此查繳鴉片煙土之始﹐以後復陸續令其呈繳﹐並嚴定夾帶罪名。或者曰「禁內地之吸煙﹐卽不能不杜絕外地之賣煙﹐禁果行矣。內地無吸食之人﹐外來之煙土從何售賣﹖今乃勒繳煙土﹐彼商原爲謀利而來﹐利不獲而並其本沒之﹐激之甚而反相陵者﹐勢也。文忠斯舉﹐不無遺憾。

「番船初到時﹐先於虎門口外寄碇﹐如擔桿山﹑銅鼓洋﹑大嶼山﹑零丁洋﹑尖沙嘴﹑仰船洲﹑琵琶洲﹑上下磨刀﹑沙灣﹑石筍﹑九洲沙﹑瀝潭﹐仔雞頸等洋﹐皆向準洋船寄泊之所﹐此等洋面𨿽在老萬山以內﹐而老萬山並無口門﹐洋船必雇引水小船﹐報明引入虎門口內﹐停泊黃浦﹐始得開艙驗貨﹐按則報稅互市。其在虎門以外寄泊中路各洋者﹐皆未入口之船。」﹝道光十九年七月﹐廣督林則徐奏折﹞據此﹐虎門乃天險也。險而能守﹐是在人事。

「廣東水師大鵬營所轄洋面﹐延袤四百餘里﹐爲海船經由停泊之區。其尖沙嘴一帶﹐東北負山﹐西則有急水門﹑雞踏門﹐東則有鯉魚門﹑佛堂門﹐而大嶼巨島又在其西南。四面環山﹐藏風聚气﹐波活浪靜﹐水勢寬深。就粵省海道而論﹐凡東赴惠﹑潮﹐北往閩﹑浙之船﹐均不能不由該處經過。尖沙嘴山麓有石腳一段﹐其形方長﹐官湧偏南一山﹐前有石排一段﹐天生磐固。兩處各建炮臺一座﹐聲勢旣相聯絡﹐控制亦極得宜。」﹝道光二十年四月﹐廣督林則徐奏折﹞

道光二十年六月初七日﹐定海鎭臣張朝發與英人接戰﹐此洋人攻城之始。

「定海﹑鎭海相距僅止百有餘裏﹐一帆可到。鎭海口直通內地﹐其要隘全在笠山外障﹐與招寶山及金雞山對峙﹐作爲鈐口。」﹝道光二十年七月﹐浙撫烏爾恭額奏折﹞

欽差大臣左公宗棠曰「泰西諸國以奇巧著聞﹐自唐以來﹐載籍詳之矣。惟火輪船之制﹐從前未有所聞。據彼中人言﹐近四十餘年乃始造成。以西曆推之﹐則道光初元前後也。」浚師按﹕道光二十年七月﹐廣督林公則徐奏稱﹕洋人先後來有車輪船三隻﹐以火焰激動機軸﹐駕駛較捷。此項船隻前曾到過粵洋﹐專爲巡風送信。「蓋彼中歷千數百年研精覃思﹐發其奇祕﹐父以是囑之子﹐師以是望之弟﹐不至於極詣不止。黠哉﹗人巧乃奪天工。

欽差大臣左公宗棠曰「學習西洋制器﹐內地工匠執柯伐柯﹐所得者不過彼柯長短之則﹐至欲窮其制作之原﹐通其法意﹐則固非習其圖書算學不可。故請於船局中附設藝局﹐招十餘歲聰俊子弟﹐延洋師教之﹐先以言語文字﹐繼以圖書算學。學成而後﹐督造有人﹐管駕有人﹐輪船之事始爲一了百了。如果有成﹐則海防﹑海運﹑治水﹑轉漕﹐一切歲需之費﹐所省無數。而內紓國計利民生﹐外消賊患樹彊援﹐舉在乎此。」善哉言乎﹗同文館學習西洋文字之八旗俊秀﹐予曾歷試以各國洋字文件﹐均能通曉譯寫﹐此非其明效與﹖考試之奏﹐出臺臣﹑閣臣﹐發明《春秋》正論﹐事𨿽未罷﹐而有名無實矣。予嘗有句云「局外是非談似易﹐个中籌畫解原難。」知我乎﹖抑罪我乎﹖

「杭州省城東面淸泰等門﹐近臨錢唐江岸﹐江水南來北流﹐至銀﹝艮﹞山門之東北轉而向東﹐由鳳皇山鱉子門下注於海。兩岸漲沙﹐時坍時長﹐平日止通小船﹐遇有潮汛﹐微大船隻亦可乘潮而入。查得水面較窄﹐槍炮易施之潮神廟地方﹐爲咽喉要路。」﹝道光二十年七月﹐杭州將軍奇明保等奏折﹞

道光間英人馬裏遜能書漢字﹐義律亦英人﹐十餘歲時前來澳門﹐有馬裏臣者教以漢洋言語文字﹐管理貿易﹑帶兵等事﹐後爲英國領事官﹐告示文字﹐悉出其手。英國兵船向泊離粵二萬餘里之孟甲喇﹑萬打喇沙等處﹐皆聽義律調遣。

直隸總督琦善公奏折中有云「該洋人呈閱所謂全句﹐其式圓而上有斑文﹐近似符。」不知全權者﹐乃彼國之全權大臣﹐洋人所謂保其自主之權而可以代其君主發號施令也。外國印信﹐或圓﹑或方﹑或長﹑或大﹑或小﹐無一定。從前止有洋字﹐今則加以漢字。凡和約等件﹐用蠟餅印成﹐堆出紙上。有斑文而似符者﹐實印信耳。當時未能考核。陶弘景所以致慨於一事不知也。

嘉慶二十一年英國官羅斗何﹑美士徳等自北遣回﹐由內河逐站護送回粵﹐予曾徧訪其成案﹐竟未得見。

《宋史。鄧肅傳》肅嘗言「外夷之巧在文書簡﹐簡故速﹔中國之患在文書煩﹐煩故遲。」今之制輪船﹑修鐵路﹑設銅綫﹐欲其速耳﹐不僅在文書一端也。署廣東巡撫郭公嵩燾曰「鄙意欲仿宋﹑元遺制﹐稍加變通﹐於通商各口﹐設立市舶司﹐由督撫擇本地士紳爲之﹐達其名於部﹐令海關量給經費﹐三年一更置而授以官。凡商民制造輪船﹐司其籍而稽其貿易之盈虛﹐其赴各國貿易者﹐由市舶司給照而移知各國領事﹐加勘合焉。凡與洋人貿易交涉事宜﹐悉聽理處。大者白於督撫﹐而課稅仍責之監督﹐市舶司不得干預﹐有營私者罪之。其餘出海各船﹐皆聽稽查。從前文武各官稽查海船出入舊例﹐悉罷除之。去官吏煩苛之政﹐而稍通以情﹔司海船修廢之籍﹐而務課以實。而後中國商民得以漸服官之約束﹐乃可推類以及洋人。其與修鐵道﹑銅綫之屬﹐皆責成中國商民主之。而於所過關津市鎭卸載貨物﹐依課則徵稅。聞南海伍氏借修花旗鐵道銀一百萬兩﹐爲花旗商民所推重。若一切由中國商民主持﹐則洋人之助工者﹐亦伍氏幫修鐵路之類也。中國之實情﹐計無有逾於是者。故各省官置輪船﹐一時之利也﹐可以議行﹔而使商民得公置輪船﹐永遠無窮之利也﹐一切皆可以是推行。官商各船運載貨物﹐沿海暢行﹐其有裨於國家之經費﹐亦必多矣。」予每讀之﹐輒爲擊節。惜此議迄未有成。郭公又曾致予一書﹐亦經國之要務﹐藏之匣中﹐未敢宣播云。

江蘇巡撫李公鴻章曰「西士出入中國﹐其書之譯行者﹐天算之外﹐有《奇器圖說》諸書。佛郎機各火器圖式﹐載於戚繼光兵書。佛郎機卽法蘭西﹐以國名其炮也。而其數術﹐終明之世﹐抑不見用。我朝定鼎﹐確有見於中法之不合天行﹐首以西術列於臺官。順﹑康之初﹐西士肩臂接於京師﹐仁皇帝特愛其術﹐童而習之。逮吳三桂之變﹐南懷仁時官欽天監監正﹐奉諭多造西洋輕便銅炮﹐以便攻伐﹐卒削平三藩。嗣以平定準部﹑攻金川﹑徵緬甸﹑剿川﹑黔土司﹐皆以炮火隨徵﹐所向克捷﹐於是有八旗火器營之設。耿光大烈﹐有自來矣。西人旣受中國寵任﹐倡行耶穌之教﹐幾徧海內。物忌太盛﹐乾隆中乃有楊光先者著《不得已》一書﹐極言天主教之害。其言謂寧可天算違行﹐不可任用西士﹐學士大夫亦交口醜詆﹐於是嚴行驅禁﹐毀其堂宇﹐西士絕迹於中土者近百年。然臺官循其法不能變﹐軍火利器依舊式制造﹐亦無奇巧變幻之方。孰意智巧之士﹐伏於海外﹐殫精竭慮﹐日新月異﹐其鋒馴致不可當﹐而中國未知也。然其法旣出﹐亦必不能深自藏匿。某考道光初年英吉利猶入貢﹐間有小巧火器﹐載在《禮部則例》。揆其意﹐蓋隱然以此相炫耀。其時識者已爲海洋抱隱憂﹐假令昔日體會仁皇帝聖人學於萬物之意﹐去短取長﹐則天主教自不妨禁﹐西士自不妨畱。梯航踵接﹐必有如南懷仁能爲中國效力制造﹐盡其思之所至﹐變化出之﹐安見輪船﹑硼炮﹑洋槍﹑銅帽之獨爲外國擅絕也。至今日而楊光先《不得已》之論果何如哉﹖某每一念及﹐未嘗不嘆一孔之儒﹐貽誤至此。是故火器之亟宜精學﹐非謂剿除賊盜少此不可﹐實則自彊之道捨此莫由。」

江蘇巡撫李公鴻章曰「購買外洋各種軍火﹐盡心研究﹐略知端倪﹐又雇募精巧匠人﹐畱心仿制﹐近來稍有把握。試將各局制造施放之有成效者﹐約略言之﹕一曰長炸炮﹐大者喫子至百餘磅﹐小者喫子至十餘磅。造炮之法﹐先鑄一實心大鐵塊﹐頭大尾小﹐外如塔形﹐鑄就後銼削炮質﹐先定何處爲炮耳﹐何處爲浮綫﹐外面銼磨光滑﹐然後用鐵車對準中綫﹐車空炮腹﹐由小而大﹐由淺而深﹐至近頭之處﹐鐵皮極厚﹐緣此處藥气緊閉﹐其力甚猛﹐比藥在空地然者其力約加三十倍﹐愈近尾則力愈松﹐是以近口處鐵可稍薄。降而至受二十四磅彈﹑三十二磅彈之炮﹐則銅鑄﹑鋼鑄者尢妙。彈有空腹者﹐有實心者。空腹之彈﹐先制內模﹐搏沙爲球﹐蒂系鐵絲﹐炭焙令沙燥﹐則內模成。次制外模﹐和泥爲之﹐揉以稻穗﹐底蓋如一﹐刳其中令空﹐寬過內模二三寸﹐蓋端穿小穴﹐置內模於底而加蓋﹐則蒂端鐵絲貫出穴上﹐匠人將就鐵汁斜傾入穴內﹐俟滿﹐然後決去彈心內模之泥﹐而彈以成。彈口必用螺旋﹐冒以錫蓋﹐以免潮濕。彈口用引﹐或以銅﹐或以黃楊木﹐外國人擊遠敵用銅引﹐擊近敵用木引。中國仿制則用木引﹐較靈木引長二寸至四寸不等﹐首尾皆平圓﹐形如錐柄。引首圓徑約一寸﹐尾圓約七分﹐引首中鏇陷二分許﹐外備輪廓﹐中通而不到底。中通處入緩藥﹐陷深處施藥綫。引旁穿細眼﹐或九﹑或十七﹑或二十一。其及遠之可稽算者﹐以二百步起﹐至二千一百步止。彈入炸藥後﹐木引配好舂緊﹐其口朝外。炮藥然時﹐其火焰包出彈子之外﹐初而然及木引首之藥綫﹐繼而然及木引中之緩藥。如擊近﹐則就靠上之細眼鉆穿﹐火力行至此斜穿﹐然及炸藥﹐而彈炸矣。擊稍遠﹐則就中間之細眼鉆穿﹐再遠則就靠下之細眼鉆穿。時時較試﹐自有效驗。凡長炸炮之彈﹐皆下施木座﹐絡以馬口鐵﹐出口時勢才直而不偏。一曰短炸炮﹐身短而口哆﹐炮耳在後﹐形如怒蛙﹐俗名田雞炮﹐其口斜昂向天﹐故外國人又名天炮。分周天三百六十度八分之一爲四十五度﹐炮口測準四十五度﹐不可時髙時低﹐但以藥之多寡﹐定彈之遠近。從髙墜下﹐落地開花。內地鑪所制短炸炮﹐有受十八磅之彈﹐炮重不滿五十斤﹐用藥僅三兩許﹐遠及千餘步﹐最爲輕便。其次有受四十八磅之彈﹐有受一百零八磅之彈﹐用藥遞加﹐彈迹遞重。大約轟堅城﹐破炮臺﹐則用長炸炮﹐雷奔電擊﹐累累貫珠﹐擊厚攻堅﹐殆同摧枯。驚敵心﹐散敵陣﹐則兼用短炸炮﹐砉然中墜﹐勢若下石﹐洞垣穿墉﹐𨿽趨莫避。炮有不同﹐而用彈則一律﹐惟以瑩滑合膛爲主。大約炮口徑一寸﹐彈必徑九分六釐﹐所爭不過一皮紙厚﹐藥气不外泄﹐彈方能及遠有力。其餘各彈﹐有橢圓者﹐有頂銳而底平者﹐有首尾俱尖如橄欖形者﹐有雙層上實藥而下實子﹐中間以鐵皮者﹐又有洋鐵盒內藏羣子者﹐又有菩提子彈﹐用繩絡大子﹐塗以漆﹐擊遠則四散者﹐又有腰包鍋中施鐵柱﹐內藏自來火﹐觸物而機自發者﹐又有三眼噴火子﹐用以燒物者。以上各種炸彈﹐皆可仿鑄。至如英﹑法近來新出之炮﹐有炮尾開門﹐決去螺旋以受彈者﹐其炮腹亦有螺旋藥﹐然則彈子旋轉而出﹐勢最猛烈而擊遠﹐名曰來福炮。又炮腹有火藥房﹐比長炮較短﹐而比短炮較長﹐名曰蒿勿惹炮。又有無雙耳﹐腹下有一圈﹐此乃擊近所用﹐名曰加鸞力炮。此皆妙品﹐最難仿制。某曾購有西人汽鑪﹐鏇木﹑打眼﹑鉸螺旋﹑鑄彈諸機器﹐皆綰於汽鑪。中盛水而下熾炭﹐水沸气滿﹐開竅由銅喉達入气筒﹐筒中絡一鐵柱﹐隨气升降俯仰﹐撥動鐵輪﹐輪綰皮帶﹐擊繞軸心﹐彼此連綴﹐輪旋則帶旋﹐帶旋則機動。僅資人力之發縱﹐不靠人力之運動也。」

《萬國公法》﹐美國丁韙良所譯﹐予與陳子敬﹑李叔彥﹑毛升甫三君竭年餘之力﹐爲之刪削考訂﹐其中於中外交涉事宜﹐頗多可采。惟以鉤格磔之談﹐律以中華文字﹐不無勉彊牽就﹐並有語气不合處。有心者分別體會﹐未始不可據理論辯﹐因勢利導也。全書具在﹐披覽可知。

《乘查筆記》斌君﹝斌椿﹞著﹐予曾爲之校訂。所至者九國﹐但敍其程途之遠近﹐服禦之奇巧﹐大要仍不出《瀛寰誌略》範圍。驗遊蹤則可﹐無甚關系處﹐故不具錄。

◎無可大師桐城家密之先生﹝以智﹞鼎革後削髮爲僧﹐居粵中﹐攺名無可。康熙初年﹐其子陪翁﹝中通﹞迎之歸裏﹐舟次萬安卒﹐停柩月水山中。其法嗣弟子將建塔以葬﹐次子素北﹝中履﹞質諸當事﹐以爪發付僧家瘞諸塔﹐肉身仍歸方氏﹐素北乃扶櫬回桐城﹐葬於浮山花岡。朱笥河先生過浮山拜先生墓詩云「萬安好住師須住﹐骨肉兒孫仍乞還。」

◎魚鷹鸕鶿食魚﹐入喉則爛﹐其骨主鯁及噎。峽中人稱鸕鶿爲烏鬼﹐蜀人養此鳥使捕龜﹐得魚則倒提而出。杜詩「家家養烏鬼﹐頓頓食黃魚」﹐蓋言此鳥捕魚而人得食也。《禽經》﹕「王雎﹑雎鳩﹐魚鷹也。」注﹕「《毛詩》曰王雎﹐鷙而有別﹐多子﹐江表人呼以爲魚鷹。江幹漁戶馴養極多﹐捕魚出﹐不令食﹐鷹饑則捕魚愈力。」或亦烏鬼之類歟﹖吾師黃琴士先生有《魚鷹詩》云「江上有魚鷹﹐賦性貪且狡。終日波浪裏﹐攫拿恣翻攪。大魚驚逃避﹐小魚供饜飽。豈知老漁翁﹐网羅徧圍繞。將汝籠致之﹐生涯在是了。予汝三日餓﹐腸空目深。皮環扼汝喙﹐麻繩縛汝爪。縱汝入水中﹐泅身沒頭腦。魴子亦何仇﹐張口吞多少。縱汝復擒汝﹐傾囊得鮮﹛蒿死﹜。賴汝口中物﹐換得米鹽好。善哉用汝貪﹐汝不如人巧。」借題發揮﹐足爲貪婪之吏下一鍼砭。螳螂捕蟬﹐黃雀在後﹐涉世者可勿戒哉﹗

◎到喇詩家多有作《到喇詞》者﹐按《帝京景物略》﹐到喇者﹐掏撥數唱雜劇之名。

●卷九

◎古文不宜減字換字家望溪侍郎嘗以所撰《大父馬溪府君墓志銘》就正於李穆堂先生﹐先生書其後云「篇首三句『家於桐』及『副憲公遷金陵』似俱未穩。散體文自明嘉靖以後僞體盛行﹐謬爲減字換字法以示新異﹐而文理實未可通。相沿至今﹐賢者不免。桐城止言桐﹐則嘉興有桐鄕﹐嚴州有桐廬﹐南陽有桐百﹐四川有桐梓﹐後之讀是文者﹐烏知其非桐鄕﹑桐廬﹑桐柏﹑桐梓耶﹖此減字法必不可用也。副使道易以副憲﹐則世俗於副都禦史亦有此稱﹐後之讀是文者﹐烏知其非副都禦史耶﹖此換字法必不可用也。」又云「金陵古無此地﹐秦始置縣﹐旋攺秣陵。自秦至今千六百年﹐惟唐初曾復此名﹐亦二年卽攺﹐不可用也。」按﹕今《望溪文集》刊本已攺爲「苞先世家桐城﹐明季曾大父副使公以避寇亂之秣陵﹐遂定居焉」云云。愚意「秣陵」二字仍不若攺稱江寧爲得耳。

◎讓探花明李瓚原中一甲三名進士﹐以讓會元陳瀾﹐攺二甲第一。我朝雍正癸丑﹐殿試十卷進呈﹐上閱第五卷

字畫端楷﹐策語懇摯﹐置一甲三名。及拆號﹐乃大學士張廷玉子若靄。上遣人往諭﹐廷玉再三懇辭﹐遂攺若靄二甲一名﹐而原擬二甲一名沈文鎬攺探花。古今事竟有相同者。

◎宇宙四方上下曰宇﹐往古來今曰宙﹐夫人而知之矣。子華子曰「太古之時﹐澹泊恬愉﹐鹿聚而居﹐其知徐徐﹐其樂於於﹐夫是之謂宇。有無以相反也﹐髙下以相傾也﹐盛盈﹛分田﹜息以相薄也﹐龐洪蘆符以相形也﹐由是以生﹐由是以死﹐由是以虧﹐由是以成﹐夫是之謂宙。宇者﹐情相接也。宙者﹐理相通也。」此說特奇。

◎胞衣紫色黃色齊射陽王敬則生時胞衣色紫﹐明晉江蔡黃卷生時胞衣色黃﹐敬則歷官三公﹐黃卷僅以教職止。然一爲叛臣﹐一爲名儒﹐相去遠矣。

◎若盧王州《贈孫一謙》詩云「靑衫白馬帝城西﹐祖道無人日欲低。猶有若盧方畝地﹐赭衣能作數行啼。」一謙﹐溫府人﹐萬曆戊子﹑己丑間爲南都司獄有名。按﹕若盧﹐獄名﹐屬少府黃門內寺﹐見《王商傳》。

◎受有億兆夷人予讀《泰誓》「受有億兆夷人﹐離心離徳」﹐於夷字不能無疑。傳訓夷爲平人﹑凡人。《左傳。昭公二十四年》﹕「劉子謂萇弘曰﹕」甘氏又往矣。『對曰「何害﹖同徳度義﹐《太誓》曰﹕」紂有億兆夷人﹐亦有離徳。』「杜預注言﹕」紂眾億兆﹐兼有四夷﹐不能同徳﹐終敗亡。「孔穎達駁之曰﹕」億兆夷人﹐則受率其旅若林﹐卽曾無華夏人矣。「按﹕《左氏》成公二年《傳》曰﹕」大夫爲政﹐猶以眾克﹐況明君而善用其眾乎﹖《太誓》所謂『商兆民離﹐周十人同』者﹐眾也。「林氏注引《書》云」受有億兆商人「﹐然則」夷人「必」商人「之誤矣。

◎逃雨《黃忠端文集》有《逃雨道人舟中記》。按﹕《淮南子。齊俗訓》云「譬猶逃雨也﹐無之而不濡。」忠端值板蕩之會﹐以此自名﹐亦可哀也。

◎崔淸獻詩崔淸獻公與之《峽山飛來寺》詩云「萬里星槎海上旋﹐名山今喜得攀緣。猿揮孫恪千年淚﹐月照維摩半夜禪。磴長荒苔人迹少﹐崖攢古樹鵲巢懸。江流上溯曹溪水﹐時送鐘聲到洞前。」按淸獻字正子﹐廣州增城人﹐宋理宗朝累除廣東安撫使﹐拜參知政事﹑右丞相﹐致仕﹐卒封南海郡開國公﹐著有《菊坡集》。近南海伍崇曜刊淸獻詩文五卷﹐獨遺此詩。

◎學道可怪康熙間浙江學道程汝璞每於按臨考試﹐私帶姬妾﹐或以七相公乳母爲名﹐或以閱文相公爲名﹐用轎擡入試館。嘉興府等處有十可怪之謠﹐如「一可怪﹐增廩入學一齊賣﹔二可怪﹐嚇詐教官罵奴輩﹔三可怪﹐到處出巡帶奶奶」等語﹐見魏環溪尙書奏疏。

◎蒙齋筆談宋湘山鄭景望著《蒙齋筆談》上下兩卷﹐曾收入《稗海》中﹐《學海類編》僅錄其九則刻之﹐誤以景望作景璧。按﹕《筆談》敍杜杞治廣西賊歐希範事﹐以歐與其黨蒙幹來降云云﹐《歐陽文忠集。杜杞墓志》則書爲蒙趕也﹝謹案﹕欽定《四庫全書總目》載此書﹐全錄葉夢得《巖下放言》之文﹐但刪其十分之三四﹐而顚倒其次序。景望名伯熊﹐登紹興十五年進士﹐累官太子侍讀﹑宗正少卿﹐謚文肅﹐見陳傅良《止齋集》中。厲鶚《宋詩紀事》旣載伯熊詩於四十七卷中﹐又據此書於三十七卷別出一鄭景望﹐亦殊疏舛也﹞。

◎酒胡子唐盧注《酒胡子》詩云「同心相遇思同歡﹐擎出酒胡當玉盤。盤中О不自定﹐四座淸賓注意看。可亦不在心﹐否亦不在面﹐徇客隨時自圓轉。酒胡五藏屬他人﹐十分亦是無情勸。爾不耕亦不饑﹐爾不蠶亦有衣﹐有眼不能分黼黻﹐有口不能明是非。鼻何尖﹐眼何碧﹐儀形本非天地力。雕鐫匠意若多端﹐翠帽珠衫巧妝飾。長安斗酒十千酤﹐劉伶平生爲酒徒。劉伶虛向酒中死﹐不得灑池中拍浮。酒胡一滴不入眼﹐空令酒胡名酒胡。」按﹕《墨莊漫錄》﹕「飲席刻木爲人而銳其下﹐置之盤中﹐左右欹側﹐О然如舞狀﹐力盡乃倒﹐視其傳籌所至﹐酬之以杯﹐謂之勸酒胡。」

◎嫁樹元日五更以火把照樹﹐果木等樹則無虫﹔以刀斧斑駁敲打樹身﹐則結實必多﹐名曰嫁樹﹐《齊民要術》云是嫁棗。見《家塾事親》。李冠卿揚州所居堂前杏一株﹐花多而不實﹐一媒姥曰「來春與嫁了此杏。」冬忽攜酒一樽來﹐云婚家撞門酒﹐索處子裙一腰﹐系杏上﹐已而奠酒辭祝再三﹐春果結子無數。見《文昌雜錄》。茄子欲其子繁﹐待其花時﹐取葉布於過路﹐以灰規之﹐人踐之﹐子必繁﹐俗謂之嫁茄子。見《酉陽雜俎》。

◎宇文護母閻氏家書明張天如溥輯漢﹑魏﹑六朝詩文多至一百三家﹐本張燮七十二家集﹐而補綴以梅氏《文紀》﹑馮氏《詩紀》﹐可謂勤矣。特嫌其於正史中及各家說部中所載零篇斷簡﹐未能廣搜博采。如後周宇文護母閻氏遺護一書﹐讀之令人增慈孝之感﹐實古今有數文字﹐不徒賞其情詞愴惻也。書曰「天地隔塞﹐子母異所﹐三十餘年﹐存亡斷絕﹐肝腸之痛﹐不能自勝。想汝悲思之懷﹐復何可處。吾自念十九入汝家﹐今已八十矣。旣逢喪亂﹐備嘗艱阻。恆冀汝等長成﹐得見一日安樂。何期罪釁深重﹐存沒分離。吾凡生汝輩三男二女﹐今日目下﹐不睹一人。興言及此﹐悲纏肌骨。賴皇齊恩卹﹐又得汝楊氏姑及汝叔母紇幹﹑汝嫂劉新婦等同居﹐以故行動飲食﹐幸無多恙。但爲微有耳疾﹐大語方聞。今大齊聖徳遠被﹐特降鴻慈﹐旣許歸吾於汝﹐又聽先致音耗。積稔長悲﹐豁然獲展。憶汝與吾別時﹐年尙幼小﹐以前家事﹐或不委曲。昔在武川鎭生汝兄弟﹐大者屬鼠﹐次者屬兔﹐汝身屑蛇。鮮於修禮起日﹐吾闔家大小﹐先在博陵郡住。相將欲向左人城﹐行至唐河之北﹐被定州官軍打敗。汝祖及二叔﹐時俱戰亡。汝叔母賀拔及兒元寶﹐汝叔母紇幹及兒菩提﹐並吾與汝六人﹐同被擒捉入定州城。未幾間﹐將吾及汝送與元寶掌。賀拔﹑紇幹﹐各別分散。寶掌見汝云﹕」我識其祖翁﹐形狀相似。「時寶掌營在唐城內。經停三日﹐寶掌所掠得男夫﹑婦女﹐可六七十人﹐悉送向京。吾時與汝同被送限。至定州城南﹐夜宿同鄕人姬庫根家。茹茹奴望見《鮮於修禮》營火﹐語吾云﹕」我今走向本軍。『旣至營﹐遂告吾輩在此。明旦日出﹐汝叔將兵邀截﹐吾及汝等﹐還得向營。汝時年十二﹐共吾並乘馬隨軍﹐可不記此事緣由也﹖於後﹐吾共汝在受陽住。時元寶﹑菩提及汝姑兒賀蘭盛洛﹐並汝身四人同學。博士姓成﹐爲人嚴惡﹐汝等四人謀欲加害。吾共汝叔母等聞之﹐各捉其兒打之。惟盛洛無母﹐獨不被打。其後爾朱天柱亡歲﹐賀拔阿斗泥在關西﹐遣人迎家累。時汝叔亦遣奴來富迎汝及盛洛等。汝時著緋綾袍﹑銀裝帶﹐盛洛著紫織成纈通身袍﹑黃綾裹﹐並乘騾同去。盛洛小於汝﹐汝等三人並呼吾作』阿摩惇『。如此之事﹐當分明記之耳。今寄汝小時所著錦袍表一領﹐至宜檢看﹐知吾含悲戚多歷年祀。屬千載之運﹐逢大齊之徳﹐矜許相見。一聞此言﹐死猶不朽。禽獸艸木﹐母子相依﹐吾有何罪﹐與汝分離﹐今復何福﹐還望見汝。言此悲喜﹐死而更蘇。世間所有﹐求皆可得﹐母子異國﹐何處可求。假汝貴極王公﹐富過山海﹐有一老母八十之年﹐飄零千里﹐死亡旦夕﹐不得一朝見﹐不得一日同處﹐寒不得汝衣﹐饑不得汝食﹐汝𨿽窮榮極盛﹐光耀世間﹐於吾何益﹖今日之前﹐汝旣不得申其供養﹐今日以後﹐吾之殘命﹐惟系於汝。爾戴天履地﹐中有鬼神﹐勿云冥昧而可欺負。汝楊氏姑﹐今𨿽炎暑﹐猶能先發。關河阻遠﹐隔絕多年﹐書依常體﹐慮汝致惑﹐是以每存款質﹐兼亦載吾姓名。當識此理﹐不以爲怪。「按﹕《周書》護母閻姬與皇四姑並沒入齊﹐被幽系。護求弗得﹐及護作相﹐周﹑齊議和﹐因並許歸﹐已復先歸皇姑﹐而仍畱其母﹐故閻作書遺之。或曰齊令人爲閻作﹐護性至孝﹐得書悲不自勝﹐左右莫能仰視云。嗚呼﹗庾信﹑王褒之外﹐復有此巨手﹐宇文氏亦有人哉﹗

◎隱《左傳》﹕「初﹐斐豹﹐隸也﹐著於丹書。欒氏之力臣曰督戎﹐國人懼之﹐斐豹謂宣子曰﹕」苟焚丹書﹐我殺督戎。『宣子喜曰「而殺之﹐所不請於君焚丹書者﹐有如日﹗』乃出豹而閉之﹐督戎從之。逾隱而待之。督戎逾入﹐豹自後擊而殺之。」杜預注﹕「隱﹐短墻也。」按﹕諸經無以隱爲墻者﹐宣子出豹而閉其門﹐督戎見豹﹐出門從之﹐拒戰﹐豹逾墻隱蔽以待﹐督戎逾入﹐遂自後擊殺。當以「逾」﹝名﹞「隱而待之」﹝句﹞語气便合。宣子出豹而閉之﹐不言閉門﹐則斐豹逾亦不必言逾墻﹐自然知逾墻待於隱處也。古人文章減字法﹐大都如此。或曰﹕何所憑而斷隱非墻也﹖曰﹕《襄二十四﹝五﹞年》吳子伐楚﹐牛臣隱於短墻以射之﹐卒。何不曰「待於隱而射之」耶﹖

◎金史《金史》修於元順帝至正三年﹐丞相托克托﹝原作脫脫。﹞等分撰﹐仍據劉祁﹑元好問原本稍爲增益﹐體裁頗稱嚴簡﹐惟稽諸《遼》《宋》《元》諸史﹐其中尙有異同。乾隆丁酉八月﹐奉上諭﹕「頃閱《金史。世紀》云﹕」金始祖居完顏部﹐其地有白山﹑黑水。『白山卽長白山﹐黑水卽黑龍江。本朝肇興東土﹐山川鐘毓﹐興大金正同。又史稱金之先出部﹐古肅愼地﹐我朝肇興時﹐舊稱滿珠﹐所屬曰珠申﹐後攺稱滿珠﹐而漢字相沿訛爲滿洲﹐其實卽古肅愼﹐爲珠申之轉音﹐更足徵疆域之相同矣。又《後漢書三韓傳》謂辰韓人兒生欲令頭匾﹐壓之以石。夫兒初墮地﹐豈堪以石壓頭﹖其說甚悖於理。國朝舊俗﹐兒生數日﹐置臥具﹐令兒仰寢其中﹐久而腦骨自平﹐頭形似匾﹐斯乃習而自然﹐無足爲異。辰韓或亦類是。範蔚宗不得其故﹐曲爲之解﹐甚矣其妄也。若夫三韓命名﹐第列辰韓﹑馬韓﹑弁韓﹐而不詳其義﹐意當時三國必有三汗﹐各統其一。史家不知汗爲君長之稱﹐遂以音同誤譯﹐而庸鄙者甚至訛韓爲族姓﹐尢不足當一噱。向曾有《三韓訂謬》之作﹐惜未令人盡讀之而共諭耳。若唐時所稱雞林﹐應卽今吉林之訛﹐而新羅﹑百濟諸國﹐亦皆其附近之地﹐顧昔人無能考證者﹐致明季狂誕之徒﹐尋摘字句﹐肆爲詆毀。此如桀犬之吠﹐無庸深較﹐而舛誤之甚者﹐則不可以不辧。若夫東夷之說﹐因地得名﹐如孟子稱舜東夷之人﹐文王西夷之人﹐此無可諱﹐亦不必諱。至於尊崇本朝者﹐謂𨿽與大金俱在東方﹐而非其同部﹐則所見殊小。我朝得姓曰愛辛覺羅氏國語謂金曰愛辛﹐可爲金源同派之證。蓋我朝在大金時未常非完顏氏之服屬﹐猶之完顏氏在今日皆爲我朝之臣僕。普天率土﹐統於一尊﹐理固如斯也。譬之漢﹑唐﹑宋﹑明之相代﹐豈皆非其勝朝之臣僕乎﹖又有云我祖宗時曾受明龍虎將軍封號﹐亦無足異。我朝初起時﹐明國尙未削弱﹐因欲與我修好﹐借此以結兩國之歡﹐我朝固不妨爲樂天保世之計。迨我國聲威日振﹐明之綱紀日隳﹐且彼妄信讒言﹐潛謀戕害﹐於是我太祖赫然震怒﹐以七大恨告天﹐興師報復。薩爾滸﹑松山﹑杏山諸戰﹐大敗明兵。明人欲與我求和﹐斥而不許﹐彼尙安能輕侮我朝乎﹖且漢髙乃秦之亭長﹐唐祖乃隋之列公﹐宋爲周之近臣﹐明爲元之百姓﹐或攘或侵﹐不復顧惜名義。若我朝乃明之與國﹐當闖賊擾亂﹐明社已移之後﹐吳三桂迎迓王師入關﹐爲之報仇殺賊﹐然後我世祖章皇帝定鼎燕京﹐統一寰宇。是得天下之堂堂正正﹐孰有如我本朝者乎﹖至若我國家誕膺天眷﹐朱果發祥﹐亦如商之玄鳥降生﹐周之髙衤某履武﹐紀以爲受命之符。要之﹐仍系大金部族。且天女所浴之布勒瑚裏﹐地卽在長白山﹐原不外白山﹑黑水之境也。又《金世紀》稱唐時有渤海王﹐傳十餘世﹐有文字禮樂。是金之先卽有字。而本朝國書﹐太祖時命額爾徳尼﹑巴克什等遵制通行。或金初之字﹐其後因式微散佚﹐遂爾失傳﹐至我朝復爲創造﹐未可知也。他如建州之沿革﹐滿洲之始基﹐與夫古今地名同異﹐並當詳加稽考﹐勒爲一書﹐垂示天下萬世。著派大學士阿桂﹑於敏中﹑侍郎和┞﹑董誥悉心撿核編輯﹐以次呈覽﹐候朕親加釐定﹐用昭傳信﹐而辟羣惑。並將此通諭知之。欽此﹗「謹按﹕欽定《遼》《金》《元》三史《國語解》四十六卷﹐以滿洲語正《金史》凡十二卷﹐首君名﹐附以後妃﹑皇子﹐次部族﹐次地理﹐次職官﹐附以軍名﹐次姓氏﹐次人名﹐附以名物﹐共六門﹐著其名義﹐詳其字音﹐辧析精微﹐折衷至當。是書出﹐而前代之謬訛﹐足以湔洗一空矣。

◎陳霸先墓陳霸先墓在髙要縣治五十里﹐《輿地紀勝》及《廣輿記》並載之﹐此謬妄之談也。按﹕《隋書。王頒傳》﹕頒爲王僧辧子﹐僧辧爲陳武帝所殺。及隋滅陳﹐或爲頒計﹐請發武帝丘壠。諸人具鍬鍤﹐一旦皆萃﹐於是剖棺﹐見武帝須並不落﹐其本皆出自骨中。遂焚骨取灰﹐投水飲之。據此﹐霸先墓在隋初已遭毀掘﹐何得於嶺外更有墓耶﹖《大淸一統志》削而不書﹐有以哉。

◎和肩字韻卓文端公﹝秉恬﹞眞除揆席﹐賦《紀恩詩》﹐一時和者集。惟肩字韻﹐皆押「及肩」﹑「仔肩」﹐作尋常套語﹐無出色者。余母舅陳小坪先生有句云「此時飲馬長城窟﹐也和新詩一聳肩。」時先生正官代州刺史也。公嘆爲絕調。余官中書﹐公猶在相位﹐晉謁時曾爲余述之。

◎孫稼生書同治丁卯冬﹐以洋人換約期近﹐選可以使外國者﹐得旨遣記名海關道志剛﹑禮部郎中孫家谷爲辧理中外交涉事務大臣﹐加二品冠服﹐前往各國宣布徳意。所以云聯絡﹐而兼可觀采風謠也。浚師時充總理各國事務衙門領班章京﹐一切章程體制﹐與夏奉常﹝家鎬﹞﹑毛戶曹﹝鴻圖﹞手自核定﹐呈堂分別奏咨而行。原以一年爲期﹐乃因事耽延﹐志﹑孫兩君遲至庚午冬始回京復命。辛未之春﹐浚師在嶺西﹐得孫君書﹐悉其安穩歸舟﹐爲之喜而不寐。玆錄其來書云「家谷頓首﹐致書子嚴姨弟妹丈同年足下﹕僕自戊辰二月初旬行抵滬瀆﹐由大東洋放碇﹐茫茫前途﹐水天一色。洋舶四十餘丈﹐入滄海中﹐僅一粟耳。漂流兩月有餘﹐任其所之﹐始抵美裏堅合眾國京都。國無君長﹐公議立一統領﹐四年一更﹐擇賢而立。親遞國書後﹐遨遊山水﹐伊邦風土﹐略見一斑。秋後渡西洋﹐抵英吉黎島國﹐見其女君﹐禮節不過進退三鞠躬而已。彼此立談﹐無拜跪之文。贊以美詞﹐循舊典也。住英三月﹐西行赴法蘭西巴裏都邑。法人喜誇詐﹐急功利﹐市廛繁富﹐甲於歐洲。其君又專以詐僞交鄰國﹐愚黔首﹐而見中華使臣﹐未嘗越禮焉。同事有一美國人﹐蒲姓﹐名安臣﹐充我國領事使臣﹐歆羨法邦繁華﹐一住半年﹐致我等羈畱阻滯﹐而一年之奏限逾矣。直至己巳冬初﹐始克成行﹐由法之瑞。瑞﹐小國也﹐處北海之濱。由瑞之丹﹐丹與瑞鄰。由丹之荷蘭。荷蘭﹐舊國也﹐與中國通商最早﹐近亦日削矣。由荷之布﹐布路斯昔爲日耳曼一隅﹐今則並吞而並盟會﹐居然富彊﹐與英﹑法並峙而三。猶襲日耳曼余風。彼都人士﹐競談禮貌﹐其君善待遠人﹐自謂與中華人相處甚厚。惜無人以孔﹑孟之道化之耳。今春第二日﹐北行抵俄羅斯國﹐正直天寒地凍﹐海立冰凝﹐行人涉冰而度。國都在歐洲北鄙﹐而疆宇直包括新疆﹑回疆而東抵黑龍江岸﹐南抵印度回城﹐近日蠶食一萌﹐英﹑法卽從而遏之﹐恐其縱橫無敵也。而我疆我界﹐往來於胸中﹐臥榻之旁﹐豈能容此酣睡乎﹖杞人之憂﹐未免耿耿。俄事一畢時﹐維三月﹐順道比利時小住十餘日﹐仍回法都。正直天津釁起﹐彼族視我等爲魚肉﹐我以靜鎭處之﹐彼亦無如之何。五六兩月﹐先赴義大利﹐繼赴大呂宋﹐兩國向來著名﹐今成新造。呂宋尢當大亂之後﹐新政一切艸創﹐人物無足取﹐而地方名勝詳於前人記載中﹐尙屬不誣。七月初又回法都﹐復值布與法哄﹐危邦不可久居﹐亟覓歸槎。於八月初旬東駛﹐由地中海入紅海﹐由紅海入印度海﹐由印度海入大南海﹐經印度﹑暹羅﹑緬甸﹑越安諸海口﹐一水直扌氏廣東之香港﹐由香港換船循粵洋﹑閩洋而抵滬瀆。陸居十日﹐又掛徵帆而駛至津門。連遭風波之險﹐舟不沒者僅一篙耳。仰伏聖天子洪福﹐百靈效順﹐俾家谷等曁隨從員役﹐全數生還﹐無不吁叩上蒼﹐歡欣鼓舞。十月念六﹐重謁都門﹐雉堞巍巍﹐街衢攘攘﹐風景猶昔﹐如醉初醒。因憶三年艱難困苦﹐無不備嘗﹐𨿽身體尙可支持﹐而內傷已深﹐一發卽不可遏。所幸老母康彊﹐眷屬均適﹐悲喜交集﹐樂事方殷。僕𨿽病在膏盲﹐何敢稍露病容﹐致老母又添一層心事。上月初七日具折請安﹐仰蒙召見﹐溫語褒嘉﹐勞使臣所以柔遠人也。僕撫躬循省﹐才識疏迂﹐在外三年﹐惟知謹愼﹐周遊十有一國﹐往返十餘萬程﹐奉命而往﹐抱節而歸﹐未敢隕越﹐上貽君父之羞。博望遭際﹐爲古今第一福人﹐僕何人斯﹐不敢設想。而蘇子卿苦節十九年﹐位亦不過典屬國﹐公道自在人心﹐惟聽其自然﹐庶可無毀無譽耳。日來奔走熱塵﹐朝飲暮醉﹐朔風驟寒﹐病體承受不起﹐而舊病觸類而長﹐頭眩心悸﹐气逆痰阻﹐左臂麻木﹐兩肋凝痛﹐百種纏綿﹐二豎愈虐﹐臥牀旬日﹐飲食莫進。卻喜疾終牖下﹐勝於畱享異域。幸而天憐苦人﹐得遇扁鵲﹐飲以上池﹐漸有生機﹐而疲弱不堪﹐幾成廢物。延遲至今﹐未能以近況上聞者﹐非敢緩也。西洋風土﹐惟《瀛寰誌略》一書尙堪盡信﹐但未詳耳。僕於公牘之外﹐私有記載﹐意欲別立體裁﹐不落近人日記習套。擬明春請假數月﹐整理成帙﹐再行寄呈雅政。縷此奉達﹐不盡區區。庚午臘月中浣﹐家谷頓首。」

◎抱老壽石榮通室魏禦史中尉王顯奏言「風聞前洛州刺史陰平子石榮﹑積射將軍抱老壽﹐恣蕩非軌﹐易室而姦﹐臊聲布於朝野﹐醜音被於行路。卽攝鞫問﹐皆與風聞無差。犯禮傷化﹐老壽等卽主。謹案﹕石榮籍貫兵伍﹐地隔宦流﹐處世無入朝之期﹐在生絕冠冕之望。遭時之運﹐逢非次之擢﹐以犬馬延慈﹐簪履恩念﹐自微至貴﹐位階方嶽。不能懷恩感徳﹐上酬天施﹐乃咎彰遐邇﹐向穢京墟。老壽種類無聞﹐氏姓莫紀﹐丐乞形余之家﹐覆養閹人之室。蒙國殊澤﹐預班爵序。正宜治家假內﹐﹝疑﹞教誡閨庭。方恣其淫姦﹐換妻易妾。榮前在洛州﹐遠迎老壽妻常氏﹐兵人千里﹐疲於道路。老壽同敝笱之在梁﹐若其原﹝疑﹞之無別﹐男女三人﹐莫知誰子。人理所未聞﹐鳥獸之不若。請以見事﹐免官付廷尉理罪﹐鴻臚削爵。」詔可。晉祁勝與鄔臧通室﹐爲祁盈家臣所殺。抱﹑石之罪﹐等於勝﹑臧﹐得逭誅﹐幸矣。惜乎祁盈之不能如王顯也。

◎請安《儀禮。鄕射禮》﹕「西階上﹐北面請安於賓。」注﹕「傳主人之命也。」《左傳。昭公二十七年》﹕「公如齊﹐齊侯請餐之。子家子曰﹕」朝夕立於其朝﹐又何饗焉﹖其飲酒也。『乃飲酒﹐使宰獻﹐而請安。「杜注﹕」獻﹐獻爵也。禮君不敵臣﹐晏大夫﹐使宰爲主獻賓。今齊侯此獻﹐比公於大夫也。請安﹐齊侯自安﹐不在坐也。「此」請安「二字之始。

◎詠端硯詩不考作詩好堆典故﹑講考據﹐固不可與言詩﹐然不審事物之原﹐落筆便有舛誤。端硯以水坑爲上﹐而水坑分上中下三層﹐又以第三層水歸洞爲上。一石而能備靑花﹑蕉白﹑冰紋﹑魚腦諸美﹐非水歸洞斷無此品。蓋水歸洞極水巖之盡處﹐與海相通﹐得天地之气﹐凝結溫軟。端人精辧硯材者﹐於三層中尙微分上下兩層﹐往往得數寸之材﹐卽珍如珙璧。管緘若﹝世銘﹞《詠響泉硯》詩云「本出端溪最上坑﹐蒼煙軟玉韜光精。」非知硯者矣。

◎司經局正字中書舍人例有一人兼司經局正字﹐乾隆中議裁。見趙損之﹝丈哲﹞詩注。

◎三朝要典沈歸愚先生《詠三朝要典》詩云「熹廟禦極頹乾綱﹐疏遠保傅親貂。茄花委鬼互虯結﹐薰天勢焰何披猖。守原﹑之問史貶斥﹐況令婦寺紊朝常﹖顧命老臣半誅戮﹐朝衣血裹投圜墻。淸流白馬禍更慘﹐一綱盡矣空巖廊。顚倒是非著穢史﹐手翻三案詞亻舟張。詞云梃擊陷國戚﹐追論可灼誣先皇。移宮噦鸞肆迫脇﹐康妃八妹奔蒼黃。更云筆削繼孔聖﹐大書持書明王章。永爲人臣不忠戒﹐冠以禦制文煌煌。黨與秉筆亂忠佞﹝顧秉謙﹑黃立極﹑馮銓等﹞﹐霾閉日月無精光。同文館獄書黨籍﹐元君子遭摧戕。二蔡二悼恣兒戲﹐竟使二帝幽窮荒。此書千古同繆戾﹐力Θ忠耿扶姦疆。從來事往有定論﹐靑繩白璧終顯彰。刑余死骨斷身後﹐正士祀典修嘗。所惜國本旣剝喪﹐再傳宗社旋淪亡。小人勿用著聖訓﹐承家開國須周防。」按﹕明季梃擊﹑紅丸﹑移宮三案﹐夏允彜《幸存錄》持論最爲平允。余官京師﹐曾於廠肆中購得《要典》一書﹐大致以梃擊歸罪於王之き﹐紅丸歸罪於孫愼行﹐移宮歸罪於楊漣﹑左光斗等要結內侍王安。其書遵嘉靖時《明倫大典》例﹐以年系月﹐以月系日。梃擊始萬曆乙卯五月﹐紅丸始泰昌庚申八月﹐移宮始庚申九月﹐迄天啟丙寅﹐每一奏疏議揭﹐後加史臣論斷。總裁爲顧秉謙﹑黃立極﹑馮銓﹐副總裁爲施鳳來﹑楊景辰﹑孟紹虞﹑曾楚卿﹐纂修爲徐紹吉﹑謝啟光﹑余煌﹑朱繼祚﹑張﹑華琪芳﹑吳孔嘉﹑吳士元﹑楊世若﹐謄錄爲喬煒﹑李桐﹑張載徵﹐收掌爲張承爵﹑姜雲龍。首列熹宗禦制序文云「朕惟自古帝王﹐莫不有徽猷巨訓﹐以迪眾庶而信來玆。矧綱常萬古爲昭﹐故父慈子孝﹐君令臣共﹐其道光明﹐無纖芥可疑之隱﹐其事平實﹐無非常可喜之功﹐其行之爲一時賞罰﹐定之爲萬世是非﹐則確然直截﹐無依違可借之影響。循此則忠良﹐悖此則姦賊﹐獨柰何使姦賊得竊忠良之號哉﹖誠折紛而定論﹐當據事以直書﹐亦覲揚陟降之善物也。本朝家法﹐炳如日星。仰惟我皇祖神宗顯皇帝建元良以系海寓之心﹐眞慈夙注﹔我皇考光宗貞皇帝體先志而舒雲雨之澤﹐純孝丕彰。迨龍馭之上賓﹐肆衝人其纘緒﹐名正言順﹐猜忖曷庸。不意羣姦巧於構疑也﹐疑梃擊﹐則托護東宮者進矣﹔疑紅丸﹐則援不嘗藥者進矣﹔疑移宮﹐則造爲垂簾者進矣。總三案之姦凶﹐皆一堂之衣缽。將使皇祖﹑皇考抱疑不白﹐而朕躬亦幾陷於不孝﹐深用痛心。幸正論時聞﹐業已區分陟斥。猶慮遐方耳目﹐緣簧鼓而漸致淪胥﹔來祀汗靑﹐雜狐疑而罔知斷案。又以事歷三朝﹐或多掛漏﹐特降手諭﹐俾史臣仿《明倫大典》故事﹐將前後明旨﹑章奏編緝成書。其總裁﹑副總裁及纂修等各官﹐俱朕愼簡﹐自玆歲丙寅春正月開館纂修﹐迄今編成﹐爰定其名爲《三朝要典》﹐以其專爲三朝慈孝作也。斯編行且頒天下矣﹐朕復自序其首曰﹕嗟乎﹐小人之禍人國甚哉﹗指宮闈爲攘功之地﹐則翼戴莫出其先﹔誣君父以不美之名﹐則定策肯居於後﹖且事極常而故張之﹐蹤本杳而故文之﹐或十餘年﹐或五六年﹐幾成蜩螗沸羹之世宙。藉非皇祖﹑皇考默牖朕衷﹐則眞是眞非﹐其何結局之有﹖當我世宗肅皇帝時﹐慮統嗣混而不得尊其親﹐故其書主於定大統﹔在朕今日慮貞邪淆而將不免於誣其親﹐故是書主於剖大疑。令天下萬世﹐睹是書而悟曰﹕前星立矣﹐藩封遣矣﹐卽有風癲﹐立付市曹﹐於國本無恙也﹐其無容疑者一。鼎湖之悼﹐實慕緣孝﹐篤疾以慕深﹐孰得以一月天子﹐掩其爲千秋聖人哉﹖其無容疑者二。煢疚集蓼﹐此何時也﹖遺言未往﹐封號在心﹐宮自當移﹐寧俟逼而後移﹖其無容疑者三。𨿽朕中興之業﹐不敢望與世宗媲美﹐或庶幾可免於戾乎﹖然朕覽斯編﹐愈惕然於陰陽消長之際也。方三案之鳴也﹐其時邪與正互猗﹐今心術各揭於靑編﹐斷案亦章於白日﹐詎非陽長陰消之一會﹖第邪𨿽芟而能保無伏莽﹖正𨿽顯而能保無遺珠﹖萬一倚伏貞勝之幾﹐稍不審而至於誤用﹐將奚以爲先徳光繼﹖自今尙賴爾諸臣﹐靖乃志以佐澄淸﹐竭股肱而襄祗﹐庶在天之靈﹐於玆降格﹐而斯編亦不徒托諸空言矣。是爲序。天啟六年六月十九日。」卷末則顧﹑黃﹑馮三序﹐而馮序中有云「不特可以繼《春秋》之絕筆﹐而並可以繹《孝經》之微言。何者﹖《春秋》﹐刑書也﹐其徳爲﹐其道爲權﹐故讀之而亂臣賊子懼。《孝經》﹐生理也﹐其徳爲萃﹐其道爲恆﹐故讀之而忠臣孝子感。」尢爲喪心病狂。嗚呼﹗門戶分而宵小遂得乘隙以肆其毒﹐盈庭聚訟﹐十餘年不休﹐口舌未幹﹐社稷亦已丘墟矣。可勝道哉﹗

◎官常彭春洲明經﹝泰來﹞有絕句四首云「靈峯山是小蓬萊﹐天上將軍避寇來。戰艦如雲無用處﹐龍舟聽令奪標回。千尺風鳶上碧虛﹐放鳶軍賞頂車渠。可憐前日蒼黃際﹐不送圍城一紙書。珠江片月出云西﹐多少人家掩面啼。玉帳寶刀生喜气﹐素娥流照餅師妻。史書災異不無端﹐物禍人妖一例看。叵柰市兒工狡獪﹐沿街犬戴進賢冠。」按﹕道光辛丑﹐粵東海氛不靖。夷兵退後﹐靖逆將軍住雨帽街鄧家祠﹐參贊大臣住觀音山蓬萊仙館﹐日以龍舟﹑紙鳶爲樂﹐無恥者至有以美女媚之。第四首則專刺名器之濫﹐是時羊頭關內﹐羊胃騎都﹐六品功牌一紙﹐售洋錢六圓。明經此作﹐實詩史也。然猶曰一時變異耳﹐粵西逆寇之興﹐窮天下兵力﹐竭天下財賦﹐仰賴廟謨廣運﹐將帥成功。十餘年間﹐得以底定東南﹐𨿽西北一隅﹐尙煩天討﹐而賊勢窮蹙﹐不難指日蕩平。惟宦途流品混雜﹐蘭艾同升﹐以余耳聞目睹者﹐如由一布衣費百餘金報捐縣丞﹐薦牘一次則知縣﹐藍翎矣﹔二次則同知﹑直隸州﹐花翎矣﹔三次則知府矣﹔四次則監司且加至兩司銜頂矣。不特此也﹐地方官自方面至丞簿﹐或因掛誤﹐或經甄別﹐或犯六法之重﹐輒以軍營爲開復地﹐彈章朝掛﹐軍營夕投﹐此方劾以貪婪﹐彼旋獎以淸直。聖明在上﹐萬不敢稍涉欺朦﹐第一人之身﹐或毀或譽﹐一官之授﹐或升或降。加之捐輸費減﹐無人不官。卽以現在一省論之﹐佐雜得優差﹑優缺一二年者﹐便捐升丞﹑ヘ矣﹔州﹑縣得優差﹑優缺一二年者﹐便捐升道﹑府矣。及時自效﹐豈乏賢能﹐但銓政旣鮮添注之法﹐長官亦無位置之方﹐設鉆刺夤緣者虱其間﹐吏治安得不壞﹐風气安得不偸耶﹖近日參劾章疏中﹐屢有不準投效各路軍營之請﹐封疆大吏﹐力挽頹波﹐似乎可以稍息。至餉糈仍亟﹐捐例難停。愚謂去其泰甚﹐莫若立止捐納道﹑府一條。查一歲之中﹐各省分發道﹑府者多不過三五員﹐以三五員約計之﹐卽一歲十八省中多亦不過六七十員。此六七十員或半捐半保﹐或簽掣指畱﹐尙不能平地樓臺﹐全傾囊橐。現在捐數較從前十分之一二﹐卽以一員五千金計之﹐統計六七十員﹐每年亦僅收三十餘萬金。江﹑浙爲財賦重區﹐河之南北﹐山之左右﹐以及川﹑湖﹑閩﹑廣民力漸紓﹐釐金未撤﹐此數省中每年但須稍爲節省﹐另籌一款﹐足抵一年所捐道﹑府銀數。況海關﹑鹽務﹐頗有贏餘﹐疆臣﹑監司受恩優渥﹐但能裒多益寡﹐不必居掊克之名﹐區區數十萬﹑百萬之費﹐亦何難料理哉﹖爲政在人﹐苟能是﹐豈僅去捐納道﹑府之獘﹐卽協餉﹑月餉﹑京餉﹐皆可從容挹注也。或曰「子之說似矣﹐捐例勢不能盡停﹐獨斤斤爭止道﹑府兩途﹔不禁延路之鄙歌﹐而專遏陽阿之髙唱﹐可歟﹖」余曰「惡﹐是何言也﹗君子務其遠者﹑大者。道﹐觀察使也﹐刑名﹑錢谷﹐分布﹑按之權。府﹐方面也﹐察吏﹑安民﹐具表率之責。定例京職非膺京察截取﹐外吏非由大計卓薦﹐均不得與用。非其人﹐僚屬輕之﹐紳民侮之。古人譏尸位素餐﹐矧加以簋不飭耶﹖停其捐而人之視道﹑府重﹐視之重而丞﹑ヘ﹑牧﹑令必竭其心力﹐修其政事﹐期氵存躋其位以爲榮。人皆可以爲堯﹑舜﹐講學家空談也。人皆可以爲道﹑府﹐吾斯之未能信矣。吳黃蓋爲石城長﹐置兩掾﹐分主諸曹﹐教曰﹕」令長不徳﹐徒以武功得官﹐不諳吏事。「劉宋時淮西北長吏﹐悉敍勞人武夫﹐多無政術。嗣臨川王義欣請敕選部任得其人﹐庶不勞而治。以黃蓋之勛迹﹐尙謙抑未遑﹐以劉宋之偏隅﹐尙求材佐治。赫赫聖朝﹐居位者可勿長思遠慮乎﹖記乾隆三十九年吏部奏已革廣東龍川縣知縣汪承澍捐復原官一折﹐奉上諭﹕」汪承澍系汪由惇之子﹐汪由惇爲國家得力大臣﹐朕每追念惋惜。今汪承澍因衙役徐海詐贓斃命﹐將白役張五一刑求誣服﹐所犯非但私罪﹐且以酷被劾﹐其情尢重。朕之惡酷吏﹐甚於惡貪官﹐貪官旣永不敍用﹐豈酷吏轉可復令登進乎﹖且汪承澍今春在盤山接駕﹐業已查閱原案﹐使其尙可棄瑕錄用﹐朕彼時卽可加恩﹐何待彼自行捐復﹖其案情具在﹐酷虐顯然﹐在外在內﹐俱難令其復行供職﹐豈能以汪由惇之故﹐廢公義而曲徇恩施﹖至汪承澍原擬杖流﹐論理本不應捐贖﹐彼時尙因念及伊父汪由惇﹐又以其母年老﹐特予矜憐﹐允從其請。朕辦理已未免失之姑息﹐此時再欲加恩﹐亦只可令共捐一職銜﹐俾得頂戴榮身足矣﹐豈可復令重列仕途﹐貽害地方﹖又何以懲酷暴而肅吏治乎﹖吏部堂官前此爲衍聖公孔昭煥奏請開復一案﹐辦理卽屬錯誤﹐僅予傳旨申飭﹐理應稍知儆畏﹐何得復有此奏﹖汪由惇系舒赫徳業師﹐今爲汪承﹫﹫具奏﹐顯系周旋世誼﹐其餘眾堂官又從而隨同瞻顧﹐吏部堂官著交都察院嚴加議處。至現在捐復人員﹐並著吏﹑兵二部查核﹐如有私罪﹐卽奏明扣除﹐勿仔冒濫。等因。欽此﹗「嗚呼﹗一縣令耳﹐我髙宗準理衡情﹐不憚反覆周詳﹐諄諄訓戒﹐所以整飭官常者良非淺鮮。有民責者﹐宜何如愧悚也哉﹗

◎歷代帝王廟祀「大唐前修禮令。無祭先代帝王之文。禮部尙書許敬宗等奏﹕」謹按《禮記。祭法》云「聖王之制祭祀也﹐法施於人﹐以死勤事﹐以勞定國﹐能禦大災﹐能捍大患則祀之。」其漢髙祖祭法無文﹐但以前代迄今﹐多行秦﹑漢故事﹐始皇無道﹐所以棄之﹐漢祖典章﹐法垂於後。自隋以上﹐亦在初例。今請聿遵故實﹐三年一祭﹐以仲春之月。『天寶六載正月﹐制﹕「三皇置一廟﹐五帝置一廟﹐有司以時祭享。』至七載五月﹐詔﹕」三皇以前帝王﹐宜於京城內共置一廟﹐仍與三皇﹑五帝廟相近﹐以時致祭天皇氏﹑地皇氏﹑人皇氏﹑有巢氏﹑燧人氏﹐其祭料及樂﹐請準三皇﹑五帝廟﹐以春秋二時享祭。歷代帝王肇迹之處﹐未有祠宇者﹐所在郡置一廟享祭﹐仍取當時將相徳業可稱者二人配享。『「此杜佑《通典》所載也。宋太祖詔修建先代帝王廟﹐自女媧至石晉髙祖共四十人。是時吳﹑蜀未平﹐故六朝帝廟闕而不載。其中如秦始皇﹐以李斯﹑蒙恬配﹐廟在長安﹔魏武帝﹐以鐘繇﹑荀攸﹑程昱配﹐廟在相州﹔朱梁太祖﹐以劉﹑敬翔﹑葛從周﹑袁象先配﹐廟在河南府﹝詳《揮塵前錄》﹞。始皇暴虐無道之主﹐曹操乃漢賊臣﹐生前並無僞號稱尊﹐至朱溫則篡逆大憝﹐不知當日議禮諸臣﹐何以將其濫入祀典﹖明洪武六年建歷代帝王廟於南京﹐崇祀者三皇﹑五帝﹑夏禹﹑商湯﹑周文﹑武﹑漢髙祖﹑漢世祖﹑隋髙祖﹑唐髙祖﹑唐太宗﹑宋太祖﹑元世祖﹐凡十九帝。已而罷周文王﹑隋﹑唐兩髙祖之祀。嘉靖九年罷南京廟祀﹐另建歷代帝王廟於北京。二十四年又罷元世祖之祀。我大淸世祖章皇帝定鼎燕京﹐因明代祀典﹐順治二年增祀遼太祖﹑金太祖﹑金世宗﹑元太祖﹑明太祖凡五帝。康熙六十一年聖祖諭旨凡帝王在位﹐除無道﹑被弒﹑亡國之主外﹐盡宜入廟崇祀。禮臣議增祀夏﹑商以來諸帝王一百四十三位。乾隆五十年髙宗親詣廟祀﹐先敕大學士﹑九卿等更議增祀晉元帝以來二十五帝﹐撤去漢之桓﹑靈﹐並蒙禦制詩文﹐垂示中外。仰見癉彰旌別﹐協公論於千秋矣。

◎夏桂洲夏桂洲就逮﹐實緣嚴嵩修怨﹐代仇鸞艸奏﹐訐夏納曾銑金﹐交關爲利。夏抵通州﹐再疏訟冤﹐謂嵩靜盲庸違似共工﹐謙恭下士似王莽﹐姦巧弄權﹑父子專政似司馬懿。世宗已先入嵩譖﹐竟棄市。貴溪﹑分宜﹐蓋鄕人也。夏直率﹐嚴陰險。夏爲先達﹐援嚴自代﹐輒以門客畜之。嵩始而謹事﹐繼而蓄怒﹐終而傾陷﹐𨿽姦邪狠毒﹐亦夏之有以召之矣。嘗閱《鈐山堂集》﹐其與桂洲酬贈唱和之什﹐盈篇累幅。如「殿頭鵠立知元輔﹐親佐唐堯致太平」﹐乃《和桂翁郊壇喜晴奉天殿捧詔》詩也﹕「商巖先夢說崧嶽﹐會生申乃祝少師」﹐《桂翁壽辰》詩也。至《贈桂洲作宗伯序》﹐以馬周之奏疏﹑蘇軾之文章﹐皆不足爲桂洲道。撰《嚴州夏公祠碑》﹐以宋歐陽觀任綿州推官﹐爲死獄求生﹐實生文忠公修爲宋宗臣﹐比夏鼎之生桂洲﹐可謂推崇到極處。顧執筆如此﹐設心如彼﹐殆小人之所以爲小人歟﹖余曾讀《保孤記》﹐知桂洲死後﹐妾崔氏遺腹生一子﹐托趙金五護持﹐中更患難﹐至十五歲崔氏已卒﹐乃復歸於桂洲繼妻蘇夫人所。而吳學愚﹝春﹐桂洲婿﹞與夏少洲一書﹐極言保孤始末。少洲疑卽桂洲從子主事克承﹐克承先削籍爲民。遺孤名先承﹐從其序也。《明史》謂夏妾有身﹐妻忌而嫁之﹐當時未見《保孤記》耳。又記中附載﹕嘉靖二十六年十二月初五日陜西澄城縣界頭嶺山吼﹐至二十七日劈裂一半﹐東西移走三里﹐南北移走五里﹐分宜乘隙趣陶仲文以楚昭王軍中見赤云如鳥﹐夾日而飛﹐周太史占移禍福於楚將相之說上﹐故夏及於難。並云﹕夏生於壬寅年丁未月丙寅日壬辰時﹐江西星士王玉章者﹐於其少時預批命書云「如今還是一書生﹐位至三公決不輕。莫道老來無好處﹐君王還贈一車斤。」車斤者﹐合之爲「斬」字。是說也﹐余蓋存而不論云。

◎泰誓十有三年辧閩方子向邁曰「《尙書。泰誓》曰『惟十有三年春』﹐十三者﹐連文王九年言之﹐武王在位止四年﹐蔡傳以爲武王之十三年﹐夫武王安得有十三年乎﹖武王自諸侯爲天子﹐前後不過十年而殂。《大戴禮》云『文王十五而生武王』﹐則文王殂時﹐武王已八十三歲﹐又明年八十四歲而卽位﹐若又十有三年而後伐紂﹐合武王九十三年計之﹐已死四年。然而文王受命攺元稱王之說﹐宋儒力辟其謬。夫受命之說﹐本出後人推原﹐或未必然。惟攺元則於事理皆未嘗謬。蓋文王自幽囚裏以來﹐死生存亡﹐皆未可必。失國再復後攺元年﹐三代以下天子﹑諸侯多有之﹐何獨疑於文王﹖若武王宜攺元反不攺元者﹐正惟文王已攺﹐故武王不必復攺。孝子之道﹐不忍忘親﹐亦以歷年未久﹐無容屢更也。觀後有天下尙不攺元﹐則攺元非古人所重明矣。《多方》曰﹕」天惟五年﹐須假之子孫﹐誕作民主。『則武立五年而卽伐紂﹐其所謂十三年者﹐果武合文年無疑。「云云。此拾毛西河之唾餘也。文王生於祖甲二十八祀甲寅﹐帝乙七祀丙子嗣位﹐年四十七歲。自丙子嗣位至紂二十祀丙寅﹐五十一年而薨。武王生於帝乙二十三祀壬辰﹝以時計之﹐文王二十三歲。與《大戴禮》」文王十五而生武王』不合﹞﹐紂二十祀丙寅嗣位﹐年七十四歲﹐次年攺元﹐至紂三十三祀恰十三年。蔡傳曰「十三年者﹐武王卽位之十三年也。」最爲確當。自《汲冢書》以文王受命九年春在髙阝﹐而攺元之說興﹐自馬遷有受命之年稱王﹐而稱王之說興﹐皆由不推詳時歷﹐而後人議論紛起﹐並將文王九十七而崩﹐武王九十三而崩二語一槪抹卻。宋陳經《尙書詳解》﹑錢時《融堂書解》與蔡沈間有異同﹐而於稱王﹑攺元﹐亦無一言議及。歐陽公《泰誓論》尢爲千古名論﹐蓋宋學可議者多﹐此則不當置喙也。善乎黃東發之言曰「經解惟《書》最多﹐至蔡九峯參合諸儒要說﹐嘗經朱文公訂正﹐其釋文義﹐視漢﹑唐爲精﹐其發指趣﹐又視諸家爲的。《書經》至是而大明﹐如揭日月矣。」今之嘵嘵於《尙書》古文﹑今文者﹐其亦可以廢然思返哉。

◎王定國筆記之妄蔡確﹐姦臣也﹐嘗從吳處厚學作賦。確作相﹐處厚通箋乞憐﹐確無汲引意﹐遂相仇怨。後處厚得確《車蓋亭詩》引郝甑山事﹐乃箋釋上之云「郝處俊封甑山公﹐會髙宗欲遜位武后﹐處俊諫止。今乃以比太皇﹑太后﹐且用滄海揚塵事﹐尢非佳語﹐譏謗切害﹐非所宜言。」確遂南竄。王定國﹝鞏﹞《隨手雜錄》以爲文潞公處置確過當﹐且云潞公因司馬康不質證邢恕言確社稷臣事爲不肖﹐於確不無偏護。邢恕本爲司馬文正客﹐紿文正子康手書﹐取信於確。會確得罪﹐恕亦被謫。陰險小人﹐康何必爲之諱耶﹖定國不以己意短潞公﹐而以潞公目康不肖﹐形潞公之短﹐其居心尙可問哉﹖紀文達公《四庫全書總目》中未曾論及﹐特拈出以明定國之妄﹝按﹕定國《聞見近錄》潞公與張後事﹐亦與《碧雲》同﹞。

◎哄士李義山謂花間喝道爲殺風景之一。按﹕《隋書》尙書令給哄士十五人﹐左右僕射各十二人﹐殆卽今之喝道歟﹖

◎麥魚麥魚生東流縣臥虎潭一帶﹐麥熟時出﹐其形似麥﹐上至石人山瀨則形漸大﹐過此則化蜻蜓。又君魚產貴池﹐綠魚產石埭﹐魚產靑陽之九華山﹐皆水鮮之最美者。

◎仰今公牘中上行下之文曰仰。按﹕隋開皇三年詔﹕「有志節髙妙﹐越等超倫﹐仰使人就加旌異﹐令一行一善﹐獎勸於人。」可見用仰字相沿已久也﹝《香祖筆記》引孔平仲《雜說》始於北齊《孝昭紀》﹞。

◎掌膠禪家合掌作禮曰和南﹐又曰合十。黃滔《丈六金身碑文》﹕「檀信及門而膝地﹐童髦徧城而掌膠。」掌膠二字﹐較和南﹑合十尢新。古人下語之妙如是。

◎公李墨莊前輩﹝鼎元﹞《使琉球記》云「嘉慶庚申閏四月十六日戊辰﹐黎明至馮港﹐恭請天后行像並公登舟﹐祭用三跪九叩首禮。命道士舉醮祭桅﹐行一跪三叩首禮﹐取旗祝之﹐巽以酒﹐合口同言順風吉利。海船以鴉班爲重﹐每舟三人﹐人管一桅﹐各披紅執旗﹐緣一繩而上﹐疾如飛鳥﹐不負鴉班之目。公者﹐閩口人﹐常行賈舟﹐臥聞神語某日當行毒某地﹐公謹伺之﹐至期果見一人拋毒水中﹐公投水收取﹐盡食之﹐遂卒﹐以故面作靛色。土人感其徳﹐祀之。以爲口人﹐故曰公。或曰公卜姓﹐以業舟得名。按﹕林薌溪《硯耕緒錄》﹕」公﹐邵武口人﹐姓卜﹐得異人授仙術仙去﹐明季嘗化舟子而救人者。《公碑》今在省垣藩署﹐邵武府﹑縣誌皆失載。「云云。余曾托閩友拓《公碑》文﹐至今尙未寄到也。

◎劉三妹淸溪小姑祠祀漢蔣子文妹﹐所謂蔣三妹是也。廣東陽春縣北八十里思良都銅石巖東之半峯﹐相傳爲李唐時劉三仙女祖父墳﹐今尙存﹐春夏不生艸。劉三仙女者﹐劉三妹也。《寰宇記》《輿地紀勝》均載陽春有三妹山﹐以三妹坐巖上得名﹐今不知何在。正可與淸溪小姑並作文人詩料矣。

◎不肯不肯二字﹐《韻藻》只載《隋書。柳述傳》及《夢溪筆談》二事﹐不知先見於經傳也。《左傳。文十六年》﹕「春王正月﹐及齊平公有疾﹐使季文子會齊侯於陽谷﹐請盟。齊侯不肯﹐曰﹕」請俟君間。『「﹝又」莒人不肯「﹐見《宣公四年》﹞

◎安哉李尢《安哉銘》曰「安哉令名﹐甘旨是盛。埏埴之巧﹐甄陶所成。食彼美珍﹐思此《鹿鳴》。」見《太平禦覽。器物》七百六十。明張溥編《李伯仁集》﹐僅注云「陶器」﹐究不知系何器也。

◎西伯戡黎「《西伯戡黎》不敍戡黎事﹐專記祖伊告王之詞。蓋西伯旣專徵伐﹐徳業日盛﹐紂惡不悛﹐必有覆亡之慮。故祖伊不避忌諱﹐沈痛道之﹐冀紂攺悔﹐洵不愧直言敢諫之臣。讀經者念祖伊之忠良﹐恨受王之不晤可也。乃拋卻正文﹐但辧戡黎爲武王﹐非文王﹐而蔡氏復謂周家初無利天下之心﹐又謂殷之亡初無與於周﹐究竟爲文王諱乎﹖爲武王諱乎﹖蘇東坡曰﹕」祖伊之諫﹐盡言不諱。漢﹑唐中主所不能容者﹐紂𨿽不攺﹐而終不怒﹐祖伊得全。則後世人主不如紂者多矣。「此言實爲透辟。觀《東坡書傳》中﹐絕無一語及周不利殷﹐而直本《史記》﹐斷西伯爲文王。嗚呼﹗祖伊之心何心哉﹖恐而奔告﹐所恐者誰哉﹖」《北軒筆記》﹝元陳世隆著﹞所論﹐仍是爭辯西伯一面﹐於祖伊心事似尙未明了。顧其說有洽於愚衷﹐因附錄之。考亭云「《西伯戡黎》看來只不伐紂﹐其他事亦都做了。若說文王終守臣節﹐何故有此﹖只是後人因孔子『以服事殷』一句﹐遂委曲回護如此。其說然否﹖曰『文王三分天下有其二﹐以服事殷』﹐其中有多少道理﹐多少忠孝﹐多少誠心。委曲至此﹐便是至徳。其伐崇戡黎﹐只因紂賜弓矢鐵鉞﹐得專徵伐﹐故不道之國西伯得而伐之耳。然則祖伊之奔告謂何﹖蓋臣子之心有見於興亡之會﹐故因戡黎之事恐而奔告﹐慮紂之必亡﹐欲其攺過以圖存。非謂文王取紂之天下也。觀其奔告之詞﹐只稱殷之不徳﹐而不及周﹐則其本情可知矣。若曰文王伐崇戡黎都做了﹐只不伐紂﹐是謂曹操東徵西討都做了﹐只未取漢是一樣﹐然則孔子何私於文王﹐特爲溢美﹖後人何私於孔子﹐曲爲回護﹖若以孔子之言未可信﹐則天下更有可信之言乎﹖或曰武王繼文王爲西伯﹐戡黎者武王也。紂使膠鬲視師﹐而曰西伯何來﹖蓋武王將欲伐紂而先戡黎也。若然﹐則文王之心事愈益明白。使西伯而文王也﹐則祖伊之恐徒以其理﹐使西伯而武王也﹐則祖伊之恐明見其勢。可恐而卒不如所恐﹐文之所以爲文也﹐可恐而卽如其所恐﹐武之所以爲武也。」而考亭於武之伐紂﹐則曰「武王於此自是住不得」﹐於文王以服事殷﹐卻曰「只不伐紂」﹐是以文王之伐紂反不如武王之伐紂爲直截也﹐失之矣。

◎昭君王嬙字昭君﹐齊武明後婁氏﹝髙歡妻﹞亦字昭君。

◎楚材「昭王之不復﹐君其問諸水濱﹖」語婉而勁﹐恐管夷吾亦當心折。《左氏》不著語自何人﹐《谷梁》以爲屈完語。余觀屈完盟於召陵﹐其方城﹑漢水之對﹐亦復剛健婀娜﹐絕無畏葸之態。前此使與師言﹐必完無疑。惟楚有材﹐信矣。

◎族人之仇《禮》﹕「父之仇﹐弗與共戴天。兄弟之仇﹐不反兵。交遊之仇﹐不同國。」《白虎通》﹕「父之仇﹐不與共天下。兄弟之仇﹐不與共國。朋友之仇﹐不與同朝。族人之仇﹐不共鄰。」

◎諷詩愈瘧《太平禦覽》載道士舒道云病瘧比年﹐吳猛授以《三皇詩》。使諷之﹐頓愈。《三皇詩》無可考﹐惜未能與杜子美「子章髑髏」之作同傳千古也。

◎な羅薩垂烏場國有な羅放兒之所﹐薩垂投身之地。な羅﹑薩垂﹐名均未詳。﹝僧肇曰「《菩薩正音》云﹕」菩提薩垂。菩提﹐佛道名也﹐薩垂﹐秦言﹐大心。眾生有大心﹐入佛道。『「﹞

◎鈔徑《眞誥。協昌期第一》云「求道要先令目淸耳聰﹐爲事主也。且耳目是尋眞之梯級﹐綜靈之門戶﹐得失系之而立﹐存亡須之而辦也。今鈔徑相示﹐可施用也。」注﹕「此謂《寶神經》中要徑之事。」按﹕今行路之捷速者曰鈔徑﹐作事之簡截者曰鈔徑﹐方言俚語蓋無一字無來歷者。

◎禹貢直解言有不可以人廢者﹐余讀嚴介溪集中《禹貢直解》五條﹐簡潔明暢﹐不作一穿鑿傅會語。撇去漢﹑宋諸儒固習﹐眞善於說經者。嗚呼﹗鈐山十載﹐學業不爲不深。柰之何用力於文章﹐而不盡心於政事﹐使天下後世目爲僉壬之首耶﹖

附錄《禹貢直解》「導弱水至於合黎﹐餘波入於流沙。」

這是史臣記禹浚川的事﹐西海之山有水﹐散渙無力﹐不能負芥﹐故名弱水。萬水皆能載﹐此水獨弱而西流﹐其性異矣。禹則導其正派﹐至於合黎之山﹐餘波入於流沙之境。

「導黑水至於三危﹐入於南海。」

汾關之山有水名黑水﹐萬水皆淸﹐此水獨黑而南行﹐其色異矣。禹又導其經流﹐至於三危之地﹐入於南海之中。此水之在外國者﹐禹皆導之。

「導河積石﹐至於龍門。南至於華陰﹐東至於底柱﹐又東至於孟津﹐東過洛亻丕﹐至於大﹐北過洚水﹐至於大陸﹐又北播爲九河﹐同爲逆河﹐入於海。」

水之在北者﹐莫大於河也。積石在金城河闕縣西南羌中。龍門﹐山名﹐兩岸石壁峭立﹐河出其下﹐奔放噴薄如雷。禹則因積石導河至於龍門﹐自北而南﹐至於華陰﹐已而自南而東﹐至於底柱﹐又東所經﹐則至孟津﹑過洛﹐以及於大亻丕焉。自東而北﹐又過洚水﹐至於大陸﹐又北所經﹐播爲九河﹐同逆河以入於海焉。九河﹐《爾雅》一曰徒駭﹐二曰太史﹐三曰馬頰﹐四曰覆釜﹐五曰胡蘇﹐六曰簡潔﹐七曰鉤盤﹐八曰鬲津﹐其一則河之經流也。俱在古滄﹑徳﹑棣州之境﹐海水淪沒﹐今迹不存矣。

「れ蒙導漾﹐東流爲漢﹐又東爲滄浪之水﹐過三ㄛ﹐至於大別﹐南入於江﹐東匯澤爲彭蠡﹐東爲北江﹐入於海。」

水之在南﹐莫大於江﹑漢也。れ蒙﹐山名﹐在隴西郡氐道縣﹐漾水所出也。源發れ蒙爲漾﹐至武都爲漢﹐又東流爲滄浪之水。蓋水之經歷﹐隨地得名。禹自れ蒙導漾﹐由是東流爲漢水﹐又東流爲滄浪﹑三ㄛ之水﹐則過於大別之山﹐南入於江﹐東匯爲彭蠡之澤﹐東爲北江﹐而其流入於海矣。

「岷山導江﹐東別爲沱﹐又東至於澧﹐過九江﹐至於東陵東迆北會於匯﹐東爲中江入於海。」

岷山在蜀郡茂州文山縣﹐江水所出也。禹自岷山導江﹐由是東流爲沱水﹐又東至澧澤﹐過九江﹐至於巴陵之地﹐由東迆邐來﹐而北以會於匯﹐東爲中江﹐而其勢已趨於海矣。九江卽今之洞庭沅水﹑漸水﹑元水﹑辰水﹑敍水﹑酉水﹑澧水﹑資水﹐湘水﹐皆合於洞庭﹐是名九江也。夫弱水﹑黑水﹐外國之異水也。河﹑漢﹑江水﹐中國之大水也。禹浚諸水﹐各有所歸﹐其功用先後之序如此﹐無非行所無事﹐爲中國之民除害也﹐夫豈騁其私智而爲之耶﹖

◎太白樓楹聯太白樓在采石磯上﹐回闌傑棟﹐髙出層霄。四壁有蕭尺木先生繪《四大名山圖》﹐遊人登眺﹐頗豁胸目。樓中楹帖甚夥﹐或以爲仙﹐或以爲狂﹐或謂到此不敢題詩﹐千手雷同﹐絕少佳構。更或專賦太白﹐不切樓﹐或但賦樓景﹐不切太白。𨿽吳山尊學士所作膾炙人口﹐究亦非完壁也。吾師黃琴士先生道光丙午秋泊舟翠螺山下﹐曾制聯云「侍金鑾﹐謫夜郎﹐他心中有何得失窮通﹐但隨遇而安﹐說甚麼仙﹐說甚麼狂﹐說甚麼文章﹐聲價上下數千年﹐只有楚屈平﹑漢曼倩﹑晉陶淵明﹐能仿佛一人胸次﹔踞危磯﹐俯長江﹐這眼前更覺天空地闊﹐試憑欄遠望﹐不可無詩﹐不可無酒﹐不可無奇談﹐快論流連四五日﹐豈惟牛渚月﹑白佇云﹑靑山煙雨﹐都收來百尺樓頭。」气機雄宕﹐脫去畦町﹐可謂前無古人﹐後無來者。

◎薄﹐衛臣﹐姓﹐見《國策》。《左傳僖元年》﹕「莒人來求賂﹐公子友敗諸酈﹐獲莒子之弟。」韓昌黎第四女名。按﹕「﹑拿二字﹐經史傳注多通用﹐女加切﹐又音如。」

◎咨脈明萬安劉咸栗﹝玉﹞著《執齋集》﹐有咨脈一篇﹐云「天以二气五行化生萬物﹐靈而爲人。然察其虛實﹑寒溫﹑燥濕﹑死生﹐存乎脈爾。自《素》《難》抉其微﹐王叔和萃爲《脈經》﹐世所傳《脈訣》﹐蓋六朝髙陽生所纘。其爲言曰﹕」左心﹑小腸﹑肝﹑膽﹑腎﹑右肺﹑大腸﹑脾﹑胃﹑命。「又曰﹕」婦人反此﹐背觀之。尺脈第三同斷病。「褚澄爲之論曰﹕」男子陽順﹐自下生上﹐右手之尺爲受命之本。旣受命矣﹐萬物從土而出﹐惟脾爲先﹐故尺土之關爲脾。脾土生金﹐故關上之寸爲肺。肺金生水﹐故自右手之寸越左手之尺爲腎。腎水生木﹐故左手尺上之關爲肝。肝木生火﹐故關上之寸爲心。「其言如此﹐可謂察於理而得其要矣。然又謂﹕」女子陰逆﹐自上生下﹐左手之寸爲受命之本。萬物從土而出﹐惟脾爲先﹐故左手寸下之關爲脾。脾土生金﹐故關下之尺爲肺。肺金生水﹐故左手之尺越右手之寸爲腎。腎水生木﹐故右手寸下之關爲肝。肝木生火﹐故關下之尺爲心。「其言又如此﹐則可謂惑於人而不察其理也。人稟天地之气﹐以生四體百骸﹐男女無不同者﹐豈獨至於脈相反如此哉﹖竊嘗考之﹔心﹐火也。火旺於南﹐故心之脈見於左寸。肚﹐木也。木旺於東﹐故肝之脈見於左關。肺﹐金也。金旺於西﹐故肺之脈見於右寸。脾﹐土也。土旺於四季﹐中無定位﹐寓於西南﹐故脾之脈見於右關。腎﹐水也。水旺於北﹐故腎與命門之脈皆見於左右尺。以人身而言﹐心與肺在膈膜之上﹐其气至淸。肝與脾在臟腑之中﹐其气次濁。腎與命門在丹田之下﹐其气至沈。以五行之數而言﹐火數二七﹐金數四九﹐陽勝乎陰也。木數三八﹐土數三八﹐土數五十﹐陰陽相近也。水數以六﹐陰勝乎陽矣。故心與肺同居於寸﹐肝與脾同居於關﹐腎與命門同居於尺。然心﹑肝﹑腎﹐陽屬也﹐故同居於左﹔肺﹑脾﹑命﹐陰屬也﹐故同居於右。此自然之理﹐不可得而易也。《難經》所謂男子尺脈常弱﹐女子尺脈常盛﹐蓋以男女陰陽有盛衰之別爾﹐豈謂脈之相反男女殊絕﹖上者下而左者右﹐十二時將安屬﹖證何以察而治何以處乎﹖然則反此之說﹐其義何居﹖曰﹕《脈經》所言是已。《脈經》不言者﹐《素》《難》未嘗言也。《素》《難》未嘗言﹐《脈訣》何自而言之邪﹖纂之者務簡而不精﹐申之者承訛而愈失。明於《難》《素》《脈經》者﹐必有審於斯。按﹕鄭樵《通誌。職官略》中載﹕」唐武徳中關中多骨蒸病﹐得之必死﹐遞相傳染。許胤宗每療皆愈。或謂曰「何不著書以貽將來﹖『答曰﹕」醫乃意也﹐在人思慮。有脈候幽微﹐苦其難別﹐意之所解﹐口莫能宣﹐求之名手﹐惟是別脈﹐然後識病。病之於藥﹐有正相當者﹐惟須單用一味﹐直攻彼病﹐立卽可愈。今人不能別脈﹐莫識病源﹐以情意度﹐多用藥味。譬之於獵﹐不知兔處﹐多發人馬﹐空廣遮圍﹐或冀一兔偶然逢也。如此療病﹐不亦疏乎﹖旣不可言﹐故無著述。』「觀劉﹑許二家之論﹐足徵深於醫學者﹐必以脈理爲先﹐世有和﹑緩其人乎﹖請以此說質之。

◎鳴鑼開道外官儀仗﹐有鑼﹑有紅帽﹑黑帽喝道役﹐皆《會典》所不載。《周禮。鼓人》﹕「以金鐲節鼓﹐形如小鐘﹐軍行鳴之﹐以爲鼓節。」鐲﹐鉦也。鉦卽今之銅鑼。《正字通》﹕「築銅爲之﹐形如盆﹐大者聲揚﹐小者聲殺。」《樂書》有銅鑼﹐自後魏宣武以後有銅鈸﹑沙羅。沙羅卽鈔鑼。《洛陽伽藍記》﹕「於闐國王頭著金冠﹐似雞幘﹐頭後垂二尺生絹﹐廣五寸﹐以爲飾。威儀有鼓﹑角﹑金鉦﹐弓箭一具﹐戟二枝﹐槊五張﹐左右帶刀不過百人。」唐《百官志》﹕「節度使掌總軍旅﹐顓誅殺。初授﹐具兵仗﹐詣兵部辭陛。辭日賜雙旌﹑雙節﹐行則建樹大纛﹐中官祖道﹐次一驛輒上聞。入境縣築節樓﹐迎以鼓﹑角﹐衙仗居前﹐旌幡居中﹐大將鳴珂﹐金鉦﹑鼓角居後。」蓋金聲皆用於軍旅﹐不知何時並入衙仗中。今則文武各員無不開鑼矣。督撫出則十三擊﹐司道十一﹐知府﹑丞﹑ヘ九﹐州﹑縣七﹐各省皆然。武職視文職之品級相當者。至紅黑帽﹐書籍不恆見。《潛確類書》云「褚亮詩『彤騶出禁中』﹐蓋伍伯戴紅帽以唱騶。」楊維楨《銅將軍詩》﹕「髙紗紅帽鐵篙子﹐南來開府稱藩臣。」殆自唐以來卽有之歟﹖若鳴騶騶唱﹐見於史冊﹐輿隸唱﹐見於皮日休詩。則今之京師各堂官入署亦有皂役喝道﹐並不似外官之必用紅黑帽也。

◎用致夫人《禮》不王不﹐成王賜魯以天子禮樂於周公之廟而文王﹐故周公之廟亦稱太廟。《僖八年》﹕「於太廟﹐用致夫人。」杜注﹕「致者﹐致新死之主於廟﹐而列之昭穆。夫人淫而與殺﹐不薨於寢﹐禮不應致。僖公遲歷三行之﹐嫌異常﹐故書。」據此﹐《左氏》謂而致哀姜﹐毫無疑義。黃東發亦云「先師謂哀姜之惡﹐僖公不敢致其主於廟﹐遲之八年﹐大舉祭﹐因而致焉。《公羊》以爲僖公娶楚女爲嫡﹐齊女爲媵﹐齊大先至﹐脇公立爲夫人。不知十一年公及夫人姜氏會齊侯於陽谷﹐僖娶於齊審矣。毛西河謂其不知何據﹐安得借大時雜行其禮﹖亦有斷制。《梁》謂是立妾母成風爲夫人。夫妾子爲君﹐其母自應爲夫人﹐母以子貴﹐何必再立﹝毛西河亦本杜氏《釋例》﹞﹖宋蕭楚《春秋辧疑》斷爲《梁》能得其實﹐蓋本胡氏﹑孫氏﹑張氏﹑崔氏祖董﹑劉之說。而孫莘老謂﹕」《春秋》之法﹐祭祀失禮者﹐書其祭名。書曰「於太廟」﹐非所宜而也。聖人以不宜用﹑不宜致之辭﹐加之夫人之上﹐則夫人不足道也。《春秋》沒去其姓氏﹐但書夫人﹐以謂凡夫人者皆不可也。『直欲刪去《三傳》﹐自爲立論﹐頗爲武斷。「浚師按﹕前此」夫人氏之喪歸自齊「﹐不書姓氏﹐此之」用致夫人「﹐不書姓氏﹐亦同一例耳﹝杜氏云有闕文﹐不必從﹞。則哀姜之死也﹐書葬﹑書夫人﹑書小君﹐歷歷可驗。今之祭﹐而致稱夫人﹐亦猶稱夫人氏也。或曰﹕」子不信《梁》是已﹐《成九年》﹕「夏﹐季孫行父如宋致女。』注﹕」女嫁三月﹐又使丈夫隨加聘問﹐謂之致女。『《公羊》以爲公娶齊女﹐立爲夫人﹐則書致夫人』﹐非與書『致女』同乎﹖「曰﹕不然。」致女「者﹐送詣也。焉有僖公廟而齊人送女之理﹖程子有言﹕」看《春秋》若經不通﹐則求之傳﹐傳不通﹐則求之經。「余之信傳﹐正以信經也。信《左氏》則不必疑杜注矣。惜抱老人以夫人非哀姜﹐且云﹕」哀姜之亡久矣。《春秋》於君之妻生曰夫人﹐死則稱謚與姓。「不知」夫人氏之喪歸「﹐亦何嘗稱姓耶﹖

◎鳥鼠同穴《東坡先生書傳》「西傾﹑朱圉﹑鳥鼠」下注﹕「鳥鼠同穴山﹐在隴西首陽縣西南。」不言﹤鳥余﹥﹤鼠突﹥共處之事﹐詁經最爲有體。然楊之《洛陽伽藍記》﹑杜寶《大業雜記》﹑李吉甫《郡縣誌》均言之鑿鑿。蔡沈集注以爲孔安國之說怪誕不經﹐不足信﹐蓋本之程氏。不右程氏所云「鳥鼠共爲雌雄﹐其說甚怪﹐而本之《爾雅》﹐不敢遽言其非」﹐蔡截去「本之《爾雅》」二語﹐遂目爲不經耳。明袁仁《尙書蔡傳考誤》﹕「蔡謂鳥鼠爲同穴之枝山﹐誤矣。鳥鼠﹑同穴旣是二山﹐導山必自本而枝﹐豈有先導枝山之理﹖又孔氏鳥鼠共爲雌雄﹐同穴而處﹐蔡斥爲不經。按《釋文》云﹕」鳥鼠同穴﹐其鳥爲﹤鳥余﹥﹐其鼠爲﹤鼠突﹥。鳥鼠之名共處一穴﹐天性然也。『郭璞云「﹤鼠突﹥﹐如人家鼠而短尾。﹤鳥余﹥﹐似而小﹐黃黑色。穴入地三四尺﹐鼠在內而鳥在外。』今人有入是山而親見之者﹐宇宙之間﹐何所不有﹐安得以己所不見而遂疑其怪也。」本朝胡渭《禹貢錐指》云「鳥鼠同穴四字爲一山之名﹐上文從省曰鳥鼠﹐此全舉四字﹐蓋屬辭之體﹐詳略各有所宜。」頗與《東坡書傳》合。至謂宋儒不信﹤鳥余﹥﹤鼠突﹥共處之事﹐浚師按﹕宋傅寅《禹貢說斷》云「余曾詢曾官隴西者﹐曰鳥鼠各有雌雄。」胡蓋未見傅氏《說斷》之書也。

◎觀音觀世音菩薩﹐始見於《法華經》。觀音大士﹐始見於《禪林實語》。陳後主沈皇后諱婺華﹐常遇歲旱﹐自暴而誦佛經﹐應時雨降。陳亡入隋﹐及煬帝崩﹐自廣陵過江﹐於毗陵天靜寺爲尼﹐名觀音。

◎智惠經語嚴君平卜筮於成都市﹐以爲卜筮者賤業﹐而可以惠眾人﹐有邪惡非正之問﹐則依著龜爲言利害﹐與人子言依於孝﹐與人弟言依於順﹐與人臣言依於忠。《智惠經》曰「與人君言則惠於國﹐人父言則忠於子﹐人師言則愛於眾﹐人兄言則悌於行﹐人臣言則忠於上﹐人子言則孝於親﹐人友言則信於交﹐人婦言則忠於夫﹐人夫言則和於室﹐人弟言則恭於禮﹐野人言則勸於農﹐道士言則止於道﹐異國人言則各守其域﹐奴婢言則愼於事。」比君平語尢詳晰﹐而筆致雅近史遷﹐絕無道流玄虛气習。

●卷十

◎成阝わ《左傳。文十二年》﹕「春﹐成阝伯卒﹐成阝人立君﹐太子以夫鐘與成阝わ來奔。」注﹕「成阝わ﹐邑名。」《太平禦覽皇親》十二云「成阝わ﹐一曰成阝邦之寶圭。太子父在而自安於夫鐘﹐國人以爲不順﹐故成阝伯卒而更立君﹐太子以其國寶與地夫鐘來奔也。」按﹕杜預《春秋釋例》﹕「成阝在濮州雷澤﹐武王封季載於成阝。」杜《通典》﹕「唐制雷澤縣屬濮州﹐古成阝伯國。」わ字他書不多見﹐《漢書。地理誌》注﹕「秦武公伐わ戎置﹐當在馮翊﹑隴西間。」所謂上わ﹑下わ﹐與成阝地殊遠﹐仍以杜注「わ邑名」爲是。蓋太子自安於夫鐘﹐竊邑而來﹐わ必在夫鐘左近也。若以わ爲寶圭﹐文義不能聯貫矣。

◎吳徵君歙吳澹泉徵君﹝定﹞爲諸生﹐久困場屋﹐受學桐城劉海峯學博﹐得文章宗派。平生法守程﹑朱﹐尢邃於《易》。《周易集注》一書﹐用力四十年﹐貫穿理數﹐爲唐﹑宋以來所罕見。著有《紫石泉山房》等集﹐鮑雙五侍郎爲之刊刻。詩宗子美﹐繼乃刻意漢﹑魏﹑六朝五言﹐諸體之工﹐置之古人集中﹐幾不可辧。侍郎所刊者惟五言三體詩如乾首﹐此外各體未曾搜輯。錄其古意十首。其一云「峨峨城南山﹐其下路逶迆。春風方浩蕩﹐桃花忽已萎。人生气所化﹐盛衰日推移。寢興不自覺﹐時至方知之。登髙覽中原﹐雲霞絢華姿。祥飆蕩樓臺﹐羅纓縱橫飛。身世非膠漆﹐旦暮不可知。王侯與編氓﹐奄忽皆等夷。及今崇令徳﹐沒世揚光輝。」其二云「娟娟樓上女﹐灼灼池中蕖。淸風從何來﹐芬芳相有餘。峨冠者誰子﹖下馬立中衢。對之喜還嘆﹐咄咄撚髭須。私憐咫尺間﹐無由通素書。苟合非所宜﹐欲進還趑趄。美人默無聲﹐上馬獨躊躇。」其三云「髙樓廣百尺﹐思婦居中央。漠漠不聞語﹐歌聲連華堂。纖指逐髙徽﹐隨風白低昂。曲半忽嗚咽﹐節促不能長。雲中有靈鳥﹐人稱爲鸞皇。十年無儔侶﹐羽翮將摧傷。終焉守故巢﹐日夕遙相望。此情奚由已﹐因風發中腸。」其四云「賤者忽以貴﹐富者有時貧。登髙何所見﹐江上水。長安佳麗地﹐豪貴馳雕輪。頭上玳瑁簪﹐腰佩雙。勢位一朝失﹐鶉衣不復溫。黃鵲東南來﹐中道遇浮雲。裴回艸澤間﹐偃臥輒經旬。美人方娛樂﹐何由達殷勤。」其五云「原野直復斜﹐山川相倚伏﹐翺翔未終朝﹐楊柳黃以綠。蓬萊有仙人﹐金銀爲樓屋。招我從之遊﹐授以長生錄﹝﹞。盛衰互遷代﹐天地有不足。吾生會有歸﹐明徳爲礻是福。」其六云「攺弦不成音﹐冶容非絕姿。多謝世間人﹐吾其從此辭。願將靑靑柏﹐贈汝長相思。有客爲予言﹐君言毋乃乖。芬芳盈路隅﹐自古誰致之﹖願君執髙節﹐惠我以無私。念此不能寐﹐雞鳴來海沂。」其七云「結髮行事君﹐垂老傷乖離。攜手立長衢﹐依依復累累。倉卒難爲言﹐羲陽忽已移。出門非故鄕﹐微軀安可知。親戚隔層雲﹐饑渴當告誰﹖保君千金軀﹐歡會未有期。願將霜下蘭﹐長托瓊樹枝。」其八云「疏星不成列﹐中夜起傍徨。俯仰無所爲﹐但見沙禽翔。我行逾千里﹐歲月未可量。水中無萍實﹐何以充饑腸﹖登髙望舊林﹐六翮不得長。思爲金與石﹐歡愛長不忘。」其九云「翩翩梁上燕﹐秋風旋北歸。棲棲遠遊子﹐采去不自知。盛年難久畱﹐芳艸亦已萎。有親親相憐﹐無親私自悲。浮雲忽飄﹐爲我東南飛。」其十云「世路多艱險﹐出門始懷憂。層雲蔽大陸﹐黃河滔滔流。中有沈溺人﹐哀鳴如有求。浮生易位置﹐對此增綢繆。太息捨之去﹐訪我舊林丘。潛身以立命﹐天地良悠悠。」又律詩如《之金陵》云「年荒爲客苦﹐親老別家難。」《送姚姬傳比部歸桐城》云「野闊風驅霧﹐秋深月帶霜。」《泊金山》云「金銀浮夜气﹐江海接秋聲。」《過新嶺》云「日隨眾峯隱﹐人與亂雲寒。」《余忠宣墓》云「綱常支一代﹐骨肉痛全家。」《春感》云「蘼蕪江上綠﹐楊柳隴頭黃。」皆卓然可傳之句也。

◎西傾因桓是來閻百詩《尙書疏證》云「『西傾因桓是來』﹐朱子亦從康成書注﹐曲爲之說﹐宋葉氏曰﹕」雍言織皮昆侖﹑析支﹑渠搜『﹐非中國之貢明矣。疑西傾卽西戎之境﹐』熊﹑羆﹑狐﹑﹑織皮『與』西傾因桓是來『相屬﹐四獸﹑織皮﹐西傾之戎因桓水而以此來貢也。「明袁良貴﹝仁﹞《尙書蔡注考誤》亦引葉氏說﹐並云﹕」西傾必系西戎之國﹐因下導山有西傾﹐故以爲山。然西傾之山自在雍州﹐於梁無與﹐且梁在帝都之西﹐豈有貢道乃從雍州之山而來者乎﹖況各州貢道﹐皆以浮字起﹐若割』西傾『句屬上﹐而以』浮於潛『起﹐則九州一律矣。「梁玉繩《瞥記》謂」傾「字是」戎「字之訛﹐仍有攺經之疑﹐當以袁說爲正。

◎人螭漢崔琦《外戚箴》云「初爲天子﹐後爲人螭。」言商紂暴虐無道﹐卒以亡國也。按﹕螭與魑通。《左傳。昭公九年》﹕「先王居杌於四裔﹐以禦螭魅。」注﹕「山神﹐獸形。」

◎攺國號著述家搜羅宏富﹐而於眼前經籍﹐往往漫不省記。梁曜北《瞥記》云「遼自太宗始建國號﹐聖宗統和元年忽去之﹐稱大契丹﹐至道宗咸雍二年復稱遼號。歷代以來﹐未見有攺國號者。」余嘗舉以問友﹐猝不能答。余曰「子未讀『盤庚遷於殷』乎﹖」友乃撫掌。

◎金銀銅輕重金立方一寸重十六兩八錢﹐銀立方一寸重九兩﹐銅立方一寸重七兩五錢。

◎煬東昏陳後主入隋後﹐仁壽四年十一月卒﹐謚之曰煬﹐而楊廣後陳主十三年爲宇文化及所弒﹐亦謚曰煬﹐金海陵王大定二年亦謚曰煬。蕭衍入建康追廢蕭寶卷爲東昏侯﹐金海陵降前帝熙宗爲東昏王﹐可稱同類﹝魏帝紇那亦謚煬﹞。

◎萬壽圖記康熙三十二年癸巳﹐我聖祖仁皇帝六旬萬壽﹐內直諸臣﹐纂錄《萬壽盛典》一百二十卷﹐分列六門﹐其五曰《慶祝》﹐有圖有記﹐以及名山祝釐﹑諸臣朝貢之儀﹐罔不備載。書中圖二卷﹐媛本爲宋駿業所創﹐後王原祁等重加修潤。玆錄臨川李穆堂先生﹝紱﹞撰《萬壽圖記》﹐以徵巷舞衢歌之盛焉。記曰「圖以臣民北面仰瞻摹繪而成﹐故始神武門而竟於暢春園。記以禦輦所經次第先後而作﹐則始暢春園而竟於神武門。義各有取爾也。由暢春園花洞迆東﹐過雙閘﹐至宮門前﹐直南五色錦繒大彩墻一坐﹐結『萬壽無疆』四字﹐左右大彩坊各一。過小東門﹐東偏有寺﹐曰淸梵﹐諸皇子於內建萬壽經壇﹐演劇彩臺一﹐幡竿二﹐寺外結大彩坊一﹐有聯曰﹕」普天共效三多祝﹐大地齊呼萬歲聲。『左右彩坊一﹐坊外鼓亭各一。先是有乾淸宮太監等亦如淸梵寺建慶祝經壇﹐寺前結彩坊﹐坊外夾道爲彩廊各八楹﹐中懸百老圖﹐南頭仍蔽以橫坊。旣諸王經壇建﹐乃撤所設於西廠﹐今圖兼﹐仍其舊也。由淸梵寺前徑南稍折而東﹐曰太平莊﹐爲直隸九府臣民慶祝界。道旁有通州進魚回民百餘﹐民陳魚於道左。稍前過街大彩坊一進﹐坊左右鼓亭一。又前路左演劇彩臺一臺﹐前有淮﹑揚﹑徐沿河耆民及河兵千餘人建黃幛彩坊﹐上書』聖駕臨視河工﹐指示方略﹐小民丰衣足食﹐感戴天恩『等語﹐前列萬壽亭﹐左右旗仗﹑宮燈﹑黃傘﹐中陳進上冠服及土宜食物。又前路右有漕運旗丁數百人慶祝陳設﹐與淮﹑揚耆民同。又前夾路彩廊﹐左有耕圖﹐右爲織圖﹐用絹爲田夫﹑紅女﹐按農桑事次第﹐各錄禦制詩一篇﹐凡四十楹。又前路左竹式演劇臺一﹐木質而竹理。又前折而南﹐爲葡萄長亭﹐以綠彩爲葡萄﹐橫蔭數畝﹐中設禦座﹐旁翼以百蝶小軒﹐外周以花籬。前有小橋﹐過橋稍折而東﹐路右連像歌臺一﹐歌始北方﹐以童子結束﹐歌甘﹑涼西音﹐和以弦索。過臺爲小關帝廟﹐有膳房諸臣慶祝經壇。廟前爲龍棚﹐棚前有彩坊﹐曰』壽齊天地『。坊左右爲鼓亭﹐循鼓亭折而前﹐過街彩坊二﹐左曰』鸞翔鳳翥『﹐右曰』日升月恆『﹐前立表棚一﹐幡竿五。出日升月恆坊﹐路右演劇彩臺一。稍前路左有庵﹐曰興隆﹐有算法人員慶祝經壇。庵前燈坊一﹐坊有聯曰「百生逢此日﹐萬壽願齊天。』坊左右燈樓各一﹐直坊路右表棚一﹐幡竿三﹐又前爲節節髙歌臺。節節髙以童子結束﹐聳立人肩﹐從髙歌舞﹐頗類連像﹐尢加恢詭云。又前連像歌臺一﹐路左雕木演劇臺一﹐前接杏花林﹐周遭花闌六十丈﹐內十番平臺一﹐顏曰『淸音』。長艸亭一﹐曰『酒市』﹐方艸亭一﹐曰『松峯』﹐六角亭一﹐曰『團瓢』。又前路右有包衣昂邦慶祝龍棚﹐前建彩坊。又前路右有廟﹐曰皇莊關帝廟。廟旁爲松亭﹐又前松墻百餘丈。路左鰲山重臺一座﹐髙四丈五尺﹐周二十一丈﹐下演劇﹐上節節髙歌臺。前爲牡丹圃圃﹐下爲荷池﹐池底以板爲之﹐淸波瀠洄﹐錦鱗翔泳。臺後石山矗起﹐林木蔚然﹐皆繪繭結撰者。又前爲直隸臣民接駕處﹐路左有坊﹐曰『多士嵩呼』﹐路右有坊﹐曰『老人華祝』。又前爲萬壽寶閣﹐閣三層﹐髙五丈五尺﹐絕巨麗。閣前有彩坊﹐曰『日華云爛』﹐坊左右爲彩屏﹐屏下彩獅六﹐各髙丈二尺。直坊路右﹐大彩墻一座﹐結『天子萬年』四字。墻左表棚一﹐又前有包衣人慶祝龍棚。棚外幡竿二﹐左右鼓亭前立彩坊﹐坊曰『萬年有道』。坊下有彩橋﹐過橋幡竿四。又前路右演劇彩臺一﹐鼓亭二。又前夾道彩坊二﹐右坊曰『萬國咸寧』。自太平莊至此﹐夾道燈墻彩廊﹐曲折凡三里。經萬國咸寧坊稍前﹐有彩坊﹐曰『民和年丰』﹐進坊爲蘇州臣民慶祝界。坊左鼓亭一﹐路右有演劇棕臺﹐曰『雲中天樂』。臺脊棕結『衢歌巷舞』四字。又前爲皇棚﹐彩簾四﹐映周閻爲黃幔三層﹐下繞以朱欄﹐中設禦座。座旁大理石屏二﹐後設紅哆呢幔金書《天保》九如詩。棚後辟小軒五楹﹐陳設文玩盤花﹐左右園林小景﹐曲廊橫亙。竟左有松亭﹐曰『云生松棟』﹐竟右有柏亭﹐曰『翠柏長春』。亭外雜植桃李﹐掩映飛動。前建大彩坊﹐曰『聖壽同天』﹐有聯曰﹕」萬年人慶長生節﹐三月天開四海春。『坊左右爲燈廊﹐中設慶祝表屏。坊前有耆老貢獻土物百盤﹐坊下彩橋一﹐左右小紅橋二。過彩橋路左大彩墻一座﹐廣四丈﹐彩結大壽字五﹐左右爲抱角燈棚。又前路右有演劇棕臺﹐曰』萬國歡聲『﹐臺脊棕結』民安物阜『四字。直臺路左爲耆老接駕棚﹐前設龍亭﹑禦仗﹑旗傘﹐後張百壽黃幔﹐長三丈﹐繡壽字百。圖中禦輦直皇棚前﹐羽葆翠華﹐照耀云日﹐臣民皆跪﹐衣冠萬眾﹐魚鱗相切﹐彌望無際。耆老執爵上萬歲壽﹐天顏有喜。又前過街彩坊一﹐曰』四海升平『﹐坊右鼓亭一。白民和年丰坊至此夾道彩廊四百楹﹐花檻燈墻﹐繽紛浩鬧﹐計長一里半。過四海升平坊爲江南江﹑常等十三府慶祝界。路右有候選﹑候補官員建黃棚一﹐內設萬壽圖屏﹐金書壽字各體者萬﹐左右鼓亭各一。又前路左爲松江府在籍諸臣及耆民慶祝皇棚一座﹐左右彩廊。直棚路右爲表棚﹐又前夾路彩坊二﹐右曰』六合同春『﹐右曰』萬年一統『。又前路右爲演劇彩臺﹐又前爲小景棕亭﹐亭前爲花籬﹐駭綠紛紅﹐蔓延二十餘丈。又前路左爲十三府慶祝皇棚﹐中設禦座﹐前陳古鼎﹑蟠桃﹑長生花﹑萬民宴﹑萬民衣﹐左右彩廊﹐木施陛﹐右平左戚﹐髙數尺。棚前大彩坊﹐曰』天子萬壽『﹐有聯曰「皇極建而歲月日時無易﹐聖徳大而祿位名壽並隆。』棚左右松柏亭各一﹐花架四﹐外周以彩廊﹐廊外左右鼓亭。直坊路右爲表棚﹐棚左右燈樓各一。又前路右演劇臺一﹐又前夾道彩坊二﹐左曰『舜日光華』﹐右曰『堯天浩蕩』。徑兩坊間折而東﹐路左有庵﹐曰百祥。自四海升平坊至此﹐燈廊花檻數百楹﹐紅橋二十一﹐花樹數百﹐計長一里半。百祥庵前有彩坊﹐曰『敷天湛露』﹐過坊爲浙江臣民慶祝界。坊左有通州坐糧廳慶祝龍亭﹐設大鼎一﹐龍燭二﹐燭長丈。又前有通漕七省旗丁陳設慶祝龍亭﹑香亭﹐又有一統萬年靑亭。萬年靑﹐艸名﹐髙尺餘﹐葉靑蔥可愛﹐四時不雕﹐一名千年運。又前有過街彩坊﹐曰『天長地久』。過坊路右演劇彩臺一﹐又前有過街彩坊﹐曰『皇州春色』。過坊路右有扮演故事臺﹐演海上羣仙。又前有過街彩坊﹐曰『萬壽同天』。過坊路左爲皇棚﹐顏曰『太和元气』﹐中設禦座﹐旁引兩廊﹐雜陳古玩。廊外左右鼓亭﹐前建彩坊﹐曰『瑞現星樞』。直坊路右燈棚一﹐棚左右故事臺二﹐左三星﹐右五老。又前有過街坊﹐曰『海晏河淸』。過坊路左爲浙江耆老接駕棚。又前路右故事臺一﹐演《瑤池仙樂》。又前有四角擊壤亭﹐中設玻璃屏﹐書《擊壤頌》。又前有過街彩坊﹐曰『一人有慶』。過坊稍折而東﹐路右有廟﹐曰茶棚關帝廟。廟前爲江寧﹑蘇州﹑杭州三織造慶祝經棚。棚前有彩坊﹐曰『聖壽齊天』﹐左右爲鼓亭﹐直坊路右爲表棚。又前路左有彩坊﹐曰『瑞葉靑陽』﹐過街彩坊﹐曰『增輝紫極』。過坊路左有演劇彩臺﹐曰『萬國謳歌』。又前香亭一﹐夾道鼓亭二。自百祥庵至此﹐曲檻花廊﹐計長一里半。由茶棚關帝廟東行﹐有過街彩坊﹐曰『萬福攸同』。進坊爲福建﹑山東﹑江西﹑河南﹑廣東﹑廣西六省臣民慶祝界。路左爲耆老接駕棚﹐路右演劇彩臺一。又前路左木龍亭一﹐亭八角﹐前柱金龍對蟠﹐鱗爪騰攫飛動﹐中設禦座﹐左右燈廊雙引﹐前辟捲棚五楹。棚前有大彩坊﹐髙三丈餘﹐木幹彩章﹐流蘇瓔珞﹐藻繡綸連﹐下接於地﹐顏曰『萬壽』﹐有聯曰﹕」兩地參天﹐日月岡陵開壽域﹔錫疇斂福﹐鳳麟河嶽獻貞符。『匾聯皆銅質﹐洗磨如鏡﹐光閃爍奪目﹐麗日燭之﹐不可迫視。坊下彩獅二﹐尢猙獰。亭左右各辟小園﹐花闌周數畝﹐圜窗曲徑﹐沓﹛穴條﹜相通﹐牡丹﹑荼コ﹑丁香﹑桃李﹐諸名花穎發條豎﹐各建小軒﹐珠燈密布﹐與花柳掩映爭妍。出花闌﹐由萬壽坊前過小橋﹐直坊路右爲表棚﹐棚左右鼓亭各一。又前路右有重樓﹐曰』金聲玉振『﹐上懸名燈﹐下奏十番淸樂。又前松亭一﹐亭下三面周以花闌。又前路左有彩坊﹐曰』厚徳無疆『。又前路左八角演劇臺一﹐有聯曰「天樂動南薰﹐彩風髙臨靑玉案﹔瑤池供壽酒﹐彤雲輕護紫霞杯。』路右六角演劇臺一。又前路左牡丹棚一﹐路右柏亭一。又前路左有燈樓﹐曰『光被四表』﹐過樓稍折而東﹐地名大柳樹﹐有古柳樹一株﹐萬絲拂空﹐垂蔭盈畝。自萬福攸同坊至此﹐彩廊數百楹﹐間以荔墻﹐繡錯綺分﹐計長三里。過大柳樹﹐有過街彩坊﹐曰『風動時雍』。進坊爲四川﹑陜西﹑山西﹑湖廣﹑貴州﹑南六省臣民慶祝界。路左五彩重臺一﹐上以絹制羣仙﹐下陳設古玩。過臺稍折而南﹐有彩坊﹐曰『羲軒風景』。路左有彩坊﹐曰『徳洋恩溥』。又前路左柏亭一﹐路右棕亭一。又前路左有燈樓﹐曰『萬物皆春』﹐路右演劇臺一。又前路左爲皇棚﹐棚據髙地﹐俯視平疇﹐澶漫靡迆﹐陛郁律﹐歷級而上﹐三階重軒﹐鏤檻文﹐幹霄蔽日﹐中設禦座﹐前列Х妝如壽桃者數千。棚外大彩坊﹐曰『萬邦維慶』﹐有聯曰﹕」天申命用休﹐四方來賀﹔皇建其有極﹐萬福攸同。『左右鼓亭一﹐直坊彩橋一﹐橋三洞﹐經以彩闌﹐雁翅參差﹐望之屹然﹐如偃月垂虹﹐蜿蜒數丈﹐觀者訝爲神速。蓋木質施以丹繪﹐儼然石梁也。棚左右龍旗二﹐竿絕髙﹐縹緲拂霄漢。直坊路右十番彩臺一﹐臺前表棚一。又前路左有燈樓﹐曰』光華復旦『。又前有演劇彩臺﹐曰』鈞天廣樂『。又前夾道彩坊二﹐左曰』三臺玉燭『﹐右曰』八表金甌『。又前有淸音臺﹐曰』萬籟和鳴『。又前有過街彩坊﹐曰』華渚神光『。出坊有寺﹐曰慈獻。自大柳樹至此﹐彩廊數百楹﹐繡而云楣﹐曲折參差﹐長三里。過慈獻寺﹐有寺曰隆昌﹐有長蘆眾商人於寺前建慶祝皇棚。棚前有彩坊﹐曰』萬年景運『。直坊爲榜棚﹐棚左右鼓亭一。又前路右故事臺一﹐演木公﹑金母諸仙。又前路左節節髙歌臺一。又前路右爲小花園﹐園中六角亭一。又前夾道演劇臺二﹐鼓亭二﹐過街彩坊二﹐左曰』六龍時禦『﹐右曰』大地同春『。又前路左有寺﹐曰廣通﹐有五旗諸王建慶祝經壇於內。寺前彩坊三﹐中曰』徳配乾坤『﹐左曰』壽同悠久『﹐右曰』福並升恆『。稍前過街彩坊左右各一﹐右坊外路爲諸王接駕處。直中坊路右榜棚一﹐幡竿五。棚後迆右演劇彩臺一﹐又前路左有廟﹐曰天仙。過天仙廟爲眞武廟﹐有巡捕三營將校建慶祝經壇於內。廟前爲龍亭﹐亭中以童子演八仙﹐陳《蓬瀛仙樂》。左右彩坊各一﹐左曰』萬年玉曆『﹐右曰』三祝華封『。直亭有彩坊﹐曰』悠久無疆『。稍前有庵﹐曰五聖﹐庵旁榜棚一。又前路左有演劇彩臺﹐曰』萬年歡『。又前路右有西直門市民建彩坊﹐曰』共樂堯天『。徑南有彩坊﹐曰』天子萬壽『。近坊折而東﹐有彩坊﹐曰』萬年景福『。出坊過石橋﹐有過街大彩坊﹐曰』普天同慶『。過坊進西直門﹐有過街大彩坊﹐曰』萬國來朝『﹐則皆提督九門步軍統領臣隆俄多所建也。圖中大駕鹵簿竟此﹐迆邐夾道﹐直接太平莊。進西直門﹐過萬國坊﹐路左樺皮廠胡同內有廟﹐曰西三官廟﹐有吏﹑戶二部尙書以下諸臣建慶祝經壇於內。臨街設龍亭一﹐亭前有彩坊﹐曰』天成地平『。坊左右鼓亭﹐循亭折而前﹐過街彩坊各一﹐左曰』華祝三多『﹐右曰』嵩呼萬歲『。路右直兩坊間彩坊一﹐坊後燈樓一﹐樓下爲榜棚﹐棚後幡竿五﹐棚左演劇彩臺一。又前路右馬香兒胡同內有廟﹐曰關帝廟﹐有西四旗前鋒統領﹑護軍統領以下諸臣建慶祝經壇於內。臨街結彩坊三﹐中曰』天人胥慶『﹐左曰』金闕垂光『﹐右曰』瑤池獻壽『。坊前彩結須彌座﹐座上爲萬壽景命亭。亭後設金書百壽字圍屏﹐左右堆紗屏各一。屏外爲鼓亭﹐亭外周以彩墻﹐廣十有七丈。循墻折而前﹐爲過街彩坊二﹐左曰』徳邁古今『﹐右曰』道參天地『。直中坊路右榜棚一﹐幡竿五﹐棚右有五彩重臺﹐曰』祝堯歌舜『﹐臺髙六丈﹐廣稱之﹐下演劇﹐上放飛鳥。棚後有皇十四子結彩坊二。又前路右有寺﹐曰崇壽﹐有寧壽宮太監等建慶祝經壇於內。寺前皇棚一﹐棚外有大彩坊﹐曰』慶洽天人『。坊左右鼓亭﹐循亭折而前﹐過街彩坊二﹐左曰』運獻長庚『﹐右曰』天開壽域『。路左榜棚一﹐幡竿五。又前路左北艸廠內﹐有庵曰萬福﹐有寧壽宮老福金建慶祝經壇於內。臨街建皇棚﹐棚外彩坊三﹐中曰』建中錫福『﹐左曰』雨順風調『﹐右曰』日升川至『。左坊外鼓亭一﹐折而前有過街彩坊﹐曰』堯天舜日『。右坊外鼓亭一﹐折而前有過街彩坊﹐曰』景星慶雲『。坊路右榜棚一﹐幡竿五﹐棚左右有彩坊﹐左曰』春臺『﹐右曰』壽域『。出堯天舜日坊﹐有放生彩臺﹐日放鳥雀無算。廠內又有寺﹐曰萬壽﹐有內務府正黃旗包衣參領以下﹑護軍以上建慶祝經壇於內。臨街建皇棚一﹐棚外八字彩墻﹐中辟圜門﹐門外彩亭一﹐左右鼓亭﹑幡竿各一﹐前結大彩坊三﹐中曰』允執厥中『﹐左曰』羣黎歡慶『﹐右曰』列聖鑑臨『。左右折而前過街﹐彩坊各一﹐左曰』祥洽萬方『﹐右曰』壽同南極『。直兩坊間路左榜棚一﹐幡竿七。出祥洽萬方坊﹐演劇彩臺一。又前路左有廟﹐曰東三官廟﹐有大理寺﹑太常寺卿以下諸臣建慶祝經壇於內。臨街建八角萬壽松樓﹐左右松棚各一﹐棚右演劇彩臺一﹐樓前鼓亭二﹐過亭彩坊三﹐中曰』萬壽尊親『﹐左曰』慶集三辰『﹐右曰』徳周八表『。左右折而前﹐過街彩坊各一﹐左曰』七曜騰輝『﹐右曰』五云絢彩『。直兩坊間路右榜棚一﹐幡竿七﹐棚左右朴棚各一。又前路左有觀﹐曰崇正﹐有正黃旗滿洲﹑蒙古﹑漢軍都統以下建慶祝經壇於內。臨街爲經棚﹐棚左右爲鼓亭﹐前建彩坊三﹐中曰』聖壽無疆『﹐左曰』慶衍同文『﹐右曰』光昭大象『。左右折而前﹐爲過街彩坊﹐左曰』道超九聖『﹐右曰』徳覆萬方『。直兩坊間路右榜棚一﹐幡竿五。出道超九聖坊﹐過石橋﹐路左演劇臺一﹐臺左右彩結海山﹐如赤城霞起﹐Лヴ可觀。又前路左有寺﹐曰北廣濟寺﹐有禮部﹑刑部﹑國子監﹑光祿寺﹑鴻臚寺尙書﹑祭酒﹑卿以下諸臣建經棚於內。寺外左右鼓亭一﹐前結彩坊三﹐中曰』壽節天開『﹐左曰』咸歌舜日『﹐右曰』同祝堯天『。稍前左右過街彩坊二﹐左曰』百祿是荷『﹐右曰』萬福來同『。直兩坊間路右榜棚一﹐幡竿五。出萬福來同坊外﹐演劇彩臺一﹐過此爲新街口。折而南﹐路右有寺﹐曰祝壽﹐有兵﹑工二部尙書以下諸臣建慶祝經壇於內。寺外左右鼓亭﹐前結彩坊三﹐中曰』文武聖神『﹐左曰』寶歷弘長『﹐右曰』金甌永固『。左右稍前﹐過街彩坊二﹐左曰』皇仁廣運『﹐出坊演劇彩臺一﹐右曰』帝徳覃敷『。直兩坊間路左爲榜棚﹐棚前上諭龍亭一﹐棚後幡竿五。又前路右有寺﹐曰龍泉。有都察院﹑通政司﹑大僕寺﹑順天府﹑六科及大﹑宛二縣﹑五城兵馬司諸臣建慶祝經壇於內。寺外左右鼓亭﹐前結彩坊﹐曰』日麗星輝『。坊前大彩坊三﹐中曰』天開壽域『﹐左曰』九龍洽聖『﹐右曰』����『。折而前爲過街彩坊﹐左曰』瑞靄千門『﹐右曰』五緯聯光『。折而前爲過街彩坊﹐曰』春明九陌『。直兩坊間路左榜棚一﹐幡竿五。出春明九陌坊﹐路左演劇臺一﹐又前路右有東四旗滿洲﹑蒙古﹑漢軍都統以下建百老獻壽臺﹐顏曰』南天門『。臺九級﹐扮百老人各執金壽字層累而上。又前路右帽兒胡同內有廟﹐曰關帝廟﹐又東四旗前鋒統領﹑護軍統領以下﹐護軍以上建慶祝經壇於內。胡同口有彩坊﹐曰』同登仁壽『﹐出街有彩坊﹐曰』太平有象『。坊前鼓亭二﹐右有彩坊﹐曰』金輪現采『﹐左有彩坊﹐曰』寶歷呈祥『﹐又左有彩坊﹐曰』翠柏長春『。左右過街彩坊二﹐左曰』乾坤交泰『﹐右曰』宇宙同春『﹐幡竿各二。直兩坊間路右榜棚十六楹﹐棚前彩亭二﹐棚後幡竿十四。出乾坤交泰坊﹐路右演劇臺一﹐路左彩坊三﹐中曰』集聖大成『﹐左曰』大地山呼『﹐右曰』鈞天雅奏『。又左有過街彩坊﹐曰』日麗天衢『。又前路右有寺﹐曰寶禪﹐有九門步軍統領以下將校建慶祝經壇於內。寺前彩坊一﹐曰』卿云五色『。稍折而左﹐有彩坊﹐曰』寶歷萬年『。出街大彩坊一﹐曰』九州向化『﹐坊前鼓亭二。左右周街彩坊各一﹐左曰』瑞輯共球『﹐右曰』祥開景慶『。直兩坊間路左榜棚一﹐幡竿五。瑞輯共球坊外路右演劇彩臺一。出祥開景慶坊又前﹐路右有寺﹐曰普慶﹐有內閣﹑翰林院﹑詹事府﹑中書﹑科諸臣建慶祝經壇於內﹐有彩坊﹐曰』聖人首出『。寺外爲經棚﹐左右鼓亭。棚前彩坊三﹐中曰』化日舒長『﹐左曰』徳輝三五『﹐右曰』道煥古今『。過街彩坊二﹐左曰』就日瞻云『﹐右曰』參天贊地『。直兩坊間路左榜棚一﹐幡竿五。出參天贊地坊外﹐演劇彩臺一。又前路右石碑胡同內﹐有寺曰西方﹐有鑲紅旗滿洲﹑蒙古﹑漢軍都統以下建慶祝經壇於內。寺前有彩坊﹐曰』萬年鴻祚『。稍前有彩坊﹐曰』南極呈祥「。出胡同左右鼓亭﹐前結彩坊三﹐中曰『與天齊壽』﹐過街彩坊二﹐左曰『九天花雨』﹐右曰『萬國衣冠』。直兩坊間路左榜棚一﹐幡竿五。出萬國衣冠坊外﹐路左演劇臺一。又前路右有庵﹐曰般若﹐有鑲藍旗滿洲﹑蒙古﹑漢軍都統以下建慶祝經壇於內。庵前彩坊一﹐左右鼓亭﹐前結彩坊三﹐中曰『乘乾景運』﹐左曰『玉曆凝休』﹐右曰『皇圖永固』。左右折而前﹐過街彩坊二﹐左曰『聖徳光華』﹐右曰『皇仁浩蕩』。路左兩坊間爲榜棚﹐棚內萬壽詩屏二﹐棚後幡竿五。出皇仁浩蕩坊﹐路右演劇彩臺一﹐又前爲毛家灣﹐路左有副都統賴都母吳蘇氏接駕龍亭一。又前爲街心觀音庵﹐有大市街北小民建慶祝經壇於內。庵外經棚一﹐幡竿二。又前路右有廟﹐曰眞武﹐有正紅旗滿洲﹑蒙古﹑漢軍都統以下建慶祝經壇於內。廟前彩坊三﹐中曰『壽域巍峨』﹐左曰『萬年永命』﹐左曰『九徳當陽』。坊前彩門一﹐左右爲彩墻﹐墻左右爲鼓亭。循鼓亭折而前﹐過街彩坊二﹐左曰『四海騰歡』﹐右曰『六符禦極』。路左面北演劇臺一﹐臺以五色繒帛結爲流蘇网戶﹐當目輒嵌小鏡﹐燦若千星﹐亦奇觀也。又前路右有廟﹐曰雙關帝廟﹐有直省督﹑撫﹑提﹑鎭率所屬來京諸臣建慶祝經壇於內。廟前彩坊曰『萬方仁壽』。坊前設鼓亭﹑幡竿﹐左右爲彩墻﹐近墻彩坊一﹑彩亭二。左右過街彩坊二﹐左曰『河山永固』﹐右曰『云日增輝』。直兩坊間路左爲榜棚﹐棚後幡竿五。出云日增輝坊﹐路右演劇彩臺一。又前路左有寺﹐曰ヤ檀。有莊親王建慶祝經壇於內。臨街爲皇棚﹐棚外彩坊三﹐中曰『雲開兜率』﹐左曰『花連上苑』﹐右曰『樂應中和』﹐坊左右鼓亭。折而前﹐過街彩坊二﹐左曰『天衢耀彩』﹐右曰『輦路呼嵩』。直兩坊間路左爲榜棚﹐棚後幡竿五﹐左右彩坊二﹐左曰『聖徳凝圖』﹐右曰『鴻庥協極』。出天衢耀彩坊﹐路左演劇彩臺一。又前爲四牌樓﹐圖中旗手衛樂器自此陳設﹐直至西安門。四牌樓徑南﹐市民夾道爲燈廊百餘楹﹐有過街彩坊﹐曰『慶洽無疆』﹐竟南頭有坊﹐曰『恩光普被』。近坊折而東﹐有過街彩坊﹐曰『如日之升』。圖中陳設鹵簿始此。巨象神駒﹐與禦輦間列﹐望之如山嶽﹑如雲霞然。又前過街彩坊﹐曰『物被仁風』。過坊路左有廟﹐曰關帝廟﹐有西安門外小民建慶祝經壇於內。廟前有彩坊﹐曰『九州同慶』。直坊路右有彩坊﹐曰『萬靈效順』。又前爲皇城西安門﹐進西安門路左西十庫口內﹐有上三旗三十家包衣人目天王殿舊址建寺唪經﹐慶祝萬壽﹐奉敕賜名慈云﹐寺前夾道新植松柏百餘株。臨街爲彩坊﹐曰『福祿來同』﹐坊左右鼓亭﹐亭外濟貧錢棚。循棚折而前﹐過街彩坊二﹐左曰『八方壽域』﹐右曰『一气鴻鈞』。直兩坊間路右爲演劇彩臺﹐臺左爲濟貧餅棚﹐右爲榜棚﹐棚後幡竿六。出一气鴻鈞坊﹐路左有包衣婦女千百人於此接駕。又前有包衣三旗廣儲司人員慶祝彩坊﹐曰『卜年兆億』﹐左右鼓亭一。循鼓亭折而前﹐過街彩坊二﹐左曰『乘六禦乾』﹐右曰『兼三出震」。右彩坊內路左演劇彩臺一﹐出左坊﹐稍前路左有內務府官學教習及官學生慶祝彩坊﹐曰』五福陳疇『﹐左右鼓亭。循亭折而前﹐爲過街彩坊﹐左曰』大徳曰生『﹐右曰』至誠無息『。直兩坊間路右爲榜棚﹐棚後幡竿三。出大徳曰生坊﹐稍前路左有古北口大糧莊頭等建演劇彩臺一。左右爲過街彩坊﹐左曰』人壽年丰『﹐右曰』時和世泰『。出人壽年丰坊﹐稍前路左有二月分新選諸臣建慶祝皇棚﹐棚爲六角﹐飾以五彩﹐左右六角鼓亭﹐前結大彩坊﹐曰』太平景象『。過街彩坊二﹐左曰』億萬斯年『﹐右曰』受天之祜『。直兩坊間路右榜棚一﹐幡竿五。出億萬斯年坊﹐又前爲金鰲玉鰲橋﹐過橋由團殿後折而北﹐登堆云積翠橋﹐望隔河西北有寺﹐曰ヤ檀﹐有上三旗內大臣延喇嘛千眾建慶祝經壇於內﹐梵聲殷地﹐幡影拂空﹐縹緲隱現間。過橋有寺﹐曰白塔﹐有上三旗包衣佐領等建慶祝經壇於內。壇前有大彩坊﹐曰』健配天行『﹐坊外左右鼓亭。由堆云坊北折而東﹐路左爲經棚﹐棚左右爲燈棚。折而前﹐過街彩坊二﹐左曰』瑞葉斗樞『﹐右曰』光流華渚『。直兩坊間路右爲演劇彩臺。出瑞葉斗樞坊﹐稍折而北﹐路右有太監等設接駕龍牌﹑儀仗。又前有過街彩坊﹐曰』菁蔥佳气『。過坊路右有演劇彩臺。遙望西岸團殿東﹐有鑲黃﹑正白二旗包衣護軍﹑參領以下將校演劇彩臺﹐若相應和焉。又前過石橋﹐進雪池紅門﹐夾道燈廊數百楹﹐半道左右鼓亭各一。又前有過街彩坊﹐曰』誕膺多福『。過坊夾道彩坊二﹐左曰』翠凝庥『﹐右曰』紫苞肇泰『。又前僧道經棚各一﹐夾道彩墻﹐直接景山。南瞻禁城﹐雙闕聳出霄漢。北顧五龍亭﹐波光森動周遭。繡幕相連﹐笙歌互起﹐金石千聲﹐雲霞萬色﹐蓋莫能殫述焉。是時京城內外﹐金碧相輝﹐錦綺相錯﹐華燈寶燭﹐霏霧氤氳﹐彌漫周匝。其輦路所經﹐旣已繪圖﹐系之以記。至於翠華未歷之境﹐慶祝同心﹐幾無隙地。若海澱則有上淸正一嗣教眞人張繼宗建金醮壇於永寧觀﹐翰林院編修髙輿率領浙江耆老三百餘人建千佛道場於萬壽寺。地安門外則有養心殿﹑武英殿﹑禦書處﹑景山玻璃廠各監造諸臣建經壇於藥王廟。正陽門內則有太醫院諸臣﹐外城則有提督四譯館﹑太常寺少卿以下諸臣﹐行人司司正以下諸臣﹐各建經壇於衙門內﹐候補候選諸臣三百九十二員﹐建經壇子仁威長壽觀。正陽門外士民商賈萬餘人建經壇於珠市口。郊畿則有兩淮商人集黃山僧眾﹐建經壇於西頂廣仁宮。莫不樹坊立木﹐張樂然燈。寶榭層樓﹐成於俄頃﹐宮墻綺陌﹐忽攺常觀。至於溢巷闐街﹐肩摩轂擊。琳宮梵宇﹐糸番瓊簽貝葉之篇﹔火樹銀花﹐放鐵鎖星橋之禁。周遭百里﹐延歷數旬。萬戶千門﹐繁絲脆竹﹐深坊小巷﹐繡閣珠簾。𨿽遊騎輕車﹐莫能窮際﹐誠非丹靑所及詳﹐毫翰所勝載矣。「謹按﹕乾隆五十四年髙宗純皇帝八旬延慶﹐亦有盛典之刊。猗與休哉﹗兩朝聖人﹐祖武孫謀﹐實爲千古帝王所未有也。

◎王大令進書訣表孫氏《續古文苑》載大令《進書訣表》云「臣獻之頓首言﹕臣年二十四隱林下﹐有飛鳥左手持紙﹐右手持筆﹐惠臣五百七十九字。臣未經一周﹐形勢仿佛。其書文章不續﹐難以究識。後載周以兵寇充斥﹐道路修阻﹐乞食揚州市上。一老母姓沈﹐字光姜﹐惠臣一餐﹐無以答其意。臣於匙面上作一夜字﹐令便市賃。近觀者三﹐遠觀者二﹐未經數日﹐遂獲千金。所有《書訣》﹐謹別錄投進﹐伏乞機務燕閒﹐畱神披覽﹐不勝萬幸。臣獻之頓首。」乃從《墨池編》中錄入也。按﹕飛鳥授書﹐迹涉怪誕﹐卽匙面之字價值千金﹐尢覺誇大。此何等語﹐而登之奏牘耶﹖《宣和書譜》只載大令遊名山間﹐有授其書五百七十九字﹐而不言飛鳥﹐亦不載爲沈光姜書匙面上作一夜字事。明張天如輯大令詩文﹐亦無此表。天如謂大令簡帖﹐頗多僞筆﹐然則《書訣表》亦後人僞作歟﹖

◎望溪文阮亭詩「一代正宗才力薄﹐望溪文集阮亭詩。」袁隨園老人論詩絕句也。朱心池大令贈袁云「靈臯健筆漁洋句﹐才力輸公尙十分。」先世父蓮舫公題袁集云「望溪文字漁洋句﹐果否先生勝一籌﹖」朱詩太直﹐不若世父之婉言有味。

◎珠扌答當錢象祖嘗獻珠扌答當於韓冑﹐迨其致仕﹐詞臣艸詔﹐封爲珍國公。見葉紹翁《四朝聞見錄》。按﹕《風俗通》﹕「耳珠曰。」李義山詩﹕「玉緘札何由達﹐萬里云羅一雁飛。」珠扌答當蓋卽玉也。

◎書用外國銀兩事咸豐間長白恆祺公爲粵海關監督。時值粵氛正熾﹐需用浩繁。商人伍崇曜有借用美國銀兩之舉。事平﹐未籌給。同治初﹐美國繕遞總理衙門照會﹐索還原款。余以天朝之待外國﹐首重誠信。此項旣歸官用﹐自應由官給還﹐請於堂官﹐一面奏聞﹐一面分咨戶部曁廣東督﹑撫妥爲籌畫。順徳羅椒生師方領司農﹐具疏密陳﹐持論極正。第事本在官﹐未便推脫﹐爲外人口實﹐故所陳僅奉旨抄交該衙門查核而已。庚午粵闈中涼秋公暇﹐與李星衢中丞道及﹐中丞亦頗以餘論爲然。並云乾隆丁酉奉有諭旨一道﹐曾托院幕友人抄稿存匣中﹐實爲今日所當法守。出闈後余向中丞索取稿本﹐謹錄於此。乾隆四十一年十一月二十四日奉上諭﹕「刑部奏駁李質穎咨稱革監倪宏文賒欠英咭利國夷商嗡等貨銀萬餘兩無還﹐問擬杖責未協﹐議將倪宏文攺擬杖流監追一案﹐已依議行﹐並明降諭旨﹐將李侍堯申飭﹐李質穎交部察議﹐令將倪宏文查產變抵﹐仍勒限一年監追﹐再照部議發遣﹐如該犯限滿不完﹐卽令該省督﹑撫﹑司﹑道及承辦此案之府﹑州﹑縣官於養廉內照數攤出﹐並傳朕旨﹐賞給該夷商收領歸國﹐以示體卹矣。此等夷商估舶﹐冒越重洋﹐本因覓利而至﹐自應與之公平交易﹐使其捆載而歸﹐方得中華大體。若遇內地姦民﹐設局賒騙﹐致令貨本兩虧﹐尢當如法訊究。乃李質穎僅將該犯擬以薄懲﹐而欠項則聽其自行淸結﹐所謂有斷無追﹐竟令外洋孤客負屈無伸﹐豈封疆大臣懲惡綏遐之道﹖幸而刑部奏駁﹐朕始得知其詳﹐爲之更正。若部臣亦依樣葫蘆照覆﹐其錯謬尙可問乎﹖中國撫馭遠人﹐全在秉公持正﹐令其感而生畏﹐方合政經。若平時視之如艸芥﹐任聽地棍欺淩﹐而有事鳴官﹐又復袒護民人﹐不爲淸理。彼旣不能赴京控訴﹐徒令蓄怨於心﹐歸而傳語島夷﹐豈不輕視督﹑撫﹐鄙而笑之﹖且或慮粵商姦惡﹐至呼吁仍復成空﹐將來皆裹足不前﹐洋船稀至﹐又復成何事體﹖且朕此番處置﹐非只爲此事﹐蓋有深慮漢﹑唐﹑宋﹑明之末季﹐多昧於柔遠之經﹐當其弱而不振﹐則忽而虐侮之﹐及其彊而有事﹐則又畏懼而調停之。姑息因循﹐卒致釀成大釁而不可救。宋之敗﹐明之亡﹐皆坐此病﹐更不可不引爲殷鑑也。方今國家全盛﹐諸屬國震懾威稜﹐自不敢稍生異志﹐然思患預防﹐不可不早杜其漸。英咭利夷商一事﹐該督皆以爲錢債細故﹐輕心掉之﹐而不知其關系甚大﹐所謂涓涓不息﹐將成江河者也。朕統禦中外﹐一視同仁﹐如內紮薩克諸藩恭順誠服﹐其輩行本小﹐朕皆撫若兒孫﹐每至必歡欣踴躍﹐與舊滿洲﹑蒙古之執役無異。而新附之準夷﹑回部年班來者﹐朕亦必聯之以情﹐待之以禮﹐厚其餼賚而遣之﹐眾亦莫不懷徳戴恩﹐幾與內紮薩克相等﹐皆內外臣工所共知者。卽如伊犁與哈薩克易馬一節﹐辧理亦須妥善。或哈薩克所驅至者﹐本不皆善馬﹐原不妨如法擇而取之。若旣是可用之馬﹐卽當按其所值﹐與之市易﹐始能經久無獘。設或所給緞匹輕薄﹐暗減其價﹐致所得不償所售﹐哈薩克貿易已非一日﹐皆能悉其底裏﹐口卽不言﹐而心豈能允服﹖卽違立法通市之本意﹐其流獘且無所底止。朕每以此廑懷﹐該伊犁將軍不可不實力妥辦﹐以裕永遠之規。若聽其日趨日下而不知返﹐朕一有所聞﹐惟該將軍是問﹐恐不能任其咎也。又如朝鮮﹑安南﹑琉球﹑日本﹑南掌及東洋﹑西洋諸國﹐凡沿邊﹑沿海等省分﹐夷商貿易之事﹐皆所常有﹐各該將軍﹑督撫等﹐並當體朕此意﹐實心籌辦。遇有交涉詞訟之事﹐斷不可徇民人以抑外夷。卽苗疆﹑番境諸省﹐亦當推廣此意妥行。若仍視爲具文﹐再有此等事件﹐一經發覺﹐或經朕訪聞﹐及爲言官糾劾﹐必將該將軍﹑督﹑撫重治其罪。不能似此案之僅予議處也。將軍﹑督﹑撫皆朕委任之人﹐惟當善體朕意﹐毋怠毋違﹐自可寓久安長治之計。卽我世世子孫﹐敬體朕訓﹐守而勿失﹐億萬年無疆之慶﹐詎不在是耶﹖此旨著傳諭各將軍﹑督撫一體遵照﹐並著入於交代﹐令各後任永遠遵行﹐勿稍玩忽。並另錄一分﹐交上書房﹐俾皆恪循罔懈。欽此﹗」恭繹天語﹐知聖人用心周密﹐得長駕遠馭之方﹐非庸愚所能管窺蠡測也。余從事洋務有年﹐遇事稟承堂官﹐每擬一奏疏﹑一公牘﹐惴惴焉惟恐稍失其平。不知者或以措置太弱﹐論事過瑣誚之﹐然而臣之心在《揚水》卒章之四言矣。

◎烹魚雅趣邵暗谷太守夫人善烹鱘鰉魚頭。張瘦銅中翰與趙雲松觀察半夜買魚﹐排闥喧呼。太守夫婦已寢﹐聞聲出視﹐不得已屬夫人起而治庖。魚熟命酒﹐東方明矣。三人爲之笑樂。中翰有句云「昔年邵七同街住﹐半夜打門索煮魚。」想見前輩風流灑脫。道光間徐稼生庶子與張星白侍郎同年至好﹐一日庶子飲侍郎齋中﹐大醉﹐徑內室。適侍郎夫人在玻璃窗下倦繡﹐庶子隔窗戲謔﹐夫人大怒﹐呼輿至庶子宅﹐立將庶子姬人攜歸﹐且告徐曰「此非汝妾﹐乃張星白之妾矣。」迨夜深仍不放歸。徐姬人眼雨首蓬﹐幾至構釁﹐同人力爲排解乃罷。凡戲無益﹐此則不如暗谷夫人烹魚雅趣也。

◎蒙求《蒙求集注》據《四庫全書提要》﹐定爲晉李瀚著﹐宋徐子光補注﹐頗便初學。明蕭漢衝﹝良有﹞仿其意作《龍文鞭影》﹐龍眠楊古度﹝臣諍﹞復爲增訂。近番禺李子良﹝暉吉﹞﹑徐蘭畦﹝忄贊﹞又同輯二集上下卷﹐較《蒙求》更精﹐不特爲童稚之課程﹐亦足資文人之獺祭矣。

◎五鬼宋眞宗時五鬼媚上橫行﹐王欽若﹑丁謂﹑陳彭年﹑劉承﹑林特也。其後黨禍興。劉器之論程頤﹑歐陽﹑畢仲遊﹑楊國寶﹑孫朴交結執政子弟﹐紳之間號爲五鬼﹐將以程﹑歐陽諸公等於王﹑丁輩耶﹖器之乃司馬公門生﹐抑知文正曾薦伊川否﹖

◎倭文端公蒙古倭文端公﹝倭仁﹞道光辛巳與先叔祖勉亭公﹝玉達﹞﹑先叔父鐵君公﹝鍇﹞同舉鄕試﹐己丑復與鐵君公同成進士﹐入詞館﹐故交誼最篤。鐵君公嘗集諸同年於京邸﹐殿撰李海初先生﹝振鈞﹞性通脫﹐不拘小節﹐公則踐履篤實。不妄發一語。鐵君公戲之曰「今日之宴﹐可謂風流才子﹑理學名臣並萃於吾榜矣。」公入閣後﹐浚師官侍讀﹐侍公獨久。請於公﹐不循年家子例﹐照閣中師生稱謂﹐公笑而許之﹝公長子福咸又與浚師己酉同年﹞。當公之侍學弘徳殿也﹐春冬日必未刻﹐夏秋日必午刻乃散。內閣公事率俟公散值後﹐在景運門外朝房呈回。遇有撰擬文字﹐會議奏疏﹐及派審案件﹐公搦管商酌﹐𨿽嚴寒酷暑不稍倦。一日﹐公事畢﹐問浚師曰「外間頗有目我爲迂者﹐汝意云何﹖」浚師不敢對。再問之﹐浚師曰「公宗宋儒﹐某又公門下士也。愚見揣之﹐惟朱光庭輩能知程明道之非迂﹐惟呂陶輩能知蘇東坡之非迂。範景仁之學術﹐司馬君實之政事﹐異地則皆然耳。」公默然首肯﹐出語吳霍山侍郎﹕「方某見解甚透﹐未可以書生待之。」丁卯京察﹐浚師列一等。周商城相國顧而謂曰「倭艮峯以足下不愧方面之選矣。」竊念浚師性情與公似不甚同﹐而公之揄揚如此﹐良可感也。公見人極謙謹﹐商城與公有通家之誼﹐大學士行走班次﹐公在商城前﹐而晏見必讓商城居上。嘗公選玉牒館校對等官﹐公至朝房﹐又與商城讓。商城笑推之﹐曰「二哥﹐你又同我讓了。此何地耶﹖」公乃就坐。賈黃縣師相以足疾行最緩﹐公與黃縣入朝﹐必隨其後﹐無逾越﹐從不失尺寸云。公佩帶之物﹐率銅質﹑硝石﹐無貴重品。朝珠一串﹐價不過數千﹐冬夏均不更換。袍惟用藍﹐絕不用雜樣花色。一生寒素﹐至無餘資乘轎。羅順徳尙書輒嘆爲操守第一人。戊辰﹐浚師外擢﹐瀕行﹐辭公於邸﹐且乞訓言。公曰「汝無他﹐心直口快﹐亦君子之一病。昨汝屬老夫書楹聯﹐已加墨。」手持以示﹐閱之﹐乃「海納百川﹐有容乃大﹔壁立千仞﹐無欲則剛」十六字。浚師拜而受之﹐願終身記公之誨焉。今者﹐公往矣﹐浚師學不加進﹐又奉職無狀﹐徒抱玆孤直之衷﹐恐不克副公期許也。噫﹗

◎尙書疏證中論狀元閻百詩《尙書古文疏證》六卷中一條云「有杭州人至局中﹝時設局洞庭東山﹐撰輯《一統志》﹞﹐首問余曰﹕」聞新志人物項別立一狀元項﹐有是事否﹖『余笑曰「俗不至此。』越兩月﹐偶閱景泰間陳循撰《寰宇通誌》﹐果有狀元一項﹐傳訛以此。語局中諸公曰﹕」狀元三年一人﹐何啻車載。循當日曷不立狀元兼宰相者一項﹐以自位置﹐不尢誇乎﹖所謂「姚淶﹑楊維聰只會中狀元﹐更無餘物」﹐今世豈復有道著耶﹖「姜西溟曰﹕」此說見錢氏《列朝詩集》﹐誣罔之甚。某親遇姚氏後人﹐授《明山存集》刻本﹐中有《贈衡山先生南歸序》﹐曲盡向往之志﹐揄揚之詞。其知衡山也深矣﹐烏得有相輕語﹖『亟呼僕』取我篋衍此序來。『旣至﹐余讀其首幅云』自唐承隋後﹐設科第以籠天下士﹐而士失自重之節者幾八百餘年。然猶幸而有獨行之士出﹐其時如唐之元魯山﹑司空表聖﹑陸魯望﹐宋之孫明復『云云。指曰「《新唐書。卓行傳》元徳秀少舉進士擢第﹐司空圖咸通末進士﹐豈不從科第者耶﹖有明狀元﹐乃不讀《新唐書》﹗』胡フ明從旁贊曰﹕」惟不讀《新唐書》﹐方中狀元﹐若讀《新唐書》﹐狀元中不得矣。『哄堂大笑。「浚師按﹕此一則直是罵狀元﹐罵《明山文集》﹐並罵姜西溟耳﹐於《尙書》古文有何疏證﹖有何干涉﹖令人不直一噱﹝序引元魯山﹑司空表聖不過謂此二人𨿽得科第﹐而猶爲獨行之士。卽陸魯望亦何嘗不應進士科而未第者﹖以此當考據﹐且譏其不讀《新唐書》﹐豈非迂謬﹞。

◎相如四壁司馬相如以訾爲郎。師古注曰「以家財多﹐得拜爲郎也。」病免遊梁﹐歸而家貧。不過宦遊後家漸淸貧﹐不如前之多財耳。觀其赴卓王孫之召﹐亦復車騎雍容﹐閒雅甚都﹐何至與文君歸成都﹐竟家徒四壁立耶﹖卽曰家眞四壁﹐更無資產﹐不知其從人車騎作何安置﹖及其再至臨邛﹐賣車騎﹐買酒捨﹐自著犢鼻與傭保雜作。稍知自愛者不爲﹐而謂長卿爲之乎﹖此與顏子在陋巷簞食瓢飲﹐而有負郭五十畝田﹐同一謊語。吾於此等處﹐不能無惑。

◎明堂解明堂者眾矣﹐或曰九室﹐或曰五室﹐或辧其戶若干﹐牖若干﹐上如何圓﹐下如何方﹐東西南北如何殊位﹐太廟﹑世室如何同異。自漢迄今﹐紛如聚訟。講考據者矜其淵博﹐作時文者奉爲祕本。究竟古人不曾畱下圖樣﹐當日建造之工匠﹐又不曾以其建法貽之子孫。身未親歷其地﹐目未親見其制﹐而於數千年後憑其臆斷﹐曰「我之說實確切不易」焉﹐是何異瞽者謂與離朱同眼﹐而不知己之不能視也。林薌溪學博《三禮通釋》敍明堂始末至數千百言﹐獨推阮元《明堂圖說》﹑江藩《明堂議》爲確得古人規制。余讀《孟子。明堂》章﹐果周天子明堂耶﹐諸侯安得居天子明堂﹖國人請毀﹐獨孟子對以欲行王政則勿毀﹐是將啟齊宣行天子之政矣。果諸侯不應有明堂耶﹐齊本侯國﹐擅建明堂﹐國人請毀﹐獨孟子對以欲行王政則勿毀﹐是不特啟齊宣行天子之政﹐直將使齊宣居天子之位矣。孟子大賢﹐何至出此。趙岐注﹕「泰山下明堂﹐本周天子東巡狩朝諸侯處﹐齊侵地得而有之。」蓋泥於諸侯不應有明堂﹐齊之明堂必是侵周地而有。朱子集注引趙說﹐添入「漢時遺址尙在」六字﹐又泥於公玉帶上黃帝時《明堂圖》。愚意明堂之當毀不當毀﹐與齊宣之可毀不可毀﹐應以諸侯當有明堂不當有明堂爲斷。齊之明堂﹐魯之明堂也。孟子所對﹐指諸侯而言﹐非指天子而言也。其義吾徵諸《禮》矣。昔者﹐周公朝諸侯於明堂之位﹝鄭注﹕「周公攝王位﹐以明堂禮儀朝諸侯。」此言最當。至「天子負斧依南鄕而立」﹐注﹕「天子﹐周公也。」則誤。周公攝政朝諸侯於明堂﹐制禮作樂﹐公𨿽居攝﹐臣也﹐成王𨿽幼﹐君也。故建明堂之儀﹐而使成王負斧依南鄕而立﹐所以尊天子也。若云周公以天子自居﹐豈不謬甚﹞。七年致政﹐成王以公勛勞﹐封公於曲阜﹐地方七百里﹐命魯公世世祀周公以天子之禮樂。故太廟如天子之明堂﹐而「魯公之廟﹐文世室也﹐武公之廟﹐武世室也。」鄭注﹕「此二廟象周文﹑武之廟。世室者﹐不毀之名。」是故﹐魯王禮也﹐凡四代之服﹑器﹑官﹐魯兼有之﹐豈僅明堂一事哉﹝王石梁云《明堂位》多誣﹐尢謬﹞﹖田氏﹐其先田常割安平以東至瑯牙自爲封邑﹐已大於平公所食。及爲諸侯﹐齊疆日辟﹐楚﹑宋﹑魏﹑趙諸地﹐悉爲鄰壤﹐魯地盡入於齊﹐魯之明堂﹐遂爲齊有。觀宣王擊魏後﹐三晉之王皆因田嬰朝齊王於博望﹐其勢頗張﹐明堂一問﹐誇大可知。故孟子對曰「明堂者﹐王者之堂也。」呂氏謂王者不專指天子﹐凡諸侯能行王政者便是﹐極有見地。欲行王政﹐明明告以善行諸侯之政。夫善行諸侯之政﹐孰有如魯之先公乎﹖魯先君周公﹐相王室﹐有勛勞於天下﹐得備王禮﹐立明堂﹐今者歸於齊國﹐王誠居魯之明堂﹐思周公之善政﹐則必曉然於不行王政﹐𨿽毀無益﹐苟行王政﹐𨿽勿毀無傷矣。文王治岐﹐公劉好貨﹐太王好色﹐皆就諸侯布政出令﹐一一透發﹐見得行王政在此﹐勵臣節亦在此。正假明堂一問﹐隱抑其急功好利之心。《左傳。文公二年》彭衙之役﹐狼覃曰「勇則害上﹐不登於明堂。」正與孟子所言事異而義同﹐未可以杜預之注爲然也。考據家不知命義所在﹐嘵嘵不休﹐徒爭論於屋宇之方位﹐尺寸之廣狹。嗚乎﹗何舉世之多工匠哉﹗至楊氏謂孟子之對﹐有以識其非曲學阿世之言﹐而知所以克己復禮之端﹐則又迂儒腐論﹐無足道矣。

附錄李恢垣同年書閱大著謂孟子之言明堂﹐當指諸侯﹐不屬天子。其言創獲﹐有關世道。今爲詳考地理﹐以復左右。按﹕《論語》閔子對使曰「如有復我者﹐則吾必在汶上矣。」注云「如若再來召我﹐則當去之齊。」是齊﹑魯以汶爲界也。考今圖經﹐汶水出山東泰安府萊蕪縣﹐西流右合泮河﹐折而南﹐新泰縣之水從東來﹐合而西南流﹐經汶上縣西北﹐又南入於運河。而《春秋》時汶自入濟。《水經注》﹕「汶水所經﹐出自萊蕪縣原山﹐西南流徑嬴縣﹑奉髙﹐右合北汶﹐徑䢐徠山﹑博縣龍鄕亭﹑亭山﹑巨平至魯國汶陽縣﹐徑蛇丘﹑岡縣至東平﹑章縣﹑桃鄕﹑壽張至安民亭﹐入於濟。」大抵今泰安以東逾汶卽爲齊﹐而泰安之西汶陽仍爲魯地。故《魯頌》曰「泰山巖巖﹐魯邦所詹。」毛傳以爲魯境所至﹐孔疏則云泰山在齊﹑魯之界﹐故云所詹。是泰山之東北爲齊﹐西南爲魯。今之萊蕪﹑泰安﹑寧陽﹑肥城﹑東平﹑汶上﹐皆魯境也。《史記封禪書》云「天子封泰山﹐泰山東北址古時有明堂處﹐處險不敞。」《漢書。武帝紀》﹕「元封元年夏四月癸卯﹐上還﹐登封泰山﹐降坐明堂。」此卽注所云「漢時遺址尙在」者。此泰山之址﹐地屬奉髙﹐爲今泰安縣﹐正屬魯地。其後得濟南人公玉帶《明堂圖》﹐令奉髙作明堂汶上。《漢書》亦云「二年秋﹐作明堂於泰山下。」此特漢之明堂耳。又程春海《國策地名考》﹕「戰國之齊﹐南至徐﹑泗﹐鄰楚﹔西南至曹縣﹐鄰宋﹔西至陽武﹐鄰魏﹔東北至天津﹐鄰燕﹔北至任丘﹐鄰趙。」疆土日辟﹐已全舉魯地。蓋楚𨿽滅魯﹐而地入於齊﹐故明堂亦在其境。竊疑明堂本周初東巡之所﹐昭王以後﹐久廢不治。魯自惠公得請於朝﹐用天子禮樂追周公所自出﹐上祀文王。旣於境內建爲周廟﹐又見《詩》有宗祀之文﹐卽巡守明堂﹐稍復故觀﹐以祀文王而配上帝﹔與許田爲周公礻方同其誇大﹐此固事理所有也。齊旣並魯﹐文王之祀廢﹐堂亦虛懸﹐故人以爲可毀。孟子告以法文王﹐皆據事迹爲言﹐不同臆說。不然齊方據十二之雄﹐西向思逞﹐而故導以問鼎興甲之舉﹐如梁武之襄陽﹐神堯之汾晉﹐啟篡弒而勤戰伐﹐豈復成孟子語哉﹖若夫巡守必有明堂﹐說不可廢﹐幸爲詳論﹐以定折衷可耳。

◎記田督事田文鏡﹐漢軍正黃旗人﹐由福建長樂縣縣丞歷官巡撫﹑總督﹐雍正元年以內閣侍讀學士告祭華嶽﹐回京時面奏山西荒歉情形﹐直言無隱。命赴山西賑濟平定等四州縣﹐卽授山西藩司﹐旋調河南。久之﹐特授河南﹑山東總督。眷遇之厚﹐同時疆吏罕有其比。及卒﹐賜謚端肅﹐於河南省城建立專祠﹐並準入祀豫省賢良祠。文鏡在豫治吏嚴﹐一疏參劾輒十數員。臨川李紱方爲直隸總督﹐過河南﹐見文鏡﹐一揖未畢﹐卽厲聲問曰「公身任封疆﹐有心蹂踐讀書人﹐何耶﹖」文鏡卽密以紱語奏。紱入覲﹐亦首劾文鏡負國殃民﹐又連疏糾劾。文鏡復劾紱乖張數事﹐下紱於司敗議斬。兩次決囚﹐上命縛紱詣菜市口﹐刀置於頸﹐問﹕「此時知田文鏡好否﹖」紱奏﹕「臣愚﹐𨿽死實不知田文鏡好處也。」乾隆五年﹐河南巡撫雅爾圖奏﹕「文鏡在豫﹐百姓至今怨恨。豫省賢良祠不應列入」。奉上諭﹕「此等事﹐何須亟亟爲之。若行撤去﹐豈不有悖於前旨乎﹖使田文鏡尙在﹐朕不難去之﹑罪之﹐今已沒矣﹐在祠與不在祠﹐何礙於事﹖況今日之在祠﹐將來應撤者正不知其幾何也﹐何必亟亟於一田文鏡。若出於識見之迂﹐尙可﹔若出於逢迎與彼不合之人之意﹐則朕所望於汝者又成虛矣。朕觀雅爾圖此奏並不從田文鏡起見﹐伊見朕降旨令李衛入賢良祠﹐其意以爲李衛與大學士鄂爾泰素不相合﹐特借田文鏡之應撤﹐以見李衛之不應入耳。當日王士俊請將田文鏡入賢良祠﹐系奉皇考諭旨允行者﹐今若又將撤出﹐是翻從前之案矣。試思田文鏡畱於祠中﹐於國計民生有何關系﹖而此時必欲行此翻案之事乎﹖又如前日查克旦奏請弘章迎養嫡母一事﹐弘章系獲重罪之人﹐朕所以給與紅帶子者﹐誠恐日久之後﹐漫無分別﹐多有未便﹐乃事之不得不如此辦理者。至於迎養伊母之奏﹐朕若允行﹐在伊一家自必感激朕恩﹐然以今日之迎養爲恩﹐必以從前之治罪爲怨﹐似此市恩翻案之舉﹐朕必不爲也。當日鄂爾泰﹑田文鏡﹑李衛﹐皆督撫中爲皇考所最稱許者。其實田文鏡不及李衛﹐李衛又不及鄂爾泰﹐而彼時三人素不相合﹐亦眾所共知。從前蔣炳條陳直隸裁兵一事﹐又有人條奏直隸總督應攺爲巡撫者﹐外間皆以爲出於鄂爾泰之意。前日李衛之子李星垣初到京師﹐卽具折奏稱伊父李衛平日孤身獨立﹐恐不合之人欲圖報復。朕命訥親嚴行申飭云﹕」汝不過一武職小臣﹐卽有與汝父不合之人欲圖報復者﹐朕乾綱獨攬﹐洞察無遺﹐誰能施其報復之私心﹖汝系新進之人﹐卽存此念﹐甚屬糊塗﹐將來豈能上進﹖『李星垣陳奏時𨿽未明言﹐朕卽知其指大學士鄂爾泰也。從來臣工之獘﹐莫大於逢迎揣度。大學士鄂爾泰﹑張廷玉乃皇考簡用之大臣﹐爲朕所倚任﹐自當思所以保全之。伊等諒亦不敢存黨援庇護之念﹐而無知之輩妄行揣摩﹐如滿洲則思依附鄂爾泰﹐漢人則思依附張廷玉﹐不獨微末之員﹐卽侍郎﹑尙書中亦所不免。卽如李衛身後無一人奏請入賢良祠者﹐惟孫嘉淦素與鄂爾泰﹑張廷玉不合﹐故能直攄己意﹐如此陳奏耳。朕臨禦以來﹐用人之權﹐從不旁落。試問數年中﹐因二臣之薦而用者爲何人﹖因二臣之劾而退者爲何人﹖卽如今日進見之楊超曾﹑田懋﹐皆朕親加簡拔﹐用至今職﹐亦何嘗有人在朕前保薦之乎﹖若如眾人揣摩之見﹐則以二臣爲大有權勢之人﹐可以操用捨之柄﹐其視朕爲何如主乎﹖但人情好爲揣摩﹐而返躬亦當愼密。卽如忒古爾徳爾因派出坐臺﹐托故不往﹐朕加以處分。又刑部承審崔起潛一案擬罪具題時﹐鄂爾泰曾爲密奏﹐後朕降旨從寬。而外間卽知爲鄂爾泰所奏﹐若非鄂爾泰漏泄於人﹐人何由知之﹖是鄂爾泰愼密之處不如張廷玉矣。嗣後言語之間﹐當謹之又謹。又額駙策令到京﹐曾奏忒古爾徳爾年老﹐請令回京。又法敏﹑富徳﹑常安輩﹐策令亦曾在朕前獎以好語﹐又謂富徳宜補隨印侍讀。此必鄂爾泰曾向伊言之﹐故伊如此陳奏也。今鄂爾泰奏辯並未向伊言之﹐夫向伊言之而奏﹐固屬不可﹔若未向伊言﹐而伊揣摩鄂爾泰之意﹐卽行陳奏﹐則勢力更重。額駙且然﹐何況他人﹖鄂爾泰亦能當此語乎﹖朕於大臣﹐視同一體﹐不但欲其保全始終﹐且於疑似之際﹐亦每爲畱意﹐以杜外人之議論。卽如前日刑部侍郎缺員﹐朕原欲批用張照﹐因彼時鄂爾泰未曾入直﹐而張廷玉在內﹐朕恐人疑爲張廷玉薦引﹐是以另用楊嗣。又如勵宗萬人不安靜﹐鉆營生事﹐朕因其小有才具﹐尙可驅策﹐令其在武英殿行走﹐亦足滿其分量矣。而外人以爲張廷玉所劾﹐不得起用。其實當日勵宗萬保舉受賄一節﹐果親王曾經奏聞﹐並非出於張廷玉也。朕之用捨﹐悉秉至公。朕之繼述﹐期於至當。若謂皇考當日所用之人﹐不應罷黜﹐當日所退之人﹐不應登進﹐如大學士鄂爾泰豈非告退閒居﹐而朕特用之大臣乎﹖又如前日吏部爲恆徳襲職事具折請旨﹐朕因折內奏稱「𨿽與銷減之例相符﹐而與奉有特旨多頗羅之案似同一例」等語﹐恆徳系訥親一族﹐不應如此措辭。朕不準行﹐且面加訓諭。鄂爾泰﹑張廷玉乃皇考與朕久用之好大臣﹐眾人當成全之﹐使之完名全節﹐永受國恩﹐豈不甚善。若必欲依附逢迎﹐日積月累﹐實所以陷害之也。朕是以將前後情節﹐徹底宣示﹐深欲保全之。二臣更當仰體朕心﹐益加敬謹﹐以成我君臣際遇之美。欽此﹗「按﹕純皇帝諭旨國史館於《文鏡列傳》中僅摘敍數語﹐今謹全錄之﹐仰見聖心措置周備﹐不特於文鏡一身曲示成全﹐卽鄂﹑張二公﹐當日所以成全之者﹐亦深且切也。

◎明遼王取外舍兒事明張太嶽《王承奉傳》云「王承奉大用者﹐霸州人也﹐逮事敬皇帝﹐爲奉禦﹐侍慈壽皇太后於仁壽宮。毅皇帝時升禦馬監太監﹐賜蟒衣﹐內苑乘馬﹐通顯矣。然性刻廉剛直﹐弗能下其儔輩﹐以是不得久內庭﹐出爲遼府承奉。是時遼莊王病﹐不能視事﹐委政國妃毛氏。國妃賢﹐通書史﹐沈毅有斷﹐而承奉從內佐之﹐所釐正國家事﹐不可勝道。頃之﹐莊王與國妃相繼薨﹐嗣王立。王聰敏辯給﹐而嗜利刻害。及長﹐多不法﹐常出數百里外遊戲﹐有司莫敢止。故無所憚﹐然心獨憚承奉。承奉好直諫﹐王積弗能忍﹐乃曰﹕」承奉老矣﹐宜免朝請。『於是承奉希得見王。王少無子﹐所幸樂婦生子置外舍。久之﹐王有痿病﹐度終無子﹐乃取外舍兒內宮中﹐時兒已八歲﹐詐曰宮人某氏子﹐欲以聞於朝。故事﹐王子生﹐承奉司郎具所生母姓名及產媼狀﹐關相長史﹐乃得奏附玉牒。王以其事下承奉﹐承奉曰「王安得有子﹖承奉乃不識何宮人有娠及產子狀﹐不敢奉令。』王大怒﹐曰﹕」老奴﹗敢爾者死邪﹗『於是盡捕承奉諸用事者﹐皆榜笞數百﹐被重罪﹐欲以迫脇承奉。承奉終不爲動。王乃召承奉﹐繆爲好語曰「而不知予之爲病耶﹖事成而後﹐有主而富貴可長保﹐獨柰何爲他人忠﹖』承奉伏地叩頭﹐流涕曰﹕」老奴受國厚恩﹐死無以報。顧此事涉欺罔﹐法例嚴甚。王子非眞子﹐外悉知之。後有發者﹐禍且不測。老奴死不敢奉命。『王謬謝曰「承奉言是也。』乃以計紿奪其印﹐而自署承奉名行之。承奉旣見欺﹐無可柰何﹐懟﹐以首撞壁﹐大叫曰﹕」生不幸爲刑余﹐又棄外藩。今王所爲如是﹐吾弗能匡救﹐禍且及矣﹗誠不忍老見刑獄。『卽閉戶自經﹐繩欲絕﹐會有救者﹐得蘇。日夜涕泣﹐竟至失明以死。國人悲焉。太史張氏曰「余在史局﹐好問先朝事。諸老閹語及孝廟時﹐輒流涕有哽咽者。及歸楚﹐見王承奉﹐憶往事猶能歷歷道也。語具別錄中。夫地之美者善養禾﹐君之仁者善養士。何敬皇帝時人物之茂﹐乃其廝隸亦莫不有大臣風節焉﹗觀其臨議執正﹐毅然不爲利回﹐不爲威惕﹐𨿽壯夫哲士﹐何以加焉。第令久內庭樞密﹐如近時興安﹑懷恩輩﹐詎足多哉﹗余以是知敬皇帝之澤入人深矣。」王承奉蓋弘治間人。浚師按﹕《明史》遼莊王名致格﹐嘉靖十六年薨。子憲節嗣﹐以奉道爲世宗所寵﹐賜號淸徽忠教眞人﹐予金印。隆慶初﹐先以不法事奪眞人號及印﹐旋以巡按郜光先劾其大罪十三﹐命刑部侍郎洪朝選往勘。副使施篤臣詐稱王反狀﹐朝選實王罪﹐不言王反。大學士張居正家荊州﹐與憲節有隙﹐屬巡撫勞堪羅織之。後居正死﹐憲節訟冤﹐籍居正家。並無取外舍兒內宮中事。或居正以宿憾誣之歟﹖存以俟考。

◎西藏西藏在四川﹑南徼外﹐東西六千四百餘里﹐南北六千五百餘里﹐東至四川界﹐東南至南界﹐西至大沙海﹐北至靑海界﹐至京師一萬四千餘里。其地有四﹐曰衛﹝所屬諸城自拉薩至盆多﹐共三十一城﹞﹐曰藏﹝所屬諸城自札什倫博至埒阿木淩﹐共十九城﹞。東境曰喀木﹝所屬諸城自達爾至努布爾﹐共十城﹞﹐西境曰阿里﹝所屬諸城自《布朗達克喀爾》至畢底﹐共十二城﹞﹐統計所轄七十二城﹝魏源所記六十九城﹐誤﹞。衛與喀木皆屬達賴喇嘛﹐藏與阿里皆屬班禪喇嘛﹐別設駐藏大臣鎭撫之。凡封爵承襲及入貢事宜﹐隸於理藩院。置互市於四川打箭鑪﹐貢道由打箭鑪分爲二班。凡喇嘛道行最髙者曰胡土克圖﹐轉世者曰呼畢爾罕。其秩之貴者曰國師﹑曰禪師﹐次曰札薩克大喇嘛﹑曰札薩克喇嘛﹐又次曰大喇嘛﹑曰副喇嘛。自札薩克喇嘛以上﹐皆頒給印信。其徒之分處喀爾喀卽內札薩克部落者﹐皆爲蒙古所尊奉﹐仍遙屬於達賴喇嘛﹑班禪喇嘛。余見《皇淸文獻通考》。姚惜抱筆記所載前後藏道裏遠近甚詳﹐魏氏源《綏撫西藏》兩《記》及《西藏後記》多未采入﹐今並錄之﹐以資掌故。姚記云「中國至西藏有南北二道﹐北道自甘肅西寧出口﹐西南行﹐由靑海至前藏四千一百餘里﹐南道自成都西九百二十里至打箭鑪出口﹐西六百八十里至裏塘﹐西五百餘里至巴塘﹐西千四百里至察木多﹐四千五百里至拉裏﹐西千里至札什城。札什城者﹐前藏也。南道別一途自打箭鑪稍北行由艸地至察木多﹐由察木多復稍北又由艸地﹐亦至札什城﹐其路近於裏塘﹑拉裏之路﹐然與北道皆寒苦尢甚﹐故行者由南道裏塘爲多。昔漢欲求大夏﹐四道並出﹐其北方閉氐﹑笮﹐南方閉雋﹑昆明。計今通藏之南道﹐漢氐﹑笮所閉道也。自札什城南行九百里﹐至札什倫布﹐所謂後藏也。自札什倫布又南行﹐則至怒江﹐接南域外西夷之境。自前後藏東至裏塘﹐司其地者皆以僧與民長雜治之。而僧尢重﹐在前藏者曰達賴喇嘛﹐在後藏者曰班禪喇嘛此其尢尊者﹐呼曰胡土克圖。胡土克圖者﹐師也。其弟子曰班弟﹐班弟所任職曰倉儲巴者﹐主其財﹐任其煩事。其分居他部爲喇嘛之長曰堪布﹐而民長曰碟巴﹐又有堪布兼碟巴者。蓋西夷所敬惟僧也。喇嘛者﹐皆於佛法修夙命通﹐死而知所往生之所﹐然亦間有死而失其通者。其班弟輒諱之﹐迎民間子擇其慧者一人﹐以謂卽其先師。曰先師受生數十餘世矣﹐而猶一人也。其寺宇極華盛﹐然禁婦女入甚嚴。胡土克圖出﹐則班弟驅少婦不使見﹐蓋恐其心亂而失道。乾隆四十五年﹐髙宗壽七十﹐班禪自後藏來覲爲祝﹐上禮敬之甚隆。而西山一僧直至其前﹐斥責甚厲﹐以謂入中國見繁麗盛美﹐非其宜也。班禪聞而伏首﹐愧服之甚。未幾﹐果死於京師﹐不能言所往生。其後後藏猶立所謂班禪者﹐而實迎異人子當之而已。」

●卷十一

◎北君太傅釋氏稱孔子爲儒童菩薩﹐自稱比丘﹐而女子之入空門者稱比丘尼﹐狂誕極矣﹝蓮池大師《竹窗隨筆》中辯比丘非比孔﹐亦不確﹞。《眞誥》載炎帝爲北太帝君﹐夏啟爲東明公﹐周文王爲西明公﹐武王爲鬼宮北斗君﹐尢屬無稽。至謂曹操爲北君太傅﹐北君者﹐武王也﹐亂臣賊子乃作聖王之師﹗陶貞白學仙好奇﹐不應收此謬妄之語。

◎再論攺國號梁曜北《瞥記》載遼攺國號爲古今所無﹐前卷已論之矣。李恢垣同年復舉齊次風侍郎所撰《歷代帝王年表》﹐謂東晉成帝咸康四年﹐代王翳槐卒﹐弟什翼犍立﹐仍稱代﹐孝武帝太元元年代亡﹐地入秦。十一年﹐代拓拔徙都盛樂﹐攺號魏﹐爲登國元年。女眞自遼天祚帝乾統時兵始滿千﹐至天慶四年﹐女眞阿骨打立﹐始彊﹐仍稱女眞﹐天慶五年﹐女眞攺號曰金﹐爲太祖收國元年。金熙宗皇統七年﹝宋髙宗紹興十七年﹞﹐蒙古始稱帝﹐金章宗泰和六年﹐蒙古鐵木眞滅乃蠻部﹐爲太祖元年﹐仍稱蒙古﹐滅金後﹐元世祖至元八年攺國號曰元。以爲攺國號者﹐不僅殷商。浚師按﹕晉孝武帝太元十一年正月﹐拓拔卽代王位﹐二月幸定襄之盛樂﹐五月攺稱魏王﹐是爲登國元年﹝魏又兼稱代﹐魏崔浩所云「我國家兼稱代魏」是也﹞。以代易魏﹐可爲攺國號之證。然時尙稱王﹐並非卽帝位。女眞至阿骨打稱皇帝﹐國號大金﹐攺元收國﹐此實稱帝定國號之始。元熬羅極烈﹐紹興十七年自號大蒙古國﹐稱祖元皇帝﹐攺元天興﹐宋寧宗開禧二年﹝金泰和六年﹞﹐蒙古鐵木眞稱帝於鄂諾河﹐宋度宗咸淳七年爲蒙古至元八年﹐十一月建國號曰元﹐詔書云「謂旣成於大業﹐宜早定於鴻名。」蓋至此始建號﹐其前之稱蒙古﹐猶金之前稱女眞耳。明太祖先稱吳王﹐後建國曰明。我大淸世祖章皇帝定鼎燕京﹐登極詔中有﹕「仍建有天下之號曰大淸。」皆此例也。然則盤庚之攺殷﹐遼之先稱契丹﹐後攺遼﹐又稱契丹﹐復攺遼﹐實爲獨有千古矣。

◎鉆頭釒音簪。《禮。喪大記》﹕「君裹棺用朱綠﹐用雜金釒。」注﹕「釒﹐玆甘切﹐釘也。用金釘以著朱綠著棺也。《太平禦覽》引摯虞《決略錄要注》曰﹕」小會殿﹐就席皆釒頭而坐。「區劃釒頭﹐伏地也。欲起亦先釒頭。按﹕《湘山野錄》﹕」契嵩師以著《輔教編》攜詣闕下﹐大學者若今首揆王相﹑歐陽諸巨公﹐皆低簪以禮焉。「低簪卽釒頭之稱。

◎活羅《金史。世紀》景祖時有叛去者﹐遣人諭誘之﹐叛者曰「汝主﹐活羅也。活羅﹐吾能獲之。」按﹕活羅﹐漢浯慈烏也。《佩文韻府》收入羅字韻下﹐今譯活羅爲和鑾。

◎以望復關《詩》「乘彼危垣﹐以望復關。」毛傳﹕「復關﹐君子所近也。」朱子集注從之。王伯厚《詩地理考》云「《寰宇記》﹕澶州臨河縣復關城在南黃河北阜﹐復關堤在南三百步﹐自黎陽下入淸丰縣界。」按﹕頓丘﹑復關皆衛地名﹐故前章言涉淇至頓丘﹐此章言乘垣望復關也。

◎崔浩論諸葛武侯毛修之入魏後﹐官位居崔浩之次。浩以其中國舊門﹐𨿽學不博洽﹐而猶涉獵書傳﹐每推重之﹐與共論說。言次遂及陳壽《三國誌》有良史之風﹐其所著述﹐文義典正﹐皆揚於王廷之言﹐微而顯﹐婉而成章﹐班史以來無及壽者。修之曰「昔在蜀中﹐聞長老言﹐壽曾爲諸葛亮門下書佐﹐被撻百下﹐故其論武侯云『應變將略﹐非其所長。』」浩乃與論曰「承祚之評亮﹐乃有故義過美之譽﹐案其迹也﹐不爲負之﹐非挾恨之矣。何以云然﹖夫亮之相劉備﹐當九州鼎沸之會﹐英雄奮發之時﹐君臣相得﹐魚水爲諭﹐而不能與曹氏爭天下﹐委棄荊州﹐退入巴﹑蜀﹐誘奪劉璋﹐僞連孫氏﹐守窮區之地﹐僭號邊夷之間。此策之下者﹐可與趙他爲偶﹐而以爲管﹑蕭之亞匹﹐不亦過乎﹖謂壽貶亮非爲失實。且亮旣據蜀﹐恃山之固﹐不達時宜﹐弗量勢力。嚴威切法﹐控勒蜀人﹔矜才負能﹐髙自矯舉。欲以邊夷之眾﹐抗衡上國。出兵隴右﹐再攻祁山﹐一攻陳倉﹐疏遲失會﹐摧衄而反。後入秦川﹐不復攻城﹐更求野戰。魏人知其意﹐閉壘堅守﹐以不戰屈之。知窮勢盡﹐憤結攻中﹐發病而死。由是言之﹐豈合古之善將見可而進﹐知難而退者乎﹖」修之謂浩言爲然。浚師按﹕武侯功業﹐震古鑠今。浩何人斯﹖乃敢肆意污蔑﹗國書事發﹐宜其身陷刑戮﹐姻戚悉被誅夷也。趙氏維寰《讀史快編》節錄修之數語﹐末添「浩不以爲然」﹐誤甚。

◎古歡堂湖堤絕句趙秋谷﹝執信﹞《談龍錄》曰「徳州田侍郎綸霞﹝雯﹞行視河工﹐至髙家堰﹐得詩三十絕句。南士和者數人﹐余適過之﹐亦以見屬。余固辭﹐客怪之。余曰﹕」是詩卽我之作﹐亦君作也。『客曰「何也﹖』曰﹕」徒言河上風景﹐徵引故實﹐誇多斗靡而已。孰爲守土﹖孰爲奉使﹖孰爲過客﹖孰爲居人﹖且三十首重復多矣﹐不如分之諸子。『客憮然而退「。據此﹐知秋谷不特薄漁洋﹐並薄山姜矣。玆錄山姜絕句於後﹐以待後之論定﹐不復爲兩家騎驛焉。

◎附錄田山姜《湖堤絕句》三十首二月淮南春事無﹐馬蹄不惜蹋寒蕪。可憐杏白餳香日﹐風雨瀟瀟叫鷓鴣。

漢水春風唱《柘枝》﹐「大堤」一曲寫烏絲。今番應笑無佳句﹐合付孫郎仗下兒。

盧家風物那堪論﹐漠漠湖光斷客魂。沙鳥一行弄煙雨﹐不知何處莫愁村。垂柳貪眠傍水涯﹐小紅橋外路三叉。湖村村畔多遊女﹐日暮溪頭弄菜花。

昨趁夕陽芳艸歸﹐鞭絲帽影雨霏微。可堪三月春風老﹐到處桃花燕子飛。

稜稜堤作雙眉綠﹐瑟瑟波如一鏡明。片片辛夷惜花盡﹐朝朝布谷喜春晴。

落日蕪城一抹霞﹐竹西水調亂昏鴉。樊川不作揚州夢﹐孤負唐昌玉蕊花。

重到淮南少拍張﹐牽船岸上亦無妨。分明半笏維摩室﹐只少天花作道場。張旗打鼓放江船﹐負弩人來憶往年。莫怪一番花寂寞﹐春深老柳不吹綿。

客愁還借詩排遣﹐往事都從夢破除。何遜淸吟狂熊作﹐樽前沈範兩尙書。

一間艸屋荇﹛唐﹜扉﹐鸕鶿相狎來依依。移家已上桃花岸﹐更有鸕鶿無數飛。

大堤犖確小堤平﹐狡獪春風故故生。謝絮沈錢塡馬路﹐蜂須勘蝶礙人行。

朝朝暮暮浪花中﹐閒立沙頭水勃公。不分鴛鴦菱葉上﹐奢雲艷雨浴衣紅。煙中艇子柳邊樓﹐消得愁人幾許愁。惟有一條袁浦上﹐酒家簾影落春流。

衣疊苔錢將入夏﹐釵分燕尾已過春。鶯梳一段煙絲縷﹐織作蕉衫付酒人。

四月八日拂生日﹐野色湖光妙諦參。幾囀栗畱代淸磬﹐一枝麥穗當優曇。

湖邊芍藥二三種﹐白糝紅酣山寺開。料得無人相謔贈﹐僧雛折獻水神來。

柳接隋家帝子栽﹐長條盡作馬撾材。黃鸝應是精靈使﹐勾引雙柑鬥酒來。枇杷顆顆黃將盡﹐桑椹離離鳥啄殘。可笑多情白翎雀﹐滿身煙雨戀江幹。

憔江潭落照斜﹐子山多病未還家。愁聽小謝輕埃雨﹐半濕新桐抱鳳花。

食法嚴龜太瑣細﹐天教饞口養粗才。長須解辦花前酌﹐買得蘆芽蛤蜊來﹝《唐書》有《嚴龜食法》二卷﹞。

羅含宅廢情無賴﹐王粲樓荒魂黯銷。未卜梁鴻何處住﹐綠槐深巷是臯橋。一局丁東入夜闌﹐三條蠟淚玉虫殘。此行不比羊玄保﹐願作宣城太守官。

老夫多癢倩誰爬﹐鴻爪畱痕病轉加。閒讀《漢書》過戊夜﹐神仙不到蔡經家。

絕少當壚買酒錢﹐孤村小肆麥風前。故人爲解相如渴﹐汲盡春申澗底泉。

病馬龍鐘似瘠竹﹐短鬣那復森開張。杜陵野老作浪語﹐苦試明年春艸長。

便欲結茅湖上住﹐屋旁鴨嘴小漁船。慣摻思話纖腰鼓﹐不費君平卜卦錢。詩思刁騷爨下琴﹐短吟彈出又長吟。十三徽碎鐘期少﹐不向人間更鑄金。

渺渺鴻陂白練鋪﹐芋魁豆飯野風呼。它的兩鵠歌聲歇﹐似得浮山一格無﹝鴻陂見《漢書》。荊山爲上格﹐浮山爲下格﹐見《南史》﹞。

沿溪鴉髻數兒童﹐倒接來指老翁。休唱白矜醉態﹐須教拍手笑山公。

◎記程總兵事髙要彭春洲明經不肯爲其鄕人張國梁作傳﹐持論甚正。浚師竊有議焉。重臣大將﹐從事戎行﹐一旦失利﹐辱身降志﹐其罪實無可逭。若鄕曲愚氓﹐被賊裹脇﹐而能力持大義﹐殺逆投誠﹐其卒也復以死報國﹐秉筆者方當爲之滌蕩瑕穢﹐表錄勛績﹐使仍執從賊之說﹐苛責而屏棄之﹐幾何不阻人以自新之路哉﹖吾皖程學啟者﹐其終始與國梁等投誠﹐後疊著戰功﹐蒙恩擢至江西南贛鎭總兵﹐遇缺題奏提督﹐給云騎尉世職﹑勃勇巴圖魯名號。同治三年督兵攻嘉興府城﹐槍子貫入頭腦﹐醫治無效﹐遂死。江蘇巡撫李公﹝鴻章﹞奏聞﹐得旨照提督陣亡例優卹﹐予謚忠烈。一介鄕氓﹐得此可以不朽矣。學啟﹐桐城人﹐英逆四眼狗之擾皖省也﹐學啟爲所擄﹐屢思逃去﹐賊拘禁之﹐不得脫。四眼狗知其勇﹐極爲籠絡﹐加以重用。學啟見其荼毒百姓﹐頗不喜。咸豐十年四月﹐曾公﹝國荃﹞軍逼安慶﹐學啟乘隙納款﹐曾公壯之﹐遂畱營帶隊﹐旋克復安慶省城﹐敍功得保官職。同治元年三月﹐李公有上海之命﹐僅帶學啟所部兩營往。半年之間﹐連獲虹橋﹑北新涇﹑四江口之捷﹐軍威大振。先後收復靑浦﹑嘉定﹑太倉﹑鎭洋﹑昆山﹑新陽﹑吳江﹑震澤各州邑。二年七月﹐進逼蘇州。學啟由婁門外節節進剿﹐歷將城東之寶帶橋﹑五龍橋﹐城北之華口﹑黃埭﹐城西之滸關﹑虎丘各處賊卡悉數掃平﹐派兵屯紮﹐又分隊剿退嘉興﹑湖州等路援賊。學啟不甚通文字﹐而每戰輒出奇謀制勝。十月﹐蘇垣恢復﹐降賊郜云官九人率二十餘萬眾﹐謀踞城要挾﹐管帶洋兵之總兵戈登又受賊愚﹐多方代爲乞請。學啟毅然不爲動﹐請於李公﹐於猝不及妨時立斬郜云官九賊首﹐懸竿示眾。二十餘萬賊無一敢逞者﹐頓時解散。人服其勇敢決斷雲。學啟死﹐年甫三十有五。戈登聞之﹐痛哭流涕﹐向李公索學啟打仗時隨身長旗﹐攜回本國﹐畱作記念。嗚呼﹗竊鉤者誅﹐竊國者侯。粵賊本小醜﹐乃跳梁潢池﹐蔓延至十數省﹐窮凶極惡﹐卽穴中婦孺﹐亦應殲戮靡遺。學啟一蚩蚩氓耳﹐律以竊國之義﹐罪何所辭﹐然而畫計獻城﹐身經百戰﹐嘉興之役﹐碎腦捐軀。我國家如天之仁﹐優其飾終之典﹐死而有知﹐宜如何感激耶﹖說者曰﹕李公滬上之功﹐半成於學啟之手。是不特不知李公﹐並不知學啟矣。夫學啟之勇﹐非李公善用之﹐不足顯﹔李公之功﹐非善用學啟﹐與學啟之感李公知﹐盡心爲其用﹐亦不能底成。追殺兔獸﹐狗也﹔發縱指示﹐人也。漢髙祖論功臣﹐惟蕭相國食邑獨多﹐有以哉﹗浚師官總理衙門時﹐洋人持學啟及戈登照像來﹐視之修眉方口﹐兩顴微露﹐恂恂然中人資。用是知以貌取人之所失多也。

◎表章學庸不始程朱李恢垣吏部曰「《大學》《中庸》二書﹐表章自二程子﹐朱子爲之章句﹐始並《語》《孟》爲《四書》﹐戶知之矣。按《中庸》一書﹐《漢。藝文志》有《中庸說》二篇。又戴氏《中庸傳》二卷﹐梁武帝《中庸講疏》一卷﹐見《隋。書經籍志》。司馬光《大學廣義》一卷﹐《中庸廣義》一卷﹐見陳氏《書錄解題》﹐均在二程之前。是不過因程﹑朱而顯﹐非程﹑朱始能表章也。宋鄭景望《蒙齋筆談》闡發尢顯﹐其論韓退之﹑李習之二人優劣﹐謂退之《原道》出於《大學》而未至﹐習之《復性篇》出於《中庸》而不膠。其論曰﹕」今世言三代周公﹑孔子之道﹐詳者莫如《禮記》。《禮記》之傳駁﹐而眞得孔子之言者惟《中庸》與《大學》。『其言固深切著明矣。按﹕景望爲徽宗時人﹐距二程稍後﹐而斯時三黨相軋﹐程子之說未行。《筆談》中所引文﹑富﹑杜﹑王諸公逸事﹐絕不及二程﹐且其言謂』古之至理有不謀而冥契者﹐吾儒之言《易》﹐佛之言禪是也『﹐又言』老子正今所謂禪者﹐但名不同耳『﹐是以三教歸一爲說﹐與程子迥殊﹐豈肯襲其言者﹖則此亦有識皆同之見﹐無容恃爲絕學也。又按﹕《論語》自漢已立博士﹐而《孟子》一書𨿽有注疏﹐實表自王荊公﹐而蘇轍《孟子解》﹑張九成《孟子傳》﹑余允文《尊孟辧》﹐皆在朱子之前﹝石糸京《中庸輯略》亦在朱子前﹐序所云』取石氏書﹐刪其繁亂﹐名曰輯略者『也﹞。今人第知《四書》爲朱子之功﹐不知《集注》而外﹐諸家尙不可勝數耳。「

◎禦屏風宋眞宗時田錫請約略四部﹐別爲《禦覽》三百六十卷﹐萬幾之暇﹐日覽一卷﹐經歲可畢。又采經史切要之言﹐爲《禦屏風》十卷﹐置坐之側。眞宗善其言﹐詔史館以羣書借之。較太宗選楊徽之詩十聯在禦屏風﹐相去遠矣。

◎日本輿地予得日本賴襄﹝安藝人﹐字子成﹞所著《新策》六卷﹐首載六略﹐曰《輿地》﹐曰《封建》﹐曰《官制》﹐曰《兵制》﹐曰《財用》﹐曰《法律》。其敍彼邦輿地頗爲明備﹐歷朝史冊及我《皇淸四裔通考》﹑顧亭林《天下郡國利病書》﹑魏默深《海國圖誌》皆未得其詳細。今爲縷記之俾讀者有所考焉。

賴襄曰﹕皇和之邦﹐處於大海之心﹐東西六百餘里﹐南北二百餘里﹐其形如磬折﹝魏氏圖志注云「嘗見日本所刻《和漢紀年》﹐其國本曰和﹐華人訛稱曰倭也。」﹞其地脈起於中而左右降﹐中最隆﹐東北亞之﹐西南最纖。故東北以連山斜限﹐連山外棄之毛夷。景行天皇使皇子日本武尊逾連山東徵而辟之﹐成務天皇隔山河而分國縣﹐隨阡陌以定邑裏。東西爲日縱﹐南北爲日橫﹐凡爲國百有四十四。爾後相繼﹐竟有四裔。至文武天皇因山海形勢﹐分爲六十六國﹝顧書﹕「國王一姓﹐歷世不易。初號天禦中主﹐居築紫宮。其子號大材云尊﹐自後皆以尊爲號。傳世三十二﹐至彥瀲尊第四子號神武天皇﹐徙太和州彊元宮。傳至守平天皇﹐凡四十一世﹐復徙都山城國。兩漢時始通中國。魏﹑晉以後得五經﹑佛教於中土﹐於是沙門之教盛行。唐貞觀間遣使往諭。宋初遣國僧﹛大周﹜然浮海貢獻﹐太宗賜紫衣﹐厚存撫之。其傳國已六十四世。」浚師按﹕梁玉繩《元號補遺》云「同裏王覲宸自日本歸﹐得其國人新刻《大成年代廣紀》﹐凡百二十代﹐起周惠王十七年﹐至我朝嘉慶五年。上紀本國年代﹐黑字﹐下記中國年代﹐朱字﹐了若指掌。」今考《新策》所紀年號次序﹐與《廣紀》正合。四十一世系持統﹐唐垂拱三年立﹐至萬歲登封元年﹐在位十年。六十四世系圓融﹐宋開寶三年立﹐至雍熙元年﹐在位十五年。顧氏謂太宗賜以紫衣﹐當是六十六代一條﹑六十七代三條時事。魏氏圖志謂顧書所云六十四世﹐溯之當在商﹑周﹐其國王一切名號﹐當系通華文後增飾爲之。蓋未見《廣紀》而憑其臆說耳﹞。畿內凡五州﹐曰山迹﹐曰山背﹐曰河內﹐曰和泉﹐曰攝津﹝顧書謂是山城﹑太和﹑河內﹑攝津﹑和泉﹞﹐地拖於尾西北海中。其南濱七國﹐曰播磨﹐曰備前﹐曰備中﹐曰備後﹐曰安藝﹐曰周防﹐曰長門﹐合稱山陽道。北濱九國﹐曰丹後﹐曰丹波﹐曰但馬﹐曰因幡﹐曰美作﹐曰伯耆﹐日出云﹐曰石見﹐曰隱岐﹐合稱山陰道﹝山陰一曰景背﹐山陽一曰景面。景﹐日景也﹞。山迹之南一國﹐曰紀伊。紀伊西北海中一國﹐曰淡路。其西南四國﹐曰阿波﹐曰贊岐﹐曰土佐﹐曰伊豫﹐合稱南海道。南海之西﹑山陽之西南海中九國﹐曰丰前﹐曰丰後﹐曰築前﹐曰築後﹐曰肥前﹐曰肥後﹐曰日向﹐曰大隅﹐曰薩摩﹐合稱西海道﹝肥前西北有二島﹐曰壹岐﹐曰對馬。對馬﹑薩摩管朝鮮﹑琉球二蕃。二蕃與毛人﹐景行以來皆服日本﹐經源氏﹑足利氏而浸倨﹐丰臣氏而降服﹐故皆貢方物﹐萃於徵夷府。朝鮮之地倍毛人﹐琉球三分毛人之一﹐最纖軟易制﹐故其執禮尢恭。顧書謂日本三島﹐一伊岐﹐一對馬﹐一多衤藝。誤壹岐爲伊岐﹐而添出多衤藝一島。魏氏圖志謂日本三島英人圖薩摩於對馬西爲大誤﹐並云薩摩卽薩峒島﹐居日本之南﹐皆誤於各紀載耳食之談。如薩摩在日本南﹐則不得稱之爲西海道矣﹞。日向爲神武天皇興起之地﹐神武都山迹﹐仁徳都攝津﹝神武﹑仁徳二君當在唐貞觀以前﹞。天智都近江﹝天智爲三十九代君﹐立於唐龍朔二年﹐至咸亨二年﹐在位十年﹞。元明都山迹之平城﹝元明爲四十三代君﹐立於唐景龍二年﹐至開元二年﹐在位七年﹞﹐五帝因之﹝五帝當是四十四代元正﹑四十五代聖武﹑四十六代孝謙﹑四十七代廢帝﹑四十八代示徳﹑四十九代光仁﹐其六代而曰五代者﹐或廢帝不列入歟﹞。至桓武天皇﹝五十代﹐唐建中三年立﹐至永貞元年﹐在位二十四年﹞乃定都山背。自山背之背緣北海而東北上七國﹐曰若狹﹐曰越前﹐曰加賀﹐曰能登﹐曰越中﹐曰佐渡﹐曰越後﹐合稱北陸道。自山迹緣南海而東上十五國﹐曰伊賀﹐曰伊勢﹐曰志摩﹐曰尾張﹐曰參河﹐曰遠江﹐曰駿河﹐曰甲斐﹐曰伊豆﹐曰相模﹐曰武藏﹐曰上總﹐曰下總﹐曰安房﹐日常陸﹐合稱東海道。南海﹑北海之間八國﹐曰近江﹐曰美濃﹐曰飛彈﹐曰信濃﹐曰上毛﹐曰下毛﹐曰陸奧﹐日出羽﹐合稱東山道﹐東山謂其多山也。而信濃與東海之甲斐﹐所謂連山斜限者。東山道一曰中山道。南北遭運由於河﹝遭運當是漕運﹞﹐東西之運由於海。桓武之世攺山背曰山城﹐都曰平安。東左京﹐西右京﹐各領三十坊﹐南北九條皇城在中。四面十四門﹐置六關﹐曰相阪﹝在近江﹞﹐曰鈴鹿﹝在伊勢﹞﹐曰不破﹝在美濃﹞﹐曰淸見﹝在駿河﹞曰須磨﹝在攝津﹞﹐曰赤間﹝在長門﹞。淸見以上控其東﹐須磨﹑赤間扼其西也。以六關制七道。道以統國﹐國六十有六﹝南懷仁《坤輿圖說》所記同﹞。國以統郡﹐郡六百有四﹝《潛確類書》作五百七十二郡。顧書作五百八十五郡﹐朱竹《靜志居詩話》作六百一十三郡﹑八十二浦﹐皆與《新策》不符﹞。郡以統鄕﹐鄕一萬三千。國有五等﹐曰大﹑上﹑中﹑下﹑小﹐郡亦如此。七道之驛三百九十三﹝東山八十餘﹐南海二十餘﹐西海九十餘﹐山陽﹑東海合五十﹐山陰﹑北陸各三十餘﹞。建太宰府於西海﹐以備西蕃﹝朱竹《靜志居詩話》謂﹕「日本國俗無冠﹐國王但著烏帽」。皆不確。按﹕賴襄《官制略》云「天智﹑文武之際﹐官制大定。蓋比推古﹑舒明始通隋﹑唐簡質者﹐漸於文。以冠服采色定其位級﹐推古帝創十二階冠﹐孝徳帝制七色十三階冠﹐天武帝攺爵位號﹐定朝服采色。至稱徳帝變官名﹐光仁帝卽位﹐盡復其舊。其大定至今﹐自一位至三位﹐各分正從﹐爲六階﹔自四位至八位﹐各分正從﹐而正從又各分上下﹐爲二十階﹔從八位下之下有大少﹑初位﹐各分上下﹐爲四階﹔凡三十階﹐以敍諸臣。別有一品至四品四階﹐以敍親王。別有勛十二等﹐第一等準正三位﹐第十二等準從六位下﹐凡位﹑階皆以少者爲貴﹞。四邊之塞﹐四十里一堠。凡海內形勢﹑風气﹑民俗﹐畿內以西之民勤農而少熟﹐東北民惰農而多熟﹐皆無魚鹽蛤蠃之利。畿內及阿波﹑贊岐﹑播磨以東﹐伊勢以西﹐其風气同﹐其地小險小沃﹐其民柔軟﹐好機利﹐其言語浮俐﹐其產纖工奇技﹐其港泊或多任俠﹐而要之非用武之地。甲斐﹑信濃﹑越後﹑越中﹐其地大險﹐其民沈毅精悍﹐業及蠶叢﹐其言語深重﹐其產金﹑鐵﹑文絹﹑佳鷹。關八州尾張以東諸國﹐其地大沃﹐其人爽達﹐果斷喜武﹐其言語斬截﹐其產竹箭﹑利刀﹑善馬。常陸﹑陸奧﹑出羽﹐其地大險大沃﹐其人似關八州而朴摯﹐其言語前卑後髙﹐其產巨牛﹑善馬。其朴摯愈北愈甚﹐毛人乃其極者。毛人之國固﹝疑是涸﹞。澤咸鹵﹐不生五穀﹑桑麻﹑六畜﹐其民茸毛﹐婦人黥面文身﹐男子挾弧插毒矢於頭﹐射熊羆獵虎﹐扌蜀鮭魚以爲食﹐無文書﹐刻木結繩以爲約束﹐獨知敬日景﹐曰是天皇所宗也。毛人北與魯西亞夾海相望﹐自魯西亞西南緣海與北陸﹑山陰﹑西海千里相望。山陽﹑山陰﹑西海及伊豫﹑土佐其風气相同﹐地小險小沃﹐其民鄙瑣﹐言語卑賤﹐產薦席﹑致布﹐特肥前﹑土佐以西頗有大險大沃者﹐其民頗類信濃﹑陸奧。陸奧﹑西海其人長大﹐山陰﹑山陽其人短小。朝鮮﹑琉球與毛人間北海而相去者四百餘里云。

是書前有大和菊山驄序﹐謂伊藤氏之唱古義﹐物氏之唱古文辭﹐皆立不朽之業﹐又謂此錄可補常藩之史誌﹑表未具之闕。惜均未獲睹也。

◎勝克齋胡文忠致曾侍郎書有云「勝帥以招降爲得計﹐蓋亦今之熊文燦耳。」勝帥者﹐克齋﹝勝保﹞也。以庚子舉人﹑外班翰林﹐存至內閣學士。文宗登極初年﹐上疏論南北形勢頗切﹐上嘉之﹐疊加拔擢﹐任以軍務。丰縣之役﹐戰績甚偉。迨至督兵數省﹐漸跋扈。在皖北時招撫逆撚張氵隆。氵隆妻有姿首﹐出入轅門﹐毫無顧忌﹐用是醜聲達內外。四眼狗就禽後﹐餘孽不多﹐勝不肯遏擊﹐安坐潁州﹐遂致入關肆掠﹐而陳得才山南之禍烈焉。苗沛霖騷擾江﹑淮﹑逞其一梟破獍之心﹐罪無可逭﹐勝則一意縱容保護。其間劣紳某某及臬司張某﹑總兵博某等幸災樂禍﹐甘爲苗逆牙爪﹐風承痔舐﹐靡惡不爲。厥後凶焰日張﹐𨿽受苗脇制﹐聽苗指揮者不僅勝一人﹐而生靈荼毒﹐推原禍始﹐皆勝之養癰貽患也。勝由皖而豫﹐由豫而秦﹐凡用兵處﹐所貪污欺飾﹐不可悉數。同治初元﹐奉旨革職拿問。勝供詞狡辯﹐案未定。給事中趙君﹝樹吉﹞復嚴劾之﹐禦史某君因趙君疏加以申救﹐爲同臺劉君﹝其年﹞所糾﹐並陳其悖謬有八。中云「該禦史自知彊詞奪理﹐淸議不容﹐所以挾制朝廷者﹐尢在『將帥寒心﹐釁人藉口』二語。臣謹按﹕《春秋》之法﹐人臣無將﹐將則必誅。今該禦史爲此誣罔誕妄之言﹐意存禁嚇﹐律以無將之義﹐何所逃罪﹖蓋該禦史之兄﹐前在咸豐年間因案革職﹐得入勝保軍營。效命私門﹐甘心鷹犬﹐原折流布﹐舉國嘩然。若猶顏與之同列﹐臣甚羞之」等語。疏入﹐上爲動容﹐旋賜勝自盡。勝之繯首也﹐大學士周文勤奉派傳旨。文勤赴獄中﹐勝直前牽其衣﹐曰「中堂﹐許某效臨刑呼冤乎﹖」文勤窘甚﹐退至門外﹐曰「我不管﹗我不管﹗」論者謂周延儒自盡時﹐語剌剌不能休﹐監視者急﹐在外大聲呼周曰「老師﹐天明矣﹗天明矣﹗」勝此舉可謂確肖。京師相傳﹐無不發噱云。勝尊人戊辰鄕舉﹐先世父同歲生也﹐人極篤厚。勝官京朝時﹐亦頗爽直不阿﹐晚節不終﹐惜哉﹗石埭楊朴庵﹝ゼ藻﹞負理學名﹐勝執經問業者有年。朴庵屢以書規之﹐卒不省﹐其及於罪也固宜。初外省督撫﹑統兵大臣交章劾勝﹐而首先舉發者實光祿寺卿潘君﹝祖蔭﹞。潘乃文恭相國﹝世恩﹞之孫﹐晏惇復峭直敢言﹐無忝厥祖矣。

◎祭神《大淸通。禮》﹕「元日恭祭堂子﹐饗殿內奉﹐朝祭神位於東﹐夕祭神位於西。輿前設案各一﹐每案陳香碟﹐朝夕守堂子人上香。除夕內務府官詣圜殿焚舊楮錢﹐總管大臣率諸王長史詣圜殿縣新楮錢。總管大臣於殿內髙案下杉柱縣楮錢二十有七﹐諸王長史﹑護衛等依次各縣楮錢二十有七。有司陳香鐙﹐司俎官上香。其祭堂子前一日﹐所司立桿於圜殿南正中石座﹐祭日縣黃幡﹐系采繩﹐綴五色繒百縷﹐楮帛二十有七﹐備香鐙。司俎官由大內恭請神位﹐安奉於祭神殿內﹐南向﹐陳饈餌盤九﹐酒餞三。圜殿陳饈餌盤三﹐酒餞一﹐楮帛如數。」謹按﹕堂子之祭﹐爲我朝敬事天神令典。乾隆十九年四月﹐諭禮部等衙門﹕王公等建立神桿﹐按照爵秩等差設立齊整。尋議神桿立座每翼爲六排﹐每排爲六分﹐皇子神桿列於前﹐其次親王﹑郡王﹑貝勒﹑貝子﹑公﹐各按排建立﹐從之。以故滿洲士庶家均有祭神之禮﹐親友之來助祭者﹐咸入席分胙﹐謂之喫肉。浚師官京師時﹐曾屢與斯會。玆錄麟丈見亭河帥《鴻雪因緣圖記》中祭神一則﹐以資考證焉。記曰「道光二十有五年﹐歲次乙巳﹐麟慶年五十五歲﹐蒙恩家居調理腿疾。秋八月﹐夙恙就痊﹐發願祭神於宅內五福堂。其名五福者﹐則以官總督時疊邀禦書『福』字之賜﹐匯摹其五﹐永迓嘉祥也。爰蠲吉日﹐選犧牲﹐前期命長媳造醴酒﹑打灑糕﹐屆期在桿前供糕﹑酒﹐命長子崇實告祭。屋內西炕懸鑲紅雲緞黃﹐粘紙錢三掛﹐前設紅棹﹐供糕十三盤﹐酒十三盞﹐香三碟。免冠叩首﹐易酒三次﹐焚紙錢一﹐移南一香碟及第三糕盤於版上﹐請牲﹝稱曰黑爺﹞入﹐提耳灌酒﹐省之﹐﹝避殺字﹞取阿穆孫﹝也﹞供棹北。俟肉熟﹐奉俎以獻﹐首向上﹐振鸞刀插之。免冠叩首﹐撤受胙。夕祭設架於北炕﹐系小黃﹐儀如朝祭。惟糕﹑酒數各十一﹐請牲不取血。獻熟時息香撤火﹐布幔遮窗﹐主婦叩首﹐謂之背鐙﹐呼燭後撤分胙。次早在桿前祭天﹐先置大銅海﹐設髙棹﹐陳五碟﹐實以米﹑鹽﹑香﹑水﹐一空﹐畱貯阿穆孫。洗斗升舊骨於屋上。免冠叩首﹐撒米三次﹐請牲省之﹐盛血以盆﹐釁桿尖﹐脫衣﹝避剝字﹞解節﹐俟肉熟﹐跪切細絲﹐盛以碗﹐配卑米飯同供。免冠叩首﹐取碟中物貯斗內﹐剔項骨共貫於桿立之﹐轉俎分胙。午後撂骨燎牲衣﹐禮畢。余家舊有薩瑪﹐﹝譯言祝辭﹞今則樂設不作。其器有神箭﹑樺鈴﹑拍板﹑手鼓﹑腰鈴﹑三弦﹑琵琶﹑大鼓﹐凡八具。」謹按﹕滿洲所祀神有畫像者﹐坤寧官系佛菩薩﹐關帝﹑穆哩罕﹐又相傳祝詞所稱丹琿琿卽七星﹐鄂謨錫瑪瑪卽保嬰﹐尙錫卽田祖﹐紐歡臺吉武篤本貝子﹐皆有功徳者﹐余無考。蓋自金天興以後文獻無徵﹐世遠年湮﹐國語惟憑口授﹐不能盡詳始末。考《禮記。文王世子》「釋奠於先師」﹐鄭玄注不能舉先師爲誰。以《周禮》瞽宗爲例﹐知古人於相傳祀典皆不妄實其人﹐故我純廟修祭神祭天典禮﹐亦闕所不知﹐正合祭法所謂「有其舉之﹐莫敢廢」也。至祝文「鄂羅羅」諸字﹐有聲無義﹐亦如漢樂府《臨髙臺》之收中吾有所思之「妃呼」爾。

◎田巴對齊王《新序》﹕「齊有田巴先生者﹐行修於內﹐智明於外。齊王聞其賢﹐聘而將問政焉。田巴先生攺制新衣﹐飾冠帶﹐顧謂其妾曰『何若﹖』其妾曰『佼』。將出門﹐問其從者曰﹕」何若﹖『從者曰「佼。』過於淄水﹐自窺醜惡甚矣。遂見齊王﹐齊王問政焉。對曰﹕」政在正身﹐正身之本在於羣臣。今者大王召臣﹐臣攺制飾﹐將造公門﹐問於妾﹐妾愛臣﹐諛臣曰佼。將出門﹐問從者﹐從者畏臣﹐曰佼。臣臨淄水而觀影﹐然後自知醜惡也。今齊之臣妾﹐諛王者非特二人也。王能臨淄水見己之惡﹐過而自攺﹐斯齊國治矣。『「此與《國策》鄒忌諫齊威王同一意致﹐而寥寥數語﹐了無枝蔓。可見古人胎息之善。

◎虞美人「項王夜聞漢軍四面皆楚歌﹐乃大驚曰﹕」漢皆已得楚乎﹖是何楚人之多也﹖『夜起飲﹐帳中有美人名虞﹐常幸從﹐駿馬名騅﹐常騎之。於是項王乃悲歌慷慨﹐自爲詩曰「力拔山兮气蓋世﹐時不利兮騅不逝。騅不逝兮可柰何﹐虞兮虞兮柰若何﹗』歌數闋﹐美人和之。項王泣數行下﹐左右皆泣﹐莫能仰視。」此一段寫英雄末路﹐有聲有色﹐千載而下讀之﹐猶爲感慨。龍門之筆﹐所以髙出尋常萬萬也。司馬溫公作《資治通鑑》﹐獨刪去之﹐豈以美人﹑駿馬不足紀乎﹖浚師按﹐虞美人有答項王楚歌云「漢兵已略地﹐四面楚歌聲﹐大王意气盡﹐賤妾何聊生﹗」辭旨悲惋﹐實開漢以後五言之先聲。「美人名虞」﹐注﹕「一曰姓虞。」《後漢書。靈帝紀》熹平四年拜衝帝母虞美人爲憲園貴人﹐是古今有兩虞美人也。

◎色斯舉矣翔而後集何義門《讀書記》曰「『色斯舉矣』二句﹐集解中本不與下『雌雉』相屬﹐朱子亦據胡氏謂﹕」雉之飛也決起﹐其止也下投﹐無翔集之狀。『故𨿽與下通爲一節﹐注中仍謂二句上下必有闕文。其謂色舉翔集卽雉﹐移山梁一句冠於首﹐則辭意尢明﹐始於陳定宇。「浚師按﹕《程子外書》云﹕」』山梁雌雉﹐時哉時哉﹗色斯舉矣﹐翔而後集。『子路聞之﹐竦然共立﹐後乃三嗅而作。文如此順﹐恐後人編簡脫錯。「又云﹕」』山梁雌雉﹐時哉時哉﹗『此聖人歌雉在山梁得其時﹐而民不得其時也。子路不察﹐乃共之﹐三嗅而作﹐使子路知我意不在是也。「朱子之說實出於程子﹐未必以胡氏爲據。馬融注色舉﹐但曰見顏色不善則去。周生烈﹝仍有周氏﹐未詳其名﹞注翔集﹐但曰回翔審觀。故正義曰﹕」此言孔子審去就也。謂孔子所處﹐見顏色不善﹐則於斯舉動而去之﹐將所依就﹐則必回翔審觀而後下止。翔而後集﹐以飛鳥諭也。「宋儒於漢學最多攻駁﹐獨此節不肯輕發議論。如蔡節《論語集說》則曰﹕」色﹐謂人之容色也。舉﹐謂飛而去之也。「張南軒《癸巳論語解》則曰﹕」此非止爲事君而言。色斯舉矣﹐炳先見於幾微也。翔而後集﹐從容審度而後處之也。若是則悔吝何由而至﹖「眞西山則曰﹕」色斯舉矣﹐去之速也。衛靈公問陳而孔子行﹐魯受女樂而孔子去。翔而後集者﹐就之遲也。伊尹俟湯三聘而後幡然以起﹐太公﹑伯夷聞文王善養老而後出。後世如漢穆生以楚王戊不設醴而去﹐諸葛武侯必待先主三顧而後從之﹐皆有得乎此。「朱子知上下必有闕文﹐又謂不可彊爲之說﹐而於馬注」見顏色不善則去「添出」言鳥之見人顏色不善則飛去「﹐似乎拘泥」翔集「二字﹐不知《禮記》」行不翔「﹐《論衡。定賢篇》」大賢之涉世﹐翔而後集「﹐翔字皆屬人說。近時髙頭講章有云﹕」一說注明指鳥下﹐單指雉。「於朱注」人之見幾而作﹐審擇所處﹐亦當如此「句全不體會矣﹝《韓詩外傳》引」色斯「三句證接輿辭楚王之招﹐西山先生之所本也﹞。

◎放炮年羹堯官總督時﹐自以曾佩大將軍印﹐威福獨擅﹐不準同城巡撫放炮。按﹕王州《觚不觚錄》﹕「先朝之制﹐惟總兵官列營始舉炮奏鼓吹﹐而吾蘇韓襄毅公﹝雍﹞以右都禦史總督兩廣﹐開府梧州最盛﹐自是三邊﹑宣大之總督﹐以至內地帶提督者皆然﹐若巡撫則不爾。先君代楊襄毅總督駐密雲﹐晚堂則不舉炮奏鼓吹﹐云楊公固如是。得非密雲邇京輦﹐當稍從裁省耶﹖然自後巡撫無不舉炮奏鼓吹矣。倭變以來﹐巡江禦史亦行之。五六年前﹐吾州兵道亦行之。」云云。我朝官制﹐半沿明習。今各省同城將軍﹑督﹑撫﹑學政﹐及部差﹑監稅﹑織造等官﹐皆出入舉炮奏鼓吹﹐巡道之駐紮外府者亦然。廣州滿洲﹑漢軍兩副都統﹐出門向只奏鼓吹﹐不舉炮﹐長樂初將軍蒞任﹐屬其一體舉行﹐嗣後必沿以爲例云。

◎儲貳金鑑髙宗純皇帝命諸皇子同軍機大臣及上書房總師傅等﹐將歷代冊立太子事迹﹐有關鑑戒者﹐采輯成書﹐名爲《古今儲貳金鑑》﹐是書外間罕有見者。謹案﹕乾隆四十八年九月三十日﹐內閣奉上諭﹕「朕閱館臣所進《職官表志》﹐詹事府一門﹐其按語內稱『詹事爲東宮官屬。我國家萬年垂統﹐家法相承﹐不事建儲冊立﹐詹事府各員畱以備詞臣遷轉之階』等語﹐是書館臣因朕前降渝旨﹐於建儲一事之斷不可行﹐明切訓示﹐故於按語內特爲揭出。其實書生拘迂之見﹐豈能深計及此。且使是書畱傳後世﹐安知不又訾議館臣爲無柰迎合諭旨﹐非其本懷耶﹖用是不得不再爲明白宣諭。夫堯授舜﹐舜授禹﹐唐虞固公天下﹐卽禹之傳啟亦非於在位時有建立太子之事。三代以後人心不古﹐秦﹑漢預立太子﹐其後爭奪廢立﹐禍亂相尋﹐不可枚舉。遠而唐髙祖立建成爲太子﹐至於兄弟相殘﹐建成被害。近而明神宗朝羣臣奏請預立國本﹐紛紜擾亂﹐大率皆爲後來希榮固寵之地。甚至宵小乘間伺釁﹐釀爲亂階。如挺擊等案﹐神宗召見太子﹐泣爲慰藉﹐父子之間﹐至於如此﹐閱之眞可寒心。可知建儲冊立﹐非國家之福﹐召亂起釁﹐多由於此。卽以我朝而論﹐皇祖時理密親王亦嘗立爲皇太子﹐且特選公正大臣如湯斌者爲之輔導。乃旣立之後﹐情性乖張﹐卽湯斌亦不能有所匡救。羣小復從而蠱惑﹐遂致屢生事端﹐上煩皇祖聖慮﹐終至廢黜。且卽理密親王幸而無過﹐竟承大統﹐亦不過享國二年。其長子弘縱欲敗度﹐不克幹蠱﹐年亦不永。使相繼嗣立﹐不數年間﹐連遭變故﹐豈我大淸宗社臣民之福乎﹖是以皇祖有鑑於玆﹐自理密親王旣廢﹐不復建儲。迨我皇祖龍馭上賓﹐傳位皇考﹐紹登大寶﹐十三年勵精圖治﹐中外肅淸。我皇考敬法前徽﹐𨿽不預立儲位﹐而於宗┙大計﹐實早爲籌定。雍正元年﹐卽親書朕名﹐緘藏於乾淸宮『正大光明』扁內﹐又另書密封一匣﹐常以隨身。至雍正十三年八月﹐皇考升遐﹐朕同爾時大臣等敬謹啟視傳位於朕之禦筆﹐復取出內收緘盒密記﹐核對吻合﹐人心翕然。此天下臣民所共知者也。朕登極之初﹐恪遵家法﹐以皇次子孝賢皇后所生嫡子爲人端重醇良﹐依皇考之例﹐曾書其名藏於乾淸宮『正大光明』扁額後。乃稟命不永﹐未幾薨逝。遂命大學士鄂爾泰﹑張廷玉等將其名撤出﹐追謚爲端慧皇太子﹐是未嘗不立嫡也﹐但不以明告眾耳。嗣後皇七子亦孝賢皇后所出﹐秉質純粹﹐不久亦卽悼殤。其時朕視皇五子於諸子中覺貴重﹐且漢文﹑滿洲﹑蒙古語﹑馬步射及算法等事﹐並皆嫻習﹐頗屬意於彼﹐而未明言﹐乃復因病旋逝。設依書生之見﹐規仿古制﹐繼建元良﹐則朕三十餘年之內﹐國儲凡三易﹐尙復成何事體﹖是以前於癸巳年復書所立皇子之名﹐藏於匣內﹐常以自隨。是年南郊大祀﹐令諸皇子在壇襄事﹐曾以所定皇子﹐默禱於上帝。若所定之子克承堂構﹐則祈昊蒼眷佑﹐俾得年命延長。倘非天意所屬﹐則速奪其算﹐朕亦可另爲選擇﹐毋誤我國家宗社生民重寄。本年恭詣盛京﹐只謁祖陵﹐亦如告天之言﹐默祝於太祖﹑太宗之前﹐仰祈靈爽式憑﹐永垂昭鑑。朕非不愛子也﹐誠以宗社爲重﹐若朕之子孫皆以朕此心爲心﹐實大淸國億萬斯年之福也。今日召對諸皇子及軍機大臣等﹐面降此旨﹐卽朕前所默告上帝﹑祖宗之言﹐豈容有絲毫虛飾耶﹖朕於天下一切庶務﹐無不宵旰勤求﹐悉心籌畫﹐寧於繼體付托之重﹐轉不早爲定計乎﹖秋間朕於避暑山莊河岸禦槍打﹐失足落水濕衣﹐其時不特禦前王公大臣等聞知﹐俱卽趨至問安﹐卽漢軍機大臣亦接踵前赴該處。朕仍率伊等談笑而行﹐並未有因內廷禁地﹐太監等敢於阻止者。設朕起居偶有違和﹐大臣等俱可直詣寢所﹐此皆由朕平日君臣一體﹐無日不接見﹐諸臣面承諭旨﹐何至有若前代『夜半禁中出片紙』之語﹐爲杞人之憂乎﹖總之﹐建儲一事﹐卽如井田﹑封建之必不可行﹐朕𨿽未有明詔立儲﹐而於天﹑祖之前旣先爲齋心默告﹐實與立儲無異﹐但不似往代覆轍之務虛名而受實禍耳。故現在詹事官屬𨿽沿舊制﹐而其實一無職掌﹐只以備員爲翰林升轉之資耳。因明切宣諭﹐我子孫其敬承勿替﹐庶幾億萬年無疆之休﹐其在斯乎﹗總之﹐此事朕亦不敢必以爲是﹐其有欲遵古禮﹐爲建立之事者﹐朕亦不禁。俟至於父子兄弟之間猜疑漸生﹐釀成大禍﹐當思朕言耳。並諭館臣將此旨錄冠是編之首﹐俾天下萬世咸知朕意。欽此﹗」恭讀一過﹐仰見聖主近承祖宗家法﹐遠鑑歷代獘端﹐議論崇閎﹐巍巍乎度越千古矣。

◎奔者不禁《周官。媒氏》﹕「仲春之月令會男女﹐於是時也﹐奔者不禁。若無故而不用令者罰﹐之。」錢竹汀少詹述徳州梁鴻翥解曰「會字讀如『惟王不會』之會。謂會計其未嫁者﹐令其及時嫁娶。古者女於有罪爲人妾﹐而《內則》云﹕」奔則爲妾『﹐以其六禮不備卑之也。仲春奔者不禁﹐謂不禁其爲人妾耳。聖人豈導民以淫奔哉﹖「林薌溪《三禮通釋》云﹕」萬氏謂奔者不禁﹐是作《周官》者見周末時俗有男女相誘﹐如《溱洧》詩所云﹐而官不禁者﹐遂以爲《周禮》固然﹐而遂筆之。案﹕孫卿曰「霜降逆女﹐冰泮殺止。』謂九月卽有昏娶﹐至冰泮農業起﹐則昏禮殺也。毛公《詩》傳多用其說。據此﹐則仲春正昏娶殺禮之時﹐故有故而遲至於此﹐禮𨿽不備﹐官可不禁。葉氏亦謂奔非《桑中》所謂奔。萬氏以爲卽《詩》所刺之奔﹐誤。」臨海洪頤煊《讀書叢錄》云「《禮記。內則》﹕」聘則爲妻﹐奔則爲妾。『鄭注﹕「奔或爲。』《說文》」『﹝1234﹞﹐行且賣也。』重文作。奔者不禁﹐亦謂賣者不禁﹐疏義失之。「以上三說﹐皆似是而非。梁主不禁爲人妾之議﹐不知有罪爲人妾﹐與六禮不備之爲妾﹐皆無所用其禁。林之有故而遲﹐禮𨿽不備﹐官可不禁﹐較梁說差勝﹐然有故而遲解下」無故而不用令「句則可﹐乃明明指爲」仲春之月﹐令會男女「﹐而必彊謂仲春正昏娶殺禮之時﹐插入」有故而遲「四字﹐頗不圓到。﹝何異孫《十一經問對》﹕」會男女於仲春者﹐順時令陰陽交也。周正建子﹐卽今十二月﹐故《詩》曰『士如歸妻﹐迨冰未泮』﹐獨奔者不禁。注疏鄭解不通﹐聘爲妻﹐奔爲妾﹐淫奔之事﹐安有不禁乎﹖嘗謂全《禮》非周公之全書﹐必末世添入者。「﹞洪錄以《說文》字拉到賣字﹐亦屬牽彊無味﹐近於攺字陋習。浚師按﹕宋樂淸王東巖﹝名與之﹐一號次點﹞《周禮訂義》引鄭鍔云﹕」或謂是時令會男女之當嫁娶者﹐使得以及時﹐則奔者宜禁﹐反不禁之。鄭康成以謂『重天時權許之』是否﹐余以爲康成一語之謬﹐傷敗風教﹐至今牢不可破。周人立法之本義﹐言奔者不禁若無故而不用令﹐與今律文言若之若問。若之爲言﹐及也。謂不禁男女之奔及無故不用令者﹐俱有罰耳﹐柰何以『重天時權許之』耶﹖「此論未經人道﹐蓋賈公彥已有」權許之實﹐實非正禮「之語也。潁州連叔度《周官精義》於」仲春之月「至」司男女之無夫家者而會之「三十七字﹐謹遵禦案﹐斷爲莽歆增竄﹐羣儒彊爲之說﹐皆不足辯。所見實正大。其注」娶判妻「謂已出之婦入﹐」子「謂他人之子﹐書之慮其有悔﹐亦原本鄭鍔《訂義》﹝兪氏樾《羣經平議》謂」娶判妻「判字系衍文﹐謬﹞。浚師又按﹕」司男女之無夫家者。「注﹕」無夫家是鰥寡之人。「寡可以稱無夫家﹐鰥亦可以稱無夫家乎﹖是眞不得其解矣﹝王開祖曰﹕」奔者不禁﹐示天下無禮。復仇而義﹐示天下無君。蓋疑《周禮》削於六國﹐焚於秦﹐出諸季世﹐所存者寡。聖人不作﹐無從而取正也。「﹞

◎置閏嘉慶十八年癸酉﹐時憲書系閏八月。是年冬至在十月內﹐爲向來所未有。因推算十九年三月亦無中气﹐可以置閏﹐經管理欽天監定親王﹝綿恩﹞等奏聞﹐奉旨﹕「詳細再行通查。」旋據奏稱﹕「康熙十九年﹑五十七年俱閏八月﹐是年冬至仍在十一月﹐與郊祀節气均相符合。今嘉慶十八年閏八月﹐冬至在十月內﹐則南郊大祀不在仲冬之月﹐而次年上丁﹑上戊又皆在正月﹐不在仲春之月﹐且驚蟄﹑春分皆在正月﹐亦覺較早。若攺爲十九年閏二月﹐則與一切祭祀節气均屬相符。復將以後推算至二百年﹐其每年節气及置閏之月﹐俱與時憲書無訛。」上從之。時憲科五官正王嵩齡﹑何元泰﹑陳恕﹑何元海蒙恩各加一級云。

◎音韻寧都曾靑藜﹝燦﹞選輯國初諸家詩﹐名《過日集》﹐其凡例有云「詩以道性情﹐音韻相近﹐聲律自諧。《三百篇》至漢﹑魏﹑六朝﹑初無一定之韻。自沈約《韻譜》一出﹐唐人稍加增損﹐取以設科﹐名曰《禮部韻略》﹐遂使千餘年間學詩者奉爲刑書。余考﹕沈韻東﹑鐘﹑眞﹑文﹑支﹑微﹑魚﹑模﹑寒﹑刪﹐蕭﹑豪﹐庚﹑靑﹐覃﹑鹽﹑應分也。今不分東﹑鐘﹐魚﹑模﹐而以東﹑冬﹐魚﹑虞﹐分爲二韻﹔支﹑微﹐眞﹑文﹐寒﹑刪﹐蕭﹑豪﹐庚﹑靑﹐覃﹑鹽﹐數韻𨿽分﹐而微韻之惟﹑危﹑眉﹑悲﹐刪韻之殘﹑闌﹑餐﹑珊﹐文韻之春﹑純﹑屯﹑輪﹐靑韻之淸﹑情﹑精﹑鶯﹐混入支﹑寒﹑眞﹑庚諸韻﹔眞﹑文又分爲眞﹑文﹑元﹐庚﹑靑分爲庚﹑靑﹑蒸﹐蕭﹑肴分爲蕭﹑肴﹑豪﹐覃﹑鹽分爲覃﹑鹽﹑咸﹔江﹑陽本一音也﹐分而爲二﹔麻﹑遮本二音也﹐合而爲一。種種舛謬﹐不可殫述。明初宋文憲等正訛訂謬﹐定爲《正韻》﹐𨿽東﹑鐘﹐支﹑齊﹐庚﹑靑﹐眞﹑文﹐諸韻間有混淆﹐然尙不失《中原音韻》之正。至韻譜之舛﹐則在唐李涪已極言之矣。況唐時多有不拘沈韻者﹐又或謂古風不拘﹐律則未有不嚴者。不知少陵五律《雨晴》『從西萬里風﹐久雨不妨農』﹐《摩詰》五排《禊飲應制》『宜春小苑東﹐灞氵產亦朝宗』﹐《扈從溫湯》『旌旗渭水東﹐詞賦屬文宗』﹐襄陽《元日》『今朝歲起東﹐無祿尙憂農』﹐豈非東﹑冬二韻乎﹖襄陽五律《省覲》『勞歌涉海涯﹐親望老萊歸』﹐豈非支﹑微二韻乎﹖少陵七律《崔氏東山艸堂》『落日更見漁樵人﹐飯煮靑泥坊底芹』﹐豈非眞﹑文二韻乎﹖善夫夏洪基曰﹕」學唐者宜學其品格之髙古﹐气韻之渾厚﹐學李﹑杜者又宜學其才情識力﹐學其淸新俊逸﹐卓煉沈雄﹐不徒拘拘於韻譜也。若必韻譜之拘﹐則三唐悉用沈韻﹐而詩如李﹑杜者有幾﹖今人知依唐韻而詩如唐者復有幾﹖其所重槪可知已。況音有古今﹑異讀﹐蓋運會使然﹐不可彊合。縱使孔子復生﹐恐不能以《三百》之韻比今人﹐而同之以故。沈韻之不合古者多矣﹐今韻之不合沈者又多矣。豈沈不用古則是﹐而今不用沈則非哉﹖『宋濂溪曰「《國風》《雅》《頌》四《詩》﹐以位言之﹐則上自王公﹐下逮小夫賤隸﹐莫不有作。以人言之﹐其所居有東西南北之殊。故所發有剽疾重遲之異﹐四方之音﹐萬有不同。孔子刪《詩》﹐皆堪被之管弦者﹐取其音之協也。楚﹑漢以來﹐《離騷》之辭﹐《郊祀》《安世》之歌﹐以及於魏﹑晉諸作﹐曷嘗拘於一律﹖亦不過協比其音而已。明末雲間陳大樽選近詩﹐凡用《正韻》者﹐詩𨿽佳弗錄。甚矣夫﹐其捨父而廟別祖也﹗今余所選﹐率多唐韻﹐習尙旣久﹐不能釐正。而用《正韻》者﹐亦並存之。若一律兼用兩韻﹐則不敢收入也。」按﹕此論極精確﹐講韻學者宜三復之。

◎角門轅門見於《周官》﹐其名最古。《唐。張仲方傳》﹕「兩省官入朝宣政﹐衙門未開﹐百官錯立於朝堂。」此尙是朝門﹐非若今之官署也。國初任葵尊﹝宏嘉﹞爲禦史﹐疏定朝服﹐三品以上乃得衣貂及舍利猻。漁洋先生戲爲詩曰「京堂銓翰兩衙門﹐齊脫貂裘舍利猻。昨夜五更寒透骨﹐舉朝誰不怨葵尊﹖」是可爲後來衙門典故。《明史》沐昆襲黔國公﹐初喜文學﹐自矜厲﹐其後浸驕﹐陵三司﹐使從角門入。蓋外官衙署正門左右各有門一﹐謂之東角門﹑西角門﹐屬官參謁﹐均由角門入也。

◎程孟陽詩朱竹先生謂程孟陽詩近體多於古體﹐七律多於五律﹐格調卑卑﹐才庸气弱。就其集中稍成章者錄得八首﹐入《明詩綜》中。其實孟陽詩未可厚非也。《漁洋詩話》云「明末七言律詩有兩派﹐一爲陳大樽﹐一爲程松圓。大樽遠宗李東川﹑王右丞﹐近學大復。松圓學劉文房﹑韓君平﹐又時時染指陸務觀。此其大略也。松圓警句如﹕」爪步江空微有樹﹐秣陵天遠不宜秋。『』梅殘燭燼西窗雨﹐雪凍香濃小閣云『。』古寺正如昏壁畫﹐層湖都作水田衣。『』夢裏楚江昏似墨﹐畫中湖雨白於絲。『』遠雁如塵飛水面﹐亂帆隨月下吳頭。『』回峯凍雨皆成雪﹐出霧危巒半是云。『』多年華髮絲相似﹐三月春愁水不如。『』間飲斷虹明積翠﹐湖飛片雨亂斜陽。『』雨聲變後寒風急﹐虹影消來白日過。『』城上雪聲遊子屐﹐縣南風色酒人家。『』嶽寺夜眠春間雨﹐浦樓寒醉雪山風。『皆不愧古作者。「沈歸愚先生《別裁集》云﹕」孟陽詩亦娟秀少塵。自錢牧齋訾瞀李﹑何﹑王﹑李諸人﹐推孟陽爲一代宗主﹐幾與髙季迪﹑李賓之前後相埒矣。而陽羨邵子湘有心矯枉﹐摘其累句﹐謂其穢褻俚俗﹐幾於身無完膚。予錄其气淸格整﹐去《風雅》未遠者四章﹐見孟陽自有眞詩﹐勿因牧齋之過許﹐而毛舉其疵以掩之。「浚師按﹕竹於嘉定四君子詩﹐皆若有不滿之意。《明詩綜》爲一代傳書﹐未敢輕爲議論。然所收曾傳燦諸人﹐實皆食聖朝之粟﹐不得比於前代之遺民也。玆特記王﹑沈兩公之說﹐並擇錄孟陽古體詩四首於後﹐明眼人自能辧之﹐且以明區區非阿好鄕人焉。

◎附錄程孟陽﹝嘉燧﹞詩△孫履正履和北上予同舟送之入郡艤舟白蓮橋信宿臨別題贈長句涼風一杯酒﹐明月萬里心。雙帆飛度吳苑樹﹐澄江遠掛秋河陰。君過三山向京闕﹐揚子津樓秋漲沒。廣陵豪士邀醉君﹐期我不來意超忽。君不見梁園歸弄黃河ザ﹐驚沙刮地哀鴻髙。又不見吳都走馬來觀試﹐霜葉覆階雅滿寺。壯心﹛斯﹜蕩功名疏﹐劍歌蕭條風雨至。逐君兄弟歲月深﹐寸心匪石千黃金。脫衣貰酒君酌斟﹐君胡不飲心沈吟。沈吟欲言向余久﹐舊時好事還能否﹖黃羅峯頭搔首問靑天﹐逸句驚人落杯酒。此中二月梨花明﹐綠莎錦湍飛羽觥。千林皚皚雪照夜﹐踏冰響さ空巖聲。玉屏門西初罷射﹐揮鞭半醉歸侵夜。將軍開ト遮馬迎﹐琉璃燭晃金盤炙。別來耕商甘隱淪﹐此日感嘆傷精魂。令弟胸懷萬人略﹐結束弓矢幹金門。仲今落魄向侯邸﹐食魚有無那可論。送君江邊天迢迢﹐月明靑天生夜潮。我醉仍眠爲君侶﹐起看日暮陽山雨。朝來移艇遊村南﹐碧梧蒼翠藏精藍。龍鱗古木不見日﹐菱花演漾開風潭。捲帷散發蔭深樾﹐此時賦詩思淸發。忽然二子就我來﹐手指月出浮雲開。溪橋石路皎霜雪﹐顧影踏月心徘徊。徘徊不眠欲至曙﹐預愁明日還歸去。白蓮橋西題贈君﹐千載知余送君處。

△宿牛首城南徧蘭若﹐玆山何穹窿﹖鞍馬上幾盤﹐迫察勢猶雄。崖昃日半傾﹐光射東南峯。闌干倚峻壁﹐毫末紛玲瓏。路回見塔寺﹐到門羅杉松。積翠扶層皆﹐暝色帶遠江。髙殿夜突兀﹐古木枝あだ。尙駭仰睇賒﹐未覺俯歷崇。細路繞殿角﹐欲上聞鳴鐘。捫蘿踏深影﹐林幽徑難通。悄然心神淒﹐卻顧來驚風。下歸白雲梯﹐微月光ㄔ朧。明當上絕頂﹐冥搜恣所窮。興劇耿無寐﹐淸宵殊未終。

△贈張翁茂仁二丈達士志匡時﹐經緯隨弛張﹐小儒競枝葉﹐雕繪攻詞章。張翁磊落人﹐所思濟時康。上下數千年﹐扌氏掌如傾囊。治亂本代興﹐史乘記多方。搜羅到根源﹐補苴見周防。賈生著《過秦》﹐荀卿法後王。阿汾述元經﹐斟酌惟行藏。惜哉時命違﹐白首徒棲遑。材大不謀身﹐僅飽核與糠。伊余爲童兒﹐見翁吾師旁﹝年十四﹐與唐叔達同受經徐師門下﹞。開口據上坐﹐大聲論興亡。斯豈古人歟﹖自分不得當。何圖卅年閒﹐折節夷輩行。扣門來相求﹐令我神揚揚。謂余可與言﹐勗之以自彊。云堪托子孫﹐懷此何能忘。蕭蕭伯通廡﹐峨峨徳公牀。過從禮雪晨﹐鬥酒激中腸。相彼歲寒松﹐摧頹回冰霜。孰知巖壑姿﹐可以棟明堂。

△題畫雪景送師歸黃山喝石居﹝去年除夕師以餘疾出山﹐玆感舊作歌﹞

蓮花峯腰三丈雪﹐飛鳥無聲人迹絕。山僧冒寒晨出山﹐觸踏層冰跗拆裂。遠來問疾剛一笑﹐寒缸結花如吐屑。紙窗竹屋歲聿除﹐駒隙光陰催電掣。故人遊山恨不俱﹐愁我無緣上﹛山截﹜で﹝海虞公曾語師云云﹞。八十衰翁老亡力﹐賈勇扳躋彊得得。前推後挽賴師﹐擐肘牽裾抱腰衤棘。穿崛渡壑捫確犖﹐十步回頭五步息。忽然坐我天門間﹐自怪憑空生羽翼。此時日下千崖赤﹐相去半鳴望碣石。崖松龍拿亙相引﹐林石人形如欲沫。庵前矮垣齊及肩﹐道上淸泉才沒跖。仰頭天都五千仞﹐俯瞰蓮溝十萬尺。瞳瞳檐松樹羽蓋﹐冪冪楓林排畫壁。廿年茅齋落夢境﹐方丈香廚共禪席。牀下地鑪火長活﹐龕裏燈明磬方寂。八月山寒苦風雨﹐有客夜投同軟語。山芋煨來手自剝﹐秋芽焙出還親煮。老人擁衾日僵臥﹐小師《蓮經》晨夕課。開門忽報下方晴﹐空中靈鵲過。

◎三餘冬者﹐歲之餘﹔夜者﹐日之餘﹔陰雨者﹐晴之餘。此董季直所云三餘也。梁武帝時童謠有云「王气在三餘」﹐武帝於余幹﹑余姚﹑余杭爲壓勝之法。不知長興有餘幹山﹑余罌水﹑余魚浦﹐陳武帝實生其處﹐卒應謠辭也。

◎自有畱人處「此處不畱人﹐自有畱人處」﹐二語熟在人口。偶閱六朝詩﹐乃知爲陳後主所作。後主寵張貴妃﹐每禦沈後處﹐暫入卽還﹐謂後曰「何不見畱﹖」遂贈以詩云「畱人不畱人﹖不畱人也去。此處不畱人﹐自有畱人處。」後答之云「誰言不相憶﹐見罷倒成羞。情知不肯住﹐教遣若爲畱﹖」

◎王敬作所「王敬作所不可不敬徳」﹐孔安國傳曰「敬爲所不可不敬之徳﹐則下敬奉其命。」本作一句讀﹐《東坡書傳》曰「作所者﹐所作政事也。旣敬其事﹐又敬其徳﹐則至矣。」薛季宣《書古文訓》曰「推之以往﹐實賴王者敬爲之所。」胡士行《尙書詳解》曰「以敬作所﹐止其所止。」皆作實字讀。朱子本孔傳。蔡沈集注以所字爲句﹐不可不敬徳爲句。眞氏以蔡說爲長。獨林之奇《尙書解》是孔傳﹐謂其不可以不敬徳﹐王當敬作之。黃東發亦謂古注作一句讀﹐不費力。後來攻蔡氏者益多。魏子才云「關西方言﹐致力於一事曰所。邇言而義遠。」李獻吉云「西土人謂著力幹此事﹐則呼爲所﹐今作處所解之﹐便悖。」袁良貴﹝仁﹞《蔡傳考誤》云「『君子所其無逸』﹐注訓所爲處﹐本呂東萊之說﹐當時朱晦翁亦譏其太巧。按﹕《說文》引《詩》『伐木所所』﹐訓所爲用力。楊用修云﹕」所猶勉也。西士人謂用力於有事爲所。《召誥》「王敬作所」﹐與此義同。『似覺明順。「浚師按﹕」所其無逸「﹐所字在上。」王敬作所「﹐所字斷不可連下讀。是所字在下作實字解爲當。宋﹑元以來﹐但知引」所其無逸「證」王敬作所「﹐不知《大誥》」天毖我成功所﹐予不敢不極卒寧王圖事「﹐此所字焉能作虛字讀耶﹖林之奇駁王氏﹑蘇氏於所字彊生義理﹐其辭爲費﹐而注」成功所「則云」此正我戡定禍亂以成功之所也「﹐是亦未之思已。

◎蟒襄壯公廖柴舟文集有《蟒將軍傳》﹐云「公名蟒吉圖滿洲人﹝滿俗不尙姓﹐故蟒亦稱名﹞。年十九﹐襲父職﹐隨徵云﹑貴﹐奪鐵索橋﹐復徵楚之毛鹿山﹐功俱稱最。康熙十三年﹐逆藩吳三桂﹑耿精忠相繼叛﹐公奉命隨鎭南將軍尼某援粵東。後某卒﹐將軍舒恕署公副都統﹐護總督金光祖守肇慶。未幾﹐尙之信復以粵叛。我軍退保贛州﹐僞帥馬雄率眾圍肇急﹐公念與其坐困窮城﹐孰若背城借一﹐尙可死地圖存。遂突圍出﹐賊分道追躡﹐復行僞檄﹐沿路要截。日軍無鄕導﹐公以指南車諭眾東北走﹐間關險阻﹐轉鬥二千餘里﹐凡九十日﹐經大小七十餘戰﹐始達信丰。被困已久﹐城將陷﹐賊眾號數萬﹐我軍出肇慶時計七千有奇﹐至此僅六百餘人。饑疲之餘﹐多不堪命﹐僉曰﹕」憊矣﹐況眾寡不敵﹐不如疾走贛州﹐會大軍以圖再舉。『公曰「城中數萬生靈﹐不救將盡斃。我軍𨿽疲極﹐然屢戰屢克﹐餘勇猶堪再鼓。況遇敵而避﹐非丈夫也。』諸將士咸感泣﹐奮起一戰﹐圍解。旋會大軍於贛﹐復擊走賊之寇南康者。捷聞﹐上驚嘆曰﹕」蟒吉圖以數百之疲師﹐當數萬之彊寇﹐突圍陷陣﹐所向靡前。𨿽三國趙雲當陽長阪之戰﹐何以加此﹗『持節拜公鎭南將軍。將軍舒恕以下皆聽節制。隨題恕安南將軍﹐畱鎭贛州﹐而與各都統收復南安﹐降僞帥嚴自明﹑王虎等。逾梅關﹐傳檄南﹑韶﹑廣﹑肇﹐尙之信旋復歸正﹐全粵遂定。時公以韶與楚鄰﹐爲粵咽喉﹐命都統穆成格駐守﹐爲犄角計。自提大軍赴省會﹐商進取機宜。十六年六月﹐僞帥馬寶﹑張星耀等復陷韶州﹐公聞馳還﹐登城審視﹐正北當衝﹐急築土圍以防。賊用大炮攻城﹐城墻崩陷﹐賴土圍得存。賊復乘夜由北而西﹐渡河東踞蓮花山﹐絕我餉道。先是﹐公檄將軍額楚來援﹐至是驟至﹐方下營﹐賊乘虛來攻。公以五十騎出城遮道赴敵﹐並檄綠旗援軍夾擊﹐遂大破之。賊因遁去。僉謂使全粵復得安枕者﹐公解韶圍之力也。尋進徵粵西﹐圍平樂。將下﹐同事有齟齬者﹐移營渡河而南﹐意欲截賊上流﹐值霖雨二十餘日﹐江水暴漲﹐賊乘舟直衝其營﹐我軍以河阻﹐救援不得﹐遂失利﹐暫旋軍蒼梧。公引罪上疏自劾﹐溫旨三慰諭焉。是歲冬﹐賊復來犯﹐公率師敗之﹐乘勝復潯﹑橫﹑永淳諸要地。時南寧郭義潛約內附﹐爲僞帥吳世琮所覺﹐圍之急。公方臥病﹐聞之躍起﹐曰「豈可以我一人誤國事﹗』力疾趨戰﹐大敗賊於八尺江。世琮爲賊之驍勇善戰者﹐全軍覆沒﹐而桂林﹑柳﹑慶等郡知失援難守﹐遂相率請降。上聞奏﹐喜曰﹕」眞將軍也﹗『詔加公諸路總統將軍。初﹐馬承蔭之降也﹐公覺其詐﹐密令將軍額楚駐永淳防變。後承蔭果叛﹐公往徵﹐敗賊於陶鄧﹐得象﹑馬﹑軍器無算。進擊三江口﹐與提督軍會﹐直扌氏柳城﹐而承蔭就擒﹐粵西復平。方擬進伐滇﹑黔﹐而公於是歲戊午七月﹐以疾卒於軍﹐年四十有七。公忠孝根於天性﹐早孤﹐事母最孝﹐每食必侍立﹐親進所奉。軍行之日﹐母諭誡酒﹐遂終身不飲。問候書必跪拜而後遣使傳。母命至﹐亦如之。僞將張星耀家口在韶﹐所積甚多﹐公毫無所取。有一妾殊色﹐召其父還之。公禦軍嚴肅﹐然亦不多殺戮﹐其下畏之如神明。性謙讓﹐不伐能﹐與士卒同甘苦。尢善於籌畫﹐以故戰無不克﹐所在立祠祀。公卒之先﹐有巨蟒見於柳之山麓﹐公一矢中其項而斃。次日公項發腫﹐大如斗﹐尋卒。人以公名蟒﹐故蟒爲之先兆云。曲江廖燕曰﹕滇逆變起﹐粵﹑閩繼之﹐而西南遂成戰區。公能奮不顧身﹐卒以偏裨而膺大任﹐克復兩粵﹐厥功大矣。且公忠誠罔貳﹖而內行凜然﹐似將才不足以盡之﹐殆古君子之流亞歟﹖嗚呼﹗何其賢也﹗予韶人﹐公守韶之功居多﹐不可忘﹐因摭其巓末而爲之傳如此。「浚師按﹕蟒吉圖當作蟒依圖﹐廖傳中所載﹐與國史館大臣傳悉合﹐而敍其戰功較國史尢詳。惟蟒卒於康熙十九年八月﹐此作十七年戊午七月﹐誤。蟒於乾隆初元曾蒙恩賜謚襄壯云﹝鎭南將軍尼某者﹐尼雅善也﹐穆成格當作穆成額﹞。

◎龜言鶴訝庾開府《小園賦》﹕「龜言此地之寒﹐鶴訝今年之雪。」注引符﹝苻﹞堅建元十二年髙陸縣民穿井得龜事﹐及劉敬叔《異苑》晉太康二年﹝《廣博物志》作大興二年﹞南州白鶴語橋下事。浚師按﹕《法苑珠林》佛告比丘過去世時阿練若池水邊有二雁與一龜共結親友﹐後時池水涸竭﹐二雁作是議﹐言今此池水涸竭﹐親友必受大苦。議已﹐語龜言「此池水涸竭﹐汝無濟理﹐可銜一木﹐我等各銜一頭﹐將汝著大水處﹐銜木之時﹐愼不可語。『卽便銜之。經過聚落﹐小兒皆言﹕」雁銜龜去﹗雁銜龜去﹗』龜卽嗔言「何預汝事﹗『卽便失木﹐墮水而死。」又孫吳時永康之龜人言﹐韓昌黎《雜說》﹕「談生之爲《崔山君傳》﹐稱鶴言者﹐豈不怪哉﹗」注未詳其出典。崔山君當是崔文子﹐昔李浮丘以《相鶴經》授王子晉﹐王子晉授崔文子﹐崔文子藏嵩山石室中﹐淮南八公得之。

◎王翁桓譚《新論》稱王莽爲王翁。

◎金井龍神祠碑記湖州山川幽險﹐以金井爲最﹐在弁山之東麓。梁貞明初有黃龍見﹐故又名黃龍洞。宋眞宗時禱旱靈應﹐賜金簡於龍神祠。明初道士潘桂源鑄鐵牌以實之﹐舊藏郡署內庫﹐鼎革後失去。乾隆己酉夏﹐不雨者兩月﹐郡守雷輪率屬致禱﹐復於郡圃愛山臺下得潘鑄鐵牌。土花剝食﹐隱現五星靈文﹐割牲塗釁﹐懸洞中。不數刻﹐甘霖如注﹐歲以有秋。先世父蒞湖時重建神祠﹐並爲之碑記﹐敬錄於此。記云「粵自髙聞天語﹐重巒分蒼弁之支﹔寒出地根﹐石窟神龍之穴。春祈秋報﹐雨無愆﹔捍患禦災﹐潛靈斯妥。膏澤因之暢遂﹐品匯賴以華滋。秩祀之興﹐由來尙矣。則有吳興福地﹐金井名區﹐列丹竇於巖間﹐簇云檐於天半。虹梁百尺﹐界石扇而中開﹔鱗爪千年﹐破危崖而飛去。奔騰絕壑﹐忽走雷聲﹔蕭瑟平林﹐常含雨气。是知仙靈窟宅﹐彌增洞壑之幽深﹔風雨均調﹐悉借神功之布。固宜翠屏華蓋﹐侈述靈蹤﹔桂廡松楹﹐肅將祀典。在昔宋熙寧間﹐孫州守祈而應﹐遂建祠於洞之右偏祀龍神焉。爾其煙扉豁達﹐霧道縈紆﹐傍碧嶂而開基﹐緣丹梯而結宇。含岈一徑﹐疑接珠宮﹔盤曲千尋﹐還憑石闕。虛堂掩冉﹐遙聞笙鶴之音﹔靈駕じ﹤走覃﹥﹐直挾風雲之气。加以憑陵奧壤﹐噓翕重淵。揚馨而罔象潛驅﹐觸石而丰隆遠震。鐵牌髙揭﹐云陰陡起於天邊﹔金簡初投﹐濤響俄奔於地底。虹垂碧澗﹐卽擬騰虛﹔雨洗空壇﹐無勞說法。斯則輝煌寶篆﹐不慚顯利之名﹔窈窕崇祠﹐深慰閭閻之望。無何滄桑屢易﹐躔度載更﹐殘碑志興廢之年﹐靈馭失回翔之地。飛仙絡繹﹐猶認三茅﹔古洞蒼茫﹐空畱雙柱。一田芝艸﹐尋遺礎而無存﹔萬壑松濤﹐訝長吟而不返。棟宇由其傾覆﹐奚以昭虔。士淦綰綬山墟﹐探幽靈穴。蒼精毓秀﹐神鬼削之多奇﹔繡野臚歡﹔陰伏陽愆之罔告。胥邀神貺﹐合奉明。特標像設之區﹐用展雩宗之禮。𨿽重甍迢遞﹐有待經營﹔而正殿崔嵬﹐先從締造。由是憑髙構址﹐據險分楣﹐崇楹界縹緲之中﹐飛宇出靑冥之表。晨曦流景﹐暉畫ㄆ而髙懸﹔怪石昂霄﹐簇虯檐而竦峙。千鐘石乳﹐淨滴苔階﹔四壁銀濤﹐寒生繡座。雕簾浸月﹐驪珠含的之光﹔藻井棲煙﹐魚媵結聯翩之影。豈直鉤連角尾﹐上應星躔﹔錯落丹黃﹐下方鱗屋。昔者葦蕭傳火﹐莘老寫其遊﹔神井流云﹐坡翁酬其雅什。並因祈禱﹐各著篇章。爰於殿廡之旁﹐合奉吉蠲之祀。飄神馭﹐遊碧漢而初回﹔寂寞吟魂﹐入淸都而宛在。從此薦馨仲夏﹐紀勝靈湫。話舊迹於朱梁﹐訪神蹤於祕府。庶幾云車風馬﹐千秋昭顯應之奇﹔物阜年丰﹐四境享康平之福。工旣竣﹐書年月於石﹐並作神弦之曲以樂神曰﹕貝闕兮金堂﹐實廡門兮芳香。靈連蜷兮徠止﹐揚華綏兮紛旖旎。弭云蓋兮翠旌﹐靈旣畱兮中庭。歷祕巖兮迢遞﹐通林屋兮杳冥。分龍兮吉日﹐坎鼉鼓兮糸亙瑤瑟﹐靈殷殷兮遠翔﹐錫祉福兮樂且康。爛楊光兮煜龠﹐靈之歸兮赴幽壑。沛施澤兮年年﹐長雨兮時若。大淸道光三年﹐歲次癸未﹐淸和月初吉﹐郡守定遠方士淦撰。」

◎擇虱捫虱采虱晉王導在揚州﹐辟顧和爲從事。月旦當朝﹐未入﹐停車門外。周ダ遇之﹐和方擇虱﹐夷然不動。桓溫入關﹐王猛被褐而謁之﹐一面談當世之事﹐捫虱而言﹐旁若無人。南宋卞士蔚居貧多病﹐縈寢敗絮﹐采搔蚤虱﹐日不替手﹐乃作《枯魚賦》以見意。

●卷十二

◎載華嶽而不重家望溪公文集中﹐指《金》《大誥》大《周官》等書多王莽時攺竄僞作﹐於是桐城文章家攻漢學者﹐每讀經傳﹐吹毛索斑﹐往往於一字一句﹐直疑爲漢儒之僞。浚師嘗舉以告李恢垣同年曰「葉書山庶子﹝酉﹞謂聖賢引用﹐皆指所近而言。如孔子曰『泰山其頹』﹑『登泰山而小天下』﹐孟子曰『泰山之於丘垤』之類。《中庸》『載華嶽而不重』﹐明是以長安之人指長安之山﹐其爲漢儒僞托無疑。此論君以爲然否﹖」恢垣曰「聖言且不論﹐孟子所引乃有若之言﹝應引『挾泰山以超北海』句﹞。此已一誤。而泰山河海尙近於魯﹝按﹕語气與鳳凰麒麟爲類﹐不單泰山而何舉耶﹞﹖若執『載華嶽而不重』一言﹐指《中庸》爲漢儒所作﹐不知尙有『振河海而不泄』句也。按《周禮。職方氏》﹕」河南曰豫州﹐其山鎭曰華山。『鄭注云「在華陰。』『正西曰雍州﹐其山鎭曰嶽山。』鄭注云﹕」嶽﹐吳嶽也。『《爾雅。釋山》﹕「河南﹐華﹔河西﹐嶽。』郭璞注與鄭合﹐而皆本諸《漢書》。《漢書。地理誌》京兆尹縣十二﹐其五華陰﹐班氏自注云﹕」太華山在南﹐有祠﹐豫州山。『右扶風縣二十一﹐其十五﹐班氏自注云「吳山在西﹐古文以爲山﹐雍州山。』﹝《後漢書。郡國志》有吳嶽山﹐注曰﹕」別名吳山﹐《周禮》所謂嶽山。『卽郭注也﹞。核以今之輿圖﹐華山在同州府華州﹐嶽山在鳳翔府寶雞縣﹐皆隸陜西﹐是固西京三輔之地﹐河流亦徑華陰﹐此無可疑。而海則遠矣。考西北瀦水之泊﹐如蒲昌﹑靑海﹑居延之類﹐亦名爲海﹐而陜西並無。是海則非東海﹐卽南海﹐相距數千里﹐猶可指爲近地乎﹖一孔之儒﹐固多目論﹐存之徒起爭端﹐非所取耳。「

◎林文忠贈聯涇縣潘蕓閣先生﹝錫恩﹞﹐子箴兄辛丑考取中書座主也。先生由嘉慶辛未翰林﹐大考試《澄海樓賦》﹐蒙拔置髙等開坊﹐氵存至南河總督。侯官林少穆尙書贈以聯云「三策治河書﹐緯武經文﹐永作江淮保障﹔一篇《澄海賦》﹐天藻地﹐蔚爲華國文章。」先生乞病家居﹐咸豐間值寇亂﹐以團練捐輸事﹐被張小浦中丞﹝芾﹞參奏罷職。嗣鄕試周甲﹐重宴鹿鳴﹐特恩加太子少保銜。其卒也﹐張子靑制軍﹝之萬﹞疏其河工政績﹐請宣付史館﹐並邀易名之典。小浦中丞爲先生殿試閱卷所取傳臚﹐子靑制軍亦先生丁酉拔貢門生云。

◎邯鄲龍王廟鐵牌《一統志》載﹕「聖井在邯鄲縣西北二十里髙阜上﹐水與井平﹐其深莫測。水溢出北流﹐匯而爲池﹐禱雨多應。」《邯鄲縣誌》﹕「元二年﹐鄕人董社長輩建龍王廟﹐井居廟中神像前﹐遇水旱於此取禱﹐屢有徵驗。」井周徑九尺有奇﹐井底堆鐵牌﹐禱雨者請鐵牌供奉之﹐雨應時而至。同治丁卯京師亢旱﹐會稽張靄堂農部﹝霞﹞在總理衙門行走﹐言於恭邸及各堂官﹐遂屬靄堂親往邯鄲請鐵牌至京﹐奉安都城隍廟中。未至時卽陰雲密布﹐禮成而甘霖大沛。畿南千有餘裏﹐旬日之間一律沾足。官紳士庶﹐罔不額手稱慶。恭邸奏聞﹐皇太后﹑皇上聖心悅豫﹐命內務府制造金牌一面﹐龍旗﹑彩仗各一分﹐交該廟道士永遠陳設。並派萬藕ぎ尙書赴廟報謝﹐尙書時兼尹順天也。

◎雨土雨毛殷紂時十日雨土於亳。漢武帝時天雨白毛。隋開皇二年二月庚子﹐京師雨土﹔六年七月乙丑﹐京師雨毛如馬鬃。京房《易傳》曰「內淫亂﹐百姓勞苦﹐則雨土。」又曰「邪人進﹐賢人逃﹐天雨毛。」天象明驗如是﹐可不畏哉﹝《詩》「終風且霾」﹐注﹕「霾﹐雨土蒙霾也。」﹞﹗

◎時節始置伏羲初置元日﹐神農初置臘節﹐軒轅初置二社﹐巫咸始置除夕節﹐周公始置上巳﹐秦徳公初置伏日﹐晉平公始置中秋﹐齊景公始置重陽﹑端午﹐楚懷王初置七夕﹐秦始皇初置寒食﹐漢武帝始置三元﹐東方朔初置人日﹐見《事物紀原》。

◎安積信敍梅村詩「早年壇坫各相期﹐江左三家識力齊。山上蘼蕪時感泣﹐息夫人勝夏王姬。」洪北江先生論詩截句﹐爲吳祭酒詠也。日本刊有《梅村詩鈔》﹐其國人安積信﹝姓安積﹐名信﹐字思順﹞。序云「淸朝右文﹐作者蔚興﹐而王阮亭爲一代冠冕。先阮亭而鳴者﹐爲吳梅村﹐後阮亭而鳴者﹐爲袁子才﹐並皆卓然成一家矣。近儒抄王﹑袁二家集﹐卽刊行於世﹐而梅村不與焉。柳田仲靜惜之﹐就《吳詩集覽》錄數百首﹐釐爲三卷﹐將以與二家並行﹐而爲學詩者之準也。徵予序﹐予非知詩者﹐何足以品藻之﹖然其請不可拒﹐乃漫敍所見曰﹕梅村溯源《風》《騷》﹐陶治六朝﹑三唐﹔其髙者直闖李﹑杜之室﹐次亦可以參長慶一席。鏤金錯采﹐出天入淵﹐縱橫變化﹐不拘常套﹐要皆從胸臆間流出﹐而風格之髙超﹐法度之齊整﹐悉具其中矣。誰謂之非大家耶﹖若阮亭專以神韻爲主﹐詩品固已乎無上﹐而其才學又足以振之﹐是以气格髙古﹐風骨淸遒﹐幾當與王﹑孟﹑韋﹑柳並駕而齊驅焉。而至於鯨魚碧海﹐牢籠千古﹐則恐未能摩少陵之壘。子才天分極髙﹐學問極博﹐才華飄逸﹐驚心動魄﹐頗有李靑蓮之風﹐而其間未免纖巧奇僻之習﹐要皆不若梅村之具眾美也。故趙耘松《詩話》推梅村爲大家﹐不取漁洋﹐實爲卓見。然則後學所宜取準﹐其不在乎梅村耶﹖第梅村受知於莊烈帝﹐南宮首策﹐蓮燭賜婚﹐不十年累遷至宮詹學士﹐負海內重名久矣。當都城失守﹐帝殉社稷時﹐不能與陳臥子﹑黃蘊生諸賢致命遂志﹐又不能與顧亭林﹑紀伯紫諸子自放山林之間﹐委蛇優遊﹐遂事二朝﹐是則不及尙書之峻整﹑隨園之淸髙遠矣。向使梅村能取義成仁﹐或隱身巖穴間﹐其節槪文章﹐皆足爲後學標準﹐而天下所推爲一代冠冕者﹐亦將不在阮亭而在梅村矣。豈不尢可惜哉﹗」浚師按﹕倭奴小邦﹐其議論精嚴如此。祭酒有知﹐能毋九泉汗下耶﹗

◎聽松看月詩姚惜抱老人曰「盛唐人詩固無體不妙﹐而以禪家妙悟論詩﹐當以王﹑孟爲最。」今之學王﹑孟者﹐不失之弱﹐卽失之淺。番禺陳蘭浦學博﹝澧﹞五言古近體是眞得王﹑孟神髓者。記其《聽松看月》一首云「艸堂東面開﹐最好看明月。誰雲海上生﹐乃似池中出。池水大圓鏡﹐環以萬林樾。月出水底明﹐萬樹影皆活。須臾月漸髙﹐亭榭盡如雪。其中恰三人﹐淸光見毛髮。瑤臺白玉京﹐此境不可說。卻憶渡江人﹐夜潮鷗夢闊。」極淸微淡遠之致﹐絕無淺弱流獘﹐置之渭川﹑南亭諸什中﹐幾不可辧也。

◎求其生不得《孔叢子》書曰「若保赤子。子張問曰﹕」聽訟可以若此乎﹖『孔子曰「可哉﹗古之聽訟者﹐惡其意﹐不惡其人﹐求所以生之﹐不得其所以生﹐乃刑之﹐君必與眾共焉。今之聽訟者﹐不惡其意而惡其人﹐求所以殺﹐是反古之道也。』」浚師按﹕歐陽文忠《瀧岡阡表》述其太夫人之言曰「汝父爲吏﹐嘗夜燭治官書﹐屢廢而嘆﹐吾問之﹐則曰﹕」此死獄也﹐我求其生不得爾。『吾曰「生可求乎﹖』曰﹕」求其生而不得﹐則死者與我皆無恨也。矧求而有得耶﹖以其有得﹐則知不求而死者有恨也。夫常求其生﹐猶失之死﹐而世常求其死也。『「此一段全從《孔叢子》運化而出﹐不知者專以」求生不得「二語屬之文忠先人矣。宋以來作者﹐於文章傳注引用古人言語﹐往往作爲己意﹐𨿽考亭亦不免。韓昌黎云詞必己出﹐宜三復之焉。

◎三萍船吾宗密之先生﹝以智﹞《七星巖分韻》詩云「兵戈秋興幾曾經﹐怪得笙簫谷口聽。亂後天容人擇地﹐洞中石指客爲星。郡齋載酒開山徑﹝注曰﹕子暇時守端州﹞。幕府停旌問艸亭﹝注云﹕巢友新構﹐瞿年伯畱此﹐爲之落成﹞。獨喜牽船巖下住﹐隨風飄泊號三萍﹝注云﹕時予造一舟﹞。浚師按﹕順治三年﹐故明桂王由榔從兵部侍郎瞿式耜等請﹐稱尊號﹐攺元永曆﹐以肇慶府署爲行宮。未幾﹐廣州破﹐桂王出奔﹐命朱治忄間總督兩廣﹐守肇慶。子暇者﹐治忄間之號。時密之與瞿稼軒﹑林六長﹑徐巢友均在端。四年﹐大兵克肇慶﹐桂王復奔桂林。密之與吳炳並爲大學士﹐同瞿公人閣辦事。此詩蓋作於三年春也。三萍船﹐人無知者﹐《肇慶志》亦不載。

◎官場稱謂大人二字﹐見於《周易》《孟子》。魏道武帝登國元年﹐以長孫嵩爲南部大人﹐叔孫普洛爲北部大人﹐尙是官長之名。唐回紇見郭子儀﹐喜曰「初發本部日﹐巫師云﹕」此行大安﹐穩見一大人﹐卽歸。『「此則近於今之稱大人者。我朝文武各官相見儀注﹐載在《會典》﹐惟平行官及僚屬見上司稱謂﹐並無明文。明王州《觚不觚錄》云﹕」京師稱謂﹐極尊者曰老先生﹐自內閣以至大小九卿皆如之。「又云﹕」兩司自方伯至僉憲﹐稱撫臺曰老先生﹐稱按院則曰先生。大人其語𨿽不雅﹐而相承已久。二十年來﹐凡宣大之守巡與吾南直隸之兵備﹐皆以老先生稱按院矣。「據此﹐似終明之世無大人之稱。蒲畱仙《誌異》云﹕」康熙四十餘年中﹐稱謂之不古﹐甚可笑。舉人稱爺﹐二十年始。進士稱老爺﹐三十年始。司院稱大老爺﹐二十五年始。「浚師分巡嶺西﹐嘗遊七星巖﹐憩水月禪林﹐是崇禎時廣督熊文燦開創建置﹐康熙時廣督石琳增修而擴充之﹐有石公塑像﹐案前供鐵香鑪一﹐鐫云」兩粵兵民鑄造香鑪一副﹐恭獻欽命總督兩廣部院大老爺石長生座前﹐永遠供奉。大淸康熙﹐歲次庚辰﹐仲冬吉建。佛山隆盛鑪造。「按﹕庚辰乃康熙之三十九年﹐與《誌異》所記稱大老爺自二十五年始適合。若文職內而六部﹑大小九卿﹑翰林院侍講以上﹑詹事府贊善以上﹐外而督﹑撫﹑藩﹑臬﹑運﹑道﹐武職都統﹑副都統﹑口外大臣及綠營提督﹑總兵稱大人﹐則必在雍正以後﹝梅文穆公曰﹕」康熙中非欽差中使卽督撫亦不稱大人「﹐可爲雍正後之證﹞。至中堂﹑將軍之稱﹐由來已久﹐尙覺雅道。嘉﹑道間﹐外省風气較前稍異﹐然尙不離其宗。府﹑廳以下稱督﹑撫﹑司﹑道皆大人﹐督﹑撫加宮太保﹑宮少保銜者﹐均稱宮保。惟裕莊毅公﹝裕泰﹞總督湖廣﹐晉太子太傅﹐皆稱之曰宮傅﹝楊侯芳亦然﹞。京官仍無此稱。如曹文正﹑潘文恭生前加太傅﹐亦但稱中堂﹐迄今不易。浚師官京朝﹐堂官中賈筠堂﹑周芝臺﹑瑞芝生﹑文博川﹑寶佩蘅諸公﹐均曾加宮銜﹐亦只稱中堂大人。軍興以來﹐卿貳﹑督撫總理軍務者﹐營員悉尊之爲大帥﹐是又加乎大人之上也。大老爺之稱﹐變而爲大人﹐故移而稱知府爲大老爺。後則同知﹑通判與府爲同僚﹐遂亦如稱知府者稱之。知州官從五品﹐亦稱之。知縣只稱太爺。佐貳雜職不過統名之曰老爺耳。今亦不然﹐知府有加至二品﹑三品職銜者﹐無不」大人「矣。知縣有加至四品五品職銜者﹐無不」大老爺「矣。州所謂」諂諛冗﹐流穢人目「者﹐非耶﹖又按﹕屬官之自稱者﹐京官則有司員﹑章京﹑筆式帖等目﹝惟內閣系師生稱謂﹐遇公牘則稱侍讀﹑稱中書。侍讀學士以上見中堂稱晚生。中書﹑侍讀﹑侍讀學士﹑內閣學士相見皆平等稱謂﹞。外官三司則稱司裏﹝公牘稱本司﹞。道稱職道﹝近有稱道裏者﹐僭矣﹞。府稱卑府。同知以下稱卑職﹝鹽運司運同亦稱卑職﹞。凡屬官初見長官﹐及有遷調者﹐均遞履歷。司﹑道由巡捕官呈遞﹐府以下皆自行面遞﹐遞履歷則必著蟒衣﹝浚師曾見恩朴庵制軍與其妹夫某觀察書曰﹕」道員初到省﹐稟謁院憲﹐例上三日衙門﹐皆蟒袍補服。第二三日院憲有請道臺寬蟒袍者﹐則卽遵諭寬去﹐只著補服。「此嘉慶末﹑道光初事﹐近則無此舉矣﹞。蓋二百餘年尙未變異也﹝道﹑府同城﹐府來見﹐迎送均開暖閣門﹐所以示謙也。省城司﹑道則不然。此就粵省而言﹞。其平行者﹐巡撫之於總督﹐遇有公﹑孤銜者﹐或用教弟﹐或曾爲屬官者﹐用舊屬﹐大學士兼總督者﹐則必用晚生道於兩司皆教弟﹐同﹑通於知府用晚生﹝稱之曰堂翁或堂臺﹞。司﹑道首領官照《會典》﹐見知府用晚生帖﹐近則皆用手版﹐以分府者須知府差委也。州﹑縣於同﹑通向用手版﹐捐例日開﹐同﹑通之貲輕於州﹑縣﹐故州﹑縣視同﹑通亦平等﹐往還持一名片而已。官場之大略如此。此固綜同治以前之事言之也。

◎太監讀書劉若愚《明宮史》載﹕「內書堂讀書﹝宣徳間創始﹐命大學士陳山教授之﹐後以內臣任焉﹞。凡奉旨收入官人﹐選年十歲上下者二三百人﹐撥內書堂讀書﹐本監提督總其綱﹐掌司分其勞﹐學長司其細﹐擇日拜聖人﹐請詞林眾老師﹐初則從長安右門入﹐北安門出﹐後則由北安門出入。每生一名﹐亦各具白蠟﹑手帕﹑龍掛香﹐以爲束。至書堂之日﹐每給《內令》一冊﹐《百家姓》《千字文》《孝經》《大學》《中庸》《論語》《孟子》《千家詩》《神童詩》之類﹐次第給之。又每生給刷印仿影一大張﹐其背書﹑號書﹑判仿﹑然判仿止標日子﹐號書不點句也。凡有志官人﹐另有私書自讀﹐其原給官書故事而已。派年長有勢力者六人或八人爲學長﹐選稍能寫字者爲司房。凡背書不過﹐寫仿不堪﹐或損污書仿﹐犯規有過者﹐詞林老師批付提督責處之。其餘小事﹐輕則學長用界方打手﹐重則於聖人前罰跪﹐再重則攀著幾柱香。攀著者﹐向聖人前直立彎腰﹐用兩手扳著兩腳﹐不許體屈﹐屈則界方亂打如雨。或半炷香﹐或一炷香﹐其人必眼脹頭眩﹐昏暈僵僕﹐甚而嘔吐成病。此最酷不近理之法也﹝凡彊淩弱﹑眾暴寡﹑長欺幼者﹐每賄托學長借公法以報私怨﹞。遇令節朔望﹐亦放學一日。每日暮臨散則排班題詩﹐不過『雲淡風輕』之類﹐按春夏秋冬﹐隨景而以腔韻。題畢﹐方擺列魚貫而行。誤亂攙越者﹐必羣打詬辱之。別衙門官遇學生擺列行走﹐必拱手端立讓過﹐卽司禮老公遇之亦然。凡各衙門缺寫字者﹐卽具印信本奏討﹐奉旨撥給若干﹐卽挨名給散。若已撥散將完﹐無人讀書﹐該監題知﹐於二十四衙門官占官下及監工﹐攺讀書以補之。」浚師謹按﹕我朝萬善殿向派漢教習一員﹐專課年幼太監。乾隆己丑冬﹐髙宗純皇帝諭內閣曰「太監職在供給使令﹐就使讀書﹐不過教之略識字體﹐何必派選科目人員與之講授﹐令其通曉文義乎﹖在前明閹豎擅政﹐司禮秉筆﹐惟所欲爲﹐因使若輩通文﹐便其自利之計﹐甚至選詞臣課讀﹐交結營私。此等秕政﹐朕每深非而痛斥之。我朝宮府肅淸﹐太監等從不令干預政事﹐卽不識字何礙﹖或伊等間有登記檔冊之處﹐但能粗辧字畫足矣。現今讀淸書之太監等﹐在長房一帶派內務府筆帖式課之﹐此等讀漢書之人﹐原可附近該處﹐另選內務府筆帖式之曾讀漢字書者授之句讀﹐又何必爲之專設—漢員教令讀書乎﹖所有萬善殿派用漢教習之例﹐著永遠停止。其如何酌撥房屋﹑選派人員各事宜﹐交總管內務府大臣定議具奏。欽此﹗」卽此一端﹐亦足徵宮掖肅淸﹐杜漸防微之至意焉。特恭錄而志之。

◎冰冷吳野人「好好一个蒼頭﹐被東坡教壞了。」此司馬君實語也。王漁洋先生笑吳嘉紀曰「一个冰冷吳野人﹐被君輩弄做火熱﹐可惜﹗」趣語解頤﹐謔而不虐。乃知名賢偶爾吐屬﹐都有所本。

◎黃皮果蔣叔起觀察﹝超伯﹞《詠黃澹》詩曰「香意空眞佛界﹐つ枝蟠郁本王壇。」注﹕「黃皮果世稱黃彈子﹐非也﹐當作黃澹﹐見張世南《遊宦紀聞》﹐其實仍是王壇之訛。此樹因生仙人王霸壇側﹐故名王壇子。」浚師按﹕世南《紀聞》云「果中又有黃澹子﹑金斗子﹑菩提果﹑羊桃﹐皆他處所無。黃澹大如小橘﹐色褐﹐味微酸而甜﹐本艸載於橘柚條﹐豈橘中別有名黃澹者﹖《長樂志》曰王壇子﹐舊記又云相傳生於王霸壇側。明董斯張《廣博物志》云﹕」關桃子﹐其味酸﹔士翁子﹐如漆﹐子大﹐熟時甜酸﹐其色靑黑﹔拘槽子﹐如指頭大﹐正赤﹐其味甘﹔雞橘子﹐大如指﹐味甘﹔永寧界中有之。猴總子﹐如小指頭大﹐與柿相似﹐其味不減於柿﹔多南子﹐如指大﹐其色紫﹐味甘﹐與梅子相似﹔出晉安。王壇子﹐如棗大﹐其味甘﹐出侯官﹐越王祭太乙﹐壇邊有此果﹐無知其名﹐因見生處﹐遂名王壇﹐其形小於龍眼。「董蓋據《臨海異物志》所載也﹐與世南《紀聞》異。予在嶺西﹐喜食之﹐平肝理气﹐勝於化州橘紅﹐浸酒飲尢佳。

◎放心章《韓詩外傳》﹕「孟子曰﹕」仁﹐人心也。義﹐人路也。捨其路弗由﹐放其心而弗求﹐人有雞犬放則知求之﹐有放心而不知求﹐其於心爲不若雞犬哉﹗不知類之甚矣。悲夫﹗終亦必亡而已。故學問之道無他焉﹐求其放心而已。『「與今《告子》章不同。

◎不瑕有害「遄臻於衛﹐不瑕有害。」毛傳﹕「瑕﹐遠也。」毛以爲我思欲出宿於幹﹐先飲餞於言﹐而歸衛國耳﹐則爲我脂車﹐則爲我設牽﹐而還回其車﹐我則乘之以行﹐而欲疾至衛﹐不得爲違禮遠義之害﹐何故不使我歸寧乎﹖王肅云「言願疾至於衛﹐不遠禮義之害。」《黃氏日鈔》﹕「鄭曰﹕」瑕﹐過也。『嚴曰「歸衛未過有害也﹐何爲不可乎﹖』張曰﹕」不大有害。『愚按﹕近人﹐﹝情﹞逸齋《詩傳補》﹕「自謂𨿽不瑕疵﹐而未免有害於禮。』王雪山《詩總聞》﹕」亦欲亟至衛﹐𨿽無瑕﹐然有害。言夫必以爲罪﹐故不敢言歸。『「朱子集注以爲瑕﹑何古音相近通用﹐然不何有害﹐似語句不甚明晰。明陳ぅ《槎上老舌》﹕」瑕﹐玷也。若曰𨿽無有玷﹐得無有害﹖朱子攺瑕作何。』假以溢我『﹐注﹕「假﹐大也。』義頗順﹐朱子又攺假作何。」浚師按﹕訓瑕爲何﹐自黃東發以來﹐均不以爲然。而《詩》中瑕字及遐字﹐集傳皆作何字解。或云﹕《表記》引《隰桑》詩「遐不謂矣」﹐鄭康成以何訓遐﹐此朱子之所本。第朱子不從康成注本詩﹐訓瑕爲過﹐而獨取康成注《禮記》訓瑕爲何﹐亦尙是後人臆見﹐不可爲據。《詩序》﹕「衛女嫁於諸侯﹐父母終﹐思歸寧而不得﹐故作是詩。『嫁於何國﹐不得其詳。《左傳。哀公六年》﹕」春城邾瑕。「《七年》﹕」季康子伐邾﹐師宵掠﹐以邾子益來獻於亳社﹐囚諸負瑕。「注」負瑕﹐魯邑﹐髙車南。平陽縣西北有瑕丘城。「又《桓公六年》﹕」楚武王侵隨﹐使章求成焉﹐軍於瑕以待之。「注﹕」瑕﹐隋邑。「《泉水》四章﹐曰泉水﹑曰淇﹑曰﹑曰禰﹑曰幹﹑曰言﹑曰肥泉﹑曰須與漕﹐皆指其地而言。則」遄臻於衛﹐不瑕有害「﹐安知非衛女嫁於瑕﹐今思歸寧於衛﹐又恐去瑕有害﹐如雪山所云夫必以爲罪﹐故不敢言歸耳。以本字解本字﹐不愈於近日拘拘許氏《說文》者謂某字通某字﹐妄爲揣測耶﹖

◎億秭北周甄鸞《五經算術》載﹕「《詩。伐檀》毛﹑鄭注不同法﹐云﹕」不稼不穡﹐胡取禾三百億兮﹖不狩不獵﹐胡瞻爾庭有縣特兮﹖『注云「萬萬曰億﹐獸三歲曰特。』箋云﹕」十萬曰億﹐三百億﹐禾秉之數也。『甄鸞按﹕黃帝爲法﹐數有十等﹐及其用也﹐乃有三焉。十等者﹐謂億﹑兆﹑京﹑垓﹑秭﹑壤﹑溝﹑澗﹑正﹑載﹔三等者﹐謂上﹑中﹑下也。其下數者十﹐十變之﹐若言十萬曰億﹐十億曰兆﹐十兆曰京也。中數者萬﹐萬變之﹐若言萬萬曰億﹐萬萬億曰兆﹐萬萬兆曰京也。上數者﹐數窮則變﹐若言萬萬曰億﹐億億曰兆﹐兆兆曰京也。據此而言﹐鄭用下數﹐毛用中數矣。又《詩丰年》毛注數越次法﹐云「丰年多黍多余﹐亦有髙廩﹐萬億及秭。』毛注云﹕」丰﹐大。余﹐稻。廩所以藏盛之穗﹐數萬至萬曰億﹐數億至億曰秭。『箋云「丰年﹐大有之年。萬﹑億及秭﹐以言谷數多也。』甄鸞按﹕毛注云『數萬至萬曰億』者﹐此卽是中數萬萬曰億也。又云『數億至億曰秭』者﹐或有可疑﹐何者﹖按黃帝數術雲中數者﹐萬萬曰億﹐萬萬億曰兆﹐萬萬兆曰京﹐萬萬京曰垓﹐萬萬垓曰秭﹐此應云『數億至垓曰秭』﹐而言『數億至億曰秭』者﹐有所未詳。」浚師於《九章》法從未畱意﹐閱甄論﹐頗覺明顯易曉。宋以來攻毛﹑鄭者多矣﹐恐未能如甄之精實也。錄之以俟講盈不足者。

◎注鳴旁鳴《考工記》﹕「外骨﹐內骨﹐卻行﹐仄行﹐連行﹐紆行﹐以ㄕ鳴者﹐以注鳴者﹐以旁鳴者﹐以翼鳴者﹐以股鳴者﹐以胸鳴者﹐謂之小虫之屬﹐以爲雕琢。」鄭康成注﹕「外骨﹐龜屬。內骨﹐鱉屬。卻行﹐寅衍屬。連行﹐魚屬。紆行﹐蛇屬。登鳴﹐蛙黽屬。注鳴﹐精列屬。旁鳴﹐蜩屬。翼鳴﹐發皇屬。股鳴﹐蚣胥動股屬。胸鳴﹐榮原屬。」浚師案﹕寅音寅﹐又音釒引﹐神蚓也。精列﹐蜻ㄇ也﹐卽蟋蟀﹐見《唐風詩》疏﹐一名促織﹐亦名趣織。蜩﹐蟬也。﹐寒蜩。發皇﹐友友蟥﹑並屬。《爾雅釋虫》﹕「蟥﹐。」注﹕「甲虫也﹐大如虎﹐豆綠色﹐今江東呼黃並﹝音屏﹞。《說文》﹕」蟥以翼鳴。『「蚣胥﹐蚣本作松﹝音淞﹞﹐一名松眾﹐一名蝽﹝1234﹞。陸璣云﹕」蝽箕卽蝽﹝1234﹞﹐蝗類。「榮原﹐俗名蛇腳﹐揚雄以蛇醫或謂之榮原。蟋蟀與蟬皆翼鳴﹐從未聞注鳴﹑旁鳴。蟋蟀有所謂啞翅者﹐翅𨿽拍張而無聲﹐此明驗也。宋林﹝C160﹞齋﹝希逸﹞《考工記解》以翼鳴爲蟋蟀之屬﹐甚當﹐而云﹕」注﹐口也。注鳴﹐鳥之屬。旁鳴﹐蜩蟬之屬。「《記》本言小虫﹐何得言鳥﹖蜩蟬旁鳴﹐仍沿康成之舊﹐至以榮原作熒原﹐亦誤。虫魚箋注﹐豈易事耶﹖

◎履帝武敏歆「履帝武敏歆」毛傳﹕「帝﹐髙辛氏之帝也。武﹐迹﹔敏﹐疾﹔歆﹐饗也。」鄭箋﹕「帝﹐上帝也。敏﹐拇也。有大神迹﹐姜原履之﹐足不能滿履其拇指之處﹐心體歆歆﹐如有人道感己。」朱子集注因之﹐而復引張子﹑蘇氏之說﹐以釋先儒之疑。故葉賀孫錄云「帝王之興﹐受命之祥﹐如《河圖》《洛書》《玄鳥》《生民》之詩固有是理﹐學者推之過詳﹐流人讖緯﹐而後人舉從而廢之﹐過矣。」浚師按﹕歐陽公《詩本義》云「秦﹑漢之間學者﹐喜爲異說﹐謂髙辛氏之妃陳鋒氏女﹐感赤龍精而生堯﹔簡狄吞﹤鳥乙﹥卵而生契﹔姜原履大人迹而生后稷。鄭學博而不知統﹐又特喜讖緯﹐故於怪說尢信。洪駒父曰﹕」堯﹑舜與人同耳﹐血气之類﹐父施母生﹐耳聽目視﹐二足而行﹐是聖智﹑愚不肖之所同也﹐何必有恢奇詭譎之觀﹐然後爲聖且神哉﹗『「《古今考》紫陽方氏﹝名回﹐字萬里﹞曰﹕」帝王之生﹐固不偶然﹐好事者多從而附益之﹐則怪以傳怪。《生民》之詩謂姜原之生后稷也﹐履大人之迹﹐歆然身動而孕﹐不假人道而生。《列子》《史記》皆有是言。朱文公則疑』履帝武敏歆攸介攸止『﹐歆字在上下句之間﹐皆不成文﹐蓋心不然之也。文公又按毛公之說不過謂姜原出祀郊﹐履帝嚳之迹而行﹐將事齊敏而已﹐然無如鄭玄之箋本諸《列子》《史記》之妄何。文公謂諸儒多是毛公而非鄭﹐亦謂鄭非臆說﹐以其有所本也。回則謂《列子》《史記》皆不足信﹐惟誕之隘巷﹑平林﹑寒冰一章﹐若姜原嘗棄后稷而不子者﹐故或者得以神其說。回謂姜原當時恐不無鄭莊公寤生之驚而惡之﹐故有不舉之意。厥初祀郊以求子焉﹐得無人道而虛求之﹖《詩》有』先生如達『一句﹐足證也。蓋以其生之時﹐忽然而墮﹐故其家異之耳。以敏字訓爲足大指﹐豈非好怪而至於此歟﹗回斷然以爲稷之名棄﹐不過有如莊姜之惡而棄之﹐所以招此怪說也。《玄鳥》之詩』天命玄鳥﹐降而生商『﹐毛公止謂春分玄鳥時降﹐有氏女簡狄配髙辛氏帝﹐帝率與之祈於髙而生契﹐無他異也。又不幸而鄭玄爲箋﹐亦本《史記》等書﹐謂玄鳥遺卵﹐簡狄吞之而生契。又玄之爲人﹐酷信哀﹑平間讖緯之書﹐當是暗引讖緯﹐而隱其所本。近世呂成公《讀詩記》但存毛傳﹐盡刪鄭箋﹐良以人類生育﹐決無吞一燕卵而能生子之理也。此二說者旣明﹐則劉邦之生決無夢與神交而生之理。《史記》書曰「母媼嘗息大澤之陂﹐夢與神遇﹐是時雷電晦冥﹐父太公往視﹐則見交龍於上﹐已而有娠』。然則媼之所夢者﹐神也﹐而非龍﹔太公之所見者﹐交龍也﹐而不見其神。交龍恐是兩龍相交於大澤之上﹐而媼適偃息其下﹐兩不相關。今醫家言夢與鬼交﹐男子婦人獨宿而有淫思﹐則必夢中有之﹐皆夢人也﹐非夢鬼也。此姐之非心邪念﹐夢中所見﹐亦必人而已矣。龍交陂上﹐自有其偶。好事之人﹐喜奇嗜怪﹐見劉邦起於亭長﹐爲王爲帝﹐則相與扶合附會﹐以詫其異。苟如是言﹐則漢髙非太公之子﹐乃龍之子也。龍之精血﹐合交於其類而生卵﹐然後卵中出龍﹐今托於人體而變爲人﹐無是理也。太公﹑呂后求漢髙所居﹐上常有雲气。範增謂吾使人望其气﹐皆爲龍﹐成五色。漢儒陋習﹐惑於俗傳﹐而司馬遷尢好奇﹐采以成史。班固因之﹐不能攺。知道君子於此等詭妄﹐皆一切掃除而勿信可也。」以上諸說﹐力排《列子》《史記》﹑鄭康成之說﹐未可輕議。元東陽許《謙詩集傳名物鈔》云「姜源者﹐姜姓之處女﹐其性好事鬼神﹐能精意享祀﹐正猶陳大姬好巫覡禱祈鬼神之類。爲其能祀也﹐故鬼神依之而生神子﹐於是因出郊履大人之迹而生稷焉。『克克祀』﹐非求子也。『以弗無子』﹐神之異也。」據此﹐則姜原是一無夫處女﹐后稷實一無父之兒﹐較之他說﹐尢爲荒謬。謙乃宗王魯齋﹝柏﹞一派﹐魯齋之所不敢言者﹐謙敢筆之於書﹐何誕妄一至於此﹐善乎逸齋《詩補傳》曰「後世因禱而生﹐如尼丘之類固多矣﹐不可謂無人道而生。當知聖賢之生﹐出於天命﹐故神靈異於常人﹐而去其無人道之說﹐庶乎通論也。」玩此數言﹐眞得說經之旨矣。客閱至此﹐謂浚師曰「子盍取明以後及本朝諸講經學者著作﹐再觀之﹐尙有別出新議否﹖」浚師笑答之曰「我豈有工夫爲俗人拭涕耶﹖」客亦一笑而罷。

◎明末佚事詩江寧夏子俊先生書《明末佚事詩》﹐其一云「秦夫人﹐堂堂白桿兵。劉夫人﹐彎弓射賊寧武城。遊擊將軍沈雲英﹐錦袍金甲道州營。宮中夜半刀光橫﹐刺虎誰假徽是名﹖嗚呼婦人乃若此﹐視賊區區不如蟻。一聲殺賊雙蛾喜﹐寶劍輕提瑩秋水﹐桃花萬片飛纖指。不聞聲嘶股栗危城裏﹐不聞楚囚相對泣弗止。罵賊死﹐鴆賊死﹐何況瓊枝曼仙兩妓耳。嗚呼彼丈夫﹐請看諸女子﹗」其二云「陳典史﹐如母慈。閻典史﹐如嚴師。江陰死守八十日﹐萬家亻並命無所悲。卵石不敵心已知﹐殘民奮臂將何爲﹖開門突鬥奇兵奇﹐雷火不孤延眉。白虹一道森旌旗﹐男兒死耳安足辭。城頭秋苦月如水﹐五更轉曲哀歌起。兩公大笑刀光裏﹐浴血裹創人似蟻﹐短兵巷戰鼓聲死。十萬人頭躍向天﹐冤血平沈三百里﹐帝曰頑民眞義士。吁嗟乎﹗好男子﹗吁嗟乎﹗兩典史﹗」其三云「桂林開﹐定南來。粵兵散﹐鎭兵回。紅燈慘澹臨堂皇﹐督師制府瞿與張。髙冠大袖岸然坐﹐舌端如劍飛鋒。絕命詩詞盈百紙﹐慷慨從容乃如此。此身免作錢虞山﹐此膝不屈毛家子﹝孔有徳幼爲毛文龍養子﹞。六龍南遁五虎奔﹐湘中王死天昏昏。剛虫入海相屍出﹐孱王欲哭聲先吞。一堆碧血重泉閉﹐戴頭同訴髙皇帝。赭收拾費弓弦﹐還待圓圓好夫婿。吁嗟乎﹗東風回首雪交亭﹐何處殘山海外靑﹖」浚師按﹕石主土司﹐獻賊終不敢犯。寧武之役﹐周萃庵都督偕其夫人同以身殉﹐使有救援﹐闖逆豈能長驅直入﹖山陰沈至緒以武進士爲道州守備﹐髙﹑紫二源亻賊犯州城﹐至緒戰死﹐其女﹝名官弟﹐字雲英﹞知書﹐通兵法﹐年甫十五﹐聞信出戰﹐大獲勝﹐奪父屍還。賊遁﹐而州得全。雲英後嫁四川賈萬策。京師陷﹐宮人費氏被擄﹐懷利刃斷羅賊之喉。忠孝節列﹝烈﹞得之巾幗中﹐難矣。陳明遇﹑閻應元守江陰八十餘日﹐城亡與亡。瞿公畱守桂林﹐從容就義﹐不愧「精忠貫日」之褒。而張別山業已南走﹐中道折回﹐誓與瞿公同死﹐風洞山頭﹐英靈宛在﹐我聖朝優加美謚﹐載在史官。彼絳雲一叟﹐與毛姻家奴者﹐究竟何爲也哉﹖嗚乎﹗喫緬人咒水之孱王﹐卒收拾於圓圓夫婿之手。先生三作﹐洵詩史也。先生諱爽﹐道光乙未與家子箴兄同榜鄕舉。著有《篆枚堂詩集》﹐癸丑兵燹﹐遺失過半﹐其猶子伯音同年﹝家稿﹞屬浚師爲之校訂﹐尙餘五卷﹐當已付築氏云。

◎陳七張太嶽蒼頭遊七入貲爲官﹐勛戚文武之臣多與往還﹐通姻好﹐七具衣冠報謁﹐列於士大夫。嚴惟中家奴嚴年與羅龍文交關爲姦利﹐年最黠惡﹐朝士至以萼山先生呼之。我朝政治肅淸﹐大小臣工恪遵體制﹐卽一二權姦如明珠﹑隆科多輩﹐事敗後亦尙未聞其奴僕有橫恣如遊七﹑嚴年者。福隆安家人在金陵會館酗酒毆人﹐純皇帝明正其罪。和┞秉政時﹐其僕坐車﹐見巡城禦史不避道﹐立被重刑。和𨿽銜之﹐亦無如何也。惟外官督﹑撫中此輩往往恃其主勢﹐擅作威福。道光丙年﹑丁未間﹐淸苑王曉林侍郎巡撫吾皖﹐門丁陳七小有才幹﹐侍郎信任之﹐不肖文武貝弁中多仰其鼻息。先公官東流﹐因事在郡﹐郡守仇公﹝恩榮﹞招飲﹐都司某亦在座。仇公問曰「足下在省城﹐何耽閣許久﹖」某曰「我本欲早回﹐緣王撫臺生少爺﹐須隨同各官稟賀﹐不意撫臺門公陳七爺亦生少爺﹐旣賀撫臺﹐不得不賀陳七爺﹐故回署稍遲耳。」仇公正色曰「撫臺生子﹐汝可賀。撫臺門丁生子﹐汝賀之﹐不畏人罵乎﹖」某唯唯﹐尙欲解說。仇公笑謂先公曰「且食蛤蜊。」仇公官池州﹐十年不調﹐後引疾歸曲沃原籍﹐殉賊亂。觀公所云﹐可以知公之剛直焉。侍郎蒞皖久﹐陳七所入甚厚﹐咸豐初混迹京華﹐冒捐官職。癸亥正月﹐王笑山侍郎﹝發桂﹞赴同鄕某宅慶賀﹐見有一人與之同席﹐藍頂貂褂﹐亟詢之﹐旁有告者曰「此陳小山﹐不識耶﹖」蓋陳七自號小山﹐儼然以官宦自居矣。次日爲禦史孟君﹝傳金﹞奏參﹐奉旨交部辦理﹐後不知所終。

◎宋賀契丹正旦宋仁宗朝賀契丹正旦書﹐稱﹕「伯大宋皇帝致書於侄大契丹聖文神武睿孝皇帝」。英宗朝賀契丹正旦書﹐稱「兄大宋皇帝致書於弟大契丹聖文神武睿孝皇帝」﹐賀契丹皇太后正旦﹐稱「侄大宋皇帝謹致書於嬸大契丹慈懿仁和文惠純孝廣愛宗天皇太后。」神宗朝賀遼正旦﹐稱「侄大宋皇帝致書於叔大遼聖文神武全功大略總仁睿孝天睿皇帝」﹐賀遼皇太后正旦﹐稱「侄孫大宋皇帝致書於叔祖母大遼慈懿仁和文惠純孝顯聖昭徳廣愛宗天皇太后」。見王《華陽集》。

◎屍溫劉公是先生﹝敞﹞集載﹕「廣陵蔣生死十四年矣﹐屍猶溫。其妻與其女閉門守之﹐未嘗與鄰里通水火。或者疑其有道﹐而杜君懿實之﹐蓋嘗有自遠來者﹐以書一封畀其家﹐視之﹐蔣生迹也﹐故俗以爲仙。因作五言贈君懿詩云﹕」仙翁棄妻子﹐往爲壺中客。玉棺竟未掩﹐人世已成昔。白雲無回期﹐三徑滅余迹。猶傳有靑鳥。往往寄消息。『「浚師按﹕《文子》有云﹕」人之生气也﹐聚則爲生﹐散則爲死。「蓋气一散﹐斷不能復聚。蔣生而仙也﹐必不死﹐若旣死矣﹐畱此軀殼累其妻若女相守十四年之久﹐豈非怪事﹖是宜速朽之爲愈耳。

◎菊名《燕門百菊詠》﹐不著作者姓名。陶丈鳧薌侍郎曾爲署簽﹐其詩序﹕「宋劉克莊題建陽馬君《菊譜》﹐言菊之名著於《周官》﹐詠於《詩》《騷》﹐植物中可方蘭桂﹐人惟靈均﹑淵明似之﹐而致謹於伯始之爲辱﹐相期於韓崔之爲榮﹐可謂彰癉淑慝者矣。𨿽然﹐猶未能察物理﹑揆人風也。曾端伯以菊花爲佳友﹐張敏叔以菊爲壽客﹐此亦推尊之至﹐未盡鑑別之詳。夫天地之气﹐春爲發生﹐木气應之﹔秋爲收斂﹐金气應之。發統乎萬﹐斂歸於一。隨生隨斂﹐故萬物之於四序﹐各有一秋﹔隨斂隨生﹐故四序之於萬物﹐各有一春。乘木序者生於春﹐乘火序者生於夏﹐乘金序者生於秋﹐乘水序者生於冬。菊於秋爲春﹐故當斂而生也。《埤雅》云﹕」菊從鞠﹐窮也﹐花事至此而窮盡也。『生於生之序者﹐不窮則不變﹔生於斂之序者﹐一窮而百變。然則觀變之幾﹐莫大於是矣。世稱菊有九百種﹐若《羣芳譜》所匯至三百餘種﹐猶不過三之一。此其變又烏可窮哉﹗髙人逸士﹐遺世絕慮﹐靜觀兩儀之運﹐默驗往復之故﹐以爲此物體秉日精﹐徳備陰成﹐足以挽回气數﹐橫塞天地。然而以一統萬﹐則奇正參焉。以萬歸一﹐則純駁寓焉。反之﹐天道通之人事﹐蓋不可不審也。京師寺僧多以種花爲業﹐如天寧﹑花之諸剎﹐賣菊至數千盎﹐他處所鬻﹐輒復相等。爰購集之﹐而爲之定其品有九﹐辧其名有百。夫數究於九﹐具於十﹐十十而百﹐亦云備矣。淵明晉代髙士﹐托興南山﹐固非楚靈均憂愁幽思﹑澤畔行吟之比迹﹐其躬耕訓子﹐有本業焉。而予以田園荒蕪﹐棄而不治﹐於紅塵中閉戶養屙﹐沓若附贅﹐方之古人﹐豈不愧甚﹖顧乃沿襲昔尙﹐搜剔今情﹐嘯侶命儔。動勞虎僕。孔子云博弈猶賢﹐爲無所用心者戒也。且反覆以盡其態﹐合離以窮其神﹐苟長於諷﹐何絀於言。莊子云「以指諭指﹐不如以非指諭指之爲得也。以馬諭馬﹐不如以非馬諭馬之爲得也。』世有知者﹐當共諭之。」詩多不具錄。其名曰黃雲捧日﹐曰桑曉日﹝卽大洋紅蓮﹞。曰朝陽素﹝紅﹑白﹑粉紅三種﹞。曰夕陽秋水﹐曰夕陽斜照﹐曰金盤拓月﹐曰月鏡﹐曰紫雲盤﹐曰雲濤﹐曰雨過紅﹐曰金盤桂露﹐曰小天霞﹐曰霓蓋﹝卽大桃紅鍼﹞。曰靑山掛雪﹐曰水天一色﹐曰玉樓春曉﹐曰雪塔﹐曰冰壺﹐曰紫泥封誥﹐曰金薤琳瑯﹐曰紫電靑霜﹐曰老君眉﹐曰仙人玉蝶﹐曰仙人鶴氅﹐曰金佛座﹐曰佛前燈﹐曰伽藍袈裟﹐曰老僧衣﹐曰瀟湘妃子﹐曰飛燕新妝﹐曰醉楊妃﹐曰桃花人面﹐曰藕色衣裳﹝有紅﹑白二種﹞。曰觴詠﹐曰蘭陵酒﹐曰一品冠﹐曰大金盔﹝另有滲金盔一種﹞。曰眞紫鉤﹐曰鐵笛橫秋﹐曰方金印﹐曰金鉤掛玉﹐曰金如意﹐曰金縷衣﹐曰金連環﹝又有蜜連環一種﹞。曰金鉤﹐曰玉曰玉扇﹝有黃﹑白二種﹞。曰桃花扇﹐曰玉梅﹐曰白玉枝﹐曰珊瑚枝﹐曰水晶盤﹐曰蜜臘盤﹐曰霞環﹝有紫﹑黃二種﹞。曰米金管﹐曰黃神管﹐曰泥金管朱﹝卽泥金萬點﹐又名玉匙調紅﹞。曰泥金缽﹐曰粉屏﹐曰朱砂尖﹐曰朱砂蓋雪﹐曰胭脂瓣﹐曰軟金素﹐曰玉女鍼﹝又有大銀鍼一種﹐桃紅鍼﹑銀紅鍼﹑水紅鍼三種﹞。曰粉毛球﹝卽毛菊﹞。曰珍珠繡球﹐曰紫芝﹐曰玉筍長﹐曰秋禾﹝有三季秋禾一種﹐又有紅﹑白二種﹞。曰素富貴﹐曰國色天香﹐曰粉紅牡丹﹝又有銀紅﹑泥金二種﹞。曰金蓮花﹐曰紅蓮﹝有桂紅蓮﹑海紅蓮﹑洋紅蓮三種﹐又有朱瓣湘蓮一種﹐二色蓮一種﹐又有紫蓮花一種﹞。曰靑蓮紫﹐曰出水芙蓉﹐曰落紅萬點﹐曰鐙艸管﹐曰金鳳翎﹐曰金鳳銜珠﹐曰綠鶴毛﹝又有黃綠鶴毛一種﹐靑鶴翎一種﹞。曰杏林春燕﹐曰玉燕投懷﹐曰紫燕﹝卽徐家紫﹞。曰平沙落雁﹐曰芙蓉秋雁﹐曰金雞報曉﹐曰寒鴉鋪錦﹐曰鷗影﹐曰鵝翎管﹐曰鸚哥抱子﹐曰墨麒麟﹐曰玉獅子﹐曰虎須﹝有大﹑小二種﹞。曰金虎爪﹐曰玉蝙蝠﹐曰紫龍開爪﹐曰蒼龍須﹐曰金龍尾﹐曰蟹爪金鉤﹐曰金螺螄。按﹕菊之名夥矣﹐是編所載與各譜不同﹐錄之以待廣續《羣芳》者之鑑別焉。又按﹕菊花無藍色﹐小藍菊﹝卽俗名江西辣﹞。無黃色﹐化工之妙﹐若於二種中特各畱缺陷﹐以表異。是眞格物家百思而不得矣。

◎曹武惠王刀同治戊辰﹐萍鄕文樹臣觀察﹝星瑞﹞在海﹑陸軍營得一刀﹐云自廣西來者﹐長二尺五寸﹐廣九分﹐稜鐫一虎﹐作下坡勢﹐足踏三鞭﹐面背各有銘﹐共二十四字﹐一曰「寬猛從心﹐操縱在手」﹐一曰「千載藏鋒﹐一朝戡亂。君子佩之﹐爲國楨幹」。又一行雲「開寶六年制」。下小印一﹐作「臣彬」二字。開寶爲宋太祖年號﹐樹臣定爲曹武惠王故物﹐作詩紀之。

◎侍讀唐明皇讀書無從質疑﹐盧懷愼薦馬懷素﹑褚無量更日侍讀。此侍讀名見史傳之始。本朝官制﹐內閣設漢侍讀二員﹐翰林院設漢侍讀三員﹐編修﹑檢討或大考﹐或循資﹐得侍讀尙易﹐惟中書﹑典籍得侍讀者最難。同治甲子﹐浚師以保薦補侍讀缺。未幾﹐歙鮑子年丈﹝康﹞亦升授侍讀﹐而翰林侍讀三缺﹐一爲定遠何地山﹝廷謙﹞﹐一爲壽州孫燮臣﹝家鼐﹞﹐一爲旌徳呂壽棠﹝錦文﹞。同時館閣五侍讀﹐皆安徽人﹐鳳陽一府竟得其三﹐實前此所未有。戊辰秋﹐浚師奉觀察粵東之命。繼浚師而得侍讀者﹐又婺源江蓉舫﹝人鏡﹞也﹐尢屬難得。浚師曾繪《館閣六侍讀圖》以志盛。

◎封外祖及姑姊唐權徳輿﹑劉總均請封外祖。宋樞密副使王堯臣請封其親姑王氏爲壽安縣太君。吏部尙書陳執中請封其姊爲安康郡太君。

◎楊士奇髙士奇明楊士奇由儒士薦舉﹐歷官大學士。本朝髙士奇由布衣爲納蘭太傅記室﹐薦授詹事府錄事﹐旋擢中書侍講﹐而至禮部侍郎。兩人皆名士奇﹐皆非科目出身﹐可謂巧合。

◎朱爾墨特那木札爾魏默深前輩撰《國朝綏服西藏記上》云「朱爾墨特者﹐頗羅鼐之子也。乾隆十二年襲封郡王﹐以駐藏大臣不便於己﹐先奏罷駐防之兵﹐陰通書準噶爾﹐請兵爲外應。旋襲殺其兄﹐揚言準部兵至﹐聚黨二千謀變。駐藏都統傅淸﹑左都禦史拉布惇覺其逆芽﹐欲先發﹐而左右無一兵﹐乃以計誘至寺中﹐登樓手刃之﹐旋害於賊黨。時第五世班禪已卒﹝乾隆四年卒﹞。達賴剌麻使番部公爵班替達﹝班替達當作班第達﹞﹐攝藏事﹐禽逆黨以聞。我將軍策楞﹑班第至藏。詔以二臣先事靖變﹐贈一等伯﹐卽以其地立雙忠之祠﹐永禁唐古特及準夷往來之使。至是﹐西藏始不封汗﹑王﹑貝子。以四噶布倫分其權﹐而總於達賴剌麻。」浚師按﹕乾隆十五年﹐朱爾墨特那木札爾﹝《記》作朱爾墨特﹐非﹞之變﹐其始皆駐藏大臣紀山釀之。初﹐紀山之在藏也﹐性怯懦﹐惟知順從朱爾墨特那木札爾﹐任其妄爲﹐並與之盟誓。令兵丁演戲﹐名自樂班﹐時與朱爾墨特那木札爾宴會觀劇。又送八轎一乘﹐派轎夫前往教演番奴擡轎。迨傅淸﹑拉布惇至﹐示以體制﹐朱爾墨特那木札爾不遵﹐積成嫌釁﹐遂自立名號﹐潛遣其心腹堅參札錫等通款準噶爾﹐稱策旺多爾濟那木札爾爲汗﹐求其發兵至拉達克地方﹐以爲聲援。值準夷內潰﹐所遣使人回藏被獲﹐得其逆書及饋獻諸物﹐其事遂敗。該逆就擒後﹐將軍策楞等據實入奏﹐而紀山先已拿交刑部治罪﹐上怒甚﹐念其父曾經出師陣亡優卹﹐不忍肆諸市﹐命刑部尙書阿克惇﹑內大臣嵩春賫旨往獄中﹐令其自盡。詳見乾隆十六年邸鈔。

◎伊川錯引論語番禺陳蘭浦學博腹笥最富﹐曾與浚師評本朝人物﹐謂袁簡齋先生不喜考據之學﹐而《隨園隨筆》一書實考據家所不能及者﹐因舉《隨筆》一條示浚師曰「《郊特牲》云﹕」郊之日﹐喪者不哭﹐不敢凶服﹐敬之至也。『宋哲宗賀明堂禮成﹐溫公薨已六日﹐羣臣是日往弔。伊川不引《郊特牲禮》以折東坡﹐而乃引《論語》』是日哭則不歌『﹐致爲東坡所戲﹐坐經學之疏。「又云﹕」梁左軍將軍馮道根卒﹐是日上春祀二廟﹐帝問朱異曰「吉凶同日﹐可乎﹖」異引《檀弓》衛侯祭廟﹐卽日往弔柳莊爲證以答﹐是吉凶可以同日之證。東坡知戲伊川﹐而不引此事以折伊川﹐亦坐史學之疏。「以上二說﹐七百年來曾有人道過否﹖學博有《讀書記》﹐較亭林《日知錄》尢多。近與李恢垣諸君謀爲刊刻之﹐亦他日必傳之作。《隨園隨筆》中如辧盤庚遷殷非攺國號﹔古人自稱其字﹐但引匡衡﹑王右軍數人而不引王褒《僮約》﹑張平子賦﹑李遐叔文皆嘗稱字﹔鐵氏二女詩引錢牧齋謂爲沈愚﹐朱竹謂爲範寬﹐而未見《皇明文徵》所載甚明﹝《皇明文徵》﹐竹亦未見者﹞。拙錄中皆未敢從同﹐蓋見解各有心得﹐正不必一一符合也。

◎時憲書紀年浚師髫齡時﹐在家塾書廚中檢有雍正十三年時憲書一本﹐刊刻工致﹐後葉紀年只刊六十甲子﹐與今所頒之體式不同。詢於人﹐亦無知者。嗣閱家藏邸報內載髙宗諭旨云「國家熙洽化成﹐薄海共躋壽宇﹐升平人瑞﹐實應昌期。是以每歲直省題報老民﹑老婦年至百歲及百歲以上者﹐不可勝紀。因思向來所頒時憲書後頁紀年﹐只載花甲一周爲斷﹐殊不知周甲壽所常有﹐而三元之序數﹐本循環成例﹐拘墟未爲允協﹐著交欽天監自乾隆三十六年辛卯爲始﹐於一歲下添書六十一歲﹐仍按干支﹐以次載至一百二十歲。則開帙犁然﹐期頤並登正朔﹐用符紀歲授時之義。欽此﹗」謹按﹕每年欽天監題本恭進次年時憲書﹐用粉白紙細書﹐亦系一月一葉﹐字迹端整﹐無一挖補﹐無一俗體字﹐可謂精妙之極。浚師直內閣屢見之﹐進呈後仍發內閣﹐歸滿票簽收。二百餘年﹐未知能不缺失否﹝趙雲松觀察《陔餘業考》云「向來時憲書後止追列一甲子六十年﹐近日吾鄕劉文定公奏請再列一甲子﹐以便檢閱﹐遂著爲例。按﹕此本宋初故事也。《春明退朝錄》﹕」至道二年司天楊文鎰建言歷日六十甲子外﹐請更畱二十年。太宗謂支幹相承﹐𨿽止六十﹐然本命之外﹐卻從一歲起首﹐年老者並不見當生年數﹐宜存兩甲子﹐使期頤之人猶見本生年號。飭司天生議行之。『是宋時原列兩甲子。王棠云近代只列一甲子﹐不知何時更定。「按﹕劉文定綸卒於乾隆三十八年﹐史館列傳並無奏請再列一甲子事。諭旨中亦未提文定所奏﹐或文定在樞垣久﹐曾經面陳﹐斷自聖裁歟﹖﹞

◎黃山攝影錄予中表兄筱坡楊君﹝組榮﹞著《黃山攝影錄》﹐文甚長﹐不及備載。其自記云「新安山水堪遊覽者﹐在在有之。今就黃山合評之﹕他山如蓬門女子﹐裙布荊釵﹔黃山如天仙化人﹐靚妝艷服。他山如瓶花盆樹﹐差堪娛目﹔黃山如牡丹萬朵﹐芍藥千枝﹐與玉樹瓊林互相照耀。他山如蔬食菜羹﹐蕭然寒素﹔黃山如入五都之肆﹐左顧右盼﹐金碧輝映﹐但知爲寶﹐莫指其名。他山如茆捨竹籬﹐自成村落﹔黃山如建章宮萬戶千門﹐使入者迷其所向。他山如初拓《黃庭》﹐恰到好處﹔黃山如岣嶁古碑﹐鐘鼎奇字﹐𨿽筆筆耐人領會﹐而未許後學輕摹。他山之片石孤林﹐只如倪﹑黃小景﹔黃山則長松倚天﹐奇峯拔地﹐純乎荊浩﹑關仝大家風範。總之﹐黃山之妙﹐非親到不知。若詳細寫之﹐則合此萬言﹐只足畫遙山一角耳。」又云「余遊白嶽﹔則記之﹐而黃山之遊初無心以記者﹐何也﹖蓋白嶽一丘一壑﹐遊人罕至﹐故不惜三千餘言爲名山點染﹐且志中諸作佳者亦復寥寥。若黃山則不然﹐試觀本志所載﹐不下百餘家﹐正如三十六峯各具妙相﹐𨿽欲另辟一境﹐別開一面﹐實無從措手也。第諸公文字𨿽佳﹐究未深窮乎六法﹐惟曹釒分一篇﹐深合畫理﹐洵傑作也。聞釒分遊山歸﹐其尊人太守公謂曰﹕」凡人胸中無丘壑﹐不能結山水因緣﹐筆墨無靈气﹐不能爲名山寫照。『余謂此公能作是語﹐宜其公子是一代作家。因就原記合余之所見而攺創之﹐成此萬言﹐以貽世之愛黃山者。卽或未能身到山中﹐不啻先睹黃山之影﹐何快如之﹖「浚師按﹕筱坡精繪事﹐性喜遊山﹐足之所至﹐筆亦隨之﹐發爲文﹐汪洋恣肆﹐不落前人窠臼。觀其文之工﹐可以知其畫之工矣。自總角時﹐先資政公卽攜之左右﹐日與解釋經史﹐旁及金石書畫﹐獨能悉心領悟。先資政公每語人曰﹕」吾讀書三十年﹐成就一子一甥﹐實足樂也。「嗚乎﹗浚師譾陋﹐不克仰承先訓﹐而筱坡饑趨廿載﹐終困一衿﹐竟鬱鬱以死。近爲搜其遺稿﹐將刊以問世﹐披覽之餘﹐不勝於邑矣。

◎長友詩後漢時都夷作《慕化歸義詩》三章﹐犍爲郡掾田恭訊風俗﹐譯辭語﹐梁州刺史朱輔上之﹐東觀記載其歌﹐並重譯訓詁爲華言。範吏所載是也﹐注則本之東觀所錄夷語。其《遠夷樂徳歌詩》曰「大漢是治﹝提官隗構﹞﹐與天合意﹝魏冒逾糟﹞。吏譯平端﹝罔譯劉脾﹞﹐不從我來﹝旁艸﹝莫﹞支畱﹞。聞風向化﹝徵衣隨旅﹞﹐所見奇異﹝知唐桑艾﹞。多賜繒布﹝邪毗堪繡﹞﹐甘美酒食﹝推潭僕遠﹞。昌樂肉飛﹝拓拒蘇便﹞﹐屈申悉備﹝局後仍離﹞。蠻夷貧薄﹝僂讓龍洞﹞﹐無所報嗣﹝莫知度由﹞。願主長壽﹝陽雒僧鱗﹞﹐子孫昌熾﹝莫稚角存﹞。」《遠夷慕徳歌詩》曰「蠻夷所處﹝屢讓被尼﹞﹐日入之部﹝且交陵悟﹞。慕義向化﹝繩動隨旅﹞﹐歸日出主﹝歸﹝路﹞且亻東雒﹞。聖徳深思﹝聖徳渡諾﹞﹐與人富厚﹝魏菌度洗﹞。冬多霜雪﹝綜邪流藩﹞﹐夏多和雨﹝搾邪尋螺﹞。寒溫時適﹝藐潯瀘漓﹞﹐部人多有﹝菌補邪推﹞。涉危歷險﹝辟危歸險﹞﹐不遠萬里﹝莫受萬柳﹞。去俗歸徳﹝術疊附徳﹞﹐心歸慈母﹝仍路孳摸﹞。」《遠夷懷徳歌》曰「荒服之外﹝荒服之儀﹞﹐土地堯角﹝犁籍憐憐﹞。食肉衣皮﹝阻蘇邪犁﹞﹐不見鹽谷﹝莫碭粗水﹝沐﹞。吏譯傳風﹝罔譯傳徽﹞﹐大漢安樂﹝是漢夜拒﹞。攜負歸仁﹝蹤優路仁﹞﹐觸冒險陜﹝雷折險龍﹞。髙山歧峻﹝倫狼藏幢﹞﹐緣崖石﹝扶路側祿﹞。木薄發家﹝息落服淫﹞﹐百宿到洛﹝理瀝髭洛﹞。父子同賜﹝捕ぇ菌毗﹞﹐懷抱匹帛﹝懷稿匹漏﹞。傳告種人﹝傳室呼敕﹞﹐長願臣僕﹝陵陽臣僕﹞。」按﹕原作多不可曉﹐故範氏謂「遠夷之語﹐辭意難正﹐艸木異種﹐鳥獸殊類」也。英吉利使臣威妥瑪嘗譯歐羅巴人長友詩九首﹐句數或多或少﹐大約古人長短篇耳。然譯以漢字﹐有章無韻﹐請於甘泉尙書﹐就長友底本﹐裁以七言絕。尙書閱其語皆有策勵意﹐無礙理者﹐乃允所請。玆錄之﹐以長友作分注句下﹐仿注範書式也。徼外好文﹐或可爲他日史乘之采擇歟﹖詩曰「莫將煩惱著詩篇﹝勿以憂時言﹞﹐百歲原如一覺眠﹝人生若虛夢﹞。夢短夢長同是夢﹝性靈睡卽與死無異﹞。獨畱其气滿坤乾﹝不僅形骸﹐尙有靈在﹞。天地生材總不虛﹝人生世上﹐行走非虛生也﹐總期有用﹞﹐由來豹死尙畱皮﹝何謂死埋方至極處﹞。縱然出土仍歸土﹝聖書所云人身原土﹐終當歸土﹞﹐靈性常存無絕期﹝此言人身﹐非謂靈也﹞。無端憂樂日相循﹝其樂其憂﹐均不可專務﹞﹐天命斯人自有眞﹝天之生人﹐別有所命﹞。人法天行彊不息﹝所命者作爲專圖﹐日日長進﹞﹐一時功業一時新﹝明日尢要更有進步﹞。無術揮戈學魯陽﹝作事需時﹐惜時飛去﹞﹐枉談肝膽異尋常﹝人心縱有壯膽定志﹞。一從《薤露》歌聲起﹝仍如喪鼓之敲﹞﹐丘隴無人宿艸荒﹝皆系向墓道去﹞。擾攘紅塵聽鼓鼙﹝人世如大戰場﹞﹐風吹大漠艸萋萋﹝如眾軍林下野盤﹞。駑駘甘待鞭笞下﹝莫如牛羊無言﹐待人驅策﹞﹐騏驥誰能轡勒羈﹝爭宜勉力作英雄﹞。休道將來樂有時﹝勿言異日有可樂之時﹞﹐可憐往事不堪思﹝旣往日亦由已埋已﹞﹐只今有力均須努﹝目下努力切切﹞﹐人力殫時天之﹝中盡己心﹐上賴天﹞。千秋萬代遠蜚聲﹝著名人傳﹐看則系念﹞﹐學步金鰲頂上行﹝想我們在世﹐亦可置身髙處﹞。已去冥鴻猶有迹﹝去世時尙有痕迹﹞﹐雪泥爪印認分明﹝勢如畱在海邊沙面﹞。茫茫塵世海中漚﹝蓋人世如同大海﹞﹐才過來舟又去舟﹝果有他人過海﹞。欲問失風誰挽救﹝船隻擱淺﹐受難失望﹞﹐沙洲遺迹可探求﹝見海邊有迹﹐才知有可解免﹞。一鞭從此躍徵鞍﹝顧此卽應奮起動身﹞﹐不到峯頭心不甘﹝心中預定﹐無論如何﹐總期有濟﹞。日進日髙還日上﹝日有成功﹐愈求進功﹞﹐旨教中道偶停驂﹝習其用工堅忍﹐不可中止﹞。」按﹕道光間西洋人汗得能漢語﹐略解《魯論》文義﹐介通事楊某謁髙要蘇賡堂河帥﹐﹝廷魁﹞河帥示以詩云「宣尼木鐸代天語﹐一警愚聾萬萬古。聖人禦世八荒集﹐同文遠被西洋賈。窄衫髙帽款門至﹐碧眼停觀若心醉。誰教奇字訪揚雄﹐豈購新詩識居易﹖通辭不減葉河王﹐就書《魚論》三兩章。自言孝弟是五寶﹐更慕有朋來遠方。日本朝鮮重文籍﹐於今益知素王力。鯨鯢穴伏溟渤靑﹐翹首神州日華赤。在昔康熙正《三統》﹐象牙龍腦卻珍貢。節度爭稱國李﹐都督時來廣平宋。島夷懷徳二百年﹐樓館鱗比城西偏。中朝不攺《旅獒》冊﹐絕域應焚《亞孟編》。﹝彼國經文。﹞」孔子作《春秋》﹐諸侯用夷禮﹐則夷之﹔夷而進於中國﹐則中國之。讀尙書及河帥之詩﹐可以見兩公用心矣。

◎女貴男賤女多男少鄭漁仲《通誌》﹕「女國在蔥嶺之南﹐其國代以女爲國主。其地女貴男賤﹐婦人爲吏職﹐男子爲軍士。女子貴者則多有侍男﹐男子不得有侍女。𨿽賤庶之女﹐盡爲家長﹐有數夫焉﹐生子皆從母姓。」「吐火羅在烏滸河南﹐卽嬀水也﹐與挹怛雜居。多男子﹐少婦人﹐故兄弟通室。婦人五夫﹐則首飾戴五角﹐十夫﹐戴十角。男子無兄弟者﹐則與他人結爲昆弟﹐方始得妻。不然﹐終身無婦。生子屬其長兄。

◎元泰定帝詔元泰定帝卽位詔曰「薛禪皇帝可憐見嫡孫﹑裕宗皇帝長子﹑我仁慈甘麻剌爺爺根底﹐封授晉王﹐統領成吉思皇帝四个大斡耳朵及軍馬﹑達達國土都付來。依著薛禪皇帝聖旨﹐小心謹愼﹐但凡軍馬人民的不揀甚麼勾當裏﹐遵守正道行來的上頭。數年之間﹐百姓得安業。在後﹐完澤篤皇帝教我繼承位次﹐大斡耳朵裏委付了來。已委付了的大營盤看守著﹐扶立於兩个哥哥曲律皇帝﹑普顏篤皇帝﹐侄碩徳八剌皇帝。我累朝皇帝根底﹐不謀異心﹐不圖位次﹐依本分與國家出气力行來﹔諸王哥哥兄弟每﹐眾百姓每﹐也都理會的也者。今我的侄皇帝生天了也麼道﹐迆南諸王﹑大臣﹑軍上的諸王﹑駙馬﹑臣僚﹑達達百姓每﹐眾人商量著﹕大位次不宜久虛﹐惟我是薛禪皇帝嫡派﹐裕宗皇帝長孫﹐大位次裏合坐地的休例有﹔其餘爭立的哥哥兄弟也無有﹐這般﹐晏駕其間﹐比及整治以來﹐人心難測﹐宜安撫百姓﹐使天下人心得寧﹐早就這里卽位提說上頭﹐從著眾人的心。九月初四日﹐於成吉思皇帝的大斡耳朵裏﹐大位次裏坐了也。交眾百姓每心安的上頭﹐赦書行有。」云云。詔文由蒙古語譯漢﹐俚俗太甚﹐本朝重爲校正﹐攺云「朕考晉獻武王﹐色辰皇帝之嫡孫﹐裕宗皇帝之長子也。聖慈眷愛﹐封授晉王﹐統領靑吉斯皇帝四大鄂爾多及軍馬﹑達勒達國土。就國以後﹐恪遵色辰皇帝聖旨﹐小心謹愼﹐凡軍馬人民一切事宜﹐咸由正道而行。故數年之間﹐羣臣各敬其事﹐百姓得安其樂。嗣後諤勒哲圖皇帝命朕繼承藩服﹐仍統領四大諤爾多及北邊軍馬﹐翼戴朕兄庫魯克皇帝﹑布延圖皇帝﹐朕侄碩迪巴拉皇帝﹐歷事累朝﹐無貳爾心﹐以繼朕皇考固讓之志﹐恪恭厥職﹐屏衛王家。朕之行事﹐諸王宗室臣民皆所素知。今大行皇帝上賓﹐迆南諸王﹑大臣﹑軍士及諸王﹑駙馬﹑臣僚﹑達勒達百姓等﹐咸謂天位不宜久虛﹐乾綱固有專主﹐近屬之中﹐惟朕爲色辰皇帝嫡曾孫﹐裕宗皇帝嫡蒙孫﹐以長以親﹐於義皆無可讓。況大行晏駕﹐事變非常﹐及今加意撫綏﹐猶恐皇皇未定﹐宜早正宸極﹐鎭安百姓﹐使天下人心得寧。朕以臣民勸戴之故﹐俯順輿情﹐九月初四日﹐卽位於靑吉斯皇帝之大鄂爾多。布告中外﹐咸與維新﹐可大赦天下。」云云。按﹕此詔邵學士《寵簡錄》略而不書﹐其識見過宋金華遠矣。

◎英雄作用詹伯勸禮重耳﹐否則殺之﹔聲子勸復椒舉﹐否則賂盜使殺﹔施伯勸殺管仲﹐而以其屍授魯﹔範增勸項王殺沛公﹔平林諸將勸更始殺劉糸寅兄弟﹔英雄作用﹐大抵略同。若王夷甫識胡雛之不凡﹐楊國忠決豬龍之必反﹐卒致排墻殞身﹐馬嵬授首﹐𨿽姦邪有以自取﹐殆亦天意存乎其間也。

◎紹興酒山陰縣西有投醪河﹐一名簞醪河﹐亦名勞師澤。相傳句踐棲會稽﹐有酒投池﹐民飲其流﹐戰气百倍。今紹興酒徧天下﹐殆權輿於此。郎北軒﹝廷極﹞《勝飲編》記酒之出產甚詳﹐而不及紹興釀法。

◎奶奶廟毛西河《送曼殊》詩﹐其序云「曼殊病中夢阿母促之歸﹐乃貌以木﹐衣裝送奶奶廟。」

◎頭可斷詩不可選毛西河與李天生﹝因篤﹞論古韻﹐不勝天生﹐大怒﹐始而恫喝﹐繼將加以拳勇。汪蒼霖與汪容甫在舟中敍宗誼﹐受容甫侮﹐蒼霖欲推容甫於江中﹐同人力救得免。林薌老不喜南海李子虎詩﹐作詩話時﹐人有以李集示之者。則曰「吾頭可斷﹐詩不可選也。」名士性情堅韌﹐似乎太過﹐然而其狷不可及也。

◎好音休去聲明陳季立﹝第﹞《毛詩古音考》﹕「好音休﹐去聲。」證《羔裘》之詩﹐旁引《九章。惜誦》云「晉申生之孝子兮﹐父信讒而不好。行幸直而不豫兮﹐玄功用而不就。」浚師按﹕《九章》又云「自前世之嫉賢兮﹐謂蕙若其不可佩。妒佳冶之芬芳兮﹐嫫母姣而自好。」此好字若作休去聲讀﹐使與佩字不協矣。抑佩字另當一音讀耶﹖

◎病證病癥﹐癥字諸書所無﹐當作證字。《列子。周穆王篇》﹕「秦人逢﹝音龐﹞氏有子﹐少而惠﹐及壯﹐而有迷罔之疾。楊氏告其父曰﹕」魯之君子多術藝﹐將能已乎﹐汝奚不訪焉﹖『其父之魯﹐過陳﹐遇老聃﹐因告其子證。「

◎五黃王逸《荔枝賦》﹕「潤侔和璧﹐奇諭﹝一作逾﹞五黃。」人無解者。按《本艸》﹐人參在五參中色獨黃﹐屬土﹐故有黃參之名。逸賦所用﹐當是此典。

◎經筵浚師在內閣﹐恭閱《聖祖仁皇帝實錄》﹐自康熙十年辛亥禦經筵始﹐至六十一年壬寅﹐共禦經筵五十八次。迨後列聖嗣統﹐監於成憲﹐緝熙典學﹐日有孜孜﹐實從來史冊中所未有者矣。

◎獎忠盛典乾隆乙未冬﹐奉上諭﹕「崇獎忠貞﹐所以風勵臣節﹐然自昔累朝嬗代﹐凡勝國死事之臣﹐罕有錄予易名者。惟我世祖章皇帝定鼎之初﹐於崇禎末殉難之大學士範景文等二十人﹐特恩錫謚。仰見聖度如天﹐軫卹遺忠﹐實爲亙古曠典。第當時僅徵據傳聞﹐未暇徧爲搜訪﹐故得邀表章者止有此數。迨久而遺事漸彰﹐復經論定﹐今《明史》所載可按而知也。至若史可法之支撐殘局﹐力矢孤忠﹐終蹈一死以殉﹔又如劉宗周﹑黃道周等之立朝謇諤﹐抵觸僉壬﹐及遭際時艱﹐臨危授命﹔均足稱一代完人﹐爲褒揚所當及。其他或死守城池﹐或身殞行陣﹐與夫俘擒駢﹃﹐視死如歸者﹐爾時王旅䢐徵﹐自不得不申法令以明順逆﹐而事後平情而論﹐若而人者皆無愧於疾風勁艸。卽自盡以全名節﹐其心亦並可矜憐。𨿽福王不過倉猝偏安﹐唐﹑桂二王並且流離竄迹﹐已不復成其爲國﹐而諸人茹苦相從﹐捨生取義﹐各能忠於所事﹐亦豈可令其湮沒不彰﹖自宜稽考史書﹐一體旌謚。其或諸生韋布﹐及不知姓名之流﹐並能慷慨輕生者﹐議謚固難於槪及﹐亦當令俎豆其鄕﹐以昭軫慰。嘗恭讀我《太祖實錄》﹐載薩爾滸之戰﹐明楊鎬等集兵二十萬﹐四路分出﹐侵我興京。我太祖﹑太宗及貝勒﹑大臣等﹐統勁旅數千﹐殲戮明兵過半。一時良將﹐如劉糸廷﹑杜松等皆沒於陣。近曾親制書事一篇﹐用揚祖烈﹐而示傳信。惟時王業肇基﹐其抗我顏行者﹐原當多爲。然迹其冒鏑攖鋒﹐竭忠效命﹐未嘗不爲嘉憫。又若明社將移﹐孫承宗﹑盧象升等之抵拒王師﹐身膏原野﹐而周遇吉﹑蔡懋徳﹑孫傳庭等以闖﹑獻蹂躪﹐禦賊亡身﹐凜凜猶有生气。總由明政不綱﹐自萬曆以至崇禎﹐權姦接踵﹐閹豎橫行﹐遂致黑白混淆﹐忠良泯滅﹐每爲之切齒不平。福王時𨿽間有追謚之人﹐而去取未公﹐亦無足爲重。朕惟以大公至正爲衡﹐凡明季盡節諸臣﹐旣能爲國抒忠﹐優獎實同一視。至錢謙益之自詡淸流﹐顏降附﹐及金堡﹑屈大均輩之幸生畏死﹐詭托緇流﹐均屬喪心無恥。若輩果能死節﹐則今日亦當在予旌之列﹐乃旣不能捨命﹐而猶假語言文字以自圖掩飾其偸生﹐是必當明斥其進退無據之非﹐以隱殛其冥漠不靈之魄。一褒一貶﹐兗鉞昭然﹐使天下萬世﹐共知朕準情理而公好惡﹐以是植綱常﹐卽以是示彰癉。所有應謚諸人﹐並查《明史》及《輯覽》所載﹐遵照世祖時之例﹐仍其原官﹐予以謚號。其如何分別定謚之處﹐著大學士﹑九卿﹑京堂﹑翰﹑詹﹑科﹑道集議以聞﹐並通諭中外知之。欽此﹗」次年丙申二月﹐大學士﹑九卿等將明季並建文時殉節諸臣﹐查核史乘﹐參互考證﹐分冊開具姓名事實﹐進呈禦覽。得旨命名爲《勝朝殉節諸臣錄》﹐計十二卷﹐交武英殿刊刻頒行。謹按﹕錄內專謚共三十三人﹔通謚較著者曰忠烈﹐共一百二十四人﹔曰忠節﹐共一百二十二人﹔其次曰烈湣﹐共三百七十七人﹔曰節湣﹐共八百八十二人。至微官未秩﹐諸生韋布﹐及樵夫市隱﹐名姓無徵﹐不能一一議謚﹐並祀所在忠義祠﹐共二千二百四十九人。合共三千七百八十七人。若楊維垣等附和逆閹﹐楊文驄爲馬士英黨﹐張家玉﹑傅鼎銓等曾降闖賊﹐馬吉祥﹑蒲纓﹑馬雄飛等朋姦誤主﹐𨿽一死足以自贖﹐究於公議難逃﹐並屏斥不錄云。

◎保辜史遊《急就章》﹕「疾﹝音紙洧﹐﹤疒只﹥又音支﹞。保辜訁﹝啼﹞呼號。」顏師古注曰「毆人皮膚腫起曰﹤疒只﹥﹐毆傷曰﹐保辜者各隨其狀輕重﹐令毆者以日數保之﹐限內致死﹐則坐重辜也。訁呼號者﹐被毆之人稱痛酷也。」

◎騸馬宦牛騸馬﹑宦牛﹑羯羊﹑閹豬﹑鐓雞﹑善狗﹑淨貓﹐見《瞿仙肘後經》。又接樹曰騸樹﹐《月令廣義》有騸樹法﹐一作扇。《五代史郭崇韜傳》﹕「謂繼岌曰﹕」當盡去宦官﹐至於扇馬亦不可用。『「

◎袁子正書唐魏徵等奉敕撰《羣書治要》﹐首六經﹐訖《袁子正書》《抱朴子》﹐共六十七種。日本刊之﹐其凡例云「此書距今殆千年﹐而宋﹑明諸儒無一言及者﹐則其亡失已久。」云云。謹閱《四庫全書。目錄》﹐亦未載有此書﹐知日本所云不謬。內《袁子正書》下注袁淮著。按﹕漢以前無袁淮其人﹐惟晉袁準字孝尼﹐袁瑰從祖﹐以儒學知名﹐注《喪服經》﹐官至給事中﹐見《晉史。袁瑰傳》後。則袁淮或卽袁準也。袁書中多精粹語﹐有益於人心治道不淺。如雲﹕「不急之官﹐則有不急之祿﹐國之蛑賊也。明主設官﹐使人當於事﹐人當於事﹐則吏少而民多。民多則歸農眾﹐吏少則所奉寡。使吏祿厚則養足﹐養足則無求於民﹐無求於民﹐姦軌息矣。祿足代耕則壹心於職﹐壹心於職則政理﹐政理則民不擾﹐民不擾則不亂其農。」又云「服物不稱﹐則貴賤無等﹐於是富有逾侈﹐貧者不及﹐小人乘君子之器﹐賈豎襲卿士之服。被衣繡﹐佩銀黃﹐重門而玉食﹐其中左右叱咄﹐頤指而使。是故有財者光榮﹐無財者卑辱。」書多不備載﹐偶錄二則於此。有心風俗者﹐其念之哉﹗

◎陳同甫書陳同甫與朱子書﹐略云「因吾眼之偶開﹐便以爲得不傳之絕學﹐三三兩兩﹐附耳而語﹐有同告密﹔畫界而立﹐一似結壇﹐盡絕一世之人於門外﹐而謂二千年之君子﹐皆盲眼不可點﹔洗二千年之天地日月﹐若有若無﹐世界皆是利欲﹔亦過矣。」浚師按﹕此數語道盡當時流獘﹐不廑爲講學家下一鍼砭也。

