姜氏祕史﹝明﹞姜淸

明姜淸撰。淸﹐弋陽人﹐正徳辛未進士﹐官至尙寶司少卿。自靖難之後﹐建文一朝事迹大抵遺失。是書於故案文集搜輯遺聞﹐編年紀載。至於地道出亡等事﹐則未嘗載及。紀錄頗見精核。案《明史稿》例議﹑辧野史所載建文元年二月燕王來朝﹑行禦道﹑登陛不拜﹑爲禦史曾鳳韶所劾﹐以爲必無之事。而是書載鳳韶劾燕王事﹐云本《吉安府誌》。又證以南京錦衣百戶潘瑄《貼黃冊》﹐內載校尉潘安三月二十三日敍撥隨侍燕王﹐還北平陸坐云云。據此﹐則來朝明矣。第不知所云潘瑄《貼黃》者﹐果足徵信否也。又世傳王艮於成祖入城前一日﹐與胡靖﹑解縉集吳溥捨﹐靖﹑縉陳說慷慨﹐艮流涕而已﹐其後獨艮死節。是書載其事而辧之﹐以爲艮家譜載艮以建文辛巳九月卒﹐上遣黃觀諭祭﹐未嘗及成祖之來也。其言似乎可據。然革除之際﹐誅鋤異已﹐凡效忠於建文者﹐皆禍及子孫。安知王氏家譜非爲宗族之計﹐諱其死難以自全﹐未必遽爲定論。《明史﹟艮傳》仍用前說﹐蓋必有所考也。

姜氏祕史卷一

皇帝諱允炆﹐字﹐太祖髙皇帝嫡長孫。初﹐太祖從滁陽王﹐日侍左右。王夫人善觀人﹐謂太祖風格異常﹐語王﹐妻以養女馬氏。周旋兵間﹐生五子。長諱標﹐幼有異質﹐聰明英毅﹐豁如也。稍長﹐師事宋濂﹐通經史大旨。洪武戊申﹐太祖卽位於南郊。旣﹐還宮受賀。遂追尊四祖爲皇帝﹐冊立馬氏爲皇后﹐長子標爲皇太子﹐大赦天下。洪武十五年﹐髙皇后崩﹐太祖倦勤﹐命皇太子裁決庶政﹐惟軍國重務以聞。於是皇太子日禦文華殿﹐百官啟事。寬仁有斷﹐臣工盡服。歲餘﹐太祖復親政。時有告密者﹐以晉王逆謀聞﹐太祖遣人察之﹐藏兵五臺山﹐反形已具。太祖大怒﹐欲發兵討之。皇太子曰「反期尙遲﹐告密者未必知。今以兵往﹐萬一拒命﹐是父子爲敵也﹔莫若令臣巡邊﹐因與俱來。」太祖大悅﹐於是皇太子出巡。歷燕﹑代及晉﹐居浹旬﹐歡甚。皇太子行﹐晉王送及河南界。皇太子曰「父皇欲見汝﹐可偕行。」晉王倉卒受命﹐遂從至京。太祖欲賜之死﹐皇太子叩頭乞哀﹐乃降爲庶人﹐居京師。皇太子友愛彌篤﹐日誨諭之。晉王大悟﹐日夜號泣悔罪。

太祖憐之﹐赦﹐復爵。晉王於是攺行爲善﹐令譽日著﹐比還國﹐卒爲賢王﹐皇太子之教也。洪武七年秋九月﹐貴妃薨。十一月一日﹐《孝慈錄》成。太祖旣裁定喪禮﹐太子當服齊衰杖期。

太子曰「在禮﹐惟士爲庶母服緦﹐大夫以上爲庶母則無服。

又﹐公子爲其母練冠麻衣﹐旣葬﹐除之﹐蓋諸侯絕期以下無服。

諸侯之庶之﹐𨿽爲其母亦厭於嫡母﹐而不得伸其私﹐故權爲此制也。然則諸侯之庶子不爲庶母服也﹐明矣。今陛下貴爲天子﹐臣𨿽不肖﹐地居嫡長﹐幸得備位儲副﹐而爲庶母服期﹐非所以敬宗廟﹐明正體﹐重繼世也。」上必欲太子服之﹐太子終不奉詔。上大怒﹐顧取劍﹐太子走﹐上逐之。羣臣震詟﹐皆不知所爲。時有桂彥良當上前﹐跪抱上﹐泣曰「陛下之於太子﹐愛之深故責之重也。」上爲之止。彥良乃追太子﹐及之﹐諫曰「貴妃逮事至尊﹐殿下當緣君父之情﹐爲之制服﹐不可執小禮以虧大孝也。」乃持衰衣之。太子不得已﹐乃服以拜謝。上怒解﹐擲劍於地﹐曰「老桂﹐爾今日竟能和朕父子者矣。」洪武二十四年﹐太祖以江南地薄﹐頗有遷都之意。八月﹐命皇太子往視關洛。皇太子志欲定都洛陽﹐歸而獻圖。明年四月﹐以疾薨。太祖哭之慟﹐追謚爲懿文皇太子。葬孝陵之次。時太祖春秋六十有五﹐日禦東角門﹐向羣臣泣。翰林學士劉三吾進曰「皇嫡長孫富於年﹐早定大計﹐孰不歸心﹖」皇太子生六子﹐長曰雄英﹐洪武十五年卒﹐追封虞王﹐謚曰懷。次曰允炆﹐洪武九年生﹐聰明英達。二十五年九月﹐立允炆爲太孫﹐詔曰「曩古列聖相繼馭宇者﹐首立儲君。朕自甲辰卽王位﹐戊申卽帝位﹐於今二十九年矣。操將練兵﹐平天下亂﹐偃天下兵﹐奠萬民於田裏﹐用心多矣。及一統以來﹐除姦暴﹐去豪彊﹐亦用心多矣。近來蒼顏皓首﹐儲嗣爲重﹐嫡孫允炆﹐以九月十三日冊爲皇太孫﹐嗣奉上下神祗﹐以安民庶。詔告臣民﹐想宜知悉。」於是命禮部定親王相見儀﹕凡親王系尊屬﹐於文華殿朝見﹐行四拜禮﹐皇太孫坐受禮畢﹐入宮﹐乃敍家人禮。制旣定﹐親王從之﹐多不悅。時太祖春秋髙﹐政務嘗付太孫裁決。太孫頗尙寬仁﹐兆民欣欣﹐罔不愛戴。洪武三十一年五月乙酉﹐太祖崩﹐遺詔皇太孫嗣位。詔曰「朕受皇天之命﹐膺大命於世﹐定禍亂而偃兵﹐安民生於市野﹐謹撫馭以膺天命﹐今三十一年矣。憂危積心﹐克勤不怠﹐耑志有益於民。柰何起自寒微﹐無古人博志﹐好善惡惡﹐過不及多矣。今年七十有一﹐筋力衰微﹐朝夕危懼﹐惟恐不終。今得萬物自然之理﹐其奚哀念之。有皇太孫允炆﹐仁明孝友﹐天下歸心﹐宜登大位﹐以勤民�。中外文武臣僚同心輔佐﹐以福我民。凡喪葬之儀﹐一如漢文勿異。

布告天下﹐使明知朕意。孝陵山川﹐一由其故﹐無有所攺。

一﹑天下臣民﹐令到出臨三日﹐皆釋服﹐嫁娶﹑飲酒﹑食肉皆無禁。

一﹑無發民哭臨宮殿中﹐當臨者皆以旦晡十五﹐舉哀禮畢﹐罷非旦晡臨﹐無得擅哭。

一﹑當給喪事及哭臨者﹐皆無洗絰﹐帶無三寸﹐無布車兵器。

一﹑諸王各於本國哭臨﹐不必赴京。中外官軍﹑戍守官員﹐無得擅離信地﹐許遣人至京。

一﹑王國所在文武衙門官民﹑軍士﹐今後一聽朝廷節制﹔護衛官軍﹐王自處分。

一﹑諸王不在﹐令中者皆以此令比類從事。」

明日﹐皇太孫令禮部定喪儀。羣臣上議曰「在京府部等官聞喪﹐次日素服﹑烏帽﹑黑帶﹐赴廷聽遣詔。遂於本衙門素服﹑齋宿﹐朝晡詣幾筵哭﹐仍各置素服。第四日成服﹐朝晡哭臨﹐葬畢乃止。

自成服始﹐二十七日除。命婦亦以第四日具衰服﹐由西華門入哭﹐不許金銀首飾。諸王﹑世子﹑郡主﹑妃及郡王﹑內使﹑宮人等﹐俱斬衰三年﹐自成服二十七日除。凡臨視事﹐素服﹑烏帽﹑黑帶﹐退朝服衰麻衫﹐大袖圓領﹐不緝紗帽﹐麻布裹之﹐去翅垂帶﹐麻絰鞋。命婦麻長衫﹐大袖圓領﹐麻布蓋頭﹐器依鹵薄名數。工部及司禮監等處造神主﹐用栗木﹐制依家禮。遣人奉詔於各布政司及直隸府州﹐開讀詔書﹐文武官員人等素服﹑烏帽﹑黑帶﹐四拜跪聽﹐舉哀四拜禮畢﹐各置衰服﹐第四日成服。每旦﹐官僚人等於本衙門朝闕設香案哭臨﹐三日除﹐大小衙門各令官一員赴京致祭﹐禮物備辦。」皇太孫從之。庚寅﹐葬孝陵。

十六日﹐皇太孫允炆卽皇帝位。

十八日﹐詔以明年爲建文元年﹐大赦天下。詔曰「天祐下民﹐作之君。我髙祖皇帝受天之命﹐統有萬邦﹐宵衣旰食﹐弘濟斯民﹐凡事有益於天下者﹐無所不用其心。政教休明﹐規模弘遠。朕以眇躬﹐纂承大統﹐恭依遺詔﹐於洪武三十一年閏五月十六日卽皇帝位。夙夜惶懼﹐思所克相上帝﹐寵綏四方﹐以無忝我皇祖之大命。永惟寬猛之宜﹐誕布維新之政。其以明年正月初一日爲建文元年﹐大赦天下。自洪武三十一年閏五月十八日昧爽以前﹐大辟罪以下﹐已發覺﹑未發覺﹐已結正﹑未結正﹐常赦所不原者﹐咸赦除之。敢有以赦前事相告﹐以其罪罪之。所有事宜﹐條列於後。一﹑天下布政司﹑府﹑州﹑縣自洪武三十一年以前拖欠錢糧﹐鹽運司﹑鹽課提舉司自洪武三十一年以前拖欠鹽課﹐盡行蠲免。一﹑天下軍民所養孳牲﹑馬匹﹑羊只者﹐盡皆免。一﹑天下田土﹐或有人戶爲事全家發充軍者﹐或有死絕者﹐或因饑窘逃移者﹐以致拋荒數多﹐糧稅拖欠﹐詔書到日﹐將拋荒數目從實取勘﹐報官開除。其逃移人戶復業耕種者﹐優免雜泛﹑差役三年。一﹑水旱災傷﹐何代無之。今天下人民其有因而失所者﹐當該有司將預備糧賑給。一﹑今後官民有犯五刑者。一﹑依大明律科斷﹐法司遵守﹐無深文。一﹑軍民詞訟﹐今後務要自下而上陳告﹐敢有越訴紊亂者罪。一﹑囚徒已行宥罪﹐發衛所充軍守禦者﹐及已編定衛所﹐有司官領﹔未曾到衛所者﹐不在赦例。一﹑天下衛所在逃者﹐詔書到日﹐限五个月以內赴所在官司﹐首告與免本罪﹐所在官司仍給口糧﹐遞送京衛所著役﹔過違此月﹐仍罪如初。於戲﹗徳惟善政﹐政在養民﹐當遵先聖之言﹐期政雍熙之盛。百辟卿士﹐體朕至懷。

故玆詔示﹐想宜知悉。」

十九日﹐立宜山縣得勝馬驛﹔攺宜陽水驛爲水馬驛。

二十一日﹐詔內外五品以上文官及州縣正官﹐各舉所知。

先是﹐內外缺官﹐於進士﹑舉人﹑監生﹑人材﹑秀才﹑孝廉﹑稅戶﹑考滿吏員知印承差除用。至此﹐定保舉法。不問下僚﹑鄕民﹐及因累充軍者﹐或多或少﹐悉聽保舉吏部選用。

六月﹐上大行皇帝謚曰髙皇帝﹐廟號太祖﹔追謚孝慈皇后曰髙皇后。

召漢中府學教授方孝孺爲翰林院侍讀學士。

孝孺﹐字希直﹐一字希古﹐臺州寧海人﹐世家侯城裏。父克勤﹐受《易》﹐童彜得伊洛之學。長子孝聞﹐季孝友﹐孝孺仲也。孝孺始生之夕﹐有木星墮其所。自幼穎敏絕倫﹐雙眸炯炯如電﹐日讀書積尺。人以其善屬文﹐呼爲小韓子。年十五時﹐從父爲濟寧知府﹐因達觀於鄒魯間﹐訪古聖賢遺迹﹐慨然自期曰「顏﹑閔未可幾及﹐樊遲﹑冉有使學同時﹐豈皆讓之﹖但世無孔子﹐不得所依歸耳。」自是精思力踐﹐進修不已。越三載﹐克勤被系﹐請以身代。不報﹐竟戍江浦。未幾﹐復逮至京。

卒﹐孝孺哀毀骨立﹐思自奮以昭先徳。明年﹐以文謁宋濂﹐濂深器之。名流先進如胡翰﹑蘇伯衡﹑葉光大輩皆自以爲不及。

濂致仕還浦﹐復往卒業﹐四載辭歸。濂尋以罪徙蜀﹐孝孺欲往省行﹐得爲文﹐吁天願輸壽以延之。濂嘗欲以爲甥而不果。及其文至﹐曰「歐陽少師蘇長公﹐姑置勿論。其餘諸子與之角逐文場﹐不知其孰爲先後也。」然孝孺下視文藝﹐恆以明王道爲己任。友人或稱其文辭﹐則告以學者當以道徳爲本﹐文詞非所尙﹐反復明辯不已。謂道之行必先於家﹐著《宗範》九篇以示厥宗。蓋自任以天下之重也﹐辟異端爲己任。進徳所詣﹐月異而歲不同﹐世或以爲程朱復出。嘗臥病絕糧﹐家人以告﹐笑曰「古人有三旬九食﹑瓶無儲粟者﹐窮者豈獨我哉﹗」其不爲貧寠所動如此。洪武十五年﹐吳沈﹑揭樞等薦孝孺可大用。

聘至﹐入見稱旨。上謂樞等曰「孝孺孰與汝﹖」對曰「十倍於臣。」錫之幾稍欹﹐必正而後坐。上喜其舉動端正﹐謂太孫曰「此莊士也。當老其才以輔汝。」試靈芝甘露論﹐稱旨。

諭遣還家﹐二十年復辟至。上方重賞罰﹐以其心存教化﹐謂左右曰「今非用孝孺時。」乃擢將仕佐郎﹑漢中府學教授。明年閏四月﹐抵任漢中府。水土暴惡﹐病癭痿者十人而五。孝孺安之﹐甘蔬糲飯﹐與諸生談道不倦。視其色﹐若飫萬鐘者。二十七年春﹐蜀獻王延之﹐處以賓師﹐恆曰「方先生古之賢者也。」孝孺每見﹐必以仁義道徳陳於前﹐王喜甚﹐使入講經﹑論文﹐無虛晷﹐爲名其讀書之廬曰「正學」。當時蜀治依於禮樂﹐諸王莫及﹐孝孺之功也。久於蜀﹐因得訪宋濂墓﹐卹其遺孤。癸丑丙子﹐投文應天府。至是﹐首加召用﹐一時倚之。上好讀書﹐每有疑卽召使講解。臨朝奏事﹐臣僚面議可否﹐必命孝孺就扆前批答。言聽諫行﹐不愧昭烈。孝孺嘗作《書事》詩曰「斧扆臨軒幾硯間﹐春風和气滿龍顏。細聽天語揮毫久﹐攜得香煙兩袖還。風軟彤庭寒尙薄﹐禦鑪香繞玉闌干。黃門忽報文淵閣﹐天子看書召講官。」其相與如此。靖難兵入﹐自分必死﹐乃作《絕命》詞﹐略曰「天降喪亂兮﹐莫知其由。姦臣得計兮﹐謀國用猶。忠臣發憤兮﹐血淚交流。以死徇君兮﹐抑又何求。嗚呼哀哉兮﹐庶不我尢。」旣而姚廣孝薦之艸詔﹐文廟遣召﹐數回﹐竟以衰服往﹐投筆慟哭不能止。文廟不悅而詔之﹐辭益厲。旣而曰「若稱周公﹐成王安在﹖」命割其舌。

孝孺含血犯禦座﹐文廟大怒﹐磔之﹐詈至死﹐遂誅其宗親八百四十七人﹐焚夷方氏墓。後仁廟嘗與近臣論及曰「孝孺是个忠臣。」永樂二十二年十一月﹐禦書付禮部尙書呂震﹕「建文中﹐姦臣正犯已受顯戮﹐家屬初發教坊司﹑錦衣衛﹑浣衣局並習匠及功臣家爲奴﹐今有存者﹐旣經大赦﹐可宥爲民﹐給還田宅。」於是惟一子婦得歸還族﹐卽其故居立祠祀之。成化中﹐寧海知縣宜春郭紳復新其祠﹐取所著《遜志齋集》四十卷﹑《拾遺》十卷﹐梓行於世。又有《周禮考次》《大易枝辭》《武王戒書注》《帝王基命錄》《文統》《宋史要語》諸書﹐皆逸不傳。正徳間﹐遺族方主祠事。初﹐孝孺被召入京﹐王叔英預以書告之曰「天下事有可行於今者﹐有行於古而難行於今者。可行者行之﹐則人之從之也易﹐而樂其利。難行者行之﹐則人之從之也難﹐而受其患。此用世所以貴時措之宜也。」孝孺好古﹐故叔英及之。建文中﹐攺舊制﹐求天下利獘而欲新之。靖難兵起﹐日召之謀議﹐詔檄多出於孝孺。嘉靖初﹐南京兵部郎中永丰夏尙朴讀其遺文﹐嘆其詞義雄偉﹐不讓歐﹑蘇﹔惜其說理虛無﹐著於�意﹐其致用亦然。斯言得之。說者又謂孝孺與景隆父子交誼甚篤﹐景隆帥師北伐﹐實由孝孺﹐旣而兵敗﹐漸有異志﹐人多知之﹐告於帝﹐帝雅信孝孺﹐遂不復疑﹐卒成開門之變﹐蓋不免於誤國云。�記曰﹕夷齊采薇﹐子路結纓﹐其志烈矣。然其從容就義﹐乃得處死之道。後世遂有不勝其憤﹐肆詬詈以召奇禍者。孝孺負剛毅之气﹐奮雄博之辯﹐致使不能窮詰﹐故其受禍之慘﹐極於一時君臣﹐三代以來所未有也。後十餘年﹐文廟言及輒足頓﹐憤憤不能平。其當時論可知。

夏進士過孝孺祠﹐題云「一个爲忠九族亡﹐全身遠害亦天常。

夷齊死後君臣薄﹐力與君王繼首陽。」君子以爲然。

鄭居貞﹐徽州人。父潛﹐有文名﹐國初﹐歷任潞州同知。

洪武中﹐居貞以明經舉﹐授鞏昌府通判﹐升禮部郎中﹐甚見重。

太祖時﹐至河南布政司左參政。以永樂初坐累﹐死於南京。有《閩南集》《關隴行》《槁歸來》《槁隨檜》《庭槁》。子孫因畱住﹐居福建爪山。方孝孺之爲漢中教授也﹐居貞以詩送之﹐孝孺亦嘗贈之文﹐謂其爲參政三年而去﹐吏民以不能畱爲憾。事在洪武二十三年。然其坐累歲月不可考﹐蓋亦因孝孺之故云。

魏澤﹐字彥恩﹐應天府溧水人。有孝行﹐累遷至刑部尙書。

先是﹐燕邸南下﹐姚廣孝請曰「殿下至京﹐須全方孝孺﹐殺此人則天下讀書種子絕矣。」上納之。旣至﹐建文帝亡去﹐遂召孝孺問曰「我以周公匡成王而來﹐成王不在﹐當議所立。」

對曰「殿下旣以匡王室而來﹐成王不在﹐當立成王之子。」

忤旨﹐因有滅十族等語。上大怒﹐卽收捕其族黨﹐盡誅之。澤是時謫爲寧海典史。當捕方氏時﹐悉力保護﹐旣免於辱﹐且資以行貲﹐後過方孝孺故居﹐賦詩曰「筍與衝雨過侯城﹐撫景令人感慨生。黃鳥向人空百囀﹐靑猿墮淚只三聲。山中自可全髙節﹐天下難居是今名。卻憶令威千載後﹐重歸華表不勝情。」

聞者壯澤之言。

王稌﹐字叔丰。祖禕﹐死國﹔父紳﹐自有傳。稌少有志向﹐從學方孝孺﹐甚爲所器﹐許妻以女﹐未及也。嘗周卹其旅﹐又嘗與孝孺表侄鄭珣至聚寶門外求其遺骸葬﹐不可得﹐卒逮系。

文皇帝念祖禕死國之功﹐特從宥免﹐且方向用也﹐而稌以疾力辭。讀書靑巖之下﹐將終身焉。後輯方氏遺文﹐爲《侯城集》以傳﹐世咸義之。稌性至孝﹐初﹐紳痛念父沒﹐每食必斥兼味﹐稌遵其教。子孫相承﹐閱數十年不變。事母丁如事其父﹐送終盡禮﹐三年酒肉未嘗入於口。學問該博﹐士之從遊者日眾﹐郡邑交重之。所著有《靑巖稿聖文纂》《金華賢達傳》《續文章正宗》。卒年五十九﹐門人私謚曰孝莊先生。

釋剌面正軍及囚徒還鄕裏。後洪武三十五年七月復拘入伍。

十二日﹐革都察院司獄四員。

十六日﹐革天下陰陽學﹑醫學。衙門羣臣議其無別辧﹐又所隸皆有司版籍爲戶﹐詔革之。

立孝陵衛。設經歷司。

以黃子澄爲太常寺卿。

黃子澄﹐名湜﹐以字行﹐袁州分宜人。少從邑人歐陽貞受《易》﹑周與學受《尙書》﹑淸江梁寅受《春秋》。博士員俊聲遊鄕校﹐同捨避席﹐推爲髙等。嘗賦《寒江把釣圖》及《枯梅詩》﹐人爭誦之。洪武癸亥﹐應貢入太學。明年﹐定科舉之制﹐中京闈鄕試第二。乙丑﹐會試第一﹐進士及第第三﹐授翰林院修撰。尋兼春坊官﹐侍東宮講讀﹐累遷太常寺卿。皇太孫立﹐諸王以叔父之尊多不遜服。一日﹐太孫在東閣門召子澄﹐告曰「諸王尊屬﹐各擁重兵﹐何以制之﹖」澄以漢平七國事爲對。太孫喜曰「得先生謀﹐吾無慮矣。」及卽位﹐時周﹑齊﹑湘﹑代﹑岷五府相繼煽動。朝罷﹐召子澄謂曰「先生憶昔者東閣門之言乎﹖」子澄曰「不敢忘也。」然事幾甚密﹐與齊泰謀之。時有告周王橚者﹐遂遣李景隆往執之﹐詞連代﹑湘﹑齊三王。徙代王於邊﹐以兵圍湘王於荊﹐王狼狽自焚死。

執齊王榑囚之京師﹐岷王楩降爲庶人﹐燕王亦加譙讓。朝廷以子澄爲功﹐褒賞之。元年三月﹐命都督宋忠等練兵北方。七日﹐靖難兵起﹐首以誅齊泰及子澄爲名。耿炳文旣敗﹐詔以李景隆率兵百萬以往。景隆自負文武﹐方子澄授以指畫﹐京隆依違而已﹐子澄甚憂之。未幾﹐景隆戰敗﹐奔還京師﹐赦不誅。子澄哭諫曰「景隆出師無紀﹐意在觀望﹐不誅之以謝宗社﹐何以懲將士﹖」不聽。已而徐凱﹑盛康繼踵敗衄﹐顧成等皆降。子澄撫膺大慟曰「大事去矣﹐萬死不足贖誤國之罪矣﹗」乃賦一詩以志痛。詩曰「仗鉞曾登大將壇﹐貂裘遠賜朔風寒。出師無律眞兒戲﹐負國全身獨汝安。論將每時悲趙恬﹐攘夷何日見齊桓。尙方有劍憑誰借﹐哭向蒼天幾墮冠。」聞者哀之。尋用廷臣議﹐詔謫齊泰及子澄於遠方﹐以快敵意﹐其實陰使之募兵也。時諸將獨守淮南﹐而文廟之師渡江矣﹐景隆開門迎謁。

尋有詔執子澄等﹐責之不服﹐子澄遂死之。命赤其族﹐一子逃難﹐易姓爲田﹐經宥後乃復姓﹐家湖廣之咸寧﹐至今不絕。今有登進士科者。嘉靖初﹐提學僉事邵銑命知府羅輅立祠祀之。

成化間﹐刑部尙書彭韶著《哀江南》詞曰「臨江號名郡﹐佳麗傳自昔。豈不產異人﹐爲玆壯顏色。云何百年間﹐不見有遺迹。倌人聞我言﹐掩袂長太息。扣之至再三﹐欲語還踧。爲言有姦臣﹐名字不記憶。道是練子寧﹐�。內臺司風紀﹐適遭陽九厄。飛簡論魏曹﹐戮力事討賊。膠固不知幾﹐只顧順與逆。�﹐�。�﹐�﹐奇禍嬰六戚。玆事有始末﹐賤子請折一。神考早謝世﹐太孫推正嫡。母妃開平家﹐元勛載帝室。姻婭盡雄豪﹐健斗萬人敵。隱然九鼎重﹐�。嫌隙一以開﹐讒言肆罔極。居然尾不掉﹐大都勢耦國。時有黃子澄﹐輕佻故無匹。伴讀�﹐�東室。蹤迹類叔文﹐論事時造膝。一旦剪侯王﹐忽徨何太急。細人暗大體﹐國釁此焉隙。漁陽動地來﹐六軍盡股栗。齊泰爲司馬﹐折衝乃其職。堂堂正正旗﹐誓書嚴紀律。內則方孝孺﹐早學富經術。倚馬艸檄文﹐樞機資密勿。又有黃門迪﹐自少稱英特。五畝給緇黃﹐異端恨至骨。餘者亦黨人﹐我今半遺失。當其橫行時﹐俱立萬仞壁。之死矢靡他﹐鼎鑊甘如蜜。仰視三光明﹐萬古常昭晰。俯視五嶽尊﹐神維賴以立。父母豈不顧﹐天常不可易。妻子豈不愛﹐吾分自當適。寄語謝諸親﹐業緣皆宿積。憤無我怨尢﹐怨尢竟何益。所貴賢士模﹐萬段死奚惜。後來姦佞儒﹐巧言自粉飾。叩頭乞餘生﹐無乃非直筆。簿書日埋�﹐欲昏塞。乍聞毛髮豎﹐空拳幾欲擊﹐孤燈�夜長﹐四壁虫聲寂。耿耿不成寐﹐此意誰能識。聖人順天命﹐四海瞻曉日。爾何守戇愚﹐甘心至族滅。不觀解與胡﹐乘時附鳳翼。恩寵日月加﹐聲名重簡冊。」

以平江縣知縣陳彥回爲徽州府知府。

彥回﹐字士淵﹐號內齋﹐興化府蒲田人。父立誠﹐舉秀才﹐爲保徳州知州﹐攺應州﹐左遷博白縣知縣﹐坐事廢。十六年﹐復起爲歸安丞﹐尋以事致大辟﹐籍其家。弟彥水口戍遼東﹐彥回及祖七秀﹑祖母郭氏﹑母塗氏﹑子善需﹐並戍滇南。比至蜀﹐惟彥回與祖國郭得存。時遇赦﹐不及彥回﹐監送者哀而釋之。貧莫能還﹐乃依鄕人定遠縣尹黃積良﹐遂從其姓﹐更名禮﹐稱郭爲母。未幾﹐積良去位﹐乃依南充縣丞於仲和。其後﹐閬中教授嚴徳政知彥回通《尙書》﹐薦爲保寧府學訓導﹐九載考績至京﹐侍殿陛﹐承顧問者四十三日﹐髙廟悅之﹐擢知平江縣。

蒞任甫十三月﹐髙廟晏駕﹐彥回捧香入臨﹐給事中楊惟康等以文學廉幹薦﹐遂升徽州知府。彥回下車甫數月﹐政教一新﹐士民咸悅。明年﹐爲革除。己卯﹐以考核稱職﹐蒙賞賚甚厚。其年冬﹐郭氏卒﹐當承重持服。徽民汪侃詣闕奏乞奪情終任﹐不報。彥回衰絰赴闕﹐疏其攺姓歷官情罪﹐乞正明籍。疏入﹐報可﹐特宥爲民﹐尋復其官﹐釋彥水口遼東之役。彥回復上疏終制﹐不許﹐詔遷葬其祖母﹑父母畢﹐卽蒞郡視事。每旦必哀奠如禮﹐士民因名其山曰「太守山」。彥回自歷官﹐以避難亡命﹑更易姓名爲非禮﹐恆悒悒不自安。屢欲陳旨﹐輒自籌曰「祖母年旣髙﹐萬一蹉跌﹐將托之何所﹖」隱忍二十餘年﹐至是始得行其志﹐識者偉之。後靖難兵起﹐彥回奉命召募義勇至京。彥水口至自遼東﹐邂逅旅邸﹐悲喜交集。郡中士人曰曹從善者﹐偶聞而往賀焉。彥回謂曹曰「予荷朝廷再造之恩﹐此生再生不足以報萬一﹐余固有以處之矣。到郡﹐遣我弟歸以治家事﹐余身許國﹐他不卹也。子其爲我述一詞﹐以道我家顚末。」仍爲索名筆書「務本」兩字以遺之﹐俾知孝弟爲修身克家之道。曹唯唯﹐因已知彥回之必殉國矣。未幾﹐復蒞郡。會靖難師已渡江﹐彥回率義勇赴援﹐而勢已不及。文廟繼統﹐械至京師﹐不屈而死﹐壬午十月十五日也﹐時年四十七。

二十四年﹐革建昌府旴江遞運所﹑南城縣藍田巡檢司。

攺河南陳州淮陽加遞運所爲穎岐站遞運所﹐隸商水縣。

以戶部主事夏原吉爲戶部右侍郎。

七月十三日﹐召前河南布政司右參議董倫還﹐自雲南擢禮部右侍郎兼翰林院學士。

倫﹐字安常﹐東昌恩縣人﹐世居燕之宛平。自爲儒士﹐處山林間﹐布褐藜藿﹐已懷憂世之志。學者多從之遊﹐以所居具川﹐稱「具川先生」。元末﹐徵辟不出﹐世髙其行。國初﹐擢用單縣儒士張寧。洪武十五年﹐寧以倫薦﹐遣使徵之﹐以爲春坊贊善大夫﹐賜冠帶﹐事懿文皇太子。其所陳說多忠孝之言﹐太祖皇帝聞而善之。十八年正月﹐由春坊右贊善升左春坊大學士﹐賜綺六疋﹑鈔五千錠。會東宮晏駕﹐二十五年﹐出爲河南左參議。在任盡心民事﹐名其思政之堂曰「後樂」﹐方孝孺爲之記。嘗艸封事數千言﹐無一不愜上心者。二十六年﹐上書薦肇州吏目諸葛伯衡﹐太祖遽擢爲陜西參議。三十年﹐以詿誤坐免﹐典教滇南。東宮憐其老﹐賜以白金若千鎰。倫行至成都﹐蜀獻王深寵之﹐賦詩八章以送行。至滇﹐凡作養成就﹐用夏變夷﹐漸摩膏口﹐皆出於仁義道徳﹐故𨿽蠻夷童豎皆知向方。洪武三十一年閏五月﹐建文卽位﹐眷戀東宮舊臣﹐屢詢久之﹐左右多言倫可用﹐卽召至京師﹐慰勞備至﹐拜嘉議大夫﹑禮部侍郎兼翰林院學士﹐與方孝孺皆入館閣傳經史。是年七月十三日﹐禦書「怡老堂」三大字﹐及髟沐幾﹑玉鳩杖各一賜之。倫上表謝。初﹐監察禦史解縉嘗代夏長文作劾袁泰書﹐泰銜之﹐因肆誣斥。太祖令縉十年著作﹐始許擢用。未及期﹐會太祖賓天﹐縉遽赴臨。權臣謂赴臨非詔旨﹐遂謫河州。縉與倫書祈援﹔歲餘﹐權臣出﹐倫爲言之﹐乃召縉還﹐以爲翰林待詔。其汲引人才類如此。倫爲人質直惇厚﹐富文學﹐爲時所重。革除間﹐屢懇言當務親睦﹐不聽。太宗卽位﹐時倫年八十餘﹐有旨令致仕。

出京﹐悒悒成病﹐數日卒。

二十三日﹐周王橚有罪﹐遣曹國公李景隆往問﹐逮其護衛官軍﹐廢橚爲庶人。景隆受賄至金寶七擡。

二十四日﹐革左右給事中。

二十五日﹐增神樂觀知觀一員﹐六科都給事中仍舊。

三十日﹐革北平府常慶﹑鄭村二壩衙門。

以周府奉祠正周是修爲衡府紀善。

八月八日﹐增國子監司業一員。

九月﹐立浦江縣毛塘巡檢司。

十四日﹐革鞏縣廖子王站遞運所。

十八日﹐增置浙江﹑江西﹑湖文﹑福建﹑山東﹑山西﹑河南﹑陜西布政司﹐揚州府各織染局局置大使一人﹐副使一人。

十九日﹐以臨江府推官劉翼爲知府。

二十四日﹐革鳳陽府屬鳳陽縣蚌埠站﹐穎上縣穎陽站﹐聶家灣站﹐太和縣要灣站﹑舊縣站﹐穎川乾溝站﹐泗州黃崗站﹑雙溝站﹐壽州下蔡站﹑獨溝站﹐凡十三遞運所﹔開封府陳州穎岐店站﹑項城縣糸丘店站﹑蔡河站﹑祥符縣金梁站﹑太康縣長領站﹑扶溝縣義聲站﹑通許縣靑岡站﹑滎澤縣通濟站﹑陽武縣城南站﹐凡九遞運所﹔懷慶府濟源縣小交村站﹑孟津縣下孟裏站﹐凡三遞運所﹔平陽府垣曲縣梨樹﹑交斜﹑陽壺站﹐絳縣乾澗﹑橫嶺﹐夏縣常村﹐聞喜城西東鎭﹐安邑縣運司陶村﹐凡十遞運所。

遣都督同知何福佩徵虜將軍印﹐總兵徵百夷﹐都督徐凱等從。

以兵部尙書茹瑺爲吏部尙書﹐工部侍郎練子寧爲吏部左侍郎﹐蹇義爲右侍郎。今南京吏部捲內有三十一年十一月尙書茹瑺奏保舉人材案。先是﹐四月﹐子寧以工部右侍郎掌吏部事署捲。

練安﹐字子寧﹐以字行﹐臨江新淦人。父伯尙﹐洪武間爲起居注﹐以直言忤旨﹐謫廣徳州同知。後遷臨汀﹑鎭安二府通判﹐卒於官。安性資英邁﹐志操不凡﹐幼從鄕長者竹莊先生遊﹐竹莊命賦《水竹村居》﹐有「千山暮雨石泉通﹐一夜春雷龍籜長」之句﹐竹莊甚奇之。遊邑癢﹐與金幼孜相友善﹐嘗謂之曰「子異日必爲良臣﹐我必爲忠臣。」洪武甲子年﹐領鄕薦。

明年入對大廷﹐極言「今日朝廷用人﹐徇其名而不求其實。

以小善而遽進之﹐以小過而遽戮之。」因歷陳古人所以教養任用之道﹐言甚剴切﹐不顧忌諱。髙廟嘉之﹐擢第二名進士及第﹐授翰林院修撰。安益以名節自砥礪﹐於是聲望藹然﹐中外咸以文學行義稱之。未幾﹐以母喪去位﹐杜門屏迹﹐力行古喪禮。

服闋﹐升吏部左侍郎。時建文君初嗣位﹐安進賢退不肖﹐多所建白﹐與方孝孺等特見信用。尋遷左副都禦史﹐後攺禦史大夫。

靖難師起﹐安極論曹國公李景隆姦邪不忠。一日﹐於朝班內執景隆數其罪﹐奏請誅之﹐不聽。安憤激稽首﹐請先伏誅﹐遂罷朝。師渡淮﹐靖江府直史蕭用過﹑衡府紀善周是修﹐上書論大計﹐指用事者罪過。書下羣臣及兩人議﹐用事者怒﹐盛气以詰兩人。安言「國事至此﹐尙不容言者乎﹖顧所論我過﹐有則攺之﹐無則加勉」﹐詰者愧而止。壬午年六月﹐有詔治姦黨﹐安不屈﹐遂族誅之。姻戚被論死者﹐百五十一人﹐戍遠方者又數百人﹐惟吉水錢氏得免。錢習禮仕於朝﹐爲鄕人所持﹐恆懷不安﹐以告少保楊榮﹐乘間以聞。文廟欣然曰「使練子寧今日在此﹐朕固當用之耳﹐況習禮乎﹖」後同知王佐緝安遺文一帙﹐序之曰《金川玉屑集》﹐提學副使李夢陽始命有司梓之。又立金川書院﹐祀安父子﹐名其堂曰「浩然」云。

二十九日﹐增置兵部武選﹑職方二司主事四員。

以兵部左侍郎齊泰爲兵部尙書﹐右侍郎劉俊爲左侍郎﹐郎中廬淵爲右侍郎。是時﹐兵科給事中王坦﹑康健﹐兵部郎中�賢潘行﹑杜禹﹐祈昭員外石朴﹑張子眞。

齊泰﹐應天府溧水人﹐洪武丁卯鄕貢進士。始名徳﹐後受知於髙廟﹐攺賜今名﹐筮仕禮部主事。一日雷震謹身殿﹐上躬禱於天﹐擇九年無過官同陪禮﹐泰與焉。乙亥﹐爲兵部左侍郎。

戊寅﹐進本部尙書。嘗被召﹐問邊將姓名﹐泰歷數無遺。又欲考諸圖籍﹐泰出袖中手冊以進﹐甚悉。自是益承眷遇。及上棄羣臣﹐泰與受顧命輔嗣君。奉命使燕﹐賂之﹐泰受之﹐歸請以所賂爲兵費。上奇其識﹐日見倚重。及燕藩將入臨﹐至淮南﹐泰言於上曰「令人賫敕符﹐使歸國。」及靖難兵起﹐泰主徵討之策﹐命將出師﹐多其籌畫。嗣君惟召學士輩討論周官法度﹐處便殿﹑弄柔翰而已﹐詔閫外事一以付泰﹐泰遂移檄指斥親王。

或難之﹐泰怒曰「名正言順﹐敵乃可服。是何言耶﹖」語聞靖難師﹐遂首以誅泰爲名。泰以谷王橞漏師遁還﹐慮遼﹑寧二府爲變﹐召還京師。寧王權與燕合﹐惟遼王植至。始與燕戰﹐猶有勝負﹔及勢不可支﹐乃謫其官以求解兵﹐時二年七月也。

李景隆以書與燕﹐謂齊﹑黃已屏竄遐荒﹐可息兵矣。燕不信﹐進兵益急。尋召泰還﹐而京城已定﹐嗣君出走。泰追之不及﹐至廣徳州﹐語在王叔英傳。旣而被執﹐泰不屈﹐遂見殺。其從兄弟敬宗等皆死。叔時永﹑陽彥等皆充軍。有子甫六歲﹐給配﹐後赦還﹐今子孫猶有存者。

以雲南右布政使陳迪爲禮部尙書。

迪﹐字景道﹐寧國宣城人﹐世居麻姑山西村。曾祖巨卿﹐元江州路總管。祖宥賢﹐父仲康﹐撫州守禦千戶所百戶。迪自幼倜儻﹐有志操。洪武中﹐辟郡學訓導。已未﹐以通經召除翰林院編修。乙丑二月﹐升侍讀﹐豫修大典。辛未八月﹐升山東布政司左參議﹐捕蝗弭盜﹐民甚徳之。甲戌六月﹐丁內艱﹐奪情起復﹐辭不允。乙亥二月﹐升雲南左布政使。時普定﹑曲靖﹑烏撒﹑烏蒙等處苗賊猖獗﹐迪以士兵擊破之﹐獻俘於朝﹐有白金﹑彩幣之賜。戊寅八月﹐徵詣行在﹐升禮部尙書﹐特授榮祿大夫。庚辰水旱﹐有旨集議﹐迪言刑獄未淸﹐宜敕法司﹐擇公廉仁厚者分詣郡縣﹐復審獄囚﹐無令久淹﹐致傷和气。又言逃民家業旣喪﹐且畏公私逋負之迫矣﹐失今不卹﹐必嘯聚爲患。

宜使有司招徠之﹐其不願歸者聽附籍田﹐暫免其差役﹐則民安而盜息矣。上皆從之。辛巳二月﹐加太子少保﹐辭所兼俸不受。

靖難師起﹐迪與黃子澄等上疏陳論大計。迪受命僭運糧儲於外﹐過家未嘗入。聞變卽赴京師﹐掌禁旅。

往虜前將軍﹑雲南總兵﹑西平侯沐春卒。沐春﹐字景春﹐年十七﹐從父英平四番﹐又從徵雲南有功。冬﹐江西僭寇順天王扇諸郡作亂﹐春與徵﹐先登殲之。乙丑秋﹐受驃騎將軍﹑僉後軍都督府事﹐廷臣請試職。太祖曰「是兒我家人﹐非他比也。」俾實授﹐春剖決如流。嘗錄囚烈山﹐奏釋數百人。擒逆黨那於蔚州﹐開釋誣誤亦數百人。壬申﹐英薨於雲南﹐萬里奔赴﹐襲西平侯爵。鎭雲南﹐一遵父道﹐謂屯田爲政要務﹐歲較多寡賞罰﹐穡功乃倍﹐饋餉以足。癸酉春﹐緬甸﹑曁東﹑川夷相繼作難﹐春調都督瞿能﹐授以成算﹐俄皆殄平。甲戌春﹐復平越巂番寇。越州蠻阿資者倡亂西南﹐朝廷費數百萬之師﹐往往無功﹐春卒平之。麓州宣慰思倫發﹐爲其下所圖。戊寅四月﹐破刀幹孟諸砦﹐誅其渠﹐余釋復業。自是百蠻震懾﹐不復攜貳。

拜徵虜前將軍﹐命盡平其地。功未竟而春以九月十二日卒矣﹐時年三十六。帝悼卹﹐遣官就祭﹐命有司護喪至京。復論祭者﹐再賜謚惠襄。春沈毅果敢﹐明識絕倫。在鎭七年﹐辟田至三十餘萬畝﹐復人戶至五千餘。又嘗鑿鐵池河﹐灌田數萬畝﹐民受其利。二十日﹐革五軍都督府斷事官。是日﹐復設大理寺﹐置卿一員﹐左右少卿﹑左右寺丞各二員﹔余官左司﹐左司正一員﹐正六品﹔左司副一員﹐從六品﹔左評事六員﹐品同﹔左右司務二員﹐從九品。先是﹐大理寺革﹐至是復立。二十六日﹐革廣通鎭批驗茶鹽。長星西隕﹐有聲如雷。

以張鳳等爲錦衣衛千百戶等官有差。初﹐太祖崩於西室﹐室人殉葬者若干人。其近親張鳳﹑李衡﹑趙福﹑張弼﹑汪濱﹑孫瑞﹑王斌﹑楊忠﹑林良﹑李成﹑張敏﹑劉政等以錦衣衛所試百戶﹑散騎﹑帶刀舍人﹐進官本衛千戶百戶。靖難初﹐革建文間升除官﹐張鳳等亦在革中。文廟曰「他每這幾家都是孝順的﹐職事不動﹐都調孝陵衛支俸﹐不管事。」今尙稱太祖朝天女戶宮﹐世世襲授。

十月四日﹐徵虜將軍何福進兵金齒。

貶安陸侯吳傑爲廣西南寧衛指揮使。

增置尙寶司少卿一員。

六月﹐革邵武府泰寧縣河泊所。

十五日﹐增置陜西洮州茶馬司。

二十一日﹐革大昌縣並儒學﹐縣隸夔州府﹐至是革。

二十五日﹐革衡州府藍山縣毛俊堡﹑張家﹑小山堡三巡檢司。

以戴元禮爲太醫使。

元禮﹐金華人﹐名思恭﹐以字行﹐學於朱彥修。初以禦醫事太祖﹐太漸時常目之曰「此人仁義﹐頗憶之。」故有是命。

後﹐遼王來朝﹐爲書《仁義》捲﹐肅﹑慶二王爲之贊詠﹐董士爲之跋。或云文皇時以舊恩升院使﹐非也。時蔣用文爲禦醫。

召總兵官﹑左都督楊文還京師。

文﹐合山人﹐以開國功累官都督。洪武丁丑春正月﹐命往遼東練兵屯田﹐七月召還。俄充大總兵官﹑徵虜前將軍﹐率京師﹑湖廣﹑江西兵徵五開﹐太祖以詩送之﹐自總兵顧成以下悉聽節制。冬﹐先諸將還京。戊寅夏五月﹐復充總兵官﹐揀選北平行都司及王府護衛﹐精銳馬步官軍往開平禦備。太祖崩﹐未幾召還﹐永樂丙戌正月卒。

十一月十三日﹐立金華府義烏淸溪巡檢司。

十二月癸丑﹐帝省牲於郊祀壇。

四日﹐復置工部照磨所。

九日﹐增設開封府常盈庫大使一員﹑靑州府將楹庫大使一員﹐立福建下裏場鹽課司。

十五日﹐革靑州計博羅縣陳遞站﹑益都縣北門外﹑樂安縣樂安﹑臨淄縣古城﹐凡四遞運所。

二十一日﹐革紹興府蕭山縣錢淸北壩。

省衛輝府胙城縣儒學訓導二員。

二十八日﹐省永平府江華縣縣丞﹑主簿各一員。

罷吏部尙書茹瑺﹐雲南左布政使張爲吏部尙書。張紞﹐字昭季﹐號鷃庵﹐西安富平人。父月川﹐文行知名。紞由明經舉爲東宮侍書﹐才識通敏﹐懿文皇太子器重之。洪武十二年冬﹐升通政司左參議﹐尋出爲雲南右參議﹐進左布政使。凡土地貢賦﹑法令條格﹑祀神壇祠﹑公署廨宇與夫上下典儀﹑公用程度﹐悉裁定之﹐夷民心孚﹐遠邇奠安。二十年三月﹐秩滿入覲﹐考功能爲天下第一﹐賜璽書勞之曰「曩者討平西南夷﹐命官撫守﹐爾紞實先赴任﹐今五年矣。言出則諸夷聽服﹐令布則四野歡抃﹐皆由誠信相孚﹐克恭乃職。今來朝﹐不待考而朕知其功出乎天下十二牧之首﹐故嘉汝績﹐復命乃治黔南﹐汝欽哉﹗」

遂還治。三十一年﹐召爲吏部尙書。會修《太祖皇帝實錄》﹐被旨試翰林之任編纂者﹐考第髙下而官之﹐時楊士奇以教官徵入翰林﹐亦在試列。紞讀其策﹐獨喜曰「明達時務﹐有用之才﹐不但文辭之工也。」以爲第一﹐奏授王府審理。士奇由是著名﹐後果大用﹐其知人之鑑若此。壬午六月﹐靖難之師入京城﹐討姦黨﹐紞與焉。及上卽位﹐召紞與王鈍諭曰「卿二人久事皇考﹐習知典故。今皆老矣﹐其解職務﹐月給尙書半俸﹐居京師﹐視時政﹐有疾舊制﹐向朕直言無隱﹐庶稱厚望老成之意。」懼﹐自經於部之後堂。

以茹瑺掌河南布政司事﹐尙書如舊。

茹瑺﹐衡州衡山縣人。面骨深峻﹐身長八尺﹐相者謂封侯而不令終。洪武中﹐以貢入監﹐吏部試居第一﹐累官至右通政﹐甚稱上意。舊令﹐中外文武服勤在官者﹐復其家。上以瑺卓異﹐並其田塘園林一切稅租﹐悉蠲之。其叔父﹑弟詣闕謝﹐及陛辭﹐賜鈔十錠﹐仍敕光祿寺﹐賜酒有�﹐瑺詣其門餞之。累遷兵部尙書﹐太子少保。革除間﹐以尙書掌河南布政司事。靖難師起﹐瑺主兵餉﹐及迫近京師﹐詔以諸王分守諸城門﹐遣李景隆都督王佐及瑺往龍潭見太宗﹐常望風納款。未幾﹐遂入京﹐羣臣未有言﹐瑺獨先於上前稽首勸進。及卽位﹐以瑺有奉天徵討功﹐封奉天翊運守正文臣﹐特進﹑榮祿大夫﹑柱國﹑太子少保兼兵部尙書﹑忠誠伯﹐食一千石﹐子孫不世襲。賜券﹐文有「內外一人﹐中流砥柱」之褒。詔以秦王第二女長安郡主下嫁其子鑑﹐禮遇優渥﹐賜賚不可勝算。後乞骸骨﹐得致仕於家。尋以事逮至京師﹐死於獄。宣徳初﹐徵其幼子鏞﹐以父勛與官﹐鏞不敢受﹐蓋鏞以瑺在功罪之間也。

以工部右侍郎張昺掌北平布政司事。吏部捲內有洪武三十一年五月二日工部侍郎張昺奏事。

昺﹐山西澤州人。國初舉人材﹐建文時遷至禮部侍郎。會諸藩不靖﹐廷臣建議﹐凡藩國所在悉更置守臣﹐以素負重望者居之﹐乃以昺爲北平左布政使。至﹐察文皇帝必起兵﹐遂與都指揮謝貴以在城七衛及屯田軍士﹐列九門防守﹐飛章奏聞。有掾吏李友直者﹐智譎人也﹐昺以腹心寄之。友直乃竊其章﹐密獻王府﹐而都指揮張信亦告貴之謀。會朝廷遣內官逮護衛官僚﹐至府﹐文皇帝遣使逼召昺及貴﹐入至端禮門﹐爲燕山右護衛副千戶譚淵所執。昺及貴皆不屈而死﹐時已卯七月六日也。得屍還葬。文皇帝登極﹐族其家﹐生焚近戚程輩﹐其疏戚及同里人咸分遣戍邊。後上屢夢昺等被髮爲厲﹐命出其屍﹐焚而棄之﹐昺面猶如生者。有一子﹐逃去不知所之﹐或曰養子也。洪熙攺元﹐詔昺戚屬戍邊者﹐家籍一人﹐余縱之還裏。昺家墳在水南﹐去州城之東三十里。正徳庚辰春正月﹐知州馬汝冀立祠祀之。以王鈍爲戶部尙書。

鈍﹐字仕魯﹐河南太康人。洪武間由吏部郎中爲福建布政司參議﹐升參政。寬愼廉介﹐民懷其惠。革除年間﹐遷戶部尙書。靖難師至﹐鈍走出城外﹐已而歸附。文廟登極﹐召見之﹐曰「爾向輔建文﹐間朕骨肉﹐今何顏耶﹖」鈍首慚謝﹐命隆布政使﹐仍令致仕﹐怏怏成疾死。子淪﹐官至戶部侍郎。

以鄭賜爲工部侍郎。

鄭賜﹐字彥嘉﹐建寧甌寧人。乙丑進士﹐除監察禦史﹐升湖廣布政司右參政。丁艱起復﹐攺北平布政司。坐事謫安東屯。

革除間﹐召爲工部尙書。太宗登極﹐轉刑部﹐後攺爲侍郎。趙羾讒間﹐以憂死。文廟初﹐贈太子少師﹐謚文安。

監察禦史尹昌隆上書﹐帝嘉納﹐頒示天下。

尹昌隆者﹐江西泰和人也。洪武中﹐舉進士及第第二人﹐授監察禦史。建文初﹐人主視朝頗晏﹐昌隆諫曰「昔太祖髙皇帝雞鳴而起﹐昧爽而朝﹐未嘗日而出臨﹐百官於是乎戒懼﹐故能庶績又安。陛下嗣守大業﹐因而追繩祖武﹐兢兢業業﹐憂勤萬幾﹐未明求衣﹐日旰忘食﹐常如有不及者。蓋天下之大﹐四海之廣﹐兆民之眾﹐不可不勤以撫之也。今乃卽於晏安﹐日刻甚晏﹐猶未臨朝﹐羣臣宿衛疲於候伺﹐曠職廢業﹐上下懈馳﹐流爲陵遲。臣恐播之天下﹐傳之四夷﹐非爲社稷之福也。」帝以「昌隆所言切中朕過﹐禮部可徧行天下﹐使朕有過﹐人得而知之」。及太宗文皇帝舉兵南向﹐昌隆上書言「今事勢而北來章奏有周公輔成王之語﹐不若罷兵息戰﹐許其入朝﹐彼旣欲申大義於天下﹐毋使相違戾。設有蹉跌﹐便須舉位讓之﹐猶不失作藩王也﹔若沈吟不斷﹐禍至無日﹐進退失據﹐𨿽欲求爲丹徒布衣﹐不可得矣。」不報。文皇入南京﹐命捕齊泰﹑黃子澄﹑方孝孺﹑昌隆等爲姦黨﹐同驅出戳之。昌隆當陛大呼曰「臣當時曾上章勸以位讓陛下﹐奏牘尙在﹐可覆案上。」乃命緩昌隆刑﹐閱其奏﹐上流涕曰「火燒頭若早從此言﹐則南北生靈受禍未至若是之酷﹐朕亦無此勞苦也。」詔特貸昌隆死﹐且諭之曰「朕長子在北京﹐爾往視之。爾能盡誠輔導﹐朕不忘爾。」遂攺北平按察司知事﹐昌隆頓首謝。永樂二年冊立﹐尋與嫡庶議﹐授昌隆左春坊中允。前後在東宮﹐隨事匡諫﹐多所補益。

漢庶人廢之﹐逾年出爲禮部主事。尙書呂震方承寵用事﹐屬官惟諂附取容而已﹐昌隆獨以剛直自處。震獨處則必有密謀深計﹐官屬相戒﹐無敢白事者。而昌隆適有事往白﹐震怒不已﹔昌隆未諭﹐移時又白之﹐震愈怒﹐拂衣起曰「事當行自行﹐何問爲﹖」昌隆踧而退﹐謀於所知者。或謂之曰「今旣請不得﹐公舊客宮僚﹐皇太子素知公﹐何不啟取令旨行之﹖」昌隆從其計﹐果得令﹐依所請。震大怒﹐遂奏﹕「昌隆傲暴剛愎﹐事多專行。臣以職守相臨﹐動爲所拒﹐無屬官禮。且身爲王官﹐事無大小﹐並須上奏﹐而乃假托宮僚﹐怙賴恩私﹐陰欲樹結﹐故不之父而之子﹐其潛蓄無君之心可以槪見矣。」又言「昌隆身事庶人﹐名在黨籍﹐僥幸苟免﹐則利忘義﹐其心叵測﹐其行匪良﹐不宜任用。」上乃命逮昌隆下獄﹐尋遇赦復官。丁父憂歸﹐服錦衣衛獄﹐且籍其家。上方巡狩西京﹐凡下詔獄﹐率輿載以從﹐謂之隨駕重囚﹐昌隆與焉。後數年﹐谷王謀反事發﹐辭連昌隆﹐處以極刑。以會經保奏爲長史﹐乃坐以共謀。詔公卿雜問﹐昌隆初不服﹐力辯不已﹐震折之。昌隆知不可免﹐乃無言。獄具上﹐上竟夷其族。是年震病﹐面疽痛不可忍﹐宛轉牀褥間﹐常號呼曰「尹相尹相﹗」其妻子問之﹐云見昌隆﹐手欲殺之﹐竟死。

以謝貴爲北平都指揮使。

謝貴﹐官指揮簽事。洪武末﹐黃子澄﹑齊泰建議削奪侯王事。時燕藩稱病﹐泰謀以備虜爲名﹐乃以貴爲北平都指揮使﹐張昺爲布政使﹐俾通王府官屬﹐覘察動靜。元年二月﹐朝廷師至燕﹐約貴先發。六月﹐貴等以在城七衛並屯田軍士布於城內﹐塡溢街巷﹐追圍王城外墻﹐又以木柵斷端禮等四門。燕王聞之﹐曰「我病不出﹐𨿽塞之可也。」已而軍士登城﹐擐甲執兵﹐飛走入王城﹐四面鼓噪﹐震動城內。七月﹐王乃命指揮張玉﹑朱能等帥護衛勇士八百餘人應之﹐能請先擒謝貴﹑張昺。王曰「彼防守旣密﹐猝難擒之﹐須以計致之可也。今朝廷遣內官來逮護衛官屬﹐悉依所坐名收之﹐就令差內官召貴﹑昺付所逮者﹐則貴﹑昺必來﹐來則縛之﹐一夫之力耳。」乃匿壯士端禮門內﹐遣人召貴﹑昺﹐久之及至﹐衛從甚眾。至王門﹐門者呵其衛從﹐惟貴﹑昺得入。至端禮門內﹐壯士出擒之﹐其後者猶未知。移時貴﹑昺不出﹐稍稍散去。將士聞二人被擒﹐皆散走﹐玉等率勇士捕之。是夜﹐玉等攻九門﹐黎明克其八﹐惟西直門未下。王命指揮詹云單騎往諭﹐守者皆散﹐乃盡克九門。上親問貴﹑昺﹐乃知其謀出於齊﹑黃﹐遂上書請誅之。於是靖難之師出矣。

以進士曾鳳韶爲監察禦史。

鳳韶﹐吉安廬陵人。洪武末年進士﹐髙廟升遐﹐後授監察禦史﹐時藩王入覲﹐有馳皇道入且不拜者﹐鳳韶時侍班﹐有「殿上宜展君臣之禮﹐宮中乃敍叔侄」之言﹐聞者駭愕。靖難師起﹐議遣使致書﹐請罷兵入國﹐無敢行者﹐鳳韶獨請行。至軍前﹐不納。取竹通﹑竹節鼓風達之﹐亦不報﹐旣而歸第。文廟卽位﹐嘉其直﹐復以禦史召﹐不赴﹔尋加侍郎召﹐又不赴。仍刺血書憤辭於襟﹐其略曰「予生居廬陵﹐素負骨鯁﹐慨一死之得宜﹐可以含笑於地下﹐而不愧於天祥矣。」囑其妻李氏﹑子公望勿易衣﹐遂自殺﹐時年二十九歲。李氏亦死於節云。

以流人劉有年爲太平知府。

有年﹐字大有。其先本廬陵人﹐元季徙家沅州。洪武中﹐以明經起家﹐擢監察禦史﹐學行焯焯有稱。尋以辭官養母忤旨﹐謫通州。擺站間﹐於州故家得《儀禮經》十八篇上之﹐詔藏祕閣。建文卽位﹐復起太平知府。丙子之春﹐與王紳遇﹐以道義相勗。文廟入正大統﹐以不肯迎駕﹐謫雲南黔國公知其賢﹐進諸子從學﹐且薦於朝。及交趾平﹐起爲交趾按察司僉事。其卒也﹐尙書黃福誄之曰「江湖胸次﹐洙泗規模﹔文宗韓柳﹐學本程朱。」其爲名流所推如此。惜欠革除君一死耳。

以右都督沐晟襲封西平侯﹐充總兵官﹐鎭守雲南。

晟﹐春之弟。春卒未幾﹐晟襲爵﹐鎭雲南。永樂中﹐以平交趾功封黔國公﹐追封定遠王﹐賜謚敬忠。

以何福爲右軍都督同知。

國初﹐福奮立武功﹐爲指揮使。洪武辛酉﹐潁川侯傅友徳﹑永昌侯藍玉﹑西平侯沐英三將軍徵雲南﹐福與有功﹐來獻捷﹐再僉都督事。戊辰北徵﹐捕魚兒海﹐俘獲萬計。辛未﹐充平羌將軍﹐代領西平侯兵討阿資。戊寅三月﹐擒永寧酋十八加如﹑麓州叛魁刀幹孟﹐降其眾七萬﹐自是百蠻畏服﹐南鄙寧謐。擢貳都督府。

以燕府參軍事﹑訓導康汝楫爲安嶽縣知縣。

汝楫﹐武功人。以儒術薦﹐起爲燕府訓導﹐饒智略。文皇在邸﹐特與密議﹐朝廷頗疑之﹐攺安兵縣知縣。縣在漳州南四百里﹐號難治。汝楫公勤蒞政﹐撫馭有方﹐善績日著。永樂以舊臣召﹐民遮道﹐涕泗畱之﹐未及。擢北京刑部左侍郎。比卒官﹐其二子爵上林苑監左監﹐正禋監副爵﹐累官至太常寺少卿﹐禋通政司參議。

召宋懌還京師。

懌﹐金華人﹐故翰林學士承旨宋濂之孫也。濂嘗授先太子經﹐以孫愼累謫夔州。帝卽位﹐念濂皇考舊學之臣﹐召懌﹐復官翰林。

詔求直言﹐舉山林巖穴懷才抱徳之士。帝虛心圖治﹐惟日不給﹐下詔求直言﹐令內外羣臣各舉逸士。於是壽州學訓導劉亨疏言「六卿秩當與五督府等﹐國子監祭酒不當位在太僕卿下﹐諸將子弟宜設武學教之」。上納覽﹐授亨武進崇仁學訓導。羅恢被薦﹐上書論政﹐入史館同修《太祖實錄》。吉安府知府朱仲智薦蕭用﹐蘇州府同知姚善薦錢芹﹐用授靖江府直史﹐芹授戶部司務。

遼人髙巍者﹐事母蕭至孝。蕭老痼疾﹐巍奉侍湯藥不懈。

母亡﹐廬墓蔬食三年。洪武壬戌﹐應貢入太學。甲子﹐以孝行旌表﹐尋授前軍督府試左斷事。乙丑﹐上疏欲墾河南﹑山東﹑北平兵後荒田﹑抑末技﹑愼選舉﹑惜名器數事﹐太祖深嘉納之。

後以斷事不稱旨﹐當罪﹐以議賢﹐謫戍貴州關索嶺﹐仍許以侄代役。帝卽位﹐上疏陳論時政﹐請加恩諸王。疏曰「我太祖髙皇帝﹐遭胡運之大更﹐羣雄並起﹐龍飛淮甸﹐芟除羣雄﹐東徵西怨﹐混一區宇。中國旣定﹐惟有四夷﹐命將徵討。髙居九重﹐神謀聖算﹐所向克捷。海內之國﹐五帝三王不能服者﹐皆來臣服。無不納貢而效職焉。比之漢髙﹐誠以爲過﹐正所謂我武惟揚﹐於湯有光。𨿽因天與人歸﹐實賴我太祖皇帝有文王純一之徳﹐大行皇后有後妃不妒之行﹐則百斯男﹐無不穆穆皇皇﹐宜君宜王者矣。故世之本宗﹐百世爲天子﹐支庶百出爲諸侯。

上法三代之公﹐一洗孤秦之陋。於是體三代封建﹐分茅胙士﹐先封形勢之地。陜西百二山河﹐昔人有言﹕一夫當關。其人悍勇﹐西鄰吐蕃﹐以藩王之長秦府王之。山西表裏山河﹐地產良馬﹐屈產之乘在焉。其人剛壯﹐所謂山西出將者也。北近胡虜﹐故以晉府王之。其燕府𨿽無名山大川之限﹐其南冀州﹑眞定﹑保定﹑順徳﹑廣平﹑大名等府﹐所謂桑土之野﹐地裏坦平肥沃﹐其供賦之饒﹐不待言而可知﹔其北𨿽曰沙漠寒冷不毛之地﹐廣畜牛馬﹐其地土之人﹐不耕不蠶﹐皮衣肉食﹐弓馬是務。遼金殘元藉之而各興一代之業﹐故以燕府王之。其四川𨿽曰西南一隅﹐山河阻深﹐劉備﹑諸葛據之而虎視吳魏者也﹐故以蜀府王之。其餘楚﹑湘﹑齊﹑兗﹑寧﹑遼﹑谷﹑代﹑慶﹑肅﹐星羅棋布﹐比之古制﹐𨿽皆分封過當﹐然太祖之聖意﹐莫不欲護中國而屏四夷也。今各處親王固多﹐驕逸違犯朝制者﹐朝廷紀綱不立﹐削之則傷親親之意﹐此我皇上之所難處也。賈誼曰﹕『欲天下之治安﹐莫務於眾建諸侯而少其力。力少則易使以義﹐國小則無邪心。令海內之勢如身之使臂﹐臂之使指﹐莫不率從。

』眞裁制諸侯之良策也。當今之勢﹐以臣愚見﹐莫聽晁錯削奪之策﹐當行主父偃推恩之令。秦﹑晉﹑燕﹑蜀﹐其餘寧﹑遼﹑代﹑谷﹑慶﹑肅等府﹐類比而分王之﹐小其力而少其地﹐如此則藩王之權不削而自弱矣。臣又願皇上待遇親王﹐薄其貢而厚其恩﹐當盡親親之禮﹐如歲時伏臘﹐外國所貢稀罕之物﹐並京制嘉聲美味﹐命使臣頒送﹐就問起居安否何如﹖其賢如漢之河間獻王與東平王蒼者﹐下明詔褒賞之。其驕逸不法如漢之淮南﹑濟北者﹐初犯則容之﹐再犯則赦之﹐三犯而不攺者﹐當合親王﹐告太廟﹐削其地而廢處之﹐豈有不順服哉﹗臣嘗以爲人君之有天下﹐亦如人之有一身也。天下之患﹐人身疥癲之疾﹔骨肉之患﹐人身腹心之疾。疥癲之疾﹐有時而搔癢吾體﹐食良醫修方﹐一掃之而平復矣﹔腹心之疾﹐非知識膏盲者不能也。昔賈誼見漢諸侯弘盛﹐故以指股爲諭﹐今臣以一身百體爲諭。今我皇上乃天君一心也﹐所謂具眾理而宰萬物﹐百體之從命者也﹔各處親王﹐五臟耳目口鼻手足也。五臟酸甜嗜欲不同﹐手足安逸亦異﹐目好色﹐耳好音﹐鼻好臭﹐口好甘。其心天君﹐隨百體之好則失主宰﹐不隨則擾吾心而已﹐故醫書云智者能調和五臟。

卽和﹐則不惟無心腹之疾﹐而疥癲之疾亦不生矣。噫﹗五臟和而一身安﹐一家和而百事遂。裏諺雲家不和而四鄰欺﹐臣亦謂國不和而四夷窺﹐此一理也。蓋自古帝王之治天下﹐莫不以修身齊家爲先。是以堯之文思安安允恭克讓者﹐亦必先我九族﹐平章百姓。文王之小心翼翼﹐亦必先刑於寡妻﹐至於兄弟﹐以禦於家邦。則孔子所謂身修而家齊﹐家齊而國治﹐國治而天下平。孟子曰言舉斯心﹐加諸彼而已。親親而仁民而愛物﹐此古今聖王治天下之軌範也。伏望皇上鑑戒焉。」未逾年﹐靖難兵起時﹐又有仙居鄭恕﹑金華樓璉﹑浦江鄭楷﹐皆見擢用。

詔顧成班師。先是﹐成以都督僉事充徵南將軍﹑總兵官﹐帥師徵西蠻。居宗旣平﹐將旋師。洪武丙子﹐五開諸蠻叛﹐遂命成自水西移師五開﹐副總兵何貴﹑宋晟﹑韓觀﹐各助師佐之。

成在軍﹐秋七月至十月﹐徵平州﹑大同等長官司苗坡﹑羨塘光﹑金家臺等一百三十七砦及龍裏鎭遠蠻爲亂者﹐前後斬首二千八百六十四﹐俘獲人口三千八百五十二萬﹐馬六十二匹。

姜氏祕史卷二

己卯﹐建文元年春正月癸未﹐帝祀天地於郊。祀禮始以太祖髙皇帝配享。是歲卽位﹐攺元﹐郊見上帝﹐如歲祀之禮。戊辰﹐禦奉天殿﹐誓戒百官。是夕﹐宿於文華殿齋室。己卯﹐出捨皇邸﹐尙膳進素食。庚辰夜﹐合祀天地﹐配以太祖髙皇帝。

太祖座西向﹐帝脫舄登太祀殿﹐秉圭奠瓚﹐興俯拜跪﹐罔弗如禮。昧爽還宮﹐禦奉天殿﹐受羣臣賀。翰林院侍讀方孝孺進郊祀頌﹐謂是日夜半禮成﹐天宇澄瑩﹐父老咸謂未嘗遇。

四日﹐攺行都司昌州爲昌州長官司﹑普洛州爲普洛長官司﹑威龍州爲威龍長官司。

詔應天府及十三布政司開科鄕試。應天﹑北平﹑山東﹑山西﹑陜西﹑浙江﹑河南﹑江西﹑湖廣﹑福建﹑廣東﹑廣西﹑雲南﹑四川。

十七日﹐革雲南等十四府照磨所。

二十二日﹐革武昌府江夏縣金口鎭﹑鮎魚鎭二巡檢司﹐立贛州府安遠縣南橋保巡檢司。

二十七日﹐革會州衛巳松﹑大龍﹑會川﹑黎溪﹑腰驛凡五驛﹐革平陽府僧會司。

遣使告卽位於天下。合祀日神。司業張智詣闕裏。

百夷平﹐徵虜將軍何福等師還。先是﹐十月八日﹐兵次金齒﹔十六日﹐克何登等寨﹔十八日﹐克小南和寨﹔二十二日﹐還金齒。十一月二日﹐兵次百夷崖甸﹐克魯麻等寨﹔五日次麓川大甸﹔六日﹐克刁幹孟寨﹑朝首賊刁幹孟景﹔七日﹐次木邦﹔十一日﹐克麻底﹑浪傍等寨﹔十三日﹐克孟斯寨﹔十六日﹐克孟別﹔三十日﹐還大甸。十二月三日﹐師還金齒﹔二十二日﹐徵蒲蠻並木邦﹑孟定等處﹔二十三日﹐次石甸﹐招諭蒲蠻降﹔二十六日﹐克阿哈喇寨﹑老老姚寨。明年正月二日﹐克枯阿莽寨﹔初五日﹐平要甸﹔七日﹐班師。於是百蠻悉平。

敕修《太祖髙皇帝實錄》﹐以禮部左侍郎兼翰林院學士董倫﹑右侍郎兼翰林院學士王景彰爲總裁官﹐太常寺少卿廖升﹑翰林院侍讀學士髙遜志爲副總裁官﹐翰林院修撰﹑國子監博士王紳﹑陜西漢中府學教授胡子昭﹑齊府審理副楊士奇﹑江西崇仁縣學訓導羅恢﹑雲南馬龍池郎甸長官司吏目程本立等爲篡修官﹐給大官撰﹐寵眷有加。

景彰﹐浙江松陽人﹐名景﹐以字行。洪武初爲懷遠教諭﹐以文字知名。後擢山西右參政﹐坐事謫雲南。時修《太祖實錄》﹐召入翰林﹐充總裁官。《雪庵集》引曰「松陽人﹐名曁﹐姓不傳。永樂初﹐年逾壯者矣﹐始落髮爲僧。溯江而上﹐抵重慶府�﹑善慶裏山水奇絕可遁﹐曳杖而�將至﹐憩於邑�﹐旣而善慶杜氏景賢賢之﹐乃相與陟�親洞諸山復降至曰「盍於是乎寺焉以老。」景賢鳩材構之﹐寺成而入﹐昕夕命僧徒誦經咒﹐聞者則易之乾卦也。景賢曰「上人祖釋而誦儒經﹐奚其可。」乃易伽梵﹐而寺以觀音名。嗚呼寺也﹐豈其心哉。嘗買楚詞﹐泛小舟於灘之中流﹐讀一葉﹐輒投之水而哭焉。如是至於捲斯巳。眾駭之﹐莫測其意。嗚呼僧也﹐豈其心哉。�聞能破塵臆每脯注一壺以候客﹐時至者𨿽�拒而與飲漸曛﹐呼�曰「我歌爾和﹐竟而冥寐﹐嗚呼酒也﹐豈�。」侍者曰「吾師形碩而則星流�云造出見者哉﹐訝其爲。洪武三﹐翰林學士﹐而今乃滅其迹﹐子未冠得其又索其遺者藏之﹐皆手書也。嗚呼﹐日月逝人無聞於世也﹐夫庸言而駸諸梓以傳﹐卽�者﹐不知何許人﹐往來於隆安裏間﹐帕首鍋而食其力﹐垂老不漏一字﹐偶值詩小酌聯句﹐適業暇而立於側﹐怪其語�者再﹐諸老怒叱曰﹕汝能詩﹐卽續吾所未能者﹐不得已﹐拾韻而應之﹐諸老起﹐延之上坐﹐不可彊之而後可﹐僅一絕過此若病人﹐言其與雪庵故僚﹐反不一也。謹以其詩附於是﹐集之�人心白矣豈終言日知。廖升字﹐襄陽人﹐學行最知名。洪武末由左府斷事�上﹐十月﹐擢太常寺少卿�。建文初﹐修《太祖實錄》﹐學士董倫爲總裁﹐升�與髙遜志爲副總裁。會太宗平定內難﹐升慟哭與家人訣﹐�自縊死。壬午﹐都禦史陳瑛奏升與王艮﹑顏伯瑋皆不順命﹐而效死於建文君﹐同﹐宜追錄之。上憫其忠﹐不問。髙遜志﹐字士敏﹐州蕭縣人﹐元末僑居嘉興。自幼好學﹐京師﹐其一時文章大家如宣城袁�昌﹑鄭元祐皆在﹐遜志獲受其業﹐故其文章典雅成一家言。年二十五爲質阝山書院山長。洪�﹐徵修《元史》﹐入翰林爲編修﹐累遷侍講學士。建文初﹐召爲太常寺少卿。庚辰會試﹐與董倫爲考選官﹐精﹐名士胡廣﹑吳溥﹑楊子榮﹑楊浦﹑胡濙輩﹐皆入彀�人焉。內難旣平﹐遜志存歿莫考。

嘗考是科同�者﹐右拾遺朱逢﹑編修史官吳勤﹑葉惠仲﹑趙友士﹑﹑張秉彜﹐監試官禦史王度﹑兪士吉﹐蓋皆一時之選�﹐葉惠仲﹑王度死難﹐餘皆�故而。徐旭者﹐永樂初爲吏部郎中﹐與逢預�實錄﹐旭升國子監祭酒。兪士吉﹐永樂。李貫者﹐吉水人。革除中﹐爲翰林修�宗﹐一日�於宮中持建文時羣覽一二干犯者﹐命翰林院侍講馬錢糧數目則晉余干犯者悉燒縉等曰「爾等宜皆有之。」眾稽首未對﹐貫無之﹐上曰「爾以獨無爲是耶﹖食其祿﹐思任其事。國家危急之際﹐在近侍獨無一言﹐可乎﹖朕非惡夫盡心於建文者﹐但惡導引建文壞祖法亂政經也。爾等前日事彼則忠於彼﹐今日事朕當忠於朕。不必曲自遮蔽也。」後貫以姻家累﹐坐罪下獄。

王紳﹐字仲縉﹐金華義烏人。父禕﹐以文行重海內﹐與宋濂齊名。國初擢儒教校理﹐歷起居注﹐出判南康﹑臨漳二郡。

會修《元史》﹐召爲總裁官。尋擢翰林待制﹐使雲南﹐仗節死。

紳甫十三﹐聰敏過人﹐落筆爲文﹐沛然不可禦。鞠於伯氏綬﹐事母何盡孝。及卒﹐哀毀逾禮。未幾﹐綬亦沒﹐紳獨綜理生業﹐煢煢憂患中﹐傑然負奇志。暇日益取經史百氏言﹐窮其旨歸﹐縱橫磅礡﹐出入上下﹐宋濂一見卽器之﹐曰「王華川其有後乎﹗」蜀獻王聞其賢﹐馳幣聘至﹐待以客禮﹐俾教授蜀郡。縉痛父遺骼未還丘壠﹐白其情事﹐王憫之﹐給道裏費﹐以雲南訪求﹐不獲﹐遂卽死所奠祭﹐仰天號慟﹐幾之﹐泣下沾襟﹐作《滇南慟哭記》以著志﹐雲南�重之﹐作《弔王翰林文》紓其情。還﹐王慰勞�﹐貴賤咸知愛敬。建文卽位﹐召爲國子博士﹐編修《太祖實錄》。

與侯城方孝孺交遊﹐嘗尊孝�代儒宗﹐勸之著書以淑來世﹐孝孺不以爲然﹐紳益向道徳而略文藝。嘗以其父死節事聞於朝﹐得�贈翰林學士﹐謚文節。開國以來﹐文臣有謚者實自禕始。庚辰十二月丙午﹐縉卒﹐年四十有一。《繼志集》三十卷藏於家。子稌﹐事見第五卷

。

胡子昭﹐字仲常﹐一字伯尙﹐嘉定榮縣人﹐舊名志髙﹐後以避嫌﹐攺居縣之東川鄕。子昭富經術﹐性忠介。方孝孺爲漢中教授﹐講明理學﹐往從之學。蜀獻王賦詩贈之。其後由儒士被薦至京師﹐王紳輩甚重之。革除間爲史官﹐歷升山東按察司僉事﹑刑部侍郎。壬午九月十一日戮﹐時年四十一﹐闔族被擒。

父復初﹐母郭氏﹐皆年八十餘﹐編伍。子紹縝﹑維發習匠﹐後亦編伍。獨弟志遂爲蜀府典賓﹐匿丹稜以免。近禦史熊相於州治西立祠祀之。

楊士奇﹐名寓﹐以字行﹐江西泰和人。早孤﹐母攺適羅戴。

奮志力學﹐郡縣交辟不就。尋以明經授教官﹐未赴。會修《太祖實錄》﹐送畱翰林編纂。未幾﹐命吏部考第史館﹐尙書張紞奏士奇第一﹐授齊府審理副。明日﹐復入翰林。

程本立﹐字原道﹐嘉興崇徳人。少讀書﹐不務章句﹐聞金華朱彥修得考亭正傳於白雲許謙﹐乃就學焉。寓金華最久﹐造詣日深。洪武丙辰﹐以明經秀才擢秦府典所引禮舍人﹐秦﹑晉﹑燕三府官僚召見奉天門下﹐賜馬匹﹑楮幣有差。在任五閱月﹐以母艱去。庚申﹐復除補周府禮官。丁卯﹐從王朝京師﹐被累﹐謫雲南馬龍池郎甸長官司吏目﹐畱家大梁﹐自以一僕之任。時所部百夷煽誘爲逆﹐本立單騎突入﹐爲書開諭逆順利害﹐由是諸夷咸悅歸順﹐邊事以息。當王師初靖﹐餘孽尙驕﹐時西平侯沐英﹑布政使張沈以本立統領守禦﹐因自誓曰「我當以死救一方之民。」遂不避艱險﹐山行野宿﹐自禁雄姚安以逮大理﹑鶴慶﹑嚴江﹑永安﹐咸賴其撫綏安輯﹐自是民得安業﹐軍得著伍﹐本立之功也。戊寅﹐奏計京師﹐應天府尹向瑤﹑學士董倫﹐以文學優長﹑守身廉潔薦﹐乃徵入翰林﹐纂修《髙廟實錄》。升都察院左僉都禦史﹐階中順大夫﹐支四品俸。辛巳﹐以失誤陪祀﹐調除﹐仍畱翰林纂修。明年﹐《實錄》完﹐調江西按察司副使。未行﹐適靖難兵起渡江﹐逮入京﹐本立自盡﹐壬午六月十三日也。官因追其恩典﹐家無遺貲﹐時稱爲淸。所著有《異隱集》十卷﹐僉事吳昂刊行於閩﹐而參政林延昴序之﹐稱爲「今之夷齊」云。時同纂修者學士董倫﹑禮部郎中夏正善﹐史官錢塘髙讓﹑廬陵吳勤﹑趙友士﹑端孝思﹐同郡張秉彜﹑唐耕﹐侍講王景﹑修撰李貫﹐編修吳溥﹑楊溥﹑楊子榮﹑劉覲﹐侍書劉彥銘﹐皆不能死節﹐或見用新朝焉。

唐愚士﹐名之淳﹐字愚士﹐以字行﹐紹興山陰人。父肅﹐國初應奉翰林﹐文字有名。愚士少有奇志﹐攻學不倦﹐年二十餘已有聲浙水。父謫死臨濠﹐辛勤扶喪歸葬。追求其平生所作﹐不憚荒遠﹐纂錄收拾﹐如獲金璧。時伏讀淒切﹐人爲之掩泣。

然愚士亦工爲文章﹐且善筆札﹐酷似其父。洪武中﹐屢有薦之者﹐謝不就。曹國公李景隆勛業第一﹐好士﹐聞名﹐走使者請至家﹐俾其子師焉。徵行四方皆與俱﹐歷燕﹑薊﹑秦﹑周﹐覽前代遺迹﹐援筆而賦﹐蹂躪一時。歲辛已﹐嗣君詔翰林詞臣集數千載經史中事﹐爲書以考治亂﹑爲監戒。命舉優通文學士﹐方孝孺輩以愚士薦﹐上亦雅知其名﹐且謂曹國公之客賢﹐趣召至殿前﹐卽拜翰林侍讀﹐賜以冠帶﹐俾與孝孺俱領修書事﹐且同以《前漢書》進讀。未幾﹐病﹐以閏三月二十三日卒。時景隆以將兵於外﹐及歸﹐則愚士病甚不可爲矣。賙卹之甚厚。所著有《萍居稿》《文斷》諸書。

二月六日﹐都督韓觀練兵於徳州。

革會川衛儒學。

三月﹐攺大理寺卿爲大理卿﹐革司務二員﹐立典簿一員。

攺太常寺卿爲大常卿。

革鴻臚寺司儀司二署。

攺光祿寺卿爲光祿卿﹐寺丞各加左右字﹐升秩從四品﹐寺丞從五品。

攺太僕寺卿爲太僕卿﹐少卿﹑寺丞各加左右字。升少卿秩從四品﹐寺丞從五品。攺主簿﹐增典廏﹑典牧二署﹐各設正一員﹑丞二員﹑監事二員﹑吏目一員﹐典廏署增屬官�騻等一十五郡﹐郡置長一人﹐攺馬千戶所倉一處副使屬本署﹐典牧署增屬官﹐遂生等三郡。

五日﹐革安遠縣僧會司。

七日﹐增置衡州府來陽縣觀山巡檢司。

九日﹐攺福州府福寧縣靑灣巡檢司爲相山巡檢司﹐松山巡檢司爲庫溪巡檢司。

十日﹐追尊懿文皇太子爲孝康皇帝﹐廟號興宗﹔皇妣敬妃爲孝康皇后﹐立妃馬氏爲皇后﹔封弟允熥爲吳王﹑允熞爲衡王﹑允熙爲徐王﹐詔誥天下。遂命有司舉賢﹑養老﹑卹窮﹑重農﹑造士﹑任官﹑旌義﹑周卹﹑裕荒﹑卹兵﹑存廢﹑掩骼﹐以佐邦國。詔曰「朕惟有盛徳而不享其報者﹐必垂裕於後昆﹐履大位而不逮乎親者﹐必致尊於宗廟﹐此天下之至理﹑古今之通義也。昔我太祖髙皇帝﹐平定天下﹐承千載之大統﹔皇考懿文皇太子﹐早登儲位﹐參決萬幾﹐默施寬仁﹐陰贊至治﹐視斯民如赤子﹐體天眷之聖﹐盛錫佑朕躬。太祖皇帝奄棄臣民﹐肆朕嗣登大位﹐旣謚太祖爲髙皇帝﹐孝慈皇后爲髙皇后﹐而皇考謚號未稱﹐朕心實悼焉。邇者采羣臣之言﹐追尊皇考爲孝康皇帝﹐廟號興宗皇帝﹐妣敬妃爲孝康皇后﹐擇日祔。羣臣復謂中宮之號未正﹐無與共承祭祀﹐諸弟之封未定﹐無以夾輔邦家﹐繼以爲請。已冊妃馬氏爲皇后﹐封弟允熥爲吳王﹑允熞爲衡王﹑允熙爲徐王。夫尊親所以崇孝敬之道﹐正家所以厚風俗之厚。

嘉興萬邦﹐同臻至治﹐布告中外﹐咸使聞知。一﹑祖宗廟謚稱號﹐所以裒顯功徳﹐非所當諱。今後惟廟諱如律回避﹐廟謚稱號勿諱。一﹑民間及山林巖穴有懷才抱徳﹐送來授以祿位﹐以安黎庶。一﹑軍民男婦有八十﹑九十者﹐賜米一石﹑肉十斤﹑酒三斤﹔九十者加賜帛一疋﹑綿一斤﹔其身犯杖罪以上﹐隸卒﹑優娼不用此例。一﹑所在鰥寡孤獨﹑貧無產業不能自存﹐有司每歲給米三石﹐責令親戚收養﹔如無親戚﹐鄰里養之﹐毋致失所。其有田地荒蕪﹐無人耕種者﹐從實開報﹐以憑分豁。一﹑農桑乃衣食之本﹐有司勿奪其時﹐使得盡力耕種﹐足其依食。

一﹑學乃風化之原﹐教養英俊以備任用﹐有司宜加意禮以勸勉﹐禁其習於浮華﹐毋得通同擾民。」太后開平忠武王常遇春女。

皇太子數歲薨﹐皇后父金爲光祿少卿。洪武丙子九月十三日立爲皇太孫妃﹐至是冊爲皇后。吳王國杭州﹐衡王國衡州﹐明年之國﹔徐王幼未行。歲壬午七月﹐降封吳王爲廣澤王﹐衡王爲懷恩王。是歲十二月召至京﹐皆降爲庶人﹐幽之﹐後隨駕入北京。至天順元年釋放﹐無存﹐惟吳庶人有老姊數人耳。徐王永樂四年封甌寧王﹐未之國﹐永樂十五年薨﹐遷葬太平門外﹐無子﹐國除。至今南燕光祿寺歲供節祀﹐用時俗棹面酒果所祭之。

二十一日﹐攺廣東鹽課提舉司爲廣東都轉運鹽使司﹑海北鹽課提舉司爲北分司。

二十二日﹐革邵武府光澤縣河泊所。

二十五日﹐革戶部浙江等十三淸吏司﹐立職民﹑度支﹑金帛﹑倉庫四司。革刑部浙江等十二淸吏司﹐立詳憲﹑比議﹑職斗﹑都官四司﹐立郎中一人﹐員外二人﹐主事八人。

革紹興府在城河泊所。

二十九日﹐攺浙江等十二提刑按察司爲浙江十二道肅政按察司﹐各分巡道攺爲分司革照磨所。

燕王來朝。《吉安志》載﹐禦史曾鳳韶是日侍班﹐王由皇道入登陛﹐不拜。鳳韶劾奏曰「殿下宜展君臣之禮﹐宮中乃敍叔侄之情﹐燕王由皇道﹐不拜﹐大不敬。」帝曰「王至親﹐勿問。」又南京錦衣衛百戶潘暄《貼黃冊》內載﹐校尉潘安﹐二十三日欽撥隨侍燕王還北平任﹐坐以拿張昺功﹐升職。據此﹐則來朝明矣。

戶部侍郎卓敬上書。時燕王來朝﹐敬密奏曰「燕王智慮絕人﹐酷類先帝。夫北平者﹐彊幹之地﹐金元所由興也。宜徙燕封南昌﹐以絕禍萌。夫萌而未動者﹐幾也﹔量時而爲者﹐勢也﹐勢非至剛莫能斷﹐幾非至明莫能察。」上覽奏大驚﹐袖而入。明日﹐語敬曰「燕王骨肉至親﹐卿何得及此﹖」敬曰「楊廣之於隋文﹐非父子耶﹖」上默然良久﹐曰「卿休矣。」

事竟寢。

敬﹐字惟恭﹐浙江瑞安人﹐家卓奧﹐後徙滄州。少讀書﹐十行俱下﹐一日棄不復讀﹐亦未忘也。七歲﹐有異人見之﹐曰「此奇兒也﹐第血不華色耳。」年十五六﹐讀書寶香山。性至孝﹐晨昏禮𨿽遠不廢。夜嘗歸﹐值風雨﹐路得一牛﹐騎之歸﹐及門縱之﹐則虎也。洪武戊辰登進士﹐授給事中。好直言﹐嘗勸上曰「諸王服飾尙有擬天子者﹐此亂之道﹐何以命天下耶﹖」上笑而納之。他日﹐與同官見﹐適八十一人﹐上命攺爲元士。尋以六科爲政事本源﹐又更爲源士﹐後復稱給事中。上疏多過直﹐或戒以太剛則折﹐敬謝曰「敬知盡諫諍職耳﹐禍福非所計也。」言之益力。歷宗人府經歷﹐進戶部侍郎。後靖難兵入﹐有執敬數之曰「此得非前日奏我諸王者耶﹖」敬厲聲對﹐辭不遜﹐且曰「若用敬言﹐王何能至此﹖」上怒﹐欲殺之﹐系之獄﹐使人諷之受官﹐不屈。姚廣孝曰「昔吳不殺範蠡而蠡卒滅吳王﹐衍不殺石勒而勒終滅衍。夫敬言誠見用﹐陛下豈有今日﹖」於是斬敬﹐夷三族。敬臨刑﹐神色自如﹐經日其面如生。敬之死出於廣孝所忮﹐上實不忍﹐嘗嘆曰「國家養士三十餘年﹐卓敬可謂不負君矣。」敬博學多能﹐談論英發﹐天文﹑律曆﹑地理﹑兵﹑刑﹐靡不造其奧﹐所著《有道詩》十卷﹐詩文五十卷。宣徳間﹐門人黃朝光﹑子養正﹐賫敬小像並其詩至京師﹐求編修劉球作傳﹐稱其與夷齊當不朽﹐且私謚之曰忠貞。

駙馬都尉郭鎭卒。

鎭﹐開國初功臣武定侯郭英之子﹐卒﹐贈營國武襄公。伯父子興亦以開國公封鞏昌侯﹐追封陜國宣武公。姑髙廟妃﹐二女弟爲遼﹑郢二王妃。鎭以勛戚子弟﹐姿貌潔修﹐儀止詳謹﹐朝謁之際﹐太祖屬目。洪武己巳﹐選尙永嘉公主﹐時年甫十七。

好學﹐工詩﹐熟於禮度。每命練兵總事﹐恭勤不懈。帝卽位﹐命賞遼東兵﹐事竣﹐還﹐中途疾作﹐至今不能朝。帝令醫治﹐勿痊﹐卒於賜第。輟朝三日﹐殮葬皆遣官賜祭﹐諸王亦遣祭奠。

定襄伯登者﹐鎭侄也﹐國朝一門爲公侯駙馬伯者﹐惟郭氏云。

以中軍都督府事宋晟充總兵官﹐鎭守甘肅。

晟﹐父朝用﹑兄國興﹐皆起定遠田間﹐累有開國功﹐朝用官至右督﹐國興以總管戰歿南臺。晟承兄官﹐克徽寧﹐徵關陜﹐三鎭涼州﹐進官督府。洪武庚午﹐制充總兵官﹐徵哈密﹐去肅州千餘里﹐虜府城也。晟誅其僞王子別立法等三十餘人﹑獲眾千五百人﹑金印一﹑銀印一﹐送京師﹐所得馬牛羊咸給將士。

明年﹐徵罕東西番﹐擒誅七千五百餘人﹐獲馬二千五百﹑牛羊十萬﹐遂還京師。甲戌﹐調中府充總兵﹐討遼東邊寇﹐戰腦溫江﹐大捷。明年﹐平廣西並像諸寨。又明年﹐總羽林八軍平五開﹑平裏十三洞。戊寅﹐率師城萬全諸衛。還京﹐己卯﹐以晟久居涼州﹐回番畏服﹐遂充總兵官﹐出鎭甘肅。靖難後來朝﹐進左朝督﹐授平羌將軍﹐復任。永樂乙酉﹐諭降虜酋把都帖木兒﹑倫篤倪灰﹐邊境底寧。命徐都督膺﹑趙尙書疽持節卽裏中封西寧侯﹐子琥﹑瑛尙安成﹑咸寧公主﹐皆爲駙馬都尉。琥嗣侯﹐有罪﹐攺命瑛。

免官民債捨月錢。洪武中﹐凡無捨者﹐官自奏吏校人等首告﹐並從錦衣衛同兵馬司﹐撥與在市廊房居住﹐月收債錢﹐視毀者工部修理。至是悉免月錢﹐令戶﹑工二部同管﹐旣而戶部尙書郁新謂事不歸一﹐奏令工部專管﹐行五城兵馬司取勘見數﹐凡遇官民告討房屋﹐以兵馬司查勘﹐卽與撥住。

令攺憲兩司糾察屬吏。

以戶部右侍郎夏原吉等充采訪使﹐巡行天下。侍郎夏原吉﹑給事中徐思勉等二十四人同日拜﹐命充采訪使﹐分巡天下﹐問民所疾苦﹐賞廉平吏﹐出貪墨不職者﹐皆得以便宜行之。原吉在福建號稱寬平﹐未幾﹐移鎭蘄州。思勉﹐華亭人﹐尋擢山東按察僉事。

革松潘衛。

詔求賢﹐自守令以上皆得薦舉。

京師地震。詔求直言敢諫。

三月丁亥﹐帝祀孔子於太學。駕至文廟﹐祀先聖孔子﹐拜跪盥獻﹐用享廟社。禮畢﹐禦彜倫堂﹐見師生﹐賞幣鈔有差。

二月﹐革汝寧府新蔡縣儒學訓導二員。

升布政司爲正二品﹐堂上升一級。

七日﹐革福州府福寧縣河泊所。

九日﹐革應天府及各府照磨所檢校一員。

革徽州及各府照磨所司獄司。

十二日﹐攺儀眞是淸江閘爲淸江壩。

十三日﹐攺開封杞縣淸溝馬驛爲雍邱馬驛﹑祥符縣時和馬驛爲陳畱縣淸賊馬驛﹑雅川涉平馬驛爲葵邱馬驛。

革贛州府上館驛。

十四日﹐以散騎散人張成等七十一人爲延海巡檢﹐以前監生傅以莊爲山東南河縣知縣。以莊﹐舊名中﹐爲監生﹐洪武中以極刑﹐家屬放爲民﹐至是舉保選除﹐後永樂二年﹐考滿。

十八日﹐攺陜西﹑山西﹑甘肅﹑行太僕寺主簿爲典簿﹐攺鴻臚寺主簿爲典簿。

二十日﹐定廣惠庫舊鈔免進天財庫﹐就庫收放﹐立廣惠庫﹐勘合並底簿。

二十二日﹐燕王還國。

二十四日﹐革漢中府略陽縣並儒學。

謫監察禦史尹昌隆爲福寧縣知縣﹐尋召還官。昌隆上疏言「姦臣專政﹐陰盛陽微﹐謫見於天。是以地震」﹐執政者惡之﹐斥知福寧縣。帝初卽位﹐大臣相訐奏者命各道鞫之﹐同官皆畏縮﹐昌隆獨不避﹐一繩以法。巡閩中﹐去貪苛﹐理冤獄﹐所至風裁凜然。還朝﹐上疏言當節民力﹑謹嗜欲﹑勤政治﹑務正學﹐不報。比落職福寧﹐益以淸勤自勵。俄坐師巫咒咀下獄﹐得白﹐還職。遣參將宋忠屯兵開平﹐都督徐凱練兵臨淸﹐都督耿瓛練兵山海關。忠之屯開平也﹐調沿邊各衛馬步官軍三萬﹐選燕府護衛﹐精壯官軍﹐悉隸麾下﹐其護衛胡琦﹑指揮關童等﹐悉送入京﹔調永淸左衛軍於彰徳﹐右衛軍於徳州﹐以防燕也。

四月四日﹐攺揚州府泰興印莊巡檢司爲新河巡檢司。

增置通津巡檢司。

六日﹐革都察院右都禦史﹑僉都禦史各一人﹐止設都禦史﹑副都禦史﹑僉都禦史各一人。

八日﹐革畱守左右等衛﹑聚寶等門千戶所並各門吏目。

九日﹐攺和州牛屯巡檢司爲新河口巡檢司﹐革浮沙口巡檢司﹐革彰徳府涉縣偏店巡檢司。

十二日﹐革烏撒軍民府同知一人﹑推官一人﹑知事一人。

十六日﹐攺通政司爲通政寺﹐攺使爲通政卿﹐左右通政爲左右少卿﹐左右參議爲左右寺丞﹐經歷司爲典簿﹐知事爲錄事。

增置左右補闕﹑左右拾遺各一員。

十七日﹐分太常寺少卿﹑寺丞爲左右﹐升寺丞秩正五品﹐分鴻臚少卿﹑寺丞各爲左右﹐少卿正五品﹐鳴贊序班攺正九品。

十八日﹐分陜西﹑山西﹑甘肅行太僕少卿寺丞爲左右。二十四日﹐革開封府考城﹑柘城﹑延津﹑寧陵四縣儒學訓導各一員。

革延平府順昌縣仁壽巡檢司。

二十八日﹐立鐘山祠祭署﹐設奉祀﹑祀丞各一員。

革南丹衛﹐以其官軍附慶遠衛。

湘王柏有罪﹐自殺﹐國除。湘王謀逆事覺﹐守臣奏之﹐且以兵衛王城﹐柏窮蹙﹐縱火焚其宮室﹑美人﹐已而乘馬執弓﹐躍入火中死。《貼黃冊》有是月荊州護衛后所鎭撫王者﹐逮赴京師﹐調廣東廉州﹑欽州千戶所。

齊王榑有罪﹐廢爲庶人﹐靑州中護衛指揮柴眞伏誅。靑州護衛軍曾名深告王謀反﹐柴眞鞫實﹐極刑﹐遂廢榑爲庶人﹐出《貼黃冊》。按是年七月詔書﹐稱榑謀反﹐辭連湘王﹐柏先已自焚死﹐廢榑爲庶人。據此﹐齊當自湘王反後。以茅大芳爲副都禦史。

大芳﹐揚州泰興人。博學能詩文﹐爲宗黨所重。洪武間以儒士應辟﹐典教淮南﹐考績入朝﹐髙廟召對﹐悅之﹐擢秦府長史﹐且勉以董子輔相之業﹐賜賫期待者甚隆。大芳以爲特受隆遇﹐懼無以稱聖天子眷知之恩﹐益自感激﹐諫諍彌篤﹐得大臣體。未逾年﹐秦國稱治﹐國書揭其正堂曰「希董」之堂﹐以章聖訓﹐且著其志﹐方孝孺爲之記﹐稱其志偉然廓大﹐和雅而不諂﹐深有得於正誼﹑明道之旨。革除間﹐累官至副都禦史。靖難師起﹐嘗以詩寄梅隱曰「幽燕消息近如何﹐聞道將軍志不磨。縱使大龍蟠地軸﹐莫教鐵騎過天河。關中事業蕭丞相﹐塞上功勛馬伏波。老我不才無補報﹐西風一度一悲歌。」此蓋燕兵初起﹐爲鐵鉉所拒﹐尙未至淮時。壬午八月十七日﹐與其子順童﹑道壽皆戮死。永樂四年十二月初﹐子文生亦誅焉。

以左補闕胡閏爲大理左少卿。

閏﹐字松友﹐饒州鄱陽人。學博行修﹐素以忠直自許。初﹐太祖徵陳友諒時﹐謁吳芮祠﹐壁間有閏《題竹詩》曰「幽人無俗懷﹐寫此蒼龍骨。九天風雨來﹐飛騰作靈物。」太祖嘆賞久之﹐陰記其姓名。洪武中﹐以有薦辟。至闕下﹐上識之﹐曰「此題詩鄱陽廟者也。」拜都督府經歷。革除間﹐遷右補闕﹐進大理寺左少卿。靖難兵定京師﹐閏時坐誅戮﹐子傳道誅死﹐次子傳慶等俱戍邊衛﹐妻汪氏﹑女二人俱配象奴。郡誌稱其忠貞鯁直﹐節行聞天下云。又聞諸其鄰人云﹐一女後歸﹐貧無所依﹐閭裏競以錢米給之﹐曰「此忠臣女也。」旬日饒足。節行之感人如此。嘉靖二年﹐提學副使邵銑立祠祀之。

北平按察使陳瑛有罪﹐安置廣西。

瑛字�人。歷洪武至革除年﹐初爲北平按察使﹐坐交通藩邸﹐謫廣西。太宗卽位﹐首召爲都察院右副都禦史。怨建文諸臣最深﹐上爲帝允炆輟朝五日﹐瑛請減之﹐上不從。尋抗奏黃觀﹑廖升﹑王叔英﹑周是修﹑王艮﹑顏伯瑋皆從逆﹐宜追戮之。上曰「朕初舉義師﹑誅姦臣﹐不過齊﹑黃數輩等。後來二十九人中如張紞﹑王鈍﹑鄭賜﹑黃福﹑李昌隆皆宥而用之。

今汝所言數人﹐況有不是二十九人之數者﹐彼食祿自盡其心耳﹐悉置勿問。」蓋上初入京師﹐升及自修自縊死﹐艮在官闔家自焚死。先是﹐上兵至沛縣﹐伯瑋不肯下﹐與其子俱死﹔觀時守安慶﹐投江死﹔叔英守廣徳﹐自縊死。後瑛閱方孝孺等獄辭﹐遂錄其妻女﹐皆將給配。觀妻出通濟門﹐先擠其二子於河﹐遂自沈死。叔英二女皆就錦衣獄﹐俱赴並死。其違命忽心如此。

後竟以羅織苛刻得罪﹐誅。至洪熙﹐諸臣宗族皆釋還田裏。天順中﹐英宗有釋建文庶人之詔﹔孝宗朝﹐有建言欲繼絕褒忠者﹐於是瑛之罪益不可掩矣。

繆恭﹐字思敬﹐號守謙﹐臺州人。學古行髙﹐晚年赴京建言﹐列爲六事上之﹐其曰「紹絕屬者﹐請封建庶人後也。」

疏入﹐通政司官大懼﹐遂拘畱而敕奏之﹐賴上聖明﹐不之罪﹐牧敕有司遣之。王古直作計贈其行。追贈翰林待制﹐王禕爲學士﹐謚曰文節。�禕洪武中使雲南﹐死國事。

五月一日﹐革贛縣黃金稅課局﹑南安府南昌澤口稅課局。

四日﹐增置臨洮府金河縣濟遠倉。

七日﹐革鎭江府甘露壩﹐省瀕新港壩官一人。

十二日﹐革東昌府臨淸州會固閘。

革荊州府登云驛﹐省夷陵州安遠縣學訓導二人。

十四日﹐攺錦衣衛千戶徐斌於蘇州衛。庚戌﹐斌從察指揮捕賊常州﹐有功受賞。

二十一日﹐革東昌府聊城縣李海務閘。

選補天下儒學官員。先是﹐學官缺﹐以舉人及試中監生通經儒士補之。至是﹐吏部奏缺眾﹐詔今天下凡見任未入﹐及流官﹐及爲事充軍令已替役﹐但通經者﹐所在訪舉﹐試用其後。

二年四月十四日﹐復詔軍司﹑軍士﹑軍余凡有通經者﹐軍官舉送按﹑布二司﹐試中選用。二十二日﹐革萊州府掖縣柴胡寨﹑膠州逢猛﹑卽墨縣栲栳島三巡檢司。

攺襄陽府釒句州江口巡檢司﹐置郿縣馬昌口巡檢司。二十三日﹐革登州府寧海州乳山寨﹑文登縣辛汪寨溫泉鎭﹑福山縣孫夼鎭﹑黃縣馬停鎭﹐蓬萊縣楊家店﹑髙山﹐招遠縣東良﹑海口﹐萊陽縣行村寨﹐凡九處巡檢司。

二十六日﹐革邵武府建寧縣河泊所。

二十七日﹐省廣州府連山縣﹐以其地入連州。

以監察禦史戴徳彜爲左拾遺。

徳彜﹐寧波奉化人。洪武甲戌進士第三人﹐入翰林院爲編修﹐甫三載﹐升侍講。上諭之曰「官翰林者𨿽以論思爲職﹐然旣列近侍﹐旦夕在朕左右﹐凡國家政治得失﹑生民利病﹐當知無不言者。昔唐陸贄﹑崔羣﹑李絳之徒﹐在翰林皆持正言讜論﹐補益當時﹐顯名後世﹐爾盍以古人自期待哉。」徳彜與侍讀張信皆頓首謝。由是感奮﹐思所以稱上意﹐拾遺補闕﹐以直聲振於朝。後攺監察禦史﹐益善於其職。革除年間﹐攺左拾遺。

靖難之師旣迫﹐與太常卿黃子澄﹑吏部尙書張紞﹑兵部尙書齊泰﹑翰林侍講方孝孺﹑禦史大夫練子寧﹑大理少卿胡閏﹑宗人府經歷宋徵﹑戶科給事中韓永等﹐日夕畫策防禦﹐後俱死難。

四川嶽池縣教諭程濟上書。濟﹐陜西朝邑人﹐有法術﹐以明經爲四川嶽池縣儒學教諭。嶽池去朝邑數千里﹐濟寢食俱在朝邑﹐而日治兵嶽池﹐學事不廢。革除間﹐上書言某月某日西北方兵起﹐朝廷以爲非所宜言﹐系至京師﹐召入﹐將殺之。濟叩頭曰「陛下幸囚臣﹐至期而無兵﹐臣死未晚也。」遂系獄。

已而兵果起﹐乃赦出。濟更以爲軍師﹐護諸將行北。與靖難兵先鋒戰於徐州﹐大捷。會曹國公師退﹐文皇帝至江上﹐濟逃去﹐不知所終。始徐州捷時﹐諸將乃樹碑載戰次第及統軍者姓名。

濟一日夜往祭碑﹐人莫測其故。後文皇帝過徐州﹐望見碑﹐顧左右曰「碑者何也﹖」或以狀對。上大怒﹐趣左右摧碑﹐一再擊。遽曰「止﹗止﹗爲我錄碑來﹗」乃按碑族誅諸將﹐無得脫者。濟姓名止因擊處得免﹐濟曩者之祭蓋禳之也。

以宋徵爲宗人經歷。

徵字﹐人。嘗建議親藩謀逆﹐削其屬籍﹐故靖難之兵討焉。事平就戮﹐其詳不可考。

陜西按察司僉事林嘉猷以給由至京。嘉猷﹐本名鼎﹐以字行﹐臺州寧海人。始師事同邑王琦﹐琦坐累﹐家徙雲南﹐姻族無一人顧卹者。嘉猷徒步千里追送﹐涕泣與之決別﹐人髙其誼。

後復行六千里至漢中﹐求方孝孺而師焉。方氏之門﹐嗜學之士至者無虛席﹐而孝孺獨以得嘉猷及鄭叔貞爲喜﹐勗之使進乎聖賢之道﹐且曰「匡我者二子也。」洪武丙子﹐以儒士校四川﹐蜀獻王謂其名字不相蒙﹐乃賜之名曰「良顯」﹐後以字行。由薦辟入史館爲史官﹐累遷至陜西按察司僉事。嘗被燕邸召入居住﹐得其隱情﹐至是以告孝孺。其後以靖難師迫﹐遣錦衣衛千戶張安賫書詣燕﹐許以世子襲正位﹐本嘉猷之言也。內難平﹐坐孝孺之黨逮至京師﹐壬午九月丁亥被戮。

以文學舉人樓璉爲翰林侍讀。

璉﹐字士連﹐金華人。嘗從宋濂學。洪武中﹐以儒士名主寧宣﹑仁壽二縣簿。至是嗣位﹐屢下詔求賢。璉以文學舉入翰林﹐侍經筵﹐官至侍讀。靖難師入京師﹐文廟命方孝孺艸詔﹐孝孺哭且罵﹐授之筆﹐擲諸地﹐曰「身可死﹐詔不可艸。」

攺命璉爲之。方入見時﹐孝孺受淩遲之刑未畢﹐璉惶懼受命。

歸而憤嘆﹐妻子問之曰「得毋傷方孝孺耶﹖」璉曰「我受刑尙可﹐正恐累及爾輩耳﹖」逡巡間﹐一夕自經死。

以錢芹爲戶部司務。

芹﹐字繼忠﹐蘇州吳縣人。少負气節﹐以奇功自奮。元季以策幹諸將﹐無所遇。洪武初﹐辟大都督府掾﹐從大將軍徐達出北平﹐絕大漠﹐凱旋。俄以例解職﹐家居二十年﹐甘貧守道﹐爲郡守姚善所知﹐語在善傳。革除初年﹐詔求遺逸﹐善以芹應詔。召對稱旨﹐畱中議事﹐授戶部司務。北陲有警﹐署行斷事﹐從徵虜將軍咨謀﹐會軍府遣芹入奏﹐道病卒。瀕卒﹐猶條邊事緩急上執政。年七十二﹐賜棺斂葬黃山。

以浙江仙居縣學訓導王叔英爲翰林修撰。

叔英﹐字元采﹐臺州黃巖人。始從母姓爲陳﹐後復本姓。

洪武丁卯﹐辟爲仙居訓導。丁丑﹐攺徳安府學﹐後拜漢陽知縣。

髙廟晏駕之明年﹐召拜翰林修撰﹐上資政八策﹐曰務學問﹑曰謹好惡﹑曰辧邪正﹑曰納諫諍﹑曰審才否﹑曰愼刑賞﹑曰明利害﹑曰定法制﹐皆援古證今﹐鑿鑿可行。且曰大祖皇帝除姦剔穢﹐抑彊鋤梗﹐不啻如醫者之去病﹐農夫之去艸﹔急於去病則或傷於體膚﹐嚴於去艸則或損於禾稼﹐固自然之勢。然體膚去疾之餘則宜調理其血气﹐禾稼去艸之後則宜培養其根苗﹐亦自然之理也。識者知爲經濟遠器。靖難師起﹐叔英奉命募兵廣徳。

未幾﹐文廟已渡江﹐都人皆散走。兵部尙書齊泰來奔﹐叔英以泰爲二令﹐州人執之。旣至﹐泰告之故﹐乃釋泰﹐圖再舉﹐然知事不可爲﹐乃沐浴﹐具衣冠﹐書絕命詞曰「人生穹壤間﹐忠孝貴克全。嗟予事君父﹐自省多過愆。有志未及竟﹐奇疾忽見纏。肥甘空在案﹐對之不能咽﹐意在造化神﹐有命歸九泉。

嘗聞夷與齊﹐俄死首陽巓。周粟豈不佳﹐所見良獨偏。髙蹤遠難繼﹐偶爾無足傳。千秋史臣筆﹐愼勿稱希賢。」又書於案曰「生旣久矣﹐愧無稱於當時﹔死亦徒然﹐庶無慚於後世。」

自經而死﹐時年四十。將死時﹐以書授祠山道人盛希年曰「可葬我祠山之麓。希年卒取葬之。蓋希年亦臺州人﹐故托以後事。尋有詔治姦黨﹐其妻系獄死﹐二女俱赴井死。或上其死賦詩﹐上曰「彼食其祿﹐自盡其心耳。」乃置不問。叔英自號靜學﹐有《靜學集》。與同郡林右﹑方孝孺二人友善﹐嘗序之以傳。叔英沒後﹐竟無完稿。後廣徳知州周瑛重修叔英墓﹐立石爲之記。少師楊士奇實英所薦﹐嘗爲祭文以祭之曰「先生之學﹐聖賢是師﹔先生之志﹐綱常自持﹐先生之心﹐金玉其章﹐先生之行﹐霜雪其光。」又追稱之曰「先生學醇行正﹐子道臣道終其身﹐無一毫之苟﹐忠孝二字蓋眞足以當之﹐且不愧其言云。」

六月二日﹐省贛州府安遠縣儒學訓導一員。

革濟南府歷城縣堰頭閘。

六日﹐省興濟縣入靑縣。

增置臨江府羅漢鎭巡檢司。

八日﹐攺莊浪衛稅課局﹐隸甘州在護衛。

十五日﹐令金華府雙溪水驛﹑馬驛爲雙溪驛。

省雲南府昆陽州﹑臨安府通海縣﹑楚雄府南安州凡三儒學訓導各一人。

十九日﹐置河間府滄州長蘆鎭河南東批驗所。

以敍州衛左所官軍置戌縣守禦千戶所。

二十四日﹐革慶陽府靈州鹽課司。

二十五日﹐革嶽州府澤州萬盈倉副使一人。

二十六日﹐革宣課司副使﹐置聚實門宣課司上坊橋分司。

調荊左衛所官軍於大同中屯衛。

召解縉還京爲翰林待詔。縉﹐吉水人﹐舉洪武戊辰進士﹐擢中書庶吉士。累上封事﹐指斥時政﹐詞甚剴切﹐太祖多見納用。兵部尙書沈縉嫌其年少﹐譖攺禦史﹐意實苦之。在臺以敢言稱。久之﹐太祖命其父將歸鄕裏﹐臨遣之﹐曰「十年後來﹐朕必用汝。」及期﹐而太祖崩﹐遂奔喪來京師。時縉母喪未葬﹐父年九十矣。有司以非詔旨﹐謫河南衛﹐吏或言其爲左右所中。

歲餘﹐帝憐其才﹐召還﹐以爲翰林待詔﹐大見信任。靖難兵入﹐首先迎﹐後爲交趾參議﹐以漢庶人譖﹐徵下獄﹐後三年死獄中﹐家徙邊。

七月四日﹐革九江府彭澤縣峯山磯鎭巡檢司﹑湖口縣茭石磯巡檢司。

五日﹐燕王舉兵靖難﹐殺長史葛誠﹑教授余逢辰﹑北平布政使張昺﹑都指揮謝貴﹐彭二死之。

先是﹐周王不法﹐廷臣建議凡王府所在﹐更置守臣﹐於是以昺爲北平布政使。昺至﹐以掾吏李友直爲才﹐托以腹心﹐友直泄之。至是﹐起兵首執昺及都指揮謝貴﹐惟昺不屈死﹐葛誠亦死。城中軍民聞變﹐悉據九門﹐城中乃定。以友直爲布政司右參議。

今按《南京錦衣衛貼黃冊》載﹐校尉潘安拿昺﹐燕山右護衛小旗丁勝從龐來興殺彭二子家﹐賞糸寧絲二﹑表裏銀二十兩。

或曰文廟潛邸﹐術士袁廷玉相之曰「須若至臍﹐當戴白帽。」

以王加自卽皇也。於是遂有大志。建文建元﹐悉致羣賢﹐力行古道﹐仁聲四布﹐民莫不悅。復密致廷玉﹐質以人心所向﹐廷玉曰「天之所造﹐何論民心﹖」又曰「渡江來渡天有金帶相者﹐革命之應也。」意遂決。先是﹐髙廟崩﹐諸王﹑庶子及郡王多在京﹐遺命三年喪畢遣還。時仁廟﹑漢庶人﹑趙王皆畱。

遺詔至北平﹐稱風痺﹐屢曰遣人扶掖哭臨﹐語莫能辧﹐如是數月。乃乞三子視疾﹐朝廷以遺詔不可﹐乃止。明年﹐疾愈來朝﹐由是正道入﹐不拜。禦史曾鳳韶劾奏曰「殿下當展君臣之禮﹐宮中乃敍叔侄之情。由正道不拜﹐大不敬﹐當問。」王大驚﹐左右顧。上徐曰「是至親﹐饒他自是。」日宴便殿﹐親愛浹洽矣。未幾﹐復稱疾﹐以三子請﹐上不忍違﹐召輝祖及弟都督增壽議之﹐增壽獨曰「臣以一家保不反。」時中山王女爲王妃﹐故朝廷必謀及之﹐輝祖忠於建文﹐增壽則厚於文廟也﹐於是三子得還。至國後稱疾﹐佯狂走市中﹐奪食物飲酒﹐語言蹇亂﹐或食土壤﹐或暈僕彌日。昺等嘗問疾殿中﹐文皇擁紅鑪猶呼寒。昺嘆息而出﹐誠密語云「非病也﹐不得於上故耳。」

昺勿信﹐防益懈。布置旣定﹐乃稱疾愈﹐府僚三司皆賀﹐南面扶雙杖臨朝﹐遂賜宴。酒酣﹐進西瓜﹐令校拳碎之以進﹐已而曰「水去不堪﹐取刀割之。」於是兩廡伏兵盡出﹐捽昺下﹐擲杖曰「我何病﹖爲爾輩姦臣所迫耳﹗」昺不服﹐遂斬之以殉。

葛誠﹐字﹐人﹐不知其所以進。仕爲燕府長史﹐靖難師未起時﹐王常病中暑﹐四圍皆著火鑪﹐猶自言寒。三司官入視病﹐皆懼危篤﹐獨誠告之以不得於上之故﹐因令人上變。

會王遣人至京奏事﹐齊泰等言於上﹐執之。旣成獄﹐卽發符逮王府官屬。後謀不果﹐見殺﹐族其家。

兪逢辰﹐南陽鎭平人。兵起時﹐以泣諫被戮。予嘗見其所寄家書戒子之言﹐自分必死﹐而爾等無希富貴之心。此亦持正君子﹐而人少知之者﹐故贊陳尙書者﹐謂宛陵大節惟公一人﹐不知又有是公也。

七月﹐增置北平府宛平縣丰儲倉大使一員。

革蘇州府昆山縣寧海驛﹑吳江縣松陵驛。

甲戌﹐靖難兵次通州﹐指揮房勝以城降。

丙子﹐靖難兵拔薊州﹐擒都督指揮馬宣﹑鎭撫曾浚。

馬宣者﹐革除中都指揮也﹐守薊州。戊寅七月﹐靖難師起﹐宣謀起兵禦之﹐已而張玉﹑朱能來戰﹐宣與鎭撫曾浚等閉城堅守﹐反復諭之不下。王擁眾急攻﹐宣率兵出拒。王遣精銳衝入其陣﹐執而殺之﹐並殺浚。事聞﹐革除君哀卹之。初﹐張玉以衡州東連雄鎭﹐外接大寧可控引女直諸虜﹐且兵多騎士。三河﹑潞河躍馬可渡﹐不先定將爲後患。議未定決﹐薊州都督指揮馬宣聞變﹐果起兵迎拒。太宗遂遣玉及朱能將兵攻之﹐敗於公樂驛﹐宣旋師守州城﹐玉等環城攻之﹐宣率眾出戰﹐爲北將鄭亨所擒﹐不屈死之。

己卯﹐革雲南等府兔兒關巡檢司衙門﹑雲南府髙州府所屬河泊所﹑淸江巡檢司﹐及歸化﹑楊林﹑羅次﹑三泊四縣並歸化河泊所﹑祿丰縣南平巡檢司﹐凡革一十六處﹔大理府屬太和縣神磨洞巡檢司﹑趙州蔓神寨巡檢司﹑雲南縣大安倉赤石崖巡檢司﹑溟穹縣鳳羽鄕巡檢司凡五處﹔蒙化縣屬蒙化州甸尾巡檢司﹐臨安府屬西河縣曲陀巡檢司河泊所﹐通海縣河泊所﹐翟峨縣鐵治所﹐寧州河泊所﹐凡七處﹔楚雄府呂令巡檢司﹐定遠縣會基關巡檢司﹐鎭南巡檢司﹐凡三處﹔澂江府稅課司河泊所陽宗遠﹑河川縣二河泊所﹐廣西稅課�府稅課司﹑景東府景丰倉﹑曲靖沾益州通運倉﹑交水稅課司﹑鶴慶府稅課司﹑劍川州河泊所﹑武丁府稅課司和曲州羅摩弭巡檢司﹑石臼縣皆渡河巡檢司﹑尋甸府稅課司﹑沅江府禾摩村巡檢司﹑麗江府稅課司﹑通四十八處﹔又安南府大庾縣楊林﹑聶都稅課局二處。

革楚雄府咢嘉縣。

增置濟南府丰濟倉大使一人。

革雲南黑鹽井鹽課提舉司屬浪井鹽課司﹐�五井鹽課司攺爲師井﹑山井﹑鹽井三鹽課司。

革麗江府臨西縣。

革武定府和曲州﹑祿勸州。

革曲靖府南寧縣。

置澂江府泗水縣周苔巡司。

靖難兵克居庸關﹐兪瑱敗死。進攻懷來﹐克之﹐殺參政宋忠﹑都指揮彭聚﹑孫太﹐遂取密雲驢兒領。

北平去居庸關一百二十里。關跨南北四十里﹐兩山夾峙﹐一水旁流。《淮南子》所謂天下九塞而居庸其一者也。北兵毀破居庸﹐於是山後諸州不能守﹐上谷﹑雲中守將往往降附。北克懷來﹐指揮宋忠被執﹐而開平龍門亦降焉﹐營皆無完者矣。

宋忠者﹐始爲鳳陽衛指揮使﹐以智聞。洪武三十一年﹐都督齊讓討西南夷﹐無功﹐以忠代爲參將﹐以虜功奏。革除君尢任之。靖難兵起﹐忠守懷來﹐大將兪瑱守居庸關﹐相爲聲援。

己卯﹐靖難將指揮徐安等敗﹐瑱拔其城﹐瑱走依忠﹐而居庸爲燕將所守。太宗曰「非爾等所知﹐當以智取﹐難以力論。力則不足﹐智則有餘。彼眾新集﹐其心不一﹐朱忠輕躁寡謀﹐剛愎自用﹐乘其未定擊之﹐必破矣。」癸未﹐太宗率馬云﹑徐祥等馬步精銳八千﹐捲甲倍道而進。甲申﹐至懷來。先是﹐獲敵謀者言諸忠﹐誑其將士云「爾等家在北平城中﹐皆爲燕所殺﹐委屍積滿道路﹐宜爲報仇。」。將士聞之﹐或信或否。燕王聞之﹐乃命其家人張其舊用旗幟爲前鋒﹐眾遙識其幟﹐又識其父兄子弟無恙﹐相呼反應﹐皆喜曰「我家固安。」遂多降者。

忠舉餘眾倉惶列陣﹐未成﹐王麾師渡河﹐鼓噪直衝其陣﹐忠大敗﹐奔入城。燕師乘之而入﹐忠急匿於廁﹐搜獲之﹐遂被戮。

忠子謙鎭南指揮充軍﹐尋賜死﹐年十六。彭聚以都指揮與同官孫太副﹑宋忠守懷來﹐忠之敗也﹐與都指揮瑱皆見執﹐聚﹑太力戰死之﹐爲靖難所俘獲者不可勝計﹐獨都指揮莊得一軍遁走得脫。其後反間得行﹐名將卜萬﹑吳髙皆見疑﹐而耿炳文﹑李景隆相繼敗衄﹐𨿽有大將陣暉﹑平安﹑歷城侯盛庸﹐皆不能軍而亡勢成矣。初﹐卜萬將陳亨欲降燕﹐而爲萬所制。太宗設奇﹐乃詐貽卜萬書﹐盛稱獎萬而極詆毀亨﹐緘識牢密﹐召一卒飲之酒﹐且賞賫之而置書其衣中﹐俾歸與萬。其同獲之卒竊窺之﹐問守者﹐曰「遣歸通意﹐故得厚賫。」卒跪告守者曰「能爲我請得偕行﹐惟命是從﹐不敢望賫。」守者如所言爲請﹐遂俱遣﹐而不與賫者終不平﹐至發其事。劉眞陳亨搜卒衣得與卜萬書﹐遂疑萬﹐執下獄﹐籍其家。其間吳髙亦用此策云。

丙戌﹐靖難兵破遵化﹐指揮僉事鎖住降。

鎖住本朔方人﹐魁梧英敏﹐仕元爲樞密斷事﹐國初降附﹐馬兵長隸興武衛。洪武乙丑正月﹐太祖夜夢一人﹐長身廣眉﹐器宇弘偉﹐侍衛左右﹐周旋甚悉。問其姓名﹐對曰「鎖住。」

次日﹐卽命羽林百戶潘雄宣訪得鎖住﹐引見﹐上熟視﹐狀如所夢將軍。未幾﹐從軍北徵﹐屢立徵功﹐俾守大寧前衛。乙巳﹐調守遵化縣﹐練兵龍山之陽。北兵旣破薊州﹐乘勝度石門﹐趨遵化﹐夜入其城﹐守將拒戰死鎖住遂降﹐俄與其子祥俱戰歿﹐太宗官其孫榮爲指揮同知。

戊子﹐革興化府興化縣道會司。

十八日﹐革九江府徳化縣南湖嘴巡檢司。

庚辰﹐靖難兵攻永平﹐指揮郭虎﹑陳旭﹑趙彜以城降。

兵自遵化移軍而東﹐丰潤﹑玉田﹑昌黎﹑樂亭皆下。至永平﹐指揮同知陳旭﹑僉事趙彜以城降。旭隨北將徐忠等分兵攻堯深河﹐轉攻密雲﹐皆下。

旭﹐全椒人﹐靖難後封榮陽伯。彜﹐虹縣人﹐洪武中任虎賁百戶﹐築城沙漠﹐攺官永平﹐後封忻城伯。

增置忠州安撫司經歷司知事一員。

省躬殿成﹐攺謹身殿爲正心殿。

先是﹐於乾淸﹑坤寧南北二宮之間﹐建退朝燕居殿﹐一所中儲古書聖訓﹐名曰「省躬」﹐命侍講方孝孺作記。

二十六日﹐革漢中府沔縣﹐以縣屬黃壩﹑金牛﹑順政﹑相林﹑靑陽﹑楊平六縣驛攺隸慶城縣。

詔京官還宜納內官勘合。

吏部考功員外盧義言在京官給解省親﹐俱於應天府給引﹐有失體統﹐合照依丁憂例﹐於吏部給勘合﹐定限回銷。詔從之。

遣長興侯耿炳文佩徵虜將軍印﹐帥師北伐﹐詔告天下。

詔曰「朕奉先皇帝遺詔﹐纂承大統﹐宵衣旰食﹐思圖善政﹐以安兆民。豈意國家不幸﹐骨肉之親屢謀僭逆。去年周庶人橚譖爲不軌﹐詞連燕﹑齊﹑湘三王﹐皆與同謀。朕以親親之故﹐不忍暴揚其過﹐止正棣罪﹐余不問。今年齊王榑謀逆事覺﹐推問犯者﹐又言與燕王棣﹑湘王柏同謀大逆。柏自知罪惡難逃﹐先已自焚死﹐榑已廢爲庶人。朕於燕王﹐於親最近﹐未忍究其事。今乃稱兵犯闕﹐遣長興侯耿炳文等率兵三十萬徵討其罪。

咨爾中外臣民軍士﹐各宜懷忠守義﹐奉職平燕﹐與國同心﹐永安至治。布告天下﹐咸使聞知。」

敍州府戎縣守禦千戶王瑁招安萬里菁首賊王倬等三百處。

八月五日壬寅﹐攺淮安府贛楡縣荻水鎭巡檢司爲大興莊圍巡檢司﹐置漢中府金州茶倉。

己巳﹐革除陜西行都司西寧衛遞運所。

己酉﹐徵虜大將軍耿炳文率師次於眞定﹐遣都督徐凱以兵次於河間﹐都督潘忠﹑楊松以兵次於冀州﹐遂遣兵進次雄縣。

庚戌﹐革紹興府上虞河泊所﹑余姚縣河泊所﹑桑盆河泊所﹑蕭山縣河泊所。

甲寅﹐諸軍與靖難兵戰於月樣橋﹐敗績﹐都督潘忠﹑楊松降。

忠﹑松聞雄縣被圍﹐引兵往援。太宗謀伏兵於湖﹐忠渡橋﹐伏兵起﹐大敗﹐全軍皆歿。諸軍不及戰﹐登城大罵而已。

乙卯﹐革池州銅陵﹑靑陽﹑石隸﹑東流﹑建徳五縣稅課司。

革武昌金紫磯鎭巡檢司。

戊午﹐革衢州府常山縣艸坪驛。

庚申﹐革杭州府南城河泊所。

都督徐眞及靖難兵戰於大王莊﹐敗績。

癸亥﹐以田州府屬思恩州直隸廣西布政司。

省雲南府晉寧州儒學訓導一員。

革淮安府淸河縣白萍坫遞運所。

帝臨朝諭禮官曰「今後薦新的品物﹐教太常寺差一員官常川聚寶門外太常司官處報知合行﹐薦新品物﹐增價收買﹐卽便從他貨賣﹐毋得因而作獘﹐刁蹬畱難﹐虧折小民﹐違者治以重罪。恁禮部出榜﹐都教知道。」

癸亥﹐耿炳文及靖難兵戰於眞定﹐敗績﹐左副將軍駙馬都尉李堅﹑右將軍都督寧忠﹑左都督顧成皆被執﹐炳文入城﹐靖難兵攻之﹐不克。

耿炳文﹐濠州人。父君用﹐元末從髙廟取滁﹐積功爲明威將軍﹑總督。其後﹐克采石﹐取金陵﹐自有功﹐炳文皆從焉。

丙申歲﹐與張士城戰於宜興﹐君用賈勇先登而死﹐炳文代領其眾。明年﹐取廣徳﹑長沙﹐擒士誠守將而降其兵。會立元帥府於長興﹐以炳文爲總都元帥守之。辛丑﹐敗士誠將李伯升﹐追斬五千餘級﹐拜指揮使﹐撫綏有方﹐湖人安堵。吳元年破蘇州﹐士誠就擒﹐論功﹐召見戟門﹐降諭曰「今日之功﹐𨿽古名將不能過也。」升大都督府僉事。洪武初年﹐授鎭國上將軍兼右率府副使。二年﹐同徐達徵陜西﹐克之﹐畱炳文鎭守。三年正月﹐授秦王府王相兼陜西行省右丞。十一年﹐封長興侯。十四年﹐輔徐達大兵追虜兵於北黃河﹐復還陜西。二十四年﹐賜寶鏹五萬錠﹑鈔二千錠﹐使造鳳陽﹐建其先塋﹐而追爵君用爲侯。

二十五年﹐陜西兩當縣妖人作亂﹐承制總兵聲討﹐至二十七年始克之。三十年﹐蜀中盜起﹐命爲徵西將軍往剿﹐平之。三十一年﹐鎭守遼東。革除攺元﹐靖難兵起﹐其後年九月﹐命炳文佩大將軍印﹐自遼東率二十萬援眞定﹐都督徐凱領兵十萬駐河間﹐都督潘忠﹑楊松營莫州﹐先鋒至雄縣﹐太宗帥師禦之。中秋﹐出炳文不虞﹐破其城﹐忠﹑松引眾來援﹐伏兵起﹐忠等皆被擒﹐因得炳文不虞虛實﹐遂長驅至眞定。壬戌靖難將張玉﹑朱能﹑潭淵來戰﹐炳文大敗﹐幾爲所擒﹐奔還滹沱河東﹐炳文眾尙數十萬。十月﹐復與能戰﹐皆潰降﹐副將﹑駙馬都尉李堅﹐都督寧忠﹑顧成﹑都指揮劉遂俱被擒﹐炳文固守﹐燕兵攻城二日﹐不能下而去。炳文老將﹐長於戰﹐至是敗覆﹐建文君始有憂色﹐遂召之還﹐以李景隆代之﹐遂至於亡。

《開國功臣錄》謂炳文戰歿於陣﹐時年六十有五。子璿﹐前軍都督僉事﹐尙懿文長女江都郡主﹐革除中爲駙馬都尉﹔瓛﹐爲龍虎將軍﹑後軍都督僉事﹐嘗率遼東軍馬與江陰使吳髙圍燕城有功﹔瑄﹐散騎舍人﹐擢尙寶卿﹐後皆獲死。

李堅﹐懷慶武陟人。洪武中﹐以功臣子選尙太祖女大名公主﹐爲駙馬。革除君卽位﹐公主進封大長公主﹐堅以軍功封桑城侯。無幾何﹐命耿炳文伐燕﹐拜堅爲左副將軍。及燕戰於眞定時﹐炳文軍惟備西北﹐其東南無備﹐燕師出其不意﹐夾擊之﹐炳文幾爲所擒。燕將邱福攻堅﹐堅墮馬﹐揮刀砍之﹐堅大呼曰「我駙馬也﹐勿殺﹗」遂生擒之以獻。太宗謂曰「爾至親也﹐今至此﹐尙逃罪乎﹖」送械北平﹐遂道死。姑蘇王琦謂堅歿於王事﹐子莊見宥﹐當襲爵﹐公主猶在﹐懼禍至﹐納其誥券﹐莊得流寓南京﹐娛情詩酒﹐以壽終焉。崔銑《彰徳志》又載堅爲郡人﹐與李讓同時爲駙馬都尉﹐而讓歸附太示﹐爲之宣力。

要之﹐堅實河南產焉。

升六部尙書秩正一品﹐增左右侍郎。

劉俊奏僉押當以勘合爲正。

遣曹國公李景隆佩徵虜大將軍印﹐北伐。

李景隆﹐泗州旰臺縣人。父文忠﹐曹國長公主之子﹐爲開國元勛﹐追謚岐陽武靖王。景隆以洪武十九年四月襲封曹國公。上嘗書「體爾祖禰﹐忠孝不息」八字以賜之﹐使之讀書﹐友儒生﹐一時韋布有名者﹐若天臺林右輩皆與交流。革除君卽位﹐與魏國公徐輝祖等俱以元勛子見任用。太宗靖難師起﹐命爲徵虜大將軍﹐帥師往伐﹐賜通犀帶﹐餞之江滸。遂乘傳至徳州﹐收集耿炳文已敗將卒﹐悉調各處軍馬五十萬﹐進營河間。

太宗語諸將曰「九江豢養之子寡謀而驕矜﹐色厲而中餒﹐忌刻而自用﹐況未嘗習兵會見戰陣﹐而以五十萬付之﹐是自坑也。

漢髙祖大度﹐知人善任﹐使英雄爲用﹐不過能將十萬。九江何等才而能將兵五十萬﹖趙括之敗可待矣。」時復召報者問景隆軍中事﹐上笑曰「兵法有五敗﹐景隆皆蹈之。爲將政令不修﹑紀律不整﹑上下異心﹑死生離志﹐一也。今北平早寒﹐卒褐不足﹐披冒霜雪﹐手足皸瘃﹐甚者墮指。又士無行糧﹐馬無宿蒿﹐二也。不量險易﹐深入趨利﹐三也。貪而不洽﹐智信不足﹐气盈而愎﹐仁勇俱無﹐威令不行﹐三軍易撓﹐四也。部曲喧嘩﹐金鼓無節﹐好諛喜佞﹐端任小人﹐五也。九江五敗悉備﹐保無能爲。然吾在此﹐必不敢至。今須往援永平﹐彼知我出﹐必來攻城﹐回師擊之﹐堅城在前﹐大軍在後﹐必成擒矣。」諸將曰「援永平則兵少。」太宗曰「城中之眾﹐以戰則不足﹐以守則有餘﹐且世子能推誠任之﹐足辧禦敵。若全軍在城﹐祗自示弱﹐彼得專攻﹐非策之善。兵出在外﹐奇變隨用﹐且內外掎角﹐破敵必矣。吾出非專爲永平﹐直欲誘九江來就擒耳﹗吳髙怯不能戰﹐聞我來﹐必走。是我一舉解永平圍而破九江也。」

九江﹐景隆小字。十一月﹐景隆引兵十萬圍北平城﹐再戰鄭村壩﹐大敗﹐匿不以聞。明年二月癸亥﹐景隆致書太宗﹐辭不遜﹐諸將皆怒。四月丙申﹐引兵號百萬軍徳州﹐郭英﹑吳傑等軍眞定﹐漸移近北平。先是﹐朝廷命中官賫爾書賜景隆斧鉞﹐俾專徵伐﹐渡江忽沈於水﹐識者以爲不祥。至是復賜之。已而遇靖難師﹐戰於白溝河﹐三進三卻﹐兵將漫散南奔﹐而徳州等處俱失守﹐景隆亦奔還。朝臣多請誅之﹐帝不從。靖難兵渡江後﹐令總領東城兵馬﹐卒致開門之禍。永樂初﹐封太師﹐寵賫莫比。

明年﹐周王以受賄聞﹐遂執下獄。景隆曰「非臣﹐陛下何以有今日﹖」文皇曰「幸是朕來﹐若他人來﹐汝亦開門耶﹖」

景隆語塞﹐闔門幽閉者四十餘年﹐其男女自相婚配云。世傳李文忠與張臘蹋友善﹐張嘗以斗笠蓑衣爲贈﹐曰「汝家有奇禍﹐絕食時令人披戴﹐仰天呼張仙﹐當有應。」至是﹐一老漢尙記其語﹐攜以入﹐居數日﹐未有旨給糧﹐家大困﹐乃仰而呼﹐平地麥出成穗﹐采之可食﹐藉以全活云。

詔貴州都司軍士髙魏參贊李景隆軍務。

巍﹐山西遼州人。洪武壬戌﹐應貢入太學﹐以孝行被旌﹐尋授前軍都督府左斷事。乙丑﹐上疏欲墾河南﹑山東﹑北平兵後荒田﹐及抑末役﹑愼選舉﹑惜名器數事。髙廟深嘉納之。後以斷事違旨﹐當罪﹐以議賢﹐謫戌貴州關索嶺﹐仍許以侄代役。

上旣登極﹐詔至﹐巍上表稱賀﹐大意謂先帝傳位嫡長﹐大居正也。復舉下武詩﹐繩其祖武﹐爲體五始之要。未幾﹐復上疏言事﹐一曰欲弱藩王之權云云﹐書奏不報。旣而知州王欽辟舉入朝。九月乙卯﹐吏部言巍失伍﹐詔還貴州。靖難兵起﹐乃言「周公東徵﹐必待三年而滅之﹐欲三叔﹑武庚自悔而修耳。今某不軌﹐命將討之﹐易皇上好生之心﹐豈忍赤子肝腦塗地乎﹗

臣顧奉明詔﹐曉以天命禍福﹐明親親﹐有和解之義﹐無仇殺之理﹐使罷兵而復守分土。」至是﹐景隆出師﹐詔巍參贊﹐巍遂上書文廟﹐略曰「近因天下不幸﹐我太祖皇帝升遐﹐天子欽遵遺制﹐嗣登寶位﹐誕布維新之政﹐下養老之詔﹐天下感戴﹐莫不願立於朝而忠其事。皆曰內有聖明君王﹐外有骨肉藩翰﹐二帝三王之治可待也。忽聞大王與朝廷有隙﹐張皇三軍﹐抗禦六師﹐不知其意何出。今在朝諸臣﹐文者異之以智﹐武者奮之以勇﹐執言仗義﹐以順討逆焉。有不勝臣﹐寄迹巖穴﹐不忍坐視兵連禍結﹐挺身自投﹐願效一策。蓋以爲一二之欲而覆百萬之生靈﹐豈仁智之爲哉﹗以爲動干戈孰若和解﹐使帝者復帝﹐王者復王﹐君臣之義大明﹐骨肉之恩愈厚﹐乃天下萬世之幸也。

臣所以奉詔﹐置死度外來見大王﹐欲盡一言者﹐臣宿許太祖殞首結艸﹐豈有要求哉﹗且天下神器也﹐不可智力求。秦以智力求﹐不能以二世守。魏以智力求﹐不能以三世守。若我太祖乘元亂﹐提一旅﹐奄有華夏﹐豈智力所能﹐實應乎天而順乎人也。

以大王之賢智﹐躬承先帝聖訓﹐不爲不熟﹐何以一朝之忿遂以骨肉之親翻爲仇敵﹐其爲先帝之累何如哉﹖昔周公遇流言之謗卽避居東﹐若使大王聞疑謗之言﹐解護衛﹑甲兵﹐釋骨肉猜忌之疑﹐塞讒邪離間之口﹐大王安得不與周公比隆哉﹗大王慮不及此﹐遂馳檄興至﹐侵襲疆守﹐所以任事者得藉口以爲大王假誅右班文臣﹐實欲效漢之吳王倡六國以誅錯爲名也。孟子云﹕『家必自毀而後人毀之。』臣恐姦雄豪傑乘釁突起﹐萬一失利﹐大王獲罪﹐先帝不能辭責矣。今大王據北平﹐取密雲﹐下永平﹐襲雄縣﹐掩眞定﹐擒將虜士﹐易若建瓴﹐𨿽孫武豈能遇哉。但自興兵以來﹐𨿽今數月尙不能出區區蕞爾一隅之地﹐較之天下﹐十五而未有一焉﹐其用兵之際又可知矣。且佳兵者不祥﹐百戰百勝﹐兵家不以爲奇。今大王兵士大約三十萬眾﹐與我天子義則君臣﹐親則骨肉﹐猶生離間之疑﹐況三十萬眾﹐異姓之士﹐保終身困迫而死於殿下乎﹖蓋屢戰則疲﹐疲則離﹐離則孤﹐大王其熟思之。臣躬奉聖天子之旨﹐念及大王以爲帝室最近之親﹐何至如此﹐未嘗不灑泣流涕。大王若信臣言以爲質﹐上表謝罪﹐按甲休兵以待﹐事報朝廷﹐必宥大王及軍民士之罪﹐用修親好﹐則天意順﹑人心和﹐太祖在天之靈亦安矣。大王執迷不回﹐恃小勝﹐忘大義﹐以寡敵眾﹐爲此僥幸不可成之悖事﹐臣不知孰優也。況太祖大喪未終﹐毒興師旅﹐恐與伯夷﹑叔齊﹑泰伯﹑仲雍求仁讓國之義有徑庭矣。殿下有淸夷朝廷之心﹐天下臣民以殿下不無篡奪之意﹐幸而得成﹐固中大王之計﹐後世公論以大王爲何如﹖倘有蹉跌﹐取譏萬世﹐於斯時也﹐追論愚臣之言﹐其可得乎﹗願大王再思而審處焉。」書奏不報﹐巍又假周公援引《詩》《書》﹐反覆幾千言﹐末云「今殿下論親親﹐最長﹑最賢﹐卽我朝之周公也﹐當流言之謗亦如周公。安重自修﹐無一毫驕吝之態。有則攺之﹐無則加勉。內輔朝廷﹐外屏四夷﹐則周公不得專美矣。惟我朝家業同周室﹑太祖純徳同文王﹐皇后慈惠同后妃。今殿下才美同周公﹐輔吾皇上守成邁成康﹐故以周家始終之說言之。巍白髮書生﹐生死不懼者﹐久蒙太祖教養﹐無所補報﹐故披露肝膽﹐大陳義理之辭。如果賜死九泉之下﹐得見太祖﹐問臣所以﹐臣亦有以藉口矣。」書奏又不報。

庚辰夏﹐從景隆北伐﹐軍潰南奔徳州﹐皆降。已而遇督餉參政於臨邑﹐時遇端陽﹐酌酒同盟﹐遂協謀固守濟南﹐大著勞績。

後從徵晉陽﹑雁門等處。壬午夏﹐聞京師已定﹐乃縊死驛舍。

九月戊辰朔﹐監察禦史韓郁上書奏爲機密事﹕「臣聞人主親其親﹐然後不獨親其親。玆陛下講之有素﹐行之方篤﹐而佐之無人﹐以致激變也。蓋嘗卽彼諸王﹐旣廢而言之﹐以言其親﹐則太祖之遣體也﹔以言其貴﹐則孝康之手足也﹔以言其尊﹐則陛下之叔父也。彼𨿽可廢﹐則太祖之體不可殘也。親之手足不可缺也﹐父叔之恩不可虧也﹐且使二帝在天之靈﹐有子有孫爲天子﹐而厥弟厥子遭殘戮﹐是則其心爲何如哉﹖臣每念及此﹐未嘗不爲之流涕也。此皆殘酷豎儒持一己之偏見﹐廢天下之大公﹐或者病藩封之太重﹐謀削貶之權衡﹐疑之太重﹐慮之太深﹐所以流禍而至於此也。方周王不軌之際進言﹐則曰六國反叛﹐漢帝未嘗不削也。執法則曰三叔流言﹐周公未嘗不誅也﹐遂使周王父子流離播遷﹐有甚於周公之誅管蔡者矣。夫唇亡齒寒﹐人人自危﹐理之常也。矧周王旣廢﹐湘王自焚﹐代府被推﹐而齊臣又告王反矣。爲計者必曰﹕兵不舉則禍必加。是則朝廷激變之也。及燕之舉兵﹐厥今兩月﹐前後調兵者不下五十餘萬﹐而乃一矢亡獲﹐謂之國有謀臣﹐可乎﹖夫兵﹐凶器也﹔戰﹐危事也。以危事而用凶器﹐其可淹久而不勇決乎﹖經營幾許而軍需猶是告乏﹐糧餉猶是不給﹐將不效謀﹐士不效力﹐徒使中原無辜赤子困於道路﹐迫於轉輸﹐民不聊生﹐日甚一日。九重之慮無已﹐出入帷幄與圖大事者﹐方且洋洋自得﹐若無事人。由此而觀彼﹐其勸陛下必削藩國者果何心哉﹖諺曰﹕『親者割之而不斷﹐疏者續之而不堅。』殊有理也。陛下誠不察此﹐愚臣以爲不待十年﹐必噬臍之悔矣。臣至愚﹐感恩至厚﹐不敢不言。

伏願少垂洞鑑﹐興滅繼絕﹐釋齊王之囚﹐封湘王之墓﹐還周王於京師﹐迎楚蜀爲周公。俾其各命世子持書勸燕﹐以罷干戈之舉﹐以慰宗廟之靈﹐明詔天下﹐使之撥亂反正﹐以厚親親之恩。

如是﹐宗社幸甚﹐天下幸甚。」

革兗州府東平金綫閘日巡檢司。

又攺平陰縣滑口鎭巡檢司爲潘家口堆巡檢司。

遼東總兵官都督耿瓛帥師攻永平府﹐不克。

乙亥﹐革廣寧中屯等衛於廣寧中衛。

丙子﹐革池州府東流縣吉陽鎭巡檢司。

增置肇慶府陽江縣丞﹑簿各一人。

壬午﹐攺鎭江府丹徒縣京口驛直隸南京。

癸亥﹐攺保寧府江油縣西平馬驛爲武平馬驛。

己丑﹐攺鞏昌府會寧縣靑家驛巡檢司爲古城巡檢司。

徵謫戍官伏離等入京﹐復爲指揮僉事等官。

李景隆次於徳州﹐徵謫戌武官赴徳州操備。

調撫州守禦千戶所官軍赴徳州聽操。

十月五日辛丑﹐革四川行都司利濟驛。

壬寅﹐革會州衛河南驛。

癸卯﹐置雲南府昆明縣儒學。

增置平陽府﹐置實庫大使一員。

甲辰﹐革國子監博士學正學錄﹐增置助教一十七員。戊申﹐攺贛州府南橋堡巡檢司爲安遠巡檢司。

辛亥﹐李景隆以諸軍至北平﹐攻城不克﹐遂築壘於九門。

壬子﹐增置鶴慶府訓導二員。

甲寅﹐靖難兵襲執寧王權﹐三衛官軍總兵官都督劉貞遁還京師﹐守將都指揮朱鑑死之﹐行軍都督陳亨等降﹐遂以其眾歸。

或記曰﹕文廟初起﹐兵猶未盛﹐聞景隆將進攻北平﹐患之。

先是﹐髙廟末年﹐嘗命文廟巡邊﹐大寧軍隸護衛官軍﹐相與歡甚。大寧領朵顏三衛﹐多胡人精銳﹐不靖﹐而戌卒皆中州遷徙之眾﹐北方苦寒﹐日夜思歸。文廟知之。至是﹐命仁廟嬰城固守﹐獨率千餘﹐倍道趨大寧﹐遺書寧王﹐告以窮蹙﹐求爲和解。

寧王信之﹐遂單騎入城﹐執手大慟﹐祈請甚切﹐寧王爲之艸表陳謝。居數日﹐情好甚篤﹐從官稍稍入城﹐陰結諸胡﹐並思歸之﹐士皆許之。旣行﹐寧王餞送郊外﹐伏兵擁寧王偕行﹐招諸胡及戌卒皆從。大寧城空﹐靖難兵自是愈盛矣。世傳文廟善戰﹐寧王善謀﹐一時章檄令諭多出其手﹐嘗有事成中分之約。後京城平﹐寧王欲建國﹐遂上奏乞巡視﹐許之。寧王出以飛旗﹐諭有司治道。文廟聞之大怒﹐詔禁飛旗﹐治有司罪。寧王不自安﹐悉屏從兵﹐與老弱中官數人偕往南昌﹐稱疾﹐臥城樓﹐乞封南昌。詔卽布政司爲府﹐屋舍無所更歷﹐武廟殿閣尙黑雲。寧王旣得請﹐遂放志神仙﹐以善終。

貞﹐合肥人。洪武中﹐寧獻王封大寧﹐貞爲總兵官。北平兵入大寧﹐寧王盡以護衛官軍之北平﹐意貞亦降﹐籍其家下之獄。俄而貞由海道自福建還京師﹐家人遂得釋。大寧在喜峯口外石惠州地。國初設大寧行都司﹐與遼東﹑宣府二鎭相爲聲援﹐自後棄大寧﹐與朵顏諸虜都司遷保定﹐而東邊遂失一藩籬矣。

貞女爲文廟昭順徳妃。

甲子﹐省順慶府蓬州儒學訓導三員﹐營山縣儒學訓導二員。

乙丑﹐攺貴州思州府平溪馬驛。

革辰州府沅州使溪水驛﹐攺令水驛爲使溪馬驛﹐晃州水馬驛爲晃州馬驛。

丙寅﹐省南陽府鎭平縣訓導二員。

徵雲南官軍入京備徵。

十一月五日辛未﹐李景隆及靖難兵戰於鄭村壩﹐大敗。壬申﹐景隆還徳州﹐北平城九壘皆潰。癸酉﹐靖難兵入城。先是﹐景隆次徳州﹐徵兵諸路﹐合五十餘萬。聞文廟東出﹐遂圍北平。

刑部郎中魏校曰「景隆號令嚴明﹐莫敢違。初圍北平﹐築九壘於九門﹐又結九營於鄭村壩﹐親督之﹐以待文廟之還﹐令壘營人各爲戰﹐非受令不得輕動。文廟謀知之﹐遂悉銳攻一營﹐盡殲之﹐莫有救者。連破七營﹐遂逼景隆營﹐景隆不能支﹐宵遁。翌日﹐九壘猶固守﹐次第破其四壘﹐諸軍始聞景隆走﹐委棄兵糧﹐晨夜南奔﹐景隆遂還徳州。」

丁丑﹐攺四川鹽課提舉司屬黑鹽井﹑白鹽井鹽課司隸會川衛軍民指揮使司﹐攺寧番衛白鹽井二鹽課司隸鹽井衛軍民指揮使司。己卯﹐攺四川寧番衛大寧場鹽課司。

庚辰﹐革延安府葭州稅課司。

辛巳﹐革池州府貴池縣李陽河巡檢司。

癸未﹐攺曲靖府南寧縣白水關馬驛﹐隸沾益州。

壬辰﹐攺福建寧徳峬村批驗鹽引所於北茭批驗鹽引所。

罷兵部尙書齊泰﹐復以茹嫦爲戶部尙書。

罷太常寺卿黃子澄。

時以文廟表列﹐子澄等罷之。

革平夷衛。

李景隆復聚兵於徳州﹐軍聲復振。

以副都禦史陳性善監景隆軍。

陳性善名復﹐以字行﹐山陰人。洪武中﹐以春秋魁鄕試﹐列名上第﹐臚唱時﹐上見其凝重﹐屬目久之﹐謂侍臣曰「向唱名陳性善者﹐君子也。」賜進士第出身﹐授行人司副﹐已而入翰林爲檢討。初﹐誠意伯劉基薨﹐上命禦史李鐸往取其遺書﹐基子璉卽出觀象﹑玩占於石室中﹐從鐸詣闕上之。上簡精楷者數人入便殿翻錄﹐性善預焉。上天威嚴重﹐進見者皆惶汗甚﹐或掣肘不成一字﹐惟性善動止安雅。旣竣﹐書法端妍﹐上喜悅﹐令賜以酒。是時威譴叵測﹐性善淹畱竟日﹐家人以爲必死。旣出﹐莫不大驚。久之﹐起升禮部左侍郎﹐薦達薛正言輩云。前河南布政司使韓宜司﹐方隸謫籍﹐亦以性善言﹐起爲副都禦史。

皇太孫在東宮時已熟性善名﹐及卽位﹐一日退朝﹐獨畱性善﹐賜之坐﹐問以治天下之道要﹐且使書於紙。以是性善感知遇﹐盡所欲言﹐朝廷悉從之。然施行未竟﹐輒爲權姦所更攺﹐性善朝見﹐曰「陛下不以臣愚﹐猥承顧問。臣旣僭塵上聽﹐許臣必行﹐今而詔書云然﹐所謂爲法自戾﹐陛下無以信天下矣。」

未幾﹐文皇帝入靖內難﹐上命性善監李景隆。大戰白溝河﹐敗績﹐與大理寺丞彭與明﹑欽天監副劉伯完﹑指揮王賀等皆被執以歸﹐縱遣之﹐性善朝服躍馬入於河以死。詔加追戮﹐徙其家屬於邊﹐後悉赦之還。邑人吳源爲傳其事。

十二月十一日丁未﹐置濟南府長山縣白山遞運所﹐歷城縣龍山遞運所﹑鄒平縣靑陽遞運所﹐靑州府安邱縣浯河遞運所﹑浯河驛渠邱遞運所﹑渠邱驛﹐益都縣靑社﹑金嶺鎭二遞運所﹑昌樂﹑新興遞運所﹑新興驛。庚戌﹐革烏撒軍民府在城二遞運所。

甲寅﹐增置營繕虞衡司主事各三人。

戊午﹐革烏撒軍民府趙班巡檢司。

辛酉﹐靖難兵攻廣寧﹐克之。

癸亥﹐置長蘆運司兩淮運司﹑廣東運司﹑福建運司各照磨所。

攺威武衛爲濟南左衛。

攺淮南武崇河驛隸桃源縣。

置重慶衛石柱宣撫司隘關巡檢司。

遣都督瞿能將兵北伐。

岷王楩有罪﹐廢爲庶人﹐岷府典膳李英等伏誅。

革湖廣五開衛武陽千戶所﹐移蓋州等衛軍實廣寧左右前三所。

營州石屯等衛官軍逃詣遼東﹐詔編髮給賞有差。

薊州衛鎭撫曾璿謀起兵還朝﹐不克死之。

駙馬都尉王寧謀反﹐幽於其第。

攺牧馬看見所四所隸孝陵衛。

永樂元年封�寧爲永春侯﹐世襲﹐宣徳間止授指揮僉事。

攺興州左右二屯衛官軍於營州衛。

衛官張倫等率二衛官軍逃還﹐結盟報效。

詔興州﹑營州﹑開平等衛全家在伍者﹐分房發回﹐天下衛所軍士死亡﹐籍止一人者﹐放爲民。此當在三十一年。

在禮科給事中鐵鉉爲山東參政。

鐵鉉﹐河南鄧州和丰鄕人。洪武間﹐由國子監生授禮科給事中。一云初爲都督府斷事。奏對詳明﹐髙廟善之﹐字之曰「鼎石」。凡法司有疑獄未決者﹐必以屬鐵鉉。文廟潛邸時﹐有訴違法狀者﹐召至﹐屬法司問之﹐數日獄未成。髙廟怒﹐命鉉鞠之﹐片時而成﹐以此益愛重之。未幾﹐擢山東布政司參政。

庚辰﹐靖難兵起﹐曹國公李景隆駐師徳州﹐鉉督漕運﹐飛芻輓粟﹐水陸立進﹐露集山邱﹐未嘗缺乏。旣而軍敗南奔﹐與參贊髙巍相遇於臨邑﹐遂協謀固守濟南﹐被圍月餘不下﹐城有被攻破者輒完之﹐以計詐降﹐開門板候其入﹐下之﹐幾中其計。靖難師知不能克﹐越三月﹐乃棄去。事聞﹐遣使賜以白銀練幣﹐封及三代。鉉入謝﹐上賜宴﹐升布政司使﹐尋升兵部尙書﹐佐大將軍歷城侯盛庸總天下兵。文廟踐祚﹐用計擒至﹐正言不屈﹐令其一顧﹐終不可得。去其耳鼻﹐亦不顧﹐碎分其體﹐至死罵方已﹐壬午十月十七日矣﹐時年三十七。父仲名﹐母薛氏﹐皆逾年八帙﹐並海南安置。子福安﹐年十二﹐發河南編伍七歲鞍轡局充匠﹐尋皆死。

燕王上書﹕「燕王隸謹奏﹐爲報父仇事﹐臣稽首頓首百拜昧死言﹕臣聞天下至尊而大﹐莫君與親也。故臣之於君﹐子之於父母﹐必當盡其禮者﹐蓋不忘其大本大恩也。所以不敢忘者﹐亦理之當然也。故臣之於君則止乎忠﹐子之於父則止乎孝。如臣不忠於君﹐子不孝於父﹐是忘大本大恩也﹐此豈人之類也與﹗若然﹐則君親之大本大恩﹐爲臣子旣不可以不報﹐則君親之仇﹐爲臣子者其可不與君親報乎﹗《禮》﹕父之仇不共戴天﹐兄弟之仇不反共。今我太祖髙皇帝﹐臣之君也﹐父也﹐君父之仇﹐其可以不報矣乎﹗我父皇存日﹐因春秋髙﹐故每歲宣藩屏諸王曰﹕『我之所以每歲喚爾諸子來見﹐我年老﹐慮有不虞。

』父皇健日尙如此﹐父皇病久﹐焉得不來宣我諸子者﹖不知父皇果有病也﹖亦不知用何藥而勿救﹐以至於此大故也﹖父皇五月初十日亥時崩﹐寅時卽殮﹐不知何爲如此之速也﹖《禮》曰﹕三日而殮﹐候復生也。今父皇不一日而殮﹐禮乎﹗自天子至於庶人焉﹐有父死而不報子者﹐焉有父死而不得奔喪者也﹗何故父皇賓天一月﹐才發詔令親王天下百姓知之﹖如此則我親子與庶民同也。禮乎﹗《禮》曰﹕天子七月而葬。今父皇七日卽葬﹐不知何爲如此之速也﹖臣以此禮不知出於何典﹖今見詔令言燕庶人父子﹐方知父皇葬以庶人禮也。其可哀也矣﹗其可痛也矣﹗父皇賓天﹐葬禮未期﹐卽將宮殿折毀﹐掘起地五尺﹐不知父皇得何罪而至如此也﹖況陛下卽位之初﹐嘗諭普天下文武百官﹐其中有云太祖髙皇帝用心三十年﹐大綱紀大法度都擺布定了﹐如今想著太祖皇帝開基﹑創業﹑平定天下﹐便如做下一所大房子與人住的一般。若是做官的﹐政事上不同心﹑不守法度﹐便是將房子折毀了﹐卻要房子裏安穩住的一般﹐世間安有此理旨哉﹗言乎今陛下聽信姦臣齊尙書等之言﹐卽將祖業折毀﹐與詔旨大相違背﹐使天下之人皆欲守其法度亦難矣哉﹗孔子曰﹕『父在觀其志﹐父歿觀其行。三年無攺於父之道﹐可謂孝矣。

』我父皇存日﹐嘗與眾王曰﹕『我與天子﹐蓋造宮殿﹐不過欲壯觀﹐天下萬邦來朝﹐使其觀瞻﹐知中國天子之尊嚴如此也。

然此勞民苦軍﹐費用錢糧﹐豈易爲爾。故我今日蓋造宮殿極爲堅久壯麗﹐使後爲帝者享用﹐不須再造﹐勞苦軍民也。』今將祖業折毀﹐禮乎﹖臣於父皇賓天﹐便欲詣關究問﹐恐彼外人不知者以爲臣有他心﹑犯陛下也﹐故不也一言﹐吞聲忍气﹐而淚從腹中落也。不意在朝左班文臣齊尙書﹑黃太常卿等官﹐皆是姦邪小人﹑貪墨猾吏﹐皆我太祖皇帝誅不盡之餘黨﹐又行結構爲惡﹐以陛下年少寬容﹐每用巧言欺惑﹐變亂祖法﹐豈不知《皇明祖訓禦制序》云﹕『凡我子孫﹐欽承朕命﹐毋作聰明﹐亂我已成之法﹐一字不可攺易﹐非但負朕垂法之意﹐而天地祖宗亦將孚祐於無窮矣。嗚呼﹐其欽戒之哉﹗』齊尙書嘗奏﹐凡朝幾筵﹐揖而不拜﹐及乎小祥節屆﹐亦不親行祭祀﹐至於各王差官到京行祭祀禮及奏事﹐將百戶林玉﹑鄧庸等拿下﹐囚系捶楚鍛煉﹐令其誣王造反﹐此何禮也﹗齊尙書又誣親王擅自操練軍馬﹑造軍器﹐必有他圖。齊尙書明知《皇明祖訓兵衛》二條﹕凡王教練軍馬﹐一月十次﹐或七八次﹑五六次﹔其臨事有警﹐或王有間暇﹐則徧數不拘。又云﹕凡王入朝﹐其隨侍文武官員﹑馬步軍旗不拘數目﹐若王恐供給繁重﹐斟酌從行者﹐聽之﹔其軍士儀衛旗幟甲仗﹐務要鮮明整齊﹐及壯臣民之觀。於洪武二十五年春﹐父皇太祖髙皇帝特詔諸王赴京﹐賜敕內一件﹐云常歲訓將﹑練兵﹐驗視周回封疆險易﹐造作軍器﹐務要精堅堪用﹐庶使姦邪難以口舌惑眾。敕後書曰﹕『洪武二十五年正月二十一日﹐早朝後午時分﹐朕於奉天門命翰林修撰練子寧﹑許觀﹑編修吳信三員﹐執筆聽命﹐朕口占以成﹐以示後人﹐以辧眞僞﹐孫允炆親目之後發行。』故敕臣想太祖皇帝以諸子出守藩屏﹐使其常歲操練兵馬﹑造作軍器﹐欲爲防邊禦冠﹐以保社稷﹐使帝業萬世固也﹐豈有他心哉﹗其柰姦臣齊尙書﹑黃太卿﹑左班文職等官﹐不遵祖法﹐恣行姦凶。操威福予奪之權﹔天下之人﹐但知有齊泰等﹐不知有陛下也。七月﹐來詐傳聖旨﹐使令惡少都督宋忠﹑指揮謝貴等﹐來謀殺臣。臣爲性命﹐不得已而動﹐擒獲反賊宋忠﹑謝貴等了當﹐已嘗具本奏聞﹐拘畱宋忠﹑謝貴等在官﹐欽候降旨誅決。到今不蒙示諭﹐其柰齊尙書又行矯詔﹐令長興侯耿炳文等領軍馬駐營雄縣﹑眞定﹐來攻北平。臣爲保性命﹐不得已而又行動兵﹐殺敗逆賊耿炳文等所領軍馬﹐擒獲駙馬李堅﹑都督潘忠﹑寧忠﹑顧成﹑都督指揮劉燧﹑指揮�成等了當。姦臣齊尙書出榜﹐令軍罵燕賊父子。太祖皇帝﹐我之父也﹔罵賊父子﹐是罵祖與叔父爲賊﹐豈非大逆不道。姦臣齊尙書如此無禮﹐其罪當何如哉﹗不意十月初六日﹐又矯詔令曹國公李景隆總兵﹐令天下應有軍馬來攻北平城﹐欲殺臣。臣不免親帥精兵﹐盡行殺敗﹐李景隆等夜遁而去。若是如此﹐齊尙書等必欲殺吾父皇子孫﹐壞我父皇基業﹐意在蕩盡無餘﹐將有以混天下。此等逆賊﹐必不與之共戴天。不與父皇報得此仇﹐臣縱死亦不已也。今臣昧死上奏皇上﹐陛下憐太祖髙皇帝起布衣﹐奮萬死不顧﹐一生創業﹐分封諸子﹔今陛下聽姦臣之言﹐父皇賓天未及期年﹐將父皇諸子誅滅殆盡。伏望陛下俯賜仁慈﹐畱我太祖皇帝一二親子﹐以奉祖宗香火至幸﹗陛下累發軍馬攻北平﹐必欲殺臣。臣爲保性命﹐將十萬之眾﹐俱是舍死忘生之士﹐報我父皇太祖皇帝平日恩養之厚﹐保我父皇子孫﹐盡力效忠於今日。諺云﹕一人棄命﹐千人莫當。縱陛下有數百萬之眾﹐亦無如之何也。伏望陛下體太上好生之徳﹐莫驅無罪之人死於白刃之下﹐其恩莫大焉。復請陛下但是父皇宮中曾侍病者宮人並長隨內官﹐又用藥醫官﹑營辧葬事及監折宮殿等官﹐姦臣齊尙書﹑黃太卿﹑應有左班文職等官﹐發來與臣軍前究問。欽願皇帝陛下奉承皇祖之訓以安聖心﹐永爲社稷之主﹐使天下人民各得其所矣。如陛下聽姦臣之言﹐執而不發﹐臣請帥精兵三十五萬﹐直抵京城索取去也。此等皆我父皇之仇人﹐臣必不與之共戴天。臣若不得與父皇報得此仇﹐是臣爲子不孝也﹔爲子不孝﹐此是忘大本大恩也﹐豈人之類﹗

今將合行姦臣數目開列於後﹕一宮中侍病老宮人﹐一長隨內官﹔一太醫院宮﹐一禮部官﹔一葬事官﹐一造孝陵駙馬等官﹔一姦臣齊尙書﹑黃太卿﹑左班文職﹔一監折毀宮殿工部官內官。

如上逆黨﹐一一如數發來臣軍前﹐究問的實。卽行差官賫押司﹐具本奏聞﹐伏取聖明裁決。如果不發姦臣齊泰等來臣﹐必不已也﹐兵抵京﹐赤地千里﹐臣冒瀆天威﹐無任激切﹐恐懼之至。臣棣頓首稽首﹐百拜昧死謹具奏聞。」

元年十一月初九日﹐臣棣燕王移檄天下﹕「燕王令旨﹐爲報父仇事諭天下藩屏諸王﹑大小各衙門官吏﹑軍民人等曰﹕惟我父皇太祖髙皇帝﹐奉天承運﹐華夷一統天下生民之主。自踐天位以來﹐誕敷聖澤﹐廣被萬方﹔彌扇仁風﹐溥及八表﹔使天下雍熙﹐無一物不得其所﹐何異唐堯﹑虞舜之世。我父皇可謂道通邃古﹐徳齊前聖﹐𨿽漢開國之君豈能企及哉﹗然而四海旣平﹐天下底定﹐以長子立爲皇太子﹐餘子無分嫡庶﹐悉皆裂土封王﹐各守藩屏﹐同享富貴﹐以爲萬代子孫之計。豈期數年以來﹐不幸皇太子薨逝﹐秦﹑晉二王相繼而卒。我父皇慈念皇太子蚤逝﹐遂立其次子爲皇太孫﹐居東宮。洪武三十一年閏五月初十日﹐不幸父皇賓天﹐皇太孫卽帝位。然我眾王不敢以叔道自尊﹐凡表奏稱賀﹐頓首百拜﹐萬死言何。因則欽遵父皇明命﹐不敢爲一毫之非禮﹐臣子之情至矣。然而帝年幼沖﹐卽位以來﹐任用姦邪小人﹑貪墨猾吏爲六部都察院﹑左班文職等官﹐日以甘言巧計蔽君之聰明﹐使君淫酗酒色﹐不遵喪制﹐不孝於祖﹐不親政事﹐崇信姦回﹐放黜師保﹐屏棄典刑﹐殘害骨肉。於是穢徳怒於天地﹐京城地震十日﹐山崩水溢﹐天火災其上庫。二月﹐霹靂﹑大風雨﹐發屋拔木﹐蝗出徧生於隴畝。占書曰﹕地震者﹐地徳至靜﹐欲其嘗安﹐不敢動搖。若主弱臣彊﹐地必震動。臣下擅權﹐則土爲不寧﹐而變怪生焉。陽伏不能出﹐陰迫不能入﹐陰陽相激﹐地必震於宗廟宮殿者。人君失位﹐國無忠臣﹐誅伐不能以理﹐理下不相親也。山崩水溢者﹐五行失序也。

山﹐公輔之象﹐賢人退﹐小人進﹐則山崩。山無故自崩﹐國易政﹐人主失位﹐必流散也。天火焚其上庫者﹐賞罰不明也。燒宮室者﹐君不思道﹐厥妖火焚宮室也。霹靂大風雨發屋拔木者﹐小人在位﹐賢人出走﹐君用讒言﹐殺正人。蝗虫徧生隴畝者﹐佞臣輔君以貪苛之政﹐邪臣在位則虫食苗葉﹔君用才不當﹐臣不任職﹐則虫食苗節﹔佞臣在位則虫食苗心﹔任用姦邪則虫食苗根也。吁﹗天之警戒如此。此皆齊尙書﹑黃太卿﹑左班文職等官﹐讒佞恣行不道﹐苦軍害民﹐惟以誅滅親王爲心﹐以致災異如此。先是﹐父皇有病﹐付敕宣我第四子來﹐姦臣齊尙書匿其使命﹐使我父子不得相見。至於父皇疾革﹐數問曰﹕『第四子來否﹖』豈知佞臣齊尙書陰謀用心如此。所以父皇有病﹐焉肯令我諸子知之。至於升遐﹐亦不卽報我諸子奔喪。至今父皇得何疾﹐用何藥而弗救﹐至於大故。閏五月初十日亥時崩﹐寅時卽斂。禮三日而斂﹐冀其復生﹐不知何爲如此之速也﹖停棺不於中殿﹐七日卽葬。古禮天子七月而葬﹐何爲如此之速也﹖

余以札不知出於何典﹐今見詔內言燕庶人父子﹐方知父皇太祖皇帝葬以庶人之禮也。其可哀也已﹗其可痛也已﹗何故父皇賓天一月﹐方發詔令親王及百姓知之﹐如此則我親王與庶民同也。

禮乎﹖非禮乎﹗況父皇賓天﹐葬禮未具﹐卽毀折宮殿﹐掘地五尺﹐不知父皇得何罪而至於如此也﹗況帝卽位之初﹐嘗諭普天下文武百官﹐其中有云太祖皇帝用心三十年﹐大綱紀﹑大法度都擺布定了。如今想著太祖皇帝開基創業﹑平定天下﹐便如做下一所大房子與人住的一般。若是做官的﹐政事上不用心﹑不守法度﹐便是將房子折毀了﹐卻要在房子裏安穩住的一般﹐世間安有此禮旨哉﹗言乎今上任聽信姦臣齊尙書等之言﹐卽將祖業折毀﹐與詔旨大相違背﹐使天下之人皆欲守其法度﹐亦難矣哉﹗孔子曰﹕『父在﹐觀其志﹔父沒﹐觀其行。三年無攺於父之道﹐可謂孝矣。』我父皇存日﹐嘗與我眾王曰﹕『我爲天子蓋造宮殿﹐不過欲壯觀﹐天下萬邦來朝﹐使其觀瞻﹐知中國天子之尊嚴如此也。然此勞民苦軍﹐費用錢糧﹐豈易爲爾﹐故我今日蓋此宮殿極爲堅久壯麗﹐使爲帝者饗用﹐不須再造﹐勞民苦軍也。』今將祖業折毀﹐禮乎﹖及齊尙書嘗奏凡朝幾筵﹐揖而不拜﹐及乎小祥節屆﹐亦不親行祭祀。至各王差官到京行祭祀之禮及奏事﹐將百戶林玉﹑鄧庸等拿下﹐囚系箠楚鍛煉﹐令其誣王造反﹐此何理也﹖齊尙書又誣親王擅自操練軍馬﹑造軍器﹐必有他圖。齊尙書明知《皇明祖訓兵衛》內二條﹐凡王教練軍士﹐一月十次或七八次﹑五六次﹐或臨事有警﹐或王有間暇﹐則徧數不拘。凡王入朝﹐其隨侍文武官員﹑馬步旗軍﹐不拘數目。若王恐供給繁重﹐斟酌隨行者﹐聽之﹔其軍士儀衛﹑旗幟甲仗﹐務要鮮明整肅﹐以壯臣民之觀。於洪武二十五年春﹐父皇太祖髙皇帝時詔諸王赴京﹐賜敕內一件﹐云常歲訓將練兵﹐驗視周巡封疆險易﹐造作軍器﹐務要精堅堪用﹐庶使姦邪難以口舌惑聽。敕後書曰﹕『洪武二十五年正月二十一日﹐早朝後午時分﹐朕於奉天門命翰林修撰練子寧﹑許觀﹑編修吳信三員﹐執筆聽命﹐朕口占以成﹐以示後人﹐以辧眞僞。孫允炆親目之發行。』故敕臣想太祖皇帝以諸子出守藩屏﹐使其常歲操練軍馬﹑造作軍器﹐欲爲防邊禦寇﹐以保社稷﹐使帝業萬世固也﹐豈有他心哉﹗其柰姦臣齊尙書﹑黃太卿﹑左班文職等官﹐不遵祖法﹐恣行姦究﹐操威福子奪之權。天下之人﹐但知有齊尙書﹐不知有皇帝在上也。然而帝被姦臣所惑溺甚﹐故我父皇骨肉未冷﹐墳土未幹﹐後母盡妻之。初以流言而罪周王﹐破其家﹑滅其國﹐將周王次妃選入﹐其宮人悉配於軍士。湘王無罪﹐聽讒臣之言﹐賜其焚死。齊王無罪﹐又聽讒臣之言﹐降爲庶人﹐拘囚在獄﹐護衛侍從人等﹐盡皆撥散。及乎岷王﹐又聽讒臣左班文武﹑齊尙書等官之言﹐以金帛賞王之左右﹐使其誣告岷王﹐降爲庶人﹐流於漳州煙瘴地面。想齊尙書﹑黃太卿等姦邪小人﹑貪墨猾吏﹐將我父皇之子孫報其私仇﹐快其心志﹐嗚呼﹗彼人之毒甚於狼虎。我父母能有幾多子孫﹐受彼之害﹐能消幾日盡﹗痛心疾首﹐豈勝言哉﹗不意姦臣齊尙書等又使令惡少謝貴等爲北平都司官﹐張昺爲布政司官﹐有本府長史葛誠用心狡詐﹐來謀殺我於六月﹐將軍馬圍住外墻﹐柵木截我端禮四門行路﹐殺我守王城上軍士。披甲執仗﹐銳鼓叫呼﹐聲震城野﹐使人在城坐食惶懼不安﹐我亦可耐之。至七月十五日來謀殺我﹐約申時引兵入王城。當日有都指揮張信來透消息﹐爲保性命﹐不得已於未時動兵擒獲逆賊謝貴等了當。七日十六日﹐都督宋忠等領軍馬八千﹑步軍一萬二千﹐調山西萬安﹑懷安宣撫前衛軍馬一萬﹐前往懷來下營﹐期會各處軍馬來攻北平。予故不免親帥精騎八千﹐直抵懷來與忠軍交戰。自辰至午﹐忠軍大敗﹐獲馬六千匹﹐生擒到逆賊宋忠﹑都指揮孫太﹑兪塡等﹐盡行殺死﹐餘眾悉降。八月﹐姦臣齊尙書等又矯詔使長興侯耿炳文等領軍馬三十萬前來雄縣﹑眞定﹐期會各處軍馬來攻北平。不免又行親帥軍馬往彼迎敵﹐於當月十六日破雄縣﹐斬首九千餘級﹐獲馬三千匹﹐生擒到都督潘忠﹑指揮楊松。二十五日﹐大破眞定﹐將逆賊長興侯耿炳文所領軍馬盡行殺敗﹐斬首五萬餘級﹐獲良馬二萬五千餘匹﹑生擒左副大將軍駙馬李堅﹑右副大將軍寧忠﹑右督都顧成何﹐都指揮劉遂眾降﹐咸宥歸於原衛。江陰侯吳髙﹑都督耿瓛﹑楊文將遼東軍馬來圍永平﹐我帥騎士一萬九千﹐倍道兼行﹐直抵永平﹐吳髙等聞風夙夜逃奔。以太祖皇帝恩養厚徳﹐都指揮房寬領軍馬出城來降﹐所有逆賊朱鑑萬�淩遲處死了當。惟都督劉貞﹑陳亨將領軍馬守住松亭關不肯來降﹐我親帥精銳騎士三萬襲破其營﹐生擒都督劉貞﹐陳亨單騎遁去﹐太寧遂平。姦臣齊尙書出榜令軍民罵燕賊父子﹐是罵祖與叔父爲賊﹐豈非大逆不道。姦臣齊尙書等如此無理﹐其罪當何如哉﹖

未幾﹐姦臣齊尙書﹑黃太卿等左班文職又行矯詔﹐使令曹國公李景隆領天下各都司軍馬五十餘萬﹐於十月初六日來攻北平﹐圍我之城﹐必欲殺我。謂天下官軍何不念太祖皇帝恩養厚徳﹐畱我一二親王以奉祖宗香火﹐豈不幸哉﹗故我仰賴祖宗積徳之深﹐於是親帥軍馬﹐以寡敵眾﹐將景隆所領天下軍馬盡行殺敗﹐斬首一十萬九千餘級﹐餘眾降者咸宥歸於原衛﹐景隆等夜遁西而去。然余之用兵﹐所向克捷﹐此皆余平日存忠孝之心﹐故天地﹑祖宗神明憐而佑我也。若不如是﹐縱用兵如孫吳亦無能爲也。余想姦臣齊尙書等必欲害壞我父皇子孫基業﹐蕩盡無餘﹐將以圖天下也﹐何如此之苦毒也哉。竊惟我父皇親親之心﹐天下之人所知者。且如靖江王守謙﹐其祖爲惡﹐至於守謙﹐景惡不悛﹐降爲庶人。我父皇思念祖宗﹐尙不忍破其家﹑滅其國﹐復立其長子爲靖江王﹐諸子皆爲鎭國將軍﹐享有爵祿﹐與朝廷同其久遠也。周﹑齊﹑湘﹑代﹑岷五王﹐皆父皇親子﹐縱有惡亦當寬恕﹐何況無爲惡之實迹。《皇明祖訓》法律內一條﹐凡風憲官以上﹐小過奏聞﹐離間親戚者斬。風聞王有大過亦無實迹可驗﹐輒以上聞者﹐其罪亦同姦臣齊尙書﹑左班文職等官﹐不遵祖訓﹐助君爲惡﹐而遂至於如此﹐使我眾王日夜憂愁﹐飲食睡夢不遑寧處。況子自父皇賓天以來﹐抱病持服﹐未嘗一日離苫次﹐遵其親法﹐毋敢少犯﹐惟日守分而已﹐柰其誅滅五王﹐又來殺我。顧余𨿽匪才﹐乃父皇太祖髙皇帝親子﹐母后孝慈髙皇后親生﹐皇太子親弟﹐忝居眾王之長。禮曰﹕父之仇﹐不共戴天﹔兄弟之仇﹐不反兵。今姦臣齊尙書﹑黃太卿等﹐余必不與之共戴﹐不報得此仇﹐縱死亦不已矣。故用欽遵《皇明祖訓》法律內一條﹐躬行率領精兵三十萬﹐誅討左班文職姦臣﹐獻俘於祖宗神明﹐令受非常之刑。上以政其君﹐下以安其軍民﹐使我父皇基業以永萬世﹐豈不幸哉﹗嗚呼﹗皇天后土常以大中至正而爲心﹐祖宗神明寧無誅姦去邪而爲念﹗故用諭示普天下藩屏諸王﹐曁大小各衙門官吏﹑軍民人等﹐咸使知朝廷左班文職姦邪大逆不道﹐我父皇之仇﹐爲子者其可不報乎﹖故諭。」

姜氏祕史卷三

庚辰二年春正月丙寅朔﹐天下司﹑寺﹑郡﹑縣來朝﹐免賀。

靖難兵圍蔚州﹐指揮李誠謀叛﹐伏誅。數日﹐守將王忠以城降。

遂進攻大同﹐不克。

先是﹐誠出城哨探﹐爲遊騎所獲。誠素勇﹐號「衝天李」﹐文廟釋而禮之。誠欲獻城自效﹐遂縱遣入城﹐謀覺﹐系獄死。

文廟乃悉眾登舊臺﹐負土下築﹐髙與城齊﹐急攻之﹐城乃降。

擢忠等官﹐拘其妻子送北平﹐遂以其眾進攻大同。

庚辰﹐革韶州府翁源縣﹐以其地並桂山巖巡檢司入於英徳。

革平越衛稅課司。

增置萊州府慶丰庫大使二人。

丙戌﹐革平樂府昭平遞運所。

攺永州府祁陽縣湘江市巡檢司爲和平巡檢司。

庚寅﹐置應天府知候所於後湖﹐掌冊人數﹐設大使﹑大副使﹐秩未入流。

增本府通判一員。

壬辰﹐革四川行都司來遠驛。

二月二日丁酉﹐攺漢陽府爲漢陽州﹐更置官屬。革僧綱道紀司﹑稅課司及漢陽縣儒學蔡店﹑新灘二稅課局﹐桑臺湖﹑馬影湖二河泊所百人磯巡檢司﹐其察店鎭巡檢司仍棣本州。

壬寅﹐詔禮部右侍郎兼翰林院學士董倫﹑太常寺右少卿髙遜志考試天下貢士。

時知貢舉官禮部尙書陳巡﹑右侍郎黃觀﹑同考試官右拾遺朱逢吉﹐史官吳勤﹑葉惠仲﹑趙友士﹑徐昶﹑張秉彜﹐監試宮禦史王度﹑兪士吉�。

黃觀﹐字瀾伯﹐一字尙濱﹐池州貴池人。父贅於同邑許氏﹐生觀﹐遂從母家姓。習《尙書》﹐補邑諸生。常作翠微書捨﹐讀書其間。受業於元翰林待制黃哻。大兵入大都﹐哻死之﹐觀益砥礪﹐以名節自許。洪武庚午貢入冑監。是歲﹐領鄕薦。明年會試第一﹐入對禦試策﹐大要以天道福善禍淫之機﹑人事練兵講武之法爲言。髙廟嘉之﹐擢狀元及第﹐由翰林歷尙寶司卿﹐禮部右侍郎。革除年間﹐攺官制﹐增侍中員次﹐尙書以觀爲之﹐仍掌尙寶司事。奏復其姓。與方孝孺等日見親用。靖難兵起﹐觀奉命艸詔﹐極陳大義。師旣渡淮﹐奉命徵兵上游諸郡入援﹐觀奮不顧家﹐且行且募兵。至安慶﹐聞京師已定﹐痛哭謂人曰「吾妻素有志節﹐必不肯受辱。」遂招魂葬之江上。明日﹐家僮自京逃來﹐言當國者索傳國寶不得﹐或言許尙寶已赴上游起兵矣。因命執其妻翁氏並二女配象奴﹐叱取釵釧﹐出市酒淆﹐翁攜二女率家屬十人﹐赴淮淸橋下溺焉。一云城南濠中觀舟次李陽河﹐聞上已出奔﹐過池之建徳﹐而郡臣奉新皇帝卽位﹐今三日矣。自分大事已去﹐力不能支﹐乃東向再拜﹐於羅剎磯湍急處給舟人奮棹﹐投水而死。舟人急釣之﹐僅得珠絲棕帽。後追捕者得之以獻﹐命購其屍﹐不獲。有匿之者﹐遂族觀家﹐且逮其姻黨百餘人﹐坐系詔獄。仁廟初悉﹐釋不問﹐其謫戍邊徼者又數十人。景泰中﹐進士邑人孫仁使遼﹐有老卒朱黻者﹐給事使館﹐亦以觀累戍。黻故爲諸生﹐嘗從觀遊。仁問舊事﹐且泣且言云﹐翁氏池口人﹐歿時﹐有司收其屍並二女﹐具棺斂﹐以待朝命﹐不報。天順中﹐池人至南京柳林﹐破棺﹐猶有存者。

詢之﹐父老咸曰「此黃狀元妻女」云。近知縣龔守愚於所居故址﹐學宮之西﹐立祠祀之。或傳故尙書泰州儲巏家藏有觀集﹐尙存。王度﹐字子中﹐惠州歸善人。嘗肆力經書﹐稽理修詞﹐爲人所師。部使者以明經儒士薦﹐起家拜山東道監察禦史。繩糾務持大體﹐疏十餘上﹐多見用。髙皇帝棄羣臣﹐諸藩不靖﹐兵部尙書齊泰等會議軍事﹐度與僉謀。庚辰會試﹐俾度監之﹐翕然稱得人。時大將軍曹國公李景隆北向敗績﹐退保濟南﹐以歷城侯盛庸代之。度密陳便宜﹐無不可制勝者﹐乃有東昌之捷。

景隆徵還﹐赦不誅﹐又當軸用事﹐惡庸等掩已﹐讒間遂行﹐度等與謀者皆見疏。辛巳夏六月﹐濟寧告急﹐師徒屢敗﹐將士皆巽耎避敵﹐度奏請募兵。壬午春﹐有小河之捷﹐命度勞師徐州而還。夏五月﹐鳳陽不守﹐方孝孺與度等畫策﹐誓死社稷。秋七月﹐坐黨禍戍賀縣千戶所﹐出語得罪﹐合族被戮。度死﹐年四十有七。

葉惠仲﹐臺州臨海人。兄刑部主事夷仲﹐常雅爲方孝孺所知﹐有文名。惠仲亦不愧其兄﹐時稱「二葉」﹐各有集以傳。

惠仲初任廣武衛知事﹐洪武末﹐嘗以知縣充修史官。革除二年會試後﹐升知府。永樂元年二月二十二日戮死﹐年六十四。妻蕭氏爲奴。

攺南雄府爲州﹐更置官屬。

革保昌縣﹐以所屬紅梅﹑平田﹑百順三巡檢司棣於州。

壬寅﹐增置會川衛馬剌﹑畢直﹑金縣三長官司吏目。

癸卯﹐置滁州關山巡檢司。

甲辰﹐革贛州府長洛巡檢司。

革南安府南康縣潭口鎭巡檢司。

庚申﹐考試官董倫等賜宴於禮部。

升都給事中秩正七品﹐給事中秩從七品。

辛酉﹐革廬州道紀司無爲﹑六安二州道正司﹐巢縣道會司。

壬戌﹐攺五城兵馬指揮司爲五城兵馬司﹐指揮爲兵馬﹐副指揮爲副兵馬。

癸亥﹐革行人司﹐攺行人於鴻臚寺。

攺大理寺左右寺正爲都評寺﹐副司各設評事六員。甲子﹐攺都察院爲禦史府﹐革十二道﹐置察院一﹐設監察禦史二十八員﹐司獄一員﹐革司照磨檢校。

詔曰「頃以斷獄繁﹐易禦史臺號都察院﹐與刑部分治庶獄。今賴宗廟神靈﹐斷獄頗簡﹐其都察院承漢制爲禦史﹐員定爲二十八人。務爲忠厚﹐以底治平。」

乙丑﹐革常徳府九潭湖河泊所。詔江西﹑浙江﹑蘇﹑松人仍授戶部官。

洪武間以戶部掌錢糧﹐敕禁浙江﹑江西﹑蘇﹑松人不得除授﹐至是除禁。

三月丙寅朔﹐帝禦奉天殿﹐以敕問試天下貢士﹐賜狀元胡靖等及第﹐出身有差。

時奏策王艮第一﹐上召諸進士閱之﹐以靖貌逾艮﹐遂擢靖第一﹐艮次之﹐李貫又次之。未幾﹐授翰林院修撰﹐艮﹑貫大見信用。建安楊子榮亦以是年第二甲第三名賜進士出身﹐除翰林院編修。

靖初名廣﹐字光大﹐吉水人。生八歲而孤﹐自幼好學﹐日記數千言﹐至是廷試對策﹐有親藩陸梁﹑人心不搖等語。帝以爲敢言﹐擢第一﹐賜名靖。除翰林修撰﹐擢侍讀﹐附大宗﹐復名廣﹐拜翰林學士﹐兼春坊大學士。爲上所知﹐一時制誥戒諭之文﹐多出其手。詔修《五經》《四書》《性理大全》﹐命廣總裁。嘗從上巡北虜﹐出居庸關﹐入沙漠。王師所至﹐功烈炳耀﹐廣記述之。十一年春﹐上幸北京﹐再扈從出塞﹐滅虜還。旣丁艱﹐服闋﹐進文淵閣大學士﹐兼春坊。嘗上《卻封禪頌》﹐歷數前代帝王厭務國事﹐矯誣上天﹐卒貽天下後世笑﹐時稱其有識。又上《騶虞》《神龜》等頌以取媚﹐自稱澹庵之後﹐喜談忠義事。嘗集文山事迹爲傳記﹐序之以傳。卒年四十九﹐累贈少師﹐謚文穆。與廣同時者解縉﹑楊士奇﹑夏原吉﹑楊溥﹑楊榮﹑黃淮﹑金幼孜﹑蹇義輩﹐皆攀龍附鳳﹐爲時大臣云。初﹐靖難兵入撫州﹐吳溥爲應天學教授﹐與靖﹑艮﹑解縉鄰三人者逾垣集溥捨﹐靖﹑縉陳說大義﹐靖慷慨﹐艮弗言﹐但流淚耳。溥曰「三子名重﹐受知日深﹐事在頃刻﹐若溥去就﹐固可從容﹐三人去與﹖」弼時以童子侍﹐嘆曰「好胡叔能仗節。」溥曰「不然﹐王叔死耳。」語未竟﹐靖呼曰「外面鬧甚﹐看豬。」溥顧嘆曰「一豬不忍﹐肯自忍乎﹗」須臾﹐艮捨哭聲震動矣。縉乃馳謁文皇﹐入見﹐甚喜。是日暮歸﹐靖復會縉曰「情與君殊﹐當自決。」縉紿靖入房﹐曰「吾與汝不死。」鑰之而去﹐告文皇曰「臣才不及靖﹐方欲自盡﹐臣以人守之。」文皇曰「盍與俱來﹖」對曰「非臣力所能﹐須遣近臣數人﹐諭以大義﹐彊之庶可。」文皇亟如縉言﹐靖旣至﹐文皇迎執其手曰「好个秀才﹐如何從我蚩兒。」靖遂叩頭﹐文皇大悅﹐故信遇特甚﹐亦縉推重致之也。至今靖支裔在庠序者﹐人尙目爲豬仔云。

王艮﹐字欽止﹐吉水人。建文己卯﹐江西鄕試第一。明年廷試對﹐帝親擢廣爲第一﹐而以艮次。遵洪武乙醜事例﹐著首甲皆授修撰﹐艮與第三人李貫皆與焉。艮聞靖難師起﹐居常憂輒不食﹐日就贏憊﹐以辛巳九月卒。上憫之﹐遣吏部侍郎黃觀諭祭艮之家。譜所述如此﹐而《吉安志》乃曰「文廟繼統先一日﹐羣臣多往迎附﹐艮闔門與妻子訣﹐是夜吞腦子死。」非其實也。艮子修亦首舉鄕薦云。

己巳﹐革詹事府爲禦史府﹐賜禦史衣宴於新第﹐詔大預宴。

以都察院在太平門北﹐不便朝參﹐攺於此。

壬寅﹐以備榜舉人選署教諭﹑訓導。

詔年十九以下願選者﹐聽給俸稟三年﹐仍許會試﹐有登第者﹐論其徒得中省試﹐就進士合授官﹐遞升一級﹐無則止從合受其下第﹐而有徒已中省試﹐許以實授。教訓九載﹐考滿黜陡其下第﹐而徒皆不中省試﹐乃署職﹐減半俸。

癸酉﹐革慶遠府忻城縣﹐以其地入東蘭州。

革臨江府新諭縣河泊所。

革靑州府壽光縣稻田店二遞運所。

革髙州府廣寧庫。

癸未﹐革辰州府麻陽縣僧會司。

丁亥﹐置松江府渠堰一處。

庚寅﹐革鳳陽府廣儲一倉﹑二倉﹑三倉﹑四倉﹑五倉。

革辰州府沅州平溪巡檢司﹐置黔陽巡檢司。

乙未﹐置建寧府歐寧縣滸州巡檢司。

遣鎭東將軍﹑總兵官吳髙督遼軍圍永平﹐不克。

以裘義爲右府都督僉事。

義﹐廬江人。國初累立戰功﹐授楚雄指揮使。洪武庚午入朝﹐太祖憐其老﹐命太醫院爲染須鬢﹐還治。帝褒用舊將﹐徵拜都督僉事﹐尋卒。子聚襲府軍右衛指揮使。

遷肅王於蘭縣。

肅莊王﹐太祖十三世子﹐初封甘州﹐僻在河西。羌虜時時擾害﹐王乞內徙﹐遂移度金城關﹐置府蘭縣東北﹐甘州中護衛官軍從之。

以進士黃鉞爲戶科給事中。

鉞﹐字叔揚﹐蘇州常熟人。洪武初﹐以太學生授典史﹐後登革除庚辰進士﹐遷戶科給事中﹐以憂居家。壬午歲﹐自投琴川橋下死。

攺左都禦史景淸爲禦史大夫。

時攺都察院爲禦史大夫府﹐遂攺左都禦史爲禦史大夫。淸﹐陜西眞寧人﹐本姓耿﹐以報籍訛。倜儻尙大節﹐領鄕薦遊國學。

時同捨生有祕書﹐淸求焉﹐弗與﹐固請但一見卽還﹐曰「吾縱敏﹐一夕盡熟之邪﹖」生不得已﹐與之﹐日往索其書﹐曰「吾不知何書﹐初未嘗假汝也。」生急訟於祭酒﹐淸持其所假書往見曰「此燈窗所業書耳。」卽背誦徹捲﹐及問生﹐生無以對也。祭酒叱生退﹐淸卽以書還生曰「吾子珍祕特甚﹐持此相戲耳。」初﹐淸赴學時﹐主家有女爲妖憑﹐淸宿其家﹐是夜妖不來﹐去卽復來。女詰之﹐曰「避景秀才耳。」旦日﹐女以聞其父。父追及淸﹐語之故﹐淸書「景淸在此」四字﹐令父歸﹐粘於戶﹐而妖自是遂絕。後淸試甲戌禮部第三﹐錄《詩》《書》二經對大廷﹐第二人及第﹐入翰林三載﹐攺監察禦史。丁丑春召見﹐嘉其才能﹐命署都察院左僉都禦史。革除間﹐升左都禦史。文廟繼統﹐練子寧同日死之﹐而淸獨委蛇待朝﹐人疑焉。一日﹐淸早朝﹐著緋衣入。先是﹐星者奏文曲犯帝座甚急﹐上疑之﹐因疑淸。及朝﹐淸獨緋也﹐遂收之﹐而得所帶劍﹐因加詰責﹐淸不屈而死。死之夕﹐精英疊見。嗚呼﹗爲主報仇﹐淸豈其倫耶﹗

四月丙申朔。丁酉﹐攺嘉定州峯門水驛棣眉州淸神縣。

戊戌﹐增置蘇州府吳﹑長洲﹑嘉定﹑昆山﹑吳江﹑常熟六隸縣主簿各一員。

革杭州府臨安縣稅課司。

己亥﹐增置松江府上海﹑華亭二縣丞簿典史各一員。

壬寅﹐革襄陽府宜城縣柳陰套河泊所。

革鞏昌府階州峯帖山巡檢司。

乙巳﹐革漢中府沔縣柏林靑林驛。

丙午﹐李景隆自徳州進兵北伐。

丁未﹐攺辰州府沅州水驛爲沅陽水馬驛。

省保寧府劍州儒學訓導三員﹐昭化縣儒學訓導二員。

省馬湖﹑東川﹑芒部﹑烏撒﹑烏蒙﹑五府同知﹑推官﹑知事各三員。

辛亥﹐革安慶府懷寧縣長楓夾鎭巡檢司。

乙亥﹐置西安府咸寧縣乾祐鐵冶所﹑鞏昌府寧遠縣寧遠鐵冶所。丙辰﹐攺武定軍民府和曲縣屬金沙江巡檢司﹐善驛﹑環州驛隸於元謀縣。

乙未﹐諸軍次於白溝河﹐靖難兵行﹐戰不利。

庚申﹐及靖難兵大戰﹐陸梁衛指揮滕聚等死之﹐諸軍大敗﹐李景隆走徳州。

按《開國功臣錄》﹐兪通海衛﹐三十二年七月有旨﹐遣艾端起越雋侯兪通海授豹韜衛指揮使﹐八月領軍北伐。三十三年四月﹐死於白溝河之戰。朝廷哀悼﹐敕葬南門聚寶山虢公墓傍﹐賜神策老軍劉海等守之﹐失書於此。

癸亥﹐置濟南府泰安州新暉驛。

甲子﹐革撫州府臨川縣航埠稅課司。

革永州府江華縣錦田巡檢司。

五月戊辰﹐革徳安府孝感縣道會司。

己巳﹐參贊軍務髙巍﹑山東左參政鐵鉉會於臨邑﹐遂還濟南。

景隆南奔﹐巍及督餉隨之﹐次臨邑﹐諸城堡皆望風奔潰。

巍及鉉置酒﹐同盟協謀固守濟南﹐以偵後援﹐遂趨濟南。

庚午﹐革南昌府原儲庫。

革吉安府永新縣河泊所。

辛未﹐李景隆棄徳州﹐走濟南。

聞北兵將至﹐遂遁。

癸酉﹐靖難兵入徳州。

戊寅﹐詔吏部凡官員三日一赴吏部塡注。

先是﹐內外官缺﹐月報吏部臨選匯缺﹐赴塡注﹐遂補選。

至是吏科請每三日一注﹐庶免遺漏﹐從之。

革慶遠府宜山縣徳勝馬驛﹑河池縣馬安馬驛。

以貴州都指揮使程遲爲左軍都督府都督僉事。

己卯﹐靖難兵攻濟南﹐李景隆奔還﹐遂圍城。

革韶州府樂昌縣河泊所。

庚辰﹐攺廉州府欽州靈山縣直隸本府。

壬午﹐革兩淮小海鹽場課司入於革堰場鹽課司。

徙廣州府陽山縣西岸巡檢司於河南﹐爲巡陽巡檢司。

甲申﹐攺長洲﹑吳縣二稅課司爲蘇州府稅課司﹐長洲﹑吳縣分司各設副使一人。

置建寧府政和縣黃梅巡檢司。

丙戌﹐革徳安府云夢縣儒學訓導二員。

己丑﹐革慶遠府忻城縣三寨鎭巡檢司。

革會川衛黑鹽井鹽課司副使一員。

立濟南中衛﹐以雄崖千戶所附之。

時路阻不能達﹐九月﹐都督盛庸遣兵召雄崖兵至﹐都督僉事朱榮棄樂城走還﹐詔誅之。

畱守左衛指揮同知李申伏誅。

申子讓爲燕府儀賓﹐居守北平甚力﹐申以故坐誅﹐沒其產﹐丁男典刑﹐幼者收孥﹐婦女入浣衣局﹐異姓家屬俱發邊衛充軍。

讓﹐舒城人﹐靖難兵起﹐進駙馬都尉。永樂初﹐掌北平刑部事﹐封富陽侯。景泰追贈敏公。

六月甲午﹐革廣信府廣濟倉副使一人。

戊戌﹐置延平府南平縣武步驛。

己巳﹐詹事府增置少師少傅各一員﹑賓客二員。

置資徳院﹐設資徳一員﹑資善二員﹐屬官贊讀﹑贊講﹑贊書﹑著作郎各二員﹐掌籍﹑典簿各一員。

丙午﹐置各王府賓輔二員﹐正三品﹔伴讀﹑伴講﹑伴書各一員﹐從七品﹔長史司長史一員﹐正五品﹔攺左右長左從五品﹐攺審理正﹑典膳正﹑奉祠正﹑良醫正﹑典簿正爲審理﹑典膳﹑奉祠﹑良醫﹑典簿﹑審理﹐副典膳﹑副奉祠﹑副良醫﹑副典簿﹑副各郡賓友二員﹐正四品﹔教授一員﹐正八品﹔記室二員﹐正九品﹐直史司直史一員﹐正六品﹔左右直史各一員﹐從六品﹔首領吏目一員﹐未入流﹔典印署﹑典印﹑典祠署﹑典祠﹑典禮署﹑典禮各一員﹐正九品﹔引禮二員﹐未入流﹔典饌署﹑典饌﹑典藥署﹑典藥各一員﹐正九品﹔儀仗司吏目一員﹐未入流。詔賓輔﹑伴讀﹑伴講﹑伴書及賓友﹑教授﹐進對侍坐﹐稱名不稱臣﹐用師賓之儀。

己酉﹐省常徳府沅江縣訓導二員。

八百上官刀板面遣頭目罕入貢方物。

己卯﹐革肇慶府開建縣僧會司。

丙辰﹐革太原府與縣孟家峪巡檢司﹐革袁州府萍鄕縣河泊所。

壬戌﹐攺陜西行都司儒學爲寧夏等衛儒學。

徵鳳陽府官軍赴大教場備操。

遣禦史周觀政典兵徐州。

秋七月甲子朔﹐革典牧所。

革慶遠府忻城縣羅目鎭巡檢司。

革濟南府歷城縣堰頭水驛。

攺衛經歷秩正七品。

辛未﹐攺建昌府新城縣飛猿巡檢司。

革福建木蘭陂批驗鹽運所。

己卯﹐革沔縣﹐以其地附褒城縣。

庚辰﹐置開封府西華縣河淸驛。

辛巳﹐增設欽天監五官監候一員。丁亥﹐復置河南府新安縣鐵治所﹑吉水縣關山巡檢司。

戊子﹐革大同府雜造局副使一員。

辛卯﹐攺濟南歷城縣堰頭巡檢司爲長領巡檢司﹐隸章邱縣。

置山西河南雜造局﹐各設大使一員。

壬辰﹐革廬州府英山縣稅課司。

遣遼東都督楊文圍永平﹐不克。

以徐實署兵部右侍郎事。

八月癸巳朔﹐革徽州府新安驛。

承天門災﹐詔求直言。

甲午﹐革袁州府萍鄕縣廬溪稅課司。

壬寅﹐攺衢州府上航埠頭馬驛﹑常山縣廣濟渡爲廣濟水馬驛。

革西安縣信安﹑安山二驛。

癸卯﹐攺承天門爲臯門﹑端門爲應門﹑午門爲端門﹑謹身殿爲正心殿。

攺大學士爲學士﹐華蓋﹑文華﹑武英﹑正心四殿各置一員﹐文淵閣一員。各殿增設待詔﹐無定員。增文淵閣典籍二員。革東閣大學士。

甲辰﹐革廣州府淸遠縣橫石馬驛﹑東莞縣城西水驛。

乙巳﹐增置翰林院承旨一人﹑文學博士二人﹐攺孔目爲典簿﹐正九品﹔省侍講學士﹑五經博士待詔典籍。置文翰館﹐設官以侍讀﹐並中書舍人攺爲侍書﹐正七品﹔內修撰一員﹐正六品﹔編修從六品﹐檢討正七品﹔居之。

按吏部冊﹐己卯八月十二日﹐攺中書舍人爲侍書﹐蓋設於翰林院﹐至是始立文翰館分附焉。

戊申﹐遣都督陳帥兵援濟南。

山東參政鐵鉉謀襲靖難兵﹐不克﹐遂大戰於城下。靖難兵大敗﹐解圍奔還北平﹐遂復徳州諸州縣。以鉉爲山東布政使。

北兵圍濟南不下﹐城中軍民日夜乘城詬罵不已。北兵大怒﹐築長圍﹐攻之三月﹐內外不通。鉉乃詐開門降﹐密遣壯士提鐵板於樓上﹐使其入﹐下之。北兵覺﹐亟還﹐鉉知計不獲﹐遂帥眾出戰。北兵亂﹐大敗﹐窘甚﹐奔還北平﹐於是徳州及諸郡皆復﹐兵勢大振﹐捷聞。

上遣檢討陳�勞以金幣﹐吏部主事魯�賜誥封三代﹐鉉入謝﹐擢山東布政使。

辛亥﹐革金華府東陽縣土山關巡檢司。

九月十日辛未﹐復建昌府南丰縣太平巡檢司。

以歷城侯盛庸爲總兵官﹐佩平燕將軍印﹐帥師北伐。置饒州府余幹縣康山巡檢司﹑平陽府臨汾縣汾水巡檢司。

革潮州府程鄕縣河泊所。

革漳州府漳浦縣後葛巡檢司爲古雷巡檢司。

癸酉﹐革郴州郴江驛。

己亥﹐革鳳翔府東河橋驛﹐革漢中府略陽縣峽口驛﹐褒城縣關山﹑淸橋二驛﹐南鄭縣黃沙驛﹑鳳縣﹑艸涼樓﹑梁山﹑岔安山四驛﹐金州稅課局。

丁丑﹐置淮安府南銷倉。

辛巳﹐淮安分司置東官場鹽課司。

癸末﹐置杭州府錢塘縣諸橋巡檢司﹑海寧縣長安鎭巡檢司。

丙戌﹐增設太常寺贊禮郎二人。

革漢中府略陽縣嘉陵﹑�泉二驛。

丁亥﹐革漢中府城固縣稅課局﹐徙金川茶倉於漢中府。

辛卯﹐復置贛州府寧都縣寧都寨﹑馬頭寨二巡檢司。赦流放官員﹐錄用子孫。

洪武中以過誤逮及得罪者﹐皆徵其子孫錄用之。十月壬辰朔﹐攺天壇祠祭署爲郊壇祠祭署﹑山川壇祠祭署爲籍田祠祭署﹑泗州祠祭署爲泗濱祠祭署﹑宿州祠祭署爲新丰祠祭署。

癸巳﹐革郴州桂陽縣濠村巡檢司﹑長樂山口巡檢司﹐增置興寧縣永成巡檢司。

丙申﹐革慶遠府舊忻城縣來蘇鎭巡檢司。

戊戌﹐革郴州宜章縣稅課司﹑徳安府云夢縣二稅課司﹑荊州府長陽縣稅課局。

己亥﹐革刑部同獄一員。

庚子﹐定監生歷事各衙門者一年爲滿﹐從本衙門考核﹐分上中下三等引奏﹔上等不拘選用﹐中等﹑下等仍歷一年﹐再考上等者﹐依上等用﹔中等者不拘品級﹐隨材任用﹔下等送監讀書。

洪武中﹐監生隨本監司務﹐分勤謹﹑平常﹑才力不及﹑姦懶等用引奏。勤謹者﹐仍歷俟缺官以次取用﹐平常再歷﹐俟缺官以次取用﹐平常再歷才力不及﹐送監讀書﹐姦懶充吏。

己酉﹐增設兗州府供給倉大使一員。

甲寅﹐革光祿寺各署丞二員﹐設監事二員。

戊午﹐革金華府蘭溪縣絣塘稅課司。

己未﹐革杭州府昌化縣平窯巡檢司﹑肇慶府陽春縣古良巡檢司。省成都府綿﹑威二州訓導各三員﹐新繁﹑雙流﹑崇寧﹑安井研﹑徳陽﹑什方﹑綿竹﹑彰明﹑羅江十一縣﹐重慶府黔江﹑丰都﹑武隆三縣﹐順慶府蓬州及營山縣﹐保守府劍州及昭化﹑廣元﹑江油﹑梓橦四縣﹐敍州府筠連縣﹐夔州府萬縣﹐眉州丹稜﹑彭山﹑靑神三縣﹐潼川州蓬溪﹑鹽亭﹑射洪﹑中江四縣﹐嘉定州威遠縣﹐雅州及榮經﹑名山﹑蘆山三縣﹐凡州省訓導三員﹐縣省訓導二員﹐並馬湖府訓導二員。

庚申﹐靖難兵襲滄州﹐入其城﹐追執都督徐凱﹑程暹﹐諸軍降﹐是夜盡坑之。

十一月壬戌朔﹐定京官還家程限。

吏科都給事中汪奏請依監生省親例﹐往來路程外﹐許在家三月﹐先是止一月朔。

癸亥﹐革常州府江陰縣黃田闌﹑宜興縣張渚批驗茶引所。

戊辰﹐置平涼涇州溫泉鎭巡檢司。

壬申﹐靖難兵掠景州﹐次於臨淸。

甲戌﹐攺靖州會同縣鎭遠巡檢司爲江東巡檢司。

革鳳翔府郿縣稅課司。

乙亥﹐革延平府南平縣大歷稅課司﹑潮州府海陽縣園頭稅課司。丙子﹐革安慶府宿松縣涇江口歸陵灘鎭二巡檢司。

攺大理府太和縣金沙巡檢司﹐隸蘭滄衛北勝州。

革四川筠連茶司。

丁丑﹐置澄江府路南﹑新興二州陽宗﹑江川二縣儒學。

戊寅﹐攺華州潼關倉﹐隸河南都司潼衛。

庚辰﹐革鞏昌府兩當縣﹐以其地並花驛﹐隸於徽州﹐置兩當巡檢司。

壬午﹐攺潮州府揭陽縣鮀補巡檢司。

置徐州永福倉﹐設大使﹑副使。

甲申﹐革濟南府堰頭遞運所。

乙丑﹐革鳳陽府定遠縣丰儲倉﹐置臨淮縣花圓倉﹐設大使﹑副使。四川蒼州歸附。

十二月己亥﹐置眞定州永定倉。

庚子﹐增應天府訓導二員。

甲辰﹐革永寧宣撫司﹑赤水河貴州宣慰司﹑畢節二遞運所。

己酉﹐革鳳陽府稅課司﹐攺廣濟關稅課分司爲府稅課司。

辛亥﹐復置禦史府。

革建寧府建陽﹑崇安﹑浦城三縣河泊所及建陽縣後山河泊所。

壬午﹐攺封邱縣中欒巡檢司爲武陽縣東趙巡檢司。

乙卯﹐靖難兵攻東昌﹐都督盛庸帥師拒戰﹐殺指揮張玉﹐大破之。

先是﹐上詔諸將戒約軍士﹕「無使朕有殺叔父之名。」

文廟知之﹐故每戰挺身獨出﹐短兵相接﹐莫敢有加。文廟騎射尢精﹐進者每爲所殺﹐至是兵大敗奔﹐文廟猶以一騎殿後﹐追者數百人不敢近。丙辰﹐追兵大至﹐圍之數里﹐文廟策馬大呼﹐擊殺數十人﹐潰圍出﹐遂奔北平。

置武威中衛﹐募兵充各衛壯士。

擢山東布政使鐵鉉爲兵部尙書﹐佐歷城侯北伐。

兵部左侍郎盧淵有罪除名。

淵除名煎鹽﹐永樂初召用。

革牧馬所吏目﹐攺所倉屬太僕寺典廏署。

先是﹐三十一年五月十二日﹐所鎭撫王化奏養馬收糧艸多﹐請置倉。

遼王渡海來朝﹐請設官吏﹐太孫許之。閏五月七日開設。

辛亥﹐置播州長官司長官儒學。

革延平府將樂﹑龍溪﹑順昌﹑沙四縣河泊所及南平縣西芹河泊所。

山西都司淸遠衛戍卒羅義上書﹐下獄數日﹐釋之。

義以朝廷加兵親藩﹐詣闕上書﹐乞恩命講和。又上燕王書﹐其略曰「昔者武崩成幼﹐管叔流言﹐周公誅之。殿下聰明英武﹐博通經史﹐今之周公。周公乃叔父也﹐而相輔焉﹔管叔流言間王室也﹐宜以周公之心爲心﹐謹守燕土﹐則天下皆以爲周公之聖復生於今日矣。」又謂﹕「古之夷齊以國相讓﹐去隱於首陽山。矧聖賢欲成天下之事﹐必先明順逆之理﹐成敗之勢﹐福禍之機﹐又得天宜人心之安然後可。今殿下以潘國敵朝廷﹐如遂其願﹐愚實羞之。乞早息兵。」書上忤旨﹐下獄。太宗卽位﹐以義爲戶科給事中﹐尋升湖廣左參議﹐又升前湖廣左參議。

楊砥爲鴻臚寺卿﹐以其建文時嘗上書請惇親恩﹑罷兵息民故也。

姜氏祕史卷四

辛巳三年正月辛卯朔﹐帝禦奉天殿﹐始受親王百官朝賀。

是日﹐宴百官於奉天門﹐頒賞於四夷朝使﹐作凝命神寶成﹐詔誥天下。

初元年﹐得靑玉於雪山﹐爲璽﹐方六寸九分﹐篆曰「天命明徳﹐表率萬方﹐精一執中﹐宇宙永昌。」至是成﹐方孝孺有頌。靖難兵還取邱縣﹐又取威縣。

眞定守將吳傑﹑平安遣兵邀擊﹐不利。

平安一名保兒﹐眞定槁城人﹐驍勇有名﹐決戰善取勝。庚辰四月﹐以都指揮從李景隆戰白溝河。辛巳閏三月﹐戰槁城﹐統卒士萬餘人﹐大敗北兵於小河。壬午春﹐充副兵督遼東軍十萬圍通州﹐大戰單家橋。四月﹐退至靈壁﹐大戰﹐爲北將朱能所擒。安常持長槍馳馬追文廟﹐幾及之﹐會馬蹶﹐乃弗克前。

至是﹐上問﹕「向若非馬蹶﹐汝將何爲﹖」安大言曰「刺殿下若拉朽耳﹗」上壯其言﹐嘆曰「髙皇帝養下好漢子﹗」慰勞備至﹐命掌北平都指揮使事。京師旣平﹐久之﹐上嘗謂曰「平保兒尙在邪﹖」安遂自經死。李賢稱鐵鉉之死之烈﹐曰平氏有愧焉。又有北平都指揮孫狗皮者﹐徐州人。革除間﹐有戰功﹐以忠義聞。後永樂初﹐降百戶。

己丑﹐靖難軍克州﹐眞定守將復遣兵邀擊﹐不利。遂攻徳州長圍軍﹐敗之。

戊辰﹐靖難兵據蠡縣。

革廣南府花朵驛。

攺建寧府松溪縣東關巡司爲遂應巡檢司。

庚午﹐革廣西太平府乃積倉。

辛未﹐帝祀大地於大祀殿。是日還宮﹐羣臣賀畢。

壬申﹐宴羣臣於奉天殿﹐大祀慶成也。是日﹐羣臣大歡會﹐賦詩紀成﹐頒天下。

戊子﹐革瓊州府陵水縣牛嶺巡檢司﹐攺感恩縣延徳巡檢司爲感恩巡檢司。

二月丁未﹐革武昌府江夏縣寨湖湖泊所。

辛未﹐省平樂府富川縣學訓導二人。

癸丑﹐革廣西太平府左江驛。

甲寅﹐革贛州府信丰縣稅課司。

乙卯﹐革廬州府道紀司及無爲等州道正司﹑巢縣﹑舒城縣道會司。

丙辰﹐革平涼府崇信縣稅課司。

三月辛酉﹐革兗州府魚臺縣僧會司。

壬戌﹐革韶州府曲江縣綿普巡檢司。

癸亥﹐革平樂府榕津巡檢司。

攺欽州爲欽縣﹐更置官屬。

革廣州府陽山縣﹐以其並三巡檢司。

革瓊州府樂安縣丞簿二人。

革會州衛稅課司。

丙寅﹐革成都府灌縣道會司。

庚午﹐革肇慶府四會縣金溪巡檢司。

吳傑﹑平安帥師於槁城及靖難兵大戰﹐不利﹐還眞定。靖難兵遂渡滹河而南。

丙午﹐革建昌府廣昌縣巡檢司。

甲寅﹐革永州府江華縣稅課司。

遣大理寺少卿薛巖奉書詣靖難軍。

嵓﹐陜西閔鄕人。慷慨負志操﹐有治才﹐口辯。洪武間﹐累官大理少卿﹐大見信任。辛巳春﹐兵屢敗﹐方孝孺建議艸詔命嵓賫至燕軍﹐又作宣諭數千言﹐刊印千餘紙﹐付嵓﹐令密散諸將士﹐使歸心。嵓曰「上言殿下旦釋甲謁孝陵﹐暮卽下令旋師。」太宗叱其紿己﹐左右欲殺之﹐太宗曰「此天子命使也。」釋之﹐其謀不行﹐及平內難﹐免巖死﹐謫廣西。永樂初﹐安南國王爲黎季犛所殺﹐其孫陳天平自老撾來歸。季犛子蒼請還君之上命﹐廣西總兵官﹑都督黃中以兵五千送歸其國﹐中舉嵓爲輔行﹐至芹站﹐伏發﹐劫天平嵓﹐被虜死。

四月己未﹐靖難兵攻順徳府﹐不克。

甲子﹐革濟南府東昌縣稅課司。

乙丑﹐置揚州府江都縣瓜州倉﹑儀眞縣儀眞倉。

丙寅﹐革遼東堰鹽倉。

辛未﹐置播州宣慰司及僧綱道紀司。

壬申﹐革邵武府建寧縣稅課司。

甲戌﹐復置慶陽府靈益課司大使一員。

乙亥﹐攺永寧宣撫司稅課司爲司。

庚辰﹐革辰州府盧溪縣丞簿一員。

壬午﹐攺金華府蘭溪縣氵轂水驛爲氵轂江水驛﹐衢州府停步驛爲停步水驛。

都指揮吳三帥師至新城縣﹐敗績。

五月二日庚寅﹐革夔州府並巫山縣二河泊所。

丁未﹐置平陽府翼城縣東嶺巡檢司﹑嶽陽縣沁村巡檢司﹑靈石縣髙壁巡檢司。

壬子﹐省常州府稅課司副使一員。

革大同府馬邑縣稅課司。

甲寅﹐攺思明府利州直隸廣西布政司。

詔選武官弟侄爲沿海巡檢。

錦衣衛所鎭撫陳直言廣東海南濱巡檢多系人才﹐不諳操戰禦賊﹐請於軍官弟侄中不應襲替者保選﹐上從之。詔在京各衛所選取相應年三十以上者﹐送吏部查缺選補。

黜刑部左侍郎王良爲浙江按察使。

良﹐字天性﹐河南開封府人。居常以忠孝自許﹐後任刑部左侍郎。辛巳五月﹐減燕人罪輕﹐左遷浙江按察使﹐謁嶽飛墓﹐誓曰「苟愧武穆﹐非人也。」內難平﹐良聞變慟哭﹐會令使來召﹐良卽集本司與各道印於私第﹐嗟嘆躊躇之久。妻問其故﹐但曰「我分應死﹐所以處汝未決耳。」妻笑曰「我則不難處﹐君爲男子﹐乃爲婦人謀乎﹖」遂命妾饋食﹐卽抱其子﹐欷歔如廁﹐自投於池而死。良久往覓之﹐子匍匐池亭﹐其鞋猶在。

頃之浮起﹐良殯殮畢﹐卽列薪於戶﹐寫遺囑付家人﹐妻抱幼子往某僉事家﹝此處似有誤﹞﹐以圖存宗祀﹐遂舉火闔家自焚死。

壬午九月也。事聞於朝﹐上曰「死是其分﹐印乃我父皇所制﹐不宜毀而毀之﹐特可罪耳﹗」詔徙其家於邊﹐其後臺人陳璲私記其事﹐每談及必流涕沾襟云。正徳戊寅九月﹐按察使梁材﹑提學副使劉瑞於公署之東曰「冰鑑亭」者﹐攺爲祠以祀之。

六月戊午朔。革常徳府沅江縣稅課局。

乙未﹐增廣州府南海縣主簿一員。

戊辰﹐攺邳州遞運所爲宿遷遞運所。

己巳﹐革太原府五臺縣稅課局。

壬申﹐靖難兵次濟寧﹐潛兵掠沙河﹑沛縣﹐徐焚糧舡﹐京師大震。

癸酉﹐革河間府任邱縣河泊所。

甲戌﹐革衢州府開化縣稅課局﹑瑞州府新昌縣稅課局。

戊寅﹐置復臨江府新諭縣鐵治所。

庚辰﹐省荊州﹑歸州興山縣學訓導二人。

辛巳﹐革汝寧府上蔡縣崇禮驛﹐鳳陽府鳳陽縣太平驛﹑西家驛﹐懷遠縣柳灘驛﹐穎州兔崗驛﹑義塘驛﹑沈邱驛﹐穎上縣黃岡驛﹑淮潤驛﹐壽州南關驛﹐東正陽驛﹐開封府鄢陵縣美化驛﹐西華縣關口驛﹐商水縣徳政驛﹐項城縣金雞驛﹐尉氏縣蓬池驛﹐潮州府程鄕縣鐵冶所﹐髙州府石城縣﹐廣州府建寧鐵冶所。

乙酉﹐省松江府稅課司副使一人。

革嚴州府淳安縣﹑壽昌縣﹐紹興府新昌縣﹐徐州丰縣﹐及金華府蘭溪縣香溪鎭各稅課司。

觀海衛指揮張壽伏誅。

壽同會飲﹐議國事安危﹐爲人所告﹐刑部鞫之﹐處斬﹐詔磔於市。

遣太僕少卿祝孟獻使朝鮮易馬。

孟獻賫貯絲五千疋﹑絹四萬疋﹑布二萬疋﹑藥材一萬六千斤易馬﹐未及還﹐上出奔。

七月戊子朔。庚寅﹐革泉州府惠安縣河泊所。

甲午﹐靖難兵襲破彰徳府﹐軍遂破瓦尖寨。

戊戌﹐置兗州府濟寧州任城驛。

省徽州府﹑紹興府稅課司副使各一員。

革績溪縣﹑會稽縣﹑蒿陵及嚴州府分水縣﹑和州含山縣四稅課司。

壬寅﹐大同守將房昭引兵入紫荊關﹐遂趨保定府。靖難兵還救之﹐昭退保西山寨。

甲辰﹐革池州府東流縣道會司。

丙午﹐革南寧府武緣縣那馬博合寨二巡檢司。

己酉﹐增設寧夏衛永寧倉副使一人。

甲寅﹐詔限僧人田五畝﹐余以賦民。

戶科給事中陳繼之言江南僧道多占肥腴田﹐請人給五畝以賦民。上從之﹐遂敕禮部曰「朕聞釋道之教﹐其來久矣﹐本以淸淨空幻爲宗﹐遭事離俗爲事。近代以來﹐俗僧鄙士食著自養﹐貨殖富豪甚﹐至田連阡陌。本欲以財自奉﹐然利害相承﹐遂不之覺。旣有饒足之利﹐必受官府之擾﹐況因此不能自守。

每罹刑憲﹐𨿽身遭戮辱而教亦隳焉。夫佛道本心﹐陰翊王化﹐其助弘多。至於末流所習華奢﹐蠹蝕教門﹐致使訕毀肆行﹐貽累厥初﹐朕甚憫之。原其教驅實自田始﹐今天下寺庵宮觀﹐除無田產外﹐其有田者﹐每僧道一人各存田五畝﹐免其租稅﹐以供香火之費﹐余田盡入官。有佃戶者﹐佃者自承其業﹔無佃戶者﹐均給平民如舊。田不及今定數者﹐不增。若有祖業及歷代撥賜爲辭告言者﹐勿理﹔如原系本朝撥賜者﹐不在此例。凡僧道一應丁役並免。其有自相告訐﹑爭訟﹐非干軍民詞訟者﹐仍聽有司受理﹔其入有司公廳堂理訟者﹐不許仍服僧道官。洪武年間﹐已有淸理及開設教民榜文﹐當申明各遵守本教之規。化緣者不在禁限。非奉朝命﹐不許私竊簪剃。年未五十者﹐不許爲尼及女冠。嗚呼﹗多藏厚亡﹐老氏攸戒﹔除欲去累﹐大覺所珍。欲利減則善心生﹐善人多則風俗美。欽玆定制﹐永底太平爾。禮部及僧錄道司如敕奉行。」

繼之﹐字﹐福建興化府莆田縣仁壽裏十五圖人﹐庚辰進士。北京不息﹐間有建白﹐因肆指斥。嘗言於朝曰「徐承福﹐燕之至親﹐必有陰謀﹐請誅之。」不聽﹐已而承福果開門降於敵。靖難兵入城﹐與黃子澄﹑齊泰﹑卓敬﹑韓永等不服﹐夷三族。錦衣衛監簿載繼之父四秀﹐年六十九﹐發甘肅充軍﹐十月二十四日次開封府﹐卒。母黃一姐﹐年六十五﹐發甘肅隨住﹐十月二十九日次鄭州﹐卒。男徵子四歲﹐隨母給配﹐後永樂六年﹐抄送鎭撫司﹐十月十六日在屯田所亡。妻饒氏﹐卽姚氏﹐年四十二﹐配象奴阿宗。女進奴﹐年十三﹐給指揮袁江爲奴﹔次京奴﹐一歲﹐永樂初亡。弟兪朔等悉戍邊。

革衛輝府輝縣稅課司。

丙辰﹐革開封府陳畱縣稅課司。

革播州長官司黃平安撫司儒學。

定急選法。

洪武中﹐吏部凡選官﹐文選司抄選﹐具本復奏﹐附選送吏科﹐科目類附選簿用寶鈐記﹐選榜亦送科收。至是定制﹐升除等項官員﹐吏部選官之日﹐將引選過官員就於當日從本部官自行附寫﹔及不系選官之日﹐有因急文除授﹐並逐日實授升調等項﹐內外官員通類各官實授除授等項﹐月﹑日﹑處所﹑職名﹑鄕土﹐於選官日復奏﹐附選就用寶鈐﹐選傍送司禮監收。

八月丁巳朔﹐置髙州府石城縣河泊所。

己未﹐雲南﹑老撾及八百刀板面各遣入貢。

丙寅﹐革汝寧府光州﹑南陽府舞陽縣﹑衢州開化縣仙霞關三稅課司。

革播州宣慰司﹑僧綱司﹑道紀司。

丁卯﹐詔人才不識字及未三十者﹐歲準放。

洪武中﹐人才不識字卽充校尉﹐年未三十者﹐仍免充人才不放。諸人屢以爲言﹐從之。

己巳﹐攺慶遠府泗城州直隸廣西布政司。

辛未﹐革臨安府寧遠州吏目一人。

省各布政司參議各一人。

甲戌﹐置夔州府巫山縣瀼驛。

己巳﹐增設各布政司理問副。

乙亥﹐置永州府道州塡光巡檢司。

戊寅﹐增設髙州府石城縣丞一人。

己卯﹐置慶陽府阜城馬驛。

庚辰﹐省兗州府稅課司副使一人。

革鄒縣及靑州府博興﹑臨朐﹑臨淄﹑蒙陰四縣凡六稅課司。

辛巳﹐省雲南府嵩明縣訓導一人。

增寧番衛仙泉﹑鹽井﹑新羅等三井﹐黃市等二井鹽課司各副使一人。

癸未﹐攺黃州復湖河泊所﹐隸黃岡縣。

復置瑞州府上髙縣麻塘巡檢司。

甲申﹐置河間中衛鎭番衛。

靖難兵圍西山寨﹐又圍定州。

時房昭結寨西山﹐以窺北平﹐至眞定守將運糧赴寨。寨險甚﹐水薪不足﹐以糧少爲憂。北平兵聞眞定糧至﹐邀之﹐不克﹐遂圍寨。

九月戊子﹐詔北方衛所幼官年十七以下不能治軍者﹐挈家赴京﹐送南方衛所供給。

置贛州府會昌縣長河巡檢司。

己丑﹐置曲靖府陸涼州陸涼驛。

庚寅﹐革邵武府光澤﹐九江府瑞昌﹐袁州府分宜﹐武昌府通城﹑大治﹐凡五縣稅課局。

辛卯﹐攺四川行都司廣盈倉大使﹐未入流。

庚子﹐省金華稅課局副使一人。

革常徳府南城﹐及安陸州荊山縣﹑郴州興寧縣﹑汝寧府羅山縣﹑九江府彭澤縣凡五稅課局。

壬寅﹐革寧番衛瀘州納溪鹽倉。

省富等小三井上流等九泉二鹽課司副使各一人﹐增設太常寺太祝二人。

丙午﹐革平樂府恭城縣﹑黃州府黃陂縣鐵治所。

庚戌﹐革眉州府徳縣﹑濟南府海丰縣﹑兗州府泗水縣﹑贛州府會昌縣﹑雩都縣﹑襄陽府鄖縣凡七稅課局﹐又荊州府監利縣稅課司局。

丁巳﹐眞定府守將遣兵援西山寨﹐與靖難兵戰於峨嵋山下﹐不利。都指揮葉英以寨降﹐房昭奔還﹐遂定。

壬子﹐攺平樂府爲平樂州﹐更置官屬﹔革平樂府﹐增置安源鎭巡檢司﹐革西嶺白面鎭峽三寨巡檢司。

甲寅﹐攺成都府華陽縣馬軍寨巡檢司爲保寧府廣元縣七盤關巡檢司。

十月辛酉﹐省思南府都儒﹑五保﹑三坑等處巡檢司爲三坑巡檢司及婺川縣丞簿各一人。

革建寧府建陽縣後山稅課局。

庚子﹐革平陽府萬泉縣﹐沁州及武鄕縣﹐延安府鄜州﹑鄜城﹐南安府南康縣﹑翊頭﹐汝寧府信陽縣﹐永州府祁陽縣﹑郴州﹐凡八稅課局。

丙寅﹐置瓊州府陵水縣苗山巡檢司。

己卯﹐攺和州雍家城馬驛爲水驛。

革廣西太平府稅課司。

庚辰﹐置武守軍民府儒學。

甲申﹐革河南府偃師縣﹑太原府盂縣二道會司。

十一月乙酉朔。

壬辰﹐革萊州府平度州亭口鎭巡檢司。

戊戌﹐省襄陽府稅課司副使。

革開封府鄭州﹐彰徳府涉縣﹐南安府南康縣﹑鱸田﹐饒州徳興縣﹐西安府咸陽﹑興平﹑盩厔﹑醴泉﹑鄠五縣﹐乾州及淳化縣﹑三水縣﹐登州府福山縣﹑黃源﹐太原府陽曲縣﹐平陽府榮河縣﹐大同府山陰縣﹐及潞州屯畱縣﹐成都府漢中縣﹐福州府羅源縣﹐凡十九稅課局。

己亥﹐革保寧府廣元縣九井馬驛。

增設南陽府永平庫大使一人。

戊申﹐革辰州府盧溪縣河泊所。

庚戌﹐攺光祿寺司牲司爲慈牧所﹐置司圃所﹐設大使﹐未入流。辛亥﹐革韶州昌樂縣道會司。

省潮州府永丰倉副使一人。

韃靼遣使通於靖難兵。

壬子﹐省荊州當陽縣儒學訓導二人。

韃靼寇鐵嶺衛﹐殺百戶﹐鼓城。

總兵遼東都督楊文帥師圍永平﹐靖難兵還救永平。

十二月丙辰﹐靖難兵據西山寨﹐攻眞定遊兵。

庚申﹐革鳳翔府岐山﹑汧河二縣﹐登州府招遠縣﹐大同府渾源州﹐順慶府大竹縣﹐夔州府開縣﹑瞿塘﹐凡六稅課司。

壬戌﹐革保寧府紫石水驛﹐廣元縣問津﹑朝天二馬驛﹐閬中縣髙橋水驛。

丙寅﹐復置袁州府分宜縣鐵冶所﹑武昌府興國州鐵冶所。

丁卯﹐攺南寧府宣化縣那樓寨巡檢司爲那九寨巡檢司。

庚午﹐置重慶府江津縣五脈巡檢司。

丁丑﹐革成都府茂州汶川縣寨水巡司土巡檢﹐置流官巡檢一人。

戊寅﹐革潮州府海陽縣黃岡遞運所。

辛巳﹐省黃州府稅課司副使一人。

置神武中衛。

置錦州衛。

置鎭淮衛。

置丰沛衛軍民指揮使。

《兵部冊》系十二月﹐《備遺錄》以爲是年九月。

遣駙馬梅殷鎭守淮安。

殷守淮﹐號令嚴﹐軍威大震。都禦史茅大方以詩勗之曰「近來消息事如何﹐聞道將軍志不磨。從有大龍蟠地軸﹐莫教鐵騎渡天河。關中事業蕭丞相﹐塞上功勛馬伏波。老我不才無補報﹐西風一度一悲歌。」後靖難兵入京﹐不由淮安。文廟召殷還﹐寵賫甚至。殷不能平﹐時見辭色。文廟不得已﹐囑人伺之﹐竟殺殷於橋﹐投屍水中。公主聞變﹐人宮大慟﹐文廟官其子皆爲指揮。孫純﹐成化辛丑進士﹐博學性剛﹐有祖風﹐嘉靖初卒。靖難兵焚眞定六縣糧。

詔內官出使放縱﹐許有司械送於京。

洪武初﹐內官奉使出外﹐約束甚嚴﹐不得與士民交﹐然亦恃寵放縱﹐有司畏之。嘗有魯內官過廣信之弋陽﹐縱馬於田﹐蹈食其稼﹐佃者不知也﹐擊之傷足。魯詢佃者﹐知田主富人周也﹐遂遣人告之﹐周大懼﹐償其馬﹐傾貲賄焉。魯歸﹐有以擊馬事聞髙廟﹐竟籍周謫戍銅鼓衛。至是有以內官暴橫爲言﹐詔所在有司﹐但遇內官奉使暴橫虐害士民者﹐卽擒縛送京師以聞﹐於是內官奪气﹐密謀推戴矣。或曰靖難兵起三年﹐屢戰多勝﹐衝突千里﹐罕能禦之。然所過城邑﹐往往堅守不下﹐間克之兵﹐去卽殺守帥﹐復爲朝廷及壬午所據者惟北平﹑永平﹑保定三郡而已。至是﹐內官密言於文廟﹐直搗京師﹐約爲內應﹐天下可定﹐文廟然之。壬午春﹐舉兵直赴京師﹐不復爲歸計﹐意有所屬﹐而朝廷不知之也。兵旣入城﹐天下大定﹐內官言功不已﹐文廟患之。未幾﹐諸有謀者皆爲邊藩鎭守﹐假以大權﹐賜公侯服﹐儕於侯伯之上。永樂末徵胡﹐出塞數十日不遇虜﹐軍士困迫﹐大臣諫者輒鎖之。太監沐敬力爭﹐文廟罵曰「反蠻敢爾﹗」敬乃仰首徐應曰「不知誰是反蠻﹖」文廟大怒﹐命曳出斬之。敬語漸不遜﹐文廟捨之﹐乃曰「吾家養人皆如此﹐何憂不治。」敬亦與謀者也。

詔吏部考試﹐翰林編纂士以楊士奇第一﹐授吳王府副審理﹐仍居翰林。

士奇自志曰起家文學﹐除審理副﹐又云叨祿於朝四十四年﹐乃歷事四聖﹐已自遺建文矣。

以遼府紀善程通爲遼王左長史。

通﹐字彥亨﹐徽州績溪人。少有至性﹐動必遵理﹐嗜學不倦﹐鄕先生奇之。年十四﹐補縣學生。洪武乙丑﹐以貢入太學﹐時年二十二。丙寅﹐遭父喪歸﹐廬墓下三年﹐哀慟毀形﹐妻子至﹐不相識。戊辰﹐復上太學﹐時祖平調戍延安﹐年已大耋。

通乃上書曰「臣壯而無父﹐祖猶父也﹔臣祖老而無子﹐孫猶子也﹐更相爲命。今邊徼戍卒如林﹐顧豈少臣祖者。」辭極懇切。書奏﹐髙皇憐之﹐持其章不下﹐私命兵部檄召平。旣至﹐乃並召通﹐東西立石﹐陛下顧通曰「汝識此人否﹖」祖孫相持﹐哽咽不能仰視。髙廟嘆曰「孝哉若人﹗」命兵部除其籍﹐驛送平還鄕。庚午秋﹐通以尙書舉應天府鄕試。時遣諸王將兵行守邊﹐以封建策諸貢士於廷﹐獨通所對稱旨﹐親擢第一﹐授遼王府紀善。辛未﹐從王閱武臨淸。壬申﹐從王之國遼西。時王府未建﹐以祖喪免歸﹐復廬墓三年。服闋﹐復任。未幾﹐髙廟上賓。庚辰﹐從王渡海南還。辛巳﹐進左長史﹐明年始從之國荊州。悉心輔導﹐王敬禮之﹐凡一國之事咨焉。府中有衛士紀綱者﹐用調事得幸﹐每召而笞戒之。會文廟旣正大統﹐紀綱以入賀畱侍﹐歷官錦衣指揮使﹐被顧問﹐因乘間及封事。遂有詔械通詣京師﹐簿錄其家﹐得粗田四十畝﹐遺書千百卷﹐牯皮數張。黃希範﹐洪武未先出知徽州府﹐雅與通善。至是亦爲衛卒所捕﹐並籍其家﹐同赴京師。而績溪程姓最眾﹐幸使者仁恕﹐罪止一房﹐余獲保焉。有文稿百餘卷﹐悉毀於官。

以戶科給事中龔泰爲禮科都給事中。

泰﹐字叔安﹐金華義烏人。九歲而孤﹐母傅氏躬教之﹐遣就外傳而日記數千言。長從宋濂之門人宋思睿遊。洪武丙子領鄕薦﹐明年入太學。奉旨閱齊府衛﹐總畫周密﹐眾始危而後服之。吏部策試第一﹐除戶科都給事中。辛巳﹐遷都給事中。壬午六月﹐太宗師渡江﹐泰與其妻傅訣曰「顧事至此﹐吾分且死矣。爾等賫敕攜幼稚以歸﹐否則俱溺於井﹐辱可免矣。」言未竟﹐火起內廷﹐泰赴之﹐道爲兵校所執﹐見上於金川門﹐命非姦籍者釋之﹐泰亦釋﹐乃遂投城以死﹐是月十三日也。泰遇事剛果有爲﹐以孝友聞。始居邑庠﹐出息學宮之陰﹐俄有狂者﹐至擠泰於池﹐幾溺勿救。或請訟官﹐泰曰「使誠溺﹐彼病狂﹐於我何校﹖」卒不納。鄕人趙文慶者﹐爲姦所竊﹐迹之勿得﹐有謂巫言其應如響﹐叩之當得其實﹐願泰俱往。及往﹐巫見泰﹐瞠不能出一語﹐眾由是服泰之正。死時年三十六﹐鄕人士夫莫不悲之。子永吉﹐累官兵部右侍郎﹐攺南京大理寺卿﹐致仕。

議者謂泰得釋罪不及族﹐必有其由。或謂泰懲軍士最嚴﹐其死蓋仇之者所爲也。

右副總兵平安帥遼東兵十萬圍通州﹐不克。師及靖難兵﹐大戰九門城。

按《楊文敏公集》﹐孫巖﹐鳳陽人。從太祖渡江﹐擢金吾左衛百戶﹐尋升燕山中獲衛正千戶。洪武庚申﹐從王之國。己卯﹐王起靖難﹐以巖守通州。南兵大至﹐城圍數重﹐起士山臨城﹐攻西門﹐毀樓堞。巖率眾捍禦﹐城賴以完。未幾﹐兩軍合戰﹐巖操戈﹐身先士卒﹐大呼陷陣。士气爭奮﹐追奔逐北﹐斬馘甚眾﹐得饋運船三百餘艘﹐貲糧無算﹐升指揮僉事。辛巳﹐兵復至﹐攻城益急﹐巖勵將士﹐登城立戰﹐矢石交下﹐敵乃退﹐升都指揮僉事。壬午春﹐平安督遼東兵十餘萬逼城﹐巖語將佐曰「彼眾我寡﹐若城守不出﹐是示弱也。不若及其始至擊之﹐彼必敗也。」乃率敢死士數百﹐犯其鋒﹐而城上亦合勢大呼﹐安眾大潰﹐自是畏巖﹐無敢復來攻者。通城屏蔽冀方﹐使六師南進而無北顧憂者﹐巖之力也。事平﹐封應城伯。永樂戊戌六月二十日卒﹐贈翼城侯﹐謚威武。子亨嗣。

姜氏祕史卷五

壬午四年春正月甲申朔﹐都指揮葛進帥兵渡滹沱河﹐遇靖難兵﹐戰不利﹐奔還眞定。

丙申﹐省杭州府昌化縣丞﹑簿各一人。

增置仁和﹑海寧二縣主簿各一人。

丁酉﹐增設各衛經歷知事一人﹐理刑。

置錦衣衛經歷﹐優給武學﹐設教授一人﹐啟中等十齋訓導各二人。

革柳州永昌縣稅課局。

置西安府同官縣金鎖送巡檢司。

靖難兵拔兗州府鄒縣。

戊戌﹐靖難兵拔東平州﹐通判鄭華死之。

鄭華者﹐臺州臨海人﹐洪武丙子貢士﹐丁丑進士。官行人﹐謫東平州判﹐將赴任﹐聞靖難兵至﹐時鄕人趙次進丞無錫﹐華以妻托之﹐馳至東平﹐力疾戰死。

庚子﹐靖難兵克汶上縣﹐遂攻濟陽縣﹐庠生髙賢寧以書諫。

城陷﹐教諭王省死之。

王省﹐字子職﹐吉水人。洪武壬子領鄕薦﹐明年詔免會試﹐命吏部次第擢用之。省以親老乞歸養﹐復以文學應徵。髙廟親試稱旨﹐例當殊擢﹐自稱才薄學疏﹐親老乞便﹐遂授浮深教諭。

尋丁外艱﹐赴﹐攺睢陽。八年﹐攺濟陽。靖難兵至濟陽﹐省爲遊軍所獲﹐從容引譬﹐辭義慷慨﹐眾捨之。省乃升明倫堂﹐召諸生謂曰「若等如此﹐當如何名﹖明倫堂今日且都不說﹐只說君臣之義一節如何﹖」遂大哭﹐諸生亦哭﹐遂以頭觸堂柱而死。後有司立祠學宮院祀之。

髙賢寧者﹐濟陽人﹐建文中國子生。文廟兵至濟南﹐城未下﹐以箭書射城中﹐使亟降。時賢寧適在城中﹐乃作《周公輔成王論》射城外﹐請罷兵。未幾城下﹐賢寧被執﹐文皇帝曰「此作論秀才耶﹐好人也﹗」欲官之﹐固辭。其友紀綱勸令就職﹐賢寧曰「君是學校棄才。我食稟有年﹐不可也。」綱言於上﹐全其志而遣之。後卒﹐年九十有七。棄才云者﹐以綱被黜庠生也。

癸卯﹐革荊州府松滋縣﹑襄陽府谷城縣﹑兗州府魚臺縣﹑福州府連江縣四稅課司。

丙午﹐增設金華﹑蘭溪二縣主簿各一人。

丁未﹐革保定府神州﹑辰州府漵浦縣﹑彰徳府武安縣﹑鳳翔府寶雞縣﹑太原府寧鄕縣﹑平陽府浮水縣﹑敍州府髙縣﹑西安府耀州。

庚戌﹐靖難兵攻沛縣﹐守備指揮王顯迎降﹐知縣顏環﹑主簿唐子淸﹑典史黃謙皆死之。

環﹐字伯瑋﹐以字行﹐吉安廬陵人﹐唐魯公之後﹐以賢良徵授徐州沛縣知縣。文廟舉兵靖難﹐所過郡縣皆歸附﹐環獨以死守會。曹國公李景隆出師﹐駐於徳州﹐環率淮北民給軍餉﹐措畫有方﹐未嘗缺乏。辛巳六月﹐靖難師直搗濟寧﹐過沛﹐沛民竄匿﹐環招來之。九月﹐設沛丰軍民指揮司﹐集民壯五千人築堡備禦﹐尋調三千益前軍。壬午正月﹐靖難師駐沙河﹐二十二日攻沛。環遣縣丞胡先詣徐州告急﹐而度不能支﹐頂送其子有爲使歸﹐且告之曰「當還家白太太﹐子職勿克盡矣﹗」題察院壁曰「太守諸公鑑此情﹐只因國難未能平。丹心不攺人臣節﹐靑史誰書縣尹名。一木豈能支大廈﹐三軍空擬築長城。

吾徒𨿽死終無憾﹐望采民謠達聖明。」夜二鼓﹐師入東門﹐指揮王顯迎降﹐環冠帶升堂﹐南面拜﹐大哭曰「臣無以報國矣﹗」乃自經死﹐時年五十。其子不忍去父﹐復還﹐已死矣﹐遂自刎以從。俄擒主簿唐子淸﹑典史黃謙至﹐亦死之。縣丞胡先收環父子屍﹐葬南關﹐題曰「顏公墓」。正統初﹐監察禦史彭最巡邑﹐詢諸戶部主事致仕孟式﹐得其葬處﹐令有司起墳﹐立祠祀之。

靖難兵入蕭縣﹐知縣鄭恕死之。

鄭恕﹐臺州仙居人﹐由訓導舉升直隸徐州蕭縣知縣。靖難師至﹐力拒焉﹐被擒﹐死時年五十六。二女當配﹐亦死之﹐子濂﹑湜﹑侄皆從坐。恕之戮也﹐在壬午八月十七日云。仙居建祠祀恕及其二女﹐春秋祭之。

癸丑﹐革東昌府臨淸縣臨淸閘。

靖難兵次徐州﹐城守不下。

置四川英武前衛。

何福﹑陳暉﹑平安帥師追靖難兵﹐次於濟寧﹐盛庸次於淮河。

刑部尙書侯泰督運通濟寧。

泰﹐字順懷﹐南和人﹐累官刑部尙書。靖難師起﹐泰主抗禦之策。壬午二月﹐運糧至濟寧諸郡。五月復運糧至淮安﹐京師已告急。六月赴京﹐行至髙郵﹐被執﹐七月十二日就戮。弟敬祖﹑子巳尋坐死。

蘇州府知府姚善以郡兵入衛京師。

善﹐字克一﹐湖廣安陸州人。初姓李﹐後復今姓﹐居魚寶。

爲人志行純篤﹐學識髙遠。爲書生時﹐徧讀書﹐所曰「待旦軒」

﹐會稽唐之淳爲之銘。善工詩﹐與唐相唱和。洪武中﹐由鄕舉歷祁門丞﹐同知廬州﹑重慶﹐所至有能聲。三十年﹐擢同知蘇州。初﹐上以吳民薰染夷俗﹐僭靡違法﹐明法以齊之﹐囂者或更籍﹐持短長﹐賊譎蜂起﹐號難理。善洞達政體﹐周悉人情﹐張弛寬密﹐各協事宜。每數造諸郡賢哲﹐考治道﹐商界民生休戚﹐俗尙淳漓﹐以期消息自革。由是吏民頗尙禮義﹐轉稱大治﹐爲列郡最。隱士王賓獨居陋巷﹐善往候見﹐捨車躬詣門。賓問爲誰﹐應曰「姚善。」乃開門延語﹐及賓報謁面府門﹐再拜而去。善自邀還﹐辭曰「非公事不敢入也。」又將候韓奕﹐避入太湖﹐善嘆曰「韓先生可謂名可得聞﹐畫不可得而見也。」己卯﹐靖難師起﹐善畫策勤王﹐與有勞焉。壬午﹐京師平﹐時黃子澄朝廷索之急﹐避於善所﹐約與航海。善曰「在公則可﹐在善則不可。善守土之臣﹐當與城存亡。」子澄去﹐竟仗節而死。其見危致命﹐節義可稱云。長子節發戍賀千戶所﹐幼子繼兒蘇州隨母給配﹐保兒﹑頂兒送工部習匠。善以壬午六月二十一日逮問﹐七月十一日就戮﹐時年四十三。又考之《太宗實錄》﹐云燕師日迫﹐建文與方孝孺用漢破七國之策﹐貶齊﹑黃於外。善言於朝曰「有文武才略可以扶顚濟危者﹐反置之散地不用。今事狼狽﹐須急召之。」詢其姓名﹐不對﹔再三詢之﹐則曰「於今人才豈有過於黃太卿哉﹗」遂復召二人﹐不至。則是善嘗在朝也﹐然其詳不可考矣。正徳丙子﹐巡撫都禦史秦金祀之鄕賢祠。

二月丙寅朔。

己未﹐增置蘇州府推官一人。

丙寅﹐論徵伐功﹐榜於徳州﹐升賞有差。

雲南左衛副千戶關慶升楚雄衛指揮使。

辛未﹐攺瓊州府寧遠縣藤橋巡檢司爲臨川巡檢司。

癸酉﹐革沔陽景陵縣僧會司。

甲戌﹐革鳳陽府太和縣﹑延安府宜君縣﹑鞏昌府寧遠縣﹑太原府崞縣﹑潼川州安嶽縣四稅課司。

乙亥﹐攺田州府向武縣﹑都康州直隸廣西布政司﹐革武林縣﹐以其地附富勞縣﹐攺隸向武州。

丙子﹐攺福州府古田縣谷口巡檢司爲水口巡檢司。

丁丑﹐革邵武府泰寧縣道會同。

己卯﹐省楚雄府稅課司副使一人。

更定品級階勛。

尙書爲特進資政上卿﹐侍中資政卿﹐侍郎資政亞卿﹐郎中資政中大夫﹐員外贊政大夫﹐給事中嘉正中士。

三月甲申朔。

丙戌﹐革廣平府廣平縣﹑眞定府趙州二稅課司局。

靖難兵自徐州趨宿州。

丁亥﹐革武昌嘉魚縣﹑辰州府辰溪縣﹐濟南府齊河﹑長淸﹑肥城﹑新城﹑新泰﹐萊蕪六縣﹐兗州府巨野﹑東阿二縣﹐肇慶府陽江縣﹐凡十一稅課局。

丁酉﹐右副總兵都督平安帥師次淝河﹐擊敗靖難兵﹐復戰不利。時安部下胡騎指揮火耳灰素驍勇﹐及北兵敗﹐持弰直趨文廟﹐不敢有加﹐欲執之﹐北兵童信引兵射之﹐蹶其馬﹐遂降。

而復與安戰﹐安敗績。

丙午﹐攺九江府徳化縣龍開河鎭巡檢司爲瑞昌縣白石巡檢司。

增設西安府稅課司副使一人。

攺封遼王於荊州府﹐遂之國。

遼東都指揮帥兵圍薊州﹐指揮李廣以城降﹐指揮孫通拒之。

北平都指揮陳賢以靖難兵來救﹐諸軍退送﹐移師圍保定﹐不克。

遣監察禦史魯鳳詔使靖難兵。

靖難兵日迫﹐朝廷議遣使致書罷兵﹐無敢行者。風韶獨請﹐至軍前不納﹐鳳韶取竹通節入書﹐鼓風達之﹐亦不報﹐旣而歸第。鳳韶﹐江西廬陵人。

四月甲寅朔。

丙辰﹐省重慶府棋江縣訓導二人。

靖難兵次﹐文廟及諸軍戰。自是諸軍及靖難兵按綴行守﹐互戰不已。

庚午﹐省徽州府永丰倉﹑池州府﹑太平府丰積倉副使一人。

革永昌府道州永明縣﹑郴州桂陽縣﹑平陽府吉州﹑大同府沁水縣﹑廣州府增城縣﹑嘉定州犍爲縣﹑烏蒙府稅課局。

省烏撒﹑曲靖二府稅課司副使一人。

己巳﹐置撫州府臨川縣﹑壇林宗仁縣﹑�夌宜黃縣止馬﹑廣信府貴溪縣南津四巡檢司。

庚午﹐總兵官何福帥師次於小河﹐敗靖難兵。

時上欲還﹐朱能諫止。小河之戰﹐指揮同知徐�深入陷陣﹐連殺十餘人﹐敵亦辟易莫敢當。忽大風塵起﹐軍亂﹐猶奮槊直呼曰「男兒當於死中求生。」會馬蹶﹐沒於陣。初﹐太宗起兵﹐置勇士一軍自將﹐皆才力過人者﹐而徐與焉。永樂初﹐贈驃騎將軍都指揮使。右見《抑庵文集》。

遼東諸軍復圍保定﹐積四十日﹐不克引還。

都督韓觀帥兵次於保定三臺﹐及靖難兵�都指揮丁�帥師次於小保定縣﹐靖難兵遂戰﹐大敗﹐觀軍還﹐敗績。

辛未﹐革龍江關副使二人。

丙子﹐何福次於汴河﹐及靖難兵大戰。丁丑﹐至齊眉山﹐復戰。

洪武中﹐有道士題其門曰「滅煙」﹐知府聞而從之。至是﹐靖難兵駐髙平坡日﹐亭午攻城﹐貴人來覘﹐以門榜報﹐文皇大恐﹐拔營而去。觀此革命之際﹐豈人謀哉。

丁丑﹐置雲南府祿丰縣儒學。

庚辰﹐葉蕃寇保寧千戶所﹐陷之。

辛巳﹐靖難守將敗韓觀於安州西南﹐及山西右護衛軍。

壬午﹐靖難兵及諸軍戰於靈壁﹐悉破營寨﹐諸軍大敗﹐執左副總兵陳暉﹑右副將軍總兵平安﹐總兵官何福宵遁。

於是文廟慰勞備至﹐遣將費瓛送暉﹑安於北﹐暉中道逸去﹐不知所終。安後掌北平都司印﹐後文廟登極﹐語北平使曰「平保兒尙在耶﹖」安遂自經。

五月癸未朔。

戊子﹐省鳳陽府泗州廣濟倉﹑廬州府六安州軍儲倉﹑廣徳州和丰倉﹑臨江府丰儲倉﹑袁州府永丰倉﹑吉安府大有倉各副使一人。

革貴州都司及福建閩淸縣﹑平陽府汾西縣三稅課司。

靖難兵次泗州﹐指揮周景以城降。

壽州千戶劉源以城降。

辛卯﹐省泉州府永春縣﹑興化府興化縣﹑辰州府辰溪縣各丞簿一人。

靖難兵渡淮﹐都督盛庸敗走﹐遂克盱眙縣。

壬辰﹐靖難兵據鐵裏寨﹐及都督韓觀軍戰﹐大敗。

丙申﹐置慶陽府靈州巡檢司。

遣京衛官軍操戰。

戊戌﹐靖難兵次三河﹐諸軍迎戰﹐敗績。

張本﹐字致中﹐東河人。洪武中﹐以國子生擢揚州府江都縣知縣。靖難兵及境﹐衛府皆已歸附﹐本猶率民治守具。其母曰「此天命也﹐可違天以禍人乎﹗」遂率民詣軍門﹐朝事平﹐升知府。後官兵部尙書﹐宣徳六年正月七日卒。

己亥﹐揚州衛指揮王禮謀叛﹐禦史王彬﹑守將崇剛覺之﹐執禮系獄﹔弟王宗誘指揮徐政作亂﹐遂執剛﹑彬。庚子﹐靖難兵至﹐禮迎降。

政系張勝故人。王彬字文質﹐東平人。革除中爲禦史。歲壬午﹐與指揮崇剛知之﹐執禮及其黨系獄。五月乙亥﹐燕將都指揮吳王招諭揚州﹐禮弟宗與千戶徐政﹑張勝率舍人吳麟等數人出禮等於獄﹐執彬及剛﹐開門以降。惜彬之死狀無可考也。

崇﹑剛鎭守楊州指揮﹐語見前。

今按﹐自建文初年﹐靖難師興﹐被執者無慮數十人﹐不止剛與彬而已。己卯懷來之戰﹐都指揮兪瑱﹔莫州之戰﹐都指揮潘忠﹑楊松﹔眞定之戰﹐都督寧忠﹑都指揮劉遂﹔庚辰白溝河之戰﹐都指揮何淸﹔滄州之戰﹐都督徐凱﹑程暹﹐都指揮兪琪﹑趙滸﹑胡原﹑李英﹑張傑﹔徳州之掠千戶蘇瓛﹔東昌之襲都指揮唐化﹔辛巳滹河之戰﹐都指揮鄧戩﹑陳鵬﹔眞定之圍﹐都指揮朱榮﹔定州之戰﹐都指揮花英﹑鄭琦﹑王恭﹐指揮詹忠﹔壬午渡衡水﹐則指揮賈榮﹔拔東平則指揮詹景﹔拔汶上則都指揮薛鵬﹔渦河之戰則胡騎都指揮林帖木兒﹔淮河之戰則守將丁良﹑朱彬﹐都督陳暉﹑馬溥﹑徐眞﹐都指揮孫成﹑指揮王貴等一百八十餘人。及彬與剛見執﹐則勢已不支矣。又有守將陶銘﹑胡觀﹑先鋒孫林﹑都指揮袁宇﹑房昭﹑葛造﹑何福﹐皆力戰有功﹐未嘗被執也﹐其戰迹與死狀皆未悉﹐姑備書其姓名以俟知者補之。

靖難兵趨鳳陽渡淮﹐知府徐安守之﹐不克。

安﹐寧波人。洪武中舉人才﹐官知山東濟南府﹐後調鳳陽。

至是﹐靖難兵謀自揚州趨南京﹐微服間道從靈壁出鳳陽。安知之﹐折浮橋絕舟楫以守﹐竟獲一漁舟而濟。後上正大統﹐罷安﹐放歸田裏﹐年餘舉遺逸﹐有司以安姓名上﹐遂得復仕。居數載﹐鳳陽諸戚裏奏安不體朝廷親親大義﹐庇護細民﹐奪還莊業。上始怒曰「朕昔猶有所困﹐況若曹乎﹗」逮安至﹐謫戍雲南。

辛丑﹐靖難兵次六合縣﹐諸軍與戰﹐敗績。

壬寅﹐靖難兵次髙郵﹐守備指揮王傑出降﹐遂以黃旗入城招諭﹐城中軍民悉降﹐於是沿江郡縣多降。

甲辰﹐省襄陽府上津﹑竹山及房山縣儒學訓導各三人。

諸軍至骷髏﹐遇靖難兵﹐大潰。

徵鳳陽府種馬赴京﹐次大柳樹驛﹐遇靖難兵﹐奪之。

遣刑部侍郎金�﹑禮部侍郎黃觀﹑園子監祭酒張顯宗﹑翰林院修撰王叔英等徵兵於江西等處。

《兵部貼黃冊》有朱進﹐系常州人﹐跟金侍郎往江西﹐六月被南昌左衛百戶�縛送京。

張顯宗﹐汀州寧化人。少喪父﹐其母黃守志教之。洪武辛未進士第二人﹐授編修﹐升太常寺丞。建文中﹐自國子監祭酒升工部右侍郎﹐往江西招集壯丁﹐募民出粟。太宗卽位﹐顯宗及江西布政使楊璉﹑按察司房安﹑僉事呂升並爲軍卒執﹐告其罪﹐釋之不誅﹐謫戍興州。顯宗有文學﹐多著述﹐惜其功名不終。於一時皈附之臣﹐有政事者如大理卿虞謙﹑侍郎徐宗實﹐文學者如侍講王景﹑司業張智﹑修撰李貫輩﹐難免於罪咎﹐然文廟未嘗重之。顯宗後起爲交趾布政。

謙字伯益﹐金壇人﹐建文中任杭州知府。永樂初﹐召爲大理寺左少卿。

詔天下勤王。寧波知府王璉以海舟入衛京師。

璉字器之﹐莒州日照人。學通經史﹐長於《春秋》。初任教授﹐謫遠方。洪武末以賢能薦﹐授寧波知府。淸儉律己﹐平易近民﹐杜私謁﹐革吏獘﹐政教兼舉。璉自奉儉約﹐一日見饌有魚肉﹐大怒﹐命撒而瘞之﹐號「埋羹大守。」惟痛繩武人之不法者﹐以故軍衛銜之。靖難兵進﹐方造船航海勤王﹐爲軍衛縛之﹐往京師請罪。上問造舟何爲﹐對曰「由海趨瓜州以截來路耳。」上義而釋之﹐得還田裏。故鄞人黃潤玉《四明文獻錄》稱云「獨於軍衛痛抑姦貪﹐卒罹橫逆。」又贊曰「富貴不淫﹐患難奚卹﹐神明其心﹐終始一徳。」蓋指此云。

六月癸丑朔﹐靖難兵次浦子口﹐諸軍迎戰﹐敗之。髙煦至﹐復戰﹐諸軍不利。帝遣都督陳瑄率水軍往援﹐瑄以舟師逃降。

靖難兵次於江上﹐都督盛庸會軍南岸禦之。

時戰敗﹐文廟欲還﹐適髙煦帥兵至﹐文廟撫其背曰「兒當再戰﹐吾力疲矣﹐世子多疾﹐天下若定﹐以爾爲太子。」於是髙煦殊死戰﹐竟敗諸軍。

乙卯﹐靖難兵以陳瑄舟師渡江﹐盛庸力戰﹐敗績﹐遂次於江上。帝遣魏國公徐輝祖﹑開國公常升等分道禦之﹐諸宦官喧然謂不如避位﹐有竊寶敕出見文廟者﹐李景隆已令金川門守卒解甲﹐而宮中火起矣。

