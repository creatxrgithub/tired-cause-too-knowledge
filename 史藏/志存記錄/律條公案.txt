律條公案

律條公案﹝明﹞陳玉秀輯

七卷﹐全名是《新刻海若湯先生匯集古今律條公案》「書林蕭少衢梓行」。前面有「六律總括」﹑「五刑定律」﹑「擬罪問答」等﹐分爲謀害﹑彊奸﹑姦情﹑彊盜﹑竊盜﹑淫僧等類。

律條公案卷

一謀害總類

董推官斷問謀害舉人

蘇侯斷問打死人命

陳府尹判問惡僕謀主

武主政斷爲父殺繼母

馬代巡斷問一婦人死五命

吳推府斷問船戶謀客

魏卹刑因鴉咒鳴冤捲

二彊奸總類﹝有目無文﹞捲

三姦情總類

傅代巡斷問謀娶殺命

吳代巡斷問娘女爭鋒

周縣尹斷翁姦媳死彊盜總類

丁太府斷舟人劫財殺命

曹推官訪出慣賊

岑縣尹證兒童捉賊

吳推府斷問僻山搶殺

徐代巡斷搶劫緞客捲

四竊盜總類

馮縣尹斷木碑追布

許典史斷婦人偸雞淫僧總類

蔡府尹斷和尙姦婦

晏代巡夢黃龍盤柱

張判府除遊僧拐婦

曾主事斷淫僧拐婦除精總類

鄭知府用神除蛇精

曾縣尹判除木虱精除害類

鐘府尹斷猛虎傷人捲

五婚姻總類

戴府尹斷姻親誤賊

蘇縣尹斷指腹負盟

趙縣尹斷兩姨訟婚

章縣尹斷殘疾爭親妒殺類

許兵巡斷妒殺親夫捲

六謀產總類

吳按院斷產還孤弟

韓代巡斷嫡謀妾產

謝府尹斷弟謀兄產

夏太尹斷謀占田產

詹推府斷霸占家產混爭總類

蘇縣尹斷光棍爭婦

項縣尹斷二僕爭鵝捲

七拐帶總類

王減刑斷拐帶人妾

曹推府斷拐帶女子節孝總類

周推府申請旌表節

彭守道旌表黃烈女

王縣尹申請旌表孝婦

湯縣尹申獎張孝子附

錄六律總括

附六字《西江月》

編次納贖則例歌括

納紙則例

五刑定律

笞刑有五

杖刑有五

徒刑有五

雜犯

流刑有三

死刑有二

擬罪問答

金科一誠賦執照類

娼妓從良照

寡婦攺嫁照

杜絕後打照

告給引照身保狀類

保縣官

妻保夫

母脫子軍

卷一謀害總類

董推官斷問謀害舉人處州府云和縣進士羅有文﹐知南丰縣事。有年家龍泉縣舉人鞠躬﹐又系瓜葛之親。帶僕三人貴十八﹑章三﹑富十往謁有文﹐僅獲百金。將銀五十兩買南丰銅餾金玩器﹑籠金蓖子﹐用皮箱盛貯﹐白銅鎖鑰﹐又往南京按院梅先春任﹐亦系表親。貨齊同有文起身。數日到瑞丰﹐先令章三﹑富十二人起早往南京探問按院巡歷何府﹐約定蕪湖相會。次日上船﹐水手葛彩爲彼搬過行李上船﹐見皮箱甚重﹐想是金銀﹐乃報與家掌艾虎曰「數皮箱甚重﹐想是金銀﹐決非他物。」二人乃起不良之心﹐議曰「不可再搭別人﹐以便中途行事。」計排已定﹐乃佯謂躬曰「我想相公是讀書之人﹐好靜﹐恐搭做客雜人同船攪擾不便﹐今不搭別人﹐但乞相公重賞些船錢。」躬曰「如此更好﹐到蕪湖時多把錢與你就是。」二人見說﹐愈疑銀多。是日開船﹐數日過了九江。次晚﹐水手將船稍在僻處。候至半夜時分﹐艾虎執刀向躬頭一砍﹐葛彩執刀向貴十八頭一砍﹐主僕二人死於非命。丟入江中﹐搜出鎖匙﹐將皮箱開了﹐見滿箱皆是銅器﹐有香鑪﹑花瓶﹑水壺﹑筆山﹑精致玩器﹐又有蓖子﹐皆是籠金故事的﹐止得銀三十兩。彩曰「我說都是銀子﹐二人一場富貴在眼下﹐原來是這些東西。」虎曰「有這樣好貨﹐愁無賣處﹖莫若載至蕪湖﹐沿途發賣﹐卽是銀子。」二人商議而行。章三﹑富十探得按院消息巡歷蘇州﹐逕轉蕪湖候主﹐半月不見主來﹐乃討船一路上來﹐並未曾有。又上九江﹐直抵瑞丰原店借問﹐店主曰「次日換船卽去﹐何待如今﹖」二人愕然﹐又下南京。盤纏皆盡﹐徧無覓處。二人典衣爲路費﹐往蘇州路問。及到蘇州﹐徧問主人並無消息﹐不意梅按院已起馬往巡松江。二人又往松江又問﹐亦無消息。囊篋消然﹐欲見梅按院﹐柰衛門整肅。二人商議﹐莫若做狀一紙往告﹐乃具狀曰﹕告狀人章三﹑富十﹐系處州府龍泉縣民﹐告爲失主事。恩主舉人鞠躬﹐自南丰仰候臺臺。瑞丰別主﹐往京探駕出巡﹐約定蕪湖回信。到京依期轉候﹐半月不來。直上九江﹑瑞丰等處尋覓不獲。中途失主﹐情慘可矜。囊篋消然﹐典衣作費到蘇﹐爺臺發駕到此。入叩無由﹐具狀懇臺作主代查。庶使奴等有依﹐他日不疑瓜李。上告。梅院見狀大驚﹐乃問曰「你相公來此﹐中途如何相別﹖」章三曰「小人與相公同別南丰羅爺任上﹐買有餾金銅器﹑籠金蓖子以作賀儀﹐離南丰而抵瑞丰﹐令小的二人起早先往京中﹐探問老爺巡歷何府﹐以便進謁﹐約定蕪湖回信。到京得知老爺蘇州﹐復轉候主。半月未來﹐小的二人討船直上九江﹐沿途尋覓﹐未有消息。疑恐來蘇﹐小的盤纏已盡﹐典衣作費到蘇﹐老爺發駕。徧覓皆無﹐今到此數日﹐老爺衙門整肅﹐不敢進見﹐故假狀爲由﹐門上才肯放入。乞老爺念老分上﹐代爲淸查。」梅院曰「中途別後﹐或回家去﹖」富十曰「來意的確﹐豈回家去﹖」梅院曰「相公在南丰﹐所得多少﹖」富十曰「僅得百金。」梅院曰「賣貨多少﹖」章三曰「買銅器丰蓖用銀五十兩。」梅院曰「你相公最好馳逞﹐旣未回家﹐非舟中被劫﹐卽江上遭風。我給批文一張﹑銀二兩與你二人做盤纏﹐沿途緝訪。若被劫定有貨賣﹐逢有賣銅器丰蓖者究問﹐來歷不明者﹐卽結送宮。起解見我﹐自有分曉。」二人領批而去﹐往各處捕獲皆無。章三二人盤纏將盡﹐歷至南京﹐見一鋪有一香鑪。二人細看是眞﹐問曰「此香鑪肯賣否﹖」店主曰「自是賣的。」章三問﹕「還有甚玩器否﹖」店主曰「有。」章三曰「有則借看。」店主擡出皮箱任揀。二人看得的確﹐問曰「此貨何處販來的﹖」店主曰「蕪湖來的。」富十一手扭結﹐店主不知其故﹐乃曰「你這二人無故劫人﹐有何緣故﹖」大講廝打。偶兵馬司朱天倫過門﹐問曰「何人唣﹖」章三扭出﹐富十取出批文投下。帶轉司去﹐細問來歷。章三一一詳述。朱公曰「你何姓名﹖」其人曰「小人名金良。」朱公曰「此貨由何處來的﹖」良日﹕「此貨前是妻舅由蕪湖販來的。」朱公日﹕「此貨非蕪湖所出﹐安在此處販來﹖中間必有緣故。」良曰「要知來歷﹐拘得妻舅吳程﹐方知明白。」朱公卽發牌拿程﹐將眾收監。次日﹐拿吳程到司。朱公問曰「你前在何處販此銅貨來﹖」吳程曰「此貨出自江西南丰﹐適有客人販至蕪湖﹐小人用價銀四十二兩﹐憑牙掇來。」朱公曰「客人你認得是何處人否﹖」程曰「萍水相逢﹐那里認得。」朱公聞言﹐不敢擅決﹐只將四人一起解赴。梅院正巡至太平府﹐解人解至察院。梅院正值審錄考察﹐無工勘問﹐發委推官董廷試問明繳報。解人起批回訖。董推府升堂﹐富十﹑章三具狀曰﹕告狀人富十﹑章三﹐系處州府龍泉縣民﹐告爲謀害事。恩主鞠躬往丰謁戚﹐用價五十兩買有銅器丰篦﹐來京叩院。中途別主。豈料凶惡金良﹑吳程﹐頓起梟心。利財謀命坑身﹐徧覓幸獲原贓。懇天嚴鞫﹐淸屍正律﹐生死銜恩。上告。吳程訴曰﹕訴狀人吳程﹐系江陵縣民﹐訴爲冤枉事。守法經商﹐蕪湖生意。偶因客帶銅貨﹐用價掇回﹐當憑儈段克己見證。豈料梟惡富十﹑章三﹐飄空冒認。切思貨系禦來﹐安敢明賣﹖懇天作主﹐劈冤枉害。上訴。推府受詞﹐研審一徧收監。次日﹐牌拘段克己到﹐取出各犯聽審。推府曰「段克己﹐你做牙行﹐吳程稱是憑你掇來﹐必知原客何名何姓。」克己曰「往過來續﹐昔進店今亡﹐安能久記姓名﹖」推府曰「此案乃都爺發來﹐兼且人命重事﹐知而不報﹐必與同謀。吳程﹐你明白招來﹐免受重刑。」程曰「古道『有眼牙人無眼客』﹐當時貨憑他賣。」段曰「是時你圖他貨賤﹐肯與他買。我不過爲你解紛息爭﹐平其價耳。我豈與之盤姦細乎﹗」推府曰「因利而帶貨﹐人之情也。倘不圖利﹐安肯乘波抵險﹐奔走江湖﹖你旣知他貨賤賣必是竊來之物﹐汝做牙行延攬四方﹐豈不知此事﹖二人自相推阻﹐中間必有說話﹐從直招來﹐若是他人速報名姓﹐若是自己﹐招明受罪﹐何待刑拷﹗」二人不招﹐俱發各打三十﹐挾敲三百。仍前推阻﹐自思﹕「二人受此苦刑﹐竟不肯招﹐且權收監。」但見忽有一片葛葉順風吹來﹐將門上所掛之紅彩一起帶下﹐飄在克己身上。不知其故。及退後堂﹐自思﹕「衙門並未栽葛﹐安有葛葉飄來﹖此事甚異﹐竟不能解。」次日又審﹐刑鞫不招﹐遂擬成疑獄﹐具申梅院。倒文令著實查報﹐且委查盤儀眞等縣。推府起馬往蕪湖討船﹐官船皆答應上司去﹐臨時差皂快捉船應用﹐偶爾捉艾虎船到﹐推府登舟問曰「你何名也﹖」虎曰「小人名艾虎。」「彼何姓名﹖」虎曰「水手名葛彩。」推府自思﹕「前疑已釋﹐葛葉隨彩而下﹐想謀人者卽葛彩也。」遂不登舟﹐令手下擒捉二人﹐轉公館拷問﹐二人唬得魂飛魄散。推府曰「你謀害舉人﹐前牙行段克己報是你﹐久緝未獲。今旣獲之﹐招承成獄﹐不必多言。」艾虎曰「小人撐船﹐與克己無干﹐彼謀人何故亂扳我等﹖」推府怒其不訴﹐卽令各重打四十﹐寄監蕪湖縣。乃往各縣查盤﹐回府卽行牌取二犯審問。蕪湖知縣卽將二犯起解到府﹐送入理刑廳。推府卽令重打四十迎風﹐二人毫不招承。乃取出吳程等一干犯人對審﹐吳程曰「你這賊﹐謀人得貨脫銀﹐累我等無辜受此苦楚﹐蒼天有眼。」葛彩曰「你何昧心﹐我並未與會面﹐何故妄扳﹖」吳程曰「銅貨丰篦得我價銀四十二兩﹐克已可證。」艾虎二人抵飾不招﹐取挾敲一百﹐艾虎招曰「事皆葛彩所起﹐當時鞠舉人來船﹐彩爲搬過皮箱三隻上船﹐其重異常﹐意是金銀﹐故萌此心﹐不搭別人﹐過湖口以刀殺之﹐丟入江中。後開皮箱見是銅貨﹐止得銀三十餘兩。二人悔之不及﹐將貨在蕪湖發得吳程銀四十兩。是時只要將貨脫身﹐故爾賤賣﹐被段克已覺察﹐挾分其銀一十五兩。」克己低首無言。推府令各自招承﹐富十﹑章三叩謝曰「爺爺靑天﹐恩主之冤﹐一旦雪矣。」推府判曰﹕審得葛彩性若鷹鸇﹐試輕重而起朵頤之想﹔艾虎心同狼蠍﹐聞利言而操害命之謀。駕言多賞船錢﹐探囊中虛實﹔不搭客商唣﹐妝成就裏機關。梢船僻處﹐豫避人知。肆惡更闌﹐操刀殺主僕於非命﹔行凶夜半﹐丟屍泯蹤迹於江湖。不思天理誰欺﹐自慶姦謀叵測。欣幸滿箱銀兩而登時富貴﹐豈知盈銅貨非旦夕脫身。裝至蕪湖﹐牙儈知而分騙﹔販來京鋪﹐二僕認以獲贓。賊不知名﹐飄葛葉而詳施顯應﹔犯難處獲﹐捉官船而自報眞名。悟符前讖﹐非是風吹敗葉﹔擒來拷鞫﹐果是謀害正凶。招出吳程﹐和買澑金之貨﹔扳來克己﹐已騙分十五兩之銀。葛艾二凶利人財﹑謀人命﹐合梟首以示眾﹔吳段二惡和買貨﹑騙分贓﹐皆克配於遠方。金良無辜﹐應皆省發。立成文案﹐申於按院。梅代巡看得情眞罪當﹐依擬將葛彩﹑艾虎秋季斬訖﹐吳程﹑克己卽行發配。予按﹕此斷𨿽鞠躬之冤魂抑鬱不伸﹐實董公之英哲﹐用心體認﹐乃能斷出此冤﹐一則不負上人所委﹐次則不致姦凶漏网﹐是可見天理昭然而王法明矣。

蘇侯斷問打死人命髙淳縣史魯﹐家世富豪﹐金銀錢谷多積巨萬。放債起利﹐每月𨿽作加三苛算﹐實過加五。貪民無柰﹐貪其易借﹐只得前去揭債。時有馬孔佳﹐己開店營生﹐有弟馬孔昭欲經商買賣﹐托保辛金前去史魯處揭借本銀十兩﹐販賣雜貨。一年之間﹐已獲大利﹐幾三十餘兩。限滿之日﹐自備本利算還。魯不肯要算加五﹐心中自忖﹕「孔昭本是貧人﹐借我銀子去做買賣﹐不意如此趁錢﹐一年之間﹐遂爾發迹。」重加磊算﹐孔昭曰「律有明條﹐月息三分。今蒙所借﹐營生略獲幾分微利﹐亦是我命運將通﹐豈汝銀子能爲生意乎﹖今要算利加五﹐吾亦奉命不敢違矣。乃再欲磊算﹐此世之所罕見者﹐天理人心﹐安可如此亂行﹖」魯大怒曰「汝當初手無半文﹐衣不遮體﹐食不果腹﹐縱有擎天手段﹐亦只在空地打坐。今得我本銀經營販賣﹐衣食充足﹐錢財生旺﹐乃負心脫債﹐罪惡滔天。自古錢歸算路火蓋人頭﹐不思感激於我﹐反以惡言橫語回復於身﹐無乃恩將仇報耶﹗」孔昭曰「我不認還﹐便爲脫負﹔今一一照例奉還﹐天理人心一毫無昧﹐小人安肯服耶﹗且世借銀本爲營生獲利者有之﹐折本者亦有之。如公所言獲利者追其重利﹐傷本者利從何供﹖抑將取其性命乎﹖」史魯聽言大怒﹐乃罵曰「那个借債的不依我算﹖你偏放刁一至此也﹗」喝令家人將孔昭扭打於地﹐徧身重傷﹐登時气絕。有兄孔佳聞知﹐前往看時﹐只見死於地下。放聲大哭﹐乃具狀奔告本縣蘇公臺下﹐其詞曰﹕告狀人馬孔佳﹐爲磊債殺弟事。富豪史魯﹐家財巨萬﹐勢焰彌天。身弟孔昭與借銀十兩﹐照例交還﹐重行磊算。弟心不服﹐觸犯虎賊﹐喝令家人人等亂棍從打﹐登時气絕。原中中等見證。人命關天﹐冤情慘地。望乞檢驗塡命﹐庶免凶殘漏网﹐生死沾恩﹐望光上告。縣主蘇公見其狀詞﹐心中怒曰「我已久聞此地土豪放債屢屢磊算﹐重科利息﹐今果有此事矣。況且打死人命﹐其惡又何如耶﹗」遂發牌拘提史魯。魯謂牌公曰「聞得你老爺惱我磊債算人﹐不知此事是爲財主的常事﹐何必官府勞心﹖想他家裏亦要放債﹐亦要討利﹐豈肯饒人﹖況孔昭乃是竊盜我家財物﹐被我小廝捉獲﹐登時打死﹐但不曾稟明官府﹐失此一節事耳。」遂以酒飯相待。民快工人亦入縣訴狀﹐有曰﹕訴狀人史魯﹐爲燭冤豁命事。慣賊馬孔昭﹐竊盜害民﹐鄕犬蠹。本月月夜半﹐潛入廚房﹐偸盜財物。僕見作獲﹐是行打死。不期賊兄孔佳飄捏磊債殺命情由﹐誑臺誣陷。切思人命重情﹐豈敢輕犯﹖僕止黑夜殺賊﹐未嘗白晝毆人。乞天詳燭﹐超活蟻命﹐吁天哀訴。蘇公亦準史魯狀詞。次日﹐卽拘馬孔佳﹑史魯一干犯人聽審。孔佳哀哀口叫弟被打死﹐史魯切切彊辯打死賊徒﹐眞僞混淆。蘇公心知孔佳理眞﹐史魯情虛﹐乃呼原中辛金﹑裏鄰楮畢等﹐細細鞫審。皆曰「孔昭白日還債是眞﹐未聞其黑夜竊盜。史魯見孔昭借他銀兩經營買賣﹐頗獲其利﹐彊欲磊算苛取。孔昭不服﹐不免言語相傷。史魯不忿﹐喝令家人打傷致死。今蒙老爺勘究﹐小的豈敢隱瞞。」史魯曰「此二人皆是無恥光棍﹐私受孔佳賄銀二十兩﹐故此證陷小民。且俗語云『樹大招風﹐富者多怨』﹐乞天明察﹐庶不冤枉良善。」辛金乃曰「孔佳貧人﹐衣食尙且不給﹐安得銀子賣囑小的﹖小的與孔昭又非親戚﹐與史魯亦非冤家﹐只憑天理二字﹐公道說來﹐並不敢有一毫私意。」蘇公聽得此言大怒﹐遂將史魯嚴加刑罰。史魯見情不寬隱﹐亦直直招認。蘇公判曰﹕審得史魯乃萬金蟒惡﹐素爲不軌。貪財無厭﹐囗霸一方。淩虐小民﹐𨿽握發豈足以數其罪哉﹗乃今違例磊債﹐毆死孔昭﹐凶殘亦已甚矣。反誣孔昭夤夜入室偸盜家財﹐以賊打死勿論﹐希圖掩飾。此其肆行何其慘﹐而爲謀何其詭也﹗豈知人心不昧。鄕有公評﹐黨裏幹證﹐眾口一詞﹐俱稱「白晝磊債所殺事眞﹐黑夜竊盜乃死事假。」魯之惡不可言﹐魯之罪不可赦﹐擬以主死大辟﹐用答地下冤魂。下手家丁﹐照律問罪。幹徵人等﹐公直無私﹐足追古道﹐實警將來。取供申報。

陳府尹判問惡僕謀主陜西西安府有一巨商﹐姓劉名永太﹐同恩養家僕進興往廣東潮州府發賣氈絨等貨﹐大獲其利。結帳得銀千有餘兩﹐遂命進興收拾行李回家。沿途轎馬﹐漸至西南驛﹐在汪華家雇馬﹐行到涼亭﹐離鞍憩息。偶遇一隊獵夫﹐网得獐麂兔鹿山雞野鳥﹐無物不有。間有死者﹐亦有生者。惟一山雞未死﹐眼中似覺流淚。永太爲人心慈﹐極好施捨﹐不忍山雞受此网羅﹐欲買放生。令進興問獵夫山雞肯賣否﹐進興卽問獵夫曰「汝山雞肯賣否﹖」獵夫曰「汝買去何干﹖」進興曰「我東人欲買放生。」獵夫曰「若買去喫﹐價亦不多﹔如買放生﹐價要加倍。」永太就命進興拿皮箱過來﹐開鎖取銀與他。獵夫爭多競少﹐汪華近客人皮箱邊叫﹕「客官放生好事﹐還添他些。」永太又開皮箱﹐取銀湊他買成。相別獵夫﹐行數十里﹐將山雞放去。汪華見皮箱許多銀子﹐陡起梟獍之心﹐欲設謀害之計﹐一時無如之柰﹐乃發聲慨嘆。進興問之曰「汪華哥﹐你爲何事這等傷心﹖」汪華曰「我今日見你東人皮箱內許多銀子﹐我等如此命窮﹐分毫未有所積。」進興曰「要銀何難之有﹖只是未有合志之人。若有合志之人﹐甚不難也。」汪華曰「何爲不難﹖」興不答﹐只微微而笑。汪華曰「汝爲何發笑﹖」進興曰「我笑人癡不知我意。」華曰「你意欲何爲﹖」興曰「我意欲謀一場大富貴。」華曰「大富貴如何謀得﹖」興曰「眼前若有同志之人﹐卽時可得。」華再三數問﹐興方才說出眞情﹕「我東人皮箱內有千餘銀子﹐你若肯同心協力﹐將我東人謀死﹐我與你兩人豈不是卽時大富貴乎﹖」華曰「你說此事正合我意﹐我只怕你不肯害主﹐故不敢露其言。我昨日發聲慨嘆者﹐正此故也。旣然二人同心合志﹐若至店中謀死﹐恐難脫身。莫若明日行至山塢僻處﹐方可下手。」二人商議已定﹐次日來依此計謀死﹐遂埋於深林之中。二人商議同往遠處買賣﹐興曰「你且歸家﹐別做買賣。我回不得﹐潛往金陵權開當鋪。我鋪面牌額上攺號『九嶷』﹐你若通書問候﹐可尋當鋪招牌﹐定知下落。」言訖﹐遂將銀子平分﹐相揖而別。華卽歸家﹐漸漸將銀置買屋宇田產。族人鄰捨議論紛紛﹐皆云「此子不過一馬夫耳﹐何爲一旦而興家創業若是之速耶﹖」俱有所疑。未期半年﹐只聽得潮州府府堂上一場異事﹐有一山雞從空飛向府堂月臺前﹐哭嘎其聲。府尹心中惶惶恐懼﹐意有甚凶變之事。山雞且飛且鳴﹐府尹問曰「山雞﹐你敢是來報我有甚凶變之事乎﹖」山雞挺然不動。府尹又問曰「抑是你有甚冤枉之事乎﹖」山雞才飛近案前點頭。府尹曰「旣有冤枉﹐差幾名皂隸跟你往冤枉處所。」山雞慌忙將頭連點幾下。卽差饒甫﹑繼善二人同山雞而去。已經二宿﹐山雞飛引二人到一山塢僻處深林之中﹐山雞飛上土堆﹐將爪在土上爬﹐連叫幾聲而死。饒甫﹑繼善二人卽時投明地方﹐將土堆開看﹐果見一死漢﹐還未朽爛。只見衣帶上縛一挽手﹐饒甫二人遂解下挽手﹐帶回報知府尹。府尹問曰「你二人跟山雞到何去所﹖」二人答曰「小的跟山雞三日﹐到一深林之中﹐只見山雞飛上土堆﹐將爪爬土﹐連叫幾聲而死。小的卽投明地方開看﹐果見一死漢在內﹐還未朽爛。死漢衣帶上有挽手一个。」府尹看見挽手﹐卽差精兵十名﹐拿城中馬夫鞫問。馬夫俱已拿到﹐府尹問曰「這挽手你認得是那个的﹖」眾馬夫答曰「小的不認得。」內有一馬夫答曰「此挽手是西南驛汪華的。」府尹卽差精兵十名﹐竟到西南驛拿得汪華赴臺鞫問。汪華不認﹐連打四十﹐又不肯認。又將夾棍夾起﹐汪華受刑不過﹐只得招出前情﹕「小的馬雇陜西客人劉永太﹐途中因買山雞放生﹐瞧見皮箱銀子﹐小的同他家僕進興謀死是實。」府尹曰「進興今在何處﹖」華曰「進興與小的分別之時﹐叫小的回家做買賣﹐他往金陵開一當鋪﹐攺號『九嶷』。說小的或通書問候﹐或自去看他﹐可尋當鋪牌上『九嶷』二字就是。」府尹沈思不決﹐將汪華收人重監。是夜思之曰「我有同年者﹐任江陵縣尹。」次日﹐寫書一封﹐差精兵四名﹐星夜賫書往金陵江陵縣同年處﹐查究當鋪有號「九嶷」者﹐可起解回對審。進興拿到﹐興卽訴狀曰﹕訴狀人進興﹐訴爲飛禍誣陷事。身素守分﹐毫不妄爲。髫年跟叔貿易營生﹐至坐鋪金陵﹐僅可糊口。殊惡生平未識﹐捏故同謀。楚國亡猿﹐禍延林木﹐冤蔽覆盆。乞臺嚴審﹐庶涇渭得以兩分﹐良民不遭誣陷。匍匐哀哀上訴。府尹細觀訴狀已畢﹐分付牢子監中提出汪華對審。進興堅執不肯招認﹐發打四十迎風。鮮血淋漓﹐又不肯認。又將夾棍夾起﹐敲上三百餘下﹐暈死在地。及醒又鞫﹐又不肯認。又將腦箍箍起﹐受刑不過﹐招出前情﹕「小的與汪華同謀死主人是的。」陳侯遂落批語曰﹕劉永太心地仁慈﹐旣捐金以全雉﹔進興心懷凶狠﹐思謀主以無方。偶汪華艷羨﹐自慶得獲知音。山塢僻處﹐以棍石而謀主非命﹔深林隱地﹐分銀兩而別往金陵。自謂遂謀得志而成家起本﹐豈知冥主業債而負屈含冤。雉獲解危﹐尙知訴臺雪恨﹔興叨養育﹐而忍弒主辜恩。禽義何深﹐人心何慘﹖爰服上刑﹐永玆無赦。汪華一體﹐秋後同決。予按﹕此斷陳公善政淸刑﹐感鳥悲而鳴數年之冤枉﹔燭姦破究﹐斷僕死以殄萬世之窮奇﹐非明於格物者能乎﹖鳥也無知﹐尙能報怨﹔人而有覺﹐何忍忘恩﹖此冤一白﹐陳公之名著而報效之迹愈彰。人而不仁﹐不如鳥乎﹖是以邑人以爲神斷雲。

武主政斷爲父殺繼母廣平縣方有文﹐初娶結髮妻室龔氏﹐生男如錦﹑如繡。中年不幸﹐龔氏死亡﹐幼子如繡相繼而死。長子如錦﹐年方十九﹐讀書守制﹐尙未納媳。家下中饋﹐無人主持。事不得已﹐復娶歐陽氏嬌女名曰玄娘者爲繼室。玄娘性子甚是凶悍妒忌﹐屢屢抗夫虐子﹐且時時搬運家財養贍自己兄弟。有文得知﹐每以良言反覆曉諭﹐曰「汝之兄弟𨿽可愛息﹐但自家夫婦子母衣食更切﹐安可常常以家財資益大舅﹖且彼亦頗頗過活有餘﹐何須如此過念﹖」玄娘始終偏私執拗﹐比前饋送更加殷勤﹐不顧家中有無﹐一一顧念兄弟爲事﹐曾無忌憚。有文見知﹐不勝忿爭﹐夫婦遂相毆打。玄娘一時發起凶性﹐手持利刀﹐一把將有文登時殺死於地。如錦痛父被殺﹐奮不顧身﹐遂奪玄娘手中利刀﹐亦將玄娘一刀砍死。頃刻之間﹐妻殺夫子殺母﹐鄰里莫不駭異。次日傳聞於玄娘母家﹐其兄大顯卽往方家來看﹐果見有文與玄娘殺倒於地。族長已令如錦置棺收起父母屍骸。大顯極罵如錦一場﹐遂寫狀入縣﹐告曰﹕告狀人歐陽大顯﹐告爲殺母大逆事。王法霜嚴﹐罪重不孝﹔母恩地厚﹐理無擅誅。痛妹玄娘﹐媒嫁方有文爲繼妻。劇惡逆男方如錦﹐欺父淩母﹐揪打無時。冤屈莫訴﹐妹若揮刀自刎。如錦侖慌奪刀﹐誤傷父命。益逞凶殘﹐手揪妹髻﹐一刀砍死。王明見證。人倫本變﹐遠近寒心。切思逼母刎頸﹐誤父非命﹐罪已不赦。況親刃母﹐壞倫變法﹐天地傾頹。懇臺法究不孝大逆﹐庶兩死暝目﹐九泉荷恩。激切上告。廣平縣尹蘇公一見大顯告詞﹐勃然不悅﹐曰「我爲廣平縣尹而百姓有此惡逆﹐乃天地極大變異﹐四鄰聞之﹐何以爲人父母﹗」遂卽準理﹐急急發牌拘拿如錦來問。如錦亦赴縣﹐具詞訴曰﹕訴狀人方如錦﹐訴爲死報父仇事。腹心受刺﹐安忍束手乎﹖痛父慘仇﹐豈知顧生﹗父娶繼毋﹐狼心虎性﹐滅法欺天﹐手持利刀﹐砍父頭死。錦觀大變﹐一時感激﹐頃忘身命﹐奪刀殺仇﹐不覺是母。爲父報冤﹐身陷逆名。乞天垂念﹐憫愚逭死。上訴。蘇公亦準訴詞﹐卽提原被幹證﹐忙忙鞫問。大顯曰「如錦血气方剛﹐心性極惡。脇制其父﹐毆打其母。我妹計無所出﹐不勝忿怨﹐乃持刀自刎。如錦奪刀﹐先誤傷父後明殺母﹐反捏痛父殺母﹐奮怒報仇。繼妹果殺夫﹐有官司可告﹐自有律法可問﹐如錦安得擅殺繼母﹖逆天極惡﹐王法不容。」如錦辯曰「小人事奉繼母勝如嫡母﹐鄰里皆知﹐何敢毆母﹐何曾逼母自刎﹖前日奪刀殺母﹐亦非無故﹐只因父母斗口﹐母性凶悍﹐暴惡無比﹐持刀砍死我父﹐舉家伯叔兄弟大小所共見。彼時小人見父橫死於母之卑鄙﹐胸膛煩熱﹐忿恨萬千﹐委的不合將繼母殺死﹐乃事激气生﹐心難正遏﹐今𨿽追悔無及。當日只爲父仇﹐外忘王法﹐內忘身命。今日倘有可生之路﹐乞爺超撥蟻命﹔如罪不可赦﹐則死亦無恨矣。」蘇公再三審問幹證﹐王明﹑方秀等二人皆說﹕「玄娘先殺丈夫﹐故如錦奪刀殺母。平日並無毆母之事﹐當時亦無逼母之情﹐只是頃刻發憤發怒﹐故只痛父﹐不覺其殺繼母耳。」蘇公斷曰﹕夫爲婦主﹐室中何可操戈﹔母爲子天﹐膝下豈容持刃﹖今玄娘妒過呂雉﹐凶甚則天﹐牝雞司晨﹐一鳴家索﹔河東獅吼﹐到處人驚。兩口橫衝﹐敵國起於中閫﹔夫頭墮地﹐凶人出於內庭。罪莫逃乎天誅﹐刑宜待於司寇。如錦乃逞匹夫之微忿﹐蹈殺母之大愆。父仇𨿽不共天﹐報怨難加母氏。殺人固當凶忿﹐權有在於士師﹐若曰姑急孝恩﹐是有父天而無母地。倘云能奮義气﹐將伸孝子而屈﹐法司據律依問﹐淩遲減等﹐姑從斬決。蘇公當日擬定如錦斬罪﹐大顯叩首稱謝﹕「妹冤得伸。」如錦悄然﹐不能再辯。及申詳兩院﹐皆依擬繳下秋季奏上重避。刑部主政武承文細察此卷﹐心中有疑﹐反覆展玩﹐忽然想到﹐乃翻駁案文出活如錦死罪﹐武主政判曰﹕看得夫婦大義﹐信等乾坤﹔母子天倫﹐實昭今古。乃繼母猶母﹐明不及母﹐緣父之故﹐遂比於母。今玄娘𨿽爲如錦之繼母﹐而手刃如錦之親父﹐下手之時﹐母恩絕矣。在律父祖被人毆而子孫助斗者無罪﹐縱有所傷﹐亦從減等。況木蘭﹑緹縈區區女子﹐且赴親難﹔趙氏﹑張僅僅孤子﹐能報父仇﹔破楚鞭屍﹐世羨伍奢有子﹔滅梁亟首﹐人稱國昌有孫。如錦義气激昂﹐孝誠奮發﹐誅悍牝之凶死而無悔﹐斬惡梟之毒罪有弗知。以親冒刑﹐孝子固宜如是﹔爲父剪惡﹐烈士信以爲然。在玄娘有可戳之辜﹐死胡足惜﹔特如錦無殺人之柄﹐杖之以刑。

馬代巡斷問一婦人死五命王十六河南人也﹐家貧無倚﹐學打首飾營生﹐已經六七載﹐積有十六餘金。娶妻楊氏﹐徳性幽閒﹐鍼指工夫極其精巧﹐有閉月羞花之貌﹐沈魚落雁之容。人見之者無不賞心悅目﹐無不牽惹情懷﹐人人嘖嘖稱羨﹐皆曰「此天降之娥也。」住居東平永嘉巷口。有徽州巨商劉信七者在於巷口對門﹐大開當鋪﹐凡有所當金銀首飾﹐悉拿與十六辧別眞假好歹。窺見十六妻子貌美﹐亦有貪慕之意﹐故假此爲事﹐時常往來﹐兩人似覺情密。隔壁有一宰豬者名曰奚云﹐常常見信七往來彼家﹐以爲十六妻子與彼通情﹐亦起奸淫之心。於日夜探知十六往前街富家打造首飾﹐身帶短刀一把﹐潛入楊氏臥房﹐摟抱楊氏雲雨﹐不意揚氏堅執不允。推捱半晌﹐奚云見楊氏堅意不肯﹐乃陡起狠心﹐將刀砍下楊氏之頭。將頭帶出﹐走過七八人家﹐丟於孫一門首石灰簍中。次日﹐孫一關門﹐見石灰簍中一婦人頭在內﹐慌忙提入﹐不意被一後生看見﹐卽哄後生進門﹐假意小心將酒肉﹑銀子買囑﹐切莫說於人知。那後生不肯受酒肉﹑銀子﹐孫一恐怕後生說出﹐遂將後生打死﹐同婦人頭埋於後花園中。卻說前夜奚云姦楊氏不從﹐砍楊氏之頭去了。隨卽劉信七亦潛入楊氏房中﹐亦欲奸淫楊氏﹐豈知楊氏已被奚云殺死在牀。信七將手在牀上一摸﹐摸得其婦沒頭﹐兩手鮮血淋漓﹐慌忙驚走。歸家臥於自己牀上﹐心驚膽戰﹐自不能言。至更深﹐十六歸家﹐只見門戶大開﹔喊叫楊氏不應﹐徑往房中牀上一摸﹐摸著楊氏沒頭死於牀上。十六放聲大哭﹐鄰佑通知﹐俱來觀看﹐眾口嘵嘵﹐有此大變之事耶﹖王十六沈思半晌﹐對眾人曰「我家並無閒人來往﹐止有開當鋪劉信七者常在我家來往﹐倩我代他認取所當的首飾眞假﹐莫非他窺見我妻子美貌﹐探知我又不在家﹐黑夜潛入臥房﹐欲姦我妻子﹔妻子不從﹐遂將刀砍去妻子首級是的。」當夜就至當鋪叫喊劉信七﹐信七不能應﹐徑到信七牀上觀看。但見信七臥於牀上﹐口不能言﹐兩手血迹未幹。鄰人以爲奸殺是實。次早王十六具狀告於董僉事臺下﹐狀曰﹕告狀人王十六﹐系河南人﹐告爲奸殺大冤事。身貧無活﹐打造營生﹐積攢六七餘年。娶妻揚氏容顏頗俊﹐恪守閨門﹐毫無瑕玷。殊惡劉信七蓋省巨商﹐在於對門開張當鋪﹐凡當首飾﹐悉請身辧眞假。見妻貌美﹐恣意彊奸。恨妻不從﹐將刀砍妻首級。兩手血迹未幹﹐鄰佑可徵。切思人命關天﹐王法重大。懇乞靑天嚴拘塡命﹐生死感恩。哀哀上告。董僉事準其狀詞﹐登時差人拘得劉信七到臺鞫問。嚴刑拷打﹐信七受刑不過﹐只得勉彊招認死罪。監禁司獄司﹐俟來年秋後處決。卻說劉信七之子名劉儀﹐見父屈問死罪﹐將千餘銀子買求分上﹐豈知董爺秉政淸廉﹐不容賂賄。劉儀亦無之柰。復又具狀告於王減刑及兵巡道﹐俱各不準。次年二月﹐馬鳴亮爲河南代巡﹐法令甚是威嚴﹐折獄甚是明白﹐人民無不悅服﹐皆號爲馬靑天。劉儀聞知案臨﹐卽具詞訴於馬靑天臺下﹐詞曰﹕訴狀人劉儀﹐系徽州人﹐訴爲蘇冤豁命事。身父劉信七﹐素守本分﹐毫不非爲﹐帶本東平巷口開張當鋪營生。殊惡鄰居王十六於某年某月日夜﹐不知何人奸殺彼妻﹐捏告董爺鞫問陷爺﹐屈招死罪﹐冤數覆盆。幸際靑天案臨﹐乞準提審﹐涇渭分發。庶蟻命得蘇﹐不遭誣陷。望光匍匐上訴。馬代巡準其狀詞﹐卽時發牌提原告王十六﹑犯人劉信七當堂面審。劉信七解到﹐枷鎖未開﹐代巡分付皂隸將粗板先打四十迎風。信七暈倒在地﹐旣蘇而問曰「汝奸殺王十六妻子﹐從直招來﹐免受刑法。」信七曰「小人平素守分﹐毫不妄爲﹐豈敢奸殺人妻子﹖只是小人開一小當鋪﹐凡當金銀首飾﹐悉請認其眞假何如﹐故在他家往來是實。十六妻子不知被何人殺死﹐誣陷小人塡命﹐望爺爺超豁蟻命。」代巡聞其哀訴明白﹐乃曰「將信七調開。」後問王十六﹕「當時董爺拿你一干犯人鞫問﹐黨裏鄰佑俱來看否﹖」十六曰「惟鄰居宰豬名奚云者不在。」代巡曰「奚云今在何處﹖」十六曰「今在山陽開店。」代巡卽差人到山陽拿奚云赴審。奚云拿至﹐嚇得膽碎魂飛﹐面無人色。代巡問曰「奚云就是你﹖」答曰「是小人。」代巡見奚云言辭慌張﹐暗自思曰「此人言辭慌張﹐楊氏被殺必此人也。」乃曰「王十六妻子被殺﹐我今訪著是你殺死。好好從直招來﹐免受刑法。」奚云彊硬不認﹐代巡怒曰「汝殺人妻子是實﹐緣何不認﹖」分付皂隸將夾棍挾起﹐棒打八十。幾乎死矣﹐猶然不認。代巡後以假言誘之曰「你若有一婦人頭還我﹐我卽放你。」奚云欲言不言﹐代巡曰「你緣何欲言不言﹖」奚云曰「姑容小人幾日﹐才有頭來。」代巡喚禁子李期將奚云收監。彼夜禁子提監﹐把奚云上夾牀﹐欲索錢物。奚云曰「禁子哥﹐你不要把我上夾牀﹐我有銀子與你。」禁子見說有銀﹐不勝歡喜﹐乃問曰「今日代巡老爺如何鞫問﹖」奚云曰「代巡老爺分付我」禁子曰「如何分付﹖」奚云曰「老爺說我有一婦人頭與他﹐卽時釋放。」禁子曰「要婦人頭不打緊﹐若是有銀子來買﹐我就有。」奚云曰「這等甚好﹐我店中收拾可有三四十兩銀子﹐你可替我密密叫我兒子辦銀子十餘兩與你﹐買一个頭來與代巡老爺。」禁子次日果寄信去叫奚云之子商議﹐其子不勝歡喜﹐卽歸家辦銀十餘兩與禁子買頭。禁子見財迷心﹐正值自己母妗在病將危﹐禁子遂陡起狠心﹐將母妗用藥毒死﹐假爲殯葬﹐密密將頭割下﹐賣與奚云。過四五日﹐代巡調出奚云理問﹕「容你過這許多日子﹐如何還沒有頭來見我﹖」奚云曰「乞老爺著差人押小人出去兩日﹐卽有頭來。」代巡狀其言﹐遂著差人二名押奚云出去。次日﹐奚云將婦人頭現來臺下﹐以求釋放。孰意代巡乃假說之辭﹐代巡見奚云送此頭來﹐愈加發怒曰「此頭從何處得來﹖」奚云見代巡發怒﹐嚇得魂不在體。代巡將奚云重打四十夾起﹐棒敲八十﹐奚云只得直說﹕「此頭乃是小人將銀子與禁子李期買的。」卽喚李期﹐嚴刑拷問。李期受刑不過﹐說出眞情﹕「此頭乃是小人母妗之頭﹐是小人將藥毒死﹐割來賣與他。」代巡曰「世間有此梟獍之徒﹐立心何忍﹖」將李期重打五十﹐擬問死罪。又將奚云挾起﹕「你這不良之徒﹐以此事觀之﹐十六妻子是你奸殺無疑﹐從直招來﹐免當刑法。」奚云彊硬﹐不肯供招。代巡吩咐快手將十枚布鍼釘奚云十指﹐奚云受刑不過﹐一一訴說前因﹕「委是小人殺死楊氏是實。」代巡曰「你爲何殺死他﹖」奚云曰「小的見他美貌﹐姦他不從﹐怒气將刀砍下頭來。」代巡曰「頭放在何處﹖」奚云曰「彼晚小人就帶頭走出﹐丟在孫一門首石灰簍中。」代巡卽差人拿孫一赴臺問曰「去年奚云殺楊氏之頭丟在你門首石灰簍中﹐你今埋在何處﹖」孫一隻得直認果是眞事﹐「小人埋在後花園中。」代巡卽差皂隸竟往孫一後花園中﹐掘取楊氏首級。將鋤掘開﹐果一婦人頭並一後生屍體在內。皂快卽將楊氏之頭並後生屍骸一同擡往見代巡老爺。代巡見又一漢子死屍﹐卽審問孫一。孫一答曰「此屍是小人的義子也。」代巡曰「你義子叫甚名字﹖」孫一一時不能答應﹐代巡怒曰「此必是你謀死此人﹐旣是你義子﹐爲何不識名字﹖你從直說來﹐免受刑法。」孫一受刑不過﹐只得直說﹕「是小人天早開門﹐只見石灰簍中一死人頭﹐慌忙提入。不意有一後生看見﹐是小人哄他進來﹐將酒肉﹑銀子買囑他不要說出。那後生苦不肯受﹐小人恐他說出陷害小人﹐是小人將他打死是實。」代巡卽發雷霆之怒﹐將孫一連打八十﹐亦擬死罪。批曰﹕審得奚云素行橫彊﹐荒淫無度。奸殺王十六之妻﹐法所不容者也。抑何殺一婦而累五命﹐大辟何辭﹖然劉信七亦操心不軌﹐宜坐極刑﹐但未行奸殺﹐姑流三千里﹐遠戍邊陲﹐以敬後犯。孫一爲掩己之非﹐打死無辜一命﹐是以自罹其法网矣﹐斬首曷辭﹗李期見財昧心﹐藥毒母妗﹐割頭鬻賣﹐此與梟獍之惡無弄﹐處決無疑。夫五命之死﹐悉皆奚云之罪魁也﹐俱俟秋決﹐以衛淫風。

吳推府斷問船戶謀客蘇州府吳縣船戶單貴﹑水手葉新﹐卽貴之妹夫﹐專謀商客﹐至於起家。適有徽州商人寧龍﹐帶僕季興﹐蘇州買緞絹千有餘金﹐寫雇單貴船隻。搬貨上船﹐主僕二人﹐次日登舟開船﹐徑往江西而去。五日﹐至章灣稍船。是夜﹐單貴買酒買肉﹐四人盤桓而飲。極情勸得寧龍主僕﹐盡醉終止。候至二更人靜﹐單貴﹑葉新將船抽幫﹐潛出江心深處﹐將主僕二人丟入水中。季興昏昏沈醉﹐不醒人事﹐被水淹死。寧龍幼識水性﹐落水時卽隨勢鉆下﹐偶得一木﹐緣之隨水直下﹐見一隻大船悠悠而上﹐龍乃髙聲喊叫﹕「救命﹗救命﹗」船上有一人是龍同縣人氏名張晉﹐乃龍之姨表兄也。知其語類故鄕﹐忙令稍子救起。二人相見﹐各敍親情。晉卽取衣與換﹐問其何故墜水。龍將前事一一陳說一徧﹐晉乃取酒爲之壓驚。及天明﹐二人另討一船﹐復轉蘇州﹐具狀告於府﹐狀曰﹕告狀人寧龍﹐告爲謀財害命事。身帶銀千兩﹐一僕隨行。來蘇販緞﹐往貿江西。尋牙募船裝載﹑不料駕掌單貴﹑水手葉新﹐攬載殊惡﹐往至章灣稍船。設酒苦情勸醉﹐將身至僕推入波心。僕遭淹歿﹐身幸張晉援救。平白謀人﹐鯨吞財貨﹐情極可憐﹐告臺作主。追貨斷塡﹐剪惡除凶﹐生死銜恩。上告。時知府朝京推官吳士鳳署掌府印﹐接得此狀﹐細審一徧﹐行牌捕捉。二人尙未回家﹐公差回稟﹐卽拿單貴家小收監。又將寧龍同監﹐差捕快謝能﹑李俊二人卽領挨批﹐徑巡水路挨訪。豈知單貴二人是夜將貨另載小船﹐將空船揚言被劫﹐將船寄在單灣﹐二人起貨往南京發賣。旣到南京﹐將緞絹總掇上鋪﹐得銀一千三百兩。掉船而回﹐至章灣取船﹐偶遇謝﹑李二公差﹐乃問曰「你往何去﹖」謝﹑李二人曰「奉公差遣﹐往松江而來﹐要搭船回去。」貴曰「旣然回去﹐可同我船而去。」謝﹑李二人毫不言動﹐同船直回蘇州城下。上岸﹐謝﹑李取出扭鎖﹐將單貴﹑葉新二人鎖起。二人唬得魂不著體﹐不知風從何來﹐乃曰「你二人無故將我等鎖起﹐有何罪名﹖」謝李曰「去見老爺﹐就有分曉。」二人捉入城中﹐吳公正坐晚堂。謝﹑李將二犯帶出﹐曰「小的領鈞旨﹐拿單貴一起人犯﹐帶來報到﹐乞金筆銷批。」吳公問曰「你二人在何處捉獲﹖」謝﹑李曰「小的從水路緩緩遊去密訪﹐聞往南京。二人欲雇船去﹐偶遇單貴二人回轉﹐他問小人何去﹐小的佯言奉公差由松江而回﹐在此討船。單貴說載我二人回來。小人路上並不曾說出﹐恐他奔走。直回城中﹐方鎖送老爺。」吳公曰「你二人且起來。」又差四人往船上﹐罄將所有搬入府來。吳公問曰「單貴﹑葉新﹐你二人謀死寧龍﹐得銀多少﹖」單貴曰「小人未有謀人﹐知甚寧龍﹖」吳公曰「方有仁云﹐憑他代寧龍雇船往江西﹐中途謀死﹐何故彊爭﹖」單貴曰「寧龍寫船﹐中途被劫﹐小人之命險不能保﹐安顧得他﹖寧龍之殺﹐賊殺之也﹔寧龍之財﹐賊得之也﹐與小的何干﹖」吳公怒曰「以酒醉丟入波心﹐還自口硬說汝無干﹐可將各重打四十。」葉新曰「小人縱作有此虧心﹐今無人告發﹐無贓無證﹐緣何追風捕影﹐不審明白﹐將人受責﹐豈肯甘心﹗」吳公曰「今日到此﹐不怕你不甘心。從直招來﹐免受刑法﹐如不直招﹐取夾棍夾起。」單貴二人身𨿽受刑﹐任敲狼頭﹐形色不變﹐口中爭辯不一。俄而﹐眾兵搬其船上行李﹐一一陳於階下。於監中取出寧龍來認﹐中間動用之物﹐一毫不是。銀子一兩未有﹐緞絹一匹也無。豈料其銀並得龍之物﹐皆藏於船中夾底之下。單貴見所陳之物無一是龍的﹐乃曰「寧龍﹐你好負心﹗是夜你被賊劫﹐將你二人推入水中﹐緣何不去告賊而誣告我等﹖你沒天理。」龍曰「是夜何嘗被賊﹐你二人將酒勸醉我﹐將船抽出江中﹐丟我二人人水﹐將貨寄在人家﹐故自口彊。」吳公見二人爭辯﹐一時狐疑﹐乃思﹕「旣謀寧龍﹐船中豈無一物﹐豈無銀子﹖千兩之貨﹐置於何地﹖」乃令放夾收監。吳公退堂﹐心思一計。次早升堂﹐取單貴二人﹐令單貴站東廊﹐葉新站西廊。先呼葉新而問曰「是夜賊劫你船﹐有多少人﹐穿甚衣服﹐面貌若何﹖」新曰「三更時分﹐四人皆在船中沈睡﹐忽眾賊將船抽出江心﹐一人七長八大﹐穿靑衣塗面﹐先上船來。忽三隻小船團團圍住﹐寧龍主僕見賊入船﹐驚走船尾﹐跳入水中。那賊人將小的來打﹐小的再三哀告﹐道我是船戶﹐他方才放手﹐盡擄其貨而去。今寧龍誣告法臺﹐此乃瞞心昧己。」吳公曰「你且站西廊。」又呼單貴問曰「賊劫你船﹐賊人多少﹐穿甚衣服﹐面貌若何﹖」貴曰「四更時分﹐賊將船抽出江心﹐四面小船七八隻圍住﹐有一後生身穿紅衣﹐跳過船來﹐將寧龍二人丟入水中。又要把小的二人丟去﹐小的二人道我非客商﹐乃是船戶﹐方才放手﹐不然同入水中。」吳公見二人口詞不一﹐將二人夾起。二人皆曰「旣謀他財﹐小的並未回家﹐其財貨藏於何處﹖」並不招認。無法可施﹐又令收監﹐親乘轎往船去看。船內皆空﹐細觀其中﹐船底有隙﹐皆有稜角﹐乃令左右啟之。內有暗拴﹐不能啟﹐令取刀斧開。見內物廣多﹐衣服器用皆有﹐又有兩隻皮箱﹐皆是銀子。驗明挑回府來﹐取出寧龍認物。寧龍曰「前物不是﹐不敢冒認﹐此物皆是﹐只有此新箱不是。」吳公令取單貴二人問曰「這賊可惡﹐先若不招﹐此物誰的﹖」單貴曰「此物皆人寄的﹐何嘗是他的﹖」龍曰「你說是人寄的﹐皮箱簿帳諒你廢去﹐此箱內左傍有一字號。」吳公令左右開看﹐果然有一字號不差。乃將單貴二人重打四十﹐又挾起﹐不認﹐又加挾起﹐二人熬刑不過﹐乃招出前情﹐其貨皆在南京掇去﹐得銀一千三百兩﹐分做兩箱﹐二人各得一箱。吳公判曰﹕審得單貴﹑葉新蛇蠍虎狼﹐惡貫滿盈。幹沒利源﹐駕扁舟而載貨﹔貪財害客﹐因謀殺以成家。客人寧龍誤載其船﹐舟行數日﹐攜酒頻斟。杯中設餌﹐腹內藏刀。趁酒濃睡﹐一篙抽船離伴﹔候更人靜﹐雙手推入長江。自意主僕落波心﹐定喪江魚之腹﹔貨財囊私橐﹐得充餓虎之願。不幸暮夜無知﹐猶幸皇天有眼。𨿽然僕遭溺歿﹐主獲救援。轉行赴告﹐挨批誘捉於船上﹔眞贓未獲﹐巧言爭辯於公庭。夾底中搜出器物銀兩﹐簧舌上招出害命謀財。罪應大辟﹐以償季興之命﹔贓還舊主﹐以給寧龍返家。予觀此斷﹐民姦隱伏﹐黑白變遷﹐倘不細察﹐安能悉得眞﹖而吳公一審得理﹐再察獲贓﹐令姦凶塞辯自招﹐非有才有能者﹐其孰能之﹖爲政者可不察歟﹗

魏卹刑因鴉咒鳴冤武昌府江夏縣民鄭日新﹐與表弟馬泰自幼相善。新常往孝感販布﹐後泰與同往﹐一年甚是獲利。次年正月二十日﹐各帶紋銀二百餘兩﹐辭家而去。三日到陽邏﹐新曰「我與你同往孝感城中﹐一時恐難收多貨﹐恐誤日久。莫若二人分行﹐你往新裏﹐我去城中﹐何如﹖」泰曰「此言正合我意。」二人入店買酒。店主李昭乃新平日相熟者﹐見來而迎接﹐卽喚酒來﹐虔誠勸曰「新年酒一年一次﹐盛飲幾壺。」二人皆醉﹐力辭方止。取銀還昭﹐昭亦退讓而受。三人揖別﹐新往城中而去﹐臨別囑泰曰「隨數收得布匹﹐陸續發夫挑入城來。」泰應諾而別。行不五里﹐酒醉腳軟﹐坐亭暫息﹐不覺醉睡臥亭。正是醉夢不知天早晚﹐起來但見日沈西﹐忙行數里﹐地名南脊﹐前無村後無店﹐心中慌忙。偶在山崗遇吳玉者﹐素慣謀財﹐以牧牛爲名。泰偶遇之﹐玉曰「客官﹐天將晚矣﹐尙不止宿。近來此地不比舊時﹐前面十里孤野山崗恐有小人不等。」泰心已慌﹐又被玉三言四語說得﹐越不敢行﹐乃問曰「你家住何地﹖」玉曰「前面源口就是。」泰曰「敢來庭上借宿一宵﹐明早就行﹐卽當重謝。」王佯辭曰「我家又非酒館客鋪﹐安肯畱人歇宿﹖況且牀鋪不便﹐決然住不得。」泰曰「固知府上非客店﹐但念我出外辛苦﹐亦是陰騭。」玉佯轉曰「我見你是忠厚之人﹐旣如此說﹐收牛與你同回。」二人回至家中﹐玉謂妻龔氏曰「今日有一客人來我家借住﹐可整酒來喫。」母與妻皆惡玉行此事﹐見泰來甚是不悅。泰不知﹐以爲怒己﹐乃曰「小娘休惱﹐自當厚謝。」龔氏睨視﹐以目一丟。泰竟不知其故。俄而玉出﹐妻乃趨入設酒。玉再三勸飲﹐泰卻情不過﹐飲至甚醉﹐卻不知杯中有朦藥在內。泰昏昏不知人事﹐玉送入後小房安歇。候至夜靜﹐將泰背至左傍源口﹐又將本身衣服裹一大石﹐推入蔭溏。泰之財盡得之矣。所害者非一人﹐所爲非一次也。新到城三日﹐貨已收二分﹐並未見泰發貨至。又過十日﹐新自往新裏去看。到牙人楊淸家問﹐淸曰「今年何來遲耶﹖」新愕然曰「我表弟已久來你家收布﹐我在城中﹐如何久不發貨來﹖」淸曰「甚表弟﹖並未有來。」新曰「表弟馬泰﹐舊年也在你家﹐何推不知﹖」淸曰「他幾時來﹖」新曰「二十二日到陽邏﹐與我分行。」滿店人皆曰「無有。」心中疑惑﹐徧問別牙皆無。是夜﹐淸備酒接風﹐新悶不悅﹐眾人曰「想往別處收買﹐不然人豈會不見﹖」新只得宿過一晚﹐次日往李昭店問﹐亦曰「自那日別後未轉。」乃心付﹕「或途中被劫﹖」新一路探問﹐皆曰「新年未見打死人。」又轉新裏問眾客是幾時到﹐皆說二月到的。新乃心付﹕「此必牙家見他銀多身孤謀死﹐亦未見得。」新謂淸曰「我弟有銀二百兩﹐來你家收布﹐必是你謀死。」淸曰「我家滿店客人﹐如何干得此事﹖」新曰「你店中客俱是二月到的﹐我表弟想或夜到﹐故受你害。」淸曰「旣有客到﹐鄰里豈無人見﹔街心謀人﹐豈無人知﹖平白黑心說此大冤。」二人大講﹐因而廝打。新寫信雇一人馳報家中﹐次日告於縣曰﹕告狀人鄭日新﹐系武昌府江夏民﹐告爲虎牙謀害事。身與表弟馬泰同行買賣﹐各帶本銀二百兩。前月二十二日陽邏分手來城﹐泰往新裏﹐店主李昭見證。投入虎牙﹐楊淸頃立梟心﹐利財謀命。情慘昏天﹐哀爺作主﹐究屍究財﹐斷塡正法。上告。知縣張時泰準狀發牌。次日﹐楊淸訴曰﹕訴狀人楊淸﹐系本縣民﹐訴爲栽禍抵飾事。身充牙行﹐奉公守法。詎惡鄭日新﹐前日飄空來家尋人。馬泰到家﹐豈無人見﹔屋坐街心﹐豈敢謀人﹖切思非途被劫﹐卽惡自謀﹐患家淸究﹐誑臺抵飾。懇天嚴鞫﹐涇渭兩分﹐良不遭陷。上訴。縣主準訴﹐行牌拘審﹐一干人犯齊赴臺前研審。縣主曰「日新﹐你告楊淸謀人﹐有何影響﹖」新曰「姦計多端﹐彌縫自密﹐豈露蹤影﹗乞爺法究自明。」淸曰「日新此言皆昏天黑地﹐昧己瞞心。馬泰並未來家﹐若見他一面﹐甘心就死。」新曰「小人分別在李昭店買酒﹐各往東西。」縣主問昭曰「你實見他別去否﹖」昭曰「是日到店買酒﹐飲罷一東一西而去。小的來得仔細﹐不敢胡言。」請曰「小人店中客人甚多﹐他進店豈無人見﹖本店客伴鄰里可審。」縣主拘客伴鄰里問曰「你見馬泰進店否﹖」皆曰「小的皆未見。」新曰「鄰里皆伊相知﹐彼縱晚亦不肯說﹔客伴皆二月到的﹐二月豈知正月之事﹖大抵馬泰一人先到﹐彼方起此不良之念﹐乞爺法斷塡命。」縣主見鄰人客人各皆推阻﹐勒淸招認。淸本無此﹐豈肯招認﹖縣主喝令重打三十﹐不認。又令挾起﹐受刑不過﹐乃亂招承。縣主曰「屍在何處﹐原銀在否﹖」淸曰「實未謀他﹐因受刑不過﹐只得屈招。」縣主大怒﹐又令挾起。卽刻昏暈﹐久而終醒﹐自思不招亦是死的﹐不若招承﹐日後或有明處﹐乃招曰「屍丟長江﹐銀已用盡。」縣主見招﹐卽釘長板扭鎖﹐判曰﹕審得楊淸牙儈作活﹐引客營生。馬泰帶銀來店﹐遂起覬覦之想。欺身獨自﹐思爲利己之謀。衣半行凶﹐害其身於非命﹔更闌擡出﹐棄其骨於長江。自慶財藏囊橐﹐豈思冤枉無辜。害命謀財﹐俱皆招出﹔極刑大辟﹐處決秋時。罪已擬定。己及半年﹐朝廷委刑部主事魏道亨來湖廣卹刑﹐歷至武昌府。是夜覽案卷﹐乃見是本年新案﹐仔細詳察﹐偶爾精神困倦﹐隱幾而臥。夢見一禿頭頂一帽﹐奔於案前。旣覺﹐心中思想﹐竟不能明。及覽張知縣審語「冤枉無辜」句﹐翻然有得﹐夢見兔頂帽﹐乃是冤字﹐想此中必有冤枉。次日單調楊淸一起人犯研審﹐問李昭則曰「明白分別。」楊淸﹑鄰居皆曰「未見。不知。」心中自思﹕「此必中途有變。」次日﹐托疾不出﹐微服帶二家人往陽邏。一路訪察﹐至南脊﹐見其地甚僻﹐乃思﹕「馬泰身死﹐必在上下之間。」細察﹐但見源口鴉鵲成羣﹐裁啄蔭塘岸畔。三人進前視之﹐但見一死人浮水面上﹐尙未甚爛。魏公令家人竟至陽邏﹐討卒二十名﹐轎一乘﹐到此應用。丞知是魏公﹐同轎夫自來迎接。見畢﹐卽令卒下塘取屍。其深莫測﹐內一卒名趙忠稟曰「小人略知水性﹐願下取之。」魏公卽令下塘﹐拖屍上岸。魏公曰「你各再尋﹐看有何物否﹖」忠一直鉆下﹐見內死屍數人﹐皆爛不能得起﹐稟與魏公。魏公卽令卒捉上下十餘人家﹐問曰「此塘誰的﹖」眾曰「乃一源灌蔭﹐非一家所有。」魏公曰「此屍是何處人﹖」眾皆不識。將十餘人帶至中﹐路上自思﹕「這一干人如何審得﹖將誰問起﹐安得人人而加刑哉﹖」心生一計﹐回坐定﹐帶一干人進。魏公令一班跪下﹐各報姓名﹐令丞逐一開其名呈上。魏公看過一徧﹐乃曰「前在府中﹐夜夢數人來臺前告狀﹐被人謀死丟於塘中。今日親來看﹐果見數屍與夢相應﹐今又有此人名字。」佯將朱筆亂點姓名﹐點畢髙聲喝曰「無辜者起去﹐謀死人者跪上聽審。」眾人心中無虧﹐皆走起來。惟吳玉唬其心驚膽戰﹐起亦不是﹐不起亦不是。正欲起來﹐魏公棋子一敲﹐罵曰「你是謀人正犯﹐安敢起去﹗」吳玉低首無言。喝打四十﹐問曰「所謀之人何方人氏﹐一一招來﹐免受刑法。」吳玉不認。令取挾起﹐乃招曰「遠方孤客﹐小人牧牛爲名﹐將言語哄他回家安歇﹐將藥酒醉倒﹐推入塘中﹐皆不知姓名。」魏公曰「此未爛者﹐幾時謀死的﹖」吳玉曰「今春正月二十二日夜謀死的。」魏公自思﹕「此人死日正與鄭日新分別同期﹐想必此人。」令將吳玉鎖押。次日﹐起馬回府。府中官僚人等﹐不知所以﹐出郊迎接﹐皆問其故。魏公一一道之﹐眾皆嘆服。次日﹐調出楊淸等略審﹐卽令日新往南脊認屍。新認屍明白回報﹐取出吳玉研審。乃問淸曰「當時你未謀人﹐爲何招認﹖」淸曰「小人再三訴說﹐緣因本店客人皆說二月到的﹐鄰里皆恐累身﹐皆推不知﹐故張爺生疑。苦刑拷打﹐昏暈幾絕﹐自思不招亦死﹐不若暫招﹐或有見天之日。今日幸遇靑天﹐訪出正犯﹐一則老爺明察況冤﹐次則皇天不昧。」魏公令打開楊淸枷鎖﹐又問日新曰「你當時不察﹐何故妄告﹖」新曰「小人一路徧問﹐豈知這賊彌縫如此。小人告淸﹐亦不得已。」魏公曰「馬泰當時帶銀多少﹖」新曰「二百兩。」又問吳玉曰「你得泰銀多少﹖」玉曰「實非小人謀害﹐前日但畏法亂招。」魏公喝打四十﹐玉乃招曰「謀馬泰是實﹐銀只用去三十﹐余銀猶在。」魏公卽差數人往其家追取原贓。其母以爲捉己受刑﹐乃赴水而死。龔氏見姑赴水﹐亦同跳下。公差見而救起﹐搜檢原銀﹐封鎖家財﹐令鄰里掌住﹐自帶龔氏﹐出官稟曰「玉母已赴水死﹐此婦亦已﹐小人救起﹐送臺發付。」魏公曰「這婦人可惡﹐丈夫爲此大惡﹐怎不諫阻﹖你與同謀﹐亦該死罪。」龔氏曰「屢諫不從﹐母諫成仇。婆婆今死﹐妾亦願隨﹐豈料公差救起。今日夫受極刑﹐亦願同死。」魏公曰「你旣屢諫不從﹐與你無干﹐今發官嫁。日新﹐本該問你誣告之罪﹐但要你搬屍回葬﹐罪從免擬。」日新叩謝。魏公判曰﹕審得吳玉日牧山塢﹐以險語而誘人借宿﹔夜陳醉酒﹐以灌醉而謀人水中。狼虎狠心﹐使之妻子不相見﹔虺蜴毒謀﹐令人財命盡消亡。死不甘心﹐白兔夢中來訴冤﹔靈難暝目﹐烏鴉塘畔哭沈冤。痛此數商﹐奔走江湖而喪命﹔惜哉馬泰﹐自投圈囹死無辜。於累日新﹐爲友而深構怨﹔禍延牙儈﹐無罪而誤遭刑。稔惡貫盈﹐寸斬難以謝罪﹔彊梁上乘﹐大辟用正典刑。池內數商﹐賣玉家貨而營棺梓﹔都中保甲﹐領屍殯殮而葬山林。楊淸無罪﹐省發寧家之例﹔日新誣告﹐諒擬不應之條。搬屍回葬﹐免作他鄕之鬼﹔原銀領去﹐用爲路費之資。龔氏無辜﹐由伊自嫁﹔吳玉收監﹐秋後決裁。張孝感法旣不明﹐粟當暫止。予按﹕此斷魏公之英明如此﹐上不負朝廷推轂之誠﹐下不致囹圄覆盆之嘆。不然楊淸之死幾陷於無辜﹐而馬泰之冤終沈於苦海。此冤一白﹐京師大震﹐遠近知名﹐而卹刑之任始不虛矣﹗理刑者可不察歟﹗

卷二

彊奸總類﹝有目無文﹞

卷三

姦情總類

傅代巡斷問謀娶殺命翠英姓趙氏﹐字貞淑﹐池州銅陵縣人也。父諱亨﹐早卒。翠英方三歲﹐母童氏適富家張傑﹐翠亦隨焉。傑無子﹐愛之猶如親女。迨年十四﹐丰姿俊雅﹐美貌超羣。言徳工容﹐四者咸備﹐遠近懇求納聘。時同裏有方國珍﹑李良玉者﹐二家求聘獨切。方乃盛族世家﹐淸貧不足﹔李系鄕民﹐家資暴富。方之子名一卿﹐李之子名漢宰﹐皆儀容俊雅﹐且與翠英同庚。傑欲許李﹐則鄙其閥閱之卑微﹔欲許方﹐又慮其家道之困窘﹐遲疑半載莫之能決。一日﹐謀於族人之老成卓見者爲之畫策。其人半晌乃曰「嫁女必須擇婿﹐婿若佳品﹐則興發不可料也﹐他何論哉﹗」傑曰「若然﹐又何以知其佳乎﹖」其人曰「此易事也﹐子宜盛爲酒食﹐特召二子﹐仍請前輩之善藻鑑者﹐使潛窺之﹐一則觀器量之何如﹐二則觀學問之深淺﹐擇其尢者許焉﹐不亦美乎﹗」傑深然其言。至二月花朝佳節﹐開筵會客﹐凡宗族之髙人名士﹐咸聚集於堂中﹐國珍﹑良玉亦各攜其子而至。玉之子則人物整齊﹐舉止揖遜﹐行禮未免矜持﹔珍之子則眉淸目秀﹐言談僑雅﹐綽約自如。席中有號素軒者﹐則張之族長也。一見二子﹐已知其優劣矣。乃言曰「宗侄張傑﹐有女及笄﹐方﹑李二公欲求締好。兩門之子﹐人物並佳﹐但未識姻婚果在誰乎﹖素軒曰﹕古人有射屏牽絲之事﹐皆所以擇婿也。吾則不敢爲此。」因呼二子至前﹐曰「老漢別無所言﹐但有一對﹐煩二位對之。其對云﹕朱結陳﹐求合百年之好。」李子生於富室﹐懶習詩書﹐聞命睢﹐久之不就。方子躬身對曰「秦聯晉雅﹐久諧二姓之盟。」眾皆稱羨。李良玉見其子莫措﹐大以爲慚﹐父子竟不終席而告辭矣。於是滿座人等皆相贊襄方子爲美﹐遂卽許其親事﹐不出月餘﹐已擇日過聘。而張傑以愛婚之故﹐遂召至其家﹐延師教之。一日﹐偶童氏患恙﹐一卿人問嶽母之疾﹐而翠英正侍母湯藥﹐不虞卿之至也﹐回避不及﹐乃相見於母之榻前。一卿眄之﹐姿色絕世﹐不勝歡忻﹐遂私封紅箋一幅﹐使婢送與翠英。翠英拆開視之﹐乃一空紙也。翠英成一絕以答之﹐詩曰﹕茜色霞箋照面赧﹐郎君何以太多情﹖風流不是無佳句﹐兩字相思寫不成。一卿得之﹐喜不自勝﹐乃持歸以誇示於漢宰。漢宰恨其奪已之配﹐以白於父。其父不責己之子無能﹐反恨一卿父子入骨﹐卽誣以事﹐俱不得申明。方問軍遼東﹐張問軍雲南﹐俱各全家赴戌。相別之際﹐淒慘消魂﹐觀者皆爲墮淚。遂爾南北兩行﹐又不通其音問。張傑數年已殂﹐家業零落﹐惟童氏母女蕭然茅店﹐賣酒路旁。𨿽患難之中﹐而英之靑年粹質﹐容貌終異常人。有土豪王顯貴者﹐見而悅之﹐欲娶以爲妾。童氏以許人爲辭。王知其故﹐遣媒謂曰「方郎遼海爲軍﹐死生未卜﹐縱無恙又安能到此而成婚耶﹖與其癡守孤窮﹐磋跎歲月﹐盍不歸我富家﹐任你母子受用﹐亦不枉虛度一生也。」翠英堅執不從。又使媒摳行言﹐且壓以官府。童氏懼﹐與翠英曰「一從卿去﹐五閱春秋。地角天涯﹐魚沈雁杳。汝之身事終恐無歸。況汝父又亡﹐流落他鄕﹐富豪側目﹐欲彊婚聘﹐吾孤兒寡婦﹐將何以推之﹖」翠英泣曰「方郎遭禍﹐本自兒身﹔若再別配﹐大爲不義。且人之異於禽獸者﹐以其有誠信耳﹔若棄舊而結新﹐則誠信安在﹖實犬馬之不若也。惟有死而已﹐其肯爲之乎﹖」其夜﹐乃背母縊於房中。母覺而解救﹐良久方蘇。王顯貴聞知﹐怒使家僕碎其門壁﹐逐去他居。時有老使徐君亦銅陵人﹐張傑存日與之相善﹐憐童氏孤苦﹐假以廊一間﹐使之居焉。一日﹐客有戎服者三四人至於中﹐徐君問所從來。其人曰「小人乃遼東東衛總小旗﹐差往海南取軍﹐到此假宿耳。」值童氏偶立階前﹐中一少年眉淸目秀﹐衣冠齊楚﹐不類武卒﹐奴往相視而有淒慘之色形於面目。童氏心動﹐乃問之曰「爾何人耶﹖」對曰「一卿﹐姓方﹐池州銅陵人也。幼時父曾聘閭裏張傑之女爲婚﹐未成親而兩家皆爲李良玉所害。張戍雲南﹐方戌遼東﹐不相聞者數年矣。適因入﹐猛見媽媽狀貌酷似小子妻母一般﹐故不勝傷感﹐非有他也。」童氏後問﹕「張家今在何處﹖其女何名﹖」對曰「女名翠英﹐字貞淑﹐結親時年方十四﹐以今計之﹐當十九年。第忘其所遇州郡﹐難以尋覓耳。」童氏聞之﹐頗有喜色﹐入謂女曰「若然﹐是天使之會也。」明日﹐又細問之﹐果一卿也。童氏乃哭曰「吾卽汝之嶽母﹐汝丈人已死﹐吾母子流落於此﹐出萬死已得再生﹐不圖今日乃得相見﹐誠天使之然也。」卽以其事白於使﹐徐君及一卿之同伴眾口嘵嘵﹐以爲前緣。徐君乃賜銀爲禮﹐與其畢姻。合巹已畢﹐各訴衷曲﹐一卿曰「姑侯來年﹐攜汝同歸遼東﹐則永遠可相保矣。」旣而一卿伴有丁總旗者﹐忠厚人也﹐謂一卿曰「君方燕爾﹐莫使拋離。勾軍之行﹐我輩當分詣各府投文。君善撫室﹐且此相待﹐公事完日﹐相與歸遼。」卿遂置酒﹐與眾餞別起程。不料土豪王顯貴慕英之心未絕﹐聞一卿重會成親﹐又觸舊恨﹐知眾人已去﹐潛以逃軍爲名﹐告捕入獄杖殺之﹐藏屍於窯內。乃令媒謂童氏曰「彼已死矣﹐可絕念矣﹐吾將擇曰備轎來迎汝﹐若不從﹐定行毒害。」媒求諾反命﹐翠英使母諾之。媒去﹐英與母曰「兒不死必爲彊暴所辱。」母亦無如之柰。是夜﹐忽監察禦史博公到﹐翠英喜曰「吾夫之冤可雪矣。」明曰﹐卽具狀以告﹐狀曰﹕告狀人趙翠英﹐告爲急究殺夫事。人命關天﹐王法不赦。父在將身許與方一卿爲妻﹐不料家門遭害﹐遠戍遼東。母子流落﹐賣酒路旁。富家王顯貴見奴貌美﹐屢欲彊娶爲妾。後遇奴夫一卿前來勾軍﹐會合成親。豈惡緝知﹐假以逃軍告捕問解﹐將夫打死﹐身屍不見﹐隨卽串媒彊逼許嫁。痛思殺夫埋屍﹐情何慘酷。恃彊逼嫁﹐惡極彌天。幸逢靑天案臨﹐救生有路。懇準嚴究﹐夫屍塡命﹐剿除梟惡﹐生死感激。上告。傅公看了狀詞﹐遂批準﹐允仰縣官提人解究。王顯貴亦卽具狀訴於傅公臺下﹐曰﹕訴狀人王顯貴﹐訴爲誣害黑究事。身素守法﹐世稱良民。惡婦親母童氏﹐衣食不敷﹐與身借銀。歿日怪身逼取﹐仇恨妾捏彊娶殺夫﹐懸空架害。痛思人命重大﹐殺死豈無人見﹖明系報復舊仇﹐捏此訴詞陷害。乞天洞燭究誣﹐剪除陷阱﹐救拔良善。上訴。傅公看了狀詞﹐亦準允。數日﹐傅公升堂﹐本縣共解原告張翠英﹑被告王顯貴一起赴審。傅公卽嚴加鞫訊﹐而求屍未得﹐難以定罪。忽羊角風從廳前而起﹐公祝之曰「死者有靈導吾以往。」言訖﹐風卽旋轉﹐前引馬首往走窯前﹐吹開地灰而屍見矣。公委官檢驗﹐傷痕宛然。卽將王顯貴枷鎖﹐入獄塡命。傅公斷曰﹕審得王顯貴爲富不仁﹐存心多恣。逞凶跳梁﹐惡同猛於狼虎﹔使仇淩懦﹐毒且過於蠍蛇。貪翠英之美色﹐已促之自縊﹔恨翠英之堅拒﹐又逐之他居。屢屢逼害﹐實欲彊娶成姻﹔時時造計﹐未遂締好深願。況一卿一到﹐夫婦成親﹐當斯之際﹐殺害之意已滋於中矣。百般姦詭﹐告以逃軍﹐將捕轉解﹐則謀殺奪娶之迹﹐不亦昭然者乎﹖乃昏夜打死﹐欲掩生者之耳目﹔埋藏屍首﹐竟滅死者之迹蹤。一卿旣死﹐汝將何歸﹖串媒彊娶﹐遣轎奪迎﹐致令翠英命介斯須。幸院到收理狀詞﹐尙且鞫訊不屈。豈知天理昭彰﹐鬼神莫掩。忽角風起指引屍所﹐委官驗檢﹐傷痕具在。此等大惡﹐實天地之所不容﹐王法之所不宥者也。擬以大辟﹐法所當然。傅代巡伏幸公命縣官葬一卿於效外﹐翠英哭送﹐自沈於側池中﹐因命以俱葬。公言於廟下﹐禮部旌獎﹐其曰「賢義婦之墓。」童氏亦官給衣廩﹐優養終身。

吳代巡斷問娘女爭鋒南粵汪澤生一子名赭仔﹐家資貧窮﹐挑擔營生﹐撫養妻子。汪澤爲人姦宄﹐專一鼠竊狗偸﹐被人捉獲﹐送官遭刑﹐擬罪監禁一年﹐幾乎餓死。後得曾知縣垂簾淸正﹐明察秋毫﹐審得汪澤初犯﹐刺臂省刑釋放。未及半載﹐仍行竊盜﹐過惡不悛。其妻謝氏屢屢勸曰「爲人在天地間﹐只可勤儉處世﹐毋作非爲。上與祖宗爭光﹐下與妻子爭气﹐方是个好人。況且赭仔年幼不諳世務﹐你日夜思量盜人財物﹐酷好口腹﹐如此爲人﹐怎生是好﹖殊不知貧富皆由命定﹐偸人財物﹐何曾見你發迹﹖又只是這等貧窮。自今以後﹐萬望我夫攺惡悛善﹐爲个好人。古云『寧可淸饑﹐不可濁飽。』」汪澤被妻子搶白一場﹐自覺無顏﹐遂與賊夥逃出他方﹐仍然爲盜﹐被人亂槍殺死﹐屍骸暴露。謝氏見夫不回﹐日夜憂悶﹐欲令赭仔去尋﹐年幼不能遠覓。謝氏恐夫爲盜之人終有大禍﹐憂悶成疾﹐遂自縊死。赭仔見母死了﹐無人拘束﹐放蕩縱逸﹐不顧廉恥﹐將後庭花交結棍徒﹐只貪酒肉肥口﹐後爲一富家子弟包在花園戲耍。赭仔口舌利便﹐善會逢迎阿諛取奉。富家子弟見他乖巧﹐輒爲之婚娶玉娥爲妻。生得俊雅﹐杏臉桃腮﹐香肌細膩﹐誠賽月羞花之貌也。未及期年﹐身懷有孕﹐遂生一女﹐取名桂馨。生得窈窕。後二年﹐又生一女﹐取名桂姬﹐亦生得美。二女八字俱帶桃花煞﹐無人求聘。家貧﹐日給難度﹐將夫罵曰「你這忘八﹐終日遊手好閒﹐又好口腹﹐況你田產半毫也無﹐家事日見消乏﹐教我娘女如何過日﹖你也要思量做甚生意才是﹐終不然叫我娘女耽饑受寒過得﹖」赭仔見妻子所說言言中理﹐不能答應﹐遂謂妻曰「你小心在家看顧女兒﹐我要出外尋些生意﹐攢些錢回來撫養你娘女。」妻見夫說﹐喜不自勝。次日﹐夫婦相泣而別。殊知一去不回﹐音信杳無。娘女在家﹐日食難度﹐常時與鄰居黃狗借貸柴米。黃狗見他娘女生得美貌﹐借不推辭。黃狗曰「汝丈夫出去多年﹐丟你娘女在家不顧﹐眞畜生之類也。若不是我家借些柴米與你﹐豈不餓死乎﹖」玉娥曰「多得你周急﹐不敢忘恩。待夫回來﹐厚利奉還。」黃狗曰「我也不要你還我﹐只愛與你結爲兄妹﹐不知你意肯否﹖」玉娥知其來意﹐亦微微而笑曰「我這貧婦不敢髙攀。」玉娥乃是淫惡之婦﹐又值家貧﹐遂與黃狗私相謂曰「此時人多不便﹐恐人知覺﹐你可元宵夜趁燈月交輝﹐人民混擾﹐可密祕潛蹤來我家﹐方可如願。」黃狗依期赴約﹐同衾共枕﹐恣意取樂。旣而兩情綢繆﹐無夜不銜杯對飲﹐樂極天然。已經兩載﹐情意漸淡。黃狗見他長女桂馨嬈嬌窈窕﹐又欲姦之。殊桂馨亦是淫濫之女﹐背了母親﹐遂與黃狗通焉。於是只與桂馨情厚﹐冷落玉娥。玉娥心中甚是妒恨﹐尋思一計害死黃狗。欲害死在家﹐又恐族人鄰佑知之。又越兩月﹐見黃狗果只鐘愛女兒﹐是夜安排藥酒﹐次早假意托他去市買布做衣服。次早﹐叫得黃狗來家喫早飯﹐將藥酒勸飲幾杯﹐催促去買。黃狗去半途一鄕村謝成店中喫午飯﹐藥酒發作﹐疼痛難忍﹐喊叫倒地而死。地方保約都來觀看﹐俱認得是黃狗﹐如何死於此﹐恐有貽累﹐卽著人去黃狗家報知。黃狗弟黃文收屍回去。黃文疑是店主謀死﹐遂告於縣。地方亦具狀首於縣。李爺卽差精兵十名去拿店主謝成。拿到鞫問﹕「黃狗死於你店﹐必是你圖財謀死是的。」謝成叩頭哀訴曰「黃狗來店喫午飯﹐不知登時喊叫數聲而死﹐小人白日靑天﹐敢謀人命﹖」李爺權將謝成收監﹐又將仵作驗屍。將屍驗過﹐乃服毒死者。回稟李爺﹐李爺曰「你相驗屍首如何﹖」仵作曰「是服毒死的。」李爺又監中提出謝成﹐拷問﹕「是你藥酒謀死是實﹐從直招來﹐免受刑法。」謝成受刑不過﹐只得供招償命﹐收監俟決。謝成之父謝榮見子無辜陷於死罪﹐日夜垂淚不已。聞吳代巡案臨﹐蒞政嚴肅﹐官吏凜然﹐鬼神驚懼﹐折獄如神。謝榮卽具狀奔訴﹐曰﹕訴狀人謝榮﹐訴爲燭冤豁命事。貧男素守本分﹐毫不亂爲。家無產業﹐客店營生。冤湊黃狗來店買酒﹐一刻身亡。李爺不容分辯﹐擬男償命。切思白晝謀人﹐難逃鄰居耳目。繡衣到日﹐望蘇蟻命。冤根奔乞靑天﹐劈冤杜害。上訴。吳代巡將狀詳看一番﹐遂出牌調謝成面審。謝成亦將前情哀訴﹐一時難辧﹐權將謝成收監。是夜﹐吳代巡夢見一黃犬口銜一塊肉﹐半邊鵝﹐近前跳蹈而死﹐驚醒乃是一夢。吳代巡半夜不睡﹐將夢想解﹐自言曰「黃犬乃黃狗也﹐一塊肉半邊鵝乃玉娥也﹐莫非黃狗與玉娥有甚冤枉﹐故托此夢﹖」次早升堂﹐卽差人去拿黃文。黃文拿到﹐吳代巡問曰「你家有名玉娥者否﹖」黃文答曰「小的沒有﹐只有鄰居汪赭仔妻子名王娥。」卽差精兵六名﹐去拿玉娥。玉娥拿命到﹐卽將重刑拷鞫。玉娥受刑不過﹐招出眞情﹕「小婦人與黃狗通奸是實﹐只因黃狗心腸變了﹐後與小婦人長女桂馨通情﹐把小婦人拋卻﹐故此小婦人妒恨﹐假托他去市買布做衣﹐將藥酒毒死的。」於是將謝成省還還家﹐又拿桂馨一同擬罪。傅代巡斷曰﹕審得玉娥乃淫妒之婦也﹐桂馨亦淫濫之女也。而母女妒姦﹐人倫大變﹐曾夷虜之不如。黃狗旣姦其母﹐又姦其女﹐罪不容於死﹐死亦宜矣。桂馨不合背母通奸﹐絞刑不貸﹔玉娥不合毒耽謀害﹐大辟何辭﹗予按﹕汪氏一家﹐姦盜俱全。父以盜而竟殞身﹐子以蕩而竟忘返﹐妻因無贍而攺節﹐女因失配而荒淫。母子爭鋒﹐遂起耽毒奇謀。黃狗戀新﹐自取無端大禍﹐死固宜然﹐是不足卹。謝成無辜﹐幾陷就死﹐幸而吳公感夢﹐頓釋其冤。此天心不昧﹐故彰善惡之報﹐而人可不鑑諸﹖

周縣尹斷翁姦媳死泰原府壽陽縣余國禎﹐爲人淫蕩﹐敗俗傷倫﹐不顧廉恥。長子春曦﹐娶妻汪氏。才歸半載﹐時遇暑天干旱﹐春曦夜往田間看水未回﹐汪氏在房洗浴。國禎知之﹐衝門而入。汪氏初謂夫回﹐及近才曉是翁﹐一時穿衣躲避不及。國禎向前抱住﹐汪氏難以推托﹐遂而從焉。自後常相往來﹐終常礙子﹐國禎乃設一計。次年﹐將銀五兩﹐令子出外做些小可生意。春曦領銀而去﹐三月未回。翁媳夜夜同寢。春曦甚是獲利﹐遂不農田﹐往販棺木發賣﹐亦頗獲利。過三載爲次子春旭娶妻黃氏。已歸兩月﹐一晚見伯不在家﹐入姆房同績。偶遇翁與汪氏雲雨﹐卽欲走避。國禎遂捨汪氏﹐而並擒黃氏。黃氏不從﹐汪氏助之解衣。黃氏不得已而從焉。自後兩媳皆有﹐二子不在﹐常同飲同睡。提防甚是縝密﹐二子皆未知之。又過數年﹐爲幼子春明娶妻石氏。其婦儀容俊雅﹐較之二姆猶勝十倍﹐性甚剛烈純白﹐言不亂髮。才回一月﹐國禎謂汪氏曰「前番二嬸得你助我﹐我心甚喜。今三嬸再助我﹐明日分開之時﹐多分些財產與你。」汪氏曰「今日便是這等說﹐明日到手﹐丟我一邊來﹐分之時忘記此言。」國禎曰「我心不比別人﹐心甚均允﹐三个媳婦平平就是。」偶然黃氏入來﹐國禎曰「才說未了﹐你二人皆有﹐幹得停當﹐並無一人知之﹐恐今新嬸覺察﹐知之不當穩便。你二人莫若做腳﹐一起污之﹐以塞其口﹐免後面被他識破﹐出聞外人不雅。」黃氏曰「此事容易﹐何須掛懷。」次日上午﹐春明兄弟三人皆出外去﹐汪氏﹑黃氏曰「新嬸入來同坐﹐你一人獨坐恐會癡困﹐同入來講話﹐精神更爽。」石氏因二姆連呼二次﹐徐徐而入。坐不多時﹐見翁自外而入﹐石氏忙起身回避。黃氏扯住曰「坐無妨。」只見國禎欣欣而近﹐石氏失色而奔﹐乃被二姆緊緊扯住。有國禎近前抱住﹐解帶的解帶﹐剝衣的剝衣﹐不由自願。石氏髙聲大喊﹐汪氏以手掩其口﹐您行雲雨。國禎興盡而止﹐石氏滿面羞慚﹐穿衣理髮忿忿而出﹐入己房﹐自縊而死。春明兄弟三人及午而回。春明入房﹐見妻縊死﹐大哭驚駭﹐不知其故。問於二嫂﹐皆曰「不知。」東鄰西捨皆來視之﹐不明因何致死。春明令人報於外家﹐嶽父石富﹑嶽母方氏﹑舅石康﹑石泰舉家上門來看﹐乃謂春明夫婦有不合處﹐受气不過﹐自縊而死﹐大鬧一場。春明曰「今日上午我並未在家。」石富曰「旣非你不和﹐必與二姆講口﹐以致如此。」黃氏曰「嬸嬸才歸一月﹐我等就有何事講口﹖」富曰「汝等皆說無事﹐我女因何故致死﹖」次日具狀告於縣曰﹕告狀人石富﹐告爲身死不明事。有女碧玉﹐及笄出嫁餘春明爲妻。才歸一月﹐無故縊死。切思婿出農田﹐女甘自縊﹐非翁逼姦﹐卽姆斗口。告乞爺臺﹐法究何辜﹐正律斷塡。生死兩感。上告。是時周國祚靑年進士﹐蒞任明如秋月﹐淸若寒冰。見其狀﹐乃審過口詞一徧﹐卽準發牌﹐差畢英﹑李貫拿來餘春明。具狀訴曰﹕訴狀人餘春明﹐訴爲返誣事。身娶石富幼女爲妻﹐入門才方一月。身往田間﹐午歸見縊。切思姆嬸未久﹐何事競爭﹖非懷舊好﹐卽不甘貧。懇天細審﹐涇渭自分。上訴。縣主準訴﹐亦審口詞一徧﹐次日﹐拘齊人犯﹐升堂點過﹐汪氏﹑黃氏不到。縣主曰「此事必要此二婦來方可研審。」令差帶出。次早齊到﹐縣主曰「一應人犯皆跪踴道上﹐不許上來。」眾皆跪定﹐主曰「汪氏上來聽審。嬸娘之死﹐你必知端的﹖」汪氏曰「是日上午並未有半毫之事﹐我與二嬸同坐﹐彼一人獨坐﹐不知如何尋此短計。」縣主曰「你屬一家﹐如何你二人坐﹐獨不叫他同坐﹖」汪氏曰「二人亦曾叫他﹐他自不來。」縣主曰「此言亦未可信。」帶下去﹐叫黃氏上來而言曰「你姆已明白言矣﹐看你如何說。」黃氏曰「新嬸自歸﹐四門不出﹐獨坐房中﹐前日不知如何無故縊死。」縣主曰「先間你大姆已云三人同坐﹐你又說他獨坐﹐如何言語不合﹖」黃氏曰「後因我二人叫他﹐方才入來同坐。」縣主曰「旣同坐﹐如何突然弔死﹐你怎不知﹖」黃氏曰「坐久出去﹐入房弔死。」縣主曰「先你大姆云你與他因事廝罵﹐他才出自縊。」黃氏曰「我並未有。」左推右托﹐話不明白。縣主乃將帛起﹐帶在一傍﹐又喚汪氏曰「你說你二人同坐﹐新嬸一人獨坐。你二嬸又說你叫他三人同坐﹐因事斗口﹐受气不過﹐你新嬸才出自縊。我因他未說因何事廝罵﹐故爾起。你可直說﹐不然一同起。」汪氏七推八阻﹐指東話西﹐言語不一。亦將起﹐帶在一傍。乃喚春曦﹑春旭而問曰「你二人妻子平日有奸夫否﹖」二人皆曰「家中並無雜人來往。」縣主曰「此必是與甚人有姦﹐挾之同從﹐故爾縊死。」春明曰「老爺神見。昨日小人見妻弔在房上﹐解下爲之整衣﹐但見裏衣皆裂﹐陰戶流膏。」縣主曰「事無疑矣。」又弔黃氏﹑汪氏問曰「分明是你二人有甚厚情奸夫﹐挾令同從﹐石氏性烈自縊而死。你明白招承﹐免受刑法。」二婦彊爭彊辯﹐縣主令松重杖。黃氏受刑不過﹐乃直招出前情。縣主卽差精兵四名拿國禎。國禎自知理虧﹐赴水而死。將二婦各打四十﹐擬定塡命。判曰﹕審得余國禎豺獗爲心﹐犬羊成性。父子同牝﹐效新臺之醜行﹔翁媳並居﹐仿秦俗之夷風。理虧赴水﹐罪不容誅。汪氏﹑黃氏旣不潔身而自淑﹐而乃含血以污人﹐究且辱人而同醜﹐故爾移禍以及嬸。翁不翁﹐媳不媳﹐行同畜類﹐紊亂綱常﹔姆不姆﹑嬸不嬸﹐心符鴇鳥﹐敗壞王章。明正厥辟﹐以正王朝之紀法﹔合滅其居﹐以洗華夏之侏。本秋將二婦處決﹐差兵拆其房屋。以其大壞人倫﹐故與大叛者同刑﹐是可以爲後世之龜鑑。周公之審﹐不先問男而單問婦﹐口詞不一而乃詰其有姦無姦之故﹐能使春明詳料其理﹐了然明矣。新民君子﹐遇重情必究心加察﹐方得其眞﹐萬毋艸率可也。

彊盜總類

丁太府斷舟人劫財殺命施廣徳字存仁﹐系溫州府生員也。身任徐州知府﹐徳抵任省親﹐宦囊頗厚。居數月﹐卽回家到揚州討娶一妾王氏。姿容美麗﹐不惟女工件件皆能﹐抑且琴棋書畫﹐事事皆曉。夫婦每日舟中飲酒歡謔。一夕泊舟於蘇之寒山岸畔﹐開包取銀﹐買辦酒肉。舟人窺見其銀﹐遂起惡心。迨至夜半﹐將廣﹝徳﹞丟於水中﹐奴婢殺死﹐止畱王氏一人。舟人問王氏曰「汝知吾之不殺汝乎﹖吾有一子﹐年長未娶﹐令撐舟往嘉興去矣。畱汝爲媳﹐回卽匹配﹐幸勿驚恐。」王氏正思夫奴皆置之死地﹐獨畱吾一人者﹐意不無淫辱於我也﹐亦欲投於水中。一聞爲媳之言﹐料不爲辱﹐乃佯應之曰「若然﹐則妾之幸也。」於是曲意奉侍﹐卽以公公呼之。舟人亦以媳婦待之。數日稔熟﹐不復防閒。值中秋令節﹐舟人盛設酒肴﹐劇飲痛醉。王氏伺其睡濃﹐輕身上岸﹐走一二里﹐忽迷路﹐四面皆是蘆葦。兼且鞋弓襪小﹐不任跋涉之苦。又恐舟人醒來追尋﹐遂藏躲於蘆葦之中。俟至東方漸白﹐又走一二里﹐望見林中有一所屋宇﹐急往投之。門猶未開﹐但聞鐘鼓之聲揚於外。少刻門開﹐乃一尼姑庵院。王氏竟入﹐拜見院主。院主問曰「娘子何家宅眷﹐又何淸早到此﹐莫非背夫而逃乎﹖」王氏僞對之曰「妾眞州人﹐阿舅遊宦淮南﹐挈家抵任。不幸吾夫沒﹐夫以嫁於鹽商楊宰爲次妻﹐正室悍妒﹐笞辱難畱﹐近日同舟回家﹐到於此處。因中秋賞月命妾取杯﹐不意失手墜一玉杯於江﹐必欲置之死地﹐今因其酣睡﹐乃逃生至此。」院主曰「旣是背夫逃走﹐吾乃修行之人﹐倘或你夫得至於此﹐反累及老身也﹐安敢久畱﹖」王氏聞言﹐惟涕泣而已。院主曰「欲待不畱你﹐又孤身女子﹐舉目無親﹐亦非空門修行之本心。汝細思之﹐老身有一言相勸﹐未知尊意何如﹖」王氏曰「若吾師肯以指示迷途﹐卽死無憾。」尼曰「此間僻在荒野﹐人迹罕到。老身修身已經數十餘年﹐所有同心者皆五十以上。侍者數人又皆醇厚謹。娘子𨿽年芳貌美﹐柰命蹇時乘﹐遭遇坎坷﹐不如削髮爲尼﹐在此出家﹐看經念佛﹐隨緣以度數月﹐豈不勝於爲人寵妾﹐受今世之苦惱﹐勿結來生之冤仇乎﹖」王氏拜謝曰「妾意亦欲如是。」遂削髮披緇﹐學誦經文﹐每日於觀音菩薩聖前禮拜百餘﹐密訴心曲﹐𨿽隆冬盛暑不替。常用居內室﹐不出院外﹐人罕見其面。歲餘﹐忽有一人至院隨喜﹐畱齋而去。明日﹐持一紙畫菊花一幅來施﹐邊題二句曰「眾芳搖落時﹐獨秀君知不。」院主掛於禪房。王氏見之﹐識其字迹乃其夫之親筆也﹐因問﹕「此畫從何而來﹖」院主曰「此系本處施主姓李名秀者所施﹐其父子每以撐船爲業﹐數年以來家道足﹐人皆道其劫掠江湖客人﹐未知是實。」王氏又問﹕「亦常往來此中乎﹖」院主曰「少到耳。」王氏卽緊記於心。且說廣徳當夜被舟人丟於水中﹐家財妻妾不能相顧﹐幸得浮水逃出波間﹐登岸急投民間。而舉體沾濕﹐並無一錢在身﹐賴主翁譚相良善﹐憫其苦楚﹐易以衣裳﹐待以酒食﹐贈以盤纏﹐遺之曰「旣遭寇劫﹐理合告官。你可往吳江縣告一被劫狀詞﹐差人緝捕﹐不亦可乎﹖」廣徳遂問到於吳江縣內﹐具其狀曰﹕告狀人施廣徳﹐告爲劫掠殺命事。身父薄宦徐州﹐隨任讀書。今攜妻僕回家﹐不意泊舟寒山岸側﹐睡至半夜﹐賊將本身沈於水中﹐妻僕殺死﹐財物席捲。幸逃上岸﹐得存蟻命。有此冤情﹐具詞哀訴。望乞天臺準批差捕緝獲正犯﹐追給原贓﹐殄息盜風。哀哀上告。吳江縣主程公準詞﹐隨卽差人緝捕﹐杳無音信﹐所侯數月﹐衣食無資﹐乃復抵譚相家中﹐希求盤費。相問曰「你這數月何以爲生﹖」徳曰「惟賣字而已。」公聞其語﹐深憫之曰「子旣如斯﹐付之無柰。畱吾西塾﹐訓諸孫寫字不亦可乎﹖」徳遂領命。公延入內館與飲﹐忽見壁間掛一菊花小畫﹐潸然淚下。公怪而問之﹐對曰「此畫乃吾舟中所失之物﹐標題乃徳手筆也﹐何得在此﹖」公曰「若認得此畫﹐則盜不遠矣。子姑祕之。」乃館徳於家中。明日﹐令家人問之﹐家人對以買自尼院者。公卽親詣院﹐詰其得於何人。院主曰「得於本裏李秀所捨。」適王氏亦在其側﹕「請問施主問他何如﹖」譚公曰「有緣故。」不以實告。王氏乃忽然大慟﹐譚公曰「你爲何如此悲泣﹖」王氏乃言曰「此菊花小畫向日捨於本院﹐妾見之已認得爲舟中所失之物﹐上有吾夫施廣徳所題。今吾夫已被賊人沈溺水中﹐不意今日得見此畫﹐物在而人不在﹐不覺睹物傷情﹐以此大慟也。」譚公一聞其言﹐知爲廣徳之婦﹐乃安撫之曰「汝且寬心在此修行﹐代汝訪賊以了前緣。」王乃謝拜曰「若捉得賊人﹐洗刷前恥﹐以下報夫君﹐則公再生之父母也。結艸銜環之報﹐不敢忘矣。」公回至家﹐亦不得與言﹐惟使一婢復至院中﹐暗叫王氏蓄髮﹐日後捉得賊人﹐好向官對證。王氏然之。又過數月﹐適監察禦史丁公按臨﹐公指賊人姓名﹐叫廣徳前去告理。其詞曰﹕告狀人施廣徳﹐告爲剿盜救命事。身抵父任﹐回帶妻王氏並家僕﹑囊物﹐冤遭舟人李秀﹐見財生心。厶日夜半﹐將身丟入水中。妻奴殺死﹐財帛銀兩席卷一空。幸身浮水得脫﹐當告本縣﹐又無消息。今訪其實﹐有此菊花小畫一幅﹐系手筆親題可證。懇天嚴究﹐追贓塡命﹐剿除凶寇。上告。丁公準批﹐吳江縣差人提拿舟人李秀父子解送。丁爺親審﹐問李秀曰「你何裝載施廣徳妻妾財物﹐到於半夜﹐將廣徳丟入水中殺死﹐妻妾﹑奴婢並財物銀等搶占﹐是何狠心狠毒一至此也﹗」李秀曰「小人撐船是實﹐並無打劫情由﹐乞詳情。」丁公曰「尙有證見在此。」乃將菊花小畫視之﹐「此非所劫之物乎﹖」李秀看見﹐驚得手足無措﹐默默無言﹐丁公大怒﹐遂將李秀先責四十重板﹐仍用夾棍挾起﹐究其贓物﹐問其妻妾奴婢。秀供曰「財帛銀兩止有一半藏於家中﹐其妻貌美誠欲配男﹐不復防備。當年八月中秋夜逃去﹐莫知所之。婢僕人等俱系殺死。」丁公審問明白﹐遂置之於極典﹐而追出原贓以給廣徳。判曰﹕審得李秀操心不軌﹐肆行狠毒。舟載施廣徳回家﹐行至蘇州地方﹐目睹財帛之丰﹐蓋心行劫奪之妾舉﹐利其財物銀兩取之已爲不道矣﹐又復將徳沈溺水中﹐殺其奴僕﹐心何慘也﹗欲畱王氏配爲男婦﹐將以爲自遂所願。而不知徳浮水而出﹐勿葬江魚之腹。乃告縣緝捕﹐幾及歲餘。偶於觀音堂中得一菊花小畫﹐乃親筆標題﹐以故得捉賊人。此亦天理人心所不客掩者也。李秀盍議大辟﹐方伸國憲﹐永息盜風﹐以警後犯。徳旣獲追贓﹐治罪已訖﹐歸謝譚公回家。譚公曰「待與足下作媒﹐娶後而去非晚也。」徳謝曰「糟糠之妻同貧苦之日久矣﹐今不幸流落他方﹐存亡未卜﹐感公陰徳﹐乃不敢忘。再娶之言﹐非所願也。」公淒然曰「足下髙誼如此﹐天必有以相佑﹐吾安敢苦逼﹖但容奉餞﹐然後起程。」翌日﹐使人到於院中﹐請王氏到家。飲酒中間﹐公謂廣徳曰「老夫今日爲足下了今生之緣。」廣亦莫諭其言。公使王氏出﹐則廣之故妻也。夫婦相抱大慟﹐不意復得相會於此也。乃拜謝譚公﹐以爲再生父母。譚公復畱數月﹐船送歸﹐屢屢往來問安。

曹推官訪出慣賊龍陽縣羅承仔﹐平生爲人輕蕩﹐不遵法度﹐不循規矩﹐多結朋伴。家中房舍寬大﹐開賭贈收人頭錢。慣作保頭﹐代人典當借貸。門下常有敗俗猖狂之士﹐浮躁污漏之徒﹐出入去來﹐早夜不一。或勸之曰「結交須勝己﹐亞己不須交。」承仔答之曰「天之髙地之厚方能納污藏垢﹐大丈夫在天地間﹐安可分別淸濁究極是非﹐而不大開度量﹐容納眾生耶﹖」或又勸之曰「交不擇人﹐終須有失。一毫差錯﹐天大禍基。火炎昆崗﹐玉石俱毀﹐汝柰何不懼﹖」承仔答之曰「一尺靑天蓋尺地上﹐豈能昏蔽﹖只要我自家端正﹐到底無妨。」由是拒絕人言﹐一切勿聽。忽然同鄕富者衛典家財巨萬﹐金銀廣積﹐夜被劫賊五十餘人﹐手執火把刀槍﹐衝開大門﹐劫掠財物。賊散之後﹐衛典一家大小个个悲泣﹐遠近親鄰俱來看慰。此時承仔在外經過﹐見得眾人勸慰﹐衛典嘆曰「蓋縣之富﹐聲名遠聞﹐自然難免劫掠。除非貧士﹐方可無憂無慮﹐而夜夜安枕耳。」衛典一聞羅承仔之言﹐心中不悅﹐乃謂其二子曰「親戚朋友人人憫我被劫﹐獨有承仔出此言﹐想此劫賊俱是他家賭膊光棍破蕩家業﹐無衣無食﹐故起心造謀來劫我耳。若不告官﹐此恨怎消﹗」於是寫狀告於本府﹐狀曰﹕告狀人衛典﹐系龍陽縣人﹐告爲殄窩余安民事。虎鄰羅承仔﹐素不守法﹐私開賭場﹐窩藏賊盜數十餘人﹐突於某日三更時分﹐明火衝家﹐殺傷男女數人﹐僕地財物罄淨無違。情慘黑天﹐冤同苦海。告乞天臺﹐殄除虎窩﹐捕拿劫賊﹐追究財物﹐剪惡安民﹐哀哀上告。李太府準狀﹐批送理刑曹推官問究。曹推府發牌拘拿羅承仔。承仔具詞訴曰﹕訴狀人羅承仔﹐系龍陽縣人﹐訴爲燭姦遠害事。某田野貧民﹐素守本分﹐毫不非爲。姦凶土豪衛典﹐某日被賊﹐誣身窩引。白日黑天﹐有何贓證﹗伏乞仁主打開陷阱﹐斬斷冤根。懇訴。曹推府準狀詞﹐並拘原告衛典﹑被告羅承仔等﹐極力研審﹐重加刑憲﹐再三勘問。羅承仔受刑至極﹐執理辯曰「自古爲窩家者﹐皆有賊人扳扯﹐皆有贓證﹐皆當捉獲。今首小人﹐一身未經捉獲﹐一家又無贓證﹐又無賊人扳扯。衛典平地起風波﹐陷害小人﹐情理顯然。」衛典曰「羅承仔爲人旣不事耕﹐又不爲商賈﹐終日夜開場賭賻﹐代作保頭﹐聚集多人﹐皆面生之流﹐無籍之輩﹐豈不是窩賊﹖豈可不剪除﹖」曹推府批曰﹕審得羅承仔不務本﹑不逐末﹐行檢誰不疑乎﹖作保頭﹑作賭局﹐窩戶所由決矣。但賊情重事﹐窩家首謀﹐太上捉獲﹐其次贓證﹐又次扳扯。三者俱無﹐衛典之告大都誣陷之意耳。許令保結﹐攺惡從善。後有犯者﹐當正典刑。此時具招解堂。李太守一見招報﹐遂卽依擬。羅承仔心中歡悅得免罪愆﹐謹守法度﹐不復如前作保開賭。人皆悅其能攺過自新矣。獨有衛典心下不甘﹕「我本被賊打劫﹐破蕩家計﹐告官又不得理﹐反受一場大气﹐如何是好﹖」忽聞全大巡按臨﹐欲攔馬哭告。曹推府得知﹐卽將衛典重責二十板﹐大罵曰「刁惡無比可惡﹐我何曾問差了﹐你還要往上告狀。」卽命監起﹐俟大巡去後發落。城內城外人民皆知衛典被打被監﹐官府不究盜賊事情。由是眞賊鐵木兒﹑金堆子聞得心中大喜﹐乃會集眾夥伴﹐買酒肉賽還神願。飲至夜深﹐各个分別笑曰「惟願曹老爺子子孫孫﹐萬代公侯﹐長來我府做官﹐使我輩得自在﹐無驚無恐幸矣。」不想是夜曹公思想﹕「衛典被劫告狀不服﹐必有大冤﹐若不親行訪察﹐何以得其眞情﹖」乃布衣小帽﹐潛街市。及行至城隍廟西邊﹐聞眾賊笑語﹐心中思曰「願我子孫富貴誠好﹐但無驚無恐之言卻有可疑﹐必是賊徒感我監起衛典﹐不究賊情﹐故安心樂意﹐有此言語。」遂以小錐刺三大「錢」字於粉壁之上。轉過觀音閣東﹐又聞人語﹕「城隍爺爺眞靈﹐推官爺爺眞好。若不得他﹐我輩齊有煩惱。」曹公心中又思曰「說我眞好固是﹐但齊有煩惱之說﹐又似可疑﹐此言與前所聞者俱是賊徒語。」卽以三銅錢插其壁間﹐隨歸安歇。明日望旦﹐同眾官往城隍廟行香禮畢﹐卽乘轎至朝西街﹐視墻上有三錢字處﹐命民壯圍屋﹐拿得鐵木兒等二十八人。隨轉觀音閣東﹐尋壁間有三大錢處﹐亦令眾手下圍住﹐拿得金堆子二十二人。歸府鞫問﹐先將鐵木兒等挾起﹐罵曰「衛典與你何仇﹐黑夜彊劫他家財物﹖」鐵木兒等再三不認﹐曹公曰「你們願我長來做官﹐得以自在﹐無驚無擾﹐柰何不守法度﹐而爲劫賊﹖」木兒聞得此言﹐各个破膽﹔從實招出﹕「不合打劫衛典家財﹐均分入己是實。罪所當誅﹐但乞超拔蟻命」。後將金堆子等挾起﹐問曰「汝何故同木兒等劫掠衛典﹖」金堆等刁姦﹐一毫不認。曹公怒曰「汝等都說城隍爺眞靈﹐推府爺眞好﹐今日若不招承﹐各个齊有煩惱。」堆子等聽得此言﹐人人落魄﹐遂同聲招認﹕「誠犯重罪﹐但乞寬宥。」曹公斷曰﹕審得鐵木兒﹑金堆子等豺虎爲心﹐盜跖爲行。欺天玩法﹐操戈黑夜之間﹔明火衝門﹐劫財白屋之內。視人命如艸芥﹐斬艾不顧﹔貪民貨若膏脂﹐擄劫無違。三四人含冤僕地﹐五十賊大笑出門。彊劫民財﹐已犯大辟﹔殺傷數命﹐尢當上刑。首從擬律無分﹐處決候秋不赦。衛典所告得實﹐追贓給與寧家。

岑縣尹證兒童捉賊嶽州府巴陵縣有崇政鄕民姚升﹑姚禮﹐兄弟挑擔營生。姚升自幼與隔溪沈仁相交。姚禮一日與姚升曰「我你終日做此生意趁錢﹐僅可度日﹐終非久計。當此壯年﹐此事尙可做得﹔倘或老弱﹐將何終身﹖我心思想各項買賣我你通知﹐柰無本錢﹐將何以處﹖」姚升曰「我幼時曾與沈仁相交﹐只是如今家貧﹐不能延攬。他家盡有生放﹐我若求他借本錢做客﹐明日包以利錢還他﹐必然肯的。」禮曰「旣有此等機會﹐合速圖之。」升依其言。次日﹐往其家特作相看之意。沈仁聞是升來﹐卽出相見。升曰「久欲見兄商議一事﹐不敢開口。」仁曰「旣在相知﹐有事且說不妨。」升曰「我想如此營生僅可度日﹐但今壯時可以攢些用些﹐恐老來不能做時﹐將何度日﹖目下欲往江湖販賣﹐倘積得分毫﹐亦可養老。柰缺銀兩作本﹐故來見兄揭借幾兩﹐按月加利奉還﹐不知肯作成否﹖」仁曰「你是自做還有夥伴﹖」升不隱﹐直言與弟同往。仁初欲許借﹐後聞與弟同往﹐故意推曰「兄自來未有事﹐於今本該奉命﹐柰目下錢糧條編甚緊﹐𨿽有分文﹐在外未取。身無餘剩﹐卻不敢應承。」升知其推托之故﹐不復再言﹐辭別而回。姚禮以爲兄必借得銀來﹐坐家等候回信。及見兄回﹐悶悶不樂﹐禮問曰「兄往沈宅借銀﹐肯否﹖」升曰「我至其家﹐仁就欲畱酒﹐量度其意似肯應承。後問有夥伴否﹐我乃直說賢弟同行﹐遂以他事推托不允。似此謀事不成﹐反被人笑﹐是以悶也。」禮曰「不允也罷﹐但可惡沈仁太欺負人﹐終不然我兄弟沒他本錢就成不得事﹖且往挑擔﹐再作計較。」過了數日﹐沈仁有子名時彥﹐往莊取債回家。欠戶苦勸﹐時彥飲了數杯﹐不覺昏醉。來到嚴嶺亭內﹐睡於凳上。恰遇姚升兄弟二人挑擔回家﹐升認得是時彥﹐謂其弟曰「伏睡者卽沈仁之子也。」禮聞知﹐已恨其父子不肯以銀借他﹐思欲害他無由﹐聞是其子﹐乃謂兄曰「你休怪弟太毒﹐深恨沈仁無理﹐今乘晚間四下無人﹐待殺此子以泄前日之忿。」升曰「所爲務要縝密﹐休得事露便了。」禮取出利刀﹐劈頭一砍遂死。搜其身上﹐得銀十八兩﹐盡剝劫而去﹐棄屍途中。其地嶺下有一村人家﹐內有徐榮﹐原是木匠。侵早赴城中人家造作﹐攜所藍尺鋸。行來半嶺﹐忽見一死屍倒在路上﹐視之徧體是血﹐知被人所殺﹐嚇得魂不在體﹐思道﹕「今早出門遇得采頭不好﹐待轉家明日再去。」遂翻身而回。黑早混沌未明﹐不意腳踐其血﹐一路行回﹐皆是血迹。及半上午﹐沈仁知之﹐急來看時﹐正是其子。其父不勝哀泣﹐乃集鄰里驗視﹐其致命處則斧痕也。又見其地上血迹﹐一路隨血迹尋去﹐乃是徐榮門首。鄰里皆道﹕「徐榮殺死無疑。」沈仁深信﹐卽托鄰里攢送官府審問。沈仁具狀告曰﹕告狀人沈仁﹐系本縣民﹐告爲搶財殺命事。切男時彥﹐莊取銀田﹐路經嚴嶺。突遇徐榮持斧殺死。銀被鯨吞﹐衣遭筍剝。鄰里踏明﹐血迹可證。死者含冤﹐生人飲痛。屈蔽無伸﹐叩臺捕剿。上告。朱縣尹準理研審﹐鄰里合口指說是徐榮殺死﹐徐榮有口難分。縣尹疑之﹐權收監中﹐連年未決。時岑大巡出巡其府﹐所屬官員迎接﹐入司坐定﹐先問有司有疑獄否。朱縣尹稟曰「他無疑獄﹐惟舊年沈仁告徐榮劫殺其子一事﹐徐榮爭取不招﹐事有可疑。今監獄中﹐年餘莫決。」代巡曰「不以情之輕重系獄﹐動經一年﹐少者半載﹐百姓何堪﹖凡當決者卽決﹐該放者發回﹐斯上不負朝廷委任﹐而下民亦安生。天下都似沈仁一事﹐罪犯安能得出﹖」有司無言﹐懷慚而退。次日﹐代巡便服帶二公人入獄﹐見徐榮細問之。徐榮悲泣嗚咽﹐將前情訴了一徧。代巡思﹕「被殺之人頭上砍一斧痕﹐且血迹又落爾家﹐今彼不肯甘服﹐必有緣故﹐須再勘問。」代巡離獄。次日﹐又入審問。一連數遭﹐徐榮所訴皆合所言。代巡不得明決﹐正在沈吟之間﹐見一小孩童手持一桶飯送來與獄卒﹐連說幾句私語﹐獄卒點頭應之。代巡卽問獄卒﹕「適那孩童與你道甚麼話﹖」獄卒不敢正對﹐佯以他事答之。代巡知其詐﹐逕來堂上﹐遣左右散於西廊﹐呼那孩童﹐入後堂細問曰「適問與獄卒說何話﹖」孩童直告曰「今午出東門﹐恰遇二人在酒店坐﹐見我來以手招我入店。那人取過銀子一錢與我買果子﹐教我入獄中探訪今有个巡按審問搶劫死罪事﹐看徐榮承認否。別無他事。」代巡取銀二錢賞之﹐乃曰「你可引公差到酒店捉此二人見我。」二公人跟隨孩童逕到東門酒店。正值姚升兄弟正在俟候孩童回話﹐不意公差搶進捉住﹐登時解入公堂來見代巡。代巡怒曰「你二人搶劫殺人﹐柰何累他人償命﹖好好招認﹐免受刑法。」升曰「小人兄弟挑擔營生﹐素守淸貧﹐並無此事。老爺無故捉問﹐正是『半天下雨﹐不知來頭。』」左推右托﹐不肯招認。代巡令孩童證其前言﹐二人驚駭﹐不能隱諱﹐姚禮供曰「殺人是實﹐緣因沈仁家富﹐與兄亦頗相知﹐兄往彼家借銀買賣﹐初有肯意﹐及言與小人同夥﹐遂推托不允﹐因而懷恨。日後見時彥傍晚亭睡﹐是行殺死。」代巡卽拘沈仁問該事情﹐仁方悟﹐答曰「所言皆是。」卽釋徐榮回家﹐以姚升﹑姚禮兄弟二人償命。判曰﹕審得姚升﹑姚禮與沈仁揭借不允﹐致懷宿恨。偶逢伊子亭睡﹐持斧劈死﹐圖爲泄忿。此操心狠毒﹐肆惡尢慘者也﹐合擬大辟﹐以正典刑。徐榮誤踐血迹﹐拘攣數年﹐此正狡兔爰爰﹐雉罹中之意也﹐釋此無辜﹐合行省發。沈仁不察﹐薄示招誣。予觀岑公此斷﹐替天行道﹐斯上不負君命﹐下不滯民冤﹐千古之下﹐民仰其徳。

吳推府斷問僻山搶殺南雄府保昌縣民祝壽﹐販賣雜貨﹐徧走鄕村。來至一地名松源﹐從便捷小路回家。經過山嶺﹐崎嶇險峻﹐三里不聞雞犬聲。又過山凹﹐有一人家姓鄭﹐兄弟二人﹐名福二福三﹐假以采薪爲名﹐素行打搶﹐遇有孤客便起歹心。壽欲問路﹐望見二人迆邐而來﹐近前拱而問曰「此去祝方多少路﹖」福二答曰「只有一日之遙。」福三問曰「汝從何來﹖」壽曰「我在各處賣貨﹐欲回家去。聞此處有一小徑甚便﹐不意來此失路﹐望二公指引。」福二曰「前面山凹﹐過嶺十里卽是大路。」壽以爲眞是樵夫﹐遂任意行去﹐及到前途﹐乃是峻嶺絕路﹐只得坐下﹐等人借問。忽見福二兄弟盤山而來﹐一刀揮下﹐壽未提防﹐刀中頸項﹐登時气絕。搜其腰間﹐得碎銀八兩﹐又得篾一擔﹑內中雜貨約值二兩。兄弟取下﹐將屍埋於山傍﹐銀貨均分。倏爾一年﹐毫無人知。適有近地蕭立﹑胡忠二家爭山界不明﹐立往上司告狀﹐卽發本府推官吳起風勘明審報。推府遵命往山踏勘﹐立得理﹐斷山與之﹐胡忠受刑伏罪。推府令擺道回府。來至山傍﹐忽一馬嘶鳴不去。推府思曰「嘗聞馬嘶遇冤枉不行﹐莫非此地有甚冤枉乎﹖」乃喝馬曰「果是冤枉﹐再鳴數聲。」其馬又鳴數聲。推府令二人於各處尋覓。於山傍有一死屍﹐被獸掘開﹐下截露出。二人回復推府。推府親往視之﹐令左右開看。見頸上數刀﹐乃知被人謀死﹐復命爲之掩覆。回衙不知何人殺死﹐無計可施。次早賫香徑往城隍廟行香﹐祝曰「某菲材末技﹐身任刑館之職﹐每願百姓舉安。不意橫溪山傍謀殺一人﹐身帶重傷﹐卑職不知賊人名姓﹐虔誠賫香拜懇﹐伏乞神明鑑視﹐重念生靈﹐預泄冤枉﹐使我無愧厥職。謹告。」祝畢回衙。至夜獨坐書齋﹐霎時陰風颯颯﹐燭影不紅。推府遂覺困倦﹐隱幾而臥。須臾一人散發﹐鮮血淋漓﹐泣訴案前曰﹕殺掄財貨﹐橫溪五福。若獲眞贓﹐牀頭貯訴訖﹐含冤而去。推府得此一夢﹐心下躊躇﹕「莫非橫溪有名五福者﹖」天明升堂﹐密差二人彼處覓訪﹐「如有名五福者﹐拿來見我。」二人應諾而去。及至橫溪訪問﹐並無名五福者﹐但有名福二﹑福三者。二人不敢擅拿﹐回復推府﹐推府思付半晌﹐卽會其意﹕一名福二﹐一名福三﹐共成五福。乃曰「旣有此名﹐卽此二人。該房可發牌﹐火速拿來見我。」二人復去﹐拘得兄弟卽至。推府喝曰「你二人搶劫客人貨物﹐好生直招﹐免受重刑。」二人彊硬不認。又令二人直往他家﹐牀頭有可搜來我看。二人卽往其家﹐徑入牀頭﹐果各得蔑一隻﹐挑入獻上。推府令開看﹐皆是雜貨﹐始知所殺者是賣雜貨之人也。遂大罵曰「所劫財物在此﹐這二賊猶自彊硬﹗」喝令左右﹐將二人每責四十重板。二人不認﹐又令重挾。二人受刑不過﹐只得從實招曰「此人乃祝方人﹐往各鄕賣雜貨﹐偶因迷路﹐小的佯指﹐令入僻處殺死是實。」推府見其招明﹐乃判曰﹕審得福二﹑福三兄弟恣肆害民﹐假砍柴引人僻地﹐持刀殺死劫財﹐利己肥家。惡貫盈滿﹐皇天豈容漏网﹔冤魂夢訴﹐死者豈肯甘心﹗原贓旣獲﹐招認已明。刑就大辟﹐秋季處斬。此冤旣伸﹐黎民悅服。自後搶劫之風日息﹐謀害之慘不復見矣。

徐代巡斷搶劫緞客江西徐僑任廣東巡察禦史﹐奉旨赴任。時值八月天气﹐來到一地名橫溪。二十里都是山僻小路﹐並無人煙。時正半下午﹐忽有一陣黑气沖前不息。代巡住轎﹐令左右細看气從何出。尋至半里許﹐見黑气從峯畔松樹下新土中而出。二人回覆﹐代巡親自乘轎視之。卽令左右掘開新土二尺許﹐見死屍一个森然﹐身上短衣皆是綢緞。代巡反覆看視﹐但見心頭腦門皆破﹑乃知被人打搶謀死。又見衣帶上系一木刻小印﹐卽解下細觀其字﹐乃是印緞疋的號記。代巡藏入袖中﹐仍令將屍掩覆而去。行至十里﹐有一官亭﹐俱是府縣大小官員﹐迎接禮畢。隨卽入城。察院司坐定﹐各官復入參見﹐發回歇息。代巡思付﹕「路上謀死屍身離城不遠﹐且死者只在近日﹐想劫賊尙未離此。」次日升堂﹐各府參畢﹐乃召丘知縣分付曰「此處有經紀可喚幾名來見。」縣主卽令皂快二名﹐於各街喚得當行經紀江明等五名來見。代巡曰「我要買上好緞絹數十疋﹐汝作經紀﹐必知誰有上等的﹐汝於各鋪或行商坐賈處﹐緞絹綾每樣各選一疋進來﹐如用得的﹐卽領價去﹔如不用﹐原貨退還。」江明等領諾而去﹐卽到各鋪將諸色緞絹各選一疋並自家本店及行客亦選數疋送入。代巡逐一開過﹐印號都不相同。及後看到一疋與其印字皆合﹐乃曰「餘者皆不中用﹐惟這樣緞子選二十疋﹐卽令本商自送入來領價。」江明出﹐將前貨退還各鋪回家﹐令賣緞客葉祿撿過二十疋﹐一同送入司見代巡。代巡細看號頭﹐將本印較之﹐分毫無異﹐乃問江明曰「此客共夥幾人﹖」明曰「共夥四人﹐正欲發貨往他處去賣﹐聞老爺要買﹐因此還未起身。」代巡差官兵四名﹐卽刻將三人拿到﹐跪作一堂。代巡緩詞言曰「汝這一夥皆是劫賊﹐有人在此告首。日前打槍客人﹐埋在橫溪嶺畔松樹下是你幾人﹐依直招來。」葉祿等聞得此言﹐面上失色﹐交口爭辯曰「此貨是自販來的﹐何嘗是劫得之物﹖」代巡卽取印令之自對﹐皆同﹐啞口無言。代巡喝曰「這起彊賊﹐尙自抵賴﹐胡不自招﹗」四人眼各相視﹐推托不認。代巡令各責四十﹐長枷枷起﹐收下獄中跟勘。四人魂飛魄散﹐乃招曰「此偶雇挑夫﹐小人等不合佯扮挑夫﹐中途謀死是實。」代巡曰「你四人何名﹖」四人齊報曰「葉祿﹑範亨﹑韓鳳﹑方赤。」四人招明﹐代巡親筆判曰﹕審得葉祿等﹐心不仁慈﹐假挑擔而思謀財物﹔性多猖獗﹐遇僻地而傷人性命﹐實獸中之豺狼﹐蟄中之虺者也。贓捕已眞﹐合擬大辟。其從惡範亨等三人﹐俱配邊遠充軍。經紀江明無罪。代巡旣處決發配﹐後又問死商家鄕何處﹐逕差人前往﹐召其子來﹐悉以緞疋給之。其子方知父被搶劫﹐感恩叩謝﹐領貨搬屍回葬。由是徐公之明已著﹐後三任禦史而獄無畱冤矣。

卷四

竊盜總類

馮縣尹斷木碑追布撫州府崇仁縣吳嘉慶﹐娶妻林氏。家頗殷富﹐生子郁文﹐年十八﹐慶爲之娶雷氏爲妻。夫妻和睦﹐孝順公姑。一日﹐慶謂郁文曰「家中𨿽則優裕﹐思創業難若登天﹐敗易如燎毛。今家中所食者眾﹐所入者寡﹐吾恐所入不足以供所用﹐烏可守株而不營謀﹖爾今年當少壯﹐正好營爲。欲令汝出外經商﹐倘獲微利﹐亦足贍家﹐不知汝意何如﹖」文曰「老父嚴命﹐卽當就行﹐但不知那項生意好做﹖」慶曰「四川成都最好賣機布﹐汝可將本銀一百兩往福建收買機布﹐到川發賣。不消一年﹐可以回矣。」文依父命﹐領銀一百﹐往邵武等處﹐收得機布七挑﹐辭別父母妻子往川。夜住曉行﹐數月卽到成都。尋得東門城外張華店安下發賣。未及二日﹐郁文自思離家遠出﹐心中不快﹐卽令家童沽酒散悶。彊飲幾杯﹐不覺沈醉偃臥。不意華隔鄰劉勝者﹐驀見郁文酒醉﹐於三更時分將布盜去三挑。直至天明﹐郁文酒醒起來﹐方知被盜﹐卽呼店主曰「吾今投汝店中安下﹐昨晚酒醉﹐行此不良﹐串賊盜去我機布三挑。古云﹕『有眼主人無眼客。在家靠父母﹐出外靠主人。』汝爲典守﹐亦難辭責。汝可代我淸究﹐不然往縣興訟﹐悔無及矣。」華曰「吾開歇店﹐衣食賴客﹐豈有串賊偸盜之理﹖」郁文不聽﹐具狀告於成都縣曰﹕告狀人吳郁文﹐系江西崇仁縣人﹐告爲串賊盜布事。身販機布﹐來川發賣﹐偶投張華店歇。詎惡見財利己。欺身孤客﹐串賊盜布三挑﹐坑貧素手回家。懇乞嚴刑追﹐剪盜疏商。上告。時縣主馮士奇看狀已畢﹐乃曰「見贓方可斷理﹐今無贓證﹐如何斷得﹖」不準狀詞。郁文再三哀告﹐只得準狀。次日﹐張華具狀訴曰﹕訴狀人張華﹐系本縣民﹐訴爲誣陷事。身開歇店﹐本分營生。吳郁文販布來家歇宿﹐皆因好酒醉睡﹐被賊盜布。飄捏串賊告臺﹐實出無辜﹐懇捕追還﹐免身遭累。上訴。縣尹卽將張華當堂勘問﹐華曰「小人歇客﹐一家衣食賴此度活﹐如何串賊偸客﹖正是自截客路了。望爺爺詳情。」縣尹自思所說亦是。郁文苦栽。縣尹思不能斷﹐且將二人收監。次早升堂﹐取出二犯﹐問郁文曰「汝布被盜﹐毫無影響﹐如何斷得﹖」又問張華曰「你門首有何物否﹖」華曰「無﹐只屋傍有先時老爺一个去思木碑記。」縣尹卽將二人各責十板﹐發回家去。劉勝當夜盜得機布三挑﹐藏在幽僻之處﹐將首尾號頭盡行塗抹﹐更以自己印信在上﹐使人難辧。攺號停當﹐然後陸續挑入城中﹐賣在京鋪李芳鋪內。勝得銀子入手﹐並無人知﹐自爲得計。後來縣尹將張華二人責罰﹐回家之後﹐退堂心思一計。次早升堂﹐卽令皂隸二人去張華屋傍﹐扛擡木碑到縣﹐要問木碑取布還客。是時縣前閒雜人等皆入衙聚觀。縣尹見看者紛紛﹐乃髙聲喝曰「木碑如此可惡﹐左右代我重打二十。」打畢﹐又將別事來問。不多時﹐又喝道﹕「打。」如此者三次。直將木碑擡入階下。縣尹見眾人看者愈多﹐喝令左右將頭門閉上﹐把內中略个儻者捉下四人。觀者不知其故﹐縣尹怒曰「吾在判事﹐不許閒人混雜衙門﹐汝等不守法度﹐無故擅入公門﹐實難饒罪。今著你四人將眾看者各記姓名﹐內有賣米者罰米﹐賣肉者罰肉﹐賣酒者罰酒﹐賣布者罰布﹐隨各所賣者行罰﹐限定未時交納﹐違則罪歸汝等四人。」四人領命﹐頃刻之間四人取齊﹐進衙交納。縣尹見各樣皆有﹐內有機布二疋﹐喚四人曰「這布畱在此﹐餘各物領出退還原主﹐不許克減遺誤。」四人領諾而去。縣尹令皂快喚郁文﹑張華到縣﹐尹恐其冒認﹐先令內衙取布二疋與之曰「此布是你的否﹖」郁文看了乃曰「此布不是﹐不敢妄認。」縣尹見其誠實﹐卽將前布與之認。文反覆看過乃曰「此二疋之中有一疋是小人的﹐不知老爺何處得來﹖」縣尹曰「此布印記非是你的﹐緣何冒認﹖」文曰「其布首尾印信被賊人換過﹐中間還有丈尺暗記可驗。老爺不信﹐可將此布量過﹐如若不同﹐甘認冒認之罪。」縣主如其言﹐分毫不爽。卽令左右喚前四人到縣﹐問曰「此布是何人所出﹖」四人曰「此一疋是李芳鋪的﹐那一疋是謝太鋪的。」縣尹曰「謝太的布可領還他。」卽拘李芳問曰「此布何處販來﹖」芳曰「此布是劉勝所賣。」又喚左右拘劉勝勘問。卽刻拿來﹐縣主喝令將劉勝打四十﹐打得皮開肉綻﹐一一招承曰「盜客布三擔﹐止賣二擔﹐尙有一擔寄在人家。」縣尹差人押令同去取來﹐給還郁文。所賣之銀﹐俱追給還之。又有地方結得劉勝素行竊盜﹐卽擬問徒三年﹐判曰﹕審得劉勝素不務本﹐行檢已虧於夙昔﹐窺無覓有﹐有布貨復竊於今時。將布發賣﹐自謂暮夜無知﹔眞贓覓獲﹐是乃天网不漏。抑且地方具結﹐諸罪貫盈﹐鄕有若人﹐合當懲剿。罪擬依律﹐準徒三年。原贓追給失主領回。縣尹判後﹐卽起批發解。二人叩謝而去。於是成都盜賊屏迹﹐而民受其澤多矣。

許典史斷婦人偸雞嚴州府壽昌縣典史許報國﹐因李三府查盤本縣﹐迎接轉縣﹐入北門街中﹐聞婦罵詈。時已天晚﹐轉衙。次早﹐往參三府﹐回又聞罵聲﹐卽駐馬問曰「咒失何物﹖」皂隸稟曰「因失雞而罵。」乃令左右捉上下十餘家婦女十三人進衙﹐許公問曰「汝等爲婦人﹐緣何不守淸規﹐偸雞弔狗﹐甚是可惡。是誰偸了﹐自認則只追一雞賠還﹔不認﹐我少刻審出﹐一一問罪。」皆無人肯認﹐許公心生一計﹐令門子取稻艸心十三莖﹐斬得般齊呈上。許公佯曰「我幼時曾學一茅山法﹐專追偸雞賊。」故將手指畫數字號於艸上﹐叫各婦人齊齊站立﹐不許交頭接耳﹐令門子各分艸心一莖﹐乃曰「此艸心有字號在上﹐各藏袖中一刻。少頃拿出﹐如盜了雞者﹐艸長一寸﹔如未盜者﹐艸則依舊不長不短。」中有一婦心虧﹐恐其艸能長﹐漸漸以手短﹐約有一寸。久之﹐許公令門子逐一收艸﹐以艸比之﹐眾皆依舊一般長﹐只有此婦的艸短一寸。乃問曰「此婦誰妻﹖」役曰「此婦龔氏﹐夫名富教四。」許公問曰「龔氏﹐昨晚偸雞今還在否﹖」龔氏曰「小婦人並未偸雞。」許公曰「旣未偸雞緣何將艸心短﹖從直招來﹐免得加。」龔氏招曰「昨雞已食﹐目餘二腿尙在。」許公問曰「旣有腿﹐放於何處﹖」龔氏曰「放在房中小廚內。」卽批手令皂隸二人往其家﹐搜出其贓﹐並捉夫來。許公曰「富教四﹐你妻子偸雞﹐怎不止遏﹐安可扶同﹖」令將夫婦二人每人重責二十﹐又令富教四鳴鑼吶喊﹐將此婦迎示六街四門﹐自後人家婦女毋蹈此轍。又差二人手執荊條﹐如不喊叫﹐將荊條重打。無辜婦女各令回家。滿城百姓無不悅服。其後城中盜賊屏迹﹐縣主每有難斷之事悉委之﹐皆得其情。三府聞知﹐嘉其才能﹐申聞上司。次年遂升處州府水縣縣丞﹐屢有神斷。

淫僧總類

蔡府尹斷和尙姦婦洪熙間閩嶺有一寺名曰水雲寺。寺宇軒昂﹐和尙累百。禪房幽雅﹐方丈髙明。士民遊觀者無不悅心賞目﹐俱曰「不啻蓬萊勝景也。」孰知和尙乃淫惡之徒﹐假設一求嗣壇會﹐若有誠心求嗣者﹐可以感格赤腳禿頭仙﹐親自送子。和尙將方丈一邊整一間靜室﹐開一張牙牀﹐紅羅錦帳﹐繡褥花﹐檀香滿室。但婦人求嗣者﹐俱要沫浴齋戒三日﹐買香躬詣壇前﹐設醮一日。是夜﹐淨身就寢於靜室牙牀﹐無不協喜。殊知和尙將房間柱頭剮空﹐可藏一人。柱頭乃是圓轉的﹐若婦人求嗣寢於內﹐其夫將房門外鎖﹐豈知和尙已藏於柱頭之中﹐待婦人裸體就寢﹐和尙將柱頭推一轉﹐遂入於屋﹐無些響動之聲。婦人已謂禿頭仙送子來也﹐遂袒身仰臥﹐和尙輕輕舉步就牀﹐將婦人摟抱﹐玉莖雄健﹐一槍直入﹐緩緩抽撤。婦人徧體酥麻﹐戰而且久﹐精溢於席。雲雨已訖﹐婦人睡去﹐和尙輕輕潛出。移時﹐又一和尙亦在柱頭中輪入﹐亦復仍然。蓋和尙等多時﹐玉莖未入牝門﹐陽精已先出戶矣。玉莖軟了﹐不能亟入。和尙輕輕近婦人之身﹐慢慢待玉莖剛健﹐一下插入婦人。婦人驚醒﹐已謂還是禿頭仙又欲雲雨也。其婦心中默喜﹕「此宵必然懷孕。」次日回家﹐道及於無子之婦﹐昨夜果有一禿頭仙﹐親身下降。將雲雨之事大略口說一番。婦婦皆以爲實﹐其後求嗣者源源而來﹐寺門轎馬不斷。如是者一年懷胎者十有一二。於是風聞遠近﹐士庶無子者無不深信﹐紛紛而至。有等淫蕩之婦﹐求嗣不孕﹐貪其通宵快樂﹐藉此爲名又復去者有之﹐並無人覺是謬事也。求嗣之婦﹐亦不肯吐出雲雨快樂眞情於人﹐而人何以知其謬矣﹗蔡知府新之任﹐聞知此事﹐大不信焉。乃曰「人之子息有無﹐皆由命之所招﹐豈有齋戒三日可感動仙家送子乎﹖」於是求嗣者日見紛紛﹐府尹將信將疑﹐猶豫不決。一日﹐府尹欲往觀之﹐先令火牌向前。和尙百餘﹐迎接到寺。府尹上香禮畢﹐果見寺宇軒昂﹐禪房幽雅。佛像金光耀日﹐香煙馥鬱襲衣。府尹嘆曰「正是『山寺日髙僧未起﹐算來名利不如閒。」』府尹分咐左右叫寺中幾个和尙﹐試問他求嗣根源。和尙跪下﹐府尹問曰「汝寺中建求嗣壇會﹐果是眞事﹐抑是假事﹖」和尙答曰「乃是眞事。」府尹曰「何以知是眞事﹖」和尙曰「婦無子者﹐誠心齋戒三日﹐若感動得赤腳禿頭大仙親身下降﹐必然協喜。」府尹曰「豈有是理﹗」和尙又曰「來求嗣者十有二孕﹐其不孕者或不誠心也。」府尹莞爾而笑﹐不問﹐分咐和尙且散﹐隨叫打轎轉府。是夜不寐﹐反側思之﹐心終不信。越半月﹐心思一計﹐分咐皂快密祕去喚美貌妓女一名。妓婦赴臺府﹐尹輕言指教妓婦曰「今水雲寺建求嗣壇會﹐汝可攺換服飾﹐妝做良人之婦﹐假爲求嗣﹐探取眞假何如。若夜間果有禿頭仙來送子﹐汝可帶些胭脂去﹐待他近身何如﹐汝可將服脂擦於腋下。汝莫待天明回﹐五更時分摧捉就回﹐赴臺回話。切莫泄漏我機﹐如有漏泄﹐將粗板活活打死﹐決不饒汝之命。」次日﹐妓婦攺換衣服﹐往水雲寺中假爲求嗣。仍然建醮夜宿寺中。未及二更﹐果有一禿頭和尙漸漸近牀﹐將妓婦摟抱雲雨。正值雲雨之間﹐妓婦依府尹之言﹐將胭脂水搽於彼肘腋之下。五更時就起﹐不待梳洗﹐乘轎而回﹐將夜間雲雨之事﹐回報府尹。府尹笑曰「吾想決無是理。」卽時帶一哨軍馬﹐竟往水雲寺中。分咐軍馬將寺團團圍定﹐府尹止帶雄壯精兵十名﹑牢子二个﹑書吏五人﹑皂隸四對一齊入寺。百餘和尙駭得魂飛魄散﹐無處可逃。精兵滿寺擒捉﹐將寺中和尙一齊拿到方丈。府尹卽將逐一點過﹐分付左右看取﹐但肘腑腋下有紅色者放在一邊﹐無紅色者放在一邊﹐於中只有兩个有紅色。府尹罵曰「你這死禿驢﹐淫污人家婦女﹐罪惡滔天﹐天豈容汝﹗」叫皂隸選過粗板﹐各重打八十﹐乃曰「這夥禿驢好好招出根源﹐免受刑憲。」俱不肯招﹐又將重刑六問三敲。受刑不過﹐只得供招﹕「委是小和尙將求嗣房間柱頭剮空﹐旋入與婦人雲雨是的。」受刑者生死各半﹐將未死者捆縛於寺中。遂命軍人放火﹐將寺宇俱焚化爲灰燼。止帶慧眞﹑慧悟二僧腋下有紅色者回府審問。乃批曰﹕看得水雲寺僧慧眞﹑慧悟等﹐淫欲迷心﹐貫盈極惡。佯設建醮求嗣﹐良婦誤遭惑引﹔駕言禿仙送子﹐信女夜宿禪房。屋柱雕空﹐豫作藏身巧計﹔房門外鎖﹐斯乃潛迹穿牖。轉輪聲響﹐疑是禿仙來到﹔通情摟抱﹐眞如羅漢降臨。白練遭污﹐掬水終身難﹔暗中被辱﹐機緘沒齒不言。是以夜令妓女求嗣﹐以胭脂而抹腋﹔早窮娼婦﹐以巓末而詳陳。往寺點名﹐胭紅猶在﹔拘臺細審﹐實迹可憑。燒香惑眾﹐罪且不宥﹔誘眾姦良﹐死莫能逃﹗粉骨碎屍﹐方足謝罪。戮誅其首梟﹐允協其宜。水雲惑眾﹐其巢皆應拆毀﹔寺院藏姦﹐其藪合令火焚。予按﹕此淫僧三皈不諳﹐五戒罔知﹐假祈嗣以姦婦﹐遭毀骨以捐身。佛祖其可以欺﹐善惡豈其無報﹖此非蔡靑天照膽方鏡﹐燭破姦心﹐曷以除此大獘乎﹖今而後求嗣者宜鑑諸。

晏代巡夢黃龍盤柱寧波府奉化縣監生程文煥﹐娶妻李玉蘭﹐三十無子。夫妻虔誠素齋三載﹐常往各寺觀行香祈嗣繼。明早往寺﹐則雞鳴而起﹐不用轎馬﹐不帶僕僮﹐夫婦誠心﹐戲手行往﹐日側方回﹐近地寺院皆久伺察其行藏。三月二十四日﹐以雞鳴後月亮大明﹐夫婦沐浴早行﹐往慶雲寺行香。其寺僧有百餘﹐甚是殷富﹐田連阡陌﹐棟宇連云。僧多淫欲﹐恣肆妄爲。是早火頭出開山門﹐見文煥夫婦迆邐而來﹐入報長老﹐起而迎之。夫婦入寺﹐拜了佛祖﹐參了各神﹐延入方丈﹐待以齋飯。往遊勝景經閣﹐夫婦倦坐方丈。文煥忽然覺精神不爽﹐隱幾而臥﹐玉蘭坐於其側。有一僧法名如空﹐見玉蘭花容月貌﹐色心可人﹐況且文煥睡臥﹐遂近而戲之。玉蘭性本貞烈﹐乃大罵曰「禿子無知﹐我何等樣人﹐敢大膽如此﹗」因而驚醒文煥﹐如空遁去。文煥詣問其故﹐玉蘭曰「適有一禿驢見汝倦睡﹐近前調戲﹐被我罵了幾句﹐方走入去。」文煥心中燥暴﹐乃曰「這禿子欺吾忒甚﹗」髙聲罵詈﹕「明日往縣﹐必除此賊﹐方消此气。」倏爾眾僧皆知﹐恐他首縣﹐私相議曰「夫婦入寺天早﹐並無人見﹐莫若殺之﹐以除後禍。況此婦人出言可惡﹐囚禁此地﹐久後不怕他不從。」商議已定﹐出而擒之﹐如空持刀欲殺。文煥見其人多﹐寡不敵眾。又有數僧彊扯玉蘭入於別室欲姦﹐玉蘭死不肯從。一僧止曰「從容。彼一時焉肯就從﹖且囚之別室﹐以厚恩待之﹐後必肯從。此婦貞烈﹐一時逼之恐傷生也。」眾依其言而禁之於靜室。文煥被眾僧欲殺﹐自思難免﹐乃曰「我一人在寺猶若砧肉﹐旣奪吾妻﹐想汝不放﹐但容我自死如何﹖」如空曰「不可﹐必要卽殺方除其禍。」中間有一老僧﹐見其言可憐之狀﹐乃曰「今旣入室﹐安能走得﹖禁於靜室﹐寬容三日﹐令之自死罷。」眾乃依言﹐送往一靜室﹐人迹罕到﹐四面壁立髙墻。眾僧與毒藥一包﹐繩索一條﹐小刀一把﹐乃曰「憑你自用。」鎖門而去。文煥自思一時𨿽可以緩﹐然終不能脫此天羅。內椅橙皆無﹐只得靠柱磉而坐。平生好誦《三官經》﹐聞能解厄﹐乃口念不輟。是夜晏思孔任浙江按院﹐巡歷寧波﹐而往臺州。夜宿白嶠驛﹐夢有二將使入見﹐謂曰「吾奉三官法旨﹐請君往慶雲寺」。晏公曰「此去其寺路有多少﹖」將使曰「五十餘里。」晏公與之同往﹐到一山門﹐舉目視上有金字匾曰「建慶雲寺。」入寺徧遊﹐至一靜室﹐毫無所有﹐只內一黃龍於內盤旋柱磉。俄而驚醒﹐乃思﹕「此夢甚異﹐中間必有緣故。」次日升堂﹐丞參見。晏公問曰「此處有慶雲寺否﹖」丞曰「慶雲此去六十里﹐其寺甚是闊大﹐其僧甚是殷富。」晏公曰「僧人多少﹖」驛丞曰「僅有百人。」晏公曰「今日吾欲往一遊。」卽發牌起馬﹐徑到山門。眾僧迎接。晏公入寺細看﹐與夢遊景致一樣﹐毫無所異。深入四面遊觀﹐皆夢中所歷。過一經堂﹐入左小巷﹐達一靜心齋。又入小室﹐傍有一門鎖鑰﹐恍若夜夢見龍之所。晏公卽令取匙開看。一僧稟曰「此內自上祖以來﹐並不敢開。」晏公曰「因何不開﹖」僧曰「傳云內禁妖邪。」晏公曰「豈有是理﹐此內縱有妖邪﹐我能爲汝除之。若有禍來﹐我自當之。」僧必不開﹐乃命軍人斬開而入。果見一人餓倒柱下﹐忙令扶起﹐﹑以湯灌之才醒。傳令出外﹐四面緊圍﹐不意軍人斬開門時﹐知者已走去五六十人。但軍人在外見眾僧走得慌忙﹐不知其故﹐心亦疑之﹐僅捉獲一二十人。少頃聞內有令出圍寺﹐只獲得老僧與童三四十人。晏公與文煥酒食﹐久而能言﹐訴曰「生系監生程文煥﹐奉化縣人。三十無嗣﹐夫婦早入寺中進香。日午倦睡﹐生妻坐側﹐孰意禿子如空趁生睡而調戲生妻﹐妻罵驚覺。生辯論觸怒眾禿﹐持刀欲殺。再三哀求自死﹐方送入此地﹐與我毒藥一包﹐繩索一條﹐小刀一把﹐絕食二日。生平日好誦《三官經》﹐坐於此地﹐口誦心惟。今日幸大人搭救﹐勝若再生父母。」晏公嘆曰「如是者神其有靈乎﹗吾昨夢二將使云奉三官法旨﹐請吾遊此寺。隨使而遊﹐見此室有黃龍盤柱。今早到此﹐其夢中經歷境界分毫不差。賢契獲救﹐卽平日之善報也。令正今在何處﹖」文煥曰「被眾僧捉去﹐今不知在於何地。」晏公將僧拷問﹐招云「此婦是日不從﹐眾藏靜室﹐將厚酒飲之﹐欲圖之後從。毫無所食﹐自縊而死﹐埋於後園樹下。」晏公令人掘出﹐文煥哭之﹐哀慟異常。晏公勸曰「令正節烈可稱﹐宜申奏旌表。」其老僧與童各杖八十﹐還倍其壯。而設謀者毋分首從﹐盡行誅戮。晏公判曰﹕審得慶雲寺淫僧劫空﹑如空等﹐惡熾火炕﹐不顧釋迦之法﹔心沈色界﹐罔節佛氏之規。監生程文煥徧寺行香﹐窺伺行藏已久﹐攜妻李氏叩神求後。凱覦美麗堪佳﹐心猿意馬﹐趁夫睡而調戲其婦。罵言詈語﹐觸惡怒而欲殺其夫。懇饒刀刃﹐求願寬容。判鸞鳳於一時﹐拆鴛鴦於頃刻。拘執李氏於禪房﹐款待佳肴百品﹔囚攣文煥於幽室﹐受用死路三條。節哉李氏﹐不飲盜泉而心寧自縊﹔善哉文煥﹐不甘就死而口念眞經。睡值更闌﹐感將使請遊僧寺﹔神馳寤寐﹐夢黃龍盤繞柱傍。是以往寺遨遊﹐恍若夢中境界﹔入中巡視﹐斬開室內關門。文煥從危獲救﹐終當大用﹔李氏自縊全節﹐卽賜旌揚。劫空﹑如空等逼姦陷命﹐律應梟首﹔合寺老幼等黨惡匿非﹐杖罪還家。寺宇火焚﹐錢糧官用。判訖將劫空﹑如空等六十人斬首示眾﹐其老幼等受杖還家。晏公又責文煥曰「契心明聖經﹐子息前緣﹐命應有子﹐不待禮佛自產麟兒﹔倘命無嗣﹐縱使繳神何能及哉﹗汝夫婦早出夜回﹐亦非士大夫體統。自後務宜勉旃﹐毋惑誕妄可也。」文煥唯唯謝罪。晏公令領屍殮葬﹐官給棺衾﹐豎坊於墓﹐匾「貞烈淑女之墓」﹐立廟祀焉。其後文煥南監職登﹐官至侍郎。不娶正妻只娶一妾﹐生二子。而黃龍之應始不虛也。夫士人出入﹐貴依體統。文煥夫婦早行﹐褻體甚矣﹐以致淫僧之侮﹐倘非素行動神而入代巡之夢﹐夫婦二人必遭荼毒之手矣。而文煥此事﹐實足爲良民婦女不守淸規﹐潛遊寺院者之龜鑑也。而人可不鑑諸﹖

張判府除遊僧拐婦張思道任河南府府判﹐政刑淸簡﹐舉措合宜。持身鯁直﹐立性嚴肅。柔亦不餌﹐剛亦不吐﹐通郡號爲鐵面判官。五月初四夜﹐夢一黃衣和尙產出十餘嬰兒。覺來心甚疑之。次日端陽﹐與府尊髙淩雲﹑同知湯銘盤﹑推官萬邦寧等僚屬出城觀龍舟﹐偶有二齋人拾一个木偶黃衣禪師過其前﹐後有和尙四个隨其後﹐皆已過步。府判倏然想起夜夢黃衣和尙與此木偶禪師無異﹐兼察四僧之中有二僧不類男人體態﹐令手下速喚轉來。府判在髙處﹐望見四僧如倒屈扳蛇﹐不肯轉來。又差四人去﹕「如不肯轉﹐卽扭來見我。」眾僧見勢不能免﹐莫若轉去。眾人喚到﹐判府曰「擡此神像若何﹖」四僧答曰「擡往各處抄化。」判府曰「汝等能誦經否﹖」僧曰「此是爲僧的本等之事﹐如何不會﹖」判府曰「旣會誦經﹐左右帶入衙去。今日端午﹐我有舊願﹐年年此日要請僧誦經。」僧曰「誦經只有二人﹐容小僧下一歇店﹐將禪師放下﹐二人在店祀奉香火﹐二人進府誦經。」判府曰「多多亦辦﹐祖師皆神也﹐一起擡入祀之就是﹐何必下店。」二僧進退趑趄。判府卽令左右送入衙內俟候﹐且私囑左右守之﹐毋令走去﹐違者重責三十。皆領諾而去。府尹笑曰「迂之甚矣﹗我你做官要出佛從儒﹐何故自從邪道﹖」判府曰「我有心事﹐明日領教。」看罷龍舟﹐日晡回衙﹐問曰「僧人何在﹖」眾皆跪見﹐叩頭已畢。判府曰「爾何名也﹖」一曰「淸虛」﹐一曰「悟虛」﹐一曰「了塵」﹐一曰「了俗」。判府曰「淸虛﹑悟虛﹐你在此川堂誦經﹔了塵﹑了俗﹐你往吾書館誦經。」令左右取香燭與之燃起﹐各各誦經。判府聽淸虛﹑悟虛誦經明朗﹐而了塵﹑了俗並無經誦﹐只有數款神咒﹐終夜皆誦。現的聲音全是婦人。是夜﹐判府又夢前夢﹐覺思甚奇。天明出書館﹐細看禪師一徧﹐以手衡之﹐𨿽大甚輕。乃喚了塵﹑了俗問曰「你二人出家幾年﹖」二人曰「出家三年。」判府曰「旣出家三年﹐緣何不會誦經﹖」喚左右各打十板﹐二人再三求饒乃免。判府問曰「你二人非男子﹐何故爲僧﹖莫非爲拐者乎﹖」了塵訴日﹕「妾周氏系臨武縣﹐夫名岑壽。家住孤村﹐被四僧人來家借宿﹐丈夫苦辭﹐彼乃放下祖師﹐彊要借住。丈夫不得已而畱之﹐四人明燈靜坐﹐候至三更﹐取出戒刀油燭﹐衝入房中。丈夫起看﹐擒而殺之﹔有子三歲﹐亦將殺之﹔婆婆七十六﹐亦作刀頭之鬼。勒姦小婦﹐實不肯從﹐被數賊恃彊﹐不由自願﹐將頭髮剃去﹐勒同雲遊﹐又將家中屋宇放火焚之。小婦幾欲自盡﹐柰彼左右不離﹔二則夫仇未報﹐今日幸觀靑天﹐乞臺除害報仇﹐生死感激。」判府曰「了俗﹐你何以從之﹖」了俗曰「妾樊氏﹐系新化縣﹐夫名薛榮。因遠出三年無信﹐僻住山鄕﹐叔薛貴舊年七月往尋兄未回﹐家中只叫小婦人弟樊辛在家看顧。至十一月﹐嬸吳氏懷五月胞胎﹐因禿賊日間擡祖師來家抄化﹐嬸問彼求讖﹐禿賊乘機探問﹐嬸以直言。禿賊聞言﹐知家中無有男子﹐是夜黃昏﹐五人來家借宿。樊辛出看﹐被他殺死。彊奸妯娌不從﹐皆被挾制。姦後將嬸剖腹﹐取胎藏於祖師腹內。彊剃婦頭﹐挾同雲遊。幾欲往訴官府﹐柰眾跬步不移。今遇靑天﹐幸爲除凶雪怨。況此賊肆害非一家一人而已﹐覓得孤村有婦懷胎者﹐卽假借宿爲由﹐遂殺而取之﹐甚至有傷數命而取一胎者。」判府曰「彼取胎何用﹖」了俗曰「可治怪疾﹐換得金價。」判府升堂﹐令左右拿下二僧二齋人﹐又令左右取開祖師一看﹐但見其身乃蔑胎紙糊﹐中是空的﹐果藏十餘嬰兒。判府曰「這夥禿子天理合誅﹗」卽喝令將各打四十﹐又謂二齋人曰「這廝你何故輔他爲惡﹖亦當擬死。」其二婦送回母家另嫁。乃具招申上司曰﹕審得賊僧淸虛﹑悟虛行法罔知﹐假抄化而雲遊方外﹔戒皈廢馳﹐恣十惡而慘害鄕村。殺其夫﹑戮其姑﹐逼周氏而披緇削髮﹔斃其弟﹑剖其嬸﹐勒樊氏而蓬梗飄零。盡入鄕村﹐搜實尋虛如哨﹔夜投屋舍﹐取胎剖腹若傾囊。孕母何辜而至此﹐血胎何罪而罹斯﹖良善心全然牿沒﹐慈悲念渾爾淪亡。王法峻恢﹐今秋典刑大辟﹔女淸凜烈﹐身後礱碓刀山。齋人如覺﹑如眞同謀濟惡﹐輔助爲非﹐例應減等﹐絞罪施行。拐婦周氏﹑樊氏身遭垢辱﹐志在伸冤﹐解回原藉﹐守嫁悉從。呈案﹐府尊服其明﹐自謂己弗及也。申聞上司﹐兩院繳下﹐卽以四凶的決示人﹐將周氏﹑樊氏行文起解回家。樊氏夫回﹐仍同偕老。周氏父領﹐另倚終身。其後知府推薦上司﹐保舉張判府髙遷。由是河南之民聲口相傳﹐至今猶頌其徳也。

曾主事斷淫僧拐婦江西建昌府曾傑﹐任南京主事。之任時﹐正遇暑天。過池州地界﹐有一天福寺﹐其寺僧人百餘﹐往來官員皆往遊之。曾公因病而往寺暫養疾焉。和尙迎出山門﹐延入方丈﹐虔備酒肴款待﹐夜送東廂官房歇宿。魯公惡近禪房誦經之聲喧嘩﹐乃令家人移過西廂﹐官房上是髙樓。是夜月明如晝﹐曾公獨自登樓觀玩。俄見二僧擡一食箱﹐盛貯酒食﹐過樓前而入後園。曾公攝其足而察之﹐但見二僧入於茅室﹐搖動地鈴﹐有人接入酒食。曾公恐僧復轉﹐還避樹蔭。俟僧出去﹐越入茅室細觀﹐內覆有板片。輕啟視之﹐見有數美婦於內。忽手誤動地鈴﹐內有曰「食未完﹐少刻來收。」曾公應而覆之﹐恐有僧來﹐連步趨出。不意其門外鎖﹐只得潛伏樹蔭。少頃僧人四五啟門而入﹐直抵茅室。曾公攝其足而出之入樓。少頃又見三僧入去﹐更深未出。曾公亦就寢焉。思至天明﹐將何策以除之。天早自寫一角緊急密封公文﹐差一人魃往池州府投下。知府張日亨接得公文﹐卽點起一哨人馬﹐徑往天福進發。眾僧初以爲南京差來迎接主事的﹐數僧出山門視之﹐見人如螻蟻﹐後是池州太爺。數僧出門遠接﹐漸漸近來﹐將寺團團轉定。太府入見主事﹐禮畢將滿寺僧人盡皆擒捉﹐中有殺開官兵而逃走者三十餘人。主事指示地戶取出數婦﹐問曰「汝何以至此﹖」婦訴曰「眾僧皆善醫﹐人家有疾往往請治﹐無有不驗。由是往來人家﹔出入不避。又有靈符﹐一沾其身﹐縱是廉貞節烈之婦﹐終迷而溺於欲焉。故爾有私奔於此者﹐或有所籠絡於此者﹐一入此地﹐眾僧日夜輪宿﹐悔之不及。今日幸睹靑天﹐皆無面目﹐惟死而已。」曾﹑張二公令眾婦各發回家﹐有夫者回夫家﹐無夫者令父母領回。令兵將火焚其寺﹐一面差人緝捕餘黨﹐將眾僧審斷曰﹕審得天福寺淫僧圓明﹑圓寂等﹐寄迹浮屠﹐罔遵釋教﹐假誣醫而出入人家﹔遊心淫欲﹐恣肆禪規﹐仗符法而誘迷婦女。夤夜拐來﹐深藏土穴。沈淪欲海﹐日夜輪流行樂境﹔戀迷業地﹐他年陸續墮酆都。本部訪咨已經實﹐據眾僧招認﹐該府捕逃。各婦被誘﹐願領者仍歸夫室﹐不願者官賣示民。寺院藏姦﹐盡行煨燼﹔僧人拐婦﹐悉發典刑。予按﹕此事實曾公之善察﹐亦僧眾之惡盈。且神明致譴﹐以致於斯。不然何一宿而能察出數載之隱惡﹐次日行文令府尹同拿﹐此猶見髙處。倘輕視不揣自拿﹐必激其變﹐而禍患豈眇小哉﹗此凶一除﹐而民受無疆之福﹐自是曾公名震京師矣。

除精總類

鄭知府用神除蛇精嶽州之野外古廟背有一山﹐川澤險峻﹐黃茅綠艸﹐一望無際。大木參天而蔽日者﹐不知其數。內有妖蛇藏於枯木之內﹐食人無數。身大如桶﹐長十餘丈。舌如利刃﹐眼似銅鈴。風雨往來﹐生於其上。人皆畏而祀之﹐過者必以牲牢獻於其下﹐始克往來﹐不然風雨暴流﹐雲霧晝暝﹐咫尺不辧﹐隨失其人。如是者有年矣。洪熙間﹐鄭宗孔新任登州府尹﹐舊吏等遠接﹐俯伏叩頭迎駕。府尹曰「勞汝等眾人如此遠來。」眾人答曰「小的一則分該遠接﹐二則有一事預報爺爺得知。小人地方近官道之傍﹐有一古廟﹐枯木之中有蛇精藏於其內﹐食人不勝其數。知者將牲牢奠於其所﹐始放往來﹐始放其命。不然則風雨暴至﹐雲霧晝暝﹐咫尺不辧﹐隨失其人。」府尹笑曰「豈有是理﹗」越二日﹐道經廟下﹐果不設奠﹐處然而往。未及數里﹐大風振作﹐飛砂走石﹐玄雲黑霧﹐自後擁至。回頭見甲兵聚眾﹐追者似千乘萬騎﹐自分必死。府尹未第時﹐曾誦《玉樞經》﹐見事勢急迫﹐且走且誦﹐不絕於聲。須臾則雲開風息﹐日月復明﹐所追兵騎不復有矣﹐僅而獲全其命。得至嶽州蒞任﹐各縣縣尹大小官員參見禮畢﹐旣而與各縣縣尹坐談﹐敍及「古廟枯木之中﹐巨蛇成精﹐食人無數﹐日前本府舊吏軍民出關迎接﹐報道此事﹐我深不信。及至其所行未數里﹐果有狂風猛雨﹐回頭似覺千兵萬馬追來。我意必爲所害﹐苟幸得全其命。請問列位賢宰﹐此妖猖撅﹐民不聊生﹐卻將如何殄滅﹖一則爲國治民﹐一則與民除害﹐皆我等職分之所當爲。」各縣尹答曰「卑職下僚﹐徳輕行薄﹐無能以祛之。今幸老府尊職任憲臺﹐風淸海宇﹐虎北渡河﹐可以返風可以滅火﹐不讓劉琨之徳政﹐可並元規之十奇﹐何患乎此妖之不迸迹耶﹗」話訖﹐禮揖而別。次日﹐府尹升堂﹐叫城中男婦老幼俱要虔誠齋戒沐浴﹐「買香跟我叩謁城隆。」三朝﹐府尹具疏禱於案前﹐言曰﹕神威靈而有感﹐妖孽潛藏﹔功顯赫以無方﹐夙構善應。念惟某蒞任嶽州﹐慘黎民遭異常之孽害﹔職居隍署﹐秉公正驅境內之妖精。大顯神通﹐仰瞻溥。罄丹衷而懇達﹐企玉駕以奏申。保玆蠢蠢之民﹐殄彼之怪。無害無災﹐生者樂而死者安﹔降福降祥﹐邦邑寧而人民育。城隍見府尹帶領男婦老幼誠心齋戒叩謁於前﹐況鄭宗孔生平正大﹐鬼伏神欽﹐抑是文曲之星﹐乃奏上玉帝﹐將蛇精害民事情一一陳奏。時玉帝卽差天兵五雷大神﹐前去登州古廟枯木之中﹐殛死蛇精﹐毋得遲延。送旨天兵乘馬持刀﹐雷神揮火持斧﹐一齊擁至其所。登時天昏地黑﹐猛雨滂沱﹐疾風迅烈﹐電光閃灼。府中人民駭得無處奔逃。須臾只聽得一聲霹靂震地﹐蛇精被殛死矣。移時﹐天開雨歇﹐眾口嘵嘵﹕「想是鄭爺徳感天地﹐殛死蛇精也。」眾往觀之﹐果見巨蛇斷作兩截﹐人骨聚積成堆﹐報知府尹。府尹一齊躬詣其所觀之﹐見者無不驚駭。府尹分付將蛇焚卻﹐焚至一日一夜﹐才成灰燼。於是登州人民戶戶稱慶﹐在在歡欣﹐皆云「非鄭爺誠心格神﹐至徳動天﹐曷克臻此﹖」上司聞知鄭侯至徳通神明﹐忠誠格天地﹐惠澤被生靈﹐與民除害有功﹐遂賫獎勵以彰其美。未幾一載﹐見其才徳攸宜﹐攺調大邦濟南府府尹。登州父老黎民不忍去速﹐眾奔投蘇代巡處具保﹐畱啟而言曰﹕保畱﹐循良以安黔首﹐以庇地方事。本府居界一隅﹐路通三省﹐財賦下於休歙﹐兵荒首於東南﹐幸賴鄭宰父母﹐愷悌宅心﹐勵精圖治。越自下車之始﹐首殄妖魔﹔繼以彈絲之餘﹐每咨民瘼。省耕問稼﹐視民饑猶己饑﹔斷獄詳刑﹐處公事如家事。和息不標紙價﹐罪贖悉報循環。葺社倉備四時凶歉﹐賑貧乏免老稚流亡。糧派分限催徵﹐民咸稱便﹔差役當堂僉點﹐吏難售欺。裁濫冗總甲百餘﹐鄕間不擾﹔摘潛伏劫寇十數﹐烽火無驚。門扁懲頑﹐狐鼠之姦俱息﹔木皂勾犯﹐衙胥之暴何施。禁牛而牛判皆蠲﹐疏鹽而鹽獘盡除。常例全革﹐鋪戶不科。操若玉壺﹐冰邁今從。政澤如金莖露﹐絕古循良﹔抑且樂育英才﹐作新學校﹐士沾時雨﹐人坐春風。徧地弦歌﹐滿門桃李。兒童幸依慈母﹐子弟慶得宗師。蒙徳政之未幾﹐聞調任之在卽。班塵將起﹐寇轍難畱。撫我之日幾何﹐瞻依之情孔亟。攀轅念重﹐臥轍心遑。矧今饑饉薦臻於頻仍﹐盜賊交馳於鄰境。非仗長城之寄﹐曷遺帖膝之安。幸際天臺按臨郡邑﹐伏乞軫憂時變﹐俯徇輿情。揭善政於九重﹐另撥調任﹔畱福星於一路﹐用奠子元。非惟黎庶更生﹐且俾士林稱慶。謹啟。蘇代巡批曰﹕鄭知府才徳兼備﹐除害有功。登州府小﹐宜調大邦﹐不然有屈大器也。抑何蒞任一載﹐處聯民心﹐父老攀轅﹐黎民臥轍﹐隱然有班耿之風﹖非善於撫字者﹐不能如是。合從民欲﹐聊爲曲全。

曾縣尹判除木虱精廣西南寧府隆安縣禁中﹐犯人有系於內﹐有過半載死者﹐有過兩月死者﹐有過半月死者﹐不可紀數。時張縣尹蒞任﹐不解內有精怪﹐只說牢子受錢害死﹐將重刑拷鞫﹐牢子已死二名矣。復得曾知縣爲官﹐淸正廉明﹐斷獄如神。到任未及一月﹐有告人命者﹐將重犯收禁中。不過三日﹐犯人仍死於內。是夜﹐巡監牢子稟告犯人死了﹐曾縣尹曰「我未出朝門﹐聞有此事﹐今果然矣。」將信將疑。次日﹐虔心禱告城隍。三朝﹐城隍托得一夢﹐說內有精怪藏於地窟之內。次日升堂﹐分付皂隸將禁中地皮掘開﹐但聞一陣撲鼻騷气燻人﹐果見一窖木虱在內﹐多不可言。於中有一大者﹐身如瓦碟﹐徧體毫光﹐見者無不驚駭。曾公分付皂隸將油鍋來熬﹐大者小者一齊熬死。於是隆安縣人民俱稱曾縣尹眞神人也。上司聞知﹐俱給獎勵牌。後升官三級﹐民爲之歌曰﹕曾侯垂廉淸政﹐薄斂省刑。妖邪迸迹﹐姦宄寒心。吏民整肅﹐相畏相欽。法臺明鏡﹐神鬼駭驚。含哺而樂﹐鼓腹而欣。官升三級﹐徳感匪輕。囹圄祛孽﹐冤枉街恩。揚名海內﹐善政斯興。

除害類鐘府尹斷猛虎傷人廣西地方最多猛虎﹐出入成羣﹐動輒噬人。南寧府崇正裏老嫗謝氏﹐兒媳雙亡﹐惟存孤孫寶鼎周歲。謝氏撫養十八年﹐偶上山采樵﹐被虎食之。老嫗日夜哀泣。有鄰居富璧專弄刀筆﹐見老嫗悲泣﹐謂曰「本府太爺鐘維新一淸如水﹐善斷無頭公案。汝旣被虎傷孫﹐我爲汝做一紙狀詞﹐往太爺臺下去告﹐看他如何去斷。」老嫗取紙筆﹐富璧寫其狀曰﹕告狀婦吳阿謝﹐告爲惡獸吞孤事。阿身不幸﹐早失所天。兒媳繼亡﹐遺孤周歲。勉勞撫育﹐始得成人。於本月初五日入山采薪充爨﹐豈料喇虎張牙露爪﹐活噬孤孫。坑阿生前日食誰供﹐死後蒸嘗誰祭﹖情慘黑天﹐苦冤蔽日。懇天法剿﹐除害安民。上告。鍾府尹接得此狀﹐微微笑曰「人可加刑﹐虎將何治﹖」老嫗且哭且懇日﹕「幸遇爺爺靑天﹐大施惻隱﹐普發慈悲﹐斷虎死罪﹐以泄此冤。」府尹欲不準其狀﹐柰此婦哀告再三。心中思忖﹕「聞社令掌虎﹐莫若出票差社令拿虎究罪。」乃曰「你且回去﹐三日後聽審。」令該房行牌﹐其牌曰﹕南寧府爲惡獸吞孤事﹐據崇正裏吳阿謝狀告前事爲此票﹐仰本里社令前去拘拿各正犯﹐初九日辰時赴審﹐毋得遲延。須至票者。四月初六日﹐右差社令司準此。該房呈牌過印僉押﹐差人將票往崇政里社令壇用火焚之。初九日早﹐府尹升堂﹐但見羣虎自南門而入。街中人畏懼﹐皆閉門。虎皆低首行至府前﹐把門兵忙人稟曰「前日老爺差社令拿虎﹐今日果有猛虎十餘﹐已在府前俟候。」府尹令皆進府堂﹐俯伏階下。府尹令謝氏同審﹐曰「你居深山﹐無故將謝氏孤孫吞噬﹐致令老嫗生無人養﹐死無人葬。依法斷償彼命﹐無罪者自出還山﹐正犯伏前招認受刑。」眾虎向一白額黃斑虎身上連咬﹐作咆哮聲。府尹問曰「莫非白額者乎﹖」眾叩頭而出﹐惟白額虎伏前不敢去。府尹曰「正犯是你﹐合死償命。」虎點頭蹲踞。府尹判曰﹕審得白額喇虎處深山而張牙露爪﹐據茂林而耀武揚威。吞噬人民﹐食傷牲畜。罄南山之竹書罪無﹝窮﹞﹐決東海之波而流惡不盡。今傷謝氏孤孫﹐老嫗誰養﹔而絕吳門後裔﹐宗祀誰承﹖傷一人而累兩人之命﹐食一子而絕數代之嗣。罪惡貫盈﹐大辟抵罪。人命重情﹐斬首就刑。府尹判畢﹐謂虎曰「可往十字街心就斬示眾。」虎低首而出﹐俯伏階﹝街﹞心。又差劊子手處決﹐皆不敢近前。府尹曰「可插劍街心﹐令之自死。」劊子依言插劍﹐其虎自觸劍而死。府尹令分屍張掛山林示眾。是郡人人傳頌﹐皆感格向善。上司聞知﹐兩院三司交章具奏﹐超升三級。自後鄕方寧靜﹐虎狼屏迹﹐皆鍾公之徳有以感之矣。予聞劉琨能感虎北渡河﹐已稱絕徳。而鍾公能令虎甘就死﹐猶出其奇。猛獸向化﹐人民可知﹐爲政者可不修徳以感之歟﹗

卷五

婚姻總類

戴府尹斷姻親誤賊潮州府鄒士龍﹑劉伯廉﹑王之臣三人相善﹐情同管鮑﹐義重分金。後士龍﹑之臣二人同登鄕薦﹐共船過京會試。士龍到船﹐心中悒怏。之臣慰之曰「大丈夫所志在功名﹐離別何足嘆﹗」士龍曰「非爲此也。賤內懷有十月之娠﹐屈指正月臨盆。夫婦之情﹐故不放心耳。」之臣曰「若此事賤內亦然﹐想天相吉人﹐諒獲平安﹐不必掛慮。」士龍曰「我你二人自幼同學從師﹐稍長同進黌宮﹐今又同登龍虎﹐且二嫂彼此有孕﹐豈偶然哉﹖」之臣曰「兄言甚是﹐世有同心未必際遇同﹐一事同未必事事同﹐我汝眞奇事也。」士龍曰「兄不棄﹐明日若二者皆男呼爲兄弟﹐二女呼爲姊妹﹐倘一男一女﹐結爲夫婦﹐兄意何如﹖」之臣曰「斯言先得我心之所同然耳。」命僕取酒﹐盡歡而飲。後益相親愛。至京會試﹐龍獲聯登﹐臣落孫山﹐遂先辭回。龍送出郊外﹐囑曰「今家書一封﹐勞兄帶回。家中事乞兄代爲兼攝一二。」臣曰「家中事自當效力﹐不必掛念。惟努力殿試﹐與前三名爭勝耳。」袂分繾綣﹐掩淚而別。臣抵家﹐見妻魏氏產一男﹐名朝棟。臣問是何日﹐魏氏曰「正月十五日辰時﹐鄒大人家同日酉時生一女﹐名環玉。」臣心喜悅﹐遂送家書到龍家。龍妻李氏已先得聯登捷報之喜﹐又得平安家信﹐信中備道舟中指腹之事。李氏命婢設酒款臣﹐自後龍家外事臣悉爲主持﹐毫無私意。數月﹐龍授知縣而回。擇日請伯廉爲媒﹐二家交聘。臣以金箱玉如意囗囗爲聘﹐龍以碧玉鸞釵一對答之。及龍赴任﹐往來書啟通問﹐每月無間。臣越數科不中﹐亦授教職﹐歷任廣東惠州同知。病革﹐遣書一紙於龍﹐中間別無所云﹐惟諄諄囑之扶持幼子﹐旣而卒於任。龍偶歷廣東巡道﹐得書大慟﹐親往弔焉。臣爲官淸廉﹐囊無餘剩。龍贈銀百兩﹐代爲申明上司﹐給沿路夫馬船隻﹐奔柩歸葬。喪事畢﹐欲接朝棟來任讀書。朝棟辭曰「父喪未畢﹐母寡家貧﹐爲子者安敢遠行﹗」龍聞言嘉其孝﹐賞給資以贍之﹐令之勤讀。而家資日見頹敗﹐十四歲補邑癢生。龍聞之甚喜﹐亦往賀焉。自後朝棟惟知讀書﹐坐食山崩﹐遂至徹貧。而龍歷任參政﹐以無子致仕而回。朝棟與伯廉往賀﹐衣衫檻樓。偶府縣官員來拜﹐龍自羞恥﹐己心甚不悅。朝棟已十六歲﹐乃托伯廉去說﹐擇日完娶。參政畱難之意﹐乃曰「彼父在日𨿽過小聘﹐未嘗納采。彼乃宦家子弟﹐我女千金小姐﹐二家亦非小可人家﹐旣要完娶﹐必要六禮。」朝棟聞言﹐乃曰「彼知我家貧無措﹐何故如此畱難之意﹖我當發奮﹐倘然僥幸﹐他安能靳乎﹖」竟不復言。一日﹐參政謂夫人曰「女今長成﹐分當遣嫁。」夫人曰「前者王公子來請完親﹐彼𨿽家貧﹐我只此女﹐何不令其入贅﹐豈不兩便﹐何必要他納彩﹖」參政曰「吾見朝棟將來恐只是个寒儒﹐我居此位﹐安用寒儒做門婿﹖諒他無銀納﹐故爾畱難。且彼大言不慚﹐再過一年﹐我叫劉兄去說﹐旣不納彩﹐叫他領銀百兩另娶﹐我將女別選名門宦宅﹐庶不致耽誤我女。」夫人曰「彼今𨿽貧﹐猶好讀書﹐將來必不落後。但彼不能營運﹐故至此耳。彼父𨿽亡﹐遺言猶在﹐豈可因此而攺盟﹗」參政曰「是非汝所知也﹐我自有處。」不意彼女環玉在屏後知之﹐次日﹐與婢丹桂在後花園中觀花﹐見朝棟過於墻外﹐玉問曰「墻外何人﹖」婢曰「王公子也。」各各相眄而去。玉見朝棟丰姿俊雅﹐但衣衫襤褸﹐心中私喜。次日﹐又與丹桂往花園。朝棟因見女子星眸月貌﹐光彩動人﹐與婢觀花﹐意必是環玉﹐次日又往園外而過。玉令丹桂呼之曰「王公子﹐王公子。」朝棟恐被人見﹐不敢近前。婢又呼之﹐生見呼之切﹐意必有說﹐竟近墻邊。玉令開小門﹐備以父言之事告之。生曰「此親原系先君擬定﹐我今𨿽貧﹐豈區區守錢虜耶﹖銀決不受﹐親決不違父命而退。令尊欲負而遣嫁﹐亦憑令尊。」玉曰「家君𨿽有此意﹐我決不從。你可用心讀書﹐終久團圓。身上怎不穿些好衣服﹐如何這等襤褸﹖」生曰「其柰無何。」玉曰「你旣無衣穿﹐晚下可在此來﹐我有事問你。恐有人來﹐今且別去。」朝棟回去﹐候至更闌人靜﹐徑去門邊﹐見丹桂立候﹐乃曰「小姐請公子進去說話。」棟曰「恐你老爺知覺﹐兩下不雅。」丹桂曰「老爺﹑夫人已睡﹐進去無妨。」棟猶豫﹐丹桂捉之乃入。但見備有酒肴﹐因而畱生對坐同飲。生欲不能制﹐欲抱行雲雨。玉堅不許﹐乃曰「今日之會蓋憫君之貧耳﹐豈因私欲而致此哉﹗倘今苟從﹐合巹之際﹐將何爲質耶﹖」生曰「此事固不敢彊﹐但令尊欲易盟別嫁﹐將如之何﹖」玉曰「我父縱欲另選東牀﹐我豈肯從﹖古云『一絲已定﹐豈容再易﹗』」生曰「你今此言合理﹐然終恐令尊勢不得已。」玉曰「我父若以勢壓﹐不從惟死而已。」遂牽生手對天盟誓﹐旣而又飲。時已三更矣﹐玉年幼飲酒未節乃醉﹐倦忘辭生回﹐和衣而睡。生欲出﹐丹桂曰「小姐未辭﹐想有話說。坐片時﹐候小姐醒來。」生往視之﹐眞若睡未足之海棠。生興不能制﹐抱而同睡下。略醒乃曰「我一時醉倦﹐有失瞻顧。」生求合﹐玉意綢繆﹐亦不能拒﹐遂而同寢。是夜鸞顚鳳倒﹐不覺腥紅恣衣。女乃半推半就﹐生乃一進一避。嬌啼數聲﹐不知春從何處來。二人纏至雞鳴﹐生女同起。玉以絲綢三疋﹑金手鐲一對﹑銀釵數隻授生﹐臨別又令次夜復入。生自後夜來曉出﹐兩月有餘。一夕﹐棟因母病未去﹐丹桂候門﹐久不見生來﹐忽聞有腳步聲響﹐桂乃連呼之曰「公子來矣。」不意有祝聖八者﹐慣做鼠賊﹐撞見衝入。丹桂見是賊人﹐慌忙走入。聖八趕進﹐丹桂欲喊﹐聖八拔刃殺死入來。玉燈下見是賊﹐至忙開門走出堂上暗處躲之。聖八入房﹐盡擄其物而去。至天微明﹐乃叫母曰「房中被賊。」參政曰「如何不叫﹖」玉曰「我見殺了丹桂﹐只得開門走﹐躲藏於暗處﹐故不敢喊。」參政往﹐看見丹桂殺於門後﹐問玉曰「丹桂緣何殺於此﹖」女無言可答。心甚疑之。玉乃爲之驚病﹐不能起牀。參政欲去告官﹐又無贓證﹐乃令家人梅旺到街各處采訪。棟因母病無銀討藥﹐乃將金手鐲一个請銀匠饒貴換銀。貴乃應諾未收﹐朝棟出鋪。梅旺偶在鋪門經過﹐望見銀鋪桌上有金手鐲﹐乃進問曰「此誰家物也﹖」銀匠曰「適才王相公拿來﹐請我換銀的。」旺曰「旣要換銀﹐我拿去叫老爺對銀與他。」銀匠曰「他說不要說出誰的﹐你也不要說﹐毋令他知怪我。」遂付與之。旺持回家﹐謂參政曰「此物略像我家的﹐可請夫人﹑小姐來認。」夫人出見﹐乃認曰「此是小姐的﹐從何處得來﹖」旺曰「在饒銀匠鋪中得來﹐他說是王相公把來請他換銀的。」參政曰「那个王相公﹖」旺曰「卽朝棟相公。」參政曰「原來此子因貧攺節﹐遂至於此。」寫狀令旺告於府曰﹕告狀人鄒士龍﹐告爲緝盜事。狼惡王朝棟﹐系故同知王之臣孽子。因父相知﹐往來慣熟。突於五月十一日夜二更時分﹐哨黨衝家﹐殺婢丹桂﹐逐女竄逃﹐財貨什物劫去一空。次日﹐緝獲原贓金鐲一隻﹐銀匠饒貴見證。乞天親剿﹐追贓償命﹐除害安良﹐生死感激。上告。時戴朝用知潮州府事﹐淸如止水﹐明若秋蟾﹐卽差人拿朝棟。次早朝棟具狀訴曰﹕訴狀生員王朝棟﹐訴爲燭姦事。業紹箕裘﹐頗嫻詩禮﹐叨登鄕薦。歷任惠州上佐﹐官居淸節﹐僅遺四海空囊。鯫生樗櫟﹐名列黌宮。嶽父鄒士龍﹐曾爲指腹之好﹔長女鄒環玉﹐允諧伉儷之緣。如意聘儀﹐鸞釵回答。孰意家計漸微﹐難行六禮。環玉仗義憫貧﹐私遺鐲釵綢疋。嶽父愛富嗔貧﹐屢求退休另嫁。久設阱機﹐無由投發。偶因賊劫﹐飄陷禍坑。欲絕舊婚﹐思媾新緣。賊殺婢命﹐陷坑婿命。吁天電姦緝盜﹐斷女畢姻﹐劈陷安良。哀訴。戴知府問曰「旣非汝殺丹桂﹐此金鐲從何處得來﹖」棟曰「金鐲乃伊小姐與生員者。」府尹曰「此事未必然。」棟曰「可拘伊小姐對證。」府尹沈吟半晌﹐問曰「你與環玉有通乎﹖」棟曰「不敢。」似欲有言而睨視眾人。府尹微會其意﹐卽退川堂﹐帶之同入﹐屏絕左右而問曰「旣非有通﹐安肯與汝多物﹖」棟曰「今日非此大冤﹐生員決不言而喪其徳。今遭此事﹐不得不以直告。」遂將前事一一詳道一徧。府尹曰「只恐此事不的﹐事若眞﹐明日互對之時﹐汝將此事一一詳說﹐看他父如何處。我必拘伊女證﹐果實必斷完娶﹐如虛必問你償命。」朝棟再四叩謝曰「望大人周全。」次日﹐拘審士龍﹐親出互證﹐謂府尹曰「此子不良﹐望大人念朝廷分上﹐執法斷塡。」府尹曰「理在則執法﹐法在何論情。朝棟亦宦家子弟﹐庠序俊英﹐何分厚薄﹖」乃呼朝棟而謂曰「父爲淸宦子爲賊寇﹐汝心忍玷家譜乎﹖」朝棟曰「生員素尊詩禮﹐舊傳居仁由義﹐安爲此大不順之事耶﹗」府尹曰「汝旣不爲此事﹐贓從何出﹖」棟曰「伊女所付﹐豈劫得之貨與﹗」士龍曰「此宛然是他理屈無對﹐又推在吾女身上。」府尹曰「伊女深閨﹐何能得至﹖」棟曰「事出有因。」府尹曰「有何因由﹐汝試言之。」棟曰「春三月因事過彼花園﹐小姐偶同丹桂觀花﹐相視良久而退。次日又過其地﹐小姐已先在矣﹐令丹桂呼生至花園小門﹐備言其父與母議欲悔親別嫁﹐要叫伯廉來說﹐與銀一百退親﹐只夫人不肯。小姐見生衣服襤褸﹐約生夜來說話。生依期而去﹐丹桂候門﹐延入命酒。雞鳴生出﹐遂付金鐲一隻﹐銀釵數隻﹐絲綢三疋﹐臨別令生又來。是以夜去明來﹐每夜丹桂候門﹐以至於今。前十一夜因母有恙﹐是晚纏身不得未去﹐不知何賊瞰知﹐故遭此變。偶因手迫無銀爲老母買藥﹐故持金鐲一隻﹐托饒銀匠代換銀兩。被彼僕哄去﹐故栽此禍陷生。望祖父母體好生之徳﹐念先君止有生一人﹐母老有疾﹐乞臺曲全姻事﹐緝訪眞賊﹐以正典刑﹐銜結有日。」府尹曰「旣然如此﹐大人亦箝束不嚴﹐安怪此生﹗」參政曰「此皆浮談﹐小女舉止不亂。安能有此﹖」府主曰「旣無此事﹐必要令愛出證﹐涇渭自分。」棟曰「彼令愛若肯面對﹐如虛甘死。」士龍心中甚是疑惑﹕「若說此事皆虛﹐我與夫人說的話此生何以知之﹖」意此必是眞事。一則不好說話﹐二則自覺無聊﹐心中猶豫不決。府尹從而激之曰「老大人身系朝綱﹐何爲不加察焉﹖」士龍被激﹐乃曰「知子者莫若父﹐家有此事﹐學生豈不知一二﹗」府尹曰「只恐有此事便不甚雅。旣無此事﹐令愛一出證何妨乎﹖」士龍一時不能轉側﹐乃令梅旺討轎接小姐來。梅旺卽刻回來﹐對夫人將前事說了一徧。夫人入室與環玉說前事﹐小姐愕然自失﹐數日臥病﹐毫不知父已告生。初不肯去﹐自思﹕「此生非我出冤不能白。」旺又催曰「府中老爺專等小姐聽審。」小姐乃昂然登轎而去。至二門下轎﹐入見府尹。府尹曰「此生云金鐲是你與他的﹐令尊云是劫得之贓﹐涇渭在你﹐公道說來。」小姐害羞不答。朝棟曰「旣蒙相賜﹐直說何妨﹖你忍令致生於死地耶﹗」小姐年稚﹐終不敢答。府尹連敲棋子﹐厲聲罵曰「這生可惡﹐口談孔孟﹐行同盜跖﹐何爲將許多虛話欺官罔上﹖重打四十﹐問你一个死罪。」朝棟嬰兒之態復萌﹐乃睡於地下大哭而言曰「小姐﹐你旣有當初﹐必有今日。當夜之誓今何在哉﹖我今受刑﹐是你誤我。死固不足惜﹐家有老母將誰事乎﹖」小姐亦低首含淚﹐乃曰「金鐲是我與此生的。殺丹桂者非此生也。其賊入房﹐燈影下略見﹐其人半老有鬢的模樣。」府尹曰「此言公道﹐饒你打罷。」生乃洋洋而起﹐跪在小姐邊傍。小姐見生發皆散了﹐乃跪近爲之挽髫。參政見了﹐聞言心中怒起﹐乃曰「這妮子唬得眼花﹐見不仔細﹐一發胡言。明白說過。」小姐見父親怒﹐遂不敢言。府伊曰「令愛旣唬得眼花﹐見不仔細﹐想老大人見得仔細。旣然老大人乃參政之職﹐比學生權職更重﹐莫若你自問此生一个死罪﹐豈不更便﹐何待學生千言萬語﹖況丹桂爲此生作待月之紅娘﹐彼安忍殺之﹖」參政曰「小女尙年幼﹐終不然有西廂崔鶯鶯之故事乎﹖」府尹曰「你說無西廂之故事﹐先前眞情已見於挽髫時矣﹐何必苦苦爭辯﹖據你之言﹐必欲問此生死罪﹐方遂你願。」參政曰「知罪﹐知罪。我不合養出此不肖之女﹐幹出此事﹐憑老大人公斷。」府尹曰「依我處﹐汝當時與彼父有同芳之雅﹐此生有指腹之盟﹐兼之男女心欲﹐莫若令之二人完娶﹐一則踐當時之信﹐二則遂二子之心﹐更得兩全其美。」參政曰「據彼之言﹐丹桂之死𨿽非彼殺﹐實彼之累也。必要他淸出此賊﹐方能脫得彼罪。不然終難白吾心矣。」府尹曰「賊容易審出﹐俟七日後定然獲之﹐然後擇日畢姻。」參政忿忿而去﹐府尹令生女各回。是夜朝棟回家﹐燃香告於父曰「男不幸誤罹此禍﹐受此不美之名﹐柰無查此賊處﹐終不了事。我父有靈﹐詳示報應。」祝畢就寢﹐夢見父坐於堂。朝棟向前揖之﹐乃擲竹一雙﹐得聖若八字形。朝棟趨而拾之﹐父乃出去。遂而覺焉。戴公退堂﹐心中思付﹕「將何策查出此賊﹖」是夜﹐夢見一人俄冠博帶﹐近前揖謝曰「小兒不才﹐多叨培植。」擲竹而去。戴公視之﹐聖若八字形。覺而思曰「賊名非姓祝﹐卽名聖或名。次早升堂﹐差人喚王相公到此﹐有事商議。朝棟聞喚﹐卽小衣入府來見府尹。府尹曰「可換衣巾相見。」府尹退堂﹐相見禮畢﹐命坐。朝棟不敢﹐府尹曰「私衙傍坐無妨。」朝棟乃坐。府尹曰「夜來夢見一人﹐俄冠博帶﹐見我揖謝﹐擲於地下﹐得聖若八字形。」朝棟日﹕「此乃先父感大人之徳﹐特至謝焉。門生昨夜已曾焚香祝父﹐乞報賊名﹐卽夢見先父冠帶坐堂。生入揖之﹐仍擲於地而去。生夢與祖父母之夢相符合﹐想賊名必寓中。」府尹曰「我五更細思﹐此賊非姓祝卽名聖或名﹐若八字形﹐或派行第八也。賢契思之﹐有此名否﹖」適有一門子在傍﹐聞言稟曰「前任劉爺已捕得一名鼠盜﹐名聖八﹐後以初犯﹐刺臂釋放。」府尹曰「卽此人無疑矣。」卽升堂﹐朱筆標票﹐差二人速速拿來。二人至聖八門首﹐見聖八正出門來﹐二人近前一手扭住﹐鐵索扣定﹐送入府來。府尹曰「你這畜生﹐黑夜殺人劫財﹐好大的膽﹗」聖八曰「小人素守法度﹐並無此事。」府尹曰「你素守法度﹐如何前任劉爺捕獲刺臂﹖」聖八曰「劉爺誤捉﹐審明釋放。」府尹曰「以你初犯﹐刺臂釋放。今又不悛﹐殺婢劫財。重打四十﹐依直招來。」聖八推托不招。令將挾起﹐並不肯認。府尹見腰間有鎖匙一个﹐令左右解下﹐問曰「他家中有父母妻子否﹖」左右答曰「無父母﹐有妻子。」差二人徑往他家﹐私囑之曰「如此﹐如此。依計而行﹐如有漏泄﹐每人重責三十革役。」二人領鎖匙到其家﹐曰「你丈夫今日到﹐言承認劫了鄒家財物﹐拿此鎖匙來﹐你開箱照單取出原贓。」其妻以爲實然﹐遂開箱依單取還。二人挑至府堂﹐聖八愕然﹐無詞爭辯﹐乃招曰「小人是夜過鄒家花園門首﹐偶然丹桂呼曰﹕『公子來矣﹗』小人撞入﹐彼喊叫故爾殺之﹐擄財是實。」卽差人喚參政到堂﹐認明色衣四十件﹐色裙三十件﹐金首飾一付﹐銀妝盒一个﹐牙梳銅鏡一一收領。府尹判曰﹕審得祝聖八素行竊盜﹐猖獗害民﹐案卷中重疊魚鱗﹔犯刺不悛﹐恣行偸盜﹐花園內驟起狼心。殺侍婢而入劫財物以利己﹐誤朝棟而幾陷縲紲以離婚。原贓俱在﹐大辟協宜。鄒士龍枉列冠裳﹐心殘忿而不顧仁義﹔厭貧貪富﹐思退親而欲悔前盟﹐箝束不嚴﹐以致怨女曠夫私相授受﹔防閒法馳﹐俾令戴月披星密約往來。侍女因而喪命﹐女婿欲陷權刑。分宜按法﹐惜爾官休年老﹐姑從律減﹐擬爾薄示不應。王朝棟非罪而受叢挫﹐合應免擬﹔鄒環玉永好而締前盟﹐仍斷成姻。使效唱隨而偕老﹐俾令山海可同心。王朝棟擇日成婚﹐夫婦和諧﹐事親至孝。次年科舉獲膺鶚薦﹐過京會試﹐黃榜聯登﹐官授行人﹐余未暇論。予觀戴公﹐詳施審察﹐能發姦於意外﹔鄒公暗於知人﹐不能詳料於將來。朝棟一時遇厄﹐幸靑天而剖斷無私﹔漸爾淸貧﹐際風雲而終成大用。觀人者豈可以顯晦論英雄哉﹗此一斷也﹐非有關於爲惡者之懲戒﹐抑深有系於知人者之鑑觀﹐而人可不察歟﹖

蘇縣尹斷指腹負盟武昌府武昌縣黃利與葉榮二人同莊﹐常常在佃戶家共飲﹐甚是相知。閒暇時﹐各吐家事﹐因而言及二內皆有孕。葉榮曰「我汝二人蓋稱契合久交﹐吾欲令之代代子孫皆如我汝。」利曰「旣有此心極好﹐但恐子孫之心未必同然耳。」榮曰「此言極是﹐莫若今日二人議定﹐明日二家產出或男或女﹐締結姻婚﹐汝意何如﹖」利曰「如此猶妙。」二人滴酒誓天﹐各割衣衿﹐毋逾前議。及後黃利產一男﹐取名世祿﹔葉榮產一女﹐取名月仙。利托莊鄰鄧晉爲媒﹐將金環一隻過聘﹐榮以金釵一對回之。越五年﹐利因疾而死﹐又歷十二三年﹐世祿惟知讀書﹐不能營運﹐家中遂至一貧如洗。榮啻悔前盟﹐將女另聘一生員唐國卿。時世祿已十八歲﹐乃與理辯﹐榮恃財爲勢﹐又恃國卿是个秀才﹐毫不禮他。世祿得無意而回﹐族人知之﹐聞其故皆抱不平﹐乃令世祿告於縣曰﹕告狀人黃世祿﹐告爲歪儒奪婚事。父存與嶽葉榮割衿指腹爲婚﹐莊鄰鄧晉爲媒。褓醮禮聘﹐盟誓山海。金環爲贄﹐金釵回儀。鄰里周知。豈料無恥生員唐國卿﹐衣巾大盜﹐瞰今父故媒亡﹐欺身貧莫富爭﹐簧口鼓嶽易盟奪娶。不思婚以寸絲爲定﹐人以信義爲根。貪財絕恩﹐謀取毀法。懇天作主﹐追還完娶﹐人鬼沾恩。上告。次日﹐唐國卿具狀訴曰﹕訴狀生員唐國卿﹐訴爲燭姦剪刀事。媒非受幣不親﹐難容捏襟混告。一女百求﹐納聘爲定﹐當憑媒證。春芳聘葉榮女爲妻﹐問名納采周年。今黃世祿陡告奪婚﹐未審何媒行聘﹖徒以指腹捕影﹐民皆仿效成風。且割衿非正律﹐褓醮實是浮辭。似此姦瞞﹐惟天可殛。祈電霹姦﹐仲慈哀訴。縣主準狀﹐自思﹕「世祿貧而年雛﹐處而來告﹐此必眞情。」次日﹐行牌拘審﹐人犯齊到。縣主曰「葉榮﹐汝旣當時有指腹之愛﹐今日安可棄貧貪富﹖」榮曰「當時並無指腹之事﹐今日陡然混告。旣有金環聘定﹐必有媒證。」世祿曰「是時憑媒鄧晉﹐今以老死﹐故爾負心。」榮曰「未定而曰受聘﹐媒人而告死者﹐種種虛情﹐乞爺嚴刑殄刁﹐鞫出唆教。」世祿曰「欺死瞞生﹐貪財負義﹐小的如欺心妄告﹐天不覆地不載。」縣主見世祿是眞心所發﹐乃心生一計﹐佯謂國卿曰「事皆吾知。當初相愛﹐許親或有。想賢契過聘必然大費﹐親斷與你﹐但要你出銀五十兩﹐葉榮亦出銀三十兩﹐共八十兩給與世祿另娶﹐各發保出。」國卿爭辯不依﹐縣主半言不聽﹐限定三日後辦銀交納。三日後﹐又發牌催﹐皆辦銀對過﹐又謂國卿曰「今日銀已對過﹐權收庫中。你可擇吉日令月仙來衙﹐我發鼓手送回賢契家成親﹐方付此銀﹐使世祿他日不得再說。不然你不成親他又往上去告﹐恐不甚便。」二人磕頭叩謝而回。次日﹐擇一吉日﹐榮送女出官。國卿亦著衣巾﹐與世祿同見縣主。縣主見女子俱在﹐髙聲喝曰「唐國卿﹐你做生員不守臥碑﹐奪占人妻﹐是何道理﹖左右剝去衣巾貯庫﹐卽做申文申明提學道兩院重究。」國卿愕然﹐叩頭謝罪。縣主令將世祿﹑月仙同房監起。延至半月﹐世祿與月仙日同寢食﹐兩意綢繆﹐已通情矣。國卿央三齋師父來說﹐保全衣巾﹐滿學相知皆保。縣主佯轉﹐喚齊一起人犯復審。縣主問月仙曰「月仙﹐汝意欲嫁國卿乎﹖」女不答而搖頭。又問曰「汝欲嫁世祿乎﹖」女亦不答。縣主曰「此女子到是好人﹐不以貧而攺志﹐卽斷仍歸世祿。國卿旣列衣冠﹐安可不遵法度﹖本欲申上黜退﹐緣三齋先生與通學生員來保﹐全爾衣巾。將前八十兩之銀付與月仙﹐以爲妝奩之資。」世祿﹑月仙叩首而謝。縣主判曰﹕世不唐虞﹐民皆狡猾。逞私智以欺貧﹐藉威勢而行僥。輕諾寡信﹐貪財滅義者﹐比比然也。葉榮有女月仙﹐未產相愛﹐指腹割衿﹐海山旣誓於卮酒﹔旣產踐言﹐釵環互聘﹐姻盟復締於冰人。興廢殊途﹐瞬息韶光。世祿以父故而家資皆乏﹐亦月仙之數奇耳。炎涼世態﹐棄貧就富﹐葉榮以媒死而悔盟。唐國卿旣爲黌宮﹐當遵聖訓﹐胡爲欺孤奪配﹐恃勢淩貧﹐滅天甚矣﹗庠有若人﹐士林荊棘﹐合申黜退﹐以殄刁風。第以齋師滿學保領﹐令其自新﹐姑存學校。諒追銀五十兩﹐給付世祿﹑月仙以爲遮羞之資。其葉榮追銀三十兩給還女婿﹐以爲妝奩之費。月仙﹑世祿合歌桃夭之詠﹐葉榮﹑國卿省擬不應之條。予觀此斷﹐非大有力量者不能也。始以斷親而賺出其銀﹐旣以同監而令其親愛﹐方秉公執法。剝去衣巾﹐使國卿半口無辭﹔至直無私﹐使世祿二口有資﹐可稱善於濟弱鋤彊﹐是以邑人皆服能仁矣。

趙縣尹斷兩姨訟婚淮安府淸河縣龍光生二女﹐長曰美玉﹐適錢佩﹔幼曰美珍﹐適胥慶﹐各適嫁六七年。美玉生子錢明﹐美珍生女賽英﹐二子同年。僅五歲﹐因父母生日﹐二女皆帶子往賀。姊妹平日和睦﹐姐見妹之女乖巧伶俐﹐妹見姊之子俊雅聰明﹐因而和許婚配。當姊妹割衿各訂﹐托龍樣爲媒。越數月各回﹐龍祥說合﹐遂過定焉。及後錢佩家事日迫﹐胥慶知之﹐乃將女另聘李賢﹐納采行禮。錢佩托龍祥往言﹐胥慶且畱龍祥飲酒﹐毫不攝動。佩日望回音﹐並未見至﹐思親已聘定﹐只得具狀告於縣曰﹕告狀人錢佩﹐系本縣民﹐告爲悔盟絕祧事。先年憑媒龍祥﹐將銀鐲金環聘定胥慶長女賽英與男錢明爲妻﹐敍會有年。迄今男成女長﹐托媒催促完娶。詎惡窺家冷落﹐復受富民李賢重聘﹐逼立休書。舉家驚慘﹐痛生一子﹐娶媳紹宗﹐遭此仇變﹐誓不戴天。懇爺憐貧﹐剪惡完娶﹐陰功萬代。上告。縣主趙士登準狀﹐拘提胥慶。訴曰﹕訴狀人胥慶﹐訴爲法正倫理事。慶女賽英﹐憑姨夫錢佩爲媒﹐聘與伊侄錢忠爲妻。不幸錢忠父子繼故﹐逼嫁伊男錢明爲室﹐不允別聘。切思尊卑親屬﹐難容結配﹔兄娶弟婦﹐倫理變常。乞天正律明倫﹐杜亂剪彊。上訴。縣主準訴。次日﹐勾拘二犯齊赴。縣主呼胥慶曰「你一女旣許錢明﹐安可攺盟再聘﹖」慶曰「小的當時將女許嫁伊侄錢忠﹐忠死另嫁﹐理之常也。」佩曰「當時過聘媒書可證﹐何嘗許侄錢忠﹖此抵飾之言﹐望老爺斷女還男完娶﹐接紹宗枝﹐陰騭齊天。」縣主曰「龍祥﹐你爲媒人﹐孰是孰非﹐公道說來。」祥曰「先年二姊來賀小的父親生日﹐各帶子女同來﹐自願結婚﹐後以銀鐲金環憑小人過聘是的。」縣主曰「旣如此﹐胥慶錢佩嫡親兩姨﹐依律不宜結婚﹐合當離異。胥慶不能愼之於始﹐受聘而悔盟於終﹐重責三十。錢佩違律結婚﹐諒責十板。」判曰﹕審得胥慶之妻與錢佩之妻兄弟也。禮嚴姻配﹐律例森然。胥慶旣受錢佩鐲環之聘﹐不合攺圖二姓。但賽英與錢明實是兩姨之子妹﹐安可違禁成婚﹖各捏虛詞﹐並應擬杖。聘財入官﹐男女離異。予觀胥﹑錢二姓﹐其始也﹐以私愛而成婚﹔其終也﹐以媾訟而離異﹐爲婚姻者宜度之以禮法﹐毋成之以倉卒。愼始慮終﹐當以此爲鑑云。

章縣尹斷殘疾爭親寧國府太平縣呂智生二女﹐長曰淑姑﹐聘姚傑﹔幼曰美姑﹐聘何標長子何南爲妻﹐六禮已行三年。美姑適爾上樓﹐失足跌下﹐折斷左足。求醫方得全痊﹐但行路略破。標聞知﹐遂欲謀長女﹐具狀告於縣曰﹕告狀人何標﹐系本縣民﹐告爲負義藐法事。先年憑媒桂芳議聘姦豪呂智長女淑姑﹐與幼男爲媳﹐當受過采銀十兩﹐金釵二股﹐鄰族周知。豈期豪惡於本月密受姚傑厚聘﹐將女重嫁。切思一醮不再﹐人道之常。貪財重聘﹐律法何在﹖投天電劈﹐以正法風。上告。章習孔蒞任﹐惡此澆漓之事﹐遂準狀牌勾。呂智具狀訴曰﹕訴狀人呂智﹐系本縣民﹐訴爲捏陷事。身生二女﹐長女配姚傑﹐次配何標幼子﹐兩家媒書存證。續因次女下樓失跌﹐致傷左足。姦親托媒屢求易配﹐身不允從。捏詞誑告﹐投臺詳鞫分豁﹐以杜訟端。上訴。縣尹準訴。二犯媒妁互對﹐縣主謂桂芳曰「二家旣結朱陳﹐各競筆端﹐人具一理﹐爾系媒妁﹐宜秉公道﹐毋令兩家觸角。何標原聘長乎﹖抑聘次乎﹖」芳曰「原聘在次﹐但次女年紀稍小﹐似乎不均﹔長女相當﹐猶乎得宜。且姚傑年幼﹐以次配之﹐兩家均便。」縣主曰「這廝可惡﹗言語猶豫﹐在家豈無陰陽乎﹖其致兩家冰炭﹐皆汝之咎。旣日不均﹐當時安可說合﹐何待跛足之後而持此言﹖重責三十﹐以懲不忠。何標旣聘幼女﹐安可以跛足之故而挾換長女﹖汝所不欲﹐誰其欲哉﹗諒責十板﹐以戒刁姦。」判曰﹕人生夫婦﹐作合自天﹐豈人力所能與哉﹗呂智幼女淑姑傷足於旣聘之後﹐此亦天也﹐命也﹗何標合應取歸﹐以回天意。何乃妄生訟端﹐以乖風化﹖呂智得理﹐免罪免笞﹐親仍舊議﹐毋得紛更。何標合擬不應取供。予觀何標存心澆薄﹐立志不仁﹐已有跛媳之報﹐胡爲不安天命﹐猶然橫暴而混爭他人之媳﹗幸而章公淸明﹐故爾彊者不得恣其姦﹐而弱者不致受其害。懲治協宜﹐萬民嘆服。

妒殺類許兵巡斷妒殺親夫湖州府烏程縣趙仁﹐監生出身﹐任仁化縣縣丞。以年老無子﹐告歸林下。有一女名瓊娘﹐招贅張仲爲東牀以養其老。而張仲爲人多行不義﹐心性無常﹐輕視嶽父母﹐忽略趙瓊娘。趙仁欲逐仲﹐將女攺贅﹐瓊娘曰「古語『忠臣不事二君﹐烈女豈事二夫﹖』仲𨿽不義﹐失之當時﹐旣與之醮﹐終身豈攺﹖望爹娘此念當泯﹐毋令人皆議可也。」仁聞女言遂止。越數年﹐仲登鄕薦﹐觀政刑科﹐選官廣徳。思欲易妻﹐路過陽關﹐窺見靑樓上女中有楊媚娘者﹐姿容冠世﹐美貌堪佳。且長於詞章﹐妙於歌舞。遂通媒妁﹐不惜百金﹐遂爲二室。自是朝歌暮飲﹐極盡人間之樂﹐悉窮天下之歡﹐棄趙氏於獨樓﹐不同衾枕。暫離鄂地﹐又至越州﹐見唐氏艷質猶奇﹐頓起易新之念﹐私行媒妁﹐共效鸞鳳之歡。唐氏初以仲爲轉房﹐及歸張門﹐不意已有二婦。唐氏一見禮﹐遂終日啼哭。仲備行妝﹐俱帶赴任。一路舟行﹐三妻同船﹐惟與楊氏交歡﹐趙氏﹑唐氏未同衾枕。旣至廣徳之任﹐奪趙氏金冠霞帔歸於楊氏穿戴﹐終日與楊氏酣歌樂飲﹐令趙氏﹑唐氏二人遞盞傳杯。稍有半言不順﹐輕則長跪於階下﹐重則鞭撻於庭前。更闌醉後﹐令二氏另入幽房﹐先封其門﹐後與楊氏就寢。日髙三丈﹐陽臺雲雨未收﹔政事荒淫﹐琴堂酷政偏多。不論是非﹐動輒七挑公價﹐廣徳之民無辜而受害者﹐不知幾多﹔暴惡而夤免者﹐詎止百千。後有徐代巡考察本縣﹐知其貪酷﹐欲行勾革。仲善於夤緣﹐多行賄賂﹐吏部夤綺﹐升授松江同知。旣到任時﹐趙氏﹑唐氏所食者蔬菜黎霍﹐衣者破損粗衣。楊氏所服者滿身綺﹐食者美酒佳肴。楊氏已生二子﹐凶悍惡性﹐時時淩辱二氏。又有婢女菊花﹑伍一嫂等﹐皆仲私狎﹐楊氏常行捶。到任一年﹐四人共憤﹐受彼矜持﹐欲謀殺之雪怨。對天盟誓﹐合力同心。計議已定﹐柰無機可乘。一日﹐彭士奇與仲有同年之雅﹐過衙拜謁。仲卽畱飲﹐仲亦酩酊盡寢。唐氏四人欲謀下手行事﹐偶袁通判邀飲公堂﹐回衙又將趙氏等跪打一番﹐乃入臥房醉睡。四人候至三更時分﹐趙氏執一鐵﹐伍一嫂﹑唐氏執刀﹐菊花執斧﹐四人直入牀前。趙氏將一向頭上打去﹐仲卽時暈死。唐氏以刀砍其頭﹐菊花以斧砍其臂﹐伍一嫂將刀徧身爛殺﹐仲頃刻死於非命。後入內堂﹐欲殺楊氏母子。忽然風動﹐外邊僚屬官員卽帶上宿兵皂入衙﹐但見各執利器﹐卽令官兵將幼男奪去﹐將楊氏放開﹐楊氏母子幸免。官兵卽將四婦擒捉收監。次日﹐鄭知府審問一番﹐具申押送上。許兵巡審問趙氏﹐自供曰﹕狀供惡夫縱妾淩妻﹐積恨謀殺事。緣氏父居薄宦﹐嚴謹淸閨。年已就衰﹐每有絕宗之苦﹔老當益壯﹐偶遇弄瓦之歡。生氏深闈﹐本趙門之半子﹐欲納良配﹐托張仲以終。何意月老無理﹐固失百年之望﹔冰弦有間﹐遂孤諧老之期。親迎而來﹐諒爲卓門佳婿﹔乘鸞而至﹐休唐室良甥。不念布衣寒士﹐處報閥閱之門墻﹔玉質仙姬﹐下適孤寒之微賤。兼葭得侍於玉樹﹐藤曼乃附於金枝。曰嶽曰母﹐視如陌路﹔若夫若婦﹐竟如仇敵。父欲逐惡而攺行﹐尙作賈山而謀﹔氏期烈性無更﹐圖僅有下機之舉。是故不惜千金﹐教誨叨登於雲路﹔何嫌路費﹐營爲得侍於王廷。觀政刑科﹐選官廣徳。一朝得意﹐萬徳俱忘。非爲皆義失恩﹐抑且決謀娶妾。徑過陽關﹐窺見靑樓士女﹔詢諧勝景﹐欲要月裏冰人。楊家之女顚狂﹐張氏之郎輕蕩。賂通媒妁﹐頓合秦晉。旅邊花柳﹐恣意戀情﹔室內糟糠﹐了無掛意。但惡每有蔡邕之情﹐何彼不仗宋弘之義。暫離鄂地﹐又至越州。見唐氏之姿容﹐有易新之惡舉。私通月老﹐欲效鸞鳳﹔假托泰山﹐彼云求諾。誰知已有二房妻﹐將此則爲三妾。歸家作會三人﹐覿睹紅顏﹔敍禮方言二妾﹐唐氏嚎啕墮淚。豈惡不分妻妾﹐紊入房幃﹐卽備行妝﹐俱令赴任。一路行來﹐未曾與氏同衾﹔三妻共船﹐未曾與唐氏同枕。至州船泊河頭上﹐住轎未下。一入時﹐就變顏色﹐將氏頭戴金冠﹑身穿霞帔略假手於張郎﹐反歸於楊氏。惟敢怒而不敢言。惡仍情而多在重﹐白頭之嘆﹐料不克於終身﹔黃裳之詩﹐免不歌於閨閫。禁門深鎖﹐嚴閫常封。糖須甜而不能以賽羊羔之美﹐桃須妙而不足以奪章臺之好。終夜飲酒﹐楊其客而張其主﹔二人傳遞﹐氏其婢而唐其奴。稍不順情﹐卽令跪於檻外﹔略不如意﹐惡怒自杖於堂中。酣醉之時﹐酒闌之際﹐先封二氏房門﹐後戀楊娼幃帳。日出三竿﹐尙未抽身理事﹔案積多文﹐何曾舉手施爲。稍出升堂﹐杖死無辜數百﹔暫行比較﹐刑於免罪千人。易冠妝而打工匠﹐對博奕而損命門。家奴僕役踢死無數﹐使奴侍婢打死本多。酷政嚴刑詐逼良民﹐一兩三而三兩五﹔虐政需索富戶﹐一百四而二百三。酷罪荒淫﹐貪求無濟。恨气沖天﹐怨情辟地。此時正欲謀害渠命﹐未遭其難。將門不時鎖禁﹐無罅隙之可行﹔惡妾初與交通﹐無毫未之可舉。況唐氏與氏結因未深﹐菊花與眾婢交情未厚﹐倘或事機不密﹐禍先將至﹐只得容情隱忍﹐截气待時。不覺考察年來﹐諒被貪酷官勾。將財賂屬吏部﹐謀升松江同知。到任未及兩月﹐將氏受刑三次。縱容楊奴將氏朝夕陷欺﹐淩辱不可言﹐大肆姦心。時被百般欺侮﹐不能盡訴。氏母帶來之物﹐悉統楊奴﹔次氏朝廷之賜﹐俱歸狗婦。且在廣徳六年﹐不睹親顏相故﹐老母遣舅探望﹐被惡印發還家﹔及來要松江一載﹐不通音信﹐故老爺差價齊書﹐被惡釘歸原籍。唐父來衙﹐責令地方摻去﹐不容時候畱身。楊兄進驛﹐卽令吏農相請﹐淹畱數月而回。狗婦所服者﹐滿身綺﹔二氏所穿者﹐粗衣破裳。楊奴自食羊羔﹐二氏常食蔬菜。氏乃花燭正妻﹐荊釵偏插於蓬頭﹔楊乃偏房小妾﹐珠翠盈妝於翅首。以卑淩尊﹐以妾奪嫡﹐𨿽天地亦所不容﹐若神人也能抱恨。究仇必伸﹐仇深欲泄。偶值舊年七夕﹐庭下有瓜果之除﹐二人對酌室內﹐有不平之嘆。唐氏畜謀﹐欲行陰害。攜手而決﹐心中懷嫉。唐氏有叮嚀之約﹐遂令菊花卽排香案﹐深深拜跪於庭中﹐凜凜命危於中內。心懷雪恨﹐何憐月質花容﹔志在伸冤不惜粉身碎骨。念舉首肯而輒悔意﹐期今是而昨非。孰料一心如舊﹐略無歡氏之情﹔兩意相投﹐竟覺棄予之甚。終身仰望者空兮﹐琴瑟調和者缺兮。花戀蝶其如蝶冷花稍﹐月隨人可惱人虛月色。紫簫聲斷﹐始知夢絕秦樓﹔玉鏡臺髙﹐自覺魂飛溫府。所知者唐氏﹐忿气愁腸﹔可就者菊花﹐懷恨積怨。予三人切齒附心﹐彼二人慘天動地。鬼神不傳﹐冤家聚首。是彭年伯來酌﹐私衙退歸。甚欲擺布氏等﹐殺身已決。又袁僚長邀飲﹐公堂來衙。恣意跪打吾輩﹐惡日益堅。幸得皇天有眼﹐欲除害以救民﹔大造無私﹐意剪凶而報怨。假我三人之手在須臾﹐了彼一人之命於頃刻。秉其酒醉﹐幸彼門開﹐會同唐氏與菊花﹑伍一嫂﹐執腹刀並地斧刃。三更時分﹐直至房門前。彼方酣醉﹐睡於帳中。氏緊一於頭上﹐昏迷鴛枕﹐閃入羅緯。唐氏斬其頭﹐已至傷痕無數﹔菊花砍其臂﹐乃知折卻四肢。氏則徧身碎殺﹐數年積恨方消﹔惡卽一時絕命﹐十載壯圖已散。復回內室至楊房﹐欲將伊碎殺萬刀﹐方酬惡恨﹐將男殺絕嗣。正在喧嘩﹐不覺外邊風動﹔要行布擺﹔誰知僚屬來衙。先將幼男奪去﹐後將楊氏放開。略少機關﹐徒爲話柄。事於利害﹐性甚不甘。可憐今則封凶器則貯庫﹐楊氏輩以寄監。律有明條﹐自甘淩遲決死﹔官無玩法﹐但願碎骨償伊。𨿽云數栽夫妻﹐實假手之勞﹔其助若神﹐實屈魂借刀之殺。氏等願身殆死﹐免致玷辱於官家﹔惟冀全屍﹐無使有虧體面。謀殺親夫之罪﹐氏所甘當﹔而嫉實致死之由﹐彼何可免﹗伏乞先斬渠問﹐以遏妒忌之風。縱死九泉之下﹐才能瞑目﹔𨿽加馬踐之刑﹐亦自甘心。輕身若羽﹐視死如歸。伏望髙明推詳﹐體案無虛。詞供是實。供畢呈上﹐許公覽閱﹐援筆判曰﹕審得趙氏﹑唐氏殺夫元凶﹐滅倫大惡。恨夫張仲縱情楊妾﹐不若宋弘之大義﹔反目室家﹐惟效黃允之陰圖。十載糟糠﹐頓被夭桃專寵﹔百年配偶﹐反爲粉黛含羞。佳兒佳婦﹐空爲六禮告成﹔爲婢爲奴﹐不念雙環入沒。忍心感白頭之詠﹐掩耳歌綠衣之章。愛辱殊情﹐遂起不均之嘆。妒心爭寵﹐收萌首之謀。恃菊花﹑一嫂爪牙有人﹐而生鬼死命﹐咸歸攝制。祕密之謀何工﹐慘毒之舉遂決。焚香定盟﹐已非一日之心﹔持刀弄斧﹐並合羣凶之力。初更響晦﹐眾婦奮勇於房幃﹔一气絕﹐羣刀斬剁於身軀。冤焰燭天﹐星斗爲之慘黯﹔血流液地﹐瓦櫟同其棄捐。白日猶爲僚屬之上賓﹐昏夜遂作刀鋒之冤鬼。惜哉﹐上佐判官死於婦人之手﹔狠哉﹐嫡妻媵妾靑將鋒鏑之加。藉令外役不聞﹐二子幾乎喪命﹐同僚不救﹐楊氏險爾淪亡。值此太平有象之時﹐寧當有此﹔卽使夷狄無倫之域﹐恐不若斯﹗毆罵親夫﹔尙不容王朝之律﹔持刀殺死﹐安免碎剮之誅﹗卽服淩遲﹐不足懲其殺夫滅倫之惡﹐苟從之不戳﹐則兩浙爲無倫之國﹐五刑爲無用之條。今張仲若此﹐𨿽路人當爲之慟哭﹐有司能不爲之寒心﹖起釁造端﹐實自趙氏﹑唐氏﹔同謀濟惡﹐是皆一嫂﹑菊花。倡首宜應細剮﹐從惡亦服斬刑。天地昭彰﹐鬼神共殛。王法不逃﹐永玆不赦。據情按法﹐申請施行。予觀張仲閨閫缺刑於之化﹐房幃少起敬之方﹐而致殺之由﹐皆其自取﹐是望縱情固寵者鑑諸。

卷六

謀產總類

吳按院斷產還孤弟淮安府淸河縣錢善﹐家業大富﹐財產五萬有餘。年登八十﹐無子傳家﹐單生一女名愛姐﹐欲招門婿養老﹐族人長幼咸稱不便。於是出適本裏袁正﹐厚贈妝奩。旣而善妻胡氏亡過﹐繼妻艾氏﹐年三十八歲﹐頗有能幹﹐姿容尙嬌。但錢善年老娶妻﹐只是早晚相伴起居﹐管理家事﹐何嘗有色欲念頭﹖同衾兩月﹐並無好合之情。艾氏𨿽雲中心情事﹐卻未能休。一夕同寢﹐乃謂錢善曰「老官人有此天大家業﹐惜乎無子。今精力衰弱﹐全無交之心﹐縱有少年美婦﹐亦無生育決矣。仔細思量﹐也只虛過了一生﹐𨿽黃金滿屋﹐百年之後皆爲他人所有﹐亦何益於事哉﹖」錢善乃嘆曰「我當少壯之時﹐精力彊盛﹐可以生育。爭柰先妻性僻﹐多懷妒忌﹐不容納妾。我亦自度生子有命﹐懶得與她廝鬧﹐爭持閒气﹐故未娶妾。不覺歲月如流﹐先妻旣喪﹐吾年又老﹐悔無及矣﹗生命孤單﹐不敢彊爲。」艾氏曰「少年婦女難怪妒忌﹐若五六十來﹐合要丈夫娶妾﹐以圖嗣息。老官人若六十歲討妾生子﹐如今亦有二十五歲。分明是你老人家當初自差自池怠惰也。」錢善復曰「先妻淫妒異常﹐及至死時尙且專房﹐況五六十時豈肯少休﹖」艾氏乃語其夫曰「似我們眞个十分潔淨人也﹐與你共寢同衾兩月有餘﹐只是兄妹相依﹐那曾夫妻相合﹗」此時錢善聞得艾氏之言﹐因講少年風情花月之事﹐兩意相投﹐兩情俱動﹐遂與艾氏交歡雲雨。兩老眞心相愛﹐陰陽和暢﹐精髓凝合。盡力盡歡之後﹐艾氏遂有所葉﹐笑謂其夫曰「今宵歡愛適稱我心﹐似覺有些異處﹐益以壯陰包老陽﹐必成男胎。老天若不絕錢氏宗派﹐他日或能生子﹐也不枉了今夜摟抱之力﹐播弄之情耳。」錢善曰「只此一舉若能生子接紹宗枝﹐吾死在地下亦自瞑目。」未過幾日﹐錢善遂亡﹐殯葬已畢。瞬息過了十月﹐艾氏幸生一男﹐撫養五歲。善女愛姐懊恨後母生男﹐使己不得承受父業。女婿袁正尢爲好利之徒﹐𨿽得丈人甚厚奩財﹐心無厭足﹐遂與愛姐議曰「汝父平生無子﹐年老八十有五﹐精力枯絕矣﹐安能成胎﹖況且死去十月﹐汝後母方生出此幼子﹐算來全是汝父死後受胎﹐乃是外人姦生之子﹐難承父業。汝系親女﹐可去與他均分家產﹔若不肯分﹐卽告後母與人通奸﹐當官嫁賣﹐然後汝領幼弟來養。則一朝權在手﹐家業可圖矣。」愛姐大信夫言﹐遂徑去見後母分家業。艾氏欣然曰「汝系大娘親女﹐我兒年紀尙幼﹐但嫡子分當承宗﹐無均分之理。可請尊長來公議﹐量分幾擔妝奩田與你﹐亦是錢家好門面。」愛姐聞後母之言﹐心中不悅﹐乃厲聲而言曰「我是父親血脈﹐你子生於我父死十月之後﹐乃外人姦生雜種﹐豈有壯年無子﹐年過八十五歲衰老而臨死地﹐反能生子乎﹖與你均分亦萬分便宜你了﹐敢賣弄舌頭﹐說甚嫡子承宗乎﹖」艾氏心下自思生子本是夫脈﹐被愛姐誣陷﹐遂奮怒曰「我生遺腹之子﹐本是汝父眞血脈。汝今出此無端言語﹐我偏不分毫釐與你﹐憑你逆天放潑﹐看你袁家婦人能掙得錢家產業否﹖」愛姐大鬧一場。袁正遂作狀扶愛姐告於縣曰﹕告狀婦錢愛姐﹐告爲亂宗顧姦事。父年八十有五﹐繼娶艾氏。兩月父死﹐艾母私通外人﹐再今十月生一幼子﹐冒承宗枝。歷今五歲﹐醜行愈彰。累運家財﹐私顧奸夫。父無親子﹐苦積贏餘。身系親女﹐理當承業。淫母亂宗﹐污穢風俗。乞臺洞察假子﹐嚴究奸夫﹐正法祛淫﹐勿亂宗派。父業給身﹐承祀不絕。哀哀切告。縣主余大接受愛姐之狀﹐詳覽一番卽準。艾氏聞得愛姐告準﹐卽具詞赴縣﹐訴曰﹕訴狀婦錢阿艾﹐訴爲梟逆吞孤事。逆女愛姐﹐謀吞父業﹐積恨幼弟﹐百計剿命。思滅父後﹐圖成伊富。捏稱母姦﹐誣弟假子。夫老妻壯﹐生育豈無﹖顧姦何人﹐懸空捏陷﹖不孝逆天﹐罪惡難忍。乞天法懲梟逆﹐保全孤兒。正分明倫﹐陰功遠大。哀情懇訴。余縣尹亦準艾氏訴詞﹐遂呼原被二家對理。艾氏曰「小婦人當初嫁與錢善爲繼妻」﹐好合兩月而喪夫﹔經歷十月而生子﹐明是故夫親血脈。今已五年﹐錢家通族長幼數百餘人﹐並無異議。小婦人謹守閨門﹐毫不敢亂。天日所鑑照﹐鄰里所見聞﹔逆女錢愛姐﹐貪圖父產﹐妒忌幼弟﹐誣陷母姦﹐鬼神不容。若果與人通奸﹐何不明白指告姓名﹐而以朦朧誣人﹗」愛姐曰「我父早年已不能生子﹐至於八十有五﹐老耄將死之日﹐豈復能有子乎﹖且十月懷胎﹐生人所同﹐我父死去十月﹐非苟且通奸外人如何﹖」艾氏曰「八十而生子﹐長沙太守之故事昭昭矣﹐何疑於吾夫﹖且自古當有懷胎十四月而生子者﹐又有懷孕十六月而生子者﹐又有三朝夫妻而生遺腹子延至十九族者﹐又有半夜夫妻而生遺腹子延至三百家者﹐豈謂兩月夫妻或不能有所生平﹖豈謂夫死十月卽不當有所生乎﹖」愛姐曰「今人與古人不同﹐古人所稟之精固所修之徳厚﹐故有年老而能生子者﹐故有久孕而後生子者﹐若吾父未必能及長沙公﹐汝又未必能及古賢婦﹔安可扯此胡談來抵搪姦惡﹗」此時太尹聞得艾氏與愛姐兩下爭辯﹐心下思想﹕「艾氏姦情𨿽無明證﹐而錢善乃將死老翁﹐似亦不能生子。」狐疑難決﹐遂申其事於郡守徐良。徐良亦不能剖決﹐遂申其情於巡道鄭節。又不能判斷﹐遂申上按院吳明。明嘆曰「此些小事情﹐縣令不能決﹐便見縣令無才識﹔郡守不能決﹐則與縣令之昏庸一般﹔巡道不能決﹐則與郡守之衺昧無異。吾嘗聞之﹐老人之子精神衰弱﹐不能耐寒﹐立在日中曾無形影﹐盍試之﹐便見眞僞何如。」時當八月中秋﹐乃拘艾氏所生五歲小兒與同年同月生者十餘人﹐均著單衣。羣兒皆神采藹然﹐惟艾氏之子勃然變色。又使之與羣兒並立於日中﹐各个皆有影﹐惟艾氏之子獨無影。乃知此子果系錢善年老眞脈﹐而艾氏實無姦情。遂問愛姐不孝﹐誣謗繼母﹐的擬絞罪。而以錢善產業悉付艾氏母子掌管﹐不許外人欺侮。乃斷曰﹕艾氏實愛姐之繼母﹐愛姐乃艾氏之前女。艾氏�中年之景﹐緣配上老大之夫。越八十而夫歿﹐經十月而男生。夫老妻壯﹐自有生育之機﹔父故子生﹐不無猜疑之口。但邁老之人血气已衰﹐精力已弱﹐故所生之子體中怯寒﹐日中乏影。今艾氏之子果然﹐則錢老之脈的矣。愛姐惟欲貪父之財產﹐不思逆天之罪愆﹐指親弟爲外人﹐誣繼母爲有姦。夫誣母則不孝﹐虐弟則不慈﹐滅宗則不仁﹐謀財則不義﹐卑幼誣尊長者﹐當加凡人一等﹔前女誣後母者﹐合應身服絞刑。艾氏撫孤管業﹐卽日省發寧家。予按﹕八十以上而生子者﹐世所罕有。愛姐執此以訟繼母﹐其計甚譎﹐其心甚狠﹐其事甚難斷也。故令尹有疑而申詳太守﹐太守有疑而申詳巡道﹐巡道有疑而申詳察院。苟非獨秉大過人之才識者﹐誰能一決哉﹖吳公善斷出於創見創聞﹐天下之所深羨者也。卒之愛姐絞﹐而艾氏外姦之疑﹑幼子非嫡之誣悉明白矣﹐而稱神斷者﹐誰能向之﹖

韓代巡斷嫡謀妾產溫州府西門民袁聖﹐家頗饒裕。娶妻尢氏貌美﹐三十無子。娶妾程氏﹐生有二子。旣而尢氏亦生一子﹐自思日後家中產業妾居二分﹐己止得一分。心懷妒害﹐柰無釁可乘。一日﹐袁聖自思家有餘貲﹐尙不營連﹐恐坐食山崩﹐乃謀置貨﹐出往湖廣經營買賣。袁聖臨行囑其妻妾善撫三子。尢氏口中亦應諾而已。時值重陽﹐尢氏設酒庭中﹐召程氏及二子同飲。尢氏先置毒藥於壺中﹐乃酒舉杯﹐囑托程氏曰「我𨿽有子﹐尙且年幼﹐汝子長成。他日年老之時﹐托汝侍奉﹐吾子托汝子扶持。只在此杯之酒﹐預爲身後之圖。」程氏曰「自是如此﹐何待言說。我素量淺﹐不敢當此。」於是尢氏苦勸。程氏卻情不過﹐只得勉彊飲了數杯﹐盡歡而罷。是夜﹐藥酒發作﹐程氏母子七孔流血﹐相繼而死。時程氏年三十﹐長子十二歲﹐次子八歲。當時親鄰大小皆莫知其故﹐尢氏詐言暴疾卒死﹐聞者莫不傷感。尢氏詐哭盡哀﹐以禮殯葬而已。聖在外﹐一晚忽得一夢﹐見程氏攜二子泣訴其故。醒來卽欲收拾回家﹐柰因貨物未脫﹐不能卽回。是以且住且疑﹐悶悶不悅。將及三年之間﹐偶值韓代巡訪察按臨其府。下馬升堂﹐府屬官員參見禮畢﹐忽然階前一道污气沖天﹐俄而不見。代巡心甚疑之﹕必有冤枉。是夜明火坐閱文卷﹐更闌困倦﹐隱幾而臥。忽見一女子姿容美麗﹐披頭散髮﹐攜二子啼哭跪於階下。代巡問曰「汝婦住居何處﹐是甚姓名﹐至此有甚冤﹖明白道來﹐吾爲汝伸情雪冤。」婦人言曰「妾乃程氏母子是也﹐因夫袁聖還出經商﹐主母尢氏妒妾子多年長﹐重陽置酒﹐毒死母子三人﹐冤魂不散。聞老爺按臨﹐特來訴冤﹐乞老爺代妾伸冤﹐而母子九泉之下不勝感戴。」言罷悲泣﹐化風而去。代巡醒來﹐天色微明。出升公堂﹐卽差周龍拘拿尢氏﹐當堂審問曰「妾子卽同汝子﹐烏得懷妒而害三人之命﹖絕夫之嗣﹐罪莫大焉﹗」尢氏悔服不言。代巡令之招承﹐淩遲處死。又令尊長撫其孤子﹐以俟夫回。乃判曰﹕審得尢氏惡同呂后﹐妒類則天。始也無嗣﹐欲倚妾男繼後﹔旣焉有子﹐遂懷妒忌謀家。宴慶重陽﹐姦謀有素。壺藏鴆酒﹐三命須臾。怨抑不伸﹐階下結成怨气﹔冤魂不散﹐夢中訴出冤情。三足之法昭然﹐母子之命應塡。欽遵明律﹐刑服淩遲。其有孤子家財﹐仰袁族公正尊長領管﹐俟父回還延宗祀。越三載﹐袁聖經商利獲數十倍﹐滿載而歸。族人皆喜﹐尊長以前事告之﹐還其孤子返其家財。見家中五口只存一丁﹐不勝悲咽﹐族人親戚皆勸慰之乃止。袁聖享年八十有齡﹐其子克肖又生五子﹐且昌熾其後焉。予觀此事﹐袁聖仁慈﹐故獲厚利而享遐齡﹐而尢氏嫉妒﹐𨿽有肖子而不獲令終。可見爲婦者當孝奉公姑﹐和睦妯娌﹐勿專家權﹐抗拒長子﹔勿存妒害﹐欺淩膝妾﹐否則昭彰之報﹐其能免乎﹖世人其鑑諸﹗

謝府尹斷弟謀兄產耿廣者河南人也﹐系寄籍徽州。兄弟三人﹐次弟耿遠﹐三弟耿大。廣娶妻梁氏﹐勤儉生理﹐家頗富足。年過四十﹐並無子息。二弟常欲分其家業﹐乃思兄在難以開言﹐欲思一計而不可得。偶值天旱﹐廣有田與本裏何美田相連﹐廣之弟大與美爭競水道﹐兩家逞凶廝打﹐而廣以久病聞知往救﹐亦遭打傷﹐扶歸臥牀不起。耿大乃思一計﹐謂兄耿遠曰「汝我常謀分兄之家產﹐恨無其由。卽今被何美毒打重傷臥牀不起﹐不如乘此機會﹐夜侍湯藥﹐就中取事﹐只說被何美打傷致死﹐何如﹖」耿遠乃曰「不可妄爲﹐仔細思之﹐不然反自取其禍也。」於是耿大當夜與之同睡﹐侍奉湯藥﹔窺兄睡濃﹔持斧於囟門上一擊﹐廣卽大叫一聲而死。其妻梁氏隔房聞知﹐慌忙揭起看時﹐其夫已死﹐放聲大哭。次弟耿遠亦至﹐耿大乃曰「吾兄前日被何美打傷﹐至半夜身死。似此冤仇安可不報﹖」其嫂亦以爲然。次日﹐乃扶嫂告於本縣謝公臺下﹐曰﹕告狀婦耿阿梁﹐告爲打死人命事。年遭天旱﹐禾苗枯槁。土豪何美霸占水道﹐不容蔭注。阿夫耿廣向前理論﹐惡態橫暴﹐揪發亂打暈地﹐有人救脫扶歸。藥難醫治﹐登時气絕。情慘黑天﹐乞親檢驗正傷﹐律斷塡命。生死感恩﹐哀哀上告。謝公接上狀詞﹐卽曰「打傷人命﹐罪惡非小﹐但要情眞﹐不可妄告。」梁氏曰「夫死在地﹐安敢妄告﹖乞望爺爺哀憐冤苦﹐準提檢驗﹐便見明白。」謝公聽言﹐遂卽準了狀詞。何美聞知﹐亦具詞訴曰﹕訴狀人何美﹐訴爲誣賴大冤事。緣身田業的與耿廣相連﹐廣弟耿大霸水不容﹐兩相爭競扭打。在場某某救解。廣病在牀﹐聞斗來看﹐遭跌扶歸。夜深身死﹐安得誑害﹖爭有對頭﹐豈打病夫﹗乞天洞燭﹐分豁蟻命。上訴。謝公亦準其詞﹐行牌拘提原被告一干人犯。親行檢驗﹐渾身多傷﹐而囪門一傷尢爲致命。遂擬何美塡命。成招申明案院。何美心思冤屈不伸﹐又遣子何淸具狀告於按院張公臺下﹐其詞曰﹕告狀人何淸﹐告爲黑天大冤事。身與耿廣弟耿大爭水﹐扭打在場。廣病聞來看﹐縱有混打﹐重傷囟門﹐並無損害。今蒙本縣檢驗﹐腦門一傷尢爲致命﹐實系冤誣﹐難遭阱害。懇乞爺臺準批復勘﹐審究原證人﹐立見眞僞。超救小民﹐感戴同天。上告。張公看其狀詞﹐遂批本府同知鄒再行檢驗。鄒公承批狀詞﹐亦卽重行檢驗。前傷一一是實﹐拷打何美招認。何美受刑不過﹐只得負屈而招。鄒公見何美口口聲聲只叫冤枉﹐心亦不安﹐乃問幹證何祥曰「何時廝打﹖何時身死﹖」何祥曰「相爭水道自是早晨﹐眾勸扶歸﹐夜半乃死。」又問曰「囟門上果被打乎﹖」何祥曰「對打乃是其弟耿大﹐廣來救護﹐混打致傷﹐是或有之。若囟腦門之傷﹐實未之見也。」公曰「若然則此是何人所打﹖」心中思付﹐乃恍然悟曰「傷重速死乃是定理﹐今者耿廣囟門有重傷﹐當卽時身死﹐何又能行歸而死於夜半乎﹖此傷決不是何美所打﹐然而何美與之競打又何是的﹐且姑依縣案歸結申報﹐以看天理何如耳。」遂具文書申院批縣。當有縣主謝公看視案院批回文書﹐心中亦自疑﹐想﹕「耿廣無子﹐必有人爭其家產。若是加之圖賴﹐則此傷必是爭產之人所打﹐而何美之罪聊可脫矣。」的且俟之其後。梁氏以夫無子﹐見次叔耿遠之子耿定溫和勤儉﹐遂加撫卹﹐爲之娶妻﹐欲其生子繼夫宗枝。耿大不忿﹐怒曰「當初我用力行事﹐正爲要分兄之家產﹐今反爲兄所得﹐我何甘心﹗」乃屢屢怒嫂﹐要分兄之家產。遠亦勸嫂平分與大﹐不然亦當三分之一分之﹐庶免大之爭競﹐以露泄前之事也。其嫂堅執不肯﹐乃曰「若分與你兩人去了﹐則我不得自主﹐將何養贍度日﹖終身無結果矣。我決不爲此癡事。」愈加執持﹐分釐不與。耿大遂往太府黃公臺下告爭家產承繼。批送本縣﹐謝公問理。謝公看了詞狀﹐乃是耿大爭分耿廣家產﹐乃嘆曰「何美之冤或可伸矣﹗」梁氏亦來訴狀對理。耿大曰「兄旣身故﹐財產當分。」梁氏﹕「阿守孀居﹐家業要畱贍老。且今繼過次叔耿遠之子﹐家可平分﹐阿死之後任從他兄弟二人區處。」耿大曰「兄原有言﹕家產待我死後汝兩人分去﹐但可善事嫂嫂終身。今兄子已繼﹐而吾子不得繼之﹐是負兄之言矣。」謝公曰「耿遠你如何說﹖」耿遠曰「願分一半與弟﹐遠不敢獨專矣。」謝公心自思曰「耿廣囟門重傷本有可疑﹐今梁氏無子要令遠之子過繼﹐耿大告爭﹐遠遂讓之﹐當日必是此二人加功害兄﹐圖其產業。」又見遠爲人懦弱﹐大爲人狡狷﹐乃將大挾起問曰﹕『昔我密訪何美與你廝打﹐並未打傷耿廣﹐囟門明是你兄弟二人利其財物加功打死﹐圖賴何美。好好從直招來﹐是誰正謀﹐是誰下手﹖」耿大聞言﹐心驚膽戰﹐語言蹇澀。謝公又將耿遠挾起﹐遠直認曰「小人不知﹐當初耿大只說要害死廣兄﹐以賴何美﹐小人叫他不可妄爲。只見半夜耿大與兄同睡﹐忽然兄大叫一聲而死。小人驚起﹐嫂氏隔牀聞兄大叫亦起﹐看時兄命已絕。大尙在假睡不知也。」梁氏哭曰「此實然也。阿當時只恨何美﹐誰知乃吾叔耿大下手圖我家財﹐害我丈夫。乞爺爺明斷。」耿大亦推捱不去﹐只得招認﹕「不合殺兄誣賴何美﹐謀兄家財是實。」謝公乃釋放何美回家﹐擬大死罪以塡兄命。判曰﹕審得耿大虎狼暴惡﹐蛇蠍毒夫。不念兄弟乃天性之大倫﹐惟思財利爲人間之大寶。圖分產業蓄志已久﹐籌計謀害深祕未決。湊值何美爭水廝打﹐兄護被傷﹐頓起奪產之心﹐輒生圖賴之意。見兄挫於他﹐不能外卻其侮﹔伴兄於中庭﹐反行暗害其生。斗後加功﹐須臾气絕﹔傷中添力﹐頃刻身亡。利其財而害其生﹐汝何忍也﹔秉其機而深其阱﹐人何辜乎﹗造謀姦險﹐冤一命復陷一命﹔設心貪暴﹐傷一生更害一生。捶擊囟門﹐嘆耿廣之屈死於非命﹔無妄大災﹐痛何美之罹罔於陷阱。宜釋鬥毆之微冤﹐專罪行凶之孽弟。眞情莫掩﹐決斬何疑﹗

夏太尹斷謀占田產壽光縣陳益﹐家世豪富。年方四十﹐遂謝棄塵世。其妻田氏守節孀居﹐撫育孤子遜之﹐保持家業。命僕秋冬收討租谷﹐以完國稅﹐以給家用。鄕佃戶姦頑者甚多﹐屢屢不完。乃若西溪一派田產二百餘畝﹐道路甚遠﹐其租最難徵收﹐每每取租之時﹐不免受气。適有刁棍丘光操心險僻﹐爲謀狡甚。亦有租田數畝在西溪﹐與陳遜之之田相連。遂起吞謀之意﹐乃設計以誑寡婦田氏曰「西溪一路﹐以田則瘠﹐以人則刁。樂歲佃人尢且拖帳﹐一有些小旱﹐則悉皆放刁作姦﹐租谷不還。年年拖負﹐亦不能柰得他何。吾有租田三十餘畝在彼地方﹐連年負租﹐虛納錢糧﹐喫多少苦楚。取討則逃躲﹐呈官則囑托。千方百計﹐總不柰他何。此吾父子所以常常費力﹐況汝家主不存﹐母寡子幼﹐如何取討得租稞﹖不如以田租我﹐年年代收籽粒﹐完納錢糧﹐豈不甚便﹗」田氏被他巧語所惑﹐遂以西溪一莊二百餘畝租與丘光。租谷果然收得完足。三年之後﹐丘光往囑各佃人曰「前者陳寡婦以田租我收租準息﹐今以全全絕賣與我。一眾佃人各要立荷當與我﹐然後給表約許諸人佃。將來租谷俱要送至我莊﹐明白交還﹐不得短少升合。」各戶佃人不知其謀﹐遂信其言。此時丘光外收佃人租﹐內納陳寡婦之谷﹐眾佃人惟拱手聽令﹐蓋惟以丘光爲田主而不以陳遜之爲田主也。不覺因循過了二十餘年﹐陳寡婦已故﹐丘光乃作詩嘆曰﹕二十年前光景何﹐今朝到此盡消磨。只將一陣雲煙起﹐便得西溪安樂窩。由是僞造契券﹐用茶染紙成淡黃顏色﹐相似遠年舊紙﹐以爲爭占之本。遂不納陳遜之租谷。遜之著人取討﹐光曰「我家有若數田與別人佃﹐豈有人力佃汝之田耶﹖」遜之聞得﹐乃親往丘光家中取租曰「西溪一莊二百四十餘畝﹐乃汝租佃。先年一一交代租谷﹐今歲何爲一顆一粒不曾見還﹖」光曰「往時租你家田﹐當還租谷﹐故不敢少。今汝令堂已將前田二百四十餘畝一槪賣與我﹐特田價未足﹐故三年收租準備息錢。今價已足﹐田是我家產業﹐豈復納汝之租乎﹖」遜之曰「我家只把田租與你代收稞谷﹐何曾賣與你﹖」遂自往西溪去各佃戶家取討租谷。各佃人皆云「我們已耕丘主田二十餘年矣﹐何復有陳田主來取租谷﹖」並無一人肯還。遜之怒曰「丘光只是租我田種﹐代收籽粒﹐我何曾賣田與他﹖」眾佃人又曰「我們年年還丘家租谷﹐升合不欠﹐並未見陳家人迹來徵租稅。」遜之曰「此賊霸占我田﹐必須告官方取得田土。」於是寫狀告縣﹐其狀曰﹕告狀人陳遜之﹐告爲虎豪霸占事。遜孤母寡﹐佃多頑欠。虎豪丘光計租遜田二百四十餘畝﹐代收租谷。彼得秤頭﹐遜獲籽粒﹐不費取討﹐佃無敢欠﹐經二十載全無變異。詎豪又造深謀﹐稔交各佃﹐冒稱伊業﹐不納歲租。千金之產﹐一旦霸占﹐王法何存﹖冤慘無地﹐告懇天臺。懲惡追租﹐斷田還主。庶儆刁風﹐孤弱有賴。生死感恩﹐望光上告。丘光聞得縣主準了遜之狀詞﹐思曰「遜之雛弱無力﹐皆由積歇宮束教唆他告狀。」遂將金銀買賄幹證﹐安排衙門書吏門皂。乃訴一狀曰﹕訴狀人丘光﹐訴爲索騙誣害事。光先年用價銀三百六十七兩﹐買到陳遜之田二百二十畝。契書明白﹐中見可證。歷今二十餘年﹐兩經大冊﹐不肯過產﹐歲貼糧差銀一十二兩五錢﹐釐毫無欠。積歇宮束唆索捕價﹐姦謀未遂﹐復唆聳告﹐捏稱霸占。時價明買﹐何謂霸產﹖契書存照﹐何爲刁占﹖乞天剪唆冤誣﹐民不遭告。懇訴。夏太尹亦準其訴詞﹐遂呼兩家對理。陳遜之曰「丘光做我家甲首﹐代我家收租﹐我手接他租銀已今十有九年﹐今一旦冒稱買到小人田土﹐平白占產﹐情理何堪﹖」丘光曰「小人有契書執照﹐系遜母親手花押﹐親手受價﹐中見人等現存可證。賣產二十餘年﹐今日何得聽人教唆﹐彊來爭業﹖」夏公一看契書紙張顏色俱黃﹐卽知丘光所造假契﹐又意幹證俱是丘光買賄來的﹐全不動問﹐惟呼陳遜之曰「汝記收他十九年租谷﹐亦有日記薄書否﹖」遜之曰「有。」夏公曰「旣有﹐可拿來看。」遜卽以前後所記租簿呈上。夏公一見簿上逐年登證租銀數目明白﹐知遜無僞﹐眞被丘光霸占田產﹐大罵光曰「陳遜之之母未嘗賣田與你﹐你只是代他作甲頭收租谷而已。」丘光曰「遠年賣田﹐舊契可證。遜母𨿽亡﹐中人可審。」夏公喝曰「選過毛板﹐將丘光重打四十。」罵曰「你謀占遜之田產二百二十餘畝﹐豈不能以數十金買幹證來對理﹖此屬不消問矣。你說舊契可據﹐此契只是近日僞造﹐不是二十年前寫的。陳遜之簿書到是二十年前裝的。」卽叫一吏取出二十年前的案卷紙色相對﹐其外蒙塵埃受風煙則黃﹐其中間尙白﹐恰與陳遜之簿書顏色相似。若丘光假契﹐紙色表裏如一﹐乃知是用茶染的﹐故知其爲僞造者也。遂取夾棍挾起丘光﹐光不肯認﹐喝令重挾﹐敲上一百﹐若不招認﹐再加嚴刑。必欲重挾中人蔡端﹐端見丘僞造契書眞情已被夏公察出﹐縱爲他受刑﹐亦無益矣。曾不待挾﹐遂招出「原日並未曾作中﹐特因丘光許謝銀十兩買我爲證﹐望乞老爺超活。」夏公以其未敢欺瞞﹐遂釋放之。而擬丘光霸占田產﹐杖八十﹐徒二年。追業還遜之照管。斷曰﹕審得丘光財利賤夫﹐梟獍惡棍。旣無智以籠人﹐復乘機以罔利。代收寡婦畝租﹐欲剝良民膏肉。催督早完﹐內受工值﹔徵收加重﹐外克羨余。民間號爲甲頭﹐官中呼曰攬戶。饕食百家﹐彊威日肆﹔狼貪一里﹐惡气風生。因寡婦之旣卒﹐欺孤兒之無知。利心尙未饜足﹐狡計復爾橫生。僞作契書﹐彊霸產業。久假不歸﹐何得爲仁﹖取非其有﹐實悖於義。二百餘畝膏腴﹐安可白占﹔一千餘斛籽粒﹐豈容彊吞﹖嚴加罪罰﹐痛警貪殘。杖以八十﹐徒以二年﹐國法自有定例﹔銀罰一百﹐稻罰千挑﹐公論曾無閒言。田產悉歸舊主﹐遜之照管無疑。予按﹕丘光之計甚狡﹐始爲代收租谷﹐旣而詐稱買業。散歷日於各佃﹐則佃人皆認彼爲主矣。已經二十餘年﹐假做契書﹐買賄中見﹐其籠絡圈套最難折斷。惟夏公明察過人﹐辧假契之紙色﹐知霸占之眞情﹐遂能破刁僞之膽﹐服姦雄之心。加以明罰﹐問以重罪﹐業還良善﹐警及貪污﹐足稱良吏。世之斷假批假約者﹐其以夏公詳辧紙色爲大法焉﹗

詹推府斷霸占家產汪仁﹑汪義乃同胞兄弟﹐系直隸銅陵人也。家業不甚饒足﹐俱未拆煙。汪仁爲人刁姦﹐經商於外﹔汪義爲人誠實﹐在家事農。撐持二十餘年﹐家業頗富。汪義所生一子名曰汪澄﹐年方一十三歲。汪義克苦持家﹐勞傷心力﹐一疾身亡。汪仁頓起不良之心﹐逼勒弟婦攺嫁﹐逐出侄兒汪澄外居﹐家業意圖霸占﹐不肯與分。汪澄年幼﹐畏勢不敢與之頡頏﹐只得具狀告於詹推府臺下曰﹕告狀人汪澄﹐系銅陵人﹐告爲霸占家產事。緣父與伯同爨﹐伯外爲商﹐父耕供家。不意伯欺父死身幼﹐卽行分異。本銀並產盡被吞占﹐族長可證。原旣共爨﹐苦樂宜均。何欺父不識字﹐買田皆用伯名﹖今又逼母攺嫁﹐逐身外居。號天情慘﹐粘單上告。詹推府卽準其狀。汪仁見侄兒告準﹐亦只得具詞訴曰﹕訴狀人汪仁﹐系銅陵人﹐訴爲捏冤爭產事。祖業消然﹐與弟各爨。克苦外求﹐自置田畝﹐豈侄汪澄捏稱占產逼嫁﹐聳臺霸業。切思伊父未經拆煙﹐身未買產﹐伊母日前攺嫁﹐爲子虛花。若有逼占事情﹐罪甘斬首。上訴。詹推府亦準其詞﹐卽拘原被二告及族長一干人犯﹐細審一徧。乃判曰﹕審得汪仁與弟同爨﹐侄輩尙幼。弟死遽爾拆煙﹐卹寡憐孤者﹐當不如是也。夫侄幼分家﹐不無影占田地之心﹔弟婦出嫁﹐不無瓜分財禮之事﹐不然侄也敢以卑而犯尊乎﹖今以猶子比兒﹐伯之田產合判與三分之一﹐仰族長公處回報。

混爭總類

蘇縣尹斷光棍爭婦金華府金華縣崇徳鄕民潘貴一娶妻鄭月桂﹐生一子才養八月﹐因嶽父鄭泰十生日﹐夫婦往賀。來至淸溪渡﹐與眾人一同過渡。月桂坐於船中﹐子饑﹐月桂取乳與子食。其左乳下生一黑痣﹐被同船中有一光棍名洪昂者瞧見﹐遂起不良之心。及下船靠岸﹐潘貴一攜月桂往東路﹐洪昂扯月桂往西路。貴一曰「你這等無恥﹐緣何無故扯人婦女﹖」昂曰「你這光棍可惡﹐我的妻子﹐如何爭是你的﹖」二人因而廝打。昂將貴一打至嘔血。二人混爭﹐扭入府來。府尹丘世爵出升堂問曰「汝二人何故廝打﹖」潘貴一曰「小人與妻同往賀嶽父生日﹐來至淸溪渡口﹐與此光棍及眾人等一同過渡上岸時﹐彼卽紊爭小人妻是他的﹐故此二人廝打﹐被他打至嘔血。」洪昂曰「小人與妻往賀嶽父生日﹐同船上岸﹐被彼混爭我妻。乞老爺斧斷﹐以剪刁風。」府主一時錯愕﹐乃調月桂上堂問曰「你果是誰妻﹖」月桂曰「小婦人原嫁潘貴一。」洪昂曰「我妻不廉﹐想當時與他有通﹐今日約他同來做此圈套。乞老爺詳情。」府主曰「旣是你的妻子﹐何處有記認否﹖」昂曰「小人妻子左乳有一黑痣可證。」府主令婦解衣﹐看見果然﹐卽將貴一重責二十﹐將其婦斷與洪昂﹐趕出。適有知縣蘇萬民﹐新任金華縣﹐敬來參見府主。到府前﹐只見三人出府﹐其婦與貴一抱頭大哭﹐不忍分別﹐昂彊扯婦去。蘇公問曰「你三人何故啼哭﹖」貴一將前事細說一番。蘇公曰「帶在一傍﹐不可令他去了。」縣尹入府參見府主﹐禮畢稟曰「知縣才在府前﹐見貴一爭婦一事﹐聞府主已斷。夫婦不捨﹐在外哭不肯別。恐民情姦宄﹐難以測度﹐其中必有冤枉。」府尹曰「賢宰旣能察識﹐卽發到縣問明繳報。」縣尹謝領而出。縣尹轉縣﹐命一干人犯俱在二門外俟候﹐升堂坐定﹐先調月桂問曰「你自說來﹐那个是你丈夫﹖」月桂曰「潘貴一是眞。」縣尹曰「洪昂與你相識否﹖」月桂曰「並未相見。昨日偶逢船上﹔子饑取乳與食﹐被他見乳下有痣﹐那光棍卽起此心。上岸小婦人與夫往東路回母家﹐彼扯往西路﹐因而廝打混爭。二人扭往太爺臺前﹐太爺問有記認否﹐洪昂遂指病爲憑﹐太爺不察﹐乃信其爲實﹐遂斷與昂。乞爺嚴鞫﹐斷還丈夫﹐死生相感。」縣尹曰「潘貴一旣是你丈夫﹐他與你有多少年紀﹖」月桂日﹕「妾年二十二歲﹐丈夫二十四歲﹐歸親三載﹐產此子才得八月。」縣尹曰「有公婆否﹖」月桂曰「公喪婆存﹐今年四十五歲。」縣尹曰「你父母何名﹖多少年紀﹖有兄弟否﹖」月桂曰「父名鄭泰十﹐今六月十三日五十歲。母張氏四十五歲。生子妹三人﹐二兄居長﹐妾居幼。」縣尹曰「帶在西廊俟候﹐帶貴一進來聽審。」縣尹曰「婦人旣是你妻子﹐何名﹖多少年紀﹖」貴一曰「妻名月桂﹐年二十二歲。」所言皆合﹐分毫不差。縣尹令在東廊俟候﹐喚洪昂聽審。縣尹曰「此婦你說是你的妻子﹐他說是他的妻子﹐何以辧之﹖」昂曰「小人妻子左乳下有一黑痣。」縣尹曰「那黑痣在乳下﹐取乳出養兒﹐人皆所見﹐何足爲憑﹗你可報她何名﹐多少年紀﹐父母何名﹐多少年紀。」洪昂一時無對﹐久之乃曰「妻名秋桂﹐今年二十四歲。嶽父姓鄭﹐明日六十歲。」縣尹曰「成親幾年﹖幾時生子﹖」洪昂曰「成親一年﹐生子兩月。」縣尹罵曰「這廝大膽﹐無故爭占人妻﹐猶自彊硬。取過粗板﹐重打四十﹐發配北塞外邊充軍﹐發驛遞解﹐不得幹及糧裏。」乃判曰﹕審得棍惡洪昂﹐蜂蠆毒心﹐鯨鯢大膽。睥睨王法﹐流惡人民。其爲害也久矣﹐其受殃也多矣。潘貴一攜妻賀嶽﹐誤雜同船而過渡﹔鄭月桂因兒思哺﹐取乳止啼而露痣。棍徒瞧見﹐視若文憑。貪心頓起﹐遂起謀端。岐路競爭﹐及致毆人吐血﹔良婦思占﹐何忍臂奪攘﹐展晁錯之智囊﹐告臺求﹔弄蘇張之舌劍﹐紫奪朱眞。洪昂無婦而得婦﹐歡生笑臉﹔潘貴有妻如無妻﹐碎斷肝腸。故知婦屬潘貴﹐可決爭在洪昂。旣云舊偕伉儷﹐應知月桂行藏。問以丈人姓氏﹐指西話東﹐百不知其一二﹔更質以夫婦坐年﹐追風捕影﹐十不偶其二三。蓋昂非月桂舊人﹐故自經庭出去﹔貴乃鄭氏親夫﹐是以券節相符。爭占已明於鑑照﹐充軍用配乎要荒。驛中遞解﹐免擾良民。婦歸潘貴﹐永世和諧。是日午堂呈府﹐府尹大喜﹐依擬起批遞解。加其才能﹐自後府中有難決之事﹐親委之剖決﹐無不得情。是邑皆號之爲蘇龍圖。聞於上司﹐各皆舉保。任滿欽取山東按院﹐出脫無辜冤枉者不知凡幾矣﹗

項縣尹斷二僕爭鵝同安縣城中有龔昆者﹐娶妻季氏。家最丰饒﹐更多慳吝。適一日嶽父李長者生日﹐昆遣禮命僕長財往賀。昆臨行囑曰「別物可遜他受些﹐此鵝決不可令他受了。」長財應訥而去。及到李長者家﹐長者見婿具禮來賀亦喜﹐乃問曰「官人何不自來飲酒﹖」長財曰「偶因俗冗﹐未得來賀。」長者令廚子受禮﹐廚子見其禮儀皆甚菲薄﹐廚子擇其稍略厚者受一二品﹐乃受去其鵝。長財意甚趑趄﹐其主極嚴﹐慮恐回家見責。飲酒幾杯﹐悶悶挑其篚筐而回。回到近城一里外﹐見下田中有一羣白鵝﹐長財四顧無人﹐乃下田擇其大者乃捉一隻﹐放在魚池內盡將其毛洗濕﹐放入籠中。誰知看鵝僕名招祿﹐回家去時﹐在山傍邊撞見長財籠中無鵝﹐及復來田﹐但見長財捉鵝上﹐放入籠而去。招祿且叫且趕﹐長財並不理他﹐只管行去。行了一望路程﹐偶遇招祿主人在縣回來﹐招祿叫曰「官人﹐前面挑盒的盜了我家的鵝﹐可拿住。」其主聞知﹐一手揪住。長財放下乃曰「你這人好無禮﹐無故扯人何故﹖」其人曰「你偸我鵝﹐還說扯你何干﹗」二人爭競﹐偶有過路眾人﹐乃爲之息爭﹐曰「旣是他盜你鵝﹐眾人有處。可捉轉放入羣中﹐卽合夥就是你的﹐如不合夥自相追逐﹐定是他的。」長財曰「這夥老官言之有理﹐可轉去試之。」長財放出其鵝入於羣中﹐眾鵝見其毛羽皆濕﹐不似前時﹐皆相追相逐﹐並不合夥。眾人皆言公道﹐乃曰「此鵝果是長財的﹐你主僕二人何欺心如此﹖可捉還他。」其主被眾人搶白﹐覺得無趣﹐乃將招祿大罵。祿曰「我分明見他無鵝﹐及到田時﹐見他捉鵝上﹐如何不合夥﹖」心中不忿﹐必要明白﹐二人扭入縣中。項公坐堂﹐二人扭入。縣尹問是何事﹐二人各言其故。縣尹細看其鵝﹐想曰「說是祿之鵝﹐何不合夥﹔說是財的﹐豈敢平白賴人﹖」心思一計﹐令二人各回﹐明早進來領鵝。次日﹐二人進縣領鵝。縣尹曰「此鵝乃招祿的。」財曰「昨日憑中人皆說是小人的﹐今日如何斷與他﹖」縣尹曰「你住城中﹐養鵝必是谷粟﹐撤屎必黃﹔他住城外﹐所食皆艸﹐撒屎必靑。今屎皆靑﹐你何故混爭﹖」財曰「旣是他的﹐昨日如何不合夥﹖」縣尹曰「你這奴才﹐猶自彊硬。你將水洗濕其毛﹐眾鵝見其毛濕不似前時﹐安有不追逐者乎﹖」鵝給還祿﹐將財重責二十﹐趕出。邑人聞知﹐一縣傳頌﹐皆稱項公爲神明云。

卷七

拐帶總類

王減刑斷拐帶人妾廣東有一客人姓游名子華﹐本貫浙人﹐自祖父以來往廣東發賣機布﹐則本巨萬﹐卽於本處討娶一妾王氏。子華索性酗酒凶暴﹐妾少有一毫不中其意﹐遂卽毒打﹐屢苦不勝。一日又遭毒打﹐王氏苦楚不勝﹐俟夜靜華睡之時﹐走出投井而死。次日﹐子華不知其妾投井身死﹐乃出招貼﹐徧處粘之﹐其貼曰﹕某月某日夜走出一婦﹐姓王氏﹐年方二十一歲﹐面色粉白﹐身穿靑衫﹐下穿藍裙﹐小腳紅鞋。不知去向﹐倘有收得者﹐願出謝銀十兩﹐報信者謝銀五兩﹐決不食言。貼過數月﹐並無消息。子華討取貨銀已畢﹐卽收拾回浙矣。適有本府一人名林福者開一酒肉店﹐攢得數塊銀兩﹐娶一妻方氏名春蓮。豈知此婦情性淫濫﹐嘗與人偸姦。福之父母審知其故﹔詳以語福。福懷怒气﹐逐日打罵﹐淩辱不堪。春蓮乃僞怨其己之父母曰「當初生我醜陋﹐何不將我淹死﹖今嫁此等狠心丈夫﹐貪花好色﹐嫌我貌醜﹐晝夜惱恨。輕則辱罵﹐重則鞭苔﹐料我不久終是死的。」父母乃勸其女曰「旣已嫁他﹐只可低頭受忍﹐過得日子也罷﹐不可與之爭鬧。」其父母𨿽以好言撫慰﹐其女實恨林福爲薄幸之徒矣。忽一日﹐春蓮早起開門﹐忽有棍徒許達汲水經過其門﹐看見春蓮一人悄無人在﹐乃挑之曰「春蓮﹐你今日起來這般早﹐你丈夫尙未起來﹐可到我家喫一杯早湯。」春蓮曰「你家有人乎﹖」許達曰「並無一人﹐只我單身獨處。」春蓮性本淫濫﹐聞說家中無人﹐又思丈夫每日吵鬧﹐遂跟許達同入門去。許達不勝歡喜﹐便開廚門﹐取果品與春蓮喫了﹐又將銀簪二根送與春蓮。遂掩上房門﹐卽抱春蓮上牀交媾﹐兩情綢繆﹐雲雨事訖。眾家俱起﹐不得回去﹐許達遂匿於家中﹐將門鎖上﹐達出街上做生意去了。直至黑晚回家﹐與春蓮取樂。及林福起來﹐見妻子早起開門不見進來﹐亦意以此婦屢遭打罵﹐必逃走矣。乃徧處尋訪無蹤﹐亦寫尋人招貼﹐貼於各處。乃報嶽父﹑嶽母方禮知之。禮大怒曰「我女素來失愛﹐常在我面前說你屢屢打罵﹐痛恨失所。每欲自盡﹐我夫婦每每勸慰﹐故未卽死。今日必遭你打死﹐你把屍首埋絕﹐故詐言他逃走來哄我耳。必告之於官﹐爲女伸冤﹐方消此恨。」卽具狀詞﹐告於本縣湯公臺下。其詞曰﹕告狀人方禮﹐系本縣民﹐告爲殺命匿屍事。身女方春蓮﹐憑媒嫁與林福爲妻。豈料福性貪淫﹐嫌女貌陋﹐更恨奩薄﹐誣捏污穢﹐日加打罵﹐淩辱不堪。今因某月某日仍觸惡性﹐登時打死。懼罪難逭﹐將屍埋滅﹐捏稱逃走。痛思人煙輳密﹐滿路豈無人見﹖女步艱涉﹐數日豈無信音﹖明系殺匿。懇天鞫究﹐追死驗傷﹐正法塡命。哀哀上告。湯公準其狀詞﹐卽發牌拘拿林福。林福急急具訴詞赴縣訴曰﹕訴狀人林福﹐系本縣民﹐訴爲縱淫誣害事。身娶土惡方禮女春蓮爲妻。在家貪淫﹐恣惡不攺。恨福貧難﹐屢求別嫁。卽今某月某日早起燒爨﹐開門逃走﹐槪地徧知。今捏殺命匿屍﹐大冤大屈﹐情由誣害。切思娶妻圖後﹐嫁且不忍﹐卽有誤犯﹐安敢殺死﹖又誣沈匿屍骸﹐家如懸磬﹐何地可藏﹖懇乞天臺﹐電燭誣罔﹐命嶽同身緝捕拘獲﹐免受坑陷。望光上訴。本縣亦準其詞﹐不在話下。且說許達聞得方禮﹑林福兩家告狀﹐對春蓮曰「畱你在此數日﹐不想你父母告狀﹐問夫家取人。在此不便﹐尙或尋出﹐如何是了﹖不若與你同走他鄕﹐又作道理。」春蓮聞言應曰「事不可遲﹐卽宜速行。」遂收拾行李﹐黑夜逃走。直至雲南省城住腳﹐盤費已盡。許達曰「今日到此﹐舉目無親﹐食用欠缺﹐此事將如之何﹖」春蓮本是淫女﹐乃曰「你不須以衣食爲慮﹐我若捨身盡你足用。」許達亦不得已﹐乃從之。春蓮乃妝飾爲娼﹐趁錢度日﹐攺名喚做素娥。一時風流子弟聞得新來一妓甚美﹐都來嫖耍﹐衣食果然充足。當春蓮逃走之後﹐有耆民呈稱本坊井中有一死人屍首在內。縣尹卽令仵作撈屍檢驗﹐乃廣東客人遊子華之妾也。方禮認爲己女﹐乃抱屍大哭曰「此系吾女之屍﹐果被惡婿林福打死﹐丟匿此井中﹐今幸得見。」遂稟過縣尹﹐哀求拷問。縣尹提林福審曰「汝將妻子打匿於井中﹐此事是實。」林福辯曰「此屍𨿽系女人﹐然衣服相貌俱與我妻不同。我妻年長﹐此婦年少﹔我妻身長﹐此婦身短﹐安得影射以害小人也﹖萬望爺爺詳情。」方禮向前哀告曰「此皆林福抵飾之言﹐望爺爺驗傷﹐便知打死情由。」縣尹一時嚴加刑罰﹐林福苦楚不過﹐只得屈服。申院未行成獄。及至歲冬﹐朝廷差遣刑部郎中王公各省卹刑﹐奉勒來到此府。審問林福情由﹐卽知其被誣﹐乃嘆曰「我奉太皇太后懿旨蘇減冤枉﹐今觀林福這段事情﹐甚有可疑﹐安得不爲之伸理﹖」遂語大巡魏公曰「方春蓮旣系淫婦﹐必不肯死。𨿽遭打罵﹐亦只潛逃﹐其被人拐去亦無疑矣。」魏大巡曰「縣尹招解甚明﹐似難攺焉。」王郎中乃令手下徧收各處招貼﹐並諸捕亡字迹。一一查勘﹐內有一貼﹐原系廣東客人遊子華尋婦貼子﹐與死屍衣服狀貌相同﹐一毫無異。乃拘遊子華來證﹐子華已去弗能拘矣。日夜思想﹕「林福之冤我明知之﹐若不爲他伸理﹐何以爲卹刑﹐何以對天地神明﹖且辜負太后好生之意也。」夜深之時﹐乃焚香告司土之神曰「林福冤枉我明知之﹐特不能究出春蓮逃走事情﹐以此胸中尙狐疑不決。伏望神祗大彰報應﹐徐徐發露。一則顯我神赫赫之威靈﹐一則活林福無辜之冤枉﹐上不負太后差遣之深意﹐下不負吾爲林福審實求生之誠念。」告祝已畢。次日﹐發遣人役竟往雲南公幹。承行吏名湯﹐竟到雲南省城投下公文﹐宿於公館﹐候領回文。不覺遲延數日﹐聞得新妓素娥風情出色﹐姿麗過人﹐亦往素娥家中嫖耍。仔細看之﹐卻像林福之妻春蓮模樣﹐遂以言挑問之曰「汝系何處女子﹐爲娼於此﹖」其婦曰「我亦良家子女﹐被夫打罵﹐受苦不過。一日淸早逃出﹐跟人至此﹐衣食欠乏﹐不得爲此以度日也。」湯曰「聽你聲音好與我同鄕﹐看你相貌好似林福妻子﹐是乎﹖不是乎﹖」其婦驚得滿面紅赤﹐不敢隱瞞﹐只得說出前事如此如此﹐「乃是鄰佑許達帶我來也﹐望大人回府切勿露出此事。小婦加倍奉承﹐房錢亦不敢受。」湯佯應之曰「你們只管在此接客﹐我明日還要來耍。我回家決不露出你的機關。」乃相別而去。回至公館中嘆曰「世間有此冤枉事乎﹖林福與我切近鄰捨﹐今遭重獄。」恨不得卽到家中﹐稱說此事。次日領了回文﹐作速起程回家﹐卽以春蓮被許達拐在雲南省城爲娼告知林福。林福卽具狀告於王減刑臺下。王公遂卽差人同林福隨湯徑往雲南省城拘拿春蓮﹑許達二人還家。王公鞫問明白﹐將春蓮當官嫁賣﹐財禮悉付林福收領。擬許達徒罪﹐方禮返坐誣告﹐林福無辜放回。仍給官銀四兩﹐賞賜湯。王公曰「我叩神明徐徐報知﹐今果然矣。舉頭三尺有神明﹐不益信乎﹗」乃判曰﹕審得方氏水性漂流﹐風情淫蕩。常赴桑間之約﹐屢徑僕上之行。其夫聞知有污行檢﹐屢亦打罵﹐似亦理所宜然矣﹐夫何頓生逃走之心﹖不念同食之意﹐淸早開門遇見許達﹐遂匿他家﹐縱情淫佚。而許達乃奔走僕夫﹐負販俗子﹐投甘言而引尢物﹐貴麗色而爲生涯。將謂覺得愛卿﹐不願封侯之貴﹔予知拐騙逃婦﹐安免徒流之役﹖方禮不咎閨門之有玷﹐反咎女婿之弗良。誣以打死﹐誑以匿屍。妾指他人之斃妾認爲親女之傷骸﹐告殺命而女猶生﹐告匿屍而女尙在﹐虛情可誑﹐實罪難逃。林福領財禮而另娶﹐湯受旌賞而奉公。取供存案。當此之時﹐林福脫罪。王公明見﹐遠近百姓聞之莫不甘心悅服。

曹推府斷拐帶女子建中鄕土輕瘠﹐風俗淫靡﹐男女性情從來濫惡。女多私交不以爲恥﹐男多苟合不以爲污。居其地者惟欲置衣足食﹐穿戴齊整華美﹐不論行檢﹐卑賤穢惡弗堪﹐有謠言曰﹕酒日醉﹑肉日飽﹐便是風流稱智巧﹐一聲齊唱俏郎君﹐多少娥爭鬧吵。此言男子輩之淫亂也。又有理語曰﹕多抹粉﹐巧調脂。髙戴髻﹐好穿衣。嬌打扮﹐善支持﹐幾多人道好娥眉。相看盡是知心友﹐晝夜何愁東與西。此言女子輩之淫縱也。間有賢邑宰觀風考俗﹐欲革去其淫污﹐以成淸白﹐柰習俗之染旣深﹐難以一朝一夕而挽回。能革淫惡之遺迹﹐未必能革淫惡之心﹔能遏其淫亂於一時﹐未必能遏其淫亂於永久。識者徒鬱鬱而興嗟﹐終莫能盡掃其淫風而歸於正也。有一富翁楊半泉﹐生男三人。長曰美甫﹐次曰善甫﹐幼曰義甫﹐俱浮浪不稽﹐素越理法之外。嘗窺東鄰戚屬於慶塘嬌媳晉仙英顏色十分艷麗﹐知其心中懊恨夫婿幼小﹐情欲難遂﹐日夜憂悶。星前月下﹐眼去眉來﹐意在外交﹐全無忌憚﹐美甫兄弟三人遂各挑之。旣系累世姻婕﹐又爲比鄰密邇﹐仙英𨿽無不納﹐然鐘情則在善甫。慶塘夫婦亦知其情﹐但以子幼無知﹐媳婦稍長﹐欲動情勝﹐難以防閒。又念善甫懿戚﹐瞰近居鄰﹐若加捉獲﹐彼此體面大有所傷﹐彼此恥辱大有所不免﹐只得含忍模糊﹐觀之如弗見﹐聽之如弗聞﹐以候其子之長大也。然善甫𨿽戀仙英﹐仙英心下殊有所不欲﹐蓋以善甫𨿽富厚﹐錢財𨿽充盈﹐儀容𨿽修飾﹐但胸中無學術﹐心上少經綸﹐琴棋書畫﹑吹彈歌舞俱未之諳﹐難作風流佳婿。縱善甫巧於媚愛﹐過於奉承﹐仙英亦難惟諾而已。私通四載余﹐一毫眞情未吐。忽於中秋佳節﹐風淸月朗﹐市人邀集浙西子弟絆戲﹐慶賞良宵﹐嬌喉雅韻﹐上徹云宵。仙英髙玩西樓﹐更深夜靜﹐聞得子弟聲音嘹亮﹐憑闌側耳﹐萬分動心﹐恨不插翹飛入其懷抱也。次夜善甫復會仙英﹐仙英問曰「昨宵風月淸勝無邊﹐何遠我而不共登髙樓﹐親近蟾光﹐問娥樂事﹖」善甫曰「本欲來相伴﹐偶有浙人絆戲﹐父兄親戚大家邀往玩耍﹐不可私自前來﹐恐過人齒牙﹐故負罪於妝前耳。」仙英回問曰「夜深時歌喉響徹霄漢者﹐果爲誰乎﹖」善甫曰「非他人﹐乃作正生者唐子良也。其子弟年方二十二歲﹐神采丰姿﹐種種奇拔﹐相之者皆云其有貴顯日子﹐非終身作戲人物也。及問其世家﹐果系一巨宦子弟﹐讀書旣然成﹐只爲性好耍樂﹐故共眾子弟出遊耳。」仙英聞子良爲人之詳悉﹐更加萬分動心。明日乃語其姑曰「公公大人指日年登六十﹐花甲一周﹐非等閒可比﹐各處親戚俱來稱觴祝頌﹐少不得設酒宴賓﹐少不得子弟絆戲。目今聞得有浙戲在此﹐善於搬演﹐善於歌唱﹐盍用之﹐一則與大人慶壽旦﹐二則歌諸賓盡飲情﹐切不可錯過此光景。」其姑喜而嘆曰「古人有言『子孝不如媳婦孝』﹐此言良不虛也。」遂勸慶塘曰「人生行樂耳﹐況值老官人華誕﹐榮登海屋﹐添籌斗星﹐吐耀凡諸。親友一一皆采﹐慶壽必置酒張筵﹐款待佳客。難得有好浙戲在此﹐必須叫到家中做上幾臺﹐固以樂壽﹐亦以樂賓﹐何爲不可﹖」慶塘初不肯允﹐及聞妻室之言再至再三﹐乃叫子弟連做二十餘夜。仙英熟視正生唐子良﹐著實可愛。遂私奔外廳﹐默攜子良入臥房交合﹐極盡人間之樂。做戲將畢﹐先約子良托故而逃歸。彼時設酒日久﹐慶塘夫婦日夜照顧﹐甚勞頓﹐初不提防﹐過二日後始知媳婦被人拐去。乃怨恨曰「拐我媳婦者決非別人﹐只是楊善甫這賊子耳。受他許多年欺奸污辱﹐含忍無柰﹐今又拐去﹐不得不告。」乃具狀告曰﹕告狀人慶塘﹐告爲虎豪姦拐事。梟惡楊善甫﹐勢壓鄕閭﹐橫行滅法。欺男雛懦﹐稔姦少媳晉仙英。貪淫不已﹐本月某日夜拐串仙英潛隱遠莊﹐縱恣情欲。金銀首飾一十八件﹐綾羅綢絹共計一十五套﹐罄空被擄。情慘黑天﹐告乞天臺剪惡正倫﹐追捕仙英﹐究還財物。弱子有家﹐姦豪少警。澆漓頓挽﹐感激實深。切情上告。此時曹推府署建中縣印﹐天性剛明﹐斷訟神捷﹐人人咸服。遂準慶塘之狀﹐卽差人拿捉被告楊善甫。善甫慨曰「老天屈殺我也﹗晉仙英𨿽與我平素相愛﹐今也不知被何人拐去﹐死生存亡俱未可知﹐乃平白誣我姦拐﹐情苦何堪﹗我必哭訴﹐方可暴白此冤。」語畢﹐遂具訴詞﹐訴於縣曰﹕訴狀人楊善甫﹐訴爲蘇冤察誣事。敞俗淫靡﹐私交擾擾。慶媳仙英恃色食欲﹐通情甚多。今月某日夜不知何人潛拐密藏﹐形影難覓。慶懷仇恨﹐架陷無辜﹐聳告虛情﹐計圖慘害﹐平白栽冤。戴盆無日﹐苦禍何堪﹖乞天燭察誣罔﹐密差應捕追拿仙英﹐打開冤門﹐以安良善。懇訴。曹推府詳看甫訴詞﹐卽慨曰「私交多年﹐拐帶或有因矣﹐安能辭其責﹖」乃呼善甫而罵之曰「汝旣與仙英私通多年﹐必知其心腹事情。今仙英被人拐去﹐汝亦必知其來故。」甫曰「仙英相愛者甚多﹐安可架陷小人拐去﹖」曹推府曰「仙英多有情人﹐汝可一一報來。」善甫遂報楊廷詔﹑陳汝昌﹑王槐庭﹑王白麓﹑張大宴﹑李進有等﹐一一拘到臺下審問。皆云「仙英交愛之情不虛﹐但拐串一節全然不曉。」曹推府卽把善甫眾人一一挾起﹐重敲重打﹐全無一人肯招。眾口咸云「仙英本淫婦﹐水性楊花﹐飄蕩無比。不知復從何人逃了﹐乃將我等一眾來受此苦楚﹐死在九泉﹐亦不甘心。」慶塘乃稟曰「拐小人媳婦者﹐楊善甫也﹐與他人無干。只是善甫故意放刁﹐扯眾人打渾耳。」曹推府再審﹐眾人口詞一徧﹐皆曰「仙英與眾通情是眞﹐終不敢妄言善甫拐帶。總乞爺爺詳察冤情﹐超活一派無辜。」曹推府聽得眾人言語﹐思想此獄全然枉屈善甫。且將一干人犯盡行收監。夜至二更﹐焚香祝天曰「晉仙英被人拐去﹐不知姓名﹐不見蹤迹。天地神明﹐鑑照冥冥﹐宜速報示﹐庶不冤枉無辜。」祝畢﹐徐步入西窗﹐只聽得讀書聲。仔細聽之乃誦《綢繆》之詩者﹕「孑兮孑兮﹐如此良人何﹖」推府思曰「此唐風也﹐但不知是何等人品。」侵晨起﹐梳洗出堂﹐忽聞衙後有人歌曰﹕戲臺上﹐好生唐。甚滋味﹖分明良。曹推府恍然悟曰「必是絆戲子弟姓唐名子良也。」升堂時﹐投文僉押旣了﹐取出楊善甫審問曰「慶塘家曾作戲乎」﹖甫曰「然。」「戲子有姓唐者乎﹖」甫曰「然。」「唐姓有名子良者乎﹖」甫曰「然。」「子良何處人氏﹖」甫曰「衢之龍城人也。」曹推府乃假以劫賊爲名﹐移關衢守宋之仁臺下﹐曰﹕近因陣上獲有慣賊彊自嗚﹐板稱龍寇唐子良同行打劫﹐多年分贓﹐得美婦一口﹐金銀財物若干。煩緝拿赴對﹐以便問結。宋公接到關文﹐卽急拿子良解送曹公問斷。子良見推府﹐從直訴曰「小人原是宦門苗裔﹐習學儒書有年﹐只因淡泊﹐又不能負重﹐隨合夥做戲。前在富翁於慶塘家作戲二十餘晚﹐其媳晉仙英心愛小人﹐私奔結好﹐願隨東歸﹐何嘗爲盜﹖同夥諸人可證。」推府旣得其情﹐遂收子良入監﹐復移關文拿仙英來問曰「汝何不義﹐背夫逃走﹖」仙英曰「小婦人逃走之罪固不能免﹐但以雛夫稚弱﹐情欲弗遂﹐故喪廉恥﹐犯此罪愆﹐萬乞原有。」曹推府呼慶塘父子問曰「此老無知﹐兒口尙乳臭﹐安用此淫婦﹖無怪其奔逃也。」慶塘曰「小人暮年生一子﹐過愛太多﹐故早娶媳輔翼孱兒。總乞老爺恩宥。」曹公遂問仙英背夫逃走﹐當官發賣。唐子良不合私納淫奔﹐楊善甫不合稔姦少婦﹐楊廷沼諸人等俱擬和姦徒罪。慶塘誣告反坐﹐重加罰贖﹐以警將來。人人快服。曹公判曰﹕審得晉仙英芳姿艷色﹐美麗過人。穢行淫情﹐濫惡絕世。恥乳臭之孱夫﹐養壯色之譎漢。衽席私通﹐喪名節而不顧﹔房幃苟合﹐甘污辱而不辭。在室多情郎﹐失身已甚﹔偸情通戲子﹐背夫尢深。酷貪雲雨之歡﹐極陷狗彘之辱。依律嫁賣﹐禮給原夫。子良納淫奔之婦﹐曷可稱良﹔善甫恣私姦之情﹐難以言善。俱擬徒罪﹐以警淫濫。廷詔諸人﹐悉系和姦﹐法條難赦。慶塘一身﹐宜坐誣告﹐罰贖嚴加。掃除徧邑之淫風﹐挽回萬姓之淳化。

節孝總類

周推府申請旌表節江西瑞州府新昌縣蔣文炳﹐生子國顯﹐行年二八。忠厚誠實﹐勵志儒業﹐遵父命而無所違﹐尊長上而無所犯﹐友兄弟而無所私﹐信明友而無挾﹐疇不歆羨此老生此克肖子以昌其後也﹗共都劉大受聞其美徳﹐乃托冰人說合﹐以女配焉。文炳一意允承﹐並不趑趄。擇日過聘﹐締結朱陳之好﹐效尢中雀之榮。越四載﹐大受遣女歸蔣氏之門。侍奉姑舅﹐孝敬不怠。夫唱婦隨﹐且也劉氏徳性溫雅﹐舉止端莊﹐三從秉志﹐四徳立身。夜行以燭﹐無燭則止。婦道克全﹐誠女中之堯舜也。未幾一載﹐其夫沾疾﹐百藥無效﹐醫不能痊。劉氏烹調藥餌﹐朝夕如斯﹐毫無怨望。如是者一年矣﹐不幸天奪之深﹐一旦身亡。劉氏號天慟哭﹐不進飲食者數日﹐哀痛慘淡﹐無所不至。劉氏披麻送葬西郊﹐七七哀哀泣靈前﹐聞之者無不寒心﹐眞若杞梁之妻善哭其夫者也。有劉氏之伯翁蔣十六者﹐大敗人倫﹐不顧綱常﹐日逐與弟言曰「你子今已死矣﹐媳婦年少﹐恐難守制。莫若另嫁他人﹐俾彼終身有倚﹐你意何如﹖」弟曰「汝言正合我意﹐你弟婦亦是此言。只是媳婦服還未滿。」兄曰「無妨。」旣而依兄之言﹐乃諭劉氏曰「汝丈夫死矣﹐況汝未產有兒女﹐汝又靑年﹐如何守得﹖日前有幾起媒人探問﹐汝伯公已曾口許﹐汝心下何如﹖」劉氏曰「汝兒不幸棄世﹐是奴命薄而遭大變﹐盍不觀諸諺云『鴛鴦失偶﹐永不重交』﹐抑且夫死屍骨未冷﹐服又未除﹐守制終身是奴本等。況汝二人無人奉侍﹐媳婦必無可去之理。」見媳守制意堅﹐無如之柰﹐於是日逐惡言罵詈﹐逼勒攺嫁。劉氏凜然聽受﹐不敢半句怨尢﹐仍然起敬起孝。伯公聞知劉氏心堅乎鐵石﹐志勵乎冰霜﹐復唆其弟﹐今弟婦重加鞭笞﹐責令攺嫁。劉氏受刑不過﹐服毒身亡。文炳訃聞劉氏之父﹐大受卽至蔣宅﹐抱棺痛哭一場。大受問其所以然之故﹐族人曰「汝令愛乃天生貞節之婦﹐堅心守制﹐不肯他適﹐被姑舅伯公逼勒攺嫁。姑又日逐鞭答﹐因而服毒身亡。」大受見說﹐潸然淚下﹐怒气胸﹐卽具狀告於周推府臺下曰﹕告狀人劉大受﹐告爲逼死女命事。婿死半年﹐骨肉未冷﹐冤遭彊梁伯公蔣十六受人財賄﹐教竣弟婦撤去靈位﹐將媳鞭笞﹐逼勒攺嫁。媳貞守制﹐服毒身亡。綱常漶漫﹐情慘可憐﹐律法難容﹐乞天正倫殄惡。哀哀上告。周公將狀詳看一番﹐卽刻拿文炳﹑十六一干赴臺研究。文炳具狀訴曰﹕訴狀人蔣文炳﹐訴爲吁天杜陷事。娶媳劉氏﹐於歸二年。男病身故﹐媳繼而亡。殊惡劉大受頓起梟心﹐欲取媳婦妝奩。身將十分還七﹐抑不甘心﹐聳告爺臺﹐誣身逼勒。乞審杜陷﹐永感二天。上訴。周公批曰﹕劉氏夫死未及一期﹐獸心姑舅貪財﹐遂撤靈位﹐而轄劉氏之攺嫁﹐此綱常中大蠢也。劉氏守制堅貞﹐可並柏舟自誓﹐斯亦天生之節婦也。夫何忍心逼劉氏於死地﹐致貞烈於冥途﹖是播中國之醜聲﹐俾夷狄之人笑也。劉氏俟申院候獎﹐文炳﹑十六合擬以法﹐毋得他辭。按院批曰﹕參得節婦劉氏操履冰霜﹐矢心天日。烹藥餌以事夫﹐僅逾一載﹔夫死堅貞而守制﹐未及一期。獸心姑舅﹐貪財逼嫁﹔貞孀節婦﹐服毒身亡。靈幃未撤﹐黑雲夜雨時光﹔苦志終身﹐白日靑天心事。徳全於婦人女子爲尢難﹐節並之義士忠臣爲無歉。仰該縣禮房卽造新匾﹐題以「天與完節」四字。官給衣衾棺槨﹐賫至本宅殯葬。旌表其墓﹐建立祠字。春秋享祭﹐以大夫之禮祭之。以示。皇朝崇尙之意﹐使漓俗還醇﹐人知興起非小可也。其時文炳﹑十六罪依的決﹐以風天下。

彭守道旌表黃烈女漳州府龍溪縣民黃道﹐娶妻陳氏﹐生子東升。繼生一女淑貞﹐哺四日而陳氏卒﹐淑貞就乳於姑。父許淑貞事林夔﹐至三歲時﹐而父亦死焉。未葬而停柩於家之東房。日就月將﹐淑貞漸長。僅十五歲﹐其家業頹敗。林夔惡其貧而別娶富氏女。士大夫家每聞淑貞貧而端美﹐往求婚焉。淑貞不甘他適﹐謝絕諸人請婚﹐自縊於父柩之側﹐屍立不僕﹐容色若生。族長鄰里皆往觀焉﹐知其節烈﹐令人擡其屍歸葬於林夔家。林夔不納﹐而返樞於黃宅。但見黑霧蔽空﹐烏雲罩日﹐天地因之而震動。有族長黃以徳﹑黃順等﹐鄰佑張仁﹑里長萬世豪連名具呈於縣﹐縣申於府﹐府申於道。時彭士進任分巡﹐命府縣旌表烈女﹐懲戒林夔﹐批曰﹕節烈關系綱常﹐禮宜旌表﹔薄惡大壞風俗﹐法當重懲。龍溪縣黃烈女許事林夔﹐生才四日﹐就乳於姑。比及三年父死家貧﹐林夔別娶。烈女謝諸人之請婚﹐縊伊父之柩側。屍立不僕﹐容色若生。歸殯於林﹐凶夔不納。畢屍舁回﹑黑霧蔽空。此乾坤之正气﹐而天地爲之震動也。已經題候﹐明旨旌表。至於林夔娶富嫌貪﹐不仁不義﹐宜加懲究﹐以勵澆俗。該縣卽提林夔﹐痛責發落。仍行縣造匾﹐一面書「烈女之門」﹐喚給伊兄黃東升懸掛﹔一面書「不義之家」﹐發釘林夔門首﹐以昭懲勸。府縣接得倒文﹐卽將林夔重責四十﹐擬徒五年。遵依造匾二面﹐差人釘訖。卽將林夔解驛加徒﹐以示勸懲。黃女貞烈﹐卒獲千年令譽﹔林夔負義﹐終遺萬載凶名。此旌一舉﹐將見僥習可致乎淳風﹐薄俗可躋乎上理﹐而人可不勉歟﹗

王縣尹申請旌表孝婦江西撫州府臨川縣金街饒國華﹐娶妻楊氏。夫婦賢孝﹐父饒喬早故﹐母徐氏年六十有五﹐常有微疾。國華許長齋而祈母壽﹐願損己壽而益母年。是歲二十二年﹐因家迫遊學金陵。忽六月內﹐母疾危吐血﹐諸醫不痊。國華聞而趨回﹐哀痛亡生。夫婦日則奉祀左右﹐侍衛未嘗離側﹔夜則陪臥扶持﹐起倒毫無厭心。楊氏於二十二夜俟夫倦睡﹐禱天地祝竈神﹐持小刀鏤開左脇取肝﹐以手指索之未得﹐復拜竈神。才一掬拜而肝自出﹐以刀割下小片如指大。楊氏徧體麻痛﹐昏暈於地。竈神撫其背曰「速起﹐速起。」遂自彊起﹐以肝煮湯誘姑食之。夫覺乃與夫言曰「先割肝煮湯﹐身體痛不能止﹐吾卽死矣。君不得易吾血衣也﹐汝好奉姑矣。」國華備將其事告母﹐母聞驚怖﹐徧體冷汗淋漓﹐而其疾覺愈焉。國華夜往禱神﹐卽於途中遇一神人﹐化作醫者問曰「這等夜深往何處去﹖」國華以前事告之。神曰「旣如此﹐我與汝生肌藥未一包﹐回去敷之卽愈。」國華持回﹐將生肌藥末敷於妻刀口瘡上﹐須臾漸安﹐方得不死。當夜鄰媼知而往觀之。次日﹐鄰里皆聞﹐黃童白叟﹐各个趨視。由是載道﹐聲稱奇絕異常。是街總甲顏子太﹑鄰佑付開等﹐連名具呈於縣。縣君王永寧卽發關外約正副李楠﹑鄧儕﹐總甲張淮﹑張顯等﹐往其家行查的實﹐具呈回報。又有族長饒伯等具呈於縣﹐縣主猶恐未的﹐隨委唐典史親造其家勘驗。楊氏不肯出見﹐自謂﹕「此特醫吾姑耳﹐豈有心以干名哉﹗」眾皆勸之﹐久而才許﹐令夫以被蓋其頭足﹐僅出瘡口。唐公視之﹐果見脇間瘡口約三寸許﹐今漸合矣。唐公見得的實﹐回報王縣尹。又有鄕官陳一瀾﹑舉人傅魁等具呈於縣。縣尹具申文申於府道上司兩院曰﹕撫州府臨川縣知縣王永寧﹐申爲婦孝奇絕殊常﹐懇恩轉請旌獎﹐以闡幽徳﹐以勵風化事。萬曆二十二年九月二十二日﹐據兩學生員傅梅﹑張大化等呈稱前事﹐內稱教先倫紀﹐政始閨閫。曹娥救父之靈﹐乘潮上下﹔漢女奉先之故﹐時潔頻繁。自古淑援皆由政教﹐汝系臥冰之地﹐舊稟淳風﹔今從化雨之滋﹐益當芳躅。家同曾閔﹐俗比湖湘。今有孝子饒國華﹐義激終天﹐情深愛日﹐奉長齋以祈母壽﹐因母病而誓亡身。妻楊氏念兩口之俱危﹐捐一身之求代。聞生肝之彌患﹐割脇以求。及痛楚之合迷﹐得神而救﹔鬼供其爨﹐醫軫其瘡。姑疾之頓瘳﹐天恙爲之俱泰。鄕間共睹﹐今古稀聞。伏乞俯賜勘明﹐申詳旌表等情。先是二十三日﹐本縣金街總甲顏於太﹑鄰佑傅開等呈爲地方事﹐內稱本街鄰人饒國華因母徐氏病重﹐華妻楊氏於本月二十二日夜將小刀割開左脇﹐割肝一片煮羹救姑事﹐於地方等情。隨據族長饒柏等﹐呈同前事。內稱有本廂民人饒喬﹐有於國華﹐家貧如洗﹐遊學金陵。久因母病﹐長齋祈保。今六月內聞母疾危吐血﹐醫治不痊﹐哀痛亡生。其妻楊氏於二十二日夜俟夫倦睡﹐禱天祝竈﹐持小刀鏤開左脇﹐割肝一指﹐煎湯與姑飲訖﹐隨自昏絕。若神人撫背安慰﹐尋乃漸蘇。當夜鄰媼曾看﹐次日童叟趨觀。孝婦異常﹐敢不呈舉等情。隨該本縣行查﹐復據南關外約正副李楠﹑鄧儕﹑總甲張淮﹑張顯等與回報事。內稱各役前往伊家﹐公同辧驗。其事出自楊氏一點眞心﹐毫無欺僞。先自割肝以手指索之未得﹐復拜竈神﹐才一掬拜而肝自出﹐以刀割小片如指大。是時楊氏徧體麻痛﹐昏且絕矣。乃有神撫其背曰「速起﹐速起。」婦自彊起﹐以肝煎湯﹐誘姑食之﹐乃與夫言前事。且曰「吾卽死﹐不得易吾血衣也。汝善視姑耳。」夫乃與母言之﹐母聞驚悼﹐徧體汗出而疾遂覺平。國華夜往禱神﹐卽於途中遇醫﹐與以生肌之藥。婦遂漸安﹐亦得不死等情。本縣猶恐未的﹐隨委典史唐揖視造勘驗﹐則見其家徒壁立耳。蒙頭足﹐驗其脇間﹐刀口約三寸許﹐亦漸合﹐可保無恙矣。又據鄕官劉一瀾﹑舉人傅魁等復呈前事﹐內稱婦女之忠孝在父母則易﹐而孝在姑舅則難﹔孝在甘旨則易﹐而孝在捐軀則難。造廬訪孝﹐目擊心酸。秉彜好徳﹐令人感慕。欲振風教而傳盛美﹐題詩旌表似不容已等情。據此看得﹐饒國華妻楊氏孝本性成﹐徳符天佑。夫妻齋素﹐共祈親壽之綿﹔朝夕供食﹐全俠女工之給。夫得寬其遊學﹐親亦保其遐齡。忽姑疾之臨危﹐勢將無救﹔且子情之求殉﹐甘與從亡。恐傷兩命之摧﹐不覺五中之裂。執刀割脇﹐取肝具羹。乍聞恐其過情﹐覆勘更彰隱徳。委官造室﹐親夫獻瘡。刃如七而膩舟﹐膜本藍而膚紫。裏媼呈其餘瀝﹐鑪煙其神明。昏憒再三﹐猶問醫言之輕重﹔血流縷﹐更呼佛力之回春。气屢絕而再蘇﹐瘡始疽而自合。醫有祕方之授﹐旣救媳以存姑﹔神有急救之聲﹐復因親而慰子。一誠上格﹐三口侯完。邑黨慕義而趨﹐冠裳萃止﹔老幼聞風而慨﹐涕泗來言。救父緹縈﹐移於姑而更烈﹔剖心金藏﹐見於婦而益奇。惟冀天臺申表﹐樹之恩庶﹐明人倫閨閣之化。緣系崇獎異孝事理﹐卑職未敢擅便﹐合就申詳﹐爲此除備﹐申撫按兩院外﹐今備前由具申﹐伏乞照詳施行。張知府詳曰﹕參看得孝子饒華國母病而長齋祈壽﹐旣篤而死甘身代。孝婦楊氏﹐姑疾而躬親論藥﹐旣危而劃脇鏤肝。昏暈廚中﹐誠格竈神而撫背呼起﹔夜求神佑﹐靈應佛力而授付生肌。華國孝心可與先賢並駕﹐楊氏純行可同孝女齊驂。神力旣佑於當時﹐獎勵宜加於此日。兩院批曰﹕孝誼關乎風化﹐禮應旌表﹔婦道系手綱常﹐分合榮褒。孝子饒華國身代母年﹐純孝可追上古﹔孝婦楊氏割肝和藥﹐全徳可振休風。已經題候明旨﹐合支無礙官銀。立孝坊以旌獎﹐仍著該府賫匾親送贈以褒揚。饒華國以子職無虧﹐而率身先雅化﹐授以冠帶﹐養母終年。楊氏以婦道有光﹐而濟隆古髙風﹐賜以粟帛﹐禮姑髙壽。此繳。張府尹﹑王縣尹承兩院命下﹐卽委官督建旌教坊﹐親送匾額﹐榮給月米﹑歲帛。是可見皇朝崇孝之典明﹐而世俗勸善之意彰矣。

湯縣尹申獎張孝子江西饒州府鄱陽縣一人姓張名宗徳﹐娶妻吳氏﹐四十無子。將近五十﹐幸產一兒﹐名有化。家業貧薄。越三年宗徳捐世﹐吳氏守制撫子﹐家貧不能延師訓誨。及後有化年方二八﹐忠厚誠實﹐毫不妄爲﹐惟順母意﹐或母罵詈﹐並不回言﹐或鞭笞﹐全無怨懟。吳氏身沾一疾﹐四肢不能舉動﹐朝夕臥於牀上。有化朝則問安﹐晚則問寢﹐若進湯藥食用之資﹐每每以雙手奉上﹐以雙膝跪在牀前﹐言曰「老母請進食。」日日如是﹐毫無半句怨言﹐孝敬不怠。時久日給不敷﹐自己每日止喫一餐﹐惟知有母﹐不知有身。日久如斯﹐不得已而涕泣跪告於母曰「家中消乏﹐日給難度﹐抑且老母貴體不安﹐孩兒本不該離膝下﹐柰勢有不得已也。我權且在鄰居家去傭工﹐趲些日工錢來奉養老母﹐不知老母尊意何如﹖」母垂淚曰「我兒﹐你年小替人傭工﹐只是虧了你。早晚千萬要回來看顧我。」有化答曰「孩兒怎敢遠離﹖此去不過半里之遙﹐三時自然歸來侍奉﹐老母不必掛心。」於是對泣告別﹐而往鄰居陳酉家傭工。侵晨備辦食用藥餌之資﹐跪奉牀前請老母用畢﹐乃往主人家去上工。日當半午﹐主人送有點心﹐系自己分內的﹐盡數包歸﹐跪奉母食﹐復往田中做工。日午在主人家喫飯己訖﹐又潛歸家﹐整頓午飯或湯藥﹐亦仍然跪奉於母﹐喫訖﹐才去上工。夜則歸歇於家﹐備辦晚飯﹐跪奉於母。喫訖﹐打掃潔淨﹐安妥﹐跪告母曰「兒去歇息。」如是者三年矣。主人見有化爲人誠實﹐事母至孝﹐欲與之娶妻。有化辭曰「多蒙老官厚恩賜我日工﹐贍養老母足矣﹐何敢過望﹖老官又與小子娶妻耶﹖況且小子家中貧乏﹐母又在疾﹐蒙老官憲度﹐日逐容小子潛歸奉養母親﹐小子感恩不淺﹐今生不能報老官大徳﹐異日當效銜環結艸之報。」主人曰「非是我望汝報我﹐我因見汝乃是个孝心之人﹐感動我意﹐是故代汝娶妻﹐以繼其後﹐豈望報乎﹖」有化將前事歸告於母﹐母曰「有這樣好人肯替你娶妻乃是美事﹐我也歡喜。」有化曰「那老官是个忠厚長者﹐生平義气﹐聞人之惡則掩之﹐聞人之善則揚之。極好孝悌忠信之人﹐最惡姦盜詐僞之輩。那老官見我癡蠢少語﹐勤謹力田﹐又憐我母老家貧﹐故此提挈起我。兒試思之不過替他傭工﹐工錢又討歸奉養老母﹐尙好要他代我娶妻﹖」母曰「憑你自家主意。」次日去主人家﹐主人卽問曰「親事你意下何如﹖」有化曰「蒙老官好意﹐敢不聽從﹗我熟思之。決無此理。」化再三苦辭﹐主人遂而止之﹐後與化稻子二十餘擔﹐綿布十數余疋﹐歸家養母。化見主人意專﹐愧而受之。於是閭裏之人欽敬﹐親戚咸稱﹕「此子不過一農夫耳﹐這等孝道﹐感動得人。」未幾半載﹐母病又重﹐思喫鹿肉。有化卽徧求鄕落之間﹐一時那里去討﹖化見母要討喫得緊﹐又無處去救﹐遂將自己身上之肉將利刀割下一小塊。鮮血淋漓﹐昏悶倒於地上﹐不醒人事。孝感神明﹐忽一神人扣其頭曰「我有藥在此﹐與汝敷上卽愈。」有化漸漸蘇醒而起﹐見神人將藥敷上。有鄰人名廷桂從外忙來看時﹐神人隨失矣。廷桂近前但見有化鮮血淋漓﹐乃問其所以然之故﹐「莫非適間那不見之人殺汝乎﹖」有化微聲言曰「非也﹐乃是爲母病重思喫鹿肉﹐山鄕徧求無有﹐只得將自己之肉割下﹐以供母食。」廷桂嘆曰「眞孝心之人也﹗」乃告伊母。母聞驚駭﹐四肢輟能舉動﹐疾病遂愈。起而抱化大哭曰「鹿肉沒有就罷﹐緣何這等孝心﹐割肉遺我﹗駭得我汗流徧體﹐心思惶惶。」卽托人移化就牀﹐母問其故﹕「這刀口上藥是何人敷之﹖」化欲隱不言﹐母又再三數問﹐化不得不言﹐乃曰「我痛倒在地﹐不醒人事﹐忽一人扣我頭曰﹕『我備有好藥在此﹐爲汝敷上卽愈』﹐少刻那人不見。」母曰「莫非神仙耶﹖」移時人來觀之者﹐各个驚異而嘆曰「有如此孝道之人﹐眞天生者也。」抑過半年﹐其母又病﹐服藥無效﹐救醫不痊﹐過半月終於正寢﹐家貧不能具葬。鄰人親戚見其孝道﹐俱贈與布帛﹑錢米與化安葬其母。化不敢受﹐再三固辭曰「叨蒙列位老官看顧﹐恩莫大矣﹗抑敢又領列位如此厚賜﹖決不敢受。」鄰人親戚曰「我等見汝是个孝心之人﹐故來相贈。汝可收下﹐勿卻我等鄙意。」化見眾人意思殷殷﹐遂納而受之。卽開設道場﹐追懺母罪。有化廬墓一年﹐鄰人親戚見其始終孝敬不怠﹐遂呈於縣曰﹕呈狀人廷桂等﹐呈爲懇恩表揚純孝事。鄕有愚民張有化﹐三歲失父﹐遺母吳氏。家貧親寡﹐不能業儒。傭工奉養﹐孝敬克全。母病幾危﹐思食鹿肉。徧求無有﹐割己肉以供奉。孝格天神﹐使神人而藥救。化幸其命﹐母病勿藥而愈。伊母捐世﹐廬墓一年。眾等目擊﹐世不常有。懇恩旌表﹐以隆風化。爲此具至。湯縣尹見眾人等具呈﹐內稱鄕間有此農作之民﹐能知孝敬﹐割肉供母﹐感格神人救蘇﹐抑母病勿藥而愈﹐又廬墓一年﹐遂申一道申文﹐申聞上司﹐請旌其孝徳。上司批曰﹕參得孝子張有化﹐事母孝敬﹐竭力服勞。昏定晨省﹐奉養嘉隆﹐割肉驚愈母疾﹐廬墓更見眞誠。於道克全﹐斯人天地間生者也﹐合宜旌表。仰該府縣造匾迎送張氏之門﹐以旌表孝徳﹐以激揚風化。湯知縣俟題請明旨﹐加升定奪。是時府縣官員接得明文﹐卽造牌匾﹐迎送其家﹐而鄰里皆增光彩焉。

附錄

六律總括六律樞要首名例﹐吏律職制公式異。戶律有七首戶役﹐田宅婚姻倉庫事。課程錢債美市廛﹐禮科祭禮並儀制。兵律官衛軍攻隨﹐關律廏牧郵驛斷。刑律名條首賊盜﹐人命聞毆並罵詈。訴詞受贓詐僞口﹐犯姦雜犯捕亡結。終之斷獄凡十一﹐工律營造河防意。律共四百六十條﹐學律之人須熟記。附六字《西江月》以犯文身合死﹐準言例見難誅。皆無首從非殊﹐各有彼此同獄﹐其者變於先意﹐及者事連後隨。卽如聽訟判眞虛﹐爲有餘情依律。編次納贖則例歌括納贖不須看律式﹐得訣以一而知十。無力依律斷何如﹐苔杖力決難逃避。若犯五徒卻甚爲﹐民令站勞其力。軍令哨受艱辛﹐建立事功文武職。又曰﹕有力照例去納米﹐一切軍民人等系。每苔十下五斗徵﹐每等徒加五石止。總徒四年四十石﹐準徒五年五十備。折谷每石加五斗﹐折銀每石五錢議。錢鈔與谷共入收﹐不行去處折銀給。十二兩四錢二分﹐付與被殺之家室。一﹑按過失殺人者依律收贖鈔四十二貫﹐鈔八分該三十三貫六百文錢﹐二分該八千四百文。鈔以千爲一貫﹐在外錢鈔不行去處﹐錢照鈔關事例﹐每錢七文折錢一分﹐每鈔一貫折銀一分二釐五毫﹐通共一十二兩四錢二分﹐並給付被殺之家。一﹑已上贖罪則例系原行者﹐輕重的當﹐經久可行。其後𨿽有節年準事例﹐如稍次有力則過於輕﹐如每徒一年折銀十兩﹐每米一石折谷二石則過於重。其戶部等衙門有因究荒而題者﹐有因助邊而題者﹐各輕重不等﹐要作適中之例﹐𨿽一時暫行而不可以久遠。故今重問刑條例﹐特爲開示止照。原行則例﹐斷擬不許妄引。例庶幾較若晝一而無被此異同之患﹐輕重適平而爲繼久可行之政矣。若夫納鈔贖罪之法﹐止於苔杖而不及流徒者﹐罪重而鈔輕故也。納紙則例稍有力兮納工價﹐每日追銀一分計﹐算來一月是三錢。若苔二十一月費﹐杖六十分四月工。徵銀二兩無他例﹐每等加罪半月工。銀數定在月數里﹐五徒每月亦三錢﹐憑斯莫去無差異。又曰﹕稍欠有力納工食﹐笞杖十下一錢抵。每徒一月一錢銀﹐此例難存今革矣。又曰﹕贖罪例抄重贖云﹐命歸軍職正妻繼。例難的決有力人﹐監生生員與官吏。苔杖每各一十下﹐折銀一錢無別謂。此例卻與工食同﹐用之惟贖答杖戾。若犯徒流不準贖﹐鈔輕罪重之意義。又曰﹕收贖津鈔輕贖名﹐婦人老幼與慶疾。折杖餘罪工樂戶﹐誣告過失與出人。苔杖十下七釐半﹐初徒一錢五分起。首流三錢七分半﹐五錢二分半死罪。每等徒流加幾何﹐三分七釐五毫是。又曰﹕過失殺者贖幾何﹐四十二貫鈔依律。一﹑凡眞犯死罪﹐彊盜﹑竊盜﹑充軍﹑逃軍﹑逃囚﹑逃匠﹑口外爲民逃曰抄紮人口﹐各有本等﹐俱免紙。一﹑凡原文武官員﹑監生﹑生員﹑吏典﹑知印﹑承差﹑僧道﹑欽天監天文生﹑太醫院醫生﹑里長﹑糧長﹑老人﹑職官正妻﹑總旗﹑應襲舍人俱納官紙﹐其餘軍民人等﹐有狀者﹐俱納告紙﹔無狀者﹐俱納民紙。無罪供明者納紙﹐省發者免紙。一﹑凡原告只一人﹐系交官紙﹐一名該銀二錢五分。上官交成三錢。一﹑凡被告或非一人系交民紙﹐每名該銀一錢二分半。上官交成一錢五分。一﹑凡訴狀之人亦同原告交官紙。

五刑定律

笞刑有五笞刑有五﹕苔者謂人有口罪用小刑杖決打﹐自一十至五十爲五等﹐每一十爲一等加減。笞一十贖米五斗﹐有力納工價銀三錢五分﹐減等稍有力納工價銀三錢。笞二十贖米一石﹐有力納工價銀五錢﹐減等稍有力納工價銀四錢五分。笞三十贖米一石五斗﹐有力納工價銀七錢五分﹐減等稍有力納工價銀六錢。笞四十贖米二石﹐有力納工價銀一兩﹐減等稍有力納工價銀七錢五分。笞五十贖米二石五斗﹐有力納工價銀一兩二錢五分﹐減等稍有力納工價銀九錢。杖刑有五杖刑有五﹕杖者謂人有罪用大刑杖決打﹐自六十至一百爲五等﹐分每一十爲一等加減。杖六十贖米六石﹐有力納工價銀叄兩﹐減等稍有力納工價銀一兩二錢。杖七十贖米七石﹐有力納工價銀一兩五錢﹐減等稍有力納工價銀一兩三錢五分。杖八十贖米八石﹐有力納工價銀四兩﹐減等稍有力納工價銀一兩五錢。杖九十贖米九石﹐有力納工價銀四兩五錢﹐減等稍有力納工價銀一兩六錢五分。杖一百贖米十石﹐有力納工價銀五兩﹐減等稍有力納工價銀五兩八錢。徒刑有五徒刑有五﹕徒者謂人犯罪重﹐拘收在官監遣﹐力役運炭﹑搬磚﹑煎鹽﹑炒鐵﹐一專心苦之事﹐以贖其罪﹐待限滿放還。自一年至三年爲五等﹐每杖一十及半年爲一等加減。徒一年杖六十贖米十五石﹐有力納工價銀七兩五錢﹐減等稍有力納工價銀三兩六錢。徒一年半杖七十贖米二十石﹐有力納工價銀十兩﹐減等稍有力納工價銀五兩四錢。徒二年杖八十贖米二十五石﹐有力納工價銀十二兩五錢﹐減等稍有力納工價銀七兩三錢。徒二年半杖九十贖米三十石﹐有力納工價銀十五兩﹐減等稍有力納工價銀九兩。徒三年杖一百贖米三十五石﹐有力納工價銀十七兩五錢﹐減等稍有力納工價銀十兩八錢。雜

犯徒四年贖米四十石﹐有力納工價銀二十兩﹐減等稍有力納工價銀四兩四錢。徒五年贖米五十石﹐有力納工價銀二十五兩﹐減等稍有力納工價銀一十八兩。流刑有三流刑有三﹕流者謂人犯重罪﹐不忍刑殺﹐流去遠方﹐終身不得還鄕。自二千里至三千里爲三等﹐每五百里一等加減。凡例犯贓一百貫流一千里﹐每貫加一等﹐一百二十貫流三千里﹐若再多則問囗囗死罪也。流二千里杖一百。流二千五百里杖一百。流三千里杖一百。死刑有二絞﹕絞者身首俱全﹐𨿽入於極刑而法比斬者爲稍輕也。斬﹕斬者身首異處﹐蓋入於極刑﹐法比絞爲尢重。若弒逆大罪﹐淩遲處死。剮碎其屍尢重於斬﹐其刑之極﹐無以復加矣。

擬罪問答問曰﹕一﹑如人妻生一子﹐妾生一子﹐通房生一子﹐姦生一子﹐四子何以分家業﹖答曰﹕子無嫡庶﹐惟有官職從嫡庶而襲。姦生者不得預﹐亦不許承祀也。若分家業﹐則以三股半均之﹐嫡﹑庶﹑通房各得一分﹐姦生者得半分。問曰﹕一﹑得遺棄小兒﹐從姓撫養﹐長成後親父母年老無子﹐知告認歸﹐給與何人﹖答曰﹕斷與所養父母。蓋遺棄者不顧子之生死﹐以絕其恩﹔今他人撫養長成﹐卻乃告認﹐則不與之。仍問冒認良人爲子之罪。問曰﹕一﹑盜軍器者以凡盜論何斷﹖盜應禁軍器與私有罪同﹐亦不言其刺字何斷﹖答曰﹕前節盜軍器以凡盜論﹐謂監守盜者﹐問監守常人盜者﹐問常人領出私家被人盜者﹐口竊盜。故曰﹕凡盜其應禁軍器﹐罪𨿽照依私竊﹐亦當盡其本法﹐與上文均刺「盜官物」三字。問曰﹕一﹑彊盜得財殺傷人﹐或竊盜臨時拒捕殺傷人﹐或姦者俱準自首﹐斷否﹖答曰﹕損傷於人不準首者﹐謂不準其殺﹔殺傷並彊奸之罪﹐今旣自首得免所因﹐彊竊仍依凡殺傷人乃彊奸論。問曰﹕如白晝搶奪人財﹐計贓重於本罪加竊盜罪二等﹐何斷加之﹖答曰﹕設以徒三年上加者非也。謂將原搶之贓以竊盜贓計該杖一百﹐流三千里者﹐再加二等卽三千里。問曰﹕一﹑如妻因夫逃亡﹐三年之外告官司而攺嫁﹐夫回告奪﹐給付何人﹖答曰﹕三年之外旣不在律又不在服﹐問不應之罪﹐給付後夫﹐前夫不得與。問曰﹕一﹑如妻因夫逃亡﹐三年之內不告官而擅自攺嫁者﹐夫回告奪﹐斷給何人﹖答曰﹕三年之內嫁者則在禁限之內﹐其與夫喪未滿而身自嫁者不殊﹐相應依律擬罪﹐斷給前夫﹐給還財禮。問曰﹕一﹑律云毆大功至死者絞﹐查得堂弟妹大功﹐堂孫小功。律又云毆殺者杖一百流三千里﹐不知前大功﹑小功何等親﹖答曰﹕大功年幼﹐止有堂弟妹。小功堂侄﹑侄孫之外﹐有再從弟之妻﹐夫之弟妹﹐侄之婦至死者﹐絞。承毆傷者﹐減等而言。故大功亦言在內﹐再從弟﹑弟之妻﹑夫之弟妹﹑侄之婦應合小功至死不減之律。及同堂弟妹與堂侄及侄孫提出另議﹐因其服𨿽輕﹐而親尢重。毆死減等﹐以其無必殺之意。是故必殺則不減。問曰﹕一﹑如人只受枉法贓銀一兩伍錢﹐其人添告作得一十兩﹐何斷﹖答曰﹕不可以誣輕爲重論之。律內明云﹕誣告𨿽多﹐律該罪止不反坐。今本犯所招之贓已該滿貫﹐則無罪可反坐矣。只問不應爲是。問曰﹕一﹑如應捕人及無干人不因公務擅殺死囚者﹐何斷﹖答曰﹕應死擅殺﹐必須爲公方可引也。今旣不因公務爲私而殺﹐𨿽應死罪囚﹐合照常人謀殺論。問曰﹕一﹑如將妻作妾﹐父母告發﹐其女婿容隱﹐亦免罪否﹖答曰﹕將妻作妾﹐已有義絕之狀﹐依律擬之﹐不在容引之限也。問曰﹕一﹑如罵辱妻之父母﹐律例無文﹐當作何斷﹖答曰﹕律旣無文﹐可引罵緦麻尊屬論。問曰﹕一﹑如妻罵其夫﹐律內無文﹐當作何斷﹖答曰﹕當問不應從重﹐亦須夫告理乃坐。問曰﹕一﹑如人家女子與人通奸有孕﹐後父母知之告官﹐招出奸夫﹐何斷﹖答曰﹕律內明言﹕非姦所捕獲及指姦者﹐勿論其姦婦有孕﹐罪坐本婦。則奸夫無罪亦可知矣。今旣招出﹐止問不應﹐不可以姦論。問曰﹕一﹑如先穿陷﹐及未殯埋而盜屍柩者﹐以何罪斷之﹖答曰﹕在牀者屍﹐在棺者柩﹐屍柩者謂連屍。盜出未曾開棺者﹐卽坐此罪。問曰﹕一﹑如發條前節殘毀他人死屍﹐杖一百流三千里﹔後節殘他界內死人﹐止杖六十徒一年﹐何以別斷﹖答曰﹕一﹑前節死屍乃是人殘毀者﹐故坐此重罪也。後節死人乃里長地鄰不申報官司以致被人或鼠丈殘毀﹐坐不申報之罪﹐非殘毀之人也。設有毀者﹐依前律斷。問曰﹕一﹑如四人共謀殺人﹐內一人造意者﹐一人系加功者﹐一人系不加功者﹐至期一人不去﹐斷何罪﹖答曰﹕謀殺八條末云「從者不行﹐減行者一等」。此意直自謀殺並傷而不死﹐及謀而已行﹐未曾入三款貫通之言﹐各減不加功罪﹐一等科斷。問曰﹕一﹑如妻妾因罵翁姑及夫之祖父母﹐而夫毆罵自盡身死何斷﹖答曰﹕妻妾因罵夫之父母而夫毆致自盡﹐烏得無罪﹗設有犯者﹐傷輕問不應﹐傷重以夫毆妻條論。問曰﹕一﹑如出入人罪與故出入人罪﹐贖鈔相同否﹖答曰﹕夫出入人罪者﹐系失於詳察﹐眞情不出﹐故相應依律收贖。若故人人之罪系明知有罪而出無罪而入﹐不在贖鈔之限。在外則納米﹐在京則運炭贖罪。問曰﹕一﹑如恩養義男姦家主母﹐如乞養子斷否﹖答曰﹕毆家長則照依乞養論﹐姦則問以傭工可也﹐謂律無子姦母條。問曰﹕一﹑如指揮千百戶與軍土毆傷者何斷﹖答曰﹕律例云「若與軍民飲酒﹑賭博毆傷者﹐自取其辱」。不當議之。問曰﹕一﹑如尊使卑幼雕造假印﹐斷以何人爲首﹖答曰﹕此與謀殺人造意不同也﹐謂其當官復造﹐故以雕者爲首﹐主使入系知情行用﹐亦不可以從論。問曰﹕一﹑如受錢枉法﹐止該杖八十﹐過錢之人該斷何罪﹖答曰﹕過錢人無祿則減受錢人罪一等﹐杖六十﹐遷徒比流減半。準徒二年是謂受錢者輕﹐過錢者重何也﹖惡其引送之姦也。餘可類推。問曰﹕一﹑如部民謀殺六品以上官長﹐官吏謀殺五品以上佐貳並六品以下官長﹐何斷﹖答曰﹕律例無文相應﹐各從凡論。問曰﹕一﹑如僞造寶鈔條﹐旣稱財產並人官﹐下文又稱仍給犯人財產﹐何以斷給﹖答曰﹕謂如五七人共僞造寶鈔﹐數內一人被人告發﹐通獲到官﹐將其餘之人財產並入官﹐其被告之人財產給付告人充賞﹐故云仍給犯人財產也。問曰﹕一﹑如夫逃亡三年之外﹐身自嫁人無媒聘者何斷﹖答曰﹕苟合成婚﹐論以刁姦之罪﹐離異歸宗。問曰﹕一﹑如犯曾經官離異之妻﹐私復通奸者何罪﹖答曰﹕卽犯義絕﹐當官斷𨿽歸宗﹐私復通奸者﹐以凡人刁姦論。問曰﹕一﹑如弟妹毆殺兄之妻﹐以尊長論否﹖妻殺夫之弟﹐以卑幼論否﹖答曰﹕相毆各有加減﹐至死者各依凡人論。問曰﹕一﹑如妻妾與人通奸﹐除親夫之外﹐其餘親屬在姦所殺死奸夫﹑姦婦者何斷﹖答曰﹕但同居及有服之親俱許捉姦論﹐律文原不開載親夫二子。問曰﹕一﹑如官吏人等科人財入己者﹐以枉法論﹐滿貫得引例﹐斷否﹖答曰﹕科之贓與比接受者不同﹐止科其罪﹐不應擬問充軍。問曰﹕一﹑如囚婦保管在外﹐與保管人通奸者何斷﹖答曰﹕囚婦乃系在禁者方是﹐今在外𨿽是管押﹐止依常論。若獄卒姦囚歸者﹐當與官吏同罪。問曰﹕一﹑如律云「在外六品以下文官聽監察禦史﹐分巡官徑自提問」﹐後又言「知府州縣官犯者所轄上司﹐不許擅自提究」﹐何也﹖答曰﹕所轄上司謂縣屬州﹑州屬府﹑府屬布按司是也。故不得擅自提問﹐惟欽差風憲衙門皆得徑行﹐不在此例。問曰﹕一﹑如官府出入人罪何斷﹖答曰﹕出入未經決配者﹐照誣告折杖遞減科之。如已決配﹐照剩罪加減﹐不必折杖。問曰﹕一﹑如受財故縱至死者﹐全科設有雜犯死者﹐受財故縱者﹐作何斷﹖答曰﹕受財故縱至死全科﹐不分眞雜﹐俱得擬絞。若系雜犯﹐照依準徒。問曰﹕一﹑如婦人犯罪該杖一百﹐徒三年﹐減得杖九十徒二年半﹐以後發落的決若干﹖答日﹕𨿽減至杖九十徒二年半之時﹐亦云某氏杖一百﹐餘罪收贖﹐不可以九十言之﹐此蓋名例加減杖徒之法也。問曰﹕一﹑如監臨二官新到未事﹐一官受禮物﹐一官受銀兩﹐各當作何斷﹖答曰﹕禮物者飲饌之物﹐銀兩者財帛之屬﹐𨿽曰受之則一﹐而致罪不同。禮物則坐監臨接受送之條﹐銀兩則坐非因事而受財坐贓之罪。問曰﹕一﹑如軍職所定妻末娶﹐妻家悔嫁他人已成婚者當何斷﹖答曰﹕律內𨿽云「其女斷給前夫」﹐但軍職必有誥封﹐難容再醮之婦﹐不須援引斷給之文﹐止擬倍從後夫斷罪發落。問曰﹕一﹑如人先犯徒罪逃躲人家﹐知情藏匿﹐後又過出犯該死罪﹐事發到官﹐藏匿之人減犯人一等﹐未知幹何犯之罪減斷﹖答曰﹕其人藏匿之時﹐止知是徒﹐不知至死也。今之收露止該減初犯徒罪一等﹐不該於死罪上減也。凡各條同罪及減犯人罪者亦仿此。問曰﹕一﹑如律云「白晝搶奪」﹐不言黑夜﹐設有犯者作何斷﹖答曰﹕搶奪惡其白晝﹐故不計贓科罪﹐若是黑夜﹐卽以竊盜論﹐難責以「白晝」二字。問曰﹕一﹑如妻妾被人引誘出外﹐不曾攺嫁﹐與攺嫁他人者何斷﹖答曰﹕被誘出外不曾攺嫁﹐則當用被誘之人減一等律。問曰﹕一﹑如雜犯死者告作眞犯死罪﹐絞罪告作斬罪﹐斬罪告作淩遲﹐俱作何斷﹖答曰﹕今之雜犯卽古之眞犯﹐後因法重情輕遂攺爲徒卽死刑也﹐絞告斬﹑斬告淩遲皆死也﹐三者俱無剩罪可及坐矣。設有犯者﹐只問不應從重﹐若徒流以下告作絞﹑斬﹑淩遲未決者﹐均稱誣告人死罪也。已決者反坐以死﹐謂絞坐絞﹐斬坐斬﹐而淩遲坐淩遲是也。問曰﹕一﹑如同居卑幼將引他人行彊盜﹐該照常人斷否﹖答曰﹕親屬相盜律內止言各居者若行彊盜﹐尊長犯卑幼亦依上減等﹐卑幼犯尊長以常人論。其同居者以家人自盜斷。問曰﹕一﹑如夤夜無故入人家者﹐其主捉獲﹐拷打致死﹐當作何斷﹖答曰﹕在家捆打者𨿽不登時﹐罪止拘執也。出外須系登時﹐卽罪人不拒捕而殺。問曰﹕一﹑如僧道在寺院修齋設醮﹐祈禳火災﹐不於私家何斷﹖答曰﹕意恐褻瀆神明﹐所禁者私家也﹐若於寺院則無罪可知也。

金科一誠賦金科愼一誠金者刑也﹑曹也﹔科者條也﹑斷也﹐謂刑曹之官折獄當愼﹐不可孟浪。盡一心之誠以應萬事之變﹐斯無冤抑矣﹗玉律貴原情﹕玉者國之信寶﹐律者國之定憲。人君以律爲寶﹐故曰玉律。參之歷代﹐得其中道以爲刑名﹐本欲刑期無刑也。但人心不古﹐險詐百端﹐當官者貴在原情﹐庶可無冤也﹗夫姦妻有罪﹕中一子曰﹕以婚不以禮曰姦﹐謂居父母之喪﹐夫妻交媾是忘親也。芳致有娠可驗﹐合坐杖六十﹑徒一年之罪。子殺父無刑﹕以子孫殺父母﹑祖父母﹐淩遲處死﹐出於五刑之外﹐故曰無刑。辧擬云翁若黑夜姦子婦﹐子莫得知﹔及塗抹面目遇晚行盜﹐子不見聞而誤殺之﹐並合無罪是也。不殺得殺罪﹕凡主謀令殺人者﹐身𨿽未操刃挺﹐當以首論﹐坐償其命是也。流罪入徒縈﹕如先犯徒三年已役﹐又犯杖八百流三千里﹐合杖一百﹐拘役四年。若犯徒一年﹐亦總徒四年。出杖從徒斷﹕謂如杖一百加一等﹐杖六十徒一年﹐加徒減杖之類是也。入徒復杖徵﹕謂如被告笞五十﹐誣輕爲重告人杖一百﹑徒三年者﹐反坐所剩未論﹐決五徒及折杖二百。反坐原告﹐杖一百五十﹐止杖一百餘五十﹐聽收贖鈔三貫﹐此爲復杖徵也。紙甲殊皮甲﹕謂如盜軍器計贓﹐以凡盜論者﹐紙甲價低﹐皮甲價髙﹐計贓定罪﹐自有輕重﹐故曰殊也。銀瓶類瓦瓶﹕謂如盜大祀祭器皆斬﹐瓶有銀瓦之分﹐而其問罪則一﹐初不計銀重於瓦﹐故曰類也。傷賤從良斷﹕謂如奴婢毆良人﹐加凡人一等﹐至篤疾者斬﹐至死者斬。良人毆傷他人奴婢者﹐減凡人一等﹐至死及故殺者絞﹐故知有良賤之分矣。芳相侵財物則不用此律﹐謂賊盜相侵﹐劫財物傷賤者﹐合從良人一體問罪﹐故曰傷賤從良斷也。屠牛以豕名﹕謂如盜大祀未進神禦之犧牲﹐合杖一百徒三年。又曰若有盜祀豕者罪與盜殺牛者同﹐罪皆坐滿徒而無減等也。達玆究奧理﹐決獄定詳明﹕玆﹐此也﹐指上十章。而言人能達此究奧之理﹐則決獄之際﹐必能舉類以推其餘﹐原情定罪﹐豈有不詳明者哉﹖

執照類娼妓從良照吁天超拔事。蹇生不辰﹐賣落煙花。趁錢則龜媽受用﹐構禍則蟻命承當。思至伊門已經一十二載﹐扣償伊債奚啻八百餘金。不遂從良終無結果﹐懇天賜照主張﹐庶免生爲萬人妻﹐死作無夫鬼。爲此街恩上告。批曰﹕妓者沈酣脂粉﹐籠絡勾欄﹐或一夕易一夫而含羞﹐解金扣帶﹐笑吹銀燈﹐良有由也。今某志欲從良﹐棄秦樓之風月﹐罷巫山之雲雨﹐撤章臺之楊柳﹐終身抑事一夫﹐此夢之覺而醉之醒者﹐合與執照﹐任其所從。寡婦攺嫁照乞恩超寡事。阿苦上無公姑﹐下無子女﹐不幸夫故。家貧﹐鰥叔傭外﹐無銀買棺。借銀五兩殮用﹐債主坐逼。阿無來路﹐守制無衣無食﹐不守恐人刁蹬。乞察鰥寡同居不便﹐賜照準適超生。批曰﹕婦人從一而終﹐禮也。某氏夫死家貧﹐上無公姑可侍﹐下無子女可從﹐亦從律以常道難矣﹗況嫂叔同居﹐叔鰥嫂寡﹐嫂果曹令女乎﹐叔果魯男子乎﹖合與執照﹐聽其二天。杜絕後打照預杜後患事。某等打傷族命﹐蒙恩公判。痛念彼彊我弱﹐彼眾我寡﹐衝要之處﹐終不能飛渡﹔往來之人﹐勢有難於夥行。幽僻之處﹐豈必皆有幹證。與其遭禍而煩官﹐孰若先時而杜禍。乞批執照﹐永絕禍胎。批曰﹕𨿽非師徳﹐孰能唾面白幹﹔徳不夷齊﹐豈得不念舊惡﹖朱才毆傷陳積﹐被告受刑。倘區又報復積也﹐寡不敵眾矣。玆欲杜禍與執照﹐庶智壽不斃族人於途﹐邴受納齊懿於竹。告給引照身給引便照事。伏睹設關將以禦暴﹐文引不給譏察。難憑身帶貳本﹐前往某地生理。旅途往返﹐不無關津盤詰﹐告乞文引﹐以便照驗。庶使姦細不致混淆﹐商路程限免爲畱難。上告。批曰﹕秦關燕壁﹐路阻且長。倘非囗生﹐未有不苦於盤詰者。今某貿易江湖﹐非區區守故園而老者﹐合給與執照﹐庶身有照驗﹐關無畱難矣。

保狀類保縣官叩天從民事。某寬民仁恕﹐政令肅淸。蒞任甫及三月﹐萬民翹首更生。詎意流賊入境﹐毒害生靈﹐公私宇捨﹐悉爲灰燼。致蒙提究﹐官難逃法。但緣本縣地方城無槽樓﹐遇難實難固守﹔民怯金鼓﹐見敵誰敢爭先﹗一人卻死﹐何敢破賊﹖事窮勢促﹐坐受天殃。今聞按法當去﹐士民如失父母。伏乞俯從民欲﹐曲賜保全之恩。據法原情﹐普撫瘡痍之眾。舉邑沾恩﹐老幼銘感。連名上保。批曰﹕某知縣旣守臨漳﹐一方保障﹐胡乃縱賊入境﹐荼毒生靈﹐焚毀官舍。旣無嘉山之戰﹐又乏睢陽之守﹐是有玷於官箴者。第以蒞任三月﹐遽聯民心﹐今聞按法當去﹐隱然有借寇之風﹐非善於撫字者不能如是也。合從民欲﹐聊爲曲全。妻保夫釜魚乞命事。仁爺巡省一方﹐姦回喪膽。阿夫不良﹐因自作孽冒犯天臺﹐𨿽云眾口鑠金﹐敢謂縲紲非罪﹗憲度自如海涵﹐良人豈終馮婦。乞轉堯天回舜日﹐泣禹囚解湯綱﹐置此子於度外﹐容周處以自新。如再妻兒同罪。上告。批曰﹕昔班超上書而兄冤白﹐緹縈贖罪而父刑釋。今某氏爲夫犯罪以死哀保﹐是與班超妹﹑淳於女事相仿拂也。仰府體情釋放﹐許令自新。母脫子軍乞恩宥事。阿男遭訪﹐枉擬軍罪。痛阿早孀﹐僅止一脈。男今遠配﹐與死爲鄰。阿獨荒居﹐終作溝殍。一罪而累兩母子﹐死各東西﹐情極可憐。阿命固不足卹﹐夫脈競絕無傳。乞頒國典﹐特垂好生﹐超豁母子蟻命﹐感恩刻骨。上告。批曰﹕獘書金盛﹐嚇詐人命﹐贓銀五十兩﹐擬以軍罪﹐夫復何辭﹗第伊母孀居﹐年躋七十﹐更無兄弟可賴﹐若遠配是不能終母養﹐又且絕宗祀也。故依囗侯律盛之罪若不可赦﹐論司馬法盛之罪亦所當。原仰本府查審發落。

