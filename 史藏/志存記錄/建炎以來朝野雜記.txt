建炎以來朝野雜記宋李心傳撰

甲集序言﹑弁言提要卷一甲集上徳後王主宗室附髙宗誕聖孝宗誕聖光宗誕聖寧宗誕聖壽康宮進香孝宗諸孫慶元育宗子髙宗恭儉髙宗聖學孝宗聖孝二事孝宗恭儉昭慈聖獻孟皇后顯仁韋皇后仁懷朱皇后憲節邢皇后憲聖慈烈吳皇后成穆郭皇后成恭夏皇后太皇謝太后慈懿李皇后恭淑韓皇后中興奉親之禮本朝母后宮名英宗嬪哲宗嬪徳壽嬪重華嬪壽康嬪元懿太子秀安僖王崇憲靖王莊文太子魏惠獻王邵悼肅王衝惠王邠衝溫王郢衝美王豫國公挻吳興郡王信王璩秦魯國賢穆明懿大長公主秦國康懿大長公主和國長公主隋國公主嘉國公主光宗三公主郡縣主僞親王公主本朝宗室侍從宗室狀元宏詞童子舉三祖下宗室數保州宗室宗女具宗室賜予大宗正司兩外宗廢置卷二甲集郊廟宮省祠觀陵寢附南北郊明堂郊丘明堂之費當喪罷祭廟太祖正東向之位九廟七廟之制太廟景靈宮天章閣欽先殿諸陵上宮祀式光堯廟號議髙宗孝宗配饗功臣中興典祀渡江後郊廟宮省今圜丘靑城齋宮京太廟今太廟景靈東西宮今景靈宮今大內壽慈宮太學三省臨安府祕書省玉津園睦親宅莊文惠憲府嘉王府內中神禦殿萬壽觀太一宮佑聖觀寧壽觀延祥觀顯應觀祚徳廟郡國祖宗神禦昭慈永佑歹贊宮議歹贊宮五使昭慈永佑顯仁永思永阜永崇六歹贊宮山陵非宰相護送成恭成穆慈懿恭淑四歹贊宮元懿太子歹贊所莊文太子園秀安僖王園濮王秀王祠堂永佑永獻喪制卷三甲集典禮尊號年號總論南巡後禮樂恭謝大朝會親耕視學幸祕閣大閱燕射北人禮物北使禮節奉使出疆賞賚崇義公衍聖公臣家廟神版祭器列郡拜朔表籠門賜雨具百官肩輿教坊卷四甲集制作八寶三省樞密院印虎符缺入宮殿諸門號禮神十二玉景鐘飲福金爵五輅七寶輦渾天儀紀元統元會元歷統天歷神宗哲宗新實錄徽宗欽宗髙宗孝宗光宗實錄四朝正史紹興乾道淳熙慶元敕令格式淳熙事類紹興淳熙慶元寬卹詔令兩朝聖政錄中興禮書續資治通鑑長編九朝通略東都事略中興館閣書目監本書籍卷五甲集朝事一建炎至淳熙髙宗卽位冊文中興定都本末錄元佑黨籍籍記崇觀姦邪臨軒疏決參政分治省事修政局經界法籍記監司郡守隆興臺諫隆興和戰孝宗革官上書補官乾道郊賜孝宗總核名實淳熙慶壽禮大理獄非得旨不許送理官宅福建經界軍中承代惇減淳熙臧否郡守經筵轉官裁省役法總要卷六甲集朝事二紹興至嘉泰道學興廢學黨五十九人姓名禦筆禁言舊事慶元罷臧否慶元臧否縣令紹熙許薦士嘉泰罷泛舉執政子孫任祠官姚次韓論奏讞便民五事慶元緊要政目五十事何自然論薦舉監司郡守至官交割庫金郡守銓量嘉泰減奏薦建炎至嘉泰申嚴贓吏之禁近歲堂部用闕嘉泰禁私史卷七甲集時事張魏公誅範瓊處州義役徳興義役卷八甲集雜事宇文肅湣死事何文縝建元帥議朝士投匭免知在大臣奪情服縿趙元鎭用伊川門人鄭亨仲欲並掌利權節度使以軍禮見宣撫虞甫長者陳魯公鎭物張魏公薦士趙溫叔使北韓子師折虜使蘇文忠贈官保任京官連坐張敬夫遺表王瞻叔與王時亨爭禮郡守越境省親奉祀汾陰寶陳子長築紹熙堰卷九甲集故事潛藩州建軍府名百官轉對大臣賜書閣名宰臣生拜太師親王生拜太師建隆至嘉泰宰相數中興宰相久任者宰相位公孤封國中興宰相封國數一國封兩公宰相追封王爵中興諸將封王數中興外戚封王數髙宗朝參政最多小兩制除執政中興左揆數本朝宰執父在恩數國朝父子祖孫兄弟宰執數渡江後父子兄弟建節數三世四世五世建節本朝未三十知制誥未四十拜相者中興學士秉政者渡江後學士再入三入者國朝學士久任再入三入者二事父子兄弟入院數西閣久次非進士除內外制臺諫經筵史館事始中興講讀官節料制科宰執數詞科宰執數狀元大拜數父子祖孫兄弟狀元父子兄弟賢良狀元舉制科狀元年三十以下數狀元十年執政五年持橐人數狀元三年執政者二年持橐者狀元特任子近臣舉禦史南班宗室及堂後官臺參事始舍人引嫌不艸制舍人艸內制檢正讀錄黃密白給捨不許列銜奏事禮官學士爭詔紙官告式前從官許服紅帶紫衫國卹服涼衫紫衫渡江後賜墓碑額大臣謚之極美者定謚不許更易渡江後攺謚卷十甲集官制一中朝官丞相總論建隆至乾道相名更易禦營使禦營宿﹪使都督軍馬同都督都督行府督視軍馬制國用使同知國用事參知政事樞密使知樞密院事樞密副使簽書樞密院事同簽書樞密院事升朝官除簽樞樞密參用文武張說本末外戚典樞密樞密院屬官三省樞密院賞功司拾遺補闕直學士院權直學士院行宮直院庶官兼侍講翰林講讀學士史館專官陸務觀本末提舉祕書省提舉太史局六院官環﹪官內侍兩省合門卷十一甲集官制二外路官宣撫使宣撫處置使宣撫副使宣撫判官宣撫使官屬招討使招撫使招撫處置使制置大使制置使宣諭制置使宣諭使撫諭使鎭撫使發運使經制使都轉運使總領諸路財賦館職爲總領提點鑄錢武臣提刑提舉常平茶鹽安撫使馬步軍都總管兵馬都鈐轄諸軍都統制副都統制統制統領官卷十二甲集官制三封爵官職功勛吏額皇子除官例親王贈官例宗室兩鎭節度使知太宗正事宗室奉使宗室知舉及任學官三公備官太師並除文臣節度使外戚節度使恩舊節度使宦官節度使兩鎭三鎭節度使兩國公主兩國夫人郡公不著開國字執政爲閣學士庶官除次對外官除次對寄祿官分左右中散大夫七樣錦減年對實歷磨勘選人攺官額奏舉京官減舉吏員館學攺官例攺官須入廣南攝官宮觀使祠官供給功號檢校官勛官天聖至嘉泰四選人數堂後官省部樞密使吏額州縣吏額卷十三甲集取士選舉學校鄕飲酒制科乾道制科本末恩數李仲信本末制科六題淳熙再試制科本末博學宏詞科試格恩例附三歲取士四科類省試國子監解試尙書省別試諸路解試四川類省試官宗室差試官鐙挾之禁諸路同日解試避親牒試潛藩恩試初出官人銓試簾試解律試教官試刑法新科明法覆試權要子弟鎖廳人不爲狀元新進士期集國朝三元制策入三等再舉制科新進士廷射廷試賜燭殿試詳定官別立等諒闇罷殿試四川類省試榜首恩數隆殺宗室鎖試遷官武舉換文童子舉三朝推恩人數童子賜出身祕書省讀書特奏名試太學養士最盛國子監試法武學釋褐狀元恩例太學補試蜀學宗學釋奠宗子侍祠文宣王鎭圭鄕飲酒卷十四甲集財賦一天下財賦總目折帛鹽礬茶酒國初至紹熙天下歲收數景佑慶曆紹興鹽酒稅絹數兩浙歲入數東南折帛錢兩川畸零絹估錢四川上供絹綢綾錦綺兩川激賞絹兩川估錢西川布估錢廣西折布錢總論國朝鹽筴淮浙鹽廣鹽福建鹽蜀鹽蜀中官鹽解鹽礬白礬靑膽黃礬總論東南茶法江茶建茶蜀茶夔州茶東南酒課四川酒課夔路酒卷十五甲集財賦二常平義倉泛科市舶糧艸科常平苗役之制耆戶長雇錢義倉經制錢總制錢經總制錢額廣西經總制銀四川經總制錢田契錢王瞻叔括契本末稱提錢月樁錢版帳錢折估錢免行錢曲引錢身丁錢僧道士免丁錢田四廂錢市舶司本息祠部度牒東南軍儲數四川軍糧數關上積糧數行在諸軍馬艸關上諸軍馬料都下馬料淮浙江東沙田蘆場本末卷十六甲集財賦三田幣官田省莊田屯田營田關外營田圩田圭田僧寺常住田金銀坑冶銅鐵鉛錫坑冶東南諸路鑄錢增損興廢本末鑄錢諸監紹興慶元榷銅川陜鑄錢淮上鐵錢東南會子見錢關子湖北會子兩淮會子四川錢引錢引兌監界關外銀會子鐵錢會子卷十七甲集財賦四歲用倉庫戶國初至紹熙中都吏祿兵廩渡江後郊賞數三司戶部沿革左藏庫會計錄左藏南庫左藏封樁庫內藏庫激賞庫禦前甲庫三省樞密院激賞庫合同憑由司修內司國用司榷貨務都茶場丰儲倉外路積糧淮東西湖廣總領所四川總領所二事諸州軍資庫公使庫建炎紹興戶口數四川元丰紹興淳熙戶口數本朝視漢唐戶多丁少之獘卷十八甲集兵馬戎器舟車三衙廢復八字軍禦前諸軍禦營五軍五護軍三衙刱軍本末紹興內外大軍數乾道內外大軍數關外軍馬錢糧數四川廂禁民兵數成都飛山軍威彊將兵利路義士忠義人興元良家子忠義效用中軍敢勇荊鄂義勇民兵京西湖北義勇義士淮南萬弩手山水寨民兵湖北土丁刀弩手黎雅土丁嘉定威茂土丁龍州寨子弓箭手湖南鄕社廣西土丁廣西保伍夔路義軍施黔敢勇義士瀘南夷義軍沿邊勝兵福建保伍殿前司左翼軍殿前司摧鋒軍湖南飛虎軍京西湖北神勁軍淮東彊勇軍成都府義勇軍雄邊軍平江許浦水軍江陰左翼摧鋒延祥江上水軍神勁神武忠勇忠銳忠武軍赤心忠毅忠順彊勇義勝軍諸軍效用川秦買馬歲收茶帛數廣馬淮馬三衙沿江諸軍取馬數綱馬水陸路廣中鹽易馬孳生監牧禦前軍器所器甲物料所書斤重價直等附四川作院舟師戰車卷十九甲集邊防一丁未至戊午靖康建炎紹興大臣和戰守避說十三處戰功建炎三大戰富平之役二事金兵犯江浙吳玠和尙原之勝仙人關之勝嶽飛襄陽之勝紹興失河南韓世忠大儀之勝楊存中藕塘之勝卷二十甲集邊防二己未至乙酉金人渝盟虞丞相采石之勝李寶膠西之勝劉錡皁角林之勝髙宗建康東歸癸未甲申和戰本末榷場乙集序言﹑弁言卷一乙集上徳一壬午內禪志卷二乙集上徳二己酉傳位錄加上光宗尊謚成肅謝皇后今上楊皇后皇太子華衝穆王申衝懿王順衝懷王肅衝昭王沂靖惠王祁國公主卷三乙集上徳三髙宗屬意李忠定髙宗與宗忠書宰執恭謝徳壽重華宮聖語孝宗與近臣論徳仁功利孝宗論不宜有淸議之說龔實之沈持孝宗論士大夫微有西晉風原道辧易名三教論孝宗論用人擇相史文惠論忠厚豈有過孝宗善馭將孝宗恭儉至貫朽孝宗力行三年服淳熙諒闇罷誕節正旦慶禮南北內垂拱崇政殿東宮樓觀建炎巡幸六宮數卷四乙集典禮紹興至慶元臣僚論太祖東向之位四祖廟附太廟點寶事始欽廟配饗議髙廟配饗議光宗配饗議日食奏告當伐鼓元丰至嘉定宣聖配饗議孟子廟配饗從祀永阜歹贊陵議各本無據明鈔本補髙宗四上尊號廷臣議論各有異同朱文公論三年服北使宴見齋禁不用樂乾道淳熙五大閱大樂局樂色名件乾道不置教坊卷五乙集制作寶璽總論應天至統天十四歷黃帝至周世宗炎興以來敕局廢置文鑑卷六乙集朝事一陳魯公諫避狄缺臺諫給捨論龍曾事始末龔實之論曾龍缺孝宗黜龍曾本末光宗黜姜特立附陳正獻公論外戚不可爲宰相缺卷七乙集朝事二淳熙攺元本用純字壽皇命從官議擇監司郡守史文惠以直諫去位葉正則論林黃中襲僞道學之目以廢正人朝事三開禧去凶和敵日記卷八乙集時事一史文惠以論儲副受知孝宗初政命相多不以次張虞二丞相賜謚本末趙溫叔探賾敵情傅安道不見曾覿孝宗趣虞丞相出師恢復孝宗獎鄭自明魏元履晦庵先生非素隱孫巖老樊允南恬退史文惠薦十五士趙善譽察州風采丁未成都火卷九乙集時事二趙子直丘宗卿楊嗣勛不欲吳氏世襲利帥東西分合趙徳老說郭杲定策金字牌雌黃靑字牌黑漆紅字牌嘉泰開邊事始李季章論丘宗卿不當罷督府葉正則不肯艸出師詔董鎭言楊侍郎未肯通情安觀文誅曦勢順蜀士立功立節次第卷十乙集時事三誅曦將士共轉三十萬官資復四州將士共轉誅曦犒賜銀帛數虜帥言李季章等四人可信李季章所知多佳士淳熙至嘉定蜀帥薦士總記四川大制司結局卷十一乙集故事親筆與禦筆內批不同選人不十年入相將相四十以下建節者使相以上封國例中興異姓七王異後家封王者中興以來後家建節者建炎迄嘉定中臺司不至兩地者十一人近臣舉察官事始禦史臺彈奏格任子賜出身言官詞臣論宗室入館人數差誤學士舍人當兄弟除官制不應避館職不入局故事檢驗格目宣相詔使稱謂不典莫粹中轉官最速宰執贈官例奉常畢大事例遷儀曹刺史以上無階級法從官典藩於制司不用申狀諸路倚郭二縣數卷十二乙集雜事趙韓王六世小譜渡江後名將皆西北人吳玠福不逮吳璘趙開山攺姓劉李二忠定得謚本末何道夫恬於進取李知幾豪邁虞丞相去國恩數之盛宣徽副使範季才五代史正誤有未當者昔人著書多或差誤蜀帥聘幣不入私家者三人傅陸修史舉代龔頤正續稽古錄諸司屬官理當通判禦筆嚴監司互送之禁莎衣道人陳應求正虜使書儀傅諱除館事附張詔使虜驟用京仲遠將命執禮張通古能詩聰慧奉使入北境車子數愛王之叛嶽少保誣證斷案卷十三乙集官制一平章軍國事參知政事並除三員權提舉編修玉牒權監修國史權提舉國史院權提舉實錄院庶官除同修國史權同修國史權實錄院同修撰翰林權直學士院權直直舍人院侍立修注官庶官兼侍講祖宗時臺諫不兼經筵非臺丞諫長而兼侍講修注官以史院易經筵非故典博士正字兼說書非科目而侍講讀者或濫吹太常除卿館閣校理宰相兼東宮三少東宮講官太子舍人皇太子宮小學教授資善堂翊善贊讀資善堂直講資善堂小學教授資善堂說書皇子位說書王府翊善王府記室參軍吳王益王府教授宗子博士宗學教諭提舉太史局國用司參計官提領拘催安邊錢物所六院官入雜壓四提轄三省監門官六部監門官六部架閣官宮觀使臨安少尹判官推官寧國府明州長史司馬制置大使庶官結銜稱安撫使十都統制卷十四乙集官制二乾道正丞相官名本末大臣去位不除職紹興至開禧督府廢置本末倪正甫鄒景初論皇子不當贈師傅趙善俊乞文階去左右字元丰乾道武臣正任員數多寡建隆至元佑選人升攺舉主沿革隆興至淳熙立攺官員數隆興至嘉泰積考攺官沿革刑侍得舉外任人攺官四川舉削倍攺官之額前宰執歲舉京官多非所知選人三考外零日不許受京削乾道淳熙裁損任子法沿革附雜藝出身不許任子嘉定四選總數咸平至嘉定侍右員數多寡川秦茶馬二司分合後王主奏薦格內命婦誕育推恩格宗室封女之制主親王所奏親屬內命婦封贈職事官攺官法舉合門祇候二事宗室鎖廳出身轉官例選人歷任有負犯者攺官增舉考進納授官人升攺名田之制吏職補官至從政郎止慶元蔭補新格七色補官人奏薦法諸縣推法司卷十五乙集取士開禧召試制科兩臺諫論三秀才殿試不避親孝宗議令輔臣考南省上名試卷而中止淳熙議復四川類省試所減額四川類試榜首恩數差降事始趙莊叔張安國本末相似孝宗議權免奏薦及罷特奏名特奏名濫女神童太學生校定新制淳熙武舉授官新格卷十六乙集財賦廣西鹽法四川石腳井東南收兌會子四川收兌九十界錢引本末四川收兌九十一界錢引本末制司科戶官資鈔附四川總領所小會子四川行當五大錢事始紹興至淳熙東南鬻官產本末王徳和括關外營田關外經量龔實之點磨三總所錢物孫大雅獻拘催上供錢物格慶元會計錄紹興至淳熙四川宣撫司錢帛數四川樁管錢物四川宣總司抗衡四川總制司爭鬻鹽井嘉泰補糴關外樁積糧斛四川宣撫司科對糴米卷十七乙集兵馬沔州十軍分正副兩司事始丘宗卿創淮西武定軍黎雅嘉定土丁廩給黎州揀丁土義勇瀘州長寧軍勝兵夷義軍李伯和放散忠義民兵王徳和郭杲爭軍中闕額人請給徳和減馬料附關外諸軍多私役都統制劾制置使擅興諸軍升差審擇沿革安子文一軍政卷十八乙集邊防一丙寅淮漢蜀口用兵事目吳曦之變附卷十九乙集邊防二女眞南徙金國五世八君本末西夏扣關西夏十六傳本未韃靼塞蒙國本末丙申靑羌之變庚子五部落之變庚子沈黎西兵之變辛丑沈黎土丁之變丁未三開乙卯曳失索之變奴兒結被縛事始卷二十乙集邊防三丙寅沙平之變戊辰畜卜之變己巳飛虎之敗沈黎土丁本末辛未利店之變癸酉虛恨之變左須夷人出沒龍州蕃部寇邊

逸文從吳志伊藏明鈔本錄補永阜歹贊陵議陳魯公諫避狄龔實之論曾龍陳正獻公論外戚不可爲宰相跋﹑後記﹑後序建炎以來朝野雜記﹝宋﹞李心傳撰建炎以來朝野雜記序心傳年十四五時侍先君子官行都頗得竊窺玉牒所藏金匱石室之副退而過庭則獲剽聞名卿才大夫之議論每念渡江以來紀載未備使明君良臣名儒猛將之行事猶郁而未彰至於七十年閒兵戎財賦之源流禮樂制度之因革有司之傳往往失墜甚可惜也乃緝建炎至今朝野所聞之事凡有涉一時之利害與諸人之得失者分門著錄起丁未迄壬戌以類相從凡六百有五事勒爲二十卷或謂心傳日子之是書固學者之所宜究心也況言人之善而不及其惡記人之功而不錄其過是書之行於世也則宜𨿽然子以論著之餘而記見聞之故凡有所取則未及乎取者必以爲見遺凡有所揚則不足乎揚者必疑其見抑吾懼夫兩端之怨詈將不得免子安用此其以賈禍也可不慮哉心傳謝曰下國山野之人上而名卿才大夫下而巖穴幽棲之士其未之識者眾矣遠而朝廷四方久而二萬七千八百四十有八旬之事其未聞與未知者亦不少矣事苟有所略人苟有所遺蓋孤陋寡聞之罪非敢去取乎其閒也有所得屢書不一書而後已可乎哉旣以告人遂筆其辭於編首嘉泰二年冬十月晦秀巖野人李心傳伯微甫序建炎以來朝野雜記

提要

臣等謹案建炎以來朝野雜記四十卷宋李心傳撰心傳字微之井研人官至禮部付郎事迹具宋史儒林傳心傳長於史學凡朝章國典多所諳悉是書取南渡以後事迹分門編類甲集二十卷分上徳郊廟典禮制作朝事時事故事雜事官制取士財賦兵馬邊防十三門乙集二十卷少郊廟一門而末捲別出邊事亦十三門每門各分子目𨿽以雜記爲名其體實例同會要蓋與建炎以來系年要錄互相經緯者也甲集成於嘉泰二年乙集成於嘉定九年書前各自有序周密齊東野語嘗論所載趙師睪犬吠乃鄭斗所造以報撻武學生之憤許及之屈膝費士寅狗竇亦皆不得志報私者撰造醜詆所謂韓冑僭逆之類悉無其實云云蓋掇拾言失眞者固亦不免然於髙孝光寧四朝禮樂刑政之大以及職官科舉兵農食貨無不該具首尾完贍多有馬端臨文獻通考章俊卿山堂考索及宋史諸志所未載故通考稱爲南渡以來野史之最詳者王士禎居易錄亦稱其大綱細目粲然悉備爲史家之巨擘言宋事者當必於是有徵焉其書在宋有成都辛氏刊本並冠以國史本傳曁宣取系年要錄指揮數通今惟寫本僅存案張端義貴耳三集序稱心傳告以朝野雜記丁戊二集將成則是書尙不止於甲乙二集而書錄解題及宋史本傳均未之及殆以晚年所輯書𨿽成而未出故世不得見歟建炎以來朝野雜記卷一甲集

宋李心傳撰

上徳後王主宗室附

髙宗誕聖髙宗受命中興全功至徳聖神文武昭仁憲孝皇帝諱構字徳基徽宗第九子母曰韋太后大觀元年五月二十夜生於宮中以其日爲天申節八月封蜀國公二年正月進廣平郡王宣和三年十二月封康王靖康元年十一月被旨使河北金人軍前議和閏月至相州除河北兵馬大元帥二年五月朔卽皇帝位於南京攺元建炎十月幸揚州三年二月渡江幸杭州四月進幸江寧八月復幸臨安十二月自明州幸海四年正月幸溫州四月進幸越州紹興二年正月又幸臨安四年十月又進幸平江五年二月還臨安六年九月又幸平江七年四月進幸建康八年三月復還臨安在位三十六年建炎四紹興三十二遜位二十五年淳熙十四年十月八日崩於徳壽宮壽八十一十五年二月權歹贊永思陵初年二十一遜位五十六

孝宗誕聖孝宗紹統同道冠徳昭功哲文神武明聖成孝皇帝諱字元永髙宗第二子建炎元年十月二十二日生於嘉興府以其日爲會慶節初名伯琮紹興二年五月鞠於宮中三年二月除貴州防禦使賜名瑗五年六月封建國公十二年正月進封普安郡王三十年二月立爲皇子封建王更名瑋四月賜字符三十一年十二月扈從幸建康三十二年二月還臨安五月立爲皇太子更今諱六月十一日受內禪卽皇帝位在位二十七年隆興二乾道九淳熙十六遜位五年紹熙五年六月九日崩於重華宮壽六十八權歹贊永阜陵初年三十六遜位六十三

光宗誕聖光宗憲仁聖哲慈孝皇帝諱惇孝宗第三子母曰郭皇后紹興十七年九月四日生於藩邸以其日爲重明節二十年二月授右監門﹪率府副率三十年五月轉榮州刺史三十二年九月封恭王乾道七年二月立爲皇太子四月領臨安尹九年四月解尹事淳熙十四年十一月參決機務十五年正月赴議事堂與宰執議事又詔每遇朝殿令侍立十六年二月二日受內禪卽皇帝位在位五年紹熙遜位六年慶元六年八月八日崩於壽康宮壽五十四其年十二月權歹贊永崇陵初年四十三遜位四十八

寧宗誕聖寧宗皇帝名擴光宗第二子母曰李皇后乾道四年十月二十日生於恭王府以其日爲瑞慶節五年十一月除右千牛﹪大將軍淳熙五年十月封英國公十二年三月進平陽郡王十六年三月封嘉王紹熙五年七月五日奉太皇太后聖旨就重華宮卽皇帝位初年二十七

壽康宮進香上始受禪趙子直議以祕書省爲泰安宮已而不果乃以慈懿皇后外第爲之會光宗不欲遷因以舊福寧殿爲壽康宮而更建福寧殿上之在重華執喪也五日一朝於壽康時光宗聖體未平猶不得見慶元四年八月丙戌詔恭聞上皇聖躬悉已淸復將率臣詣宮上壽旣而不克行五年八月丙戌以重明節前十日上初詣壽康宮進香詔書降諸道流罪以下囚釋杖以下京官大父母父母年八十選人小使臣大父母父母年九十庶人百歲並與官封致仕官員郎年八十賜服三品余官七十服緋綠及十年並攺賜民有大父母父母年九十以上免身丁錢諸道贓賞錢悉蠲之加賜行在諸軍如雪寒錢例宰輔皆進官一等特進右丞相祁國公京鏜爲少保封鄭國公少傅保寧軍節度使萬壽觀使韓冑爲少師封平原郡王太皇太后弟保順軍節度使提舉佑神觀謝淵爲太尉太上皇后侄昭信軍承宣使知合門事李孝友保信軍承宣使知合門事李孝純並除節度使入內內侍省押班甘昺以兩宮宣力備竭忠勤特遷二官其餘次第行賞

孝宗諸孫孝宗皇帝五孫莊文太子下曰豫國公挻魏惠憲王下曰左千牛﹪大將軍攄次吳興郡王光宗皇帝下曰保寧節度使挺次寧宗挻攄挺皆蚤卒寧宗四子其長者紹熙四年春生於嘉邸時光宗已屬疾而子亦早夭故不及名旣受禪恭淑皇后生衝惠王邠衝溫王垣楊貴生郢衝美王增皆不育吳興一子曰楚州團練使垓生三歲而夭慶元五年四月追賜名贈官云

慶元育宗子上旣失王戊午歲用髙宗故事取燕王宮希字行之子與願鞠之宮中已而連失邠郢二王庚申冬遂以爲觀察使賜名曮云

髙宗恭儉髙宗在維揚時每退朝卽禦殿旁一小合垂簾獨坐前設一素木卓子上置筆硯蓋閱四方章奏於此合內惟二小璫侍側凡巨璫若內夫人奏事上悉出合外視之禦膳惟飯煎肉炊餅而已鎭江守錢伯言嘗獻宣和所畱器用其閒有螺鈿椅卓上惡其靡亟命於通衢毀之上晚年大劉有寵恃恩驕侈盛夏以水晶飾足蹋上偶見之卽命取其一以爲禦枕惶懼撤去自是六宮無復踰制者矣

髙宗聖學紹興末上嘗作損齋屏去玩好置經史古書其中以爲燕坐之所上早年謂輔臣曰朕居宮中自有日課早閱章疏午後讀春秋史記夜讀尙書率以二鼓罷尢好左氏春秋每二十四日而讀一過胡康侯進春秋解上置之坐側甚愛重之又悉書六經刻石寘首善閣下及作損齋上亦老矣因自爲之記刻石以賜近臣焉

孝宗聖孝二事辛巳歲上視師建康建王實從每早晚二頓必具上起居食飲狀及臣進對中外關奏之事以達中宮逮還都隆慈出示其書盈篋上見之大喜

孝宗天資純孝初授禪髙宗駕之徳壽宮上步出祥曦殿門掖輦以行及宮門乃止翊日過宮屬天新雨泥淖被路上皇命邀乘輿至殿門上亟駐輦門外趨立庭下上皇嘉嘆久之曰每見吾兒則喜不自勝隆興初上以兵連不解未克盡兩宮之奉乾道元年二月朔始從兩宮謁四聖觀上親扶上皇上馬都人驩呼以爲所未嘗見此可謂以天下養矣

孝宗恭儉淳熙中上作翠寒堂於禁中以日本國松木爲之不施丹雘其白如象齒嘗召趙丞相雄王樞使淮奏事堂下古松數十淸風徐來上曰松聲甚淸遠勝絲竹子瞻以風月爲無盡藏信哉上雅敬蘇文忠居常止稱子瞻或稱東坡上又指殿東橋曰此去禁園無十數步朕遇花時亦未常往閒遣人折數枝來觀爾苑中臺殿皆太上時所爲朕居常以竹沓覆設太上來則撤之太上至宮徘徊周覽每興依然之嘆頗訝其不雅飾也上恭儉勤政蓋如此

昭慈聖獻孟皇后昭慈聖獻孟皇后其先洺州人眉州防禦使元之孫也哲宗在位宣仁聖烈皇后以六禮聘之宣仁崩後廢哲宗崩欽聖憲肅皇后共政復爲元佑皇后還居禁中欽聖崩又廢靖康二年冬欽宗議尊爲元佑皇太后時城已破命未及宣張邦昌僭立冊爲宋太后自外第入居西宮邦昌將還政先復後爲元佑皇后垂簾聽政髙宗卽位加號隆佑太后先往杭州建炎三年苗傅劉正彥肆逆後垂簾聽政賊平始正尊號曰皇太后上事太后如事母居同宮其秋上將東巡命執政滕康權知三省樞密院事奉後往洪州太廟神主天章合神禦偕行非軍旅錢谷除拜皆於簾前關決舟過落星寺六宮及後軍舟飄覆者數十惟太后舟無虞其冬虜犯洪州後幸虔州避寇﹪兵皆潰虜追不及而還四年上駐蹕會稽遣資政殿學士盧益奉後還明年四月崩於行宮之西殿年五十九初謚昭慈獻烈已而攺今謚云後兄子忠厚字仁仲靖康初以承議郎知海州建炎初遷顯謨閣直學士明受撤簾除鎭漢軍節度使後大祥拜使相封信安郡王累官少師判紹興平江建康府紹興十一年爲樞密使二十七年提舉祕書省薨

顯仁韋皇后顯仁韋皇后開封人髙宗母也初入宮爲禦侍崇寧末封平昌郡君大觀初進婕妤宣和末累遷婉容上出使進封龍徳宮賢建炎元年遙尊爲宣和皇后顯肅崩問至上尊號曰皇太后紹興九年後有歸耗上命有司豫作慈寧殿於禁中遙上寶冊十二年七月後自東平登舟九月上逆於臨平普安郡王從上見後悲泣後聰明有遠慮每謂上給使者不必分宜通用之蓋分則自爲彼我其閒佞人希旨必肆閒言自古兩宮失歡未有不繇此者後季弟淵性暴橫不循法度髙宗以其不可近民恐居官有過難以行法終不予官積十有餘年聞後將入境乃封平樂郡王令逆於境上其後後朝景靈宮淵見後出言詆毀坐削官安置袁州已而追還之十九年後年七十正月朔上卽宮中行慶壽之禮親屬皆遷官二十九年上復行慶壽禮於慈寧殿詔庶人年九十宗子女若貢士以上父母年八十者悉官封之宰相沈該率百僚詣文徳殿稱賀國朝慶典自此始九月後崩年八十權歹贊永佑陵神主祔太廟韋氏至節度使者凡三十人後侄孫璞妹爲魏惠憲王夫人紹熙初璞以司農卿除煥章閣待制論者以爲不然遂換明州觀察使

仁懷朱皇后仁懷朱皇后開封人武泰軍節度使伯材女欽宗元也政和末徽宗臨軒備禮冊爲皇太子宣和七年十二月立爲皇后追封伯材恩平郡王后旣北遷遂不知崩問慶元三年憲聖慈烈皇后崩朝論以後於憲聖妯娌也明年乃遙上尊謚曰仁懷以九月二十五日爲大忌五年十二月遂奉仁懷憲聖二後神禦奉安於景靈宮焉其族人今猶存

憲節邢皇后憲節邢皇后祥符人世右職後嘉恭公煥女也髙宗在康邸宣和四年四月納之封嘉國夫人靖康中髙宗使乾離不雅布於河上後畱居蕃衍宅逮敵退後從兩宮北遷建炎初遙冊爲皇后擢煥徽猷閣待制右諫議大夫﹪膚敏殿中侍禦史張浚言祖宗之法後族戚裏不得任文資恐撓法而干政上納其言攺煥光州觀察使著爲令紹興二年冬煥病篤上念之始拜慶遠軍節度使俄卒於臨安上將臨其喪而近臣有言乃止久之追封安王十二年夏北境報後從顯仁來歸將壓境而以訃聞喪歸陪葬永佑陵淳熙末謚憲節

憲聖慈烈吳皇后憲聖慈烈吳皇后京師人也父近以后貴卒官武翼郎後追封吳王髙宗在維揚後年十四入宮少長封新興郡夫人上自海道還進才人又進婉儀時邢皇后在朔庭後宮惟後與張婉儀爲上列而後讀書萬卷翰墨尢絕人繇是寵遇日至紹興十二年春張氏卒夏拜後爲貴秋顯仁皇後來歸明年遂正位宮壺先是太后數以爲言秦檜曰太后有定命陛下奉行可也卽率臣上表於是降制孝宗時累加號曰壽聖齊明廣慈備徳太上皇后光宗卽位後當爲太皇太后以壽皇故乃更號曰壽聖皇太后紹熙四年加號隆慈備福五年後年八十上行慶壽之禮其秋孝宗崩始正尊號云慶元元年加崇曰壽聖隆慈備福光裕太皇太后三年冬十月後屬疾丙申赦天下十一月庚子後崩於慈福宮年八十三後四日郊禋禮成宣遺誥皇帝服齊衰五月上特出手詔服喪期年後母儀四世吳氏王者二人節度使七人從子琚字子居有吏才嘗爲尙書郎部使者旣秉旄猶爲藩帥他外戚皆莫及云

成穆郭皇后成穆郭皇后孝宗正配也曾祖若節西京左藏庫副使祖直卿奉直大夫父瑊以父任積官右朝散郎充祕閣修撰上卽位拜鄂州觀察使提舉萬壽觀明年遷昭慶軍承宣使卒追封榮王后母淑國夫人宗室女也上爲普安郡王時聘之封咸寧郡夫人薨紹興三十二年五月追立爲皇太子八月追冊爲皇后以左僕射陳康伯爲禮儀使初謚恭懷孝宗嫌之攺安穆及營阜陵更今謚後生四子一女子莊文太子魏惠憲王愷光宗皇帝邵悼肅王恪恪與嘉國公主俱蚤薨孝宗旣受禪待郭氏恩禮甚隆然後弟師禹師元淳熙中官不過承宣使上不私戚裏蓋如此師元不及建節而卒上將內禪師禹始除節度使慶元中封廣陵郡王后薨年三十一權歹贊於北山之修吉寺

成恭夏皇后太皇謝太后成恭夏皇后太皇謝太后皆孝宗繼配也上在藩邸福國郭夫人已薨吳太后以夏翟二美人賜上實後合侍禦也時恩平亦選賜兩人而普安恭儉好書不邇聲色髙宗賢之繇是定爲嗣普安旣爲皇子明年二月癸亥詔封夏氏爲齊安郡夫人翟氏爲咸平郡夫人上卽位以夏氏爲賢翟氏爲婉容踰年上皇手詔冊爲皇后而拜婉容爲貴乾道三年六月後崩年三十一謚安恭後旣崩中宮虛位將十歲淳熙三年秋貴因侍上過宮上皇語上曰大哥且與了卻此段上承命而退八月庚辰上皇遣大璫張去爲至都堂傳旨立翟貴爲皇后明日午後執政奏事皇后歸姓謝氏後五日召詞臣周必大對選徳殿退而艸制其詞有曰早從藩邸之遊蓋稟庭闈之命又曰因乳保而依方進𨿽嘗從舊譜於汝南推源派而記謝安盍遂復華宗於江右後性恭儉旣受冊內膳日進一羊力丐免及初供膳不敢先嘗復以進禦故事當得兵船亦固辭服澣濯之衣有數年不易者上嘗以諭輔臣且曰本朝後卻是多賢朕之修身齊家誠若無媿所少者功業未成耳十六年上禪位上尊號曰壽成孝宗崩稱皇太后慶元初加號惠慈六年秋稱太皇太后夏執中者安恭後弟也曾祖令吉爲吉水簿因家江西其父協客於袁之某寺生一子一女女少聰慧大閹張去爲所因納之宮中其後將正宮闈始命袁州訪夏翁所在而翁亡矣有旨卽瘞所爲園寺且訪其弟執中以聞

慈懿李皇后慈懿李皇后安陽人父道爲湖北帥有相師皇甫坦者至其第道命諸女拜之其中女慈懿後也皇甫見之驚曰此天下人母我柰何受其拜邪人皆以爲狂道心獨喜孝宗聞坦語卽爲恭王聘之時莊文太子妹錢氏同選入宮中外皆心擬錢氏而後定選隆興二年四月封榮國夫人郊禮成進封定國乾道七年三月降制立爲皇太子淳熙十六年二月立爲皇后紹熙五年七月稱太上皇后明年九月加號壽仁慶元六年六月崩於壽康宮年五十六

恭淑韓皇后恭淑韓皇后其先相州人司徒兼侍中魏忠獻王琦六世孫也右諫議大夫省華生忠獻忠獻生尙書左僕射魏文定公忠彥忠彥生司農少卿治治生資政殿學士簽書樞密院事吳元穆王肖冑肖冑生益王協協生太尉寧遠軍節度使同卿同卿生後實第二女也淳熙十二年孝宗爲平陽郡王擇婦後與其姊偕選入宮而後當兩宮意八月歸於邸第封新安郡夫人十六年三月封崇國夫人上受禪立爲皇后慶元二年十月行冊禮六年十一月崩年三十六明年葬於慈懿皇后歹贊宮之東廣教寺先一年同卿已卒擢其子爲承宣使謚同卿曰恭靖云後曾季祖冑官至太傅封平原郡王最貴顯

中興奉親之禮昭慈聖獻皇后之在建康也有司月奉千緡而止後生辰別奉緡錢萬時朝廷用度不給故其禮不及承平時其後顯仁後自北來歸歲奉錢二十萬緡月奉萬緡冬年寒食生辰倍之帛二萬餘匹生辰絹萬匹春冬端午各三千匹綾羅二千匹冬五千兩酒日一鬥羊三牽髙宗在徳壽宮孝宗命有司月供十萬緡髙宗以養兵多費詔減其六萬及孝宗在重華命月進三萬緡而已上受禪詔太皇太后月奉緡錢二萬皇太后萬五千上皇太后五萬而重華宮別給二萬焉

本朝母后宮名本朝母后宮名萬安明徳李后保慶章惠楊后慶壽慈聖光獻曹后崇慶宣仁聖烈髙後慈徳欽聖憲肅向後聖瑞欽成朱后隆佑昭慈聖獻孟後崇恩昭懷劉后寧徳顯肅鄭後慈寧顯仁韋後慈福憲聖慈烈吳后壽慈壽成惠慈謝後

英宗嬪張修容英宗後宮也蓋溫成皇后從妹父堯佐宣徽南院使淮康軍節度使修容名位本微哲宗卽位自平昌郡君進封才人徽宗立又進婕妤至大觀初以八寶恩始進今秩建炎四年從﹪隆佑皇太后卒於虔州年七十八

哲宗嬪慕容貴魏修容哲宗後宮也初並爲禦侍崇寧元年春慕容氏始封才人魏氏封昌平郡君大觀元年夏魏氏亦封才人二年春並進封美人靖康之難六宮皆北去惟先朝嬪禦得免乃建承慶院以處之紹興三年夏以昭慈聖獻皇后大祥推恩並進婕妤祿賜如式久之慕容氏進婉儀魏氏進修容十三年冬修容卒婉儀少在宮中與顯仁皇太后相厚及太后歸就慈寧之養十四年冬上諭執政特拜婉容爲賢制曰藻鑑精明獨前知於聖母蘭心芳潔今娛侍於東朝二十二年薨年八十贈貴

徳壽嬪潘賢張賢劉貴張貴髙宗後宮也潘氏家東都上在康邸納之生元懿太子及卽位將冊爲後呂好問右丞諫以爲不可乃以爲賢擢其叔父永思爲帶禦器械太子薨侍隆佑後居江西紹興十八年薨張氏亦家東都建炎中爲才人紹興十年累遷婉儀十二年卒贈賢劉氏臨安人父懋以恩至昭慶軍節度使紹興十年入宮爲紅霞帔十六年封才人轉婕妤婉容二十四年春拜貴時有小劉氏者以紹興十七年入宮封宜春郡夫人二十三年封才人二十八年冬進婕妤與婕妤皆有寵宮中號爲大劉娘子婕妤爲小劉娘子三十一年秋婕妤坐事放歸其家自便官告令有司毀抹淳熙十四年秋薨張氏其先祥符人與宗室忠州防禦使伯驌有連初封永嘉郡夫人乾道六年封婉容淳熙七年進封太上皇帝淑十六年進貴紹熙元年薨紹興中又有馮美人韓吳二才人皆寵幸後皆廢吳氏名玉奴中宮近屬也三十二年夏復故封淳熙末又有李王二才人俱明艷髙宗愛之及上賓憲聖每見之常感愴孝宗聞特許自便蓋非常制云徳壽宮又有信安趙夫人咸寧藺夫人平樂王夫人咸寧郭夫人新興陳夫人富平孫夫人縉雲蔡夫人南平張夫人齊安張夫人安定李夫人此十餘人並無品秩

重華嬪蔡貴李賢張貴陳淑孝宗後宮也蔡氏初入宮爲紅霞帔乾道二年封和義郡夫人淳熙三年進婉容父n歷帶禦器械幹辦皇城司十年秋以篤老拜宜州觀察使冬拜婉容爲貴十二年秋薨李氏初入宮爲典字淳熙三年冬轉通義郡夫人七年冬爲婕妤九年春生女不育明年秋卒贈賢時李壽在經筵因夜直嘗諫上以後宮寵幸多宮中妄費上曰朕老矣安得此聲近惟葬李用三萬緡佗無費也張氏初爲紅霞帔封同安郡夫人進婕好婉容十四年春拜爲陳氏初封新平郡夫人淳熙十二年冬進美人十四年冬又進婉容紹熙元年春拜爲上在位𨿽久後宮無寵幸著聞者乾道中又有宜春韓夫人信安陳夫人淳熙中有永寧劉夫人新平黃夫人南平關夫人永陽王夫人平原黃夫人紹熙中有新安梁夫人髙平宋夫人信安傅夫人新安吳夫人齊安韓夫人咸寧吳夫人縉雲朱夫人此十四人無品秩

壽康嬪黃貴張貴武才人光宗後宮也淳熙末上在東宮旁無姬侍髙宗以和義郡夫人黃氏賜之黃氏淳熙六年十月二十四日封郡夫人及卽位拜爲紹熙二年冬薨上在齋宮聞之始得疑疾自後宗戚大臣以薨卒聞者多不信矣張氏東宮舊人也初爲紅霞帔上受禪進婉儀慶元三年秋拜貴武氏初封同安郡夫人紹熙五年春進封又有潘夫人符夫人二張夫人並止郡封無品秩凡宮中之制郡夫人已上始稱房院

元懿太子元懿太子名髙宗後宮潘賢子也建炎元年六月生於南都九月拜集慶軍節度使封魏國公三年春苗傅劉正彥爲逆以爲皇帝攺元明受上復辟立爲皇太子其年秋薨於建康初太子得疾未瘳有金香鼎置於地宮人誤觸之僕地有聲太子應時驚搐不止上命斬宮人於廡下少頃太子薨年三歲

秀安僖王崇憲靖王秀安僖王髙宗兄行也王名子偁太祖少子秦康惠王五世孫康惠王生英國公惟憲惟憲生新興侯從郁從郁生華陰侯世將世將生東頭供奉官令令生王第進士爲嘉興丞孝宗實王第二子紹興二年五月旣被選召王赴都堂審察攺左宣教郎通判湖州俄除直祕閣賜五品服建國公就傅遷左朝奉郎充祕閣修撰知處州旣對請奉祠詔給祿如郡守累官左朝奉大夫十三年秋告老遂歿於秀州有司疑普安所服十四年正月詔侍從臺諫議之議者謂解官如宗室南班故事上曰始議養宗室子今子偁死若不使之持服則非本朝典故乃贈王太子少師普安爲皇太子內出詔書加贈王太師中書令追封秀王謚安僖妻宜人張氏封王夫人孝宗旣受禪不敢顧私親逮光宗繼統而髙廟幾筵猶未除故緩其事紹熙元年夏始詔卽園立廟如濮王仍班諱王長子伯圭字禹錫初以門蔭補官紹興末以右宣義郎通判明州上受禪數月上皇有詔除集英殿修撰知臺州稍遷待制直學士歷知明州積官朝奉大夫端明殿學士淳熙初始行慶壽禮推恩中外上皇令換節鉞遂拜安徳軍節度使數月加開府儀同三司九年秋遷少保封滎陽郡王永思權歹贊爲總護使十五年秋遷少傅十六年夏遷少師始稱皇伯紹熙元年五月遷太保封嗣秀王二年夏判大宗正事三年夏遷太師永阜陵成除中書令辭不拜詔有司別議優崇之禮乃除兩鎭節度使慶元中薨追封崇王謚憲靖張夫人孝宗母也五世祖耆仁宗朝樞密使兼侍中孝宗卽位上皇有旨夫人給內中請給乾道三年三月薨於吳興訃聞輟視朝五日上素衣成服於苑中稱皇伯母議者謂髙宗褎崇之禮壽皇謙抑之義前後兩盡可爲萬世法矣伯圭諸子初皆補京秩歷牧伯部使者紹熙後並換南班長師歧今爲使相

莊文太子莊文太子初名愉紹興十六年用祖宗緦麻親例補右內率府副率二十一年更名二十八年除右監門﹪大將軍榮州刺史三十年孝宗爲皇子四月徵拜蘄州防禦使三十二年九月拜少保永興軍節度使封鄧王乾道元年八月立爲皇太子初太子在藩邸喜作詩及升儲而諸王宮教授黃石適面對論東宮不宜以詩文爲學上大喜除校書郎仍不試石字圮老永嘉人元年九月入館十一月遷小著自此擢用三年秋太子得傷暑病醫誤進藥疾遂劇乃急召醫師王繼先於福州髙宗壽聖皆親至東宮視疾上憂懼爲之赦天下後三日太子薨年二十四禮部太常寺言故事無皇太子薨禮齊武帝文惠太子薨有司奏禦服期朝臣齊衰三日六宮不從服唐憲宗惠昭太子薨輟朝十三日今仿古制皇帝爲太子服期以日易月十三日而除六宮並不從服文武百官服齊衰一日而除皇太子宮僚服齊衰三月臨七日而除自舉哀至成服日皇帝不視事比葬上凡再至東宮命宰臣奉謚冊小大祥皆以執政官行禮焉子挻搢

魏惠獻王魏惠獻王愷以紹興十六年補右內率府副率三十年轉右監門﹪大將軍四月除貴州團練使三十二年九月拜雄武軍節度使開府儀同三司封慶王乾道七年二月拜雄武保寧軍節度使判寧國府進封魏王淳熙初來朝徙判明州易鎭永興成徳七年二月薨於明州年三十五訃聞上泫然曰朕向來越次建儲者正爲此子福气差薄耳然亦不料其如此之夭也詔刑部尙書謝廓然致弔兩浙轉運副使韓彥質致其柩禮部侍郎齊慶冑護葬上服白羅袍素紗折上巾發哀於別殿王性寬慈髙宗尢所鍾愛上𨿽以宗社大計出王於外然心獨念之賫賜不絕焉子

邵悼肅王邵悼肅王恪早薨乾道二年九月追賜名贈淮康軍節度使開府儀同三司

衝惠王衝惠王上第二子也慶元二年六月生太皇太后詔禮部太常寺國史院討論典禮七月丙戌徳音降天下死罪囚釋流以下蠲臨安民元年畸零之稅民有曾大父母者免丁役錢一年戊子流人呂祖儉徐誼等皆量移內郡戊戌皇后曾季祖冑除使相奉祠父同卿寧遠軍節度使母安國夫人莊氏封兩國夫人兄除直祕閣後合官吏皆進秩二等隨龍人一等礙止法者特遷之未幾皇子得驚風病八月薨其生才四十七日追賜名贈太師尙書令葬北山寶林寺

邠衝溫王邠衝溫王坦慶元六年正月生二月徳音降雜犯死罪以下囚釋徒以下諸道贓賞錢悉蠲之加賜三衙沿江諸軍如雪寒錢例八月薨追賜名贈官九月葬彌興福院

郢衝美王郢衝美王增慶元六年十一月生未幾薨

豫國公挻豫國公挻以乾道元年六月生甫周晬除福州觀察使封榮國公祖宗以來累朝不見孫欽宗在東宮得子蔡京奏除節度使封崇國公王黼得政以此事傾京言其以東宮比人主徽宗入其言降髙州防禦使孝宗爲皇子莊文自遙刺除兵防實用此例至是上受禪未久遂得嫡長孫髙宗聞之諭輔臣率百官稱賀旣建儲遂封公爵明年太子薨其母弟慶王恭王皆奉朝請上遲回者數歲旣而以恭王英武類己遂立之時虞雍公允文爲相也初莊文旣除服挻與其母錢出居外第九年春薨贈武當軍節度使追封豫國公紹熙初上念莊文無主祭者乃以宗子希爲子賜名搢命爲右千牛﹪大將軍搢太祖九世孫也曾祖祖父皆不仕祖宗時昭成太子陳王蔡王有子皆夭詔以近屬爲之孫今立子蓋特命也

吳興郡王吳興郡王淳熙四年生於明州始除右千牛﹪大將軍魏王薨還居行在孝宗將禪位拜耀州觀察使封嘉國公故事親王之子初除小將軍七遷爲節度使宣仁垂簾吳益王諸子例拜大將軍遙郡刺史紹聖後不然孝宗在禦諸王子初授亦大將軍而再遷封國公用優禮也光宗卽位進永興軍承宣使封許國公久之又進封吳興郡王命未出而止紹熙五年七月封徐國公慶元元年三月復封王領昭慶軍節度使憲聖慈烈皇后復土遷開府儀同三司早慧孝宗愛之淳熙十二年始就傅以館職黃唐倪思爲學官慶元初制曰孝皇憐早慧以鐘愛太上念特立以垂慈故見貴寵云蓋信安郡夫人卜氏所生慶元初特加國號

信王璩信王璩字潤夫太祖七世孫也父子彥王初名伯玖紹興四年夏鞠於禁中憲聖慈烈皇后以爲己子六年正月賜名除和州防禦使九年三月拜保大軍節度使封崇國公聽讀資善堂以朝臣爲贊讀十五年二月進封恩平郡王與普安繼就外第號東西府以館職二員通兼兩王府教授自宗藩並建道路切切頗有異言三十年三月拜王開府儀同三司判大宗正事出居紹興府人情始定上命葺茶鹽司爲府第俸賜悉以上供經總錢湖田米給之孝宗受禪王入朝加拜少保徙節靜江乾道七年省紹興府宗正司攺王醴泉觀使淳熙六年遷少傅十四年冬髙宗升遐王入朝奔喪因得疾明年秋薨年五十九追封信王子師淳師灝師瀹師潞師淳才五歲初命爲武翼大夫榮州刺史乾道九年從王入侍祠遷忠州團練使進永州防禦使淳熙七年冬詔以師淳年及二十特進一階除在外宮觀給眞俸師灝初命亦如之師瀹師潞初命皆武翼大夫稍遷遙刺師灝早卒紹熙初詔師淳換南班師瀹眞除刺史師潞命以通州團練使奉祠

秦魯國賢穆明懿大長公主秦魯國賢穆明懿大長公主仁宗第十女也母曰周貴嘉佑中封永壽公主英宗卽位進榮國長公主神宗朝進韓國大長公主哲宗朝攺周國徽宗朝進韓魏兩國政和三年閏四月更封賢徳懿行大長帝姬髙宗建炎初復爲公主攺秦魯國降徳陽郡王錢景臻曾祖曰吳越忠懿王祖曰樞密使英文僖公惟演父曰寶文閣直學士暄二帝北狩主畱居京師建炎二年冬朝揚州時兵革未寧主與其家之閩中避敵紹興四年夏請朝詔居紹興府移臺州七年秋入見上禮之甚厚見必先揖十二年再朝慈寧宮其冬薨於行在年八十三上臨奠故事當舉哀成服時以具慶之朝故不言但輟五日朝子忱紹興末終少師瀘川軍節度使榮國公庶子愐徳慶軍節度使開府儀同三司提舉皇城司先忱卒忱子端禮字處和乾道初參知政事終觀文殿學士謚忠肅端禮子象祖字同叔慶元末爲兵部尙書出知建康府今以徽猷閣學士奉祠

秦國康懿大長公主秦國康懿大長公主哲宗第三女也降少保昭化軍節度使和國公潘正夫封韓國公主政和中攺淑愼帝姬建炎初復爲吳國長公主紹興中避亂抵婺州八年夏入朝上日具衣冠對之飲食十二年顯仁後來歸主迎見於道十九年再朝行在遂居之三十二年孝宗受禪進封秦國大長公主隆興二年秋薨主諸子皆爲承宣使國朝故事公主子始命爲武翼郎遷遙刺孫宣義郎曾孫承奉郎四世孫承務郎女封郡主孫女封恭人云

和國長公主和國長公主徽宗第二十女也母曰懿肅王貴政和三年夏封柔福公主尋攺帝姬靖康二年春從駕北狩紹興十二年太母歸自北方言帝姬以去年夏死於五國城年二十九以其骨歸十三年追封

隋國公主隋國公主徽宗第三十四女也靖康初封恭福帝姬建炎三年薨追封

嘉國公主光宗三公主嘉國公主孝宗長女也孝宗二女次生五月而夭不及封嘉國紹興二十年四月用宗室緦麻親任節度使女例封碩人三十年封永嘉郡主明年卒乾道二年追封光宗三女長齊安郡主次文安次和政皆早亡紹興元年冬追封爲公主

郡縣主自渡江以來未有王姬下嫁者僞福國長公主之適髙世榮也具凡二十萬緡視承平時己殺髙宗無女孝宗二女光宗三女俱早薨紹興十六年和王女樂平縣主當出適時庶事艸創乃命大宗正司主婚淳熙十三年魏惠憲王女安康郡主適羅氏上命主執婦道如家人之禮賜甲第居之又詔南庫給金五百兩銀三千兩爲具羅小校子名良臣以恩轉秉義郎除合門祇候後十餘年卒於浙西總管

僞親王公主靖康末天屬旣已北去獨信王榛至河北逃歸馬擴等奉王屯趙州五馬山寨上聞以王爲河外兵馬都元帥建炎二年秋山寨爲虜所破王不知存亡建炎四年上在會稽有自虜中逃歸稱柔福帝姬者帝姬道君女莘王植同產也詔宣政使馮益內人吳心兒驗視遂取入宮封福國長公主下降永州防禦使髙世榮明年有自稱徐王棣者知歧州仁壽韓迪聞於朝上遣國子監丞李願逆之旣至審驗則云富順男子李悖也遂坐誅時又有婦人自稱榮徳帝姬姬在東都嘗適曹晟荊南鎭撫使解潛以聞按驗則婦人易氏也亦杖死於是大理評事山陰石邦彥引唐代宗之言告上曰吾寧受百欺冀得一眞三年春乃詔皇族有脫兵來歸者令州縣驗實以聞許推賞顯仁後來歸之歲有入內醫官徐中立者言柔福北遷適其子還而死詔福國長公主顯屬詐冒下大理雜治大理言稱公主者乃東都幹明寺尼李靜善也法寺當詐假官流二千里冒諸俸賜計錢四十七萬九千餘緡爲詐欺官私以取物準盜論罪止流三千里節次入內起居爲闌入至禦在所者斬以上並該赦外馮益被旨識認之時善靜與益對坐謂上爲兄系對捍制使而無人臣之禮大不恭十惡罪至死不赦詔決重杖處死益至獄不承訊問乃伏法寺言益赦後制勘虛妄當罰金情重奏裁詔除名昭州編管未行復釋之世榮積官常徳軍承宣使奉祠至是攺正追奪後以父任復爲班行乾道中特除門臺門祇候江南兵馬都監云

本朝宗室侍從本朝宗室侍從自宣和至嘉泰凡十九人太祖下令鑠寶文閣待制令戶部侍郎子崧端明殿學士子畫子直子櫟並寶文閣直學士子潚子厚戶吏部侍郎伯圭端明殿學士師訓工部侍郎師歧敷文閣待制師睪戶部侍郎太宗下不棄不流善堅並工部侍郎不W華文閣待制魏王下彥中中書舍人彥操煥章閣待制彥逾工部尙書

宗室狀元宏詞童子舉宗室爲狀元者乾道初汝愚中詞科者淳熙初彥中中童子舉者慶元中崇襚三年六月己卯崇襚以能誦六經免文解云

三祖下宗室數宗正寺仙源類譜太祖下徳字行四人惟字行八人從字守字行二十四人世字行一百二十九人令字行五百六十四人子字行一千二百五十一人伯字行一千六百四十五人孝宗同此行師字行一千四百九十人希字行一千一百四十人與字行一百十人凡六千三百六十五人孟字行由字行未見數太宗下元字行九人允字行十九人宗字行七十五人英宗同此行仲字行三百八十八人士字行一千四百九十九人不字行二千一百三十人善字行二千四百三十一人汝字行一千二十二人崇字行四百一十三人必字行一十九人凡八千有五人良字行友字行未見數魏悼王下徳字行十人承字行三十二人克字行一百二十七人叔字行五百六十一人之字行一千四百二十五人公字行一千七百七十四人彥字行一千八百二十四人夫字行一千六百六十六人時字行二百五十三人若字行二十四人嗣字行未見數其見數者凡七千二百九十六人以淳熙八年計之三祖下合二萬一千六百六十有六人英宗子吳王益王下孝字行十三人安字居字多字行皆爲南班官未見數淳熙初詔多字行之子連自字紹熙初詔自字行之子連甫字徽宗子棣華宅諸王下連卿字卿字下連茂字茂字下連中字中字下連孫字然棣華子孫自靖康以來皆處隔域但遙爲排連而已

保州宗室保州宗室者翼祖皇帝後也建炎初隔絕紹興元年渡江者數十人有官者四人而已上念之詔注官如兩京例今廣字繼字夫字行者是也

宗女具故事宗女適人皆內侍與有司主之熙寧後以昭穆益疏乃給具祖宗元孫女五百千五世三百五十千六世三百千七世二百五十千八世百五十千紹熙七年冬詔元孫減五之一六世八世減三之一五世七世減七之二已適而再行者各減半然有司不時給宗女貧不能行多自稱不願出適者三十二年惠靖襄王子子遊知南外宗正事請於朝下泉州以經總制司錢支給云

宗室賜予建炎末上以天屬避地者少詔南班宗婦無子孫食祿者廩給有差凡祖宗緦麻親歲給錢九十六千米三十六斛帛二十八匹祖免親錢米減三之一帛並減半四年六月己卯故事宗室近臣吉凶皆有賜予紹興初以軍興財匱罷之六年正月己巳十一年秋皇叔祖右監門﹪大將軍仲卒於臨安至無以斂判大宗正事齊安郡王士言於朝詔緦麻親任環列以上亡者賜錢三百千袒免減三之一九月甲辰今以爲例焉

大宗正司兩外宗廢置本朝宗室皆聚於京師熙丰閒始許居於外蔡京爲政因卽河南應天置西南二惇宗院設宗官主之靖康之禍在京宗室無得免者而睢雒二都得全建炎初上將南幸先徙諸宗室於江淮於是大宗正司移江寧南外移鎭江西外移揚州元年八月戊午明年春又移西外於泰州及髙郵軍正月甲午三年冬又移於福州而南外移泉州以避狄十二月甲午紹興元年秋嗣濮王仲湜請合西南外宗正爲一司以省財用有司以泉州乏財不許九月壬子是時兩外宗子女婦合五百餘人歲費緡錢九萬南外三百四十九人歲費錢六萬緡西外一百七十六人歲費錢約三萬緡紹興府宗正司者紹興三年以行在未有居第權分宗子居之三十年春恩平郡王出居會稽遂以爲判大宗正事三月丙子乾道七年虞丞相秉政言蜀中闕大宗正司上欲移紹興府宗正司於成都五月戊寅旣而不行但省會稽一司而巳今蜀中宗子甚眾旣無親賢領之但每州以行尊者一員檢察錢米請受由是往往蹈於非彜而不可訓焉

建炎以來朝野雜記卷二甲集

宋李心傳撰

郊廟宮省祠觀陵寢附

南北郊明堂自元丰分南北郊至政和乃克行之建炎二年上祀圜丘獨祭上帝而配以太祖用元丰禮也紹興十三年郊祀始設大神大示及太祖太宗配位自天地至從祀諸神凡七百七十有一元佑禮云明堂者仁宗皇佑中始行之其禮合祭天地並配祖宗又設從祀諸神如郊丘之數政和七年旣建明堂於大內自是歲以九月行之然獨祀上帝而配以神宗惟五帝從祀紹興元年上在會稽將行明堂禮命邇臣議之王剛中居正爲禮部郎官首建合祭之議宰相範覺民主之乃以常禦殿爲明堂但設天地祖宗四位而已四年始設從祀諸神七年復祀明堂而徽宗崩問已至中書舍人傅崧卿請增設道君太上皇帝配位於太宗之次禮部侍郎陳公輔言道君方在幾筵未可配帝乃不行三十一年始宗祀徽宗於明堂以配上帝而祀五天帝五人帝於堂上五宮神於東廂罷從祀諸神位用熙寧禮也乾道以後說者以徳壽宮爲嫌止行郊禮淳熙六年用李仁父周子充議復行明堂之祭遂合祭並侑焉逮十四年髙宗崩明年季秋乃用嚴父之典今郊禮從紹興明堂從皇佑惟歲時常祀則以太祖配冬至圜丘太宗配祈谷大雩髙宗配明堂宗祀尢延之爲禮官時所請云

郊丘明堂之費隆興二年孝宗初行大禮時湯慶公思退爲左相上問郊與明堂之費如何戶部尙書韓仲通曰郊之費倍於明堂侍郎錢端禮言不過增二十萬若從祖宗故事一切從儉自宜大有減省上以爲然乃詔除事神賞軍外並從省約會其秋金虜入寇遂用明年正月辛亥朔旦行之上自宮䢐郊乘玉輅用鹵簿之半禮畢乘平輦而歸乾道三年再郊始復備五輅歸用大安輦焉

當喪罷祭廟自咸平以來人主有三年之喪則罷廟祭熙寧元年郊祀英宗喪未除然前二日猶朝獻景靈宮前一日朝饗太廟元佑元年宗祀亦如之紹興七年上祀明堂於建康時徽宗未祔廟太常少卿吳表臣奏行其禮翰林學士朱震以爲不然監察禦史趙渙言升祔以後宗廟常祭皆不當廢而當喪享廟亦有顯據左氏傳曰烝嘗禘於廟曾子問曰已葬而祭此不當廢也詩頌成王卽位諸侯助祭春秋文公四年十二月成風薨六年十月猶朝於廟此顯據也疏奏詔侍從臺諫議議者吏部尙書孫近等十五人言按唐故事以皇帝將行郊禮奉告太廟太淸宮告也非祭也上從之三十一年當宗祀其夏已聞欽宗之喪禮部侍郎金安節言宮廟皆當以大臣攝事亦不從紹熙五年明堂孝宗未卒哭時趙汝愚朝獻景靈宮嗣秀王伯圭朝饗太廟而上獨祀明堂慶元六年上執光宗之喪甫踰月而當行大禮乃命右丞相謝深甫款天興之祠嗣濮王不儔攝宗廟之祭用紹熙禮云

太祖正東向之位國朝自太祖追王四親以來每遇禘祫祖宗以昭穆相對而虛東向之位王介甫用事以爲僖祖以上世次不可知則僖祖之有廟與后稷疑無以異當時諸儒韓持國輩辯之不從熙寧八年夏禘於太廟以尊僖祖自是無敢復議者紹興五年八月董舍人弅爲吏部員外郎始請正太祖東向之位上命防秋後議之明年春王侍郎普爲太常丞復以爲請趙元鎭爲相白行之下侍從臺諫禮官集議上謂元鎭曰太祖開基創業始受天命祫享居東向之位合於禮經必無異議而諫官趙霈者乃謂上皇在遠宗廟之事未容輕議事遂止淳熙末尢延之尙書爲江西提刑復建此議紹熙初入爲宗伯遂申言之詔侍從臺諫兩省與禮官同議其後亦不行時丘宗卿侍郎在奉常亦以爲言而議終格逮趙子直得政遂決行之朱元晦侍郎獨言僖祖皇家始祖不當一旦行祧毀不從故昌陵祔廟踰二百年而後正太祖之位自紹熙五年冬始而別建一殿以奉祧主於大殿之西今謂四祖殿者是也

九廟七廟之制太廟自仁宗以來皆祀七世崇寧初蔡京秉政始取王肅說謂二祧在七世之外乃建九廟奉翼祖宣祖咸歸本室焉然王莽已營九廟唐明皇又用之非始於蔡京也紹興中徽宗祔廟以與哲宗同爲一世故無所祧及升祔欽宗始祧翼祖髙宗與欽宗同爲一世亦不祧由是淳熙末太廟祀九世十一室及阜陵復土趙子直爲政遂祧僖宣二祖而祔孝宗時朱元晦在經筵獨以九廟爲非子直不從元晦議遂格及光宗祔廟復不祧今又祀九世矣

太廟景靈宮天章閣欽先殿諸陵上宮祀式國朝宗廟之制太廟以奉神主一歲五享朔祭而月薦新五享以宗室諸王朔祭以太常卿行事景靈宮奉以塑像歲四孟饗上親行之帝後大忌則宰相率百官行香僧道士作法事而後六宮皆亦繼往天章閣以奉畫像時節朔望帝後生辰日皆薦之內臣行事欽先孝思殿亦奉神禦上日焚香而諸陵之上宮亦有禦容時節酌獻如天章閣每歲寒食及十月朔宗室內人各往朝拜春秋二仲太常行園陵季秋監察禦史檢視太廟之祭以俎豆景靈宮用牙盤而天章閣等以常饌用家人之禮云迄今不攺光堯之崩詔侍從官議廟號洪景盧內翰請稱世祖從官多同之禮官顏師魯尢袤鄭僑疏奏曰臣等竊惟宗廟之制祖有功而宗有徳創業垂統功莫大焉繼體守文徳莫茂焉藝祖皇帝規創大業爲宋太祖太宗皇帝混一區夏爲宋太宗自眞宗至於欽宗聖聖相傳廟制一定萬世莫易仰惟大行太上皇帝宏濟多難紹開中興功徳兼隆上比太祖陛下孝思罔極求所以盡尊親之意稱祖立廟有何不可然在禮子爲父屈示有尊也子𨿽齊聖不先父食大行太上皇帝親爲徽宗之子子爲祖而父爲宗則難以正尊卑昭穆之序今議者不過引光武爲比太上皇帝中興大業𨿽與光武同然漢自髙祖至於平帝國統中絕光武以長沙王之後起於布衣之中不與哀平相爲繼承其稱祖無嫌一也漢制每帝卽位輒立一廟不列昭穆故明帝更爲光武立廟號爲世祖廟不與髙祖爲一其稱祖無嫌二也大行太上皇帝功徳盛大禮當尊崇然實繼徽宗之正統以子繼父非若光武比也本朝參稽三代之制列昭穆於太廟非若漢世可更爲廟也仰惟大行太上皇帝孝悌之至冠於百王將來祔廟若在父廟之下而稱祖竊恐在天之靈有所不安若更爲廟如東漢則於國朝之制豈容違戾質之典禮則不合驗之人情則不順夫昭穆尊卑之序所以關綱常系事體者甚大豈易輕變乞以臣等此章付集議所參稽禮經博采眾論施行從之遂定爲髙宗矣

光堯廟號議初光堯廟號未定殿中侍禦史冷世光監察禦史吳博古黃謙共議謂宜稱聖宗權兵部侍郎林栗又議宜存尊號中十六字而益以聖神光孝四字廟號堯宗詔侍從臺諫兩省禮官同議時栗奏又謂唐髙宗有後國祚幾危非所宜比皇太后聞其說必欲易之於是從官宇文價洪邁韓彥質葉翥劉國瑞王信李巘吳琚章森諫官謝諤禮官顏師魯黃黻倪思張體仁沈鑑等同奏聖字乃契丹隆緒廟號恐難用又謚法𨿽有堯字乃後人采取傅會之說而北虜亦有名宗堯者斷不可用惟髙字或光字爲宜栗又固爭以堯字爲可用太常少卿尢袤奏曰昔曹操朱溫皆號太祖本朝太祖用之不嫌者名實所在自有定論也堯乃古帝名不可單用爲號烈宗則劉聰楊渥僭僞之主皆常用之光字𨿽若可用然字體太輕士庶名字多或用之於是有請稱藝宗者以爲種藝之藝建立天地開植宗社滋養萬物傳之無窮皆藝也大臣主之復下侍從臺諫兩省禮官議議者皆謂孔安國注舜典云藝者文也書之取義止於如此又經典中有才藝技藝與藝成而下之文可以爲重可以爲輕況施之於祖猶有可據施之於宗則失之牽合臣等謂極天下之美而前世未用者莫如大之一字易曰大哉乾元論語曰大哉堯之爲君大之爲義其廣如此請號曰大宗於是內出詔曰堯字載於謚法唐髙祖亦謚神堯用爲廟號似亦無嫌可令議定奏聞禮部太常寺奏堯舜乃二帝之名唐髙祖謚神堯太上皇帝尊號光堯猶曰比徳於堯而又過之爾乃今獨取堯之一字以爲廟號有所未安本朝開基中興皆在商丘國號大宋則今擬廟號獨取乎商之髙宗實爲有證詔從初議遂定爲髙宗方臣之集議也又有欲稱成宗者袤曰此吳越錢元瓘僞號也議者乃止其後壽康升祔遂號爲光宗云

髙宗孝宗配饗功臣祖宗故事大臣配饗皆祔廟後議之若趙韓王曹秦王之配饗太廟在眞宗咸平時而韓魏王曾魯公之配饗英宗皆其身薨日降制亦在祔廟十數年後永思陵復土翰林學士洪邁言聖神武文憲孝皇帝祔廟有期所有配食臣寮先期議定臣兩蒙宣諭欲用文武臣各兩人文臣故宰相贈太師秦國公謚忠穆呂頤浩特進觀文殿大學士謚忠趙鼎武臣太師蘄王謚忠武韓世忠太師魯王謚忠烈張俊此四人皆一時名將相合於天下公論望付侍臣詳議以聞議者皆以爲宜遂從之祕書少監楊萬里獨謂張丞相浚不與配食爲非宜爭之不能因補外去國焉孝宗旣祔廟詔以故相陳康伯侑食寶文閣待制吳摠上疏請以其父璘配饗廟廷不報

中興典祀中興典祀冬至圜丘夏至皇地祇太祖配孟春祈谷孟夏雩祀神州地祇並太宗配季秋明堂淳熙十六年閏五月攺髙宗配感生帝僖祖配已上宰執充獻官髙禖靑帝配以伏羲髙辛氏朝日大明夕月夜明九宮貴神太一攝提權主招搖天符靑龍鹹池太陰天一熒惑商丘宣明王配大社大稷土王后稷出火納火祀大辰商丘宣明王配蠟祭東蠟大明配以神農后稷西蠟夜明配以神農南蠟神農無配北蠟神農配以後稷五方嶽鎭無配四海四瀆無配風雨雷師無配先農神農后稷先蠶至聖文宣王國公鄒國公昭烈武成王侯祚徳廟彊濟公英略公啟佑公

渡江後郊廟宮省紹興四年髙宗在平江將還臨安始命有司建太廟十二年和議成乃作大社大稷皇后廟都亭驛太學十三年築圜丘景靈宮髙禖壇祕書省十五年作內中神禦殿十六年廣太廟建武學十七年作玉津園太一宮萬壽觀十八年築九宮貴神壇十九年建太廟齋殿二十年作玉牒所二十二年作左藏庫南省倉二十五年建執政府二十六年築兩相第太醫局二十七年建尙書六部大閱所凡定都二十年而郊廟宮省始備焉

今圜丘靑城齋宮今圜丘在龍華寺之西壇四成上成縱橫七丈下成二十二丈分十三陛陛七十二級壇及內壝凡九十步中壝外壝共二十五步紹興十三年楊存中領殿前司所築也東都舊有靑城齋宮渡江後以幕屋絞縛爲之每郊費緡錢十餘萬淳熙末張端明杓爲京尹始議築齋宮可一勞而永逸上從之宇文寶學價時爲兵部尙書因宿直奏曰陛下方經略河南今築靑城是無中原意也上以爲然亟命罷役

京太廟京太廟舊十六楹其十四楹爲七室東西二楹爲夾室康定元年冬直祕閣趙希言請仿古制每主爲一廟一寢或未能然則更立祧廟事下禮官宋子京等言晉宋以來多同殿異室祖宗至今行之已久遂不從及哲宗祔廟七室已滿僖祖太祖至神宗李邦直議父子曰世兄弟曰及乃祔哲宗主於東夾室焉室旣隘神帳祭器至不能容乃皆裁削其制論者非之逮崇寧始攺

今太廟今太廟紹興四年創始髙宗在揚州寓祖宗神主於壽寧寺己酉南渡太常少卿季陵遣親事官負神主以行北人逐之遂失太祖神主後朝廷以重賞求之上自海道還神主溫州久之江端友爲禮官請建太廟正殿七楹分爲十三室祖宗十一室二夾室七年夏更築太廟於建康以臨安太廟爲聖祖殿十二月復奉神主還臨安十六年新祭器將成而太廟室隘至不能陳列巫端明伋請增建太廟從之於是從西增六楹通舊十三楹每楹爲一室東西二楹爲夾室又作西神門冊寶殿祭器庫

景靈東西宮祖宗以來帝後神禦皆寓道釋之館神宗元丰中始仿漢原廟之制卽景靈宮之東西爲六殿每殿皆有館禦前殿以奉宣祖以下禦容而後殿以奉母后各揭以美名徽宗崇寧初以景靈無隙地乃於馳道之西立西宮以神宗爲館禦首哲宗次之號舊宮爲景靈東宮建炎攺元之二日卽命有司建景靈宮於江寧帝後異殿然不克成渡江後自聖祖已下神禦皆寓溫州天慶宮以祠部郎官兼知州若官使相則兼景靈宮使典奉神禦趙忠爲相議築宮臨安以奉祖宗神禦而聖祖於東嘉後不果紹興十三年二月始遷於臨安然但通爲三殿以奉聖容無復東都之制矣或者謂忠之議乃王沂公藏天書之意

今景靈宮今景靈宮在新莊橋之西本劉光世賜第也初築三殿聖祖居前宣祖至徽宗居中元天大聖後與祖宗諸後居後掌宮內侍七人道士十人吏卒二百七十六人上元結鐙樓寒食設秋千七夕設摩羅簾幕歲一易歲用酌獻二百四十羊凡帝後忌辰通用僧道士四七人作法事十八年增建道院二十一年韓世忠卒九月又以其賜第增築之天興殿五楹中殿七楹後殿十有七楹齋殿進食殿皆備焉期年而畢

今大內壽慈宮太學三省臨安府今大內舊杭州州治也紹興初髙宗自越復還臨安命有司裁爲行宮百楹而已時內侍楊公董其事欲增爲三百楹上不可而止上日所禦殿茅屋才三楹九年秦丞相用事始作慈寧宮十二年和議成因作崇政殿垂拱殿十八年乃名皇城南門曰麗正北門曰和寧二十四年建天章等六閣二十八年建築皇城東南之外城於是時禁中已復營祥曦福寧等殿苑中有澄碧觀堂淩虛閣等而上又自作復古殿損齋實所常禦也孝宗乾道初作選徳殿淳熙中作翠寒堂今壽慈宮舊秦檜宅也故爲徳壽宮今太學舊嶽飛宅今三省樞密院舊顯寧寺今臨安府舊祥符寺

祕書省祕書省在天井巷之東紹興十三年創以殿前司寨爲之中有殿曰右文淳熙中陳叔進樞密爲祕書少監始葺廣之後園頗華麗紹興末趙子直欲以爲泰安宮會上皇不欲還乃止

玉津園玉津園紹興十七年建明年虜使蕭秉溫來賀天申節始燕射於是園乾道淳熙閒初復燕射飲餞親王皆以爲講禮之所後又有徳壽宮東園集芳園太上皇后下天竺禦園

睦親宅莊文惠憲府嘉王府東都故事宗室子皆築大室聚居之太祖太宗九王后曰睦親秦王后曰廣親英宗二王曰親賢神宗五王曰棣華徽宗諸王曰蕃衍渡江後宗子始散居郡邑惟親賢子孫爲近屬則聚居之孝宗子四人邵悼肅王無後莊文太子魏惠憲王早薨莊文之惠憲之夫人皆別居賜第初莊文旣大祥議者欲皇孫出居於外或以爲不可又踰年竟以知樞密院府爲外第焉紹熙初今上封嘉王將以所籍富民裴氏之居爲府第而議者以爲非宜乃攺築自紹興以來天屬鮮少故不復賜宅名云

內中神禦殿內中神禦殿東都舊有之號欽先孝思殿紹興十五年秋始創在崇政殿之東凡朔朢節序生辰上皆親酌獻行香用家人禮也

萬壽觀萬壽觀以奉皇帝本命星官大殿曰純福掌觀內侍二人道士十一人吏卒一百五十五人道士歲費縣官錢七百九十二千米百有二十斛紹興十七年建

太一宮

太一宮以紹興十七年建明年宮成凡一百七十楹分六殿大殿曰靈休奉十神太一塑像夾殿曰瓊章寶室藏殿別殿四曰介福上本命殿金闕寥陽三淸明離火徳眞君齋明齋殿兩廡繪三皇五帝至里域星官凡一百九十五每歲四立日以籩豆祀之用素饌火禁依皇城法士民許卽道院設道場品官聽升殿宮成以秦太師爲奉安太一使翌日上親詣職事宮寺監簿在京釐務官通直郎已上皆立班道士官給糧歲爲五百斛其後又詔市嘉興田三十頃以爲道糧宮後小坡上有亭曰武林竹柏周遭頗淸絕孝宗受禪增建本命殿曰崇禧光宗受禪遷介福像於夾屋而名新殿爲崇福

佑聖觀佑聖觀孝宗舊邸也壁閒有上少年時所題云富貴必從勤苦得男兒須讀五車書至今以碧紗籠寶藏之淳熙三年建以奉佑聖眞武靈應眞君十二月落成或曰眞武像肖上禦容也

寧壽觀寧壽觀在七寶山之上舊名三茅堂有徽宗禦畫茅眞君像紹興二十年賜額觀後林內下瞰大內之宮中樓殿皆髣可見今爲禁地

延祥觀延祥觀紹興十四年建以奉四聖眞君初靖康末上自康邸北使將就馬小婢招兒見四金甲神各執弓劍以﹪上指示眾皆云不見顯仁後聞之曰我事四聖香火甚謹必其陰助及陷虜中每夕夜深必四十拜及曹勛南歸後令奏上宜加崇奉以答景貺云觀今在西湖上極壯麗其像以沈香斲之修繕之費皆出慈寧宮有司不與

顯應觀顯應觀紹興十七年建以奉磁州崔府君在西湖之東岸昔髙宗靖康北使至磁州而還建炎初秀王夫人夢神人自稱崔府君擁一羊謂之曰以此爲識已而有娠遂產孝宗亦異矣崔府君東漢崔瑗也封嘉應侯

祚徳廟祚徳廟始熙寧閒神宗未有聖嗣故吳居厚請爲之紹興十六年四月立於臨安六月詔誠信侯程嬰增忠節忠智侯公孫杵臼增通勇義成侯韓厥增忠定時國嗣未建故祠之且升爲中祀後又封爲公是歲監察禦史石棣王鎡因請行親祠髙禖之禮八月攺築髙禖壇於圜丘之東髙咫而廣五倍十七年二月以秦丞相爲親祠使丁未上親祠靑帝於壇以伏羲髙辛配又祠狄姜嫄於壇下牲用太牢玉用靑幣仿其玉之色樂舞如圜丘之制

郡國祖宗神禦郡國廟國朝惟祖宗所嘗幸則有之建炎初虜圍西京急守孫昭遠遣其將王仔奉啟運宮神禦閒道走揚州後遷於福州而永安軍會聖宮揚州章武殿之禦容則遷於溫州天慶觀紹興十三年復奉溫州神禦還臨安奉安於萬壽觀之後殿惟啟運福州以守臣提舉成都府新繁縣禦容殿者始在崇光寺藥師院雍熙閒僧道輝畫太祖皇帝禦容於佛屋之後壁熙寧六年趙淸獻爲成都守請建殿奉安神宗不許但令設枝屋欄楯以扃護之元丰七年走馬承受趙選者更具奏得旨修建殿宇創置門鑰官設監守朝謁以時紹興元年終南山上淸太平宮道士訾全眞等復持太宗眞宗禦容自岐下抵宣撫使張忠獻忠獻卽遣使奉安於太祖之側四年宣撫副使吳武安玠更自武興送仁宗英宗神宗禦容至殿奉安二十七年楊文安椿爲兵部侍郎言於朝有旨別加營繕始更爲殿門外向二十九年乃成時王時亨知府事請賜宮額及殿名不報淳熙中胡長文入蜀始議卽府之聖壽寺創殿以奉禦容殿宇甚華供奉之物亦寖備乃復乞宮額於朝先是長文創雄邊軍數千人列營府治之側又言石室學宮聚川陜之士而每遇科舉皆得試其鄕乞爲之別立解額事未行議者因謂今蜀已有太學及殿前司獨欠景靈宮爾繇是格不下今春秋以府通判朝謁用素饌道士讀祝文猶如終南山之禮云

昭慈永佑歹贊宮議國朝自宣祖葬河南之永安其後六聖皆祔紹興元年昭慈聖獻皇后崩於越州遺詔權宜擇地歹贊殯候軍事寧息歸葬園陵梓宮取周於身以爲他日遷奉之便於是權歹贊於會稽縣之上皇村十二年徽宗梓宮將還宰相秦檜白令侍從臺諫禮官赴尙書省集議靈駕旣還當崇奉陵寢或稱歹贊宮禮部員外郎眉山程惇厚希檜意獨上奏言仍歹贊宮之舊稱則莫能示通和之大信而用因山之正典則若忘存本之後圖臣以爲宜勿徇虛名而當示大信於是議者工部尙書莫將等乃言太史稱歲中不利大葬請用明徳皇后故事權歹贊許之議狀遠引明徳而近捨昭慈似有所避也其後髙宗遺詔亦稱歹贊宮訖今遂循故事

歹贊宮五使昭慈之喪以同知樞密院事李回爲總護使刑部尙書胡直孺爲橋道頓遞使神武左軍都統制韓世忠爲總管內侍楊公爲都監調三衙神武輜重越州卒千三百人穿復土不置五使永佑顯仁亦如之髙宗山陵始備五使如典禮

昭慈永佑顯仁永思永阜永崇六歹贊宮昭慈歹贊宮方百步下宮深一丈五尺明器止用鉛錫置都監巡檢各一員﹪卒百人生日忌辰旦望節序排辦如天章閣之儀以香火院爲泰寧寺永佑陵在昭慈歹贊宮西北五十步用地二百二十畝兩歹贊宮歲用祠祭錢八千四百餘緡修繕錢五千緡顯仁皇后歹贊宮在顯肅宮之西十九步二歹贊宮舊未有禁地顯仁旣葬始立四隅以二十里爲禁域凡民居丘墓皆遷之永思陵亦在會稽紹興末將營永阜陵趙子直以思陵之旁土薄水淺議卜於臨安之中軍寨朱晦翁亦乞於近畿攺卜眾議不同復祔於會稽之域其後遂續建永崇陵焉

山陵非宰相護送永佑之權歹贊也宰相秦會之不欲行乃命信安孟王忠厚以樞密使爲之及營思陵備置五使遂命右相周益公掩歹贊宮從所請也時左相王季海以母老惡凶事故不欲行然陵成而王卒罷永阜之役旣命左相仲至未葬而仲至遂罷右相趙子直亦不欲行乃命少傅保寧軍節度使郭師禹爲總護使而命參知政事余處恭持節導梓宮旣葬師禹封永寧郡王子直遂得罪慶元末永崇陵將復土右相謝子肅亦不行乃命平原王韓冑焉山陵非宰相護送遂爲故事

成恭成穆慈懿恭淑四歹贊宮初營佑陵顯肅皇后同穴後以顯仁祔之憲節皇后陪葬於佑陵故永思獨以憲聖祔孝宗在潘邸成穆已歹贊於臨安府南山之修吉寺乾道初成恭歿因葬其東慈懿皇后歹贊宮又在成穆之東神穴深九尺紅圍裏方二十有五步用成恭例也恭淑皇后歹贊宮在慈懿之東廣教寺

元懿太子歹贊所元懿太子歹贊所在建康府城中鐵塔寺法堂西偏之小室無守者時方巡幸庶事艸創故也

莊文太子園莊文太子園在臨安府寶林院法堂內初議以南山淨慈寺爲之王日曮時爲給事中言其髙明顯敞與安穆安恭事體爲不相稱遂攺用寶林焉

秀安僖王園濮王秀王祠堂秀安僖王園在湖州府城外菁山紹熙元年八月詔營廟於園之正北三閒二廈神門欞星門各一座神廚齋館隨地之宜又作祠堂於臨安欞星門一座朝門祠堂後堂各三閒枝屋兩閒歇泊位庫屋巡防從人屋等又共爲七十三閒廟以藏神主祠堂以藏神貌用濮園故事也濮王祠堂神主今寓紹興之報恩寺

永佑永獻喪制徽宗初葬五國城後七年虜人乃以梓宮還行在梓宮將至上服黃袍乘輦詣臨平奉迎登舟易緦服百官皆如之旣至行在寓於龍徳別宮以故待漏院爲之在行宮南門外之東帝後異殿先是選人楊煒獻書於執政李光以梓宮𨿽還眞僞未辧左宣義郎王之道亦貽書諫官曾統乞奏命大臣取神櫬之最下者斲而視之然後奉安旣而禮官請用安陵故事梓宮入境卽承之以槨有司預制冕翚衣以往至則納槨中不攺斂欽宗之喪舉哀於天章閣南以學士院爲幾筵殿遙上陵曰永獻陵曁乾道中朝廷遣使求陵寢地虜人許以遷奉且歸靖康梓宮朝廷難之虜人乃以禮陪葬於鞏縣云

建炎以來朝野雜記卷三甲集

宋李心傳撰

典禮

尊號人主尊號自漢哀帝用方士之說始有之本朝沿唐故事每遇大禮臣必奉冊寶加上尊號神宗皇帝聖學髙遠以謂虛名無益遂罷之紹興十八年士民曹溥等千餘人請上尊號髙宗不許及遜位孝宗始奉冊加號曰光堯壽聖乾道六年上皇將加號時周益公在翰苑請用唐故事皇帝率百官詣徳壽宮再表以請太上乃下詔許之禮文燦然近古所未有其後每因慶典加之至淳熙末年累加光堯壽聖憲天體道性仁誠徳緯武經文紹業興統明謨盛烈凡二十四字孝宗旣內禪乃上尊號曰至尊壽皇聖帝自後不復加光宗在壽康宮亦加壽安聖仁四字遂爲奉親之典焉

年號髙宗初卽位攺元建炎以火徳中微故也苗劉之亂以爲炎字乃兩火故多盜明年還自海上攺五年爲紹興久之旣與虜議和遂不復攺三十二年孝宗卽位踰年攺隆興其說以爲務隆紹興之政及李學士艸制則合建隆紹興之義非初意矣二年王瞻叔爲參知政事言趙諗謀逆嘗欲以隆興紀元令太常丞曾逮檢事實以進上愕然明年正月郊攺元乾道盡九年時以爲乾元用九之數已極乃攺爲純熙尋又易純爲淳言欲致淳化雍熙之美也十六年光宗卽位將紹淳熙之政遂以紹熙紀元猶隆興意爾而學士艸制則又合紹興淳熙爲義亦非初意也五年上繼統趙子直爲相銳意慶曆元佑故事乃攺慶元慶元盡六年而上皇及太後繼崩中宮去世二皇子不育朝廷嫌之因攺明年爲嘉泰云

總論南巡後禮樂自南巡後庶事艸創上祀天維揚始命卽京師取祭器法服鹵簿之屬己酉南渡悉爲金人所焚紹興元年始作蒼璧黃琮十年明堂始備大樂飲福用金爵十二年將逆太母於臨平始制常行儀﹪十三年始復朔日視朝之禮又行孟饗備五輅及建金雞肆赦祠祭始用牲十四年復教坊建宗學作渾天儀十五年初藉千畝及行大朝會禮作新祭器十六年始備八寶鑄景鐘建禦書院太廟祏室又賜講畢禦筵十七年始命太常行園陵禦史監視及賜新進士聞喜宴十八年始繪配饗功臣像於景靈宮庭之兩壁十九年始復蠟祭及諸陵薦新二十七年始復太廟功臣七祭及諸大祀自息兵後將二十年而禮樂始備焉

恭謝恭謝自眞宗以來每大禮畢行之建炎初不講紹興元年明堂畢命同知樞密院事富季申恭謝越州天慶觀溫州守臣恭謝景靈宮十三年郊禮畢上詣景靈宮恭謝時宮落成故也舊太一宮亦恭謝十八年宮成復舉行之自是遂爲故事

大朝會大朝會者紹興十二年十月詔來歲舉行之王望之爲禮部侍郎言排不及請俟來年冬至旣而不果十五年正月朔旦乃克行用黃麾仗三千三百五十八人視東都舊儀損三之一時無大慶殿遂權於崇政殿行之以殿狹輦出房不鳴鞭他如故事是日設宮架樂百官朝服上壽如儀自是一行而止

親耕親耕紹興十五年詔舉行之太師秦檜爲耕籍使禮官張柄請耕籍使乘金根車先詣壇所從之後檜不敢乘而止正月五日上服衮冕親饗先農於東郊牲用少牢配以後稷禮畢易通天冠絳紗袍詣親耕位宮架樂作上親耕九推乃止遂登親耕壇命宰執使相侍從兩省臺諫行五推九推之禮庶人終千畝焉時太常丞王湛者又請皇后就禁中親蠶不果行司農寺主簿宋惇朴因請令守令以歲中春出郊勞農至今遂爲故事

視學幸祕閣視學祖宗以來屢行之紹興十三年國學初建明年二月上幸學祇謁先聖退禦惇化堂命禮部侍郎秦執經國子司業髙閌講易泰卦遂幸養正持志二齋賜閌三品服學官皆遷一官諸生授官免解賜帛如故事時朝廷務講彌文故閌以爲請承務郎胡宏聞之移書責閌希合語在儒學事中其年秋又用祕書少監建陽遊操之請幸祕閣召臣觀晉唐書畫三代古器賜操三品服省官皆遷官淳熙中孝宗踵光堯故事視學命禮部侍郎李燾執經祭酒林光朝講大學遂幸祕書省賜省官燕上賦七言律詩坐者皆屬和是爲兩朝盛典云

大閱大閱者眞廟景徳初以契丹將犯塞始行之髙宗建炎中嘗諭呂忠穆張忠獻二公欲講其禮後以避兵不果行隆興二年五月孝宗將閱武於近郊旣涓日矣會雨作而止乾道二年十一月始幸白石教場上登臺親禦甲冑指授方略命殿前馬步三司合教爲三陣戈甲耀日旌旗蔽野師眾歡呼坐作擊刺無不中節上大悅四年十月又大閱於茅灘時冬日可愛士民觀者如堵權主管殿前司公事王逵因奉觴稱壽上嘉獎之加賜諸軍中金四十鎰錢十餘萬緡淳熙四年十二月又大閱於茅灘十年十一月又大閱於龍山皆用此例

燕射燕射祖宗承平時數行之渡江後不講榦道末孝宗嘗諭輔臣意習射淳熙元年九月遂幸玉津園講燕射之禮賜皇太子宰執使相侍從正任禦宴酒三行樂作上臨軒有司進弓矢上射中太子進酒率臣再拜稱賀次太子及環﹪官蕭奪裏懶射中上再射復中的保信軍節度使開府儀同三司鄭藻起居舍人王卿月亦射中賜太子及藻奪裏懶卿月襲衣金帶上賦七言詩丞相曾欽道以下屬和上還宮是日陰雨道無纖埃都人聳觀驩動林野禮甫畢雨始作

北人禮物自和戎後虜人正旦饋上金酒器六事法碗一盞四盤一色綾羅紗縠三百段馬六匹生辰珠一袋金帶一條衣七對箱一各色綾羅五百段馬十匹而戎主生辰正旦朝廷皆遺金茶器千兩銀酒器萬兩錦綺千匹云

北使禮節北使至闕先遣伴使賜禦筵於班荊館在赤岸去府十五里酒七行翌日登舟至北郭稅亭荼酒畢上馬入余杭門至都亭驛分位上賜被褥紗羅等明日臨安府書送酒食合門官入位設朝見儀投朝見牓子又明日入見伴使至南宮門外下馬北使至合門內上禦紫宸殿六參官起居北使見畢退赴客省茶酒遂燕垂拱殿五行惟從官以上預座是日賜茶器名果又明日賜生餼見之二日與伴使偕往天竺寺燒香上賜沈香乳糖齋筵酒果次至冷泉亭呼蝯洞而歸翌日賜內中酒果風藥花餳赴守歲夜筵酒五行用傀儡正月朔旦朝賀禮畢上遣大臣就驛賜禦筵中使傳旨宣勸酒九行三日客省簽賜酒食內中賜酒果遂赴浙江亭觀潮酒七行四日赴玉津園燕射朝廷命諸校善射者假管軍觀察使伴之上賜弓矢酒行樂作伴射官與大使並射弓館伴副使與國信副使並射弩酒九行退五日大燕集英殿尙書郎監察禦史已上皆與學士撰致語六日朝辭退賜襲衣金帶大銀器臨安府書送贐儀上復遣執政官就驛賜燕晚赴解換夜筵伴使與北使皆親勸酬且以衣物爲侑次日上賜龍鳳茶鍍金合乘馬出北關門登舟宿赤岸又次日上遣近臣押賜禦筵大凡到闕朝見燕射朝辭密賜大使共得中金千四百兩副使八百八十兩衣各三襲金帶各一條都管上節皆銀四十兩中下節皆三十兩衣一襲塗金帶副之迄今並循此例

奉使出疆賞賚自紹興以來朝廷每遣使往北境賀生辰正旦使副及三節人從往還皆遷一官資上中節各十人下節三十人並不許白身使賜裝錢千緡副賜八百緡銀帛各二百兩匹上節銀帛共三十中節二十五下節一十五三節人俸外日給五百錢探請俸二月十八年詔錢賞各減半若非泛遣使則如舊

崇義公崇義公周後也仁宗嘉佑中擇使臣柴詠者封之詠於世宗爲從孫熙寧中司馬公爲西京臺請廢詠而立郭氏後王介甫爲上言豈可使世宗以得天下之故易其姓乃不行詠傳至曾孫恪爲虜所殺紹興五年以恪從弟承節郎叔夏爲右承奉郎襲封崇義公奉周後二十六年叔夏老乃以其子國器嗣封今居衢州每朝有大禮則入侍祠如故事

衍聖公衍聖公孔子後也歷代皆有封元佑中加賜田百頃紹興中衍聖公孔玠避難渡江上以林廟隔絕八年夏以衢州田五頃賜之二十四年玠卒復以其子搢爲右承務郎襲爵奉祠事淳熙中入侍祠擢建昌守久之坐妄用庫金貶秩遂不復用焉紹熙初搢累遷至朝散大夫未幾卒四年秋詔以子文遠爲承務郎封衍聖公今其族人閒有登進士第者

臣家廟神版祭器臣家廟自慶曆中宋莒公請爲之後詔執政官許祀四室然當時大臣獨文潞公嘗建於河南私第它未見也大觀四年詔公輔大臣祀五世且以祭器賜之紹興十六年上命有司爲秦益公立家廟太常請建於私第中門之左一堂五室五世祖居中東二昭西二穆堂飾以黝堊神版長一尺博四寸五分厚五寸八分大書某官某夫人之神座貯以帛囊藏以漆函用神幄歲四饗用孟月柔日行之具三獻有司言時饗用常器常饌上仿政和故事特命制祭器賜之其後外戚韋吳等諸家及將相虞雍公楊和王吳信王皆賜祭器自秦益公始

列郡拜朔表州郡拜月表故事惟西南北三京有之建炎二年寇密院防撫諭江淮時四方多故防始請令列郡月朔拜表如三京以示尊君親上之意從之自是遂爲永制

籠門賜雨具舊臣朝殿遇雨開隔門起居紹興中申行之又詔從駕遇雨賜雨具景靈宮遇雨或地濕分東西廂立班皆特恩也

百官肩輿故事百官出入皆乘馬建炎初上以維揚磚滑謂大臣曰君臣一體朕不忍使臣奔走危地可特許乘轎東都舊制惟婦人得乘車其它耆徳大臣或宗室近屬行尊者特旨許乘肩輿已爲異禮靖康末髙宗奉使至磁磁守宗汝霖以所乘轎進黑漆紫褥而已上猶卻之在京百官不用肩輿所以避至尊也今行在百官非入朝無乘馬者舊在京非宰輔使相親王無得張紹興後北使至則用之伴使因亦然至今以爲例

教坊教坊今樂也建炎初省紹興十四年復置凡樂工四百有六十人以內侍充鈐轄紹興末復省隆興二年天申節將用樂上壽上謂宰相湯慶公等曰一歲之閒止兩宮誕日外余無所用不知作何名色大臣皆言臨時點集不必置教坊上曰善乾道後北使每歲兩至亦用樂但呼市人使之孝宗天資恭儉每如此凡入殿無貴賤皆拜惟樂工獨聲喏伶優與軍民之禮不同

建炎以來朝野雜記卷六甲集

宋李心傳撰

朝事二

道學興廢自熙寧元丰閒河南二程先生始以道學爲天下倡二先生少學於汝南周茂叔其後學者翕然宗之二先生死其髙弟門人前有河南朱公掞劉質夫李端伯京兆呂與叔蘇季明上蔡謝顯道延平楊中立建安遊定夫河東侯師聖伊川門人後有河南尹彥明張思叔東平馬時中福淸王信伯涪陵譙天授中立彥明遭遇靖康建炎紹興之閒致位通顯天授入朝於靖康而不合紹興中再召不起後隱靑神山中建安胡康侯學春秋於伊川而不及見以楊謝爲師友紹興初秦會之爲亞相引康侯侍經席一時善類多聚於朝俄爲呂元直朱藏一所逐朱呂罷趙元鎭相彥明以布衣入侍講經生學士多召用焉元鎭罷張徳遠獨相陳司諫公輔首上章力排程氏之學以爲狂言怪語淫說鄙論鏤榜下郡國切禁之康侯疏言今使學者師孔孟而禁不得從頤是入室而閉其戶也其後會之再得政復尙金陵而洛學廢矣中立傳郡人羅仲素仲素傳郡人李願中願中傳新安朱元晦康侯傳其子仁仲仁仲傳廣漢張敬夫乾道淳熙閒二人相往來復以道學爲己任學者號曰晦庵先生南軒先生東萊呂伯恭其同志也南軒侍經筵不久而去晦庵屢召不起上賢之久之王丞相淮當國不喜晦翁鄭尙書丙始創爲道學之目王丞相又擢太府陳寺丞賈爲監察禦史俾上疏言近日搢紳有所謂道學者大率假其名以濟其僞望明詔中外痛革此習每於除授聽納之際考察其人擯斥勿用晦翁遂得祠又數年周洪道爲集賢相四方學者稍立於朝會晦翁除郎以疾未拜而林侍郎栗劾其欺慢且詆道學之士乃亂臣之首宜加禁絕林𨿽罷去而士大夫譏貶道學之說迄不可解甚至以朋黨詆之而邪正幾莫能辧至紹熙末趙子直當國遂起晦翁侍經筵而其學者益進矣晦翁侍經筵數十日而去位子直貶永州何參政澹爲中執法復上擊道學之章劉樞密徳秀在諫列又申言之於是始有僞學之禁矣先是光宗登極劉徳秀爲殿中侍禦史上疏極言兩議交攻之禍詔下其章後五年僞學乃禁

學黨五十九人姓名自禁僞學之後劉侍郎以故禦史免喪入見上言前日之僞黨今日又變而爲逆黨且獻策以消之於是自慶元至今以僞學逆黨得罪者凡五十有九人宰執四人趙汝愚右丞相畱正少保觀文殿大學士王藺觀文殿學士知潭州周必大少傅觀文殿大學士待制以上十三人朱熹煥章閣待制兼侍講徐誼權工部侍郎知臨安府彭年吏部侍郎陳傅良中書舍人兼侍講兼直學士院T叔似權戶部侍郎兼樞密院承旨提舉太史局章穎權兵部侍郎兼侍講鄭湜權刑部侍郎樓鑰權吏部尙書林大中吏部侍郎黃由權禮部尙書黃黼權兵部侍郎何異權禮部侍郎孫逢吉權吏部侍郎余官三十一人劉光祖起居郎兼侍讀呂祖儉大理寺丞葉適太府卿總領淮東財賦楊方祕書郎項安世祕書省校書郎沈有開起居郎曾三聘知郢州遊仲鴻軍器監主簿吳獵監察禦史李祥國子祭酒楊國子博士趙汝讜添差監左藏西庫趙汝談前淮西安撫司幹官陳峴祕書省校書郎範仲黼著作郎兼權禮部郎官汪逵國子司業孫元卿國子博士袁燮太學博士陳武國子正田澹宗正丞兼權工部郎官黃度右正言張體仁太府卿蔡幼學福建提舉常平茶事黃灝浙西提舉常平茶鹽公事周南池州府學教授吳柔勝新嘉興府學教授李校書郎王厚之直顯謨閣江東提點刑獄孟浩知湖州趙鞏祕閣修撰知揚州白炎震新通判成都府武臣三人皇甫斌池州都統制範仲壬知金州張致遠江西兵馬鈐轄已上並見於臺諫章疏中士人八人楊宏中周端朝張林仲麟蔣伸徐範並太學生蔡元定呂祖泰慶元三年十二月丁酉知溫州王沇朝辭入見請自今曾系僞學舉薦升攺及舉刑法廉吏自代之人並令省部籍記姓名與閒慢差遣事卽行黃子由爲吏部侍郎建言人主不當待天下以黨與不必置籍以示不廣沇故資政殿大學士韶曾孫也五年六月己丑擢沇利路轉運判官時子由權禮部尙書未幾出帥蜀張參政巖爲殿中侍禦史奏子由阿附權臣植立黨與遂降子由雜學士奉祠焉

禦筆禁言舊事黨旣作隆慈與上欲消之禦筆今後給捨臺諫論奏不必更及舊事務在平正以副朕救偏建中之意時劉徳秀爲諫長與察官張徳秀等上疏言繼自今舊姦宿惡或滋長不悛臣等不言則誤陛下之進用言之則礙今日之禦札若俟其敗壞國事復如前日而後進言則徒有噬臍之悔三者皆無一而可望下此章播告中外令舊姦知朝廷紀綱尙在不致放肆從之尋詔攺不必更及舊事爲不必專及舊事黃元章爲殿中侍禦史獨上言治道在黜其首惡而任其賢使才者不失其職而不才者無所憾故仁宗嘗曰朕不欲畱人過失於心中此皇極之道也至於前事有合論列事體明證有關國家利害者臣不敢不以正對疏奏元章竟徙佗官

慶元罷臧否孝宗淳熙中始嚴監司臧否郡守之令旣申牧伯部使者數人稽緩之罰時趙溫叔守荊林黃中守潭爲上所禮特下詔趣之然行之十餘年其後士大夫往往以人情之厚薄爲臧否論者頗患其不公慶元四年十一月庚申新知漢陽軍蔣用之朝辭上疏稍論眞僞朝廷是之明年三月甲午右正言陳自彊復以爲言於是臧否遂罷

慶元臧否縣令慶元中張君量帥廣西請令監司帥守各於歲終以所部縣令分臧否上中下三等合平而爲士次春上奏頒之考功如臧甲於一路者取旨升擢而否之最者亦加黜責其它次第斟酌施行以爲懲勸從之時二年六月乙丑也然自後未有舉行者明年君量入爲臺諫以至樞庭率不能自行其說云

紹熙許薦士嘉泰罷泛舉國朝薦舉之目自京職官至令錄其來遠矣元佑初司馬公始奏設文武十科以舉士後又有舉將帥廉吏所知合舊升陟自代等科凡十有一紹熙元年冬又詔監司帥守滿秩造朝陛對之際許薦所部人才一二人如無聽闕文武髙下皆無所拘其後三年閒在外被薦者八九百人朝廷不能盡用但令中書省籍記姓名而已四年冬言者謂今被薦者猥眾朝廷疑其私而不信病其眾而難從其閒縱有賢才不免與僥幸者並棄請約之乃詔帥守監司自今毋得獨員薦士慶元元年十一月又詔諸司薦舉連銜以聞明年章徳茂帥興元薦知利州閬中蒲叔獻等三人政績有旨與監司及升擢差遣胡紘爲禦史上言叔獻等不聞有過人之才而猥以人情之厚薄獨銜舉薦詔勿行嘉泰二年三月右正言施康年又言近日士大夫有持廉吏及科目薦章十餘至廟堂而得學官又有挾三四薦而得院轄者執政至無以郤之請除升攺自代十科外悉行罷去如朝廷閒有特旨令內外舉薦者並具實W以聞從之自此舉薦冒濫少革矣元年七月察官鄧友龍請覺察所薦非其人者從之

執政子孫任祠官祖宗時執政子弟皆得任內外淸望官但不爲臺諫兩省耳自蔡京父子共政秦繼之由是典制大壞孝宗惡焉淳熙八年八月始詔見任宰執臺諫子孫並與宮觀嶽廟理爲資考慶元六年閏二月詔許用前宰執舉狀爲職司云

姚次韓論奏讞紹興初陳去非在黃門始申嚴奏讞不當之令其後寖寬慶元中東南有因詈人至毆死者而行凶之人作何問奏裁姚次韓愈爲禦史上言如此是詈人之罪重於殺人三年三月壬寅詔自今有司奏讞死罪不當者論如律

便民五事自紹興初令諸道守臣到官半年陳便民五事旣又命給捨看詳其可行者以聞二十六年九月壬子其後寖廢淳熙末復申行之九年十二月戊午慶元時劉仲洪爲諫長復請專付檢正都司考核取其近情合理者以聞二年七月戊子三年四月丙辰復令給捨看詳以白執政而檢正左右司檢詳擬行之然今諸路守臣所上言俱無甚可行特姑存政事而已紹興三年二月甲寅詔守臣到任半年具便民或邊防五事以聞著爲令

慶元緊要政目五十事慶元五年十月右諫議大夫陳自彊勉之上緊要政事條目三十門人才財用軍旅風俗諫諍蓄積法禁薦舉學校爵祿教化科舉命令賞

罰獄訟稅賦農田邊備禮制祭祀銓選任官監司守令奉天奉祖宗任相馭夷狄

荒政馬政等三十門請令侍從兩省講讀官進故事日於前項政事條目內選擇一事爲題先敍前代帝王施行得失而證以祖宗故事然後論今日事體所宜斷以己意俟其進入編爲一書如一旬而講一事則一歲之閒便有三四十事不過二年朝廷之大政講究畢矣疏奏從之已而學士髙文虎炳如又以二十事上之如前請稽古勤政威斷卹刑惠民久任文章考課選吏救獘宗廟奉親宗室兵制歷法錢幣漕運茶鹽常平義倉

何自然論薦舉趙子直秉政引用所知多自外徑除館學者何自然爲中執法以其廢壞壽皇成法嘗上疏言之元年六月己卯已而有旨除甲科及經擢用人外須歷知縣有政績諸司薦舉乃得除職事官用矯其獘命下自然復言若此用人必有二獘一則其人政事𨿽無可述而有勢力可宛轉移書屬剡薦鼎來二則諸司之中苟有彊有力者爲之主張則佗司莫敢違拒寒畯之士無繇可進請詔諸司取實有政績者連銜以聞仍關禦史臺照會若有不公許本堂覺察從之元年十一月庚戌自然𨿽有是言然終不能革嘉泰初鄧友龍察院復奏自慶元三年至六年在外被薦者無慮千餘人其閒或乏廉聲而舉充廉吏或素昧平生而舉充所知或不能文而舉可備著述至於廟堂亦無以處之願詔中外臣寮自今有人則薦無人則闕儻所薦非人當擇其尢覺察以聞疏奏從之元年七月丙戌然亦未嘗有覺察者

監司郡守至官交割庫金孝宗淳熙中有詔守臣任滿以見管錢物交後政或次官收訖申戶部置籍代者限一月核寔以聞著爲令九年正月乙亥時蜀人自爲總計及典方面者坐過例饋送各數萬緡皆停官九年正月戊子三月乙未

郡守銓量故事諸道守臣皆臨遣淳熙末上以嶺南蜀道遙遠始詔川廣知州軍見居川廣合闕到半年前奏事人及系見闕去處並令詣本路轉運司稟事仰漕臣精加銓量人才委堪任使非昏繆老病之人結狀保明申尙書省十年十月庚子然諸道罕嘗舉行紹熙末言者論漕司之權比制司爲輕而責亦不若制司之重權輕則不敢多有所廢黜責輕則不暇詳於顧計州縣不治職此之由請一付之制司權重則𨿽廢黜之多而有所不憚責重則顧計利害之深而不敢苟且如此則昏老疾病之人不得冒居而州縣無不治矣趙子直始爲政遂白行之五年十月辛卯其後行之數年議者不以爲當嘉泰元年五月復有一日並赴闕朝辭之知合州郭公燮等數人代者皆過滿帥臣劉仲洪因請於朝仍復令制司銓量免奏事焉大抵川陜道遠守臣奏事者多以爲勞若帥臣公心一意而無請托喜怒予奪之私則銓量爲得

嘉泰減奏薦嘉泰初言者以官恩濫請凡娶宗女授官者仍舊法終身止任一子乾道二年六月集議止任一子九年攺不作非泛兩府使相不得以郊恩奏門客文學歸正官不許添差極邊初官不許求郡大臣丁憂解官遇覃恩不得遷秩著爲令從之元年八月己卯

建炎至嘉泰申嚴贓吏之禁自祖宗開基首嚴贓吏之禁重者輒棄市眞宗以後稍從寬貸然亦終身不用建炎二年春髙宗復詔贓罪明白者不許堂除及親民差遣犯枉法自盜罪至死者籍其貲二月辛未四年秋詔自今犯贓免死者杖脊流配八月戊子是冬湖口令孫咸坐贓黥隸連州上謂輔臣曰祖宗時贓吏有例杖於朝堂者黥而特配尙爲寬典十一月壬子紹興四年秀州黃大本遂決刺焉然髙宗性仁厚但行之數人而止七年秋永嘉令李處廉貸死籍其貲自是爲例九月丙戌二十六年秋處守鄒栩犯贓當死栩鄒忠公志完子也上見其獄蹙額久之曰旣贓罪不可貸乃編置吉州九月癸丑隆興二年秋統制官魏尙者盜用所部軍食爲錢三千緡獄具孝宗諭湯丞相曰故事當直決湯丞相曰尙武人不足深責願陛下三令五申上勉從之九月己丑遂降詔禁止十月乙丑其後廣西提刑石亨義抵罪始刺配焉淳熙五年上旣申保任京官連坐之罰十年夏又詔自今自盜枉法贓罪至死者籍其貲仍決配不以秩位之髙下形勢之輕重朕將一槪施行六月戊戌遂命監司帥臣歲舉部內廉吏一二人具實迹來上令中書籍記無則闕之六月已未然亦未嘗有決刺者慶元元年倪正父爲吏部侍郎建言今之達官貴人贓以萬計監司臺諫按發不過放罷前之行遣旣不究實後之辧雪遂得有辭請自今以貪墨聞者𨿽未欲送獄根勘亦合差官究實懲治庶幾大贓治而小贓懲八月己丑其後亦不克舉行嘉泰二年冬言者又論臣僚贓累巨萬具載章疏投閒數月便得祠祿請自今皆須二年十一月庚午𨿽有是言然臺諫所論或得於風聞朝廷察其誣未嘗不抆拭也若究實懲治則贓者不得幸免而枉者可以復直矣舊以絹計贓者千三百爲一匹後增至二千紹興三年髙宗以絹直髙特下詔增一千九月辛未乾道六年復詔權以四千爲一匹二月甲戌迄今遂爲定制

近歲堂部用闕渡江以來員多闕少中外久患之紹興末寺監丞簿學官大理司直樞密院編修官始皆有待次者乾道五年秋孝宗遂命皆與添差一次自今須見闕乃得除然近歲東南郡守率有待闕至五六年蜀中亦三四年由是朝士罕肯乞外而勢要之人多攘闕者淳熙十三年詔自今存畱州郡十五闕止差一政令中書籍記以待職事官外補慶元元年又增爲三十闕非職事官補外毋得陳乞然廟堂牽於丐請率多借用嘉泰二年夏言者請以嘉興府處臺衢嚴信池袁撫江潮漳泰溫徽等州十五闕令中書再行注籍專待職事官請外補用如有經營畱闕之人令給捨繳駁臺諫論奏從之四月辛卯今監司帥臣亦有待闕者今年辛煥柄知夔州待除何侍郎異闕而侍左選人用六年闕侍右小使臣用五年半闕云小使臣初用五年一月��吏部請用季闕慶元六年閏六月半闕許之

嘉泰禁私史頃秦丞相旣主和議始有私史之禁時李忠光嘗以此重得罪秦相死遂弛語言律近歲私史益多郡國皆鋟本人競傳之嘉泰二年春言者因奏禁私史且請取李文續通鑑長編王季平東都事略熊子復九朝通略李柄丁未錄及諸家傳等書下史官考訂或有裨於公議乞卽存畱不許刊行其餘悉皆禁絕違者坐之二月甲午文所著長編凡九百餘卷孝宗甚重之季平子復皆嘗上其書除職遷官仍付史館柄以父任監行在都鹽倉乾道八年夏上其所編丁未錄二百卷自治平四年至靖康元年詔特攺京官六月戊戌付國史院然紀載無法學者弗稱焉其秋商人載十六車私書持子復中興小歷及通略事等書欲渡淮盱眙軍以聞遂命諸道帥憲司察郡邑書坊所鬻書凡事干國體者悉令毀棄七月戊申中興小歷者自建炎初元至紹興之季年𨿽已成書未嘗進禦然其書多避就未爲精博非長編之比也

建炎以來朝野雜記卷七甲集

宋李心傳撰

時事

張魏公誅範瓊範瓊者山東人靖康初乾離不入寇瓊以萬人勤王拜京城都巡檢使二帝北狩張邦昌僭立瓊實與其謀以此遷神龍﹪四廂都指揮使髙宗卽位釋其罪以爲禦營平寇前將軍明年冬俾將兵北伐瓊至東平虜方盛遂自淮西閒道移江東日以聲色自奉又轉而之江西苗劉旣誅呂安老爲諫官首奏其罪且有取瓊之策時陳待制戩爲監察禦史奉詔召瓊入朝瓊陳兵以待剝人以懼之陳不爲動徐謂瓊曰將軍不見苗劉之事乎願熟計之乃引兵趨行在旣至未肯釋兵因奏乞貸管軍左言等朋附苗劉之罪又言招盜賊十九萬人皆願聽臣節制上駭而怒於時呂忠穆爲相張忠獻在樞密忠獻奏瓊大逆不道罪惡貫盈今釋不誅他日必有王惇蘇峻之患上許之呂公奏曰臣與瓊舊有嫌不敢獨任其事願付張浚劉彥衝彥衝時權樞密院檢校文字忠獻退召彥衝謀之夜鎖吏於府中使爲榜札敕書皆備明日朝退乃遣神武右軍都統制張俊以千人渡江若捕他盜者使其眾甲以來因召禦營副使劉光世及瓊赴都堂計事瓊從兵溢塗巷意气自如食已忠獻等相顧未發彥衝坐廡下恐事覺遽取寫敕黃紙詣前揖瓊下謂曰有敕將軍可詣大理置對張公數瓊諸罪瓊眙愕彥衝已揭榜疏其罪狀於省門忠獻使光世出撫其眾曰所誅者止瓊耳若等固天子自將之兵也眾投刃曰諾卽分其兵隸神武五軍械瓊送棘寺後五日有詔賜死中外快之先是國威不立諸大將多偃蹇不恭及瓊就誅始知有國法矣

處州義役徳興義役乾道中範文穆成大知處州言松陽縣民輸金買田以助役戶爲田三千三百畝有奇排比役次以名聞官不煩差科可至一二十年者請命諸縣通行之事下戶部看詳江浙民久病差役催科往往破家竭產用是良民憚役爭訟囂然故文穆以爲言然事未下也及文穆爲中書舍人復言處州六邑義役已成可以風示四方美俗興化請命守臣胡沂以其規約來上從之乾道七年正月淳熙初知州事陳孺還朝乃言民閒貧富不均今止據舊規差役爭訟不已請依舊法以物力資次差募事下常平司三年二月已而用言者請命郡太守務在必行有能率先量與推賞六年正月言者又請有罰以禁其沮敗許之六年二月於是知常州李結請捐官田予民以充義役自兩浙始先以本州未經佃戶官田二十餘萬畝均給義役事下版曹給捨議遂命結措置以聞六年正月而卒不能行久之處之布衣上書申言義役事甚詳八年十二月詔知州事李翔修義役事翔因請民田百畝毋問其官民並僧道皆出田二畝以助保正長官爲置坫簿基子孫毋得覬覦此法一成可爲數百年之利上許焉然官民僧道旣出丁役錢又取其田以助役是再役也議者謂官吏科需法所當禁何立法以助殺人倍備之資由是處州舉人經禦史臺訴其擾十年六月翔不以爲然執政王魯公等皆是翔時蔣尙書繼周爲右正言因力論其擾民請罷翔議令兩浙見行助役去處聽民從便官司不得預或有爭訟令郡縣如著令行十五年冬十月也先是我先君子爲饒州徳興宰奉詔舉行義役事乃令民以田之多寡爲役之久近如多者役二年少者不過役三月又自三等以上各戶賦輸皆與之期不以委之保正至則隨手給鈔卽賫民一錢用是稅節賦時以後爲恥而保正之趨役亦爭先而不辭也邑人繪先君之像祠焉太府寺丞浮梁程宏圖爲之記今二十年矣其義役規約故在當有能舉行之者云

建炎以來朝野雜記卷八甲集

宋李心傳撰

雜事

宇文肅湣死事建炎初宇文樞密虛中應詔使北北人畱之後以爲樞密使紹興中虛中陰結中原忠義欲虜酋郊天日舉事而使朝廷應之先以蠟書來上秦會之用事遽繳其書遺北人髙宗不之知也會虛中事亦自泄致族其家株連死者甚廣淳熙中孝宗念其忠死始贈開府儀同三司謚肅湣且爲置後其孫紹節今爲右司郎中繳還蠟書謚議云爾而或謂未必然自露耳

何文縝建元帥議靖康中何文縝初相虜再犯京師康王在河北文縝請以帛書拜王爲大元帥淵聖可之文縝旣北去禦筆藏於其家紹興中文縝之弟持詣秦丞相乞進於朝秦方主和惡聞其事抑不奏秦死知萬州乃申建康乞會申王府禦筆所在秦氏取而還之淳熙十二年洪端明領史院請下隆州索其書編於中興日曆子通判邛州事令修以聞詔付史館遷令修一秩知邛州云

朝士投匭免知在故事臣民投匭上書者皆從檢院押出召保乃許自便紹興三年秋地震求直言太常少卿唐恕應詔上封事檢院官以故例待之辛閣學炳時爲臺端言有虧禮意請行在職事釐務官上封事者並實封牒送檢鼓院投進不在召保知在送便之限從之

大臣奪情服縿故事大臣奪情者服造光幘縿紫袍皁角帶道君惡之政和末始議以入公官不應變服遂以吉服朝然居家猶喪服也紹興初朱藏一起復右僕射請所服太常遂援政和近事爲請而居第則縿服去佩焉議者不以爲是

趙元鎭用伊川門人趙元鎭初相喜用程伊川門下士當時輕薄者遂有伊川三魂之目謂元鎭爲尊魂王侍郎居正爲彊魂以其多忿也謂楊山爲還魂以其身死而道猶行也時山初亡朱內翰震言於朝恩數甚厚故有還魂之目焉

鄭亨仲欲並掌利權建炎中張魏公爲宣撫處置使節制川陜京湖十三路便宜黜陟魏公旣罷其後去便宜猶於兵民財無所不總故其權常重若財賦舊以都轉運使領之然大抵皆隸宣撫司紹興中秦會之旣與鄭亨仲有閒十五年十一月始命趙侍郎不以太府少卿爲四川宣撫司總領官陰奪其柄亨仲不悟也趙入疆移文宣撫司用平牒亨仲見之愕而怒久之始悟其不隸己也十八年宣撫司罷又攺爲總領四川財賦錢糧自爲一司迄今不攺然自辛巳用兵後凡文臣執政官爲宣撫使則總領官用申狀受約束武臣爲宣撫使則抗禮平牒焉

節度使以軍禮見宣撫紹興中鄭亨仲爲川陜宣撫副使大會諸將閬州時吳武順璘楊襄毅政郭恭毅浩皆以節度使來會亨仲坐堂上吏贊客亨仲遽興日髙猶不出旣而政先執梃謁亨仲乃受之尋與璘浩循階以客禮見璘時以右護軍都統制駐武興浩以樞密院都統制駐漢陰而政在漢中實宣撫司都統制故也十八年始有旨並稱某州駐札禦前諸軍都統制然詣宣威府悉趨庭焉論者以鄭爲得體

虞甫長者虞甫丞相仕未達嘗調官臨安攜所注新唐書以干秦丞相書未上會其同舟者竊得本以獻秦甫知之乃更以佗書爲贄已而竊書者先去疑甫必怨已遇士大夫輒詆之甫還知渠州過夔沈守約丞相爲帥問甫以同舟之爲人甫稱其美守約屢語之甫不變守約曰是人毀君不容口君毋爲過情甫曰渠所長甚多但差好罵耳守約太息稱其長者未幾守約入參大政白召甫爲祕書丞以至大用云

陳魯公鎭物紹興末金海陵煬王臨江中外懼朝士多遣家爲避兵計時陳魯公爲左相獨鎭之以靜人心少安一日邊郡羽書來上趣召輔臣公獨後至中使屢趣之陳行愈益緩上嘗夜出手札欲散百官浮海避虜公對中使取禦札焚之當是時都人將遁去賴陳不爲搖都人乃止北兵退獨公與黃通老家屬在城中

張魏公薦士隆興初張忠獻公再入爲右相上注意甚厚使公條奏人才可用者公奏虞雍公允文陳魏公俊卿汪端明應辰王詹事十朋張尙書闡可備執政劉觀文珙王閣學大寶杜殿院起華宜卽召還胡資政銓可備風憲張舍人孝祥可付事任馮提刑時行馮少卿方可備近臣朝士中林侍郎栗王侍郎秬莫少卿衝可任臺諫皆一時選也時劉王杜三人皆以論事去國故公請召之其後悉爲名臣終孝宗朝不顯用者數人而已

趙溫叔使北趙溫叔爲舍人使北還入見上問朕何如葛王溫叔奏曰臣觀葛王望之不似人君規模气象不及陛下萬一中原不日可復也臣敢再拜賀上大悅

韓子師折虜使淳熙中虜人有舉進士第一者記其姓名不審奉使來賀正旦自負其辯頗淩慢王人時以韓子師彥古館伴一日虜使自謂其廷試賦云屯一百萬騎日射三十六熊之句以爲警策子師遽曰一百萬騎僅能得三十六熊何其也虜使惘然熊射侯也韓不學妄以爲熊羆之熊故北使猝無以應然自是辭色頗恭時人亦多韓之敏捷

蘇文忠贈官榦道末蘇文忠特贈太師世或不知其所以仁宗時蘇儀甫嘗爲翰林學士元佑中以其子子容貴贈太師始儀甫嘗遊金山題詩曰僧依玉鑑光中住人在金鰲背上行至是蜀僧寶印在金山摘其詩名軒爲玉鑑又屬張安國大書而刻之張跋云此詩翰林學士贈太師蘇公所賦也碑成僧摹以遺大璫甘升一日上過其直廬外望見索觀之意以爲文忠也時文忠曾孫季眞爲給事中它日上更書文忠詩以賜又識其末曰故贈太師蘇軾詩季眞拜賜疑之前白曰先臣紹興初嘗贈資政殿學士未嘗贈太師今蒙聖恩乞自朝廷行下上愕曰朕記贈太師久矣季眞不敢白閒爲執政言之執政因奏以爲言上始諭金山寺詩乃蘇紳也因卽曰如軾名徳昭著亦當贈太師於是降旨施行然上雅實敬文忠居常但稱子瞻或稱東坡舍人艸制有曰人傳元佑之學家有眉山之書詞頭無所憑故但爲好語耳

保任京官連坐保任京官犯贓連坐舊制也然近歲未有舉行者淳熙初錢師魏參政事會其所舉者以賄敗上疏自劾詔特鐫三官吏部因以他舉官名聞皆坐降秩紹熙初趙溫叔所舉以贓抵罪用故事當削三秩而溫叔時爲使相若降三秩則應落衮鉞爲銀靑光祿大夫朝廷難之於是自﹪國公降封益州郡公削其食戶二千而已其後周洪道連坐亦自益國公降封滎陽郡公用溫叔例益大國視郡公爲三資﹪國故削封戶

張敬夫遺表張敬夫帥荊州庚子春疾甚數丐免不許將死自作遺表來上邸吏以庶寮不得上遺表卻之上迄不見也其表曰再世蒙恩一心報國大命至此厥路無由猶有微誠不能自巳伏望陛下親君子遠小人信任絕一己之偏好惡公天下之見永淸四海克鞏丕圖臣死之日猶生之年敬夫了然不亂如此所謂古之遺忠矣敬夫卒之四日上聞知其疾病乃拜右文殿修撰奉祠敬夫始以父任爲右承務郎平生未嘗乞磨勘上知之其在廣西特進二秩爲承事郎故職𨿽髙終不得任子云

王瞻叔與王時亨爭禮自席大光後成都守臣率兼四川大帥惟本路監司以無轄之故得就廳事所下馬佗路則不然爲守者率侍從近臣故監司見者必上喝更乘小輿自側門入紹興末王時亨爲守王瞻叔爲轉運副使將穿戟吏以故事白止之瞻叔不平佗日檄府以某人按視金穀簿書遂傳呼入戟據廳設坐而謂典謁吏曰今日轉運副使來點檢成都府公事非見制置使也時亨不能語

郡守越境省親故事守臣無得越境者王正仲守揚其親居潤揚潤才隔一水正仲因乞告省親許之乾道中史丞相守紹興援例省其母於四明四明越屬郡也淳熙末耿直之侍郎爲四明守其父年九十矣直之以親病乞祠未聽直之用故事謁告歸江陰省親上特許之時有爲湖廣總領者以母老請用季春至湖州迎侍上亦許焉孝宗錫類之施每如此

奉祀汾陰寶淳熙十四年春有士人聶士願者獲一古印以皇帝駕奉祀汾陰之寶九字爲文重十三兩士願以爲眞宗西祀所作時吳少保琚爲淮東總領以五百千償士願取其寶獻於朝詔藏天章閣士願以其寶生金所鑄償價未足詣禦史府訴之蔣世修繼周爲中執法請命有司覆實且言祖宗遺寶復歸中禁縱使是銅亦當薄賞務重大體豈校細微事下工部將作監覆實驗之果銅也乃詔士願免罪三月己未按汾陰記封金匱用受命寶封石匱用天下同文寶此寶不見於記載故朝論疑之卒不加賞云

陳子長築紹熙堰兩淮土沃而多曠土人且耕且種不待耘耔而其收十倍浙民每於秋熟以小舟載其家之淮上爲淮民獲田主僅收十五佗皆爲浙人得之以舟載所得而歸有張拐腿者淮東土豪也其家歲收谷七十萬斛金人兵入執得之問以江南虛實張不肯言遂臠其兩股無餘終不以告乃捨之後旣退師張亦不死淮民因謂之拐腿云紹熙末陳子長損之提舉淮東常平以淮田多沮洳因築堤數百里捍之得良田數百萬頃事聞錫名紹熙堰子長除直祕閣淮東轉運判官朝廷念淮民至於捐其稅

建炎以來朝野雜記卷九甲集

宋李心傳撰

故事

潛藩州建軍府名舊制天子卽位嘗所領州鎭自防禦州而下皆升軍名若節鎭州則建爲府如英宗自齊州禦防使登極升齊州爲興徳軍神宗自忠武軍節度使建儲升許州爲潁昌府之類孝宗受禪以始封洪鼎宣建州舊有軍額則建爲隆興常徳寧國建寧府而劍州止升爲普安軍紹興中始再升爲隆慶府蓋用此制光宗自榮州刺史進封恭王今上自英國公出就傅后封嘉王四州皆爲支郡然三州躐升爲重慶英徳嘉定府而榮州至今不錫軍名蓋中書之誤

百官轉對故事百官五日一轉對紹興六年十一月詔百官應轉對而疾病者許封進文字更不引對其後秦相當國久惡聞人言於是百官當對者多托疾不上十七年八月詔自今當對而在告者疾愈日上殿命吏部約束之然所對者不過大理寺官十餘人姑應故事而已自孝宗臨政垂意人才乾道淳熙閒朝士抱才气者皆以得見上爲喜而碌碌者頗以轉對爲憂然士大夫不爲大臣所喜者往往其對班將至預徙佗官至有立朝踰年而不得見上者蓋輪其官而不輪其人此立法之獘

大臣賜書閣名宣政閒大臣賜書閣多得禦筆閣名若蔡京曰君臣慶會王黼曰得賢治定是也紹興初髙宗以平江朱南園賜韓忠武題其賜書閣曰懋功後秦申王閣曰一徳格天楊和王閣曰風雲慶會史會稽王閣曰明良慶會云皇甫坦賜書閣名紹興煥文

宰臣生拜太師國朝自建隆至紹淳宰臣生拜太師者五人爾趙韓王普文潞公彥博蔡魯公京秦申王檜史會稽王浩惟蔡秦二人以相臣特拜其它皆還政加恩云

親王生拜太師本朝親王生拜太師者五人眞宗朝楚王元佐仁宗朝燕王元儼哲宗朝吳王顥欽宗朝燕王俁越王偲皆以父兄行乃得之紹熙中嗣秀王伯圭以宗室特拜太師蓋王於光宗爲親伯父用優禮也

建隆至嘉泰宰相數國朝宰相自建隆至嘉泰凡一百有二人前輩旣自建隆元年至元佑五年一百三十年凡五十人自元佑五年至紹興六年四十四年凡二十八人以爲兩倍於前矣自紹興七年至今嘉泰二年六十六年其閒宰相或席不暇暖而才二十有四人蓋秦會之獨相十八年故也

中興宰相久任者中興宰相二十九人自秦申王外在位踰三年者八人而已王魯公淳熙八年相十五年罷凡七年畱﹪公淳熙十五年相紹熙五年罷京魏公慶元二年相六年薨皆五年陳魯公紹興二十九年相隆興元年罷凡四年虞雍公乾道五年相八年罷趙﹪公淳熙五年相八年罷周益公淳熙十四年相紹熙元年罷皆三年謝魯公慶元六年相至今亦近三年

宰相位公孤封國髙宗宰相十五人惟秦會之爲太師呂元眞爲少保其它未有至公相者而封國亦止二人秦益公檜張和公俊孝宗宰相十五人生至公少者五人而已史文惠太傅張忠獻陳正獻皆少師陳文恭虞忠肅皆少保然封國者已十人陳文公王文定皆封魯史文惠張忠獻陳正獻皆封魏湯特進封慶虞忠肅封雍梁文靖封鄭趙開府封﹪周少傅封許紹熙後宰相凡七人京仲遠以少傅封冀國公周洪道畱仲至謝子肅以少保封益﹪魯三國公葛楚輔余處恭官皆至特進宰相官爵之穹未有如近歲者也

中興宰相封國數中興宰相封國者呂忠穆成秦申王莘﹪慶冀魏益張忠獻和魏湯特進榮慶陳文恭信福魯史郡王永﹪魯魏陳正獻申福魏虞忠肅濟成華雍梁文靖儀鄭趙開府沂王特進信福冀韓魯周少傅濟許益畱少保申魯京文忠沂鄭冀魏謝少保申岐魯

一國封兩公故事一國未有封兩公者宣和末鄭達明封燕國公及薨蔡攸乃封燕國淳熙中史太保封魏陳少傅封福及慶典陳傅進封魏國公時史公尙亡恙也近歲趙沂公旣封﹪後數歲畱申公以左揆復封﹪國公一國二公蓋失於討論爾

宰相追封王爵中興宰相追封王爵者二人秦申王以久任史會稽王以舊恩皆異數也

中興諸將封王數中興諸將生享王封者四人張忠烈俊韓忠武世忠楊武恭存中吳武順璘追封眞王者五人張忠烈循魯楊武恭和吳武順信韓忠武蘄吳武安涪追封郡王者一人劉武僖光世安城郡王

中興外戚封王數中興外戚封王者自信安孟王忠厚始其後平樂韋王淵大寧吳王益新興吳王蓋永寧郭王師禹皆以元舅之貴乃得之慶元中韓太傅胃以中宮從曾祖封平原郡王蓋殊命也

髙宗朝參政最多太祖幹徳二年始置參知政事自是凡十三年止四人而已仁宗在位四十二年參知政事凡三十七人徽宗在位二十六年凡三十四人髙宗在位三十六年凡四十八人孝宗在位二十八年凡三十四人以累朝較之髙宗朝除人最多蓋秦丞相專權不欲其久在位故耳

小兩制除執政故事小兩制未有除執政者乾道二年蔣子禮始自中書舍人除僉書樞密院事

中興左揆數中興左相十六人髙宗朝七孝宗朝六光宗及慶元嘉泰三外此若範覺民洪景伯蔣子禮葉夢錫趙溫叔皆獨相而止居右朱藏一張徳遠史直翁梁叔子皆再入而亦止爲右揆焉

本朝宰執父在恩數本朝執政父在者若王文康溥章雷州惇張文孝觀吳正肅奎安觀文燾何開府朝廷皆因其入踐二府而峻加恩命然但除四品寄祿官致仕爾徽宗用李太宰邦彥秉政眷遇甚渥其父浦始特除右文殿修撰遷寶文閣待制奉朝請及死又贈雜學士謚宣云浦懷州人以鍛銀爲生其除拜皆非故事然當時無正之者政和初林彥正攄自翰院擢爲執政其父邵以寶文閣待制遷直學士蓋異之也近歲程參政松爲諫長其父九萬以子在臺省日久自直敷文閣除祕閣修撰嘉泰中以程入兩地再除華文閣待制提舉醴泉觀奉朝請視政和恩數爲優云

國朝父子祖孫兄弟宰執數國朝父子宰相二家呂許公申公韓魏公儀公祖孫宰相一家曾魯公欽道兄弟宰相一家韓康公莊敏父子執政十三家曹武惠子武穆韓忠憲子獻肅持國莊敏石元懿子文定陳晉公子恭公王仲明子忠王惠獻子安呂文靖子惠穆正獻範文正子忠宣恭獻曾宣靖子令綽蔡新州子彥淸蔡儋州子居安秦申王子伯陽王敏節子能甫祖孫執政八家張師黯孫翼王文獻孫康靖梁莊肅孫才甫富文忠孫季申張章孫元量張榮僖曾孫忠文錢文僖元孫處和蔣穎叔曾孫子禮兄弟執政十二家呂鎭南弟正惠陳文忠弟文惠任康懿弟安惠吳正肅弟正獻吳惠穆弟正憲韓獻肅弟持國莊敏王文公弟和甫蔡儋州弟元度鄧子能弟文洪文惠弟文安宇文仲理弟肅敏叔侄執政四家胡文恭從子修林文節從子彥振史簽樞從子文惠章文獻從孫質夫子厚三世宰相一家呂文穆從子文靖從孫正獻三世執政二家韓魏公子儀公曾孫似夫曾魯公子令綽孫欽道四世執政一家呂許公從父文穆子惠穆正獻曾孫舜徒

渡江後父子兄弟建節數三世四世五世建節渡江後父子建節十三家劉光世子景慶錢忱父景臻邢煥子孝陽韋淵子謙吳玠子拱吳璘子挺郭浩孫果楊存中子倓劉錡父仲武吳益子琚珽吳蓋子懷吳挺子曦兄弟建節七家吳玠璘錢忱愐韋謙讜吳益蓋吳挺拱吳琚懷珽李孝友孝純三世節度使一家吳璘子挺孫曦四世節度使二家錢忱髙祖俶曾祖惟演父景臻鄭藻大父紳父成之從子興裔五世節度使一家韓冑曾祖忠獻從子邈從孫同卿從曾孫

本朝未三十知制誥未四十拜相者本朝未三十知制誥者蘇文二十六吳元中二十七晏元獻宋宣獻王懿恪張安國皆二十八王文正夏文莊皆三十未四十執政寇萊公三十張魏公三十三晏元獻三十五蘇文錢宣靖韓魏公皆三十六趙韓王王沂公皆三十九富韓公四十未四十拜相者範覺民三十一吳元中何文縝皆三十八張魏公三十三

中興學士秉政者中興學士自建炎丁未至嘉泰壬戌凡七十人承旨直院權直並系大拜者十一人朱忠靖勝非沈特進該湯慶公思退虞雍公允文史魏公浩洪文惠適蔣觀文芾梁鄭公克家周益公必大魯公淮葛開府邲執政者又二十九人可謂盛矣

渡江後學士再入三入者渡江後學士三入者二人胡端明交修王端明曮再入者十六人張文靖守綦寶學禮沈忠憲與求陳資政與義孫資政近劉閣學才邵李侍郎椿年洪文安遵錢給事周材洪文敏邁劉忠肅珙鄭資政聞周益公必大王魯公淮倪侍郎思

國朝學士久任再入三入者學士久次者晁文淵迥十六年王文恭珪十三年王文忠堯臣十二年宋文安白章文憲得象趙淸獻抃楊內翰偉皆十一年陶尙書谷丁文度皆十年扈尙書蒙蘇參政易賈參政黃中李昌武宗諤孫文懿抃胡文恭宿皆九年徐常侍鉉楊文公億皆八年歐陽常侍迥宋宣獻綬歐陽公修皆七年梁給事周翰李相州維晏元獻殊馮宣靖元皆六年熙寧後學士率一二年卽遷久次者三四年而已髙宗朝湯慶公孝宗朝周益公始皆六年學士再入三入者宋文安兩入凡二十年李相州孫文懿皆十二年楊文公範仲文皆九年曾宣靖馮文皆七年葉道卿張文定皆六年宋景文楊宣懿皆三入而止五年渡江後周益公再入凡九年胡端明二入跨六年久次者止此二公而已

父子兄弟入院數錢文僖公記父子入院一家李文政昌武兄弟入院三家二竇可象望之二李文靖相州二錢希白師聖以爲極盛矣其後父子入院者又四家錢希白子飛梁仲素莊肅蘇儀甫子容洪忠宣景伯景嚴景盧兄弟入院者又九家二陳文惠康肅二宋元憲景文二吳正肅正憲二韓康持國二蘇文忠文定二曾文肅文昭二蔡元長元度二宇文仲理仲通三洪文惠文安景盧然洪氏父子兄弟入翰苑者四人古今所未有也

西閣久次祖宗時西閣久次者王晉公再入凡十六年朱公巽十二年盧崖州十一年扈日用李孟雍皆十年張尙賢石文定皆九年錢文僖宋宣獻李儀父皆八年李相州王沂公劉子儀張文孝皆七年盛文肅錢希白丁文晁文莊皆六年

非進士除內外制臺諫經筵史館事始國朝非進士出身除學士自林彥振始韓持國已省試合格但避嫌不赴廷試除舍人自顏夷仲始除講官自吳傳正始除諫官自徐師川始除臺官自曾統始除史官自邵博始任申先已先賜出身除修注後乃入史院

中興講讀官節料中興講讀官三大節料大觀文錢百五十千酒十瓶大資政以上錢百千酒十瓶從官錢五十千酒六瓶余官錢三十千酒三瓶紹興十五年冬所著令也

制科宰執數國朝制策登科四十人至宰相者一人而已富文忠執政者九人夏文莊竦吳正肅育張文定方平田宣況吳文肅奎邵安亢蘇文定轍李黃門淸臣範榮公百祿

詞科宰執數自紹聖乙亥至紹熙癸丑以宏詞中選者凡七十二人其後至宰執者十一人孫忠定傳滕樞密康盧左丞益張文靖守範參政同秦忠獻檜周樞密麟之洪文惠適洪文安遵湯慶公思退周益公必大入翰苑者二十一人吳龍學盧左丞益孫尙書覿張文靖守滕樞密康胡尙書交修範參政同劉侍郎才邵王端明曮湯丞相思退周樞密麟之洪丞相適洪樞密遵洪內翰邁莫直院濟周丞相必大趙舍人彥衝李尙書巘陳侍郎峴陳內翰宗召

狀元大拜數建隆以來狀元已沒者六十九人而大拜者七人而已呂文穆蒙正王文正曾李文定迪宋元憲庠何開府梁文靖克家趙銀靑汝愚是也執政凡十一人楊樞密礪王景莊嗣宗蘇參政易陳文忠堯叟張文孝觀蔡文忠齊王文忠堯臣馮文京許黃門將陳樞密誠之鄭樞密僑是也節度使二人陳康肅堯咨王懿恪拱辰是也

父子祖孫兄弟狀元父子兄弟賢良國朝父子狀元三家張去華子師徳安徳裕子守亮梁顥子固祖孫狀元一家沈遘孫晦兄弟狀元二家二陳文忠康肅二孫漢公鄰幾父子賢良一家錢希白子明逸彥遠兄弟賢良二家二錢子髙子飛二蘇文忠文定

狀元舉制科唐貞元中魏宏以狀元舉賢良自是無繼之者至國朝而狀元舉制策者復二人孫舍人何孫學士曁二公咸平初連榜冠多士咸平四年同以賢良方正登科近古所未有也

狀元年三十以下數狀元年三十以下者王宣徽拱辰汪端明應辰年十八沈內翰遘年二十莫內翰儔二十二梁內翰顥張舍人孝祥王尙書佐皆二十三楊樞密礪蘇參政易木尙書待問皆二十四王丞相曾王參政堯臣張監丞唐卿賈內翰黯彭尙書汝礪﹪舍人涇皆二十五何僕射趙丞相汝愚皆二十七蔡樞密齊宋丞相庠馮樞使京楊監丞寘姚祕書穎王叔興昂皆二十九陳樞相堯叟張參政觀詹舍人騤許僉判奕皆年三十

狀元十年執政五年持橐人數狀元及第不出十年而執政者呂許公蒙正丁丑榜癸未年參知政事凡七年董資政徳元丁卯榜甲戌年參知政事凡八年梁鄭公克家庚辰榜己丑年簽書樞密院事凡十年狀元及第不出五年爲侍從者余給事自及第至給事中凡二年蘇參政易霍侍郎端友自及第至知制誥凡四年陳英公堯咨自及第至知制誥凡五年此外呂許公何文縝自登第至大拜十二年梁鄭公自登第至大拜十三年而王文正馮文趙莊叔自登第至知制誥亦止六年趙溫叔自登第至爲中書舍人亦止八年

狀元三年執政者二年持橐者秦伯陽紹興十二年以右通直郎登第一年而爲禮部侍郎三年而知樞密院事其子塤紹興二十四年登第明年爲禮部侍郎古今所未有也

狀元特任子仁宗時狀元孫曁楊寘死於京皆得官一子紹興元年六月利州通判何洙言其弟渙死於承事郎大學博士請予一子官許之其後黃司業終於承議郎直顯謨閣淳熙中余校書復終於奉議郎慶元中皆特官其子一人用此故事

近臣舉禦史祖宗故事禦史有闕例命兩制學士舍人爲兩制給捨中丞知雜侍禦史知雜京同舉一二人自官制行朝廷直除而已淳熙初孝宗始復故事命近官參舉然從官皆畏避鮮敢以聞故此制又廢至紹熙末才一舉行耳

南班宗室及堂後官臺參事始中興後南班宗室赴臺參自士移等始紹興四年二月朔堂後官赴臺參自魏彥等始紹興三年九月丙子皆本臺請也

舍人引嫌不艸制紹興初王剛中居正獨員爲中書舍人時適當三制一其弟居修攺京官二甥劉立道除起居舍人三本身磨勘剛中引嫌自言乃命左司郎官周綱權舍人命詞行下其後李舍人誼兼直學士院屬李丞相伯紀辭免潭帥有詔不允而李嘗劾伯紀伯紀免章略曰當時言路公肆詆誣李亦以爲言乃命劉舍人一正艸制焉都司行制詞合下艸批答二事皆東都所未有也先是胡尙書交修直學士院其丞公請祠不許胡當爲答詔引嫌於朝乃命胡明仲舍人爲之遂爲故事

舍人艸內制近歲翰苑止雙員淳熙五年學士周洪道爲禦試詳定官直院範致能除參知政事本院闕官得旨遇有撰述文字依例權送中書舍人十四年學士洪景盧知貢舉直院李獻之出使主待制詔孔目官李植請於朝遂用五年例云

檢正讀錄黃紹興二年十二月韓世忠賞功文字給事中賈安宅除部侍郎門下後省闕官乃詔檢正李與權書讀此事亦前所未有

密白舊制樞密院事並過門下省乾道元年十二月癸丑言者請自今樞密院已被旨文書並關中書門下依三省式畫黃書讀以示欽重出命之意從之然密院機速事則不由中書直關門下省謂之密白慶元三年樞密院以密白遷補潛邸醫官二人給事中許深父以非舊典爭之遂寢其命

給捨不許列銜奏事自元丰分三省中書舍人於制敕有誤許其論奏而給事中乃所以駁正中書違失紹興以來閒有駁正或給事中中書舍人列銜同奏乾道五年二月辛亥中書舍人汪養源言神宗官制以中書爲出令之地而門下審駁覆正然後付之尙書三省皆置官屬以便相彌縫可否分守甚嚴無礙侵越今給捨列銜同奏則是中書門下混而爲一非神宗所以明職分防闕失之意上以爲然詔復從舊例

禮官學士爭詔紙乾道中李仁父爲禮部郎中洪景盧直學士院時占城入貢詔學士院答敕景盧引故事乞用金花白藤紙寫詔而仁父上言當從紹興近例用白藤紙作敕書景盧以爲侵官論奏其事上曰禮官議禮豈可謂之侵官近例可憑止從紹興可也景盧深不懌其後仁父修四朝列傳垂就而卒上命景盧續成之景盧筆削舊史乃無完篇蓋素不相樂也於是上促進書甚急而新書未畢王偁季平以東都事略來獻遂取用焉或者但見新書疏略舛誤甚多而不知倉卒之閒不暇考擇也書成進禦景盧援季平於朝得直祕閣云

官告式自建炎後侍從及宗室南班官遷除始給告大卿監防禦使以下止用黃敕其後以絹代綾羅纈羅代錦監察禦史已上用錦紹興四年始命職事官監司已上並給告十四年始用錦其後又詔內命婦及外命婦郡夫人已上乃得用网袋及銷金其餘則否淳熙十三年李叔永昌圖爲工部侍郎用郊恩贈其父用賓少師私命文思院工閻諒以銷金綾紙爲告陳子榮侍禦劾於朝坐落職奉祠

前從官許服紅帶故事從官不帶待制已上職名而罷者止服黑帶佩魚淳熙中王仲行自吏部尙書除端明殿學士知紹興府未行以言章奪職仲行朝辭上殿服金帶垂魚而入合門吏止之仲行卽解所佩魚合門猶以爲不可乃從小吏假黑帶以見仲行殊不平十年十月始有旨權侍郎以上罷任不帶職許服紅排方黑犀帶仍佩魚自是遂爲定制

紫衫自軍興士大夫始衣紫窄衫上下如一紹興九年八月甲子詔公卿長吏毋得以戎服臨民復用冠帶然迄不行秦會之死魏道秉政復舉行之論者以爲擾士人貧者尢患苦之未幾道爲臺諫所攻遂罷攻章中數事此其一也於是紫衫旣廢士大夫皆服涼衫乾道中李獻之爲學士爲上言會聚之際顏色可憎今陛下上奉兩宮宜復紫衫爲便上從之蓋自渡江以來人情日趨便不可復故矣

國卹服涼衫紫衫孝宗之喪趙子直當國始令臣服白涼衫皁帶以治事逮終喪乃止論者以爲是及光宗之喪禮部侍郎陳宗召復請百官以日易月禫除畢服紫衫皁帶以治事從之

渡江後賜墓碑額渡江後大臣未有賜墓碑額者紹興初上始書韓文定神道曰世濟盛徳之碑其後得此賜者亦不多秦丞相父淸徳啟慶秦丞相決策元功精忠全徳陳文恭精忠顯徳楊和王安民定功佐運興徳劉忠顯旌忠褎節吳信王安民保蜀定功同徳韓蘄王中興佐命定國元勛史太師純誠厚徳元老周益公忠文耆徳

大臣謚之極美者大臣謚之極美者有二本勛勞則忠獻爲美論徳業則文正爲大有國二百年謚忠獻者才三人趙韓王韓魏王張魏公是也謚文正者才亦三人王沂公範汝南公司馬溫公是也其品可知矣李司空王太尉皆謚文貞耳宣政閒蔡卞鄭居中亦謚文正終不足錄渡江後秦檜謚忠獻實博士曹冠爲之

定謚不許更易慶元末京丞相薨賜謚文穆旣而其子沆請避家諱攺文忠於是言者以爲楊億巨儒旣謚曰文議者欲加一忠字竟不之與夫欲加一字猶且不可況謚以二字又欲極美乎望敕所司自今議謚務當其實其或不然當準古法以選舉不實論若定謚已下其子孫請再更易者以違制論從之

渡江後攺謚渡江後公卿謚號王仲言揮麈錄有之但殊脫略今不能盡記記其更易者韓師朴丞相初請謚王剛中爲博士謚曰文禮謚法奉議順則曰禮取其爲禮官時不主王荊公坐講之議也而韓氏子謂自來未有以禮爲謚者以白時相範覺民覺民語剛中剛中不爲攺於是用吏部覆議攺爲文定左選侍郎李長民京東帥曾孝序之死難也博士錢葉謚曰剛湣執政嫌之乃攺曰威韓都尉嘉彥之請謚也博士華權定爲夷節而方庭實在考功以端節易之司馬侍郎朴之賜謚也博士詹林宗定以忠肅而張敬夫在吏部以忠潔易之此四者皆於謚未定之前更易者也代州王忠植之死也太常謚爲義節而秦丞相以忠字無之爲疑令別議太常謂若以忠爲謚則子孫誦之非易名之義也遂已孝宗初立命有司爲嶽飛作謚太常議危身奉上曰忠使民悲傷曰湣孝宗以爲用湣字則於上皇爲失政卻之乃攺爲武穆此二者皆於謚已定未下之前有所退卻者也劉萃老丞相初謚正肅當矣而正字犯丞相父名乃攺爲忠肅趙崇公叔寓初謚惇美矣而惇字與光宗禦名同音其曾孫徳光請於朝攺謚淸此二者皆出於謚號已下之後然迫於名諱不容不避者也蓋自紹興至淳熙六十餘年之閒攺謚才六七皆有所爲非京丞相之比矣張參政綱初謚文定汪聖錫爲吏部尙書駁之乃攺章後其孫貴竟復謚文定焉

建炎以來朝野雜記卷十甲集

宋李心傳撰

官制一中朝官

丞相總論建隆至乾道相名更易丞相秦官也自漢末攺爲大司徒歷代不能正國初循唐制以三公至列曹侍郎同平章事爲宰相首相帶昭文館大學士亞相帶監修國史末相帶集賢殿大學士神宗新官制於三省置侍中中書二令虛而不除以尙書左右僕射兼門下中書侍郎爲兩相然中書揆而議之門下審而覆之尙書承而行之則是首相不復與朝廷議論矣元佑初司馬公相乃請令三省合班奏事分省治事自紹聖以後皆因之時議者謂門下相凡事旣同進呈則不應自駁已行之命是省審之職可廢也政和中蔡京以太師總領三省號公相乃廢尙書令攺侍中中書令爲左輔右亦虛而不除攺左右僕射爲太宰少宰仍兼兩省侍郎靖康中何文縝將拜相夜夢人持弓矢射中其僕乃先乞復太少宰爲僕射吳正仲當制請更爲丞相不從建炎三年呂元直初相議者請並三省爲一於是元直解中書侍郎攺同中書門下平章事干道八年孝宗稽古攺左右僕射爲左右丞相去侍中兩令之名遂爲定制

禦營使禦營宿﹪使禦營使者建炎元年六月始命宰相李伯紀爲之本以行幸總齊軍中之政其後遂專兵柄樞密院幾無所預呂元直在位專恣尢甚臺官趙元鎭等以爲言元直遂免時議者以爲宰相之職無所不統本朝沿五代之制政事分爲兩府兵權付於樞密比年又置禦營使是政出於三也請罷禦營使以兵權付之密院而以宰相兼知庶幾可以收兵柄一賞罰節財用四年六月甲戌遂以宰相範覺民兼知樞密院事罷禦營使及官屬以其事歸密院爲機速房禦營使一員或二人以宰相兼副使一員以執政官兼參贊軍事以從官兼提舉一行事務以大將兼其將佐有都統制一員及五軍統制已下官紹興三十一年金海陵入境上將臨江視師其冬以和義郡王楊存中爲禦營宿﹪使事平復免明年孝宗卽位又以禦營使命之然但自名一司掌殿前忠勇等軍非復建炎之比矣

都督軍馬同都督都督古官也晉宋閒有之自唐以來不置紹興初呂元直復相謀進取秦會之亦欲奪其權乃共議令元直以左僕射都督江淮荊淛諸軍事置司鎭江元直覺之遽歸而命孟富文以參知政事權同都督已而落權字四年趙元鎭自知樞密院事爲川陜宣撫處置使元鎭以與吳玠共事爲嫌乃攺都督川陜荊襄諸軍事五年春元鎭與張徳遠並相遂帶兼都督諸路軍馬入銜七年秋徳遠將罷先廢都督府隆興初徳遠再入乃命以樞密使都督江淮軍馬焉二年徳遠去位都督府復廢其秋紇石烈志寧入寇詔湯進之以左僕射爲之進之逗𨖻不行乃命王瞻叔以參知政事爲同都督瞻叔亦丐免於是遂命和義王楊存中代爲都督府非宰相而爲都督自存中始

都督行府張魏公之爲都督也以行府爲名凡事干朝廷則關會三省樞密院孟富文時在政府大不平曰三省密院乃奉行行府文書邪因稱疾求去隆興初魏公再爲都督時宰相陳魯公湯慶公皆主和議故朝廷所行多與都督府異魏公乃言臣節制江淮馬軍其進退調發當從督府取旨施行近日主兵官及帥守監司輒以軍期事務徑申朝廷乞札下依本府指揮仍取當行人責軍令狀外謹具奏知上曰豈有不申朝廷之理十月辛巳乃詔江淮軍馬調發應援從督府取旨施行其餘事務並令申奏如舊

督視軍馬督視軍馬者紹興三十一年冬十一月葉審言始以知樞密院事爲之朝議以審言非相臣故其名下都督一等蓋不考趙丰公故事失之也隆興初張魏公旣爲江淮都督乃命汪明遠澈以參知政事督視湖北京西軍馬焉方城失守汪責臺州遂令魏公督之

制國用使同知國用事制國用使舊未有隆興初言者請法有唐之制命宰相兼領三司使職事財谷出納之大綱宰相領之於上而戶部治其詳上是之命祕省討論來上干道二年冬遂命宰相兼制國用使參知政事同知國用事五年二月戊申罷國用司八年正丞相官名夏四月詔丞相事無不統所有兼制國用事與參政更不入銜云

參知政事參知政事自太祖朝始置元丰官制攺爲門下中書侍郎尙書左右丞建炎三年合三省之政於是李漢老自尙書右丞攺除參知政事復舊制也故事丞相謁告則參預政事之臣例不得進擬差除惟丞相薨罷上未得人則參知政事行相事多不踰年少者才旬月獨淳熙初葉夢錫罷相龔實之行丞相事近三年言者以爲懷私擅政遂有英州之禍焉

樞密使樞密使自唐以來率二員周末魏仁浦吳延祚並爲之國初仁浦拜集賢相自是止除一使至太平興國初曹武惠彬楚景襄昭輔始復並除後未有繼之者及眞宗中年以王文穆陳文忠並爲樞密使由是遂爲故事迄仁宗不攺英宗治平四年文忠烈呂惠穆神宗熙寧五年文忠烈陳秀公並使樞密用此故事髙宗紹興十年張循王俊韓蘄王世忠旣罷兵乃並除樞密使十二年張循王猶在位時以孟信安王忠厚爲山陵使乃亦暫拜樞密使焉渡江後元樞並除蓋有所爲也

知樞密院事知樞密院事太宗淳化二年始置以張遜爲之然使與知院未常並除熙寧元年文潞公呂宣徽爲使陳秀公自會稽召爲知院非故事也元丰官制行廢樞密使故政和末鄧莘公官至少保猶止爲知院焉其後鄭居中蔡攸童貫之徒旣位三公乃更領樞密院事紹興七年秦申王爲使沈忠敏自同知遷知院事蓋張魏公旣薦秦相未欲其與已並又以故相不可除他官乃先白髙宗降旨以本兵之地事權宜重依祖宗故事置樞密使而知院同知院亦皆仍舊由是並除自後則否

樞密副使祖宗故事樞府置使則除副使置知院則除同知院淳化二年太宗旣以張遜知密院於是寇忠湣溫恭肅皆自副使攺同知院事康定元年仁宗用晏元獻公爲樞密使於是王鄧公杜正獻鄭天休皆自同知攺除副使自後皆然元丰末廢副使渡江後秦申王首復除樞密使王敏節副之旣而張韓二大將並除樞密使嶽武穆副之合故典矣近歲張魏公汪明遠虞父王公明王季海周洪道王謙仲趙子直繼除樞密使而其副止稱同知蓋相承之誤

簽書樞密院事簽書樞密院事太平興國四年置是時石元懿公以兵部員外郎充樞密直學士止用本官職簽書自是初除皆帶密直及罷政乃拜端明殿學士焉太宗至眞宗朝文臣簽樞才五人其四人遷樞副張文定以本官罷至神宗時曾公綽以憂去免喪乃除端明元佑後王彥霖劉仲馮皆以端明罷遂爲故事元丰官制廢簽書其後童貫以使相爲之上以貫官至三司乃更爲領院事靖康初李參政回首拜延康殿學士簽書延康令爲端明自是遂爲故事

同簽書樞密院事同簽書樞密院事自郭宣徽後不置明受末李漢老鄭致剛嘗並拜未及謝而上反正李遷右丞鄭落同字紹興七年王倫交割地界亦命帶焉其後不復置隆興末虞雍公一爲之

升朝官除簽樞簽書樞密故事有以員外郎爲之而無三丞以下爲之者元佑初王彥霖以承議郎龍圖閣待制除授乃特遷朝奉郎建炎後張全眞富季申皆自奉議郎禦史中丞除簽樞亦用此制靖康二年曹忠達輔紹興十四年李資政文會皆以升朝官爲之曹承議郎李奉議郎蓋中書失之而舍人無正之者

樞密參用文武張說本末自建炎以來樞密使副參用文武仁宗親政以後但除夏守斌王貽永王徳用狄靑數人英宗朝郭逵一人而已元丰攺官制武臣不爲二府政和末始命童貫簽書河西北面兩房事後遂領院事焉靖康用兵乃除種忠憲師道建炎中復除王襄湣淵時苗傅等不平遂有明受之變自是武臣不復典樞密矣紹興九年秦丞相將罷三大將兵柄乃以樞密副使授之蓋自童貫後皆因事用人非常典也乾道七年張說爲明州觀察使樞密都承旨說娶壽聖皇后女弟上厚眷之時爲政乃除說簽書樞密院事制下朝論哄然說辭不果拜遂以安慶軍節度使還第焉踰年復以是命之說亦不辭又踰年遂進知樞密院事淳熙元年秋罷爲太尉尋降觀察使居撫州三年冬許自便七年秋卒上念之詔復承宣使陳給事峴封還錄黃乃止說子薦文州刺史說敗亦貶郴州薿明州觀察使

外戚典樞密祖宗盛時率用外戚典兵馬而無使樞密者惟慶曆中王鄧公貽永以主爲之然議者不以爲忝元佑中韓文定在樞密其弟端節旣選尙爲臺諫所攻旋亦罷去紹興初樞密都承旨闕執政請以保靜軍承宣使邢煥爲之煥懿節後父也上曰朕不欲戚裏任朝廷官乃不許上受禪韓平原冑自知合門事除都承旨亦固辭因自請奉祠云紹興中孟仁仲使樞密蓋以典山陵故事已卽罷之

樞密院屬官樞密院屬官舊有都副承旨以武臣爲之編修官二員以文臣爲之熙寧中始以文臣爲都承旨元佑後又詔恩數如權侍郎紹聖初廢髙宗在會稽武臣辛道宗爲都承旨頗用事紹興初道宗旣免乃詔用兩制爲之元年十二月丙寅然但閒除一二人而已淳熙中王抃用事久孝宗惡焉遂復用士人今上初立薛象先以戶部侍郎兼都承旨何自然以爲非祖宗成憲斥去之建炎中又用元丰故事置檢詳一員祿賜與都司外郎等三年六月庚午時禦營司旣廢密院置幹辦官四員旣而以其名不雅馴攺爲計議官在編修官之上建炎四年十一月己卯紹興十一年始省四月庚寅

三省樞密院賞功司建炎初李伯紀爲政始於三省樞密院置賞功司呂元直初相遂省之及範覺民以宰相兼樞密乃於密院置機速房紹興二十九年又罷辛巳用兵復置逮乾道八年始罷凡錢糧事歸三省邊防兵政歸密院焉

拾遺補闕遺補唐官也太宗以正言司諫易之淳熙十五年正月兵部侍郎林栗言國家累年以來宰執百僚職無虛位禦史三院亦不乏人獨諫諍之官尙有闕員居其位者往往分行禦史之職至於箴規闕失寂無聞焉願依唐制置拾遺補闕左右各一員皆三年爲任仍面加訓諭官以遺補爲名不任糾彈之職孝宗從之以許深夫薛象先充其職班著在監察禦史之上請給人從依監察禦史例光宗立復省

直學士院權直學士院行宮直院學士院權直翰林權直

直學士院自開寶二年盧丞相多遜始權直學士院自開寶六年張舍人澹始翰林權直自乾道九年崔舍人惇詩始學士院權直自淳熙五年崔舍人惇詩始國朝故事率以從官兼直院若左右史少卿監之類則止稱權直院焉近歲崔大雅以樞密院編修官趙大本以校書郎陳內翰宗召以著作佐郎兼直蓋特命也紹興末髙宗視師建康時何內翰溥屬疾不能從而直院虞父使兩淮乃命唐立夫以起居郎兼行宮直院車駕還復省

庶官兼侍講故事經筵官自兩省臺端以上並兼侍講若大卿監以下則止兼崇政殿說書元佑中司馬公休以著作佐郎兼侍講時朝議以文正公之賢故特有此命榦道末張敬夫以吏部員外郎入侍經幄用公休故事亦兼侍講焉自攺官制後庶官非二史而兼侍講者才數人範純甫司馬公休張敬夫是也國朝經筵非進士出身者三人吳傳正呂原明張敬天

翰林講讀學士翰林講讀學士眞宗朝始制元丰官制去翰林字及學士名元佑中復之以命蘇子瞻趙元考而已渡江後獨範元長嘗一爲之

史館專官陸務觀本末自眞廟以來史館無專官神宗嘗欲付曾子固以五朝史事乃命爲史館修撰使專典領其後子固所艸具不當神宗意書不克成孝宗時修五朝史列傳久而未畢遂召李仁父洪景盧踵爲之皆奉京祠不兼它職者數年而史始畢蓋自開院至成書凡二十有八年秉筆者百有餘人時景盧請修九朝正史上許之景盧復言制作之事已經先正名臣之手是非褎貶皆有據依乞命後來史官無或輒將成書擅行刪攺然書未就而景盧去國淳熙末修髙宗實錄但以它官兼之至紹熙末年而功未及半陳君舉直學士院建請以右文殿祕閣二修撰舊史館校勘三等爲史官自校勘供職稍遷祕閣修撰又遷右文殿修撰在院三五年如有勞績就遷次對庶幾有專官之效無冷局之嫌然亦不克行明年但增檢討官三員限一年畢其後又七年而髙錄始成時當修髙宗正史孝宗光宗實錄朝論覺無專官始外召傅景仁陸務觀爲在京宮觀免奉朝請令修史於是務觀還政久矣乃落致仕以爲同修國史兼實錄院同修撰焉務觀山陰人時年七十有八

提舉祕書省提舉祕書省者官制以來無之政和中初置以命蔡攸其後秦伯陽繼居是任紹興末髙宗召信安孟王忠厚爲醴泉觀使乃命提舉祕書省以寵之月過局如宰執例孟王薨亦省

提舉太史局提舉太史局者舊例以近臣秉之熙丰閒司馬公王和甫繼居是任後不復置紹熙五年十月復置以命薛象先明年何自然以非舊典爲言遂罷去蓋務反趙子直之政而不詳考也太史局日官舊止於五官正孝宗時始增春夏秋冬中五官大夫

六院官六院官檢鼓糧料審計官告奏進也例以京官知縣有政績者爲之亦有自郡守除者則繼卽除郎如鹿伯可是也故恩數略視職事官而不入雜壓紹興十一年胡汝明以料院除監察禦史遂遷副端乾道後相繼入臺者有宋惇書蕭之敏陳升卿傅淇等數人而六院彌重號爲察官之儲矣淳熙初龔實之秉政其內弟林宓幹辦審計司遇郊恩而林尙京秩乃白上以六院官班寺監丞之上林用是得封贈父母龔後爲謝廓然所論南竄此其一事也紹熙二年夏六月院官始復入雜壓在九寺簿之下焉五月庚戌降旨

環﹪官環﹪官者唐有之領宿﹪兵若今之二衙祖宗時其官不廢然無職事但以處藩帥代還及宗室除拜而已元丰官制攺外臣皆不除惟宗室則如故隆興中孝宗始命學士洪景嚴等討論故事因復置以授武臣其法正任除上將軍承宣使至刺史爲正任遙郡除大將軍以階官領刺史至承宣使爲遙郡正使除將軍武翼大夫已上副使除中郎將武翼郎已上使臣以下左右郎將訓武郎已下皆有添給及從人而無職事若除管軍則解或領合門皇城司之類則仍帶焉惟戚裏子弟不除是時李太尉顯忠首除左金吾﹪上將軍上諭湯慶公曰此正如文臣館閣耳平時在環中庶見得人才近歲郭太尉杲自右驍﹪郎將受知孝宗以本官����職事不二三年遂至邊帥矣迄今環﹪官皆爲戎帥之儲云

內侍兩省入內內侍省內侍省皆宦官職也舊號前後省紹興三十年九月以前省無職事遂廢之今入內內侍省舊後省也吏額三十五人分五房所掌內殿引對臣發金字號收接邊奏賜臣寮到闕茶藥新除執政官禦史中丞支賜宗室節度使已上生日宰臣已下夏臘藥春幡勝新火喜雪禦筵每月奉香表往歹贊宮忌辰酌獻看經設獄太廟薦新奏告差宮闈令大禮執事奏主進冕祈禱降禦封香車駕行幸差官應奉人使在道及到闕燕賜宣召學士及試官禦試一應事務聖節賜宰臣以下齋筵皇太子乳香執政官酒果辧驗迎奉到禦容賜蕃夷宴大朝會差應奉等官皆其職也其官有都知副都知押班等名色渡江後又掌藏金國誓書八寶內東門司內侍省屬也掌機密門戶合同憑由司掌禦前及宮禁取索金帛禦藥院掌應奉禮儀衣服湯藥舊制內侍遇誕節許進子年十二試以墨義卽中程者候三年引見供職紹興三十二年冬張眞甫爲殿中侍禦史以宦者員眾爲上言之孝宗曰朕有此意久矣祖宗時止許人進一子朕意欲依祖宗法眞甫奏事畢上曰此曹人多則黨盛今入數已不少若平時無事猶可設使當母后少主之時豈不能爲禍漢唐之事是已遂命內侍省開具見在人數奏聞元年會慶節權免進子於是定以二百人爲額焉

合門合門左列淸選也舊有知合門事同知合門事多以外戚勛貴爲之其下有合門宣贊舍人掌唱贊書命合門祇候掌侍﹪班列乾道閒孝宗始仿儒臣館閣之制增置合門舍人以待武舉之入官者先召試而後命又許轉對如職事官供職滿三年與邊郡遂爲戎帥部刺史之選云近歲熊提刑飛譙知合熙載姜節使特立之進皆自此階故武臣以舍人爲淸要紹興初蔣介有召試之命葛楚輔丞相言介武舉第一人乞免試上從之二月九日丁卯降旨

建炎以來朝野雜記卷十一甲集

宋李心傳撰

官制二

宣撫使

宣撫使祖宗時不常置有軍旅大事則命執政大臣爲之累朝但除向文範文正富文忠文忠烈韓獻肅五人仁宗徵儂智髙以狄靑爲宣撫使武臣爲宣撫自此始熙寧末神宗命郭逵討交趾逵前執政然但以招討使爲名惜之也建炎三年張魏公以知樞密院事爲宣撫處置使其後杜丞相周仲孟富文趙元鎭虞甫王公明鄭仲一沈徳之輩皆自二府出爲之虞公始以元樞除資政殿大學士矣上恐未足爲重後二日乃復帶知樞密院事焉若前宰相爲宣撫者則自渡江以後亦止除李伯紀呂元直朱藏一三人紹興元年劉光世以使相宣撫淮南武臣非執政而爲宣撫使自此始二年李泰發以端明殿學士爲壽春等州宣撫使文臣非執政而爲宣撫使自此始然自紹興至嘉泰武臣止劉光世韓世忠張俊吳玠嶽飛吳璘六人從官止李泰發王伯召二人蓋重之也紹興末詔以楊存中爲江淮宣撫使劉恭父不書錄黃遂寢其命時又詔虞甫以兵部尙書爲湖北京西宣撫副使會存中命格於是復攺川陜宣諭使而存中措置兩淮焉

宣撫處置使

宣撫處置使舊無有張魏公始爲之其行移於六曹寺監帥司皆用札子而六曹於宣司用申狀紹興四年趙忠使川陜六年韓忠武使京東淮東皆帶處置字入銜然忠後不行而韓在山陽特隆其名而已非魏公處置之比也故事大臣爲宣撫使者於三省樞密院皆用申狀若建都督府則止用關而已隆興初魏公以少傅爲江淮宣撫使頃之拜樞密使都督江淮軍馬及符離師潰內外紛然公上表待罪上曰罷樞密使宰相陳魯公曰如此則是罷政乃降特進復爲宣撫使陳正獻公時參贊軍事言於孝宗曰降官示罰自古所有今𨿽張浚自請然人情觀望徒使號令不行請復正其名上不從周元特時爲侍禦史亦言官爵者人臣一己之私其人有罪隨卽貶降可也若都督之名則國家用人之權柄豈得亦行遞減上納其言遂復督府之名矣凡前兩府及從官爲宣撫使於六部用申狀總領所用公牒監帥司及所部郡縣得用札子云魏公爲江淮宣撫使申明行移除三省樞密院外並用札子蓋以少傅札六部也

宣撫副使

宣撫副使舊無有建炎三年周仲宣撫兩浙以郭太尉仲荀副之武臣爲宣副自此始其後福建韓世忠川陜吳玠皆有此授紹興二年張忠獻旣被讒將召歸先爲置副命王伯召盧立之爲之文臣爲宣副自此始其後邵澤民踵爲之然但帶權字紹興中胡承公鄭亨仲在川陜嶽鵬舉在荊襄楊存中在淮北皆不置宣撫使而數人者第以副使爲名蓋靳之也久之鵬舉落副字其餘則否

宣撫判官

宣撫判官者熙寧初韓康公使陜李邦直以知制誥爲判官實上幙也紹興中劉彥衝嘗受張魏公便宜之命爲宣判其後張宗元呂祉亦爲之十年楊和王以太尉爲淮北宣撫副使劉信叔以節度使爲判官二帥禮抗權均猶轉運副使判官之比非復熙寧之制矣

宣撫使官屬

宣撫使官屬者張魏公出使張通夫深以端明殿學士程純老唐以寶文閣學士王子尙庶以龍圖閣待制並爲謀議官劉彥衝子羽以徽猷閣待制爲參贊軍事趙應祥開以祕閣修撰爲隨軍轉運使傅彥濟雱馮元通康國以尙書郎幹辦公事皆非常制也紹興四年始著令參謀視提點刑獄參議視轉運判官機幹在諸州通判之上至今不攺

招討使

招討使古官也熙寧閒始命郭宣徽一人建炎四年李成圍江州詔以張循王爲江西招討使位宣撫使下制置使之上著爲令紹興五年以嶽鵬舉爲湖北襄陽招討使鵬舉請州縣官不法害民者許移罷從之十年兀朮掠三京以韓張嶽三帥兼河南北招討使三十一年海陵南牧以吳璘劉錡成閔吳拱李顯忠兼陜西河東北京東西招討使蓋遙領其地非張嶽之比也隆興元年以顯忠爲淮南京畿京東河北招討使邵宏淵副之未領職卽罷

招撫使招撫處置使

招撫使古無有淳化末李順據成都趙景肅昌言以參知政事爲川陜招撫使後不復置建炎初李伯紀奏以張龍圖所爲河北招撫使所益都人嘗爲監察禦史喜言兵汪廷俊等惡之未及出師而所廢紹興十年北兵取河南地制以劉雍公光世爲三京招撫處置使以援劉錡會兀朮已敗乃駐軍太平州踰年復罷三十一年孝宗卽位以成閔張子蓋李顯忠三大將爲湖北京西淮東西招撫使子蓋死劉寶代之逮和議成乃罷

制置大使

制置大使古無有紹興三年趙忠始爲江西制置大使其後席大光帥潭益李伯紀帥江西呂元直帥河南皆領之大光在成都得旨位宣撫副使上凡監司不法許舉案八年李泰發爲江西帥以前執政亦帶安撫制置大使是歲大光以憂去胡承公自給事代之始去大字至今不攺

制置使

制置使自熙丰後多以武臣爲之建炎元年郭太尉仲荀制置東南盜賊請監帥司並聽節制許之其後王襄湣淵劉武僖光世韓忠武世忠張忠烈俊嶽武穆飛吳武安玠關毅勇師古劉忠武錡皆爲制置使掌兵事建炎末議者令帥臣悉帶制置使張達明爲江州帥以便宜竭取屬郡之財上聞之詔除用兵聽依便宜余悉禁止其它刑獄財賦事則歸之監司焉三年又八月己亥十一月辛亥詔旨四年遂罷制置使之名惟統兵官如故自休兵後獨成都守臣帶四川安撫制置使掌節制禦前軍馬官員升攺放散類省試舉人銓量郡守舉辟邊州守貳其權略視宣撫司惟財計茶馬不與又有沿海制置使以明州守臣領之然其職止肅淸海道節制水軍非四川之比也

宣諭制置使

宣諭制置使舊無有紹興元年上以江湖寇盜多貢賦不繼乃命孟富文以戶部尙書充江東西河南宣諭制置使理財治盜富文未行而秉政遂以爲福建宣撫使焉

宣諭使

宣諭使舊有之以宣諭徳意爲職而已不與軍事渡江後所遣尢數紹興二年冬分遣禦史五人宣諭東南諸路觀風問俗平反獄訟宣布徳意踰年乃還六年又遣範右司直方宣諭川陜九年又遣方察院庭實宣諭三京皆使者職也時李察院寀被旨宣諭江西乃專督捕盜遂罷爲廣西提刑是年新復陜西詔樓仲輝以僉書樞密院事往永興宣諭鄭亨仲以祕書少監爲參謀予﹪卒千人因制置移屯等事宣諭之權自此重矣十一年鄭亨仲宣諭川陜始建使名得與邊事三十一年汪中丞澈宣諭京西河北得旨撫勞將士體訪事宜三十二年虞雍公宣諭川陜乃專招軍買馬其年王瞻叔代之亦參軍政蓋自鄭亨仲後其權任在宣撫之亞焉

撫諭使

撫諭使建炎元年以路公耿伯順爲京城撫諭使副始建使名四年以中書舍人李正民爲浙江湖南撫諭使且令按察官吏能否伸理民閒屈抑紹興元年以吏部侍郎傅崧卿爲淮東撫諭使采訪民閒利病及措置營田等事後不復置建炎初又命禦史馬伸等八人撫諭東南兩河川陜三年命吏部郎中方聞撫諭淮東紹興二年命吏部郎中周隨亨駕部員外郎李願二人撫諭川陜皆不帶使字其餘如建炎末周文若太傅使勞李成賜以器幣紹興初胡承公察院督捕閩盜亦皆以撫諭使爲名云

鎭撫使

鎭撫使舊無有建炎四年上自海道還會稽時江湖荊浙皆爲金人所蹂而郡盜連衡以據州郡大者至十餘萬朝廷不能制範覺民爲參知政事謂此皆烏合之眾急之則並死以拒官軍莫若析地以處之盜有所歸則可以漸制乃言於上請稍復藩鎭之制少與之地而專付以權擇人久任以屏王室臣多以爲不可覺民曰今諸郡爲盜據者已十數曷若朝廷爲之使恩有所歸上亦決意行之其五月覺民爲右僕射是月甲子覺民請以淮南京東西湖南北諸路並分爲鎭除茶鹽之利仍歸朝廷置官提舉外佗監司並罷上供財賦權免三年餘聽帥臣移用更不從朝廷應付遇軍興聽從便宜仍許世襲上曰便令世襲恐太重當俟其別立大功然後許之時劇盜李成在舒蘄桑仲在襄鄧郭仲威在維楊T慶在髙郵皆卽以爲鎭撫使其後河南翟興山陽趙立歷陽劉東海李彥先與T慶皆戰死而淮寧馮長寧以地降劉豫紹興初諸鎭或亡或死遂不復除久之但餘荊南解潛而已五年趙元鎭相召潛主管馬軍遂罷鎭撫使蓋鎭撫使之有聲者文臣惟陳規武臣惟嶽飛王彥解潛李橫耳

發運使

發運使祖宗盛時有之置司眞州歲漕江湖粟六百萬斛以贍中都渡江後江湖寇盜多發運司第職糴買而已紹興二年正月遂罷發運司以其錢帛赴行在八年起居舍人句龍如淵建言戶部非生財之地請置諸路水陸度支轉運等使置司蘇杭戶部侍郎李彌遜因請復置發運司別給糴本錢數百萬緡廣行儲積分毫不得取供近用以待恢復之須徽猷閣待制程邁爲江淮荊浙閩廣經制發運使專掌糴事邁入辭上疏言唐劉晏爲九使財賦悉歸於一國朝始分爲二而三司使居中發運使居外相爲表裏今租庸分於轉運司常平分於提舉司鹽鐵分於茶鹽司以至鼓鑄則有坑冶司平準則有市易司總之以戶部而發運使徒有其名固辭不行上不許已而右諫議大夫李誼請令檢察營田市易等事俾總六路而制其盈虛亦不行第令和糴而已其冬李泰發秉政以爲虛縻廩祿請罷發運而復常平九年正月遂廢發運使以戶部侍郎梁汝嘉爲經制使乾道六年虞丞相當國三月奏復發運司以戶部侍郎史正志爲江浙京湖淮廣福建等路都大發運使朝論不以爲宜汪聖錫黃通老二尙書言之尢力執政皆不之聽然正志實無能爲但峻督諸司州郡多取羨財而已其年十二月正志以奏課誕謾貶乃復廢發運使焉

經制使

經制使者宣和閒陳亨伯資政始以大漕兼之亨伯創比較酒務及以公家出納錢量取其贏以佐用度其後翁端朝中丞繼爲之紹興初與發運俱罷九年正月復置以戶部侍郎梁汝嘉爲使司農少卿霍蠡爲判官以檢察內外失陷錢物舉催未到綱運措置糴買總領常平爲職未幾曾諫言其無益而多費遂省之十三年八月上諭大臣曰今漕司各掌一路有無不能相通可仿發運置都轉運使一員通掌諸路糶糴選從官中曉財谷者爲之上𨿽有是言然亦不克久也紹興中又有總制司以執政官領其事先是經制司旣廢諸路貢賦或不時至五年閏二月孟富文以參知政事提領措置財用富文請以總制司爲名許之其職略視經制司七月富文罷詔沈忠與權領六年三月忠敏罷政詔總制司官候除執政日取旨旣而不除後二年乃復置經制發運使凡二司金穀本末語在財賦事中建炎初又以馬忠爲河北經制使王傅亮爲河東經制副使名𨿽同然實掌兵事云

都轉運使

都轉運使渡江後惟四川有之明受元年三月始以黃右司爲四川水陸制置發運使置司遂寧府未行而反正遂除兵部侍郎明年張魏公出使川陜遂以趙應祥爲隨軍轉運使專一總領財賦應祥言總領財賦於四路漕計或不相關當正其名使知有所統屬張公是之紹興六年冬遂除應祥都轉運使後又置副使或判官十五年省都轉運使以其事歸宣撫司用鄭亨仲請也其年十月汪侍禦渤言制軍給食通而爲一𨿽密院戶部不得而專於是復置總領矣紹興二年十月嘗置江湖等九路都轉運使置司湖州未幾卽廢之

總領諸路財賦

總領財賦古無其名靖康末髙宗以大元帥駐軍濟州命隨軍轉運使梁揚祖總領措置財用然未以名官也建炎末張魏公用趙應祥總領四川財賦始置所系銜總領之官自此始其後大軍在江上閒遣版曹或太府司農卿少調其錢糧皆暫以總領爲名而四川攺置都轉運司故總領又廢紹興十一年諸將旣罷兵乃置三總領以朝臣爲之皆帶專一報發禦前軍馬文字蓋又使之與聞軍政不獨職饋餉而已凡鎭江諸軍錢糧隸淮東總領治鎭江建康池州諸軍錢糧隸淮西總領治建康鄂州荊南江州諸軍錢糧隸湖廣總領治鄂州其位在轉運副使之上十五年復置四川總領治利州天下凡四總領矣乾道七年並淮東總領所入淮西以有發運使故也未幾復舊然東南三總領皆仰朝廷科撥獨四川總領專制利源卽有軍興朝廷亦不問故趙應祥榷鹽酒而王瞻叔括白契以佐軍需云

館職爲總領

諸路總領故事皆帶在內金穀官若太府司農卿少丞戶部列曹郎中員外郎之類淳熙中趙溫叔用宇文郎中子震爲淮東總領時宇文尙爲館職以未歷郡不可除郎乃命以著作郎兼權金部郎官爲之以館職領錢糧非舊典也當時皆不以爲是

提點鑄錢

提點坑冶鑄錢公事自咸平初有之渡江後屢罷屢復語在財賦事中乾道六年並其事於發運司發運司罷遂復之淳熙五年又加都大二字於提點之上以仿川秦茶馬后又置提點江淮鐵冶鑄錢公事以淮西漕臣兼之

武臣提刑

武臣提刑祖宗以來有之後罷去建炎元年以盜賊未衰復之然但管捉殺而已四年又罷之乾道六年五月復置諸路各一員皆選公廉曉習法令民事之人如無聽闕大臣乞依故事加同字不從於是武憲橫於四方至有六曹尙書典藩而被按者淳熙末上知其不便遂不復除今止除朝臣一員而已

提舉常平茶鹽

提舉常平官自熙寧初置元佑紹聖閒罷復不常建炎元年五月復罷二年八月復諸道常平官還其糴本自靑苗錢不散外常平免役之政皆掌之九年置經制司攺常平官爲經制某路幹辦常平等公事未幾經制司罷復爲常平官久之復置提舉東南以茶鹽司兼領四川以提刑司兼領仍別置官吏及歲舉升攺員然常平錢皆取以贍軍今特掌義倉及水利役法振濟等事而已無復平糶之政矣

安撫使

安撫使舊號帥臣祖宗時惟陜西河東北三路及益廣桂有之建炎初李伯紀建言諸道皆帶安撫使而廣東西仍舊制加經略二字其制今存然兵事皆屬都統民政皆屬諸司安撫使特虛名而已又有管內安撫者自軍興以來有之蓋諸將在邊假使名以爲重事定亦廢今金均黎楚等數州以極邊得存又有廣西安撫都監邕州守臣兼帶瓊管安撫都監瓊州守臣兼帶外此則俱不帶云

馬步軍都總管

馬步軍都總管祖宗時大帥職也舊名都部署避英宗諱攺之三路帥臣得兼事權甚重以武臣爲之副今江浙淮廣荊湖利路帥臣皆帶都總管但存虛名而其副特以處貴遊外戚及離軍之人無可釐之務蓋以厚祿優之非復祖宗之制矣

兵馬都鈐轄

兵馬都鈐轄祖宗時不常置成都大府也帥臣第帶兵馬鈐轄而兩武臣之爲鈐轄者與鈞禮熙寧茂夷之變蔡仲遠自渭入蜀始以都鈐轄爲名蔡下令兩鈐轄循階神宗不樂遂罷歸於是馮當世以前執政來爲安撫使而都鈐轄之名不帶矣建炎末宣撫司始命盧立之復帶都字自後益瀘歧廣桂五州牧皆以都鈐轄爲稱而江西贛州以多盜其守臣亦帶江西兵馬鈐轄至於武臣爲路鈐者亦無尺籍伍符然每歲猶往諸州按閱特存故事而已閒有得旨葺治軍器或訓練禁軍者則仍帶入銜云

諸軍都統制

諸軍都統制古無其官宣和閒西南用兵大將或三四人不相統一故卽其中拔一人爲都統制以總之兵罷則如故建炎元年五月旣置禦營司遂擢王襄湣淵爲都統制都統制名官自此始其後神武五軍及川陜宣撫司都督府樞密院皆有之紹興初諸大將官旣尊悉號宣撫使其將佐則謂之統制官去都字十一年三大將兵罷乃擢其偏裨爲禦前諸軍都統制自太尉至諸司使副皆得爲之惟官至使相則帶領都統制職事十八年川陜三大將亦如之今興元江陵建康鎭江府興金鄂江池州及平江許浦水軍皆除都統制恩數略視三衙權任在帥臣之右焉官卑者亦止稱副都統制

副都統制

副都統制紹興七年始置後省乾道三年五月荊南都統制王宣久病上恐其不起且方邊報不一乃除員琦爲副使同管軍欲宣愈攺授已而諭輔臣曰朕欲今後江上諸軍各置副都統制一員令兼領軍儲佗日統帥亦使主將顧忌不敢專擅妄作大臣皆曰善上因欲令軍中自推遷葉子昂丞相言不可上悟曰極善當自朝廷除人不然卽似唐藩鎭大臣言副都統制禮數宜有隆殺且爲條約將上上曰如此庶幾佗日不致爭權越禮誤國家事遂行之然興州自吳挺亡後未嘗除人蓋重之也其佗軍數少者副都統帥亦不並除云

統制統領官

統制統領官三衙及禦前軍將佐也祖宗時發兵但以路分州都監等領之神宗用兵始置百三十將是在鈐轄路分之外矣渡江後大軍又有統制同統制副統制統領同統領副統領等其下乃有正將副將準備將之名皆偏裨也舊制準備將而上自主帥升差仍先申樞密院審察乾道七年建康都統制王宏罷乃升差將佐數百人代者王友直言於朝二月庚申有詔訓練官部隊將而下軍中一面升差仍申朝廷照會紹熙四年正月乙酉詔江上諸軍升差統制至準備將者令主帥解發三人赴總領所選擇一名事旣行諸將皆不以爲便慶元三年二月戊午詔今升差並委主帥選擇令總領或屯軍處守臣審覆保明申密院紹熙指揮勿行自是主帥之權復重矣

建炎以來朝野雜記卷十二甲集

宋李心傳撰

官制三

皇子除官例祖宗故事皇子初除防禦使太祖第二子及英宗初爲皇子並除防禦使太宗以後或封王或封國公漢恭憲王初封﹪王鎭恭懿王初封徐國公之類其閒亦有封郡王郡公者昭成太子初封廣平郡王吳榮王初封安樂郡公之類神宗諸子初除皆節度使封國公稍遷郡王加平章事平章事今開府儀同三司至出合封王則始兼兩鎭加司空後皆因之司空今之少保紹興末莊文太子自蘄州防禦使躐拜少保封鄧王淳熙末今上自安丰軍節度使亦拜少保封嘉王蓋重長嫡也視祖宗時恩數爲優云

親王贈官例舊制皇子皆贈三師二令元丰攺官制以侍中中書尙書令爲三省長官不爲贈典乾道中正丞相官名削侍中兩令之位故魏惠憲王𨿽孝宗愛子生止爲使相薨止贈兩州牧蓋上意以子弟居師傅官不順而三省長官已廢故但以州牧優之慶元中嗣秀王以山陵總護之勞當遷而官已至太師乃拜兼中書令王辭不拜已而上有殤子亦贈太師中書令追封王不知今官制已無二令之名此有司失詳考也

宗室兩鎭節度使故事同姓秉旄者非親弟愛子無得兼兩鎭熙寧初惟相孝定王允定榮易王允良以屬近行尊乃得之慶元初嗣秀王伯圭旣辭中書令詔有司別議優崇之禮始命兼兩鎭焉國朝二百五十年宗室秉雙旄者僅三人爾

知太宗正事知太宗正事仁宗始置用太祖太宗之後屬近行尊者各一人於是首命濮安懿王爲之自是率以近屬官至王相者領焉渡江後頗用南班往往多不得人無以表率更事刻削宗室皆患之淳熙初宗正官闕趙溫叔言崇宣公不之賢自江西轉運判官召爲右監門﹪大將軍忠州防禦使知大宗正事非常制也不字仁仲曾祖懷榮穆王宗暉蓋濮王第六子祖仲損沂王父士圃以南班扈駕北遷乾道中遙拜集慶軍節度使仁仲中進士第所至有聲積官昭慶軍承宣使在宗司數言天下事上甚重之其諸孫多進士髙第者

宗室奉使自熙丰以來宗室𨿽爲外官未嘗有出使者乾道七年春趙溫叔爲賀金國生辰使孝宗特命武翼郎兩浙西路兵馬鈐轄伯驌副之時方議受書禮故特選之爲介也近歲善義不艱皆以尙書郎使北蓋用伯驌例云淳熙十一年親賢宅多才爲正旦副使南班近屬出疆者止此一人耳

宗室知舉及任學官紹興末孝宗有詔宗室不許注學官七月丁未乾道中師烜者廷試中甲科自言於上於是許注甲科八年五月乙亥淳熙中旣詔宗室省試十人取一吏部尙書周洪道乃請許充學官及考試從之六年十一月壬午紹熙中遂命趙子直知貢舉而外郡至今不差試官蓋有司循習之過也

三公備官三公自祖宗以來罕嘗備官獨宣和末三公至十八人三少不論也太師三人蔡京童貫鄭紳太傅四人王黼燕王俁越王偲鄆王楷太保十一人蔡攸肅王樞至沂王渡江後以用兵故紹興十二年秦申王爲太師張循王韓蘄王爲太傅劉安城王爲太保其後乾道初楊和王吳信王並爲太傅紹興初史會稽王爲太師嗣秀王爲太保蓋自紹興後三公未嘗備官焉

太師並除故事太師未嘗並除紹聖初始有文潞公彥博吳榮王顥宣和中蔡魯公京童貫鄭平樂王紳靖康初燕王俁越王偲紹興中秦申王檜張循王俊紹熙末史會稽王浩嗣秀王伯圭

文臣節度使節度使祖宗時非近屬及有大功者不除宣和末節度使至六十人議者以爲濫親王皇子二十六人宗室十一人前宰執二人大將四人外戚十人宦者恩澤七人靖康初因中丞陳賓王言九人換授梁師成朱梁方平以罪死而宗室以覃恩建節者十有四人將帥特拜者二人凡六十有二人以月奉及歲賜計之是一年費緡錢七十萬也渡江後節度使率不過十許人自建炎至嘉泰宰相特拜者六人呂忠穆張忠獻虞忠肅皆以勛史會稽王以舊趙﹪公葛文定以恩執政一人葉右丞夢得從官二人而已張端明登楊敷學倓

外戚節度使國朝外戚罕有建節者太祖時杜審進以元舅之尊窮老才得節度使仁宗用張堯佐一時名臣力爭之其後除拜浸多中興後外戚節度使二十有二人孟後侄忠厚鄭後侄孫藻韋後弟淵侄謙讜邢後父煥弟孝揚吳后弟益蓋侄琚環郭后弟師禹夏后弟執中謝後弟淵李后侄孝友孝純韓後曾季祖冑父同卿從祖邈徽宗王貴父舜民髙宗劉貴父懋

恩舊節度使哲廟以前節度使未有以恩澤除者若王顯張冕輩𨿽以舊恩貴然皆以嘗任密府乃得之崇寧後始除郭天信朱二人紹興中曹勛韓公裔乾道中曾覿嘉泰中姜特立譙令雍皆以攀附恩累官節度使

宦官節度使眞廟以來宦者官𨿽尊止於遙郡承宣使而已宣和閒始除童貫楊戩梁師成譚稹李梁方平等十許人靖康初政皆眨奪之渡江以來閒有爲正任承宣使者慶元中王徳謙已除節度使大臣交奏乃不行徳謙亦坐斥語在時事中

兩鎭三鎭節度使國朝元臣拜兩鎭節度使者才三人熙寧初韓魏公元丰中文潞公紹興中呂誠公是也然三公卒辭之渡江以來諸大將若韓張吳嶽楊劉之流率至兩鎭節度使其後加至三鎭者三人韓蘄王鎭南武安寧國張循王靖江寧武靜海劉安城王寧國寧武保靜舊制惟婦人封得兼兩國若大長公主及上乳母皇太后姊妹皇后母之類是也政和中蔡京以明堂成封陳魯國公辭不拜其後童貫遂封徐豫國公紹興中秦檜以進書恩亦封秦魏國公大臣兼封止此三人而已時京檜卒辭於是三代及小君皆加兩國之贈乾道中上旣立太子欲加恩魏邸始封韋夫人爲韓魏國夫人親王夫人兼封亦前此所未有自後恩平王夫人吳興兪夫人及國母卜夫人並用此例

兩國公主兩國夫人故事郡主未有兼封者崇寧中上謁濮安懿王祠時王女惟曹氏婦安康郡主在乃特封安定普寧郡主賜甲第居之其後未有此比

郡公不著開國字國朝封爵之制階至奉直大夫職至權侍郎已上遇郊封縣開國男若從官經恩則累加至某郡開國公若將相虛邑實封通滿萬戶則封國公而無封郡公者惟宗室追封則有之凡宗室贈節度使則追封國公贈承宣使則追封郡公贈觀察防禦使則追封侯近歲費戒父以避祖名始詔系權銜不著開國字亦前此所未有

執政爲閣學士故事曾任宰相不爲資政殿學士蓋降職至大資政止曾任執政不爲閣學士蓋降職至端明止淳熙中魏丞相杞初以端明殿學士起廢而林樞密安宅亦以龍圖閣學士奉祠前是舊相未有爲端明若閣學士以前執政爲之則自張天覺路公後惟秦會之餘黨李文會巫伋等八九人其執政僅三月餘故用此例

庶官除次對庶官補外未嘗有除次對者紹興初太常少卿蘇遲密院檢詳歐陽懋請外時方錄用黨人子弟大臣以蘇文定公之子而歐陽文忠公之孫也皆特除待制與郡論者以爲言乃攺集英殿修撰焉其後少常久次者始除直龍圖閣檢詳以下罕有得職名者云

外官除次對祖宗時自三司使禦史中丞翰林學士知制誥之外未有侍從職事官故邊帥積勞者率以直龍圖閣除天章閣待制元丰官制後惟實歷權侍郎以上乃得之淳熙中吳茶馬摠程舍人叔達皆自外除待制蓋殊命也趙子直當國言者以爲今賢士大夫往往不樂爲外官蓋外權太輕𨿽欲有所施設而不得騁故也今日之勢莫若稍重外重外之術必使帥漕總領可以馴致於從官而後可久任可久任而後可以責事功詔可紹熙五年十一月戊申未幾子直去位亦不克行慶元初楊庭秀始自外祠躐除華文閣待制

寄祿官分左右寄祿官分左右字元佑政也紹興初復舉行之淳熙初宗室善俊者建言以爲本範純仁偏見孝宗納其說又去焉今任子雜流惟細轉通直郎奉直中散大夫如故若帶貼職則超資焉故小京官鎖廳登第者號爲平遷兩任徑轉三官蓋有出身人不爲監當故也

中散大夫七樣錦中散大夫舊謂之十樣錦今不然矣舊奏子職官今初品官耳初奏通仕郎出官與將仕郎同但以拜命日理服緋年月舊身後許上遺表推一子恩今減一年磨勘耳奏薦𨿽不隔郊然滿四名有止法其實與正郎無異它所存但虛文謂之七樣錦可也

減年對實歷磨勘舊制以恩例減磨勘年者率以四年爲一官故有初攺官入部數綱而徑轉朝奉郎者朝廷患之隆興二年春始著對使實歷之令及乾道三年郊祀左選奏補三百人右選千七百餘人六年郊祀左選奏補二百餘人而右選如故蓋以文臣對使實歷故也淳熙中議者請祠官無實歷者𨿽遷至員郎以上毋得任子事下祕書省國史院時鄭少嘉尙書修國史建請京朝官以上須實歷一任者乃許任子孫八年正月辛未從之

選人攺官額選人攺官舊無定數紹興後多不過九十人少或至五十人紹興二十年八十八人二十五年六十八人三十年七十四人三十一年五十人捕盜及職事官皆不在數三十二年遂至一百十三人孝宗患之隆興元年四月詔以百員爲額乾道三年七月又通四川爲百二十員七年十月有司請不限員奏可時虞丞相當國也淳熙初上以官稍嚴升攺之令於是六年引見攺官不及七十員而捕盜在焉周洪道爲吏部尙書七年二月因請以七十員爲額是年四月又增八十員職事官並引見攺官六十五人四川換給一十五人特旨攺官不與十三年三月又詔職事官攺官在八十員歲額之外自是歲攺京官者僅百員迄今遂爲永制

奏舉京官奏舉京官祖宗時無定數有其人則舉之太平興國後諸州通判亦得舉京官熙寧中取以爲提舉常平官員數元佑中嘗暫復之至紹聖又罷淳熙六年九月上以歲舉京官數濫命給捨臺諫議之王仲行希呂時兼給事中乃請六曹寺監戶郎右曹郎官同歲減舉員三之一諸路監司減四之一禮部國子監長貳減三之二前執政歲減二員諸州無縣者歲止一員歲終不除運副而判官補發者不理爲職司奏可慶元元年十一月復詔判官補發副使狀理爲職司又詔職司狀不得用二紙用姚察院愈奏也在京選人舊無外路監司薦舉渡江後詔以六部長貳作職司乾道七年九月罷之惟館學官通理四考不用舉主攺官蓋累聖優賢之意

減舉吏員館學攺官例近制選人實歷十二考者減舉主一員先是紹興二十九年七月敕令所刪定官嘉興聞人滋請歲於攺官員中差減員數以待實歷十考舉主不及格之人庶抑貪冒而養廉潔上命給捨議之洪景嚴張安國言此法一開則選人不出十餘年坐至京秩乃止隆興初始舉行之舊舉主須員足乃以其牘上若將舉物故或罷免則不計故有得薦牘十餘而不克磨勘者淳熙中始有逐旋放散之令人皆便之隆興元年三月己酉詔選人十二考無贓私罪者減舉主

攺官須入初攺官人必作令謂之須入紹興中數申嚴之後亦或廢孝宗在位持之甚嚴慶元初復詔除殿試上三名南省元外並作邑五年四月又用程察院松言詔大理評事已攺官未歷縣人並令親民一次著爲令舊捕盜攺官人並試邑是月陳正言自彊請初任未終之人先注僉判一任方許親民從之自後𨿽宰相子殿試甲科人無有不宰邑者矣

廣南攝官初祖宗朝以廣南地遠例入不足以資正官故使舉人兩與薦送者試刑法於漕司以其合格者攝兩路正攝凡五十人月俸人十千米二斛滿二年則錫以眞命後又增五十人號曰待次崇觀後又增五十人號曰額外其注擬皆自漕司建炎初敕歸吏部踰年無願就者吏部請復歸漕司從之

宮觀使祠官供給近制前宰相見任使相領京祠者並爲宮觀使若在外則少保已上始得使名使相已下提舉宮觀而已淳熙初史會稽王以崇信軍節度使開府儀同三司提舉洞霄宮蓋用此制紹興初趙﹪公以鉞充醴泉觀使家居非舊典也近歲葛文定以覃恩除使相亦止提舉洞霄宮舊祠官無供給政和中蔡京著令庶官降本資序二等侍從以上不降趙忠爲相始除之

功號功號始唐徳宗國朝因之至元丰乃罷中興後加賜者三人而已韓蘄王世忠揚武翊運功臣張循王俊安民靜難功臣劉安城王光世和眾輔國功臣此外惟安南國王初除及經恩亦加功號

檢校官檢校官者自唐以來有之凡內職崇班今修武郎武臣副率以上初除及遇恩皆帶若文臣則樞密宣徽節度使始帶焉自三公謂太尉司徒司空三師僕射尙書常侍至賓客祭酒凡十餘等元丰攺官制武臣承宣使已下皆罷惟存檢校三公三師以待節度使之久次者政和後攺三公爲三少若武臣累加至檢校少師則拜太尉文臣累加至檢校少師則拜開府儀同三司安南國王初襲封加檢校太尉經恩遷檢校太師外蕃刺史州則檢校太子賓客此外皆不帶云

勛官勛官者自戰國以來有之至唐始以爲虛名國朝循唐制文臣朝官武臣崇班已上遇恩輒加之由武騎尉至上柱國凡十二轉政和中罷淳熙末朝議欲復之以旌有功如貼職之比後亦不果行今惟安南闍婆占城三國王始封加上柱國南丹州刺史加武騎尉焉

天聖至嘉泰四選人數祖宗時內外文武官通一萬三千餘員天聖中兩制兩省不及三十員京朝官不及二千員三班使臣不及四千員慶曆中兩制兩省至五十員京朝官二千七百餘員流內銓選人僅萬計乾道中京朝官已三四千員選人亦七八千員紹熙二年京朝官四千一百五十九員合四選凡三萬三千一十六員慶元二年京朝官如紹熙之數選人增至一萬三千六百八十員大使臣六千五百二十五員小使臣一萬八千七十員通四選凡四萬二千有奇蓋五年之閒所增至九千餘員可謂官矣嘉泰元年春左選京官以上三千一百三十三員選人萬五千二百四員大使臣以上六千八百五十四員校尉以上萬二千六百十六員通四選共三萬七千八百餘員是五年閒所損僅四千餘員未知何故

堂後官堂後官謂三省諸房都錄事也補職及一年攺宣教郎滿五年願出職者與通判十年以上與郡建炎初李伯紀爲相建請堂吏出職止通判從之迄今不攺

省部樞密使吏額尙書省吏額二百四人正額都事主事令史書令史守當官共七十四人守闕一百三十人分房十有四中書門下省吏額二百三十八人正額錄事已下八十八人守闕一百五十人中書六分門下省四分分房十有三樞密院吏額三百二十七人副承旨主事令史書令史共一百二十七人守闕貼房二百人尙書六曹吏額九百二十人主事令史書令史守當官四等共四百九十五人正貼同私名楷書法司四等共四百二十五人吏部七司三百五十九人戶部五司二百八十八人禮部四司五十六兵部四司一百三十五刑部四司六十三工部四司一十九人建炎初上幸淮甸三省吏至揚州者二百五十八人而已詔皆遷一官其後滋益多三年乃命有司立額

州縣吏額紹興末州縣吏額猥多二十六年八月湯中丞鵬舉請省之以寬民力事下諸路常平司時浙東七州吏額四千人提舉官趙公稱首奏損其半佗路率仿此然今州縣吏額𨿽減而私名往往十倍於正數民甚苦之

建炎以來朝野雜記卷十三甲集

宋李心傳撰

取士選舉學校鄕飲酒

制科制科自紹聖初廢紹興二年春正月詔復賢良方正能直言極諫科有司講求舊制每科場年命中丞給捨諫大夫學士待制三人舉一人不拘已仕未仕命官仍以不曾犯贓私罪人充先具詞業繳進策論共五十篇送兩省侍從參考分三等文理優長爲上次優爲中平常爲下次優以上並召赴閣試歲九月命兩省學士官考試於祕閣禦史監之試六論每首五百字以上於九經十七史七書國語荀揚管子文中子正文內出題差楷書祇應四通以上爲合格仍分五等以試卷繳奏禦前拆號入四等以上召赴殿試其日上臨軒親策舉三千字以上宰相撰題差初覆考詳定官赴試人引見賜坐殿廊兩廂設垂簾帷幕靑褥紫案差楷書祇應內侍賜茶果對策先引出處然後言事第三等爲上恩數視廷試第一人第四等爲中視廷試第三人皆賜制科出身第五等爲下視廷試第四人賜進士出身不入等與簿尉差遣已上並謂白身者若有官人則進一官與升擢舊制六論於正文及注疏內出題至是有司請除疏義弗用乾道二年夏六月孝宗以久無應詔者乃詔權於經史諸子正文出題又以士人身在幽隱無由自達仍許監司守臣解送四年五月後數歲乃得李仲信焉

乾道制科本末恩數李仲信本末自復制科七十年但得李仲信垕一人而已初紹興七年冬呂安老舉選人胡邦衡而汪彥章舉布衣劉汝一邦衡遂除樞密院編修官乾道三年虞雍公撫蜀首薦仲信於朝不報五年春汪聖錫爲吏部尙書復以應制詔上其詞業時垕父仁父爲祕書少監也其年冬禮部言李垕詞業乞送兩省侍從參考訖依紹興元年九月指揮施行鄭仲一權侍郎三省勘會李垕詞業已經禦覽陳應求虞父爲左右相有旨特令來年三月依格召試命下左正言施徳初元之方候對因爲起居郎兼權中書舍人林景度機言故事無獨試者當繳之景度卽奏制舉所以待非常之才渡江以來從臣亦嘗論薦其人若劉度祝鑑是也然皆寢而不報蓋事體至重不可輕也案胡邦衡亦以呂安老舉賢良詞業上卽日除樞密院編修官景度蓋未知此也今復此舉必依祖宗典故勿使論者可得而議其失則國家可以示公而垕得此名亦無忝矣謹考舊制具本人詞業繳進送兩省侍從參考分爲三等次優以上召赴閣試糊名考校無一人獨試者今垕詞業未經參考而又獨試一名恐非典故今所有錄黃未敢書行徳初亦奏祖宗制科之設自有典故今李垕詞業𨿽除付後省未有許令參考繳奏指揮遽有召試中書之令卽是未應前後典故兼國子監看詳明言合送兩省侍從參考況將來閣試六論本朝典故亦須三四人以上糊名考校無一名獨試者乞重此非常之科且以垕詞業令有司公共參考來上俟相繼有一二人然後俾之就試庶幾有得賢之實無幸進之譏除詔汪應辰李燾有妨嫌外令兩省侍從官參考聞奏十二月丙午指揮仁父時兼權左史旣而上聞二人握手私語乃大怒之左相陳應求奏元佑中有獨試故事機爲人所使因極論二人之姦後二日詔林機施元之身居出納言責之地朋比相通可並放罷十二月二十九日庚戌指揮六年夏兩省侍從參考到垕詞業援證旣詳遣詞亦瞻欲爲次優戶部曾欽道爲首有旨八月下旬召試四月十二日癸巳後十餘日利路又繳到吳淇應賢良方正科詞業詔參考聞二十六日丙午又月餘應求坐論祈請事免相五月十九日己卯仁父亦出漕河北六月二十七日丙子時虞父獨相仁父與應求素善疑當路沮之入辭面奏疏言制舉獨試一人𨿽有顏贄林陶李孜髙志寧錢彥遠吳奎趙彥若謝悰故事而垕涉學荒淺恐不足當此異恩別致人言乞候將來更有進捲合格當召者許令同試上不許仲信乃乞隨侍父爲奏有旨別聽指揮七年春科詔旣下父因進呈召試賢良當降詔上曰數十年來未有應此選者父曰昨李垕已得旨召試或者與其父燾不相樂聲言欲沮之垕以此乞隨侍上曰今可召試矣令九月召試中書四月四日戊申降旨九月戊戌召試中書後省前一日命學士王日嚴考試左史李秀叔參詳比試仲信凡五通六論題一曰明主有必治之道二曰湯法三聖三曰人者天地之心四曰歷律更相治五曰三家言經得失六曰揚雄張﹪孰優十月乙巳進呈上曰昨覽垕程文亦好一日之閒成數千言良不易也父曰記試題誠難垕能記其五上曰湯法三聖出功臣表而垕以爲諸侯王表卻是記得全文不差十一月甲戌上親策於集英殿有司考入第四等戊寅上特禦殿引見賜制科出身故事賢良方正無唱名之例而禮郎言若仿選舉進士皇帝禦殿推恩足彰崇儒求言之盛遂從之周子充爲禮部侍郎林謙之兼權郎官尋授左文林郎瀘州節度使推官淳熙初爲祕書省正字兼國史院編修官累遷著作郎被章去久之奉祀歸蜀而卒李文與孫牧齋書云垕被旨八月次旬召試造物者意乃不然公出諱以沮遏之尋因入辭力告上乞免上弗許仍宛轉托渠具奏始有旨別聽候指揮其閒曲折甚多垕必具報而虞直閣公亮行狀乃云李應制科選日命官且試矣會有欲搖沮之者李不復望試從公圖之於是虞公亟入奏用蘇子由以病展日故事爲更命官攺日鎖院今以史考之未見攺日命官之事亦不省出諱謂何𨿽虞公數論林施不當罪復以郡處之然卒獨試虞公力也

制科六題淳熙再試制科本末制科六題舊以四通爲合格淳熙四年李仲信之弟季修塾復舉賢良方正南士頗嫉之而近習貴璫又恐制策之或攻己也共搖沮焉會臺守趙子直舉宣教郎吳凱信守唐與正舉迪功郎鄭建徳吏部侍郎趙粹中舉亳州布衣馬萬頃應詔上問輔臣故事召試賢良嘗有黜落者否執政對曰昨來召試止李垕一人他日若試數人須有優劣旣而潘察院緯又上章言制科論策皆鐙窗著述之文而策限三千字亦豈無平日待對之語惟六論一場所當加意若罷注疏命題而復以四通爲合格則與應進士舉一場試經義五篇者有何異試之日有詔以五題通爲合格是歲始命糊名謄錄如故事所試六論一曰因者君之綱二曰易數家之傳孰優三曰前世歷法多差四曰十二節備如何五曰王學本賈氏六曰動靜繁寡如何后二日考試院言試卷內多有不知題目出處及引用上下文不盡止有僅及二通者上命賜束帛罷之舉者周益公輩皆放罪或曰故事六題一明一暗上下文有度數及事數謂之暗題是時舍人錢師魏素與周李諸人異趨且承嬖近旨奏言制舉甚重須稍難其題禦筆因差師魏考試故所命皆暗題云仁父時爲禮部侍郎同修國史仲信爲著作郎未幾仲信被旨考上捨試因策問本朝制科典故有云蘇洵輩皆嘗黜落富張方平麤識題意亦不免錯誤坐此爲臺官所攻皆罷去仲信亦罷明年秋言者又論注疏命題蓋以觀其博洽謂宜復舊又從之十一年夏校書郎虞商衡轉對論制科取士不必拘三年之制上諭大臣曰賢良得人國家盛事遂特以六月五日降詔然未有應者十二年春李獻之以右史直禁中面奏賢良之舉肇自漢文本求讜言以裨闕政未聞責以記誦之學也使其才行學識如晁董之倫而注疏未能盡記於治道何損乃復罷注疏命題於是陳天與守池舉郡人莊治丘宗卿守平江舉郡人滕成十三年六月召試六論題一曰身者治之本二曰聖人通天地之心三曰五星爲經緯四曰歷律本於易五曰六徳以民爲紀六曰岑彭馮異之功孰大二人皆四通顏侍郎師魯爲考試官言其文理平常不應近制遂罷之自是制科無復得試者矣

博學宏詞科試格恩例附博學宏詞科紹興三年七月始置紹聖閒旣廢制科不用乃創宏詞科大觀中攺爲詞學兼茂至是用工部侍郎李擢奏別立此科以制誥詔書表露布檄箴銘記贊頌十二件爲題古今雜出六題分三場每場一古一今遇科場年應命官除歸明流外進納及嘗犯贓人外許徑赴禮部自陳先投所業三卷朝廷降付學士院考其能者召試見任官經所屬投所業應格付試然後離任禮部貢院知舉官分三等考校以合格眞捲納中書省看詳宰執將上上等遷一官選人攺京官無出身人賜進士及第並免召試除館職中等減三年磨勘與堂除無出身人仍賜進士出身並擇其尢者召試館職下等減二年磨勘與堂除一次無出身人同進士出身遇館職有闕亦許審察召試初詞科惟有出身許應此科上卽位以用武權停比擢請復此科而其子益能麤有文墨於是有司看詳兼許任子就試亦非舊典蓋爲益能計也然益能卒不與選自立科後入中等者惟汪叔詹洪景嚴湯進之三人其六十九人皆下等蓋靳之也舊例每舉合格不得過五人若人材有餘臨時取旨紹興後所取未嘗過三人淳熙八年以後又止取一人慶元五年應宏詞者三十有一人無合格者也

三歲取士三歲取士祖宗舊制也建炎元年當省試以圍城故展用二年紹興元年當殿試以行明堂禮亦展用二年十年當秋試廖中丞剛建言自治平以來三歲舉士率用大禮科場省殿試爲三年故任子與登第人注闕無妨而漕司經費亦給自軍興再展今秋試與大禮相妨請展一年以應古制上納其言乃詔諸州以十一年發解而十二年省殿試焉自後科場以十二年爲準

四科祖宗以來但用詞賦取士神宗重經術遂廢之元佑兼用兩科紹聖初又廢建炎二年王唐公爲禮部侍郎建言復以詞賦取士自紹興二年科場始復曾侍禦統請廢經義而專用詞賦上意向之呂元直不可而止十三年國學初建髙司業抑崇言士以經術爲本請頭場試經義次場試詩賦末場試子史論時務策各一首許之十五年詔經義詩賦分爲兩科於是學者競習詞賦經學寖微二十六年冬上諭沈守約曰恐數年之後經學遂廢明年二月詔舉人兼習兩科內大小經義各三道三十一年言者以爲老成經術之士彊習辭章不合聲律請復分科取士仍詔經義合格人有餘材許以詩賦不足之數通取不得過三分自今年太學公補試行之迄今不攺先是舉人旣兼經義詩賦策論因號四科然自更制以後惟紹興十四年二十九年兩行之而止蓋舉人所習已分爲二不可復合矣

類省試類省試者始髙宗在揚州以軍興道梗建炎元年十二月遂命諸道提刑司選官卽漕司所在州類試率十四人而取一人開封以臺官監試諸道令提刑臨時實封移牒漕司一員不得預考校榜旣揭遠方之士多訴其不公紹興元年六月始專擇諸路憲漕或帥守中詞學之人總其事時張魏公爲宣撫處置使以便宜令川陜舉人卽置司州類省試五年始試進士於南省惟四川卽試宣撫司自七年後又移制置司迄今不攺始朝廷旣命宣司類試又詔選有出身淸彊見任職司一員監試見任京朝官有出身曾任館學或有文學者充考試官二十七年五月言者以爲不能無獘議罷之悉令赴南省事下國子監楊文安椿時以兵部侍郎兼祭酒言於朝曰蜀士多貧而使之經三峽冒重湖狼狽萬里可乎欲去此獘一監試得人足矣遂請令監司守倅子弟賓客力可行者赴省他不在遣中二十九年七月吏部侍郎周綰復請遣行在淸望官充監試上以道遠難遣乃以成都漕臣王瞻叔之望充監試嘉州守臣何資深逢源爲考試官而別試所亦差官監考試又詔監試官依監學條法取摘試卷詳定類省試降敕差官自此始是日禮部侍郎孫太衝道夫侍經筵猶請罷類試令徑赴禮部上日早方與執政議今歲已無及後舉當遣禦史監之太衝曰祕語契驗豈禦史所能防自慶元後監試考試官率以南士余官選南士及蜀人參之然去取之柄專在南人無復曩時之疑矣

國子監解試尙書省別試行在國子監解試以察官一員監試郎中二員充考試官職事釐務官六員充點校試卷官試太學生及武學而別試所以郎官一員充考試官兼監試職事釐務官三員充點校試卷官試國子生及朝士同姓有服親南省以學士或尙書一員權知貢舉又侍從臺諫二員權同知貢舉卿監郎中八員察官二員充參詳官館學及職事釐務官二十員充點校試卷官兼試宏詞及宗室別試所以卿監一員充考試官兼監試職事釐務官四員充點校試卷官附試武舉殿試以館學郎中四員充初覆考官以余官一員充點校試卷官侍從二員充詳定官兩省二員充編排官以上並降敕押入院

諸路解試諸路解試官故事皆自轉運司選差率以本州通判監試本路見任或待闕官充考試官乾道六年四月丙午始命諸州試官皆隔一郡差以絕請托之獘時劉通靖章爲禮部侍郎用其請也淳熙十六年春試王侍郎漑爲潼川漕始令試官每員皆歷三郡合符符合乃聽入後又行之西川迄今不攺慶元四年有泉州州學教授王莘者考昌州春試於尙書斷章出問明年正月尙書省奏罷莘時漕臣汪徳輪故相伯彥孫太府卿召嗣子也議者謂汪以祖任入官故擇考官不善張肖翁爲監察禦史因謂自今漕臣不由科第進者更委他監司一員選官校試仍擇有文學士望者一人爲點校官專掌命題去取之事卽有不稱加以重罰從之蓋自嘉泰元年始

四川類省試官四川類省試官自敕差監試主文之外制置司差考試官四員以有出身知州充點校試卷官十員以京官選人有士望者充別試所則但差小試官二員而已舊監試主文皆差提轉近歲多以郡守爲之而考試官亦差倅貳至郡守之嘗任館學者或不差非故典也

宗室差試官自熙丰以來宗室不差試官淳熙六年十一月周益公爲吏部尙書始請宗室充學官及考試八年正月遂命趙子直爲省試別院考試官紹熙四年以子直知貢舉然外郡至今未有差宗室校試者蓋漕吏守舊法而不知新旨焉

鐙挾之禁鐙挾之禁近歲惟國子監及南省行之若兩浙漕司則𨿽禁鐙而已弛挾書律矣其他郡國秋試率達旦乃罷𨿽類省試亦然紹興二十九年王瞻叔護試始復禁之然習俗已久𨿽令不行今秉燭挾書如故

諸路同日解試祖宗舊制諸路州軍科場並以八月五日鎖院惟福建去京師地遠先期用七月川廣尢遠又用六月紹興十三年八月詔以閩廣去行在不遠並令八月五日鎖院然諸軍州例選日引試由是舉人多冒貫而再試於他州或妄引親賢而再試於別路至有一身而兩預薦送者二十四年正月詔太學及諸路並以中秋日引試惟四川則悉用三月十五日焉類省試舊以九月二十九年制置司言去行在地遠恐舉人赴禦試不前請以八月鎖院許之迄今不攺

避親牒試牒試者舊制以守倅及考試官同異姓有服親大功以上並婚姻之家與守倅門客皆引嫌赴本路轉運使別試若帥臣部使者親屬門客則赴鄰路率七人而取一人紹興後牒試者猥多至二十三年成都一路就試者三千五百人而發解則五百人議者以爲濫於是成都路以八十三人潼川路以八十人爲定額時眉倅李彥輔永康倅郭印皆坐牒試避親舉人冒濫𨿽會赦猶展磨勘年及降官坐此獘特東西兩川夔利路而東南諸漕司則解不過三數人而已紹興五年夏王巽澤漑自成都轉運判官召還入見極言兩路冒親詭貫之獘乞各存十人外均與本路諸州從之仍各以二十人爲定額丘宗卿時爲制置使復請每路止存十二人若就試者少則以二十人而取一人奏可舊制命官鎖廳赴漕試者與避親舉人同試王巽澤爲益漕始令分場以革假手之獘於是西蜀皆然蓋自紹熙三年春始

潛藩恩試潛藩恩試者蓋自未渡江前有之然必曾試舉人兩到省以上乃得試紹興二年蜀州舉人以髙宗登極覃恩徑赴類省試

初出官人銓試銓試者舊有之凡任子若同進士出身之人皆赴建炎兵火後權停紹興三年始復無出身人許習經義詩賦時議或刑統義斷案十三年九月詔兼試二場惟有出身人試律如故其任子之在蜀者舊法令益梓兩路漕司輪年分春秋銓試乾道二年從知蜀州楊民望之請委制置司主之後又降敕差監試考試官惟蜀士同出身之在東南者則免銓試故事春秋再試十人而取七乾道二年後止春試二人而取一紹熙末議者病其寡學乃請三人而取一後三年謝用光爲吏部侍郎上言今世祿之家已畱意學間請復舊制詔許焉今蜀中銓試甚寬凡假手者率費七百緡又勢要子孫鮮不與選或謂宜悉赴吏部然吏部亦不免此要當如祖宗時先試而後命可也舊銓試未合格者許堂除淳熙中孝宗始嚴其令八年八月趙魏公帥瀘奏其子昱書寫機宜文字旣受敕矣木蘊之待問在西掖緣他事以未銓試爲言遂寢其命紹熙元年八月計司業衡又奏乞中選人就吏部長貳廳前簾試中然後許參選小經義一首或小賦或省題詩一首明年四月吏部條具如所奏內同進士出身並恩科人更不簾試仍四川制置司一體施行從之黃子由時爲考功郎官建言今已增試律義自不須更簾試大臣進呈光宗曰簾試所以革代筆之獘正當加嚴何可廢也三年八月謝子肅侍郎又言銓試不中四十以上注殘零闕人乞令郎官就長貳廳寫律一條俾之解釋如或不通未得參注從之始任子降等補文學者與恩科人皆免銓試孝宗以爲非是亦命試焉惟宗室子弟銓試則試場無雜犯者皆出官蓋朝廷優天屬之意廣東西漕司舊亦有銓試乾道八年罷之

試教官試教官者自熙丰閒始程伊川嘗非之今不廢其法凡有出身人願試者先具所業經義三道詩賦各三道赴禮部陳乞若文理堪試則送試院不限人數取文理優長之人爲合格初任除諸州教官自是爲兩學之選嘉泰元年二月言者請四川制置司遇類省試年分仿禮部附試學官許有出身人具所業赴制置司陳乞委有出身通判或教授看詳是歲就試者四人而取一人蜀人試教官自此始

試刑法試刑法者亦自熙丰閒始舊附銓試院兵火後權停紹興三年始復後又降敕差試官二員專撰刑法問題號爲假案其合格分數例以五十五通作十分爲率五分以上入第二等下系二十七通七釐半四分半以上入第三等上系二十四通七釐半四分以上入第三等中系二十二通以上凡試入二等者選人攺京秩蓋趙忠爲相以刑名之學其廢已久故白上請優之今遂爲大理評丞之選二十五年四川制置司請每三年就類省試院別差刑法官二員校試從之

新科明法新科明法者熙寧閒攺舊明法科爲之崇寧初廢取其解省額歸禮部建炎二年正月大理少卿吳環言法官闕人請復此科許進士嘗得解貢人就試從之紹興十一年始就諸路秋試每五人解一名省試七人取一名皆不兼經義明年禦試詔察院分爲二等第一等本科及第第二等本科出身十四年七月言者以爲濫請解省試各遞增二人解試七人取一省試九人取一所試斷案刑名麤通以十分爲率斷案及五分刑統義文理俱通者爲合格無則闕之自後舉者人兼經義十六年二月遂罷之迄今不復設矣

覆試權要子弟覆試權要子弟者太祖之法也紹興十二年秦申王當國其子始冠多士二十四年其孫塤復試南省爲第一及廷試有司擬塤爲榜首上覺之寘之第三檜薨淮南提舉常平朱冠卿應詔上書極言其獘於是追奪塤出身敕而曹冠已下七人有官者並攺帶右字余悉駁放二十七年始詔兩省臺諫侍從有服親省試合格者令禮部具名以聞命後省覆試自是遂爲故事

鎖廳人不爲狀元鎖廳人不爲狀元非故事也祥符二年梁固廷試第一固翰林學士灝之子景徳初已賜進士出身矣皇佑初沈文通以齋郎對策爲第一宰相陳公恭疑已仕者不當爲第一人乃降爲第二其後王昂榜本嘉王楷汪洋榜本秦陳誠之榜本黃中王佐榜本董徳元梁克家榜本許克昌蕭國梁榜本趙汝愚鄒應龍榜本莫子純曾一龍榜本許奕皆用此例

新進士期集新及第進士舊以名次髙下率錢期集貧者或稱貸於人裕陵聞之熙寧六年始賜新進士錢三千緡爲期集費自余中始也渡江後賜千七百緡自是遂爲故事舊新進士入謝賜謝恩銀百兩熙寧六年亦罷之今新進士期集所號爲團司置局於禮部貢院釋褐日卽赴上三人主之其職事有糾彈箋表主管題名小錄掌儀典客掌客掌器掌膳掌酒果監門等多或至百餘人仍具所差名姓申禮部禦史臺照會後旬日朝謝又數日拜黃甲敍同年於禮部貢院其儀三名設褥於堂上東西相向同年四十已上立於東廊四十已下立於西廊皆再拜拜已擇榜中年長者一人狀元拜之復擇最少者一人拜狀元又數日赴國子監謁謝先聖先師鄒國公用釋菜禮三名爲三獻榜中有士望者一人爲監禮官已謝賜聞喜宴於禮部貢院侍從已上及館職皆與知舉官押宴已宴立題名石刻乃罷局焉大凡團司至狀頭授告出國門乃罷

國朝三元孫漢公淳化二年舉進士自開封至南省廷試皆第一前未有也至咸平五年王沂公靑州南省廷試皆第一慶曆二年楊審言皇佑元年馮當世復皆第一宋有國二百餘年爲三元者止此四人耳

制策入三等再舉制科本朝制策入三等者四人吳正肅蘇文忠範子功孔常甫再舉制科者一人張文定景佑元年茂才五年賢良方正也此亦前所未有

新進士廷射新進士廷射舊未有淳熙初孝宗嘗諭大臣欲令文士能射禦武臣知詩書二年詹晉卿榜上特禦射殿引晉卿以下一百三十九人按射翌日引第五甲及特奏名一百五十二人皆具襕笏入殿起居易戎服射訖乃退正奏名中的中帖上垛者推恩有差特奏名五等人射合格者與文學其他例賜束帛凡用絹三千匹云紹熙初畱丞相奏言射以觀徳旣不合格而復賜之帛則似無謂此例可削去亦省費之一端也上從之

廷試賜燭舊例廷試舉人至暮者許賜燭然殿深易黑日昃則殿上燭出矣慶元五年上初策士江西正奏名進士黃寔嚴州特奏名進士皇甫鑑納捲最後廉州特奏名進士劉嘉猷賜燭至一更四點禦藥院言故事賜燭正奏名降一甲如在五甲降充本甲末特奏名降一等如在第五等與攝助教詔如故事世傳張子韶嘗叩殿陛賜燭納捲最後上親取其策觀之嘆其直亮遂擢爲榜首其實不然

殿試詳定官別立等祖宗舊制殿試初考官旣定等乃加封印以送覆考復定等第如詳定所或從初或從覆考不許別自立等嘉佑閒王荊公爲詳定官始乞不用初覆考兩處等第別自立後遂爲例紹興五年八月孫叔詣爲學士上言如此則髙下升黜盡出於詳定官而初覆考殆爲虛設請復舊制如初覆考皆未當乃許奏稟別置等第從之是歲殿試兩考立等不同詳定所以聞詔編排官定奪趙公時諫議以爲非是請用崇寧令隔二等累及五人各開具合升降因依以聞詔可然自紹興乾道淳熙紹熙之際殿榜上三名多人主親擢云

諒闇罷殿試自咸平以來人主有三年之喪則罷殿試而以省元爲榜首眞宗朝孫僅仁宗朝宋郊英宗朝彭汝礪神宗朝許安世徽宗朝李釜髙宗朝黃公度孝宗朝木待問今上朝莫子純傅行是也舊制止除職官惟天聖二年宋元憲獨除京官通判紹興八年黃公度復補京官自是遂爲故事

四川類省試榜首恩數隆殺四川類省試第一恩數視殿試第三人蓋紹興五年以軍興道梗十一月戊子有旨川陜類省試第一人賜進士及第與依行在第三人恩例余並同進士出身其後何道夫耕以對蜀人才策爲丞相所怒乃令禮部奏云類試髙第人多在道遷延不肯卽赴禦試望自今第一等人並賜進士出身奏可十八年八月癸巳自是無有不赴禦試者惟上不親策則類試第一人恩數如舊第二第三人皆附第一甲九名以上附第二甲云

宗室鎖試遷官宗室有官鎖試無官應舉者唱第日皆遷一官若濮王子孫則加一等舊解省皆七人而取一淳熙中詔省試十人乃取一人又有取應宗子者榜首得同進士出身余補承信郎而已宣和六年沈元用榜宗室始不入五等至今以爲例焉

武舉換文武舉者自仁宗以來有之諸路州軍舊無解額但就兵部取解率以七十人赴省試前期軍頭引見司於內弓箭庫試驗弓馬於別所附試程文七書義五道兵機策二道上又臨軒親策翌日閱試弓馬焉榜首補保義郎與巡檢差遣並注監當渡江後乃試弓馬於殿前司焉每舉登第者率二十人淳熙後增至四十人自淳熙三年四川類省試始試武士四路共解四十二人省額凡六人乾道六年正月劉孺文在禮曹嘗請復武舉制科而不果淳熙初上以武舉授官與文士不類二年三月乙巳詔武舉第一人補秉義郎堂除諸軍計議官使得預軍中謀議序位在機宜之上他並仿進士恩數爲差令吏部前一年刷闕依黃甲注授七年三月丙辰詔武舉願從軍者殿試第一名與禦前同正將三名以上同副將五名以上及省試魁同準備將舊制監察禦史以上許保任武舉一員後增爲二會合門舍人林宗臣請寬保任之法增其人數是月辛未又詔通直郎武翼大夫以上皆得舉二人四月己酉詔小使臣系武舉出身者遭家艱並解官持服用吏部侍郎烏程芮國器輝請也十年十月乙亥詔邊縣注武舉出身人凡武人射兩石弓馬射九斗謂之絕倫苟絕倫𨿽程文不合格並賜第紹興二十九年趙夢熊武藝絕倫又省殿試皆第一卽令爲合職焉乾道淳熙閒太學諸生久不第者多去從武舉已乃鎖其廳應進士第時王卿月時敍首應二科後官至修注近歲江伯虎君用陳續嗣功亦連中二科伯虎淳熙八年武舉第一人十一年進士第四甲遂換承事郎恩數與狀元等朝廷靳之十六年十月因知歸州林穎秀建言遂罷鎖廳之令江後通判泉州而卒陳今知永康軍

童子舉三朝推恩人數童子舉者自眞廟以來有之髙宗一朝童子求試者三十有六人授官者五人萬頃彭興宗張柔朱虎臣劉轂永免文解者一人晏章免文解者一人林佐國賜帛罷遣者九人紹興三年四月兄弟童子三人饒州江安國定國戴松戴滋又張巖叟巖卿不知何許人惟朱虎臣者能排陣布射及誦七書故補承信郎劉轂以小校子五歲善騎射故補校尉虎臣浮梁人旣召見特又賜金帶以寵異之此亦前所未有孝宗一朝童子求試者七十四人而命官者七人有呂嗣興者衢州人也四歲能讀書切韻辧四聲畫八卦上召見俾面吟詩遂授右從政郎賜錢三百緡令伴皇孫榮國公誦讀乾道八年春也又有臨川王克勤尢爲警敏初命右從事郎廬陵李如圭三山林公洽何擢並右迪功郎三山何致遠將仕郎廬陵郭洵直下州文學光宗一朝童子求試者十七人無補官者惟從事郎吳綱年九歲能誦六經語孟以壽聖親侄孫特攺承務郎仍依初補法壬子四月也

童子賜出身祕書省讀書晏元獻初以童子召試遂賜出身令祕閣讀書久之卽以爲正字榦道末上踵故事以臨川王克勤敏叔爲祕書省讀書制祿視正字之半淳熙初上幸祕閣館職皆遷官選人攺京秩有司言克勤於上詔以爲文林郎久之臺官有言其過者遂除初等職官後復以鎖廳中第爲太學博士自後未有繼者

特奏名試特奏名者自仁宗朝始其後寖寬凡監學生二舉皆免解一請一免同舉人八舉年四十五舉年五十以上者皆赴殿試取其半授官年六十以上試入四等者與嶽廟建炎二年髙宗登極特詔入五等者並調官至今以爲例故事恩試第一人賜進士出身除諸州教授第二人同出身渡江後川陜特奏名人就試於制置司三十年又降敕差監試考試官近歲朝廷以其濫患之乃詔三人而取一由是恩收之員少減矣

太學養士最盛太學養士最盛於崇觀閒紹興中詔以七百人爲額上捨生三十員內捨生百員外舍生五百七十員每三年科場率四人而取一若積行校藝而升上捨者則不待選舉而竟釋褐焉時王知臨安府括民閒冒占白地錢歲八十二萬緡有奇爲太學養士之費十六年詔外舍生以千人爲額其後三捨生率八百餘人云舊兩學覃恩無免解法孝宗卽位始創行之自是每有覃慶輒復舉行省額動增數十人遂爲定例矣

國子監試法國子監生員皆冑子也舊制行在職事官同姓緦麻親釐務官大功親聽補試入學每三年科場率三人而取一若二補中則七人而取一焉然太學生皆得以公私試積校定分數升捨惟國子生以父兄嫌但寄理而已須父兄外補乃移入太學而後得升慶元二年三月傅景仁在翰苑建言國子生員多僞濫請自今職事官期親釐務官子孫乃得試補從之凡監學生皆給綾牒若謁告在外遇科舉則試於漕司舊公私試皆學官主之自淳熙後公試乃鎖院降敕差官學官蓋不得預

武學武學自祖宗以來京師有之乾道七年七月庚寅詔武學該赴解試人以五十人爲額然郡國未之建也慶元五年六月乙亥言者請卽諸州州學置武士齋捨選官按其武藝且籍在官荒田以備餼廩從之然後亦不克行

釋褐狀元恩例舊制太學上捨生積校已優而捨試又入優等者就化原堂釋褐號釋褐狀元例補承事郎太學正錄淳熙初鄭鑑自明由此選不四年而爲著作郎補郡自明數言事上甚喜久而稍厭之六年劉純叟堯夫復以解褐除國子正時王仲行爲兵部尙書奏言今兩優釋褐初除京秩卽授學官視狀元制科恩數過之事理不當乞先與外任時知滁州張商卿亦言今中上捨爲學官不數年便可作監司郡守獄訟財賦非所素習莫能保其不繆乞先注職官上然之十月丙申詔與殿試第二人恩例

太學補試太學補弟子員故例每三年科舉後朝廷差官鎖院凡四方舉人皆得就試取合格者補入之謂之混補淳熙後朝議以就試者多欲爲之限制乃立待補之法諸路漕司及州軍皆以解試終場人數爲準每百人取六人許赴補試率開院後十日揭榜然遠方士人多不能則爲他人取其公據代之冒濫滋甚慶元中遂罷之嘉泰二年復行混補就試者至三萬七千餘人分六場十八日引試云

蜀學郡國之學最盛於成都學官二人皆朝廷遴選弟子員至四百人他學者亦數百人然未有校試選貢之法淳熙中胡長文爲蜀帥嘗議仿太學別立解額會有沮之者不果行慶元三年春士人王正則等訴於朝請以漕司解額移於成都府學事下制置司後亦寢今蜀士之年少者多聚成都若精擇師儒稍立月書季考之令又量取諸路漕司之餘額以予之俾有所欣慕而成其才庶乎其有益也

宗學宗學東都盛時有之紹興十四年春惠國公士同知大宗正事始請建學於臨安學生以百員爲額大學生五十人小學生四十人職事各五人置諸王宮大小學教授一員在學者皆南宮北宅子孫也若親賢宅近屬則別置教授以館職兼不在宗學之列

釋奠宗子侍祠郡國釋奠先聖宗子侍祠舊制無之自紹興十五年始州縣文臣詣學謁先聖乃許視事舊制亦無之自紹興十四年始蓋諸王宮教授陳孝恭知永州羅長源建此二議而朝廷行之

文宣王鎭圭紹興十四年國學初建內出鎭圭以奉文宣王慶元三年上將行大禮而內府無圭乃下國子監借文宣王玉圭用之

鄕飲酒鄕飲酒者紹興十三年四月林待制保爲禮部郎中請命太常艸具其禮下郡邑行之又詔非嘗與鄕飲酒者毋得應舉其儀有肅賓祭酒主獻賓酬主人酬介介酬眾賓修爵無算沃洗揚觶拜送拜旣凡十二節又有約束凡事主人以守令其酒食器用鄕大夫士之有力者共爲之行之十餘年士人不以爲便二十六年四月始用新通判撫州陳泳之請𨿽不與鄕飲酒者許應舉又詔飲鄕酒聽人自爲之公家不得預自是不復講焉

建炎以來朝野雜記卷十四甲集

宋李心傳撰

財賦一

國初至紹熙天下歲收數國朝混一之初天下歲入緡錢千六百餘萬太宗皇帝以爲極盛兩倍唐室矣天禧之末所入又增至二千六百五十餘萬緡嘉佑閒又增至三千六百八十餘萬緡其後月增歲廣至熙丰閒合苗役易稅等錢所入乃至六千餘萬元佑之初除其苛急歲入尙四千八百餘萬渡江之初東南歲入不滿千萬逮淳熙末遂增六千五百三十餘萬焉今東南歲入之數獨上供錢二百萬緡此祖宗正賦也其六百六十餘萬緡號經制呂元直在戶部時復之七百八十餘萬緡號總制孟富文秉政時創之四百餘萬緡號月樁錢朱藏一當國時取之自經制以下錢皆增賦也合茶鹽酒算坑冶榷貨糴本和買之入又四千四百九十餘萬緡宜民力之困矣

景佑慶曆紹興鹽酒稅絹數景佑中天下歲收商稅錢四百五十餘萬緡酒課四百二十八萬餘緡鹽課三百五十五萬餘緡和買絹二百萬匹慶曆中商稅錢一千九百七十五萬餘緡酒課一千七百一十餘萬緡鹽課七百一十五萬餘緡和買絹三百萬匹紹興末東南及四川酒課一千四百餘萬緡鹽課二千一百餘萬緡折帛絹三百餘萬匹淳熙中臨安府城內外及諸縣一年共收稅錢一百二萬餘緡已當景佑四分之一

兩浙歲入數祖宗盛時兩浙歲入錢三百三十餘萬緡而鹽茶酒稅十居其八郡國支計皆在其閒時以爲承錢氏橫斂之政故賦入視他路已厚淳熙末兩浙歲輸左內藏庫錢至千二百萬緡浙東四百二十八萬浙西七百五十餘萬而茶鹽之利隸於朝廷者不與焉

東南折帛錢東南折帛錢者張本於建炎而加重於紹興祖宗時民戶夏秋輸錢米而已未以絹折也咸平三年度支計殿前諸軍及府界諸色人春冬衣應用布帛數百萬始令諸路漕司於管下出產物帛諸州軍於夏秋稅錢物力科折輦運上京自此始以夏秋錢米科折綿絹而於夏科輸之聞諸父老川峽四路大抵以稅錢三百文科折絹料一匹此咸平閒實直也又有所謂和買絹者大中祥符九年內帑災發鏹下三司預市綢絹是時靑齊閒絹直八百綢六百官給錢率增二百民甚便之自後稍行之四方寶元後西邊用兵國用頗絀於是攺給鹽七分錢三分至崇寧三年攺鈔法則鹽不復支而所謂三分本錢州縣亦無從出矣建炎三年苗劉作亂兩浙轉運副使王琮言本路上供和買綢絹每歲爲一百七十餘萬匹乞令民戶每匹折納錢二千朱藏一爲相許之東南折帛錢自此始三月壬辰紹興二年秦檜爲相呂元直督軍於外戶部請諸路上供絲帛並半折錢如兩浙例又許之三年五月甲申是時行都月費錢百餘萬緡財無所從出四年梁汝嘉在戶部乃令民輸帛每匹納錢四千或六千綢以十分爲率二分折四千八分折六千絹以十分爲率折納五分其二分折四千三分折六千折帛錢自此愈重十一月甲午九年復河南赦遂減折帛錢匹一千正月丙戌其後又增之十七年始詔兩浙絹綢每匹減作七千和買六千五百每兩四百江東綢絹每匹六千每兩三百時東南諸路歲額綢三十九萬匹浙東上供八萬淮衣福衣八千浙西上供九萬二千淮衣萬六千江東上供九萬淮衣福衣三萬七千江西上供五萬二千淮衣福衣一萬五千湖北上供三百皆有奇絹二百六十六萬匹浙東上供四十三萬六千淮衣福衣五萬三千天申大禮八千浙西上供三十八萬一千淮衣福衣十三萬八千天申大禮八千江東上供四十萬六千淮衣福衣十三萬九千天申大禮八千江西上供三十萬五千淮衣福衣六萬七千天申大禮八千已上皆有奇淮東天申大禮四萬九百五十淮西天申大禮三千七百湖南天申大禮四百廣東天申大禮四千六百廣西天申大禮六千五百綾羅絁三萬餘匹浙西綾八千七百婺州羅二萬湖南平絁三千其淮衣福衣及天申大禮與綾羅綢總五十二萬匹有奇皆起正色其他絹綢二百五十六萬餘匹約折錢一千七百餘萬緡而不與焉

兩川畸零絹估錢兩川畸零絹估錢者本三路綱也方承平時東西兩川每歲於二稅及和買畸零絹內起正色絹三十萬匹應副陜西京西河東支遣謂之三路綱運建炎三年張魏公出使川陜攺理估錢以給軍食西川每匹至爲錢十一千東川每匹十千紹興二十五年鍾世民奉詔裕民每匹減一千七月丙辰二十七年蕭徳起爲帥又減一千三月甲申其後節次減免今猶輸七千或七千有半紹熙末楊侍郎輔總計又權減一千至今爲例兩路見額理絹估錢二百餘萬實理錢一百七十餘萬云

四川上供絹綢綾錦綺四川上供絹綢七萬四千匹西路天申大禮絹一萬三千東路上供一萬一千天申大禮一萬六百夔路上供絹二萬二千綢三百三十天申大禮七千利路天申大禮絹八千三百綾三萬四千餘匹東川二萬六千三百西川七千八百錦綺一千八百餘匹段成都路皆正色也

兩川激賞絹兩川激賞絹者建炎四年宣撫處置使司量宜於四川民戶勸諭令其等第輸納以助給賞凡三十三萬餘匹俟邊事寧息卽罷不爲永例自後不復減紹興十六年鄭亨仲爲宣撫副使始減利路絹二萬匹十二月戊戌二十七年鍾郎中奉詔裕民復減夔路絹九千餘匹惟東西二川獨存至今遂爲常賦舊例皆理正色紹熙末楊嗣勛總計每匹但取估錢引三千民甚便之慶元中司農少卿河閒權安節總計又權減一千今以爲例凡兩川激賞絹額理三千萬匹實理緡錢六十萬焉

兩川估錢兩川估錢者舊例上三等戶皆理正色而下戶每兩估錢半千所以優之也楊嗣勛總計始令當輸正色者每兩估錢引二分而舊輸錢者如故是上戶反輕下戶反重矣至今猶然其他綢絲綾凡舊來三路正色綱視此而輸其直

西川布估錢西川布估錢者始天聖中T田帥蜀於成都府蜀彭漢州永康軍產麻六郡歲市官布每匹給錢三百以起上供及三路綱運是時價值頗優民樂與官爲市至熙寧閒物已貴於是每匹增價至四百然始以等第配率及軍興以來遂攺理估錢以贍大軍每匹至爲錢三千後節次減免至慶元初每匹猶理二千或千七百三年袁起巖爲帥與諸司議每年減其半制置司成都府抱五萬緡總領所三十萬緡轉運司五萬緡每年春正月乞降度牒百五十下制司出賣爲錢十五萬緡所餘四千七百緡令提刑提舉司抱納九月癸亥以聞今西川布估錢實理緡錢六十五萬緡

廣西折布錢廣西折布錢者舊有之獨桂昭二州歲產布九萬二百匹有奇每匹折錢五百紹興五年張魏公爲都督每匹增至千五百文二十年駱彬爲廣西提刑代還奏減三之一上悅從之擢彬直祕閣正月丙午今實理緡錢九萬云

總論國朝鹽筴國朝鹽筴舊有三路解鹽行於關中東北鹽行於東西畿甸東南鹽行於江淮東南鹽者通泰煎鹽也舊爲江湖六路漕計蔡京爲政始行鈔法取其錢以贍中都自是淮浙之鹽則官給亭戶本錢諸州置倉許商人買鈔算請閩廣鹽則官般官賣以助歲計其後亦行鈔法然罷復不常舊淮鹽息錢歲八百餘萬緡紹興初才三十五萬緡而已以後朝廷益修其政至紹興末年東南歲產鹽二萬七千八百六十萬斤浙西路臨安平江嘉興三府凡一百十三萬七千一百四十五石六斗七升七勺浙東路紹興慶元府溫臺州凡八十四萬八千二百八十三石九升二勺淮東路通泰楚三州凡二百六十八萬三千七百十一石六斗二升五合廣東路廣惠南恩州凡三十三萬一千六十石三斗四升廣西路廉髙欽化雷五州凡二十三萬一千六百八十九石福建路福泉漳三州興化軍凡二千六百五十九萬九千四百十五斤十三兩五錢自福建外每五十斤爲一石淮浙鹽六石爲一袋鈔錢十有八千紹興四年正月增三千九月以入納遲遂罷之今六路二十二州通收息錢約一千九百二十餘萬紹興中東南產鹽每年二萬七千三百七萬餘斤

淮浙鹽淮浙鹽額最多者泰州歲產鹽一百六十一萬石嘉興八十一萬石通州七十八萬石慶元三十九萬石淮浙鹽一場十每晝夜煎鹽六盤一盤三百斤遇雨則停淳熙末議者謂總轄甲頭權制亭兜請本錢恣行刻剝懼其赴愬縱令私煎且如一日雨乃妄作三日申若一季之閒十日雨則一場私煎三十六萬斤矣而又有所謂鑊子鹽亭戶小火一之下無慮二十家家皆有鑊一家通夜必煎兩鑊得鹽六十斤十二百家以季計之則鑊子鹽又百餘萬斤矣一場之數如此則諸路可知也十三年九月己未遂罷總轄令亭戶自請本錢焉

廣鹽廣鹽舊從官賣建炎四年春以淮鹽道不通戶部侍郎葉芬乞通閩廣鹽於諸路侍郎髙﹪因請卽虔州榷貨務鬻廣南鹽鈔二十萬緡以供行宮之用許之正月辛亥未幾復止是時恩州未有鹽紹興初以咸土生發始榷之鹽田一頃二十四畝置六十七歲產鹽七十萬斤有奇元年二月壬子後收淨息錢三萬餘緡九年罷官賣鹽許通商於嶺外其錢助鄂州養兵之費十二年冬議者以欽州咸土生發歲產鹽三十餘萬斤商人不通請復官賣許之十月辛巳已而廣東轉運判官範正國亦言本路上供及經費皆仰於賣鹽息錢客鈔旣行遂或闕乏請得官賣如廣西不許自後廣西官賣之法又攺爲鈔法乾道四年罷鹽鈔令漕司自認鈔錢嶺南極以爲患淳熙初張欽夫爲帥始與漕臣詹體仁計議立爲定額定直且條上之邕州官賣鹽每斤百錢二人旣去漕臣趙公瀚增其六十欽州歲賣鹽千斛公瀚五增之六年秋侍禦史江溥以爲言上黜公瀚遂詔閩廣發賣鹽自有舊額及定直自今毋得擅有增添九月癸未九年上命奉議郎胡廷直奉使嶺南詳議鹽法廷直還言鈔法甚便詔罷官賣復通商十月己未擢廷直太府寺丞十二月壬寅尋出爲提舉廣南東路常平茶鹽同措置廣西鹽事使行其法明年春降詔諭二廣官吏以更法之故正月己未夏又遷廷直湖廣廣西轉運判官兼提舉鹽事同措置廣東鹽事四月己酉胡本詹體仁所薦體仁時爲吏部侍郎卽命知靜江府四月庚戍其後又置都提舉廣南鹽事官一員俾掌其政淳熙末體仁坐攺法不當抵罪於是官般如故焉

福建鹽福建鹽自祖宗以來漕司官般官賣歲產鹽一千一百萬斤收課錢四十萬建炎末以淮鹽不通權攺鈔法未幾與廣鹽皆罷之四年四月辛卯第令漕司歲認鈔錢二十萬緡運赴行在紹興中閩鹽旣增倍朝廷以其多羨息十二年又增鈔錢十萬緡正月辛亥時鹽司悉貯鹽於海倉令上四州取而鬻之以供歲用其後吏緣爲姦鹽惡不可售卽按籍而散號口食鹽下裏貧民無一免者人甚苦之民多私鬻以給食而官亦不問二十六年湯中丞鵬舉以爲言詔提刑崇安吳逵核實七月甲子逵遂約郡縣歲費除二稅所入外卽分鹽綱補之凡上四郡歲般千有六百萬斤視舊直損其三毋得散於民戶舊漕司所增鹽錢提舉司吏祿錢皆損三之一增鹽錢每斤二十八今損其九吏祿錢每斤一文今損三分又漕帥二司毋得鬻鹽以侵州縣上悉許之二十七年二月庚申由是民力稍然郡邑無以供百費且尢非漕司之便故眾論搖之朝廷遂徙吳守鼎州命諸司相度更定其令諸司請運鹽如逵數而增其直官肆鹽直止減一分漕司鹽本錢每斤爲二十五錢上命輔臣計之會提舉常平官張汝楫奏行鈔法陳樞密誠之言於上曰閩中山溪之險細民冒法私販禁之不可恐不盡請鈔則課入愈虧上是之乃減鈔錢十萬十一月癸亥自此漕司及州縣稍舒不復抑售於民矣乾道初陳正獻公劉忠肅公在二府有言福建鹽獘者詔戶部侍郎沈度陳彌祚相度二人請量減鈔錢之半歲令漕司於八州增鹽錢及樁畱鹽本錢內那融十一萬緡起發四年春遂減鈔錢十五萬第令漕司抱七萬緡以充上供於是宿獘稍去忠肅與三公皆閩人云四年五月壬辰罷鹽鈔錢

蜀鹽蜀鹽自祖宗以來皆民閒自煮之歲輸課利錢銀絹總爲八十萬緡紹興二年秋趙應祥總計始變鹽法盡榷之仿蔡京東南東北鈔鹽條約置合同場以稽其出入每斤納引錢二十五土產稅及增添約九錢四分所過稅錢七分住稅一錢有半每引別輸提勘錢六十其後又增貼納等錢凡四川二十州四千九百餘井歲產鹽約六千餘萬斤引法初行每百斤爲一擔又許增十斤勿算以優之其後遞增至四百餘萬緡休兵後數減之今猶存三百餘萬始趙應祥之立榷法也令商人入錢請引井戶但如額煮鹽赴官輸土產稅而已然咸脈盈縮不常久之井戶月額不敷則官但以虛鈔付之而收其算引法由是壞井戶旣爲商人所要因增其斤重以予之每擔有增至百六十斤者又有逃廢絕沒之井許人增其額以承認小民利於得井每界遞增鹽課益多遂不可售而引息土產之輸無所從出由是刎縊相尋公私皆病紹熙三年夏趙子直爲吏部尙書奏言趙開鹽法最爲精密今井戶多鑿私井務以斤重多寡相髙故鹽日多價日賤而其法益壞乞下總領所參照舊法施行從之時楊嗣勛總計因是遣官核去虛額棧閉助筒二千有奇申嚴合同場舊法禁斤重之踰格者而重私販之罰鹽直由是頓昂嘉泰二年陳郎中昱總計又盡除官井所增之額焉自慶元後州縣及井戶稍舒而民始食貴鹽矣

蜀中官鹽蜀中官鹽有隆州之仙井州之蒲江榮州之公井大寧富順之井監西和州之鹽官長寧軍之淯井皆大井也若隆榮等十七州民閒所煎則皆卓筒小井而已其用力甚難惟大寧之井咸泉出於山竇閒有如垂瀑民閒分而引之又有彭山之瑞應井味近硝得隆榮鹵餅雜煎然後成鹽元丰崇寧兩嘗禁止以食者多病故也紹興末總領所復弛其禁隆嘉榮之人病其侵射商販因代輸課息再行棧閉今謂之石腳錢然彭山之民私煎如故仙井歲產鹽二百餘萬斤隸轉運司蒲江亞之隸總領所大寧鹽二百五十餘萬斤歲取其四分一百三萬七千餘斤計直九萬餘緡亦隸總領所每斤舊爲三百紹興十七年宣司減五十二十二年又減二十錢淯井四十餘萬斤歲取其贏五萬餘緡爲軍食之用舊額四十九萬二百斤取撥錢引四萬八千八百五道五百七十文應副總所紹興十六年實產鹽四十一萬九千四百斤內三萬三千六百斤犒設七千八百斤贍學三萬斤鍋本外餘三十四萬八千斤每斤二百二十二文計七萬七千三百十九貫五百文而本軍省計應用二萬三千八十七貫八百十二文余折官價錢引三萬七千六百八十二緡而已每歲大科二萬三千餘緡漕司抱其半尙虧萬一千餘緡二十二年十二月乃悉除之惟鹽官歲產鹽計羨緡錢三萬爲利州錢監鑄本云然官鹽多惡雜不可食往往抑售於民州郡第利其贏無能正之者

解鹽解池鹽今隸虜中置解鹽使以掌之池周百里開畦灌水遇風卽成不假人力故味厚而直廉邊人多盜販者往往十百爲遇巡尉出邏則蹋開生路以避之有司亦不敢問第遙護之出境而已今邊上惟行鹽官鹽其鹽官歲課七十餘萬斤半爲官吏柴茅之費半鬻於西河成鳳州歲得錢七萬緡爲鑄錢之本紹興十五年始鹽多地狹人甚苦之紹興二十九年秋詔減其直之半九月丙戌今每斤猶爲錢二百云

礬白礬靑膽黃礬礬國朝舊制晉州礬行於河東北京畿淮南礬行於東南九路今獨無爲軍昆山場爲盛歲額白礬六十萬斤租額一百二十萬斤紹興十四年始有此額韶州岑水場十萬斤信州鉛山場靑膽黃礬無定額其法自榷貨務給引赴場許客人算請每百斤爲一大引輸引錢十二千頭子市利雇人工墨錢二百七十六又許增二十斤勿算以優之五十斤爲中引三十斤爲小引引錢及加貨以是爲差十四年以商販利薄減爲十千六月戊午十四年又增一千十一月丙寅昆山礬則民閒自煮官置場買納紹興初年每斤錢十三文至二十文十四年十一月增爲三十文歲收息錢四萬緡有奇二十九年閏六月以四萬二千五百八十五文爲額鉛山礬則官自煎以十分爲率四分充工本六分赴榷貨務焉

總論東南茶法東南茶舊法官買官賣天禧三年合六榷貨務十三山場所收茶錢十三萬緡除買茶本錢外止有息錢三萬緡而已六榷貨務乃荊南府漢陽軍蘄州蘄口無爲軍眞州海州也天聖中稍攺其法歲所得亦不過數十萬緡人多盜販抵罪上下苦之嘉佑中韓魏公當國遂弛其禁但收茶租淨利錢三十三萬八千餘緡時以爲便元丰復榷輦致都下卽汴流爲水磨官自鬻之政和初蔡京欲盡籠天下錢實中都乃刱引法卽汴京置都茶場印賣茶引許商人赴官算請就園戶市茶赴所在合同場秤發歲收息錢至四百餘萬緡建炎渡江不攺其法至紹興末年東南十路六十州二百四十二縣歲產茶一千五百九十餘萬斤浙東紹興慶元府溫臺衢婺處州八萬三千二十一斤三兩浙西臨安平江府湖嚴常州共四百四十八萬四千五百斤十三兩江東寧國府徽饒池信太平州南康廣徳軍共三百七十五萬九千一百二十九斤十四兩江西隆興府贛吉袁撫江筠州建昌興國臨江南安軍共四百四十五萬三千一百九十七斤十四兩四錢湖南路衡潭永邵全郴桂陽武岡軍共一百十三萬五千三百四十八斤七兩湖北江陵常徳府澧辰沅歸峽鄂嶽州荊門軍共九十萬五千七百四十一斤十四兩福建路建寧府福汀南劍州邵武軍共九十八萬一千六百六十九斤半淮西廬蘄舒州安丰軍共一萬九千三百五十八斤十兩廣東南雄循州二千六百斤廣西靜江府融潯賓昭郁林州共八萬九千七百九十六斤六兩以上總計茶一千五百九十一萬四千三百七十九斤十兩四錢系紹興三十二年數收鈔錢二百七十餘萬淳熙初歲收二百四十萬

江茶江茶在東南艸茶內最爲上品歲產一百四十六萬斤其茶行於東南諸路士大夫貴之隆興亦產茶二百二十八萬斤臨安二百九十萬斤嚴州二百十二萬斤徽州二百十萬斤寧國一百十二萬斤潭州一百三萬斤其他皆不登此數自江南產茶旣盛民多盜販數百爲稍詰之則起而爲盜淳熙二年茶寇賴文政反於湖北轉入湖南江西侵犯廣東官軍數爲所敗辛棄疾幼安時爲江西提刑督諸軍討捕命屬吏黃倬錢之望誘致旣而殺之江州都統制皇甫倜因招降其黨隸軍今東南茶皆自榷場轉入北界亦有私渡淮者𨿽嚴爲稽禁而終不免於透漏焉

建茶建茶歲產九十五萬斤其爲團胯者號臘茶久爲人所貴舊制歲貢片茶二十一萬六千斤建炎二年葉濃之亂園丁亡散遂罷之紹興四年明堂始命市五萬斤爲大禮賞五年都督府請如舊額發赴建康召商人持往淮北檢察福建財用章傑以片茶難市請市末茶許之轉運司言其不經久乃止旣而官給長引許商販渡淮十二年六月興榷場遂取臘茶爲場本九月禁私販官盡榷之上京之餘許通商官收息三倍又詔私載建茶入海者斬此五年正月辛未詔旨議者因請鬻建茶於臨安十月移茶事司於建州專一買發十三年閏月以失陷引錢復令通商今上供龍鳳及京鋌茶歲額視承平才半髙宗以錫賚旣少懼傷民力故裁損其數云

蜀茶蜀茶舊無榷禁熙寧閒始令官買官賣置提舉司以專榷收之政其始歲課三十萬李稷爲提舉增至五十萬緡其後歲益多至百萬緡久之不能敷其數而蜀人以爲病建炎初趙應祥爲成都漕司上言榷茶買馬五害請用嘉佑故事盡罷榷茶仍令漕司買馬或未能然亦當痛減額以蘇園戶輕立價以惠行商如此則私販衰而盜賊息矣朝廷然之擢應祥同主管川陜茶馬二年十一月應祥至官遂大更茶法官買官賣並罷仿蔡京都茶場法印給茶引使商人卽園戶市茶置合同場以稽其出入重私商之禁其法每斤引錢春七十夏五十市利頭子在外所過徵一錢住徵一錢五分每百斤增十斤勿算自後引息錢乃復至一百五萬緡紹興後提舉官又旋增引錢至十四年每引收十二道三百文比應祥初立法又增一倍於是茶司一年遂收二百萬而買馬之數復不加多故當此時茶馬司之富甲於天下時以其歲剩者上供他司不敢問也自榦道末靑羌作亂茶司爲之增長細馬名色等錢歲約三十萬淳熙六年以後又累減園戶重額錢歲約十六萬其四年李正之爲提舉以茶課稽滯爲減引息錢十六萬至紹熙初楊嗣勛爲使遂定以爲例焉紹熙元年減今成都府利州路二十三處茶場歲產二千一百二萬斤一千六百十七萬系成都府路九州軍凡二十場四百八十四萬系利州路二州三場通博馬物帛歲收錢約二百四十九萬三千餘緡川茶司歲收一百七十八萬有奇秦茶司歲收十八萬有奇川秦兩馬司歲收諸州博馬物帛並雜貨收錢共五千二萬有奇朝廷歲撥其一百十三萬緡隸總領所贍軍宣撫司先取撥四十萬紹興二十五年七月裕民所又增撥七十三萬然茶馬司率多難之乾道以後歲撥或止一二十萬緡至淳熙十一年遂以五十萬緡爲準茶司自言歲用二百四十六萬餘緡以支比收止有剩錢二萬餘緡故也然川秦八場額市馬萬二千九百九十四匹而比歲所市未嘗及焉則其言未足憑而歲剩之緡可以坐計矣自熙丰以來茶市官權出諸司之上淳熙十四年議者請令制置司檢點奏可後亦不果行舊博馬皆以麤茶榦道末趙彥博爲提舉始以細茶遺之今雅州徼外夷人亦有卽山種茶者由是綱茶遂爲夷人所賤然蜀茶之細者其品視南方已下惟廣漢之趙坡合州之水南峨眉之白芽雅安之蒙頂土人亦自珍之但所產甚微非江建之比也

夔州茶夔路自祖宗以來不榷茶政和中有司請賣引議者以民夷不便罷之紹興中韓球美成同提舉茶馬始榷忠達州茶卽渠合廣安置合同場歲收以八萬斤爲額然商人以利薄不通但以引錢敷民閒耳民甚苦之二十七年冬忠守董時敏以爲言事下茶馬司時許覺民侍郎爲主管官不肯蠲乃止後三年王瞻叔以漕副攝事遂除之先是美成在茶司盡取園戶加饒之茶爲正額有一場而增至二十萬斤者韓以十七年十二月領茶事十九年五月移夔民知輸官不補所得於是起爲私販二十六年六月祕書省正字張震眞甫以爲言遂命茶司裁損今茶場每百斤加饒率過半若茶官稍加裁抑則商販者遂轉而之他宜量減引錢而禁其搭帶又因地之遠近不同而稍低昂之庶幾乎其可矣

東南酒課東南酒課之入自祖宗時悉以畱州慶曆二年秋祠部員外郎王琪始請增價以其錢上京自後提舉常平司經制司發運司各因事增添然多不過每斤增七八錢少止一二錢而止建炎四年冬每斤始驟增錢二十四謂之軍期錢自是總制司都督府又遞增之迄紹興六年春浙路出煮酒每斤共增一百十五錢而官始困矣時煮酒每斤百三十錢爲率然則祖宗時每斤十五錢其坊場課利者自開寶九年冬詔承買以三年爲限仍戒當職官吏毋得信任小民一時貪利妄增課額此祖宗之仁政也大中祥符元年春始有實封投狀給賣價髙之令而民亦困矣熙寧以後坊場錢又盡入常平司紹興元年又命槪增五分輸戶部二十七年後其敗闕者復弛之惟長沙一城無酒禁劇盜馬友爲稅酒之法人便安之故不復攺也舊兩浙坊場有一千二百二十四所每歲收淨利錢八十四萬緡至是合江浙荊湖人戶撲買坊場才一百二十七萬緡而已敗闕者眾故也是時行在戶部贍軍東南中三庫殿司所獻酒坊七十五所歲收息錢亦有一百三十萬緡諸路酒課約有五百餘萬緡自軍興諸帥擅榷酤之利朝廷所仰者茶鹽耳紹興二十六年正月始詔諸軍撲買場務令常平司拘收城郭酒店令總領所拘收三十一年二月楊存中罷殿巖趙密代爲帥又上軍中及私家所買酒坊於戶部由是縣官始得以佐經費至乾道閒行在七酒庫日售錢萬緡每歲收本錢一百四十萬息錢一百六十萬曲錢二萬而歲額之外羨余獻於內帑者又二十萬其後加增至五十萬緡遂爲定數云

四川酒課四川酒課在建炎中合官民之入總爲緡錢百四十萬三年十月張魏公爲宣撫使承制以趙應祥總領財賦應祥言蜀民已困惟榷酒尙有贏餘遂大變酒法自成都始令罷公帑賣供給酒卽舊撲買坊場所置隔釀設官主之民願釀者米一斛輸錢三千明年遂四路行其法於是歲課遞增至六百九十餘萬緡凡官隔槽四百所私場店不與焉然法之始行聽民就務分槽醞賣官計所入之米而收其課行之旣久醞賣虧欠則責入米之家認定月額不復核其米而第取其錢民始以爲病二十六年二月知榮州安仁費廷直夫入對爲上言之上謂輔臣曰此張浚趙開以軍興財匱濟一時之急耳今休兵旣久內外無事自當更也遂命總漕司措置時湯侍郎允恭總計言若攺爲官監應用米本至多無從應付王瞻叔爲潼川漕獨請罷三州官監隔槽二百三十餘務許撲買省官吏食以便民明年詔許之其後撲買又攺爲官監今四川酒課累減之餘猶爲緡錢四百一十餘萬

夔路酒夔路自祖宗以來亦不榷酒趙應祥爲大漕建炎四年始榷之舊一路場店一百四所應祥增爲六百餘所歲收錢四萬三千九百餘引紹興十六年鄭亨仲爲宣撫副使奏除之

建炎以來朝野雜記卷十五甲集

宋李心傳撰

財賦二

常平苗役之制耆戶長雇錢常平苗役之制自熙寧始建炎初遂罷之其二年冬呂元直葉少蘊張達明孫仲益在從班奉詔討論常平法元直等以爲此法不宜廢如免役坊場亦可行惟靑苗市易當罷上曰靑苗斂散永勿施行遂置諸路主管官追還糴本紹興八年冬李泰發參政復爲上言常平法本於漢耿壽昌豈可以王安石而廢之九年遂復提舉官使掌其政然自軍興後常平窠名往往撥以贍軍無復如曩時之封樁矣免役錢自熙寧以來己有寬剩之數建炎元年旣增射士六月乙亥議者恐費不給明年夏乃詔官戶役錢勿復減半而民戶役錢槪增三分五月庚戌三年復減之七月己丑其後命撥已增錢赴行在紹興五年三月癸未紹興二十九年又用趙直閣善養議詔品官子孫名田減父祖之半餘同編戶差役其詭名寄產皆並之三月丁丑乾道二年李侍郎若川復請令官戶全納役錢二月辛未上初不可旣而卒行其年六月耆戶長雇錢者舊以免役錢給之建炎四年廣西漕司請罷戶長而用熙丰法每三十戶逐料輪甲頭催租八月辛未紹興初遂盡取其庸錢隸提刑司元年五月戊午旣而言者以差甲頭不便者五乃不復行而耆戶長雇錢因不復給五年詔其錢分季起發赴行在正月壬戌後遂爲總制窠名焉

義倉義倉創始於慶曆元年其法令民上三等每稅米二斗輸一升以備水旱後亦廢熙寧初神宗嘗欲復之會王介甫主靑苗因爲上言人有餘粟藏之於家何害而顧乃使之輸官非良法也乃止二年七月熙寧末王尙書古爲司農簿奏復行之仍令就縣倉輸自是義倉入縣倉矣十年九月元丰八年又罷之紹聖初復立然議者謂義倉當畱諸鄕以備水旱可也今並入縣倉悉爲官吏移用後又命上三等戶輸郡倉轉充軍倉或資他用故凶年無以救民之死失古人立法之意矣紹興末趙郡王令在戶部言州縣義倉多陳腐請歲以三之一出陳易新又許水旱傷災檢放不及七分卽許振濟沈守約丞相持不可上獨許之二十八年九月乙酉明年浙西提舉呂廣問言諸道常平義倉名存實無請遣使核實除其虛數禁其移用二十九年六月壬寅遂命司農寺丞韓元龍往浙西核實得糴米錢六十餘萬緡詔別行收糴今成都一路義倉歲額二萬七百斛有奇除振給貧丐人外所餘無幾紹興五年髙平續耆爲提舉遂刷本道義倉錢及金銀總爲七萬五千餘緡別儲米於彭漢蜀三州以備糴濟慶元六年宣城孟綸爲提舉又欲取本道抵當本錢六千餘萬緡以市義倉米朝廷不從近歲制置司又有廣惠倉乃北宗卿所創凡爲米三十餘萬石制司自掌之凶歲頗資其用惟閩中魏元履處士朱元晦先生嘗置於里社每歲以貸鄕民至冬而取有司不與焉今若以義倉米置倉於鄕社令鄕人之有行誼者掌之則合先生之遺意矣

經制錢經制錢者宣和末陳亨伯資政所創也時方臘初平用度百出徽宗命亨伯以發運兼經制使亨伯乃創比較酒務及頭子錢頭子錢者唐徳宗除陌錢之法也五代國初亦取之以供州用其數甚鮮康定元年始令具數申省不得擅支政和四年又令給納系省錢物每貫收五文及亨伯爲經制遂令凡公家出納每千收二十三文止供十三州縣及漕計支用所謂經制錢者其始行之東南後又行之京東西河北歲入錢數百萬緡靖康初廢建炎二年冬上在維揚四方貢賦不能如期至行在戶部尙書呂元直翰林學士葉少蘊乃請復之於是先取鈔旁定帖錢命提刑司掌之仍禁不得擅用十月壬戌三年冬遂命東南八路提刑司收五色經制錢赴行在一榷茶酒錢二量添賣糟錢三增添田宅牙稅錢四官員等請受頭子錢五樓店務添收三分房錢十月戊戌紹興十七年二月又增頭子錢十三文充經制迄今東南經制錢歲入凡六百六十餘萬緡而四川不與焉凡公家出納每千經總二制共五十六錢視宣和時過倍

總制錢總制錢者紹興初孟富文參政所創也五年春髙宗在平江命富文提領措置財用富文請以總制司爲名專察內外官司隱漏遺欠從之閏二月己丑於是首增頭子錢爲三十文四月己未其十五文充經制窠名七文充總制窠名六文提轉兩司二文公使支用旣又請收耆戶長庸錢抵當四分息錢轉運司移用錢勘合朱墨錢常平司七分錢四月癸亥人戶合零就整二稅錢免役一分寬剩錢官戶不減半民戶增三分役錢四月辛未常平司五分頭子錢八月己酉並令諸州通判諸路提刑催充總制至十一年浙東一路收總制錢一百八十九萬緡諸路準此乾道元年十月又增頭子錢每貫十三文充總制是時戶部歲入視其出闕七百萬緡故有增頭子錢及官戶不減半役錢之令補經費也虞甫當國有趙咨者獻言所在吏祿皆除頭子錢而在京百官獨否除之歲可得七十萬甫命都司計之僅二十四萬緡以其不多而止時六年四月也至嘉泰初除四川外東南諸州額理總制錢七百八十餘萬

經總制錢額廣西經總制銀經總制錢舊法守貳通掌而隸提刑司李朝正爲戶部侍郎建言始屬通判一歲所入至一千一百二十萬緡其後復命知通同掌無歲不虧於是議者乃復請委通判事旣行諸道因請以紹興十九年所入爲準時汪明遠爲侍禦史上疏言財賦所出當究源流是年經界初行民輸隱漏之稅是適然當取十年閒酌中之數爲額上可之然今東南諸路經總制錢歲收千四百四十餘萬緡又多於朝正在戶部之額三百萬矣乾道初孝宗嘗諭洪景伯丞相曰祖宗時財賦無經總制錢朕他時用度有餘卽令民閒免輸納然其所入浩大迄不能免也舊廣西經總制銀皆隨稅均取於民民甚以爲患紹興二十六年二月髙宗用知雷州趙伯檉言下詔禁止云十六年專用通判後五年知通同掌

四川經總制錢四川經總制錢額理五百四十餘萬緡其一百三十一萬緡贍軍一百三十四萬緡應副湖廣總領所二百六十九萬緡上供六萬餘緡諸郡支用光宗受禪蠲湖廣三年錢四百餘萬緡對減鹽酒重額錢卽此錢也然四路憲司歲撥湖廣錢實止六十萬緡故減放之令後三年乃下而每歲所減通總司抱認亦才九十萬緡迄今遂爲永例

田契錢王瞻叔括契本末田契錢者亦隸經總制司舊民閒典買田宅則輸之爲州用嘉佑末始定令每千輸四十錢五年二月宣和經制增爲六十四年六月靖康初罷建炎三年復之紹興總制遂增爲百錢五年四月後以其三十五錢爲經制窠名三十二錢半爲總制窠名三十二錢半爲州用十七年四月榦道末曾懷在戶部又奏取州用之半入總制焉七年七月先已詔牙稅外每千收勘合錢十文紹興五年三月後又增三文並充總制窠名十七年四月而牙稅勘合之外每千又收五十六文分隸諸司大率民閒市田百千則輸於官者十千七百有奇而請買契紙賄賂胥吏之費不與由是人多憚費隱不告官謂之白契紹興三十一年軍興王瞻叔爲四川總領乃括民閒白契稅錢以贍軍十一月丁酉報可遣官置司會三司飛申之籍許人告沒三之一以其半給告者嫁資移囑隱其直者視鄰田估之𨿽產去券存者皆倍收其賦細民墓地亦首納算錢於是除威茂珍州長寧軍及關外四州不括外他三十三郡共得錢四百六十八萬緡成都等二十四州未見數明年沈徳和爲制置使首以蜀中括契錢不便爲言而議者亦譏其斂怨乃下詔自登極赦前有帶白契者悉蠲之卽已輸許對折二稅三十二年十二月戊寅命下瞻叔乃疏駁白札子於朝且言不願輸者皆豪彊與士大夫之家請理納如故詔白契在戶下者許行首納仍依赦免其倍輸隆興元年四月丁卯時瞻叔巳被章而徳和入境遂檄郡凡三十年以前白契在戶下者悉放免之又截成都當輸總所折糴錢給民戶沈以元年五月到官瞻叔猶在蜀三上疏爭之且言虞允文以買馬職事疑臣張震付放甲戶輸金甚多故二人以此屬介請下禦史臺大理寺鞫實其實瞻叔以軍興用度不給因行一切之政故議者非之其後所括錢朝廷悉取他用總司迄不能有也今蜀中田契錢諸縣旣有定額大抵不能敷則以其錢均取於牙儈人甚苦之隆興二年十二月丙申詔吳挺買禦前馬價錢於椿管白契稅錢四百餘萬貫內取撥乾道元年五月辛亥詔撥一百五十萬緡赴南庫二年二月壬寅又盡撥赴左藏

稱提錢稱提錢者鄭亨仲攺四川宣撫副使之歲紹興十四年始命益梓利三路茶鹽酒課及租佃官田應輸錢引者每千別輸三十錢爲鑄本於是三路每歲共得錢四十三萬一千六百九十道二百九十一文以其二十四萬七千緡爲鑄本又得其贏餘十八萬緡有奇以助軍食之用至今不減

月樁錢版帳錢月樁錢者自紹興二年冬始是時淮南宣撫使韓世忠駐軍建康宰相呂元直朱藏一共議令江東漕臣月樁錢十萬緡以酒稅上供經制等錢應副其後江浙湖南皆有之𨿽命以上供經制系省封樁等錢充其數然所樁不能給十之一二故郡邑多橫賦於民如江南之科罰湖南之曲引在上者迄無以禁之大爲東南之患紹興三年李泰發秉政爲上言月樁錢害民而江東西尢甚請損之遂命諸路漕臣均定如窠名不足取旨自朝廷給降不得一毫及民二月甲子然卒不能大有所減十七年朝廷旣罷兵又命監司郡守將寬剩錢撥充月樁以民力八月己未其後遂減江東西月樁錢二十七萬七千緡有奇九月乙亥減徽信州各五萬有奇宣州五萬撫州二萬五千江州一萬筠州南康各六千臨江軍四千建南軍二千皆有奇十八年冬上又諭秦會之曰昨已減月樁錢要當盡罷會之卽諭版曹李仲求以經制錢贍軍然月樁錢卒不能罷乾道中始減廣徳軍月樁錢千八百緡淳熙初又減桂陽軍萬二千緡光宗登極以月樁有敷額太重去處令臺諫侍從同戶部長貳詳悉措畫聞奏當議斟酌施行以民力其年用吏部尙書顏師魯等奏再減江浙諸郡月樁錢十六萬五千緡有奇袁州減二萬五千常州減二萬吉州減萬七千隆興府饒州各減萬五千信州減一萬撫州減七千贛州減六千七百五十二江池州廣徳臨江建昌軍各減六千湖州減五千徽州南康軍各減四千興國軍減三千筠州南安軍各減二千今東南月樁錢歲爲緡錢猶三百九十餘萬又有版帳錢者軍興後諸邑皆有之而浙中爲尢甚紹熙元年夏議者請令監司州郡屬縣無名之取以紓民力時朝請郎四明劉俁守嶽陽會四縣版帳之額爲二萬一千餘緡而無窠名者萬一千餘緡乃與提刑丁端叔漕判T象先議取凡無名者盡蠲之舉一郡而言則其餘可知矣又其餘郡未減者今猶存

折估錢折估錢者始自紹興初張徳遠爲川陜宣撫使日供給關外大軍之名也諸軍月支正色米之外又有折支估錢者故以此名之其後衣賜犒賞供給芻豢之屬通以折估爲名而其數浸廣矣鹽折估者取三路鹽引稅錢而供此折色也酒折估者取四路場務坊店酒息錢而供此折色也故又以折估名之大凡一歲折估之入凡七百一十餘萬緡其出一千二十八萬餘緡以糴本經總諸色窠名助其費而糴買糧絹與夫般運之費八百七十二萬餘緡不與焉諸雜費約九十萬緡又不與焉大抵蜀中之折估與江浙之月樁皆以贍軍得名其事相類但折估猶有鹽酒爲之窠名而月樁乃白著橫科尢爲無藝爲今之計要當如蜀中之法以鹽茶錢贍軍則月樁斯可免矣

免行錢免行錢者創始於元丰推行於宣和廢罷於靖康紹興十一年以軍事未寧始令諸道量納四月丙子時川陜四路歲取免行錢至五十萬緡東南又倍之十七年旣罷兵詔損三之一四月丙申十九年王大寶尙書守連州還言於上但免廣中新循等六州而已五月丁未二十五年曹泳在戶部言其所取苛細始盡罷之五月戊申隆興用兵後王自外還朝復以免行爲請上批曰民不可擾難以施行翌日進呈上諭錢處和曰曹泳所行惟免行一事人至今以爲是今日豈可不及曹泳乾道元年七月辛亥遂不行

曲引錢曲引錢者湖南路有之紹興閒鄕村有吉凶聚會者聽人戶納錢買引於鄰近酒戶寄造酒曲不得非理抑配法非不善也然時方用兵而敷大軍月樁錢於諸路湖南諸郡兵火之餘賦入鮮少所樁不能供十之二有劉獬者知衡陽縣始令人戶請買曲引以助月樁自是旁郡邑皆效之後四年當紹興十八年經界法行遂以人戶田畝分爲三等上等輸三千聽造酒十石中等二千造酒七石下等一千造酒三石最下輸五百文造二石若二石以下則例輸百三十錢則隨夏秋稅送官自田二十畝而上無能免者袁州江西雕郡也其地西北與長沙接自初科月樁時漕臣韓球與郡守趙士瑗不協所科偏重無所從出遂亦於曲引中取之每人戶稅錢一千則科二百文八十五陌凡爲錢五千四百餘緡乾道三年王次張爲湖南漕始請禁戢戶部莫如之何第行下依見行條法而已會乾道新書行刪攺紹興納錢買引舊令於是曲引錢暫罷旋稍復行迄不能禁也四年湖南提刑趙思恭又乞將衡山等八縣隨宜裁酌均於上三等戶黃仲秉爲副漕奏言本路三十八縣不皆待此而足歲計匱乏者獨十餘縣望朝廷稍減月樁之額以寬此十數縣之不足則曲引之禁可力行於一路之閒而九州三十八縣之民皆被惠澤矣淳熙元年袁州言自乾道新書行月樁始大不足戶部勘當欲權依紹興舊法許之四年張定叟知袁州復奏江西始以稅額均月樁則一路皆輕而袁州獨重今復曲引以補月樁則一路皆無而袁州獨有旣未能減月樁之重而反增曲引之徵非所以示公於天下趙子直爲小漕會本州所賣曲引之入歲爲三萬緡令本州與漕司各認其半而曲引遂罷獨湖南如故云余嘗論今之天下多有不可爲之縣而未有不可爲之州閒有不可爲之州而未有不可爲之漕若長民使部者人人如定叟子直之心則曲引之徵眞可免矣

身丁錢身丁錢者東南淮浙湖廣等路皆有之自馬氏據湖南始取永道郴州桂陽軍茶陵縣民丁錢絹米麥嘉佑四年詔無業者與除放有業者減半然道州丁米每歲猶爲二千石人甚苦之紹興五年守臣趙坦請以二分敷於田畝一分敷於民丁詔下其議漕司言如此則貧民每丁當輸二斗有奇乞盡敷於田畝言者以爲太重請損其一分詔漕司相度四月甲辰六年樞密院檢詳王迪又請兩路丁錢隨田稅帶納八月己亥不果行十四年知永州羅長源言於朝遂盡放湖南諸郡丁錢十月庚子然上供樁數則如故後十餘年楊良佐邦爲漕乃奏除之江東諸郡丁口鹽錢者李氏有國日所創也以泰州及靜海軍今通州鹽貨計口俵散收錢入官其後失淮南而鹽不可得旣又令折絹輸之民益以爲病明道二年範文正公爲江淮安撫乞會一路主戶以見在鹽價於春時給鹽食用隨夏送納價錢奏可其後謂之蠶鹽者此也兩浙身丁錢者始未行鈔法以前歲計丁口官散蠶鹽每丁給鹽一斗輸錢百六十六文謂之丁鹽錢皇佑中許民以綢絹依時直折納謂之丁絹自鈔法旣行鹽盡通商而民無所給每丁仍增錢三百六十文謂之身丁錢大觀中始令三丁納絹一匹當時絹賤未有倍費後物價益貴乃令每丁輸絹一丈一兩皆取於五等下戶民甚病之建炎三年詔以一半折絹一半納見錢十一月丁未於是歲爲絹有二十四萬匹一百萬兩錢二十萬緡紹興初又用嚴守顏之言增得解人免丁錢三年四月甲午二十五年上念浙民之困特免丁絹錢一年以內府錢帛償戶部八月己丑乾道元年孝宗以兩浙歲澇又免災傷郡邑身丁錢十三萬七千緡絹十六萬三千匹皆有奇二月癸卯惟臨安以駐蹕所在每三年輒一下詔除之歲滿復然至開禧元年十二月禦筆浙路身丁錢自今永與除免恩施浸博矣先是紹興末呂公雅廣問爲浙漕以湖州丁絹多所隱漏乃給甲帖付民戶俾自排丁名得四十萬丁每丁爲錢千四百絹八尺有奇三十一年四月丁亥明年守臣陳之茂因請折絹以五千爲匹仍止歲額爲定不以添丁而增賦詔皆可之五月丁巳自是湖州以五丁科一匹矣未幾又增以七千爲一匹乾道八年餘處恭爲烏程令請於朝乞以七丁科一匹曾欽道秉政奏行之自是爲例兩淮丁錢者不知所從始榦道末詔民戶一丁充民兵者本名丁身勿輸七年八月丙辰二廣丁錢亦不知其所始廣西郡縣貧薄凡民閒父祖年六十以上而身丁未成者亦行科納謂之掛丁錢紹興初詔令本路監司約束二年郊赦申明大抵丁錢多僞國所創余嘗謂唐之庸錢楊炎已均入二稅而後世差役復不免焉是力役之徵亦取其二也本朝王安石令民輸錢以免役而紹興以後所謂耆戶長保正雇錢復不給焉是取其三也合丁錢而論之力役之徵取其四也設一有邊事則免夫之令又不得免焉是取其五也孟子曰有布縷之徵有粟米之徵有力役之徵用其一緩其二用其二而民有殍用其三而父子離今布縷之徵有折稅有和預四川路有激賞而東南有丁絹是布縷之徵三也粟米之徵有稅米有義倉有和糴川路謂之勸糴而斗面加耗之輸不與焉是粟米之徵亦三也通力役之徵而論之用其十矣民安得不困乎余惡夫世之俗吏不知財賦本末源流顧以趣辦爲能而撥其本也故詳錄其事以待上問而出焉閩浙湖廣丁錢在國初歲爲四十五萬緡大中祥符四年七月嘗除之後又復

僧道士免丁錢僧道士免丁錢者紹興十五年始取之正月癸酉自十五千至二千凡九等大率律院散僧丁五千禪寺僧宮觀道士散眾丁二千長老知觀知事法師有紫衣師號者皆次第增錢六字四字師號者又倍於是歲入緡錢約五十萬隸上供二十四年以紫衣師號不售乃詔律院有紫衣師號者輸錢視禪剎禪僧及宮觀道士有之者輸丁錢千三百有奇八月癸巳至今以爲例初取免丁時立法年六十以上及病廢殘疾者聽免後詔七十以上乃免之然今浙中諸大剎都城道觀多用特旨免徭役科敷而州縣反以其額敷於民閒大爲人患

田四廂錢田四廂錢者始自紹興十二年春以右護軍統制田晟所部人馬隸馬司明年有旨令四川歲撥總制錢一百七十三萬餘緡綢絹四萬七千餘匹五萬四千餘兩赴鄂州十四年二月戊戌此錢本供晟軍費故也二十九年軍事將興乃以其十五萬緡還四川應副增招軍兵歲計六月壬辰還二十一萬七月庚戌又增之益路二十萬利梓夔路通減五萬淳熙末又以其餘緡對減四川鹽酒重額十六年四月己巳語在經總制錢事中

市舶司本息市舶司者祖宗時有之未廣也神宗時始分閩廣浙三路各置提舉官一員本錢無慮千萬緡海貨上供者山積宣和後悉歸應奉建炎初李伯紀爲相省其事歸轉運司明年夏復閩浙二司賜度牒直三十萬緡爲博易本元年七月己亥廢二年五月丁未復四年春復置廣司二月紹興二年秋廢閩司七月甲子尋並廣浙提舉官皆罷八月已而閩廣復置六年冬福建市舶司言自建炎二年至紹興四年收息錢九十八萬緡詔官其綱首十二月乙巳十四年命蕃商之以香藥至者十取其四十七年詔於沈香豆蔻龍腦之屬號細香藥者十取其一至紹興末兩舶司抽分及和買歲得息錢二百萬緡隸版曹然所謂乳香者戶部常以分數下諸路鬻之柳州當湖湘窮處程限頗急宜章吏黃谷射士李金數以此事受笞不堪命乾道元年春因嘯聚峒民作亂遂陷桂陽軍上命劉恭甫爲帥調鄂州兵討平之利之所在害亦從生此可爲理財者之戒

祠部度牒祠部度牒自治平四年冬始鬻之長編云始於熙寧元年秋誤熙寧之直爲百二十千渡江後增至二百千其後民閒賤之止直三十千而已紹興初李仲永初入朝見上爲上言今歲鬻度牒萬是失萬農也積而累之農幾盡矣非生財之道上納其言十三年旣罷兵遂不復鬻五月戊午久之復以其絕產隸郡國養士二十一年九月丙午時王元尙書爲國子司業復請放行上諭大臣曰大寶殊未曉朕意人多以鬻度牒爲利亦以延人主壽爲言朕爲人主但當事合天心而仁及生民自當享國長久如髙齊蕭梁奉佛皆無益也僧徒不耕而食不蠶而衣無父子君臣之禮以死生禍福恐無知之民蠹教傷民莫此爲甚豈宜廣也輔臣皆稱善然諸路僧尼猶有二十餘萬人道士女冠萬餘人二十六年三月甲午明年遂詔換給不盡度牒皆歸禮部二十七年八月辛亥三十一年春朝廷聞金亮欲敗盟始放度牒增直爲五百千二月戊午其後所放滋益多隆興初詔減爲三百千因出度牒二萬鬻於江浙湖南福建計直六百萬緡期以一季州縣皆抑以予民民大以爲擾二年二月周元持禦史言於上乃損爲二百五十千三月癸巳自辛巳調兵以後九年之閒官鬻度牒至十二萬道有奇孝宗知之乃降詔權行住賣時乾道五年冬矣十二月庚寅明年春遂增爲四百千六年正月甲子淳熙初又增五十千四年七月戊辰明年夏詔四川度牒每道估川錢引八百千五年六月丁丑尋詔東南度牒如紹興之舊九年五月辛未紹興三年中書門下言亡僧道度牒申繳絕少顯有獘幸乃又增其直爲八百千閏二月甲寅自淳熙後四川總領所歲得度牒六百六十一道以補還酒課蠲減之數三年六月甲申降旨而東南諸路委都司官給賣歲亦不下二千三百有奇以三十年計之是失十萬農也然僧道士有金錢而度牒不可得故蜀中度牒官直千引而民閒至千六百引云今總所對減酒課度牒僧徒巳輸錢至嘉泰十五年方今嘉泰二年頃朱晦翁爲浙東提舉遇饑歲亦請度牒於朝以備糴濟自紹興以來已爲緩急所仰不可復廢矣度牒初以黃紙紹興五年易以絹七年又易以綾

東南軍儲數東南軍儲始仰給於江湖轉漕紹興元年以寇盜多貢賦不繼始命戶部降本錢下江浙湖南和糴米以助軍儲所謂本錢者或以官告或以度牒或以鈔引類多不售而出納之際吏緣爲姦人情大擾五年上在臨安又命廣東漕臣市米至閩中復募客舟赴行在十一年夏始分行在省倉爲三界界每百五十萬斛凡民戶白苗米南倉受之以廩宗室百官爲上界次苗米北倉受之以給﹪士及五軍爲中界糙米東倉受之以給諸軍爲下界六月癸酉十八年戶部奏免和糴而命三總領所置場糴之上大喜閏八月庚申舊制二浙江湖歲當發米四百六十九萬斛二浙一百五十萬江東九十三萬江西一百二十六萬湖南六十五萬湖北三十五萬至是所欠一百萬斛有奇乃詔臨安平江府及淮東西湖廣三計司歲糴米百二十萬斛浙西七十六萬斛行在省倉上界六萬石中界五萬石下界二十五萬石三界外臨安府行在省倉場二十萬石平江如之淮西十六萬五千湖廣淮東皆十五萬十八年閏八月甲子二十八年秋戶部遂請二浙江湖米榷以見發三百六十七萬斛爲準數從之比祖額二浙欠三十萬江東三十萬江西六萬湖南十萬湖北二十五萬九月壬申降旨時二浙以三十五萬斛折錢綱米及糴場歲收四百五十二萬斛也舊川廣荊湖歲自運河漕綱至京庾每有淺阻之患三十年夏議者以建康之鄧步銀林自江達湖止遵陸二十里請於其地置轉般倉上命江東漕臣相度爲之四月壬申然卒不果或謂經由湖中恐有飄失之患故但行運河云

四川軍糧數關上積糧數四川軍糧歲用一百五十六萬餘斛其十三萬餘斛歲收二分稅子二萬九千斛興元府興洋階成利鳳西和州營田租十萬餘斛一百三十七萬斛糴買關內七十八萬石關外六十萬餘石然糧道旣遠水運頗勞紹興六年春吳涪王爲宣撫副使命將取秦川必欲從陸運趙應祥爲大漕執不可吳迄自爲之兩川調夫運米十五萬斛至利州率費四十餘千而致一斛其冬吳復欲從陸運召諸路轉運使持戶籍至軍中邵澤民權宣撫副使獨曰今春驅梁洋遺民負糧至秦川餓死十八九豈可再也且宣司巳取蜀民運腳錢百五十萬其忍復使陸運乎旣上疏立以便宜止之卒行水運自後席大光胡承公相繼入蜀率以水運爲可行於是總領所委官就糴於沿流諸郡然民閒不免受獘而糧亦不足十八年符行中爲總領用其屬官李景之策景字紹祖開封人遵勗之後貪酷吏也終於直祕閣知夔州就興利閬州置場聽客市賣由是盡革前獘米運充足三十一年金人入侵王瞻叔調利路夫六萬七千人自魚關負糧至鳳州人持七斗米興元二萬夫巴蓬利各四千夫文龍成各千五百夫階州二千夫舊民夫裹糧自備至是始給之自魚關至鳳州百八十里往來六日程日給米二升然民閒一夫之費猶數十千又多道死者乾道初王聖錫帥蜀請優卹之漕司奏人給三千應用度牒八百上命以二千予之二年正月甲子乾道中虞雍公自宣撫使還朝爲右僕射上問西邊積糧之數虞公奏臣離蜀時近八十萬斛乾道五年春當紹興初關外四郡多不耕之田故多徙諸軍於內郡以就糧如守邊之兵必就食於內郡之水運其後十四年閒耕墾野粒米狼戾有司不時措置就糴至辛巳用兵王之望調利路丁夫運米一夫之費至七八十千民力告竭又丁夫多死於道者臣始至宣司卽邊地措置和糴不惟省內郡水運而邊頭漸有儲蓄矣亦聞王炎委孫叔豹增糴王公明以樞密使代爲宣撫但近日移兵戍黑谷等處食者旣眾或一不熟仰食此米必無贏餘一日邊事起當有辛巳調夫之患上曰然卿宜將此意諭王炎令廣作措置其後至淳熙中西邊乃有積糧一百一十餘萬斛云在魚關階成西和鳳洋興利金州興元府大安軍十一處貯之自符行中於利閬等州置糴場募商人載兩州米入中其在閬州者泛嘉陵而上至利州又自利州運至魚關官不勝其費又多亡失者紹興末楊嗣勛總計始用屬官井研陳厚議廢閬州糴場令商人徑至利州及魚關仍優其直公私便之

行在諸軍馬艸行在諸軍馬艸每年計三百六十萬束每束戶部降本錢百文下浙西漕司於諸州收買共十六萬緡以榷貨務見錢關子二十萬緡以本部窠名錢科降紹興三十一年殿前司旣獻酒坊六十五戶部因請以其淨息錢三十六萬緡專充馬艸本錢而以遞年合降本錢收糴馬料從之四月辛未大抵馬艸料錢約計七十餘萬

關上諸軍馬料關上諸軍馬料舊於沿流諸州和糴然實以等第分科爲率紹興五年馮震武傳之總計始自置場糴買歲用大麥二十五萬一千一百四十斛明年夏請權免和糴馬料一年許之令西邊有積料十二餘萬斛備軍興非歲計所常用

都下馬料淮浙江東沙田蘆場本末都下馬料舊以其數和糴於民紹興二十七年冬言者謂江浙閒沙田蘆場爲人冒占歲失官課至多明年春詔遣戶部郎中莫濟子齊同三路漕臣按視將以其租爲馬料之費二十八年正月癸未時葉審言爲禦史上言陛下初欲免歲糴馬料爲國便民然三路遼遠使者豈能盡行必有彊增其數以希進者於有力之家初無加損而害及貧民慮致逃移坐失稅額因極論之始浙漕趙淸獻議欲盡行沙田入官隨其肥瘠髙下輕立租課就令見佃火客耕種如有形勢之家尙敢占吞具名取旨事旣行二十七年十二月乙未而或不以爲便乃令見占人且行管佃淨認租課故審言論之尋詔第三等以下戶更不一例根括二十八年二月癸丑後數月又詔淮東人戶檢尋契要未備可限半年五月庚午俄特與放免五月丁丑後月餘復命浙西江東官戶千畝民戶二千畝以下放免余依元旨增租六月甲寅時福建江海之濱亦有新出沙田戶部聞之遽下常平司出賣而殿院任信儒以爲此皆民閒自備資本興修數年之閒償費未足望少之乃止二十九年五月甲寅其後淮東浙西江東三路沙田蘆場之籍總二百八十萬畝有奇凡爲沙田則起催小麥米絲沙地則起催豆麥絲麻蘆場則起催柴發見錢民閒以爲擾訴訟不絕方務徳滋守京口五疏論之孝宗問大臣此事或以爲可取或以爲可損陳魯公曰君子小人各從其類小人樂於生事不惜爲國斂怨君子務存大體惟恐有傷仁政此所以不同上曰然乃詔沙田蘆場指揮更不施行三十二年冬也十二月庚戌得旨乾道元年秋斡辦皇城司梁俊彥復獻議乞以官民請買之田立稅請佃之田立租乃詔淮東西紹頌張津楊倓同三路漕臣措置而俊彥總治之葉子昂秉政深不以爲然而弗能止也俊彥等乞沙田折納米沙地及蘆場並紐折見錢從之七月丙寅置措置官田所九月丙子申請折納錢米六年春始立稅租數目自一分至三分已業沙田所得花利每米一石於十分內以一分立租蘆場所得花利紐錢一貫於十分內以一分五釐立租其租佃沙田卽立租二分蘆場立租三分二月己酉也凡爲錢六十萬七千七十餘緡詔並赴南庫送納七月癸未八年秋言者以爲向來措置之初止爲有力之家侵耕冒占而奉行之際乃並人戶租產口業一槪打量加立新租數倍致人戶有逃移者乃詔已業蘆場艸地所納賦稅並減五釐租佃與減一分七月甲戌先是創提領官田所至是並歸戶部焉

建炎以來朝野雜記卷十六甲集

宋李心傳撰

財賦三

官田官田東南舊多有之靖康中嘗命經制司鬻蔡京王黼田爲糴本翁端朝中丞爲經制使言恐生獘幸乞租與客戶歲收課租損其二分從之然諸道閒田頗多旣利厚而租輕因有增租以攘之者謂之田由是詞訟繁興紹興二十八年知溫州黃仁榮請鬻之以止訟會何內翰溥亦請鬻官田爲常平本從之其後戶部會其數得錢五百萬緡自是數舉行之獨營田不廢

省莊田省莊田者今蜀中有之號官田自二稅外仍科租應大小麥豆糙白米谷桑麻蕎芓之數十有八種無不必取之旣髙估其直又每引別輸稱提錢民甚苦之然其實皆民閒世業每貿易官仍收其算錢但世相沿襲謂之官田不知所始也

屯田屯田者始熙興初陳密直規爲安陸漢陽軍鎭撫使以境內多官田荒田乃仿古屯田之制令射士民兵分地耕墾其說以兵民不可並耕故使各處一方凡軍士所屯之田皆相其險隘立爲堡寨寇至則保聚捍禦無事則乘時田作其射士皆分半以耕屯田少增錢糧官給牛種收其租利有急則罷從軍凡民戶所營之田水田一畝賦粳米一斗陸田賦豆麥各五升滿二年無欠輸給爲永業流民自歸者以田還之凡營屯田事府縣官兼行之皆不更置官吏條畫旣具乃聞於朝詔嘉獎焉元年十一月丁未下詔三年下其法於諸鎭使行之悉以陳規條畫爲主其江北無牛之地仍用古法以二人拽一凡授田以五人爲甲別給菜田五畝爲廬舍稻場初年免田租之半兵屯以使臣主之民屯以縣令主之以歲課多寡爲爲殿最三年二月癸巳其後諸鎭又廢不果行四年朱子發建言荊襄之閒沿漢沔上下膏腴之地七百餘里土宜麻麥古謂之柤中請選良將領部曲鎭之招集流亡務農重谷寇來則禦寇去則耕不過三年兵食自足詔送都督府亦未克行是時韓蘄王在淮東屯田上命卽閩中市千牛賜之爲屯田之用五年閏二月壬申五年冬張魏公在行府請屯田郎中樊賓往江淮措置遂攺屯田爲營田後以其擾民但令諸路監司領其事三十年李顯忠爲池州都統制復請令諸軍屯田十一月丁酉俄軍興未暇逮金虜兵退議者建言宜於淮甸屯田以修兵備詔兵部侍郎陳應求往淮東工部侍郎許覺民往淮西措置三十二年三月甲子已而上謂大臣曰士大夫言此者甚眾必須先有定論用諸民乎用諸軍乎若論旣定當先爲治城壘廬舍使老小有所歸蓄積有所藏然後可爲陳魯公曰今西北歸正人願就耕者甚眾已降牛種本錢及治廬舍矣其後應求請募民耕荒蠲其徭役及七年租賦上可之五月甲辰乾道中有郭震者以建康都統守廬州始創屯田遂除節鉞俄又罷屯田兵令歸正人請田得不償費也荊襄屯田者自紹興以後專隸都統司亦麤有所入乾道二年乃詔除朝省及總領所外他司毋得預三月己酉其語互見營田事中

營田營田者紹興元年解潛爲荊南鎭撫使以所管五州絕戶及官田年來荒廢者甚多乃以便宜辟直祕閣宗綱爲屯田使召人使耕分收子利乃以聞詔以綱爲鎭撫司營田官五月辛酉渡江後屯營田始此其後荊州軍食多仰給於營田省縣官之半焉其秋遂命河南淮南措置屯田九月庚申已而河南鎭撫司營田官任直淸言河南殘破民歸業者尙罕所創營田全籍軍兵恐力微難以號令請命鎭撫使翟興兼營田使十月戊寅時諸鎭尙未就緒獨命公安縣令倚營田辦集選官十一月丁未解爲帥故也三年韓世忠爲江東宣撫司上命措置建康營田世忠言荒田𨿽多大半有主難以如陜西例請募民承佃蠲三年租滿五年不言給佃人爲世業於是詔江北浙西皆如之田租初年全蠲次年半減四月己丑尋又免科配役十月辛卯自後營田專用諸民五年王觀察彥爲荊南帥言已措置營田八百頃自蜀中買牛賦民詔多方措置十一月丁酉先是言屯田者甚眾而行之未見其效六年張魏公以都督出行邊乃奏攺江淮屯田爲營田凡官田若逃田並無拘籍以五頃爲二莊官給耕牛具種子農器一莊以一人爲長每莊官募民承佃其法五家爲一堡又給畝爲菜田又貸本錢七十千分二年償勿取息命措置官樊相伯賓王中孚行之正月丙午尋命五大將韓劉張吳嶽及江淮荊襄利路帥臣悉領營田使時李伯紀爲江西大帥亦言今日之事莫利屯田然兵革災傷之餘民力必不給請命江淮湖北宣撫司招納京東西河北流移之人貸種收田勿取其入次年乃收三之一又次年則半收之詔都督行府措置三月呂元直時爲湖南大帥因請錢十萬緡興屯田五月辛亥其秋中孚入見上諭令竭力久任議者恐張相還朝欲畱措置於是遷相伯司農少卿提舉江淮營田公事置司建康府擢中孚屯田員外郎以爲之副官給牛種撫存流亡歲中收本谷三千萬斛有奇七月壬申除客戶當給六分官收十萬餘斛然議者猶以爲奉行峻速或抑配豪戶或彊科保正田瘠難耕多收子利民閒有鬻己牛而養官牛耕己田以償官租者此監中嶽廟李寀奏中孚上疏爭之且言願假歲月勿責近效上許之七年二月辛丑七年夏魏公猶在中書亦覺其擾民乃言自置營田司數年已有成效請罷司以監司兼領六月乙丑十九年夏兩浙提領營田曹泳言根括得鎭江荒田二千二百餘頃請悉以爲營田六月甲戌二十一年鎭江諸軍都統制劉寶請民戶識認營田者畝償開墾工本五千五百許之三月丁未尋詔諸道仿此由是營田漸以還民矣隆興二年孝宗諭大臣以營田事欲使歸正人耕之湯丞相曰歸正人未可用諸軍不入隊人恐可以使時中孚提舉四川茶馬已受代湯丞相因薦其才正月庚子上召見之畀以營田事後亦不克行而罷其後淮東西田卒以歸正人耕之乾道中亦詔蠲州縣撮收課子八年七月仍免其徭賦焉

關外營田關外營田者紹興六年吳玠爲宣撫副使兼營田使治廢堰於梁洋率軍民營田凡六十莊計田八百五十四頃其初因兵火後民多失業故募人耕之量收租利李子公爲大漕奏言漢中之地古稱沃野每畝除出糧種外止收三石爲率約收二十五萬石乞付本司贍軍可省內郡水運朝廷難之但賜玠詔書獎諭時七年秋吳玠死胡承公鄭亨仲代爲宣撫使休兵後亨仲又行之關外四州及興州大安軍所營田至二千六百十二頃除糧種分給外實入官細色十四萬一千四十九石得旨撥十二萬石赴成都路對糴米而金州墾田五百六十七頃歲入萬八千六百餘石不與焉時十五年春也乾道再和後彊將豪民利於承佃故爲欠輸得不償費虞丞相允文代吳璘爲宣撫使乃與利路安撫使晁侍郎公武總領財賦查少卿鑰共議以爲軍民雜處侵漁百端又於數百里外差科保甲指教耕田聞有二三年不得替者水旱則令保甲均認租數民甚苦之兼所收之租不償請給之數如興元府歲收租九千六百七十三石而種田官兵請給乃爲一萬一千四百四十石他皆類此於是宣撫司始以便宜召人承佃抽兵歸營時四年秋也明年春宣撫司奏其事於朝詔可至淳熙初墾田增至七千五百五十七頃而租入止有五萬八千石有奇慶元後又止爲六萬六千石而金州田租亦止二千二百三十一石焉六年冬王少卿寧總計增其課朝廷以邊民不便罷之語在時事中

圩田圩田者江浙淮南有之以水髙於田故爲之圩岸宣州化民惠成二圩相連長八十里蕪湖縣萬春陶新和政三官圩共長一百四十五里當塗縣廣濟圩長九十三里私圩長五十里建炎末爲軍馬所壞紹興初命守臣葺治之建康永丰圩有田千頃初以賜韓忠武后歸秦丞相今隸行宮淮西和州無爲軍亦有圩田紹興三十年張少卿初爲漕徙民於近江增茸圩岸官給牛種始使之就耕凡圩岸皆如長堤植楡柳成行望之如畫云

圭田圭田自三代以來有之本朝沿唐不廢其制咸平初旣定以官莊及遠年逃田充其數天聖中言者以謂多寡不均又貪吏或多取歲租以害細民七年八月詔罷天下職田悉以其歲入租課送官具數上三司以所在時估定價而均給之九年二月復故慶曆二年九月更定守令佐職官頃畝之限靖康元年五月始借一年輸內帑建炎初以國用不足遂拘天下職田隸提刑司元年六月乙酉李伯紀免相復給之明年呂源爲發運副使復請收圭田以膽軍上不許八月壬子紹興末東南諸路收圭租二十三萬斛有奇州縣有過給者上聞之命及格則止二十九年十二月癸酉舊制圭租皆給正色至是江西湖南米斗才數十而圭租乃令折價至三四千陳正獻爲殿中侍禦史爲上言之遂命復輸本色三十年十一月庚寅隆興初又有權借一年之令元年六月乾道攺元以軍事始息又借職田米三年用王大寶尙書請也元年七月辛亥八年冬復還之十月丙辰時四川州縣職田宣撫司已借十年爲軍中減汰使臣之用乾道四年虞雍公申請會其數歲得十二萬八千八百九十九緡而已淳熙初亦還之淳熙末言者又論州縣守倅合得圭租皆折見緡其他小官則交本色非是事下戶部戶部奏在法圭租以前後官在任月日均給不許折錢卽人戶願輸錢而旋增實直者準律科罪從之十四年三月戊辰今蜀中圭租皆折見錢又多從隔郡支給相承已久莫知始於何年

僧寺常住田僧寺常住田者所在多有之紹興中髙宗嘗取其絕產隸郡國養士久之住鬻祠部度牒其徒寖微二十年春命司農寺丞鍾世明往閩中措置寺觀絕產自租賦及常住歲用外歲得羨錢三四十萬緡入左藏庫明年張如瑩節使爲帥又請於朝十還六七矣今明州育王臨安徑山等寺常住膏腴多至數萬畝其閒又有特旨免支移科配者頗爲民閒之患焉

金銀坑冶金銀坑冶湖廣閩浙皆有之湖廣廣東江東西金坑湖南廣東西江東西浙東福建銀坑祖宗時除沙石中所產黃金外歲貢額銀至一千八百六十餘萬兩渡江後停閉金坑一百四十二銀坑八十四紹興七年詔江浙金銀坑冶並依熙丰法召百姓采取自備物料烹煉十分爲率官收二分二月戊申然民閒得不償課本州縣多責取於民以備上用三十年用提點官李植言更不定額五月丙戌饒州舊貢黃金千兩孝宗時詔損三之一今諸道上供銀兩皆置場買發蜀中銀每法秤一兩用本錢六引而行在左藏庫折銀才直三千三百云然民閒之直又不滿三千髙宗嘗諭輔臣以非劉晏懋遷之術欲更革之戶部以鐵錢折半爲詞而止二十六年二月庚辰其實吳蜀錢幣不能相通捨銀帛無以致遠故莫如之何

銅鐵鉛錫坑冶銅鐵鉛錫坑冶者閩蜀湖廣江淮浙路皆有之祖宗時天下歲產銅七百五萬斤鐵一百十六萬斤鉛三百二十一萬斤錫七十六萬斤皆有奇渡江後其數日減至紹興末江東西福建廣西湖南潼川府利路十四州歲產銅二十六萬三千一百六十九斤九兩信州膽銅九萬六千五百斤饒州膽銅二萬三千四百斤韶州膽銅八萬八千九百斤黃銅二百斤潭州膽銅三千四百斤建寧府黃銅八千三百斤連州黃銅二千八百斤池州膽銅四百斤汀州黃銅六千斤邵武軍黃銅三百斤潼川府黃銅六千斤利州黃銅七千斤興州黃銅一千六百斤南劍州黃銅三千六百斤江東西廣南湖南福建二十州產鐵八十八萬三百二斤十三兩而蜀中所產不與焉信州二十五萬七千斤撫州十一萬七千斤吉州二十九萬斤建州四萬斤郁林州二萬七千五百斤興國軍二萬四千九百斤饒州一萬七千斤舒州一萬七千五百斤賓州一萬四千六百斤江州一萬三千八百斤潭州一萬三千斤惠州一萬二千七百斤韶州一萬二千斤廣州六千九百斤池州六千八百斤洪州三千五百斤辰州三千四百斤處州一千三百斤徽州一千二百斤南雄州四百斤皆有奇江湖閩廣浙東二十州產鉛十九萬一千二百四十九斤十三兩信州十一萬五千斤潯州二萬二千二百斤南劍州九千五百斤賓韶州皆五千六百斤邕連州皆五千斤興國軍六千斤衡州四千一百斤建寧府三千三百斤峽州三千七百斤潭州一千八百斤舒州七百斤處州五百斤衢州四百斤溫州南恩州皆二百斤桂陽軍七十二斤韶州六千斤皆有奇湖廣四州產錫二萬五百四十八斤六兩賀州一萬二千六百斤桂陽軍三千八百斤郴州二千四百斤衡州一千五百斤皆有奇視祖額鐵才及四分余鉛及六釐銅及四釐錫及三釐皆弱東南鐵錫輸岑水鉛山永興興利四場浸銅爲泉司之用惟川鐵以鑄錢云舊婺州銅融福峽州南安軍鉛宜州南安軍錫坑皆廢膽銅者以鐵爲片浸之膽水中後數十日卽成銅凡銅場十四鐵場三十八鉛場二十四錫場五云

東南諸路鑄錢增損興廢本末東南諸路鑄錢國朝承南唐之舊爲之未廣也咸平三年馬忠肅亮以虞部員外郎出使始於江池饒建四州歲鑄錢百三十五萬貫銅鉛皆有餘羨眞宗卽以忠肅爲江南轉運副使兼都大提點江南福建路鑄錢四監凡役兵三千八百餘人大中祥符後銅坑多不發逮天禧末所鑄才一百五萬及蔡京爲政大觀中歲收銅止六百六十餘萬斤比祖額虧四十餘萬斤內舊場四百六十餘萬斤膽銅一百餘萬斤石銅七十萬斤新場三十萬斤江湖閩廣十監每年共鑄錢二百八十九萬四百緡計用銅一千十一萬五千斤江州廣寧二十四萬池州永丰三十四萬五千饒州永平四十六萬五千建州丰國二十四萬四百以上四監一百三十四萬緡上供衡州咸寧二十萬舒州同安十萬嚴州神泉十五萬鄂州寶泉十萬韶州永通八十三萬梧州元丰十九萬已上六監一百五十六萬緡逐路交用以所入約所有計少銅三百三萬五千斤自渡江後歲鑄錢才八萬緡近歲始倍銅鐵鉛錫之入視舊才二十之一舊一千三百二十萬斤今七十餘萬斤所鑄錢視舊亦有二十之一爾

鑄錢諸監紹興慶元榷銅鑄錢諸監自紹興初以江池殘破遠涉大江遂廢之元年八月甲申是歲才鑄錢八萬明年以範汝爲作亂權罷建州鼓鑄二年二月丙戌二年汝爲平復鑄錢泉司應副銅錫六十五萬餘斤歲額鑄錢二十五萬然是歲才鑄十二萬緡耳三年劉立道大中宣諭江南歸奏言泉司官吏之費歲爲十三萬緡而木炭本錢如鑄錢之數請省其官屬從之十二月癸未是時坑冶盡廢每鑄錢一千率用本錢二千四百五年閩漕鄭士彥奏廢丰國監而歲與泉司認發新額錢二月丁巳議者以爲不可其冬戶部侍郎王俁請復鑄錢及官鬻銅器以剔私鑄之獘十二月辛亥明年遂悉斂民閒銅器以鑄錢又詔私鑄銅器者徒二年六年五月甲午饒二監新額錢四十萬緡提點官趙伯瑜以爲所得不償所費遂罷鑄錢歲額銅炭積而不用盡取木炭銅鉛本錢及官吏闕額衣糧水腳之屬湊爲年計十三年韓球爲使必欲盡鑄新錢調民興復廢坑至於發冢墓壞廬舍而終無所得又請籍坑戶姓名約定買納銅數閏四月丁巳民大以爲擾郡邑至毀錢爲銅以應命然所鑄亦才十萬緡二十四年遂罷鑄錢司而歸之諸漕二十七年戶部侍郎林覺請出版曹錢八萬緡爲饒韶三年鑄本錢權以五十萬緡爲額七月庚午未幾殿中侍禦史王珪復言泉司不可廢湯致遠在樞密以爲不然請與三省議沈丞相等乃奏以戶部侍郎榮薿茂世領提點許置官屬二員八月庚申然錢監旣廢復不一故兵匠有闕不補視舊數十損其三積其衣糧號三八闕額錢明年洪景嚴爲起居舍人爲上言銅器之害上命出禦府銅器千五百事付泉司二十八年七月庚辰遂大斂民閒銅器以鑄錢許告賞其後得銅二百餘萬斤二十九年趙郡王令在版曹因請以三分闕額錢爲鑄本二月丁亥其秋復置提點官七月乙巳明年夏泉司言歲課但可鑄十萬緡諸道所拘銅加以鉛錫可鑄六十萬緡是乃暫時所拘請權以十萬緡爲額工部奏爲五十萬緡三十年五月丙戌然亦止鑄十萬緡而止云今泉司歲額增十五萬緡小平錢至一萬八千緡折二錢六萬六千緡折小平錢十三萬二千緡歲費鑄本及起綱糜費約用二十六萬緡司屬之費又約一萬緡東南十一路一百十八州之所供也其名色有坑冶課利錢牽分衣糧錢木炭錢錫本錢約二十一萬比歲歲所收實不過十五六萬緡耳其歲羨課金一百三十八兩二錢銀元額七分內庫三分本司銅三十九萬五千八百十三斤八兩鉛三十七萬七千九百斤錫一萬九千八百七十五斤鐵二百三十二萬八千斤比歲所搉十無二三皆以錢貨於坑戶以取給然亦不登每當二錢千重四斤五兩銅二斤九兩半鉛一斤十五兩半錫二斤木炭五斤除火耗七兩外淨錢計上件小平錢千重四斤十三兩銅二斤十五兩半鉛二斤一兩半錫三兩木炭八斤除火耗七兩外淨錢計上件視舊制銅少而鉛多天禧之末每千錢用銅三斤十四兩鉛一斤八兩錫八兩內建州丰國又減鉛五兩加銅亦如之紹興之制每小錢一千用銅二斤半鉛一斤五兩炭五斤七百七十七文爲一千者也今小平錢一千足乃用此科則錢愈鍥薄宜矣慶元三年乃復禁銅器二月癸巳民閒舊有者限兩月赴官投賣每兩以三十錢酬之二月庚子民閒多不盡輸遂命再限兩个月不復酬以錢違者許人告六月庚申湖州舊鬻鏡行於天下至是官自鑄之二年八月甲戌已用右曹郎官趙彥括奏禁銷錢爲銅器買者科違制之罪仍以匿隱論其鑪戶決配海外永不放回仍許告捕因復置神泉監以所括民閒銅器鑄當三大錢仍權隸工部八月戊子惟嚴錢直輸行在而建韶饒等州皆自提點所泛湖由江入漕渠輸之京帑焉然祖宗時內帑𨿽歲收錢一百五緡江池饒建四監熙寧中額每年退卻六十萬三年一郊又支一百萬赴三司是內帑每年得一十六萬六千餘緡而左藏得九十三萬三千餘緡也今歲額止十五萬而隸封樁者半內藏者半左藏咸無焉宜版曹之日困也

川陜鑄錢川陜舊皆行鑄錢祖宗時益利夔三州皆有鐵冶故卽山鑄錢州舊鑄錢十萬緡建炎初轉運判官靳博文以爲歲費本錢二十一萬得不償費乃罷之三年六月乙卯紹興十年鄭亨仲爲四川宣撫使始卽利州鑄錢歲十萬緡以救錢引之獘率費二千而得千錢置官六人兵匠五百人歲用鹽官錢七萬緡四路稱提錢十四萬緡爲鑄本十月戊申其後增至十五萬二十三年嘉守王知遠請復嘉鑄錢監事下計司六月丁酉於是復置監於州明年詔州歲鑄三萬緡利州九萬緡四月乙酉共費本錢引十七萬五千緡利州十一萬四千州六萬一千每千率費千四百緡二十五年又詔利州鑄大小錢各二萬緡凡大錢千重十二斤小錢千重七斤有半於是歲省鼓鑄本錢三萬三十一年再減利州錢爲六萬緡大小各半之施州舊亦鑄錢萬緡南平軍數千緡紹興末皆減今蜀中歲鑄十萬七千施州錢紹興三十年以鐵炭艱難減爲七千南平軍以礦苗少亦減爲千緡並充有計

淮上鐵錢淮上舊鑄銅錢兵火後舒州不復鑄錢但行饒建等錢而已乾道初林樞密安宅爲右諫議大夫議以銅錢多入北境請禁之而卽蜀中取鐵錢行之淮上事旣行洪景伯參政言其不可上問之景伯曰今每州不得千緡一州以萬戶計之每家才得數百恐民閒無以貿易且客旅無回貨鹽場有大利害上以爲是乃不行元年九月丁巳但卽蜀中取十五萬緡行之廬和二州而已五年秋王公明使蜀復伸前議六年夏遂命司農寺丞許子中往淮西措置卽舒蘄二州鑄夾錫鐵錢舒州同安監歲二十五萬緡蘄州蘄春監十五萬緡淳熙七年春舒守趙子蒙蘄守施溫舒皆以鑄錢增羨遷官正月己卯然淮民大以爲擾八年秋王謙和知舒州入見爲上言之遂減舒州錢額十萬緡與蘄州通爲三十萬七月癸卯後踰月又詔權罷鼓鑄一年九月丁丑二州旣復鑄錢因命淮西漕臣兼提點江淮湖北鐵冶鑄錢公事增歲額至六十萬緡然淮錢日夥而又著令不許過江人甚賤之乃復減爲四十萬

東南會子見錢關子東南舊無會子大觀中蔡京當國嘗仿川交子法爲錢引行之然所出猥多又官司不以出納故旋卽廢紹興元年冬髙宗在越張忠烈俊以神武右軍分屯婺州朝廷以水道不通始置見錢關子召商人入中其法入見錢於婺州執關子赴杭越榷貨務請錢每千搭十錢爲優潤十月壬寅六年春張忠獻爲都督張如瑩澄主管行府財用請依四川法造交子與見緡並行先造二十萬緡行江淮旣又造二十萬緡爲糴本遂置行在交子務二月甲辰將悉行之東南趙公時霈爲諫官爲上言官無本錢懼民不信其不便者五胡內翰交修亦言姦民僞造抵罪必多朝廷遂攺爲關子自十千至百千凡五等紹興末頗舉行焉當時臨安之民復私置便錢會子豪右主之錢處和爲臨安守始奪其利以歸於官旣而處和遷戶部侍郎乃於戶部爲之三十一年春遂置行在會子務二月丙辰後隸都茶場悉視川錢引法行之東南諸路凡上供軍需並同見錢仍賜左帑錢十萬緡爲本乾道初戶部以財匱增印會子二百萬緡李侍郎若川因請兵官廩給減支見錢歲中可省緡錢二百四十萬上以其動眾難之二年二月辛未時會子初行軍中多以爲不便鎭江都統制郭振與總領趙公稱有隙奏乞公稱易見緡付本軍上以諭輔臣洪丞相曰楮幣在處可行但須得本錢稱提乃可遂命行之淮東三月辛亥然楮券所出旣多而有司出納皆用見錢民不以爲便陳天與良佑在諫院爲上言之先是巳增榷貨務入納會子二分上諭輔臣不可失信於民二年三月癸卯三年遂出南庫錢二百萬緡收回所增會子而命三衙全支銀錢時會子已造者二千八百餘萬已用者一千五百六十餘萬而在民閒者九百八十萬緡始命盡收之已降內藏南庫銀各百萬兩矣曾欽道爲戶部侍郎乞存民閒見在者五百十九萬上從之然銀直旣低軍士患其折閱殿師王琪因爲執政言之欽道復請以分數支會子上不欲魏丞相曰今會子已非前日比上乃許之七月已亥先是諫官陳天與嘗言不可失信於民乞復置會子務十一月己酉蔣參政行丞相事力主之其冬復印新會子五百萬十一月己酉四年春詔諸軍諸司皆分數支會子徳壽宮依舊交見錢禁中亦分數交會子三月甲申其秋曾欽道奏僞造會子人籍其貲充賞再犯依川錢引法從之八月癸卯五年春詔以一千萬緡爲一界時欽道已遷版書而陳季若以兵部侍郎提領共奏乞如川錢引例兩界相沓行使許之正月辛酉六年春言者謂楮幣可行於無事之時不可行於有事之際今銀直低平宜廣收買或以度牒折納非泛交用悉以楮幣乃令諸道監司別庫積銀以備緩急奏𨿽下後不克行二月丙戌七年春詔州郡上供許用七分會子三分見錢正月然有司取於民悉以見鏹上命約束之六月辛酉淳熙十三年秋詔今後再犯僞造會子𨿽印文不全成但已經行用論如律九月乙巳今江浙會子一千率得銅錢七百五十湖北會子一千率得錢五六百其法自一貫五百三百至二百凡四等民甚便之自會子創造至今四十年遂與見緡並行不可復廢矣凡會子亦兩界並行總三千六百萬第七界又增印五百二十三萬八千八百有奇實爲四千一百二十餘萬

湖北會子湖北會子者隆興元年秋總領王琪始創造謂之直便會子凡七百萬緡乾道元年春楊倓帥荊南以爲不可通行於諸路乞令戶部以五十萬緡兌換其後遂收三百萬緡止餘四百萬淳熙五年冬又令戶部印給三百萬緡而總領周嗣武言自來鹽商無回貨率以會子市茶引而東今會子通行則茶引不售軍食必闕遂寢之十一年始通行於京西路淳熙初梁總爲京湖總領會其已出應換之數得五百六十二萬緡遂亦造兩界焉每界二百七十萬緡總爲五百四十萬

兩淮會子兩淮會子者乾道二年夏初令戶部印給二百萬緡謂之交子不得過江八年秋以交子易壞始出行在會子收兌紹興三年夏議者以淮上鐵錢多欲革其獘會趙子直爲吏部尙書與從官陳進叔羅春伯謝子肅等合奏乞印造兩淮會子三萬貫付於兩路每貫準鐵錢七百七十淮東二分淮西一分依湖北例三年一兌更不申展事下兩省臺諫議而尢延之等議以爲可遂施行之其會子仍分一貫五百二百者凡三等許轉至江池太平常州建康鎭江府興國江陰軍界內行應用兩淮上供及戶部錢物並榷發見錢三年令淮南漕司樁管而沿江八州軍合發上供一半會子則許用交子通融起發於江淮東西所樁管焉自紹興辛巳二月以後至紹興壬子八月以前行在湖北兩淮創行交會總爲四千九百六十餘萬緡巳敵蜀中之數矣

四川錢引四川錢引舊成都豪民十六戶主之天聖元年冬始置官交子務十一月戊子每四年兩界印給一百二十五萬崇觀閒陜西用兵增印至二千四百三十萬緡崇寧元年增二百萬二年又增一千一百四十三萬四年又增五百七十萬大觀元年又增五百五十四萬由是引法大壞每兌界以四引而易其一蔡京患之大觀元年夏攺交子爲錢引四月甲子舊交子皆毋得兌三年秋詔復以天聖年額爲準七月建炎初靳博文爲益漕以軍食不繼始以便宜增印錢引六十三萬緡二年六月其後張忠獻盧立之席大光相繼爲帥率增印矣紹興七年夏詔四川不得泛印錢引五月庚寅然邊備空虛泛印卒如故十年春用婁仲輝議詔印錢引者徒二年不以赦免正月戊子未數月以贍軍錢闕又命印五百萬緡三月戊子十二年鄭亨仲復奏增四百萬緡三月三十年軍事將起王瞻叔增印一百七十萬緡三月明年虞甫宣諭川陜亦增印一百萬緡三十二年六月己丑紹熙二年以展年兌界增還計所一百七十萬緡慶元三年三路旱復減放又增一百萬緡今前後兩界共盡收錢引四千九百萬緡有奇其法自一千至五百凡二等每引錢一千民閒直鐵錢七百已上而輸官則一千二百八十云

錢引兌監界自天聖立川交子法每再歲一易人戶輸紙墨費三十錢紹興十一年秋增爲六十四七月壬寅每界無慮一百七十萬緡與更易不盡者號水火不到錢亦二十餘萬緡悉令計司收之以備邊用然引屬總領而鈔紙場錢引務立成都漕司故更易不盡者總漕屢爭之二十八年夏孫太衝奏以爲稱提本錢詔茶馬司檢察五月癸亥其後卒歸計司焉紹熙二年上念蜀民之勞詔權展一界乃易慶元四年冬丁端叔自四川茶馬代還入見言川交子二年一兌每引納貫頭錢八十文足民甚苦之今計所多羨財每界請展一年永爲定制章下制置司十一月時袁起巖爲帥上言令民閒每兌錢引一千貼納錢引六十四文足每界總領所收貼頭錢凡百八十萬緡今欲展年當求對補之策其一紹興初曾印百七十萬緡今凡八年則兌界兩三次閒暗增貼頭錢巳三四十萬其一去歲增印錢百萬緡異時每界增貼頭錢亦僅七萬此二者略可相當兼總領所每界撥還漕司工墨錢十九萬緡今旣展年不復對撥而又每界水火不到之緡幾十萬皆總所得之若展一年所不到者又倍凡此皆可以對補展年所虧之數明年春有旨許之三月戊申六年冬兌界水火不到錢才七萬五千四百四十八緡嘉泰二年陳日華曄總領謝用光爲帥請之朝復以二年一兌軍餉所仰不可復展矣

關外銀會子關外銀會子者紹興七年吳涪王爲宣撫副使始置於河池二月丙午其法一錢或半錢凡一錢銀會子十四萬紙四紙折錢引一貫半錢銀會子一萬紙每八紙折錢亦如之初但行於魚關及階成岷鳳興文六州歲一易其錢隸軍中武安薨遂屬計所十七年七月復造於大安軍再歲一易乾道四年四月始增一錢銀三萬紙九月行於文州其後稍益增迄今每二年印給六十一萬餘紙共折川錢引十五萬緡

鐵錢會子鐵錢會子者興元府金洋州用之創自隆興元年其法自三百二百至一百凡三等迄今每二年印給二百四萬緡共折川錢引四十萬緡始是總領趙郎中沂奏獲其年十月四月癸巳指造六十萬緡折錢引十萬貫行於金州至隆興二年六月乾道四年正月累增乃及此數也

建炎以來朝野雜記卷十七甲集

宋李心傳撰

財賦四歲用倉庫戶

國初至紹熙中都吏祿兵廩祖宗時中都吏祿兵廩之費全歲不過百五十萬緡元丰閒月支三十六萬宣和崇侈無度然後月支百二十萬渡江之初連年用兵然猶月支不過八十萬至淳熙末朝廷無事乃月支百二十萬而非泛所支及金銀絹不與焉以孝宗恭儉樽節而支費擬於宣和則紹興休兵以後百司宮禁循習承平舊獘日益月增而未能裁削故也

渡江後郊賞數渡江後郊賞建炎二年用錢二十萬緡金三百七十兩銀十九萬兩帛六十萬匹絲八十萬兩皆有奇紹興元年越州明堂內外諸軍犒賜凡百六十萬緡四年建康明堂增至二百五十九萬緡宿﹪神武右軍守軍七萬二千八百餘人共支二百三十一萬每人率爲十三千有奇劉韓嶽王四軍十二萬一千六百餘人共支二十八萬每人率爲二千有奇而方州不與其後日有增益二十八年冬祀上自立賞格命有司行之是歲錫賚金緡視前郊減半自宮禁百官宗戚閹官下至醫祝胥皁人人有之不可復廢矣

三司戶部沿革國朝承五季之舊置三司使以掌天下利權宰相不與王荊公爲政始取財利之柄歸於中書元丰官制戶部尙書左曹侍郎各一員掌經賦右曹侍郎一員掌常平苗役坊場山澤之令由是版曹但能經畫中都百官諸軍廩給而止建炎初以軍興國用不給始命張誠伯以同知樞密院事提領措置戶部財用黃道州潛厚以京祠副之其後孟富文庾沈忠敏與求皆以執政繼領利權由是少給然所取大率出於經制之外焉自罷總制司版曹但掌經費歲入僅五千緡出亦稱是一有不足卽告於朝或遇軍興則除禁帑應付外版曹但能預借民閒坊場淨利四百萬緡紹興三十一年十月癸酉或科賣度牒六百萬緡而已隆興二年二月乾道初孝宗嘗計戶部歲入之數較之歲用但闕三百萬緡元年十二月丁亥時會子初行李侍郎若川因請增印二百萬緡二年二月然上半年尙闕五十萬上命左藏南庫以銀會中半與之三月壬辰自是版曹歲借南庫錢百餘萬緡因以爲例淳熙中韓子師爲戶書始免例借自後皆守其規約焉先是上以諸路財賦收支浩繁令兩侍郎分路管認乾道六年正月乙酉淳熙十年王宣予爲戶部尙書始請於次年四月將諸道監司守倅所起上供錢比較以定賞罰許之八月甲午其後減展磨勘年有差由是罕有遺欠者迄今遂爲定制

左藏庫會計錄左藏庫者國家經賦所貯也淳熙中左藏庫幫過三衙百官請給成歲爲錢一千五百五十八萬餘緡銀二百九十三萬餘兩金八千四百餘兩絲一百十八萬餘兩絹帛一百二十六萬餘匹以直計之金銀錢帛共約計三千萬餘緡而宗廟宮禁與非泛之費不與焉紹熙初鄭溥之湜以祕書郎轉對爲上言今黃老之宮﹪卒動以百數外戚家廟防護之兵多於太廟額外將校之俸錢半於正額外庭百執之費不足當合門醫職近侍之半請明詔大臣裁定經費上自乘輿下至庶府除奉宗廟事兩宮給兵費之外一切量事裁酌罷其不急損其太過趙徳老爲戶部侍郎因請稽考內外財賦置紹熙會計錄俟見大槪之後命戶部宰屬同其議詳而一二大臣公心意爲之斟酌以其所減損以予民遂命版書葉叔羽中執法何自然檢正林和左右司沈信叔楊濟甫與徳老同爲之二年正月辛未丁丑兩次降旨未幾自然丁內艱去官後亦未聞有所減也

左藏南庫左藏南庫者本禦前樁管激賞庫也孝宗卽位之始年攺之先是紹興休兵後秦檜取戶部窠名之可必者盡入此庫戶部告乏則予之檜將死屬之禦前由是金幣山積士大夫至指爲瓊林大盈之比二十九年夏河流淺澀綱運不通髙宗嘗出內帑錢五百萬緡以佐調度五月己未已而謂輔臣曰朕息兵二十年所積豈以自奉以備不時之須免臨時科取重擾民爾及軍興又出九百萬緡爲出師勞功之用明年夏詔從臣條具足食之策三十二年四月己亥黃通老爲禮部侍郎卽以建言足食之計在於量入爲出今天下財賦半入內帑有司莫能計其盈虛請用唐徳宗楊炎之策歸之左藏及上受禪袁伯誠孚在諫院復以爲言上納之遂攺內藏激賞庫爲左藏南庫焉七月癸丑然南庫移用皆自朝廷非若左帑直隸版曹爲經費也淳熙末始並歸戶部十年六月二十八日且諭大臣曰此庫並歸版曹朕亦省事旣而都省令戶部管認南庫錢二百九萬餘緡版書王宣予奏此皆奉親及內教所須不可欠闕計歲終應支凡十五萬而見在止三十五萬其應入者又三十九萬有奇旣闕二十一萬緡而南庫例還戶部沙田錢二十三萬緡又在其外合之爲欠四十四萬緡是南庫歸版曹無益而有損也乞就撥歸封樁庫其朝廷年例合還戶部錢卻於封樁庫支不從已而蔣世修正言又奏南庫撥歸戶部於今二年而庫名尙存官吏如故乞並罷上曰若盡廢庫名出入必殽亂可以左藏西上庫爲名十二年正月三日於是諸路遂發南庫窠名錢一百九十八萬餘緡攺隸本庫後又攺稱封樁下庫仍隸戶部焉紹興元年十月二日

左藏封樁庫左藏封樁庫者孝宗所創也其法非奉親非軍需不支至淳熙末年往往以犒軍或造軍器爲名撥入內庫或睿思殿或禦前庫或修內司有司不敢執鄭溥之爲敕令所刪定官因轉對爲上力言之時十三年矣庫中所儲金至八十萬兩銀一百八十六萬餘兩又有糴米錢度牒錢而下庫復儲見緡常五六百萬十六年夏溥之爲祕書郎因轉對又爲光宗言之疏入命戶部稽考以聞十六年六月然卒不竟也慶元後每封樁庫取撥錢輒數十萬緡銀亦數萬兩黃金亦數千兩以爲奉神事親之費云六年六月撥封樁庫錢一百萬緡修奉太上皇后歹贊宮七月撥二十萬緡入內藏八月撥錢十五萬緡銀二萬兩充秋季供奉太皇太后使用又撥金二千五百兩銀二萬兩充明堂使用又撥一百萬緡修奉太上皇帝歹贊宮一季之閒所撥金銀錢計二百五十萬緡多非泛支用故爾常年則不及此數焉

內藏庫激賞庫內藏庫者始因藝祖削平諸國收其帑藏貯於講武殿廊太宗太平興國三年因分左藏北庫爲內藏庫亦謂之景福內庫然歲入不過錢百餘萬緡銀十餘萬兩眞宗咸平中嘗謂宰相曰祖宗置內藏所貯金帛以備軍國之用非自奉也二聖削平諸國親祀郊北所費不貲皆出於是三司所假凡六千萬自淳化迄景徳每歲多至三百萬少亦不下百萬三年不能償卽蠲除之此庫乃爲計司備經費耳故仁宗後西北事起大率多取給於內藏神宗用王荊公計凡摘山煮海坑冶榷貸戶絕沒納之則此舊三司窠名屬左藏庫與常平免役坊場河渡禁軍闕額地利之資悉歸朝廷元丰元年更內藏庫名凡三十二庫每庫以詩一字目之五年又取苗役羨財爲元丰庫直隸朝廷在內藏之外長編載元丰庫殿卽崇政殿庫按崇政殿庫乃內藏庫也本在講武殿後講武后攺爲崇政元丰庫在太府寺內元佑初宣仁共政呂正湣公又建元佑庫以備封樁皆號朝廷庫務徽宗崇觀後則大觀東西等庫西城無所慮皆天子私藏而版曹告竭矣髙宗渡江但有內藏及激賞二庫秦丞相用事每三宮生辰及春秋內教冬年寒食節與諸局所進書皆獻金幣由是內帑山積紹興末有詔除太后生辰及內教外余並減半二十九年八月丁巳孝宗初政又並進書禮物罷之紹熙中始數取封樁錢入內藏上受禪又取淮東總領所羨財五十萬緡入禁帑議者嘗以爲言激賞庫卽所謂左藏南庫

禦前甲庫禦前甲庫者紹興中置凡乘輿所須圖畫什物有司不能供者悉於甲庫取之故百工技藝之巧者皆聚於其閒日費亡慮數百千禁中旣有內酒庫而甲庫所釀尢勝以其餘酤賣頗侵戶部課額以此軍儲常不足二十九年冬張子公再爲吏部尙書因見上言王者以天下爲家不當私置甲庫以侵國用上從其請盡罷之人由是知甲庫之設非上本意也

三省樞密院激賞庫三省樞密院激賞庫者渡江後所創也自建炎隆興堂膳始減至維揚又減至臨安又減紹興四年秋趙元鎭爲川陜荊襄都督旣而不行遂以督府金錢入三省樞密院激賞庫十年秦會之當國以兀朮畔盟用兵須犒賜之物乃計畝率錢天下五等貧民無得免者然兵未嘗舉而所斂錢盡歸激賞庫其後歲支至三十八萬緡堂廚萬五千東廚萬二千玉牒所二萬四千日曆敕令所國史院各二萬尙書省犒賞萬三千中書門下七千密院九千議者指爲冗費二十九年冬上命禦史舍人議之朱漢章洪景嚴奏歲減二十萬緡十二月癸亥詔可孝宗受禪復減歲用錢爲十萬緡二十二年七月壬戌迄今不攺

合同憑由司合同憑由司者宮禁所由取索也歲取金銀錢帛率以百萬計版曹但照數除破耳𨿽有歲終比部驅磨之令然郎官第赴內東門司終日巍坐而數璫與數媼自爲會計郎官不得預事畢則捲牘尾示之俾書名而已紹熙二年春議者以爲濫予橫賜無以撙節請自今內諸司所給賜所營造所取索悉從有司定爲中制惟正之供濫恩橫例皆釐正之詔葉叔羽趙徳老何自然同稽考正月辛未其後亦不果裁節焉

修內司修內司者掌宮禁營繕渡江後浙漕及京府共爲之紹興末趙侍郎子潚爲浙漕奏免修繕以其事歸修內司歲輸緡錢二十萬後減五萬緡乾道初有司請悉除免上曰如宗廟有損動處安得不修乃再減緡錢五萬然修內司逐時於左藏庫關取錢物猶不少今文歷赴比部驅磨者不過釜若干具d鐝若干柄而已一錢尺帛並不掛歷故戶部亦無得而稽考焉

國用司國用司者孝宗始置語在官制中然於國用未有所制也乾道三年春蔣子禮初秉政因謝新除畱身奏事爲上言方今費財最甚莫如養兵近陳敏減汰二千人戚方減汰四千人大約一兵每月減二十千汰兵固爲良策然今之軍士類多

﹣485﹣

有官若與之外任旣不廢券錢又加供給大抵離軍使臣每員月費四十餘千券錢三十六千供給五千臨安一府八十員歲費錢二萬六千緡以此推之諸道可知𨿽減之於內而增之於外未見其得上曰若是則減汰全無益子禮曰豈惟無益而已今減六千人則必招塡六千人是倍費也臣契勘在內諸軍每月逃亡事故常不下四百人若權住招一年半內外可暗省二百八十萬緡異時財用有餘更招少壯者練習之不惟省費又可兵精上以爲然子禮由此驟相然識者謂此策暫行可也若利其闕額而爲之是又蹈宣政之覆轍矣是日二月壬申子禮奏事退禦筆自今宮禁內人百宮三司將校軍兵諸人每月五日國用房開具前月支過上五項請給數目人數開具進呈自此月爲始外路軍馬降式下諸路總領所逐月開具非泛支用之數以聞永爲定式云其後廢國用房而版曹進冊如故

榷貨務都茶場榷貨務都茶場者舊東京有之建炎二年春始置於揚州正月王辰明年又置於江寧二月乙丑紹興三年又置於鎭江及吉州五年冬省吉州務而行在務場隨移臨安以都司提領其始歲收茶鹽香息錢六百九萬餘緡紹興元年六年九月詔歲收及一千三百萬緡許推賞時以爲極盛矣休兵寖久歲課倍增二十四年收二千六十六萬緡三十二年收二千一百六十五萬緡皆有奇乾道三年三月詔以二千四百萬緡爲額建康千二百萬緡臨安八百萬緡鎭江四百萬緡於是淮東總領所實在鎭江目指榷貸錢三十萬緡爲贍軍之用淳熙中三務場官吏互爭課賞始禁鎭江務鈔引不得至臨安十年夏朱少卿佺爲淮東總領遣屬吏劉荀訴諸朝時黃徳潤爲中執法率臺諫上言鎭江務場軍食所系儻有不售其害非輕臨安務場年額未始有虧萬一無有羨財不過官吏不該泛賞而已請令提領官總三務場增虧以爲殿最而鎭江鈔引復如著令許至臨安從之六月戊申自是鎭江務場始給矣

丰儲倉外路積糧丰儲倉者紹興二十六年夏始置先是王公明爲司農寺丞請令諸路以見管錢糴米赴行在鍾侍郎世明因奏令諸路歲發常平陳米十五萬斛赴省倉贍軍言者以其壞常平法奏詘之韓尙書仲通在版曹乃請別儲粟百萬斛於行都以備水旱號丰儲四月戊戌其後又儲二百萬斛於鎭江及建康然頗有借兌者三十年夏詔補還之四月乙丑今關外亦積糧一百萬斛有奇然行在歲費糧四百五十萬斛餘四川一百五十萬斛餘建康鎭江皆七十萬斛餘今中都但積三月之糧關外積糧亦不能支一歲古者三十年必有九年之蓄自乙酉休兵至今近四十年矣謂宜益儲羨糧以爲饑荒軍旅之備不則增糴如歲用之數以陳易新使常有一年之蓄庶乎其可也

淮東西湖廣總領所淮東西湖廣三總領者自休兵後朝廷科撥諸州縣財賦及榷貨等錢與之淮西歲費錢七百萬緡米七十萬石張魏公爲都督增神勁軍二萬歲益費二百萬緡湯丞相以爲言故後亦廢然爲總領者但能拘收出納而巳固非能以通融取予之術行乎其閒也至乾道中淮西歲費已增爲一千二百餘萬緡而米猶如故淮東總領所歲費爲錢七百萬緡米七十萬石而諸郡及鹽司所輸之緡多愆期者每月五十八萬緡內浙鹽司三十萬平江鎭江府及常州共十五萬江西九郡共十三萬湖廣總領所歲費爲錢九百六十餘萬緡米九十萬石諸路所輸率亦常負十分之三然合三總領所支僅當四川一年之數川中糴買歲爲八百三十餘萬緡而三總領收正色米故也凡三總領所歲用戶部經常錢九百萬緡而榷貨所支不預湖廣始發三合同關子乾道中以關子折閱詔歲增撥四川錢帛爲三百萬緡補之錢一百七十萬緡綢絹絲在外淳熙末盡捐之以損四川鹽酒重課而內府償焉朝廷旣以歲額撥錢遂爲定數近歲軍中大請受人漸少由是年支之外計司稍有贏餘有司疑朝廷惡其優多掩蔽所餘不盡載於成冊往往妄稱趲積以爲己功紹熙末內藏庫下淮東總領所取撥羨財明年二月葉正則言此錢當存畱以備緩急請詔有司自今除每歲收支外並將有管實在之數開具成冊使朝廷通知有餘不足之數其非緣軍前事毋得輒支移起發欲以佗用𨿽有中旨許執奏不行儲積果多朝廷經制旣立然後議窠名之重輕考撥定之數目寬減州縣還以予民從之惟四川總領所自建炎以後專掌利權不從中覆故得以守其職業焉

四川總領所二事四川總領所贍軍錢金帛以紹興休兵之初計之一歲大約費二千六百六十五萬緡共五百五十六萬緡酒課今減爲四百一十餘萬三百七十五萬緡鹽課今減爲三百餘萬四百餘萬緡糴本二稅上科一百四萬緡茶司錢額一百四十四萬遞年實發此數二百三十一萬緡經總制司錢語在經總制錢事中九十萬緡錢引兌界貼頭錢語在兌界事中二十四萬緡三路稱提錢語在其事中十萬緡西河州鹽錢始趙應祥之爲大漕也紹興五年四川收錢物總三千三百四十二萬緡而所出多五十二萬緡歲支三千三百九十四萬餘緡吳武安一軍費緡錢一千九百九十五萬明年收錢減二百八十萬緡出錢增六百六十六萬緡以宣撫司趲剩錢補其闕一年缺九百四十六萬緡而武安軍需增緡錢三百八十萬凡二千三百七十五萬應祥旣積與武安不遂丐免七年李子及代爲都轉運使是歲本司所入視六年增六百七萬緡凡三千六百六十七萬所出減二百三十一萬緡凡三千一百二十九萬以入較出猶虧一百六十二萬緡八千子及上疏言本司應副軍前正色折估米共二百六十五萬斛有奇而宣司兵籍以紹興六年考之止有六萬八千餘人決無費米若干斛之理每兵約費三十八斛有奇是日食斗米也宣司兵官視軍士居十之二官員一萬七千七百餘員兵士五萬七百四十九人皆系名冗占之人而官員請給十倍於諸兵計司安得不困時武安亦劾子及饋餉不繼子及遂坐免十二年朝廷旣罷兵鄭亨仲爲宣撫副使右護軍歲計猶缺錢七百七十八萬緡明年詔增印錢引四百萬十六年以後始節次寬減重賦至七百萬緡十八年亨仲召歸而宣總所樁積錢至五千餘萬當此之時蜀中號爲優裕休兵之力也辛巳用兵諸將增招至十萬六千人增馬五千匹而茶馬等司歲輸又多所負由是總領所歲闕至六百四十萬緡乾道四年二月丙申有旨四川宣撫使集四路漕臣於利州以財賦之入對立養兵之額於是宣撫虞雍公澄核兵籍去其老弱者近萬人諸軍開落詭籍者二千人定立軍額爲九萬七千有奇又頗取四漕歲剩錢以益之至淳熙閒軍籍視武安時增三之一歲用視武安時減三之一焉自乾道再和軍中大請受人益少由是計司稍有羨財每遇減放鹽酒絹布激賞之屬計司所抱多至數十萬緡少亦不下二十萬緡實此錢也紹興二年至慶元三年楊少卿輔抱鹽酒錢三十萬緡畸零絹估錢二十八萬緡權少卿安節抱布估錢三十萬緡激費絹二十萬緡止此六年閒計司已抱一百八十萬緡矣今議者猶謂四川總領所多有餘羨其實不然東南三總領所掌利權皆有定數然軍旅饑饉則告乞於朝惟四川在遠錢幣又不通故無事之際計臣得以擅取予之權而一遇軍興朝廷亦不問自建炎軍興趙應祥榷鹽酒之課折絹布之估科激賞之費倍糴本之輸商賈農民徵率殆盡辛巳之役王瞻叔無以爲計遂大括白契以贍軍朝廷知其擾民而不容止也自應祥瞻叔爲善理財後近歲趙徳老楊嗣勛權少卿相繼總賦皆以減放爲急蜀人幸之徳老嘗減鹽酒折估錢一月凡七十萬緡然今計司所取錢猶有無藝者如淳熙六年蠲免鹽酒重課而所減虛額錢至今遇閏月則不減謂之加閏通不過二萬緡又如諸縣契錢自王瞻叔以來每捐之以助省計而王徳和悉拘入計所通不盈十萬緡此皆失於瑣碎者也謂宜捐其無藝而善藏其餘無事則以予民有事則以給餉庶乎其可爾

諸州軍資庫諸州軍資庫者歲用省計也舊制每道有計度轉運使歲終則會諸郡邑之出入盈者取之虧者補之故郡邑無不足之患自軍興計司常患不給凡郡邑皆以定額窠名予之加賦增員悉所不問由是州縣始困近歲離軍添差大爲州郡之患紹興十一年四月己未初用張循王奏離軍將佐並與添差州郡患無以給二十七年六月丙辰兵部奏大郡毋過百人次郡半之小郡三十人爲額從之而宗室戚裏歸明歸正甚至於樂藝賤工胥吏雜流亦皆添差慶元一郡而添差四十員盡本府七場務所入不足以給四員總管之俸其閒有十五年不徙任者計其俸入錢二十餘萬緡米十餘萬斛揚州會府也歲輸朝廷錢不滿七八萬而本州支費乃至百二十萬緡民力安得不困紹熙初議者請裁定朝廷經費然後使版曹盡會一歲之入正其舊籍削去虛額擇諸路監司之愛民而知財計者俾之稽考調度蠲其煩重以民力朝廷未克行今之爲郡者但能樽節用度譏察滲漏使歲計無乏已號過人無復及民之政矣

公使庫公使庫者諸道監帥司及州軍邊縣與戎帥皆有之祖宗時以前代牧伯皆斂於民以佐廚傳是以制公使錢以給其費懼及民也然正賜錢不多而著令許收遺利以此州郡得以自恣若帥憲等司則又有撫養備邊等庫開抵當賣熟藥無所不爲其實以助公使耳公使苞苴在東南而爲尢甚揚州一郡每歲饋遺見於帳籍者至十二萬緡江浙諸郡每以酒遺中都官歲五六至必數千瓶淳熙中王仲行尙書爲平江守與祠官範致能胡長文厚一飲之費率至千餘緡時蜀人有守潭者又有以總計攝潤者視事不半歲過例饋送皆至四五萬緡供宅酒至二百餘斛孝宗怒而詘之九年正月戊子三月乙未然其風未殄也東南帥臣監司到署號爲上下馬鄰路皆有饋計其所得動輒萬緡近歲蜀中亦然其會聚之閒折俎率以三百五十千爲準有一身而適兼數職者則並受數人之饋獻酬之際一日而得二千餘緡其無藝如此頃歲陳給事峴爲蜀帥馮少卿憲爲成都漕就以所遺元物報之陳怒奏其容覆贓本朝廷移之逮陳敗乃得直時芮國器侍郎趙子直丞相相繼爲江西漕凡四方之聘幣皆不入於家斥其資置養濟院於南昌以養貧者朱少卿時敏爲潼川守受四方之饋每以其物報之趙徳老鎭成都受而別儲之臨行以散宗室之貧者此皆廉節之可紀者也惟總領所公使錢以料次取於大軍庫故斂不及民然正賜不多而歲用率十數萬每歲終上其數於戶部輒以勞軍除戎器爲名版曹知而不詰也所謂公使醋錢者諸郡皆立額白取於屬縣縣斂於民吏以輸之小邑一歲亦不下千緡人尢以爲怨謂宜罷互送而捐遺利使上下一體而害不及民則合祖宗制公使之意矣

建炎紹興戶口數建炎三年兩浙路主客戶二百一十二萬二千七十二口二百五十六萬七千八百每十戶率爲十五口有奇成都府路戶一百十三萬一千四百八十九口三百二十六萬九千三十六每十戶率爲三十口弱紹興二十九年諸路戶一千一百九萬餘口一千六百八十四萬餘每十戶率爲十六口有奇三十年戶一千一百五十七萬餘口一千九百二十三萬餘每十戶率爲十六口有奇三十一年戶一千一百三十六萬餘口二千四百二十萬餘每十戶率爲二十一口有奇三十二年戶一千一百十三萬餘口二千三百一十一萬餘每十戶率爲二十一口弱

四川元丰紹興淳熙戶口數四川六十州一百九十九縣元丰二年戶二百一十萬餘紹興三十二年戶二百六十四萬餘口七百五十一萬餘每十戶率爲三十口弱淳熙二年戶二百五十八萬餘口七百四十三萬餘

本朝視漢唐戶多丁少之獘西漢戶口至盛之時率以十戶爲四十八口有奇東漢戶口率以十戶爲五十二口可準周之下農夫唐人戶口至盛之時率以十戶爲五十八口有奇可準周之中次自本朝元丰至紹興戶口率以十戶爲二十一口以一家止於兩口則無是理詭名子戶漏口者眾也然今浙中戶口率以十戶爲十五口有奇蜀中戶口率以十戶爲三十口弱蜀人生齒非盛於東南意者蜀中無丁賦故漏口少爾昔陸宣公稱租庸調之法曰不校閱而眾寡可知是故一丁授田決不可令輸二丁之賦非若兩稅鄕司能開闔走弄於其閒也自井田什一之後其惟租庸調之法乎

建炎以來朝野雜記卷十八甲集

宋李心傳撰

兵馬戎器舟車

三衙廢復國朝舊制殿前侍﹪馬步三衙禁旅合十餘萬人宣和閒僅存三萬而已京城之破多死於敵建炎元年秋騎帥郭仲荀自東京部禁旅至南京已而還爲副畱守三年秋仲荀以虜逼京城糧儲告竭遂率餘兵赴行在其冬上將航海避狄而﹪士張寶等不欲行因呂元直入朝率眾圍之出語不遜上怒誅十七人於明州市除行門外盡廢其班明年春上至臺州兵﹪寡弱惟中軍統制官辛永宗有眾數千而呂元直之親軍將姚瑞眾獨盛上皆優遇之四月上還會稽乃選中軍五百人入直殿巖悉烏合之眾時趙元鎭初秉政因爲上言祖宗於兵政最爲畱意今諸將各總重兵不隸三衙則兵政已壞獨﹪兵髣舊制亦埽蕩不存是因噎而廢食也上悟尋復舊制然﹪兵不滿三千識者病其單弱數以爲言紹興二年秋詔三衙措置已而上謂輔臣曰一﹪士所給可贍三四兵朕命楊沂中治神武中軍此皆宿﹪兵也遂命沂中兼提舉宿﹪親兵五年冬廢神武中軍隸殿前司以沂中主管殿前司公事十二月庚子又以都督府兵分隸三衙是月庚戌七年夏復合馬司餘軍及八字軍爲六軍十二將命劉信叔主之四月丙申而解承宣潛典步軍如故自是三衙始復

八字軍八字軍者河北土人也建炎初王觀察彥爲河北制置使聚兵太行山皆涅其面曰誓殺金賊不負趙王故號八字軍二年冬十月癸亥上命禦營統制範瓊往山東擊敵瓊請彥與俱已而彥以疾畱其州瓊遂將其兵而去三年秋七月丁亥瓊誅復以其兵還彥時彥爲禦營統制也後十三日張忠獻以宣撫處置使發行在上命彥將八字軍隨之公至蜀以彥守金州紹興三年春撒離噶入戰彥兵大敗遂走達州四年移知襄陽府六年五月己卯召爲行營前護副軍都統制以所部八字軍萬人赴行在時解承宣潛典馬軍司事與彥不兩軍之士交於通衢中外洶洶七年正月張忠獻公獨相乃用胡丞公給事言兩罷之而以劉信叔領馬軍司事並王解兩軍屬之十年春二月癸丑以信叔爲東京副畱守將八字軍以行其年六月大敗金兵於順昌十一年三月復還姑孰七月信叔罷爲荊南帥其眾復還臨安今侍﹪馬軍皆其子孫也

禦前諸軍禦營五軍五護軍禦前諸軍者本髙宗所收諸將部曲也祖宗以來者內外諸軍惟廂禁二色而已禁軍皆隸三衙而更戍於外廂軍者所在有之以守臣節制若禁軍在邊上則文臣爲經略使者統之武臣但爲總管熙寧閒內外禁旅合五十九萬人神宗將有事於四夷乃置百三十將其法甚備崇觀後朝廷取其闕額之數以上供故闕而不補者幾半軍興以來所存無幾上在元帥府始招潰卒盜以爲五軍後又得王淵楊惟忠等河北之兵建炎元年五月以爲禦營五軍然猶未大盛也三年四月又更置禦前五軍而劉光世所領西兵則謂之巡﹪軍在五軍之外是歲又攺爲神武五軍紹興元年十二月又攺爲行營四護軍張俊稱前軍韓世忠稱後軍嶽飛稱左軍劉光世稱右軍並楊沂中中軍入殿前司而吳玠軍如故也七年八月光世軍叛降僞齊於是川陜軍更以右護軍爲號十一年四月三宣撫司罷乃攺其部曲稱某州駐紮禦前諸軍十八年川陜軍亦如之其軍皆不隸三衙由是禦前軍又在禁軍之外矣禦前軍者𨿽帥臣不可得而節制得自達於朝廷今禁兵但供廝役大抵如昔之廂軍將官𨿽存亦無職事但以爲武臣差遣而已愚謂不若並禁軍於廂籍而攺禦前軍爲禁軍所在以帥臣節制之而都統制之官爲之副貳庶幾兵民權出於一而緩急可以責成則合祖宗制兵之意矣

三衙刱軍本末三衙諸軍殿前司則本辛永宗中軍部曲而益以它軍也馬軍司則本王彥部曲而益以解潛劉錡田晟之軍也步軍司則本顏漸部曲而益以它軍也自紹興五年置七軍規摹始定然馬步二司不能敵殿司之半故楊存中權勢獨盛乾道七年春虞忠肅爲相移騎軍屯於建康以爲出師之漸號馬軍行司論者不以爲然上下重遷迄不能正也

紹興內外大軍數紹興初內外大軍凡十九萬四千餘而川陜不與宿﹪神武右軍中軍七萬二千八百張浚將右軍楊沂中中軍江東劉光世淮東韓世忠湖北嶽飛湖南王四軍十二萬一千六百是年冬並神武中軍隸殿前司而右軍如故五年春王罷遂以其軍萬五千人隸韓世忠七年秋劉光世之兵降僞齊其將王徳以所部八千人歸張俊由是三衙外但有韓張嶽三軍今鎭江大軍韓氏部曲也建康大軍張氏部曲也鄂州大軍嶽氏部曲也惟荊南江池皆紹興末新創荊南則劉信叔所招效用而頗以鄂軍益之江池軍則三衙之疲弱者而江州一軍又雜以江西茶盜近歲皇甫倜爲帥始訓齊之故東南惟以潤升鄂三軍爲根本

乾道內外大軍數乾道三衙江上四川大軍新額總四十一萬八千人殿前司七萬三千人乾道元年七月十三日降旨馬軍司三萬人乾道二年正月二十六日詔以二萬八千人爲額六年正月十五日李舜舉乞增二千人從之步軍司二萬一千人乾道二年正月二十六日降旨建康都統司五萬人池州都統司一萬二千人並乾道二年二月二日因淮東總領楊倓申請降旨鎭江府都統司四萬七千人乾道二年十月十一日降旨江州都統司一萬人乾道四年十一月四日苗定乞排置軍將之額楚州武鋒軍一萬一千人乾道九年四月十五日因郭鈞陳乞招塡降旨平江府許浦水軍七千人乾道二年十月十三日降旨鄂州都統司四萬九千人乾道二年十月九日降旨後又增至五萬二千人荊南都統司二萬人乾道二年十一月四日降旨興州都統司六萬人興元都統司一萬七千人金州都統司一萬一千人並乾道三年正月二十四日降旨其後諸軍增損不常然大都通不減四十餘萬合錢糧衣賜約二百緡可養一兵是歲費錢已八千萬緡宜民力之困矣淳熙甲辰周益公在樞筦以荊鄂二帥勢均力敵首尾觀望乃合爲一司鄂爲正荊爲副焉

關外軍馬錢糧數興州興元府金州三都統司兵本曲端吳玠關師古之徒關西部曲也端死師古繼叛其部曲皆爲玠所有王庶劉子羽繼在興元招召流散粗成軍伍子羽罷玠並將之其後盧立之爲宣副尙有兵三萬餘立之死亦爲玠所並合是三者爲兵共七萬人玠死胡丞公命其弟璘以二萬人守興州楊政以二萬人守興元郭浩以八千人守金州而玠之中部選鋒二萬人分屯仙人關裏外其後璘又得之故三大將之兵惟興州重者此也自休兵後三大將之兵就糧分屯十七郡興成階鳳文龍利閬金洋房西和州太安軍興元隆慶潼州府至榦道末有名籍者凡九萬七千三百三十八人馬一萬三千一百四十二匹都統制至準備將共二百八十人歲用錢一千七十八萬七千一百二十四緡通糴糧爲緡凡二千三百八十五萬有奇帛羅絹綾綢布六十一萬八千七百七十匹糧一百五十八萬七千六百七十三斛八斗料二十五萬一千一百四十斛此淳熙中數

四川廂禁民兵數成都飛山軍威彊將兵四川廂軍二萬九百七十二人禁軍二萬七千九百九十二人土兵一千八百三十六人已上系官軍義士二萬六百五十二人興元府與洋州大安軍保勝金忠勝文忠勇軍階成西和鳳弓箭手西和階良家子共六千三百九十九人已上系民兵保甲五萬五千一百七十人關外四州凡民兵優卹之制義士忠勝軍免家業錢一百五十千至二百千止一家雙名則更免五十千忠勇軍則階州免家業錢馬軍二百三十千步軍一百七十千成州免稅賦馬軍二頃半步軍二頃西和鳳州皆免租馬軍六石九斗八升步軍五石三斗六升其更戍則月給糧人七斗有半惟忠勇軍更戍保勝軍亦免家業自千至三五千止弓箭手則給官田馬軍二頃半步軍二頃此其大較也大率四蜀大軍廂禁軍民兵保甲總二十三萬三百六十四人仰給縣官者十四萬餘人而民兵保甲不仰給者八萬餘人此乾道之籍也淳熙以後土丁亦有仰給者別出於後成都禁軍謂之飛山軍驕懦最甚紹興末王時亨爲制帥取會四川禁軍之籍二萬九千餘人除利夔兩路禁軍分戍沿邊城塞外東西路一萬九千人內揀到五千五百七十三人謂之威彊將兵時吳璘兵少遂調此四千人往仙人關捍禦三十二年秋也事平復罷

利路義士忠義人利路義士者紹興初王敏節庶爲興元帥以富平之後兵卒單寡乃籍興元諸縣良家子弟號曰義士以縣令爲軍正而尉副之守臣提舉每丁免家業三百緡合梁洋大安郡至萬三千餘人軍勢大振紹興二十一年洋守宋莘者建言義士所免家業皆均在不充義士之家科役偏重秦檜方守和議罷之二十八年大將姚仲奏復行於梁洋大安巴蓬五郡得二萬一千餘人三十一年散關之戰驅之使在官軍之前其人勇健善戰亦屢有功明年段彥攻原姚仲攻鞏州皆擁正軍被重甲以自﹪獨驅義士衣褚先登爲敵人所拒殲焉僅存六千餘人乾道元年宣撫使吳璘以巴蓬義士怯弱除其籍言者以義士勞役明年並梁洋大安三郡罷之大將王權乞存畱不聽三年虞忠肅爲宣撫使復籍三郡之丁得二萬三千九百餘人結成隊伍因參酌陜西弓箭手之舊爲義士專法一百四十二條來上詔頒行之其制今存然邊民之勇悍者或無常產又自名爲忠義人多以販解鹽爲生嘯聚邊境勢出義士之上干道七年夏王能甫爲吏部侍郎奏乞量加優卹然後嚴行禁止事下宣撫司然無益也今忠義人關外四州爲尢盛之奇奏以七年四月十二日丙寅下

興元良家子忠義效用中軍敢勇紹興良家子者紹興四年吳玠爲宣撫副使時所刱也其始招兩河關陜流寓及陣亡兵將子弟驍勇雄健不能自存者爲之月給比彊弓手五十人爲一隊帥守郭浩楊政並以備中軍使喚休兵後其數寖微乾道六年王能甫爲帥始復招之凡人材及五尺二寸弓力及九斗通百將傳習將條練弓馬者乃選有官人省司月給米麥各一石帥司緡錢十五千無官人緡錢減三之一依義士法專隸安撫司禦前統兵官不得預能甫召去王公明以宣撫使治興元以爲良家子舊屬帳前抽還宣撫使淳熙初宣撫司廢復歸安撫司其籍可二百人歲費錢二萬四千緡米麥四千八百石而實無可用但爲安撫使執牙旗從物而已安撫司財賦迫急乃奏與都統司中分淸酒務之息以贍之然酒息錢實備它用又私置鹽店六所及收諸津渡鹽稅以給焉紹熙末楊嗣勛申嚴鹽法奏言本府自有義士廂軍良家子無所損益乞罷鹽店而以良家子隸都統司從之五年二月八月庚子降旨紹興末虞甫爲川陜宣諭使又嘗於襄陽招來汝蔡唐鄧之人爲禦前忠義效用三十二年三月十六日壬子降旨得二百八十餘人吳璘爲四川宣撫使以徳順連兵官軍寡弱又取禦筆於關外四州簽丁不以主客戶每三丁以上取一五丁以上取二並刺充禦前中軍勇敢三十二年十二月十三日乙巳施行令下人皆驚擾會有詔棄徳順遂罷之二事亦蜀中民兵𨿽不成軍姑附於此

荊鄂義勇民兵荊鄂義勇民兵者紹興末所創也虜亮寇江淮日詔淮漢等郡籍民爲兵時續修撰觱守荊南乃請籍民爲義勇其法取於主戶之雙丁每十戶爲甲五甲爲團甲團皆有長又擇邑豪爲總首歲於農隙教以武事而官給其糧至乾道閒舉七縣之籍主客佃戶凡四萬二千餘戶計十萬餘丁除當差役人外得義勇八千四百十九人王公明爲帥奏言調集團教之際使之自備食用必不能辧乞截畱本府苗米萬四千石漕司應副錢二萬緡仍從都統司假甲三千弓矢旗幟官爲造給從之時四年春矣六年春帥臣劉共甫又條上京西湖北兩路兵民事乞爲義勇者並免科役及身丁四等戶仍免充保正長五等戶又免三分稅役每七十五人爲一隊遇教閱日以營屯田之谷供其費奏可仍以甲萬副予之三千副四川宣撫司撥到二千副朝廷已支京西五千副令鄂州都稅司於退下舊甲內應副淳熙初張欽夫爲帥益修其政義勇增多至萬五百人分爲五軍軍分五部欽夫歿教閱遂弛後四年趙溫叔爲帥復舉行之又增收三千三百人通舊爲萬三千八百餘人時十一月冬矣當觱初籍義勇時武昌令T季宣亦求得故陜西河北弓箭手保甲法五家爲保二保爲甲六甲爲隊據地形利便則爲總不限以鄕總首領焉諸總皆有射圃而旗幟亦隨總而別其色至今猶存紹熙四年冬王謙仲爲安撫使奏乞本路有義勇州縣以知州兼提舉縣令兼軍正從之時鄂州七縣主客戶六萬六千六百三十二口三十一萬四千八百九十四而民兵之籍總爲萬五千二百有一人是荊鄂二郡率四五家有一人爲兵也荊門軍民兵之籍舊爲三千四百人或號義勇或號彊壯乾道元年冬守臣程逖代還乞蠲其役使朝廷悉令放散及馮忠嘉爲守會朝廷復修義勇之政忠嘉乃因舊籍增補三百人又籍戶馬四百爲馬軍分六隊孝宗大喜詔總領所歲以馬料千石給之而擢忠嘉直祕閣時七年春也嶽州義勇之籍四千四百九十九人以紹興初計之四邑保伍凡九百三十五甲計二萬八千五百九十三人是亦五家出一兵也是時湖北諸郡皆有之而信陽軍有義勇又有義士惟澧州石門慈利二邑未嘗糾籍紹興末王正功爲守始並籍焉章徳茂帥湖北又乞義勇之應差保正長者以家業錢多寡爲限限外之數與官編戶輪流科差從之忠嘉汝州人用民兵事遂除淮南轉運判官專一教閱淮西保甲觱澤州人子耆慶元中爲成都府路轉運判官季宣字士龍溫州人父徽言紹興初嘗爲右史其父子皆有名當世

淮南萬弩手山水寨民兵淮南萬弩手者經始於紹興季年始朝廷命籍民爲兵淮南乃選丁壯欲涅其面民駭而逃杜莘老爲殿中侍禦史爲上言敵未至而先驅吾民非計請令民兵止聽郡縣官節制徵役無出鄕從之淮民乃定張魏公再起又增招之後亦廢弛乾道五年冬上命措置兩淮官田徐子寅領其事復以神勁軍爲名於是淮東之籍千四百淮西之籍千六百始議淮南卽眞州置寨子寅奏每路可各增爲二千但聚而養之則不便上問其故子寅曰今人給錢米歲用約二十五萬緡每人日支錢三百米三升招集之費又須五萬緡激犒射親之費亦如之異時財用不給未免放散則失信於民如淮西封疆闊遠聚而教之民尢不以爲便上曰財非所惜擾則勿行子寅因請卽鄕社教閱從之時六年春矣明年夏淮西帥臣趙善俊因奏乞復取所散神勁軍一千八百三十一人赴廬州仍舊軍額每八月下旬聚教二月上旬放散亦從之此卽魏公所招萬弩手效用乾道元年放令歸耕時萬弩手之家巳有旨損三百畝稅賦矣乾道三年冬淮西帥胡防奏請至是復令與民兵一體教閱焉民兵者於水山寨保伍中取之三丁籍一亦名義兵歲以農隙聚教官給口糧自十月教至正月終散人日給錢百米二升乾道四年冬所刱也七年秋又詔本名丁錢皆蠲之八年冬論者以其擾民止命教一月而罷淳熙初上又命子寅往淮東措置子寅上其數山水寨民兵凡二萬六千九百人萬弩手凡一千四百四十五明年秋遂命淮西提舉常平茶鹽張宗元與子寅分路提督宗元奏每郡以土豪見任官一員統轄月增給人三十千諸郡自十月下旬爲始赴帥司教閱二月淮西五郡凡費錢十六萬緡米三萬餘石淮東亦仿此惟光黃濠楚安丰盱眙七郡則但就本州教閱其犒設錢減半焉宗元者安丰人與子寅皆敢爲誕謾時又有許子中胡與可二人亦以耕屯之策見用淮人爲之語曰徐協恭胡子中許元功三人鼎足說脫空協恭元功子寅與可之字也實錄乾道六年正月戊辰詔徐子寅措置官田招集人兵委有勞效除駕部員外郎四月丁未詔徐子寅差知髙郵軍五月丁巳右朝奉新知髙郵軍徐子寅收集泰州依舊往來措置兩淮官田閏五月丙戌詔徐子寅收集流移墾田四萬五千二百餘畝委有勞效除直祕閣臣寮上言子寅所招人兵統齊無術嘗駭觀聽所奏墾田未經核實望寢新命從之六月庚午司農寺丞措置淮西鑄錢許子中進對奏條具到鼓鑄畫一上曰當一從卿言癸酉進呈畫一並從之尋又令子中兼措置興國軍甲戌子寅朝辭上曰更且勉力七月辛巳詔胡與可知和州九月庚寅子寅知舒州十月戊午子寅職事修舉除直祕閣在拜郊前二十日此卽三人鼎足時也久之上亦厭其事自淳熙七年以後並令在家習武舉以聞遂命守令官按閱之不復聚教矣

湖北土丁刀弩手湖北土丁刀弩手者自政和七年始募土丁爲之授以閒田散居邊境教以武藝其隸於籍者至九千餘人沅州四千二百八十一辰州三千四百五澧州一千二百九十四靖州九百三十靖康初全軍調發往河東援太原爲虜人所陷僅存千五百人建炎三年亟罷之紹興六年冬王子尙爲帥張直柔觷守鼎言於朝遂命招三千五百人爲額沅州千五百辰州千靖澧各五百淳熙三年楊太尉倓爲荊南帥上因命楊修其政令八月戊子已而知辰州尹機代還請命有司括田招募人給例物五千春秋教閱犒賜如禁軍例上卽擢機湖北提點刑獄使司之同措置然刀弩手舊由諸郡已收爲省計機迫使募人爲之往往無田可給但虛立姓名以應命又土人多憚點集甚患苦之會李仁父出守武陵力言其不便乞度田立額事下諸司張欽夫爲安撫使頗以仁父爲是會機卒馬大同繼之欲換以土軍辛幼安時新除漕副亦乞各具所見議不合仁父言當用提刑司近差官點定一千三百七十六人之數增募爲一千五百人沅州增二十一人爲七百辰州增二十五人爲五百五澧州增七十二人爲二百五十靖州增六人爲二百欽夫以爲多減恐不成行列欲用見數委提刑躬行檢點俟有田沒官始令招足元額仁父復爲言如此則提舉刀弩手司又當復置而欲冒賞者必至橫沒民田爲害滋大不若以見點數爲準專委守臣磨以歲月令招及今額仍同欽夫連銜具奏上從之而仁父已爲大同所攻奉祠歸矣

黎雅土丁嘉定威茂土丁雅黎土丁者集沿邊農人火甲戶爲之唐雄邊子弟之遺法舊無行陣軍伍但以甲頭總之祖宗以來弛酒禁免徵役凡優卹之者無所不用其至黎州自乾道七年邊釁之後始置寨將押隊旗頭之類略寓軍制每歲農隙時官給口食教之武事舊制凡千人淳熙三年祿粹父直閣爲守請倍其數又以等級籍其少壯者月給以錢九年春言者乞下黎州別立優卹土丁之目守臣龔總始奏以五十二人爲一隊每邊二十隊計千四十人三邊共三千一百二十人置教場四十九所是時三邊土丁之籍實爲五千一百二十六人而東南邊防托邛州一千七百八十七西南邊防托吐蕃靑羌等侯一千三百九十一正西邊防托五部落一千九百四十凡上等一千五百九十九人歲費錢三萬八千三百七十緡有奇每人月給二千歲總四萬一千五百七十緡遇閏年歲量加而戍兵不與議者謂土丁粗有軍律統紀且熟知夷人情僞地形險阻其實可用爲鄕導守邊境言者乃乞將黎雅二州依利路義士法措置畱丞相爲制置使遣屬官馮傳之往二州共議各州選二千人上等六百爲點集之丁月給錢三千五百次等千四百爲居守之丁月給錢千兩郡歲費錢共八百萬七千六百緡而教閱之費不與焉時淳熙十五年十二月冬畱公又奏乞增黎州次丁八百雅州次丁五百上以其費廣難之嘉定土丁者惟峨眉犍爲二縣有焉自熙丰來峨眉八寨之籍一千四百八十犍爲五寨之籍二百七十官旣無以給之而又多爲寨官所克剝紹興十三年有言於都鈐轄司者謂宜教試而優卹之時方諱兵迄不能用也威茂州亦有土丁各州二百威州之丁月給米三斗驍捷可用夷人亦畏之茂州之丁半市人無月給半有爲夷人庸耕者二郡皆斗入夷腹中無省地茂州每合教則土丁悉從夷人假衣甲器械以爲用事已復歸殊爲文具

龍州寨子弓箭手龍州寨子弓箭手者熙丰閒所團結也分戍漁溪濁水漧坡三寨共一千六百十三人推排附近有物力稅戶爲之每月給錢一千三寨仍撥住十六鋪防捍月一替而文州亦有鄕兵義士分守關隘卽有緩急土豪得以拘集焉

湖南鄕社湖南鄕社者舊有之領於鄕之豪酋或曰彈壓或曰緝捕大者所統數百家小者三二百自長沙以及連道英韶而郴桂宜章尢盛乾道七年春知衡州王琰者言湖南八郡三丁取一可得民兵萬五千人帥臣沈徳和不可乃止淳熙七年春言者奏鄕社之擾請盡罷之事下安撫司已而帥臣辛幼安言鄕社皆雜處深山窮谷中其閒忠實狡詐色色有之但不可一切盡罷今欲擇其首領使大者不過五十家小者減半屬之巡尉而統之縣令所有兵器官爲印押上從之

廣西土丁廣西保伍廣西土丁舊有之熙寧立法一年縣教一年州教元佑閒以其擾罷之紹熙末復焉仍令逐縣以都管指揮均作三番自十一月至正月終每月輪教一番卽有科需私役並究違制之罪隆興初以髙藤雷容盜起二年春詔州縣教閱並令暫罷兩月以十二月作兩番分教先是東西兩路並有土保丁保丁則戶一名土丁則父子兄弟盡在其數土豪號爲統率者總焉遇有盜賊則追胥竭作然州縣或反科役民甚苦之乾道二年春殿中侍禦史張之綱請一切放散上許焉旣而知潯州朱師孟有言是年秋復命邕宜欽州籍定土丁姓名年甲至五十歲卽揀汰別選戶丁承替每春秋農隙於逐鄕各置教場如法教習明年秋龔實之爲廣東提刑奏乞令州縣團結保伍防守鄕井淳熙三年冬張欽夫爲廣西帥復請申嚴保伍之令而信其賞罰上皆許焉二廣封疆闊遠姦盜孔多非保伍土丁無能遏之於其始也

夔路義軍施黔敢勇義士夔路義軍者紹興末邊事有萌帥守李師顏於夔州三縣保甲中選置立七資職次分上下軍名色團結上軍免家業二百緡下軍半之始議摘諸州禁軍晁子西時守梁山爲言夔萬山鄕之民勇壯伉健過於正軍乃捐租賦以募之元額三千四百餘人李旣去遂爲文具慶元中毋丘恪厚卿爲帥請於朝選其壯者以二千人爲額人免家業三百緡本戶不敷則許免及親戚凡百料敷盡與蠲除仍涅其臂以防逃匿之獘巫山縣亦二千人云安五百人皆以縣令爲軍正獨奉節之兵春秋同大軍合教有弩手有弓箭手而鎗手居多焉夔路自恭涪忠萬四州外皆有義軍每州或數千人此外又有施黔勇敢及思珍遵義田楊等族家丁皆驍健可用然但能出入上下於溪谷林薄之閒耳所恃者偏架木弩及藥矢之類非正兵之比

瀘南夷義軍沿邊勝兵瀘南夷義軍者瀘敍長寧沿邊諸堡寨皆有之每郡多至四五千人夷軍夷族也義兵者邊民也又有勝兵其實皆土丁之類

福建保伍福建保伍者鄕村自相團結而立豪戶爲首領所以備盜也閩中人素勇悍在熙寧閒有鎗仗手五千餘人建炎初嘗用之紹興後廢建炎元年八月又用張誠伯言置諸路忠義巡社其制甚備紹興初言者以爲擾民遂罷惟福建獨存

殿前司左翼軍殿前司左翼軍者本陳敏周虎臣家丁也紹興十五年T待制爲閩帥時劇賊管天下者攻剽郡邑T命鈐轄李貴討之爲管生得T前爲虔守有成忠郎石城陳敏武翼郎開封周虎臣各有家丁數百人皆驍捷善戰乃奏敏爲汀漳巡檢虎臣本路將官卽選二人家丁千人日給錢米責以捕盜謂之奇兵於是虔梅艸寇不復入境諸盜悉平十八年八月遂攺奇兵爲殿前右翼軍卽以敏爲統制畱戍其地後以時招塡增倍其數今屯皁州

殿前司摧鋒軍殿前司摧鋒軍者舊以廣東多盜使統制官韓京戍梅循以彈壓紹興末移其半三千人戍荊渚隆興二年王宣鍾玉作亂復命摧鋒往捕其半今存凡三千四百人分屯廣東諸州縣鎭其二十處

湖南飛虎軍湖南飛虎軍者潭州土軍也淳熙四年春樞密院言江西湖南多盜諸郡廂禁軍單弱乞令兩路帥司各選配隸人置一軍並以敢勇爲名以一千人爲額其後帥臣王佐呂企中以爲亡命之徒恐聚集作過遂不行七年辛幼安爲潭帥始募千八百人訓練之其冬賜名遙隸步軍司十一月八日降旨十年夏攺隸禦前江陵軍額從副都統郭杲請也五月十四日降旨明年趙﹪公爲帥奏乞移其軍屯江陵周益公在樞筦以爲小人重遷恐生變不可趙公力請迄不行飛虎軍歲用錢七萬八千貫糧斛二萬四千石徭人彊盜司闕額錢糧支用者益公云湖南湖北近年來多有聲息厭惡不籍此軍者先見也

京西湖北神勁軍淮東彊勇軍京西湖北神勁軍淮東彊勇軍者皆帥司兵也數各有千人而湖北有騎軍三百乃淮東所無錢之望所創

成都府義勇軍雄邊軍成都府義勇軍者淳熙末趙子直帥蜀時所刱也其始黎州皆以西兵出戍卽有邊事則調梓所駐大軍討之地遠不時至淳熙初範致能爲帥言所教成都禁卒謂之飛虎軍者今已可用乃命五百人往戍之及胡長文爲帥又摘西路並邊九郡禁卒千人駐於成都以代西兵出戍謂之雄邊軍時五年冬也然西州之卒率怯懦不可用靑羌入寇或潰或死遂廢之十二年春畱仲至始采眾論募黎州土丁二百謂之防邊義勇月以錢七千給焉十四年子直又招西人五百屯之成都俾之更戍亦謂之義勇故黎人有西義勇土義勇之名云是人皆驍勇善非雄邊之比也

平江許浦水軍江陰左翼摧鋒延祥江上水軍平江許浦水軍者本明州定海縣水軍也舊隸沿海制置司防托海道乾道中攺隸殿前司以三千人爲額五年冬又攺爲禦前水軍八年春並歸許浦鎭置副都統制統之淳熙四年冬詔以七千人爲額五年秋又增額五百人江陰水軍舊自泉州調發乾道三年陳正獻在樞筦以其勞費奏畱此二千人於江陰軍而沿海制置司又別屯千人逮淳熙末累增至四千人分三將此外左翼軍亦有水軍三千人摧鋒軍二千福州延祥寨千人而鎭江建康府池州鄂州禦前諸帥亦各有水軍多者數千人少者千餘人其後殿前又有澉浦水軍而淮陰靖安唐灣采石諸水軍則皆冠以禦前之號

神勁神武忠勇忠銳忠武軍神勁神武忠勇忠銳忠武軍者孝宗時旋創之後亦廢始張忠獻公爲江淮宣撫使以爲淮楚之人自古可用乘其困擾之後當收以爲兵乃奏置禦前萬弩營募淮南北之民十八已上四十五已下不涅臂而屯於建康五人爲保兩保爲甲十甲爲隊有功同賞有罪同罰擢陳敏於廢困中以爲統制敏感激圖報未幾成軍凡萬八千人隆興初賜名神勁隸都督府歲費錢二萬緡魏公罷錢處和出使言逃死者已七千人湯丞相以費國用爲言遂不復補神武軍者四川宣府所遺護﹪兵也隸殿前司乾道二年秋初立軍名忠勇軍者隆興中所創下福建江東西浙東諸州招募屯於行在命李顯忠子師民等統之靈璧之役遣隸都督府二年春並入步軍忠銳軍者乾道四年所置選諸路禁軍土兵之少壯者命將以冬月訓習之上親閱試於內事已遂遣之忠武軍者乾道八年春所置選兩浙諸州土兵弓箭手爲之其秋又起二浙揀中廂軍亦謂之忠勇軍以帶禦器械劉沂爲本軍統制凡皆不必書聊備其始末

赤心忠毅忠順彊勇義勝軍赤心忠毅忠順彊勇義勝等軍皆歸正人也赤心軍者宣和中來歸之士以燕人王鈞甫馬柔吉領之二人皆文臣後從苗劉爲亂誅死忠毅軍者紹興末歸正人也隆興二年夏上詔於石頭城置柵以處北人之降者賜名忠毅拜降將蕭琦爲都統制命建康都統王彥以北軍千人予之又名鎭江歸正人軍爲忠順命都統劉寶以七百人予蕭鷓巴彥言歸正人不可聚爲一所今已散在諸軍又北人常疑有發還之意若聚以付琦深爲不便鷓巴謂寶曰此曹心不可保恐緩急執我北去我只乞馬軍千人將之上聞乃命予琦南北軍各半王瞻叔爲宣諭使以爲不可卒予南軍由是二軍徒有其名旋亦罷去令北人皆散隸軍中乾道閒上嘗欲選千人赴行在以效士爲名置一寨以備使令命未出而中止彊勇軍者淮南安撫司所籍紹興末歸正人也義勝軍者四川宣撫司所籍歸正人契丹女眞漢兒也二軍各數百月給如效用義勝始有五百屯洋州紹興乙卯金人來索盡予之今之義勝軍乃辛巳以後來歸之人也

諸軍效用效用者諸軍皆有之不涅其面廩賜厚於正軍建炎閒其數猶少紹興七八年後則漸眾矣紹興末虞甫爲川陜宣諭使招效用千餘人京西二百八十人四川七百十七人月給錢五千米斛有五斗又先給例物三縑王瞻叔代之以爲厚薄不均遂撥入正軍以塡闕額隆興初甫爲湖北京西制置使復請招效用上以其多費欲勿招張魏公爲上言艱難之時非優與請給不可招募與國初事體不同湯進之乃請招七分軍兵三分效用上從之自是招軍皆以三七分爲準

川秦買馬歲收茶帛數川秦馬舊二萬匹乾道川秦買馬之額歲爲萬有一千九百有奇川司六千黎敍文長寧南平五州軍秦司五千九百宕昌寨五千一百峯貼峽八百益梓利三路漕司歲應副博馬綢絹十萬四千匹成都路五萬潼川路三萬利路二萬三千餘成都利州路十一州產茶二千一百二萬斤其詳見茶事中茶馬司所收大較若此其後文州攺隸秦司而川司增珍州之額共爲四千八百九十六黎州三千敍州八百南平軍四百長寧軍三百九十六珍州二百五十秦司六千一百二十宕昌寨三千九百二十文州千五百峯貼峽寨七百合兩司爲萬有一千十有六匹此慶元初之額也嘉泰末川司五場又增爲五千一百九十六匹秦司三場增爲七千七百九十八匹合兩司爲萬有二千九百九十四匹然累歲所市多不及額焉祖宗時所市馬分而爲二其一曰戰馬生於西邊彊壯闊大可備戰陣今宕昌峯貼峽文州所產是也其二曰羈縻馬產於西南諸蠻格尺短小不堪行陳今黎敍等五州軍所產是也羈縻馬每綱五十匹其閒良細不過三五匹中等十許匹餘皆下下不可服乘守貳貪於賞格以多爲貴起綱遠來或死道路其僅至者但有皮骨茶馬司以其將斃者責付諸縣鬻之至則隨死而計綱赴江上者又爲押綱卒校竊其芻粟道斃相望焉成都府馬務每年排發江上諸軍馬五十八綱每綱一月券一年計一萬食錢米二百貫五十八綱三員每員六百貫共一千六百貫押馬官五十計三萬一千八百員興元府馬務每年撥發三衙馬一百十二綱所費稱此卒未嘗如數茶馬司靳吝錢帛蕃蠻馬至多不卽償故也或謂守倅兵官有市馬賞茶司屬官亦有兩都大主管官無之故至此舊蕃蠻中馬髙下良駑各有定價紹興中張松爲黎倅欲馬溢額以幸賞髙其直以市之自是夷人得欲無厭愈肆邀索癸巳變故之後邛部川蠻邀功趙彥博始以細茶與之至今夷人常以馬博茶不堪藉口淳熙中龔總爲黎守又與邛部蠻設席於倅廳之副階犒以酒食夷人益肆稍不如欲則詆訶官吏牽馬出場宕昌馬舊止三千淳熙中始增其數慶元中金人旣爲蒙國所侵冀之北土遂失己未歲乃於洮中置場買馬由是馬至秦川者差罕云

廣馬廣馬者建炎末廣西提舉峒丁李棫始請市戰馬赴行在四年五月戊辰紹興初隸經略司三年春卽邕州置司提舉正月壬午市於羅殿自大理諸蠻未幾廢買馬司以帥臣領其事七年胡待制舜陟爲帥歲中市馬二千四百匹詔賞之其後馬益精歲費黃金五鎰中金二百五十鎰錦四百端綺四千匹廉州鹽二百萬斤而得馬千五百匹馬必四尺二寸以上乃市之其直爲銀四十兩每髙一寸增銀十兩有至六七十兩者土人云其尢駔駿者在其出處或博黃金二十兩日行四百里但官價有定數不能致此耳然自諸蕃本自無馬又市之南詔南詔今大理國也去自國可二十程而自至邕州橫山寨二十二程橫山寨至靜江府又二十餘程羅殿國又遠於自十程乾道九年冬有大理人李觀音得等二十二人至橫山求市馬知邕州姚恪盛陳金帛誇詡之其人大喜出一文書稱利貞二年十二月約來年以馬來所須文選五經國語二史初學記及醫釋等書恪厚犒遣之而不敢奏也會宜州溪洞巡檢常恭者赴闕持南丹州莫延甚表來乞就宜州市馬比之橫州可省三十餘程產馬地至南丹十程南丹至靜江十三程張說在樞筦以其表聞李壽翁時爲檢詳文字爲說言邕遠宜近人孰不知前迂其途豈無意況今莫氏方橫乃欲爲之除道而擅以互市之饒誤矣小吏妄作將啟邊釁請論如法說不聽命從義郎李宗彥以提點綱馬驛程往宜州措置九年十二月壬戌旣而說罷政密院乃奏宗彥等所言邊防不便罷之時淳熙元年秋也說以八月罷政密院以十月奏罷宜州買馬帥臣範致能因劾常恭之罪下吏削籍流竄焉廣馬例以五十匹爲一綱每年過三十綱許推賞然官吏爲姦博馬銀多雜以銅蠻人交易每銀一兩爲握臂釧朴以爲率鹽百斤爲一畚朘減至六十所贏皆官吏共盜之蠻覺知不肯以良馬來所市率多老病駑下且不能登數致能爲約束令太守鎔釧朴增足鹽畚逮其去官之歲市馬乃六十綱前此未有也淳熙二年嶺南自產小駟馬直十餘千與淮湖所出無異大理地連西戎故多馬𨿽互市於廣南其實猶西馬也馬喜髙寒非炎方所利淳熙二年秋占城國主遺瓊州守臣書遣六百人海舟三十艘至海南買馬上命帥臣張敬夫作書諭以中國馬未嘗出外夷乃去安南亦不產馬故以象拒戰焉

淮馬淮馬者隆興初張魏公爲江淮都督嘗卽淮上市之魏公以爲朝廷歲於川廣市戰馬每匹不下三四百千而又道遠多斃今淮馬每匹通不滿二百千且軍中卽日可得上從之逮督府廢乃止然淮馬矮小實不可用其可用者乃取之淮北耳乾道以後又詔於淮郡市馬於是多有越淮盜馬來售者右奉議郎曾昭時守濠州至以其馬起綱赴行在北人以爲言淮西帥臣趙善俊奏其事大臣欲下令還之孝宗以爲失體乃諭善俊執死囚罪付昭令斬之曰此盜馬者也於是一綱已至禦馬院命濠州以死損報而次綱未至者皆遣還之昭坐追三官放罷自是不復買淮馬云曾昭以乾道七年三月二十四日戊戊行遣此事嘗見親筆處分史不能詳也

三衙沿江諸軍取馬數舊川秦市馬赴密院多道斃者紹興二十四年冬始命撥秦馬付三衙命小校往取之三司取馬再歲一往返用精甲四千四百人州縣頗憚其費二十七年秋又詔川馬不赴行在分隸江上諸軍鎭江建康荊鄂軍各七百五十江池軍各五百殿前司二千五百馬步司各千而以川馬之良者二百進禦紹興十九年春所定也

綱馬水陸路凡川秦綱馬皆遵陸路乾道初吳信王璘爲宣撫使始議以馬綱勞費又均房一帶類歷峻嶺亂石之閒馬傷其道斃者多請以舟載馬而東元年五月丙寅上命夔路造舟與之張直父帥夔力言其不可以爲每綱三舟舟安馬十八匹用稍火一百二十人每船稍公三十四人火手六人自夔至歸往返半月程下程水三日上水四十二日雇食錢九百緡每人雇錢二百食日錢三百以歲額一百三十五綱計之度用錢十三萬一千五百緡而起馬驛及一行官兵批支艸料不與焉一州如此其餘十州可以類推又每郡且約造十五綱之舟循環津載凡爲三萬五千緡每舟費八百緡而一舟十五綱往返勢必腐敗來歲又當攺作況十郡之舟應用水手萬二千人每舟以千二百人循環往來津載方不積壓每州批支三日計料二千八百二十石每匹日支大麥八升粟艸四十五萬七千五百斤每匹日支十三斤自利至峽十一州歲費約二百萬緡又且出產不敷決難樁辦大臣進呈九月丁卯上曰第令造舟與璘他日有損壞者軍自修其他皆吳璘自辧其事遂行汪聖錫時在成都亦言其不便不聽始議馬舟至鄂州登遵陸樞密汪明遠乞令諸軍以馬舟泛大江而下上曰大江風濤或作卽數日不可行自鄂州遵陸可也元年十一月辛酉未幾璘條上馬綱畫一復以芻秣等事委茶司及沿流諸郡明遠以爲不可是月辛未而又請修歸峽棧道宰相洪景伯曰歸峽道路峻人猶不可行馬豈可行也乃命至荊南遵陸十二月庚寅於是璘已俾三衙取馬軍士貼船而東上聞之諭大臣曰如此卽空舟如何得回遂更命璘措置三年二月庚辰璘奏已出本司錢七萬五千緡付合州造馬船二百每只約物料人工食費四百五十貫錢引約三船可載一綱五百料船可載二十匹七百料船可載二十五匹自利州至峽州計二十八程利至閬閬至果果至合皆三日可到今各計四日程合至恭恭至涪涪至忠忠至萬萬至夔皆一日或一日半可到今各計兩日程夔至歸歸至峽各計三日程每五十綱日支料二百石通計五千六百石已支錢一萬二千二百緡果州以上每石兩貫合州已下每石一貫五百今並支兩貫五十綱募稍火八百人每綱稍火二舟八人以牽馬人一千二百五十人每綱二十五人及遂州所差回船軍兵二百五十人每綱五人除軍兵外稍火雇錢爲二萬緡利閬果夔萬各二貫火兒半之合恭涪忠歸五州稍工各二貫五百文火兒工一貫五百文如今所發來五十綱西馬比陸路無死損阻滯卽川馬亦依此撥發奏可二月丁亥於是大臣因爲上言恐璘亦疑水路未盡善上未以爲然明年春夔路轉運司主管文字潼川任續至行在上言今造舟已畢工役遂事山程灘險利害相當在所不論惟欲撥陸路之芻秣以免沿流之煩費輟四路之軍兵以免篙稍之追擾四路廂禁軍數目不少若各輟五千人於沿流十郡充水軍其衣糧令元來處科撥馬綱行則迎送舟船馬綱住則訓練水戰莫此爲便上大善之下制置司撥廂禁軍共三千五百人如所請三月甲子時眞父已去王齡代之與漕臣查元章皆力論擾人而不聽也有知歸州周允升者傅會璘說言本郡州船艸料皆已辦集卽擢爲夔路轉運判官而任續者亦除知涪州又易恭州使行其說峽江湍險軍士素不諳習一遇灘磧人馬覆溺於是驅沿流之民爲之操舟所賫衣糧皆遭劫奪所過雞犬爲之一空未幾璘薨虞父代爲宣撫使奏言水路至荊南二千餘里一旦隔風行船不得或至三五日馬失饋飼乞自金州舟行五驛至淨口遵陸行至均州上從之三年十月庚子後月餘言者又奏馬綱所至騷擾江村而商販米斛之舟尢被其毒況水路馬數較之陸行在亡相若而於糴場大有妨礙乃詔川路馬船日下廢罷十一月己巳自璘建請之後利夔兩路沿江十餘郡之被其害者三載而後得免云

廣中鹽易馬廣馬之良者付三衙而其佗則付建康鎭江府池鄂太平州軍中皆有常數舊以廣西十州民運鹽至橫山寨民甚苦之紹興十九年逮陳爲經略使始以官錢募小校運送若鹽無闕失則使部良馬至行在以酬之至今爲例

孳生監牧自渡江以來無復國馬紹興三年冬始命三省樞密院措置馬監十月辛卯後置於饒州以守倅領之擇官田爲牧地復置官提舉俄亦廢四年又置監於臨安之餘杭及南蕩四月丙午十九年夏詔馬五百匹爲一監牡一而牝四之監分四郡歲產駒三分及斃二分已上有賞罰上嘗謂大臣曰議者言南地不宜牧馬朕昨自措置養馬今方二三年已得馬數百矣十三年五月癸亥先是川路所置馬歲付鎭江軍中牧養十九年春上以未見孳生之數遂分送江上諸軍仍立賞罰正月庚辰後又置監於郢鄂之閒牝牡千餘十有餘年才生三十駒而又不可用乃已故凡國之戰馬悉仰川秦廣三邊焉

禦前軍器所器甲物料所書斤重價直等附元丰官制置軍器監以掌戎器之政令又有禦前軍器所其役兵有萬全軍匠三千七百人東西作坊工匠五千人紹興初役兵才千人而已久之增至千六百餘人又於諸道增差二千九百餘人人除本券外日增給百七十錢月半米於是內庫造作累年兵械山積而諸軍亦各除戎器二十六年春詔見役工匠宜減免江浙福建諸州所發物料皆蠲之二月甲戌有司尋奏物料以三分爲率減一分工匠以二千人雜役兵以五百人爲額舊軍器所得專達建炎中嘗以大閹董提舉未踰年卽罷之紹興五年春始隸工部三月戊申後復以中人典領其調度程品工部軍器監有不得預聞者三十年秋黃通老爲侍郎上言非祖宗建官正名之意請得隸屬稽考之詔依條檢察七月庚子孝宗受禪之十四日紹興三十二年七月己丑有旨增置提點官一員後五日以內省都知李綽爲之攺稱提舉又七日詔禦前軍器所專隸提舉隸工部等指揮勿行張眞父時爲禦史力論其不然且言軍器所不治令工部按劾措置可也工部不職罪之可也今使內侍掌之佗日吏部有銓量之獘戶部有財賦之獘以至兵部軍政之弛刑部獄訟之繁亦將盡以中官典領之邪繼又論近日大水飛蝗地震皆小人紊政之象其不可有四上乃命仍隸工部七月庚子綽怒丏免乃復選廷臣代之八月庚午今軍器所拋降諸道木羽箭動輒數百萬枝黃牛皮亦數十萬張佗需稱此郡邑多以煩民凡軍器所造甲每副用甲葉一千八百二十五約重五十斤分四等披膊葉重二錢六分凡五百四片甲身葉重四錢七分三百三十二片腿裙葉重四錢五分六百七十九片頭鍪葉重二錢半三百一十片頭鍪眉子共重二斤十二兩皮結頭事件重五斤十二兩五錢一分紹興四年正月乙丑軍器所定直凡軍中造提刀一費錢三千三百手弓一費錢二千七百手箭一費錢七十四弩箭一費錢六十五應鼓一費六千五百披膊一副費錢三十八千二百兵幕一座費錢六十九千八百朱馬甲一副費錢四十千一百朱馬甲當胸一副費錢十七千三百皆有奇紹興三年六月丁亥神武右軍所定直凡弓甲物料荊湖福建浙西四路諸州軍計數赴殿司及沿江諸軍制造溫婺等八州計數赴馬司江臺等八州計數赴步司惟明信等九州弓甲隆興慶元府撫袁信州臨江興國南安軍升宣等七州建康寧國府建昌太平筠衢州廣徳軍紹興府甲皆造成赴內軍器庫而諸道羽箭亦皆造成紹興二十九年夏郡國多以乏人匠爲言遂命計料輸之惟荊州軍及信州造箭如故四月己酉木羽弩箭者不用羽創自乾道中又有克敵弓韓蘄王所創自紹興中至今不廢

四川作院自休兵之後有旨而成都潼川遂寧府及嘉邛資渠七州作院日造甲興元府興閬成州大安軍仙人關六處作院日造神臂弓甲皮其器械山積今並屬總領所給之有軍庫馬弓弩弓多至數十萬箭數百萬枝

舟師戰車東南沮洳非用武之地故多以舟師勝建炎四年春陳思恭窘兀朮於太湖紹興三十一年冬節使斬完顏正嘉努於石白虞雍公敗金兵於采石磯皆舟師也今沿江諸軍咸有船棹士每按試中流上下如飛北人駭愕紹興二年有布衣王大智者獻戰車式上乃命其爲樞密院計議官明年車𨿽成而不可用也遂罷之至二十九年夏殿前司統制官陳敏復上戰車之議上乃謂大臣曰其車制𨿽古然而用各有宜況其物料最多南方所無也姑令三帥議之或免武臣有一得之嘆耳其後卒不能行議者謂春秋時申公使吳教之乘車由是始大其法故或以爲可用於今日不知古時以兵車交戰者也今虜人專尙鐵騎而吾欲以戰車用之誠未見其可也按靖康末樞密院將官劉浩者在於河北募兵創造戰車其法有左右角前後拒各式共載卒二十五人每車計百人而宗汝霖戰車法執器械者十有一人輔車者四十有四人每車計五十五人李伯紀戰車法兩竿雙輪上設皮籬以捍矢石下施鐵裙以﹪人足旁施鐵索聯絡可爲營四人推竿以運車一人登車以發矢二十人執軍器夾之兩旁每車計用二十五人法皆不同但不知王大智陳敏戰車其法又不知何如者也開禧初郎中將厲仲方者歷陽守而仲方本書生嘗造戰車九牛弩未及用而罷去周虎繼之或謂虎用其戰車乃敗敵於淸水鎭然不知其詳何如也

建炎以來朝野雜記卷十九甲集

宋李心傳撰

邊防一

靖康建炎紹興大臣和戰守避說靖康中大臣言邊事者爲四說李伯紀欲戰何文縝欲守李士美吳元中欲和白蒙亨唐欽叟欲去建炎紹興閒大臣言邊事者亦爲四說李伯紀張徳遠欲戰範覺民趙元鎭欲守黃懋和汪廷俊秦會之欲和呂元直朱藏一欲去始上之在南都也河東北軍民猶爲朝廷固守其地故李伯紀遣張所招撫河北而傅亮經制河東然皆未及渡河而伯紀去位汪黃共政因以河爲守焉己酉南渡遂不能守河旣建僞齊猶以淮北爲界其後秦會之與金人分畫又棄海泗唐鄧和尙原方山及商秦之半紹興末復取之至隆興又棄時執政大臣張魏公獨主戰陳魯公湯慶公史郡王皆主和故和議遂定

十三處戰功自金兵入中原將帥皆望風奔潰未嘗有敢抗之者建炎三年十二月兀朮自杭州分兵至明州城下浙東制置使張俊拒之小捷四年二月金兵還過吳江縣浙西宣撫使統制陳思恭以舟師敗之於太湖幾獲兀朮紹興元年十月兀朮親攻和尙原陜西都統制吳玠出奇邀擊大破之兀朮中流矢二僅以身免四年三月金陜西經略使撒離喝犯殺金平爲吳玠所敗十月淮東宣撫使韓世忠敗兀朮遊騎於大儀鎭兀朮遂不進六年十月主管殿前司公事楊沂中敗僞齊劉猊於藕塘降殺無遺猊挺身遁十年六月馬軍都虞候劉錡大敗兀朮於順昌兀朮拔寨還東京兩淮遂定十一年二月淮西宣撫使張俊淮北宣撫使楊沂中宣撫判官劉錡大敗兀朮十餘萬眾於柘臯三十一年十月淮南制置使劉錡遣其將員琦敗金統軍髙景山於皁角林是月浙西副總管李寶敗統軍完顏鄭家奴於密州之唐斬其首而步司統制官邵宏淵拒敵於眞州之胥浦橋獲捷十一月中書舍人都督府參贊軍事虞允文以建康統制張振王琪之軍敗金主亮舟師於采石是歲馬司中軍統制趙樽復蔡州鄂州都統制吳拱拒敵於茨湖統制官王宣拒敵於確山三十二年鎭江都統制張子解圍海州此皆渡江以來中國勝捷之可稱者也乾道二年蔣子禮執政遂以明州城下和尙原殺金平大儀鎭順昌皁角林胥浦橋唐采石蔡州茨湖確山海州爲十三處戰功而藕塘不與以所捷乃僞齊非金兵故也二年八月二十四日甲午降旨

建炎三大戰建炎紹興初諸將未嘗敢與虜戰也張俊號爲名將然猶曰達懶善戰其鋒不可當今救楚州並亡無益獨曲端與婁宿戰於白原建炎四年正月杜充與兀朮戰於建康三年十二月劉錫與婁宿戰於富平四年九月皆敗焉其它率望風奔潰未嘗接戰也曲端者本王子尙部曲張魏公拔爲主將端驟得志而驕白原之敗其气已沮故富平之役曲端以爲難

富平之役二事張魏公之使秦蜀也約以治兵三年而後用師進取公甫至秦亭而兀朮犯江浙上浮海東往公聞卽將見兵十餘萬人入﹪明年春至房陵遇徳音聞敵騎已退乃還是秋公聞虜欲再犯江淮乃議出師以撓其勢曲壯湣端爲都統制以士不習戰難之參贊軍事劉彥衝亦以爲非本計公曰吾豈不知此顧東南方急不得不爾遂合戰於富平然是冬達懶不能渡江而陜服之師遂爲婁宿所敗時幕客獨王子尙贊之吳武安玠爲裨將亦以爲難而不見聽云時人皆以此咎公特未知其本心爾

富平之役合五路之師四十萬熙河經略使劉錫爲都統制永興帥吳武安玠涇原帥劉忠武錡慶元帥趙觀察哲秦鳳提刑郭恭毅浩皆在行閒時哲嘗請分兵魏公不聽也及敗哲全師而返魏公怒其先退故斬之然哲當復辟時有功在西邊又爲名將故魏公誅之當時不以爲是

金兵犯江浙建炎末兀朮謀犯江浙上將幸會稽三年秋七月先奉孟太后及祖宗神主往豫章閏八月上自建康東徵畱杜丞相充領行營之眾十餘萬守長江之險又命劉武僖屯池州以爲之援而韓蘄王屯京口張忠烈以其兵從上行冬十一月兀朮渡江武僖退屯星子太后奔虔州﹪兵皆潰祖宗神禦後宮美人頗有失者杜相遁而降韓蘄王亦焚鎭江而去十二月兀朮自宣城徑趨臨安上遽航海是歲除夕兀朮遣偏將銳士至明州爲忠烈所敗四年春虜兵再至忠烈引兵遁虜遂屠明州及春水將發兀朮乃焚臨安而去韓忠武要之於黃天蕩相持四十有八日夏四月兀朮自建康潛鑿小河而去忠武追之金兵自上江縱火焚其舟師韓軍大敗是役也江浙荊湖皆爲金人所踐然兀朮亦危幾不得免自是不復過江焉

吳玠和尙原之勝仙人關之勝紹興初金陜西選鋒都統婁宿死兀朮會諸道及女眞兵數萬人造浮梁跨渭元年春親攻和尙原吳武安以陜西都統制出奇邀擊大破之兀朮中流矢二僅以身免獲其麾自金人入中原其敗衄未嘗如此也三年春二月黏罕在大同府復遣陜西經略使撒離喝與劉豫子麟裒五路叛兵自商於入寇金州守將王彥棄城走武安收兵保仙人原金兵遂入梁洋蜀中復大震張魏公猶爲宣撫使下令治潼川將士皆憤劉彥衝諫而止金兵畱屯中梁山踰月夏四月始自斜谷去興元其秋兀朮敗牛臯李橫於牟駝崗自商於謀寇蜀四年春與撒離喝以十萬騎戰仙人關時張公已去武安豫爲壘於關側號殺金平嚴兵待之三月朔虜攻殺金平武安督統制官吳璘楊政田晟裨將姚仲王喜擊卻之虜不能支乃引去還屯鳳翔授甲士田爲久畱計自是不復寇蜀矣

嶽飛襄陽之勝襄陽據荊楚上游爲蜀門戶紹興三年夏僞齊將李成攻陷之鎭撫使李橫以軍食不繼率部曲奔豫章時趙忠爲帥也四年忠入秉政議遣嶽鵬舉自江西復襄陽簽書樞密院事徐師川難之上不從師川由此罷政其秋遂復襄陽云

紹興失河南河南自靖康中首爲黏罕所破伊陽人翟進率軍民上山保險建炎初以進爲京西制置使守其地二年冬十月進爲劇寇楊進所襲墜塹死翟興代之後擢興河南鎭撫使劉豫旣立深憚興紹興二年春用其降將楊偉計與虜兵襲山寨興戰死子琮代爲鎭撫使久之襄潁皆陷琮孤立力不能敵帥部曲突圍而出朝廷始盡失河南焉

韓世忠大儀之勝楊存中藕塘之勝自虜立僞齊建炎四年秋繼以余之叛紹興二年秋由是不復寇江淮紹興四年秋劉豫聞朝廷遣章尙書誼等求河南地乃乞師入寇金主晟命諸將議之黏罕兀朮以爲難窩離嗢以爲可遂命窩離嗢及撻賴權左右副元帥提兵應豫又以右都監兀朮嘗過江知地險易使爲先鋒於是騎兵自泗攻揚步兵自楚攻髙郵朱藏一聞之勸上避狄趙忠獨曰戰而不捷去未晚也上遂命忠代爲相而忠奏起張忠獻代知樞密院事卽日赴江上視師上自幸平江冬十月韓蘄王敗兀朮之前軍於大儀鎭兀朮還泗上會天大雨雪虜糧乏絕蕃漢軍皆不願行又聞金主病篤十二月兀朮用其愛將韓常計夜引還韓劉二將追擊之俘獲甚眾劉麟僅以身免明年春上還臨安擢忠獻爲相是夏忠獻旣平楊銳意大舉六年春遂以都督行邊揭榜疏豫僭逆之罪命韓蘄王屯楚州以圖睢陽劉安城屯合肥以招北軍張循王進屯盱眙而楊和王領中軍以爲後翼又命嶽武穆屯襄陽以謀中原武穆遣兵入蔡州焚其積聚軍聲大振秋九月上復幸平江劉豫聞之求救於金熙宗其伯父領三省事宋國王宗盤難之乃聽豫自行遣兀朮提兵黎陽以觀釁時豫以其子淮西王麟爲行臺尙書令遣叛將李成孔彥舟關師古僉鄕兵三十萬逼合肥又遣其侄猊東出渦口左相趙忠聞之懼議移盱眙之戍退合肥之師召襄陽之兵東下欲專爲保江之計時劉安城已棄合肥去忠獻自馳至采石止之冬十月楊和王與劉猊遇於藕塘殺降無遺麟拔寨遁去獲其糧舟四百艘十一月忠罷忠獻獨相明年春二月上幸建康自是金人不敢南而劉豫廢矣

建炎以來朝野雜記卷二十甲集

宋李心傳撰

邊防二

金人渝盟金海陵煬王以癸酉冬篡立乙亥歲已有南侵意遂謀遷居汴省未幾大內火宮室悉爲所焚由是遷都之計稍緩丙子歲復營汴都戊寅夏諭其吏部尙書李通等以夢上帝命己徵江南其秋擢通參知政事己卯春遂罷淮北陜西諸榷場三月再修汴京冬命李通造軍器於中都戶部尙書蘇保衡造戰船於潞河又以吾叛臣施逵來賀庚辰正旦逵在虜攺名宜中密隱畫工使圖臨安之江山城郭以歸秋金主命戶部尙書梁球計女眞契丹奚三部之眾不限丁數悉簽起之凡二十四萬以其半壯者爲正軍弱者爲阿里喜又簽中原渤海漢兒十五道中都南京兩道不簽每道各萬人合蕃漢兵爲二十七萬時光守彊友諒者言金主已死胡雛嗣立攺元新徳大臣信之辛巳春虞甫賀正旦還言虜酋不死已授甲造舟必爲南渡之計上擢甫中書舍人三月左相陳魯公聞虜酋決欲敗盟乃稍飭兩淮邊備夏四月命吳襄烈拱以所部自蜀中移戍漢上而徙劉太尉錡典鎭江諸軍不閱月王全來出慢語大閹張去爲陰陳避狄之計宰相陳魯公持不可乃以吳信王璘爲四川宣撫使而制置使王剛中同措置軍前事務六月命成都使閔以其司軍三萬人往武昌控扼時金主在汝州避暑朝廷恐其驟至因拜劉信叔爲江淮制置使以禦之是月北歸人魏勝取海州秋七月金主徒都汴京命統軍劉諤出唐鄧以窺荊襄張忠彥屯鳳翔以圖巴蜀蘇保衡統水軍以趨浙右餘兵則自將焉九月盱眙監渡官夏俊取泗州先是金主造浮梁於淮冬十月三日自渦口濟眾號百萬人帳相望鉦鼓之聲相聞遠近大震

虞丞相采石之勝辛巳十月海陵旣渡淮建康都統制王節使權廬州去引兵屯采石破敵軍統領姚興者獨以所部三千人戰死於尉子橋權言於朝云已退所以誘虜深入將與邵宏淵李顯忠夾擊之朱漢章楊元老猶以爲然上聞虜兵已迫命漢章都督江淮軍馬漢章辭乃命葉審言以元樞督視軍馬虞甫舍人參贊軍事十二月甲戌審言至建康夜被旨以李顯忠代王權乃詐以檄召權計事命甫馳至池州趣顯忠交權軍事時葛王已立於會寧葛王以十月朔立海陵爲內變所撓駐軍和州之雞籠山用閹人梁漢臣議將自采石濟乙亥臨江築壇刑白黑馬祭天期用翌日南渡丙子甫將至采石道聞之卽疾前督王權餘軍決戰士皆願死於是統制張振王琪盛新時俊等列於江岸靜以待之而以海船載精兵駐中流迎敵布陣甫畢金主自以小紅旗麾舟絕江而來先是諸將盡伏山崦虜未之覺也一見大驚欲退不可虜舟皆旋爲之底極不平舟中之人皆不能施故遂盡爲官軍所殺是夕椎牛張酒以勞軍夜半復嚴兵以待敵丁丑甫命盛新引舟師直抵楊林河口戒之曰若虜舟自河出卽齊力射之必爭與死毋令一舟得出如河口無虜船則以克敵神臂弓射北岸新卽駐舟江心齊力射虜兵見舟無歸路遂於下流縱火自焚官軍亦於上流焚其舟九百八十金主引去夜往瓜洲是日李顯忠至采石梁漢臣者梁師成養子也

李寶膠西之勝紹興五年劉豫嘗獻海道圖及戰船木樣於金主入其說采木於蔚州將造戰船且浮海入寇旣而盜賊蜂起事遂中輟海陵之世淮浙姦民倪荀梁等至北地獻議造舟因爲鄕導己卯冬海陵乃命蘇保衡造舟於潞河辛巳秋以保衡爲統軍使浮海來戰朝廷聞之命浙西副總管李寶駐江陰以防海道八月末寶發江陰至東海縣解魏勝之圍冬十月遂引舟師至密州膠西縣石臼時虜舟已出海口相距止一山候風卽南不虞王師之猝至也丙寅風自南來眾喜爭奪引帆握刃俄頃過山鼓聲震疊虜驚失措虜帆皆以錦纈爲之彌亙數里忽爲波濤捲聚一隅窘蹙搖兀無復行次寶命以火箭射之煙焰隨發延燒數百艘火不及者猶欲前拒寶命健士躍登其舟以短兵擊殪之其餘皆中原舊民脫甲而降者三千餘人斬副統軍完顏鄭家奴蘇保衡自經死捕得倪荀梁皆誅之獲其軍儲械器以萬計寶聞金主已渡淮遂還屯東海遣使奏捷

劉錡皁角林之勝劉信叔以九月二十九日發揚州十月至山陽聞金主渡淮遂還走瓜洲盡淮東之地時金主遣統軍髙景山以步騎數萬攻揚州信叔將大軍禦之虜以氈裹舟載糧而上信叔募善沒者鑿舟沈之虜大驚俄而信叔病嘔血乃不能支猶肩輿臨敵虜遂犯楊子橋欲以邀之乙丑信叔遣左軍統制員琦戰於皁角林小校王佐以步卒四百人自林中設伏虜旣入張弩俄發大敗之斬景山俘數百人虜乃還而信叔亦退屯鎭江府十一月信叔病劇督視軍馬葉審言以副總管李橫攝都統制趣令過江信叔兄子中軍統軍官汜隨橫以往壬申戰於瓜洲汜軍大敗庚辰虞甫自采石還建康審言卽命往瓜洲防托丁亥信叔以疾奉祠上聞汜軍敗亟命禦營宿﹪使楊和王如鎭江措置且諭大臣放散百官浮海避狄陳魯公得禦札亟焚之事遂止金主至瓜洲數日聞李寶已入膠西成閔諸軍順流而下亮愈忿乃還揚州召諸將約三日畢濟過期盡殺之諸將以天險諫亮不從乙未夜諸將卽帳中殺亮語在夷狄事中諸將旣弒亮欲遣使報我訪得瓜洲所俘成忠郎張眞使持其都督府牒至本朝三省樞密院云正隆失徳無名興師兩國生靈枉被塗炭已從廢殞見議班師各務戢兵以全舊好十二月甲辰眞至行在上乃命諸道迆邐進師是日上辛建康壬午二月復還臨安

髙宗建康東歸上之在建康也吳明可芾爲殿中侍禦史建言大駕宜畱建康以系中原之望會有陳駐蹕利害者詔侍從臺諫議之明可謂建康可以控帶襄漢經理淮甸若還臨安則西北之勢不能相接時朝論不欲進取乃詔以淵聖皇帝祔廟將及暫還臨安上未行邊吏言虜人來聘明可又言虜使之來欲窺吾進退視吾虛實不如受禮建康候其出疆然後還亦未晚也不從上旣定議東還而軍務未有所付張和公爲建康畱守眾望屬之詔以楊和王爲宣撫使中外大失望劉恭甫舍人不書錄黃上怒恭甫再封還卒罷宣撫使俾專措置而已是歲四月遂召和王還行在以張公兼措置兩淮先是金人以十萬眾圍魏勝於海州上命張太尉子爲鎭江都統制自京口往救之且令張公節制子曰彼眾我寡利在速戰不可使虜賊知吾虛實五月辛亥子率精銳數千騎先入敗敵於石湫堰虜溺死者半余騎遁去後六日海州圍解然廟堂旣主和議不言兵故召諸將還無復北討之意矣

癸未甲申和戰本末金亮之殞也朝廷旣復兩淮地遂乘勝取海泗唐鄧陳蔡許汝嵩壽等十郡未幾有詔班師諸將乃棄潁蔡諸郡而歸淮寧土豪陳亨祖者先挈地來降及是死於難始京東義士耿京率眾據東平府遣掌書記辛棄疾赴行在壬午春敕授京天平軍節度使節制京東河北忠義軍焉旣而張忠建來告登位朝廷遂不復通後京亦爲金所誅獨唐鄧海泗猶在是夏虜以數萬眾圍海州四月丁丑詔以張子爲鎭江都統制往援之子之侄俊以節制使時奉京祠張魏公時判建康兼措置兩淮事務乃命子受魏公節度子亟渡江五月辛亥遇敵於石湫堰大敗之丁巳海州圍解六月丙子孝宗受禪七月庚子魏公被旨入對見於內殿癸卯拜江淮宣撫使甲子洪景盧賀金主登位回赴行在先是金主遣都元帥僕散忠義左副元帥紇石烈志寧來經略四州地旣爲我師所敗乃欲大言以脇取之於是命其知泗州蒲察徒穆以檄至盱眙軍虜之泗州守蒲察徒穆寓治宿州九月庚子詔略曰敵人來索舊禮從之則不忍屈不從邊患未已中原歸正人源源不絕納之則東南力不能給否則絕向化之心宰執侍從臺諫各宜以己見指陳定論以聞於是翰林學士承旨洪遵給事中金安節中書舍人唐文若起居郎兼權中書舍人周必大共爲一議大略謂宜徑情直行亦無前日之患或許稍歸侵地勿遽爲之屈謂宜歲遺金繒如來議不可棄海泗地則彼亦無可藉口也殿中侍禦史張震自爲一議大略謂海州控扼海道陜西絕北多險地必不可棄至於受冊禮絕歸附之類其不可有十權工部侍郎張闡自爲一議大略謂選將練兵名分可正江淮授田遺民可招監察禦史張良翰自爲一議大略謂不用舊禮然後遺民可招其餘侍從臺諫囊封繼上而宰執獨無奏章史魯公時爲參知政事上問之史公但以謹邊備爲對略曰先爲守備是乃良規此乃一時之權宜度今年之事力儻聽淺謀之士時興不教之師寇去則論賞以徼功寇至則斂兵而遁W謂之恢復豈不痛傷於是虜之右副元帥合喜與四川宣撫使吳璘爭徳順方急蜀人楊民望爲吏部郎官建言宜棄三路而虞甫爲宣諭使力請勿棄章十餘上丁酉甫罷知夔州辛丑詔璘審度事勢從長措置務要保護川蜀示以地之意也又詔侍從臺諫各舉可備使蜀者臺諫共舉汪聖錫見知福州沈徳和見知平江許覺民見知宣州皆可用而周子充與侍從共舉王瞻叔見大府卿四川總領辛亥以瞻叔權戶部侍郎充宣諭使上尋悔乙卯復令甫往璘軍前計事事畢赴行在戊午報登位使劉共甫辭行十月己巳葉審言罷知樞密院以臺諫張眞甫周元持論劾也是時敵人聚兵積糧於宿州之靈璧及虹縣而淮西招撫使李顯忠建康都統制邵宏淵議欲襲其二邑魏公言於朝史公以七事報之大略言二將恐未可恃魏公欲先取山東地十一月乙巳詔以張子爲淮東招撫使史公力論其不可大略謂山東距虜巢萬里彼𨿽不能守未必減其彊兩淮地陷沒則朝廷之憂復何如矣弗聽後十六日乞免樞密院職事許之史公尋復論招納三獘一棄實而附名二捨近而謀遠三見利而忘害左相陳魯公專主招納故也十二月丙寅手詔罷徳順軍屯戍並令於秦州以裏安泊此棄三路指揮也二月十四日辛未劉共甫還行在隆興元年正月庚子史公拜右僕射魏公亦拜樞密使都督江淮軍馬子聞朝廷不允感憤悒死正月七日戊戌魏公乃定搗二邑之議會布衣李信甫者獻書言招納之利二月壬戌上命信甫以兵部員外郎爲宣諭使持蠟書閒往撫定中原己酉擢顯忠主管殿前司公事先是虜帥答魏公書謂境士當以正隆以前爲界魏公聞於朝且上出師之計參贊軍事陳應求唐立夫謂其難二將以言劫之陳唐語塞四月戊辰魏公入奏事上定議出師渡淮而陳史二公不可由是三省樞密不復預聞徑自督府行下魏公至揚州合殿前江淮兵八萬可用者六萬分隸二將號二十萬戊子宏淵大軍次盱眙己丑顯忠大軍次定遠五月甲午二帥濟淮丁酉顯忠復靈璧縣宏淵至虹虜拒之戊戌顯忠東趨虹縣庚子虹縣開門蒲察徒穆大周仁亦降軍聲大振右翼軍都統蕭琦窮蹙癸卯以親從百餘人降於顯忠壬寅魏公渡江甲辰捷奏至行在右相先以不與出師力丐免禦史王齡亦有言乙巳右相罷丙午二將復宿州會宏淵與顯忠不相能而顯忠又私其帛不以犒士士憤怨辛亥紇石烈志寧自睢陽引兵至城下遇官軍官軍漸潰癸丑拜顯忠使相宏淵節度使甲寅夜兩軍大潰而歸虜亦不追士卒死亡甚眾資糧器械委棄皆盡乙卯下詔親徵丙辰詔魏公兼都督荊襄軍馬代汪明遠未知苻離之潰也是日二將至濠州顯忠待罪魏公以劉寶爲鎭江都統制先是傳者言宏淵已死敵乘勝南來魏公乃乞遣使議和又乞致仕六月癸亥奏至行在丁卯召湯進之爲醴泉觀察使兼侍讀時以大觀文領洞霄戊辰召虞甫赴行在時以敷學守太平庚午魏公自盱眙還揚州壬申楊存中爲禦營使節制殿前司軍馬太傅和義郡王癸酉下詔責己左相待罪魏公降特進元系少傅充江淮宣撫使己卯責顯忠於筠州甲申虞甫爲湖北京西宣諭使後六日攺充制置使七月癸巳進之復相丙申罷宣撫司便宜行事八月丙寅復魏公都督江淮軍馬先一日八月六日甲子紇石烈志寧遣書遺三省樞院己卯進呈上付督府魏公未肯答而湯陳二相欲亟與之和丙戌以淮西安撫司幹辦公事盧仲賢爲樞密院計議官持報書以往大略謂泗海唐鄧等州乃正隆渝盟之後本朝未遣使之前得之至於歲幣固非所較第以兩淮凋殘之後恐未能充其數九月仲賢辭行上戒勿許四郡而執政命許之無傷仲賢至宿州僕散忠義懼之以威乃言歸當稟命許四郡遂以忠義遺三省樞密院書來凡畫定四事一叔侄通書之式二唐鄧海泗之地三歲幣銀絹之數四叛亡俘掠之人且約令十一月二十日以前持誓書來史丞相之在位也嘗與魏公議欲以弟侄之禮事之書見鄖峯漫錄至是頗合其說己丑進呈執政皆賀上猶欲止割泗海徐議唐鄧侍禦史周操右正言陳良翰聞之相繼入見論其不可十一月十一日戊上命執政出虜書示之執政不出湯相遽奏以戶部侍郎王之望爲通問使知合門事龍大淵副之十二日庚子大淵上所厚也是日操良翰始見虜書翌日共奏乞勿與四州待得陵寢而後與歲幣於是左僕射陳康伯右僕射湯思退參知政事周葵同知樞密院事洪遵同奏張浚宿望實當捆寄凡所持論人無不從侍從臺諫之臣亦當與聞國論望召浚歸闕特垂諮訪仍令侍從臺諫集議當與不當議和合與不合遣使禮數之後先士貴於取予仍令各薦所知以備小使凡五事於後省限一日集議十一月十四日辛丑翌日吏部尙書淩景夏戶部尙書韓仲通權吏部侍郎余時言刑部侍郎路彬同一議大略謂旣正名分則和當遣使當與歲幣而四州疆土當講與祖宗之陵寢及欽廟梓官兩易之禮部侍郎黃中兵部侍郎金安節同一議大略謂如稱叔侄二字未得允當國號不加大字不用再拜歲如增幣當還欽宗梓宮四州爲淮襄屏蔽不可與寧少豈肯不歸我田每遣使首當迎奉陵寢地彼必使人入國爲陵寢一決侍禦史周操左正言陳良翰同一議大略謂名分旣正則侄國之類不須深較惟土疆不可與歸正人不可遣邊備不可撤及每歲展敬陵寢皆須預約又乞令張浚條具給事中錢周材起居舍人馬騏同一議大略謂我當稱大宋謹白如與大遼之事先有定議四州決不可割又乞令張浚參決工部尙書張闡自爲一議大略謂和不可不議使不可不遣歲幣不必校四州不可割今不如擊之旣勝而後與和則恩威兼著起居郎胡銓自爲一議大略謂金因苻離之役震熠求和今欲與不共戴天之讎講信修睦三綱五常埽地盡矣況萬萬無可信之理何黃潛善秦檜前車之覆不可不戒監察禦史尹穡自爲一議大略謂國家事力未備當與金和惟增加歲幣勿棄四州勿請陵寢則和議可集監察禦史閻安中自爲一議大略謂四州我之門戶決不可棄當以和好爲權宜用兵爲實政又翌日上朝壽徳宮十五日壬寅因奏知遣使通問事上皇甚喜諭上以欲自備一番禮物魏公在揚州聞之遣敬夫入奏仲賢辱國無狀上始怒操又論仲賢不應擅許四郡下大理削其官召魏公赴行在十一月十九日丙午兵部尙書虞允文時爲京湖制置使亦以四州不可棄數上疏爭之侍從臺諫議上之十日宰執復奏言此皆以利害不切於己大言誤國以邀美名宗社之重豈同戲劇今日議和政欲使軍民少就休息因得爲自治之計以待中原之變上意遂定侍從臺諫以十一月十五日壬寅集議宰執以二十五日壬子上此奏十二月陳公罷左僕射初三日己未先是周操陳良翰嘗言大使未可遣當遣小使上意不以爲然遂遣審議官右宣義郎胡昉修武郎楊由義先行初八甲子後十餘日通問副使王之望龍大淵發行在十四日庚午朝辭十九日乙亥出門又二日進之�左僕射而魏公亦拜右僕射二十一日丁丑明年正月復以書來大略言四州系本朝內地不當言於意外其餘事理非帥府所當可否三月丙戌朔上手批王之望等一行禮物並回丁亥詔荊襄川陜嚴爲邊備仍不得先事妄舉湯相計窮請上以社稷大計奏稟上皇而後從事上批付三省曰虜無禮如此卿猶欲和今日敵勢非秦檜時比卿之議論秦檜不若湯相恐乃陽乞奉祠而陰謀去張公益甚遂令瞻叔大淵驛遞疏上言兵少糧乏樓木虜器械未備斥堠全無又言委四萬眾以守泗州非計上頗惑之乃命魏公行邊三月五日庚寅而還戍兵罷招納二十一日丙午詔司建康鎭江大將令三﹪戍兵更番歸寨右正言尹穡又劾魏公跋扈乃議先罷都督府以瞻叔及錢處和爲兩淮宣諭使代之三月二十五日庚戌夜批出處和時爲吏部侍郎莊文太子之父也瞻叔未行又拜左諫議大夫四月二日辛酉欲使議論歸一也四月魏公還至鎭江乞罷都督府四月十四日戊辰罷旣又至平江之虎丘乞罷政上皆許之二十三日丁醜得旨七月戊子甫罷乙巳命海泗撤戍八月壬午詔魏丞相南夫以宗正少卿爲通問國信使瞻叔上疏陳和戰三策又言今日無橫身任事之臣時胡邦衡爲兵部侍郎因轉對爲上言與虜和可弔者十臣恐再拜不已必至稱臣稱臣不已必至請降請降不已必至納土納土不已必至輿櫬輿櫬不已必至如晉帝靑衣行酒而後爲快儻乾綱獨斷追回使者絕講和之議以鼓戰士下哀痛之詔以收民心天下庶乎可爲矣孫造諭虜以重兵脇和上聞有虜師乃命建康都統制王彥渡江屯昭關彥以九月二十壬寅渡江三衙大軍江池戎帥相繼皆出又命湯相都督江淮軍馬九月二十一日癸卯湯不行十一月忠義自淸河口渡淮守將魏勝戰死初四日乙酉劉寶自楚州王彥自開關南遁上猶未之知下詔略曰朕以太上聖意不敢重違而宰輔臣前後屢請已盡依初式再易國書歲幣成數亦如其議若彼堅欲商秦之地俘降之人則朕有以國斃不能從也初五丙戌詔始湯不行乃命楊存中同都督軍馬九月二十三日乙巳及事急復以王瞻叔爲都視十一月七日丁亥夜禦札又以爲同都督七日戊子瞻叔聞命力辭後二日乃升存中爲都督九日庚寅翌日思退罷十日辛卯又翌日謫永州十一日壬辰大學生張觀宋鼎葛用中等七十二人伏闕上書乞斬湯思退王之望尹穡三姦臣竄其黨洪適晁公武適時爲中書舍人直學士院而用陳康伯胡銓爲心腹召全安節虞允文王大寶陳浚卿王十陳良翰黃中龔茂良劉夙張栻查鑰協謀同心以濟大計時虜已自濠州系橋渡淮又分兵陷滁州後三日遂命國信所管辦公事王抃往見虜帥翌日下詔視師十六日丁酉又翌日十七日戊戌復拜陳魯公爲左僕射於是錢處和虞甫皆除執政處和十一月二十日辛丑除僉憲樞密院兼權參政甫二十一日壬寅除簽樞同瞻叔先已請至江上勞師二十二日癸卯朝辭金兵至六合縣步軍司中軍統制崔臯擊卻之十一月二十三日甲辰王抃出疆凡九日乃至潁河口見僕散忠義閏十一月日五丙辰後十一日見紇石烈志寧十六日丁卯虜皆聽許先是朝廷命尹穡胡邦衡分往浙東西措置海道十一月十九日庚子二人皆挈家以行於是詔穡與邦衡俱罷閏十一月十一日瞻叔首下令諸將不得妄進軍上聞虜師退命督府擇利擊之十七日戊辰夜且下堂帖詰責瞻叔瞻叔言王抃旣還不可冒於小利以害大計上不懌言者乃擊瞻叔罪罷之二十四日二亥除端明知太平十二月南夫渡淮八日戊子三省樞密院復貽志寧書略曰修此齊盟出於初議中因曲見或爲矛盾之言致此數年未講衣裳之會玆聆嘉報不替舊歡仰﹪社之大忠感睦鄰之髙誼已遵要束無復異同兼學士院洪景伯所艸也南夫至抃京二酉先遣抃歸而令南夫與其介康諝詣燕山虜師亦罷遂以景伯爲賀生辰使龍大淵副之後二十日都督府結罷二月六日乙酉存中除兩鎭節度使二十一日庚子其夏金主所遣報問使副殿前左副都點檢完顏仲翰林直學士楊伯雄至行在持書入見四月二十二日庚子始謂上爲宋皇帝云

榷場自紹興通和後始置榷場升盱眙縣爲軍以軍器監主簿沈該直祕閣知軍事使之措置凡榷場之法商人貲百千以下者十人爲保畱其貨之半在場以其半赴泗州榷場博易竣得北物還復易其半以往大商悉拘之以俟北賈之來其後又置場於光州棗陽安丰軍花黶鎭而金人亦於蔡泗唐鄧秦鞏洮州鳳翔府置場凡本朝諸場皆以盱眙軍爲準二十九年海陵將入寇乃悉罷淮北陜西諸榷場獨泗州如故邊吏以聞於是自盱眙外余悉罷乾道初乃復

建炎以來朝野雜記序乙集朝野雜記旣成之三年復爲書號續記旣扺乙丑之冬矣顧視前集所書往往缺略未備而所憶中興以來舊聞遺事尙或有之欲補綴成編未暇也客有謂心傳曰自昔權臣用事必禁野史故孫盛作晉春秋而桓溫謂其諸子言此史若行自是關卿門戶事近世李莊作小史秦丞相聞之爲興大獄李公一家盡就流竄此往事之明戒也子其慮哉心傳矍然而止未幾權臣殛死始欲次比其書會有旨給札上心傳所著髙廟系年鉛槧紛然事遂中輟旣而自念曰此非爲己之學也乃取舊編束之髙閣而熟復乎聖經賢傳之書又念前所未錄者尙數百條不忍棄也萃而次之謂之乙集昔安陸鄭尙書嘗獻言於壽皇指近歲史官紀載疏繆謂當質諸衣冠故老之傳聞與夫山林處士之紀錄庶幾善惡是非不至差誤壽皇嘉納報下如章實錄所書可覆視也閒者滕宗卿又舉以爲言聖上亦旣從其請矣然則是編也或可以備汗靑之采摭乎若夫擇焉而不精語焉而不詳則單見淺聞無所逃罪後之覽者亦尙恕之哉嘉定九年歲次丙子七月哉生明秀巖野人李心傳序

建炎以來朝野雜記卷一乙集

宋李心傳撰

上徳一

壬午內禪志孝宗皇帝以聖徳受天命實由髙宗皇帝睿志素定然始則昭慈聖獻皇后感動上意終則憲聖慈烈皇后密贊大策至於將相士大夫輸忠協謀共成聖志者蓋亦多助而範宗尹趙鼎陳康伯三丞相建明將順皆賴其力尢不可使之無傳也孝宗皇帝太祖七世孫也初太祖少子秦康惠王徳芳生英國公惟憲惟憲生新興侯從郁從郁生華陰侯世將世將生東頭供奉官追封慶國公令令生秀安僖王子偁仙源類譜秀王舉進士中第靖康末爲秀州嘉興縣丞王夫人祥符張氏嘗夢一人擁一羊謂之曰以此爲識已而有娠熊克中興小歷建炎元年冬十月戊寅夜生上於杉靑閘之官舍王明淸揮麈錄紅光滿室如日正中玉牒少長訓名伯琮以制詞增入先是髙宗皇帝以五月朔卽位南京其六月賢潘氏生皇子九月賜名封魏國公十月髙宗幸維揚三年二月渡江幸杭州三月苗傅劉正彥爲變四月朔髙宗復辟立魏國公爲皇太子五月幸江寧七月丁亥太子薨謚元懿日曆殯冶城之鐵塔寺周必大二老堂雜記後三日仙井監鄕貢進士李時雨上書乞擇宗室之賢者使視皇太子事俟皇嗣之生退居藩服時雨黨人親子也以父入籍當補官吏部擬將仕郎鈔未下書奏詔前降給還恩澤指揮更不施行日下押出國門時雨事W開禧元年被旨宣付史館四年夏髙宗自海道還會稽其秋昭慈聖獻皇后亦自江西還行在後嘗感異夢密爲髙宗言之髙宗大寤此事臣聞之先臣及士大夫所言皆同蓋汪應辰早年嘗所聞於趙鼎者會宰相範宗尹有造膝之請髙宗乃命惠襄靖王令選藝祖之後宗子數人育之宮中令時以祕閣修撰提舉臨安府洞霄宮也明年攺元紹興其夏四月昭慈升遐而令所選宗子皆未當上意五月遂命令知南外宗正事俾至泉南選之日曆會上虞丞永嘉婁寅亮上書言今昌陵之後寂寥無聞僅同民庶藝祖在上莫肯顧歆此金人所以未肯悔禍也望陛下於伯字行內遴選太祖諸孫有賢徳者視秩親王以待皇子之生退處藩服髙宗讀之大爲感嘆簽書樞密院事富直柔又從而薦之有旨召對其年六月也王明淸揮麈錄後七日戊子髙宗諭大臣曰昨令選藝祖之後宗子三二歲者得四五人資相皆非岐嶷且令歸家俟至泉南選之右僕射範宗尹曰此陛下萬世之慮髙宗曰藝祖以聖武定天下而子孫不得享之遭時多艱零落可憫朕若不取法於仁宗爲天下計將何以慰在天之靈同知樞密院事李回曰藝祖不以大位私其子發於至誠陛下爲天下遠慮合於藝祖實可昭格天命參知政事張守曰堯舜授受皆以其子不肖藝祖諸子不聞失徳而傳位太宗過堯舜遠甚髙宗曰此事亦不難行正是道理所在朕止令於伯字行中選擇庶幾昭穆順序富直柔曰陛下聖斷度越千古第恐令不足以承順上旨髙宗曰但令求當自選擇參知政事秦檜曰須擇閨門有禮法者檜爲參知政事而奏對在諸人之後所言止此其包藏顧望之心巳可見矣髙宗曰當如此直柔曰宮中有可付托者否髙宗曰朕巳得之矣若不先擇宮嬪則可慮之事更多日曆是時張賢爲婕妤憲聖慈烈皇后爲才人髙宗所擇宮嬪蓋才人與婕妤也八月知樞密院事宣撫處置使張浚念上繼嗣未立密奏乞明詔大臣講明故事多擇宗室之賢優禮厚養以爲藩屏朱熹撰浚行狀浚時駐軍閬中蓋未知朝廷之議也寅亮旣對十一月遂除監察禦史日曆二年正月髙宗還臨安二月寅亮爲秦檜所擠而罷夏令始奉詔選上及宗子伯浩入禁中伯浩丰而澤上淸而髙宗初愛伯浩忽曰更仔細觀之乃令二人並立有貓過伯浩以足蹴之上拱立如故髙宗曰此兒輕易乃爾安能任重耶乃賜伯浩白銀三百兩罷之王明淸後揮麈錄云伯浩終溫州兵馬都監而育上於張婕妤所紹興聖語時年六歲矣五月辛未詔秀王赴都堂審察遂特攺京官三年二月庚子詔宗室伯琮除和州防禦使賜單名從玉令學士院擬二十字各注意義進入髙宗自擇瑗字名之會要時學士綦宗禮也後二日壬寅攺貴州防禦使三月詔貴州防禦使育在宮中不可與諸宗室比特給眞俸從內東門司供納會要時朱勝非爲相也四年五月令復得秉義郎子彥之子伯玖入宮中年五歲髙宗以其聰慧可愛命吳才人母之日曆附傳丁丑子彥特遷武翼郎而令自左中大夫集英殿修撰特轉行在大中大夫知泉州後省以轉官非法封還錄黃遂寢其命九月朱勝非罷趙鼎相五年二月鼎轉左僕射而張浚爲右僕射浚面謝又以儲貳爲言髙宗首肯曰宮中見養藝祖之後二人長者年九歲不久當令就學浚行狀閏月浚出使江上五月髙宗諭鼎令擇日降制除舊名爲節度使封國公鼎退與參知政事孟庾同知樞密院事沈與求議之辛巳鼎奏陛下爲宗廟社稷大慮臣謹令有司卜以今月二十六日吉惟陛下裁之幸甚髙宗曰可與求曰此盛徳事也而陛下斷自聖心行之不疑臣知天佑陛下子孫千億受歷無疆矣髙宗曰朕年二十九未有子然國朝自有仁宗皇帝故事今未封王止令建節封國公似乎合宜以朕所見此事甚易而前代帝王多以爲難鼎曰自古帝王都以爲難而陛下行之甚易此所以未可攀及也然陛下春秋鼎盛而爲宗廟社稷大慮如此臣等以是知神靈扶持子孫千億也此事甚大陛下旣已見透臣等更無復措詞不勝幸甚髙宗曰藝祖創業肇造王室其勤至矣朕取予字行下子鞠於宮中復加除拜庶幾仰慰藝祖在天之靈庾曰陛下念藝祖創業之難而聖慮及此帝王所難能之事也日曆髙宗又謂鼎曰此子天資特異儼若神人朕自教之讀書性極彊記玉牒鼎先得旨於行宮門內造書院一區欲令就學至是成髙宗曰只以書院便爲資善堂俟除授訖命儒臣爲直講翊善悉如資善故事己亥遂降制授保慶軍節度使封建國公以宗正少卿範衝爲徽猷閣待制提舉建隆觀兼資善堂翊善起居郎朱震兼贊讀時學士孫近艸建國公制第云眷求屬籍蚤毓宸闈而舍人胡寅艸制云朕爲宗廟社稷大計不敢私於一身選於屬籍得藝祖七世孫鞠之宮中玆擇剛辰出就外傅棐然集由是人皆曉然知上意也六月己酉建國公出資善堂髙宗命見衝震皆設拜宰執得旨依故事謁見又詔建國公祿賜比皇子日曆衝震皆一時名徳老成衝祖禹子尢有家法每因箋疏導以經術仁義之言輒標軸藏之時一展玩實錄七月秀王召對自左宣教郎直祕閣添差通判湖州特選左朝奉郎祕閣修撰知處州未行攺在外宮觀奉賜如郡守日曆十一月浚自江上使還六年正月壬午詔伯玖賜名璩除和州防禦使後四日浚復往荊襄視師旣而鼎浚以戰守論議不同十二月鼎爲左司諫陳公輔所攻而罷浚獨相自是攻鼎者始以資善藉口矣鼎事實七年正月陳與義參知政事二月以太陽有異詔內外侍從各舉直言極諫之士一人徽猷閣直學士知漳州廖剛應詔言陛下有建國公之封將以承天意而示大公於天下後世者也然而不遂正名爲子者豈有所待耶有所待則是應天之誠未至也願陛下昭告藝祖在天之靈正建國儲君之位布告中外不匿厥指異時𨿽有則百斯男不復更易則足以達天意而轉禍爲福矣七月以旱詔中外臣民實封言事左宣教郎州州學教授臨邛黃源應詔言陛下嘗選宗親之賢納之宮中典冊所加已上公矣此誠社稷之至計然而其名未正無以副天下之望臣恐左右前後或懷姦心者朝暮浸潤以行其譖非社稷之福也今天下多故事在他日必得長君非赤子可得而臥治母后可得而專制也陛下必不得已姑少須之何不使攝居儲貳之位皇嗣之生退居藩服社稷豈不益固九月浚以淮西失師而罷鼎復相八年正月奏名進士李燾獻反正議乞擇宗室賢者使攝儲貳或畱守形勝或別出徵伐使民無異望三月秦檜復爲右僕射陳與義罷參知政事八月禦筆璩除節度使封吳國公執政聚議檜謂鼎曰陳去非在政府時己有此意但未及行不知公意如何鼎叩其可否檜不答樞密副使王庶曰並後匹嫡古以爲戒今豈可行也鼎謂檜曰公嘗言鼎丙辰罷相後議者專以資善堂藉口今當避嫌公專面納此禦筆如何檜曰公爲首相檜豈敢專公欲納之當同敷奏也翌日進呈檜無語鼎奏曰今建國公在上名𨿽未正天下之人知陛下有子矣以前恩數並同皇子又昨幸平江及謁太廟兩令建國扈蹕國人見者咨嗟太息此社稷大計蒼生之福也至於外閒稱呼之語陛下豈有不聞之耶臣身爲上相義當竭忠以報陛下在今日禮數不得不異但以善系人心而不使之二三其說也髙宗曰俱是童稚姑與放行鼎執奏不已髙宗乃畱禦筆曰俟三數月議之明日檜畱身奏事後數日參知政事劉大中亦以爲言他日鼎畱身奏曰昨所納禦筆檜與大中有何奏耶髙宗曰大中之說與卿一耳十月鼎爲檜所擠復丐免髙宗問前日所議璩建節事如何鼎又如前所陳並鼎遺事丁巳大中免甲戌鼎罷九年三月制授璩保大軍節度使封崇國公是月金人歸河南地十年五月金人畔盟京西湖北宣撫使嶽飛密奏今日欲圖恢復必先正國本以安人心然後陛下不常厥居以示不忘復之意先是飛入對得詣資善堂見建國公英明俊偉退語家人遂上此奏張戒默記以飛請建儲爲紹興七年事而飛孫監鎭江府大軍庫珂作飛行實系之此年且辧默記之誤甚悉今移附此更須詳考也十一年飛爲檜所誣以十二月晦賜死大理寺獄日曆十二年正月庚戌詔建國公出就外第加檢校官封郡王令吏禮兩部及太常寺討論祖宗故事申尙書省取旨庚午張婉儀卒贈賢建國公初育於所至是吳婉儀收而並視之與璩同處𨿽一食必均焉紹興聖語丁丑制建國公加檢校少保封普安郡王時年十六制下日者尢若納私謂祕書省正字張闡曰普乃並日二字合乎易所謂明兩作離之象殆天授也張闡記聖徳事迹初吏禮部之討論也吏部尙書吳表臣禮部尙書蘇符並兼翊善與禮部侍郎陳桶員外郎方云翼太常丞丁仲京博士王普主簿蘇籍同奏與秦檜意異己丑詔表臣等討論典禮並不詳具祖宗故事專任己意懷姦附麗並放罷日曆始檜嘗爲髙宗言趙鼎欲立皇子是謂陛下終無子也宜待親子乃立林泉野記所謂附麗蓋指鼎也頃嘗以符所議問於其孫知新繁縣事植亦不能知當從吳年家問之三月詔普安郡王朝朔望己亥祕書少監秦梓兼資善堂贊讀以璩未出合故梓檜兄也普安郡王府別以館職趙﹪錢周材二人兼教授壬寅上出合就外第八月和議成顯仁皇太后自五國城來歸上從髙宗奉迎於臨平鎭十三年九月乙丑秀王以左朝奉大夫祕閣修撰主管臺州崇道觀致仕日曆遂卒於秀州十四年正月普安郡王納夫人郭氏郭祥符人也會秀王喪聞戊寅詔侍從臺諫集議普安郡王當持何服議者張澄李文會秦周三畏王劉才劭詹大方張叔獻段拂等奏檢照國朝會要嘉佑四年九月詔使臣內殿崇班率府以上遭父母喪並聽解官行服宗室解官給俸乞依故事庚戌秦檜進呈髙宗曰始議養宗室子今子偁死若不使之持服則非本朝典故宜從其議日曆六月詔秀王許用普安郡王初除節度使贈太子少師令秀州量行應副葬事遂葬湖州城外之箐山會要始普安旣解官而蘇符以左朝散郎除知遂寧府未上諫官詹大方劾符居論思之地識慮淺暗降其二官會要蓋指前事也大方遷禦史中丞遂論責授淸遠軍節度副使潮州安置趙鼎輔政累年不卹國事邪謀密計深不可測與範衝輩咸懷異意以徼無望之福用心如此不忠孰甚焉九月移鼎吉陽軍安置日曆三年死貶所十五年二月制加璩檢校少保封恩平郡王出合就外第號東西府附傳八月初命館職二員並兼普安恩平二王府教授時福州州學教授黃石代還獻書於檜曰上卽位十九年儲貳未建安危所系孰大於此公獨不開陳乎不報後七年石調官入都復伸前論檜曰君謂檜不省耶時未可耳周必大撰石墓志有此檜面諭石乃二十二年也十六年四月乙巳普安郡王免喪還舊官實錄十七年六月戊午攺常徳軍節度使二十二年八月子彥以右武大夫忠州團練使卒恩平解官如前議二十四年夏衢州盜起秦檜遣殿前司將官辛立將千人捕之不以聞上因入侍言髙宗大驚明日以問檜檜曰不足煩聖慮故不敢聞俟朝夕盜平則奏矣退而求其故知上言之乃謂上在秀王喪二年不當給俸月除二百緡上白髙宗髙宗乃自出內帑月如所除給焉晁公Y箕山日記有此但無年月及所遣將姓名今以日曆參考修入上之英武爲檜所憚此其一也不可不載俾後有考二十五年十月檜疾篤其家祕不以聞謀請代上又密啟之往歲在行在聞士大夫所言如此髙宗卽日幸其家視疾遂降制勒致仕是夕檜薨二十六年閏十月祕閣修撰辛次膺入對論國本未立上攺容曰誰可次膺曰知子莫若父上稱善胡銓撰次膺墓志未幾國子司業兼崇正殿說書王大寶因侍經筵密陳宗社大計上諭以措置巳定時相惡之十一月辛卯奏以大寶直敷文閣知溫州胡銓撰大寶墓志二十七年春髙宗策進士晉原閻安中對曰太子天下之本陛下嘗修祖宗故事累年於玆矣日就月將緝熙光明之學其歷試周知不爲不久也而儲位未正嫡長未辧臣愚深恐左右前後之臣寖生窺伺漸起黨與閒隙一開有誤宗社大計此進退安危之機也願斷自宸衷蚤正儲位以系天下之望自秦檜得政士大夫無敢以儲副爲言者髙宗覽其對而異之遂擢爲第二二十八年冬新除利州路提點刑獄範如圭引疾乞奉祠因奏漢胎養令遂纂至和嘉佑名臣乞選建宗室章疏三十六篇囊封以進且言曰願陛下深考言仰師成憲斷以公道無貳無疑則天下幸甚時宗藩並建道路竊竊有異言人或以越職言事爲如圭言之如圭不顧也疏入髙宗感其言朱熹撰如圭墓志二十九年六月丁酉國子博士史浩轉對內殿將退復奏曰小臣冒萬死以畢愚忠普安恩平王皆聰明宜擇其賢者浸別異之以系天下之望髙宗頷之浩退髙宗目送焉翌日命除祕書郎四日兼二王府教授史彌大世家九月甲午陳康伯除右僕射面謝因及範如圭所進嘉佑至和章疏髙宗問如圭之意如何康伯曰如圭可謂愛君之至言之不盡故類聚以進呈髙宗曰朕久有此意康伯曰宸斷堅決乃可髙宗首肯之康伯附傳時髙宗已深知上之賢孝恐顯仁後意所未欲故遲遲焉紹興聖語會後巳服藥後六日皇太后崩十二月乙丑端明殿學士提舉萬壽觀兼侍讀張燾告滿還朝奏疏曰儲貳天下之本自古人主必致重於此其或嗣子未生必取之兄弟之子漢成帝立定陶王是也其或兄弟之子無其人必取之宗室之子以待嗣子之生眞宗皇帝是也至於仁宗皇帝其事尢詳矣陛下聖見髙明選建二王而子育之亦有年矣然臣聞之傳曰兩貴不能以相事又曰物不能兩大此天下之常理也願陛下權時之宜斷自淵衷稍優其禮加以國封而別異之則天下之心皆有所屬矣髙宗愀然曰朕懷此久矣此事人所難言卿言適契朕心俟開春當議典禮翌日遂以張燾爲吏部尙書張燾年譜時郁民望爲諫官左宣教郎知大冶縣蕭之敏貽書民望以司馬光範鎭事語之民望不能用也周必大撰之敏墓志有此三十年二月壬子百官以顯仁喪禮畢始純吉服是日宰相湯思退陳康伯樞密院奏事畢將退髙宗畱知院事王綸同知院事葉義問諭之曰朕有一事所當施行似不可緩普安郡王甚賢欲與差別卿等可議除少保師相仍封眞王眾皆前賀髙宗曰朕久有此意深惟載籍之傳並後匹嫡兩政耦國亂之本也朕豈不知此第恐顯仁皇后意所未欲故遲遲至今思退曰陛下春秋鼎盛上天鑑臨必生聖子爲此以系人心不可無也髙宗曰此事出於朕意非因臣下建明且顧康伯曰去年卿畱身奏事朕亦嘗及此事甚無難者卿等宜檢典故進呈宰執退思退畱身言適奉聖訓非古帝王所及髙宗曰朕覽唐宣宗事臣有議及儲嗣者輒怒斥去可謂不達理矣於是上育宮中已三十年天資英明豁達大度左右未嘗見喜慍之色趨朝就列進止皆有常度騎乘未嘗妄視平居服禦儉約每以經史自適嘗語府寮曰聲色之事未嘗略以經意至於珠寶瑰異之物心所不好亦未畜之騎射翰墨皆絕人髙宗嘗謂近臣曰卿亦見普安乎近來骨相一變非常人比也玉牒於是張燾力求去髙宗畱之不可丁卯以燾爲資政殿學士致仕年譜戊辰三省樞密院進呈普安郡王加官移鎭進國名及宣制吉日思退曰少保開府自元丰以來不並入銜更取聖裁髙宗曰封眞王須帶開府儀同三司且可除使相思退曰臣等按典禮非至親不封眞王今進封則當冠以屬籍如環﹪官稱皇侄之類髙宗曰可便以爲皇子若此則瑗諸子亦合加恩數卿等可議定進呈又曰更有一事璩亦與少恩數令判大宗正事置司紹興如此則皆定矣思退言立皇子當降詔及遣官告宗廟髙宗從之癸酉髙宗始服淡黃袍犀帶禦垂拱殿思退等奏立皇子恐合依故事攺賜名具名乞畱中奏事退禦筆付三省瑗可立爲皇子攺名瑋令學士院降詔日曆遂召學士周麟之至都堂諭旨艸詔進入熊克小歷以爲楊椿艸詔誤也海陵集有此詔本甲戌內出手詔曰朕荷天佑序承列聖之丕基思所以垂裕於後夙夜不敢康永惟本支之重彊固王室親親尙賢厥有古誼普安郡王瑗藝祖皇帝七世孫也自幼鞠於宮闈嶷然不聰哲端重閱義有立亢於宗藩歷年滋多厥徳用茂望實之懿中外所聞朕將考禮正名昭示天下夫立愛之道始於家邦自古帝王以此明人倫而厚風俗者也稽若前憲非朕敢私其以瑗爲皇子仍賜名瑋玉牒乙亥召學士楊椿諭旨鎖院陳良佑撰椿墓志丙子制授皇子寧國軍節度使開府儀同三司進封建王制旣出朝士動色相慶中外大悅丁丑宰執入賀髙宗曰昨日宣詔想見人心喜悅三月丙午制授恩平郡王璩開府儀同三司判大宗正事置司紹興府始稱皇侄丁未樞密院奏事髙宗曰璩昨日之除如何王綸對曰陛下春秋鼎盛己爲宗社無窮之計今日談笑裁決略無難色髙宗曰朕決此計巳九年建王所佩玉魚乃置榷場之初令買此玉以備今日之用舉此卽可知矣二王朕育之宮中三十年瑋始育之張婕妤璩乃育之皇后自張之沒後收而並視之今日之除後意與朕合實錄四月詔建王賜字元環玉牒有此周麟之禦書玉堂跋尾云麟之被旨撰皇子賜字三十一年九月金人入侵十月朔下詔親徵壬子建王以明堂恩攺鎭南軍節度使時兩淮失守廷臣爭陳退避之計上不勝其憤請率師爲前驅直講史浩以疾告數日矣聞之亟以晉申生漢惠帝事入告上力言太子不可將兵且曰危難之時父子安可跬步相違事變之來有不由己者唐肅宗靈武之事是已肅宗第得早爲天子數年而使終身不得爲忠臣孝子誠可惜也上大感悟曰將若之何浩乃爲艸奏痛自悔過請﹪從警蹕以共子職因中宮以奏髙宗方疑怒覽之意頓釋問知其奏出於浩詰朝語大臣曰史浩眞王府官也史彌大世家旣而殿中侍禦史吳芾求對乞以上爲元帥先往撫師朱熹撰芾墓志浩復遺大臣書言建王生深宮中平居未嘗與諸將接安能辦此議者又謂主上親徵可使王居守浩復以爲不可史彌大世家髙宗亦欲令上識諸將查簽撰杜萃老墓志有此十二月遂扈蹕如建康時方雨雪髙宗禦氈衣氈笠乘馬上亦騎從雨濕朝服略不少顧而宰相以下多肩輿者趙甡之中興遺史三十三年二月髙宗還臨安傳授之意已決懲宣和吳敏輩自以爲功不以語臣中書舍人唐文若獨請對言不宜急遽周必大跋文若帖有此會左僕射陳康伯乞去位髙宗曰更待三數月康伯諭意不復言旣而髙宗益倦勤康伯密贊大議且曰今不正名恐臣下有疑似之心且諸將分屯江上必使之曉然咸知聖意遂艸立皇太子手詔以進康伯附傳五月甲子內降詔曰朕以不徳躬履艱難荷天地祖宗垂佑之休獲安大位三十有六年憂勞萬幾宵旰靡憚屬時多故未能雍容釋負退養壽康今邊鄙麤寧可遂初志而皇子瑋毓徳允成神器有托朕心庶幾焉可立爲皇太子實錄仍攺名燁是時呂廣問權禮部侍郎康伯外姻也廣問適以土王祠黃帝而監察禦史周必大監察康伯折齋宮密議典禮廣問見必大因及之必大曰燁字與唐昭宗名同音可乎廣問告康伯亟取旨攺賜名禦札今藏周必大家後十日賜字元永玉牒先是以望仙橋東秦檜舊第爲新宮六月戊辰名曰徳壽命內侍張無爲領之日曆後數日禦筆追崇皇太子所生父中書舍人唐文若旣書黃矣因過周必大共嘆聖徳不可及而疑名稱未安歸白宰相請更黃而堂吏不可文若執不己宰相以聞攺稱皇太子本生親周必大省齋文尋又詔宗室子偁並妻合行加封令侍從臺諫禮官討論典禮聞奏遂就禦史臺議於是翰林學士洪遵等奏欲依國朝封贈宗室近屬體例髙官大國極其尊榮庶於人情義理皆爲宜稱子偁欲稱皇兄贈太師追封王賜謚妻封王夫人甲戌詔皇兄故左朝奉大夫祕閣修撰贈太子少師子偁加贈太師中書令追封秀王謚安僖妻宜人張氏封王夫人殿中侍禦史張震右正言袁孚共論右僕射朱倬乙亥倬除職奉祠洪遵艸制略曰千秋無閥閱功早緣寤意又曰元良天下之本乃覬疇庸日曆張震乞報行言章不許無隱集是日髙宗內出禦札曰朕宅帝位三十有六載荷天之靈宗廟之福邊事寢寧國威益振惟祖宗傳序之重兢兢焉懼不克任憂勤萬幾弗遑暇逸思欲釋去重負以介壽臧蔽自朕心亟決大計皇太子賢聖仁孝聞於天下周知世故久系民心其從東宮付以社稷惟天所相非朕敢私皇太子可卽皇帝位朕稱太上皇帝退處徳壽宮皇后稱太上皇后一應軍國事並聽嗣君處分朕以澹泊爲心頤神養志豈不樂哉尙賴文武忠良同徳合謀永底於治詔洪遵所艸也中興玉堂制艸丙子髙宗行禪之禮百官班列紫宸殿下有司設黃麾仗五百人太常宮架樂工百人設而不作晁公Y箕山日記先是髙宗嘗諭上以傳禪意上流涕固辭至是遣中使召上入禁中復加面諭上推遜不受卽趨側殿門欲還東宮髙宗勉諭再三乃止於是髙宗出禦紫宸殿百官起居畢左僕射陳康伯知樞密院事葉義問參知政事汪澈同知樞密院事黃祖舜升殿奏陛下超然髙蹈有堯舜之舉臣等不勝欽贊第自此不獲日望淸光犬馬之情無任依戀因再拜泣下髙宗亦爲之揮涕曰朕在位三十六年今老且病久欲閒退此事斷在朕意亦非由臣下開陳也卿等宜勉力以輔嗣君康伯等奏皇太子賢聖仁孝天下所知昨聞謙遜太過未肯卽禦正殿髙宗曰朕已再三邀畱今在殿後矣上皇入宮百官移班殿門外宣詔畢入班殿庭頃之皇太子服袍履內侍扶掖至禦榻前拱手側立不坐應奉官以次稱賀內侍扶掖至於七八乃略就坐宰相率百寮稱賀上遽興康伯等升殿奏願陛下卽禦座正南面以副太上皇帝付托之意上愀然曰君父之命出於獨斷然此大位懼不克當尙容辭避班退太上皇帝卽日駕之徳壽宮上服赭袍玉帶步出祥曦殿門冒雨掖輦以行及宮門弗肯止上皇麾謝再三且令左右扶掖以還顧曰吾付托得人斯無憾矣左右再呼萬歲玉牒百官扈從上皇至徳壽宮而歸頃之太上皇后赴徳壽宮晁公Y箕山日記詔太上皇帝太上皇后合上尊號令有司集議以聞在內諸司日輪官吏赴徳壽宮應奉少有怠慢以大不恭論徳壽宮宿﹪依皇城門及宮門法實錄自是二十六年之閒國勢尊安海內康樂孝愛兩盡今古鮮倫唐人所謂一月三朝大明天子之孝問安視膳不攺家人之禮者蓋實錄也廟號孝宗不亦宜哉

建炎以來朝野雜記卷二乙集

宋李心傳撰

上徳二

己酉傳位錄光宗皇帝以藩王越繼大統蓋阜陵爲天下慮不私其子而虞允文爲相贊成上意密決大議世或未之知也先是隆興初張浚爲江淮宣撫使首上疏援漢故事乞立太子孝宗方有兵革之事且謙遜未遑也始孝宗在藩邸成穆郭后生四男長鄧王次慶王愷次恭王卽上次未命而夭追賜名恪贈使相封邵王乾道元年六月鄧王夫人錢氏生子太上甚喜先兩月恭王亦生子於是祕書少監兼恭王府直講王淮攜白札子見大臣言恭王夫人李氏四月十五日生皇長嫡孫時孝宗未置相參知政事錢端禮行丞相事端禮鄧王夫人之父也見之不悅明日進呈乞令禮部太常寺檢會合行典禮孝宗曰不合稱嫡孫只合稱皇孫端禮曰此月三日早鄧王府先申誕皇嫡孫是晚恭王府方申到文字孝宗曰朕知之見鄧王府申後恭王府方申令就十二日奏告更不須差官端禮曰嫡庶具載禮經所以別嫌疑明是非定猶豫孝宗曰家重嫡正謂此端禮曰初二日詣徳壽宮太上皇帝宣諭皇嫡孫生與其他事體不同主上聖孝所招卿須當行賀禮臣遂具奏上表於初五日稱賀昨日王淮來見臣出白札子及稱年鈞以長義鈞擇賢孝宗曰此是何語皆非所宜言虞允文時爲參知政事亦奏曰祭不入支庶之家可見聖人制禮之意端禮曰講讀官當以正論輔導不應爲此邪僻之說孝宗曰豈不啟邪心當行黜責端禮奏具與外任放謝辭孝宗令批旨具載本末乃詔王淮傾邪不正有違禮經可與外任仍放謝辭三省時政記八月遂立鄧王爲皇太子明年七月詔皇太子男皇嫡孫賜名挻除福州觀察使封榮國公恭王男皇孫賜名挺除左千牛﹪大將軍又明年七月太子薨謚莊文四年太子小祥五年大祥皆命輔臣就東宮行禮六年五月允文獨相六月遂以知樞密院府爲莊文太子外第命榮國公與錢自東宮徙居焉先是正月戊辰大雨震電庚戌大雨雪陳良翰時爲左諫議大夫以東宮久未建手疏言之孝宗嘉納良翰行狀左相陳俊卿之未去也有議皇孫出外者俊卿爲祕書監李燾言之燾出梁昭明事示俊卿俊卿愕然而止及是復申前議著作佐郎劉焞見允文語及之允文曰允文若見上及此但道家事勿問外人焞曰徐績此言豈可郊邪晁公Y日記其實允文將與孝宗謀建儲也七月臺州進士鄭偉上書亦及春坊事允文薦於孝宗召見補右迪功郎晁公Y日記云往年偉巳有旨命官梁叔子在瑣闥繳之而止至是介於王抃抃見右相使偉俟於客位俄延之入今日引命以官公Y所記如此而實錄會要及龔頤正持命錄皆無之疑不作錄黃故也是月二十七日乙巳太史奏是夜四更後東北方火星順行在木星西南入宿各不及一度占云木火合宿主冊太子當有赦八月三日庚戌孝宗禦垂拱殿允文乞畱班奏事三省樞密院進呈文字訖執政下殿允文方欲有所奏孝宗宣諭云祈請陵寢使赴北中已遣官來取接近又報遣紇石烈志寧來汴京此意如何允文奏云甲申江上之盟志寧主之彼以泛使來未知爲何事不免疑我渝盟爾若知我以陵寢爲問志寧必先回燕蓋待我使至決大議當在北庭也孝宗又云彼中簽發兩河人及生女眞必以爲戰用在今日宜每事蚤定先爲不可勝以待之卿且畱意允文奏云臣累日齋心今日涓吉有一大事方欲干犯雷霆之威冒萬死以請孝宗云何事允文奏云自古人君卽位一二年後必建立儲貳以隆萬世之統以系四海之心國家治亂安危之機無大於此故曰太子國之本也國本正而萬事理況今日聖志已定將大有爲於天下若一旦北人敗盟連兵兩淮六飛必須順動監國撫軍誰任其責臨事之變倉卒議之當有不如人意處又陛下在位將十年而元良虛位中朝士大夫共懷憂疑但往往畏死不敢啟口開陳爾臣蒙陛下大恩付以心腹之托使定大計今日之事無大於此無急於此曰者木火合宿太史奏以爲當冊太子天心仁愛爲陛下昭示休祥願陛下上順天心下從人望蚤出睿斷孝宗欣然云朕久有此意事亦素定但恐儲位旣正人性易驕便自縱逸不勤於學浸有失徳不可不慮朕更欲令練歷世務通知古今庶幾無後悔爾允文奏云臣平日竊觀陛下聖孝至篤豈不以宗社爲念聖慮最遠豈不以儲副爲急所以遲遲至今亦必有說今蒙宣諭益有以見陛下重惜神器封植國本爲萬萬年之永圖天下幸甚然臣之愚以謂此事不過審擇宮官使日聞正言日行正道眞積力久自然無不趣於正安得有後悔又儲闈一開深居中禁常得在陛下左右日親帝學何患不光明日與朝政何患不練歷以臣之愚謂早建儲宮其所成就必遠過於外處潛邸孝宗曰丞相言極是但此事卻有些遷次非久於選徳獨與丞相議之允文卽奏云臣以愚忠所迫昧死有請敢意陛下遽賜察納臣無任感天荷聖之至容臣再拜謝恩拜訖復奏云此事願陛下早畱聖念孝宗云甚好甚好不過旬日閒二十五日壬申朝殿奏事至下馬處中使傳旨令右相畱班孝宗以邊事一二宣諭已奏對訖允文奏云臣比者敢以早建東宮事有請陛下欣然卽賜開納今已踰旬日未準處分臣實憂懼孝宗曰此事已決偶數日來多事未及與卿商量允文奏云昔唐太宗從容謂侍臣曰當今國家何事最急各爲我言之髙士廉曰養百姓最急劉洎曰撫四夷最急岑文本曰行禮義最急獨褚遂良云今四方仰徳誰敢爲非但太子諸王須有定分陛下宜爲萬代法以遺子孫太宗答曰此言是也朕年將五十心常憂慮頗在此爾臣仰惟陛下日月之明於唐君臣之言是非去取必有所擇臣竊詳唐太宗與侍臣言在貞觀十六年太子承幹已立遂良但以嫡庶名分未正其言至如此今日之事臣之所憂有甚於遂良但不敢盡言爾孝宗云朕志巳素定正欲與丞相議之朕見唐太宗用兵取天下心甚敬之至議立太子乃引佩刀自決亦未嘗不笑之蓋處置家事何用如此今秋事向晚冬初又北使來有一番禮數若於郊禮時或前或後降指揮如何允文奏云聖志果定以郊天慶成日降指揮甚好蓋日南至天正也孝宗云當用此日十一月五日辛巳大駕至郊壇齋於靑城是日午有旨宰執奏事旣至靑城門下馬處又有旨令右相畱班孝宗宣諭云立太子事朕但欲與丞相議爾如何允文奏云此陛下家事臣不當與臣不敢遠引漢唐以諭今日臣記得本朝太宗皇帝卽位之後以議立太子事大臣有竄黜過嶺者自後無敢復言至淳化末年足瘡召寇準於靑州旣入對太宗曰卿來何遲對曰臣守藩在遠非賜召臣無緣望淸光太宗曰東宮未立如何準對曰此事問內人亦不可問中貴人亦不可問大臣亦不可惟陛下獨斷乃可爾太宗曰恭王可乎準對曰知子莫若父陛下若以爲可願早降處分乃立眞宗臣嘗讀國史太宗八子眞宗爲第三觀準所對曲折之閒但欲自太宗發之爾太宗英斷一發千百世無有議之者此臣捲捲之忠獨有望於陛下也孝宗云此事無可疑今郊天后先欲與卿商量如上兩宮尊號立太子可用春初亦未晚否允文奏云陛下卽大位九年三見上帝前兩郊有意外相妨事昨日宿太廟大雨不止心憂疑夜半行事時中天星气炳然百執事駿奔中庭皆如禮咸謂陛下聖徳有以感召今日霽色如此熙事必成陛下欲歸美兩宮益降徽稱此千載希有之慶臣敢再拜已而奏云陛下欲以春初立太子臣謹奉詔是時願陛下更無攺易孝宗云只俟兩宮禮畢便降指揮又微笑云朕家好事數件皆是丞相做了允文頓首謝又奏云二事淵衷素定睿斷必行臣但贊嘆奉行而已辛卯正月一日丙子太上皇帝壽聖皇后受冊寶禮畢五日庚辰允文奏事紫宸殿後幄乞畱班奏云去年郊天前一日臣賜對郊宮寢殿蒙陛下宣諭少俟兩宮尊號禮畢便降立太子指揮今兩宮冊寶慶成乞早賜處分孝宗曰丞相畱意此事如此朕欲以中春上旬擇日行禮非久於內殿更與卿議之又有說朕欲立太子後餘一親王便欲令出鎭外藩不知本朝有何典故允文奏曰陛下止有兩大王立若一王爲太子一王自畱王邸侍陛下左右本朝亦無似此典故孝宗云朕之慮甚遠卿可於唐以前子細密加討論別一日進呈允文奉旨而退自七月二十七日太史奏云云以後並允文手記十四日戊子進呈此一日所奏最緊要允文手記乃闕之甚可惜也二十四日戊戌允文擬進立太子禦札晁公Y箕山日記云髙子長正月末離臨安李道之子宣贊範者托語其父云三大王言丞相遣腹心來報儲議已定大人差遣可無慮後旬日建儲詔下考尋諸書子長名祚此時以右朝請郎充四川宣撫司主管機宜文字自荊南前去之任道恭王夫人之父此時爲湖北副總管二月七日壬子晚朝孝宗禦選徳殿始以立皇太子禦札宣示大臣允文等奏元良天下大本陛下獨出睿斷爲天下得人各再拜賀孝宗曰前世人主多以爲諱朕甚不取國有儲副自古己然何諱之有允文曰唐太宗號英主至此乃不能決猶引佩刀以自向孝宗曰朕常笑之雉奴仁懦太宗旣知之矣卒不能奪以基禍亂皇太子朕觀之熟矣他日親馭戎輅以撫六師監國之任不及今早定何以系天下心允文奏臣等受詔未敢卽行恭候來日集百官宣布孝宗曰善是夕鎖學士院命直院鄭聞艸皇太子及慶王加封兩制八日癸丑百官班文徳殿詔曰朕紹承大統於今十年深惟太上皇帝付托之重而元良虛位惕然於懷傳曰儲副天下公器朕其敢有所私哉今第三子仁孝嚴重積有常徳學必以正譽日以休蔽自朕心俾膺主鬯以永宗社之慶可立爲皇太子其官屬儀物制度令有司討論典禮以聞咨爾中外體予至懷虞允文擬詔手同此但擬本云皇子某禦札攺云第三子某擬本云深體至懷禦札攺云體予至懷擬本云如攺賜名卽書云攺賜名某禦札不攺宣詔畢內出麻制皇第三子恭王可立爲皇太子皇子雄武軍節度使開府儀同三司慶王愷特授雄武保寧軍節度使判寧國府進封魏王三月四日戊寅命宰執燕餞魏王於玉津園用文彥博故事也王登車顧允文曰更望相公保全晁公Y箕山日記云爾公Y時自尙書郎除潼川運副二十三日丁酉太子受冊四月二十日甲子禦札皇太子判臨安府二十二日丁卯將鎖院或疑宣麻給告非侍儲貳之體二十四日己巳後省官禮官會議於史院二十五日庚午禦筆皇太子某宜領臨安尹命直院周必大艸制必大具奏二十六日辛未告廷畢別錄本賜太子九年二月榮國公薨四月皇太子解尹事淳熙元年十月魏王攺判明州七年二月王薨遺表上孝宗泫然流涕謂左丞相趙雄曰朕向來所以越次建儲者正爲此子福气稍薄耳然亦不料其如此之夭也卽葬會稽謚惠憲他日又謂雄曰太子資質極美但尙少學問耳每遣人來問安朕必戒之云且語太子切須畱意問學四年十月太上皇帝崩於是孝宗已有禪意十一月二日己亥百官大祥是日手詔皇太子可令參決庶務先旬日孝宗獨召學士洪邁入對謂曰朕將行內禪且欲如唐貞觀故事令皇太子參決如何邁言天禧資善之詔可舉行也越七日又對以典故具呈因曰宣麻降制旣於體不順只頒中旨又違於禮臣謂宜爲詔至是詔下周必大爲右丞相手詔令討論資善堂典禮必大奏天禧時仁廟尙幼始見輔臣恐不可用西晉有宣猷堂今作議事堂可也十五年正月二日戊戌必大請孝宗特禦延和殿令宰執奏事畢然後過堂議事李壁作必大行狀云爾先是有詔東內門司攺充議事堂皇太子隔日與宰執公裳系鞋相見議事如有差擢在內官職在外部刺史以上乃以聞除諸郡守臣系侍從及文臣監司武臣鈐轄外並於議事堂參辭納札子其可行者皇太子同宰執將上取旨九月乙巳又詔每遇朝殿令皇太子侍立於是太常少卿兼左諭徳尢袤獻書於太子曰大權所在天下之所爭趣甚可懼也願殿下事無大小一取上旨而後行情無厚薄一付眾議而後定又曰利害之端常伏於思慮之所不到疑閒之萌每開於堤防之所不及儲副之位止於侍膳問安不交外事撫軍監國自漢至今多出權宜事權不一動有觸礙乞俟祔廟之後便行懇辭以彰殿下之令徳太子覽書褒嘆曰諭徳可謂見愛之深矣三月永思陵旣掩歹贊五月左丞相王淮罷周必大獨相十一月四日必大乞去位孝宗諭以比年病倦欲傳位太子卿須少畱必大奏聖體康寧止因孝思稍過豈應遽爾勤孝宗曰禮莫大於事宗廟而孟享多以病而分詣孝莫大於執喪而不得日至徳壽欲不退休得乎朕方以此委卿會陳康伯家以紹興傳位親札來上十二月十一日壬申孝宗遣中使密持賜必大因令畱身討論典禮初議賀正旦北使出門卽擇日傳授偶太史局言二月旦太陽蝕九分辛卯除夕必大畱身密奏云太子聽政浹旬不應便講避殿之禮可少展否孝宗大以爲然曰朕亦可以當災遂定仲春壬戌吉又命必大艸詔專以奉幾筵侍東朝爲意十六年正月三日甲午皇孫爲耀州觀察使封嘉國公魏惠憲王子也時皇太子之子已先拜節度使封平陽郡王矣八日己亥遂進必大左丞相而畱正越次拜右丞相王藺葛邲並自尙書權爲執政官黃洽蕭燧皆繼罷十五日丙午皇太后遷慈福宮春坊姜特立見必大問曰宮中人人知上元後舉行典禮今悄然何也必大謝曰此非外庭所敢與聞特立不悅而退必大自記此事且云意閒言或自此入但以爲月末則誤也當在上宣諭二府之前會學士李巘以艸制失指得罪乃命禮部侍郎尢袤直學士院時內禪有定議孝宗未以諭近臣而外已喧傳袤因論及北中事孝宗感慨良久諭袤曰旦夕制冊甚多非卿孰能爲者故處卿以文字之職二十日辛亥二府奏事孝宗始諭曰朕年來稍覺倦勤旬日閒禪位於皇太子退就休養以畢髙宗三年之制有合施行事卿等可一面理會進呈因令必大畱身進呈艸詔李壁作必大行狀以爲壬子日事實錄乃在辛亥今從之二十八日己未詔徳壽宮攺爲重華宮二月二日壬戌孝宗吉服禦紫宸殿有司仗百官起居舞蹈宰執奏事畢駕興百官移班殿門外內降詔曰朕以菲質循堯之道兢業萬幾歷歲彌長賴兩儀九廟之徳邊鄙不聳年谷順成底於小康爰自宅憂以來勉親聽斷不得日奉先帝之幾筵躬行聖母之定省固已慊然於懷況乎春秋寖髙思釋重負皇太子以仁孝聰哲久司七鬯軍國之務歷試參決宜付大寶撫綏萬邦俾予一人獲遂事親之心永膺天下之養不其美歟皇太子可卽皇帝位朕移禦重華宮周必大殿前應制同此但移禦上有當字禦札無之宣詔訖百官入班殿庭皇太子卽皇帝位側立不坐如紹興三十二年之禮百官稱賀畢三省樞密院奏事退放仗孝宗禦便殿新皇帝侍立繼登輦同詣重華宮新皇帝還內卽下詔書上尊號曰至尊壽皇聖帝

加上光宗尊謚嘉泰三年七月癸未詔加上光宗憲仁聖哲慈孝皇帝尊謚爲十六字自商周以來人主始有謚大抵節以一惠而巳閒亦有用二字者如商之成湯周之眞定是也嗣後歷漢魏初唐迄皆然至髙宗攺謚太宗爲文武聖皇帝始用三字天寶末又例加至七字逮元宗肅宗之歿遂皆以九字易名而益非古矣代宗徳宗初謚皆四字順宗增爲六字憲宗又損爲五字自是終唐之世皆因之惟宣宗以復河湟功增順宗憲宗爲九字其餘則否五代朱梁初謚亦五字唐明宗六字晉漢周皆七字周世宗四字本朝初謚亦六字大中祥符元年始增祖宗謚爲十四字五年又增二字十六字之謚自此始矣眞宗初加爲八字再加乃十六字仁宗以後初加卽十六字惟神宗累加至二十字而欽宗之謚無加焉此其所以異也詔下之九日壬辰宰執侍從兩省臺諫禮官集議於尙書省請加謚曰循道憲仁明功茂徳溫文順武聖哲慈孝皇帝詔恭依其年十一月日至上祀南郊前一日親帥臣奉上玉冊於太廟本室如故事

成肅謝皇后永思陵旣復土壽皇欲迎憲聖還居大內而憲聖以爲上皇享天下之養優遊二十餘載升遐此宮何忍遽然遷去今幾筵又復安奉於此儻欲遷內當俟終制乃命有司攺築本殿爲慈福宮就居之故內禪詔書首言躬行聖母之定省以此也及壽皇升遐憲聖壽成二太后當遷內而壽康宮已在南內矣乃攺重華宮爲慈福宮以舊慈福宮爲重壽殿二太后皆徙居焉比憲聖終喪又攺慈福宮爲壽慈以奉太母光宗撤幾筵上復請太母還內而太母以爲久居此宮凡百安便況以年尊不欲遷移上乃以慈訓諭中外時嘉泰二年九月也其年十月上尊號曰壽成惠聖慈佑太皇太后以十二月甲戌奉上冊寶開禧二年春二月二日癸丑夜壽慈宮前殿火逮曉始熄於是太皇太后復歸大內三日甲寅詔慈壽宮遺火由朕涼徳以至回祿爲災上驚慈闈可自初四日撤樂避正殿又詔已迎請太皇太后過內中朕連日奏請乞必須還宮庶便晨昏之奉已蒙兪允是日太皇太后有旨一行物色並搬挈前來賜救火官兵錢七萬貫五日丙辰正侍大夫安慶軍承宣使壽慈宮提舉吳回等三人各降二官以遺火自劾也七日戊午太皇太后聖旨見勘本宮遺火一行人並免根究日下疏放令提舉所具名姓取旨行遣殿中侍禦史徐柚奏內史王溶等三人各降一官罷壽慈宮職事尋又詔本宮官吏並特轉一官資八日己未權殿前司公事郭杲步軍都虞侯王處久及二司統制官五員各特轉一官以救火之勞也三年五月太皇太后有疾辛卯赦天下是日崩謚成肅後母儀三世正位凡三十有二年弟淵官至少傅保順軍節度使賜玉帶後崩遺命賜淵錢十萬緡金二十兩田十頃僦緡日十千焉

今上楊皇后今上楊皇后遂安人也少入慈福宮性淑婉憲聖慈烈皇后甚愛之初封郡夫人慶元三年進婕妤歸姓楊氏又進貴嘉泰二年十二月甲申立爲皇後學士傅伯壽艸制有曰洪惟父母念我神孫美其冠於後庭俾之見於丙殿紀其實也後知書史通古今兄次山本右學生慶元閒爲帶禦器械累遷太尉嶽陽軍節度使韓冑死拜開府儀同三司賜玉帶嘉定三年夏拜少保封永陽郡王制書有敻掩前聞之語蓋殊命也次山能避遠權勢不與人事論者以爲得外戚體子谷石皆爲承宣使

皇太子皇太子藝祖皇帝十世孫燕懿王后也初名與願慶元四年育於宮中時年六歲六年冬用故事賜名曮除福州觀察使嘉泰二年閏十二月拜威武軍節度使封﹪國公聽讀資善堂以右內率府副率與詵充伴讀開府儀同三司封榮王三年十一月戊子立爲皇太子更名幬嘉定元年四月甲寅詔宰執日赴資善堂會議遇朝殿令皇太子侍立閏月丁亥太子出居東宮年十六矣議者以幬字難避二年八月甲申又更名詢自太子侍立而宰輔大臣並兼師傅賓客蓋用天禧閒故事

華衝穆王華衝穆王坦上第五子也母后楊皇后嘉泰二年冬生未踰月薨嘉定二年冬追賜名贈太師尙書令命有司攺葬故事後宮正一品生皇子得奏補班行二名至是增爲四名重其禮也後辭詔葬許之

申衝懿王申衝懿王上第六子也開禧三年正月生尋不育三月追賜名贈太師尙書令仍加封謚云

順衝懷王順衝懷王圻上第七子也母曰鍾夫人開禧三年正月丁亥夜生於宮中始夫人生子二其一丑時不育而圻丑末也二月己未詔禮寺討論合行典禮禮官請用熙寧九年故事奏告天地宗廟社稷髙禖諸陵歹贊宮太師宰臣率百寮拜表稱賀從之後旬日皇子薨輟視朝三日追賜名贈太師甲戌出殯

肅衝昭王肅衝昭王上第八子也嘉定元年生閏四月薨追賜名贈太師尙書令加封謚給事中倪思言皇子以師傅名官於義未安乃止贈尙書令

沂靖惠王吳興郡王以開禧二年五月薨上臨奠輟視朝二日贈太保追封沂王謚靖惠王性早慧然體羸多疾上友睦甚至及病侍醫每制藥必先以方書取旨而後進王其親愛如此王子垓早夭均嘉定初賜名補右監門﹪將軍再遷福州觀察使出就外傅擇卿監館職二員兼教授七年更名貴和上待近屬甚恩前代所不及安徳軍承宣使思正莊文太子繼嗣也光宗賜名搢補右千牛﹪將軍開禧初除永州防禦使奉朝請遷福州觀察使上立太子加恩遷承宣使七年更今名

祁國公主祁國公主上女也嘉定元年生六月薨追封

建炎以來朝野雜記卷三乙集

宋李心傳撰

上徳三

髙宗屬意李忠定靖康末髙宗皇帝在山東與李忠定公書禦名頓首淸暑伏惟鈞候萬福久違瞻渴王室多故金人連歲侵逼中國詔書巳再講和所以嚴戢兵鋒豈謂天未悔禍乘輿蒙塵聞之心焉如割巳令會兵追擊冀遂奉迎而歸方今生民之命急於倒垂諒非不世之才何以協濟事功閣下學究天人忠貫金石是用盡復公舊官職澤被斯人功垂竹帛乃公素志想投袂而起以振天下之弱以副蒼生之望所祝道中倍加保﹪謹啟禦名頓首伯紀樞密觀文之後知此書則髙宗屬意於忠定者可見矣乃爲汪黃所擠才七十五日而去位此天意未欲恢復也惜夫

髙宗與宗忠書髙宗皇帝與宗忠公等諸帥書禦名去歲使敵營中道輟行所攜不過千人閏月被命帥師始集東北兵民進未及戰已承再和之詔繼得礬書又戒生事且方忌器未敢輕舉但分屯近畿爲逼逐之計閱日旣久刺知敵情不免督兵前進繼聞領兵戡難感涕交頤卽具公文當巳呈達今聞大臣之在敵中者日久分深承其付托而二聖二後靑宮諸王北渡大河五內殞裂不如無生便欲身先士卒手刃敵仇身膏艸野以救君父而僚屬不容謂祖宗徳澤主上神聖臣民歸戴天未攺故老近臣將帥軍民忠義有素當資眾力共成忠孝本意除已具公文外伏望賈作士气開曉士心奉迎君父永安社稷以成不世之勛禦名不任痛憤泣血懇切之情所有僞受付托之人義當正誅然聞二聖之在郊巳膺僭僞慮百官之謀國或出權宜未當輕動徒使京城重擾軍民被害故欲按甲近城容禦名移書問故得其情實卽時關報施行未晚今日之事非左右戮力造次在念恐不能濟伏望孚察永瞻會問尙冀厚爲宗社所賴倍保臺重不宣書後復書云近有尙書省札子於濟鄆閒訪求行府語意無他尢宜謹重作嚴備也此書宗公遺事中第摘其略欽錄亦不全載故具錄之

宰執恭謝徳壽重華宮聖語故事宰輔大臣除拜皆恭謝景靈宮自紹興壬午以來又恭謝於北內蓋徳壽重華𨿽不以事物嬰心而爲子孫得人之意則未嘗替也故凡登進大臣亦必奏稟上皇而後出命隆興初湯進之爲右僕射上欲相張魏公而難於左右因過宮稟之上皇上皇云各還其舊蓋魏公在紹興初才爲右相而進之紹興末年已爲左相故也後五日鎖院進之轉左僕射魏公拜右僕射隆興二年春魏公行邊張安國以中書舍人從辟爲都督府參贊軍事魏公入辭上皇與論事甚久因問曰張孝祥想甚知兵蓋以安國儒生晚出未諳軍旅故也於是安國旋亦罷乾道元年夏洪景伯除簽書樞密院入謝上皇曰上議用卿吾謂從官中無踰卿者況卿父精忠古今所無頃欲登用阻於秦檜今卿兄弟相繼入輔此天報也三年夏虞雍公謝知樞密院事上皇曰卿與陳俊卿同在樞府俊卿極方正非如他人面從而退有後言者淳熙四年冬趙溫叔謝同知樞密院事上皇曰聞兒子極稱道卿溫叔奏陛下可謂爲天下得人上皇曰余在位三十年無他過人自謂晚年此節差得紹興四年春樞府有闕壽皇欲用趙忠定旣出命矣而察官有言髙宗聖訓不用宗室爲宰執者上謀之壽皇遂命宰職召當筆學士申諭聖意謂髙宗聖訓本以折秦檜之姦謀故答詔有云若乃紹興之故實蓋有爲而言況我壽皇之疇咨欲播告於眾蓋爲是也是時大臣恭謝者多不得對壽皇欲見忠定乃因葛楚輔胡子遠陳晉叔入謝相繼宣引後二十餘日忠定始入謝壽皇曰卿以宗室之賢爲執政乃國家盛事卿在蜀時所進奏議甚善朕常觀此書可與資治通鑑並行似指續通鑑自壬午迄癸丑三十餘年大臣得聞兩宮聖訓者多矣今姑記所聞者如此以示後世

孝宗與近臣論徳仁功利乾道辛卯八月六日戊申上召吏部侍郎王之奇能甫太子詹事陳良翰邦彥權禮部侍郎直學士院周必大子充同對選徳殿賜坐從容訪以治道久之袖出禦筆一通首以魏徵答唐太宗徳仁功利之問繼書其後曰朕卽位以來於今十年功則未能有成至於安養黎元俾遂生業政今日之急務朕未嘗不以爲自治之良策然所行優劣亦苦不自知卿各極陳其當否凡有未至悉情毋隱若夫仁徳帝王之髙致朕不敢自居方以魏徵之言爲鑑耳能甫等退詣政事堂以所被禦筆示宰執後八日丙辰後殿奏事上以問大臣右相虞公甫奏此四者當兼修而並用然徳仁之責在己功利之責在人亦不可不察於是邦彥退而奏疏曰仁徳者治之本也功利者治之效也大有爲之君務其本而效自至未有無其本而有其效者也陛下覽觀故事親禦神筆深詔愚臣以求今日所未至此堯舜之心也臣敢無辭以對臣竊觀陛下欲承天意而比年以來水旱閒作數千里閒流殍萬計是所以承天意者未至也陛下欲結民心而營造塞屋民不聊生死亡凍餒者不知其幾是所以結民心者未至也陛下欲任賢能而張栻一言遽從外補正直之气郁而不伸是所以任賢能者未至也陛下欲退小人而王志方逐張松繼之張松適罷韓至又進是所以退小人者未至也至於欲擇將帥而內外諸軍朘剝士卒專事交結不修軍政欲卹軍情而移戍江淮措置失當使老幼狼狽失所欲擇監司而以祥刑之寄付之武臣欲吏久任而或到官旬日卽行攺易凡此八者一有未至則於陛下深仁厚徳不爲無累臣恐功利之效未可易致也願陛下無以仁徳爲難而忘爲治之本無以功利爲易而速爲治之效欽崇奉若以承天意哀矜惻怛以結民心任君子必盡其才去小人必絕其本廣搜智略以司閫外之權作成武勇以振三軍之气罷監司之非人申久任之良法自然仁徳昭著功利烜赫將與唐虞比隆而視太宗之事有不足爲矣子充奏今練兵以圖恢復而用將之道未盡擇人以守郡國而責實之方未至又指陳江池大將二浙郡守數易之獘後四日庚申上復遣中使持三從官奏牘以示宰執能甫所奏未見虞雍公復奏今日之務莫急於論相必擇之於未用之前信之於旣用之後不使議論負荷者岐而爲二則是非自定利害自明重輕相扼之勢不分毀譽亂眞之禍不作徳仁功利之用次第而施行之萬事將無不理矣蓋邦彥所對皆指陳時政之失故虞公有是言劉文孺時爲禮部尙書上亦嘗以是爲問而未聞有所規諫也邦彥尋以足疾求去其冬十二月除雜學士在外宮觀明年春二月能甫除簽書樞密院事云

孝宗論不宜有淸議之說龔實之沈持要周子充論奏附淳熙己未歲夏五月之十日庚寅有旨來日曲宴宰執於觀政堂辛卯以雨攺就澄碧軒中燕上謂大臣曰朝廷用人止可論其賢否何如不當有黨如唐之牛李其黨相攻垂四十年不解皆緣主聽不明所以至此文宗乃言去河北敵易去朝中朋黨難朕常笑之爲人主者但公是公非何緣爲黨少憩再坐臣起奉觴爲壽上曰朝廷所行事或是或非自有公議近來士大夫又好倡爲淸議之說不宜有此此語一出恐相煽成風便以趨事赴功者爲猥俗以矯激沽譽者爲淸髙浸浸不巳如東漢杜喬之徒激成黨錮之風殆皆由此可不痛爲之戒況今公道大開朝政每有缺失𨿽民閒亦得論之何必更言淸議龔實之曰天下有道則庶人不議惟公道不行於上然後淸議在下此衰世气象不是好事李秀叔曰惟有是非故人得而議之若朝廷所行皆是自無可議上曰若有不是處上之人與公卿卻當反求諸己惟不可更爲淸議之說卿等可書諸紳實之曰唐末白馬之禍害及縉紳至有淸流濁流之說惟大中至正之道可以常行上曰朕常日所行乃執其兩端用其中於民葉夢錫丞相以下皆拜謝上曰更飲一杯卿等可以淸議之說宣諭從班而下使之皆知沈持要樞時爲權吏部侍郎兼太子詹事卽上章稱頌聖語乞發爲明詔布之海內上從之其月二十八日戊申也實之奏風俗自朝廷出今所得聖語已宣示外廷恐不須更詔郡國六月十三日壬戌侍講周子充對後殿奏論執政聽聞不審誤以杜密爲杜喬又所引唐末淸流濁流之說不相類乞從中刪攺行出尋命刪攺報行而淸濁流之說猶如故也持要用此眞除太子詹事兼吏部侍郎六月二日辛亥其九月夢錫罷政持要亦坐分析欺隱降三官送筠州居住

孝宗論士大夫微有西晉風孝宗初立勵精庶政至於財用大計尢所經心或時呼版曹吏入禁中驅磨財賦諸庫皆有簿要多自按視乾道元年冬洪景伯爲相因進呈戶部文字上曰朕見令人監戶部人吏供具歲入名件較之歲出第欠三百萬緡若行那移亦可足用景伯曰臣方欲令如此開具上曰文字將畢不須復爾明年春金部郎官呂搢罷景伯奏以何資深爲之上曰恐逢原儒者不肯畱意金穀事如呂搢問簿籍皆不知卿等宜諭逢原畱意職事二年秋司農少卿闕魏南夫蔣子禮奏以莫子濟爲之因言有一事須合奏知莫子濟嘗中詞科今掌南宮箋奏恐議者以謂蹊徑未是上曰中都官初不分淸濁如司農責任亦甚重於士人中除授亦無害也淳熙四年夏密院王季海趙溫叔因進呈奏淮北近苦蝗此卻仍歲丰稔上曰今夏蠶麥甚熟絲及米價極賤此甚可喜奏曰孟子論王道必始於黎民不饑不寒上曰近世士大夫多恥言農事農事乃國之根本士大夫好爲髙論而不務實卻恥言之奏曰士大夫好髙論豈能過孟子孟子之言必曰五畝之宅植之以桑百畝之田勿奪其時所見諸侯未嘗離此數語上曰今士大夫微有西晉風作王衍阿堵等語豈知周禮言理財易言理財周公孔子未嘗不以理財爲務奏曰捨周公孔子孟子不學而學王衍士大夫之有見識者必不至此曩時虛名之俗誠是太勝自陛下行總核名實之政身化臣下頃年以來士風爲之一變三館兩學之士出爲郡守監司無不畱意民事畱意財計往往皆有能聲此聖主責實之效上曰然近年亦稍變然猶未盡且不獨此耳士大夫諱言恢復不知其家有田百畝內五十畝爲人所彊占亦投牒理索否士大夫於家事則人人甚理會得至於國事則諱言之奏曰陛下志在大有爲故深思遠慮如此臣等敢不罄竭忠力上曰卿等見士大夫可與道朕此語奏曰敢不廣布堯言溫叔退而書之時政記自今夏蠶麥以後並溫叔所進淳熙四年五月二十五日甲子時政記本文其答詞甚類溫叔語但王季海爲同知位在上故以臣淮等爲文耳

原道辧易名三教論淳熙中壽皇嘗作原道辧大略謂三教本不相遠特所施不同至其末流昧者執之而自爲異耳以佛修心以道養生以儒治世可也又何惑焉文成遣直殿甘昺持示史文惠史公時再免相侍經席也史公奏曰臣惟韓愈作是一篇唐人無不敬服本朝言道者亦莫之貶蓋其所主在帝王傳道之宗乃萬世不易之論原其意在於扶世立教所以人不敢議陛下聖學髙明融會釋老使之歸於儒宗末章乃欲以佛修心以道養生以儒治世是本欲融會而自生分別也大學之道自物格知至而至於天下平可以修心可以養生可以治世無所處而不當矣又何假釋老之說邪陛下此文一出須占十分道理不可使後世之士議陛下如陛下之議韓愈也望陛下稍竄定末章則善無以加矣程泰之時以刑部侍郎侍講席亦爲上言之於是易名三教論

孝宗論用人擇相史文惠論忠厚豈有過己亥之冬趙﹪公爲相薦劉后溪召試館職劉公答策論科場取士之道及進入上親批其後數百言略曰用人之獘人君患在乏知人之哲寡於學而昧於道況有擇相不審至於懷姦私壞紀綱亂法度及敗而逐之不治之事已不可勝言矣宰相不能擇人每差一官則曰此人中髙第眞好士人也終不考其才行何如國朝以來過於忠厚宰相而誤國者大將而敗軍師者皆未嘗誅戮之要在人君必審擇相相必爲官擇人懋賞立乎前嚴誅設乎後人才不出吾不信也禦筆旣出中外大聳議者皆謂曾覿實與視艸蓋劉公甲科及第故覿有宰相不能擇人之說也一日上遣覿持示史魏公史公奏曰唐虞之朝四凶極惡止於流竄而三考之法不過黜陟幽明而己未嘗有誅戮之科也若甘誓嗣徵所云乃爲行師用眾設耳蓋誅戮大臣乃秦漢法也漢之七制可稱治主然見謂雜霸不得進於三代此其大疵也我太祖皇帝深以行一不義殺一不辜爲戒而得天下制治以仁待臣下以禮列聖傳心至仁宗而徳化隆洽至於朝廷之上恥言人過故本朝之治獨與三代同風此則祖宗之家法也而聖訓則曰過於忠厚夫爲國而底於忠厚豈易得哉而豈有過者哉臣恐議者以陛下自欲行刻薄之政而歸過祖宗此不可不審思也若必欲宣示於外乞攺曰一於忠厚尙庶幾焉史公爲人重厚進說上前務存大體多所裨益此其尢粹也會丞相亦爲上言宰相如司馬光政恐非懋賞嚴誅所能勉脇上悔乃攺削其辭召從官宣示都堂仍付史館元本今藏趙氏

孝宗善馭將孝宗天資英武尢善馭將符離之潰大將李顯忠謫潭州旣又籍其掊軍資爲緡錢四十萬遣大理寺丞一員往督之湯丞相請命版曹拘入上不許盡以分數給還諸軍一毫無私焉顯忠晚年再典騎軍以病廢詔常俸外歲以上供米三千斛給之諸將中趙撙號爲最廉乾道中撙罷軍政上諭虞丞相曰撙平生廉甚朕已加錫賚以助其歸矣其抑揚多如此至官爵亦然李顯忠邵宏淵取宿州顯忠超拜使相宏淵超拜節度使檢校少保及顯忠得罪宏淵又驟降爲武功大夫時上嗣服之初而賞罰必行號令明肅繇是諸將咸服英斷矣

孝宗恭儉至貫朽孝宗恭儉寡欲在位近三十年內帑與南庫之入專以奉兩宮備水旱其費不資然所積尙夥也淳熙己亥夏中提領封椿庫所言抵四月中旬共管見錢五百三十萬貫年深有斷爛之數乞給工索之費穿排之用是時江上之積亦多而內府之金至於貫朽而不可校然未聞四方有橫賦也紹熙以後用度浸廣權姦秉國橫啟兵端南北騷然耗矣

孝宗力行三年服壽皇事髙宗純孝備至丁未之秋髙宗稍不豫至九月疾漸棘十月四日辛未大赦天下六日癸酉禱於天地宗廟社稷七日甲戌詔太上皇帝未禦常膳可依唐貞觀四年典禮自來日權不視朝宰執依時赴內殿奏事候康復依舊又詔艸澤能療治者白身除節度使賜錢十萬貫田百頃八日乙亥早上皇大漸上詣徳壽宮侍奉湯藥更不還內遣內侍鄧從訓至漏捨諭大臣凡百賴卿等子細理會恐朕憂惱中或有差錯是日未後太上皇帝崩上號慟擗踴初命早晚禦膳減半進素旣而不復取索九日丙子上猶未禦素膳十一日戊寅大殮成服宰臣王淮等始得見上於素幄上號哭不自勝翰林學士洪邁乞廟號稱祖詔從之恩平郡王璩自會稽乞入臨百官拜表乞還內不許時北人賀生辰之使將至上欲不見而大臣恐北使爲疑乃引明道二年三月章獻明肅皇后易日小祥旣畢後二日仁宗衰服對契丹賀生辰使故事令侍從臺諫禮官議十三日庚辰吏部尙書蕭燧等乞如明道故事以二十三日就徳壽宮素幄引見許之十四日辛巳上令中使諭王淮等欲不用易日之制如晉武帝魏孝文實行三年服自不妨聽政未刻淮等素幄奏事上嗚咽流涕諭曰司馬光通鑑所載甚詳淮等曰通鑑載晉武帝𨿽有此意後來止是宮中深衣練冠上曰當時臣不能將順其美光所以譏之後來武帝竟欲行之淮曰記得亦不能行上曰自我作古何害淮曰禦殿之時人主衰絰臣吉服可乎上曰自有等降淮等乞令有司討論奏事退上批大行太上皇帝奄棄至養朕當衰絰三年臣自行易月之令其合行儀制令有司討論又詔山陵百費並從內庫支降右諫議大夫謝諤殿中丞冷光世監察禦史吳博古言三日聽政𨿽有國朝典禮可稽至於還內典故前所未有陛下一日躬行將爲萬世法所系至重望明詔大臣少緩進表與禮官更加詳議從之十五日壬午敕令所刪定官沈淸臣上書乞俟梓宮發引方還大內又言今日喪禮與明肅皇後事體不侔望斷自淵衷勿見北使凡六事是日大臣五上表乞還內聽政內批勉從所請俟小祥畢還內設素幄奏事而北使卒不見也十六日癸未殿歹贊十七日甲申禮官顏師魯尢『鄭僑論廟號不當稱祖詔送集議所十八日乙酉詔百司於以日易月之內衰服治事二十日丁亥小祥上未攺服王淮等乞附從禮制上流涕曰大恩難報情所未忍俟別商量二十一日戊子車駕還內上衰絰禦輦設素仗軍民見者往往感泣詔自今五日一詣梓宮前焚香二十七日甲午上過宮以上皇升遐二七日自是七七皆如之是日上遣內侍張安仁諭宰執曰將來禫除行禮合用易服及臣上表請禦殿朕以太上皇帝升遐才踰月易服禦殿情所未安今欲衰服素幄引輔臣及班次旣而禮官奏謂苴麻三年難行於外庭奏入不出二十八日乙未王淮等言祥禫甚邇乞付外施行知樞密院事施師點曰百日之制實不可行正礙正月北使朝見上曰朕自有所見少閒批出正欲稍救千餘年之獘宰執退上批出曰覽卿等奏朕以太上皇帝升遐今方踰月將來卿等表請易服禦殿情未遑處朕欲衰絰素幄俟祔廟畢然後行祥禫之禮以日易月乃近代權制朕所不忍卿等可與禮官折衷以聞十一月戊戌朔禮官顏師魯尢』等乞大祥禮畢攺服小祥之服去杖絰禫祭禮畢攺服素紗Q折上巾淡黃袍墨銀帶神主祔廟畢攺服皁頭黑鞋犀帶遇過宮燒香則於宮中衰絰行禮二十五月而除上批淡黃袍攺服白袍二日己亥大祥四日辛丑禫祭禮畢五日壬寅百官拜表請聽政六日癸卯批答不允八日乙巳百官三上表引康誥被冕服出應門等語爲證九日丙午詔可自十八日內殿引輔臣及上殿班侯過祔廟勉從所請十一日戊申敕令所刪定官沈淸臣再上書願堅聽大事於內殿之旨將來祔廟畢日預降禦筆截然示以終喪之志杜絕輔臣方來之章勿令再有奏請力全聖孝以示百官以型四海上納用焉二十三日庚申授行使言得神穴地段於徽宗歹贊殿之西北十二月二十六日癸巳北庭賀正旦使入見上禦垂拱殿東楹之素幄十五年正月十八日甲寅百日上過宮行焚香禮二十一日丁巳上諭輔臣曰昨內引洪邁見朕已過百日猶服衰因奏事應以漸今宜服黲服如古人墨衰之義而巾則用繒或羅朕以羅絹非是若用細布則可王淮等言尋常士大夫丁憂過百日巾衫皆用細布出而見客則以黲布今陛下舉千古不能行之禮足爲萬世法上又曰晚閒引宿直官之類如何王淮等曰布巾布背子便是常服上以爲然自是每禦延和殿止服白布折上巾白布袍墨銀帶禁中則布巾布衫過宮則衰絰而杖二月二十一日丁亥北使入弔上衰絰禦徳壽殿東廊之素幄宰執侍從如大祥之服衰絰去杖三月十六日壬子啟歹贊上服初喪之服十八日甲寅發引三十日丙寅掩歹贊四月八日甲戌上親行第七虞祭大臣言虞祭乃吉禮合用靴袍上曰只用布折上巾黑帶布袍可也十八日甲申卒哭二十日丙戌神主祔廟是日詔曰朕昨降指揮欲衰絰三年緣臣屢請禦殿易服故以布素視事內殿𨿽有俟過祔廟勉從所請詔稽諸典禮心實未安行之終制乃爲近古宜體至意勿復有請於是大臣乃不敢言蓋三年之制斷自上心是時執政近臣皆主易月之議諫官謝諤禮官尢袤心知其不可而弗敢盡言其贊上之決者敕局官一人而巳舉千載廢墜之典破一朝淺薄之義廟號孝宗不亦宜哉

淳熙諒闇罷誕節正旦慶禮壽皇居髙廟之喪未攺月而值會慶節時百官以故事祝延於明慶寺遂命緇徒經行滿散百官皆勉赴十四年十月十二日己卯指揮三省樞密院引明道二年明肅升遐故事欲上引見金國使人又以上在喪次歸而引見恐使人以爲疑乞付侍從臺諫禮官商議蕭正肅燧時以吏部尙書爲議首言今旣遂百官上壽恐難以見使人如使人必欲朝見乞用小祥後二日就徳壽宮素幄引見庶合明道典故大臣進呈旣從之矣十月十三日庚辰後二日敕局刪定官沈淸臣正卿上疏言仁祖朝嘗遣使契丹遭彼有喪至柳河而還其主卒不見賀使也外國尙知有禮中原可不然邪況陛下居喪與明肅皇後事體不同望斷自淵衷勿牽議上大以爲然遂命卻其書幣就館津發北使感嘆而去繼而北庭賀正朔使者繼至密院進呈次上問今在喪服中禮物當受與否施聖與畱仲至同奏乞下禮官議旣而禮寺官言正旦禮物乃通好之儀不可不受鄭惠叔爲起居舍人建言國有典故禮有經權況引見於初到之時至於正旦之日陛下自行禮於大行幾筵之前朝會俱罷亦何名爲慶哉上曰當諭與館伴意度且令堅辭如是不從止令陳於殿門之外庶幾於禮稍順乃詔曰今來正旦通問專爲和好故設素幄許其入見若受禮物則有慶賀之嫌己令館伴卻而不受又慮使人援故事以爲請未審於典禮如何可令禮官詳議以聞旣而禮官宇文字英價兵部尙書兼權尙書顏魯字師魯禮部侍郎尢延之袤太常少卿倪正父思著作郎兼權郎官黃元章太常卿張元善體仁太常博士言祖宗以來𨿽居喪制未有不允見使人亦無不受禮物之文前朝諸臣豈不知不當受而所以不免從權者以爲旣己通好不當無事而使之疑也況元日朝會俱罷初無賀儀幣物所以將書亦非慶禮萬一使客必欲如禮而去則徒爲紛紛在禮有反經而從權者正爲是也臣等以爲當受乃詔就殿之東楹設素幄引見使人百官並免裹其禮物毋令入殿付之有司明年仲春上諭東宮曰今年會慶節若取諸州軍進奉則有慶賀之嫌可與免二年宰相王季海曰此項錢幾六十萬緡系屬戶部歲計上曰可用封樁庫錢償戶部十五年正月九日乙巳其年北庭賀使當至季海巳去位右相周子充疑之召禮官尢延之至都堂議延之請退而討論子充以奏上曰敵國事亦不可專靠禮官運籌帷幄卿等是也去歲生辰使到朕方在哀疚之中不欲使人朝見卿等無人主張朕堅執不與引見北使退聽子充媿謝而巳七月九日癸卯旣而延之與奉常羅春伯合奏依正旦例於垂拱殿東楹設淡黃幄引見仍用紹興三十年故事移宴於館不用樂從之九月十四日丁未節前一日自內降旨文武百僚及使人並免賀止就東上閣門拜表起居十六年會慶節上已移禦重華宮百官詣宮拜表凡進香故事皆不講後二日皇帝乃過宮焉

南北內今南北內本杭州治也紹興初創爲之休兵後始作崇政垂拱二殿久之又作天章等六閣龍圖以下諸閣承平時並建於大內之西今此但爲一閣耳而寢殿仍舊謂之福寧殿淳熙初壽皇始作射殿謂之選徳八年秋又攺後殿擁捨爲別殿取舊名謂之延和經歷兩朝如是而已至若苑中亭殿則皆太上爲之壽皇亦稍增焉其名稱可見者僅有復古殿損齋觀堂芙蓉閣翠寒堂淸華閣羅木堂隱岫澄碧倚桂隱秀碧琳堂之類蓋得先王卑宮室之意矣徳壽宮乃秦丞相舊第也在大內之北气象華勝宮內鑿大池引西湖水注之其上疊石爲山象飛來峯有樓曰聚遠凡禁禦周回分四地分東則香遠梅堂淸深竹堂月臺梅坡松菊三徑菊芙蓉竹淸妍酴酉縻淸新木犀芙蓉岡南則載忻大堂乃禦宴處忻欣古柏湖石射廳臨賦荷花山子燦錦金林檎至樂池上半丈紅郁李淸曠木犀瀉碧養金魚處西則冷泉古梅文杏館靜樂牡丹浣溪大樓子海棠北則絳華羅木亭旱船俯翠茅亭春桃盤松松在西湖上得之以歸

垂拱崇政殿臨安府治舊錢王宮也規制宏大金人焚蕩之餘無復存者紹興南巡因以爲行宮其制甚朴休兵後始作垂拱崇政二殿其修廣僅如大郡之設廳淳熙再修亦循其舊每殿爲屋五閒十二架修五丈廣八丈四尺殿南檐屋三閒修一丈五尺廣亦如之兩架殿各二閒東西廊各二十閒南廊九閒其中爲殿門三閒六架修三丈廣四丈六尺殿後擁捨七閒壽皇因以爲延和殿至今因之蓋聖人卑宮室而盡力乎溝洫之意

東宮樓觀東宮舊無有孝宗及信王未出閣但聽讀於資善堂紹興三十二年孝宗爲皇太子始居東宮在麗正門內其地甚隘莊文太子立復居之莊文薨其子出外第光宗立爲太子孝宗謂輔臣曰今次東宮卻不須創建朕宮中空閒不用宮殿甚多可掇移修立由是工役甚省淳熙二年夏始創射堂一爲遊藝之所囿中又有榮觀玉淵淸賞等堂鳳山樓皆燕息之地也紹興末欲以爲泰安宮旣而不果云

建炎巡幸六宮數建炎庚戌秋髙宗自金陵將幸浙西避兵先請隆佑皇太后奉祖宗神主神禦往南昌六宮百司皆從時庶事艸創六宮洎先朝舊人通不滿四百皇太后殿五十二人哲宗朝人潘賢位三十五人元懿太子母周夫人位二十一人未詳慕容美人位十五人哲宗朝人張修容位十六人英宗朝人淑國王夫人位十九人康國蕭夫人位十七人和國王夫人位十六人嘉國朱夫人位十四人成國吳夫人位十五人潤國張夫人位十九人惠國孫夫人位十四人張直筆位十八人孫典宇位十五人劉直筆位二十人尙服朱夫人位二十三人以上並禁中有職掌者張才人位二十三人卽張賢位總三百八十三人兵薄南昌﹪尉皆潰太后倉卒南去後與前皆村夫荷轎而馳六宮死亡散失者甚眾

建炎以來朝野雜記卷四乙集

宋李心傳撰

典禮

紹興至慶元臣僚論太祖東向之位四祖廟附

國初仿前代之制立親廟四及仁宗祔廟太廟始備七世八室祖宗共爲一世故也治平末英宗祔廟乃祧僖祖熙寧初王介甫用章子平議復僖祖爲太廟始祖而祧順祖司馬公韓持國諸近臣皆言太祖創業當爲廟之始祖介甫爲上言本朝自僖祖以上世次不可得而知則僖祖之有廟與稷契宜無以異持國欲奉祧主於西夾室介甫笑之伊川先生時方布衣爲人言亦以介甫之言爲是及神宗祔廟又祧翼祖元符末哲宗祔廟輔臣李邦直議兄弟曰及哲宗不自爲世故無所祧崇寧初蔡京入相復以哲宗爲世當祧宣祖而宣祖乃祖宗之所自出京意難之因議依唐制立九廟還翼祖於是凡九世十室紹興初董令棻爲太常少卿建議太廟世數已備而藝祖猶居第四室乞尊典禮正廟制遇祫享則太祖居東向之位有旨侍從臺諫與禮官同議旣而學官王晉又請依唐興聖故事藏祧主於天興殿趙忠主之六年正月議於尙書省侍從孫近李光折彥質劉大中廖剛晏惇復王俟劉寧止胡交修梁汝嘉張致遠朱震任申先禮官何楊晨莊必彊李直皆以爲是未幾將作監丞趙渙面對又乞酌量漢太公立廟故事別建一廟安奉四祖禘祫烝嘗並行特祀上大以爲然擢渙監察禦史棻中書舍人閏五月除渙七月除棻而右諫議大夫趙霈公時素與忠異論乃言上皇在遠宗廟之事未當專議事遂止淳熙初渙之兄子粹中爲吏部侍郎又伸前議請爲四祖別建一廟否則藏主於天興殿或藏主於夾室遇祫享則設幄於夾室之前乃命禮官討論久之未上元年六月丙辰降旨其後尢延之丘宗卿等又繼言之先是欽宗祔廟已祧翼祖及髙宗升祔遂爲九世十二室紹熙末孝宗升祔趙子直當國用前議欲並祧僖宣二祖事下侍從臺諫禮官議於是孫從之首上疏請正太祖東向之位議者皆以爲可鄭惠叔尢主之朱文公在講席獨見上論僖祖皇家始祖不當毀其廟上納焉文公議當以僖祖爲始祖如周之後稷太祖如周之文王太宗如周之武王與仁宗之廟皆萬世不祧仁宗爲昭英宗爲穆與眞宗主並藏西夾室神宗爲昭哲宗爲穆徽宗爲昭欽宗爲穆髙宗爲昭孝宗爲穆而髙宗之廟亦萬世不祧若未能然則奉僖祖居第一室太祖居第二室太宗居第三室太祖太宗仍共爲一世自眞宗以下至於孝宗凡九世十二室於是給捨樓大防陳君舉言未見朱某本議如何乞付出議狀子直不報遂祧二祖神主更立四祖殿於廟之西隅歲命禮官薦獻焉文公時已得罪遺子直書曰相公以宗支入輔王室而無故輕納鄙人之妄議毀折祖宗之廟以快其私其不祥已甚欲以望神靈降歆垂休錫羨以永國祚於無窮其可得乎時太廟殿已爲十二室故孝宗旣升祔而東室尙虛文公以爲非所以祝延壽康之意深不然之因自劾不堪言語侍從之選乞追奪待制章再上詔次對之職除授已久與廟議時初不相關又不許及後光宗祔廟遂復爲九世十二室云

太廟點寶事始自休兵後太廟創冊寶殿凡帝後寶冊洎郊廟金玉禮器皆藏焉始特令太常寺官一員季點然第省閱文歷而已乾道五年春因有盜竊禮器者中書門下始奏令每季取索赤歷點檢足備用印封鎖具有無損失申省二月己丑降旨慶元五年夏太常寺奏太廟遺失皇后金寶二命大理寺治之六月庚寅降旨旣而廟之﹪卒赴有司自言坐獄死故事冊寶以中人領其工作及盜去鑿而售之中乃鐵胎也由是事敗自後朝廷益謹其事月以察官禮官中官各一員檢視謂之點寶禮器中瑤爵玉瓚二事絕佳人閒所未見其他圭璧大抵多漿水色冊寶中惟昭慈聖憲皇后謚冊以象牙爲之餘皆玉又有徽宗皇帝謚寶玉色尢溫粹

欽廟配饗議欽宗祔廟久未有功臣配饗一時宰相六七人皆有誤國之罪是以不克舉行也乾道五年冬當祫祭其九月太常少卿林栗黃中言當時臣僚遭值艱難莫救淪胥罕可稱述而以身殉國名節暴著不無其人𨿽生前官品不應配饗之科而事變非常難拘定制乞詔侍從臺諫議奏可黃中所陳指李淸卿若水也汪聖錫時爲吏部尙書居侍從之首獨以爲無可配饗者可罷集議右侍郎曾逮仲躬謂聖錫云昔元佑中神宗未有配饗朝廷依例權塑二侍臣此可用也於是聖錫奏欽宗所圖共政之臣皆未有能勝其任者若應故事姑令備數上非所以尊宗廟下非所以勸有功誠如太常所言當時死事之臣非一今欲令配饗考究本末差次輕重有所取捨尢不可以輕易昔唐文宗武宗皆無配饗功臣本朝太祖英宗旣無禦集亦不建閣崇奉祖宗必審其實必當其理若虛尙文飾不過苟塞人情而已乞不必集議上從之

髙廟配饗議洪景盧初建髙廟配饗之議首采本朝故事謂議者當出於翰苑上亦嘗諭以文武欲各用兩人景盧因卽以呂趙張韓四人爲請乞付侍從官詳議從之十五年三月庚戌也後三日從官議上時韓子文彥質權工部尙書以嫌不與議而兵部尙書宇文子英爲議首遂言四人皆有名績見稱於世宜如明詔配饗廟廷議者葛楚輔葉叔羽劉國瑞忘其字王誠之陳安行李獻之謝昌國吳子居章徳茂林黃中鄭惠叔皆無異議奏上報可其日癸丑也是時識者多謂呂元直不厭人望當以趙張兩公同配又謂張俊晚附秦檜力主和議誣殺嶽飛不宜在預饗之列而詔已下莫敢有言後三日丙辰祕書少監楊廷秀獨上書爭其事謂今者建議之臣曰欺曰專曰私而已且列聖之廟有九而廟之有配饗者八發配饗之議者非一而出於翰苑者止於三今舉其三以見例而不顧其餘之不然非欺乎申之以聖翰之所及惟一己足以定其議非專乎終之以止令侍從數人之附其議而廷臣皆不得議非私乎又論張公有社稷大功者五建復辟之勛一也發儲嗣之議二也誅範瓊以立國基三也用吳玠以保全蜀四也卻劉麟以定江左五也若謂浚嘗相隆興則趙普嘗相太宗韓琦曾公亮嘗相神宗不害於配太祖英宗之廟也願酌李唐之制令博士禮官與臺諫兩省侍從及在朝之人雜議其事而陛下酌其中後二日戊午輔臣進呈次上諭以臣僚言張浚有復辟之功卿等可檢照文冊詢訪事實上因言魏公兩敗事又昧於知人卻是有志上意猶未以廷秀之言爲未可也而王周二相略無開陳但唯唯而已後十八日四月甲寅太常少卿尢袤等亦言按祖宗典故旣祔廟然後議配饗趙普曹彬之配饗太祖乃定議於二十餘年之後惟王曾呂夷之配食於仁宗乃在山陵之前然亦必先降詔乃下兩制定議當用何人而王珪等始以曾夷姓名上之其不敢倉卒如此今乃忽定於靈駕發引一日之前而不按典故不集眾論懼無以壓服諸勛臣子孫之心而消弭眾多之口乞俟祔廟畢別擇日下侍從兩省臺諫禮官及祕書省官集議苟爲不然則王安石蔡確之不合眾心𨿽定於紹聖崇寧而卒攺正於紹興閒今亦宜反復熟審以待論定奏入乃詔令未集議侍從兩省臺諫官及太常寺祕書省依典禮詳議聞奏四月甲申也未集議侍從系吏部侍郎顏師魯兩省系起居郎胡晉臣並奉使未回臺諫系殿中侍禦史冷世光左補闕T叔似右拾遺許及之監察禦史吳傳古黃謙太常系少卿尢袤寺丞黃黼博士張體仁主簿沈鑑祕書省系少監楊萬里丞謝修朗鄧繹著作郎倪思黃唐佐郎莫叔光正字﹪涇凡十八人後六日庚寅有旨定用四人更不須議論以臺諫言配饗之議已有一定之諭見於施行今再令詳議則二三之論又將紛紛而起甲可乙否重惑朝聽故也此冷世光文字翌日辛卯上諭大臣曰呂頤浩等四人配饗正合公論楊萬里乃謂洪邁專私邁𨿽是輕率萬里未免浮薄上又曰靖共爾位好是正直惟其先能靖共而後正直乃可貴耳於是二人皆乞補外後十六日詔景盧以見官正奉大夫知鎭江府廷秀以朝奉大夫知筠州五月壬寅也其後孝宗祔廟議者復推陳魯公而魏公終不得預但以富平淮西符離三敗之故而不考曹彬岐溝之役其喪師蹙國亦不下於富平與符離今以一眚掩其大徳景盧兄弟皆湯思退舊客夙有憾於魏公故以復辟之勛歸之呂元直也昔司馬溫公配食泰陵乃在四朝之後公議必以久而後定也今姑私志其本末如此後有諏者可以覽觀焉

光宗配饗議光宗旣祔廟當議配饗而一朝三相中周益公畱﹪公在其時皆嘗以學黨得罪故論者欲用葛文定公邲及黨禁解嘉定元年五月益公之子朝請大夫新知筠州綸乞以其父配饗廟廷詔兩制禮官詳議明年﹪公之孫祕閣校理元剛復言其祖首侍崇陵講讀後在相位始終六年而益公之相才三閱月葛文定之相亦不踰年當以其祖配時章茂獻權禮部尙書乃乞並用二公配饗後亦不果行焉益公𨿽賢相而被罪於授受之初﹪公𨿽舊臣而去國於危難之際是以論者有所不也然前朝如富公司馬公皆嘗被罪於熙寧紹聖之閒而不害其配饗則亦未可以此而致疑云

日食奏告當伐鼓淳熙丙申歲日食三月朔趙﹪公爲禮部尙書被旨奏告大社周益公以兵部侍郎直學士院祝文有伐鼓用牲之文﹪公引春秋傳言其誤乞令攺正上從之益公因求免不許﹪公奏章之詞頗峻故也予以經考之救日之鼓周禮初不云何日而夏書明以季秋月朔爲言則春秋傳所云非矣今有司之制實不伐鼓實不用牲﹪公乞攺從祝詞可也而反以春秋傳爲據則非也明年九月朔日食李文以春官貳卿奉旨祭告大社始奏復伐鼓如政和新儀云

元丰至嘉定宣聖配饗議自唐以來學校以周公爲先聖孔子爲先師後以孔子爲先聖顏子爲先師至元丰閒乃封孟子爲鄒國公與顏子並配而荀揚韓子列於從祀足以補前世之未及矣蔡京得政乃封王介甫爲舒王與顏孟並而王雱在楊韓之次其後陳瑩中諸公但攺荊公坐像爲僭而不知三代之禮大饗先王功臣皆與饗焉則屍像必不立受今不論其學術之乖戾而第以坐視人主之拜爲逆理此學術不醇之過也靖康閒楊文靖公爲諫議大夫首論荊公不當配饗降於從祀紹興六年冬張魏公獨相始用陳公輔言禁臨川學明年春胡文定公以祠官上疏乞追爵二程邵張四賢列於從祀不報乾道五年春魏元履以布衣爲太學錄復請去荊公父子而以二程從祀陳正獻公爲相難之淳熙三年冬趙叔達粹中爲吏部侍郎論王安石姦邪乞削去從祀上謂輔臣言安石前後毀譽不同其文章亦何可掩時李仁父爲禮部侍郎上與共議欲升範仲淹歐陽修司馬光蘇軾而黜王雱仁父乞取光軾而並去安石父子上又欲升光軾於堂仁父上章稱贊且言若親酌獻則暫遷其坐於他所疏入上命三省密院議之密院王季海依違其詞趙溫叔言仲淹自以功業名修當時亦有微玷不若止用光軾而三省龔實之李秀叔皆以爲不可事遂不行久之但除臨川伯雩畫像而已四年六月癸丑降旨嘉定二年仲貫甫爲著作佐郎轉對請追爵周二程張列於從祀未克行余謂四先生繼絕學於千載之後正人心明天理自遊夏諸賢有不能及其視馬鄭諸儒之功孰多𨿽以配饗可也然論道統之傳則當升曾子子思於堂上而姑列四先生及朱先生於從祀余亦老矣自念不及與朝廷之議會或有達者舉而行之云

孟子廟配饗從祀自元丰以孟子爲鄒國公配食先聖而鄒國公廟在州之鄒縣政和五年春乃詔�正子克配饗公孫丑以下從祀加封爵焉樂正子克利國侯公孫丑壽光伯萬章博興伯浩生不害東阿伯孟仲子新泰伯陳臻蓬萊伯充虞昌樂伯屋廬連奉符伯徐辟仙源伯陳代沂水伯公都子平陰伯咸北蒙須城伯彭更雷澤伯髙子泗水伯桃應膠水伯盆成括萊陽伯季孫丰城伯子叔子陽伯自渡江以後鄒魯隔絕而孟子無廟其配食從祀學者多不及知故表出之

永阜歹贊陵議各本無據明鈔本補

髙宗四上尊號廷臣議論各有異同壽皇初受禪命近臣集議上皇尊號之禮呂仁甫爲禮部侍郎旣與宰相陳長卿密定光堯壽聖之號矣及省中聚議多謂尊號起於開元罷於元丰今不當復或謂光堯二字近於神堯汪聖錫時爲戶部侍郎謂人曰堯豈可光於是臺諫張眞父給捨金彥行以下十二人各具所見以聞而不書議狀上諭以旣已奏聞不容但已後五日彥行以下遂悉書議狀聖錫尋出知福州周子充時爲監察禦史嘗自爲議狀謂宜以太上徳壽皇帝爲稱然亦不果奏也乾道庚寅冬上以大禮慶成詔禮官兩省臺諫官集尙書省議加太上尊號時右相虞甫已自書憲天體道四字於幅紙議者書名而巳禮官黃仲秉劉文潛欲用憲天性仁劉文孺欲用明天建極鄭仲一欲用崇道備徳皆不用或謂體道字乃上帝尊號甫云無妨已奏知矣太上欲得道字淳熙乙未秋詔以來春行慶壽禮乃議加性仁立徳至誠無爲八字而禮部侍郎趙溫叔謂無爲二字與太上字相連頗涉語忌請攺爲明文煥武后又攺作無爲至誠又攺作成武煥文議論凡再旬乃定用性仁立徳無爲全美八字龔實之參政以下尙不以爲然葉夢錫丞相主之眾莫能奪後兩月夢錫罷實之召學士王季海直院周子充共議遂定爲性仁誠徳經武緯文乙巳再將行慶壽禮季海爲相擬議久之第得紹業興統四字時眉人朱師古時敏爲太常少卿季海與之厚師古將入省其子不謂之曰光武明明廟謨可用也師古以白季海因再推詳於是增明謨盛烈四字焉

朱文公論三年服髙宗之喪孝宗爲三年服及孝宗之喪有司請於易月之外用漆沙淺黃之制循紹興以前之舊制朱文公後入不以爲然奏言今已往之失不及追攺惟有將來啟歹贊發引禮當復用初喪之服則其變除之節尙有可議望明詔禮官稽考禮律豫行指定其官吏軍民方喪之服亦宜稍爲之制勿使肆爲華靡其後詔中外百官皆以涼衫視事用此也方文公上議時門人有疑之者文公未有以折之後讀禮記正義喪服小記爲祖後者條見所引鄭志有諸侯父有廢疾不任國政不任喪事之問而鄭答以天子諸侯之服皆斬之文乃知經文有所未備而待於傳注者如此因自識於本議之後云

北使宴見齋禁不用樂故事北使來朝例錫花宴如在大祀齋禁之中則不用樂辭見亦然行之久矣乾道三年北使來賀會慶節上壽在親郊散齋之內陳正獻公時以副樞密兼參政預請令館伴以禮諭之而議者慮其生事多請權用樂者李文爲禮部郎官建言漢唐祀天地散齋四日致齋三日我藝祖初郊亦然自崇寧大觀閒法周禮分祭天地故前十日受誓戒今旣合祭宜復漢唐及本朝舊制庶幾兩得上頗難之陳公又奏必不得已則上壽之日設樂而宣旨罷之及宴使客然後復用庶幾事天之誠得以自盡而所以禮使人者亦不爲薄自當悅服矣上可其奏且曰宴殿𨿽進禦酒亦毋用樂惟於使人乃用之耳諸公顧以爲紫宸上壽乃使客之禮固執前議陳公又不可獨奏言曰適奉詔旨有以見聖學髙明過古帝王遠甚敢不奉詔然竊謂更當先令館伴以初議諭使人再三不從乃從今詔則於禮爲盡而彼亦無詞不可遽鄙之而遂自爲失禮以徇之也蔣子禮猶守前說陳公爭愈力上顧陳公曰可卽諭合門行之陳公退復爲奏曰彼初未嘗必欲用樂我乃望風希意而自欲用之彼必笑我以敵國之臣而虧事天之禮他時輕侮何所不至此又不可不畱聖慮上嘉納之旣而卒詔垂拱殿上壽止樂正殿爲北使權用六年生辰使當辭復在親郊散齋之內趙溫叔丞相時以起居舍人爲館伴使面奏決不可用樂上然之十月癸酉北使辭先一日上遣中使諭溫叔云來日已決意不用樂萬一使人不順不知如何結末請舍人更加思慮來日五更奏來溫叔復奏殿階之上行酒使人決不能省會萬一省會必不敢不順萬一不順臣忝備員館伴當直前奏稟乞宣諭使人陛下寅畏上天今旣散齋決不用樂若使人必欲設樂乞移此茶酒就驛中祇領所謂結末不過如此上納用焉或謂前郊值虜使之來極恭順上喜思以異禮待之故葉魏二相皆主用樂之議鄭景望劉文潛時爲館職嘗移書政府論之而不聽也至是用趙公之議始去樂論者韙之

乾道淳熙五大閱孝宗畱意武事隆興甲申仲夏三衙出戍大軍歸司上欲幸候潮門外大教場勞之旣卜吉日辛丑矣會雨作而止乾道丙戌仲冬之甲子遂閱武於白石距城二十里前三日下令至日平旦自祥曦殿戎服乘馬太子親王執政以下並從至大教場進膳畢上獨與太子親王管軍知合禦帶環﹪官俱往白石上升將臺三司以次教閱陣隊馬射野戰次射獐鹿等於臺下上親臨觀大悅賜殿帥王琪以下金銀有差三司主帥至統領官各十兩金一射生將佐使臣等七兩五兩銀有差上還幄殿管軍進禦酒上亦賜太子親王知閣管軍酒憩息大教場進晚膳畢還內是日賜諸將金帶鞍馬以及士卒賞賜有差戊子孟冬之甲辰上又幸茅灘按閱諸軍先十餘日令殿前司相視浙江龍王堂北江岸以東平衍之地築將臺焉先一日諸軍人馬全裝執色於教場東列幕宿營又命忠毅軍統制蕭鷓巴將二百騎射獐鹿於赭山以俟進獻至日諸軍先赴茅灘下方營殿前司摘諸軍馬步親隨一千人至戎器環立將臺之後質明三衙管軍至將佐各介冑乘馬導駕上戎服乘馬宰執近臣戎服以從護﹪聖駕馬軍八百騎執槍旗弓矢軍器分前後奏隨軍番鼓笛大樂至大教場上與慶王恭王皆易金裝甲乘馬宰執使相正任管軍知合禦帶環﹪官戎服以從侍從官免從駕上升臺少憩出幄殿坐殿帥王逵舉黃旗諸軍呼拜者三中軍鳴角馬步軍簇隊連三鼓馬軍上馬步軍舉旗槍四鼓舉白旗中軍鼓應變爲方陣作備敵之形別髙一鼓步軍四向作禦敵之勢且戰且前馬軍出陣作戰之勢別髙一鼓各歸地分五鼓舉黃旗變圓陣爲自環內固之形二鼓舉赤旗變銳陣諸軍魚貫斜行前列後張爲衝敵之形二陣進止皆如方陣舉靑旗變直陣收鼓訖一金止重鼓三馬軍下馬步軍植旗槍上大悅犒賞倍之鳴角聲簇隊放教諸軍呈大刀車煙槍射生官以所獲獐鹿獻上更常服宰執對禦酒五行降臺乘馬至車子院門下馬登樓召親王使相至環﹪官各賜酒立飲不坐二王進上酒環﹪官及一應從駕官至大教場並戎服乘馬扈駕還內庚寅季冬之戊申上復幸白石始議三司諸軍隨從者萬二千四百人分二百四十八小隊殿前司之旗以黃馬司以緋步司以白旣而恐道隘止以馬軍五百騎列於省北步軍千人伺於大教場餘千九百騎駐於中道以俟扈﹪上入禦幄命軍士皆卓歇散飯旣閱武乃召宰執親王使相太尉管軍升幄殿酒三行畢復召親王使相太尉管軍知合禦帶環﹪官於禦座東席地散酒次登車子院樓宰執亦預此其所以異也淳熙丁酉季冬之乙亥復大閱殿步二司之軍於茅灘殿帥王友直舉黃旗諸軍呼拜奏發嚴舉白旗變方陣舉黃旗變圓陣舉皁旗變曲陣舉靑旗變直陣舉緋旗變銳陣五陣皆畢始令軍士下營散飯宣皇太子執政使相管軍對禦宴飲侍從修注官於禦臺下幕次賜酒食還入候潮門上皇於都亭驛設簾幄以觀邀上入幄中傳令宣喚管軍於簾前賜果酒飲各一卮謝畢導駕還內乙巳仲冬之甲辰上復講故事大閱於龍山之教場管軍舉靑旗變三直陣鼓音作分六行舉白旗聚爲四陣舉緋旗爲二陣皁旗爲一陣繼又散爲六行髙一鼓變品字作三陣自戊子以後凡犒士之費皆出於左藏南庫戶部不與最後南庫已歸戶部宰相王季海猶以故例請上曰處分已定矣何必別項支用止令內藏庫支用可也朕之樁積此錢者初無他用是歲軍士犒賜凡用見鏹三十六萬緡都城會子錢爲之增貴焉

大樂局樂色名件太常寺大樂局祀天神祭地祇享宗廟應用大樂名件凡三十四種歌色一也笛色二也塤色三也箎色四也笙色五也簫色六也編鐘七也編磬八也鎛鐘九也特磬十也琴色十一也瑟色十二也柷敔十三也搏拊十四也晉鼓十五也建鼓十六也鞞應鼓十七也雷鼓祀天神用十八也雷鼓同上十九也靈鼓祭地祇用二十也靈鼓同上二十一也露鼓享宗廟用二十二也露鼓同上二十三也雅鼓二十四也相鼓二十五也單鼓二十六也旌纛二十七也金鉦二十八也金錞二十九也單鐸三十也雙鐸三十一也鐃鐸三十二也奏座三十三也麾幡三十四也此外又有景鐘者天子親祀上帝則用之非祠官所當用

乾道不置教坊孝宗性恭儉卽位之初以欽宗梓宮未還不肯用樂及乾道元年會慶節北使初來當大宴始下臨安府募市人爲之不置教坊止令修內司先兩旬教習舊例用樂人三百人百戲軍百人百禽鳴二人小兒隊七十一人女童隊百三十七人築球軍三十二人起立球門行人三十二人旗鼓四十人以上並臨安府差相撲等子二十一人禦前忠佐司差上命罷小兒及女童隊余用之九月二十七日旨也

建炎以來朝野雜記卷五乙集

宋李心傳撰

制作

寶璽國朝南渡之後禦府所藏玉寶凡十有一金寶三玉寶一曰鎭國神寶承天福延萬億永無極二曰受命寶受命於天旣壽永昌此二寶封禪則用之三曰天子之寶答外夷書用之四曰天子信寶舉大兵用之五曰天子行寶封冊用之六曰皇帝之寶答鄰國書用之七曰皇帝信寶賜鄰國書及物用之八曰皇帝行寶降禦札用之此所謂八寶也皆髙宗作九曰大宋受命之寶太祖作十曰定命寶範圍天地幽贊神明保合太和萬壽無疆徽宗作十一曰大宋受命中興之寶髙宗作金寶一曰皇帝欽崇國祀之寶印香合詞表二曰天下合同之寶印中書門下省文字三曰詔書之寶印詔書自秦以前上下通稱璽春秋傳季武子取卞璽書追而與之戰國策欲璽者段幹子是也秦有天下始制天子皇帝六璽自是惟諸侯王得稱之唐武后長壽二年攺璽爲寶以璽音近死故易之天寶十載又合受命傳國爲八寶八寶之稱自此始矣唐末喪亂八寶或亡或失周廣順中始造二寶曰皇帝承天受命之寶皇帝神寶太祖革命傳其二寶至太宗別制承天受命之寶寶廣四寸九分厚一寸二分塡以金盤龍紐髙七寸廣二寸四分自是遂爲定制鎭國神寶者仁宗皇佑五年七月所作也篆如其名宰相龐籍書受命寶者哲宗元符元年五月所受也其文相傳以爲秦璽是李斯之魚虫篆也其圍四寸﹪宏曰秦以前金玉銀爲方寸璽秦以來天子獨用玉按玉璽圖以此璽爲趙氏之璧所刻璧本卞和所獻之璞藺相如詭奪者余嘗以禮制考之璧五寸而有好則不得復刻爲璽此說謬矣至漢謂之傳國璽自是迄於獻帝所寶用者秦璽也子嬰所封元後所投王憲所得赤眉所上皆是物也董卓之亂失之吳書謂孫堅得之洛陽甄官井中後爲袁術所奪徐璆得而上之殆不然也若然魏氏何不寶用而又自刻璽乎厥後歷世皆用其名永嘉之亂沒於劉石永和之世復歸江左者晉璽也魏氏有國刻傳國璽如秦之文但秦璽讀自右魏璽讀自左耳晉有天下自刻其璽其文曰受命於天皇帝壽昌本書輿服志乃以爲漢所傳秦璽實誤矣此璽更劉聰石勒逮石氏死其臣蔣干求援於謝尙乃以璽送江南王彪之辧之亦不云秦璽也太元之末得自西燕更涉六朝至於隋代者慕容燕璽也晉孝武太元十九年西燕主永求救於郗恢並獻玉璽一紐方闊六寸髙四寸六分又如秦璽自是歷宋齊梁皆寶之侯景旣死北齊辛術得之廣陵獻之髙氏後歷周隋誤指爲秦璽後平江南知其非是乃更謂之神璽焉劉裕北伐得之關中歷晉曁陳復爲隋有者姚秦之璽也晉義熙十三年劉裕入關得傳國璽而上之大四寸文與秦璽同然隱起而不深刻隋滅陳得此指爲眞璽遂以宇文周所傳神璽爲非是識者謂古璽深刻以印泥後人隱起以印紙則此隱起者非秦璽也姚氏取其文作之耳開運之亂沒於耶律女眞獲之以爲大寶者石晉璽也唐太宗貞觀十六年刻受命璽文曰皇帝景命有徳者昌後歸朱全忠及從珂自焚璽亦隨失徳光入汴重貴以璽上之云先帝所刻指石敬瑭也在當時皆誤以爲秦璽而秦璽之亡則已久矣紹聖三年冬咸陽民段義者斲地得璽以獻學士承旨蔡京言於朝曰此秦寶也遂以五月朔大朝會受之受寶之禮昉乎此矣徽宗崇寧五年有獻玉印者只有方寸其文曰承天福延萬億永無極大觀元年旣得美玉良工遂黜皇佑鎭國元符受命二寶不用命工更刻而以九字爲神寶之文合天子皇帝六寶爲八寶以二年正月元日受之政和七年復得美玉大將九寸乃作定命寶命蔡京鐫十六字爲文謂之九寶以八年正月元日受之又有皇帝恭膺天命之寶至道三年眞宗嗣位時所制也後從葬定陵幹興元年仁宗卽位更制之參知政事王曾書天聖元年爲火所燔又制焉參知政事陳堯佐書後從葬昭陵學士範鎭禮官王珪言宜爲天子傳器不當攺作而弗聽也嘉佑八年六月英宗又制焉參知政事歐陽修書神宗哲宗皆循此制哲宗寶門下侍郎章惇書靖康之難金人取玉寶十四八寶之外余寶凡六而皇帝恭膺天命之寶居其二焉其一則徽宗元符三年所制也其一則欽宗靖康元年所制也髙宗渡江庶事艸創逮紹興十六年再郊始備八寶不復作矣大宋受命之寶者建隆開基所創也史冊不載圍城中副畱守邵博取而藏之張邦昌遣使奉送大元帥於山東因以爲獻定命寶者宣和內禪藏龍徳宮金人不知之故弗取受命中興寶者髙宗紹興元年所作也玉甚美視定命寶猶大半分金寶三皆建炎二年秋所作也

總論應天至統天十四歷黃帝至周世宗三十六歷沿革附

自皇帝考定星歷建立五行起消息正閏餘堯歷象日月星辰舜在璇璣玉衡以齊七政至於夏商周之世咸正歷紀迄三代之末歷凡七變漢興襲秦正朔以張蒼言用顓帝歷於六歷疏闊中最爲微近而晦朔弦朢滿虧多非是孝武元封閒乃命唐都洛下閎之徒造八十一分歷名曰太初其法以律起晦朔弦朢皆密至孝成時劉歆究其微眇作三統歷以十九歲爲一章二十七章爲一會三會爲一統三統爲一元逮後漢時歷復疏闊乃命日官造四分曆以九道法候弦朢始無差忒至孝靈時劉洪考古今歷法乃悟四分於天疏闊皆斗分太多之故遂又作乾象歷方之前法轉爲精密漢四百年閒歷凡四變自魏晉迄隋又十五變唐髙祖革命始命傅仁均爲戊寅元歷太宗又命李淳風爲麟徳甲子歷元宗以推日食不效又命一行爲開元大衍歷肅宗攺至徳歷代宗攺寶應五紀歷徳宗攺建中正元歷憲宗攺元和觀象歷穆宗攺長慶宣明歷昭宗攺景徳崇元歷唐三百年曆凡八變自漢以降𨿽沿革不同然其法大抵皆布算積分上求諸千萬歲之前必得甲子朔旦半夜冬至而日月五星皆會於子謂之上元以爲歷始識者爲太初歷法號爲最密用考今之气朔則已差數日矣其閒有所長者如劉洪首著日行遲月行疾陰陽交錯於黃道表裏晉虞喜始悟日行一歲之中有不周天之數自歲差積久漸退失度姜岌步月食之衝知日行之度遂正躔次紀宋何承天考正日晷知南至之端又用彊弱率以配日立法以求朔策之餘分乃合易之要北齊張子正以圜儀揆天測知五星有入气盈縮之差傅仁均以合朔定月之大小不過連三則日月之食常在朔朢李淳風謂前歷日分度數參差不齊立演撰法使一術以齊之一行立九服晷漏之術隨所在而求合焉徐升創气刻二差定日之分稍驗各成一家法後代述之者互有損益漸加精密自五代之調元次及欽天而歷法始獘調元作於馬重績施於晉代其法則不復推古上元冬至七曜之會而起唐天寶十四載乙未爲上元用正月雨水爲气首仿曹士蒍小歷之舊失之矣欽天作於王朴施於周世宗時而朴昧乎前人易之要求之不合遂於朔分之下橫立小分而謂之秒說者謂前代諸歷朔余未有秒者若朔余可以用秒則可隨意而加減何待求日法以齊朔分也是時民閒又有所謂萬分歷者明歷之士往往鄙之太祖皇帝建隆二年始命王處訥造應天歷處訥乃用一萬二分爲日法用萬分增二得彊率二百有一得弱率九百二十六以六乘彊率以九乘弱率並二者得五千三百七爲朔策之餘分則彊弱適中合易之要自然無秒太宗皇帝太平興國初以應天歷置閏有差歷官吳昭素造歷賜名乾元朔余太彊施用未久朔朢復差眞宗皇帝命史序造歷賜名儀天仁宗皇帝天聖二年命宋行古造歷賜名崇天及推嘉佑八年十月朢月食歷乃後天二刻遂命周琮更造新曆琮測景驗气始知前歷气常後天半日攺而正之英宗皇帝朝歷成賜名朝天琮於朔朢余分特晚數刻欲合嘉佑八年十月朢日食及推熙寧元年正旦日食歷乃後天數刻復與崇天合遂再用崇天頒朔神宗皇帝命﹪朴造歷賜名奉元沈括存中時提舉司天監以爲朴能正崇天之失而不知周琮正之在前矣哲宗皇帝元佑五年十一月癸未冬至驗景長之日乃在壬午遂攺造新曆賜名觀天徽宗皇帝朝有司以觀天推崇寧二年十一月朔爲丙子頒歷之後始悟其朔當進而失進遂造占天歷攺十一月朔丁丑而再頒歷焉旣而歷官言占天成於私家不經考驗不可施用乃命姚舜輔等復造新曆視崇天減六十七刻半始與天道相合歷成賜名紀元自大觀元年頒用以紀元推紹興五年正旦日食九分半虧在辰正時常州布衣陳得一獨建言定食八分半虧在巳初是日果如得一所定髙宗皇帝乃命得一造歷祕書少監朱震子發監視歷成賜名統元自紹興六年頒用凡十五年而後有司守之不專暗用紀元之法推步而用統元之名頒歷乾道二年夏日官以紀元推丁亥十一月朔爲甲子欲爲刊刻閒有武節郎裴伯壽者詣禮部及都省具陳統元歷法推是朔當進作乙丑於是依統元歷法攺而正之會進士劉孝榮言見行歷交食先天六刻火星差天二度乞造新曆孝榮自謂已有歷不半年而可終進伯壽獨以爲凡造歷必先立表測景驗气然後作歷庶可精密不在於速成而判太史局吳澤不達造歷立表之法妄言銅表難成木表易壞欲黨附孝榮僥幸歷成以覬一時之爵賞固執以難成而阻抑之也其年九月乙卯遂命禮部侍郎周執羔表卿提領攺造新曆表卿亦謂立表驗气之說經涉歲月由是不行孝榮乃仿萬分歷分作三萬分以爲日法命之曰禦覽七曜細行歷上之且預定丁亥歲四月朔日食一分如不驗甘俟朝典太史局亦謂當食二分伯壽皆以爲不然旣而定之其日晴明而日不食孝榮又定是歲八月朢月食六分半俟之止及五分又定戊子歲二月朢月食九分以上出地其光復滿系大內二更五點而伯壽以爲是月之食當旣生光在戌初二刻復滿在戌正三刻系大內二更二點後伯壽所言皆驗孝榮始論見行歷交食先天六刻及考驗孝榮所定月食光滿乃後天四刻單行可爲侍禦史因請取二歷所定日月五星躔度其說異同者俟其可驗之時以渾象測之察何歷爲近而取其屢中者以定新曆十一月壬辰詔國子司業權禮部侍郎程大昌泰之監察禦史張惇實往太史局監視考驗而紀元及孝榮二歷各有差者行可又乞自同泰之考驗四年三月庚申許之旣而二人言以統元紀元及新曆對測星度四事新曆全密者三稍密者一舊曆皆疏李仁父時爲禮部郎官繼復與行可往測驗七事而新曆稍密者五疏者二其四月癸丑先令太史局將舊曆參照行使五月庚辰遂詔施用新曆仍以乾道爲名時孝榮已爲保章正同知算造矣而仁父復論歷久必差自當攺作但近被旨監視適逢新曆太陰熒惑兩事之差恐將來成書差者必多乞益募能者熟復討論補治新曆六月己丑詔諸路搜訪精通歷法之人具名申省未幾有福州阮興祖者言新曆七卷篇篇差謬唐志開元十二年測景於天下其安南測夏至午中晷在表南三寸三分劉孝榮新曆算在表北七寸鐵勒測冬至午中晷長一丈九尺二寸六分劉孝榮新曆算晷長一丈四尺九寸九分其差謬類如此同判太史局荊大聲不以白部擅補興祖爲局生新曆之成也大聲與孝榮共爲之至是乃言其法多差遂命大聲別演一法與孝榮比較五年春正月比較二法各有疏謬歷算官堯臣等乃自又演一法上之四月已丑遂命孝榮大聲伯壽各具五月以後至歲終月星躔度申禦史臺令見測驗官占考六年九月戊戌有成都府進士賈俊者上歷法九議詔給五人衙官券館於臨安府學九年五月甲寅日官言來年十二月紀元乾道歷系小盡則正月朔在癸未崇天統元歷系大盡則正月朔在甲申是謂疑朔詔歷官詳看指定而荊大聲者謂乾道歷定今年五月日食在午初一刻今測驗得在午時五刻半以此推之則乙未年正月之朔已過甲申日四百五十分合作大盡從之淳熙三年三月己巳判局李繼宗等又撰新曆七卷進呈上謂輔臣曰自古以來歷未有不差者況今世此法不專士大夫無習之者求之艸澤又難得其人新曆比舊所謂彼善於此不須別命名可以淳熙爲名五年曆官推九月庚寅晦旣頒歷矣而北使來賀生辰者乃以爲己丑晦實小盡也於是會慶節差一日樞密院檢詳文字丘宗卿接伴調護久之使臣乃肯用正月節日上壽荊大聲妄攺甲午年十二月爲大盡故後天一日也十二年九月辛卯成忠郎楊忠輔言淳熙歷因陋就苟且附會天道不合自戊戌以來朔差者八年矣今歲九月朢月食當在晝而淳熙歷法當在夜以此辧之是非可決兼用臨安地形準之月起虧時日光已盛必不見食而日光言所推在卯初三刻系大內攢點九刻後乃命禮部侍郎顏師魯魯子視驗會云色遮蔽而止十三年三月丁酉右諫議大夫蔣繼周世修奏民閒有知星歷者乞特加試用仍選差領提官以重其事如祖宗之制上曰朝士知星歷者必少不必差官專領乃詔諸路有通曉天文歷算之人令所在州縣報明以聞八月丁丑布衣皇甫繼明等言今歲九月朢以淳熙歷推之當在九月十七日實歷獘也太史乃注朢於十六日之下徇私遷就以掩其過乞以今年八月朢日太陰虧食及晦日月見東方二事定驗疏密詔魯子世修同視旣而歷官劉孝榮所定月食差一點繼明等差二點楊忠輔差三點乃罷遣之十四年四月癸酉國學生會稽石萬又請考正歷法之差且言去歲測驗太陰虧食之時大內更點乍疾乍徐隨景走算以肆欺獘因上所著五星再聚歷乞與日官比較詔後省看詳聞奏繼明等言淳熙歷立法乖疏必假遷就五星再聚歷乃用一萬三千五百爲日法竊取唐末崇元舊曆而婉其名耳皆未可用乞攺造大歷詔後省同禮部祕書省看詳六月辛未朔給事中王信誠之奏乞令劉孝榮皇甫繼明石萬各造來年一歲之歷詳加測驗取其無差者十二月丙子繼明石萬新曆成與淳熙歷差二朔萬等乞以其年六月二日十月晦日月不應光而見爲驗上曰朔豈可差朔差則所失多矣乃命禮部侍郎尢袤延之祕書丞朱伯嘉之瑞監視十五年六月二十日丁卯尢袤以疾告攺命吏部侍郎章森徳茂同往是夜月光明盛十月二十九日壬戌晦延之往視晨前月見東方十一月七日庚午進呈周丞相言萬等以爲月體尙存一分則不應小盡上曰十一月朔在申時所以二十九日早尙存月體耳十六年十一月壬午承節郎趙渙復言新曆今歲冬至後天一辰詔禮部侍郎李巘獻之著作郎鄧驛千里祕書丞黃艾伯耆校書郎王叔恭父同驗視紹熙元年八月庚戌遂命同判局劉孝榮攺造新曆孝榮乞與吳澤荊大聲同造三年正月甲寅歷成詔以會元爲名四年十二月甲午朔布衣王孝禮言今年冬至日影表當在十九日壬午而會元歷乃在二十日癸未系差一日陳得一劉孝榮所造四歷皆未嘗測影止是揣擬分數所以後天乞將修內司所掌銅表圭面降付太史局測驗從之時𨿽朝廷多事未暇治歷而忠輔渙則已爲日官矣慶元四年九月太史言月食於晝而吳澤言食於夜驗視如吳澤言有旨攺作仍命祕書省正字馮履叔常參定五年五月壬辰朔歷成賜名統天至今用之自建隆迄慶元二百五十年之閒歷十四變上距黃帝之歷凡五十變矣而知歷者謂統天新曆尢復疏謬昔洛下閎太初歷成自言八百年當差一度其後未及八十年固已差一度矣李淳風亦曰一气差三度九日差一刻又曰自太初下至麟徳差四日自太初上及僖公差三日一行亦曰劉洪歷四十五年差一度梁武帝歷百八十六年差一度以前人曆術之精猶不免此況賤工之艸創者乎大抵唐以後律曆之法不傳士大夫無所從受而星翁歷人類多鄙淺是以不足以推明其學也近世蔡元定季通號爲知數而亦未嘗見於用余嘗考易之象曰澤中有火革君子以治歷明時革者變也治而明之則非但因其已成而無所事乎損益也故記其本末如此以待能者考焉

炎興以來敕局廢置律令者自魏李悝漢蕭何以來有之歷代相傳皆以律書爲本至周世宗始謂之刑統國初因之其刪修但屬大理寺逮天聖編敕始有詳定編敕所別命官領之熙寧以後詔修一司敕令則又以編修諸司敕式所爲名元佑攺熙丰之法則又以重修敕令所爲名自後迄政和不攺政和元年冬始頒海行敕令十二月十七日靖康元年又更修焉其後議者乃乞用元丰嘉佑之閒以俟新書之成九月十三日丙子其冬又詔律令依嘉佑斷刑依元丰十月十四日丁未建炎元年夏因滁州推官趙伯總有言復詔政和海行法非禦筆修立者許引用四月二十四日丁亥三年夏復辟赦書修復仁宗故事遵用嘉佑條法四月八日乙卯刑部侍郎商守拙因乞以嘉佑政和二敕相照賞典並從重條約並從寬許之四年夏詔敕令所將嘉佑政和條制對修成書大理卿兼同詳定一司敕令王衣乃乞召人言編敕利害仍以詳定重修敕令所爲名令寺官局官同共對修六月初七日丁丑後三日始命宰臣範宗尹提舉重修敕令參知政事張守同提舉其秋言者乞令省部百司吏人將所省記條攢類成冊聞奏八月辛未朔至紹興元年秋守等始以紹興重修敕令格式及申明看詳等總七百六卷上之八月四日甲戌自是迄於三十年之秋敕局所修之書又一千八百六十三卷紹興三年九月朱勝非等上吏部敕令格式等一百八十四冊六年九月張浚等上祿秩新書等二百四卷八年六月趙鼎等上諸班直諸軍轉員敕格式十三卷又上親從親事官轉員敕令格七卷十月秦檜等上祿秩敕令格三十二卷又上三省令格二卷樞密院令格二卷六曹寺監通用令一卷太常宗正大理寺通用令一卷又治獄令一卷以上目錄申明共十二卷十年十月上在京通用敕令格式六十七卷十二年十二月上六曹通用敕令格式十卷又上寺監通用敕令格式十卷庫務通用敕令格式八卷六曹寺監通用敕令格式十卷六曹寺監庫務通用敕令二卷又申明四卷十三年十月上國子監敕令格式十四卷又上太學敕令格式十四卷武學律學敕令格式各十卷小學敕令格式二卷監學申明等八卷十七年十一月上常平免役敕令格式申明等共五十四卷十九年六月上吏部續降並別編共四百三十五卷二十一年七月上鹽法敕令格式續降等共二百五十五卷又上茶法一百四卷寺監庫務通用敕令二卷二十三年十一月上大宗正司敕令格式申明等八十七卷二十五年九月上紹興寬卹詔令二百卷二十六年十二月萬俟等上貢舉敕令格式十項共四十五卷又上釐正省曹寺監內外諸司等法四卷三十年八月陳康伯上參附吏部敕令格式申明等共七十二卷又上刑名疑難斷例二十一卷通海行法爲二千六百二十卷有奇論者以爲官吏猥多賞費亦濫三十一年遂罷之檢尋月日未獲三十二年夏有旨裒集上皇聖政吏部侍郎徐度乞復置敕令所從之六月二十九日甲午乾道四年冬祕書少監兼權刑部侍郎汪大猷言建炎後續旨凡二萬條前後殊不合請刪修爲書俾吏不得肆詔可之十一月二十八日乙酉乃以重修敕令所爲名六年冬又以詳定一司敕令所爲名十一月十九日乙未置提舉官二以屬宰相同提舉一以屬執政詳定一從官爲之刪定官五視曩時官減三之一史胥徒減三之一自乾道以後新修之書又爲三千一百二十五卷乾道二年六月刑部侍郎方滋上特旨斷例七十卷六年八月虞允文上干道敕令格式等二百四十六卷九年二月梁克家等上三省樞密院敕令格式四項共一百四十卷看詳意義五百卷淳熙二年十二月龔茂良等上吏部七司法三百卷三年三月上吏部條法四十卷四年五月上淳熙新編特旨斷例四百二十件十一月十一日李彥穎上淳熙重修敕令格式等項二百四十六卷六年七月趙雄等上一州一路酬賞法四項共二百二十三卷看詳六百三十八卷七年五月上淳熙條法事類四百二十二卷十一年五月本所上隆興以來寬卹詔令三百卷而一路別法已修者一千二百餘卷不預焉故例刪定官多以選人爲之往往未嘗通練古今明習法律經歷州縣一切受成吏手書成抵牾言者論駁輒復更定閒有至局旬月未嘗筆削一字適遇進書亦得攺官者遂爲宰執周旋親故之地失當時建局命官之意矣淳熙十五年夏林黃中以兵部侍郎兼詳定官四月二十九日乙未未踰月卽爲上言古今之方書有盡而生民之疾證無窮必欲某里某人某方某證爲立準式比其用之則齟齬而不合矣紹興所修一司敕令多歷年所不曾頒降今之所修旣已斷絕亦無頒降之期縱使頒降而不免抵牾重別申明則不若無書之爲愈也望將已修浙江福建湖南北路條法千二百卷免行供進令六部各據所隸條件鈔錄從本所用印以憑照用其京西兩淮未了條法仍令日下刪修結局捐不急之官省無用之費不爲無補上從之罷敕令所限一月結局六月三日戊辰紹熙二年夏工部侍郎潘景珪言法令一書久不刪潤乃復置詳定敕令局差詳定官一員刪修官三員四月十三日庚寅差官五月六日癸丑始立局名然未有所進也慶元二年春復置提舉同提舉仍以編修敕令所爲名二月六日丙辰遂移牒六曹大理寺及三衙江浙近便州郡監司鈔錄乾道五年正月至慶元二年十二月終續降指揮得數萬事參酌淳熙舊法五千八百條刪修爲四百七十卷送刑部詳審訖共納提舉官下三省合屬房分及檢正都司審覆爲書總七百二冊敕令格式及目錄各一百二十二卷隨敕申明十二卷看詳四百三十五冊四年九月丙申進呈自是已修之書次第修進撮要總類之屬殆不一名而編帙浸繁矣

文鑑文鑑者呂伯恭被旨所編也先是臨安書坊有所謂聖宋文海者近歲江鈿所編孝宗得之命本府校正刻板時淳熙四年十一月也其七日壬寅周益公以學士輪當內直召對淸華閣因奏陛下命臨安府開文海有諸上曰然益公曰此編去取差謬殊無倫理今降旨刊刻事體則重恐難傳後莫若委館閣官銓擇本朝文章成一代之書上大以爲然曰卿可理會益公奏乞委館職上曰特差一兩員後二日伯恭以祕書郎轉對上遂令伯恭校正本府開雕其日甲辰也始趙丞相以西府奏事上問伯恭文采及爲人何如趙公力薦之故有是命伯恭言文海元系書坊一時刻行名賢髙文大冊尙多遺落乞一就增損仍斷自中興以前銓次庶幾可以行遠十五日庚戌許之後數日又命知臨安府趙磻老並本府教官二員同伯恭校正二十日乙卯磻老言臣府事繁委若往來祕書同共校正慮有妨礙本職兼策府書籍亦難令教官攜出乞專令祖謙校正從之於是伯恭盡取祕府及士大夫所藏本朝諸家文集旁求傳記他書悉行編類凡六十一門爲百五十卷旣而伯恭再遷著作郎兼禮部郎官五年十二月十四日夜得中風病六年春正月引疾求去十一日庚午有詔予郡伯恭固辭後十三日癸未上對輔臣因令王季海樞使問伯恭所編文海次第伯恭乃以書進二月四日壬辰上又諭輔臣曰祖謙編類文海采摭精詳可與除直祕閣又遣中使李裕文宣諭賜銀帛三百匹兩時方嚴非有功不除職之令舍人陳叔進將繳之先以白丞相趙公公諭毋繳叔進不從七日乙未輔臣奏事上諭曰祖謙平日好名則有之今此編次文海采取精詳具如奏議之精有益於治道於是批旨曰館閣之職文史爲先祖謙所進文海采取精詳有益治道故以寵之可卽命叔進艸制制曰館閣之職文史爲先爾編類文海用意甚深采取精詳有益治道寓直中祕酬寵良多爾當知恩之有自省行之不誣用竭報焉人斯無議時益公爲禮部尙書兼學士其月十八日丙午得旨撰文海序四月三日辛卯進呈乞賜名上問何以爲名益公乞名皇朝文鑑上曰善時序旣成將刻板會有近臣密啟云所載臣僚奏議有詆及祖宗政事者不可示後世乃命直院崔大雅更定增損去畱凡數十篇然迄不果刻也張南軒時在江陵移書晦翁曰伯恭好獘精神於閒文字中徒自損何益如編文海何補於治道何補於後學徒使精力困於翻閱亦可憐耳且承當編此等文字亦非所以承君徳也今孝宗實錄書此事頗詳未知何人當筆其詞云初祖謙得旨校正上意令校差誤而已祖謙乃奏以爲去取未當欲乞一就增損三省取旨許之甫數日上仍命磻老與臨安教官二員同校正則上意猶如初也時祖謙已誦言皆當大去取其實欲自爲一書非復如上命議者不以爲可磻老及教官畏之不敢與共事固辭不肯預而祖謙方自謂得計及書成前輩名人之文搜羅殆盡有通經而不能文詞者亦以表奏其閒以自矜黨同伐異之功薦紳公論皆疾之及推恩除直祕閣中書舍人陳騤繳還比再下騤𨿽奉命然頗詆薄之祖謙不敢辯也故祖謙之書上不復降出云史臣所謂通經不能文詞指伊川也時冑方以道學爲禁故詆伯恭如此而牽聯及於伊川余謂伯恭旣爲詞臣醜詆自當力遜職名今受之非矣黃直卿亦以餘言爲然

建炎以來朝野雜記卷六乙集

宋李心傳撰

朝事一

陳魯公諫避狄缺

臺諫給捨論龍曾事始末紹興三十二年六月左武大夫龍大淵爲樞密院副都承旨武翼郎曾覿帶禦器械兼幹辦皇城司二人上爲建王時內知客也其年十月劉汝一度除右諫議大夫汝一入對首論待小人不可無節因奏潛邸舊寮宣召當有時爲二人言也後數月汝一遂上奏劾大淵輕儇浮淺憑恃恩寵入則侍帷幄之謀出則陪廟堂之議搖唇鼓舌變亂是非凡皇闈宴暱之私宮嬪嬉笑之語宣言於外以自誇嫮至引北人孫昭出入淸禁爲擊球胡舞之戲上累聖徳伏望斥退時隆興元年三月六日丁酉也是日凡兩奏七日戊戌汝一進故事因論京房指謂石顯元帝亦自知之而不能用不能以公議勝私欲耳反復數百言尢爲切至九日庚子詔大淵除知合門事覿權知合門事並塡見闕下供職汝一第一札子中有云毋使執目禦干預樞筦故解大淵副都承旨也汝一言臣欲抑之而陛下揚之臣欲退之而陛下進之臣欲使之畏戢而陛下示之以無所忌憚是臣所言皆爲欺罔何施顏面尙爲諫官乞賜貶黜奏入不報張眞父震時爲中書舍人繳其命至再十一日壬寅眞父除敷文閣待制知紹興府眞父力辭且言若苟惜爵祿以爲榮而喪其名節之實在於公議誠所不容望攺除一在外宮觀不許胡周伯沂時爲殿中侍禦史亦論二人市權招士望屏遠之以防其微奏入不出十三日甲辰給捨金彥行安節周子充必大再封還錄黃彥行時爲給事中子充時爲起居郎兼權中書舍人大略言二人功過能否臣等初不詳知但見縉紳士民指目者多今論其職事或捨劇而就閒論班次則皆遷矣陛下卽位以來凡臺諫所彈奏𨿽兩府如葉義問大將如成閔欲罷則罷欲貶則貶一付公議獨於二人乃爲之遷就諱避殆非捨已從人之義也況二人者攀附惟舊過此以往事君之日甚長儻其謹畏有加何患身不富貴十四日乙巳上命二相陳魯公史魏公召給捨至都堂宣示禦札大略謂安節等爲人扇動議論起又謂在太上時小事不敢如此於是彥行子充皆退而待罪是日眞父再奏引司馬公以言不行不拜樞密副使故事辭職就祠又不許十五日丙午詔金安節周必大所請不允無罪可待而丞相又遣宰掾以上意諭子充若將調停者子充貽書言爲今之計莫若使二人者出奉外祠以息公論然後必大自以私意爲請求一宮觀仰以釋聖上朋黨之疑下以息二人報復之怨此上策也若不決去此輩必謂士大夫可以威脇而人主信之愈堅任之愈篤禍發蕭墻毒流中外矣惟相公念大臣以道事君不可則止之義而審處焉十六日丁未降出二人繳章有旨給捨未知功過臺諫止是防微罷劇就閒已允公議尙玆回繳可特依奏內龍大淵已辭樞密副都承旨職事目今在假候假滿日別與差遣曾覿仍舊帶禦器械十八日丁未張忠定自新除參知政事罷爲資政殿大學士提舉萬壽觀兼侍讀以病自請也晁子西云張子公入對欲與曾龍決去就上問所從聞子公云聞之陸遊上雲遊反覆小人巳得罪行遣矣子公謝云臣聽言不實有罪而忠定家傳無此疑作傳時覿尙爲使相其家未敢書也是日彥行子充再上奏乞竄責以明邦憲不允子充入謝上曰朕察卿舉職但朕欲破朋黨明紀綱耳二十一日庚戌汝一攺權工部侍郎以所言過實也附傳云爾眞父又力辭職名且遺史丞相書雲臺諫有言而不行給捨受責而請罪震乃安受美職竊取要藩況越之爲郡近在肘腋他時爲所陰中重累聖知曷若保全使得善去二十五日甲寅上批張震除職已有成命累上辭免特從所請可與外祠從其本意汝一亦辭新命二十六日乙卯除知建寧府是日詔大淵覿依舊知合門事二相召子充諭上意且云後省想亦無他子充曰前巳反汗今復申命豈敢但已格除目不下右相以聞越三日不獲命二十八日戊午子充乃以母葬信州久欲遷奉乞宮觀差遣詔依所乞主管臺州崇道觀而二人之命亦寢俄王文忠除侍禦史周伯乃求去五月十八日丙午罷爲直顯謨閣奉祠八月五日癸亥彥行除兵部侍郎解給事中二十五日癸未大淵自左武大夫宜州觀察使幹辦皇城司除知合門事覿自武義大夫文州刺史帶禦器械幹辦皇城司除權知合門事依舊兼幹辦皇城司書行者中書錢舍人周材權給事中工部陳侍郎之淵也二年三月十四日已亥內批劉度罷建寧府給捨黃通老中馬徳駿騏言度與郡且一歲矣今被旨放罷人莫測其故必謂其以諫得罪又謂陛下不忘人之過如此望賜審處上批劉度黨附敢爲欺罔尙除大藩未爲允當可依已降放罷指揮二十三日戊申詔通老徳駿同班進對上問卿等已書行罷度文書否通老曰蒙陛下批已書行矣上曰甚善前日卿等未知故未書行然卿等在後省切不可觀望臺諫二人皆言臣等各有本職不敢觀望通老奏度罷命𨿽已書行然臺諫之言有未契聖心者若無他意更乞陛下包容以來善言徳駿奏諫官又與臺官不同諫官拾遺補闕去就無名仰累聖徳如今日罷度在聖意固自有所謂然度當時言事不一恐外人未必盡察望陛下與宮祠以絕士論之疑上曰旣已罷矣豈可復與宮祠後十三日通老爲尹正言穡所論罷禮部侍郎給事中四月庚申又十三日徳駿亦罷起居舍人兼侍講權直學士院爲直敷文閣知遂寧府四月癸酉方大淵初用事時宰輔臺諫合一辭以爲當去故上意有朋黨之疑不三年上察其姦欺諸人相繼召用而大淵卒以斥死可謂明也已矣故嘗論人臣事主患不能盡言苟能言之𨿽拂逆於當時必信用於異日𨿽無聞於近效必有味於方來此類是也故詳志其始末以見隆興主聖臣直之盛後有君子可以監觀焉

龔實之論曾龍缺

孝宗黜龍曾本末光宗黜姜特立附乾道三年春知合門事龍大淵曾覿並補外以參知政事陳俊卿奏其罪也二人始以潛邸恩進隆興初給捨周子充張眞父臺諫劉汝一龔實之皆以論列兩人去位張子公外召爲執政銳欲去之覺其不可搖乃力辭老病不拜周元特爲侍禦史論列至十五章亦不效陸務觀文士也爲密院官屬坐漏二人密語被逐林謙之劉復之以名儒薦對頗及二人罪皆補縣自是無敢言者及陳應求除執政一日起居舍人洪景盧來見曰聞鄭仲一當除右史邁當遷西掖信乎應求曰不知也公何自得之景盧以二人告明日應求至漏捨語葉魏二相及同列蔣子禮曰外議久指此兩人漏泄省中語而未得其實狀故前此言者𨿽多而不能入今幸得此不可不以聞諸公皆以爲然入奏事畢應求獨進且以景盧語質於上前曰臣不知平日此等除目兩人實與聞乎抑其密伺聖意而播之於外以竊弄陛下威福之權也上曰朕何嘗謀及此輩必竊聽而得之卿言甚忠當爲卿逐之應求歸未及門已有旨出二人於外中外快之上之英哲無私如此漢唐所未見也二月四日癸酉昭慶軍承宣使龍大淵爲江東副都總管建康府駐札和州防禦使曾覿爲淮西副都總管和州駐札明日大淵攺浙東路駐明州覿攺福建路駐福州初七日奉旨並令內殿朝辭景盧俄亦自右史除正字而鄭仲一由樞掾進都司遂侍講席以至侍從似亦有宿議也明年夏大淵死六月十二日致仕覿時爲福建副總管上憐覿欲還之劉共父同知樞密院事奏曰此曹奴隸耳憐之則厚賜之可也今引以自近而賓友接之至使得以與聞政事進退人才則臣懼非所以增光聖徳整飭朝綱也上納其言爲止不召旣而覿官滿當代應求度其必將復入預請以浙東總管處之上曰覿意似不欲爲此官應求曰外閒藉藉謂覿必復來願陛下且損私恩以伸公議察官李平子劉少度聞其事共勸副端徐彥才論之疏入不報舍人王養源在省中揚言云詞頭下必繳時養源已引病求去乃除次對奉祠乾道五年七月乙丑覿之代歸也道遇衢州守臣劉賓之遣人諭以入城決不相見覿乃取道城外太學錄魏元履聞覿且來亟上封事以諫又見應求切責之應求亦不堪乃因其告歸罷爲臺州州學教授待六年闕覿時至龍山已久伺候元履之去然後入國門焉有某者坐秦黨失右史已久自福唐隨覿至行在遂以爲起居郎晁子西日記云爾子西時爲兵部郎官除左史在七月丁卯於是虞甫自蜀還朝爲樞使上眷之厚甫乃與應求面奏覿不可畱上曰然畱必累朕後旬日竟除覿浙東副總管明州駐札七月丁丑指揮又月餘上復以墨詔進覿一官爲觀察使舍人胡長文繳還詞頭以爲不因事除拜必有人言應求亦持不可上未聽應求曰不爾亦須有名乃遣介汪仲嘉賀金主正旦邸報五年十月十六日曾覿朝見比還進一官六年二月二十九日庚戌而竟申浙東之命又戒合門吏趣覿朝辭邸報六年四月十三日曾覿朝辭覿怏怏而去明年夏應求罷知福州其十月覿以京祠召舍人趙溫叔畱黃見並甫謀其可否甫曰此舍人職也溫叔卒行之實錄六年十月甲寅曾覿進對明年春立皇太子覿又以伴讀之勞特遷承宣使權舍人黃仲秉引故事繳黃乞移鎭會溫叔使北還行在溫叔見上自訴曰臣不行詞則獲譴行詞則得罪淸議上諭以眾皆轉行而覿獨否爲有頗焉溫叔承命而退張南軒時爲左司員外郎兼侍講在殿廷語同列曰溫叔若入文字爭辯庶幾可回若只面奏決無可回之理旣而果如所料右司韓彥古又以言閒之於是溫叔與南軒始有隙又明年夏覿介姚令則賀金主尊號而歸遂除節度使以至保傅矣其除少保也周子充當直議者疑其不肯艸制又制出首云八統馭民敬故在尊賢之上士大夫頗惜之也及紹熙初姜譙得幸畱仲至爲右揆適亞參尙闕特立忽見仲至曰上以丞相在位久欲遷左揆而葉張二尙書中擇一人執政二人孰先明日仲至奏之上大怒遂特立外祠而葉尋爲劉徳修所劾除職補外二人絕相類故並記之

陳正獻公論外戚不可爲宰相缺

建炎以來朝野雜記卷七乙集

宋李心傳撰

朝事二

淳熙攺元本用純字乾道癸巳歲冬至日上祀南郊肆赦攺明年元爲純熙旣宣制矣後六日甲辰中書門下省言若合淳化雍熙言之當用淳熙字庶幾仰體主上取法祖宗之意從之是時先人在虞雍公宣威幕府敕制初下眾未有言先人語雍公曰以周頌考之時純熙矣是用大介此武王克商事也豈今日所當用宜密以奏雍公從之奏未達聞而朝廷已更之矣

壽皇命從官議擇監司郡守淳熙初孝宗嘗賜侍從官手詔曰凡監司郡守欲盡加精選但恐才能應選者少而資格合入者多如此則又有淹滯之嘆二者當如何卿等可議定來上趙溫叔爲禮部尙書兼給事中與同列上議請擇第二任知縣以上有課績者許其作郡其初任通判以上許其作監司第二任通判以上許其作職司庶幾資格稍人法並用其或資任𨿽髙才能無取者自依近制或畀祿或處以參議通判自無淹滯之嘆侍從臺諫兩省皆天子之識擢以自助者若令於知縣資序以上歲薦堪充郡守者若干人於通判資序以上歲薦堪充監司者若干人仍用漢朝雜舉之制明言有何政績有何才術或共爲一奏或各爲之三省許加察焉有闕則以次除授否則置之縱未盡善亦十得六七矣或有請托容私仍望檢照前後薦舉條令嚴爲之法詔令侍從臺諫兩省官參照資序差格不以內外雜舉監司郡守各五人保舉官及五員以上列銜共奏明言所舉人有何政績才術堪任何等監司帥府大小州郡差聽上下半年奏舉中書省置籍三省更加考察取旨初進呈上曰薦舉本欲得人又恐千求請托卽長奔競之風龔實之等奏天下事未有無獘𨿽三代良法久亦不免於獘今陛下旣欲精選監司郡守非薦舉何由知之上曰若令雜舉則須眾論僉允庶幾近公況又經中書考察而後除授亦足以見朕於人材博采遴選如此非苟然也遂降是命三年四月戊寅降旨然自溫叔爲侍從以至秉政前後六年亦卒不能行其言云

史文惠以直諫去位隆興初龍大淵除樞密都承旨劉汝一爲諫長累疏論其漏禁中語上不樂汝一以此罷諫議大夫又罷工部侍郎又罷建寧府又罷祠而史丞相適以與張魏公和戰之議不同力請免相然當時之論以爲避大淵權勢而去也故王元鑑爲諫長爲上言史浩以龍大淵避權引去大淵之勢遂昂史公爲相才百餘日耳汝一之罷建寧也實自內批出給捨黃通老馬徳駿封還錄黃上大怒再批劉度黨附欺罔可依已降放罷指揮施行時二年春矣後二十餘日通老亦坐繳駿修吉等賜田指揮放罷自是史公不召者凡十三年及淳熙再相適樞密都承旨王抃建議以殿步二司軍多虛籍請各募三千人充之已而殿前司輒捕市人城中騷動號呼滿道被掠者多斬指以示不可用軍人怙眾因奪民財史公聞知卽飛奏釋所捕而執軍民之讙呶者送詔獄上聞有旨目下詔降奉國軍節度使殿前都指揮使王友直爲武寧軍承宣使而命抃暫權殿前司公事五年十二月十五日乙卯也獄旣上有旨皆從軍法施行時十一月七日丙寅矣史公見上曰此未得其平當原其情而別其輕重上曰如之何則可史公曰諸軍掠人奪貨以至於哄則始釁者軍人也固當以軍法從事若市人陸慶童特與之抗耳可同罰乎且民有常刑惡可一律行軍法哉必不得已流之可也上大怒不可史公曰陛下惟懼軍人怨咨故欲一其罪以安之夫民不得其平其言亦可畏等死死國可乎是豈軍人語上愈怒曰然則比朕於秦二世也執政皆失色流汗史公復進曰自古民怨其上者多矣時日曷喪予及汝皆亡豈惟奏時爲然上拂袖而入趙溫叔時爲參知政事退奏疏曰招軍一事區處獨斷輕重緩急無不得宜推此以往恢復不足辦也臣不勝心誠悅服之至然適聞聖諭推軍人之最重者明正典刑固當如此然不知以何者爲重乎若以拖拽爲重則彼曰本爲國家招軍也必將有詞臣聞昨有軍人入保正家傷人掠財縱火焚薪又逼亂其婦女宜推其尢者肆諸市朝則以劫掠得罪誰敢不服至於百姓之陵踐軍人者亦不可不兼行爲政不可偏適聞聖諭詳矣奏入上甚悅乃詔陸慶童本非被拖拽人輒用柴棒助謝六三毆打軍人扇鼓百姓陸慶童與軍人秦忠楊忠並令大理寺依軍法施行其餘作鬧軍人令殿前司斟酌輕重從軍制施行見禁百姓並日下疏放謝六三令臨安府從杖罪斷遣王友直再降宜州觀察使信州居住先是史公以衰病丐免且面薦溫叔自代上慰畱之時六月二十四日也九月史公復請候過會慶節去位是月十九日上畱溫叔面諭之已呼溫叔爲丞相矣比陸慶童斷旨下乃上章稱疾求罷八月丁卯以後洋街趙密故第賜史公是日神勇軍統制官孫安祖策選鋒權統制官牛遇馬軍統制官常丙以下至正副準備將三十一人追停降罷有差而工部侍郎兼知臨安府趙磻老以失於彈壓又不能收捕首先聚眾作鬧之人亦放罷後三日送饒州居住史公旣押入不肯視印溫叔偕執政王季海錢師魏就其閣見之史公逡巡不肯居主位溫叔乃入奏乞遣中使到堂宣諭史公視事史公堅求去十五日甲戌拜少傅節度使復以京祠兼侍讀後三日溫叔乃越次拜右丞相云

葉正則論林黃中襲僞道學之目以廢正人淳熙十五年六月丙子三省進呈兵部侍郎林栗奏臣伏見已降指揮朱熹除兵部郎官日下供職而熹乃敢自陳私計非便只欲回就江西提刑已受省札不復赴部供職四司郎官廳印記不肯收受推出門外令送長貳廳緣長貳廳不合管郎官廳印記且再令送還仍加鐫諭旣能出入宮門上殿奏事並詣宰執臺諫卽乘轎入部供職良不爲難兼官司印記難以棄擲在外慮有去失朱熹堅執不從臣爲貳卿不能率屬致其偃蹇拒違君命實負慚懼所有印記無所歸著不免令四司人吏抱守終夕至於達旦熹本無學術徒竊張載程頤之緒餘以爲浮誕宗主謂之道學妄自推尊所至輒攜門生十餘人習爲春秋戰國之態妄希孔孟歷聘之風繩以治世之法則亂臣之首所宜禁絕也熹邀索髙價妄意要津傲睨累日不肯供職其作僞有不可掩者陛下愛惜名器久次當遷郎官者只令兼權其視郎選亦不輕矣而熹乃輕之兵部郎官本系與宗正計衡兼權以熹之故移計衡於都官而以兵部處熹所以待熹亦不薄矣而熹乃薄之臣竊惟職司者朝廷之紀綱熹旣除兵部在臣合有統攝乞將熹新舊任指揮並且停罷先是朱文公旣除兵部郎官以腳疾發動申尙書省乞假候痊安日供職故林有是劾及進呈上謂其過當而大臣畏林之彊莫敢深論太常博士葉適獨上封事辯之大略以爲考栗之辭始末參驗無一實者至於其中謂之道學一語則無實最甚自昔小人殘害善良率有指名或以爲好名或以爲立異或以爲植黨近忽創爲道學之目鄭丙唱之陳賈和之居要路者密相付授見士大夫有稍務潔修麤能操守輒以道學之名歸之殆如喫菜事魔景迹犯敗之類往日王淮表裏臺諫陰廢正人用此術栗爲侍從就其寡淺無以達陛下之徳意志慮孚信於下而更襲陳賈鄭丙密相付授之說以道學爲罪文致語言逐去一熹固未甚害第恐自此遊辭無實讒口橫生善良受禍無所不有伏願陛下正紀綱之所在絕欺罔於旣形摧抑暴橫以扶善類奮發剛斷以慰公言國家之本孰大於此於是胡侍禦晉臣乃劾林罷之林爲人淸介而性褊忿乾道中爲太常少卿六年正月五日以北使來賀正旦當宴紫宸殿會左相陳正獻公之從兄爲浮屠者死前一日訃至陳公以狀申尙書省乞依條式假又入札子乞免赴大宴禦筆批依繼而右相虞雍公爲陳公言先太師之喪僧兄旣以浮屠氏之教絕服矣今反爲之服又欲廢朝廷大朝會之禮其可乎若情所不免只可於私家易服致祭不作歌樂少閒不免奏取聖裁及進呈畢虞公具奏上乃諭陳公令赴宴而林與陳公有連不以爲是宴罷之夕遂以書責陳公失禮陳公卽引疾在告上奏待罪虞公亦上奏劾林詭正沽名乞明寘典刑以爲不靖者之戒乃除直寶文閣知湖州然其後僞學之禁實權輿於此云

開禧去凶和敵日記開禧三年十一月二日甲戌禦筆韓冑久任國柄麤罄勤勞但輕信妄爲輒啟兵端使南北生靈枉罹凶害今敵勢叵測專以首謀爲言不令退避無以繼好息民可罷平章軍國事與在外宮觀陳自彊阿附充位不卹國事可罷右丞相日下出國門先是金人旣有縛送首議用兵賊臣之請冑怒復欲用兵中外大懼禮部史侍郎彌遠時兼資善堂翊善乃建去凶之議甚祕人無知者久之得密旨乃以告錢參政象祖李參政壁至是皇太子榮王入奏遂有此旨仍命殿前司中軍統制權主管本司公事夏震選兵三百防護冑別選兵二百守其府門錢參政欲奏審史侍郎夜往其府趣之李參政亦言恐事畱或泄乃已三日乙亥冑入朝至太廟前震呵止之其從者皆散護聖步軍準備將夏挺以帳下親隨三十四人擁冑車以出中軍正將鄭發王斌引所部三百執弓鎗刀斧護送至玉津園側殛殺之宰執至漏捨震報冑已押出錢參政探懷中堂帖授自彊曰有旨丞相罷政自彊卽上馬二參政赴延和奏事遂以竄殛冑事牒報對境又令殿前司遣長隊五百人赴省前彈壓上欲擢史侍郎樞筦固辭乃命錢參政兼知樞密院事李參政兼同知樞密院事是日禮部﹪尙書涇除禦史中丞吏部雷侍郎孝友除給事中王著作居安除左司諫晚召章直院良能直學士院四日丙子冑自彊並罷爲醴泉觀使李參政進呈攺自彊提舉洞霄宮特進在外無充觀使者五日丁丑三省以資目遺二宣撫二制置十都統告以上意殿司三將各進五官賜銀百兩士卒官賞有差親隨三十四人各兩資錢四十千官兵三百人各一資錢二十千而震再遷福州觀察使主管殿前司公事是日始責冑爲和州團練副使郴州安置自彊追三官永州居住蘇師旦杖脊刺配吉陽軍行﹪中丞章疏也雷給事封還錄黃六日戊寅詔冑攺送英徳府安置自彊責授武泰軍節度副使依舊永州居住是日又詔冑除名勒送吉陽軍自彊送韶州並安置行王司諫章疏也七日己卯史侍郎除禮部尙書中丞給事又論師旦當正典刑詔處斬令廣東憲臣其刑是日臨安府申冑已行身故詔本府收殮瘞於其家先塋之顯親報慈寺九日辛巳北同知自通奉大夫提舉臨安府洞霄宮除資政殿學士知建康府十五日丁亥李參政罷初命除職與郡後二日復降兩官送撫州居住行殿中侍禦史章疏也是日﹪中丞除簽書樞密院事十六日戊子立榮王爲皇太子十二月二日乙巳丘資政爲江淮制置大使十日癸丑金人陷隨州二十日辛酉錢參政爲右丞相兼樞密使二十一日壬戌﹪簽樞雷給事並參知政事新除吏部林尙書大中簽書樞密院事二十三日甲子楊太尉次山除使相賜玉帶二十四日乙丑史尙書除同知樞密院嘉定元年正月十二日壬午監登聞檢院王自河南通書回持北行省牒赴三省樞密院求函首十五日乙酉詔侍從兩省臺諫集議先七日臺諫已有請詔答從重施行後四日再請禦筆以未欲輕從答之十六日丙戌臺諫三請禦筆付三省樞密院詳議將上二十二日壬辰史同知遷知樞密院事三月四日癸酉承事郎毛自知降充殿試第五甲仍奪第一人恩例以首論用兵也十九日戊子復秦檜官爵贈謚二十日己丑王自軍前再還行在二十一日庚寅詔侍從兩省臺諫赴都堂詳議限一日聞奏與金人議以函首易淮陜侵地故也於是議者皆言和議重事待此而決則姦凶已斃之首又何足惜二十二日辛卯有旨依奏二十三日壬辰降黃榜下臨安府兩淮荊襄四川曉諭二十四日癸巳宰執咨目諭諸路安撫制置等以函首事二十六日乙未臨安府遣東南第三副將尹明斲冑棺取其首送江淮制置大使司二十八日丁酉通謝使許在燮辭朝四月十八日丁巳自彊責詞過門下倪給事思不書黃十九日戊午自彊再責復州團練副使雷州安置籍沒家財六月二日庚午金人歸大散關三日辛未歸隔芽關又歸濠州五日癸酉陳自彊卒於廣州詔許歸葬七日乙亥﹪參政罷行禦史中丞章疏也十六日甲申林簽樞薨於位二十四日辛卯史知院兼參知政事七月十六日癸丑江淮大使丘資政除同知樞密院事十七日甲寅通謝使回入國門八月四日辛未北同知薨於江陰之裏第十四日辛巳禮部婁尙書機除同知樞密院事吏部樓尙書鑰除簽書樞密院事九月二日已亥金國諭成使完顏侃等入見二十二日己未詔以和議成諭天下十月十日丙子錢右相遷五官爲特進左丞相史知院拜右丞相雷參政遷知樞密院事兼參知政事婁同知遷參知政事樓簽樞遷同知樞密院事十一月二十二日戊午史右相以內艱免二十七日己亥用皇太子請賜第行在十二月丙寅朔錢左相爲觀文殿大學士判福州行監察院史章疏也凡誅冑和敵二事所關甚大而廟謨雄斷四方有不得知今姑識其日月冑首將入僞境彼中臺諫交章言冑之忠於本國乃詔謚爲忠繆侯以禮祔葬其祖魏公塋側

建炎以來朝野雜記卷八乙集

宋李心傳撰

時事一

史文惠以論儲副受知史文惠初爲學官以論儲副事受知髙皇遂諭大臣令除館職且曰此乃是一人才也後四日又兼二王府教授及阜陵封建王文惠爲王上乞扈從視師奏疏語在阜陵繼統事中髙皇聞知其奏出於公語大臣曰此眞王府官矣未幾阜陵受禪文惠自宗正少卿不半年而拜相本朝所未有也

孝宗初政命相多不以次孝宗初政命相多不以次呂文惠自宗正少卿再閱月而執政又五閱月而爲相相四閱月而罷洪文惠自太常少卿九閱月而執政又五閱月而相相三閱月而罷魏文節自宗正少卿期年而執政又九閱月而相相未一年而罷惟史公以師傅之舊去十四年而再相相八閱月而罷洪魏二公皆一補郡而退景伯閒居鄱陽凡十六年南夫閒居四明凡十二年不復再召矣

張虞二丞相賜謚本末阜陵初受禪首任張魏公以經略中原禮貌之隆公莫及嘗書聖主得賢臣頌以賜又親書其生辰而祀之禁中每有所疑必先詣欽夫示不敢面詰其尊禮如此及符離師潰上眷頓衰免相西歸薨於余幹卹典無加賜謚不講後四年公之門人陳應求入相明年春二月乃白贈公太師賜謚初議忠正旣而以不可爲稱乃謚忠獻焉其年虞雍公入相始以恢復自任上厚眷之獨相且二年乃乞撫西師爲入關之計上親作詩送之恩禮尢盛虞公抵漢中未踰年而沒上以屢趣師期而不應甚銜之凡宣撫使飾終之典一切不用後四年門人趙溫叔入相數爲上言虞某有志恢復不幸死不及事嘗爲臣言吾老矣功名當以相付子勉之會上幸白石閱軍溫叔因奏昨日大閱十萬之軍一一少壯上曰前此虞相行揀汰之法今方見成效只如采石一事亦自奇絕明年夏四月溫叔因奏事從容言允文薨日久未有以易其名者惟陛下哀矜上沈思良久曰丞相𨿽允文所薦後來皆朕自擢用溫叔曰臣東蜀一布衣未十年而待罪宰相非陛下親擢安得至此然不遇允文臣何由見陛下上曰卿可謂不背本矣今欲何如可具以進溫叔退而擬入曰虞允文采石之功未經顯賞久在相位實著勛勞可特贈太師謚忠肅上以筆抹去久在相位實著勛勞八字又攺云虞允文舊於采石有勞未曾顯錄並易太師爲太傅行下上嘗謂大臣朝廷降指揮如士人作文須字字鍛煉乃可故前後批降多經筆削云

趙溫叔探賾敵情乾道庚寅歲冬十月金國主遣金吾﹪上將軍兵部尙書耶律子敬來賀會慶節起居舍人趙雄假翰林學士充館伴使丁卯引見戊辰上壽庚午花宴癸酉入辭乙亥發行在溫叔與子敬並馬自驛中同行子敬望吳山曰好一帶山溫叔云聞燕京萬歲山極佳不減南京否謂東京子敬云與南京一般溫叔云萬歲山乃天生基址或但人力所致耶子敬云皆人作也溫叔云聞燕京宮苑壯麗子敬云極壯麗溫叔云周回有幾里子敬云只宮室自有二十餘里見在歲時亦常修造溫叔云盛哉子敬云內翰異時來奉使可以恣看溫叔云甚願再相見又云北邊此時想極寒子敬云寒甚不可忍溫叔云此時正宜畋獵子敬云北邊此時正是畋獵時節溫叔云大金皇帝亦嘗出獵否子敬云一年須兩三度出獵溫叔云一度出獵用得幾日子敬云往往亦須旬日二十日一月不定溫叔云頗聞北邊多名鷹獵犬子敬云此閒有否溫叔云此有然亦難得極好者子敬云北邊亦是難得好者好者只是禁中有之溫叔云大金皇帝有幾个皇子子敬云煞多有七个溫叔云聞說越王甚英武子敬云煞勇猛可畏溫叔云越王是長否子敬云是也子敬又云昨日押筵鄭樞密是簽書樞密院事否溫叔云是也子敬云此閒樞密使至簽書樞密院是文官是武官溫叔云舊制文武通除子敬云本朝則專用武臣溫叔云大金宰相今何姓子敬云兩人皆姓赫捨哩溫叔云又有尙書令者行宰相事否子敬云在宰相之上溫叔云大金今尙書令何姓子敬雲姓李溫叔云聞是貴戚子敬云是外戚溫叔云今年幾何子敬云六十餘溫叔云赫捨哩宰相年幾何子敬云年甚少一員五十餘一員四十餘子敬又云內翰貴鄕只在此閒溫叔云在州中子敬云煞遠溫叔云亦不過數千里子敬雲從襄陽路來否溫叔云是也子敬云川中聞說民閒煞富溫叔云有富者有貧者溫叔云尙書仙鄕子敬云在北京舊日大遼所謂中京者溫叔云去燕京遠近子敬云二千餘里直向北邊溫叔云去黃龍府遠近子敬云甚近才五七百里溫叔云見說大金皇帝每歲避暑常巡幸雲中雲中是何處子敬云是西京溫叔云西京北京宮苑亦皆壯麗否子敬云皆不減南京見今諸處亦不住修本朝法嚴修滅裂有司得重罪舊例館客者寒暄之外勞問而巳至溫叔始探賾彼中事宜以奏上甚喜之

傅安道不見曾覿傅自得安道忠肅公察之子也以父死事得官嘗應宏博科已上復下紹興末年秦丞相死凡告訐者皆抵罪而安道爲仇人所攻坐嘗體究趙表之事除名融州安置孝宗立陳文恭正獻二公連辯其枉入爲尙書郎乾道九年春除直祕閣福建路轉運副使安道喜吏事工文章而性復髙其仕於閩中也曾覿爲副總管內交甚至安道時其亡也而往報之及爲郎而覿以節鉞奉內祠安道不見也將使閩郡會其郡之武憲召歸安道往謁之延諸便室則覿及從官數人在焉時方置酒安道引一卮辭腹疾而退於是學士承旨王日嚴亦以入直辭諸人皆有赧色覿大不樂淳熙初上記其才召使守臨安旣而中止伯壽伯成其子也

孝宗趣虞丞相出師恢復虞丞相再爲宣威上用李伯紀故事禦正衙親酌卮酒賜之俾卽殿門乘馬持節而出都人以爲寵始期以某日會於河南旣而上密詔趣師期虞公言軍需未備上寖不樂又明年上遣二介持禦札賜之戒以面付介至而虞公薨數日矣其屬官湯朝美告虞公之子公亮欲啟之其子不敢遂已莫知何所言也公亮字祖予以父蔭爲奉議郎直祕閣終身不出仕

孝宗獎鄭自明魏元履淳熙初上用湯朝美之議詔宰執侍從補外非有功不除職名三年夏朝美旣斥鄭自明以學官轉對論宰執待從不當尙功上曰朕但欲激令趨事功耳自明日近臣以論思獻納爲職安得有功可論上曰亦豈無可見者自明曰若爾臣恐自此生事欺罔結托之人卻會得陛下職名上默然三月五日癸酉自朝美之說行近臣無敢請外者其後竟不能行但於除職時批旨略敍其勞能如升攺舉詞之類淳熙末卒去之自明名鑑三山人早有聲二年秋捨選髙第陳應求以其子妻之解褐爲國子正明年入對上謂大臣曰鑑議論甚切直觀其所言似出肝膽非矯僞爲之者因看鑑札子頗思魏掞之卿等知鑑爲人如何大臣因將順上旨上曰且與召試館職及對策其閒言比有任宮觀人輒入國門未嘗朝見徑得州而去者有犯贓人初復官卽得帥幕者上覽之以語輔臣遂各鐫罷上因問鑑議論甚切直當除何官龔實之曰故事學官召試多除正字上曰鑑策中所言或是或非大抵剴切不易得朕喜其盡言更不復問今可除校書郎賞其盡言其年七月也四年春遷著作佐郎五年春兼國史院編修官其夏遷著作郎秋出知臺州自明在班行號敢言然竟以是不能久居中而出乃除天臺未上偶散步於所居之門忽巨木僕焉壓而死士大夫甚傷悼之

晦庵先生非素隱晦庵先生非素隱者也欲行道而未得其方也紹興己卯之秋髙宗聞其賢已有命召陳魯公初執政薦之也時同召者四人韓無咎尙書爲建安宰得旨候終更乃入而先生與徐惇立呂仁甫皆當卽赴何司諫溥乃言徐呂皆部使者宜令滿任意實欲以見沮先生因援三人例乞俟嶽祠滿日赴行在會劉忠肅新除禦史籍溪胡先生赴祕書省正字先生以詩寄之曰先生去上蕓香閣閣老新豸角冠忠肅嘗兼權中書舍人畱取幽人臥空谷一川風月要人看又曰甕牖前頭翠竹屏晚來相對靜儀形浮雲一任閒書卷萬古靑山只麼靑時三十年五月矣五峯胡先生初未識先生聞之和其詩曰幽人偏愛靑山好爲是靑山靑不老山中出云洗太虛一洗塵埃山更好五峯又語其學者南軒張先生曰觀此章知其能有進特其言有體而無用故爲是詩以箴警之然先生則未之見也孝宗復召先生一辭而至先生之欲得君以行其道意可見矣及對垂拱殿前論講學復讎二事又論諫爭之塗尙壅佞幸之勢方張民力已殫國用未節是時湯丞相方大倡和議深不樂之除武學博士待次癸未秋也乾道乙酉促就次旣至而洪丞相力主和議與所論不合復請嶽祠而歸丁亥之冬陳魏公行丞相事劉忠肅在樞府乃奏除樞密院編修官待次五年魏公獨相促就職者三將行矣而聞魏元履以論曾覿事去國先生遂止未幾丁內艱六年冬胡忠在經筵以詩人薦與王民瞻同召先生終不起七年冬虞雍公當國復召先生以素論不同力辭者四九年春梁鄭公獨相復申前命先生又辭鄭公進呈因奏先生屢召不起宜蒙褎錄執政俱稱之或奏曰熹學問該通但泥於所守差少通耳比時曾欽道參政事張說爲樞長沈得之鄭仲一簽樞未知或者何人也上曰士大夫讀書當通世務然熹安貧樂道恬退可嘉可特攺宣教郎主管臺州崇道觀其年五月也先生又四辭迄淳熙元年六月而後受二年夏龔莊敏以首參行丞相事上諭欲獎用廉退以勵風俗莊敏以先生名進上曰記得其人屢辭官此人所共知今可與除一官於是除祕書郎其年六月戊申也先生復再辭且遺莊敏手書其言專及一時權幸書未達而小已先乘閒讒毀矣俄而內批付莊敏以虛名之士恐壞朝廷翌日莊敏論奏再三上默然由是先生迄不拜命五年春史魏公復相首務進賢以先生屢召不赴也必欲起之始議除中都官趙魏公時爲參知政事謂史公言不若姑以外郡處之待之出於至誠彼自無詞然其出必多言姑安以待之可也乃除知南康軍見次史公必欲先生之出又降旨不許辭免便道之官俟終更入奏事仍命南康趣遣迓吏史公旣勉先生以君臣之義又俾館職呂伯恭作書勸之先生再辭不許乃上是時年四十有九矣七年夏先生應詔上封事上未察怒甚曰是以我爲妄也趙丞相詭辭救解上從之始上素疾虛名之士惡言淸濁流本非爲先生也而小人因是爲讒上每與大臣言之輒動容變色丞相因從容言於上曰欺世盜名陛下惡之是也𨿽然上疾之愈甚則下譽之愈眾以天子之貴而切切焉反與之角若惟恐不能勝者無乃適所以髙之乎不若因其長而用之彼漸當事任則能否自露謬僞自乖虛名敗矣何必仰勞聖慮若擯而不用則徒令以不遇藉口耳上以爲然八年夏乃除先生提舉江西常平茶鹽公事待四年闕趙丞相之口辯能回人主多此類也未行以救荒功例加直祕閣浙東大饑移使浙東辭職名不許請奏事許之十月庚午對延和殿復論近習權勢日重致陛下徳業日壞紀綱日隳言極苦切上不以爲忤也會先生劾臺守不法王丞相庇之章十上始罷而去除先生江西提刑又易江東又以救荒功例權直徽猷閣江西乃塡臺守之闕江東則墳墓在焉時九年秋也先生引嫌求免未報吏部鄭尙書丙與臺守善首以道學詆先生監察陳禦史賈因論近日搢紳有所謂道學者大率假其名以濟其僞願考察其人擯斥勿用附時宰意專指先生也先有旨以先生屢乞奉祠差主管臺州崇道觀時十年春也十四年復除江西提刑待次先生辭不許十五年夏王丞相罷周益公獨相趣先生入奏事先生見上力陳天理人欲之辧因論便嬖側媚之徒深被腹心之寄柔邪庸謬之輩久竊廊廟之權皆天理未純人欲未盡之故上忻納曰久不見卿浙東之事朕自知之今當處卿以淸要不復勞卿州縣時六月壬申也翌日癸酉除兵部郎官先生方以足疾辭而省吏以印至先生不受適本部林侍郎栗前數日與先生論易不合退慚其徒因劾先生欺慢且言竊程張之緒餘爲浮誕之宗主謂之道學治世所當禁絕乞賜停罷先生聞之亦丐免丙子進呈上曰林栗似過當益公曰熹上殿之日足疾未瘳勉彊登對上曰亦見其跛曳乃令依舊職名江西提刑仍令吏部將攺官後不曾磨勘日月一並給還時距大禮才數十日上欲先生遷朝郎以錄其子也博士葉正則聞之首上疏與林辯胡文靖時爲侍禦史因論林執拗不通喜同好異無事而指學者爲黨此最人之所惡聞者乃出林知泉州其年七月己未也先生亦再辭新命八月甲子朔詔除直寶文閣主管西京嵩山崇福宮俄再召入再辭十五年十二月壬午除主管太一宮兼崇政殿說書上禪意已決欲畱遺嗣君也先生未聞命時巳上封事言輔翊太子選任大臣振舉綱維變化風俗愛養民力修明軍政六事而首之以天下之本在人主之心自上躬以至於儲嗣宰輔守令將帥宦官宮妾凡所當言無不傾盡自敵以下受之有不能堪者孝宗曾不慍也十六年春正月甲寅除祕閣修撰復奉祠先生再辭職名光宗褎許除知漳州亦再辭而後受期年以子喪求去復除修撰奉祠未數月除湖南轉運副使三年除知靜江府皆不赴四年趙忠定在樞府除知潭州再辭不許五年春始之鎭上卽位之翌日以其官召辭除煥章閣待制侍講又三辭不許則乞以修撰充說書上親札不許然其在講筵亦才五十日也旣罷之二日除寶文閣待制知江陵府辭至再仍舊職提舉南京鴻慶宮先生以廟議不合乞追還待制者再詔次對之職除授已久與廟議初不相關又以擅議山陵乞免帶舊職者一詔答以無罪可待繼又乞致仕者再答以辭職謝事非朕優賢之意皆不許最後言昨者職名止許暫受權帶以爲入侍之階申省之詞極爲詳備今已罷講官不當復帶侍從職名朝廷不能奪許免待制仍舊祕閣修撰宮觀慶元元年十二月丙子中書傅舍人伯壽行詞有大遜如慢小遜如僞等語旣而先生又中乞討論疏封錫服封贈蔭補磨勘選官等事並行攺正監察沈禦史繼祖遂劾先生不忠不孝不仁不義不公不廉等十罪二年十二月落職罷祠四年十二月引年告老許之六年三月甲子先生沒於考亭年七十一嘉泰二年除華文閣待制嘉定元年賜謚曰文繼又贈寶文閣直學士先生沒十餘年行狀未有屬筆者若其嘉言善行則海隅出日士人盡已知之今特取史官所書諸家所記先生難進易退之大節會萃於此後有學者因得以求先生之志焉

孫巖老樊允南恬退孫松壽字巖老郫縣人力學登紹興五年進士第歷官州縣至乾道初猶未攺秩剛方廉潔不求人知環堵蕭然衣食僅給澹如也居官決事多用經術嘗守漢嘉甚有惠愛淳熙三年除利州路轉運判官巖老時年六十六卽引疾乞致仕朝廷不許巖老與江源樊漢廣允南善允南嘗知靑神縣寬大長者兼有能名乾道九年除知雅州候吏及門卽日掛冠不起時年才五十六範致能入蜀引上皇慶壽赦並薦於朝有旨召赴行在允南仍落致仕二人固辭不起蜀人髙之何耕道夫所謂賦賢哉二大夫詩者是也趙溫叔時在樞府因爲上言巖老之賢四年五月詔特轉一官賜三品服依舊宮觀巖老復告老許之允南尋卒趙子直入蜀復秦巖老掛冠勇退已二十年內行素飭終始不渝乞賜褎表以勵風俗詔除直祕閣紹熙二年二月庚申也巖老素淸約晚而彌壯然亦喜從釋氏遊日拜佛以百數未嘗少年九十餘乃卒蜀人號爲牧齋先生李垕王仲信其子也

史文惠薦十五士史文惠自經筵將告歸於小官中薦江浙之士十五人有旨並令赴都堂審察與內外升擢差遣皆一時選也所薦乃T象先鄞縣人楊敬叔新紹興司戶陸子靜新崇安簿石應之新無爲軍教授陳益之新寧國府教授葉正則新鄂州推官袁和叔新江陰尉趙靜之添差常州通判張子智前撫州教授後皆擢用之其不至通顯者六人而已

趙善譽察州風采蜀中潼遂二郡例以執政侍從要官爲守由是禮節與節度使者鈞敵淳熙末徐察院詡以朝議大夫直徽猷閣守遂寧詡浦城人號徐鐵面踐揚𨿽久乃乏廉聲部使者以其嘗爲禦史憚之會善譽自大理寺丞出爲小漕初入境過遂寧徐攜具出城迎勞典謁吏白當下馬善譽不從抑俾循廊如列郡之禮徐大慚沮郡人聞之爭投牒訟其過趙劾諸朝王丞相與徐厚格其章趙聞之復以章徑聞且敍前章不達之故上問大臣季海曰善譽年少察州風采方振詡老成前輩不能曲意奉承是以有此臣等方議所以處之未敢遽奏非有他也上曰然則當柰何季海曰監司舉按故當少避之欲移詡南方一郡上曰善遂移知泉州溫陵大藩與浦城接壤富厚甲於東南實遷之也往歲朱晦庵在浙東時劾臺守唐仲友與正章數上王丞相卽徙與正江西提舉正與此類

丁未成都火淳熙丁未夏五月成都大火所燔七千家府有盤市俗言孔明八陣營也居民櫛比一燎無遺時趙子直爲帥守盡出公錢貸民而予其貧者未數月自錦江而北繩引布巷陌一新洞達疏明無復向來之舊矣火之始作也子直奏所焚千八百家章徳茂爲吏部侍郎言於上曰蜀人有以書抵朝士者云火作自某所至某所延燒幾萬家災亦甚矣事出不測於政何傷忠實如汝愚不盡數以聞何也上乃命子直將的實被災人戶數目振濟錢米開具以聞先是府城之東有千金堰漑民田十七萬畝編竹籠石歲事修築役十一萬六千餘夫率用民錢二萬三千緡有奇米三千斛士人李良仲時知敍州論其勞費欲易以石子直以爲然乃議官出錢十萬緡米三萬石以給其役而俾民分五歲輸之或謂作堤捍水水決堤潰則十萬緡皆爲虛費矣前人之智非不及此也子直銳爲之會上以旱故避殿減膳命侍從臺諫兩省卿監郎官館職陳闕政十月丙午萬元亨爲司農少卿應詔上言成都之火於守臣何害自蜀帥乃欲撤百年之堰以從一已之規模民情易搖當以靜治好作爲者可得而恃哉當以厚化善惡太明則無所措矣輔臣奏事次上出文字一紙示之乃錄元亨封事中所云也上又曰章森說成都火災甚大又云事出偶爾於政何傷凡文字意要相應不當如此乃命子直審度經久利便及具因依費用錢物聞奏於是詔下十日矣後五日陳子榮大諫入對並論二事以爲汝愚所奏與臣僚所論延燒數目大段不侔汝愚於先後之閒必不敢自爲同異假使巧爲之辭以塞詔旨則又重欺罔之罪而況撤堰築堤之役旣出汝愚亦必妄以興利爲言孰肯究思後害以自沮其說也二者使其自行開具士論不敢以爲然望詔本路監司從實體究以聞被火之家則必取見的實築堤之役則必指陳利害盡公體國毋得徇情庶幾遠方事機無所壅蔽子榮素不樂善類者也故因事攻之上方眷子直然重違子榮翌日有旨令本路監司同趙汝愚從實開具聞奏七月二十一日辛酉是時梁卿總爲小漕吳卿宗旦提點刑獄吳趙與餘皆世舊他日余偶過吳卿所治密以奏意問之吳卿曰火事未免爲之回互第云所燔主戶近二千而僦居之家則以萬計易堰爲堤乃李宗丞謬議劉祕書從而和之決不可耳劉徳修時爲添差參議官子直聞之殊不懌奏上會子榮以憂去是年九月事遂已子直因力求去上自塘遞封還奏牘批其尾云遺火修堰事朕已察其浮言卿宜安職以顧憂時張徳象守漢嘉爲政苛急宜之與之連姻會徳象除轉運判官子直奏其罪坐鐫免宜之以不按刺並罷十五年四月十日及子直得政元亨年六十餘卽告老遂守本官致仕未幾子直得罪宜之自龍舒召爲右史再遷刑部侍郎直學士院徳象自祠宮中起爲監察禦史累遷吏部尙書元亨以何自然之言起爲江東副漕召還爲工部侍郎自有成都以來未嘗有此火也子直在蜀中有威風得大體然書事貴直見柴與之作子直行狀具言火事頗支吾失實故備著本末俾後有考焉與之行狀云兩司迫於臺臣風旨各躬履衢陌視之迄如公奏二司回互云爾非其實也行狀又曰近漾沙坑火半日僅焚二百餘家儻成都焚萬餘戶非數晝夜不可此必王渥所爲汝愚近嘗言其受老馬事不實以史考之此年六月十三日寶蓮山火非漾沙坑又臣寮上言有云延燒𨿽未得實然無慮五七百家則成都之火亦不止二百家矣所謂延燒萬家乃章徳茂封事徳茂漢州人宜得其實何待王選澤之言也私家文字難據大抵如此

建炎以來朝野雜記卷九乙集

宋李心傳撰

時事二

趙子直丘宗卿楊嗣勛不欲吳氏世襲虞丞相旣沒朝廷復命吳挺爲興州禦前諸軍都統制兼知興州充和西安撫使凡十九年矣紹熙五年夏卒於軍於是楊嗣勛總領財賦先事白朝廷乞擇重臣鎭蜀乃以丘宗卿爲制置使宗卿未入蜀而聞挺病甚恐其軍五六萬人緩急無所屬乃見大臣籌之故事帥臣闕以轉運使權至是楊虞仲少逸爲利漕宗卿欲重其事乞令嗣勛往興州攝帥上許焉以爲朝臣出使非制閫所當令不欲行而宗卿以聖旨移文嗣勛重傷其意卽請少逸權州事而已遙領安撫使未幾並以印送少逸就權人以爲得體先是吳之季歲聞外郡盜賊縱橫皆縱而不治少逸至未久遂捕其尢者悉誅之邊人詟服挺之死也光宗已屬疾不之信趙子直在樞密院用丘楊之議更遣張詔代之人服其遠識

利帥東西分合利路自建炎置帥或在益昌或在漢中未嘗分東西也紹興十四年鄭亨仲爲宣撫副使時吳武順璘在興州楊襄毅政在興元郭恭毅浩在漢陰欲令三帥一體乃奏分利州爲東西兩路東路治興元西路治興州而浩兼金房開達安撫使遙制夔路及京西三郡乾道初金州並屬東路而守臣但兼管內安撫司乾道元年夏武順攺判興元朝臣以其遙制西路軍馬爲不便乃權合東西爲一路以吳爲安撫使而東帥王權攺知洋州兼管內安撫司公事吳薨不攺淳熙元年吳武穆爲興州統帥李叔永守興州會湯朝美乞分利州東西及金襄荊廬揚爲七路各置文武二帥叔永方申明閒而朝美得罪事遂寢五年復分利州爲兩路以挺帥西路兼知興州紹熙五年夏挺卒張詔代之復合爲一路而詔但兼知興州過興元章徳茂侍郎爲帥議損其禮詔知之卽聲言已辭免兼郡不復入銜遂抗禮分庭而去蓋趙子直丘宗卿共議本以削武興之勢而論者或以爲關外四郡旣屬興元戎司不能令緩急恐失事機會詔遣閒卒出境而知西和州王季明愬械系之趙資政徳老爲制帥罷季明慶元二年秋復分東西兩路六年秋郭杲代爲帥嘉泰四年秋吳曦繼之開禧中北伐又以曦兼四川宣撫副專兵比曦之反凡所出僞命皆以宣撫司號令行之由是川蜀一切稟承無敢異者故知子直宗卿削武興之權其慮甚遠猶得祖宗遺意如徳老所見特淺耳

趙徳老說郭杲定策趙子直初議定策遣中郎將範仲壬告殿帥郭杲仲壬初以國事艱難告之不應又以忠義動之又不應仲壬不得已屏人起立具以西府意達之又不應仲壬乃還子直知不可遂請趙徳老尙書往見杲諭指徳老謂杲曰彥逾與樞密第能謀之耳太尉爲國虎臣此事專在太尉杲未及言徳老變色責之曰太尉所慮者百口之家耳彥逾盡誠以相告而太尉了不見答卽西府有問何以復之耶子明徐曰致意樞密領鈞旨事然後定其後勛策首拜子明節度使徳老有怨言乃亦除端明殿學士

金字牌雌黃靑字牌黑漆紅字牌近歲郵置之最速者莫若金字牌遞凡赦書及軍機要務則用之仍自內侍省遣撥自行在至成都率十八日而至蓋日行四百餘里榦道末有旨令樞密院置軍期急速文字牌雌黃靑字日行三百五十里八年十月十三日指揮淳熙二年尙書省又置緊急文字牌亦如之然率與常遞混淆故行移稽緩紹興末趙子直在樞密乃攺作黑漆紅字牌奏委逐路提舉官催督歲終校其遲速最甚以議賞罰四年十月二日指揮明年尙書省亦踵行之仍令逐州通判具出入界日時狀申省五年五月二十三日指揮久之稽緩復如故余在成都見制帥楊端明有命召以丁卯歲十一月二十九日降旨而戊辰正月末旬方被受是日行才百餘里耳紹興末丘宗卿爲蜀帥始創擺鋪以健步四十人爲之歲增給錢八十餘緡以初三十八兩遣平安報至行在率一月而達蜀去朝廷遠始時四川事朝廷多不盡知自創擺遞以來蜀中動息靡所不聞凡宗卿劾疏中所言皆擺遞之報也自後私書叢委每遞至百數由是往來稍踰期自成都而東猶不過月自行在而西或三十五六日云

嘉泰開邊事始嘉泰三年冬虜中盜起增戍積糧又焚襄陽榷場蓋懼朝廷乘其隙也朝廷聞其事卽起張肖翁參政帥淮東程東老樞密帥淮西蓋以肖翁揚州人東老池州人欲使護鄕井也又起丘宗卿侍郎守四明以防海道起辛幼安大卿帥浙東時武帥鄭挺在襄陽邊釁開懼不能任力求去乃召還行在旣又轉一官知婺州於是文臣無肯行者遂以李燮爲荊鄂副都統制兼知襄陽燮與其兄弟爽言世將家皆爲戎帥時東老父喪未免力辭攺命廣帥T象先侍郎而象先不行畱提舉佑聖觀遂命宇文挺臣侍郎代之辟置參機皆非常制又徙幼安以次對守京口起趙徳老資政守四明出許深甫知院守金陵深甫不欲行乃命宗卿以直學士院代典畱鑰其開邊蓋自此始

李季章論丘宗卿不當罷督府丘宗卿之罷江淮督視也命由中出執政不知之李季章在都堂爭之冑不納季章曰凡舉大事未論行事之是非先觀人心之向背丘宗卿有人望柰何去之冑變色曰方今天下只有一丘宗卿耶因拂袖而起

葉正則不肯艸出師詔韓冑將舉兵先以葉正則直學士院蓋藉其名使艸出師詔也正則諭其意堅辭至三四不受於是用李璧艸之葉正則云正則旣辭又欲命魯鴻父漸以少蓬權直院鴻父亦辭遂止

董鎭言楊侍郎未肯通情武興之亂時人記錄者有新舊安西樓記安觀文自撰靖蜀編宣撫司準備差遣胡酉仲編耆定錄長沙板行不得姓名海濱漁父記聞沔州板行楊巨源自敍書上劉閣學者楊巨源事迹益昌士人撰楊巨源傳武臣季珙傳李好義誅曦本末李好古自記復四州本末李好古自記實入僞官人數李好古自記李好義行狀白子申撰平蜀實錄楊君玉撰新沔見聞錄不得姓字切齒錄士人任光旦編固陵錄李直院季允編毛氏寓錄茶馬司幹辦公事毛方平撰公議榜成都府學士人撰佚罰錄朝奉郎趙公宅撰而士大夫之在新沔者又或有日錄辧污等書最後西陲泰定錄乃盡采而輯之取捨是非一從公論其本末亦麤備矣然必見於牘者然後登載故𨿽時人所傳其事甚播者有未之及焉曦之遺諸貴人書也楊尙書獨深止之曦不悅再與費資政書略云成都侍郎獨不相察使曦不從權濟難就其和議北人深入何以爲計相公可爲問之蓋費公所答曦書其詞猶婉而楊公之書其語甚切故也余在田裏見四路行移獨成都安撫一司不去開禧之號時二月初矣爲錢引事十六州十六縣各大墨榜一印榜凡六十其後董鎭誅得其遺曦書稿有云楊侍郎未肯通情云

安觀文誅曦勢順淳熙末安觀文爲文州漕官有薦於吳挺者檄兼利西安撫司簽廳時彭人蘇熙之爲安撫司幹辦公事以文墨自許旁人無如己者挺之館客有李姓者挺子旴之外姻也徳壽宮慶典李爲之艸表以賀表文中有揚命二字旣行矣熙之一日挾尙書以進謂挺曰導揚末命此顧命中語柰何用之挺大驚追之不及由是李與旴皆恨之未幾趙徳老來蜀總計舊例西帥遣屬官一員往迓則計使舉以京秩熙之旣爲旴李所恨乃共薦安公代之徳老見之甚喜他日從容謂曰太尉統眾六萬得毋例有虛籍者乎安公不敢盡言則曰某所若干某所若干以實論之可五萬三四千人耳居數月徳老以書來曰太尉忠誠如此曷若損六千人之虛籍寬四川之重賦不亦可乎挺得書謂人曰趙少卿入蜀尙新安得知吾虛實此必安丙告之耳乃大怒旴李共爲解遂己未幾安秩滿入都因爲蘇代挺記其前事欲拒之旴李乃言曰使其果有是勢當自疑今調此官以來可亮其無他也安公爲人警敏凡事盡力挺更喜之爲延譽於諸司攺秩而去及曦爲殿帥安通判隆慶府又遷知大安軍比軍興首辟隨軍轉運旋以救荒有績復遷一官爲朝奉大夫逮其稱王卽除丞相長史都省事俄楊李之議合安公遂決策誅之蓋居不疑之地操可致之資其勢順也天之佑宋夫豈偶然哉

蜀士立功立節次第武興之變立功者安變文爲之主楊巨源李好義倡率忠義次之李貴手斬逆賊又次之若李好古安癸仲楊君玉李坤辰張林朱邦寧之徒協謀舉事又其次也立節者陳待制咸爲之首史次奉燻目避僞次之大安軍軍學教授李國博興宗棄郡而去又次之若王釜總領所主管文字李道傳蓬州州學教授皆不受曦之招又其次也楊泰之羅江縣丞鄧性善犍爲縣尉程遇孫知丹陵縣安之源龍遊縣令文俱眉州司戶參軍宋子欽金州都統司計議官劉端友總領所措置糴買劉翊之興道縣丞劉靖之監成都府糧料院楊汝明成都府觀察推官張方普州州學教授家大酉昭化縣主簿楊修年州州學教授梁梓隆州司理參軍詹久中漢州州學教授晁子儀知竹縣錢元儒眉州司法參軍坤載名山縣尉張權監徳陽縣商稅鄧諫從新知懷安軍袁柱新知隆州楊鼎年知萬州攺善制置司參議官李莊知梁山軍攺差知雅州程公說前州州學教授避僞去官又其次也以上立節之士共三十人文俱以上五人系乞致仕張權以上十四人系見任去官袁柱以上二人系不赴新任李莊以上二人系不候替人程公說系不到部死節者二人權大安軍楊震仲始終不奉行僞命者一人成都帥臣楊端明也其餘拒僞歸朝如劉侍郎甲李校書煌稱疾不視事如李侍郎寅仲等尙多有之曦叛時以李季允持異諭僞帥祿祁令殺之會其已去乃得免

建炎以來朝野雜記卷十乙集

宋李心傳撰

時事三

誅曦將士共轉三十萬官資復四州將士共轉四萬五千餘官資附

誅曦功賞自王喜下凡四百二十人有由副使建節者有由白身授員郎者又三路全軍約七萬人喝轉或三官資或五官資入隊人五官資不入隊人三官資大抵共約轉三十萬官資錫賚不計也復四州功賞自王喜李好義張林外凡一萬三千六百四十六人共轉四萬五千八百九十五官資王喜河池四千六百七十人共轉二萬三千八百官資李好義西和一千一百九十四人共轉七千八十三官資惠永鳳州三千五百三十四人共轉七千一百二十六官資張林成州一千九百九十六人共轉三千三百五十二官資劉昌國階州八百三十四人共轉四千五百三十四官資以余所聞河池成州皆番人自去鳳州則忠義人取之階州不取可得一時推恩大率如此余又嘗見李禦帶好古親錄實入僞官人才一百三十一人而據楊通判君玉所書則君玉與楊用朋李松之徒止在長史廳伺候告捷白子申又他之則實入僞官人蓋不滿百三十一人矣自諸軍喝報功賞之後歲增支總領所錢物約七百八十萬緡而喝犒不預焉

誅曦犒賜銀帛數誅曦犒賜共用金七千兩金盤盞一副金帶五條金束帶一條並宣撫司支銀六十一萬七千七百七十兩六千一百七十五兩宣撫司支六十一萬二千五百五十五兩總領所支絹六十一萬六千九百二十四匹四千三百一十五匹宣撫司支六十一萬二千九百六匹總領所支錢八萬二百五十引三千引朝旨支七萬七千二百五十引宣撫司支

虜帥言李季章等四人可信張肖翁之督視江淮軍馬也遣蕭山丞方信孺往河南行省求和北帥僕散揆卽十一附馬也許納南使且禮遣之信孺旣行揆復使人諭之曰己奏朝廷更得安宣撫與西元帥一書乃善冑以書遺安觀文諭旨安公難之久之乃作書如所云且餉以藥物縑幣西帥啟緘卻饋而令鳳翔府路都統使完顏昱作書以來大略言當聽命於行省而已時朝廷遣三使入北一通謝二告哀三賀生辰金亦遣迓使來已過泗州矣復卻迥之曰皇帝聖旨南使中惟李璧吳琚朱致和李大性四人言語可信常遣來議事今所遣小使且還琚隆慈之弟位至少卿節度使致和嘗以右司郎中出賀庚申正旦未還道除司農少卿俄引年除直龍圖閣主管雲臺觀大性字伯和南昌人嘗爲戶部侍郎琚與致和時皆已死金又欲朝廷割地損禮由是不諧云

李季章所知多佳士李季章參知政事以札子薦蜀士有時望者凡十二人於朝廷乞召擢守貳四人黎州楊伯昌子謨石泉張伯顧慥隆慶倅何叔堅徳固瀘倅張子和鈞而點伯昌子和二人京官四人興元教授黃子駿申之遂寧人靑神宰楊浩然洪雙流人選人四人漢州學官詹子能久中卬州人眉州學官張習之押潼川人余弟仲貫甫亦與焉余京官選人忘記後點子駿子能二人得旨皆召未行冑敗季章謫子駿病遄死三人俱不敢前制帥楊嗣勛再請於朝然後促召時伯顧以衛淸叔薦仲貫甫以嗣勛薦亦有召察之命浩然後爲黃伯庸所薦不得召董仁父入蜀復上習之節守於朝乞召察叔堅歷守長寧唐安垂除部使者告老而去年才五十四云季章所知多佳士此其選也

淳熙至嘉定蜀帥薦士總記蜀帥例得薦士其始胡長文所薦如呂周輔範致能所薦如胡子遠亦不過一二人皆幕中之士蓋以蜀去天日遠士非大帥薦揚無由自進頃歲趙溫叔初入樞府楊嗣勛爲吏部侍郎李季章參知政事皆嘗特薦士三人或四人吳曦平後朝論以蜀士在朝者少又特召四人此外郡守已下非常有朝迹及進士三人莫非帥臣所薦召矣初長文之守蜀也首薦呂周輔章徳茂二人可用而召周輔一人其後畱仲至爲守遂薦黃文叔馮傳之李君亮費戒甫範文叔等五人論者翕然以爲當詔召文叔傳之餘俟滿秩與升等差遣仲至執政趙子直繼之獨薦劉徳修子直去京仲遠爲代薦費戒甫遊子正仲鴻南充人時知中江縣又薦劉仲洪張子良伯源仁壽人進士廷試第三人而仲洪子良皆幕客也陳子長右司損之藉縣人爲華陽宰仲至意屬之而不與薦由是格不下會潼川漕趙靜之善譽亦薦張子良於朝將有命召或曰前是大帥所薦不行而今以一路監司所薦召之恐傷事體時王燕望少監奭潼川人子良同榜進士第二人爲成都石室教授乃降旨並召二人若曰自以進士髙第召之非由外薦也其後丘宗卿未及薦而罷去趙徳老爲帥京仲遠當國乃薦其客馮叔常復臨人時爲崇慶府教授及李季允楊濟道濟靑城人時爲隆州教授凡三人徳老復以所厚王齊卿已嚴道人終國子錄參之皆得召去自是遂有歲薦之名矣袁起巖所薦宇文挺臣時知隆州相裏公擇寅安仁人知新眉州範少才子張雙流人時知飛鳥縣今太常丞東川提刑趙全道大全潼川人時爲州教授終太常丞知眉州張公甫興祖眉人時爲普州教授陳叔達遇孫仁壽人時爲潼川路提刑司檢法官凡六人朝廷不能盡召乃詔挺臣公擇俟秩滿赴行在奏事少才全道俟終更赴朝堂審察公甫叔達俟滿日特轉一官自是歲薦有不召者矣劉仲洪爲人固非長者然所薦劉師文甲渤海人寓居達州今寶謨閣直學士張伯修從祖江源人新知靈泉縣終將作少監宋正仲徳之普原人嘗爲太常丞今爲湖北提刑李仲衍興宗洛陽人寓居酆都終國子博士四人俱時望謝用先所薦費思甫士戣廣都人時知重慶府張東甫震龍湖人時知彭州張公甫時爲制置司幹辦公事扈叔誼仲榮江源人時簽書大安軍判官廳公事許子然沆瀘州人時爲合州教授凡五人思甫乃參政戒甫之族叔誼與戒甫連姻思甫以嫌除直祕閣餘人皆召察焉程東老在蜀最無足云而所薦陳逢孺李仲衍T仲章紱龍遊人時爲宣撫司幹辦公事範少約子該雙流人時自武學諭丁憂張義立方資陽人類省試第一時爲普州教授楊叔禹汝明靑神人進士甲科時爲成都推官皆知名東老時爲宣撫制置使乃盡召之楊嗣勛薦子弟仲貫甫及程叔達趙信道希昔宗室寓居合州而又申言程東老李季章所薦不敢行者六士範少約楊叔禹張義立楊伯昌張子和詹子能於是有旨趣行蓋九人也安子文方爲宣副同時薦八士章甫上會其閒蓬守杜慶長源昌元人以上僞表爲中執法所劾竄臨賀由是報聞久之乃獨召宇文子仁聞仲雙流人今爲大理寺直蓋挺臣力也吳徳夫爲制帥薦李仲可嗣文依政人知雅州何仲徳彥竹人通判成都府度周卿正巴州人知華陽縣何從叔應龍昌元人西川簽判劉思恭靖之陽安人監成都糧料院李思行鳴鳳陽安人隆州教授何李皆類試第一人思恭徳修子仲已選知黎州四人皆召仲可得旨監司差遣俟命一年餘乃除利路轉運判官周卿嘗謁朱晦翁於建陽從之彌月徳修每爲之延譽徳夫又力薦之乃進一官曾君錫舍人論之命遂寢明年子文攺除制置大使乃薦崇慶李季允幕客趙公開希浚寓居石盤嚴道楊叔正泰之靑神人普州學官張益父已之遂寧人成都帥屬王才臣俊卿廬陵人凡五人季允歷官館學累爲藩帥部使者不當在歲薦之列叔正少勁直爲楊嗣勛所知方吳曦亂時嗣勛與其父書有令嗣拂袖徑去眞名父之子輔所以不欲與聞其去想蒙悉之語子文得其墨本爲繳進益父嘉定元年進士今尙初官同時廷試第一人前省元未召也才臣喜爲詩以江西帥使者特薦得官不由科目且非蜀士議者以爲非前比章上數月乃召季允與別議差遣公開增一秩叔正益父召察才臣俟終更與升等差遣會成都提刑林與之以不應副利店事與帥臣黃伯庸異論召去乃命季允爲本路提刑特免避產業云與之名潔已永嘉人祖待聘紹興給事中於是伯庸以得旨咨訪西蜀吏治亦薦士三人曰何仲楊浩然洪虞子韶剛浩然雙流人故爲徳修諸人客時通判潼川府子韶雍公孫屢舉進士時知永康軍朝論以一路帥未嘗有薦士者疑之伯庸移書執政援前旨爲詞仲先已召會朝士多知子韶乃降旨然秩滿與升等州郡子韶令赴都堂審察自嘉定以來蜀之宣撫安撫制置三司皆得薦士亦非常制云

四川大制司結局沔州自誅曦後王喜王鉞T9齡皆以宣撫司便宜之命爲都統制己巳之秋王大才始以荊鄂都統制攺除入蜀大才過漢中自以嘗權招撫使不欲與大使講階墀之禮安大使不從大才憾焉先是戊辰之冬金主璟卒無子其季父衛王允濟立允濟嘗使韃靼不爲其主所禮憤之及允濟立特眞始叛辛未之秋朝廷遣余郎中嶸北使賀所謂萬秋節者而燕京已爲蒙古所逼不暇延使者余郎中至涿州而還癸酉之秋允濟爲其臣紇石烈執中所殺璟之庶兄酆王珣代立董舍人居誼爲賀生辰使至沃州而還繼而賀登位使眞舍人徳秀正旦使李舍人垕繼抵盱眙虜不克迓議者言虜有內難議論紛然朝廷聞之以禦札賜大使及大才令益謹守備毋啟邊釁有迪功郎提舉皁郊博易鋪務兼大使司簽廳何九齡者廣安鬻爵人也據結忠義人謀取秦州未發前八日虜先知以檄至秦州詰問丙寅除夕九齡遂率沔州中軍統制彊徳等以所部夜襲秦州甲戌正月朔旦敗焉十六日壬午大才執九齡及諸將等七人斬之以其事聞於朝且檄報鳳翔都統使仍關牒川陜西路監帥司又遣人往廣安捕九齡之子世昌亦斬之會大使司奏大才圖爲宣撫使設意傾陷今邊報不一或有緩急必致誤事二月十九日甲寅詔大才特降一官三月二日丁卯大使除同知樞密院事不日起發赴院治事新成都路安撫董侍郎居誼除四川制置使疾速前去之任知潼州府劉侍郎中除利路安撫使時暫權制置司職事限一日起發皆未受命也會大使司遣使臣李大亨王頤往皁郊逮大才所遣秦州打話人赴興元問狀四日已巳過沔州市大才執大亨斬之縱頤歸報後二日辛未乃以悖語至大使司武功大夫福州觀察使充沔州駐札禦前諸軍都統制兼知沔州王大才今具相公不顧法令非理札下大才事目開具下項一入謀大才與金人同謀不軌一入謀大才與金人私通書信一入謀大才於廣安軍殺何九齡之子世昌一入謀大才將兵劫掠到銀七十三錠金一百五兩己納在大才宅庫一興元都統李太尉密與大才下書虞候孫儀言說稱相公已刷差下二千五百人要親來沔州將大才殺害二相公日來不時遣使彊橫小人以追人爲名前來門首厲聲鬧呼來庭下將大才百端屑瀆靡所不言此何理耶末有敗壞朝廷紀綱法令端自相公爲始伏乞鈞照右大才照得禮樂徵伐自天子出非大臣可得而專不謂相公同何九齡擅開兵端引惹邊事關系國家利害至重而又不遵宸翰約束其所賜禦札詔墨未漧輒敢反亂朝廷何所不爲所有何九齡已從條法誅斬了當獨相公未蒙朝廷施行如何反將忠臣義士入謀以不赦之罪公然形於紙筆以快私意天下恐無此理可見相公包藏禍心欺罔君父蔑視朝廷不卹人言略無忌憚未審相公端用幾日前來沔州作亂乞賜明文行下容大才道左祇候公參謹具申制置相公敢望鈞慈憫念朝廷勿以天日萬里以爲可欺惡恐造物不與善後特未可保伏乞鈞照開正識眼曲賜看詳嘉定七年三月初六日八日癸酉大使得之卽疏辯申朝廷且檄四路帥臣監司委究其實十一日丙子董侍郎至石首縣被制置使之命而十七日壬午大使被同知之命同日劉侍郎亦被權司之命而二十五日辛卯乃借用潼川府觀察使之印交割制置司職事徑之興元四月十九日癸丑安同知發興元申乞以賣鹽引錢三十萬緡充沿路喝犒諸軍之用不待報遂行五月十八日壬午金主珣爲韃靼所迫渡河而居汴京至六月二十日癸丑安同知自廣安起行順水而赴行在至八月十六日戊申安同知除觀文殿學士知潭州二十一日癸丑安同知方行至廣徳軍乃得邸報二十五日丁巳始還次於黃池鎭知被新除之命因上疏力辭優詔不允乃遣官賫結局進冊赴行在蓋自丁卯二月一日乙亥值吳曦誅安公遂權宣撫使至甲戌四月十九日癸丑而制置大使司乃結罷凡共六千六百有一旬有八日云於是制置使還成都而興元帥臣依兩淮例兼節制禦前軍馬稍得與聞邊政大才貪庸凶悖制置使旣不得其柄反倚重焉失朝廷臨遣之意矣

建炎以來朝野雜記卷十一乙集

宋李心傳撰

故事

親筆與禦筆內批不同本朝禦筆禦制皆非必人主親禦翰墨也祖宗時禁中處分事付外者謂之內批崇觀後謂之禦筆其後或以內夫人代之近世所謂禦寶批者或上批或內省夫人代批皆用禦寶又有所謂親筆者則上親書押字不必用寶至於禦制文字亦或命近臣視艸焉若神宗祭狄靑文中丞滕達道所作也實錄誤以爲親制髙宗追廢王安石配享詔舍人胡明仲所作也張侍講跋此詔所謂荊舒禍本可不懲乎亦誤爲親制也光宗撰壽皇聖政錄序祕監陳君舉所作也此文見致堂止齋集中但人不知爾

選人不十年入相陳勉之丙辰年自南昌丞除太學錄癸亥春拜右揆自選人不十年入相本朝所有獨範覺民與勉之而已覺民六年勉之八年

將相四十以下建節者將相四十以下建節者李君錫顯忠年三十嶽鵬舉飛三十二楊正甫存中三十五張魏公浚三十六吳寶臣三十七吳唐卿璘三十八吳晉卿玠三十九韓良臣世忠及吳曦皆年四十

使相以上封國例故事使相以上封國公者先小國經恩升次國又經恩升大國若孝宗初政張忠獻以特進國公拜少傅江淮宣撫使封魏國公官爵皆進二等蓋殊命也近歲史丞相以敕局進書恩自永國徑封魯國公亦異數

中興異姓七王異中興異姓七王自張俊始先是韓世忠以咸安郡王奉朝請其沒也追封通義郡王而已久之俊死有司奏如前例上謂其有和戎功與世忠相去萬萬遂特封循王乾道初楊存中死追封蘄春郡王其家意不滿又封和王明年吳璘死以爲熟例追封信王世忠之子彥古令統制官張靑頌其父功乞追贈孝宗難之宰相陳應求曰張俊楊存中已封王則於世忠似有不足前此失於無人建請若聖意行之亦足以勸有功而厲將士遂封蘄王紹熙初吳拱爲騎帥始訴父玠有保蜀功而爵不稱乃封涪王開禧用兵韓冑欲風厲諸將因劉光世之孫伯震有請封光世鄜王旣而又封嶽鵬舉爲鄂王中興諸將至是畢爲王矣

後家封王者祖宗以來後家封王者自元丰閒曹氏始時官制初行曹濟陽自中書令攺開府儀同三司神宗以爲慊於志故以異姓王易之也其後髙氏不得封向氏二王宗回宗良鄭氏一王紳至中興後後家得封者吳氏二王孟氏韋氏郭氏韓氏楊氏一王然曹向吳韋郭皆以元舅鄭以后父封獨孟信安以帝外兄韓平原以中宮曾季祖皆異禮也近楊永陽以後兄得封亦異數

中興以來後家建節者自建隆以來母后中宮之家建節者極少如杜審進曹佾皆晚歲始得之宣仁垂簾十年髙公繪止爲承宣使符觀後乃有向宗回兄弟鄭紳父子中興七十年後家建節者凡二十有二人吳氏七人益蓋琚珽珵韓氏四人冑邈同卿俟韋氏四人淵謙讜朴邢氏李氏各二人邢煥孝揚李孝友孝純孟氏鄭氏郭氏夏氏謝氏楊氏各一人忠厚藻師禹執中淵次山

建炎迄嘉定中臺司不至兩地者十一人建炎至嘉定除禦史中丞凡四十人自顏夷仲至今章達之率皆柄用其中閒不至兩地者十有一人而已然或以久病辛柄姚愈或以論事失指蔣世珍謝國昌或與宰輔不合王賓周祕常同廖剛或以告訐句龍行父或以敗事鄧伯允皆因有故而去其以常伯善罷者惟羅龍學汝一人若詹端明大方者𨿽以工部尙書出臺而旋入密府云

近臣舉察官事始紹興癸丑右相朱藏一以內艱去位髙宗手札賜學士沈必先綦處厚以三院禦史阿附時宰令二人共舉察官於是以李元叔長民應詔元叔嘗爲校書郎奉祠去久之通判漳州遂召還爲監察禦史而曾任鄭三禦史皆罷此中興後近臣舉察官之始也

禦史臺彈奏格禦史臺彈奏格舊無有淳熙初柴叔懷瑾爲殿中侍禦史奏言本臺覺察彈劾事件前後累降指揮經今歲久名件數多文辭繁又有止存事目別無可考恐奉行致有抵牾乞下敕令所逐一刪修成法各隨事宜以六察所掌分門別類繳申朝廷取旨降下本臺遵守仍令刑部鏤板頒降中外單夔時以戶部侍郎兼敕局詳定被旨編寫成冊送臺審覆會謝廓然新除殿中侍禦史與其寮審覆凡三百五條具奏乞以彈奏格爲名行下從之四年七月丙午也紹熙元年二月劉徳修爲禦史又摘其有關於中外臣寮握兵將帥後戚內侍與夫禮樂訛雜風俗奢僭之事凡二十餘條以奏乞付下報行令知謹恪上從之

任子賜出身祖宗以來兩制二史必以進士登科人爲之其後有以才選者例賜進士出身𨿽徐師川呂居仁亦然重科目也乾道初王嘉叟秬爲左司員外郎會右史胡元質長文在告上命嘉叟權右史仍攝西掖執政言嘉叟無出身上曰時暫無傷也其後韓旡咎元吉爲左司郎中而舍人林景度機出迓北客上復命旡咎旡咎以門蔭入仕辭不許時王能甫之奇爲兵部侍郎張南軒爲左司員外郎繼除侍講亦不賜出身用呂元明吳傳正例也已而有爲上言南軒譏能甫不學不當在講筵者上怒南軒俄以事去未幾蘇季眞嶠除左史遂復賜出身余謂得人如旡咎欽夫豈當復以任子登科爲閒𨿽不必守祖宗之舊可也是時有右文林郎王天覺者知貞符縣代還以聚斂擊刺之術因左右以見其所獻之書有云人才可用不必限有無資格出身如擢王炎炎誠可用不必賜出身賜出身則猶有所拘也其迎合類此旣而攺京秩除樞密院編修官兼檢討文字俄爲副端徐彥才所論遂逐去議者快之

言官詞臣論宗室入館人數差誤本朝宗室入館者五人自乾道五年趙忠定始其後趙從道侍郎趙大本舍人皆嘗爲之開禧末趙汝談除正字言者論列以爲中興後宗室入館者才二人汝愚以大魁彥中以詞科然後得之而不及從道蓋失於考詳也從道名師訓安定郡王令蕩孫紹興甲戌歲登科乾道壬辰冬始以近臣薦召爲太常寺主簿明年夏除祕書郎未兩月遷起居舍人其冬權工部侍郎甲午秋引疾丐祠除敷文閣待制履歷如此言路乃不知何也嘉定之初趙履常崇憲入館蔡行之當制亦雲中興後宗室入館者凡三人亦誤矣

學士舍人當兄弟除官制不應避紹興初王剛中爲中書舍人其弟居修除太常丞引嫌乞攺命官艸制自是爲例余嘗以故事考之學士舍人當兄弟除官制皆不應避錢惟演使相麻其從兄希白所艸也曾子宣右僕射麻其弟子開所艸也若謂一時宣鎖爲異數則元丰官制初行子開除吏部郎中子固時爲中書舍人行詞亦不避考南丰類而可見也不知引避起自何時

館職不入局故事楊偰子和王存中長子也其父久掌殿巖旣補以京秩紹興二十四年又奏乞令與其弟倓子靖並特赴殿試髙宗勉從之蓋是年秦塤爲南省舉頭故效之也二十七年正月偰除少蓬士論甚駭旣供職館閣之士不入局者三日時唐立夫爲祕書郎黃通老王時亨爲著作佐郎季元衡陳文仲爲校書郎胡周伯張安國林少﹛汪明遠葉伯益爲正字大抵多名人也朝廷聞知亟徙偰宗正少卿而以劉文孺代之物論乃息偰後遷工部侍郎倓淳熙中執政

檢驗格目檢驗格目者淳熙初鄭興裔所創也始時檢驗之法甚備其後郡縣玩弛或不卽委官或所委官不卽至卽至亦不親視甚則以不堪檢覆告由是吏姦得肆冤枉不明獄訟滋熾興裔爲浙西提點刑獄乃創爲格目排立字號分屬縣遇有告殺人者卽以格目三本付所委官凡告人及所委官屬行吏姓名受狀承牒及到檢所時日廨捨去檢所近遠傷損痕數致命因依悉書塡之一申所屬州縣一付被害之家一申本司又言於朝乞下刑部鏤板頒之諸路提刑司準此從之遂著爲令元年五月十七日也興裔其先平陽人後徙開封曾祖紳以后父貴宣和末爲太師平樂郡王謚僖靖祖翼寧海軍節度使謚榮恭世父藻事髙宗久在上合再爲大使官至使相封榮國公謚端靖興裔初名興宗早以後澤入官乾道中爲江東兵馬鈐轄嘗論建康都統及馬軍行司擇帥未善孝宗韙之會復武臣提刑擢使閩部移浙東又移浙西再使金因避金諱攺賜今名淳熙初除樞密院副都承旨在職十年曆知廬揚明州皆有政績慶元五年告老轉武泰軍節度使致仕卒謚忠肅子挺嘗以黃州團練使歷帥淮襄兩道損抗皆有位於朝而損登進士甲科蓋世族中所未有

宣相詔使稱謂不典元樞呼樞使自張俊始諸州倅呼府判自陸寘始皆見於會要日曆舊制密院官亦止以樞密爲稱紹興中張俊爲使其親吏以俊父名密請於朝有旨呼樞使自是爲例宣和中陸寘以宦者王通薦通守四明避其名更稱府判紹興初稍稍行於浙路今遂爲天下通稱不可易矣宣撫使呼宣相自童貫始近安子文爲四川宣撫副使得旨恩數視執政士大夫鄙俗者亦稱宣相蓋務爲崇重而不考其始焉近歲詔客例呼爲詔使余在成都見錢伯周丞相與制帥楊端明手書亦然按朱忠靖閒居錄宣和閒大閹李彥按行京西始呼詔使蓋唐敕使之稱今以稱士大夫誤矣

莫粹中轉官最速近歲轉官最速者莫舍人粹中子純慶元二年進士是歲七月補承事郎而嘉泰三年階官己爲中大夫出身凡七考共轉十六官通爲五十八年磨勘其閒限員之日月不與焉若任子細轉則爲七十年磨勘是歲明堂請任子吏部以庶官入仕未及十五年格不下蓋宣和閒嘗立此法自中興以來未之有也陳勉之以慶元二年六月攺官至開禧三年遷特進實歷十二考共轉二十四官自其執政後無序遷法姑以侍從年勞計之凡用一百二十四年磨勘亦宰輔中所未有若任子細轉則爲一百三十五年

宰執贈官例故事侍從亡歿皆贈四官執政五官樞密使六官宰相七官若特進以上一官而已嘉泰末周益公以少傅贈太師蓋異數也嘉定以後錢伯周樓大防宇文挺臣張肖翁之徒皆例贈公少過乎厚矣費戒甫嘗爲執政官至諫議大夫乃止以銀靑光祿大夫告第實贈四官是又少殺矣按祖宗之時而贈卹之典多出特旨不專用例蓋考其勛徳之大小而分隆殺焉此勸懲之意也

奉常畢大事例遷儀曹朱時敏師古眉山人也淳熙末爲太常少卿王季海喜其謹厚欲用爲從官而不敢薦二年半不遷數請外季海畱之其妻樂安郡夫人任氏賢婦人也以爲不可師古力求去一日方坐寅淸堂有老吏密言曰徳壽宮服藥可知之否師古顰蹙曰知之柰何吏曰少卿奚去之果師古不語旣而得小龍知潼川府尢延之代爲少卿視事一日而宣遺詔祔廟四日除禮部侍郎師古乃悟余因考紹興七年吳正仲二十九年宋斐皆以大喪禮畢除儀曹貳卿老吏習知之故以微言畱師古耳

刺史以上無階級法太祖階級法諸禁軍將校有帶遙郡者許以客禮見自餘一階一級全歸伏事之義時橫行諸使尙未有遙郡之名此文指禁軍指揮使帶防團刺史者耳近歲李伯和尙書爲京湖制置使管軍節度使王喜橫梃下拜於庭下僭也余嘗記王公明以元樞爲四川宣撫使都統制初參謁拜副階上典謁吏贊相公答拜次統制官拜庭下亦如之次立椅子前受統領官拜正將以下乃坐受焉余謂統制官以上官至正任刺史者當以客禮見管軍則合開寶五年之制矣

從官典藩於制司不用申狀謝用光自工部尙書論罷久之以大中大夫知夔州移興元府時劉仲洪爲蜀帥故事嘗任侍從官於制置司申狀止書檢不系銜用光至興元始用申狀吏以閻才元故事白不從嘉泰二年用光就除制帥趙全叔以華文閣待制代之吏以伏申狀呈全叔曰我從官也何乃爾吏以用光近例全叔不樂於是楊嗣勛以敷文閣直學士知潼川府何同叔自前禮部侍郎起爲夔路安撫使全叔卽檄二公詢之二公皆不報全叔不得已遂復用申狀焉從官書檢不系銜紹興十九年旨也

諸路倚郭二縣數諸路州府治二縣者凡十有二東京開封府治開封祥符行在臨安府治錢塘仁和京兆府治長安萬年成都府治成都華陽平江府治吳長洲建康府治上元江寧紹興府治山陰會稽隆興府治南昌新建福州治閩侯官廣州治南海番禺湖州治烏程歸安雄州治歸信容城

建炎以來朝野雜記卷十二乙集

宋李心傳撰

雜事

趙韓王六世小譜忠獻韓王趙普字則平幽州薊縣人曾祖吳國公冀三河令祖趙國公全寶澶州司馬父齊國公迥相州司馬遷居洛陽齊國公生四子長忠獻次貞尙書都官郎中次安易宗正卿次正東頭供奉官忠獻三婦長衛國夫人魏氏生右羽林衛大將軍承宗次齊國夫人魏氏生昭宣使誠州團練使贈中書令承煦次陳國夫人和氏後唐宰相凝之女也生二女皆度爲道士承宗娶長樂郡主髙氏蓋太祖甥女也無嗣承煦字景陽初娶仙源郡夫人孟氏蜀主昶之女繼延康郡夫人孟氏昶子滕國公元之女生子從約字文禮爲東上合門使象州防禦使贈建寧軍節度使娶曹氏秦武惠王彬之女封同安郡夫人從約十四子長思齊左藏庫使榮州刺史贈華州觀察使思齊生希魯宜州觀察使贈太保希魯生字子偉事髙宗爲蘄州防禦使知合門事後更名述述子演早卒演子益益字謙叔事孝宗爲武徳大夫文州刺史權知合門事從約中子思明爲引進使有女適戶部侍郎範坦思聰合門通事舍人娶宋氏武安軍節度使守約女思復武經大夫榮州刺史娶錢氏吳越王孫女思恭崇儀使娶馮氏知樞密院事京之女思文左藏庫副使子希傑奉議郎知秀州孫珪武翼大夫知茂州思禮內殿承制子武節郎希詔娶向氏安康郡王宗回女封樂平郡夫人思靜國子博士思行武功大夫榮州刺史娶徐王向經女欽聖憲肅皇后之妹也子希仲衛尉寺丞凡韓王子孫之顯達者盡於是矣紹興七年朝廷錄勛賢之世官其六世諸孫洪等十二人洪榦道末仕至修武郎知綏陽縣而死歸貲爲盜所掠其女流落行乞於蜀中嘉定三年六月辛酉過吾鄕因得觀其世譜如右故摭其大書之以補史闕

渡江後名將皆西北人渡江後將帥韓世忠綏徳軍人曲端鎭戎軍人吳玠吳璘郭浩徳順軍人張俊劉錡王秦州人楊惟忠李顯忠環州人全淵階州人馬廣熙州人楊政涇州人皆西人也劉光世保大軍人楊存中代州人趙密太原人苗傅隆徳人嶽飛相州人王彥懷州人皆北人也諸將中惟張韓楊之官最貴其諸子悉在行都張之子子顏子正皆爲次對雜學士楊之子偰爲列曹侍郎倓至執政韓之子彥直彥質彥古皆爲戶部尙書嶽之子霖起於流落亦爲兵部侍郎無復世將之風矣惟吳郭居近塞尙餘將種云

吳玠福不逮吳璘吳襄烈拱本吳涪王玠庶弟也父扆爲軍校娶劉氏生子玠璘旣而其家婢生拱劉氏悍而扆憚之命玠名爲已子然拱爲人頗類玠屢歷行陣亦得軍士心晚與璘子挺同爲管軍節度使而玠官止使相拱止節制使璘官至太傅封新安郡王挺亦至太尉古人言智將不如福將玠璘近之矣奉議郎李荀老太宰邦彥猶子也娶璘中女能道其家事如此云其後挺子曦以叛誅璘之他子孫皆廢徙朝廷念玠保蜀之功特免連坐焉

趙開山攺姓開趙者沂州土豪也初姓趙名開山紹興末虜亮苛虐人心不附開山因聚眾山澤閒爲盜及金亮入侵朝廷遣李寶入膠西開山引兵自城陽會之因攺姓開名趙示欲開趙氏中興之業也旣而葛王立趙隨寶歸朝累官武略大夫英州刺史乾道庚寅南郊當任子自言今已姓開不可使父無子孫繼後乞將男大錫大名許從趙姓蔭補以繼父趙整之後詔特許之一家兩姓自昔所未有也

劉李二忠定得謚本末壽皇時前朝舊臣多得賜謚往往官未至而特予之蔡君謨之類是也淳熙庚子劉元城家請謚上謂大臣曰元佑黨籍中朕幾不記此人趙溫叔曰黨籍從官以蘇軾爲首安世乃第二人也今其語錄尙傳於世乃謚忠定戊申歲李伯紀家請謚上偶未省宰相周子充爲上言其平生大略上言曰志廣才疏其張浚之徒歟於是亦謚忠定二事乃趙周二公親言之

何道夫恬於進取何耕道夫徳陽人嘗爲類省試榜首知名士也恬於進取登第三十年始召爲倉部郎官遷右曹兼儲寮史院國子司業遂爲祭酒兩學之士甚重之道夫每退輒徑歸杜門未嘗造請澹如也淳熙七年四月二十二日禮部齊侍郎慶曾罷或謂道夫得之己報行矣部吏亦埽閣待其來旣而中止或曰道夫雅爲趙丞相所敬然不甚親之方進呈乃以鄕國之嫌爲解或曰蜀人有與之異趣者擇其早年之文爲王抃密言之故不果用明年春遷祕書監其秋溫叔罷相道夫亦求去上諭大臣曰趙雄罷政而蜀士一空然太薄惡不可執政因諭上旨道夫迄不肯畱乃除知潼川府比行兩學之士送之關外前所未有也溫叔之罷也蜀人爲所引者往往被逐獨道夫不染物議從容而去時人稱之道夫當任子先官其兄之子及其死也其三子徳方徳固徳彥俱未出仕以後並登進士科云

李知幾豪邁李石字知幾資中人進士髙第蜀人號爲方舟先生者也紹興末爲太學錄右學生芝艸學官方賀知幾獨以爲兵兆由是坐斥乾道中自沈黎召爲都官郎中後復論去趙溫叔其鄕人也驟貴知幾以晚輩視之不與通書久之起守眉州除成都路轉運判官到官十日罷未幾溫叔秉政自是不復起矣溫叔免相王季海代之知幾與季海有學官之舊自書近詩數十以寄筆勢敧傾殆不可辧季海甚憐之方議除官而知幾死矣知幾爲人豪邁然亦褊急爲小漕日有石監庫者入謁知幾視其刺大怒典謁吏以監庫稱之乃已及罷去成都有十還之謠石監庫還姓其一也在眉山日郡博士欲戲之因命題云予擊石拊石百獸率舞知幾語之曰君乃欲痛箠石令畜輩喜悅耶聞者以爲善謔

虞丞相去國恩數之盛虞丞相再撫蜀壽皇以詩送之曰一徳如公豈合閒聊分西面欲憂不辭論道虛臺席暫假宣威築將壇風教已興三蜀靜干戈載戢萬方安歸來尙想終霖雨未許鄕人衣錦看其恩數之盛自渡江以來宰相去國所未有也又用故事賜家廟五室祭器除其子公亮直祕閣而給使費俊者亦除合門祇候蓋非常典云

宣徽副使歐陽公集古錄跋康約言碑雲約言嘗爲宣徽北院副使以此見唐時南北院宣徽各有副也按唐徳宗末年趙殷衡爲宣徽院副使己見於史中不待康碑而可知也

範季才五代史正誤有未當者範季才五代史記正誤甚爲詳博但其閒亦有辧之未當如李琪傳稱琪所私吏當得試官琪攺試爲守帝大怒季才按通鑑稱琪攺攝爲守且謂以試爲守特輕重之差何至竄逐以攝爲守則是以無官爲有官所以末帝欲深責也季才但見今職事官以行守試分職錢多少故謂特輕重之差不知未攺官制前自有一種試銜如雲試校書郎試將作監主簿之類皆選人也若守監簿卽京官矣季才自於典故未熟率意而言舊史本不誤也

昔人著書多或差誤自昔著書首尾多不相照𨿽資治通鑑亦或未免此病大抵編集非出一手故也姑以一事論之漢景帝四年中四年皆以冬十月日食今通鑑並書於是秋之後蓋編輯者自本志中摘出而不思漢初以十月爲歲首故誤系之歲末耳近歲呂伯恭最爲知古陳君舉最爲知今伯恭親作大事記君舉親作建隆編世號精密余嘗考之皆不免差誤亦隨事辧之矣朱文公通鑑綱目條貫至善今艸本行於世者於唐肅宗朝直脫二年之事亦由門人綴緝前後不相顧也又自唐武徳八年以後至於天佑之季甲子並差考求其故蓋通鑑以歲名書之而文公門人大抵多忽史學不熟歲名故有此誤余因諸生有問亦爲正之矣然則該貫古今亦非可薄之事但不至喪志可也

蜀帥聘幣不入私家者三人近歲蜀帥聘幣之不入私家者趙子直徳老楊嗣勛三人而已子直以賙細民之焚室者徳老將去聚宗室之在九縣者而分餉之嗣勛並迓新之具不有焉近例蜀帥代歸輒以修城爲名取買舟錢數萬計及嗣勛召還從省司取四千緡而已先是陳端仁爲帥馮廷式爲成都漕端仁有聘幣廷式例以元物易封而報之端仁大恨至用他事劾廷式於朝壽皇知之不信也近歲吳徳夫入蜀聞李仲衍之節甚敬之比徳夫入城而仲衍首卻其饋徳夫請不已乃面受分帑吏而後答書焉徳夫不平由此二人稍有隙廷式名憲普州人淳熙末卒於司農卿總領四川財賦

傅陸修史舉代嘉泰初朝廷以中興史未成召傅景仁龍學於泉南起陸務觀華文於旣老皆以京祠專領史事已而景仁除簽書樞密院事老病不能拜力辭乃以爲資政殿學士出守時務觀年且八十復引年遂以次對領祕書監俄復致仕朝廷命二公舉可代者務觀薦京西轉運判官李伯珍大異景仁薦新除夔州路提點刑獄李季章壁遂召伯珍爲祕書監遷中書舍人右諫議大夫而季章爲祕書少監遷宗正少卿直舍人院以至執政不復領史事矣

龔頤正續稽古錄龔頤正字養正和州歷陽人曾祖原尙書兵部侍郎頤正本名惇頤少舉進士不第用洪丞相門客恩爲不理選限登仕郎嘗著符佑本末三十卷又撰元佑黨籍三百九人列傳所佚者六人而已洪內翰領史院薦於朝初授下州文學旋補迪功郎監潭州南嶽廟光宗受禪攺今名用薦者主管吏部架閣文字遷大社令宗正寺主簿頤正著續稽古錄盛言冑定策之勛由是擢兼資善堂小學教授遷樞密院編修官嘉泰元年秋詔以頤正學問該博賜進士出身兼實錄院檢討官付以三朝史事是冬遷祕書丞未踰月卒及冑死有詔毀其續稽古錄焉

諸司屬官理當通判嘉泰三年忽有旨諸司屬官系京官者理當通判時張伯子同知之弟孝仲爲京西安撫司幹辦公事卽除知成州明年提點利州路刑獄未幾虞雍公之孫易亦自福建幕擢守太寧蓋用此例

禦筆嚴監司互送之禁嘉泰三年上禦筆嚴監司互送之禁然遠方自如四年夏馬使彭輅至成都制使謝源明茶使趙善宣畱連踰兩月自入境迎迓以至折俎贈行以楮幣錦采書籍藥物計之所得幾萬緡而謝趙所得亦稱是蓋諸路互送惟建康成都最厚諸司每會集一分計三百八十千成都三司互送則一飯之費計三千四百餘緡建康六司乃倍之而鄰路監帥司尙不與是年六月趙漕自成都運判除四川茶馬時省攝事已久朝廷本以省將迎之費茶漕並置司成都城中而去送迎迓公用水腳之費各司爲數千緡舊無所謂壓境錢者謝用光始創之趙並不離城中而亦受壓境錢玆又可笑也建康所謂六司者帥漕總賦武騎二司帥而主管行宮大內鑰匙官者與焉每歲遇畱守按行殿中官者輒置酒自居主席而坐畱守於賓位陳正獻公爲畱守斥去之其後範致能來遄復其舊

莎衣道人莎衣道人者姓何氏淮陽軍朐山人也祖執禮仕至朝議大夫道人避亂渡江舉進士不中紹興末始來平江一日自外歸倏若狂者身衣白襕晝則叩門乞食夜則止於天慶觀之門外久之衣益敝則以莎緝之嘗遊妙嚴寺臨池見影豁然大悟人無貴賤問以休咎無不奇中世號莎衣道人孝宗聞其名召之不至賜號通神先生爲築庵居之賜衣數襲道人皆不受道俗彊邀入庵大笑而出復於故處平江好事者日以珍饌餉之每食於通衢逮飽卽去光宗卽位又召復不至周南卿廷策所謂特遣王人聘問妖民於數百里之外者此也慶元六年道人卒於平江

陳應求正虜使書儀傅諱除館事附自渡江後北使往來皆傳其國之禦名廟諱而本朝止傳帝名又北使與館客往來文牒皆以花字代書名隆興再和未之有攺乾道二年冬陳應求初執政會金賀正旦之使者至應求以故事押宴使者致私覿其狀花書而不名應求卻之掌儀懼白應求恐生事應求使語之曰今日豈當用辛巳以前故事耶使者詞屈乃問應求爵裏甚悉而易狀書名以遺曰特爲陳公屈耳自是遂以爲例紹熙元年重明節黃文叔以王府翊善奉詔接伴八月十九日至盱眙文叔問掌儀田願髙宗何以稱帝名而不稱廟諱願云自祔廟後元未理會文叔遂遣願等持廟諱禦名三紙以往北使副視之云前無此例願答云此乃二十七朔之外第一番講禮帝名廟諱合有分別往返久之北使副乃謂願云爲我謝使副所言極是當理非不曉得止爲來時不曾得朝省指揮止依得冊子上行難以專擅切望相諒文叔乃已旣而北引接使來傳彼國名諱自旻以下至於其父恭稱廟諱者凡六人旻晟宗堯雍允恭文叔歸而奏其事乞後遣使人力議攺正蓋隆興更成之時廟堂亟於弭兵僅能正其大體而交際之文或未暇議蓋不止一二也舊例宰執親爲虜使除館且以三衙﹪士給役乾道元年虞父執政始革之又歲賜虜使金銀器皿文思院造成先令工部長貳臨視版漕繼之次赴都亭驛中使點集復賫詣宰執閱然後進呈淳熙十二年李永叔昌圖爲工部侍郎言不足以瀆至尊於是止令赴都堂驗視

張詔使虜驟用淳熙中張詔君卿守歷陽被旨交聘一日虜人持所繪佑獻二陵象至館中皆北地之服君卿嘗識列聖禦容心知其試己也卽向之再拜館客者問之君卿曰詔𨿽不識其人但見龍鳳之姿天日之表疑北朝祖宗也敢不下拜虜人無語孝宗聞而大喜之由此驟用

京仲遠將命執禮思陵之喪北人來弔京仲遠以中書門下省檢正諸房公事充報謝使步軍司計議官劉瑞仁副之仲遠至汴京北人有例賜宴仲遠辭樂北人不從相持凡十日竟撤樂乃赴上甚器之及還朝上諭大臣曰鏜此節可嘉尋常人多言節義須遇事乃見及進呈遷秩上曰鏜專對可嘉常轉兩官端仁亦比類周子充等言不必問轉官在聖意除擢可也上曰只依例轉官便與除擢又曰此事全是京鏜若劉端仁所謂因人成事者鏜則毛遂也鏜除侍從端仁亦當稍旌別可令樞密院進擬除環﹪官於是詔京鏜將命執禮可嘉爲朝請郎權工部侍郎劉端仁爲修武郎左驍騎郎將而武經大夫京畿第二將國信所通事田願亦遷武節大夫十五年六月壬辰也後四十日蜀帥趙子直以疾求去上諭大臣曰汝愚召赴行在京鏜人才磊落可除待制四川制置子直聞之謂人曰鏜望輕資淺豈可當此方面由是兩人有隙仲遠當時所立如此

張通古能詩聰慧北人張通古者紹興八年以行臺侍郎來使通古稍能詩其還也歸正燕人周襟與通古舊知奏乞送至境上通古至安丰贈詩爲別曰良人輕一別奄忽經幾秋明月望不見白雲徒自愁徵鴻悲北渡江水柰東流會話知何日如今已白頭通古性聰慧秦檜嘗以胡邦衡封事示之一覽卽能誦

奉使入北境車子數舊例南使入北境虜遣伴使來迓正副使以下至三節人皆乘馬其後以南人不習騎乃易以車子使去來乘之使副各一車上中節各四車下節三十二人共五車每車以馬騾十餘曳之又發白軍四百人護送所使縣令皆迎迓於境上至開封乃賜禦宴眞定又賜之常使至燕京寓於來遠驛若泛使則居寧遠驛焉

愛王之叛愛王葛王孫也始允恭旣早世葛王愛其兄越王欲立之旣而不果今主立愛王遂謀叛爲其妻父僕散琦所告事覺乃以放牧會寧府爲名據上京以叛明昌六年三月丁酉也金主三召之不至因結契丹蒙古以叛取慈嶽等州時越王在咸平契丹檄金人請立之爲帝金主徙王於慶陽五月丁酉賜王死誅其家人八十餘人惟愛王在焉至今爲金國患僕散琦卽承安四年來賀上生辰者明昌六年本朝慶元元年承安四年本朝慶元六年作此錄後數年乃見有記虜中事者以愛王爲鄗王允恭之子按允恭乃原王璟之父淳熙十六年三月密札下沿邊諸州避其名諱甚詳時以爲鄗王后實誤甚矣

嶽少保誣證斷案嶽武穆飛之死王仲元揮麈錄載王俊告變狀甚詳且云嘗得其全案觀之仲貫甫爲尙書郎問諸棘寺則云張俊韓世忠二家爭配饗時俊家厚賂取其原案藏之今不存矣余嘗得當時行遣省札考其獄詞所坐皆一時煉文致之詞然猶不過如此則飛之冤可見矣今錄於後紹興十一年十二月二十九日刑部大理寺狀進尙書省札子張俊奏張憲供通爲收嶽飛文字後謀反行府已有供到文狀奉聖旨就大理寺置司根勘聞奏今勘到神龍﹪四廂都指揮司閬州觀察使髙陽關路馬步軍使副都總管禦前前軍都統制權副都統節制鄂州軍馬張憲僧澤一右朝議大夫直祕閣添差廣南東路安撫司參議官於鵬右朝散郎添差通判興化軍孫革左武大夫忠州防禦使提舉醴泉觀嶽雲省蔭人智浹承節郎進奏官王處仁從義郎新授福州專管巡捉私鹽蔣世雄及勘證得少保武勝定國軍節度使充萬壽觀使嶽飛所犯內嶽飛因爲探報得金人侵犯淮南前後十五次乃受親札指揮令策應措置戰事而坐觀勝負逗𨖻不進及因董先張憲問張俊軍馬如何怎生地言之道都敗了回去也便乃指斥乘輿問張憲董先道張家韓家你只將一萬人已跎蹋了及因罷兵權後又令孫革寫書與張憲令揩置別作擘畫又令看訖焚之又令張憲虛申報四太子大兵前來侵犯上流自是之後張憲商議待反背而據襄陽及把截江岸兩下令擄官私舟船又累次令孫革奏報不實及制勘虛妄等罪除罪輕及指斥乘輿情理相切害者斬系罪重外法寺稱律有臨軍徵討稽期三日者斬其嶽飛合依斬刑私罪上定斷合決重杖處死看詳嶽飛坐擁重兵於兩軍未解之閒十五次被受禦筆遣中使督兵逗𨖻不進及於此時輒對張憲董先指斥乘輿情理相切害者又說張憲董先跎蹋張俊韓世忠人馬及移書與張憲令措置別作擘畫致張憲意待謀反據守襄陽等處作過委是情理深重敕罪人情重法輕奏裁張憲爲收嶽飛書令憲別作擘畫因此張憲謀及要提兵占據襄陽投拜金人因王俊不允順方有無意作過之言知嶽飛指斥切害不告並依隨嶽飛虛申無糧進兵不得及依於鵬書申嶽飛之意令妄申探報不實及制勘虛妄除罪輕外法寺稱律謀叛絞其張憲合於絞刑私罪上定斷合決重杖處死仍合依例追毀出身以來告敕文字除名本人犯私罪絞舉官見行取會候到別具施行嶽雲爲寫諮目與張憲稱可與得心腹兵官商議擘畫因此致張憲謀叛除罪輕次等外法寺稱敕傳報朝廷機密事流三千里不以蔭論敕刺配比徒三年本罪徒以上通比滿六年比加役流律五品犯流以下減一等其嶽雲合比加役流私罪斷官減外徒三年追一官罰銅二十斤入官勒停看詳嶽雲因父罷兵權輒敢交通主兵官張憲節次催令得與心腹兵官擘畫因此致張憲提兵謀叛及傳報朝廷機密惑亂軍心情重奏裁嶽雲犯私罪徒舉官見行取會候到別具施行於鵬爲所犯虛妄依隨嶽飛寫諮目與張憲等妄說嶽飛出使令張憲妄供探報除罪輕外法寺稱敕爲從不配律五品犯流罪減一等於鵬合徒三年私罪官減徒二年半追一官罰銅十斤入官勒停情重奏裁於鵬犯私罪徒舉官見行取會候到別具施行孫革爲依隨嶽飛寫諮目與張憲稱措置擘畫等語言節次依隨嶽飛申奏朝廷不實除罪輕外法寺稱律奏事不實以違制論徒二年律官犯罪徒減一等其孫革合徒一年半私罪官減外徒一年合追見任右朝散郎一官官告文字當徒一年勒停情重奏裁孫革犯私罪徒舉官見行會問候到別具施行王處仁爲知王貴申奏朝廷張憲背叛供申嶽飛說與蔣世雄法寺稱敕傳報漏泄朝廷機密事流三千里配千里應罪刺配比徒三年本罪徒以上通比滿六年加役流官當準徒三年其王處仁合於比加役流私罪斷合追見任承節郎歷任承信郎共兩官官告文字當徒三年據案別無官當更罰銅八十斤入官勒停情重奏裁王處仁犯私罪流舉官見行會問候到別具施行蔣世雄爲見王處仁說王貴申奏朝廷張憲待背叛事於嶽飛處覆除罪輕外法寺稱律傳報漏泄朝廷機密事流三千里從減一等其蔣世雄合徒三年私罪斷官減外徒二年半合追從義郎秉義郎兩官官告文字當徒二年餘半年更罰銅十斤入官勒停情重奏裁蔣世雄犯私罪徒舉官見行會問候到別具施行僧澤一爲制勘虛妄見張憲等待背叛向張憲言不如先差兩隊軍馬防守總領運使衙門欲與張憲詐作樞密院札子發兵過江及要摸搨樞密院印文除罪輕外法寺稱律謀叛者絞從減一等其僧澤一合流三千里私罪斷合決脊杖二十本處居住一年役滿日放仍合下本處照僧人犯私罪流還俗條施行情重奏裁智浹爲承嶽雲使令要將書與張憲等受嶽雲金馬令智浹將書與張憲等共估錢三百二貫足除罪輕外法寺稱律坐贓致罪一貫徒一年十貫加一等罪止徒三年謂非監臨主司因事受財七品官子孫犯流罪以下聽贖其智浹合徒三年贓罪贖銅六十斤情重奏裁小帖子據貼黃稱契勘嶽飛次男嶽雷系嶽飛一處送下今來照證得嶽雷別無干涉罪犯緣爲嶽飛故節飲食成病依律合召家人入侍已就令嶽雷入侍看覷候斷下案內人日所有嶽雷亦乞一就處分降下又小帖子稱所有僧澤一合下本處依條施行又小帖子稱契勘數內於鵬見行湖北轉運司根究銀絹等四百萬合下所屬照會候根究歸著日卽乞依今來所斷指揮施行又小帖子稱看詳嶽飛張憲所犯情重逐人家業家屬合取自朝廷指揮拘籍施行看詳嶽飛等所犯內嶽飛私罪斬張憲私罪絞並系情理所重王處仁私罪流嶽雲私罪徒並系情理重蔣世雄孫革於鵬私罪徒並系情理稍重無一般例今奉聖旨根勘合取旨裁斷有旨嶽飛特賜死張憲嶽雲並依軍法施行令楊沂中監斷仍多差兵將防護余依斷於鵬孫革蔣世雄王處仁除名內於鵬孫革永不收敍於鵬送萬安軍孫革送潯州王處仁送連州蔣世雄送梧州並編管僧澤一決脊杖二十刺面配三千里外州軍牢城小分收管智浹決臂杖二十送二千里州外軍編管嶽飛張憲家屬分送廣南福建路州軍拘管月具存亡奏聞編管人嶽飛家屬並令楊沂中兪俟其張憲家屬令王貴汪叔詹多差得力人兵防送前去不得一並上路嶽飛張憲家業籍沒入官委兪俟汪叔詹逐一鈔札具數申尙書省余依大理寺所申並小帖子內事理施行仍出榜曉諭應緣上件公事之人一切不問亦不許人陳告官司不得受理

建炎以來朝野雜記卷十三乙集

宋李心傳撰

官制一

平章軍國事平章軍國事開禧元年初置以命韓冑國朝舊相特命平章軍國事者凡四人天禧初王文正公以首相告老拜太尉兼侍中五日一朝遇軍國大事不以時入參決公懇辭不拜慶曆初呂文靖公亦以首相求罷拜司空平章軍國重事公卒辭之元佑初文忠烈公自太師致仕除平章軍國重事未幾呂正獻公以右揆求去亦除司空同平章軍國事潞公五日一朝申公兩日一朝非朝日不至都堂蓋祖宗所以優待元勛重徳之意非他相比也王呂二公所平章重事之目不可得而考潞公所謂重事者則大典禮大刑政及進退侍從官三京尹三路帥臣已上乃與聞之比申公去重字則政事無所不關第省其常程細務而已及冑將拜平章儀曹蕭景伯討論典禮乃請三日一朝因至都堂議事大率皆用申公故事而損益焉其後邊事起又命一日一朝尙書省印亦納於其第宰相僅比參知政事不復知印矣始時禮官議廣左丞相府以爲冑第又議仍給節度使俸冑引義控辭有詔褎納而止蓋冑系銜比申公省同字則其體尢尊比潞公省重字則其所與者廣此當時討論之本意

參知政事並除三員參知政事自幹徳以來止除二員或一員而已嘉泰三年春謝子肅初免相許深甫爲參知政事旣命陳勉之以樞長兼權俄又除袁起巖蓋三員也時朝廷未置相故勉之以員外兼此亦國朝所未有嘉定初又命雷季仲婁彥發樓大防亦三員遂爲故事

權提舉編修玉牒權提舉編修玉牒者自乾道元年錢處和始故事玉牒以首相領之紹興十二年初復玉牒所欲重其事旣以秦會之提舉十四年五月又命執政程元吁同兼非常制也自後相府闕則以首參兼仍帶權字淳熙十五年五月王丞相去位周益公以右揆兼領時敕令所才罷而首參畱仲至無兼局益公奏乞以仲至權提舉玉牒許之宰相在位而執政權領寶牒自此始

權監修國史權監修國史亦自錢處和始時當隆興二年十二月湯進之去位陳長卿未至故以執政官領之其後曾欽道鄭仲一姚令則葉夢錫龔實之李秀叔範致能趙溫叔皆用此例淳熙五年十一月溫叔爲右丞相升兼提舉國史院錢景魏代爲監修國史內批不帶權字景魏免牘有曰丞疑兼領止加丞攝之名忽冒眞除蔑聞近比周益公在翰林當爲答詔援故事乞仍帶權字許之蓋一時直筆者偶失契勘故景魏以爲疑自後率帶權字

權提舉國史院權提舉國史院自乾道元年三月虞甫始時以闕相故與錢處和分領兩史院其後魏南老李秀叔施聖與皆以執政官暫權闕相故也南老遇入相落權字秀叔聖與皆以命相免兼蓋兼修國史者指日曆也提舉國史院者指正史也紹興中秦會之以監修兼提舉二十六年五月並命沈守約萬俟元忠二相始分領焉始時左相領日曆右相領史院若止命一相則參知政事權提舉國史如是有年乾道九年十月曾欽道以右揆提舉國史院而鄭仲一以參政權監修國史日曆蓋循制以史院命相而非以史院爲重自是並置二相則復舊制以監修國史命首相止置一相則宰相領史院所謂監修國史者以首參權領焉迄今遂爲永制

權提舉實錄院權提舉實錄院者自乾道二年十二月魏南老始其後李秀叔亦爲之皆以無相故也紹興以後置二相則右相仍領實錄院無次輔則以執政官權

庶官除同修國史同修國史故事未有以庶官爲之者隆興初胡邦衡以起居郎兼權中書舍人始特命焉乾道二年冬洪景盧亦以起居舍人兼同修蓋用此例四年九月胡長文自右司除起居舍人明年有旨升帶長文引故事力辭乃命兼編修如舊自趙溫叔後修注官無復兼同修者矣

權同修國史權實錄院同修撰權同修國史權實錄院同修撰自淳熙三年正月李文始故事修史修撰皆從官爲之惟胡邦衡嘗以起居郎兼同修撰後無繼者及是文再還朝爲祕書監上欲付以史事故特命焉後兩月遷禮部侍郎遂落權字嘉泰後陸務觀李季章皆踵爲之近制修撰同修撰通止四員檢討六員嘉定二年十二月曾君錫自起居郎兼檢討官除權侍郎當升帶而員數已溢乃降旨權以檢討官系銜候有闕日升帶從官爲史討自此始

翰林權直學士院權直翰林權直學士院權直皆自崔大雅惇詩始故事直院必以侍從若左右史爲之其閒沈虛中以少司成莫子濟王經伯王季海以宗正太常少卿兼權直院蓋殊命也乾道九年十二月孝宗初命大雅以祕書省正字兼翰林權直踰年以憂去淳熙五年九月復召爲樞密院編修官始議以翰林乃書藝應奉者所居非專指詞臣也遂攺兼學士院權直自是葛楚甫趙大本熊子復皆以學士院權直爲名十六年正月倪正甫始復兼翰林權直紹興後或稱學士院或稱翰林蓋不常云

直舍人院直舍人院祖宗時有之官制行以中書舍人爲宰相屬官號後省故以他官兼攝者但謂之權舍人而已嘉泰四年李季章以宗正少卿權中書舍人而中字犯祖諱季章辭有旨除公移外權以直舍人院系銜季章乃受命不知舍人院廢已久蓋大臣夫於討論也

侍立修注官侍立修注官者自羅春伯始祖宗時以起居舍人寄祿而更命他官領其事謂之同修起居注官制行復爲郎舍人淳熙十五年十月春伯自戶部員外郎除右史避曾祖諱乃以爲太常少卿兼侍立修注官其後兩史或闕則降旨以某人權侍立官蓋自此始

庶官兼侍講侍講自去學士後秩止正七品然率以侍從官兼之紹興五年閏二月範元長以宗卿朱子發以祕少兼之蓋殊命也乾道六年十一月張敬夫始復以吏部員外郎兼侍講蓋中興後庶官兼侍講者惟此三人若紹興二十五年十月張扶以祭酒隆興二年八月王宣子以檢正乾道七年九月林景度以宗卿入經筵亦兼侍講者蓋扶本以言路兼說書就升其秩宣子時攝版曹景度嘗爲右史且有敬夫舊例故稍優之皆有以也近歲陳正仲朱仲文以諫官兼侍講後遷少常因而不去蓋用胡邦衡例其餘庶寮無復兼者矣

祖宗時臺諫不兼經筵祖宗時臺諫例不兼講讀蓋以宰執閒侍經席避嫌也神宗用呂正獻亦止命時赴講筵去學士職中興後王尙書賓爲禦史中丞建請復開經筵遂命兼侍講自後十五年閒繼之者爲王唐公徐師川二人皆上意也紹興十二年春萬俟中丞羅諫議汝楫並兼講讀蓋秦楚材梓是時已兼說書便於傳導自後伯楊繼之每除言路必兼經筵矣檜死遂罷兼自二十五年十月至三十二年臺丞諫長兼經筵者止三人慶元後臺丞諫長洎副端正言司諫已上無不預經筵者未及兼者惟張伯子李景和二人云

非臺丞諫長而兼侍講正言兼說書自巫端明伋始副端兼說書自余端明堯始察官兼說書自陳少卿夔始紹興二十五年春董殿院徳元王正言並兼侍講非臺丞諫長而以侍講爲稱又自此始其後猶或兼說書臺官自尹穡隆興二年五月諫官自詹元宗乾道九年十二月後並以侍講爲稱不復兼說書矣

修注官以史院易經筵非故典自朱子發後修注官多得兼侍講嘉泰二年八月林伯玉自殿中侍禦史兼侍講除起居郎其年閏十二月鄧伯允自右正言兼侍講除起居注舍人伯玉攺兼權刑侍伯允攺兼史院檢討非故典也開禧元年八月婁彥開自言路徙奉常兼權中書舍人亦以史院易經筵遂爲定例三年十月朱仲文自司諫攺奉常兼講如故意者以其兼權吏侍故也十一月王卿去諫院爲左史仍兼崇政殿說書言者猶以爲不可罷之嘉定元年春黃伯庸自右正言兼侍講除起居舍人兼如舊合故典矣自渡江後惟王樞密綸以右史兼說書其他無此比也

博士正字兼說書崇政殿說書渡江後自尹彥明始彥明初以祕書郎兼之後多以命卿監察官中閒王齡範致能王與正皆以郎官兼亦殊命也若紹興中陳少南以博士兼說書榦道末崔大雅以正字兼說書此則國朝所未有也

非科目而侍講讀者或濫吹中興後非科目進身而侍講讀者自徐師川始其後陳幾叟蘇仲虎孫太衝尹少稷王能甫姚令則蘇季眞繼之議者謂亦不無濫吹若錢處和伯同父子則第以爲執政兼官非諸人比耳張敬夫元不賜第與此不同

太常除卿太常卿正四品自元丰攺官制後虛而不除嘉泰三年十一月陳正仲自江西提刑赴召除太常卿告謝日賜二品服非常制也不數日攺權兵部侍郎疑大臣失於討論故亟遷之耳

館閣校理館閣校理未攺官制前有之嘉定初畱舍人元剛召試除祕書省正字元剛仲至之孫也以祖諱辭乃命權以館閣校理系銜此亦元丰以來所未有

宰相兼東宮三少東宮三少在祖宗時爲散秩前宰相及執政官告老者例得之仁宗在春宮李文定公以參知政事兼賓客及升相位遂進兼少傅此宰相兼宮僚之所從始也天禧末皇太子同聽政乃以首相丁謂之兼少師樞史曹利用兼少保而參樞諸人並兼賓客自後神宗欽宗孝宗光宗在東宮皆不復置開禧三年十二月韓冑旣誅史同知自詹府入樞府乃進兼賓客已而太子侍立遂以錢丞相兼太子少傅明年並置二相左相攺兼少師右相兼少傅未幾右相丁內艱左相亦去位又明年右相起復遂進兼少師焉

東宮講官東宮講官者舊無有嘉定己巳春侍講徐文子少卿接伴北使乃命館職劉仲則時暫兼權仲則名莆田人時爲著作郎

太子舍人太子舍人渡江以前有之紹興乾道閒皆不置嘉定初始置除王舍人元實後以館職任伯起兼之慶元令太子舍人與中捨皆從七品而中舍人又在舍人之上然故事亦未嘗除

皇太子宮小學教授皇太子宮小學教授舊無有紹興三十年孝宗爲建王王齡以校書郎兼小學教授時光宗與莊文太子魏惠憲王皆就傅故也淳熙七年今上爲英國公年十三未就傅其年正月大理正王尙之面對乞依故事擇儒臣爲東宮小學教授遂命楊嗣勛兼之上命宰相精擇其人趙丞相言楊輔儒雅蘊藉操守甚正遂命之繼之者劉徳修也

資善堂翊善贊讀資善堂翊善贊讀紹興五年六月初置以命朱子開範元長時孝宗以建國公就傅故也其後孝宗出合就第而信王幼亦命近臣踵爲之開禧元年七月皇子初封榮王命程少逸左史兼贊讀少逸以祖諱辭乃命軍器監趙子中兼領其不稱王府而以資善系銜蓋以未出合之故子中江陰人名夢極嘉定初卒於給事中

資善堂直講資善堂直講紹興中無有開禧元年七月初置以命鄒景初皇子之未王也景初以著作郎兼小學教授故就用之

資善堂小學教授資善堂小學教授舊無有慶元六年四月始創以命蕭國傳景伯時東宮才封衛國公未正名故也舊制資善堂稱翊善若皇孫則爲皇太子宮小學教授至是參用之景伯名逵新諭人父燧淳熙中執政景伯淳熙十四年廷試第四人慶元四年冬除太學博士明年遷國子又明年春兼實錄院檢討官遂爲學官之選數月除祕書郎不數年累遷至禮部尙書云

資善堂說書資善堂說書者開禧元年七月初置以命張聲之聲道時太子初就傅李伯珍諫議建請增置講官用嘉佑故事以說書爲名從之然嘉佑閒英宗止除防禦使故宮僚以皇子位伴讀說書爲稱自紹興初已置資善堂翊善贊讀其後王府又置直講官屬之名甚備至是乃沿襲故名蓋伯珍失於討論也

皇子位說書皇子位說書紹興三十二年八月置以命吏部員外郎何á司封員外郎陳良佐光祿寺丞唐堯封蓋時莊文太子魏惠憲王光宗皇帝皆以正任奉朝請用嘉佑典故也九月三皇子皆封王乃置直講贊讀如舊制

王府翊善王府翊善國初以來有之品秩亦不甚崇今慶元令爲從七品雜壓在翰林良醫之下蓋庶官也孝宗初就傅範元長以待制兼資善堂翊善自是率以從官爲之其後親王府不復除第以朝士兼贊讀直講而已淳熙末今上在嘉邸畱丞相始薦用黃文叔自祕書郎除翊善不爲兼官非常制也其後文叔遷起居舍人歷中書舍人給事中皆兼翊善是以從官下兼七品之職矣紹熙四年夏文叔坐論鄭侍郎汝諧事眞拜兵部侍郎去翊善文叔辭不拜王爲之請後月餘攺寶謨閣待制仍兼翊善蓋始終六年云

王府記室參軍諸王府記室參軍靖康以前並置或以朝臣兼領系第二任知州者得理提刑資序渡江後不除乾道初魏王典籍始並除二員敍位在諸州通判之上後用耿子直申明並同職事官序位在正字之下今慶元令親王府記室從八品在供奉官之下兩使職官之上然魏王府所用率以望人爲之非通判職官之比矣凡記室長史司馬皆以二年爲任乾道七年二月己巳降旨

吳王益王府教授吳王益王府教授在紹興初謂之親賢宅講書從舊制也十二年攺爲府教授命館職二員兼之尋又並爲一員所教親賢宅南班宗子也三日一上講月給湯茶錢十緡舊醵本府宗子料錢充之淳熙中劉徳修爲教授辭不取孝宗聞其事遂命戶部給焉

宗子博士宗學教諭宗子博士舊諸王宮大小學教授也至道元年太宗將爲皇侄等置師傅執政謂環衛之官非親王比當有降乃以教授爲名咸平初遂命諸王府官分兼南北宅教授南宮者太祖太宗諸王之子孫處之所謂睦親宅也北宮者魏悼王子孫處之所謂廣親宅也二宅教授初止六員治平初以宗室寖盛有詔三十以上增置講書四員十四以下別置小學教授十二員以分教之崇寧初以宮宅相去遠乃令各宮置大小二學增教授二員不置講書五年又攺稱某王宮宗子博士位在國子博士上靖康之亂宗學遂廢紹興四年始復置諸王宮大小學教授二員隆興省官旋減其一自是月朔止一人上講所教惟南班宗室十餘人往往華皓每教授初除及朔望則赴堂一揖而退嘉定九年十二月始復置宗學攺教授爲博士又置宗學教諭一員並錄宗正寺博士在太常博士之下教諭在國子正之上俸給人從賞典依國子博士及正體例於是宗室疏遠者皆得就學而彬彬可觀矣旋有旨復存諸王宮大小學教授一員

提舉太史局提舉太史局紹興五年初置以命權戶部侍郎T象先蓋祖宗時有提舉司天監如司馬公錢彥遠沈存中王和甫輩皆嘗爲之趙子直秉政用此故事其後言者摘指之蓋弗深考耳

國用司參計官國用司參計官者開禧二年始置乾道閒孝宗嘗命輔臣兼制國用然無官屬但於三省戶房置國用司而已冑將用兵旣復故事始以侍從一員兼參計官卿監一員兼同參計官募人陳遺利又索諸路諸司州縣歲帳而取其餘非干道設官之意矣然是時四川州縣諸司皆不以實報惟江浙諸州頗遭掊取之害冑誅亦廢

提領拘催安邊錢物所拘催安邊錢物所者嘉定元年置時甫廢國用司而冑及諸閹省吏之家貨財皆已簿錄黃伯庸疇若爲殿中侍禦史請創此名遂命與戶部侍郎沈信叔詵同領其事卽禦史臺置局又以宰屬一員同領仍許伯庸不拘常制到堂伯庸等請卿監一員提領安邊庫朝士二員爲拘催官乃揭榜募人言拘催事許之其後會其入歲得七十萬緡專充北虜所增歲幣其田宅契券皆藏之禦史臺庫命臺官一員典領局罷伯庸以下皆進官有差

六院官入雜壓六院官入雜壓事甲記已具淳熙四年旣削去近歲乃復舉行其班在五寺主簿之下太學博士之上六院官通計十二人皆得轉對但不入品耳然六院本以爲邑有政績者爲之故例爲察官之選登聞檢鼓院監官各一員諸司諸軍幹辦官各一員諸司諸軍審計司幹辦官各二員官告院主管官二員都進奏院監官二員

四提轄四提轄謂榷貨務都茶場雜買務雜賣場文思院左藏東西庫是也榷貨務場掌鹺茗香礬鈔引之政令紹興初沿宣政舊例置提領官率以故省吏爲之後乃攺用士人行在建康鎭江三務場歲入凡二千四百萬緡建康一千二百萬行在八百萬鎭江四百萬皆以都司提領不系戶部之經費而在建康鎭江者分屬總領所焉開禧末以總所侵用儲積錢始令徑隸提領官不屬總所買務賣場蓋唐宮市之遺制近制凡宮禁月料朝省紙札文思院之制造和劑局之修合皆所取給焉至若斥左帑封樁之幣與編估打奪則賣場掌之紹興六年始置提轄官總其事文思院掌金銀犀玉工巧之制彩繒裝鈿之飾若輿輦法物器皿之用監官分上下兩界而轄官兼總之左藏東庫以儲幣帛絁綢之屬其歲入率百四十萬端西庫以儲金銀錢券絲纊之屬其錢券歲入率二千萬緡宮禁百司禁旅三衙祿賜皆取給焉監官凡五人分帑而治而轄官一人總之紹興閒擇丞若簿之隸於計曹者兼領之乾道七年四月始專置先是四轄官外補則爲州內遷則寺監丞簿亦有徑爲雜監司或入三館者乾道八年十二月榷貨王禋除福建市舶左藏王揖除九路鑄錢司淳熙七年三月熊子復自文思除校書郎近歲人望稍輕往往更遷六院官或出爲添倅非曩日之比矣

三省監門官三省樞密院監門官舊以小使臣爲之嘉定六年九月諫官鄭景紹言部門以京朝官則省門事體尢重遂亦命京朝官曾經作縣通判資序人爲之

六部監門官六部監門官紹興二年初置秩比寺監丞郎官有闕得兼之內遷則爲寺監丞或權郎外除至有爲諸路總領者紹興十年呂郎中希常二十四年蘇寺丞振是也乾道後補外止爲州內遷止爲寺監簿紹興後又有爲添倅者其選滋益輕陳勉之與王誠之給事有舊誠之名信麗水人疊用其子騊驎爲之二人皆小京官監當騊以言者論其資淺已之比勉之南遷驎亦罷去

六部架閣官六部架閣官者崇寧閒始置迄宣和再置再省紹興三年立六部架閣庫十五年復置官四人舊制成案畱部二年然後而藏之又八年則委之金耀門文書庫今金耀門無復曩司則悉藏之架閣矣主管官號掌故擇選有時望之人爲之例爲編刪學官之選近歲滋益輕至有待次累年者朝廷患之嘉泰末有旨非闕官不除有選人家閩中其父與陳勉之有舊至是入都見勉之求爲掌故勉之對眾厲聲曰外閒豈不知近旨見闕方除此何可得眾爲之踧踖後旬日竟除掌故或疑其由徑而得者問之徐曰丞相耳或曰丞相前日之語甚峻何以回造化耶其人卽於坐側取一幅書示之乃勉之答書也略曰珍貺鼎至晃耀老目或問珍貺之名曰書生安得珍玩比所請不遂適從王家肆中見粟金臺盞十具重百星以四千緡得而獻之耳聞者嘆息而去嘉定八年七月又置三省樞密院架閣官

宮觀使宮觀使自眞宗時始置以現任宰執領之及王文貞公罷政始以太尉領玉淸昭應宮使此前宰相領宮觀之所從始也熙寧初富文忠公以使相領集禧觀使居洛此宮觀使居外之所從始也渡江後前宰相在經筵者不以官髙卑率爲宮使若他使則使相以上乃得之其居外者必官至三少乃除淳熙中崇憲靖王自節度使拜使相封郡王中書進擬提舉洞霄宮周文忠當制引故事宗室使相外居者當得觀使上批如所請紹熙初趙文定公以使相判潼川府乞奉祠乃除醴泉觀使非舊典也開禧末陳勉之以特進罷相不帶職乃亦除觀使蓋章達之侍郎當制失之翊日李季章進呈攺提舉洞霄宮合故典矣天禧以前崇觀以後宮觀使之名甚眾渡江以後宮觀不復置而觀使有三前宰相則得醴泉宗戚則得萬壽又其次則得佑神云宣政閒又有提點宮觀官在提舉之下主管之上今省

臨安少尹判官推官臨安少尹乾道七年五月置用敷文閣直學士晁子正爲之以東宮領尹故也子正旣罷沈徳之姚令則輩皆以權侍郎繼爲之九年五月東宮解尹事復置帥守如故始置少尹又置判官二員推官三員判官李秀叔以起居舍人兼劉文潛以國子司業兼推官則正除金部員外郎陸之望將作少監馬希言朝奉郎錢判官依兩省官奉使法推官序位在諸州知州之上任滿理爲知州一任五月十二日丙戌降旨初命刑獄公事皆決於少尹皇太子就東宮裁決少尹日受民詞以白太子閒日率寮屬詣東宮事惟命官犯罪及餘人流配已上則具事聽東宮裁決凡文書應奏者太子系銜朝省臺部則少尹以下連申寺監及本路監司並令移牒舊兩通判職務令第一第二員推官主管簽判職官職務令第三員推官主管俄有旨少尹比知府判官比通判推官比幕職官其統臨職分並照從官條例施行六月二日已巳降旨用太子請也或謂子正所建明由是與文潛不而罷明年除吏部郎中又請以三推官分治三獄從之九月丁亥降旨

寧國府明州長史司馬諸王府長史司馬唐有之本朝不置以親王不領事故也乾道七年二月魏惠憲王出鎭宣城始制寧國府長史司馬序位依兩省官奉使法淳熙二年十月移四明亦如之初議長史得治民舉吏如郡守司馬如通判於是沈度請本府公事並經長史決遣畢具名件申魏王照會長史司馬五日一詣王事許之後數月王言如此則是長史欲處臣於無用之地何以謂之判寧國府事乎望只委長史司馬分治財谷之司依舊令臣引押吏民詞狀奏可前旨七年四月壬戌後旨四月庚辰後移明州王又請置制置司得自舉吏淳熙二年四月癸亥許之仍免給朝典云

制置大使制置大使唐有之本朝不除紹興初始以命席大光時大光以前執政帥長沙而大將王已先爲制置使故加大光大字猶祖宗以文臣爲制帥之意也其後李伯紀在江西趙元鎭在浙東呂元直在浙西皆用此例及大光將入蜀朝廷以吳玠已爲宣撫副使乃除大光成都等路安撫制置大使位在宣副之上大光以憂去位遂不復除開禧末江淮用兵起丘宗卿守金陵畱鑰宗卿嘗以簽樞督視軍馬於是趙淳已爲江淮制置使乃沿故事命宗卿爲江淮制置大使後宗卿召以何自然代之自然始兼江東安撫俄申命兼大使如宗卿例已而罷四川宣撫又以安子文爲制置大使兼知興元朝議以子文恩數視執政故加大字先是李端友程東老趙溫叔皆以前宰執知成都止爲制置使趙徳老執政恩例亦然今刱�大字蓋用自然例也舊例四川制置大使及制置使結銜皆在知府事上比子文降告其結銜乃在下亦非典故

庶官結銜稱安撫使安撫使舊制大中大夫以上曾歷侍從官者乃得之若庶官則止稱主管某路安撫司公事隆興中馬舍人騏自起居舍人兼直學士院淳熙中陳少卿叔達自宗正少卿兼權給事中補外後馬以中大夫祕閣修撰守瀘程以集英殿修撰守洪皆不稱安撫使蓋故事也嘉定二年二月劉徳修以中奉大夫右文殿修撰守襄陽及出告乃正稱安撫使徳修嘗爲起居郎非侍從不知何故乃爾問其諸子亦莫之知云爾

十都統制諸軍都統制者自渡江以前亦有之然未爲官稱蓋是時陜西河東北三路皆以武臣職任髙有智略者爲之馬步軍副都總管遇出師徵討則加以都統制軍馬之名猶今節制軍馬之類非有分司職分也建炎初置禦營司始以劉鄜王爲本司都統制其下分爲五軍各置統制以諸將張韓等爲之苗劉旣誅張韓又攺爲禦前左右軍都統制則已不隸禦營司矣紹興初禦營司罷有旨諸大將之軍稱神武五軍諸小校之兵少者則謂之神武副軍並隸樞密院俄又以神武名乃髙歡謚號遂攺神武五軍爲行營五護軍韓世忠稱左軍劉光世稱右軍張俊稱中軍王稱前軍巨師古稱後軍其後右護軍叛降僞齊於是吳玠軍始以右護軍爲號四年玠升宣撫副使其弟璘爲右護軍都統制諸將故與璘等夷者惟楊政郭浩乃以政爲宣撫司都統制屯興元府浩爲樞密院都統制屯金州十一年張韓嶽三大將皆罷兵乃收其所部爲禦前諸軍而都統制皆以屯駐州名冠軍額之上獨川陜如故十九年鄭仲亨罷宣撫副使於是漢沔兩大將次第攺爲禦前諸軍其系銜則璘稱利州西路駐札禦前諸軍都統制攺稱利州東路駐札禦前諸軍都統制浩時已死故金州無都統制但以武臣知州事節制禦前軍馬入銜三十一年王彥始除金房開達州駐札禦前諸軍都統制乾道五年王公明入蜀奏乞三都統並依江上諸軍隨駐札處系銜庶幾一體其十月有旨從之江上始有京口秣陵武昌三大軍紹興末虜將內侵楊和王請置江池二軍劉太尉請置荊渚一軍嘉定初蜀叛卽平安觀文又奏分興州十軍爲沔利二軍沔州除都統制和州除副都統制自是天下有十都統制矣荊鄂一軍而正帥在鄂�帥在襄淳熙新旨也

建炎以來朝野雜記卷十四乙集

宋李心傳撰

官制二

乾道正丞相官名本末虞雍公獨相久上眷禮極厚旣又以梁叔子靖重欲遂相之而無其端會易三省官名乃議以僕射之名不正欲采用漢舊制攺爲左右丞相令學士禮官史官討論時乾道七年十二月辛酉也先是已有旨令百官依舊制服靴祖宗時百官服靴徽宗將廢釋氏乃易靴爲履虞公不樂曰近己易履爲靴今又易相名與北虜奚辧爲金人詳定官制己攺左右僕射爲尙書左右丞相故也有司知其意不敢遽上至八年正月戊寅僅條具歷代宰相官稱申尙書省禁中卽聞之翊日遣中使至學士院細問其事學士周子充以其事奏後二十日禦筆付院云尙書左右僕射可依漢制攺作左右丞相學士院降詔子充艸詔以進後二日付外施行二月乙巳也後五日上自徳壽宮還日己晡召子充對選徳殿上微有酒袖出禦筆云比來一二大臣同心輔政夙夜匪懈漸革苟且之風以副綜核之意深可嘉尙今因除授宜示﹣典虞允文可特進左丞相梁克家可正奉大夫右丞相賜茶畢日己暮矣遂自復道秉燭歸院辛亥百官集文徳殿初謂攺易相名耳𨿽虞公亦以爲然及雙制出在廷愕然先是子充嘗奏並命二相而遷官或三或四更取聖裁上曰特進一官卽少保所以允文三官議者疑學士有所抑揚而不知上自有旨也後數月虞公罷相乃除少保節度使則知聖意先巳定矣是月臺諫官皆坐論張說罷去而蕭果卿自察院升副端三月甲戌也果卿方以疾在告後二十日甲子始入謝比對首論前歲浙西夏澇秋旱江湖淮南歲比不登民多流離今正陽之月天多沈陰寒气慘溧是謂常寒側身修行玆其時矣漢時災異策免三公以此上𨿽嘉果卿稱職周子充作果卿墓志載聖語云卿所論甚當可謂稱職而待虞公甚厚乃戒果卿毋納副本虞公聞之上章求去卽出北關門待罪家屬亦乘舟之仁和館是日卽行翊日凡再宣押虞公力丐免上許之已而中悔復賜禦札云早來面諭以卿堅辭欲令卿典近藩措置邊防聞卿有歸蜀之語殊失朕眷倚之意朕今己堅畱卿相位無復固辭以體至懷又翊日再押赴都堂治事於是禦筆除果卿直祕閣湖南提刑其月十一日己酉也制略曰文敏剛方不撓質直而明造膝之詞有犯無隱正人去國豈朕所欲哉是時李秀叔林景度爲舍人恐是秀叔行劉焞文潛時爲國子司業兼權臨安少尹或謂文潛實艸是疏以授果卿故果卿去禦史之十九日文潛亦出爲江西轉運判官蓋以此也其年九月虞公復以蘇季眞侍禦有言力求去因請任入關之事遂除四川宣撫使焉

大臣去位不除職國朝大臣自仁宗以後其去位未有不得職名者𨿽臺諫交章論列亦必除職補郡而後黜罰之典加焉榦道初葉子昂魏南夫並相會冬祀大雷於是二人並守本官罷非常制也淳熙初有詔宰執侍從非有功不除職其年葉夢錫以言免相遂守通奉大夫知建寧府紹熙初王謙仲爲樞密使又用何自然章降一官放罷凡此者皆非常制

紹興至開禧督府廢置本末國朝故事大臣統兵者率稱宣撫使韓子華爲首相猶然渡江後諸大將官旣髙皆爲宣撫使使名益輕於是宰相統兵則稱都督自呂元直始也元直始以都督江淮兩浙荊湖軍事爲名開府江上過平江而守臣席大光有所關白始覺爲左相秦會之所傾其後軍潰引疾求去乃命還朝遙領而孟富文以參知政事權同都督治軍建康久之去權字同都督之名自富文始也元直富文繼罷朱藏一獨相以元樞趙元鎭有人望忌之乃奏除川陜宣撫處置使元鎭以與吳玠同使名爲嫌遂攺都督川陜荊襄諸軍事旣而張徳遠以敗劉猊之功同相乃並兼都督諸路軍馬元鎭尋去位徳遠以淮西軍潰而貶並其府罷之徳遠先以行府爲名往來視師及上幸建康則督府在內徳遠貶元鼎會之復相共議還臨安而兵亦寢矣逮虜亮闞江諸將皆貶始議以左相朱漢章爲都督漢章辭乃命葉審言以元樞督視江淮軍馬督視之名自審言始也孝宗卽位徳遠以樞密使爲江淮都督汪明遠以參知政事爲荊襄督視方城失守明遠得罪徳遠並督之符離失律徳遠罷歸而虜又寇江乃以左相湯進之爲都督進之憚行遂命故將楊存中同都督軍馬用富文故事也旣而兩淮皆陷進之益懼乃除存中都督而命王瞻叔以參知政事爲督視瞻叔亦固辭上大怒遂與進之相繼而罷開禧用兵鄧伯允T象先以宣撫使抵罪乃外除丘宗卿簽樞督視軍馬宗卿與胃不協再閱月而免張肖翁以元樞代之不勝任奉祀去數月吳曦反復命李季章以參知政事督視四川軍馬旣而有裂土之議又罷行自是不復除都督矣

倪正甫鄒景初論皇子不當贈師傅嘉定元年閏四月皇子薨詔吏部太常寺討論贈官典故吏部引國朝會要元丰四年鄆王倜政和三年漢王椿故事贈太師尙書令追封肅王王上第八子也倪正甫時以禮部尙書兼給事中引治平二年王禹玉等議皇子以師傅名官於禮未安乞止贈尙書令詔從之餘謂吏部太常固失之而正甫所奏亦未盡也乾道中省三省官長易以左右丞相則所謂尙書令者蓋無此名矣乾道二年孝宗少子恪贈淮康軍節度使開府儀同三司追封邵王此近事且最爲得體而議禮者皆不及之蓋弗深考耳三年十一月皇子王薨復有維垣之贈鄒景初給事言子爲父師於禮不順然前是諸皇子或已贈太師矣景初俄以親年求去遂除次對守泉州云

趙善俊乞文階去左右字祖宗未攺官制前以官寄祿然因唐舊典分別流品甚詳不相混淆故有出身無出身及進士上三名賢良方正曾任館閣省府之類遷轉皆不同犯贓及流外納粟尢不可使污仕流蓋不待分左右也元丰官制始一行之然猶有一官而分左右者徒以少優進士出身而已至元佑中遂自金紫光祿大夫至承務郎皆以有出身無出身分左右則稍復祖宗之舊而不盡也至犯贓罪則並去左右二字論者尢以爲當然山先生與門人言則謂沮人爲善之路其所見益遠也紹聖以後以其出於元佑故復去之紹興初方務行元佑故事左右字之制亦復行又下逮於選階而流品稍別矣淳熙攺元趙善俊建言以爲本範純仁偏蔽之論請復省去從之元年三月戊子降旨蓋時方右武善俊迎合而言非公論也善俊成王仲榮曾孫中進士第以左朝奉大夫直龍圖閣知襄陽府入對後十餘日又以前任事特轉一官及死周洪道爲墓志備載其事謂自是無裏言蓋薄之云

元丰乾道武臣正任員數多寡元丰初節度觀察使才八員防禦團練使刺使共二十員而宗室不與焉乾道初節度觀察使至四十員防禦使至遙郡僅二百員而宗室亦不與焉趙徳莊彥端權尙右郎官嘗請裁酌後不行徳莊以元年八月建請

建隆至元佑選人升攺舉主沿革選人升攺國初無定制建隆二年命翰林學士及文班常參官曾任幕職州縣官者各舉堪爲幕職令錄一人職令用舉主自此始開寶三年四月命翰林學士及文班升朝官等各於現任前任藩郡幕職州縣官中舉堪爲升朝官一人選人用舉主攺官自此始幹徳二年六月詔侍從卿監郎官各於京官幕職州縣內舉堪爲通判者一人又在此前令專記舉官京朝官事始然自建隆至淳化二十餘年舉京朝官之敕才五下固無濫之失也至道二年閏七月有司言諸州闕監當京朝官共五十餘員乃命左丞李至等八十四人各舉州縣官廉恪有吏幹者一人景徳元年八月以幕職資序人少命常參官二人共舉州縣官一人充幕職大中祥符三年正月詔內外所舉幕職州縣官並須經三任六考限考受薦自此始五年六月詔自今在京常參官二員共舉幕職州縣官一員充京官者聽舉主用兩員自此始景徳元年八月止是一時指揮天禧元年五月敕兩省五品以上歲許舉京朝官五人升朝官許舉三人薦舉限員自此始天聖七年十二月詔轉連使發運使副不限人數是月用判流內銓呂夷言升朝官因事降充監當者不得舉官及知縣朝臣不得舉所統攝處幕職曹官蓋前此內外升朝官皆得舉京官故也二年十月中書言郡臣舉幕職州縣官充朝官者候舉主及五人卽以名聞庶懲濫進舉主用五員自此始三年六月又用監察禦史李紘言今轉運使至諸州通判並舉本部幕職州縣官外余升朝官未經通判己上差遣者不在舉官之限所舉之人須是在任舉主內有轉運制直發運提點刑獄勸農使二人便與依例施行若止一人卽更候常參官二人保舉並與磨勘非通判以上不得舉官非現任屬吏不得受薦及舉主須用職司皆自此始熙寧初常平使者得薦吏如提轉乃罷通判舉官元佑初暫復之俄廢自是薦舉之法益密而濫日盛矣

隆興至淳熙立攺官員數祖宗以來選人攺官亦無定額元佑中孫莘老爲吏部侍郎始定歲百員爲額後亦不行紹興後多不過九十員少或五十員二十年八十八人二十五年六十八人三十年七十四人三十二年五十八人捕盜及職事官皆不在數三十二年孝宗登極其年遂至百一十三員言者患之請爲之限隆興元年春詔吏部開具三年舉過員數措置立額取旨三月己酉降旨其夏遂詔以八十員爲額內將十員充歷任十二考限減舉主攺官人數如不足並聽闕四月乙丑降旨未幾中書言今方七月正闕二員若積累數年必多畱滯乃詔吏部且依常年放行參照格法裁減薦員開具申省七月戊申降旨於是議者請舉官補發之數毋得出一年之限而諸部長貳及少卿等各舉員數分上下半年薦舉仍於七十員額內量添三十員從之八月甲申降旨自是通以百員爲額後又不行乾道三年周表卿權吏部尙書言其太濫乞每歲薦舉以百人監當以三人四川換給以二十人立爲定額其所立員額如歲終不足聽闕如員數有溢出許於次年施行仍理爲次年之額捕盜功賞攺官人不在此限從之六月己亥降旨是冬起居舍人黃仲秉建言四川見管六十一郡每歲止得攺官二十人東南共管一百二十九郡每歲卻得百人除館職職事官外路教授磨勘十餘員外其多寡不均灼然可見緣此東南至今止七十餘員而四川七月內己滿二十員之額豈無畱滯之嘆照得元佑隆興立定員額四川系在數內今來創立防限將四川置之額外未見其可望通以百二十人爲額並以敍上日爲先後之序上又從之十月辛亥降旨七年冬虞雍公爲相建言吏部供到今年攺官員數巳溢三十餘人詔令引見放行攺官今後更不限定年額十月甲辰降旨自虞公去位上復稍嚴升攺之法淳熙四年引見攺官八十二員捕盜十二員五年引見八十八員捕盜十二員六年引見五十七員捕盜十一員七年春周益公爲吏部尙書因請以六年爲額詔侍從同議王仲行爲兵部尙書與同列共奏以三年絕長補短言之歲不下百員今旣減舉官之數乞以七十員爲額許之二月乙巳降旨尋又詔增十員引見並職事攺官共六十五員四川換給十五員而特旨攺官不在其數四月癸巳降旨自是不復攺然四川舉官之數一歲毋慮百五十員而磨勘之額僅及其半有溢額者謂之待班朝廷知之或因事降旨特趲一班不爲定制迄今嘉定六年有待十一年班者若南士之入蜀者則舉削旣盈遂歸於南班引見故無畱滯積壓云

隆興至嘉泰積考攺官沿革隆興初張子公爲同知樞密院事首論薦舉攺官請求貨賄之獘乞取紹興以來每歲攺官酌中之數立爲定額凡在選者量其年勞以次遷攺歲終考核不得過所定之數而關升者亦如之所有薦章權行寢罷庶幾銓綜均平而在選者人人有京秩之望其有以卓然之才被不次升攺者不在此限詔侍從臺諫詳議申尙書省隆興元年三月壬申議者以爲自太祖以來皆有薦舉之制今若患其奔競遂盡除之何異因噎而廢食於是學士承旨洪景嚴給捨金彥行劉共父張貞甫周子充共議乞嚴舉主連坐之法不許首免量其罪之輕重而停秩任辛起季中丞時爲臺諫長議以爲宜取選人九考十考者與減舉主員數事下吏部旣而淩尙書景夏奏乞將選人歷十二考以上無贓私罪者減舉主一員三月己酉降旨繼而遂以八十員爲攺官歲額內十員充十二考減舉主攺官人數如不足並聽闕四月乙丑降旨蓋參用張辛二老之說也未數月中書門下省言薦舉攺官今方七月止關二員若積累年數必致拘礙乃命吏部且依常年放行仍措置合行裁減員數申省取旨七月戊申降旨尋遂以百員爲額八月甲申降旨尋吏部引見八十員四川換給二十員乾道初黃仲秉爲起居舍人爲上言以郡計之東南約三郡而攺官者二人四川約六郡而攺官者二人多寡不均灼然可見乃命通以百二十人爲額焉三年十月辛亥降旨及虞丞相當國始奏不復限定年額乾道七年十月甲辰俄覺其太濫遂有權以七十員爲額之令淳熙七年二月乙巳降旨俄又增爲八十員內引見職事官共六十五員換給十五員七年四月癸巳降旨而捕盜八員在六十五員之內如是不足卽以薦舉攺官人補湊七年十二月己亥得旨後數年復有旨職事官攺官許在歲額八十員之外十三年三月丁酉得旨進士一任回磨勘及歸正官循攺者亦如之十五年十二月庚午得旨歸正官至承直郎後歷五考卽攺宣教郎自是引見者稍而換給獨狹矣慶元末費戒甫爲左選侍郎又請歷十五考以上無贓私罪犯者得免職司舉主一員六年十月癸巳得旨嘉泰中季景和爲右正言又請選入曾歷監當獄官縣令各三考余官三考無贓私罪犯者不拘有無京削許就磨勘三年七月降旨吏部引見以八員四川換給以三員爲額於是東南應格者本升等四人川路應格者蹇似之等二人而已明年言者論其太濫謂使其律己奉公究心職業則歷官十二考所事監司郡守何啻四五十人豈無一爲之動心者姑以今歲之應斯格者觀之大略可見詔吏部長貳詳議時吏部又得應格者兪圭一員黃子由適兼尙書乃奏乞歷上件三任通成十二考止用常員舉主三員若系舉主關升人更減一員四年五月甲申得旨開禧初言者又指其僥幸乞令侍從兩省臺諫官集議議者乃乞堅守孝宗立定八十員之額其嘉泰以後積考減員等指揮更不施行元年五月己巳得旨識者謂薦舉攺官法未嘗不善也患在乎士大夫以私意汨之耳開禧末李仲衍爲益部刑獄使者有舊舉主之子以職司狀爲請仲衍厚待之將行語之曰興宗昔以職事受知先公今不敢忘然舉賢王事也非報恩之物有貴人移書以子相托者仲衍報之曰令奉公守法𨿽微命戒亦將舉之如其不然有所未可嘉定初余弟仲貫甫自著廷補郡將行面白諸公貴人乞勿薦士諸公皆從之眞景元繼除江東副漕朝辭入見又以札子面諭之餘謂士大夫人人如仲衍景元則公道少伸而奔兢之風庶幾乎息矣若夫通博易納賄賂又罪之至大者故不復論

刑侍得舉外任人攺官禮部國子監長貳得舉諸州教授攺京官舊制也嘉泰元年十一月言者以爲大理評事止用舉主三員又評事中亦有已攺官者舉削常是有餘乞仿此例令刑部長貳大理卿少得通舉諸路提刑司檢法官從之

四川舉削倍攺官之額四川攺官薦牘以今嘉定四年計之當得一百六十五紙帥臣監司八十紙制司大使十一紙縱領所六紙茶馬司共五紙三路安撫司每司兩年共三紙成都潼川提刑各五紙利路提刑五紙關外一紙夔路提刑三紙四路常平司每司兩年共三紙成都潼川路轉運司各六紙內歲終不除副使者半利路運判每兩年又得關外三紙夔路運判兩年三紙又歲終不除副使三紙四路提舉司每司年年一紙前執政六紙費大資安大資知州八縣已上三郡每年各舉二員通計四紙潼川成都七縣至四縣二十四郡每二十年各舉三員通一年計三十六紙謂金達雅合巴蓬忠漢眉隆果資榮敍閬利州隆慶興元遂寧嘉定崇慶廣安軍三縣以下三十一郡每年各舉一員通全年計三十一紙謂瀘夔彭渠昌普洋成鳳涪沔龍階開萬施黔珍威茂黎文西利州重慶府大寧監石泉永康懷安梁山南平軍無縣處三郡每亦各舉一員通全年計三紙長寧大安軍富順監以五紙爲一員歲舉攺官約計三十一員而職司稱焉大使十二四路提刑共十九自淳熙七年有詔四川換給止十五員總而計之是舉削不收使者大半紹熙二年九月制帥京仲遠以京官知縣闕人爲詞奏乞增放散員數朝廷難之然自後非特覃恩或制司奏請則必遞趲一年開禧三年吳徳夫爲宣諭使又請侍班人不候攺官一面注擬從之後三年議者以爲不然乃復舊制

前宰執歲舉京官多非所知祖宗之制前宰執歲得舉選人爲京官者五員淳熙閒減二員旣得舉諸路故有力者競趨之大抵多非所知洪景伯罷政家居二十餘年所舉殆八十人有管璆者爲樂平丞旣得舉矣偶文書至奏邸稽期數日書吏爲揩攺奏檢實日以就之景伯卽劾璆罔上具言惟宰執有舉無刺目擊巨蠹吞聲喑默其辭極切疏入詔璆降兩資舉狀令吏部追還或謂璆以他故被此劾鄱人能誦言之且誦吞聲喑默之詞未知果何如也自慶元嘉泰後前宰執舉削乃專以待政府言路之求類多不識所舉之人甚至空名剡牘以遺之非祖宗之遺意也

選人三考外零日不許受京削舊法歷任三考以上者許薦舉攺官卽循至修職郎𨿽未及三考亦聽薦舉其後勢要子弟之初官者率以零日受薦寒素者患之淳熙十四年慶壽覃恩舉天下將仕迪功郎無不循資者其年八月蜀帥趙子直建言舊法聽三考薦舉攺官者皆以三考爲一任舉其成數而言今於三考之外未罷奇零日內輒敢並緣干請已非法意今又該遇覃恩盡行補轉若一許於三考之外聽舉攺官竊恐干進之徒與夫勢要皆預得爲他日計而孤寒安分廉恥自持者欲脫選調愈不可得欲望將選人一例許於第二任方得薦舉攺官庶幾仕進公平不妨寒畯之路未幾光宗卽位乃舉行之又詔未成考人不以罪去者於後任湊成三考聽舉攺官初任未成考者勿聽著爲令

乾道淳熙裁損任子法沿革附乾道初朝廷欲損任子之數有請正郎隔三郊乃奏者有請立限員者有請正郎惟初郊及致仕各許奏一人者議久不決二年春王伯庠初除殿中侍禦史乃爲畫一狀以奏一曰正郎遇郊有出身人奏上州文學無出身人奏下州文學應奏下州文學者將來攺官日並攺次等合入官二曰帶職員郎有出身人事十五年初遇郊及再遇各許奏一人無出身人事及二十年止許初郊奏一人俟至正郎卽如上法三曰中散大夫以上有出身人奏將仕郎無出身人奏上州文學四曰侍從官有出身人子孫奏承務郎期親將仕郎大功以下文學無出身人遞減一等致仕恩澤又遞減一等五曰宰執奏子孫依見行法期親登仕郎大功以下文學六曰右選依此參酌其官至使相者依舊法止奏五階詔三省集議再具條式將上取旨尋又令臺諫共同集議其年六月始有旨使相蔭補依祖宗舊法七色補官人止令奏一子余不盡行也余謂伯庠此議亦頗得之但權幸貴遊皆所不便耳所謂七色補官者宗室女夫一也戚裏女夫及捧香二也異姓恩澤三也陣亡人女夫四也上書獻頌文理可采五也隨奉使補官六也給使減年七也始議以止當祿及其身不許更冒世賞若轉至合奏薦官候將來致仕日與一名恩澤己嘗奏薦者不與旣行之矣九年七月又用吏部尙書李秀叔議應文臣帶職員郎及武翼大夫以上生前未嘗奏薦者與致仕恩一名卽已嘗奏薦而被蔭人身亡者許再乞應朝奉武翼郎以上補授及三十年者亦與一名淳熙四年二月韓無咎爲吏部尙書又乞非泛補授人許生前奏薦一名所謂使相奏補文武臣各隨本色者淳熙五年十一月因曾覿有請遂援曹佾�宗良例降旨不行四年四月覿已有此請龔實之持不行其六月實之貶至是行下先是張說在宥府己詔武臣嘗任執政者許奏文資乾道九年十一月朔降旨己而數視執政者亦得之蓋戚裏宗王與夫攀附之臣皆爭以文資祿其子不可復正矣淳熙十年二月辛丑又從侍從臺諫集議應文武臣致仕遺表恩澤並三分減一焉宰相使相共八人前宰相七人執政六人前執政五人見任尙書三人侍從二人宰執不帶職者依本官

雜藝出身不許任子紹興初有伶人胡永年者積官至武功大夫遇郊乞任子趙子直爲吏部尙書奏永年樂藝出身難以任子望立爲定法今後似此雜藝補授之人不許奏補從之三年三月己亥也余謂此等事非遇子直則他人必且放行遂爲獘法矣但永年本伶倫而官極正使前後遷補乃無論列之人亦未可曉

嘉定四選總數嘉定癸酉春仲貫甫兼考功郎官四選缺員每疊攝之是歲四選名籍共三萬八千八百六十四員尙左六七八九品名藉案京朝官以上二千三百九十二員有出身九百七十五員致仕補官五百二十九員遺表補官九十二員大禮薦奏補官六百二十三員奉表補官五十二員推恩補官五十員門客補官一十一員特授文學補官二十一員攝官補官二員襲封補官二員宗室過禮補官二十四員納粟補官三員三省補官八員尙右三千八百六十六員奏補一千六百八十員武舉七十七員宗室四百二十五員軍班揀汰軍功人一千二百八十五員歸明歸正五十九員雜流非泛吏職三百四十員侍左一萬七千六員有出身四千三百二十五員奏薦六千三百六十六員童子科六十八員攝官二十八員宗子該恩五百六十員恩科五千六十五員進納四百二十九員流外一百六十五員侍右參部使臣一萬五千六百六員奏補七千七百一十八員宗室二千九百一十四員軍班七百五十九員軍功八百四十七員宗女夫三百八員陣亡女夫六十九員陣亡恩澤二百五十三員武舉四百一十五員後親屬一百八十五員主管進奉二百五十五員獲賊五十四員吏職一千三百三十一員進納五十單三員而使臣之從軍與未參選者不與官可知矣

咸平至嘉定侍右員數多寡今之侍右侍郎卽祖宗時判三班院也咸平以前三班院員止三百或不及天禧後至二千四百餘員熙寧後至一萬一千六百九十餘員而宗室七百七十餘員不與焉視天禧之閒蓋已五倍矣以出入籍校之熙寧八年入籍者四百八十有餘其死亡退職者不過二百此所以歲增而不已也政和官制以秉義郎易東西頭供奉官忠訓忠翊郎易左右侍禁成忠保義郎易左右班殿直此以上謂之三班其下又有奉職借職則以承節承信郎易之今侍右名籍至一萬五千六百餘人視元丰又增五分之一蓋三歲一郊奏補至千七百人而其他入流者不與焉此所以猥而不可止也

川秦茶馬二司分合川秦榷牧自元丰以來𨿽各有兩司秦司榷茶秦司買馬川司榷茶川司買馬大抵川秦皆止除一使蓋摘山市駿非相通不可也紹興初陜西失守李子公爲使乃奏合四司爲一司以省官吏如是者六十八年矣有吳者武順之第四子初補京秩乾道中自都官郎官易帶禦器械年三十餘爲池州都統制每妄殺人孝宗知之復命易文淳熙中以敷文閣待制提舉茶馬坐黎州變故降爲集英殿修撰奉祠久之復命出守稍遷寶文閣待制知瀘州慶元嘉泰之閒食祠祿居漢中而從子曦爲殿副二人不相能每丐任使曦數陰沮之無以爲策時胡直閣大成爲茶馬司盡核諸場額外之茶且損蕃商中馬之直舊例買馬必四尺四寸以上及大成損馬直而馬至益希所市四尺一寸而已其至軍中斃者復眾朝廷苦之一日與殿司取馬統制官彭輅謀納賂於蘇師旦旦說之曰馬政之積獘此非西人諳其利病者不能更張莫若復委吳次對師旦然之命下後省駁之乃詔與郡朝論方難其選一日輅與師旦語因及之輅自言世西人今西蕃多善馬特茗司損其直故以駑駘入市誠以善價招之當可得師旦喜曰無踰公者矣翌日召輅至韓府平原見之立語少頃又翌日遂有分司之命大略以爲茶馬司所發綱馬全不及格積獘極深宜有更革自今差文武臣各一員令三省樞密院條具來上嘉泰三年八月丁未也後四日遂命直祕閣知瀘州王大過與輅分領之大過置司成都輅置司興元府方之受堂帖也卽日以秦司屬官印視事於其宅又以迓吏稍緩私遣禦前軍二人至成都府捕胥長以來自紹熙末茶使視事皆申知制司以身爲從官用故事不復關白謝用光怒會得邸吏罷報卽追還迓人械所遣二卒還軍中大沮然猶得知潼川府云時義烈廟初成身至興元以謁廟爲名與曦樂飲結歡而去輅至司所市馬終不及格則以深蕃道梗難以猝致爲詞焉輅果之子後爲殿巖

後王主奏薦格渡江後後之家奏薦每遇大禮聖節生辰皇太后家推恩四人皇后二人親王公主諸遇大禮各奏二人昭儀至才人各一人

內命婦誕育推恩格內命婦誕育皇子女推恩者皇子生婕妤以上三人美人才人各二人皇子裹頭出合五人婕妤以上三人美人才人各二人公主生一品二品二人其餘一人上頭出降一品四人婕妤以上二人美人才人各一人非次進封者推恩二人美人才人各一人嘉定二年楊皇后已正位詔用嘉泰三年十月嘗生皇子特與奏薦四名蓋以事體增重故也

宗室封女之制凡宗室封女之制使相女封淑人節度使碩人觀察使令人團練使恭人遙郡團練使宜人大將軍安人凡宗女郡主至安人身亡皆任子孫一人淑人以下未有子食祿者惟聽任所生子凡郡縣主兩遇郊皆推任子恩郡主四人縣主一人郡主得奏期以上親縣主止奏子孫

主親王所奏親屬凡主許奏緦麻親之子從一品許奏緦麻親才人許奏小功以上親親王婦之有服親及有服親之夫皆許奏內命婦非遇大禮𨿽諸親屬止授承信郎

內命婦封贈凡內命婦封贈三代婕妤以上二代美人才人一代

職事官攺官法職事官攺官法樞密院編修官祕書省正字太學博士兩學正錄到任實歷一年通理前任四考並自陳攺京官卽未滿年就攺一等差遣者湊及一年聽通理敕令所刪定官有出身四考無出身五考從本所保奏與攺合入官大理司直評事供職滿二年通歷任五考有攺官舉主三員者亦聽如舊法評事攺官帶行職任及補外例得添倅諸州紹熙初沈評事槐始與堂除知縣二年九月十五日後又不行慶元末李持直國柄復以近制出宰金壇五年五月二十三日自是皆作邑矣開禧末李侍郎有請乃命以二年爲任巨野人漢老之子用李季章薦至侍從今以集英殿修撰知廣州云

舉合門祇候二事凡舉合門祇候之制諸路監司郡守及州鈐轄已上許歲舉所部廉幹有方略善弓馬經兩任親民無遺闕及曾歷邊任者一員郡守仍員郎正使或右武郎及帶職升朝官以上乃得薦舉淳熙新制也諸舉充合門祇候用舉主七人內一員職司侍右試孫吳兵書大義五道通時務邊防策一道文義稍通三百字以上送馬軍司候報弓馬合格取裁

宗室鎖廳出身轉官例凡宗室鎖廳得出身者京官進一官選人比類循資無官應舉得出身者補修職郎卽濮秀二王下子孫中進士舉者特更轉一官

選人歷任有負犯者攺官增舉考諸選人攺京官歷任嘗有負犯者公罪一犯徒兩犯杖四犯笞並加一考私罪笞亦加一考仍增舉主一員杖以上加二考增舉主二員或職司一員卽舉主考第及格而以事論罷者𨿽降資亦不理逮闕並攺次等合入官

進納授官人升攺名田之制凡進納授官人升攺名田之制歷任六考有舉主四員與移注歷任十考有攺官舉主七員與磨勘卽因獲盜應循從事郎以上者具奏降等與使臣其因軍功捕盜得攺官酬獎如不願換使臣與比類循資至承直郎止稱軍功者謂親冒矢石或獲級或傷重及戰退賊眾解圍其運糧守城進築把隘之類非郎因軍功捕盜而轉至升朝非軍功捕盜而轉至大夫者聽免差科科配如官戶

吏職補官至從政郎止凡吏職年滿依法補授將仕郎後有恩賞者許循修職郎用考第關升至從政郎止其不因年勞非泛補授者未得注擬具元補因依奏裁

慶元蔭補新格慶元蔭補新格使相以下十人執政官太尉八人文官大中大夫以上及侍禦史武臣節度承宣觀察使六人文臣中散大夫以上武臣防團刺使及橫行四人文臣帶職朝郎以上武臣正使三人致仕遺表文臣前宰相見任三少使相共八人曾任三少使相七人曾任執政官六人大中大夫以上二人武臣使相以上八人節度使六人承宣使五人觀察使四人文臣中大夫武臣防禦使以下並不得推遺表恩先是紹興初中書舍人趙思誠嘗上任子限員之議詔從官討論申省淳熙九年八月庚子始用廷臣集議行之旣而從官有身前己奏六人而身後推恩爲吏部所格者開禧末議者有請乃詔致仕遺表恩澤在限員之外若非泛恩澤則不許云謂監司帥臣遇覃恩及泛使出疆之類

七色補官人奏薦法凡非泛補官者舊制員郎以上官皆得任子榦道末始詔員郎副使以上補授及三十年以上者聽官本宗緦麻以上親一名帶職員郎以上入官十五年正使以上入官二十年並系親民資序者遇大禮聽蔭補一名正其致仕卽不在蔭補之限如巳任而被任人身亡者俟致仕曰聽蔭子孫一名其大中大夫觀察使以上不拘此令九年七月詔旨也非泛補官者謂臣僚湊補異姓緦麻以上親及嘗得解人娶宗室女補文資之類

諸縣推法司舊制諸縣不置推法司吏受賕鬻獄得以自肆紹熙閒議者始請萬戶以下縣各置刑案推吏兩名五千戶以下一名專一承勘公事不許差出及兼他案仍免諸色科敷事件月給視州推吏減三之一委令佐選擇有行止無過犯諳曉勘鞫人充以一年爲界卽因鞫勘受財並行重法元年七月庚午敕然諸縣多不奉行朝廷聞之乃勒令請領重祿如不受者勒停所屬不幫支者從例受制書而違抵罪四月二日己亥都省批狀慶元初又詔諸縣編錄司亦行重祿仍令縣主吏舉有行止不犯贓私罪小吏三兩人就司習學遇闕縣聞州委官試習學人斷案一道刑名五件取稍通者充及三年檢斷並無差失升一等名次主吏有闕得先補之著爲令元年五月戊戌降敕自降旨後及今近二十年矣未嘗有行之者

建炎以來朝野雜記卷十五乙集

宋李心傳撰

取士

開禧召試制科兩臺諫論三秀才自李仲信後制科無合格者又一十餘年有何致者字子一永康靑城人祖耆仲字子固淳熙初嘗爲部使者知名土也致少有才爲郡守陳纘嗣功館客纘入爲司農丞薦致於劉仲洪尙書所仲洪亦喜之時李季章爲禮部侍郎劉師文爲工部侍郎仲洪率二人以制科薦於朝有旨召試會同薦者吳郡滕晟東陽杜福遭憂不赴詔須服闋並召致躁急欲先得試屢懇季章季章以爲狂笑不顧致更禱纘纘卽以仲洪意爲蘇師旦言之冑不得已於仲洪爲降內批如所請後二日權中書舍人易元章繳還致大憾乃以札子白廟堂謂言詞多取憎嫉必觸報罷乞寖已降召試指揮且謗元章不已時鄧伯允方爲侍禦史俄而元章除右司諫伯允先爲修注以論謝子肅外補憾之不忘及除禦史欲奏奪子肅二子出身元章亦恨致因及之伯允曰司諫始入言路而亟讎一布衣何示人以不廣不若更論二謝如致事友龍得論之明日相繼求對元章論二謝駁放伯允論致進捲詆誣伊尹罷歸致之從纘來也蓋亦嘗登冑之門伯允無以爲罪故摘致進論中言伊尹始行堯舜之道而終爲天下開陵犯之端之語以此激之時人謂兩臺諫共彈三秀才蓋指此也辛未歲致以吳徳夫薦再召鄭景紹正言論之乃勒令歸鄕增修所學焉易元章以開禧元年八月十四日對鄭伯允以其月之十九日對鄭景紹奏以嘉定四年五月二日下

殿試不避親國朝之制發解進士及省試皆置別頭場以待舉人之避親者自緦麻已上親及大功已上婚姻之家皆牒送惟殿試則𨿽父兄爲試官亦不避蓋以無別試之故也開禧元年檢詳毛憲爲考官其子自知以迎合用兵冠多士韓冑旣敗乃用言者奏奪憲次對而降自知爲第五甲末名

孝宗議令輔臣考南省上名試卷而中止故事南省開院後以上十人試卷修寫成冊進上行之久矣淳熙辛丑歲上命王仲行尙書知舉鄭少嘉侍郎黃徳潤侍禦同知旣入院矣或謂鄭黃皆閩人恐有私上乃議令貢院取三十名前卷子於揭榜前五日付輔臣考校然未出命也居數日宰相趙溫叔因審其事且言如必欲行則早令試院知之上曰朕亦有少疑更欲與卿等議之溫叔覺上意已變卽奏云臣等亦深疑之未敢遽奏恐有避事之嫌陛下旣選任知舉三人又令臣等考校則是三知舉不足信矣況又有不可知者臣等受恩至重今日固當盡忠考校但恐此例一開後來宰執有挾者得以容其姦上曰朕亦思之不可開此門姑已之後旬日乃命開院日將上二十人眞捲先次進入會仲行策題中有太上皇帝匹馬渡江之語上不樂以諭輔臣時臨安已鏤板行之亟命毀板仲行不自安請外數月出知紹興

淳熙議復四川類省試所減額省試舊以十四人取一名隆興初建劍宣鼎洪五州進士三舉實到場者皆以覃恩免解有旨增省額百人遂皆以十七人取一人而四川類省試則十六人取一名後不復攺淳熙十五年範東叔仲藝爲右司郎中議以蜀去天日遠士惟科舉一路非有學校他歧進也且隆興省額蜀人初不預今乃例減名額非是當復故時畱仲至正自成都召還爲參知政事意亦主之執政共議曰上攺用十五人取一名有成說矣東叔喜爲禮曹給捨臺諫諸人言之亦無異議會宇文子英價以兵部尙書兼侍讀當夜直上以其蜀人也以所議告之子英不知其由遽對曰類省十六人視南省已優矣尙何議昱日執政奏其事上曰朕已爲宇文價言之毋庸爾諸公方退蓋用東叔之議則類試每舉當增省額七八人子英率意而言遂不可復東叔深以爲恨

四川類試榜首恩數差降事始趙莊叔張安國本末相似

自渡江後四川類試榜首若不赴大對例得兩使職官蓋優之也丁卯歲何祕監道夫爲榜首其答蜀人才策歷論蜀人難進易退之節有髙視天下而竊笑之語時秦丞相方沮張魏公見而惡之遂降旨類試第一人不赴殿試者賜進士出身爲道夫故也庚午歲張閣學眞甫爲榜首答君臣策極其贊美秦丞相喜諭主司於三名外處之由是眞甫唱名第四趙舍人莊叔自七八名外上親擢爲第一人其實莊叔廷策實甚阿時至引趙普雷徳驤故事且有欲誅異議之人之語上第以其首句君臣父子之閒天下眞情之所在謂有古文气也甲戌歲張舍人安國答策遂有一徳大臣之言乃擢第一一徳大臣乃辛未歲周益公試策中語也然莊叔安國旣登第獨不附秦安國幾爲所殺由是見重於當時焉

孝宗議權免奏薦及罷特奏名孝宗初受禪以官恩濫思有以革之乃議定制百官己任子者遇郊恩權免奏薦開賢良科令中外普薦而罷特奏名手詔左諫議大夫王之望殿中侍禦史尹穡右正言晁公武參酌來上隆興二年七月庚寅也旣而瞻叔言陛下卽位未久恩澤未此二事關於士大夫者甚眾望少寬之不已則宜立奏薦限員踰數者許回授罷門客親戚漕司之試止移鄰州如是則省額可減百十人此救獘之策也子止亦乞增損制舉薦員朝官年七十未致仕則住蔭子疏奏乃詔年七十歲人遇郊不許奏子俄又詔未奏者許奏一名逮淳熙九年八月始立奏薦限員其後特奏名又以三人而取一皆略如上旨然恩濫未大減也必也書以手詔之策行之官曹其少淸乎

特奏名濫特奏名進士舊二人而取一淳熙初議者以爲濫尢甚請裁節之詔吏部同給捨詳議於是尙書程泰之給事中王仲行舍人陳叔晉等奏乞三人取一人其不入四等人舊許納敕再試今止許一試舊免解人有故不入試者理爲一舉今不理舊潛藩五路舉人及久在學校充職事人並升甲今止升名奏可六年三月也其後朝廷每有慶霈則前後不中選者盡取而官之往往千數百人充塞仕路遂成熟例不可復減矣

女神童自置童子科以來未有女童應試者淳熙元年夏女童林幼玉求試中書後省挑試所誦經書四十三件並通四月辛酉詔特封孺人

太學生校定新制京都舊法太學生外舍二千人校定百人內捨三百人校定三十人仍分優平二等優等再赴捨試又入優等則徑自學官之恩數與進士第一人等所謂釋褐狀元也若入平等則謂之一優一平例得免省直赴殿試其次先免解後免省仍並有升甲恩例紹興閒復興太學有旨權立內捨百人爲額歲終校定每十人校一人十五年二月二十七日旨是時外舍千人上捨三十人而已慶元開禧兩放混補外舍生增至千四百人本監乃乞增內捨生百二十人爲額許之開禧元年四月二十五日雷季仲爲祭酒又請每歲校定增爲十二人亦許之二年正月十三日旨舊法自外舍升內捨者𨿽有校定必公試合格乃許升補蓋私試皆學官自考公試則降敕差官故也嘉定中袁和叔掌學政奏乞每歲中取外舍生校最優者一人升補內捨又從之自是升捨之法愈寬矣

淳熙武舉授官新格武舉補官舊法榜首保義郎沿江巡檢不入等承節郎沿邊巡檢縣尉第二名以下承節郎沿江巡檢縣尉不入等承信郎淳熙二年始比文士恩數榜首補秉義郎堂除江上或諸軍計議官第二第三名保義郎諸路師司準備將領一任回轉忠翊郎不隔磨勘以比文士攺合入官第四第五名承節郎諸州兵馬監押二任回轉保義郎不隔磨勘以比文士循文林郎餘人如舊是歲五月有忠訓郎張世奕者自言武舉出身乞從軍許之七年三月遂立法願從軍人令樞密院銓量畢依新法補官榜首差三衙或江上諸軍同正將第二第三名同副將第四名以下同準備將不願從軍或𨿽願從軍而其才不應選者並依乾道八年以前舊法八年四月庚戌又詔武舉人從軍如有已見利便許赴主帥陳述遇有過犯合加罪責申樞密院取旨蓋不盡用階級之制且使無箠楚之辱也五月丙戌又詔武舉從軍人許先令參部出給料歷仍用六考關升資序旣而有言此徒往往自髙不親軍旅九年五月丙子有旨自今職事勤恪者從主帥保奏升差懈惰者按劾然同將官初無待次卽日可上又每二考輒復升差則𨿽末名之士從軍不十年而同統制矣至於三名以上轉補秉義郎或忠翊郎者或攺換文資則遂爲京官恩數與進士第一人等又失之僥幸也其後議者以爲言乃詔武舉人毋得鎖試旣又不行然自淳熙以來武舉人亦未有卓然可稱者

建炎以來朝野雜記卷十六乙集

宋李心傳撰

財賦

廣西鹽法廣西鈔鹽之法詹體仁所請也體仁嘗爲廣西漕知官般之法有未便者故欲以客鈔易之及入爲起居郎乃薦浙西安撫使幹辦公事胡庭直令往廣東西與帥漕及兩路提舉等司詳議鹽法淳熙九年二月庚戌也其冬庭直使還與廣西運判兼提鹽王正己廣東提舉常平茶鹽林枅共奏官賣之法害民客鈔爲便而庭直又自言二廣頃行客鈔之時通以九十萬緡爲額廣東十萬籮一百斤爲一籮正鈔錢五十萬緡廣西八萬籮正鈔錢四十萬緡及廣西行官賣法而廣東除去通入廣西之數二萬五千籮才爲七萬五千籮耳惟廣西不立額數故今所賣爲十一萬五千餘籮不產鹽十六州賣七萬五千八百餘籮產鹽五州賣一萬八千四百餘籮海外四州賣五千五百餘籮前任漕臣梁安世又創賣淹造鹽一萬五千五百餘籮皆科抑也今通行客鈔廣東可九萬籮廣西可六萬籮仍增收漕計存畱鹽本攺指通貨兩路可得二十八萬餘緡十五萬緡西路增收漕計錢六萬餘緡兩路存畱鹽本攺指通貨錢三萬緡東路存畱鹽本錢二萬一千緡東路九萬籮內有西客攺指請東鹽者以二萬籮爲率每籮依東客攺指西鹽例納通貨錢七百文計上件一萬八千緡東鹽六萬籮上每斤增收西路漕計錢二文二分計上件合西路正鈔錢三十萬緡爲五十八萬緡可充廣西漕司一歲之用旣而漕司又言比舊行鈔法之時有增支錢十八萬緡未有補足庭直乃奏乞廣東增爲十萬籮廣西八萬籮詔吏部尙書鄭少融與給捨施聖與宇文子英葛楚輔及體仁詳議議者皆以爲可於是檢正官王誠之都司陳安行謝務本王吉老擬定如庭直所乞十萬八萬籮之數仍嚴私販之法重官鬻之禁旣命南庫戶部廣西帥憲司湖廣總領所歲共捐二十萬緡以補廣西漕計之闕戶部合得廣東鹽司錢一萬二千餘緡攺赴西漕令南庫撥償免西漕合起靖州錢三萬緡令戶部科降廣西合起鄂州大軍錢十萬緡免起解令總所通融廣西詔發廣東鄂州大軍錢二萬五千餘緡令廣東於正鈔錢內起解廣西帥憲司合得錢七千緡並免椿廣西漕司一年雜支三萬緡令節省一萬又出祠牒會子四十萬緡貸漕司爲歲計之用會子二十五萬緡度牒三百道計十五萬緡詔可其年十二月己亥也後數日擢庭直大府寺丞又數日除廣東提舉鹽事使行其法明年正月體仁亦除吏部侍郎四月詔以體仁陳奏二廣利害深知民瘼除集英殿修撰知靜江府旋遷敷文閣待制十五年三月又詔以體仁宣勞累載升敷文閣直學士廣西窮遠自乾道以來鹽法更變不常凡商人之稍有資財者皆遷徙而去商販旣不通官般又罷而軍食遂闕廣東提鹽韓璧首陳其不便事下安撫司十年十月戊子庭直時己升本路運判兼提鹽司二人初不爲之變也久之又並廣東西鹽事爲一司十二年十二月甲子通以十六萬五千籮爲額廣東九萬五千廣西七萬體仁尋奏言累年共賣之數通不盈十三四萬籮乞減爲十五萬仍罷通貨錢以便商販從之十三年九月乙巳蓋自行鈔法五六年閒州縣率以鈔抑售於民其爲害愈甚於官般之日人甚苦之其秋胡子遠爲侍禦史首論廣西鹽鈔爲民深害皆由儀之附下罔上文過遂非固位患失甘心害民以至於此乞行鐫黜正其欺罔之罪上諭以當先更易帥臣徐議鐫黜三省擬用趙彥膚公碩上曰負荷不得可別選人樞密院黃徳潤畱仲至繼奏事上曰廣西帥須得平心人爲之庶幾不至輕易攺法如賈逵平穩可用近有微疾潘景珪有才亦穩卿等更與丞相議之旣而賈潘皆以母老辭議久不決子遠亦上疏言之周丞相乃奏以應寺丞孟明知靜江府召體仁赴行在上因言廣西鹽法利害相侔如聞侍從中有人亦主客鈔仲至曰臣久在廣中備知利害事關兩路若輕攺法卽兩路紛紛須且因其獘而救之上曰今除孟明與儀之爲代朕當親札與之止可舉偏補獘未可輕易攺法時九月甲寅也子遠再奏乞寢體仁召命上親賜札云已差應孟明詳究利害事實以聞所以不令朝辭恐奪於臺臣議論使之掣肘不能平心處事若鹽鈔果害於民儀之豈得輕恕乎孟明至官首奏本路見今以鈔鹽抑勒民戶流毒一方且都鹽司不支本錢鹽丁散走人戶多有請鈔而未得鹽者又人戶以產業抵當請鹽鈔亦有己業旣盡借荒田砧基以充要約者不若復舊法令漕司官般官賣以解愁怨十六年正月壬寅進呈上謂大臣曰始議行此事時先遣胡庭直往體量非不詳審往往止是扶同儀之之說今爲所誤宜令孟明條具更攺如人戶有未支鈔鹽須令盡數支還不可復失信於民丙午詔體仁予在外宮觀從所請也先是朱晞顏除廣西小漕入辭上諭會同孟明審究鹽法利害晞顏奏今鈔以客爲名實無客商乃彊稅差之家使之承認至於破產而後止況靜江官般之時每斤百文自變爲客鈔每斤百三十文尙何便民之有子遠乃見上乞重黜體仁仍從兩司所奏依舊法行下丙寅詔體仁落職學士罷宮祠送袁州安置擢知瓊州王光祖爲都提舉廣南路鹽事同帥漕二司一面措置毋致再有科抑之獘仍截撥本路諸州應起湖廣歲計錢十五萬緡補助今年支用除髙雷化欽廉五州賣二分鹽外令官般官賣廉州鹽每斤二十二文主戶月買三斤客戶二斤寡婦一斤半雷州鹽每斤三十二文每年主戶一丁食鹽十二斤客戶減半化州吳川縣鹽每斤三十文石城縣三十五文石龍縣三十八文髙州茂名縣三十二文電白縣四十五文信宜縣四十五文欽州鹽每斤四十五文上戶月買三斤中斤二斤下戶一斤半餘鹽令東路漕司歲賣七萬五千籮充上供紹熙元年冬用廣西提刑吳宗旦之請頗損五州鹽直鹽數又用廣東提舉劉坦之之請減鈔鹽一萬籮戶部奏如是則暗失經費六萬三千餘緡然光宗不之靳也二年秋廣東復言六萬五千籮猶有未售者乃又減五千籮蓋廣東潮惠南恩三州旣自產鹽而官復般賣往往計口抑售於民自紹熙後朝廷暗損經費十萬緡而科抑少減矣

四川石腳井蜀之眉彭丹稜嘉靖之洪雅等縣皆有石腳井筒其實硝也在多悅者謂之山門在彭山者謂之瑞應此二井尢盛然必得隆榮諸井之鹵對煉而後可成鹽隆榮諸井煎鹽旣成其水之尢苦冽者棄之不用煉而成餅食之者得泄利之疾官未榷鹽時小民或私煎求利元丰三年立法禁止崇寧初張天覺爲尙書右丞建遣成都府路常平司句當公事句居體兼措置兩川鹽事俾之監榷天覺罷尙書省言丹稜洪雅等縣多有石腳井苦鹽不堪食用乞依元丰法禁人開煉罷居體從之三年十一月戊寅也紹興中瑞應鄕民戶始有盜販鹵餅拌和硝石煎成小鹽低價以售者有司因爲拘榷凡三十六井歲輸官錢萬七千餘緡旣而總領所以爲不便言於朝復行棧閉以其課額均於鄰近嘉榮隆四州之井戶謂之石腳錢紹興二十四年也及嘉定五年多悅民有犯法私煉者州旣抵罪制置大使聞之卽遣秉義郎新夔州路兵馬都監楊仲端往山門措置其年九月也自後月得小鹽一萬五千斤皆不用引鈔徑行發賣歲責息錢一萬九千二百緡然鹽旣苦惡不可食率以抑售士居之人盜煎私販者因亦肆行官不敢問議者謂元丰立法者參知政事蔡確也崇寧禁止者右僕射蔡京也財用𨿽乏可以大制司而爲京確所不爲乎則失之矣

東南收兌會子自曾欽道爲版書欲急見理財之效始與提領會子庫官陳彌祚李若本共議依川錢引例立界每界一千萬緡兩界相沓行之久矣其後每界增爲千八百萬緡至第七界又增爲二千三百二十三萬緡開禧用兵又依四川例亦以三界通行而第十三界累增至四千七百五十八萬九百餘緡民閒折閱滋甚嘉定庚午春第十一界會子當滿朝廷先期命刑部曾尙書煥等置局拘換於是與其寮奏言第十一界會子爲三千六百三十二萬六千二百三十六貫八百文乞以鬻爵及出賣沒官田諸色名件拘回舊會許之嘉定三年五月甲寅降旨所謂名件凡有九一曰打套乳香錢約一百六十餘萬緡謂榷貨務見在散乳香十六萬七千七百餘斤可打一百萬二十套每套價減錢一百文作一貫六百文二曰出賣諸路沒官田價錢約一百二十二萬餘緡謂戶部具列諸路未賣官田計價錢一百二十二萬七千四百三十六貫九百文限三月許人戶以第十一界子承買也三曰出賣告敕綾紙補帖一千四百道計價錢四百四十萬緡謂迪功郎告每道一萬貫承信郎告八千貫進武校尉綾紙四千貫進義校尉綾紙三千貫以上四色各降一百道上州文學敕每道八千貫助教告每道五百貫以上二色各降二百道進武副尉帖每道二千貫不理選限將仕郎綾牒一千貫以上二色各降三百道四曰左右遷轉官循資告九百四十道共約計價錢三百三十萬餘緡謂宣教郎轉通直郎一官計七千貫承務郎至宣教郎每官五千貫以上二色共降一百道訓武郎轉武翼郎萬貫修武郎轉訓武郎五千貫以上二色共降四十道選人循資每員三千貫共降四百道承節郎以上轉官每官四千貫承信郎轉承節郎三千貫以上二色共降四百道五曰封贈冠帔敕告六百道計價錢二十八萬緡謂生封安人告每道一千貫孺人告八百貫以上二色各降一百道冠帔敕一百貫以上降二百道贈父母迪功郎承信郎各五百貫以上二色共降一百道追封孺人三百貫以上降一百道六曰紫衣師號帖三百道計價錢三萬緡每帖二百貫七曰副尉減年公據三百道計價錢六萬緡每年一百貫八曰拘催諸路已降未賣告敕錢兩項計季一千四百一十餘萬緡開禧二年四月五月兩次拋降四總領所官告綾紙敕帖二千八百道計一千一百四十萬貫內湖廣申已賣三十萬五千貫淮西申已賣一萬貫其所收錢亦不曾起發諸路州軍元拋降六百九十八道計三百五十九萬一千貫已起八十四萬五千九百二十五貫五百文以上兩項通計上項錢今仰將已賣錢盡數起發如實有未賣告牒等仰盡數繳申尙書省九曰臣僚奏薦綾紙錢未見數承務保義郎以上五千貫通事承節郎以上三千貫後又禁銅錢毋出都城於是行在會子每千爲錢七百諸路州縣才得其半云朝廷知其壅積遂廢十一十二兩界而以十四界新會收之壬申之冬王釜爲湖廣總領亦請以度牒茶引兩色收兌第五界舊會每度牒一道價錢五百緡官賣價八百緡又貼搭茶引一千五百緡方許收買仍限一月然京湖二十一州相去遙遠而止置三場收兌小民聞知後時人情洶洶市皆扃肆怨嗟盈路劉徳修爲制置使以爲不便會總所以第六界新會五萬緡令江陵軍民之兌會者以舊楮二易其一徳修復自出府庫之藏聽軍民以一楮半易其一又懇於朝得新楮十萬緡蜀中收兌舊會凡用坐庫黃金二萬兩白金九十七萬兩故能收千六百七十萬緡而民不甚病湖廣則無之此其所以用茶引也余嘗考紹興之初東南餉軍止用見緡是時戎馬縱橫寇盜充斥軍費多矣然未聞有錢乏之患自紹興末年錢處和創行在會子於時王亦用之於湖北諸州今未六十年而公私之見緡存者至少蓋楮券盛行而銅貨積而不用是以日泄而日耗也論其咎端自兩人始至於曾欽道沮孝宗收換之策以貽後來不可救之患尢可嘆也後生不知源流本末故詳識之

四川收兌九十界錢引本末嘉定元年冬四川總領所收兌九十界錢引元年十一月二日先是四川錢引以二年爲界每界書放之數止於一百二十五萬崇寧後陜西邊事起泛印增多而引法壞大觀閒盡罷之仍詔以天聖書放之數爲準建炎初張魏公出使復以便宜增印自後因循不攺至嘉泰末兩界書放凡五千三百餘萬緡通三界所書放視天聖祖額至六十四倍逮嘉定初每緡止直錢四百以下議者患之總領財賦陳逢孺乃與僚屬議出庫筦金銀度牒與民收回半界金每兩直六十緡銀每兩六緡二百度牒每道一千二百緡度庫筦所藏可直一千三百萬議論凡數月至是忽行下諸州聽民閒以舊引輸官課及赴利州市金銀期以歲終官司毋得受榜出民閒大驚先是總領所歲受諸州縣金銀例多虧下其補虧之數乃以錢引折納令項收支而庫筦金銀則虧下如故民閒頗知其事又四川諸州去總領所遠者至千數百里而期限已迫往來或不及且受給之際吏緣爲姦折閱已甚於是單丁弱客皆不不敢行一引之值僅售百錢咨嗟怨泣其聲載道後旬日制置使吳徳夫知之乃揭榜除收兌一千三百萬引外其餘三界依舊通行使用又檄總領所分取金銀就成都置場收兌舊引民心稍定時宣撫司方與總領所比故移書東南以爲徳夫沮壞其事論者亦但謂錢幣專屬總計臺制司無所預由是不直徳夫云

四川收兌九十一界錢引本末制司科戶官資鈔附陳逢孺旣收錢引半界而引直僅爲鐵錢五百有奇若關外用銅錢每引止直百七十錢而已制置大使安觀文患之庚午春議欲復收半界提舉茶馬張東父名震龍遊人嘗爲軍器監首出馬價剩錢三百萬緡爲助大制司益以二百萬緡旣而遂欲盡收九十一界錢引二千九百萬緡其千二百萬緡合諸司之力千七百萬緡令民閒每百引貼納三十引收兌逢孺謂三年三兌失信於民且貼頭太多民有折閱之患不如量力止毀九十三界新引千二百萬緡如此卽止余兩界通行公私皆受其利安公怒卽榜諭軍民以爲九十一界錢引系前宣撫程松增印五百萬道所以錢引價低軍民皆受其獘今使司措置與茶馬兩司收鑿五百萬外餘二千四百餘萬合系總領所以新引收兌自七月十七日以去如支軍人折估並合以新引支遣如欲支舊引卽合支貼頭錢所有九十一界錢引自十月以去斷不行使檄至逢孺堅持不行安公益怒六月辛酉逢孺方視事有禦前軍四人直入吏捨縛都副吏三人以去逢孺慍卽以印付屬官稱疾申大制司乞致仕先是誅曦之歲副宣司遣官刷四路錢物得五百萬緡以助總所贍軍已三年矣至是或言講和罷兵減汰之後用度日省總所歲計已是有餘當還制司元日所寄五百萬緡以備對鑿其參議官毛伯玉名王僕瀘州人時新除潞州提刑等調護久之卒兌九十一界二千九百餘萬緡共一千二百萬緡以茶馬司羨余大使司空名官告總所樁管度牒金銀對鑿余以九十三界收兌又創造九十四界錢引五百萬緡以收程東老所增之數應民閒輸納者每引百帖納八千蓋二司之說並行然總所收兌舊引皆以金銀品搭率用新引七分金銀三分銀色下而秤虧官吏因以爲利其實每舊引百貼納二十引乃得之應民閒已用舊引輸官者總所復卻還令兌新引卒不能守其初約也所謂大制司二百萬緡者其半以三路鹽井戶月額每三萬斤科賣不理選限將仕郎一道計直千緡三路十七州共賣一千道計直百萬緡其半則以給賣沒官鹽井舊民戶沒官之井自建炎以來依坊場法召人投買除引息土產稅錢外量增課息嘉定元年逢孺始從總領所榜賣給爲永業得錢數十萬緡至是大制司以爲計司速於求售酬未當直再召人實封投買又得錢近百萬緡初下令悉輸舊引於官以充對鑿之數後潼川劉師文侍郎申明復令自十二月以後盡輸新引蓋自元年三月兩收舊引凡二千五百萬緡有奇而引直遂復如故向使計司非有椿積金銀之富又安能收此濫不行之券乎今四川諸郡歲輸黃金千五百兩銀十六萬餘兩而總所大率有收無支掌計者謹視而善藏之則子母相權引法終不壞矣故詳志之

四川總領所小會子東南會子有四品自一貫至二百蓋便於轉用也川錢引則分一貫及五百而已丁卯歲陳逢孺以用不足始創小會子楊端明爲制帥深不樂之四川皆不用吳徳夫代鎭蜀與逢孺厚下令官民悉許流轉州縣所備場賦輸悉不肯受由是不敢行後但以其五萬緡收兌舊引於劍外諸州已而亦廢是時宣撫司又爲金銀會子後亦不行

四川行當五大錢事始嘉定元年十一月庚子四川初行當五大錢時陳逢孺總領財賦患四川錢引增多乃卽利州鑄大錢以權其獘三年夏制置大使司欲盡收舊引乃又鑄於州焉利州紹興監錢以聖宋重寶爲文其背鑄利一二字又篆五字州惠民監錢以嘉定重寶爲文其背鑄西貳二字又篆五字兩監共鑄三十萬貫其料例並同當三錢時議者恐其利厚盜鑄者多而總領所方患引直之低則曰縱有盜鑄錢輕則引重是吾欲也方錢之未行也眉人有裏居待次者又欲創一監於眉州論者以爲丹稜𨿽產鐵歲額不多而本郡又無薪炭眉山之人亦以爲不便上下騷然數月乃罷由是止鑄於利邛二監焉

紹興至淳熙東南鬻官產本末紹興末黃擇之仁榮守永嘉始建鬻官田之議至乾道初爲錢七百萬緡而未售者不及四分之一二年十一月戶部奏已賣到五百四十萬貫未賣者一百六十萬朝廷乃並營田賣之而兩浙漕副周淙言本路營田已佃者九十二萬六千餘畝若鬻之懼失租課四川總領所亦以不便爲言乃詔除四川外盡行出賣三年六月後又詔沒官田產除兩淮京西湖北勿賣外江浙閩廣湖南八路以田計者六百四十二萬畝有奇以地計者二萬一千畝有奇以屋計者八千四百閒有奇共估錢五百十六萬餘緡遂命將作監丞折知常往浙西司農寺丞葉翥往浙東元年正月監登聞檢院張孝賁往江東主管官告院周嗣武往江西措置是年四月始限一季繼展一年至淳熙初己折封者僅一百六十二萬餘緡而直之未輸者猶四之一其未鬻者尙三百五十三萬餘緡元年六月戶部具到蓋估價之初豪民大姓請囑官吏相爲欺隱其已賣者皆輕立價貫上色之產也而中下之產估價反髙是以不售於是言者以爲不若且令原佃之家著業納租一歲之閒猶可得米數十萬石從之尋命諸路權住賣三年二月後數歲復用軍器監主簿陳言並營田沙田出賣浙西淮東江西二路元括到沙田凡二百八十餘萬畝議者多以爲未可未幾浙西提舉王尙之言平江一郡已有當賣田十二萬四千餘畝歲收租二萬石有奇乞別擇拘催或遇歉歲得以接濟從之六年十月久之言者又謂盡鬻官田以爲常平水旱之備十四年六月事𨿽施行後亦不究也大抵二十年閒所鬻官田實不過七百萬

王徳和括關外營田關外營田始於鄭亨仲階成西和鳳金洋州興元府皆有之而洋之西鄕爲最其初因兵火後民多失業故募人使耕之量收租利而已休兵日久墾辟歲增營田之家懼官之增賦也每三四歲則率投狀退佃而賂總所之吏使蠲其租在紹興中歲課十二萬斛有奇榦道末損爲十萬至嘉泰初才八萬斛而已隆州學官張均子和嘗爲西鄕主簿知其本未卽與王徳和言之徳和分遣官屬八人按行且揭榜諸州縣大略云營田戶所侵官田甚多若按行畝目增立稅租所有當數十倍今不欲擾民仰民戶自陳增墾之數山田畝收二升陸田四升水田六升而止下戶懼皆以實告獨豪民大姓則密賂行遣胥吏以爲無侵給公據與之由是有鬻公據之謗矣諸大姓旣不喜郭子明心欲害其事鳳守某人者大將之弟郭氏之也遂激而成之子明亟降榜撫定至欲調兵時官屬行營田者凡半歲費總所錢萬餘緡州縣供億又倍子和始議可增三十萬斛及是所增才八千斛而麥居多焉未及秋成徳和罷去陳日華代之盡返其舊顆粒不收

關外經量劍外諸州之田紹興以來久爲諸大將吳郭田楊及勢家豪民所擅賦入甚薄議者欲正之而不得其柄吳氏旣破安觀文爲宣撫副使乃盡經量之金州守臣宋子欽曰此州瘡痍甫瘳邊民恐不可盡其利官一入境將散而之四方矣於是除金州外凡興元府洋沔階成西和鳳州大安天水軍二十縣經量之數大抵增多而亦微有所損舊九郡家業錢凡一千一百五十七萬九千餘緡二稅十四萬五千六百餘石夏秋役錢十五萬七千餘緡及是經量宣撫司命別上中下三等以定田之髙下分三等爲九則以均賦之重輕而所委官吏務於增多未嘗行歷鄕社躬親履畝往往彊令有田之家增認租數而民始怨矣增虧相補視舊籍凡增家業錢二百二十九萬七千餘緡二稅三萬五千八百餘石役錢三萬五千餘緡安公辭制置大使表中所謂田廬之均一有倫蓋指此也其後代者劉師文言上件所增初非田土之廣袤亦非戶口之繁滋於民有害於公無益乞盡行除免諫官應武緯之亦以爲言於是盡復其故焉

龔實之點磨三總所錢物錢良臣以太府少卿爲淮東總領龔實之秉政聞戶部歲撥淮東贍軍錢六百九十萬緡而本所歲用六百十五萬緡而已因奏遣戶部員外郎馬大同著作佐郎何萬軍器少監耿延年分往升潤鄂三總司點磨錢物時淳熙三年九月壬子也會良臣以歲用不足言於朝乞借撥實之奏令所委官一就驅磨而近習者恐賕賄事覺極力救之實之不顧十二月萬奏總所侵盜大軍錢糧累數十萬實之奏下其事於有司次日禦批令具析旣又攺爲契勘俄中旨令良臣赴闕奏事明年正月除起居郎六月除中書舍人又明年四月除給事中六月除簽書樞密院事其爲舍人實之去位才十二日也英州之禍預有力焉延年時已遷將作監萬遷著作郎坐實之黨罷去延年六月丙戌罷萬六月甲午罷蓋延年嘗言湖廣總所錢物有別庫別歷所收已行攺正故與萬並遷而大同無所舉覺二人旣黜之兩月大同乃自密院檢詳文字遷右司員外郎翺翔累年然後補外蓋三總司苞苴賄賂根株盤結其來已久非一日故也

孫大雅獻拘催上供錢物格乾道初有孫大雅者知秀州以發姦摘伏除直祕閣未踰月大雅又奏書一編凡四卷名曰州郡拘催上供錢物格大略言本郡上供歲爲六十八萬四千緡有奇其窠名有九有歲入者有季入者有月入者臣皆釐爲月入卽以所置之籍於次月之旦考其未足者催焉且加罰於其吏而次月補矣由是而有拖欠者臣則未之見也此卽漢之大司農掌諸錢谷金帛貨幣郡國四時所上月旦見錢谷簿其逋未畢各具別之之意臣所領郡元年上供錢六十八萬緡已並入於大農更無拖欠敢昧死以獻二年正月癸酉也奏入詔孫大雅奏漢上計之法朕謂可行於今令待從臺諫參考古制進呈會殿中侍禦史張之綱以憂去而右司諫汪涓補外於是監察禦史張惇實劉貢言漢𨿽有郡國上計之制而武帝五十餘年之閒一受計於帝都三受計於方嶽或以三月或以十二月至宣帝黃龍詔書有云上計簿文具而已則在西漢已不能無獘矣況今曰能盡革其僞乎光武中興歲在正月旦臨軒受賀而屬郡計吏皆在列言屬郡計吏則遠方者多在東漢未必皆至況今日川廣之遠其能使如期畢至乎莫若歲終令戶部盡取天下州郡一歲之計已足未足虧少虧多之數依常平收支戶口租稅之例並皆造冊正月進呈丞相選一人考核而明其殿最事下戶部權戶部侍郎曾懷言諸路州軍遠近不一若取會齊足攢造亦恐後時乞令各州具合發上供錢帛糧斛數目歲終造冊正月遣人投進仍立式行下從之其年三月丁未也識者謂臺臣所奏可謂仁言若上計之法果行則公私急迫久矣壽皇卒不施用蓋以此夫

慶元會計錄慶元會計錄者始用殿中侍禦史姚愈建請命金部郎中趙師炳戶部郎官楊文炳編集三年三月書成

紹興至淳熙四川宣撫司錢帛數鄭享仲爲四川宣撫副使時本司有隨軍激賞撫養降賜四庫其數頗夥趙徳夫不棄來總計欲盡取之亨仲不與由是有隙及亨仲得罪本司樁坐錢至五千萬詔分撥赴行在余命總領所拘收乾道三年五月吳信王薨六月復除宣撫使九月虞丞相入蜀宣撫司隨軍撫養二庫見在錢引八十九萬緡金五千三百兩銀一萬一千兩帛八千五百匹皆有奇此紹興末吳信王爲使時所儲數也五年三月虞丞相召七月己巳王公明爲樞使入蜀兩庫見在錢一百二十四萬緡隨軍庫一百五萬撫養庫十九萬金八千一百兩隨軍庫七千八百八十餘兩撫養庫二百五十餘兩銀五萬一千兩隨軍庫四萬九千餘兩撫養庫二千六百餘兩帛四千三百匹並隨軍庫亦有奇八年九月王公明召十月癸亥離司兩庫見在錢六百八十九萬緡隨軍庫六百七十七萬緡撫養庫十二萬金一萬兩隨軍庫九千六百六十兩撫養庫三百四十兩銀五萬一千兩隨軍庫四萬九千七百兩撫養庫一千三百兩絹八千一百匹並隨軍庫亦有奇然隨軍庫管朝廷封樁度牒錢四百四十萬緡又有未償茶馬司買馬錢四十七萬餘緡則兩庫實二百一萬緡也是歲宣撫司迓虞丞相支遣及造器物共用金三百兩銀六千五百兩而錢帛不與焉十二月晦虞丞相至興元兩庫見在錢六百八十二萬緡隨軍庫六百七十二萬四千緡撫養庫九萬七千緡金八千二百兩隨軍庫七千八百四十兩撫養庫三百六十兩銀四萬六千兩隨軍庫四萬四千五百兩撫養庫一千五百兩帛四千六百匹亦有奇淳熙元年二月癸酉虞丞相薨兩庫見在錢七百四十三萬緡隨軍庫七百三十七萬二千緡撫養庫六萬三千緡金八千二百兩銀四萬六千兩細數目乾道九年十二月彩帛二萬三千四百匹隨軍庫二萬二千四百二十匹撫養庫九百八十匹亦有奇蓋增虞公所攜度牒直一百五萬視王公明時減五十萬而無負茶司錢宣撫司可用之錢大率二百萬緡爾是年三月丙申鄭仲一出使七月丁亥仲一復爲參知政事應本司見在銀錢物帛今總領官趙和仲公說盡數拘收今項樁管令湖廣總領所遣屬官一員同本所官紐計除措八月庚午又命宗正丞李叔玠珪兼權戶部郎官往興元拘催宣撫司錢物赴行在虞公之將沒也奏言拘籍到總領所積年歲用外金錢七百九十餘萬緡合本司所積爲一千六百二十餘萬緡故命取焉十二月壬午復置宣撫司以樞密沈徳之爲使見拘收本司但於錢物軍器等依舊歸還尋又詔應於舊屬軍中場務並還諸軍宣司毋得取命下沈樞大不樂時湯朝美爲右司諫復奏罷宣撫司二年六月庚戌從之於是吳挺己爲興州都統制置司利源多爲所擅前後二十年財帛不勝計矣

四川樁管錢物祖宗時蜀中上供正賦之外惟有三路絹綱三十萬匹布綱七十萬匹每匹爲直三百文而茶鹽酒皆未有管榷是上供之外一歲供於地方僅三十萬緡也絹直九萬布直二十一萬自元丰榷茶歲爲百萬市馬以赴中都而所出己三倍於祖宗之世矣炎興以後關陜之兵轉而入蜀歲用率三千萬緡則民力大屈然猶有可諉者曰兵以﹪民亦蜀用也而養兵之外又有竭澤者焉樓仲耀宣諭陜西於四川無預也乃取蜀中金四千兩銀二十一萬五千兩絹八千匹錢九千緡錢引一百萬其歸也遂以爲激賞庫之獻此其一也紹興九年八月丁卯行府歸束鄭亨仲之罷宣撫也諸庫之儲近五千萬制置司僅畱二十萬緡余分撥赴行在者不知其數此其二也十八年五月甲申指揮王瞻叔之括白契也得錢凡四百餘萬緡而蜀中大擾沈徳和言於朝初命總領所樁管旣而吳挺乞撥其若干買進馬隆興二年十二月丙申指揮又撥一百五十萬緡赴南庫乾道元年五月辛亥指揮又撥五十萬緡並赴湖廣乾道元年十月己丑指揮最後曾欽道又乞撥所餘二百六十五萬餘緡赴西庫乾道二年三月壬寅指揮而蜀中不復得一錢矣此其三也實錄初書四川總領所所拘收白契稅錢四百餘萬於內支撥令吳挺買馬次書於見管三百八十餘萬貫內撥一百五十萬赴南庫次書湖廣總領司馬綽奏已承指揮取撥四川白契錢一百五十萬貫乞更撥五十萬從之最後乃書曾懷言白契錢己支使起發外有二百六十五萬餘貫乞盡數起發以此計之前後總爲六百五十萬緡而買馬錢不預與元樁管數不合今細考湖廣一百五十萬恐卽是南庫攺撥窠名而司馬綽續乞五十萬疑𨿽得旨而未曾起發蓋二次實起過四百一十五萬餘緡耳所謂三百餘萬緡者疑是初令吳挺取撥二十萬買馬先豁此數後來不曾取撥故猶餘二百六十五萬也虞雍公之薨也宣撫司樁積及拘到總所歲用外錢共爲一千六百二十萬八百三十餘萬樁積七百九十餘萬拘到初遣戶部郎官丹稜李叔玠珪奉使起發淳熙元年庚午指揮叔玠持不可上頗難之會復置宣撫司事得暫止十二月辛巳旣而宣撫司再罷乃命總領所樁管二年六月辛酉指揮淳熙初龔實之行丞相事始奏損四川緡錢之贍湖廣者四十七萬緡以減酒課三年六月旣又暫損其餘一百十九萬緡者凡五年以爲邊備四年二月自是計所樁積稍充光宗登極又因劉徳修少監有請再損三年之出凡四百六萬八千緡每年一百三十五萬又與淳熙四年之數不同當考對減鹽酒重額錢卽此錢也淳熙十六年四月己巳指揮然四路常歲實發止六十萬緡而已又以買發物價計之折閱中半僅爲三十萬緡楊嗣勛時總蜀計又撙節三十萬緡以益之自紹熙癸丑以後對減九十萬緡之數遂以爲常迄開禧丙寅凡十有四年蜀人沾減放之恩無慮一千二百六十餘萬光宗之施博矣

四川宣總司抗衡四川計司舊屬宣撫司節制鄭亨仲在蜀久秦會之惡其專始命趙徳夫以少卿爲之自是二司抗衡開禧用兵程松吳曦並爲宣撫韓冑急於成功遂有節制財賦指揮且許按劾於是計司拱手及安觀文爲宣撫薦陳逢孺總賦逢孺事之甚謹時蜀計空虛而軍費日夥宣司爲之移屯減戍運粟括財計司實賴其力後以兌引事稍有違言逢孺不敢校也王少監釜子益代陳總計先請於朝尙書省勘會軍政財賦各專任責權臣前降節制財賦指揮合行釐正於是二司始悟未數月二人交章論劾乃移子益湖廣總領焉王子益之總計也制置大使司奏乞減三路兵籍以八萬一千人爲額有闕乞招塡然兵籍舊爲八萬九千人曦亂後僅存七萬餘人𨿽云減額八千若盡招塡實增萬人矣會朝廷泛行下三衙江上及四川諸軍覆實詭塡虛額遂止

四川總制司爭鬻鹽井三路官井舊法令人承煎自軍興後總領所己依官田法召人投買得錢數十萬緡大使司以爲未及價復賣之又得錢百萬緡入制司激賞庫王子益以爲失信檄止之大使司乃以總計所負制司廣惠倉米三十萬石言之於朝子益議遂格

嘉泰補糴關外樁積糧斛關上積糧八百餘萬斛然陳陳相因庾吏率全其扃鑰以相授受至可食者則無幾嘉泰甲子正月有言北境增戍積糧者朝廷下制置司遣官盤量且令除其腐敗折閱之數所有累界官吏失檢點之罪並豁免時陳日華總賦遂降度牒三萬五千道下總所收糴補塡焉

四川宣撫司科對糴米丁卯冬十二月宣撫司檄東西路漕司各糴米二十萬斛夔路漕司十萬斛制置司抱認於成都府糴十萬斛並遣官運送至沔州制司屬官見之皆忿曰我北司也乃爲若市米耶楊端明曰理不可拒第徐爲之圖可耳時宣撫司方科民戶對糴米乃報以抱認六萬斛其半本府坐倉其半九縣對糴旣而楊公召歸事亦遂已對糴米者紹興初有之休兵後罷去蓋每民戶下有稅產一石則科糴一石故謂之對糴焉

建炎以來朝野雜記卷十七乙集

宋李心傳撰

兵馬

沔州十軍分正副兩司事始沔州諸軍自昔爲天下最蓋禦前諸軍惟蜀中有關陜之舊而武興之眾至六萬人分爲十軍其閒摧鋒蹋白二軍又沔軍之最勁者也自淳熙以後不除副都統制郭子明爲帥朝廷始用王大節曦至罷之曦誅安觀文奏復此官以授李好義命下而好義已死乃用王喜爲之蓋王喜專兵宣司欲殺其權故也始朝廷命宣諭使吳徳夫來議分十軍以屬兩將俄喜罷去宣司將移司益昌方以李貴自﹪乃奏副都統制自河池移司利州貴自中軍統制官升充副都統制未行副宣撫移知興元府復命貴爲興元都統制而蘄州防禦使諸邦寧代之邦寧本楊巨源所結約者明年夏利州諸軍因教罷忽出城刈民麥彌三十里殆無孑遺因遣邦寧急出彈壓杖殺爲首者數人總領官陳逢孺大驚命大軍倉人以官麥五斗貸之眾乃定安公聞之乃遣使逮邦寧數其罪降爲沔州中軍統制遂以知天水軍張威代之嘉定三年五月事也自是沔司事權稍殺矣

丘宗卿創淮西武定軍始淮南兩漕司招輯邊民號鎭淮軍多至十餘萬人日給錢米悉視效用所費甚廣旣不點涅漫無統紀久之廩給不繼公私剽劫嘉定攺元丘宗卿復爲江淮大使朝廷慮鎭淮或生他變遣宗正丞褚叔度奉使措置且就令商度宗卿乃先隨雄淮所屯分隸逐州守臣節制尋奏以淮東人數少領帥漕任貴揀汰除願歸農外僅存八千餘人刺其半充效用以補鎭江大軍數及武鋒軍闕額淮西人頗眾合六萬餘人乃委制司屬官陳師文同漕臣張穎揀刺二萬六千餘人充禦前武定軍分爲六軍各置統制身是月省錢二十八萬緡米三萬四千餘石而武定亦成軍伍淮西頗賴其力焉

黎雅嘉定土丁廩給成都路南邊黎雅嘉定三郡皆有土丁更番上寨守把邊地多者數千人淳熙中畱丞相帥蜀議者奏取黎雅二州民兵依利路義士法措置乃與總領財賦馮憲廷式共議遣本司幹辦公事馮震武傅之往二州籍之州選二千人分上次等上等六百爲點集之丁依諸州軍弓手例月給錢三千五百次等一千四百爲居守之丁依龍州弓箭手例月給錢二千二百皆以五十人爲一隊擇有物力材幹者爲一隊長月給各倍之教頭以下差減每一隊教頭一名月增支千五百隊司一名急腳一名月各增支五百備居守者遇冬就鄕教閱五日備點集者月教於鄕冬則從守臣點集者教閱毋過半月官爲給賞上等八斗弓二石五斗弩遇團結仍給口糧計月給及教閱除戒之費凡爲錢十萬引上等月給五萬四百引次等月給三萬六百引教閱賞給修治器械等共約一萬引茶馬司出三萬制置司總領所各二萬提刑司轉運司曁黎州各半之奏可時淳熙之九年也未幾提刑梁總以匱乏告遂損其三之二自淳熙十四年以後減作三千引開禧末髙吟師旣判楊端明爲安撫使復遣兵馬鈐轄劉忠亮權安撫司幹辦公事李嘉木更選雅州三縣邊實居之丁以遠近爲率分三等每季分給凡把截將士上丁三千三十二中丁千四百四十三歲用錢三萬六千一百六十四引米四千石五里內把截將十人十里內二人二十里內一人每人季給米一石錢三引五里內上丁一千六百七人每人季給錢三引中丁七百四十五人十里內上丁五百五人每人季給二引十里內中丁三百四十人二十里內上丁九百二十人每人季給一引二十里內中丁二百八十四人每人季給一引自黎雅土丁創支月給團結教習往往就緒而嘉定土丁五千餘人則未有以給之也利店之役李季允爲提刑乃白制置大使司欲如軍兵衣賜例給以匹布計其直爲一萬二千引大使司命取之帥漕府憲四司自嘉定五年爲始安撫提刑轉運司嘉定府各局歲認三千引其後漕臣趙師嵒應副一年帥臣黃伯庸未嘗應副也會虛恨蠻入塞提刑楊伯昌乃於犍爲峨眉二邑土丁中擇其少壯者二千人團結教閱援黎雅末等土丁例月支食錢一引歲爲二萬四千引大使司給其半就以多悅胡心井鹽息與之又命帥漕憲三司均給其半舊提刑司有備邊四十萬開禧末宣撫副使遣屬官根括余羨盡取之其後季允自崇慶攺除攜其羨緡及本司所措置積成十萬安邊司結局大使司奏取其四之一以賞軍及是所存才七萬餘緡而不得擅用伯昌以爲請事下戶部戶部乞下制置司契勘實在乃令安撫等司解撥應付毋令缺誤嘉定七年六月丁巳從之自是三郡土丁月廩始均一矣凡嘉定土丁之目峨眉縣七寨揀中一干人中鎭寨五百五十人東蠻溪口寨黃茆平寨銅山寨每寨各百人羅忽寨東蠻溪寨涇口寨昆林寨五十人犍爲縣十二堡寨揀中亦千人平戎新堡一百四十五人平戎舊堡一百人利店榮丁賴因洙川四寨各百人威寧寨九十人籠鳩堡六十人籠蓬堡五十四人永開堡白崖寨各五十人三賴研四十六人皆提刑司印給公據分四十隊每隊五十人置教頭旗頭隊司各一人隊丁四十七人官給旗幟隊爲一號又創教場二十四在峨眉者十一中鎭寨場教八隊銅山寨東蠻溪口寨教場各二隊黃茆平寨昆林寨東蠻溪寨涇口寨羅忽寨及中鎭寨之峯子溪月峯山黃茆平寨之堋村場各教一隊在犍爲者十三平戎舊堡新堡榮丁賴因洙川威寧寨場各教二隊利店白崖寨籠蓬永開籠鳩堡利店北寨三賴研場各教一隊選官軍精技藝者教之從其俗用木弓木弩長鎗蠻牌自十月爲始日令赴教場三八日上寨合教春秋大閱每縣各摘數百人上府同官軍教閱往來之費官爲計日給之提刑親臨按試其藝出眾者優加犒賞遷補名目歲冬十月人給布袍一事月給食錢一干平居各隸本寨寨將如一寨有警諸寨點集應之所集人丁臨時聽部轄官節制始伯昌團結土丁或者議其無益及後教成可用者居半焉

黎州揀丁土義勇黎州揀丁土義勇皆淳熙閒所創揀丁者系土丁之有籍者也在乾道閒團結至五千一百三十有五人淳熙八年守臣龔總被旨措置擇其上者三千一百二十人以雄邊義勇爲名分東南西南正西三邊邊幹四十人使之閱習武藝守把邊面九年正月得旨本年措置未幾言者乞黎雅二郡土丁依利路義士格法措置詔二郡各選二千人畱丞相爲制置使乞於黎州增八百人雅州增四百人奏入不許淳熙十二年二月二十六日自是系籍之丁頓減矣其始立法也上丁六百人月給錢三千五百次丁千四百月給錢一千其後上丁不及百人而請給亦不時得嘉定三年守臣何徳彥旣至官乃核實丁籍擇其少壯者千四百四十人爲揀丁正西邊八百四十人東南邊六百人每十人爲甲十甲爲隊選有物力才幹爲鄕裏所推者統之又取其餘四千二十九人謂之衍丁東南邊二千一百一十一人西南邊二百五十四人正西邊一千六百六十四人若有邊事則揀丁任防捍之責衍丁守護鄕井而已土義勇者劉丞相所創也淳熙十二年二月二十六日得旨不加刺涅募土人爲之凡二百人人每月給錢七引自制置司支降至紹熙閒鄱陽王聞禮爲守始命涅臂如成都西義勇之法徳彥至官又增招二百人月增米三鬥錢通舊爲八引稍減更戍之兵而邊備亦飭矣

瀘州長寧軍勝兵夷義軍瀘州長寧軍勝兵者政和末所創而瀘敍州長寧軍邑義軍者元丰閒所團結也始自大中祥符二年秋嘉眉戎瀘州都巡檢使孫正辭被命討江安夷寇以北兵不諳山川道路因點集鄕丁目曰白苕子弟給兵器使爲鄕道事平皆賜錢罷歸皇佑元年秋始令子弟抽點隨軍者日給糧米又令主戶名下差撥子弟人數最多者權立主戶充指揮使等名目以統之時三邑子弟之籍總三千三百六十有三人而合江獨有藥箭弩手百餘人每軍行尢賴其力三年冬始立子弟賞格每捕斬夷賊一人給錢三緡五年夏用知梓州呂士龍奏又令瀘州江安教藥弩手各百人自是三邑皆有藥弩手至和二年用轉運司錢中孚奏始令子弟同官軍把守諸邊寨五寨共八百五十人旣而又慮妨其農業治平元年乃命權放一半遇有警則盡調之熙寧九年夏有知南溪縣史敏孫者言瀘州疆界闊遠地皆沃壤往年因邊事民多棄而不耕今淯夷巳平可募人耕佃給爲永業漸教武備詔以付經制夷事熊本然未有定說也元丰二年遂命依黔州義軍法團結十九姓夷人三千八百九十五人爲夷義軍凡年十八以上皆刺之遇句集把隘則日支錢米五年令戎州買馬配之始時轉運司言收到夷人山地一萬餘曲鼻地土宰一萬八千五百三十畝除林箐外約下種七千五百四十三石合出納課租一萬六千八百九十九石乞召人租佃而瀘南沿邊安撫使王光祖恐夷人生事乞就給付投降夷人佃食許之元丰五年得旨六年詔瀘南沿邊諸寨子弟兼丁之家編入保甲教閱仍不妨子弟差使七年又團結新復羅始黨一帶夷族一萬五千六百六十人爲夷義軍自是戎瀘二州夷義軍之籍至三萬六百三人歲於農隙按試量行犒設元佑二年罷犒設政和末趙遹爲轉運使旣平晏夷乃言得其膏腴之地乞仿陜西弓箭手法召募瀘戎州長寧軍土丁子弟給田刺手以實邊防俾代官軍守禦奏可六年閏正月也其三月又用安撫使孫羲叟奏分田以授降羌使與土丁雜處遹始度其地人給百畝可募兵三千七百有餘其餘根括並邊逃田之隸於官者止可贍三千兵乃奏奪邊民所市夷田以益之又奏所招凡二千七百人長寧軍樂共城各五百梅洞水蘆寨政和堡各三百武寧寨板橋梅嶺石筍堡各二百其虛實不可考也七年又調靑山史君寨子弟往州捍禦夷賊失利是歲更名上丁子弟爲勝兵而子弟之名廢矣宣和二年又詔聯義軍爲保伍旣而瀘敍諸州皆以爲不便罷之淳熙八年瀘州五城寨勝兵之籍總七百五十有四人視政和才三之一所受水陸田合千頃樂共城二百八十頃政和堡二百二十五頃博望寨一百八十一頃六十畝梅嶺堡一百六十四頃板橋一百五十頃而水田才四之一焉至開禧閒勝兵所受之田又止爲九百四十四頃而牛之系於籍者三百而贏馬之系於籍者五十而弱皆莫知其虛實也

李伯和放散忠義民兵自開禧用師而淮襄之閒忠義民兵有名籍於官者甚眾合錢米計之歲用約有六十緡而養一兵其視正軍之費無幾矣嘉定再和首議汰遣北宗卿爲江淮制置大使先已汰雄淮軍五六萬然民兵未盡去也何自然繼之次第散遣二年四月戊辰自然言本司近放散廬濠州忠義二萬五百八十六人各令歸業𨿽所費爲錢三十二萬七千餘緡米六千餘石而每歲卻省錢二百十三萬餘緡米一十一萬三千餘石人人望闕謝恩歡呼而去有田之人預於江南經營牛種其無田者多入城市開張店業此乃本司幹辦公事徐翦體國任事之力望賜推賞詔翦特遷一官權知濠州事其年六月辛卯荊湖制置大使李伯和亦言昨有創招軍額團結忠義自休兵之後依舊支請縻費廩給已經分委官屬前往放散開落共計二萬六千二百一十三人詔獎諭之未幾沿淮賊盜剽劫滋起言者乃謂此皆前日放散之人則所謂歡呼而去者殆樂去而爲盜耳請罷翦攝郡追所遷官七月癸巳從之是時所在揀汰民兵旣無所歸後多散而爲盜伯和命每郡擇其豪首一人授以兵官使之彈壓由是其黨帖然江淮川蜀諸司所措置皆莫之及也

王徳和郭杲爭軍中闕額人請給徳和減馬料附

四川大軍獨武興爲多自乾道休兵之後而將佐多闕員計司因其闕員遂不復放行請給至紹熙中吳武穆挺爲帥楊嗣勛總計吳挺屢以爲言嗣勛但以俟商量答之及再請則以本所乏用必更俟措畫爲詞每一書往返則閱數月久之乃遣屬官一員往軍中面議自始差至還司時又已半歲戎司亦遣其官屬來報聘卒不得要領而歸相持久之遂已及王徳和總賦遂移文詰難欲除其額數郭太尉杲言於朝徳和卒坐此罷先是關外諸軍廩賜旣薄惟馬軍所請馬料每石估值七千而麥每石止直四千而已於是軍士反資馬料之贏以自給故軍中有馬養人之論徳和曰馬所食者料耳未嘗食錢也吾詎知其他耶命以正色給之由是戍卒莫能給俱相率叛去未幾陳日華代徳和軍士悉復其故云

關外諸軍多私役關外諸軍多爲諸將私役者其閒軍士有因食貧而爲手技者則又拘而使之否則計日而責其工直以故士日益貧宋子欽知金州子欽眉山人嘉定二年以通直郎知金州遇歲杪有軍士夜揭民居之楮鏹者蜀人遇歲除則以紙鏹貼於門扉之上謂之門戶錢爲廂巡所縛子欽怪而問之曰某麤能鈔紙本將日責鈔紙若干張未嘗給其直也計無所從出故至是耳子欽憐而釋之金州惟西門一軍頗富蓋其壁壘在崇岡之上家有荒田始鋤之以植菜久而知其利也則更之以粟麥歷年旣久墾植益勤遂以足食乃知屯田爲大利之事然要在使其樂爲之耳

都統制劾制置使擅興四川關外三大軍自宣撫司廢後得旨聽制置司節制由紹興丁卯至於淳熙庚子凡四十有四年矣會黎邊有警胡長文爲制置使乃調梓大軍二千合內郡禁軍爲四千五百付成延光並髙晃討之二人因輕出而敗長文又調劍閬利州大軍三千往援之吳挺爲興州都統制大怒密劾制司調兵非計乞正延光髙晃之罪長文竟罷制置使其年九月也議者謂長文措置失當誠可加罪但非吳挺所當劾耳及紹熙壬子瀘卒張信作亂殺其安撫使時京仲遠帥蜀調潼川所屯禦前軍數百往討之而興元都統制復劾仲遠擅發兵樞密院葛楚輔陳叔進胡子遠進呈得旨令制司具析命下而仲遠已去丘宗卿入蜀卽奏以爲三屯遠在西北兵權節制必寄之於制司朝廷事計當然今軍帥狃於陵夷反謂制司擅興違戾至此豈不大失本意乞下戎司具析仍責令遵守舊制三屯頗嚴憚焉宗卿所謂狃於陵夷蓋專擇挺也

諸軍升差審擇沿革初葛楚輔在樞院奏請江上諸軍升差總制官至準備將者自主帥解三人赴總領官選擇一人申樞密院事旣行諸將皆不以爲便慶元初有旨自今升差並委主帥選擇令總領或屯駐守臣審核保明申樞密院紹熙指揮勿行元旨在於紹熙四年正月乙酉後旨在於慶元三年二月之戊午也

安子文一軍政金亮之求釁也楊元老乞以四川制置使王剛中或興州都統制吳璘爲大帥於是除璘宣撫使命剛中移司利州同措置軍前事務然軍事進止皆決於璘時亨拱手而已及開禧用兵程松爲制置使吳曦爲興州都統制松前執政乃命爲宣撫使而曦副之松移司興元東軍三萬屬焉曦進屯河池西軍六萬屬焉西軍出入曦得自專松無所關與及安子文爲宣撫副使欲鑑前獘進退大將如呼小兒自是都統制不得自專而軍政始一矣論者韙之

建炎以來朝野雜記卷十八乙集

宋李心傳撰

邊防一

丙寅淮漢蜀口用兵事目吳曦之變附

自隆興甲申朝廷與金人再和逮開禧丙寅凡四十三年矣其年夏五月六日丙戌內批北虜世讎久稽報復爰遵先志決策討除宜頒詔音明示海內先是韓冑用事又有勸其立蓋世功名以自固者冑然之嘉泰元年秋八月二日已卯以殿前都指揮使吳曦爲興州都統制規陜之意自此起矣三年冬知安丰厲仲方言淮北流民有願過淮者軍帥臣以聞會辛殿撰棄疾除紹興府過闕入見言夷狄必亂必亡願付之元老大臣務爲倉猝可以應變之計冑大喜時四年正月也旣而盱眙臣施宿正旦副使林伯成皆言北方事其夏議遣許知院及之守金陵爲出師之計不行而罷自是襄帥鄭挺淮漕鄧友龍皆進用兵之策執政張伯子費戒甫心知其難而未敢顯諫皆出之潼守楊嗣勛湖廣總領傅景初移書言其不可相繼抵罪至開禧攺元策士有論宜乘機以定中原者冑大喜用兵之意遂決虜人頗伺知之五月遣其平章事僕散揆爲宣撫使駐開封是月二十七日甲申鎭江都統戚拱遣忠義人朱裕結連水縣弓手李全焚漣水縣李全卽李鐵槍六月五日辛卯詔內外諸軍密爲行軍之計十四日庚子程資政松爲四川制置使李伯珍諫議以論止開邊同日補外七月二十六日壬辰宰執陳自彊等四人援國朝故事乞命冑兼領平章事臺諫鄧友龍等繼亦有請七月四月己未自彊等再奏五日庚申冑除平章軍國事十月己丑樞密都承旨蘇師旦除安遠軍節度使在京宮觀是月李季章爲生辰使乞斬朱裕梟首境上從之八月十九日甲辰趙從善罷戶部尙書以其有異論也二十日乙亥殿前副都指揮使郭倪爲鎭江都統制十月李季章使還言兵不可輕動不聽明年正月二十一日癸卯先命戶部T侍郎叔似爲京西湖北宣諭使於是左司諫易祓大理少卿陳景俊太學博士錢廷玉上恢擴大計三月十二日癸巳命程松爲四川宣撫使吳曦副之十三日甲午鄧給事友龍爲兩淮宣諭使二十四日乙已錢伯同罷參知政事行諫疏也後二日又降兩官送信州居住二十六日丁未松始受命二十七日戊申曦受命會徐文子自處州召歸入見言莫若因建儲而弭兵二十八日已酉降其二官用殿中侍禦史徐疏也四月十三日甲子兩宣諭並升宣撫使十七日戊辰吳曦兼陜西河東路招撫使十九日庚午特追秦檜王爵仍攺謚以李季章有請也詔郭倪兼山東京東招撫使荊鄂都統制趙淳兼京西招撫使副都統皇甫斌副之是日程松發成都二十六日丁丑吳曦遣其客姚淮源詣虜廷獻關外四州之地求封爲蜀王是日鎭江武鋒軍統制陳孝廣復泗州江州左軍統制許進復新息縣二十七日戊寅光州忠義人孫成復﹣信縣二十八日已卯泗州總領所以進義副尉楊巨源監興州合江倉五月辛巳朔陳孝廣復虹縣冑聞已得泗州乃議降詔七日丁亥詔下十二日壬辰楊嗣勛移知成都府十四日癸巳程松至漢中是日皇甫斌大敗於唐州興元都統秦世輔出師至城固軍亂池州副都統郭倬主管馬軍行司公事李汝翼亦敗於宿州城下二十四日癸卯倬等還至蘄縣虜追甚急乃執其馬司後軍統制田俊邁以遺虜人乃得免二十九日戊申安子文以陜西河東招撫司隨軍轉運置司河池六月四日甲寅鄧文龍罷丘宗卿代爲宣撫使七日丁巳官軍復﹣信縣十八日丁卯曲赦海州是日建康副都統田琳復壽春府二十八日戊寅蘇師旦在外宮觀以冑奏劾也尋謫柳州移韶州先是馬司及建康池州諸軍渡淮者七萬至是招收僅得四萬丘宗卿親往揚州部分諸將悉三衙江上軍民之兵合十六萬一千四百三十一人分守沿淮要害是月金州副都統彭輅進屯上津金人封吳曦蜀王錫金印七月二日辛巳梁洋義士統制母丘思襲取和尙原權都統制範仲壬出師寶雞小捷二十四日癸卯李季章參知政事八月二十四日丁卯斬郭倬於京口諸將李汝翼王大節李爽皆流嶺南楊嗣勛遺冑書言蜀兵驕糧乏國計已匱暫休息以規後圖未爲失計九月四日壬子虜復取和尙原十月二十九日丙子虜自淸河口渡淮守將郭趙失利虜圍楚州十一月四日辛巳虜犯棗陽有北來韓元靚者至眞州微露和意自言安陽人魏公五世孫也丘宗卿遣人護送北還令問端的七日甲申宗卿簽書樞密院事督視江淮軍馬是日虜犯神馬坡荊鄂副都統魏友諒突圍趨襄陽八日乙酉趙淳焚樊城九日丙戌忠勇軍統制呂渭孫欲圖統制友諒格殺之十一日戊子以虜渡淮奏告天地宗廟社稷是日虜犯廬州副都統制田琳拒之十八日乙未陳益之除京湖宣撫副使自湖廣總領除虜遊騎渡漢十九日丙甲冑獻家財二十萬以贍軍優詔﹣納是日廬州圍解丘宗卿所遣送韓元靚之人還得幅紙乃行省文字宗卿聞於朝二十日丁酉虜犯舊岷州蹋白軍統制王喜引兵遁二十一日戊戌虜圍和州守將周虎拒之是日信陽軍失守二十四日辛丑襄陽圍合趙淳憂悸成疾將士奉之以守蜀漢路斷虜圍皁郊不下移屯天水縣二十五日壬寅虜攻隨州守臣遁去州人具香花迎拜虜斂兵不殺遂至徳安二十七日甲辰虜犯眞州士民奔迸渡江者十餘萬鎭江守臣宇文挺臣亟具舟以濟又廩食之於是濠梁安丰及並邊諸戍皆沒於虜二十八日乙巳虜陷西和州十二月二日戊申虜兵二萬人圍徳安府守將李師尹拒之是日虜兵二萬攻襄陽東南西門不克四日庚戌虜陷成州守臣辛槱之遁去是晚吳曦焚河池縣退歸靑野原七日癸丑曦自殺金平退歸魚關是日和州圍解八日甲寅虜攻六合縣郭倪遣前軍統制郭僎救之遇於湑浦橋官軍大敗倪棄揚州走瓜洲先是督府募得盱眙小吏王文持書幣往虜帳大略謂用兵乃蘇師旦鄧友龍皇甫斌所爲非朝廷意文等還虜人答書悖慢多所要索且謂冑無意於用兵則師旦等豈敢擅專又言奉命徵討不敢自專進止豈敢冒罪申奏督府再遺書許以刷還淮北元流移人及今年歲幣虜有許意朝廷乃以報書授督府督府遣正從郎招撫司幹辦公事陳璧假工部員外郎與國信所掌儀葛宗裔充小使持第三書以往會六合交兵郭僎喪敗而第三書適亦犯虜之廟諱虜遂以用兵詰責小使卻其書而還十一日丁巳虜陷大散關都統制毌丘思不知所在十二日戊午思單騎至興元程松黜之以總管孫忠銳權總制十七日癸亥夜魏友諒之軍又潰於花泉友諒走江陵二十日丙寅虜遣吳瑞持詔印授吳曦於宜口二十一日丁卯虜犯七方關興州中軍正將李好義拒之二十二日戊辰曦自宜口歸興州是日以後淮南虜騎漸退獨濠州尙爲虜據使一統軍守之二十三日己巳郭倪罷招撫使以丘宗卿奏劾也二十四日庚午T象先陳益之罷宣撫使副吳徳夫爲京湖副使仍知江陵府二十六日壬申興州天赤如血照地如晝自月初起有兩日相摩於初晴之時至是復有此異二十七日癸酉曦始稱蜀王二十八日甲戌鎭江副都統畢再遇升都統制權招撫司公事二十九日乙亥程松自米倉山出閬州順流以歸三年正月丁丑朔丘宗卿罷初小使旣卻還宗卿復乞朝廷移書虜帳以續前議又謂虜指太師平章爲元謀若移書乞暫免系銜冑大怒故宗卿遽罷宗卿道遇所遣使臣皇甫恭自汴京回言行省完顏右副元帥紇石烈子寧皆有和意三日已卯吳曦下白榜於四路僞四川都轉運使徐景望入利州爲總領官劉智夫所逐已卯張知院巖督視江淮軍馬開府揚州六日辛巳吳曦遣摧鋒軍統制祿禧以兵千五戍萬州七日癸未虜入階州十五日辛卯權大安軍楊震仲革父不受僞命飲藥死十八日甲午曦僭位於興州以安子文爲丞相長史權行都省事子文稱疾不出曦又下黃榜於四路二十二日戊戌利州轉運判官陳咸逢孺不受僞命削髮於利州之石金敖二十四日庚子彭輅以帳下百餘人奔襄陽二十五日辛丑李好義與其徒謀舉義二十七日癸卯嚴進引兵入成都二月二日戊申楊嗣勛下令稱提錢引大書開禧年號以揭之木榜凡數千計十一日丁巳祿祁自重慶引兵入夔州祁卽禧也避曦名嫌攺之十三日已未曦反書聞程松罷蠟書拜楊嗣勛爲制置使冑與曦書許以茅土之封書與禦札同發十六日壬戌楊巨源至興州見安子文謀舉義子文喜十七日癸亥始出視事十八日甲子曦之客鄱陽董鎭以僞命至成都二十四日庚午襄陽圍解二十五日辛未鳳州進士楊君玉引楊巨源以見李好義二十六日壬申巨源介好義以謁子文議遂定君玉退與其鄕人白子申共艸密詔而子文潤色之二十八目甲戌巨源書密詔以納子文二十九日乙亥未明好義以所結官軍殺曦於僞宮軍士李貴斬曦首巨源尋以義士至君玉宣密詔子文權宣撫使巨源參贊軍事三月二日丁丑冑手書至興州是日斬徐景望四月已卯利州帥臣劉師文帛書至行在復賜帛書令從長處置六日辛巳董鎭至廣都爲費戒甫所殺新知潼川未上十一日丙戌賜安子文帛書諭以能殺曦報國當不次推賞𨿽二府之崇亦不吝十二日丁亥新潼川府觀察推官趙彥吶斬祿禧於夔州十四日己丑瀘帥李君亮所遣閒使至行在就賜費戒甫帛書令協心經理十七日壬辰興州蹋白軍統領劉昌國引所部至階州虜引去十八日癸巳興州中軍統制李好義復西和州二十一日丙申命吳徳夫兼總西事二十二日丁酉虜去成州二十四日已亥興州都統制王喜至河池而虜已遁去二十五日庚子露布至行在朝廷大喜卽日拜安子文端明殿學士知興州兼四川宣撫副使而楊嗣勛爲四川宣撫制置使兼知成都府許成子爲四川宣諭使以起居舍人充程松落大學士降六官筠州居住是日忠義統領張翼復鳳州二十六日辛丑曲赦四川二十七日壬寅程松再責順昌軍節度副使澧州安置三十日乙巳攺命吳徳夫兼四川宣諭使是日忠義人劉信復黃牛堡四月八日癸丑忠義人復大散關十五日庚申宇文挺臣權京湖宣撫使自兵部尙書除二十二日丁卯吳曦首級至行在詔付都堂審驗詔楊嗣勛赴闕吳徳夫代爲制置使二十三日戊辰獻曦首於廟社梟三日錢伯同復除參知政事二十八日癸酉虜復取大散關五月八日癸未楊巨源殺孫忠銳於鳳州十六日辛卯巨源與虜戰於長橋敗績二十三日戊戌楊嗣勛依舊四川制置使吳徳夫撫諭喝犒畢赴行在二十六日辛丑興州副都統制李好義襲秦州不克敗歸六月十五日已未好義遇毒死十九日癸亥大府寺丞林拱宸爲金國通謝使以書通問時方信孺自軍前歸言虜有和意也二十八日壬申安子文執楊巨源以屬吏二十九日癸酉夜將官樊世顯殺巨源於大安舟中七月二日已亥通謝使發行在八月十九日壬戌密札除劉師文四川宣撫使隨所在置司事訖奏九月四日丁丑詔以和議未可就令諸大帥申警邊備時方信孺自濠州歸言虜欲責正隆以前禮賂且以侵疆爲界又索犒軍銀共數千萬又欲縳送首議用兵賊臣信孺至都堂不敢遽白冑欲窮其說乃微及之冑大怒復有用兵意六日己卯辛幼安除樞密都承旨疾速赴行在會幼安疾卒乃已八日辛巳詔督視張知院日下前來奏事以久無功也九日壬午信孺坐以私覿物作大臣送遺有失事體奪三官臨江軍居住十三日丙戊詔通問使還行在命淮西漕臣張潁措置雄淮軍十八日辛卯新除殿前副都指揮使趙淳爲江淮制置使二十一日甲午張知院罷二十八日辛丑監登聞鼓院王持書赴虜都副元帥府倫孫自主管臨安府城南左廂公事差十月七日已未詔諭軍民以和議未成虜多要索之故詔詞略曰第惟敵人陰誘曦賊計其納叛之日乃在交鋒之前是則造端豈專在我又曰是𨿽過舉蓋由系於綱常理貴反求況已形於悔乂反我和戰視敵從違自用兵以來蜀口淮漢之民死於兵火者不可勝數公私之力爲之大屈而冑歸罪虜人加兵之意未已國人憂之遂有去凶之議焉去凶和敵事體尢大語在朝事中可互考

建炎以來朝野雜記卷十九乙集

宋李心傳撰

邊防二

女眞南徙金國五世八君本末金國自完顏旻始建號稱帝至今主珣凡五世八君其傳國九十有八年而始衰其地在契丹之東北境長白山之下鴨綠水之源蓋古肅愼氏之地在漢代稱挹婁南北之閒稱勿吉隋唐時稱靺鞨至五代始稱女眞祖宗時嘗通問後臣屬於遼完顏之始祖指蒲者新羅人自新羅奔女眞女眞諸酋推爲首領七傳至旻而始大所謂阿骨打也建中靖國元年遼主天祚立淫虐不道阿骨打叛之政和四年八月用兵連年奪遼地大半重和元年八月阿骨打始稱帝以其水生金故號大金攺元天輔次歲戊戌蔡京童貫聞之募人泛海往使約夾攻遼人以燕地歸我宣和四年冬童貫伐燕爲遼人所敗其十二月阿骨打入燕五年春王黼與金人約歲賂金帛五十萬兩匹貨一百萬緡而請燕薊六州之地阿骨打許之其五月乙丑阿骨打卒年五十六在位六年謚曰武元皇帝廟號太祖阿骨打有八子不立立其弟晟所謂吳乞買也晟立攺元天會元年癸卯七年春遼天祚爲金人所執其冬十二月遂寇京師靖康元年春朝廷割河東北三鎭地與之盟而歸其冬再入京師陷紹興四年冬晟卒年六十一在位十二年謚曰文烈皇帝廟號太宗有子八人不立而立阿骨打之孫蓋阿骨打諸子之可見者其長曰梁宋國王宗秀小名固碖之世領三省事次曰景王宗傑卽引兵陷京師者乾離不布也晟之世爲右副元帥所謂三太子次曰宋王宗幹亮之父也後追號曰徳宗次曰宗俊阿骨打嫡子不及封後其子立追號景宣皇帝次曰晉王宗輔小名窩裏嗢之世爲右副元帥後其子﹣立攺其名爲宗堯號曰懿宗次曰梁國王宗卽引兵渡江陷二浙者所謂兀朮也之世爲中書左丞相兼侍中都元帥所謂四太子次曰曹國王宗敏之世爲都元帥亮篡立殺之吳乞買之長子曰宋國王宗盤之世領三省事爲所殺次曰國王宗雋小名蒲路虎次曰虞王宗英滕王宗偉以上三人亦爲所殺次曰沂王宗賢時爲右丞相次曰衛王宗義亮時判大宗正事次曰代王宗懿亮時爲東京畱守次曰晉國王宗本亮時爲太傅領三省事以上四人並爲亮所殺阿骨打初起兵皆以宗族近親爲將相其主兵者曰晉國王宗維蓋阿骨打從兄之子其祖曰劾閡乃阿骨打伯父所謂國相粘罕滿也晟之世爲左副元帥之世領三省事其主謀者曰陳王希尹亦阿骨打之疏族於屬爲子所謂兀室也之世爲左丞相誅死又其次曰魯國王昌乃阿骨打之從弟所謂撻懶也之世爲左副元帥誅死又其次曰婁宿晟之世爲陜西諸路選鋒都統曰撒離喝之世爲左副元帥誅死皆女眞人不知其屬族之遠近自之立粘罕滿首罷兵柄憤悒而亡兀室撻懶撒離喝以次受誅而旻晟子孫剿戮殆盡初立猶用天會之號至戊午始攺天眷辛酉攺皇統盡九年而爲其從弟左丞相岐王亮所弒紹興十九年十二月丁巳也年三十一在位十五年追廢爲東昏王亮死乃謚曰武靈皇帝廟號閔宗久之又攺謚孝成皇帝廟曰熙宗亮亦旻之孫而宋王宗幹之子也初年攺天徳元年乙巳癸酉攺貞元其春徙居燕京號曰中都丙子攺正隆正隆盡六年而亮引兵南下國人不堪其虐以十月丁未共立其從弟東京畱守葛王﹣爲帝諸將聞之弒之於揚州瓜洲鎭之山寺紹興三十一年十一月乙未也年四十在位十二年追廢爲海陵王謚曰煬亦旻孫晉王宗輔之子也旣立攺元大定元年辛巳大定之四年復與本朝議和淳熙元年春更名雍雍有子七人長曰越王允升次曰允恭爲太子早死淳熙十二年夏所謂顯宗也璟立追尊之次曰鄭王允蹈於次爲第六璟之世爲武定軍節度使誅死次曰衛王允濟於次爲第七允恭二子長曰丰王珣次曰原王璟璟嫡子也雍以爲太孫大定盡二十九年而雍卒淳熙十六年正月癸巳也年六十八在位二十九年號曰世宗雍爲人仁厚不用兵北人謂之小堯舜璟立庚戌攺明昌丙辰攺承安辛酉攺泰和泰和之六年南北交兵又十有二年而璟亦卒嘉定元年十一月丙辰也年四十一在位二十年號曰章宗初璟之立也越王鄭王皆有不平語璟召鄭王殺之紹熙四年十一月越王有二子長曰愛王趙所生葛王愛之賜以鐵券璟惡之而不敢殺也愛王尋居上京以叛越王遂爲璟所殺慶元元年五月璟死無子而雍之諸子惟允濟在璟所嬖內侍李黃門者傳璟遺令與尙書右丞撒罕勒共立之愛王時在中都允濟疑其爲變囚之眞定拜撒罕勒太師領三省事封申王明年攺元大安元年已巳壬申攺崇慶癸酉攺至寧璟之在位也允濟被命往靖州受黑韃靼進奉見其王忒沒貞桀傲不遜恐爲邊患欲歸白璟除之會璟病卒大安三年辛未本朝嘉定四年春三月韃靼入貢允濟遣重兵分屯山後欲就進場襲殺之然後引兵深入會虜之軍有詣韃靼告其事者韃靼疑未信言者再至韃靼遣人伺之得其實遂遷延不進秋七月十八日丁酉夜韃靼猝至與金人戰於灰河凡三日勝負未分忒沒貞選精騎三千馳突之金軍亂忒沒貞自以大軍乘之允濟急命西京畱守紇石烈執中領大兵迎敵於大勝甸執中者老將也知兵善戰自允濟之立心常不服至是不肯力戰其下觀望遂大敗執中以百騎奔還允濟怒罷之韃兵至翠屏口金又大敗九月十四日攻奉聖州後二日破之進軍野狐嶺允濟再遣兵迎敵以車爲陣兵又大敗十月韃兵至晉山縣距燕京百八十里崇慶二年本朝嘉定五年春正月韃兵至居庸關左將軍完顏福海棄關遁允濟素鄙吝士不用命允濟議以細軍五千自衛奔南京開封也會細軍五百人自相激厲誓死迎敵殺韃兵數百韃兵不敢進問所俘鄕民此軍有幾何鄕民紿之曰二十萬韃靼懼遂斂兵而退至寧元年本朝嘉定六年秋七月韃兵復至山後都元帥完顏福興迎敵而敗允濟黜之八月起紇石烈執中爲右副元帥將武藝軍三千復往迎敵二十日戊子發燕京先是左副元帥南平者迎合允濟之意沮格軍賞眾共怒之執中因人心之憤欲廢允濟遂回軍以誅南平爲名二十四日壬辰軍至東華門外召南平計事手刃殺之宮中聞變門皆不開執中召細軍大將全壽語之曰吾此來特誅亂臣耳非有叛意也俄而細軍俱來救駕壽諭止之眾憚執中威名無敢動者獨關西大漢軍都統完顏善羊引所部五百人至皆爲武藝軍所殺執中以善羊驍勇召其父福海令招之善羊大呼告其父曰老賊欲反朝廷何謂降之復力戰自旦至午手殺數十人身中數矢而死軍民相殺流血滿地執中遂進攻東華門允濟遣其子蔣玉持詔書候於門下募能殺執中者白身除大興尹世襲千戶軍民皆無應者執中欲縱火焚門守門將軍合住啟之執中引兵入宮侍衛皆散走進至大安殿允濟望見之遙呼曰聖主令臣何往曰歸舊府耳允濟入後宮邀其後俱出後畱之曰出則被殺矣執中見其久不至遣兵就執之並其妻子俱囚於舊府遂召丰王珣之長子譚哲馬以禦寶付之二十六日甲午夜執中遣內侍李監丞者弒允濟於其府九月九日丙午丰王至燕京執中率百官迎拜於道遂立爲帝攺元貞佑降允濟爲東海郡侯拜執中太師都元帥領三省事封澤王韃兵至紫荊關距燕京二百里執中欲誘其兵南至涿易乃聚兵擊之韃靼破涿易至皁河之西欲渡橋執中方病足乘車督戰韃兵大敗翌日再戰執中瘡甚不能出遣左監軍髙乞以軍五千拒之失期不至執中欲斬之珣以其有功諭令免死執中益其兵令出曰勝則贖罪敗則誅無赦髙乞出戰自夕至曉忽北風大作吹石揚沙不能舉目韃靼乘風縱火馳擊之髙乞軍大潰自度必爲執中所殺遂引軍圍執中之府突入其臥內殺之退詣應天門待罪十月十五日辛亥也珣以髙乞掌兵權不敢加罪盡收從執中弒逆之人殺之於是韃靼主畱其大酋撒沒曷圍燕京自引兵徇河東北山東諸郡貞佑二年春本朝嘉定七年韃靼已破中原九十餘郡復會兵於燕京金主珣厚賂忒沒貞以允濟第四女小姐姐者妻之又遣左丞相都元帥完顏福興爲質韃靼乃歸河南路統軍蒲撒七斤者奏乞徙都開封珣從之命參知政事胥鼎爲沿路排頓使其侄霍王從彜者諫曰祖宗山陵宗廟社稷百司庶府皆在燕京豈宜棄之而去珣曰燕京乏糧不能應辦朝廷百官諸軍今暫住南京俟一二年閒糧儲丰足復歸未晚也從彜乞自督運珣不從從彜憂憤成疾而死五月十日甲戌也十八日壬午金主發燕京出麗澤門自涿保州中山府而南至眞定畱幾月復至大名路由新衛州渡河以至開封肆赦境內秋八月韃兵復圍燕京分兵下中原州郡又遣使至開封索犒軍金銀等珣皆予之明年五月二日辛酉韃人破燕京都元帥完顏福興自剄死有戶部令史郭忠者蔚州人率山後軍民擊韃靼逐之金人後名其軍爲花帽軍金人自阿骨打稱帝至是九十有八年而失國兩河旣爲韃靼所擾山東畔之金人東阻河西阻潼關地勢益蹙遂有南窺淮漢之謀兵端復起矣近傳南邊錄事悉差誤蓋南人僞爲之今不取

西夏扣關西夏十六傳本未西夏者其先拓跋氏也有思恭者唐僖宗時爲夏州偏將後以與破黃巢功賜姓李氏拜夏州節度使思恭死弟思諫代後梁時思諫死軍中立其子彜昌爲畱後因而命之彜昌旋見殺軍中推其族父仁福爲節度使封朔方王唐明宗時仁福死子彜超立明宗遣人伐之圍之百餘日不克乃復以爲節度使彜超死弟彜興立國初遣使入貢太祖厚待之因卽以爲定難軍節度使封西平王傳子光叡孫繼筠繼捧太宗太平興國中繼捧與其部族不咸表獻夏綏銀宥四州之地其弟繼遷不從據銀州以叛七年夏朝廷不能討乃用趙中令計復以繼捧爲節度使賜姓名趙保忠端拱元年夏繼遷爲銀州觀察使賜姓名趙保吉淳化二年秋旣而二人合謀以叛遂命將俘保忠以歸淳化五年春繼遷尋進陷靈州眞宗初立以陜西困獘之久赦繼遷罪至道五年冬繼遷除定難軍節度使繼遷死子徳明立遂封徳明西平王歲賜茶絹銀共六萬斤匹兩景徳三年冬夏人之勢自此始盛仁宗寶元初徳明之子元昊旣取西涼七州地乃僭號稱帝寶元元年冬陜西沿邊屢覆大將朝廷卒用韓魏公範文正公計冊元昊爲夏國主增歲賜茶絹銀爲五十五萬慶曆四年冬元昊死子諒祚孫秉常秉常之子幹順繼立蓋前後叛服不常而神宗始用師於西方歷哲宗徽宗遂漸奪其橫山之地又旁取熙河湟鄯以制之西夏旣衰而關陜亦困矣比金人渝盟幹順首與之合裂取陜西沿邊諸城寨靖康元年冬及虜歸關河地而幹順遣招撫使王樞至寨上李世輔執之以獻紹興元年五月二十七日李世輔至鳳翔卽顯忠也幹順俄死六月三日其子仁孝立朝廷命樞密行府與之通書六月四日省關樓仲輝時以僉書樞密院事出使謂宜且縱樞還使未須遣設今秋出沒決可支吾七月十七日奏詔如其請七月二十七日指揮而羌人悖慢至欲與朝廷爲兄弟之國九年三月其後吳璘爲宣撫使進兵取三路遣閒結之凡六七往不報已而與金人合奪我會州紹興三十二年久之虞丞相撫蜀與其權臣任徳敬結約甚密王公明再使遂以蠟書遺徳敬約以夾攻會徳敬伏誅羌人得而上之範致能出疆虜人因以責我乾道六年其反覆不可信如此初金人旣並遼地幹順事之甚謹金人踵遼人故事冊爲夏國王歲時入貢逮今百年嘉定二年夏人始爲韃靼所攻遣使求援金主允濟新立不能救援韃靼至興靈而返夏人恨之金人亦爲韃靼所擾勢益衰夏國遂叛攺元光定時辛未春矣光定之四年其左樞密使吐蕃路都招討使萬慶義勇者令蕃僧減波把波賫蠟書二丸至西和州之宕昌寨欲與本朝合從犄角恢復故疆蕃兵總管傅翊得而上之時嘉定七年七月也董仁父初入蜀不之報由是敵訊中絕

韃靼塞蒙國本末韃靼者之先與女眞同種蓋皆靺鞨之後也其國在元魏齊周之時稱勿吉至隋稱靺鞨其地直長安東北六千里東瀕海離爲數十部部有黑水白山等名白山本臣髙麗唐滅髙麗其遺人並入渤海惟黑水完疆及渤海盛靺鞨皆役屬之後爲奚契丹所攻部族分散其居混同江之上者曰女直混同江卽鴨綠水乃黑水遺種也其居陰山者自唐末五代常通中國太祖太宗朝各再入貢皆取道靈武而來及繼遷叛命遂絕不通因爲契丹所服役神宗嘗欲自靑唐假道以招之然卒不能達也韃靼之人皆勇悍善戰近漢地者謂之熟韃靼能種秫穄以平底瓦釜煮而食之遠者謂之生韃靼止以射獵爲生無器甲矢用骨鏃而已蓋以地不產鐵故也契丹𨿽通其和市而鐵禁甚嚴及金人得河東廢夾錫錢執劉豫又廢鐵錢由是秦晉鐵錢皆歸之遂大作軍器而國以益彊方金人盛時歲時入貢金人置東北招討使以統隸之衛王旣立忒沒貞始叛自稱成吉思皇帝山東兩河皆爲所踐而不能有也嘉定七年正月九日甲戌夜三鼓濠州鍾離縣北岸吳團鋪有三騎渡淮而南水陸巡檢梁實問所由三人者出文書一囊絹畫地圖一冊云是韃靼王子成吉思遣來納地請兵翌日守臣知之遣效用統領李興等以本州不奉朝旨不敢受諭遣之又翊日遇諸廟堽卽以筏送之而去先是有楊安兒者李全之婦翁也見虜人政亂起兵叛之踐蹂山東數郡依山負海時出時入韃靼旣圍燕京不能下乃分兵徇山東地諸盜往往應之韃兵至濟南遣三十七騎護三人者以來又以三百兵送之過邳州奪舟渡河而西旣爲濠州所卻路絕不得歸匿虹縣之白鹿湖中後三日縣遣人捕送泗州或謂三人者其一則韃靼通事其一則所掠金人莫州同知其一則漢兒也因戒邊吏後有似此者卽驅逐去之違者從軍法且上其事於朝時忒沒貞實已彊大然但居其故地而於燕云置行省命其大臣撒沒喝領之所謂太師國王者也其大將曰哈布爾又有蒙國者在女眞之東北唐謂之蒙兀部金人謂之蒙兀亦謂之萌骨人不火食夜中能視以鮫魚皮爲甲可捍流矢自紹興初始叛都元帥宗用兵連年宗卽兀朮所謂四太子者卒不能討但分兵據守要害反厚賄之其主亦僣稱祖元皇帝至金亮之時並爲邊患其來久矣蒙人旣侵金國得其契丹漢兒婦女而妻妾之自是生子不全類蒙人漸有火食至是韃靼乃自號大蒙古國邊吏因以蒙韃稱之然二國居東西兩方相望凡數千里不知何以合爲一名也蓋金國盛時置東北招討司以捍禦蒙兀髙麗西南招討司以統隸韃靼西夏蒙兀所據蓋吳乞買創業時二十七團寨而韃境東接臨潢府西與夏國爲鄰南距靜州北抵大人國無城池屋宇但爲氈帳擇便利水艸而居焉無耕織制皮爲裘以牛羊爲糧人皆狡獪堅忍嗜殺不知歲月以艸靑一度爲一歲亦無文字每調發軍馬卽結艸爲約使人傳達急於星火或破木爲契上刻數劃各收其半遇發軍以木契合同爲驗所謂生韃靼者又有白黑之別今忒沒貞乃黑韃靼也皆臣屬於金每歲其王自至金界貢場親行進奉金人亦量行答賜不使入其境也金主璟之明昌元年庚戌本朝紹興元年白韃靼王攝叔之弟弒其兄而自立攝叔之子白波斯方二歲金人取歸其國養於黑水千戶家泰和七年丁卯本朝開禧三年春攝叔至環州進貢金人乘其無備醉而殺之復立白波斯爲王遣還國始白波斯在黑水千戶家見其女說之至是欲取爲妻璟不從白波斯怨怒畔歸黑韃靼以此益彊漸並諸族地遂大起兵攻河西不數年河西州郡悉爲所破又掠夏國之僞公主而去夏人反臣事之大安三年春辛未本朝嘉定四年忒沒貞入貢金主允濟將襲之事覺其秋韃靼始叛崇慶二年春癸酉本朝嘉定六年遂犯燕京其秋允濟弒死此以上事詳見女眞南徙事中忒沒貞遂畱撒沒喝圍守燕京自將所降楊伯遇劉伯林漢軍四十六都統同大軍分爲三路攻取河北河東山東諸郡邑伯遇者蔚州吏伯林者集寧縣射士也是時中原諸路之兵皆遷往山後一帶防遏無兵可守悉僉鄕民爲兵上城守禦韃靼盡驅其家屬來攻父子兄弟往往遙相呼認由是人無固志所至郡邑皆一鼓而下自貞佑元年冬貞佑元年卽崇慶三年至寧元年也十一月至二年春正月凡破九十餘郡所過無不殘滅兩河山東數千里人民殺戮幾盡金帛子女牛羊馬畜皆席捲而去屋廬焚毀城郭北墟矣惟大名眞定靑鄆邳海沃順通州有兵堅守未能破二月復還燕京燕京糧乏軍民餓死者十四五金主珣遣人議和忒沒眞欲得其公主及護駕將軍十人細軍百人從公主童男女各五百彩繡衣三千件禦馬三千匹金銀珠玉等甚眾又請左丞相完顏福興爲質珣皆從之忒沒貞遣人來選女時公主見在者七人惟允濟少女小姐姐最秀慧遂以予之又令珣向其國遙拜珣不敢拒又以撒沒喝圍燕之久未嘗鹵掠欲得犒軍金帛珣亦從之韃靼遂歸居庸關在燕京之北百十里路隘守兵數萬欲俟韃兵歸而擊之而完顏福興在軍傳金主命已與彼議和不許擅出兵於是無敢動者韃靼過關取所掠山東兩河少壯男女數十萬皆殺之遂引歸其年三月也五月金主珣遷都汴京韃人聞知曰旣和而遷是有疑心而不釋憾特以講和爲款我之計耳秋八月復引兵攻中原州縣冬燕京之軍畔與韃靼共圍燕京三年春乙亥本朝嘉定八年東平之援兵五萬至安次遇韃兵不戰而潰大名之兵八萬至固安亦潰散惟眞定之兵四萬合保涿援兵一萬至旋風寨與韃兵戰凡二日糧絕而敗自是內外不通其五月燕京破山東盜大起楊安兒者本淄州皮匠也金主璟泰和閒殺人亡命爲盜於太行有眾千餘璟招降之貸死流於上京及韃靼入寇金人命爲副統軍令招必勝軍三千人迎敵軍敗而竄復往山東聚眾金人討之安兒與其徒數人入海爲舟師所殺又有郝八者名儀以貞佑二年春甲戌本朝嘉定七年據山東叛僭號大齊攺元順天金人遣花帽軍生擒之磔於開封又有劉二祖者亦名盜也其女劉小姐亦聚眾數萬皆爲花帽軍所破秋韃兵自河東渡河攻潼關不能下乃由嵩山小路趨汝州遇山輒以鐵槍相鎖連接爲橋以渡於是潼關失守金主急召花帽軍於山東十月韃兵至杏花營距汴京二十里花帽軍擊敗之韃兵復取潼關自三門析津乘河冰合布灰引兵而渡自是不復出金主乃命平章政事胥鼎爲大帥專守關輔然陜西諸州閒亦有爲所破者惟燕南雄霸數州乃三關舊地塘濼深阻韃兵不能入金將張甫張進二人據信安軍以守之北距燕山百八十里又有遼兵宣撫使蕭萬奴者本遼人乘女眞之亂自立爲帝據遼東七路欲引兵並燕代魏晉而有之韃人不能破也然韃人貪婪初無遠略旣破兩河赤地千里人煙斷絕燕京宮室雄麗爲古今之冠韃人見之驚畏不敢仰視旣而亦爲亂兵所焚火月餘不滅其所積貨財初無所用至以銀爲馬槽金爲酒甕大者重數千兩俗鄙累無君臣之別撒沒喝所居至用金飾龍足蹋金杌子奢僭如此而徵督不已燕人患之金主珣南遷之後累遣使求和𨿽未聽從而賂遺不輟忒沒貞憐其意欲許之而撒沒喝恥於無功堅持不可忒沒貞謂曰譬如圍場中獐鹿吾已取之矣獨餘一兔汝累年不能取盍遂捨之撒沒喝不從遣人告金主曰汝欲議和可去帝號稱臣當封汝爲王而金之臣亦不從有言於珣願以死雪國恥者珣亦爲之感憤也遠事不可盡知姑志其略特默津夏人書來以爲忒沒貞撒沒喝山東人或以爲名摩羅以爲名合謀理未知孰是又云韃靼所遣渡淮三人其一乃河北士人張三深云以下原闕

丙申靑羌之變淳熙三年夏四月制置司辟承議郎祿柬之知黎川且奏其前守敍州勞績上恩加直祕閣又奏差本路兵馬都監髙晃總轄出戍沈黎之卒冬十一月靑羌奴兒結夢舒畜列等一千五百餘人結連再寇安靜寨州遣西兵部將李鶴世永康部將毛翊本州部將冀世威部西兵及本州禁兵三百五十人前往堤備十四日己丑吐蕃入寇乘髙據險建立坐攻打寨捨晝夜不息部將冀世威西兵將官雷寶迎敵接戰賊眾我寡二人死之旣而西兵合戍卒與賊鏖戰殺傷亦相當翊日庚寅彌羌首領失落托過大渡河揚言曰漢家與吐蕃互有勝負不若打誓休和蕃賊猶豫未決適州遣援兵樂祁等五十人至鳴鼓發蕃賊望見滿山旗幟皆赤遁歸巢穴人皆以爲神助或謂正州將有禱於武威廟時也武威者馬將軍廟土人極敬之後二日壬辰髙晃至則事已定矣先是蕃賊未寇邊時密求援於五部落及邛部蠻約言事捷之後三分漢地鹵掠所得故二邊多遣其徒出漢以互市爲名往來窺伺郡前期請援諸司偶調五百兵至州令更其事裝循環往來以示兵眾窺伺者皆沮縮而歸是戰也西兵將官李鶴世及安靜寨官魏大壽極力戰雷寶冀世威死於行陣厥後毛翊樂祁反以功聞僉論不平歲丁酉州遣部落桑結誘白水村王行滿之子文才殺之蓋吐蕃數寇邊皆文才爲之鄕道故也戊戌春蕃賊請命投降聚族而謀曰我凡三寇邊始有所得僅足以償其費次則爲邛部蠻崖襪劫取之又殺我二百餘人今漢有備不惟無所得而殺傷甚眾若閉路不通互市我輩失所寨官魏大壽諜知其說故招之使降奴兒結等深徳之至今靑羌賴苗彌羌酋長與魏大壽約爲兄弟往來如一家自云我三族爲漢障蔽諸蕃動息必以告每市馬官必稍髙其直以償之亦欲堅其歸附之心云柬之字粹父潼川人知名士也靑羌旣降制置使胡長文上其功績於朝五年夏就除本路提點刑獄數月移潼川小漕曁五部落之變復自夔部還爲提刑兼權制置使職事未數月而卒蜀人至今稱之

庚子五部落之變五部落居黎之西去州百餘里限以飛越嶺有姓郝趙王劉楊五族因以得名卽唐史所謂兩面羌也其居疊石爲碉積糗糧器甲於上族無豪長惟老宿之聽往來漢地熟悉能華言故比諸蕃尢姦黠犀象珠玉皆出其地每互市馬甚駑又所出不多先是吐蕃奴兒結投降之後凡中馬官髙其直名曰饒潤至五部落則限以常制又擇其老矮者退還之被以所退之馬假手奴兒結入中仍得髙直部落深銜之又有茶場姦胥陶惇者盜用官茗動以數萬計欠部落錢物亦稱是州郡久不根治淳熙己亥通判李照發其事籍其家貲以償官而部落之欠不能盡償故怨之尢深酋首趙阿烈等倡言曰我世守忠順今中馬反不若叛羌漢負我錢又縱市儈乞令我面羞遂率眾寇邊庚子三月先以一木掛一死犬於飛越嶺上蓋羌人舉兵以此爲信寨將亟以警報而郡守李福謙老不解事𨿽遣潼川戍兵及本州兵西漢地土丁等前往防托而緩急失於應酬有終夕寄畱警報於外而詰朝不能達者時部落首領失落昆等二人猶在州議者欲縶以求解州反縱之二酋足方踰飛越嶺而兵涉吾境矣州檄本路兵馬都監髙晃捍禦晃驕而無謀又素與準備將馮徳不各分兵以出勢單力弱髙晃領兵五百七十二人並上下團土丁等共五千餘人在盤陀下寨馮徳領西兵二百五十人在靑華鋪下寨實四月二十二日甲辰也蕃賊諜知引兵先攻靑華鋪不克復回攻盤陀至龍馬山與髙晃兵相值接戰官軍失利大敗賊勢熾甚侵入州界一百四十五里殺傷官兵七十七人劫掠二十九村二十四日丙午髙晃遁歸二十七日已酉馮徳亦從閒道沿山而歸方晃退走時西鎭村民數百羅拜馬首曰若賊至平地尙可一戰苟棄之吾屬無遺類矣晃不聽策馬遂行諸村各驚竄蕃賊自西鎭村長驅而來及奉龍鎭富莊頭居民二百年生業及官軍糗糧器甲俱被擄掠蕃賊見所得甚夥驅漢人負載以歸由是不及近郊西邊驚移之民奔入城中郡始倉皇失措福謙因得中風病又有巡檢王價者守州西北馬鞍山之隘聞兵敗欲遁歸倡言蕃賊入城無數城中居民驚擾後詰之乃知其詐先是蕃賊初寇邊州欲詣諸司告急照懼盜發所部之罪與髙晃謀曰小寇暫爾猖獗旦夕可定無用張皇至是摶手悔恨而已始議以兵民彊弱相閒登城而守晃又沮之獨畱精兵護其所寓處行李郡度其不可恃告急於制司乃奏起復前本路兵馬鈐轄成光延充節制屯戍兵馬新知州呂宜之權制置司參議偕本司幹辦公事馬覺來參謀軍事又遣統領武順將州駐札禦前後軍並調雄邊軍及諸郡禁卒共三千四百六十七人續遣潼川府駐札統領王師雄以所部五百人駐榮經爲聲援轉運司遣本司主管文字唐某及僉書雅州判官廳公事何應辦錢糧後數日提點刑獄公事折知常以嘉州中鎭寨戶三百人及諸州弓手等出按人情麤安李照猶覆護其過力請於諸司止欲議和時蕃賊已歸巢穴知常凡捉獲姦細皆宥其罪於背上刺榜縱令入蕃招降立賞萬緡追捉賊首識者傳以爲笑又檄成光延出兵合戍守兵丁凡五千餘人空寨以出知常於榮經屯駐王師雄分刀手兩隊守城髙晃以敗衄羞縮意嫉光延乃建議築盤陀寨欲宿畱以老其師光延不悟卽以白提刑司知常從之內則科擾百姓外則疲困兵丁然無益也寨成議班師光延恐無以塞責僞設捷旗稱五月二十日合戰而勝一城歡甚詰之乃妄也六月初蕃賊伺我師陰雨浹旬閒又役令築寨困憊之甚再舉入寇光延集諸將議之晃又欲以川陜兵相閒分屯備禦眾嘩曰川兵素怯若望風先潰則精兵隨敗矣前日之事可鑑也弗聽乃雜勇怯分屯相去遼遠斥堠不明不相救應蕃賊前來攻又分兵從閒道突出我軍失利諸屯望風奔潰統領武順副將張琦準備將馮徳董沂隊將郭全雷靄訓練官楊遇張忠王忠雷震雅州都監魏宗裕翟公裕死者一十二人官兵死者四百九十一人土丁被虜者二百一十一人侵州界一百七十五里劫掠一十八村凡軍須錢物器械沒於賊者十倍於四月之敗蕃賊東至佛堂村去州城十五里北至馬鞍山南至西莊村去漢源鎭三里去州城三十里成光延幾爲賊擒單騎還州知常率制漕憲三司屬官引諸縣弓兵及中鎭寨戶躍馬出城逃竄士民號泣遮畱不聽冒雨過漲上相公嶺徑抵厥平去州百里矣守倅計窮以金帛啖邛部蠻王叔部義判官倪徳令往議和光延復收敗卒守城實六月十一日壬辰也十三日甲午制置使胡長文得報招茶使吳面議請行二十日辛丑至厥平見知常知常同制屬徑歸成都至黎州罷成光延兵柄械髙晃送彭州獄撫安軍民麤且帖息制置司再差劍州屯駐統制李澤節制軍馬同統制官吳漢英統領王去惡王師雄劉大年趙雷部領後軍一千人昭化左軍七百人興州蹋白軍二百人閬州兵五百人本州島土丁七百人並聽茶使吳都夫之節制於是興州都統制吳挺興元都統制田世卿密以晃光延撓敗之實申樞密院且言制置司先調潼之軍二千八百人急於星火夜行百三四十里蠻人已退而官軍冒暑遠涉疲勞病瘴光延晃僥幸功賞驅率將士敗死者四百餘人瘴疫死者不在其數黎州幾至失守今制置司又亟調兩都統司劍閬利州屯駐軍三千人比之潼軍馬道裏又遠豈可使不諳戰陣敗軍之將復蹈前悔望正其罪以慰忠魂𨿽黎州非挺等邊面而所調兵皆挺等部曲謹具以聞挺𨿽以劾光延晃爲詞其實劾長文也七月制置司亦奏黎蠻已反巢穴乞抽回大軍量畱戍卒時吳尙未歸八月十六日丙申節制司檄諸軍巡邏諸將合謀先以素隊二百人往視形勢值蕃賊五人來治道縛而詰之始知寇邊未已也蕃賊再勝止是據險設伏我軍不知地利故敗若先登據嶺盡伐林木使無障蔽則彼技窮矣乃令土丁伐去林箐遣正將王宗廉劉超等連珠下寨引健卒先據飛越嶺賊力爭屢敗乃退二十三日癸卯王去惡屯古城李澤屯盤陀寨吳漢英以所部屯州城翼日蕃賊悉眾乘霧露未開分三路攻嶺土丁等諜知之李澤王去惡以所屯之卒合力鏖戰自卯至申蕃賊敗走斬首十餘級墜落崖者不知其幾所得蕃牌弓槍等甚多王去惡畱屯嶺上李澤復歸盤陀吳漢英進屯古城先是郡守李福謙病不任事諸司劾罷之有旨制置司具福謙不職始末來上而命知常兼知黎州知常時已遁歸九月庚戌朔不得已再來時王去惡以所部之兵深入蕃界圍樺林坪賊酋哀號請命知常與異議亟下令首議給委曲招和毋殺降至以將兵質酋首令出漢投降畱兵守盤陀寨遂班師西邊被擄掠土丁等不能少紓其報怨之心銜憤聲冤雪涕而返人皆憐之茶憲二司旣失機會又爭欲受降諸幕客共評之乃就州教場納其異類窺測其意乃獻馬三百匹及珊瑚等物以邀重賂二司又揭榜通衢約束百姓無得償怨大失中國之體一方憤之朝廷聞羌人請盟有旨許互市卻其獻制置司復具李福謙不職事以聞執政言福謙於五部落未作過之時屢申事宜而制置司略不爲備長文時已罷帥奉祠詔福謙降一官放罷長文亦降二官言者不已乃降充雜學士明年春知常亦坐謫惟獨在言者謂黎州邊釁實兆於買馬誅求之故及官軍失利又急於成功乃以十兵易十酋邀功辱國時相趙溫叔頗佑之章沓上六月甲寅始降一官奪待制罷茶馬司職事比詞頭過後省而溫叔已去故責詞有內結宰司之語云於是光延晃皆除名勒停光延達州編管晃軍前自劾蜀人爲之語曰糊說制置折了提刑吳紙馬成甚將軍蓋蜀人鬻神祠所用楮馬皆以靑紅抹之署曰吳紙馬而光延嘗爲右千牛﹪將軍故也或又爲之語曰髙路分爲低路分成將軍做敗將軍沈黎自乾道九年迄淳熙七年靑羌吐蕃寇邊者三五部落寇邊者一凡調兵費用錢米計九十三萬六千一百四十七引八百五十文而諸司委官就州支遣及逐司喝支往回犒賜不與焉

庚子沈黎西兵之變沈黎自邊遽之起以川兵土丁怯懦緩急不可恃制置司言於朝移屯西兵以爲聲援於是調潼川州將兵五百人一部將轄之本路兵馬都監髙晃總轄其事聽守臣彈壓歲更其戍庚子夏五部落之變西兵相繼失利制司奏調諸處將兵捍禦凡三千餘人最後成功統領官王去惡昭化兵之力焉洎班師因畱以終戍屯其兵於州城北之歸老庵先是昭化之兵奪飛越嶺圍樺林坪軍聲張甚偶有班師信眾憤然不平旣又賞薄不滿其欲皆出怨言時憲臣折知常權州以監司自尊上下之情隔而不通十一月雪甚欲遷其屯於山寺去州五里去惡以兵卒久出今又雪寒懇之暫止其行折怒以語淩之眾憤益甚隨軍醫官伍進隊官石彥因激之曰我輩有功無賞更畱戍今雪寒如此又遷我於山寺寒凍之地誠何以堪是夜眾皆嘩然立統領帳前聲喏欲殺提刑王未及應卽控馬迫令乘之王陽從其請至北門伍進等斬關直入縱火焚靜遠樓及居民之屋王乃陰結心腹之卒由徑路上木瓜林覘其變從者不滿百人餘皆入城宣言曰我輩因功賞不明止求提刑理會無與爾百姓事折聞變先潛遁伍進等遂焚州治劫官庫放囚徒居民被焚劫者十八九矣過半夜不知提刑所在乃縛通判州事李照去惡時已據木瓜林髙險處使人諭之曰可令一把頭人押通判來旣而石彥押至去惡遂釋通判之縛而縛之說諭伍進等許以不死猶豫閒天曉計窮方投戈從命縛其尢不順者十八人械系武侯廟以提刑之歸亦有逃出關者及榮經爲巡檢司邏卒所縛凡五十七人皆送制司梟其首以令方叛兵斂眾出城之後居民方相率救焚三百餘家已灰燼矣見任官逃竄州無主者人甚倉皇十五日癸亥李照歸郡官稍有入城者猶未知提刑所在蓋亂兵方入時折易服自郡圃後出西門走下夜有土丁以竹奉負之走至水渡去州四十里矣十六日甲子折自水渡來東山土民往懇其歸且爲誦言王統領定亂之功折但唯唯至莫還水渡村詰朝土丁數百人擁歸入城州治旣焚暫寄治於倅廳憲司及州印失而復得王去惡往謝罪且欲誅首惡之人並解送叛卒七十八人及所劫掠公私之物於州十八日丙寅誅伍進等十八人餘皆貸之居州皆洶洶州白制閫暫徹戍民始奠居越明年制司以邊備不可因而廢弛乃檄兩都統再議更戍遂於諸隊將兵抽摘以充其數仍差統制一員正副將二員轄之矣知常嘗爲大理正浙西提舉常平有奧援及事敗宰相趙溫叔奏其罪上曰姑徙之乃除利州路轉運副使知常陰賕近習自營救日夜不已禦筆攺除湖北提刑舍人施聖與不肯艸制封還詞頭臺諫黃徳潤葛楚甫連疏論之乃落直祕閣降二官臺諫又有言始送常徳府居住溫叔每進呈必力言其不可違者上猶欲宥之八年正月九日丙辰溫叔畱班奏如折蟣虱小人罪大如此臺諫給捨盡力爲陛下言之而行遣止此人皆怪之知常昔爲利路提刑張牌立榜稱面奉聖旨譏察四川官吏其志在賣弄不卹事體至此今乖方敗績可不重斥乎上曰卿欲如何溫叔曰必重施行於是追三官勒停送汀州安置令制置司移文跟尋赴貶所知常其先府州人世襲節反使至其父仲古從髙廟渡江爲執政今家湖南云

辛丑沈黎土丁之變沈黎三邊數百里近邊居民皆號土丁祖宗時每加優卹弛酒禁免徵役無所不用其恩淳熙辛丑承議郎龔總來領州事總閩人嘗爲劉文潛廣西幕客與平李接之亂故趙溫叔薦用之仍俾刱兼管內安撫司公事總銳於更變每事以面奉玉音爲詞視事之初首謀邊備用意𨿽善然事欲速成利未見而害先及欲置軍器則令土丁采材木欲建寨柵則令土丁執工役欲教武事則令土丁習行陣欲措置鹽酒則令土丁被科率次第行之猶以爲擾況一人之身兼是數役而趣辦於一旦此所以重失其心而激成其變也蓋弓箭槍弩之材俱取之蠻地凡采一木往返十餘日已不勝其苦呈納之際又取決於作院工匠之可否往往卻退至於再三足未旋家而追逮違期之檄踵至矣始命主簿承節郎趙彬董築寨之役去未久又檄漢源令馮姓者往督之時壯者已過河采木老弱者驅而執役工未畢又命部將趙鼎團結教閱所委官各欲辦事以奉承上官意旨民有愆期違令譴責隨至絕不少貸至大安鎭冬深雪寒督責尢峻民不堪其苦乃相謂曰歲云莫矣我輩困於官役日負捶楚之憂何暇及私官不支稟食又令我日買其鹽節酤其酒役使旣多農種失時餱糧不充安能辦此供須哉饑亦死反亦死等爾遂率眾欲殺守宰以紓其忿推大安鎭張百祥張乞父子爲謀主期以十二月十九日辛酉舉事羅目村王萬四以其謀告馮趙二人歸白其事龔猶未之信繼而部將歸亦申言始集部僚議區處詰朝張百祥等果率眾而來州先遣攝助教師興祖說諭次遣統領官劉大年準備將馮興率西兵二百人又令指使楊進轄本城禁卒二百人往捍禦興祖至漢源鎭見叛者諭以禍福有一人突出以戈刺其左興祖死其徒哄然來攻州去州十五里名梵音水遇官軍鼓噪欲前大年遣人諭之不聽下令軍伍滿引弓弩齊發一矢其眾遂潰生縛八十餘人乃召土人辧識名氏皆近村良民解縛縱之州遂遣兵馬監押楊仲禮賫旗榜招安獨不貸百祥張乞二人捕送制司誅之盡籍其家貲龔懼過出於己乃移罪漢源令仍上章自劾諸司聞其事對移令榮經尉守永康軍剡上並罷免壬寅三月十九日己丑也令削兩官人以爲冤是變也𨿽起於眾怨而唱言率眾則大安鎭張寄暍爲首特假張伯祥父子主之云張寄暍久竄蠻地及姚良民爲望守誘令出斷配利州錢監云

丁未三開乙卯曳失索之變奴兒結被縛事始

淳熙甲辰秋八月吐蕃芎齊靑羌爲饑荒欲結連奴兒結寇邊鈔掠居民牛畜奴結不從遂從白水兩村老渡河來碉對漢界白水村安泊願欲歸漢安靜寨官申州守臣武功大夫成州團練使秦原闕謂省地難以存畱羌人居止行下寨官魏大壽令說諭回部又慮奴結情僞未定以其事白制帥劉丞相乞將奴兒結解赴制司予決遷延至次年春正月制置司委監成都府軍資庫權制置司幹辦公事陳損之子長成都府路兵馬都監王宗廉偕往安靜犒設其日戊子也六日庚寅制置司檄郡俾將奴結解送前來郡方擬作文書而子長以爲奴結爲邊患已久不困而去之憂未歇也八日壬辰子長與宗廉共議卽舊寨招集奴結族黨節次犒賞旣醉以毒酒又故爲支賞不平激以族黨之怒夷人爭忿相刃相傷官兵從而戮之死者凡二十八人生縛奴結蒙丹足都三人檻送制司奴兒結行至雙流絕食而死蒙丹足都遂畱成都是舉也人皆罪王陳設計殺戮失信夷羌而知邊事者謂奴結頃盜黎邊軍民死者不可勝計一舉而芟絕之亦可立國勢而威外夷矣三開奴結之弟也勇悍桀黠過奴結遠甚又得諸羌歡心銜兄之死丙午秋聚深蕃諸族欲從西峪侵漢時趙丞相子直被命帥蜀未入峽首奏三開侵犯西峪事有旨令嚴作堤備子直至蜀之日偶沈黎闕守其冬十月遂辟成都姚艮民望爲之以艮久仕於黎諳其邊瑣故也艮分遣將官趙鼎等令開諭三開不得作過許令互市不聽子直移書云若三開到州第可微有賞犒多不過數百千切不可許其循例以進奉爲名過有邀索俟三年馴服無他則許歸其二弟不聽則惟有嚴兵待之丁未春邊吏皆言三開窺伺不已欲結集羌從閒道先行鈔掠松坪安靜等寨郡乃分布兵丁把守其年八月庚午朔安靜舊寨傳牌報三開入境作過郡乃遣訓練官傅濟李老押禁兵及飛山軍二百人往同魏大壽備禦文檄要衝寨官牽宗愈同往三衝虎掌一帶防托仍令西峪守把將趙鼎巡綽堤備二日辛未舊寨守把官曹適報三開於七月二十九日聚集白水水西三村右石羊等處部落自白水通渡五更初有羌賊數十人近寨引調我軍寨中軍兵以弓弩射之諸鋪守泊之人並應及曉羌賊不能近止掠寨外牛畜十餘頭而去其徒黨約有三百餘人後三日又率眾來攻爲巡綽者覺知招集寨中兵丁追射四散潰亦約有三百餘人後數日又結集五百餘人分作三澑並進寨中兵丁登寨之敵樓乘髙雨射又出寨戮力相與鏖戰羌賊爲神臂弓射死甚多皆曳屍遁去因亦潰散寨將杜利明死之制置司具捷以奏有旨守臣進一官利明之子又寨官曹適各補進義校尉余以次受賞三開自三敗之後聲言欲合諸族八千人以出子直移書云窮羌勢屈何力能致八千人爲今之策莫如增兵分戍堅壁持重以待之遂增西義勇雄邊各二百屯新舊寨九月郡請益戍子直報云今有兵千百八人數亦非少兵多糧運不繼則勢難支久若我有厭兵之意則內外觀望窺我厚薄矣莫若擇要害處持久以困之運糧之夫優給錢米使之不困則諸羌無閒可入旣而子直又欲令蒙丹作蕃書諭三開令納款民望以爲亦怯乃已冬十月郡又請益戍子直報云賊兵本自不多彼以虛聲相動此輒爲調發正墮賊計安能持久況舊寨地狹人多病者不少今且今更戍賊小至則合諸將以擊之大至則閉關堅守以俟救至不可輕出有西義勇副將黨惠者子直所攜愛將也獨請造舟過河子直不許惠乃與諸將王全等謀以十一月二十一日戊午昏暮合三百兵自碉根用繩筏渡兵過河然黎邊水手不諳繩載笆筏又不適用甫渡六十餘人水急繩斷天亦明遂引歸兵之未涉也羌人在南岸者伺知之已舉火報三開矣郡以集事白制置司而子直報以或言揚聲虛渡使賊日夜聚兵爲備則久必無糧此亦一策己而諸族之爲官軍射死者皆欲償其骨價制司又立五千緡賞欲生縛之三開憂恚成疾戊申夏四月嘔血死是月十八日甲申其弟失落盤遣人至安靜舊寨乞詣郡以白制置司五月十二日丁未失落盤牽其徒執旗赴郡投降乞通交市郡許之詰朝令兵官趙鼎等引至威武神祠殺牛飲血立誓犒以錢帛而去是役也自丁未八月調兵至戊申四月撤戍凡用錢三萬一千六百餘銀帛共七百匹兩米六千五百七十餘石云方子直之至成都甫浹日馬湖蠻犯嘉州籠鳩堡子直飭郡縣毋襲故例輒招諭許之賞犒第謹邊備絕歲賜禁互市以困之蠻悔過盡歸所虜具所當償以請命乃許如故余蠻俱帖服虛恨蠻族最彊善破小路蠻並其地地與黎接每以朝廷不許其互市數犯邊至是將許之子直奏曰黎州三面被邊西南有五部落正南有彌羌東南邛部川若更開此一族與之互市必大爲邊患與其許之而重貽他日之憂不若拒之而寧受目前之擾上謂子直有文武威風而知大體益重之子直創招西兵五百屯於成都欲以代禦前諸軍之戍今所謂西義勇者是也然三開𨿽死奴兒結之子曳失索猶在紹熙五年有彌羌人悶笆至三衝寨與土丁趙阿閏相毆邂逅殺之買馬官趙鼎懼生事使土丁以骨價錢三千三百緡償悶笆之兄畜卜曳失索聞之遂以奴兒結等向來不得一錢爲詞聚眾入寇諸司調兵往援一方騷然郡始科稅戶人夫轉輸上邊徑行三百里長運之名自此始矣慶元元年正月十八日壬寅羌人薄安靜寨義勇軍正將楊師傑及將佐王全等八人與戰卻之於是權制置司公事楊茶馬經申已行殺退三月四日己酉詔奉議郎知黎州王聞禮特轉一官聞禮詹事公次子時王宗廉已爲興元都統制會畱丞相得罪楊侍禦太因劾宗廉淫邪貪黷曩在黎州殺降餘黨皆怨至今爲患五月二日丙戌宗廉降一官予罷六月二十一日甲戌詔師傑等九人特轉一官師傑仍充成都府路兵馬都監陣亡者三人錄其子軍士千二十有八人賜緡錢有差已而趙得老以制置司入蜀又奏前守史懃爲趙鼎所恐使鼎以炮烙之刑勒土丁招殺悶笆之罪懃已除知雅州未上八月二十三日乙亥詔罷之旣而宗廉又坐贓罪追六官邛州安置奴兒結自癸巳之春盜邊甲辰之秋歸漢乙巳之春被縛而三開以丁未秋復讎失落盤以戊申之夏納款曳失索以乙未之春再爲報復之事至戊辰冬納款始終凡三十有六年云

建炎以來朝野雜記卷二十乙集

宋李心傳撰

邊防三

丙寅沙平之變沙平者雅州嚴道縣徼外夷也與碉門寨才隔一水而寨在州西八十里沙平凡六族其地有葫蘆裏者本隸榮經縣之俟賢鄕歲輸稅米百二十斛於碉門而夷人時至碉門互市蜀之富商大賈皆輻湊焉乾道六年春夷人髙奴吉作亂焚碉正月二夜制置使晁子止調成都眉邛三郡禁兵四千往討之深入沙平蕩其巢穴矣正月十一日壬戌而官軍輕敵賊勢復振正月十六日丁卯子止又調彭漢兵千人益之檄轉運判官李景親往多功地名在雅州西四十里距碉門亦四十里審觀事勢諸將銳欲一戰景止之宣撫使王公明聞之以便宜罷守臣右朝請大夫程惇古而遣通判邛州陳澥持榜至碉門約回部族夷人聽命三月十日辛卯自是捐葫蘆裏之稅與之而沙平悉爲夷人有矣景開封人駙馬都尉導曰的之後惇古眉山人澥嚴道人也後十五年左須夷人楊出耶者復因沙平以叛土丁殺其徒二人出耶遂木犯頭寮今永寧隘在碉門寨東北二十里淳熙十二年二月十八日壬申焚掠至始陽鎭鎭在碉門東二十里郡以所殺骨價償之夷人乃去後九年兀嶺夷人又因沙平以叛土丁以神臂弓射退之紹熙五年十月十四日辛丑夜制置司命開禁門者月餘夷人糧盡乃就降有髙吟師髙阿保者奴吉之族也二人爭爲雄長阿保嘗賂置制司幹辦公事黃大全求藩官名目大全自簽廳給帖予之吟師心不平開禧元年瑞慶節吟師赴州因請以西域所得銅鑄金飾孔雀獻於朝援例求藩官名目守臣朝奉大夫蘇肅之懼其邀索不已勞而卻之吟師慚怒乃訹前後費楊二族嗾夷人攻盧山後峽殺戍兵擄隘官而去二年正月也俄又焚前峽三月七日戊午進犯碉門三月十三日甲子知寨後義郎曹琦斷其橋夷人不得歸大肆侵掠制置司委武經郎盧操權知寨調邛漢彭眉州崇慶府禁軍合五百西義勇百人往討之又遣奉義郎通判漢州張師歧靖父同知雅州節制軍馬三月二十六日丁卯靖父嘗獻安邊十策故首用之旣而作檄諭降其詞俚拙吟師得之笑擲於地後數日靖父率兵次始陽鎭四月壬子朔夷人懼欲求和寨將彭安不可議閉禁門以困之夷人怒攻禁門四月八日已未又掠水渡村肆焚殺州西兵將屈彥言於知寨盧操曰賊今無備第開禁門沙平可入也操曰制司止令防賊耳安得生事靖父見事急以三百兵自衛還雅州四月己未翌日賊焚碉門官軍失利義勇軍準備將張謙戰死四月九日庚申後十日提刑劉崇之智夫乃自行賊勢轉熾宣撫司調潼川隆慶府大軍各五百往討之罷知雅州蘇肅之同知州張師歧而以承議郎通判遂寧府馮愉權州事命本州推官李爽往碉門菜婆溪創築新寨又命從政郎宣撫司準備差遣王好謙武經郎興州後軍統領王鉞往軍前節制五月十五日乙未是時官軍前後至者已六千人土丁及兩巡檢之兵亦不下千人盡駐尼陽關在碉門之東五里乾道六年置而兩制置居始陽鎭去碉門二十里後五日王鉞自始陽耀兵入碉門五月二十日庚子夷人乞還所掠鉞以甘言誘之夷人遂降惟髙吟師不至鉞又遣人說之吟師乃出鉞卽揮文龍州兵而戮之所殺凡六十三人皆酋首也據好謙等申在六月五日乙卯是日官軍出禁門欲深入夷界會有爲石棚所壓者乃遣土丁先往攻之奉議郎權提刑督捕司簽廳任處厚傳父時在碉門以狀白智夫言本遂進焚其巢以天稍晚姑俟一二日然穴中已無首領焚之無益智夫未至雅州聞除總領財賦之命遂歸鉞亦還始陽土丁深入至白茶平聞官軍已還遽而出旣而夷人掩官軍不備詐攜牲醪云來奠死者及暮縱火焚臨江院兵人之屯者皆死其出奔者多爲所殺文龍州膽勇將苟顯忠聞變率所部拒之夷人稍卻旣而援兵無至者其軍殲焉興元府後軍準備將張全忠引數十兵繼出賊大至全忠戰死官軍共失千餘人後軍正將陳堯輔赴節制司白事還至尼陽聞其一軍盡沒卽自刃而死並六月十八日戊辰好謙鉞皆走退屯多功去始陽又二十里夷人進據水城山距始陽不數里蘆山邊民亦皆驚遁鉞遂入雅州又歸興州以州統領官甘選權節制夷人晝夜焚掠自碉門而東凡四十里靡有孑遺好謙命西兵將屈彥招集土丁屯始陽令碉門土居貢士李牛山鳴鳳往沙平招諭又遣人約嵒蕃夾攻之會宣撫司遣成都路兵馬都監王全將飛山義勇軍三百人同節制六月二十三日癸酉離成都全好謙共議再與之和夷酋髙奴嵬等聽許六月二十七日丁丑打話後數日奴嵬率其徒二百餘人立降旗於禁門之外全命其子公炎以素隊與忠訓郎權知碉門寨魏大受往受其降七月三日壬午乃復互市如故其後好謙鉞皆以次受賞焉好謙開封人故太府卿卿月之子也始郡未被兵時邊關之戍凡二百六十餘人皆飛山與州禁兵也飛山百五十人餘皆州兵乾道九年靑羌之變制置司益戍榮經者二百五十八崇慶府漢彭州禁兵至是又益六百四十四人諸州軍五百四十四人義勇百人通舊爲一千一百三十有九雅陋邦也歲輸朝廷曁諸司者其直猶爲十二萬緡茶課九十四萬餘斤其內郡支移者獨邛州軍衣鹽九萬六千六百餘斤一萬一千三百餘兩而已郡稅米二萬八千六百餘石而撥隸沈黎者萬四千石有奇又以二千石贍榮經之戍而以邛州米償之及是益戍計增米四千六百餘石醬菜錢七千六百餘緡轉運司復移邛州米三千石贍之帥臣楊嗣勛又爲蠲減員錢之隸帥司者萬三千餘緡郡計稍給矣

戊辰畜卜之變己巳飛虎之敗沈黎土丁本末

沈黎自慶元乙卯以後無邊事者且十年嘉定戊辰十二月己卯彌羌畜卜忽自惡水渡河入寇破州之碉子寨邊事自是再起先是畜卜之弟悶巴至三衝爲人所殺部將趙鼎總轄官魏大受懼生事脇寨之土丁以骨價錢三千三百引償之時紹熙五年也有白水村者靑羌往來渡頭也其民舊與靑羌交通慶元元年郡徙之安靜寨靑羌不以爲便乞還之白水時開禧己二年矣開禧二年十二月三年正月旣而畜卜又言大受嘗以袍印許之而不獲欲與靑羌偕往邛部川假道女兒城以入寇寨言於州乞以財帛遺都王毋令假道守臣楊伯昌從之開禧三年二月六日甲子今年秋畜卜遂以兵至三村總轄官董忠顯連告急伯昌命嚴兵待之今年九月二十日丁巳十月五日辛未十四日庚辰俄伯昌召去朝奉郎趙公庀代爲守十月二十四日庚寅到任聞羌人且至遣禁兵八十偕土丁往拒之兵至茆坪而畜卜已渡河軍丁迎敵不勝庚辰攻茆坪寨官軍射退之遂掠三松蠶沙橫山三增白羊諸村殺人民鹵財畜卜又進據茹山而安靜艮溪茆坪谷堆諸寨皆爲所隔公庀亟遣西兵正將黨燾以所部七十人及土丁俱往策應燾輕敵徑進癸未戰於茹山官軍失利義勇隊官二人戰沒西兵死者四十人土丁六人郡又盡調西兵禁兵之未發者命興元府後軍統領王光世將之以行是日羌人自茆坪寨下以皮船載生兵渡河寨官李茂引兵至河際射之一舟八人俱沒光世以羌人勢盛憚之畱屯三衝不敢進羌人焚掠旣盡戊子渡河南歸光世乃僞走捷旗稱會合兵丁趕逐羌賊道路已通時並河諸村生業旣無遺矣制置使吳徳夫才聞之庚寅遣義勇軍統領張師古以所部二百人赴州捍禦師古至則屯三衝而光世進屯安靜新寨時邊報不一而在城之兵調發旣盡乃募彊壯三百人號曰敢勇俾往邊頭應援命軍事推官程伯雄充軍正統之以行伯雄丹稜人也茆坪寨與部川女兒城隔河爲境伯昌之在黎也蠻地饑荒女兒城崖太者有請伯昌歲以米十五斛贍之公庀至州靳而不予女兒城蠻因以藉口乃借畜卜路使之入寇旣而諸司聞其事復命予米如故然無及矣二年二月庚午畜卜又犯艮溪寨官軍與戰敗焉先一日軍正程伯雄引兵至安靜寨翊日羌賊自聖婆城下引兵二千過河後軍統領王光世自前寨遣兵援之眾寡不敵皆爲羌兵掩殺後二日初八日壬寅伯雄遣大兵千餘人拒敵西義勇陣於山下禁軍義勇次之土丁義勇陳於河濱布陣甫畢羌人已逼箭鑿皆無所施賊先攻西義勇將官鞫忠引眾走陣遂亂禁軍義勇俱爲所圍將官曹適戰死賊乘勢逐官軍至寨下兵丁死者八十餘人後二日羌賊乃歸制置司聞之復遣興元府右軍準備將劉信將移屯兵三百往援合前後所遣義勇西兵凡九百命成都府總管武功大夫馮興統之而賊去遠矣四月戊寅光世以所部四百還成都府五月癸丑張師古以義勇六月癸亥馮興劉信以移屯及西兵次第各歸七月制置司對移公庀通判崇慶府十月丙子復遣本路兵馬鈐轄傅諤往黎州捍禦節制諸軍時安觀文新除制置大使乃以便宜命其子直祕閣通判眉州癸仲權黎州兼節制軍馬十二月甲子統領官董照等渡河與彌羌戰官軍大敗先是制置大使司命照與統領官傅順正將李實以飛黃軍二百戍雅州節制將至黎預檄本州令備船筏幹餱爲深入之計至則遣實往安靜相視山川形勢以爲畜卜之碉去大渡河甫三十里入之易耳飛虎軍皆選士自謂無不一當十者故銳欲過河先旬日十一月二十八日節制至軍大犒士眾命照統飛虎軍實統禁軍及沿河諸寨土丁合千三百人以昧爽涉河分爲三部山髙箐深路險雪積蠻又於髙山要害之處起立石棚以俟官軍官軍或爲所壓旣而蠻大呼突出官軍驚潰逃入山谷蠻縱獵狗而隨之盡爲所掩西兵被縛者六七十人土丁又倍日暮照先遁歸實爲蠻所圍數日乃得脫繼而禁兵土丁亦有竄歸者節制復還黎州照畱守安靜吳徳夫時已罷制置使猶未行乃揭榜黎州戒以不得輕舉重傷國威於是蠻邀厚賂以贖漢人凡土丁之富厚者一人爲數百千云徳夫嘗已薦公庀故其事敗不以聞會大旱詔近臣條問政許成子時爲禮部侍郎因論黎州守臣撫禦失當而按劾不加務存大體無怪乎上干陰陽之和如此其極也疏入公庀降二官放罷朝廷方議擇守會聞大使司已遣官節制乃亟命朝奉郎通判成都府何徳彥知黎州節制軍馬用金字遞遣行其年十二月甲申也先是節制自舊寨原闕畱統領官傅順董照軍正程伯雄在後寨捍擄三年二月辛酉羌人自艮溪寨下用皮船渡河攻相嶺寨照引所部兵百餘由寨後突出禦之賊登堡子城照又逐之賊自旦至晚不得食走之河岸眾已疲矣西漢地土丁知賊饑困欲馳下剿之照恐分其功戒土丁毋得進會日暮照移泊姜地寨夜羌人秉炬渡船若將遁者而滅炬載兵以來詰朝再戰賊兵數倍照不能支賊乃拔兵而去後五日丙寅新守何徳彥至州視事癸仲還眉州又十日總管馮興以置制大使司之命部西兵三百至州賊不復出黎州舊有揀丁二千土義勇二百徳彥至止乃核實丁籍擇其少壯者千四百四十爲揀丁餘四千二十九爲衍丁詳具兵馬門又增招義勇二百人月增支米三醬菜錢一千通舊爲錢八引西南極邊六寨姜地相嶺新舊寨靜聖婆城長溪舊以飛山及州禁軍更戍地多煙瘴戍者憚之徳彥因命所增二百人將家分戍六寨罷飛山義勇之更戍者三百人飛山二百四義勇一百減中右軍更戍者四月之糧每年常戍中右軍四百五十人今自五月一日發回成都九月一日別差出戍而以其錢爲增兵之費報可三年八月十八日癸酉朝旨沈黎賦入至薄總領所歲以蒲井鹽千八百桶贍之每五十三斤十一兩爲一桶軍食所需皆仰給於邛雅乾道癸巳邊隙一開始以州鎭火脾戶及沿路居民遞運四千石上邊謂之短運慶元乙卯吐蕃入寇郡始科稅戶人夫徑行三百里謂之長運至是畜卜連年入寇夫運益頻遠近之民俱罹其擾矣其年冬十二月靑羌曳失索始來降七年二月乙未卜籠十二骨亦至卜籠者靑羌部族也性殘忍多器械專仰鹵掠爲生所謂十二骨者乃十二種也靑羌卜籠旣降守臣袁知畜卜勢孤乃令守靜寨總轄杜軫諭之出漢畜卜疑漢人殺之有邛部川都王之弟部勒者與軫謀遣漢人入蕃爲質畜卜乃來從者凡三百餘人與通判州事周塤聚廳受其降畜卜膝行而前抱之足以錢帛厚犒之畜卜畱州城十日將渡河乃送還漢人十一而去言於朝得報下制置司利東安撫司各常切措置鎭撫務令邊界安靜毋或引惹生事九月十二日戊辰樞札軫西人也自畜卜犯邊至此更七年而後定云

辛未利店之變嘉定辛未正月己丑馬湖夷都蠻攻嘉定府犍爲縣之利店寨陷之馬湖蠻者西爨昆明之別種也其地在梁爲南寧州承聖中刺史徐文聖召去有爨歹贊者遂據其地子孫相傳後分爲東西焉西爨之地在唐爲商馴聘浪四州其酋姓董氏隸戎州都督府國朝開寶中徳化將軍董舂惜貢馬詔書嘉納之太平興國中始市馬其後又以板來售蓋夷多巨木邊民嗜利者賫糧深入爲之庸鋸官禁𨿽嚴而不能止也板之大者徑六七尺厚尺許若爲舟航樓觀之用則可長三數丈蠻自載至敍州之江口與人互市太守髙輝始奏置場徵之謂之抽收場至今不廢也馬湖之地東南接石門亦敍州徼外蠻西南接沙漢虛恨嘉定府徼外蠻又黎雅諸蠻與吐蕃之境而北接敍州之商州寨宣化縣西接嘉定之賴因沐川犍爲管下二寨名西北接敍州之宜賓凡蠻地仰給者七村曰胡鹽或曰會筵曰黎溪或曰沘溪曰平夷曰都夷曰什葛曰蒲潤或曰普潤曰荒桃此七村多沃壤宜耕稼其民被氈椎髻而比屋皆覆瓦如華人之居飲食種藝多與華同惟胡鹽黎溪平夷三村兩輸漢蠻之稅謂之兩屬稅戶自敍州沿流十里至馬湖江口又西溯七十里至安邊寨又水陸行三百二十里至夷都村又水陸行一百八十三里至天池亦曰文池此馬湖蠻王所居也自夷都溪口夷都溪口在夷都村之南五十里遵陸距利店沐川賴因籠鳩等寨僅二程皆平原初賴因本夷地景徳天聖閒屬來寇掠治平閒把截將王文撥始據險立寨侵耕夷人山壩名賴因莊夷人訴之事聞有旨以其地歸董蠻旣而寨民私賂之以償其侵地歲爲紬二百匹幅廣二尺長二丈於是蠻人每歲至賴因謂之索稅其後稅頗增寨人亦厭苦之紹興末虛恨蠻犯籠蓬寨隆興初夷都蠻復寇賴因詔用馮當可提點本路刑獄公事以經制之當可築堡於籠蓬而伐箐於賴因以爲戰地多蓄儲備器械蠻不復至及是馬湖蠻將入寇而夷都土蠻先以書抵利店寨將言之寨將以謂蠻人要索之常不卽省歲除之前夕寨民有失牛者夜出求之見火滿四山始疑寇至乃以狀白犍爲縣未達而蠻已大入或曰蠻始欲寇中鎭寨中鎭有備不可入聞利店稍富實而寨丁少乃攻之知寨保義郎攺松悉寨丁七十餘人遣之迎敵或死或逃蠻遂圍其寨寨地勢低蠻人馮髙投木石以擊之眾莫能拒又二日蠻人以云梯登城松力戰十三合無與援者寨民驚潰自投山水而死亡者數百人松爲蠻所執臠割而殺之盡掠寨民之貲焚其居驅老弱婦女數百人而去松二子亦爲所掠守臣許子然聞變急調兵救之至則蠻已遁矣旣而蠻人釋所俘卒胡慶者俾持牒以歸自稱都相公狀申嘉州官品大略言漢人不償犒稅之故其後蠻人爲招安將言初以敍州負其板直故擊之道險不可進欲引歸而蠻師翁者謂始出兵時嘗許以生口祠神今無所得神且怒由是移兵攻利店亦莫知其情實云初慶元末宣化簿昌元封壽源嘗爲古戎邊志大略謂馬湖之警在嘉而不在敍蓋一軍屯安邊一軍守眞溪沙溪商州寨之閒皆宣化縣界則馬湖不能遽踐吾境惟賴因中鎭地平而近且蠻以索稅爲詞往來通行於漢嘉之境一不如意則寇輒隨之矣至是果如所料其三月辛巳蠻又犯籠鳩堡本路帥黃伯庸調移屯西兵二百戍犍爲縣朝廷聞之四月己丑除李季允本路提點刑獄自知崇慶府除安觀文時爲制置大使乃置安邊司以經制蠻事俾季允與許子然共領焉始議猶欲招安而蠻人玩狎終不肯出大使司議遣兵平之季允謂然而許成子在瀘南以謂曠日持久勞師費財不如招納之利持論不同由是久不決會敍南邊吏獲夷人數十以告鞫之於其利店之亂者三人焉成子榜境上諭夷人能以利店所掠人口來吾卽歸三人者金帛不問也又遣牒入夷中訹以利害無幾何蠻以印狀來願盡歸俘掠如約安邊司聞而互招之夷中悔於是季允移檄願得三夷人成子曰如此則吾爲失信夷禍必嫁於瀘不許已而大使又以爲言成子曰吾知權利害爲生靈計且卽移書以鬼章事報之僚吏或請進兵成子折之曰乞弟卜漏之章瀘父老至今言之疾首可艸艸耶旣又移書僉樞宇文挺臣曰守邊之道安之而已苟圖快意未有不敗事者因以議不合求罷政知夔州壬申春始季允聲言某口以兵出寨蠻頗憚之會東師司揭榜敍州境上大略言本司已與西路商量決無深入之理仰邊民安業毋得驚擾蠻人見之知西路揚聲紿已益無所憚嘉定四年秋餘在云淩見司理參軍靑陽誨井研人言夷人以黃紙作牒遺嘉州其語殊倨末有故玆詔示之語安邊司俾寨官卻之旣又見提刑司屬官何逢年資陽人言近本司令寨官諭以先歸所掠漢人而蠻書答云所掠此是婦女三十餘人近悉有娠須產畢乃可送其侮慢如此原闕謂人曰原闕膽如粟柰何是年九月辛酉夷人又犯敍州至宣化之二十里季允怒守臣史師道靑神人時爲承議郎應報安邊司文書稽緩而成子稍庇之史本大使所薦至是劾之鐫二秩罷歸大使司知蠻不可致五年春遣興元後軍統領劉雄等二人將西兵千人自嘉敍二州分道並進又遣迪功郎新本路提刑司檢法官安伯恕往敍州節制之伯恕廣安人故同知樞密院子厚之四世孫嘉定初宣撫司下總領所書塡迪功郎告予之調谷尉文鎖廳請文解又試中大法又爲銓試第一名辟提刑司檢法兼制置大使司屬官是年三月官軍八蠻境方接戰土丁某人斷小酋之首蠻人驚潰官軍小捷其酋米在據羊山江之水囤堅不肯降囤在峻灘之中水淺舟不可行濤深人不可涉大使聞之移書季允曰但聲言伐木造舟攻其水囤則米在其降矣季允從之米在果請降然不肯受盟邊吏遣土丁十餘人入蠻爲質米在乃令其徒數十詣寨納降安邊司盡以十二年稅犒與之米在以墮馬爲辭終不出是役也所掠邊民數百人得還者十三人而巳捷奏上大使轉三官爲通奉大夫伯庸亦轉一官季允進直煥章閣伯恕特攺次等京官餘人並進一官議者疑入粟攺官非舊典大使司乃奏言伯恕之出有蠻九百餘人詣軍前投降又言其始以獻策復關表四郡便宜補官乞依任子例特與攺秩乃除大理評事命下安已赴類省試合格矣或曰所謂投降九百人者本吾邊民皆爲人傭耕方官軍之出也招安將諭之曰原闕節制且來汝曹當詣馬前聲喏邊民從之招安將謂原闕曰此降羌也原闕以三百人送長寧軍巡檢官養濟後又以二百人益之巡檢者每人食日飯以一溢米旣又不能賙率多餓死餘四百人蓋莫知所終邊上舊有平戍莊地極膏腴久爲勢家所擅季允以錢二萬七千緡市之收其田客近四百家以爲土丁因食其地至今不廢田租二千七百石每七石贍一丁

癸酉虛恨之變嘉定癸酉仲冬十七日虛恨蠻犯嘉定府峨眉縣中鎭寨寨在羊山江南去府二百五十里硬寨在江之北先是蠻人數爲邊害乍降乍服嘉泰二年夏其都王崖烈者始款中鎭寨請五年犒物自慶元四年以來者刻石作誓而歸提刑司但以四年犒物予之蠻人數來欲得本年犒物官執例不予蠻人怒掠邊民十四人而去土丁追之梟其七級其年十一月也制置使謝用光聞之乃於羊山江南築師院平等三硬寨以防其衝突明年三月蠻徑犯師院平十月又犯籠蓬堡寨將馬槱知不可遏乃遣人與之打話陳益之謙提點本路刑獄亦欲招安之蠻人聽許明年春遣峨眉令楊鴻往中鎭受其降蠻至塞未給犒物馬槱以其屢鈔掠也恨之多所要索蠻怒而去槱俟其出塞俾土丁邀之於道殺蠻人北二等三十二人嘉泰四年正月丁亥槱以功補進義校尉開禧二年蠻人怨怒自是不出者十餘年壬申夏李季允來司臬事屢招來之蠻人終不至是月十九日憲使楊伯昌子謨飛烏人時以朝散大夫直華文閣郡守任處厚傳父彭山人時爲朝奉大夫方會飲坐中有土丁二人馳報蠻人六七款塞願受犒且納蠻刀爲信寨已給降旗矣余時在府中聞其事謂府倅及憲屬曰此詐也翊日再得報蠻近寨者已六十餘人午後得報蠻二百餘人夜扣硬寨門求戰已出士丁二千渡江禦之矣槱又言寨有土丁及家人凡五千皆驍勇可用不必濟師時知縣事奉議郎眉山宋大椿尉從政郎南溪史子申適皆沿檄以出在邑者惟主簿一人以累舉得官通攝其事外傳蠻人近寨者實六七百人槱所言非實也二十一日得報蠻人犯硬寨殺土丁一人掠二十五人而去二十九日得報蠻人復歸巢穴時土丁被掠者近二百人提刑司不欲生事乃遣人自邛部川招安之伯昌嘗守黎州以信厚爲諸蠻所服邛部川因往來爲之傳道甲戌春正月邛部川蠻人速臼至羅忽寨言虛恨蠻人有歸順之意提刑司遣從政郎權本司僉廳昌元封壽源巴西縣主簿沈黎李時開往中鎭寨隨宜應接於是虛恨都王遣其徒庫崖來打話庫崖以馬槱嘗殺北二也疑之欲得其子弟爲質槱難之已而沈黎大渡河監渡官劉如眞遣其子與親屬共三人入蠻爲質庫崖乃來四月辛亥渡河至北岸庫崖欲得十二年歲犒凡爲絹二千四百匹鹽茶四千七百斤銀百兩鉎釜二百牲酒之屬不與焉又欲得都王每三年轉官告命金帶紫袍銅印之屬及北二等三十一人骨價先是槱之上世有田在寨之南北岸歲收租四千餘石後有旨以其田贍邊世選馬氏一人爲寨將佃戶爲土丁防守邊面所謂歲犒者例以邊租三百石市之自北二死蠻人不出租稅悉爲之所私至是度無以償乃好詞紿蠻人歸諭都王因其出寨遣土丁二百襲之癸丑旦至牛渡遇諸蠻卽縱兵掩殺之庫崖與其徒三十六人皆死土丁被殺者七人傷者又數十人蠻人大怒取當子三人刳裂之議者因欲以殺蠻爲功伯昌不可五月丙子以槱屬吏槱令其家丁百數詣提刑司訟冤僚吏各請釋之伯昌不從卒正其罪獄成槱上私用邊租及他罪計贓當死伯昌上於朝有旨制置司酌情行遣制置司尋奏奪槱官羈管大寧監其年十月也於是籍土丁之壯健者二千人月廩之俾守諸寨歲賞錢二萬四千緡蠻人聞槱以罪去怨怒稍解旣又知邊頭有備憚之自是不復輕鈔掠矣

左須夷人出沒黎雅徼外夷人舊不相通乾道六年雅州沙平夷人與州夷人相攻沙平求援於左須夷人楊出耶因而獲勝出耶者本黎州五部落夷人也於是自榮經之佛籠溪開生路入嚴道之商思經尾幹河至榮經之苦壩由煙河山頂透醜部落地分把截將王思恭卽率土丁塹其道而堙之淳熙四年八月壬辰思恭復往巡邏則有木皮寮在焉乃聞於州委榮經簿毀折七年三月出耶復入漢地焚掠幹河一帶居民八年十一月制置司始知之令思恭起遣歸部且調雄邊軍三百就縣屯駐九年三月甲戌思恭以土丁官軍逐去之四月癸丑出耶復自幹河至小思經出沒鹵掠遂卽苦壩立碉囤五月壬申復爲思恭所逐焚其囤又卽木頭寮山頂爲寨屯泊皁望官兵十年二月壬戌出耶始至碉門寨受犒納降旗州遣兵焚其囤捨及所種麥且給出耶蕃官帖月以錢米予之十一年二月己未其徒二人復越入幹河省地爲都巡檢官兵所殺壬申夜出耶遂引兵與夷人河泥兄弟突出大河攻木頭寮寨以索骨價錢爲詞土丁力不勝遂遁出耶焚掠居民八十餘家凡三日而去州聞其事立賞錢千緡募能生致或斬出耶首者及出耶悔過歸順則待之如初乙亥碉門知寨與夷人暖誓別立誓書漢蕃安心互市會州夷人至碉門互市知出耶爲漢人所討遂帶器甲欲來攻出耶並害沙平以報前日之讎沙平夷懼卽攻擊河泥兄弟又以財物賂出耶使去出耶乃退居鵠打制司聞其事調榮經所屯飛山雄邊軍以是月庚辰至始陽州以木頭寨不可守乃別建寨於史村山三月下未州出信旗並委曲府碉門寨將胥燦使往沙平招安出耶又以骨價錢償之乃止自是沙平嵒蕃之隙益深矣

龍州蕃部寇邊文龍州蕃部皆氐羌遺種也文州蕃兵多至數千人龍州才四百而已蓋自大魚城木瓜平以至後村不過十數部部不過數十人木瓜平有李蒙族後村有董家族近文州則有白馬丹族自熙寧八年始有旨推排近邀有物力稅戶團結寨子弓箭夫共一千六十三人輪戍漁溪濁水漧坡三寨月一替餱糧器械自備由是不能久老弱備數名存實亡夷人易之慶元二年六年連寇淸川平郊二寨興州都統制郭杲調大軍擊之則已去矣會杲與總賦官王寧徳和不徒久戍以困之杲死軍乃解先夷人常至濁水寨互市寨有土豪三四受而儲之夷人恃以爲命及蘇肅之爲守或告以土豪旣擅博易之利顧又反挑夷人生事招釁肅之乃罪土豪而移之夷人至無所歸自是茶鹽糧米之屬皆不可得夷人困怒嘉泰元年春遂掠平郊寨劉仲洪徳秀爲制置使請於朝調西兵二百分屯淸川平郊濁水花平四寨以遏其衝突三年正月十八日戊子夜夷人潛入掠大崖堡二月二十一日庚申夜進陷濁水寨焚寨柵奪其印執銀冶巡檢兼知寨範浩並其家屠之蓋浩首罪土豪絕其博易故也謝子肅源明爲制帥調龍州彰明大軍四百往討之吳曦爲興州帥因命權統領王鉞準備將李好義俱行鉞聞木瓜平族首李蒙大等結約未已遂悉兵以出曦又遣州後軍正將李堯輔以所部三千赴之三月十九日戊子夷人攻五湊堡後二日圍銀冶場四月八日丙午復掠五湊堡鉞遣兵追襲後六日得其二級而還子肅聞夷人已去乃檄潼川路兵馬鈐轄範仲壬往圖其事仲壬單騎而至召土豪與語欲誘夷人來計事卽殺之土豪得其情仲壬無以應卒不得其要領而歸夷人亦不出但重勞餉給事聞五月十一日戊寅有旨制置都統司重立賞榜召募土豪鄕導靑巡尉弓兵並力掩捕制司遂立賞錢四千緡七月王鉞命李好義及部將何師雄等以選士二百人深入十三日己卯晚渡大魚河十四日庚辰旦夷人望見官軍卽走入箐官軍追之斬八級夷人奏險官軍不能進乃還焚其部帳夷人怒復糾合以追官軍凡三百餘里日晚好義等僅得濟河十五日辛巳還至濁水寨二十六日壬辰夷人約降制置司不敢決八月二十一日丙辰以其事申樞密院大略謂不卽受降恐失事機誘而縛之又傷大信未報制置司恐夷人再入九月三日戊辰以便宜檄都統制納降仍再申樞密院大略謂若更遲延恐蕃部生疑兵連禍結十月十三日戊申李蒙大者率其徒二百至濁水源穀子龍下守臣楊熹委江油令馬崇謙與王鉞往受其降夷人獻六牛以爲禮又歸所掠銅印後二日制置司被旨以李蒙大原系漢人竄入蕃界結誘侵犯罪在不赦事與文州蕃部不同十九日甲寅制置司復奏夷人服順乞降儻於此時沮卻恐獸窮必噬反生後患四年正月八日壬申得旨許之制置司先奏夷人開展封堠約二百里及獻水銀朱沙窟一處旣遂言此皆夷人養生之具恐難遽受又慮或生希覬引惹邊釁猝未寧息乞賜還蕃部亦許之於是犒夷人錢引七百銀碗三將士皆受賞而歸畱大軍二百五十人屯濁水寨通舊爲四百五十嘉泰元年所差者又乞籍定寨夫官給軍器五日一閱及於幹坡漁溪濁水三寨之側築小堡三十徙並邊民戶二百四十往居之幹坡寨在平地中無險扼王鉞又請於其前築水山寨以爲戍守之所朝廷皆從之自是蕃部稍帖息矣

建炎以來朝野雜記逸文從吳志伊藏明鈔本錄補

永阜歹贊陵議紹興初六飛駐越昭慈聖獻皇后上賓因卜地權歹贊於會稽上皇村蓋便於修奉也及卜佑陵遂就其側並舉顯肅憲節二後祔焉顯仁髙宗維從其兆則迫隘已甚矣髙宗之葬也趙子直時守蜀手疏論會稽歹贊宮淺薄可爲深憂宜復祖宗山陵之制朝論不從於是自昭慈之西連用五穴山勢漸遠其地愈卑矣孝宗將歹贊子直爲樞密使建議以歹贊宮本非永制實居淺土蔽以上宮初期克復神京奉遷神駕𨿽其志甚美而其事實難且死者無終極國家有廢興豈宜徒徇虛名以基實禍識者深以爲然時日官荊大聲已卜地思陵之傍開深五尺下有泉石近例神穴深九尺案行使趙徳老以爲土肉淺薄不可用子直乞攺卜意欲以中軍寨爲之而宰相畱仲至以爲不然於是徳老與覆案使謝子肅附其說乃命大聲攺卜於新穴之東視新穴才髙一尺一寸五分而已孫從爲覆案使還言當少時日別求吉兆而內廷左右以上久居喪次內外不便皆主速葬之說乃詔侍從臺諫限三日集議議者皆言神穴未安自合展期攺卜況朝廷禮文何嘗盡循古制豈必拘七月之期奏劉徳修所艸也朱晦翁時在經筵復上奏論臺史國音之說不可信又言今穴視前穴髙一尺一寸五分則是開至六尺一寸五分卽與舊穴五尺之下有水石處髙低齊等如何卻可開至九尺而其下二尺八寸五分者無水石邪臣自南來經由嚴州及富陽縣其江山之勝雄偉非常說者又言臨安縣乃錢氏故鄕山川形勢寬平邃密此必有佳處可用而臣未之見也竊見近年地理出於江西福建爲尢盛望下兩路帥臣監司疾速搜訪量給路費多差人兵轎馬津遣赴闕令於近甸廣行相視或謂晦翁之意似屬蔡元定季通也所謂國音者蓋近世庸妄之說以五音盡類姓而謂冢地向背各有其宜以國姓論之必當用離山坐南向北之地晦翁謂以禮而言則死者北首若以術言則凡擇地者必先主勢之彊弱風气之聚散水土之淺深穴道之偏正力量之全否然後可以較其地之美惡政使實有國音之說亦必先此五者以得形勢之地然後其術可得而推若曰其法果驗不可攺易則洛越諸陵無不坐南向北固已合於國音矣又何吉之少而凶之多邪疏入不報其後卒定永阜歹贊陵於會稽子直請如故事建陵臺諫同列又以後喪踰前喪而止故永崇亦因之若成穆成恭二後則先葬於赤山慈懿皇后則歹贊於南山淨慈寺在卷四孟子廟配饗從祀後

陳魯公諫避狄陳長卿爲相靜重有守髙宗甚敬之金虜遣使來出慢言朝廷震怒大閹張去爲密進幸蜀之計翌日長卿對首言張浚可用上不許因諭以入蜀之計長卿曰川蜀路艱緩急難進且士大夫六軍皆東南人萬一顧戀不進豈不誤事上悟而止於是始議出軍守江淮之策及王權敗歸閹戚益懼勸上幸會稽因入閩日欲晡上命王存忠來議長卿延入解衣置酒翌日入奏曰陛下誠用其言大事去矣一日中使持禦批來甚遽長卿視之乃云如更一日虜騎未退且令放散百官浮海避狄長卿取焚之入奏曰誠如聖訓百官旣散主勢孤矣上曰焚之何也長卿曰旣不可付外施行又不敢輒畱私家故焚之耳上嘿然會虜有內難戕亮而歸方是時微長卿國勢幾殆卷六第一條

龔實之論曾龍龔實之初爲監察禦史會江浙大水詔侍從臺諫卿監郎官館職陳闕政實之言水至陰也其占爲女寵爲嬖佞爲小人專制爲夷狄亂華而其閒因權幸以致者蓋十七八方崇觀之閒小人道長內則奄腐竊弄威柄至其末年濁亂極矣於是有京城大水之異馴至夷狄亂華海內橫潰今左右近習不過數人眾所指目形於謠誦一二年來進退人才施行政事命由中出人心嘩然指爲此輩甚者親狎之語流聞中外賡酬之作傳播邇遐昔孝元信任恭顯漢業始衰京房嘗因燕見所以覺悟其主者類數百言元帝不能去顯而京房由是以死臣每讀其書而深悲湧水之變由顯而致房卒當之可哀也時隆興二年八月矣七月王子下詔求言八月甲寅朔相去凡二日則此疏八月初所上也先是內侍押班梁珂與大淵覿皆用事都人爲之語曰天上三奇日月星地上三奇乙丙丁人閒三奇梁龍曾謂其能爲人禍福也會言者論珂交通諸將大爲威福害及百姓甚於寇盜詔珂與外任宮觀日下出門八月五日戊午後十四日實之還右正言入對首論今積陰弗解淫雨益甚熒惑入斗正當吾分天意若有所慍怒而未釋者二人害政甚珂百倍陛下罷行一政事進退一人才必掠美自歸謂爲已力或時有小過昌言於外謂嘗爭之而不見聽臣章疏畱中未出閒得窺見出以語人有司條陳利害至預遣腹心之人以副封公然可否之若夫交通貨賂干求差遣大臣畏忌依阿聽從此又其小小者上諭以二人皆潛邸宮寮之舊非其它近習比且俱有文學敢諫爭杜門不出未嘗輒預外事卿宜退而訪問實之再上疏云昔唐徳宗謂李泌曰人言盧姦邪朕獨不知泌言此其所以爲姦邪也今大淵覿所爲行道之人類能言之而陛下尙未之覺更頌其賢此臣所以深憂屢嘆百倍於未言之前者也疏入不報實之卽家居待罪章再上乃詔茂良累上章乞回避王之望可除太常少卿九月二十九日辛亥蓋實之在三館時以王瞻叔薦爲郎而瞻叔時參知政事故援以爲請也實之五辭不拜後半月除直祕閣知建寧府十月十三日乙丑實之復請奉祠不允會陳正獻公自吏部侍郎請外除漳州攺建寧乾道元年七月陳公言茂良前以言事補郡且臣故交今往奪之於義有不安者不許實之遂衝替又二年上益知二人之姦並逐之於外其秋起實之提點廣東刑獄乾道三年七月踰年擢知廣州六年夏召還得見因論發運司誕謾等事左相欲畱之右相不欲左相旋亦罷乃以實之爲江西副漕數月知隆興府江西連歲大旱實之奉行上旨捐金出粟全活甚眾九年春除敷文閣待制明年秋召歸爲禮部侍郎甫月餘除參知政事時大淵久已死茂良未至闕之數日覿亦自京師除使相上諭實之令與覿釋憾實之𨿽奉詔而覿銜之終不釋也仲貫甫聞之劉晦伯諸公云在臺諫給捨論龍曾事始未後

陳正獻公論外戚不可爲宰相陳正獻公爲吏部侍郎因侍經筵論外戚不可爲宰相時錢處和以首參窺相位甚急上納陳公言而止錢憾之風使求去乃除知建寧府乾道元年七月丙寅也先是吳明可尹臨安權豪側目執政亦不便之乃徒爲吏部侍郎俾之北使而以龍大淵爲副明可曰是可與言行事邪語聞得罷行而下遷禮部侍郎明可力求去六月丙申除雜學士奉祠繼而王齡入朝爲禮部尙書首獻足用十事其言有及免行錢者程正言叔達劾罷之後三日而陳公補外閻惠夫舍人封還錄黃言芾大寶俊卿三人皆去非國之福臣竊爲陛下惜之程復上章言芾俊卿之去臣固不得而知如大寶晚節未路錯繆若此何足惜者因劾惠夫詞命俚猥六事八月庚辰詔王大寶與致仕閻安中罷見任汀州居住是時洪景伯初除僉書樞密院事乞以未轉二官回贈其髙祖處和許以大夫告第惠夫繳黃言執政而贈四世僭也上從之其被論或亦以此而晁子西乃謂景伯惠夫皆附大淵者未知何以云爾也陳公去位之十九日而玉帶事作後八日處和亦罷政同上

建炎以來朝野雜記跋﹑後記﹑後序

建炎以來朝野雜記四十卷宋李心傳微之撰微之井研人官至禮部侍郎自號秀巖野人見宋史儒林傳是書取建炎南渡以後事迹分門編類甲集二十卷分上徳郊廟典禮制作朝事時事故事雜事官制取士財賦兵馬邊防十三門乙集二十卷少郊廟一門而末捲別出邊事亦十三門每門各分子目甲集二十卷成於嘉泰二年乙集二十卷成於嘉定九年各有自序禮樂刑政年經月緯各具大端故通考稱爲南渡以來野史之最詳備者在宋有成都辛氏刊本曁宣取系年指揮今日流傳惟有鈔本而乙集自西夏以下各本皆闕丙申靑羌之變庚子五部落之變庚子沈黎西兵之變辛丑沈黎土兵之變丁未三開乙卯曳失索之變丙寅沙平之變戊申畜卜之變辛未利店之變癸酉虛恨之變左須夷人出沒龍州番部寇邊十一段館臣據大典本補足函海刻本最不足據武英聚珍板是完本而訛脫亦多攺易祓爲楊枝幾與壯月攺牡丹之笑柄相似今以吳任臣藏明鈔本校攺��本脫五段亦附於後庶可冠各本乎陸存齋書校補���殊不足據歲在閼逢攝提格吳興張鈞衡跋

