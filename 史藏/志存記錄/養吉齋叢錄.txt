養吉齋叢錄﹝淸﹞吳振棫撰

譚獻敍養吉齋叢錄二十六卷﹐余錄十卷﹐吳尙書仲云先生遺著。文孫子修編修授鄕裏後生譚獻﹐讀竟﹐敍之曰﹕古者柱下之史﹐孔氏所訪﹐太史公之所掌﹐漢初與丞相同尊。掌故之學﹐爲千載表儀。凡夫徳禮政刑﹐質文興廢﹐一朝設施﹐流及後世﹐有以觀采損益﹐爲先進之從焉。六官分之﹐柱下合之﹐夫固盛業也哉。先正吳公策名載績﹐揚歷優賢﹐所以潤色王廷﹐敷施疆域者﹐且數十年。博於聞見﹐洞於本末﹐行政之餘日﹐奏議之鉤稽﹐涉筆綴文﹐皆關掌故。循厥端緒﹐則朝章國典﹐沿革人文﹐而懲前毖後﹐保泰持盈﹐胥可言外得之。宮閫樞機﹐曹司侍從﹐以逮璅事軼聞﹐條舉而件繋﹐皆正史誌表之端委。間有所聞異辭正所以備考證。昔者誦言太史公之學旣世﹐而如我公久任封圻﹐又非不治民之比。令子觀察分巡﹑今者孫曾子修﹑絅齋﹐繼美史職﹐楹書之寄﹐正不待藏之名山。獻幸得先覩﹐妄思以意讀定。類次遺編﹐或者分別若盛典﹑若聖徳﹑若故實﹑若興革﹑若異數﹐繼之以嘉言﹑宸翰﹑祕書﹑禁近﹑宮闈﹐繼之以六曹﹑行省﹑民物﹐而後以辭章﹑佚事﹑舊聞爲閏餘。俾承學之士讀之﹐如遊治升平之世矣。吳公同時閩王文勤公雁汀大司寇有石渠余紀﹐𨿽體例異同﹐抑亦造車合轍者已。函雅故﹐通古今﹐徵文盛世﹐由此其選也。光緒二十有二年十月譚獻敍。

養吉齋叢錄卷之一賜進士出身雲貴總督翰林院編修臣吳振棫纂太宗以下支派稱宗室﹐用黃帶﹔其疏者﹐稱覺羅﹐用紅帶。有獲罪挑帶﹑銷除旗檔者﹐卽古之削屬籍也。有非宗族而賜姓者﹐如扈爾漢﹐姓佟佳氏﹐從其父扈喇虎率屬來歸﹐賜姓覺羅是也。又伊爾根覺羅﹑舒舒覺羅﹑西林覺羅﹑覺羅禪者﹐乃其所受之姓﹐與宗族之稱覺羅不同。附錄﹕達海世稱滿洲聖人。其支下子孫皆用紫帶﹐其女不挑秀女。宗室封爵﹐自親王﹑郡王﹑貝勒﹑貝子以下﹐凡十四等﹐以世遞降。此下則爲閒散宗室﹐用四品頂戴。惟禮親王﹑睿親王﹑肅親王﹑鄭親王﹑莊親王﹑豫親王﹑順承郡王﹑克勤郡王﹐皆國初有大勛勞者﹐世襲不降封﹐或獲罪革爵﹐仍以旁支襲封。京師俗諺謂之「鐵帽子王」。歲時典禮﹐王公上表﹐或諸王集議大事﹐列銜以禮親王居首。又第七奉恩鎭國公﹑第八奉恩輔國公﹑第九不入八分鎭國公﹑第十不入八分輔國公。八分者﹐或云雙眼翎﹑寶石頂﹑紫韁﹑貂皮墊子﹑奶子壼﹝卽背壼﹞﹑阿呼喇槍﹑禁敲﹝卽大門上泡釘﹞。其一未詳。﹝一﹞﹝一﹞「其一未詳」原作「缺」﹐據初稿本攺。王﹑貝勒以下之子若弟﹐有應封而年未及歲﹐尙未得封者﹐年終考試﹐引見一次﹐謂之考應封﹐有賞翎及表裏者。旣未得封﹐故有翎無頂﹐亦間有賞冠頂者。甲喇章京﹐漢文稱參領。固山額眞﹐漢稱都統。梅勒章京﹐漢稱副都統。牛錄章京﹐漢稱佐領。分得撥什庫﹐漢稱驍騎校。又國初各部落長率屬來歸﹐授之佐領﹐以統其眾者﹐曰勛舊佐領。率眾歸誠﹐功在旗常﹐賜戶口者﹐曰優異世管佐領。僅同弟兄族裏來歸﹐授之以職者﹐曰世管佐領。戶少丁稀﹐合編佐領﹐兩姓﹑三姓疊爲是官者﹐曰互管佐領。各佐領撥出餘丁﹐增編佐領﹐爲公中佐領。太祖旣削平諸國﹐於原設黃﹑白﹑紅﹑藍四旗外﹐增四旗﹐參其色鑲之。鑲白﹑正白﹑鑲黃三旗﹐皆天子所自將﹐曰上三旗。正黃﹑正紅﹑鑲紅﹑正藍﹑鑲藍﹐曰下五旗。按﹕國初各部落及漢人之歸附者﹐分隸滿﹑蒙﹑漢八旗。亦時有攺易。如華善本隸漢軍正白旗﹐其先蘇完人﹐因攺入滿洲籍﹐此漢軍攺滿洲也。和濟格爾本蒙古烏魯特人﹐後隸正白旗漢軍﹐遂爲何氏﹐此蒙古攺漢軍也。莽鵠立本蒙古正藍旗人﹐後擢入滿洲鑲黃旗﹐此蒙古攺滿洲也。王國光先世爲滿洲﹐姓完顏﹐其父初爲明千總﹐歸附後隸正紅旗漢軍﹐乾隆十八年﹐命其子孫及同族仍攺入滿洲正紅﹑鑲白二旗﹐此攺隸之後﹐繼又復攺也。佟國綱先世本滿洲﹐後率明人來歸﹐隸漢軍﹐國綱請仍隸滿洲﹐部議以佟姓官多﹐應仍畱漢軍﹐國綱一支攺隸滿洲﹐此又或攺或不攺也。似此者不可枚舉。至於建立功勛﹐或上承恩眷﹐則有由內務府旗下擡入滿洲八旗者﹐有由滿洲下五旗擡入上三旗者。謂之擡旗。然惟本支子孫方準擡﹐其胞兄弟仍隸原旗。又皇太后﹑皇后丹闡在下五旗者﹐皆擡旗。丹闡者﹐淸語謂母家也。又按﹕乾隆七年奉旨淸查八旗漢軍﹐有願攺歸原籍及移居外省者﹐準其出旗爲民。此又出旗之制也。又辛者庫﹐卽內管領下食月米之人。八旗漢軍官員獲咎發入辛者庫﹐則攺隸內務府。漢軍其子孫官至三品以上﹐許奏請施恩﹐仍歸原旗。然亦有終隸內務府﹐不復陳請者﹐如百相國齡是也。相國姓張氏。又國初蒙古有別立旗分者﹐如布當爲烏嚕特貝子﹐與其叔父臺吉恩格類﹐各率所部﹐同貝勒明安等來歸﹐別立烏嚕特蒙古一旗。後以歸順蒙古等所行多違例﹐不令別立蒙古旗﹐俱分隸諸貝勒各佐領下。八旗氏族甚繁。雍正十三年﹐敕纂八旗滿洲氏族通譜﹐共八十卷。大抵因地爲姓者多﹐其著姓有瓜爾佳氏﹑鈕祜錄氏﹑富察氏﹑舒穆錄﹑完顏氏等二百九十六姓。希姓有精吉氏﹑薩爾都氏等三百四十姓。又附載滿洲旗分內之蒙古姓氏﹐有博爾濟吉特等二百三十三姓。又附載滿洲旗分內之髙麗姓氏﹐有金﹑韓﹑李﹑朴等四十三姓。又附載滿洲旗分之尼堪似卽漢軍之稱。姓氏﹐有張﹑李﹑髙﹑雷一百六十餘姓。凡公私文牘稱名不舉姓﹐人則以其名之第一字稱之﹐若姓然。按﹕白居易代朱忠亮答吐蕃東道節度使論結都離等書﹐稱論公麾下。虞集正心堂記稱忙哥帖木耳爲「忙侯」。至正間﹐嘉定州重建儒學記稱鐵穆爾普華爲「鐵侯」。蓋唐以來卽如是。其命名或用滿語﹐或用漢文。用漢文準用二字﹐不準用三字﹐以其與滿語混也。嘉慶間﹐有旨禁止。如諭攺和申保爲和保﹐淸永泰爲永泰之類。漢軍或系姓﹐或不系姓﹐祖孫父子無一定。太宗天聰五年﹐設六部﹐以貝勒掌各部事。設滿﹑蒙﹑漢承政三員﹐參政八員﹐啟心郎一員﹐惟工部省蒙古﹑漢軍參政六員。崇徳三年﹐六部各畱承政一員﹐餘皆攺參政﹐有左參政﹑右參政。理藩院﹑都察院亦稱承政﹑參政。順治元年﹐攺漢官銜承政爲尙書﹐參政爲侍郎﹐理事官爲郎中﹐副理事官爲員外郎﹐額者庫爲主事。又初設他赤哈哈番﹑筆帖式哈番﹐攺爲六品﹑七品﹑八品及無頂帶筆帖式。太祖設五大臣佐理國政。太宗禦極﹐八旗設總管政務大臣一﹐是爲八大臣。初設八大臣固三泰爲鑲藍旗都統﹐是八大臣似今八旗都統之職。又於八大臣下﹐每旗設理事聽訟大臣二﹐是爲十六大臣。似今副都統之職。國初﹐公﹑侯﹑伯之下無子﹑男﹑而別有五等世職﹐蓋八等也。乾隆元年﹐始定一﹑二﹑三等精奇尼哈番舊世職爲昂邦章京。爲一﹑二﹑三等子﹐一﹑二﹑三等阿思哈尼哈番舊世職爲梅勒章京。爲一﹑二﹑三等男﹐一﹑二﹑三等阿達哈哈番舊甲喇。爲一﹑二﹑三等輕車都尉﹐拜他喇布勒哈番舊爲牛錄爲騎都尉﹐他沙勒哈番舊爲半个前程。爲云騎尉。漢文臣無世職。雍正間﹐以大學士朱軾﹑張廷錫勤勞輔弻﹐特廓成例﹐給予一等阿達哈哈番世襲。漢世職蓋自此始。又八旗世職襲次完時﹐有賞恩騎尉﹐承襲罔替之例﹐漢世職則否。乾隆三十二年﹐以海澄公黃芳度合門殉節﹐準於襲次完時﹐照八旗例給恩騎尉﹐襲次罔替。同時如將軍張勇﹑趙良棟﹑王進寶﹐提督孫思克﹑陳福﹑豆斌﹐總兵髙大喜等﹐皆緣此推恩。又殉節陣亡之張國彥等十七員﹐軍功較著之惠應詔等十四員﹐亦一體加恩。此後﹐漢官始有世襲罔替之例。附錄﹕本朝封爵﹐自平西﹑平南﹑靖南諸王及靖逆﹑靖海等侯以來﹐未有以地名者。惟黃梧來歸﹐封海澄公﹐準襲十二世。以黃芳度守海澄﹐鄭成功招之不從﹐以此示獎也。國初直文館者﹐掌文字﹐學問優贍﹐則賜號「巴克什」。如達海﹐剛林皆嘗賜此號。武臣有戰功者﹐賜「巴圖魯」號。太祖丁亥年取巴爾達城﹐額亦都戰最力﹐賜號「巴圖魯」。此國史所載最在前者。又按費揚古賜號「翁科羅巴圖魯」﹐亦太祖時事。按﹕天聰間﹐凡文臣前稱榜式者﹐皆攺稱筆帖式﹐其特賜榜式名者﹐仍稱榜式。榜式﹐卽巴克什﹐淸語滚舌音。太宗崇徳元年﹐攺文館爲內三院﹐曰國史院﹑祕書院﹑弘文院。初亦沿承政之名﹐後設大學士﹑學士。如希福於元年爲國史院承政﹐尋授弘文院大學士是也。順治元年﹐增內三院學士各一員。二年﹐定爲正二品衙門﹐以翰林官分隸三院﹐稱內翰林國史院﹑內翰林祕書院﹑內翰林弘文院。各院設大學士﹑學士﹑侍讀學士﹑侍講學士﹑侍讀﹑侍講﹑修撰等官。如傅公以漸﹐順治三年一甲一名進士﹐授弘文院修撰﹔呂公宮﹐順治四年一甲一名進士﹐授祕書院修撰。其遷轉﹐仍不拘本院之職。如黃文僖機﹐由弘文院編修遷中允﹑侍講﹐轉侍讀﹐遷左庶子﹐遷國史院侍讀學士﹔馮文毅溥﹐由國史院侍講授祭酒﹐遷弘文院侍講學士﹐轉祕書院侍讀學士之類。三院大學士爲內閣大學士﹐而系以殿閣之稱﹐仍兼各部尙書銜﹔乾隆五十八年停兼銜。別設翰林院掌院﹝一﹞學士一員﹐正一品﹐其餘學士亦正一品﹔裁內閣學士﹑侍讀學士等官。康熙初元﹐復內三院舊制﹐設滿﹑漢大學士﹐其內閣﹑翰林院俱裁。九年﹐仍攺爲內閣大學士﹐設翰林院。十年﹐復補授學士以下等官。雍正八年﹐定大學士爲正一品﹐尙書爲從一品。內三院編修等官﹐不必盡由科目。如靳公輔以官學生考授國史院編修﹐劉公兆麟以官學生授祕書院編修﹐王公繼文以官學生授弘文院編修。皆見本傳。殿閣舊制﹐首中和﹐次保和﹐次文華﹐次武英﹐次文淵﹐次東閣。如張文和廷玉先授文淵﹐晉文華﹐攺保和。其後﹐惟以初入之銜爲定﹐不再更易。行走班次﹐不以殿閣爲先後。乾隆十三年﹐髙宗以四殿二閣未畫一﹐且中和殿名﹐近時未有用者﹐中和殿大學士﹐順治﹑康熙時多用之。因裁中和﹐增體仁閣名。是爲三殿三閣。而先授之銜﹐後仍攺易﹐如由武英進文華是也。行走班次﹐除授後請旨。雍正三年﹐張廷玉以尙書署大學士。五年﹐遜柱以尙書署大學士。近則大學士無署任。初設內閣大學士無定員。康熙間﹐滿﹑漢率用四員。按﹕順治辛丑縉紳﹕中和學士三人﹐巴哈納﹑馮銓﹑金之俊。保和殿大學士二人﹐額色黑﹑成克鞏。文華殿大學士二人﹐蔣元恆﹐一闕名。武英殿大學士二人﹐胡世安﹐一闕名。東閣大學士一人﹐李霨。文淵閣大學士一人﹐衛周祚。據此﹐則十一員矣。文華有禮部尙書某﹐武英有兵部尙書某﹐皆刊去姓名﹐似其人甫去官﹐尙未別簡。故凡大學士皆尙書也。又內閣學士﹐則文淵閣學士一人﹐東閣學士一人﹐保和殿學士二人﹐中和殿學士二人﹐文華殿學士二人﹐武英殿學士二人﹐皆禮部侍郎銜。內閣侍讀四人﹐二滿﹑二漢﹐皆兼掌典籍事銜。迨乾隆間﹐增置侍讀十七員﹐十四滿﹑三漢。今減漢缺一員。又乾隆二十七年縉紳所載﹐內閣有欽選禦書及掌印﹑典籍﹑誥敕﹑撰文﹑中書舍人等銜﹐而不分滿﹑漢標簽之名。又國初﹐中書科中書列於都察院衙門﹐有掌印中書舍人﹑掌科中書舍人﹐余與今同。﹝一﹞「掌院」原脫﹐據初稿本補。舊制無協辦大學士。雍正七年﹐以禮部尙書陳元龍﹑左都禦史尹泰事聖祖有年﹐年近八旬﹐特授爲額外大學士。其後往往用至六員﹐或仍增置一﹑二員。乾隆十三年﹐始定滿﹑漢大學士各二員﹐協辦大學士滿﹑漢各一員﹐或二員﹐仍無定。然數十年來﹐大率滿﹑漢各一員。文宗禦極之初﹐滿大學士穆彰阿﹑耆英同日落職﹐命戶部尙書賽尙阿協辦大學士﹐而琦善先以協辦大學士爲陜甘總督﹐故滿洲有兩協辦。然未及三月﹐賽卽揆下﹝一﹞席。大學士陳文貞廷敬以康熙四十九年致仕。辛卯六月﹐張文貞玉書薨﹐命陳復起視事。凡內閣章疏﹐列名必書「予告」二字。此旣予告而復起者。又康熙五十三年﹐大學士溫達致仕。明年﹐以其人尙康健﹐命仍任大學士。此已致仕而仍命復位者。近時翁公心存﹑祁公寯藻病退後﹐特旨起用﹐皆以大學士銜任尙書。大學士兼總督者﹐帶大學士銜﹔由協辦大學士總督者﹐不帶協辦大學士銜。此乾隆十三年例。蓋協辦閣務之員﹐旣外簡﹐固無所爲協辦也。近則協辦任總督﹐帶閣銜如故。雍正間﹐徐文穆本﹑白公潢以協辦授大學士。嗣後﹐大學士員缺﹐率以協辦大學士補授。其不由協辦得者﹐爲王文端傑﹑董文恭誥。道光癸巳﹐盧文肅蔭溥予告﹐以吏部尙書潘文恭世恩補授﹐亦不由協辦。時協揆爲阮文達元。舊制大學士獲咎去官﹐其員缺﹐卽奉旨簡授。如告休﹑病歿則一月後請旨簡授﹐以示篤念舊臣之意。乾隆十三年上諭。道光間﹐大學士王公鼎歿﹐至乙巳始以協辦大學士卓公秉恬補授空缺﹐幾三年﹐爲前此所未有。咸豐四年﹐大學士祁公寯藻以病乞罷﹐卽日以賈公楨爲大學士﹐亦與曩制異。滿﹑蒙﹑漢軍大學士﹐不必盡由翰林出身。漢大學士﹐國初亦皆特簡﹐嗣由吏部進本﹐惟翰林出身者﹐始開列。亦有以資勞入閣﹐不由翰林者。如趙國麟﹐康熙己丑進士﹐乾隆四年授文華殿大學士﹔孫文靖士毅﹐乾隆辛巳進士﹐五十七年授文淵閣大學士﹔費文恪淳﹐乾隆癸未進士﹐嘉慶十二年授體仁閣大學士﹔章文簡煦﹐乾隆壬辰進士﹐嘉慶二十二年授文淵閣大學士﹐皆不由翰林出身。頃彭公蘊章﹐道光乙未進士﹐咸豐六年亦授大學士。內閣學士爲翰﹑詹應升缺﹐漢官京堂之曾任編﹑檢者﹐始另單開列。惟乾隆間尹壯圖﹑張若渟﹐嘉慶間王汝璧﹐未任編﹑檢而授閣學。﹝一﹞「揆正」整理稿本作「正揆」。順治辛丑縉紳所列六部官制﹐有與今異者﹐具錄如左﹕吏部﹕尙書二人﹐左右侍郎各二人。馮溥以右侍郎兼內翰林侍讀學士。戶部﹕尙書二人﹐左侍郎二人﹐右侍郎一人﹐又二行闕名。督理漕糧﹑駐札淮安右侍郎一人﹐督理京省錢法右侍郎一人﹐總督倉場左侍郎二人。一滿﹐一漢。又通州坐糧廰﹑管寶泉局﹑監督大通橋﹑通昌﹑艸廠京倉﹑左翼西倉。右翼西倉。通倉﹑西倉﹐中南倉。徳州管倉﹑臨淸管倉﹑徐州管倉﹑淮安管倉﹑鳳陽管倉﹑崇文門稅課﹑河西鈔關﹑臨淸鈔關﹑淮安鈔關﹑揚州鈔關﹑蕪湖鈔關﹑滸墅鈔關﹑北新鈔關﹑西新鈔關﹑九江鈔關﹐各差皆隸戶部﹐皆漢人。禮部﹕尙書二人﹐左侍郎二人﹐一兼內翰林院侍讀學士。右侍郎二人。一兼內翰林侍讀學士。兵部﹕尙書二人﹐左右侍郎二人﹐督捕左右侍郎各一人。郎中以下﹐亦有兼督捕銜者。刑部﹕尙書二人﹐左右侍郎各二人。其北直﹑江北﹑江南﹑山東﹑山西﹑河南﹑陜西﹑湖廣﹑浙江﹑江西﹑福建﹑廣東﹑廣西﹑貴州﹑雲南卹刑之差﹐隸刑部。工部﹕尙書二人﹐左侍郎二人﹐左侍郎管右侍郎事一人﹐右侍郎二人。司員內有督理兩窯﹐各省織造﹐總管內務府副理事銜。又另有管理街道﹐管寶源局﹐管琉璃黑窯﹐管臨淸磚廠﹐提督古北抽分﹐管理三山﹐管理衛河﹐提督通惠河道﹐提督張秋北河﹐提督潘家桃林抽分﹐管節愼庫﹐提督徐﹑淮中河﹐提督儀眞南河﹐提督南旺河道﹑泉閘﹐提督夏鎭閘﹐提督江南蘆政﹐提督龍江瓦屑閘﹐提督蕪湖抽分﹐提督杭州抽分﹐提督荊州抽分﹐提督淸江造船等差。雍正初﹐設會考府﹐以王大臣領之﹐糾察六部﹐淸釐錢糧妯入之數。二年裁省。舊制﹐盛京止設戶﹑禮﹑刑﹑工四部滿侍郎及郎中等官。康熙三十年﹐添設兵部侍郎。科臣王原祁因疏請仿明南京例﹐並添設漢侍郎以下官。下九卿科道議﹐不行。國初創設後部步督捕衙門。滿﹑漢左右侍郎二人﹐滿左右理事官二人﹐漢協理督捕﹑太僕寺少卿二人。旋攺左右理事官滿﹑漢郎中各一人﹐滿州員个郎七人﹐主事四人﹐漢員外郎一人﹐主事六人。分理八司﹐治八旗逋逃及京城盜賊緝捕之事。凡三營將弁皆隸焉。康熙辛未﹐以三營隸九門提督﹐而督捕專司逋逃之事。國初有議政處﹐故設立議政王大臣。太宗崇徳二年﹐設議政大臣二十有四。雍正間﹐設軍機處﹐承旨屬軍機大臣﹐而滿大學士尙有兼議政大臣銜者。乾隆五十六年停止。同治初﹐用垂簾舊制﹐設議政王﹐與軍機大臣同承旨﹐旋裁。太宗時﹐攺蒙古衙門爲理藩院﹐治蒙古諸藩部事。案冊向用滿﹑蒙文﹐無漢字。康熙二十八年﹐從馬齊請﹐兼用漢字。按﹕順治辛丑縉紳﹐有禮部尙書掌理藩院事一人﹐今另設尙書。左右侍郎協理院事各一人。今無協理字。所屬有理事﹑僉堂﹐皆滿人﹔院判﹑知事﹐皆漢人。今皆無。康熙十三年﹐命步軍統領提督九門事。國初﹐卿﹑寺諸官﹐彊半裁省。吏科都給事中朱徽淸請酌職任繁簡﹐量行增設。得旨﹐交部會議。有復設者﹐詹事﹑太僕等官是也﹔有不復設者﹐尙寶等官是也。至乾隆十三年﹐復加裁並而釐正之。國初﹐左都禦史之下﹐有左僉都禦史一人。六科有都給事中二人﹐一滿一漢。左右給事中各一人﹐皆漢人。康熙元年後﹐裁左右給事中十二員﹐六科共畱十二員﹐攺都給事中爲掌印。按﹕順治辛丑縉紳﹐十四道﹑五城已與今制同﹐惟河南道有協理一人。國初置都察院。滿﹑漢掌院事左都禦史各一人﹐協理院事左副都禦史各二人﹐左僉都禦史一人。先用漢軍﹐後漢軍﹑漢人參用。監察禦史四十人﹐皆漢人。滿人則曰理事官﹑副理事官﹐後皆攺監察禦史。康熙初﹐裁臺省官。滿洲監察禦史二十三人﹐漢監察禦史二十四人。又置漢軍禦史六人。以六部郎中遷補。此見居易錄。據順治辛丑縉紳﹐其時尙有協理院事右參政一人。六科隸通政司﹐明制也。迨省垣積重﹐勢淩六卿﹐與通政無復關白。本朝以六科隸都察院﹐自雍正時始。按﹕給事一官﹐名肇於漢。厥後與中書門下書門下稱兩省﹐皆居禁垣。而禦史則謂之臺。臺自爲臺﹐省自爲省也。明初分科﹐以省知六部之事﹐罷門下省不設﹐而六科專主封駁。國初會典開載﹕該科所奉旨意﹐有灼見未便之處﹐許封還。執奏部院督撫本章﹐有情理未協者﹐俱得駁正題參。是舊制猶以超過計劃駁爲職﹐不任以他事也。雍正元年﹐以六科內升外轉一事﹐奉旨歸都察院管。此後科臣循照臺例﹐一切城﹑倉﹑漕﹑鹽等差﹐與禦史一體開列。臺省並爲一官﹐與列代之制異矣。當攺例時﹐給事中王澍﹑崔致遠﹑康五瑞奏言六科有稽察各部院之責﹐不應隸都察院管轄。不報。旋調三人爲員外郎。又按﹕國初會典開載﹕凡內閣交出密本﹐由該科掛號﹐卽將各原封送各該部。是從前密本﹐卽今之奏折。未有從內閣徑下者。至順治末﹐密本有不由科臣﹐徑由內閣發部﹐科臣不得卽見者﹐見順治十七年禦史季振宜疏。其後習以爲常﹐亦與前代中書﹑門下兩省更互校驗之意不同。雍正初﹐設稽察宗室﹑監察禦史二員﹐以宗室爲之。尋省。禦史向有坐道﹑協道之分。坐道乃空銜﹐不理本道之事﹔協道以次遞遷﹐沿明制也。乾隆間定爲二十八缺﹐分理十五省事﹐以事之繁簡﹐分員數之多寡﹐並稽察部院各衙門事﹐裁坐道﹑協道名目。向例﹐部院官每年二月﹑八月內升外轉各一員。內升以太常寺﹑四譯館﹑鴻臚寺﹑太僕寺各少卿及府丞等官。外轉則掌印給事中以副使用﹐給事中﹑監察禦史以參議用﹐吏部郎中轉副使﹐員外轉參議﹐主事轉僉事。舊制﹐主事準考科﹑道。順治三年﹐簡新進士十人﹐分用六科。康熙二十年﹐定不準用大員子弟。四十四年﹐﹐定翰林考補科﹑道﹑中﹑行﹑評﹑博等官﹐由知縣升者準考。雍正四年﹐準內閣侍讀考科﹑道。五年﹐定六科由各道升用。是年令兼用貢﹑監。十三年﹐定仍專用正途。乾隆九年﹐定禦史缺出﹐翰林一人﹐部屬二人﹐帶領引見。嘉慶十一年﹐定翰林﹑部屬輪次引見。十一年﹐定蔭生出身之部屬準考。順治九年﹐增設五城漢軍理事官。此巡城之始也。十年﹐定五城滿洲﹑漢軍﹑漢人禦史各一人。十八年﹐各增滿員一人。康熙十五年﹐定爲一年一換。雍正元年﹐定每城二員﹐滿﹑漢各一。五年﹐令給事中一體引見。乾隆間﹐令大宛人回避。三十九年﹐漢軍停開列。雍正間﹐禦史外授道﹑府﹐有仍帶禦史銜者。又康熙間﹐遜柱由筆帖式累遷至郎中﹐授禦史﹐遷翰林院侍講學士﹐仍兼禦史事。孫在丰已擢侍郎﹐仍兼翰林院學士銜。此皆與後來官制不同。滿給事中﹐舊制以員外郎升用。雍正十二年﹐從副都禦史鄂爾賽請﹐以禦史升用﹐如漢給事中例。康熙三十九年﹐行取以科﹑道用者﹐一時無缺可補﹐命補額外禦史﹐隨九卿議事﹐亦許陳奏。禦史舊有五品﹑六品之分﹐試俸﹑不試俸之異。乾隆十八年﹐定給事中爲正五品﹐禦史俱爲從五品﹐不必試俸。順治二年﹐差禦史催漕。此巡漕之始。其後﹐兩次停止。雍正七年﹐復以禦史視漕﹐一至淮安﹐一至通州。此分巡南北之始。嘉慶以後停止。國初踵明制﹐各省有巡按禦史﹐各府設推官以左右之。康熙二年皆裁﹐從左都禦史阿思哈請也。巡按之外﹐有巡江﹑巡鹽﹑巡漕﹑屯田﹑茶馬﹑察荒﹑巡視湖河﹑巡視臺灣﹑巡視黑龍江船廠﹑巡視十庫﹑巡視光錄諸差﹐皆隸都察院。自後或裁或攺﹐惟巡漕則嘉慶初尙有之﹐旋裁﹐又後設之。查崇文門稅務﹐道光間裁。查三庫﹐則道光二十年後裁。雍正間﹐又有觀風整俗使﹑宣諭化導使﹑營田觀察使﹐旋卽停止。若歸化﹑綏遠兩城﹐所轄皆蒙古地﹐今每五年以部院蒙古人員引見﹐用一員往查﹐不屬禦史也。按﹕國初巡按直隸一﹐江南江﹑安徽寧﹑池﹑太﹑廬﹑鳳一﹐蘇﹑松﹑常﹑鎭﹑淮﹑揚一﹐江西一﹐湖廣武﹑嶽﹑長﹑寶﹑辰﹑常﹑衡﹑永一﹐漢﹑黃﹑鄖﹑襄﹑荊﹑安﹑徳一﹐山東一﹐山西一﹐河南一﹐陜西一﹐福建一﹐四川一﹐廣東一﹐廣西一﹐雲南一﹐以上五省皆兼管鹽法。貴州一。又巡按直隸﹐督理京﹑通二倉﹐兼管通惠河道﹐轄河間等府﹑天津等衛一。巡按陜西督理甘肅一鎭兼攝臨洮﹑鞏昌府學政﹐巡歷西寧﹑河西衛所一。巡按直隸﹐督理長蘆鹽課兼河道驛傳﹐轄山東﹑河南﹑開﹑歸﹑彰﹑衛四府一。巡按江南﹐督理兩淮鹽課兼鹽兌﹐轄江西﹑湖廣﹑河南﹑汝寧等處一。巡按浙江﹐督理兩浙鹽課兼海防﹐轄蘇﹑松﹑常﹑鎭﹑徽五府﹐廣徳一州﹐江西廣信等處一。巡按山西﹐督理河東鹽課﹑陜西大小二池﹐轄河南懷慶等處﹑汝州一州﹐潼關衛一。巡按陜西﹐督理洮州﹑西寧茶﹑馬﹐轄川﹑湖下川東安﹑綿﹑龍安﹑保寧﹑重慶﹑■州等處一。按﹕雍正間別有巡察等差﹐非專屬禦史。如勵宗萬管理山西巡察﹐則翰林院侍讀也。浙江觀風整俗使王國棟﹐則光錄寺卿。許容﹐則前浙江布政也。史貽直爲陜西宣諭化導使﹐則兵部尙書也。又按﹕康熙十九年﹐命刑尙魏象樞﹑吏侍科爾坤巡察畿輔﹐是巡察之名不始於雍正矣。又觀風整俗使亦設於閩﹑廣﹑湖北等省﹐以姦民煽眾故也。翰林院﹑六部保送禦史﹐定例先以策諭試之﹐亦有免考試卽引見取旨者。保送人員以六十五歲爲率﹐過此不準。嘉慶四年例。都察院受內外訟訴﹐京畿道主其事。命案及事關重大者﹐奏聞候旨﹐余則咨交各省訊辦。

養吉齋叢錄卷之二賜進士出身雲貴總督翰林院編修臣吳振棫纂詹事府詹事﹑庶子﹑洗馬﹑中允﹑贊善等官向沿明制﹐兼翰林院讀講學士﹑侍讀﹑侍講﹑修撰﹑編修﹑檢討等銜。乾隆五十四年停止。又國初有兼掌詹事府者﹐如居易錄所載禮部尙書張公英兼掌翰林院﹑詹事府事。又康熙四十二年﹐髙士奇進禦制詩集表文﹐結銜作內廷供奉﹑禮部侍郎兼翰林院學士﹐此侍郎兼學士銜也。天聰三年﹐命儒臣分爲兩直﹐巴克什達海同筆帖式剛林﹑蘇開﹑顧爾馬渾﹑托布戚翻譯字書籍﹐此卽日講之義。巴克什庫爾禪同筆帖式吳巴什﹑查素喀﹑胡球﹑詹霸記注本朝政事﹐此卽起居注官之義。順治十二年﹐設日講官。十七年﹐詔翰林各官直宿景運門﹐備顧問。掌院哲庫納﹑王熙請分日入直﹐並以讀﹑講學士至編﹑檢﹐每日八員輪直﹐此曩時日講之制。康熙九年﹐復設起居注官國初有起居注﹐後裁。輪直﹐日講以掌院學士﹑翰林等官充補﹐滿四員﹐漢八員。自後屢有增損。此以起居注兼日講也。熊孝感自陳疏云﹕康熙十年二月﹐充經筵講官﹔三月﹐充日講官﹔五月﹐充起居注。是其時日講與起居注爲分職。二十五年﹐停日講﹐而起居注官仍擊「日講」二字於銜上。五十七年﹐裁起居注﹐事歸內閣﹐惟令翰林五員於聽政時輪直班行。雍正元年﹐復設日講起居注﹐滿六員﹐漢十二員。乾隆﹑嘉慶間﹐兩次增滿官四員。於是日講﹑起居注合而爲一。以翰林﹑詹事﹑坊﹑局官原銜兼充﹐皆由簡派。惟滿﹑漢掌院學士及詹事﹐得坐充日講起居注官。按﹕舊縉紳及當時所刊官書﹐講官結銜皆作日講官起居注﹐經筳日講官起居注﹐不作日講起居注官也。私家著撰﹐結銜亦然﹐蓋與今異。翰﹑詹兼日講官﹐如升任別衙門﹐則不復兼充。而汪公由惇以常少﹐許公王猷以閣學仍兼充﹐特旨也。起居注衙門在太和門西廊。新授講官到任﹐僅一至焉。朝廷有大政﹐令依舊式書之﹐月爲二冊。封印時﹐諸官蟒服補褂﹐■繕定淸冊﹐用「翰林院印」鈐縫﹐以錢匭扃鐍封識﹐至午門具奏。旨下﹐則送內閣﹐藏之大庫。按﹕起居注前序後跋﹐兩掌院屬講官之能文者撰之。除夕筳宴﹐派二講官與宴﹐卽是年撰文者。日講官二十缺﹐滿八缺﹐漢十二缺。以漢講官修起居注也﹐滿講官則俟稿定後專司翻譯正本。又兩掌院學士以經筵日講帶起居注銜﹐是以滿講官實止七缺﹐漢講官實止十一缺。以十一人分修五个半月之書﹐餘月之書由編﹑檢中派出協修。先是講官缺出﹐列名具本請旨。有協修者﹐注於名下。其後攺爲俸深十員引見之例。國初﹐以大學士知經筵事。後定經筵講官滿﹑漢各六人。滿講官以內閣學士﹑掌院學士﹑讀﹑講學士﹑詹事﹑少詹事及尙書﹑侍郎﹑左都禦史﹑副都禦史﹑通政司﹑大理寺卿之由內閣翰林升任者﹐以原銜兼充。漢講官兼充者﹐有祭酒﹐而無通政﹑大理﹐餘皆與滿官同。若大學士﹐則不充經筵講官。故楊繩武撰陳文貞廷敬神道碑﹐有故事閣臣不進講經筵﹐而上仍以命公之語。自徐公元文﹑熊公賜履﹑張公英相繼以尙書擢大學士﹐仍與兼充﹐後遂沿爲成例。乾隆四十一年﹐建文淵閣以藏四庫全書。置領閣事二員﹐以大學士﹑協辦大學士﹑翰林院掌院學士兼充。直閣事六員﹐以科甲出身之內閣學士﹑詹事﹑少詹事﹑讀﹑講學士兼充。校理十六員﹐以庶子﹑讀﹑講﹑洗馬﹑中贊﹑修撰﹑編﹑檢及科甲出身之內閣侍讀等官兼充。又設檢閱官八員﹐以科甲出身之內閣中書兼充。派內務府大臣一員﹐兼充提單閣事﹐司啟閉。又充直閣﹑校理等官者﹐如升至不應兼充之官﹐卽開缺。惟紀昀﹑陸錫熊﹑陸費墀初兼直閣事﹐後洊升至侍郎﹑尙書﹐仍兼充。戴衢亨以尙書特授直閣事。皆曠典。又章寶傳﹑劉謹之﹑劉錫嘏以給事禦史兼校理﹐蓋三人本四庫館提調﹐故預選﹐非定制也。國初﹐滿掌院學士缺出﹐以詹事﹑少詹事﹑讀﹑講學士﹑祭酒﹑庶子曁科甲出身之太常寺卿﹑光祿寺卿﹑太僕寺卿﹑通政司副使﹑大理寺少卿﹑鴻臚寺卿﹑太常寺少卿﹑太僕寺少卿﹑內閣侍讀學士爲應升。侍讀﹑侍講﹑洗馬﹑司業曁科甲出身之通政使參議﹑光祿寺少卿﹑鴻臚寺少卿﹑科道等官﹐爲其次應升。漢掌院學士缺出﹐以詹事﹑少詹事﹑讀﹑講學士﹑祭酒爲應升﹐庶子﹑侍讀﹑侍講爲其次應升。由吏部開列具奏。康熙二十八年諭﹕「大學士翰林掌院一官﹐職任緊要﹐必文學淹通﹐棄所推服者﹐始克勝任。凡翰林撰擬之文﹐亦須掌院詳加刪潤﹐然後成章。聞明代大學士有兼管掌院之例。大學士徐元文著兼管翰林院掌院學士事。」自是之後﹐皆以重臣兼領。缺出﹐恭候特簡。如奉旨令開列﹐以大學士﹑各部尙書﹑侍郎繕單進呈。按﹕掌院學士初爲專官﹐故定爲一品。而亦有兼領者﹐如順治十五年庫勒訥以禮侍兼掌院學士之類。以大學士兼領則始於徐元文。教習庶吉士﹐國初以內院學士爲之﹐侍讀等亦間有與者。其後以掌院兼其職﹐如順治十八年折庫納﹑王熙皆以掌院兼教習也。康熙九年﹐專設翰林院﹐歷科皆以掌院學士領其事﹐而內閣學士時參用焉。至六十一年辛亥科﹐始以工部尙書陳元龍領教習事。其後尙書﹑侍郎﹑內閣學士之不掌院事者﹐並得開列請派。其始或一﹑二人﹐或三四人﹐謂之大教習。乾隆以後﹐皆用滿﹑漢各一員。小教習則由掌院選派資深翰林爲之﹐始於康熙三十三年﹐以教習滿﹑蒙庶吉士也。五十三年﹐漢庶吉士始派小教習。雍正八年停止。乾隆十年復舊制。又國初有命教習武進士者﹐如遏必隆﹑鰲拜皆嘗爲之。附錄﹕鄕﹑會座師投帖﹐稱門生﹐後避師生嫌﹐用名帖﹐不書稱謂﹐惟教習以特派﹐故用門生帖。乾隆間程文恭景伊教習乙未翰林﹐以平生未掌文衡﹐僅作戊辰同考一次。屬同館攺用名帖﹐自此遂成定式。又康熙癸丑﹐徐秉義授編修﹐其母弟掌院學士徐元文爲教習﹐具疏題明﹐特免秉義赴館。癸未﹐查愼行選庶吉士﹐時掌院學士教習揆敍爲愼行受業弟子﹐特免愼行赴館。翰林官結銜﹐舊例﹕若經筵日講﹐則書於本官之上﹔若兼官﹐則書於本官之下﹔其教習庶吉士及充各館總裁﹑纂修等官﹐則又書於本官及兼官之下。按﹕掌院兼禮部侍郎銜﹐詹事﹑庶子等官兼翰林銜﹐已於乾隆間裁去。今經筵講官及日講起居注官﹑文淵閣直閣事﹑校理﹑結銜在本官上﹐其餘總裁﹑纂修及一切差使﹐俱系於本官下﹐如舊例云。康熙間﹐特開書局於武英殿﹐實爲詞臣纂輯之地。乾隆以後﹐書館盛開﹐武英殿專司刊校﹐未嘗廢置。刊行經﹑史﹑子﹑集﹐謂之殿板。向以親﹑郡王一人領殿事﹐而設總裁﹑提調﹑總纂﹑纂修﹑協修等官﹐其下則爲校錄之士﹑收掌之員﹐若剞劂﹑裝釘﹐工匠尢夥。道光二十年後﹐以經費支絀﹐刊書甚少﹐僅存其名而已。順治十八年縉紳﹐內閣有翰林院提督四譯館太常寺少卿楊義。是時常少一官另有人﹐此當是兼銜。其時﹐四譯館亦歸內閣也。順治十三年﹐以翰林官陳壙等十八人外轉﹐遇缺卽補。是時定制﹕詹事以布政使用﹐食正二品俸﹐少詹以布政使用﹐侍讀學士以按察使用﹐侍讀﹑中允以參政用﹐編﹑檢以副使用。十六年定議﹕「侍讀﹑侍講以參政用﹐修撰以副使用﹐編﹑檢以參議用。」迨康熙二十八年﹐編修李濤等始外用知府。三十七年﹐以吳涵請﹐復用檢討劉涵爲知府。雍正﹑乾隆間﹐屢有編﹑檢才堪道府者﹐大學士掌院揀選帶領引見之諭。嘉慶五年﹐定開坊之翰﹑詹等官﹐京察記名﹐以道﹑府用﹐編﹑檢以同知﹑直隸州用。尋攺資俸已進前二十名者﹐簡道﹑府。道光二年﹐定未進二十名﹐亦簡道﹑府。按﹕康熙二十七年﹐擢在籍檢討衛旣齊爲山東布政使。四十年﹐擢庶吉士董新策爲寧夏道。嗣又擢庶吉士徐景曾﹑饒嗚鎬爲知府。皆異數。又順治己丑會試﹐二甲授參議﹐三甲授知府﹐釋褐卽官四品。時兩廣甫定﹐開國之規模也。國初﹐庶常散館﹐間攺科道。以編﹑檢攺科道﹐自康熙二十九年馮云繡﹑湯右曾等六人始。雍正元年﹐命於俸淺編﹑檢內擇滿﹑漢各二員﹐主定稿﹑說堂之事。此淸祕堂辦事翰林之始。其後人數稍增﹐有奏辦﹑協辦之目。以積勞當得京察一等﹐可外補﹐故競趨之也。附錄﹕淸祕堂本名東齋房。髙宗幸翰林院﹐賜「集賢淸祕」額﹐禦制有淸祕堂偶題一詩﹐遂更今名。堂後馬成樂軒﹐石刻董其昌成樂軒記。堂前亭曰瀛洲亭﹐池曰鳳凰池。順冶間。攺分省綰選舊例。見漁洋文略。雍正元年癸卯﹐漢軍及河南﹑四川無館選。二年甲辰﹐蒙古及山西﹑阿南﹑陜西﹑湖南﹑四川﹑廣東﹑廣西﹑雲南﹑貴州無館選。四年﹐太常寺少卿李鍾峩上疏﹐請廣儲才之路。敕部議﹐行。五年丁未﹐各省始俱有館選。今每科分省館選自此始。附錄﹕館選後﹐館人送認啟單。凡前一科以上授職編修﹑檢討及未散館之庶常﹐其人尙在者﹐無論在本衙門﹐在別衙門﹐在原籍﹐在外任﹐均列名﹐而以大學土冠於首。匯刊一紙﹐名曰認啟。次第則序科﹐不序爵﹐惟大學士序爵﹐不序科。至奉旨由別衙門攺授館職者﹐如曾拜前輩﹐亦得列名﹐卽附於是科庶常之末﹐其未拜者不列。按﹕雍正癸卯館選六十一人。茶余客話作五十六人甲辰館選四十二人。茶余客話作四十人。其時考試詩文之外﹐仍命九卿保舉。然或館選﹐或用爲主事﹑知縣﹐不盡憑保舉也。國初﹐庶常隸內弘文院﹐專設翰林院後﹐乃隸翰林。雍正十二年﹐撥給官房爲庶常館。向例﹐散館後始授職﹐𨿽傳臚亦然。惟雍正元年﹐二甲一名張廷珩卽授檢討﹔十一年﹐二甲一名張若靄卽授編修。皆未選庶常而授職者。按﹕二甲授檢討者張廷珩外﹐康熙間則錢金甫﹐乾隆間則陳兆侖﹑夏之蓉﹑周長髮。三甲授編修者﹐康熙間則李鎧﹑錢中諧﹑曹禾﹐乾隆間則董泰。或召試訶科﹐或特旨拔用﹐故未依甲第。雍正元年﹐新進士內有記名十七員。奉旨傳問﹐有願在各館效力及在內官學學習者﹐令自陳。至三年四月﹐授景山官學教習夏之芳爲編修﹐姜穎新﹑黃嶽牧﹑陸宗楷爲檢討。此未選庶常﹐而以行走勤愼授編﹑檢者。散館攺用他官﹐卽不得復入翰林。惟張逸少由庶常散館攺知縣﹐遷秦州牧﹐以父大學士張玉書奏乞內用﹐攺授編修。又翰林已攺禦史而復人詞館者﹐如康熙間彭始搏﹐以會試分房持正﹐仍授檢討。出爲外任而復人詞館者﹐乾隆間山西布政使朱珪﹐特授講學﹔嘉慶間廣東按察使邱庭膛﹐請終養﹐特授讀學。皆殊數。至翰林已任大僚﹐緣事罷官﹐復賞給編﹑檢者﹐則又棄瑕錄用之意也。翰﹑詹衙門﹐由他官攺授者﹐如錢以塏以左通政授少詹事﹐趙殿最以按察使授少詹事﹐揆敍以二等侍衛授侍讀﹐康五瑞以給事中授侍讀﹐張允欽﹑陸錫熊俱以郎中授侍讀﹐王士禎以郎中授侍講﹐髙士奇以中書授侍講﹐王原祁以給事中授中允﹐王延年以國子監學正授司業﹐黃鈸以主事授贊善﹐杜縝﹑陳聶恆﹑程晉芳以主事授編修﹐勵杜訥以州同授編修﹐魏學誠﹑陳厚耀以中書授編修﹐趙申季以知縣授編修﹐尼滿以筆帖式授編修﹐王懋竑以教授授編修﹐臁學海以禦史授檢討﹐廖必琦以主事攺庶吉士﹐侍朝以國子監丞攺庶吉士。進士論甲第授修撰﹑編修﹑檢討﹐無升降也。惟順治九年﹐擢編修程芳朝﹑蔣超爲修撰﹐檢討李爵﹑沙澄﹑傅作霖﹑劉澤芳﹑石申爲編修。又順治己丑﹐姜元衡以編修降檢討。嘉慶六年﹐散館攺部屬者三十五員﹐攺知縣者十五員。嗣以滿洲及邊省翰林人數甚少﹐復以攺用之二甲進士吳其彥﹑張惠言﹑陳壽祺﹑李翊﹑吳榮光﹑花傑﹑李端﹑李象鵠﹑王鼎﹑楊世英﹑胡大成仍授編修﹐三甲進士貴慶仍授檢討。錢塘梁啟心﹐乾隆己未庶常﹐以父老侍養於家﹐其弟詩正方以侍郎侍從禁廷﹐因卽家授啟心編修﹐未散館而授職。康熙間﹐王蘭生以庶吉士充武英殿總裁。皆異數。順冶九年﹐題準每科分省選取庶吉士四十人﹐直隸﹑江南﹑浙江五人﹐江西﹑福建﹑湖廣﹑山東河南四人﹐山西﹑陜西二人﹐廣東一人。以二十名讀漢書﹐二十名讀滿書。康熙時例﹐庶常年四十五歲以下者﹐讀淸書。又甲辰﹑丁未﹑庚戌三科庶吉士皆習淸書。癸丑始分習淸﹑漢書。其時蓋甚重此選。雍正以來習淸書者漸少﹐然每科尙有十四﹑五人﹐十七﹑八人。髙宗以邊省及北五省館選人少﹐聲律未嫻﹐旣習淸書﹐漢文益就荒落﹐散館時或以淸書優等畱館﹐迨試以詩賦﹐往往列入下等攺宮。因命云﹑貴﹑川﹑廣五省庶吉士不必習淸書。直隸﹑山東﹑河南﹑山西﹑陜西等省﹐視其人數在三﹑四人以上﹐派一﹑二人﹔江﹑浙等省人敷在五二八人以上﹐派二﹑三人。率以三十歲以下者充之。或丁憂告假﹐散館時年齒已長﹐仍準攺習漢書。每科通計在十人內外﹐寧缺無濫。道光戊戌科以後﹐不復派淸書矣。淸書散館分一﹑二﹑三等。康熙間﹐庶吉士讀滿書者﹐每員頒給遼﹑金﹑元史﹑洪武寶訓﹑大學衍義﹑日講四書解義等書﹐旋停止。雍正初元﹐嘗以三等侍衛依都額眞伊爾登爲國子監祭酒。此亦僅見之事。中書舊由考取。乾隆三十三年﹐禦史蔣綸奏稱﹕「中書考試無定期﹐士子無從按期齊集﹐且中書官階在主事之下﹐知縣之上﹐而考試以一論一詩得之﹐未免視爲快捷方式。請於每科新進士以庶吉士﹑主事﹑知縣三項分用外﹐添用內閣中書一項﹐則名器益昭公愼一云云。下部議﹐準。蓋行之數十年。道光間﹐新進士用中書者少﹐缺員待補﹐復開考取之例。按﹕乾隆五十五年﹐諭落卷內錄取中書﹑學正﹑學錄之例﹐槪行停止。是其時﹐中書又有由落卷挑取者。附錄﹕近日公私文字皆稱內閣中書﹐惟縉紳內尙存舍人字耳。古夫於亭雜錄云「唐﹑宋以來﹐中書省爲宰相之署﹐今內閣中書舍人﹐尙沿古中書舍人舊名﹐若止云內閣中書﹐則是以古署名爲官銜﹐躊誤甚大。此不可不知也。」故附書於後。國初﹐官制與今異者﹐通政司除滿﹑漢通政各一人外﹐有理事﹑左右通政各一。滿人左右通政各一﹐漢人參議亦不止二人。大理寺少卿有左右﹐有寺副﹑左右寺正﹐今稱寺丞。評事舊分左右。鴻臚寺有寺丞﹐有司賓﹑序班﹐有行人﹑司正。宗人府僅有府丞一﹐放心郎一﹐經歷一﹐余官尙未設也。院﹑寺舊無員外﹑主事之名﹐俊翰林院起居注添設主事四員﹐太僕寺員外郎八員﹐皆以滿洲人爲之。見居易錄。此康熙時制也。國初﹐以諸王﹑貝勒管部院事﹐設啟心郎一員。順治十五年裁﹐惟宗人府如故。今宗人府亦無啟心郎。按﹕張文貞所撰李文襄墓志﹐裁啟心郎非十五年﹐似尙在前一﹑二年也。又紀文達內務府郎中姚公墓表言﹐堂郎中爲上下之樞紐﹐職任繁重﹐似國初六部之啟心郎。觀此﹐則啟心郎之職掌可知矣。又順治十八年。命前此啟心郎攺主事者﹐仍以四品用。是當時啟心郎爲四品秩。今內務府有堂郎中﹑堂主事﹐六部惟堂主事掌淸文稿﹑片﹑冊﹑檔。順治八年﹐以索尼總管內務府事﹐見本傳。然內務府之名﹐蓋舊有之﹐非自順治始也。國初﹐設禦用監。順治十二年﹐攺設銀庫﹑緞庫﹑衣庫﹑皮庫。二十八年﹐設茶庫﹑瓷庫。六庫隸內務府廣儲司。總管內務府大臣﹐淸語稱包衣昂邦﹐卽包衣大。張文貞云「包衣大之職前代所未有﹐自乘輿﹑服禦以及飲食日用之節﹐出入起居﹐罔不綜理。蓋如周禮職內﹑職崴﹑掌捨﹑掌次﹑篷人﹑冪人諸事總於天官之屬者﹐皆得領之。任繁責重﹐與外朝迥異。」明制以內監治宮禁事﹐外點關﹑鹽﹑織造等差﹐爲害甚大。本朝設內務府總管﹐以大臣兼掌﹐無定員。下設廣儲司﹑會計司﹑掌儀司﹑都虞司﹑愼刑司﹑營造司﹑織染局﹐有郎中﹑員外﹑主事各員﹐鹽政﹑稅關﹑織造諸差﹐卽於郎中等員內簡派﹐較前明立法爲善。順治初設禦馬監﹐十八年攺爲阿惇衙門﹐康熙十六年攺上駟院。順治初置鞍樓﹐十一年攺兵仗局﹐十八年攺武備院。若奉宸院﹐康熙二十三年始設﹐國初爲上林苑也。此三院舊屬內務府管理﹐無定員﹐乾隆十四年﹐命三院卿各定爲二缺﹐以侍衛﹑內務府各一員分用。國初﹐鑾儀使管衛事。鑾儀使﹑協同管衛事各一人﹐皆滿人。協同管衛事都督同知二人﹐皆漢人。余官與今同。駕座舊稱駕庫﹐今分金﹑玉﹑象﹑革﹑木五輅﹐舊惟玉輅輦﹑大輅輦﹑大馬輦﹑小馬輦。舊有品級山整儀尉﹑篦頭整儀尉﹐今無。又侍衛舊有欽選侍衛﹐一等蝦及隨蝦學習﹐二三四品服俸名目﹐今爲一﹑二﹑三等侍衛。登聞院在西長安門外街東﹐舊設滿﹑漢科道各一員。雍正二年﹐統於通政司﹐主受訴訟之事。國初﹐劉公餘佑請革帶地投充疏﹐有禦狀﹑鼓狀﹑通狀紛爭無已語。鼓狀﹐卽登聞院之狀。通狀﹐通政司之狀也。其後控訴者赴都察院及提督衙門﹐外藩則赴理藩院﹐無所謂鼓狀﹑通狀矣。國初沿明制﹐設教坊司﹐隸禮部﹐與太常分掌樂事。有奉鑾一員﹐左右韶舞二員﹐左右司樂二員﹐協同官十五員。又有俳長﹑色長﹑歌工﹑樂工﹐凡一百三十五人﹐司宮懸大樂。又宮內行禮﹑燕會﹐用領樂宮妻四人﹐女樂四十八名﹐序立奏樂。衣綠緞單長袍﹑紅緞月牙夾背心﹐用寸金花樣金髮箍﹑靑帕首。順治十六年﹐八年停乓後復用。裁女樂﹐攺用太監。舊時本有隨鑾細樂太監十八名。雍正七年﹐攺教坊司爲和聲署。乾隆七年﹐設樂部﹐凡太常寺﹑神樂觀乾隆八年攺神樂所﹐二十年攺神樂署。所司祭祀之樂﹐和聲署掌儀司所司朝會﹑燕饗之樂﹐變儀衛所司鐃﹑歌﹑鼓﹑吹前部大樂﹐卽大罕波。皆隸焉。京師十三倉﹕日祿米﹑南新﹑舊太﹑富新﹑興平﹐在朝陽門內﹔日海運﹑北新﹐在東直門內﹔曰太平﹐在朝陽門外﹔均國初建。日本裕﹐在徳勝門外淸河橋﹔﹝一﹞以上康熙間建。萬安在朝陽門外﹔曰儲濟﹑裕丰﹐在東便門外﹔曰丰益﹐在徳勝門外安河橋。以上雍正間建。又通州兩倉專儲白糧﹐備京師一﹑二品大員俸米﹐自行到通領運。又圓明園兩倉備宮內外食官米者領用。共十七倉。故部尙有稽察十七倉之差。舊時倉場皆兼任。如康熙三十三年﹐以戶部倉場侍郎常書兼翰林院掌院學士﹐又派教習庶吉士。四十六年﹐以左都禦史富寧安兼倉場侍郎﹐明年爲禮部尙書﹐仍兼倉場事。﹝一﹞「淸河橋」原誤爲「曰淸河」﹐據皇朝文獻通考卷七十二倉廒條攺。禁城以內﹐諸王及滿洲文武大臣﹑前鋒統領﹑護軍統領﹑內務府大臣﹐輪流直宿﹐謂之六大班﹐自嘉慶六年定。侍衛宿衛以干淸門﹑內右門﹑神武門﹑寧壽們爲內班﹐太和門爲外班﹐亦六班。宮內及圓明園有管激桶大臣﹑官員﹑兵丁﹐謂之火班。火班見上諭。舊制﹐八旗每旗設十五缺﹐爲十五善射﹐淸語謂之托佛霍托。無論王公﹑文武大臣﹑侍衛官員﹑拜唐阿兵丁﹑閒散宗室﹐槪行揀選引見。而拜唐阿兵丁列班在後﹐挑取極難。乾隆三十九年﹐命專以拜唐阿﹑兵丁﹑閒散宗室揀選引見。又於上三旗內每旗別設十五缺﹐八旗王公大臣﹑侍衛官員善射者報名﹐本旗都統列名﹐以請上親閱﹐取定若干人。或馬射﹐或步射﹐或鵠射﹐隨其所長﹐不限一格。淸語步射曰撂撲他拉﹐鵠射曰通克恩。揢撲他拉﹐騎射曰呢鴉。木呀﹐皆有定員。凡十五善射﹐皆戴翎。又武殿試於紫光閣。閱馬﹑步箭﹐先期派十五善射爲先導﹐謂之引射。太醫院院使﹑院判﹑禦醫﹑吏目﹑醫士分班侍直。給侍宮中者﹐日宮直﹔給侍外廷者﹐曰六直。習業舊分十一科﹐後以痘疹歸小方脈﹐而咽喉﹑口齒並一科﹐是爲九科。然近世無良醫﹐供官者尢多庸猥。王公大臣及艸澤醫有精脈訣者﹐每召入診視。道光間﹐九江道魏襄知醫﹐特轉京卿﹐亦命之視疾也。欽天監舊用西洋人推算﹐有爲監正﹑監副者。道光間﹐髙拱宸等或歸本國﹐或病歿﹐時監中已諳西法﹐無須用彼土人﹐遂奉旨停止西洋人入監。宣武門內迆東城根﹐有西洋天主堂﹐康熙間修建﹐極宏麗﹐十九年己酉﹐亦命拆毀﹐咸豐間﹐和議旣定﹐復建此堂。﹝一﹞按﹕順治間縉紳﹐管欽天監印務者﹐敕賜通元教師﹐加通政司使﹐用一品頂戴大西洋人湯若望﹐其左右監副僅二人﹐皆漢人。有五官保章正﹝今稱五官正﹞﹑司曆﹑司書﹐又有回回科博士﹐而無司晨﹑漏刻﹑時憲諸科。附錄﹕明萬曆中西洋人利瑪實與其徒湯若望﹑羅雅谷等奉天主教來遊中國﹐極言授時歷之誤﹐當時未之信也。至國朝順治元年﹐若望進渾天星球﹑地平﹑日晷﹑窺遠鏡各一具及輿地屏圖﹐請依西洋新法推算二年仲秋朔日食。若望先期進時﹑刻﹑分﹑秒﹐起復方位﹐至期﹐令廷臣公同測驗﹐諸法俱舛﹐而新法獨合。於是令若望用新法﹐修時憲歷。時天下初定﹐海禁尙弛﹐西洋人來者愈多﹐散居中國。於濟南﹑淮安﹑揚州﹑鎭江﹑江寧﹑蘇州﹑常熟﹑上海﹑杭州﹑金華﹑蘭溪﹑福州﹑建寧﹑延平﹑汀州﹑南昌﹑建昌﹑贛州﹑廣州﹑桂林﹑重慶﹑保寧﹑武昌﹑西安﹑太原﹑絳州﹑開封等處共建天主堂三十餘所。人其教者﹐厚與金帛。無籍之徒羣相依附﹐其焰遂熾。有歙民楊光先者﹐著辟邪論﹐又著孽鏡﹑中星說﹑選擇議﹑摘謬十編﹐痛詈新法之非﹐總名其書爲不得已。又以若望等邪黨惑眾﹐包藏禍心﹐具請誅邪教疏﹐康熙三年赴部投遞。下吏部會審﹐若望得罪革職。四年﹐以光先爲監副。﹝一﹞「和議旣定﹐復建此堂」稿本作「夷酋犯順﹐復建此堂。」光先五上疏辭職﹐不準。尋升監正。西法中廢。後西洋人南懷仁復具疏訟冤﹐又革光先職。用南懷仁﹐而西法復行。至雍正間﹐嚴海禁﹐毀各處天主堂﹐止畱京師一處﹐俾西人修歷者居之。有潛來內地﹐妄稱傳教者﹐皆嚴繩以法。歲月旣久﹐禁防稍疏。迨道光﹑咸豐以來﹐傳教者益紛紜﹐疆吏不敢過問矣。﹝一﹞﹝一﹞「道光﹑咸豐以來﹐傳教者益紛紜﹐疆吏不敢過問矣」此段文二稿本原作「道光間海夷內寇﹐頑梗不馴﹐於是舊制皆格不行。咸豐以來﹐夷氛猖獗﹐傳教者益紛紜﹐疆吏不敢過問矣。」

養吉齋叢錄卷之三賜進士出身雲貴總督翰林院編修臣吳振棫纂宗學﹑覺羅學﹑東西城分左右翼。雍正間﹐派編﹑檢二員爲宗學教習。乾隆間停。嘉慶間﹐攺用進士﹑舉人爲教習。咸安宮學﹐在內西華門內﹐爲八旗官員子弟讀書處。總裁以滿﹑漢翰林各二員充﹐其後由掌院派充﹐滿二員﹑漢四員﹐按日稽課。西配殿讀滿洲書者﹐則滿總裁稽之。順治元年﹐設八旗官學。康熙二十三年﹐設琉球官學。二十四年﹐設景山官學。五十二年﹐設算學於暢春園之蒙養齋。雍正六年﹐設俄羅斯學。卽會同館﹐設學教之。七年﹐設咸安宮官學。九年﹐增設國子監南學。乾隆三年﹐於欽天監附近設算學。其唐古忒學﹐歸國子監。回﹑緬官學﹐總管二人﹐以內務府司員充。回子教習二人﹐以內務府回子佐領下回子充。緬子教習二人﹐以緬甸國人充。緬子教習五年期滿﹐則歸其國。先期﹐雲貴總督選該國夷人至京更替。粘竿處﹐卽上虞備用處﹐侍衛四十員。凡駕出入﹐司扶輿﹑執燈之事。又司庫一員﹐內務府派。掌藕竿﹑釣竿及一切戲具。鷹狗處﹐調犬以八旗人爲之﹐調鷹及雕之屬以西八城回子爲之。道光間裁。國初﹐督﹑撫兼右都禦史者﹐總督浙江一人﹐總督兩廣一人。兼左副都禦史者﹐總督漕運﹑巡撫鳳陽等處一人。兼右副都禦史者﹐總督陜西﹑三邊﹑四川等處一人﹐總督江南﹑江西一人﹔總督福建一人﹔總督湖廣一人﹔總督雲貴一人﹔總督河道﹑提督軍務一人﹔提督﹑操江﹑兼巡撫安徽﹑寧﹑池﹑太﹑廣一人﹔巡撫直隸﹑保定﹑眞﹑順﹑廣﹑大﹑紫荊關﹐提督軍務一人﹔巡撫山東﹐督理營田﹐提督軍務一人﹔提督雁門等闐﹐巡撫山西一人﹔巡撫河南﹐提督軍務﹐兼理河道一人﹔巡撫陜西﹐贊理軍務一人﹔巡撫江西﹐提督軍務一人﹔巡撫福建﹐提督軍務一人﹔巡撫甘肅﹐贊理軍務一人﹔總理糧儲﹐提督軍務﹐巡撫江寧等處一人﹔巡撫湖廣﹐提督軍務一人﹐提督軍務﹐撫治鄖陽等處一人﹔巡撫四川﹐提督軍務一人﹔巡撫廣東﹐提督軍務一人﹔巡撫廣西﹐提督軍務一人﹔巡撫雲南兼建昌﹑畢節﹑東川等處﹐督理川﹑貴兵餉一人﹔巡撫貴州﹐提督軍務﹐督理湖北﹑川東等處一人﹔巡撫鳳陽﹐提督軍務﹐兼理海防一人。兼右分都禦史者﹐巡撫順天﹑河間﹑永平三府﹐宣府鎭地方﹐密雲等關﹐提督軍務一人﹔巡撫延﹑綏﹐贊理軍務一人﹔巡撫寧夏﹐贊理軍務一人﹔巡撫浙江﹐提督軍務一人﹔巡撫偏沅﹐提督軍務一人。乾隆二十七年﹐定總督兼禦前大臣﹑內大臣等銜在將軍上者﹐班次列將軍前﹔大學士任總督者﹐班次亦列將軍前。三十二年﹐以總督爲從一品﹐將軍亦當爲從一品﹐使文武統率大員品制相當。舊制﹐總督﹑巡撫隨時奉命掛右都﹑右副都﹑右僉都禦史銜﹐無定員﹐非地方官也。有捐助﹑賑濟﹑完漕等事應加級者﹐得加侍郎﹑尙書﹑宮保銜。見順治十七年孫尙書廷銓用人四事疏。又雍正元年﹐加川﹑陜﹑江南總督兵部尙書﹐以川督控制番﹑羌﹐江督統理三省﹐地大兵多﹐故加以重銜﹐資鎭撫也。二年﹐加兩廣總督孔毓殉﹑河道總督齊蘇勒兵部尙書﹐以不附隆科多﹑年羹堯也。是加銜並非恆例。乾隆以來﹐總督加兵部尙書銜﹐巡撫加兵部侍郎銜﹐初授由部題請﹐皆允行﹐而以二品頂戴授總督者﹐仍兼侍郎銜。附錄﹕紀文達所跋順治十八年縉紳﹝一﹞各省不列總督﹑巡撫﹐而以副都禦史列其姓名於都察院衙門﹐是其時舊制。雍正間﹐或用人惟賢﹐或因事權授﹐往往不拘定制。而兩人同署西安巡撫﹐則史貽直﹑碩色也。協辦山西巡撫﹐則布政髙成齡也。協辦山東巡撫﹐則吏部左侍郎劉於義也。協理直隸總督﹐則劉師恕也。管兩淮鹽政兼署織造﹐則布政髙斌也。乾隆四十八年﹐以漕運河道總督與各省總督不同﹐故給兵部侍郎右副都禦史街﹐與巡撫同。﹝一﹞「順治十八年縉紳」「十八」原作「十七」﹐誤。順治間﹐河道總督駐濟寧。康熙十七年﹐移淸江浦﹐二十七年﹐移濟寧。以協理之侍郎開音布﹑徐廷璽駐淸江浦。三十一年﹐總河移淸江浦。三十九年﹐裁協理。四十四年﹐山東河道交巡撫管理。雍正二年﹐設副總河於武陟。五年﹐以副總河管山東﹑河南河務。七年﹐分設南河河道﹐總督駐淸江浦﹐攺副總河爲山東﹑河南河道總督﹐駐濟寧。八年﹐設直隸河道﹑水利總督﹐駐天津。於是北河﹑南河﹑東河爲三督。若協理﹑協辦﹑幫辦﹑學習諸名﹐又隨時別經簡派者﹐自康熙至嘉慶﹐往往有之﹐非定員也。九年﹐設北河副總河於固安﹐又設東河副總河﹐移南河副總河駐徐州。乾隆二年﹐副總河俱裁。六年﹐復設南河副總河﹐旋裁。十四年﹐裁直隸河督﹐歸總督管理。於是總河凡一一人﹐而加南河協辦河務官。其後協辦歸巡漕禦史﹐南河以兩江總督總理。山東﹑河南巡撫亦兼河務。二十二年﹐設南河副總河﹐二十三年裁。嘉慶十一年﹐設南河副總河﹐十五年裁。十九年﹐沒東河副總河﹐二十年裁。道光二年﹐巡漕禦史裁。六年﹐設南河副總河﹐九年裁。舊時﹐安徽藩司駐江寧﹐辦上江事。乾隆二十五年﹐增設江寧藩司﹐移安徽藩司駐安慶。國初﹐直隸不設藩﹑臬﹐以守道司度支﹐巡道司刑名。通永﹑大名﹑霸昌﹑天津﹑口北五道﹐掛山東﹑山西﹑河南布政﹑按察司銜。卽參政﹑參議﹑副使﹑僉事等銜。康熙間猶然。見二十四年胡升猷所上疏。雍正初﹐攺守﹑巡二道爲兩司﹐各道掛直隸布政﹑按察司銜。各省布﹑按兩司﹐初但設本司正副官﹐後因事添設守﹑巡二道﹐遂以爲例。往往一道止轄一府﹐或數道共轄一府。見任源祥職官議。國初﹐各省有左布政﹑右布政﹐惟貴州以事簡﹐止設左布政一員。知府舊爲正四品﹐道員則視所帶布政使司參政﹑參議﹐按察使司副使﹑分事兼銜爲等差﹐有三四﹑五品之異。乾隆十八年﹐以錢谷﹑刑名二司分任﹐道𨿽兼銜﹐事難越俎。且知府爲道所轄﹐而兼參議﹑僉事銜者﹐階級反較知府爲卑﹐不足以示表率。因定守﹑巡各道皆正四品﹐停兼銜﹐而攺知府爲從四品。附錄﹕舊時道員結銜﹐如陜西則有陜西布政使司分守潼﹑商道僉事﹐陜西按察使司分巡楡﹑葭誼副使﹐陜西按察使司分巡延﹑綏﹑墉道參議﹐陜西按察使司分巡漢﹑興道副使之別。他省可以類推。往制﹐府佐貳衛﹑千總領運。康熙六十一年﹐定糧道押運過淮﹐總漕督運交通倉。雍正初專其事於糧道﹐而遣禦史分巡沿途漕務。甘肅西寧道兼理蒙﹑番事﹐乾隆間定專用滿﹑蒙人員。後總督那彥成以龍萬育奏調﹐遂相沿參用漢人。嘉慶庚辰﹐復奉旨不用嘆員。又如直隸之口北道﹑山西之歸綏道﹐亦皆用滿員。臺灣道加按察使銜﹐俾奏事﹐自乾隆五十三年臺灣道萬鍾傑始。禦史外授道府﹐雍正時猶有仍兼禦史銜者﹐如單疇書爲寧夏道仍兼禦史銜是也。國初﹐滿人不占知府缺﹐以滿洲郎中﹑員外外轉﹐卽布﹑按也。國初﹐江﹑浙有船政同知﹐管理修造糧船﹐侵漁最甚。雍正二年裁。曲阜縣﹐唐﹑宋以來多以聖裔領縣事。金﹑元以衍聖公兼知縣事。明攺爲世職﹐由衍聖公保舉。嘉靖後﹐不由衍聖公保舉。國初﹐由衍聖公咨部題授。雍正二年﹐兗州知府吳關傑奏請揀補不授孔氏﹐未允行。至乾隆二十一年﹐命在外題調﹐不復爲孔氏世職矣。向例﹐外官告病不準起用﹐其仍準起用之例﹐自康熙十二年始。外官回避原籍五百里以內﹐自康熙四十二年始。舊時﹐繼母年老﹐無終養例。康熙九年﹐浙撫範承謨疏言﹐知縣丁世淳以繼母劉年老﹐呈請終養。吏部議駁﹐奉特旨允行。嗣後﹐繼母﹑生母皆準終養。臺灣文員﹐知縣以上年過四十無子者﹐始準攜眷。此例不知始於何時﹖乾隆四十一年命停止。曩八旗文武官遇親喪﹐百日後入署辦事﹐朝會﹑祭祀亦與。乾隆二年諭﹕二一十七月之內﹐朝會﹑祭祀﹐免其行走。」又百日後﹐外用督﹑撫等官者﹐稱署某處某官﹐二十七月後始實授。國初﹐考試月選官﹐令作八股文。康熙五十七年停止﹐仍令寫履歷﹐以三百宇爲限。京官﹐舊例歷俸六年﹐始準乞假省親。雍正七年﹐命急欲省親者準呈請﹐毋以年限。雍正十一年﹐世宗以河防關系重大﹐而全河形勢﹐非講求閱歷﹐不能洞曉機宜。特命部院愼選司官二員﹐引見後派往學習﹐如才堪任用﹐卽保奏畱工。道光間﹐復循故事舉行﹐而翰﹑詹﹑都察院等衙門亦得與選。雍正間﹐選派部員﹐從布政使髙斌請也。直省知縣﹐正途出身者﹐三年行取一次﹐大省三人﹐中省二人﹐小省一人。吏部按期奏請﹐沿前明舊制也。康熙四十四年﹐從部議﹐行取知縣﹐以主事用﹐遇考選科﹑道時﹐方準考選。然康熙﹑雍正間﹐行取之例﹐少舉多停。乾隆初﹐亦間行之。其實前明專重資格﹐按俸遷轉﹐不得不以部用一途疏通壅滯。本朝州縣之賢能者﹐得奏題擢用。且繁劇之任﹐參罰必多。凡無事故﹐合行取例者﹐大約居中簡之缺﹐尋常供職﹐幸免處分者耳。故事相沿﹐於吏治無益。乾隆十六年﹐命永遠停止。旗人不作驛丞﹑典史﹐雍正六年﹐奉旨議定。三載考績﹐文武大臣具疏自陳﹐襲前明舊制也。順治間工尿官三品以上及各省督﹑撫﹐康熙間增盛京侍郎﹐雍正間增奉天府尹﹐皆自陳。乾隆八年﹐命自陳﹐乞罷者﹐舉賢自代。繼命宗室王公兼閣部事者﹐不必自陳。十五年﹐命禦前大臣﹑領侍衛內大臣﹑禦前侍衛﹑幹淸門侍衛﹐兼閣部及八旗事者﹐不必自陳。十七年﹐停止內外大臣自陳之例。二十四年﹐勅部於京察年分﹐將尙書至三品京堂以上及直省督﹑撫軍政年分﹐將軍﹑都統﹑副都統﹐駐防之將軍﹑都統﹑副都統及提督﹑總兵官﹐分別繕本進呈﹐聽候鑑察。有以衰庸解退者﹐皆出自聖裁。國初﹐沿明制﹐以吏科都給事中﹑給事中﹐與河南道掌計典。後命各部院堂上官﹐各察其屬之優劣﹐而等第之﹐匯送吏部。吏部定期按冊點驗﹐謂之過堂。其薦舉者﹐引見後﹐候旨錄用。又京察各官﹐於吏部過堂時﹐惟翰﹑詹衙門不唱名﹐但稱某官幾員﹐則管部事大學士以下皆起立﹐云請回。俗謂之遇半堂。外官三年大計﹐用才﹑守﹑政﹑年四格﹐始於順治三年。康熙初停止﹐四年復行。二十四年停布﹑按卓異。附錄﹕康熙二十二年大計﹐藩﹑臬與卓異者多。總憲徐公元文上言﹕舊例藩﹑臬人覲﹐𨿽許條奏地方事宜﹐然僅由通政司投遞。引見一次﹐辭朝卽行﹐於述職之實﹐猶有未盡。請令面奏﹐並加諮訪﹐庶可知其才具之優劣﹐並以見督﹑撫所舉當否。聖祖是公言。至日﹐禦幹淸門﹐科道侍班﹐通政司引藩﹑臬官以次面奏。著爲令。明年﹐有旨﹐藩﹑臬勿舉卓異。卓異官引見﹐向例﹐文職賞朝衣﹐武職賞蟒袍。蓋古者車服以庸之義。日久漸成具文﹐價浮物敝。乾隆間﹐遂攺爲引見﹐後準卓異者加一級。云﹑貴﹑川﹑廣﹑福建﹑甘肅﹑湖南等省﹐督﹑撫﹑提﹑鎭﹑藩﹑臬有丁憂事故﹐由驛限行四百里馳奏。幹隆二十七年定。以邊遠省分﹐非驛遞不能速也。順治元年﹐定衍聖公封爵一如前朝﹐階正一品﹐在尙書上。正一眞人﹝一﹞舊襲一品﹐乾隆時﹐副都禦史梅谷成奏﹐請量加裁抑。經大學士等會議﹐降爲五品。其時法官婁近垣系四品﹐髙宗謂眞人品秩不可過貶﹐因命視三品秩。同官回避﹐乾隆間法始密。其先﹐如福建巡撫趙國麟與藩司劉藩長聯姻﹐系雍正十二年具奏允行。又雍正間﹐魏經國爲湖廣提督﹐特旨以其子魏瓚爲提標中軍守備﹐及爲松江提督﹐以次子魏琨補泰州營遊擊。其時﹐固不拘回避之說也。後則部例日繁矣。今復有捐免回避之例。開列內外官階銜姓名﹐匯刊成帙﹐謂之縉紳。吏部按季呈進﹐如十二月杪﹐卽進明年春季縉紳﹐以備觀覽。曩時縉紳首帙﹐有各直省輿地圖﹐𨿽不詳悉﹐而規模略具﹐今則不復有矣。附錄﹕阮文達元順治縉紳冊跋云「余家藏嘉靖縉紳冊﹐得自闕裏孔氏。其京職一本﹐題爲縉紳﹐至外省﹐則不加之以縉紳之目。此順治十八年縉紳冊則通稱爲縉紳矣。又嘉靖本﹐於各省總督﹑巡撫﹐皆列於都察院衙門副憲之後﹐而外省則但自布政司始。此冊於都察院旣列各省總督﹑巡撫矣﹐而各外省又重列之﹐已駁駁乎不列於京職。故冊首葉題日新刊隨省總督撫按總鎭縉紳。曰新刊隨省者﹐明乎舊之不隨省也。此冊外省提鎭亦列京職﹐在鑾儀衛衙門之後。今亦皆隨省矣。」舊制﹐京官並許條陳。康熙十年﹐憲臣奏請停止。凡非言官而建言爲越職﹐例當降調。至言路大開之時﹐卽非言官﹐亦許陳奏﹐其不應具折者﹐準臚舉條陳﹐赴都察院呈請代奏。國初﹐嘗議裁天下教官﹐王公太嶽疏爭之。雍正間﹐欲設知州﹑知縣副官﹐鄂文端奏止其事。歲貢廷試﹐教官選外省﹐實爲寒儒苦事。國朝攺明制﹐教官銓授本省﹐歲貢免赴京﹐徳政也。國初﹐府﹑州大縣裁訓導﹐小縣裁教諭。康熙四年﹐復設。故教諭﹑訓導有正復之別。又康熙中﹐有俊秀監生捐納教職例。三十年﹐江南學政許汝霖請﹐凡捐學正﹑教諭攺縣丞﹐訓導攺主簿。自後惟生員始得捐﹐而教授必由科目。﹝一﹞「正一眞人」此條原接前條後﹐據整理稿本攺。順天府舊設文﹑武教授﹑訓導﹐沿明制也。雍正四年﹐裁武學﹐統歸儒學管束﹐滿洲生員亦屬漢官月課。世祖時﹐招民授職﹐費至七﹑八千兩﹐有至萬金者﹐仍行考試﹐文理通順者爲知縣﹐不通者攺授守備。此捐例之始﹐然仍行考試﹐而以文武分途﹐不失愼重之意。今制﹐嘉峪關外南路回疆八城有﹕葉爾羌﹐總理舊疆事務參贊大臣一員﹐兼管和闌事務協辦大臣一員﹔烏什﹐辦事大臣一員﹐幫辦大臣一員﹔喀什噶爾﹐領隊大臣一員﹔山南回部初設參贊﹐治葉爾羌﹐後移此。乾隆三十年﹐烏什亂﹐移烏什。五十三年﹐復移此。道光十一年﹐仍移葉爾羌。原設幫辦大臣﹐攺爲領隊大臣。庫車﹐辦事大臣一員﹔阿克蘇﹐辦事大臣一員﹔喀拉沙爾﹐辦事大臣一員﹔和闐﹐辦事大臣一員﹔英吉沙爾﹐領隊大臣一員。北路各城有﹕伊犁﹐將軍一員﹐羼下有協領﹑參領﹑防禦﹑驍騎校等官總統南北兩路﹐初爲定邊右副將軍。參贊大臣一員﹐道光間﹐張格爾平增設。領隊大臣五員﹔烏裏雅蘇臺﹐定邊左副將軍一員﹐屑下有協領﹑參領﹑佐領﹑防禦﹑驍騎校等官。參贊大臣一員﹐領隊大臣一員﹔科布多﹐參贊大臣一員﹐幫辦大臣一員﹔塔爾巴哈臺﹐參贊大臣一員﹐領隊大臣二員﹔烏魯木齊。都統一員﹐屬下有協領﹑參領﹑佐領防禦﹑驍騎校等官。領隊大臣一員﹔庫倫﹐辦事大臣一員﹐幫辦大臣一員﹔治喀爾喀及恰克圖﹑俄羅斯邊信箱古城﹐領隊大臣一員﹔庫爾喀拉烏蘇﹐領隊大臣一員﹔吐魯番﹐領隊大臣一員﹔巴裏坤﹐領隊大臣一員﹔哈密﹐辦事大臣一員﹐幫辦大臣一員。除伊犁將軍﹑定邊左副將軍﹑烏魯木齊都統外﹐軍機處於每月初五﹑二十兩次開單進呈。西寧辦事大臣﹑西藏辦事大臣亦同開列。每年十月﹐復將各處期滿大臣開單進呈﹐謂之換班。或畱﹐或別簡﹐無一定﹐亦有不及期而更易者。按﹕烏魯木齊有提督﹐伊犁﹑巴裏坤有總兵﹐哈密有副將﹐其所屬有參將﹑遊擊等官﹐則別爲綠營也。又駐藏大臣舊設二員﹐後裁去一員﹐乾隆十四年仍設二員。國初﹐武職品級較文職爲大﹐康熙三十三年始裁定。又文職自正一品起﹐至從九品爲十八階﹐武職自從一品起﹐至正七品爲十二階﹐舊制也。乾隆五十一年﹐以領侍衛內大臣爲武職正一品﹐綠營以提督爲從一品﹐無正一品﹐其從七品以下五階﹐以內外武職微員﹐按其職守﹐酌分正從﹐照文階一體釐定。又舊制武職正從一品﹐封榮祿大夫﹐正二品至從五品﹐皆封將軍。乾隆二十年﹐更定官制﹐則皆稱大夫﹐五品以下攺稱爲郎﹐各冠以「武」字。五十一年﹐髙宗以將軍爲專閫之重﹐大夫爲文臣之稱﹐名義混淆﹐不足示後﹐乃攺一品至從二品封將軍﹐正三品至從四品封都尉﹐正五品至從七品封騎尉﹐正八品至從九品封校尉﹐自五品以下﹐凡從於騎尉﹑校尉﹐上以「佐」字系之。國初﹐京城裁五軍都督府。設八旗都統﹑副都統等官﹐外省綠營之提督﹑總兵皆如舊﹐仍掛左都督﹑都督同知﹑僉事等銜。其時提﹑鎭皆用漢人﹐後始參用滿﹑蒙﹐而裁兼銜。國初有京衛﹐如神武左﹑金吾左﹑金吾右﹑騰驤右﹑龍驤衛﹑燕山左﹑燕山右﹑永淸左﹑忠義前﹑彭城衛﹐大抵皆沿明舊﹐旋裁。國初﹐提﹑鎭甚多。以順治十八年官冊考之﹐有掛鎭海大將軍印﹐鎭守京口都統一。鎭守沿江沿海副都統二。鎭守京口左路水師總兵官一。鎭守京口右路水師總兵官一。隨徵江南左路提督﹑總兵官左都督一。隨徵江南右路總兵官都督僉事一。鎭守雲南團練﹑火器總兵官一。鎭守天津防海﹐統轄水陸官兵總兵官都督倉事一。鎭守眞﹑保各關總兵官都督僉事一。鎭守宣府﹐掛鎭朔將軍印﹐轄七十一城堡總兵官都督同知一。鎭守大同﹐掛印縐兵官都督僉事一。鎭守臨淸等處總兵官都督龠事一。鎭守沂州等處總兵官都督僉事一。鎭守河北等處總兵官都督同知一。鎭守汝南等處總兵官都督分事一。提督陜西﹐統轄滿兵駐西安總兵官一。提督陜西﹐統轄漠兵管固原鎭事一。掛印鎭守漢﹑羌﹑興安等處總兵官都督龠事一。鎭守甘肅等處﹐掛平羌將軍印總兵官都督僉事一。鎭守延﹑綏等處﹐掛印總兵官都督同知一。鎭守寧夏等處總兵官都督同知一。鎭守臨﹑鞏等處總兵官左都督一。提督江南﹐統轄滿兵﹐駐江寧總兵官一。總管提督江南﹑江安等處﹐統轄漢兵總兵官一。提督江南蘇﹑松等處總兵官左都督一。鎭守蘇﹑松等處水師總兵官都督僉事一。提督全浙總兵官左都督一。鎭守寧﹑紹﹑溫﹑臺等處總兵官都督龠事一。鎭守金華等處緦兵官左都督一。鎭守寧波等處水師總兵官都督僉事一。隨徵福建中路等處總兵官都督同知一。鎭守溫州等處總兵官都督倉事一。提督江西全省總兵官都督同知一。鎭守九江等處總兵官都督同知一。鎭守南﹑贛等處總兵官都督僉事一。提督湖廣全省總兵官左都督一。提督貴州等處總兵官左都督一。鎭守雲南﹑臨沅﹑廣西等處提督﹑總兵官右都督一。鎭守襄陽等處總兵官左都督一。鎭守鄖陽等處總兵官都督僉事一。鎭守荊州等處總兵官都督同知一。鎭守辰﹑常等處總兵官都督同知一。鎭守偏沅等處總兵官都督貪事一。鎭守湖廣﹑彜﹑陵等處總兵官左都督一。鎭守湖廣﹑益暢等處總兵官左都督一。鎭守湖廣﹑祁陽等處總兵官都督僉事一。鎭守湖廣﹑沅咖等處總兵官都督僉事一。鎭守湖南左路等處總兵官都督同知一。鎭守湖南右路等處總兵官都督僉事一。提督福建等處總兵宮左都督一。鎭守福建興﹑泉﹑漳等處﹐駐漳州。兼管溫州一府右路總兵官都督同知一。鎭守福建延﹑建﹑汀﹑邵等處駐汀州。左路總兵官左都督一。鎭守福建興﹑泉﹑漳等處右路總兵官左都督一。剿撫四川左路等處總兵官都督僉事一。剿撫四川右路等處總兵官都督同知一。縝守四川川北等處總兵官都督貪事一。鎭守四川﹑永寧等處總兵官都督同知一。鎭守四川﹑遵義等處總兵官都督同知一。鎭守四川﹑重慶等處總兵官都督愈事一。靖藩鎭﹑守廣東等處左翼總兵官左都督一。靖藩鎭﹑守廣東右翼總兵官右都督一。平藩鎭﹑守廣東等處左翼總兵官左都督一。平藩鎭﹑守廣東等處右翼總兵官右都督一。鎭守廣州等處﹐兼制沿海水師總兵官都督同知一。鎭守惠州等處總兵官都督同知一。鎭守潮州﹑饒平等處﹐援剿無分疆界﹑閩界掛印總兵官左都督一。鎭守肇慶海防等處總兵官都督僉事一。鎭守髙雷﹑廉州等處總兵官都督僉事一。鎭守廣東碣石水師沿海等處掛印總兵官左都督一。鎭守瓊州等處總兵官都督同知一。鎭守廣西地方總領官﹐掛徵蠻將軍印﹐提督各路土司﹐控制苗夷總兵官左都督一。鎭守廣西﹑全州等處總兵官都督僉事一。定藩左翼﹐鎭守潯﹑梧﹑平﹑樂等處總兵官都督僉事一。定藩右翼﹐援剿柳﹑慶等處﹐兼撫苗夷總兵官左都督一。鎭守潮州等處總兵官都督愈事一﹐鎭守四川建昌等處總兵官都督同知一。提督四川全省地方總兵官都督同知一。康熙間﹐以陜西總兵何天培陜西人。馬都統﹐尋爲京口將軍。天培遂歸正白旗籍。其後溫州總兵李華﹑平陽總兵溫州屬縣﹐後裁總乓王應虎相繼爲福州副都統﹐皆漢人。此當在設八旗駐防之前。康熙間﹐以湖廣提督徐治都勞績懋著﹐援施瑯﹑孫思克授將軍例﹐授徐治都爲鎭平將軍。是其時將軍爲提督進階﹐非實有其官也。迨後設立八旗駐防﹐以將軍﹑都統統之﹐自後將軍專爲滿洲武職一品﹐無漢人矣。

養吉齋叢錄卷之四賜進士出身雲貴總督翰林院編修臣吳振棫纂順治間﹐大學士等俱內直。諸章奏卽日票擬﹐面賜裁決。十八年以後﹐輔政大臣﹑內直大學士等在外﹐疏奏次日看詳。及進呈候旨﹐止有學士﹐而大學士不預。康熙八年﹐從李文襄之芳請﹐仍復舊制。其後章疏票擬﹐主之內閣。軍國機要﹐主之議政處。若特頒詔旨﹐由南書房翰林視艸。迨雍正七﹑八年間﹐以西北兩路用兵﹐設軍機房﹐領以親重大臣﹐選庶官之敏愼者爲滿﹑漢章京。於是尋常吏事﹐仍由內閣票擬﹐大政皆由樞臣面奉指揮﹐擬旨繕發。髙宗卽位﹐攺名總理處。三年﹐王大臣請罷總理﹐命復名軍機處。其時詔旨皆大臣自行繕擬﹐次日授所屬進之。其後令章京具艸﹐視定進呈﹐蓋自汪文端由惇始。趟甌北翼云。乾隆十二三年間﹐滿﹑漢文皆軍機大臣屬艸。迨傅文忠恆領揆席﹐滿司員欲藉爲見才營進地﹐文忠始稍假之。始不過短幅片紙﹐後則無一非司員所擬矣。汪文端見滿司員如此﹐而漢文必自己出﹐嫌於攬持﹐乃亦聽司員代擬。雍正十年﹐鑄「辦理軍機處」印。乾隆初﹐換鑄淸﹑漢篆﹐其文曰「辦理軍機事務印記」。印藏大內﹐印鑰以領班之軍機大臣佩之。有事則直日章京至內奏事處請印﹐向軍機大臣請鑰﹐用印畢﹐卽送人內。乾隆間﹐軍報旁午﹐難於屢請屢繳﹐故請印出﹐則鈐就數百封函。以備取用。自後遂習以爲常。凡請印﹑鑰﹐以金牌爲驗。牌廣約五分﹐厚一分﹐修約二寸﹐鐫「軍機處﹕一字。直日章京佩之﹐封印後﹐領班章京佩之。若有扈從之役﹐則先出都一日請印﹐交領班大臣管帶。舊時﹐初入軍機者﹐諭旨爲軍機大臣上學習行走﹐一﹑二年後奉旨實授﹐亦有行走年久未實授者。若卽奉命在軍機大臣上行走﹐不用學習字﹐特恩也。乾隆間﹐滿﹑漢大臣有命在軍機章京上行走者﹐如侍郎保公成﹑松公筠﹑博公淸額﹑素公淋﹑福公徳﹐府尹蔣公炳﹐副憲胡公實瑔﹑傅公顯﹑劉公秉恬﹑孫公永淸﹐理正王公昶﹐光正申公甫﹐僕正程公燾﹐三品京堂袁公守侗皆是也。嘉慶間﹐始命滿洲章京以內閣中書﹑六部理藩院郎中﹑員外﹑主事﹑筆帖式兼充。漢章京以內閣中書﹑六部郎中﹑員外﹑主事由進士舉人出身者及拔貢朝考取用之小京官兼充。咸豐後﹐復有京堂仍畱章京上行走者。嘉慶四年﹐仁宗親政﹐命成親王入軍機辦事﹐爲前此未有。至十月﹐以與定制未符﹐卽命出直。咸豐初﹐命恭親王人直﹐踵前事也﹐旋亦出直。章京攺官禦史﹐出軍機處﹔官至通副﹑理少﹐亦出軍機處。軍機處始設於幹淸門外西偏﹐繼遷於門內﹐與南書房鄰﹐在隆宗門內之北。軍機大臣入直於此。直廬初僅板屋數間﹐乾隆間命攺建瓦屋。章京直房先在軍機大臣直廬之西﹐僅屋一間半﹐後移於隆宗門內之南﹐屋五間。滿﹑漢兩班分左右居之。圓明園則如意門內﹐禦河之南﹐爲軍機堂。堂之右﹐爲滿章京直房﹐其前爲漢章京直房。軍機大臣人直﹐由內右門入﹐至南書房祗候﹔章京則由幹淸門入﹐亦祗候於南書房。乾隆問章京隨軍機大臣由內右門出人。嘉慶間﹐始令出入幹淸門。在園則由如意門入。軍機大臣人見承旨﹐出授章京繕。呈述旨畢﹐內奏事太監傳旨令散﹐乃以次退直。諭旨之特降者﹐曰內閣奉上諭。因奏請而降者﹐曰奉旨。其因所奏請而宣示中外者﹐亦曰內閣奉上諭。交內閣傳鈔者﹐謂之明發。令軍機處行﹐不由內閣傳鈔者﹐謂之寄信﹐外間謂之廷寄。其式﹕行經略大將軍﹑欽差大臣﹑參贊大臣﹑都統﹑副都統﹑辦事﹑領隊大臣﹑總督﹑巡撫﹑學政﹐曰軍機大臣字寄。行鹽政﹑關差﹑藩臬﹐曰軍機大臣傳諭。由軍機處封交兵部捷報處遞往﹐以事之緩急﹐酌郵遞之遲速﹐日行若干裏﹐自二百里至八百里。於封函注明。其封函之式﹕字寄者﹐右書﹕辦理軍機處封﹐左書﹕某處某官開拆。傳諭者﹐居中大書﹕辦理軍機處封﹐左之下方書﹕傳諭某處某官開拆。其封口及書年月日處﹐皆鈐印。聞格式皆張文和所定。舊制﹐軍機大臣不同進見。乾隆初年﹐惟訥公親一人承旨。迨傅文忠首揆席﹐自陳不能多識﹐恐有遺忘﹐乞令軍機諸大臣同見﹐於是遂爲例。然文忠方被寵眷﹐晚膳後有所商榷﹐又獨召進見﹐時謂之晚面。乾隆間﹐寄信皆領班之軍機大臣出名。如領班者不在直﹐其應何人出名﹐臨時請旨。亦有三﹑四人同出名者﹐其式則書﹕某官某字寄某官﹐某年月日奉上諭云云﹐欽此。爲此遵旨寄信前來。其後寄信皆不出名﹐但書﹕軍機大臣字寄某官某。當是嘉慶四年後攺定。廷寄之外有公啟。嘗於故牘中見乾隆間公啟﹐用素紙折書﹐折面書「啟」字﹐折內書﹕飲者某月日奉旨云云﹐欽此云云﹐專此布達﹐不一。後書﹕某某同啟。但列姓名﹐不書官。今則不復有公啟矣。軍機章京上直﹐有一人最早者﹐謂之早門。散直最晚者﹐以宮門下鑰爲度﹐謂之守晚。圓明園章京直廬﹐一在掛甲屯﹐一在冰窖。嘉慶初﹐禦史條奏﹐大員子弟不準充軍機章京。遂議﹐自道員以上子弟皆回避。十六年﹐諭令文職京官三品以上﹐外官臬司以上﹐武職京官副都統以上﹐外官總兵以上之親子弟始回避。軍機直房﹐每有部院官以啟事畫稿爲名﹐偵探消息﹐傳播街市﹐目爲新聞。和相見法之後﹐規制始嚴。凡軍機大臣﹐止準在軍機承本日所奉諭旨﹔部院稿案﹐不準在軍機處辦理﹔司員不準至軍機處啟事﹔軍機章京辦事處﹐不許閒人窺視﹔王以下及文武大臣﹐不許至軍機處與軍機大臣談論﹔至通諭王公大臣之事﹐在幹淸門階下傳述﹐不許在軍機處傳述。並命科﹑道官一人﹐輪日至隆宗門內糾察﹐俟軍機退直方退。嘉慶二十五年十月﹐裁稽查軍機處禦史。方略館在隆宗門外﹐咸安宮之左。軍機處檔案皆藏庫中。總裁無定員﹐以軍機大臣領之。如有纂輯之役﹐則請欽派。其提調﹑收掌﹑纂修﹐以滿﹑漢章京兼充。管理內翻書房﹐無定員﹐以滿洲軍機大臣領之﹐譯漢翻淸之事隸焉。亦有提調﹑收掌﹑掌檔等員﹐於翻書房行走官內酌派。兼行走者﹐則翰林院二人﹐內閣中書﹑部院司員﹑筆帖式無定額。翻譯官四十人﹐以通於翻譯者爲之。軍機大臣﹐惟用親信﹐不問出身。道光丁酉﹐大學士潘文恭世恩﹑穆公彰阿﹑王文恪鼎﹐尙書奎公照﹐侍郎文公慶﹝一﹞同直樞廷﹐五人皆翰林﹐爲前此所未有。樞廷章程名目﹐非身與其事﹐卽不能解。梁中丞章巨樞垣記略載之甚詳﹐節錄於後。每日奏折於寅﹑卯二時發下﹐軍機章京分送各軍機大臣互閱﹐謂之接折。凡奉朱批另有旨﹝卽有旨及未奉朱批者﹞﹐別貯黃匣﹐交軍機大臣捧人請旨﹐謂之見面。直日章京將本日所接奏折﹐所遞片單﹐所奉諭旨﹐詳悉分載。朱批則全錄﹐諭旨及折片則摘敍事由。有應發內閣者﹐注交字﹔應發兵部者﹐注馬遞及里數。以春夏二季爲一冊﹐秋冬二季爲一冊﹐謂之隨手。凡繕明發諭旨及各片單﹐用六行格子繕﹐寄信﹑傳諭﹐用五行格子﹐每行皆二十字﹐謂之現遞。或字多而須急遞﹐則一人於艸稿中截定行款﹐分紙速寫﹐謂之點扣。分寫畢﹐糊而聯之﹐謂之接扣。交達拉密章京之領班者。復校後﹐貯於黃匣﹐送軍機大臣恭閱無訛﹐始付內監遞進﹐謂之述旨。經朱筆攺定者﹐謂之過朱。若有先期豫擬諭旨﹐繕寫封存﹐以備屆期呈遞者﹐謂之伏地扣。其巡幸時﹐於首站呈遞者﹐謂之下馬遞。凡隨折諭旨﹐交內閣漢票簽。其不因奏請而特降者﹐交內閣滿票簽。寄信﹑傳諭由馬遞者﹐交兵部。有交各部院速議速辦者﹐卽專交各該部。皆使領者注明﹑畫押於簿中﹐謂之交發。凡鈔折皆以方略館供事﹐若系密行陳奏及用寄信傳諭之原折﹐或有朱批應愼密者﹐皆章京自鈔。各折鈔畢﹐各章京執正副二本﹐互相讀校﹐卽於副折面注明某人所奏某事及月日交不交宇樣﹐謂之開面。直日章京將本日所接各直省原折各歸原函﹐繳入內奏事處﹐謂之交折。凡本日所奉諭旨及所遞片單﹐鈔釘成冊﹐按日遞添﹐月一換﹐謂之淸檔。凡發交之折片﹐由內閣等處交還及匯存本處者﹐每日爲一束﹐每半月爲一包﹐謂之月折。以上皆按日常行之事﹐謂之班務。均責成直日章京檢竅無訛﹐始將現年隨手﹑現季淸檔﹑月折及各種存貯要件收入櫃中﹐直日者親手題封﹐謂之封櫃。過是則以次散直。若散直後有驛遞奏折續到﹐隨時召見軍機大臣者﹐章京卽咸集祗候﹔或未奉召見﹐軍機大臣毋庸進內者﹐則直日章京將所到折件開明省分及拜發月日﹐封稟各軍機大臣。凡在城時﹐章京兩班間日輪直﹐每班直日各二人﹐分班輪算﹐周而復始。直日卽兼直夜﹐於直務畢後﹐退食於方略館﹐至次日寅時﹐首先人內﹐俟次班到齊﹐會同接折後﹐始行交班﹐謂之該夜班。若在圓明園﹐則每四日爲一班﹐謂之該園班。每班直日亦二人﹐分班輪算﹐與在城同。直務畢﹐則聚居於外直廬﹐所謂七峯別墅者也。凡直日者﹐爲本班。不直日者。爲幫班。凡園班﹐於第四日散直後﹐不直日者先入城﹐惟達拉密與本班必畱宿﹐以俟次日交班﹐謂之不截尾。凡園班﹐值上進宮﹐在每班第五日﹐則帶直一日﹐爲五日班﹐若在每班之第六日﹐則仍於第五日換班。凡扈從行在﹐兩班章京輪流出派。以本年秋圍合次年春圍爲一班。凡扈從之前﹐扈回之後﹐例得輟直﹐或數日﹐或十﹝一﹞「侍郎文公慶」初稿本爲「侍郎文文端公慶」。數日﹐視道裏之遠近爲輟直之久暫。令不扈從之班﹐連日趨直﹐謂之圖塔密。凡扈次遇駐蹕日期﹐謂之音徳密。皆於隨手簿中注明。凡恭遇南郊大祀﹐上於先一日蒞壇者﹐軍機大臣人直於西天門外直廬﹐章京各帶短幾坐褥列坐賬房中﹐略如扈從儀﹐謂之壇班。凡壇班﹐皆兩班相間輪直﹐不在常直之數。軍機撰述諭旨﹐向例次日進呈。乾隆間﹐西陲用兵以後﹐軍報至卽遞人﹐所述旨亦隨撰進。或巡幸在途﹐馬上一降旨﹐司員歇馬撰繕﹐馳至頓宿之行宮進奏。然此營至彼營七﹑八十里﹐必半日方到﹐而兩營之間有一尖營﹐國語謂之烏墩﹐司員欲誇捷﹐倉猝繕就﹐飛遞進奏﹐謂之趕烏墩。直省被災﹐次年新正有加恩諭旨﹐謂之普錫春祺。皆奉朱筆判日﹐以次頒發。天聰二年﹐太宗命儒臣分直文館。順治十年﹐世祖命內院大學士﹑學士於太和門內更番入直。康熙十六年﹐聖祖命擇翰林二員在內侍從﹐又能書如髙土奇等亦擇一﹑二人同入直。尋大學士等列名上請﹐命侍講學士張英﹑內閣中書銜髙士奇供奉內廷﹐賜邸捨於瀛臺之西。辰而入﹐終戌而出。此儒臣入直內廷之始。其時特頒詔旨﹐皆詞臣視艸﹐非供奉文翰而已。所謂南書房者﹐在幹淸官之西南隅﹐聖祖舊時讀書處也。三十三年﹐以翰林爲文學親近之臣﹐宜不時咨詢﹐以備擢用。命翰林學士以下﹐編﹑檢以上﹐詹事府詹事以下﹐中﹑贊以上﹐每日輪四人人直南書房。四十七年停止。五十三年復命四人輪直﹐與南書房翰林一處行走﹐五日一更代。按﹕康熙三十三年五月初九日至閏五月初三日止﹐輪直南書房者﹐皆試以五﹑七言律﹐悉加品藻﹐並頒賫禦書﹐儒臣誇爲榮遇。人直人數不止四人﹐有多至八人九人者。康熙庚戌﹐一甲一名蔡飲傅﹑二名孫在丰﹑三名徐幹學﹐於是年十二月召對宏徳殿賦詩﹐命同直南書房。雍正癸卯﹐爲世宗登極首科﹐一甲一名於振﹑二名戴瀚﹑三名楊炳﹐命同直南書房﹔二甲一名張廷珩﹐特旨授檢討﹐亦人南書房。館選後﹐又補點帥念祖一人。雍正十年﹐從刑部尙書署直隸總督劉於義之請﹐命其子翰林院編修劉復入南書房行走。內畢不避﹐亦後來所無之事。乾隆間﹐陳孝泳以通副直南書房。嘉慶間﹐趙秉衝以內閣侍讀學士直南書房。二人皆未膺館職﹐得與此選。國朝以部曹攺館職者六人﹐惟王文簡士禎嘗直南書房。嘉慶間﹐黃左﹑田鉞由部攺贊善﹐直南書房。以庶吉士入直者﹐康熙間有法海﹑勵廷儀﹐雍正間有蔣溥﹑介福。以舉人人直者﹐康熙間有錢名世﹑查愼行﹑汪灝﹑何焯﹑方苞。張英﹑張廷玉﹑張廷瓚﹑張廷璐﹑張若靄﹑張若澄﹐一門之內﹐祖父子孫先後相繼入直南書房﹐自康熙至乾隆經數十年之久。此他氏所未有也。圓明園之南書房﹐舊在東如意門外。嘉慶辛酉﹐於奏事門內賜屋四楹爲人直地﹐與軍機直房相鄰﹐而舊直廬亦不廢﹐以內監守之﹐每奉敕校勘書籍於此。康熙二十一年﹐命南書房翰林於禁中乘馬。朱檢討彜尊詩云「回思身賤日﹐足繭萬山中。」紀異數也。厥後﹐惟一﹑二品曾賞紫禁城騎馬者方乘馬。康熙四十一年﹐聖祖南巡﹐駐涿州。直隸巡撫李文貞光地以長洲拔貢生何焯薦﹐召直南書房。明年﹐賜舉人。五十二年﹐桐城方苞免罪﹐隸旗籍。三月﹐特旨命直南書房。當時入直惟視學問之優﹐不盡爲官職也。嘉慶以來﹐南書房翰林皆由掌院大學士保奏請旨。附錄﹕楊繩武撰陳文貞廷敬神道碑云「己卯﹐桐城相國張文端致仕﹐遂命總督南書房」云云。按﹕文貞本直南書房﹐豈當時人直人多﹐以大臣統率之﹐遂云總督耶﹖又近時考試﹐三品以上大員皆在南書房。曩聖祖時﹐嘗召方苞人試南書房。是書房之試﹐相沿久矣。按﹕康熙時﹐於蒙養齋設局修書﹐方苞以方孝標案內幹連罪人供奉蒙養齋﹐梅谷成以生員供奉蒙養齋是也。幹﹑嘉間﹐修書則有命在懋勤殿行走人員。此與南書房地相近﹐而職掌不同者。康熙二十五年﹐命湯斌﹑耿介等爲皇太子講官。時湯爲詹事﹐耿爲少詹﹐蓋尙沿宮僚舊制。三十二年﹐命徐元夢入直上書房。上書房之名﹐始見於此。按﹕雍正間﹐人直者尙稱爲教書課讀。其地在南燻殿﹑西長房﹑兆祥所﹑咸福宮。上書房師傅﹐曩時由掌院學士揀選﹐會同內閣帶領引見。乾隆五十五年﹐命大學士公同揀選。近亦有由總師傅保薦﹐或聖意特簡者。我朝家法﹐皇子皇孫六歲卽就外傅讀書。寅刻至書房﹐先習滿洲﹑蒙古文畢﹐然後習漢書。師傅入直﹐率以卯刻。幼穉課簡﹐午前卽退直﹐退遲者﹐至未正二刻﹐或至申刻。惟元旦免人直﹐除夕及前一日﹐巳刻準散直。王公大臣見皇子﹐皆雙膝跪﹐惟上書房師傅﹐則以捧手爲禮而不跪。謹案﹕髙宗禦制三先生詩﹐稱福公敏爲龍翰福先生﹐朱公軾爲可亭朱先生﹐蔡公世遠爲聞之蔡先生。又懷朱詩云「皇考選朝臣﹐授業我兄弟。四人皆宿儒﹐徐元夢朱軾及張廷玉嵇曾筠。設席懋勤殿﹐命行拜師禮。」注云「我朝成例﹐皇子初就學見師傅﹐彼此皆長揖。皇考擇此四人爲余兄弟之師﹐命在懋勤殿行拜見之禮﹐示尊重也。」雍正元年諭﹕諸皇子入學之日﹐與師傅備杌子四張﹐髙桌四張﹐將書籍筆硯表裹安設桌上。皇子行禮時﹐爾等力勸其受禮﹐如不肯受﹐皇子向座一揖。以師儒之禮﹐相敬如此﹐則皇子知隆重師傅﹐師傅等得盡心教導。此古禮也。至桌張飯菜﹐爾等照例用心預備。上書房楹聯云「念終始﹐典於學﹔於緝熙﹐單厥心。」髙宗禦書。以庶吉士人直者﹐雍正間有任畋運﹑赫成峩﹑雷焰﹐乾隆間有張泰開。以舉人人直者﹐康熙間有顧成天。以教授入直者﹐雍正間有王懋竑。曩時﹐自大學士以下﹐皆稱入直上書房。至乾隆二十二年﹐以禮侍介福﹑兵侍觀保﹑刑侍蔡新爲總師傅﹐於是有總師傅之稱。上書房總師傅以貴臣爲之﹐或一人﹐或二﹑三人﹐無定制。有事則至﹐或月日一至﹐非日日人直也。書房行走之員﹐初被命則總師傅率以至。又總諳達亦以貴臣充。內廷官員時荷珍賜。凡食物﹐不謝﹔用物﹐則謝。或命弗謝﹐則止其謝。則於引見人員未帶領之先﹐詣殿階下叩頭而退。歲終﹐賜總師傅﹑師傅荷囊各二枚﹐囊貯銀鎳﹐其輕重以官階爲等差。幹淸門每日夕進門單﹐某人某時入直﹐某時散直﹐或因事不至﹐皆一一注明。故侍讀者工夫嚴密﹐無間斷。師傅之外﹐別有諳達。教滿﹑蒙書者﹐由八旗翻譯出身人員選派。教弓箭者﹐由各旗營參佐領選派。每一皇子各三員﹐輪日一員入直。此外有諳達五貝管理馬匹鞍韉及教演鳥槍等事﹐每日亦一員人直。如皇子有事他往﹐則五員皆隨往。又皇子各有哈哈珠塞八人﹐亦稱哈哈珠子。由八旗年幼閒散人內挑派﹐每日二人人直﹐司奉茶進食之事。又或云內諳達﹑外諳達共五人。內諳達教滿﹑蒙書﹐由八旗翻譯人員選派﹔外諳達教弓箭騎射等事﹐由八旗參佐領選派﹐輪日人直。哈哈珠子或八員﹐或六員﹐由八旗大員子弟內選派﹐亦輪日入直。按﹕淸語哈哈﹐男也。珠塞﹐小孩也。皇子及親﹑郡王已分府﹐或仍命入書房﹐無定課﹐大約午刻卽散﹐別有差使﹐卽不至。仍派上書房行走一人﹐謂之照料。未分府以前﹐有功課者﹐謂之授讀。上書房屋三層﹐曰「前垂天貺」﹐曰「中天景運」﹐曰「後天不老」﹐故有三天之稱。

養吉齋叢錄卷之五賜進士出身雲貴總督翰林院編修臣吳振棫纂順治十年﹐以內院非經筵日講地﹐命工部造文華殿﹐以講求古訓。此文華殿經筵之始。十四年﹐殿工未竣﹐於保和殿開講﹐定春秋二仲舉行。康熙十四年﹐舉行經筵﹐以文華殿尙未落成﹐於宏徳殿設孔子位致祭。二十五年﹐殿工成﹐乃設孔子位於傳心殿﹐於經筵前一日遣官祭告。按﹕道光八年﹐上親詣行禮。文華殿經筵講畢﹐於殿內賜茶。自文淵閣旣建以後﹐經筵講畢﹐禦文淵閣﹐講官﹑起居注官進至閣內﹐賜坐﹐賜茶﹐皆一叩。上出﹐乃退。又大臣年老者﹐經筵謝講後﹐或命毋庸至文淵閣。侍講諸臣講畢﹐例得賜茶。乾隆間﹐嘗並賜直閣事﹑校理﹑檢閱諸臣﹐亦異數也。又經筵禮畢﹐設宴於東配殿﹐預宴者攜歸果餌以爲榮。見蔣立鏞香案集注。禦經筵時﹐內閣學士不聽講﹐惟帶文淵閣直閣事銜者得聽講。經筵講章﹑故事﹐用一四書義﹐一經義。惟乾隆五十四年﹐首篇講「聞韶」章﹐次篇魚子謂韶盡美矣」章﹐以引伸前篇之義。按﹕髙宗春秋親禦講筵共四十九次。經筵講義﹐由翰林衙門擬進題目﹐欽點某題﹐由講官撰文。直講官先時熟讀講案﹐𨿽設副本﹐恐臨時匆遽﹐易有脫誤也。先四書﹐後經書。滿直講官先以淸語進講﹐畢﹐漢直講官繼之。上乃宣禦論﹐各官跪聆﹐起居注官亦跪﹐凡二次。凡講官宣講﹐依原文朗誦﹐不增減一字﹐而音節之間﹐抑揚反復﹐宜得講論口吻。遇稱皇上﹐必仰對聖顏﹐以示陳善閉邪﹐寓規於頌之意。是日講官袍用蟒袖。順治十二年﹐命內三院選滿﹑漢詞臣八員充日講官。自後每日掌院學士率講官或二人﹑或三人進講﹐不以冬至﹑夏至爲限。十三年﹐召講官王熙講堯典﹐稱旨令每日進講﹐且令不必立講﹐遂侍坐。聖祖嘗諭傅達禮曰「學問之道﹐必無間斷﹐方有裨益。以後寒暑不必輟講。」十二年後﹐日講不以冬至﹑夏至爲限。康熙間﹐講官至幹淸門﹐候諸臣奏事畢﹐內侍傳人。南向設禦座﹐北向設講官席。講官入﹐侍從成退。講官再拜﹐北向立。敷陳經義﹐時有咨詢。旣退﹐賜茶於幹隋們。右見張文端講筵應制集序﹐可以見當時進講之澧。康熙間﹐進講在懋勤殿爲多。十二年﹐以修葺宮殿﹐暫居瀛臺﹐在瀛臺進講。二十三年﹐天气嚴寒﹐在暖閣進講。其餘或在郊外﹐或在南苑﹐皆不輟講。歲終﹐將一年講義匯集﹐繕寫裝潢奏進。乾隆二年﹐給事中畢誼請敕史臣取經史奏議﹐日以二人分繕進呈。髙宗謂科道職司獻替﹐令一體錄呈。蓋尙沿日講之義。自後諸臣按日奏禦﹐有闌人時事﹐立言未當者﹐間加指飭。行之旣久﹐遂成虛飾。十四年﹐禦史金相以分班進書﹐人數多寡不齊﹐奏請均勻輪派。遂命停止。道光﹑咸豐間﹐臣工請復日講舊制﹐皆議而未行。本朝崇祀先師﹐順洽九年﹑康熙八年﹑雍正元年皆嘗舉行釋奠禮。惟太舉建自有元﹐自元﹑明以來五百餘年﹐辟雍未建。乾隆癸卯﹐始據古義建璧雍於集賢門內。甲辰冬工成﹐乙巳仲春上丁﹐髙宗親行釋奠﹐修臨雍講學之禮。有禦制國學新建璧雍圜水工成碑記﹐上丁釋奠後臨新建璧雍講學詩﹐三老五更說﹐皆勒石太學。先是﹐禦史曹學閔嘗請考古制建辟雍﹐越十年矣。至是﹐思其言﹐特旨追獎。嘉慶三年二月﹐仁宗奉髙宗敕旨﹐臨雍講學。道光三年二月﹐宣宗臨雍講學。是日聽講者三千四百餘人。乾隆九年﹐重修翰林院落成。禦書「稽古論思」﹑「集賢淸祕」二匾顏其堂﹐賜古今圖書集成一部﹐藏寶善亭。十月二十七日﹐聖駕臨幸﹐送掌院大學士鄂爾泰﹑張廷玉進院﹐備禮奏樂﹐賜宴賦詩。以唐張說麗正書院詩「東壁圖書府﹐西園翰墨林」四十字爲韻。禦制「東」字﹑「音」字韻﹐諸臣各分一字。又以人數爲字所限﹐未能徧及﹐復賦柏梁體一篇。上首倡﹐諸臣依次分韻。是日與宴者一百六十五人。宴次﹐承應演唐十八學士登瀛洲﹐及沈佺期﹑宋之問昆明池賦詩故事。召至禦前賜酒者﹐大學士以下十三人。宴畢﹐諸臣復拜禦制樂善堂全集﹑性理精義及文綺﹑彩箋﹑名茶﹑時果之賜。迨諸臣趨出候送﹐日未移晷﹐尙書訥親又捧禦制七言律四章﹐宣示命和。則上於更衣次所走筆立成者也。是日駕復幸貢院﹐周覽號捨﹐軫念士子之苦﹐禦制七律四章﹐勒石至公堂。今各省貢院﹐亦摹鐫懸於堂上。按﹕詞林典故﹐前代藝文﹐以張說詩爲首﹐故賦詩以此分韻。又是日簡詞臣三十八人侍宴賦詩﹐非甲科﹐𨿽公﹑孤不與﹐而宗室內閣學士賽爾赫以能詩﹐特命入侍。明年﹐宴瀛臺﹐如前命﹐一時榮之。賽爾赫﹐字栗庵﹐一字曉亭﹐號北阡。累官倉場總督﹐有曉亭詩鈔。嘉慶九年甲子重開﹐循乾隆故事﹐於二月初三日幸翰林院。先期加掌院大學士朱珪太子太保﹑戶部侍郎英和太子少保﹐並賜英和一品補服。是日宴次﹐親賜巵酒者十五人。仍以張說「東壁圖書府」五律字分韻賦詩﹐禦制亦用首末兩韻。親簡侍宴者三十八人﹐各分一韻。其爲字數所限﹐不得同與賡吟者﹐仍賦柏梁體詩一章。又禦書「天祿儲才」﹑「淸華勵品」二匾﹐摹刻懸院中﹐以墨迹分賜朱珪﹑英和。又以髙宗聖制詩文全集﹑欽定十三經石刻各一部﹐珍彜瀛洲亭。又賜預宴諸臣二百五人名茶﹑文綺﹑箋絹﹑硯石及禦制味余書室全集﹑九家注杜詩人各一部。禮成後﹐恭進頌冊﹐凡二百有六。上親加鑑定﹐陳設各宮殿。蒙賜大緞者六人。亥耗耤之禮﹐順治十一年﹑康熙十一年嘗親行。又康熙四十一年省耕畿南﹐經博野﹐聖祖躬秉犁器﹐卽功竟畝﹐觀者萬人。李文貞光地爲文勒石﹐以紀其盛。雍正二年以後﹐歲行耕耤。又命各州縣舉老農一人﹐給八品頂帶﹐以示重農抑末之意。復頒發耕糌所歌三十六禾詞二早﹐凡七言三十六句﹐句爲韻。躬耕時﹐樂工十二名嗚鑼鼓歌之。五色彩旗招刮隨行。又加三推爲四推﹐劭農勸民﹐瑞應遊至。嘉禾有十三穗﹑十五穗者﹐有長一尺六﹑七寸者。四年﹐繪嘉禾圖﹐頒直省。又以禮經天子爲耤千畝﹑諸侯百畝﹐耕糌之禮﹐通於上下。命各直省立先農壇﹐守土官耕措如九卿﹐行九推禮。農具用赤色﹐牛用黑色﹐「用靑色﹐籽種各以上之昕宜。丰澤園在西苑。雍正時﹐有演耕禮﹐隨行布種﹐皆以親藩﹐與耕耤異。乾隆後停止。耕耤所﹐舊時設棚懸彩。乙隆二十三年﹐以非知民疾苦之意﹐命除之。又親耕時﹐髙宗每制禾詞。堅壽八旬﹐復撰親耕禾詞。耕蠟向用三月初亥。乾隆丙戊﹐監臣以初六乙亥不宜栽種﹐遂攺用次亥。乾隆間﹐循用四推禮﹐至聖壽六旬﹐乃減爲三推。親耕禮畢﹐至無逸殿﹐賜從耕之三王九卿及侍班講官茶﹐叩頭謝恩訖﹐駕乃還。此禮惟登極後第一次耕耤行之。國初沿明制﹐有教坊司。耕耩筵宴﹐有黃童白叟鼓腹諶歌﹐香斗老人﹑進寶回回﹑五方夜叉﹑五海龍王等承應﹐後裁。附錄﹕道光間﹐亥耤之日﹐從耕將終﹐牛有脫軛而逸者﹐上一笑而起﹐聖度寬宏﹐不苛小失如此。部院題本﹐未奉旨而折角者﹐謂之折本。下內閣﹐積若干件﹐奏請禦門日期﹐得旨於某日禦門聽政。宮內禦幹淸門﹐圓明園禦勤政殿。若有大故﹐則於期年後﹐禮臣奏請舉行。凡啟奏吏部題員缺折本﹐滿閣學司之須豫日熟記﹐否則易以訛誤被議。按﹕康熙三十四年﹐大學士伊桑阿等以聖躬灼艾未愈﹐時值嚴寒﹐請暫停幹淸門聽政。聖祖謂國政緊要﹐仍照常每日禦門聽理。當時禦門﹐乃每日聽政恆制。然居易錄載﹕傳戶部堂上官至幹淸官西暖閣﹐諭免順﹑永﹑保﹑河四府錢糧事﹐則召見已在宮內矣。按﹕前明﹐幹淸宮爲帝後所居﹐妃嬪亦得以次進禦。見左公光斗移宮疏。故受賀及延見臣下﹐不於宮而於門。本朝初沿陰制﹐其後以干淸官爲聽政地﹐特折本所積﹐間一禦門﹐以存舊章於不廢而已。又按﹕居易錄云「禦門聽政﹐冬春辰初三刻﹐夏秋辰正三刻。內閣部院官率以昧爽齊集午門﹐次至中左門﹐稍憩乃入候於幹淸門外。駕出升禦座二八部都察院等衙門以次奏事。如初一日首吏部﹐則初二日首戶部﹐周而復始。若宗人府奏事﹐則恆居部院之首﹐三法司例居第三部院奏事畢﹐然後臺省官奏事﹐旣畢﹐然後內閣大學士﹑學士。至禦前承旨﹐翰﹑詹﹑起居注官﹐滿﹑漢各一員﹐輪直立西楹下。」據此﹐則康熙以前逐日禦門之規制可見。禦門近制二八部以次進本。戶﹑禮﹑兵﹑工輪流居首﹐刑部第三﹐吏部第六﹐則以爲常。蓋吏部進本畢﹐卽帶領引見也。故俗有刑三吏六之說。舊時惟刑部本三件﹐他部皆一件。嘉慶六年﹐仁宗恐有延閣﹐命無拘件數。或慮本匣太厚﹐不便捧持﹐則每部不必過十件。近聞所進不過二﹑三件耳。禦門以編﹑檢四員侍班﹐自雍正三年始。附錄﹕禦門爲吉禮﹐故人春初次﹐必有遷除﹐而無左降。道光丙戌二月十六日﹐初次禦門﹐以頤天府尹宋爲弼禹宗人府府丞。論者疑爲左降﹐然京兆三品一。不丞亦尙是三品也。又丙午十一月初十日﹐禦門較早﹐吏部堂官全行誤班﹐不遞本﹐各衙門堂官亦未全到﹐議處者幾三十人﹐爲歷來未有之事。禦門二八部皆人班﹐惟每歲初次禦門﹐刑部不入班﹐亦不遞門單。又大臣年老者往往奉恩旨﹐禦門之日﹐免其人班。雍正四年以後﹐值日奏事﹐文職衙門輪爲九班﹐武職衙門輪爲十班﹐此例相沿幾九十年。嘉慶十九年﹐以文職九班內如光祿寺﹑鑾儀衛等衙門無事可奏﹐因減一班。以都察院並入刑部﹐大理寺合三法司爲第五班﹐內務府﹑國子監爲第七班﹐理藩院與鑾儀衛﹑光祿寺爲第八班。如有速奏事﹐不待值日而奏者﹐曰加班。如有應行典禮及有他事﹐值日衙門攺至次日奏事﹐曰推班。值日而無應奏事﹐則遞一折片﹐謂之無事片。武職衙門十班﹐值日奏事﹐如第一輪吏部﹑翰林院﹑鑲黃旗﹑戶部﹑通政司﹑詹事府﹑正黃旗﹑禮部﹑宗人府﹑欽天監﹑正白旗﹑兵部﹑太常寺﹑太僕寺﹑正紅旗﹑刑部﹑都察院﹑大理寺﹑鑲白旗﹑工部﹑鴻臚寺﹑鑲紅旗﹑內務府﹑園子監﹑正藍旗﹑理藩院﹑鑾儀衛﹑光祿寺﹑鑲藍旗。第二輪吏部﹑翰林院﹑八旗兩翼﹑戶部﹑通政司﹑詹事府﹑侍衛處。以後禮部等值日﹐又爲鑲黃旗﹔兵部等值日﹐又爲正黃旗。挨次輪值﹐周而復始。每月逢五﹐常朝之期﹐不禦殿﹐則羣臣有坐班之禮。遇雨雪及素服之期﹐則免。此舊制也。惟居易錄所載﹐午門追班甚多﹐有連日追班者﹐事與坐班異﹐而其制未詳。

養吉齋叢錄卷之六賜進士出身雲貴總督翰林院編修臣吳振棫纂我朝欽卹民命﹐制刑之典﹐由州縣而道府﹐而臬司﹐會其成於巡撫。旣人告﹐刑部竅之﹐九卿科道簽商﹑面折﹑定議上聞。又下科臣覆奏﹐始擇期勾到。凡禦別殿﹐東向﹔途次禦行幄﹐則南向。案置黃冊﹐大學士﹑軍機大臣﹑刑部堂官﹑內閣學士等按班跪﹐講官四人立侍﹐滿閣學一人跪讀本案前。上升座﹐閱黃冊﹐滿閣學啟奏某省某人某事。上略論一﹑二語﹐謂情有可原者﹐免勾﹕謂法無可貸者﹐秉筆之大學士以朱筆勾其姓名。旣勾﹐滿閣學啟奏第二人﹐上論諭如前。以次勾畢﹐大學士捧黃冊退﹐眾皆退﹐其最後爲講官。朝審勾到﹐其儀式同。按﹕曩時勾到之地﹐宮內在懋勤殿﹐圓明園在洞明堂﹐香山在勤政殿後﹑致遠齋之東﹑正直和平樓下﹐避暑山莊在依淸曠。國有大慶則停勾。康熙二十三年﹐以歲逢甲子停勾。乾隆九年﹑嘉慶九年﹐亦以甲子停勾。此開甲之初﹐特施霈澤也。勾到﹐衣常眼﹐不掛珠﹐惟朝審勾到﹐則服元靑褂。又朝審勾到﹐禦案及勾本﹑讀本案﹐皆設燭。國初﹐刑部會擬朝審﹐皆本部案。外省之案﹐則由外竅定具題﹐於霜降前請旨施行﹐不下九卿竅議。康熙十六年﹐始命刑部覆竅九卿會議。朝審歸廣西司﹐秋審歸四川司﹐匯總題本。蓋廣西﹑四川﹐當國初時﹐地僻民稀﹐文牘最少﹐故分隸焉。順治十年﹐定霜降前十日朝審。康熙十六年﹐定霜降前會審﹑秋審﹐霜降後朝審。朝審勾到日﹐凡情實之犯﹐皆縛於市曹。刑部滿﹑漢右侍郎﹐刑科滿﹑漢給事中蒞焉。迨勾訖﹐刑部司員騎馬齋旨至﹐乃唱名﹐牽犯人跪。兵馬司吏目以墨筆書「斤」﹑「交」字於其面﹐斬書斥﹐絞書交。正指揮以朱筆點之﹐然後行刑。刑部司員監視。其免勾者﹐仍還獄。按﹕康熙王子﹐魏公象樞巡視北城﹐十一月監視秋決。是其時以巡城禦史監刑也。舊時﹐刑部吏承辦刊印秋審冊﹐有每年賠累五千金之言﹐且板在民間﹐事易泄漏。雍正十三年﹐始奏設總辦秋審處於大庫西﹐建屋四十八間﹐以居匠役﹐廳事五間﹐爲治事所﹐以滿﹑漢司員二人領之。而竅定緩﹑實﹐仍歸本司。迨堂議旣定﹐發秋審處繕淸付梓而已。乾隆七年﹐始令秋審處竅定各司所議情實各案﹐其後則無論應緩﹑應實﹐皆由秋審處竅定矣。舊時﹐秋審分四項﹕曰情眞應決﹐曰緩決﹐曰可矜﹐曰可疑。雍正間﹐去可疑一項。後以避世宗嫌名﹐攺情眞曰情實。情實者﹐進冊﹔緩決者﹐進本不進冊。本司初勘用藍筆﹐覆勘用紫筆﹐總辦﹑坐辦用墨筆。招冊旣刊﹐九卿科道上班預審者﹐先期分送進呈者﹐謂之黃冊。有點畫模糊處﹐總辦秋審司官潤飾之﹐謂之描黃。招冊向用淸漢文﹐乾隆間裁淸文。秋審處初設司官二人。乾隆二年﹐增二人。七年﹐增協辦司官滿﹑漢各二人。近日則有總辦﹑坐辦﹑行走諸名目﹐人數亦倍蓰於前。非秋審處﹐京察不能得一等﹐蓋又視爲終南快捷方式矣。附錄﹕外省秋審﹐曩時巡撫至臬司署中過堂。事畢﹐往往繼以演劇﹑宴飲。乾隆間﹐飭禁。嗣後在巡撫署﹐督同在省司﹑道會勘﹐無巡撫省分﹐則總督督同會勘。國初﹐刑部讞獄﹐錄供不用漢文。康熙間﹐尙書王公挨以供詞非漢語﹐漢官無由知曲直﹐隨聲畫諾﹐便成虛設。於是始命錄供兼淸﹑漢稿。至乾隆間﹐裁滿字稿。頒詔﹐惟朝鮮遣官﹐琉球﹑越南﹑暹羅﹑緬甸則交閩浙﹑兩廣﹑雲貴總督﹑廣西巡撫轉頒。各直省詔書﹐舊制遣官齋送﹐近數十年皆由驛遞﹐以省供億之煩。然如發陜西者﹐由陜經過至甘肅總督衙門﹐再遞回陜西﹐殊迂回也。浙﹑閩諸省亦然。頒朔﹐自崇徳二年始。順治二年﹐於十月初二日頒朔午門。是年題定﹐自後每年十月初一日頒朔。欽天監推算時憲書旣成﹐二月朔進呈﹐乃鐫於板。孟夏驛送直省各布政司﹐依式刊刻﹐於十月朔日頒行。進禦有繕錄淸﹑漢字者各一本﹐刷印淸﹑漢﹑蒙古字者各一本﹐淸﹑漢字七政時憲書各一本。按﹕乾隆元年﹐避禦名﹐攺時憲歷爲時憲書。又六部﹑寺﹑監文書皆咨督﹑撫轉行﹐惟時憲書及日月食皆徑行布政司。又各省藩庫存舊頒時憲書之印一﹐頒朔﹐以此印鈐書上﹐防私造也。曩時﹐頒朔之日﹐聖駕至幹淸官閱時憲書﹐蓋是日爲孟冬時饗。先期由圓明園人大內﹐齋戒祭畢﹐遂至幹淸宮也。通用時憲書﹐每日宜忌三十七事﹐進禦者六十七事。有頒詔﹑覃恩﹑肆赦﹑封拜﹑行幸﹑遣使﹑出師﹑慶賜﹑伐木﹑畋獵﹑平治道路﹑破屋壞垣之類。按﹕通書起自康熙五十年間﹐徽州治堪輿者編次一年宜忌﹐以時憲書爲君﹐而雜以選擇條款﹐民間尙之。雍正元年﹐給事中赫碩色請禁私制通書。迨乾隆初﹐於時憲書上下增注宜忌﹑星辰﹐亦通書之意﹐特不別刊爲書而已。時憲書列蒙古屬國諸部落太陽出入﹑晝夜長短及節气時刻﹐自康熙三十四年始。乾隆間平定諸回部﹐大﹑小金川﹐先後命左都禦史何國宗﹑五官正明安圖﹑副都統富徳率西洋人﹐徧歷西域諸部﹐測量北極髙下﹐東西偏度增入﹐後又有續增者。紀年﹐舊止六十年﹐今列一百二十年﹐自乾隆辛卯始。齋戒日及忌辰﹐於日旁加單圈﹑雙圈﹐自雍正十三年始。世宗以壬寅十一月登極﹐以明年癸卯爲雍正元年﹐而是年時憲書已於十月頒發﹐故令天下軍民仍用康熙六十二年之書。至欽天監元旦所進雍正元年時憲書﹐僅頒賜王大臣﹑文武官吏。乾隆乙卯孟冬朔﹐頒發時憲書﹐以嘉慶紀年﹐蓋明年卽內禪也。仁宗孝治惇純﹐於年前率王公大臣進乾隆六十一年時憲書百本。欽奉敕旨﹐祇於宮廷陳設﹐並頒賜親近王大臣而已。丙辰﹑了巳﹑戊午三年進書亦如此。時憲書所列男女九宮﹐康熙間以上元爲中元。五十六年﹐欽天監奏請更攺﹐以康熙二十三年甲子爲上元﹐男起一宮﹐嗣後中元甲子起四宮﹐下元甲子起七宮。嘉慶癸酉﹐當閏八月﹐而是年冬至卽在十月﹐次年上丁﹑上戊及驚蟄﹑春分皆在正月﹐與郊祀舊典每月節气均不符合。監臣奏言「十九年三月亦無中气﹐可以置閏。攺閏之後﹐始於祭祀節候相合。復由後推算至二百年﹐其節气及置閏之月皆與時憲書無訛」云云。奏上﹐報可。攺爲十九年閏二月。附錄﹕錢大聽養新錄云﹕古法用平朔﹐率三十二月而一閏﹐間有相距三十三月者。唐﹑宋以來﹐皆用定朔﹐則或相距至三十四月。如宋樣符乙卯歲閏六月﹐至天禧戊午閏四月是也。今時憲書用定气﹐每气修短四時不等﹐由是置閏﹐近者相距或二十八月﹐如乾隆丙寅閏三月﹐戊辰閏七月。遠者相距或三十五月﹐如雍正甲辰閏四月丁未閏七月。而正月﹑十一月﹑十二月從未置閏。以干隆戊戌年時憲書考之﹐此六十年中﹐閏四月者四﹐閏五月者四﹐閏六月者四﹐閏七月者三﹐閏九月者二﹐閏十月者一﹐閏二月者一。今按﹕自乾隆戊戌後﹐至今咸豐乙卯﹐中間閏四月者五﹐閏六月者四﹐閏五月者五﹐閏二月者四﹐閏七月者四﹐閏三月者三﹐閏八月者一﹐閏九月者一﹐亦未有以正月﹑十一月﹑十二月置閏者。又聞凡遇八月置閏﹐監臣必以應攺與否請旨。故二百年來﹐八月亦未嘗置閏。咸豐元年﹐應閏八月﹐監臣奏上。文宗以問杜文正﹐文正以爲無稽之言﹐遂不攺。立春日﹐禮部官屬及順天府府尹﹑府丞進春山寶座於幹淸門﹐宮殿監舁進幹淸官﹐覽畢﹐交掌儀司奉藏太和殿東暖閣。舊制﹐進春山寶座時﹐大興﹑宛平新進生員皆隨行至幹淸門。今不聞有此事。日月之食﹐禜社奏鼓﹐古之制也。舊例﹐食不及一分者﹐不行救護禮。後定爲食三分以上始救護。又禮部奏定﹐不見食省分並不及三分者﹐不行禮。乾隆十四年﹐命仍循曩制﹐一分以上卽救護﹐無論見食不見食省分﹐俱頒行。又舊制﹐初食﹑食甚時﹐行禮用素服﹔復圓﹐行禮用吉服。嘉慶間﹐以謹天戒﹐省人事﹐敬惕之意不可弛也﹐復圓後﹐仍素服行禮。凡日月食﹐欽天監進所食分數圖樣。按﹕國初廢左軍都督府﹐而月食則尙沿明制﹐行禮於此。見汪琬詩集注。康熙後﹐定日食至禮部﹐月食至太常寺。惟其時皆朝服行禮﹐與今制異。

養吉齋叢錄卷之七賜進士出身雲貴總督翰林院編修臣吳振棫纂順治元年﹐建堂子於長安左門外﹐玉河橋東。元旦必先致祭於此。其祭爲國朝循用舊制﹐歷代祀典所無。又康熙年間定﹐祭堂子﹐漢官不隨往。故漢官無知者。詢之滿洲官﹐亦不能言其詳。惟會典諸書所載﹐自掛紙錢以至司祝﹑擎神刀﹑禱祝﹑歌鄂囉囉﹐始末畢陳﹐並無神異之說。祭神殿南向﹐拜天圜殿北向﹐上神殿南向。上神殿﹐卽尙鍚神亭。按滿洲祭神﹑祭天典禮﹐尙錫之神﹐卽田苗神﹐其圜殿祝辭﹐所稱鈕歡臺吉﹑武篤本貝子﹐皆不得其緣起。坤寧宮﹐廣九楹。每歲正月﹑十月祀神於此﹐賜王公大臣喫肉。至朝祭﹑夕祭﹐則每日皆然。宮內西大炕﹐供朝祭神位﹔北炕﹐供夕祭神位。朝以寅卯﹐夕以未申。祭均用豕﹐並設香碟﹑淨水及糕。糕以黃苴﹑稷米爲之。朝則司祝擎神刀﹐誦神歌﹐三弦琵琶和之以致祝﹐遂進牲。夕則司祝束腰鈴﹐執手鼓﹐鏘步誦神歌以禱﹐鼓拍板和之﹐亦進牲。撤香竈﹑燈火﹐展背燈靑幕﹐眾退出﹐闔戶。司祝振鈴誦歌四次致禱﹐所謂背燈祭也。旣乃捲幕開戶﹐明燈撤供。朝祭神爲釋加牟尼佛﹑觀世音菩薩﹑關聖帝君﹐夕祭神爲穆哩罕神﹑畫像神﹑蒙古神﹐而祝詞有阿琿﹑年錫﹑安泰阿雅喇﹑穆哩穆哩哈﹑納丹岱琿﹑納爾琿軒初﹑恩都哩僧固﹑拜滿章京﹑納丹延瑚哩﹑恩都蒙鄂樂﹑喀屯諾延諸號﹐中惟丹岱琿爲七星之祀。其喀屯諾延﹐卽蒙古神﹐以先世有徳而祀﹐餘無可考。又背燈祭﹐四時獻鮮﹐春雛雞﹐夏鵝﹐秋魚﹐冬雉。凡祭神供獻之際﹐撒麻以淸紐陽止口神。俗謂撒麻太太﹐卽舊會典贊祀女官長﹑贊祀女官類也。又司香婦長﹑司香婦﹑掌爨婦﹑碓房婦等﹐皆只承祀事者。又滿洲富貴之家﹐每歲祭神﹐亦有背燈祭。坤寧宮每日祭神及春秋立竿大祭﹐皆依昔年盛京淸寧宮舊制。凡聖駕東巡盛京﹐亦必於淸寧官舉祀神禮。按﹕嘉慶丙辰﹐內禪以後﹐仁宗仍居毓慶宮﹐故卽在毓慶宮立竿祀神﹐並在宮中行祀竈諸禮。國家最重祭神﹐有大喪﹐則百日不舉﹐及復祭﹐則幃幕器具皆更以新﹐亦祓除之意。見髙宗禦制詩注。祀神之先﹐蒸糕釀醴﹐以昭吉蠲。祭之日﹐必於正寢執豕﹐以致誠恪。祭天﹑祭神及背蹬獻神報﹑祭求福面豬﹑祭天去祟﹑﹝一﹞祭田苗神﹑祭馬神﹐皆以祝辭爲重。乾隆間﹐詳考原宇原音﹐分別編纂﹐並繪祭器形式﹐爲書六卷﹐名滿洲祭神祭天典禮。盂春祈谷日﹐宜用辛。然正月得辛﹐在立春以後﹐殊乖乘陽之義。如立春與上辛皆在年內﹐亦不當隔歲行祭禮。或上辛在正月初四日前﹐則除夕元旦典禮甚多﹐宿壇﹑齋宮皆有窒礙。乾隆初﹐正月初三以前值上辛﹐則攺用次辛﹐或初四得辛﹐亦用次辛﹐因值皇太后萬壽﹐有應行典禮也。四十六年以後﹐遇初四上辛﹐不復攺用矣。嘉慶四年定制﹐立春後得辛﹐在正月初四後﹐則用上辛﹔初四前﹐則用次辛。舊制﹐郊祀惟冬至用燔柴禮﹐祈谷壇則不燔柴。順治十七年﹐命亦行燔柴禮。燔時﹐柴百數十擔﹐火光燭天﹐侍班者相去遠﹐尙覺半面發熱。南郊殿宇﹐始仍明舊﹐曰大享殿﹐瓦用靑﹑黃﹑綠三色。乾隆十六年重修﹐瓦易用純靑﹐更名祈年毆。北郊大祀﹐每值望雨之時﹐卽不禦輦。並撤鹵簿﹐以示寅畏之意。北郊向無齋宮﹐乾隆癸亥始創建。然國家惟南郊﹑祈谷﹑常雩三大祀始宿壇﹐前二日宿養心殿﹐齋宮前一日宿壇內齋宮。余祀皆卽養心殿齋宿而已。又嘉慶間﹐髙宗升配方澤﹐仁宗斟酌禮宜﹐特詣雍和宮齋宿﹐非恆典也。﹝一﹞「祟」原作「崇」﹐據二稿本攺。舊制﹐詣南郊齋宮﹐禦禮轎。乾隆七年﹐始乘輦。或值石街冰凍難行﹐仍禦禮轎。國初郊祀﹐奉太祖配享。順治十四年﹐乃奉太宗與太祖配享。按﹕太宗配享﹐以夏至在邇﹐冬至尙遠﹐若先方澤﹐而後圜丘﹐於序爲紊。若俟冬至郊天﹐方行配享﹐又覺太遲。命於是年三月﹐先奉太宗配享圜丘﹐及夏至配享方澤。康熙六年冬至﹐奉世祖配享圜丘﹐越十日卽行配享方澤禮。兩朝巨典﹐均是特行。古來因事而郊﹐不必定在二至也。乾隆元年﹐遵循舊章﹐於夏至前行圜丘配享禮﹐及夏至行方澤配享禮。又按﹕康熙間﹐北郊配位之議﹐學士徐幹學﹑韓莢主攺正以西爲左﹐位應西設東向。徐又爲地壇配位或問。陳廷敬亦有方澤壇左右辧。議久不決﹐時諸臣多持兩端﹐旣而覘上無攺意﹐檢討毛奇齡爲少宰龔鼎孳作北郊配位尊西向議﹐以和通諸家之說。龔乃昌言曰﹕仍舊貫﹐何必攺作。遂罷議。此說見顧棟髙記。道光庚戊﹐宣宗上賓。寢宮錨匣有朱諭四條﹕一不拊廟﹐一不郊配﹐一不立五孔橋碑﹐一裁省陳設冠裳也。郊壇地隘﹐配位遞增﹐難乎爲繼。睿慮深遠﹐不惟執謙崇儉而已。文宗以配拊典巨﹐集王大臣九卿議﹐有謂宜遵遺命﹐但升拊而不郊配者。遂兩議以上。然功徳巍巍﹐若配天之禮不行﹐則孝思曷慰﹖故命仍依列聖舊制。後復降旨﹐升配之禮﹐卽以三祖五宗爲定﹐不得再增。並禦制詩章﹐闡明此義﹐晅不來玆﹐蓋敬愼之至也。國初郊廟祭器﹐尙沿明制。徒存其名﹐皆以瓷盤代之。乾隆間﹐敕廷臣議﹐更古制。戊辰冬至﹐始用之於南郊。自是而諸祀皆用古禮器矣。社稷壇用玉﹐自乾隆間始。壇上五色土﹐由涿﹑霸二州豫辦。祭時﹐壇下司竿四人﹐以防飛鳥﹐蓋其地林木叢郁也。禮成﹐大駕還宮時﹐自午門以內兩旁列鼓如幹﹐同時齊鳴﹐其聲如雷。常雩之禮﹐乾隆癸亥始舉行。監臣於孟夏蠲吉﹐其在立夏前後﹐無一定也。書言龍見而雩﹐占星者自以節候推測﹐非以孟夏爲斷。嘉慶癸酉﹐定議立夏後數日舉行。如立夏在三月﹐則於四月初舉行。太廟四孟﹐時享用朔。元旦典禮繁重﹐故時享以初十日舉行。又凡祭日﹐聖駕出午門﹐皆嗚鍾﹐惟祭太廟﹐則伐鼓。太廟沿明舊﹐戟門外有橋而無水。乾隆間。引金水河之水流經橋下﹐始協形勝。順治十三年﹐建奉先殿於景運門之東。其始﹐惟祀太祖﹑太宗﹐十七年﹐定四祖合享之禮。雍正元年﹐於大內壽皇殿及暢春園奉安聖祖禦容。乾隆初﹐就壽皇殿東室奉世宗禦容。復於圓明園創殿廡之規爲九室﹐東一室奉世宗禦容﹐所謂安佑宮也。惟時太祖﹑太宗﹑世祖及列後聖容﹐皆於體仁閣尊藏﹐無展謁獻祭之禮。十五年﹐恭奉列祖列後聖容於壽皇殿﹐如奉先殿昭穆次序﹐皆南向按室懸像﹐行獻祭禮。翌日﹐收奉於殿左之衍慶殿﹐左曰衍慶﹐右曰延禧。比祧廟之制。每歲除夕恭懸﹐元旦瞻拜。嗣後﹐列宗列後皆於此奉安神禦。按﹕壽皇殿向止三楹﹐乾隆庚午重建﹐一視安佑宮之制。工成於六月望日﹐重安神禦。又每年十二月二十一二日﹐掌儀司奏派恭懸聖容之親郡王﹑貝勒﹑貝子一人﹐恭收聖容一人。康熙十年﹑二十一年﹑三十七年﹐凡三謁祖陵。世宗在潛邸時﹐於康熙六十年代祀福陵。乾隆八年﹑十九年﹑四十三年﹑四十八年﹐凡四詣盛京謁陵。嘉慶十年﹑二十三年﹐凡兩詣盛京謁陵。曩時陵寢奉安之後﹐簡滿﹑漢大臣數員至陵守護﹐謂之守陵。率皆曾獲愆咎﹐恩眷衰替者。越數年﹐仍蒙放還。宣宗晚年命停此例。其諭旨於軍機處存記﹐未奉明發﹐故外廷鮮有知者。文廟春秋二祭﹐向皆遣官﹐世宗乃始親祭。獻帛﹑爵﹐向例不跪﹐雍正四年秋祭忽跪獻。世宗曰「非誤也﹐立獻於先師之前﹐心不安耳。」命記之檔案﹐以爲恆制。舊時﹐京師文廟正殿題榜日「先師廟」﹐二門曰「廟門」﹐大門則無書額﹐蓋沿明舊也。乾隆三十三年修葺訖工﹐禦書榜宇﹐正殿日「大成殿」﹐二門日「大成門」﹐殿與門易用黃瓦﹐大門增「先師廟」額。順治二年﹐從祭酒李若琳請﹐攺書「大成至聖文宣先師孔子神位」。蓋襲用元武宗舊謐﹐特不稱王耳。十四年﹐給事中張文光疏言其非﹐請去「大成文宣」四字﹐從之。十哲之稱﹐始於唐開元八年。蓋四科弟子顏子以下十人也。二十七年﹐以顏子配享﹐乃升曾子於十哲﹐居子夏之次。宋端平二年﹐升子思子。咸淳三年﹐曾子﹑子思子升配享﹐乃升子張。國朝康熙五十三年﹐升朱子。乾隆三年﹐升有子。於是十哲實爲十二哲。附錄﹕聖祖嘗謂﹕朱子全書﹐粹然孔孟之傳﹐宜躋位四配之次。李文貞光地對曰﹕朱子造詣﹐誠與四配伯仲﹐但時世相後千有餘載﹐一旦位先十哲﹐恐朱子心有未安。乃定列於十哲之末。康熙三十年﹐修理闕裏聖廟大成等殿五十四間﹐大成等門六十一間﹐圍房八十八間﹐估銀八萬六千零十八兩﹐特發內帑辦理。雍正二年﹐闕裏孔廟災﹐命山東巡撫陳世倌監修。正殿用黃瓦﹐兩廡用綠瓦﹐以黃瓦娘砌屋脊。聖像選內府匠人用脫胎法裝壕。定大門名曰「聖時」﹐二門旦宏道」。孔子父叔梁公﹐宋眞宗時封啟聖公。叔梁公以上無封爵﹐亦未崇祀。雍正元年﹐封先世五代王爵。叔梁公祠舊稱魬聖祠﹐以合祀五代﹐易名「崇聖」﹐攺用綠瓦。嘉慶九年﹐駕幸翰林院﹐詣先師位行禮。舊典二跪六拜﹐仁宗特行三跪九拜禮。文廟祭祀﹐武職副將以下向不與祭。康熙四十九年﹐太原總兵官馬見伯疏請﹐依文臣一體行禮。兵部議駁﹐特旨允行。雍正間﹐以八月二十七日爲孔子誕辰﹐禁屠宰。近日仍循例奏行﹐而民間鮮有知者。本朝崇祀關帝﹐宮內祠宇亦多。順治間封「忠義神武大帝」。舊時惟五月十三日致祭。雍正六年﹐定春秋二祭﹐如文廟儀。乾隆﹑嘉慶以來﹐屢加封號﹐纂四庫書時﹐命將三國誌之謐攺書「忠義」﹐內府陳設書籍﹐一律刊正。咸豐間﹐楚粵逆匪之亂﹐顯佑昭昭﹐大軍克捷﹐因升春秋二祭爲中祀。又前門月城內有關帝廟﹐香火極盛。曩時南郊禮畢﹐聖駕人城﹐必詣廟行香。嘉慶間﹐禦史程世淳請避關帝神諱﹐增趙累﹑王甫等從祀。仁宗以前代帝王﹑往哲明神﹐其名槪不避用﹐蓋臨文不諱之義。至關平﹑周倉塑像﹐相沿已久﹐到處皆同﹐其趙累﹑王甫遇難事實﹐史傳所載不同﹐毋庸增設從祀。文昌向不列祀典。嘉慶初﹐川督勒公保奏言「五年二月﹐賊騎至梓潼﹐見七曲山旗幟森列﹐遂退﹐以爲神佑昭然信。」仁宗卽禦書「化成耆定」額﹐頒七曲山祠。因詢大學士朱公珪﹕二樂城何以無專祠﹖」朱以地安門外有元﹑明廢祠對。乃命步軍統領勘修﹐發帑三千餘金﹐各官輸銀一萬有奇。六年五月告成﹐仁宗親臨薦香﹐行三跪九拜禮。詔禮官依關聖祠典禮﹐釐定春秋秩祀﹐復禦制七言詩一章﹐並諭旨刻於石。咸豐六年升中祀。雍正五年﹐命督﹑撫委員赴京迎龍神像﹐一大一小﹐至各省建祠供奉。祀龍神﹐行六叩禮﹐惟雲南礦脈龍神﹐當時部頒禮節﹐行九叩禮﹐至今循用未攺。宋人雜著多言五龍祠﹐今山東尙有沿五龍之稱者﹐他省則惟稱龍神祠。乾隆七年﹐始建先蠶壇於西苑之東北隅。皇后親祭西陵氏之神。月以季春﹐日以吉巳。從采桑者妃嬪二位﹐公主﹑命婦﹑福晉七人﹐依三十六禾詞例﹐唱采桑歌﹐執桑旗者七十人。厥後畫孝賢皇后親蠶圖成﹐命奔藏蠶館﹐並系以禦制七律﹐以志追懷賢懿之意。詩云「農桑並重以身先﹐創舉崇祠薦吉蠲。秋葉哀蟬驚一旦﹐春風浴繭罷三年。宛看盆手成新捲﹐益覺椎心憶舊弦。柘館蕭條液池上﹐分明過眼閱雲煙。」浙人重飼蠶﹐向在斬轅廟祀先蠶﹐官則未嘗致祭也。乾隆五十九年﹐以蠶爲杭嘉湖三府生業所關﹐先蠶祀典﹐宜官主之。頒禦書匾額﹐懸軒轅黃帝廟及先蠶後殿。國家有大慶典﹐遣官祭嶽瀆。如西海﹑北海﹑河瀆﹑長白山皆望祭﹐餘皆因廟行禮。長白山﹐淸語日果勒敏珊延。望祭於林城西南之溫徳亨山。乾隆以前﹐多由京師遣官﹐後則命各省大員如副都統等致祭﹐所以卹郵傳也。其直省所在山川諸神﹐及捍災禦患﹐有封號﹐建專祠。守土官致祭者百數十區﹐詳會典。按﹕唐宋以來﹐祭北嶽於直隸之曲陽。明尙書馬文升﹑巡撫胡東貢惑於俗說﹐請移祀山西之渾源州﹐禮侍倪嶽﹑禮尙沈鯉駁寢。順治十七年﹐刑科給事中粘本盛請攺祭於渾源﹐太常陶正靖嘗疏論其誤。今仍祭於渾源﹐未攺也。又康熙二十六年﹐副都禦史徐元珙請攺望祭北海於混同江﹐疏略曰「歷代北海祀典﹐唐望祭洛州﹐卽今河南府﹔牀望祭孟州﹐卽今懷慶府﹔明亦望祭於陵慶。本朝沿宋﹑明之舊﹐仍祀懷慶。臣愚以爲嶽鎭方位﹐當以天子所都爲準﹐往南而祭北海﹐義竊未安。謹按北鎭醫巫閭山﹐在今奉天府境﹐山旣爲北鎭﹐則北海之祭﹐應更定於迆北近海地界」云云。事下九卿議﹐攺望祭於混同江。今通禮稱祭於山海關。又其時徐幹學議﹐謂宜祭於永平﹐以醫巫閭在遼之廣寧﹐去海遠﹐永平則南臨大海也。太山碧霞元君廟﹐舊時派禦前侍衛﹐或幹淸門侍衛前往進香﹐後頗有騷擾驛站者。嘉慶六年後﹐惟派內務府司員一人﹐齋香供至山東省城﹐交巡撫祗領﹐司員卽日出城。四月十四日﹐或巡撫﹐或司道一員﹐齋詣太山。十六日到山﹐十八日行禮。又京師丫髻山碧霞元君廟﹐乾隆丙戌﹐皇太后親詣拈香。今每歲內務府請派拈香之人﹐或皇子﹐或親﹑郡王﹐其期亦以四月十八日。按﹕都人崇奉元君﹐隨方立廟﹐稱爲五頂。以四月十八爲元君誕辰﹐旛華結會﹐繁麗殊常。如南苑東紅門外馬駒橋﹑北紅門外南頂﹐亦嘗命皇子等拈香也。又乾隆五年﹐太山元君廟災﹐舊存供獻珍物十九煨燼。此後大內所頒﹐現存者如繡黃緞金龍淨十團袍﹑藍田石大紅鞋帶﹐銅筆﹑硯﹐鑪﹑鏡﹑鼎﹑鈸﹑赤虎料珠﹑琉璃﹑金絲等旛﹐玻璃瓶﹑甍奔巴瓶壺﹑磁提梁卣﹑磁花澆﹑磁挑竿﹑磁靶盅﹑磁靶盌﹑洋磁五供養﹐金龍油燈﹑金輪﹑銀輪﹑磁輪﹑銀馬﹑銀象﹑銀魚﹑銀螺﹑銀將軍﹑銀男﹑銀女﹑銀蓋﹑銀罐﹑銀腸﹑銀繳﹐文竹方瓶﹑竹如意﹐玉磬﹐沈香獅子﹑女兒香﹑香盒﹑香濮﹐金藏佛塔﹐紗扇﹑藤掌扇等﹐不可殫述。又有玉長三尺五寸﹐寬八尺﹐名溫涼玉﹐半溫半涼。爲乾隆三十六年所供。又供物以蓋﹑魚﹑罐﹑花﹑輪﹑螺﹑繳﹑腸爲一分﹐名八寶吉祥。乾隆四十四年﹐儀封決口﹐久未合龍。髙宗以古有沈璧禮河之事﹐特制白玉璧一﹐親制祭文﹐由驛遞往虔禱。明代河臣﹐以陳公瑄﹑潘公季馴並稱。曩時淸江浦有陳專祠﹐而幡未列祀典。乾隆問﹐命以陳﹑潘並祠。本朝河臣最著者﹐靳公輔而外﹐齊公蘇勒﹑嵇公曾筠﹑髙公斌次之﹐先後奉旨於江南建祠。河南河神﹐最著者爲靈佑襄濟顯惠王。本姓黃﹐名守才﹐河南偃師人。世稱「黃大王」。乾隆間﹐以其子孫一人爲奉祀生。又順治間﹐總河朱公之錫﹐歿爲河神。乾隆間﹐從阿文成公等請﹐封助順永寧佑安侯﹐世稱「朱大王」。

養吉齋叢錄卷之八賜進士出身雲貴總督翰林院編修臣吳振棫纂春秋世譜﹐以女媧爲伏羲妹。又盧同因幹鑿度兄妹爲夫婦之說﹐以女媧爲伏羲婦。蓋■言也。而陵殿舊時率壕女像﹐村婦祈嗣﹐香火極盛﹐廟祝因以爲利。乾隆間﹐侍郎金公徳瑛奉使往祭﹐奏請更正﹐得旨允行。乾隆元年﹐山東巡撫嶽公浚言堯陵在濮州城東南六十里﹐古雷澤之東谷林莊﹐明代誤建於東平﹐應攺建﹐以爲祭告行禮之所。仍於陵前設堯母靈臺﹐祀配以堯妃中山夫人。其東平之陵﹐仍令有司時祭。從之。附錄﹕乾隆間﹐錢侍郎載祭堯陵﹐辧今堯陵之非﹐具折奏陳。折凡二十七扣﹐奉旨申飭。錢先典試江南﹐解首顧問三藝皆駢體﹐磨勘﹐停三科。京師因爲對語云「三篇四六短章﹐欲於千萬人中﹐大變時文之體﹔一折廿七餘扣﹐直從五千年後﹐上追古帝之陵。」康熙二十八年﹐聖祖謁禹陵﹐書「地乎天成」額﹐並敕有司修葺。乾隆十六年﹐髙宗謁禹陵﹐命督﹑撫擇姒姓子姓一人﹐世與八品官奉祀。康熙二十四年﹐聖祖西巡﹐至西安﹐遣官祭周文﹑武﹑成﹑康﹐漢髙祖﹑宣帝﹐唐髙祖﹑太宗﹑宣宗陵﹐以周文王﹑武王皆聖君﹐非他帝王可比﹐命於祭文內書禦名致祭。康熙二十三年﹐駕幸金陵﹐謁明孝陵。三十八年南巡﹐復詣孝陵﹐命求明代後裔﹐俾守世祀。時以易代旣久﹐無從訪察﹐議寢其事。雍正元年﹐世宗於聖祖書笥中檢出未發諭旨一道﹐以明太祖崛起布衣﹐統一方夏﹐經文緯武﹐爲漢﹑唐﹑宋諸君之所未及﹝一﹞其後嗣亦未有如前代荒淫暴虐亡國之迹。欲大廓成例﹐訪其支派一人﹐量授官職﹐以奉春秋陳薦﹐仍令世襲。世宗仰體聖祖如天之心﹐遠法商﹑周推恩前代之盛﹐復命訪求明室子姓一人﹐授官永襲﹐以奉世祀。二年﹐遂封朱之璉爲一等侯﹐人正白旗。附錄﹕內閣會同吏﹑禮二部原奏﹕查鑲白旗朱文元一支﹐系明太祖第三子代簡王桂後﹐崇禎時嗣代簡王監洪承疇軍﹐松山之敗﹐爲我軍所獲﹐侄文元亦被擒。今龍溪尉朱汝健﹑官學生朱福烈﹑披甲人朱福瓖等﹐皆文元子孫﹐正定知府朱之璉一支﹐亦代王后。國初﹐於明陵皆致祭。惟神宗以用兵之嫌﹐故定議時不之及。順治八年命祭神宗陵如十二陵例﹐仍設陵戶看守。十四年﹐又特制崇禎帝陵碑。明世宗永陵﹐先以尹嘉銓條奏﹐撤其祭祀。乾隆五十年﹐髙宗謂前明之亡﹐亡於萬曆﹑天啟﹐世宗𨿽溺意齋醮﹐尙不至如萬曆﹑天啟之昏庸失徳。其陵寢﹐仍命一體致祭。金陵有在房山者﹐明人遼東一役﹐惑於形家之說﹐疑與本朝王气相關﹐遂劚斷其地脈﹐且建關帝廟爲厭勝之術。此誠極愚﹐不知天命之有歸也。順治十四年﹐遣官修復﹐立金太祖﹑世宗陵碑﹐並令有司時祭。祭歷代帝王陵﹐皆於享殿行禮﹐無享殿﹐卽就陵寢設壇。惟元陵則望祭。國初定議時﹐尙未有暢春園﹐故元太祖﹑世祖陵﹐在徳勝門外望北致祭。後建暢春諸園﹐則祭處在禦園南矣。嘉慶十四年﹐梁公上國告祭回京﹐仁宗詢知其地﹐以爲非宜﹐因命於淸河以北﹐昌平州以南﹐擇地致祭。歷代帝王廟﹐明初祀伏羲以下三十六主。洪武六年﹐禮臣請專祀創業之主﹐共十六位﹐餘二十位﹐令有司春秋祭於陵寢。則商中宗﹑髙宗﹐周文王﹑成王﹑康王﹐漢文帝﹑景帝﹑武帝﹑宣帝﹐魏文帝﹐﹝一﹞「爲漢唐宋諸君之所未及」原漏「爲」字﹐衍「所」字﹐據初稿本攺。隋文帝﹐唐髙祖﹑憲宗﹑宣宗﹑周世宗﹐宋太宗﹑眞宗﹑仁宗﹑孝宗﹑理宗也。嘉靖間﹐又從給事陳柒議﹐撤元世祖。我朝順治二年﹐增遼太祖﹐金太祖﹑世宗﹐元太祖﹑世祖﹐明太祖﹐共二十二位。嗣禮部尙書王崇簡建議﹐謂商中宗﹑髙宗﹐周成王﹑康王﹐漢文帝﹐宋仁宗﹐明孝宗﹐宜百世祀。部議未允。康熙六十一年﹐命凡曾在位﹐除無道被弒﹑亡國之主外﹐盡宜人祀。又以明湣帝無甚過失﹐𨿽亡國亦宜從祀。於是議增一百四十三位。乾隆四十九年﹐以原議崇祀遼﹑金﹐而不列東﹑西晉二剛﹑後五代﹐又闌入嘆之桓﹑靈。義未允協。因取曩時紅本閱之﹐方知其時廷臣旣未詳細討論﹐而上疏在壬寅十一月﹐距聖祖大事不數日也。漏略不及更定之故﹐蓋由於此。乃復命廷臣詳議。後議增入者﹐晉元帝﹑明帝﹑成帝﹑康帝﹑穆帝﹑哀帝﹑簡文帝﹐宋文帝﹑孝武帝﹑明帝﹐齊武帝﹐北魏道武帝﹐明元帝﹑太武帝﹑文成帝﹑獻文帝﹑孝文帝﹑宣武帝﹑孝明帝﹐陳文帝﹑宣帝﹐後唐明宗﹐後周世宗。撤出者﹐漢桓帝﹑靈帝。舊時配享太廟﹐惟通達﹑武功﹑慧哲﹑宣獻四郡王。乾隆四十三年﹐追論開國諸臣偉伐殊勛及被誣冤抑始末。命浦列澧烈親王代善﹑睿忠親王多爾衮﹑鄭獻親王濟爾哈朗﹑豫通親王多鐸﹑武肅親王豪格﹑克勤郡王嶽托牌位配享。次則怡賢親王允祥﹑雍正時入配。超勇襄親王策浚。乾隆時人配。以上諸王﹐均西向。西則信勇公費英東﹑宏毅公額亦都﹑武動工揚古利﹑果毅公圖爾格﹑雄勇公圖賴﹑忠達公大學士圖海﹑勤襄伯大學士鄂爾泰﹑大學士張廷玉﹑鄂﹑張二人﹐雍正時定﹐乾隆時人配。武毅謀勇公尙書兆惠﹑嘉慶時人配。忠勇公郡王銜大學士傅恆﹑嘉慶時入配。眞誠謀英勇公大學士阿桂﹑道光時人配。忠銳嘉勇貝子郡王銜大學士福康安。乾隆時入配。以上十二人均東向﹐以北爲上。按﹕蒙古親藩﹐未有配享者。髙宗以額駙策浚﹐名藩尙主﹐晉爵親王﹐殄靖準夷﹐功在王室﹐爲兩朝勛舊。特命侑食廟廷﹐令眾蒙古知國家崇獎賢勞﹐中外一體之意。﹝一﹞附錄﹕鄂文端﹑張文和配享太廟﹐世宗遣詔載之。乾隆十四年﹐張乞致仕﹐面對以身後不獲蒙配享爲慮﹐欲要二日爲券。髙宗以成命久定﹐亦姑允之﹐並賜以詩﹐內一聯云「可例靑田原侑廟﹐漫愁鄭國竟摧碑。」而次日謝恩不親至。大學士九卿卽議停罷配享。迨西巡時﹐隨眾迎送﹐又不在道旁叩頭。然賜詩﹐賜冠服諸物﹐令散秩大臣領侍衛十員往送﹐禮意尙優渥也。時有皇長於定安親王之喪﹐文和嘗爲師傅﹐甫過初祭﹐卽南歸。髙宗謂﹕「數十年心膂大臣﹐於朝廷恩誼﹐恝然不以動心﹐惟以歸榮故鄕爲念﹐若於國家無幾微系屬者。」益惡之。其時太常寺以額駙超勇襄親王策淩配享位次﹐奏呈諸臣名單。遂降旨費英東﹑額亦都諸人皆開國佐命﹐允宜侑享大烝。卽鄂爾泰亦尙有定苗疆﹑烏蒙諸勞績﹐而張實無可配享之理。因列其前後過失﹐命其自量應配享與否﹖具折回奏。旋奏﹕「臣無開疆汗馬之功﹐又無經國贊襄之益﹐年衰識瞀﹐愆咎日滋﹐懇罷配享﹐並治臣罪」云云。遂從大學士九卿議﹐罷配享﹐仍畱大學士職銜。四川學政朱荃﹐張親家也。味本呂畱良﹑嚴鴻逵案內之人﹐幸及寬典﹐迨爲學政﹐以贓私敗﹐因追論文和聯姻庇護罪。命罰鍰﹐﹝一﹞「中外一體之意」初稿本後有「同治四年﹐僧忠親王格林沁配享」句。追繳恩賜物件﹐免其革職治罪。二十年﹐卒於家。復奉恩旨﹐仍遵遣詔配享。又乾隆間﹐以和琳配享。和琳﹐大學士和坤弟也。生平有過無功﹐無配享理。和坤事敗﹐遂撤和琳配享位。乾隆間﹐盛京建怡賢親王祠。髙宗命將太廟配享之通達郡王﹑武功郡王﹑慧哲郡王﹑宣獻郡王及禮烈親王﹑饒余親王﹑鄭簡親王﹑穎毅親王﹐一並崇祀﹐額曰「賢王祠」。所司春秋致祭﹐以昭開國翊運之勛。雍正二年﹐建昭忠祠﹐祀開國以來致命盡忠諸臣。八年﹐建賢良祠於京城白馬廟之側。凡滿﹑漢大臣才徳著聞﹑完名全節者與焉。十年﹐復命直省於省會各建賢良祠﹐以祀外任大臣之忠誠﹑政迹卓然可紀者。又直省建節孝祠﹐自雍正元年始。附錄﹕乾隆間﹐以賢良大臣之子孫漸就零替﹐命督﹑撫訪其嫡裔﹐如無官或官甚卑者﹐送部引見候旨。文官七品以上﹐武官五品以上﹐則毋庸查奏。定例﹐陣亡官員始人中外昭忠祠。惟內大臣公海蘭察﹐由西藏回京﹐以病歿於家﹐髙宗念其出師多年﹐勛勞甚大﹐特命人昭忠祠。附錄﹕曹申吉由侍郎出爲貴州巡撫﹐吳三桂叛﹐曹遂從逆。三桂多忌﹐降者往往被戮。三桂死﹐同黨復相仇殺。滇平之後﹐曹不知所終。當時以傳聞之訛﹐人昭忠祠。乾隆間﹐欽定國史列傳列曹於逆臣傳中﹐而祀典未撤。嘉慶七年﹐禮臣始奏﹐撤其位。又乾隆二十年﹐江西進士胡中藻以堅磨生詩悖逆肆市。胡爲鄂文端爾泰門生﹐故黨於文端。刊其詩者巡撫鄂昌﹐文端侄也。於是文端撤出賢良祠。又乾隆四十三年﹐以舉人徐述夔一柱樓詩狂誕悖逆﹐而爲述夔作傳者﹐沈徳潛也。髙宗以其頌美逆詞﹐追奪官爵﹑宮銜﹑謐典﹐撤鄕賢祠位﹐並僕賜祭葬碑文。入祀鄕賢﹐例由疆臣奏請﹐禮臣核議。道光乙巳﹐以原任大學士盧文肅蔭溥持躬淸愼﹐品學端醇﹐特旨人祀﹐不交部議。順治八年﹐定五祀之制。中澑門二祀﹐太常寺掌之。戶竈井三祀﹐內務府掌之。詳見會典諸書。自順治至康熙﹝一﹞無親行祀竈之事。雍正間﹐始於十二月二十三日於坤寧宮祀神﹐並面南設天地神位﹐行九拜禮﹔東廚竈神﹐行三叩禮。乾隆後﹐皆遵行之。所謂有其舉之﹐莫敢廢也。黃羊祀竈﹐古有其說。今十二月二十二日﹐幹淸門侍衛至南苑獵取黃羊﹐以二十三日回京﹐供大內﹝一﹞「自順治至康熙」原無此句﹐據初稿本補。祭竈之用。謹按﹕嘉慶禦制詩初集毓慶宮小除夜八韻云「嘉平小除夜﹐媚竈用黃羊。典紀千門徧﹐禮傳五祀詳。飶芳裊鼎篆﹐精潔列盤糖。」足證小除夕宮中祀竈之禮。王﹑貝勒等有內廷差使應直宿者﹐十二月二十三日皆給假回家祭竈﹐以散秩大臣代直。大內祀竈用鍚﹐俗謂竈糖。每歲十二月﹐奉天內務府備貢運京﹐謂之糖貢。每年二月﹐掌儀司奏派祭黃木紳之大臣。黃木廠在京師東直們外。其木長六丈餘﹐橫臥於地﹐騎者隔木不相見。土人稱曰神木。相傳明初建些樂時﹐自南方■致者。或謂應甲乙生气。髙宗有禦制神木行七古一首。向例﹐郊壇宗廟﹐以太常寺爲專司﹐而宗伯不蒞其事。乾隆十四年﹐命隸禮部職掌。舊時齋宮宵漏下﹐嗚畫角嚴鼓以爲節。乾隆十四年﹐髙宗謂齋者耳不聽樂﹐此非所以專致其精明也。敕議停止。明洪武時﹐攺定祭品祭器。然祭器𨿽存古名﹐而仍代以瓷。髙宗始命考按經典﹐範銅爲器﹐頒之闕裏﹐而壇廟猶未暇及也。後復命考制繪圖﹐一律更造。因事祗告之禮﹐舊時不用樂。故祈雨告祭﹐停止作樂。髙宗謂。祭祀用樂﹐乃事神之禮﹐與齋戒撤懸﹝一﹞者不同﹐且樂所以通陰陽之气也﹐於祈雨宜。仍令用樂。乾隆二年例﹐直省壇廟﹐以布政使爲主祭官﹐督﹑撫爲陪祭官。道員駐剳之地﹐以府﹑州﹑縣爲主祭官﹐以系地方正印官也。然屬官主祭﹐上官陪祭﹐於名分殊未安。後山西布政使多綸奏及之﹐遂更定如今制。舊時﹐大學士不陪祀﹐蓋因明代大學士列五品﹐在尙書下。文官以尙書爲冠﹐則大學士已在其中。我朝定大學士爲一品﹐而陪祀之例﹐仍循舊定自尙書以下﹐故大學士遂不陪祀。乾隆十三年﹐始攺定爲大學士以下﹐齋戒陪祀。﹝一﹞「撤懸」初稿本及皇朝文獻通考作「徹懸」。乾隆十八年﹐增制祈雨﹑報雨樂章。嘉慶十二年﹐增制祈晴﹑報晴樂章。乾隆十七年定﹐凡大雩不用樂﹐以舞童十六人衣皂衣﹐爲二行﹐舞而歌禦制云漢詩八章。新正﹐聖駕進宮﹐例設儀仗﹐若是日值齋戒之期﹐則停止。祭祀齋戒﹐進銅人。初在武英殿﹐後攺設太和殿﹐後又攺設幹淸們。康熙時已然。其事始隸禮部﹐後隸太常寺。康熙時已然。銅人西向﹐銅牌南向。齋戒日期﹐王大臣懸齋戒牌﹐自雍正十年始。卽前明祀牌之義。或銀或象牙﹐長約四寸﹐廣二寸﹐懸於衣襟之前。朝鮮歲進糯米四十石﹐盛京畱三石五斗四升﹐官三倉實收一二十六石四斗六升﹐供四時饗祀粢盛之用。按﹕康熙時﹐南書房翰林查愼行五月朔日賜髙麗米粽恭紀詩注﹕上諭云「此米本出自髙麗﹐太宗朝﹐歲貢百石﹐爲端午上供」云云。是朝鮮貢米已久。雍正五年﹐減去稻米三十石﹐江米三十石﹐每歲貢江米四十石。江米卽糯米。每歲除夕﹐祭太廟﹐分獻爵帛之王公﹐皆賜綢緞。先農壇圍墻內﹐有地一千七百畝。舊以二百畝給壇戶﹐種五穀蔬菜﹐以供祭祀﹐其一千五百畝﹐歲納租銀二百兩﹐儲修葺之需。康熙間﹐將地撥與園頭﹐粢盛無所從出。雍正元年﹐命淸還地畝﹐仍給太常寺壇戶耕種。祭祀祝版皆淸文。滿官讀祝﹐須聲音宏亮﹐髙下得宜。其人臨時簡派﹐皆由太常寺贊禮郎出身者。官至一品﹐不復開列。然一時無其人﹐𨿽尙書亦有派讀祝者。贊禮亦淸語。習其業者﹐日夜演贊﹐務極宏遠之音。累月經年﹐乃就嫻熟。選充斯職﹐卽獲翎頂。旣與駿奔之列﹐襄贊無誤﹐多有晉品秩﹑換花翎者。京師譴語云「十年牕下苦﹐不及一聲嗥。」蓋謂此也。

養吉齋叢錄卷之九賜進士出身雲貴總督翰林院編修臣吳振棫纂舊時殿試策用四六。順治己丑科﹐命除四六舊套。初試於天安門外﹐嗣禮部請試於太和殿之東﹑西閣階下﹐遇風雨試於殿東﹑西兩廡。雍正元年十月二十七日殿試﹐天甚寒﹐特恩試於殿內。令鑾儀衛軍校代攜考具﹐內賜食物鑪火。策士列坐殿內﹐蓋防於此。是年九月會試。乾隆五十四年﹐始試於保和殿。按﹕陸淸獻公年譜﹕康熙九年三月朔殿試﹐至太和殿前行禮畢﹐殿上傳策問下﹐皆跪受﹐起就位﹐單東雙西﹐皆立書。以立書二字言之﹐似當日廷試﹐與今之就矮桌蜷坐而書有異。順治九年王辰科殿試﹐分滿﹑漢兩榜。蒙古歸滿榜﹐漢軍歸漢榜。滿狀元爲麻勒吉﹐賜進士及第出身及一甲授職﹐並與漢榜同。選賽衝阿等六人爲庶吉士。十二年乙未科﹐亦分兩榜﹐如壬辰例。此後皆滿﹑蒙﹑漢合爲一榜﹐而滿洲﹑蒙古﹑漢軍無人一甲者。至同治四年乙丑科﹐以蒙古崇綺爲狀元﹐漢軍楊霽爲探花﹐爲二百餘年所未有。殿試有次晨交卷者﹐更長人倦﹐防閒不能周﹐且非愼重殿廷重地之道。乾隆四十六年﹐定交卷以日人爲度﹐不給燭﹐不完捲者﹐準列三甲末。舊時廷試讀卷諸臣﹐各覓公所分住﹐地非鎭院﹐人得自由﹐三五日始行進呈。乾隆二十五年﹐始定會集文華殿衡校刻期竣事之例。又策目問條﹐向由內閣豫擬。二十六年﹐奉諭禁止﹐以杜泄漏揣摩之獘。命讀卷官於殿試前一日密擬八條進﹐候欽定四條﹐然後撰策問。間有非讀卷官原擬者﹐如乾隆癸丑問「保泰持盈」一條﹐卽特命發問。舊時二月會試﹐三月發榜﹐四月初殿試。康熙丁丑則七月十三日殿試﹐十七日傳臚。自攺三月會試以後﹐四月發榜﹐五月初殿試。乾隆十年﹐攺四月二十六日殿試﹐五月初一﹝一﹞傳臚。二十五年﹐以磨勘故﹐於五月五日殿試﹐初十傳臚。二十六年﹐念士子守候時久﹐命速磨勘﹐於四月二十一日殿試﹐二十五日傳臚。至今沿其制﹐間有因他故隨時酌定者。附錄﹕道光癸巳科﹐本定四月二十四日拆彌封﹐迨聖駕由園回宮﹐中路以孝愼皇后疾亟﹐復折回﹐攺於二十九日在園拆彌封﹐引見前十本。是日申刻﹐孝愼皇后升遐。次日爲五月朔﹐停升殿﹝一﹞「初一」原作「初十」﹐據整理稿本攺。傳臚典禮﹐僅將金榜張掛﹐而一甲三人歸第宴集之事皆輟。縞素二十七日後﹐始朝考。六月朔引見授職。殿試進呈十卷﹐向系預拆彌封。乾隆二十六年﹐命閱定甲乙﹐再拆彌封。舊例﹐廷試策冒十四行﹐後攺八行﹐捲尾空白十四行﹐後攺十行。至「欽惟干冒」四字﹐必在行末﹐則新舊例同。又策式﹐有臣艸茅新進云云。迨宗室應試後﹐攺用末學新進字。近制﹐殿試讀卷官八人﹐康熙間或多至十四人﹐雍正元年十二人。其標識優劣有〇﹐有厶﹐有﹑﹐有|﹐有ㄨ。若標識大相懸絕﹐察看標識大臣具奏請旨。故第一閱者用〇﹐則後閱者不用|﹐第一閱者用|﹐則後閱者不用〇﹐而甲第名次之先後已默定矣。附錄﹕康熙戊辰殿試﹐仁和淩紹雯用淸﹑漢合璧體書﹐置二甲末。雍正三年﹐準從前殿試違式事故李徽等二十五人再行殿試。此特恩也。殿試卷﹐例以前十本進呈。惟乾隆庚辰年﹐尙書秦蕙田等奏十奉外尙有佳捲﹐特旨許以十二奉進。是科十四名以前皆人翰林。至乙卯年恩科﹐大學士和砷讀卷﹐奏稱無佳策﹐止取八本呈覽。是科狀元王公以銜﹐卽會元王公以鋙胞兄﹔探花潘公世璜﹐又前科狀元潘公世恩從兄。世稱盛事。殿試傳臚日﹐鴻臚寺官唱一甲三人﹐二甲第一人﹐三甲第一人。又一甲三人﹐唱名三次﹐以寓愼重之意。臚傳畢﹐贊禮官引狀元﹑榜﹑探前趨至殿陛下迎榜。抵陛﹐狀元稍前進﹐立中陛石上。榜亭出﹐一甲三人隨之由午門正中而出。親王﹑宰相無此異數。順天府尹於東長安門外設彩棚﹐爲鼎甲遞酒﹑簪花﹐備執事送歸第。臚傳次日﹐新進士赴禮部宴﹐堂西北懸飛龍畫軸﹐設香案謝恩。見石韞玉獨學廬詩注。傳臚後﹐狀元率諸進士上表謝恩。表式則前一科狀元授之﹐報以銀五十兩。相傳表文爲劉黃岡撰﹐迄今未嘗攺作。錄之以存其式。繕表則內閣供事之役﹐亦酬五十金﹐舊例也。賜進士及第第一甲第一名臣某等﹐誠惶誠恐﹐稽首頓首﹐上言﹕伏以風雲通黼座﹐太平當利見之期﹕日月麗亨衢﹐多士協匯徵之吉。書思亮采﹐羣瞻聖治日新﹔拜手揚言﹐共覩文明丕煥。龍章特錫﹐人知稽古之榮﹔燕賚頻頒﹐世仰右文之盛。閶闔開而絲綸式沛﹐冠裳集而環佩交輝。橐筆有懷﹐聯鑣志慶。竊維直言射策﹐金門優待詔之科﹔孝秀明經﹐蘂榜重南宮之選。羅簪纓於闕下﹐欣看人彀儲英﹔宣鳳詔於日邊﹐爭識辟門吁俊。蓋取士以得人爲重﹐期榧楠杞梓之兼收﹐而揚言實拜獻先資﹐如舟楫鹽梅之共濟。名標雁塔﹐遘巨典之載光﹔臚唱螭頭﹐傳熙朝之盛事。淸班隨玉筍﹐杏花增上苑之輝﹔仙宴泛金卮﹐楊柳湛曲江之色。遭逢何幸﹐懼忭難名。欽惟皇帝陛下﹐乾元資始﹐泰運光亨。敕幾以亮天功﹐師濟葉賡揚之慶﹔斂福以敷民極﹐訓行歸道路之平。大孝光昭﹐善繼述以綏猷﹐丕承丕顯﹔至仁洋溢﹐宜聰明而時義﹐引養引恬。六府孔修﹐正繪繡彰施之曰﹐九徳咸事﹐適菁莪樂言之期。固已文煥功巍﹐丕冒均沾乎雨露﹔乃猶咨謀迪簡﹐旁求下逮乎芻蕘。黃紙頒題﹐遠見云籠華蓋﹔朱衣前引﹐聚看燭盡春星。仰承天語之諄詳﹐臨軒咫尺﹔俯竭愚忱之固陋﹐對策悚惶。何期微末之敷陳﹐輒荷寵榮之賁及。彤墀髙唱﹐歡勝鷺序班中﹔禦筆親題﹐光耀鸞回紙上。錫兼金以盈鎰﹐懷歸儒席之珍﹔制宮錦而分袍﹐榮溢藝林之采。主恩優渥﹐戴髙厚以何窮﹔聖澤涵濡﹐思涓埃其奚補。臣等觀光有願﹐輔治非才。誦先憂後樂之言﹐竊慕希文志操。講正誼明道之學﹐未窺董相精微。濫竽而效昌言﹐罔裨經濟﹔握槧而談治道﹐只愧迂疎。願布葵忠﹐殫素心而靖獻﹔尙竭駑鈍﹐驤仕路以馳驅。伏願學懋緝熙﹐徳隆廣運。風同八表﹐珠囊與金鏡齊輝﹔福應九如﹐華祝偕嵩呼並獻。羽鑰詩書﹐隆造士俗﹐咸鄒魯之風﹔股肱耳目﹐廣儲賢廷﹐集夔龍之彥。則重熙累洽﹐和气常流。鹹五登三﹐苞符畢見。敷天裒對﹐合麟遊鳳舞以呈樣﹔萬國來同﹐紀玉檢金泥而作頌。臣等無任瞻天仰聖﹐激切屏營之至。謹奉表稱謝以聞。某年月日賜進士及第第一甲第一名臣某等謹上表。按﹕繆彤臚傳紀事云﹕謝恩表﹐舊例前科狀元代作﹐所以尊前輩﹐以其知體式也。甲辰科狀元嚴就思先生給假歸﹐而己亥徐立齋﹑乙未史立庵兩先生皆在籍﹐應求前科榜眼﹑探花。而李貞孟﹑吳長庚兩先生亦在籍﹐惟辛丑榜眼李子靜先生在任。彤與張﹑董兩同年登堂求見﹐投門生帖﹐用贊儀二十四金﹐賞長班﹑管家銀八兩﹐俱照例也。是時鼎甲中最資深者金沙蔣虎臣先生﹐系丁亥探花。因己丑有熊次侯先生﹐戊戌有孫惟一先生皆在任﹐虎臣先生云「李子靜當讓孫惟一﹐孫惟一應讓熊次侯﹐熊次侯應讓不佞﹐不佞代求李子靜。此乃衙門之體﹐一時前後輩俱嘆服蔣先生之言良是」云云。據此﹐則當時之禮與近今不同﹐而表文稱代作﹐似非相傳劉黃岡舊文矣。俟考。附錄﹕故事﹐一甲三人﹐釋褐拜司成於彜倫堂。三人簪花訖﹐所餘備用花一枝﹐歸總理監事大學士攜歸。乾隆辛丑﹐大興翁覃溪方綱爲司業﹐是科三元錢湘齡榮爲翁己亥所取江南解元也。大學士漳浦蔡公謂翁曰﹕此三元﹐君所取士﹐今又親與此禮﹐花宜歸君。翁有三元花歌紀其事。又一甲三人率新進士詣學釋褐。舊制﹐司成及少司成遞酒簪花。蔣丹林祥墀由司業遷祭酒。嘉慶聿未﹐其子立鱅以第一人登第﹐舉行故事﹐一時傳爲佳話。新進士釋褐﹐禮部具題﹐工部給建碑銀一百兩﹐交國子監立石題名。自順治丙戌後﹐皆有碑在太學聖廟戟門外。康熙三年﹐輔政大臣裁省。自後每科進士﹐各自捐資立石。雍正二年﹐復舊例﹐並補立康熙辛丑科碑。科甲出身﹐重赴鹿鳴宴﹐已不易得﹐本朝二百餘年﹐不過數十人。重赴恩榮宴者﹐先後九人而已。九人中有三大學士﹐皆在吳中數百里內﹐洵盛事也。匯紀於後。原任詹事府詹事黃叔琳﹐順天大興人。康熙辛未探花﹐乾隆十六年重宴﹐加侍郎銜。大學士史貽直﹐江蘇溧陽人。康熙庚辰進士﹐乾隆二十五年重宴﹐禦制詩以賜。大學士嵇璜﹐江蘇無錫人。雍正庚戌科進士﹐乾隆五十五年重宴。原任鴻臚寺卿翁方綱﹐順天大興人。乾隆壬申科進士﹐嘉慶十九年甲戌重宴﹐加二品銜。原任通政司經歷郭祚熾﹐江西建昌﹝一﹞人。乾隆癸未科進士﹐道光三年重宴﹐加六品銜。原任戶部主事潘奕雋﹐江蘇吳縣人。乾隆己丑科進士﹐道光九年重宴﹐加四品卿銜。原任四川銅梁縣知縣貴逢甲﹐湖南武陵﹝二﹞人。乾隆壬辰科進士﹐道光十二年重宴﹐加知州銜。致仕尙書李奕疇﹐河南夏邑縣人。乾隆庚子科進士﹐道光十九年重宴。大學士潘世恩﹐江蘇吳縣人﹐乾隆癸丑科狀元。咸豐四年重宴﹐加太傅銜。﹝三﹞順治丙戌科殿試後﹐選擇年貌一百餘人﹐於內院復行考試﹐如殿試例。題用奏疏﹑律詩各一﹐俱欽定。人選者﹐用庶吉士。見魏敏果年譜。康熙九年﹐命內院同吏﹑禮二部選新進士六十人﹐試以文字﹐分擬上﹑中﹑下三等。上親定二十七人爲庶吉士。見魏裔介傳。館選錄是科庶吉士滿﹑漢三十人。似今朝考所昉。然先選後試﹐亦非每科皆行。雍正元年十月﹐命新科進士於引見前再行考試﹐一應照殿試預備﹐出詩文四六各題﹐或一篇﹐或二﹑三篇﹐或各題俱作﹐悉聽其便。自後則每科行之﹐人人與試矣。後來朝考﹐以論﹑詔﹑疏及試帖詩。乾隆辛未朝考﹐則賦一﹐狀一﹐論﹑詩如初。時湯對松於賦﹑狀﹑論外﹐作試帖四首﹐列第一。嘉慶丁丑﹐以擬古詔皆臨時彊記﹐非關學問﹐遂裁去﹐惟以論﹑疏﹑詩三者而已。向時朝考卷﹐閱卷者僅分取與不取﹐取者謂之朝考入選。其取捲分別等第﹐自道光甲辰科始。又朝考一等第一名﹐謂之朝元。附錄﹕乾隆癸丑朝考題目﹐髙宗親書密封﹐屆期發交監試王大臣。疏題爲「積古」﹐蓋髙宗本定「稽古」二字﹐下筆時誤「稽」爲「積」也。特制筆誤識過文一篇﹐命軍機交新進士閱看。一甲進士朝考卷﹐另封進呈﹐不由閱卷大臣定擬。惟乾隆己酉朝考二體彌封閱定。一甲一名胡長齡﹐名在第三﹐一甲二名汪廷珍﹐名在第二﹐一甲三名劉鳳誥﹐名在第五。國初進士殿試後。除館選外﹐其餘無分二甲三甲﹐分撥六部﹑都察院﹑通政司﹑大理寺各衙門﹐觀政﹝一﹞「建昌」原作「口口」﹐據明淸進士題名碑錄索引補。﹝二﹞「湖南武陵」原作「江蘇口口」﹐據明淸進士題名碑錄索引攺。﹝三﹞「大學士潘世恩。。。。。。加太傅銜」原爲「此下缺一人」﹐據初稿本補。三月﹐然後銓選。見許惟模﹑徐旭齡疏。乾隆間﹐有中式進士分派各省督﹑撫﹑藩﹑臬衙門學習三年補授之例。見鄂文端疏。聖祖時﹐新進士奏乞讀中祕書﹐或稱家世多任館閣﹐或稱邊遠素少詞臣﹐間荷兪允。世宗時﹐令大臣以所知薦用相參竅﹐而蒙古﹑漢軍及邊遠省分﹐每不與選。二年﹐太常寺少卿李鍾峩請分省簡選﹐停止覆試保舉﹐經部議駁。髙宗時。旣愼校藝文﹐朝考後復令親王大臣集諸進士﹐觀其儀度﹐竅其年歲﹐分爲三等﹐程材論選。三十年停止王大臣揀選﹐命於引見時按省分﹐依甲第﹐分班帶領﹐並將上屆某省用幾人開單呈覽。引見時﹐於名折上丹圈者﹐以庶吉士用﹔尖者﹐以額外主事用﹔連點者﹐以知縣用。由是直省人才﹐皆得邀館閣之選。天聰八年﹐太宗命禮部考取滿人習滿書者剛林﹑惇多惠﹔滿人習漢文者察不害恩﹑國泰﹔漢人習滿書者宜成格﹔漢人習漢文者齊國儒﹑宋燦然﹑羅繡錦﹑梁正大﹑雷興﹑馬國柱﹑金柱﹑王來用﹔蒙古習蒙占書者俄博特﹑石岱﹑蘇魯木﹐共十六人。皆賜爲舉人﹐並賜衣一襲﹐免四丁﹐宴於禮部。此本朝舉人之始。其後崇徳三年﹑六年﹐亦有取中舉人﹐特所試非今制也。至順治二年秋﹐行鄕試﹐三年春﹐行會試﹐乃爲本朝定鼎後用書藝﹑經藝﹐設科取士之始。此後大率鄕試以八月﹐會試以二月﹐亦間有秋行會試﹐春行鄕試者。雍正元年﹐於四月鄕試﹐九月會試﹐十月殿試。二年﹐則於二月鄕試﹐八月會試。此據朱批山西學政劉於義奏折。五年﹐以春季遇閏二月尙寒﹐攺於三月會試。至乾隆二年﹐亦以秋閏﹐循例攺期。至十年﹐始以八月鄕試﹐三月會試爲定例。惟十七年王申﹐鄕試以三月﹐會試以八月﹐外省鄕試則以二月。其後嘉慶六年﹐頤天鄕試以水攺九月。道光元年﹐順天鄕試以疫攺九月。十一年﹐江南攺九月﹔二十三年﹐河南攺十月。二十九年﹐江南攺十月﹐浙江攺九月。則皆以水故也。順治乙酉﹑丙戌科場初開﹐士子應試都門者﹐或以道途梗塞﹐後期始至。朝廷加意招徠﹐丙戌補行鄕試﹐丁亥補行會試。康熙間以用兵故﹐各省間有補行鄕試﹐且有山東﹑山西﹑陜西在河南考試﹐湖廣﹑江西在江南考試﹐福建在浙江考試之事。咸豐以來﹐亦以用兵故﹐各省多補行鄕試者。己未有江南在浙江考試之事。國初﹐四川以兵阻﹐且人民凋敝﹐至順治辛卯始開科。主考官駐保寧﹐應試者二百餘人﹐解額有七十餘名之多。蓋殊恩也。明季朝政闒茸﹐大比之年﹐逾期不點試官﹐科場展限。其後疆吏乃豫請。至本朝乾隆間﹐尙有沿習舊文﹐具本題請者。十二年﹐命停止﹐惟令禮部屆期以遠近分次題請而已。首雲南﹑貴州﹐次廣東﹑廣西﹑福建﹐次湖南﹑四川﹐次湖北﹑浙江﹑江西﹐次陜西﹑江南﹐次山東﹑山西﹑河南。舊時首雲南﹑貴州﹐次四川﹑廣東﹑廣西﹑福建﹐次浙江﹑江西﹑湖廣﹐次陜西﹑江南﹐次河南﹐次山東﹑山西﹐與今題請日期稍異。主考同考之子弟﹐回避不入場。順洽間舊制也。雍正元年癸卯鄕試﹐內外簾官子弟應回避者﹐別派大臣擬題請旨﹐考試於內閣﹐取中四人。是時又命大學士王頊齡﹐尙書勵廷儀﹐侍郎史貽直﹑張伯行﹑李周望﹑阿克惇﹐副都禦史李紱﹐同南書房翰林檢閱落卷﹐復取二名俱賜爲舉人。二年﹐命回避者仍一體應試﹐將試卷封呈﹐別派大臣校閱。自後﹐每科以應否準試請。至乾隆九年﹐命仍回避﹐遂爲定例。後禦史眭朝棟率行陳請﹐奉旨拿交刑部治罪。嘉慶四年﹐禦史郭儀長條陳此事﹐經部議準﹐奉旨駁飭。道光二十七年﹐禮部尙書祝慶蕃以回避人多﹐面奏另行考試。祝遂左遷。其另行考試一事﹐命永遠停止。磨勘直省鄕試卷﹐自康熙王午科始。特旨簡派﹐僅三﹑四人。後以捲多﹐始派九卿會勘。會試中額﹐順治間多至四百名。康熙以來﹐多則三百名﹐少則一百數十名。惟雍正庚戌科四百六名爲最多﹐乾隆己酉科九十六名爲最少。嘉慶﹑道光以來﹐或一百數十名﹐或二百數十名﹐無至三百者矣。康熙三十九年﹐以大臣子弟鄕﹑會試取中者多﹐命另編字號。於是編官字號﹐民卷九﹐官卷一﹐副榜如之﹐邊省免。此官捲之始。五十一年﹐停會試官捲。近制以省分之大小﹐官捲之多寡﹐定中額。養新錄載﹕康熙四十一年﹐江南鄕試錄是科始編官捲。江南中式八十三人﹐官卷中者八人。按﹕乾隆壬申﹐太后萬壽恩科﹐鄕試官捲不拘成例﹐請旨增減﹐以人數爲差。曲阜設四氏學﹐鄕試編耳字號﹐中一名。每科取中﹐皆至聖裔﹐故有「無孔不開榜」之謠。順治乙酉﹐給事中嚴沆典山東試﹐疏請取二人。康熙間增一名。顏﹑曾﹑孟三氏及各賢裔﹐始有中式者。雍正間又加一名。云﹑貴舉人會試給驛馬﹐自順治間始。嘉峪關以外﹑新疆舉人給驛馬﹐自乾隆間始。會試舉人給路費﹐自順治八年始。順治乙酉山東鄕試﹐法若眞以全作五經文﹐賜內閣中書﹐準一體會試。康熙丁卯順天鄕試查士韓﹑林文英﹐王午順天鄕試莊令輿﹑兪長策﹐皆以兼作五經違式﹐特疏以聞﹐得旨﹐授爲舉人﹐準會試。嗣後兼作五經文者不必禁止。令各省於定額外加中五經二人。於是習者益眾。王漁洋分甘餘話所記直隸﹑陜西等省﹐至有以五經卷掄元者。五十七年﹐停五經應試中額。雍正二年﹐仍準五經應試加中額。丙午﹐江南鄕試﹐徐景曾以五經卷中副榜﹐亦準一體會試﹐此尢出於常格之外也。至乾隆辛未科﹐始停五經中式之例。按﹕康熙乙酉科﹐長洲蔣學海以五經中式。是科進呈題名﹐蔣列於解元之前﹐稱五經解元。見履園叢話。湖南士子赴湖北鄕試﹐涉洞庭風浪之險。撫臣趙申喬﹑潘宗洛先後疏請分闈。部議未允。雍正間﹐撫臣李發甲具折請旨﹐禦批﹕卽當具題。及疏上﹐部復議駁。李復奏請甲辰分湖南﹑北爲兩闈。先一年癸卯﹐奉旨建立湖南試院。副榜之名﹐起於明嘉靖五年。見禮部志稿。順治戊子科﹐詔天下廩生中副榜者﹐貢至吏部謁選。其最者以推官用﹐次知縣﹐次州佐。增﹑廣﹑附生中副榜者﹐入成均讀書滿一年﹐送吏部歷事考用﹐如廩生例。甲午﹑丁酉﹑庚子三科﹐皆舉行。至康熙癸卯﹑丙午﹑己酉﹐不許立副榜名色。壬子科﹐司成某請舉行﹐復恩允。又順治初﹐舉人會試中副榜者﹐免廷試﹐卽送吏部授職。康熙三年﹐停止會試副榜。又雍正四年﹐直省五經副榜及兩中副榜者﹐準作舉人一體會試。尋停止。順治時﹐鄕﹑會試第一場四書藝三篇﹐經藝四篇﹐第二場詔﹑誥﹑表﹑內科一道﹑判五條﹐第三場策五道。康熙三年甲辰﹐停止四書藝﹐經藝攺爲二場﹐頭場策五道﹐二場四書論一篇﹐經論一篇﹐表一道﹐判五條。八年己酉﹐仍復舊制。二十六年﹐停止二場詔﹑誥題。四十一年﹐仍用詔﹑誥。乾隆二十二年丁丑﹐易判﹑表爲五言八韻律詩﹐移經文於二場。二十三年﹐第一場增性理論一篇。四十七年﹐攺頭場四書藝三篇﹑詩一首﹐二場經文五篇﹐三場策五道﹐至今循行之。春秋向用一單題﹐二合題﹐一脫母題。單題者﹐單傳也﹕二合題者﹐合兩經爲一題也﹔脫母題者﹐題在此經而題義則在他經之傳中﹐卽他經與此經俱無關也。國初謂脫母題不可訓﹐但取兩單兩合爲四。乾隆初﹐停止合題。至道光癸未﹐會試題爲「晉侯使韓起來聘」﹑「夏叔弓如晉」﹐復用合題。時正總裁爲山陽汪文端廷珍。順治二年﹐定四書文每篇不得過五百五十字﹔康熙二十年﹐議定限六百五十字﹔乾隆四十三年﹐定限七百字爲率。順治二年﹐定四書題。第一題用論語﹐第二題用中庸﹐第三題用孟子。如第。一題用大學﹐則第二題用論語﹐第三題仍用孟子。此載科場條例。道光庚子﹐山西鄕試﹐首題「徳潤身﹐心廣體胖」﹐次題「體羣臣也﹐子庶民也」。兩題用大學﹑中庸﹐與例不符。旋經主考檢舉﹐監臨奏參。部議照違例律﹐擬革職畱任。英和恩福堂筆記云﹕人言直省鄕試不宜出大學題﹐出則闈中必有火災。吳建庵先生於嘉慶戊午典廣東試事﹐題爲「此之謂絮矩之道」。是科謄錄所遭回祿。趙鹿泉先生戊申試江南﹐出「十目所視」二句﹐至爲文祭告乃發刻。是科竟爾無恙。揆敍隙光亭雜記云﹕本朝江南鄕試﹐不以大學命題﹐以明崇禎壬午科題爲「定而後能靜」三句﹐明南京試盡於此也﹐聞廣東亦然。如命大學題則貢院被火﹐或主試者有禍患﹐而尢忌聖經一章云。舊制﹐主司出題﹐四書各分十段﹐簽掣某段﹐卽於此段中擬題。再掣﹐乃定五經題﹐則簾官擬本經題﹐候主司擇取簽掣。康熙後﹐不拘此例矣。康熙庚子科﹐以防錄舊故﹐禁止出冠冕題﹐而仍不免有所拘忌。乾隆甲子京闈﹐髙宗深惡夾帶抄襲諸獘﹐因以此謂「一言僨事」二句﹐「紂之不善」三句﹐「不見諸侯」一章命題﹐此後往往爲擬議所不到矣。舊時春秋題﹐主胡安國傳。乾隆五十七年﹐紀文達昀奏言「胡傳多有經無傳﹐出題之處不過數十節。故本年鄕試﹐五省同出一題。且安國是書諷髙宗﹐斥秦檜﹐與孔子之意不相比附。欽定春秋傳說匯纂中﹐駁胡傳者數百條﹐禦制文亦屢辟其說。請嗣後春秋題以左傳本事爲主﹐參用公﹑谷之說。」報可。自癸丑科始遵用左傳。欽命會試第一場題﹐順治十五年從禦史趙祥星請也。欽定順天鄕試第一場四書題目﹐康熙二十四年從給事中張爾淑請也。嗣後避暑﹑出哨﹑巡幸他省﹐試題皆由驛封遞至京。乾隆元年﹐欽派大臣於會試遣捲內﹐選文理明通者﹐續出一榜﹐一體殿試﹐時稱爲明通榜。按﹕乾隆七年會試﹐正榜三百一十九名﹐明通榜六百九十名。國初各省鄕試﹐以巡按禦史爲監臨。康熙初﹐巡按裁﹐以巡撫爲監臨。乾隆間﹐以封疆任重﹐命專駐巡撫省分﹐酌委藩﹑臬一員監臨。十八年﹐仍復舊例。令三場完竣﹐卽出闈。近則八月二十日前後出闡。或巡撫因事不能入闈﹐卽委藩司代辦﹐亦有奏請以學政監臨者。今制﹐順天鄕試有監臨﹐會試有知貢舉。惟雍正元年九月會試﹐以禮部左侍郎景日畛知貢舉﹐復以固山貝子領禮部事﹐允掏爲監臨。附錄﹕直省文武鄕試﹐入闡﹑揭曉﹐例應在布政使司堂上筵宴﹐今皆在監臨衙門筵宴。遇國卹則停止。順天鄕試及會試榜前﹐考官以擬取前十卷進﹐候欽定名次﹐自康熙乙丑會試始。是科欽定第一爲陸肯堂﹐殿試卽得狀元。以後遵例進呈﹐仍令考官自定甲乙。刊刻鄕﹑會試試錄﹐殿試登科錄﹐國初沿明制。康熙乙未科﹐不刊鄕﹑會試錄﹐攺爲紅本進呈。雍正癸卯﹐仍令刊刻。主司作前後序﹐內載考官及執事官職﹐舉子姓名﹑鄕貫﹐三場題目﹐士子所作諸藝各一。鄕﹑會試卷向貯南庫﹐積久至不可容。嘉慶庚午奏請﹐焚之。舊時二樂師科場塡榜畢﹐捲而橫陳於案﹐考官具朝服九拜﹐然後捧出﹐謂之拜榜。各直省發榜﹐不行此禮。聞近年京師此禮亦廢。按﹕紀文達灤陽續錄﹐以爲試官無拜舉子禮﹐座主無拜門生禮。蓋發榜後﹐當以題名錄進呈﹐錄不能先寫﹐必拆捲唱名而塡榜﹐然後以塡榜之紙條寫錄。今紙條猶謂之錄條﹐以此故也。拜而送之﹐拜折之禮也。錄與榜並陳於案﹐榜大錄小﹐人見榜而不見錄﹐故以爲拜榜。厥後繕錄未完﹐天已將曉﹐試官急於復命﹐先拜而行﹐遂有拜時不陳錄於案者﹐而拜遂移於榜矣。紀說謂聞之阿文勤公所述李文貞公之言也。考試有欽命題者﹐軍機處先期以上三屆題開單進呈﹐並以本處所存四書一部同進。凡自乾隆元年以來﹐已出過試題﹐皆貼黃簽其上。惟考禦史及廟生及翻譯題﹐由南書房擬題。鄕﹑會覆試閱卷﹐殿試朝考讀卷﹐本科考官向不開列。道光乙未﹐命不必回避﹐惟鄕試覆試﹐則本科考官仍不開列。髙年重赴鹿鳴宴者﹐先期具奏﹐輒蒙加銜。重赴鷹揚宴者﹐則向未奏也。嘉慶庚午科﹐陜西朝邑縣武舉藺廷慮重赴鷹揚宴﹐始蒙賞千總銜。並命嗣後先期人奏。近則原官階級大者具奏﹐余則具題﹐文武闈同。宗室子弟與滿洲諸生一體應試﹑編號﹑取中之命﹐在康熙三十六年﹐至三十九年停止。乾隆間﹐仍考試﹐十七年復停。當時考試取人一﹑二等者﹐準作進士﹐卽殿試﹑引見﹑授官﹐不由鄕舉也。鄕試自嘉慶六年辛酉科始﹐時議宗室會試﹐於三月初四日點名﹐奉旨初八日入場﹐點名在八旗及各省士子後。九年﹐復命於三場畢後﹐十七日舉宗室鄕﹑會試﹐十八日舉翻譯鄕會試。按﹕八旗滿﹑蒙試翻譯﹐始於雍正癸卯。駐防文武生員準在各省鄕試﹐自嘉慶十八年始。道光間﹐文生攺試翻譯﹐試題乃欽定﹐封交主考■付監臨﹐屆期刊發﹑扃試。試卷匯遞京師﹐欽派大臣閱定﹐取中若干名﹐寫榜封發各省。八旗鄕﹑會試﹐滿﹑蒙編「滿」字號﹐漢軍編「合」字號。士子與考官句通關節﹐國初有問擬腰斬者﹐立法甚峻。康熙己卯順天鄕試﹐壬辰會試﹐或云庚戌會試﹐俟考。雍正己酉順天鄕試﹐俱奉特旨覆試。乾隆甲子﹐令各省榜後皆覆試﹐並有鄕﹑會試榜發後嚴行覆試之諭。其後或試或停﹐至嘉慶以後﹐新進士無不覆試者。道光以來﹐又行新舉人覆試之例。附錄﹕乾隆己酉鄕試覆試﹐詩題﹕「心鏡得虛字」。禦制詩未發示﹐大學士和坤誤認「虛」字爲「靈」字﹐於是通場皆押靈字。及發出詩稿﹐和砷方知誤書﹐自請處分。宗室鄕﹑會試﹐中式後在正大光明殿覆試﹐自嘉慶十九年始。其試用一文一詩。新進士向在幹淸官覆試。嘉慶六年後﹐攺於保和殿。道光二十四年後﹐皆在圓明園正大光明殿﹐惟三十年在保和殿覆試﹐以聖駕在宮中也。咸豐辛亥﹝一﹞後﹐皆在保和殿。武進士殿試﹐上閱馬﹑步射於紫光閣。坐大幄次西階下。侍班者皆東向﹐惟見步靶﹐不能回顧馬射。又閱技勇在景運門外箭亭。諸臣侍班者﹐領侍衛內大臣二人得賜坐左右﹐以此班侍立最久故。有善撲營十人﹐立於起居注官之後﹐備搬移刀石之事。向來紫光閣閱武進士射﹐先命皇子騎射﹐以爲多士程序。道光丁未武進士一甲一名李信﹐一甲二名姜國仲﹐一甲三名不得其人。庚戌武進士一甲一名彭陽春﹐一甲二名嶽汝忠﹐一甲三名不得其人。順治十二年﹐上親選武進士二十二人﹐以領侍衛內大臣教習騎射。詔以肇行大典﹐特加優異。一甲一名視副將﹐二名視參將﹐三名視遊擊﹐二甲十九名視守備﹐按名食俸。十四年﹐命鰲拜教習武進士。今無此制。順治十六年﹐直隸武生送兵部試騎射技勇。用翰林爲主考﹐試策論﹐從左副都禦史袁懋功請也。﹝一﹞「辛亥」原爲「二字缺」﹐據初稿本補。今制﹐武闈派主考官試馬﹑步射及弓﹑刀﹑石﹐內場默武經﹐不送兵部考試﹐亦不試策論。康熙辛卯﹐準馬兵武鄕試﹐千總﹑把總準武會試各一次﹐旋停。文生﹑武生準互試一次﹐文﹑武舉人準互會試一次﹐始於康熙五十三年。乾隆丙辰﹐準監生人武場。辛酉﹐福建武生某以懷挾文字﹐預藏試院﹐遂以五經中元。事發﹐置於理。因停互試及監生人武場例。康熙四十八年﹐命八旗漢軍應武科。雍正元年﹐命八旗滿洲應武科。十二年﹐停滿洲武試。又武鄕﹑會試射的八十步﹐康熙三十二年攺爲五十步。明武生由州﹑縣起送鄕闈﹐布政匯送巡撫。中式者下科仍準鄕試。三科中式武舉﹐得爲守禦所千總﹐兩科一科武舉選衛千總。其時無進士科也。雍正間﹐武生附人儒學﹐武舉罷三科之制。其已爲守禦所千總及衛千總者﹐不準會試。選拔貢生﹐十二年一舉行﹐舊例也。順治八年﹑十二年﹐兩次舉行。康熙十年﹐舉行一次。後張文貞玉書嘗疏請﹐每遇鄕試﹐令各省學政每學舉一人﹐貢人國學。雍正元年﹐令六年選拔一次﹐送京考驗。乾隆初﹐行廷試例﹐乃命十二年一舉行。雍正間﹐欲於各省額設常平谷二千八百餘萬石外﹐增谷三千二百餘萬石﹐特開監谷之例。此捐監生之始也。乾隆初﹐停各項捐納﹐惟畱監谷一條。六年﹐令在部收折色﹐在外收本色。八年﹐停止。九年﹐復開。二十八年﹐停浙江﹑江蘇﹑江西等四省捐谷例。三十一年﹐停陜﹑甘捐谷例。三十九年﹐復陜﹑甘捐谷例。四十七年﹐停臺灣捐谷例。嗣後各省或停或復不一﹐而部收折色﹐則爲常例矣。嘉慶四年﹐以各省封存銀皆以軍需撥用﹐遂令各省皆收折色。至道光二十二年﹐增定捐武監生例。捐納候選之貢﹑監﹑舉人﹐例不準與鄕﹑會試。舊例有捐應鄕﹑會試一款。乾隆元年﹐捐例一槪停止。命貢﹑監願與鄕試﹐舉人候選未得缺而願與會試者﹐一體考試。康熙間﹐三逆初平﹐軍儲不繼﹐聽人輸貲充名黌序﹐號曰例生。旣而停止。其後有欲請復是法者﹐李文貞光地奏﹕「以此法妨學害正﹐不可行及。」疏請﹐遂奉駁飭。附錄﹕咸豐二年﹐楚粵軍務﹐戶部請捐軍功畢人﹑生員。奉旨不準。厥後需餉益急﹐有捐輸數多﹐奏請賞舉人者﹐亦準行。舊時生員無定額﹐大縣多至數十名。後定府學二十名﹐大學十五名﹐中學十名﹐小學八名。當三藩叛逆時﹐開捐生員例。文生一百兩﹐武生五十兩。丁巳﹑戊午﹑庚申﹑辛酉歲科試﹐大學止取四名﹐余歸捐納﹐不限額。至癸亥﹐復十五名﹑十名﹑八名舊額。後以南巡推恩﹐復有廣額之例。

養吉齋叢錄卷之十賜進士出身雲貴總督翰林院編修臣吳振棫纂康熙十七年﹐詔內外大臣薦舉博學鴻詞。十八年﹐試於體仁閣下﹐取列髙等授職者五十人。一時名儒秀彥多與其選。雍正十一年﹐復命內外諸臣薦舉。十三年﹐髙宗禦極﹐下詔惇迫。元年﹐試於體仁閣﹐授職者十五人。丁巳補試﹐授職者四人。八十年中﹐兩開大科﹐側席旁求﹐恩禮優渥﹐極曠古未有之盛。其規制﹑除授﹑貫履文字﹐詳見鶴徵錄﹑己未詞科錄﹑詞科掌錄﹑詞科摭言諸書。與試人數﹐據皇朝詞林典故所載﹐與他害頗異。按﹕己未詞科﹐王阮亭池北偶談﹑方渭仁松熄筆乘﹐皆云薦者一百八十六人。吏垣牘略云﹕薦舉一百八十六員﹐赴部驗到一百三十一員。愚山年譜云﹕同試者一百七十五人。藤陰雜記﹕應考者一百三十三人。竹坨年譜云﹕同徵一百九十餘人。柳南隨筆﹕與薦者一百七十四人。據己未詞科錄所考證﹐除取用一等二十人﹑二等三十人﹐姓名俱載館選錄。外特賜同博學鴻儒科二人﹕髙士奇﹑勵杜訥。在南書房賦詩一首。特授內閣中書年老者七人﹕邱鍾仁﹑王方谷﹑申維翰﹑王嗣槐﹑鄧漢儀﹑王昊﹑孫枝蔚。特授內閣中書﹐臨試告病者二人。傅山﹑杜越。丁憂未與試者十四人﹕曹溶﹑汪懋麟﹑黃虞稷﹑王谷韋﹑陳學夔﹑戴王綸﹑林以畏﹑陸隴其﹑惠周惕﹑張貞﹑錢芳標﹑彭桂﹑柯崇朴﹑柯維楨。未試病故者三人。葉舒崇﹑郁植﹑陳九勝。未試致仕者一人﹕祝宏坊。患病行催不到者十四人。應僞謙﹑張新標﹑範鄗鼎﹑王迫騏﹑嵇宗孟﹑蔡方炳﹑陸舜﹑李容﹑黃宗羲﹑張九徵﹑魏禧﹑顧景星﹑顧豹文﹑章貞。中途苦病不與。到京稱疾不與試者二人﹕紀炅﹑王宏撰。與試未用者九十五人﹕閻若璩﹑田雯﹑嵇永福﹑吳雯﹑楊還吉﹑馮云驤﹑畢振姬﹑顧鼎銓﹑葉封﹑陳玉璂﹑陳僖﹑孫柴﹑李念慈﹑吳農祥﹑張瑞徵﹑許先甲﹑趙進美﹑陸元輔﹑王念眞﹑任辰旦﹑陸次云﹑許自俊﹑魏學渠﹑儲方慶﹑周之道﹑鄧林梓﹑李良年﹑江闓﹑白夢鼐﹑林堯英﹑葉灼棠﹑葉奕苞﹑田茂遇﹑馮行賢﹑王祚興﹑徐林鴻﹑羅坤﹑楊毓蘭﹑黃始﹑宋維蕃﹑金居敬﹑王岱﹑施淸﹑髙層雲﹑張英﹑宋實穎﹑譚吉璁﹑王孫蔚﹑毛際可﹑王紫綬﹑上官鑑﹑法若眞﹑王廷璧﹑李大春﹑徐咸淸﹑傅康﹑侯七乘﹑張霍﹑成其願﹑宋昱﹑徐懋昭﹑陶元淳﹑王鈸﹑董兪﹑李芳廣﹑潘揚言﹑徐之凱﹑徐孺芳﹑趙廷錫﹑潘藩大﹑張含輝﹑郎載瓚﹑李瑞徵﹑陳莢﹑葉方蔚﹑許蓀荃﹑程大呂﹑程必升﹑趙驪淵﹑陳宏﹑陳懷眞﹑髙向臺﹑宋涵﹑馬駿﹑朱培﹑程易﹑朱士曾﹑劉瑞遠﹑戴茂隆﹑李開泰﹑邵允彜﹑林鵬﹑張能麟﹑周起莘﹑趙廷揚。辭不就者十二人﹕顧炎武﹑王揆﹑徐夜﹑聞性道﹑萬斯同﹑王曾武﹑李淸﹑仲治﹑胡周鼎﹑馮京﹑崔華﹑費密。後期未試者二人﹕夏駟﹑方象璜。舉不及期者一人﹕姜宸英。補遺二人﹕辭薦不就。周容﹑錢肅潤。丙辰詞科共薦舉二百七十六人﹐取列一等五人﹐二等十人﹐姓名俱載館選錄。外與試未用者二百二人﹕易宗瀛﹑李鐺﹑長住﹑張振義﹑梁機﹑李弦﹑杜詔﹑胡期頤﹑查祥﹑黃之雋﹑周欽﹑徐廷槐﹑胡天遊﹑徐文靖﹑鄧士錦﹑魏允迪﹑黃世成﹑余騰蛟﹑張星景﹑夏之蓉﹑李春耀﹑劉始興﹑劉斯組﹑劉五教﹑車文河﹑韓曾﹑楊述曾﹑陳長鎭﹑鄭長慶﹑傅涵江﹑趙昱﹑李光型﹑劉世澍﹑方辛元﹑吳麟﹑黑■﹑金鑑﹑西成﹑陳景忠﹑趙寧靜﹑史鳳輝﹑姚世煉﹑方楘如﹑胡浚﹑李淸藻﹑戴永植﹑陳洪淡﹑盛樂﹑葉承點﹑王世樞﹑曹儐﹑秦懋紳﹑金焜﹑吳溶﹑馬朴臣﹑於拭﹑兪鴻徳﹑馮元溥﹑吳銳﹑劉大槲﹑王霖﹑曹廷樞﹑周汝舟﹑沈彤﹑周京﹑汪臺﹑尙廷楓﹑峻徳﹑汪援甲﹑王藻﹑桑調元﹑汪祚﹑陸榮櫃﹑盧存心﹑胡二樂﹑淩之調﹑趙信﹑丁凝﹑李光國﹑顧陳垿﹑趙永孝﹑朱稻孫﹑沈炳震﹑陸枚﹑葉酉﹑楊廷英﹑夏之翰﹑龔正﹑龔元蚧﹑王作人﹑王延年﹑沈冰壺﹑甘禾﹑饒一辛﹑劉世基﹑裘曰修﹑張範﹑劉自潔﹑閻介年﹑汪士鉆﹑陸祖錫﹑邊連寶﹑孫見龍﹑沈徳潛﹑倪承茂﹑吳龍見﹑胡鳴玉﹑馬榮祖﹑葉榮梓﹑王騰蛟﹑張鳳孫﹑姚焜﹑沈虹﹑王會汾﹑陳黃中﹑張廷槐﹑邱迥﹑許鏘﹑顧棟髙﹑潘遇莘﹑郭束﹑劉斯翺﹑劉嗚鶴﹑陸桂馨﹑吳張元﹑任瑗﹑陳光祚﹑吳檠﹑李希稷﹑梅兆頤﹑江其龍﹑厲鶉﹑周玉章﹑沈炳謙﹑張懋建﹑汪沆﹑周琰﹑周大樞﹑萬光泰﹑陳士墦﹑邵昂霄﹑程川﹑孫貽年﹑李宗潮﹑錢載﹑金文淳﹑沈樹徳﹑申甫﹑鄧牧﹑黃永年﹑廖理﹑張綿傳﹑李灝﹑黃天策﹑王士驤﹑方鶴嗚﹑潘思光﹑張甄陶﹑王元芳﹑陳繩福﹑陳一策﹑陳大琰﹑陳繼善﹑饒允坡﹑易宗矯﹑鄧獻章﹑陳世賢﹑王文淸﹑張敍﹑段梧生﹑錢斌﹑陳世龍﹑許伯政﹑王元﹑張庚﹑牛運震﹑耿賢舉﹑顏懋倫﹑閻式礦﹑朱超﹑萬邦榮﹑張榮圖﹑王祖庚﹑王系﹑張廷奏﹑王起鵬﹑解含章﹑秦涇﹑劉曄﹑許儒龍﹑何夢篆﹑施念曾﹑鍾獅﹑勞孝輿﹑車騰芳﹑袁枚﹑吳王坦﹑田荃﹑沈瀾﹑毛一驄﹑南昌齡﹑迮雲龍。不就試二十五人﹕奚源﹑夏策謙﹑方貞覲﹑曹秀先﹑萬經﹑全祖望﹑華希閔﹑靖道謨﹑蘇珥﹑屈復﹑渚菊書﹑龔纓﹑畬華瑞﹑聞元晟﹑王照﹑萬承苓﹑馬日璐﹑陳撰﹑瞿駿﹑方覲承﹑金徳瑛﹑金門詔﹑周振采﹑翁照﹑蔡寅斗。了憂不與試四人﹕金虞﹑楊煜曾﹑符曾《嚴遂成。部駁不與試十人﹕汪芳藻﹑於梓﹑張宏敏﹑葉長揚﹑宋照﹑宋士宗﹑傅王露﹑邵岷﹑祝維誥﹑許遂。已故六人。黃濤﹑柯煜﹑魏樞﹑孫天寅﹑宋厚章﹑葉翥鳳。先試四人﹕陳以剛﹑梅枚﹑許佩璜﹑徐本傳。實共二百七十人﹐其六人﹐則復薦者也。藤陰雜記云丙辰鴻博一百九十三人誤。附錄﹕進士釋褐在國子監。詞科諸臣釋褐在瀛洲亭。雍正八年﹐舉通曉性理八人﹐並賜進士﹐曠恩也。乾隆元年﹐尙書楊名時薦進士莊亨陽﹑舉人潘永季﹑蔡徳峻﹑秦蕙田﹑吳拔﹐﹝一﹞拔貢官獻瑤﹑﹝二﹞監生夏宗瀾﹐﹝三﹞畱心經學﹐命用爲國子監官屬。時楊方管監務也。十四年﹐命內外大臣舉潛心經學之士共四十九人﹐復命大學士九卿確核﹐得陳祖範﹑吳鼎﹑梁錫■﹑顧棟髙四人。吳﹑梁以國子監司業用﹐陳﹑顧授司業銜。其時陳﹑顧蓋已篤老矣。此皆由薦舉命官﹐不由考試者。康熙四十四年﹐聖祖南巡。由蘇州迄江寧﹐禦試士子者三。中選者給白金﹐令赴京人各書館。此召試之權輿。乾隆﹑嘉慶間﹐學華巡幸﹐每卑召試之典。髙宗十二次﹐仁宗二次﹐試以一賦﹑一詩﹑一論。或以策。入髙等者﹐進士﹑舉人卽授中書﹐生員賞舉人﹐準會試﹐亦有卽授中書者。余或賚以緞匹。中間淹博之才甚多﹐而邀特達之知﹐躋陟榮貴﹐亦指不勝屈也。附錄﹕乾隆丁丑﹐浙江召試﹐詩題「循名貴實得田字」。禦筆艸書﹐諸生莫辧﹐押「因」字﹑「思」字者多﹐押「田」字僅二卷﹐難定去取。次日復試以「蠶月條桑」詩﹐第一童鳳三﹐卽押田字捲也。向例﹐散館用五言排律八韻或十韻﹐論一篇﹐不出論題﹐則用時文。雍正元年﹐用詩﹑賦﹑時文﹑論四題﹐或作兩篇﹐亦得列髙等﹐作三篇四篇者聽。其後皆勉爲四篇﹐轉多艸率。乾隆元年﹐尙書任蘭枝﹑侍郎方苞奏請專試詩賦。報可。其制遂循行至今。凡散館﹐淸書試翻譯﹐余試詩賦。舊例試於體仁閣﹐或保和殿。聖祖駐蹕陽春園時﹐則於隋車居散館。世宗駐蹕圓明園﹐則於吏部朝房散館。至髙宗時﹐命於正大光明殿散館。今則在保和殿矣。聖祖於散館時﹐每先引見。近時則大臣閱卷進呈﹐親定等第﹐越日﹝一﹞「吳拔」原誤作「吳鼐」﹐據初稿本攺。﹝二﹞「官獻瑤」原誤作「宮獻瑤」﹐據初稿本攺。﹝三﹞「夏宗瀾」原誤作「夏宗潤」﹐據皇朝文獻通考卷五十八攺。引見授職。乾隆元年﹐命滿洲庶吉士來年以淸書散館﹐從教習徐元夢請也。二年﹐仍令停止。按﹕散館居下等﹐應攺官。有奉匕日畱館再教習三年者﹐康熙間如何義門諸人是也。乾隆以來﹐亦每有之。又散館有革職者﹐如康熙問張禹玉是也。附錄﹕孫淵如星衍以一甲授編修。散館題爲厲志賦﹐孫用「匑匑如畏」。時和砷當國﹐指爲別字﹐抑置二等﹐攺官。故事﹐一甲授編修者﹐散館居下等﹐或仍畱館﹐卽攺官﹐可得員外。有使孫詣和者﹐孫不往﹐遂攺主事。自後凡散館攺部﹐皆以主事用。又嘉慶元年散館﹐髙宗偶檢賦匯所載「污卮賦」爲題。試者不知爲傅咸所作﹐誤解爲元結之窪尊﹐多有傅會失旨者。世祖最重庶吉士﹐每親自考校。乙未館選﹐丙申特先授漢書庶吉士王益朋﹑王命嶽等官給事中及禦史。戊戌館選﹐己亥試於南海子﹐特先授淸書庶吉士馬晉允﹑富鴻業等十人爲編修﹑檢討﹐而陳敬﹑殷觀光二人革職。皆非散館故事。按﹕熊孝感集李平傳云﹕順治間﹐每遇雙月﹐試庶吉士於太和殿。大考閱卷﹐掌院不開列。庶常散館﹐掌院教習皆不開列。道光辛丑散館﹐潘﹑穆兩大學士方爲掌院教習而派閱卷﹐則朱筆添人也。順治十年﹐禦太和門﹐親試兼翰林銜吏部侍郎成克鞏﹑禮部侍郎張瑞及內三院學士劉宗正﹐編﹑檢以上官六十二員「君子懷徳論」一篇﹑「請立常平疏」一道。有畱任者﹐有攺外任者。編﹑檢以上官照詞臣外轉舊例﹐優與司﹑道等缺﹐年衰病弱請告者聽。此禦試廷臣之始。此次上諭﹐命吏﹑禮兩部﹐翰林﹑侍郎及三院學士﹐詹事府詹事以下各候親試﹐分別髙下。十五年﹐禦試除三院學士外﹐翰林官皆與試。才堪外任者﹐照前例酌與補用。其時蓋以外轉爲優。惟考淸書翰林有內升者。十年一次﹐十三年一次。至康熙間﹐習漢文者始與內升。十八年己未﹐侍講牛鈕試列第一﹐卽日除侍講學士是也。其後乙丑﹑初試一賦﹑一五言排律﹐再試一辧﹑一記﹑一七言律。甲戊﹑初試一賦﹑一論﹐再試一賦。乙未﹐一論﹑一詩。凡三試優者獎勵﹐劣者或降調﹐或對品調用。時詹事尙與試﹐甲戌取列第一徐秉義卽詹事也。據居易錄﹐壬午亦大考翰﹑詹。雍正間﹐未之舉行。然元年正月﹐嘗以寶座銘考試翰林諸官。有編修成文以措詞不當鐫職。是亦猶後之大考。乾隆二年丁巳以後﹐則自少詹以下﹐乃與試。試題一賦一詩﹐其一則策﹑論﹑疏無定。大率間四﹑五年卽一試。捲分一﹑二三四四等﹐有遷擢者﹐有降調﹑休致者﹐惟乾隆癸亥試後又覆試。休致翰林﹐有起用﹑攺補及畱任者。庚寅﹑辛卯﹑辛亥﹐學華巡幸﹐休致翰林鄭岱鍾等迎鑾獻藝﹐因再試之﹐皆邀起用。曠恩也。考試翰﹑詹等官﹐試卷俱彌封﹐自乾隆二十八年始。向來大考翰﹑詹﹐在兩書房行走者皆與試。乾隆三十三年大考﹐中允曹文埴﹑編修彭元瑞﹑沈初﹑董誥方直內廷﹐奉旨免試。尋以四人學問皆優﹐未得升轉﹐特加一級﹐以示寵異。道光十九年二月大考﹐命上書房行走之賈楨不必考試。二十七年五月大考﹐命上書房行走之葉覲儀﹑沈兆霖不必考試。是時南書房無翰﹑詹以下官。乾隆以來大考翰﹑詹﹐以一日而畢。按王士禎香祖筆記﹝一﹞云「壬午冬﹐駕歸自徳州﹐考試內直諸詞林官﹐至二十二日封印後一日始畢。」定一﹑二﹑三等﹐三等調知縣用。是當時試事甚詳愼﹐非止一日也。向來大考﹐編﹑檢升至學士﹐已爲最優。乾隆間﹐阮文達元擢少詹事﹐尢爲異數。是年阮捲列一等第二﹐髙宗拔置第一。滿洲翰林缺出﹐先用內班﹐內班無人﹐例用外班充補。迨考試詩賦﹐以非所素習﹐輒以下等攺官。道光二十七年﹐宣宗以翻譯爲滿洲本業﹐每科翻譯會試中式者﹐止用部屬﹐升途較隘。命將此項人員轉入翰﹑詹衙門﹐一體升轉。遇考試翰﹑詹之年﹐卽照向例考試翻譯。康熙二十三年﹐禦試八旗文學之臣﹐以禦制「竹賦」爲題翻譯﹐以觀滿﹑漢文義。自通政使以下﹐筆帖式以上五百餘員。此則專試翻譯﹐非試翰﹑詹也。乾隆間﹐試外班翰林﹐或論﹐或翻譯﹐不以詩賦。惟五十三年試八旗翰﹑詹出身大臣官員﹐五十六年試八旗翰﹑詹官﹐則皆用詩賦。康熙六十一年七月﹐試熱河隨駕官三十一二人﹐詩題「萬家煙火隨民便」﹐文題「上天之載無聲無臭」。取一等五人﹕原庶吉士傅敏﹑卽福敏。舉人徐覺民﹑貢生成禧﹑翰林院侍讀王國棟﹑主事色捨立﹔次等三人﹕監生孫廷樞﹑侍衛趙宏濟﹑員外郎頓琮﹔字取一人﹕侍衛崔起潛。皆旗人。此又專試旗員之隨駕者。庶吉士散館﹑翰林大考﹑京官考差各試卷﹐散館用捲有朱格﹐大考考差皆用白折。舊時另紙起艸。乾隆間﹐始有添寫艸稿之例。然捲俱進呈﹐於體制殊未協。嘉慶四年﹐仍復另紙起艸舊例。雍正三年﹐始定考差例。凡由進士出身官員﹐定期試以書藝﹐彌封呈覽﹐欽定等次記名﹐識以牙簽﹐﹝一﹞「香祖筆記」原誤作「居易綠」。貯以金筒。臨遣時﹐大學士裔至午門﹐每省掣正陪各一員引見差用。然非每科必考也。考取人員漸少﹐則復試一次而已。乾隆元年﹐應行恩科鄕試﹐命張廷玉﹑鄂爾泰﹑朱軾﹑徐本﹑邵文基﹑任蘭枝﹑徐元夢﹑福敏﹑孫嘉淦﹑楊名時﹐於翰林﹑科道部屬內各舉數員﹐於五月送內閣匯奏﹐試於保和殿﹐第其髙下﹐引見記名﹐以備筒用。至三年﹐則無論保舉與否﹐一體考試。九年﹐命大學士﹑尙書﹑侍郎保舉﹐再行考試。十二年﹐以各科舊例不同﹐外間議論不一。命將應開列人員通行考試﹐其不願試者聽。仍著大學士﹑九卿各舉所知﹐密封送內閣進呈﹐聽候酌用。三十三年停止考差﹐由各衙門揀選引見。自後則鄕試年分皆考差﹐其試卷由閱卷大臣排定名次。嘉慶十五年﹐令不必排定名次﹐惟於所閱之捲﹐分取與不取而已。以禦史周廷森有閱卷名次﹐外間傳說紛紛之奏也。又嘉慶己未﹐分校而未經考差者七人。道光癸未﹐分校而未經考差者五人。咸豐辛亥﹑壬子兩科﹐則未試而得差者﹐居十之三四。向來考差文字入選等第名單二父禮部部臣﹐請簡時夾單開列。乾隆丁酉﹐不發出名單。己亥﹐仍發出。己亥後﹐皆不發出。凡考差者﹐通行開列請簡。會試﹑順天鄕試考官本﹐不發批本處﹐於入簾日派幹淸門侍衛齋至午門﹐交大學士拆封﹐同稽察禦史宣旨唱名。是日凡考差者﹐皆往聽宣。其內廷行走者如點充考官﹐預令前往。宣旨訖﹐人闈與不入闈者﹐均不得逗𨖻﹐違者劾奏。自嘉慶己卯始﹐因禦史袁銑有飭遵功令之奏也。日久懈弛﹐人闈者不卽往。咸豐己未﹐以戊午科場事發﹐鄕試時﹐上密派禦前侍衛至貢院查點﹐有遲至申﹑酉間人闈者﹐奉旨嚴飭。考試試差﹐向用四書文二篇﹐詩一首。嘉慶己卯﹐裁四書文一篇﹐增五經文一篇。順治間﹐鄕試正副主考﹐指定某衙門官差往某省。如順天﹑江南正副主考﹐浙江﹑江西﹑湖北﹑福建正主考﹐差翰林官八員。他省以給事中﹑光祿寺少卿﹑六部司官﹑中書﹑行人﹑評事差往﹐皆有一定。至康熙間﹐始以各衙門應差官員職名通行開列請簡。康熙間﹐奉旨派出主考房考﹐宴於禮部﹐賜金花彩緞﹐表裹各有差。宴畢﹐始入鎖院。後來愼重防閒﹐宣旨後﹐卽促令人鎖院﹐無復宴資之事。舊例﹐修撰祇充會試同考﹐不典鄕試。典試﹐自康熙己酉徐元文以侍讀典陜西試始。見池北偶談。祭酒有考錄貢監之責﹐舊制不得典順天試。乾隆甲子﹐祭酒崔紀典順天鄕試﹐異數也。雍正癸卯﹐嵇文敏曾筠以河南巡撫爲河南正考官。壬子﹐少寇王蘭生以安徽學政爲江南正考官。典試由外攺充﹐爲前此所未有。順天鄕試主考﹐凡籍隸順天﹑直隸者﹐應回避。惟乾隆癸卯翁洗馬方綱﹑道光王辰白總憲鎔﹐俱爲副考官﹐不回避。翁﹐大興人。白﹐通州人。順天鄕試主考﹐順治乙酉﹑丙戊﹑戊子用二人﹐辛卯﹑甲午用四人。此二科分滿﹑漢榜﹐其二人乃閱滿文者。以後滿﹑漢皆用漢文﹐通爲一榜。故歷科主考皆二人。至乾隆庚子﹐以兵尙蔡新爲正主考﹐刑侍杜玉林﹑閣學嵩貴副之﹐三主考實始於此。後沿爲例。惟嘉慶庚午用二人﹐道光王辰用四人﹐咸豐己未用四人。又案﹕雍正以前﹐順天主考凡編﹑檢部屬皆簡用﹐不必盡大僚。雍正癸卯科後﹐編﹑檢等官無復主試者。會試總裁﹐順治丙戌用四人。淸祕述聞所載爲範文程﹑剛林﹑寧完我﹑馮銓。按﹕魏敏果中丙戌進士﹐年譜載座師四人﹐有祁充格﹐無寧完我。譜爲敏果自述﹐當不誤。丁亥﹑壬辰用六人。己丑則多至七人﹕剛林﹑祁充格﹑範文程﹑洪承疇﹑寧完我﹑宋權﹑王文奎。乙未四人。戊戌﹑己亥﹑辛丑皆二人。康熙丙戌﹑己丑﹑戊戌﹑己亥﹑辛丑用二人。余科皆四人。雍正癸卯二人。癸丑三人。甲辰﹑庚戌皆四人。乾隆丙戌﹑丁巳﹑己未﹑壬戌﹑乙丑﹑戊辰﹑辛未皆四人。壬申﹑甲戌﹑丁丑﹑辛巳﹑癸未﹑丙戌三人。己丑二人。辛卯﹑壬辰﹑乙未﹑戊戌三人。庚子﹑辛丑﹑甲辰四人。丁未﹑己酉﹑庚戊﹑癸丑﹑乙卯三人。嘉慶丙辰三人。四年己未用四人。以後率用四人爲常。至道光己丑﹐則用五人﹕曹振鏞﹑玉麟﹑朱士彥﹑李宗防﹑吳椿。近科又有用三人者。附錄﹕乾隆戊戌會試﹐總裁爲於文襄敏中﹑王文端傑﹐同考則秦大成﹑陳初哲﹑黃軒﹑金榜﹐皆殿試第一人也。在京狀元無不入闡者﹐一時以爲盛事。附錄﹕雍正元年癸卯會試﹐以試官持擇公允﹐加朱軾太子太傅﹐張廷玉太子太保﹐優渥之典﹐前後所無。舊例﹐翰林﹑給事中同爲考試官﹐以翰林爲正﹐給事中爲副。吏部與五部同爲考試官﹐以吏部爲正﹐五部爲副。至康熙間﹐卽不拘此例。康熙壬午鄕試﹐以副都禦史張睿爲陜西主考﹐禦史吳甫生副之﹐以禦史劉子章爲江西主考﹐禦史傅作楫爲浙江主考﹐庶吉士孫致彌﹝一﹞爲山西主考。香祖筆記載之云「都禦史﹑禦史庶吉士典鄕試﹐自﹝一﹞「致」原作「枝」﹐誤。是科始。」己卯﹐「以編修阿金爲福建正主考﹐滿保爲浙江副主考﹐喀爾喀爲河南副主考﹐法保爲陜西副主考」。居易錄載之云「滿洲翰林官典鄕試自此始。」淸祕述聞﹐法保作海保。附錄﹕國初主考﹐奉使不必卽行﹐回京亦無定期﹐遂有恣意遨遊者。康熙間﹐限命下五日卽行。李紱雲南驛程記﹐頗言踉眺出京之狀。確正間﹐始令寬期治裝。至乾隆時﹐復有出京過遲者﹐乃飭部酌定日期。順治三年﹐定會試﹑順天鄕試同考官二十員﹐內用翰林官十二員﹐六科官四員﹐吏﹑禮﹑兵三部司官各一員﹐戶﹑刑﹑工三部司官每科輪用一員。按淸祕述聞載。順治丁亥會試十七員﹐己丑會試二十一員﹐恐是錯漏。至康熙三年甲辰會試以後﹐皆十八員。癸卯鄕試闕。十八房蓋自此始。淸祕述聞載戊子鄕試十六員。恐有脫。五十四年乙未﹐令不同省同考官每房二人同閱﹐有獘並坐﹐鄕會試同』據此當用三十六員﹐而淸祕述聞載乙未反戌﹑辛丑三科皆三十二人﹐恐誤。又魏敏果年講載﹕丙戌房師魏天賞﹑嶽映斗二人﹐豈當時每房亦二人耶﹖雍正元年癸卯鄕試﹐每房仍用一人﹐於是十八房之例﹐循行至今不攺。淸祕述聞載乾隆丁卯順天鄕椒試﹐僅十七員﹐必是脫漏。撥房之例﹐雍正七年議定。各省鄕試房考﹐舊制以科甲出身州﹑縣派充。雍正七年己酉﹐停現任知縣入簾﹐調取鄰省候選進士﹑舉人﹐大省三十人﹐中省二十五人﹐小省十五人。接界三百里內者﹐不得咨送。乾隆丙辰﹐停止調取鄰省進士﹑舉人例﹐仍用本省官。順天鄕試同考官﹐向用京官。康熙庚午﹐用知縣何訥等十五人。居易錄載之﹐謂用外官自是科始。按先此丁巳鄕試﹐已參用知縣王鍚輔等六人。庚午以後﹐各科多無考﹐惟戊子科有知縣梁通洛等五人。雍正以後﹐不復用知縣。國初鄕﹑會試分房﹐不全用進士出身人員﹐亦兼用庶吉士及知縣。順治丙戌會房﹐兵科郝傑﹐辛酉舉人。丁亥會房﹐刑科梁維本﹐辛酉舉人。乙未會房﹐兵部郎中楊陛﹐戊子舉人。己亥會房﹐富鴻業﹑馬晉允﹑吳珂鳴﹑王吉人﹑郭諫﹑王揚昌﹑彭之鳳﹑崔蔚林﹑吳本植﹐俱戊戌庶吉士。辛丑會房﹐王遵訓﹑田麟﹑楊正中﹑李天馥﹑陳廷敬﹑周訓成﹑蘇宣化﹑翟世祺﹑朱錦﹑周之麟﹑鍾朗﹑金國用﹑陳志紀﹑盧乾元﹑趙之符﹑趙濟美﹐俱己亥庶吉士。禮科姜希轍﹐王午舉人。康熙甲辰會房﹐禮部主事兪有章﹐乙未會副。兵部主事蔡兆丰﹐辛丑會副。癸丑會房兵科余司仁﹐戊子舉人。丁巳鄕房﹐王鍚輔﹑周之麟﹐皆進士。知縣黃塤﹑彭孫通﹑華章志﹑沈珩皆進士﹐候選知縣。戊辰會房﹐兵科陳世安﹐丁巳舉人。甲戌會房﹐兵科趙心抃﹐壬子舉人。工科彭鵬﹐庚子舉人。戊子鄕房﹐工部主事﹐歐陽方曜﹐甲子舉人。梁通洛﹑王家繡﹑薛祖順﹑陳守創﹑李先立﹐俱進士知縣。雍正癸卯鄕房﹐鄭江﹑夏力恕﹑何朗﹑侯來旌﹑關上進﹑晏斯盛﹑黃煥章﹑吳械﹐俱辛丑庶吉士。會房﹐禦史許容﹐辛卯舉人。壬子鄕房﹐陶正靖﹑曹一士﹑楊廷棟﹑裘恩錄﹐皆庚戌庶吉士。乾隆丙辰會房﹐崔紀系祭酒﹐汪由惇系四譯館少卿。辛酉鄕房﹐朱必坦﹐壬子舉人。甲子鄕房﹐鍾鳳翔﹑邵齊燾﹑姚範﹑遜廷槐﹑淩鎬﹑周孔從﹑王挺﹑王康佐﹑劉錫齡﹑黃遇隆﹐皆壬戌庶吉士。庚辰會房﹐錢大經﹐庶吉士。至甲午順天鄕試﹐分校於例不開列人員﹐內用京堂七員﹐小京官四員﹕宗人府府丞寶光鼐﹑太常卿吳王綸﹑光祿卿吳綬詔﹑大理少卿周於禮﹑太僕少卿曹學閔﹑通參趙佑﹑司業朱棻元。大理寺丞朱衣點﹐江南拔貢﹔國子監助教吳省蘭﹐江蘇舉人﹔學正徐立綱﹐乙酉順天舉人﹔學正汪如藻﹐己卯浙江舉人。此又不拘成例者。鄕﹑會試主考﹑同考及讀卷﹑閱卷官﹐俱不得襲師生之號﹐違者重處。見康熙十四年上諭。雍正八年﹐始許座師房師以師生往來。舊制﹐各省學政﹐或稱學道﹐或稱學院。學院用翰﹑詹﹑科﹑道官﹐學道則擊以按察使僉事各﹐由六部郎及知府有資望者推用。其後遇缺員﹐請特簡。順治四年﹐學道專用部屬考選﹐禮部二人﹐戶﹑兵﹑刑﹑工各一人﹐內閣與吏﹑禮二部會考。十六年﹐從尙書孫廷銓奏﹐仍依舊例。康熙三十九年﹐以翰林官專司文翰無他事﹐各省學政員缺﹐應與郎中並差。四十二年﹐定由京堂翰﹑詹﹑科﹑道任者爲提督學院﹐由部郎任者﹐仍爲提學道。雍正三年﹐由部郎任者﹐加翰林銜。自是以後﹐各省學政無道銜矣。各省分並﹐更攺先後有可考者﹐附錄於後。直隸省﹐初設監察禦史一員﹐提督學政。順治十年﹐定專用翰林官﹐今稱順天學政。舊時編﹑檢﹑中﹑贊﹑講﹑讀皆差。乾隆以來皆用卿貳。江南省﹐順治二年﹐上﹑下江分差督學禦史二員。九年﹐並一員。十年﹐停差禦史﹐上﹑下江分設督學翰林二員。十二年﹐用僉事二員爲提學道﹐停差翰林。康熙元年﹐裁攺學道一員。二十四年﹐復用翰林。雍正三年﹐分上﹑下江各一員﹐稱江蘇學院﹑安徽學院。江西省﹐舊以僉事爲提學道。康熙四十六年﹐差學院。浙江省﹐舊設提學道。康熙二十三年﹐攺用翰林官提督學政。福建省﹐舊爲提學道。康熙四十二年﹐用翰林官爲提督學院。湖廣省﹐初分設湖北督學道﹑湖南提學道。順治十八年﹐攺湖廣通省提學道。康熙四十二年﹐用翰林爲提督學院。雍正三年﹐湖北﹑湖南各設一員。山東省﹐舊設提學道。康熙四十二年後﹐皆提督學院。河南省﹐舊設提學道。康熙四十二年後﹐皆提督學院。山西省﹐舊設提學道。康熙四十二年後﹐皆提督學院。陜甘省﹐舊設提學道。康熙四十一年後﹐學道﹑學院兼差。五十年後﹐皆提督學院。四川省﹐舊設提學道。康熙四十五年﹐攺學院。廣東省﹐舊設提學道。康熙四十五年﹐攺學院。按五十二年﹐鄭晃以郎中任﹐當仍稱提學道。雍正七年﹐分設廣韶﹑肇髙兩學政。乾隆十六年﹐並設一員。廣西省﹐舊設提學道。康熙四十二年﹐攺學院。按五十九年﹐徐樹敏以戶部郎中年當仍稱提學道。雲南省﹐舊設提學道。康熙四十一年﹐攺學院。貴州省﹐舊設提學道。康熙四十一年﹐攺學院。正科鄕試之年﹐至秋點派各省學政﹐自康熙五十三年始。一甲授職﹐未散館卽簡放學政﹐自乾隆庚戌修撰石韞玉爲湖南學政﹐榜眼洪亮吉爲貴州學政始。雍正前﹐有提督滿洲﹑蒙古翻譯學政﹐以滿侍講﹑侍讀充﹐後裁。國初督學禦史提學道﹐不專用進士出身人員。順治六年﹐江南督學禦史季嵩陽﹐前庚午舉人。十七年﹐湖北督學道王自新﹐乙酉舉人。十八年﹐湖廣通省提學道魏學渠﹐戊子舉人。康熙三年﹐浙江督學道李如桂﹐戊子舉人。山東提學道王瓏﹐河南貢生。雲南提學道何起鵬﹐奉天舉人。六年﹐江西提學道吳﹐順天舉人。七年﹐江南提學道簡上﹐四川舉人。乾隆乙卯﹐瑚圖禮以候補四品卿爲山西學政。道光乙巳﹐戴熙以候補侍讀爲廣東學政。亦曩時所未有。乾隆初﹐河南巡撫雅爾圖奏﹐學政不得帶家眷。經九卿議行。七年停此例。

養吉齋叢錄卷之十一賜進士出身雲貴總督翰林院編修臣吳振棫纂仁廟六旬萬壽﹐舉行盛典﹐最稱繁麗。侍郎王原祁爲萬壽盛典總裁畫圖﹐長二十餘丈﹐李公紱爲之記﹐臚載甚悉。今撮其大略﹐並匾聯之佳者錄於後。由暢春園花洞東﹐過雙閘﹐至宮門前﹐五色錦繪彩墻一座﹐結「萬壽無疆」四字﹐左右彩坊各一。過小東門﹐東爲淸梵寺﹐諸皇子於寺內建慶祝經壇﹑演劇彩臺一﹐旛竿二﹐寺外結坊一。由淸梵寺前徑南折而東﹐曰太平莊﹐爲直隸九府臣民慶祝界。道旁有通州進魚回民百餘。又前﹐路左演劇彩臺一﹐臺前有淮﹑揚﹑徐沿河耆民及河兵建黃幛彩坊。前列萬壽亭﹐左右旗仗﹑宮燈﹑黃繳﹐中陳進上冠服及土宜食物。又前﹐路右有漕運旗丁數百人慶祝﹐陳設與淮﹑揚耆民同。又前﹐夾路彩廊﹐左爲耕圖﹐右爲織圖﹐用絹爲田夫紅女﹐按農桑事次第﹐各錄禦制詩一篇﹐凡四十楹。又前﹐路左演劇臺一﹐木質而竹理。又前﹐折而南﹐爲葡萄長亭﹐以綠彩爲之﹐橫蔭數畝﹐中設禦座﹐旁翼以百蝶小軒﹐外周花籬。其前﹐過小橋折而東﹐路右連像歌臺﹐以童子結束﹐歌甘涼西音。過臺爲小關帝廟﹐有膳房諸臣慶祝經壇。廟前爲龍棚﹐棚前有彩坊﹐坊左右爲鼓亭。循鼓亭折而前﹐過街彩坊二前立表棚一﹐旛竿五。出坊﹐路右演劇彩臺一。稍前﹐路左有庵﹐曰興隆﹐有算法人員慶祝經壇。庵前燈坊一﹐坊左右燈樓各一﹐直坊路右表棚一﹐旛竿三又前﹐爲節節髙歌臺﹐以童子結束﹐聳立人肩﹐從髙歌舞﹐頗類連像﹐尢加恢詭。又前﹐連像歌臺一﹐路左雕木演劇臺一。前接杏花林﹐周遭花欄六十丈﹐內十番乎臺一﹐長艸亭一﹐方艸亭一﹐六角亭一。聖剛﹐路右有包衣昂邦慶祝龍棚﹐前建彩坊。又前﹐路右廟曰皇莊關帝廟﹐廟旁爲松亭。又前﹐松墻百餘丈﹐路左鰲山重臺一﹐座下演劇﹐上節節髙歌臺。前爲牡丹圃﹐圃下爲荷池﹐池底以板爲之﹐淸波瀠洄﹐錦鱗翔泳﹐臺後石山矗起﹐林木蔚然﹐皆繪繭結撰者。又前﹐爲直隸臣民接駕處﹐左右各有坊。又前﹐爲萬壽寶閣﹐閣三層。前有彩坊﹐坊左右爲彩屏﹐屏下彩獅六﹐各髙丈二尺。直坊路右﹐大彩墻一﹐結「天子萬年」四字。墻左表棚一。又前﹐有包衣人慶祝龍棚﹐棚外旛竿二﹐左右鼓亭﹐前立彩坊﹐坊下有彩橋﹐過橋旛竿四。又前﹐路右演劇彩臺一﹐鼓亭二。又前﹐夾道彩坊二。稍前﹐有彩坊﹐曰「民和年丰」。進坊﹐爲蘇州臣民慶祝界。坊左鼓亭一﹐路右有演劇棕臺﹐臺脊棕結「衢歌巷舞」四字。又前﹐爲皇棚﹐彩簾四映﹐周櫚爲黃幔三層﹐下繞以朱欄﹐中設禦座。座旁大理石屏二﹐後設紅哆囉呢幔﹐金書天保九如詩。棚後小軒五楹﹐陳設文玩盆花。左右園林小景﹐曲廊橫亙。左有松亭﹐右有柏亭﹐亭外雜植桃李。前建彩坊﹐聯曰「萬年人慶長生節﹔三月天開四海春。」坊左右爲燈廊﹐中設慶祝表屏﹔坊前有耆老貢獻土物百盤﹔坊下彩橋一﹐左右小紅橋二。過彩橋﹐路左大彩墻一﹐廣四丈﹐彩結次「壽」字五﹐左右爲抱角燈棚。又前﹐路右有演劇棕臺﹐臺脊棕結「民安物阜」四字。直臺路左﹐爲耆老接駕棚﹐前設龍亭﹑禦仗﹑旗繳﹐後張百壽黃幔﹐長三丈﹐繡「壽」字百。又前﹐過街彩坊一﹐過坊爲江南江﹑常等十三府慶祝界。路右有候選候補官員建黃棚一﹐內設萬壽圖屏﹐金書「壽」字各體者萬。左右鼓亭各一。又前﹐路左爲松江府在籍諸臣及昔民慶祝皇棚﹐左右彩廊﹑直棚﹐路右爲表棚。又前﹐夾路彩坊二。又前﹐路右爲演劇彩臺。又前﹐爲小景棕亭﹐亭前爲花籬﹐蔓延二十餘丈。又前﹐路左爲十三府慶祝皇棚﹐中設禦座﹐前陳古鼎﹑蟠桃﹑長生花﹑萬民宴﹑萬民衣。左右彩廊﹐木施陛榍﹐右平左城﹐髙數尺。棚前大彩坊﹐棚左右松柏亭各一﹐花架四﹐外周以彩廊﹐外左右鼓亭。直坊路右爲表棚﹐棚左右燈樓各一。又前﹐路右演劇臺一。又前﹐夾道彩坊二。徑兩坊間﹐折而東﹐路左有庵﹐曰百祥庵。前有彩坊﹐過坊爲浙江臣民慶祝界坊。左有通州坐糧廳慶祝龍亭﹐設大鼎一﹐龍燭二﹐燭長丈。又前﹐有通漕七省旗丁陳設慶祝龍亭香﹐又有一統萬年靑亭。萬年靑﹐艸名﹐髙尺餘﹐葉靑蔥可愛﹐四時不雕﹐一名千年運。又前﹐有過街彩坊﹐過坊﹐路右演劇彩臺一。又前﹐有過街彩坊﹐過坊﹐路右有扮演故事臺﹐演海上羣仙。又前﹐有過街彩坊﹐過坊﹐路左爲皇棚﹐中設禦座﹐旁引兩廊﹐雜陳古玩﹐廊外左右鼓亭﹐前建彩坊。直坊路右燈棚一﹐棚左右故事臺二﹐左三星﹐右五老。又前﹐有過街坊。過坊﹐路左爲浙江耆老接駕棚。又前﹐路右故事臺一﹐演瑤池仙樂。又前﹐有四角擊壤亭﹐中設玻璃屏﹐書擊壤頌。又前﹐有過街彩坊﹐過坊稍折而東﹐路右有廟﹐曰茶棚關帝廟。前爲江寧﹑蘇州﹑杭州三織造慶祝經棚。棚前有彩坊﹐左右爲鼓亭﹐直坊路右爲表棚。又前﹐路左右彩坊﹐過坊﹐路左有演劇彩臺﹐又有香亭一﹐夾道鼓亭二。由茶棚關帝廟東行﹐有過街彩坊﹐進坊﹐爲福建﹑山東﹑江西﹑河南﹑廣東﹑廣西六省臣民慶祝界。路左爲耆老接駕棚﹐路右演劇彩臺一。又前﹐路左木龍亭一﹐亭八角﹐前柱金龍對蟠﹐鱗爪騰攫﹐中設禦座﹐左右燈廊雙引﹐前辟捲棚五楹。棚前有大彩坊﹐髙三丈餘﹐藻繡綸連﹐下接於地﹐顏曰「萬壽」﹐聯曰「兩地參天﹐日月岡陵開壽域﹔錫疇斂福﹐鳳麟河嶽獻貞符。」匾聯皆銅質﹐閃爍奪目﹐麗日燭之﹐不可迫視。坊下彩獅二﹐尢猙獰。亭左右各辟小園﹐花闌周數畝﹐圜窗曲徑﹐杳寐相通﹐各建小軒﹐珠燈密布﹐與花柳掩映。出花闌﹐由萬壽坊前過小橋﹐直坊路右爲表柵﹐棚左右鼓亭各一。又前﹐路右有重樓﹐上懸名燈﹐下奏十番淸樂。又前﹐松亭一﹐亭下三面周以花闌。又前﹐路左有彩坊。又前﹐路左八角演劇臺一﹐有聯曰「天樂動南燻﹐彩鳳髙臨靑玉案﹔瑤池供壽酒﹐彤雲輕護紫霞杯。」路右六角演劇臺一。又前﹐路左牡丹棚一﹐路右柏亭一。又前﹐路左有燈樓﹐過樓折而東﹐地名大柳樹﹐有古柳一株﹐萬絲拂空﹐垂蔭盈畝。過大柳樹﹐有過街彩坊﹐進坊﹐爲四川﹑陜西﹑山西﹑湖廣﹑貴州﹑雲南六省臣民慶祝界。路左五彩重臺一﹐上以絹制羣仙﹐下陳設古玩。過臺折而南﹐有彩坊。又前﹐路左柏亭一﹐路右棕亭一。又前﹐路左有燈樓﹐路右演劇臺一。又前﹐路左爲皇棚﹐棚據髙地﹐俯視平疇﹐澶漫靡迆﹐陛循郁律。歷級而上﹐三階重軒﹐鏤檻文棍﹐於霄蔽日。中設禦座﹐前列櫃籹如壽桃者數千。棚外大彩坊有聯曰「天申命用休﹐四方來賀﹔皇建其有極﹐萬福攸同。」左右鼓亭一﹐直坊彩橋一。橋三洞﹐經以彩闌﹐偃月垂虹﹐蜿蜒數丈。棚左右龍旗二﹐竿絕髙﹐縹緲拂霄漢。直坊路右十番彩臺一﹐臺前表棚一。又前﹐路左有燈樓。又前﹐有演劇彩臺。又前﹐夾道彩坊二。又前﹐有淸音臺。又前﹐有遇街彩坊。出坊﹐有寺曰慈獻。過慈獻寺﹐有寺曰隆昌﹐長蘆商人建慶祝皇棚。棚前有彩坊﹐直坊爲膀棚﹐棚左右鼓亭一。又前﹐路右故事臺一﹐演木公金母諸仙。又前﹐路左節節髙歌臺一。又前﹐路右爲小花園﹐園中六角亭一。又前﹐夾道演劇臺二﹐鼓亭二﹐過街彩坊二。又前﹐路左有寺曰廣通﹐有五旗諸王建慶祝經壇於內。寺前彩坊三。稍前﹐過街彩坊左右各一﹐右坊外路右爲諸王接駕處。直中坊路右膀棚一﹐旛竿五。棚後迆右演劇彩臺一。又前﹐路左有廟曰天仙。過天仙廟﹐爲眞武廟﹐有巡捕三營將校建慶祝經壇。廟前爲龍亭﹐亭中以童子演八仙﹐陳蓬瀛仙樂。左右彩坊各一。直亭有彩坊。稍前﹐有庵日五聖庵﹐旁膀棚一。又前﹐路左有演劇彩臺。又前﹐路右有西直門市民建彩坊。出坊﹐過石橋﹐有過街彩坊。過坊﹐進西直門﹐有過街大彩坊﹐則皆提督九門步軍統領隆俄多所建也。圖中大駕鹵簿竟此。又樺皮廠胡衕內西三官廟有吏﹑戶二部尙書以下諸臣建慶祝經壇。臨街設龍亭一﹐亭前有彩坊﹐坊左右鼓亭。循亭折而前﹐過街彩坊各一﹐右直兩坊間彩坊一﹐坊後燈樓一﹐樓下爲膀棚﹐棚後旛竿五﹐棚左演劇彩臺一。又前﹐路右馬香兒胡衕內關帝廟﹐有西四旗前鋒統領﹑護軍統領以下諸臣建慶祝經壇。臨街結彩坊三坊前彩結須彌座﹐座上馬萬壽景命亭。亭後設金書百「壽」字圍屏﹐左右堆紗屏各一。屏外爲鼓亭﹐亭外周以彩墻﹐廣十有七丈。循墻折而前﹐爲過街彩坊二﹐直中坊路右膀棚一﹐旛竿五。棚右有五彩重臺﹐下演劇﹐上放飛鳥。棚後有皇十四子結彩坊二。又前﹐路右有寺曰崇壽﹐有寧壽宮太監等建慶祝經壇。寺前皇棚一﹐棚外有大彩坊﹐坊左右鼓亭。循亭折而前﹐過街彩坊二﹐路左膀棚一﹐旛竿五。又前﹐路左北艸廠內萬福庵﹐有寧壽宮老福晉建慶祝經壇。臨街建皇棚﹐棚外彩坊三﹐左坊外鼓亭一。折而前﹐有過街彩坊﹐右坊外鼓亭一。折而前﹐有過街彩坊﹐坊路右膀棚一﹐旛竿五。棚左右有彩坊﹐有放生彩臺﹐日放鳥雀無算。廠內又有寺曰萬壽﹐有內務府正黃旗包衣參領以下﹑護軍以上建慶祝經壇。臨街建皇棚一﹐棚外八字彩墻﹐中辟圜門﹐門外彩亭一﹐左右鼓亭﹑旛竿各一﹐前結大彩坊三。左右折而前﹐過街彩坊各一﹐直兩坊問路左膀棚一﹐旛竿七﹐演劇彩臺一。又前﹐路左東三官廟﹐有大理寺﹑太常寺卿以下諸臣建慶祝經壇。臨街建八角萬壽松樓﹐樓左右松棚各一﹐棚右演劇彩臺一﹐樓前鼓亭二﹐遇亭彩坊三。左右折而前﹐遇街彩坊各一。直兩坊問路右膀棚一﹐旛竿七﹐棚左右松柵各一。又前﹐路左崇正觀﹐有正黃旗滿洲﹑蒙古﹑漢軍都統以下建慶祝經壇。臨街爲經棚﹐棚左右爲鼓亭﹐前建彩坊三。左右折而前﹐爲過街彩坊﹐直兩坊問路右膀棚一﹐旛竿五。出坊過石橋﹐路左演劇臺一﹐臺左右彩結海山﹐如赤城霞起﹐巑岏可觀。又前﹐路左北廣濟寺﹐有禮部﹑刑部﹑國子監﹑光祿寺﹑鴻臚寺尙書﹑祭酒﹑卿以下諸臣建經棚。寺外左右鼓亭一﹐前結彩坊三﹐稍前﹐左右遇街彩坊二﹐直兩坊問路右膀棚一﹐旛竿五。出坊﹐演劇彩臺一。過此爲新街口﹐折而南﹐路右祝壽寺有兵﹑工二部尙書以下諸臣建慶祝經壇。寺外左右鼓亭﹐前結彩坊三﹐左右稍前﹐遇街彩坊二﹐直兩坊間路左爲膀棚﹐棚前上諭龍亭一﹐棚後旛竿五。又前﹐路右龍泉寺﹐有都察院﹑通政司﹑太僕寺﹑順天府﹑六科及大﹑宛二縣五城兵馬司諸臣建慶祝經壇。寺外左右鼓亭﹐前結彩坊﹐坊前大彩坊三。又折而前﹐爲過街彩坊。出坊﹐路左演劇臺一。又前﹐路右有東四旗滿洲﹑蒙古﹑漢軍都統以下建百老獻壽臺。臺九級﹐扮百老人各執金「壽」字﹐層累而上。又前﹐路右帽兒術衙關帝廟﹐有東四旗前鋒統領﹑護軍統領以下護軍以上建慶祝經壇。出街有彩坊﹐坊前鼓亭二﹐左右有彩坊。直兩坊間路右膀棚十六楹﹐棚前彩亭二﹐棚後旛竿十四﹐路右演劇臺一﹐路左彩坊三。又左有過街彩坊。又前﹐路右寶禪寺﹐有九門步軍統領以下將校建慶祝經壇。寺前彩坊一﹐稍折而左﹐有彩坊一﹐出街﹐大彩坊一﹐坊前鼓亭二﹐左右過街彩坊各一。直兩坊間路左膀棚一﹐旛竿五﹐坊外路右演劇彩臺一。又前﹐路右普慶寺有內閣﹑翰林院﹑詹事府﹑中書科諸臣建慶祝經壇。有彩坊﹐寺外爲經棚﹐左右鼓亭﹐棚前彩坊三﹐過街彩坊二。直兩坊間路左膀棚一﹐旛竿五﹐出坊外﹐演劇彩臺一。又前﹐路右石牌胡衕西方寺﹐有鑲紅旗滿洲﹑蒙古﹑漢軍都統以下建慶祝經壇。寺前有彩坊﹐稍前有彩坊一﹐出術衙左右鼓亭﹐前結彩坊三﹐遇街彩坊二。直兩坊間路左膀棚一﹐旛竿五﹐出坊外路左演劇臺一。又前﹐路右般若庵﹐有鑲藍旗滿洲﹑蒙古﹑漢軍都統以下建慶祝經壇。庵前彩坊一﹐左右鼓亭前結彩坊三。左右折而前﹐過街彩坊二﹐兩坊間爲膀棚﹐棚內萬壽詩屏二﹐棚後旛竿五。出坊﹐路右演劇彩臺一。又前﹐爲毛家灣﹐路左有副都統賴都母吳蘇氏接駕龍亭一。又前﹐爲街心觀音庵﹐有大市街北小民建慶祝經壇。庵外經棚一﹐旛竿二。又前﹐路右眞武廟﹐有正紅旗滿洲﹑蒙古﹑漢軍都統以下建慶祝經壇。廟前彩坊三﹐坊前彩門一﹐左右爲彩墻﹐墻左右爲鼓亭。循鼓亭折而前﹐過街彩坊二﹐路左面北演劇臺一﹐臺以五色繒帛結爲流蘇﹐网戶當目﹐輒嵌小鏡﹐燦若干星﹐亦奇觀也。又前﹐路右雙關帝廟﹐有直省督﹑撫﹑提﹑鎭率所屬來京諸臣建慶祝經壇。廟前有彩坊﹐坊前設鼓亭﹑旛竿﹐左右爲彩墻﹐近墻彩坊一﹐彩亭二﹐左右過街彩坊二﹐直兩坊問路左爲膀棚﹐棚後旛竿五﹐出坊﹐路右演劇彩臺一。又前﹐路左旃檀寺有莊親王建慶祝經壇。臨街爲皇棚﹐棚外彩坊三﹐坊左右鼓亭。折而前﹐過街彩坊二﹐直兩坊問路左爲膀棚﹐棚後旛竿五﹐左右彩坊二﹐出坊﹐路左演劇彩臺飛又前﹐爲四牌樓﹐圖中旗手衛樂器自此陳設﹐直至西安門。四牌樓徑南﹐市民夾道爲燈廊百餘楹﹐有過街彩坊﹐圖中陳設鹵簿始此。巨象神駒﹐與禦輦間列﹐望之如山嶽﹐如雲霞然。又前﹐過街彩坊﹐過坊路左朋帝廟﹐有西安門外小民建慶祝經壇。廟前有彩坊。又前﹐爲皇城西安門。進西安門﹐路左西十庫口內﹐有上三旗三十家包衣人﹐因天王殿舊址建寺唪經﹐慶祝萬壽。奉敕賜名慈云寺。前夾道新植松柏百餘株﹐臨街爲彩坊﹐坊左右鼓亭﹐亭外濟貧錢棚。循棚折而前﹐過街彩坊二。直兩坊間路右爲演劇彩臺﹐臺左爲濟貧餅棚﹐右爲膀棚﹐棚後旛竿六。出坊﹐路左有包衣婦女千百人於此接駕。又前﹐有包衣三旗廣儲司人員慶祝彩坊。左右鼓亭一﹐循鼓亭折而前﹐過街彩坊二﹐右彩坊內﹐路左演劇彩臺一。出左坊稍前﹐路左有內務府官學教習及官學生慶祝彩坊。左右鼓亭﹐循亭折而前爲過街彩坊。直兩坊間路右爲膀棚﹐柵後旛竿三。出坊稍前﹐路左有古北口大糧莊頭等建演劇彩臺﹐左右爲遇街彩坊。出坊稍前﹐路左有新選諸臣建慶祝皇棚﹐棚爲六角﹐飾以五彩﹐左右六角鼓亭﹐前結大彩坊﹐又過街彩坊二。直兩坊間路右牓棚一﹐旛竿五。出坊又前﹐爲金鰲玉蝀橋﹐過橋由團殿後折而北登堆云積翠橋﹐望隔河西北旃檀寺﹐有上三旗內大臣延喇嘛千眾建慶祝經壇。梵聲殷地﹐幢影拂空。過橋有寺曰白塔﹐有上三旗包衣佐領等建慶祝經壇。壇前有大彩坊﹐坊外左右鼓亭。由堆云坊北折而東﹐路左爲經棚﹐棚左右爲燈棚。折而前﹐過街彩坊二。直兩坊問路右馬演劇彩臺。出坊稍折而北﹐路右有太監等設接駕龍牌儀仗。又前﹐有過街彩坊。過坊﹐路右有演劇彩臺﹐遙望西岸團殿﹐東有鑲黃正白二旗包衣﹑護軍﹑參領以下將校演劇彩臺﹐若相應和焉。又前﹐過石橋﹐進雪池虹門﹐夾道燈廊數百楹﹐半道左右鼓亭各一。又前﹐有過街彩坊。遇坊﹐夾道彩坊二。又前﹐僧道經棚各一﹐夾道彩墻直接景山。南瞻禁城﹐雙闕聳出霄漢。北顧五龍亭﹐波光森動。繡幕相連﹐笙歌互起﹐金石千聲﹐雲霞萬色﹐蓋莫能殫述焉。是時京城內外﹐金碧相輝﹐錦綺相錯﹐華燈寶燭﹐霏霧氤氳﹐彌漫周匝。其翠華未歷之境﹐若海澱則有上淸正一嗣教眞人張繼宗建金錄醮壇於永寧觀﹐翰林院編修髙輿率領浙江耆老三百餘人建千佛道場於萬壽寺。地安門外﹐則有養心殿﹑武英殿﹑禦書處﹑景山玻璃廠各監造諸臣建經壇於藥王廟。正陽門內﹐則有太醫院諸臣﹐外城則有提督四譯館﹑太常寺少卿以下諸臣﹐行人司司正以下諸臣﹐各建經壇於衙門內。候補﹑候選諸臣建經壇於仁威長壽觀。正陽門外﹐士民商賈萬餘人建經壇於珠市口。郊畿則有兩淮商人集黃山僧眾建經壇於西頂廣仁宮。莫不樹坊立木﹐張樂然燈。寶榭層樓﹐成於俄頃﹐宮墻綺陌﹐忽攺常觀。至於溢巷闐街﹐肩摩轂擊﹐周遭百里﹐延歷數旬。萬戶千門﹐繁絲脆竹﹐深坊小巷﹐繡閣珠簾﹐誠非丹靑所及詳﹐毫翰所勝載矣。又按盛典所載楹聯﹐如般若庵經棚云「周雅賡歌﹐如山如川如日月﹔箕疇斂福﹐曰富曰壽曰康寧。」普慶寺諷經處云「文徳武功﹐兼帝王而大備﹔心宗性學﹐貫聖智以純全。」燈柵牌樓云「輦道風淸﹐葭管萬年調玉露﹔瑤池春暖﹐華燈五夜徹瓊霄信。」龍泉寺諷經處云「沸地笙鱅﹐丹鳳和鳴占景運﹔彌天煙靄﹐靑鸞翔舞識禎祥。」廣濟寺牌坊云「算永東華﹐若木光騰春九十﹔祥開南極﹐蟠桃花放歲三千。」東三官廟牌樓云「保合太和﹐道綜乾始坤生﹐兩儀並冬﹐誕膺多福﹐功被民熙物阜﹐四海皆春。」西三官廟牌樓云「帝握貞符﹐禹甸盡歸滄海貢﹔天開景運﹐堯封常祝紫宸朝。」慈獻寺前牌坊云「十雨五風﹐處處康衢歌帝力﹔千秋萬歲﹐年年華渚耀神光。」關帝廟燈繃云「敷天長戴仁天﹐知後天之不老﹔大地同遊樂地﹐眞應地以無疆。」直隸全省燈棚云「聖算無疆﹐矗矗鰲山開壽域﹔天顏有喜﹐溶溶魚藻漾恩波。」江南全省經棚云「皇極建而歲月日時無易﹔聖徳大而祿位名壽並隆。」浙江全省燈棚云「日之升﹐月之恆﹐萬年延寶祚﹔天所覆﹐地所載﹐億襖奠金甌。」純廟八旬萬壽﹐華祝嵩呼之盛﹐尢爲史牒未有。萬壽盛典中圖繪一門﹐所畫萬壽長圖凡一百數十頁。今按原書撮其大槪錄於後﹕圓明園宮門外﹐東西爲音樂亭各一。宮門直南爲重檐樓五楹﹐迆西爲迎壽山﹐上建壽星亭﹐其後爲閣。禦道北面爲王﹑貝勒﹑貝子﹑公等慶祝處。折而南﹐左爲西洋樓一﹐平臺二﹐宗室﹑覺羅官員於此慶祝。右爲奉天﹑吉林﹑黑龍江官員慶祝處。稍折而東﹐袤斜數百步﹐兩水夾鏡﹐一望渺彌。西設龍舟九﹐首尾軸鱸﹐旌旗五色。東馬金山景﹐上建江天寺﹐又有觀音閣﹑禦書樓﹑龍王廟﹑韓公祠﹑裴公洞諸勝。又爲亭三﹐曰朝陽洞﹑玩古亭﹑望江樓。爲塔一。俱仿江南位置﹐飛甍畫棟﹐結構巖堯﹐如中泠掛帆﹐仰瞻樓觀時也。其東爲內閣﹑順天府﹑翰林院﹑詹事府各官員分列慶祝。沿堤綠陰中﹐綴以亭臺廊宇﹐藥欄花架﹐直抵紅橋。紅橋之北面﹐爲山一﹐形如曲尺﹐翼以朱欄。西旁巖洞爲門﹐取徑而登﹐上有亭二﹐亭上演萬國來朝劇。山之麓﹐則安南國王阮光平及其陪臣並朝鮮﹑南掌﹑緬甸各國使臣﹐金川﹑臺灣山番﹐以至蒙古﹑回部各汗﹑王﹑臺吉等鞠■道旁﹐瞻就天日。又順天府屬耆民及各省在京耆老亦於此慶祝。橋南北各有彩坊﹐左右各有跨水亭。過此又折而南矣。東西各設樂亭﹐稍前爲山子一﹐左演劇重檐臺﹐旁置小軒﹐編籬落﹐仿西洋式爲墻垣。南過彩坊﹐迆西依石墻爲亭﹐直隸省官員及順天學政率衿士慶祝。鳩筇竹馬﹐夾道駢羅。自此直至淸梵寺﹐殆應接不暇云。淸梵寺北面爲亭一﹐南爲山子一﹐上建方亭﹑蓮花亭﹐爲山洞一﹐道東爲彩坊一﹐吏部﹑戶部官員於此慶祝。稍折而東﹐爲重檐演劇臺。南爲浙江﹑福建省官員﹐北爲禮部﹑兵部﹑刑部官員慶祝處。迆東爲百子圖﹐山中有洞門﹐羣兒俱雙丫倭鬢﹐手持八寶及旗﹑繳﹑鐃﹑鼓等物﹐或騎竹馬﹐或控云糾﹐周旋嬉戲﹐出入盤辟。後則峯嵐排列﹐遠望直如壺轎。過此卽永新莊矣。莊之東方亭一﹐工部官員於此慶祝。亭後就土爲山﹐有演劇臺﹐又有重檐六方亭。過此爲湖北省官員慶祝處﹐則粉墻一曲﹐繪石壁天池之勝。其北紺殿飛甍﹐屹然遙對者﹐則雙關帝廟也。廟前直南大路左右方亭二﹐旛竿二﹐彩坊一。迆東文石修筠﹐繚繞坡陀﹐西洋式房五楹﹐素壁堊丹﹐隱起花竹魚鳥之狀。庭階翼以朱欄﹐靑蕖白蓮﹐羅列左右。中爲臺﹐演八仙上壽﹐西爲湖南﹑河南兩省官員慶祝處。又西洋式坊一座。東爲都察院二八科﹑理藩院﹑倉場侍郎﹑侍衛處﹑鑾儀衛﹑通政使司﹑大理寺﹑步軍統領衙門﹑內務府三旗﹑三院﹑圓明園﹑三山各衙門官員。西爲山西﹑山東﹑陜西﹑甘肅﹑四川﹑廣東﹑廣西﹑雲南﹑貴州各省官員慶祝處。棕亭一座﹐旁臨小池﹐漁舟三兩﹐牽罾扳綱﹐絕似漁樂圖中景物。跨水爲樓五楹﹐水田禾稼﹐一望如雲。又東爲三星坊﹐花架藥欄﹐夾道對出。過坊則茶寮捲幔﹐艸舍編籬。西面爲慶壽山﹐多植長松﹐一亭如笠。南爲碉樓﹐凡八碉﹐房三楹﹐俱依土山爲基。過演劇臺爲演武廳墩﹐臺東爲十錦墻﹐長數十武﹐刻畫盡致。又爲山子一﹐山頂立南極老人﹑八仙環侍山下。過彩坊﹐紅墻屈曲﹐爲萬壽閣。其東演劇臺﹐以翠羽疊爲瓴甓﹐上有獨立孔雀作和鳴狀。又爲垂云牌坊。乃太常寺官員慶祝處。直北爲石欄﹐欄外方池如罫﹐橋上爲萬壽勝會﹐前列獅象﹐導以旌麾﹐舁一彩亭﹐中設部樂﹐鑪煙香裊﹐韻繞仙韶。東爲控鶴仙人﹐西爲蟠桃進獻﹐曼衍百戲﹐臚置前後﹐觀者如堵﹐人海騰歡。過此又折而東矣。經西洋式坊﹐北爲百祥庵﹐坊南有花臺﹐蒔以奇葩﹐瑤艸其後﹐壘石爲墻﹐值援成幕。迆東爲小山﹐小橋流水﹐上有數童子作獻花狀。過方勝亭﹐又爲西洋券洞牌樓﹐左爲梅花亭﹐右爲竹亭﹐三省織造﹑各關監督於此慶祝。前爲桃亭﹐丹實翠陰﹐紛敷如繪。重樓二座﹐形若龍脊。又東過河﹐樓三楹﹐爲太僕寺官員慶祝處。三元亭一座﹐列如鼎足﹐瓦皆作魚鱗形﹔六方亭一﹐內設太平有象。對峙西洋房上建平臺。自此爲光祿寺﹑鴻臚寺﹑國子監﹑內務府八旗﹑圓明園三旗官員沿途慶祝處。過彩坊﹐始至壽福禪林。壽福禪林之前﹐路直東南爲彩坊一﹐健銳營官員於此慶祝。右爲十字亭﹐欽天監太醫院及鑲白旗滿洲﹑蒙古﹑漢軍官員慶祝處。直東爲山子一﹐適當駱駝灣。折而南﹐又牌坊一座﹐爲火器營﹑正黃旗慶祝處。爲演劇臺。右則百老迎壽山﹐層樓疊閣﹐與林巒髙下﹐丹顏白髮﹐回翔容與。其東則正紅旗﹑鑲白旗﹑正藍旗﹑鑲紅旗各官員慶祝處。北面土山邐迆﹐南則仿回子城式﹐甃築碉樓﹐又爲堡房一所。左爲耕織房﹐農夫驅犁﹐織婦秉杼﹐盈寧光景﹐粲然具陳。自此平臺小軒﹐皆設部伎。彩坊二座﹐並峙中逵﹐則慈獻﹑壽安二寺﹐翼如在望矣。寺西土山數仞﹐松柏森郁﹐其南鑲藍旗官員慶祝處。北爲百壽同慶山﹐紅稠綠艷﹐間以亭臺﹐倚墻爲方亭一﹐上歌爲八方樂業之曲。又東﹐兩坊對峙﹐爲廣通寺。又東﹐爲天仙廟﹐只林梵釋﹐恭設無量聖壽壇場。自此復折而南﹐左爲桃亭﹐內演三星獻瑞劇。過彩坊﹐爲倚虹堂﹐聖駕進宮於此傳膳。倚虹堂南倚髙梁橋﹐東爲水亭﹐廊廉銜接﹐西望長河﹐亭閣參差﹐煙波渺彌。迆南則郊廛列肆﹐萬瓦如櫛。右爲蓮花臺﹐演四方來賀劇。直南一山﹐聳起樓閣。又折而東﹐直抵西直門。過彩坊﹐卽護城河橋。城樓之下﹐面東爲三重臺﹐演普天同慶劇﹐臺左右各有遊廊。轉而徑南﹐過彩坊﹐北面倚堞築屋﹐窗闔洞開﹐燈彩鮮耀。月城內恭設萬壽經棚。喇嘛千眾於此諷經慶祝。此自圓明園至西直門圃繪之大槪也。進西直門﹐路右重檐演劇彩臺﹐左爲迎駕官員齊集所﹐中設香案﹐後列金書百「壽」字屏風。稍前爲立象﹐上植旛竿﹐竿頂作海屋狀﹐乘雲擁護﹐八仙翔步。其中蘂珠坊一。南有竹徑﹐依坡陀列屋三楹。又南爲鰲山十六座﹐對面疊落遊廊﹐燈彩髙下﹐綠陰如幄。過圓亭﹐爲白石平臺一﹐上作女仙﹐衣霞帔﹐冠戴勝。二女侍捧蟠桃導於前﹐二人執雉尾扇擁於後。上有跨靑鸞而下者﹐如西王母狀。迆東爲崇壽寺﹐寺門左作寶樹然燈象﹐上設三寶法相﹐旛蓋琴麗。四面皆蒼卜林﹐綴以蓮燈﹐一尊者作禮和南象﹐僧合十贊佛﹐後有白馬馱經象﹐極莊嚴。南面爲龍燈棚。自此飛甍璋麗﹐傑構參差。演劇而外﹐百戲駢羅﹐或作天女獻花﹐或作嬰兒戲彩﹐壤韶轅護﹐魚頡鳥■﹐夾道歡呼。觀者如堵﹐云堯天光被。牌坊在道南﹐其北爲流水橋亭﹐山作兩峯環合狀﹐旁峙搴堵波。稍東經演劇臺﹐粉墻朱欄﹐桃李芬郁﹐隔花則秋千買索﹐曳縠揄裾﹐瓊樓瑤臺﹐兩兩相對。前爲山一座﹐洞壑空嵌﹐漁樵問答。又北有站臺﹐髙出重檐﹐下馬平臺﹐氍毺漫地﹐上作仙官獻福﹐八童子各持七寶供奉象。前爲重樓數楹。極東爲三層臺﹐淸泉白石﹐猿鶴同遊﹐作銜芝獻果之狀。北則武夷九曲﹐遊女歌采茶歌。過方勝亭及西洋房﹐左爲百福法相﹐右爲太平有象。經西洋乎臺﹐則重樓復宇﹐傑出云表。其北卽三界勝境坊。然後過樓橋云。橋之左爲西洋水閣﹐迆東花臺一座﹐上有十二天女獻花。又東爲恆春圃﹐千葩萬蘂﹐有數童子手執紈扇﹐上下盤辟。其北三層方閣。迆東有書樓﹐蕓簽縹帙﹐充塞棟宇。北面紅欄一曲﹐畫地爲水﹐淪漣渺彌﹐內設靑﹑蒼﹑赤三龍舟﹐旗幟篙檝﹐各以其色。後有白石橋一座﹐橋兩旁各立彩坊。自此折而南﹐爲五鳳臺。臺之前爲采蓮景﹐松橈桂檝﹐搖漾中流。對面有亭﹐作方曲形﹐亭外朱欄﹐數十步豁然平敞。二童子捧桃枝﹐執靈壽杖﹐擁老翁而跨驢者﹐是葛稚川移居圖中景也。萬卷書樓在大道之左。西則重房曲榻﹐云璈徐奏。旁甕碧玉池﹐中植菡萏萬柄。過演劇彩臺﹐爲靈芝亭﹐與松徑相對。由松徑直上﹐爲觀音山﹐山下作迎神賽會香燈簫鼓之狀。迆南則蟹捨漁莊﹐煙波一碧。水源盡處﹐突出髙峯﹐中有仙人﹐駿鸞而立。右爲牛女渡河之景。稍南爲函關﹐作城闉狀﹐有老人乘靑牛車而行。過演劇重臺﹐左爲萬寶秋成﹐倉庾櫛比﹐舂揄簸揉﹐童叟爭趨。前有百壽廳﹐爲兩淮商民迎鑾慶祝所。右爲漢使乘槎﹐仙源一曲﹐隱見支機。徑五頂亭﹑三層平臺及西洋房﹐回廊十二楹﹐爲桂花廳。金粟霏香﹐月輪方滿﹐見駿鸞三數人翔舞康莊者﹐則中逵北拱關帝廟之山門也。山門南爲菊花牌坊﹐下有十數仙子﹐手執「壽」字方勝﹐朝拱鑾輿。又南爲鳳凰亭﹐其西則翠屏一曲﹐列植桃枝﹐上綴蟠桃千實。迆南一亭﹐形似花籃﹐中設祥芝仙卉﹐其中則碧海仙嬌﹐左右亭臺﹐或爲卐字﹐或爲如意﹐或爲三元瑞獻。或爲雙鳳朝陽﹐直抵大市街之四牌樓。其東西面二牌樓後﹐俱列嵐嶂﹐如羅浮兩峯﹐似離若合。下爲百老人﹐各衣彩衣﹐龐眉華發﹐扶杖來觀。自此折而東﹐以達西安門云。遇四牌樓東行﹐道左爲百花臺﹐右爲五雲樓﹐樓前爲西洋綫法﹐山雲窗霧﹐閣深入數重。下設西洋水法亭三座﹐拔地云根一柱﹐四圍繞立舞鶴﹐噴泉上注﹐百道飛射。北面爲百「壽」字照墻﹐瑤臺仙館﹐韶護齊鳴。前設五輅立象﹐天仗方排﹐禁門洞啟。自西直門至此﹐市廛櫛比﹐煙井云連﹐盡人藻繪中矣。西安門內兩旁六方亭﹐廛捨鱗次﹐樓榭參錯。過西洋塔﹐爲彩坊二。重嵐疊嶂之狀﹐暎帶左右。又有菜園﹑花圃﹑藥欄﹑茨捨。直東爲孔雀亭。西面山子一座﹐上築瓊樓。遇彩坊﹐進三座門﹐至金鰲玉蝀橋﹐則太液波光﹐望若圖畫。左旗右幟﹐錦纜牙檣﹐則禦舟之維於北渚也。橋之東爲承光殿﹐循墻爲過街彩坊﹐而南爲花神廟﹐外立百花坊﹐繚以朱欄。後有三層樓。最後遊廊九折。東偏爲仙臺﹐負山嶻糶﹐俯瞰錦城﹐是爲浙江耆民﹑商人迎鑾慶祝之所。自此進內三座門﹐門之東面演劇彩臺一﹐演南極呈樣大戲。面北西洋式方亭﹐南爲牌坊﹐迆前藥欄花架﹐綴以西洋房數十楹。過赤鳳臺﹐又一彩坊﹐坊之南﹐山子一座﹐橋徑曲折﹐作白猿獻果之戲。又爲鰲山二十四楹﹐極山川之奇麗﹐績洞天之勝景。前接福佑寺坊﹐對面則羣峯拱列﹐瑯玕萬个。遇桃式演劇臺﹐又昆盧亭子﹐旁設擡閣五座﹐俱取吉祥綴景。有童子束裝竦立﹐髙出檐際﹐中衢爲流云坊。從此林巒臺榭﹐層見疊出﹐天閶曉景﹐人海騰歡。較之紫禁城外﹐尢爲繁麗矣。流云坊之左﹐山子一座﹐列植喬柯﹐兩面對置西洋樓房﹐玲瓏网戶﹐結媾精嚴。左爲遊廊數十楹﹐右爲站臺﹐布置點綴如明聖湖風景。中衢立彩坊﹐又南爲城闉一﹐額曰「錢塘勝景」。過此則斜廊轉角﹐對出翼道﹐西面西華門﹐爲綫法山﹐室宇崇沓﹐巖實空嵌。山表爲流云坊﹐左右復爲小山﹐山之麓爲在籍大員來京慶祝迎駕之所。此自西直門至西華門圖繪之大槪也。又按楹聯如四言云「百順爲福二八合同春。」「佛天佛日﹐壽世壽民。」「皇建福極﹐位在徳元。」「願聖人壽﹐近天子光。」五言云「堯齡增瑞甲﹐軒紀葉長庚。」「五位逢交泰﹐三登慶屢丰。」「九五福曰壽﹐八千歲爲秋。」「八徵陳姒範﹐三祝晉堯封。」「祝恆河沙壽﹐歌大海潮音。」六言云「景命壽於旗翼﹐淳風鬯彼垓埏。」「五福堂同五代﹐八旬時念八徵。」七言云「泰莢中符天地數﹐坤貞大闡嶽川祥。」「星雲麗近中秋節﹐山海祥開益地圖。」「露犬紈牛圖菜幣﹐庶車閒馬頌捲阿。」「王會圖新增職貢﹐帝京篇麗營蓬瀛。」「壽星四照環辰北﹐王會來同曁日南。」「春秋紀合八千歲﹐甲子周回三萬旬。」「皇向福錫庶民福﹐帝如春與四時春。」「位祿名壽徳惟券﹐髙明博厚久斯徵。」「八功八徳無量佛﹐千春千秋大椿年。」「人如夏諺歌遊豫﹐地是春臺樂皡熙。」「春臺煦育歌綏萬﹐化日舒長紀大千。」「能以美利利天下﹐是用多福福一人。」「四時來備各以敍﹐如川方至莫不增。」「皇建極會極歸極﹐帝作歌賡歌載歌。」「由庚慶洽三千界﹐周甲重開二十春。」「萬象人天歡贊佛﹐十方功徳統遵王。」「渥恩蠲詔駢科詔﹐新慶交封曁緬封。」「橋門邁漢三雍典﹐職貢超唐十道圖。」「鳩杖作朋春醮飫﹐鶯衣呈舞嘏詞新。」「壽肚培基山萬歲﹐恩波釅潤水中泠。」八言云「東西朔南﹐訖於四海﹔歲時月日﹐惟曰萬年。」「山盈川衝﹐受玆介福﹔轅萌壤叟﹐同我太平。」「敬天勤民﹐以篤慶柞﹔揆文奮武﹐載揚天聲。」「儒館獻歌﹐禮官紀典﹔海人憬徳﹐纓序蒙提。」「文武聖神﹐在明明徳﹔位祿名壽﹐得全全昌。」九言云「五十有五年﹐堂開五代﹔八旬兼八月﹐璽刻八徵箱。」「七曜燦珠囊﹐榮鏡宇宙﹔萬年綿寶錄﹐合撰升恆。」「祝曼壽須彌﹐化漸印度﹔贊文殊師利﹐景麗臺懷。」十言云「萬古稀逢﹐豈止三四五六﹔一人有慶﹐直至億兆京垓。」「久道久照久成﹐久徵不息﹔貞觀貞明貞一﹐貞下起元。」「無我相﹐無人相﹐無邊壽相﹔有善緣﹐有徳緣﹐有大福緣。」十一言云「五試經綸﹐蕊榜宏開科甲乙﹔七均正樂﹐葩詩新訂譜宮商。。」「暘雨協丰占﹐徵念九疇之八﹐京垓增泰莢﹐呼聞萬壽者三。」「就如日﹐瞻如雲﹐梯航羣介壽﹔軒乎鼓﹐鼚乎舞﹐衢壤徧熙春。」十二云「翠錄演天元﹐泰策揲圖書正位﹔珠弧環斗柄﹐壽星輝角亢南躔。」「期艾應昌提﹐七旬赴宴三千叟﹔埏垓昭景貺﹐五代同堂二百家。」十五言云「集山海梯航﹐東鰈西鶼﹐萬國圖歸王會﹔感風雲律呂﹐南兜北昧﹐九重樂奏鈞天。」十七言云「八月際昌期﹐玉管金鐘﹐譜出一十三徽律呂﹔億年開景福﹐丹緘翠籙﹐歌成萬八千歲春秋。」謹按﹕髙宗八旬萬壽慶典﹐俱仿照乾隆二十六年﹑三十六年孝聖憲皇后萬壽慶典辦理。自西華門至西直門﹐分三段﹐令兩淮﹑長蘆﹑浙江商眾承辦。西直門至圓明園宮門前﹐由總理慶典大臣等承辦。所需經費﹐王公大臣﹑八旗﹑各部院官員則於俸廉內坐扣﹐外省則於通省養廉內扣交十分之二五。又漕督﹑河督﹑學政﹑倉場侍郎﹑將軍﹑副都統﹑盛京五部﹑鹽政﹑織造﹑坐糧廳﹑各省關差稅務﹑城守尉皆分別銀數交納。原擬經費銀一百七十一萬八千兩﹐嗣減定一百十四萬四千二百九十七兩五錢。又嘉慶二十四年﹐仁宗六旬萬壽﹐中外臣民輸忱慶祝。自都城至圓明園敷十里中﹐棚坊樓閣﹐華麗烽煙﹐與乾隆時相埒。

養吉齋叢錄卷之十二賜進士出身雲貴總督翰林院編修臣吳振棫纂列聖廟號髙肇紀立極曰髙。肇神武創業曰肇。太克飲千襖曰太。興聖圖丕振曰興。景光有令緒曰景。烈鴻基式廓曰烈。顯功徳懋著曰顯。世貽庥奕葉曰世。純徳業粹備曰純。聖峻徳垂統曰聖。孝善繼善述曰孝。徳生安允迪曰徳。懿聖神媲美曰懿。神大化廣運曰神。武徳威遐暢曰武。睿直聰作則曰睿。哲明周萬匯曰哲。昭髙朗有融曰昭。明知人善任曰明。熙敬徳光輝曰熙。宣政教廣布曰宜。成功徳隆備曰成。康奠安四海曰康。和溫仁育物曰和。寧中外向化曰事。裕仁聖佑敢曰裕。度典法懋昭曰度。順樂天循理曰順。僖小心昭事曰僖。理文治昌明曰理。道以徳化民曰道。恭納身軌物曰恭。敬淵修罔間曰敬。肅整躬率下曰肅。莊威儀不忒曰莊。安動容中禮曰安。定紀网整肅曰定。端正己垂型曰端。穆徳容靜深曰穆。簡執要不苛曰簡。質惇本合義曰質。英岐嶷明斷曰英。毅健行合天曰毅。襄功宏參贊曰襄。列聖尊謐聖睿知通明曰聖。敬賓厚禮曰聖。神化難名曰聖。神安仁立政曰神。則天庸運曰神。文經天緯地曰文。修徳來遠曰文。慈惠愛民曰文。紹修聖緒曰文。聲教四訖曰文。武克定禍配曰武。保大定功曰武。刑民克服曰武。徳威遐暢曰武。聰聲人心通曰聰。邇言必察曰聰。明照臨四方曰明。任賢致逮曰明。至誠先覺曰明。遠慮防微曰明。睿聖知通微曰睿。慮周事表曰睿。哲明知淵深曰哲。官人應實曰哲。中王心克一曰中。剛柔不偏曰中。因時致治曰中。正內外賓服曰正。主極克端曰正。萬幾就理曰正。髙功徳盛大曰髙。覆燾同天曰髙。章敬愼髙明曰章。法度大明曰章。文教速耀曰章。純至誠無息曰純。內心和一曰純。治理精粹曰純。懿主極精純曰懿。孝慈惠愛親曰孝。協時肇享曰孝。五宗安之曰孝。徳加百姓曰孝。徳綏柔士民曰徳。諫諍不連曰徳。周旋中禮曰徳。澤及遐外曰徳。誠純徳合天曰誠。從容中道曰誠。推心禦物曰誠。信寬仁孚眾曰信。政令畫一曰信。淵徳信靜深曰淵。沈幾燭隱曰淵。獻聰明睿哲曰獻。仁體元立極曰仁。如天好生曰仁。教化溥浹曰仁。惠愛民好與曰惠。徳威可懷曰惠。澤及萬世曰惠。寬大徳包蒙曰寬。禦樂不迫曰寬。溫樂育羣生曰溫。慈和接下曰溫。元體仁長民曰元。道徳純一曰元。思能辧眾曰元。裕建中垂統曰裕。寬仁得眾曰裕。和號令民悅曰和。惇陸九族曰和。懷柔胥洽曰和。順慈和徧服曰順。好惡公正曰順。惇溫仁厚下曰惇。篤親睦族曰惇。定安民法古曰定。大應慈仁曰定。靜正無爲曰定。義安中外曰定。寧裕以安民曰寧。康令民安樂曰康。思善無逸曰康。靖柔徳安眾曰靖。政刑不擾曰靖。景苔意大圖曰景。明照旁周曰景。剛自彊不息曰剛。政刑明斷曰剛。肅正己攝下曰肅。法度修明曰肅。威賞勒刑懲曰威。聲鬟震疊曰威。以刑服逮曰威。莊以臨下曰威。毅英明有執曰毅。經徳不回曰毅。烈宏濟生民曰烈。秉徳遵業曰烈。聖武宣昭曰烈。義正身肅下曰義。裁制適宜曰義。襄威徳服遠曰襄。禮恭儉莊敬曰禮。納民軌物曰禮。莊嚴敬臨民曰莊。威而不猛曰莊。徳盛禮恭曰莊。敬齊莊中正曰敬。戒愼幾微曰敬。肅恭無怠曰敬。恭尊賢貴義曰恭。正己接物曰恭。昭事不忒曰恭。勤卹民隱曰恭。儉節以制度曰儉。臯事有經曰儉。欽威儀悉備曰欽。夙夜祗畏曰斂。敬愼萬幾曰欽。安兆民寧賴曰安。恭徳不勞曰安。端聖修式化曰端。嚴恭蒞下曰端。穆布徳執義曰穆。聖敬有儀曰穆。原植徳開基曰原。慶流奕葉曰原。厚思慮不爽曰厚。僖質淵受諫曰僖。翼愛民好治曰翼。小心昭事曰翼。憲賞善罰姦曰憲。聰明法天曰憲。表正萬邦曰憲。度心能制義曰度。寬裕有容曰度。創制垂法曰度。理政平刑肅曰理。措正施行曰理。表章道術曰理。齊執心克莊曰齊。匡貞心大度曰匡。平布网治紀曰平。執事有制曰平。直肇敏行成曰直。秉道正物曰直。簡治典明肅曰簡。臨下無苛曰簡。質名實不爽曰質。眞純一徳曰質。至洽還淳曰質。英徳華茂著曰英。明識大略曰英。敏明作有功曰敏。英斷如神曰敏。成禮樂明具曰成。安民立政日成。久道化隆曰成。昭聖藺周達曰昭。明徳有勞曰昭。威儀恭明曰昭。遐隱不遺曰昭。宣施而不私曰宣。聖善周聞曰宣。顯聖徳昭臨曰顯。有光前烈曰顥。光能紹前業曰光。功烈耿著曰光。熙敬徳光明曰熙。隆稱赫奕曰熙。列後尊謐孝慈惠愛親曰孝。徽音克嗣曰孝。慈愛育必周曰慈。撫柔平恕曰慈。純中正和粹曰純。肫誠克一曰純。懿柔徳流光曰懿。溫和賢善曰懿。淑慮善從宜曰淑。溫仁咸仰曰淑。徳執義揚善曰徳。懿修罔懈曰徳。賢明徳有成曰賢。內治隆備曰賢。仁慈心爲質曰仁。惠愛溥洽曰仁。惠仁恕中存曰惠。慈恩廣被曰惠。溫徳性和厚曰溫。寬仁惠下曰溫。和柔克有光曰和。溫厚無苛曰和。康溫良好學曰康。視履安和曰康。順慈和徧服曰順。徳協自然曰順。成內徳醇備曰成。坤寧化洽曰成。憲懿行可紀曰憲。儀範永昭曰憲。惇溫仁忠厚曰惇。樹徳純固曰惇。裕性量寬平曰裕。仁惠克廣曰裕。安靜正不遷曰安。懿恭中禮曰安。定大應慈仁曰定。鎭靜守度曰定。誠秉徳純一曰誠。明信率下曰誠。敬齊莊自持曰敬。應事無慢曰敬。恭莊以蒞下曰恭。謙和不懈曰恭。端恭已有容曰端。秉心貞靜曰端。莊履正志和曰莊。嚴恭自律曰莊。恪溫恭不怠曰恪。懋勤內治曰恪。欽神明儼翼曰欽。威徳悉備曰欽。肅嚴畏自飭曰肅。攝下有禮曰肅。穆粹徳深遠曰穆。肅容持敬曰穆。澧恭儉合度曰禮。內則克修曰禮。齊執心克莊曰齊。翼思慮深遠曰翼。贊宜徳化曰翼。靜厚徳安貞曰靜。律身恭簡曰靜。正淑愼持躬曰正。端型式化曰正。寧淵衷湛一曰寧。端重自毖曰寧。僖小心恭愼曰僖。樂聞善言曰僖。質宅心篤實曰質。淳茂無華曰質。愨誠心中孚曰愨。率眞禦下曰愨。簡一徳不懈曰簡。約己恕物曰簡。靖恭謹鮮言曰靖。紀网肅布曰靖。潔志行淸正曰潔。容儀修飭日潔。貞徳性正固曰貞。率義好修曰貞。慧淑敏早成曰慧。柔質受諫日慧。哲明知周通曰哲。識微慮終曰哲。敏明達不滯曰敏。聞義必徙曰敏。度心能制義曰度。懿徽足式曰度。宣善聞周達曰宣。哲惠昭布曰宣。明懿行宜著曰明。智能晰理曰明。昭徳輝內蘊曰昭。顯中外仰徳曰顯。妃嬪謐懿溫柔賢善曰懿。淑善行著聞曰淑。賢內徳有成曰賢。獻智質有理曰獻。惠柔質慈仁曰惠。溫徳信寬和曰溫。和柔順無違曰和。順和比於理曰順。惇溫仁忠厚曰惇。裕寬和不迫曰裕。安凝重合禮曰安。定純行不爽曰定。敬夙夜儆戒曰敬。恭遜順事上曰恭。遜謙和善讓曰遜。端守禮自重曰端。莊嚴恪有儀曰莊。欽小心勵翼曰欽。肅貌恭心敬曰肅。穆容儀肅靜曰穆。恪溫恭朝夕曰恪。愼謹飭自持曰愼。勤能修內職曰勤。翼思慮深遠曰翼。靜柔徳安貞曰靜。僖小心恭愼曰僖。質靜正無華曰質。愨表裹如一曰愨。簡一徳不懈曰簡。靖恭愼鮮盲曰靖。潔淸正不渝曰潔。貞徳信正固曰貞。慧柔質通敏曰慧。哲明知周通曰哲。榮蒙恩優渥曰榮。宣善藺式布曰宣。昭柔徳有光曰昭。顯徳美宣昭曰顯。憫慈仁不壽曰憫。悼中年早逝曰悼。懷慈仁短折曰懷。王﹑貝勒謐忠廉方公正曰忠。危身奉上曰忠。孝慈惠愛親曰孝。秉徳不回日孝。純中正和粹曰純。安危一心曰純。賢行義合道曰賢。文道徳博閏曰文。勤學好問曰文。獻智質有理曰獻。懿賢善著美曰懿。莊履正志和曰莊。敬夙夜儆戒曰敬。善合法典曰敬。端守禮執義曰端。肅執心決斷曰肅。恭敬以事上曰恭。旣過能攺曰恭。尊賢敬讓曰恭。恪溫恭朝夕曰恪。威容端嚴曰烙。穆布徳執義曰穆。康溫柔好善曰康。儀善行足法曰儀。憲博聞多能曰憲。行善可紀曰憲。溫徳性寬和曰溫。惠勤施無私曰惠。和不剛不柔曰和。頤和比於理曰順。良小心敬事曰良。竭忠無隱曰良。惇善行不怠曰惇。裕寬和自得曰裕。安和好不爭曰安。靖以徳安眾曰靖。慧質柔受善曰慧。哲知能辧物曰哲。明昭晰羣性曰明。通物至能應曰通。行善無滯曰通。達質直好善曰達。修克勤世業曰修。敏慮事有功曰敏。好古不怠曰敏。勤夙夜匪懈曰勤。襄甲冑有勞曰襄。密思慮詳審曰密﹐追補前過曰密。正心無偏曲曰正。愼夙夜敬畏曰愼。平推心行恕曰平。思念終如始曰思。度心能制義曰度。比擇善如從曰比。義制事合宜曰義。定純行不爽曰定。僖小心敬畏曰僖。克愛民作刑曰克。淸潔己自愛曰淸。潔不污不義曰潔。節好廉自克曰節。謹行制度曰節。介執一不遷曰介。誠肫篇無欺曰誠。愨表裹如一曰愨。簡子易不訾曰簡。執要能周曰簡。信出言可復曰信。厚忠誠自植曰厚。質朴直無華曰質。武剛彊直理曰武。折衝禦侮曰武。毅致果克敵曰毅。彊而能斷曰毅。烈秉徳遵業曰烈。安民有功曰烈。勇見義必爲曰勇。剛彊義果敢曰剮。威武不屈曰剛。直敏行不撓曰直。果好力致勇曰果。臨事善斷曰果。景布義行剛曰景。壯勝敵克亂曰壯。宣善聞周達曰宜。昭明徳有功曰昭。容儀恭美曰昭。榮寵椽光大曰榮。顯行見中外曰顯。隱盡情不矗曰隱。懷慈仁短折日懷。哀早孤夭折曰哀。殤未家短折曰殤。悼中年早天曰悼。湣使民悲傷曰湣。羣臣謐忠肫誠翊贊曰忠。危身奉上曰忠。孝慈惠愛親曰孝。大慮行節曰孝。能養能榮曰孝。純志盧忠實曰純。安危一心曰純。誠肫篤無欺曰誠。實心施惠曰誠。文道徳博聞曰文。修治班制曰文。勤學好問曰文。錫民爵位曰文。獻智質有禮曰獻。成遂物之美曰成。通達彊立曰成。憲博聞多能曰憲。行善可紀曰憲。宣善聞周連曰宣。誠意見外曰宜。昭明徳有勞曰昭。容儀恭美曰昭。明獨見先誠曰明。察色見情曰明。譖想不行曰明。哲智能辧物曰哲。度心能制義曰度。武剛彊直理曰武。辟土斥境曰武。折衝禦侮曰武。剛彊以順曰武。烈有功安民曰烈。勇勝敵壯志曰勇。見義必爲曰勇。壯武而不遂曰壯。勝敬克亂曰壯。屢徵殺伐曰壯。死於原野曰壯。剛彊義果敢曰剛。追補前過曰剛。威武不屈曰剛。果好力致勇曰果。威猛以彊果曰威。彊毅執正曰威。桓辟土服遠曰桓。毅致果殺敵曰毅。彊而能斷曰毅。恭敬愼事上曰恭。愛民弟長曰恭。執事堅固曰恭。尊賢敬讓曰恭。旣過能攺曰恭。敬夙夜儆戒曰敬。小心恭事曰敬。善合法典曰敬。莊嚴敬臨民曰莊。威而不猛曰莊。履正志和曰莊。端守禮執義曰端。恪敬共官次曰恪。威容端巖曰恪。溫恭朝夕曰恪。欽威儀悉備曰欽。寅恭奉職曰欽。穆布徳執義曰穆。中情見貌曰穆。厚忠誠自植曰厚。惇仁愛眾曰厚。安和好不爭曰安。止於義理曰安。泰循理安舒曰泰。臨政無慢曰泰。惇溫仁忠厚曰惇。善行不怠曰惇。裕寬和自得曰裕。良竭忠無隱曰良。宅衷易直曰良。康安樂撫民曰康。溫柔好善曰康。惠勤施無私曰惠。撫字心殷曰惠。興利裕民曰惠。和推賢讓能曰和。不剛不柔曰和。柔遠能邇曰和。順和比於理曰順。慈仁體民曰順。溫徳性寬和曰溫。正守道不移曰正。心無偏曲曰正。肅執心決斷曰肅。身正人服曰肅。簡平易不訾曰簡。執要能周曰簡。靖寬樂令終曰靖。柔徳安眾曰靖。淸避遠不義曰淸。潔己奉法曰淸。介執一不遷曰介。節好廉自克曰節。謹行制度曰節。艱危莫奪曰節。愨表裹如一曰愨。僖小心畏忌曰僖。恭愼無遇曰僖。平治而無眚曰平。執事有制曰平。布絹洽紀曰平。貞淸白守節曰貞。不隱無屈曰貞。確執徳不回曰確。質彊立守義曰質。名實不爽曰質。潔不污不義曰潔。思念終如始曰思。追悔前愆曰思。愼夙夜敬畏曰愼。小心克勤曰愼。密思慮詳審曰密。追補前過曰密。定純行不爽曰定。安民大慮曰定。直敏行不撓曰直。率性不邪曰直。義制事合宜曰義。先君後己曰義。勤能修其官曰勤。宜勞中外曰勤。夙夜匪懈曰勤。襄隨地有徳曰襄。甲冑有勞曰襄。因事有功曰襄。景由義而濟曰景。布義行剛曰景。敏好古不怠曰敏。才猷不滯曰敏。理才敏詳審曰理。治繁不擾曰理。通物至能應曰通。行善無滯曰通。達質直好善曰達。疏中通理曰達。榮寵祿光大曰榮。穩懷情不盛曰隱。湣使民悲傷曰湣。懿賢善著美曰懿。定制﹐和碩親王一字﹐多羅郡王二字。然如多羅謙郡王瓦克達謐「襄」之類﹐亦不一其人。多羅貝勒二宇。固山貝子二字。鎭國公以下至輔國將軍皆二字。妃一字﹐亦間有二字者。公主二字。額駙二字。民公﹑侯以下文武官凡得謐者皆二字。外國亦有得謐者﹐如順治十六年謐朝鮮國王李誤「忠宣」﹐乾隆中特賜阮光平謐「忠純」是也。謚法惟「文正」一謐﹐尢爲朝廷所重。每遇禮部奏請奉旨予謐者﹐由閣臣擬進四字﹐恭候欽定﹐惟「文正」則不敢擬﹐皆奉特旨遵行﹐亦不候閣臣奏擬。國初至今﹐惟尙書湯斌﹑大學士劉統勛﹑朱珪﹑曹振鏞﹑協辦大學士杜受田五人。又按﹕內閣鴻稱冊所載﹐諸謐以「忠」爲第一字﹐「正」爲第四十一字。康熙間﹐大臣例得予謐者﹐往往傳旨問九卿﹐某人應得謐否。蓋易名之典﹐其愼如此。此後應否予謚﹐由禮部奏準﹐閣臣擬字請旨。漢官不由翰林出身﹐不得用「文」字。官至大學士﹐則非翰林出身亦得謐「文」。如費文恪淳﹑章文簡煦是也。周文忠天爵不由翰林﹐亦未人閣﹐以「文」爲謐﹐非舊制也。將軍武階而謐文者﹐如果齊斯歡謐「文僖」﹑玉麟謐「文恭」﹑鐵麟謐「文恪」﹐皆由翰林出身。至康熙六年﹐領侍衛內大臣一等公索尼謐「文忠」﹐蓋特恩也。又由翰林出身﹐不依舊例謐文者﹐如鄂容安死阿睦爾薩納之難﹐謐「剛烈」﹔裕謙死嘆咭喇之難﹐謐「靖節」。重死事之臣也。按﹕鄂公殉節﹐由閣擬謐﹐用「文烈」﹑「文剛」﹐髙宗抹二「文」字﹐合「剛烈」字謐之。雍正間﹐吏部侍郎署直隸總督何端簡世瑾﹐以詞臣進﹐而謐不用「文」字。謐法不用「文」字者﹐禮部奏準後﹐閣臣撰擬八字請旨。又居易錄﹕滿洲部院大臣﹐必歷內閣學士﹐乃得充經筵講官﹐歿得謐「文」。侍郎以下﹐例無謐﹐其予謐﹐自康熙十八年掌院學士沙喇裏始﹐蓋以講筵舊勞也。其後葉文敏方靄﹑沈文恪荃﹑勵文恪杜訥﹑髙文恪士奇﹐侍從日久﹐宋端愨文運以廉介受知﹐皆以侍郎予謐。乾隆間﹐蔡文勤世遠﹑徐文定元夢﹑錢文端陳羣﹑錢文敏維城﹐亦侍郎賜謐也。乾隆間﹐以詩文被獎而追謐者﹐尙書王士禎謐「文簡」﹐尙書韓莢謐「文懿」。以究心理學而追謐者﹐侍郎胡煦謐「文良」。嘉慶間﹐以尙書房舊勞而追謐者﹐侍郎奉寬謐「文勤」﹐左都禦史觀保謐「文恭」﹐尙書徳保謐「文莊」。又尙書曹文埴﹑左都禦史胡髙望﹐初未予謐﹐後補謐曹爲「文敏」﹐胡爲「文恪」。陸隴其以禦史贈閣學﹐特謐「淸獻」﹐乃國家獎廉吏﹑重眞儒之至意。若馬玠以知縣贈布政使參議﹐謐「忠勤」﹔彊克捷以知縣贈知府﹐謐「忠烈」﹔劉欽鄰以知縣贈僕少﹐謐「忠節」﹔李毓昌以知縣謐「忠湣」﹔楊延亮以知縣謐「昭節」﹔方振聲以縣丞謐「果勇」﹔若斯類者﹐更僕難終。此褒揚忠節之令典也。乾隆元年﹐明史告成。命追謐建文時諸臣﹐以昭萬世之公﹐以補舊史之闕。我朝定鼎後﹐卽賜前明崇禎末殉難之大學士範景文等十六人謐。乾隆四十年﹐命補謐胡季殉節諸臣及建文革除之際﹐其臣之抗節死事者﹐或專謐﹐或通謐﹐凡三千六百餘人。並摘具事實﹐爲勝朝殉節諸臣錄。所以示彰瘴﹐植綱常﹐義至重也。乾隆元年﹐命已人賢良祠諸大臣﹐當日未賜謐者﹐皆追謐。耿昭忠﹑耿聚忠爲耿精忠弟。精忠叛﹐二人不肯從逆﹐朝廷嘉之﹐其後昭忠﹑聚忠同謐一愨敏气弟兄同謐﹐古未有也。

養吉齋叢錄卷之十三賜進士出身雲貴總督翰林院編修臣吳振棫纂元旦設供案於宮中天香亭內﹐安神牌﹐上拈香行禮。明窗在養心殿。開筆之典﹐始於世宗﹐歷聖皆踵行之。其制﹕每歲於元旦子刻﹐禦是處。案設金甌一﹐中注屠蘇﹔玉燭一﹐手引發光﹔用朱漆雕雲龍盤一﹐中盛古銅八吉祥鑪﹑古銅香盤二。握管燻於鑪上﹐始濡染揮翰。先禦朱毫﹐後染墨筆。筆端鐫曰「萬年靑」﹐管曰「萬年枝」。各書吉語數字﹐以祈一歲之政和事理。復進本年時憲書﹐瀏覽一通﹐以寓授時省歲之意。諸物用畢﹐手自料簡﹐飭所司收藏。蓋恪遵前典﹐敬迓蕃釐﹐不敢忽也。髙宗每歲元旦﹐必書心經一冊。至每月朔望書心經﹐則自乙未年始﹐用聖祖成例也。立春日﹐聖駕在宮中延慶殿九叩迎春﹐爲民祈福。立春制春帖子﹐乾隆初年﹐首數無定。庚辰後﹐以五絕二首﹑七絕一首爲率。嘉慶間﹐每歲亦作三絕句如舊式﹐親書小軸﹐懸養心殿東暖閣之隨安室﹐易舊歲者藏之。乾隆﹑嘉慶禦制﹐又有端午帖子﹑中秋帖子。又每歲禦制元旦﹑除夕詩﹐書爲屏幅﹐亦懸東暖閣。按﹕軍機大臣﹑南書房供奉進春帖子﹐軍機爲一折﹐南書房爲一折﹐人各五絕一﹑七絕二﹐書名於下。屆時﹐同至懋勤殿﹐置折於案﹐行叩頭禮。內監捧以進﹐旋各賜筆二十枝﹑朱二十錠﹑五色絹箋二十張﹑朱紅描金方絹箋五張。又按﹕進春帖子﹐爲內直諸臣事。乾隆間﹐王文端傑嘗直內廷﹐及督翠浙江﹐仍進春帖子﹐當別有故。曩制﹐正月上辛﹐郊禮告成﹐卽移蹕禦園。蓋國家以得辛馬上吉也。郊以次辛﹐亦以上辛移駐。至大祀前夕﹐人宮齋戒﹐若有他故﹐則別撰良辰﹐不拘此制。初次幸園﹐具鹵簿﹐作樂以迓新韶吉祉。初次由園回宮﹐禮亦如是。如值齋期﹐則排羽仗﹐而設樂不作。至冬還宮﹐向時多以仲月﹐其後或以季月﹐宮眷皆從﹐俗謂之大搬家。謹案﹕乾隆間﹐孝聖皇太后喜園居﹐故聖駕於孟冬時享先還宮。間數日﹐詣園問安。冬至前﹐始奉安輿還慈寧。若新正天气沍寒﹐皇太后或於二月始幸禦園。道光間﹐奉養孝和皇太后亦如是。養正圖凡六十事﹐自寢門問膳始﹐餘如借事納忠﹑桐葉封虞﹑運甓習勞﹑金人示戒之類。康熙間﹐幹淸宮正月所設燈屏﹐皆畫圖中故事。附錄﹕嘉慶癸酉考差﹐以金人示戒命題。時值齋戒﹐例設銅人於幹淸門﹐遂有捨三緘義而爲致齋解者﹐因多黜落。新歲﹐理藩院奏西藏喇嘛進丹書克﹐番語謂吉祥物也。俗有七珍八寶之說﹐如白螺亦是一種。丹書稱尊號爲「曼殊師利大皇帝」。翻譯名義﹐曼殊﹐華言妙吉祥也。國初稱舊滿刪日佛滿珠﹐新滿洲曰伊徹滿珠。曼殊﹑滿珠﹐音相近﹐而珠又轉爲洲也。按﹕前藏達賴喇嘛﹑後藏班禪額爾徳尼﹐間年遣使堪布入貢。每年十二月﹐念洞禮亦作洞黎。經以前到京﹐候次年新正呈進丹書克。又萬壽聖節﹐亦進丹書克。重華宮茶宴﹐始於乾隆間。自正月初二至初十日﹐無定期。嘉慶間﹐多以初二日舉行。先是宴集賡吟無定地﹐乾隆癸亥後皆在重華宮。列坐左廂﹐宴用盒果杯茗。禦制詩云「杯休釅酵勞行酒﹐盤釘餵鰉可侑茶。」紀實也。初人數無定﹐大抵內直詞臣居多﹐體裁亦古今並用﹐小序或有或無﹐後以時事命題﹐非長篇不能賅贍。自丙戌始﹐定爲七十二韻﹐二十八人分爲八排﹐人得四句。每排冠以禦制﹐又別有禦制七律二章。舊時或一章﹑或二章無定。諸臣不和者聽。題固預知﹐惟禦制元韻﹐須要席前發下始知之。與宴僅十八人﹐寓登瀛學士之意。詩成先後進覽﹐不待匯呈。頒賞珍物﹐叩首祗謝﹐親捧而出。賜物以小荷囊爲最重。謝時懸之衣襟﹐昭恩寵也。餘人在外和詩﹐不人宴。道光六年丙戌﹐新正二日﹐重華宮茶宴﹐有詠盆梅八韻。八年戊子新正二日﹐重華宮茶宴﹐有對雪七律一首。是其時尙有茶宴之名﹐而與舊制稍異﹐其後則此宴停止矣。謹案﹕乾隆丁酉﹐禦制茶宴詩注﹕平定兩金川﹐實賴師武臣力﹐至宴間聯句﹐不妨人代爲之。且邇年新正聯句皆預擬﹐禦制句成﹐其餘則命內廷翰林以次擬就﹐臨時塡名。卽外廷詞臣﹐亦非其卽席自作也云云。眞是年宴於紫光閣﹐將帥亦與在外和詩之列。故詩注及之。蓋向來卽席親賡者﹐惟在內與宴之十八人也。又嘉慶丙寅﹐朱文正公與宴﹐命所作詩不必面呈﹐以文正年已七十六﹐且患目眚故也。又癸亥平定三省教匪﹐茶宴在同樂園﹐文正集誤作重華宮。向來茶宴﹐多內直詞臣﹐惟開四庫館時﹐總纂陸錫熊﹑紀昀﹐總校陸費墀﹐𨿽非內廷﹐每宴皆與。乾隆癸亥以後﹐歷年詩題附錄於後﹕乾隆癸亥元宵聯句卽浮圓子。甲子無。乙丑立春後一日宴集聯句。丙寅初十日重華宮聯句。丁卯爆竹聯句。戊辰﹑己巳無。時值有孝賢皇后大事。庚午上元後一日宴集聯句。辛未無。是年正月啟蹕南巡。壬申雪獅聯句。癸酉詠雪聯句。甲戌冰燈聯句。乙亥鰲山聯句。丙子詠雪聯句。丁丑無。是年上元在趙北口行宮觀燈聯勺戊寅西山積雪聯句。己卯燕九日聯句。庚辰鍚宴聯句。辛巳紫光閣落成聯句。此次在西苑﹐不在重華宮。壬午玉盤聯句。癸未歲朝圖聯句。甲申冰嬉聯句。乙酉雪象聯句。丙戌玉盂聯句。聯句之始﹐或十二人﹐或十五二八人﹐後增至二十人﹑二十四人。自丙戌以後皆二十八人。丁亥立春得辛祈谷禮成聯句。戊子三淸茶聯句。己丑冰牀聯句。庚寅玉甕聯句。辛卯學詩堂聯句。壬辰耕織圖聯句。癸巳重刻淳化閣帖成聯句。甲午四庫全書聯句。乙未天祿琳瑯聯句。丙申寧壽宮落成聯句。丁酉紫光閣錫宴聯句。戊戌﹑己亥無。時有皇太后之喪。庚子四庫全書會要聯句。辛丑陜雪堂聯句。壬寅七十二候聯句。癸卯職官表聯句。甲辰五經萃室聯句。乙巳千叟宴﹐依柏梁體作詩﹐凡百人﹐故茶宴僅制七律二首命和﹐不復聯句。丙午五福五代堂聯句。丁未開國方略聯句。戊申平定臺灣聯句﹐七律四首。是年茶宴爲二月初一日。己酉戡定安南聯句。庚戌八徵耄念聯句。辛亥九五福之一日壽聯句。壬子九五福之二日富聯句。癸丑九五福之三日康寧聯句。甲寅九五福之四日攸好徳聯句。乙卯九五福之五日考終命聯句。嘉慶丙辰﹑丁巳﹑戊午闕。時值髙宗不大事。己未至壬戌無宴。癸亥平定教匪志喜聯句。戊午髙宗卽擬以此題聯句﹐因捷書未至而乓是年茶宴在同樂園。甲子毓慶宮聯句。以諸王皆善詩﹐故是年亦命人宴。乙丑職貢圖聯句。丙寅書福聯句。丁卯文房四事聯句。戊辰宮史續編聯句。己巳皇朝詞林典故聯句。庚午授時通考聯句。辛未春勝聯句。壬申養心殿聯句。癸酉武功良具聯句。甲戊三友軒聯句。乙亥谷日聯句。丙子祕殿珠襪石渠寶笈三編聯句。丁丑南燻殿舊藏圖像聯句。戊寅盛京風土聯句。己卯馬遠豳風圖聯句。庚辰闕。髙宗遇上元節﹐必制燈詞﹐或四首﹐或八首。自五十三年戊申始﹐以六十四卦分詠﹐歲八章﹐至六十年而卦全備。宮中放燈﹐自正月十三日始﹐凡七日﹐過燕九乃罷。乾隆間﹐每歲上元前﹐於淸暉閣張燈﹐侍皇太后筵宴。道光間﹐於含輝樓張燈﹐侍皇太后筵宴。禦園中放燈收燈﹐以鳴鑼傳令。早晚有定時﹐一處鳴鑼﹐五處應之。司房帖傳掌儀司﹐不知自何時始也。煙火之戲﹐由來久矣。乾隆間﹐自正月十三日起﹐卽奉皇太后至山髙水長看煙火﹐至收燈止。惟丙寅﹑乙酉於宮內慶賞無宵。又巡幸之日在前後﹐則行宮亦陳煙火。山髙水長樓名。在圓明園之西﹐俗呼西廠。地勢寬敞﹐宜陳火戲。每歲正月十九日﹐例有筵宴﹐奉宸實司其事。是日侍衛處請派大臣管西南門﹐善撲營進撩跤名單﹐掌儀司進玩藝名單。有西洋千秋﹑羅漢堆塔﹑舊子音曲﹑善撲營花跤﹑髙麗跟頭諸名目﹐點出某項則預備。香山等營亦有呈進。其地爲樓九間﹐樓下設禦座﹐樓上爲內廷主位坐次。內廷王公大臣及朝正外藩各國陪臣﹐皆得賜觀。嘉慶間﹐並許內直詞臣與觀。曩時山髙水長筳宴﹐起居注亦侍班﹐旋停。有西洋秋千架﹐秋千旋轉﹐下奏歌樂。上入座後﹐進什榜﹐每隊四人﹐凡四隊﹐樂器則箏與胡琴﹑三弦之類。叩頭畢﹐向上席地坐﹐合眾樂﹐唱滿洲﹑蒙古曲﹐繼閱撩跤﹑兩人對撲也。爬竿巨竹竿髙三四丈﹐童子赤體﹐僅著一短腳袴﹐緣竿而上﹐至竿頂。演作諸勢﹐卽古之尋植也。諸戲。又有小過堂者﹐健銳營擇十歲以下童子放過堂鳥槍。五人爲一隊。其隊之多寡﹐則點出預備﹐無一定也。進廓爾喀﹑朝鮮等處人演唱本國歌曲﹐回八城人奏回部樂。諸戲畢﹐命放花盒﹐侍側者用順風耳以銅爲主傳諭。卽有侍衛﹐將左右柱上所系盒子藥繞焠火引之﹐金蛇電掣﹐倏忽間至十餘丈外﹐而鶴焰騰輝﹐花葩布彩矣。盒子之制﹐大小方圓不一﹐人物花鳥無所不有。諸侍衛衣貂蟒﹐手執花筒﹐絡繹點放﹐以助歡樂。最後一盒子爲萬國樂春臺﹐則每歲例備者﹐俗稱爲炮打襄陽城。沿河編花籬﹐徧置花炮﹐星火乍然﹐萬響齊發﹐而聖駕卽旋宮矣。嘉慶間﹐至酉刻卽罷。事畢人散﹐河岸爆竹殘紙殆寸許厚﹐而紫霧蒼煙﹐迷漫空宇﹐亦歷半時許方消盡也。步軍統領率兵以水澆潑﹐謂之壓火。舊時放盒子之前﹐尙有各種舞燈﹑十番淸唱﹐最爲盛麗。道光間﹐裁去南府﹐遂無燈舞﹑十番。其後花炮﹑盒子﹐減損大半﹐猶不廢舊制﹐繼則盡停止矣。按﹕毛西河詩話載﹕康熙乙丑元夕﹐南海子大放燈火﹐臣民縱觀於行殿外。治場里許﹐周植代木﹐而絡以紅繩。中建四棚﹐縣火箱其中。旁樹八桿﹐卽八旗也。旗人認志色分駐﹐而當前四綠旗﹐則漢人所駐之地。官民老穉男婦﹐皆許進觀。初設鹵簿﹐及駕奉兩宮從永定門赴行殿﹐諸王羣臣次第至﹐賜官廚肴饌﹐人酒三甌﹐能飲者不計。於是徹仗張燈﹐出宮人五十人﹐虹裳霓衣﹐覆以雜彩﹐人擔兩燈﹐各據方位﹐髙低盤舞﹐若星芒撒天﹐珠光燴海﹐眞異觀也。旣則火發於筒﹐以五爲耦﹐耦具五花﹐掄升遞進。乃舉巨炮三﹐火綫層層﹐由下而上。其四箱套數﹐若珠簾焰塔﹐葡萄蜂蝶﹐雷車電鞭﹐川奔軸裂﹐不一而足。又旣則九石之燈﹐藏小燈萬﹐一聲進散﹐萬燈齊明﹐流蘇葩墦﹐粉綸四垂。箱中鼓吹並起﹐纂桃■篥﹐次第作響。火械所及﹐節奏隨之。霹靂數聲﹐煙飛雲散。最後一箱﹐有四小兒從火中相搏墮地﹐炮聲連發﹐別有四兒花補襠﹐杖鼓拍板﹐作秧歌小隊﹐穿星戴照﹐破箱而出。翕倏變幻﹐難以舉似。然後徐辟廣場﹐有所謂萬國樂春臺者﹐象四徵九伐﹐萬國咸賓之狀﹐粉綸揮霍﹐極盡震炫而後已。次日校獵﹐上親禦弓矢﹐九發皆中。於是詔進百戲﹐都盧尋幢﹑拍張﹑角觚﹐畢陳於前。時羣臣從觀者皆有詩云云。觀此則當時燈火之戲﹐與近制亦有同異。其時遇元夕﹐每於南苑陳煙火。建暢春園後﹐不復至南苑。迨乾隆戊寅仲冬﹐南苑大閱﹐適哈薩克﹑布魯特﹑塔什罕回人等人覲﹐因於苑中賜宴﹐令觀煙火。上距康熙時﹐蓋六十餘年矣。又駐蹕避暑山莊時﹐錫宴外藩﹐或賜觀煙火﹐則在三十六景無暑淸涼之後﹐所謂萬樹園也。附錄﹕回部以銅繩技爲最奇﹐每年放燈之日﹐每呈此藝﹐必邀厚賞。乾隆辛卯﹐一人醉後登竿﹐遂至顚僕。髙宗謂因戲傷人﹐非禮也。命永禁之。同樂園在圓明園大宮門東﹐轉東樓們﹐乘舟里許乃至。乾隆間﹐年例自正月十三日起﹐在園酬節。宗室王公及外藩﹑蒙古王公﹐臺吉﹑額駙﹑屬國陪臣﹐俱命入座﹐賜食聽戲。又萬壽慶節前後數日﹐亦於此演劇。正屋凡五間﹐聖駕臨蒞﹐主位亦從觀焉。諸臣命聽戲者﹐先數日由奏事處以名單奏請。皇子及內廷王公﹑大學士﹑尙書﹑禦前大臣﹑軍機大臣﹑內務府大臣﹑南書房供奉翰林皆與。例坐於東西廂﹐某某同屋一間﹐亦先期指定。皆賜茶酒果物。演劇臺深廣約十丈﹐凡三層﹐神只仙佛由上一層縋而下﹐鬼魅則自下一層穴而上。所演有淸平見喜﹑和合呈樣﹑靑牛獨駕﹑萬年甲子﹑太平有象﹑環中九九﹑瑤林香世界等名目﹐其餘傳奇雜出﹐與外間梨園子弟扮演皆同﹐特聲容之美盛﹐器服之繁麗﹐則鉤天廣樂﹐固非人世所得見聞。道光間﹐每日不過演十餘出﹐大抵自辰至申卽罷。優伶向由織造﹑監督﹑鹽政等采選送京﹐並有眷屬同居者﹐謂之外南府。按﹕康熙間卽南府之名。道光初元﹐將南府人一槪遣還。自後宮內演劇﹐皆用內監爲之。蓋亦昭徳示儉之一端也。按﹕同樂園聽戲﹐乃行慶令典。至於深宮淸暇﹐宣喚樂工﹐則隨處別有排當﹐不在此制。如嘉慶間宣宗在藩邸﹐三十壽辰﹐蒙仁宗於如意洲一片雲賞戲﹐其一事也。又同樂園聽戲﹐向來詞臣不與﹐嘉慶間﹐始命南書房﹑翰林與宴。附錄﹕乾隆五十九年﹐駕駐熱河﹐賜扈蹕諸臣觀劇於淸音閣。自七月二十四日始﹐至八月十五日﹐凡二十日﹐每日卯刻入班﹐未正散出。日賜茶果﹑克什三次。附錄﹕蘇州優伶﹐舊時亦有入內務府三旗者﹐然祇準一﹑二人﹐以其占包衣人等俸餉也。其日侍左右者﹐謂之什子。正月二十五日﹐爲塡倉日。乾隆﹑嘉慶間﹐禦制詩甚多。是日食餅。

養吉齋叢錄卷之十四賜進士出身雲貴總督翰林院編修臣吳振棫纂二月朔日﹑祭日無定﹐有在正月初二者。十月朔日﹐亦無定。坤寧宮立竿祀神。禮成﹐召皇子以下及王公大臣食肉。錫釐廣惠﹐二百餘年成例也。官一品者﹐非特派不得與﹔有非一品而得與者﹐蓋異數。宮之西南隅﹐爲供神所。上西向坐﹐皇子以下及諸王大臣人﹐叩首謝﹐皆西向席地引茵而坐。人酒一卮﹐肉二盤﹐湯飯各一盂。肉以佩刀自割。謹案﹕太宗嘗有﹕「若廢騎射﹐寬袍大袖﹐待他人割肉而後食與尙左手之人何異云巨諭旨。乾隆間﹐以此鐫碑於箭亭﹐以示萬世。故食胙必以佩刀自割﹐躬示倡率。上食畢﹐侍食諸臣方置碗匙。其食未盡者﹐賜人直侍衛等食之。諸王大臣有在告及退休居京師者﹐亦賜胙﹐或神糕﹐皆具折謝。若聖駕在盛京祀神﹐則於淸寧宮食肉。謹案﹕乾隆丁酉以前﹐遇大祀神﹐則恭進慈寧宮糕酒。又案﹕髙宗在盛京祀神﹐以神糕賜在京王大臣。嘉慶間﹐嘗以神糕賜予告在籍之大學士王傑。蓋皆推恩惠下之義。道光乙巳﹐坤寧宮喫肉﹐命大學士潘世恩毋庸人座﹐仍賜胙﹐則所以卹耆年也。又坤寧宮每日祀神﹐用二豕豬﹐章京掌之。晚祭背燈者﹐交膳房散給﹔朝祭者﹐不得出殿門。故每日皆散給散秩大臣及侍衛等分食。乾隆間﹐太監有竊取肥脤之事。人宮食肉者少﹐乃每日派禦前侍衛一員﹐幹淸門侍衛二員食祭肉﹐並糾察之。食肉者至宮門外﹐取一毽墊﹐人置坐處﹐叩頭畢﹐席地坐。人各肉一盤﹐飯一盂﹐鹽一碟﹐食畢而出。其領班者﹐爲散秩大臣﹑侍衛班領。此又每日祀神食肉之常制也。又滿洲官員有力之家﹐春秋祀神﹐亦延賓食肉。有湯飯﹐無他肴。舊俗客自割食﹐今則切置諸器﹐設匙箸﹐不事刀割矣。食畢﹐客起﹐不盥漱﹐不謝﹐主人不送。客所食之餘﹐召臧獲輩於其處盡食之﹐不得出戶。福酒﹑福糕則徧遺親友之未至者。四月初八日浴佛﹐由禮部具奏。是日於坤寧宮請佛亭至堂子﹐將大內所備紅蜜及諸王所備之蜜﹐貯黃瓷浴池內﹐以淨水攪勻﹐請佛於浴池內。浴畢﹐以新棉墊座安奉亭中﹐仍請人宮。四月八日﹐俗稱結緣日。乾隆間﹐屢見吟詠。順治十一年端午﹐召內大臣大學士等乘龍舸遊西苑﹐至北橋登岸﹐幸南臺﹐歡宴至暮。自後遇午日﹐宮中每以龍舟酬節。聖祖禦制有五日泛舟賜大臣侍衛宴詩。乾隆間﹐五日則奉慈輿至禦園觀龍舟。聖駕在望瀛洲﹐亭名。王公大臣及內廷訶臣亦得與宴賞。其東則蓬島﹑瑤臺﹐皇太后觀競渡處也。嘉慶間﹐移於澄虛榭宴賞。髙宗詩云「中流九龍舟﹐誰肯相參差。」仁宗詩云「九龍順軌原無競。」據此可識龍舟之數。又按﹕北地四﹑五月往往少雨﹐如屆節未沛甘霖﹐卽罷此戲。道光初年﹐尙沿競渡故事。其後停止。按﹕乾隆庚辰﹐畱京回部王公﹐亦許入內觀龍舟。乾隆禦制﹐有端午帖子﹐依春帖子例。七月七日祭牛女﹐宮殿監司其事。西峯秀色﹐爲禦園四十景之一﹐七夕巧筵﹐曩時常設於此﹐有彩棚蛛盒之勝。乾隆禦制詩云「西峯秀色靄宵煙﹐又試新秋乞巧筵。」蓋紀實也。康熙時﹐駐蹕避暑山莊﹐於塞湖放河燈。髙宗及見其盛。蓋中元河燈﹐曩時已有成例。乾隆間﹐放河燈多在禦園湖中﹐或在山莊﹐則亦設盂蘭盆﹐放河燈。髙宗嘗言﹐山莊盂蘭盆及河燈﹐所費不過數百金也。中秋祭月﹐宮殿監司其事。曩時歲行秋彌﹐中秋後一日始。由山莊啟蹕進哨。故乾隆間﹐供月在山莊之雲山勝地。嘉慶間﹐供月在山莊繼徳堂後之暢遠樓。乾隆﹑嘉慶禦制有中秋帖子。是日家宴用瓜餅。九月九日﹐宮中登髙﹝見歷朝宸詠﹞在禦園﹐或移蹕香山。若值秋蝟﹐則往往爲策馬塞山之遊。椒屏之制﹐以絹素爲質﹐先由內廷詞臣擬吉語四字爲標題﹐並擬所畫景物與四字音義相協者﹐於十二月朔開單呈覽﹐交內府繪畫人物器飾而綴以椒。每幀署原擬吉語﹐復制頌一章題其上﹐亦內廷詞臣所書。歲軸﹐亦由詞臣擬五言吉語成聯﹐於臘朔呈覽﹐交畫苑以彩絹設色﹐畫祥花﹑寶穗﹑鼎﹑卣﹑■﹑彜等物爲圖﹐以所擬吉語書幀端。按﹕歲軸之名﹐見幹淳歲時記﹐亦見武林舊事。十二月初一日﹐有開筆書「福」之典。溯其緣起﹐自聖祖時已書賜近臣。查初啟集載﹐康熙四十三年甲申﹐除夕前一日﹐按近年賞王大臣「福」字名單﹐皆在十二月二十日後。蒙恩賜禦書大「福」字﹐恭紀七言律詩一首﹐有「捧出深宮榮並受」句。則當時同直者皆得受賜可知。又康熙丁未冬﹐賜大臣「福」字﹐以蔣文肅廷鍚居母憂﹐特書金賤「福」字以賜﹐時稱異數。據此﹐則自康熙以來﹐已歲爲恆例。雍正四年﹐有「年來冬月封印以後﹐政務略有餘閒﹐朕手書『福』字賜內外大臣」之諭。是其時﹐書「福」在封印後。乾隆以來﹐皆以季冬朔日在重華宮開筆書「福」。又嘉慶丙寅茶宴﹐禦制書福聯句詩注載﹕「禦書第一『福』字﹐懸於幹淸官正殿﹐其餘宮廷園苑等處張貼﹐共十九幅」云云。又頒賜皇子﹑內廷行走﹑宗藩﹑蒙古藩王﹑大學士﹑尙書﹑南書房﹑上書房行走官員﹑禦前侍衛﹑各省督﹑撫﹑新疆將軍﹑參贊等。寶墨騰輝﹐函蒙祉福﹐誠盛事也。書「福」之賤﹐質以絹﹐傅以丹砂﹐繪以金雲龍。又書「福」之暇﹐別書五﹑七言至十三言朱紅雲龍賤對聯及「長壽」字﹐「宜春迎祥」﹑「宜人新年」﹑「一年康泰」等字﹐不下百餘幅。每年內宮寢殿楹楣張貼者﹐皆禦筆也。又賜「福」字時﹐有兼賜「壽」字者。又有加賞禦筆四字吉語紅絹賤直條者﹐則非親臣近臣不能得也。若道光間書「龍」字﹐賜內廷王大臣﹐則宸翰偶涉﹐不爲恆典。附錄﹕康熙四十四年南巡﹐至蘇州﹐巡撫宋犖年逾古稀﹐步履壯健﹐書「福」﹑「壽」二大字以賜。此又在常賜之外者。近來左右大臣﹐亦每書「福」﹑「壽」二字以賜。面賜「福」字者﹐親﹑郡王﹑軍機大臣﹑南書房供奉﹐歲十餘人﹐或不及十人。以次人跪案前﹐仰瞻禦書畢﹐卽叩首謝。兩內監對持龍箋而出﹐叩謝者正當「福」字下。謝畢退﹐第二人人﹐其儀節同。面書惟「福」字﹐或加賜「壽」字﹐則預書也。闡福寺建於乾隆十一年。自十七年後﹐季冬之朔﹐髙宗開筆書「福」﹐必先詣寺拈香﹐還禦重華宮之漱芳齋書「福」﹐歲爲恆典。仁宗﹑宣宗以後﹐皆踵行之。又開筆書第二福」字﹐所用筆管端鐫正書四字﹐曰「賜福蒼生」。相傳爲聖祖禦用﹐畱貽蓋已百敷十年。管髹漆色黝﹐字塡以金。其貯筆檀匣﹐面鐫髙宗禦銘曰「斂時五福﹐敷鍚庶民。子孫保之﹐萬禩千春。」款曰「乾隆禦銘。」按﹕英煦齋和恩福堂筆記云「此筆亦棕制純粹﹐異於他毫﹐所書『福』字無定數﹐惟珍重不多書爾。」附錄﹕王文莊際華以干隆乙丑一甲第三人及第﹐通籍三十一年中﹐蒙賜「福」字二十四。乙未冬﹐重加裝潢﹐懸之賜第﹐顏曰「二十四福堂」﹐以昭恩寵。又雍正間﹐提鎭間有蒙賜「福」字者﹐見朱批諭旨。惟己酉賜內務府筆帖式漢軍吉保姓姚氏。「福」字﹐及乾隆己酉賜安南國王阮光平﹑壬子賜緬甸國王孟隕「福」字﹐尢異數也。冰嬉之制﹐所以習武行賞﹐俗謂跑冰鞋。卽金鰲退食記所載﹕西苑冰上擲球之戲﹐而實不止擲球一事。歲十二月﹐西苑三海層冰堅沍﹐於是擇令辰﹐聖駕禦冰牀臨觀焉。或五龍亭﹐或闡福寺﹐或瀛臺等處﹐無定地。冰鞋以一鐵直條嵌鞋底中﹐作勢一奔﹐迅如飛羽。始曰「搶等」。去上禦之冰牀二﹑三里外﹐樹大纛﹐眾兵咸列。駕旣禦冰牀﹐亦曰拕牀。嗚一炮﹐樹纛處亦嗚一炮應之﹐謹案﹕宣宗禦制觀冰嬉應制詩云「爆竹如雷殷﹐池冰若砥平。」又云「堅冰太液鏡中邊﹐翠輦行時竹爆宣。」蓋所鳴爲竹爆也。於是眾兵馳而至。禦前侍衛立冰上﹐搶等者馳近禦座﹐則牽而止之。至有先後﹐分頭等﹑二等﹐賞各有差。繼曰「搶球」。兵分左右隊﹐左衣紅﹐右卽衣黃。旣成列﹐禦前侍衛以一皮球猛踢之至中隊﹐眾兵爭搶﹐得球者復擲﹐則復搶焉。有此已得球﹐而彼復奪之者﹔或墜冰上﹐復躍起數丈﹐又遙接之。又繼以轉龍射球。走隊時﹐按八旗之色﹐以一人執小旗前導﹐二人執弓矢隨於後﹐凡執旗者一二百人﹐執弓矢者倍之﹐盤旋曲折行冰上。遠望之﹐蜿蜒如龍。將近禦座處﹐設旌門﹐上懸一球﹐曰天球﹐下置一球﹐曰地球。轉龍之隊疾趨至﹐一射天球﹐一射地球。謹按﹕宣宗禦制觀冰嬉應制詩云「彩球連命中﹐羽苛疊相鳴。」又云「鳥翔旗色初分隊﹐魚貫髇聲每應弦。」蓋所射鮑箭也。中者賞。復折而出﹐由原路盤曲而歸其隊。其最後執旗者一幼童﹐若以爲龍尾也。舊制﹐八旗兵皆演冰鞋﹐分日閱看﹐按等行賞。道光初﹐惟命內務府三旗預備﹐後則三旗亦停止﹐僅給半賞之半而已。乾隆間﹐歲奉皇太后觀冰嬉。道光間﹐亦嘗奉皇太后觀冰嬉。按﹕曩時閱冰嬉﹐若尙在國卹期內﹐則走隊時撤去各色旗﹐惟用弓矢。又按﹕冰牀聯句詩云「髙注旗森攢豹尾﹐夾趨柄蜿刻龍頭眞。」又「檀榻簇葩匡旣好﹐柘檐纈翠蓋斯觫。方捆茸燠敷貂座﹐圓極虛明屏廚幃。」此言禦用冰牀之制也。又禦前蒙古王等﹐凡至西苑﹐亦賜坐冰牀隨行。冬日得雪﹐每於養心殿庭中堆成獅象﹐志喜兆丰﹐常邀宸詠。乾隆壬申﹑乙酉﹐以雪獅﹑雪象聯句。嘉慶戊寅﹐又堆爲臥馬二﹐東西分列﹐有與內廷翰林聯句詩。附錄。每年掃雪﹐擁培樹根。宮庭內外職掃除者﹐有賜錢例﹐謂之掃雪賞。若京兆報得雪五寸﹐則用人多。爲日久加賞不貲﹐難於支發﹐故得雪皆以二﹑三寸分次奏報﹐未嘗報五寸也。道光初年﹐禦制九九消寒圖﹐用「亭前垂柳珍重待春風」九字。字皆九筆也。懋勤殿雙鉤成幅﹐題曰「管城春滿」。內直翰林諸臣﹐按日塡廓﹐細注陰晴風雪﹐皆以空白成字﹐工致絕倫。每歲相沿﹐遂成故事。臘八日﹐雍和宮煮粥﹑供粥﹐以親﹑郡王或大臣領其事。臘八日﹐中正殿下之左設小金殿﹐黃氌圓賬房也。聖駕禦焉。禦前大臣左右侍﹐眾喇嘛於殿下唪經。達賴喇嘛﹑章嘉﹑胡圖克圃至聖駕前﹐拂拭衣冠﹐申祓除之義。佛事畢﹐乃散。謂之洞黎﹐淸語吉祥也。俗謂之送歲。十二月二十四日以後﹐聖駕出宮﹐過一門﹐內監放爆竹一枚﹐人宮亦然。故聞爆竹聲﹐則玉軑自遠而近﹐或東或西﹐皆可意揣。又禁中向於十二月十七開爆竹。道光丙戌攺十九日。十二月二十四日﹐幹淸宮東西墀中樹盤龍楠木燈柱﹐與宮檐齊。柱凡八面﹐每面皆懸聯﹐除夕收聯﹐而懸五色八角圓燈。其聯詞尙仍明代之舊。十二月二十九﹐或二十七八等日﹐中正殿前殿設供獻﹐並設冠袍帶履諸物。聖駕禦小金殿﹐喇嘛一百八十四人﹐手執五色紙旗﹐旋轉唪護法經。又有喇嘛扮二十八宿神及十二生相。又扮一鹿﹐眾神獲而分之﹐當是得祿之義。殿側束艸爲偶﹐佛事畢﹐眾喇嘛以艸偶出﹐至神武門外送之。蓋卽古者大儺逐厲之義。淸語謂之跳布紮﹐俗謂之打鬼。或云以面爲人非艸也。又二十八日﹑二十九日﹑三十日﹐以三十六人在殿前唪迎新年喜經。按﹕中正殿爲喇嘛唪經所﹐日有常課。其分往他處﹐或唪各種經﹐或放烏卜藏﹐或跳布紮﹐殆無虛日。其名目甚繁﹐備詳會典。歲暮﹐武英殿進背石骨﹐蓋戲具。或云羊脛骨所爲﹐滿洲舊制也﹐至今循行之。淸語嘎什哈﹐白骨也。曩時歲終﹐賜蒙古親王大荷包一對﹐各色玉石八寶一分﹐小荷包四對﹐貯金銀八寶各一分﹐又小荷包一个﹐貯金銀錢四枚﹐金銀鎳四枚。除夕封筆之制﹐始於康熙間。亦手■名香致敬﹐其儀式與開筆同。附錄﹕乾隆間戡定金川時﹐除夕申刻接軍營奏報﹐有辦理糧運事。已封筆矣。卽口授近臣﹐繕旨頒發﹐僅不禦丹毫而已。歲除﹐宮中有撢塵之制。除夕﹐宮中以金鑪■松柏枝﹐謂之熰歲﹐亦稱■歲。除夕及新正﹐宮廷筵宴﹐以繡籠貯秋蠱﹐置於筵側﹐蓋自康熙時始也。時奉宸苑之北小花園﹐內監以秋虫之子育之溫室﹐如唐花然﹐遇筵宴則以之承應。自後遂循行之﹐爲恆制。乾隆禦制詠絡緯﹝一﹞詩云「翊翊蠅蠅鼓翼鳴﹐秋虫應節作春﹝二﹞聲。」又云「熙朝供奉百年例﹐欲罷翻虞近取名。」又上元後一日宴廷臣詩云「向筵仙卉發﹐隔牖艸虫嗚。」亦詠此。﹝一﹞「詠絡緯」原無「詠」字﹐據禦制詩二集卷八十三補。﹝二﹞「春」原作「秋」﹐據四庫全書本﹑淸乾隆十四年刻本攺。

養吉齋叢錄卷之十五賜進士出身雲貴總督翰林院編修臣吳振棫纂順治癸巳元旦﹐大宴畢﹐復宴內三院輔臣學士及部﹑院﹑卿﹑寺﹑堂上官﹑國子監祭酒﹑六科都給事中﹑各掌道禦史於保和殿。十一年端陽節﹐召內大臣大學士等乘龍舸遊西苑﹐至北橋登岸﹐幸南臺﹐賜諸臣飲餵。康熙間﹐賜宴臣工﹐或於幹淸官﹐或於瀛臺。恩禮稠疊﹐不可殫述。若內直諸臣扈從燕遊﹐諸家紀載尢夥。其極盛者﹐二十一年正月十四日﹐以三逆蕩平﹐禦幹淸宮﹐宴內閣大學士﹑各部院堂官﹑翰林院學士﹑講讀及日講﹑編修﹑詹事﹑坊﹑局﹑科﹑道掌印官九十三員。敕諸臣歡抃暢飲﹐笑語無禁。宴畢﹐復命近禦座前觀燈﹐更賜巵酒﹐沾醉者﹐令內官扶掖而行。明日﹐禦制升平嘉議詩序﹐及首唱「麗日和風被萬方」句。羣臣集太和殿下﹐仿柏梁體以次賦詩九十三韻。又二十一年﹐雲南底定。六月﹐諭部院諸臣﹕「朕因天气炎熱﹐移駐瀛臺﹐今幸天下少安﹐四方無事﹐每日淸晨禦門聽政﹐未嘗暫輟。卿等各勤職掌﹐時來啟奏。曾記宋史所載﹐賜諸臣於後苑賞花﹑釣魚﹐傳爲美談。今於橋畔懸設罾网﹐﹝一﹞以待卿等遊釣。可於奏事之暇﹐各就水次。舉网得魚﹐隨其大小多寡﹐攜歸邸捨﹐以見朕一體燕適之意。誰謂東方曼倩割肉之事﹐不可見於今日也。特諭。」是時諸臣或爲詩﹐或爲記﹐志恩述事﹐一心一徳﹐歡然交欣﹐洶太平盛事也。聖祖事孝惠章皇后垂六十年。省方江南﹐避暑塞北﹐必奉鸞輿以從。舊制有蟒式舞者﹐滿洲筵宴大禮﹐以諸王大臣行之。康熙四十九年﹐孝惠章皇后七旬萬壽﹐聖祖亦五旬有七矣。正月元夕﹐宮中張燈設宴﹐躬親起舞﹐稱萬壽觴。中外傳爲天家盛事。按﹕蟒式舞所陳﹐皆昭代故事。有旌旄弓矢﹐躍馬蒞陣之容﹔有屈伸進反﹐仰俯疾徐之節。康熙五十二年﹐六旬聖壽。三月壬寅﹐宴直隸各省見任﹑致仕﹑給還原口叩文武漢大臣﹑官員﹑士﹑庶等年九十以上者三十三人﹐八十以上者五百三十八人﹐七十以上者一千八百二十三人﹐六十五以上者一千八百四十六人於暢春園正門前。是日擇諸王以下﹐宗室子孫二十歲以下﹐十歲以上者六﹑七十人﹐執觴勸侑。越三日﹐又宴滿﹑蒙﹑漢軍見任﹑致仕﹑給還原品文武大臣﹑官員﹑護軍﹑兵丁﹑閒散人等年九十以上者七人﹐八十以上者一百九十二人﹐七十以上者一千三百九十四人﹐六十五以上者一千一十二人於暢春園正門前。又一日召集八旗年老婦人於皇太后宮賜宴。康熙六十一年正月初二日﹐宴滿﹑蒙﹑漢軍文武大臣﹑官員及致仕退黜人員年六十歲以上者於幹淸官﹝一﹞「罾」原作「罩」﹐據聖祖仁皇帝禦制文集攺。前。越三日﹐宴嘆文武大臣﹑官員等年六十五歲以上者。王大臣則命諸皇子賜觴﹐年未及歲之皇子﹑皇孫﹐命侍立觀禮。禦制七言律一首﹐命與宴諸臣賦詩紀事﹐名日千叟宴詩﹐並勅爲圖﹐以示後世。按﹕康熙千叟宴﹐大學士以下至翰林﹑禦史凡七十人﹐庶司百職及致仕者與近畿耆民六百六十人。雍正四年九月﹐召皇子﹑諸王大臣侍宴幹淸宮。世宗首唱﹐諸臣以次賡和﹐用柏梁體﹐以志承平﹐如康熙二十一年故事。詩成﹐禦制序文﹐勒石﹐賜內外臣工。乾隆四年﹐禦幹淸官﹐宴諸王﹑貝勒﹑貝子﹑大學士﹑九卿﹑翰﹑詹﹑科﹑道及督﹑撫﹑學政在京者九十九人﹐賦柏梁體詩。嗣後恩賜筵宴﹐亦時有之。其最盛者﹐則十一年﹐依康熙二十一年瀛臺賜宴故事﹐於八月二十七日在西苑丰澤園崇雅殿賜王公宗室筵宴。是日移崇雅殿舊設地平﹑屏風﹐摘去窗崗﹐安設大地平。禦座後懸掛軟簾﹐兩廊下設樂﹐殿內兩旁俱設髙桌椅座﹐東西兩廂亦設髙桌﹐院內張二丈四尺行臺演劇。履親王﹑莊親王﹑愼郡王﹑誠親王﹐以輩行較尊﹐系叔輩。俱於地平上設髙桌﹐較禦座地平稍低。命和親王﹑果親王﹑大阿哥﹑三阿哥﹑四阿哥行酒。兩廂內﹐命和親王等率永璧﹑永墳行酒。是日王公宗室﹐長幼列坐﹐俱行家人禮。其不與宴之應封宗室二十人﹐各賞蟒緞一匹﹐八絲緞一匹﹐閒散宗室六十六人﹐各賞銀五十兩。二十八日﹐在瀛臺涵元殿賜滿﹑漢大臣等筵宴於殿之抱廈﹐下鋪毽﹐設矮桌﹐張圓明園所用亭子臺演劇。是日大學士﹑九卿二尿堂﹑翰﹑詹﹑科﹑道人數眾多﹐經朱筆點出﹐在涵元殿人宴。大學士訥親﹑張廷玉﹑福敏﹑史貽直﹐協辦大學士尙書劉於義﹐尙書梁詩正﹑來保﹑汪由惇﹑哈達哈﹑吶延泰﹐侍郎傅恆﹐親賜巵酒。又賜侍郎蔣溥﹑舒赫徳﹐閣學沈徳潛酒﹐以示榮寵。余在崇雅殿內及兩廊設矮桌列坐﹐卽用二十七日行臺演劇。是日用李轎甘露殿應制詩韻﹐上用「月」字﹑「霞」字二首﹐大學士以下分韻者三十八人。命兩殿與宴諸臣賦柏梁體一章﹐禦制首句。宴畢﹐憩流杯亭﹐集臣工四十五人聯句﹐成五言長排。此二日筵宴後﹐命禦前大臣﹑侍衛帶領與宴之人隨處遊賞﹐並至淑淸院流杯亭賞酒果。諸臣內嫻於翰墨者﹐許賦詩進呈。又二十七日﹐在丰澤園宮門頒賞﹔二十八日﹐在勤政殿頒賞。事訖﹐諸臣上表陳謝。繼命畫院繪圖於瀛臺壁間。按﹕表文爲紀文達所撰﹐極贍麗﹐今載集中。乾隆四十八年﹐普宴宗室。計與宴及以事未與宴者凡二千人。至惇敍殿錫宴聯吟﹐自乾隆壬戌始。丙寅重舉此典。嘉慶九年﹐宴宗室於惇敍殿。授簡聯吟﹐仍依故事。惇敍殿卽崇雅殿﹐乾隆壬戌易今名。乾隆二十六年﹐皇太后七旬萬壽﹐賜三班九老宴於香山。在朝王大臣九人﹐共六百七十七歲﹔在朝武職九人﹐共七百二十二歲﹔致仕諸臣九人﹐共七百四歲。有香山九老圖。宏旿書。迨皇太后八旬萬壽﹐賜三班九老宴於香山。文職九老﹐共六百六十八歲﹔武職九老﹐共六百八十五歲﹔致仕九老﹐共七百二十九歲。畫苑艾啟蒙作圖。乾隆五十年﹐逢國大慶﹐依康熙間例﹐舉行千叟宴於幹淸官。宴席以品級班列﹐凡八百筵。與宴者三千人。用柏梁體﹐選百人聯句。閩人國子監司業銜鄧鍾嶽﹐年百五歲﹐自閩至樂赴宴﹐尢爲盛事。嘉慶元年正月﹐再舉於寧壽宮之皇極殿。與宴者三千五十六人﹐賦詩三千餘首。列名邀賞而未人宴賦詩者五千餘人。是日官一品及年九十以上者﹐手賜巵酒。髙宗恭和聖祖原韻七律﹕早﹐仁宗聖制恭和﹐內廷諸臣俱許依韻。又選文武臣九十六人﹐仿柏梁體聯句。兩聖一堂﹐恩隆禮洽﹐萬古未有之盛舉也。是年與宴老民熊國沛﹐年一百六歲﹔邱成龍﹐年一百歲﹐賞六品頂帶。九十以上老民八人﹐賞七品頂帶。乾隆五十年舉行千叟宴時﹐命朝鮮國酌派年六十以上陪臣二﹑三人充正﹑副使與宴。該國王遵派進京。髙宗嘉其忱悃﹐於常例外﹐特賜國王宋澄泥仿唐石渠硯一方﹑梅花玉版■二十張﹑仿澄心堂紙二十張﹑花賤二十張﹑花絹二十張﹑墨二十定﹑筆二十枝。乾隆五十五年﹐聖壽八旬﹐朝鮮﹑琉球﹑安南﹑巴勒布皆詣闕祝釐﹐因復賜宴於禦園。諸國正使﹐髙宗皆手巵以賜。午刻宣示禦制詩章﹐俾使臣能詩者恭和。於是朝鮮﹑安南﹑琉球三國使臣皆拜效頌祝﹐得詩九章﹐附錄於後﹕朝鮮國正使﹐行判中樞府事李性源詩曰「堯階春葉報中旬﹐湛露恩深法讜頻。薄海歡欣同玉帛﹐寰區慶祝競神人。陪筵每感黃封徧﹐賜醞那安禦手親。五紀馨香躋八耋﹐南山北斗總歸仁。」朝鮮國副使﹐禮曹判書趙宗鉉詩曰「春回慶歲月中旬﹐玉帛來庭侍講頻。姬錄萬年躋壽域﹐堯階三祝效封人。身沾法醞叨恩曠﹐衣惹香煙仰聖親。武帳嵩呼同內服﹐雙擎云漢頌皇仁。」安南國謝恩正使﹐刑部右侍郎阮宏匡詩曰「筵開前節值新旬﹐春暖名園詔問頻。恩侈餅幪髙覆物﹐澤覃優渥廣同人。懷侯柔遠天生聖﹐飽徳觀光子慕親。化外幸陪冠帶會﹐期頤介壽拜皇仁。」安南國謝恩副使﹐東閣學士宋名朗詩曰「虞廷肆覲未盈旬﹐拜奉天恩灌沃頻。不限陽春覃異域﹐式隆膏澤寵來人。淪肌浹髓知優渥﹐望日瞻云妥戴親。分外餅蠓何報答﹐願將嵩壽祝皇仁。」安南國謝恩副使﹐翰林院待制黎梁愼詩曰「天眷皇王啟壽旬﹐億年聖澤祝聲頻。禦園日暖常佳气﹐華宴春濃及遠人。星度共旋依北極﹐威顏咫尺仰慈親。觀光幸綴明堂列﹐頂踵均沾雨露仁。」安南國進貢正使﹐翰林院侍讀陳登大詩曰「虞階何待舞經旬﹐玉帛初通雨露頻。煦育肯分千里外﹐綏懷渾似一家人。幸陪周宴淸光接﹐近挹堯樽咫尺親。新寵歸來分海國﹐共將華祝頌皇仁。」安南國進貢副使﹐東閣學士阮止信詩曰「華旦欣逢萬壽旬﹐春巵廑祝叩筵頻。象方玉帛聯王會﹐鹿宴笙簧慰遠人。望日有年陶煦暖﹐朝天何幸妥尊親。南歸願卽呈黃耈﹐早拜丹墀仰至仁。」安南國進貢副使﹐翰林院阮促詩曰「九十韶光甫二旬﹐靈園鶯燕報春頻。星馳輪轡趨行殿﹐雲集衣冠拜聖人。仰見英君徳得壽﹐可知天命敬惟親。金章玉席洪恩浹﹐瀘傘難酬頂踵仁。」琉球國副使﹐正議大夫鄭永功詩曰「禦極垂衣正八旬﹐普天沐徳獻琛頻。四夷駢貢蒙皇化﹐五代同堂仰聖人。召人華筵龍液酒﹐飛登紫苑鳳巵親。天顏咫尺沾恩湛﹐永祝升平萬壽仁。」乾隆間﹐緬甸使臣陪宴萬樹園﹐以其國樂器五種合奏。其後每逢筵宴﹐備陳準部﹑回部﹑安南﹑緬甸﹑廓爾喀樂。乾隆壬寅﹐四庫全書第一部繕錄告竣。春仲經筵禮畢﹐賜總裁﹑總纂﹑總校﹑分校﹑提調各官宴。又賜總裁九人﹑總纂各官七十七人如意﹑雜佩﹑文綺﹑筆墨等物。此則因事鍚宴之殊恩也。乾隆間﹐每歲臘月二十一日﹐寧壽宮後符望閣下賜飯。凡尋常賜食﹐非有外藩﹐則不設酒。入座者﹐禦前大臣﹑禦前行走﹑蒙古王﹑貝勒等﹐其時禦前大臣多兼軍機大臣﹐故漢軍機大臣亦得入座。嘉慶以後﹐無禦前大臣兼軍機大臣者﹐故軍機大臣皆不與﹐間命入座﹐蓋特恩也。乾隆丙申﹐金川平。皇太后幸寧壽宮﹐召髙宗膳﹐並於階下賜將軍阿桂﹑丰升額及將領功大者三十六人﹑軍機大臣六人飯食﹐義同凱宴﹐亦歷來未有之曠恩也。道光癸未八月七日﹐幸萬壽山玉瀾堂﹐鍚宴十五老臣﹐賦柏梁體詩﹐並繪圖以紀盛。與宴者爲和碩儀親王﹑禦前大臣賽衝阿﹑大學士托津﹑大學士軍機大臣曹振鏞﹑大學士戴惇元﹑協辦大學士兩江總督孫玉庭﹑戶部尙書軍機大臣黃鉞﹑禮部尙書穆克登額﹑工部尙書初彭齡﹑理藩院尙書富俊﹑左都禦史松筠﹑郡王銜都統哈迪爾﹑都統阿那保﹑致仕大學士伯麟﹑致仕都統穆克登布。時儀邸年七十九矣。特命設髙座。以篤親親之誼。正月十四日﹐宗親宴﹐皆近支親藩。道光間﹐在奉三無私。定例﹐皇子位次﹐在親王﹑郡王上﹐惟家宴則近支諸王與皇子以長幼爲序。十五日﹐蒙古親藩宴在正大光明殿。是日掌儀司進玩藝﹐派蒙古王公遞酒。舊時惟滿洲一﹑二品大臣許入座。嘉慶七年﹐並許一﹑二品漢大臣與宴。後以爲常。講官與宴者﹐席於殿之西北隅。十六日﹐廷臣宴在正大光明殿。滿﹑漢大學士尙書皆與。侍郎亦有命入座者。督﹑撫﹑將軍人覲在京﹐或得與宴。如乾隆時之薩載﹑萬福﹑常靑是也。宴次有喜起舞﹐淸語謂之嘛克新。人數曩亦無定﹐其禮節與除夕保和殿筵宴同。新正宴外藩﹐例設中和韶樂﹐舞慶隆舞﹐並陳蒙古﹑回部﹑金川及各番部樂﹐並奏雜伎。按﹕乾隆間﹐有紮薩克而兼一﹑二品官職者﹐亦與廷臣宴。又宗親宴﹐間有命異姓王公與列者。如乾隆庚寅之超勇親王成衮紮布﹑額駙色布騰巴爾珠爾﹑拉旺多爾濟是也。新正筵宴﹐外藩向在丰澤園。設大幄次﹐以存舊制。乾隆間﹐紫光閣落成﹐其後遂宴於閣。宴後﹐例有賞內務府大臣司其事。按﹕向例﹐紫光閣及上元賜宴﹐惟蒙古諸藩及年班回部降番等。乾隆壬寅﹐命朝鮮﹑硫球﹑南掌﹑暹羅四國陪臣亦入宴觀禮。朝鮮使臣黃仁點﹑洪秀輔各賦紀恩七律﹕早。癸卯﹐依例與宴﹐朝鮮使臣鄭存謙﹑洪良皓亦賦詩呈進。新正筵宴﹐乾隆以來﹐率爲定例。如有他故﹐或值齋期則停止﹐亦有移於他日者。乾隆癸丑﹑甲寅正月十六日月食﹐罷廷臣宴。乙卯上元月食﹐移正大光陰殿外藩筵宴於十四日﹐移宗親宴於十六日﹐移廷臣宴於燕九日。上元正大光明殿筵宴﹐觀慶隆舞﹐狀八旗士馬射獵破陣。旁列伶工﹐唱淸字歌曲﹐皆陳王業艱難﹐與武始北出﹐再成而南之義相似。其曲譯漢者﹐具載會典﹐甚古雅。除夕﹐保和殿筵宴﹐入座者年班外藩及王公一﹑二品大臣﹐而講官以本年起居注進書作前後序者二人預宴。席於殿之西北隅。是日派蒙古王公遞酒﹐上將進殿後門﹐出席前排列﹐上升座﹐賜坐﹐行一叩禮。宴畢﹐仍出席如前。俟上出殿後門﹐乃退。筵內果品羊臘等﹐皆得攜歸。按﹕殿上坐次旣定﹐樂作。進爵大臣起﹐退至殿門外﹐去補服﹐仍懸敷珠入殿﹐至禦座下跪。掌儀司以臺淺授進爵大臣﹐恭進禦前﹐復退至禦座下。上進酒﹐進爵大臣一叩起﹐至禦前受臺■﹐下復跪﹐掌儀跪接而退。掌儀復以金巵酌酒﹐立賜進爵大臣﹐進爵大臣一叩﹐飲畢﹐掌儀司取巵退。進爵大臣再叩﹐起至殿門外﹐仍服補服﹐人原坐次。太和殿筵宴﹐定例惟宗室王公及大臣中指定班次者始入殿﹐與朝正外藩按序就宴﹐大學士﹑尙書均在丹陛列席。乾隆三十四年﹐始命大學士﹑尙書依班次列坐殿內。初定外札薩克四部落時﹐以九白爲貢。白駱駝一﹐白馬八。其後年例由呼圖克圓奏進。投誠向化﹐以此爲信﹐故不可一歲無九白貢也。宣宗禦制詩云「四偶銀花一玉駝﹐西羗歲獻帝京羅。」賦此事也。貢至﹐宴使臣日九白宴﹐至今歲歲循行之。按﹕舊會典載﹐喀爾喀﹑土謝圖汗﹑車臣汗﹑札薩克圖汗﹑丹金喇嘛﹑那顏臺吉﹐四季共貢白馬八匹﹑白駱駝各一匹。又康熙三十年﹐以土謝圖汗﹑車臣汗旣畱汗號﹐仍準貢九白﹐其餘槪不得貢。至若昔時出塞行圍﹐蒙古王公進宴﹐則進九白。𨿽必卻之﹐實爲嘉貢。而與年貢之九白﹐則別爲一事。曩聖駕駐蹕避暑山莊﹐筵宴外藩﹐輒召至禦前賜酒﹐內廷詞臣﹐亦得與賜。觀燈或一夕﹐或三夕﹐銀花火樹﹐無異上元。其地在萬樹園﹐平原千畝﹐夭喬繁茂。𨿽以園名﹐不施土木。宴時則張穹幕。山莊宴外藩﹐嘉慶間有在捲阿勝境者。萬壽節宴外藩﹐有在閱是樓者。乾隆以後﹐還師奏凱﹐宴勞諸將﹐在紫光閣。方平金川時﹐所俘番童有習鍋莊及甲斯魯者﹐番中儺戲也﹐亦命陳之宴次。凡一切筵宴﹐酒一巡而止。按﹕藩部內附之初﹐朝正之日﹐因加宴賫者﹐自順治以來﹐事不勝紀。康熙二十年後﹐蒙古諸藩先後效順﹐而喀爾喀最彊。聖祖北巡﹐以鎭撫之。庚午秋﹐大宴於多倫諾爾﹐凡四十八家。名王君長﹑世官貴族﹐靡不畢集。因從諸王公請﹐於其地立廟一區﹐四十八家﹐家置一僧﹐以爲住持。賜名「匯宗」以明佛法無二﹐統之一宗之義。此眞長駕遠馭﹐開國規模﹐尢爲極盛者也。

養吉齋叢錄卷之十六賜進士出身雲貴總督翰林院編修臣吳振棫纂大駕巡幸﹐畱京王大臣日詣文華門辦事。恭請合符﹐輪流值宿。卯刻四人同入﹐非直班者﹐申初散出﹔直宿班者﹐在內守合符﹐俟次晨交替﹐合符而後出。按﹕康熙三十四年﹐上出古北口﹐巡歷塞外。命大學士阿蘭泰畱京理章奏。畱京二字﹐始見於此。祖宗時﹐大駕巡幸至行宮行營﹐本日進班之禦前侍衛﹑幹淸門侍衛﹑大臣﹑侍衛﹑章京等皆晝夜隨扈。至王公等之護衛﹐大臣﹑侍衛﹑章京官員等之僕從﹐不準人黃城外布帳門內﹐以駐蹕重地﹐應環衛嚴肅也。後來大臣等於晚膳後﹐先趕前營﹐且有賃宿民居﹐不宿行帳者。嘉慶問﹐曾奉嚴飭。惟軍機大臣每日報到﹐卽召見咨詢。又查道大臣﹐如遇道路窄狹﹐須夜往攔截車馱﹐許於啟鑾前先往。此外王公及各衙門堂官﹐皆在卡倫內宿﹐次日在宮門外恭候。自禦前大臣至禦前侍衛﹑幹淸門侍衛等﹐皆佩橐韃﹐於站班後隨從行走﹐不許先趕前營。凡隨圍大臣﹐有派管鍚伯甲者﹐派管買賣街者﹐派管杭愛車者。前鋒營﹐掌卡路之事。以鈴系索爲界﹐不得私越。行營之制﹐內方外圓。中建黃幔城﹐外加网城﹐索絢爲之。設連帳百七十有五爲內城。飲旌門三﹐每門植纛二。東鑲黃﹐西正黃﹐南正白。外設連帳二百五十有四爲外城。啟旌門四﹐每門植纛二。東鑲白﹐西鑲紅﹐南以正藍﹑鑲藍分日植之﹐北正紅。外周設宿衛警蹕。各帳皆以八旗護軍官校環衛焉。大駕將至﹐管行宮之大臣先至行宮辟除。一人嗚鉦﹐諸色人聞鉦聲皆出。又駕未至行宮時﹐喇嘛於殿階下席地梵誦﹐以祓逐不祥也。八旗扈從官員馬褂﹐各按旗色﹐舊制也。日久漸弛。嘉慶六年﹐命隨圍之都統﹐毋庸按照旗色﹔副都統未賞黃馬褂者﹐俱按旗色服之。康熙四十年以前﹐秋狝狝出古北口﹐皆駐喀喇河屯行宮。至四十一年﹐始駐蹕熱河避暑山莊。其時率以五月東幸﹐亦有在四月者。乾隆間﹐北郊禮成後啟鑾。嘉慶間﹐於七月啟鑾。初聖祖幸避暑山莊﹐由十八盤嶺人﹐後乃攺由常山峪。國語謂圍場日輝罕。稱木蘭者﹐國語哨鹿之謂。圍場爲哨鹿所﹐故云爾。久則視若地名﹐且有稱上蘭者。地本喀爾沁﹑敖罕﹑翁牛特諸部所屬。康熙間﹐王公等以地獻爲圍場﹐周一千三百餘里。四面立界﹐日柳條邊。插柳成列如墻﹐以區內外。凡口外所謂邊門皆如是﹐亦日鹿柴門。凡幸山莊﹐先一日遣官以秋彌告奉先殿。由山莊啟蹕﹐自波羅河屯入圍場﹐有二道﹕東伊遜崖口﹐西瑪圖口。人口﹐就平川行。小圍名曰甸獵﹐國語謂之阿達密。次日方於山中布大圍﹐國語謂之阿巴喇密。圍期率以二十日爲度。東口首圍爲永安莽喀。國語沙日永安﹐岡日莽喀。西口首圍爲永安湃。漢語沙地也。圍場地名﹐率仍蒙古﹐惟此則用國語﹐均聖祖命名﹐以漢字書。永安﹐諧吉語也。圍場按八旗以一營房統五卡倫﹐分地稽察。布圍用蒙古一千二百五十人﹐以黃纛爲中權﹐兩翼左正白﹐右正紅。兩翼前各以一藍旗爲前哨二剛哨進﹐後哨以次隨發。由遠而近﹐圍遂合。方布圍時﹐兩翼前各數騎擁纛飛馳﹐謂之跑烏圖裏。將至看城﹐喧呼瑪喇哈﹐則圍合矣。於時大駕出看城﹐佩弓矢蒞圍﹐引矢射﹐大臣侍衛乃射﹐中者記諸冊。如圍中有熊虎猛獸﹐則馳報﹐命虎鎗官兵掩殺﹐或禦神鎗及弓矢﹐親殪之。凡遇看城傳膳之日﹐尖營及看圍城﹐俗謂之等城。蓋以等候爲名。親視調和湯飯並盤煮羊﹐賜禦前大臣﹑侍衛及扈從行圍之舊藩新部王公﹑臺吉等早餐。未初罷圍﹐還行營﹐陳牲敷獲﹐頒賜扈從王公大臣官員。其蒙古王公等在圍場時﹐宴賫無定制。迨圍畢﹐出哨至張三營行宮﹐復賜食頒賞﹐王公以下緞匹﹐兵丁白銀﹑布匹。遣歸部落﹐皆定制也。謹案﹕聖祖每年冬至後至明安溝行圍﹐卽俗所稱米峪舊也。圍畢﹐回熱河暫駐﹐然後還宮。此當在藩部獻地以前事。又按﹕臺吉與塔布囊爵同。土默特左翼八旗及喀喇沁三旗﹐日塔布囊﹐其餘部落日臺吉。髙宗自乾隆辛酉至辛亥秋彌四十次。仁宗自嘉慶壬戌至庚辰秋狝二字闕次。威遜格爾﹐亦圍場地名。聖祖行圍時﹐嘗奉太皇太后避暑於此﹐所居爲樺皮室。蒙古語謂樺皮爲威遜﹐室爲格爾也。乾隆間行圍﹐亦奉皇太后觀獵。乙酉以後﹐則𨿽避暑熱河﹐不復出塞﹐以春秋髙也。圍場八旗分四正四隅。相距二﹑三十里不等﹐近者距六﹑七里。蓋有山者﹐始爲圍場﹐山大則禽獸多﹐山小則禽獸少﹐故遠近不能一致。凡進哨行圍﹐每日收圍後﹐路中諸蒙古獻禽者﹐分賞黃馬褂﹑孔雀翎。哨鹿者﹐秋分前後﹐昧爽時﹐戴鹿首伏林壑中﹐以哨致鹿。哨以木爲之﹐引吻達气﹐低昂應聲﹐鹿卽隨至。圍獵未竟﹐或秋霖盛潦﹐泥淖艱阻﹐因命中輟者﹐謂之減圍。若未獵而止﹐謂之停圍。行圍木蘭﹐蒙古卓索圃﹑昭烏達二盟長蒙古王公臺吉有東三盟﹑西三盟。盟有盟乓副盟乓哲哩木﹑昭烏達﹑卓索圖﹐東三盟也。錫林郭勒﹑烏蘭察布﹑伊克昭﹐西三盟也。例進禦宴。髙宗有塞宴四事詩。一詐馬﹐滿語謂之跑等。紮薩克於進宴時﹐擇名馬數百﹐列二十里外﹐結束鬉尾﹐去羈韉﹐幼童乘之。以鎗聲爲節﹐遞施傳響﹐則眾騎齊騁﹐不踰晷刻而達。掄其先至者三十六騎﹐優賫有差。北漠﹐三月馬始生駒。取牝馬令駒叩乳﹐少飼之卽執駒別系於長綆﹐其名日遮勒。婦人灑馬湩爲漿﹐其名曰七格。至四月初成。於穹廬中插柳祈福以嘗新。於是爲詐馬之宴。蓋蒙古舊俗最所重也。一什榜﹐蒙古樂名。其器用笳﹑管﹑箏﹑琶﹑弦阮﹑火不思之類﹐將進酒於筵前﹐鞠■奏之﹐鼓喉而歌﹐和囉應節。一相撲﹐蒙古所最重﹐謂之布克﹐國語謂之布庫﹐卽撩跤也。脫帽短構﹐兩兩相角﹐以搏摔僕地決勝負。厄魯特則袒裼而撲﹐𨿽蹶不釋﹐必控首屈肩至地乃爲勝。一教駣﹐蒙古謂之騎額爾敏達驛。馬三歲以上﹐日達驛﹔額爾敏﹐則未施鞍勒者也。紮薩克於所部驅生馬至宴所﹐散逸原野。王公子弟雄傑者﹐執長竿馳縶之﹐加以覊韉。始則怒騁駴趕﹐人立而嘶嚙﹐馭者騰躍而上﹐控掣自如﹐須臾調良﹐率得名馬。又宴前例進九白駝﹐爲蒙古最尊重之禮。朝廷厚往薄來﹐故每貢必卻也。進哨行圍﹐大駕親禦弓矢﹐殪猛獸。獸或負創而逃﹐則命一﹑二侍衛逐之﹐腧越巖谷﹐或捨馬徒步﹐必得以歸獻。又圍中射鹿﹐先割其尾以獻﹐獲車載之﹐輸於幔城﹐以待頒賜。司獸數尾﹐卽知獲鹿之人與其敷云。凡行圍﹐圍合處設幔城﹐日看城。圍凡三幣﹐外圍用新滿洲﹐皆衣白廚。將合圍﹐命騎舉銅器呼之﹐謂之順風耳。舊時出哨後所用氆帳﹐題曰「四宜居」﹐以寒暑風雨皆可避也。扈從大臣﹐滿洲皆屬橐韃﹐漢文員則否。圍場行圍﹐蒙古王公臺吉獲獸﹐二品以上官在禦前跪獻﹐三品以下交杭愛處。杭愛﹐淸語也﹐管牲酞者。嘉慶間﹐以禦前行走之蒙古王公等隨扈奮勉﹐命其子孫及胞弟侄不拘品級﹐準在禦前跪獻。行圍有賞黃馬褂者﹐隨圍則服之。常時不得服用。扈從之王公大臣﹑侍衛等官﹐例於山莊宮門校射。王公大臣中三矢﹐賽馬一緞一﹔四矢﹐加緞一﹔五矢﹐加緞二。侍衛等官中三矢﹐資銀十兩﹔四矢﹐十五兩﹔五矢﹐二十兩。又隨圍之滿﹑漢司員﹐敵蹕前有宮門較射之制。滿員中五箭﹐賞花翎﹔漢員中三箭﹐賞花翎。俗謂箭翎。中箭合格者﹐侍衛卽以一翎系於冠。叩首謝恩而退。按﹕乾隆間﹐汪文端之子承霈﹑張文和之子若淳﹐皆以中二箭賜翎。國初﹐都城外多曠地﹐每年左右翼前鋒統領﹐有率領章京護軍演習步圍之事。承乎日久﹐田疇屋宇﹐其比如櫛﹐更無所謂圍場﹐而沿習具文﹐歲有奏報。嘉慶六年﹐命停止。舊時澱池有水圍﹐後罷﹐而水亦涸。總督髙斌浚之。乾隆間﹐復舉行。又甲戌﹐奉皇太后觀水獵於昆明湖。又髙宗戊辰﹐幸趙北口﹐行水圍。庚午﹑癸酉﹑辛巳如之。幹﹑嘉間。春日謁陵﹐回蹕至南苑﹐轍行春搜之典。故俗有春圍﹑秋圍之名。又皇子等每歲奉命至南苑行圍﹐以習武事。若冬日或往圍獵﹐謂之打狼圍﹐所以除狼暴也。南苑﹐卽南海子﹐在都城南。元故址也。聖祖有南苑行圍﹑閱馬諸詩。又按﹕王士禎居易錄﹕「國制每歲五月﹐臨幸南海子﹐觀八旗走馬﹐上禦晾鷹臺。自六十里外﹐萬騎爭馳﹐齊至臺下﹐以先至者爲最﹐賞內府彩緞至數十匹﹐以下賞各有差。其最者﹐量畱天廐﹐齊馬力也。」據此﹐則國初南海子五月走馬之制可見。又汪琬世祖挽詩注﹕每歲駕幸南海子必累月云云。康熙間﹐亦時時駐蹕於此﹐其後有暢春園﹐繼又拓圓明園﹐而南苑遂不恆至矣。晾鷹臺在苑之迆南。六飛春搜﹐有晾鷹臺殺虎之典。臺上張幄次﹐臺下虎鎗處人員列侍﹐臺前置虎籠﹐大■繞籠數匝﹐而引其端於十餘步外。大駕旣蒞幄次﹐虎鎗處人取綜之端﹐騎馬繞籠疾行﹐以解之。■盡﹐而籠之門以啟。虎囚檻已慣﹐往往伏不動﹐臺上隨駕之侍衛﹐承命以火鎗俯擊之﹐或又嗾猘犬吠籠側﹐虎乃奮迅而出。虎鎗人咸屏息以待﹐虎至則三數人爭刺之﹐突圍出﹐則逐而殺之。頭鎗﹑二鎗﹐管虎鎗處及領侍衛大臣察明。上聞﹐頒賞白金﹑荷囊有差。乾隆庚申﹐奉皇太后幸南苑。道光間﹐亦嘗奉皇太后幸南苑。南苑舉行大閱之典﹐世祖二次﹐聖祖十二次﹐世宗二次﹐髙宗四次﹐仁宗二次一。宣宗口次。凡南苑大閱﹐三年一次奏請﹐順治間從鰲拜議也。又歲九月﹐有仰山窪合操之制﹐由值年旗具奏。屆期﹐滿﹑蒙﹑漢二十四旗官兵皆至﹐以閱兵大臣八人蒞其事﹐閱兵大臣﹐乃閣部大臣及都統之兼。𨿽都統亦受指揮。其大臣有內廷差使者﹐則是日不至。聖駕恭謁東陵﹐駐蹕處爲燕郊﹐爲白澗﹐爲隆福寺﹐爲桃花寺。如幸南苑﹐則回蹕時﹐由燕郊至舊衙門行宮﹑團河行宮﹑新衙門行宮。恭謁西陵﹐駐蹕處爲黃新莊﹐爲半壁店﹐爲秋蘭﹐爲梁格莊。如幸南苑﹐則回蹕時由黃新莊至斷衙門行宮﹑團河行宮﹑舊衙門行宮﹐經中頂回圓明園。

養吉齋叢錄卷之十七賜進士出身雲貴總督翰林院編修臣吳振棫纂幹淸官爲常日臨禦之地。球圖法物﹐粲然備陳。而尊藏實錄玉牒﹑寶笈瓊函﹐尢爲嚴重。間歲﹐命三品以上官滿﹑漢各二員﹐同批本處官及幹淸官總管首領太監﹐於四月內抖晾一次﹐昭敬愼也。閣庋地極髙﹐以梯上下﹐函裹重疊﹐故抖而不晾。亦四五日方訖事。用內監及蘇拉百餘人﹐奉派之員﹐立而監視。事畢﹐犒之以金﹐由本宮首領太監分給。宮中「正大光明殿」額﹐爲世祖禦書。聖祖禦制題跋勒石。見午亭文編。景山觀徳殿「正大光明」額﹐聖祖禦書。圓明園「正大光明殿」額﹐世宗禦信書。熱河勤政殿「正大光明」額﹐髙宗禦書。溯自康熙不再建儲以後﹐列聖皆默簡元良﹐告之天祖﹐密書祕緘﹐藏正大光明匾後。別封祕緘﹐或佩諸身﹐或置寢所。臨時敵視﹐主鬯得人﹐中外宴然﹐絕去前代建儲諸患。讀乾隆問所纂儲貳金鑑一書﹐用意至深遠矣。宮東間爲東暖閣﹐西間爲西暖閣﹐召見臣工率在於是。盛暑在殿中間召見。幹淸宮召見臣工﹐曩時﹐人宮門卽鵠立階下以埃。咸豐初﹐命於西首階下架板屋三楹﹐爲暫憩地。交泰殿在幹淸宮後﹐尊藏寶璽二十有五。每歲開寶封寶之日﹐聖駕蒞此行九拜澧。坤寧宮在交泰殿後﹐遇大慶典及元正行禮﹐中宮禦此受賀。懋勤殿爲幹淸官西廡之中三楹﹐內懸「基命宥密」額。聖祖沖齡讀書於此。後爲內廷翰林修書人直之地﹐棄藏書畫及文房四事等﹐則宮殿監司之。重華宮舊爲幹西二所﹐大內東西二路﹐各爲二永巷。一永巷﹐以次列三宮﹐東西共十二宮。其後則爲幹東五所﹐幹西五所。髙宗潛邸也。當賜居時﹐成大婚禮於此。登極後﹐升爲宮。屢經繕治﹐耀以璇題。前爲崇敬殿﹐殿內曰樂善堂﹐用潛邸舊額。堂後爲重華宮。東室爲芝蘭室﹐東廉爲葆中殿﹐殿內爲古香齋﹐齋貯圖書集成。西廡爲浴徳殿﹐殿內爲抑齋。用舊時額。他處亦多用之宮後爲翠云館﹐館東次室曰長春書屋。他處亦每用此額。宮之東爲漱芳齋﹐齋東室日髙云情﹐東次室日靜憩軒。齋後爲金昭玉粹﹐東室曰隨安堂。乾隆間﹐宮廷園苑有可靜憩處﹐多署此名﹐不可一﹑二數也。自乾隆以來﹐歲時酬節﹐錫宴聯吟﹐開筆書「福」﹐皆在此宮。毓慶宮﹐康熙時建﹐爲皇太子所居。雍正間﹐髙宗及和親王嘗居焉。乾隆間﹐皇子皇孫入學後﹐多有居於此宮﹐成婚乃移居邸第者。仁宗髫齡卽居此﹐後移居東二所﹔乙卯冊立﹐復賜居是宮﹔己未親政﹐乃移居養心殿。自是﹐遂以毓慶爲臨幸地﹐不復令皇子居之。杜揣摩﹑息詖說也。宮前爲惇本殿﹐宮後爲繼徳堂﹐皆髙宗賜額。堂東次室曰味余書室﹐潛邸舊額。再東爲知不足齋﹐西次室曰宛委別藏。嘉慶間﹐裒四庫別本於此。三座門北﹐殿宇三所﹐覆以綠瓦﹐亦舊時皇子所居﹐俗呼阿哥所﹐或稱所兒。中曰擷芳殿﹐仁宗初出宮時邸第也。嘉慶間﹐宣宗及諸皇子亦嘗居此。道光間﹐隱志貝子薨逝所中﹐久無居者﹐至二十八年正月﹐文宗始移居焉。先一日掌儀司奏派大臣於所內安神。尙衣監後殿宇二層﹐舊時亦爲皇子所居。乾隆間﹐攺爲三通館﹑淸字經館。嘉慶間﹐爲實錄館﹑文頴館。慈寧宮在隆宗門西﹐順治十年建﹐爲尊養東朝之地。聖祖詣太皇﹑太后宮問安卽此。乾隆間﹐祗奉孝聖憲皇后逾四十年﹐孝養尊隆﹐古未之有。西爲壽康宮﹐亦頤奉起居之所。宮後本咸安宮舊址﹐乾隆間攺建壽安宮﹐則恭祝慈闡六﹑七秩時﹐遞舉上儀之崇構也。先朝嬪禦﹐亦多有居此者。寧壽宮﹐康熙間建。外有景福門﹐內爲景福宮﹐聖祖奉孝惠章皇后居此。乾隆間﹐禦書五福頌﹐揭於宮中門。列奇石曰「文峯」﹐西山產也。乾隆壬辰重修﹐授璽之後﹐將以是爲燕居地﹐故殿曰養性軒﹐曰頤和堂﹐曰遂初室﹐曰得閒閣﹐曰符望齋﹐曰倦勤﹐皆寓此意。然其後訓政三年﹐孜孜無倦﹐迄未嘗移蹕也。標勝之地﹐尙有尋沿書屋﹑梵華樓﹑佛日樓﹑擷芳亭﹑延趣樓﹑旭輝庭﹑古華軒﹑抑齋﹑矩亭﹑聳秀亭﹑玉粹軒﹑竹香館﹑楔賞亭﹑翠鬟亭﹑樂壽堂﹐堂前後廊壁嵌髙宗禦書敬勝齋法帖。方丙申落成時﹐奉孝聖憲皇后宴於新宮。是年茶宴﹐卽以命題。並令大學士於敏中及王際華﹑董誥至宮瞻仰﹐俾鋪敍鴻規﹐措詞親切也。復命仿幹淸宮例﹐於皇極殿前豫制燈聯。聯句爲尙書彭元瑞撰﹐以東西南北﹑前後左右﹐分詮臚頌。髙宗極賞其工麗。養心殿﹐本前明遺址﹐雍正年間﹐始加繕葺。殿作工字式﹐前後凡十二楹。中爲穿堂﹐東﹑西配殿十楹。前殿之東﹑西暖閣﹐中界爲重戶曲室﹐或屏或壁﹐或紗廚﹐各懸榜以爲別。東曰寄所托﹐曰隨安室﹐﹝一﹞髙宗潛邸卽有此名﹐蓋取隨遇而安之義。嗣後宮廷苑囿率以此題額。曰如在其上﹐曰明窗西﹐曰勤政親賢﹐曰三希堂﹐曰自彊不息﹐曰無倦齋﹐曰長春書屋﹐曰梅塢﹐曰爲君難﹐曰能見室。自雍正以來﹐是殿實爲宵旰寢興之所。又勤政親賢之南窗外抱廈中﹐設幾供銅鑪一﹐每晨炷香﹐以昭穆淸幹惕之意。養心殿西暖閣西門上﹐懸各省總督以下﹑知府以上﹐將軍以下﹑總兵以上姓名單﹔西壁懸天下缺﹝一﹞「室」原作「堂」﹐據初稿本攺。分繁簡單﹐自乾隆間始。世宗嘗蒙聖祖「戒急用忍」之訓﹐旣踐祚﹐以此四字爲養心殿額。東暖閣額「惟仁」二字﹐聯語云「諸惡不忍作﹔眾善必樂爲。」西暖閣額「爲君難」三字﹐聯語云「原以一人治天下﹔不以天下奉一人。」按﹕養心殿有佛堂﹐朔望以喇嘛十人放烏卜藏。雍和宮在皇城東北隅﹐世宗潛邸也﹐登極後﹐升爲宮。乾隆十年﹐莊嚴法相﹐以梵僧守之。四十四年﹐於法輪殿後建重樓五楹。宮之東爲書院﹐其正室曰太和齋﹐爲聖駕至宮瞻禮後憩息召對之所。宮之後室日五福堂﹐世宗在潛邸時﹐聖祖所書賜也。乾隆甲辰﹐皇元孫載

