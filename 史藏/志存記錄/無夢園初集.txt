《無夢園初集自敍》憶余讀書焦山﹐年四十矣﹐有客過之﹐請古文辭行世﹐余遲之十年。居亡何﹐承匱中祕﹐而客亦列庶常﹐修後輩禮謁。坐定﹐曰「記江上約乎﹖」曰「忘之矣。」爲理前諾﹐余無以應桐封。予假蒔花種竹之餘﹐略簡舊帙﹐成若干捲﹐多得之僧捨山寮﹐破甕敗壁間﹐且以謝客請也。

其文目凡十有四﹕一﹑大廷對策之文。一﹑講筵入告之文。一﹑主考進呈之文。一﹑制科應試之文。一﹑艸莽臣恭謁定陵﹑慶陵﹐登第直講﹐除名策蹇之文。一﹑扈從郊祀﹑幸學陪祭﹑太廟宣詔﹑出關持節入洛之文。一﹑成均解經之文。一﹑軒采訪之文。一﹑咨詢酬對之文。一﹑情事揣摩之文。一﹑敍述今古之文。一﹑編纂雜記之文。一﹑遊覽探奇之文。一﹑山水紀迹之文。大都三十年來存稿千百之一二耳。惟制誥代言與腐儒析理﹑讀史漫評未敢遽出﹐亦藏拙之初念也。

刻成﹐系以無夢園何﹖海內知余好居園﹐不知余居園之無夢也。沈石翁詩﹕「浮雲以外夢俱無。」園旣成﹐有贈余衡山先生硯者﹐其銘云「良宵恐無夢﹐有夢卽同遊」﹐亦一奇也。主人不得已﹐再出山﹐不逾年卽歸﹐故其詩云「家臨葑水絕塵喧﹐常住蕭蕭無夢園﹐怪底出門太多事﹐夢梅夢竹夢分蓮。」崇禎癸酉季春朔日長洲陳仁錫書於白松堂

《徵文自引》海內證文於吳門﹐濫及予者﹐間亦不少。然隨構隨發﹐別無副本﹐更苦記憶。《初集》多出友人覓寄﹐而至者甚少。伏懇續發。他如遊客假序以自媒﹐賈客僞書而滋蔓﹐不在此集﹐其贗明矣。澹退居士啟

陳太史無夢園初集﹟勞集二

答咨訪鹽法九邊鹽法嘉靖初年攺行小鹽﹐每引止四百八十五斤。淮南納余銀五錢二分五釐﹐淮北三錢七分三釐。候堆鹽掣盡﹐然後挨掣小鹽。關中數多﹐商人附帶餘鹽倍屣。鹽多則消遣不盡﹐引多則支掣不及。存積專爲邊警﹐多開歷年引鹽接濟﹐故自宣徳至成化﹐遞年有支商未盡之鹽﹐聞有差官查盤之例。今查嘉靖九年止於延﹑寧﹑甘肅﹑宣﹑大﹑遼東六鎭議發引鹽﹐四分開邊﹐六分存積。其後又增陜西﹑固原﹑山西三關﹐漸以主客二兵加增軍餉﹐遂將各運司歲辦之鹽盡數開邊。又至三十七年薊警無鹽可開﹐始將水鄕折布等鹽亦查開中。則盡四運司之歲煎﹐無一毫存積矣。於是邊鹽比常過半。又﹐兩淮一引﹐兼掣餘鹽二引。斤重掣多﹐鹽法猶帶。南京戶部坐委司官專管鹽引﹐每年計各運司合給引目﹐預行該科將銅版盡數給發。銅版在內府惟印刷﹐本部督視刷完﹐會同該科計張﹝原注﹕有二十四片﹞封存內府。遇該運司請給﹐刻期印給。引目必照勘合﹐勘合一道﹐定一萬引﹐近減爲三千引。每引一張﹐用印﹐年月一﹑號印一﹐盡是力可得七八萬顆。兩淮共九十萬引﹐以日計之﹐亦不勝久矣。運司預請關引﹐卽呈巡鹽禦史移文該部﹐依期給發﹐仍具四文查驗﹐遲誤查參。窮竈全賴餘鹽﹐若商人收買不盡﹐其勢必歸諸私販。須逐戶面審剩數﹐官爲收買。鹽價交割沒余銀內。上場僉四名﹐中下場各二名﹐免其總催等役﹐責令管買餘鹽﹐給以見銀﹐添設倉夫看守。每百斤或加五分三分﹐使竈丁樂於官買。國初﹐邊商難於守支﹐故賣引於內商。內商難於開中﹐故買引於邊商。一專報中﹐一專守支。引可速賣﹐鹽可速掣。今內有支鹽上堆數年不得掣者﹐則不樂於買引﹐而邊商困。在邊﹐有中引到司數年﹐而不得賣者﹐則掣河鹽﹐而內商困。故調停淮鹽掣五單﹐河鹽掣三單。不然邊商捐資於一二年之前﹐輸粟於數千里之外﹐又苦內商抑勤﹝勒﹞﹐非超掣河鹽不可。然邊人中納糧艸﹐利在賣引。朝入淮而暮還家﹐情也。今大不然﹐告掣河鹽﹐坐規厚利﹐多系截買之人﹐於沿邊中者無與焉。河鹽旣行﹐內商堆鹽守支年久﹐若分撥引目﹐必八年以上方得掣賣﹐故邊商至此﹐引旣不能賤售﹐鹽復不能親支﹐亦困矣。內商利重則趨﹐利輕則散。鹽斤非價重不賣﹐餘鹽非價輕不收﹐是專利者﹐內商也。國初﹐正鹽之外﹐原無餘鹽﹐隨到隨支﹐隨支旋掣﹐故引目疏通。今超掣河鹽﹐所得無幾﹐利仍歸稱貸之家﹐邊商何樂爲此。惟引價一定﹝原注﹕淮南九錢﹐淮北八錢以上﹐分撥見引。淮南八錢﹐淮北七錢以上﹐分撥起紙。官引﹐淮南七錢﹐淮北六錢以上﹐分撥到司勘合。﹞則停河鹽於邊商﹐不爲摧抑﹐行淮鹽於內商﹐不爲偏利。又不許邊上管糧衙門﹐以商人得息﹐於五錢之外復令加納糧艸。邊商執倉鈔勘合到司﹐責內商照原價承買﹐以便卽日回邊﹐仍報內商的名於官冊。如遇支鹽到橋壩﹐俱行令白■﹝塔﹞河﹑安東壩各巡司驗放鹽船。如該掣鹽一百引﹐亦要見有新引一百引﹐方許造單呈掣。驗畢﹐印記。如無新引﹐不許過橋入單。割沒餘鹽。商掣正余斤數外﹐凡有多餘﹐謂之割沒。令其每斤納銀一分﹐照常問罪發落。近有積鹽斤多寡以爲罪名輕重﹐有一人問徒﹐數名納銀至百餘兩者﹐二千斤以上﹐卽引例發遣者﹐舛矣。今議﹐照原數追罰﹐止擬一罪﹐不得累徒。坐割沒鹽斤積至五百五十斤者﹐照引價等銀給與官引﹐以便照鹽發賣﹐無非寬商通行之意。餘鹽六十萬﹐酌量分派各省﹐革原設拆鹽鋪戶﹐以免負累。其近場二府﹐作收買貯官餘鹽﹐巡鹽禦史給與官票﹐責鋪戶按季納值在官﹐隨照支出官鹽市賣。各邊開中鹽糧﹐務量彼處米價及道路遠近險易具奏﹐召商中納。邇來邊納多不依時估﹐及轉運交收﹐領給勘合﹐私費尢多。以勸借爲詞﹐陰行科罰﹐糧艸湧貴﹐商人規避。遂督沿邊有司或報殷實富戶﹐或提原商驅逼上納﹐如捕重囚。商人招之不來﹐而逼勒富民代之﹐視往年權貴囑托願充﹐果何如也﹖今議﹐於商人報納艸糧減斤重﹐寬斗頭﹐計時估若干﹐量減數目若干﹐以補倉鈔勘合不逾時。鹽引開邊﹐本欲商人獲利﹐募墾塞下。又各運司額鹽存積﹐不盡開邊﹐故鹽法盛行﹐復有召商糴買。其鹽法沮滯﹐屯種荒損﹐致邊餉不足﹐又歲增年例銀﹐召商桑買。故有鹽買﹑銀買二商之別。其輸納糧艸在邊﹐無異銀商﹐上納在倉場﹐卽得領價。鹽買遠涉到司投報﹐赴場支鹽﹐候掣經年。故欲於時估﹑斗頭之中﹐量爲寬減。南贛借行廣鹽﹐以資贛州軍門兵餉。今淮鹽願納軍飽﹐亦何以異於廣鹽哉﹗蓋淮鹽利甲天下﹐其所行之地廣也。若吉安行廣鹽﹐則袁州﹑臨江皆非淮商所樂就。往於峽江設浮橋﹐爲杜絕廣鹽之路﹐鹽徒盡行毀滅。湖廣衡﹝州﹞﹑寶慶﹑永﹝州﹞﹑郴﹝州﹞亦行廣鹽﹐必待淮鹽賣盡﹐方許廣鹽發賣。河南南陽府﹐亦淮北引鹽故地﹐初因淮鹽少到﹐暫許解鹽兼行。其後解鹽專行於一府十二州縣﹐惟舞陽仍行淮鹽﹐易銅版之舊制。初云暫許兼行﹐今則全奪。且郡人喜淮鹽﹐惟恐其不至。試思鎭江何不食淮鹽而食浙鹽﹐法制所限﹐不容越也。兩淮自開中七十萬五千一百八十引外﹐又有餘鹽解部濟邊六十萬﹐以行鹽地方之廣也。至河東鹽課﹐止宣府八萬﹔廣東額解止一萬一千餘兩﹐其餘存本處軍餉﹐亦無報部數目。二處鹽引皆無請發﹑勘合﹐引目聽其自行﹐惡得不與淮鹽爭利。宜照兩淮﹑長蘆﹑山東﹐通給勘合﹐查塡引目。正鹽以本色開邊﹐餘鹽以折色解部﹐此不易之論也。九邊供額以民運爲主﹐屯糧次之﹐鹽糧補其不足六千百一十斤。先年運屯不乏﹐故中鹽納糧艸﹐多在缺時。開中不常﹐引價騰湧﹐此鹽法所由疏通也。先年鹽課開中﹐各邊上納糧艸﹐塡注勘臺﹐赴各運司開報引目﹐赴各場支鹽掣賣﹐原無邊商﹑內商之名﹐而常積﹑存積未分﹐亦無餘鹽名色。自正統四年﹐始令運司以十分爲率﹐八分給守支客商﹐二分另爲存積﹐候邊警﹐有中﹐以所積見鹽人到卽支﹐謂之存積。其分挨次與守支者﹐謂之常股。存積價重﹐常股價輕﹐或分三七﹐或分四六﹐混爲一矣。其初﹐掣鹽皆邊商也﹐後因守候﹐始轉而分撥引目於附近之商支鹽候掣﹐而內商之名始分。其後鹽法不過堆鹽河岸﹐內商欲行賤買﹐邊商不肯賤賣﹐故告行赴場親支出河兼掣。而內商又以年月後光﹑引目多寡爲詞﹐且借口六十餘萬餘鹽之課不淸﹐搭配之斤不重﹐割沒之價則歲掣過半而難售。嘉靖十一至十七等年﹐盡行開中。二十二年﹐有預開鹽引之例﹝原注﹕舊例正月﹞。以三千引爲一道﹐多給勘合﹐自隆慶六年始。上納糧艸委官查驗﹐過於搜求﹐數年後責賠補。宜攺委查盤﹐以防監收通同之獘。私鹽未到之處﹐莫先於設法以行官鹽。官鹽未行﹐欲禁私鹽﹐不可得也。官鹽行到之處﹐莫急於嚴法以禁私鹽。私鹽不禁﹐而欲官鹽盛行﹐不可得也。商人利割沒﹐以納價輕耳。若每割沒鹽一斤﹐令納價銀二分﹐𨿽賞之不割。盡行開中又不足﹐益以兩淮工本三十一萬餘引﹐每引搭掣餘鹽二引﹐自此邊﹑內商兩困。洪武初年﹐引納八分﹐永樂二斗五升﹐商之利甚厚。及查各邊倉鈔﹐每引五錢﹐所納粟米多者五六斗﹐少者不下三斗以上﹐至解部六十萬﹐又正徳以前所未有也。各邊官價五錢﹐甘肅四錢五分﹐盡令中納本色﹐決不可更。淮鹽一引﹐實搭餘鹽二引﹐兼掣斤重﹐且加於正鹽之半﹐則歲出鹽斤不啻四倍。商人必欲取利﹐民間苦食貴鹽﹐所以兩淮鹽引至價一兩以上﹐人猶爭中。後減至七錢六錢而止。今止以五錢﹐又以時估定斗頭上納糧艸﹐猶不樂趨也。川鹽﹑遼鹽﹑廣鹽﹑閩鹽﹑滇鹽﹑秦鹽議川井大者皮袋汲﹐小者竹筒汲。各井有水湧﹐水咸﹐汲卽可煮者。水淡﹐而潑灰灑土﹐然後可煎者。鐘主事文傑議﹕大寧爲上上場﹝原注﹕一引一兩五錢﹞﹐郁山渰井﹐福興華池爲中場﹝原注﹕一兩二錢﹞﹐新羅﹑羅泉﹑永通﹑通海﹑富乂﹑上流﹑貢市﹑廣福爲下場﹝原注﹕九錢﹞。又上場有下井﹐下場有上井﹐勢難定課。井眼坍塌﹐共課七萬有奇。竈丁旣攤丁糧﹐又苦新井委查﹐則許多開小井﹐以補塌井之課﹐而月給小票三百﹐俾分發保寧﹑重﹝慶﹞﹑夔﹝州﹞﹑嘉﹝定﹞﹑潼﹝川﹞等處領引遙遠之商﹐此何給諫議也。遼東二十五衛﹐每衛額設鹽場一處。每處百戶領百兵﹐專管煎辦鹽觸給賞官軍戶口食用。後因有餘積﹐召商興販。在河東地方﹐則於海州抽分。在河西則於十三山抽分。每鹽計車銀五錢。廣東﹑海北二鹽場﹐靖寧﹑博茂﹑臨川等二十九場﹐大引正耗七萬二千有奇。正統七年﹐一大引納米一石﹐輸瓊州府﹐其廿三場生熟二分﹐自設總府﹐資以餉兵十萬有奇﹐故輸京者不及一萬。上裏等七場﹐歲辦大引鹽十一萬五千有奇﹐小引二十一萬有奇。大引二錢五分﹐小引一錢二分五釐。惠安﹑潯梧一引七分﹐似傷賤。歲入課三萬而解京一萬二千﹐豈經制有闊略﹐抑畱不盡於地方歟﹗滇鹽﹐黑﹝鹽井﹞﹑白﹝鹽井﹞﹑安﹝寧鹽井﹞﹑五﹝井﹞四提舉司及鶴慶﹑武定﹑麗江三府各井﹐除蘭州井作麗江官吏俸鈔﹐其各井實計車四萬九千二百三十四引﹐銀三萬七千六百有奇。遇閏﹐車爲加益。陜西河東司﹐原額四十二萬引﹐正徳未年添二十萬引﹐以致逋負。且鹽花以天時生結﹐盛暑撈采﹐淋雨倏散。行鹽之地有限﹐消者難補﹐補者復消。河東鹽池一百計裏﹐投以各色雜物﹐皆化爲鹽。解凍花生﹐各丁苦寒﹐居民因竊以爲利﹐故有東﹑西﹑中三場﹐而中場專利尢甚。池南鹽花比北岸顆粒更勝﹐路遠棄置。靈鹽大池漸增﹐加臥引以供買馬客兵之用。河東鹽𨿽行於西﹝安﹞﹑延﹝安﹞﹑鳳﹝翔﹞﹑漢﹝中﹞﹐而私販甚眾。

鹽法淮﹑浙四時掣﹐以二月﹑五月﹑八月﹑十一月爲期。長蘆﹑山東春秋掣﹐以三月﹐八月爲期。四分派邊﹐六分存積。甘肅十五萬引﹐延綏﹑寧夏﹑宣府﹑大同﹑遼東各七萬引。正月內南京戶部領勘合﹐刷引目轉發各巡撫﹐會同管糧郎中﹐秋成召商。本色糧艸專備動客兵支用﹐不許科擾商人﹐違者巡按糾劾治罪。以上嘉靖九年例。兩淮宮蕩八萬一千四百七頃八十一畝﹐分給各竈蓄艸煎鹽。然供煎外﹐尙堪耕種備賑濟。當時竈戶以分司爲州縣﹐視判官爲父母﹐事皆可爲。以二萬三千竈丁供辦一百二十萬之銀﹐是以有辦銀一引﹐賑濟五分之例。弘治三年﹐彭侍郎韶議立倉備賑﹐惜乎未行。周尙書忱因淮揚被災巡視﹐給食米收買私鹽。官得積聚﹐竈得安生﹐上下賴之。邊方報中五錢﹐淮南餘鹽每引尙有七錢。然報中以收成之時﹐故五錢而有餘。奏討當急遽之會﹐故七錢而不足。且報中則商任輓費在五錢之外﹐而坐收其全。發銀則官任糴買﹐費在七錢之中﹐而止獲其剩。軍馬食糧不食銀﹐惟割沒餘鹽照舊解部﹐則商人一意輸邊。此嘉靖三十年髙禦史奏也。奉有旣該禦史具奏﹐如何又要行查﹐著歸一定議之旨。於是將兩淮餘鹽七十萬五千一百八十引﹐照依正引每餘鹽二百斤﹐定價開派寧夏﹑延綏﹑宣府﹑大同﹑遼東﹑固原﹑薊州﹐並山西神池等堡﹐共八鎭﹐照舊五錢。甘肅一鎭照舊四錢五分﹐俱召商﹐與同正引上納本色糧艸﹐俱準作各邊年例銀兩之數﹐又總在正引包內赴掣。此外若有多餘鹽斤﹐照例掣割﹐銀兩解部濟邊。有旨是之。國初﹐竈戶餘鹽二百斤爲一引﹐給米一石。緣鈔法不行﹐米無所出﹐遂至工本之制盡廢。今議﹕原課外添復工本鹽三十五萬引﹐不分額課工本﹐照舊二百六十五斤。淮南七錢﹐淮北五錢﹐正余連包索﹐共五百五十斤爲一包。若夾帶多餘﹐割沒如例。淮南至一百六十斤﹐淮北至二百斤﹐各追一兩以備工本之用﹐餘者解部﹐系本年準例。淮揚有勸借之費﹐有修城之苦﹐有商兵之役。或曰﹕工本興﹐必添單﹑添引﹐加以割沒﹐以虛包斤數﹐又苦矣。查各場未掣鹽一百五十一萬三千二百五十一引有奇﹐乃議一年徵一百五十餘萬解京﹐而商愈困矣。四十年﹐此鄢懋卿事。故曰﹕必自小人。兩淮行鹽地方日加削去﹐鹽𨿽有支﹐實無賣處﹐徒加勤﹝勒﹞掣﹐終爲無益。竈戶私置倉房﹐名曰「便倉」。便倉一立﹐私竇遂開。自宣徳至成化﹐皆有商支未盡之鹽。嘉靖九年﹐六鎭四分開邊﹐六分存積。自增陜西﹑固原﹑山西之災﹐遂盡數開邊。三十七年﹐薊鎭有警﹐無鹽可開﹐將水鄕布等鹽亦查開中﹐一引兼掣餘鹽二引﹐斤重加倍﹐𨿽革工本淮鹽三十五萬﹐而其滯如故。於是有停止三分存積﹐而暫以額解承運庫抵補之議。淮南安丰諸場﹐鹽出於煎燒﹐必藉用盤鐵。淮北白駒諸場﹐鹽出於攤曬﹐必借用■﹝渟﹞池。今家家增鍋﹐戶戶開池。有家置五鍋十鍋者﹐每鍋一伏火﹐可得火鹽一大桶。一伏火﹐一晝夜也。一桶﹐可二百餘斤也。莫什其算數矣﹐其官爲鑄造﹐運司花押乎﹗自糧艸貴﹐而商人規避﹐督沿邊有司或報殷實富戶﹐或提原日商人﹐如捕重囚﹐非法也。又歲增年例﹐召商糴買﹐故有鹽買﹑銀鹽二商之別﹐更非法也。江西之南贛﹑吉安﹐湖廣之衡州﹑永州﹑寶慶﹑鄖陽﹑郴州﹐河南之南陽﹐皆兩淮行鹽故地。惟下流東南行鹽之地寬﹐則上流西北飛輓之勢疾。且兩淮又有餘鹽解部濟邊﹐歲六十萬﹐惟行鹽廣闊耳。自河東每報歲澇﹐而廣東止解一萬一千﹐余畱本處軍餉﹐亦無報部數目。二處鹽引皆苦請發勘合﹐引目聽其自行。運司缺﹐擇知府﹑郎中異等升授。六年稱職﹐升按察司﹑布政使或京卿。其同知﹑運廠﹝司﹞判官﹐悉於科甲擇人。三年之後一體行取考選科道。有中納之名﹐無收支之實﹐皆起於棍徒代商包攬﹐革之便。以上俱隆慶二年龐都禦史奏準例。國初至成化﹐兩淮每一邊商引鹽﹐派定一運司﹐未有搭配別處之例。親中親支﹐隨支隨掣。淮南歲掣八單﹐淮北四單﹐亦無內商﹑邊商之別。弘治間﹐開中長蘆山東﹑運司鹽引﹐連年無商﹐開中議行配搭﹐一商而走六運司﹐故邊商漸次賣引於近淮富民﹐照引支鹽﹐始有邊商﹑內商﹐然引鹽未壅也。自嘉靖懲正徳積獘﹐停止額外夾帶。廿八年﹐餘鹽六十萬﹐而皆自內商出辦。邊商中引﹐內商守支﹐不相妨害。三十一年﹐行工本鹽﹐淮壅甚﹐邊商因營求告掣河鹽﹐謂其在河徑自超掣也。龐都禦史革之﹐淮鹽始通。及萬曆初﹐張國用奏復行。河鹽禦史劾奏﹐若再掣河鹽﹐鹽價必賤﹐水商承買旣少﹐六十萬之額課將焉取諸﹖且鹽法之患﹐不在假引而在老引。引源是眞引﹐但系遠年違例沒官之數﹐更易年餘﹐國用���﹝此處殘缺三个字﹞掣﹐引目四十餘萬﹐正老引也。巡鹽禦史戴金一歲積銀百萬兩﹐遂爲定例。投引未畢﹐卽追余銀。於是減正鹽之價﹐賣銀納官。而恐其去不復來﹐執畱三分之一以爲質﹐召商不至﹐行文捉拿﹐恐非侍禦本意﹐奉行者過耳。昔有盡收餘鹽歸官一說﹐此法未可行之兩淮﹐且行之長蘆﹑山東。與其私帶私鬻﹐不如自公蓄之﹐佐一緊急邊需﹐亦飛輓遺意也。設商學﹐示鼓舞大都商人。有一分之利﹐卽國家受十分之利。遊客居間裹足而不入淮﹐則朱提白鏹貫朽而皆歸幫﹐勿奪兩淮行鹽之地先增一切額外之課﹐總正大公平﹐不近務財用一路﹐尢見大經濟耳。劉晏充鹽鐵等使爲轉運﹑爲江淮轉運使﹑爲河南轉運使﹐使身在江淮﹐積累歲月﹐始能成功。正統以來﹐累差大臣經理選擇而使﹐莫如鹽官云。長蘆之鹽﹐止行於順天﹑大名﹑衛輝﹑彰徳四府。山東之鹽﹐止行於東昌﹑兗州二府﹐徐﹑宿二州。其餘地土多咸﹐刮土煎熬﹐商本坐困﹐由此﹐故兩淮之餘鹽悉以利商﹐多取不如少取。長蘆﹑山東之積鹽﹐權用官買﹐私販不如公貯﹐惟有識者權之。而閩﹑廣﹑滇﹑蜀諸鹽臣各上便宜圖裨家公家萬分﹝注﹕原文如此﹞﹐但勿預爲定額﹐以近見小欲速﹐尢藎臣遠慮也。嘉靖間有鹽法之壞﹐起於多取餘鹽銀兩﹐失朝廷飛較大計﹐以致各邊糧艸不充。兩淮餘鹽令商人收買則可﹐納價必開邊﹐不失鹽法初意。若運司納價解部﹐必量減餘鹽官價﹐猶之可也。乃有正課未派﹐而先估餘鹽之價者﹐有鹽未出場﹐而先定餘鹽之數者﹐有掣鹽未及賣﹐而先稱餘鹽之銀者﹐使升斗米粟不得輸邊申納﹐而朘削至盡﹐忍乎哉﹗嘉靖十七年﹐給事中呂應祥疏﹕各邊惟大同銀億庫四壁蕭然﹐僅餘扃鑰。查引鹽大同﹐止得九萬﹐較之遼東﹐未及其半﹐於是請特加數萬﹐依擬。爾時山西拖欠已不下六十餘萬﹐蓋以來久矣。兩淮每引倉鈔五錢﹐餘鹽銀八錢﹐加遼餉一錢﹐共一兩四錢。例一引鹽重五百七十斤。袁世振立綱法﹐減去一百四十斤﹐以減數三引湊一引﹐共增二十二萬引﹐悉兔引價﹑餘鹽銀﹐使帶行無課之鹽﹐以銷積引。積引有眞贗﹐編入綱者眞也。今度其期﹐積引俱銷盡。卽有之﹐乃不準入綱之贗引耳。梁垛場大盜王虎子被擒﹐餘黨未殄﹐竈勇一營﹐可移鎭﹐可分練﹐而不可革也。淮鹽第一在去浮課﹐如行遼﹑行黔之等﹐又有底馬私塡﹐吏書包攬﹐計斤罰分﹐反開夾帶。池中四六﹑三七陋規﹐入官不過二錢﹐私囊不可復問。何不緊於五百斤之外﹐而私販浮課不得竄入派綱﹐使舊窩不出﹐而食鹽之人漸眾。水商利掣多﹐內商利引多﹐邊商利中多﹐可以資飛輓也。嗟乎﹗鹽法﹑屯法相表裏﹐而在今日有不盡然者﹐不如速理錢法。今天下行錢所在﹐僅十之四﹐而不能徧通天下者﹐皆由變舊制﹐不令布政司鑄錢﹐不能徧行州縣。惟復舊制原著布政司鑄錢﹐錢照鑪數驗收﹐除該地方散用外﹐散諸各州縣﹐配發兵糧及雜項錢糧。許民間納銀亦配納銅鉛﹐不必差官置買﹐只平買平賣﹐銅商望風而至矣。鼓鑄益多而利益厚﹐然則加派可議緩也。

兩淮鹽政海內有運司五﹐其利足管海內之半。而運司推兩淮爲首﹐其利又足管五運司之半﹐課𨿽煎辦自竈﹐而實徵解自商。商有三項﹐一邊商﹐一內商﹐一水商。邊商者﹐在邊給糧艸而中鹽引。內商者﹐在內買邊引﹐而支額鹽。水商者﹐又買內商鹽行江廣﹐而公販賣。祖制編單﹐淮南十二單﹐每單八萬五千引。淮北四單﹐每單五萬五千引。內商支額鹽不足﹐復令添買餘鹽﹐掣賣歷久﹐掣賣不前﹐余銀預借。每年一巡鹽禦史出京﹐余銀六十萬兩﹐春秋兩解﹐解完﹐復命。於是始而借商﹐商困。旣而借庫﹐庫竭。不得已﹐乃設疏理道。袁世振往揚革單﹐編做聖﹑徳﹑超﹑千﹑古﹑皇﹑風﹑善﹑九﹑微十綱。商人占窩﹐爭先上納三十萬餘銀﹐一月而完。迫今七八年後﹐浮課亂入﹐遼鹽日加。課入三年之前﹐鹽行三年之後﹐而商困。且其私販成行﹐官鹽日壅﹐而商愈困。因而虧損額課﹐而國亦困。甚至私販不已﹐加以私囤﹐乘急髙招﹐利不在商﹑不在民﹑並不在國﹐徒以飽姦宄之腹﹐而國與商民俱困。他不具論﹐卽如食鹽一獘﹐王府夾帶﹐姦商私掣﹐官船多帶﹐所售之地有限﹐所發之鹽數增。無惑乎綱鹽之掣賣不前﹐余銀之預借莫措也。向來科甲視運司爲膻地﹐避嫌不選﹐司官皆銅臭納級備員﹐誰顧鹽法沮壞。商竈之病﹐靡日可甦矣。今日急務﹐惟於甲科中擇數輩才優操潔者任之耳。

一﹑革食鹽以疏官課。揚屬髙﹝郵﹞﹑寶﹝應﹞﹑江﹝都﹞﹑儀﹝眞﹞﹑泰興五州縣﹐其行食鹽一萬八千五百五十引﹐內除髙﹑寶旁湖近淮﹐𨿽有夾帶﹐不礙正課。惟江都﹑儀眞﹑泰興三縣﹐濱臨大江﹐一帆直抵江廣﹐每藉官鹽爲名﹐巨艘裝載﹐從瓜洲﹑瓜步等處大肆通江興販﹐綱鹽安得不阻。更有勢豪之家﹐鉆立士商名色﹐販賣致富﹐蠹國病商﹐莫此爲甚。合照通﹑泰﹑興﹑臯等五州縣槪食功迹鹽斤﹐盡革鋪商﹐弗使千引食鹽致叢萬金巨蠹。又江南溧陽﹑溧水﹑髙淳﹑句容食鹽﹐曾刊榜永革﹐後有姦商規利告開﹐親至各場買築大包﹐一引千有餘斤﹐及過橋﹑所﹐重賄放行﹐積獘已極。合遵祖制﹐於儀眞鹽所內商掣過綱鹽中﹐抽點千引﹐分發彼處鋪商運賣﹐其價一照水商﹐則非惟正課行﹐而私獘亦寢矣。

一﹑趲綱鹽以儲余銀。余銀每年六十萬兩﹐兩季解京﹐何故愆期﹐蓋不特私販行也。又有一等內商﹐觀望江廣價髙﹐方行赴掣﹐否則故意遷延不售水商﹐水商銀遲﹐則余銀何以上納。須得執法直指愼委廉官急掣﹐按期趲運﹐並請明旨勒碑儀﹑淮二所﹐如一商逾期﹐累至十數萬斤者﹐不必依前例問罪﹐只將本綱鹽照數沒官。商思救本﹐不敢遲延﹑夾帶﹐則行鹽數窄﹐正額自疏。一﹑除積引以趲綱鹽。商有姦良之別﹐引有新舊之分﹐掛掣商人每擇地之遠近﹐近鹽支而遠鹽積﹐至有念年不放﹐消折無存。窮竈慮賠﹐掣家遠遁。合無請旨嚴革不準﹐買補﹐同今掣綱鹽解困販賣﹐仍注立版榜運司永爲遵守﹐則貨本爲重﹐支放難羈﹐三商流轉﹐九塞飽騰﹐而軍政與鹽政俱飭矣。

一﹑核藩府以絕私販。王府親領食鹽﹐閹豎鉆文運司﹐串同姦商﹐下場自買﹐畫舫樓船﹐蜂屯蟻聚。令旨懸牌﹐號旗閉日﹐更帶領打手﹑參謀人等﹐到處明買﹐不下千百萬引。官兵莫誰稽查﹐從江掛帆竟達楚中﹐恣意發賣﹐漁利瓜分。水商不得售其經營﹐王府不遑燭其姦僞。崇禎四處﹐鹽院張《訪將姦商許起擬戍題》。旨﹕今後合令道臣於儀眞鹽所納鹽內﹐查照王府來文應支鹽斤之數﹐抽商分給﹐客商買補。嚴諭兵快巡緝﹐不許舟人登岸收買私鹽﹐正課豈猶壅滯。

一﹑淸衙虎以裕邊需。邊餉半需於鹽法﹐鹽法半蠹於衙虎﹐如巡鹽直指﹐兵鹽道運司﹑庫房﹑書吏員缺﹐勝如郭家金穴。查鹽院書吏一名﹐頂首一萬餘兩。又討缺私通關節﹐傳遞鹽政消息﹐每隨官一任﹐囊積萬金﹐出入乘輿﹐子孫繩繼。鹽竈靡不切齒。鹽道書辦頂首八千兩﹐廣盈庫頂首二千兩。其他房科﹐最輕亦四五百兩。靜想此輩重貲鉆入﹐誠爲何意﹖今後凡巡鹽禦史出京﹐請於在京三考官吏中﹐簡選善書算者數名隨役﹐不用土著積書。復命之日﹐仍帶回京。次歲再差﹐再選。則關節難通﹐獘竇旋塞。兵鹽道書辦止許一班﹐不許上下兩班。別衙門壞事者﹐不令躲閃充役。運司書辦﹐許一年一換。每房科止用十名﹐多卽裁革。寬商裕竈﹐漸可充給邊需﹐司農何煩仰屋。

一﹑詰漕船以淸夾帶。皇都取給於漕政非緩﹐比來各船動多夾帶長蘆私鹽﹐而回空糧船爲甚。舳艫千百﹐揚帆衝關﹐搜緝稍嚴﹐持挺相向﹐甚至燒毀漕船﹐殺傷人命﹐誣賴官兵﹐莫敢呵止。夫百萬淮課﹐九邊急需﹐而糧艘敢公然攙販﹐目中尙有三尺哉﹗況回空原取輕便﹐若夾帶太重﹐不惟害鹽﹐亦且害漕﹐此皆緣押空無官至此。合無申飭各官遇船交卸﹐必親自押空回南﹐迨到淮進閘﹐瓜儀出口﹐仍嚴行盤詰﹐違者依律。更取押運官結狀﹐如前途有犯﹐一並連坐。私販路絕﹐何愁國課不寬然有餘。鹽政之壞﹐人皆謂壞於攺折﹐而不知壞於掣鹽之官與小販之商。掣鹽之官非得賄若干不掣﹐小販之商利其不掣也﹐而任意長價。舊時江南諸郡﹐鹽止七八釐一斤﹐今至二分有奇矣。谷之貴賤﹐由於年之丰歉﹐海水不涸﹐鹽何緣騰湧至此﹖皆因延捱不掣﹐引商困於積久則赴邊者少﹐竈丁苦幹無貨﹐則私售者多。以致私鹽行﹐則官鹽益滯﹐朝廷不得鹽利之入﹐小民不得食鹽之惠。宜特任一精明淸正官往董其事﹐鹽必一月一掣﹐其小販之商﹐本不必以萬計以千計﹐卽以百計﹐以十計﹐皆得投牙買賣。兩淮煮海輸課竈﹐爲本商爲標迹者三十鹽場﹐屢因旱澇不常﹐民多爲盜﹐不事耕煎﹐哨聚亡命﹐千百爲羣﹐白晝劫掠﹐富戶奔竄﹐總催逋亡﹐以致鹽課羈縻。卽如梁垛場大寇王虎子﹐殺人焚劫﹐倡亂年餘﹐在有司不敢請纛剿除。幸天敗滅﹐渡江被擒﹐目今已服天刑矣。而餘黨千人﹐尙虎視眈眈﹐盤踞一方﹐分布劫掠。丁美捨𨿽有把截﹐不過二百人﹐一聞賊警﹐獸驚鳥散。合無移揚州竈勇營於場﹐以備禦之。竈勇營﹐新設之營也﹐曾議裁革﹐未果。今在城旣在大營可衛國課﹐又焉用此兵坐食城外﹐以供其遊閒哉﹗所當今議撫按不必裁革﹐令其駐節鹽場﹐如安丰一場﹐地方衝繁﹐商竈願請保障﹐卽以各場竈勇聽其操練﹐分哨別場﹐巡緝報功。

淮南鹽利南正鹽每一引值價銀五錢五分矣﹐餘鹽銀今定爲八錢矣﹐又加餉銀一錢矣。而正鹽一引之斤數﹐只有四百三十斤﹐是正商之輸課重﹐而得鹽恆輕也﹐此朝廷之利也。食鹽每引只值價銀二錢五分耳﹐餘鹽銀正五錢耳﹐而食鹽一引之觸數﹐則有五百八十觸﹐是姦商﹝課﹞輕而得鹽反重﹐此鹽政中之最不平者。謂宜請於食鹽之課薄者﹐量議增加課銀﹐抑姦商以扶正商。各運司俱照此例行﹐每歲可增數萬金之入矣。如欲淸其本源﹐則待淮南綱引行完之後﹐新綱另起之初﹐查出食鹽之每歲若干數﹐照增入新綱正引﹐凡所輸之引課﹐所掣之鹽觸﹐一體施行﹐每歲三次引掣。

兩淮綱法一﹑兩淮額引﹐每年共七十三萬引有奇。一﹑兩淮每引倉鈔﹐該價銀五錢。一﹑兩淮每引納餘鹽銀八錢。一﹑兩淮每引加遼餉銀一錢。以上三宗共算一兩四錢一引。

一﹑兩淮舊例﹐每引鹽重五百七十觔。自疏理道袁世振創立綱法﹐將每引減去一百四十觔﹐止得四百三十觔。遂以減出觔數復三引湊成一引﹐共增二十二萬引有零。旣免其徵引價五錢﹐又免其徵餘鹽銀八錢﹐使帶行無課之鹽﹐以銷積引。所謂積引者﹐先年壅滯未行之引也。積引有眞有贗﹐袁疏理準編入綱內者﹐眞也。不準編入綱者﹐卽贗也。今日皆不準入綱之贗引耳。

一﹑兩淮綱法﹐以每年七十三萬引有奇銷行本年新引﹐而以增出二十二萬引銷行先年積引﹐所謂新舊兼行也。淮南編十綱﹐用十个字﹐聖﹑徳﹑超﹑千﹑古﹑皇﹑風﹑扇﹑九﹑微﹐使每年行一字﹐自戊午年始﹐迄丁卯年止﹐而淮南積引俱銷完矣。淮北編十四綱﹐用十四个字﹐天﹑杯﹑聖﹑壽﹑齊﹑南﹑嶽﹑帝﹑藻﹑輝﹑光﹑動﹑北﹑辰﹐亦使每年行一字﹐自戊午年始﹐迄辛未年止﹐而淮北積引俱銷完矣。此後綱法已完﹐更無積引可銷。當時立綱﹐有前任大堂李汝華原疏可復按也。

兩淮父老談鹽法兩淮運司鹽課以三十鹽場竈戶﹐官給艸蕩﹐歲輸常股鹽課七十餘萬引﹐每引二百觔﹐報九邊聽派。設立邊﹑內﹑水三商。一曰邊商﹐在邊上納糧艸﹐兌給倉鈔﹐勘合到司﹐領引發賣。一曰內商﹐買邊引下場支鹽﹐重綱﹐過壩﹑過橋﹑過關﹐抵儀眞鹽所掣賣﹐上納餘鹽銀兩。一曰水商﹐買內商之鹽﹐解綑﹐七觔小包﹐認定江西﹑湖廣﹑河南地方發賣。此周而復始﹐極變通良法。何謂餘鹽﹖除竈戶應納二百觔之鹽輸邊報中爲正課外﹐因江廣生齒日盛﹐所支之鹽不足彼處民食﹐題請許內商下場買竈戶納剩餘鹽﹐添入正鹽之內﹐並計包索酬商﹑募兵﹑挑河等項﹐共鹽五百五十觔一大引算﹐納余銀六十萬兩﹐分爲春秋兩季解京濟邊。每一巡鹽禦史駐揚﹝州﹞﹐卽將此鹽編作單鹽﹐前往江廣發賣必聽京掣。何謂京掣﹖水商承買內商單鹽﹐解綑﹐小包﹐挑上江船。鹽院委官一查放行﹐故名京掣。余銀額定春秋二季解部﹐方許復命。後因商人嗜利﹐築打千觔大包﹐又兼魯鹽添行存積鹽五萬五千引﹐夾帶十倍﹐壅積﹐以致行鹽地方發賣不前。存積者﹐預備邊需而設﹐逢迎開中﹐病國病商。但餘銀催徵不起﹐年復一年套搭。套搭者﹐預借下單有窩商人之銀湊解。此例一開﹐則竈戶鹽無所售﹐商人銀無所完﹐王課反爲未務。魯監搜括司庫鹽引﹐賣至七八兩一張﹐鹽法大壞。幸某禦史革去存積﹐削沒夾帶﹐有大包者加罰﹐許退貴賣引價。後部議設疏理鹽法道袁﹐除單立綱十字﹐聖﹑徳﹑超﹑千﹑古﹑皇﹑風﹑扇﹑九﹑微﹐諭商人先完余銀﹐占窩者就編入某字綱引鹽﹐不十數日﹐三十萬餘銀通完﹐後季亦然。及兵道兼攝﹐其綱行完﹐商人依舊觀望﹐添困夾帶﹐掣賣壅滯。今又編新綱十字﹐調﹑和﹑參﹑化﹑育﹑羹﹑鼎﹑裕﹑鹽﹑梅。巡鹽禦史急於差內銀解﹐又行借竈﹑借商之例﹐已逾三年﹐仍是套搭之獘。且浮課又多﹐食鹽夾帶又盛﹐院道司官惟恐商人閉戶攺業﹐且迫於功令森嚴﹐不敢繩之以法﹐先完行賞﹐姑將夾帶未掣大鹽寬不加罰﹐許商人割作下呈綱鹽﹐此亦權宜引誘之術。

今具疏通鹽法如左﹕一﹑禁夾帶。每引除正鹽二百觸外﹐又餘鹽三百五十觸﹐若能遵法掣賣江廣﹐售盡﹐余銀如期完納﹐何預借之苦。惟是夾帶多﹐掣賣不前﹐是自愚之術﹐事皆掣時。官吏通同驗放關橋﹐抵所掣摯﹐商人本利盡是苞苴援納﹐誰顧官箴。宜責商鹽過壩髙郵﹑泰州﹑海安三處﹐委廉能官秤鹽上船﹐到揚州橋秤上鹽場另綑﹐再上船抵關﹐此運司專設關橋同知驗收﹐如五百五十觸之外﹐卽罪壩上官。赴儀眞鹽所﹐委廉能正官秤掣﹐多出者除割沒外﹐罪坐關橋官。割沒者﹐五百五十觔之外許餘五觔也。如解綑﹐官抽小包多者﹐罪坐掣官。設立院印號票一張﹐塡寫過壩﹑關﹑橋﹑鹽所掣官﹑下河解綑官各科甲官銜﹑姓名﹐畫結無獘字樣﹐聽院道親臨下河秤掣抽驗。如上下河船戶明知有數綱鹽觔兩﹐希圖水腳﹐替商裝載大包者﹐事發罪同。

一﹑革食鹽。夫食鹽者﹐乃正綱之大害也。近指獻納兵餉爲食鹽之餘銀﹐巧立名色﹐鉆準行鹽。如江南溧陽﹑溧水﹑髙淳等縣﹐略與淮商綱鹽隔別﹐𨿽夾帶亦無大礙。惟上元﹑江寧﹑滁和﹑全椒﹑含山﹑江都﹑泰興﹑髙郵﹑寶應等州縣﹐皆臨江臨河﹐私鹽出沒之所﹐藉官鹽恣行夾帶﹐重綑﹐六十觔小包﹐惟據州縣一票闖關由閘﹐晝夜公行﹐通江興販。是以土商日富﹐而綱商受困矣。痛革食鹽﹐土商不許自行支賣﹐卽不能盡去﹐或照例於儀眞鹽所掣過內商綱鹽內抽買﹐不許自行下場買補﹐以圖夾帶。此外﹐如王府食鹽﹐必從鹽院照觔兌給﹐勿通商人下場自買﹐亦救時一義。而南監計人月給四觔﹐運動銀二百兩買鹽赴解。已奏戶部札司將前項濟邊﹐或可省重復乎﹗

一﹑革兵餉。今竈勇營官兵六百員名﹐其初因虜警﹐添設神武營﹐後遂攺竈勇營名色。又﹐某道新添標下官兵﹐某道添忠義一營﹐俱食運司錢糧。第食鹽上商謀行食鹽條﹐陳食鹽內余銀輸納充餉名色﹐而正課原無此項。且揚營與兵道標營近議。商鹽每引多帶六觸﹐攺食司餉﹐尙有可裁者乎﹗除去食鹽之餘銀﹐則食鹽無從設法再行矣。三營有膂力弓馬者﹐竈勇﹑疏理二營﹐聽補揚營﹐其忠義營聽補泰營﹐各備地方緩急﹐鹽場多精勇可使也﹐但無礙於鹽政可。

一﹑革頂首。衙門跟隨﹑貼辦﹑書吏七名之缺﹐號爲金冗﹐頂首多至千萬。至運司六房書手﹐每房二三十名﹐頂首亦侈。昔年禦史蔡時鼎以納銀農民考選﹐每科止許三名。白役不準收考。一年一換。又因知衙書手自稱關橋廳名目﹐副使衙目﹝自﹞號督捆廳﹐頂首皆可觀。至於運判首領﹐場巡等衙門﹐皆有頂首。用此一班﹐咀嚼商竈﹐假引假印。倘如差禦史一員出京﹐聽本官卽於異途選官內或見役及未撥京考吏典內﹐考取能文善書七八名﹐不許當地人考。考中時﹐責令每名上銀三百兩濟邊﹐跟隨到任﹐旣無在外親識﹐又除私通關節等獘。差滿隨官復命﹐再差﹐再選。如此﹐則無術容其姦矣。商人能勾引作獘耶﹗

一﹑淸火耗。竈戶每引上納折價二錢﹐類解運司﹐扣兌商人割沒銀兩﹐此袁道臣所議﹐商竈咸服。邇遭場官指倚上司使用﹐每兩加三火耗監比。不知運司解京錢糧﹐部頒法焉﹐每五十兩加銀四錢﹐其餘一切支銷錢糧﹐止照原數。刊刻鹽法事宜書冊﹐備照運司庫吏加耗而收﹐場官苛徵交納﹐應痛革秤頭火耗﹐以蘇竈命。至於竈戶上納民間田糧﹐州縣重收到庫﹐及金點竈裏解銀到府時﹐輕出每五十兩借官茶果刺銀二三兩。又攙搭成色低銀府庫傾銷使用﹐火耗計領解百兩﹐竈裏賠銀二十餘兩﹐是亦不可以已乎﹗

一﹑變官地。運司所屬鹽場﹐額丁艸蕩﹐分析旣明。後因傍海漲出淤沙﹐蔓生柴艸﹐如廟灣周四數百里﹐皆豪竈霸占爲業。其別場皆有畝數﹐尙气悍惡﹐用彊咀利﹐小竈未沾實惠。市井官地倉基﹐悉歸橫占﹐旣不升租﹐又不辦課。宜委官詣場沿海﹑沿竈淸查﹐除額蕩之外﹐但系新漲或無用空地﹐通報估價輸官﹐任其管業。若止升租﹐徒費紙筆行催。又查祖制給與竈戶煎鹽鐵角﹐或有年久爆碎﹐或因艸貴攺鑄鍋鏉﹝﹞﹐前項煎鐵拋棄河內﹐深辜給鐵初意。如安丰﹑富安﹑丰利﹑廟灣等場猶盛。應委官查核﹐到官﹐作廢鐵變價濟邊。或竈戶願煎者﹐作價給與﹐通計造冊見斤。則國家漲出之艸﹐拋棄之鐵﹐不爲無用。

紀鹽糧蘭州之有鹽糧也﹐召州之民充焉。原額引共九千三十四引一百二十七。在淮者四千四百一十九引四十斤﹐每引定價銀五錢。在浙者四千六百一十五引八十七斤﹐每引定價銀三錢五分﹐共該折價銀三千八百二十五兩。引至戶部﹐發之餉司。餉司於每年秋成時會同本道﹐轉行管糧廳及州縣正官﹐將米斗價值博訪城市時估﹐呈詳定奪﹐卽督各倉上納糧料﹐以爲軍士雙月之餉﹐年終通完﹐報道轉移餉司取給鹽引﹐載在令甲。舊制﹐本處召商﹐卽於本州上糧﹐至便也。自萬曆二十五年展復新疆﹐故設常裕倉於紅水﹑三眼二處﹐去州五六百有餘裏。商人始病飛輓之苦﹐而報攀零星百姓承納矣﹐遂至告幫﹑告貼﹐紛紛不已。後議立爲四十五會﹐每會有三四十人者﹐有五六十人者﹐量其身家﹐派其引數﹐有一二引者﹐有納十數引者﹐各會所於年前十二月﹐照依見年時估斗頭﹐預置次年鹽糧﹐運至紅﹝水﹞﹑三﹝眼﹞二堡倉上納﹐已失秋估督買之法矣。然每會貼商頭腳價銀一十二兩﹐亦眾擎易舉﹐兩利之術也。而姦商憚苦拽運﹐窮軍圖顧目前﹐廳肯倉役惟賄是聞﹐乃有易本色爲銀錢﹐以布帛擡價值﹐無乃軍與商兩累乎﹗今議者條其事曰﹕秋估之制宜復。每年八月﹐新谷旣升﹐糴價頗賤﹐宜及時是買運上倉。或遇荒年﹐則姑分爲兩運﹐其一運亦於本年八月照時估糴﹐以備次年上半載之糧。其一運亦於次年六月內﹐當二麥之皆熟﹐亦新谷之旣登﹐乃買運下半載之糧﹐誠便計也。又曰﹕各商旣窶人子﹐上糧之後﹐卽將已納過引數轉賣他人﹐以圖近利﹐而不思糴糧﹑運糧所費不貲﹐所得賣錢十不二三﹐又未幾而復催次年之糧矣。旣已剜肉醫瘡﹐何堪擢筋洞髓。撐持甚苦﹐困憊何休。議將各商上過引數﹐不許轉賣﹐就內擇稍殷實者﹐得三四人焉。總領■至揚州﹐賣引得銀四日﹐以給散四十五衛作爲糧本﹐以買次年之糧﹐少蘇屢年之困。又曰﹕浙引原價三錢五分﹐商人止賣銀一錢七分﹐然𨿽折本﹐而猶隨到隨給。若淮引原價五錢﹐可賣銀五錢五分﹐乃甲年之引﹐至乙年四月趕赴投入勘合﹐謂之入納。舊例﹐每一引見發銀二錢五分﹐其餘三錢畱至丙年四月﹐方始給之﹐已爲濡滯矣。而近日則並二錢五分槪不之發。嗟﹗此窮商何堪骨髓骨枯哉。此宜調其利害﹐一爲痛言之耳。𨿽然﹐商之苦於糧﹐爲軍也。苦幹引﹐爲國也。而此外乃復有無藝之徵﹐責之以市帛﹐責之以金玉﹐誅求不少貸焉。

淮揚道中紀鹽法儀眞﹑淮安二所﹐掣鹽費繳截角引目不如期。於是﹐攺三年一次進繳爲一年﹐弘治二年例也。總催之寫木牌﹐以恣那移也。每場分東西﹐東堆存積﹐西堆常股﹐先■存積﹐方收常股。一年鹽課旣完﹐方許徵收下年。查盤只稱斤數﹐不許丈量堆垛﹐亦本年例也。先因竈丁逃亡﹐定爲分數﹐準其折色。賠本色多出貧竈﹐賠折色多出富丁。於是弘治十年起至十八年止﹐罷免拖欠鹽課二百萬八斤余引。天順﹑成化年間﹐鹽引或不塡年月﹐又不剪角﹐影冒甚眾﹐惟限期迫﹐則必急於掣賣。掣賣速﹐則必急於報中。掣鹽之法﹐莫良於禦史張禎。該制鹽船俱令在揚州河下次第擺幫﹐親爲抽盤﹐如某鹽商三五隻﹐令自抽簽﹐只驗一船﹐每船隻抽一倉﹐秤掣斤數﹐明書在簿後﹐赴批驗所秤掣斤數相符﹐斯爲無獘。殷實竈丁納銀候缺﹐專累貧竈。倚官爲姦﹐又有提革之獘。如淮南至白塔河﹐淮北至安東壩﹐各巡司次第開單送巡鹽禦史放過﹐揚州者﹐鈔關迆東上堆﹔淮北者﹐支家河迆北上堆。而提單一出﹐攙越犯禁。正徳十二年﹐兩革之。商人添包鹽斤本場買補﹐正徳間﹐勢要減價報中﹐不次換單﹐鹽法大壞。支本場買補以卹勤竈﹐嘉靖五年例也。奉有各邊開中﹐近年定價太多﹐今後每引以六錢爲例之旨。蓋永樂間淮鹽每引二斗五升﹐成化以後不過三錢五分或四錢二分﹐正徳末年﹐漸至四錢五分﹐嘉靖二年加至七錢五分﹐轉增腳價逾一兩有奇。且旣搭兩浙﹐又搭長蘆﹐與淮﹑浙搭中二八﹑三七之例﹐亦非其舊矣。嘉靖間﹐有一禦史秤收﹑傾銷﹐俱令商人自經手﹐運司官吏不得干預﹐而是年鹽利大倍。兩淮運司遇有運使員缺﹐或於名望著者﹐先舉推用﹐或於六部郎中越級超遷﹐此嘉靖戴禦史﹝金﹞奏也。兩淮三十鹽場﹐國初立判官三員﹐降以印信﹐各守地方﹐統率場官﹐撫卹竈丁﹐責任正與州縣司牧之意同。自衙門傾圯﹐遂羣處運司﹐並職守而亡之﹐數萬生靈懸於場官﹑吏肯之手矣。愚意﹐鹽法不必拘以功令﹐但選舉得人﹐令鹽官自陳﹐利獘但從商人之便﹐絕去請托﹐而利自歸於公家耳。常股以收成之時開中﹐糧艸價賤﹐故一引之鹽﹐得二引之用。以爲利不厚﹐則商人不趨﹐而邊儲不足﹐何暇計錙銖之利哉。今開鹽不時﹐糧艸艱貴﹐復有處置科罰名色﹐且昔年不許夾帶餘鹽﹐余必割以入官﹐未有餘鹽納價之說。其後所割餘鹽日積﹐權豪指官買爲名﹐始將餘鹽聽商納價﹐此一變也。然亦未有餘鹽反多於正額者。淮鹽七十萬引﹐添引一百四十餘萬﹐支鹽何所﹖往時在邊﹐中引一引﹐運司當時支給﹐今每引之外﹐必加二引﹐是欲通餘鹽反滯正鹽﹐納價腹裏而缺儲邊方﹐可不可也﹖先年存積﹑常股積有數年﹐至正徳年來﹐中支始盡﹐又預開下年之課。﹝又﹐勞集一《答咨訪賦役》中「松江賦役議」條﹐記有借「巡鹽」之名阻截船隻搶掠之事﹐現附錄於此﹐以資參考。松江自柳湖﹑澱湖﹑白蜆港﹑吳淞江一帶﹐日中搖駕飛跳快船﹐插揚稍旗﹐大書「巡鹽捕盜」四字﹐偵知厚橐行商﹐或以自載私鹽撒撇商船﹐喊叫搜鹽﹐捉鎖本商﹐搶奪銀錢。或僞鎖一人在船﹐指扳本商同盜﹐一口咬定﹐假扮捕快﹐手執廣批﹐同賊連鎖﹐執稱解官。願罄資求釋﹐復拷究眞正姓名﹐勒寫甘責﹐紮認鹽盜﹐乃得脫放爲幸。間有捕黨怪賊布置不周﹐偶爾發覺。止因過路水中無失主認執﹐遂得輕擬。且多積財潑手﹐賄買投托貴族﹐援結豪僕﹐承頂宦奴﹐稱差往某處買辦﹑某地取租﹐倒換眞贓﹐扛捉失主﹐反坐原捕爲誣盜者有之。﹞

陳太史無夢園初集

古吳陳仁錫明卿甫著

目錄

山海紀聞一

紀全遼形勢建置

紀全遼地理城堡

紀名號決戰勝

紀八島形勢利便

紀合南衛廣寧以復全遼

紀路河

紀復廣寧南衛

紀三岔河旅順口鎭江等三方

紀城南關旅順

紀分兵旅順

紀鎭江

紀寬奠諸堡

紀海州

紀冷口

紀開原

山海關外紀聞

紀奴老寨

紀失開原

紀遼官專設

紀奴情

紀奴姦細

復遼實著

紀必復廣寧速備京師

漸復廣寧

紀遼薊宣云之合勢以分虜

破三說搗奴巢以鼓中外之气

紀取三韓要地

紀大寧內徙遺患薊宣略

紀薊門險要

紀薊門兵馬

紀薊門撥哨

紀薊門夷情

紀奴情

紀永平虜入

紀奴入犯

再犯錦州情實

紀三將失地利

紀四城殘破善後

紀戶口

紀任名將定國是

紀將

將權

醫閭先生集序

山海紀聞二

錦寧道中

永平道中

遼陽道中

山海道中

薊門道中

紀守關

宣詔山海關遼東都司紀事

與寧遠武進士門生王振遠陳國威料束虜必引奴入犯謀以扈送前屯兵夜擒之髙臺堡紀事

京東道中

寶坻道中

洛遊太行道中紀聞

山東道中紀事

磁州道中紀事

黃河舟中

河淮道中

金陵道中

徐州道中

詩﹝還朝﹞

春水畫骨歌

夜渡金山

東阿李侯

河間王太守

山海關前屯副將軍飲

寧遠鼓樓與將士痛飲勵戰

中後所王司農卽席

何承渠副將軍招同張午垣徐都閫飲首山時桃花一枝開湯泉重構祖帥治海舟待渡

趙元戎招飲角山觀海樓移酌署中

前屯登趙將軍城試萬人敵放三火箭忽聞傳烽登髙閱戰虜首至自瑞云堡

洛遊燕趙懷古

河北道中

周藩冊封禮成時中秋夜雨

中秋郊送龍節

上雒王

吳大中丞年伯卽席

中秋

出陳畱憶汴

過歸徳董太守萬司理卽席夜泛

再赴亮社與萬司理

南宿州吳觀察過訪

寄詢同門廬州嚴太守

南宿州有感

夜謁張許二公廟

九月朔過王莊偶讀髙適閉門無不可何事更登髙句漫成三絕

雨中渡淮有感

偶憶泇河善後紀事

江心道中

廣武衛道中茶庵

關山謁廟

辛未重九前四日以封冊至自滁太僕徐翁夜深載酒賦詩

滁州

龍興寺

重陽前一日憩瓜州息浪庵侯風

金山渡舟

夜聞江上雨

九日登金山

九日

輶軒紀聞

紀遼餉

山海紀聞一

紀全遼形勢建置

全遼延長二千餘里三岔河中分其界故曰河東河西河東一十四衛東西南北俱千餘里水利土產旣富且饒盡染腥奴之場河西一十一衛東西不滿七百餘里南北或三五十里或僅百十里旬廣寧一棄至今七載半壁未爲我有才復三百里之殘疆寧前一綫杏錦跬步𨿽云恢復未獲安枕夫廣寧分巡一道設自成化間而兼攝兵備則在嘉靖二十九年矣本道所屬有廣寧左中右右屯在屯中屯後屯義州九衛大興大福大鎭大勝錦昌錦安戚家大茂大定大安大康大平大寧大靜大淸鎭夷鎭邊鎭安正安鎭遠鎭寧團山中安壯鎭鎭武鐵場鎭靜平陽泮西興西平西寧三十一堡松山大淩河二所杏山小淩河十三閭陽牽馬嶺盤山髙平沙嶺及廣寧在城九驛鎭撫標下中軍曁各營參遊一十員守備一員守禦五員提調守堡驛官四十員總轄原額主客官兵丁軍吏夷倭四萬五千九百七十人員名內除廣寧在中右左屯中屯後屯右屯義州等衛官吏五百七十二員名通事門臺軍三百二十九名儒學教官五員廩給官三十員廣寧在城驛閭陽十三山沙嶺髙平杏山義州小淩河等驛支賞不支糧軍士二千五百九十名邊疆西南起大興堡接寧前椵木衝堡界東北迄三岔河海州界延長五百五十三里邊臺三百五十九座腹裏接火臺二百三十九座新建敵樓一十三座大路臺七十九座海防西起杏山顧家山臺東至三岔河西岸迂回曲折四百五十里通船海口一十三處瞭倭臺架二十七座道屬濱海近邊衝繁稱最者錦義正安鎭武四處可通大舉坿塞九人抄花暖赤都令今已投奴額百華黃臺吉五路打賴汗靑歹靑乃蠻昂翚拱兔等酋蟻聚梟視𨿽開馬木二市鎭靜鎭九大康等堡似可羈縻第溪壑難盈夷性靡常木城東環浮海西障醫閭前恃錦義爲藩籬後倚正安鎭靜爲鎖鑰據三韓要地稱形勢之區重兵屯聚誠足彈壓兩河有警居中調度分戌應援緩急相濟儼然常山之勢在焉邇年奔棄城池蕩平道路茅塞白骨相撐靑燐徧野且奴茱潛渡三岔黃泥漥出沒無時遠瞭不明近探不的前鋒撥役不過望塵以爲眞見將領等官不過閉門以爲善守竊恐廣寧不復杏錦終是偏安寧前將爲梗塞河西尙難我有何以恢河東而破奴穴哉況近又求和我當急急以修戰守插酋要退我當放膽以絕後患如髙臺一堡止有速不的一種爲市彼旣不從插而西乃插之叛部也又暗交於奴而東乃奴之心腹也又且買我之米糧賣之奴乃我之內姦也盍請密旨暗令督鎭或借厚賞之名以盡殺或出采獵之舉以滅絕此虜一剿東可斷奴之窺伺西可泄插之忿恨內可除我肘腋之患豈非一舉而三捷也況此虜老幼精壯不滿萬數易爲殄滅者也兵法云其次伐交的與奴交故可伐也欲國﹖﹖幹詈先制郅支今日之速不的正郅支之類也欲復廣寧先剿速不的我淂並力東向而無後顧之憂除插叛部非挑插酋之怨亦何憚而不舉此耶遼土未復因遼人未歸遼人未歸因遼弁散處遼弁散處因遼之俸糧未復還其舊也誠查遼之舊日千百指揮之俸俱照山東各省之數而先還之遼遼有十萬三千軍兵之餉亦還之遼遼之世職隨俸自來遼之百姓亦隨官自來不待驅逐出關而輻輳還故土矣全遼之地宛如鼉形奴寨是其首灰扒南關金臺白羊谷五穀城一帶自北而南是其春脊寧遠過三岔河沿海金復等州直至鎭江是具腹遼瀋開鐵淸河寬奠廣寧諸內地是其腸胃關門一闕是其尾閭旅順是其臍蒂大海連鴨綠江以上烏龍潭縼繞奴山流出太子河滋潤遼地總歸三岔河復注於海首尾呼吸血脈貫通論其理首能受气而泄於尾閭𨿽有彼損我益之象按其形奴酋居髙而寧遠關門居下從下攻上彼反淂勢而我無權故寧遠守禦之力有餘而難於搗巢之戰

紀全遼地理城堡

出關中路往東行﹝南海北山﹞山海關【至八里鋪八里】八里鋪【至鎭遠堡十二里】鎭遠堡【至中前所十五里】中前所【至髙嶺站十二里】﹝一衛﹞髙嶺站【至前衛十五里】前屯衛【至石子河十八里一副總兵】石子河【至沙河驛十二里】沙河驛【至雙墩鋪十五里】雙墩鋪【至中後所十八里】中後所【至東關驛二十里】東關驛【至曲池河鋪十五里】曲池河鋪【至中右所城十五里】中右所城【至曹庒二十里】曹庒驛【至寧遠十二里】﹝一衛﹞寧遠城【至雙樹鋪十八里】雙樹鋪【至連山驛十八里】連山驛【至中左所二十里】中左所城【至髙橋鋪十五里】髙橋鋪【至杏山驛十五里】杏山驛【至松山所十八里】松山所【至小淩河馹十八里往西北至錦昌堡】錦昌堡小淩河【至紫荊山十五里往西北至錦州城】﹝二衛﹞錦州城紫荊山鋪【至大淩河所十里】大淩河所【至糟王鋪十五里往西北至戚家堡】戚家堡糟王鋪【至十三山馹十里】﹝二衛﹞義州十山馹【至窩堝鋪八里往西北至義州】窩堝鋪【至楡林鋪】右屯衛城【貼海沿】楡林鋪【至新鋪十五里】﹝一衛﹞新鋪【至閭陽馹十五里】閭陽馹【至寺塔鋪十五里往北撁馬馹嶺】撁馬馹嶺寺塔鋪【至壯鎭鋪七里】壯鎭鋪【至南二十里鋪十里】南二十里鋪【至南十里十里】永淸堡南十里鋪【至廣寧城十里】﹝四衛﹞廣寧城【至東十里鋪】通夷堡東十里鋪【至東二十里鋪】東二十里鋪【至潮溝鋪十五里往北至團山堡】團山堡潮溝鋪【至盤山馹十五里往北至正安堡】正安堡盤山馹【至鎭武堡四十】鎭武堡【至平洋橋三十里】平洋橋【至西平堡三十里】西平堡【至西寧堡三十里】西寧堡【至河東東昌堡二十里】﹝河界﹞三岔河分東西【河西河東】冬走冰夏行船河東中路往東行至海州六十里轉往北行至開原盡極處五百里馬圈子【至新鋪十里】新鋪【至東昌堡十里】東昌堡【至幹溝鋪十里】幹溝鋪【至石井鋪二十里】石井鋪【至海州十里】﹝一衛﹞海州城【至土河鋪十五里】土河鋪【至幹泉鋪十五里】幹泉鋪【至鞍山站三十里】鞍山站【至長店鋪十五里】長店鋪【至沙河鋪十五里】沙河鋪【至首山鋪十五里】首山鋪【至八里庒七里】八里莊【至遼陽城八里】﹝五衛﹞遼陽城【至接官亭十五里】接官亭【至瀾泥鋪十五里】瀾泥鋪【至三拗鋪十五里】三拗鋪【至虎波峪十五里】虎波峪【至板橋鋪五里】板橋鋪【至沙河鋪十五里】沙河鋪【至白塔鋪二十里】白塔鋪【至渾河鋪十里】渾河鋪【至沈陽城十里】﹝一衛﹞沈陽城【至楡林鋪十五里】楡林鋪【至蒲河鋪十里】蒲河鋪【至蒲河城十里】蒲河城【至凡河鋪七里】凡河鋪【至鎭寧堡八里】鎭寧堡【至夷虜城十五里】夷虜城【至北腰鋪十五里】北腰鋪【至蘆野鋪十三里】蘆野鋪【至凡城十五里】凡河城【至新興堡十五里】新興堡【至鐵嶺城十五里】﹝一衛﹞鐵嶺城【至中安堡十貼東邊至撫安堡】撫安堡中安堡【至山頭鋪】山頭鋪【至鍾固城】鍾固城【至沙河鋪十里貼東邊裁河堡】裁河堡沙河鋪【至山罔鋪十里貼東北松山堡】松山堡山罔鋪【至開原城二十里貼東北表安堡】靑安堡開原城【往東至威遠堡】威遠堡鎭北堡靑陽堡鐵嶺城東邊轉南行至金州城東山堡【至平奠堡三十里】東州堡【至馬根丹三十五里】撫順所【至奉集堡七十里】馬根丹【至敬羊峪三十里】散羊峪【至淸河城四十里】威寧營堡【至淸河五十里】淸河城【至一堵墻堡三十五里】一堵墻堡【至靉陽堡三十六里】咸場堡【至孤山堡二十里】甜水站【至艸河堡九十里】孤山堡【至灑馬吉堡六十里】灑馬吉堡【至靉陽堡城六十里】靉陽堡城【至新奠堡五十里】艸河堡【至靉陽堡城九十里】新奠堡【至寬奠堡城三十里】鎭夷堡【至靉陽堡城一百三十里至十五里】﹝右衛﹞寬奠堡城【至大奠堡二十里】大奠堡【至新安】新安堡險山堡鎭東堡【至鳳凰城三十里】大佃堡【至永奠三十里】永奠堡【至長奠二十里】長奠堡城【至江浴臺堡一百里】鳳凰城【至湯站堡五十里】鎭江城【至湯站堡六十里】湯站堡【至江浴臺堡六十里】江浴臺堡龍臺鋪【至塔山鋪十五里】岫巖堡【至蓋州一百二十里】塔山鋪【至汾水十五里】靑山峪堡【至鎭東堡一百里】分水鋪【至耀州堡十五里】連邦峪堡【至海州六十里】耀州堡【至橋頭鋪十五里】橋頭鋪【至孛羅鋪十五里】孛羅鋪【至靑石嶺十五里】靑石嶺【至蓋州城十五里】﹝一衛﹞蓋州城【至楡林鋪十五里】楡林鋪【至堝頭鋪十五里】堝頭鋪【至堝兒鋪十五里】堝兒鋪【至熊嶽馹十五里】熊嶽馹【至布子鋪十里】布子鋪【至新安鋪二十里】新安鋪【至五十寨二十里】五十寨馹【至南縣鋪十里】永寧監【至蓋州一百四十里】南縣鋪【至孟家川十里】孟家川鋪【至墨塔十里】墨塔鋪【至八家鋪十里】八家鋪【至復州十里】﹝一衛﹞復州衛城【至沙河鋪十五里】楊官堡【至沙河鋪二十里】沙河鋪【至麻河鋪二十里】麻河鋪【至欒古馹十五里】欒古馹【至古城鋪十五里】古城鋪【至蒲瀾鋪十五里】蒲瀾鋪【至向陽鋪十五里】向陽鋪【至石河馹八里】石河馹【至樓子鋪七里】樓子鋪【至望海堝堡十五里】望海堝堡【至甲匠鋪十五里】甲匠鋪【至望城岡鋪十五里】鹽場堡黃骨島堡【至歸服堡一百五十里】歸服堡【至紅嘴頭五十里】紅嘴頭【至望海堝堡五十五里】望城岡鋪【至金州城五里】﹝一衛﹞金州城【至南關鋪十五里】南關鋪【至棘鍼鋪二十里】棘鍼鋪【至木場馹十五里】木場馹【至雙廟鋪十五里】雙廟鋪【至山澗鋪十五里】山澗鋪【至旅順口二十里】旅順口【通登州水程五百五十里至金州城一百二十里】出關北邊路往東行南系海沿鐵場堡【至永安堡三十里】永安堡【至背陰障二十里】背陰障堡【至三山營堡十五里】三山營堡【至平川營堡二十里】平川營堡【至瑞昌堡十五里】瑞昌堡【至髙臺堡三十里】髙臺堡【至三道溝堡八里】三道溝堡【至新興營五里】新興營堡【至錦川營堡八里】錦川營堡【至黑庒窼堡二十里】黑莊窼堡【至仙梁寺堡十五里】仙梁寺堡【至小團堡十五里】小團堡【至興水縣堡二十五里】興水縣堡【至北塔峪堡六里】北塔峪堡【至塞兒山堡十里】塞兒山堡【至灰山八里】灰山堡【至寺兒堡十里】寺兒堡【至沙河營五里】沙河營堡【至長嶺堡十里】長嶺山堡【至段木衝堡二十五里】段木衝堡【至大興堡二十五里】大興堡【至大福堡十二里】大福堡【至大鎭堡二十里】大鎭堡【至大勝堡十八里】大勝堡【至大茂堡十五里】大茂堡【至大定堡二十里】大定堡【至大安堡二十里】大安堡【至大康堡二十里】大康堡【至大平堡十五里】大平堡【至大順堡三十里】大順堡【至大寧堡虜失】大寧堡【至大靜堡八里】大靜堡【至大靑堡二十里】大靑堡【至振夷堡十里】振夷堡【至振邊堡五十里】振邊堡【至振靜堡二十里】振靜堡【至振安堡二十里】振安堡【至鎭遠堡三十里】鎭遠堡【至振寧堡十八里】振寧堡【至振平堡七十里】振平堡【至西興堡三十里】西興堡【至西平堡三十里】﹝河界﹞三岔河分【河西河東】過河貼西邊往北路程堡圈東勝堡【至長靜堡十五里】長靜堡【至長寧堡十五里】長寧堡【至長定堡二十里】長定堡【至長安堡三十里】長安堡【至長勝堡三十里】長勝堡【至長勇堡四十里】長勇堡【至長營堡二十五里】長營堡【至靜遠堡二十五里】靜遠堡【至平虜堡三十里】平虜堡【至上楡林三十里】上楡林【至十方寺堡三十五里】十方寺堡【至丁字泊二十五里】丁字泊堡【至宋家泊二十五里】宋家泊堡【至爭遲堡三十里】爭遲堡【至振西堡三十里】振西堡【至殷家庒窼十五里】彭家灣堡殷家庒窼【至平定堡十五里】平定堡【至定遠堡十五里】定遠堡【至慶雲堡三十五里】慶雲堡開原馬市堡古城堡永寧堡鎭寧堡

紀名號決戰勝

一奴酋名號號憨者主也【四男名喝竿稱憨不出戰】號貝勒者王也【凡老奴子侄孫正派稱之】號恰者總督也【以貢夷有才略任之】號娥夫者駙馬也號姑娌者女婿也【凡雜夷中國人心愛者俱配之】號孤山者總兵也【非眞九凶很者不當此任】號牛鹿者將官也【俱不用中國人凡雜夷中選任之】號獐鷹者千把也【亦以雜九選用】號擺言者好漢也【披重甲衝營破陣者俱是又有號紅擺言者最精健】一奴酋號色黃色是憨紅白藍是貝勒【卽各王子】黃藍紅白做心以別色做邊是憨與貝勒下孤山牛鹿之類不外黃藍紅白四色非如中國五色俱全萬五行五方五音五味相生相克之意一奴酋旗號大旗用竹竿或木竿髙一丈八尺旗面以黃藍紅白紬絹爲之畫神馬飛虎之類用擺言披重甲者執之凡小旗或系鎗桿或插腰間各隨大旗之色不使參雜一奴酋統屬憨總統貝勒恰娥夫牛鹿孤山獐鷹擺言等酋貝勒八恰四娥夫六孤山八牛鹿三百六十擺言共紅擺言三千有餘各牛鹿所屬健九或五七名或十數名或三四十名各不等非如中國整營整隊連師什伍之節制一黃旗下是喝竿憨老奴第四男也老奴死喝竿立奴眾稱爲憨僞號後金國皇帝砍倒黃旗則喝竿之頭可系頭可獻內有黃心紅邊者是臺吉超哈貝勒乃喝竿之男又有蠎疙疸貝勒湯鵝太貝勒塔喇哈恰毛坡乞恰艸孩喇恰毛把哈恰並兩孤山大小牛鹿黃旗一倒奴眾披靡破竹矣一紅旗下是昂把兔貝勒內有紅心白邊者是姚塔少塔乃昂把兔所生二男亦有兩孤山大小牛鹿砍倒紅旗此族可縛一藍旗下是賣疙疸貝勒偏阿貝勒內有藍心紅邊者是安明貝勒吉汗尖山亦有兩孤山大小牛鹿砍倒藍旗奴亦大敗一白旗下是阿吉哥貝勒內有白心紅邊者是王哈赤貝勒乃王臺之男撫夷總王王世忠之兄兄居奴穴弟在天朝此正防微之一漸用間之一機況楊姑娌康姑娌董姑娌佟姑娌【名養性】李姑理【名永芳死有男】並狡兒兔哈赤兩孤山大小牛鹿砍倒白旗則奴之黨與可滅心膽可授首指日矣支派之序奴兒哈赤【殘忍嗜殺搭背瘡自死生男七人】長男紅把兔【老奴欲克無順紅把兔諫以不可背天朝恩老奴怒殺之生男一】杜大哥次男昂把兔【稱貝勒見領兵生男二】長姚塔次少塔又次賣疙疸貝勒【見領兵生男一】偏阿又次喝竿【稱憨老奴溺愛遂繼位寬和豁達生男一】臺吉超哈又次蠎疙疸【稱貝勒見領兵無男】又次湯鵝太【稱貝勒見領兵無男】又次阿吉哥【稱貝勒見領兵無男】鼠兒哈赤【老奴之二弟也早死生男三】長安明【稱貝勒見領兵】次尖山【見領兵】次吉汗【見領兵】狡兒兔哈赤【老奴之三弟見在身體肥蠢無用有男尙幼】外有婿六人王哈赤【稱貝勒又稱都堂系王世忠之親支】楊姑娌康姑娌董姑娌佟姑娌【名養性】李姑娌【名永芳已死有男】嘗聞一勝者王再勝者霸三勝者滅今奴一勝而淂河東再勝而掠河西三勝而躪薊門是滅止之會也況淂遼人十有其八敕遼人十有其七凡遼三尺遺子誰不思雪恨報仇惟在鼓舞振作思愛保卹使三北之過開一面之网凡哀我鴻雁憫我杖杜招集徯徠最爲恢疆復土之要也且廣寧復而口屯錦義膏腴之區屯政可興南衛復而銅鐵鉛銀山澤之中礦利可淂餉費於目前者有數賦增於日後者無竆是不大費於今必大省於後也較之株守寧錦一綫之路今日告餉乏明日討軍實悠悠無結局之期勞與逸省與費萬相信也

紀八島形勢利便

海上諸島自西迆東環繞遼岸共二十餘處其間緊要便於屯練進取者只有八島一﹝覺華﹞一﹝蓋套﹞一﹝旅順﹞一﹝廣鹿﹞一﹝長山﹞一﹝石城﹞一﹝鹿島﹞一﹝皮島﹞覺華之在寧遠已經駐兵布置若蓋套進可復蓋海規遼瀋退可據長生連云二島興屯利以張犄角以扼奴吭緩急與關寧聲息相通旅順南接登萊北通金復東西聯屬諸島此南路進兵之要道也廣鹿長山周各百餘里旣饒耕牧之地更多駐練之場且切近老岸從紅嘴堡望海堝進則可南走金復北出蓋海以窺遼瀋石城寬廣五六十里內有膏腴數百頃而黃骨堡沙兒寨黃嘴堝俱可伏險出奇鹿島局勢𨿽小進討極便如由璇城湯站直抵遼瀋還收寛靉左衝右突不啻從天而下皮島周圍五十餘里東聯屬國北控奴窼西窺遼瀋南濟登萊扼要出奇以上八島皆星羅棊置分布沿岸水陸互練在舟爲水兵登岸爲陸兵出沒無常多寡莫測奴馬第長於陸不長於水沿海處處受敵處處設備我以屯牧之暇遊戲水面以誤之彼首尾相救奔走疲命猝然乘要害而起此以逸待勞反主爲客之妙也但在我兵力有限廣布爲難就中喫緊扼要則以旅順爲第一策我出師寧錦臨三岔薄遼陽撼奴之頭約束江朝鮮張聲勢向鴨緣江一從鳳凰山掣其尾一從夾山關搗其穴而旅順直趨金州間道走岫巖攻其心脇此三方大舉出奇制勝之處也然寧錦擊首爲先聲東江擊尾爲虛勢諸島並列爲疑兵皆不可嘗試爲躁進爲輕敵而旅順獨居中爲全力其節短其勢疾用力約而成功多捨此一步另無恢復

紀合南衛廣寧以復全遼

登州旅順兩岸相對一蓬風便朝夕可抵時至秋深東北風多轉盻冬寒海水泜岸飛渡險阻國初以遼坿山東水路恆通迨後以遼坿北直楡關爲重而登旅之路遂塞然而舊迹尙在也今復設登遼二撫登撫南聯登萊北復四衛遼撫東整殘疆西固楡關任誠重然從來復遼之舉議者俱未挈其要領盍以遼之形勢觀之夫全遼形勢如人一身山海如頭寧前如頸錦義右屯如兩手廣寧遼陽如肚腹北四城開鐵沈陽如左足南四衛金復海蓋如右足今復南衛是治其右足人之腿足必肚腹頭頸相連屬而舉動始復活必須廣寧通三岔河接東昌堡而南衛始爲我有南衛廣寧俱爲我有如癱患之人幸遇良醫血脈融通筋骨連接一肢一足之痿痺可厶立瘳止欠遼陽北四城之地一左足之羗耳如不復廣寧𨿽復南衛血脈斷絕生气消索其能久乎況旅順一堡耳今復海蓋相去四百餘里我兵南距大海東西無援其何能支故今日欲復南衛籍之爲虛聲則可倚之爲實著則不可復南衛並復廣寧變虛而爲實則可復南衛不復廣寧廢實而狃虛則不可且廣寧去寧錦僅跬步之近南衛去登萊隔瀚海之遠運饋轉輸之難易又不可不辧數年來東江遠涉海外原以虛而牽奴之實今我自去其虛而奴反益其實我又不能以實禦致有遵永之禍今宜張其虛以喝奴秋冬猖狂之謀固其實以固我來春恢復之計目今錦寧山海遵永間秣馬勵兵寂然勿動俟秋冬兩防無事之後遼鎭復廣寧等處登鎭復南衛等處劇期齊進定限復城山海以西宣大以東仍頒處處嚴防若奴犯廣寧南衛出銳師以尾其後若奴犯南衛則廣寧出銳師以擊其傍若奴不動我且東西耕牧兩河屯守此又非用寡之所能也南衛廣寧各非五萬之眾則不能塡實而十萬之兵作何調募養兵之餉作可接濟器械衣甲馬匹船隻作何措辦必使一鍼不錯一縷不紛方可成事

紀路河

路河有益邊疆誠爲淂策欲復廣寧當卽修路河且收利防水患其髙深丈尺志已載已盡第稍增益便爲萬全復廣寧用此一策戰守俱有所恃則事半而功倍也

紀復廣寧南衛

開原撫順廣寧三城俱非我有何怪插酋不在彼住廣寧復舊市開插自東宣云緩我之門庭淸寧藩籬增厚堂奧始得安康不復廣寧插住宣云宣云則患插奴侵遵薊插又遠遁宣云又患奴是宣云遵薊我之門庭也門庭不淸皆因藩籬不增廣深厚致有門庭之寇門庭不淸楚寧靜致有堂奧之驚故復廣寧乃今日之急著並復南衛尢復廣寧之全策

紀三岔河旅順口鎭江等三方

奴酋入踞我遼陽以三面迫我西則爲我三岔河西南則爲我旅順口東南則爲我鎭江城寬奠五堡等處彼以三面迫之我以三方應之彼以我侵地孤懸而守之我以我三方並力而歐之如三岔出師與奴敵則旅順應以水陸兵進薄海州牛庒等處而鎭江兵漸進海蓋以援之如奴潛師間擊旅順則鎭江兵應急出橫截歸路而以三岔兵直趨遼瀋以尾擊之如奴遠掠鎭江城等處則三岔應分兵疾趨奴之新城而旅順兵應從間道覘其惰歸與三岔兵合夾擊之

紀城南關旅順

一議城南關嶺旅順口三面皆大海口內有小沙漢長里許可容千餘人卽今立營房處沙灘外四面皆水水四面皆髙山山之西北猥有新舊二城遺址在焉城之直北皆平山去城數十里爲南關嶺闊僅數里形如葫蘆口兩傍皆海回視旅順口儼然葫蘆底也口狹底寬截長補短計將百里許可敵今之一大縣其中平衍處盡可屯種欲復遼瀋樹三方犄角之勢此其一也當選大將一員於南關嶺築城以陷虜騎內可以保障旅順外可以虎視蓋州奴若過河西犯我兵可從登州直搗遼陽相距盡五百餘里視毛帥住皮島隔大海遠在千里外者牽制之功不啻霄壤然城南關必須先集磚石於沿海兩岸供役需五千人又須先設木柵於城外後並工修築期一月工完乃可動工數日間虜騎必來探望我分兵拒之木城外虜探騎必不多待其回報蓋兵來攻必經旬日我之城工已過半矣

紀分兵旅順

一分登兵戎旅順登兵五千新舊各半舊規出泛駐札皇城島者爲遼陽未失金州沿海有兵對峙爲聲援所以防倭患也今旣無倭患旅順一帶虜文棄而不守則駐札皇城頗爲無味似當移駐旅順將五千分爲二營設二參將領之

紀鎭江

一先駐鐵山止隔鴨綠江三條去遼陽九百里耳今退皮島去鐵山又隔一海矣其屬將所駐鹿島石城長山廣鹿諸島皆隔大海與遼陽老岸渺不相涉獨鎭江一處去奴差近可以駐師爲觭角之勢當日招擒佟賊泊舟於此僅兩宿耳

紀寬奠諸堡

寬奠諸堡正當奴巢之後由通夷關入可三百餘里由鎭朔關入可二百五十里其巢前有城後倚叢林密箐以自固無甚深阻淂以精兵二三千兼程而進掩彼不備

紀海州

海州兩望廣寧南聯蓋復金三州是南衛往北盡頭處近遼陽沈陽奴之新巢欲復南衛此處乃奴與我必爭之地不比他處艸艸舉事必淂善守之將足一年之食鎗鎗火藥凡守城之器務其全備海州守固全遼淂復在廣寧有犄角之勢在登金成屏捍之威在遼瀋第臥榻之間耳斷不容奴鼾睡可也東昌堡亦名牛庒止可做海州前探之區不可久住是今日之海州正昔日之卽墨必善守如田單暗藏一火牛𨿽齊七十餘可復況遼乎

紀冷口

邊外大川爲東西虜快捷方式可行數十萬騎其桃林界嶺因撫賞熟徑竇建昌一路尢甚然如奴入大安堡陷遵永竟從冷口瓦窯換班捆載蓋以龍井大安遠十日程不若冷口便也過數里爲湯泉平沙蔓艸顧見虜中都山川嵐層積此路須設重兵其次則界嶺越遼西闖與冷口並急若桃林阻水靑山隔山較此尢易守耳奴東近以九千兵守之自援淩調發一空不滿二千以今一千五百守石門百道子東尖山琵琶梢觀音溝一帶以二千守星毛溝河流口以一千五百守桃林口佛兒峪劉家口等處以三千六百守重峪口東勝寨靑山口羅洋峒箭竿嶺中勝堡等處皆見在調防更於瓦窯髙埠添設炮臺二座安置神器對打客山○方盛夏五月山海關外震雷猛風飛炮大於鴿子見告矣宣府是月初一日又告鎭安堡大雨雷雹霹靂碎火藥於城樓矣皆奴報西行後徵應也

紀開原

開原本以隔斷奴之要路開原失奴要路始通且全臺失白言骨無所依賴俱奴所並金白二酋精壯勝奴者不下五千由此若宰賽若抄花奴又並之宰抄二酋精壯又有五千餘合之灰扒兀喇窯跨魚板毛林諸種共有五六萬又天啟七年敕汗都令火兒勤束不的又有二三萬總之不滿十萬昨薄都下僅有三萬賊塘報動稱三四十萬訛也

山海關外紀聞

紀奴老寨

奴老寨後爲長白山山後爲渾河溯三岔河入渾河躡其後戶此一奇著然杜將軍向不渡此河陷沒耶昔憲宗時李秉趙輔大詩董山一出渾河越石門土木河至分水嶺一由鴉鶻關過鳯凰城摩天嶺至潑豬江中軍則從薄刀山粘魚嶺過五嶺渡蘇子河至古城聞此皆島道縣絕人不淂並行騎不淂成列之地趙將軍又何以鼓行深入一舉克捷耶

紀失開原

前日之賊東有朝鮮北有北關西南有遼開一帶僅僅東北一路四圍逼束自淸撫失事以後守寬莫再建城設將於柴河靖安間悉宿重兵以漸逼而轉蹙之猶易也自大軍三路敗沒而賊始敢掠盡屯堡自我兵坐守四城而賊始敢交合西虜徑取開原是前日不復淸撫以失開原之覆軍卽後來不復開原以棄遼鎭之榜樣今開原一帶盡失而外交合朝鮮北關賊亦何所牽制何所顧忌愛我遼瀋而不攻哉

紀遼官專設

遼左額設道將各宮原皆爲西北大虜而設獨寬奠淸河撫順三處爲東夷而設各有信守況以三岔河分東西相去千里尢難調援惟總兵職統全鎭無事駐守廣寧有事東西策應與各守一地者不同自逆奴發難河東用兵而調兩道爲監軍疲寧錦於奔命

紀奴情

當先衝陣遼人也層層監制者賊也乘勝長驅者賊也尾後不絕者婦人女子及束艸爲人遠望之皆賊也奴素善愚我而我並無一事愚奴豈智巧不及遽生此哉

紀奴姦細

夫均遼人也惟撫順淸河之人姓而與奴接兄弟旣而與奴通婚媾故撫一失淸河旋陷二城之人至今爲奴用事殘酷狡黠甚於奴揆厥所由因開市年久夷夏防疏故其人陷於犬羊而恬不知恥奴亦熟稔情好而任用無疑若此輩約有二三千鑑此則張家口潘家口之款又不可不嚴其防也

復遼實著

遼地綿亙二千餘里而三岔河中分其界河東遼陽爲重河西廣寧爲重廣寧不復𨿽有寧錦前屯不過一綫咽喉河西半壁終非全有又安望其復全遼破奴穴哉且廣寧至河僅一百八十里距河爲守謹防暗渡是天塹庂雄也錦義右屯足稱犄角是自彊之地也土沃產殷屯種易饒是富庶之區也邊外一帶俱插漢所屬十八家九人受賞之地廣寧一復插酋必還舊穴思討原賞而宣云亦淂稍緩是於插爲調虎之計於奴爲坐困之謀必再加申諭凡遼人有潛住省直者盡數出關以還放土嚴令各官有姑畱遼人者從重參究以淸內地遼之科貢世冑俱許仕遼以立功勛不許遊宦以忘桑梓俟平定之後照舊推升別省員缺庶遼望先歸遼眾景從或路遠難行官給腳力或窮餓不前官給粥食各府州縣務加體卹全活厥孑遺期歸故業精壯選之爲兵老弱助之爲農以遼人復遼土以遼土養遼人捲土重來之實著也遼原有屯糧有屯艸有科糧有科艸載在冊籍藏之水庫如每衛有掌卽指揮一員有掌所千戶五員有署印百戶五十員總旗小旗屯頭甲首糾察戶有軍幾名馬幾匹幫軍餘丁幾名隨馬軍田幾分每田五十畝爲一分授屯軍一名每季食鹽菜銀二錢五分秋納屯糧或谷一十五石或豆七石五鬥艸七十五束外此又有科糧科艸之名乃百姓祖業已地地有金銀銅鐵之殊科有上中下等之異俱入倉廠之內以爲軍儲之需有管屯之官專以追徵爲任有倉厫之官專司出納之責全遼官兵十萬三千坐食本衛本色六个月仰食京運折色六个月二百餘年馬騰於廐士飽於伍法莫良於此矣今或地在人亡宜補其地人而屯其地法廢籍存宜設其法以合其籍柰何置之不講也如無牛者官借牛價預擬牛租或穀或豆靑艸穀艸至秋上納其原價仍在也無種者官借籽種無食者官借食米亦預擬其息以爲上納之準再廣募商賈各備貲本屯田塞下或旌表或加級或贖鍰或糶賣俱以本色爲重而折色有禁較之兵丁月食厚餉歲獲幾何且旣欲其戰守又欲其耕耘能堪此重役乎且不肖將領每藉公作以耨私田卒致枕戈之健兒竟是荷鍤之傭僕敵愾何以振撻伐何以張哉是民屯足以養兵兵彊足以衛民也便計也

紀必復廣寧速備京師

欲復廣寧一帶非五萬兵不可廣寧原額官兵有十營六哨大約不過一萬五千餘員名東有鎭武堡至廣寧九十里原額馬步官兵五百八十員名以遊擊總之所屬西興等三堡每堡該堡官一員又量堡城之大小大約不下三五百名廣寧迄北月鎭安堡南至廣寧五十里以參將總之所屬鎭寧等五堡每堡該堡官一員各堡該軍丁五百員名廣寧迄西北至義州九十餘里以參將總之額兵馬步有三千名所屬大淸等五堡每堡該堡官一員各該官軍有三百名者有五百名者亦量堡城之大小容軍士之多寡廣寧中路迄西至大淩河所一百餘里有備禦總之馬步官軍官有四百餘員名廣寧迄西南至右屯衛一百二十里有遊擊總之馬步官軍原額有四百餘員名名爲援北而實爲海防之設迄義州至戚家堡五十里有遊擊總之所屬大安等三堡每堡原額馬步官兵亦僅足三百之數其錦州南北所屬邊堡已見有兵將駐札獨以廣寧未復等城而論之夫廣寧存城之兵實數止用一萬精兵甚至再添五六千足矣其餘者分發各堡譬如三岔河至義州東西大小城堡約有二十餘處路程亦不滿三百里某城遊擊馬步兵若干某城參將馬步兵若干某堡守備守堡馬步兵若干無事派定停當必設處那向兵馬塡實其餘不足者請餉召募土著務期五萬之數大小將領必選智勇兼全勿使庸懦僨事兵必須要彊壯勿以老弱塞責明春爲始就在寧前錦州各照信地團練實練一年踰年舉事庶幾可復況廣寧東環渤海可通四衛之水路四障醫閭堪爲奇伏之險要前恃錦義爲藩籬後倚鎭安鎭靜爲鎖鑰廣寧一復又切近奴巢不惟神京無憂卽寧遠前屯亦安枕而臥矣再相機恢復南四衛宜亟用精兵二萬一萬由登津以復抵金復一萬由鎭江以抵海蓋廣寧選精騎數千由南海口接應四衛此潛渡之一法也若奴知覺多設旗幟火炮直抵三岔河上佯爲搗巢之舉奴必縱兵以堵三岔河我登津鎭江之兵乘虛一鼓而復四衛此聲東擊西之一法也𨿽然東奴之來去籍束卜的之引導潛居寧前一帶僞稱屬夷隨束卜的所紮之處務多方奇計絕其種類可也況卜束的老弱不滿數千專爲奴之黨與奴黨一散我則任意作事廣寧復南四衛自無不復四衛復奴必不敢盤據沈陽而歸來巢矣然老巢又不容易歸也奴必與我決一勝負而後始定去就我又必淂精將粹卒圖一大創之然後奴孽方死心而歸故巢奴一歸故巢其遼瀋開鐵諸處復全矣噫此必需三年預爲揩辧而復一舉可復若今日燃眉之計則神京爲亟昌平駐遼兵三千通州駐遼兵三千涿州駐遼兵三千必擇廉能之將以統之其本處之兵止可用之守城練習火器教演矢石如奴自昌平路入通涿之兵爲左右翼如奴從薊門由通州路來昌涿之兵爲左右翼如奴從宣雲路犯則昌平通涿之兵互相彈壓何致奴薄城下之轍哉再使宣大各路之兵淸野待敵之隙此以逸待勞之一策也若夫錢糧之不足者非不足於加增實不足於冒濫也近遼東各大小將領以下孰無侵占孰無隱冒必須設法淸查速將老弱無用者汰之至少僅足供昌平通涿九千兵之餉若明春一年不犯將昌平通涿之兵齊復廣寧此又兩利之謀也大抵眞奴不滿二萬連年蠶食金臺石伯顏姑灰扒﹝口兀﹞喇魚皮都領等夷盡十萬矣堪戰者止有三四萬而我若以實心行實事又何懼於奴他若山東等處之遼官遼民必速發遵永暫住以待恢復之用

漸復廣寧

廣寧惟陷於虜而虜不居猶爲我之內地𨿽屬於內而我若不復又爲虜之外資況錦寧彈丸而軍民雲集壅滯於一處而宵啼露處不若開拓乎疆宇而分居散逸之爲淂也然恢廣寧先復義州與右屯二地乃廣寧之兩翼兩翼不張𨿽復廣寧亦孤而無助

紀遼薊宣云之合勢以分虜

太祖髙皇帝建大寧扼二虜於東西以三韓爲肩臂彼不淂合謀攻我我淂以專力制彼神謨超絕千古成祖文皇帝以夷攻夷遷大寧於內地立屬夷爲外藩不郡縣而爲我編氓不衣糧而爲我戍卒內息民力外養軍威似莫善於此也但非我族類養成驕積驕成變時爲東虜耳目時爲兩虜腹心或借東以掠西或勾西以掠東始則畏我而潛謀繼則要我而明犯虜之勢合我之勢分合則兼收其利分則兼受其害邊將掩敗爲功債帥剝軍媚虜將不習兵兵不習戰遂致決裂不可收拾東奴入寇屬夷鄕導將怯而鼠匿卒潰而狼奔薊門天險建臺設關修築費無窮之財不能濟一朝之用良可嘆也自山海關抵開遼口分隸三協十二路沿袤一百七十里以星散之卒禦電掣之寇勢不敵也所恃者險險不在我所恃者備備難於猝邊在險之內險在關之外虜居髙而望我乘險而拒我如鼠之在穴誰能入穴獲鼠虜可入而我不可以出虜可來而我不可以待險爲虜用不爲我用築邊增險誰曰不善接石爲基則根不深借山爲壁則根不立上重下虛輕內虛外實於成則速於毀則易經年修築頃修坦途棄天險而費人力虜款旣壞勢必遠遁天與機會我不可失地設阨要我不可棄形勢迂回山水間隔山有起伏水有圍拆用山山爲障用水水爲阻髙則因髙而削之俾其不可越深則因深而浚之俾其不可踰鑿山爲壁固於金城注水爲阱險於湯池不壘而成不營而造取地之形收險之利省庶麋而獲實用居髙望遠守險當衝瞭望不遠則設備不預設備不預則戰守不利一片石大咸廠東虜必由之路滿桃兒木虎嶺西夷結聚之所瞭在大咸廠東虜不能驟入瞭在木虎嶺西夷不能潛趨哨撥有橫有縱設哨有迂有直直不爲近橫不爲迂前哨爲表接哨乃應有表而內之聲息相聞有應而外之連絡相續紅艸溝爲山石臺燕之要路都山後爲馬松喜太之衝衢塞紅門川之險則馬蘭谷墻子嶺吉家庒驟可無虞據十八盤之險則曹家寨古北口石塘嶺徐爲有備險在內不在外勢在我不在敵我淂險而淂勢虜失險而失穴魍魎難於畫見鼾睡無用容近榻借林木而彰疑彼恫於暗度開空谷而延虜我易於詐坑結艸爲兵懸石爲刃總山合爲一局按局分爲各隘動靜相通呼吸相應妙用在於撥哨前日非不哨也哨而不遠非不遠也遠而不實明哨如入虎穴暗哨如履虎尾去與不去誰爲查點實與不實誰與對照出則任其遠近報則任其虛實上下相蒙合成一套有哨與無哨同也是虜淂匿伏而撲我我不淂暗度而哨賊豈撥夜之罪乎以山爲營以險爲壘撥錯綜而成部伍哨連屬而編行列邊外有邊撥外有撥直哨爲橫哨耳目橫撥爲直撥肩背有興哨有踵哨興哨有度踵哨有方出哨有令接哨有號查哨有記候哨有時過時則查記無記則查號無號則按度數而查方所是查惰之法亦救援之法也撥必朝更而暮移哨可東出而西入或縱撥而攺橫或橫撥而攺縱隨虜出沒或直往而迂回或曲行而疾走與虜浮沈瞭大虜易瞭另虜難瞭無心之虜易瞭有心之虜難寧以虎視石勿以石視虎彼陽走而陰匿我明見而佯忽料其遠近遲速察其去畱聚散走而疾者往也疾而睨者畏也徐而望者瞭也瞭而近者探也分頭而來者覆我也讀尾而至者嘗我也來而不敢者聚也聚而不動者待也齊而不前者分也分而不入者擊其旁也入而不擊者乘其間也旣見其形須觀其用再觀其動徐視其變虜寡而我斂其迹虜眾而我現其形斂迹以示怯現形以示北欲其入而去其疑欲其疑而增其忌地有不爭而故爲之急勢有必趨而佯爲之緩虜寡而我擊其兩頭虜眾而我擊其半渡投薪縱火伏炮瀼石我憑險而擊彼棄馬而戰我以髙臨下彼以下仰攻此必勝之術也奴酋去薊徑於千里裏糧帶甲兼程疾趨兵家大忌況遼有三岔河大淩河小淩河入薊則有撒河黑河灤河西則有潮河白河河防口河此爲天塹何憂其來而懼其驟也前屯衛北山之北斜陰背北山之南號爲函谷拳泥可封百天守險萬馬難驅夜則縱火晝則拋石馬陵博望之功可成也東不淂西則東虜困西不淂東則兩虜困交不淂合則二虜俱困屬夷仰給於賞款絕則屬夷困遼薊連而云宣合虜分爲三我合爲一大寧可復建酋可撻插虜不足憂也議者或謂物力不足合抱之材連云之木不可勝費也勝敵益彊牛畜云錦不可勝用也三衛之賞養邊外之卒不借資於內也大同邊北外立五堡開田給軍不勞轉輸軍民宿飽不可放而行之也裂田爲井分流灌田農爲丘而軍成壘兵食資而戰守備由近及遠循次漸進不便於馬是不便於虜也屬夷困父生變勾連爲患我陽絕而陰誘之開沽泄水濤怒是息缺園分勢窮寇自散欲孤其勢先散其黨懼其疾而剪其羽懼其博而斷其臂明勾暗引陽順陰逆贍其窮獨分其首從窮獨歸而大勢去從者赦而首惡擒張仁願築三受降城於邊外古法最善以義院口界領口桃林口冷口諸賞招降於東以擦崖子李家谷潘家口羅文谷大安口諸賞招降於中以黑谷關潮河川白馬關大水谷諸賞招降於西向日賞加於莤首今日恩及於部落向日養驕今日挫銳易金帛以魯縞易羔酒以渘糲昔則挾纊不爲暖今則投醪足以醉習我制度受我約束化九俗爲華風變部落爲行伍卽且甘帶垂餌牽魚不取之取以我還我漸消漸磨且募且坃東連遼左西接宣昌那尋丈而就只尺攺單薄而成連絡外增重圍內設疊障薊鎭之有護如保鎭之有宣云虜豈淂突而入哉耶不由山海竟闖嘉松是有外護而安無外護而危也

破三說搗奴巢以鼓中外之气

一日漸進漸復也一日用夷攻夷也一曰修屯政爲久計也此三說者有復遼之美名而非復遼之急著也何也兵家之勢利於合不利於分奴之克我城而不守也情之深而策之巧也蓋奴眾實不越五萬若淂城卽守則地廣而力分故旋淂旋棄者非愛我畏我也正以分爲合之計而中國之將吏不識也若我持漸進之說以爲恢復之謀則淂一城守一城復一堡守一堡多兵則無餉少勢則成孤我散爲守而虜常聚彼以全力攻我苟一城陷而余城不可保矣其不可必保者兵家分合之勢使然也是兵未進而先疑虜未滅而起釁何可用也湟中屯而先零降渭水屯而司馬困法非不美也然患在剝膚而求七年之艾火已燃眉而望西江之水庸有濟乎況今之屯田割死士之脂膏而足取盈之令驅荷戈之貧卒而食不毛之場何可恃也其不可恃者緩急久暫之勢不同也愚故曰此三說者有復遼之美名而非復遼之急著也今誠爲恢復計則奴巢不可以不搗機不可以不速奴自克我兩河而我不敢以一矢相加遺奴之輕中國也久矣聞其金復海蓋一帶戍守單弱而貪婪屠戮部曲多離且酋長各擁重兵而不相下比示危而動之秋也我乘其無備因其猜嫌打造戰船千號挑選精卒統以智勇膽略之將潛伏於天津山海而陽出陸兵數萬於三岔河之間髙其壘赤其纛以示渡河之勢奴必悉銳甲以拒我師而我以舟師潛抵鴨綠江直搗其巢穴率東江之兵收遼之四衛又約朝鮮之旅攻奴之腹心三方並進水陸夾攻此時奴欲歸而陸兵尾其後奴欲戟而我已潰其巢奴欲竄而毛兵衝其在鮮師截其在勢必四分五裂𨿽然邊吏以幸安而了局縉紳翼卸擔而因循造艘千號揮金百萬事出非常負難度能無首事之慮乎前人委之後人而後人復然今曰望之明日而明日又復然天下事將不知所稅駕矣嗟嗟遼左可復而不能復且使之必不可復者豈畫武人之過哉

紀取三韓要地

以寧錦爲正以東江與金復蓋州爲奇正兵出三岔聲言欲渡奴必分重兵以西禦東江合朝鮮之眾聲言直搗其巢奴亦必分重兵以東禦首尾相連步步綴緊奴兵分兩窟穴自虛然後三州之師宜入心腹奴眾𨿽彊勢必瓦解此不待智者而後決也且三州枕山襟海沃壤千里往者全遼半給於此淂之可以進可以守可以屯鑄山煮海形勢最便無中斷之患無衝突之虞其中所匿遼人尙多收拾一年可以增兵可以充餉此從來取三韓之第一要地然居奴肘腋之下其勢必爭非明於致奴不爲奴所致者未易勝其任也

紀大寧內徙遺患薊宣略

薊門之北有山巍然千仞茂林丰艸蓊蔚其間東連遼左西接上谷北控大漠南遶薊門沃野千里大寧固我皇都之肩背也與宣遼並峙以限華夷故援京城有遼兵爲言近也迨我兀良哈歸順遂徙鎭人於薊南捐此居之宣遼之聲援隔紀而都城距之甚遠昔之都長安者急朔方都洛陽者急太原都汴梁者急河北然遠者二千里之外近者不下千里今都城距古北黃花鎭一帶遠不過二百里近則一曰之程耳蓋西夏朔方終宋之世爲中國勁敵燕云十六州淪八九狄者垂五百人今我旣拓而有之此天地所以限華夷之大界也柰何大寧內徙開平東勝失守火篩渡河國家形勝所據漸不初如故在陜則寧延罹其害在晉則石汾遭其毒而薊鎭自庚戌以來卒無解嚴之期矣故剿逐屬夷恢復外邊誤鎭建官分屯列戍如遼宣制內外兩邊屹然拱峙宣遼三鎭渾然聯絡或曰今薊鎭增修墻臺矣添調南北衛兵矣且遼東之兵聽援山海之東矣宣大之兵聽援居庸之北矣援兵四至春秋互防不知此苟且目前之計耳人無固志且西自獨石泉抵廣寧此大寧舊地也獨石迆東至舊大寧朵顏衛夷人居之再東至廣寧泰寧衛夷人居之至於福餘一衛遠在遼陽三岔河外今所宜剿者惟朵顏泰寧二衛耳計其眾不滿萬人部落錯居各山谷間我兵一出可逆知其有倒戈而無格及矣此職方李公承式所著樵牧野談之略也因俺答款而中止今插明以此地讓奴旣闖遵又闖宣讀此有感自遼東太平堡西至宣府獨石城近千四百里南北不及三百里遼金史會州之北有木葉山南北千里東西約七八百里皆層崗疊巖叢林茂樹毒虫猛獸雜聚其中山徑阻塞不通人迹今西虜稱之曰插漢西虜稱之曰都山者是也土蠻居其東僚答諸虜居其西二虜不淂常相通此山爲之限也西虜犯薊與遼則必徑獨石邊外三間房東虜犯薊則必經都山捨二路莫由也計所以設外防者惟先西北與東北二處耳北自獨石迆邐而東南止石塘嶺幾三百里宣鎭之東疆也東自太平堡迆邐而西南止一片石約三百餘里是遼鎭之西疆也二鎭皆列兵以守之若復大寧宜自獨石直東分二百里隸宣鎭移其守東南者守之自太平堡直西分二百里隸遼東移其守西南者守之中遺地多不及千里隸大寧焉京師左山海右居庸未聞虜從彼中入者以外有宣遼重邊爲之衛也卽在宣遼何歲無虜患然涉其境而抵都城則少矣蓋虜從彼處侵入已費攻戰之力及抵諸關之下前有內關之兵遏其鋒後有外邊之兵躡其尾怯前顧後不淂自由不大敗則速走耳若薊鎭止以一墻爲隔三衛夷人爲之勾引鄕導虜潛伏其地牧獵自便我之哨探旣難彼之竊發不速分數道更番攻之且攻且休我𨿽分兵備禦晝夜戒嚴然依垣而守地闊人稀曠日遲久易生懈怠或乘風雨或乘晦夜突如其來眾寡不敵應援弗及欲其不入何可淂哉果復大寧則外邊縱有時警不遇如宣遼故事而京師則宴然髙枕臥矣

紀薊門險要

自大寧淪入三衛宣遼之鼓擾隔絕而薊門遂爲重鎭矣其先歲遭虜患蹂躪無虛曰戚總理塹山湮谷磚色邊城𨿽有三十六年河流口之大舉則邊臣之不戒於武尋亦俱寬之法而今則非其時矣速不的等酋潛導於奴毛乞炭等皆新折入於插邊外之屬夷盡撤畿輔之保障堪虞以十二路之衝險較之山海一路當遼遼薊之咽喉不必論矣東協石門路之一片石義院口燕河路之界嶺口建昌路之桃林口劉家口徐流口河流口冷口觀音溝白羊峪中協之嘉峯路潘家口李家口董家口鐵門關鮎魚石松棚路之羅文峪供山口俱通大舉極衝中協之馬闌太平二路則次衝西協之墻子路鎭虜關簽兒嶺磨刀峪南北櫻桃園古北路之潮河川石塘路之大水峪白馬關東西駝谷等處俱通大舉極衝曹家路惟有汗兒嶺正關其餘之何西七寨乍兒峪引馬峪皆次衝也𨿽零星衝口難以枚舉而大虜萬騎南下勢必由於諸口劉家喜峯古北三處則爲殘元避暑人上都孔道更爲緊要插酋從宣府紅門川南下則古北口潮河川白馬關墻子嶺獨當其衝東奴假道薊門將欲直搗於桃林冷口喜峯之間則徑由缸螺山椵木衝一帶而遼左之兵馬不能以顧薊矣奴以一軍塞中前所一綫之路則薊鎭之師必不能以顧遼兵寡則勢分地遠則力不能及且連年三協班軍大半俱撤手遼臺墻傾塌者不獲以時修繕沿邊在在皆瑕薊鎭以匹馬不入爲上功而今日何地何時不惟將每歲之班軍俱應仍歸版築更當以顧遼之兵力分而顧薊也

紀薊門兵馬

薊鎭左輔神京屯兵棊布於十二路各守提則有路將所統分守之兵於臺頭營漢兒莊石匣營則有三協守所統勇壯之兵於密雲則有總督標下左右振奇營之兵於遵代則有撫院標下左右中輜重營之兵於三屯營則有鎭守標下內丁坐府右營之兵於三屯之北六十里則有灤陽一營以當喜峯之後勁於永平府則有練兵一營以重北平之屏藩於東西中三路則各有南兵一營以守邊臺於通州則有通州營通津營以護倉廒此皆額設之舊兵也又有密雲之車營遵化之東西兩營宣武營三屯之援兵營薊州之浙兵營通州之民兵營一片石之揚武營此皆因遼事所增設之新兵也薊鎭自戚將軍繕邊以來畫地爲守東西殾援相接刁鬥相聞虜騎絕不敢南向大司農亦淂因兵以時絡餉柰之何遼左一敗再敗徵調徧天下而薊鎭獨先受其害以患切震鄰有呼必應軍馬之精粹者悉以抽而之遼營伍日空有淸汰而無召募馬匹倒死有椿明而無買補先年每馬驗價十五兩次則十二兩今每匹止準七八兩或五六兩矣且宣大市口爲插酋所制已無馬可買又安所淂良駟以收騰驤走敵之用乎盔甲器械全不打造以補缺額卽有請發不過京廠之不堪者以充執把而已至新營櫛比月餉多至一兩五錢而三協之健兒皆棄其薄糈逃其原伍以投新兵然新營又多變遷不一以傳捨之官而馭烏合之眾日銷月糜曾不淂一卒之用以客兵言之各鎭之兵堪戰者俱空於抽調而入衛於薊鎭者則多老弱疲憊不任干戈之流是新與舊兩受其獘而主與客均無足恃矣當在先以厚餉募精勇一人可以勝百以重價市戰馬蒭荳不敢虛糜督制器於邊樣而責其良﹝木谷﹞練神器於搉堅而發無不中專久任於廉勇之將而敵人寢謀裕糧餉於按月之給而三軍果腹新兵之充數者則當挑其驍勇分之各路以充家丁而新營之將領可以盡裁伍軍之老弱者旣當議汰急須淸勾壯丁以無令縮額則用一兵必淂一兵之力而省一分便多一分之用邊政庶幾有濟乎

紀薊門撥哨

薊邊延褒千有餘裏以守爲戰非若他鎭之虜出沒無常不可制限蓋因前人區畫詳備無隙可乘於邊外則有橫撥有直撥有深入虜營之通夜有巡邊守門之夷人虜欲大擊欲另竊未有不可先謀而知者及其挖邊作歹則臺兵有守禦之火器烽軍有預備之烽火稍可通虜之處則有大將軍發摃滅虜虎蹲跑佛郎機百手鎗並各色鎗炮火器扼垣而擊虜卽入犯未有不可堵而守者然非所論於今日也光夜置身於險烽軍晝気瞭望缺餉至半年餘不嘩則不給嘩者皆新舊主客之營兵而出哨守烽之卒給則食不給則忍饑以待救恐不暇安望其宿飽用之以偵探用之以斥堠乎薊鎭邊例九百以下是零賊止傳本協自成功以千賊以上是大舉而後烽火及於他協最爲明悉今賊夷𨿽數騎該守提自足追剿然不特本路馳援而他路亦馳赴策應矣卽數百騎之零賊亦報大舉不特鄰協馳援而標兵亦統之赴敵矣脫一路之中各口傳烽一協之內東西並急又時何以應之乎甚至賊去而舉烽炮兵到而已無事者徒令馬匹奔馳赴徵一番倒死一番也此二者皆薊門之所當攺弦者也若哨虜淂實不惟加之以厚餉而且與斬級同功虛報軍情不惟罪及於墩夜而且與守提並坐如是而一舉一動我先以察敵人一卒一馬不致疲於奔命

紀薊門夷情

薊之中東二協邊外夷人系朵顏衛酋長首昂爲大頭目所屬諸酋三十六家小頭目其次莫如蟒金兒系長昂之弟其下則有長昂長子伯洪代次子來洪代長昂驍勇善戰又恃其子弟之勇力絕倫慣養死士恩結小頭目東統杜隆汪燒餅他兒瀼長兔兀魯亥四撥吉伯言嗒賴所合兒哈喇等酋西統暖兔那木賽打兒賣那木駱駝琴代等酋環居大寧城並大小興州等處住牧先年侵犯薊鎭中東二協地方遼東前屯寧遠等處大受其害薊鎭先事者見本酋犯無寧日隨許本酋在喜峯口羅文峪寬佃峪大安口潘家口擦崖子冷口桃林口界嶺口義院口各給大賞口後爲我之屬夷矣節年來𨿽有鼠竊隨時訾服長昂子長子伯洪代所生長男蛤兒罵什先犯遼東被箭射死次子浪蘇尋亦病亡今存速不的者則伯洪代第三子也見統三十六家九人部落約有二三萬騎向年已降於奴長昂父祖孫等酋俱系山後哈喇愼王子下頭目哈喇愼昨年被插酋剿除速不的死劫孤不能拒所以順奴欲借力以抗插其禍原始於此矣奴亦利於速酋之降希圖假道犯薊其受降殆有深意爲薊鎭西協邊外酋首則有俺答王子省受臺吉所生五子趕兔超兔土喇兔伯言兔討而莫兔並板不二什伯言臺吉阿拜臺吉臺刀兔臺吉騷鬧臺吉阿暈臺吉阿堯什臺吉等酋嘯聚於商杜兀素大小廷扢雷一帶地方住牧向爲薊西邊患後西協各路潮河川白馬關黑峪關大小峪俱準給各酋大賞爲邊屬夷內惟有赴兔子乞慶臺吉阿冒超兔兒毛克炭三子時常犯邊竊掠阿毛超庫兒毛克炭系趕兔繼妻滿旦比姬所生滿旦一婦人耳猙獰桀驁披甲介馬領兵提調視諸酋彊甚薊西常被此婦擾攘前年滿旦死三子向在宣鎭地方擄掠乞慶臺吉先入犯永寧亦被家丁射死新聞其弟阿毛超庫兒毛克炭又被插酋剿擄未知的否若是則薊遼宣云延寧各鎭屬夷俱東折手奴西並手插中國之藩籬盡撤唇亡齒寒其禍將有不忍言者陵京根本之慮也

紀奴情

收宗族親戚之女十三歲以上者養之於內以待有功而後聘之名爲阿府譯言駙馬也嫁送家資卽予數千金勿靳矣如有靳折一王子卽拔此陣之有大功者無論尊卑卽以其王子之名號並所遺鞍馬服飾妻妾金帛俱盡畀之尊寵無二也其有受令攻城不克與摧堅而不陷者領兵之頭目輕則戮及本酋重則合家軿斬十人臨陣則以二人堅之持萬字鋼斧於其後稍有退怯回顧者卽以斧擊之回軍而驗有斧痕者死無贖此其法合之嚴無徇無縱而又挑精銳者萬人名伯言兒卽華人之所謂親丁死士戰酣而後用之其各夷之弓箭鎗刀盔甲俱不計工本必極其精銛而後已其箭鏃俱長三寸許鋒利不可當有如菠菜葉者有如劍形者其攻城之具則用槐楡木厚八寸餘髙八尺如轎形下有四小輪以人禦之其板俱用活銷每遇鉛鐵彈擊乏似板而實活以致鉛彈遇之車往後番去鉛彈子折而過車隨復起不能傷人馬無所中用之攻城推至城下卽以鋪地以弓矢仰射而以堅鐵衝挖城長五六尺餘柄以粗木爲之每去一磚則以衝入五六人共坐其柄而撼則城不能支矣奴所畏者遠之則紅夷炮近之則萬人敵也近月東奴亦用火器插酋亦有烏鎗手四五千則皆我內地之姦人有以誨之

紀永平虜入

永平東枕陽山西繞灤水三輔天險也舊制本道操兵一千名府屬民壯城操二千餘名自建酋發難以來增設忠武營兵三千以一遊擊統之稱雄鎭云頃因汰冗令下營兵滅三之二操兵減十之六七本道遂移兵壯工食以養標兵舊役卒之首尾兩窮而冗員虛冒如故食煩生寡重鎭武備乃不可問十月廿六日奴兵從馬蘭峪突犯薊門督師提關外兵道經永平鄕紳請兵共守乃以滿庫將五百名守邊安縣以楊春將千餘人守永平十二月三十日塘報奴抵近郊猶有答其妄報庚午攺元一曰奴果從城北渡河我兵以紅夷炮乘半渡擊之部伍離披踰時復合遂駐宋家庒距城僅五里許或以爲東西虜疑信相半初二日奴兵蝟集旋城紮十三大營長八九里始知其爲東虜而後議散庫藏搜姦細詎竟文廟天花板上姦細先伏廿日𨿽當夜獲其一奴而兩年前用六百金所買之馬亦被斬訖初三日午劇奴伏東嶽廟窺內虛實放滅虜炮幾十聲擊城不中我兵以紅夷炮應之南營第三次中其賬房見兩紅幕飛入云表何知奴計狡釭設賬房向城南歌松枝圍擺假一大營紅夷𨿽發竟置無用是夜四鼓臨北城三官廟下郡城東北踞髙山惟西南平陽北而尢險崎嶇蜒蜿人莫仰視奴卽攻所不備姦細城內連發火箭黎明由文廟射圃登城碎萬人敵北面窩鋪延燒人心大驚揚武營反兵卽楊春所領引虜登城向內放炮兵道鄭國昌目擊楊春城頭指點助逆內應顯然本道卽令眾生員以鐵尺木棍歐死之士紳鄕兵奮力堵斗被難者中書廖汝欽間住副總兵焦延慶生員韓原洞張汝恭田士儁李茂元劉可足李文燦羅圻羅俊羅采張鴻鷥周士魁重傷李熙李燁然金煉采陳素吾中軍守備趙國忠竭力殉戰程應琪罵賊而死義勇鄕兵死及萬人奴登城府卽首傳原任漢兒庒副將楊文魁面詰以去年三月曾有書札付汝篇內應今又費我攻三日笞五十棍免罪又傳鄭兵道語半日不屈身穿兩箭回衙門碎印而死又傳鄕宦白養粹再下黃旗禁放火自殺制發免死於是廢將孟喬芳應募而起生員宋應元倡立牌位香案滿城貴賤大小化爲異物知府張鳳奇推官羅成功相繼就義庠生周祚生新胡光奎合門自焚張翰國馮繼京死而無悔武舉科正唐之靖袍服北拜作別友人書十二口成就火爲初四日未劇奴遣兩孤山焚毀東門城樓公署民爲火意日夜初五日又傳白鄕宦爲永平巡撫行人崔及第爲永平兵備盧龍知縣張養初爲永平知府兼理縣事各授職並盤府縣倉庫府庫盤銀二萬兩零縣庫銀二千一百兩零永丰倉並縣倉共粟米六千餘石黑豆三千石馬艸幾萬餘束及送戶口冊下令再火屠城各官力救淂免初六日傳官生見憨【卽老奴】憨帳駐東門外嶽廟邊前後左右密布鐵騎胡帽黃衣坐髙櫈諸王子孤山席地兩列舊總兵麻登云與焉賞降將孟喬芳新授白養粹張養初崔及第等

副將楊文魁等各與貂裘一襲事畢盛陳旗幟金鼓進城周行而出老憨東行畱二子稱畱守王府招安州縣薦舉人才貢生方夢斗托迹緇衣廩生朱濟美哭辭委任初八日以犒賞爲名勸助金帛抵作買命生員廖師周以獻物不精籍沒家產綁無完膚同知楊爾後以去發不淨立刻斬首又移東北房屋頃刻逐行空身不及裏糧計出連姻官生各獻室女選中王守祖谷遇時女二白氏崔氏共五女正月廿五日奴遣郎副將特幣聘遷安郭鄕宦潛逃郎將拘其妻室優養之遷安縣徘徊觀望而滿庫亦先逃矣灤州聞虜先潰有忍棍李灤江大作蹂躪倍甚原任大僚潛逃出城昌黎撫寧樂亭石門臺頭燕河劉家營力修城守獨冒黎斗大孤城老奴督攻日三不克二日十七日奴遣郎副將統虜數千搬運財物首飾牛馬並所搶大小男婦幾萬出口聞被祖總兵合謀黃臺吉部落協力共剿虜傷大半財帛等項悉歸臺吉郎將被傷左臂一箭腰上一箭余虜星散奔回永平卽閉城門門紮三營仿城其灤州亦並在府守州者四五百虜耳有一矮小劉道人向在府持齋行符咒爲名破城之後騎白馬執黃旗徧街遊擾細查此道乃李永芳之戚托伊爲姦遂卽茹暈飲酒娶少艾爲婦府屬地方遠近無不劫殺獨榛子鎭一孤城當衝道況無官兵防守惟鎭中韓原性傾家倡義日養土民千人並給往來兵馬艸料虜至不敢輕入後竟死於虜以其能死守恨次骨也

紀奴入犯

自五月來零奴渡河而西未聞東返速不的糴米於髙臺堡積之葫蘆嶺且薊門克滅臺糧而軍不歸臺又復減其人以致空單奴旣殺將破城關寧兵馬宜疾趨滅奴卽不然或紮營三屯等處要路又或紮營石門險隘令奴不淂西闖乃竟守備北不衝之薊州奴旣占石門據形勝止有退守三河總路乃俟其越薊始尾奔也城下兩戰宜乘此時夜燒其營壘而俟從容紮南海子惟求入城自逸眞大誤也石門之戰血斗者止都司左良玉與其家丁七人每人所帶五十餘矢俱盡玉田大小泉之戰先爲奴所誘究乃殺開血路奴多披靡榛子鎭板橋之戰主帥不戰而退守豊潤奴乃虛張其營分爲七處假差喇嘛送馬求和四出搶掠徧不郊野豊潤玉田遵化寶坻宏大村上窖所藏糧艸地窨所躲男女亦俱不免蓋十日之間原野一空喇嘛才去殺傷所餘鄕民奔積川浙兵將憤激約以初三日夜掩襲大安口副將射尙政由西北鼓眾先登臺兵一人扒城手刃三奴川兵一人繼之手刃二兵眾遂蟻坿奴莫指手參將鄒宗武由西南炮擊開門蜂擁直入亂砍奴賊賊遂奔潰虜與遵城內賊合力來攻馬兵據山袖手奴遂分作三股兩翼而上爲兵退避漸逼臺下俯瞰大安用木老虎火之而退時至二更我兵仍歸馬闌則大安原不可守也若非馬兵失守是日可稱全勝閱二三日賊復入踞初八日遣兵燒之奴遂亡命髙勛兪衝霄十二月廿七日薊州城南五里橋之戰方從東來不及進城賊還西去猝然相遇殺賊甚多後𨿽反風自傷賊終以此不敢犯薊遵化之北爲邊邊不必備三屯踞其東石門扼其西亦不必備備正南面耳南面之口止牛門等四百耳口屯一軍絕其搶掠必斃之矣或懼遵賊內出永灤遷賊外入則豊潤之東九十里爲沙河驛城𨿽小而厚可容三千人城外平坦可萬五千人東去永平六十里南去灤州四十北去遷安四十里眞三賊總會也揀一名將提一萬五千人守城之外列四大營不愈乎頓兵老師於遵薊之間哉遵化一督一盛軍一總兵馬步不及二萬人城內之禦敵者鎗炮多於矢石則叛將柴通金有光所統潘洪兩關之兵也川湖兵扒城而入見死愈奮百折不回後𨿽開西門內應而認砍其潘洪兩關之叛卒以泄積恨人爭快之遷安率鄕民攻圍奴遁獨蚤永平城外無兵奴淂恣意屠殺駕言點名城守按冊無一得脫間有一二漏者官兵入城砍作首功當時七總兵趨灤道徑永平倘畱一二軍於永平城外奴亦必急遁與遷安埒一假往灤州而不來一假守大安而後至又大誤也周職方疏難民帶辮入奴以淂其消息剪辮作兵以助我攻圍入冊者難民共二萬七千一百四十六名鄕兵共十萬四千八百九十一名其分也而未入冊者攻灤約七八萬人圍遷約三萬人向應遵化約四五萬人又其合也兵民不定分合無常官丁亦剪髮以偵探難婦遂憑城而呼應愚謂安撫遼民正在此時按搗西巢急川兵皆圍遵時要著羞奴踞遵永灤遷爲宿穴而以朵顏諸虜爲殾援董口潘關龍井羅文畫爲賊出沒更番之地僅薊州一塊土與奴偪壘而居故欲從黃崖或馬闌路出口直搗西虜之巢狼顧自驚不然遵賊伏精騎於山坳而以城之固自怙又時走健哨於遷永間而羅文洪山之虜合力爲援則何及矣

再犯錦州情實

奴犯錦僅六七千騎彊弱相半八月內從大鎭堡入本堡離錦州止十數里在本州島西北奴至城西河邊河離城有三四里奴分三路一路取松山所松山在錦州正南離十五里隔乳峯山上有接火臺正南有王官山山上有新築敵樓正西有黃土嶺嶺上亦有接火臺正東有望城崗崗上亦有敵樓各樓臺內鎗炮俱備奴不敢近城下止往東南一帶莊村搶擄焚燒庒村農民歸並雙堡因雙堡臺圈堅固趨避者千餘人牲畜稱之卒以無擾力盡傾沒雙堡離錦五十里離松山三十里而松錦兵將將不出門一步無一矢加奴凡雙堡迆東零星屯民殺擄殆盡嗟嗟遼人歸復放土不一二載間生聚幾何而又值此屠戮乎一路取杏山驛杏山在錦州西南離三十五里西鄰塔山所一十餘里城𨿽石砌炮鎗可支且奴不滿三千僅自保守無援可待稼穡盡被燒毀屯民殺擄無數至若圍困錦州之奴示不滿三千特遠紮一營四散焚燒場圃而前鋒總兵租大樂始淂突入其餘將領不過閉門觀望而已矣撫院初到收堡未及又秋成方殷農民渙居遂致奴得淂志從大小淩河東去不知者奴已歸巢不思奴之老巢遠在開原之外奴之新巢近據沈陽之中且三岔河不爲天塹插酋地任其出沒廣寧半壁之區奴復何所忌憚不以爲窺探薊門宣云之徑路也勿以奴去爲去奴來爲來惟以實心說實話作實事則奴去我可以實備而待奴來我可以實禦而掃所謂實者何今日之將宜嚴而不宜寬將寬則兵將搶擄無忌今日乏餉宜加而不宜減滅則兵又木﹖咢腹脫巾今日之兵宜思而不宜威威則眾必掉臂不顧此目前明見之情形也恢灤復永之日步兵死城下者倍於馬似宜倍惜

紀三將失地利

大略杜以勇喬以智劉以紀律皆有古名將風自三將死而中國無將矣此己未春之搗巢爲失算甚也然三將之恐皆以地利不明之故殿監不遠可復浪戰乎哉惟當用舟師數萬戰船千艘粟支半年於五六七月西南風多之時或自登萊或自天津順風揚帆先抵旅順口次進鴨綠江以舟爲家返客爲主彼來則登舟以疲之彼去則縱兵以撓之北返巢穴則水陸並進以追之西渡三岔則四面埋伏以邀之東進朝鮮潛師以擊其東西通土蠻虛聲以嚇其西夫自山海關至鴉鶻關共二千三百餘里而我師登岸則爲陸登舟則爲水器械兵糧陵續接濟有增無減有進無退以佚待勞以飽待饑彼旦疲於奔命之不暇如此三年而遼不能復建不能掃者未之有也

紀四城殘破善後

通州多備兵所以衛餉也在城之倉固當衛而河下之淺船亦何可不衛今以楚兵守舊城以閩兵守新城晝夜鈴鐸形似嚴矣客兵久成寧不虞變乎況攖城而守卽土兵民兵頗足爲衛久畱遠來勤王之師非計也移出新兵五千渡河東立營教閱從來防敵必防於敵來之衝待敵抵城而後言守晚矣薊州皆挾髙山而城綿亙西南虎視東北誠天險也虜之不敢近城窺瞰者蓋爲背險我兵登山可以遠瞭且四面皆我內地援兵易至誠能去城東北設二堡或立二營以二守備官操閱於此以壯聲勢復以大兵分營閱於山上令旌旆烜赫眞可以張神京之气或虜騎無知長驅至此又不難以東北二營爲翼兵設伏於外收山上大兵掩旗襲鼓誘虜前進而一鼓而奮據髙陽而戰遠來以佚待勞必勝之地也若不出此徒效近日攖城而守之策虜一據山城困必矣永平殘破之後民屋田產殆爲諸將各兵占盡民之死虜者十之七回鄕與降虜赦死者不過十之三耳城中屋閭殘廢有有主而不淂復業者蓋謂將兵已雄據矣田產亦然故城內外兵民雜處異鄕之人攜本而至者羣居不分良善將日益驕惟知營繕田產兵日益惰第效嫖飲相嬉孤鴻嗷嗷此時若不急屬能幹有司急速明查新舊以編民戶移出重兵大將遠離城郭鎭守要口以安人心恐變在蕭墻而不在奴虜也況永城甚淂地利經山帶壑頗稱阨塞倘當日無內應其城決不致陷矣沙河小驛耳然通接往來何可一曰無人前爲虜所殘滅殆盡今移鄰縣驛夫當差於此此類不過暫寓應差差完隨歸一城之中存屋不過十數間一片皆爲瓦礫之場荒涼特甚往來過客投宿無地望望而走徒生淒楚當此之時若不急移人民以實其城量調兵馬暫駐其地以安人心而徒令關要驛地人民傳捨甚非所以靜道路也關門之險可稱天府天下財賦輸聚於此居其地者人人忘虜患而利財藪非獨商賈爲然兵將之志鮮不以此故風俗之靡麗日盛而疆場之實備益弛觀關寧諸將近有二患一曰驕二曰憤昨聞敍功末的有當賞而未賞有不當賞而蒙賞故賞者滋驕而未蒙賞者成憤漢髙帝用樊噲流淂一城與一城之賞而韓信則壇而拜駕馭之術如此今諸邊將求其似噲者當無一二而人人皆加大將銜淂無駭乎而不預者之憤憤作冷眼觀也宜急下檄諭使驕者母驕以保此尾憤者母憤以勉桑楡是亦激勸之一機也寧遠逼與虜處虜之畏首畏尾蓋以寧遠爲害也不吞寧遠關門未可圖也然寧遠四面受敵獨首山一面可以拒虜然虜不從首山超越亦多岐路故昔攻寧遠者四面圍繞但憚城中有西洋炮耳近因外有土城之護人心亦懈殊不知土城太逼反使磚城難恃故今撫鎭道議守一謂磚城一謂土城各持一論俱非也善守者敵不知所攻今乃守於必攻之城亦拙矣走多間諜謹烽火遠斥堠不必端恃其城而憑城爲退守之地張疑兵於首山結大營於城外或困其饑乏或擊其惰歸或以杏松二山絕其後或以呂華二島出其虛必使奮勇一戰然後以登萊之歸師復南四衛爲右翼以寧遠之師復廣寧爲前驅互臨三岔河爲首尾之應使兩河之間淂遂稼穡再開蓋礦以佐軍需是知必有廣寧南四衛而後巢可搗巢可搗而後遼陽可復也八月十三日奴酋三千速不的三千由大鎭堡寅時入分二股一股上杏山髙橋鋪一股上松山直薄錦州城下放火燒一帶莊屯十四日又薄錦州城四面咸燒復散深入庒掠燒庒屯十八日克雙堡臺八月廿九由大淩河小淩河屯右衛大路而去將右屯城盡拆毀惟祖大樂淂首級三顆於杏山今內外將材兵馬雲集於此糧餉器械云輸於此天下之物刀無不全副溠聚於此視他鎭呼之不應應之悠緩眞河漢也而卒歸於難者局勢之不一人心之渙散也閣撫與鎭道不一未也鎭道與部關未一猶未也西人與遼人不一登萊與關寧不一將與兵不一兵與民不一將不一忤上兵不一忤將上畏將將畏兵兵將要虜有人於此若能全副力量挑起重擔卽以全副精神幹辦挈領斯振耳

紀戶口

戶口名數據昔日刊志之旹言也後來神宗四十八載遼氓之蕃育益增一旦被奴屠戮殆盡當何如生聚何如教養凡可以固遼疆墾遼土振作官生招徠流離總不外以遼人復遼土以遼土養遼人用遼將統遼兵鼓遼兵復遼仇兩言而已矣國之大計莫過田賦遼土失後奴住牧者沃壤染於鮏羴我棄置者膏腴變爲榛莽額糧額艸額錢額貢額科額銀一毫無出關寧十萬之眾止嗷嗷待食於京運海運東南之民力帑藏之積貯安淂不竭且耗也如奴以十月克遵遼亦以十月無餉各項搜括不敷旬日之給捱至今春春三月由天津運至山海稍濟其急脫巾道傍禍有不可知者司國計宜預爲之所勿淂再誤𨿽智者不能善其後矣今寧遠錦州屯所出鹽課僅以修公館備典禮儉至十分之一豈全盛之世置而不講者

紀任名將定國是

自古聖君賢相之定天下也必先定國是國是者如漢武欲鞭撻屯奴則專任衛霍漢宣欲綜名實則信用魏相武侯欲興蜀漢則以嚴治蜀唐宣欲平河北則責成李贊皇晉武欲平吳則密計於張華杜預三秦之定淮陰定於登壇數言六國之封子房破之前箸一籌當是時羣議紛紛而所以獨見眾言擾擾而持之愈確謗書盈篋也姑俟其成流言載途也姑觀其後此乃所謂國是之定也而今果如是乎武曲將星慘黯不明久矣

紀將

將不必別選也本其分閫者實任之足矣反其任將之積獘則爲實任以實任者卽收實效惟刻於持議而反寬於核實故不淂不出於欺罔之一途今之將將者殊可異焉巫矯祝誇冒虛於首虜鮒居鯢入攘實於他人僞而增之以爲功者收否則絀屠腸蹀血泣而向隅食脆衣輕坐而取印罔而飭之以爲功者收否則絀赤羽若日而日弭盜山東白骨如山而日駈虜絕塞蓋而覆之以爲功者收否則絀士生斯世卽有忘家裏艸之忠非銷骨手入宮之妒亦掣肘於築捨之謀耳據投鄕降夷之口詞奴酋某日上馬某日犯搶徒事套文空謄塘報並未見設伏出奇身先士卒而與奴對壘者也謂之大將可謂之抄傳塘報之大將亦可

將權

今居平政令畫出自督撫當陣鼓行乃付之總兵是臨敵易將也上下不相習而功罪互相爭疆場之壞坐此矣若以行間政柄還總兵而以總兵功罪聽督撫則督撫之體仍自尊而總兵之村庶司展

醫閭先生集序【此在關外前屯作】

蓋聞知飲食之道則知去就之道知去就之道則知生死之道𨿽然知味難矣五位而知宰相之味則役宰相而知具官之味則曠韋布而知泉石之味則癖通顯而知鐘鼎之味則膻危疆而知安樂之味則彌苦著述而知千秋之味則彌短予聞給諌賀先生一見白沙悠然自旨官可捨戶可閉撲殺者吐實焚劫者羅拜請艸內鎭守一疏洵有徳之宮故可謚可祀也先生曰東遼宐祀者馬督都云葉都督旺此二人春髙皇帝之命航海來遼開創衛所建立學較渥變鮏羴更左祍爲衣冠禮義何可忘也予奉詔直抵遼東都司今在寧遠考先生集義州古曰直州有虞封十二山時已爲中國之地矣馬葉二公由登萊招坿經營設遼東都司焉東翼廣寧南庇錦州西引大寧諸城亦一都會也惟北邊與虜鄰耳先生又云懷柔伯當久雨時遣諸將治水口歸設酒延之後來將官慮邊事甚少而禮接下僚尢不多見也余在前屯謁文廟登城試萬人敵一火箭三於是張副將

身先當虜虜首至自瑞安堡余在城上痛飲作戰气將軍益怒奮卽以是日入關爲公作序詩不云乎肅肅免置椓之丁丁合敬畏之心猛鍜之力然後武夫可幹城幹城可腹心試揆九塞遼肩臂也策全海遼腹心也有水陸夾攻之法而無三方布置之法莫若關內關外一海內海外一飭海師共濟如左右手目不反顧足不旋踵此其時矣否則靑齊準揚畫以海爲邊患在腹心歟在肩臂歟以肩臂視遼無不肩臂忽也以腹視遼無不腹心奉也九虜動靜之原天下離合之勢不可不熟察也

山海紀聞二

錦寧道中

自議巡撫一裁而淸河之敗至假令經略不兼巡撫必駐遼陽當是時擁大兵以自隨距淸河僅一百七八十里我兵知救援不遠必能爲我固守一二曰以待大兵之至乃西駐廣寧相去五百里淸人望絕而一曰遂下【紀遼撫不宜裁】市馬十兩一疋者極堪馳突但夷馬成羣不能多擇舊皆通融總買每百疋向止用價七百金今卽稍貴而稍增八百金以外可買也大同左衛道入段價六萬兩每馬一疋止用價六七兩以後差官買馬者先往本道掛號每半月以買過疋數銀數同市口守備公報以杜侵欺此法甚善【紀馬市】山海關抵遼陽約千里內自關至廣寧數百里自廣寧遠達三岔河又多沮海每小車載米三石日僅行三四十里計往回四十餘日每車兩人一驢日約費銀一錢二分是費銀五兩而淂米三石也自套起至遼左至瀋至開鐵或二三百里或六七十里車牛已是累苦不過況自關至遼千里之遠乎每頭短運可三石若長運月運歲運僅可一石五斗且關外至杏山以北一綫一路在海右邊邊與路相去遠者十餘里近僅五百里一路燈火失守哨探俱絕往往達子拐我逃路人役截擄商民今聞車夫騾馬在途勢必聚眾來搶計運糧十萬石往返數百回而人馬累死者不可勝數矣【紀千里截糧】國初歲挽漕糧數百萬石全由海運不可常恃故開膠萊運河爲久計然淮登商民市賣來往於成山嘴之間者固熟路也今山東買糧旣難如數勢必截漕於淮再截於天津而截漕於淮則成子爲必由之路必犯之險而截漕於夫津則或由中道或由北岸徑趨蓋套與三岔河起禦正不必從山海關起運陸也【紀開成山嘴】國初運糧自登萊旅順海蓋三岔河入循遼瀋而北直抵開原之老來灣此故道也卽今不能抵開原而三岔河則可至者蓋州套至遼陽二百七十里三岔河至遼陽一百六十里方謂蓋套比三岔河遠爲而不可更言北迅便也總之登萊之糧運俱當定以蓋套收卸爲主至謂官運有限民運無窮欲聽商民自運貿易寬其文法許帶貨物一二此富遼之策遼左河東河西千里旣脫僅僅傍城就近耕種而一歲所出僅支本地一歲之用如遇小歉便作大耗以別無來路也【以蓋套收卸】厚值募船費多而後且不繼應造海船爲經久計假如造海船四五百隻費三萬餘金可常用而事完又可變賣漕糧未可常截登萊未可全恃則廣糴於淮陽一帶由海運順保河間臨徳一帶由運河入海運永薊一帶由灣河入海運以濟截糟登萊之窮亦一策也故曰海運濟漕運之窮況今日已用海而登萊猶宜長慮哉【紀造海船】借盟以增賞賞一淂而歲以爲例卽質每親子頭目明明諭盟我終未敢殺質以速釁究亦拱手還之攢刀說誓此濫套語遼中何虜不攢刀何日不犯誓禽獸無恥未足恃也嗚呼禽獸無恥而縉紳大吏亦忍蹈之惜哉【紀用虜】自奴賊起事以來第知失撫順淸河二三邊堡耳不知自鴨綠江東南起至西北六七百里邊堡如永奠長奠孤山鹻場之類二十餘座皆已棄去邊內民堡如延望山寨之類數十座皆毀掠而我兵第守遼瀋開鐵四大城不敢一步往教也敗殘瘡痏之遺新募烏合之眾賊以全力攻四城之一而出騎兵分斷其援路三城無馬之疲卒能徒步二三百里越賊騎而捄此一城否一城失而三城俱不能守河東去而河西亦不能存故不恢復開原河東何以承載須將遼陽作一根本然後修復淸河撫順寬奠一帶邊堡與沈陽犄角而後徵集教訓次第進復柰之何其不思【紀河撫順之始】登萊天津蓋套各居一角而舟行中間所謂北岸者猶天津往登萊稍傍南岸云爾實由海中徑望東行稍向北轉而趨蓋套豊潤每一小車運艸五十小束至山海關給腳價二兩八錢至典賣車驢不淂歸後增至三兩而車戶無應者此車可三石是豊潤去關僅三百餘里運米三石而費腳價三兩自若關至遼關千里可知已而虜賊搶奪軍民護送勿論也登萊不數旬已運至十數萬天津永向承順以達蓋套亦有舊逍海運自可行也登萊米極賤小錢四十文值銀四分而易米一斗當北直三斗順永保河一帶米俱賤誠使設法廣糴多方募運貴成山東北直撫安轉行近海便水各州縣分糴運至水次交兌海船而督餉者第總其成若專使登萊專望截漕專發倉谷專攺京折爲本色竊虞其易窮也去年緣海運少米價踴貴十倍客車賣盡行囊戰气之哀全由於此開原斗蒭三四錢人馬饑死城中者甚眾遂爲偵者所窺以至破陷【紀遼東便海運】凡營盤一面靠城三面挑壕雨道內一道寬一丈五深亦一丈五外一道寬一丈深亦一丈土散平垣內髙外低勿礙火炮行路其守城軍士日間無有烽信卽下城挑壕先將舊壕修浚寬深完日而後挑外壕但使城壕多淂幾道俱極寬深豈不安穩進不能奮勇殺賊退不免於死而又不鑿壕立塹此棄物也【紀營盤】遼左自開國二百數十年舊功指揮千百戶總旗不過二三千員而自寧遠前後總兵三十年新添世職至四五千員何人不費廩俸何錢不出民膏平時括蓋大利以至今率日其黨族先眾而逃故觀於萬曆間搗巢之釁封拜之後而遼東必有今日𨿽然遼官皆能戰與各衛官不同今欲換遼人先宜以選用遼官爲第一義【紀遼東官】撥兒馬𨿽快不快於賊馬也若賊隨撥兒馬同到而背手不及矣今不日夜趲補墩臺嚴明烽火而專恃撥兒可也畏以前皆是烽炮與撥兒同列究其故不過臺空太遠而墩軍又不上臺忽然聽炮不知從何來甚有撥兒馬已過而始舉烽炮者今臺空遠者酌量補築務使相連軍不上臺不時巡查違者以軍法誰敢復誤【紀補燉營明烽火】各鎭援兵甚脆弱一人三餉而無一實用川兵心齊膽壯只淂精兵二萬亦自足用然非土官親領該道親押必又蹈永順之轍且多不善騎戰平原曠野或非所長此山林險阻之一勁也猶宜擇地而用之【紀援兵】遼城數十萬生靈全賴水防壩土一完可畱可泄賊卽彊且眾斷不敢臨水一窺可省兵五萬將帥數十員此眞遼陽天險孰意有開門揖入者哉【紀遼陽水防】東西虜爲宰賽一事必不能和但暖粆力薄不能制賊必須虎酋作主而虎酋末易制縛得淂其以名應我使賊且畏且疑不敢長驅此西虜淂力處也若諸酋本無同仇意念而我日遣使以求之反淂因此以圖我挾我是未淂搗賊之利而先受西虜之害【紀用虜】但使蓋套所堆糧石運淂疏通亦須費經年之力若北信口三犋牛旅順口所堆貯者終必腐朽而不能運勢也便一帆之便徑到蓋套交卸爲便【紀蓋套運糧】天津之糧如可徑達三岔河則徑違更妙免自永平起陸更費如礁石難行則自永平起陸運至芝麻灣亦勢所不容已者【紀天津糧運】初議者率曰保守遼瀋而不及寬靉鎭江殊不知寬靉鎭江爲遼之左臂而鎭江又朝鮮之咽喉金復海蓋之門戶也若不犯遼瀋必犯寬靉鎭江東北孑遺全在寬靉鎭江誰與抵敵少壯必散而之金復海蓋有限之地加以東南流離之民又何以養寬靉失勢必順流而下直抵鴨綠取鎭江鎭江失朝鮮之貢道絕矣朝鮮與鎭江猶北關之犄開鐵也鎭江失而朝鮮誰與爲援不猶失開鐵以失北關之一轍乎朝鮮若失借朝鮮之驢艘而犯我登萊不難矣今宜使寬靉之兵協同寬靉之民把守寬靉隘口使虜不淂入而斷我艸河要路鎭江之兵協同朝鮮之兵把守硯水嶺並橫江一帶使虜不淂入而窺我鎭江鹽場兩重地一保人心不驚海運無虞矣故守沈陽不如守鎭江寬靉東邊一帶蓋沈陽城久空賊縱來犯自能過其深入惟東邊一帶兵寡防疏賊若長驅而金復海蓋必不能支急諭朝鮮使知鎭江添兵助彼聲援該國整搠兵馬一駐滿浦一駐昌城以陰制奴入犯之謀釋此不圖異日恐有捨朝鮮而徑窺登萊者【紀寬靉鎭江】當開原初陷時鐵嶺北關尙在氿懿蒲瀋未逃法當亟復開原全我家當今破者破空者空徒分數萬人馬守各空城無一人民居住何益【紀開原初陷】初賊統全眾駐新寨日壓撫順關而窺我遼瀋我猶守在一面至冬履冰可渡或南出浹河搶靑靉村屯以窺海蓋或順流下鴨綠江而上奪鎭江以窺金復不然則渡江而東以窺朝鮮而賊出愈寬我守愈遠兵分力寡守何容易也笑賊之來路卽可爲我入路者有四在東南路爲靉陽南路爲淸河西路爲撫順北路爲柴河三岔兒間俱當設重兵而鎭江南障四衛東捍朝鮮兵亦不可少者淸河撫順三岔兒三路山多漫坡可騎步並進當用西北兵以西北大將統之寬靉林箐險阻可專用步當專用川土兵以西南大將統之鎭江水路之衝當兼用南北兵以南北兼領之善行師者行必結陣見可而進知難而止每行一次必立一營貯放糧艸兼作退步各路兵深入百數十里必畱營數所撥兵防守而前路迎敵兵馬必漸單薄且兵馬旣隨各帥往邊遼城空虛應設兵二萬平時駐札遼陽以壯中堅有事策應四路以作外援又與海州三岔河練兵一萬聯絡東西以備後勁復設兵一萬防護海運以杜南侵此向者議徵行居守之大略也而皆成畫餅矣【紀秋防四路設兵大略】往者開鐵淸撫泛懿莆瀋俱無恙則河東以遼陽爲家當廣寧爲轉輸今遼陽爲衝邊矣又當以廣寧爲家當山海關爲轉輸【紀廣寧山海】今土狼毛浙各步兵僅可用於寬靉淸河山險之地而緊對賊寨如撫順三岔兒一帶平坡漫嶺非西北各邊兵必不可【紀調西北邊兵】奴賊戰法死兵在前銳兵在後死兵披重甲騎雙馬衝前前𨿽死而後仍復前莫敢退退卽銳兵從後殺之待其衝動我陣而後銳兵始乘其勝一一效阿骨打兀朮等行事與西北虜精卒居前老弱居後者不同此必非我之弓矢決驟能抵敵也惟火器戰車一一法可以禦之頃將歌取木植局造雙輪戰車約以三四千輛爲率每車載大炮二位翼以步軍十人各持火鎗輪打夾運行則衝陣正以立營方爲穩便【紀奴戰法】朝鮮國王李暉咨文奴酋親領軍馬趨北關北關原有二城金臺石白羊骨分守奴酋今伊軍蒙以牛皮用蔽石矢冒死鑿城金臺石自焚白羊骨出降先是鐵嶺之戰有蒙左酋胡宰賽領兵萬餘騎助兵敗衄擄宰賽及其二子副將四名其副將中一名卽奴酋妻兄奴酋曾取蒙女爲妻遂妻兄誘脇宰賽部落皆爲服屬於是賊陷遼瀋境上二堡又令其女婿好好裏於等來問我國降將俺欲與朝鮮和好古賊方與蒙古約定同時入寇蒙犯廣寧奴犯遼東酋第二手忘古太第三子紅太是言於其父曰朝鮮北關寧賽皆助南朝今者北關及宰賽俱已破滅惟朝鮮尙存不可置朝鮮於後而先犯遼東今寬奠鎭江等處與小邦昌城義州諸堡隔水相望孤危特甚賊若從靉陽境上�鶻關取路遶出鳳凰城裏旣無關嶺之阨或犯寬奠一帶或搶小邦昌城等處則無暇嬰壘內如遼左八站外而江東一城彼此隔絕聲援阻絕此小邦之不遑務﹖女婦之卹緯而惟以漢邊牧圉爲憂者也【紀朝鮮咨文】凡騎徵官爲無印與私馬同而日久模糊與無印同年來因此姦軍易拐逃姦民易於私買姦弁易於收畱至於殘兵棄之道路民民間所私收者何可勝數假使馬有卽記人一見之便知爲官爲誰敢私收便知爲逃軍誰敢隱匿此不但可以察馬獘而更可禁逃軍【紀騎徵官爲印烙】沈陽之役南顧遼海北窺開鐵東逼賊巢倘重兵戍守固守相持便足綴賊然城闊而矮身髙不盈丈餘面窄僅五六尺每磚皆鹻蝕珊塌其居民皆搬運他衛城內所存者僅開鐵逃民二三百家其沈陽遊擊況懿蒲各備禦皆日在城內夜移關外遇急則各避去名𨿽未棄實已久棄往開鐵失而他仍吾土也遂爲東西虜牧場而我兵不敢北望一步矣瀋城溝墻逼城數尺許今塡壕平墻展開七八丈作圍城一大營盤每丈五地置戰車一輛中空衛以炮手十餘名內寬餘三四丈爲遊兵往來策應馬道盤外用深壕兩道壕外以大樹多楂枒者交互糾結三四層爲鹿角狀且賊新寨距沈陽甚近故今日之計決當以守瀋綴賊爲主而奉集在撫順之西南九十里沈陽之東南四十里虎皮驛之東北四十里若賊犯遼陽一出撫順一出馬根單此其總路又而於策應沈陽則又甚近也以奉集堡犄角沈陽而又以虎皮犄角奉集三方鼎立各置大帥而賊益自顧巢不敢他寬靉東南一帶第用各遣精巧遊兵一枝張疑作勢以多方誤之可矣【紀守沈陽】守瀋孤注也瀋之東南四十里爲奉集堡可特角沈陽奉集之西南三十里爲虎皮馹可犄角奉集而奉集東北距撫順西南距遼陽各九十里賊如窺遼陽或入撫順或入馬根單皆經由此堡亦不可阻截也不守奉集則沈陽孤不守虎皮則奉集孤三方鼎立不各成重兵則易爲賊撼而沈陽孤沈陽隔代子渾河一道每山水漲彌漫七八里月餘未消又無船渡苟不預備三月之糧而一日斷食矣【紀翼守沈陽】遼海村屯叢集西虜之垂涎久矣沙嶺除堡臺外一塊沙土耳使非去冬出口挑釁何至於此如丁字泊之役西虜誰敢言者西虜環遼東西而處者三衛除朵顏一衛直廣寧外其泰寧衛炒花二十營福余衛暖兔二十四營皆全聚於長安長勇一帶陽挾賞陰圖掠【紀三衛】自有東事以來凡起廢補升不下者皆巧立名色公舉公權但圖借遼作人情而竟不顧地方中掣時紛紜之害【紀借東事乞官】芝麻灣所運者關內永屬之米非寧屬之米也盡從樂亭起運豈不直捷卻欲越而陸運二三百里至芝麻灣費如許力如許財而後海運亦誤矣國初海運由三岔河直抵開原老米灣至今猶在今議者必抵海套非謂套一水之便不能抵河上也圖地近而卸早也而多陸運一百五十里不亦拙乎【紀運道】在遼陽鄰虜在蓋道鄰海橫亙不過四五十里大路以東皆崇山峻嶺東西橫四百里南北長六七百里無掌大平坦處也自東北長白山發脈抵西南旅順海口而止分路開障每障爲一峪民皆依山居住穵山耕種今年穵此塊種瘦明年又穵彼塊顧安所淂空地卽三岔河西誠有之但髙平一帶先須開河數道以泄水在寧錦一帶先須增兵一二萬以防虜而後能屯【紀屯】海運自登萊外而議天津河等難及議北岸又何等難今樂亭芝麻灣南海口並開而北岸有三道矣津門有南道中道合登萊而亦三道並運矣視山海關千里陸輸之艱爲何如三岔河下濕湫隘原未可多卸但謂卸淂一船卽可取一程之捷小船裝三四百石分者三河大船裝七八百石者抵海蓋此兩善之術也【紀海運】昔蒙古圍襄樊劉整語阿朮曰我精兵突騎所嘗輒碎惟水戰不如宋耳奪彼所長造戰船習水軍則事濟矣乃造船五十艘日練水軍七萬遂破襄陽沿江直下夫北人不習舟楫元卒用以耗宋愼諸【紀水戰】內丁不自養馬彊奪各營好馬騎坐及騎瘦又發各營餵養而奪其好馬豈將軍殺賊只用一二千內丁而不必各營之軍士乎【紀內丁】當瀋奉相持之時倘一二萬兵從寬靉出以壞其田禾殘其聚落而驚其巢穴豈不兵家之一奇而無柰其不能刮駐何也○南衛專設大臣之議尢所未曉倭耶奴耶遼陽退步耶燕齊外蔽耶不並兵遼瀋爲扼奪計而欲分兵漫無緊要之處可乎【紀瀋奉相持】以賦算我撥者還算賊撥中千把能撲賊撥數十人者卽升其官斷賊耳目開我耳目關系甚大【紀撥賞】蓋套至遼陽二百七十里三岔河至遼陽一百五十里船運大者七百石小者三百石車載兩牛者獨牛者三石五斗難易遲速不淂較量頃沈陽乏食二日亟檄運船分移三河交卸以圖捷速而餉部言糧以過海爲難多運一回爲中若槪卸三河便少海運一回不如以大船載七百者卸蓋載三百者卸河庶幾兩便【紀沈陽乏食】夫守虎皮者非爲虎皮也爲應授潘奉防護村屯也賊聞食且盡男婦老弱各具筐籃一口袋一鐮刀一以精兵前堵我人爲而護此輩於後剿我田禾瀋奉人馬厚於兩頭薄於中腰恐交接不能及欲以見兵三分之二守家當精擇其一分之善斗者設防於前屯以迎之而且以補其中斷【紀守虎皮】金復道之添設也爲防海護運防海者非防倭也防奴由寬靉岫巖入南衛而奪我海運也初未親閱寬鎭各處謂此舉誠不可少及細料賊欲往奪海運止有兩道陸從靉陽鹻場犯岫巖水從鎭江鴨綠江泛大洋如爲防海何不防之鎭江鳳凰城甜水站一帶以扼其進入之路若使賊淂至金復與我相持於海上而遼陽海蓋已早去矣一道一副總兵領水兵萬餘戰艦百隻何濟於事鎭江外連朝鮮內防寬靉中守鳳凰甜水以絕奴水路之入路而他日又可督領人馬由寬靉出爲進取之一奇但鎭江去遼陽四百餘里旣遠且阻縱發兵將往守鳳凰城一帶而無一道在彼彈壓亦屬枉然徑議攺金復道於鎭江甚善【紀海上添設】天津芝麻灣之運便道過娘娘宮而入河近山東之運先到蓋道後到娘娘宮而入河遠人情樂近憚遠不足異今以大小分舟南北分岸則處置妥而彼此安況近日海道又有三河不必多卸蓋套專以爲常【紀遼海運】召買者州縣從便入海運已到關者石河從近入海運而貴芝麻灣以三分之一盡關上積糧完日爲限而盡移其舟於樂亭石河海口一帶裝運至陸運一道可經斷止【紀遼運失】諸降夷皆賊也恐見殺第詭云我是饑餓投降我是南北關各家達子奴分付云如被捉只說投降裏面自不殺汝或因而用汝汝打聽淂實遇空便來回報由此觀之凡稱降夷者當何如疑何如防閒而一日五千餘人投降盡取之帳下何居【紀輕信降夷】三岔河每歲惟五月後乃可運卸自九月至三四月若河西無兵馬駐防沙嶺卽舟小亦不便也薊密永之糧原議由芝麻運發誠誤彼州縣何處不可入海何必越數百里崗阪陸運到關卽到關矣目有石河海口近便可發何必踰關而由芝麻灣爲況芝麻灣造船一年僅淂十餘只此後順永見買者聽各州縣隨便入海已積關上者聽石河就近發運而第以緒餘付芝麻灣協助之完日卽止【紀芝麻灣運不可恃】遼陽至寬靉鎭江四百餘里髙山峻嶺轉運殊艱而從大澕入鴨綠江又恐爲寇導惟當就近收集屯糧爲彼援兵設防者用而以新餉算給額軍軍本地人猶有糴買處也【紀糴買】一片石形勢委蛇外寬內窄外寬則我兵可屯內窄則寇無可掠必不敢入入則黃土諸口兵拒其衝石門新練兵邀其前而關東鐵場堡等兵截其後立殲之盡耳【紀一片石】楡關東北之一片石僅移駐黃土嶺數十之兵而喜峯口乃諸夷窺伺人處貢夷出入之路其守兵僅僅六百餘人故自東協之大毛山義院界嶺桃林冷口中協之擦崖瀋關寬奠谷西協之墻子潮河川裏水谷白馬關其衝約有十一二處俱當處處添兵層層設險至如中協靑山龍井東西兩遊兵三屯駐防兵遵化威虜宣武兩營兵薊州南兵西協之密雲車中營兵通州舊營兵俱系內邊緩處而合二萬餘兵逍遙河上者何也【紀守兵】薊軍月餉甚薄有四錢五分者有二錢七分者而南兵月餉每名有一兩五錢者有一兩七八錢者新兵亦如之故前番招募舊軍彊壯者相率借逃就募別處以致舊軍日少新軍日多新餉日增舊餉日缺各營伍之凋殘各營餉之詘之獘實坐此況新兵中未必一一彊壯舊軍抑或有一二驍勇者稍爲哀益俾新舊均平給發有餘或新糧並稱彊壯不妨更爲調停餉薄者派爲騎軍稍資馬幹餉厚者派爲步卒專任守口或簿者幫以行糧厚者止支本餉久之則搭酌適均勞逸恰當○三協南營設有遊擊三員分統守臺南兵刱建未嘗不善惟是南將身居內堡南兵分隸各臺一切稽查支瞭則各提備任其貴卽使遇警策應亦各路當其鋒南南將從以空名遙制於數十里之外致四路有耦猜之嫌而各兵無呼吸之應【紀調薊兵之餉】永平各州縣原系派依馬依馬索價甚昂交納不易有一馬費百金外者第議每俵馬一疋並艸料共攺折銀三十四兩順永兩處暫行攺折養馬者挨年照數交納空槽俵馬者逐疋折徵加王﹖忝艸料請行官買官解之法每聽冏寺預定本色若干督撫委官定價召買每匹不過十五兩剩下銀兩仍還冏庫是在馬戶一馬而省兩馬之費而在冏寺一馬而獲兩馬之利【紀俵馬】永平所屬東協如大毛義院桃林冷口界嶺黃土等口怕夷人出沒之地逼近永鎭不過四五十里遠不過七八十里近自柳河失利西虜跳難固難鎭撫而安之楡關者神京之門戶而永鎭者楡關之咽喉是楡關之聲勢全憑永鎭以爲後勁也【紀永平】虎墩免勾連奴酋窺犯義院桃林西峯諸口溫布毛乞炭挾賞於古曹二路刀兒計等三十六家阻貢窺邊按此數年前經略疏語也奴插之形見矣【紀諸夷】板升云者被虜之漢人久住虜中沿邊耘種名爲護邊其實虜之細作皆是此人虜搶財物十與其三謂之坐地分贓夫此板升者內食我撫賞看邊之物外分達子搶掠漢人之財彼居中而兩利之如是【紀板升】遼東票墻厚不盈尺上無瓦覆經年淫雨未見傾圮且民間以土爲屋詢其不漏之故則謂土咸不漏以此知土之必可城也一謂遼之人少恐無做工之人惟遼人貧軍兵月餉四錢從徵者方月淂三錢到手一年只淂餉半年其餘半年常若無餉若不從軍之步軍一年止淂銀一兩四五錢到手耳役斯窮軍以任工作遼乃稱苦見謂無人若厚其雇募日淂工銀三四分人如蟻集豈無人哉卽曰遼嘆無兵非無兵也將官家丁額有成數今加數倍有一家丁冒五六之餉所以無兵家丁之餉將官半以入囊爲營官之資耳【紀城關外】遼將多有丁而無丁何也餉是而丁非也多有丁而亦同於無有丁何也丁非其丁也丁全則餉缺餉缺則將窘丁壯則餉須壯餉壯則將亦窘【紀將丁】朝鮮兵出寬奠而敗沒乃傳聞其國王提兵三萬親至義州欲以助中國而殲小醜殊可獎也【紀朝鮮】遼東五處兵道各自擇將領隨便召募隨處操練計一道可募五千五道便淂二萬五千各將旣易爲統領各道旣易爲撫卹【紀五道募兵】昔者戚繼光之練兵薊鎭也亦謂官銜新設權不統一無兵可練故請用浙江殺手三千烏鎗手三千以爲教練張本至於奉旨取回本鎭總兵獨任繼光盡薊鎭十二路事皆責之而後繼光乃淂行其志而薊鎭之兵獨彊則前事可見矣【紀專任大將】昌平陵寢通灣餉道兩類宜屯大將軍兵以備非常西北之鞏華城及京城東十二里曰大壩乃禦廐處有城甚寬當葺其城以精兵五千一營將居守爲京師幹耴應援昔年趙文肅公及張新建公皆有築金輔城之說至於重城都城外敵臺八座極宜添築以固城池以防衝突【紀守城】全遼現兵已幾�萬而經略云堪任戰者止二萬有餘乃紛紛議調議募計餉該銀三百二十四萬米荳通該二百萬兵愈多而餉愈急此亦行之無漸也【紀謂兵】奴築色石城爲新寨又築一城於撫順關外十里而卽運我廢堡磚石以爲之且又鐵騎守於外羣胡耕於內而放牧出沒皆在我邊墻內地則明已棄虎皮驛以外一帶遊徼莫至烽火莫通而尙可以言守乎【紀奴城守耕住】東西虜合乃河東總兵虛報其意不過欲張大聲勢以蓋不救鐵嶺之罪不知遼城士民爲此一語逃去無算可恨也【紀遼將妄報】一時宿將如雲中杜江右劉業各提兵而入遼境一城屯主客近十萬諸大將各統所部爭長不相下諸部圍率橫而驕經略不能又年米直錢二百朝議速一戰爲快而不知戰實未易言且遼之易困者患在客兵安插無方而糧餉挽輸無奇術也倉卒誓師四大將軍分道以出將軍松出撫順道將軍林出開原道將軍如栢出淸河道將軍綎出寬奠道是時諸大將各以威名相埒喜見淂當賊奴趣首功而獨主兵如栢世居遼獨幸其念香火支吾兵間苟且報成事爲淂計意眤如栢而松綎轉戰深入松渡河遇伏而陷並大將王宣趙夢麟殲爲林聞松敗而亦潰監軍文臣潘宗顏董礪死之綎直搗奴窼克十五寨奴還兵自救餉援絕而鏖戰死當是時令諸將犄角首尾應援相接兩將軍必不陷賊中而奴酋可授首【紀不救大將之失】出關自寧前一帶北至山南至海廣者不下三十里狹者止十八里時與寨外虜爲鄰設有不戒則一馬可至然其間地饒多茂艸而種植絕稀間有開種不過近堡一兩段離數里外卽沃土皆汗榮矣詢之城堡父老嘆曰無人無時無本各衛堡軍多而民少則無人差役多而休息少則無時軍民糊口不給則無本且今牛運驢運絡繹道路送往迎來奔命朝夕百萬斛運遼陽而河西不淂一粒粟餉銀犒銀防護賫送無寧日而河西不淂一文錢如是尙可言墾田耶然不勸河兩耕種則河東接濟終有盡時當捐金付廣寧撫道召募人夫開種河西河西民飽而可以濟河東也【紀關外河西墾種】原任寧前道參政張國儒本官在兵垣時正奴酋詭計質子之日本官抄參已一一指破其姦其後子朝入而弘加兵於北關子夕還而朝撤兵於北關絲毫不爽至折奴婚救北關尢其特見【紀先見】欲安遼左斷須於撫順築城欲城撫順非調班軍不可見今山海城工誠班軍之力城撫順正所以爲山海外蔽爲薊鎭重門惟兩鎭安危與共故拒以一督臣使其如左右手之相救也【紀築撫順】奴將淸河一帶山路盡行斬斷或畏我進兵以爲防守之策也或並力撫順爲傾窼之來也彼以乏食而甘爲孤注我以審勢而尙難出騎【紀淸河山路】初奴禁蜂蜜無私賣將備炒麵行糧之用無日不繕甲秼馬又禁部落無私獵狩是豈爲專些須山野之獲將以惜馬力欲有所用也之又修猛骨南關舊寨屯兵二三千又築垣五嶺關移部夷三四百家守之並臨邊先日舊夷俱遷徙去另易以新夷住種問以語皆俛首佯不應情益詭異奴性最陰毒險摰怨恨每終身不亡速兒哈赤亦非非胞弟乎卜占臺非其兄女與其女婿之出乎洪巴都非其長子巴卜海又非其愛子乎忌弟之衡己也竟致之死而陽爲齋醮卜占臺已被攻遠逃必欲淂而甘心焉遂與北關爲不解之仇長子以諫北攻而囚之愛子以入質病不稱使必欲殺之賴通使董國云力救而幽之別所未許見也父子兄弟之間殘忍如此【紀奴技】橫江者東界鴨綠西接內地北鄰奴酋南抵鎭江爲舊滅夷王泉之地中國所開展未盡之疆其實非奴地也方圓可四百里土極膏腴寬鎭遼瀋金復等處豪橫之民以及西南罪配買易之徒盤據其間以圖礦參掘采之利可使也【紀橫江】如用蒺藜試於自曰不效試於黑夜必效迎賊之來路不效斷賊之歸路必效硬地不效無沙地不效無艸地不效須置於沙艸相間之地蒺藜卽染土色艸色賊見土見艸不見蒺藜而後蒺藜淂妙其用徑寸之鋒躓千里之馬兵未有奇於此者【紀蒺藜】如用戰車列營必須之但利於平地不利於山險更有說者我倚車往而彼以火輪來我恃車上之鎗炮打而彼以鐵騎衝剛車之用窮謂宜於車外埋伏刺馬一層火炮三層軍士輪直又遣遊兵出沒遠哨俟賊著刺馬略阻驍騰火炮相繼而發賊必潰而走不敢近車卽近車而車上鎗炮又發矣【紀戰車】廣寧東三十里舊有羊腸河一道自西北而東南入海龍窩潮溝其故道也自先年挑穵路堤阻其南向遂橫溢而東出三岔河一遇山水泛漲堤內堤外盡爲瀦若依左道兩岸築堤中讓百丈之闊任水緩行不與爭險度不及五十里使可導入於海又外循大黑山起至三岔河舊邊基址築一墻壕如路堤然一以防屬一以約邊外客水師歸於河則一百七八十里盡是沃壤自三岔河起牛庒歷遼瀋開鐵西北順邊一帶六百餘里一望甌脫開鐵地方如過丘墟遼海二衛舊有大小屯寨一百四十七座今止見存一十三座鐵嶺一百二十八座止存二十二座泛河懿路一百三十四座止存二十九座遼瀋以東鴨綠以西不能更僕數也惟金復海蓋四衛地無遺利然多山坡沙磧所收較薄而拋荒者反皆腴土緣在河西者山居西而原疇居東在河東者山居東而原疇居西河界其中而虜夾處焉以此腴土盡行拋荒每問居民皆云此地種一曰可收子粒八九石違俗五畝爲一日市斗六斗抵倉斗一石是五畝地而可收十三四石也其美利可惜有如此遼兵八萬若簡此輩十分之三隨便屯種可淂二萬四千名每名一分五十畝可種一萬二千頃畝取子粒倉斗一名可收一百二十萬石折納六十萬石除給本軍應納月糧外可餘三十一萬餘石查淂見種屯地一分者納谷八石豆四石大艸小艸及雜項銀兩約二兩四五錢始淂完訖料亦重若將此田每畝收二石者今只收一石而一石之中又有五斗系自給之數是四分中而取其一分軍無不趨事也遼東將官養廉甚少若照隆慶二年例墾田十頃者內給將官五十畝爲養廉之資如一將官領兵二千者內撥六百人屯種計屯三百頃該淂養廉田一千五百畝收谷一千五百石豈不足用以免剝削又照嘉靖八年例墾田百頃以上者撫按獎勵三百頃以上者奏請握用不及者參罰則前有養廉升擢之利後有參論戒飭之害將官無不趨事也其餘不盡田土方多招人承佃聽其各任所便開坐畝段告領戶田開墾耕種隨其所佃畝數納稅量寬二年以爲牛具子種之費俟三年成熟照見行科糧事例一體徵納而又酌量道裏達近地形險易爲之分置堡寨以居之並小屯爲大屯使零星散處者皆淂聚處一城城內設置器械火藥等項城外深壕三道壕�多種楡茨糾結纏護止畱一門出入一遇傅烽在田者各斂物畜歸堡各執火器弓箭以待之丈餘門徑𨿽有數千騎安所馳騁開原西北二三孤屯全賴此法𨿽委身虜口虜不敢近其門而過焉寧前錦義一帶土多沙磧只合照依舊址挑穵大壕一道壕深闊各二丈一直切下本質自可耐久累土爲塹但取土勢自起不宜加陡以速其圮山石漫坡鑿削如壁溪澗水口用合抱之木三股錯立式如拒馬槍而少短其上布列二三層不宜如近日細木欄桿有同兒戲自大黑山東至三岔河又踰河起海遼開鐵至鎭北關地平土堅壕溝水口俱如前式惟累土爲塹當用土筏色砌於外如土城然以取其峻且艸長土固可久東昌以北至慶雲關以南數河橫出皆可引水平灌入壕深可丈淺五六尺春夏秋間虜騎難越冬間冰結墻土凝固又不淂掘穵而入若西起靖安迆東南至鴨綠江一帶邊臨海建山林叢薄似亦不可無壕一道【紀遼東東關外屯田】遼餉初擬用兵三十萬歲費千餘萬比廣寧未敗見卒可十二萬合登津布置之兵可十五萬耳未論搜括加納鼓鑄諸入孔卽加派已八百萬發帑已六百萬而猶凜凜憂不足遼陽沒後庫中猶存八十萬此皆可知不可問者【紀遼餉】以繼先束伍號令等法練習成營而又加之以獨輪小車每隊間列使之行則裝載止則爲城戰則列陣相去十尺實以隊兵堅牌當前利兵接後虜卽善突萬不能越我車牌蹂踐明矣談禦虜者火器爲上而法又有於車上置鏡髙下準車車兵點放可免心悸手搖之病也說者日虜騎突如來如不知馬勢奔騰一當阻隘究必回旋躑躅藉當此時鼓震旗麾隊兵四出則馬必返走虜气自奪我向之按兵不動者至此反扼先驅又況有後騎相翼而前誰能當之【紀用兵】以遼人復遼土先以遼將將遼人召遼世官之散而寄食他省者悉檄之入遼宜水則四衛宜陸則廣寧各自爲遼人之長此用遼一策若沙河門之戰灤河之戰遼士死者千人倘邀一卒之復遼水遼山皆結艸之地矣此奬遼一策【紀復遼土】聞諸賀給諌欽云遼東當祠者馬都督云葉都督旺此二年奉髙皇帝之命航海來遼招撫夷夏安輯兵民開創衛所建立學較濯變鮏羴使左衽爲衣冠禮義報功報徳何可忘也

義州古曰宜州在醫巫間山之右有虞封十二山時卽爲中國之地矣髙皇帝命功臣龍虎上將軍都督馬公云葉公旺由東萊航海來遼招坿而經營之設遼東都司焉義州之境廣褒餘百里東翼廣寧南連錦州西引大寧大寧諸城亦一都司也惟北鄙與虜鄰耳永樂間以朵顏三衛效順遂徙大寧緒城人之於北直隸而以其地與之義州遂兩面受敵而緣邊凡百六十里最爲要害正統初都憲王公九臯創立六馬營堡成重鎭云弘治六年分守參戎金臺三公銘修建大淸一堡塡實官軍五百餘尙丘墟榛莽間自大淸堡西南堡曰大寧大平大康大安大定每堡塡實多者七百少者四百人供軍捨余從焉於是授以坿堡田土使之且耕且守以漸色砌而擢賢能守之皆載賀給諌文集

永平道中

漕田海運險阻難行取道永平原非始議因燕石二區軍士赴鎭關支月糧不便爲添設永平管糧郎中始有開靑河以達濼河之議義取便於轉輸薊倉糧米也後以費大乃遷就其說謂灤河海口直抵天津可以通漕打造方及一年海運未經一試而船隻先壞事體若此安能經久況薊永米價多平故漕糧二十四萬石議攺折只存十萬本色也

遼陽道中

廣寧邊外一帶插漢所屬十八家夷人賞地一復插必至坐困奴而宣云亦有息肩地矣然非水陸合力積有生聚而漫云淂寸則寸與耳食何異𨿽然復義州與右屯張兩翼要矣合關內外之精力以復之猶懼不支況分其銳乎登萊從旅順進師不可以皮島五千里援關門更不可皮島與鎭江相近制奴之尾正對維揚一帆可達尢難議撤惟在統兵淂人操縱由我耳或日戌南關則金州可復我可漸屯漸進徐戌長生島以收復蓋二州乃復鎭江寬遼瀋然總不如訓練生息之後水陸並進爲穩著也且南關近奴無險無城戍守之計安出或議移登州出泛皇城島之水兵分覺華島水兵三營之二營或並長生廣鹿石城鹿島之民兵調赴南關而孤軍似難支也談何容易還遼千百指揮之舊俸並還遼十萬三千軍兵之舊餉遼之世職隨來遼百姓亦隨官來此水陸並進生聚第一策也遼人之散處各島者長山以萬計皮島以三萬計廣鹿旅順石城鹿島以數千計獐子島以百計登州不與焉

山海道中

大淩河祖帥馬兵不足三千各將馬兵亦不足四千勁兵須馬無馬熟戰且自奴熾以來登萊有兵而未淂一兵之用海外有兵而不聞一矢之遺浮海遼民盈數十萬而不聞有一鴻一雁之安集奴淂地而勿守也寧捨地而不分兵我日犄角而勿聚也一島師也議撤議勿撤又議且勿撤其何定見之有

薊門道中

永平之殘也燕定等路石門子冷口河流口徐流口劉家口佛兒谷桃林口靑山羅漢洞界嶺口箭桿嶺皆極衝石門路義院口董家口大毛山大靑山一片石黃土嶺甘泉堡花場谷孥子谷板場谷水門寺城子谷坑兒谷西陽口廟山口山海路北水關南水關南海口則又三海之極衝者分兵列守猶苦不足而調遣四出甚欲登萊海島齊赴覺華淩圍亦岌岌矣大哨五百騎出塞百里小撥五十騎哨二三百里上其頭領時日以聞如戚繼光用喫賞坐門諸虜爲鄕導反間者紀錄優敍此近例也蓋爲紅門川及都山有馬步賊夷伸儆而明哨暗哨遠哨之法可漸復

紀守關

山海關天險哉但建逆多智差算必不直攻此處蓋關北則有陸路隘口關南則有水路海口試先言北而及於南自山海關以北隘口無慮百外西至宣府邊墻共八百餘里墻外卽朵顏三衛之地爲長昂董狐貍獐兔兀魯思罕男撥計阿只卜顏魯作戶夷婦爾只充鵝毛兔哈亥男滿卜巴賴等百餘支部落住牧𨿽未必肯假道於奴酋然此輩皆陽順陰逆挾之以要求於我卽如正統己巳之變亦三衛陰爲向導然猶曰自大同入與三衛分地無與也嘉靖二十九年庚戌大酋吉囊俺答入犯京師乃自古北口入夫左北口正三衛分地豈非卽其引縱哉故自三海關而北而西極衝去處如一片石石門路大毛山城子谷平頂谷義院口關臺頭營中桒堡羅漢洞東勝寨徐流口喜峯口河流口關冷水口關石門子關左北口潮河川等處皆當嚴備然計其要害之處大略有四以冷水口爲一路自山海關抵太平寨而以建昌營爲適中之地以左北口爲一路自馬蘭谷抵石嶺塘而以密雲爲適中之地以昌平爲一路自渤海頭抵鎭邊城卽以昌平爲適中之地以紫荊倒馬二關爲一路自沿河口抵故關而以易州爲適中之地顧此關隘均爲要害而古北口尢爲要緊蓋冷水馬蘭有崇崗疊嶂以爲天險紫荊倒馬有雲中上谷以爲外藩惟古北口一帶乃勝國時元主幸上都避署之道沙淤水漫平夷曠邈萬馬馳驟甚難防禦然虜騎自黃楡川而來則必有由潮河川自磚梨子而來則必由黃家寨自黑谷關而來則必由三个嶺此兩處皆兩山夾峙易於固守過此便入平原則欲戰不能欲守不固矣元人進金史表文云勁卒搗居庸北拊其背大軍出紫荊南扼其吭此兩言也豈非都燕而有狄患者之明鑑哉惟山海關南數里卽爲汪洋大海我宜乘勢用之以攻其瑕者今似瑕反在我而奴或用之以攻我耳何也關之西瀕海者約五百餘里設奴以舟而來則如秦王島牛頭崖金山嘴洋河口灤河口淸河口蠶沙口等極衝去處皆可登岸經臣那玠於此數處建議欲築城開河增軍添馬旋以錢糧無處而止

宣詔山海關遼東都司紀事

會當宣詔注江西缺予故不知未幾大宗伯傳語遼東蓋何太座師知予深欲令一觀疆場也然有不願往者有因往易差者未暇過而問焉邊報卒至韓閣師語禮部曰亦宜與之一說予感師意侯閣一見問曰兄自願往果否答曰皇上再生之身東西南北惟所命耳原閣師之意此差宜在省中卽朝鮮差亦在編簡而不及宮坊良不薄也次日某過寓出袖中小報囑可勿往予締觀之稱十五萬騎犯寧遠予笑曰虜騎突入將帥事匹馬出關使臣事使臣之道三力能孜奴報天子上也不能全節而歸不濟死之而已次曰出門旋入關不見一虜曰十五萬安在哉曰往朝鮮去矣抵髙臺堡予偵知束不的代插賣婦女代奴積糧谷奴向導已至王子卽來謀與武進士門生王振遠陳國盛夜殺之髙臺堡而無兵至寧遠無可與言者僅與關內道言之關中士馬脆弱相與扼腕嘆息而罷酒返通州上書當道幾於唇敝其媿此行到前屯速不的以五百騎犯瑞云堡副總兵張將刀斧手三百送余入關予曰不可身爲使臣同與王事君往力戰僕在城上浮自痛飲以作陣勢將軍率諸將上馬大斗斬一虜擒馬匹鎧甲而還入關驗級余曰使臣入關獨夫授首皇靈旁鬯殲滅奴酋在此一舉山海總兵其按成例上首功給賞有差先是副將軍何公可綱飲於寧遠首山絕頂酒酣餘詩有此行未見單於面拔劍中宵待舉烽句蓋爲之兆云

與寧遠武進士門生王振遠陳國威料束虜必引奴入犯謀以扈送前屯兵夜擒之髙臺堡紀事

二生深心義勇奇略士也余以己巳三月至髙臺堡行道紛紛有謂插酋將所劫女婦令束酋賣與此中將官價止八金者有謂四方稇載糧米出售來酋轉而轉之奴者余撫掌浩嘆二生從寧遠來佩短刀著艸鞋余問故曰備不時之需今東患奴西患插束居關外佯仇插實眤之又奴﹝女困﹞婭此酋一除關內外皆無事余曰部落幾何曰不滿萬住寧遠外者六七千此地開市止二千猝不及備夜半可剌也余曰生二有此肝膽宜愼用之二生曰此副肝膽宜急用急用則鮮過今夜𨿽有心肝臭惡不食矣余又問故二生曰目前奴哨在束帳內計四百餘人不挾弓矢插遠在漠外馳救不及酣臥之餘斬其頭而歸奴氛息矣失此機會四月間四王子先至秋冬諸王子畫入入必捨遼而攻薊宣動天下之兵何益余曰此事非我作古甘延壽陳湯嘗用之矣是時漢家公卿皆憂匈奴卽困刀筆終皎然暴白今以款局爲勝著以喇嘛爲心膂吾儕書生舉事一不當柰疆場何且熟思之未幾密謀關內道甚壯餘言若關兵晚弱余曰出關門前屯中後所頗精勁關外道病死盍並將之可乎會當事不合而中止其後虜入犯之期與入犯之地一一如二生言二生解圍復城有大功而不伐

京東道中

以京東邊塞牧地山東中州鳳陽金塘海壖南海子爲淸地道從人以奉天子還須支分灤水於京東而涿鹿之地則引淶支分漳水於磁州而汴梁洛陽則引瀍澗支分滹沱之流於太原宣大而延綏甘肅臨兆則引渭汭漆沮支分汶濟於齊魯支分淮泗於鳳陽瀹吳淞而瀉三吳之澇置閘築堤以屯於金塘海壖南海子則萑苻之蠢蠢者息而民賴以康但恐水髙於地築堰稍疏則水勢下潰而易爲沾又恐地遠於水遞車漑畝則地勢上楛而難爲農揆其形度其勢就近源頭浚之以潤幹導之以去濕多具水門以息狂瀾此形勢之揆也【屯田揆形勢】

寶坻道中

以數萬兵守津不如以數千兵戍坻戍坻斷不在抵之成中必於虜所經由之津口守之若三岔口自龍江等處不可不屯戰車止可紮營非熟演之反成一累弓矢火藥皆制賊於百步之外稱利矣賊近身則舉無所施刀鎗𨿽極鋒利而賊端以馳突陷陣覺此項亦軍弱而不足禦也莫如多制大斧人挾斧置之腰間卽弓箭手火器手皆可兼用俟賊迫近時萬斧齊發人馬皆碎賊未有不喪膽者沙河門之戰大帥謀僕其旗璧厚不可破忽令萬兵伐樹木亂砍而旗遂倒我軍緣之取勝津門系京師咽喉賊若以收萬困薊以數萬南侵半日而至坻再一日而至津矣奴昔之西犯也越薊而南宜出於上蒼靑澱之間當時倘預宿一兵於此賊知有備必不敢輕過前事大可鑑浙兵防守保坻北灘等處而三岔口尢爲南北大道至江黃口東走開灤西通津務亦是大道但河水深廣虜渡不能耳昨知實坻完實所以急欲過河河不可過野無所掠數萬兵馬豈能木﹖咢腹以俟但使在薊諸將不令賊西向一步賊之去也不過一月耳浙江不願出津門一步遣之戍江黃口梁城所等處費彊而後移駐卽川兵亦難持矣募兵之宜戒如此

洛遊太行道中紀聞

予過太行山一帶訪山西鄰虜河南鄰山西險甚習因並舊聞及磁州情形以告采風三關重地處處鄰虜延袤二千里而額設各營兵馬不過五萬餘其堪戰者不過五六千耳恃此五六千散卒支撐二千里長邊與二十萬眾彊虜相當可乎哉今二運一濟安能復益一兵則惟有仿古人邊縣之說將三邊道所屬忻州代州崞縣繁峙五臺靜樂定襄岢嵐州保徳州嵐縣河曲縣興縣凡一十二處丁壯鼓舞固結務使人自爲守家自爲戰卽數十萬精兵立具此處種田無法不引水不上糞不鋤不耙極豊之年每畝不過三斗苦旱尢甚宜令原種百畝者止種五十畝勿以多爲貴又使當初凡此州縣皆立作衛所民地藉爲屯地民丁籍爲軍丁如今之甘肅一鎭自金城門迆西無地非屯無人非兵金關城無非穿袖箭衣者乃今隸赤籍伍符者地則磽確鹵砂不堪施鋤拖耙人則鶉衣鬼面不堪頂盔甲束平時旣以邊方作腹裏有事安能以腹裏作邊方而官是地者終年累歲情人代庖一切廢閣況敢言兵耶不知腹裏州縣但取循良邊方州縣兼須將略然民兵亦不易言矣富者用賄買免貧者盡情科派虜患尙遠官害切身爲之柰何【紀山西三邊民兵】三關墩烽除水泉一帶墻上之墩足觀矣而墻下之墩自水泉以至省城及各分路墩臺傾圮廢墜不聞析聲間有一二墩軍鶉衣鬼面詰之則曰每墩例設一軍例該平潞汾三衛軍壯前來貼墩夫平潞汾去此千餘里往返二千餘里以二千餘里外之軍北而欲其聞警馳赴墩上傳烽此不待智者而後知其不濟也是必於墩下置田造屋召人耕住每墩約淂夫四名每名約淂地二十五畝艸屋數間使其父母妻子俱生於斯聚於斯葬於斯一切歌訣烽事童而習之絲毫無差一旦聞警照歌分傳庶不悞事蓋余在山海城上見南兵守城者長子孫因嘆戚將軍有法以貼後人哉【紀墩烽】三關鄰虜衝邊上因糧薄不淂招北丁只淂因用祖軍此祖軍之難淂勇壯也若肯於祖軍中少加遴選或亦不至此而又爲頂首所拘壯者末必有錢有錢者未必壯卽使韓白復生亦不能使有頂首之祖軍橫行匈奴也【紀祖軍頂首】東路廣武迆南沙屹答東山廣武五里墩西山腰鋪南口八里庒東崗俱有荒地繁峙縣沙澗驛東深山都金山鋪等處東至三泉西至下匯村南至小白峪北至羅家坪共荒地五百餘頃俱離村疃遠窵人迹跫跫無力耕種貼糧拖賦此地俱平衍肥縟苦無一泉可成膏壤有鄰近人家挑渠引水做成水磨水碾始知此池內有大泉三股被振武衛軍余侵占獨享其利不許各村灌田五百之荒皆此人占水所致卽宜拆毀碾磨將水攺爲三泉並鄰近村疃居住軍民澆地此水周圍引開連接滹沱大水可灌數萬畝地平刑西南地名孤山有應墾荒地大約十數頃離平刑關十里離孤山八里有地名洪澗村白龍廟一泉有水桶粗其脈甚壯系滹沱河源頭至永興鋪澆稻田少許若將水勢河道經由孤山可開渠開荒紅門峪東南兩山鷂子溝迆西北北樓艸場山梁周圍俱有荒地宜開中路陽方口東北五里臨河荒地數頃盤道梁至夾柳樹燕兒水鵰窩梁朔寧堡一帶荒地數百餘頃薛家窊王野兒梁大約頃余先年俱有大樹累年鄕民斫伐木植將地遺空盤道梁舊有贍軍田地至今失迷不種寧武至黃花梁神池前後山荒地甚多利民教場東西荒地大約頃余野豬溝山坡長林堡車邊坡並臨邊墻荒地八角石廟兒田家嘴閆白鎭山秤答溝神池東湖村大小狗兒澗荒地急宜招墾西路老營界地椒茆山作何開種老營堡門外有長流河水一道其岸甚低開渠灌田無數如髙坡處卽用水車導取河之兩邊如立坡卽招人削成漫坡可爲田地入柳樹道旁兩黃土坡荒地亦多又有河漕一道此地臨河可開渠引灌不則用水車絞水上流唐家會顯崖寨三岔莊窩舊寨兩夾界有河水一道系蘆芽山流來此水最便灌田【紀東路中路西路開荒】驗封抽光逐名給散良法也每當放糧先將各該營軍馬實數從實算出共實在軍馬若干每軍一名該銀若干共軍若干名共該銀若干每馬一匹該銀若干共馬若干匹共該銀若干所領出銀除各處秤有大小副與不副短少銀若干除樁朋銀若干除攤貼京塘撥軍銀若干營本利息銀若干又逃故軍丁若干緣事曠役若干全還若干截還若干倒馬長支艸料若干全還若干截還若干每隊實在馬軍若干馬若干匹步軍若干共該實銀若干照數色封赴道抽充唱名給散仍置大鑼一面於道門外如給散不公者不論開門不開門卽擊鑼聲冤【紀驗封給餉】山西一鎭邊分兩截勢有緩急自寇家梁起盤道梁陽方八角地椒茆一帶名曰緩邊以外有宣大兩大鎭爲之屏也自地椒茆歷老營水泉偏關河堡一帶名曰急邊以水泉鄰兩哨河保鄰河套也寇家梁之邊整修如故儼然一長城是可恃矣盤道梁至地椒茆一帶約二百餘里或髙或低時厚時薄樵蘇耕牧踐爲大路壕塹品坑夷爲平地而寂無一人司柝此有邊而實無邊又無論守邊之人矣自地椒峁老營水泉偏關樺林一帶則墻幅屹立樓墩連絡水泉乘墻有軍贍軍有地又居然一長城而修葺方新磚石愈力遲之歲月可成一鐵邊而樓子營河保河會一帶延袤亦幾百餘里邊墩之低薄傾圮亦如盤道梁間有一墩人迹跫跫柝都寂寂亦如盤道梁至甚唐家會斬賊溝緣山爲邊內無徑路外借虜地車騎所過虜可襲而取而邊墻低薄較甚盤道使人丈之有髙一大者有髙七八尺者五尺童子一躍可過不必健足也此邊墻墩樓刁鬥之大較也夫鄰宣大之寇家梁盤道梁以至地椒椒峁邊𨿽設而無人猶曰宣云固則我亦固至水泉樺林以下逼迫虜穴樺林已覺解嚴水泉而樓子營河保等處河水泛漲挾渾陀而淩波者虜人善遊宜何如崇墉者而乃甚盤道梁卽水泉一帶墻堅墩密然亦止可傳烽耳不能乘墻也五里一墩一墩五軍一軍有地五六畝室盧耕耘其下非備具而邊長墩少惇多軍少但可傳烽難以擺邊此欲於各邊墻下墾田集眾也以一當百名曰肉鐵邊然爲之當自西路水泉河保等處一帶始次及中東二路諸邊而水泉河保等處邊墻若但用西路額設軍北則墻多夫少須三路軍北總歸兩路舉凡可緩之樓閣無益之亭臺如【寧武之黃花樓神池之望海樓】等類一切停止三路軍北盡以西路邊墻爲事分工記丈西路安則三關舉安俟西路事完仍舊分軍歸額各修其邊而所云肉鐵邊者則三關並舉墻上須多設空心樓密排鎗炮從傍對打庶於肉鐵邊之說相應凡禦虜之道須爲三覆以待之若止靠一墻八百長邊一處不守八百俱廢聞虜騎入犯多從梁上行走不從川中經過如嘉靖年間從西路入從寇家等梁取道則梁上工夫尢爲喫緊三關午九山梁什一梁低路坦無處不可行兵若夫墻上亦宜十里一大炮但塹山爲險置房住人練人用炮卽不建樓亦可三關志所載如東路平刑嶺平刑關牛還梁車道場堡白道梁二岡馬蘭口白艸溝中路火燒梁圪瞭嶺臥羊坡王野梁陽方口狗兒澗水溝口圪土﹖老礶靳家窊牛肋肢灣荍麥川勒馬溝長林堡西路衝川馬頭山好漢山了角山五眼井將軍會紅門幹溝驢皮窯靑艸峁刁窩嘴東長嘴關河口寺山﹖焉平虜賈家堡水泉石峁七里溝魯家口牛角尖陜西大川墩守河十墩龍王廟斬賊溝趙家山曲峪口郭家灘賈家灣皆曾大舉外其各梁上下要害處盡多不過數十處並三關志所載共不過五六十處各架有大炮細藥健兵慣手虜豈能飛渡耶【紀緩邊急邊】三關軍馬蒭糗最菲西路止七錢中路止六錢三分東路止五錢四釐豈以衝邊士馬區區蒭糗便足騰飽想當初盡賴屯田贍養故蒭糗如此薄短而今則並無屯田不知所謂屯者官種乎餘丁種乎民種乎皆不可知矣此猶其小也甚至有地去糧存苦累貧軍刺骨切心則幫軍之地已不知落於誰手而錢糧乃在軍身色貼軍士安淂不困所當處精查卽一時未能奪地還軍而派糧歸地晚使豪彊種無糧之地貧軍色無地之糧凡此皆以衛所屯田言耳再以民屯言之衛所屯田之外又有民屯者多系原無著落田地投占開種報入屯田放名曰民屯言民者別於額隸衛所之地也言民屯者見𨿽不系衛所亦不隸府州縣總以供軍儲故亦名之日屯而今則不知何處有民屯若干畝分釐毫應該糧若干石斗升合何處收貯何項支銷【純三關軍屯民屯】

山東道中紀事

金陵尾也山西河南湖廣支脈也山東中喉也九邊諸鎭其脊也欲首尾支脈交通南北呼吸相應莫若使中喉不病蓋以山東居南北之間天下漕糧交集之地也計惟首立社倉以備饑寒則民知禮義嚴行保甲以備反側則民知勸善精選民壯以備寇盜則民知教育所專恃則首尾庶可相通至於金陵其策在沿海立堡沿島主墩上下之巡舸宜通江海之水兵會哨在閩守廈門梧嶼則賊糧可絕在浙守舟山烈港寧定馬墓則倭飆可消在金陵守孟河湫港則賊藪可靖然後以天下之急急京師則京師無不固也以天下之備備京師則京師無不固也嶽飛精忠鏤臂故能以敢死卒破兀朮百萬遼之兵豈特五百也李光弼納刃靴中不勝自刎謝天子故能以疲癃之卒敗賊數萬遼之兵豈盡疲癃也耿恭困守孤城數月饑渴幾將疲矣恭忽整冠南拜飛泉湧出持以示賊不戰遁去遼之兵豈盡餓困也苟能以實心從事則何事不可爲苟能以死心從事不可就

磁州道中紀事

蟻尖寨上有土田水泉昔年流賊據其巓數年始下曾設巡簡司建營房今廢爲荒址宜復其墳涉縣鄰山西黎城界遼州河順問有髙山以塹之而響鋪兩岸央山一路邊墻尢爲禦賊要地墻外如小山口有邊墻大山口有大邊墻刻中州外翰四字於關門嘉靖間虜入犯河套墲臣疏創設守備宿重兵今皆棄不修而磁益急矣涉之西北鐵腳峪兩大山有邊墻中河口有關門毛嶺山頂有巡簡所今皆廢其下五大邊墻東西敵臺尙存舊關券門長里許山水沖壞宜一切市鄕兵自涉而東北卽封安內地近磁寺安城西有地名二百冠堂四山逼峭中有邊墻以十數人守之賊不能過再西十八盤更險西北摩天嶺山愈峻絕接壤遼州皆系武安衝口其適中之地名陽吧鎭團練鄕兵可以攝三路與固顉巡簡相爲呼應大都昔之日流賊饑兵爲之倡今日之流賊逃兵爲之倡而我兵擄掠小民畏兵如畏賊與驅民以從賊一也近邯鄲城外二百人殺人劫財直馳東省必入曹濮徵調之害了然磁營原額毛兵一千系嵩洛汝陜鹽礦之徒勇兵一千乃土著招募而封兵六百則各州縣之衙役也自徵調行復增新兵於是有兩兵重餉之苦

黃河舟中

十月十五日築壩匯河水於湖以便斷流挑淺二月初十日開壩放湖水於河以通糧艘鮮船官民船隻不敢憑闌卽進鮮亦有過期參奏之例各閘口石板金書具在念十一月不築正月遂開宜嚴也蓄水以櫃安山湖三十八里南旺湖九十三里皆爲櫃湖堤之內爲櫃外爲田若楊州五塘河南百泉寶應二閘山東五派皆儲以利運予行汴城縉紳爲言自秦晉入河南五十里寬衍之地宜多蓄水櫃以防橫溢云河西務設剝船八百隻通糧廳設漕剝三百八十隻日剝一百隻宜於運船淺阻處勒限先浚以便調夫一以有淺無淺別委官勤惰必使淺者盡深淂抵壩上每剝船一隻可省水腳八錢旗甲食米一石五斗河壩官常例一錢𨿽然余見河西剝船俱腐爛他可知已漕之阻也因黃河磨兒莊直口等十二處險澑而磨莊與劉口爲甚議開駱馬湖因故道五十餘里直通泇河旣避諸險且近二十餘里歲省挑淺銀數千而成泇河一段未了之功但須石甃耳徐州黃河如帶地險可憑江淮聲勢相通故連妖直至北岸卒不能逾一步此可置而不講乎徐州有上河有下河有爲陵者有爲運者有爲賊者可不熟講而漫然嘗試乎駱馬河東岸上荒田長二十五里可淂地十四萬五千餘畝河浚之後水不泛溢堤築而外水不入且畱口建壩而內水不出可漸次田然資防佐役可耳開科起租反爲害矣治河不惜大費不收近利故駱馬河功太速費太省易以石乃久也若欲半抵宿遷加派遼餉半抵駱馬歲修恐來易輕議歸仁堤外有河水浸堤腳河外有小堤形堤外卽﹝互阝﹞家埠子二湖也河外小堤宜取湖土君髙而疏河身以行內河之水使歸仁堤不受浸於河水淂借障於湖堤云潘季馴刱歸堤以衛陵李化龍辟泇河以浚運其功一也卽歸仁堤三十九里旣西捍黃水睢水湖水使不淂射泗州衛髙堰而又來睢湖二水之流並入於黃以助刷河之勢今十鋪漸傾宜一整頓開泇議始於隆慶初年都禦史翁大立其後屢勘屢罷有云工費三百九十七萬者有云一百五十餘萬者萬曆二十九年李化龍議分黃開泇計工二百四十餘里估銀二十萬攺直河之支渠修王市之石閘平大泛口之湍淄浚彭家口之沙淺二年告成自舒公應龍開韓莊以泄湖水此河之基始肇自劉東星鑿良城以試運艘此河之脈始通至李公化龍而始竟朱公光祚又開駱馬河以竟之故今日治河莫大於泇善後黃急治勤歲修之實去節省之名駱馬河五十餘里止費銀六千一百有奇費過省矣會典一款河堤每歲加髙一尺加厚一尺諸臣續議攺爲五寸此非可例之歸仁堤也若天建館以棲堤夫修廠以貯物料盡弁髦視之柰何朱督臣云非謂泇河與駱馬河一開而黃險卽可不治亦非謂黃淄一平而舊泇新河可不修也宿遷誌書陳密溝去治西二里駱馬湖去治西北十里旱潦不常二口任便利涉予操小舟循視第苦缺少一段石工此費似難決已伏水自蒙陰諸山勢莫能遏宜於亂石山迆東挑浚殺其勢以歸東湖再挑張家口平地一百八十丈以接泇口又增築西岸老崖各髙丈許以禦黃流大抵水盛宜與直河並瀉則險潘之勢自消水涸宜於張家口築壩則泇河之水烈灌修築之暇開墾湖地屯種亦一說先是有議塞黃堌不如堤山西坡歸小浮橋若不塞不用莫若用泇河直接鎭口引汶泗武沂之水閘至邳州二百餘里棄黃河涓滴不用亦一奇也而予謂黃河大關國脈萬無涓滴不用之理故議商賈行於斯漕艘返於斯爿﹖攵一半之用亦臆測云

河淮道中

河淮以南以四百萬供京師河淮以北以八百萬供邊境後因有客兵年例又有主兵年例初止三五十萬近漸加二百三十餘萬屯田虧矣以年例補之鹽法折矣以年例補之民運久矣以年例補之

金陵道中

長江天險晉齊間事耳自兀朮伯顏渡江江難恃矣南震則楚粵閩浙俱不可固地河其關鑰也瓜儀其門戶也海門龍潭兼防泗淮海安慶太平據上流兵城皆無可恃東壩路通吳越京城定淮金川儀鳳神策諸門寂如山林六朝城不統一𨿽屢有城下之勢克一城而數城守在如烏林新江臺城淸溪是也今破一城曠然百里不如禦於城之外故有六營四十八衛十萬卒之設也按原籍補入額足矣若浦口築城開河幾百里通大江來商賈亦急務也

徐州道中

河道錢糧如置樁買﹝上艸下冧﹞采石采艸充是役者計十分之一請托充河道科及工房有例矣庫支十分畱一名曰節省庫書又有例矣所存十之五冒破百出一遇伏秋水發盡托河伯急則柳梢艸束分派里甲波及鹽店諸司選委宜愼也徐州新城議於牛山南數里許雲山地方蓋北憂運南憂陵河使者約而使東無敢窮溢故遷城以避河誠爲苦心然徐州旺气所鍾自漢以來河決屢告彭城未嘗議遷則舊城似宜重修且泇河一道性義韓庒之石素號難治成化永利幸也非常也然可憂止在此河嶽國之用神卽利泇亦宜黃泇兩行予嘗云昔以海運濟漕運之窮今因新河廢舊河之利每每痛心徐州蕭條甚淮泗城外見一二帆以爲希有屋廬渰沒僅雲龍山放鶴亭無恙耳棹楔入地官舍產畦無復鬥鷄走狗之气而所在河官恃泇河泰山如邊吏恃款輕裘緩帶以爲常駱馬土疏泇工不聞善後二百里內巡徼寥寂一介行李停舟宿遷踰邳涉嶧猝有不逞倚山而嘯然後議徐河而憚於行險亦如海運之艱胡不及今定議使糧艘自泇河入自徐河返商賈行役皆如之使徐州猶淂一半黃河之用且順水南下亦長年所樂趨也嗟乎倘存修城四萬之積以助徐土其庶有瘳乎徐城中都門戶妖賊之變一徐州扼河以守而東南諸郡髙枕無虞前人議攺州爲府割山東鄰邑以充屬眞至計云朱總督批道詳徐州旣遷之後就於陽山築壩建閘以遏黃水沖入歸仁堤之路是矣舊護城地堤可以不守郭家嘴等處可聽其決不治乎且祖陵運道與近城坿近之民生有無患礙否禹頁海岱及淮惟徐州周省靑州入於徐州環以名山遶以大河東南至淮安西北至兗州西南至歸徳徐介其中豈一州官所能彈壓司倉有戶部守禦有兩衛攺府亦非難也議宿重兵設大將以統之昔人有沒意焉築城內街道髙出河面一並起立四門城樓甕城旣有成義矣不復山三故道則新築大壩不保則歸仁一綫之淺堤必潰而邳宿一帶之河道必淤復故道而進築縷堤決口以挑水開鑿土山天然壩以瀼水所以保固大壩至接築斜堤又防河之旁溢也故道應挑四里斜堤二里按此議起於徐邳報水漲睢寧曹享鋪舊堤漲漫一二尺宿挑岸堤平而討求其故上源秦鄭之間未有雨水何以下源邳宿等處驟溢乃有此補救之論也按此必歲修簡略而山淸之間安東入海之路有闕焉吾向謂恃泇忽河蓋不幸言而中矣故有開天然壩泄流注湖衝劉家口淤澱泇之慮焉總之關防惟遙縷二堤往以黃泇工役繁興置此不修二十餘年河衝堤薄且今年爲土硬明年爲河身本不修堤而致河之決又以塞決而闕岸之修狼矢三山固其宜也然上源自陜西曆河南山東下達豊沛徐邳睢宿挑源田安東入海原系一派必上源水發而後下流水長向者上源無事故專咎歲修今河南大有事矣而淮徐間無一堤非將決之狼矢無一岸非未開之三山爲之柰何山淸仰受黃淮兩瀆旣修徐邳二堤則將並數百里奔湍之勢全東於地中又合此二瀆衝塞之危並集於岸下須一體幫修而後可

詩【還朝】

春水畫骨歌【自題小像時泊錫山】

放舟春水聽龍吼九龍之山一培塿我生有骨倩君手筆走星辰酌大斗牀頭萬卷去其朽飽啖鮮霞如啖藕采茶陽羨調尊鹵新植芙蓉二十畝竟日關門簡徒偶至尊獨夏誰司咎赤心事君以求友肝膽應許奉元首生來不受利名牽談笑煙霞揮敝帚添入長松鳴蚴蟉敬賡天保上君壽東南力竭何所有聊寫萊麥在圖右我欲持圖上黼扆長隨父老擊牛酒

夜渡金山

南國崔嵬勢盡來煙帆齊向鏡中開長空掛月疑無地大海回風忽有山以我寶刀隨流水何年錦浪起樓臺妙髙深憶濟時者江在風流有異才

其二

元良齒學簡成均朴遫如臣廁友賓坐對空江邀祖逖遙呼三詔愧焦君深更細聽魚龍語片葦平分吳楚云獨使至尊憂社稷肯教終日醉曛曛

其三

憶昔讀書金山寺墨花噴浪上靑霄樓臺影碎云根活潮汐磨礲鬼斧銷捲石無多閱世脫龍宮一半住僧寮濤聲時共人聲語靜吸中冷說聖朝

東阿李侯

千峯髙枕綠炊煙蕉葉題詩課野田稽古已知卑管晏匡時猶未薄魚鹽東湖令借西湖長明聖池連泰岱泉吏散空庭鳥雀靜遠山雲起任揮弦

河間王太守

河瀛望巴借深籌樗櫟還勤藥籠搜朝以扁公爲太守天教赤子作桓侯同人猶自稱秦越運腕先須問樂愁昔有眞人入禦夢一凡名已動金甌

山海關前屯副將軍飲

前屯松樹何籠嵷手挽山河百二重犬吠嚴城都似豹鈴搖淸角語皆龍陣云戰苦忠魂厲塞月淸懸赤膽同聽說西戎發上指擬將提槊向雲中

其二

寧前一綫扼咽喉壯士提刀孰與傳山海當關蹲虎豹肝腸如雲徹箜篌精嚴壁壘云麾壯吐納天河樓櫓稠結髮屯奴七十戰何愁李廣不封侯

寧遠鼓樓與將士痛飲勵戰

漸看光復慰瘡痍嶽頁重瞻舊漢儀自有肝腸淸塞北肯容兒女夢遼西

其二

膂力經營誰與先十年戰守說寧前朔方重見堯日月樂浪駸增漢幅員

中後所王司農卽席

海天暝色上髙樓刁鬥霜嚴萬籟收粉蝶不來無魚夢釣磯未斷有餘舟六年舊識胡安定一夜欣逢蕭酇侯知是雄邊淸白吏選人央袋合深籌

何承渠副將軍招同張午垣徐都閫飲首山時桃花一枝開湯泉重構祖帥治海舟待渡

無慮峯頭十丈松長髯慷慨復頌容首山東望醫閭峙星使北來牛斗衝席向覺華邀祖楫泉如湯沸儌桃紅我行未睹單於面拔劍中霄待舉烽

其二

徐孺陳蕃塞上從侯誰在矣張仲同君橫長菜除醜虜我有玄言問老龍山向至尊齊拱極水因劍折必朝宗如今不賣盧龍塞萬國車書四海瀜

趙元戎招飲角山觀海樓移酌署中

巖關開府鎭羌氐舜曰蟬聯沛澤彌大海東來駐箕尾男兒到此照須眉錦州苦戰身爲堞渤澥狂歌浪是匜我亦逢君大敵勇且傾三百任樽移

前屯登趙將軍城試萬人敵放三火箭忽聞傳烽登髙閱戰虜首至自瑞云堡

前屯自古瑞州城兵火空餘一塔撐至聖廟前剩有樹三山堡內半鳴鉦樓臺倒下貔貅靜肉薄俄驚神鬼轟提劍須叟虜首至將軍不減趙奢名

洛遊燕趙懷古

丹忠只有君侯血兵冗先知宋室空十載湯陰渾夢是睢州又過嶽王宮

其二

戴星蹇涉渡滹河八郡良家气若何易水昔寒今已熱制奴還少一荊軻

其三

可憐六國佳公子不及燕山太子丹裘馬無寧取胡服松柏長愧血秦關

其四

天旌公子侯門死圖挾樊期七首孤止爲漢家眞帝出亡秦元不是燕胡

其五

夢裏尋身身亦假醒來覓夢夢還眞源頭識淂皆由我道在無求夢不侵【邯鄲】

其六

煢煢滿目掛徵鞍母在肯教𦇤褓殘今日路旁皆孝子身寒不敢泣衣單閔子祠

河北道中

風霾後中州當事者諮予予曰應在河決不出四十日過歸徳復言之已果驗抵鳳陽泗水橫溢先是文廟災大雨三日兆已先見噫天人之際甚易知亦甚可畏也賊徒擁邯鄲殺士不敢格縱橫曹濮間未知兵與賊中州有風怪鐵碎瓦獨全更看險絕處九霄石碓懸

周藩冊封禮成時中秋夜雨

盤石藩屏駿有都超然大雅自仙盟欽承冊命持龍節式睹宗儀仰聖明天子萬年周室輔中州一鏡四方平汴城自古沾恩地月到天心雨欲晴

其二

周室世美賦振振公姓公孫禮法遵齒徳占星瑞河洛詩書賡雅動楓宸魚蒲龍節君恩重玉樹金枝桂窟新何待夜珠來明月五風十兩總皇仁

其三

持節郊關凜至尊惇庸典禮展周親中天輪影環明月萬國元良仰一人白髮蒼顏班帝子稚齡繡褓舞王孫歲其有矣干戈息四海澄淸快合辰

其四

一點天心到嶽嵩維城雄險亙蒼穹圖書皆五秋分半皇極兼三日正中仁儀率先尊柱礎本支卜世種髙松講筵無補勤咨詢汴土艱難啟聖聰

中秋郊送龍節

使命光生貔虎臺中天玉樹盡花開滿城喧鼓尊王事五采流霞繡上臺

其二

濤沸中秋都似雷碧天如洗見蓬萊東方月出來何晏一朵紅雲擁節來

其三

中州宗學被甄陶駿惠文孫天語褒自有璽書耀河嶽奚勞玉兔數纖毫

上雒王

天上來時水不旺黃河自古辟洪荒九年宗學胥稱伯一舉秋鬧獨讓王松爲著書深歲月鶴因窺句步天潢懸知樂善東平意神廟奎章日月光

吳大中丞年伯卽席

帝念民勞露處啼旌旗初下慰云霓兩河動靜關秦晉一剿回夷振鼓聲聖主何嘗諱災異天風應急奏顚黎微臣憂杞先河決好障中原與嶽齊

中秋

月華冷於霜水笆已成路飛鳥靜不鳴羽毛紛可數

其二

何處不相思中天照徹時昌期逢聖主月桂長新枝

其三

夢見關山侯愁聞風雨時羈人新蕩樣月影下波遲

其四

遊人凡气盡歷歷是神仙但恐神仙去獨畱冰雪天

其五

心與鷗俱白琴將鶴共彈忽聞松子落微聽水流潺

其六

無計畱月住孤城絕域看居延擊刁鬥閨夢到城難

其七

秋气變人天煙雲勝昨年能教肌骨換人似鶴翩躚

其八

幾見月當頭況逢此夜秋憂勤不問夜宵旿喚窮愁

出陳畱憶汴

日涉芳園憶故知紛紛芳艸亂如絲我行永久逢君至執手如觀未見書

其二

從來明月不須期流水因風珠玉隨萬葉秋都客夢裏平江何日不相思

其三

曲度間云意自遲夜闌獨酌彊裁詩江山待我皆如舊況有新紅劈荔枝

其四

聞說嵩山禮舊師靑囊許我共抽絲蒼顏古貌滋朝气載酒飛花有夜珠

其五

暮云艸樹更長林宇淨山空月色深別急不須問流水且傾三百萬重心

其六

煮茗徧余松桂心引杯延賞滌煩襟開紅成幄翠如雨鶴叫空庭夜未深

其七

剪燭巴窗話雨時翛然太古白雲姿花鮮月出人皆醉靜讀黃庭意欲遲

其八

臥起何須攺舊詩名園幽興白華滋本無軒冕縈懷抱遙寄秋風渡馬遲

其九

漢室窮經禮宿師伏生老矣拜昌時獻王纂雅褒天口歆向披忠長玉枝

其十

秋風搖落動歸思詮理談玄自有師生看雲起雨不厭前村孤嶼一題詩

其十一

今日河南異昔時官司傾蓋有心知更饒一段賢王意設罍陳樽並載詩

其十二

詩囊珍重冠周南藥竈封題雲气亟自汴過陳皎倍五舉杯邀月影還三

過歸徳董太守萬司理卽席夜泛

別有幽溪路自通坐看秋鏡掛墻東乍移巨海瀾生紫忽坐仙舟燈已紅雨洗晴來天漢杪月明人佳水都中四更照徹淸謳發綠竹烏紗影許同

再赴亮社與萬司理

星聚商丘再舉樽南州畱轄素風存重闈壽祉怡王母大被論文治弟昆秋水爲神拔奇士閒雲隨我涉疏園歸來案牘渾無事入奏平反勸舉飧

其二

夜闌始覺濕衣裳聞道廣寒深且長繞岸唐隋分古樹隔林笑語屬長楊蛟龍寂聽驚人句鷗鳥慈依牧郡場有客明早重載酒相逢還似水中央

其三

歷落風塵總不知海棠開徧探闌遲邦君好客翻尋主亮社多賢樂取斯綠長羲臺問奇字白分軒帝帶松枝文章一變人稽古砥柱狂瀾自淂師

南宿州吳觀察過訪

元佑重題慶曆遊醉翁在不舉杯酬霜飛佛戟雄觀察影動星辰愧大丘鴻雁消沈愁赤地蛟龍掀舞撼神州干戈滿地驚時事泗上登髙理壯籌

其二

楚云吳樹乍相逢夜訪何須醉濁醪野簌山肴籬綻菊泉香酒美客持螫風回湘澤新營壘雷動江淮利挽漕泗水諸侯觀壁上溪沙魚烏賊詩豪

寄詢同門廬州嚴太守

使君標格如何擬澹月寒空籠白梅風土淸嘉吏事少空庭梳羽鶴徘徊

南宿州有感

輪蹄四出擁荒叢剪艸編蓬立槁灰十載久沈鴻雁信【十年逃亡稅仍在冊】八分不住版曹催【宋制賦及八分則版曹徑催】鑿溪層壘開除道【仿磯州左右種蓮夾道樹柳】因畝髙低曲沼隈聞說形象秀文脈運溝一帶【導水四十里】水波回

夜謁張許二公廟【殘廟坐危城雨風蕭蕭報良薄矣】

二十四郡錄元戎一丸孤堞障環中曲江齊唱升平樂府制更張魚鑰空魂魄毅兮如可作肝膽鐵也與誰同風狂晝掩�投拜整頓山河北鎬豊

其二

嗟公逝矣瞿陽空嘆息誰者無夢翁【予號無夢居士】蘋藻古城旌義烈蕭條原野響寒虫當年熊虎馳戎馬此日仳﹖﹖離嘆轉蓬下土茫茫誰告語雙懸神鏡照民窮【予與前治兵使者胡公商屯田公嘗取冊後胡請淮賈於鹺臺未果行蓋可惜也】

九月朔過王莊偶讀髙適閉門無不可何事更登髙句漫成三絕

古人悔歸遲三徑隨刈槁有客近家園芙蓉樹樹好

其二

乍見衣薪者秋都慘不號低頭弗敢問何忍復登髙

其三

遙習古人語酒酣讀書騷長懷康濟念閉戶卽髙登

雨中渡淮有感

澎湃神水爭蕭條淮泗橫如何安若命且莫問莊生

其二

滁州不種馬千里稻田枯空坐雨太僕勞勞付笑歌

其三

海運昔防漕運阻新河今廢舊河功石堤洛馬三百里泇口彭城齊泛舟

其四

泗水山頭坐禦史風風雨雨一孤蓬斷崖崎石嗟行路破屋頹垣賦艸虫

偶憶泇河善後紀事

泇河幾百里天下皆道斯邳嶧煩供憶移郵設捕司

江心道中

石田亦可耕願人行好事輿中聊自吟田父荷杖至

其二

田父如何說中情慨以慷下車入其室舉手賀年康

其三

年康不可失遺秉寡婦攘及此召業戶官家蠲逋糧

其四

子粒何可淂買牛築道傍鄰人且協貸處處熟黃糧

其五

鄰人不貸牛一荒連坐九同我婦子饁出入互相友

其六

舉善甲期會鑿城計戶口所在置沼池積水良可久

其七

守衛勿準狀軍牢勿下鄕指揮戒私斂牧夫急賢良

其八

百善至儀眞金湯亙千里勤將此法行田畯至止喜

其九

漢主自臨河金錢曷足數人人皆抱薪誰識徙薪苦

其十

倒影入寒塘靑靑映垂柳回頭見靑山形影俱何有

其十一

乍見釣魚人時逢斫艸婦崎嶇小徑行大道如莽蕪

廣武衛道中茶庵

樹密山隈立馬看臥牛岡嶺近前灘乍聞似落前峯澗久聽方知近佛龕未許塵容駐奔馬可教幽客寫經函病僧間傍溪邊立黃葉蕭蕭一艸庵

其二

城頭便有山林色野樹蒙葺老歲年低屋短垣門欲扃花香酒熟鳥如弦依依仙窟桃源裏小小溪深靈隱間山水之濱容我老半肩行李載輕煙

關山謁廟

且就關山賖月色何妨復嶺一登髙神臯共慶豊年樂廣武宜知稼穡勞紫殿駕車輕絕塞嚴霜杲日動徵袍十年未雪遼山恥不斬樓蘭負寶刀

其二

靑靑古栢插蒼穹寫出丹裏半嶺紅雙懸古井分淸濁獨鎭天中馘寇我洪武最先龍虎戰宋家漫說趙韓功【我朝百戰自滁州始宋以韓趙王破此關】淸流一派【關名】停公旗百萬雄兵誰與同

其三

磨劍淸泉靜可探遊人三過爲停驂亂抽山筱棲寒野淨洗云根傍野巒煮橡齋廚挑水急尋詩玄室下山淹遠公送我眞遠矣髙閣應許日構藍

辛未重九前四日以封冊至自滁太僕徐翁夜深載酒賦詩

論交十載上公交車攜手郵庭月色華頗牧久髙靑鎭閽夔龍先借課驑驊間吟昔賦春梅贈司鼓重將秋菊過商略龍興建置意救時應泛丈人槎

其二

梓裏同朝事聖君秋山暮色細論文三生石上曾畱句雙井樓頭好宿云孳牧萬羣來渥馬屯田千里覆黃馧月明載酒重扶醉市口巖邊數馬勤

滁州

牧人何處秼淸湍廿萬金錢空範韓百二山河雄發刱萬千鐵騎盛鳴鑾國初累詔蠲租厚奕葉承平放馬寬所在戎夷羈釁鼓紛紛繒市擲壺餐

其二

寒花滿谷馥初晴匹馬關山倚杖尋半熱黃雲賁窮懷乍看紫气淨陰霖千家煙火炊新黍一夜秋聲急逮玷南國層巒錦帶遠授衣抉纊慶平成

其三

半村半郭樹棲霞耆舊山川總一家風俗葛天追朴雅衣冠晉代薄浮誇山陰並美差無竹陽羨同幽只少茶昨月中秋冊金簡晴雲又覆孟嘉紗

其四

稚子盈門豈渥窪故園松菊自成家抽書夙好初盈幾摘藕方鮮旦及瓜借問芙蓉開幾樹不知丹桂剩餘花江南數月多風雨碧玉瑯玕未可誇

龍興寺

曇花繡佛古招提蒼蘚云封鳥雀棲可惜風霜塗五色剩殘羅家貌深黧天臺鐘鼓隔凡唄雁蕩褰裳渡遠溪西望滁陽埋骨處山河日月國恩齊

其二

瑯玡山勢近龍蟠更有龍興號古禪鐵鑄彌陀靑著眼夢移關像小容龕佛容爭說李唐古剎寺猶將顯徳利羅漢畫神並畫骨泥金深處皺容寬

其三

剩有瑯玡續後遊山僧指點翠云稠近連豊樂浮靑�遙擁關山戴冕旒風雨龍吟雜樹吼月明人影共波流重陽獨立金山頂此地吾將一夢畱

其四

登樓側聽吟哦近疑載米家詩畫過寂寂武功剩銘碣寥寥文事滯蹉跎靑山蘿擘衣幽客深樹云來隱頭邁六一山頭深醉處好將文字耀山河

重陽前一日憩瓜州息浪庵侯風

瓜州臺畔沸如雷此地安禪我亦倍龍像似盂懸印坐金銀浮玉引靑來人頭忽向浪中出帆影驚翻波底回卓賜五州煩寄語【冶淨往五州山】法輪髙出海門來

其二

西望五州呼冶淨髙僧破衲共衾裯三山寶剎朝陽供一水甘泉吸浪爿﹖攵客去客來逢九日尋花尋尋酒觸虛舟老僧夜持龍咒入定何妨雲海遊

金山渡舟【予泊瓜州水軍沒者十二人金山僧呼渡船起之活十一人】

三十年前太守約金山一葉駕雲招三僧盛事吾堪紀恰�重陽訪佛寮【三僧皆買一船殊可紀也】

夜聞江上雨【至海日髙句爲閣筆午登殿始出旋跳畱云亭夜飲甘露寺爲續前詠】

五更細雨動靑璈破曉都來一枕濤樹影新添息浪柳驚濤分濺使星袍雪山白擁雲帆出金殿光懸海日髙直到畱云數蕉樹因風甘露醉葡萄

九日登金山

滁陽已訂金山約此日登臨似夢遊遲我瓜州三侯月朅來鰲頂九逢秋�髙日影招多景甘露玄言落遠洲持節江於渾不寐邀同壯士擊中流【馮守備】

九日【李白宣城九日詩登髙望山海滿目悲古昔又詩重陽不相知載酒任所適手持一枝菊調笑二千石又詩曉從南峯歸蘿月下石壁卻登卽樓望松色寒轉碧】

身在圖畫中不知身是畫還欵境中人遙向郡樓拜

其二

河海英雄色使君一席收最難淂佳客月舞爲人畱

其三

太守供調笑所悲在古昔敬亭與響山同醉不同室

其四

飲酒不相知相知安在哉傳呼君太侈忘卻故人來

其五

蘿月轉松色水流無停川胸懷憶耆舊佳句倩誰傳

其六

劍戟帶霜雪客星似水間歌殘席已散秋葉滿空山

其七

愁人未成眠明月呼不起一雁叫長天暌孤示如此

其八

近尋陶彭澤遠者將何之寂寞音書斷今朝憶故知

輶軒紀聞

紀遼餉

馬疋四五六七八五个月名爲放靑月馬旣放靑矣又折與以艸幹此銀可復買艸到馬腹否惟有各衙門標下馬與運馬或不便放靑然卽以一萬作不放靑照新例每日三分共五个月止用艸幹銀四萬五千可也十一十二正二三五个月實給艸數每束五分算亦應費餉五十餘萬然亦半取於屯而量加於采屯共五萬人卽一人取艸二十束便可千萬計且九十月之探靑也馬兵自采自給矣九此步兵所采歸之何處今關外未嘗不積有屯艸秋艸皆將官畱之折塞馬兵於四五六七八放靑之月而沒其艸幹銀者卽馬不盡宜於靑艸亦有應量給漧艸馬不盡宜於秋艸亦有應量給谷艸總之屯與通融調酌以給之原自敷也王陽明設法於南贛有每營以千餘金畱爲營本者月餉偶有斷時準各以手本開借每兩止月利二分此月之餉出卽扣之不以二分免其二錢乎今十萬兵卽以十萬金分貯之各營堡以爲官貸而省其私貸月利二錢乎在立十人一竈共食之法決不許寄食於鋪家亦省半費七營中營房照此置柵管本照每夜使把總查入兼省嫖有賭也本色因招買之苦定爲七本三折搭放法以爲民也而兵更利甚蓋兵惟本爲急用而實時有願糶以淂折者與其賤售於鋪何如官濟以銀且要以我爲平常不使鋪操其權凡本色於海運通屯收熟之時最賤官盡以本色給兵兵以卽原單賣鋪家已虧米價及冬春運停屯盡官食竭矣又欲以折色給兵兵買之鋪家而又增半價不輾轉收利於鋪而兵日窮乎故議爲三七之設不必泥定逐月搭放但將三分折銀操之自官隨時察宜本賤與之畱本本貴卽與本畱折使兵日瞻足而不知

