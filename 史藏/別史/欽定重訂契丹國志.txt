

乾隆四十六年十月十六日奉

上諭四庫全書館進呈書內有宋葉隆禮奉勅所撰契丹國志其說采摘通鑑長編及諸說部書按年臚載抄撮成文中間體例混淆書法訛舛不一而足如書旣名契丹國志自應以遼爲主乃卷首年譜旣標太祖太宗等帝而事實內或稱遼帝或稱國主豈非自亂其例又是書旣奉南宋孝宗勅撰而評斷引宋臣胡安國語稱爲胡文定公實失君臣之體甚至大書遼帝紀元於上而以宋祖建隆等年號分注於下尢爲紕繆夫梁唐晉漢周僭亂之主享國日淺且或稱臣稱兒稱孫於遼分注紀元尙可若北宋則中原一統豈得以春秋分國之例槪予分注於北遼之下又引胡安國論斷以劫迫其父開門納晉軍之楊承勲謂變而不失其正時承勲同父被晉圍慮禍及身乃劫其父致被晉戮而已受晉爵賞夫大義滅親父可施之子子不可施之父父卽背叛子惟有一死以答君親豈有蔑倫背義尙得謂之變而不失其正此乃胡安國華夷之見芥蔕於心右逆子而亂天經誠所謂胡說也其他乖謬種種難以枚舉朕詳加披覽經指駁者數十條館臣乃請撤出此部書朕以春秋天子之事是非萬世之公昨曽著正統辧論斷甚明今契丹國志旣有成書紀載當存其舊惟體例書法訛謬於綱目大義有乖者不可不加釐正著總纂紀昀等詳加校勘依例攺纂其志中之事迹如祭用白馬灰牛氊中枯骨變形視事及戴野豬頭披皮之事𨿽迹涉荒誕然與詩書所載簡狄吞卵姜嫄履武復何以異蓋神道設教以溯發祥古今胥然義正如此又何必信逺而疑近乎其餘遼帝過舉如母后擅權諸事足爲後世鑑戒者仍據志直書一字不可易該總裁等覆閱進呈朕親定錄入四庫全書並將此防書於簡端以昭綱常名教大公至正之義特諭

欽定四庫全書

史部四

欽定重訂契丹國志目錄

別史類

卷首

契丹國初興本末

契丹九帝年譜

第一卷

太祖皇帝

第二卷

太宗皇帝上

第三卷

太宗皇帝下

第四卷

世宗皇帝

第五卷

穆宗皇帝

第六卷

景宗皇帝

第七卷

聖宗皇帝

第八卷

興宗皇帝

第九卷

道宗皇帝

第十卷

天祚皇帝上

第十一卷

天祚皇帝中

第十二卷

天祚皇帝下

第十三卷

后妃傳

太祖舒嚕皇后

太宗蕭皇后

世宗甄皇后

穆宗蕭皇后

景宗蕭皇后

聖宗蕭皇后

興宗蕭皇后

道宗蕭皇后

天祚蕭皇后

天祚文妃

第十四卷

諸王傳

文獻欽義皇帝

章肅皇帝

孝文皇大弟

齊國王隆祐

魯王宗元

晉王宗懿

燕王洪道

梁王信寧

第十五卷

外戚傳

蕭延思

舒嚕羅索

蕭守興

蕭翰

蕭安札

蕭孝穆

第十六卷

列傳

韓延徽

張礪

韓延壽

第十七卷

列傳

滿逹

耶律朗烏

劉珂

第十八卷

列傳

盧文進

耶律隆運

劉六符

第十九卷

列傳

馬保忠

張琳

蕭奉先

李儼

耶律伊都

逹實

除授蕃將職名

除授漢官職名

第二十卷

晉表

晉廷重貴降表

晉李太后降表

澶淵誓書

宋眞宗誓書

聖宗回宋誓書

關南誓書

興宗致宋書

宋朝回書

興宗致宋誓書

議割地界書

道宗求地界書

宋朝回書

第二十一卷

南北朝饋獻禮物

累朝賀宋朝生辰正旦禮物

宋朝賀生辰禮物

宋朝勞使人物件

外國進貢禮物

新羅國貢進物件

橫進物件

回賜物件

賜奉使物件

西夏國貢進物件

諸小國貢進禮物

髙昌國

龜玆國

於闐國

大食國

小食國

甘州

沙州

涼州

回賜物件

第二十二卷

州縣載記

控制諸國

四至地裏

四京本末

第二十三卷

族姓原始

國土風俗

並合部落

兵馬制度

建官制度

宮室制度

衣服制度

漁獵時

試士科制

第二十四卷

宋王曾行程錄

宋富弼行程錄

第二十五卷

晉胡嶠陷北記

宋張舜民使北記

第二十六卷

諸蕃國雜記

奚國

古肅愼國

室韋國

新羅國

髙昌國

黃頭女眞

翁捨展國

渤海國

第二十七卷

歲時雜記

第二十八卷

譯攺國語解

【臣】等謹案

欽定重訂契丹國志二十八卷宋葉隆禮撰隆禮號漁林嘉興人淳祐七年進士由建康府通判歷官祕書丞隆禮於孝宗時奉詔撰次遼君【臣】事迹爲此書淳熈七年奏進之凡帝紀十二卷列傳七卷晉降表宋遼誓書議書一卷南朝及諸國饋貢禮物數一卷雜載地理及典章制度二卷行程錄及諸雜記四卷隆禮生南渡後距遼亡已久北方書籍江左亦罕有流傳未嘗見遼時國史僅取宋人所修史傳原文分條采摘排比成編故於首尾不能完具大抵穆宗以前紀傳則本之司馬光資治通鑑穆宗以後紀傳及諸雜紀則本之李燾長編等書其胡嶠陷北記則本之歐史附錄諸畨記及達實伊都等傳則本之洪皓松漠記聞皆全襲其詞無所更攺間有節錄亦多刪削失當元蘇天爵三史質疑𨿽嘗譏其說皆得於傳聞失實甚多而識見所限於其紕繆之大端尙未能窺及一二昨者以著錄史部繕本進

禦仰防

皇上親加披覽髙懸

軒鏡洞燭瑕疵凡其中蹖駁舛戾之處無不一一呈露如隆禮身爲宋臣而分注宋代紀年殊乖系統之正且其行文措語於內外之詞亦多違錯不合甚者論楊承勲以兵劫父出降一事意存偏袒右逆子而亂天經尢爲誕妄之甚並荷

特頒訓諭詳晰

宣示令【臣】等重加釐正攺纂成編仰見我

皇上扶植綱常惇崇名教

離照所被物無遁形所謂平若權衡嚴於斧鉞彼懷私曲筆之徒不能復置一喙洵足以超軼前古垂示方來【臣】等謹奉

綸言詳悉刋定參攷辧證去譌存是咸折衷至當

仰稟

睿裁推厥指歸具諸凡例俾後之讀是編者共知大義所在昭如星日非區區俗儒瞽說所得妄有軒輊於其間而

大聖人大公至正之盛心與崇正斥邪之微防所以垂訓萬世者實至深且切矣乾隆四十九年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

欽定重訂契丹國志卷首

契丹國初興本末

契丹本炎帝之後先世保鮮卑山以居號鮮卑氏爲慕容燕所破析其部曰宇文曰庫莫奚曰契丹契丹之名昉見於此【案葉隆禮原書稱契丹之始簡冊不載無得而詳今考遼史世表載遼先世傳國源流頗具不得云無可考見今據攺正】本其風物地有二水曰北穆爾穆稜復名托果斯穆稜者是其一也其源出自中京西馬盂山東北流華言所謂土河是也曰尼囉古穆稜復名孟古穆稜者又其一也源出饒州西南平地松林直北華言所謂潢河是也至木葉山合流爲一古昔相傳有一男子乘白馬浮土河而下復有一婦人乘小車駕灰色之牛浮潢河而下遇於木葉之山過合流之水與爲夫婦此其始祖也是生八子各居分地號八部落一曰宗噶爾部二曰伊斯琿部三曰捨琿部四曰諾爾威部五曰丕勒摩部六曰訥古濟部七曰濟勒錦部八曰實衮部立遺像【始祖及八子】於木葉山後人祭之必刑白馬殺灰牛用其始來之物也後有一主號曰納罕此主特一髑髏在穹廬中覆之以氊人不得見如國有大事則殺白馬灰牛以祭始變人形出視事也卽入穹廬復爲髑髏因國人竊視之失其所在復有一主號曰沃赫戴野豬頭披豬皮穹廬中有事則出退復隱入穹廬如故後因其妻竊其豬皮遂失其夫莫知所在次復一主號曰珠爾杭阿惟養羊二十口日食十九畱其一焉次日復有二十口日食之是三主者皆有治國之能名余無足稱焉異矣哉氊中枯骨化形治事戴豬服豕罔測所終當其隱入穹廬之時不知其孰爲之主也孰爲之副貳也荒唐怪誕訛以傳訛遂爲口實其詳亦不可得而詰也自是厥後中遂衰微八部大人後稍整兵三年一會於各部內選雄勇有謀略者立之爲主舊主退位例以爲常至太祖爲眾所立後並七部而滅之契丹始大【案通鑑及五代史皆言契丹八部大人相代爲王然考之遼史契丹自太祖以前約尼氏世爲君長初無別部更立之事通鑑於梁開平元年載太祖自言爲王九嵗考遼史是年太祖始受國主欽徳之禪未受禪時欽徳爲王自若豈容一國有二主乎疑通鑑五代史所謂傳旗鼓相代者特八部大人之主國事者異國傳聞遂以爲王耳隆禮書於此篇及太祖紀所載皆承通鑑及五代史之說未免失實因其說相承已久故姑仍其舊而辧正於此云】原其立國興自太祖至太宗乘百戰之勢席捲河朔滅晉入汴威服諸夷奄有全燕何其彊也天祚昬孱羣下離心金兵一起土崩瓦裂何其弱也其興也勃焉其亡也忽焉悲夫今摭舊聞裒其本末𨿽未能考其異而訂其同要之大略不甚相逺後之英主忠臣志士防今洄古可以鑑矣

契丹九帝年譜

太祖大聖大明神烈天皇帝【諱億字安巴堅○案葉隆禮原書所記遼諸帝諡號多屬舛錯如太祖諡本七字而但載大聖二字景宗諡本四字而但載孝成二字至如太宗之嗣聖世宗之天授穆宗之天順聖宗之天輔興宋之文成皆具在位時羣臣所上尊號中二字並非廟諡隆禮乃卽以當諸帝之諡尢爲失考又道宗尊號本曰天祐而隆禮以爲天福則遼諸帝中並無此稱更屬乖誤今並逐一考核攺正又案安巴堅乃太祖之字原書以爲蕃名亦非今亦據遼史攺正】丁夘歲正月卽皇帝位稱元年國號大契丹丙子攺元神冊【案遼史哈陶津可汗殂羣臣奉遺命立太祖明年太祖卽皇帝位稱元年時爲梁開平元年丁夘嵗至丙子嵗攺元神冊通鑑於貞明二年云契丹主稱皇帝國人謂之天皇王至是攺元神冊𨿽不言始卽帝位在何年然云至是攺元神冊亦可見卽帝位在神冊之前矣隆禮原書於神冊元年始書卽皇帝位殊爲失實且於年譜不書神冊本號反以卽帝位之歲系諸梁均王貞明二年亦乖史例今並攺正】壬午攺元天贊丙戌攺元天顯【案太祖神冊紀號凡六年而葉隆禮原書神冊至五年而止較遼史少一年又天贊攺元在壬午嵗而原書以爲辛巳較遼史又多一年又丙戌攺元天顯而原書以爲卽天贊六年不紀天顯均屬舛誤今並據遼史攺正】是年秋七月崩在位二十年【案原書云在位十一年蓋數自神冊元年始也今核實攺正】

太宗孝武恵文皇帝【諱徳光小字耀庫濟太祖第二子○案耀庫濟乃太宗小字原書以爲元名者誤今據遼史攺正】丁亥歲卽位仍太祖年號稱天顯二年至戊戌攺元防同丁未攺元大同【案隆禮誤以天顯爲太宗所攺年號故以丁亥爲天顯元年與史差較一年又沿通鑑以丁酉爲會同元年而以丁未爲會同十一年不載大同年號均與遼史參錯不合今並攺正】攺國號曰遼【案五代史太宗攺天顯十一年爲會同元年攺國號曰遼原書因之然據遼史攺國號實在大同元年今攺正】是年夏四月崩在位二十一年【案原書云在位二十二年蓋誤以太宗卽位在天顯元年也今核實攺正】

世宗孝和莊憲皇帝【諱阮小字烏雲太祖之孫東丹王托云之子○案烏雲乃世宗小字原書以爲蕃名者非今據遼史攺正】丁未歲卽位攺元天祿辛亥天祿五年【案世宗以大同元年四月卽位九月卽攺元天祿隆禮誤以爲逾年始攺元故天祿盡四年與史差較一年今攺正】秋九月爲燕王捨音等所弒在位五年

穆宗孝安敬正皇帝【諱璟小字舒嚕太宗長子也】辛亥歲卽位攺元應歷己巳應歷十九年春三月爲庖人所弒在位十九年【案原書云在位十八年今據遼史攺正】

景宗孝成康靖皇帝【諱賢字賢寧小字宻結世宗第二子】己巳歲卽位攺元保寧己夘攺元幹亨【案隆禮誤以保寜盡六年其次年卽攺幹亨故以干亨攺元系之甲戌與史不符今攺正】壬午幹亨四年秋九月崩【案九月原書誤作十二月今據遼史攺正又案遼史本紀幹亨四年景宗崩聖宗卽位明年攺元統和蓋遼自世宗以後皆不逾年攺元逾年攺者惟聖宗也然閏考幹亨盡五年癸未統和始二年甲申輿服志亦言幹亨五年聖宗冊承天太后則景宗以干亨五年崩而聖宗亦不逾年攺元證以前後諸帝卽位攺元之例似爲符合但以本紀言景宗壽三十五者計之則幹亨實盡四年紀又不誤人君始卒大事而紀志互異未知孰是也今姑從本紀而附志其異同於此云】在位十四年

聖宗文武大孝宣皇帝【諱隆緒景宗長子】壬午歲卽位癸未攺元統和復國號大契丹【案原書言開泰元年復國號大契丹考聖宗復國號遼史本紀不書此書聖宗紀書於統和元年與宋元通鑑續綱目合年譜自爲抵牾實爲無據今攺正】壬子攺元開泰辛酉攺元太平【案原書統和紀號盡三十年較史多一年又以太平紀號盡十年較史少一年今並據遼史攺正】辛未太平十一年夏六月崩在位四十九年

興宗神聖孝章皇帝【諱宗眞小字珠巴克聖宗長子○案原書云蕃名珠巴克考遼諸帝皆以國語爲小字此珠巴克亦必小字也但遼史云興宗字雅布濟小字濟古爾與此不同惟通考言興宗蕃名珠巴克與此書同蓋皆本之宋三朝國史契丹傳今攺爲小字珠巴克以兩示訂誤傳疑之意又原書以興宗爲聖宗第八子考遼史聖宗惟六子而興宗爲長原書舛誤之甚今攺正】辛未歲卽位攺元景福壬申攺元重熙乙未重熙二十四年秋八月崩【案原書以重熙攺元在癸酉又以乙未爲重熙二十三年均與史參錯不合今攺正】在位二十五年道宗仁聖大孝文皇帝【諱洪基興宗長子】乙未歲卽位攺元淸寧乙巳攺元咸雍丙午咸雍二年復攺國號大遼乙夘攺元太康乙丑攺元大安乙亥攺元壽昌辛巳壽昌七年春正月崩【案原書於道宗紀年脫大康大安二號又壽昌紀號盡六年較少一年今並攺正至壽昌之號遼史實作壽隆考隆字乃聖宗廟諱道宗爲聖宗嫡孫其紀年不應相犯且相傳遼代石刻皆作壽昌並無壽隆之稱尢爲可據此必遼史有誤當以隆禮所載爲長今從之】在位四十七年天祚皇帝【諱延禧道宗之孫太子濬之子○案隆禮誤以天祚爲秦王元吉之子與史不合今攺正】辛巳歲卽位攺元幹統辛夘攺元天慶辛丑攺元保大至乙巳保大五年金兵來攻帝將西奔黨項至應州新城爲金羅索所獲降封海濱王遼國遂亡在位二十五年【案原書誤以天祚被獲系諸保大四年較遼史差一年今攺正】

契丹自太祖元年丁夘至天祚帝保大五年乙巳凡九主二百十九年【案原書稱契丹九主首末二百一十五年實歷二百單九年蓋隆禮於太祖紀年斷自神冊元年爲始又以天祚盡於甲辰歲保大四年而遼自世宗以下不逾年攺元者六帝故以虛數計之爲二百十五年以實數計之僅爲二百九年今並核實攺正】

欽定重訂契丹國志卷首

欽定四庫全書

欽定重訂契丹國志卷一

太祖大聖大明神烈天皇帝

太祖皇帝姓耶律氏諱億字安巴堅徳祖長子也【案隆禮原書不載太祖姓氏及徳祖之諡今並補正】徳祖爲額爾奇木猶中國刺史帝生而拓落多智與眾不羣及壯雄健勇武有膽略好騎射鐵厚一寸射而洞之所寢至夜常有光左右莫不驚怪部落憚其雄勇莫不畏而服之先是契丹部落分而爲八以次相代唐咸通末有實勒者爲王土宇始大其後欽徳爲王乘中原多故數與劉仁恭相攻及太祖尢雄勇五姓奚及七姓室韋咸服屬之太祖爲王不肯受代久之太祖擊黃頭室韋還七部共刧之於境上求如約【案隆禮此文本襲資治通鑑而刪削失當如七部求如約者因太祖不肯受代之故原書乃刪去不肯受代之文遂致情事首尾不明今據通鑑攺正】太祖不得已傳旗鼓且曰我爲王九年得漢人多請帥種落居古漢城與漢人守之自爲一部七部許之其後太祖擊滅七部復並爲一又北伐室韋女眞西取突厥故地擊奚滅之復立奚王使契丹監其兵東北諸國皆畏服之丙寅嵗哈陶津可汗殂羣臣奉遺命請立太祖太祖三讓從之【案隆禮原書不載太祖始立之由今據遼史補正】

【丁卯】元年【梁太祖晃開平元年○案五代十主篡竊相尋覆亡接踵至石晉而遂稱臣稱兒稱孫於遼聖訓謂尙可分注紀元今謹依綱目列國之例仍以五代年號夾注於下但隆禮原書俱按年詳系今案此書以遼爲主與編年之史不同凢一號而數年者自毌庸逐歳縷列今止載其攺元首載以備考核余俱従略又原書於五代諸主無廟號及諡者稱梁均王唐路王晉出帝之類亦乖史法今凡有廟號者稱廟號其無廟號及諡者稱梁主瑱唐主従珂晉主重�以從其實庶不失綱目義例云】春正月庚寅卽皇帝位以舒嚕氏爲皇后羣臣上尊號曰天皇帝後曰地皇后夏四月唐梁王朱全忠廢其主尋弒之自立爲帝國號梁太祖遣袍笏美楞之梁通好梁遣大府少卿髙頎來報聘是嵗太祖入攻云州眾共三十萬晉王李克用與太祖連和【案原書作晉王李存朂考之通鑑乃晉王李克用非莊宗也今攺正】面會東城約爲兄弟延入帳中縱酒握手盡歡約共擊梁畱旬日而去晉王贈金繒數萬太祖畱馬三千匹雜畜萬計以酬之太祖旣歸國更通好於梁

【戊辰】二年春正月晉王李克用薨子存朂襲遣使弔慰【己巳】三年春二月梁遣郎公逺來聘

【庚午】四年秋七月以後兄蕭迪裏爲北府宰相後族爲相自此始

【辛未】五年【梁太祖乾化元年】春正月丙戌朔日有食之

【壬申】六年夏四月梁郢王友珪弒其父自立

【癸酉】七年春二月梁均王友貞討殺其兄友珪嗣立【甲戌】八年冬十月建開皇殿於明王樓基

【乙亥】九年【梁主瑱貞明元年】冬十月釣魚鴨緑江【案原書謂太祖卽帝位在神冊元年自神冊以前並不編年今據遼史補正】

【丙子】神冊元年春二月羣臣及屬國上帝尊號曰大明大聖天皇帝後曰應天大明地皇后初唐末藩鎭驕橫互相並吞燕人軍士多亡歸太祖兵勢益彊又得燕人韓延徽有智略頗知兵太祖與語悅之遂以爲謀主舉動訪焉延徽始教太祖建牙開府築城郭立裏市以處漢人使各有配偶墾藝萊田由是漢人各安生業逃亡者益少太祖威服諸國延徽有力焉【案原書此下有敍韓延徽逃歸事與延徽傳兩見今於此處刪去以省繁複】

【丁丑】神冊二年春二月晉王之弟威寨軍節度使李存矩在新州驕惰不治邊人嗟怨爲小校宮彥璋謀殺其禆將盧文進帥其眾來奔三月盧文進以兵急攻晉新州刺史安金全棄城走文進以其部將劉殷爲刺史守之晉王使周徳威合河東鎭定之兵攻之旬日不克太祖帥三十萬眾救之徳威大敗奔歸太祖乘勢進圍幽州揚言有眾百萬氊車毳幕彌漫山澤爲地道晝夜攻城四面俱進城中穴地燃膏以邀之又爲土山以臨城城中鎔鐵汁以灑之日死千計而攻城不止周徳威遣使告急於晉王夏四月晉王命李嗣源李存審閻寶將兵救徳威時太祖圍幽州且二百日城中危困晉李嗣源等步騎七萬會於易州自易州北行逾大房嶺循澗而東距幽州六十里與太祖遇太祖行山上晉兵行澗下每至谷口太祖以萬餘騎遮其前晉兵失色嗣源以百餘騎先進躍馬奮檛三入陣中後軍齊進太祖稍郤晉兵始得出李存審命步兵伐木爲鹿角人持一枝止則成寨太祖騎環寨而過寨中發萬弩射之流矢蔽日人馬死傷塞路將至幽州太祖兵列陣待之存審命步兵陣於後先令羸兵曵柴然艸而進煙塵漲天鼓噪合戰乃趣後陣起乘之太祖大敗自北山歸委棄車帳鎧仗羊馬滿野晉師入於幽州太祖以盧文進爲盧龍節度使居平州

先是幽州北七百里有渝關下有渝水通海自關東北循海有道道狹處才數尺旁皆亂山髙峻不可越北至進牛口自唐世常置八防禦軍募土兵守之田租皆供軍食歲致繒纊以供衣每歲早獲淸野以待契丹至則堅壁不戰俟其去則據隘邀之契丹兵不能輕入及周徳威鎭盧龍恃勇不修邊備遂失渝關之險太祖始有並幽州之志盧文進來歸常居平州帥奚騎歲入南界殺掠吏民盧龍巡屬爲之殘獘

【戊寅】神冊三年初太祖弟博囉鄂博號北大王謀亂事覺太祖數之曰汝爲我手足而汝興此心我若殺汝則與汝何異乃囚之期年而釋之博囉鄂博帥其眾奔晉晉王厚遇之養爲假子任爲刺史至是復自晉奔梁【案通鑑博囉鄂博由晉奔梁在是年十二月其奔晉尙在是年之前乃追敍也原書襲通鑑舊文而刪其奔晉一節於情事首尾殊不明晰今攺正】

【己卯】神冊四年秋八月帝謁孔子廟

【庚辰】神冊五年春正月始制契丹文字【案原書於此二年失載事實今據遼史補】

【辛巳】神冊六年【梁主瑱龍徳元年】夏六月朔日食冬十二月晉王圍鎭州討張文禮時義武節度使王處直在定州以鎭定爲唇齒恐鎭亡而定孤乃潛遣人語其子王郁使以新州來附請兵以解鎭州之圍郁乃說太祖曰鎭州美女如雲金帛如山天皇王速往則皆爲已物也不然則爲晉王所有矣太祖以爲然悉眾而南舒嚕後曰吾有西樓羊馬之富其樂不可勝窮也何必勞師逺出以乘危徼利乎吾聞晉王用兵天下莫敵設有危敗悔之何及太祖不聽遂長驅而南圍涿州旬日拔之擒刺史李嗣弼進攻定州王處直之子王都告急於晉王【壬午】天贊元年春正月晉王親率鐵騎五千來禦先進至新城北半出桑林太祖見之稍卻晉王之軍來逐我兵退保望都晉王至定州王都迎謁馬前請以愛女妻王之子繼岌晉王趣望都遇我將托諾五千騎爲我軍所困力戰出入數四不解李嗣昭引三百騎橫擊我軍乃退晉王始得出因縦兵奮擊太祖兵敗退至易州會大雪彌旬平地數尺人馬死者相屬太祖乃歸晉王引兵來躡隨我軍行止見野宿之所布蒿於地回環方正皆如編翦𨿽去無一枝亂者嘆曰契丹法嚴乃能如是中國所不及也晉王至幽州使二百騎躡我後曰如出境卽還晉騎恃勇追擊悉破擒之太祖責王郁縶之以歸自是不聽其謀

【癸未】天贊二年【後唐莊宗存朂同光元年是嵗梁亡】夏四月己巳晉王李存朂稱皇帝於魏州牙城之南國號大唐以魏州爲興唐府建東京又於太原府建西京又以鎭州爲眞定府建北都時唐國所有凡十三節度五十州冬十月朔日食彗星出輿鬼長丈餘是月唐兵入大梁梁主瑱自殺【案原書但載均王自殺而不書唐兵入梁首尾不備今攺正】太祖兵力益彊遣使就唐求幽州以處盧文進時東北諸夷皆服屬惟渤海未服太祖謀南徵恐渤海犄其後乃先舉兵擊渤海之遼東遣托諾及盧文進據營平等州以圖燕地師攻渤海無功而退

【甲申】天贊三年春正月遣兵攻幽州冬十二月攻蔚州唐遣李嗣源來禦

【乙酉】天贊四年夏四月朔日食

【丙戌】天顯元年【後唐明宗亶天成元年】春正月太祖攻渤海拔夫余城更命曰東丹國命長子托云鎭之號人皇王【一曰東丹王○案遼史東丹國爲渤海王所都之忽汗城扶余城本扶余國渤海爲扶余城遼攺黃龍府遼史太祖本紀天顯元年正月庚申拔扶余城丙寅夜圍忽汗城己巳渤海請降二月攺渤海國爲東丹忽汗城爲天福冊太子倍爲人皇王以主之是東丹國不都扶余明甚隆禮書以扶余城爲東丹國非是胡三省注通鑑亦云契丹東丹王居扶余城疑卽沿此書之誤今姑仍舊文而辧正於此】以次子徳光守西樓自隨號元帥太子先是渤海國王大諲譔本與奚契丹爲唇齒國太祖初興並吞八部繼而用師並吞奚國大諲譔深憚之陰與新羅諸國結援太祖知之集議未決後因遊獵彌旬不止有黃龍在氊屋上連發三矢殪之龍墜其前太祖曰吾欲伐渤海國眾計未定而龍見吾前吾能殺之是滅渤海之勝兆也遂平其國擄其王【後太宗於其地建黃龍府○案遼史地理誌通州安逺軍本扶余國王城渤海號扶余城太祖攺龍州聖宗更名通州金史地理誌隆州利涉軍古扶餘地遼太祖時有黃龍見遂名黃龍府太宗攺名隆州又遼史太祖本紀太祖平渤海班師次扶余府子城上黃龍繚繞可長一里則黃龍府之得名以此據隆禮書則太祖遊獵而黃龍見在未平渤海之前與遼金二史不合至紀異錄則云射龍於西樓而龍墜於黃龍府似欲融合二說而其說益殊且黃龍名府確有可據而乃以爲黒龍則其誤已不辧而自明惟史但言龍見此書則云殪龍紀異錄並言庫藏龍骸似非盡屬無稽或史文略耳大抵紀載異辭自當以正史爲主稗官之說聊存之以博異聞爾】紀異錄曰太祖居西樓氊帳中晨起見黒龍長十餘丈蜿蜒其上引弓射之卽騰空夭矯而逝墜於黃龍府之西相去已千五百里才長數尺其後金人滅遼尙藏其骸於內庫金烏紳長子源嘗見之尾鬛肢體皆全雙角已爲人所截與所畫龍絕相似蓋其背上鬛不作魚鬛也正史以爲黃龍此以爲黒龍黃黒𨿽有不同而符兆所先抑何彰彰若是歟

渤海旣平乃於所居大部落置寺名曰天雄寺【今寺內有契丹太祖遺像】又於木葉山置樓謂之南樓大部落東一千里謂之東樓大部落西三百里置樓謂之北樓【後立唐州】大部落之內置樓謂之西樓【今上京是】其城與宮殿之正門皆向東辟之四季遊獵往來四樓之間夏四月朔唐莊宗如汜水嚴辦將發從馬直指揮使郭從謙叛帥所部兵攻興教門緣城而入近臣宿將皆釋甲潛遁莊宗爲流矢所中而殂年四十三左右皆散鷹坊人善友斂樂器覆屍而焚之是日李嗣源自罌子谷入洛陽拾莊宗骨於灰燼而之河南新安縣百官請李嗣源監國【嗣源乃李克用之養子也】繼而卽位是爲明宗秋七月唐遣姚坤來告哀太祖聞之慟哭曰我朝定兒也吾方欲救之以渤海未下不果往致吾兒及此哭不已朝定華言朋友也又曰今天子聞洛陽有急何不救坤對曰地逺不能及曰何故自立坤曰新天子將兵二十年所領精兵三十萬天時人事其可得違長子托云在側曰使者毋多言蹊田奪牛豈不爲過坤曰應天順人豈比匹夫之事太祖卽慰勞坤曰理正當如是又曰聞吾兒專好聲色遊畋不卹軍民宜其及此我自聞之舉家不飲酒散遣伶人解縱鷹犬若亦效吾兒所爲行自亡矣又曰我於今天子無怨足以修好若與我大河之北吾不復南侵矣坤曰此非使臣所得專也太祖怒囚之旬餘復召之曰河北恐難得得鎭定幽州亦可也給紙筆趣爲狀坤不可欲殺之韓延徽固諫乃復囚之【案原書以莊宗被弒姚坤告哀二事敍於大祖攻渤海之前先後顚倒今據遼史攺正】是月太祖崩於夫余城舒嚕後稱制權決軍國事【案遼史天顯元年七月太祖崩明年十一月太宗方立自太祖崩後太宗未立以前皆舒嚕後稱制行事原書不載殊爲疎略今補正】韓延徽爲政事令聽唐告哀使姚坤歸國復命阿蘓穆爾古訥等如唐告哀時唐明宗初年也【案通鑑書此三事於太宗立之後故隆禮原書亦書於太宗紀中然太宗之立實在天顯二年十一月告哀之使不當至此時方遣且旣云唐明宗初年則爲舒嚕後稱制時無疑今攺正】舒嚕後召諸臣妻謂曰我今寡居汝不可不效我又集其夫立問曰汝思先帝否對曰受先帝恩豈得不思後曰果思之宜往見之遂殺之八月朔日食九月權殯梓宮於子城西上諡升天皇帝廟號太祖統和二十六年加諡大聖大明天皇帝重熈二十一年再加大聖大明神烈天皇帝【案原書書上諡於太祖葬後又云諡曰大聖皇帝舛訛疎略今據遼史攺正又案原書每帝之終皆系以論而辭旨皆淺陋無所發明且多偏謬之語今並刪去】冬十月盧龍節度使盧文進守平州唐遣人說之以易代之後無復嫌怨而文進所部皆思歸乃帥其眾十萬奔唐【案原書載此事於太宗紀中考遼史天顯元年冬十月盧龍軍節度使盧國用叛奔於唐國用卽文進更名也事在舒嚕後稱制時今攺正】

欽定重訂契丹國志卷一

欽定四庫全書

欽定重訂契丹國志卷二

太宗孝武恵文皇帝上

太宗皇帝諱徳光太祖第二子也母曰舒嚕氏帝誕於大部落東一千里之牙帳生時黑雲覆帳火光照耀有聲如雷及長美姿貌雄傑有大志精於騎射平奚渤海二國太祖愛之立爲元帥太子嘗從太祖至西樓有赤光紫气蓋其上左右異之舒嚕後尢所鐘愛太祖崩於扶余後欲立之至西樓命帝與托云【太祖長子】俱乘馬立帳前謂諸臣曰二子吾皆愛之莫知所立汝曹擇可者執其轡羣臣知後意爭執帝轡後曰眾之所欲吾安敢違遂立爲皇帝托云慍欲奔於唐後乃遣歸東丹帝立尊後爲應天皇太后國事皆決焉太后復納其侄爲皇后帝性孝謹太后病不食亦不食嘗侍於太后前應對或不稱旨太后揚眉而視之輒懼而趨避非復召不敢近也

【丁亥】天顯二年春正月唐主李嗣源更名亶秋八月朔日食遣使如唐修好九月太祖於木葉山置州陵側名曰祖州今有廟其靴尙在長四五尺【案原書太祖下有舒嚕後欲殺趙思溫事與舒嚕後傳兩見今刪去以省繁複】冬十一月帝卽位有司請攺元不許【案遼史天顯元年七月太祖崩舒嚕後稱制二年九月太祖十一月太宗卽位蓋太祖本立托云爲太子舒嚕後廢長立少其初蓋亦頗難之故遲久而太宗始立也原書誤書太祖之於元年之八月又誤書太宗之立於太祖之月今並攺正】

【戊子】夭顯三年春二月朔日食夏四月唐義武節度使王都在鎭州謀反唐主遣招討使王晏球等發諸道兵防討定州晏球攻拔其北闗城王都以重賂求救於托諾五月托諾以萬騎入定州晏球退保曲陽王都與托諾就攻之與晏球戰不利帝益大發兵救定州王都悉眾與我兵五千騎合萬餘人邀戰晏球集諸將校誓以報國悉去弓矢以短兵來擊回頋者斬於是精騎先進奮檛揮劍直衝我陣我兵大敗僵屍蔽野死者過半余走王都與托諾得數騎僅免我兵敗還者又爲唐盧龍節度使趙徳鈞邀擊殆無孑遺秋七月帝復遣特哩衮等救定州爲王晏球逆戰所破追至易州死者不可勝數趙徳鈞遣牙將武從諫邀擊特哩衮等數百人被擒餘眾散投村落人以白梃擊之其得脫者不過數十人帝以出師非時甚悔之厚賜戰歿將校之家八月遣使如唐

【己丑】天顯四年春二月唐王晏球克定州王都托諾欲突走被圍不能出定州都指揮使馬讓能開門納唐軍王都舉族自焚托諾被擒死之【案托諾力戰被擒而死實爲忠於所事原書作斬之乃沿通鑑原文敵國之辭不可爲訓今從遼史本紀攺書死之以符史法】

【庚寅】天顯五年【後唐明宗長興元年】夏六月朔日食冬十一月人皇王托云失職怨望帥其部曲四千人越海奔唐唐賜姓東丹名慕華【明年攺賜姓李名贊華】以爲懷逺節度使【辛夘】天顯六年冬十一月朔日食

【壬辰】天顯七年春三月遣使如唐請歸擒去庫色勒徹爾與特哩衮唐乃遣庫色勒與我使者俱歸而畱徹爾不遣帝怒因數遣兵攻云州及振武冬十一月唐以石敬瑭【敬瑭娶明宗女永寜公主】爲河東節度使蔚州刺史張彥超與敬瑭有隙聞其爲節度使遂來降

【癸巳】天顯八年冬十一月唐明宗殂年六十七明宗性不猜忌與物無競登極以來毎夕於宮中焚香祝天曰某因亂爲眾所推願天早生聖人爲生民主在位年谷屢丰兵革罕用較之五代粗爲小康十二月唐主從厚立明宗於河南洛陽縣

【甲午】天顯九年【後唐湣帝從厚應順元年四月以後後唐主從珂淸防元年】春正月唐潞王從珂叛至長安唐遣康義誠爲招討使將兵拒之潞王所至唐諸將及康義誠等皆降唐湣帝憂駭不知所爲領五十騎自隨出奔至衛州東數里遇石敬瑭問以大計敬瑭聞康義誠等叛降俛首長嘆未防敬瑭命牙內指揮使劉知逺引兵盡殺湣帝從兵獨置湣帝於驛遂趣洛陽夏四月唐潞王從珂入洛陽至蔣橋馮道率百官班迎傳教以未拜梓宮未可相見入謁太后太妃詣西宮伏梓宮慟哭自陳詣闕之由馮道帥百官班見拜潞王答拜道等上牋勸進潞王曰予之此行事非獲已俟皇帝歸闕園寢禮終當還守藩服明日太后下令廢唐主爲鄂王以潞王知軍國事又明日太后令潞王卽位於柩前遣玊宏贄遷湣帝於衛州廨內隨遣宏贄之子王巒往酖之湣帝不飲巒縊殺之湣帝之在衛州惟磁州刺史宋令詢遣使問起居聞其遇害慟哭半日自經死冬十一月唐鄂王於徽陵域內南【徽陵明宗墓也】封才數尺觀者悲之

【乙未】天顯十年夏六月帝屢遣兵攻唐之北境時石敬瑭將大兵屯忻州潞王遣使賜軍士夏衣傳詔撫諭軍士呼萬歲者數四敬瑭懼幕僚段希堯請誅其倡者敬瑭命劉知逺斬三十六人以徇潞王聞益疑之

【丙申】天顯十一年【十一月以後晉髙祖敬瑭天福元年】夏五月唐以石敬瑭爲天平節度使敬瑭拒命謀叛唐主發兵討之秋七月唐殺石敬瑭子弟四人敬瑭令掌書記桑維翰艸表來稱臣且請以父禮事帝約事防之日割盧龍一道及雁門闗以北諸州爲獻表至帝大喜復書許俟仲秋赴援九月帝將兵五萬騎自揚武谷而南至晉陽陳於汾北之虎北口先遣人謂石敬瑭曰吾欲今日卽戰可乎敬瑭遣人馳告曰南軍甚厚請俟明日使者未至我兵已與唐騎將髙行周符彥卿合戰敬瑭遣劉知逺將兵來助唐張敬達楊光逺安審琦以步兵陳於城西北山下帝遣輕騎三千不被甲直犯其陳唐兵逐之至汾西爲伏兵所衝唐兵斷而爲二因縱兵乘之唐兵大敗死者近萬人敬達等収餘眾保晉安帝亦引兵歸虎北口敬瑭得唐降兵三千餘人劉知逺勸敬瑭盡殺之是夕敬瑭出見帝問曰皇帝逺來士馬疲倦遽與唐戰而大勝何也帝曰始吾謂唐必斷雁門諸路伏兵險要不可得進使人偵視皆無之是以長驅而深入我气方鋭乘此撃之是以勝也敬瑭嘆伏引兵防圍晉安寨置營於晉安之南長百餘里厚五十里多設鈴索吠犬人跬步不能過敬達等士卒猶五萬人馬萬匹四顧無所之遣使告敗唐潞王大懼下詔親徵潞王至懷州以晉安爲憂問防於羣臣吏部侍郎龍敏請立李贊華爲契丹主令天雄盧龍二鎭分兵送之自幽州趣西樓朝廷露檄言之契丹必有內顧之憂然後選募精鋭以擊之此亦解圍之一防也潞王深以爲然而執政恐其無成議竟不決潞王憂沮日夕酣飲悲歌羣臣或勸其北行則曰卿勿言石郎使我心膽墮地冬十月唐詔大括天下將吏及民間馬又發民爲兵每七戶出徵夫一人自備鎧仗謂之義軍凡得馬二千餘匹徵夫五千人民大擾十一月帝謂石敬瑭曰吾三千里來赴難必有成功觀汝器貌識量眞中原之主吾欲立汝爲天子敬瑭辭讓數四將吏勸進乃許之帝作防書命敬瑭爲大晉皇帝自解衣冠授之築壇卽位晉割幽薊瀛莫涿檀順新嬀儒武云應寰朔蔚十六州以獻仍許歲輸帛三十萬匹攺長興七年爲天福元年敕命法制皆遵明宗之舊以趙瑩爲翰林學士承旨桑維翰爲翰林學士權知樞宻使事劉知逺爲侍衛馬軍都指揮使客將景延廣爲步軍都指揮使立晉國長公主爲皇后帝引兵圍晉安數月糧竭馬死援兵不至唐將楊光逺安審琦勸招討使張敬達降敬達曰吾受明宗及今上厚恩爲元帥而敗軍其罪已大況降乎今援兵早晚至且當俟之若力盡勢窮諸君斬我出降未晚也光逺乘敬達無備斬其首帥諸將出降【案原書作諸軍畢集光逺殺敬達以其首降考之通鑑乃楊光逺欲殺敬達髙行周等常引壯騎衛之諸將每旦集招討使營是日適髙行周等未至光逺乃乘其無備而殺之隆禮不全用通鑑之文而約之曰諸軍畢集於事情殊爲違反又以諸將爲諸軍亦非今並攺正】帝嘉敬達之忠命收而祭之謂羣臣及晉諸將曰汝曹爲人臣當效敬達也帝與晉主引兵而南晉主以齊王重貴【重貴乃髙祖兄敬儒之子】爲北京畱守帝以髙謨翰爲先鋒與降卒皆進至團栢與唐兵戰唐兵大潰死者萬計晉主自太原入洛陽帝親送至潞州唐盧龍節度使北平王趙徳鈞及其子樞宻使延壽皆來降【案原書系此條於晉主將發潞州之後今考通鑑太宗與晉主引兵向南至潞州降趙徳鈞父子始令晉主入洛而太宗北還原書顚倒失實又趙徳鈞仕唐爲盧龍節度使封北平王趙延壽爲樞宻使原書作樞宻使趙徳鈞亦誤今並攺正】晉主將發潞州帝舉酒屬之曰我若南向河南之人必大驚駭汝宜自引漢兵南下我令大詳衮將五千騎衛送汝至河梁余且畱此俟汝音問有急則下山救汝洛陽旣定吾將北返矣因執手而泣久之不能別解白貂裘以衣晉主並贈良馬二千匹戰馬一千二百匹曰世世子孫勿相防又曰劉知逺桑維翰趙瑩皆創業功臣無大故勿相棄也先是趙徳鈞陰遣人說帝求立爲中國主帝指穹廬前巨石謂徳鈞使者曰我已許石郎矣石爛可攺也帝至潞州鎖徳鈞父子而去舒嚕太后見之問曰汝父子自求爲天子何耶徳鈞慙不能對悉以田宅之籍爲獻後問何在曰幽州後笑曰幽州屬我也何獻之爲徳鈞益慙自是鬱鬱不多食逾年而死徳鈞旣卒帝釋延壽而用之

紀異錄曰契丹太宗嘗寢夢一神人花冠美姿容輜軿甚盛忽自天而下衣白衣佩金帶執骨朶有異獸十二隨其後內一黑色入太宗懷而失之神人語太宗曰石郎使人喚汝汝須去覺告太后忽之不以爲異後復夢卽前神人也衣冠儀貌宛然如故曰石郎已使人來喚汝旣覺而驚復以告太后太后曰可命筮之乃召巫筮言太祖從西樓來言中國將立天王要爾爲助爾須去未浹旬唐石敬瑭反於河東爲張敬達所敗亟遣趙瑩持表重賂許割燕云求兵爲援帝曰我非爲石郎興師乃奉天帝敕使也率兵十萬直抵太原唐師遂衂立石敬瑭爲晉帝後至幽州城中見大悲菩薩佛相驚告太后曰此卽向來夢中神人冠冕如故但服色不同耳因立祠木葉山名菩薩堂

唐主從珂命河陽節度使萇從簡與趙州刺史劉在明守河陽南城遂斷浮梁歸洛陽殺人皇王托云於其第晉主至河陽萇從簡迎降舟楫已具唐主議復向河陽將校皆已飛狀迎晉主晉主慮唐主西奔遣我兵千騎扼澠池唐主與曹太后劉皇后並子雍王重美及宋審防等攜傳國寶登元武樓唐主自焚年五十一劉皇后欲燒宮室重美諫曰新天子至必不露居他日重勞民刀死而遺怨乃止後與重美俱死是日晚晉主入洛陽唐兵皆解甲待罪晉主命知逺部署京城知逺分漢軍使還營館我兵於天宮寺城中肅然無敢犯令十二月晉追廢唐主從珂爲庶人以馮道同平章事

【丁酉】天顯十二年春正月乙夘日食【案原書但云正月日食通鑑考異引五代實錄是年正月甲寅朔乙夘日食十國紀年蜀乙夘朔日食蓋晉人避元旦日食故移朔日其實當以十國紀年所載爲正遼史閏考是月系甲寅朔日食在二日蓋亦以避日食而移朔日也今增乙夘二字】以趙延壽爲樞宻使尋兼政令事【後封燕王】帝遣使如洛陽取延壽妻唐燕國長公主以歸【案原書作唐國長公主今考延壽妻乃唐明宗女燕國長公主非唐國也今攺正】二月帝班師過云州節度使沙彥珣出迎帝畱之判官吳巒在城中其眾推巒領州事閉城不受命攻之不克應州郭崇威亦挺身南歸翰林學士張礪本趙徳鈞判官軍敗來歸帝見其文采擢任之【案原書但記張礪亡歸事而礪初歸遼不載則於事之本末不具今據遼史補】礪乘間亡歸爲追騎所獲帝責之曰汝何故亡對曰臣不習北方土俗飲食居處意常鬱鬱是以亡耳帝顧通事髙唐英曰吾常戒汝善遇此人何故使之失所而亡若失之安可復得耶笞唐英而謝之礪甚忠直遇事輒言無隱帝甚重之三月晉得故唐主從珂膂及髀骨以王禮之於徽陵南夏四月晉遷都汴州五月吳徐知誥欲來相結圖取中國遣使以美女珍玩泛海修好帝亦遣使報之秋七月吳徐知誥稱帝國號南唐復姓李攺名曰昪詔以幽州爲南京大都爲上京渤海扶余城爲東京

【案遼東京乃遼陽本渤海金徳縣地扶余城本扶余國渤海爲扶余城遼攺爲黃龍府又攺爲通州𨿽並爲渤海舊地實非一所前以扶余爲東丹國此又以扶余爲東京皆與遼史地理誌不合今姑仍舊文而辧正之云戊戌】防同元年春正月朔日食秋七月晉作受命寶以受天明命惟徳允昌爲文八月遣使冊晉主爲英武明義皇帝【原書稱遼帝遣使奉冊寶晉稱臣於遼其遣使授冊安得稱奉今攺正】九月晉遣守司空馮道左散騎常侍韋勲來上皇太后尊號左僕射劉煦右諫議大夫盧重來上皇帝尊號【案遼冊晉主遼史書於八月通鑑書於十月晉使上遼尊號通鑑書於七月遼史書於九月由一據遣使之月一據使至之月故也此書主記遼事應據遼史原書並據通鑑每事皆差二月有失事實今攺正】冬十一月太后禦開皇殿受晉冊帝禦宣政殿受冊大赦攺元防同【案通鑑以攺元防同爲丁酉年事原書沿之以是年爲防同二年考遼史攺元實在冊禮旣成之時於情事爲得今攺正】晉主事帝甚謹奉表稱臣謂帝爲父皇帝每使至卽於別殿拜受詔敕每歲輸金帛三十萬之外吉凶慶弔歲時贈遺相繼於道乃至太后元帥太子諸王大臣皆有贈遺然所輸金帛不過數縣租賦其後帝屢止晉主上表稱臣但令爲書稱兒皇帝如家人禮

【己亥】防同二年秋七月朔日食八月晉以故唐明宗子許王從益爲郇國公以奉唐祀

【庚子】防同三年初晉割雁門北州郡來獻由是吐谷渾皆內屬晉成徳節度使安重榮誘之南歸春正月吐谷渾帥其部落千餘帳奔晉帝大怒遣使譲晉主以招納叛人晉主遣兵逐之使還故土

【辛丑】防同四年夏六月晉安重榮以其主稱臣爲恥見使者至必箕踞慢罵或潛遣人殺之帝以爲譲晉主爲之遜謝後重榮執遼使蘇拉遣輕騎掠幽州南境上表稱吐谷渾兩突厥渾契苾沙陁各帥部眾歸附黨項【國名】等亦納遼告牒言爲遼所陵暴願自備十萬眾與晉擊遼晉主不許

【壬寅】防同五年夏六月帝以晉招納吐谷渾屢遣使責讓晉主憂悒成疾一旦馮道獨對晉主命幼子重睿出拜之又令宦者抱置道懷中蓋欲道輔立之是月晉主殂年五十一馮道與侍衛馬步都虞候景延廣議以國家多難宜立長君乃奉齊王重貴嗣位【案原書此下有是日卽位四字亦襲通鑑舊文然通鑑上云乙丑所云是日乃防上而言此上文不言乙丑則是日二字爲贅今刪正】晉髙祖旣殂其大臣議奉表稱臣來告哀景延廣請致書稱孫而不稱臣李崧曰陛下如此他日必躬擐冑甲與遼戰於時悔無益矣延廣固爭馮道依違其間晉主卒從延廣議帝大怒遣使如晉責讓延廣復以不遜語答之盧龍節度使趙延壽欲代晉帝中國屢說帝擊晉帝頗然之

【癸夘】防同六年【晉主重貴仍稱天福八年】春二月晉主聞帝將南伐遂還東京然問遺相往來猶無虛月是月南唐主昪殂齊王璟立夏四月朔日食秋九月先是河陽牙將喬榮從趙延壽來歸帝以榮爲回圗使往來販易於晉置邸大梁至是景延廣說晉主囚榮於獄凡遼國販易在晉境者皆殺之奪其貨大臣皆言遼國不可負晉主乃釋榮慰賜而歸之榮辭延廣延廣大言歸語而主先帝爲北朝所立故稱臣奉表今上乃中國所立所以降志於北朝者正以不敢防先帝盟約故耳爲鄰稱孫足矣無稱臣之理翁怒則來戰孫有十萬橫磨劍足以相待他日爲孫所敗取笑天下無悔也榮乃曰公所言頗多恐有遺防願記之紙墨延廣命吏書其語以授之榮具以白帝帝大怒南伐之志始決晉使至者皆縶之桑維翰屢請遜辭謝遼每爲延廣所沮晉主以延廣有定防功又總宿衛兵故大臣莫能與之爭河東節度使劉知逺知延廣必致釁而不敢言但益募兵增置十餘軍以備冬十二月晉平廬節度使楊光逺遣騎宻來告以晉境大饑乘此攻之一舉可取趙延壽亦勸之帝乃集兵五萬使延壽將之經略中國曰若得之當立汝爲帝延壽信之爲盡力晉主頗聞其謀遣使徴近道兵以備之

【甲辰】防同七年【晉主重貴開運元年】春正月以趙延壽趙延照爲前鋒將兵伐晉圍貝州先是晉以貝州水陸要衝多聚芻粟爲大軍數年之儲軍校邵珂性凶悖節度使王令溫黜之珂怨望宻遣人來言貝州易取防令溫入朝執政以吳巒權知州事帝親攻貝州巒悉力拒之燒攻具殆盡珂引兵自南門入巒赴井死遂克貝州所殺且萬人晉以髙行周爲都部署與符彥卿皇甫遇等將兵來禦晉主遣使賫書遺帝時帝已屯鄴都不得通而返晉

王至澶州帝屯元城別遣將攻太原晉詔劉知逺杜威馬全節張彥澤等將兵拒於黎陽復遣譯者孟守忠致書於帝求修舊好帝復書曰已成之勢不可攺也防偉王在秀容失利太原諸軍自鴉鳴谷與大軍防【案原書作遼帝自鴉鳴谷歸通鑑則作契丹自鴉鳴谷遁去胡三省注云自鴉鳴谷出潞州東與契丹主大軍合蓋通鑑所指乃太原諸軍遼帝並未北歸也隆禮所紀舛錯殊甚今攺正】博州刺史周儒以城降二月周儒引滿達自馬家口濟河營於東防攻鄆州

北津晉主自將兵及遣李守貞等分道來擊我師敗績三月帝僞棄元城去伏精騎於古頓邱城以俟晉軍

與恆定之兵合而夾擊晉軍欲進追防霖雨而止我兵設伏旬日人馬饑乏趙延壽曰晉軍悉在河上畏我鋒鋭必不敢前不如卽其城下四合攻之奪其浮梁則天下定矣帝從之親將兵十萬餘陣於澶州城北與晉髙行周合戰自午至晡互有勝負帝以精兵當中軍而來晉主亦出陣待之帝望見晉軍之盛謂左右曰楊光逺言晉軍半已餒死今何其多也以精騎左右掠陣晉軍不動萬弩齊發飛矢蔽地帝稍卻兩軍死者不可勝數昬後各引去帝自澶州北分爲兩軍一出滄徳一出深冀而歸時帝悵中有小校亡入晉云帝已傳木書収軍北去景延廣疑有詐閉壁不敢追帝北歸畱趙延照爲具州畱後夏四月晉因出兵拒守國用愈竭遣使三十六人分道括率民財各封劍以授之使者多從吏卒攜鎖械刀仗入民家大小驚懼求死無地州縣吏復因緣爲姦先是晉楊先逺叛命兗州修守備節度使安審信亦以治樓堞爲名率民財以實私藏民力大困晉遣李守貞討楊光逺於靑州帝遣兵救之不克秋九月朔日食帝遣兵攻晉遂城樂壽及代州刺史白文珂戰於七里烽我師敗績冬十月晉師圍靑州經時城中食盡餓死者大半待援兵不至楊光逺遙稽首於帝曰皇帝皇帝誤光逺矣其子承勲勸光逺降冀州全其族光逺不許承勲乃斬勸其父反者判官邱濤送其首於守貞縱火大噪刼其父出居私第上表待罪開城納官軍閏月晉以楊光逺罪大而諸子歸命難於顯誅命守貞便宜從事守貞遣人拉殺光逺以病死聞起復其子承勲除汝州防禦使【原書於此條引胡安國論詞意偏繆謹遵聖諭刪正】是月帝復大舉攻晉趙延壽引兵先進至邢州

欽定重訂契丹國志卷二

欽定四庫全書

欽定重訂契丹國志卷三

太宗孝武惠文皇帝下

【乙巳】防同八年春正月帝將兵攻邢洺磁三州至於安陽河千里之內焚殺殆盡帝見大桑木罵曰吾知紫披襖出自汝身吾豈容汝活耶束薪於木而焚之時晉主病不能出軍遣張從恩馬全節安審琦皇甫遇悉兵陳於相州安陽水之南皇甫遇與濮州刺史慕容彥超將數千騎前覘至鄴都遇我師數萬遇等且戰且卻至楡林店我師大集二將死戰自午至未百餘合殺傷甚眾日且暮安陽諸將怪覘兵不還安審琦卽引騎兵出我師自相驚曰晉軍悉至遂引軍退時帝在邯鄲聞之卽時北去二月我兵自恆州還以羸兵驅牛羊過祁州城下晉刺史沈斌出兵邀撃我以精兵奪其門州兵不得還趙延壽引兵急攻之斌在城上延壽語之曰使君何不早降斌曰侍中父子失計陷身北廷忍帥兵以殘父母之邦不自愧恥更有驕色何哉沈斌弓折矢盡寧爲國家死耳終不效公所爲明日城陷斌自殺【案原書此下有三月遼師還軍南下晉都排陣使符彥卿等來撃遼師敗走一條今考通鑑此卽系四月中遼太宗自虎北口還師戰於陽城之事隆禮蓋雜引諸書以致復出今刪正】夏四月晉杜威等諸軍防於定州攻陷泰州取滿城獲二千人進取遂城帝還至虎北口聞晉取泰州復擁八萬騎南向威等聞之懼退走陽城遼師大至晉兵來拒搏戰十餘里遼師逾白溝而去晉兵結陣而南至白團村埋鹿角爲行寨遼師圍之數重奇兵出寨後斷糧道是夕東北風大起營中人馬俱渇掘井輒崩至曙風甚帝坐奚車中命鐡鷂四面下馬拔鹿角而入奮短兵以擊晉兵又順風縱大塵以助其勢晉諸將憤怒皆願出一戰符彥卿等引精騎出西門諸將繼至我師卻數百步風勢益甚昏晦如夜彥卿等擁萬餘騎橫擊我師號呼聲動天地我師利帝退還幽州散兵稍集帝以軍失利杖諸將戰不力者各數百諸軍引歸晉主亦還大梁【案原書此下有六月晉遣使如遼一條今考通鑑及五代史此卽下文張暉使遼之事而上下復出並非一月兩遣使也今刪正】時連歲南伐晉人疲於奔命邊民塗地人畜多死國人亦厭苦之舒嚕太后謂帝曰使漢人爲我國主可乎曰不可太后曰然則汝何故欲爲漢帝曰石氏負恩不可容後曰汝今𨿽得地不能居也萬一蹉跌悔所不及又謂羣下曰漢兒何得一餉眠【案通鑑五代史並作一向眠文義較長但書中此語兩見並作餉字存之以博異義】自古但聞漢和蕃不聞蕃和漢漢兒果能回意我亦何惜與和晉桑維翰屢勸其自主復請和以紓國患六月遣供奉官張暉【案原書作張徽今據通鑑及五代史攺正】奉表稱臣卑辭謝過帝曰使景延廣桑維翰自來仍割鎭定兩道我則可和晉主以帝語憤謂無和意乃止及帝入大梁謂李崧等曰向使晉使再來則南北不戰矣秋八月朔日食

【丙午】會同九年春二月朔日食夏四月晉定州指揮使孫方簡請內附六月遣兵攻晉定州晉遣李守貞爲都部署將兵來禦秋八月晉張彥澤敗我師於定州北冬十月晉遣杜威李守貞將兵來攻十一月晉帥杜威李守貞會兵至瀛州城門洞啟寂若無人威等不敢進聞髙謨翰已引兵潛出威遣梁漢璋將二千騎追之漢璋敗死威等遂引兵遁還十二月帝詔大舉南伐引兵趨恆州晉杜威等聞之將自冀貝而南張彥澤時在恆州引兵會之言遼兵可破之狀威等乃復趨恆州以彥澤爲前鋒與遼兵夾滹沱而軍帝恐晉軍渡河與恆州合勢議引兵還及聞晉軍築壘爲持久計遂不去晉磁州刺史李谷說杜威及李守貞曰今大軍去恆

州咫尺煙火相望若多以三股木置水中積薪布土其上橋可立成密約城中舉火相應夜募壯士砍敵營而入表裏合勢逃遁必矣諸將皆以爲然獨杜威以爲不可遣谷出督懷孟軍糧帝自以大兵當晉軍之前潛遣蕭翰將百騎出晉軍之後斷晉糧道及歸路遇樵采者悉擒之有逸歸皆稱遼師之盛又獲晉民皆黥其面曰奉敇不殺縦之南走運夫在道遇之皆棄車驚潰李谷密奏晉主具言遼兵危急之勢請幸滑州及發兵守澶州河陽以備奔衝杜威亦奏請益兵晉主悉發守宮禁者數百人赴之威又遣使告急還爲我兵所獲自是晉主與軍前聲聞兩不相通晉開封府尹桑維翰以國家危在旦夕求見言事晉主方在苑中調鷹辭不見又詣執政言之執政不以爲然退謂所親曰晉氏不血食矣晉主欲自將出師李彥韜諌而止晉奉國都指揮使王淸戰死杜威與李守貞宋彥筠等謀來降威潛遣腹心詣軍前邀求重賞帝紿之許以中國與之爲帝威喜遂定降計召諸將出降表使署名乃命軍士出陳於外軍士皆踴躍決爲一戰及告以出降令其釋甲軍士大哭聲振原野帝遣趙延壽衣赭袍至晉營慰撫士卒亦以赭袍衣杜威其實戲之耳威引帝至恆州城下順國節度使王周出降帝引兵自邢相而南【案原書作自易定趨恆州今考易定至恆乃遼帝自幽州南向之路此時已得恆州不應反北道易定通鑑原文實作自邢相而南胡三省謂依山南下以臨晉者是也隆禮妄攺通鑑紕謬尢甚今訂正】威將降兵以從遣張彥澤將二千騎先取大梁以通事傅住兒爲都監杜威之降也皇甫遇初不預謀帝欲遣遇先入大梁遇辭退謂所親曰吾位爲將相敗不能死何面目復南行至平棘遂扼吭而死是月張彥澤倍道疾驅夜渡白馬津晉主召李崧馮王李彥韜入禁計事欲詔劉知逺發兵入援明日彥澤自封邱門斬關而入城中大擾晉主於宮中起火自攜劍驅後宮十餘人將赴火爲嬖人薛超所持俄而彥澤自寛仁門傳帝與太后書慰撫之乃命滅火與后妃聚泣召範質艸降表自稱孫男臣重貴禍至神惑運盡天亡今與太后及妻馮氏舉族面待罪遣男延煦延寶奉國寶出迎太后亦上表稱晉室皇太后李氏妾傅住兒入宣帝詔晉主脫黃袍衣素服再拜受宣帝又賜晉主以手詔且遣嘉哩謂之曰孫無憂管取一喫飯處晉主上表謝恩帝又詰以所獻傳國寶非眞晉主奏頃唐潞王從珂自焚舊傳國寶不知所在此先帝所爲羣臣備知乃止有司欲使晉王銜璧牽羊大臣輿櫬迎於郊外帝曰吾遣奇兵直取大梁非受降也不許又詔晉文武羣僚一切如故朝廷制度並用漢禮晉王使人召彥澤彥澤笑而不答【案原書此下有且召桑維翰景延廣一句今考通鑑原文此語實在彥澤傳語慰撫之下蓋彥澤以遼帝命召之非晉主召之也隆禮移攺舊文殊失事實今刪去】或勸桑維翰逃去維翰曰吾大臣逃將安之坐而俟命彥澤以晉主命召之維翰至天街遇李崧駐馬語未畢有軍吏於馬前揖維翰赴侍衛司維翰知不免顧謂李崧曰侍中當國今日國亡反令維翰死之何也崧有愧色彥澤踞坐見維翰維翰切責之曰去年防公於罪人之中復領大鎭授以兵權何乃負恩至此彥澤無以應遣兵守之彥澤縱兵大掠二日都城爲之一空彥澤自謂有功旗幟皆題赤心爲主見者笑之彥澤迫遷晉主於開封府頃刻不得畱見者流涕晉主與太后皇后肩輿宮嬪宦者十餘人皆步從以內庫金珠自隨彥澤曰此物不可匿也晉主悉歸之彥澤悉輦以歸私第彥澤遣控鶴指揮使李筠以兵守晉主內外不通所上表章皆先示彥澤乃敢發晉主使取內庫帛主者不與曰此非帝之物也求酒於李崧崧曰臣家有酒非敢惜慮陛下憂躁飲之有不測之虞所以不敢進欲見李彥韜彥韜亦不往晉主姑烏氏公主私賂守門者得入與晉主訣歸第自經死帝初渡河晉主欲郊迎張彥澤遣白帝帝報曰天無二日豈有兩天子相見於道路耶乃止晉皇子延煦母楚國夫人丁氏有美色彥澤使人刧

取之彥澤殺桑維翰以帶加頸白帝云其自經帝命厚撫其家髙行周符彥卿皆來降帝以陽城之敗責之彥卿曰臣當時惟知爲晉主竭力今日死生惟命帝笑而釋之帝又遣兵趨河陽捕景延廣延廣見帝於封邱帝責之曰致兩主失歡皆汝所爲也十萬橫磨劍安在召喬榮使相辧證榮出衣襟所蔵書乃以十事責延廣毎報一事授一牙籌授至八籌帝叱鎖之命押送歸本國宿陳橋夜分扼吭而死

【丁未】大同元年【後漢髙祖知逺仍稱天福十二年】春正月朔帝備法駕入汴晉文武百官遙辭其主於都城北遂素服紗帽迎降俯伏路側請罪帝命起攺服撫諭之晉主重貴及太后迎於封邱門外帝辭不見館於封禪寺遣崔延勲以兵守之是時雨雪連旬外無供億上下凍餒晉太后使人謂寺僧曰吾嘗於此飯僧數萬今日豈不相憫耶僧辭以遼帝之意難測不敢獻食晉主陰祈守者乃稍得食帝初入門民皆驚走帝登城樓遣通事諭之曰我亦

人也汝曹勿懼防當使汝曹蘓息我無心南來漢兵引我至此耳至明徳門下馬拜而後入晉宮中嬪妃迎謁皆不顧日暮復出屯於赤岡執楊承勲責其刧父楊光逺以叛臠而食之先是張彥澤與晉閤門使髙勲有隙乘醉入其家殺其叔父及弟而去及帝至京師聞彥澤刧掠怒而鎖之髙勲與百姓亦爭投牒疏其惡帝命斬之北市仍令髙勲監刑彥澤前所殺士大夫子孫皆絰杖哭隨詬罵以杖撲之彥澤俯首無一言行至北市斷腕出鎖然後用刑勲命割其心祭死者市人爭破其腦取髓臠其肉而食之帝初入宮諸門皆用兵守衛磔犬於門以竿懸羊皮於爲厭勝法謂晉羣臣曰自今不修甲兵不市戰馬輕賦省役天下太平矣攺服中國衣冠百官起居皆如舊制以李崧爲太子太師充樞密使馮道守太傅於樞密院祗分遣使者以詔賜晉之藩鎭大臣爭上表稱臣惟彰義節度使史匡威據涇州拒命而雄武節度使何重建以秦階成州降蜀帝悉收晉降卒鎧仗貯恆州驅馬歸北邊欲以鐵騎擁降卒而納之河流趙延壽勸分以戍邊由是得免散遣還營詔降晉主重貴爲光祿大夫檢校太尉封負義侯遷

於黃龍府【卽慕容氏和龍城也○案黃龍府本渤海之扶余城在遼水之東和龍城據晉書及水經注爲漢唐之柳城縣在遼水之西非一地也但隆禮此注本沿通鑑故姑仍其舊云】帝使人謂晉太后曰吾聞爾子重貴不從母教而至於此可求自便勿與俱行太后答曰重貴事妾甚謹所失者違先君之志絕兩國之歡然重貴此去幸防大惠全生保家母不隨子欲何所歸於是晉太后與馮後皇弟重睿子延煦延寶舉族從重貴而北以宮女五十宦者三十東西班五十醫官一控鶴官四禦廚七茶酒司三儀鸞司三軍士二十人從衛以騎兵三百又遣趙瑩馮玉李彥韜與之俱所經州縣皆故晉將吏有所供饋不得通路傍父老爭持羊酒爲獻衛兵擁隔不使得見皆涕泣而去舊臣亦無敢進謁者獨磁州刺史李谷迎謁於路傾貲以獻重貴至中度橋見杜威寨嘆曰天乎我家何負於汝爲此賊所破慟哭而去帝廣受四方貢獻大縱酒作樂趙延壽請給上國兵食帝曰吾國無此法乃縱兵四出剽掠謂之打艸穀丁壯斃於鋒刃老弱委於溝壑自東西兩畿及鄭滑曹濮數百里間財畜殆盡晉北面行營都統劉知逺遣客將王峻奉表稱臣帝詔褒美親加兒字於知逺姓名之上仍賜以木拐國法以優禮大臣如漢賜幾杖之比荊南節度使髙從誨遣使入貢唐主遣使賀帝滅晉且請詣長安修復諸陵帝不許二月朔帝冠通天冠絳紗袍執大圭視朝南人皆法服北人仍國服立於文武班中間百官朝賀帝問百官曰中國之俗異於吾國吾欲擇一人君之何如皆曰夷夏之心皆願推戴皇帝於是下制以晉國稱大遼大赦天下燕王趙延壽以帝負約心常怏怏乞爲皇太子帝曰

吾於燕王無所愛惜𨿽我皮肉可爲燕王用者吾亦割也吾聞皇太子當以天子兒爲之燕王豈得爲之因令爲延壽遷官張礪奏擬爲中京畱守大丞相錄尙書事都督中外諸軍事帝取筆塗去錄尙書事都督中外諸軍事而行之晉劉知逺稱帝於晉陽自言未忍攺晉又惡開運之名乃更稱天福十二年【案原書作自言未忍攺晉國開運之名乃更稱天福十二年漢主旣未忍攺開運之名何以轉稱天福考之通鑑實因惡開運之名而更稱天福也隆禮刪去又惡二字文義全�今攺正】詔諸道爲遼國括率錢帛者罷之劉知逺自將東迎故晉主重貴至壽陽聞已過數日

乃畱兵戍承天軍而還重貴自幽州十餘日過平州沿途無供給饑不得食遣宮女從官采木實野蔬而食又行七八日至錦州衛兵迫拜太祖畫像重貴不勝屈辱呼曰薛超悞我不令我死馮後求毒藥欲與重貴俱自死不果又行五六日過海北州至東丹王墓遣延煦拜之又行十餘日渡遼水至渤海國鐵州又行七八日過南海府遂至黃龍府帝聞劉知逺稱帝遣耿崇美守澤潞髙唐英守相州崔延勲守河陽以控扼要害滏陽賊帥梁暉夜遣壯士逾相州城啟關納眾殺守兵數百據州自稱畱後鎭寧節度使耶律朗烏性殘虐澶州人苦之賊帥王瓊帥其徒千餘人圍朗烏於牙城帝聞之懼遣兵救之瓊敗死帝是自無久畱河南之意矣舒嚕太后遣使以國中酒饌脯果賜帝賀平晉國帝與羣臣宴於永福殿每舉酒立而飲之曰太后所賜不敢坐飲三月朔帝服赭袍坐崇元殿百官行入閣禮帝謂晉百官曰天時向暑吾難久畱欲暫至上國省太后乃以汴州爲宣武軍以蕭翰爲節度使翰舒嚕太后之兄子其妹復爲帝後始以蕭爲姓自是後族皆稱蕭氏帝發大梁晉文武諸司諸軍吏卒從者皆數千人宮女宦官數百人盡載府庫之實以行謂宣徽使髙勲曰吾在上國以射獵爲樂至此令人悒悒今將歸死無恨矣夏四月帝攻相州克之悉殺城中男子驅其婦人而北畱髙唐英守之城中遺民僅七百人而髑髏十餘萬帝自大梁北歸行至髙邑得疾崩於欒城防車至國舒嚕太后不哭曰待諸部寧一如故則葬汝矣九月帝於木葉山【案遼史大同元年四月太宗崩九月葬五代史亦言是年太宗原書謂明年八月實爲繆誤今攺正】帝在位凡二十一年廟號太宗統和二十六年上尊諡孝武皇帝重熈二十一年加諡孝武惠文皇帝【案原書云諡曰嗣聖皇帝考遼史太宗至統和方有諡穆宗至重熙方有諡嗣聖乃尊號中二字非諡也蓋遼初質朴卽以生前尊號爲沒後之稱如商時諸王天乙武丁之類亦生沒皆稱之也隆禮傳聞誤以爲諡今據遼史攺正】

紀異錄曰遼太宗在欒城病時上京西八十里山有獵人見太宗容貌如故乘白馬追奔一白狐因射殺之獵人驚國主南徵未回何忽至此因獲其死狐並箭失國主所在不浹旬而凶問至驗其日乃得疾之日驗其箭則國主南徵所帶之箭失其一矣國人於其地置堂塑白狐形並箭在焉名曰白狐堂今其陵之側創置懷州是也【案原書於太宗紀中引胡安國論凡十條其中立論偏駁者業奉聖訓刪正其餘亦並系論後唐及晉事與遼無與今悉行刪去】

欽定重訂契丹國志卷三﹤史部﹐別史類﹐欽定重訂契丹國志﹥

欽定四庫全書

欽定重訂契丹國志卷四

世宗孝和荘憲皇帝

世宗皇帝諱阮小字烏雲太袓孫人皇王托云之子也人皇王歸唐爲唐主從珂所害【案原書作卒於滑州今考托云奔唐後居洛陽唐潞王以太宗助晉起兵遣人殺之於私第遼史及通鑑並同此書卷二內亦有其事此乃以爲卒於滑州前後矛盾全乖事實今攺正】太宗南入大梁烏雲從駕封永康王大同元年四月太宗北歸崩於欒城燕王趙延壽恨太宗負許代中國之約卽日引兵入恆州帝以所領兵繼入時諸將已密議奉帝爲主登鼓角樓受叔兄拜而延壽不之知自稱受太宗遺詔權知南朝軍國事下教布告諸道所以供饋帝與諸將同帝銜之鎭州諸門管鑰與夫倉庫出納皆帝親掌之或說延壽曰遼諸大人諸日聚謀此必有變今漢兵不下萬人不若先事圖之【案通鑑云今漢人不下萬人言其力足以制敵也原書作漢兵不滿萬辭義違反今攺正】延壽不決下令以來月朔日於待賢館上事受賀大臣李崧等以事理難測不可行此禮乃止

【丁未】天祿元年【案是年卽大同元年世宗卽位後攺天祿隆禮誤以次年爲天祿元年而以是年爲會同十一年與史不合今攺正】夏五月帝召趙延壽張礪李崧馮道於所館飲酒帝之妃素以兄事延壽酒數行帝從容謂延壽曰妹自上國來寧欲見之乎延壽與俱入食頃帝出笑謂張礪等曰燕王謀反已鎖之矣諸君可無慮矣又曰先帝在汴州與我算子一莖許我知南朝軍國事昨日臨崩別無遺詔燕王安得擅立邪間一日帝至待賢館受蕃漢官謁賀因笑謂張礪等曰燕王果於此卽位吾以鐵騎圍之諸公亦不免矣後數日集蕃漢諸臣於府署宣太宗遺制曰永康王大聖皇帝之嫡孫人皇王之長子太后鐘愛羣情允歸可於中京卽皇帝位【中京契丹謂鎭州也】於是舉哀成服旣而易吉服見羣臣受賀更不復行防禮歌吹之聲不絕於內【案原書此下有是年猶稱會同句考是年太宗已攺大同世宗卽位又攺天天祿原書誤甚今刪去】帝以太宗有子在國已以兄子襲位又無舒嚕大後之命內不自安初太祖崩於扶余城舒嚕後殺諸將數百人太宗復崩於境外諸將懼死乃謀奉帝勒兵北歸使滿逹爲中京畱守以前武州刺史髙奉明爲安國節度使晉文武官及士卒悉畱之獨以翰林學士徐臺符李澣及後宮宦者教坊人自隨舒嚕太后聞帝立怒曰我兒南徵東討有大功業其子在我側者當立汝父棄我走投外國乃大逆人也豈得立逆人之子爲帝乎發兵拒之帝遣偉王爲前鋒相遇於石橋太后以李彥韜爲排陣使彥韜迎降於偉王太后兵由是大敗帝幽太后於太祖陵側羣臣上尊號曰天授皇帝以髙勲爲樞密使帝慕中華風俗多用晉臣而荒於酒色侮諸宰執由是國人不附諸部數叛興兵追討故數年不暇南徵先是舒嚕太后徙負義侯重貴並其太后於懷密州去黃龍府西北一千五百里行過遼陽二百里而舒嚕太后爲帝所囚重貴與太后復得還於遼陽稍有供給蕭翰在大梁矯帝制命唐許王從益知南朝軍國事召已赴恆州時從益及王淑妃俱匿於徽陵下宮不得已而出翰立爲帝帥諸將拜之淑妃泣曰吾母子單弱如此而爲諸公所推是禍吾家也願諸公早迎新主自求多福勿以吾母子爲意眾感其言許王遣使奉表稱臣迎漢主劉知逺仍出居私第漢主入洛汴州百官奉表來迎諭以受遼補署者皆

勿疑聚其告諜而焚之命鄭州防禦使郭從義先入大梁淸宮密令殺許王及王淑妃淑妃且死曰吾兒何罪而死何不畱之每嵗寒食以一盂麥飯灑明宗陵乎聞者泣下漢主至大梁晉之藩鎭相繼降之復以汴州爲東京攺國號曰漢仍稱天福年號曰余未忘晉也【案原書此下有明年遼國攺元天祿句蓋誤以世宗爲逾年攺元與遼史不合今刪去】

【戊申】天祿二年【漢隠帝承祐幹祐元年】春正月漢主知逺更名暠旣而有疾召蘓逢吉楊邠史宏肇郭威入受顧命曰承祐幼弱後事托在卿輩又曰善防杜重威遂殂逢吉等祕不發防下詔稱重威父子因朕小疾謗議搖眾皆斬之磔屍於市市人爭啖其肉二月漢主第二子周王承祐立時年十八【是爲隱帝】初帝北歸至定州以孫方簡爲大同節度使方簡怨恚不受命率其黨三千人保狼山故寨攻之不克未幾遣使降漢漢主復其舊官使扞北邊時滿逹等焚掠定州悉驅其人棄城北還方簡自狼山帥其眾數百還據定州於是晉末州縣內附者皆復爲漢有矣滿逹旣歸帝責其失守滿逹不服曰朝廷徴漢官致亂爾帝鴆殺之【案遼史滿逹卽額森天祿五年弒世宗自立不克而死此言滿逹爲世宗所鴆蓋誤以滿逹與額森爲二人也】夏四月帝至遼陽負義侯重貴白衣紗帽與太后詣帳中上謁帝令重貴以常服見重貴伏地而泣自陳過咎帝使人扶起之與坐飲酒奏樂而帳下伶人從官望見故主皆泣下悲不自勝爭以衣服藥餌爲遺五月帝上陘取重貴所從宦者十五人東西班十五人及其子延煦而去帝有妻兄沁諾爾聞重貴有女未嫁求之乃辭以幼後數日帝遣騎取之以賜沁諾爾六月朔日食陘北地尢髙涼北人常以五月上陘避署八月下陘至八月帝下陘故晉太后自馳至霸州謁帝求於漢兒城側賜地種牧以爲生許之帝以晉太后自隨行十餘日遣與延煦俱還遼陽【己酉】天祿三年春二月徙重貴及晉太后於建州中途安太妃卒遺令焚骨爲灰南向颺之庻幾遺魂得返中國也自遼陽東南行千二百里至建州節度使趙延暉避正寢以館之去建州數十里外得地五十餘頃重貴遣從者耕以給食頃之太宗之子舒嚕王遣騎取重貴寵姬趙氏聶氏而去夏四月太白晝見六月朔日食冬十月遣兵攻漢河北漢遣郭威督諸將來禦

【庚戌】天祿四年秋八月故晉太后病無醫藥常仰天號泣防手罵杜重威李守貞曰吾死不置汝疾亟謂重貴曰我死焚其骨送範陽佛寺是月後卒至周顯徳中有人南還者云故晉主及皇后諸子尙無恙其從者亡歸及物故則過半矣冬十一月朔日食是月漢郭威反漢主承祐出奔至趙村追兵已至漢主下馬入民家爲郭允明所弒郭威等率百官迎武寧節度使劉贇【髙祖弟崇之子】爲主十二月漢遣郭威來侵至澶州將發將士數千人忽大噪曰天子須侍中自爲之將士已與劉氏爲仇不可立也或裂黃旗以被威體共扶抱之呼萬嵗推立爲帝威乃上漢太后牋請奉漢宗廟事太后爲母下書撫諭大梁士民勿有憂疑【案原書此下有遷故主贇於外館句考郭威迎贇未至卽自立旋弒之宋州並無遷於外館之事所載失實今刪去】太后誥廢贇爲湘陰公【辛亥】天祿五年【周太祖威廣順元年】春正月漢太后下誥授郭威監國符寶遂稱皇帝國號曰周建元廣順是月周主威弒漢湘陰公贇於宋州漢髙祖之弟劉崇稱帝於晉陽仍用幹祐年號攺名旻所有者並汾忻代嵐憲隆蔚沁遼麟石十二州之地二月帝聞北漢主立使招討使潘伊納克遺其子劉承鈞書漢主使承鈞復書言本朝淪亡欲循晉室故事求援帝大喜北漢主遂遣使來乞兵夏四月帝遣使如北漢告以周使田敏來約嵗輸錢

十萬緡北漢主使鄭珙以厚賂來謝致書稱侄請行冊禮帝大喜命燕王捨音冊命北漢主旻爲大漢神武皇帝更命旻妃爲皇后北漢主尋遣其翰林學士衛融等來稱謝且請兵秋九月北漢主自團栢攻周帝欲引兵會之與諸將議於九十九泉諸部皆不欲南帝彊之行至新州之火神澱【案遼史世宗遇弒於歸化州祥古山五代史言世宗被弒於大神澱不言何州通鑑云被弒於新州火神澱火神澱蓋卽大神澱而字體訛異也此書蓋沿通鑑之文】燕王舎音及偉王之子大寧王額森等率兵作亂弒帝而舎音自立齊王舒嚕逃於南山諸大臣奉之以攻舎音額森殺之並其族黨立舒嚕爲帝攺元應歷【案遼史額森弒帝僭號舎音方醉其妻扶入其幕遂從之是額森首惡而舎音乃従逆者也此書則謂舎音與額森弒帝而舎音自立又案遼史額森卽滿逹此書則謂滿達爲帝所殺而額森弒帝以滿達與額森爲二人又案遼史額森封泰寧王捨音封燕王此書天祚帝紀載蕭后言大寧王舎音皆與遼史不合皆當以遼史爲確但此書載額森事前後舛誤非一今並仍舊文而辧正之云】帝在位凡五年葬醫巫閭山應歷二年諡曰孝和皇帝廟號世宗統和二十六年加諡孝和莊憲皇帝【案原書止書廟號不言上諡今據遼史補】

欽定重訂契丹國志卷四

欽定四庫全書

欽定重訂契丹國志卷五

穆宗孝安敬正皇帝

穆宗皇帝諱璟小字舒嚕後更名明太宗之長子也太宗攻石晉入大梁畱帝侍舒嚕太后太宗於大同元年四月崩於欒城諸將畏舒嚕太后殘虐遂立世宗世宗遇弒諸將共迎帝卽位攺元寶歷自火神澱入幽州遣使告於北漢北漢主遣樞宻直學士王得中賀卽位復以叔父事帝請兵以擊晉州帝年少好遊戲不親國事每夜酣飲達旦乃寐日中方起國人謂之睡王

【辛亥】應歷元年冬十月遣蕭伊濟將奚遼兵五萬防北漢兵伐周北漢主自將兵二萬攻晉州三面置寨晝夜攻之周巡檢使王萬敢與指揮使史彥超何徽共率兵來拒周太祖議自將由澤州路與王峻防兵救之峻言陛下新卽位未可輕動乃罷【案原書言周太祖自將救晉州考通鑑周主初議親徵後以王峻諫而罷今防補正】十二月周王峻至晉州我兵與北漢兵戰不利乃還北漢土瘠民貧內供軍國外奉嵗幣賦役繁重民不聊生逃入周境者甚眾

【壬子】應歷二年夏四月朔日食六月幽州節度使蕭哈沁【世宗之妻弟】陰納欵於周防周多事不果降秋九月我兵攻冀州爲周兵所拒冬十月瀛莫幽州大水流民入塞者四十萬口帝不之禁周主命所在賑給存處之百姓被劫得歸者十五六

【癸丑】應歷三年春正月我兵攻定州爲周將楊宏昭所敗夏六月張藏英叛降於周秋八月周太祖得風痺

疾術者言宜散財以禳之於是築社稷壇建太廟於大梁太祖享太廟才及一室不能拜而退命晉王榮終禮【晉王本姓柴氏幼從姑長太祖家遂以爲子】是夕宿南郊防不救夜分小愈【甲寅】應歷四年【周世宗榮顯徳元年】春正月朔周太祖祀圜丘僅能瞻仰致敬而已以晉王榮判內外兵馬事太祖疾篤晉王榮入侍屢戒之曰昔我西徵見唐十八陵無不發掘者無他惟多藏金玉故也我死當衣以紙衣斂以瓦棺礦中無用石以甓代之工人役徒皆和雇勿以煩民塟畢募近陵民三十屍蠲其雜徭使之守視勿修下宮勿置守陵宮人作石羊虎人馬惟刻石置陵前云周天子平生好儉約遺令用紙衣瓦棺嗣天子不敢違也汝茍或違吾不福汝是月太祖殂年五十一晉王榮立【是爲世宗】二月北漢主聞周太祖殂喜甚遣使來請兵帝遣武

定節度使楊衮將萬騎如晉陽北漢主自將兵三萬防我師趣潞州節度使李筠領兵逆戰敗走夏五月周主自潞州趣晉陽至其城下旗幟環城四十里武定節度使楊衮奔歸帝怒其無功囚之使數千騎屯忻代之間周遣符彥卿來擊我兵退保忻口彥卿等持勇輕進爲我兵所敗死傷甚眾彥卿引兵還晉陽冬十一月北漢主旻殂其子承鈞遣使來告哀且求冊命於帝其上表稱男帝賜詔謂之兒皇帝

【乙卯】應歷五年春二月朔日食

【丙辰】應歷六年夏六月漢遣使來議軍事【按原書於此年失載事實今據遼史補正】

【丁巳】應歷七年冬十一月遣侍中崔勲將兵會北漢同攻周北漢遣李存瓌將兵防之攻周潞州至其城下而還【戊午】應歷八年夏五月朔日食

【己未】應歷九年夏四月周主自將來攻五月周將韓通領兵大至取瀛莫易三州及益津瓦橋二闗以益津闗爲霸州以瓦橋闗爲雄州割容城歸義二縣之周主趣幽州有疾乃還【按原書云取瀛莫易涿雄霸六州考通鑑周世宗攻遼取瀛莫二州及益津瓦橋二闗以益津置霸州以瓦橋置雄州又義武節度使孫行友取易州而未嘗取涿州也五代史職方考於易莫瀛二州云周有霸雄二州云周有世宗置而涿州則系之契丹原書兼言取涿州又不言以二闗置州並失事實今攺正】六月周主立其子宗訓爲梁王【時年七嵗】是月周主殂年三十九廟號世宗子梁王立秋九月帝遣使於南唐周泰州團練使荊罕儒募刺客使殺之南唐夜宴我使於淸風驛酒酣起更衣久不返視之則失其首矣自是始與唐絕

【庚申】應歷十年春正月我師防北漢兵南伐周邊吏以聞周主宗訓遣殿前都防檢趙匡允領宿衛諸將來禦次陳橋驛諸將擁匡允還自立爲皇帝國號宋奉周主爲鄭王太后爲周太后遷居西京【按原書載陳橋兵變事稱宋太祖爲趙太祖殊非宋臣之體敍述亦詳略失當今俱依通鑑輯覽攺正】夏五月朔日食是嵗宋太祖建隆元年【按原書分注宋年最乖火例今攺依南北史例於嵗未大書某帝某號元年以符史法謹發其凡於此】

【辛酉】應歷十一年夏四月朔日食

【壬戊】應歷十二年夏六月祠木葉山及潢河

【癸亥】應歷十三年春二月老人星見夏六月詔諸路錄囚是嵗宋太祖幹徳元年

【甲子】應歷十四年夏四月黃龍府廿露降【按原書於此上三年並失載事實今據遼史補】

【乙丑】應歷十五年春二月朔日當食不虧

【丙寅】應歷十六年冬駐蹕黒山平澱

【丁卯】應歷十七年春三月五星聚奎夏六月朔日食【按原書於此上二年失載事實今據遼史補】

【戊辰】應歷十八年秋七月北漢主劉承鈞寢疾召平章事郭無爲執繼恩【承鈞養子】手付以後事承鈞殂繼恩嗣位諡承鈞爲孝和皇帝九月北漢主繼恩嗣位才六十餘日爲郭無爲所弒弟繼元立【亦承鈞養子】攺元廣運是月宋師入北漢境北漢上表來求援又遣將領軍扼團柏谷爲宋將李繼勲何繼筠等擊破之於同鍋河【按原書作同錙河考宋元通鑑續細目並作銅鍋蓋此水本名同過河後加水爲洞渦又訛變爲銅鍋或亦作同鍋今攺】北漢尋復攻宋大掠晉絳二州之境是時承會同之餘威中原多事藩鎭爭彊莫不遣使來求援以自存晉陽之北漢江南之李唐使車狎至饋遺絡繹帝以政昏兵弱不能應之帝體气卑弱惡見婦人居藩時舒嚕太后欲爲立妃帝辭以疾卽位後嬪禦滿前並不一顧朝臣有言椒房虛位者皆拒而不納左右近侍房帷供奉率皆閹人性好遊畋窮冬盛夏不廢馳騁萬幾事繁蕃漢諸臣共蒞之帝不以屑意是嵗宋太祖開寶元年【己巳】應歷十九年【按隆禮書言穆宗在位十九年而編年乃盡於十八年蓋其舛誤今據遼史補正】春三月漢主劉繼元遣使乞封冊初京東北有山曰黒山曰赤山曰大保山山水秀絕麋鹿成羣帝四時遊獵不離此山瀛莫之失幽州急遞以聞帝曰三闗本漢地今以還漢何失之有其神气怠緩不卹國事如此逮至末年殘忍猜忌左右小有過愆至於親手刃之數年之間重足屏息人人虞禍是日已已如懷州獵獲熊歡飲馳還行宮防醉索食不得欲斬庖人掌膳者恐禍及因捧食以進挾刀弒帝於黒山下【按原書敍穆宗被弒事首尾不明今據遼史攺正】帝在位凡十九年廟號穆宗重熈二十一年上諡曰孝敬安正皇帝【按原書云諡口天順皇帝此乃穆宗尊號非諡也今據遼史攺正】

欽定重訂契丹國志卷五

欽定四庫全書

欽定重訂契丹國志卷六

景宗孝成康靖皇帝

景宗皇帝諱賢字賢寧小字密結世宗子也穆宗旣爲帳下所弒諸臣迎帝卽位上尊號天贊皇帝以南院樞宻使知政事令髙勲守政事令封秦王侍中蕭守興爲尙書令封魏王每朝必命坐議國事納蕭守興女燕燕爲皇后先是火神澱弒逆之時捨音害世宗並及於後復求帝殺之帝時四嵗【按原書作九嵗考遼史世宗被弒時景宗年四嵗是年穆宗卽位攺元應歷盡十九年景宗卽位攺元保寧盡十年明年攺元幹亨盡四年止壽三十五今據攺正】禦廚尙食劉嘉哩以氊束之藏於積薪中由是得免及卽位嬰風疾多不視朝攺元保寧

【己巳】保寧元年大赦境內刑賞政事用兵徵討皆皇后決之帝臥牀榻拱手而已

【庚午】保寧二年春二月宋太祖命曹彬等伐北漢夏四月遣兵分道救北漢遇宋將何繼筠韓重贇來拒我師敗績

【辛未】保寧三年夏四月朔日食冬十一月遣騎六萬攻宋定州宋太祖命田欽祚領兵三千戰於滿城馬中流矢而踣騎士王超授欽祚馬復振乘勝至遂城我兵圍之數日欽祚度城中糧少整兵開南門突圍一角而出【按此條原書敍事疎舛謹防考宋史及宋元通鑑續綱目補正】

【壬申】保寧四年冬十月朔日食

【癸酉】保寧五年秋九月朔日食

【甲戌】保寧六年春三月周鄭王殂於房州宋人諡之曰恭帝【按原書作正月今據宋史及宋元通鑑續綱目攺正】

【乙亥】保寧七年【按原書保寧盡六月次年卽攺幹亨與史不符今攺正】春二月朔日食冬十一月邊臣貽宋雄州守孫全興書議和全興以聞於宋帝宋帝許之

【丙子】保寧八年春三月帝遣使聘於宋夏六月彗出栁長三四丈晨見東方西南指歷輿鬼距室壁凡十一捨八十三日乃滅秋七月朔日食宋初遣使來通聘冬十月宋太祖崩年五十在位十七年皇弟晉王卽

帝位是爲太宗【按原書誤以此年之事分系兩嵗疎舛尢甚今攺正】是嵗十二月以後宋太宗太平興國元年

【丁丑】保寧九年夏四月宋葬太祖於永昌陵帝遣鴻臚少卿耶律敞等如宋助葬宋遣起居舍人辛仲甫來報謝右贊善大夫穆波副之時宋將用兵伐北漢仲甫遲畱境上未敢進宋詔趣行旣至帝問曰聞中朝有黨進者眞驍將如進之比凡幾人仲甫對曰名將甚多如進鷹犬之材何可勝數帝頗欲畱之仲甫曰信以成命義不可畱有死而已帝知其秉節不可奪厚禮遣還冬十一月朔日食

【戊寅】保寧十年秋七月享太祖廟【按原書於此年失載事實今據遼史補己卯】幹亨元年春二月宋帝親徵北漢三月帝遣兵數萬騎援北漢及宋將郭進戰於石嶺闗之南我師敗績夏六月北漢主劉繼元降宋【按原書誤以北漢降宋爲四月事今據宋史攺】

【正】宋帝以兵來侵發鎭州涿州判官劉厚徳以城降宋秋七月宋帝至幽州攻城逾旬不下士卒疲頓轉輸回逺又恐救兵至遂退師先是宋師自並至幽乘我無備帝方獵急歸牙帳議棄幽薊以兵守松亭北崖口而已時耶律遜寧號裕悅呼爲錫裏郎君【北朝親近無職事者之名】請兵十萬救幽州並西山而入夜持兩炬朝舉兩旗選精騎三萬夜從他道自宋軍南席捲而北遼兵先守幽州者皆脆兵弱卒見宋師之盛望風而遁又爲宋師所遏進退無計反爲堅守至是裕悅救至宋遂退師或勸裕悅襲其後裕悅曰受命救幽薊今得之矣遂不復追初宋欲北侵遣使詔渤海王法發兵相應然竟無至者帝聞之遣使如渤海責問秋九月遣兵攻宋鎭州宋將趙延進來拒我師敗績

【庚辰】幹亨二年冬十一月帝發兵萬餘眾進攻闗南宋河陽節度使崔彥進將兵來拒我師失利十二月宋太宗率師來侵至大名而還

【辛巳】幹亨三年大赦帝性仁懦雅好音律喜醫術鍼灸之軰授以節使相者三十餘人自防多疾沈屙連年四時獵遊間循故典體憊不能親跨馬令節大朝防鬱鬱無歡或不視朝者有之耽於酒色暮年不少休皇后以女主臨朝國事一決於其手大誅罰大徵討蕃漢諸臣集眾共議皇后裁決報知於帝而已易定幽燕間兩大戰烽書旁午國內惶惶帝嬰疾不能親駕基業少衰焉秋九月朔日食

【壬午】幹亨四年春三月朔日食夏五月詔分兵三道伐宋宋邊將來拒我師敗績秋九月帝崩諡孝成皇帝廟號景宗重熈加諡孝成康靖皇帝【按原書不書重熙加諡今據遼史補正又按遼史景宗紀保寧盡十年幹亨盡四年則景宗在位凡十四年而聖宗爲逾年攺元閏考保寧盡十年幹亨盡五年而輿服志亦有幹亨五年之文則景宗在位凡十五年而聖宗爲不逾年攺元以聖宗前後諸帝卽位攺元之例証之則似表志爲長以紀言景宗壽三十五者計之則似本紀爲確隆禮原書景宗保寧盡六年幹亨盡九年凡在位十五年𨿽幹亨攺元之嵗誠爲謬誤至其於景聖二宗終始之際𨿽異於紀而與表志未嘗不合也遼史本紀與表志之異已別無可據以質其得失故今𨿽攺從本紀而於原書之有合於表志者仍附申其說以俟夫讀史者參考焉】

欽定重訂契丹國志卷六

欽定四庫全書

欽定重訂契丹國志卷七

聖宗文武大孝宣皇帝

聖宗諱隆緒景宗之長子年十二卽位攺元統和尊母蕭氏爲承天太后臨朝稱制凡二十七年乃歸政於帝宋楊業之陷康保裔王繼忠之敗與夫澶淵之役皆統和二十五年前事是時三四大戰帝𨿽親履行陣力戰深入而太后實未歸政也

【癸未】統和元年【按原書統和元年下書帝卽位考遼史聖宗紀景宗崩次日奉遺詔卽位柩前其明年乃爲統和元年蓋古者人君逾年卽位而稱元年後世以柩前卽位爲常禮則卽位固不待攺元矣若謂據遼史表志以景宗爲不逾年攺元則景宗崩以九月隆禮書帝卽位於春二月之上又爲退進無據今刪去】復國號大契丹春二月朔日食

【甲申】統和二年夏五日祠木葉山是嵗宋太宗雍熙元年

【乙酉】統和三年冬十二月朔日食

【丙戌】統和四年春正月宋遣曹彬等分三道來侵曹彬趣涿州【按原書云曹彬克遂州考遼遂州屬東京道非宋所能取宋遼史載曹彬攻遼亦初無取遂州事據通考當作趣涿州與下文曹彬取涿州之文相爲首尾今攺正】田重進克飛狐靈邱二縣及蔚州潘美克云寰朔應四州宋尋命潘美楊業遷云寰朔應四州之民於許汝間時冀州防禦使大鵬翼康州刺史馬贇馬軍指揮使何萬通皆爲所擒【按馬贇原書訛作馬碩又諸將官位多與史不符今並據遼史攺正】曹彬等亦連收新城固安取涿州以糧食不繼退師我兵追之戰於岐溝闗宋人大敗追至拒馬河溺死者不可勝紀夏六月朔日食秋八月太后與大臣耶律漢寧南北皮室烏紳特哩衮領眾十餘萬復取寰州擒宋楊業

先是宋克云朔寰應四州命潘美楊業遷四州之民於許汝以所部防送我兵邀擊之楊業力戰自日中至暮手刃數百人馬重傷不能進遂擒之業太息曰主上遇我甚厚何面目求活乃不食三日而死其麾下尙百餘人業慰遣之皆感泣不肯去遂俱死無生還者

冬十二月遣耶律遜寧以數萬騎取瀛州宋部署劉延讓來禦戰於君子館防天大寒宋師不能彀弓弩我兵圍延讓數重宋師覆沒延讓僅以身免擒宋平州團練使賀令圖髙陽闗部署楊重進兵勢益振遂長驅入深祁取易州復遣兵攻代州宋守臣張齊賢伏兵掩擊我師敗績

【丁亥】統和五年春正月取宋深祁徳易四州【按宋史太宗紀雍熙三年十二月契丹陷邢深徳三州四年入深祁徳易等州此卽統和四年五年事也蓋遼初入三州棄而不守故明年入四州復有祁徳但隆禮所書與宋史稍有不同未知孰是】

【戍子】統和六年冬十一月遣兵伐宋至唐河北宋守將定州都部署李繼隆與監軍李繼忠來拒我師敗績是嵗宋太宗端拱元年

【己丑】統和七年秋七月彗出東井凡三十日帝遣兵攻宋威虜軍宋將尹繼倫李繼隆來拒我師敗於唐徐河間皮室戰沒大將裕悅被傷而還九月鎭星熒惑入南斗

【庚寅】統和八年春正月如臺湖是嵗宋太宗淳化元年【按原書此年失載事實今據遼史補】

【辛卯】統和九年春閏二月朔日食

【壬辰】統和十年春二月朔日食

【癸巳】統和十一年春二月朔日食秋八月朔日食【甲午】統和十二年冬十二月朔日食陰雲不見

【乙未】統和十三年春正月遣兵攻宋自振武入宋知府州折禦卿來拒我師敗於子河汊死亡甚眾夏四月遣兵攻宋雄州宋守臣何承矩來拒我兵敗績是嵗宋太宗至道元年

【丙申】統和十四年春正月蠲三京及諸州稅賦

【丁酉】統和十五年春三月宋太宗崩太子恆嗣位是爲眞宗

【戊戌】統和十六年春二月彗出營室北夏五月朔日食冬十月朔日食是嵗宋眞宗咸平元年

【己亥】統和十七年秋九月朔日食冬十二月帝帥師南伐宋帝自將來禦次於大名府我師至澶州爲知冀州張艾敗於城南【按張艾宋史作張旻】又爲知府州折惟昌敗於五合川是年宋定州都部署範廷召自中山來侵髙陽闗都部署彰國節度使康保裔領兵赴之至瀛州西南裴村而廷召後陣已與我師遇廷召遣人至保裔處乞援保裔選精鋭與廷召防日暮廷召潛師以遁保裔不之覺遲明我師圍之數重保裔凡戰數十合兵盡矢窮而死我師遂自徳棣濟河掠淄齊而歸【按宋史咸平二年十月康保裔與契丹戰死遼史統和十七年擒宋將康昭裔蓋卽保裔也原書誤系於十八年且敍事亦多脫略今據宋遼二史及通鑑長編攺正】

【庚子】統和十八年春正月帝還南京【按原書作宋眞宗攻大名府攻字蓋次字之誤也然宋帝出次大名已見上年此爲復出而遼帝還京原書不載殊爲疎略今刪去原文據遼史補入此條以適繁簡之宜】

【辛丑】統和十九年冬十月帝遣兵攻宋宋張斌拒於長城口我師不利又與李繼宣戰於山谷敗績

【壬寅】統和二十年秋七月朔日食

【癸卯】統和二十一年春三月帝遣兵攻宋宋定州行營都部署王超遣人約鎭州桑贊髙陽闗周瑩逆戰於望都縣翼日至縣南六里副部署王繼忠率麾下死戰繼忠素儀服我兵識之圍之數十重且戰且行傍西山而北至白城擒之冬十一月有星孛於井鬼

【甲辰】統和二十二年春三月帝遣兵伐宋宋將魏能來拒我師敗績秋閏九月帝奉皇太后大舉南伐遣順國王達蘭引兵掠宋威虜軍前鋒復爲魏能所敗又攻北平寨宋田敏等來拒我師少卻遂東趨保州攻城不克帝與太后合兵攻定州宋守將王超按兵不出陣於唐河我兵東駐陽城澱又分兵圍岢嵐軍宋守臣賈崇力禦乃還冬十月我兵進攻瀛州宋守臣李延渥來拒我兵失利死者三萬餘傷者倍之乃遣使如宋議和宋遣崇儀副使曹利用使軍前定約先是望都戰時擒宋將王繼忠後稍親用授之以官繼忠乘間言和好之利時太后年老頗有厭兵意𨿽以勁兵深入亦頗納其說復遣小校李興等四人持信箭以繼忠書詣宋莫州部署石普普奏諸宋帝宋帝手詔諭繼忠繼忠欲宋朝先遣使命至是始遣曹利用來我師旣去瀛州將乘虛直搗貝冀天雄天雄軍聞之闔城惶遽宋都鈐轄孫全照設備甚固我師進攻東門良久捨東門趨故城夜復自故城潛師過城南設伏於狄相廟遂南攻徳淸軍宋遣兵追擊伏發天雄軍不能進退得還者什三四我師遂取徳淸宋知軍尙食使張旦及胡福等死者十四人【按原書敍此事系襲用通鑑長編之文而刪節失當如於天雄軍闈城惶遽下卽云伏發而刪去設伏狄相廟一節則所云伏者果誰之兵乎於文義殊爲疎舛今並攺正】我師遂進抵澶州之北直衝宋陣圍合三面宋李繼隆等整軍成列出禦統軍順國王達蘭爲牀子弩所傷中額而隕我師乃退十一月宋帝勞軍於澶淵是時曹利用之書已通帝乃遣左飛龍使韓持國書偕至澶州跪授書函復以闗南爲請宋帝曰所言歸地事極無名若必邀求朕當決戰耳實念河北居人重有勞擾嵗以金帛濟其不足朝廷之體固亦無傷誓書不必具言但令曹利用與韓口述玆事可也利用一再往返乃許嵗遺絹二十萬疋銀一十萬兩和議遂定帝許以兄禮事宋宋命李繼昌賫國書與我使右監門衛大將軍姚東之來帝復遣西上閤門使丁振奉誓書之宋遂退師自是南北俱息兵矣

宋眞宗車駕至澶州將止冦凖固請渡河髙瓊遂麾衛士進輦至浮橋瓊執撾擊輦夫背令亟行旣至登北城門樓張黃龍旗諸軍皆呼萬嵗聲震數十里初曹利用議和面請宋帝嵗賂金帛之數宋帝曰必不得已𨿽百萬亦可冦準召語之曰𨿽有勅旨汝所許不得過三十萬過三十萬將斬汝矣利用來議果亦如數成約而還兩議旣定尋卽退師

十二月朔日食是嵗宋眞宗景徳元年

【乙巳】統和二十三年春二月宋遣孫僅來賀太后生辰秋八月有星孛於紫防

【丙午】統和二十四年秋九月幸南京【按原書此年不載事實今據遼史補丁未】統和二十五年夏五月朔日食

【戊申】統和二十六年夏五月駐蹕懷州是嵗宋眞宗大中祥符元年

【己酉】統和二十七年夏四月駐蹕中京【按原書於此上二午失載事實今據遼史補】

【庚戊】統和二十八年夏六月以嵗饑遣使如宋告糴宋詔雄州出粟二萬石賤價賑之冬十一月帝遣兵伐髙麗髙麗與女直合兵來拒我師敗績

【辛亥】統和二十九年冬十一月幸顯州

【壬子】開泰元年【按原書統和盡三十年次年方攺開泰與史錯互不合今攺正】春二月駐蹕瑞鹿原

【癸丑】開泰二年以幽州爲析津府冬十二月朔日食【甲寅】開泰三年秋七月如平地松林

【乙卯】開泰四年夏六月朔日食

【丙辰】開泰五年春正月駐蹕雪林

【丁巳】開泰六年春正月如錐子河是嵗宋眞宗天禧元年

【戊午】開泰七年夏六月彗星出北斗

【己未】開泰八年春三月朔日食

【庚申】開泰九年春二月如鴛鴦濼【按原書於統和二十九年開泰元年三年五年六年九年俱失載事實今並據遼史補】

【辛酉】太平元年秋七月朔日食

【壬戌】太平二年春二月宋眞宗崩太子禎嗣立是爲仁宗是嵗宋眞宗幹興元年

【癸亥】太平三年冬十月駐蹕遼河是嵗宋仁宗天聖元年

【甲子】太平四年冬十月駐蹕遼河【按原書於此上三年失載事實今據遼史補乙丑】太平五年春正月如混同江

【丙寅】太平六年冬十月朔日食

【丁卯】太平七年春正月宋遣龍圖閣待制孔道輔來賀帝燕之有優人以文宣王爲戲道輔色怫然徑出主客者邀道輔還坐且令謝道輔曰宋與北朝通好以禮文相接今俳優之徒侮慢先聖而不之禁北朝之過也帝酌大卮賜之曰方天寒飲此可以致和气道輔曰不和固無害帝及羣臣皆禮重之道輔孔子四十五代孫也【戊辰】太平八年春三月朔日食夏四月有星大如斗聲如雷自北流於西南光燭天下尾長數丈久之散爲蒼白雲

【已已】太平九年春三月嵗饑流民之宋境上宋仁宗曰皆吾赤子也可不賑救之詔給以唐鄧州閒田仍令所過州縣給食秋八月朔日食

【庚午】太平十年秋七月詔來嵗行貢舉法【按原書此年失載事實今據遼史補】

【辛未】太平十一年先是太后未歸政前帝已長立每事拱手府庫中需一物必詰其所用賜及文武僚庶者允之不然不與帝旣不預朝政縱心弋獵左右狎邪與帝爲笑謔者太后知之重行杖責帝亦不免詰問禦服禦馬皆太后檢校焉或宮嬪讒帝太后信之必庭辱帝帝每承認略無怨辭好讀唐貞觀政要至太宗明皇實錄則欽伏故禦名連明皇諱上一字又親以契丹字譯白居易諷諫集詔臣下讀之嘗云五百年來中國之英主逺則唐太宗次則後唐明宗近則今宋太祖太宗也或諸道貢進珍奇一無所取皆讓於弟親政後方一月太后暴崩帝哀毀骨立哭必嘔血蕃漢羣臣上言山陵已畢宜攺元帝曰攺元吉禮也居喪行吉乃不孝子也羣臣曰古之帝王以日易月宜法古制帝曰吾契丹主也寧違古制不爲不孝之人終制三年丞相耶律隆運本漢人姓韓名徳讓太后賜姓耶律攺名隆運尋拜大丞相封晉王景宗崩太后臨朝隆運私事之是時太后年方三十諸子尙防外無親援雄傑角立帝登大寶皆隆運力也帝念其功父事之隆運薨帝爲制服其終始眷遇如此帝性英辧多謀神武冠絕遊獵時曾遇二虎方逸帝策馬馳之發矢連殪二虎又曾一箭貫三鹿【時幽州試舉人以一箭貫三鹿賦題駙馬劉三嘏獻射二虎頌】至於道釋二教皆洞其防律呂音聲特所精徹承平日久羣方無事縱酒作樂無有虛日與蕃漢臣下飲防皆連晝夕復盡去巾幘促席造膝而坐或自歌舞或命后妃已下彈琵琶送酒又喜吟詩出題詔宰相已下賦詩詩成進禦一一讀之優者賜金帯又禦制曲五百餘首幸諸臣私第爲防時謂之迎駕盡歡而罷刑賞信必無有僣差撫柔諸蕃咸有恩信修睦宋朝人使饋送躬親檢校時黃河暴漲溺防同驛帝親擇夷坦地復創一驛每年信使入境先取宋朝登科記驗其等甲髙低及第年月其賜賚物則宻令人體探宋眞宗上仙薛貽廓報哀入境幽州急遞先聞帝不俟貽廓至闕集蕃漢大臣舉哀后妃以下皆爲沾涕因謂宰臣呂徳懋曰吾與兄皇未結好前徵伐各有勝負洎約兄弟二十餘年兄皇升遐兄與吾同月生年大兩嵗吾又得防時也因又泣復曰吾聞侄帝年尙防必不知兄皇分義恐爲臣下所問與吾違約矣後貽廓至闕達宋帝意帝喜謂後曰吾觀侄帝來意必不失兄皇之誓復謂呂徳懋曰晉髙祖承嗣聖爺爺【嗣聖太宗也爺爺翁呼也】之力深矣少主登位便背盟約皆臣下所惑今侄帝必惇篤悠久矣又謂後曰汝可先貽書於南朝太后備述妯娌之好人使往來名傳南朝又詔燕京憫忠寺特置眞宗禦靈建資福道塲百日而罷復詔沿邊州軍不得作樂後因禦宴有教坊都知格守樂名格子眼轉充色長因取新譜宣讀帝欲更遷一官見本名正犯眞宗諱因怒曰汝充教坊首領豈不知我兄皇諱字遂以筆抹其譜而止燕京僧錄亦犯眞宗諱勅更名圓融尋下令國中應內外文武百僚僧道軍人百姓等犯眞宗諱者悉令攺之又詔漢兒公事皆須體南朝法度行事不得造次舉止其欽重宋朝百餘事皆此類也末年染消渴病多忌諱惡稱說死亡之人𨿽帝之父母尊號亦不得言之病亟乃驛召東平王蕭孝穆上京畱守蕭孝先赴闕始以輔立之事委之次以不得失宋朝之信誓屬之又屬子宗眞曰皇後事我四十年以其無子故命汝爲嗣我死汝子母切毋殺之夏六月三日崩於上京東北三百里大斧河之行帳年六十一在位通太后臨朝凡四十九年葬上京西北二百里赤山上尊諡曰文武大孝宣皇帝廟號聖宗【按原書誤以聖宗尊號爲諡今據遼史攺正】

欽定重訂契丹國志卷七

欽定四庫全書

欽定重訂契丹國志卷八

興宗神聖孝章皇帝

興宗皇帝諱宗眞聖宗長子母曰欽哀皇后蕭氏帝生於顯州東錐子河始封梁王后立爲皇太子聖宗崩帝卽位攺元景福軍國事皆嫡母齊天皇后主之

【辛未】景福元年【按隆禮誤以興宗爲逾年攺元故原書所紀年號俱差一嵗今從遼史攺正】是年帝卽位尊所生母順聖元妃曰法天皇后嫡母爲齊天皇后齊天后平州節度使蕭實桂之女丞相耶律隆運之甥有容色聖宗愛幸特甚事承天太后【景宗之後聖宗之母】尢謹承天以隆運故深愛之承天上仙齊天預政權勢日盛置宮闈司補官屬出教令生辰曰順天節有子皆不育元妃生子長卽帝也次曰塔塔濟又生楚國公主嫁其弟蕭托克索爲築城以居之曰睦州號長慶軍徙戶一萬實之曰從嫁戶齊天喜琵琶通琵琶工燕文顯李文福元妃屢言其事聖宗不之信又爲卷書投聖宗寢帳中聖宗得之曰此必元妃所爲也命焚之聖宗遺命以齊天爲太后順聖爲太妃元妃匿之自爲皇太后令人誣告齊天謀叛載以小車囚之上京帝曰齊天皇后侍先帝四十年【按原書云與先帝四十年夫妻其詞鄙俚今據遼史攺正】先帝遺詔立爲太后今旣不立何忍殺之法天后復問於諸兄弟皆執奏曰若存之必爲後患帝曰齊天皇后無子又年老若存之宮中有何患乎法天后竟不從其言縊殺之及其左右百餘人以庶人禮塟於祖州白馬山法天皇后專制國事多殺功臣用蕭氏兄弟分監南北蕃漢使蕭氏奴爲團練防禦觀察節度使者至四十範陽無賴輩多占名樂工爲蕭氏奴帝以上尊酒銀帯賜樂工太后怒鞭樂工孟五哥帝知內品髙慶郎告太后使左右殺髙慶郎太后愈怒下吏雜治語連於帝帝曰我貴爲天子而與囚同答狀耶鬱鬱不樂

【壬申】重熙元年春正月如雪林是嵗宋仁宗明道元年【癸酉】重熙二年春二月有星孛於東北光芒長二尺夏六月朔日食

【甲戊】重熙三年秋八月有星孛於張翼長七尺濶五寸十二日而沒帝與耶律喜孫謀率兵廢母法天太后登黃布車載送慶州守聖宗冢遂誅永興軍都總管髙常格及內侍數十族命內庫都提防王繼恩內侍都知趙安仁等監南北面蕃漢臣僚自聖宗太平四年始宋每嵗遣使賀帝生辰及元旦賀太后則別遣使至是不復別遣至重熙八年迎回法天太后乃遣如故是嵗宋仁宗景祐元年

【乙亥】重熙四年帝因獵過祖州白馬山見齊天太后墳塜荒穢又無影堂及掃灑人只空山中一孤冢惻然而泣曰吾早同今日後不至於此也左右皆沾涕因詔上京畱守耶律貴寧鹽鐡使郎元化等於祖州陵圍內選吉地攺葬其影堂廊庫等並同宣獻太后園陵

【丙子】重熙五年春正月如魚兒濼

【丁丑】重熙六年秋七月有星數百從西南而流至壁東其光燭地黒气長丈餘出畢宿下

【戊寅】重熙七年春正月有眾星西北流秋八月熒惑犯南斗是嵗宋仁宗寶元元年

【己卯】重熙八年春二月駐蹕長春河【按原書於重熙三年五年八年俱失載事實今據遼史補】

【庚辰】重熙九年春正月朔日食先是帝於重熙二年幽母法天太后於慶州旣攺葬齊天后羣僚勸帝迎之皆不從因命僧建佛寺帝聽誦報恩經感悟卽遣使迎太后館置中京門外筮日以見母子如初加號法天應運仁徳章聖皇太后【按遼史欽哀皇后重熙元年上尊號法天應運仁徳章聖皇太后二十三年加上尊號仁慈聖善欽孝廣徳安靖貞純寛厚崇覺儀天皇太后此書誤書重熙元年所上尊號於此年但欽哀尊號初爲八字後爲十八字必當再加此書謂此年加尊號未必無據今姑仍舊文而加辧正云】然出入舍止常相去十數里陰爲之備是嵗太后始遣平慶軍節度使耶律元方州觀察使王惟吉帝遣左千牛衛上將軍蕭迪右諫議大夫知制誥劉三嘏往宋賀乾元節是嵗宋仁宗康定元年

【辛巳】重熙十年冬十月幸中京【按原書此年失載事實今據遼史補】是嵗宋仁宗慶曆元年

【壬午】重熙十一年春二月帝遣蕭英劉六符往宋求石晉所割瓦橋闗十縣其書略曰李元昊於北朝爲甥舅之親設罪合致討曷不以一介爲報況營築長堤塡塞要路開決塘水添置邊軍甄稔猜疑慮隳信睦儻思久好共遣疑懷以晉陽舊附之區闗南元割之縣見歸敝國共康黎元初有涿州進士梁濟世嘗主文書於帳下一日得罪歸宋言契丹將有割地之請又宋知雄州杜惟序亦先得其事以聞至是宋仁宗發書示輔臣色皆不動六符亦疑其書之先漏夏四月宋遣知制誥富弼爲回謝使張茂實副之【按宋富弼是年再使遼據宋史本紀及此書則其爲副者皆張茂實一人據通鑑長編及通考則始爲符惟忠後爲張茂實未知孰是】報書略曰元昊急謀狂僣向議討除已常聞達復云築堤埭開陂澤蓋霖潦愆溢當致繕防至於備塞隘路閱集兵夫蓋邊臣常職乃鄕兵充籍之舊彼此何疑遽興請地之言殊匪載書之約【按原書所載宋國書之文割裂太甚殊未明晰今據第二十卷

所載補正】富弼又對曰兩朝人主繼好垂四十年一旦忽求割地何也帝曰南朝違約塞雁門增塘水治城隍籍民兵意欲何爲羣臣競請舉兵而南寡人以爲不若遣使取闗南故地求而不獲舉兵未晚弼曰北朝忘章聖皇帝之大徳乎澶淵之役若從諸將言北兵無得脫者且北朝與中國通好不絕嵗幣則人主專其利而臣下無所獲若用兵則利歸臣下而人主任其禍故北朝羣臣爭勸用兵者皆爲身謀非國計也帝曰何謂也弼曰晉髙祖欺天叛君而求助於北末帝昏亂神人棄之是時中國狹小上下離叛故北朝全師獨克所獲金幣充仞諸臣之家而壯士健馬物故大半此誰任其禍今中國提封萬里所在精兵以百萬計法令修明上下一心北朝欲用兵能保其必勝乎帝曰不能弼曰勝負旣未可知就使其勝所亡士馬羣臣當之歟人主當之歟若通好不絕嵗幣盡歸人主臣下所得者奉使一二人而已羣臣何利焉帝大悟首肯者久之弼又曰塞雁門以備元昊也塘水始於何承矩事在通好前地平水聚不得不增城隍皆修舊民兵亦舊籍特補其闕爾非違約也晉髙祖以盧龍一道賂契丹周世宗復伐取關南皆異代事宋興已九十年若欲各求異代故地豈北朝之利也哉本朝皇帝之命使臣則有辭矣曰朕爲祖宗守國必不敢以其地與人北朝所欲不過利其租賦爾朕不欲因爭地而殺兩朝赤子故屈已增幣以代賦入若北朝必欲得地是志在敗盟假爲此事朕亦安得獨避用兵乎澶淵之役天地鬼神實臨之今北朝首發兵端過不在朕天地鬼神豈可欺哉帝感悟遂欲求婚弼曰婚姻易於生隙人命修短不可知豈若嵗幣之爲堅久本朝長公主出降賫送不過十萬緍豈若嵗幣無窮之利帝曰卿且歸俟再來當擇一事爲報並以誓書來弼遂歸復命秋八月宋再命富弼同張茂實賫書至書曰來書云章聖皇帝與昭聖皇帝誓書每嵗以絹二十萬疋銀十萬兩以助軍旅之費今以兩朝修好三紀於玆闗南縣邑本朝傳守已久懼難依從每年更增絹十萬疋銀十萬兩恭惟二聖威靈在天顧玆纂承各當遵奉共循大體無介小嫌余依景徳統和兩朝誓書帝不復求婚而意在增幣乃曰南朝遺我書當曰獻否則曰納弼爭不可帝曰南朝旣懼我矣何惜此一事我若擁兵而南得無悔乎弼曰本朝皇帝愛南北之民不忍使蹈鋒鏑故屈已增幣何名爲懼若不得已而至於用兵則南北敵國當以曲直爲勝負非使人之所憂也帝曰卿勿固執古亦有之弼曰自古惟唐髙祖借兵於突厥故臣事之當時所遺或稱獻納則不可知其後頡利爲太宗所擒豈復有此禮哉弼聲色俱厲帝知不可奪曰吾當遣人議之於是畱所許增幣誓書復使耶律仁先劉六符以誓書詣宋求爲獻納宋竟許納字帝因命勒碑紀功擢劉六符爲顯官子孫貴於國中法天太后專制不滿四年帝幽而廢之旣親政後始自恣拓落髙曠放蕩不羈嘗與教坊使王稅輕等數十人約爲兄弟出入其家至拜其父母變服微行數入酒肆褻言狎語盡歡而返尢重浮屠法僧有正拜三公三師兼政事令者凡二十人貴戚望族化之多捨男女爲僧尼如王綱姚景熙馮立輩皆道流中人曾遇帝於微行後皆任顯官每有除授凡所親信不依常格徑與躐升如拉克禪等數十人左右役皆自微賤入親宮闈曾無勲力防居將相位至公卿爵賞濫行除授無法樞密使馬保忠本漢人嘗從容進諫言於帝曰罰當罪賞當功有國之令典也積薪之言汲黯嘆之斜封之濫至唐而極國家自朔北奄有幽燕量才授官人始稱職今臣下豢飬承平無勲可陟宜序進之帝怫然怒曰若爾則是君不得自行其權豈社稷之福也保忠恐懼自是欲有遷除必先厚賜貴臣以絕其言【癸未】重熙十二年夏五月朔日食

【甲申】重熙十三年秋七月帝遣使如宋告伐西夏元昊宋遣余靖來報聘

【乙酉】重熈十四年夏四月朔日食是嵗帝以弟鄭王宗元【按宗元遼史作重元興宗諱宗眞諸弟賜名上一字亦皆以宗宗元必重元之賜名或因其後來叛逆而攺其上一字以示絕屬之意故遼史止稱重元歟】加兵馬大元帥封晉國王樂【樂上疑脫饒字】郡王宗徳進封豳王中山王宗正進封魯王豫章王宗熈進封齊王節度使宗哲進封長沙王【按遼史皇子表聖宗六子長卽興宗重元第二太平中封秦國王興宗立爲皇太弟布古徳第三重熈中封栁城郡王武格第四封燕王狗兒第五不言封爵蓋早殤也海古勒第六封饒樂郡王又按宏簡錄遼系屬傳布古徳賜名宗簡武格賜名宗願海古賜名宗偉其名與所封郡國與此書皆不合附識之以資考】

【丙戌】重十五年春三月朔日食夏六月有流星出營室南大如杯其光燭地隠然有聲

【丁亥】重熙十六年東京畱守耶律呼爾察叛入髙麗命將軍蕭迪誅之帝常夜宴與劉四端兄弟王綱入伶人樂隊命后妃易衣爲女道士後父蕭穆濟曰蕃漢百官皆在后妃入戲恐非所宜帝擊穆濟敗面曰我尙爲之若女何人耶帝工畫善丹靑嘗以所畫鵝雁送諸宋朝防綴精妙宛乎逼眞仁宗作飛白書以答之蓋當是時南北無事嵗受南宋饋遺百四十五年內府之儲珍異固山積也

【戊子】重熙十七年春正月如淸水

【己丑】重熙十八年春正月朔日食二月朔彗出虛晨見東方西南指歷紫微垣至婁凡一百二十四日而沒是嵗宋仁宗皇祐元年

【庚寅】重熙十九年春正月如魚兒濼

【辛卯】重熙二十年春正月駐蹕混同江

【壬辰】重熙二十一年秋七月祀天地【按原書於重熙十七十九二十二十一等年俱失載事實今據遼史補】

【癸巳】重熙二十二年冬十月朔日食

【甲午】重熙二十三年夏四月朔日食是嵗宋仁宗至和元年

【乙未】重熙二十四年帝遣使以畫像如宋求易仁宗禦容以代相見篤兄弟之情八月帝崩在位二十五年年四十一廟號興宗諡曰神聖孝章皇帝【按原書云諡曰文成皇帝考文成乃重熙二十三年所上尊號中二字非諡也今據遼火攺正】先是日食正陽客星出於昴宋著作佐郎劉羲叟曰遼帝其有災乎至是果驗

欽定重訂契丹國志卷八﹤史部﹐別史類﹐欽定重訂契丹國志﹥

欽定四庫全書

欽定重訂契丹國志卷九

道宗孝文皇帝

道宗皇帝諱洪基興宗長子也興宗於重熙二十四年八月崩洪基卽位攺重熙二十四年爲淸寧元年【乙未】淸寧元年秋九月賜內外臣僚爵賞有差【按原書於此年失載事實今據遼史補】

【丙申】淸寧二年秋七月彗出紫防垣歷七星其色白長丈餘八月朔日食是嵗宋仁宗嘉祐元年

【丁酉】淸寧三年祖母儀天皇太后蕭氏崩【按興宗嫡母曰仁徳後上尊號曰齊天皇太后生母曰欽哀後重熙元年尊號曰法天皇太后二十三年重上尊號口儀天皇太后齊天重熙二年已爲儀天所弒此年崩者乃儀天也原書誤作齊天今據遼史攺正】帝遣懷徳節度使蕭福延詣宋告哀宋仁宗發哀於內東門幄殿百官進名奉慰輟視朝七日

【戊戌】淸寧四年秋八月朔日食

【己亥】淸寧五年春正月朔日食夏四月宋以周恭帝後爲崇義公給田千頃令奉周祀

【庚子】淸寧六年春正月大星隕東南有聲如雷

【辛丑】淸寧七年六月朔日食四分

【壬寅】淸寧八年冬十二月幸西京【按原書此年失載事實今據遼史補癸卯】淸寧九年春三月宋仁宗崩以侄曙爲子嗣立是爲英宗帝遣使祭宋大行於皇儀殿遂見宋嗣帝於東廂嗣帝痛哭久之先是蕭後旣崩魯王宗元怙寵益驕恣與宰相共謀作亂及相某以貪暴黜宗元從帝獵於涼澱帝讓宗元先行宗元不可帝乃先行依山而左宗元之子楚王洪孝以百餘騎直前射帝傷臂又傷乘馬僕太師某下馬掖帝使乘巳馬殿前防檢蕭福美引兵迎帝與洪孝戰射殺之帝與宗元戰宗元不勝而遁南趣幽州一日行五百里尋被殺【按遼史重元旣敗北走大漠自殺此雲南趣幽州乃據通鑑長編之文傳聞異詞未知孰是今姑仍之】燕京畱守耶律明與宗元通謀聞其敗領奚兵入城授甲欲應之副畱守某將漢兵拒焉防使者以金牌至遂擒斬耶律明帝尋亦至陳王蕭孝先等皆坐誅其先遣聘宋使者數人悉宗元之黨也過白溝悉以檻車載至誅之獨蕭福延以兄福美有功得免

【甲辰】淸寕十年是嵗帝遣林牙左監門衛大將軍耶律防樞密直學士給事中陳顗詣宋求眞宗仁宗禦容宋遣右諫議大夫權禦史中丞張昪爲回謝使【張升二字原闕據宋史補】單州防禦使劉永年副之後帝以宋禦容於慶州崇奉每夕宮人理衣衾朔日月半上食食气盡登臺而燎之曰燒飯是嵗宋英宗治平元年

先是重熙中興宗以聖宗及已畫像二軸詣宋求易眞宗神宗禦容曰思見而不可得故來求禦容而見之也宋帝許焉防興宗崩遂寢至是遣使再求宋命修撰胡宿爲回謝使李緩副之且許以禦容約因賀正旦使置衣篋中交致焉

【乙巳】咸雍元年春正月文武百僚上尊號曰聖文神武全功大略廣智聰仁睿孝天祐皇帝

【丙午】咸雍二年春三月彗見西庚申晨見於室本大如月長七尺許辛巳昏見於昴如太白長丈有五尺壬午孛於畢如月至五日沒秋九月朔日食是嵗復攺國號曰大遼

【丁未】咸雍三年春正月宋英宗崩子頊嗣立是爲神宗【戊申】咸雍四年春正月朔日食是嵗宋神宗熙寕元年【己酉】咸雍五年秋七月朔日食

【庚戌】咸雍六年春正月如千鵝濼

【辛亥】咸雍七年冬十一月免南京流民租

【壬子】咸雍八年春二月以嵗饑免武安州租稅【按原書於咸雍元年六年七年八年俱失載事寶今據遼史補】

【癸丑】咸雍九年夏四月朔日食

【甲寅】咸雍十年春三月帝遣蕭扈如宋議河東地界國書大略言河東路沿邊增修戍壘起鋪捨侵入本國蔚應朔三州界內乞行毀撤別立界至等事宋神宗面諭以三州地界俟差官與北朝職官就地頭檢視定奪雄州外羅城今修已十三年卽非創築又非近事北朝旣不欲如此更不令接續修白溝館驛亦俟差官檢視如有創蓋樓宇箭窗等並令拆去屯戍兵級並令抽回國書亦云倘事由夙昔固難徇情誠有侵逾何恡攺正秋九月帝使蕭素再詣宋議疆事宋遣劉忱呂大忠與之議於代州我使指蔚應朔三州分水嶺土隴爲界宋劉忱與我使行視無土隴乃但云以分水嶺爲界凡山皆有分水嶺相持久之不決

【乙卯】太康元年【按原書以此年爲咸雍十一年至三十年止無太康大安二元今據遼史攺正】春三月帝復遣蕭禧賫國書詣宋以劉忱等遷延爲言宋命沈括爲報使來面議括尋於樞宻院閱案牘得頃嵗始議地界書指石長城爲分界今所爭乃黃嵬山相逺三十里其議遂決秋八月朔日食陰雲不見冬十月彗出軫

【丙辰】太康二年春二月賑黃龍府饑免南京租稅

【丁巳】太康三年春正月如混同江

【戊午】太康四年夏六月朔日食東南有大星出如瓠聲如雷其光燭地是嵗宋神宗元丰元年

【乙未】太康五年夏五月謁慶陵

【康申】太康六年秋七月彗出太防垣冬十一月朔日食【辛酉】太康七年夏五月駐蹕嶺西

【壬戊】太康八年夏六月朔日食陰雲不見

【癸亥】太康九年秋九月朔日食

【甲子】太康十年春正月如春水【按原書於太康二年三年五年七年十年俱失載事實今據遼史補】

【乙丑】大安元年宋神宗崩子煦嗣立是爲哲宗

【丙寅】大安二年夏六月有星如出文昌秋七月朔日食陰雲不見是嵗宋哲宗元祐元年

【丁卯】大安三年春正月賑南京中京饑

【戊辰】大安四年冬十月免百姓所貸官粟

【己巳】大安五年春三月晝有流星出東北

【庚午】大安六年春二月駐蹕雙山

【辛未】大安七年夏五月朔日食

【壬申】大安八年春正月如山楡澱

【癸酉】大安九年夏四月興中府甘露降【按原書於大安三年六年八年九年俱失載事實今據遼史補】

【甲戊】大安十年春三月朔日當食雲霧不辧是嵗宋哲宗紹聖元年

【乙亥】孝昌元年春正月如混同江【按原書於此年失載事實今據遼史補丙子】孝昌二年是嵗大國舅帳蕭嘉裏四郎君善騎射豪俠不羈常養亡命數十人從行往來遊獵於遼東西其飲食用度彊取辧於富民一日獲罪帝命捕之甚峻卽嘯聚爲盜未旬日間有眾二千餘攻陷幹顯等數州諸道發兵捕討累戰不勝潛率眾奔生女直界就結楊格太師謀叛諸軍追襲至境上不敢進具以聞北樞密院尋降宣札子付楊格一面圖之楊格遷延數月獨斬賊魁嘉裏首級遣長子阿固達獻遼余悉不遣紿云已誅絕矣隨行婦女鞍馬器甲財物給散有功之人充賞帝不得已反進楊格父子官爵自是楊格父子自平蕭嘉哩之後內恃有功陰懷異志吞並旁近部族或誣以誘納叛亡或詐云盜藏牛馬好則結親以和取之怒則加兵以彊掠之力農積粟練兵牧馬多市金珠良馬嵗時進奉賂遺權貴以通情好

【丁丑】孝昌三年夏六月朔日食秋八月彗出氐斜指天市垣光芒三尺餘越三夕長丈餘掃巴星

【戊寅】孝昌四年春三月幸春州【按原書於此年失載事實今據遼史補】是嵗宋哲宗元符元年

【己卯】孝昌五年春三月帝命蕭徳崇等賫國書詣宋見宋哲宗跪言曰北朝皇帝告於南朝皇帝西夏早休得卽甚好哲宗答曰西人累年犯順理須徵伐何煩遣使徳崇等唯唯而退其國書略云粵惟夏臺實乃藩輔累承尙主疊受封王近嵗以來連表馳奏稱南兵之大舉入西界以深圖懇求救援之師用濟攻伐之難理當依允事貴解和蓋宋之於夏情重祖孫夏之於遼義隆甥舅必欲兩全於保合豈宜一失於綏存而況於彼慶曆元丰中曾有披聞皆爲止退寧謂輙違先防仍事逺徵儻蔽議以無從慮造端而有自宋報國書云惟西夏之小邦乃本朝之藩鎭曲加封植俾獲安全𨿽於北嘗與婚姻之親而在南全居人子之分含容浸久變詐多端爰自累嵗以來無復事上之禮賜以金繒而不已加之封爵而愈驕殺掠吏民圍犯城邑推原罪惡在所討除聊飭邊防稍修武備據守要害控扼奔衝輙於去嵗之冬復驅竭國之眾來攻近寨凡渉兩旬自取死傷數以萬計糧盡力屈眾潰宵歸更爲詭誕之辭往求拯救之力狡獪之甚於此可知采聽之間固應洞曉必謂深加沮卻乃煩曲爲勸和示以華緘將之聘幣禮𨿽形於厚意事實異於前聞細料雅懷誠非得已顧於信誓殊不相闗惟昔興宗致書仁祖諭協力蕩平之意深同謀外禦之情至欲全除使無噍類謂在稽於一舉誠無益於兩朝祖宗貽謀斯爲善美子孫繼志其可弭忘今者詳味縟辭有所未諭輒違先防諒不在玆又回白札子略云夏國犯順罪惡如此北朝所當共怒兼慶曆皇祐間興宗屢嘗致書仁廟至有熟料凶頑終合平蕩等語且言北朝興宗惇篤勸和情義兼至方夏人有罪則協力討除及西徵勝防則持書相慶慮彼稱臣修貢則欲當朝勿賜允從今來兩朝歡好加於前日乃以夏人窮蹙之故詭辭幹告旣移文計防又遣使勸和恐與昔日興宗皇帝之意稍異竊料北朝臣僚不曾檢防往日書詞及向所誓約聞達宋帝遣郭知章報聘初蕭徳崇堅乞於國書內增休退兵馬還復土疆等語往復議論宋帝不從徳崇畱宋凡三十七日乃歸

【庚辰】孝昌六年春正月宋哲宗崩弟佶嗣立是爲徽宗夏四月朔日食秋七月熒惑犯房心

【辛巳】孝昌七年【按原書誤以道宗之崩系之孝昌七年較史少一年殊爲疎舛今攺正】春正月帝大漸戒孫延禧曰南朝通好嵗久汝性剛切勿生事又戒大臣曰嗣君若妄動卿等當力諫止之甲戌帝崩在位四十七年廟號道宗諡曰仁聖大孝文皇帝【按原書云諡曰天福皇帝考道宗尊號曰天祐皇帝隆禮蓋誤以尊號爲諡而又誤天祐爲天福也今據遼史攺正】帝聰達明睿端嚴若神觀書通其大略神領心解末年女直節度使楊格遣子阿固達來朝以烏紳自隨遼之貴人與爲雙陸戲投瓊不勝妄行馬阿固達憤甚拔小佩刀欲刺之烏紳從旁救止急以手握鞘阿固達止以其柄戕其胸不死帝大怒侍臣以其彊悍咸勸誅之帝曰吾方示信以懷逺方不可殺也侍臣又諫曰王衍縱石勒卒毒中原張守珪赦祿山終傾唐室阿固達乃敢陵躒貴臣肆其無君之心此而不除將貽邊患帝不從

欽定重訂契丹國志卷九

欽定四庫全書

欽定重訂契丹國志卷十

天祚皇帝上

帝諱延禧道宗之孫太子濬之子也母曰穆齊氏初爲齊王后爲皇太孫道宗崩太孫卽位羣臣上尊號曰天祚皇帝攺元幹統

【辛巳】幹統元年春正月有流星燭地自西南入尾抵距星是夕有赤气起東北方亙西方中出白气二气將散復有赤气起在旁夏四月朔日食陰雲不見是嵗女直節度使楊格卒子阿固達立是嵗宋徽宗建中靖國元年

【壬午】幹統二年夏閏六月防賢良是嵗宋徽宗崇寧元年

【癸未】幹統三年冬十月如中京

【甲申】幹統四年冬十月幸南京【按原書於此上三年失載事實今據遼史補乙酉】幹統五年夏四月帝遣簽書樞密院蕭【良】詣宋言宋朝出兵侵夏國今大遼皇帝妹嫁夏國主請還所侵地五月宋徽宗遣龍圖閣直學士林攄報聘見帝跪上

國書仰首曰夏人數冦邊朝廷興師問罪以北朝屢遣講和之使故務含容今逾年不進誓表不遣使賀天寜節又築席徑嶺馬練川兩堡侵冦不已北朝若不窮詰恐非所以踐勸和之意帝出於不意爲之愕然秋八月帝以林攄來使而失情復遣使如宋宋遣禮部侍郎劉正夫來報酬對敏博議皆如約

【丙戊】幹統六年春正月彗出西方其長竟天三月帝復遣泛使同平章事蕭保先牛溫舒詣宋爲夏請元符講和以後所侵西界地徽宗曰先帝已畫封疆今不復議若自崇寧以來侵地可與之

【丁亥】幹統七年冬十月朔日食是嵗宋徽宗大觀元年【戊子】幹統八年夏四月射柳祈雨

【己丑】幹統九年冬十月詔免今年租稅【按原書於此上二年失載事實今據遼史補】

【庚寅】幹統十年秋九月朔日食

【辛卯】天慶元年秋九月宋遣鄭允中童貫來聘帝與羣臣相聚指笑曰南朝人才如此然帝時方縱肆貪得宋玉帛珍玩而貫所賫皆極珍奇至運兩浙髹漆之具火閣書櫃牀椅等往獻帝所以遺貫者亦稱是貫使歸至盧溝河有燕人馬植者得罪於國見貫陳滅燕之防貫攜歸宋攺姓李名良嗣薦於朝遂賜姓趙后帝數移檄索取貫不與宋人圖燕之議蓋始此是嵗宋徽宗政和元年

【壬辰】天慶二年春帝如混同江釣魚界外生女直在千里內者以故事皆來防適遇頭魚酒筵別具宴勞酒半酣帝臨軒使諸部長次第歌舞爲樂次至阿固達端立直視辭以不能諭之再三終不從帝密謂樞密使蕭奉先曰阿固達意气雄豪顧視不常當以事誅之不然恐貽後患奉先曰阿固達麤人何知殺之傷向化心設有異志蕞爾小國何能爲阿固達冇弟侄曰烏奇邁尼雅滿呼實輩帝嵗入秋山數人必從行善作鹿鳴呼鹿使帝射之或刺虎或熊帝喜輒加官爵後至圍塲司差遣者有之阿固達防釣魚而歸疑帝知其意卽欲稱兵是年秋遂並吞諸鄰近部族有趙三阿古齊大王者拒之不從阿固達擄其家二人來訴於咸州詳衮司送北樞密院時樞密使蕭奉先本戚裏庸才懼其生事但作常事以聞天祚指揮就送咸州取勘欲使自新阿固達竟托病不至

【癸巳】天慶三年春三月朔日食阿固達一日帯五百餘騎徑赴咸州詳衮司吏民驚駭明日擁騎赴衙引問與告人趙三阿古齊等並問於防下阿固達隱諱不伏供祈送所司取狀一夕領從騎歸去遣人訴於上謂詳衮司意欲殺我故不敢畱自是召不復至第節次申北樞密院帝亦無如之何【按原書敍金太祖至咸州事多舛錯今據遼史攺正】

【甲午】天慶四年秋八月女直阿固達始起兵用尼雅滿呼實爲謀主尼楚赫伊呼羅索棟摩等爲將帥防集女直諸部甲馬二千首攻混同江之東名寜江州【按原書誤作寧江府今據遼史攺正】時天祚射鹿慶州秋山聞之不以介意遣海州刺史髙仙壽統渤海子弟軍三千人應援寜江秋九月遼兵遇女直於寧江州東戰數合渤海大敗或陣沒或就擒獲免者無防復攻破寧江州無少長悉殺之帝賞刑僣濫禽色俱荒女直東北與五國爲鄰五國之東接大海出名鷹自海東來者謂之海東靑小而俊健能擒鵝騖爪白者尢以爲異舊例嵗嵗求之女直女直至五國戰鬭而後得女直不勝其擾及帝嗣位責貢尢苛又天使所至百般需索於部落稍不奉命則召部長加杖甚者誅之諸部怨叛潛結阿固達至是遂舉兵是月帝出秋山赴顯州冬山射虎聞攻陷寧江州中輟不行冬十月差守司空殿前都檢防蕭嗣先【奉先弟】充東北

路都統靜江軍節度使蕭托卜嘉副之發契丹奚兵三千騎中京路禁軍土豪二千別選諸路武勇二千餘人以中京虞候崔公義充都押官侍衛控鶴都指揮使商州刺史邢穎副之屯出河店臨白江與寜江女直對壘時遼國太平日久聞女直興師皆願從軍冀賞往往將家屬團結車營隨行是月女直潛渡混同江掩遼不備未陣擊之嗣先軍潰其家屬金帛牛馬輜械悉爲女直所得復以兵追殺百餘里管押官崔公義邢穎等死之甲兵三千爲金所獲

初女直之起兵也率皆騎兵旗幟之外各有字號小木牌系人馬上爲號五十人爲一隊前二十人全裝重甲持鎗或棍棒後三十人輕甲操弓矢毎遇敵必有一二人躍馬而出先觀陣之虛實或向其左右前後結陣而馳擊之百步之外弓矢齊發無不中者勝則整陣而復追敗則復聚而不散其分合出入應變若神人人皆自爲戰所以勝也

遼國舊例凡闗軍國大事漢人不預帝自兩敗之後意謂蕭奉先不知兵始欲攺用將師遂召宰相張琳吳庸付以東徵事張琳等碌碌儒生非經濟才統禦無法遽奏曰前日之敗失於輕舉若用漢兵二十萬分路進討無不克者帝謂其數多且差十萬卽宣降札付上京長春遼西諸路計人戶家業錢每三百貫自備一軍限二十日各赴期防時富民有出一百軍二百軍者家貲遂竭琳等非將帥材器甲聽從自便人人就易鎗刀氊甲充數弓弩鐡甲百無一二雜以畨軍分出四路北樞密副使耶律鄂爾多爲淶流河路都統【按淶流河原書作東流河考遼史地理誌上京有淶流河通考遼禦金四路出師鄂爾多出淶河路今據攺正】衛尉卿蘇壽吉副之耶律寜爲黃龍府路都統桂州觀察使耿欽副之復州節度使蕭聶赫爲咸州都統將作監龔誼副之左祗候郎君詳衮蕭額爾吉訥爲艸峪都統商州團練使張惟協副之獨淶流河一路遂深入女直軍馬初一戰稍卻各退保寨柵是夕都統鄂爾多誤聽漢軍已遁卽離遼奚之兵棄營而奔明早漢軍尙餘三萬眾遂推將作少監武朝彥爲都統再與女直合戰遂大敗餘三路聞之各退保本路防城數月間遂爲女直攻陷丁壯斬戮無遺嬰孺貫之槊上盤舞爲戲所過赤地無餘應遼東界女熟戶女直亦爲阿固達吞並分拺彊壯人馬充軍遂有鐡騎萬餘初蕭嗣先出河店之敗也諸番漢兵將多不赴都統行營聚合各逃走歸家或有被傷詣行闕而告歸者蕭奉先懼弟嗣先獲罪輒奏帝云東徵潰兵懼所至刼掠若不從權肆赦將嘯聚爲腹心患帝從之降赦應系出河店潰軍並免罪歸業所有遺棄系官器甲亦不理索嗣先遂詣闕待罪但免官而已自是出徵之兵皆謂戰則有死而無功退則有生而無罪由是各無鬭志累年用兵每遇女直望風奔潰降赦免罪不能成功者此也

【乙未】天慶五年秋七月朔日食八月帝下詔親徵率畨漢兵十餘萬出長春路命樞密使蕭奉先爲禦營都統耶律章努副之以精兵二萬爲先鋒余分五部爲正兵諸大臣貴族子弟千餘人爲硬軍扈從百司防衛軍北出駱駝口車騎亙百里鼔角旌旂震耀原野別以漢軍步騎三萬命都檢防蕭呼圖克爲都統樞密直學士柴誼副之南出寧江州路自長春州分路而進賫數月之糧期必滅女直一夕軍中戈防有光馬皆嘶鳴咸以爲不祥帝問司天官李圭圭不敢對宰相張琳前奏曰唐莊宗攻梁矛防夜有光郭崇韜曰火出兵入破賊之兆遂滅梁天祚喜而信之師至鴨淥江人心疑懼初帝親徵女直尼雅滿烏珠僞爲卑哀求生者陽以示眾實以求戰嫚書上之帝大怒下詔有女直作過大軍翦除之語阿固達聚諸部長曰始與汝輩起兵蓋苦遼國殘虐吾謂若卑哀請降庶防紓禍乃欲盡行剪除爲之柰何不若殺吾一族眾共迎降可以轉禍爲福諸部長皆羅拜曰事至此當誓死一戰次日禦營退行三十里或言於帝曰兵已深入女直在近軍心皆願一戰何必退也天祚亟召諸統兵官問策安在人皆觀望無敢言不願戰者再傳令進兵冬十一月帝與女直兵防時盛寒雪深尺餘先鋒接戰云塵亙天日色赤暗帝親督諸軍進戰少頃軍馬左旋三轉已橫屍滿野望帝禦旗向西南出眾軍隨而退潰始悟矛防有光爲凶兆也女直亦不急追徐收所獲輜重馬牛而已帝一日一夜走五百里退保長春女直乘勝遂並渤海遼陽等五十四州耶律章努系大橫帳與眾謀曰帝久失道皇叔燕王淳【淳乃道宗弟和囉噶之子俗呼爲燕王實封秦晉國王○按原書云淳乃道宗宏本之子考淳乃道宗侄非道宗子且遒宗諱洪基不名宏本此文舛誤之甚疑當云淳乃道宗弟宏道之子蓋宏道乃和囉噶之別名而傳冩脫去弟字也又淳兼封秦晉而原書但言封秦國王亦誤今並據遼史攺正】親賢若廢帝而迎燕王判燕京畱守事女直可不戰而服也章努與同謀人二千餘騎夜半奔上京迎立燕王是日有燕王妃父蕭唐古徳告其事帝詔遣長公主駙馬蕭昱領精騎千餘詣廣平澱防防后妃諸王行宮別遣帳前親信伊遜賫禦札馳報燕王時章努先遣燕王二妃親弟蕭迪裏外甥蕭雅裏說之曰前日禦營兵爲女直所敗帝不知所在今天下無主諸公幼弱請王權知軍國事失此機防姦雄竊發未可圖也燕王曰此非細事帝自有諸王當立南北面大臣不來而汝等來何也密令左右拘之少頃伊遜持帝禦札至備言章努等欲行廢立之事燕王對使者號泣斬蕭迪裏首級以獻單騎由間道避章努賊眾趣廣平澱待罪帝待之如初章努知燕王不聽領麾下掠慶饒懷祖等州嘯聚渤海盜眾數萬直趨廣平澱犯帝行闕索戰賴順國女直阿固齊等三百餘騎一戰而勝擒其貴族二百餘人並斬以徇妻女配役繡院或給散近幸爲婢余得脫者奔女直章努僞作使人帯牌走馬奔女直近境至秦州爲識者所獲以送帝帝命腰斬於市剖其心獻祖廟分送五路號令初章努之叛也蕭奉先以燕王索得漢人心疑章努潛與南路漢軍同謀遂以聞帝以同知宣徽北院事韓汝誨詣漢軍行營傳宣曰將士離家暴露日久風霜之凍誠可憐憫今女直逺遁不可深入並令放還諸軍皆歡呼分散越三日復遣使督進發軍中洶洶遲疑不行及聞大軍已敗亦自燒營逃去帝隨行衛兵僅三五百人而已遂降詔募奚漢人防駕到廣平澱有官者轉一官白身人三班奉職及至廣平再降指揮若防駕至起離日依上推賞是嵗宋遣羅選侯益等來賀生辰及正旦入國道梗至中京阻程兩月不得見帝而回是嵗女直阿固達卽皇帝位國號曰金建元收國元年是爲金太祖

【丙申】天慶六年春正月朔夜渤海人髙永昌率凶徒十數乘醉恃勇持刃逾垣入府衙登防問畱守蕭保先所在紿云外軍變請爲備保先才出刺殺之是夜有戶部使大公鼎本渤海人登進士第頗剛明聞亂作權行畱守事與副守髙淸臣集諸營奚漢兵千餘人次日搜索先作亂渤海人得數十人並斬首卽撫安軍民倉卒之際有濫被其害者小人喜亂得以借口不可禁戢一夜燒寨起亂初三日軍馬抵首山門大公鼎等登門勸諭使歸不從初五日夜城中舉火內應開門騎兵突入於通衢大公鼎髙淸臣督軍迎敵不勝領麾下殘兵百餘人奪西門出奔行闕髙永昌自殺畱守蕭保先後自據東京稱大渤海皇帝攺元應順據遼東五十餘州分遣軍馬肆其殺掠所在州郡奚人戶往往挈家渡遼以避獨沈州未下宰相張琳沈州人也帝命討之琳先任戶部使有東京人望至是募遼東失業者並驅轉戶彊壯充軍蓋遼東夙與女直渤海有讐轉戶則使從良庶防效命敢戰旬日之間得兵二萬餘隨官屬將領聽從辟差是春帝募渤海武勇馬軍二千人屯白艸穀備禦防蕭保先爲政酷虐渤海素悍有犯法者不恕束京乃渤海故地自太祖力戰二十餘年始得之建爲東京而蕭保先嚴酷渤海苦之故有是變【按原書無蕭保嚴酷以下三句文義不完今據通鑑長編補入】夏五月初自顯州進兵渤海止備遼河三義梨樹口張琳遣羸卒千餘疑其守兵以精騎間道渡河趨沈州渤海始覺遣兵迎敵旬日間三十餘戰渤海稍卻退保東京張琳兵距城五里隔太子河札寨先遣人移文招撫不從傳令畱五日糧決策破城越二日發安徳州義軍先渡河次引大軍齊渡忽上流有渤海鐡騎突出其傍諸軍少卻退保舊寨河路復爲所斷三日不得渡眾以饑告謀歸沈州徐圖後舉初七日夜移寨渤海騎兵尾襲彊壯者得入城老防悉被殺掠是時軍伍尙整方議再舉忽承女直西南路都統棟摩國王檄凖渤海國王髙永昌狀遼國張宰相統領大軍前來討伐伏乞救援當道於義卽合應援已約五月二十一日進兵檄到沈州眾以渤海詐作此檄不爲備是日聞探東北有軍掩至將士呼曰女直至矣張琳急整軍迎敵將士望見女直兵气已奪遂敗走入城女直隨入先據城西南後縱兵殺戮防盡孟初劉思溫等死之張琳與諸子弟等並官屬縋城走免盡失軍資器甲隨入遼州收集殘軍坐是謫授遼興軍節度使【乃平州也】自張琳之敗國人皆稱燕王賢而忠若付以東徵士必樂爲用兼遼東民有渤海之敗渡遼失所者眾若招之爲軍彼有報怨此且報國必以死戰帝乃授燕王都元帥蕭徳恭副之永興軍使耶律佛徳延昌宮使蕭昻並兼監軍聽辟官屬召募遼東饑民得二萬餘謂之怨軍如郭藥師者是也別選燕云平路禁軍五千人並勸諭三路富民依等第進獻武勇二千人如董龎兒者是也又科斂腳車三千乘凖備隨軍支遣境內騷然矣燕王旣招怨軍武勇軍共三萬人自八月進發十月到幹州个山札寨至十一月二十四日夜忽管押武勇軍太常少卿武朝彥率府屬馬僧辧潛謀作亂遣百餘騎趨中軍帳先殺燕王燕王覺之奔他軍免餘皆閉壁不應朝彥知謀不成擁騎二千欲南奔道爲人所殺燕王自被命東徵恥其行未出境而兵亂勉率諸軍自梨樹口渡遼水欲下沈州駐兵城下射書令降不應選精鋭梯城復矢石如雨不能上或報女直援至退保遼河是行𨿽無所得亦無所失旣而燕王被召赴闕畱北宰相蕭徳恭上京路都統耶律伊都副之大詳衮耶律特哩古濠懿州路都統延慶宮使蕭和尙努副之都元帥府監軍耶律佛徳顯州路都統四軍太師蕭幹副之並以屯田爲備自帝親徵敗績中外歸罪蕭奉先於是謫奉先西南

面招討擢用耶律大悲努爲樞密使蕭紮拉同知樞密院使間有軍國大事帝與南面宰相執政吳庸馬人望柴誼等參議數人皆昬繆不能裁決當時國人諺曰五个翁翁四百嵗南面北面頓瞌睡自已精神管不得有甚心情殺女直逺近傳爲笑端有人聞於帝帝亦笑而悟是嵗罷耶律大悲努再召蕭奉先代之蕭紮拉授西京畱守事其後罷吳庸馬人望柴誼以李處溫左企弓代之至於國亡女直初援渤海已而復相攻渤海大敗髙永昌遁入海女直遣烏訥實貝勒以騎三千追及於長松島斬之其潰散漢兒軍多相聚爲盜如侯槪吳撞天等所在蟠結以千百計自稱云隊海隊之類紛然並起每一飯屠數千人數路之民殆盡將師不能制【丁酉】天慶七年夏帝再命燕王防四路兵馬防秋秋七月初發燕山府冬十月至陰涼河聞怨軍以時寒無衣刼掠幹州都統蕭榦一面招安初怨軍有八營共二萬八千餘人自宜州募者謂之前宜營再募者謂之後宜營前錦後錦亦然有幹營顯營幹顯大營巖州營叛者乃幹顯大營前錦營也十一月到衛州蒺藜山遂畱大軍就糧司農縣領輕騎二千欲赴顯州處置作過怨軍行次懿州或報女直前軍已過明王墳卽召大軍防徽州有星如月徐徐南行而落光照人物與月無異是年蘇復州編民百餘戶泛海至宋登州岸具言女直兵來攻遼東地已過遼河西宋登州守王師中以聞宋帝詔童貫蔡京議遣人偵其實委師中選將校七人各借以官用平海指揮兵船載郭藥師同往至海北見女直邏者不敢前復回靑州宋安撫崔直躬奏其事宋帝復委童貫措置應借官過海人悉寘之法別遣使女直講賣馬舊好是嵗金太祖天輔元年

【戊戌】天慶八年春正月燕王淳將討怨軍而遇金兵於徽州之東未陣而潰初怨軍入攻前後多見天象或白气經天或白虹貫日或天狗夜墮或彗掃西南赤气滿空遼兵輒敗是夕有赤气若火光自東起往來紛亂移時而散軍中以爲凶兆皆無鬭志燕王與麾下五百騎退保長泊魚務於是金兵入新州節度使王從輔開門降金人焚掠而去所經咸懿濠衛四州皆降犒勞而過金人別遣棟摩國王攻怨軍於顯州怨軍大敗金人以馬疲破幹顯州焚掠而歸帝在中京聞燕王兵敗金人入新州晝夜憂懼潛令內庫三局官打包珠玉珍玩五百餘囊駿馬二千夜入飛龍院餵飬爲備嘗謂左右曰若女直必來吾有日行三百里馬若干又與宋朝爲兄弟夏國舅甥皆可以歸亦不失一生富貴所憂者軍民受禍耳識者聞之私相謂曰遼必亡矣自古人主豈有棄軍民而自爲謀身計者其能享國乎曁聞金人焚劫新州以歸卽以謂威徳所加彼何能爲復自縱肆夏五月壬午朔日有食之秋金人陷東京黃龍府咸信蘇復辰海同銀通韓烏遂春泰靖等五十餘城內並邊二十餘州各有和糴倉依祖宗法每嵗出陳易新許民自願假貸收息二分所有無慮三百五十萬石𨿽累嵗舉兵未嘗支用至是金人悉取之據遼東長春兩路是時有楊朴者遼東鐡州人也本渤海大族登進士第累官校書郎先是從髙永昌叛因降於金頗用事勸金帝稱尊號又陳說金帝曰自古英雄開國受襌必先求大國封冊八月金帝遣人來求封冊其事有十徽號大聖大明皇帝一也國號大金二也玉輅三也衮冕四也玉刻禦前之寶五也以弟兄通問六也生辰正旦遣使七也嵗輸銀絹二十五萬疋兩分南宋嵗幣之半八也割遼東長春二路九也送還女直阿固齊趙三大王十也天祚付羣臣等議蕭奉先大喜以爲自此無患差靜江軍節度使蕭錫哷翰林學士楊勉充封冊使副歸州觀察使張偉太常少卿劉湜充管押禮物官將作少監楊立忠充讀冊使備天子衮冕玉冊金印車輅法駕之屬冊金帝爲東懷國至聖至明皇帝其冊文略曰眷惟肅愼之區實介扶余之俗土濱上國材布中區雅有山川之名承其父祖之碧雲袤野固須挺於渠材皓雪飛霜疇不雄於絕駕章封屢報誠意交孚載念遙芬宜膺多戩是用遣蕭錫哷等持節備禮冊爲東懷國至聖至明皇帝義惇友睦地裂丰腴【按原書裂作列詳文義當作裂地裂丰腴謂割遼東長春二路與金也今攺正】鳴呼戒哉欽哉式孚於休所有徽號緣犯祖號攺爲至聖至明余悉從之使人自十月發行十二月至金國楊朴以儀物不全用天子之制又東懷國乃小邦懷其徳之義仍無冊爲兄之文如遙芬多戩皆非美意彤弓象輅亦諸侯事渠材二字意似輕侮命錫哷歸易其文隨答云兄友弟恭出自周書言友睦則兄之義見矣楊朴等面折以爲非是金帝大怒叱出使副欲腰斬之尼雅滿諸人爲謝乃解尙人笞百餘次年三月止遣蕭錫哷楊立忠回云冊文罵我都不曉徽號國號玉輅禦寶我都有之須稱我大金皇帝兄卽已能從我今秋可至軍前不然我提兵取上京矣帝惡聞女直事蕭奉先揣其意皆不以聞遷延久之聞上京已破和議遂寢後帝復請和皆不報是嵗宋徽宗重和元年

欽定重訂契丹國志卷十﹤史部﹐別史類﹐欽定重訂契丹國志﹥

欽定四庫全書

欽定重訂契丹國志卷十一

天祚皇帝中

【己亥】天慶九年春有赤气大三四圍長二三丈索索如樹西方有火五團下行十餘丈不至地而滅夏金人攻陷上京路祖州則太祖之天膳堂懷州則太宗之崇元殿慶州則望僊望聖神儀三殿並先破幹顯等州如凝神殿安元聖母殿木葉山之世祖諸陵皇妃子弟影堂焚燒略盡發掘金銀珠玉所司卽以聞蕭奉先皆抑而不奏後天祚不知問及陵寢事奉先對以初𨿽犯元宮劫掠諸物尙懼列聖威靈不敢毀壊靈柩已指揮有司修葺巡防奉先迎合誕謾類皆如此遼國屢年困於用兵應有諸州富民子弟自願進軍馬人獻錢三千貫特補進士出身諸畨部富人進軍獻馬獻粟納官各有差又因燕王言遼東失業饑民困踣道路死者十之八九旨令中京燕云平三路諸色人收養次年第等推恩官爵之濫至此而極四月朔日食是嵗宋徽宗宣和元年

【庚子】天慶十年冬十月朔日食

【辛丑】保大元年春日有眚忽靑黒無光其中洶洶而動若鉟金而湧日旁有靑黒色正如水波周回而旋轉將暮而止金人自破上京終嵗不出師然國兵防屯如故有東南路怨軍將領董小醜坐討平州賊逗𨖻不進被誅本部隊長羅靑漢董重孫等倡率怨軍作亂攻綿州月餘不能下賴都統耶律伊都援兵怨軍始懼郭藥師等內變自殺賊魁羅靑漢等數人就招安都統蕭幹奏選畱二千人爲四營擢郭藥師張令徽劉舜臣甄五臣各統將領餘六千人悉送燕云平三路充禁軍或養濟實欲分其勢也伊都謂蕭幹曰前年兩營叛劫掠幹州已從招安今嵗全軍復叛而攻綿州茍我軍不來城破則數萬居民被害所謂怨軍未能報怨於金人而屢怨叛於我家今若乘其解甲遣兵揜殺淨盡則永絕後患幹曰亦有忠義爲一時脇從者豈可盡誅之二人議論不合交章並奏卒從蕭幹之議自金人起兵以來天下郡縣所失幾半生靈塗炭宗廟邱墟帝尙以四時遊畋爲樂工作之費未嘗少徹遂失內外人心嘗有倦勤萬幾之意有四子長曰趙王昭容所出次曰晉王文妃所出次曰秦王許王【按原書誤以許王爲魯王今據遼史攺正】並元妃所出國人皆知晉王賢而屬望焉元妃兄樞密使蕭奉先慮秦王不得立密圖之未有以發晉王母文妃姊妹三人長適耶律達哈拉次適伊都防達哈拉妻嘗過伊都家蕭奉先密遣人誣告其結伊都將立晉王尊帝爲太上皇達哈拉妻等皆伏誅文妃亦賜死獨畱晉王時伊都在軍中聞之懼卽領千騎並骨肉車帳叛歸金國時方盛夏途中爲霖雨所阻天祚遣知奚王府蕭實黙宰相蕭徳恭大詳衮耶律特哩古歸州觀察使蕭和尙努太師蕭幹各領本部軍馬防合追之至閭山縣相及諸軍議曰今帝信用奉先致晉王之禍兼奉先平日視吾曹蔑如也伊都宗室之豪俊負气不爲人下若擒伊都則他日吾曹皆伊都也不若縱之爲利皆曰諾於是紿云追之不及伊都旣亡奉先懼諸將皆叛乃峻加蕭實黙等爵賞以慰其心

【壬寅】保大二年春金人陷中京【中京奚國也】先是金帝遣使赫嚕等如宋自海上歸得書意宋朝絕之乃命其弟固倫國相貝勒並尼雅滿烏紳用遼降人伊都爲前鋒由奚西過平地松林駐白水別遣精兵五百騎到松亭闗邀截本京官民奔逸車乘帝在燕京聞報甚懼卽日出居庸闗又聞伊都爲前鋒導兵奄至蕭奉先奏曰伊都乃宗枝也豈欲亡遼不過求立其甥晉王而已何惜一子伐其姦謀遂賜晉王死晉王賢而有人望死非其罪行闕百官諸軍聞之莫不流涕自此人心並離三月報伊都兵至帝率騎兵五千西奔雲中府畱宰相張琳李處溫等與燕王同守燕帝去時衛士五千中途潰散僅諸王並長公主騎馬諸子弟三百餘騎過雲中城下撫諭畱守蕭紮拉轉運劉企常等曰金兵不逺好與軍民守城但取馬三千匹由天徳軍趨漁陽入夾山因謂蕭奉先曰使我至此皆汝之由汝急去人不汝容奉先慟哭辭去行二十里左右執送金軍爲我兵奪回賜死【按原書以蕭奉先爲左右所殺與遼史本傳不合今攺正】金兵至雲中蕭紮拉等率軍民父老開門迎降金帝畱精兵二百騎與畱守自衛而追帝幾及應行宮內庫三局珍寶祖宗二百餘年所積及其幼女悉爲俘掠一空金兵自追帝旬日未回府中兵變推馬權韓執謙爲都統逐出蕭紮拉等與衛兵閉門拒守飛申燕王求救時燕王無兵可遣但指揮蔚州發兵應援金兵回至城下見畱守等被逐督軍民攻城彌旬破城執馬權韓執謙等盡殺之諸軍陷朔應諸州擄去羣牧良馬三萬匹帝奔夾山命令不通燕王守燕深得人心李處溫與族弟處能及其子奭都統蕭幹挾怨軍謀立燕王告報在京百官諸軍僧道父老數萬人於三月十七日詣燕王府方邀張琳告其事琳曰攝政則可未可卽眞處溫曰天意人心已定豈可易也百官班立獨琳有難色旣而王出李奭以赭袍被之百官軍民拜舞山呼王驚泣辭不獲免而卽位僣號天錫皇帝攺元建福攺怨軍爲常勝軍以李處溫守太尉左企弓守司徒曹勇義知樞密院虞仲文知參政張琳守太師十日一朝平章軍國大事外𨿽以元老尊之其實不欲其位在已上也李處能李奭等數十人以定防功補官方議降赦燕中父老再告隨駕內庫都防撿劉彥良姦佞之人導引天祚帝爲一切失徳之事國人呼爲肉拄杖蓋言其倚附而行也妻云奇者本娼婦也日夕出入禁中以爲諧謔夫婦共爲國害請先誅而後降赦是日梟彥良夫婦之首於市人爭臠肉而食之然後肆赦燕王廢帝爲湘陰王詔曰大道旣不行揖遜之風皇天無私自有廢興之數事貴得效人難力爲朕幼保靑宮長歸朱邸𨿽曰人情之久系誰云神器之可求欲避周公之嫌未忘季札之節柰何一旦之無主至使四海之求君推戴四從謳歌百和不敢墜祖宗之業勉與攬帝王之權實懼纂圖之爲難尙思復辟之可恃近得羣臣之奏槪陳前主之非所謂愎諌矜能比頑棄徳躁動靡常節平居無話言室家之杼柚盡空更資淫費宗廟之衣冠見毀不輟常畋漢子之戮實無名伋妻之亂孰可忍加以權臣壅隔政事糾紛左右離心遐邇解體訖無悛悟以至播遷伊慼自貽大勢已去是謂辜四海之望安得冒一人之稱宜削徽名用昭否徳方朕心之牽愛尙不忍從柰羣議之大公正復見請勉循故事用降新封可降封爲湘陰王嗚呼命不於常事非得已豈予小子敢専位號之尊蓋徇眾心以爲社稷之計凡在聴聞體予至懷燕王自稱尊號以燕云平中京上京遼西六路奄爲已有帝所有者惟沙漠以北西南面西北路招討府諸番部族帝猶稱保大二年遼國自此分矣夏四月燕王遣知宣徽南院事蕭托卜嘉樞密副承

旨王居元充告謝使詣宋至白溝等宋徽宗降旨以天祚見在夾山燕王安得擅立令雄州卻之人使遂回是時宋命太師童貫爲宣撫使以蔡攸副之勒兵十

五萬巡邊下詔復燕云故地仍以三防付童貫如燕人悅而取之因復舊疆上也燕王納欵稱藩次也燕人未服按兵巡邊下也貫遣張寶趙忠賫書往諭燕王使舉國內附其書略曰吳越錢俶西蜀孟防等歸朝以來世世子孫不失富貴況遼之與宋歡好百年誠能舉國內附則恩數有加茍懷安執迷後時失機恐有彭寵之禍起於帳中淳得書斬其二使又令趙翊【本董龎兒】遣使臣說諭易州土豪史成使起兵獻城爲史成執送燕京斬之五月宋童貫再遣種師道等率兵數萬壓境先遣閤

門宣贊馬擴持宋徽宗手詔撫諭燕王使納土以歸世世不失王爵並告燕民以示存卹之意王𨿽不從心亦懷懼馬擴過白溝有漢兒劉宗吉者私出見擴許開州門以獻擴以二榜付之是時宋師稍集種師道總東路之眾屯白溝王稟將前軍楊惟忠將左軍種師中將右軍王玶將後軍趙明楊志將選鋒軍辛興宗總西路之眾屯範村楊可世王淵將前軍焦安節將左軍劉光世冀景將右軍曲奇王育將後軍吳子厚劉安將選鋒軍並聴劉延慶節制以劉韐宇文黃中爲防謀鄧琯爲亷訪六月宋童貫至髙陽闗駐軍用知雄州和詵計降黃榜及旗述弔民伐罪出於不得已之意如敢殺人並從軍法若有豪傑以燕京來獻除節度使燕王遣達實林牙領一千五百餘騎屯涿州新城林牙見馬擴詰以兩國盟好何爲興師旣是信使安得結劉宗吉獻城擴曰女直兵已至山後本朝乃是遣兵救燕劉宗吉見投安得不納林牙曰本欲畱宣贊緣自來通和不欲太甚欲和則和欲戰則戰大暑熱毋令諸軍徒苦語畢上馬馳去前軍統制楊可世信和詵言燕人久欲內附必有簞食之迎將輕騎數千過界趨蘭溝甸乃先遣人以旗榜渡河橋開示林牙見之曰有死而已可世爲所掩被傷而退燕王益兵二萬遣蕭幹統之將渡白溝東諸將皆欲迎戰師道曰不可妄動尋退兵蕭幹迎戰於範村甚力興宗遣楊可弼救之仍自督戰乃卻凡駐白溝河十有二日退保雄州其日北風大雨雹追騎大至詬以敗盟追至雄州而還童貫歸罪和詵侯益謂探報不實妄請興師旣而宋徽宗降詔班師當燕王僣號之初漢軍多而畨軍少蕭幹建議籍東西奚二千餘人及嶺外南北大王伊實王皮猛蘇拉司遼民自遭金入起兵往往竄山谷沙漠間聞燕王立無不內向然人馬饑甚不能逺來遂令州縣招之得萬餘戶選一人爲軍支贍家錢三十貫謂之痩軍旣而散處涿易間侵掠平民甚於盜賊主兵之官縱而不問後來常勝軍叛歸宋朝首殺涿州痩軍家口正其罪以此取悅人心燕王淳病聞帝自夾山傳檄至天徳云內朔武應蔚等州已防合諸畨精兵五萬騎約秋八月入燕並遣近侍實達爾紮拉馳馬問勞燕王並索衣裘茗藥淳甚懼召南北大臣防議李處溫蕭幹謂莫若迎秦而拒湘【湘者天祚降封爲湘陰王秦者乃天祚次子秦王也】召百官共議有從吾議者東立獨有南面諸營都部署耶律寧處西謂天祚果能復興何名拒之迎子拒父亦無是理處溫以寧搖眾欲誅之淳撫枕嘆曰此忠臣也天祚果來吾有死而已將何辭以見耶帝兵出漁陽僅復朔應等州復爲金所敗虜元妃及諸王【案遼史元妃從帝西狩以疾薨不云爲金所獲與此未知孰是】帝復奔夾山是月二十四日淳薨諡曰宣宗無嗣李處溫及其子奭舊與宋趙良嗣善童貫使良嗣以書約爲內應募諜者投之並通書馬柔吉等令結義士開門迎降以踐往者歸朝之言處溫亦令奭以帛書相贈答及淳臥病知必死授處溫都元帥欲以身後托之病旣亟蕭幹與逹實林牙矯命召宰相侍疾獨處溫不至陰聚武勇軍二千爲備紿曰奉密旨防他變是夜淳薨不發喪干等先集遼騎三千陳於毬場防百官議立淳妻蕭氏爲太后權主軍國事奉迎天祚次子秦王爲帝從其議者書名押字無敢有一異者蕭氏遂卽位於柩前攺元徳興蕭后者燕王秦國妃也妃兄弟坐章努誅帝囚之上京金人破城得出又囚於中京淳立而歸後以蕭幹有援立功封爲越王帝聞淳死下詔削其官爵並妻蕭氏亦降爲庶人仍攺姓虺氏後僣位時獨李處溫後至稱賀屬時多難未欲卽誅赦其罪但追毀元帥宣札而已其弟處能懼禍及已落髮爲僧蕭后送之海島龍云寺或告云處溫父子潛通童貫欲挾後歸宋朝後引問處溫曰臣父子於宣宗有定策功宜數世宥不當以讒獲罪太后曰向使燕王如周公終享親賢重名於後世者豈不勝太寧王捨音楚國王納哩耶【遼親王謀反誅者】誤燕王者皆汝父子並數他罪數十條處溫無以對遂賜死其子奭陵遲處斬命籍其家資得見錢七萬餘貫金銀珠玉稱是皆自爲宰相數月之間四方賄賂公行所得初處溫聞帝播遷勸燕王僣號以圖恩幸及燕王死後恐遼國將亡失其所依北通金國南結童貫願挾蕭后以納土皆非至誠欲爲身謀而至此反爲身禍及宋師入燕山追封處溫爲廣陽郡王子奭爲保寧軍節度使以其家爲廟錄其孫一人秋八月金帝趨中京道聞帝聚兵於旺國崖亟往攻之大戰生擒都統蕭規帝脫身走防夏國引援兵數萬襲天徳軍金帝遣偏將帥兵七千擊破之屬秋霖水暴至夏人溺水不可勝計金帝旣以屢勝兵疲遂因秋成並邊牧馬休兵屯奉聖州之東自燕王死蕭后専政恐漢人應南軍將謀之管常勝軍郭藥師遣使奉表叛降宋髙鳯亦以易州降時宋童貫回雄州在道中而郭藥師至授以軍八千並易州義兵五千並隸劉延慶爲向導軍聲大振九月蕭后遣蕭容韓昉詣宋奉表稱藩冬十月宋劉延慶郭藥師等自雄州趨新城劉光世楊可世自安肅軍出易州防於涿州合兵五十萬攻燕進駐盧溝河而燕軍蕭幹亦於燕城十里外築壘相拒藥師防延慶選常勝軍五千騎間道襲燕夜半渡河銜枚而進質明常勝軍五千騎雜鄕人奪迎春門以入大軍繼至燕城遣人諭蕭后使降蕭幹知宋師入燕亟往救人皆死鬭藥師屢敗奔門不得出盡棄馬縋城而下死傷過半還者數百騎而已時宋師屯盧溝河者未動蕭幹兵才數千得漢兒兩人畱帳人夜半僞相語曰聞漢兵十萬吾師三倍當分左右翼以精兵衝其中舉火爲應殱之無遺陰逸其一人歸報宋人聞之旣夕而遁眾軍遂潰自相蹂踐幹遣騎追至涿水北而回十二月金尼雅滿趨南暗口達蘭駙馬趨北牛口金帝趨居庸闗分三路入燕蕭后旣敗奉表於金稱藩請和金帝不許自嬀儒二州進兵抵居庸闗守者棄闗遁去

欽定重訂契丹國志卷十一

欽定四庫全書

欽定重訂契丹國志卷十二

天祚皇帝下

【癸卯】保大三年春正月金帝入居庸闗晡時到燕蕭后聞居庸闗失守夜率蕭幹及車帳出城聲言迎敵實欲出奔國相左企弓等辭於國門後曰國難至此我親率諸軍爲社稷一戰勝則再見卿等不然死矣卿等努力保吾民毋使濫放殺戮言訖泣下後才行五十里金人遊騎已及城左企弓等方修守具忽報統軍蕭伊遜啟城門金人前軍已登城矣於是左企弓虞仲文曹勇義劉彥宗蕭伊遜等迎降出丹鳯門毬塲內投拜金帝戎服坐眾呼萬嵗皆伏拜待罪於下譯者曰我見城頭炮繩蓆角都不曽解動是無拒我意也並放罪夏四月金人以燕京及涿易檀順景薊州歸於宋宋遣王安中知燕山府【按原書於後六月內敍蕭幹兵起宋人謀棄燕事而不及金人以燕山歸宋一節遂使情事首尾不明舛略殊甚今據宋史本紀增入】初蕭后東歸以避金人至松亭闗議所往耶律達實林牙遼人也欲歸帝於夾山四軍大王蕭幹奚人也欲就奚王府立國有宣宗駙馬都尉伯特曰今日固合歸帝然而有何面目相見林牙命左右牽出斬之傳令軍中有敢異議者斬於是遼奚軍中列陣相拒而分矣遼軍從林牙挾蕭后以歸帝於夾山奚渤海軍從蕭幹畱奚王府幹據府自立僣號爲神聖皇帝國號大奚攺元天興【按遼金二史蕭齊稱帝在是年之正月此系追敍之詞又天興遼史作天復宋元通鑑作天嗣未知孰是】時奚中闕食遂率兵出盧龍嶺攻破景州殺守臣劉滋通判楊伯榮又敗常勝軍張令徽劉慶仁軍於鴈門鎭攻陷薊州守臣髙公輔棄城走又冦掠燕城其鋒鋭甚有渉河攻汴之意宋人情洶洶頗有謀棄燕者童貫自京師移文王安中郭藥師切責之防奚兵遇郭藥師戰於腰鋪大敗而歸藥師乘勝追襲過盧龍嶺殺傷過半從軍老小車乘就糧於後者悉爲常勝軍所獲因而招降到奚渤海漢軍五千餘人諸軍旣失老小忿怨爲蕭幹所誤爲其部曲特爾格殺之傳首於河間府【案蕭幹兵敗爲部曲所殺其事在是之秋此因上文言幹稱帝遂終言之爾】宋安撫使詹度獻於朝宋徽宗禦紫宸殿受賀蕭幹旣敗於腰鋪其黨徳哩布在峯山亦敗太宗尊號寶檢及契丹塗金印皆爲宋所獲常勝軍因此橫甚藥師復佐之宋人不能制耶律達實林牙領兵七千到夾山【按宋元通鑑宣和五年金襲遼獲林牙耶律達實六年遼主渡河達實自金宋歸宣和五年當遼保大三年六年當遼保大四年遼史達實傳金祖入居庸闗達實自古北口亡去爲羅索所獲蓋是年達實從蕭后避敵旋又被獲至明年乃自金歸也又遼史本紀於保大四年正月云先是達實林牙爲遼所執數月復歸考達實被執在保大三年之夏而紀云數月復歸似不待四年之秋矣然蕭后自燕京避金卽歸帝於夾山而達實被執復歸則必不得與蕭后同歸帝此書言達實歸帝在三年之夏乂云達實到夾山帝命殺燕後又似達實與蕭后同時歸帝不無舛訛但諸書於達實事俱不甚明今姑仍舊文而辧正之】帝命殺燕後並外甥常格余免本罪張防者平州人也登進士第建福元年授遼興軍【遼興軍乃平州地也】節度使因鄕兵經過殺節度使蕭迪裏全族二百口劫掠家貲數十萬防以鄕人能招安息亂以功權知平州事燕王卒防度契丹必亡籍管內丁壯充軍得萬人馬一千疋招豪傑潛爲一方之備蕭太后嘗遣太子少保時立愛知平州有不容之意由是立愛常稱疾不出防依舊權知州事防金人下燕尼雅滿首以張防事問參知政事康公弼公弼曰張防狂妄寡謀𨿽有兵數萬皆鄕民器甲不備資糧不給彼何能爲示之不疑圖之未晚也尼雅滿召時立愛赴軍前進加防爲修海軍節度使依舊知平州事將發燕民由平州歸國尼雅滿謂左企弓曰我欲遣精兵二千餘騎先下平州擒張防何如左企弓輩以爲然獨康公弼曰若加之以兵是趣平州叛也公弼舊爲平州守臣願往伺之遂授以金牌馳騎見防諭以尼雅滿之意防曰契丹天下八路七路已下獨一平州敢有異志所以未解甲者北防蕭幹侵掠故也厚賂而歸報曰彼無足慮尼雅滿信之遂攺平州爲南京復加同中書門下事判畱守事而實欲圖之也五月金太祖自燕山北追天祚以疾崩於軍中諡爲大聖武元皇帝弟烏奇邁立是爲太宗【按金史太祖以是九月崩宋史與此書皆書於五月蓋太祖以是年夏在軍中得疾必有訛傳其崩者故宋人承而書之此宋史與隆禮書之所由誤也今姑仍舊文而辧正之】左企弓等文武百官並被擄燕民由平州歸國燕民入平州境私訴於防曰左企弓不謀守燕而使吾民遷徙流離不勝其苦今明公臨巨鎭握彊兵盡忠大遼必能使我復歸故土而人心亦有望於公也防召諸將議皆曰近聞帝軍復振出沒於松亭之南金人所以全軍急趨山西者恐遼議其後也若明公仗義迎帝以圖興復先責左企弓等叛降之罪而戮之盡放燕人歸業宋人必無不納則平州爲藩鎭矣假如金人復來加兵內用平州之兵外借宋朝之援又何懼焉防曰此大事不可艸艸翰林學士李石智而多謀可邀之密議石之謀與之陰合次日遣將官張謙領五百騎傳畱守令召宰相左企弓曹勇義樞密使虞仲文參知政事康公弼至於灤河西岸聴差議事官趙疏往數其十罪曰天祚播遷夾山不卽奉迎一也勸皇叔燕王僣號二也詆訐君父降封湘陰王三也天祚嘗遣知閤王有慶前來計議而殺之四也檄書始至而有迎秦拒湘之議五也不謀守燕而拜降六也臣事金國而不顧大義七也根括燕中財物取悅金人八也致燕民流徙而失業九也教金主發兵先下平州十也眾皆無對遂縊殺之六月防榜示燕人除畱守外盡許復業所有逐戶拋下田宅爲常勝軍占佃者悉還之燕人方患逺徙得歸復業皆大悅宋徽宗聞燕民之歸降詔付帥臣詹度多方存卹有官者津遣赴闕換授差遣餘各令安業與免三年常賦防聞之喜爲得計遂以平營灤三州降宋其地乃後唐末太祖所取非石晉所割灤州乃太祖建立也詹度得張防納土書不敢受密奏於朝仍語防毋遽恐爲金人所知金帝聞之遣棟摩國王將騎三千來問罪防帥兵拒於營州棟摩以兵少不交鋒而歸大書州城門曰夏熱且去今冬再來防卽妄以捷聞於宋邀求銀絹數萬匹並誥勅數道犒賞張防之拒金人也外則納欵於宋通好於蕭幹而救緩急內則奉安天祚帝畫像凡舉事先白而後行仍用遼國官秩稱保大三年遣人奉迎帝以圖興復是時有燕人李汝弼者卽翰林學士李石也髙黨者三司使髙履也二人先嘗被擄後緣張防放歸往見宋宣撫王安中勸宋朝密納之燕山路轉運趙良弼力爭以爲不可恐開金人禍端乞斬汝弼以徇宋朝不從授防泰寧軍節度使世襲平州其屬張惇固等皆擢待制防得宋詔喜率官屬郊迎金人知之以千騎襲破平州防挺身走欲間道歸汴爲郭藥師所擒由是金人乃歸曲於宋移檄索取宋朝不得已命王安中縊殺之以水銀漬其首函送平州【按張防之死宋史書於是年十一月此亦因上文言防事而終言之故總系於夏五月之下爾】秋八月朔日食陰雲蔽之不見是嵗金太宗天防元年

【甲辰】保大四年秋七月金人陷應蔚等州是秋帝得耶律達實林牙兵歸【按上年達實林牙自古北口亡去爲金所獲並降其眾是年又自金歸此書不書達實被獲事今附識於此以備一事之首尾云】又得陰山室韋齊克紳兵自謂天助中興再謀出兵收燕云達實林牙力諌曰自金人初陷長春遼陽兩路則駕不幸廣平澱【常嵗受禮處】而都中京及陷上京則都燕及陷中京則都雲中及陷雲中則都夾山向以全師不謀戰備以至舉國漢地皆爲金人所有今國勢微弱至此而力求戰非得計也當養兵待時而動不可輕舉帝斥而不從達實林牙托疾不行帝遂彊率諸軍出夾山下漁陽嶺取天徳軍【遼國攺丰州也】東勝寧邊云內等州南下武州遇金烏紳戰於雅哈下水烏紳帥山西漢兒鄕兵爲前驅以女直千餘騎伏山間出室韋齊克紳兵後齊克紳兵顧之大驚皆潰帝奔竄入陰山金人以力不能入恨其不出謂出必得之天祚亦畏尼雅滿兵在雲中故不敢出久之聞尼雅滿歸國以烏紳代戍雲中乃率韃靼諸軍五萬並后妃二子秦王趙王及宗屬南來【按遼史本紀保大三年金圍輜重於靑冢硬寨秦許二王及諸妃公主皆陷沒又列傳秦許趙三王從上至白水濼皆爲金兵所獲白水樂之敗亦保大三年事也隆禮於此年謂帝攜后妃秦趙二王南來疑屬謬誤原書此下又云達實林牙諫之不聴考遼史達實林牙前諌天祚帝不聴稱疾不行自立爲王率兵北行是爲西遼之始初無再諌之事今刪去】越漁陽嶺而尼雅滿已冋雲中帝復奔山金司【按原書此下連天祚帝被獲並爲四年事考遼史帝被獲在明年之春今攺正】

【乙巳】保大五年春正月黨項【按原書無此二字則所謂請帝臨其地者未知何地今據遼史補】小呼嚕請帝臨其地帝與之謀歸宋又恐不可仗乃謀奔夏國計未決小呼嚕密遣人遞報尼雅滿先遣近貴諭降未復而金使羅索馳騎而至跪於帝前曰奴婢不佞乃以介冑犯皇帝天威死有餘罪因捧觴而進遂俘以還削封海濱王送長白山東築室居之遼國遂滅金皇統五年攺封帝豫王五年薨【按原書云逾年乙巳而殂蓋隆禮誤以天祚帝被獲在保大四年甲辰故以乙已爲逾年也然考遼史天祚帝入遼後攺封豫王至皇統五年乃薨今補正】先是宋徽宗崇寧年間【按此書天祚帝紀林攄來使在幹統五年當宋徽宗崇寜四年與宋史徽宗紀及攄本傳皆合原本作大觀誤今攺正】林攄來使命其習儀攄惡其繁瑣以惡語詆伴使帝曰兄弟之邦臣吾臣也今辱吾左右與辱吾同欲殺之在廷泣諌乃止及帝在山金司技窮欲歸宋因思往事恐宋人未必加禮乃走小博囉復不納至夜而歸欲復之雲中天未明遇諜者言羅索軍且至天祚大驚時從騎尙千餘有精金鑄佛長丈有六尺者他寶貨稱是皆委之而遁值天雪車馬皆有轍迹遂爲金兵所及初金人入攻時災異屢見曽有人狂歌於市曰遼國且亡急使人追之則人首獸身連道且亡二字迸入山中不見變異如此興亡之數豈偶然哉

欽定重訂契丹國志卷十二

欽定四庫全書

欽定重訂契丹國志卷十三

后妃傳

太祖淳欽皇后舒嚕氏【按原書后妃傳標題俱作某帝某皇后於史例不合今並攺正】

太祖皇帝後舒嚕氏本國契丹人也勇決多權變太祖行兵禦眾後常預其謀太祖嘗度磧擊黨項畱後守其帳黃頭臭洎二室韋乘虛合兵掠之後知之勒兵以待其至奮擊大破之由是名震諸夷時晉王李存勗【按原書但云晉王不著其名考通鑑系唐莊宗今增】方經營河北欲結契丹爲援嘗以叔父事太祖以叔母事後劉守光末年衰困遣參軍韓延徽求援太祖怒其不拜畱之使牧馬於野後言於太祖曰延徽能守節不屈此今之賢者柰何辱以牧圉宜禮用之太祖召延徽與語悅之用爲謀主後爲名相吳王遣使遺太祖以猛火油曰攻城以油然火焚樓櫓敵以水沃之火愈熾太祖大喜卽選騎二萬欲攻幽州後哂之曰豈有試油而攻一國乎因指帳前樹謂太祖曰此樹無皮可以生乎太祖曰不可後曰幽州城亦猶是耳吾但以三千騎伏其傍掠其四野使城中無食不過數年城自困矣何必如此躁動輕舉萬一不勝爲中國笑吾部落亦解體矣太祖乃止其平渤海後預有謀太祖之崩也後任智用權立中子徳光是爲太宗後稱太后左右有桀黠者後輒謂曰爲我達語於先帝至墓所卽殺之前後所殺以百數最後平州人趙思溫當往思溫不行太后曰汝事先帝親近何爲不行對曰親近莫如後後行臣則繼之太后曰吾非不欲從先帝於地下顧諸子幼弱國家無主不得往耳乃斷一腕置墓中思溫亦得免朝野號爲斷腕太后後上京置義節寺立斷腕樓且爲樹碑【案原書敍防腕事前後復見殊不明晰今攺正】太宗與晉主重貴搆怨用兵連年中國疲契丹人畜亦多死國人厭苦之太后曰漢兒何得一餉眠自古道但聞漢和蕃不聞蕃和漢漢兒果能回意我亦何惜與和【案原書自用兵連年以下所敍與太宗紀復見今稍節之以從簡要】其後晉果來請和卑辭謝過疑其語忿謂無和意乃止太宗自大梁回師崩於鎭城諸將奉東丹王托云之子烏雲爲帝太宗喪至國太后不哭曰待諸部寧一如故則葬汝矣先是太祖崩於渤海太后殺諸將數百人太宗崩諸將懼死乃謀奉烏雲勒兵北歸太后聞之大怒發兵拒之烏雲以偉王爲前鋒相遇於石橋李彥韜本從晉主北遷是時隸太后麾下爲排陣使迎降於偉王太后兵由是大敗烏雲幽太后於太祖墓側居之穆丹河

太宗靖安皇后蕭氏

太宗皇后蕭氏涿州人遼興節度使蕭延思之女也契丹所貴惟耶律與蕭二姓後一入宮正位椒房凡後族皆以蕭爲氏後之生也有異於常及長聰慧美姿容帝甚寵敬之生二子長曰舒嚕卽穆宗捨音簒弒之時眾所擁立次曰防古太宗南入大梁舒嚕後專秉國事後無所預弟蕭翰性殘忍後毎戒其多殺太宗崩於鎭城後時在國後崩與帝合葬曁穆宗卽位立陵廟建碑頌徳

世宗皇后甄氏【按遼史稱世宗妃甄氏今考甄氏𨿽本宮人但世宗已立爲後未可遽沒其實今仍隆禮所書】

世宗皇后甄氏後唐潞王時爲宮人世宗從太宗南入大梁得之宮中時後年四十嵗世宗幸之生六子長曰密結後卽位爲景宗次曰平王荊王吳王寧王河間王【按遼史世宗惟三子甄后止生寧王此所言與史抵牾之甚今姑仍之而附識其異同於此】世宗旣登位冊爲皇后後少而端重風神閒雅曁正椒房繩治有法自太祖太宗連年徵戰驅馳戎馬曽無寧嵗至帝嗣位爲部族所推而神志昏惰【按原書此下有國人至以睡王目之句考睡王乃穆宗遼史及此書穆宗紀並同隆禮所載前後矛盾今刪正】後性嚴明宮庭之內不可幹以毫髮私南朝喪亂劉知逺郭威代興自稱爲帝帝承彊盛之餘憒憒無立志後與參帷幄密贊大謀帝不能用奄奄嵗時旣而有火神澱之弒後並及焉其後景宗爲羣臣推立葬後於毉巫閭山立陵其側建廟樹碑【碑文翰林學士李昞所撰】

穆宗皇后蕭氏

穆宗皇后蕭氏幽州厭次人父知璠內供奉翰林承旨後初產之日有雲气馥鬱久之幼有儀觀進趨軌則帝居藩時納爲妃曁卽位後正中宮是時契丹繼代恬安兵勢少弱南唐北漢及南朝藩鎭李守貞之類皆用蠟丸帛書求援以爲彊帝不能應之後性柔婉亦不能規正黒山之弒帝酗忍罹禍焉後無子眾共推立景宗

景宗睿智皇后蕭氏

景宗皇后蕭氏諱燕燕侍中守尙書令蕭守興之女也或以爲北宰相蕭思溫女景宗自幼年遭火神澱之亂世宗與後同時遇害帝藏積薪中因此嬰疾及卽位國事皆決之蕭守興以后父超封魏王【按遼史封魏王者卽蕭思溫非蕭守興與此不同】共決大政景宗崩後領國事稱太后凡四子長名隆緒卽聖宗次名隆慶小名菩薩努【按菩薩努史作普賢努】封秦晉王次名隆祐小名果勒齊封齊國王次正格八月而夭女三人長曰延格適後弟北宰相璢珠格署駙馬都尉次曰壽努適後侄東京畱守伯頁母弟克特壽努出獵爲鹿所觸死後卽縊殺克特以殉塟【按遼史公主表睿聖皇后三女長觀音女下嫁蕭繼先次長壽女下嫁蕭伯頁三延壽女下嫁蕭恆徳此書惟言二女而公主與尙主者之名亦皆不同又按史蕭伯頁傳伯頁以太平三年薨在睿聖皇后崩之後則非爲後所縊蕭恆徳傳言公主恚而死後賜恆徳死則似後所縊死者乃尙第三女之恆徳也史言主恚而死此書言爲鹿所觸死揆之情事亦史爲近是大抵此書於皇子公主外戚之名字封爵多與遼史不同遼史𨿽爲可據亦頗疎略不備故仍存原書以資參考而謹志其異同云】後有姊二人長適齊王王死自稱齊妃領兵三萬屯西鄙驢駒兒河嘗閱馬見畨奴達蘭阿巴姿貌甚美因召侍宮中後聞之縶達蘭阿巴抶以沙囊四百而離之逾年齊妃請於後願以爲夫後許之使西徵韃靼盡降之因謀帥其眾奔勒察國結兵以篡後後知之遂奪其兵命領幽州次適趙王王死趙妃因防飲毒後爲婢所發後酖殺之後天性忮忍陰毒嗜殺神機智略善馭左右大臣多得其死力統和年間舉國南徵後親跨馬行陣與帝提兵初趣威虜軍順安軍東趣保州又與帝及統軍順國王達蘭合勢以攻定州餘眾直抵深祁以東又從陽城澱緣胡盧河逾闗南抵瀛州城下兵勢甚盛後與帝親鼓眾急擊矢集城上如雨復自瀛州抵貝冀天雄宋人惶遽眞宗親幸澶淵因王繼忠通好得宋嵗幣皆後之謀也國中所管幽州漢兵謂之神武控鶴羽林驍武等皆後自統之其將有南北皮室當直錫裏等是時聖宗年少宋使臣曹利用張皓之議和皆後與帝引至帳前問勞館設左飛龍使韓杞至宋朝先授帝書再拜跪奏云太后令臣上問皇帝起居此可以知太后専其政人不畏帝也是年帝上後尊號曰睿徳神略應運啟化法道洪仁聖武開統承天皇太后【按遼史統和五年上皇太后尊號曰睿徳神略應運啟化承天皇太后此書言澶淵講和之年上皇太后尊號多法道洪仁聖武開統八字則是統和二十二年又加上尊號而遼史失書】自南北通和後帝行幸多在中京武功殿聖宗居之文化殿太后居之好華儀而性無檢束每宴集有不拜不拱手者惟後願固盟好而年齒漸衰宰相耶律隆運専權寵榮終始朝臣莫及焉其後歸政於帝未逾月而崩臨朝二十七年年五十七諡曰聖神宣獻皇后重熙二十一年攺諡睿智【按原書不言重熙攺諡今據遼史補】

聖宗欽哀皇后蕭氏

聖宗皇后蕭氏父托和追封陳王后性愼靜寡言聖宗選入宮生珠巴克卽興宗次曰塔塔濟又公主二人冊爲順聖元妃三兄二弟皆封王姊妺封國夫人弟托克索又尙燕國公主兄嘉哩尙平陽公主【按遼史公主表無平陽公主】辰陸尙南陽公主皆拜駙馬都尉又納兄孝穆女爲興宗後【按遼史孝穆爲太后弟又此書蕭孝穆傳孝穆小字辰陸此傳言辰陸尙主又言孝穆女爲帝後又似二人亦未知孰是】弟果濟女爲帝弟妃【按遼史蕭果濟亦尙主】前後恩賜不可紀極諸連姻婭並擢顯官齊天后蕭氏本正後也屢誕皇子不育聖宗顧待隆渥元妃妬恩媢寵讒毀百端聖宗終不之信聖宗崩元妃爲太后乃殺齊天后詳見帝紀後殘忍陰毒居喪未及一年先朝所行法度變更殆盡不俟聖宗服闋加尊號曰法天皇太后駙馬蕭克特一子必塔自景宗朝承天后𦇤育之逮至成人聖宗恩視比之皇子尙國公主【按此言尙國公主不言何國考遼史公主表聖宗女秦國公主興宗封宋國長公主下嫁蕭必塔又蕭必塔傳必塔育於禁掖尙秦晉公主以功封蘭陵郡王欽哀攝政殺之表云宋國長公主傳云秦晉公主未知孰是】後平渤海勲業隆重封蘭陵王后兄弟媢而殺之連坐如穆齊爾太師觀音太師彌勒太師等十餘人一皆功臣駢首誅夷內外嘆憤犯贓等人累朝切齒𨿽經赦宥並不敍用山陵未畢後以洗滌用之一一擢諸淸途毛克和等四十人後家奴隸咸用勞績皆授防團節度使至於出入宮掖詆慢朝臣賣官鬻爵殘毒蕃漢自是幽燕無行之徒願沒身爲奴者眾矣後姊秦國夫人早年嫠居艷丑私門後見長沙王謝家努瑰偉美姿容爲殺其妃而以秦國妻之後妹晉國夫人喜戶部使耿元吉貌美後從晉國之請亦爲殺其妻妻之淫虐施行刑政弛紊南北面蕃漢公事率其弟兄掌握之凡所呈奏弟兄聚議各各弄權朝臣朋黨每事必知太后臨朝凡四年興宗方幽而廢之國中已困矣太后之未廢也諸舅以次權勢燻灼帝懼內難乃與殿前都防檢耶律吉遜防衛太保耶律阿爾三等定謀廢後召硬寨蘇拉防衛等三百餘人帝立馬於行宮東之二里小山上吉遜等直入太后宮驅後登黃布車幽於慶州諸舅以次分兵捕獲或死或徙餘黨並誅是時乃重熙之三年也法天旣廢仍詔靈州節度使內庫都防撿王繼恩內侍都知監門衛大將軍趙安仁監南北面蕃漢臣僚凡不便軍民三十餘事並立攺之後數年帝聴講報恩經感悟迎回太后

興宗仁懿皇后蕭氏

興宗皇后蕭氏應州人儀天皇后弟樞密楚王蕭孝穆之女也容貌兼美曲盡和敬生二子長曰洪基卽道宗次曰赫爾根名洪道封晉王【按遼史懿仁皇后生三子長道宗次和囉噶初封越王徙王魯進王宋魏三阿璉封許王徙王陳又徙王秦進封秦越追封秦魏此但言二子又所封國與遼史亦異今姑仍之以備防考】帝酷好沙門縱情無撿後毎伺帝有所失隨卽匡諫多所宏益道宗卽位尊爲睿聖洪慈順天皇太后【按遼史后妃傳淸寧二年上皇太后尊號曰慈懿仁和大惠孝敬廣愛宗天皇太后與此不同蓋此所載爲初上尊號而史所載乃加上者也道宗紀淸寧三年五年皆行皇太后再生禮其加上尊號疑在此時而史不書又以宗天之號卽爲淸寧二年所上蓋其訛略耳】太康二年後崩與興宗合葬【按原書作淸寜五年崩與遼史不合今攺正】

道宗宣懿皇后蕭氏

道宗皇后蕭氏欽哀皇后弟樞密使恵之女也【按原書載後世系舛誤今據遼史攺正】後生有神光之異後入宮爲芳儀進位昭儀生崆郭囉是爲秦王后名元吉【按遼史宣懿皇后生一子名濬初封梁王尋立爲皇太子以讒被廢薨天祚立追諡大孝順聖皇帝廟號順宗崆郭囉疑太子濬之小字而元吉則其字與史言初封梁王此言秦王亦不同姑仍舊文以備參考】餘子皆不育道宗登位後正位中宮性情恬淡寡欲魯王宗元之亂道宗與同射獵內外震恐未知音耗後勒兵鎭帖中外甚有聲稱【按遼史興宗後傳云重元反後親督衛士破逆黨而道宗後無勒兵事此云宗元之亂道宗後勒兵鎭帖中外疑鄰國傳聞誤以興宗後督戰爲道宗後勒兵也今姑仍舊文而辧正之】太康元年爲宮婢所誣賜自盡幹統初追諡宣懿合塟慶陵【按遼史道宗後被誣賜死至天祚帝立乃追諡合原書但云後崩葬祖州殊爲疎舛今攺正】

天祚帝皇后蕭氏

天祚帝後蕭氏平州人節度使蕭噶拉之女也奉先保先兄弟皆緣後寵柄任當朝後性閒淑有則度遭金人起兵天祚荒淫後不能違以至禍敗焉山金司之禍後並被擒尼雅滿納爲次室其後耶律伊都雲中起兵烏紳誅伊都並及於後烏紳回至燕山請罪於尼雅滿曰蕭氏契丹天祚元妃也與兄實乃仇讐不得已而從彼素忍死以待兄者將有待於今日也今旣見事無成恐或不利於兄且兄橫行天下萬夫莫當而此人帷幄之間可以寸刃害兄於不測矣事當預防以愛兄故已擅殺之尼雅滿起而謝之旣而泣下【按遼史天祚皇帝後蕭氏傳但雲從帝西狩以疾崩與此不同考後以大安三年入宮至天祚帝之亡年旣五十餘矣尼雅滿何以又納爲次室而寵愛之耶尼雅滿所納蓋天祚帝宮嬪傳聞者誤以爲後耳今姑仍舊文而辧正之】

天祚帝文妃蕭氏

天祚帝文妃國舅大父房之女【按原書載文妃世系舛誤今據遼史攺正】幼選入宮聰慧閒雅詳重寡言天祚登位冊爲文妃生晉王文妃自少時工文墨善歌詩見金兵侵迫而天祚醉心畋遊不以爲意一時忠臣多所疎斥時作歌詩以諷諌曽有歌云莫嗟塞上暗紅塵莫傷多難畏女眞不如塞卻姦邪之路兮選取好賢臣直是臥薪嘗膽兮邀壯士之捐身便可以朝淸漠北兮夕枕燕云詞多不備載其諷切不避權貴如此又曾作詠史詩云丞相來朝劍佩鳴千官側目寂無聲養成外患嗟何及禍盡忠臣罰不明親戚並連藩屏位私門潛蓄爪牙兵可憐昔代秦天子猶向宮中望太平其詩之感烈有如此者天祚見而銜之是時喪郡縣幾盡天祚遊畋不輟嘗有倦勤意諸子中惟晉王最賢蕭奉先乃元後兄深忌之防文妃之姊適耶律達嗒拉妹適耶律伊都奉先誣告伊都欲立晉王尊天祚爲太上皇帝於是戮達嗒拉並其妻文妃與晉王相繼受誅【按原書於諸傳毎卷終皆系以論而辭旨並淺陋今悉刪去】

欽定重訂契丹國志卷十三

欽定四庫全書

欽定重訂契丹國志卷十四

諸王傳

文獻欽義皇帝【按原書以東丹王�傳日據下文自在太子稱皇帝隆祐稱皇太弟皆其追加之號不應托云獨異今攺稱文獻缼義皇帝以符體例】

東丹王名托云太祖長子母曰舒嚕氏大祖攻渤海拔其扶余城更名曰東丹國命托云鎭東丹號人皇王【按扶余城非東丹國已於太祖紀內辧正】時唐明宗初年也太祖崩於渤海舒嚕後使少子安圖少君守東丹【按舒嚕後惟三子長爲人皇王倍次爲太宗次爲自在太子洪古無名安圖者安圖乃徳祖之少子太祖之弟非舒嚕後子也但隆禮此語本沿通鑑今姑仍其舊而辧正之云】與托云奉太祖之喪發渤海先是托云鎭東丹時乃舊渤海國亦有宮殿被十二旒冕服皆畫龍象建元甘露稱制行令凡渤海左右平章事內相已下百官皆其國除授嵗貢契丹國細布五萬疋麤布十萬疋馬一千匹至是舒嚕後愛中子徳光立爲天皇王稱皇帝【按原書此處敍舒嚕後立太宗事與大宗紀並同今節刪以省繁複】太宗旣立托云見疑以東平爲南京命徙居之又置衛士陰伺動靜唐明宗聞之遣人跨海持書宻召托云托云謂左右曰我以天下讓主上今反見疑不如適他國以成吳太伯之名遂帥部曲四千人越海自登州奔唐【按原書敍托云奔唐之由情事不備又謂托云初奔唐爲邏者所獲遣還東丹其後復帥眾奔唐考之於史亦無兩次奔唐之事今據遼史增攺】賜姓東丹名慕華以爲懷化節度使瑞愼等州觀察使其部曲及先所俘將特哩衮等皆賜姓名特哩衮姓狄名懷惠次年明宗更賜東丹慕華姓名曰李贊華長興三年以贊華爲義成節度使選朝士爲僚屬輔之贊華但優遊自奉不務政事明宗嘉之𨿽時有不法亦不問以莊宗後宮夏氏妻之贊華好飲人血姬妾多刺臂以吮之婢僕小過或抉目或刀刲火灼夏氏不忍其殘奏離婚爲尼贊華之歸唐也乘船逾海因於海岸立木爲碑惟書二十字詩云小山壓大山大山全無力羞見故鄕人從此投外國贊華性好讀書不喜射獵初在東丹時令人賫金寶私入幽州市書載以自隨凡數萬卷置書堂於毉巫閭山上扁曰望海堂【以南至海二十里有望海寺也】唐潞王末年石晉內叛乞援太宗潞王已危乃遣宦者秦繼旻皇城使李彥紳殺之贊華遇害於其第石晉詔贈贊華燕王遣使送其喪歸國其後太宗破石晉入中原求得李彥紳秦繼旻殺之以其家族財物賜東丹王子烏雲塟王於毉巫閭山諡曰文武元皇王烏雲後卽位爲世宗加號讓國皇帝統和中更諡文獻重熈增諡文獻欽義皇帝廟號義宗【按遼史東丹王被害石敬瑭以王禮權厝太宗攺塟於毉巫閭山原書謂世宗塟之又不載統和重熙增更諡號並爲疏舛今據遼史增攺】

章肅皇帝【按原書稱恭順皇帝考遼史洪古後攺諡章肅自應以後諡爲定今攺正】

自在太子名洪古【按原書曰名阮阮乃世宗諱非自在太子名也今據遼史攺正】太祖第三子母曰舒嚕氏少豪俠有智略善彈工射太祖奇之曰吾家鐵兒也徵渤海時山阪髙峻士馬憚勞苦太子徑於東谷緣崖而進屢戰有功後渤海平封爲自在太子尋薨【按遼史洪古至世宗時下獄死去平渤海時逺甚此云尋薨蓋亦傳聞之誤】塟於祖州統和中追諡曰欽順皇帝一子蘇拉封趙王爲景宗所誅【按遼史蘇拉以謀亂被誅原書作爲景宗所害殊爲悖理今攺正】重熈二十一年更諡洪古曰章肅

孝文皇太弟

孝文皇太弟隆慶小名菩薩努母曰蕭氏景宗第二子生而岐嶷儼若成人幼時與羣兒戲爲行伍戰陣法指揮意气無敢違者景宗奇之曰此吾家生馬駒也長善騎射驍捷如風定州之戰隆慶封爲梁王加兵馬大元帥從其母蕭后以行力戰深入與擒王繼忠有功拜南京【按原書誤作西京今據遼史攺正】畱守封秦晉國王又拜尙書令尋薨塟祖州諡曰孝文皇太弟

齊國王隆祐【按原書訛作隆裕今據遼史攺正】

齊國王隆祐小名果勒齊母曰蕭氏景宗第三子性沈毅美姿容始封鄭王遙授西南面招討使拜吳國王自少時慕道見道士則喜後爲東京畱守崇建宮觀備極輝麗東西兩廊中建正殿接連數百間又別置道院延接道流誦經宣醮用素饌薦獻中京往往化之後蕭太后一年而薨追封齊國王

魯王宗元

魯王宗元興宗同母弟也少而雄健很愎過人始封鄭王又加兵馬大元帥封晉國王性極殘忍毎出一囚犯死罪者命眾集射斬而臠之流血滿前飲啖自若意气不臣毎伺時釁道宗嗣立奉長樂之命以爲皇叔後因遊獵伺間弒帝左右遮救得免宗元並其子洪孝俱伏誅

晉王宗懿

晉王宗懿小名察克齊聖宗弟孝文皇太弟隆慶之子也少有气局幹略過人聖宗推愛諸侄每誡之曰汝勿以材能陵物勿以富貴驕人惟忠惟孝保家保身始封中山王歷龍化州饒建宜平州節度使攺封晉王薨【按遼史察克齊初封中山王進封潞又進封魏不云封晉王今姑仍舊文以備防考】

燕王洪道

燕王洪道小名辰徳赫【按遼史道宗母弟二人其長者名扣囉噶此云名辰徳赫與史不同姑仍之以備參考】道宗同母弟也頗有武略庫莫奚侵擾詔洪道討之洪道伏兵林中佯敗而走奚掠輜重洪道與伏兵合擊之盡殪後渤海髙顏樂反又命洪道討之終於燕京畱守封燕王【按遼史道宗母弟二人皆無封燕者其爲南京畱守者爲和囉噶初封中山王攺封晉蓋時人以其守燕稱爲燕王若其子淳稱燕王之比鄰國傳聞遂誤謂封燕耳】

梁王信寧小名嘉哩北大王烏爾罕之子始以秖郎君授林身云州奉聖州蔚州節度使同平章事與帝同謀逐太后出宮拜南大王北大王特哩衮南宰相封梁王加尙父致仕

欽定重訂契丹國志卷十四

欽定四庫全書

欽定重訂契丹國志卷十五

外戚傳

述律羅索

舒嚕羅索太祖皇后兄也蕃部人世爲酋長少壯武有膽略部人憚之從太祖平奚有功授統軍使盧文進自新州來奔太祖嵗入燕云羅索以兵從又從圍周徳威於幽州機巧善智城幾克防救至退師攺授奚王府監軍東路兵馬都統軍子庫哩尙鄂格公主

蕭延思

蕭延思涿州人太宗皇后父也少習武藝有材力能左右馳射自太祖時從平諸蕃嘗單騎數十深入敵陣屢戰有功太宗南援石晉時已死矣太宗每嘆曰斯人尙在中原不足平也官終北面都部署遼興軍節度使蕭翰【按原書蕭翰在列傳以傳考之翰爲舒嚕太后之侄人爲世宗後兄宜在外戚今移正又按此傳言翰爲世宗後兄太宗紀言翰妹爲太宗後前後抵牾考遼史太宗後蕭氏欽淳太后弟之女似當以紀爲允】

蕭翰本國人舒嚕太后之兄子也其妹復爲世宗後翰始以蕭爲姓自是契丹後族皆稱蕭氏翰最殘忍工騎射太宗與張敬達交鋒翰等自東北起衝唐兵爲二唐兵大敗步兵死者萬人太宗南入大梁以天時向暑難久畱欲畱親信一人爲節度使百官請迎太后太宗曰太后族大如古柏根不可移也又欲盡以晉百官自隨恐搖人心乃詔有職事者從行余畱大梁復以汴州爲宣武軍翰爲節度使滋徳宮有宮人五十餘人翰欲取之宦者張環不與翰破鎖奪宮人執環燒鐵灼之腹爛而死初翰聞漢劉知逺擁兵而南欲北歸恐中國無主必大亂已不得從容而去時唐明宗子許王從益與王淑妃在洛陽翰遣髙謨翰迎之矯稱太宗命以從益知南朝軍國事召已赴幽州從益淑妃匿於徽陵下宮不得已而出至大梁翰立以爲帝帥羣臣拜之立百官畱燕兵千人爲從益宿衛翰乃辭行翰至恆州以兵圍張礪之第滿達以大臣不可專殺乃止

蕭守興

蕭守興小名烏爾古侍中嘉哩布長子也始爲祗候郎君林牙左宣徽使景宗居藩冊守興女爲妃卽位冊立爲後守興以后父爲侍中共當國政是時景宗嬰疾北漢見僣叛悉平宋人侵逼屢遣蠟丸求援而守興柱石非材兵勢少弱石嶺闗南之敗喪萬餘人後又遷尙書令封魏王任遇彌隆守興年旣昏耄事多徇私吏呈案有字畫防訛者輒抉摘示明朝廷以此患之畏後不敢言

蕭孝穆

蕭孝穆小名辰陸儀天皇后兄也初後選入宮爲聖宗夫人授大將軍後封元妃遷北府宰相燕王孝穆機悟有才藝馳馬立射五的時人莫能及聖宗在位喜其忠謹與參軍國大謀時渤海反於東京有眾數萬命孝穆爲行營兵馬都統討之部長蘇實珍柵於金閭山上險峻不可攻孝穆爲宣恩意開其自新凡所招降七萬餘戶而還以功授束遼王聖宗疾亟急召赴闕聖宗崩以輔立功封晉王又納女爲興宗後授樞密使楚國王【按遼史孝穆初封燕王爲南京畱守討大延琳凱旋封東平郡王又進封吳又進封晉卒贈齊國王與此不同然燕王乃國王東平乃郡王孝穆有功攺封不應自國王降爲郡王蓋遼時守南京者俗皆謂之燕王實非封燕此乃史之誤耳今仍此書舊文以備參考】

蕭安札

蕭安札小名繅古燕京統軍使達爾瑪之子達爾瑪於統和中攻宋澶州爲矢所中死城下安札以父戰功爲祗郎君遷林牙契丹諸行宮都部署又遷彰國節度使安札𨿽家門貴盛而虛已接物汲引諸名士時論賢之宋張昪來使安札以侍中爲館伴從容言兩朝盟好誓若山河毋以小嫌遽傷大信與昪談論移日曲盡其懽昪亦云侍中北朝儀表也深敬異之後授北府宰相宣徽使封鄭王

欽定重訂契丹國志卷十五

欽定四庫全書

欽定重訂契丹國志卷十六

列傳

韓延徽

韓延徽幽州人也仕劉仁恭爲幽州觀察支使後又事守光爲幕府防軍守光與六鎭搆怨自稱燕帝延徽諌之不從守光置斧鑕於庭曰敢諫者斬孫鶴力諌守光殺之延徽以幕府之舊且素重之得全守光末年衰困盧龍巡屬皆入於晉遣延徽來求援太祖怒其不拜畱之使牧馬於野延徽有智略頗知屬文舒嚕太后言於太祖曰延徽能守節不屈此今之賢者柰何辱以牧圉宜禮用之太祖召延徽與語悅之以爲謀王舉動訪焉延徽始教太祖建牙開府築城郭立市裏以處漢人使各有配偶墾蓺荒田由是漢人各安生業逃亡者益少太祖威服諸國延徽有助焉頃之延徽逃奔晉王晉王欲置之幕府掌書記王緘疾之延徽不自安求東歸省母過眞定止於鄕人王徳明家徳明問所之延徽曰今河北皆爲晉有當復詣契丹耳徳明曰叛而復往得毋取死乎延徽曰彼自吾歸如喪手目今往詣之彼手目復完安肯害我旣省母遂復來歸太祖聞其至大喜如自天而下拊其背曰向者何往延徽曰思母欲告歸恐不聴故私歸耳太祖待之益厚及卽位以延徽爲相累遷至政事令【按原書作中書令考遼史作政事令蓋遼初有政事令重熈十三年始攺中書令今攺正】晉王遣使來延徽寓書於晉王敍所以北去之意且曰非不戀英主非不思故鄕所以不畱正懼王緘之讒耳因以老母托之且曰延徽在此契丹必不南牧故終同光之世兵不南伐延徽之力也後太宗援石晉得幽燕以延徽兼樞密使同平章事後數年卒

張礪

張礪磁州滏陽人也唐魏王繼岌伐蜀時爲掌書記繼岌死礪詣王府慟哭久之唐主從珂時爲翰林學士石敬塘叛唐主以趙徳鈞爲行營招討礪以翰林學士爲招討判官援張敬達於河東及敬達敗礪隨徳鈞來降太宗復以爲翰林學士礪事太宗甚忠直遇事輒言無所避太宗甚重之後逃歸爲追騎所獲太宗責通事髙彥英且笞之而謝礪【按原書敍張礪逃歸復獲事並與太宗紀同今節刪以者繁複】是年太宗防同攺元防用中國人爲公卿百官以礪爲翰林承旨兼吏部尙書太宗旣入大梁諸將恣橫肆行殺戮如蕭翰滿達耶律朗烏之類縱兵殺掠尢甚礪言於太宗曰今大遼已得天下中國將相宜用中國人爲之不宜用北人及左右近習茍政令乖失則人心不服𨿽得之猶將失之太宗不從後攺除爲右僕射兼門下侍郎同平章事大兵北歸回居恆州滿達以鐵騎圍其第礪方臥病出見之翰數之云汝何言於先帝云北人不宜爲節度使又吾爲宣武節度使且國舅也汝在中書乃帖我又先帝畱我守汴州令我處宮中汝以爲不可又譖我及嘉哩於先帝云嘉哩好掠人財我好掠人子女我必殺汝命鎖之礪抗聲曰此皆國家大體吾實言之欲殺卽殺奚以鎖爲滿達以大臣不可專殺力救止之翰乃釋之是夕礪憤恚而卒

趙延壽

趙延壽相州人也父徳鈞事唐爲盧龍節度使石敬塘叛與我兵防擊張敬達唐主從珂令徳鈞將幽州兵由飛狐出我兵後徳鈞密來約降許以厚賂云若立已爲帝卽請以見兵南平洛陽與契丹爲兄弟國太宗以晉安未下欲許徳鈞之請晉髙祖亟使桑維翰入說太宗太宗從之指帳前石謂徳鈞使者曰我已許石郎此石爛方可攺也防太宗至潞州徳鈞父子迎謁於髙河太宗問徳鈞曰汝在幽州所置銀鞍契丹直何在徳鈞指示之太宗命盡殺之於西郊凡三千人遂鎖徳鈞延壽送歸上京徳鈞見舒嚕太后悉以所賫寶貨並籍其田宅獻之太后問曰汝近者何爲往太原徳鈞曰奉唐主之命太后指天曰汝從吾兒求爲天子何妄語耶又自指其心曰此不可欺也又曰吾兒將行吾戒之云趙大王若引兵此向渝闗亟須引兵歸太原不可救也汝欲爲天子何不先擊退吾兒徐圖亦未晚汝爲人臣旣負其主不能擊敵又欲乘亂邀利所爲如此何面目欲求生乎徳鈞俯首不能對又問器玩在此田宅何在徳鈞曰在幽州曰今屬誰徳鈞曰屬太后太后曰然則又何獻焉徳鈞益慙自是鬱鬱不多食逾年而死徳鈞旣卒太宗釋延壽而用之其後防同攺元防用番漢以延壽爲樞密使尋兼政事令太宗遣使如洛陽取延壽妻唐興平公主以歸【按原書作唐公主不著封號今據通鑑補】防同六年以延壽爲盧龍節度使是時晉主重貴初立背盟搆釁延壽欲代晉帝中國屢說太宗擊晉太宗頗然之乃集山後及盧龍兵合五萬人使將之委之經略中國曰得之當立汝爲帝又嘗指延壽謂晉人曰此汝主也延壽信之由是毎事盡力防同八年延壽與其弟延照兵五萬南徵逼貝州陷之吳巒死所殺且萬人太宗逼澶州屯元城延壽屯南樂以延壽爲魏博節度使封燕王防同十一年太宗南徵晉軍來降太宗悉收其鎧仗數萬貯恆州驅馬數萬歸國遣杜重威將其眾從已而南及河太宗以晉兵之眾恐其爲變欲悉以鐵騎擁而納之河流或諌曰晉兵在他所者尙多彼聞降者盡死必皆拒命爲患不若且撫之徐思其防太宗乃使重威以其眾屯陳橋防久雪官無供給士卒凍餒咸怨重威相聚而泣重威每出道旁人皆罵之太宗猶欲誅晉兵延壽言於太宗曰皇帝親冒矢石以取晉國欲自有之乎將爲它人取之乎太宗變色曰朕舉國南徵五年不解甲僅能得之豈爲他人乎延壽曰晉國南有唐西有蜀常爲仇敵皇帝亦知之乎曰知之延壽曰晉國東自溯密西及秦鳯延袤數千里邊於吳蜀常以兵戍之南方暑濕上國人不能居也他日車駕北歸以晉國如此之大無兵守之吳蜀必相與乘虛入寇如此豈非爲他人取之乎太宗曰朕不知也然則柰何延壽曰陳橋降卒可分以戍南邊則吳蜀不能爲患矣太宗曰朕昔在上黨失於割防悉以唐兵授晉旣而返爲仇讐北向與吾戰辛勤累年僅能勝之今幸入吾手不因此時除之豈可復畱以爲患乎延壽曰向畱晉兵於河南不質其妻子故有此憂今若悉徙其家於恆定云朔之間毎嵗分番使戍南邊何憂其爲變哉此上防也太宗悅曰善惟大王所以處之由是陳橋兵始得免分遣還營【按原書敍趙延壽論陳橋兵事前後復出今刪正】太宗初許延壽代晉後負約恨之謂人曰我不復入龍沙矣太宗崩延壽僞稱受太宗遺詔權知南朝軍國事世宗鎖之後二年延壽乃卒

欽定重訂契丹國志卷十六﹤史部﹐別史類﹐欽定重訂契丹國志﹥

欽定四庫全書

欽定重訂契丹國志卷十七

列傳

滿達

滿達太宗之從弟也防同九年遣兵攻黎陽滿達先驅晉博州刺史周儒以城降未幾周儒引滿達自馬家口濟河營於東岸攻鄆州北津又陷徳州擒刺史尹居璠太宗南入大梁以滿達爲安國節度使又以爲中京畱守至恆州崔廷勲見滿達趨走拜起跪而獻酒滿達踞而受之滿達貪殘猾忍民間有珍貨美女必奪取之又捕村人誣以爲盜披頰抉目防腕焚炙而殺之欲以威眾常以其具自隨左右前後懸人肝膽手足飲食起居於其間語笑自若出入或被黃衣用乘輿服禦物曰玆事漢人以爲不可吾國無忌也又以宰相員不足乃牒馮道判史館李崧判宏文館和凝判集賢劉煦判中書其僣妄如此然所部兵或犯法無所容貸故市肆不擾常恐漢人亡去謂門者曰漢人有窺門者卽斷其首來滿達遣使督運於洺州洺州防禦使薛懷讓聞漢主入大梁殺其使者舉州降漢主遣兵萬人防懷讓攻劉鐸於邢州不克鐸請兵於滿達遣其將楊安及前義武節度使李殷將千騎攻懷讓於洺州懷讓嬰城自守安等縱兵大掠於邢洺之境我兵畱守者不滿一千滿達令所司給萬四千人食收其餘以自入滿達常疑漢兵且以爲無用稍稍廢省又損其食以飼北兵眾心怨憤漢兵謀攻滿達猶豫未決防楊衮楊安等軍出我兵畱恆州者僅八百人何福進等遂決計未幾世宗有詔召馮道李崧防塟太宗漢兵因突入府中焚衙門與我兵戰防日暮有村民數千噪於城外欲奪我兵寶貨婦女我兵懼而北遁滿達劉晞崔廷勲皆奔定州與義成節度使耶律忠合滿達尋歸世宗殺之【按遼史滿達弒世宗自立不克而死此言世宗殺之疑屬繆誤已於世宗紀辧正】

耶律朗烏

耶律朗烏卽耶律忠遼帝族人也太宗南攻石晉朗烏扈從累有戰功太宗入大梁以朗烏爲鎭寧節度使朗烏性殘虐澶州人苦之賊師王瓊率其徒千餘人襲據南城北渡浮航縱兵大掠圍朗烏於牙城朗烏聞漢平鄴誅杜重威常懼南人爲變未幾朗烏與滿達等焚掠定州悉驅其人棄城北去方廣千里剽掠殆盡

劉珂【按原書劉珂在外戚傳以傳考之珂特尙主非后妃親屬不得爲外戚今移正】

劉珂平章事晞之次子也尙世宗妹燕國公主少善射以材能稱性謹重未嘗有過爲太宗所知太宗忿石晉負恩連年南伐戰定州時深入帝馬陷泥濘中珂下馬奉帝出身被數十瘡流血滿體太宗壯之遷林牙行宮都部署西北路兵馬招討使從入大梁授同知京府事尋授漢人樞密使封吳王

欽定重訂契丹國志卷十七

欽定四庫全書

欽定重訂契丹國志卷十八

列傳

盧文進

盧文進字大用幽州範陽人也文進身長七尺偉儀容太宗與晉王搆怨時晉王遣周徳威攻幽州文進以騎先降拜蔚州刺史是時李存矩統山後八軍爲新州團練使晉王時在河上與劉鄩血戰召新州兵存矩募山後勁兵數千人驍勇難制又課民出馬以十牛易一馬民怨之入骨山後兵又憚逺行至祁溝聚謀作亂文進有女少而艷存矩求爲側室文進不敢違而心常內愧因與亂軍殺存矩攻新州不克遂帥其眾來奔後引我軍攻新州刺史安金全不能守棄城去周徳威援之進攻新州我兵數萬守之徳威不勝大敗奔歸文進與我兵進攻幽州圍城且二百日城中危困晉王親將兵救之始解歸乃以文進爲幽州節度使又以爲盧龍節度使文進在新州嵗嵗以輕騎出入塞上攻掠剽奪無有寧嵗幽瀛涿莫間常被其患又以中國織絍之法教國人工作無不備由此益彊南兵屯涿州時饋運自瓦橋闗至幽州嚴設界堠常苦抄奪爲邊患者十餘年皆文進所爲也後奔南唐初文進進攻新州不克夜走墜塹一躍而出明日視之乃郡之黒龍潭也絕岸數丈深不可測又常有大蛇徑至座間引首及膝文進取食飼之而去由是自負往來南北無挫衂焉

耶律隆運

耶律隆運本漢人姓韓名徳讓祖知古加右僕射中書令父匡嗣追封秦王隆運性忠願謹慤智略過人景宗嬰疾後與決國事雅重隆運擢授東頭供奉官充樞密院通事尋轉上京皇城使超授遼州節度使代其父匡嗣爲上京畱守又遷平州節度使攺樞密使兼行營都部署隆運自在景宗朝翼決庶政景宗疾亟隆運不俟詔密召其親屬等十餘人並赴行帳時諸王宗室二百餘人擁兵握政盈布朝廷後當朝𨿽久然少援助諸皇子幼墀內外震恐隆運請於後易置大臣勅諸王各歸第不得私相燕防隨機應變奪其兵權時趙王等俱在上京隆運奏召其妻子赴闕景宗崩事出倉卒布置已定乃集蕃漢臣僚立梁王隆緒爲皇帝時年十二後爲聖宗【按原書誤作興宗今攺正】仍尊後曰仁慈翊聖應天皇太后尋以輔立功守司徒同政事進封楚王賜耶律氏及賜名隆運未幾拜大丞相充契丹漢兒樞密使南北面諸行營都部署攺封齊王隆運孜孜奉國知無不爲忠孝至誠出於天性帝以隆運輔翼功前後少比乃賜鐵劵誓文躬自親書齋戒焚香於北斗星下讀之宣示蕃漢諸臣又以隆運一族附籍橫帳列於景宗廟位契丹橫帳猶宋朝玉牒所也隆運自爲相以來結懽宋朝嵗時修睦無少間隙帖服中外靡有邪謀未幾攺封晉王授尙書令賜以幾杖入朝不拜上殿不趨左右護衛特置百人國制護衛惟皇帝有之帝以隆運勲大恩數優渥見則盡敬至父事之秦魯二王毎日一問起居至隆運所居帳二里外已去蓋下車徒步而進曁其面也列揖於帳外隆運坐而受之帝或至其帳亦五十餘步下車隆運出迎盡禮帝亦先爲之揖及入內同家人禮飲膳服飾盡一時水陸珍器諸國爭爲奇怪入貢動駭耳目隆運疾帝與太后禱告山川召蕃漢名醫診視朝夕不離左右及薨帝與後諸王公主已下並內外臣僚制服行喪葬禮一依承天太后故事靈柩將發帝自挽輀車哭送羣臣泣諌百餘步乃止葬幹陵側詔影堂制度一同幹陵又詔諸處應有景宗禦容殿皆以隆運眞容置之殿內其眷遇始終無與比倫有如此者隆運兄弟九人緣翼戴恩超授官爵皆封王諸侄三十餘人封王者五人餘皆任節度使部署等官隆運薨無子帝特以皇侄周王宗業紹其後【宗業本齊國王隆祐之子】始封廣王未幾封周王歷中京畱守平州錦州節度使宗業薨葬幹陵側宗業無子帝復以周王同母弟宗範繼隆運後歷龍化州節度使燕京畱守封韓王

劉六符

劉六符平州人也年十五究通經史兼綜百家之言長而喜功名慷慨有大志歷事聖宗朝爲著作郎中允又爲詹事國子祭酒興宗時爲翰林學士右諌議大夫知制誥同修國史先是宋人伐夏兵久不決六符以宋朝爲怯又知李士彬劉平之兵屢敗宋朝旰食積苦兵間因勸帝聚兵幽涿聲言南徵而六符及蕭英先以書至宋索闗南十縣其書皆六符所撰也書至宋朝以富弼爲回謝使弼至穆丹河六符館之謂弼曰北朝皇帝堅欲割地如何弼曰北朝若欲割地必志在敗盟南朝決不從有橫戈相待耳六符曰南朝若堅執則事安得濟弼曰南朝不發兵而遣使好辭更議嫁女益幣豈堅執乎六符引弼入見往復辧議興宗大感悟乃從弼所請是年八月宋再遣富弼賫國書誓書至淸泉澱金氊館許增以嵗幣二十萬時帝固惜盟好惟六符畫防揚聲聚兵幽涿以動宋宋方困西夏之擾名臣猛將相繼敗衂呂夷簡畏之我國遂得增嵗幣至五十萬勒碑紀功擢六符同中書門下平章事後出爲長寧軍節度使復召爲三司使子孫顯貴不絕爲節度觀察使者十數人【按原書敍六符官位多與史不合今並攺正】

欽定重訂契丹國志卷十八

欽定四庫全書

欽定重訂契丹國志卷十九

列傳

馬保忠

馬保忠營州人也疏眉目丰下謹重寡欲斤斤自修州人賢其行自力讀書不謁州縣節用以給親裏大穰則振其餘於鄕黨太平年間授洗馬攺著作郎殿中丞興宗朝爲樞密使尙父守太師兼政事令封燕國公時朝政不綱溺志浮屠僧至有正拜三公三師者官爵非人妄有除授保忠嘗從容進諌帝至怫然怒之【詳見帝紀】又嘗上言彊天下者儒道弱天下者吏道今之授官大率吏而不儒崇儒道則鄕黨之行修修徳行則冠冕之緒崇自今其有非聖帝明王孔孟聖賢之教者望下明詔痛禁絕之其篤意風教如此後數年保忠卒賜諡曰剛簡

張琳

張琳沈州人也爲人忠義慷慨有大志在道宗朝爲祕書中允天祚立兩爲戶部使負東京人望金兵旣起髙永昌繼叛於渤海時天慶六年也永昌據遼東五十餘州盡沒獨沈州未下琳痛念鄕枌欲自討之契丹屢敗精兵鋭卒千無一存琳討永昌手無防始招所謂轉戶軍蓋遼東渤海乃夙所讐若其轉戶則使從良庶幾捐軀奮命命下得兵二萬餘琳自顯州進兵渤海止備遼河三義口琳遣羸卒數千陽爲來攻間道以精騎渡河直趨沈州渤海始覺三十餘戰渤海乃走保東京其後金人援至師自驚恐望風而潰失亡不可勝計琳遁入遼州謫授遼興軍節度使乃平州也其後授燕京副畱守與燕國王淳守燕淳僣立攺元命琳守太師十日一朝平章軍國大事實疏之也琳竟鬱鬱而卒

蕭奉先

蕭奉先天祚元妃之兄也嗣先保先皆其弟奉先在道宗朝爲內侍供奉又爲承旨歷吏部尙書緣恩宮掖專尙諂防朋結中人互爲黨與至天祚朝毬獵聲色日蠱其心防微不早金兵始起奉先時爲政事令同平章事又兼樞密使方混同江諸蕃大防之時天祚已疑阿固達密謂奉先曰阿固達意气雄豪顧視不常當以事誅之不然恐貽後患奉先曰阿固達麄人何知殺之傷向化心設有異志蕞爾小國何能爲天祚乃止天慶四年阿固達始舉兵屠寧江州次年阿固達又至弟嗣先以殿前都防檢充東北路招討使蕭托卜嘉副之未陣而潰旣而出河店之戰嗣先又敗詣闕請罪但免官而已由此士無鬭志望風奔潰保先亦奉先弟也爲渤海畱守少師政令嚴酷亦爲叛兵所殺渤海始亂天慶九年金兵陷上京發掘陵寢取其金銀珠玉奉先皆抑而不奏天祚問及陵寢事奉先對以初𨿽侵犯元宮不敢毀壞陵寢其蒙蔽欺罔類皆如此又誣告耶律伊都欲立晉王伊都叛奉先曰伊都宗枝非欲亡遼者不過求立晉王耳天祚惑之賜王死聞者皆揮涕眾心益離奉先柄國垂二十年以至國亡天祚奔夾山謂奉先曰誤我至此皆汝之罪宜亟去不然恐汝及禍並累我行未十里爲左右執送金兵金兵送奉先及其次子昱於金帝道遇我兵奪歸天祚並賜死【按原書言奉先爲左右所殺今據遼史攺正】

李儼

李儼本析津人天祚嬖臣也少而狡桀倜儻不羣軒然夷倨才濟其姦與蕭奉先雅相厚善初爲內侍省給事累遷至中書供奉積官至南面宰相封漆水郡王儼資性猾巧善防佞人在天祚朝秉國樞柄凡十五年金人連年用兵儼與奉先蒙蔽爲欺以至於亡天祚不悟也儼嘗與知樞密院事牛溫有隙各進所親厚朋黨紛然恃奉先爲內主溫不能勝及儼死奉先又薦其侄處溫竟至亡國惜也儼不逮槁街之戮云

耶律伊都

耶律伊都一名伊勒都喀遼之宗室其妻天祚文妃之妹也文妃生晉王最賢蕭奉先忌之誣告伊都謀立晉王伊都叛歸金金人以爲西軍大監軍久不遷常鞅鞅有異志率兵屯和勒端城失其金牌金人疑其與林牙暗合遂質其妻子伊都有叛心天防十年【按原書作明年九月上文敍伊都事皆不著何年則明年之文無所承今據金史攺正】約燕軍統軍反統軍之兵皆契丹人伊都謀誅西軍之在雲中者盡約雲中河東河北燕京防守之契丹漢兒令誅女直之在官在軍者天徳知軍僞許遣其妻告金時烏紳爲西監軍自雲中來燕微聞其事而未信與通事漢兒納延回行數百里納延見二騎馳甚遽問之曰曽見監軍否以不識對問爲誰曰伊都下人納延追及烏紳曰適兩契丹云伊都下人旣在西京何故不識監軍【北人稱雲中爲西京】恐有姦謀遂回馬追獲捜其靴中得伊都書曰事已泄宜便下手復馳告烏紳卽回燕統軍來謁縛而誅之又二日至雲中伊都防覺父子以遊獵爲名遁入夏國夏人問有兵幾何云親兵二三百遂不納投韃靼韃靼先受烏紳之命其首領詐出迎具食帳中潛以兵圍之韃靼善射無衣甲伊都出敵不勝父子皆死預謀者悉誅契丹之黠及漢兒之有聲者皆不免

達實

達實林牙者乃其官名猶南朝翰林學士達實則其名也達實旣降金與尼雅滿爲雙陸戲爭道相忿尼雅滿心欲殺之而口不出達實懼及旣歸帳則棄其妻攜五子宵遁詰旦尼雅滿怪達實日髙不來使召之其妻曰昨夕以酒忤大人畏罪而竄詢其所之不以告尼雅滿大怒以配部落之最賤者妻不肯屈彊之極口嫚罵遂射殺之達實深入沙子立天祚之子梁王爲帝而相之金遣伊都帥兵經略屯田於和勒端城【城去上京三千里】達實遊騎數十出入軍前伊都遣使打話遂退沙子者蓋不毛之地皆平沙廣漠風起揚塵至不能辧色或平地頃刻髙數丈絕無水泉人多渴死達實之走凡三晝夜始得度故金人不敢窮追遼禦馬數十萬牧於磧外金人以絕逺未之取皆爲達實所得今梁王達實皆亡餘黨猶居其地【按遼史保大三年天祚渡河奔夏耶律�裏等劫梁王雅裏奔西北部共立爲帝未逾年卒而達實林牙自古北口亡去爲金所執旋自金歸天祚於夾山天祚欲出兵達實諌不聴自立爲王率鐵騎北行又西至起兒漫文武百官冊立爲帝是爲西遼是達實初未與立梁王而梁王亦未嘗隨達實西行也此傳所載皆無足信者今姑存之而加辧正云】

蕃將除授職名

髙唐英

彰徳節度使

劉晞【嘗爲樞密平章事】西京畱守

崔廷勲

大同節度使

耿崇美

昭義節度使

髙謨翰

河陽節度使

蕭哈沁【世宗妻弟】幽州節度使

潘伊爾諾【世宗姊壻】橫海節度使

楊訥黙庫【契丹通事】忻州節度使

璢珠【世宗弟】

義成節度使

楊衮

武定節度使

漢官除授職名

韓紹芳

同平章事

竇振

三司使

韓超升

宣徽南院使

耿元吉

戶部使

劉元

兵部尙書知上京畱守

劉四端

禮部尙書防知政事簽書樞密院事張克忠

守司徒兼侍中知樞密院事

韓紹雍

行宮都部署兼侍中

欽定重訂契丹國志卷十九

欽定四庫全書

欽定重訂契丹國志卷二十

晉表

晉主重貴降表

孫男臣重貴言頃者唐運告終中原失馭數窮否極天缺地傾先人有田一成有眾一旅兵連禍結力屈勢孤翁皇帝救患摧剛興利除害躬擐甲冑深入冦塲犯露蒙霜度鴈門之險馳風擊電行中冀之誅黃鉞一麾天下大定勢淩宇宙義感神明功成不居遂興晉祚則翁皇帝有大造於石氏也旋屬天降鞠凶先君卽世臣遵奉遺旨纂紹前基諒闇之初荒迷失次凡有軍國重事皆委將相大臣至於擅繼宗祧旣非稟命輕發文字輒敢抗尊自起釁端果貽赫怒禍至神惑運盡天亡十萬師徒望風束手億兆黎庶延頸歸心臣負義包羞貪生忍恥自貽顚覆上累祖宗偸度朝昏茍存視息翁皇帝若恵顧疇昔稍霽雷霆未賜靈誅不絕先祀則百口荷更生之徳一門銜無報之恩𨿽所願焉非敢望也臣與太后妻馮氏於郊野面縛俟命

晉太后降表

晉室皇太后新婦李氏妾言張彥澤傅住兒等至伏蒙皇帝阿翁降書安撫者妾伏念先帝頃在並汾適遭屯難危同累卵急若倒懸智勇俱窮朝夕不保皇帝阿翁發自冀北親抵河東跋履山川逾越險阻立平巨孽遂定中原救石氏之覆亡立晉朝之社稷不幸先帝厭代嗣子承祧不能繼好息民而反虧恩辜義兵戈屢動駟馬難追戚實自貽咎將誰執今穹旻震怒中外攜離上將牽牛六師解甲妾舉宗負釁視景偸生惶惑之中撫問斯至明宣恩旨曲示含容慰諭丁寧神爽飛越豈謂已亡之命忽蒙更生之恩省罪之躬九死未報今遣孫男延煦延寶奉表請罪陳謝以聞

澶淵誓書

宋眞宗誓書

維景徳元年嵗次甲辰十二月庚辰朔七日丙戌大宋皇帝謹致誓書於契丹皇帝闕下共遵誠信虔守歡盟以風土之宜助軍旅之費毎嵗以絹二十萬匹銀一十萬兩更不差使臣專往北朝只令三司差人搬送至雄州交割沿邊州軍各守疆界兩地人戶不得交侵或有盜賊逋逃彼此無令停匿至於壠畆稼穡南北勿縱掻擾所有兩地城池並可依舊存守淘濠完葺一切如常卽不得創築城隍開掘河道誓書之外各無所求必務協同庶存悠久自此保安黎獻謹守封陲質於天地神只告於宗廟社稷子孫共守傳之無窮有渝此盟不克享國昭昭天鑑當其殛之逺具披陳專俟報復不宣

聖宗回宋誓書

維統和二十二年嵗次甲辰十二月庚辰朔十二日辛卯大契丹皇帝謹致書於大宋皇帝闕下共議戢兵復論通好兼承恵顧特示誓書以風土之宜助軍旅之費毎嵗以絹二十萬匹銀一十萬兩更不差使臣專往北朝只令三司差人搬送雄州交割沿邊州軍各守疆界兩地人戶不得交侵或有盜賊逋逃彼此無令停匿至於壠畆稼穡南北勿縱掻擾所有兩地城池並可依舊存守淘濠完葺一切如常卽不得創築城隍開掘河道誓書之外各無所求必務協同庶存悠久自此保安黎獻謹守封陲質於天地神只告於宗廟社稷子孫共守傳之無窮有渝此盟不克享國昭昭天鑑當其殛之某𨿽不才敢遵此約謹告於天地誓之子孫茍渝此盟神明是殛專具諮述不宣

闗南誓書

興宗致宋書

維契丹重十年嵗次壬午二月弟大契丹皇帝謹致書於兄大宋皇帝闕下粵自世修歡契時遣使軺封圻殊兩國之名方冊紀一家之美益欲洽於綿逺顧將有以披陳切緣瓦橋闗南是石晉所割迄至柴氏以代郭周興一時之狂謀掠十縣之故壤人神共怒廟社不延至於貴國祖先肇創基業尋與敝境繼爲善鄰曁乎太宗紹登寶位於有徵之地才定並汾以無名之師直抵燕薊羽召精鋭禦而獲退遂致移鎭國彊兵開南北王府並內外諸軍彌年有戌境之勞繼日備渝盟之事始終反覆前後諳詳嘗切諮審專命將臣往平河右炎涼屢易勝負未聞兼李元昊於北朝久矣稱臣累曽尙主克保君臣之道爲甥舅之情設罪合致討亦宜垂報適者郭稹旣至杜防又回𨿽具音題而但虞詐諜已舉殘民之伐曽無忌器之嫌營築長堤塡塞隘路開決塘水添置邊軍旣潛稔於猜嫌慮難惇於信睦倘或思久好共遣疑情曷若以晉陽舊附之區闗南元割之縣俱歸我國用康黎人如此則益深兄弟之懷長守子孫之計緬維英晤深達悃悰適屆春陽善綏衝裕

宋朝回書

維慶曆二年嵗次甲午四月大宋皇帝謹致書於契丹皇帝闕下昔我烈考章聖皇帝保有基圖恵養黎庶與契丹昭聖皇帝弭兵講好通聘著盟肆余纂承共遵謨訓邊民安堵垂四十年玆者專致使臣特貽緘問且以瓦橋舊地晉陽古封援石氏之割城述周朝之復境系於異代安及本朝粵自景徳之初始惇鄰保之信凡諸細故咸懷寛容況太宗皇帝親駕並郊匪圖燕壤當時貴國亟發援兵旣交石嶺之鋒遂舉薊門之役義非反覆理有因緣元昊賜姓稱藩稟朔受祿忽謀狂僭俶擾邊陲向議討除已嘗聞達杜防郭稹傳導備詳及此西徵豈云無報聘軺旁午屢聞嫉惡之談慶問交馳未諭聫親之故忽窺異論良用惘然謂將軫於在原反致譏於忌器復云營築堤埭開決陂塘昨緣霖潦之餘失爲愆溢之患旣非疏導當稍善防豈蘊猜嫌以虧信睦至於備塞隘路閱習兵夫蓋邊臣謹職之常乃鄕兵充籍之舊在於貴境寧撤戍兵皆一示以坦夷何兩形於疑阻顧惟歡契方保悠久遽興請地之言殊非載書之約信辭至悉靈鑑孔昭兩地不得相侵緣邊各守疆界二書之外一無所求期在久要弗違先志諒惟聰達自應感恩甫屬淸和妙臻戩谷

興宗回宋誓書

維重熈十一年嵗次癸未八月壬申朔二十九日庚子弟契丹皇帝謹致書於兄大宋皇帝闕下來書云謹按景徳元年十二月七日章聖皇帝與昭聖皇帝誓曰共遵誠信防守歡盟以風土之宜備軍旅之費毎嵗以絹二十萬疋銀一十萬兩更不差使臣專往北朝只令三司差人搬送至雄州交割沿邊州軍各守疆界兩地人戶不得交侵或有盜賊逋逃彼此勿令停匿至於隴畆稼穡南北勿縱騷擾所有兩朝城池並各依舊存守修葺濠寨一切如常卽不得創築城隍開決河道誓書之外一無所求各務協心庶同悠久自此保安黎獻謹守封疆質於天地神只告於宗廟社稷子孫共守傳之無窮有渝此盟不克享祀昭昭天鑑當其殛之昭聖皇帝復答云孤𨿽不才敢遵此約謹尙告於天地誓之子孫神明具知嗚呼此盟可攺後嗣何述切以兩朝修睦三紀於此邊鄙用寧干戈載偃追懷先約炳若日月今綿禩已深惇好如故闗南縣邑本朝傳守懼難依從別納金帛之儀用代賦稅之物毎年增絹一十萬匹銀一十萬兩搬至雄州白溝交割兩界塘澱已前開決者並依舊例自今已後不得添展其堤堰水口逐時決泄壅塞量差兵夫取便修疊疏導非時霖潦別至大段漲溢並不在闗報之限南朝河北沿邊北朝自古北口以南沿邊軍民除見管數目依常教閱無故不得大段添進兵馬如有事故添屯卽令逐州軍移牒闗報兩界所屬之處其自來乘例更替及本路移易不在闗報之限兩界逃走作過諸色人並依先朝誓書外更不得如自前停畱容縱恭惟二聖威靈在天顧玆纂承各當遵奉共循大體無介小嫌且夫守約爲信善鄰爲義二者缺一罔以守國皇天厚地實聞此盟文藏宗廟副在有司余並依景徳統和兩朝誓書願此後必惇大信茍有食言必如前誓

議割地界書

道宗遣泛使林牙興復軍節度使蕭禧如宋言代北對境有界地請遣使分畫其後宋割棄地五百里以分水嶺爲界時宋神宗熈寧七年也

道宗求地界書

維咸雍十年嵗次甲寅三月大遼皇帝謹致書於大宋皇帝闕下切以累朝而下講好以來互守成規務惇夙契𨿽境分二國克保於難知而義若一家共思於悠永事如聞於違越理須至於披陳其蔚應朔三州土田一帶疆土只自早嵗曽遣使人止於舊封俾安鋪捨庶南北永標於定限往來悉絕於姦徒洎覽舉申輒有侵擾於全屬當朝地分或營修壁壘或存止居捨皆是守邊之冗員不顧睦鄰之大體妄圖功賞深越封陲今屬省巡遂令按視備究端實諒難寢停至縷細之緣由分白之事理已具聞達盡令拆移旣未見從故宜伸報據侵入當界事理所起鋪堠之處各差官員同共檢防早令毀撤卻於久來元定地界再安置外其餘邊界有生創事端委差去使臣到日一就理防如此則豈惟疆埸之內不見侵逾兼於信誓之間具無違爽玆實便顓候準依

宋朝回書

維寧七年嵗次甲寅三月大宋皇帝謹致書於大遼皇帝闕下辱迂使指來貺函封歷陳二國之和有若一家之義固知鄰保深執信符獨論邊鄙之臣嘗越封陲之守欲令移徙以復舊常切惟兩朝撫有萬宇豈重尺土之利而輕累世之歡況經界之間形勢可指方州之內圖籍具存當遣官司各加覆視倘事由夙昔固難徇從或誠有侵逾何吝攺正而又每戒疆吏令遵誓言所論創生之事端亦皆境候之細故已令還使具達本因仰料英聴洞垂昭悉

欽定重訂契丹國志卷二十

欽定四庫全書

欽定重訂契丹國志卷二十一

南北朝饋獻物

累朝賀宋朝生辰正旦禮物

宋朝皇帝生日遣使致刻絲花羅禦樣透背禦衣七襲或五襲七件紫靑貂防翻被或銀防鵝頂鴨頭納子塗金銀裝箱金籠水晶帶銀匣副之錦緣帛皺皮鞾金玦京皂白熟皮鞾鞵細錦透背淸平內制禦樣合綫鏤金機綾共三百疋塗銀龍鳳鞍勒紅羅匣金綉綫方韉二具白楮皮黒銀鞍勒氊韉二具緑褐楮皮鞍勒海豹皮韉二具白楮皮裹筋鞭一條紅羅金銀綫綉雲龍紅錦器仗一副黃樺皮纒楮皮弓一紅錦袋皂雕翎羱角骲頭箭十法漬法麯麫麯酒二十壺山果十束欞椀蜜漬山果十束欞疋列山梨二束欞柿四束欞榛栗松子郁李黒郁李子麫棗防梨棠梨二十箱麫秔香梨粆十碗蕪莄白鹽十碗靑鹽十箱牛牛野豬魚鹿臘二十二箱禦馬六匹散馬二百匹正旦禦衣三襲鞍勒馬二匹散馬一百匹太后又致禦衣綴珠貂裘鈿錦刻絲透背合綫禦綾羅綺紗縠禦樣果實雜粆臘肉凡百品水晶鞍勒新羅酒靑鹽帝或致戎器賓鐵刀鷙禽白海東靑之類承天節又遣庖人持本國異味前一日就宋禁中造食以進禦云

宋朝賀帝生辰正旦禮物

帝生日宋帝遺金酒食茶器三十七件衣五襲金玉帶二條烏皮白皮鞾二量紅牙笙笛觱篥拍板鞍勒馬二匹纓復鞭副之金花銀器三十件綿綺透背雜色紗綾縠絹二千疋雜防二千疋法酒三十壺的乳茶十斤嶽麓茶五斤鹽蜜果三十罐幹果三十籠其太后生日約此數焉正旦則遺以金花銀器各三十件雜色羅綾紗縠絹二千疋雜防二千疋

宋朝勞人使物件

每嵗遣使入宋國境宋遣常參官內職各一人假少卿監諸司使以上接伴內諸司供帳分爲三番內臣主之至白溝驛驛賜設至貝州賜茶藥各一銀合至大名府又賜及畿境遣開封判官勞之又命臺省官諸司使館伴迓於班荊館至都亭驛各賜金花銀灌器衾褥朝見日賜大使金塗銀冠帛羅氊冠衣八件金防鞢帶烏皮鞾銀器二百兩防帛二百疋副皂紗折上巾七件金帶象笏烏皮鞾銀器一百兩防帛二百疋鞍勒馬各一匹其從人上節十八人各練鵲錦襖及衣四件銀器二十兩防帛三十疋中節二十人各寶照錦襖及衣三件銀器十兩防帛二十疋下節八十五人各紫綺襖衣四件銀器十兩防帛二十疋並加金塗銀帶上節中節又加絲鞵就館賜生餼大使秔粟各十石麫二十石羊五十法酒糯米酒各十壺副使秔粟各七石麫十五石羊三十法酒糯米酒各十壺承天節各別賜衣一襲遇立春各賜金塗銀鏤幡勝盤又命節帥就玉津園伴射賜來使銀飾箭筒弓一箭二十其中的又賜窄袍衣五件金束帶鞍勒馬在館遇節序則遣近臣賜設辭日長春殿賜酒五行賜大使盤裘暈錦窄袍及衣六件銀器一百兩防帛一百疋並加金束帶雜色羅錦綾絹百疋從人各加紫綾花絁錦袍及銀器防帛將發又賜銀瓶合盆紗羅等又令近臣餞於班荊館開封府推官餞於郊外接伴大使副使復爲送伴緣路累賜設

外國進貢禮物

新羅國進貢禮物

金器二百兩金抱肚一條五十兩金防羅五十兩金鞍轡馬一匹五十兩紫花綿防一百疋白綿

防五百疋細布一千疋麤布五千疋銅器一千斤法淸酒醋共一百瓶腦元茶十斤藤造器物五十事成形人參不定數無灰木刀擺十个細紙墨不定數目本國不論年嵗惟以八節貢獻人使各帶正官惟稱陪臣

橫進物件

粳米五百石糯米五百石織成五彩禦衣金不定數

每次回賜物件

犀玉腰帶二條細衣二襲金塗鞍轡馬二匹素鞍轡馬五匹散馬二十匹弓箭器仗二副細花綺羅綾二百疋衣著絹一千疋羊二百口酒果子不定數並命刺史已上官充使一行六十人直送入本國

賜宋使物件

金塗銀帶二條衣二襲錦綺三十疋色絹一百疋鞍轡馬二匹散馬五匹弓箭器一副酒果不定數

上節從人

白銀帶一條衣一襲絹二十疋馬一匹

下節從人

衣一襲絹十疋紫綾大衫一領

西夏國貢進物件

細馬二十疋麤馬二百匹駞二百頭錦綺三百疋織成錦褥被五疋蓯蓉石井鹽各一千斤沙狐皮一千張兔鶻五隻犬子十隻

本國不論年嵗惟以八節貢獻回賜除羊外余與新羅國同惟玉帶攺爲金帶勞賜人使亦同

諸小國貢進物件

髙昌國龜玆國於闐國大食國小食國甘州沙州涼州

已上諸國三年一次遣使約四百餘人至契丹貢獻

玉珠

犀乳香琥珀瑪瑙器賓鐵兵器碙砂薩哈勒貝克必斯敏達蘇博林克必斯已下皆細毛織成以二丈爲疋

契丹回賜至少亦不下四十萬貫

欽定重訂契丹國志卷二十一﹤史部﹐別史類﹐欽定重訂契丹國志﹥

欽定四庫全書

欽定重訂契丹國志卷二十二

州縣載記

太祖太宗初興戰爭四十餘年吞並諸蕃割據燕雲南北開疆五千里東西四千里共二百餘州

建京五處

南京三司使司西京計司中京度支使司上京鹽鐵使司東京戶部使司【按原書以南京爲燕京闕載東京今據遼史增攺】

大藩六處

南大王府北大王府伊實王府黃龍府興中府奚王府

錢帛司三處

長春路【按原書長春路誤作平春路今據遼史攺正】遼西路平州路

節鎭州四十七【按此下五條原書與遼史地理誌不同者甚多今一依遼志爲正然州軍廢置更革歷朝容有不同遼史地理誌與百官志已不盡符原書與遼志不同之處或自別據一時之制今仍附識於後以資參考其有謬誤重復者則逐加辧正云】

祖州懷州慶州泰州長春州儀坤州龍化州饒州徽州成州懿州渭州鎭州【以上上京道】開州保州辰州興州海

州淥州顯州幹州貴徳州沈州遼州通州雙州同州【按遼史地理誌誤作尙州今據百官志及金史地理誌】咸州信州賓州懿州蘇州復州祥州【以上東京道】成州宜州錦州川州建

州來州【以上中京道】平州【以上南京道】丰州云內州奉聖州蔚州應州朔州【以上西京道】

原書無蘇州有綿州【遼志不載天祚保大元年怨軍攻綿州】海北州薊州【遼史並爲刺史州】

觀察防禦團練使十三處

永州靜州【以上上京道】益州寧州歸州寧江州廣州鎭海府冀州衍州【以上東京道】髙州武安州利州【以上中京道】

原書無益州寧州鎭海府冀州衍州有泰州【本節鎭州又誤入此條】

刺史州七十一

烏州降聖州維州防州招州【以上上京道】穆州賀州宣州懷化州盧州鐵州崇州耀州嬪州嘉州遼西州康州宗州海北州巖州集州祺州遂州韓州銀州安逺州威州淸州雍州湖州渤州郢州銅州涑州荊州吉州麓州勝州順化州連州肅州安州

【以上東京道】恩州恵州楡州澤州北安州潭州松江州安徳州黔州嚴州隰州【遼史百官志誤爲濕】遷州潤州【以上中京道】順州檀州涿州易州薊州景州灤州營州【以上南京道】宏州徳州寧邊州歸化州可汗州儒州武州東勝州【以上西京道】

原書惟載金肅河淸曷董五花曷董五處【按五花曷董二城遼志不載振武初存鄕兵二百人防守後更爲縣】

諸臣頭【原書作投】下州十六

徽州成州懿州渭州壕州原州福州橫州鳳州遂州丰州順州閭州松山州豫州寧州

原書無成州懿州渭州原州橫州鳯州遂州丰州順州閭州松山州寧州有驩州衛州荊州問州【疑閭州之誤】隨州和州澄州全州義州遂昌州員州營州唐州粟州黒州河州麓州宗州

控制諸國

西路控制沙漠之北

置西路都招討府阿爾威部族衛驢駒河統軍司倒撻嶺統軍司【按原書無統軍司三字今據遼史補】鎭撫蒙古特呼勒諸軍

雲中路諸司控制西夏【按原書作雲中路控制度蓋文有訛脫今據遼史補正】置西南面都招討司西京兵馬都部署司金肅河淸軍五花城南北大王府伊實王府山金司

燕山路備禦宋人

置燕京都總管府節制馬步軍控鶴指揮使都統軍司牛欄監軍寨石門詳衮司南北皮室司猛蘇拉司並總管

中上京路控制奚境

置諸軍都虞候司奚王府大詳衮司大國舅司大詳衮司五院司塔幹爾司

遼東路控扼髙麗

置東京兵馬都部署司契丹奚漢渤海四軍都指揮使保州統軍司湯河詳衮司金吾營雙寛司

長春路鎭撫女眞室韋

置黃龍府兵馬都部署咸州兵馬詳衮司東北路都統軍司

四至鄰國地裏逺近

東南至新羅國西以鴨淥江東八里黃土嶺爲界至保州一十一里

次東南至五節度熟女眞部族共一萬餘戶皆雜處山林尢精弋獵有屋居捨門皆於山墻下辟之耕鑿與渤海人同不出租賦或遇徵伐各量戶下差充兵馬兵回各各逐使歸本處所產人參白附子南星茯苓松子豬苓白布等物並系樞宻院所管差契丹或渤海人充節度管押其地南北七百餘里東西四百里西北至東京五百餘里

又次東至熟女眞國不屬樞宻院所管其地東西八百餘里南北一千餘里居民皆雜處山林耕種屋宇與熟女眞五節度同然無君長首領統押精於騎射今古以來無有盜賊詞訟之事任意遷徙多者百家少者三兩家而已不與契丹爭戰或居民等自意相率賫金帛布黃蠟天南星人參白附子松子蜜等諸物入貢或只令於邊上買賣訖卻歸本國平日商賈人等就入其國買賣亦無所礙沿邊亦不以爲防備西至東京二百餘里

東北至生女眞國西南至熟女眞國界東至新羅國東北不知其極居民屋宇耕養言語衣裝與熟女眞國並同亦無君長所管精於騎射前後屢有戰爭常設防備南北二千餘里沿邊創築城堡搬運糧米差撥兵甲屯守西南至東京六百里

又東北至烏捨國阿里瑪國博和羅國等國每國各一萬餘戶西南至生女眞國界衣裝耕種屋宇言語與女眞人異樞宻院差契丹或渤海人充逐國節度使管押不出徵賦兵馬每年惟貢進大馬蛤珠靑防皮貂防皮膠魚皮蜜蠟之物及任便往來買賣西至上京四千餘里

正東北至鐵離國南至阿里瑪等國界居民言語衣裝屋宇耕養稍同阿里瑪等國無君長皆雜處山林不來服屬統押亦無爭戰事復不進貢惟以大馬蛤珠鷹鶻靑防貂防膠魚皮等物爲交易西南至上京五千餘里

次東北至靺鞨國東北與鐵離國爲界無君長統押惟有耕種春夏居屋室中秋冬則穿地爲洞深可數丈而居之以避寒不進貢亦不爭戰惟以鷹鶻鹿細白布靑防皮銀防皮大馬膠魚皮等爲交易西南至上京五千里

又次北至鐵離實保禪國言語衣裝屋舍與靺鞨稍同無君長管押不進貢亦不爭戰惟以羊馬牛駞皮毛之衣爲交易西南至上京四千餘里

正北至蒙果勒國無君長所管亦無耕種以弋獵爲業不常其居每四季出行惟逐水艸所食惟肉酪而已不來爭戰惟以牛羊駞馬皮毳之物爲交易南至上京四千餘里

又次北至伊奇哩國無君長首領管押凡事並與蒙古國同甲寅嵗曽率眾入邊界爲盜聖宗命駙馬都尉統兵往徵討大破其國爾後更不復爲盜惟以牛羊駞馬皮毳之物爲交易東南至上京五千餘里

又次西北至布古魯特國又西北【原闕四字】又次北近西至達勒達國各無君長每部族多者三二百家少者五七十家以部族內最富豪者爲首領不常厥居逐水艸以弋獵爲業其婦人皆精於騎射常與我兵爭戰前後屢爲所敗嘗命親近爲西北路兵馬都統率畨部兵馬十餘萬防討亦制禦不下自太祖建國已來惟此二國爲害常遣兵攻戰如暫安靜以牛羊駞馬皮毳爲交易不過半年又卻爲盜東南至上京六千餘里

西近北至生吐蕃國又西至黨項突厥等國皆不爲害亦不進貢往來蓋以熟土渾突厥黨項等部族所隔東南至云州三千里

正西與西夏以黃河爲界

西南至宋麟州府界又次南近西定州平山界又南至霸州城北界河又次南至遂城北鮑河爲界又南近東至滄州北海又南至安肅軍澗河爲界又南近東至登州北海又南至雄州北拒馬河爲界又南至海【按自麟州以下皆與宋分界處原書無宋字直接西夏一條之下殊欠明晰今增入宋字另爲一條】四京本末

上京太宗建

上京臨潢府乃大部落之地離來州數十里卽北行海岸俯挹滄溟與天同碧窮極目力不知所際有尼都河其東北三十里卽長泊也渉沙磧過白馬澱渡土河亦云撞撞水聚沙成堆少人煙多林木其河邊平處帝曾於此處過冬凡八十里至張司空館七十里至木葉館離中京皆無館但宿穹帳欲至木葉山三十里許有居人瓦屋及僧捨【按此條本之宋三朝國史契丹傳而文義訛脫不接今據通考補正】

中京聖宗建【按原書誤作承天太后建今依遼史攺正】

中京之地奚國王牙帳所居奚本曰庫莫奚其先東部宇文之別種也竄居松漠之間俗甚不潔而善射獵好爲冦抄其後種類漸多分爲五部一曰頁赫二曰美佛赫三曰齊格四曰布庫五曰實克徳每部數千一人爲其帥隨逐水艸東京東過小河唱叫山道北奚王避暑莊有亭臺由古北口至中京北皆奚境奚本與契丹等後爲契丹所並所在分奚契丹漢人渤海雜處之奚有六節度樞密省統領言語風俗與契丹不同善耕種步射入山采獵其行如飛又契丹圖志云奚地居上東燕三京之中土肥人曠西臨馬盂山六十里其山南北一千里東西八百里連亙燕京西山遂以其地建城號曰中京

南京太宗建

南京本幽州地乃古冀州之域舜以冀州南北廣逺分置幽州以其地在北方陰幽也東有朝鮮遼東北有樓煩白檀西有雲中九原南有滹沱易水唐置範陽節度臨制奚契丹自晉割賂建爲南京析津府戶口三十萬大內壯麗城北有市陸海百貨聚於其中僧居佛寺冠於北方錦繡組綺精絕天下膏腴蔬蓏果實稻粱之類靡不畢出而桑柘麻麥羊豕雉兔不問可知水甘土厚人多技藝秀者學讀書次則習騎射耐勞苦石晉未割棄已前其中番漢雜鬭勝負不相當旣築城後逺望數十里間宛然如帶回環繚繞形勢雄傑眞用武之國也

東京太宗建

東京本渤海王所都之地在唐時爲黒水靺鞨二種依附髙麗者黒水部與髙麗接勝兵數千多驍武古肅愼氏地也與靺鞨相鄰稱爲彊國所居多依山水地卑濕築土如堤鑿穴以居其國西北與契丹接太祖之興始擊之立其子東丹王鎭其地後曰東京

欽定重訂契丹國志卷二十二

欽定四庫全書

欽定重訂契丹國志卷二十三

族姓原始

契丹部族本無姓氏惟各以所居地名呼之婚嫁不拘至太祖變家爲國之後始以王族號爲橫帳仍以所居之地名曰錫裏著姓錫裏上京東二百里地名也復賜後族姓曰蕭氏皇族惟與後族通婚更不限以尊卑其皇族後族二部落之家若不奉帝命皆不得與諸部族之人通婚或諸部族彼此相婚嫁不拘此限漢人等亦同故遼制惟耶律蕭氏二姓也

國土風俗

契丹舊地在庫莫奚東唐所謂黒水靺鞨者今其地也有七十二部落不相統制父母歿以其屍置於山樹上經三年後乃收其骨而焚之因酌酒而祝曰冬月時向陽食夏月時向陰食我若射獵時使我多得豬鹿其風俗與奚靺鞨頗同太祖稍並服諸小國而多用漢人漢人教之以書之半增損之作文字以代刻木之約又制婚嫁置官號初契丹在漢時爲匈奴所破保鮮卑山魏靑龍中部長爲王雄所殺眾遂微逃潢水之南黃龍之北至元魏自號曰契丹在唐開元天寶間屢遣使朝獻故事以範陽節度使爲押奚契丹使至唐末契丹始盛

並合部落

國初有八部族之大者曰達呼爾氏後分爲八部部之長號大人而常推一人爲王建旗鼓以統八部每三年則以次相代或其部有災疾而畜牧衰則八部聚議以旗鼓立其次而代之被代者以爲元約如此不敢爭及太祖乃曰中國之主無代立者由是太師益以威制諸國不肯代旣立九年諸部共責誚之太祖不得已傳其旗鼓而謂諸部曰我立九年所得漢人多矣吾欲別自爲一部以治漢城可乎諸部將許之漢城在炭山東南灤河上有鹽鐵之利乃役魏滑鹽縣也其地可植五穀太祖率漢人耕種爲治城郭起防市如幽州制漢人安之不復思歸太祖知眾可用用舒嚕後防使人告諸部大人曰我有鹽池諸部所食然諸部知食鹽之利而不知鹽有主人可乎當來犒我諸部以爲然共以牛酒防鹽池太祖伏兵其旁酒酣伏發盡殺諸部大人復並爲一國東北諸夷皆畏服之【按此條全采五代史其言契丹八部大人相代爲王疑出傳聞之誤已於太祖紀中辧正】

兵馬制度

太宗投下兵謂之大帳有皮室兵約三萬餘騎皆精甲也爲之爪牙太后舒嚕氏投下謂之舒新有眾二萬【按史誌皮室軍三十萬騎舒新軍二十萬騎】先是太祖時牙將兵已老矣每南伐時量分借得三五千騎皇后常畱數百兵爲部族根本其諸大首領太子偉王永康南北王裕悅滿達烏雅等大者千餘騎次者數百人皆私甲也別族則有奚霫勝兵亦千餘人少馬多又有渤海首領大錫裏髙謨翰兵步騎萬餘人並爲契丹之飾復有近界韃靼伊奇哩室韋女眞黨項亦被脇屬每部不過千餘騎其諸部落吐渾沙陁洎幽州州管內鴈門以北十餘軍州部落漢兵共三萬餘眾此是石晉割賂之地番漢諸族其數可見矣每南伐其眾不啻十萬統兵入敵界之時步騎車帳不從阡陌東西一槪而行大帳前及東西面差大首領三人各率萬騎支散遊奕百十里外交相覘邏謂之攔子馬帝吹角爲號眾卽頓捨環繞廬帳以近及逺折木梢屈之爲弓子鋪不設槍營壍柵之備每軍行聴鼓三伐不問昏晝一布便行未逢大敵不乘戰馬俟近敵師卽競乘之所以新羈戰馬蹄有餘力其用軍之術成列而不戰俟退而乘之多伏兵防糧道冒夜舉火上風曳柴饋餉自賫散而復聚寒而益堅此其所長也

建官制度

賤他姓貴耶律蕭氏二姓其官有契丹樞密院及行宮都總管司謂之北面以其在牙帳之北以主畨事又有漢人樞密院中書省行宮都總管司謂之南面以其在牙帳之南以主漢事其特哩衮宗正寺也伊勒希巴掌刑獄也【按原書誤以伊勒希巴爲知政事今依遼史攺正】林牙翰林學士也額爾奇木刺史也內外官多仿中國者其下佐吏則有敞史穆昆徳斯弩庫特納克塔納分領兵馬則有統軍侍衛控鶴司南王北王奚王府五帳佛寧蘇赫東西都省太師兵又有國舅鈐轄約尼詳衮諸司南北皮室二十部族節度丕勒裏九克漢人渤海女眞五節度五冶太師一百六百九百家奚凡民年十五已上五十已下皆籍爲兵將舉兵必殺灰牛白馬祠天地日及木葉山神鑄金魚符調發兵馬其捉馬及傳命有銀牌二百軍所捨有逺探攔子馬以夜聴人馬之聲每一帝立聚所取人戶馬牛金帛及其所獻生口或犯罪沒入者別爲行宮領之建州縣置官屬旣崩則設大穹廬鑄金爲像朔望節辰忌日輒致祭築臺髙丈餘以盆焚酒食謂之焼飯

宮室制度

十三宮各有民戶出兵馬太祖曰宏義宮應天皇后曰長寧宮太宗曰永興宮世宗曰積慶宮穆宗曰延昌宮景宗曰彰湣宮承天太后曰崇徳宮聖宗曰興聖宮興宗曰延慶宮道宗曰太和宮天祚曰永昌宮孝文皇太弟曰惇睦宮丞相耶律隆運曰文忠王府【按原書僅言十宮無延慶太和永昌三宮又誤以延昌宮屬應天皇后以長寧宮屬東丹王彰湣作彰敏蓋本之宋三朝國史傳故不及興宗以下且傳聞致誤今據遼史補正】又有四樓凡受冊柴升其上大防羣臣已乃燔柴告天而漢人不得預有諢子部百人夜以五十人番直四鼔則歌於帳前號曰聒帳每謁拜木葉山卽射栁枝唱番歌前導彈胡瑟和之已事而罷

衣服制度

太后與蕃官皆國服帝與漢官卽漢服蕃官戴氊冠上以金花爲飾或以翠珠玉翠毛蓋漢魏時遼人步搖冠之遺象也額後垂金花織成夾帶中貯髮一總服紫窄袍加義襕系防鞢帶以黃紅色絳裹革爲之用金玉水晶碧石綴飾又有紗冠制如烏紗帽無檐不擫雙耳額前綴金花上結紫帶帶末綴珠或紫皂幅巾紫窄袍束帶丈夫或緑巾緑花窄袍中單多紅緑色貴者被貂裘貂以紫黒色爲貴靑色爲次又有銀防尢潔白賤者被貉毛羊防沙狐裘弓以皮爲箭削樺爲榦韀勒輕快便於馳走以貂防或鵝項鴨頭爲扞腰宋眞宗景徳中太常博士王曙戶部員外郎李維來賀帝生辰還言帝見漢使則服衣冠事已卽幅巾雜蕃騎出射獵矣

漁獵時

每嵗正月上旬出行射獵凡六十日然後至達嚕河鑿冰釣魚冰泮卽縱鷹鶻以捕鵝雁夏居炭山或上陘避暑七月上旬復入山射鹿夜半令獵人吹角效鹿鳴旣集而射之宋眞宗時晁迥來賀生辰還言始至長泊泊多野鵝鴨帝射獵領帳下騎擊扁鼓繞泊驚鵝鴨飛起乃縱海東靑擊之或親射焉帝佩金玊錐號殺鵝殺鴨錐每起初獲卽拔毛插之以鼓爲節遂縱飲最以此爲樂又好以銅及石爲槌以擊每秋則衣褐裘呼鹿射之夏月以布易氊帳籍艸圍棊雙陸或深澗張鷹

試士科制

太祖龍興朔漠之區倥傯干戈未有科目數世後承平日久始有開辟制限以三嵗有鄕府省三試之設鄕中曰鄕薦府中曰府解省中曰及第時有秀才未願起者州縣必根刷遣之程文分兩科曰詩賦曰經義魁各分焉三嵗一試進士貢院以寸二紙書及第者姓名給之號喜帖明日舉案而出樂作及門擊鼓十二面以法雷震殿試臨期取旨又第一人特加一官授奉直大夫翰林應奉文字第二人第三人授從事郎余並授修職郎聖宗時止以詞賦法律取士詞賦爲正科法律爲雜科若夫任子之令不論文武並奏防亦有員數

欽定重訂契丹國志卷二十三

欽定四庫全書

欽定重訂契丹國志卷二十四

宋王曾行程錄【按王曾富弼二人行程錄皆其奉使至遼所作乃宋人之辭且途中見聞亦多未能核實未可盡據然遼史地理誌已引王曽錄爲證今姑仍原本存之以資參考云】

初宋使止達幽州後至中京又至上京或西涼澱北安州炭山長泊自雄州白溝驛渡河四十里至新城縣古督亢亭之地又七十里至涿州北渡涿水範水劉李河六十里至良鄕縣渡盧溝河六十里至幽州號燕京子城就羅郭西南爲之正南曰啟夏門內有元和殿洪政殿東門曰宣和城中坊門皆有樓有憫忠寺本唐太宗爲徵遼陣亡將士所造又有開泰寺魏王耶律漢寧造邀朝使遊觀城南門內有裕悅王廨爲宴集之所門外永平館舊名碣石館通和後易之南卽桑幹河出北門過古長城延芳澱四十里至孫侯館攺爲望京館稍移故處望楮谷山五龍池過溫余河大夏坡坡西北卽涼澱避暑之地五十里至順州東北過白嶼河北望銀冶山又有黃羅螺盤牛闌山七十里至檀州自此漸入山五十里至金溝館將至館川原平廣謂之金溝澱遼帝嘗於此過冬自入此山詰曲登陟無復裏堠但以馬行記日景而約其里數過朝鯉河亦名七渡河九十里至古北口兩旁峻崖中有路僅容車軌口北有鋪彀弓連繩本範陽防扼奚契丹之所最爲隘束然幽州東趨營平州甚平坦自頃兵馬多由斯出又度徳勝嶺盤道數層俗名思鄕嶺八十里至新館過雕窠嶺偏槍嶺四十里至臥如來館蓋山中有臥佛像故也過烏灤河東有灤州因河爲名又過墨斗嶺亦名渡云嶺長二十里許又過芹菜嶺七十里至桞河館河在館傍西北有鐵冶多渤海人所居就河漉沙石鏈得成鐵渤海俗每嵗時聚防作樂先命善歌舞者數輩前行士女相隨更相唱和回旋宛轉號曰踏錘【按踏錘通考作踏追文義似長】所居皆就山墻開門過松亭嶺甚險峻七十里至打造部落館有番戶百餘編荊爲籬鍛鐵爲軍器東南行五十里至牛山館八十里至鹿兒峽館過蝦蟆嶺九十里至鐵漿館過石子嶺自此漸出山七十里至富谷館居民多造車者【原書車上衍軍字據通考刪】云渤海人東望馬雲山山多禽獸林木遼帝多於此打圍八十里至通天館二十里至中京大定府城垣卑小方圓才四里許門但重屋無築闍之制南門曰朱夏門內夾道步廊多坊門又有市樓四曰天方大衢通闤望闕次至大同館其門正北曰陽徳閶闔城內西南隅岡上有寺城南有園圃宴射之所自過古北口卽蕃境居人艸庵板屋亦務耕種但無桑柘所種皆從壠上蓋虞吹沙所壅山中長松郁然深谷中多燒炭爲業時見畜牧牛馬槖駞尢多靑羊黃豕亦有挈車帳逐水艸射獵食止糜粥粆糒

宋富弼行程錄

富弼之使北朝也自中京正北八十里至臨都館又四十里至官窯館又七十里至松山館又七十里至崇信館又九十里至廣寧館又五十里至姚家館又五十里至咸寧館又三十里度黃水石橋旁有饒州蓋唐朝嘗於契丹置饒樂州也今渤海人居之又五十里至保和館度黒河七十里至宣化館又五十里至長泰館西二里許有佛寺民捨云卽祖州亦有祖山山中有遼太祖廟四十里至上京臨潢府自過崇信館卽契丹舊境蓋其南皆奚地也入西門門曰金徳內有臨潢館子城東門曰順陽入門北行至景福門又至承天門內有昭徳宣政二殿皆東向有氊廬亦皆東向臨潢西北二百里號涼澱在漫頭南山【按遼史作饅頭山此與通考皆作漫頭山疑遼史爲是】避暑之處多丰艸掘丈餘卽堅冰云【按原書此後有餘靖北語詩一首刁約北語詩一首俱以契丹國語編綴成詩宋人不知音譯舛謬殊甚若再加譯攺則字句長短及音韻俱不相合今並刪去】

欽定重訂契丹國志卷二十四

欽定四庫全書

欽定重訂契丹國志卷二十五

晉胡嶠陷北記【按胡嶠陷北記已見歐陽修五代史內其所記亦多荒誕失實未可爲據今以原書所有姑仍其舊附存之】

晉同州郃陽縣令胡嶠居契丹七年當周廣順三年亡歸略能道其所見云自幽州西北入居庸闗明日又西北入石門闗闗路崖狹一夫可以當百此中國控扼契丹之險也又三日至可汗州南望五臺山其一峯最髙者東臺也又三日至新武州西北行五十里有雞鳴山云唐太宗北伐聞雞鳴於此因以名山明日入永定闗此唐故闗也又四日至歸化州又三日登天嶺嶺東西連亙有路北下四顧防然黃雲白艸不可窮極契丹謂嶠曰此辭鄕嶺也可一南望而爲永訣同行者皆慟哭往往絕而復蘇又行三四日至黒楡林時七月寒如深冬又明日入斜谷谷長五十里髙崖峻谷仰不見日而寒尢甚已出谷得平地气稍溫又行二日渡湟水又明日渡黒水又二日至湯城澱地气最溫契丹苦大寒則就溫於此其水泉淸冷艸軟如茸可借以寢而多異花記其二種一曰旱金大如掌金色爍人一曰靑囊如中國金燈而色類藍可愛又二日至儀坤州渡麝香河自幽州至此無裏堠其所向不知爲南北又二日至赤崖蕭翰與世宗相及遂及舒嚕後戰於沙河舒嚕後兵敗而北世宗追至獨樹渡遂囚舒嚕後於撲馬山又行三日遂至上京所謂西樓也西樓有邑屋市肆交易無錢而用布有綾錦諸工作宦者翰林伎術教坊角觝秀才僧尼道士等皆南朝人而並汾幽薊之人尢多自上京東去四十里至眞珠寨始食菜明日東行地勢漸髙西望平地松林郁然數十里遂入平川多艸木始食西云契丹破回紇得此種以牛糞覆棚而種大如中國冬而味甘又東行至褭潭始有栁而水艸丰美有息雞艸尢美而本大馬食不過十本而飽自褭潭入大山行十餘日而出過一大林長二三里皆蕪荑枝葉有芒刺如箭羽其地皆無艸世宗時卓帳於此防諸部大人太宗自此西南行日六十里行七日至大山門兩髙山相去一里而長松丰艸珍禽野卉有屋室碑石曰陵所也世宗入祭諸部大人惟執祭器者得入入而門闔明日開門曰拋盞禮畢問其禮皆祕不肯言已而翰得罪被鏁嶠與部曲東之福州福州翰所治也嶠等東行過一山名十三山云此西南去幽州二千里又東行數日過衛州有居人三千餘家蓋契丹所俘衛州人築城而居之嶠至福州而契丹人多憐嶠教其逃歸嶠因得其諸國逺近云距契丹國東至於海有鐵甸其族野居皮帳而人剛勇其地少艸木水咸濁色如血澄之久而後可飲又東女直善射多牛鹿野狗其人無定居行以牛負物遇雨則張革爲屋常作鹿鳴呼鹿而射之食其生肉能釀麋爲酒醉則縛之而睡醒而後解不然則殺人又東南渤海又東遼國與契丹略同其南海曲有魚鹽之利又南奚與契丹略同而人好殺戮又南至於楡闗矣西南至儒州皆故漢地西則突厥回紇西北至伊奇哩其人長大髦頭酋長全其髮盛以紫囊地苦寒水出大魚契丹仰食又多黒白黃貂防皮北方諸國皆仰足其人最勇鄰國不敢侵又其西轄戛又其北單於突厥皆與伊奇哩略同又北黒車子善作車帳其人知孝義地貧無所產云契丹之先常役回紇後背之走黒車子始學作車帳又北牛蹄突厥人身牛足其地尢寒水曰瓠河夏秋冰厚三尺春冬冰徹底常燒器銷冰乃得飲東北至韈劫子其人髦首披布爲衣不鞍而騎大弓長箭尢善射遇人輒殺而生食其肉契丹等國皆畏之契丹五騎遇一韈劫子則皆散走其國三面皆室韋一曰室韋二曰黃頭室韋三曰獸室韋其地多銅鐵金銀其人工巧銅鐵諸器皆精好善織毛錦地尢寒馬溺至地成冰堆又北狗國人身狗首長毛不衣手搏猛獸語爲犬嘷其妻皆人能漢語生男爲狗女爲人自相婚嫁穴居食生而妻女人食云嘗有中國人至其國其妻憐之使逃歸與其筯十餘只教其每走十餘里遺一筯狗夫追之見其家物必銜而歸則不能追矣其說如此又曰契丹常選百里馬二十匹遣十人賫幹北行窮其所見其人自黒車子歷牛蹄國以北行一年經四十三城居人多以木皮爲屋其語言無譯者不知其國地山川部族名號其地气遇平地則溫和山林則寒冽至三十三城得一人能鐵甸語其言頗可解云地名頡利烏幹邪堰云自此以北龍蛇猛獸魑魅羣行不可往矣其人乃還此北荒之極也

宋張舜民便北記

兜元國

契丹上京曽有人忽見二靑衣駕赤犢出耳中別有天地花木繁茂云此兜元國也

割馬肝

舜民北使時耶律永興姚巴罕二人接伴舜民因問北馬有割去肝者遂無病能行果否答云有之其法飲以酒醉於腋間破之取去少肉然亦十喪八九

雕巢生獵犬

舜民又問北地雕巢中生獵犬果否答云亦有之然極難得今駕前有二隻其性頗異每獵所獲十倍於常犬

吹葉成曲

北人吹葉成曲以番歌相和音韻甚和

銀牌

銀牌形如方響刻國書宜速二字使者執牌馳馬日行數百里牌所至如遼帝親到需索更易無敢違者

佛妝

北婦以黃物塗面如金謂之佛妝

以車渡河

過盧溝河伴使云恐乘橋危莫若車渡極安且可速濟南人不曉其法

欽定重訂契丹國志卷二十五

欽定四庫全書

欽定重訂契丹國志卷二十六

諸蕃記

奚國

太祖初興擊奚滅之復立奚王而使契丹監其兵後爲中京詳見前志

古肅愼國

古肅愼城大五里在渤海北三十里遺堞尙在

室韋國

字或爲失契丹之類其南者爲契丹在北者號爲室韋路出和龍北千餘里【按此和龍城亦指黃龍府而言然黃龍府實非和龍城已於太宗紀中辧正】入契丹國俗與契丹同夏則城居冬逐水艸有南室韋北室韋其俗丈夫皆披髮婦人皆盤髮衣服與契丹同乘牛車以籧篨爲屋如氊車狀度水則束薪爲栰或有以皮爲舟者馬則織艸爲韉結繩爲轡气候多寒田收甚薄惟麞鹿射獵爲務食肉衣皮鑿冰沒水中而网取魚鼈地多積雪懼陷坑穽騎木而行太祖並諸蕃三十六國室韋在其中

新羅國

新羅在髙麗國東本漢時樂浪地其言語名物有似中國人名國爲邦弓爲賊爲冦行酒爲行觴相呼皆爲徒文字甲兵同於中國人選壯健者悉入軍每月旦相賀王設宴防班賚羣臣有大事則聚官詳議定之田甚良沃水陸兼種服色尙素婦人辮髮繞頭以雜防及珠爲飾婚嫁惟酒食而已輕重隨貧富新羅國主誦自契丹承天皇后初臨朝入貢其後王誦爲部下所殺立其弟詢契丹以王詢不貢興兵徵討十年方罷兵新羅依舊朝貢【按遼史髙麗國王誦於承天太后時入貢其弟詢簒立屢討未克則誦詢皆髙麗國王並非新羅蓋隆禮生於南宋見聞不確妄行摭拾成文今姑仍其舊而駁正之】

髙昌國

髙昌都交河城漢車師前王庭也四面多大山晉以其地爲髙昌郡地石磧气候溫暖厥土良沃麥一嵗再熟宜蠶有艸名羊刺其上生蜜而味甚佳引水漑田出赤鹽其味甚美俗事天神兼信佛法其官有八長史有五將軍又有侍郎校書郎主簿從事階位相次於遼一年一次朝貢進獻玉珠乳香薩哈勒貝克必斯等亦有互市

黃頭女眞

黃頭女眞皆山居號哈里罕女眞哈里罕河西亦有之有八館在黃河東與金粟城五花城隔河相近其人戅朴勇鷙不能別死生契丹每出戰皆被以重札令前驅髭髮皆黃目睛多緑

翁捨展國

翁捨展國最小不知其始所居後爲太祖徙置黃龍府南百餘里曰賓州州近混同江卽古之粟末河黒水部落雜處以其族類之長爲千戶統之契丹貴遊子弟及富家兒月夕被酒則相率攜樽馳馬戲飲其地婦女間其至多聚觀之間令侍坐與之酒則飲亦有起舞歌謳以侑觴者邂逅相契調謔往返反卽載之以歸婦之父母知之亦不爲之顧畱數嵗有子始具茶食酒數車歸寧謂之拜門因執子壻之禮其俗謂男女自媒勝於納幣而壻者飲食皆以木器好寘蠱他人欲其不驗者云三彈指於器上則其毒自解亦間有遇毒而斃者族多姓李

渤海國

渤海國去燕京東北千五百里以石累城腳東並海其王舊以大爲姓右姓曰髙張楊竇烏李不過數種部曲奴婢無姓者皆從其主婦人皆悍妬大氏與他姓相結十姊妹疊幾察其夫不容側室聞則必謀寘毒死其所愛一夫有所犯而妻不之覺者眾人則羣聚而詬之爭以忌嫉相誇男子多智謀驍勇出他國右至有三个渤海當一虎之語自天祚之亂金人破城慮其難制徙他所其人大怨富室安居逾二百年往往爲園池植牡丹多至三二百本有數十干叢生者皆燕地所無才以十數千或五千賤買而去其居故地者仍屬契丹舊爲東京置畱守有蘇扶復等州蘇與宋登州靑州相值每大風順聞雞犬聲

欽定重訂契丹國志卷二十六

欽定四庫全書

欽定重訂契丹國志卷二十七

嵗時雜記

正旦

正月一日帝以糯米飯白羊髓相和爲團如拳大每帳賜四十九枚五更三防帝及羣臣各於本帳內窗中擲團於外如得雙數當夜動蕃樂飲宴如得只數更不作樂便令師巫十二人外邊繞帳撼鈴執箭唱叫於帳內諸火鑪內爆鹽並燒地拍防謂之驚鬼本帳人第七日方出乃禳度之法國語呼此謂阿尼伊能吉

立春

立春日婦人進春書刻靑繒爲幟象龍象銜之或爲蝦蟆書幟曰宜春

人日

人日京都人食煎餅於庭中俗云薫天

中和

二月一日國舅族蕭氏設宴請耶律氏嵗以爲常國語呼此節爲索林必

上已

三月三日國人以木雕爲兔分兩朋走馬射之先中者勝其負朋下馬跪奉勝朋人酒勝朋於馬上援杯飲之國語呼此節爲陶拉噶爾布

佛誕日

四月八日京府及諸州各用木雕悉達太子一尊城上舁行放僧尼道士庶民行城一日爲樂【按隆禮書載此事作四月八日而遼史作二月八日然佛誕日本在四月八日遼史二月蓋四月之訛】

端午

五月五日午時采艾葉與綿相和絮衣七事以奉天子著之蕃漢臣僚各賜三事帝及臣僚飲宴渤海廚子進艾糕各防大黃湯下國語呼此節爲托卜賽音伊能吉又以雜絲結合歡索纒於臂膊婦人進長命縷宛轉皆爲人像帶之

朝節

夏至日婦人進扇及粉脂囊相贈遺

三伏

六月十八日大族耶律姓並請蕭姓者亦名索林必

中元

七月十三日夜帝離行宮向西三十里卓帳宿先於彼處造酒食至十四日應隨從諸軍並隨部落動蕃樂設宴至暮帝卻歸行宮謂之迎節十五日動漢樂大宴十六日早卻往西方令隨行兵大喊三聲謂之送節此節呼爲賽音伊能吉

中秋

八月八日帝殺白犬於寢帳前七步埋其頭露其觜後七日移寢帳於埋犬頭上國語呼此節爲伊克努爾

重九

九月九日帝帥羣臣部族射虎少者輸重九一筵席射罷於地髙處卓帳與蕃漢臣登髙飲菊花酒出兔肝生切以鹿舌醬拌食之國語呼此節爲博羅哩烏楚哩又以茱萸研酒灑門戶間辟惡亦有入鹽少許而飲之者又云男摘二九粒女一九粒以酒咽者大能辟惡

小春

十月內五京進紙造小衣甲並槍刀器械各一萬副十五日一時堆垜帝與押蕃臣僚望木葉山【塟太祖所】奠酒拜用蕃字書狀一紙同焚燒奏木葉山神云寄庫國語呼此時爲達勒噶喀

冬至

冬至日國人殺白羊白馬白雁各取其生血和酒帝北望拜黒山奠祭山神言契丹死魂爲黒山神所管又彼人傳云凡死人悉屬此山神所管富民亦然契丹黒山如中國之岱宗云凡人死魂皆歸此山毎嵗五京進人物紙各萬餘事祭山而焚之其禮甚嚴非祭不敢近山

臘月

臘月帝帶甲戎裝應蕃漢臣諸司使已上並戎裝五更三防坐朝動樂飲酒罷各等第賜禦甲羊馬國語呼此節爲綽哈蘭必

治盜

正月十三日放國人做賊三日如盜及十貫以上依法行遣國語呼爲呼勒罕必

行軍

國制行軍不擇日用艾和馬糞於白羊琵琶骨上灸灸破便出行不破卽不出

午日

國制出軍每遇午日起程如不用兵亦須排辦望西大喊七聲言午是北朝大王之日

旋風

國俗人見旋風合眼用鞭望空打四十九下口道昆布格七聲

錫裏

國俗富豪民要裹頭巾者納牛駞十頭馬百匹並給契丹名因謂之錫裏

跪拜

男女拜皆同其一足跪一足著地以手動爲節數止於三彼言布克達者卽跪也

長白山

長白山在冷山東南千餘里蓋白衣觀音所居其山禽獸皆白人不敢入恐穢其間以致蛇虺之害黒水發源於此舊云粟末河【按黒水卽黒龍江其源曰敖嫩色禽出克魯倫河源西北三百餘里之小肯忒山其出長白山者爲松花江卽古粟末水下流合活同幾河卽古混同江松花江自源行三千六百里至查匪噶山之北方入黒龍江隆禮卽以出長白者爲黒水其於源流尙爲未晰今姑仍舊文而辧正之】聖宗詔攺爲混同河【按原書以混同河爲太宗攺名今據遼史攺正】其俗刳木爲舟長可八尺形如梭曰梭船上施一槳止以捕魚至渡車則方舟或三舟

澤蒲

西樓有蒲瀕水叢生一干葉如栁長不盈尋丈用以作箭不矯揉而堅左氏所謂董澤之蒲是也

回鶻豆

回鶻豆髙二尺許直榦有葉無傍枝角長二寸每角止兩頭一根才六七角色黃味如豆

螃蠏

渤海螃蠏紅色大如椀螯巨而厚其脆如中國蟹螯石鱟鮀魚之屬皆有之

欽定重訂契丹國志卷二十七

欽定四庫全書

欽定重訂契丹國志卷二十八

譯攺國語解【附】

穆爾穆稜【地名蒙古語穆爾蹤迹也穆稜江也原作也裏沒裏今攺正】

托果斯穆稜【蒙古語托果斯孔雀也穆稜江也原作陶猥思沒裏今攺正】

尼嚕古穆稜【蒙古語尼嚕古腰也穆稜江也原作梟羅个沒裏今攺正】

孟古穆稜【蒙古語孟古銀也穆稜江也原作女古沒裏今攺正】

宗噶爾【唐古特語宗噶爾白城也原作䢐皆利今攺正】

伊斯琿【滿洲語迎面也原作乙室活今攺正】

捨琿【滿洲語曠敞也原作實活今攺正】

諾爾威【唐古特語諾爾財帛也威中也原作納尾今攺正】

丕勒摩【唐古特語丕勒敷衍也摩母也原作頻沒今攺正】

訥古濟【蒙古語遷移也原作內防雞今攺正】

濟勒錦【滿洲語縷也原作集解今攺正】

實衮【索倫語日也原作奚嗢今攺正】

納罕【滿洲語坑也原作廼呵今攺正】

沃赫【滿洲語冰也原作防呵今攺正】

珠爾杭阿【滿洲語有義也原作晝裏昏呵今攺正】

約尼【滿洲語全也原作遙輦今攺正】

安巴堅【滿洲語大理也原作阿保機今攺正】

哈陶津【蒙古語康健也原作痕徳堇今攺正】

耀庫濟【蒙古語耀贊美詞也庫濟香也原作耀屈之今攺正】

烏雲【滿洲語九數也原作兀欲今攺正】

托云【滿洲語凖頭也原作突欲今攺正】

捨音【滿洲語潔白也原作述軋今攺正】

舒嚕【滿洲語瑚也原作述律今攺正】

密結【唐古特語密人也結推廣也原作明記今攺正】

珠巴克【蒙古語溝也原作木不孤今攺正】

雅布濟【蒙古語行也原作夷不堇今攺正】

濟古爾【蒙古語翼也原作只骨今攺正】

羅索【滿洲語極濕難耕地也原作婁室又作魯速今攺正】

額爾奇木【蒙古語尊貴也原作夷離堇今攺正】

實勒【蒙古語水晶也原作習爾今攺正】

美稜【滿洲語肩甲也原作梅老今攺正】

迪裏【索倫語頭也原作敵烈又作締裏今並攺正】

博囉鄂博【蒙古語博囉靑色也鄂博堆石以爲祭處也原作撥剌阿潑今攺正】

托諾【滿洲語帳房頂也原作禿餒今攺正】

烏紳【滿洲語田地也原作悟室又作兀室今並攺正】

阿蘇【滿洲語网也原作阿思今攺正】

穆爾古訥【蒙古語叩首也原作沒骨餒今攺正】

特裏衮【蒙古語頭也原作惕今攺正】

庫色勒【蒙古語欲也原作骨舍利今攺正】

徹爾【蒙古語潔淨也原作萴剌今攺正】

大詳衮【官名原作大相溫今據字面攺正】

蘇拉【滿洲語閒散也原作拽剌今攺正】

滿達【滿洲語遲慢也原作麻答今攺正】

嘉哩【滿洲語巡察也原作解裏今攺正】

朗烏【人名原作郎五今據字面攺正】

沁諾爾【唐古特語大財也原作禪奴利今攺正】

伊納克【蒙古語親近也原作聿撚今攺正】

額森【蒙古語平安也原作漚僧今攺正】

伊濟【防古語全部之部也原作禹厥今攺正】

哈沁【滿洲語類也原作海眞今攺正】

裕悅【官名原作於越今據字面攺正】

錫裏【滿洲語選拔也原作舍利今攺正】

達蘭【蒙古語七十數也原作撻覽又作達懶今並攺正】

實桂【蒙古語樹林也原作�猥今攺正】

塔塔濟【蒙古語撤也原作達妲季今攺正】

托克索【滿洲語屯莊也原作徒姑撤今攺正】

髙常格【人名原作髙常哥今據字面攺正】

拉克禪【滿洲語間斷也原作剌葛曷今攺正】

布古徳【蒙古語總也原作別古特今攺正】

武格【人名原作吳哥今據字面攺正】

海古勒【蒙古語後防也原作侯古今攺正】

呼爾察【蒙古語急快也原作忽紮今攺正】

穆濟【滿洲語炒麫也原作磨只今攺正】

楊格【人名原作楊割今據字面攺正】

阿固達【金太祖諱原作阿骨打今據字面攺正】

穆齊【系姓氏原作木拙今據八旗姓譜攺正】

烏齊邁【金太宗諱原作吳乞買今據字面攺正】

尼雅滿【滿洲語心也原作粘罕今攺正】

呼實【滿洲語包襄也原作胡捨今攺正】

阿古齊【蒙古語寛也原作阿鶻產今攺正】

尼楚赫【滿洲語珍珠也原作銀術害今攺正】

伊哷【蒙古語來也原作穆烈今攺正】

棟摩【滿洲語茶桶也原作闇母今攺正】

托卜嘉【滿洲語膝也原作撻勃也今攺正】

鄂爾多【蒙古語宮也原作乾離朶今攺正】

聶赫【滿洲語鴨也原作湼曷今攺正】

額爾古訥【蒙古語舉起也原作河古奴今攺正】

章努【人名原作章奴今據字面攺正】

呼圖克【蒙古語福也原作胡覩姑今攺正】

烏珠【滿洲語頭也原作兀木今攺正】

和羅噶【蒙古語墻圏也原作和魯幹今攺正】

唐古徳【人名原作唐骨徳今據字面攺正】

伊遜【蒙古語九數也原作乙信今攺正】

雅裏【滿洲語肉也原作延畱今攺正】

佛徳【滿洲語令其上緊也原作佛頂今攺正】

伊都【滿洲語班次也原作余覩今攺正】

特哩古【蒙古語頭也原作諦哩姑今攺正】

和尙努【人名原作和尙奴今據字面攺正】

紮拉【蒙古語帽纓也原作查剌今攺正】

大悲努【人名原作大悲奴今據字面攺正】

烏訥實貝勒【滿洲語烏訥實家傳物也貝勒管理眾人之稱原作兀寶訥波渤堇今攺正】錫哷【蒙古語牀也原作習烈今攺正】

達哈拉【滿洲語令其跟隨也原作撻曷裏今攺正】

實黙【蒙古語津液也原作遐買今攺正】

赫嚕【滿洲語輻條也原作曷魯今攺正】

固倫【滿洲語國也原作故碖今攺正】

貝勒【滿洲語管理眾人之稱原作孛極烈今攺正】

達實【唐古特語吉祥也原作大石今攺正】

伊實【唐古特語智慧也原作乙室今攺正】

實達爾【蒙古語親近也原作小底今攺正】

納哩【蒙古語佃也原作湼裏今攺正】

伯特【滿洲語材力不及之謂原作勃疊今攺正】

特爾格【蒙古語車也原作得哥今攺正】

徳哩布【滿洲語興起也原作兜離不今攺正】

常格【人名原作常哥今據字面攺正】

齊克紳【滿洲語年力彊壯也原作乞割石今攺正】

雅哈【滿洲語火也原作奄曷今攺正】

呼嚕【滿洲語手背也原作胡魯今攺正】

博囉【蒙古語靑色也原作勃律今攺正】

穆丹【滿洲語灣也原作沒打今攺正】

蒙古【元朝本號原作蒙兀今據字面攺正】

菩薩努【人名原作菩薩奴今據字面攺正】

果勒齊【蒙古語中心也原作髙七今攺正】

正格【人名原作鄭哥今據字面攺正】

延格【人名原作燕哥今據字面攺正】

璢珠格【人名原作畱住哥今據字面攺正】

壽努【人名原作壽奴今據字面攺正】

伯頁【滿洲語身也原作博也今攺正】

克特【蒙古語大鐮也原作肯頭又作懇得今並攺正】

達蘭阿巴【蒙古語達蘭七卞數也阿巴圍也原作撻覽阿鉢今攺正】

勒察【系姓氏原作骨歷紮今從八旗姓譜攺正】

托和【蒙古語釜也原作突忽今攺正】

托克索【滿洲語屯也原作徒古撒今攺正】

辰陸【人名原作陳六今據字面攺正】

果濟【滿洲語歪指人也原作九髙今攺正】

必塔【滿洲語河一邊深一邊淺處也原作疋梯又作匹敵又作匹裏今並攺正】

穆齊爾【蒙古語燃丈艸也原作木拙裏今攺正】

謝家努【人名原作謝家奴今據字面攺正】

赫爾根【滿洲語字也原作紇根今攺正】

吉遜【滿洲語鼓槌也原作喜孫今攺正】

阿爾【蒙古語甘露也原作劉三今攺正】

崆郭囉【滿洲語黃色馬也原作空古裏今攺正】

噶拉【滿洲語手也原作槁剌今攺正】

安圖【滿洲語山陽也原作安端今攺正】

察克齊【蒙古語司時辰人也原作查个只今攺正】

辰徳赫【滿洲語已試驗也原作叱地好今攺正】

烏爾罕【滿洲語套桿馬也原作烏幹今攺正】

庫裏【滿洲語花色也原作屈列今攺正】

鄂格【人名原作�哥今據字而攺正】

烏爾古【蒙古語滋生也原作餵今攺正】

嘉哩布【滿洲語令其巡察也原作解裏鉢今攺正】

蘇實珍【人名原作宿石眞今據字面攺正】

安札【滿洲語耒耜也原作奧只今攺正】

繅古【蒙古語座也原作掃古今攺正】

達爾瑪【梵語法也原作撻裏麼今攺正】

伊勒都喀【滿洲語順便也原作余都姑今攺正】

和勒端【滿洲語煙墩也原作合董也今攺正】

納延【蒙古語八十數也原作那也今攺正】

訥黙庫【防古語加添也原作耨姑今攺正】

薩哈勒貝【蒙古語有須也原作斜合裏皮今攺正】

克必斯【蒙古語毯也原作褐裏絲今攺正】

敏達蘇【蒙古語綿也原作門得絲今攺正】

博林【滿洲語小�龍妝緞也原作怕裏阿今攺正】

阿爾威【蒙古語阿爾花色也威樹林也原作奧隗今攺正】

蒙古徳哷勒【蒙古部名徳哷勒索倫語臉也原作蒙骨迪烈今攺正】

塔斡爾【蒙古語財帛也原作沓溫可今攺正】

雙寛【滿洲語海靑也原作杓窊今攺正】

烏捨【滿洲語皮條也原作屋惹今攺正】

阿里瑪【蒙古語梨也原作阿里眉今攺正】

博和羅【系姓氏原作破骨魯今從八旗姓譜攺正】

實保禪【系姓氏原作喜牽今從八旗姓譜攺正】

蒙果勒【卽防古也原作蒙古裏今攺正】

伊奇哩【滿洲語一連也原作於厥裏又作嫗厥律今並攺正】

達勒達【滿洲語隠避處也原作達打今攺正】

尼都【蒙古語眼也原作訥都烏今攺正】

頁赫【系姓氏原作辱紇今從八旗姓譜攺正】

美佛赫【滿洲語山坡也原作莫賀佛今攺正】

齊格【防古語馬奶漿也原作契个今攺正】

布庫【蒙古語全也原作本昆今攺正】

實克徳【系姓氏原作室得今從八旗姓譜攺正】

達呼爾【系姓氏原作大賀今從八旗姓譜攺正】

舒新【滿洲語鑿也原作屬今攺正】

烏雅【系姓氏原作五押今從八旗姓譜攺正】

伊勒希巴【滿洲語伊勒希副也巴處也原作夷離畢今攺正】

穆昆【滿洲語族也原作木古今攺正】

徳斯努庫爾【蒙古語徳斯副也努庫爾朋友也原作思奴古今攺正】

特納克【蒙古語愚人也原作都奴古今攺正】

塔納【蒙古語珍珠也原作徒奴今攺正】

佛寧蘇赫【滿洲語佛寧羣也蘇赫斧也原作分失哥今攺正】

丕勒【唐古特語敷衍也原作頻必今攺正】

達嚕【索倫語樺皮也原作撻魯今攺正】

哈里罕【滿洲語籬也原作合蘇館今攺正】

巴罕【蒙古語小也原作跋�今攺正】

翁捨展【國名原作嗢熱者今從八旂姓譜攺正】

阿尼伊能吉【滿洲語元旦也原作你揑離今攺正】

索林必【滿洲語請也原作轄裏�今攺正】

陶拉噶爾布【索倫語射兔也原作淘裏化今攺正】

托卜賽音伊能吉【滿洲語托卜正也賽音好也伊能吉日也原作討賽籬今攺正】賽音伊能吉【解見上原作賽籬捨今攺正】

伊克努爾【蒙古語大面也原作擔褐你今攺正】

博羅哩烏楚哩【滿洲語博羅哩秋也烏楚哩際也原作必裏達離今攺正】

達勒噶喀【索倫語燒也原作戴�今攺正】

綽哈蘭必【滿洲語行兵也原作粆離尀今攺正】

呼勒罕必【滿洲語偸也原作�裏尀今攺正】

昆布格【蒙古語昆人也布格巫也原作坤不刻今攺正】

布克達【滿洲語曲折也原作揑骨地今攺正】

欽定重訂契丹國志卷二十八

