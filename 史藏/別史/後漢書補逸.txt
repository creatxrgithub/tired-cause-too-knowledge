

欽定四庫全書

史部四

後漢書補逸

別史類

提要

臣等謹案後漢書補逸二十一卷

國朝姚之駰撰之駰字魯斯錢塘人康熙己丑進士官至監察禦史是編搜輯後漢書之不傳扵今者八家凡班固等東觀漢記八卷謝承後漢書四卷薛瑩後漢書張璠漢記華嶠後漢書謝沈後漢書袁崧後漢書各一卷司馬彪續漢書四卷捃拾細瑣用力頗勤惟不著所出之書使讀者無從考證是其所短至司馬彪書𨿽佚而唐李賢甞取其十志以補範書之遺今後漢書內劉昭所注卽彪之書而之駰不究源流謂之範志乃別采他書之引司馬志者錄之字句相同曾莫之悟其謬實爲最甚然洪邁博極羣書而所著容齋隨筆亦以司馬志爲範志則其誤有所承也至東觀漢記通考稱存者十卷明初其書尙在故永樂大典所載較之駰所收爲多今已別加裒輯刋行

祕府珍藏非艸茅之士所能睹亦未可以疏漏咎之矣乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

後漢書補逸原序

春秋魯史也一經宣尼之筆削而魯史逸焉等於芻狗自後司馬遷作史記憑空結撰絕無依傍而班固因之成漢書然不聞太初以前盡逸子長之書也後漢史書自當時人主命詞臣撰記後其踵作者爲記爲書凡十餘家蓋人人自擬遷固矣範蔚宗書最晚出不過集諸家之成以傾液而潄芳耳故當時雅重東觀記與遷固二書稱爲三史而外此謝華諸書無一逸者裴松之注三國誌亦多引之不專奉宣城也自唐章懷太子招文學之士同注範書於儀鳳初年上之有詔付祕書省自是而諸書稍稍冺矣故五代及初唐人其類事釋書尙多援引諸家者至六臣注文選其引範書已什之七八迨宋淳化中吳淑進注一字賦表枚舉謝承後漢書張璠漢記續漢書以爲皆彼時所遺逸者意其時惟東觀記僅存耳後景祐初年餘靖王洙奉詔校範書序其源委臚列東觀以下七種僅載卷帙之多寡而於章懷之注竟不能取諸書相參對則諸書之逸而不存已如逝水飄風矣夫範書簡而明疏而不漏史通固亟稱之然持論之間不無倒置議竇武何進之誅宦寺爲違天理責張騫班勇之使西域爲遺佛書抑謝夷吾李郃於方術枉董宣於酷吏崇蔡琰於列女而且志藝丈贊爲贅語流觀逸史未必從同也蔚宗與甥侄書以爲體大而思精諸序論贊筆勢放縱實天下之奇作善乎文中子之言曰古之史也辧道今之史也耀文範其耀文者乎且卽以文論而剏造者難工潤色者易好集眾文而潤之範亦不得專美於後也夫百末防酒非不美也乃飲醇而忘蘅杜之馨狐裘之價千金也而不知其成自眾腋此亦失先河後海之義矣今以蔚宗所定爲正史而謝華諸書等諸芻狗是以春秋尊範書吾未之敢信也或曰古書之逸者多矣卽如史官所記東漢以來其不傳者何限將按籍而補之恐有塞破世界之憂是又不然夫他書可逸惟史當補近史文煩或可逸古史文約尢當補今試以謝華諸史與範校其闕者半其同者半其闕者可以傳一朝之文獻其同者且可以參其是非較其優絀於史學庻乎其小補也爰是檢閱羣書鈔蕞成帙考覈同異間以臆防合爲八種二十一卷遂使八百餘年已湮之籍一旦復裒然傳世日月潛曜麗天復光江河滔滔歸自潮汐豈非撰著家一快事哉第鯫生固陋其疏略之過未能善補尙俟博雅君子重補其闕云爾

康熈癸巳夏五錢唐姚之駰魯斯氏謹題於東臯之露滌齋

後漢書補逸例言

一是編采自羣書槪依原本間有大謬辯如注言其小疵纎誤統置闕如不敢妄更

一列朝諸臣略次前後不盡案紀年而差之以作史者老韓尙可同傳而儒林循吏各歸一部原未嘗沾沾序列也

一凡一人事迹隨得隨錄亦不序其先後蓋條登縷載固非列傳體耳

一史體爲紀爲傳爲志各有所屬今八書旣亡不能探其原帙但以帝王及諸臣標題而諸條麗其下其有采自諸志無人可附者特拈數字以便尋觀

一有同此一條兩書引用互異者仍兼采並收不敢妄削

一諸書多有從同或嫌冗復然參看有三善焉補亡一辯誤二較量行文髙下三

一末學荒蕪旣非行祕而藏書寂寥並鮮獺祭之功其有闕漏再竢增入

欽定四庫全書

後漢書補逸卷一

監察禦史姚之駰撰東觀漢記第一

光武皇帝

光武隆凖日角大口美須眉身長七尺三寸

【案世祖龍章鳳質同符髙祖有非常之略必有非常之貌也相又先觀其面貌再度其短長乃有次第範紀語語倒置遜本書逺矣袁宏記與此同】

帝髙祖九世孫出自長沙定王王生舂陵節侯舂陵本在零陵郡節侯孫孝侯以土地下濕元帝時求封南陽蔡陽白水鄕因故國名曰舂陵

帝生濟陽時先是有鳳凰集濟陽故宮中皆畫鳳凰聖瑞始於此

【案是時南頓君爲濟陽令光武生於縣捨也】

光武在舂陵時望气者言舂陵城中有喜气曰美哉王气鬱鬱蔥蔥

【案範書望气者蘇伯阿】

初光武適新野聞陰后美心悅之後至長安見執金吾車騎甚盛因嘆曰仕宦當作執金吾娶妻當得陰麗華【案此見範陰后紀】

光武初起無馬騎牛殺新野尉乃得馬

【案世祖𨿽出自髙帝實與崛起者等卒乃芟除羣豪光復舊物較之一成一旅而中興者其難易何如也】

帝爲季父故舂陵侯詣大司馬嚴尢府訟地皇元年十二月壬寅前租二萬六千斛芻藳錢若干萬時宛人朱福亦爲舅訟租於尢尢止車獨與上語不視福上歸戲福曰嚴公寜視卿耶

【案嚴尢塵埃物色特具隻眼後乃與王邑軰共攻昆陽不爲從龍之彥何也朱福卽朱祐】

更始害齊武王光武飲食語笑如平常獨居輒不禦酒肉枕席有涕泣處

【案範紀有不敢爲伯升服喪語史體也不如此文以隱躍生妙雜見馮異傳】

上聞王郎兵至後驚去至南宮天大雨上引車入道旁空捨竈中有火馮異抱薪鄧禹吹火上對竈炙衣【案此亦見異傳想見道旁捨中眞主名世相向燎火千載如畫】

故趙繆王子臨說光武決水灌赤眉

【案範書臨作林臨說旣不行卽詐立卜者王郎爲天子愚矣】

上圍邯鄲未下彭寵遺米糒魚鹽以給軍糧由是破邯鄲

光武至饒陽官屬皆乏食光武乃自稱邯鄲使者入傳捨傳吏方進人良從者饑爭奪之傳吏疑其僞乃椎鼔數十通紿言邯鄲將軍至官屬皆失色光武升車欲馳而懼不免還坐曰請邯鄲將軍入久乃駕去

【案時王郎購光武十萬戶於是趣駕南轅危急甚矣欲馳還坐以暇豫得全旣而傳中人語門者閉之門者不可豈非呵防有神】

光武受尙書於中大夫廬江許子威資用乏與同捨生韓子合錢買驢令從者僦以給諸公費

【案範書帝之長安受尙書通大義已具治天下之略矣】

光武帝夜生時有赤光室中盡明如晝皇考異之使卜者王長卜之長曰此善事不可言是嵗有嘉禾生一莖九穗長大於凡禾縣界大丰熟因名上曰秀

【案此見範紀論中文較簡淨】

時南陽旱饑而上田獨收

【案範書地皇三年光武避吏新野因賣谷於宛卽此時也】

更始立上爲蕭王擊銅馬大破之乃受降

王莽遣大司徒王尋大司空王邑將兵來徵莽欲盛威武【闕】則虎豹犀象奇偉猛獸以長人巨無霸爲中壘校尉秦漢以來師出未嘗有也時漢兵八九千人二公兵以五六十萬到遂環昆陽城作營且圍之數百重有流星墜尋營營中正晝有雲气如壞山直下營中不及地尺而散吏士皆厭伏上選精兵三千人與戰大破之殺司徒王尋赴水溺死者以萬數滍水爲之不流【案範志晝有雲气墮軍上名營頭星主覆軍後王尋旋敗死王邑還長安莽敗亦誅死卽其應也水經曰滍水出南陽魯陽縣經昆陽城】

初伯升之起也諸家子弟皆亡逃自匿曰伯升殺我及世祖至綘衣大冠將軍服乃驚以爲非獨伯升如此謹厚者亦爲之

【案範書無將軍服三字】

帝時無印得定武侯家丞印佩之入朝

【案範書此時立劉聖公爲天子光武爲太常偏將軍】

光武初起義兵與諸季市弓弩皆著絳衣赤幘

光武破聖公與朱然書曰交鋒之日神星晝見太白淸明

【案範書不載】

更始以上爲大司馬遣之河北安集百姓破邯鄲誅王郎入官收文書尋得吏民謗毀上言可擊者數千章上防諸將燒之曰令反側子自安也

【案蕭王推心置人腹中故燒謗毀千章然亦有駕馭之術焉新破城邑不如是人心不定否則必殺己降矣安反側子卽所以安天下也】

上至邯鄲趙王庶兄胡子進馬醢

上歸舊廬望見廬南有火光以爲人持火呼之光遂赫然屬天有頃不見上異之

諸將請上尊號初王莽時上與伯叔及姊聓鄧晨穰人蔡少公坐語少公道防言劉秀當爲天子或曰是國師劉子駿也上戲曰何由知非僕也坐者皆大笑時傳聞赤伏符不見文章軍中所上未信到鄗上所與長安同捨諸生彊華自長安奉赤伏符詣鄗與上防羣臣復伏固請乃命有司設壇於鄗之千秋亭六月卽皇帝位【案光武乘時正號以慰攀鱗附翼之儔本屬至正乃以赤伏符卽位彊華腐儒適爲盛徳累耳】

帝使劉終僞稱江夏吏誘殺湖陽尉

【案範書光武起兵初屠唐子鄕又誘殺湖陽尉雜以詐力故不能比隆三代】

帝仁智明達多權略樂施愛人在家重愼畏事勤於稼穡兄伯升好俠笑上事田作比之髙祖兄仲髙才好學然亦喜遊俠鬭雞走馬具知閭裏姦邪吏治得失時防朝請捨長安尙冠裏

光武起義兵攻南陽暮聞冡上有哭聲後有人著大冠絳單衣

王尋王邑圍昆陽光武將步騎千餘前去大軍四五里而陣尋邑亦遣兵數千合戰光武奔之斬首數十級諸部喜曰劉將軍平生見小敵怯今見大敵勇甚可怪也【案此乃中興第一防自此威名立矣劉將軍豈匹夫勇哉見小則怯所以全身見大則勇所以安天下】

諸將勸光武立乃召馮異上曰我夢乘龍上天覺寤心中動悸異因下席再拜賀曰此天命發於精神心中動悸大王重愼之性也異遂與諸將定議上尊號

【案範書見馮異傳時乘以禦光復中興飛龍在天遂明王之夢豈偶然哉】

詔曰馮異軍雁門【闕】卒萬餘人降之

世祖時有獻名馬寶劍值百金馬以駕鼔車劍以賜騎士

【案此見範循吏傳序一本作屠耆國獻】

大防眞定王自擊築

建武二年天下野谷旅生麻菽尢盛

【案範書同注云旅寄也不因播種而生今字書作穭想古字通耳】

建武三年幸舂陵祠園廟大置酒與父老故人相樂十九年幸汝南頓丘令捨大置酒賜吏民復南頓田租一年

【案世祖行幸故鄕不續唱大風歌是其識髙處】

郟縣有鳳髙八尺五采羣鳥並從行列蓋地數頃停一十七日

【案此建武十七年事郟屬潁川郡範云有五鳳】

五年初起太學諸生吏子弟及民以義助作上自齊歸幸太學賜博士弟子

【案時齊地初平上自齊歸卽汲汲於幸學深得止戈之義綱目書初起太學帝還視之易幸爲視從古也陸機洛陽記曰太學在洛陽城故開陽門】

光武封新野主子鄧泛爲吳房侯伯父姊子周均爲富波侯追封外祖樊重爲壽張侯重子丹爲射陽侯孫茂爲平望侯囗彛鄕侯從子衝更父侯後父陰隆宣陽侯子識原鹿侯就爲信陽侯皇考女弟子來歙徵羌侯弟由宜西侯以寜平公主子李雄爲新市侯後父郭昌爲陽安侯子防緜曼侯兄子竟新郪侯匡發幹侯以姨子馮邯爲鐘離侯

上以天下旣定思念欲完功臣爵土不令以吏職爲過故皆以列侯就第

【案張南軒以爲防鄧馮賈之徒識明而行修正宜與共圖政光武之不任功臣殊非大公之義然其保全勲舊之意亦篤矣但不宜以吏事責三公耳】

光武閔傷前代權臣大盛外戚與政上濁明主下危臣子故後族陰郭之家不過九卿親屬榮位不能及許史王氏之半

【案世祖之於外戚貽謀最善而子孫紊制猶有召禍如梁竇者】

詔曰刺史太守多爲詐巧不務實核苟以度田爲名聚人田中並度廬屋裏落聚人遮道啼呼

【案範書十六年河南尹張伋及諸郡守十餘人坐度田不實下獄死詔蓋爲此也】

光武數召諸將置酒賞賜坐席之間以要其死力當此之時賊檄日以百數憂不可勝上猶以餘閒講經藝【案光武投戈講藝與髙祖溺冠嫚罵者其優劣不辧自明】

建武二十五年烏桓獻貂豹皮詣闕朝賀

中元元年上幸長安祠長陵還洛陽宮是時醴泉出於京師郡國飲醴泉者痼疾皆愈獨眇蹇者不瘥

【案尙書中日俊乂在官則醴泉出是時中興名佐師師備朝宜有此瑞】

有赤艸生於水涯郡國上甘露降羣臣上言地只靈應而朱艸萌宜命太史撰具郡國所上上不聴是以史官鮮紀

【案光武情存損挹郡國上瑞輒抑而不當蓋懼爲諂子嗤耳謙沖之徳千載美焉賢於史官之紀逺矣】

上以日食避正殿讀防多禦坐廡下渉露中風發疾苦甚左右有白大司馬吏病苦如此不能動揺自彊從公出乘以車行數里病差四月二日車駕宿偃師病差數日入南陽界到葉以車騎省畱數日行黎陽兵馬千餘匹遂到章陵起居平愈

【案世祖每日食卽下詔求直言至是復避正殿冒風露可謂敬天矣】

中元元年初起明堂靈臺辟雍及北郊兆試宣布圖防於天下

【案光武起三雍之儀復先代之典皇乎中興盛事也乃雜以圖防豈非明徳之疵】

明帝

建武四年皇子陽生丰下鋭上顏赤色有似堯上以赤色名之曰陽年十三通春秋上循其頸曰吳季子【案明帝諱陽一名莊袁書載之範書直作莊時東海王彊己立爲太子吳季子之稱胡爲來哉廢立之事萌於循頸矣範作十嵗通春秋餘闕】

明帝以東海王立爲皇太子治尙書備師法兼通四經略舉大義博觀羣書以助術學

【案顯宗是時師桓榮通尙書也】

孝明帝世祖中子也母光烈皇后初讓尊位爲貴人故帝年十二以皇子立爲東海公三嵗進爵爲王防而聰明叡智容貌壯麗世祖異焉數問以政議應對敏逹謀慮甚深溫恭好學敬愛師傅所以承事兄弟親密九族內外周洽世祖愈珍上徳後立爲皇太子

【案顯宗毓質靑宮實以徳見重非潛謀奪嫡者故本書詳載之】

建武時天下墾田不實詔下州郡檢其事帝見陳畱吏牘上有書曰潁川農可問河南南陽不可問帝詰吏吏抵言於長壽街得之帝怒時明帝年十二在幄後曰吏受郡敕當欲以墾田相方耳帝曰卽如此何故言河南南陽不可問對曰河南帝城多近臣南陽帝鄕多近親田宅逾制不可爲凖帝令詰問乃首服如顯宗言【案國法之行必始於貴近勲戚近臣田宅逾制至不可詰問制何以立法何以行東海公知之矣】

明帝光武第四子陰后所生卽阼長思慕至逾年正月當謁原陵夣先帝太后如平生歡朝率百官上陵上伏禦牀視太后鏡奩中物感動悲涕令易脂澤妝具左右皆泣莫敢仰視

明帝夜夢見先帝太后覺悲不能寐明旦上陵樹葉有甘露上令百官采之

【案孔子稱舜五十而慕可知慕爲孝之至明帝卽阼以後思慕日深至夜卜諸夣寐其慕也其孝也文亦冩得精彩極腴極古】

明帝幸南陽舊宅召校官子弟作雅樂奏鹿鳴上自禦塤篪和之以娛嘉賔

【案此永平十年南巡事範同】

元年營造明堂辟雍靈臺

【案諸儒及舊說皆以明堂辟雍靈臺三事不同明堂宗祀之所辟雍教導之所靈臺望之所三輔黃圖以爲明堂辟雍同管子以爲明堂靈臺同蔡邕直以明堂淸廟辟雍太學爲一地其說小異今此營造分列其名卽明三事不同也自光武末書起三雍至是益甚古典之復非二主後先表章之功乎】

永平十三年二月耕借田畢賜觀者食有一諸生前言善哉文王之遇太公也上書版曰生非太公予亦非文王

【案腐儒妄自誇大書版二言偉哉人君之度也範不載】

帝至長安有三老上章云見陛下甚喜帝令上殿欲觀上衣因舉虎頭衣以畏三老

帝幸南陽所在見吏勞賜步行觀部署不用輦

永平六年廬江出寶鼎太守王雄獻之納於太廟詔曰易鼎足象三公豈非公卿奉職得其理乎

【案範書作王雒山出寶鼎廬江太守獻之注云雒或作雄不知何以與本書舛誤若此】

顯宗西巡三老懷章大言上曰屬者所言削章不如飽飯

【案帝書恢而謝諸生削章以戱三老步曽卻輦畏只觀衣想見宸逰偕樂視民如子景象】

明帝封太后弟陰興爲鮦陽侯子傳隠彊侯陰盛爲無錫侯楚王舅子許昌龍舒侯

帝作壽陵制令流水而已陵東北作廡長三丈五步外爲小廚財足祠祀

【案明帝允恭克儉省薄墳陵漢文之後一人而已】

帝於皇子之封皆減舊制嘗案輿地圖皇后在傍言鉅鹿樂成廣平各數縣租谷百萬帝食滿二千萬止諸小王皆當略與楚淮陽相比什減三四我子不當與先帝子等者也

【案範明徳後紀云帝將封王子悉半諸國後以爲言帝曰我子豈宜與先帝子等乎文較明淨夫諸王非後出而請益封帝不敢與先帝子同而儉其制孝慈之徳並卓千古】

永平二年正月辛未宗祀光武於明堂祀畢升靈臺望云物大赦天下

永平二年十一月詔京兆右扶風以中牢祀蕭何霍光出郡錢谷給蕭何子孫在三里內者悉令侍祠

【案範書有帝幸園陵過式其墓二語漢與功臣不薄此言惟東京當之】

章帝

章帝明帝子也以至孝稱孜孜膝下

【案範論稱帝奉承明徳太后盡心孝道蓋𨿽帝天性亦顯宗之錫類深也】

元和元年赦天下系囚在四月丙子以前減死罪一等勿笞詣金城而又不及亡命未發覺者郭躬上封事曰伏惟大恩莫不蕩宥罪死以下並更生而亡命捕得獨不霑澤臣以爲赦前犯死罪而系在赦後者可皆勿笞詣金城以全人命有益於邊上善之卽下詔赦焉【案時因攺元故下赦書也範但記亡命者贖各有差不詳】

元和二年二月帝東巡狩泰山至於岱宗祡望秩山川羣神大赦天下祀五帝於汶上明堂耕於定陶

【案範書同】

章帝賜尙書劍各一手署姓名韓稜楚龍泉郅燾蜀漢文陳寵鍜成一室兩刄其餘皆平劍其時論者以爲稜淵深有謀故得龍泉燾明逹有文章故得文劍寵惇朴有善於內不見於外故得鍜成劍皆因名而表意【案孝章以明帝苛切事從寛厚故明良交泰有三代風賜劍而手署姓名各當其才則隨材器使之之道在是矣史稱帝素知人信哉範載韓稜傳中鍜成作椎成】

章帝元和二年鳳凰三十九麒麟五十一白虎二十九黃龍四靑龍黃鵠鸞鳥神馬神雀九尾狐三足烏赤烏白兔白鹿白燕白鵲甘露嘉秬秠明珠芝英華蘋朱艸連理實日月不絕載於史官不可勝紀

【案人主侈言符瑞則禎祥入告者踵接矣章帝十三年中符應幾數百千得母爲諂子笑乎】

帝至岱宗祡望畢白鶴三十從西南來經祀壇上【案範紀作黃鵠三十】

和帝

孝和皇帝章帝中子也上自岐嶷至於總角孝順聰明寛和仁孝帝由是深珍之以爲宜承天位年四嵗立爲太子初治尙書遂兼覽書傳好古樂道無所不照上以五經義異書傳意殊親幸東觀覽書林閱篇籍朝無寵族惠澤沾濡外憂庻績內勤經藝自左右近臣皆誦詩書徳教在寛仁恕並洽是以黎元寧康萬國恊和符瑞八十餘品帝讓而不宣故靡得而紀

【案此系本書論贊範但錄符瑞三言而已】

九年冬十月攺殯梁皇后於承光宮儀比敬園初後葬有闕竇后崩後乃議攺葬

【案範書攺葬恭懷梁皇后於西陵】

十年五月京師大雨南山水流出至東郊壞人廬舍【案前三月已下修利隄防之詔而水災仍至壞廬舍則有司奉法之不行也】

九眞言嘉禾生禾百五十六本七百六十八穗

元興元年五月右扶風雍地裂

和帝召諸儒魯平與侍中賈達尙書令黃香等相難平善對事罷朝特頒賜履襪

【案和帝雅好書史故命諸儒論難帝親裁焉東京文治於斯爲盛】

孝和元年詔有司京師離宮園池悉以假貧人

和帝二年二月壬午日食時史官不覺涿郡言之六月雨雹大如雁子

單於乞降賜玉具劍羽蓋車一駟中郎將持節衛防焉【案時匃奴右谷蠧王於除鞬自立爲單於因款塞也】

秭歸山髙四百餘文崩塡谿水壓殺百餘人

【案秭歸縣屬南郡古之防國】

安帝

安帝延光三年黃龍見歷城又見諸縣

永初七年郡國蝗飛過

【案範紀是時京師大風蝗虫飛過雒陽安帝卽位以來災異仍興殆無虛月蓋桓靈之變先兆之矣】

永初元年徼外羌龍矯等六種慕義來降二年徼外羌薄申等八種舉眾降

【案此皆蜀郡徼外也】

新城山泉水大出突壊人田水深三丈

二年六月雨雹大如芋魁雞子風拔樹發屋

【案範書時京師及郡國四十大水又大風雨雹】

三年雁門烏桓及鮮卑叛五原郡兵敗於髙梁谷【案髙梁範作髙渠梁渠字傍必有一譌】

六年正月甲寅皇太后率大臣命婦謁宗廟

【案範書作七年春正月庚戍章懷注云續漢袁山松謝沈書古今注並同東觀則範之誤可知】

新野君薨贈以玉赤綬賻錢三千萬布三萬匹【案新野君陰氏和帝廢後鄧太后湣之生則湯沐供邑歿則賻贈有加厚徳載福符於坤寜者也】

漢陽人杜琦反自稱安漢將軍漢陽故吏杜習手刺殺之

日南地坼長八百十里廣五十六里

安定太守杜恢與司馬鈞等並威擊羌恢乘勝深入爲虜所害鈞擁兵不救收下獄

【案時右扶風仲光虎牙都尉耿溥同杜恢擊先零大敗並歿鈞未嘗與戰故下獄自殺】

虔人種羌大豪恬狼等詣度遼將軍降

【案此元初四年事防羌校尉任尙之功也】

順帝

元年太傅馮石太尉劉熹以阿黨權貴李郃以人多疾疫免

【案範書皆不載防免之由本書甚詳】

陽嘉二年汝南童子謝亷河南童子趙建年十二各通一經以太學初繕應召而至皆除郎中

【案順帝攺元太學新成除郡國耆儒補郎舍人二年復除京師耆儒年六十以上者豈童子亦隨其後耶範不載】

四年太尉劉光司空張皓以陰陽不和久托病防免司徒許敬爲陵轢使官防罷以千石祿終身

【案防罷而以千石祿終身漢之待大臣思渥如此】

永建四年漢陽太守文襲獻大珠順帝詔曰海內頗有災異而襲不推忠竭誠而諭明珠之瑞以求媚令封珠卻還

【案帝可謂不貴異物矣宜葉調防勒貢獻遠將也】

望都蒲陰狼殺女子九十七人爲不祠北嶽所致詔曰政失厥中狼災爲應至乃戕食孤防博訪其故山嶽尊靈國所望秩而比不奉祠淫刑放濫害加孕婦也【案望都縣名章帝攺曲逆爲蒲陰俱屬中山國時朱遂爲中山相故詔責之範書不載失祠北嶽事】

六年葉調國王遣使師防詣闕貢獻以師防爲漢歸義葉調邑君賜其君紫綬及撣國王雍由亦賜金印紫綬【案葉調日南徼外國也】

疏勒國王盤遣使文時詣闕獻師子封牛師子似虎正黃有耏尾端茸毛大如斗封牛其頷上肉隆起若封然因以名之卽今之峯牛

【案峯牛字甚新】

四年太尉施延以選舉貪污防罷

【案延字君子靳縣人】

詔曰朕以不徳謫見於天零陵言日食京師不覺【案永和元年詔稱日變方逺指此】

漢安元年以遠近獻馬眾多園廐充滿始置承華廐令秩六百石

九江賊馬勉敗死傳勉頭及所帶玉印鹿皮冠黃衣詣洛陽詔懸夏城門外章示百姓

有司奏言孝順皇帝秉聖哲龍興統業稽幹則古欽奉鴻烈寛裕晏晏宣恩以極躬自菲薄以崇黙遺詔貽約顧念萬國衣無制新玩好不餙塋陵損狹不起寢廟遵履前制敬勅愼終有始有卒孝經曰愛敬盡於事親而徳教加於百姓詩云敬愼威儀惟民之則臣請上尊號曰敬宗廟天子世世獻奉藏主祫祭進武徳之舞如祖宗故事露布奏可

【案此奏語似頌似贊饒有古韻範不載夫安帝涼徳故陟方無上宗之奏後以故事因其陵號亦稱恭宗則稱宗不足據矣敬宗之宗亦猶是也後蔡邕等始奏毀不應爲宗者詳袁書】

桓帝

桓帝延禧元年置鴻徳苑

【案範書作置鴻徳苑令蓋苑成而置令也】

帝卽位太后猶臨朝禦卻非殿

【案孝桓時年十五梁太后立之猶臨朝也去和熹稱制遠矣】

桓帝好音樂善琴笙

【案元防夔稱徽宗多能惟一事不能漢桓似之】

延壽七年十月上幸云夢至新野公主壽張敬侯主廟詔曰存善繼絕實借徳貞武騎都尉樊演髙祖父重以光武皇帝元舅扶助中興追封壽張侯諡曰敬祖父茂封冠軍平望鄕侯五國並建其二絕者祠之

靈帝

防稽許昭聚眾自稱大將軍立父生爲越王攻破郡縣【案此熹平元年事範略】

使中郎將堂谿典請雨因上言復崇髙山爲嵩髙山【案前書武帝祠中嶽攺嵩髙爲崇髙也】

有白衣人入徳陽殿門言梁陌夏教我上殿與中黃門桓賢語因忽不見

【案此亦見範紀甚略】

有黒气墮所禦溫明殿庭中如平蓋隆起奮迅五色有頭體長十餘丈形貎似龍

【案此光和元年事溫明範作溫徳亦不詳載靈帝弄狗駕驢荒於獸矣宜貌龍之見也】

靈帝鑄黃鐘二千斛懸於嘉徳端門內

【案範書帝修玉堂殿鑄銅人四黃鐘四卽此】

後漢書補逸卷一

欽定四庫全書

後漢書補逸卷二

監察禦史姚之駰撰東觀漢記第二

光烈陰后

有陰子公者生子方方生防公公生君孟名睦卽後之父也

【案子方卽臘日以黃羊祠竈神者至睦子識三世而果繁昌範不載】

明徳馬后

永平三年有司奏立長秋宮以率八妾上未有所言皇太后曰馬貴人徳冠後宮遂登至尊先之數日夢有小飛虫萬數隨著身入皮膚中復飛去

【案徳冠後宮後眞不愧此語女中堯舜明徳先之矣範同】

後長七尺二寸靑白色方口美髮爲四起大髻但以髮成尙有餘繞髻三匝眉不施黛獨左眉角小缺補之如粟嘗稱疾而終身得意

【案繞髻補眉事範俱不載嘗稱疾而終身得意句眞善狀幽閒貞靜之性範亦剛之陋甚】

馬后袍極麤疎諸王望見乃以爲綺

【案範紀諸王就視乃笑後日此增時宜染色故用之嗚呼躬省約而不居其名夫是乃非矯儉】

後不喜出入遊觀希常臨禦望

後置蠶室織室於濯龍中數往來觀視

【案明徳此舉深得古后妃躬桑之意範作置織室蠶於濯龍中似誤】

太后詔曰吾萬乘之生身衣大練縑裙食不求所甘左右傍人皆無薫香之飾

【案此乃後辭封外戚詔語明帝封子不欲與先帝子等後復不敢以馬氏比陰氏刑於之化千古無兩】

太后時廣平鉅鹿樂成三王入朝問起居上望車騎鞍勒皆純黑無金銀彩飾以白太后各賜錢五百萬【案孝明封諸子租嵗不過二千萬故諸王皆儉約若此章帝請賜可謂以孝成慈】

後嘗有不安時在敬法殿東廂上令太夫人及兄弟得入見

明徳後曰吾前過濯龍門見外家問起居車如流水馬如龍亦不譴怒但絕其歳用冀以黙止讙耳

【案以黙止讙四字深於黃老之學者焉如龍範作如遊龍反覺減色】

上欲封諸舅馬太后輒斷絕曰吾計之熟矣勿有疑也至孝之行安親爲上今遭變異谷價數倍憂惶晝夜不安坐臥而欲封爵違逆慈母之拳拳吾素剛急有胸中气不可不愼穰嵗之後惟子之志吾但當含飴弄孫不能復知政事

【案範紀大同但覺句弱不如本書遒勁】

和熹鄧後

和熹皇后六嵗諸兄持後髮後曰身體髮膚受之父母不敢毀傷孝之始也柰何弄人髮乎

【案後爲太傅禹之孫範書載後年五嵗太傅夫人自爲剪髮年髙目誤傷後額忍痛不言恐傷老人意較此戒弄髮意更深範故刋此錄彼耶】

鄧後遜位手書謝表深陳徳薄不足以奉宗廟充小君之位

【案時陰后以巫蠱事廢後稱篤疾深自閉絕帝以後徳冠後庭遂立之則知三讓非矯矣】

鄧後臨朝萬國貢獻悉令禁絕嵗時但貢紙墨而已【案範書作後卽位時恐後方內助不能専絕貢獻本書作臨朝其在稱制後耶】

和熹皇后嘗夢捫天體蕩蕩正靑滑有若鐘乳後仰噏之以訊占夢言堯舜攀天而上湯夢及天防之此皆聖王之夢吉不可言

【案防範作咶】

鄧後稱制京師旱至五月朔太后幸洛陽寺省庶獄舉寃囚杜冷不殺人自誣被掠羸困使輿見畏吏不敢自理吏將去微疾舉頸若欲有言太后察視覺之卽呼還問狀遂信卽時收令下獄抵罪尹左遷行未還宮防雨大降

【案鄧太后稱制歿身道慚復子然而在位歷年善政不可枚舉範稱其持權引謗深於知鄧後者呂武不足論亦非後世埀母后所得借口也範同】

鄧太后嘗不安左右憂惶至令禱祠願以身代牲鄧太后聞之甚怒卽勅令禁止以爲何故乃有此不祥之言左右咸流涕嘆息曰太后臨大病不自顧而念兆民後病遂瘳豈非天地之應與

【案範作禱請祝詞願得代命於不祥義爲近】

鄧太后臨朝上林鷹犬悉斥放之

【案斥放範作斥賣非和熹聖徳豈與小民爭利乎】

太后雅性不好淫祀

【案殤帝延平中詔罷祠官不在祀典者太后之令也】

鄧太后賜馮貴人步揺一具

【案釋名曰皇后首副其上有埀珠步則揺也太后樛木之慈至於被服不欲以殊禮自尊𨿽太姒奚媿焉】

順烈梁后

永建三年春三月丙申選入掖庭相工茅通見之矍然驚駭卻再拜賀曰此謂日角偃月相之極貴臣所未嘗見也

【案後梁商之女矍然驚駭卻再拜賀八字甚腴範不及】

竇貴人

竇章女年十二能屬文以才貌選掖庭有寵與梁皇后並爲貴人早卒帝追思之詔史官樹碑頌徳帝自爲之詞

【案順烈梁后曽爲貴人竇貴人之寵必在此時非與桓帝梁后並者也】

齊武王【縯】

縯字伯升有二子建武二年立長子章爲太原王興爲魯王十一年徙章爲齊王十五年追謚伯升爲齊武王章少孤光武感伯升功業不就撫育恩愛甚篤以其少貴欲令親吏事故試守平陰令

【案伯升初起自稱柱天都部名甚奇後爲更始所害範同】

伯升進圍宛莽素震其名大懼使畫伯升像於�旦起射之

【案說文�射臬也廣雅�的也續書亦同此範書稱莾使長安官署及天下鄕亭皆畫伯升於塾旦起射之注曰塾門側堂也愚莽射像何至徧畫署亭從�爲近】

平陵後部攻新野不下宰潘臨登城言曰得司徒劉公一言願先下及伯升軍至卽開門降

【案世祖創開功業隆起然伯升餘威亦有助焉世祖之友於足相報也範書失載宰名】

北海靖王【興】

興遷農太守縣吏張申有伏罪興收申案論郡中震栗時年旱分遣文學循行屬縣理寃獄宥小過應時甘雨澍防

【案興初封魯王嗣光武兄仲後以魯國益東海故徙興爲北海王】

興每朝廷有異政京師雨澤秋稼好醜輒驛馬下問興其見親重如此

【案秋稼好醜四字甚古範略】

趙孝王【良】

光武初起兵良搏手大呼曰我欲詣納言嚴將軍叱上起去出閤令人視之還白方坐啗脯良復讙呼上言不可讙露明旦欲去前白良曰欲竟何時詣嚴將軍所良意下曰我爲詐汝耳當復何若乎

【案良字次伯光武之叔此關光武初起兵事範闕載本書瑣筆如畫】

良裔孫幹嗣位私出國到魏郡鄴易陽止宿亭令奴金盜取亭席金與亭佐孟常爭言以刃傷常部吏追逐幹藏逃金絞殺之懸其屍道邊樹相國舉奏詔書削中丘縣

【案幹後以賢傅能攺悔前失遂復所削縣】

城陽恭王祉

城陽恭王初名終後攺名祉

【案祉字巨伯光武族兄】

祉祖考侯仁於時見戶四百七十六上書願減戶徙南陽畱子男昌守墳墓元帝許之

【案仁以舂陵地下濕故求減邑內徙】

祉父敞爲廬江都尉嵗余遭旱行縣人持枯稻自言稻皆枯吏彊責租敞應曰太守事也載枯稻至太守所酒數行以語太守太守曰無有敞以枯稻示之太守曰都尉事耶敞怒叱太守曰鼠何敢爾刺史舉奏莽徵到長安免就國

【案枯稻責租太守固食苗之碩鼠也宜迎貓食之耳敞叱甚當讀石壕吏舂陵行等篇千古同慨矣範闕】

敞爲嫡子終【卽祉也】娶翟宣子女習爲妻宣使嫡子姬送女入門二十餘日宣弟義起兵攻莽

【案宣乃丞相方進之子祉坐是系獄僅免刑誅遂見沈廢不知積善有餘天將興之也】

祉以建武二年二月見光武於懷宮

【案範書光武起兵惟祉先至見之甚懽】

東海恭王【彊】

王兼食二郡二十九縣租入倍諸王賞賜恩寵絕於倫比置虎賁髦頭宮殿設鐘簴之懸

王數上書譲東海又因皇太子固辭上不許以章宣示公卿

【案世祖以彊廢不以過去就有禮故優以大封二郡東海及魯郡也髦範作旄是王恭謙好禮以徳自終與明帝之友於交相美矣範同】

王孫頃王肅性謙儉永初中以西羌未平上錢二千萬元初中上縑萬匹以助國費

【案頃王可謂繩其祖武也】

沛獻王【輔】

沛獻王輔善京氏易永平五年少雨上禦雲臺自爲卦以周易林卜之其繇曰蟻封穴戶大雨將至以問輔輔對曰蹇艮下坎上艮爲山坎爲水山出雲爲雨蟻穴居知雨將至故以蟻爲興居

【案孔子言易者象也象者像也朱子謂程傳言理已備象數卻欠乃本義言卦象亦謂象失其傳不可理防故言易必首言象方爲善易蓋象之取義或以卦情或以卦形或以卦體或以中爻或以爻變或以占中或以錯卦綜卦夫圓圖之對待者卽錯象亦寓焉如乾錯坤乾爲馬坤卽利牝馬之貞卦序之流行者卽綜象亦寓焉如噬嗑綜賁噬嗑利用獄而賁卽無敢折獄至二四三五之合六爻之變又復錯中有錯綜中有綜無非象也沛獻之占易得之矣】

王性好經書論集經傳圖防作五經通論奉蕃以至沒身遵履法度未嘗犯禁稱爲賢王

【案範稱王作五經論時號之曰沛王通論非自詡以爲通也】

東平憲王【蒼】

王少有孝友之質寛仁雅帝卽位詔以爲驃騎將軍位在三公上四年蒼上疏願朝上以王觸寒渉道使中謁者賜乘輿豹裘蒼到洛陽使鴻臚持節郊迎引入不在贊拜之位升殿乃拜上親答拜諸王歸國上特畱蒼八月飲酎畢大鴻臚奏遣蒼發上親臨送流涕賞賜以億萬數【案東平千古賢王而顯宗優禮亦可謂交相得矣東京諸王多賢朝廷亦甚得大體前漢與唐宋皆不及】

明帝詔書示諸國曰詔問東平王處家何等最樂王對曰爲善最樂其言甚大副其要腹蒼體長美須眉要帶八尺二寸

【案爲善最樂四字遂成千古名言言大副要亦俳亦雅範稱蒼要帶八圍】

明帝詔曰東平王蒼寛博有謀可以托六尺之孤臨大節而不可奪其以蒼爲驃騎將軍

【案範書闕詔語時特置將軍掾史位在三公上也】

蒼爲將軍是時四方無虞蒼以天下化平宜修禮樂乃與公卿共議定南北郊冠冕車服制度及祖廟登歌八佾舞數蒼以親輔政盡心王室每有議事上未嘗不見從名稱日重

【案蒼以懿親議禮上匹元公】

東平王蒼與諸王朝京師月餘還帝臨送歸宮淒然懷思乃遣使手詔諸國曰辭別之後獨坐不樂因就車歸伏軾而吟瞻望永懷實勞我心誦及采菽以增嘆息【案此永平十一年王來朝也手詔文詞古茂範同】

肅宗遣諸王歸國帝特畱東平王蒼賜以祕書列圖道術祕方至八月飲酎畢有司復奏遣蒼乃許之手詔賜蒼曰骨肉與天性誠不以逺近親疎然數見顏色情重昔時中心戀戀惻然不能言於是車駕祖送流涕而訣復賜乘輿服禦珍寶鞍馬錢布以億萬計

【案範載詔語又云念王久勞思得還休欲署大鴻臚奏不忍下筆故授小黃門數語情摯千古引本書者抹之惜矣】

章帝詔東平王蒼惟王孝友之徳今以光烈皇后假髻帛巾各一衣一篋遺王可時瞻視以慰凱風寒泉之思【案一本作建初三年上賜東平王書曰嵗月驚邁山陵寖逺孤心慘愴今送光烈皇后假紒帛巾各一及衣一篋云云文情更爾斐亹】

章帝幸東平祭東平王墓云思其人到其鄕其度在其人亡

【案範作追感念蒼謂其諸子曰思其人云云遂幸蒼陵觀四語固非祭墓文也】

瑯邪孝王【京】

瑯邪孝王京就國都雅好宮室窮極技巧壁帶珠玉餙以金銀

【案範書作殿館壁帶皆餙以金銀注云壁帶壁中橫木也如本書則帶訓裝耳】

彭城靖王【恭】

永平九年恭未有國邑賜號靈壽王

【案靖王明帝子賜號特美名耳後乃封鉅鹿王徙彭城】

恭子男丁前妻物故子酺侮慢丁小妻恭怒閉酺馬廨酺亡夜詣彭城縣欲上書恭遣從官蒼頭曉令歸數責之乃自殺

【案範書但言以事怒子酺酺自殺不詳載】

元初五年封恭少子丙爲都鄕侯國爲安鄕侯丁爲魯陽鄕侯

本初元年封恭孫據卞亭侯光昭陽亭侯固公梁亭侯興蒲亭侯延昌城亭侯祀梁父亭侯堅西安亭侯代林亭侯

下邳惠王【衍】

和帝賜彭城靖王詔曰皇帝問彭城王始夏無恙蓋聞堯親九族萬國協和書典之所美也下邳王被病沈滯之疾昏亂不明家用不寜姬妾嫡庶諸子分爭紛紛至令前太子卭頑防失道陷於大辟是後諸子更相誣告訖今嫡嗣未知所定朕甚傷之惟王與下邳王恩義至親正此國嗣非王而誰禮重嫡庶之序春秋之義大居正孔子曰惟仁者能好人能惡人貴所好惡得其中也太子國之儲嗣可不愼與王其差次下邳諸子可爲太子者上名將及景風拜授印綬焉

【案衍亦明帝子時被病荒忽諸姬爭欲立其子和帝使彭城王恭到下邳正其嫡庶故有此詔卒立子成爲太子國賴以安可謂善處人骨肉之間者矣】

北海敬王【睦】

時法网尙疎睦性好士夙夜滋恭通賔客千里人民土地財賄結歡由是宿徳名儒造門者陸沈

【案睦靖王興子能屬文又善史書範略同陸沈字似有誤】

淸河王【慶】

永元四年王移幸北宮章徳殿講白虎觀慶得入省宿止

【案淸河乃孝章子初爲太子以讒廢和帝卽位特寵異焉時帝方欲誅竇氏淸河入省宿止實密贊之生子祐是爲安帝】

平原王

平原王葬鄧太后悲傷命史官述其行迹爲作傳誄藏於王府

【案平原懷王和帝子少有痼疾薨時無子鄧太后以樂安王子得爲其後得又無子又以河間王子嗣之其鐘愛可知矣】

劉聖公

更始至長安禦府帑藏武庫皆安堵如故

【案聖公名紀元更始光武之族兄也初王莽敗惟未央宮被焚餘皆不攺於舊更始一旦居之自謂平生願足矣豈能如沛公之入咸陽哉】

徐宣樊崇等入至農枯樅山下與更始將軍蘇茂戰崇北至蓩鄕轉至湖

【案範書是時方望立孺子嬰爲天子更始遣李松蘇茂擊斬之三月遣李松防朱鮪戰於蓩鄕卽此也續漢志農有蓩鄕章懷注湖卽湖城縣】

更始至長安止前殿郎吏以次侍更始愧恧俯刮席與小常侍語

【案聖公結客報仇詐死逃匿亦稱傑士乃一登大位便爾羞恧固知帝王自有眞也與小常侍語五字眞妙絕形容範書不及】

更始所置官多羣小長安謂之曰竈下養中郎將爛羊胃騎都尉爛羊頭關內侯

【案聖公狎眤小人豫章李淑切諫以爲敗材傷錦所宜至慮遂系詔獄𨿽無赤眉何必不亡】

更始在長安諸將皆冠幘而服婦人衣諸於襜褕更始所爵多羣小三輔苦之被服威儀不以衣冠或繡防衣錦袴

【案續書以爲服妖也】

更始韓夫人尢嗜酒每侍飲見常侍奏事輒怒曰帝方對我正用此時持事來乎起抵破書案

【案是時更始委政趙萌日夜與婦人飲防羣臣言事輒醉不能見小器易盈何以克濟東觀妙筆南史中往往脫胎於此陳後主齊東昏後明光亦接踵聖公者也吳祭酒偉業詩云聞築新宮就君王擁麗華尙言虛內主廣欲選良家使者螭頭舫才人豹尾車可憐靑塜月已照白門花亡國之君千古一轍】

雒陽人韓鴻爲謁者更始使持節降河北拜除二千石【案範書見吳漢傳漢初由鴻拜安樂令】

劉盆子

赤眉遇光武軍驚震不知所爲乃遣劉恭乞降曰盆子將百萬眾降陛下何以待之上曰待汝以不死耳【案盆子朱虛侯之後始從羣盜以探符得立眞同兒戲時世祖自將盛兵以邀其走路故乞降也】

劉盆子及丞相徐宣以下二十餘萬人肉袒降奉髙皇帝傳國璽綬詔以屬城門校尉賊皆輸鎧仗積兵甲宜陽城西與熊耳山齊

【案範書璽綬下有更始七尺寶劍及玉璧各一】

公賔

三輔豪傑入長安攻未央宮庚戌殺莽於漸臺東海公賔就得其首傳詣宛封滑侯

【案範書略見劉聖公傳殺莽者商人杜吳也公賔時爲校尉就斬莽首風俗通曰公賔姓魯大夫公賔庾之後】

彭寵

彭寵爲漁陽太守容貌絕眾

【案範書寵父宏爲漁陽守偉容貌能飲食寵於更始時拜偏將軍但行漁陽太守事此所引當屬彭宏非寵也】

寵妻夢臝袒冠幘逾城髠徒推之又寵堂上聞蝦蟇聲在火鑪下鑿地求之不得

【案範書但言惡夢怪變不詳伯通以怨望謀反自取誅滅妖由人興不足惜也】

蒼頭子密縛寵以寵命呼其妻妻入驚曰奴反奴乃捽其妻頭擊其頰

詔討彭寵者封侯寵奴子密等三人乘寵晝臥密等遂縛寵著牀召其妻入縫縑囊夜斷寵及妻頭盛囊中投世祖世祖以奴殺主不義復不可不封乃封子密爲不義侯

【案寵授首奴僕本書細載其始末以儆不能齊家者至光武知其不義又從而侯之權徳輿以爲漢爵乃不足勸良然唐末周曇詠史詩云當時若防還彭氏率土何憂不自歸得之矣】

隗囂

彭寵與吳漢圍隗囂於西城勅彭書曰西城若下便可將兵南擊蜀鹵人苦不知足旣平隴復望蜀毎一發兵頭爲白

【案囂字季孟天水成紀人】

隗囂故宰府掾吏善爲文書每上書移檄士大夫莫不諷誦

【案此似指囂爲國師劉歆事時則文書自出囂手範云囂賔客掾史多文學生與此不同】

隗囂旣立使聘平陵方望爲軍師望至說囂曰足下欲承天順民輔漢而起今立者乃在南陽王莽尙據長安𨿽欲以漢爲名其實無所受命將何以見信於眾宜急立髙廟稱臣奉祠所謂神道設教求助民神者也囂從其言

【案囂從望言遂立廟於邑東祀髙祖太宗世宗稱臣奉璧薶血加書以漢後稱年可謂應天順人之舉乃其末路終持兩端遂至滅亡殊可惜也】

囂將王元說囂曰昔更始西都四方響應天下喁喁謂之太平一旦敗壞今南有子陽北有文伯江湖海岱王公十數而欲牽儒生之說棄千乘之基計之不可者也今天水完富士馬最彊北取西河東收三輔案秦舊迹表裏山河元請以一丸泥爲大王東封函谷關此萬世一時也若計不及此且蓄養士馬據隘自守曠日持久以待四方之變圖王不成其猶足以霸囂然其計【案王惠孟之說壯矣然回成防而爲議豈爲智乎】

隗囂病且餓出城餐糗糒恚憤而死

【案囂死後子純立爲王后亦被誅】

公孫述

述之先武帝時以吏二千石自無鹽徙成帝末述父仁爲侍禦史任爲太子舍人稍增秩爲郎

【案述字子陽扶風荗陵人範云述以父任爲郎注任保任也】

初垣副以漢中亭長聚眾降成自稱輔漢將軍述攻成大破之副殺成降

【案範稱南陽人宗成自稱虎牙將軍大掠成都述惡之遂詐稱漢使假述輔漢將軍擊成與此不同垣秦邑因以爲姓見風俗通】

光武與述書曰承赤者黃也姓當塗其名髙也

【案範書載光武書云圖防言公孫卽宣帝也代漢者當塗髙君豈髙之身耶與此不同援神契曰五徳之運黃承赤而白繼黃公孫以西太守爲白徳故帝書破之】

功曹李熊說公孫述曰蜀地沃野千里土壤膏腴果實所生無谷而飽戰士不下百萬見利則出兵而略地無利則堅守而力農東下漢水以窺秦地南順江流以震荊揚所謂用天因地成功之資今名號未定志士狐疑宜卽大位使逺人有所依歸述遂自立爲天子

【案公孫竊帝蜀漢爲井底蛙李功曹實成之遜常少張隆遠矣】

李忠

李忠字仲都發兵奉世祖爲右將軍封武固侯辭時無綬上自解所佩綬以賜之

【案忠東萊黃人封中水侯】

忠父爲髙密中尉

【案範書中作都章懷注云郡國志有髙密侯百官志侯有中尉其都尉惟郡有之今髙密非郡則作都字者誤】

上初至不脫衣帶衣服垢薄使忠解澣長襦忠更作新袍袴解支小單衣韈而上之

【案世祖於忠親愛特至儼若家人父子故能得其死力】

王郎遣將攻信都大姓馬寵開城納之收李忠母妻子而令親屬招呼忠時寵弟從忠爲校尉忠卽召見責數之以背恩反城因格殺之諸將皆驚曰家屬在人手中殺其弟何也忠曰若縱賊不誅則二心也上聞而謂忠曰今吾兵已成矣將軍可歸救若母妻子忠曰防明公大恩忠得效命誠不敢內顧宗親

【案忠家屬在馬寵手而特殺其弟是激之使殺也妻子可棄母亦可忍乎程伊川譏趙苞之遽戰而殺其母以爲當求所以生母之方如王陵母在楚而使楚質以招陵陵降可也徐庶得之矣然則忠之不敢內顧豈聖賢之道乎】

上會諸將問破賊所得物惟李忠獨無所掠上卽以所乘大驪馬及繡被衣物賜之

【案破賊而問所掠豈得爲仁義之師範同】

王常

王常爲橫野大將軍位次與諸將絕席

【案常字顏卿漢官儀稱禦史大夫尙書令司校尉皆専席絕輿専義同】

王常其先鄠人常父博成哀間轉客潁川舞陽因家焉【案常以匹夫興義兵始事聖公卒歸光武其眞知命者乎更始之封名相稱矣】

光武於大會中指王常謂羣臣曰此家率下江諸將輔翼漢室心如金石眞忠臣也是日遷常爲漢中將軍【案漢中範作忠爲是】

李通

齊武王嘗殺通同母弟申屠臣上恐其怨不欲與軼相見軼數請上乃彊見之軼深逹通意上乃許往意不安買半臿佩刀懷之至通捨甚歡握上手得半臿乃謂上曰一何武也上曰倉卒時以備不虞耳

【案通字次元宛人軼乃通從弟首創巨謀以應劉氏復興李氏爲輔之防可謂智矣範不載】

鄧晨

晨曽祖隆揚州刺史祖父黙交趾刺史

【案農字偉卿南陽新野人初娶光武姊元趣兵以應光武后封房子侯】

晨與上共載出逢使者不下車使者怒頗加恥辱上稱江夏卒晨更名侯家丞使者以其詐將至亭欲罪之新野宰潘叔爲請得免

【案範書闕】

來歙

來歙與劉嘉俱詣洛陽世祖見歙與之大歡卽解所披襜褕以衣歙

【案歙字君叔新野人時嘉爲漢中王君叔勸之歸世祖】

來歙蓋延攻公孫述蜀人大懼使刺客刺歙歙未死馳告蓋延延見歙悲哀不能仰視歙叱曰欲屬以軍事而反效兒女子涕泣乎

【案君叔雄姿被刺不爲身惜而屬虎牙以軍事範書敍述凜稟千載如生此系刪節本書遂覺減色】

歙與徵虜將軍祭遵襲略陽因保其城上聞甚悅左右怪上數破大敵今得小城何足以喜然上以略陽囂所依阻心腹已壊則制其支體易也

【案範書不載上悅語不見光武料敵之神】

帝因歙上疏宜益選兵馬儲積資糧詔於汧積谷六萬斛驢四百頭負防

鄧禹

鄧禹聞上安集河北卽杖防北渡追及於鄴禹進曰三輔假號往往羣聚皆庸人崛起志在財帛非有忠良明智深慮逺圖尊主安民者也明公𨿽建蕃輔之功猶恐無所成立於今之計莫如延攬英雄務悅民心立髙祖之業救萬民之命以公而慮天下不足定也上大悅【案禹字仲華新野人封髙密侯運籌帷幄光武之子房也杖防數語了若指掌非王佐不能】

馮愔反鄧禹徵之爲愔所敗至髙陵軍士饑餓皆食棗葉

【案範書馮愔反帝遣宗廣持節降之禹威稍損赤眉復還入長安禹與戰敗走至髙陵與此異棗葉範作棗菜是】

鄧禹破邯鄲誅王郎有智謀諸將鮮及

上至廣阿止城開樓上披輿地圖指示鄧禹曰天下郡國如是我乃始得一處卿言天下不足定何也

【案禹對以古之興者在徳厚薄不以大小𨿽伊召何以加玆】

上率禹等擊王郎橫野將軍劉奉大破之上過禹營外進炙魚上餐啗勞勉吏士威嚴甚厲眾皆竊言劉公眞天人也

【案範書闕】

建武中鄧禹罷三公以列侯就第位特進

鄧禹篤於經書教學子孫

【案禹子十三人各使守一藝善於教矣】

赤眉入長安鄧禹乘勝獨克而師行有紀皆望風相攜以迎降者日以千數眾號百萬

【案鄧禹行師不失弔伐遺意】

鄧禹攻赤眉賊不利吏士散已盡禹獨與二十四騎還詣洛陽

鄧禹自中興後累葉貴寵凡侯者二十九人東京莫比

鄧訓

訓謙恕下士無貴賤見之如舊朋友子往來門內視之如子有過加鞭朴之教大醫皮巡從獵上林還暮宿殿門下寒疝病發時訓直事聞巡聲起往問之巡曰冀得火以熨背訓身至大官門爲求火不得乃以口噓其背復呼同廬郎共更哺至朝遂愈

【案訓字平叔禹第六子範書但言樂施下士而已不細載也】

訓故吏最貧羸者舉國念訓常所服藥北州少乏又知訓好靑泥封書從黎陽步推鹿車於洛陽市藥還過趙國易陽並載靑泥一襆至上谷遺訓其得人心如是【案此訓將黎陽營兵屯狐奴事狐奴屬漁陽郡市藥載泥二事甚韻】

吏士常大病瘧轉易至數十人訓身爲煮湯藥咸得平愈其無妻者爲適配偶

【案本書序訓好施下士瑣屑詳至千載下猶欲爲之執鞭也】

訓坐私與梁扈通書免歸燕人思慕爲之作歌

鄧訓爲防羌校尉發湟中秦胡兵四千人出塞掩擊迷唐於雁谷迷唐乃去其春復欲歸故地乃發湟中六千人令長史任尙將之縫革爲船置於箄上以渡河掩擊迷唐廬落大豪多所斬獲

【案箄木筏也雁範作冩】

鄧訓拜張掖太守以身率下河西攺俗鄰郡則之鄧訓爲防羌校尉時羌俗恥病死每病臨困輒以刀自刺訓聞有困病者輒拘持束縛不與兵刃使醫藥療之愈者非一小大莫不感悅訓病卒吏人羌人愛惜旦夕臨者日數千人或以刀自割又刺殺犬馬牛羊曰鄧使君已死我曹亦且俱死耳前烏桓吏人皆奔走道路至空城郭

【案訓善政不知若何乃得人心如此子輿氏所謂以徳服人者也】

鄧陟

鄧陟字昭伯

【案範書陟作隲訓之子也】

永初元年封陟等以定防增三千戶讓不獲遂逃避使者閉關上疏自陳

【案時封陟上蔡侯陟弟悝葉侯西平侯閭西華侯上書辭謝至於五六持盈若此宜其累葉貴盛也髙密之敎學深矣】

鄧陟以延平九年拜爲車騎將軍儀同三司

耿嵩

耿嵩履淸髙之節齔童介然特立不隨於俗鄕黨大夫莫不敬異之王莽敗賊盜起宗族在兵中谷食貴人民相食宗家數百人升合分糧時嵩年十二三宗人少長咸共推之主廩給莫不稱平

【案範書闕嵩之分糧與陳戶牖均肉事絕類】

後漢書補逸卷二﹤史部﹐別史類﹐後漢書補逸﹥

欽定四庫全書

後漢書補逸卷三

監察禦史姚之駰撰東觀漢記第三

馮異

王郎起兵上自薊東南馳夜至蕪蔞亭時天寒烈眾皆饑疲馮異上豆粥明旦上謂諸將曰昨日得公孫豆粥饑寒俱解

【案異字公孫潁川父城人謚節侯亦稱大樹將軍此所載與範書月蕪範作無孟子所謂天降大任必先窮餓者此其時與】

異薦邑子銚期叔壽殷建左隆等光武皆以爲掾史【案範書殷作段此光武經父城異開門奉迎時事】

時更始遣舞陰王李軼廩丘王田立大司馬朱鮪白虎公陳矯將兵號三十萬共守洛陽

【案範書矯作僑是時光武拜異爲孟津將軍與防恂共拒之】

上報異曰軼多詐不信人不能得其要領令移其書【案時李軼報異書願內附異見其信效具以奏聞而光武故宣露其書令朱鮪知之鮪果使人刺軼兵故不厭詐也】

王郎追上自薊東南馳至南宮馮異進麥飯兔肩因渡呼沲河至信都

【案範書同南宮縣屬信都國今旣云至南宮又云渡呼沲至信都似舛帝紀云度呼沲河至下博城西見白衣老父曰信都去此八十里耳攷其地當是自北而南傳語誤也呼沲範作虖沱】

光武遣馮異討赤眉車駕送至河南賜以乘輿七尺玉具劍勅異曰念自修整無爲郡縣所笑異頓首受命【案時鄧禹不能定因遣異討之範載勅云今之徵伐非必略地屠城要在平定安集之耳大哉王言也據此則笑字範作苦字爲是又玉具劍範作七尺具劍】

光武引見馮異誦於公卿曰是我起兵時主簿爲我披荊棘定關中者也

【案此建武六年異朝京師時事範語小異】

異西行布威信黽池霍郎陜王長湖濁惠華陰陽沈等稱將軍者皆降

【案範逸將軍名】

異與赤眉遇於華陰相距六十餘日降其將劉始王重等

【案範書重作宣】

人有上章言異威權至重專制關中百姓歸心使者宋嵩西上因以章示異

【案範書無宋嵩名世祖欲全節侯故以章示之比髙祖樊縶蕭曹何如也】

上賜異璽書曰聞吏士精銳水火不避購賞之賜必不令將軍負丹靑失斷金

【案異爲天水太守攻公孫述將趙匡等故特賜之文甚古鬰】

馮彰

永平五年徙封彰爲平鄕侯食郁林潭中彰子晉坐鬭殺遊徼防赦國除

【案彰乃異長子後至安帝時復紹封】

冦恂

更始大司馬朱鮪在雒上欲南走河內難其守問鄧禹禹曰冦恂文武備足有牧民禦眾之才

【案範書恂字子翼上谷昌平人謚威侯走範作定爲是】

上拜冦恂爲河內太守恂移書屬縣講兵肄射伐淇園之竹治矢百餘萬

【案範書有飬馬二千匹收租四百萬二語威侯河內轉餉不愧蕭文終之鎭關中也】

恂在潁川郡中政理盜賊不入

【案賈剛侯部將尙戮之何況餘盜後從駕平賊百姓之借冦也宜哉】

周澤

周澤少修髙節建武十六年辟大司馬府署儀曹祭酒【案澤北海安丘人範列儒林傳】

周澤字穉都耿介特立好學問治嚴氏春秋門徒數百人隱居上野不汲汲於時俗拜太常果敢直言數有據爭朝廷嘉其淸亷

周澤爲澠池令奉公克己妻子自親釜竈

【案範書無妻子自親釜竈語後澤以妻干犯齋禁收送詔獄生世不諧作太常妻時人之語非虛也】

甄宇

甄宇字長文拜太子少傅淸淨少欲常稱老氏知足之分也

【案字與澤同縣人範亦載儒林傳】

甄宇北海人建武中爲靑州從事徴拜博士每臘詔賜博士羊人一頭羊有大小肥瘦時博士祭酒議欲殺羊稱分其肉宇曰不可又欲投鉤宇復恥之宇因先自取其最瘦者由是不復有爭訟後召防詔問瘦羊甄博士京師因以稱之

【案範並不載此事幾令亷士佳話冺滅千古】

宇治嚴氏春秋持學精防以白衣教授常數百人

劉桓

光武以劉桓爲驍騎將軍攻中山

【案範書闕】

牟融

牟融字子優遷大司農居職修治又善論議朝廷皆服其能帝數嗟嘆以爲才堪宰相

【案融字一作子晏安丘人永平中代鮭陽鴻爲大司農範同】

融爲大司農性明達朝廷稱爲名卿

馮駿

長沙中尉馮駿將兵詣岑彭璽書拜駿爲威虜將軍【案岑彭諭降江南其中但有長沙相意駿之詣或爭先故不載也後彭到江州畱馮駿守之見岑傳】

朱鮪

上令朱鮪等遂防城南涓水上沙中設壇立聖公爲天子

【案鮪更始大將淮陽人後爲少府見岑彭傳】

鮪破上大喜諸將賀之懇上尊號

申屠剛

申屠剛爲尙書令謇謇多直言無所屈撓

【案剛字巨卿扶風茂陵人光武常欲出逰剛諌不聽以頭軔乘輿輪帝遂爲止其直言可見矣】

朱暉

朱暉字文季再遷臨淮太守吏民畏愛爲之歌曰彊直自遂南陽朱季吏畏其威民懷其徳

建武十六年四方牛大疫暉守臨淮獨不疫鄰郡人多牽牛入界

【案範闕蝗飛虎渡外又成賢二千石佳話】

朱暉年十三與舅母家屬入宛城道遇賊欲奪婦女衣暉防刀向賊曰錢物可得諸母衣不可得今朱暉死日也賊義之笑曰童子納刀遂放遣

【案範書奪婦女衣下有昆弟賔客皆遑廹伏地莫敢動二句襯法好】

暉爲郡督郵太守阮況當嫁女欲買暉婢暉不與及況卒暉送金三斤人問其故暉曰前不與婢者恐以財污府君今重送欲明巳心也

【案範書同人必自敗其名節因視他人之名節爲不足惜朱季不與守婢正從自己心中推去所謂恕也】

驃騎將軍東平王蒼辟朱暉爲掾正月旦將軍當奉璧賀故事少府給璧時陰就爲少府吏甚驕慢求不可得暉遙見就主簿持璧謂曰我素聞璧未嘗見借觀之主簿授暉暉授令史主簿遽白就就曰朱掾義士勿求之蒼罷朝謂暉曰掾自視孰與藺相如

【案相如完璧朱季奪璧千載兩人至今凜凜有生气】

暉之先宋微子之後也以國氏姓周衰諸侯滅宋犇碭易姓爲朱后徙於宛

【案範書不載】

暉外祖父孔休以徳行稱於代

暉爲守數年坐考長史囚死獄中州奏免官

【案暉剛於爲吏故所在多被劾若此】

暉爲臨淮太守斥逺佞惡民懷其惠

岑彭

彭亡歸宛與貳師嚴尢共城守

【案範書甄阜死彭被劍亡歸宛與前隊貳嚴說共城守此云貳師嚴尢計嚴尢爲大司馬又非貳師不知何據彭字君然南陽棘陽人謚壯侯】

彭以將伐蜀漢而津鄕當荊揚之咽喉乃自引兵還屯津鄕因諭告諸蠻夷諸蠻夷相率遣使貢獻於是江南之珍奇食物始流通焉

【案範書交阯牧鄧讓等因彭諭皆相率貢獻悉封爲列侯】

光武使吳漢收謝躬令岑彭助漢爲方略上以常所自持節授彭

【案前拜彭爲刺姦將軍業授以常所持節矣此似又一事範闕】

彭圍隗囂於西城以縑囊盛土爲堤灌西城谷水從地中數丈湧上故城不拔

囂尾擊諸營彭師殿東入農界百姓持酒肉迎軍曰防將軍爲後拒全子弟得生還也

【案時蓋延耿弇兵俱相隨而退惟彭殿爲後拒範略】

彭發桂陽零陵長沙委輸櫂卒凡六萬人騎五千匹皆防荊門

【案櫂卒範書作棹卒謂持棹行船者】

詔彭守益州牧所下郡輒行太守事彭若出界卽以太守號付後將軍選官屬守州中長史

【案此彭敗公孫述將田戎時事今軍制所得城邑例得外委亦此遺法】

秦丰

丰邔縣人少學長安受律令歸爲縣吏更始元年起兵攻得邔宜城若編臨沮中沮虞襄陽鄧新野穰湖陽蔡陽兵合萬人

【案範書邔屬南郡丰自稱楚黎王略十有二縣附見岑彭傳】

田戎

田戎西平人與同郡人陳義客夷陵爲羣盜更始元年義戎將兵陷夷陵陳義自稱黎丘大將軍戎自稱埽地大將軍

戎至期日灼龜卜降兆中坼遂止不降

【案戎弄兵潢池遊魂未息龜兆之坼以爲戮耳】

朱浮

朱浮與彭寵書責之曰伯通自伐以爲功髙天下往時遼東有豕生子白頭異而獻之行至河東見羣豕皆白懷慙而還若以子之功論於朝廷則爲遼東豕也

【案浮字叔元沛國蕭人彭寵狠彊其叛也浮實偪之而此書文特儁妙】

朱浮爲司空賣國恩以爲威福

【案光武二十二年浮坐賣弄國恩免】

賀文和

賀文和遷九江太守行縣持漧糧但就溫而已臨去日百姓扶車叩馬啼泣隨之

【案範書闕】

侯霸

侯霸爲尙書令深見任用

【案霸河南密人】

侯霸字君房有威重爲太子舍人

【案霸於成帝時以任子爲舍人此追敍也】

霸從鐘寜君受律

【案霸又師九江太守房治谷梁春秋】

霸爲淮平大尹政理有能名更始元年遣謁者侯盛荊州刺史費遂賫璽書徵霸

【案霸見徴時百姓號哭遮使者車至戒乳婦勿舉子曰侯君去必不能全其得人心如此淮平卽臨淮莽所攺也】

賈復

賈復爲縣掾迎鹽河東防盜賊起等輩欺沒其鹽復獨完致縣中

【案復字君文南陽冠軍人謚剛侯亦稱賈君範作放散其鹽不若欺沒爲確】

時上置兩府官屬復與段孝共坐孝謂復曰卿將軍督我大司馬督不得共坐復曰俱劉公吏有何尊卑官屬以復不遜上調官屬補長吏共白欲以復爲鄗尉上署報不許

【案賈督以後來而好陵折等輩上以其有折衝千里之威故特寵焉範不詳】

吳漢擊蜀未破上書請復自助上不遣

【案帝以復敢深入故希令逺徵愛之也】

復闔門飬威重授易經起大義

【案復知帝欲偃武修文乃與鄧禹並剽甲兵惇儒學善夫其能以功名終也】

賈宗

賈宗字武孺爲長水校尉宗性方正奉職愛士及在朝廷數言便宜深見親異賞賜殊厚

【案宗賈復防子】

上美宗有武節又兼經術每宴防與當世文儒司徒丁鴻論難經傳

【案君文飬威重惇儒學故遺澤所畱文武爲憲】

武孺爲朔方太守匃奴常犯塞得生口問太守爲誰曰賈武孺曰寧賈將軍子耶曰是皆放遣還後更不入塞【案範稱武孺多智略其守朔方匃奴畏之不敢入塞微東觀記不知剛侯之餘威震於殊俗若此也】

朱敷

朱敷上略曰隗囂叛亂殺戮官吏惟狄道爲國固守然民饑啖弩煮履宜救倒懸之急

【案範書闕】

承宮

承宮少孤年八歲爲人牧豬鄕裏徐子明以春秋授諸生數百人宮過其廬下見諸生講好之因忘其豬而聽經豬主怪其不還行求索見生欲笞之門下生共禁乃止

【案宮字少子瑯邪姑幕人範不詳子明範作子盛宮由是請畱門下爲諸生拾薪勤學不倦乃歸家教授】

承宮遭王莽簒位天下擾攘盜賊並起遂避世漢中建武四年將妻子之華陰山谷耕種禾黍臨熟人就認之宮悉推與而去由是顯名

【案華陰範作陰宮旣避地漢中則華陰爲近範誤】

牟長

牟長字君髙建武中拜少府詔曰少府大儒不失法度其見優如此

【案長樂安臨濟人範無拜少府事長著尙書章句皆本之歐陽氏俗號爲牟氏章句列儒林傳】

吳漢

吳漢字子顏更始立使使者韓鴻徇河北或謂鴻曰吳子顏奇士也可與計事鴻召見漢甚奇之

【案漢南陽宛人亦稱吳公時鴻卽拜漢爲安樂令而漢獨決意歸劉智士哉】

公孫述大司馬田戎將兵下江開至南郡據浮橋於江上吳漢鋸絕橫橋大破之

【案範書有燒成都市橋事不載此岑彭傳云彭奇船直衝浮橋而攢柱鉤不得去因飛炬焚之亦不言鋸絕也奇偏將軍魯奇】

吳漢當出師朝受詔夕卽引道初無辦嚴之日故能常任職以功名終

【案範同嚴卽裝避明帝諱也】

漢使副將武威將軍劉禹將萬餘人屯於江南

【案時漢擊公孫述與禹分營遂爲賊所破後乃並攻克之竟斬述禹範作尙】

吳漢伐蜀戰敗墮水緣馬尾得出

【案此漢至成都時公孫述遣奇兵襲擊破漢遂有此事範見公孫傳】

漢平成都乃乘桴沿江下巴郡楊偉徐容等惶恐解散【案時蜀郡守將史歆反故遣漢討之楊徐其黨也】

吳漢疾篤車駕親臨問所欲言對曰臣愚無所識知惟願愼無赦而已

【案子顏此語與武侯治蜀同意】

吳漢爵位奉賜最尊重然但治宅不起巷第夫人先死薄葬小墳不作祠堂防儉如此及薨有司奏議以武爲謚詔特賜謚曰忠侯

【案史稱漢質厚少文然觀其恭儉如此則大文不是過矣範省特賜謚事】

曹褒

曹褒爲城門校尉湣哀病徒親自省治醫藥糜粥【案褒魯國薛人從射聲校尉遷是職後爲河內守有殊政】

曹褒字叔通篤學常慕叔孫通爲漢禮儀晝夜沈思寢則懷鉛筆行則誦文書當其念至忽忘所之

【案褒承父兄家學思制禮儀孝章勅褒撰定國憲成百五十篇後和帝卽位太尉張酺等劾褒漢禮遂不行夫褒紹綿蕞之儀以成禮制且決以臆見雜以防記其不足救崩壊明矣】

朱祐

光武微時常與朱祐共買蜜合藥後追念之乃賜祐白蜜一石問何如長安時共買蜜乎

【案祐本書作福避安帝諱也範書但言以有舊恩數防賞賚不詳】

光武在長安時常與朱祐共車而出

朱祐字仲先初上學長安時過朱祐祐常畱上講竟乃談語及車駕幸祐家上謂祐曰主人得無去我講乎【案範作祐不時相勞苦而先升講捨較明白後祐爲防軍謂世祖曰長安政亂公有日角之相此天命也則祐豈不知世祖者哉宜其親厚特殊爾】

祐斬張成延岑敗走收所得盜茂陵武帝廟衣印綬【案範書但載收印綬九十七】

祐自陳功薄而國大願受南陽五百戶足矣上不許【案祐封髙侯食邑七千三百戶故辭】

祭遵

祭遵奉公賞賜與士卒家無私財身衣布衣臥布被夫人裳不加防

【案遵字弟孫潁川潁陽人諡成侯亦稱祭徵虜】

公孫述遣兵救隗囂吳漢耿弇等悉奔還遵獨畱屯汧詔書曰將軍連年拒難眾兵卽卻復獨按部功勞爛然兵退無宿戒糧食不豫具今乃調度恐力不堪國家知將軍不易亦不遺力今送縑千匹以賜吏士

【案徵虜時方有疾獨畱不卻其眞憂國奉公者耶世祖之褒賜當矣】

祭遵爲軍市令捨中兒犯法殺之上怒命收遵主簿陳副諌曰遵奉法不避是教令所行也上乃貰之以爲刺姦將軍

【案範同】

祭遵薨博士範升上疏曰遵爲將軍取士皆用儒術對酒娛樂必雅歌投壺又建爲孔子立後奏置五經大夫𨿽在軍旅不忘爼豆

【案範書全載升疏稱其好禮悅樂守死善道宜論敍眾功詳案謚法以禮成之】

遵喪至河南縣上還幸城門閱過喪車瞻望涕泣【案世祖湣遵歿尢甚夫鳥盡弓藏韓彭爼醢髙祖不能保於生前而光武能卹於死後嗚呼仁矣但徵虜以無子國除何不爲繼絕綿祚也】

帝遣校尉發騎士四百人被甲兜鍪兵車軍陳送遵葬

【案範作朱輪客車小異】

上數嗟嘆衛尉銚期見上感慟對曰陛下至仁哀念祭遵不已羣臣各懷慚懼也

蓋延

蓋延字巨卿身長八尺彎弓三百斤

【案延漁陽要陽人範同】

延定沛楚因齋戒祠髙祖廟

【案延以气聞而初定數邑卽能齋戒祠髙廟有當萃渙之義是又深於學者】

延上疏辭曰臣幸得受干戈誅逆虜奉職未稱久畱天誅常恐污辱名號不及等倫天下平定以後曾無尺寸可數不得預竹帛之編明詔深閔儆戒備具每事奉循詔命必不敢爲國之憂也

【案世祖以延輕敵深入數以書誡之故延上書如此】

延圍劉永於睢陽夜梯其城入永驚懼走出魚門延追擊大破之斬其魯郡太守梁丘壽沛郡太守陳修【案範書魚門作東門則東門名魚也二守範皆不載其名】

龎萌攻延延與戰破之詔書勞延曰龎萌一夜反畔相去不逺營壁不堅殆令人齒欲相擊而將軍有不可動之節吾甚美之

【案範書萌襲敗延延走北渡泗水破舟檝壞津梁僅而得免與此大異續書則同本書當不誤耳】

永初七年詔封延曾孫爲盧亭侯

【案範書作蘆亭】

鮑昱

昱爲泚陽長邑人趙堅殺人系獄其父母詣獄自言年七十餘惟有一子適新娶今系獄當死長無種類涕泣求哀昱憐其言令將妻入獄止宿遂任身有子

【案昱字文泉永之子有智謀能傳父學範但稱政化仁愛而已不載此事】

時司徒例訟久者至數十年比例輕重非其事類錯雜難知昱奏定詞訟七卷決事都目八卷以齊同法令息遏人訟也

【案律例以定刑國之要政而錯雜難知輕重不一污吏姦胥得以上下其手千古所同慨也昱奏定齊法其事甚鉅範闕之何與】

光武二十三年太尉鮑昱兼衛尉

【案昱以中元元年拜司校尉至肅宗建初四年始代牟融爲太尉且大司馬攺爲太尉事在光武二十七年其二十三年並無此官不知何書傳誤若此】

嚴光

嚴光字子陵耕於富春山後人名其釣處爲嚴陵瀬【案光一名遵防稽余姚人嚴先生髙節淸風足以激頑起懦範仲淹謂非光武不能遂子陵之髙非子陵不能成光武之大得之矣】

郇恁

郇恁字君大

【案此見北堂書鈔署辟郇恁三字不知辟自何人範劉平傳有薦名士承宮郇恁語豈平所辟耶又範髙士傳序載荀恁字君大閔仲叔同郡人惟郇作荀耳】

蓬萌

王莽居攝子宇諌莽而莽殺之蓬萌謂其友人曰三綱絕矣不去禍將及人卽解冠掛東門而去

【案萌字子慶北海都昌人東門範作東都城門前書音義曰長安東都城北頭第一門也】

蓬萌被徵上道迷不知東西云朝所徵我者爲聰明智有益於政方向不知安能濟政卽駕而歸

【案範書大同文較簡潔子慶隱於新宜也及光武側席幽人正宜行義逹道而甘與艸木同腐亦士各有志乎】

鄧讓

讓夫人光烈皇后姊也

【案範書讓爲交阯牧岑彭遣使者陳國威徳於是讓同六守一相皆遣人貢獻封爲列侯蓋順天者存非關椒房之戚也】

陳俊

俊初調補曲陽長上曰欲與君爲左右小縣何足貪乎俊卽拜解印綬上以爲安集掾

【案俊字子昭南陽西鄂人其得進身由宗室劉嘉薦也範不詳】

建武二年俊攻匡城賊下四縣

【案範書作攻匡賊卽匡城賊也非姓】

陳浮

二十三年詔書以祝阿益濟南國故徙浮封蘄春侯【案浮俊子也】

耿弇

弇凡平城陽瑯邪髙密膠東東萊北海齊千乘濟南平原泰山臨淄等

【案弇字伯昭茂陵人謚烈侯亦稱大耿弇攻張步盡平齊地功亦偉矣】

張步直攻弇營與劉歆等防戰弇升正宮環臺望之【案範書環臺作壞臺】

耿弇少好學習父業嘗見郡尉試騎士建旗鼓肄馳射由是好將帥之事凡所平郡三十六屠城三百未嘗挫折

【案弇父況嘗爲朔調連率平郡三十六範作四十六】

耿弇曰吾攻西安臨淄不能救也所謂擊一而得二也【案時張步弟藍守西安與臨淄相去四十里諸將以爲宜速攻西安弇曰不然西安聞吾欲攻之日夜爲備臨淄出不意而至必驚擾吾攻之一日必防防臨淄卽西安孤張藍與步隔絕必復亡去所謂擊一而得二也後果然此誤】

耿弇與張步戰矢中弇眼以佩刀摧之左右無知者【案眼範作股爲近】

弇追張步步奔平壽乃肉袒附斧鑕於軍門而弇勒兵入據其城樹十二郡旗鼓令步兵各以郡人詣旗下眾尙十餘萬輜重七千餘兩皆罷遣歸鄕裏

【案範同左傳有三軍耳目在於旗鼓之語蓋以旗分則將有所綂兵有所附截然不紊】

【本朝兵制旗以色分誠將兵之善制萬世不防之規模也大耿樹旗十二以分郡人先得之矣十三郡卽前列城陽瑯邪等】

耿國

耿國字叔憲

【案範書憲作慮誤國亦況子官至大司馬】

耿恭

耿恭在疏勒救兵不至車師復叛與匃奴共攻恭數月食盡窮困乃煮鎧弩食其筋革恭與士眾推誠同死生故皆無二心也

【案恭乃國弟廣之子鮑昱以爲恭節過蘓武宜防爵賞而見忤車騎終塡牢戶蔚宗所爲喟然流涕也】

匃奴攻金蒲城耿恭以毒藥傅矢傳語匃奴曰漢家神箭其中創者必有異因發彊弩射之鹵中矢者視創皆沸並大驚

【案時恭爲戊巳校尉屯金蒲城神道設教兵家尙之】

耿恭字伯宗時始置西域都防戊巳校尉恭至卽移檄烏孫示漢威徳昆彌以下皆歡喜遣使獻名馬願遣子入侍

【案範同昆彌所獻又有宣帝時所賜公主博具】

耿恭爲校尉居疏勒匃奴來攻城中穿井十五丈無水恭曰聞貳師將軍防佩刀刺山而飛泉出今漢徳神靈豈有窮乎乃正衣冠向井拜爲吏請禱有頃井泉濆出【案恭以疏勒城傍有澗水可固故據之而匃奴於城下擁絕澗水非恭失防也忠誠泣地靈爲格禱井之神烜赫千古】

恭旣得水親自挽籠於是令士且勿飲先和泥塗城並揚示之

【案本書序一時得水狂喜如畫範但稱揚水示鹵而已】

恭擊車師大破之車師太子比特訾降

【案範書不載其名】

耿氏自中興以後迄建安之末大將軍二人九卿十三人尙公主三人列侯十九人中郎將防羌校尉及刺史二千石數百人

【案範云三世爲將道家所忌而耿氏功名遂與漢興衰抑何盛也蓋以殺止殺所謂義戰者耶詩不云乎勝殷遏劉】

劉茂

劉茂爲郡門下掾赤眉攻太原茂負守孫福逾墻出藏地西門下空穴中擔谷給福及妻子百餘日福表爲議郎

【案茂字子衛太原晉陽人茂之事主可謂忠矣孫福守也乃寄身空穴受谷活妻子而聽民蹂躙可乎範載獨行傳】

孫咸

防曰孫咸徵狄今以平狄將軍孫咸行大司馬事咸以武名官以應圖防

【案命司馬而以防決之則人主無權冢宰可不設矣】

鄧奉

鄧奉拒光武裏

【案範書宛有裏津卽此】

伏湛

杜詩表云竊見大司徒伏惠公篤信好學秉節持重有不可奪

【案湛字惠公瑯邪東武人建武三年代鄧禹爲大司徒後以事免故詩薦之但君前臣名無稱惠公理此本不知何據範全載詩表稱名不譌也】

耿純

耿純率宗族歸光武時郡國多降邯鄲純兄歸燒宗家廬舍上以問純純曰恐宗人賔客卒有不同故焚燒廬舍絕其反顧之望上大笑

【案純鉅鹿宋子人純可謂赤心事漢矣燒宗家廬舍膽與識俱臻絕頂】

王郎舉尊號欲收純純持節與從吏夜遁出城拄節道中詔取行者車馬得數十持歸宋子與從兄防宿植俱詣上所在廬奴言王郎所反之狀

【案世祖北至中山畱純邯鄲防王郎反兵勢甚盛而純獨仗義歸漢其卓然之見眞不可及廬奴地名】

耿純字伯山率宗族賔客二千餘人皆衣縑襜褕絳巾奉迎世祖世祖拜純爲前將軍封耿鄕侯

【案範同】

臧宮

臧宮以城門校尉轉左郎將徵武陵蠻

【案宮潁川郟人此建武十九年事後宮與馬武欲攻匃奴帝詔謝之使雄心尙武者不敢復言兵範以爲世祖意防深良然】

杜林

杜林代張純爲大司空務於無爲

【案林茂陵人杜子夏之子博洽多聞時稱通儒】

杜林遷大司徒司直百寮知林以明徳用甚敬憚之【案範羣僚知林系之林爲侍禦史時與此小異】

杜林字伯山爲侍禦史先與鄭興同寓隴右乃薦之上徵興爲大中大夫

光祿勲杜林與馬援鄕裏親厚援南方還時林馬適死援遣子持一匹馬遺林曰朋友有車馬之饋可且以備乏林受之居數月林遣子奉書曰將軍內施九族外有賔客望恩者多林父子食祿祿出常有盈今奉錢五萬援受之謂兒曰當以此爲法杜伯山所以勝我也【案伯山亷而不激介而能和範不載】

杜林拘於隗囂終不屈節建武六年弟成物故囂乃聽林持喪東歸旣遣而悔追令刺客楊賢於隴坻遮殺之賢見林身推鹿車載致弟喪乃嘆曰當今之世誰能行義我𨿽小人何忍殺義士因亡去

【案隗囂始敬侍林以爲且從師友之位今又欲殺之宜其敗則爲賊也楊賢何人乃能假義士命與觸槐人爭烈矣範以爲人之所助者順不亦信乎】

林寄隗囂地終不降志辱身至簮蒿席艸不食其粟【案範不載】

林爲東海王傅王以師故數加饋遺林不敢受常辭以道上稟假有餘苦以車重無所置之

【案辭饋而以車重爲名卽奉錢酬馬意也伯山之學邃矣】

時議郊祀制以爲漢當祀堯林上疏曰臣聞營河雒以爲民刻肌膚以爲刑封疆畫界以建諸侯井田什一以供國用三代之所同及至漢興因時宜趨世務省煩苛取實事不茍防髙亢之論是以去土中之京師就關內之逺都除肉刑之重律用髠鉗之輕法郡縣不置世祿之家農人三十而取一政卑易行禮簡易從無有愚智思仰漢徳樂承漢祀基業特起不因緣堯堯逺於漢民不曉信言提其耳終不悅諭后稷近於周民戶知之世據以興基由其祚本與漢異郊祀髙帝誠從民望得萬國之歡心天下福應莫大於此民奉種祀且猶世主不失先俗羣臣僉薦鯀考績不成九載乃殛宗廟至重眾心難違不可卒攺詩云不愆不忘率由舊章明當尊用祖宗之故文章也宜如舊制以解天下之惑合於易之所謂先天而天不違後天而奉天時義方軍師在外祭可且如元年郊祭故事

【案範志建武七年五月世祖詔三公曰漢當郊堯其與卿大夫博士議林時爲侍禦史上疏以爲宜仍舊制以髙帝配上從之】

陰睦

建武二年追尊貴人父睦爲宣恩侯

【案光烈後七歲失父故追尊之範闕】

張況

況遷涿郡太守時年八十不任兵馬上疏乞身詔許之後詔問起居何如子歆對曰如故詔曰家人居不足贍且以一縣自飬以況爲長山關長防赤眉攻關城況出戰死上甚哀之

【案況趙國襄國人張禹之祖也族姊爲皇祖考夫人故光武呼爲大舅見範張禹傳】

後漢書補逸卷三﹤史部﹐別史類﹐後漢書補逸﹥

欽定四庫全書

後漢書補逸卷四

監察禦史姚之駰撰東觀漢記第四

銚期

銚期字次況上至薊薊中應王郎上驚去吏民遮道不得行期瞠目道左大呼曰蹕大眾披避後上卽位上笑曰卿欲遂蹕耶

【案期潁川郯人謚忠侯卿欲遂蹕語乃王郎初滅時期說光武正位故光武以此戲之如卽位後似不合從範爲是】

期疾病使者存問加賜醫藥甚厚其母問期當封何子期言受國家恩深嘗慙負不知當何以報國何宜封子也上甚憐之

【案期以建武十年卒範闕】

王霸

王霸祖父爲詔獄丞

【案霸字元伯潁陽人封淮陵侯範稱霸世好文法霸亦少爲獄吏】

劉文及蘇茂臣永上遣王霸討之霸至遂閉門堅守勞賜吏士作倡樂賊眾懽呼雨射營中中霸前酒樽【案範書光武使霸與馬武討周建蘇茂救建故有此戰無劉文及永名矢中酒樽霸自安坐息眾後竟降其城眞所謂不戰而屈人之兵者】

上從邯鄲避王郎兵至滹沲河導吏言河澌無船不可渡上令王霸前瞻水霸欲如實還報恐驚官屬𨿽不可渡且臨水止尙可爲阻卽白曰冰堅可渡遂前至比冰合可履馬欲僵各以囊盛沙布冰上乃渡渡未畢數車而冰防

【案霸欲如實還報數語範作霸恐驚眾欲且前阻水深得減字法囊沙布冰事範闕】

王霸爲上谷太守修飛狐道至平城堆石布土三百餘里

伏盛

伏盛字伯明

【案伏盛卽伏隆本書避殤帝諱也範書作字伯文盛瑯邪人伏湛子少以節操立名】

張步遣其掾孫昱隨盛詣闕上書獻鰒魚

【案盛持節使靑徐招降羣賊故步遣使隨之其後步受劉永封竟殺盛範無掾名】

堅鐔

堅鐔字子皮

【案範書作子伋潁川襄城人】

堅鐔獨孤絕南拒鄧奉北當董防一年間道路隔塞糧饋不至食蔬菜與士卒共勞苦

【案鄧奉反新野董防反宛城鐔與右將軍萬修狥南陽諸縣修旋病卒故云獨孤絕也範同】

窪丹

窪丹字子玉世傳孟氏易作通論七篇世重之號窪君通論

【案丹南陽育陽人窪音圭範同】

韓稜

韓稜字伯師除爲下邳令視事未周【一作期】吏人愛慕時鄰縣皆雹傷稼稜縣界獨無雹

【案稜潁川舞陽人範但載稜爲郡功曹后特徴五遷至尙書未言其爲令也】

韓稜遷南陽太守下車表行義防幽滯權豪懾伏【案稜以不阿竇憲顯名故特遷南陽守】

劉隆

永平二十五年左中郎將劉隆爲驃騎將軍卽日行大將軍事

【案隆字元伯安眾侯宗室也封長平侯代吳漢爲大司馬】

李珣

李珣爲兗州刺史所種小麥胡蒜悉付從事無所畱淸約率下席羊皮服布被

【案珣字叔英安定臨涇人晚節徙居新安關饋贈一無所受拾橡實以自資其淸介如此】

邳彤

王莽末分鉅鹿爲和成郡居下曲陽以彤爲卒正【案彤字偉君信都人後世祖狥河北至下曲陽彤卽舉城降彤功不甚烜赫然當帝欲西還長安時彤乃決防攻戰王業之成實肇於玆】

孫湛

孫湛爲光祿勲以淸亷見稱與周澤相類

【案白帖湛字伯雅】

馬援

援逺祖以吏二千石自邯鄲徙茂陵成懽裏曾祖父通生賔宣帝時以郎持節號使君生仲仲官至武司馬仲生援

【案援字文淵追封忠成侯亦稱伏波將軍】

援三兄況字君平余字聖卿負字季主

援受齊詩師事潁川蒲昌

【案範書言援不能守章句援固非書生也】

援長七尺三寸色理髮膚眉目容貌如畫

【案伏波狀貌當與畱侯相似乃不得與雲臺之畫何也】

援以況出爲河南太守次兩兄爲吏京師見家用不足乃辭況欲就邊郡畜牧

【案援才具奇偉惜志過大耳遨逰二帝以後鋤先零守隴西出塞漠早交阯功亦赫矣臨沅之行竟踐馬革裹尸之志何其不知止也於辭況時已見之矣】

援外類倜儻簡易而內重禮事寡嫂𨿽在閫內必幘然後見

援與公孫述有舊援從冀入蜀述見之甚喜與俱入宗廟冠之交讓之冠立舊交之位

公孫述爲援制答布單衣交讓冠

【案範書答作都史記有答布千匹作答爲是】

援初到勅令中黃門引入時上在宣徳南廡下但幘坐援曰陛下何知非姦人刺客而簡易若是

【案範書不詳子陽作俑人形援深譏之世祖幘坐見援所謂豁逹大度同符髙祖者也援豈眞諌其簡易哉特借以入詞耳時隗囂使援奉書洛陽故云初到】

馬援勸光武伐隗囂聚米爲山川地勢上曰鹵在吾目中矣

援說囂曰前到朝廷上凡十四見

【案援從西來初歸世祖乃一月之中十四見帝之勤於接士其不忘西川至矣】

馬援在隴西上書曰富民之本在於食貨宜如舊鑄五銖錢三府以爲未可凡十三難援一一解之條奏其狀【案範書時鑄錢事巴寢及援還朝從公府求得前奏乃隨牒解釋更具表言帝從之天下賴其便蓋外臣建白其格子朝議者往往如此】

武威將軍劉尙擊武陵五谿蠻夷深入軍沒馬援因復請行時年六十二帝湣其老未許之援自請曰臣尙能披甲上馬帝令試之援據鞍顧盼以示可用帝笑曰矍鑠哉是翁也遂遣援

【案伏波少時有老當益壯之言至此驗矣胡致堂譏其昩時行時止之義有以也】

馬援爲武陵太守郡連有蝗虫谷價貴援奏罷鹽官振貧羸薄賦稅蝗虫飛入海化爲魚蝦

馬援謂官屬曰吾在浪泊西裏烏間鹵未滅之時下潦上霧毒气薫蒸仰視烏鳶跕跕墮水中

馬援擊交趾謂官屬曰從弟少遊嘗哀吾多大志曰士生一世但取衣食足乘下澤車禦欵叚馬爲郡吏守墳墓鄕裏稱善人斯可矣求益盈餘但自苦耳

【案範書援有臥念少遊平生語何可得之言然實自喜成功故爲此反言耳少遊哀援固如燕雀之於鴻鵠而豈知矰繳將加於千仞哉壺頭穿岸竟招薏苡之讒可不謂哀乎】

援嘗嘆曰凡殖貨財產貴其能施賑也否則守錢鹵耳乃盡散以班昆弟故舊身衣羊裘皮袴

【案守錢鹵三字千古同慨知此則錢神論可不作矣】

援於交阯鑄銅馬奏曰臣聞行天者莫如龍行地者莫如馬臣援師事楊子阿孝武帝時善相馬者東京門鑄作銅馬法獻之立馬於魯班門外更名曰金馬門臣旣備數家骨法以所得駱越銅鑄以爲馬髙三尺五寸圍四尺五寸謹獻詔置馬徳陽殿下

【案援好騎善別名馬故有此奏徳陽殿範作宣徳殿】

援上書臣所假伏波將軍印書伏字犬外向成臯令印臯字爲白下羊丞印爲四下羊尉印白下人人下牛一縣長吏印文不同恐天下不正者多符印所以爲信也所宜齊同薦曉古文字者事下大司空正郡國印章奏可

【案範不載夫摹印𨿽曰繆篆但可屈曲從心至於防畫宜依史書胡可任意末世但貴行狎艸書至於篆籕視爲不急所謂諧聲轉注茫乎不解俗工刓印從筆增減古制冺矣安得伏波釐正之】

景丹

景丹率眾至廣阿光武出城外勒馬坐鞍置氊毾防上設酒肉

【案丹字孫卿馮翊櫟陽人時丹爲上谷長史與耿況防恂等將兵南陽歸世祖也】

上謂丹曰今關東故王國𨿽數縣不過櫟陽萬戶邑夫富貴不歸故鄕如衣繡夜行故以封卿耳

【案帝封丹櫟陽侯故有此語】

景丹拜農太守丹時病帝以其舊將欲令彊起領郡事乃夜召入謂曰農逼近京師知將軍病但得將軍威重臥以鎭之足矣

【案時陜賊攻破農生獲郡守故世祖彊召丹丹力疾拜命十餘日薨】

王莽時舉有徳行能言語通政事明文學之士丹以言語爲固徳侯相

上在廣阿聞外有大兵自來登城勒兵在西門樓上問何等兵丹等對言上谷漁陽兵上曰爲誰來乎對曰爲劉公卽請丹入人人勞勉恩意甚備

【案範書不載】

丹從上至懷病瘧上在前瘧發寒栗上笑曰聞壯士不病瘧今大將軍反病瘧耶使小黃門扶起賜醫藥還歸洛陽病遂加

【案範書但言丹時病不見光武待功臣惓惓如家人父子之意】

傅俊

俊從上迎擊王尋等於陽闋漢兵反走還汝水上上以手飲水澡盥須眉塵垢謂俊曰今日罷倦甚諸卿寜憊耶

【案俊宇子衛潁川襄城人本書細冩想見櫛風沐雨之勞範不載】

樊準

樊準爲禦史中丞舉正非法百僚震栗

【案準字幼陵宏之族曽孫準或作凖】

樊準爲尙書令明習漢家舊事周密畏愼

【案準以河內太守徵三轉至尙書令範同】

李躬

三老常山李躬年耆學明以二千石祿養終身

【案範書闕】

古初

長沙義士古初父喪未葬鄰人火起及初舍下棺不可移初冒火伏棺上俄而火滅

【案時郅惲爲長沙令甄異之以爲首舉範附惲傳】

宋

上嘗問宋通儒之士薦桓譚譚善鼓琴熹鄭聲上數聴悅之間坐府遣吏召譚責問譚叩頭良久乃遣後上令譚鼓琴譚爲之失次上問之言其故其後不復令譚給事中

【案字仲子長安人琴以養性君子不撤但不宜繁聲耳之薦譚以其才學洽聞幾及雄劉向父子故責之範文更通暢】

宋爲司空嘗受俸得鹽令諸生糶諸生以賤不糶怒悉賤糶不與民爭利

宋嘗燕見禦坐新施屏風圖畫列女世祖數顧視曰未見好徳如色者帝撤之

【案宋公戒淫色於圖畫其眞防防杜漸之意乎範同】

上姊湖陽公主新寡上與共論朝臣微觀其意主曰宋公威容徳器羣臣莫及上曰方且圖之後見上令主坐屏風後因謂曰諺言貴易交富易妻人情乎曰臣聞貧賤之交不可忘糟糠之妻不下堂上顧謂主曰事不諧矣

【案故劍之恩固摯而帝擇禁臠絕不彊人以不欲豈非盛徳事範同】

卓茂

卓茂爲丞相史常出道中有人認茂馬者茂問失馬幾日對曰月餘矣茂曰然此馬畜已數年遂解馬與之曰卽非所失幸至丞相府還我乃步挽車去後馬主自得馬慙愧詣茂

【案茂字子康南陽宛人中數語範作茂有馬數年心知其謬黙解與之挽車去顧曰若非公馬幸至丞相府歸我文之位置較妥帖】

茂爲人恬蕩樂道推實不爲華貌行已在於淸濁之間自束髮至白首與人未嘗有爭競

【案行已在淸濁之間茂之實錄也不則爲長樂老人一流矣範書闕此數語不如本書之細冩】

茂爲密令河南郡爲置守令與茂並居久之吏人不歸往守令

【案範書茂有廢置吏人笑之郡置守令茂不爲嫌理政自若蓋茂純任徳教故如此然外𨿽渾厚內自精明不然何以道不拾遺蝗不入境乎】

光武卽位先訪求茂茂時年七十餘矣詔封茂宣徳侯【案範書宣作褒封茂非理民之職光武禮之比於表閭從褒是溫公以爲卽位之初卽取忠厚之臣旌循良之吏可謂知所先務也】

馬武

建武六年馬武與眾將上隴擊隗囂身被兜鍪鎧甲持防奔擊武中矢傷

【案武字子張南陽湖陽人時與耿弇同出師漢軍不利賴武爲後拒以退囂兵範略】

第五倫

倫每見光武詔書嘗嘆息曰此聖主也

【案倫字伯魚京兆長陵人是時倫方爲主簿未嘗見世祖而讀詔嘆息如此他日明良防合夫豈偶哉】

倫爲司空奉公不撓言事無所依違

第五倫自度仕宦牢落變易姓名自稱王伯齊嘗與奴販鹽北至太原販賣每所至客捨去輒爲糞除道上號曰道士開門請求不復責捨宿直

倫性節儉作防稽郡𨿽爲二千石臥布被自養馬妻炊爨受俸祿常求赤米與小吏受等財多一月俸餘皆賤糶與民饑羸者

【案範譏倫尊臨千里而與牧圉等庸儉乃偪下然末世居官者動以豪侈相尙安得如第五倫者起而風之】

光武問第五倫曰聞卿爲市掾有人遺卿母一笥餅知從外來奪之母遂探口餅出之有諸倫對曰實無此眾人以臣愚蔽故爲此言也

【案範載帝問倫語但有篣婦公不過從兄飯二事此闕倫𨿽峭覈乃甚平易自非於陵子於母何忍探口中餅世祖特戲言試之耳】

王莽末盜賊起時米石萬錢人相食倫獨收養孤兄子外孫分糧共食死生相守鄕裏以此賢之

【案睦婣任防自好者多能之至於窮餓且死而能分糧共食自非大賢輒靡矣範不載】

京兆尹閻興召倫爲主簿時長安市未有秩又鑄錢官姦軌所集無能整齊理之者興署倫督鑄錢掾領長安市其後小人爭訟皆云第五掾所平市無姦枉

【案倫爲三公亦如爲掾時也】

第五倫爲會稽守爲事徴百姓攀轅扣馬呼曰捨我何之倫密委去百姓聞之乘船追之交錯水中其得民心如此

馮勤

魏郡太守範橫上疏薦勤除爲郎中

【案勤字偉伯魏郡繁陽人勤初依銚期期薦於光武未見被用故橫又薦之範略】

馮勤曽祖揚宣帝時爲農太守生八男皆典郡趙魏間號爲馮萬石

【案馮萬石之名不著爲前書石氏所掩耳範同】

馮勤使典諸侯封事勤差量功次輕重國土逺近地勢丰薄不相逾越莫不厭服焉自是封爵之制非勤不定【案範同】

勤遷司徒是時三公多見罪退上賢勤欲令以善自珍乃因防見從容誡之曰朱浮上不忠於君下淩鑠同列竟以中傷人臣放逐遭誅𨿽追加賞賜不足以償不訾之身忠臣孝子之覽照前世以爲鏡誡能盡忠於國事君無二則爵賞光乎當世功名列於不朽可不勉哉中元元年車駕西幸長安祀園陵還勤燕見前殿盡日歸府因病喘逆上使太醫療視賞賜錢帛遂薨

【案範不載】

趙熹

趙熹字伯陽爲平原太守於是擢舉義行誅鋤姦惡後靑州大蝗入平原界輒死歳屢有年百姓歌之

【案熹宛人熹從懷令遷平原守捕盜賊宥餘黨境內大治範同】

趙熹少有節操從兄爲人所殺無子熹常思欲報之遂往復讐而讎家皆疾病熹以因疾報殺非仁者心且釋之而去顧謂讎曰爾曹若健逺相避後病愈悉自縛詣熹熹不與相見後竟殺之

【案熹此舉似仁義兼至然於執兵隨後之義謂何】

詔曰行太尉事趙熹三葉在位爲國元老其以熹爲太傅

【案此肅宗初卽位時詔也範不載】

趙熹爲衛尉性周密盡心事上內典宿衛夙夜匪懈恩寵甚厚母歿乞身行服顯宗不許遣使爲釋服賞賜恩寵甚渥

【案熹時代虞延行太尉事居府如眞】

帝以熹守簡陽侯相勅從騎都尉儲融受兵二百人通利道路熹白上不願受融兵單車馳往度其形況上許之

【案熹單車至簡陽竟降其帥範略】

朱勃

章帝下詔曰告平陵令丞縣人故云陽令朱勃建武中以伏波將軍爵土不傳上書陳狀不顧罪戾懷旌善之志有烈士之風詩云無言不讎無徳不報其以縣見谷二千石賜勃子若孫勿令遠詣闕謝

【案勃字叔陽援同里人範附援傳不載詔詞】

陳遵

陳遵破匃奴詔賜駮犀劍

【案遵字孟公杜陵人見前漢書更始時薦爲大司馬防軍與歸徳侯劉颯俱使匈奴單於欲脇詘遵遵陳利害爲言曲直因遣還則破字當作使字後王丹傳同範闕】

宗堪

宗堪爲司空十四年自乞上印綬賜千石俸

【案範書闕】

郭況

郭況爲鴻臚上數幸其宅飲酒賞金帛甚盛京師號況家爲金穴言富實也

【案況眞定槁人郭后之弟外戚借寵富溢者多矣獨況於廢棄之後恩賜彌丰固由況之小心謹而帝之存厚亦足以蓋愆乎範同】

樊重

樊重世善農稼好貨殖治家產業起廬舍髙樓連閣陂池灌注竹木成林閉門成市

【案重字君雲南陽湖陽人範稱重三世共財子孫朝夕禮敬常若公家非徒長於圭然之防也見子宏傳】

樊重年八十餘終其所假貸人間數百萬遺令焚削書劵聞者皆慙爭往償之諸子竟不肯受

【案重之折契與馮暖之市義大相徑庭莊辛有言君子之富假人不徳不責重之謂也累葉貴顯不亦宜乎範同】

世祖卽位追封重爲壽張敬侯

馬廖

廖少習易經淸約沈靜援擊武谿無功卒於師廖不得嗣爵

【案廖字敬平後爲衛尉建初中封順陽侯範但載少以父任爲郎而已】

宣彪

宣彪官至莵太守

【案彪宣秉子馮翊云陽人範書秉傳有除子彪爲郎語】

王丹

陳遵更始時爲大司馬出使匃奴過辭於丹丹曰俱遭反覆惟我二人爲天所遺今子當之絕域無以相贈贈子以不拜遂揖而別遵甚悅之

【案丹字仲回京兆下邽人孟公關西大俠欲結交於丹丹不許其髙卓如此範不載】

丹每嵗農時載酒肴便於田頭大樹下飲食勸勉之因畱其餘酒肴而去

【案丹隱居養志好施周急蓋處鄕裏之最善者詳範書】

陰識

陰識爲守執金吾對賔客語不及國其愼重如此【案識字次伯南陽新野人托屬掖庭又備金吾散秩故不敢幹與國政若夫躋元僚托股肱則賔客接對時咨諏訪問方且不暇此周公所以吐握也豈可與溫室之樹同爲愼黙哉】

祭彤

信都反爲王郎所置信都王捕擊祭彤父弟及妻子使爲手書呼彤曰降者封爵不降者滅族彤泣報曰事君者不得顧家彤親所以至今得安於信都者劉公之恩公事方爭國不得復念私也

【案彤祭遵從弟範稱彤早孤以至孝稱遇天下亂野無煙火而獨在冢側與此大異本書獨言父弟或早失母故然然巨孝之人肯以救父爲輕報劉爲重乎此不可解也】

祭彤素淸約爲遼東太守三十年衣無副儲世祖嘉其功賜錢百萬及衣冠刀劍下至杯案食物大小重疊【案大小重疊句範作大小無不悉備其工拙何如】

祭彤字次孫膂力過人嘗貫三百觔弓入爲太僕從至魯帝指子路室曰此太僕室也太僕吾之禦侮

鄧豹

鄧豹字伯庠遷大匠工無虛張之繕徒無饑寒之色【案範書闕】

郭丹

郭丹字少卿從師長安買符入函谷關乃慨然而嘆曰丹不乘使者車不出此關旣至京師常爲都講更始二年三公舉丹賢能徴爲諌議大夫持節使歸南陽自去家十三年果乘髙車出關如其志焉

【案丹南陽穰人終童棄繻馬卿題橋有志者事竟成少卿爲三矣範同一本作從宛人陳洮買入關符旣入關封符乞人】

郭丹爲更始諌議大夫持節使南陽安集受降更始敗丹無所歸節傳以敝布纒裹節解節夜行求謁更始妻子奉還節傳因歸鄕裏

【案丹此節與蘇子卿相將彼王丞相取故節愧汗多矣】

郭丹爲司徒在朝名淸亷公正

王良

王良爲大司徒在位恭儉妻子不之官舍布被瓦器時司徒史鮑恢以事到東海過候其家而良妻徒跣曵柴從田中歸恢曰我司徒吏故來受書欲見夫人妻曰妾是也恢乃下拜嘆息而還

【案良字仲子東海蘭陵人良布被非詐然豈可使婦無禪乎荊布出汲隱士妻且如是矣徒跣曳柴傳者過也範作布裙爲近大司徒下亦失司直二字】

王良以疾歸一歳復徵至滎陽疾篤不任進道乃過其友人友人不肯見曰不有忠言奇謀而取大位何其往來屑屑不憚煩也遂拒之良慙自後連徵輒稱疾【案範同良在官淸約如此而友人重譏之甚矣求志逹道之難也】

任延

任延字長孫爲防稽西都尉時年十九迎吏見其少皆驚及到澹泊無爲惟先遣饋禮祠延陵季子時天下新定道路未通避亂江南者皆未還中土防稽頗稱多士延到乃聘請髙行如董子儀嚴子陵等敬待以師友之禮掾吏貧者輒分俸祿以賑給之省諸卒令耕公田以周窮急毎時行縣輒使慰勉孝子就餐飯之

【案延宛人延先有聖童之目故年十九卽爲都尉後仕至九眞太守有殊政範同】

歐陽歙

歐陽歙遷汝南太守推用賢俊吏民從化

【案歙字王思樂安千乘人傳歐陽尙書授徒常數百後以守汝時臧罪千萬發覺下獄諸生千餘人力救之至有願殺身以代者卒死獄中】

馬成

馬成善治障塞自西河至渭橋河上至安邑太原至井陘中山至鄴皆築堡壁起烽燧十里一

【案成字君遷南陽棘陽人此成屯常山中山時代驃騎杜茂所治也善範作繕】

樊梵

樊梵字文髙每當直事駐車待漏冠劍不解於身爲郎二十嵗未嘗被奏三署服其愼也

【案範書闕】

蔣疊

蔣疊字伯重爲太僕久在臺閣文雅通達明故事在九卿位數言便宜奏議可觀

【案範書闕】

桓譚

光武議靈臺所處上謂桓譚曰吾欲防決之何如譚黙然良久曰臣不讀防復極言防之非經帝大怒出爲六安郡丞意忽忽不樂道病卒

【案譚沛國相人範於帝怒下有桓譚非聖無法之責甚哉光武之惑也以聖尊防將置堯舜禹湯之書於何等乎】

譚上書曰富商大賈多收田貨中家子爲之保役受計上疏趨走俯伏譬若臣僕坐而分利又賈人多通侈靡之物羅紈綺繡雜防玩好以淫人耳目而竭盡其財是爲下樹奢媒而置貧本也求人之儉約富足何可得乎夫俗難卒變而人不可暴化宜抑其路使之稍自衰焉【案譚上防陳時政所宜其第二條在舉本業而抑末利故所論如此範刪節過當不若本書之明暢】

譚著書言當世行事號曰新論光武讀之勅言捲大令皆別爲上下凡二十九篇惟琴道未畢但有發首一章【案光武之善新論優於髙祖之喜新語也琴道篇肅宗使班固續成之見範傳中】

桓譚字君山沛人章帝元和中行巡狩至沛令使者祠譚冡鄕裏甚榮之

虞延

光武東巡路過小黃髙帝毋昭靈後園陵在焉時虞延爲部督郵詔呼引見問園陵之事延進止從容瞻拜可觀其園陵樹蘗皆諳其數爼豆犧牲頗曉其禮帝善之勅延從駕到魯還經封丘城門下小不容羽蓋上怒使撻侍禦史延因下見引咎以爲罪在督郵上詔曰以陳畱督郵虞延故貸禦史罪

【案延字子大陳畱東昏人漢官儀注髙帝毋起兵時死小黃北後爲作陵廟於小黃範同】

樊宏

樊宏封長羅侯建武十三年從都尉封謝侯十五年徙封壽張侯

【案宏字靡卿樊重子範書載十三年封宏弟丹爲射陽侯水經注所引亦同無從都尉事此定有誤】

張純

張純字伯仁爲大中大夫在朝累世明習故事建武初舊典多闕每有疑義輒以訪純自郊廟婚冠喪紀禮儀多所正定一日或數四引見

【案純杜陵人富平侯安世之後至純攺封武始侯傳國八世漢代侯王莫與爲並純數上書議廟祀議禘祫議立辟雍明堂議宜封禪帝皆從之眞一代禮宗也範同】

建武二十六年詔純曰禘祫之祭不行已久矣宜防經典詳爲其制純奏曰禮三年一祫五年一禘春秋傳曰夫祫者何合祭也毀廟及未毀廟之主皆登合食入太祖廟五年而再殷漢舊制三年一祫毀廟主合食髙廟存廟主未嘗合祭元始五年諸王公列侯廟會始爲禘祭又前十八年親幸長安亦行此禮禘之爲言諦諦定昭穆尊卑之義也禘祭以夏四月夏者陽气在上陰气在下故正尊卑之義也祫祭以冬十月冬者五穀成熟物備禮成故合聚飲食也斯典之廢於玆八年請可如禮施行以時定議帝從之自是禘祫遂定

【案伯仁論祫禘可謂典且核矣議禮之家名爲聚訟帝特詔純純故不辱詔也】

張純臨終謂家丞歙曰吾無功於時猥爵土身死之後勿議傳國爵子奮上詔奮嗣爵奮稱純遺防固不肯受帝以奮違詔收下獄奮惶怖乃襲封

【案國爵上承祖宗下庇子孫何謙何愧而必固辭此皆賢智之過東京習气之當禁者】

鄭璩

鄭璩字平卿黎陽人爲侍禦史轉司校尉

【案範張酺傳酺遷魏郡太守郡人鄭璩時爲司校尉奏免執金吾竇景景屬酺害其子酺正其寃則璩之剛正可知矣璩範作據】

鄭璩爲漢陽太守以嚴刻見稱

璩拜內史上疏曰臣斗筲之小吏擢在察視之官職任過分當刺斜矯枉詔書示官府曰璩盡節剛正亦何陵遲之有賜璩素六十匹由是顯名

【案範書闕】

杜篤

杜篤與美陽令交遊數從請托不諧頗相恨令怒收篤送京師防大司馬吳漢薨世祖詔諸儒誄之篤於獄中爲誄辭最髙帝美之賜帛免刑

【案篤字季雅杜陵人以文免刑乃得帝王知已大爲文士吐气範同】

張

張字君夏欲專意經書方其講問乃不食終日忽然如不饑渇

【案河內河陽人少習春秋顏氏兼說嚴氏宣氏也範同】

張字居眞爲博士其學兼通數家

【案不應有二字居類君眞類夏傳冩誤耳】

郭賀

郭賀爲荊州刺史治有殊政顯宗巡狩賜以三公之服黻冕之旒

【案賀字喬卿雒陽人範下有勅行部去襜帷使百姓見其容服以彰有徳數語附蔡茂傳】

丁恭

上封功臣皆爲列侯大國四縣餘各有差博士丁恭等議曰古帝王封諸侯不過百里故利以建侯取法於雷彊榦弱枝所以爲治也今封諸侯四縣不合法制上曰古之亡國皆以無道未嘗聞功臣地多而滅亡者乃遣謁者卽授印綬

【案恭字子然山陽東緡人建武二十年拜侍中見範儒林傳】

陰傅

陰傅封防彊侯七年以防彊屬西徙封於丹陽爲期思侯

【案傳範作傳陰興仲子範略】

蘇竟

蘇竟與劉歆子恭書曰前世以磨研編簡之才與國右史公從事出入者惟硯也

【案竟字伯況扶風平陵人此見藝文類聚隸硯事內似非無據今範書載竟書云君執事無恙走昔以摩研編削之才與國師公從事出入校定祕書云云覽其文義似爲得之不知率更何所本而謬誤若此國師公指歆爲王莽國師也國右史公殊難解又範作竟與劉歆兄子龔書今本書作歆子恭又異但範又稱向曽孫名龔未知孰是】

後漢書補逸卷四﹤史部﹐別史類﹐後漢書補逸﹥

欽定四庫全書

後漢書補逸卷五

監察禦史姚之駰撰東觀漢記第五

王梁

王梁爲中郎將與景丹祭遵合擊蠻中破之詔梁別北守天中關

【案梁字君嚴漁陽安陽人梁與吳漢等擊檀鄕而梁生不奉勅檻車送至月餘以爲中郎將範無擊蠻中事天中關範作箕關】

邠任

東平憲王蒼爲驃騎開東閣延賢士薦鴻門邠任隠居教授辟爲祭酒後朝防明帝戲之曰先帝徴君不來驃騎辟君而來何也任曰先帝秉徳以防下臣可以禮進退驃騎執法禦臣臣懼法而至月餘遂去官

【案範書無邠任名髙士傳序載荀恁事與此同疑卽一人傳冩誤耳】

張酺

張酺爲東郡太守下車擢賢俊擊豪彊賞賜分明郡中肅然

【案酺字孟侯汝南細陽人別作益侯誤範稱酺治東郡禁長吏殺盜徒以爲令長受臧猶不至死饑寒傭保何足窮法乎夫充義至類之盡令長律盜固當誅殺而因此以宥盜徒則元惡大憝罔所忌憚爲善者懼矣本書稱其賞賜分明抑別有擊豪之術與】

酺爲東郡太守罰斷義勇遷魏郡太守百姓埀涕送之酺祖父充與光武同門學光武卽位求問充充已死【案酺曽從祖父受尙書範闕】

酺以尙書教授令入授皇太子太子家時爲奢侈物未嘗不正諫甚見重焉

【案範稱酺爲人質直守經義故能如此】

酺薦郡吏王靑三世死節靑從此除步兵司馬酺傷靑不遂復舉其子孝亷

【案範書靑祖文翁以攻王莽見害父隆爲都尉功曹靑爲小史與父俱從行縣隆扞賊死靑亦被矢貫咽音聲流喝故云三世死節範不載舉靑子事】

元和二年帝幸東郡使酺講尙書一篇使尙書令王鮪與酺相難上甚欣悅

【案時章帝先備弟子之儀使酺講尙書畢然後修君臣之禮其重道崇儒之意至矣東漢以後罕有其匹】

酺爲太尉父尙在酺每遷轉乃一到洛父來適防正臘公卿罷朝俱賀歲奉酒上酺父壽極歡莫不嘉其榮【案孟子稱舜以天下養爲孝之至太尉之養不幾亞於舜乎範書作酺𨿽在公位而父常居田裏酺每有遷職輙一詣京師常來酺云云語句有失倫處遜本書多矣】

永平元年詔爲四姓小侯開置學五經師張酺以明經授於南宮

【案開四姓小侯學在永平九年九譌元也】

須誦

須誦爲郡主簿獲罪詣獄引械自椓口口出齒獲免【案範書闕】

韋順

韋順轉東平相賞罰必信有柿樹生防屋上徙庭中遂茂至孝行感於天地生也

【案稚子啖柿擲核屋頭徙之則茂何關神順孝行不可考以爲柿感而生則傅防過矣範闕】

王琳

王琳年十餘防父母遭大亂百姓奔逃惟琳兄弟獨守冡廬弟季出遇赤眉賊將爲餔琳自縛請先季死賊矜而放之

【案琳汝南人範附趙孝傳】

賀

賀遷鄴令政化大行

【案範書闕】

何熈

何熈字【闕】溫爲禦史中丞羣僚憚之

【案範書闕】

趙孝

趙孝字長平沛國蘄人兄弟怡怡鄕黨歸徳王莽時天下亂人相食弟禮爲賊所得孝聞卽自縛詣賊曰禮久餓羸瘦不如孝肥賊並放之

【案孝以父任爲郎卽所稱田禾將軍子過郵亭不自名者也孝愛弟之意發於至誠非僥幸免死者故足以感賊範同】

建武初天下新定谷食尙少孝得谷炊將熟令弟禮夫婦使出比還孝夫妻共蔬食茹菜禮夫妻歸告言已食輒獨飯之

【案明帝嘉孝篤行徴爲衛尉詔禮十日一就衛尉府大官送供具令共相對盡歡後禮卒帝令孝從官屬送防歸葬其寵異若此帝褒江次翁所以教孝寵趙長平所以教弟故東京之治最爲近古】

楊政

楊政嘗過馬武武稱疾見政對幾據牀欲令政拜牀下政入戶前排武徑上牀坐武帳言語不擇因把臂責之曰卿防恩稱藩臣不思求賢報國而驕天下英俊防信陽侯至責數武令爲朋友也

【案政京兆人範作武難見政稱疾不爲起政入戶徑升牀排武把臂責之數語較勁而顯餘同信陽侯陰就也】

楊政字子行治梁丘易與京兆祁聖元同好俱名善說經書京師號曰說經鏗鏗楊子行

【案範書政從代郡範升受易無祁聖元名】

張湛

張湛字子孝爲光祿大夫數正諫威儀不如法度者湛常乘白馬光武每有異政輙曰白馬生且復諌矣【案湛扶風平陵人範同】

湛爲太中大夫病中居東門捨故時人號爲東門君數存問賞賜

【案時湛因郭后廢故以病乞身愧不能諫也範書作居中東門捨故時人號曰中東門君漢宮儀曰洛陽十二門有上東中東門則中居二字或傳冩倒之耳】

張湛爲馮翊見府寺門卽下主簿進曰位尊徳重不宜自輕湛曰禮下公門何謂輕哉

【案此本湛事或訛堪範同】

吳良

吳良字大義齊國人爲郡吏歲旦與掾史入賀門下掾王望舉觴上壽諂稱太守功徳良於下坐勃然作色進曰望佞邪之人欺諂無狀願勿受其觴太守斂容而止防罷轉良爲功曹良恥以言受進終不肯謁

【案範書良字作大儀臨淄人良固諤諤而太守能攺容受之其衝懷雅不可及】

東平王蒼薦吏吳良上以章示公卿曰蕭何舉韓信設壇卽拜不復考試以良爲議郎

【案範書全載東平疏文甚排奡】

良爲郡議曹掾歲旦與掾史入賀門下掾王望言曰齊郡敗亂遭離盜賊不聞雞鳴犬吠之音明府視事五年土地開辟盜賊滅息五穀丰熟家給人足今日歲首請上雅壽掾史皆稱萬歲良時跪曰門下掾諂佞明府勿受其觴盜賊未盡人庻困乏今良曹掾尙無袴望曰議曹惰窳自無袴寧足爲不家給人足耶太守曰此生言是賜良鰒魚百枚

【案此與前叚同節錄本書前叚謹嚴有史法此則濃至曲盡各成妙趣是知援述古書亦須手筆範書同前叚】

吳良爲司徒長史以淸白方正稱

任隗

建武八年始置將作大匠自任隗始

【案隗南陽宛人任光子也將作大匠自建武以來常謁者兼之肅宗於隗乃置眞焉此抄撮之譌也】

任隗字仲和拜司空永元初外戚秉權朝臣畏悚莫敢抗者惟隗與袁安同心畢力數犯嚴諫

【案時秉權者竇憲也憲擊匃奴國用勞費隗奏議徴憲還前後十上】

範克

範克爲桂陽郡俗不種桑無蠶織之利民惰少鹿履冬皆以火燎克爲令屬縣教民種桑柘養蠶織履數年之間大賴其利

【案範書闕民不知織教之以蠶此眞豈弟父母之事】

桓虞

桓虞字伯春遷尙書僕射據法斷事周密平正以爲能擢爲南陽太守

【案範書闕】

尹敏

尹敏拜大司空府上以敏博通經記令校圖防敏對曰防書非聖人所作其中多近鄙別字頗類世俗之辭恐疑誤後生

【案敏字防季南陽堵陽人後敏因防增之曰君無口爲漢輔帝怪而問之敏曰臣見前人增損圖書敢不自量竊幸萬一亦可謂善於諷諫矣範列儒林傳】

尹敏與班彪親善毎相遇與談常日旰忘食夜則達旦【案範同一本作屏案不食】

馮衍

馮衍其先上黨潞人曽祖父奉世徙杜陵祖野王生座襲父爵爲關內侯座生衍

【案衍字敬通杜陵人】

衍更始時爲偏將軍與鮑永相善更始旣敗固守不以時下建武初爲揚化大將軍掾辟鄧禹府數奏記於禹陳政言事

【案範書衍始受王莽將亷丹辟爲掾丹死乃往以計說鮑永範具載其書章懷注云衍陳永一篇在東觀記皆爲諌鄧禹之詞不知何據有此乖違駰案衍集流傳鈔撮不實作史者雜以序事采綴其文故各有舛謬然相其詞義說永爲近故此不錄】

鮑永

鮑永遣弟升及子壻張舒等謀使永尉李匡先反涅城開門內兵殺其縣長馮晏立故謁者祝回爲涅長【案永上黨屯畱人鮑宣子也涅縣名屬上黨】

更始以鮑永行大將軍事得置偏裨將五人更始歿永與馮欽共罷兵幅巾而居後歸世祖

鮑永字君長上黨人也少有志操事後母至孝妻嘗於母前叱狗而永卽去之

【案永之孝尢人所難者在事後母也與曽子蒸梨事同】

永拜僕射行將軍事將兵安撫河東性好文徳𨿽行將軍常衣皂襜褕路稱鮑尙書兵馬

【案範書時更始二十年事也通典稱永常白襜路稱白衣尙書與此異】

光武遣諫議大夫儲大伯持節徴永永疑不從乃收系大伯封所持節於晉陽傳捨壁中遣信人馳至長安【案永是時方専意更始不知更始已爲赤眉所害故遣人探之長安】

永說下懷上大喜與永對食賜洛陽上商裏宅

【案時攻懷未拔遣永往說之河內太守卽開城降上商裏範作商裏洛陽記曰上商裏在洛陽東則是範脫誤耳】

永爲司校尉時帝叔父趙王良從送中郎將來歙喪還大夏城門中與五官將軍相逢道廹良怒召門候岑尊叩頭馬前永劾奏良曰今月二十七日車駕臨故中郎將來歙喪還車駕過須臾趙王良從後到與右中郎將張邯相逢城門中道廹狹叱邯旋車又召岑尊詰責使前走數十步案良諸侯藩臣防恩入侍宜知尊帝城門吏六百石而肆意加怒令叩頭都道奔走馬前無藩臣之禮大不敬也

【案永此防抑尊戚崇朝廷帝由是有貴戚斂手之言其所稱不畏彊禦者耶範書但言以事劾良大不敬而已不詳載】

永以度田不實被徴詔書迎拜永曰君晨夜冒犯霜露精神亦已勞矣以君帷幄近臣其以永爲兗州牧【案時郡守坐度田事多下獄而永獨詔書迎拜則帝之念功臣也】

田邑

邑馮翊蓮芍人也其先齊諸田父丰爲王莽著威將軍邑有大節渉學藝能善屬文

【案邑字伯玉馮翊人範附見馮衍傳】

邑初爲上黨太守鄧禹使積弩將軍馮愔將兵擊邑愔悉得邑母弟妻子後邑聞更始敗乃歸世祖世祖遣騎都尉弓裏遊諫大夫何叔武卽拜邑爲上黨守馮衍與邑素誓刎頸俱受重任忿邑背前約乃遺書責邑【案範書世祖遣宗正劉延攻天井關與田邑戰邑迎母弟妻子爲延所獲與此異衍書具載範傳】

邑以書勸鮑永曰愚聞丈夫不釋故而攺圖哲士不僥幸而出危今君長故主敗不能死新帝立不肯降擁眾而據壁欲襲六國之從與邑同事一朝內爲刎頸之盟興兵背畔攻取涅城破君長之國壊父母之鄕首難結怨輕弄防器人心難知何意君長當爲此計昔者韓信將兵無敵天下功不世出略不再見威執項羽名出髙帝不知天時就烹於漢智伯分國旣有三晉欲大無己身死地分頭爲飲器君長禦命出徵擁帶徒士上黨阨不能救河東畔不能取朝有顚沛之憂國有分崩之禍上無仇牧之節下無不占之志天之所壊人不能支君長將兵不與韓信同日而論威行得眾不及智伯萬分之半不見天時不知厭足欲明人臣之義當先知故主之未然欲貪天下之利宜及新主之未爲今故主旣敗新主旣成四海爲羅网天下爲敵人舉足遇害動揺觸患履深淵之薄冰不爲號渉千鈞之發機不知懼何如其智也絕鮑氏之姓廢子都之業誦堯之言服桀之行悲夫命也張舒內行邪孽不遵孝友防其父族外附妻黨已收三族將行其法能逃不自詣者舒也能夷舒宗者予也永邑遂結怨焉

【案邑此書乃戰國說士余習然其能知天時不讓班彪王命論也知幾甚防哲於馮鮑矣】

邑爲漁陽太守未到官道病徴還爲諫議大夫病卒

觟陽鴻

觟陽鴻字孟孫爲世名儒永平中拜少府

【案鴻中山人以孟氏易教授範附窪丹傳注云觟陽姓鴻名或作鮭】

劉平

劉平字公予以仁孝著聞永平三年爲宗正數薦逹名士承宮郇恁等

【案平楚郡彭城人本名曠顯宗攺爲平範列孝弟諸賢之首】

張堪

張堪字君遊試守蜀郡遷漁陽開治稻田八千餘頃教民種田百姓以殷富童謡歌曰桑無附枝麥穗兩岐張君爲政樂不可爲視事八年匈奴不敢犯塞

【案堪南陽宛人樂不可爲範書爲作支】

堪與吳漢並力討公孫述遂破蜀漢先遣堪入成都鎭撫吏民時述珍寶珠玉委積無數堪錄簿上官秋毫無取

【案時吳漢以糧少將退兵堪馳見漢謂述必敗竟防成都則破蜀之功當首推堪矣簿上珍寶淸風卓然防計掾奏之亦將爲吳公所掩也】

張堪去蜀郡乘折轅車白布被囊

【案此則計掾樊顯所奏也近本訛作張湛事非】

堪守蜀郡公孫述遣擊之堪有同心之士三千人相謂曰張君養我曹爲今日也乃選習水軍三百人斬竹爲渡水遂免難

【案音排一作大筏也範不載】

竇融

竇融光武時數辭爵位因上防曰臣融年五十三有一子年十五質性頑鈍臣融朝夕教導以經藝不得令觀天文見防記誠欲令恭肅畏事恂恂修道不顯其有才能何況乃當傳以連城廣土享侯國哉

【案融字周公扶風平陵人融於雌雄未決之時獨能鋭意東向不爲隴蜀所揺智士哉卒使河西五郡完富如舊功亦偉矣辭爵一疏何其小心寅畏也】

封竇融曰融允執忠孝扶微救危率屬五郡積兵諸羌畢至兵不血刅而鹵土崩瓦解功旣大矣篤意分明斷之不疑吾甚嘉之其以六安安丰陽泉蓼安風四縣封融爲安丰侯

【案如本書所列則五縣矣範作安丰陽泉蓼安安風亦誤蓋廬江有蓼侯國無蓼安也俟攷】

融數辭爵位不欲傳子他日防見迎詔融曰欲讓職還土今相見不宜論也

【案此叚甚不明範書作融朝罷逡巡席後帝知欲有讓遂使左右傳出他日防見迎詔融曰日者知公欲讓職還土故命公暑熱且自便今相見宜論他事勿得復言云云一時情事如畫本書想當同之引述者刪抹過當耳】

竇融嗣子穆尙內黃公主而融弟友嗣子固尙沮陽公主穆長子勲尙東海公主女竇氏一公兩侯三公主四二千石自祖至孫官府廐第相望奴婢千數𨿽親戚功臣莫與爲比

【案東海公主女應作東海恭王女此誤融於干戈搶攘之際獨能保全五郡使完富不攺天道好還宜其奕葉責顯也】

河西太守竇融遣使獻槖駝

【案融在更始時初爲張掖屬國都尉後涼州五郡官民推融爲河西五郡大將軍非太守也獻槖駝範作獻馬】

融令弟友詣闕道絕馳還遣司馬虞封間行通書【案範書虞作席時因隗囂叛故道絕也】

蔡順

蔡順汝南人至孝王莽亂人相食順取桑椹赤黒異器賊問所以云黒與母赤自食賊異之遺鹽二斗受而不食

【案順字君仲以至性稱抱棺廽火聞雷泣冢皆其事也範闕采椹事】

鄭均

鄭均兄中爲縣遊徼受禮遺均數諫止不聽卽脫身出作歲餘得數萬錢歸以與兄曰錢盡可復得爲吏坐臧終身捐棄兄感其語遂有亷潔稱

【案均字仲虞東平任城人均之感兄愛敬備至寓切偲於怡怡者也】

均拜侍禦史月餘遷尙書

章帝東巡過任城乃幸鄭均捨勅賜尙書祿以終身故時人號爲白衣尙書

【案範書同】

均失兄養孤兒兄子甚篤已冠娶出令別居盡推財與之使得一尊其母然後隨防視賑給之

【案均之於兄其用心曲至若此夫贍寡嫂給孤兒原士君子所當然而常人於此未免萌其驕心於是予奪由已多寡任意思𨿽有餘義實不足均推財與兄子使得一尊其母𨿽聖人處此無以逾之矣範略之何也】

均屢辟不詣公車特徴再遷尙書肅宗敬重之後以病告歸均遣子英奉章詣闕詔召見英問均所苦賜以冠幘錢布

元和元年與毛義各賜羊一頭酒二斗終其身

【案範書具載詔詞】

劉

劉字君久永平中以中庶子入侍講

【案範書闕】

鄧鴻

永平六年鄧鴻行車騎將軍位在九卿上絕坐

【案範書闕】

宋均

永平七年宋均徴爲尙書令忠正直言數納防謀每駮議未嘗不合上意

【案均南陽安眾人性寛和不喜文法於明帝察察之朝大有裨益】

宋均字叔庠爲九江太守有兩山名曰唐後山有神祠眾至共爲嫁娶皆取百姓男女不復要娶巫家女百姓患之長吏莫敢攺之均乃移書曰自今已去當爲山娶巫家女其後乃絕

【案均祖述西門豹遺意以熄巫患法至良也此叚文詞拖防不類本書中預透不復要娶巫家女一句眞是村塾孺子之筆範作眾巫遂取百姓男女以爲公嫗歲歲攺易旣而不敢嫁娶前守令莫敢禁均乃下書云云其好醜徑庭矣】

均爲九江太守建武中山陽楚郡多蝗蜚南到九江輙東西別去由是名稱

馬元

馬元字叔山拜太僕視事減省諸費歲千萬以上【案範書闕】

戴慿

戴慿爲侍中正旦朝賀帝令羣臣說經義不通者奪其席慿遂重五十餘席

【案慿字次仲汝南平輿人亦稱戴侍中習京氏易所稱解經不窮者也】

桓榮

榮本齊桓公後也桓公作伯支庶用其謚立族命氏焉【案榮字春卿沛郡龍亢人】

歐陽尙書博士缺上欲用桓榮榮叩頭讓曰臣經術淺薄不如同門生郎中彭宏揚州從事臯帝曰兪往汝諧因拜榮爲博士

【案東漢用人互相薦讓猶有唐虞稽拜之風範同】

榮遭亂與族人桓元卿相招投閒輙誦元卿曰當復何爲榮後爲太常元卿來榮諸弟子謂曰平生笑气力今何如元卿曰我安能知此哉

【案元卿譏榮有但自苦气力語故榮門人借以覆之範書作元卿語曰我豈意學之爲利若是防出利字甚冷雋彼今日所防稽古之力二語榮之所見與元卿將無同】

帝嘗幸太常令榮坐東面設幾杖時執經生避位發難上輙謙曰太師在是

【案顯宗尊禮師傅迥出尋常萬萬惜桓榮専事章句徒使其主爲經生問難之學於尙書修身治天下之道未之有得也】

明帝詔曰五更沛國桓榮以尙書授朕十有餘年詩云日就月將示我顯徳行其賜爵闗內侯食邑五百戶桓榮嘗寢病太子朝夕遣中人問疾賜以帷帳奴婢曰如有不諱無憂家室也後病愈入復侍講

【案範同】

桓榮拜議郎入侍太子每朝防輙令榮於公卿前敷奏經書帝稱善

桓榮爲太常上幸太常府榮東面坐設幾防賔子郁以明經復爲太常

桓榮授皇太子經每朝防榮於公卿前說經上曰得卿幾晚因除博士

【案此與前叚同引書者筆小異耳】

魏應

魏應字君伯拜五官中郎將諸儒於白虎觀講論五經同異使應専掌難問

【案應任城人應初習魯詩及其掌難問辧同異則五經紛綸矣範同】

崔寔

崔寔爲五原太守五原土宜麻桑而俗不知紡績民冬月無衣積細艸而臥其中見吏則衣艸而出寔至官勸種麻命工伐木作機紡車教民紡績

【案範書闕五原郡屬並州】

馮良

馮良少作縣吏恥在廝役因壊車殺馬毀裂衣冠從杜撫學

【案良南陽人字君郎時奉檄迎督郵卽路慨然恥而遁去蓋先陶栗裏而得之範附周變傳】

桓文髙

桓文髙每當直事駐車而傳漏𨿽居閒鏁署冠劍不解於身爲郎二十載未嘗被奏三署服其重愼

【案範書不載此條與前所載樊梵字文髙事同傳鈔之誤乃至於此】

馬防

馬防子鉅爲常從小侯六年正月齋宮中上欲冠鉅夜拜爲黃門郎禦章臺下殿陳鼎爼自臨冠之

【案防馬援仲子範同】

防徵西羌上喜防功令史官作頌頌其功伐

【案防徵羌事具詳範傳防於伏波眞能讀父書者】

馬防字公平爲光祿勲宿衛宮省上數幸防府賞賜飲食

【案範書作字江平】

馬防字孝孫拜金吾性矜嚴公正數言政事多見采用【案此豈又一馬防耶範稱防弟光自越騎校尉遷執金吾後又言拜防光祿勲光爲衛尉防數言政事多見采用則防或又字孝孫但未拜金吾耳】

章帝建初三年馬防爲車騎將軍班同三事

馬防兄弟二人各六千戶防爲潁陽侯特以前參醫藥勤勞綏定西羌以襄城羮亭一千二百戶增防防身帶三綬寵貴至盛

【案範書略】

上始欲徵匈奴與竇固等議出兵調度皆以爲塞外艸美馬不須谷固等將兵到燉煌當出塞上請馬谷上以固言前後相違怒不與谷皆言按軍出塞無谷馬故事馬防曰宣帝時五將出徵其奏言匃奴騎得漢馬矢見其中有粟卽知漢兵出乃去以是言之馬當與谷【案絕域出師最難轉餉荒邊逐艸正堪仰秣必欲谷馬則車牛塞途矣師何以進防之此防未爲得也近讀冡宰張公鵬翮出使俄羅斯日記知塞外多無水艸處是在向導者預知而備之耳】

馬防上言聖人作樂所以宣气致和順陰陽也臣愚以爲可因歲首發太簇之律奏雅頌之音以迎和气時以作樂費多遂獨行十月迎气樂

【案章帝五年冬始行月令迎气樂從防言也防此奏深得聖人變理陰陽之意】

馬稜

馬稜爲防稽太守詔詰防稽車牛不務堅彊車皆以桃枝細簟

【案稜伏波之族孫也範稱其治防稽有聲不詳桃枝竹名】

稜守廣陵蝗虫入江海化爲魚蝦興復陂湖增歲租十餘萬斛

【案範不載蝗化事餘同】

稜從兄毅張掖屬國都尉

【案稜少孤依毅共居及卒稜心防三年】

徐匡

永平中車駕出信陽侯陰就車騎幹突鹵簿車府令齊國徐匡鉤就車收禦者送獄詔書譴匡匡自系吳良上言信陽侯驕無人臣禮匡執法守正而下獄恐政化由是而墮詔出匡左遷昻丘長

【案範書匡事附吳良傳上𨿽赦匡猶左遷良爲縣長今直作匡遷矣又昻丘郡國志無之範作卽丘屬東海郡此皆誤也】

鐘離意

意在堂邑爲政愛利輕刑愼罰撫循百姓如赤子初到縣市無屋意出奉錢帥人作屋人賫茅竹或持材木爭赴趨作決日而成功作旣畢爲解土祝曰興功役者令百姓無事如有禍祟令自當之人皆大悅

【案意字子阿防稽山陰人意從瑕丘令遷堂邑範不載此事】

顯宗時鐘離意爲尙書交阯太守坐臧千金徴還伏法詔以貲物班賜羣臣意得珠璣悉以委地而不拜賜上怪問其故對曰臣聞孔子忍渴於盜泉之水曽參廻車於勝母之閭惡其名也此臧穢之寶誠不敢拜受帝嗟嘆曰淸乎尙書之言乃更以庫錢三十萬賜之

【案意性𨿽淸介而寛和愷悌遺言上書猶陳升平之世難以急化宜少寛假其諸異乎淸而刻者與範同】

明帝欲起北宮尙書僕射上書諫出爲魯相後起徳陽殿殿成百官大防上謂公卿曰鐘離尙書若在不得成此殿

【案明帝義不勝欲故有徳陽殿之舉然於諍臣之言若不敢去諸懷由其性本恭儉也】

閔仲叔

司徒侯霸辟仲叔畱與相見勞問之下不及政事仲叔曰被明公辟且喜且懼及奉見明公喜懼皆去所望明公問屬以爲政美俗成化令日亷得所遂以辭出自劾【案閔仲叔名貢以字行範髙士士傳序所載略同範文較勁】

閔仲叔太原人也與周黨相友黨毎過仲叔共啜菽飲水無菜茹

【案黨與仲叔同郡亦貞介士也見範逸人傳】

周黨嘗遺仲叔生麻仲叔嘆曰我欲省煩耳受而不食【案生麻範作生蒜皇甫謐髙士傳同】

閔仲叔居安邑家貧不能得錢買肉安邑令之問諸子何飯食對曰但食豬肝屠者或不肯與之令出勅市後嘗買輙得仲叔怪問其子道狀如此乃嘆曰仲叔豈以口腹累安邑耶遂去之

【案仲叔卻蒜省煩食肝去累淸風亮節照耀千古範書簡老過此世說則更儁矣𨿽文筆不同要以刪潤者易爲功也】

司馬均

司馬均字少賔隠居教授誠信行乎州裏鄕人有爭曲直者輙言敢祝少賔乎心不直者終不敢祝也

【案均東萊人位至侍中】

汝郁

郁年五歲母病不能食郁常抱持啼泣亦不食母憐之彊爲餐飯欺言已愈郁視母色未平輙不食宗親共異之因字曰異

【案郁陳國人後爲魯相以徳教化百姓稱之與少賔皆賈長頭所薦士也範俱附見賈傳】

劉般

劉般爲太僕在朝盡節夙夜不怠

【案般宣帝之孫父紆因莽亂失世祖時般復紹封】

劉般字伯興代名忠孝在朝竭忠盡節建初元年拜爲宗正憂勤國事夙夜不怠教納嘉謀

【案般諸奏疏如弛二業寛度田皆嘉謀之當納者惟明帝欲置常平倉般以爲不便而止夫常平法創於耿壽昌增減隨時百姓利焉惟在得其人以理之耳今恐豪右爲姦而廢之是因噎而廢食也】

鄭興

興從博士金子嚴爲左氏春秋

【案興字少贛河南開封人興常師劉歆講大義少學公羊晚更善左氏也世言左氏者多祖於興】

後漢書補逸卷五

欽定四庫全書

後漢書補逸卷六

監察禦史姚之駰撰東觀漢記第六

張禹

永平六年張禹爲廷尉府北曹吏處事執平爲京師所稱明帝以其明逹法理有張釋之風超遷非次拜廷尉【案禹字伯達趙國襄國人範稱禹以永平八年舉孝亷稍遷至建初中拜揚州刺史則明帝時禹安得驟拜廷尉然審本書所載又似不誤俟攷】

禹父歆守臯長有報父讐賊自出歆召囚詣閤曰欲自受其辭旣入解械飲食之更發遣竟棄官亡命逢赦出由是鄕裏服其髙義後仕爲淮陽相時王新歸國賔客放縱幹亂法禁歆將令尉入宮搜捕王白上左遷爲汲令卒官

【案範書歆初以報讐逃亡後爲淮陽相與此不同】

禹好學習歐陽尙書事太常桓榮惡衣食

徐縣北界有蒲陽陂水廣二十里徑且百里在道西其東有田可萬頃禹爲開水門通引灌漑率吏民假與種糧禹巡行守舍止大樹下食糒漧飯屑飲水而已後年鄰國貧人來歸之者茅屋艸盧千餘戶屠沽成市墾田千餘頃得谷百萬餘斛

【案此禹爲下邳相時事修水利辟田疇此眞經濟也捨止大樹何異召伯甘棠】

功曹吏戴閏從行縣從書佐假車馬付物禹聞知令直符責問閏具以實對禹以宰士惶恐首實令自致徐獄【宗閏故太尉掾也權動郡內故禹譴之若此由是長吏以下莫不震肅】

禹畱守西宮大官朝夕送食賜闟登具物除子男盛爲郎【案和帝時南巡祠園廟禹以太尉兼衛尉畱守也】

張禹爲太傅尙書鄧太后以殤帝初育欲令重臣居禁內乃詔禹與三公絕席

【案元老居禁內則閹防無所肆其姦矣而一再傳後遂有回天獨坐之焰何其不能法祖也】

樊顯

上嘗召見諸郡計吏問其風土及前後守令能否蜀郡計掾樊顯進曰漁陽太守張堪昔在蜀其仁以恵下威能討姦前公孫述破時珍寶山積捲握之物足富十世而堪去職之日乘折轅車布被囊而已上聞嘆息以顯陳堪行有效卽除漁陽令

【案範書見張堪傳漁陽令範作漁復長魚復屬巴郡漁陽屬漁陽郡未知孰是】

丁邯

丁邯髙節正直不撓舉爲孝亷

【案範書闕】

張道順

楊文薦張道順利見顯衝必能騰跳天路

【案範書闕道順必其字也】

劉

劉字叔紀年十五治歐陽尙書布衣徒行講誦孜孜【案範儒林傳無名】

天資善學師事劉述常在師門講誦不輟

【案劉述亦不見之範書】

衛颯

衛颯爲桂陽太守鑿山通路列亭置驛

【案颯字子產河內修武人】

颯爲桂陽太守視事十年徴還颯到卽引見賜食於前從吏二人賜冠幘錢人五千

【案範書颯徴還時帝欲以爲少府防疾勅歸須後詔世祖之於循吏其思渥若此】

賈逵

永安十七年公卿以神雀五采翔集京師奉觴上壽帝召賈逵勅蘭臺給筆札使作神雀頌

【案逵扶風平陵人長沙傅之九世孫亦稱賈長頭逵經術深厚非徒爲記誦之學者然範稱其弱冠能誦左氏傳及五經本文則近制童子試能背誦五經者予登黌皆當奉長頭爲鼻祖也】

賈逵字景伯拜侍中領騎都尉內備帷幄兼領祕書近署甚見信用

【案逵於經學尢通左氏其云左氏義深於君臣公羊多任於權變眞左丘功臣也惜其附防防書曲解左傳以文致之則陋甚矣】

王渙

王渙與洛陽令方略捕賊賊乃藏大甕中悉擒獲【案渙字稚子廣漢郪人以侍禦史拜洛陽令此似有誤後病卒百姓相與賦斂致奠醊爲立祠安陽亭西其得人心如此】

黃香

黃香字文疆父況舉孝亷爲郡五官貧無奴僕香躬執勤苦盡心供養冬無被袴而親極滋味暑卽扇牀枕寒卽以身溫席

【案香江夏安陸人以至孝稱年十二太守署爲門下孝子範列文苑傳中略其孝行不知香者也】

黃香爲魏郡太守俗每太守將交代添設儲峙輙數千萬香未入界移敕悉出所設什器及到頗有卽徹去到官之日不祭竈求福閉門絕客

【案範書不載】

黃香拜尙書令勤力憂公畏愼周密毎用奏議所建畫未嘗流布然執事平法常持輕類全活非一

【案時東平淸河奏妖言卿仲遼等連及且千人香科別據奏全活甚眾】

香知古今記羣書無不渉獵兼明圖防天官星气鐘律曆算窮極道術京師號曰天下無雙國士瞻重京師貴香慕其聲名更饋衣物拜尙書郎

【案範書略】

帝賜香淮南孟子各一通

章帝詔黃香令詣閣東觀讀所未嘗見書謂諸生曰此目下無雙江夏黃童也

【案諸生範作諸王時千乘王冠防中山邸乃詔香殿下顧諸王而言從生誤也目下範作天下】

馬嚴

馬嚴字威卿爲五官中郎將邊境有事輙下嚴處便宜上初立汲汲欲知下情引納敕嚴有所見聞輙言帝令諸上便宜封表遣子以往都使詣省門上自勞以手書【案嚴伏波將軍兄子明帝察察章帝以寛大承之乃畱心民事如此則寛大之中不廢慧察呂東萊稱爲東漢賢君信哉今督撫提鎭皆得自進折子上手批付賫折家人帶回蓋畱心民瘼上嫓堯舜矣】

嚴父餘卒時嚴方七歲依姊壻父九江連率平河侯王述明年母復終防述失郡居沛建武三年餘外孫右扶風曹貢爲梧安侯相迎嚴歸養視之至四年叔父援從車駕東徵過梧安乃將兄弟西嚴年十三至雒陽畱寄郎朱仲孫捨大奴步防視之嚴從其故門生肆都學撃劍習騎射

【案範不載】

馬嚴爲陳畱太守建初中嚴病遣功曹史李龔奉章詣闕上召見龔問疾病形狀以黃金十斤葛縛佩刀書帶革帶付龔賜嚴

【案帝之寵嚴有逾家人若此範不載】

嚴從司徒祭酒陳元受春秋左氏

【案範稱嚴從平原楊太伯講學與此異】

髙詡

髙詡字季回以儒學徴拜大司農在朝淸白方正【案詡平原般人世傳魯詩範列儒林傳】

馮模

馮模爲司空坐隴西太守鄧融免官

【案範書闕】

竇固

竇固少爲黃門郎謙譲有節操

【案固竇融弟子也謚文侯】

竇固字孟孫爲衛尉奉兩宮宿衛而見重當世恭謹下士賑施宗族甚有名稱

羌人見客炙肉未熟人人長跪前割之血流指間進之於固固輙爲防不穢賤之是以愛之如父母也

【案範不載安帝欲通西域固再出玉門破白山降車師蓋撫羌以恩信非但恃兵力也】

江革

江革拜五官中郎將毎朝防帝常使虎賁扶侍及進拜恆目禮焉時有疾不防輙敕大臣送醪膳恩寵莫與爲比於是京師貴戚衛尉馬廖侍中竇憲慕其行各奉書致禮革無所報受帝聞而益善之

【案革字次翁齊國臨淄人範稱革少孤奉母有江巨孝之稱後拜諫議大夫謝病歸章帝詔齊相褒賜巨孝詳見華書】

陳寵

寵曽祖父咸哀平間以明律爲侍禦史王莽篡位父子相將歸鄕裏閉門不出乃收家中律令文書壁藏之以俟聖主咸常戒子孫曰爲人議法當依於輕𨿽有百金之利愼毋與人重

【案寵沛國洨人範書稱其𨿽傳法律而兼通經書故身居理官務得平恕非徒佩乃祖議法依輕之訓也】

陳寵字昭公爲尙書寵性純淑周密愼重時有所表薦輒自手書削艸

陳寵爲廷尉有疑獄輒手筆作議所活者甚多

【案漢代獄吏之貴過於將軍深文刻覈人無生法寵曽撰辭訟比七卷決事科條皆以類従由是吏不得生因緣以爲輕重比於路長君尙徳緩刑之書功莫鉅焉我】

【朝律書之外又有則例千秋良法莫備於斯刑罰何憂不中乎】

薛漢

薛漢字子公才髙名逺兼通書傳無不招覽道術尢精教授常數百弟子自逺方至者著爲錄

【案漢淮陽人世習韓詩然善說災異遂受詔校圖防不足稱也】

王阜

王阜補重泉令吏民向化鸞鳥集於學宮阜使官掾沙疊爲張雅樂鳥舉足埀翼應聲而舞翾翔復上縣庭屋十餘日乃去

【案範書闕】

阜爲重泉令政治肅淸舉縣畏惲

王阜爲益州太守神馬四出滇河中甘露降白鳥見連有瑞應世謂其用法平正寛慈恵化所致

【案阜爲守令瑞應疊見範不列之循吏傳何也】

李育

李育字元春爲侍中時章帝西謁園陵育陪乘問舊事育輙對由是見重

【案育扶風漆人育博覽書傳班固薦之與諸儒論經虎觀範不載陪乘事】

鄧閶

鄧閶字季昭閶出則陪乘入侍左右忠言善謀先納聖善匡輔之言朝夕獻納𨿽得於上身在親近不敢自恃兢兢之心彌篤固也

【案閶髙密侯季子封西華侯範無傳】

閶遷黃門侍郎於時國家每有災異水旱閶側身暴露憂懼顦顇形於顏色公卿以下咸髙尙焉漢興以來爲外戚儀表

竇憲

憲以特進見禮依三公並未開封

【案憲字伯度竇融之孫以外戚怙寵幾及於難乃自請北伐遂至燕然勒石漠北遺鼎功庸爛然亦天幸也】

竇憲作大將軍置長史司馬掾吏官屬位次太傅【案漢舊制大將軍位在三公下今憲乃出三公上矣】

魏霸

魏霸字喬卿濟陰人爲鉅鹿太守妻子不到官舍念兄嫂在家勤苦而獨尊樂故常服麤糲不食魚肉婦親蠶桑子躬耕與兄弟子同苦樂鄕裏慕其行化之

【案範傳霸事甚略庸人甫得一官便驕其妻妾僕從如雲以爲榮觀不知囊橐蕭然皆從貸得一蒞衙捨索負者塞防事矣欲其亷得手妻子不到官舍乃作外吏第一著】

魏霸延平元年仕爲光祿大夫妻死長兄伯爲娶妻送至官舍霸曰年老兒子備具何用空養他家老嫗爲卽自入拜其妻手奉案前跪霸曰不敢相屈妻慙求去【案一本作卽自入拜其妻句手奉案前因跪云云則似霸奉案跪矣不應自屈若此如本文當以入拜爲句前跪爲句】

魏霸爲將作大匠吏皆懷恩人自竭節作案無譴過之事

【案範同】

淳於恭

淳於恭有盜刈恭禾者恭見之念其愧因自伏艸中盜去乃起

【案恭字孟孫北海淳於人範稱其善說老子蓋得淸淨之學者肅宗下詔褒美除爲議郎訪以政事禮待甚優】

淳於恭家井在門所鄰兒飲牛恭惡不淨多置器在井上

淳於恭以謙儉推讓爲節家有山田橡樹人有盜取者恭助爲收拾載之歸乃知是恭其盜還橡恭不受【案範同】

梁鴻

梁鴻少孤以童防詣太學受業治禮詩春秋常獨坐止不與人同食

【案鴻字伯鸞扶風平陵人鴻父讓王莽封爲修逺伯使奉少昊後早卒】

梁鴻鄕裏孟氏女容貌醜而有節操多求之不肯父母問其所欲曰得賢壻如梁鴻者鴻聞乃求之女布襦裾鴻曰此眞梁鴻妻也

【案範序徳曜事腴而古此刪錄全無文采】

梁鴻適吳依大家臯伯通廡下爲賃舂妻爲具食不敢於鴻前仰視舉案齊眉伯通異之曰彼傭賃能使其妻敬之如此非凡人也

【案範同】

梁鴻家貧而尙節博覽無不通畢乃牧豕於上林苑中曽誤遺火延及他捨乃尋訪燒者問所失財物悉推豕償之其主猶以爲少鴻曰無他財願以身居作主人許因爲執勤不懈耆老見鴻非恆人乃共責讓主人而稱鴻長者於是始敬異悉還其豕鴻不受

【案東漢髙賢居貧多牧豕者如吳祐孫期尹勤輩豈皆學公孫丞相耶無詆爲牧豬奴也】

鴻將之防稽作詩曰維季春兮華阜麥含金兮方秀【案此鴻避地居齊魯將適吳而作也詩一章二十六句詞調和平不落楚騷窠臼吳郡順帝時始分故本書作防稽】

桓郁

桓榮卒子郁當襲爵讓於兄子顯宗不許不得已受封而悉以租入與之

【案郁字仲恩亦稱小太常榮長子雍先卒故郁嗣爵也後舉傳學之人惟推兄子蓋不獨租入之與矣郁之讓爵豈其僞乎】

郁以永平十四年爲議郎遷侍中

上謂郁曰卿經及先傳致復文雅其冬上親於辟雍自講所制五行章句已復請郁說一篇上謂郁曰我爲孔子卿爲子夏起予者商也又問郁曰子幾人能傳學郁曰臣子皆未能傳學孤兄子一人學方起上曰努力教之有起者卽白之

【案明帝以郁先師子有禮讓故親厚若此五行章句範作五家要說章句注曰謂五行之家也】

皇太子賜郁鞍馬刀劍郁乃上防皇太子曰伏見太子體性自然包含今古謙謙允恭天下共見郁父子受恩無以明益夙夜慙懼誠思自竭愚以爲太子上當合聖心下當卓絕於眾宜思逺慮以光朝廷

【案郁以永平十五年入授皇太子經所上之疏當在斯時範不載】

永元二年西謁園陵桓郁兼羽林中郎將上賜馬二匹並鞍勒防汗

周行

周行爲涇令下車嚴峻貴戚局蹐京師肅淸

【案範書闕】

郅惲

惲坐前長沙太守張禁多受遺送千萬以惲不推劾故左遷芒長芒守丞韓龔坐入鹽丁仲錢阿擁之加笞八百不死又見惲稱仲健惲怒以所杖鐵杖捶龔龔出怨懟遂殺仲惲故坐免

【案惲字君章汝南西平人惲旣免歸乃隠居教授著書八篇範略】

郅惲與董子張友子張父及叔父爲鄕裏盛氏一時所害及子張病將終惲子張視惲防欷不能言惲曰吾知子不悲天命而痛讐不復也惲卽將客遮讐人取其頭以示子張子張見而气絕

【案孔子言交遊之讐不同國未有以代報爲義者惲欲示信死友亦輕生矣】

馮魴

馮魴字孝孫其先魏之別封曰華侯華侯孫長卿食采得城因以氏焉

【案魴南陽湖陽人】

帝東巡郡國畱魴宿衛南宮勅車駕發後將緹騎宿武門復道領南宮吏士保給牀席子孫得到魴所【案魴性矜嚴公正故顯宗倚重如此範略】

馮魴父子兄弟並帶靑紫三代侍中

明帝詔曰馮魴以忠孝典兵出入八年數進忠言正諫其還故爵爲楊邑侯賜以玉玦

【案魴以坐考隴西太守鄧融事削爵至此復也】

梁綂

梁與秦同祖出於伯益別封於梁綂髙祖父子都自河東遷居北地子都子橋橋子溥溥子延以明軍謀特除西域司馬延生綂

【案綂字仲寧安定烏氏人】

綂疏稱元帝初元五年輕誅死刑三十四事哀帝建平元年輕誅死刑八十一事其四十三事手殺人者減死一等

【案綂陳便宜以爲法令旣輕下姦不勝宜重刑以遵舊典故引此也範載疏語云元哀二帝輕誅死之刑以一百二十三與此不同】

綂對尙書狀曰元壽二年三輔盜賊羣輩並起至燔燒茂陵都邑煙火見未央宮前代所未嘗有其後隴西新興北地任橫任崖西河曹況越州度郡萬里交結或從逺方四面防合遂攻取軍兵刼略吏人國家開封侯之科以軍法追捕僅能破散也

【案綂重刑之說不用復詣尙書對狀故追述前漢事以見滅刑罰之害夫帝曰欽卹王曰審克赦過宥罪聖人急焉從古未聞有嚴刑而致治者綂議不行漢祚所以未衰也】

丘騰

騰知罪法深大懷挾姦巧稽畱道路下獄死

【案範書騰爲九江太守有罪下獄】

雍鯈

雍鯈字長魚事母至孝母嘗病癰鯈晝夜匍伏不離左右至爲吮癰

【案範書闕】

鄧

鄧字叔紀和熹後兄也奴醉系長壽亭見亭長賞錢五千勵之曰直健當然異日奴復與宮中衛士忿爭衛士箠奴聞又與五千

【案亦髙密子封西平侯範附見陟傳夫居要津者豪奴之焰最虐況外戚乎博陸侯賢者不免何論秦宮花裏活也於辱奴者賞之可謂在上不驕矣】

趙勤

趙勤字益卿劉賜姊子童防有志操賜國租適到時勤在旁賜指錢示勤曰拜乞汝三十萬勤曰拜而得錢非義所取終不肯拜

【案範書闕亷潔之操自防已定他日豈肯以斗米折腰乎彼昏夜乞哀者甘名朱萬拜而不辭由其不知義也】

勤少孤常從人貸錢或以錢示勤曰汝起拜卽與汝勤曰拜汝得錢非義終不肯拜

【案此與前叚大小同異疑卽一事】

趙勤爲南陽太守桓虞功曹委以郡事

趙勤南陽人太守桓虞下車葉令雍霸及新野令皆不遵法乃署勤督郵到葉見霸不問縣事但髙譚淸論以激勵之霸卽解印綬去勤還入新野界令聞霸已去遣吏奏記陳罪復還印綬去虞乃嘆曰善吏如良鷹下韝卽中

周榮

周榮爲尙書令在納言管機密盡心奉職夙夜不怠【案榮字平孫廬江舒人爲袁安所辟不附竇氏和帝甚重之】

劉訓

劉訓拜車府令時東州郡國相驚有賊轉至京師吏民驚皆奔城郭訓卽夜詣省欲令將近兵據門以禦之【案範書闕】

段熲

段熲字紀明有文武智略時竇公孫舉等聚眾三萬人爲亂遣兵討之連年不克桓帝詔公卿選將有文武者司徒尹訟薦熲乃拜爲中郎將熲到設施方略旬月羣賊悉破

【案熲武威姑臧人範同尹訟字公孫鞏人見漢官儀】

段熲破羌兵明年春餘羌復冦張掖熲自下馬大戰力盡鹵亦引退熲追之晝夜兼行食雪四十餘日

【案範書食雪上有割肉二字熲在邊十餘年未嘗一日蓐寢渉履霜雪兼行晨夜誓必掃滅余羌眞猛將也】

段熲起於徒中爲並州刺史有功後徴還京師熲乘輕車介士鼓吹曲蓋朱旗騎馬殷天蔽日錚鐸金鼓雷震動地連騎繼迹彌數十里

段熲滅羌詔賜錢十萬七尺綘襜褕一領赤幘大冠一具

【案範載熲徵羌凡百八十戰斬三萬八千六百餘級我軍士死者止四百餘人恐未足信也羌不足論而我兵膏原污野亦復何辜熲還朝烜赫恩賜稠疊所稱一將功成萬骨枯者耶】

段熲上書又掠得羌侯君長金印四十三銅印三十一錫印一枚及紫綬三十八黃綬二枚尉印五枚皆簿入

樂恢

京兆尹張恂召恢署戶曹吏

【案恢字伯奇京兆長陵人後京尹伏法故人莫敢往恢獨奔喪行服】

竇憲出徵匃奴恢上書諫曰春秋之義王者不理狄得其地不可墾發得其人無益於政故明王之於狄羇縻而已孔子曰逺人不服則修文徳以來之以漢之盛不務修舜禹周公之術而無故興干戈動兵革以求無用之物臣誠惑之

【案範不載恢疏夫馬邑之戰歸罪王恢郅支之斬靳封延壽兵防戰危𨿽克所願動亦耗病竇憲思邀邊功以貫罪宜乎恢之切諫之也】

陰興

陰興盡忠竭思不以私好害公義與同郡張宗上谷鮮於褒不相好知其有用猶稱所長而達之友人張汜杜禽與興厚善以爲華而少實但私之以財終不爲言【案興字君陵光烈皇后母弟範同內舉不避親往往爲細人借口興不以私害公薦賢之第一義也】

夫人薨興防葬詔使五官中郎將持節至墓賜印綬追封加謚曰鮦陽翼侯

王舜

元始元年拜王舜爲太保

【案範書闕】

周繹

北地太守廖信貪污下獄詔以信田宅奴婢錢財賜亷吏太守周繹

【案範書闕贓以輸官固足以懲貪黷然不若轉賜亷吏更得激至意東漢此舉最當如鐘離尙書不拜賜乃更以錢賜之則尢激之善者】

丁綝

丁綝從上渡河及封功臣上令各言所樂謂綝曰諸將皆欲縣子獨求鄕何也綝曰昔孫叔敖勅其子受封必求磽確之地今綝能薄功防得鄕亭厚矣上從之封爲定陵新安鄕侯後徙封陵陽侯

【案綝潁川定陵人範載子鴻傳】

耿秉

耿秉字伯初擊匃奴封美陽侯性勇壯而簡易於事軍行常自披甲在前休止不給營部然逺斥明要誓有警軍陣立士卒皆樂爲死

【案秉耿弇弟子秉行軍似李廣三軍應樂其寛故所在成功燕然之銘秉實有功焉】

耿秉薨賜朱棺玉衣

桓焉

桓焉爲太傅以母憂自乞聽以大夫行喪逾年詔使賜牛酒奪服卽拜光祿大夫遷太常

【案焉字叔元榮之孫也範同櫃以經學世其家而竟從奪情之舉不知其所學果何事耶】

魯平

魯平字叔陵性沈深好學孳孳不倦兼通五經以魯詩尙書教授爲當世大儒拜趙相門生就學者百餘人闗東號曰五經復興魯叔陵

【案五經之學自東漢立博士各以家法教授凡十四家如施孟齊魯各不相兼無論經矣若兼通五經者井丹邊韶許愼蔡及魯平代不數人明制取士各習一經其以五經獲雋者惟懷宗甲戍科顏茂猷一人我朝近科特於額外中式五經數人士子攻苦多爲兼經之學人文化成稱極盛矣平應作丕魯恭之弟見範書此誤】

任尙

任尙編艸爲船置於上以渡河掩擊羌

【案範闕尙與鄧遵同破羌遵太后弟尙與爭功後遵封侯尙棄市當時公論安在】

髙鳯

髙鳯南陽人誦讀晝夜不絕妻嘗之田曝麥於庭以竿授鳯令防雞鳯受竿誦經如故天大雷暴雨淹沒鳯畱意在經史忽不視麥麥隨水漂去

【案鳯字文通南陽葉人帶經而鋤髙賢所尙若竟不辧菽麥何必讀書鳯迂乃爾若臧之亡羊與谷何別焉範列逸民傳】

吳祐

吳祐年二十喪父獨居家無擔石而不受贍遺常牧豕於長垣澤中行吟經書遇父故人謂之曰卿二千石子而杖鞭牧豕縱子無恥柰君父何祐辭謝而已守志如初

【案祐父恢爲南海太守祐吟經牧豖何恥之有故人之恥恥在惡衣食眞無恥之恥矣】

吳祐字季英陳畱人遷膠東相政惟仁簡以身率物民有相爭訴者輙閉閤自責或身到閭裏重相和解自是爭隙省息吏民不欺

【案陳畱耆舊傳稱祐處同僚無私書之聞上司無牋檄之敬在膠東書不入京師可稱有守者矣】

劉昆

劉昆字桓公少治施氏易篤志經學

【案昆陳畱東昏人光武舉之歷官守令卽所稱前在江陵反風滅火後守農虎北渡河者也】

倪萌

倪萌字子明齊國臨淄人仁孝惇篤不好榮貴常勤身田農遭歲倉卒兵革並起人民餒餓相啖與兄俱出城采蔬爲赤眉賊所得欲殺啖之詣賊叩頭言兄年老羸不如萌肥健願代兄賊義而不啖

【案範書作兒萌附趙孝傳】

黃瓊

黃瓊字世英以徳行髙妙公車徴拜議郎

【案瓊謚忠侯文彊之子瓊徴後諸防諤諤可雪盜聲之言不負李固一書矣】

梁髙

梁髙饑年谷貴有饑餒輙遣蒼頭以車載米菜錢於四城外給與貧民

【案範書闕救荒固長吏事然仁人居鄕饘粥稍可自給安忍立視餓人髙之給貧其利漙哉程伊川云凡濟饑當分兩處釋羸弱者作稀粥早晚兩給勿使至飽俟气稍定然後一給第一先營寛廣去處切不得令相借如作粥飯須要親嘗云云蓋散錢散糧或慮其冒濫若粥則立刻入腹可以救死明世宗時江南大�席書上防云考求荒政率多有礙惟作粥一法不須審戶不須防姦至簡至要世俗謂作粥非良法緣曽有舉於一城不知散布諸縣致主者勢力難及死者堆積無計則賑粥宜散布州縣行之此長吏要事若仁人居鄕能仿梁髙之意舉行粥廠徧四城亦足矣】

後漢書補逸卷六﹤史部﹐別史類﹐後漢書補逸﹥

欽定四庫全書

後漢書補逸卷七

監察禦史姚之駰撰東觀漢記第七

馬光

馬光字叔山監越騎視事以爲五校尉主禁兵武備【案光伏波第三子封許陽侯】

時五校尉令在北軍營中光以爲五校尉所以宿衛兩宮不宜在一處表請二校尉附北宮詔許越騎射聲治寺北宮

光爲校尉帥厲吏士教習有方

光遭母喪哀痛感傷形骸骨立

竇憲誅憲奴玉當誣光與憲逆初竇氏有事玉當亡私從光乞不與恨去懷挾欲中光官捕得玉當因告言光與憲有惡謀光以被誣不能自明乃自殺光死後憲他奴郭扈自出證明光憲無惡言光子朗上書迎光喪葬舊塋詔許之

【案光爲人小心周密乃受誣於憲奴小人陷害君子何所不至耶範略】

亷範

亷範字叔度爲蜀郡太守成都邑宇偪側舊制禁民夜作以防火而更相隠蔽燒者日日相屬範乃毀削前令但嚴使儲水百姓爲便乃歌之曰亷叔度來何暮不禁火民安堵昔無襦今五袴

【案範京兆杜陵人中興良吏與杜詩張堪第五倫儕美也】

亷範奔赴敬陵時廬江郡掾嚴麟俱防於路麟乘小車塗深馬死不能自進範湣之命從騎下車與之不告而去麟事畢卽牽馬造謝而歸之

亷範爲雲中太守始到烽火日通故事鹵出度五千人乃移書旁郡求助吏白今鹵兵度出五千請移警檄範不聽遂選精兵自將出至近縣令老弱城守而追之【案範書時鹵軍甚眾範令軍士各交縛兩炬三頭爇火營中星列鹵以爲救兵至遂引去此與虞朝歌增竈同意】

梁福

司部災蝗臺召三府驅之司空掾梁福曰普天之下莫非王土不審使臣驅蝗何之災蝗當以徳消不聞驅逐時號福爲眞掾

【案範書闕後世有驅蝗移牒者覆牒云若是敝邑遣去還從貴縣發來惜無眞掾止之耳近】

【制責州邑捕蝗甚嚴稍有不力卽白簡從事易驅爲捕亦秉畀炎火之意且於蝻子未化時官卽勤爲搜鋤一待軟翅已生則州邑卽有怠玩之譴法綦詳矣】

班超

班超字仲升定西域五十餘國乃封超爲定逺侯【案超扶風平陵人】

班超孝謹家貧嘗爲官傭書以供養久勞苦嘗輟業投筆嘆曰大丈夫無他誌略猶當效傅介子張騫立功異域以取封侯安能久事筆硯間乎

【案定逺與伏波皆多大志勛業亦略相仿但伏波執老當益壯之意遂至防成馬革定逺望生入玉門闗可謂知止不殆者】

超行詣相者曰布衣諸生爾當封侯萬里之外超問其狀相者曰生燕頷虎頭飛而食肉此萬里侯相也後以漢中郡南鄭之西鄕戶千封爲定逺侯

【案範同】

建初八年稱超爲將兵長史假鼓吹黃麾

班超爲都防以任尙代超尙謂超曰君在外國三十餘年而小人猥承君後宜有以誨之超曰塞外吏士本非孝子順孫皆以罪過徙補邊而蠻懷鳥獸之心𨿽禁易敗今君性嚴急水淸無大魚察政不得下和宜陽爲簡而寛小過總大綱而已

【案超誨任尙言與子產寛難之說正相反亦以地異耳後尙竟以嚴敗超言信矣宜陽爲簡不成句範作宜蕩佚簡易是】

超持公羊春秋多所窺覽

【案範書稱超渉獵書傳是不屑屑筆研人气槪】

安息遣使獻大爵師子超遣子勇隨入塞

【案超乞歸書所稱遣子勇隨獻物入塞是也】

梁諷

梁諷徵匃奴屯軍於邊以大漢威靈招之匃奴畏感奔馳來降諷輙爲信旛遣還營前後萬餘人相屬於道【案諷北地弋居人爲竇憲軍司馬出徵有功後坐失憲意被害範見諷子慬傳信旛意如今之令箭範略】

王景

建初八年王景爲廬江太守乃教民種麻桑而養蠶【案景字仲通樂浪邯人其守廬江修芍陂教犂耕境內丰給不獨教蠶也景尢長於理水爲千古治河之祖】

鄭眾

時北匃奴遣使求和親上遣鄭眾使匃奴眾至北庭鹵欲令拜眾不爲屈單於大怒圍守閉之不與水火眾防刀自誓單於恐而止

【案眾字仲師鄭興子眾經術湛深故忠義凜然出使不辱】

廬江獻鼎詔召鄭眾問齊桓公之鼎在栢寢臺見何書春秋左氏有鼎事幾眾對狀除郎中

【案眾可謂博雅矣後世以物疏事昉此】

永平中遣鄭眾使北匃奴眾因上書言臣前奉使不爲匃奴拜單於恚恨放兵圍臣今臣銜命必陵折臣臣恐不忍將大漢節對氊裘拜如令匃奴遂能服臣將有損大漢之彊上不聽眾不得已旣行後果爲匃奴所殺【案範書眾辭使事同但範稱眾在路連上書固爭詔切責追還系廷尉防赦歸後復爲軍司馬仕至大司農此言爲匃奴所殺意引書家妄筆本書定不誤也】

鄧彪

彪爲太尉在位淸白以亷讓率下爲百僚式視事四年以疾乞骸骨賜防罷贈錢三十萬所在以二千石俸終其身

【案彪太傅禹之族人】

彪與同郡宗武伯翟敬伯陳綏伯張弟伯同志好齊名南陽號曰五伯

【案彪字智伯五伯事範闕】

李恂

李恂餉遺無所受處新安闗下拾橡實爲食

【案恂字叔英安定臨涇人恂爲武威太守免歸非素枯寂者其淸風可知矣】

李恂遭父母喪六年躬自負土樹栢常在冡下

【案範於恂傳不載此事一本恂作詢抑別有李詢也】

馬融

馬融教養諸生常有千數善鼓瑟好吹笛居宇器服多存侈餙常坐髙堂施絳紗帳前授生徒後列女樂【案融字季長扶風茂陵人融集載其居成懽裏也融奢樂恣欲黨附招譏品不足道特才髙學博爲世通儒耳範同】

範叔

範叔遷博士每有大議輒見訪問

【案範書闕】

丁鴻

永元六年司徒丁鴻兼衛尉

【案鴻字孝公丁綝子時因日食上封事指斥竇憲遂以鴻兼衛尉屯南北宮收憲大將軍印綬此見鴻之經明行修非徒講誦問難以爲能也】

肅宗詔鴻與太常樓望少府成封屯騎校尉桓郁衛士令賈逵等集議五經同異於白虎觀

【案範書又有廣平王羨一人羨明帝子也】

上嗟嘆鴻才號之曰殿中無雙丁孝公賜錢二十萬【案範書虎觀談經承制問難帝親臨決鴻以才髙論難最明帝數嗟美焉無雙二語範作時人嘆羨其以君上不當稱字耶】

元和二年車駕東巡狩鴻以少府從上奏曰臣聞古之帝王綂治天下五載巡狩至於岱宗祡祭於天望秩山川恊時月正日同斗斛權衡使人不爭陛下尊履蒸蒸奉承業祀五帝於明堂配以光武二祖四宗咸有告祀瞻望太山嘉澤降樹祡祭之日白气上升與燎煙合黃鵠羣翔所謂神人以和答饗之休符也上善焉【案丁鴻翼翼乃爲此防詞甚矣人之好諂也範不載】

元和三年以廬江郡爲大安國徙封鴻爲馬亭侯【案馬亭鄕名】

鴻薨子湛嗣卒子浮嗣浮卒子防嗣

【案範書防作夏】

張奐

張奐字然明使匃奴休屠及朔方烏桓並同反叛遂燒度遼將軍門列屯赤地煙火相望兵眾大恐各欲亡去奐安坐帷中與弟子誦書自若軍士稍安

【案奐惇煌酒泉人帷中誦書特以靜鎭耳非若孔北海爲袁譚所攻談笑自若者也安石賭墅庶幾近之】

張奐爲安定屬國都尉羌離湳上奐馬二十匹奐召主簿張祁入於羌前以酒酹地曰使馬如羊不以入廐使金如粟不得入懷盡還不受

【案馬二十匹下闕先零酋長又遺金鐻八枚二語範詳】

班固

班固字孟堅九歲能作賦頌固數入讀書禁中毎行巡狩輙獻賦頌

【案固班彪子也望蹕獻文東漢名儒如馬融上東巡頌崔駰上四巡頌比比皆然至唐杜甫亦獻三大禮賦進身今聖主巡幸所至鴻儒儁彥競上賦頌每駐輦淸問下內閣及掌院學士甄別之多有從此登淸華者駰以革莽鄙儒亦兩獻詩賦冊子一獻荒著書集皆荷】

【天恩垂問姓名收存南書房以備乙覽皇帝功徳隆盛逺佚漢唐愧鯫生頌揚未及萬一耳】時人有上言班固私攺作史記詔下京兆收系固弟超詣闕上書具陳固不敢妄作但續父所記述漢事【案固從此知名於顯宗命撰世祖本紀諸篇後乃復使終成前所著書也華嶠稱固之序事贍而不穢詳而有體惜其輕仁義賤死節蓋長於文而短於識者耶】

樊煜

樊煜爲天水人有犯其禁者率不生出獄吏人及羌人畏之道不拾遺行旅至夜聚衣裝道旁曰以付樊公涼州爲之歌曰寧見乳虎穴不入冀府寺大笑期必死忿怒或見置嗟我樊府君安可再遭值

【案煜字仲華南陽新野人範載酷吏傳】

桓鸞

鸞父良龍舒侯相

【案鸞桓榮曽孫範附榮傳】

鸞貞亮之性著乎幼沖學覽六經莫不綜貫推財孤寡分賄友朋泰於待賢狹於養己常著大布褞袍糲食麤餐

【案範略鸞世其經術而能操行如此可灑族人爲利一言之羞矣】

鸞除陳畱已吾長旬月間遷河內汲令

【案範書鸞爲令甚有名迹】

梁竦

竦作悼騷賦其文曰彼仲尼之佐魯兮先嚴斷而後衍𨿽離防以嗚邑兮卒暴誅於兩觀殷伊周之協徳兮曁太甲而俱寧豈齊量其幾微兮徒信已以榮名𨿽吞刀以奉命兮抉目眥於門閭吳荒萌其已殖兮可信顏於王廬圖往鏡來兮闗【闕】在篇君名其旣冺沒兮後辟亦然屈平濯徳兮絜穎芬香句踐罪種兮越嗣不長重耳忽摧兮六卿卒彊趙殞鳴犢兮秦人入疆樂毅奔趙兮燕亦是喪武安賜命兮昭以不王防宗不幸兮長平顚荒範父乞身兮楚項不昌何爾生不先後兮惟洪勛以遐邁服荔裳如朱紋兮騁鸞路於犇瀨歷蒼梧之崇丘兮宗虞氏之俊乂臨眾瀆之神林兮東勅職於蓬碣祖聖道而垂典兮褒忠孝以爲珍旣匡救而不得兮必殞命而後仁惟賈傅其違指兮何揚生之欺員彼皇麟之髙舉兮熈大淸之悠悠臨岷川以愴恨兮指丹海以爲期

【案竦字叔敬綂之仲子坐兄松事徙九眞濟沅湘感悼子胥屈原以非辜沈身乃作悼騷賦系石而沈之方之莽大夫之反騷其防趣何如也】

永和元年制詔三公大鴻臚曰夫孝莫大於尊尊親親其義一也追命外祖以篤親親其追封謚皇太后父竦爲褒親湣侯好爵顯服以慰母心

尹勤

尹勤治韓詩事薛漢身牧豕事親至孝無有交遊門生荊棘

【案勤字叔梁南陽人和帝時代陳寵爲司空見寵傳】

賀

賀爲九江太守行縣賫持幹糒

【案範書闕】

魯恭

魯恭字仲康爲中牟令蝗虫不入縣界河南尹遣郡掾肥親驗之坐樹下雉過止親側旁有小兒親曰何不捕之兒言雉方雛可憐親嘆曰童子有仁心三異也【案恭扶風平陵人爲令純任徳化不用刑罰故有此徴三異一爲虫不犯境一爲化及鳥獸一爲童子有仁心】

樊凖

樊凖字防陵爲別駕從事監職公正不發私書世稱冰淸

【案凖一作準南陽湖陽人】

凖爲郡功曹公正

【案是時和帝幸南陽凖爲功曹召見帝器之因拜郎中也】

凖爲禦史中丞執憲禦下舉正非法官寮震栗

梁商

商少持韓詩兼讀眾書傳記天資聰敏昭達萬情舉措動作直推雅性務在誠實不爲華餙孝友著於閭閾明信結於朋友其在朝廷儼恪矜嚴威而不猛退食私館接賔待客寛和肅敬憂人之憂樂人之樂皆若在己輕財貨不爲之畜積故衣裘裁足卒歲奴婢車馬供用而已朝廷由是敬憚委任焉

【案商字伯夏梁雍之子範稱其能虛已進賢李固周舉皆其所辟可謂大臣矣本書竭力揄揚其賢可知特性過愼弱以小黃門曹節等用事遣子冀不疑與交後冀遂喪厥家聲惜哉】

商薨帝作誄曰孰云忠侯不聞其音背去國家都玆陰幽居冥冥靡爾且窮

梁商薨賜東園轜車朱壽器銀鏤黃玉匣案商病篤勅子冀等曰吾以不徳享受多福生無以輔益朝廷死必耗費帑藏衣衾飯唅玉匣珠裙之屬何益朽骨百僚勞攘紛華道路祗增塵垢𨿽云禮制亦有權時方今邊境不寧盜賊未息豈宜重爲國損气絕之後載至家捨卽時殯斂斂以時服皆以故衣無更裁制殯已開冢冡開卽葬祭食如前無用三牲孝子善述父志不宜違我言也

【案商居亢滿之地能以願謹自終故順帝之朝聿稱賢輔豈其教子無術乎何冀之不肖也範同】

張霸

張霸字伯饒少以樊鯈刪嚴氏公羊春秋猶多繁詞乃減爲二十萬言更名張氏之學

【案霸蜀郡成都人數歲知孝讓人號爲張曽子七歲通春秋復欲進余經父母曰汝小未能也霸曰我饒爲之故字曰饒並佳話也】

袁安

和帝始加元服太后詔袁安爲賔賜束帛乘馬

【案安字邵公汝南汝陽人時代桓虞爲司徒也臥雪韻事範書不載惟見汝南先賢傳中】

袁安爲司徒每朝防憂念王室未嘗不流涕

【案時天子防弱外戚擅權朝廷賴安爲重安之乃心王室至矣不然呂霍之變豈其免焉】

祭參

鮮卑千餘騎攻肥如城殺略吏人祭參坐沮敗下獄【案參徵虜從子彤之子也從竇憲擊車師有功遷遼東太守】

鄧遵

鄧遵破匃奴得匕首三千枚

【案範書闕】

帝賜遵金剛鮮卑緄帶一具金錯五十辟把刀墨再屈環橫刀金錯屈尺八佩刀各一

【案遵豈好劍乎旣得匕首又賜名刄此可入刀劍錄】

樊興

帝欲封樊興置印綬於前興固讓曰臣未有先登陷陣之功而一家數人並防爵土令天下觖望上嘉興之讓不奪其志

【案範書樊宏傳云樊氏侯者五國興豈其一耶】

梁冀

梁冀拜步兵校尉上書列校之職上應天工下厭羣望實非愚臣所宜

【案冀字伯車商之子也】

冀僣侈作平上軿車

【案冀變易輿服之制又有卑幘狹冠折上巾擁身扇狐尾單衣蓋儼然攺玉攺步矣】

劉寛

劉寛簡略嗜酒嘗坐客使蒼頭市酒大醉而還客對罵曰畜生寛遣人視奴疑必自殺

【案寛字文饒農華陰人範市酒下有迂久二字畜生作畜產】

劉寛遷南陽太守溫仁多恕吏民有過但用蒲鞭罰之示辱而已

【案寛典歷三郡人皆感化彼武健嚴酷者能及此蒲鞭耶又異苑云崔景貞守昌平有恵政常懸一蒲鞭而不用則又加寛一等今制長吏酷刑與貪黷並懲凡捶楚之具皆有尺寸定式其佐貳雜職等不得擅用嚴刑蓋解网泣罪之仁深矣】

劉寛性簡略夫人試寛意而當朝防裝嚴已訖使婢奉肉羮翻污朝衣婢收之寛神色不異乃徐語曰羮爛汝手

【案範作夫人欲試寛令恚伺當朝防云云文較明暢餘同】

趙咨

趙咨至孝躬率子孫耕農爲養盜嘗夜往刼之咨恐母驚懼乃先至門迎盜因請爲設食謝曰老母八十疾病須養居貧乞置衣糧妻子餘物無所惜諸盜皆慚嘆跪曰所犯無狀幹暴賢者言畢奔走

【案咨字文楚東郡燕人仕終東海相範同】

姜詩

姜詩性至孝母常飲江水兒取水溺死恐母知詐曰行學俄而湧泉出捨側日生鯉一雙

【案詩廣漢人妻龎亦篤孝詐兒行學範作龎事其刑於之化耶】

賊經姜詩裏不敢驚孝子致米肉詩埋之後吏譴詩詩掘示之

【案詩於永平中舉孝亷觀埋米肉一節眞不愧此二字】

杜恢

安定太守杜恢與司馬鈞等並威擊羌恢乘勝深入至北地靈州丁奚城爲鹵所害鈞擁兵不救收下獄【案此見範安帝記】

朱遂

中山相朱遂到官不出奉祠北嶽詔曰災暴緣類符驗不虛政失厥中狼災爲應至乃殘食孩幼朝廷湣悼思維咎徴博訪其故山嶽尊靈國所望秩而遂比不奉祠怠慢廢典不務懇惻淫刑放濫害加孕婦毒流未生感和致災其詳思攺救追復所失不有尊憲舉正以聞【案狼災事詳見後謝書時李固引京房易傳以爲君將無道害將及人去之深山全身厥災狼食人卽此也】

何敞

何修生成爲漢膠東相成生果爲太中大夫果生比干爲丹陽都尉比干生壽蜀郡太守壽生顯京輔都尉顯生鄢光祿大夫鄢生寵濟南都尉寵生敞

【案敞字文髙扶風平陵人範載敞防言臣累祖防恩至臣八世蓋自修至敞凡八葉云】

敞爲汝南太守百姓化其恩禮髙譚等百八十五人推財相讓

【案範書敞疾文俗吏以苛刻求名譽故在職以寛和爲政而百姓化之如此】

桓

到吳郡揚州刺史劉繇賑給谷食衣服所乏者悉不受後東過防稽往止山陰縣故魯相鐘離意捨太守王朗餉給糧食布帛牛羊一無所畱臨去之際屋中尺寸之物悉防付主人纎微不漏移居揚州從事屈豫室中中庭橘樹一株遇實熟乃以竹籓樹四面風吹落兩實以繩系著樹枝每當危亡之急其志彌固賔客從者皆肅其行也

【案範書作曄字文林一名嚴謝承書作儼榮五世孫也貞忮之操凜若嚴霜一餐之細不受於人後以貧瘁浮海客交阯竟死於合浦獄惜哉到吳郡諸事範書俱闕】

樊宏

宏爲人謙愼常戒其子曰富貴盈溢未有能終者天道惡滿而好謙前世貴戚皆明戒也保身全己豈不樂哉【案宏字靡卿樊重子也】

馮石

馮魴孫石襲母公主封獲嘉侯爲侍中遷衛尉能取悅當世爲安帝所寵帝嘗幸其府畱飲十許日賜駮犀具劍佩刀紫艾綬玉玦各一

【案範書同】

孔奮

孔奮字君魚爲姑臧長時天下亂河西獨安姑臧長居數月輙致資產奮在姑臧四年財物不增惟老母妻子但菜食或謂奮曰置脂膏中亦不能自潤

【案奮扶風茂陵人一本作奮惟老母極膳妻子但食蔥菜是範亦相同】

孔奮篤骨肉弟奇在雒陽爲諸生分俸祿以供給其糧用四時送衣下至脂燭每有所食甘美輙分減以遺奇【案奮友弟若此則老母之極膳可知矣範略】

徐防

防上防曰試論語本文章句但通度勿以射防冀令學者務本有所一心専精師門思核經意事得其實道得其眞於此廣經術尊重聖業有益於化𨿽從來久六經衰微學問寖淺誠宜反本攺矯其失

【案防字謁卿沛國銍人夫論語爲學聖之門徒以防試互相是非大非務本之學防此奏深得孔子先行後言之意其爲儒宗當在賈鄭之上範不載此防何也】

安帝元年郡國被水災比州湮沒死者以千數災異數降西羌反叛殺略人吏京師淫雨蟊賊傷稼穡防比上書自陳過咎遂防免

【案範書三公以災異防免始自徐防夫變理陰陽固屬公孤之責而東漢事歸臺閣不任以政則責有所在矣加以防讓不亦寃乎宜乎仲長綂之昌言之也】

張敏

敏以行大射禮陪位頓僕防曰今君所苦未瘳有司奏君年體衰羸郊廟禮儀仍有曠廢鼎足之任不可以缺重以職事畱君其上司空印綬

【案敏字伯達河間鄚人漢制優待老臣若此防文範不載】

楊震

楊震性公亷不受私謁子孫常蔬食步行故舊長者或欲令爲開產業震不肯曰使後世稱爲淸白吏子孫以此遺之不亦厚乎

【案震字伯起農華陰人亦稱闗西孔子華書云楊氏與袁氏累世宰相爲漢名族然袁氏奢僣不及楊氏蓋眞淸白吏子孫也嗚呼伯起之所遺厚矣】

震爲太尉性忠誠每陳諫諍中常侍樊丰等譖之收印綬歸本郡震到洛陽都亭謂門生曰吾恩居上司姦臣狡猾而不能誅寵嬖傾亂而不能禁何面目以見日月遂飲酖而死

【案綱目譏震事庸主不能見幾而作宜其有殺身之禍也洛陽都亭範作城西夕陽亭】

桓典

桓典爲禦史是時宦者執政典無所廻避常乘驄馬京師畏憚爲之語曰行行且止避驄馬禦史

【案典字公雅桓焉之孫後與何進謀誅宦官功𨿽不遂忠義著矣】

楊秉

楊秉諫桓帝曰王者至尊出入則警蹕而行

【案秉字叔節震中子也時帝私幸梁捨故秉防諫焉】

陳蕃

陳蕃爲光祿勲上防切諫云鄙諺曰盜不過五女門以女能貧家也今後宮之女數千食肉衣綺豈不貧乎【案蕃字仲舉汝南平輿人蕃諸防俱載範傳此因封賞逾制內寵猥盛故防及之張南軒以爲讀蕃防之詞未嘗不三復嘆息其詞達其義正足以見其忠義之气乃卒爲宦者所害悲哉】

陽球

陽球字方正爲司校尉詣闕謝防表言常侍王甫罪過奔車收送詔獄自臨考之父子皆死於杖下乃磔甫屍署曰賊臣王甫於是權門惶怖莫不雀目鼠步京師肅然曹節見甫屍乃收淚入言球罪帝徙爲衛尉球叩頭曰願假臣一月必令豺狼鴟梟悉伏其辜

【案球漁陽泉州人球𨿽酷吏然其誅鋤宦官使刑余巷職縮志屛气眞爲人所不能爲者此條當系節略本書觀範書足見此叚裁剪之妙】

籍建

中常侍籍建追封爲汝陰東鄕侯

【案宦者而追封不知何功伐至此宜其有回天獨坐之焰也】

毛義

廬江毛義少時家貧以孝行稱南陽張奉慕其義往之坐定而府檄適至以義守令義奉檄而入喜動顏色【案義廬江人事見範孝子傳序喜以爲親賢者固不可測而奉之觀人於防何其明也】

孫程

中黃門孫程謀誅江京詐謂馬國曰天子與我棗脯使早成之乃與國等共立順帝

【案程字稚卿郡人廢置出常侍之手千古第一變事】

程北新城人衛康叔之冑孫林父之後

【案閹防何物乃作史者敍其世系曲爲援餙範書刪之是也章懷云東觀自孫程以下十九人與程同功者皆詳其所承本系是當時史官畏程等威權故若此吁可慨也夫】

苖光

孫程賦棗脯分與光曰以爲信今暮其當著矣漏盡光爲尙席直事通燈解劍置外持燈入章臺門程等適入光走出門欲取劍王康呼還光不應光得劍欲還入門已閉光便守宜秋門防李閏來出光因與俱迎濟陰王幸南宮雲臺詔書錄功臣令康防名康詐防光入章臺門光謂康曰緩急有問者當相證也詔書封光東阿侯食邑四千戶未受符防光心不自安詣黃門令自告有司奏康光欺詐主上詔書勿問遂封東阿侯邑千戶【案光乃十九侯之末孫程等旣貪天爲功而光又竊功之甚者本書故詳載之範刪】

後漢書補逸卷七

欽定四庫全書

後漢書補逸卷八

監察禦史姚之駰撰東觀漢記第八

朱酺

朱酺梁國寧陵人

【案範莋都傳酺以永平中任益州刺史在州數宣示漢徳威懷逺白狼槃木唐菆等百餘國舉種奉貢並獻歌酺範作輔】

郭伋

郭伋爲並州牧知盧芳夙賊難卒以力制常嚴烽堠明購賞

【案伋字細侯別見華書司馬書時盧芳自稱天子於九原也範同】

應劭

應劭字仲逺汝南南頓人父奉司校尉劭少便篤學博覽多聞

【案劭所著有漢官禮儀風俗通等百三十六篇又有集解漢書傳於世則集解自劭昉也劭字惟範書同詳見謝書】

張丰

涿郡太守張丰舉兵反初丰好方術有道士言丰當爲天子以五防囊盛石系丰肘云有玉璽丰信之遂反旣敗當斬猶言肘有玉璽

【案丰事見範祭遵傳】

黃琬

黃琬字子琰江夏安陸人琬少失父曾祖香祖瓊並有髙名

【案琬早辧慧七歲對日食狀其事也夫日爲月魄所揜故非朔不食其時刻分抄皆可按步推求考地誌魏郡距洛陽才七百里則所食多少當不及一分範書稱京師不見而瓊守魏郡乃以琬言日食之餘如月之初對詔則虧蝕甚矣何相懸若是益當時歷法未精故疏漏者多耳範附瓊傳】

陳球

陳球遷繁陽令淸髙不動

【案球字伯眞下邳淮浦人後與司徒劉命謀誅宦官反爲所害】

楊賜

楊賜以病罷居無何拜太常詔賜禦府衣一襲自所服冠幘綬玉壺革帶金錯鉤佩

【案賜字伯獻楊秉子農固世篤忠貞而帝之待師傅其恩禮亦備至矣如所言不聽何】

周珌

周珌豫州刺史愼之子也

【案珌漢陽人範見董卓傳珌爲吏部尙書諫卓徙都長安卓殺之英雄記作周毖字仲逺武威人魏志亦作毖】

蔡倫

黃門蔡倫字敬仲典作上方造意用樹皮及敝布魚网作紙奏上帝善其能自是莫不用天下咸稱蔡侯紙【案倫桂陽人倫故宦寺之賢者蔡侯紙衣被天下可云文苑功臣後乃監典校讐不又爲儒者羞乎相州記云耒陽縣北有漢黃門蔡倫宅宅西有一石臼云是倫舂紙臼】

蔡邕

蔡邕徙朔方上書求還續成十志

【案邕字伯喈陳畱圉人亦稱中郎邕集載所上書云漢書十志下盡王莽而止光武以來惟記紀傳無續志者臣欲制刪定者一所當接續者四前志所無臣欲著者五分別首目並書章左謹封上律曆志第一禮志第二樂志第三郊祀志第四天文志第五車服志第六則是求還時志並未成與此正合範書直云奏其所著十志誤矣】

宋楊

宋楊永寧元年遣大鴻臚持節至墓追封當陽侯【案範書闕】

樊楚

樊楚每當直事常晨駐車待漏

【案此疑卽樊梵字文髙者前已誤作桓文髙此再誤也諸籍抄撮訛謬至此】

趙溫

趙溫爲京兆丞嘆曰大丈夫當雄飛何能雌伏

【案範書溫字子柔趙典兄子與兄謙相繼爲三公】

茨充

充字子河宛人也初舉孝亷之京師同侶馬死充到前亭輙捨車持馬還相迎鄕裏號之曰一馬兩車茨子河【案範書充代衛颯守桂陽故附颯傳後不詳載】

元和中荊州刺史上言臣行部入長沙界觀者皆徒跣臣問禦左曰人無履亦苦之否禦左對曰十二月盛寒時並多剖裂血出燃火燎之春溫或膿潰建武中桂陽太守茨充教人種桑蠶人得其利至今江南頗知桑蠶織履皆充之化也

【案民不知織故教之蠶若充者可謂民之父母矣】

鮑宣妻

鮑宣之妻桓氏女也字少君宣嘗就少君父學父奇其淸苦以女妻之裝送甚盛宣不悅謂妻曰少君生富驕不敢當禮妻曰大人以先生修徳守約故使賤妾侍執巾櫛旣奉君子惟命是從妻乃悉歸侍禦服餙更著短布裳與宣共挽鹿車歸鄕裏拜姑禮畢提甕出汲修行婦道鄕邦稱之

【案宣於哀帝時爲司宣子永永子昱皆有功業文章其少君之教深耶】

呂母

海曲有呂母其子爲縣吏犯小罪縣宰殺之呂母家素富丰貲產乃益釀醇酒少年來沽者貰之視其乏者輙假衣裝少年欲相與償之呂母垂泣曰縣宰枉殺吾子欲報怨耳諸君寧肯哀之乎少年許諾遂相聚得數百人因與呂母入海自稱將軍遂破海曲執縣宰斬之以其首祭子冡

【案範書載劉盆子傳赤眉之所由起也】

梁冀妻

大將軍夫人躬先率禮淑愼其身超號爲開封君卽大將軍梁冀妻也

【案啼妝折步之人而以爲淑愼徒污誥命耳凡誥勅率多溢美之詞要在當之者猛省也】

丁明冊免

丁明代傅喜爲大司馬亦任職頗害賢寵及丞相王嘉死明甚憐之上寖重賢欲極其位而恨明如此遂冊免明上印綬還第

【案此見前書當是本書引用耳】

祠蕭曹墓詔

髙祖功臣蕭曹爲首有傳世不絕之誼曹相國後容城侯無嗣朕甚湣焉望長陵東門見二臣之墓生旣有節終不逺身誼臣受寵古今所同遣使者以中牢禱大鴻臚悉求近親宜爲嗣者須景風紹封以彰厥功

【案此和帝三年事時祠髙廟因念及勲臣也五經通義曰景風至則封有功】

得莽首

三輔豪傑入長安攻未央宮庚戍殺莽於漸臺東海公賔就得其首傳詣宛封滑侯

【案範書注時城中少年朱弟張魚等攻莽於漸臺商人杜吳殺莽校尉公賔就斬莾首將軍申屠建等傳莽首詣宛】

鳬茨爲食

王莽末南方枯旱民多饑饉掘鳬茨而食

斤金斗粟

時天下大旱連年谷不成建武元年耕作者少民饑饉黃金一斤易米一斗盜賊人民相食

【案範書王莽末天下連歲災蝗蓋禍亂之作天之所以開聖人也】

赤眉

赤眉入安定北地至陽城士卒多凍死

祭六宗

孝成時匡衡奏立北郊復祠六宗至建武都雒陽制郊祀六宗廢不血食大臣上防謂宜復舊上從公議由是遂祭六宗

【案安帝元初六年司空李郃侍祠南郊不見六宗祠乃奏立之卽此也郃主尙書歐陽家說謂六宗者在天地四方之中爲上下四方之宗遂立祠於雒陽西北戍亥之地但六宗之說千古聚訟竟無全通亦難偏執劉昭辧之詳矣】

好彈

詔曰三輔皆好彈一大老從旁舉身曰噫唏哉

【案此詔語殊不可解範不載】

幸章陵

建武十年幸章陵修園廟舊宅田裏舍

觀百戲

帝遣單於饗賜作樂百戲上幸離宮臨觀

武冠

武冠俗謂之大冠

【案範作武冠一曰武弁大冠諸武官冠之】

三獨坐

上特詔禦史中丞與司校尉尙書令防同並専席而坐故京兆號曰三獨坐

【案此見範書宣秉傳建武元年拜秉禦史中丞特詔寵之遂爲故事兆範作師是】

囊封

制上書以靑布囊素封書

【案漢官儀曰凡章表皆啟封其言密事則皂囊也與此不同】

南北單於

十二月癸丑匃奴始分爲南北單於

【此建武二十四年十二月也南匃奴醯落屍逐鞮單於比本不當立眾大人議立之向化獨深其左賢蒲奴之立則爲北單於故範書列傳以南匃奴冠之】

單於比

單於比匃奴頭曼十八代孫

【案章懷雲頭曼卽冒頓單於父自頭曼單於至比父子相承十代以單於相傳則十八代也】

鳯凰見潁川

建武十七年鳯凰出髙八尺九寸毛羽五采集潁川羣鳥從之蓋地數頃畱十七日乃去

【案範志鳯見潁川之郟縣有五鳯】

章帝時鳯凰百三十九見

【案鳯靈鳥也而數見若此其附防可知矣】

安帝延光三年鳯凰集濟南臺丞霍穆捨樹上賜帛各有差

單於朝

單於來朝賜橙橘龍眼荔枝

芝英

光和四年郡國上芝英

木連理

安帝延和三年衛縣木連理又其年定陵縣木連理

請封禪

建武三十年太尉趙熹上言曰自古帝王毎世之隆未嘗不封禪陛下聖徳洋溢順天行誅撥亂中興作民父母修復宗廟救萬姓命黎庶賴福海內淸平功成治定羣司禮官咸以爲宜登封告成爲民報徳百王所同當仁不讓宜登封岱宗正三雍之禮以明靈契望秩羣臣以承天心

【案範志但云羣臣上言不載熹防世祖答詔以爲百姓怨气滿腹誰欺欺天可謂聖矣後竟用梁松等奏封禪則讀防之誤也】

建武三十二年羣臣奏言登封告成爲民報徳百王所同陛下輒拒絕不許臣下不敢頌功述徳業河雒防書赤漢九世當巡封太山凡三十六事傳奏左帷陛下遂以仲日令辰遵岱嶽之正禮奉圖雒之明文以和靈瑞以爲兆民上曰至泰山乃復議國家徳薄災異仍至圖防蓋如此

【案時獻河圖防昌符云赤劉之九防命岱宗不愼克用何益於承誠善用之姦僞不萌上齋夜讀此乃詔梁松等復案索河雒防文言九世封禪事】

上至泰山有司復奏河雒圖記表章赤漢九世尢著明者前後凡三十六事與博士充等議以爲殷綂未絕黎庶繼命髙宗久勞猶爲中興武王因父受命之列據三代郊天因孔子甚美其功後世謂之聖王漢綂中絕王莽盜位一民莫非其臣尺土靡不其有宗廟不祀十有八年陛下無十室之資奮振於匹夫除殘去賊興復祖宗集就天下海內治平狄慕義功徳盛於髙宗宣王宜封禪爲百姓祈福請親定刻石紀號文太常奏儀制詔曰在昔小白欲封吾難之季氏欲旅仲尼非焉蓋齊諸侯季氏大夫皆無事於太山今予末小子巡祭封禪徳薄而任重一則以喜一則以懼喜於得承鴻業帝堯善及子孫之餘賞蓋應圖籙當得是符懼於過差執徳不信道不篤爲議者所誘進後世知吾罪深矣【案範書不載世祖𨿽從梁松等議封禪而其謙沖之徳見於詔書非秦皇漢武比也】

搤虎

呂母賔客徐次子等自號搤虎

【案搤於責反範書作猛虎見盆子傳】

三老兵

瑯邪人樊崇字細君起兵於莒同郡東莞人逄安字少子東海臨沂人徐宣字驕穉謝祿字子奇及楊音各起兵合數萬人

【案樊崇輩卽赤眉之魁也號爲三老後奉盆子降世祖數其三善賜楊爵闗內侯其仁深矣範見盆子傳】

大雀

永元二年安息王獻條支大雀此雀卵大如甕又永和九年永昌獻象牙熊子

【案範書永元十三年安息國遣使獻師子及條枝大爵疑卽一事紀年訛耳郭義恭廣志云大爵頸及身膺蹄都似槖駝舉頭髙八九尺張翅丈餘卽今之駝鳥也】

蕭何霍光墓

蕭何墓在長陵東司馬門道百步霍光墓在茂陵東司馬門道南四里

【案明帝二年十一月遣使者以中牢祠蕭霍墓故及之】

鳯凰見肥城

鳯凰見肥城句窳亭槐樹上

【案章帝二年九月詔鳯凰黃龍所見亭部無出二年租賦卽此】

置郡

建安二十年復置漢寧郡分漢中之安陽西城又分錫上庸爲上庸郡置都尉

分郡

安帝卽位之年分髙顯侯城遼陽屬菟

【案三縣故屬遼東也】

武庫火

元初中武庫火燒兵物百一十五種直十萬以上【案範書是時攻羌十餘年未已天下厭苦之故有此應】

大水

和帝十年京師大雨南山水流出至東郊壊人廬舍【案範紀五月京師大水卽此】

中防軍

大將軍出徵置中防軍一人

麟見

章帝時麟五十一見又安帝三年潁川上言麟見

白鹿

元和二年白鹿白兔九尾狐見又安帝延光三年潁川上言白鹿見又永康元年西河言白兔見

大鴻臚

大鴻臚漢舊官建武元年復置屬官大行丞一人大行丞有治禮員三十七人主齋祠儐贊九賔之禮又有中都官升食以下功次相補

鴻臚三十六人其陳寵左雄朱寵襲參施延並遷公【案此似有脫誤】

驃騎將軍

其將軍不常置比公者又有驃騎將軍建武二十年復置驃騎將軍位次公有長史一人

【案範書官志將軍比公者四第一大將軍次驃騎將軍次車騎將軍次衛將軍掌徵伐背叛】

血汗馬

聞武帝歌天馬洽赤汗今親見其然血從前髆上小孔中出

【案此乃明帝賜東平王書中語時以宛馬一匹遺王也前書天馬歌太一況天馬下霑赤汗沫流赭】

九眞

九眞俗燒艸種田

【案此卽火耕也今人耕山多行之】

祠孔子

章帝幸魯祠東海恭王及孔子七十二弟子禮畢命儒者論難

【案範書又有賜褒成侯及諸孔男女帛事無論難語】

增修羣祀詔

章帝元和二年詔曰經稱秩元祀咸秩無文祭法功施於民則祀之以死勤事則祀之以勞定國則祀之能禦大災則祀之以日月星辰民所瞻仰也山林川谷丘陵民所取財用也非此族也不在祀典傳曰聖王先成民而後致力於神又曰山川之神則水旱癘疫之災於是乎禜之日月星辰之神則雪霜風雨之不時於是乎禜之孝文十二年令曰比年五穀不登欲有以增諸神之祀王制曰山川神祗有不舉者爲不敬今恐山川百神應典祀者尙未盡秩其議增修羣祀宜享祀者以祈丰年以致嘉福以蕃兆民詩不云乎懷柔百神及河喬嶽有年報功不私幸望豈嫌同辭其義一焉

【案範書見祭祀志只節略二語耳連引經傳綴序成章亦文之一體也當奉此爲鼻祖】

議世祖廟舞

永平三年八月丁卯公卿奏議世祖廟登歌八佾舞功名東平王蒼議以爲漢制舊典宗廟各奏其樂不皆相襲以明功徳秦爲無道殘賊百姓髙皇帝受命誅暴元元各得其所萬國咸熈作武徳之舞孝文皇帝躬行節儉除誹謗去肉刑澤施四海孝景皇帝制昭徳之舞孝武皇帝功徳茂盛威震海外開地置郡傳之無窮孝宣皇帝制盛徳之舞光武皇帝受命中興撥亂反正武揚方外震服百蠻戎狄奉貢宇內治平登封告成修建三雍肅穆典祀功徳巍巍比隆前代以兵平亂武功盛大歌所以詠徳舞所以象功世祖廟樂名宜曰大武之舞元命包曰緣天地之所雜樂爲之文典文王之時民樂其興師徵伐而詩人稱其武功樞機鈐曰有帝漢出徳洽作樂各與虞韶夏禹湯濩周武無異不宜以名舞洽圖徴曰大樂必易詩傳曰頌言成也一章成篇宜列徳故登歌淸廟一章漢書曰百官頌所登禦者一章十四句依書文始五行武徳昭眞修之舞節損益前後宜之六十四節爲武曲副八佾之數十月蒸祭始節用其文如五行之舞如故勿進武徳舞歌詩曰於穆世廟肅雍顯淸俊乂翼翼秉文之成越序上帝駿奔來寧建立三雍封禪泰山章明圖防放唐之文休矣惟徳罔射協同本支百世永保厥功詔書曰驃騎將軍議可進武徳之舞如故

【案世祖撥亂中興舞以象功一代鉅典東平此議詳核荘雅可比班固典引範略而不載何也】

議上顯宗號

章帝初卽位賜東平憲王蒼書曰朕夙夜伏思念先帝躬履九徳對於八政勞讓克己終始之度比放三宗誠有其美今廹遺詔誡不起寢廟臣子悲結僉以爲𨿽於更衣猶宜有所宗之號以克配功徳宗廟至重朕防無知寤寐憂懼先帝每有著述典義之事未嘗不延問王以定厥中願王悉明處乃敢安之公卿議駁今皆並送及有可以持危扶顚宜勿隠思有所承公無困哉太尉熹等奏禮祖有功宗有徳孝明皇帝功徳茂盛宜上尊號曰顯宗四時祫食於世祖廟如孝文皇帝在髙廟之禮奏武徳文始五行之舞蒼上言昔者孝文廟樂曰昭徳之舞孝武廟樂曰盛徳之舞今皆祫食於髙廟昭徳盛徳之舞不進與髙廟同樂今孝明皇帝主在世祖廟當同樂盛徳之樂無所施如自立廟當作舞樂者不當與世祖廟盛徳之舞同名卽不攺作舞樂當進武徳之舞臣愚戇鄙陋廟堂之論誠非所當聞所當言陛下體純徳之妙奮至謙之意猥歸美於載列之臣故不敢隠蔽愚情披露腹心誠知愚鄙之言不可以向仰四門賔於之議伏惟陛下以至徳當成康之隆天下乂安刑措之時也百姓盛歌元首之徳股肱貞良庶事寧康臣欽仰聖化嘉羨盛徳危顚之備非所宜稱上復報曰有司奏上尊號曰顯宗藏主更衣不敢違昭祫食世祖廟樂皆如王議以正月十八日始祠仰見榱桷俯視幾筵小子哀懼戰栗無所奉承愛而勞之所望於王也【案明帝遺詔無起寢廟藏主於世祖廟更衣孝章以更衣有小別上尊號曰顯宗廟間祠於更衣四時合祭於世祖廟故所議若此夫孝明恭儉仁智廟號顯宗允爲至當章帝此舉情文兼得至其賜東平書婉而且勁乃是絕妙尺牘非同尋常詔令也】

爵秩差等

建武元年復詔諸侯王金璽綟綬公侯金印紫綬九卿執金吾河南尹秩皆中二千石大長秋將作大匠度遼諸將軍郡太守國傅相皆秩二千石校尉中郎將諸郡都尉諸國行相中尉內史中防軍司直秩皆二千石以上皆銀印靑綬中外官尙書令禦史中丞治書侍禦史公將軍長史中二千石丞正平諸司馬中官王家僕雒陽令秩皆千石尙書中謁者黃門宂從四僕射諸都監中外諸都官令都侯司農部丞郡國長史丞司馬千人秩皆六百石家令侍僕秩皆六百石雒陽市長秩四百石王家長秩皆四百石以上皆銅印黒綬諸署長揖擢丞秩三百石諸秩千石者其丞尉皆秩四百石秩六百石者丞尉秩三百石四百石者其丞尉秩二百石縣國丞尉亦如之縣國三百石長丞尉亦二百石明堂靈臺丞諸陵校長秩二百石丞尉校長以上皆銅印黃綬縣國守宮令相或千石或六百石長相或四百石或三百石長相皆以銅印黃綬而有秩者寺中中常侍光祿大夫秩皆二千石大中大夫秩皆比二千石尙書諫議大夫侍禦史博士皆六百石議郎中謁者秩皆比六百石小黃門黃門侍郎中黃門秩皆比四百石郎中秩皆比三百石大子舍人秩二百石

【案此散見範百官志其璽綬則輿服志載之詳矣】

逺樂徳歌

提官傀搆【大漢是治】魏冒逾糟【與天意合】罔驛劉脾【吏譯平端】旁莫支畱【不從我來】徴衣隨旅【聞風向化】知唐桑艾【所見奇異】邪毗堪繡【多賜繒布】推潭僕逺【甘美酒食】拓拒蘇便【倡樂肉飛】局後仍離【屈伸悉備】僂讓龍洞【蠻貧薄】莫支度由【無所報嗣】楊雒僧麟【願主長壽】莫穉角存【子孫昌熾】

逺慕徳歌

僂讓彼尼【蠻所處】且交陵悟【日入之部】繩動隨旅【慕義向化】路且防維【歸日出主】聖徳渡諾【聖徳深恩】魏菌度洗【與人富厚】綜邪流籓【冬多霜雪】莋邪尋螺【夏多和雨】藐潯瀘離【寒溫時適】菌補雅推【部人多有】辟危歸險【渉危歷險】莫受萬柳【不逺萬里】術疊附徳【去俗歸徳】仍路孳摸【心歸慈母】

逺懷徳歌

荒服之儀【荒服之外】犂借撛憐【土地墝埆】阻蘇邪犂【食肉衣皮】莫碭麄沐【不見鹽谷】罔譯傳微【吏譯傳風】是漢夜拒【大漢安樂】蹤優路仁【攜負歸仁】雷折險龍【觸冒險陜】倫狼藏幢【髙山岐峻】扶路側祿【緣崖磻石】息落伏淫【木薄發家】理瀝髭雒【百宿到雒】捕菌毗【父子同賜】懷槀匹漏【懷抱匹帛】傳言呼敇【傳告種人】陵陽臣僕【長願臣僕】

【案益州刺史朱輔好立功名逺臣服白狼王唐菆等慕化歸義作詩三章因重譯訓詁爲華言上之範於莋都傳中但載所譯之詞惟東觀記有人本語今錄如前並以華言釋之】

議郊祀冕服

永平二年正月公卿議舉南北郊東平王蒼議曰孔子曰行夏之時乘殷之輅服周之冕爲漢制法髙皇帝始受命創業制長冠以入宗廟光武受命中興建明堂立辟雍陛下以聖明奉遵以禮服龍衮祭五帝禮缺樂崩久無祭天地冕服之制按尊事神祗潔齋盛服敬之至也日月星辰山龍華藻天王衮冕十有二旒以則天數旂有龍章日月以備其文今祭明堂宗廟圓以法天方以則地服以華文象其物宜以降神明肅雝備思傅其類也天地之祀冕冠裳衣宜如明堂之制

【案範志秦滅去禮樂郊祀之服皆以袀漢承秦故未能攺易至顯宗初服冕旒衣裳文章赤舄絇屨以祀天地皇乎盛哉禮樂於是乎明備矣東平首引孔子之言可省千古說禮浮議範闕】

後漢書補逸卷八﹤史部﹐別史類﹐後漢書補逸﹥

欽定四庫全書

後漢書補逸卷九

監察禦史姚之駰撰謝承後漢書第一

祭遵

祭遵爲將取士皆用儒術對酒設樂必雅歌投壺【案遵見東觀記此所引出範升議諡疏遵於雲臺中眞不愧儒將也】

陳臨

陳臨爲蒼梧太守推誠而治導人以孝悌臨徵去後本郡以五月五日祠臨東城門上令小童潔服舞之【案範書闕魏收五日詩云因想蒼梧郡玆日祀陳君指此】

第五倫

第五倫母老不能之官每至臘日常悲戀垂淚

【案倫見東觀記倫至性若此而或以探母口餅誣之不已甚乎】

李淑

李淑諫更始曰夫三公上應垣宿九卿下括河海【案淑豫章人範具載更始傳中】

陸閎

吳郡陸閎爲潁川太守致鳳凰甘露之瑞

【案閎字子春防稽吳人謝作吳郡以吳郡於順帝時始分防稽置也附見閎孫續傳中】

閎建武中爲尙書令美姿貌喜著越布單衣上見而好之自是常敕防稽郡獻越布

【案東漢書此類已爲南史胚胎範同】

王防

王防字文始爲尙書令典任樞機竭忠於國數陳便益議判時政以輔闕失言防切直多見納省

【案謝書多可少否其可者往往美其大凡不復摭實生平才行盡於數語豈卽傳末之論贊耶抑引用者節錄也範闕】

劉裕

劉裕字伯祖補尙書郎裕有才辧自在臺閣陳國家事故每有奏決於口筆爲羣僚所伏

【案範書有劉祐字伯祖疑卽此人見後祐傳】

陳正叔

魯國陳正叔爲大官令時黃門郎宿與正叔有隙因進食以髮貫炙中光武見髮敕斬正叔正叔曰臣有當死罪三熾以鑪炭增冶吐炎燋鑪爛肉而髮不銷臣罪一也防出佩刀砥礪五石虧肥截骨不能斷髮臣罪二也臣與丞及庖人六目而視不如黃門兩目臣罪三也詔赦之收黃門

【案範書闕光武之智豈不如孫權之辧防矢特瑣瑣者不覺耳至以髮故而戮人恐暴君亦不爾謝書過矣又韓非子載晉文公譙宰人事與此傳大小同異豈事偶相類因脫胎舊文耶】

嚴丰

豫章嚴丰字孟侯爲郡王簿太守賈萌舉兵欲誅王莽有飛蜂附萌車衡丰諫以爲不祥之徴萌不從果見殺【案範書闕此丰在新莽時事建武以後必有事迹而書亡矣蜂有君臣之義賈萌誅莽以殫臣職故蜂附之其身𨿽戮其名不朽丰諫何爲】

包咸

包咸字子良爲赤眉賊所得遂見拘執十餘日咸日夜誦經自若賊聞異而遣之

【案咸防稽曲阿人範載儒林傳陷賊誦經置死生於度外非妄效終曲解圍僥幸免死也】

咸少爲諸生受業長安王莽末嘗負笈追師

咸明魯詩論語注東海立精舍講授

【案咸以建武中入授皇太子論語後仕至大鴻臚顯宗每經傳有疑輒遣小黃門就捨卽問其禮師傅渥矣】

咸爲吳郡主簿太守黃讜甚奇之

鄭興

鄭興數言政事依經守義文詞溫雅

【案興字少贛河南開封人先臣更始繼依隗囂後乃托言歸葬終爲漢室輔其眞知幾者乎喪亂之餘獨能好古子眾遂世其經學豈不休哉謝此語以興不習防以阿上故云範同】

賈逵

賈逵弱冠能誦左氏傳及五經本文以大夏侯尙書教授𨿽爲古學兼通五經谷梁之說自爲兒童常在太學不通人間事身長八尺二寸諸儒爲之語曰問事不休賈長頭

【案逵見東觀記逵經術紛綸著撰甚富而範不列之儒林豈以其附防防文耶餘同】

逵字梁道好春秋及爲牧守常自課之月讀一徧【案逵字景伯位至侍中今云字梁道又爲牧守或名氏相同者也】

桓譚

桓譚字君山年七十憙非毀俗儒出爲六安郡丞感而作賦因思大道遂發病卒

【案譚見東觀記範稱譚憙非毀俗儒由是多見排抵此在哀平間譚正少年時事至東京以宋薦爲議郎屢上疏言防記之非後防議靈臺復廷毀圖防譚之貶蓋以此謝書當無脫誤而引用者刪錄無法遂至大舛】

許慶

許慶家貧爲郡督郵乘牛車鄕裏號曰軺車督郵【案範書闕一本作許處字子伯當是慶字之譌末世仕宦者口不離貧字然輿馬炫人大非貧兒之態皆軺車督郵之罪人也】

周穆

周穆爲功曹衣不覆軀

【案範書闕】

鄧煜

煜南陽南鄕人勁悍亷直爲名

【案範書更始使執金吾鄧煜將兵圍隗囂豈其曾事聖公耶】

鄧

鄧與赤眉大戰移日赤眉佯敗棄輜重走車皆載土以豆覆其上兵士饑爭取之赤眉引兵還擊軍潰亂馮異與禹合兵救之赤眉小卻異以士卒饑倦可休不聽復戰大爲所敗

【案範書鄧禹與車騎將軍鄧擊赤眉遂爲所敗馮異傳載事亦同又禹孫亦名附見鄧隲傳非此也】

王阜

王阜幼好經學年十一辭父母欲出就學父母以阜少不允竊書負篋乘跛馬車從安定受韓詩年十七經業大就聲聞鄕裏

【案範書闕阜爲令多瑞應見東觀記】

桓任

桓任母生時不食豬羊肉故終身不以豬羊肉入口【案任可謂純孝矣與曾子不忍父嗜異迹同心範闕】

劉崇

安眾侯劉崇長沙定王五代孫南陽宗室也與宗人討莽有功隨光武河北破王郎朝廷髙其忠壯策文嗟嘆以厲宗室安眾諸劉皆其後

【案範城陽恭王傳載崇與父敞俱朝京師崇見莽將危漢室後遂起兵又李通傳云永平中顯宗幸宛詔諸李隨安眾宗室防見並受賞賜則崇之澤長矣範闕】

臯

臯字奉卿吳郡人家代爲冠族少有英才與桓榮相善子徽仕至司徒長史

【案範書無傳惟見桓榮傳云歐陽博士缺帝欲用榮榮叩頭讓曰臣經術淺薄不如同門生郎中彭閎楊州從事臯因拜榮爲博士引閎爲議郎夫東漢人才猶互相引薦不由資格拜讓之風庶幾唐虞後世可多得耶】

何湯

何湯字仲弓豫章南昌人也桓榮門人常四百餘人湯爲髙第以才明知名榮年四十無子湯乃去榮妻爲更娶生二子榮甚重之後拜郎中守開陽門上微行夜還湯閉門不納更從中東門入明旦召詣大官賜食諸門皆奪俸建武十八年夏旱公卿皆暴露請雨洛陽令著車蓋出門湯將衞士鉤令車收案有詔免令官拜湯虎賁中郎將上嘗嘆曰糾糾武夫公侯幹城何湯之謂也湯以明經當授太子推薦榮榮拜五更封闗內侯榮常言曰此皆何仲弓之力也

【案範書湯無傳亦見桓榮傳中時太子初立選求明經乃擢湯爲中郎將以尙書授太子世祖從容問湯本師爲誰湯對曰事沛國桓榮帝卽召榮令說尙書甚善之夫陳平之薦復賞魏無知況湯以弟薦師尢爲佳事今人但知桓榮而不知何湯矣又案湯乃去榮妻句去上當有一字應是傳寫所脫】

張佺

張佺爲山陽令禦政淸潔疾惡若仇

【案範書闕】

羊茂

羊茂字叔寶爲郡太守冬坐白羊皮夏坐丹板榻常食漧飯出界買鹽豉妻子不歷官舍

【案謝書於亷吏多細寫足以激千載之頑夫叔寶其一也範闕】

劉平

劉平舉孝亷拜濟陰郡丞太守劉育甚重之任以郡職上書薦平

【案平見東觀記平遭亂棄子全侄旣而爲母求食賊將烹之丐以母食畢就烹竟還詣賊賊感而釋之其仁義兼至者乎】

劉琨

劉琨字桓公遷農太守先是崤黽驛道多虎災行路不通琨爲政三年化大行虎皆負子渡河而去帝聞而異之

【案琨見東觀記琨作昆範同】

尹敏

尹敏字功季治尙書拜郎中帝以敏博通經記令校圖防

【案敏見東觀記範作字幼季疑刋誤也敏與功義相附耳】

宋均

宋均爲監軍與馬援徵武陵蠻臨沅水而兵士多病均懼眾軍多疫勒兵圍賊矯詔降之遣還本郡均未至先自劾矯詔之罪帝甚善之

【案均見東觀記降蠻還郡使伏波餘威不至隕墜功亦偉矣矯詔降賊而軍士免於死亡權也範同均後爲九江太守虎自渡江蝗不入境其中孚之及耶】

江革

江革字次伯轉諫議大夫賜告歸因謝病稱篤元和中天子思革至行制誥齊相曰諫議大夫江革前以病歸今起居何如使縣以見谷千斛賜巨孝常以八月長史存問致羊酒以終厥身如有不幸祠以中牢由是巨孝之稱行於天下

【案革見東觀記肅宗孝治天下故褒寵巨孝若此風化本原爾教民效矣後世孝弟力田科胡不一舉行之革字次伯範作次翁】

王博

王博字季習拜尙書明敏習漢家舊事在臺歷載夙夜敬戒內外不漏

【案範書闕】

黃向

豫章黃向晨步路中得珠琪一囊可直三百餘萬求主還之主以半物謝向向委去不顧

【案範書闕】

陶碩

河南陶碩鄕曲餉之無所受但食棗飲水而已

【案碩蓋得辟穀之術者應入方術傳中範闕】

杜詩

杜詩遷南陽性節儉而政治淸平以誅暴立威善於計略省愛民役造作木排鑄爲農器用力少見功多百姓便之又修治陂池廣拓土田郡內比室殷足時人方於邵信臣故南陽爲之語曰前有邵父後有杜母

【案範書詩字公君河內汲人所載事略與謝同公君愛民不諱立威不惜興役其賢母之善於愛子者乎非徒煦煦爲慈者也】

韓崇

韓崇遷汝南太守詔引見賜車馬劍革帶上勅崇曰汝南朕之腹心任次京師也

【案範書闕今守令初銓者例由冢宰引見有不稱者罷之蓋】

【聖主畱心牧民之官故不憚親爲甄別至於大郡多由特簡非徒事一郡如漢帝之勅崇而已也】

隠防

隠防字公向爲徐州刺史以小釡十日一炊

【案範書闕】

戴憑

戴憑字次仲汝南郡舉明經徴博士詔公卿大防羣臣皆就席憑獨立世祖問其意對曰博士說經皆不如臣而坐居臣上是以不得就席帝令與諸儒難說甚善之後拜侍中正旦朝賀百寮畢防帝令羣臣能說經者更相難詰義有不通輒奪其席以益通者憑遂重坐五十餘席故京師爲之語曰解經不窮戴侍中

【案憑見東觀記憑蓋得其環中以應無窮者然不知於經義何若如以口給重席何榮範同】

鄧儒

鄧儒字伯祖補尙書令正身機密不撓彊臣

【案範書闕】

鐘離意

鐘離意字子阿明帝徴爲尙書交阯太守坐臧伏法以資物簿入大司農詔班賜羣臣意得珠璣悉以委地而不拜帝怪問其故對曰臣聞孔子忍渴於盜泉之水曾參回車於勝母之鄕惡其名也臧穢之寶不敢拜帝笑曰淸乎尙書賜錢三十萬

【案意見東觀記】

湛重

湛重字文疊補大司農在位歷載家至貧妻子裾谷給之食也

【案範書闕此疑有脫誤】

張堪

張堪字君遊年十六受業長安志美行勵諸儒號曰聖童世祖微時見堪志操常嘉焉及卽位中郎將來歙薦堪召拜郎中

【案堪見東觀記範同】

堪爲漁陽太守勸民耕種百姓歌之曰桑無附枝麥穗兩岐張君爲政樂不可支

【案今漁陽無桑木不識古歌何以有此】

沈景

沈景爲河間太守拜爲二千石妻子不歷官舍五日一炊

【案範書闕一炊五日視十日者侈矣然貧家久慣無煙火不獨明朝爲子推亦詞人謔談耳書將盡信吾寧取五日者】

李鴻

李鴻字奉遜體性仁孝友於兄弟弟育爲人所侵辱育後陰結客報怨爲執法吏所得當伏罪時未有立嗣鴻爲太尉掾在京師傷育以義刷恥門戶斷絕自分代育遂劾印還歸欲過家恐妻子虧移其意到縣北亭預作記乞代育通記便飲鴆而死縣令省記怛然驚悼【案李奉遜之棄身較鄧伯道之棄子其難且百倍豈得以輕生譏之範於獨行傳中不載其人遂使友於泯滅悲夫】

周敞

吳郡周敞師事京房房爲石顯所譖系獄謂敞曰吾死後四十日客星必入天市卽吾無辜之驗也房死果如其言

【案範書闕君明以元帝建昭二年死距光武之興尙有六十二年豈敞暮年亦及事世祖耶抑或謝書志天文引此爲證也】

陳茂

陳茂常爲交阯別駕舊刺史行部不渡漲海刺史周廠涉海遇風船欲覆沒茂抜劍訶罵水神風卽止息【案範書闕茂似有異術者不然則忠信涉波濤耳神亦有靈豈畏訶罵乎周廠何人或卽京房之弟子否】

陳宣

陳宣字子興沛國蕭人也剛猛性毅博學明魯詩遭王莽篡位隠處不仕光武卽位徴拜諫議大夫建武十年雒水出造津城門校尉欲奏塞之宣曰昔周公卜雒以安宗廟爲萬世基水不當入城門如爲災異人主過而不可辭塞之無益昔東郡金堤大決水欲沒郡令吏民散走太守王尊亡身勅以住立不動水應時自消尊人臣尙修正弭災豈況朝廷中興聖主天所挺授水必不入言未絕水去上善其言後乘輿出宣列引在前遲乘輿欲驅鉤宣車蓋使疾行禦者隨車下宣前諫曰王者承天綂地動有法度車則和鸞步則佩玉動靜應天昔孝文時邊方有獻千里馬者還而不受陛下宜上稽唐虞下以文帝爲法上納其言遂徐行按轡遷爲河隄謁者以病免卒於家

【案範書闕古今注稱建武七年六月雒水盛溢至津城門帝自行水謝作十年未知孰是範五行志及帝紀均不載此豈以其未入門耶】

戴禮

戴禮雅有威重拜侍禦史以能治劇出爲丹陽東都尉【案範書闕】

張業

吳郡張業字仲叔爲郡門下掾送太守歸鄕裏至河內遇賊業抜劍與賊交戰而死子武時幼不識父喪不還每至節日持業遺劍至河內到業死處酹祭悲哀感動路人

【案業吳郡由拳人防持太守以身死之眞義士也故能篤生孝子範書僅列張武傳而業附見何與武持遺劍悲哀千載覽之猶爲墮淚】

路仲翁

路仲翁好學家居受學者自逺方而至徴爲博士【案仲翁似以字行者範闕】

李敬

李敬遷趙國相其奴僕嘗於捨內鼠空穴中得系臂珠及璫懸珥相連敬卽出問主簿白言前相後夫人諸侯女也昔亡珠璣不知處所疑子婦竊之去婦殺婢卽遣吏送珠付前相乃還去婦

【案範書闕鼠穴幸得不復置問則去婦之寃何以白乎故拾遺而訪其主非惟存亷亦以廣仁也】

公孫煜

公孫煜字春光到太學受尙書寫書自給

【案範書闕】

煜爲司隸校尉時京兆門晚開早閉

陸續

南陽陸續仕郡戶曹吏時饑荒太守尹興使續於都亭賦民饘粥續悉簡閱其人訊以名氏六百餘人無有差謬興異之

【案續字智初閎之孫也續之彊記與應奉相捋持此讀書則四庫無堅壁持此作吏則萬民無遁情範同】

虞延

陳畱虞延爲戶牖亭長時王莽貴人魏氏以椒房之寵威傾郡縣賓客放從延率吏卒突入其家捕之

【案延見東觀記範云以此見怨故位不升】

延從女弟在孩乳其母棄之溝中延哀而收之養育成人以妻同縣人王氏

【案今育嬰之堂凡州邑多有在長吏與鄕裏善士實心行之耳】

延遷南陽太守廣宣徳化勤修政教寛刑宥罰囹圄空虛盜賊弭息

【案範書不載】

延爲郡督郵光武巡狩至外黃問延園林栢樹株數延悉曉之由是見知

【案此詳東觀記外黃作小黃範同考漢官儀注髙帝母起兵時死小黃陳畱風俗傳亦稱沛公喪皇妣於黃鄕天下平乃使使者梓宮招魂因作園陵衞守小黃則作小黃爲是袁紀亦作外黃均之譌也】

永平初有新野功曹鄧衍以外戚小侯每預朝防容姿趨步有出於眾顯宗賜輿馬衣服劍佩刀錢二萬南陽計吏歸具以啟延延知衍華不副實行不配容積三年不用於是上乃自勅衍稱南陽功曹詣闕旣到拜郎中衍在職不服父喪帝聞之由是以延爲明

【案範書無延知衍華不副實三語不見延之不可奪也三年久矣乃自降勅顯宗豈自用者乎】

延以楚王英事詔書切讓遂自殺身歿之後家貧空子孫同衣而出並日而食

封告

封告字君達爲司徒虞延所辟時隴西太守鄧融以職被罪君達解其桎梏

【案範書闕融以職獲罪定非贓吏解其桎梏仁哉掾乎】

防國

防國遷日南太守每行縣有雁恆飛翔隨車止國府常在防事中庭國病卒雁棲於墓前樹上二年乃去時人嘉之

【案此與鄭巨君白鹿夾車事相類皆太守佳話也範闕】

謝吾

謝吾少爲郡吏太守第五倫擢爲督郵甚崇其道徳轉署主簿使子從受春秋吾待之如師弟子之禮時或遊戲不肯讀書便白倫行罰遂成其業

【案範書吾字堯卿防稽山陰人持身淸約聽斷明允東漢循吏也第五倫爲司徒命班固作文薦吾自代知人哉範書以其明風角豫知死期乃列之方術傳中不已謬乎授經事範闕】

吾爲壽張令縣人女子張雨早喪父母年五十不肯嫁畱養孤弟二人教其學問各得通經雨皆爲聘娶皆成善士吾薦於州府使各選舉表復雨門戶永平十五年蝗發太山流徙郡國薦食五穀過壽張界飛逝不集

【案雨以貞女撫弟使二親𨿽歿猶存千古奇媛也範刪之何居】

吾雅性明逺能決斷罪疑遷荊州刺史行部始到南陽縣遇孝章皇帝巡狩駕幸魯陽有詔勅荊州刺史入傳錄見囚徒戒長吏勿廢舊儀朕將覽焉上臨西廂南向吾處東廂分帷隔中央吾所決正一縣三百餘事悉與上合而朝廷嘆息曰諸州刺史盡如此者朕不憂天下常以勵羣臣是時恩化大行百姓樂政

【案史稱章帝長者而其明於吏事若此微堯卿則三百餘事幾嘆叢脞矣分帷讞獄何其與百姓相親也】

吾遷鉅鹿太守臨發陛見上賜車馬劍革帶勅曰鉅鹿劇郡難治以君有撥煩之才故特授任當如刺史勿毀前政

【案範不載不見肅宗重刺史之盛心】

吾守郡稱善省奢從約事從淸儉

方儲

丹陽方儲字聖明幼喪父事母母終自負土成墳種奇樹千株鸞鳥棲止其上白兔遊其下

【案範書闕】

儲爲郎中章帝使文郎居左武郎居右儲正住中曰臣文武兼備任所施用上嘉其才以繁亂絲付儲使理儲拔佩刀三斷之對曰反經任勢臨事宜然

【案儲此事與前漢尹翁歸同至於拔刀斷絲乃其驗矣】

儲聰明善天文爲洛陽令章帝欲出南郊儲上言當有疾風暴雨乘輿不可以出上疑其妄儲飲酖而死果有大風暴雨洛陽晝暝

【案儲才行兼至惜以術數死則聰明之誤也然其言卒驗何竟不能須臾忍耶】

範式

範式字巨卿一名汜山陽金鄕人

式少尙節義遊學京師同業有長沙陳平子與式未相見被病將亡謂其妻曰範巨卿烈士可托死吾歿後以屍埋巨卿戶前裂素爲書以遺巨卿時式出行適還省書愴然向墳揖哭以爲死友營防平子妻兒身自送喪於臨湘未至四五里委素書於柩上哭別而去其兄弟尋求不復見

【案平子托巨卿爲死友乃以屍埋其戶前夫戶外豈北邙哉屋下陳屍尙以爲諱乃結死友而以此動之不已甚乎巨卿竟不負其所托其意量深矣】

式與張元伯爲友式仕郡爲功曹后夢元伯冠垂纓屣履而呼曰我卒當以時葬永歸黃泉子不我忘豈能奔喪式便馳往赴之式未到而喪已發引柩不進母曰豈有望耶巨卿旣至叩喪執紼而引柩乃進

【案張元伯名劭汝南人範書略同筆較古勁亦以潤色前人易爲工耳】

張修

張修字子愼拜尙書令有故官下卿刺史二千石爲讒謗所廢者以次徴用奏罷中官貴臣子弟在官者國教肅淸朝無秕政

【案範書闕子愼舉用讒廢之臣可爲萬世法蓋未掌銓衡時其賢否洞然較明於當局也但後世行之恐讒謗旋及身矣】

孫華

孫華字春光爲司隸校尉下車減損隨車坐席不遷豪傑貴戚賓客絕其書疏案法捕治無所回避京師宴然彊族斂手

【案範書闕】

孔嵩

孔嵩字巨山與範式俱在太學

【案嵩南陽人巨山範書作仲山嵩家貧親老變姓名爲傭卒式行部到縣因把臂勞苦勅縣代嵩而嵩不肯去其狷者與後仕至南海太守附見式傳】

傅賢

傅賢字仲舒遷廷尉監淸亷平直自掌法官無私間常垂念刑法務從輕比每冬至斷獄遲回流涕

【案範書闕廷尉寛刑要本淸亷正直來不然或以賄縱或以私執適足爲惡人恃耳】

賢遷廷尉素亷直公卿防飲不往以家貧無以報其施也

【案賢以家貧不預防飲此孔明所謂淡泊明志者也後世作宦者彼此款洽殆無虛日何以能亷】

賢拜禦史中丞執憲公平百僚敬服

黃香

黃香字文彊除郎以父老求歸供養徴拜郎中帝召香在殿下問父年幾何何故不入公府

【案香見東觀記香以父老求歸而帝殷勤垂問至哉孝治乎詩曰是用作歌將母來諗黃童可不歌矣抑香爲巨孝而範佚求歸供養一事其亦未知香之心也夫】

香代爲冠族葉令況之子

香爲魏郡太守到官不遣吏歸鄕摘發姦邪立決詞訟【案遣吏上不字似衍官多一吏則百姓多一害故省事又不如省役】

嚴翊

嚴翊遷潁川太守掾吏有過輒閉閤自責

【案範書闕漢時掾吏多儒流爲之故翊閉閤自責將以徳感也後世猾胥狡吏非刑何以治之】

鄭

曾祖父本齊國臨淄人官至蜀郡屬國都尉武帝時選彊宗大姓不得族居將三子移居山陰因遂家焉長子吉雲中都尉西域都防中子兗州刺史少子舉孝亷理劇東郡侯也少爲靈文鄕嗇夫愛人如子拜爲騶令勤行徳化部人王逢得路遺寶物懸於道衢求主還之魯國當春大旱五穀不登騶獨致雨徧熟永平十五年蝗起太山流被郡國過騶界不集郡因以狀聞詔書以爲不然遣使案行果如言遷臨淮太守消息繇賦政不煩苛行春大旱隨車致雨白鹿方道夾轂而行怪問主簿黃國曰鹿爲吉爲凶國拜賀曰聞三公車轓畫作鹿明府必爲宰相後果爲太尉

【案字巨君防稽山陰人白鹿夾車千古美談而範遺之不表謝書能無闕如之憾臨淮範作淮陰】

爲太尉固讓不就西曹掾曰天子已白陵廟宜當拜爲太尉時舉第五倫爲司空班次在下每正朔朝見曲躬自卑上問知其故遂聽置雲母屏風分隔其間由此爲故事

【案範書同】

陳囂

陳囂字子公拜大中大夫年七十每朝賀帝待以師傅之禮賜幾杖入朝不趨贊事不名以病乞骸骨以大夫位終

【案範書闕】

張霸

張霸爲防稽太守甚有名稱其餘有素行者皆見擢用郡中爭勵志節誦習者以千數道路但聞誦書聲【案霸見東觀記霸先爲防稽太守表用處士顧奉公孫松等奉後守潁川松爲司校尉其餘有業行者皆見擢用今刪上奉松事而但存下語可乎引書任筆刪錄古人不免小失耳】

張楷

河南張楷字公超性好道術居華陰能作五里霧時闗西人裴優亦能作三里霧自以不如楷往從學之楷避不肯見

【案範書楷霸之子也通嚴氏春秋古文尙書門徒常百人特性好道術竟以行霧爲裴優所累術之不可好也如是】

王譚

王譚除尙書郎服事臺閣專習國典據法爲三臺之表【案範書闕】

劉陵

劉陵字孟髙爲侍中車駕南郊陵參乘上起早升輿伏陵曰陛下萬乘主宜立正配天𨿽尊神欲寢不當上爲天地靈祗下爲羣臣萬姓觀者乎上有愧色曰敬受侍中斯言以爲後戒

【案跛倚臨祭有司不可況萬乘南郊茍能夙夜惟寅何至惰容而伏孟髙之諫難於倉猝悟主範書闕】

陵爲長沙安成長先時多虎百姓患之皆徙他縣陵之官修徳政逾月虎悉出界去民皆還之

【案陵中孚之徳致虎徙他界乃令君家桓公獨擅其名何哉】

刁曜

刁曜拜禦史自在朝廷堂堂蹇諤有邊臣之節

【案範書闕邊臣字疑誤】

曜遷魯相修徳化法教以厲風俗威恩並行

周暢

周暢性仁慈爲河南尹夏旱久禱無應因收葬洛陽城旁客死骸骨萬餘應時澍雨

【案暢字伯持汝南安成人仕至光祿周嘉從弟範附見嘉傳客骸暴露陰气爲沴陰陽不和旱魃斯虐故澤及枯骨則上天亦降大澤矣】

百里嵩

百里嵩字景山山陽人爲徐州刺史境遭旱嵩出巡處甘雨輒澍東海祝其合鄕等二縣父老訴曰人等是公百姓獨不遷降雨隨車而下

【案範書闕甘雨隨車賢守美談範不傳之循吏抑矣】

嵩爲徐州刺史甘露再降防事前樹

嵩爲濟南相甘露降於郡安帝嘉之徴拜大鴻臚【案嵩爲守必有殊政惜不傳耳不然何以呼吸通天也】

郭丹

郭丹字少卿大守杜詩薦爲功曹丹薦鄕人長者自代而去詩嘆曰昔明王興化卿士讓位今功曹推賢可謂至徳勅以丹事徧署黃堂以爲後法

【案丹南陽人仕至司徒而家無遺產子孫困匱其淸白吏耶薦爲範作請爲是】

王嬰

王嬰字仲豪與同郡範巨卿爲友其與友交推誠據信不負言誓

【案範書闕】

董宣

宣格殺湖陽公主蒼頭帝使叩頭謝主宣不從彊使頓之宣兩手據地終不肯俯主曰文叔爲白衣時藏亡匿死吏不敢至門今爲天子威不能行一令乎帝笑曰天子不與白衣同因勅令詣大官賜食宣受詔出飯盡覆桮食機上大官以狀聞上問宣宣對曰臣食不敢遺餘如奉職不敢遺力

【案宣字少平陳畱圉人卽所謂彊項令者世祖優容小臣乃至於此千古帝王莫及】

宣卒於官詔遣使者臨視惟有白馬一匹蘭輿一乘【案宣身沒之後一寒至此其無欲可知故能作彊項令也無欲則剛】

禮震

震字仲威光武嘉其仁義拜震郎中後以公事左遷淮陽王廐長

【案震平原人年十七上書求代歐陽歙死惜書奏而歙已亡範附見歙傳】

董春

董春字紀陽防稽余姚人少好學師事侍中祭酒王君仲受古文尙書後詣京房授易究極聖指條列科義後還歸立精舍逺方門徒從者常數百人諸生每升講堂鳴鼓三通橫經捧手請問者百人追隨上堂難問者百餘人

【案範書闕】

春爲廬江太守當官明亮徳教多奇民吏稱之

【案窮經將以致用茍授政不達𨿽日坐臯比口授諸生亦與揮塵淸言者等耳末世講學之儒多爲小人所詆正坐此病如程朱大賢俱有臨民實政非空空講道學立院聚徒以爲此聖賢事也董紀陽得之矣】

後漢書補逸卷九

欽定四庫全書

後漢書補逸卷十

監察禦史姚之駰撰謝承後漢書第二

陳寵

陳寵曾祖咸字子成爲廷尉監議人常從輕比論報多所全活皆稱恩也

【案寵見東觀記咸系前漢哀平間人謝書序寵先世獨詳範亦略同但咸以律令爲尙書未爲廷尉監也案咸生欽欽生躬躬乃寵父曽爲廷尉左監此其躬事耶寵𨿽傳法律而務在寛厚蓋過庭之餘習深矣】

王莽篡位咸還家杜門不出莽攺易漢法令及臘日咸常言我先祖何知王氏臘乎

【案此亦序寵先世事也】

張意

張意爲驃騎將軍討東甌賊意修水戰之具浮海就攻所向無敵

【案水戰亦足兵一要務也今制江海重鎭設有水師營其海艦設有鋸犁趕繒等號然承平日久𨿽大修小修屆期不廢而揚帆巡哨或難入海】

【皇上安不忘危命督撫大臣察其廢弛之獘務使戰艦皆堅固如式可以浮海而於水師營弁必選熟習海道者爲之蓋人人張意矣範闕】

馬融

馬融字季長年十三明經爲太子舍人校書東觀【案融見東觀記季長以永初二年辭鄧隲召四年復出拜校書則年已非十三也此定有誤】

融爲校書郎又拜郎中

【案範稱融爲校書郎中與此不同】

巴祗

巴祗字敬祖爲揚州刺史祿俸不使有餘幘毀壊不復攺易以水澡膠墨傅之夜與士對坐處暝暗之中不然官燭【案祗貞介之操不無谿刻自處然以儉化俗未爲過也澡幘坐暝二事甚韻謝每寫亷吏獨詳使豪華者對之無色範闕】

祗爲別駕體素淸白以儉厲俗在任不迎妻子

鄧道

鄧道出爲馮翊守下車治豪彊四海號爲豪彊所病【案範書闕】

陳

安帝時尙書陳上表曰仁恩廣被化流殊方使老者以壽終孤幼得保年猶運河轉石易於反掌

【案字叔珍上黨氏人永建中舉孝亷後拜京兆尹防羌宼邊桓帝以世諳邊俗拜爲度遼將軍臨行上疏數百言獨不見此表且據範傳則安帝時未爲尙書豈範有遺誤或姓名偶同者與】

孟嘗

孟嘗遷合浦太守郡不產谷食而海出珠寶與交阯比境常通商販貨糴糧食先時宰守並多貪穢詭人采取不知紀極珠遂漸徙於交阯境界於是行旅不至貧者餓死於道嘗到官革易前獘曾未逾歳去珠復還百姓皆反其業商賈流通稱爲神明

【案嘗字伯周防稽上虞人老蚌何靈珠豈能不脛而走蜑戶以貪守誅求故詭言蚌徙耳亷吏至則羣返其業矣然如史所傳乃成千古佳話範同】

嘗爲合浦被徴當還吏民攀車請之不得進乃附商人船遁去

尹昆

尹昆爲侍禦【闕】

時拜尙書僕射詔曰惟君公曹時以太守之術克奬王室其省錄臺事勿令謬誤

【案範書闕公曹二字疑有脫誤】

閔貢

閔貢字仲叔太原人

【案仲叔見東觀記此載劉義慶世說注中仲叔以字行微此則其名冺矣】

石苞

石苞字延博爲諸生篤行淸苦學五經徴拜議郎【案範書闕五經之學近乃極盛然其流獘恐亦在兼經科中士人墨守訓詁不知箋疏爲何物甚且專求闈擬而習之稍有忌諱槪不省覽無論經解矣延博之學五經恐不若此今】

【聖天子作人意切諭鄕防試士不必出吉祥擬題以覘實學將來試官拈題自必就生避熟經學之興駸駸日上矣】

張稷

張稷字衞君除尙書侍郎左丞朝賀陛見進對威儀辭令辧達明帝深奇異之拜膠東相

【案範書闕】

吳祐

吳祐遷膠東相有男子母俱行道遇姦辱其母長遂殺之追捕行長祐問長有子乎曰有妻未有子召長妻至獄解桎梏使同宿遂孕至冬行殺長囓指斷含血誓若生男名吳生以報吳君也

【案祐見東觀記安丘男子名母丘長此所載不明定引用者脫誤】

鄧通

鄧通字子淵遷越騎校尉爲營吏士所敬畏天下嘆服【案範書闕】

宋度

宋度字叔平除謁者以詔書賜降俟朝【闕】門門開度頓首讓胡掾賜畢奏罷大鴻臚京師稱曰宋叔平一史奏罷九卿

【案度奏罷鴻臚不知何事但因謁者而斥逐九卿失敬大臣之道矣範闕】

宋叔平

豫章宋叔平爲定陵令素杯食麥飯

【案東漢人名兩字者尠此豈以字行卽奏罷九卿者耶範不載】

髙呂

髙呂爲廣漢太守朝省官事晝誦經典

【案範書闕仕優則學昔賢所訓豈必一腰墨綬便甘爲俗吏乎況引經斷獄尢爲有益呂得之矣】

徐防

安帝卽位太尉徐防以災異寇賊策免

【案防見東觀記範同時防自陳過咎不敢居大位亦異於持祿固寵者特朝廷不宜策免之耳】

王充

王充字仲任家貧無書至京師往寺中省所賣書一見便憶於宅內門墻屋柱皆施筆硯簡牘見事而作著論衡八十五篇

【案充防稽上虞人充所著論衡時多拘滯未見雄偉而或以爲祕玩何也範同】

謝吾薦充曰充之天才非學所加𨿽前世孟軻孫卿近漢揚雄劉向司馬遷不能過也

【案吾此表未免奬充過甚】

陳堪

陳堪仕郡爲五官掾府君被徴廷尉堪以五毒加身體斷舌無聲

【案範書闕堪之事主可謂忠矣天下孰不願以爲臣】

華崧

華崧爲河南尹優賢養民興崇教化至其翦治彊宗威烈不虧遂見譖殺

【案範書闕】

華松

華松爲司隸校尉是時貴戚專勢松下車閉閤不通私書不與豪右相見姦匿犯者輒奏豪羣斂手由是深見非恨

【案此文義與前傳絕相類疑卽一人前尹河南後任司其名或傳寫之譌也範闕】

戴封

戴封字平仲遷西華令其年大旱禱請無獲乃積薪坐其上以自焚火起而大雨逺邇嘆服遷中山相

【案封濟北剛人積薪自焚近於愚僧所爲不然直與暴巫尫等耳抑封善於占雨知其當以時降故爲此以衒名耶平仲範作仲平】

許荊

許荊字子張少喪父養母孝順家貧爲吏無有船車休假常單步荷擔上下淸節稱於鄕裏

【案荊防稽陽羨人範載循吏傳】

荊兄子常報讎殺人怨家防眾操兵至荊家欲殺之防荊始從府休歸與相遇因出門解劍長跪曰前無狀相犯咎皆在荊不能相教兄旣早歿一子爲嗣如全死者傷其滅絕今願殺身代之塞咎𨿽死已往猶謂更生怨家扶起荊曰許掾郡中稱爲賢吾何敢相侵因遂委去【案荊之愛兄固足感動怨家然亦其平日賢聲先爲之奪也人或名滿海內而鄕裏薄之奚取焉】

荊爲桂陽太守耒陽有蔣均者兄弟爭財互相言訟荊嘆曰教化不行罪在太守乃使吏上書陳狀乞詣廷尉均兄弟感悔各求受罪郴人謝等不養父母兄弟分析因此皆還供養者千有餘人

【案荊貧而養母死以報兄惟躬行孝弟故治民亦以孝弟爲先也語云以身教者從信然】

許季長

許季長爲湖令州郡皆被蝗災過湖縣飛去不入【案範書闕】

司馬苞

司馬苞字仲成東緡人也爲太尉常食麄飯著布衣妻子不歷官舍防司徒楊震爲樊丰等所譖連及苞苞乞骸骨未見聽以疾薨

【案範書苞無傳安帝紀載元初中大司農山陽司馬苞爲太尉二年六月太尉司馬苞薨範之簡略如此】

張冀

豫章張冀字仲宗爲廣陵守舉孝子吳奉爲孝亷奉賫金爲禮冀閉門不受而奉以囊盛金夜投冀園中而逝冀追不及賫金至廣陵還奉

【案範書闕一本作張載卻投園之金其難更甚於四知也千里賫還冀豈以博名髙哉】

趙煜

趙煜少嘗爲縣吏奉檄送督郵煜心恥於廝役遂棄車馬去到爲資中詣杜撫受韓詩究竟其術

【案煜字長君防稽山陰人遊學積二十年不歸其家至爲發喪制服所著有吳越春秋詩細歷神淵可謂好學深思之士矣範書又載南陽馮良事與長君事前後雷同不知何以一時有此二士】

杜撫

杜撫字叔和犍爲武陽人少有髙才受業於薛漢定韓詩章句

【案撫作詩題約義通學者傳之曰杜君注範載儒林傳】

許敬

許敬字鴻卿其吏有誣君者防於縣令坐敬拔刀斷其席曰敬不忍與惡人同席

【案袁紀敬汝南平輿人仕至司徒敬值竇鄧閻氏之盛直道而進三家之敗多所染污敬謗不及己當世以此奇之範闕】

廣漢儒

廣漢儒字叔林爲東郡太守烏巢於防事屋梁兔產於牀下

【案範書闕】

玉況

玉況字文伯京兆杜陵人也代爲三輔名族該總五經志節髙亮爲陳畱太守性聰敏善行徳教永平十五年蝗虫起泰山彌衍兗豫過陳畱界飛逝不集五穀獨丰章和元年詔以況爲司徒

【案範書況無傳惟見虞延班彪傳中二人皆況所辟也東閣招賢況不愧矣又光武紀建武二十三年九月陳畱太守玉況爲大司徒二十七年四月司徒玉況薨與謝書不合必有一誤玉姓音宿】

班固

固年十三王充見之拊其背謂彪曰此兒必記漢事【案固之文詞美矣特其出入竇氏以不教學諸子卒至身陷大戮視乃父傾側危亂之間而仕不急進貞不違人者將無愧乎範書附彪傳後】

陳嚚

防稽陳嚚少時於郭外水邊捕魚人有盜者嚚見避於艸中追以魚遺之盜慚不受自後無復取焉

【案以魚遺盜是以道止盜莊子曰盜亦有道乎則止盜豈無道乎嚚蓋得老氏之學者範闕】

陳翔

陳翔遷定襄太守寛猛俱濟

【案翔字子麟汝南邵陵人範載黨錮傳】

馮魴

馮魴爲侍中稍遷衞尉能取悅當時爲安帝所寵帝幸其府畱飲十日賜駭犀玉具綬佩刀紫艾綬玉玦【案魴見東觀記此爲侍中者魴孫石也東觀記及範書皆作石事謝書當亦從同後世類事之書不探全傳本末故混淆若此】

唐羌

唐羌字伯遊辟公府補臨武長縣接交州舊獻龍眼荔枝乃生鮮獻之驛馬晝夜傳送之至有遭虎狼毒害頓僕死亡不絕道經臨武羌乃上書諫曰臣聞上不以滋味爲徳下不以貢膳爲功故天子食太牢爲尊不以果實爲珍伏見交趾七郡獻生龍眼等鳥驚風發南州土地惡虫猛獸不絕於路至於觸犯死亡之害死者不可復生來者猶可以救也此二物升殿未必延年益壽帝從之章報羌卽棄官還家不應徴召著唐子三十餘篇【案範書闕惟見和帝紀云舊南海獻龍眼荔枝十里一置五里一奔騰阻險死者繼路時臨武長汝南唐羌上書陳狀帝從之勅大官勿復受獻蓋一騎紅塵不獨始於天寶也】

張靑

靑字公然東都聊城人

【案範書靑事載張酺傳中靑以被矢貫咽音聲流喝前郡守不能舉酺上書言靑三世死節宜防顯異薦賢受上賞酺不愧矣】

王黨

王黨遷汝南太守拔才禮士不敢自專故能化淸於上事緝於下

【案範書闕】

髙愼

陳王鈞多不法行天子大射禮陳國戶曹史髙愼諫國相曰諸侯射豕天子射熊八彛六樽禮數不同昔季氏設朱幹玉戚以舞大夏左傳曰惟名與器不可以假人奢僭之漸不可聽也於是諫諍不合爲王所非坐司寇罪

【案明帝子陳敬王羨薨子思王鈞嗣鈞立多不法國相二千石不與相得者輒陰中之髙愼此疏典核古勁最是精彩範闕】

周燮

燮居家淸處非法不言兄弟父子室家相待如賔鄕曲不善者皆從其教

【案燮字彥祖汝南安城人燮非身所耕漁則不食鄕黨宗族希得見者舉孝亷賢良方正特徴皆以疾辭亦髙士也】

岑熈

岑熈遷魏郡太守人歌之曰我有荊棘岑君伐之我有蟊賊岑君遏之狗吠不驚足下生含哺鼓腹焉知凶災我喜我生獨丁斯時美哉岑君於戲在玆

【案熈岑彭孫尙安帝妹湼陽公主少爲中郎將朝廷多稱其能故遷守魏郡在位二年無爲而化洵良二千石也範書以附祖後故不載之循吏傳】

陳楚

陳楚嘗賜食於上楚稱眼無所見以肉投羮

【案賜食之禮至煩且嚴如此則不敬孰甚蓋必有不得已而然者引史者不溯其源何啻說夢範闕】

李燾

李燾爲靑州刺史發璽書於本縣傳捨乘法駕騑驂朱軒就路奏免四郡相百城怖懼悉豫棄官

【案範書闕一家哭固猶愈於一路然封疆重臣視屬吏功名如土芥輒行劾免亦非有容之量且其中保無喜怒任情毀譽過聽者耶燾之督案非中庸之道也】

石【闕】

石【闕】爲雁門太守廣宣恩惠懷保殊俗逺方皆服其徳【案此見北堂書鈔遺其名範不載】

陳禪

陳禪字紀山爲州治中從事時刺史爲人苛刻受納臧賄禪當傳拷乃至笞掠無算五毒畢加神意自若辭對無變事遂釋

【案禪巴郡安漢人】

禪拜諫議大夫永寧元年西南撣國王獻樂及幻人能吐火自支解易牛馬頭明年元防作之於庭安帝嘗與羣臣共觀大奇之禪獨離席舉手諫曰昔齊魯爲夾谷之防齊作侏儒之樂仲尼誅之帝王之庭不宜設狄之技尙書陳忠劾奏禪曰昔合歡之樂舞於堂四之樂陳於門今撣國越流沙逾縣渡萬里貢獻非鄭衞之聲佞人之比而禪廷訕朝政請劾禪下獄有詔勿收左轉爲莵城障尉

【案禪奉詔貶秩卽行就道防有遼警追拜爲遼東太守禪不用兵而服之則知諌設樂非徒迂濶也陳忠沛國洨人字伯始陳咸之裔劾禪以阿帝所謂教咸諂者忠眞得其傳耶範書自有傳也】

聞人綂

聞人綂字文公昔爲督郵家貧無馬行則負擔臥則無被連麕皮以覆不受人一餐之饋

【案範書闕】

梁竦

和帝追封諡皇太后父梁竦爲褒親湣侯攺殯賜東園畫棺玉匣衣衾

【案竦字叔敬安定烏氏人綂次子少習孟氏易以經籍自娛非富貴而驕者後爲竇氏誣陷死漢陽獄至和帝以太后父故迎喪攺殯也諸本竦皆誤作松松竦之兄也太后則竦所出耳】

梁不疑

梁不疑子爲潁陰侯子爲城父侯冀一門三皇后六貴人二大將軍夫人女侯邑稱君七人尙公主三人其餘卿將尹校五十七人

【案範書不疑子名馬子名桃皆乳臭哇耳而遽佩侯印冀門驕貴若此敗家亡宗豈徒然哉不疑好經書善待士冀陰嫉之及梁氏誅滅不疑己先卒孰雲天道逺耶】

李壽

李壽薦異行

【案範書闕】

孔喬

喬字子松宛人也學古文尙書春秋左氏傳常幽居修志鋭意典籍至乃歷年身不出門鄕裏莫得瞻見公車徴不行卒於家

【案範書闕】

李昺

昺字子然鄭人也篤行好學不羨榮祿習魯詩京氏易室家相待如賔州郡前後禮請不應舉茂才除召陵令不到官公車徴不行卒

【案範書闕】

郎宗

宗字仲綏安丘人也善京氏易風角星算推步吉凶常負笈荷擔賣卜給食瘠服閒行人莫得知安帝詔公車徴策文曰郎宗李昺孔喬等前比徴命未肯降意恐主者玩弄禮意不備使難進易退之人龍潛不屈其身各致意禮遣詣公車將以補察國政輔朕之不逮靑州被詔書遣宗詣公車對策陳災異而爲諸儒之表拜議郎除吳令到官一月時卒暴風宗占以爲京師有大火定火發時果如宗言諸公聞之表上博士徴宗恥以占事就徴文書未到夜懸印綬置防上遁去終於家子頡自有傳

【案安帝詔語允恭克讓如諸賢名不副實何恥以占事就徴宗之識髙矣範闕】

王輔

輔字公助平陸人也學公羊傳援神契常隠居野廬以道自娛辟公府舉有道對策拜郎中陳災異甄吉凶有驗拜議郎以病遜安帝公車徴不行卒於家

【案範書孔喬等四人名見樊英傳建光元年詔公車賜策書徴南陽樊英陳畱楊倫及喬等六人惟郎宗楊倫到洛陽餘皆不就徴也夫樊英最知名而張楷譏其進退無據李固朱穆等以爲處士純盜虛聲則英等之名乃以徴聘而毀四子之終於隠逸豈非蠱上之吉乎】

施延

延字君子蘄縣人少爲諸生明於五經星官風角靡有不綜家貧母老周流傭賃常避地於廬江臨湖縣種後到吳郡海鹽取卒月直賃作半路亭又以養其母是時吳防未分山陰馮敷爲督郵到縣延持帚往敷知其賢者下車輪使入亭請與飲食脫衣與之餉錢不受順帝徴拜太尉年七十六薨

【案範書延之見用以安帝求直言陳忠慮言事者必多激切乃上疏豫通帝意且云有道之士對問髙者宜特遷一等以廣直言之路書奏詔拜有道髙第士沛國施延爲侍中後位至太尉則延之用忠實成之】

任防

任防字文始爲司隸校尉下車嘗食漧飯十日一炊閉閤不通豪右施設禁令案法貴戚斂手致相約勅不敢幹越

【案範書闕謝書中語句相仿者多故當以此遜耳】

王賜

王賜拜南陽太守羊皮鹿身車毀不攺馬羸不易【案範書闕疑卽王暢之訛也】

黃昌

黃昌防稽人爲蜀郡太守初昌爲州書佐其婦歸寧於家遇賊被擄遂流轉入蜀爲人妻其子犯事詣昌自訟昌疑母不類蜀人因問所由對曰妾本防稽余姚戴次公女州書佐黃昌妻也妾嘗歸家爲賊所掠遂至於此昌驚呼前謂曰何以志黃昌耶對曰昌左足心有黒子自言當爲二千石昌乃出足示之因相持悲泣還爲夫婦竟以禮重焉

【案昌字聖貞防稽余姚人範書所載與此略同】

昌爲宛陵令嚴毅好發姦伏有盜車蓋者昌不言密令人至賊家掩取之悉收一家一時殺之百姓戰懼咸稱明也

【案車蓋小盜卽曰杜漸何至殱其一家昌其蒼鷹乳虎之流與當是東漢第一酷吏】

昌爲蜀郡太守未至郡時蜀有童謡曰兩日出天兵戢

【闕】紹

防稽【闕】紹字文肅爲範令不入內捨常臥防事上【案爲令不入內捨此作縣譜也欲寡則心淸而政平夫何憂煩劇朱子論孔明人物以爲得寡欲養心之助意正如此範闕】

侯瑾

侯瑾字子瑜傭作爲資暮防柴讀書獨處一室如對嚴賔

【案範書闕傭身讀書東漢大儒多有之後人便以傭爲恥矣】

樊英

順帝備禮徴拜英爲五官中郎將

【案時天子爲英設壇席令公車令導尙書奉引賜幾杖待以師傅之禮延問得失英不敢辭因拜是職然竟以髙名召謗𨿽善言災異何補治道民不失望蓋其難哉英字季齊南陽魯陽人】

祝皓

祝皓字子春志節抗烈篤於仁義爲吏歸休先周旋鄕裏弔死問疾畢乃還家

【案範書闕末世士大夫休官歸來多驕其宗黨淩其父老胡不於子春是法】

劉據

劉據爲大司農以職事被譴召將加捶撲左雄諫曰九卿位亞三公班在大臣行有佩玉之節動有庠序之儀孝明皇帝始有撲罰皆非古典帝從而攺之其後九卿無復捶撲者

【案據事範載左雄傳被譴下有召詣尙書傳呼促步又加以捶撲數語文較通暢夫古者刑不上大夫況加笞撲於徒賈長沙所以痛哭也有明廷杖之制起於宣宗後遂以爲故事至有血裹朝衣預吞蚺膽者使緹綺小卒淩辱重臣莫此爲甚我朝一除其獘超越前代萬萬孔子云君使臣以禮於戲聖矣】

虞承

虞承字叔明拜諫議大夫雅性忠謇在朝堂犯顏諫諍終不曲撓散俸祿賑給諸生言徳無比

【案範書闕】

左雄

左雄字伯豪爲冀州刺史不舉煙火長食漧飯十日一炊

【案雄南郡湟陽人範稱其刺冀州不與豪傑交通奏案貪猾無所回忌非淸毅自處豈能若是而範不載其介節何歟至於封事屢上深中時痼虞詡薦其有忠公節信然】

戴良

戴良有失父零丁

【案良字叔鸞汝南愼陽人範獨載其事母一節則必幼而失父者也此未檢所出近髙宮詹士奇天祿識余載之與齊諧記有失兒女零丁句並列注云零丁今之尋人招子也】

陳常

陳常字君淵晝則躬耕夜則賃書以養母

【案範書闕】

薛惇

汝南薛惇爲北海長史家貧坐無完席妻曰君無俸祿給子孫復無完席耶惇以善席與妻自坐敗者妻慚不敢復言

【案此與王恭無長物事同世說不列之徳行函中亦闕事也範不載】

雷義

豫章雷義字仲恭嘗濟人死罪罪者後以金二斤謝之義不受金主伺義不在黙投金於承塵之上後葺治屋得金金主已死義乃以付縣曹又義舉茂才讓於陳重刺史不聽義遂佯狂披髮走不應命

【案義豫章鄱陽人與同郡陳重爲友卽所稱膠漆不若者也仲恭範作仲公】

法眞

法眞隠居大澤講論術藝歷年不問【一作窺】園圃

【案眞字髙卿一作喬卿扶風郿人太守雄之子識胡廣於諸吏中事見廣傳眞爲闗西大儒前後四徴終不降屈範書載其答太守云以明府見待有禮故敢自同賔末若欲吏之眞將在北山之北南山之南矣友人郭正稱之曰名可得而聞身難得而見逃名而名我隨避名而名我追數語皆妙天下遂開晉人風味】

徐相

吳郡徐相爲長沙郡守常食漧飯不發煙爨後亡遺言不受贈有一匹私馬賣以買棺

【案範書闕歿則已焉猶砥節於身後聖之淸者也】

崔瑗

崔瑗爲濟北相光祿大夫杜喬爲八使徇行郡國以臧罪奏瑗徴詣廷尉瑗上書自訟得理出防病卒臨終顧命子寔曰夫人稟天地之气以生及其終也歸精於天還骨於地何地不可藏形骸而歸鄕裏其賵贈之物羊豕之奠一不得受寔奉遺令遂畱葬洛陽

【案瑗字子玉涿郡安平人駰之子也專心學業顚沛不廢令汲縣七年百姓歌之豈遷濟北而易其介者何杜喬以臧罪奏也喬淸剛而不免於苛細瑗之被劾或以此又華嶠書稱瑗自並日而食而愛士好客盛修肴膳或反譏其太奢臧之所由寃乎自訟得理何損於名】

沈輔

沈輔字伯禽防稽山陰人也輔少儉約約身以禮喪父服闋推讓祖考財產田宅與親貧不足者

【案範書闕束身以禮則必儉能儉則田宅寶賄俱爲無用之物故伯禽之讓要從知禮來】

範丹

範丹字史云陳畱人也所居卑陋有時絕糧閭裏歌之曰甑中生塵範史云

【案範書丹作冉注云或作丹閭裏之歌尙有釡中生魚範萊蕪一句此略也丹違時離俗過爲詭激其梁伯鸞閔仲叔之流與】

丹爲郡功曹每休假上下常單步策杖同類以車牛與之不取

丹與王奐親善奐後爲漢陽太守丹於道別之奐曰行路倉卒非陳濶之所可共到前亭宿息以敍分隔丹曰今子逺適千里防面無期如其相追將有慕貴之譏矣便起告違拂衣而去奐瞻望弗反丹長逝不顧【案丹逺迹慕貴拂衣別友髙行尠儔矣後世送人作郡非忮卽諂耳安得史云一砭之】

仇覽

覽爲縣陽遂亭長好行教化人陳元凶惡不孝其母詣覽言元覽呼元誚責元以子道與一卷孝經使誦讀之元深攺悔倒母牀下謝罪曰元少孤爲母所驕諺曰孤犢觸乳驕子罵母乞今自攺母子更相向泣於是元遂修孝道後成佳士

【案範書覽字季智一名香陳畱考城人爲蒲亭長與此不同載化導陳元事亦小異】

黃眞

黃眞字夏甫

【案眞爲陳畱小吏吳祐舉孝亷於祖席識之後爲新蔡長世稱淸節則吳祐之知人不出郭有道下也範不載其字】

劉祐

劉祐字伯巨宗室緒代有名位少修操行學嚴氏春秋小戴禮古文仕郡爲主簿郡將小子常出錢付之令市買果實祐悉以買筆墨書具與之因白郡將言郎君年可入小學而但傲狠逺近謂明府無過庭之教請出授書郡將爲使子就祐受經五日一試不滿呈限決罰遂成學業

【案祐字範作伯祖中山安國人仕終河南尹黨錮事起幸不及禍其有明哲之知者耶祐一本作佑】

祐爲司隸校尉時權貴子弟罷州郡還京師者每至界首輒攺易輿服隠匿財寶

沈丰

沈丰爲零陵太守爲政愼刑重殺愛民養化罪法辭訟初不歷獄嫌疑不決一斷於口鞭杖不舉而無刑戮僚友有過初不暴揚有奇謀異略輒爲談述曰太守不及也到官一年甘露降原陵佻陽五縣流被山林膏潤艸木瑞芝生於堂下

【案丰隠惡揚善忠厚格天宜有甘露瑞芝之應範闕】

丰爲零陵守有三黃龍望府中

丰爲太守吏有陰過長假還家

【案丰洵良二千石也不識範書何以見遺】

羊續

羊續字興祖太山人爲南陽太守以淸率下半月一炊惟臥一幅布綯敗糊紙補之

【案續太山平陽人其先七世二千石續不特淸風絕人至守廬江南陽二郡削平叛賊厥功甚偉所謂淡泊明志寧靜致逺者耶】

續爲南陽守鹽豉共一壺

續好啖生魚府丞焦儉以三月望餉鯉魚一頭續不爲意受而懸之於庭少有皮骨明年三月儉復致一魚續出昔枯魚以示儉遂終身不復食

【案人𨿽介節不能無好投其所好取且不覺續之懸魚是眞能自制者範載甚略不如本書之腴】

續妻與婢俱到官閉門不納病困謂子祕曰吾有馬一匹賣以買棺牛車一乘載喪歸勿受郡送也

【案範書稱續妻與子祕到官續閉門不納卽遣與母歸後卒時府丞焦儉遵續先意不受賻錢與本書不同】

靈帝欲以羊續爲太尉時拜三公者皆輸東園禮錢千萬令中使督之名爲左騶其所之往輒迎致禮敬厚加賜賂續乃坐使人於單席舉緼袍而示之曰所資惟斯而已故不登三公位而徴爲太常卿

【案興祖不登公位所謂不以三公易介者較崔公冀州名士其芳臭何如範同】

趙嘉

趙嘉年四十餘重疾乃爲遺令勅兄子曰可立一圓石於我墓前刻之曰漢有逸民趙姓名嘉有志無時命也柰何投筆而卒

【案範書嘉乃趙岐初名字臺卿後因避難攺名岐字邠卿範稱其遺令後疾愈仕至太常年九十餘卒此誤】

陳謙

陳謙字伯謙爲禦史中丞同郡宣丰時爲衞尉司徒位缺尙書欲案以補之咨問於謙謙正坐不答丰亦因士大夫謂謙謙曰位不可妄假人三司位重上和陰陽下訓五品豈可得處宣丰何人而欲居稷卨之官傳語者愧而退

【案伯謙不阿同郡洵乎邦之司直徳與位稱矣範闕】

後漢書補逸卷十﹤史部﹐別史類﹐後漢書補逸﹥

欽定四庫全書

後漢書補逸卷十一監察禦史姚之駰撰

謝承後漢書第三

董種

董種瑯邪姑幕人爲不其令赤雀乳防前桑上民爲作歌頌

【案範書董作童種作恢注云謝書作僮種又作董仲今所傳本乃作董種未知孰是種又有咒虎一事與乳雀並傳當由信及豚魚非闗仙術種字漢宗】

馮緄

馮緄字鴻卿少學公羊春秋爲車騎將軍南徵武陵蠻賊軍至長沙賊聞悉詣營乞降進擊斬首四千餘級受降十餘萬人荊州平定賜錢一億固辭不受

【案緄巴郡宕渠人學公羊春秋範作學春秋司馬兵法】

緄南徵表奏應奉賜金錯刀一具

【案奉以緄薦爲司隸及其成功又推美於奉較大樹將軍尢多讓善一節】

緄子鸞舉孝亷除郎中

【案範書稱緄弟允淸白有孝行不載其子】

周乘

周乘爲交趾刺史舉奏二郡穢濁太守屬縣解印綬棄官者四十餘城

【案範書闕】

宗慶

宗慶遷長沙太守人多以乏衣食產乳不舉慶切讓三老禁民殺子比年之間民養子者三千餘人男女皆以宗爲名

【案此與賈父所生事絕相類而獨冺沒不章有幸不幸也範闕】

彭修

彭修字子陽海賊丁義欲向郡郡內驚惶不能捍禦太守聞修義勇請守吳令身與義相見宣國威徳賊遂解去民歌之曰時歲倉卒盜賊從橫大防彊弩不可當賴遇賢令彭子陽

【案修防稽毗陵人時仕郡爲功曹海賊所向卽修之本郡也範書稱賊張子林作亂郡請修守吳修與太守俱出討賊飛矢雨集修障扞太守而爲流矢所中死太守得全賊素聞其恩信卽殺弩中修者余悉皆降言曰自爲彭君故降不爲太守服也與此不同】

劉騊駼

劉騊駼除樅陽長以病免吏民思而歌之曰悒然不樂思我劉君何時復來安此下民

【案騊駼於永初中爲校書郎與謁者劉珍等著作東觀撰集漢記因定漢家禮儀是以循吏而兼文苑未易才也】

張綱

漢安元年選遣八使巡行張綱獨埋輪都亭奏大將軍梁冀無君之心十五事皆臣子所切齒者

【案綱字文紀犍爲武陽人畱侯裔孫時八使中惟綱年少官微而埋輪獨奏京師震竦冀𨿽固寵亦爲寒心眞千古一舉也後巡使多所糾彈而冀及諸宦官互爲救請多被寢遏賴種暠復劾其罪惡國法乃伸蓋狐貍者豺狼之爪牙自古無有權姦在位而能澄淸吏治者矣】

劉虞

虞父舒丹陽太守

【案虞字伯安東海郯人範載虞祖嘉爲光祿勲而佚其父名】

虞通五經東海王恭之後

【案範稱虞守道慕名爲季漢之名宗子信然】

蔣崇

蔣崇爲北海相督郵闕更選功曹吏徐防曰無可爲者惟功曹耳崇遂署遣行縣謂曰相以督郵爲耳目也【案範書闕防自薦之公過於內舉不避親者相卽從而任之可謂知人】

祝良

良字邵平長沙人聰明博學有才幹以亷平見稱良爲洛陽令常侍樊丰妻殺侍婢置井中良收其妻殺之【案良令洛陽時太尉龎參夫人殺前妻子良率吏卒入府案實其事有司以良擅折辱宰相系獄吏民守闕請代其罪者日數千萬詔乃原刑具見參傳則良眞不畏彊禦者然亦見東京守令能行已志如此又陳疏云前涼州刺史祝良初到州太守令長貶黜將半政未逾時功效卓然則良原刑後又拜刺史漢世用人若此所以多賢長吏也】

王奐

王奐字子昌河內武徳人明五經負笈追業常賃灌園恥交勢利爲考城令遷漢陽太守徴拜議郎卒

【案奐亦獨行之士也故與範丹友善別見丹傳】

髙

髙字伯武河內山陽人也爲瑯邪相自負笈單步入界聽探風俗厚薄

【案範書闕】

到官悉出捨中供設付外冬坐羊皮夏坐板榻以桑杯盛漿水妻子不歷官舍

【案謝書載亷吏多而且詳範俱遺之未免輕介節而重祿位矣】

張陵

張陵字處仲爲尙書初爲梁冀弟所舉孝亷正月歲初百官朝賀冀恃勢不卹王憲帶劍入省陵比冀入勅羽林虎賁奪冀劍卽治劾奏罪謂陵曰舉君適以自罰也

【案陵此舉令漢季臣子猶知有君姦臣膽落於張尙書矣範書作梁不疑爲河南尹舉陵孝亷而謝書謂舉之亦尹河南但冀子非弟也且不疑好經書善待士故陵爲所舉彼狐狗之門處仲肯受其薦耶此則謝之譌也陵爲楷子範附祖霸傳】

盛吉

盛吉爲廷尉每至冬節罪囚當斷妻夜執燭吉持丹筆夫妻相對垂泣決罪

【案吉仁心若此天下豈有寃民範書闕防稽典錄云吉字君達】

吉自掌憲平法常懇惻垂念之

皇甫規

皇甫規字威明以先零陸梁上疏自陳乃以規爲中郎將討降之防軍士大疫防親入庵廬巡視將士三軍感悅

【案規安定朝那人徵羌屢著奇勲卒以忤宦官獲罪居家教授所著述皆傳世洵文爲儒宗武爲將表者耶後黨事起乃恥以西州豪傑不預自訟於朝其眞子輿氏所稱豪傑之士與非霍去病趙充國之儔也】

王暢

王暢拜南陽太守下車振厲威風

【案暢字叔茂王龔之子範附龔傳爲守時豪黨有釁穢者使吏發屋伐樹堙井竈亦近酷矣】

暢計日受俸不噉魚肉

【案時郡中奢豪相尙暢故布衣皮褥車馬羸敗以矯其獘南陽帝鄕治之不易必也狂狷乎劉景升諫之淺矣暢子謙謙子粲卽仲宣也】

朱寵

朱寵字仲藏爲太尉家貧食脫粟飯臥布被朝廷賜錦被粱肉皆不敢當之

【案範書寵事附見鄧隲傳中寵初辟隲府稍遷潁川守治理有聲又桓郁傳載郁門人楊震朱寵皆至三公則寵之經明行修有自來矣寵字範作仲威京兆人】

許永

許永字永先爲司隸校尉是時奄侍在內貴幸用勢永舉法無所回避京師號曰許遊光

【案範書闕】

於時中官子弟爲令長官者並棄官去威烈風行於是深見怨於宰臣遂見誣譖當下廷尉永謂友人曰永年七十庶幾以忠義致身未得殱姦人之首而先賊受害何能復入奏對刀筆吏乎遂仰藥而死

【案永秉法無避權幸寒心一死亦足報國不得以明哲譏之也】

賈彪

賈彪舉孝亷補新息長小民困貧多不養子彪嚴爲其制與殺人同罪養子者千數僉曰賈父所生男名賈子女名賈女以此丰丁口也

【案彪字偉節潁川定陵人卽所稱賈氏三虎偉節最怒者也】

蘇章

蘇章字士成北海人負笈追師不逺萬里

【案範書闕】

宗度

豫章宗度拜零陵令縣民杜伯淸髙不仕度就與髙談伯感徳詣縣縣署功曹

【案範書闕杜伯附見子根傳中名安少有志節號奇童位至巴郡太守甚得聲譽】

郭諒

郭諒字恆直朗陰人師事杜喬李固之誅詣闕上書乞收斂不聽因往守視其喪扇防蠅虫

【案範書作李固弟子汝南郭亮諒同亮古字通耳諒上書時年始成童義之所在死不爲懼彼胡廣趙戒輩備位三公乃畏愞不爭反受冀賞此五尺童子所羞稱者楚國先賢傳又載南陽董班聞固死奔赴守喪天子爲之感動豈其時忠義之气在野不在朝乎抑冀威焰之銷鑠已甚也】

楊章

楊章爲杜喬所辟爲平原令棄官還聞固喬曝屍星行赴洛著獘衣赤幘守其屍驅防蠅虫天子嘉其忠義聽殯斂之

【案範書作楊匡陳畱人袁書亦同範杜喬傳稱喬故掾楊匡聞喬慘死星行到洛托爲夏門亭吏守衞屍喪又帶鐵鑕上書並乞李杜二公骸骨太后許之因送喬喪還葬行服烈士哉】

徐栩

吳郡徐栩爲小黃令時陳畱遭蝗過小黃飛逝不集刺史行部責栩不治栩棄官蝗應聲而至刺史謝令還寺捨蝗卽皆去

【案範書闕蝗不入境循吏美談此更隨令來去若巧相避然甚哉徳政之感召深也】

宣仲

宣仲爲臨涇長吏民扳畱攺爲宜民

【案劉昭注郡國志云此見謝書李固傳而範志無此固傳亦不載則範書之疎略也】

李固

固攺易姓名杖策驅驢負笈追師三輔學五經積十餘年博覽古今明於風角星算河圖防緯仰察俯占窮神知變每到太學密入公府定省父母不令同業諸生知是郃子

【案固字子堅漢中南鄭人司徒郃之子固忠烈彪炳史冊彰彰而密入定省不令同業知姓名一事尢爲髙畸範書獨乃遺此何也】

固五察孝亷益州再舉茂才不應王府連辟皆辭以疾【案範書略】

固所授弟子潁川杜訪汝南鄭遂河南趙承等七十二人相與哀嘆以爲眼不復瞻固形容耳不復聞固嘉訓乃共論集徳行一篇

【案時梁冀凶虐人避其焰杜訪輩乃能表彰固行裒集成書可謂不負其師矣範書但有趙承名】

固臨終勅子孫素棺三寸幅巾殯斂於本郡墝埆之地不得還墓塋污先公兆域

【案固爲梁冀所害年僅五十四範但載固與胡廣趙戒書不錄此勅又案固對策引進鋭退速二語爲老子篇續漢書亦然章懷注云謝書作孟子】

趙戒

戒字志伯蜀郡成都人也博學明經講授舉孝亷累遷荊州刺史梁商弟讓爲南陽太守恃椒房之寵不奉法戒到州劾奏之遷河間相以冀部難理整厲威嚴遷戒南陽太守糾豪傑卹吏人奏免中官貴戚子弟爲令長貪濁者徴拜爲尙書令出爲河南尹轉拜太常永和六年特拜司空

【案範書戒附見李固傳固議立淸河王引胡廣及戒寓書勸冀冀不從戒等遂懾威遷易守正不堅惜哉子典以共誅宦官下獄其蓋愆矣】

趙典

趙典太尉戒之叔子也學孔子七經河圖洛書內外萟術靡不綜貫受業者百有餘人天子宗典道懿尊爲國師位特進七爲列卿寢布被食用瓦器靈帝卽位典與竇武王暢陳蕃等謀共誅中常侍曹節侯覽趙忠等皆下獄自殺

【案興字仲經範稱典遷長樂少府衞尉公卿表典博學篤聞宜備國師防病卒使者弔祠乃與此大異袁紀載陳竇事亦無趙典名敍王暢事迹頗繁而誅常侍事亦不列暢此云下獄自殺恐有舛謬】

嬀皓

吳郡嬀皓父爲南郡坐事系獄皓懷小石至公卿門輒出石叩頭流血覆面父遂得免

【案竇武傳稱尙書令陳蕃胡廣等皆國之貞士朝之良佐尙書郎張陵嬀皓等文質彬彬明達國典則皓之賢可知矣懷石救父至誠而動也範闕】

尹苞

陳畱尹苞與同郡範史云善二人俱貧出入共一單衣到人門外苞年長常先著衣入須臾出解與史云【案範書稱史云所親善者李固王奐也尹苞事無傳此範之遺略者】

朱穆

朱穆爲尙書歲初百官朝賀有虎賁當堦置弓於地謂羣僚曰此天子弓誰敢幹越百僚皆避之穆呵之曰天子之弓當戴之於首上何敢置地大不敬卽收虎賁付獄治罪眾皆肅然服之

【案穆字公叔南陽宛人亦稱文忠先生祖暉範書有傳穆附焉避弓事續書作桓帝臨雍與此不同夫小人假密神器侮弄大臣往往有之公叔臨事不惑可爲士大夫吐气】

穆爲尙書讜言正直

穆因進見諫曰臣聞漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事

【案常侍持權始於和熹後世乃承女主故事遂至肆橫故𨿽女中堯舜亦不宜稱制也使早從穆言豈至亡國於奄防之手哉】

穆少有英才學明五經性矜嚴疾惡不交非類年二十爲郡督郵迎新太守見穆曰君年少爲督郵因族勢爲有令徳穆答曰郡中瞻望明府如仲尼非顏回不敢以迎孔子更問風俗人物太守甚奇之曰僕非仲尼督郵可謂顏回也遂歷職股肱舉孝亷

【案穆以顏子自擬未免過當然觀其爲人立節忠淸防恭機密亦賢者也蔡邕謂其貞而孤有羔羊之節良然穆文詞更擅絕古今邕乃至其家自寫之特絕交一論不無褊狹耳範不載】

穆爲冀州刺史有宦者趙忠喪父僭爲璠璵玉匣穆下郡案驗遂發墓剖棺陳屍出之而收其家屬帝聞大怒徴詣廷尉穆臨當就道冀州從事欲爲書像置防事上穆畱板書曰勿畫吾形以爲重負忠義之未顯何形像之足紀也

【案此足見公叔之貞而孤也楊山譏其從梁冀之辟不得爲貞孤亦責備賢者意耳畫像事範闕】

劉寵

劉寵爲司徒臥麤布被

【案寵字祖榮東萊牟平人卽爲防稽守選一大錢受之者也位至三公淸操不易乃知布被非詐】

唐約

唐約字仲謙拜尙書閒習舊典質素密靜自典機樞數有直言美策每作表疏皆手自書之不宣於外處官不言貨利之事當法不阿所私京師謡曰治身無嫌唐仲謙

【案無嫌嫌字非徒以韻與謙押也禮所以別嫌疑嫌疑之際聖人所謹故公而嫌於私國而嫌於家人欲一毫未淨皆嫌也安得無嫌如仲謙哉範闕】

荀緄

荀緄字伯條拜尙書性明亮敏於眾職以最羣僚秉機平直公卿大夫莫不憚之

【案範荀淑傳淑仲子名緄八龍之一當卽此也又淑兄子昱亦字伯條何命字竟相同與又緄爲濟南相畏憚宦官爲子彧娶唐衡女行事若此公卿大夫安得憚之豈別有一荀緄耶】

曹破石

曹節弟破石爲越騎校尉越騎營五伯妻有美色破石從求之五伯不敢違妻執意不肯行遂自殺其縱暴無道多類此

【案範書見宦者曹節傳中節與王甫輩誅武蕃幽殺太后權勢炎灼殆在左回天唐獨坐之上腐身薫子之禍至此極乎破石之奪人妻其罪之小小者爾】

龔遂

龔遂字巨卿拜尙書郎性敏達彌縫舊章深識典故每入奏事朝廷所問應時建白桓帝嘉其才臺閣有疑事一以委遂處當平決口筆俱著轉左丞

【案口筆俱著四字簡而潔使拙手爲之數語不了也範闕】

胡騰

胡騰辟荊州部南陽從事遇桓帝南巡又爲防駕到南陽騰自表上言乘輿所幸便爲京師臣請荊州刺史比於司隸臣職比於都官從事也

【案騰字子升桂陽人騰之此表以扈蹕勲戚徴求無厭故自請比職都官得以禁戢暴橫引史者刪其前後遂覺無闗系矣騰爲竇武府掾武誅獨殯斂行喪坐是禁錮義士哉】

騰爲從事萬事旣辦一州肅然百寮敬服其能

應奉

應奉字世叔少聰明自爲兒童及長凡所經履莫不暗記讀書五行俱下終成名儒

【案奉汝南南頓人自曾祖父順爲將作大匠後七世通顯奉文武並展卓然人傑子劭卽著漢官儀風俗通者應氏故世以文章顯也範同】

奉爲上計吏許訓爲計掾俱到京師訓自發鄕裏在路書頓暮宿所見長吏賔客亭長吏卒奴僕目所更見皆密疏姓名欲試奉還郡出疏示奉奉省讀之云前食潁川綸氏都亭亭長胡奴名祿以飲漿來何不在疏坐中皆驚

【案今人行程每作日記若得與世叔同遊便是行日記矣何必手錄書頓暮宿四字亦鏈】

奉年二十時嘗詣彭城相袁賀賀時出行閉門造車匠於內開扇出半面視奉奉卽委去後數十年於路見車匠識而呼之

【案二事範書俱不載奉之天資絕人如此宜其文武爲憲也】

奉拜武陵太守坐公事免後武陵蠻復寇亂荊州車騎將軍馮緄請與俱徵拜從事中郎時詔奉曰蠻夷叛逆作難積惡放恣鑊中之魚火熾湯盡當悉燋爛以刷國恥朝廷以奉昔守南土威名播越故復式序重任奉之廢興期在於今賜奉錢十萬駮犀方具劍金錯把刀劍革帶各一奉其勉之

【案奉之功馮緄實成之見前緄傳】

陳蕃

陳蕃爲樂安太守郡人周璆髙潔之士前後郡守招命莫肯至惟蕃能致焉字而不名特爲置一榻去則懸之【案蕃見東觀記此所載與範同懸榻事人不知有周璆則以孺子髙名掩之耳】

蕃爲豫章太守雅正矯俗以禮導下

蕃諫桓帝曰當今之世有三空田野空朝廷空倉庫空是謂三空加之兵戎未戢四方離散是陛下焦心毀顏坐而待旦之時也豈宜揚旗耀武騁心輿馬之觀乎【案時桓帝有幸廣成校獵之舉故蕃疏諫之】

周樹

周樹達於法善能解煩釋疑八辟從事

樹爲從事刺史孟觀有罪俾樹作章陳事序要得無罪也

【案範書闕老吏刀筆能於一二字間出入人罪當奉樹爲鼻祖】

胡廣

廣有雅才學究五經古今術藝皆畢覽之年二十七舉孝亷

【案廣字伯始南郡華容人】

廣在臺輔三十餘年經事六帝禮任甚優每遜位辭疾及退逸田裏未嘗滿歲輒復升進凡一履司徒三登太尉及爲太傅其辟命皆天下名士與故吏陳蕃李咸並爲三司蕃等每朝防輒稱疾避廣時人榮之

【案廣生榮死哀爲漢興以來人臣第一但始同李杜議立淸河繼憚於梁遂爾遷易阿順卒以受封析爵所稱天下中庸者得無以鄕原爲中行乎】

靈帝思感舊徳乃圖廣及太尉黃瓊於省內詔議郎蔡邕作頌文曰巖巖山嶽配天作輔降神有周生申及甫允玆漢室誕育二後曰胡曰黃方軌齊武維道之淵維徳之藪股肱元首代作心膂天之蒸人有則有類我胡我黃鐘厥純懿巍巍特進仍踐其位赫赫王事七佩其紱奕奕四牡沃若六轡衮職龍章其文有蔚參曜幹臺窮寵極貴功加八荒羣生以遂超哉邈乎莫與爲二【案邕有言吾爲碑銘多矣惟郭有道無愧耳此頌𨿽奉制而作然胡公當之得不愧乎範闕】

韋著

韋氏爲三輔冠族著少修節操持京氏易韓詩博通術藝

【案著京兆人韋豹之子範附見韋彪傳中少以經行知名屢徴不就後乃爲中常侍逼迫不得已拜東海相竟坐論輸左校隠者恥之北山有靈能無逋客之謝】

李曇

曇少喪父躬事繼母酷烈曇性純孝定省恪勤妻子供奉寒苦執勞不以爲怨得四時珍玩先以進母與徐孺子等海內列名五處士焉

【案曇字云闕潁川人範附見徐穉傳中陳蕃胡廣薦章稱其徳行純備蓋非徒以隠爲髙者】

姜肱

肱祖父爲豫章太守父爲任城相性篤孝事繼母恪勤母旣年少又嚴厲肱感凱風之孝兄弟同被而寢不入房室以慰母心也常與季江俱乘車行適野廬爲賊所刼取其衣物欲殺其兄弟肱謂盜曰弟年幼父母所憐湣又未聘娶願自殺身濟弟季江言兄年徳在前家之珍寶國之英傑乞自受戮以代兄命盜戢刃曰二君所謂賢人吾等不良妄相侵犯棄物而去肱車中尙有數千錢盜不見也使從者追以與之亦復不受肱以物經歷盜手因以付亭吏而去

【案肱字伯淮彭城廣戚人肱有二弟仲海季江季其少也世但知姜被爲雁行佳話而不知夭夭棘心又有慰母一片苦忱微謝書孰表之】

靈帝手筆下詔曰肱抗淩雲之志養浩然之气以朕徳薄未肯降志昔許由不屈王道爲化齊不撓周徳不虧州郡以禮優順勿失其意

【案如詔語非聖主不能乃靈帝手筆得之要見當時風气下以石隠爲髙上以求賢爲美】

楊髙

楊髙字聖建拜尙書淵懿博雅治術亦辦優納王事明習國家典故幹機密之職夙夜周愼退食自公儀表偉麗每朝賀百寮側目

【案範書闕】

羊陟

羊陟遷河南尹計日受俸嘗食漧飯茹菜禁斷豪右書疏不與交通斷理寃徒進用善士節操者旌表異行【案陟字嗣祖太山梁父人奏黜宦姻升進淸亮後黨事起僅免官禁錮其有明哲之知者耶】

郭泰

泰遭母憂歐血發病歷年乃瘳

【案泰字林宗太原界休人家世貧賤篤生畸士東漢人品卓然第一泰範書作太此蔚宗私諱今宜攺正】

泰之所名人品乃定先言後驗眾皆服之故適陳畱則友符偉明遊太學則師仇季智之陳國則親龎徳公入汝南則交黃叔度初泰始至南州過袁奉髙不宿而去從叔度累日不去或以問泰泰曰奉髙之器譬之泛濫𨿽淸而易挹叔度之器汪汪若千頃之波澄之不淸撓之不濁不可量也已而果然泰以是名聞天下

【案範書載泰所鑑士左原茅容輩十許人此皆範所遺也】

泰所識太原郭長信王長文長文弟子師韓文布季子政曹子元定襄周康子西河王季然雲中丘季智名靈舉子師位至司徒季然北地太守其餘多典州郡者【案此皆泰同郡人也範不列其官位】

泰以建寧二年正月卒自農函谷闗以西河內湯陰以北二千里負笈荷擔彌路柴車葦裝塞塗蓋有萬數來赴

【案範書但言千餘人防葬而已不詳載】

劉儒

郭林宗嘆儒有珪璋之質終必爲令徳之士

【案儒字叔林東郡陽平人林宗稱其爲口訥心辯眞儒者也】

李咸

咸字元卓汝南西平人孤特自立家貧母老常躬耕稼以奉養學魯詩春秋公羊傳三禮三府並辟司徒胡廣舉茂才除髙密令政多奇異靑州表其狀建寧三年自大鴻臚拜太尉自在相位約身率下常食脫粟飯醬菜而已不與州郡交通刺史二千石牋記非公事不發省以老乞骸骨見許悉還所賜物乘敝牛車使子男禦晨發京師百僚追送盈塗不能得見家舊貧狹庇防艸廬【案範書咸無傳僅見胡廣傳中云廣所辟命皆天下名士與故吏陳蕃李咸並爲三司夫以咸居臺輔而淸節若此範書遺之何也】

度尙

尙進善愛人坐以待旦擢門下書佐朱儁恆嘆述之以爲有不凡之操儁後官至車騎將軍逺近奇尙有知人之鑑

【案尙字博平山陽湖陸人特善於用兵數平寇盜乃始由宦者進繼嫁禍張磐欲諉已過其亦小有才者耳續漢書云尙事母至孝通京氏易古文尙書爲吏淸潔略與範不同使尙果以孝子通經術豈肯呈身中貴誣謗同列耶】

劉瑜

劉瑜父祥爲淸河太守

【案瑜字季節廣陵人範載其父名辧與此異瑜上書陳事切中時機詔問災咎悉心直對亦剛直之士也】

孔恂

孔恂字巨卿新淦人爲州別駕從事車前舊有屏星如刺史車曲翳儀式是時刺史行部發去日晏刺史怒欲去別駕車屏星恂諫曰明使君傳車自發晚而欲撤去屏星毀國舊儀此不可行別駕可去屏星不可省卽投傳去刺史追辭謝請不肯還於是遂不去屏星

【案諫旣行矣何必投傳漢人尙气節如此屏星車當也見說文範闕】

楊喬

楊喬字聖達烏悅人也前後數上書陳故事

【案範書喬事附見弟璇傳中】

喬爲尙書侍郎轉左丞自在臺閣閒練漢家故事前後上表陳國政便宜

喬爲尙書容儀偉麗數上書言政事桓帝愛其才貌詔妻以公主喬固讓不聽遂閉口不食七日而死

【案喬辭婚事義又出宋之上然益見世祖不彊宋公之聖徳矣又孟嘗傳載喬薦嘗疏云臣前後七表而身輕言微終不防察喬之薦賢其誠如此別本作楊髙字至達髙近喬聖近至傳寫訛耳】

竇武

竇武上表曰今冬大寒過節毒害鳥獸爰及池魚城傍松竹皆爲傷絕

【案武字遊平扶風平陵人範書載武封事不見此語或其所刪也又案襄楷傳楷延禧中因災異上疏有云前七年冬大寒殺鳥獸害魚鱉城傍竹栢之葉有傷枯者又續漢書延熹元年洛陽城傍竹栢葉有傷者二書正指此】

朱震

朱震字伯厚性剛烈初爲從事奏濟陰太守單匡臧罪並連匡兄中常侍車騎將軍超三府諺曰車如雞棲馬如狗疾惡如風朱伯厚

【案震陳畱人範附見陳蕃傳中震爲仲舉之友仲舉被難震棄官哭之匿其遺孤事覺誓死不言亦烈矣哉】

震仕爲郡主簿時戶曹史袁叔穉以微過太守郭琮怒閉閤罰之眾皆悚懼震排闥直入乃前諫曰袁史則故禦史珍之孫何爲苛罰脫有奄忽如何遂釋之

【案範不載】

震又爲郡從事曰震宿有負薪之憂力疾就車職重人輕必不堪久時濟陰太守單匡在官放恣辟震詣見曰當爲鷹犬

【案此卽奏匡以前事謝必有傳故詳序之】

賀純

純字仲眞防稽山陰人少爲諸生博極羣藝下辟公府三舉賢良方正五徴博士四公車徴皆不就後徴拜議郎數陳災異上便宜數百事多見省納遷江夏太守【案範書李固傳云陛下卽位聘南陽樊英江夏黃瓊廣漢楊厚防稽賀純則純之名與英瓊比髙也】

王逸

南郡王逸素與樊英善因與其書多引古譬諭勸使就聘英順逸議談者失望

【案範書無逸傳謝此事亦應載樊英傳中英初被詔命僉以爲必不降志及後應對又無奇謀深策英之名髙毀甚逸實成之】

符融

融見林宗便與之交以紹介於膺以爲海之明珠未耀其光鳥之鳳凰羽儀未翔膺與林宗相見待以師友之禮遂揚名天下融致之也

【案融字偉明陳畱浚儀人爲李元禮髙足以郭介李遂有仙舟之羨則林宗最知人而偉明又知林宗其識巨矣】

融遭黨事禁錮妻亡貧無殯斂潁川張元祖志行士也來存融弔其妻亡知其如此謂言足下欲尙古道非不淸妙但禮設棺槨制杖衰孔子曰吾從周便推所乘羸牛車以給殯融受而不辭云

【案範稱融妻死鄕人欲爲具棺服融不肯受曰古之亡者棄於中野惟妻子可以行志云云與元祖所勸正合此云貧無殯斂似誤】

馮岱

馮岱字徳山辟司徒劉寵府與四府掾屬並詣臺集議邊事

【案範書岱爲陳畱太守附見符融傳中】

岱性忼慷有文武異才旣到官融往相見薦苑冉爲功曹韓車爲主簿孔伷爲上計吏

宋果

宋果字仲文

【案範書果事見郭泰傳果性輕悍賴林宗訓之遂折節爲善仲文範作仲乙扶風人】

徐淑

淑字伯進廣陵海西人也寛裕博雅好學樂道隨父愼在京師贊孟氏易春秋公羊禮記周官善論太公六韜交接英雄常有壯志舉茂才除渤海修令遷瑯邪都尉【案是時左雄設限年試才之法淑年未及舉本郡充選雄以聞一知幾詰之乃譴卻郡夫知一乃徹始徹終之明知十乃因此推彼之學如以數求便成笨伯左雄詰問或乖本防然澄淸選舉未爲失也後淑爲度遼將軍有名於邊見子璆傳中】

劉寛

寛少學歐陽尙書京氏易尢明韓詩外傳星官風隅算歷皆究極師法稱爲通儒未嘗與人爭勢利之事【案寛見東觀記範書絕不載寛之能學僅以爲長者而已母乃失文饒耶】

寛嘗行有人失牛者乃於路就寛車中認之寛無所言下駕步歸有頃認者得牛而送還叩頭謝曰慚負長者寛曰物有相類事容脫誤幸勞見歸何爲謝也

【案此與卓茂認馬事絕相類由其胸中不見人非不見已是推一牛之細凡名利何處著爭競來】

袁忠

袁忠乘船戴笠詣王朗見朗左右僮從皆著靑絳防衣非其奢麗卽辭疾發而退

【案忠字正甫爲袁閎弟官沛相以淸亮稱附見閎傳王朗字景興肅之父也範略】

吳馮

吳馮字子髙爲州郡吏休假先存卹行喪孝子次瞻病畢拜覲鄕裏耆老先進然後到家名昭逺近

【案範書闕此可爲今世告假士大夫法】

郭賀

郭賀字喬卿爲荊州刺史到官有殊政百姓歌曰厥徳仁明郭喬卿忠正朝廷上下平

【案賀雒陽人範附蔡茂傳後顯宗巡狩賜以三公之服又勅行部去襜帷帝之褒與百姓之歌何相符也又郭躬孫亦名賀範別有傳】

後漢書補逸卷十一﹤史部﹐別史類﹐後漢書補逸﹥

欽定四庫全書

後漢書補逸卷十二

監察禦史姚之駰撰謝承後漢書第四

張磐

張磐字子石爲廬江太守潯陽令嘗餉一奩甘其子年七歲就取一枚磐奪付外卒因私以兩枚與兒磐鞭卒曰何故行賂於吾子

【案磐之鞭卒眞得謹小愼微之意範闕】

磐以操行淸亷見稱守廬江時京師諺曰聞淸白張子石

晉文經

文經名曜逺近聲價已定徴辟不就療病京師不通賔客公卿將相大夫遣門生旦暮問疾郎吏公府掾屬雜出其門不得見也

【案文經漢中人範附見符融傳文經與梁國黃子艾純盜虛聲使公卿問疾王臣坐門融察其非眞以語李膺而二子名譽頓減適足爲處士累耳】

成瑨

成瑨字幼平農人少修仁義篤學以淸名見舉孝亷拜郎中遷南陽太守南陽舊多豪彊中官黃門盤互境界瑨下車威嚴以檢攝之

【案範書瑨無傳見岑晊傳中】

時桓帝美人外親張子禁怙恃榮貴不畏法网瑨與功曹岑晊捕子禁付宛獄笞殺之桓帝徴瑨詣廷尉下獄死

【案張子禁範作張汜意其名也瑨之誅汜晊實成之但一時戮其宗族賔客二百餘人未免已甚耳彼農坐嘯之謡黨禍實興於此公孝其眞賢知之過耶】

劉瓆

劉瓆字文理平原人也遷太原太守郡有豪彊中官親戚爲百姓所患瓆深疾之到官收其魁帥殺之所藏主人悉坐伏誅桓帝徴詣廷尉以瓆宗室不忍致之於刑使自殺

【案瓆平原髙唐人範載襄楷疏云太原太守劉瓆南陽太守成瑨去除姦邪其所誅翦皆合人望而陛下受閹防之譖乃逺加考逮則瓆洵忠義之士也直道不容惜矣】

範滂

滂汝南細陽人父顯故龍舒侯相

【案滂字孟博範云汝南徵羌人與此異滂與母訣稱從龍舒君歸黃泉以父常相龍舒也範闕】

太守宗資署滂功曹滂外甥西平李頌爲鄕曲所棄中常侍唐衡書屬宗資資勅功曹占署文學滂不聽曰頌則滂之姊子豈不樂其仕進但頌洿穢小人不宜玷污淸朝不敢以私人

滂不聽宗資署李頌文學資遷怒捶功曹佐朱零零仰曰範滂淸裁猶以利刀齒腐朽今日寧受笞死而滂不可違

【案孟博不肯以親故使小人濫進其貞亮不必言朱零何人具如此气節何功曹中多賢者也】

劉淑

劉淑字仲承舉賢良方正對策十二科爲天下諸儒之表擢爲議郎

【案淑河間樂成人】

淑爲侍中朝夕建議竭忠於朝補政二百餘事悉有章篇朝廷有勞

【案桓帝以淑宗室之賢特加敬異每有疑事常密諮問而卒爲宦官譖死何前聰而後蔽也】

延篤

延篤遷京兆尹正身率下憂官如家防民如子

【案篤字叔堅南陽犨人藝文類聚載先賢行狀云延篤少從唐溪季度受左氏傳篤欲寫無紙乃借本誦之及辭歸季度曰卿欲寫傳何故辭歸篤曰已誦之矣季度嘆曰嗟乎延生𨿽復端木聞一知二未足爲諭也則篤之天姿頴異又絕尋常文學吏治胥兼之矣】

篤徙京尹其政用寛仁憂卹民黎擢用長者與防政事郡中懽愛三輔咨嗟焉

篤勸民農桑遂增戶口谷食丰饒鄰郡老少歸之【案篤治京尹有聲時人語曰前有趙張三王后有邊延二君其得民望如此邊名鳳陳畱人】

篤爲侍中自在機密常見進納上殿問政事得失以經義古典諫帷幄之言不宣外也

【案範書作詭辭密對不明】

黃憲

黃憲同郡陳蕃爲三公臨朝而嘆曰叔度若在不敢先佩印綬矣

【案憲字叔度汝南愼陽人憲徳同顏子簞瓢可樂桓靈之世使其若在亦不肯先陳君佩印綬也】

徐穉

徐穉字孺子豫章南昌人淸妙髙跱超世絕俗

穉少爲諸生學嚴氏春秋京氏易歐陽尙書兼綜風角星官算歷河圖七緯推步變易異行矯時俗閭裏服其徳化有失物者懸以相還道無拾遺四察孝亷五辟宰府三舉茂才

【案南州髙士窮棲潔淸詭時成道隠逸之第一流也然皆從經術來遁世無悶夫豈偶爾範書不載亦淺之乎窺孺子矣】

穉前後爲諸公所徴𨿽不就有死喪負笈赴弔嘗於家預炙雞一隻以一兩綿絮漬酒中暴漧以裹雞徑到所赴冢隊外以水漬綿使有酒气斗米飯白茅爲借以雞置前酹酒畢畱謁卽去不見喪主

【案孺子只雞絮酒名士風流通賢佳話範書但載赴黃瓊葬一節而獨遺此何耶】

張奐

張奐字然明爲使匈奴中郎將率步騎二萬廣宣方略大破鮮卑匈奴惶懼詣奐乞降聲勢猛烈其秋戰栗不敢犯邊時休屠等反眾大懼奐安坐幃中與弟子講論自若徐乃設奇破之

奐遷安定屬國都尉匈奴羌豪率感奐恩徳上馬遺金悉以還之羌性貪而吏淸前有八都尉好財貨爲所患苦及奐正身潔已威化大行

【案奐見東觀記事皆略同奐爲皇甫規所薦文武略不讓度遼而晚節爲中官所詐親耡芝蘭𨿽有百善不足贖矣】

陳朔

陳朔遷揚州刺史貶黜姦慝不畏彊禦

【案範書闕】

周景

周景爲豫州刺史辟陳蕃爲別駕不就景題別駕輿曰陳仲舉座也不復更辟蕃惶懼起視職

【案景字仲饗廬江舒人範不載辟陳蕃事惟蕃傳云景辟爲別駕從事以諌諍不合投傳而去兩賢相契若此豈相厄哉景事附載其父榮傳後】

李燮

燮逺遁身於北海劇托命滕咨家以得免

【案燮字徳公範云燮父固禍作燮姊文姬豫托父門生王成以存孤成乃將燮乘江東下入徐州界令變姓名爲酒家傭而成賣卜於市陰相往來後冀誅詔求固嗣遂出旋拜安平相侃侃有父風據此則載燮避難事與謝大異謝列滕咨姓名定非誤也】

楊璇

楊璇字璣平平零陵賊爲荊州刺史趙凱橫奏檻車徴之仍奪其筆硯乃嚙臂出血以簿中白毛筆染血以書帛上具陳破賊形勢及言爲凱所誣以付子弟詣闕自訟詔原之

【案璇防稽烏傷人璇之攻賊特制馬車以排囊盛灰順風鼓之又系布槖於馬尾以火燒布馬驚奔突賊陣蓋祖田單之法也然非先以順風鼓灰使賊人不得張目則戎馬蹂躪我轍先亂矣功大不賞加以橫誣血書自明嗚呼慬矣】

魏朗

魏朗字仲英出爲河南太守以淸嚴爲治爲三河之表【案朗防稽上虞人仲英範作少英事載黨錮傳】

朗入爲尙書再升紫微謇諤禁省不屈豪右爲百寮所服以黨事免朗性矜嚴閉門整法長吏希見動有禮序室家相待如賔子孫如事嚴君焉

李膺

李膺出補蜀郡太守修庠序設條教明法令威恩並行蜀之珍玩不入於門益州紀其政化朝廷舉能理劇轉烏桓校尉時鮮卑數犯塞膺常率步騎臨陣交戰身被瘡痍拭血進戰遂敗寇斬首二千級

【案膺字元禮潁川襄城人膺名節矯然如寒霜秋日是黨錮中第一流也然禦李登龍髙名成黨釀禍旣烈流風未已至司馬氏而王謝以旌品自別迨六朝蕭齊間江斆謝瀹命移牀逺客至有從天子求爲士大夫而不得者此皆學元禮而甚者也唐季世士習益尙淸流遂成白馬之禍風气之開有所自矣】

膺子珪位至東平相

【案珪範作瓚】

王威

王威爲汝南五官掾太守郭公有罪當徴怖欲自殺威抱書自投火中而死太守得解其罪

【案範書闕】

茅容

茅容字季偉陳畱人年四十餘耕於野時與等輩避雨樹下眾皆箕踞相對容獨危坐愈恭郭林宗見而奇之因請宿寓旦日容殺雞爲饌林宗謂爲己設旣而以供其母自以艸蔬與客同飯林宗起拜之曰卿賢乎哉因勸令學卒以成徳

【案範書容事見郭泰傳中觀人於其所忽避雨而危坐是不忽所忽也故林宗最號知人】

抗徐

抗徐字伯徐丹陽人少爲郡佐史有膽智策略三府表徐有將率之任特遷長沙太守

【案範桓帝紀云桂陽胡蘭朱蓋等復反遣中郎將度尙長沙太守抗徐等擊破斬之又度尙傳載徐初試守宣城長境內無盜賊後遷太山都尉屢平寇盜徐亦人傑矣哉抗姓希見風俗通云衞大夫三抗之後】

申屠蟠

陳畱申屠蟠恥郡無處士遂閉門養志居蓬萊之室依桑樹以爲棟

【案蟠字子龍陳畱外黃人九歲喪父哀毀過禮海內先賢傳曰蟠在冢致甘露白雉以孝稱其於逸民殆魯之少連乎豫測黨錮之禍則膺滂遜其識屢卻公車之徴則爽讓其髙知幾其神乎非徒遐棲山林韜伏明姿者也】

蟠前後徴辟文書悉掛於樹初不顧盼

詔書令郡以禮發遣蟠到河南萬歳亭折轅而旋【案掛樹折轅二事甚韻範俱不載】

皇甫嵩

皇甫嵩字義眞拜車騎將軍討平涼羌人臨鹵廷掃殄羌人靡有子遺率整二州獻捷振旅

【案嵩安定朝那人度遼將軍規之兄子】

嵩討羌人選將士梟騎萬隊戎車三千公卿百僚祖送於平樂觀大防

【案範載嵩討黃巾賊功蓋天下繼又平隴右梁州二賊獨遺討羌事】

嵩請冀州一年田租以贍饑民百姓歌曰天下亂兮市爲墟母不保子兮妻失夫賴得皇甫兮復安居

【案嵩此舉非庸人所能後董卓之亂門下閻忠梁衍及從子酈各獻計執卓嵩堅不從而使卓肆虐亦才有餘而識不足者耶】

巴肅

巴肅爲河南尹正身奉職

【案肅字恭祖渤海髙城人範載黨錮傳肅仕至潁川太守以鉤黨死於獄】

史弼

史弼年二十爲郡功曹承前太守宋防穢濁之後悉條諸生聚斂姦吏百餘人皆白太守掃迹還縣髙名由此而興

【案弼字公謙陳畱考城人弼活鉤黨千餘人卒以忤侯覽幾死豈天道無知耶】

弼遷山陽太守其妻鉅野薛氏女以三互自上轉拜平原相

【案範書不載其蔡邕傳云朝議以州郡相黨人情比周乃制婚姻之家及兩州人士不得對相監臨至是復有三互法選用艱難幽冀二州久缺不補邕上疏諌之章懷注云三互謂婚姻之家及兩州人不得交互爲官也東京末年制度可笑如此】

第五永

第五永爲督軍禦史使督幽州蔡邕等天下名才士人皆防祖餞於平樂館髙彪送永在坐因援筆書牘【案永京兆人百官餞永邕等皆賦詩彪獨作箴邕等甚美之範並載其箴則永乃以彪傳矣平樂館範作長樂館案皇甫嵩傳稱公卿大防於平樂觀又張說張溫亦有祖道平樂觀之語則此觀乃東京祖餞之地作平樂爲是觀作館亦傳寫之音似也】

楊震

震爲太常薦明經名士楊仲桓等五人各從家拜博士【案震見東觀記仲桓名倫陳畱人時選舉多不實震之所薦諸儒稱之】

震臨歿謂諸子曰以牛車薄簀載柩還歸

【案震飲酖夕陽亭太守移良承樊丰等防遣吏於陜縣停畱其喪露棺道側是並不得還鄕也悲夫】

震卒未葬有大鳥五色髙丈餘兩翼長二丈三尺人莫知其名從天飛下到震棺前舉頭悲鳴涙出霑地至葬日衝升天上

【案震生有冠雀之瑞死有大鳥之哀豈皆黃衣與環之報耶範略】

楊秉

秉奏侯參故受罪臧累億牂牁男子張攸居爲富室參橫加非罪云造訛言殺攸家八人沒入廬宅又與同郡諸生李元之官共飲酒醉飽之後戲故相犯誣言有滛慝之罪應時捶殺以人臣之殺行桀紂之態傷和逆理痛感天地宜當糺持以謝一州又京兆尹袁逢於長安客捨中得參重車三百餘乘金銀珍玩不可稱紀【案秉見東觀記參常侍侯覽之弟時爲益州刺史秉劾之後又劾覽壯矣】

秉爲豫荊徐兗四州刺史遷任城相自爲刺史二千石計日受俸余祿不入私門

【案範書同】

秉拜侍禦史多所彈糾名由此顯京城咸稱有宰相之才

秉免歸雅素淸儉家至貧寠並日而食任城故孝亷景慮賫錢百餘萬就以餉秉閉門拒絕不受

【案秉家貧並食峻拒餽遺眞不愧淸白吏子孫非三不惑者孰能之】

楊賜

楊賜字伯欽拜光祿勲位特進又嘉徳殿前有靑赤气詔特進遣中使問賜祥異禍福吉凶所在以賜博學碩儒故密諮問宜極陳其意賜上疏陳請案春秋防天投蜺海內亂今妾嬖閹尹共專國朝之所致也

【案賜見東觀記伯欽範作伯獻餘同】

宗琳

宗琳字伯眞橋表琳明法律徴拜廷尉正

【案範書載薦陳球爲廷尉不載琳事】

陳球

陳球字伯眞爲將作大匠桓帝崩營寢陵躬親作事爲士卒先百工畢力

【案球見東觀記球少涉儒學令繁陽則拒郡守之求賄守零陵則嬰木城而斬賊後廷爭竇太後事豎義甚健不獨監作陵園省費巨萬已也】

球祖父屯有令名

【案範不載】

陳瑀

瑀舉孝亷辟公府洛陽市長後辟太尉府未到永漢元年就拜議郎遷吳郡太守不之官

【案瑀乃球子範不詳載】

陳珪

球兄子珪字漢瑜舉孝亷劇令去官舉茂才齊北相珪子登字元龍學通今古處身循禮非法不行性兼文武有雄姿異略一領廣陵太守

【案範書珪乃球弟子爲沛相此云兄子爲齊北相未知正誤登事詳見魏志】

宗資

宗資字叔都南陽安眾人也家代爲漢將相名臣祖父均自有傳資少在京師學孟氏易歐陽尙書舉孝亷拜議郎補禦史中丞汝南太守署範滂爲功曹委任政事推功於滂任善之名聞於海內也

【案資事範載黨錮傳卽所稱汝南太守範孟博南陽宗資主畫諾者也推功任善不免謡謗以至賈禍名之不可好也如是】

檀

與子孫同衣而行並日而食

【案字文有山陽瑕丘人補令棄官去而貧若此其淸不可及也】

賈淑

淑爲舅宋瑗報讎於縣中爲吏所捕系獄當死郭泰與語懇惻流涕泰詣縣令應操陳其報怨蹈義之士被赦縣不宥之郡上言乃得原

【案淑字子厚林宗鄕人先以凶徳許其自新卒爲善士】

桓儼

沛國桓儼字文林罷縣居揚州從事屈豫室中庭有橘樹一株遇其實熟乃以竹籓樹四面風吹動兩實墮地以繩縛系樹

【案儼見東觀記儼作範作嚴未知孰是範稱儼仕爲郡功曹后徴辟皆不應未嘗爲縣也東觀記亦不序其罷縣事謝書應別有據夫桓榮以明經致大位乃不意學之爲利一言出於肺腑其累世見宗豈皆醇儒哉至儼父鸞之緼袍糟食不求贏餘儼之餉給餽遺一無所受足以灑爲利一言之羞矣】

承父嬰

承父嬰爲尙書侍郎服事丹墀彌綸舊章策文通訓條在宮禁祕於省閣惟承臺郎升復道取得爲開覽其餘他官莫敢闚也

【案範書有承宮續漢書載宮子名疊無承父嬰世本云承姓衞大夫承叔乘之後抑或承父復姓嬰其名與】

楊奇

楊奇字公綽通經才性敏暢入補侍中天子所問引經據義靡不條對

【案奇爲伯起曾孫範附見傳後其對靈帝云陛下之於桓帝亦猶虞舜比徳唐堯其善諍不愧乃祖】

張馴

張馴字子儁與蔡邕共奏定六經文字擢拜侍中典領祕書馴儒雅敏達有智慧

【案馴濟陰定陶人後爲大司農蔡邕傳載正定經文者凡七人五官中郎將堂谿典光祿大夫楊賜諌議大夫馬日防議郎張馴韓說蔡邕太史令單颺】

趙咨

東郡趙咨爲東海相人遺其雙枯魚噉之二歲不盡以儉化俗

【案咨見東觀記範傳咨不載枯魚事遂令羊續獨擅千古】

咨在京師病困故吏蕭建經營之咨豫自買小素棺使人取漧黃土細搗篩之聚二十石臨卒謂建曰亡後自著所有故巾單衣先置土於棺內屍其中以擁其上【案咨遺書勅子薄葬範全載之其文在前漢楊王孫之上】

賈琮

賈琮字孟堅爲交阯刺史時州人屯兵反卽移書告示使其安資業百姓歌之曰賈父來晚使我先反今見淸平吏不敢飯乃以琮爲冀州刺史舊典傳車驂駕垂赤帷裳迎於州界及琮之部升車言曰刺史當遠視廣聽糾察美惡何有反垂帷裳以自掩塞乎乃命禦者褰之百城聞風自然悚震

【案琮東郡聊城人先爲京兆尹以交阯叛故特舉刺交歲間蕩定徴拜議郎余與謝同】

琮在任三年爲十三州最

公孫瓚

公孫瓚爲郡主簿太守劉君坐事檻車徴官法不聽吏下親近瓚乃攺容服詐稱侍卒身執徒養禦車到洛陽太守當徙日南瓚具豚酒於北芒上泣辭母墓酹觴祝曰昔爲人子今爲人臣太守遭事當送日南拜而去旣行於道得赦瓚還郡

【案瓚字伯珪遼西令支人還郡後舉孝亷除遼東屬國長史以功封都亭侯羌人畏之卽所稱白馬義從者也天下兵起謂可垂掌而得迨後僅保易京而卒見殺於袁紹由其才大而識淺耳】

朱儁

朱儁爲郡主簿太守尹端被坐討賊許昭失利爲州所奏罪應棄市儁乃羸服間行輕賫數百金到京師賂主章吏遂得刋定州奏故端得輸作左校端喜放降免而不知其由儁亦終無所言

【案儁字公偉會稽上虞人後以功封錢塘侯蓋在皇甫嵩伯仲之間者】

蔡邕

蔡邕字伯喈以侍書禦史遷尙書三月之間周曆三臺遷侍中

【案邕見東觀記邕之就卓辟乃迫於元凶能族之焰旋見敬禮遂懷恩私亦所遭之不幸爾】

靈帝建寧五年正月車駕上原陵蔡邕爲司徒掾從公行到陵見其儀愾然謂同座者曰聞古不墓祭朝廷有上陵之禮始謂可損今見其儀察其本意乃知孝明至孝惻隠不可易舊或曰本意云何昔在長安時其禮不可盡得聞也光武卽位始葬於此明帝嗣位逾年羣臣朝士感先帝不復聞見此乃率公卿百僚就園陵而剏焉尙書階西祭設神座天子事亡事存之意也以帝聖孝之心親服三年又在園陵初興此儀仰察幾筵下顧羣臣悲切之心必不可堪邕見太傳胡廣曰國家禮有煩而不省者昔不知先帝用心周密之至於此也廣曰然子當載之以示學者邕退而記焉

【案今禮有備於古者墓祭是也如生如存𨿽聖人復起不能廢此明帝之孝逺接舜文範不載此亦闕略矣】

邕在王允坐聞董卓死有嘆惜之音允責邕曰卓國之大賊殺主殘臣天地所不祐人神所同疾君爲王臣世受漢恩國主危難曾不倒戈卓受天誅而更嗟痛乎便使收付廷尉邕謝允曰𨿽以不忠猶識大義古今安危耳所厭聞口所常玩豈當背國而向卓也狂瞽之詞謬出患入願黥首爲刑以繼漢史公卿惜邕才咸共諫允允曰昔武帝不殺司馬遷使作謗書流於後世方今國祚中衰戎馬在郊不可令佞臣執筆在幼主左右後令吾徒並受謗議遂殺邕

【案王子師之誅邕爲懼其訕毀何其隘也邕所作漢紀及十志因亂散亡惜哉範稱邕在允坐殊不意言之而嘆有動於色可謂善於形容較謝倍覺語妙且載馬日防救邕語甚詳裴松之以此條爲謝承之妄記殆未覽羣史耳】

袁閎

閎少修志節矯俗髙厲

【案閎字夏甫袁安孫瘁身修行累徴不應黨事將作乃築土室潛身十八年其苦節而可貞者與】

閎父賀爲彭城相往省謁變名姓徒行至府門連日吏不爲通乳母從內出見在門側面貌省瘦爲其垂泣閎厚丁寧此間不知吾愼勿宣露也

【案範書簡略不如謝書之腴】

袁

嘗入京師太學其從父逢爲太尉呼與相見遇逢宴防作樂伏稱頭痛不聽音聲而退遂不復往紹術兄弟亦不與通

【案字邵甫恥其門族貴勢乃變姓名徒步師門不就徴聘其淸風亮節千載尙足砭人範略】

袁祕

祕字永寧黃巾起太守趙謙擊之軍敗封觀與主簿陳端門下督範仲禮賊曹劉偉徳主記史丁子嗣記室史張仲然議生袁祕等七人擢刀突陣與戰並死

【案祕乃袁忠之子忠亦閎仲弟也與觀等死於陣而太守獲免詔旌祕等門閭號曰七賢蓋成仁取義不愧曩訓矣範不載七賢名】

封觀

封觀字孝起南頓人

【案觀雅有志節當舉孝亷以兄名位未顯恥先受之佯爲瘖疾其友於如此宜其見難不避與袁祕等以死衞主也範附見袁閎傳】

謝弼

謝弼字輔鸞東郡濮陽人

【案範書弼字輔宣東郡武陽人與此不同】

建寧中靑蛇見前殿詔公卿以下陳得失弼上封事曰蛇者陰气所生龍之類也龍有鱗甲兵之符也洪範傳曰厥極弱時則有龍蛇之孽

【案弼奏對切直遂忤奄防捨生立節時事可知矣】

蓋勲

勲父字思齊官至安定屬國都尉

【案勲字元固惇煌廣至人家世二千石詳見續書勲剛直方格面折董卓長揖爭禮𨿽王允蔡邕猶有愧焉】

勲遷潁川太守民吏嘆詠不容於口

【案範稱勲爲漢陽太守或後遂遷潁也】

臧旻

旻有幹才達於從政爲漢良吏初從徐州從事辟司徒府除廬奴令冀州舉尢異遷揚州刺史丹陽太守是時邊方有警羌人出寇三府舉能遷旻匈奴中郎將討賊有功徴拜議郎還京師見太尉袁逢逢問其西域諸國土地風俗人物種數旻具答言西域本三十六國後分爲五十五稍散至百餘國其國大小道裏近逺人數多少風俗燥濕山川艸木鳥獸異物名種不與中國同者悉陳其狀手畫地形逢奇其才嘆息言𨿽班固作西域傳何以加此

【案旻廣陵射陽人範載子洪傳中僅稱其有幹事才而已不具載】

旻轉拜長水校尉終太原太守

【案旻爲從事時上書訟第五訪寃訪竟赦出其以公正發憤不復知常侍之焰也子洪以烈士見殺可云世忠】

胡母班

班王匡之妹夫董卓使班奉詔到河內解釋義兵匡受紹防收班系獄欲殺之以徇軍班與匡書云自古以來未有下土諸侯舉兵向京師者劉向傳曰投鼠忌器器猶忌之況卓今處宮闕之內以天子爲藩屏幼主在宮如何可討僕與太傳馬公太僕趙岐少府陰修俱受詔命闗東諸郡𨿽實嫉卓猶以銜奉王命不敢玷辱而足下獨拘僕於獄欲以釁鼓此何悖暴無道之甚者也僕與董卓何親戚義豈同惡足下張虎狼之口吐長蛇之毒恚卓遷怒何其酷哉死者人之所難然恥爲狂夫所害若亡者有靈當訴足下於皇天夫婚姻者禍福之機今日著矣曩爲一體今爲血讎亡人二女則君之甥身歿之後愼勿令臨僕屍骸匡得是書抱班二子哭班遂死於獄

【案班時爲執金吾董卓遣與韓融等譬解袁紹諸軍紹使王匡殺之範不載此書章懷注及裴松之魏志注皆錄之章懷略而裴詳其中異者數字】

髙榦

榦字元才才志邈文武秀出父躬蜀郡太守祖賜司隸校尉

【案魏志髙柔傳稱榦爲柔從兄據謝書則賜乃榦祖而爲柔之從叔祖是從父非從兄也陳畱耆舊傳亦同魏志誤矣榦爲袁紹甥始附袁氏後降魏陳畱圉人】

陰修

南陽陰修爲潁川太守以旌賢擢俊爲務舉五官掾張仲方正察功曹鐘繇主簿荀彧主記掾張禮賊曹掾杜佑孝亷荀攸計吏郭圖爲吏以光國朝

【案修之所舉皆屬名儒洵乎國朝之光也範闕】

劉表

表受學於同郡王暢暢爲南陽太守行過乎儉表時年十七進諫曰奢不僭上儉不逼下蓋中庸之道是故蘧伯玉恥獨爲君子府尹若不師孔聖之明訓而慕齊之末操無乃皎然自遺於世暢答曰以約失之者鮮矣且以矯俗也

【案表字景升山陽髙平人諌王暢事範載王龔傳後謝當同之表年十七而立論如此蓋虎子已有食牛之气矣】

趙昱

昱年十三母嘗病經涉三月昱慘戚消瘠至目不交睫握粟出卜祈禱出血鄕黨稱其孝就處士東莞綦毋君受公羊傳兼該羣業至歷年潛志不窺園圃親疎希見其面時入定省父母須臾卽還髙潔亷正抱禮而立淸英儼恪莫幹其志旌善以興化殫邪以矯俗州郡請召常稱病不應國相檀謨陳遵共召不起或興盛怒終不回意舉孝亷除莒長宣揚五教政爲國表防黃巾作亂陸梁五郡郡縣發兵以爲先辦徐州刺史巴祗表功第一當受遷賞昱深以爲恥委官還家徐州牧陶謙初辟別駕從事辭疾遜遁謙重令揚州從事防稽吳範宣防昱守意不移欲威以刑罰然後乃起舉茂才遷廣陵太守賊笮融從臨淮見討迸入郡界昱將兵拒戰敗績見害

【案昱字元達瑯邪人範稱昱淸已疾惡太僕種拂舉爲方正後笮融敗走廣陵昱待以賔禮融利廣陵資貨乘酒酣殺昱放兵大掠非拒戰敗績也範說爲是範書及魏志俱附陶謙傳】

公沙穆

穆嘗養豬豬有病使人賣之於市與之言如售當告買者言病賤取其直不可言無病欺人取貴價也賣豬者到市卽售亦不言病其直過價穆怪之問其故賫半直追以還買豬人告語言豬實病欲賤賣不圖賣豬人相欺乃取貴直買者言賣買私約亦復辭錢不取穆終不受錢而去也

【案穆字文義北海膠東人隠居東萊學者自逺而至後爲農令百姓稱曰神明範乃載之方術傳抑矣此段文詞拖沓不類謝筆】

穆子孚字允慈亦爲善士舉孝亷尙書侍郎召陵令上谷太守

【案穆六子皆知名孚其著也】

駱俊

俊字孝逺烏桓人察孝亷補尙書侍郎擢拜陳國相人有產子厚致米肉達府主意生男女者以駱爲名袁術使部曲將張闓陽私行到陳之俊所俊往從飲酒因詐殺俊一郡吏人哀號如喪父母

【案範書俊防稽人則烏桓當作烏傷也時陳國王寵善射黃巾賊起陳得獨完鄰郡人多就之俊傾資賑贍並得全活後袁術求糧於陳而俊拒之因遣客詐殺俊亦忍矣哉】

伍孚

孚字徳瑜汝南吳房人質性剛毅勇壯好義力能兼人孚少有大節爲郡門下書佐其本邑長有罪太守使孚出教勅曹下督郵收之孚不肯受教伏地仰諫曰君𨿽不君臣不可不臣明府柰何令孚受教勅外收本邑長乎乞更受他吏太守奇而聽之後大將軍何進辟爲東曹屬稍遷侍中河南尹越騎校尉董卓作亂百僚震栗孚著小鎧於朝服裏挾佩刀見卓欲伺便刺殺之語闋辭去卓送至閤中孚因出刀刺之卓多力退卻不中卽收孚卓曰卿欲反耶孚大言曰汝非吾君吾非汝臣何反之有汝亂國篡主罪盈惡大今是吾死日故來誅姦賊耳恨不車裂汝於市朝以謝天下遂殺孚

【案裴松之魏志注云謝承記孚字及本郡則與瓊同而致死事乃與孚異不知孚爲瓊之別名抑別有伍孚也蓋未詳之駰案範書孚事見董卓傳與此略同但官越騎校尉非侍中耳伍瓊則爲侍中當卓欲徙都長安時瓊與周玭同諫遂受害是瓊未死時卓惡未至貫盈何遽挾刀欲殺之自殺瓊後卓遷都掘陵罪惡山積王允士孫瑞等謀誅卓而孚亦於閤中行刺則孚與瓊自是兩人特同郡耳其同字或誤也】

鄭

所注周易尙書毛詩儀禮禮記論語尙書大傳中乾象歷又著天文七政論魯禮禘祫義六藝論毛詩譜駮許愼五經異義答臨孝存周禮難凡百餘萬言【案範書載所著與此同惟論語下有孝經一書謝脫誤耳自前漢經術聿興諸家並起至康成而集其成遂令孔書大義有所歸宿辰巳之夢卽宣尼亦以爲身後一人也】

陸康

康字季寧少惇孝悌勤修操行太守李肅察孝亷肅後坐事伏法康斂屍送喪還潁川行服禮終舉茂才歷三郡太守所在稱治後拜廬江太守

【案範書闕吳志陸績傳載績父康漢末爲廬江太守卽此吳郡吳人】

禰衡

禰衡與黃祖子射尢善衡與俱讀蔡邕所作碑文射愛其文恨不寫取衡謂射曰吾𨿽一過猶識其言其兩字不明因書出之射寫還比校皆無所誤惟兩字【案衡字正平平原般人衡才思云上而狂生故態令人側目鸚鵡一賦善自況矣】

趙謙

趙謙字彥信太尉戒之孫蜀郡成都人

【案範獻帝紀初平元年二月董卓以光祿勲趙謙爲太尉三年誅董卓李郭反復以前將軍趙謙爲司徒乃紀中又載卓所愛奴放縱爲司校尉趙謙所殺卓大怒召都官撾殺之豈別有趙謙耶】

徐

徐少遭父母喪致哀毀瘁歐血發病服闋隠居林藪躬耕稼穡勌則誦經貧寠困乏執志彌固不受惠於人【案字季登孺子之子隠居不仕漢末寇賊縱橫皆約教不犯其閭南州兩世髙風動人如此非尋常隠士也】

董襲

董襲志節慷慨武毅英烈

【案吳志稱襲字元代防稽余姚人有傳範闕】

劉翊

潁陽劉翊好賑貧乏陳國張季札弔國喪值冰寒車毀牛病不能進翊逢之推所乘車牛彊與之

【案翊字子相潁川陰人翊能周施而不有其惠尢人所難後爲陳畱太守時值喪亂士大夫流離死亡皆爲救其困乏寧俱餓死其仁人耶季札範作季禮未知就是】

佛

佛以癸丑七月十五日托生於淨住國摩耶夫人腹中至周莊王十年甲寅四月八日生

【案此全錄梵書本行經中語範刪爲是】

三君

三君者一時之所貴也竇武劉淑陳蕃少有髙操海內尊而稱之故得因以爲目

【案此亦見範黨錮傳序中】

交阯

交阯七郡貢獻皆從漲海出入

【案此與範同今交阯國入貢從粵西思明府陸路而來與古異矣】

弩

髙帝在平城爲敵所困一人俱角弩一張爲備

【案此必封事中所述也範闕】

涉皇山

余曁有涉皇山

【案劉昭補志余曁屬防稽郡無涉皇山名】

五經碑

靈帝詔諸儒正定五經刋於石碑爲古文篆隸三體立太學門外瓦屋覆之四面欄障開門於南河南郡設吏卒視之

【案時蔡邕與諸儒正定後邕乃書丹刻石範書見儒林傳序但雲樹學門不細登也今陜中西安府學有九經及論語孝經爾雅碑共一百五十九卷字樣四十卷間有搨本行世案唐文宗時鄭覃以經籍刓繆建石讎刋準漢故事太和七年敕唐言度復定石經字體在國子監立石於開成二年告成今觀搨本皆正書且多仿歐虞法禮記首月令以尊明皇諱純字以尊憲宗其爲開成所刻無疑相傳宋元祐中始置今學明世宗時因地震倒損有王生別刻小石補之夫唐書謂文宗朝石經遺棄師法不足觀亦以其變分爲正書耳漢碑不可復得則唐石經亦足寶貴矣】

蝗

永平十五年蝗起太山彌行兗豫

【案範書闕】

寧陽主簿

寧陽主簿訴其縣令七歲不省主簿乃上書曰臣謂陛下爲臣父章百上終不見省豈可北詣單於以告怨乎帝乃大怒

【案範書寧陽主簿事見虞詡傳中佚其名主簿衒訐取戾賴詡力救笞之而已寧陽屬東平國故城在今兗州】

周平王后

燕字少卿其先出自周平王之後漢興紹嗣封爲正公食采於汝濆也

【案範書燕汝南安城人宣帝時爲郡決曹掾代太守罪當下蠶室乃嘆曰我平王之後正公孫豈可以刀鋸之餘下見先君遂不食而死孫嘉字惠文從太守討賊以身扞之可謂繩武者矣傳嘉序其先故附見云】

諫議大夫

傅翻字君成轉諫議大夫天性諒直數讜言武帝嘉之【案範書不載前漢承秦舊爲諫大夫至後漢乃增爲諌議大夫此是追序則誤矣】

三男共娶

範延壽宣帝時爲廷尉時燕趙之間有三男共娶一妻生四子長各求離別爭財分子至聞於縣縣不能決斷讞之於廷尉於是延壽決之以爲悖逆人倫比之禽獸生子屬其母以子並付母屍三男於市奏免郡太守令長等無帥化之道天子遂可其言

【案此必封事中引敍及之範書闕風化固重乃置之棄市且罪男貰女於義何居北堂書鈔亦載謝書此條文有小異】

腹背毛

非腹背之毛羽翼之佐者也

【案書鈔引此二語在宰相條內莫知誰指刪節過當遂爾闕疑】

後漢書補逸卷十二﹤史部﹐別史類﹐後漢書補逸﹥

欽定四庫全書

後漢書補逸卷十三

監察禦史姚之駰撰薛瑩後漢書第一

光武論

王莽之際天下云亂英雄並發其跨州據郡僭制者多矣人皆有冀於非望然考其聰眀仁勇自無光武儔也加以寛博容納計慮如神是以任光竇融望風景附馬援一見覩顏識奇故能以十數年間掃除羣凶淸復海內豈非天人之所輔贊哉古者師不內禦而光武命將皆授以方略使奉圖而進其有違失無不折傷意豈文史之過乎不然𨿽聖人其猶病諸

【案此篇簡括精悍自是傑作末叚如神龍掉尾使人不可捉摸更佳範論但敍光武符瑞不及其開剏大略失史體矣】

明帝論

眀帝自在儲宮而聰允之徳著矣及臨萬機以身率禮恭奉遺業一以貫之𨿽夏啟周成繼體持統無以加焉是以海內乂安四夷賔服斷獄希少有治平之風號曰顯宗不亦宜乎

【案永平之政繼美建武𨿽察慧有餘無傷仁政薛書揄竭致未爲過也】

章帝北巡

章帝北巡下長平禦池陽宮東至髙陵造舟至於涇而還

【案此建初八年事前書音義曰長平阪在池陽南去長安五十餘里則北巡範作西巡爲是】

靈帝獵

靈帝光和元年校獵廣成苑

【案範書載帝以光和五年校獵上林苑歷函谷闗遂巡狩於廣成苑夫廣成非巡狩之地從校獵是】

王霸白冰

光武至薊上王郎使兵至上發薊晨夜馳騖至下曲陽滹沱河導吏還言河流澌無船不可渡遣王霸往視實然霸念恐驚眾卽還白冰牢可渡比至冰可乘帝遂得渡滹沱河

【案此見東觀記文之工拙東觀不如範書此又遜本書矣】

李膺抗志

李膺字元禮潁川襄城人抗志淸妙有文武儁才遷司校尉爲黨事自殺

【案膺見謝書抗志淸妙四字甚雋】

馬防論作樂

上以太常樂丞鮑鄴等上樂事下車騎將軍馬防防奏言建初二年七月鄴上言王者飲食必道須四時五味故有食舉之樂所以順天地養神明求福應也移風易俗莫善於樂樂者天地之和不可久廢今官樂但有太簇皆不應月律可作十二月均各應其月气乃能感天地和气宜應明帝始令靈臺六律而未設其門樂經曰十二月行之所以宣气丰物也月開斗建之門而奏歌其律誠宜施行願與待詔嚴崇及能作樂器者共作治考工給所當詔下太常太常上言作樂器直錢百四十六萬請太僕作成上奏寢今明詔下臣防臣輒問鄴及待詔知音律者皆言聖人作樂所以宣气致和順陰陽也臣愚以爲可順上天之明待因嵗首令正發太簇之律奏雅頌之音以立太平以迎和气其條貫甚備詔書以防言下三公

【案防見東觀記夫十二月律以宣气導和其系至鉅然分寸長短毫釐千里所最難定自京房作準代律後世竟無解人東京已然何論後代牛鐸玉尺縱黍橫黍之紛紛也然气之法似有驗於聽聲縵室葭灰密其法以試之庻乎有證防亦以律學難明只發太簇一律而十二月之樂遂無傳焉所謂宣气導和者安在範志不載】

虹見

靈帝光和元年虹晝見禦所居崇徳後殿前庭中色靑赤

【案此詳見後張紀中】

八俊

李膺王暢荀緄朱寓魏朗劉祐杜楷趙典爲八俊【案此見範黨錮傳序中緄作星楷作密時杜密故太僕荀昱爲沛相皆爲有司奏捕考楷別無所見緄則畏憚宦官方爲子娶常侍女𨿽爲一龍豈得以俊目之從範是】

白波賊

黃巾郭秦等起於西河白波谷時謂之白波賊

【案是時董卓遣中郎將牛輔撃之不能卻也範略】

後漢書補逸卷十三

欽定四庫全書

後漢書補逸卷十四

監察禦史姚之駰撰張璠漢記第一

明徳馬后

明帝馬皇后不喜出遊未嘗臨禦窓牖

【案此與東觀記同坤道主靜明徳之母儀深矣】

張酺

張酺事太常桓榮講論不怠每朝防輒講於禦前以論難當意音動左右

【案酺事詳見東觀記】

盧芳

芳安定人屬國【闕】數千畔在參蠻芳從之詐姓劉氏自稱西平王會匃奴向林王將兵來降參蠻【闕】芳因隨入匈奴畱數年單於以中國未定欲輔立之追母樓且王求入五原與假號將軍李興等結謀興北至單於庭迎芳芳外倚匈奴內因興等故能廣略邊郡

【案建武初彭寵反漁陽單於與共連兵因復權立盧芳使入居五原後芳復叛入匈奴單於貪得漢財帛乃遣芳降而芳以自歸爲功漢賞竟不行單於大恨入冦尢深芳眞小人之尢也】

杜詩

杜詩爲南陽太守治作水排教化大行號曰杜母【案詩事詳見謝書】

梁冀

梁冀聚土作山十里九阪以象二崤窮極工巧積金玉明珠充牣其中

【案冀見東觀記】

梁冀起兔苑於河南移檄所在調發生兔刻其毛以爲識人有犯者罪至死

【案冀窮貪極悖遂取滅亡諸事皆細載範傳蓋當時之爰書也】

左雄

左雄爲尙書令限年四十先試經然後舉孝亷

【案雄見謝書限年試才事亦詳見謝書徐淑論中】

範丹

範丹中平二年卒三府各遣令史奔弔累行論諡僉曰宜爲貞節先生會葬二千餘人

【案丹見謝書丹狷急違時窮居單陋至於遺令以薄爲道平生苦節無與儔比乃歿身而弔葬之盛若此彼生榮而死不哀者竟何益哉累行之舉出自大將軍何進非私諡也】

宋穆之

宋穆之年二十爲郡督郵迎新太守到界上太守見穆之問曰君年少爲督郵將因族世自有令徳穆之曰郡中瞻仰明公以爲孔子非顏淵不敢使迎太守大奇其才問曰貞婦孝子隱闇未彰言於府穆之曰方今聖化大行文武未墜於地家有貞婦戶有孝子比屋連棟不可勝記太守嘆曰吾非仲尼督郵所謂顏回者也【案此卽朱穆事已見謝書但稍略耳東漢以二字名者少𨿽範書穆傳不載此事然其爲公叔無疑】

朱穆

朱穆好學每精思至行墜坑坎亡失冠履不知馬之幾足也

【案穆見謝書穆行誼文章俱踔厲英發疑其天分迥絕不知其由於耽學也範同】

梁冀第池中船無故自覆問掾朱穆曰舟所以濟渡萬物不施遊戱也而今覆者天戒將軍當濟渡萬民不可長念樂遊而已

【案穆屢奏記諫冀詞皆切直不獨覆舟之對也】

朱穆卒蔡邕與門人述其體行諡爲文忠先生夫諡者上之所贈非下之所造故顏閔至徳不聞有謚朱蔡各以衰世臧否不立故私議之

【案前穆父卒時穆與諸儒謚爲貞宣先生及穆卒蔡邕仿而行焉張記議以微詞是也同時荀爽亦聞而非之見袁書】

李固

桓帝竇皇后崩中常侍曹節王甫欲以貴人禮葬太尉李固自扶輿起椒自隨謂妻子曰若太后不得配桓帝吾不生還矣

【案固見謝書固以桓帝初年卽爲梁冀所其竇后之立在延熹八年之冬至靈帝熹平中感疾而崩則此斷非固事範書屬之李咸是也】

吳祐

吳祐父恢爲南海太守欲殺靑簡以寫經書祐年十二諫曰海濵舊多珍怪上爲國家所疑下爲權戚所望此書若成則載之兼兩昔馬援以薏苡興謗王陽以衣囊徼名嫌疑之間誠先賢所愼也恢乃止撫其手曰吳氏世不乏季子矣

【案祐見東觀記祐後家居牧豕行吟則殺靑之諫非特逺嫌亦以持介於童子時見之矣手範作首】

郭純

郭純爲潁川太守光武詔曰賢能太守去帝城不逺河潤九里冀京師並防其福

【案諸書無郭純名此條與華書郭伋事同疑伋譌純也】

張溫

張溫以司空拜加車騎將軍徵韓遂丙辰引溫於崇徳殿下溫以軍禮長揖不拜

【案溫後以車騎將軍拜太尉範無傳見靈帝紀中韓遂北宮伯玉之黨挾羌同叛者】

馬防

馬防兄弟貴盛大起第觀連閣彌亙

【案防見東觀記】

楊秉

秉爲太尉嘗曰我有三不惑酒色財也天下稱爲名公【案秉見東觀記末世競尙髙名卽口不言錢而醇酒婦人且以爲名士風流豈知古人所稱爲名公者乃卽在聖賢理學中也憨名者其思之】

宋登

宋登字叔陽出爲潁川太守市無二價路不拾遺病免卒於家汝陰人配社祀之

【案登宋由子京兆長安人屍而祝之社而稷之登之遺愛深矣範列儒林傳】

陳球

陳球爲零陵太守州兵朱蓋等反球守城大木爲弓羽矛爲矢機發之逺射千餘人斬朱蓋等

【案球見東觀記時零陵以下濕編木爲城不可守而球獨嬰城破賊蓋忠且勇矣範同】

周景

周景父榮章和世爲尙書令初景歷位牧守好善愛士每嵗舉孝亷延請入上後堂與家人宴會如此者數四及贈送旣備又選用其子弟常稱曰移臣作子於義何傷先是司徒韓縯爲河內太守在公無私所舉一辭而已後亦不及其門戶曰我舉若可矣不令恩偏積一家也當時論者或兩譏焉

【案景見謝書薦賢爲國市恩何爲過猶不及吾寧取韓矣範同】

種暠

永昌太守鑄黃金爲蛇獻梁冀益州刺史種暠發其事【案暠字景伯河南洛陽人時暠逮捕馳傳上言冀由是銜怒乃陷暠】

荀顗

荀顗上書順帝曰自入正月久陰不雨雲者雨之具也【案範書闕雨具字甚新穎】

孔融

孔融拜太中大夫𨿽居家失勢賔客日滿其門愛才樂士常若不足每嘆曰坐上賔常滿罇中酒不空吾無憂矣

【案融字文舉魯國人亦稱孔北海愛才樂士常若不足八字儁妙範不及】

融在郡八年僅以身免帝初都許融以爲宜略依舊制定王畿正司隸爲千里之封乃引公卿上書言其義是時天下艸創曹袁之權未分融所建明不識時務又天性气爽頗推平生之意狎侮太祖太祖制酒禁而融書啁之曰天有酒旗之星地列酒泉之郡人有防酒之徳故堯不飲千鐘無以成其聖且桀紂以色亡國今令不禁婚姻也太祖外𨿽寛容而內不能平禦史大夫郗慮知防以法免融官

【案文舉自當以文學顯北海賊衝之地而董卓故以處融所云才疏意廣迄無成功不能爲相諱也曹瞞呼吸生殺而文舉狎侮之卒使移鼎之舉待之身後未必非北海相之功耳】

虎賁士有貌似蔡邕者融每酒酣輒引與同坐曰𨿽無老成人尙有典刑其好士如此

【案北海好士時露狂態遂爲千古嘉話範同】

王龔

龔字伯宗有髙名於天下順帝時爲太尉初山陽太守薛勤喪妻不哭將殯臨之日幸不爲夭復何恨哉及龔妻卒龔與諸子並杖行服時人或兩譏焉

【案龔山陽髙平人妻者齊也故制服以期而杖與不杖以經三年之喪與否而分我】

【朝律法與宋文公家禮皆然東漢禮制未定故多參差勤之所爲略祖防莊若龔禮以義起中行之道兩譏何爲範不載】

王暢

王暢字叔茂名在八俊靈帝時爲司空以水災免而李膺亦免歸故郡二人以直道不容當時天下以暢膺爲髙士諸危言危行之徒皆推宗之願涉其流惟恐不及會連有災異而言事者皆言三公非其人宜因其變以暢膺代之則禎祥必至由是宦豎深怨之及膺誅死而暢遂終廢於家

【案暢見謝書卽龔子也此條文筆疏古範書所無】

鄭泰

泰字公業少有才略多謀計知天下將亂陰交結豪傑家富於財有田四百頃而食常不足名聞山東舉孝亷三府辟公車徴皆不就何進輔政徴用名士以泰爲尙書侍郎加奉車都尉進將誅黃門欲召董卓爲助泰謂進曰董卓彊忍寡義志欲無饜若借之朝政授之大事將肆其心以危朝廷以明公之威徳據阿衡之重任秉意獨斷誅除有罪誠不待卓以爲資援也且事畱變生其鑑不逺又爲陳時之要務進不能用乃棄官去謂潁川人荀攸曰何公未易輔也進尋見卓果専權廢帝闗東義兵起卓會議大發兵羣僚咸憚卓莫敢忤防泰恐其彊益將難制乃曰夫治在徳不在兵也卓不悅曰如此兵無益耶眾人莫不變容爲泰震栗泰乃詭辭而對曰非以無益以山東不足加兵也今山東議欲起兵州郡相連人眾相動非不能也然中國自光武以來無雞鳴狗吠之警百姓忘戰日久仲尼有言不教民戰是謂棄之𨿽眾不能爲一也明公出自西州少爲國將閒習軍事數踐戰塲名稱當世以此威民民懷懾服二也袁本初公卿子弟生長京師體羸婦人張孟卓東平長者坐不窺堂孔公緒能淸談髙論噓枯吹生無軍帥之才負霜露之勤臨鋒履刃決敵雌雄皆非明公敵三也察山東之士力能跨馬控勇等孟賁捷齊慶忌信有聊城之守策有良平之謀可任以偏師責以成功未聞有其人者四也就有其人王爵不相加婦姑位不定各恃眾怙力將人人棊跱以觀成敗不肯同心共膽率徒旅進五也闗西諸郡北接上黨太原馮翊扶風安定自頃以來數與羌戰婦女載防挾矛弓負矢況其悍夫以此當山東忘戰之民譬驅羣羊向虎狼其勢可必六也且天下之權勇今見在者不過並涼匈奴屠各湟中義從八種西羌皆百姓素所畏服而明公權以爲爪牙壯夫震悚況小醜乎七也又明公之將帥皆中表腹心周旋日久自三原狹口以來恩信醇著忠誠可逺任智謀可特使以此當山東解合之虛誕實不相若八也夫戰有三亡以亂攻治者亡以邪攻正者亡以逆攻順者亡今明公秉國政平討夷凶宦忠義克立以三徳待於三亡奉辭伐罪誰人敢禦九也東州有鄭康成學該今古儒生之所以集北海邴根矩淸髙直亮羣士之楷式彼諸將若詢其計畫案典校之彊弱燕趙齊梁非不盛終見滅於秦吳楚七國非不眾而不敢逾滎陽況今徳政之赫赫股肱之邦良欲造亂以徼不義者必不相然讚成其凶謀十也若十事少有可采無事徴兵以驚天下使患役之民相聚爲非棄徳恃眾以輕威重卓乃悅以泰爲將軍統諸軍擊闗東或謂卓曰鄭泰智略過人而結謀山東今資之士馬使就其黨竊爲明公懼之卓収其兵馬畱拜議郎後又與王允謀共誅卓泰脫身自武闗走東歸後將軍袁術以爲州刺史未至官道卒時年四十一

【案泰河南開封人司農眾之曽孫裴松之注魏志引此傳獨詳範書皆大同時有剪裁潤色處則後來者居上要之亦先難後易耳泰範作太傳中皆稱其字蓋蔚宗避其祖諱也】

蔡邕

蔡邕字伯喈陳畱圉人六世祖勲與鮑宣卓茂不仕新室父稜亦有淸白行謚貞定

【案邕見東觀記範同】

邕上靈帝書云伏見幽州突騎冀州彊弩爲天下精兵國家贍核

【案時因三互禁忌選用艱難幽冀二州久缺不補故邕上疏言此範作幽冀舊壤鎧馬所出與此異】

靈帝時虹晝見庭中引議郎蔡邕詣金商門問對曰虹霓小人女子之祥也

【案範楊賜傳云虹墮嘉徳殿前】

初蔡邕以言事見從名聞天下義動志士及還內寵惡之邕恐乃亡命海濵往來依太山羊氏積十年卓爲太尉辟爲掾以髙第爲侍禦史治書三日中遂至尙書後遷巴東太守卓上畱拜侍中至長安爲左中郎將卓重其才厚遇之每有朝廷事常令邕具艸及允將殺邕時名士多爲之言允悔欲止而邕已死

【案溫侯殺中郎事謝書文過煩此則過簡乃至一無色澤惟範書詳略得中語亦輕雋所云刪潤者易爲功耶】

王允

布兵敗駐馬靑瑣門外謂允曰公可以去允曰安國家吾之上願也若不獲則奉身以死朝廷幼主恃我而已臨難茍免吾不爲也努力謝闗東諸公以國家爲念傕汜入長安城屯南宮掖門殺太僕魯馗大鴻臚周奐城門校尉崔烈越騎校尉王頎吏民死者不可勝數司徒王允挾天子上宣平城門避兵傕等於城門下拜伏地叩頭帝謂傕等曰卿無作威福而乃放兵縱橫欲何爲乎傕等曰董卓忠於陛下而無故爲呂布所殺臣等爲卓報仇勿敢爲逆也請事竟詣廷尉受罪允窮逼出見傕傕誅允及妻子宗族十餘人長安城中男女大小莫不流涕允字子師太原祁人也少有大節郭泰見而奇之曰王生一日千里王佐之才也泰𨿽先達遂與定交三公並辟歷豫州刺史辟荀爽孔融爲從事遷河南尹尙書令及爲司徒其所以扶持王室甚得大臣之節自天子以下皆倚賴焉卓亦推信之委以朝廷

【案此與範書同子師被害一節散見董卓傳張記漢事不用列傳體故序其爵裏獨後云】

荀淑

淑有八子儉緄靖燾汪爽肅敷淑居西豪裏縣令苑康曰昔髙陽氏有才子八人遂署其裏爲髙陽裏時人號曰八龍

【案淑字季和潁川潁陰人亦稱神君髙陽八龍千載艷羨當由朗陵世徳耳敷範作尃】

淑博學有髙行與李固李膺同志友善防李昭於小吏友黃叔度於防童以賢良方正徴對策譏切梁氏出補朗陵侯相卒官

【案時李固李膺皆師宗於淑後淑卒李膺時爲尙書自表師喪非但同志友善而已】

荀爽

爽字慈明防好學年十二通春秋論語耽思經典不應徴命積十數年董卓秉政復徴爽爽欲遁去吏持之急詔下郡卽拜平原相行至宛陵又追拜光祿勲視事三日策拜司空爽起自布衣九十五日而至三公

【案爽一名諝卽所稱荀氏八龍慈明無雙者也範同】

荀爽爲三公食不過一肉脫粟飯坐皮褥

【案範不載爽晚節應董卓之徴未十旬而取卿相或疑出處有乖然觀其自奉若此則亦有不得已焉朱紫陽云荀淑正言於梁氏用事之日而其子爽已濡迹於董卓専命之朝及其孫彧則遂爲唐衡之壻曹操之臣而不知其非蓋剛大直方之气折於凶虐之餘而漸圖所以全身之計則黨錮之禍有以敺之也】

荀悅

悅淸虛沈靜善於著述建安初爲祕書監侍中被詔刪漢書作漢紀三十篇因事以明臧否致有典要其書大行於世

【案悅字仲豫朗陵長儉之少子漢紀一書當世蓋己大行張璠書此有欣慕焉故續作漢紀以效之乃卒爲袁宏所揜書之行世固有幸不幸也】

何顒

顒字伯求少與郭泰賈彪等遊學洛陽泰等與同風好顒顯名太學於是中朝名臣太傅陳蕃司隸李膺等皆深接之及黨事起顒亦名在其中乃變名姓亡匿汝南間所至皆交結其豪傑顒旣奇太祖而知荀彧袁紹慕之與爲奔走之友是時天下士大夫多遇黨難顒常嵗再三私入洛陽從紹計議爲諸窮窘之士解釋患禍而袁術亦豪俠與紹爭名顒未嘗造術術深恨之

【案顒南陽襄鄕人顒輕袁術術後於眾坐數顒三罪且言當殺之賴宗承解免而止見漢末名士傳術之怨毒何深也顒後以謀誅董卓事覺自殺亦人傑哉顒援救黨人而範書以殿黨錮傳固宜】

董卓

卓更鑄小錢悉取洛陽及長安銅人鐘簴飛亷銅馬之屬以充鑄又太史靈臺及永安候銅門楯亦取之【案卓臨洮人卓凶暴滔天寰宇崩沸更鑄一事其小者耳範無靈臺一叚】

橋

橋字公祖歷位中外以剛斷稱謙儉下士不以王爵私親光和中爲太尉以久病策罷拜太中大夫卒家貧乏產業柩無所殯當世以此稱爲名臣

【案公祖梁國睢陽人赤稱橋公魏祖微時公爲知己後爲文祭墓有車過腹痛之言適爲橋公累耳】

皇甫嵩

卓抵其手謂皇甫嵩曰義眞怖未乎嵩對曰明公以徳輔朝廷大慶方至何怖之有若淫刑以逞將天下皆懼豈獨嵩乎卓黙然遂與嵩和解

【案嵩見謝書對卓數語詞義凜冽元凶亦爲沮喪山陽公載記稱卓爲太師嵩爲禦史中丞拜於車下且有鴻鵠變鳳之諛卓遂以卿早服今日可不拜淩嵩嗚呼義眞人傑豈若是哉怖未範作犕未】

賈琮

賈琮爲荊州刺史將入界髙褰車防曰刺史當逺視廣聽何爲而垂帷乎

【案琮見謝書餘同】

王立

初天子敗於曹陽欲浮河東下侍中太史令王立曰自去春太白犯鎭星於牛鬥過天津熒惑又逆行守北河不可犯也由是天子遂不北渡河將自軹闗東出立又謂宗正劉艾曰前太白守天闗與熒惑會金火交會革命之象也漢祚終矣晉魏必有興者立後數言於帝曰天命有去就五行不常盛代火者土也承漢者魏也能安天下者曹姓也惟委任曹姓而已公聞之使人語立曰知公忠於朝廷然天道深逺幸勿多言

【案此獻帝當李郭相攻時事袁紀稱四年日食時未晡八刻太史令王立奏曰晷過度無變也朝臣皆賀帝令焉未晡一刻而食賈詡奏立司不明請付理官帝詔宥之則立之術數恐亦未精此殆爲老瞞作說客也】

少帝出奔

帝以八月庚午爲諸黃門所刼步出谷門走至河上諸黃門旣投河死時帝年十四陳畱王年九嵗兄弟獨夜步行欲還宮闇暝逐螢火而行數里得民家以露車載送辛未公卿以下與卓共迎帝於北芒阪下

【案少帝以嫡長當立乃爲董卓所廢𨿽卽位僅六月然已兩攺元矣範𨿽附見靈帝紀中宜更立少帝紀方合流離播遷宮衛棘閹寺之禍乃至於斯】

獻帝命名

靈帝以帝似已故名曰協

【案範書闕帝王紀曰協字伯和】

獻帝入長安

帝入長安幸未央宮將入宮日大雨晝晦翟雉飛入長安宮

【案時董卓逼帝遷都因焚洛陽宮廟故災異如此範闕】

劉璋論

劉璋愚弱而守善言斯亦宋襄公徐偃王之徒未爲無道之主也張松法正𨿽君臣之義不正然固以委名附質進不顯陳事勢若韓嵩劉光之說劉表退不告絕奔亡若陳平韓信之去項羽而兩端攜貳爲謀不忠罪之次也

【案璋劉焉子蜀志云字季王夫張松以私忿勸璋絕曹而結劉及璋遣法正將兵迎備松且勸備於會襲璋後謀敗而被戮宜矣】

於闐

莎車王殺於闐王於闐大都末出城見野豕欲搏之乃人語曰無殺我我爲汝殺莎車將軍都末異之卽與兄弟共殺莎車王

【案此見範莎車國傳都末所殺乃莎車將君得非王也】

北郊

北郊在雒陽城北六里

【案範書在城北四里月令章句云北郊六里因水數也範誤】

時人語

時人爲之語曰不畏彊禦陳仲舉天下模楷李元禮【案此見範黨錮傳序夫太學生三萬餘人郭林宗賈偉節爲之冠而學中褒語不及之則二子之韜光潛徳可知後黨事起林宗竟自皭然偉節且西行以解黨禍明哲保身蓋有素矣薰以香自燒膏以明自銷彼餘子者亦何爲哉】

後漢書補逸卷十四

欽定四庫全書

後漢書補逸卷十五

監察禦史姚之駰撰華嶠後漢書第一

明帝

館陶公主爲子求郎不許賜錢千萬明帝謂羣臣曰郎官上應列宿出居百里非其人則民受其殃

【案此見範明帝紀史記曰太微宮後二十五星郎位也】

陳湣王寵

陳湣王寵善弩射其祕法以天覆地載參連爲奇又三微三小三微爲經三小爲緯經緯相將萬勝之方然要在機牙十發十中中皆同處

【案寵陳敬王之後以善射之故遭亂能全後爲袁術所殺惜哉此數語絕似子書句陗而鏈範但云善弩射而已不詳載】

鄧禹

鄧禹字仲華拜大司徒年二十四內文明徳行純備【案禹見東觀記範同】

禹爲司徒天下旣定常欲逺名勢有子十三人各使守一藝

【案髙宻善教子孫故後嗣能延其澤】

李通

李通字文元以防記說光武爲大司空

【案通見東觀記時有劉氏復興李氏爲輔之防故云】

臧宮

宮攻延岑悉降其眾上璽書勞宮賜吏士絳縑六千匹【案宮見東觀記時宮眾多食少乃爲疑兵以進卒能破敵自是乘勝定蜀壯矣哉延岑公孫述將也範不載璽書事】

宮與祭遵擊更始將左房韓顏

【案範書韓作韋】

宮屢下郡邑帝使太中大夫張明持節拜宮爲輔威將軍

【案範書逸張明名】

祭遵

祭遵字弟孫建武二年爲徵鹵將軍南擊農賊弩中遵口洞出流血眾見遵傷稍引退遵呼出止之士卒戰皆百倍遂大破之爲人亷潔奉公及卒光武嘆曰安得憂國奉公如祭徵鹵者乎

【案遵見東觀記農賊名厭新柏華範同】

岑彭

岑彭說降朱鮪遷徵南將軍治軍整齊秋毫無犯【案彭見東觀記彭嘗爲鮪校尉令故帝命往說之彭以誠動非徒恃舌也】

陳俊

俊從擊銅馬賊進至滿陽拜爲彊弩偏將軍賜絳衣九百領以衣中堅同心士

【案俊見東觀記】

張步畔俊追討斬之帝賜璽書曰將軍元勲大著威震靑徐兩州有警得専徵之

【案範不載璽書】

馮異

異爲徵西大將軍時三輔大亂異討之與赤眉賊會大破於崤防追擊之又大破行巡上書言狀不敢自伐諸將或欲分其功詔云徵西功若丘山也

【案異見東觀記行巡隗囂將也大樹將軍本謙退而詔書歸美若此女惟不伐天下莫與女爭功古帝豈欺我哉詔語具載範傳】

吳漢

漢在朝廷惟公

【案漢見東觀記此出白帖甚不成語】

鄭興

鄭興更始立拜爲諫大夫使安集闗西

【案興見東觀記興初事更始繼依隗囂因囂不從諌乃詭詞歸漢鳥能擇木已繞樹三匝矣知其所止蓋其難乎】

馮衍

衍祖父立生滿年十七喪父早卒滿生衍

【案東觀稱衍祖卽野王生痤痤生衍範書亦同此恐有誤】

衍說亷丹背莽丹不從而戰死衍西歸後吏以亡軍下司命乘傳逐捕故亡命河東

【案衍固戰國說客之餘習旣亡命後乃以計說鮑永後卒歸漢室其文具載範傳】

朱暉

暉年五十失妻昆弟欲爲繼室暉嘆曰時俗希不以後妻敗家者遂不娶

【案暉見東觀記是時暉拜尙書遷太守矣貴易妻人情乎失且不續賢哉朱季】

樊宏

樊宏字靡卿爲光祿大夫位特進宏爲人謙卑畏愼不求茍進

【案宏見東觀記樊氏世徳宏復紹之天道好謙母怪其福祚之綿延也】

馬援

馬援爲隴西太守遇長吏如兄弟委以任之

【案援見東觀記】

桓榮

桓榮字春卿爲太子太傅以太子經學成畢上疏謝歸道太子以書謝

【案榮見東觀記】

榮以少傅遷太常明帝卽位尊以師禮甚見親重拜之乘輿每幸太常府令榮東面坐設幾杖會百官

榮弟子丁鴻學最髙

【案榮卒時除都講生八人補二百石其餘門徒多至公卿則丁鴻翼翼此外尢多孔門阨窮於斯爲盛】

榮長子雍卒小子郁嗣

【案範書不載雍卒】

桓郁

桓郁字仲恩爲議郎惇厚篤學傳父業以尙書教授門徒常數百人選侍中帝以郁先師子有禮讓甚見親厚常居中論經書問以政事不離左右帝自制五經章句令郁校定於宣明殿中

【案郁見東觀記五經章句應作五行章句東觀及範皆同此誤】

郁上書乞身天子憂之有詔公卿議議者皆以郁身爲名儒學者之宗可許之於是詔郁以侍中行服

【案歸田行服尋常之理朝廷𨿽甚乏才豈必倚一棘人以治乎公卿此議甚正明張居正當國奪情從政孝旣虧矣忠於何有至有身居外吏或貪戀善地或虧帑待補因之僞飾輿情使督撫入告以希在任守制者皆小太常之罪人也】

郁六子普延焉俊鄷良普嗣矦傳國至曽孫絕鄷良子孫皆博學有才能

樂松

樂松家貧爲郎嘗獨直宿臺上無被食糟糠明帝每入臺輒見松問其故而喜之

【案松河內人其爲郎時明帝曽以怒撞之矣乃復喜之且有大官之賜遂爲直郎故事賢哉帝也範書見鐘離意傳松作崧】

吳雄

河間吳雄字季髙以明法律桓帝時以廷尉致位司徒雄少時家貧母死葬人所不封之地喪事趨辦不卜時日巫皆言其族滅而雄子防孫恭三世爲廷尉以法爲名家

【案範書闕近世日者及靑烏家多拘泥牽制致人世窀穸不能以時皆當以吳雄爲法也紂以甲子日亡武以甲子日興西家之東卽東家之西斯二言極超卓可以解惑】

伏恭

伏恭爲太僕帝臨辟雍於行禮中拜防爲司空儒者以爲榮

【案防字叔齊瑯邪東武人伏氏通經世冑明帝臨雍而拜爲三公乃以昭帝崇儒之徳儒者何榮焉範同】

應愼

應愼爲將作大匠發眾姦皆極其刑豪猾吏累迹視事五年省費以億萬

【案此疑卽應順之誤見後】

陳寵

陳寵爲司空府故事督屬籍不通賔客以防交闗寵去籍通客以明無所不受論者大之寵奏議溫粹有智號爲明相

【案寵見東觀記】

寵字昭公以徳行明敏入爲尙書寵性周宻常稱人臣之義苦不畏愼自在樞宻謝門人不復教拒知友時賜寵劍得鍜成劍以其惇朴

【案寵旣去籍通客矣而謝門人拒知友復周宻如此蓋通客所以集眾思謝友所以戒請托二者固並行不悖也矯節之士多不接賔客惟一二暱友暮夜往來徒爲識者鄙耳】

江革

革性至孝臨淄令楊音髙之設特席顯異巨孝於稠人廣眾中親奉錢以助供養

【案革見東觀記俗吏以錢谷簿書便謂了卻官事敬敷五教全不知之楊音褒賜巨孝可稱凱以彊教矣】

帝於革恩寵有殊京師貴戚各奉書致禮革終不報書一無所受

第五倫

蓋延代鮮於褒爲馮翊多非法第五倫數切諫延恨之故滯不得舉

【案倫見東觀記】

上謂倫曰聞卿爲市掾人有遺母一笥餅者卿從外來見之奪母笥探口中餅信乎倫對曰實無此眾人以臣愚蔽故爲生是語也

【案東觀文大同此較妥適】

韋彪

韋彪上疏曰欲急民所務當先除其患其原在尙書典樞機天下事一皆決之不可不察

【案範書闕】

鄭眾

鄭眾字仲師爲大司農在位以淸正稱其後受詔作春秋刪十九篇

【案眾見東觀記眾世其經學少時曽作春秋難記條例矣今又受詔作此也】

眾爲左馮翊政有名迹建初六年代鄧彪爲大司農是時朝議欲攺獘農田鹽鐵事眾諫以爲不可詔數切責至被奏劾眾執之不移

【案範書作時議爲鹽鐵官云云蓋欲復前漢賣鹽鐵置官以興利之舉當時必有桑孔之徒倡爲此議司農爭之得春秋書丘甲田賦之意矣】

宋均

宋均字叔庠爲郎中時年十五好經書每休沐日輒受業博士通詩禮善論難至二十餘調補辰陽長

【案均見東觀記範同】

均爲九江太守五日一聽事冬以日中夏以平旦蝗飛南到九江界輒東西分時多暴虎先是設檻捕之猶多傷害均下記曰夫虎豹在山黿鼉在淵物性所托故江淮之間有猛獸猶江北之雞豚也數爲民害咎在貪殘令退貪殘進忠良去檻穽虎遂東渡江去

【案均爲守必政簡易行故可五日一聽事否則案山積矣居二千石者必有蝗分虎渡之化然後可以五日爲期範闕聽事三語】

郅惲

郅惲拜長沙太守崇教化表異行

【案惲見東觀記】

馬防

馬防字孝孫行車騎將軍事位列九卿班同三府與長水校尉耿恭同徵盧水羌還帝親駕幸其府

【案防見東觀記防字範作江平東觀作公平而東觀又有一條作字孝孫者華書故同此也】

張英

張英遷武威太守遇長吏如兄弟委以任之

【案範書闕張奐曽守武威英奐字仿當是誤耳】

任延

任延拜九眞太守民俗不好田作常告糴交阯每致困乏延乃令鑄作田器教民以牛耕置吏巡行

【案延見東觀記地力轉移全資人力而佃漁火食剏造必自聖賢延之教民其九眞之庖犧神農乎】

馮豹

馮豹字仲文爲尙書郎勤力不懈每奏事不報常伏省閣下每從昏至明帝聞而嘉之乃加賞賜

【案豹馮衍子範書帝聞而嘉之下有使黃門持被覆豹勅令勿驚二語亦佳話也】

何敞

敞爲汝南太守修治鮦陽舊陂漑田萬頃墾田三萬

余咸賴其利吏民立石頌敞功徳

【案敞見東觀記鮦陽縣屬汝南郡故城水經注云葛陂東出爲鮦水】

亷範

亷範爲武原太守下車申明賞罰誅鋤姦猾表用良吏【案範見東觀記】

範遷蜀郡太守生子皆以亷爲名

【案範書不載以姓名子與賈彪任延宗慶而四矣何東漢循吏之多也】

衛羽

衛羽爲州從事時常侍單超兄子匡爲濟陰太守負其勢大爲貪放刺史第五種欲收之聞羽素抗厲乃召羽謂曰聞公不畏彊禦今欲相委以重事若何對曰願庻幾於一割羽出遂馳至定陶閉城門收匡賔客親吏四十餘人七日中起發其臧五六十萬種卽舉奏一州震栗

【案此見範第五種傳州兗州也】

耿康

耿康字伯初爲徵西將軍出西域康壯勇與士簡易鎭撫單於匈奴與國懷其恩信

【案範書闕】

陳元

陳元字襄孫時議欲立左氏傳博士範升奏以爲左氏淺末不宜立元聞之乃詣闕上疏爭之更相辧對凡十餘上帝卒立左氏學太常選博士四人元爲第一【案元字範作長孫與下條同元父欽習左氏元少傳父業鋭精覃思遂爲左丘功臣範具載元疏文甚閎辧】

陳元字長孫以才髙著名辟司空掾宋受罪上書訟之言甚切直又敷陳當世便宜事

【案範不載訟宋事】

郭伋

伋爲潁川太守召見辭謁帝勞之曰郡得賢能太守去帝城不逺河潤九里兾京師並蒙其福也

【案伋見東觀記河潤九里四字采自南華移用於此更覺語妙】

衛颯

衛颯遷桂陽太守下車修庠序之教設婚姻之禮期年邦俗從化

【案颯見東觀記】

徐防

安帝卽位太尉徐防以災異冦賊策免就國凡三公以災免始自防也

【案防見東觀記】

張奮

張奮爲大司馬在位名爲淸白

【案奮字雅通張純子永元中代劉方爲司空未爲司馬也又世祖時已攺大司馬爲太尉其司空司徒皆去大名此定誤耳】

桓焉

桓焉明經篤行有名稱以尙書授安帝拜太傅錄尙書復入授順帝於禁中因宴見奏宜引三公尙書入省事天子從之

【案焉見東觀記焉遭母憂逾年卽依詔奪服所稱經明行篤者安在】

孔奮

奮爲武都太守美行愛之如骨肉無義憎之如仇讐【案奮見東觀記】

班固

固拜爲郎中使終成前所著書學者莫不諷誦自爲郎中遂見親近讀書禁中或繼日連夜每行巡狩輒獻上賦頌朝廷有大議使難問公卿辯論於前賞賜恩寵甚渥然二世位不過郎中

【案固見東觀記文章憎命達理有固然其位不顯其文則耀孟堅兩世如此覺文人九命可以不作】

樂恢

恢薦潁川杜安安擢爲宛令以病去章帝行過潁川安上書召拜禦史遷至巴郡太守而恢在家安與恢書通問恢告吏口謝且讓之曰爲宛令不合志病去可也幹人主以闚覦非也違平生操故不報安亦節士也年十三入太學號奇童洛陽令周紆自往候安安謝不見京師貴戚慕其行或遺之書安不發悉壁藏之及後捕案貴戚賔客安開壁出書印封如故

【案恢見東觀記安固志士但不無宦情耳而恢絕之如此則恢又加安一等矣範不載】

任浦

任浦拜武都太守路不拾遺

【案範書闕】

倪寛

倪寛爲南陽太守平心舉善每自刻責吏民愛敬不敢欺負

【案範書闕】

郭躬

郭躬字仲孫爲廷尉正遷廷尉家世掌法律鎭自廷尉左監爲廷尉凡郭氏爲廷尉者七人

【案躬潁川陽翟人父習小杜律斷獄平恕躬能世其學亦遂世其官也】

劉愷

劉愷爲太常論議常引正大義諸儒爲之語曰難經伉伉劉太常

【案愷字伯豫劉般子愷議牧守宜行三年喪議除臧吏禁錮子孫皆醇正典核從經術湛深來諸儒語範闕】

岑熈

岑熈爲東郡太守招聘隱逸與參政事無爲而化視事二年輿人歌之曰我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨於斯時美哉岑君於戱神慈

【案熈見謝書於戱神慈謝作於戱在玆】

袁良

袁良明經爲太子舍人

【案範書闕】

黃瓊

黃瓊遷尙書令習見故事號爲補職

【案瓊見東觀記】

黃瓊字世英爲僕射順帝久廢借田瓊曰上古聖帝莫不敬恭神明躬郊廟之禮親借田之勤書奏上從之次日還遷令也

【案範書全載瓊疏詞甚愷切】

魯恭

魯恭拜司徒數有忠言陳正得失恭在位選辟髙第至列卿郡守數十人

【案恭見東觀記君辟門相開閣薦賢自是宰臣事唐杜悰歷事三朝未嘗薦士時號禿角犀夫犀乃禿角竟何物耶魯恭可法矣】

劉寛

劉寛爲南陽太守好爲諸生講論經義不嚴而治【案寛見東觀記】

寛遇民如子未嘗疾言遽色爲南陽太守教民種柘養蠶織履生民之利

【案守令與民最親召父杜母豈必尊如天帝惟遇民如子則威嚴自無所用合觀二條文饒之於百姓何教養兼備也】

陽球

陽球補尙書郎閒達故事其所奏議常爲臺閣所崇信【案球見東觀記】

趙孝

趙孝字長平拜長樂衛尉復徴弟禮爲禦史中丞禮亦恭謙行已類乎孝帝嘉其兄弟篤行欲寵異之詔禮十日一就衛尉府大官送供具令共相對盡歡數年禮終帝令孝從官屬送喪歸葬天下榮之

【案孝見東觀記明帝之褒孝兄弟所以教天下之爲人子爲人弟者至矣覺憲老乞言猶爲具文也】

劉平

劉平爲全椒長獄無系囚

【案平見東觀記】

應順

應順字華仲少給事郡縣爲吏淸公不發私書舉孝亷尙書郎轉右丞遷兾州刺史亷直無私遷東平相賞罰必信吏不敢犯有梓樹生於防事室上事後母至孝眾以爲孝感之應時竇憲出屯河西刺史二千石皆遣子弟奉賂遺憲憲敗後咸被繩黜順獨不在其中由是顯名爲將作大匠視事五年省費億萬

【案順爲應奉曽祖見範應奉傳中不詳載】

韓演

梁皇后崩韓貴人大幸將立大將軍冀欲分其寵謀冒姓爲貴人父演陰許諾及冀誅事發演坐抵罪

【案範書演稜孫也注云字伯南桓帝時爲司徒坐黨梁兾遣歸後徴拜司】

鮑徳

鮑徳爲南陽太守時多荒災惟南陽丰穰吏人愛悅號爲神父

【案範書闕今人但知有神君不知有神父也】

周燮

周燮専精理易不讀非聖之書不修賀問之好有先人艸廬結於岡畔下有陂田常肆勤以自給非身所耕漁不食

【案燮見謝書範同】

桓典

焉長子衡早卒中子順順子典典十二喪父母事叔母如事親立亷操不取於人門生故吏問遺一無所受【案典見東觀記範略】

典在禦史十年不調後遷平津都尉鉤盾令羽林中郎【案十年範作七年行行避驄宦豎切齒𨿽曽破賊未許調也】

崔琦

崔琦作白鶴賦以諷梁冀冀幽殺之

【案琦字子瑋涿郡安平人範作兾遣琦歸後令刺客陰求殺之與此異】

劉寵

劉寵字祖榮拜會稽太守政不煩苛徴爲將作大匠山陰有五六老叟人賫百錢送寵曰鄙生未嘗識郡朝自明府以來狗不夜吠人不見吏今聞當見棄去故自扶送寵爲人選一大錢受之

【案寵見謝書範同】

宋登

宋登爲汝陰令爲政明能號稱神父出爲潁川太守市無二價道不拾遺

【案登見張記】

袁逢

嘉平中袁逢爲三老錫玉杖

【案逢袁安之孫字周陽範載其常爲三老無錫杖事嘉平應作中平此訛也】

班超

班超投筆嘆曰大丈夫當立功異域以取封侯安能久事筆耕乎

【案超見東觀記末語範作安能久事筆研間此作筆耕較雋是六朝人藻語研田心織皆權輿於此】

超使西域至鄯善有匈奴使來超夜奔鹵營斬得匈奴節使屋賴帶副使比離支首及節

【案時超以吏士三十六人斬敵三十餘級餘眾百許人悉燒死功亦偉矣範佚匈奴使名】

張濟

張酺子蕃蕃生磐磐生濟濟字元江靈帝初楊賜薦濟明習典訓爲侍講

【案濟見範張酺傳位至司空】

趙壹

趙壹字元叔漢陽西縣人體貌魁梧身長九尺美須眉望之甚偉恃才倨傲爲鄕裏所擯後屢抵罪幾至死友人救得免乃作刺世疾邪賦以舒其怨憤

【案範書同壹又有解擯及窮鳥賦諸篇多骯髒不平之筆固狂生也】

楊震

楊震爲太尉中常侍樊丰驕恣震常切諫由是共譖震罷遣歸本郡遂仰鴆薨葬日有大鳥來止停樹上須臾下地行徐步到柩前止立低頭淚出更共抱持終不驚駭

【案震見東觀記大鳥事華書所記獨詳文甚腴澤】

李膺

膺字元禮遷僕射與太傳陳蕃戮力悉心彌縫遺闕【案膺見謝書】

張堪

張堪爲漁陽太守帝常召見諸郡計吏問其風土及前後守令能否蜀郡計吏樊顯進曰漁陽太守張堪昔在蜀其仁以惠下威能討姦淸亷無以爲比上曰何以爲徴顯曰昔公孫述破時珍寶山積捲掘之物足富十世而堪去職之日乘折轅車布被囊而已帝聞嘆息【案堪見東觀記】

應劭

劭弟珣字季瑜司空掾珣生瑒

【案劭著述百三十六篇皆傳世魏志載瑒字徳璉弟璩字休璉咸以文章顯也範不載珣名】

袁安

安字邵公好學有威重明帝時爲楚郡太守治楚王獄所申理者四百餘家皆蒙全濟安遂爲名臣章帝時至司徒生蜀郡太守京京弟敞爲司空京子陽太尉陽四子長子平平弟成左中郎將並早卒成弟逢逢弟隗皆爲公

【案安見東觀記安理楚獄時顯宗方震怒吏案急迫掾史叩爭以爲阿附反鹵法與同罪而安毅然以身全之此尢人臣所難者陽範作湯闕平名風俗通云湯有子十二人亦與此異】

論曰陳平多陰謀而知其後必廢邴吉有陰徳夏侯勝識其當封及子孫終陳掌不侯而邴昌紹國𨿽有不類未可致詰其大致【闕】然矣袁公竇氏之間乃心帝室引義雅正可謂王臣之烈及其理楚獄未嘗鞫人於臧罪其仁心足以覃乎後昆子孫之盛不亦宜乎

【案此論文甚跌宕有馬遷筆意範書論袁公並同章懷以爲皆華詞也】

陳寔

陳寔在鄕閭平心率物有盜夜入其家止於梁上寔陰見之乃自整拂命子孫訓之曰夫人不可不自勉不善之人未必本惡習與性成耳如梁上君子者是矣盜大驚自投於地寔徐譬之曰視君狀貌不似惡人然當由貧困今遺絹二疋自是縣無復盜竊

【案寔字仲弓潁川許人謚文範先生亦稱陳太丘其送張讓父喪人以爲善類賴以全活者甚眾黃勉齋譏其屈辱全身不可爲法洵然此條範書皆同】

來艷

艷好學下士開館養徒少歷顯位靈帝時位至司空【案艷見範靈帝紀又蜀志來敏傳稱父艷爲司空卽此來歙之後義陽新野人】

何熈

熈字孟孫少有大志不拘小節身長八尺五寸體貌魁梧善爲容儀舉孝亷爲謁者贊拜殿中音動左右和帝佳之歷位司校尉大司農永初二年南單於與烏丸俱反以熈行車騎將軍徵之累有功烏丸請降單於復稱臣如舊會熈暴疾卒

【案魏志何防傳防曽祖名熈在安帝時官車騎陳郡陽夏人東觀記有何熈似又一人也】

範滂

範滂以黨事下黃門北寺滂以同囚多嬰病乃請先就格遂與同郡袁忠等爭受楚毒

【案滂見謝書範同】

蔡邕

初蔡邕在陳畱鄰人有以酒召邕者比往而酒已酣客有彈琴於屏邕至門潛聽之曰以樂召我而有殺心何也遂反將命者告主人以蔡邕至門而去邕素爲邦鄕所宗主人遂自追問其故邕具以告莫不憮然彈琴者曰我向見螳螂方向鳴蟬蟬將去而未飛螳螂爲之一前一卻吾心聳然惟恐螳螂之失蟬也此豈爲殺心而形於聲者乎邕笑曰此足以當之矣

【案邕見東觀記範全襲華書略增數字更覺生色】

皇甫嵩

皇甫嵩拜車騎將軍領冀州牧嵩溫防士卒甚得眾情每軍行頓止須營幔修立然後就捨帳軍士皆食爾乃嘗飯嵩旣破黃巾威震天下

【案嵩見謝書】

崔駰

駰擬雄解嘲因作達防譏雄以爲範蔡鄒衍之徒乘釁相顧誑曜諸侯者也而云彼我異時又曰竊貲卓氏割炙細君斯蓋士之遺行而云不能與此數公者同以爲失類而攺之也

【案駰字亭伯涿郡安平人範但稱駰擬雄解嘲作達防以答之焉竟以長岑長比之莽大夫非其倫矣華書序達防之原深於知亭伯者也】

楊彪

彪與馬日防盧植蔡邕等著作東觀

【案彪字文先楊賜子彪於熹平中徴拜議郎應於此時預著作也範不載】

王甫使門生王翹辜於郡界彪發其姦

【案中常侍乃有門生範佚其名華原載之以遺臭爾然昏濁之世天子亦門生矣何有於羣小乎明季大僚有拜閹人爲假父者是又出門生下矣】

王允

夫士以正立以謀濟以義成若王允之推董卓而分其權伺其間而獘其罪當此之時天下之難解矣本之皆主於忠義也故推卓不爲失正分權不爲不義伺間不爲狙詐是以謀濟義成而歸於正也

【案允見張記此論文筆如並州快剪爽人心目範書全襲此段但小增損之惟難解易作懸解用莊子中語殊費詮釋文人狡獪固如是耶】

應瑒

瑒祖奉字世叔才敏善諷誦故世稱應世叔讀書五行俱下著後序十餘篇爲世儒者延熹中至司校尉子劭字仲逺亦博學多識尢好事諸所撰述風俗通等凡百餘篇辭𨿽不典世服其博聞

【案瑒字徳璉應劭從子自應順至瑒並有才名七世通顯奉及劭事俱別見】

崔瑗

瑗愛士好賔客盛修肴膳或言其太奢瑗聞之怒敇妻子曰吾並日而食以供賔客而反以獲譏士大夫不足養如此後勿過菜具無爲諸子所蚩也終不能攺奉祿盡於賔饗也

【案瑗見謝書範無怒敕妻子語】

華歆

歆少以髙行顯名避西京之亂與同志鄭泰等六七人間步出武闗道遇一丈夫獨行願得俱皆哀欲許之歆獨曰不可今已在危險之中禍福患害義猶一也無故受人不知其義旣以受之若有進退可中棄乎眾不忍卒與俱行此丈夫中道墮井皆欲棄之歆曰已與俱矣棄之不義相率共還出之而後別去眾乃大義之【案歆字子魚平原髙唐人爲魏尙書令非漢臣也華書作序傳故詳載之】

孫策略有揚州盛兵狥豫章一郡大恐官屬請出郊迎教曰無然策稍進復白髮兵又不聽及策至一府皆造閤請出避之乃笑曰今將自來何遽避之有頃門下白曰孫將軍至請見乃前與歆共坐談議良久夜乃別去義士聞之皆長嘆息而心自服也策遂親執弟子之禮禮爲上賔是時四方賢士大夫避地江南者甚眾皆出其下人人望風每策大會坐上莫敢先發言歆時起更衣則論議讙嘩歆能劇飲至石餘不亂眾人微察嘗以其整衣冠爲異江南號之曰華獨坐

【案歆子孫貴盛故魏志亦多褒詞至於華傳猶今人爲祖父作行述臚列髙行連篇累簡不足供閱者一哂而已】

文帝受禪朝臣三公已下並受爵位歆以形色忤時徙爲司徒而不進爵魏文帝久不懌以問尙書令陳羣曰我應天受禪百辟羣後莫不人人悅喜形於聲色而相國及公獨有不怡者何也羣起離席長跪曰臣與相國曽臣漢朝心𨿽悅喜義形其色亦懼陛下實應且憎帝大悅遂重異之

【案歆副郗慮勒兵收伏后歆就牽後出千載下猶令人發指豈於魏文受禪反爾不怡此附會之詞不足信也】

歆淡於財欲前後寵賜諸公莫及然終不殖產業陳羣常嘆曰若華公可謂通而不泰淸而不介者矣

【案歆與管幼安鋤菜見金管揮鋤不異瓦石歆捉而擲之其於財欲豈能淡然者】

華表

嶠父表字偉容歆之子也年二十餘爲散騎常侍後終光祿大夫每言吾祖稱時人說皇甫嵩之不伐汝豫之戰歸功朱儁張角之捷本之於盧植收名斂策而已不有焉蓋功名者世之所甚重也誠能不爭天下之所甚重則怨禍不深矣

【案表乃歆子仕晉爲尙書非東漢人因華書譜敍連類及之又所論列乃漢名臣故不敢妄削嶠表中子也】

董卓

王允與呂布及士孫瑞謀誅董卓有人書呂字於布上負而於市歌曰布乎布乎有告卓不悟三年四月帝疾愈卓入朝布持矛刺卓兵士趣斬之

【案卓見張記】

卓欲遷都長安召公卿以下大議司徒楊彪曰昔盤庚五遷殷民胥怨故作三篇以曉天下之民而海內安穏無故移都恐百姓驚動麋沸蟻聚爲亂卓曰闗中肥饒故秦得並吞六國今徙西京設令闗東豪彊敢有動者以我彊兵踧之可使詣滄海彪曰海內動之甚易安之甚難又長安宮室壊敗不可卒復卓曰武帝時居杜陵南山下有成瓦窯數千處引涼州材木東下以作宮室爲功不難卓意不得便作色曰公欲沮我計邪邊章韓約有書來欲令朝廷必徙都若大兵來下我不能復相救公便可與袁氏西行彪曰西方自彪道徑也顧未知天下何如耳議罷卓勑司校尉宣璠以災異劾奏因策免彪

【案此見範楊彪傳範語更簡雋】

郭汜

汜饗公卿議欲攻傕楊彪曰羣臣共鬭一人刼天子一人質公卿此可行乎汜怒欲手刃之中郎將楊密及左右多諫汜乃歸之

【案劉艾獻帝記云汜張掖人範云汜一名多董卓以爲校尉後與李傕共攻長安爲卓報仇中原版蕩無寧日矣】

梁冀妻

梁冀妻孫壽色美善爲妖態作愁眉啼妝墮馬髻折腰步齲齒笑以爲媚惑

【案兾妻媚態以孽爲禎妖由人興不亡何待】

冀愛監奴秦宮官至太倉令得入妻壽所壽見宮屏禦者以言事因通焉宮威權大震二千石皆拜謁之【案秦宮一生花裏活冀實活之身不行道不行於妻子非獨壽之罪也】

南單於

南單於遣使詣闕奉蕃稱臣入居於雲中遣使上書獻駱駝二頭文馬十匹

【案此建武二十六年事】

靈帝治南宮

靈帝時遂使鉤盾令宋典繕治南宮又使掖庭令畢嵐鑄銅人四列於蒼龍武闕外又鑄四鐘皆受二千斛懸於堂及雲臺殿殿前又鑄天祿蝦蟇吐水渴烏施於橋西灑南北郊路以省百姓灑南道之費

【案靈帝委體宦孽南宮災後稅天下田錢以修宮室漢終四百不待山陽公也諸事特其細者範不載】

世宰相

東京楊氏袁氏累世宰相爲漢名族然袁氏車馬衣服極爲奢僭能守家風爲世所貴不及楊氏也

【案楊氏淸白吏子孫𨿽雞肋遭難止及一身袁氏於董卓之時罹禍最酷故奢僭乃造物之所忌也】

東觀

學者稱東觀爲老氏藏室道家蓬萊山謹案史記老子周守藏室之史也索隱曰藏室史乃周藏書室之史也又張湯傳老子爲柱下史卽藏室之柱下因以爲官名【案東觀二語見範書竇章傳太僕鄧康重章是時學者稱東觀云云遂薦章入東觀爲校書郎華書疑卽同之謹案以下系注或非華書本文俟攷】

明章二帝

魏文帝稱明帝察察章帝長者

【案範書論章帝亦用此二語】

執金吾

執金吾掌從領宿衛

【案此乃官志一條】

二十八將

中興二十八將前世以爲上應二十八宿未之詳也然咸能感會風雲奮其智勇稱爲佐命亦各志能之士也【案範書統論雲臺諸將文多排語不甚奇崛論首數言筆意不倫注以爲華詞也】

論鮑永馮衍

夫貴者負勢而驕人才士負能而遺行其大略然也二子不其然乎【指鮑永馮衍】馮衍之引托妻之譬得矣夫納妻皆知取詈已者而取士則不能豈非反妒情易而恕義情難光武𨿽得之於鮑永猶失之於馮衍也

【案範論全襲此後略增二語耳此論文甚峻峭有國策從橫意】

後漢書補逸卷十五﹤史部﹐別史類﹐後漢書補逸﹥

欽定四庫全書

後漢書補逸卷十六

監察禦史姚之駰撰謝沈後漢書第一

鄭敬隱居

敬閒居不修人倫新遷都尉逼爲功曹防事前樹時有淸汁以爲甘露敬曰明府政未能致甘露此靑木汁耳辭病去隱處精學蛾陂中陰就虞延並辟不行同郡鄧敬因折茇爲坐以荷薦肉瓠瓢盈酒言談彌日蓬廬蓽門琴書自娛光武公車徴不行

【案範書敬字次都與郅惲同爲汝南門下掾相厚甚後惲舉孝亷敬終不就茇坐荷盤千載韻事宜入世說棲逸卷中範附載郅惲傳】

胡廣定漢制

太傅胡廣博綜舊儀立漢制度蔡邕因以爲志譙周後攺定以爲禮儀志

【案範書禮儀志應系節錄舊文謝書獨窮其源似不欲竟揜爲己有者其厚薄何如近世著述家林立然往往有借昔人不傳之書掠美自衒甚則前賢成書無力鋟板從其子孫售之以爲己作又否則抄蕞諸書類爲一編不足當識者一哂矣竊人之財猶謂之盜況竊人之書以成己名乎】

蔡邕撰志

蔡邕引中興以來所修者爲祭祀志

蔡邕撰建武以後星驗著明以續前志譙周接繼其下【案邕徙朔方上書求還續成十志其後書旋告成譙周繼之亦邕之功臣也】

閔貢

閔貢字仲叔

【案貢己見】

皇后配享

上以公卿所奏明徳皇后在世祖廟坐位駁議示東平王蒼蒼上言文武宣元祖祫食髙廟皆以配先帝所制典法設張大雅曰昭哉來禦愼其祖武又曰不愆不忘率由舊章明徳皇后宜配孝明皇帝於世祖廟同席而供饌

【案東平以遵祖制爲典禮不事更張允爲至當大雅詩今本作昭玆來許繩其祖武】

大水

安帝永初元年郡國大水漂沒民人死者以千數【案範書是時郡國四十一大水】

蝗

延熹九年州六郡連水旱蝗害

【案範書不載】

雍鄕

燕有雍鄕赤眉所攺

牛蘭山

魯陽有牛蘭山

【案範志南陽郡魯陽有牛蘭累亭不言山】

參防

參防有靑山屬國降羌眾數千人居山田畜

【案參防在北地郡故屬安定見範志】

後漢書補逸卷十六

欽定四庫全書

後漢書補逸卷十七

監察禦史姚之駰撰袁崧後漢書第一

光武皇帝

光武封泰山雲气成宮闕

【案世祖封禪事詳見東觀記雲气語甚藻麗與嵩呼萬嵗同而詞人罕用之當由未見袁書耳】

前漢自成哀以下天地縱橫巨猾竊命劉氏舊澤猶存而瞻烏之望殆絕世祖以渺渺之起白水之濵身屈無妄之力位舉羣賢並列於時懷璽者十餘建旗者數百髙才者居南面疾足者爲王公茫茫九州分臠切湣湣蒼生塵消鼎沸我扇之以仁風驅之以大威雪霜被而茨棘枯橫网振而逆鱗掃羣材畢湊人與能數年之間廓淸四海𨿽曰中興與夫始剏業者庸有異乎誠哉馬生之言固已寥廓大度同符髙祖又等太宗之仁兼孝宣之明一人之體其殆於周故能享有神器據乎萬乘之上矣

【案斯論詞乃勝意竟入六朝體矣唐太宗作司馬書論贊乃全用駢句益不足觀】

明帝

明帝諱陽一名莊字子麗

【案範書直作諱莊亦不載帝字】

靈帝

光和四年帝於西園弄狗以配人

【案靈帝曽以帶綬冠狗矣今復以配人何寵狗乃爾也蔚宗以爲在位者皆如狗噫狗茍固如是耶】

賈復

賈復從擊鄧奉追至夕陽聚

【案復己見範志宛有夕陽聚卽此】

耿弇

弇少學詩禮明鋭有權謀

【案弇己見範稱弇父況以明經起家弇少習父業可稱肖子】

帝使光祿大夫樊宏詔況曰惟況功大不宜監察從事邊郡寒苦不足久居其詣行在所

【案況據上谷本與彭寵同功恐上疑之子弇因求徴還故上遂遣使持節迎況亦防之也】

張步至臨淄大城東將攻弇弇上書曰臣據臨淄深塹髙壘張步從劇縣來攻疲勞饑渴欲進誘而攻之欲去隨而擊之臣依營而戰精鋭百倍以逸待勞以實擊虛旬日之間步首可獲上是其計

【案弇後果大破步兵光武稱其有志者事竟成宜哉此疏精悍簡老直是名作當與其用兵同範不載】

宋

宋爲司空秉政恭約輕財重義有公儀之風不與民爭利

【案己見】

伏湛

伏湛建武二年拜尙書典定舊制

【案湛己見光武知湛名儒舊臣欲令幹任內職故然】

隗相

隗相養母至孝母好飲江流相常隆冬取水後一朝橫石浮江無有難涉由是顯名

【案範書闕此當入孝弟諸賢傳中】

侯霸

侯霸拜大司徒矜嚴有威容奉公無私

【案霸己見】

韓卓

韓卓字子助陳畱人臘日奴竊食祭其先人卓義其心卽日免之

【案範書闕觀過知仁子助有焉陶靖節云奴婢亦人子也同爲人子自同有祭先之義陶應從此看出】

羅威

羅威母年七十天寒常以身溫席而後授其處

【案範書闕禮記云八十非人不暖注云人謂子孫也此語詮解最妙威固得之】

楊終

時蜀郡有雷震決曹楊終上白記以爲斷獄煩苛所致太守乃令終賦雷電之意而奇之

【案終字子山蜀郡成都人範稱其年十三爲郡小吏太守奇其才不詳載則白記時終年才舞勺耳】

侍中賈逵薦終博達忠直徴拜郎中及卒賜錢二十萬【案終前拜校書郎與諸儒於白虎觀論五經同異屢遭擯斥永元中復以逵薦拜郎中也】

徐璆

璆少履淸髙立朝正色稱後進惟恐不及

【案璆字伯玉廣陵海西人徐淑子】

王充

王充字仲任會稽上虞人充幼聰明詣太學觀天子臨辟雍作大儒論

【案充己見】

充所作論衡中土未有傳者蔡邕入吳始得之恆祕玩以爲談助其後王朗爲會稽太守又得其書及還許下時人稱其才進或曰不見異人當得異書問之果以論衡之益由是遂見傳焉

【案論衡好爲辯駮時多沾滯不知當時何以推重若此抱朴子云人搜求蔡邕帳中隱處得論衡數卷抱持去邕丁寧日惟我與爾共之勿廣也噫何其雄視仲任而於中郎蔑如也】

朱穆

穆著論甚美蔡邕嘗至其家自寫之穆感時澆薄慕尙惇篤乃作崇厚論

【案穆己見蔡中郎旣祕王充論衡又寶公叔之論其好學如此非獨天分超絕也】

穆卒蔡邕與門人議曰魯季文子君子以爲忠而諡曰文子又傳曰忠文之實也忠以爲實文以彰之遂共謚曰文忠先生荀爽聞而非之

【案文忠議詳見張記】

吳祐

吳祐舉孝亷將行郡中爲祖道祐越壇共小吏雍丘黃眞歡語移時與結友而別後眞亦舉孝亷

【案祐己見】

楊震

楊震好學講書有鸛雀銜三鱣魚飛集講堂前都講進曰鱣者大夫之象也數三者法三臺也先生自此升矣

【案震己見鸛範作冠注云卽鸛雀也又章懷注云續漢及謝承書鱣字皆作鱓然則鱣鱓古字通耳韓子云鱣似蛇郭璞云鱓魚長二三丈此明云蛇鱣而鸛雀又無勝巨魚之力其爲鱣明矣大夫之象範作卽大夫服之象蓋以鱣黃地黑文故云此有脫字】

岑晊

岑晊有髙才郭林宗朱公叔等皆爲友李膺王暢稱其有干國器𨿽在閭裏慨然有董正天下之志太守農成瑨下車欲振威嚴聞晊名請爲功曹

【案晊字公考南陽棘陽人時謡雲南陽太守岑公孝農成瑨但坐嘯因此流言轉入太學黨禍實始於此】

任隗

任隗爲司空以黙守眞不求名譽義行內修人以此服之

【案範書闕】

劉虞

太尉劉虞讓位於羊續續不能輸禮錢遂不代虞【案虞己見範稱虞儉素爲操冠敝不攺乃就補其穿其淸風亞於羊興祖也】

羊續

靈帝欲以羊續爲太尉時拜三公者輸東園禮錢千萬令中使督之續乃坐使者於單席舉緼袍以示之曰臣之所資惟此而已故不登公位

【案續己見此所記與謝書同】

賈彪

賈彪字偉節遊京師與郭林宗李元禮等爲談論之首一言一行天下以爲準的黨事起彪謂同志曰吾不西行大難不解卽入闗設方略天子爲之大赦

【案彪己見偉節之功大矣李膺有言吾得免此賈生之謀也何況餘子耶一人逃死禍及萬家同歸於盡究之何益明熹宗時東林黨禍略同漢季使其時有如偉節者爲之救援則諸賢之被難不至如是之酷也】

竇憲

憲日益橫盡樹其私人於名都大郡河南尹王調漢陽太守朱廠南陽太守滿殷髙丹等皆其賔客

【案憲己見】

楊匡

匡一名章字叔康

【案匡陳畱人杜喬故掾喬被禍匡往守衛屍喪詳見謝書範作楊匡謝作楊章俱不載其字】

應奉

奉又刪史記漢書及漢紀三百六十餘年自漢興至其時凡十七卷名曰漢事

【案奉己見範稱奉著漢書後序多所述載豈卽此書耶後世大事記及記事本末諸書皆祖述世叔者也】

劉洪

劉洪字元卓泰山蒙陰人魯王之宗室也延熹中以校尉應太史徴拜郎中遷常山長史以父憂去官後爲上計掾拜郎中檢東觀著作律曆記遷謁者谷城門會稽東部都尉徴還未至領山陽太守卒官洪善算當世無偶作七曜術及在東觀與蔡邕共述律曆記考驗天官及造乾象術十餘年考驗日月與象相應皆傳於世【案範律曆志熹平中常山長史劉洪上作七曜術甲辰詔屬太史光和二年尙書召谷城門劉洪勅曰前郎中馮光司徒掾陳晃各訟歷故議郎蔡邕共補續其志今洪其詣修與漢相參云云卽此也後世自元郭守敬輩以善算驗天文其儀器極爲巧宻至西人利瑪竇入中國而推算之巧益過前人】

【今上聖明天縦凡三角句股之法推算精宻逺出尋常萬萬𨿽有天文生日習算法無能仰窺奇祕者治歷明時超前代逺矣】

範冉

冉去官嘗使兒捃拾麥得五斛鄰人尹臺遺之一斛囑兒莫道冉後知卽令並送六斛言麥已雜矣遂擔不肻受

【案冉謝書作丹時遭黨禁故推鹿車載妻子捃拾自資而淸介仍若此非恆人也範不載】

沮儁

儁爲李傕所殺時年二十五其督戰訾寶負其屍而瘞之

【案儁時爲射聲校尉衛乘輿東還傕汜兵來追因罵賊而死後贈農太守以旌之見袁宏紀範亦略見董卓傳中】

盧植

尙書盧植將終勅其子彄以禈葬以土穴其子從之【案植字子榦涿郡涿人馬融髙弟子範稱植葬不用棺槨附體單帛而已此云彄以禈考說文彄弓弩耑所居也又西京雜記戚姬以百錬金爲彄環無闗附身之義豈植但以禈纒束假此爲解耶植子毓甚知名】

劉陶

劉陶字子奇拜諫議大夫是時天下日危冦賊方熾陶憂致崩亂疏陳八事大較言天下大亂皆由宦官詔收陶系黃門北寺獄陶對使者曰恨不與伊呂同儔而以三仁爲輩遂閉气而死

【案陶一名偉潁川潁陰人善著述有中文尙書七曜論匡老子反韓非復孟軻諸書行世範同】

王允

王允字子師世仕州郡爲冠蓋同郡郭林宗見而奇之曰王生一目千里王佐才也遂與之友善允仕至司徒【案允己見目或作日】

李傕等兵入城王允奉天子保宣平樓允謂傕等曰臣無作威作福將軍乃放縦欲何爲乎傕等不應自拜署傕爲揚武將軍汜爲揚烈將軍樊稠等皆爲中郎將【案此見範董卓傳李郭之變實允不善撫輯所致然元凶之誅天下快心功大罪小君子諒之】

蔡邕

邕等以和帝以下功徳無殊而有過差不應爲宗及余非宗者追尊三後皆宜毀之因奏議曰漢承亡秦滅學之後宗廟之制不用周禮每帝卽位世輒立一廟不止於七不列昭穆不定疊毀元皇帝時丞相匡衡禦史大夫貢禹始建大議請依典禮孝文孝武孝宣皆以功徳茂盛爲宗不毀孝宣尊崇孝武歷稱世宗中正大臣夏侯勝等猶執異議不應爲宗至孝成皇帝議猶不定太僕王舜中壘校尉劉歆據不可毀上從其議古人據正重順不敢私其君若此其至也後遭王莽之亂光武皇帝受命中興廟稱世祖孝明皇帝聖徳聰明政參文宣廟稱顯宗孝章皇帝至孝烝烝仁恩博大廟稱肅宗皆方前世得禮之宜自此以下政事多釁權移臣下嗣帝殷勤各欲褒崇至親而已臣下懦弱莫能執夏侯之直今聖朝尊古復禮以求厥中誠合禮議元帝世在第八光武世在第九故以元帝爲考廟尊而奉之考明遵述亦不敢毀孝和以下穆宗威宗之號皆省去五年而再殷合食於太祖以遵先典議遂施行

【案邕己見範祭祀志載獻帝初平中相國董卓左中郎將蔡邕等奏毀廟議不載此疏蓋是時卓枋國政其實邕主此議也夫禮祖有功而宗有徳自殷世三宗剏始遂相沿習至於東漢蔑不稱宗唐宋無論已明武熹二主亦皆稱宗其無足憑據蓋與諡號等耳子議父臣議君祖龍之言千載乃不敢易靑史具在仁暴昭然文武聖神遂爲故事毀廟何爲】

袁紹

袁紹字本初汝南汝陽人司空逢之孽子出後伯父成【案範書紹父成五官中郎將紹豪俠得眾専霸諸州天下英雄蓋亦使君與操之亞晚年以內寵並嫡旋至滅亡惜矣】

置郡

建安二十年置漢寧郡

【案範書曹操破張魯定漢中時魯以五斗米教作亂朝廷不能討遂就拜魯鎭夷中郎將領漢寧太守當卽以此時置也】

分郡

興平元年分安定之鶉觚右扶風之漆置新平郡

虎見

光和三年正月虎見平樂觀又見憲陵上囓衛士

火災

延熹八年連月火災諸宮寺或一日再一發又夜有訛言擊鼓相驚陳蕃劉智茂上疏諫曰古之火皆君弱臣彊極陰之變也前始春而獄刑慘故火不炎上前入春節連寒木冰暴風折樹又八九月州郡並言隕霜殺菽春秋晉執季孫行父木爲之冰夫气則景星見化錯則五星開日月蝕爲己然災異爲方來恐卒有變必於三朝惟善政可以已之願察臣前言不棄愚忠則元元幸甚書奏不省

【案五行傳曰棄法律逐功臣殺太子以妾爲妻則火不炎上謂火失其性而爲災也時變蓋應此範不載陳劉疏】

河淸

建寧四年二月河水淸禱於寵漯

【案黃河淸聖人生靈帝以後其解安在此偶然耳無所禱也】

七大水

中平五年山陽梁沛彭城下邳東海瑯邪大水

【案範書郡國六水大出袁載七郡疑範誤】

如斗雹

初平四年六月右扶風雹如鬥殺人前後雨雹此最爲大時天下潰亂

【案春秋考異郵曰陰气之専精凝合生雹以妾爲妻房袵之內施而不博陰精凝而見成此如斗之雹皆桓靈亂政所致至是見咎徴而漢隨亡矣】

六月寒

初平四年六月寒風如冬時時帝流遷失政養奮對策曰當溫而寒刑罰慘也

大水

延平中六州河濟渭洛洧水盛長泛溢傷秋稼

虹

光和元年七月虹晝見禦坐玉堂後殿前庭中色靑赤【案此己見薛書張記蔡邕以爲此所謂天投蜺引潛潭巴云虹出后妃陰脇王者又云五色疊至照於宮殿有兵革之事範以爲其應在何皇后良然】

水暴出

五月河東水暴出漂壊五百餘家

【案範但言山水不詳】

日重

初平三年十月丁夘日有重兩倍

【案吳志載韓馥與袁術書云日重之徴凶出於代郡】

月重暈

興平二年十二月月在太微端門中重暈二珥兩白气廣八九寸貫月東西南北

【案範志載永壽延熹中皆有月蝕非其月文疑卽同此】

火光

延熹九年京都夜有火光民相驚噪是時宦豎専朝鉤黨事起上尋無嗣陳蕃竇武爲曹節等所天下無復紀綱

【案範不載鉤黨之應不見咎徴所由】

大寒

光和六年冬大寒北海瑯邪井中冰厚尺餘是時羣賊起天下始亂防曰寒者小人暴虐専權居位無道有位適罰無法又殺無罪其寒必暴殺

【案五行傳曰聽之不聰是謂不謀厥咎急厥罰恆寒鄭康成曰聽曰水水主冬冬气藏藏气失故常寒】

木連理

建和二年河東木連理

營頭

怪星晝行名曰營頭行振大誅

【案五行志營頭所墮其下覆軍王尋王邑兵圍昆陽晝有雲气如壊山墮軍上卽此也】

龍死

延熹七年六月河內野王山有龍死長可百餘尺【案範襄楷傳楷上疏言龍死事指此】

水溢

曹操専政十七年七月大水有水溢二十四年漢水溢流害民人明年禪位於魏

【案範書以爲此庻徴之恆寒也】

後漢書補逸卷十七

欽定四庫全書

後漢書補逸卷十八

監察禦史姚之駰撰司馬彪續後漢書第一

光武

光武渡呼沱河時冰滑馬僵乃各以囊盛沙布冰上渡【案此見東觀記王霸傳】

更始使侍禦史黃黨封上爲蕭王

【案世祖時誅王郎故有此封範軼黃黨名】

上已乘王丰小馬先到矣營門不覺

【案此光武擊尢來等賊於元氏時也】

伯升賓客刼人上避吏於新野鄧晨家

【案晨光武姊婿也範不載】

上平河北過邯鄲故趙繆王子林進見言赤眉可破上問其故對曰河水從列人北流如決河水灌之皆可令爲魚上不然之

【案林說卽可勝亦虐甚矣故世祖之得天下也以仁林東觀記作臨範略】

建武二年詔曰其與中二千石諸大夫博士議郎省刑罰

詔曰其赦天下惟殘疾用刑戮深刻獄多寃人朕甚湣之自今以後有犯者將正厥辜

【案世祖卽位頻年肆赦蓋以大兵之後用培元气也而吳漢遺奏猶以愼無赦爲言夫亦寛難之意乎管子有云赦者奔馬之委轡也不赦者癰疽之砭石也諺曰一歲再赦婦兒喑啞則赦其可數乎】

建武三十年羣臣上言卽位三十年宜封禪防山詔書曰百姓怨气滿腹吾誰欺欺天乎曽謂防山不如林放乎

【案時太尉趙熹請封禪故詔答之見東觀記】

昔羿寒浞簒夏數十年少康生爲牧人能修徳復夏厥勲大矣然尙有虞思及靡有鬲內外之助至於光武承王莽之簒起自匹庶一民尺土靡有憑焉發迹於昆陽以數千屠百萬非膽智之至孰能堪之討賊平亂克復漢業號稱中興𨿽初興者無以加矣中國旣定柔逺以徳愛愼人命下及至賤武功旣抗文徳聿修勲績矣【案彪此論文气平實未甚排宕比之薛瑩殊有遜焉然品格應在袁山松之上以古茂蒼郁不墮靡靡也範書論後有贊頗爲贅旒故光武一論大夫史體於薛書評之矣】

明帝

永平二年上始率羣臣躬養三老五更於辟雍行大射之禮又帥郡國縣道行鄕飲酒禮於學校

【案範書載帝詔有尊事三老兄事五更安車輭輪供綏執授侯王設醬公卿饌珍朕親袒割執爵而酭其隆禮如此非後世所及】

章帝

明帝崩司徒鮑昱典喪事葬日三公入安梓宮還至羨道半逢上欲下昱前叩頭言禮天子鴻洞以贈所以重郊廟也陛下柰何冒危險不以義割哀上卽還

【案禮儀志鴻洞贈玉與幣也葬時帝就贈位司徒跪曰請進贈侍中奉持鴻洞玉珪纁帝進跪臨羨道下贈授鴻洞匠奉封入藏房中乃拜哭太常贊贈事畢帝促就位也蓋以義割哀其制如此】

和帝

和帝永元四年蝗八年五月河內陳畱蝗九月京師蝗九年蝗從夏至秋先是西羌數反遣將軍將北軍五校徵之

【案範志同】

永元六年七月京師旱幸洛陽寺錄囚徒舉寃獄未還宮而澍雨

【案範書時收洛陽令下獄抵罪司隸校尉河南令皆左降蓋必有奇寃得釋者惜不傳耳】

安帝

安帝三年詔以鴻池假貧民池在雒陽東二十里【案時京雒大饑故有此詔】

永初四年夏蝗是時西羌冦亂軍眾徵拒連十餘年五年夏九州蝗六年三月去年蝗處復蝗子生七年二月郡國蝗

【案古今注云六年時郡國四十八蝗災已甚矣範同】

順帝

永建五年郡國十二蝗是時鮮卑冦朔方用眾徵之永和七年偃師蝗去年冬烏桓冦沙南用眾徵之

【案京房占云國多邪佞則虫與民爭食居位食祿如虫矣不救致兵起範同】

衝帝

衝帝建康元年九月京師及太原雁門二郡地震沙湧【案範不載太原雁門二郡事】

桓帝

桓帝時童謡曰小麥靑靑大麥枯誰當獲者婦與姑丈夫何在西擊胡

【案範志尙有吏買馬君具車請爲諸君鼓嚨胡三句此應元嘉諸羌深入戰鬭積苦也】

桓帝永興元年七月郡國三十二蝗是時梁冀執政無謀慮茍貪作虐二年六月京都蝗永壽三年六月京都蝗延熹元年五月又蝗

【案春秋考異郵曰貪擾生蝗此其應也】

桓帝時童謡曰城上烏尾畢逋一年生九雛公爲吏兒爲徒一徒死百乘車

【案範志無一年生九雛句百乘車下有車班班入河間河間奼女工數錢以錢爲室金爲堂石上慊慊舂黃粱梁下有懸鼓我欲擊之丞卿怒數語諸謡中此最古雋乃是樂府之祖範志依句釋之皆應靈帝始末諸事】

靈帝

二年尊愼園董貴人爲孝仁皇后置永樂宮儀如桓帝尊匽貴人之禮

【案董貴人解瀆亭侯萇之妃實生靈帝】

靈帝時講武平樂觀建十重五彩華蓋髙十丈建九重華蓋髙九丈

【案時帝自稱無上將軍耀兵爲樂越千餘年而明武宗乃祖述之】

靈帝數遊戲於西園中令後宮彩女爲客舎主身爲商賈服行至舎彩女下酒食因共飲食以爲戲樂

【案詞人艷稱南朝風流漢靈此舉實爲金蓮玉樹之先聲西昆諸公詠古何未齒及】

靈帝好胡服胡飯京師貴戚皆競爲之又作胡箜篌【案靈帝所好直爲戲耳非若趙武靈王之能自彊也】

明徳馬后

明徳皇后馬氏者伏波將軍馬援女也後年七歲榦治家事敇制僮禦出入計校一以貫之年十三以選入太子宮接待同列靣承至尊先人後已發於至誠由是見寵是時後宮未有任育者常言繼嗣當以時立薦逹左右惟恐不及身衣大帛禦者禿帛不緣諸王親家朝請望見後裙極麤疎以爲綺就視乃笑後曰此繒染色好故用之耳老人知者無不嘆息性不喜出入遊觀又不好音樂上時幸苑囿離宮以故希從誦易經習詩論春秋略記大義後志在克己輔上不以私家幹朝廷兄爲虎賁中郎將兩弟黃門郎訖永平世不遷

【案明徳事見東觀記諸書此所載刪節甚簡𨿽始末具體而筆不暢意大似宋人新唐書也範紀則腴而雋矣】

和熹鄧後

宮省宴防諸貴人競自修飾極靡麗之服而後獨澹然衣不擇采裝不務飾

【案和熹事見東觀記】

後性謙愼兄弟中外皆先帝所寵自攝政之後內檢左右外抑宗族

【案後之謙愼眞能嗣徽明徳者矣】

順烈梁后

梁后立順帝崩衝帝在𦇤褓太后攝政初章徳竇后嫉害恭懷皇后獨生聖嗣陷以非辜家屬坐徙九眞章徳後之從父昆弟章女爲貴人與太后並寵章至犬位大鴻臚及上晏駕後登至尊章惶怖太后內無忌刻之心遂不以舊惡介意

【案順烈事見東觀記此條範不載】

曹皇后

曹皇后諱節魏受禪遣使求璽綬後怒以璽綬投軒下【案曹后操之中女範同東漢母后不狥外家後之此舉猶是馬鄧遺教亦異於立武氏七廟者矣】

虞美人

美人父詩爲郎中詩父衡屯騎校尉

【案虞大家實生衝帝梁冀秉政疾惡他族故虞氏抑而不登熹平中帝感小黃門之言乃拜爲憲陵貴人】

沛獻王【輔】

王性務嚴矜有威好經書善說京氏易

【案輔見東觀記】

北海敬王【睦】

睦性孝友篤於骨肉惇尙經術少好學博通經傳光武愛之

【案睦見東觀記】

瑯邪孝王【京】

王性恭孝好學數上詩賦頌徳帝嘉美之

【案東觀記稱京好治宮室未聞好學也】

北海靜王【興】

興遷農太守縣吏張申有伏罪興收申案論郡中震栗時年旱分遣文學循行屬縣理寃獄宥小過應時甘雨降澍【案興事同東觀記】

趙孝王【良】

阜賜移書於良曰老子不率宗族單絝騎牛哭且行何足賴哉

【案良見東觀記良本不欲從世祖起兵後從軍至小長安妻子皆被害故甄阜梁丘賜書譏之二人莽大夫也】

安成孝侯【賜】

王莽時諸劉抑廢爲郡縣所侵蔡陽國釡亭侯長醉詢更始父子張子張怒刺殺亭長後十餘歳亭長子報殺更始弟騫賜兄顯欲爲報怨賓客轉刼人發覺州郡殺顯獄中賜與顯子信結客陳政等九人燔燒殺亭長妻子四人

【案賜字子琴光武族兄也疊相仇殺時事可知然適爲從龍地耳範略】

成武孝侯【順】

順叔父字儒孫先起義兵卒弟梁字李少更始元年起兵豫章病筋牽卒

【案順亦光武族兄初爲更始虎牙將軍後附光武梁事範俱附順傳】

東平憲王【蒼】

東平王蒼到國病詔遣大醫丞將髙手醫視病

【案蒼見東觀記】

河間孝王【開】

開忠貞謹恭聰敏畏愼上以開小弟特親友愛

【案開章帝子範稱開就國後遵奉法度吏人敬之固賢王也】

劉聖公

聖公弟爲人所殺結客欲報之時聖公聚客家有酒請遊徼飲賔客醉歌言朝亨兩防徼後來用調羮味遊徼後怒縛捶數百

【案聖公見東觀記範書言客犯法聖公因避吏平林指此】

更始自洛陽初發馬驚奔觸北宮門三馬皆死此馬禍也時更始失道將亡之徵

更始所授官爵皆羣小賈防多著繡靣衣錦袴襜褕諸於時智者見之以爲服之不衷身之災也乃奔入邊郡避之是服妖也其後爲赤眉所殺

【案馬禍服妖𨿽曰凶兆然使更始鑑此修徳安知不轉爲祥然則禍與妖皆更始自爲之耳】

隗囂

囂以杜陵人王元爲大將軍

【案囂見東觀記囂素謙恭愛士傾身接引故所用皆一時豪俊不獨王元也】

囂負其險阨欲專方靣遊士長者知囂不可恃杜林先去余稍稍相隨東詣京師

【案囂𨿽能下士而士多引去者天命有在人不能違矣】

王莽末天水童謠曰出吳門望緹羣見一蹇人言欲上天令天可上地上安得人時囂初起兵於天水後意稍廣欲爲天子遂至破滅

【案囂不克順天終至恚死童謠兆之矣宜屢詔諭而不從也囂少病蹇吳門冀都門名有緹羣山】

李通

李通字次元爲光祿勲帝每徵討四方常令通居守京師鎭撫百姓修宮室起學官

【案通見東觀記】

通父守居家與子孫尢謹閨門之內如官廷也

【案李守門內嚴肅乃在華子魚之先也守爲王莽宗卿師好星歷防記曾說防云劉氏復興李氏爲輔子通遂迎光武圖大事光武好圖防通實導之】

通遣從弟軼往迎光武先是通母弟申徒臣能爲醫難使伯升殺之上恐其怨不欲與軼相見軼數請上乃彊見之軼深逹通意上乃許往意不安買半臿佩刀懷之至通舎通甚恱握上手得半臿刀謂上曰一何武也上曰倉卒時以備不虞耳

【案此與東觀記同】

王常

王常字顏卿拜橫野大將軍位次九卿諸將絕席引兵擊髙峻

【案常見東觀記髙峻乃隗囂將也】

鄧晨

鄧晨爲常山太守會王郎反光武自薊走信都晨亦間行會於鉅鹿下自請從擊邯鄲光武曰偉卿以一身從我不如以一郡爲我北道主人乃遣晨歸郡

【案晨見東觀記此與範同】

晨爲汝南太守興鴻郤陂益地數千頃汝土以殷魚稻之饒流衍他郡

【案鴻郤陂在汝陽縣東成帝時關東水陂溢爲害丞相翟方進奏罷之至是復興】

晨拜中山太守吏民稱之常爲冀州髙第

【案晨世吏二千石故晨亦好樂郡職範同】

朱浮

朱浮爲執金吾六年有日蝕之異浮上疏切諫

【案浮見東觀記】

耿純

耿純字伯山以威信著於衛地遣使拜太中大夫使與大兵防東郡東郡聞純入界盜賊九千餘人皆詣純請降大兵不戰而還

【案純見東觀記此建武八年事純前守東郡郡故衛地故云範同】

純爲東郡太守在郡四年抑彊扶弱令行禁止後免官會上撃董憲道過東郡百姓老小數千隨車駕涕泣云願復得耿君

【案詞人艷稱借宼乞侯而不及復耿傳固有幸不幸也守令親民之官輿論似屬可采然末俗多詐往往有罷職後賄使胥役號召遊民聚眾吁呼僞爲保畱者甚至】

【鑾輿行幸時遮道叩閽以圖僥幸聖天子明及萬里曾鑑其僞者命司宼重懲之間有一二如耿君者量予原職詐風今漸熄矣封疆大吏亦宜體此意察之】

六年上令諸侯就國純上書自陳前在東郡案誅涿郡太守朱英親屬今國屬涿誠不自安制書報曰侯前奉公行法朱英久吏曉知義理何至更以公事相是非然受堯舜之罰者不能愛己也已更擇國土令侯無介然之憂乃更封純爲東光侯

【案光武待功臣眞如家人父子制書惓惓何情義兼盡也範不載】

公孫述

公孫述補淸水長太守以其能使兼治五縣政事修理姦盜不發郡中謂有神明

【案述見東觀記此子陽最少年時事】

鄧禹

明帝以鄧禹先帝名臣拜太子太傳進見東宮甚有優寵【案禹見東觀記】

李忠

李忠字仲都爲丹陽太守越俗不好學嫁娶禮儀衰於中國乃爲起學校習禮容春秋鄕飲選用明經郡中向慕之墾田增多三歲間流民占著者五萬餘口十四年三公奏最爲天下第一

【案忠見東觀記今越俗理學文章乃甲海內𨿽風防日辟然亦不可忘李仲都之功也近日仕宦滇黔及在粵西諸郡者皆當以忠爲法】

忠東萊黃人父爲髙密中尉

【案範書作都尉章懷注云郡國志有髙宻侯百官志皇子封每國傅相各一人中尉一人職如郡都尉髙宻非郡爲都字者誤】

彊華

彊華潁川人也

【案華卽奉赤伏符者世祖在長安時華爲同舎生】

吳漢

漢攻薊誅王良大將趙閎等

【案漢見東觀記時漢尙爲彭寵所遣與上谷諸軍合者範略】

上使漢等將突騎揚兵戲馬士騎馳環邯鄲城乃圍之【案漢此時初屬光武拜偏將軍】

漢爲大將軍持節北發十郡突騎更始幽州牧苖曾不肯應調漢斬曾威震州郡將其兵詣上

【案時鄧禹薦漢勇騺有謀故拜大將軍】

謝躬擊賊山陽光武使漢襲其城躬入城漢兵收之時岑彭已在城中將躬詣傳舎出白漢漢至躬在彭前伏漢曰何故與語遂殺之

【案謝躬爲尙書令與光武不相能光武以詐力制之遂及於難躬字子張南陽人】

漢擊周建被甲防防令諸部將曰聞靁鼓聲皆大呼俱大進後至者斬遂鼓而進之

【案漢時墮馬傷滕襄創而起遂殺諸賊奴亦雄矣哉】

漢北撃淸河長垣及平原五里賊皆平之

【案長垣範書作長直長直非縣名而長垣在河南與北擊不合或是賊號長直否】

吳漢嘗出徵妻子在後買田業漢還讓之曰軍師在外吏士不足何多買田宅乎遂盡分以與昆弟外家【案吳公行事先得諸葛武侯之意豪俊中聖賢也範同】

上卽位漢爲大司馬海內無事乃得安然其性忠厚篤於事上

【案漢拜大司馬后歲有徵伐豈得安然】

吳漢爲洛陽令病卒百姓哀痛老小隨車晝夜號泣【案子顏時官大司馬安得爲令此豈又一吳漢耶見北堂書鈔】

王梁

梁擊五校賊降其渠帥大將軍杜猛持節光祿大夫董惇等【案梁見東觀記】

梁字君嚴爲野王令赤伏符曰王梁主衛作武上以野王本衛地徙武水神大司空水土之官也於是拜梁爲大司空

【案世祖以赤伏符卽位及拜三公皆以符防大爲千古笑柄史記曰衛元君自濮陽徙於野王】

陰識

陰識拜執金吾位特進入則極言正諫至與賓客語不及國事常慕仲山甫夙夜匪懈

【案識見東觀記】

冦恂

光武欲定河內謂鄧禹曰朕有河內猶髙祖有關中非蕭何誰能鎭之爲吾舉如蕭何者禹曰冦恂文武兼備有禦眾之才非此莫可使也乃拜爲河內太守

【案恂見東觀記引髙祖蕭何範書作髙宻對語不若續書之勻稱】

恂拜河內太守移書屬縣講兵肄射伐淇園之竹爲矢百餘萬馬二千匹收租四百萬斛轉以給軍

恂爲潁川太守誅討賊盜政教施行郡中無事修禮樂教授時有豆生於郡界收得十餘萬斛以給諸營【案範書稱恂素好學乃修學校教生徒眞不愧文武兼備一語】

恂爲潁川盜賊不敢入界

恂爲潁川太守代朱浮爲執金吾潁川盜賊羣起上謂恂曰惟念獨卿能平之耳恂對曰臣願執銳前驅卽日車駕南徵恂從至潁川盜賊悉降而竟不拜郡百姓遮道曰願從陛下復借寇君一年上乃畱拜之

【案恂初守潁川在建武二年後又爲汝南太守進秩金吾至八年乃從徵潁川有借寇事此刪錄甚不明】

張隆

張隆遣子將兵詣岑彭助徵伐上以爲率義侯【案隆時守桂陽岑彭遣使詔諭遂從鄧讓等歸順範見岑彭傳不詳載】

馬武

光武歷問功臣諸君不遭際防自度能何爲乎各以次對至馬武曰臣以勇武可守尉督盜賊上笑曰且勿爲盜賊自致亭長斯可矣

【案武見東觀記範同】

卓茂

卓茂遷密令口不出惡言勞心憂念吏民知其有緩急以恩信待吏吏畏而愛之不忍欺也元始中天下蝗河南二十縣蝗獨不入密界督郵書言太守大怒自出案行密界中實然乃驚

【案茂見東觀記茂爲密令在前漢平帝時】

茂爲密令數年教化大行道不拾遺

【案茂理百姓眞得道徳齊禮意非後世循吏可及】

馮異

異勅吏士非交戰受敵常行諸營之後相逢引車避之由是無爭道變鬭者也

【案異見東觀記大樹將軍謙退不伐故其將士皆如此】

蓋延

延與吳漢謀歸光武並與狐奴令王梁同勸寵

【案延見東觀記延時爲彭寵防軍故然】

劉永別將許徳攻襄邑延攻而防之遂圍永於睢陽夜梯其城入永驚懼走出魚門

【案範書魚作東魚門或是門名也】

延爲左馮翊視事四年人敬其威信

【案範不載】

岑彭

彭鎭河內馮異先攻洛陽朱鮪大出軍欲撃彭時天霧鮪以爲彭已去令其兵皆獲黍彭乃進撃大破之【案彭見東觀記彭嘗爲鮪校尉鮪守洛陽不肯下後帝令彭往說之遂降範但載圍城事此闕】

時更始尙書令謝躬將六將軍屯鄴兵橫暴爲百姓所苦上先遣吳漢往收之故拜彭爲刺姦將軍使督察諸營

【案範書彭之拜刺姦將軍以說降更始大將呂植也】

彭南撃荊州至城安昆陽犨葉舞陽堵陽平氏棘陽胡陽處處皆破其屯聚

帝自將擊鄧奉至葉車騎不得前彭奔擊破之至堵陽奉令候伏道旁見車騎一日不絕歸語奉奉遂夜遁【案二條範書不詳載】

彭募攻浮橋先登者偏將軍魯奇應募而前時天東風其櫕柱有反把鉤奇船不得去

【案此彭與吳漢等攻公孫述時事後奇等乘勢死戰飛炬燒橋遂大勝之蓋徵南公習水戰故然今】

【制設有水師營兵將皆當以彭爲師也】

張印

地皇三年王匡王鳯馬武及其黨朱鮪張印等入南陽號新市兵

【案新市及平林諸賊不過如陳勝吳廣軰爲帝王驅除難耳印範書作卭】

來歙

來歙擊隗囂徑至略陽斬囂守將金梁因保其城囂大驚曰何其神也乃悉兵數萬人圍略陽塹山築堤決水灌城歙與將士固死堅守矢盡乃發屋斷木以爲箭【案歙見東觀記】

王遵

遵降封上雒侯

【案遵字子春霸陵人爲隗囂將帝令來歙以書招遵故降】

祭遵

上幸廣陽城門設祖道閱過諸將以遵新破漁陽令最在前

【案遵見東觀記範書六年春詔遵與耿弇等從天水伐公孫述故有此閱】

朱祐

祐至南防爲賊所傷上親候視之

【案祐見東觀記祐從徵河北常力戰防陣】

景丹

南防賊迎撃上營得上鼓車輜重數乘丹縱突騎擊大破之

【案丹見東觀記時王將兒宏等據南防也】

耿弇

弇還檄與況陳上功徳自嫌年少恐不見信宜自來況得檄立發至昌平見上

【案弇見東觀記弇時年二十一遂有大志求發兵以定邯鄲卒爲光武北道主人見亦卓矣況弇父也時爲朔調連率】

弇從光武北至薊歸食未巳薊中擾亂上駕出南城門頗遮絕輜重城中相掠弇旣與上相失以馬與城門亭長乃得出

【案範書只防薊中亂四字不詳載】

光武居邯鄲晝臥溫明殿弇請間進說願歸幽州益發精兵以集大計上見弇言起坐曰卿失言我斬卿弇曰大王哀厚弇如父子故披赤心爲大王陳事上曰我戲卿耳

【案範書但有光武大恱句不若續書情事如畵】

侯霸

侯霸爲臨淮太守王莽之敗霸保固自守卒全一郡更始徴霸百姓老弱相擕號哭遮使者車或當道而臥皆曰願乞侯君復畱期年

【案霸見東觀記臨淮太守範作淮平大尹地名官名皆新莽所攺也】

陰興

陰興爲衛尉每將逺徵身行勞問無所愛惜

【案興見東觀記】

陰興字君陵爲黃門侍郎筋力過人每從出入常操蓋障翳風雨險隘躬自履渉率先期門凡上所幸止先入淸辟

【案興以椒房之戚宿衛至尊不憚勞瘁善夫其能以功名終也哉】

陳俊

陳俊爲瑯邪太守撫卹貧弱表有行義百姓歌之【案俊見東觀記時瑯邪未平故徙俊守其郡領將軍如故俊旣追斬張步悉平諸賊而又能拊循百姓若此何才之兼也】

杜林

杜林字伯山爲光祿勲內奉宿衛外總三署周宻敬愼選舉稱平數薦名士

【案林見東觀記林承內外家學博物洽聞古文尙書之行自林始之】

林爲光祿勲郎有好學者輙見誘進朝夕滿堂士以是髙而慕附之

【案郎卽三署之郎謂左右中郎將及五官中郎將也居官何必廢學其屬吏皆吾之弟子孔子仕魯原思仲由皆使爲宰故學卽所以爲治治卽所以爲學理學事功未嘗分而爲二事也豈同後世髙談性命徒召迂濶之譏哉杜伯山其庶幾乎】

第五倫

第五倫遷防稽太守爲政修理淸淨不煩妻子自爲炊爨俸祿常取赤米後坐法徴還百姓老小攀車叩馬啼呼

【案倫見東觀記俸祿取赤米句範作受俸裁畱一月糧餘皆賤貿與民之貧羸者較此殊得大體今】

【制官俸白糧兵役老米若必舎白取老是直沽名耳餘糧賤貿利物而物不知乃是聖賢所行之事】

董宣

董宣爲洛陽令寧平公主乳母奴白晝殺人主出行以奴驂乘宣叱奴下車格殺之主卽馳車入宮上大怒召宣曰令欲死乎宣叩頭曰臣奉法之吏不敢縱法不欲死也上曰捶之宣曰願一言死無恨上曰何言宣曰陛下聖徳中興而縱奴殺良民以奴殺臣臣死之後陛下何以治天下捶殺臣不如臣自殺卽以頭觸楹血流被靣上令小黃門持之曰癡令叩頭謝主宣不從上勅頓癡令頭宣兩手據地不肯低頭因勅彊項令出詣大官賜食

【案宣見謝書今人但知彊項令不知有癡令二字當從續書拈出以供詞人之用寧平謝範俱作湖陽】鮑永

鮑永字君長爲司校尉上叔父趙王良送來歙喪還入夏城門右中郎將相逢道廹良怒召門候詰責永走馬前奏良大不敬由是威權挫折百寮肅然數舉奏非法朝廷善之永辟右扶風平陵鮑恢以爲都官從事恢亦抗直不避彊禦詔敇曰貴戚且斂手以避二鮑其見重如此

【案永見東觀記劾趙王事東觀煩而範簡此爲得中詔勅曰範作帝常曰爲是】

永爲東郡太守孔子闕裏荊棘自除從講堂至裏門永異之謂府丞及魯令曰方今危急而闕裏自開斯豈夫子欲令太守行禮助吾誅無道耶

【案闕裏樹則模楷艸則靈蓍豈有荊棘惡木將以天下無道同於嗟鳯泣麟故不久而自除耶範同】

馬援

援過北地任氏畜牧自援祖賓本客天水父仲又嘗爲牧帥令是時員爲防苑使者故人賔客皆依援

【案援見東觀記員乃援季兄也】

曹褒

明帝永平十三年曹褒奏尙書璇璣鈐曰有帝漢出徳洽作樂名太序帝善之下詔曰今且攺太樂官曰太序丞以應圖防

【案褒見東觀記攺樂繋褒父充事此誤充世爲儒宗而援據防書奏定漢樂豈能紹咸莖遺響耶太序丞範作太予樂】

褒遷將作大匠時有疾疫褒巡行病徒爲致醫藥經理饘粥多防濟活七年遷爲河南太守

【案褒居官多仁政而掩骼卹病其澤尢深範同】

曹褒字叔通遷圉令正身率下舉動遵禮以徳化俗五穀丰熟盜賊咸感化之

褒遷陳畱圉令愛民救死爲太守馬嚴疾惡免官百姓涕泣

【案範書時有他郡盜五人來圉界太守風縣殺之褒不肻從故奏褒耎弱免官夫元惡大憝往往逋逃幸免桹莠不除嘉禾日槁叔通此舉徒煦煦耳】

鮑昱

鮑昱爲泚陽盜賊省減

【案昱事詳見東觀記】

鮑昱字守文拜司校尉昱在職奉法守正有父風坐救火遲免官

【案昱爲鮑永子故云有父風】

周澤

周澤爲太常淸潔循行盡敬宗廟嘗臥疾齋宮其妻哀澤老病闞問所苦澤大怒以妻干犯齋禁遂收送詔獄謝罪當世疑其詭激時人爲之語曰生世不諧作太常妻一歲三百六十日三百五十九日齋一日不齋醉如泥

【案澤見東觀記泥東海虫名得水則活失水則如泥】

彭閎

閎字作明

【案明帝以桓榮爲歐陽博士榮讓之彭閎詳見謝書桓榮傳】

溫序

溫序爲防羌校尉行部至隴西爲隗囂別將荀宇等所刼宇謂序曰子若與我並威同力天下可圖欲生降序宇止之曰義士欲死節賜劍令自裁序受劍銜須著口中嘆曰無令須污土遂伏劍

【案序字次房太原祁人宇止之曰之上刪錄過當遂不成語範載獨行傳】

後漢書補逸卷十八﹤史部﹐別史類﹐後漢書補逸﹥

欽定四庫全書

後漢書補逸卷十九

監察禦史姚之駰撰司馬彪續後漢書第二

鐘離意

鐘離意爲棠邑令治有政化百姓懷附

【案意見東觀記】

鐘離意仕郡爲督郵縣亭長有受雞酒者府下記案考之意以春秋先內後外詩云刑於寡妻以禦於家邦明政化之本由近及逺今宜先淸府內且濶逺縣細防之愆太守甚賢之遂任以縣事

【案俗吏苛察務刺聽細事以爲能而於眞貪大黷反置不問安得鐘離尙書一正之】

馬嚴

馬嚴字威卿拜禦史中丞賜冠幘衣服車馬嚴舉劾案章申明舊典奉法察舉無所廻避百僚憚之

【案嚴見東觀記】

桓榮

榮字子春少學長安習歐陽尙書上召榮令說尙書甚善之拜爲議郎賜錢十萬使入授太子甚見尊重毎朝防上輒令榮於公卿前說經因問長安時舊事上曰得卿幾晚【案榮見東觀記範同】

榮爲博士之官車駕親幸儒者髙之

榮本齊人遷於龍亢至榮六葉

【案龍亢屬沛郡】

王良

王良字仲子拜大司徒司直在位恭儉妻子不入官舍布被瓦器無兼膳節儉過度

【案良見東觀記】

王良遷沛郡太守稱疾不之府官屬皆隨就之良遂上疾篤乞骸骨

【案良以疾畱而屬吏乃隨就之是率一郡而路也非乞骸一奏能無養髙之譏】

鄭興

鄭興爲太中大夫數上便宜多見用朝廷毎有大議輒訪焉其論說依經守正眾莫能屈

【案興見東觀記】

耿國

耿國字叔慮爲大司農曉邊事能論議數上便宜事天子器之【案國見東觀記世祖立南單於而烏桓鮮卑保塞自守顯宗置度遼將軍左右校尉而逃亡絕皆國之策也慮東觀作憲】

耿國爲黃門郎疏敏有識於時見問常多合意上以爲能【案此乃國初入侍時事】

祭彤

祭彤爲太僕卿朝廷聞彤素淸有道而衣無兼副有功效拜之日賜錢百萬馬三匹衣被刀劍下之杯案食物無不悉備上常嘆之以爲可屬大任

【案彤見東觀記彤守遼東幾三十年乃徵爲太僕而淸約若此非矯儉也】

祭彤除偃師長視事五年縣無盜賊州課第一遷襄賁令時盜賊抄掠彤到官誅姦猾縣界淸淨詔書增秩一等賜縑百疋策書勉勵

【案範同】

魯恭

魯恭爲中牟令有亭長借牛不還主訟之恭勅令還牛亭長仍不還恭嘆曰化不行也欲解印綬去掾吏共畱亭長慙還牛不敢欺也

【案恭見東觀記此條文筆防挹不如範書勁悍】

有嘉禾生恭便坐庭中恭謙不矜功封以言府府卽奏上尹以檄勞曰君以名徳久屈中牟物產之化流行天降休瑞應行而生尹甚嘉之

【案庭中何以產嘉禾其事甚異範同】

魯恭遷光祿勲選舉淸平京師貴戚莫能枉其正魯恭疏曰夏至之日施命令止四方行者所以助防陰也行者尙止之況於逮召考掠奪其時耶

【案漢法冬至前斷獄自和帝末下令麥秋得案驗薄刑而州郡或遂盛夏斷獄故恭上疏諫之今】

【制決罪以冬至前而情罪重大依律立斬者則決不待時至於薄刑亦有熱審減等之例蓋仁義兼至也】魯恭爲中牟令導民以孝推誠而治建中初郡國螟傷稼犬牙緣界不入中牟河南尹袁安疑其不實遣仁恕掾肥親往察驗之恭隨行阡陌俱坐桑下有雉止其旁有童兒親曰何不擊之兒曰雉方將雛親瞿然而起與恭訣曰所以來者欲察治之善惡耳今虫不犯境此一異也化及鳥獸此二異也豎子有仁心此三異也久畱徒擾賢者可還府以狀白安美其治以勵屬縣

【案察驗似公移字範作廉字佳察治之善惡亦不若範作察君之政迹爲無痕也又官司文移察字竟作查字不知起於何時於字義毫無渉邇年來因題定皆攺用察字查行曰察行查收曰察收】

恭坐族弟農都尉炳事免官

【案時恭方代呂蓋爲司徒也】

張湛

張湛字子孝拜光祿勲光武臨朝或有惰容湛輒陳諫其失常乘白馬帝每見湛輒言曰白馬生且復諫矣【案湛見東觀記此條句斟字酌乃逺過之】

樊儵

樊儵爲長水校尉與公卿雜定郊祀禮儀以讖記正五經異說

【案儵字伯魚樊宏子範同】

張純

張純字伯仁遷五官中郎將純在朝歷世明習故事建武舊章多闕每有疑議輒以訪純自郊廟昏冠防紀禮儀多所正定帝甚重之

【案純見東觀記】

張純兼虎賁中郎將一日至數見持重愼宻時上封事輒削去艸淸防自守

【案善則歸君過則歸已人臣之義周書誥君陳以告內順外爲良顯彼翹君過以沽直名者非忠也避人焚諫艸純固純臣哉】

耿秉

耿秉字伯初拜謁者僕射每公卿防議常引秉上殿訪以邊事多簡帝心

【案秉見東觀記秉好兵法常言以戰去戰盛王之道其副二竇北徵功伐爲多至防孫紀以誅曹而族𨿽云世忠將無天道之好還乎】

永平中召秉詣省闥問前後所上便宜方略

牟融

牟融字子優拜司校尉典司京師執直持平多所舉正百僚莫不敬憚

【案融見東觀記】

牟融舉茂才爲丰令視事三年政化流行縣無獄訟吏畏而愛之治有異績爲州郡最

【案融後位至司空舉動方正甚得大臣節蓋宰天下亦如爲令時也】

封觀

封觀當舉孝廉以兄名不顯恥受之稱疾不赴後數年兄得舉觀乃就錄上郡

【案觀見謝書觀後隨太守以身殉難固悌弟而忠臣者與】

王元

王元仕郡爲主簿在朝正色舉善不避仇怨退惡不避親戚

【案此似又一王元非先仕隗囂後爲漢將者範闕】

魯充

魯充爲博士受詔議立七部三雍大射養老

【案範書闕七部不知何解範張純傳有七經防注云七經詩書禮樂易春秋及論語也疑卽指此】

陳謙

陳謙字伯讓拜禦史中丞執憲奉法多所糾正爲百寮所敬

【案謙見謝書伯讓作伯謙】

劉昆

劉昆少學施氏易明帝爲太子以易入授

【案昆見東觀記】

劉昆除江陵令時縣連火災昆輙向火叩頭多能降雨止風

【案桓公以誠動天故能反風滅火非如欒巴噀酒以術禁也】

趙喜

光武徵趙喜引見賜鞍馬待詔公車

【案喜宜作熹引見事載範傳此誤】

楊仁

楊仁字文義明帝時待詔補北宮衛士及帝崩時諸馬貴盛各爭欲入宮仁被甲持防嚴勒門衛莫敢輕進【案範書闕仁不過一衛士耳而身戢貴戚是臨大節而不可奪者】

梁松

梁松爲太僕永平二年爲松請托郡縣事覺免

【案松字伯孫梁統子】

徐昉

徐昉爲尙書郎性惟周宻畏愼在臺閣典職十年奏事三世未嘗有過

【案範書闕】

淳於恭

恭字益孫遷侍中數侍淸晏禮待甚優其所薦名賢無不徵用進對陳政皆本道徳上未嘗不稱善

【案恭見東觀記其所本道徳皆五千言緒餘耳然擾攘初定正當以淸淨救之】

虞詡

虞詡從弟遜客長沙詡迎與俱江水漲墮船詡投水中救之一浮一沒遇沙得皆不死

【案詡字升卿陳國武平人詡少孝養祖母縣舉順孫故能友愛若此】

虞詡以左雄有忠節上疏薦之曰伏見議郎左雄數上封事實有王臣蹇蹇之節宜擢在喉舌之官必有匡弼之益由是拜雄尙書

【案此見範左雄傳】

虞詡爲武都太守始到郡谷石千鹽石八千見戶萬三千視事三載米石八十鹽石四百流人還歸戶數萬人足家給一郡無事

【案詡在武都旣弭羌患又通水運故郡賴其利如此乃竟以坐法免何也】

下辯東三十餘里許有狹中當水泉生大石障塞水流每至春夏輒溢沒秋稼壊敗營郭詡乃使人燒石以水灌之石皆坼裂因鐫去石遂無泛溺之患

【案此詡守武都時事範略】

梁統

梁統字仲寧拜太中大夫在朝廷數陳便宜以爲法令旣輕下姦不勝宜重刑罰以遵舊典

【案統見東觀記統性剛毅而好法律重刑一疏已爲裔孫冀滅亡之基矣】

趙典

趙典篤學博聞宜備國師

【案典見謝書初學記注曰國師卽太師也】

趙典字仲經爲大司農閉門卻掃非徳不交

魯平

魯平字叔陵遷中散大夫賈逵薦平道藝深明時見用復與黃散大夫數事上善平罷朝時賜冠幘衣履【案平見東觀記平卽魯恭弟丕丕事見後此列名又合東觀豈丕亦名平耶】

趙熹

趙熹爲太尉受遺詔典喪禮時承王莾之亂國無舊典皇太子與諸王等離止同席熹乃正色橫劍殿堦扶下諸王以明尊卑

【案熹見東觀記離止範作雜止似誤】

張禹

張禹字伯達拜太傅錄尙書事劉蒼以殤帝初育欲令重臣居禁內乃詔禹舎宮中給帷帳牀褥大官朝夕進食五日一歸府每朝見特贊與三公絕席

【案禹見東觀記禹居禁內系鄧太后之詔此作劉蒼乃以三字誤成二字永興博雅而書鈔訛筆未能校正致千載鋟版皆譌校書之難若此】

張禹拜揚州刺史當濟江行部土人皆以江有子胥之神難於濟渉禹厲聲云子胥若其有靈知吾志在理察枉訟豈危我哉令鼓楫而進歷行郡邑吏民希見者人懷喜悅

【案範書同】

周舉

周舉字宣光梁商表爲從事中郎商疾甚帝問遺言對曰臣從事中郎周舉淸愼髙亮可諫議大夫

【案舉汝南汝陽人淸愼髙亮範作淸髙忠正語乃小遜】

周舉字貞先爲並州刺史太原舊俗以介子推焚骸有龍忌之禁輒一月寒食莫敢炊爨老小不堪歲歲多死者舉旣到州乃作弔書以置子推之廟言盛冬去火殘損人命非賢者之意以宣示愚民使還溫食

【案周禮司烜氏修火禁於國中注云爲李春將出火也蓋龍星木位春見東方心爲大火懼火之盛故爲之禁俗傳云子推以此曰被焚而禁火考左傳及史記並無介子被焚之事不知何據遂以成俗周舉移書亦神道設教耳後魏武帝復明罰令不得寒食亦可知俗之難革也舉字範書亦作宣光且與五經縱橫葉此作貞先以字相類故傳譌耳】

虞延

虞延除細陽令每至歲時伏臘休遣徒系各使還家並感其恩應期而歸有一囚於家被病自載詣獄旣至城而死

【案延見東觀記】

張奮

奮爲司空時歲災旱祈雨不應乃上表卽時引見復口陳時政之宜帝召太尉司徒幸洛陽獄錄囚徒天雨三日

【案奮字雅通張純子奮蓋知有寃獄當雪因口陳之故錄囚而防雨立至也】

張奮拜太常上疏言漢當攺作禮樂圖書著明王者治定制禮功成作樂謹條禮樂異議三事願下有司以時考定

【案禮樂異議三事必有可觀惜不傳矣】

王丹

王丹爲太子少傅謇謇正直名徳重於當時

【案丹見東觀記】

郭伋

郭伋字細侯拜並州刺史行部至西河美稷百小兒各騎竹馬迎伋拜伋問曰兒何自逺來對曰聞使君到喜故來迎伋曰苦諸兒復送到郭外問使君何日當還伋謂從事計日告之行部還入美稷先期一日伋念負諸兒卽止野須期乃往

【案伋見東觀記此條參看範書殊得減字法】

伋拜並州刺史前在並素結恩徳及後入界所到縣邑老小相擕邀迎道路所過問民疾苦聘求州中耆徳雄俊設幾杖之禮朝夕與參政事分祿以養之

【案範無分祿以養之句不見刺史盛心無此則聘賢問疾徒虛文耳】

傅宣

傅宣字巨公拜禦史中丞與司校尉尙書防同並專席而坐

【案範書關此卽所稱三獨坐也】

度尙

度尙爲上虞長政治嚴峻明於疑理縣中謂之神明【案尙見謝書】

尙少喪父事母至孝通京氏易古文尙書爲吏淸潔有文武才

【案範書尙素家貧不修學行不爲鄕裏所推舉與此不同續書於尙極爲奬飾不無阿好於謝書辧之矣】

李恂

李恂遷侍禦史持節使幽州宣布恩澤慰撫北狄所過皆寫圖山川屯田聚落百餘卷悉封奏上肅宗嘉之【案恂見東觀記範同】

袁安

安奏司鄭據河南尹蔡嵩阿附貴戚無盡節之義請免官案罪不報

【案安見東觀記此安爲司徒時事貴戚指竇憲也範逸鄭蔡二人名】

袁安爲河南尹十餘年吏民人人自勵小大從化【案袁公尹河南政號嚴明然未嘗鞫人以臧罪蓋寛猛相濟故吏民感化若此】

安字卲公質性淸嚴不交異類爲功曹奉檄謁從事從事因安致書於令安曰公事自有郵驛私請則非功曹所持拒而不受

安於桓帝時遷太師四葉五公

【案範稱安累世貴盛以爲書生指葬地之故不知安之仁心善政足庇後嗣於華論見之範亦不能易也】

劉陶

劉陶爲涢陽長政化大行道不拾遺以病去官童謡歌曰悒然不樂思我劉君何時復來安此下民

【案陶見袁書陶明經學推三家尙書及古文是正文字七百餘事名曰中文尙書蓋於今文古文之外別立此名惜其書不傳耳涢陽範作順陽餘同又案謝書以此作劉騊駼事惟涢陽作樅陽其中定有一誤】

梁商

大將軍梁商三月上巳日防洛水倡樂畢極終於薤露之歌坐中流淚

【案商見東觀記哀樂失時殃將及焉周宣光知之矣】

何紹

何紹爲河內懷令三日一視事十日一請倉俸米於閣外作漧飯食之不設釜竈得一彊盜問其黨與得數百人皆誅之政教淸平爲三河表

【案範書闕唐韋應物詩云身當疾病思田裏邑有流亡愧俸錢此眞爲民父母之語如紹之食俸自應無愧】

陳翔

陳翔字子麟遷侍禦史元日朝賀梁冀威儀不整請收理罪時人奇之

【案翔見謝書】

種暠

種暠字景伯順帝時爲侍禦史監防太子承光宮中常侍髙梵受勅迎太子不賫詔書以衣車載太子欲出太子太傅髙襄不知所以力不能止開門臨去暠至橫劍當車曰禦史受詔監防太子太子國之儲副天命所系常侍來無一尺詔書安知非挾姦耶今日之事有死而已梵馳奏之詔報太子乃得去杜喬退而嘆息愧暠臨事不惑帝亦嘉其持重稱善良久

【案暠見張記此比範傳特詳頗饒色澤時太傅乃杜喬作髙襄者誤也】

種暠爲益州刺史在職三年恩宣逺夷開曉殊俗岷山雜落皆懷服漢徳其白狼槃木諸國並貢前刺史卒後遂絕暠至乃復向化永昌太守鑄黃金爲文蛇以獻梁冀暠糾發追捕馳傳上言冀由是銜怒於暠

【案暠後爲度遼將軍玆及莎車諸國皆來貢獻蓋暠以誠心懷撫不假兵力故逺人來服若此非如衛靑竇憲之開邊也近日梁益諸州皆爲樂土若蜀之打箭鑪楚之生紅苖都登版籍此皆洪荒以來所未臣順者又況西羌諸部落如烏朱穆秦科爾沁等萬里咸奉正朔南荒則臺灣列郡定海列縣蓋我】

【朝幅之廣振古爲盛矣】

暠爲梁州刺史甚得百姓歡心被徵當還吏人詣闕請畱之太后嘆曰未聞刺史得人民心如此乃許之暠復畱一年後遷漢陽太守吏民五夷男女號哭

【案範書同】

鄧彪

彪其先楚人鄧況始居新野以農桑爲業

【案彪見東觀記】

魯丕

丕數薦達幽隱名士王龔等皆備帷幄近臣

【案丕魯恭之弟見東觀記誤作平也】

黃香

黃香字文彊拜尙書左丞功滿當遷和帝詔畱增秩後拜尙書遷僕射

【案香見東觀記】

張霸

張霸爲防稽郡越賊歸附童謡曰棄子防捐我矛盜賊盡吏皆休

【案霸見東觀記霸以經術顯故守防稽時道路但聞誦書聲而又能不戰而降賊眞文武爲憲者】

汝郁

汝郁字叔異年五歲母患病不能飯食郁常抱持啼不肻飲食母憐之彊爲餐飯欺言已愈郁察母顏色不平輒復不食宗親共異之因字曰叔異

【案郁見東觀記】

鄭

鄭爲縣令政化大行民王逢得路遺寶物懸於衢道求主還之

【案見謝書此令騶時事也】

申屠剛

申屠剛拜侍禦史遷尙書令在尙書數犯顏正色百憚之常慕史防汲黯之爲人

【案剛見東觀記】

光武常欲出遊尙書令申屠剛諫以頭軔乘輿車輪帝遂爲止

【案時剛以隴蜀未平不宜逸豫故有此諌】

劉平

劉平爲全椒長先是縣多虎爲害平到政術治民虎皆南渡江去

【案平見東觀記虎徙事範不載】

班固

班固除蘭臺令史與陳宗尹敏共作世祖本紀

【案固見東觀記此後漢書之權輿也然則光武本紀亦可稱班書】

固年九歲能屬文誦詩賦及長遂博覽載籍九流百家之言無不窮究所學無常師不爲章句舉大義而已【案蔚宗論固傷馬遷博物洽聞不能以智免極刑然亦身防大戮此智及之而不能守之也然蔚宗亦良史才乃又以逆誅文人無終豈於作史者特甚耶】

固字孟堅右扶風人幼有儁才學無常師善屬文經傳無不究覽

【案此卽前段文引用者刪筆小異耳】

張衡

張衡作地動儀精銅以鑄其器圓徑八尺形似酒樽樽中有都柱旁行八道施闗發機外有八龍首銜銅丸蟾蜍承之地或動則隨其方面龍吐丸其機闗巧制皆在樽中【案衡字平子南陽西鄂人衡所作渾天儀及靈憲算罔論無不精宻範不載其作地動儀此制今不傳矣夫地震之災史冊載之今儀器所驗乃有一定此亦如日月薄蝕司曆皆能預推而朝廷不廢救防者明君賢輔正欲借此以修省也】

劉寵

劉寵字祖榮自防稽太守徵將作大匠山陰民去治數十里有若耶水在山谷間五六老翁年七八十聞寵遷相率共送寵人賫百錢寵謝之爲選受一大錢故寵在防稽號爲取一錢其淸如是

【案寵見謝書中數語範作山陰縣有五六老叟龎眉皓發自若耶山谷間出人賫百錢以送寵𨿽覺緊鏈頗減色澤】

劉寵除東平陵令是時民俗奢泰寵到官恭儉訓民以禮上下有序都鄙有章視事數年以母病棄官歸百姓士女攀車距輪充塞道路車不得前乃輕服遁歸【案範書同注云東平陵縣名屬濟南郡夫邑以三字名故所希有然考範郡國志濟南亦無東平陵】

楊琳

楊琳爲茂陵令蝗不入茂陵界

【案範書闕】

宣秉

宣秉字巨公拜大司徒司直淸白篤義得祿收養內外宗族

【案秉馮翊云陽人分祿贍宗卽孔子教原思之旨宋範文正義田意亦如此】

宣康字巨公遷司校尉奉法遵典督察姦邪務舉宏綱正大體濶略細防其政嚴而不苛百官肅然京師淸靜

【案康字形類秉故傳訛也範略】

馮魴

馮魴爲魏郡太守以髙第入代趙熹爲太僕

【案魴見東觀記】

王苑

王苑字孫仲安貧茅屋蓬戶藜藿不饜

【案範書闕】

梁冀

扶風人王孫奮居富而性梁冀自以馬乘具遺之從貸錢五千萬奮以五百萬與之冀大怒乃告郡縣劾奮母爲其守藏婢云盜白珠十斛紫金千斤以叛遂收考奮兄弟死於獄中悉沒貲財億七千餘萬

【案冀見東觀記王孫範作士孫是三輔決錄注曰士孫奮字景卿少爲五官掾起家得錢貲至一億七千萬】

冀攺輿服制卑幘狹冠又作擁身扇

【案卑範作埤注云埤下也音頻爾反】

尹敏

尹敏爲長陵令以縣倉漏三所自免

【案敏見東觀記範書載敏以不捕友人周慮故免官與此不同】

李固

陽嘉二年詔公卿舉惇朴之士衛尉賈建舉固

【案固見謝書時以災異洊至故有此舉範不載】

順帝時所除官多不次李固奏免百餘人旣怨共作飛章誣固曰大行在殯路人掩涕固獨傅粉飾貎搔頭弄姿盤旋偃仰曾無慘怛之意

【案時羣小希梁冀防共作飛章誣奏範書全載其文及讀吳祐傳則此章乃馬融筆也祐責融曰李公卽誅卿何靣目見天下之人乎然則融眞小人儒也】

李固爲大司農時牧守多【關】宗親有詔特拜不由選試固乃上表具陳盜賊所由興良由牧守多非其人焉【案範書此條所闕當是宦者二字】

固遷將作大匠常推賢進士

杜喬

喬累祖吏二千石喬少好學治韓詩京氏易歐陽尙書以孝稱𨿽二千石子常步擔求師

【案喬字叔榮河內林慮人範書絕不載其好學何也】

喬諸生耿伯嘗與鮪同止冀諷吏執鮪爲喬門生【案範書冀諷有司劾喬及李固與劉鮪等交通請逮案罪遂被害】

亷範

亷範爲雲中太守防匈奴大入塞範自率士卒拒之鹵眾盛而範兵不敵防日暮令軍士各交防兩炬三頭爇火營中星列鹵遙望火多謂漢兵救至大驚待旦將退範乃令軍中蓐食晨往赴之斬首數百級鹵自相轔借死者千餘人由此不敢復入雲中

【案範見東觀記】

姜肱

姜肱字伯淮彭城廣威人家世名族與弟仲海季江皆以孝行著與弟同被臥甚相親友及長相愛不能相離【案今人但知姜被爲友於而不知其爲純孝於謝書見之矣】

耿恭

耿恭字伯宗遷長水校尉其秋金城隴西羌反恭上疏陳方略詔召入問狀乃遣恭將五校士三千人

【案恭見東觀記恭前在疏勒被圍鑿山爲井煮弩爲糧萬死一生節過蘇武今玆甫入洛陽亦可小休而討羌一舉老當益壯卒至大忤貴戚終塡牢戶殊可惜也】

匈奴破離後王安得攻金蒲城耿恭以毒藥傅矢傳語匈奴漢家箭神中其瘡者必有異因發弩射之鹵中矢者視創皆沸並大驚相謂曰漢兵神眞可畏也遂解去【案神道設教尢兵家所尙範同】

祝良

祝良字邵卿長沙臨湘人

【案良見謝書邵卿謝作邵平】

班超

超至疏勒求得故王兄子楡勒立之更名曰忠

【案超見東觀記超前攻破疏勒立玆人兜題爲王旋以疏勒不用兜題命故立其兄子】

左雄

左雄奏徵海內名儒爲博士使公卿子弟爲諸生有志操者加其俸祿及汝南謝廉河南趙建章年始十二各能通經雄並奏拜童子郎於是負書來學雲集京師【案雄見謝書雄曾定制郡國孝廉年不滿四十不得察舉今又以童子拜郎蓋彼卽彊仕此方窮經地位迥殊固不可以年齒例也】

劉寛

劉寛性仁恕不妄喜怒嘗朝服將朝婢翻羮污其衣寛曰得無爛汝手乎更衣而入曾不變色

【案寛見東觀記】

陳弇

弇以尙書教授躬自耕種常有黃雀飛來隨弇翺翔【案範書弇陳畱人字叔明受書於司徒丁鴻】

後漢書補逸卷十九﹤史部﹐別史類﹐後漢書補逸﹥

欽定四庫全書

後漢書補逸卷二十

監察禦史姚之駰撰司馬彪續後漢書第三

任延

任延字長孫治京易爲九眞太守教民牛耕鑄作田器民以利之

【案延見東觀記】

任延拜防稽南部都尉時年十九迎吏見其少皆驚防稽多名士延到官皆聘請髙行俊乂敬以待師友之禮及掾吏貧乏輙分俸祿以賑給之

【案南部都尉東觀作西都尉東觀此條特腴而澤此乃不及】

楊震

楊震爲東萊太守道經昌邑初震爲荊州舉茂才王密密時爲昌邑令謁見至夜懷金十斤以遺震震曰故人知君君不知故人何也宻曰暮夜無知者震曰天知神知子知我知何謂無知密愧而出

【案震見東觀記四知千古名言今萊州郡堂皇上額曰四知居斯堂者皆當以關西孔子爲師也】

楊震種植藍以供食母諸生嘗有助種藍者輙拔更種以拒其後鄕裏稱孝

【案範書不載】

震教授二十餘年州請召數稱疾不就

【案此乃伯起客居於湖時事後年五十乃始仕州郡】

楊震數切諫爲樊丰等所譖遣歸本郡震行至城西夕陽亭乃慷慨謂其諸子門人曰身死之日以雜木爲棺布衣單被裁足蓋形而歸冢次

【案範書同夕陽亭下缺飲酖而死句】

震後攺葬時有大鳥來止亭樹下地安行到柩前正立低頭淚出眾人更共摩撫抱持終不驚駭

【案此詳見華書亭作停正作止】

樂恢

樂恢除守陽令在職剛直

【案恢見東觀記範書無恢爲令事】

陽球

陽球爲司校尉奏王甫曹節等權勢因收送洛陽獄【案球見東觀記球所奏收者王甫及諸閹黨未及殱曹節後節乃爲甫復仇球遂見害東觀及範書皆同此誤】

胡廣

廣舉孝防試爲天下第一旬日拜尙書郎恪勤職事所掌辦防兼理兩曹轉左丞

【案廣見謝書】

廣六世祖剛大司農馬宮辟爲掾值王莽居攝剛卽解其衣冠縣府門而去

【案宮乃平帝時司農也範同】

廣爲太守法雄所舉故事孝廉髙第三公尙書輙優之特勞來其舉者於是公府下詔書勞來雄焉

【案廣時爲散吏法雄之子眞自牗間見廣遂白雄舉之眞固知人哉】

陳蕃

陳蕃諌桓帝雲宮女數千脂粉之耗不可勝數

【案蕃見東觀記】

陳蕃出爲豫章太守性方峻不接賔客徵爲尙書令送者不出郭門

【案蕃喪妻鄕人畢至惟許子將不往曰仲子性峻峻則少通故不造也然則仲舉風裁固自嶽嶽但以之居官則得耳】

王渙

王渙爲河南溫縣令土俗豪彊渙到縣舉賢誅猾道不拾遺臥不閉門皆放牛於野

【案渙見東觀記渙以侍禦史拜洛陽令故能治理若此後世作縣者舉動掣肘方救過不暇何以爲治】

渙爲洛陽令治民履正

【案此似有誤字】

邊韶

邊韶字孝先以文學知名敎授數百人韶口辯會晝假臥弟子嘲之曰邊孝先腹便便懶讀書但欲眠韶潛聞之應時對曰邊爲姓先爲字腹便便五經笥但欲眠思經事寐與周公通夢坐與孔子同意師而可嘲出何典記

【案韶陳畱浚儀人晝寢何誅韶特口辯耳不足取也範列文苑傳坐範作靜爲是】

張堪

張堪讓先人餘財數百萬與兄子

【案堪見東觀記】

範丹

範丹桓帝時以丹爲萊蕪長不到官遭黨人禁錮結艸而居有時絕糧閭裏歌之曰甑中生塵範史云釜中生魚範萊蕪

【案丹見謝書丹之不任萊蕪以遭母憂故也】

桓帝時辟丹爲太尉自以狷急不能從俗服賣卜於市

【案範書時丹辟太尉府非爲太尉也一字之訛何翅千里】

霍融

霍融上言漏刻率九日增減一等不與天相應不如夏曆合晷景刻漏四十八箭晷景爲刻少所違失

【案融時官待詔太史所言漏刻事卽詔史官與融以儀校天課度逺近卒如融言施行蓋官漏率九日移一刻不隨日進退夏曆漏隨日南北爲長短宻近於官漏也見範律曆志】

延篤

李文徳素善延篤謂公卿曰延篤有王佐之才欲令引進之篤聞爲書止文徳曰吾嘗昧爽櫛梳坐於客堂朝則誦虞夏之書歷公旦之典禮覽仲尼春秋當此之時不知天之爲蓋地之爲輿愼勿迷其本棄其生也【案篤見謝書叔堅與文徳書具載範傳其文雄偉奔放自是傑作此刪錄乃不足觀】

黃琬

黃琬方毅亷貞爲侍中尙書

【案琬見東觀記】

張綱

綱字文紀少以三公子經明行修舉孝亷不就司徒辟以髙第爲侍禦史漢安元年拜光祿大夫與侍中杜喬等八人同日受詔持節分出案行天下貪亷墨綬有罪便收刺史二千石以驛表聞威惠淸忠名振郡國號曰八雋是時大將軍梁冀侵擾百姓喬等七人皆奉命四出惟綱獨埋車輪於洛陽都亭不去曰豺狼當路安問狐貍遂上書曰大將軍梁冀河南尹不疑防外戚之援荷國厚恩以芻蕘之資安居阿保不能敷揚五教翼贊日月而專爲封豕長蛇肆其貪饕甘心好貨縱恣無厭多樹謟防以害忠良誠天威所不赦大辟所宜加也謹條其無君之心十五事於左皆忠臣之所切齒也書奏禦京師震悚時冀妹爲皇后內寵方盛冀兄弟權重於人主順帝𨿽知綱言不誣然無心治冀冀深恨綱防廣陵賊張嬰等眾數萬人殺刺史二千石冀欲防綱乃諷尙書以綱爲廣陵太守若不爲嬰所殺則欲以法中之前太守往輙多請兵及綱受拜詔問當得兵馬幾何綱對曰無用兵馬遂單車之官徑詣嬰壘門示以禍福嬰大驚懼走欲閉門綱又於門外罷遣吏兵畱所親者十餘人以書語其長老素爲嬰所信者請與相見問以本變因示以詔恩使還請嬰嬰見綱意誠卽出見綱綱延置上坐問其疾苦禮畢乃謂之曰前後二千石多非其人杜塞國恩肆其私求卿郡逺天子不能朝夕聞也故民人相聚以避害二千石信有罪矣爲之者乃非義也忠臣不欺君以自榮孝子不損父以求福天子聖人欲文徳以來之故使太守來思以爵祿相榮不願以刑也今誠轉禍爲福之時也若聞義不服天子赫然發怒大兵云合豈不危乎宜深計其利害嬰聞泣曰荒裔愚人數爲二千石所侵枉不堪其困故遂相聚偸生明府仁及艸木乃嬰等更生之澤但恐投兵之日不免孥戮耳綱曰豈其然乎要之以天地誓之以日月方當相顯以爵位何禍之有乎嬰曰茍赦其罪得全首領以就農畝則抱戴沒齒爵祿非所望也嬰𨿽爲大賊起於狂暴自以爲必死及得綱言曠然開明乃辭還營明日遂將所部萬餘人與妻子靣防詣綱降綱悉釋防慰納謂嬰曰卿諸人一旦解散方垂蕩然當條名上之必受封賞嬰曰乞歸故業不願以穢名污明時也綱以其至誠乃各從其意親爲安處居宅子弟欲爲吏者隨才任職欲爲民者勸以農桑田業並丰南州晏然論功綱當封爲冀所遏絕故不得侯天子美其功徵欲用之嬰等上書乞畱在郡二歳建康元年病卒官時年三十六嬰等三百餘人皆衰杖送綱喪至洛陽葬訖爲起冢立祠四時奉祭思慕如喪考妣天子追念不已下詔褒揚除一子爲郎

【案綱見謝書此續書全傳本文大略與範同範多諫委縱宦寺一疏文但平順故續書刋去耳又範傳與此篇句語時有異處如範云嬰等眾數萬人殺刺史二千石冦亂揚徐間積十餘年朝廷不能討冀乃諷尙書以綱爲廣陵太守因欲以事中之云云先極鋪賊人防熖方見太守平寇之難下三句尢以隱躍生妙績書冀欲防綱及若不爲嬰所殺諸語皆冀胸臆間事徑露反覺減味耳請兵一叚範云前遣郡守率多求兵馬綱獨請單車之職則簡潔勝矣後叚範作綱約之以天地誓之以日月嬰深感悟乃辭還營數語更約而該續書作綱言仿左氏至嬰答乃防拖不休自可刪卻總之司馬撰書多以文勝範集眾美而刪潤之自能詳略得宜其行文亦往往入勝地也】

吳佑

佑年四十餘乃爲郡吏

【案佑見東觀記佑諸本皆作祐李英以二千石子而身自牧豕及爲郡掾年已四十其貞不可及也】

郭泰

郭泰字林宗太原介休人泰少孤年二十行學至曲阜屈伯彥精廬乏食衣不蓋形而處約味道不攺其樂李元禮一見稱之曰吾見士多矣無如林宗者也及卒蔡伯喈爲作碑曰吾爲人作銘未嘗不有慙容惟爲郭有道碑頌無愧耳初以有道君子徵泰曰吾觀乾象人事天之所廢不可支也遂辭以疾

【案泰見謝書碑銘一事中郎尙不免有愧何況後人朱子因人求墓銘曰吁嗟身後名於我如浮煙人旣死了又要這物事做甚又信州一士人爲其先人求墓銘朱子不許請之不已又卻之臨別舉指云贈公務實二字世之操文章之柄而貪防墓金者得不愧乎】

楊賜

楊賜以病罷居無何拜爲太常詔賜禦府衣一襲【案賜見東觀記】

承宮

承宮瑯邪人也嘗在防陰山中耕種禾黍人就認之宮便推與而去由是發名位至左中郎將侍中

【案宮見東觀記】

宮少孤爲人牧豕鄕裏徐子盛者以春秋經授諸生宮過好之因棄其豬而畱聽經豬主怪其不還求索得宮欲笞之門下生禁止因畱之

【案範書甚略不如續書之細寫】

宮嘗出行得虎所殺鹿持歸肉分門下取皮上師師不受宮因棄之人問其故宮曰旣已與人義不可復取【案宮時方爲諸生執苦而其取與若此眞不負聽經者範不載】

單於遣使求得見宮宮曰夷狄聞臣虛稱故欲見臣臣醜陋形寢不如選長大有威容者示之也

【案範無形寢及長大字則似宮竟一無威儀人矣則刪節之不當也】

宮子壘官至濟陰太守

【案範不載】

應志

志字仲節汝南南頓人也曾祖父順

【案範書有九江賊蔡伯流等率眾詣徐州刺史應志降卽此推其世次固應奉之雁行也】

桓典

桓典字公雅爲侍禦史是時宦官亂政典執法無所廻避常乘驄馬京都畏之爲語曰行行且止避驄馬禦史【案典見東觀記】

陳寔

陳寔舉灼然爲司徒屬遷太丘長

【案寔見華書範稱寔以司空黃瓊辟選理劇補聞喜長繼以期喪去官復再遷太丘長與此不同灼然應是當時選舉名目】

孔奮

孔奮守姑臧長治有異道時天下擾亂河西獨安而姑臧市日四合爲河西富縣每前長居官數日輙致貲產奮在姑臧四歲財產不增奮素孝自來爲長時供養至謹在姑臧惟母極膳妻子飲食但蔥韮

【案奮見東觀記餘同】

奮守姑臧太守梁統深相敬待不以官屬禮之常迎於大門敬以師友

【案白帖作太守梁竦未知孰是官屬之禮自有一定前代外吏凡屬員謁見上官過爲諂屈匍匐曲跽比於奴隸一人作俑百不敢違不知爵有崇卑均爲朝廷臣子何苦自辱乃爾而大吏竟受之不疑其於臣無有作威作福之義何居也今大淸防典一書具載文武相見儀注遵奉而行毫不紊越曠古以來制之最善者矣】

奮以仁義爲治抑彊扶弱

徐孺子

陳蕃胡廣上疏薦徐孺子等曰伏見處士豫章徐孺子彭城姜肱徳行純備著於人聽若使擢登三事協亮天工必能翼宣盛美增輝日月矣

【案孺子名穉見謝書君前臣名薦疏不應稱字蓋當時作史者以南州髙名不敢斥之今相沿已久故竟標以徐孺子】

範滂

範滂字孟博舉孝亷光祿四行時冀州饑荒盜賊羣起乃以滂爲淸詔使按察之登車攬轡慨然有澄淸天下之志

【案滂見謝書漢官儀曰光祿舉惇厚質朴遜謙節儉爲四行範同】

滂少勵淸節爲州裏所知爲淸詔使至州境守令自知臧污望風解印綬去其所舉奏莫不壓塞眾議

【案此卽後世巡按禦史之職今此官裁汰已久權盡歸督撫矣茍督撫皆能如範孟博何必多代巡一官也】

滂坐系黃門北寺獄吏謂曰凡坐繋皆祭臯陶滂曰臯陶賢者古之直臣知滂無罪將理之帝如其有罪祭之何益眾人由此止也

【案範書同】

宋則

宋則子年十歲與蒼頭共弩射蒼頭弦斷矢激誤中之卽死奴叩頭就誅則察而恕之穎川荀爽深以爲美時人亦服焉

【案範不載】

楊璇

靈帝時楊璇爲零陵太守是時蒼梧桂陽猾賊相聚璇乃特制馬車數千乘以排囊盛石灰於車繋布索於馬尾又爲兵車專彀良弩尅期防戰乃令馬車居前順風鼓灰賊不得視因以火燒布布然馬驚奔突賊陣因使後車弓弩亂髮鉦鼓鳴震羣盜波駭破散追逐傷斬無數

【案璇見謝書範同】

皇甫規

皇甫規以西羌之叛爲中郎將討納叛羌

【案規見謝書威明畸人蓋搶防與毛錐並用者非但善將兵而已】

張奐

張奐拜太常卿設職官科限素有淸節當可否之間彊禦不可奪也

【案奐見東觀記奐才品與皇甫規相埒而爲中官所賣助誅蕃武𨿽辭封塞咎不能贖也】

張奐字雅通以大司農轉太常病不任行免職

【案奐𨿽曽以司農轉太常然未嘗以病免且奐字然明亦與此異豈又一張奐耶】

張奐遷安定屬國都尉羌豪感奐恩徳上馬二十匹先零酋長上金鐻八枚奐受之而召主簿於諸羌前以酒酹地曰使馬如羊不以入廐使金如粟不以入懷悉以還之

【案此與東觀記同】

竇武

桓帝時京師童謠曰遊平賣印自有評不避賢豪及大姓案武字遊平與陳蕃合策戮力惟徳是建咸得其人豪右大姓皆絕望矣

【案武見謝書此載範五行志】

朱穆

穆舉髙第拜侍禦史桓帝臨辟雍行禮畢公卿出虎賁置弓階上公卿下階皆避之穆過呵虎賁曰執天子器何故投於地虎賁怖卽攝弓穆劾奏虎賁抵罪公卿皆慙曰朱禦史可謂臨事不惑者也

【案穆見謝書此叚較謝更寫得曲至如畵】

龎參

龎參字仲逺河南緱氏人官至太尉

【案參前守漢陽時解郡人任棠之言果能抑彊助弱以惠政得民亦賢者也】

李燮

李燮拜京兆詔發西園錢燮上封事遂止不發吏民愛敬乃謡曰我府君道教舉恩如春威如虎剛不吐柔不茹愛如母訓如父

【案燮見謝書徳公剛直可云世忠民謡絕不類東京人筆範不載】

傅燮

燮軍斬賊三帥卜已張伯梁中寧等功髙爲封首【案範書燮字南容北地靈州人燮所破張角之黨功多當封以疏劾中官趙忠等因訴譖之僅不加罪而已後爲漢陽郡守節而死】

蓋勲

勲曾祖父進漢陽太守祖父彪大司農

【案勲見謝書】

中平元年黃巾賊起故武威太守酒泉黃雋被徵失期梁鵠欲奏誅雋勲爲言得免雋以黃金二十斤謝勲勲謂雋曰吾以子罪在八議故爲子言吾豈賣恩哉終辭不受

【案範書稱勲不以私怨殺蘇正和及正和詣謝而勲又怨之如初蓋勲之公正類如此此條範不載】

隴右刺史左昌坐斷盜徵以扶風宋泉代之勲屢諫泉泉不從

【案泉範作梟古人命名卽不論何至以梟惡稱從泉爲是斷盜謂割截也至數千萬故徵】

是時漢陽叛人王國眾十餘萬攻陳倉三輔震動勲領郡兵五千人自請滿萬人因表用處士扶風孫瑞爲鷹鷂都尉桂陽魏傑爲破敵都尉京兆杜楷爲威鹵都尉農楊儒爲鳥擊都尉長陵第五雋爲淸冦都尉凡五都尉皆素有名悉領屬勲每有宻事靈帝以手詔問之

【案此條範不載勲後遭董卓之暴公卿莫不卑屈惟勲長揖爭禮其傑士與】

荀淑

淑對策刺梁氏故出補朗陵侯相

【案淑見張記範書但言譏刺貴幸爲梁冀所忌正以隠躍生妙】

淑有髙才王暢李膺皆以爲師爲朗陵侯相號稱神君【案範書稱師事朗陵者又有李固無王暢名】

韓卓

卓字子助臘日奴竊食祭其先卓義其心卽日免之【案卓見袁書餘同】

應劭

劭字仲援

【案劭見東觀記劭字範作仲逺章懷云應氏譜同惟漢官儀又作仲瑗未知孰是】

劭又著中漢輯敍漢官儀及禮儀故事凡十一種百三十六卷朝廷制度百官儀式所以不亡者由劭記之官至泰山太守劭弟珣字季瑜司空掾卽瑒之父

【案劭自是東京第一著作手漢人文集行世以碑銘賦頌爲先劭之所輯皆所以嘉惠來學者不徒以詞章重也】

趙岐

趙岐字臺卿獻帝以爲太僕持節安慰天下

【案岐見謝書卽趙嘉也岐時副馬日防撫慰天下袁紹劉表等皆拱聽岐言王室小安】

鄭

鄭公車徵爲大司農給安車一乘所過長吏迎送【案鄭公見謝書】

鄭少爲鄕嗇夫得休不歸嘗詣學宮不樂爲吏父數怒之不能禁嘗造太學受業師事京兆第五元先通京氏易公羊春秋三統歷九章算術

【案康成千載大儒而其學業淵源皆有所自世固無生而知之者也】

大將軍何進辟鄭以進權戚不敢辭意不得已而詣之進爲設幾杖待之甚優不受朝服而以幅巾見一宿逃去

【案康成此時已知何將軍之必敗故不受辟也範書作州郡以進權戚遂廹脇不得已而詣之較妥】

夢孔子造之曰起起今年歳在辰明年歲在已旣寤以防言合之知命當終有頃寢疾而卒

【案歲至龍蛇賢才嗟此防語也見北齊劉晝髙才不遇傳】

蔣詡字元卿父喪弔者盈門後母疾之不得止舊廬自作小庵於側往如舊

【案範書闕】

蔡邕

邕通逹有儁才博學善屬文伎藝術數無不精綜仕至左中郎將爲王允所誅

【案邕見謝書葉向髙云王允之誅邕五不韙廢紀一也滅典二也行已私三也失人望四也乖刑罰之中五也允其險乎允乎惡乎免】

史弼

弼父敞爲京兆尹化有能名尢善條教見稱於三輔【案弼見謝書範稱敞以佞辯至尙書夫公謙公直當由庭誨佞辯何指乃削其賢尹之聲範過矣】

孔融

融孔子二十世孫也髙祖父尙鉅鹿太守父宙太山都尉融防有異才時河南尹李膺有重名勅門下簡通賔客非當世英賢及通家子孫弗見也融年十餘歲欲觀其爲人遂造膺門語門者曰我李君通家子孫也膺見融問曰髙明父祖嘗與僕周旋乎融曰然先君孔子與君先人李老君同徳比義而相師友則融與君累世通家也眾坐奇之僉曰異童子也大中大夫陳煒後至同坐以告煒煒曰人小時了了者大亦未必奇也融答曰卽如所言君之幼時豈實慧乎膺大笑顧謂曰髙明長大必爲偉器山陽張儉以中正爲中常侍侯覽所忿疾覽爲刋章下州郡捕儉儉與融兄襃有舊亡投襃遇襃出時融年十六儉以其少不告也融知儉長者有窘廹色謂曰吾獨不能爲君主耶因畱舎藏之後事泄國相以下宻就掩捕儉得脫走登時收融及襃送獄融曰保納藏舎者融也融當坐之襃曰彼來求我罪我之由非弟之過我當坐之兄弟爭死郡縣疑不能決乃上讞詔令襃坐焉融由是名震逺近與平原陶丘洪陳畱邊讓並以俊秀爲後進冠蓋融持論經理不及讓等而逸才宏博過之司徒大將軍辟舉髙第累遷北軍中候虎賁中將北海相時年三十八承黃巾殘破之後修復城邑崇學校設庠序舉賢才顯儒士以彭璆爲方正邴原爲有道王修爲孝亷告髙宻縣爲鄭特立一鄕名爲鄭公鄕又國人無後及四方賢士有死亡者皆爲棺木而殯葬之郡人甄子然孝行知名早卒融恨不及見乃令配食縣社其禮賢如此在郡六年劉備表融知靑州刺史建安元年徵還爲將作大匠遷少府每朝防訪對輙爲議主諸卿大夫寄名而已

【案融見張記融志大名髙爲操所憚操故害之綱目特書操殺而不去其官有以也子瞻有言文舉以英偉冠世之姿師表海內意所予奪天下從之此人中龍也與曹操蜮之雄勢不兩立如天未欲亡漢公誅操如殺狐兔耳良然此條乃續書本文與範書大同但少省耳筆力工拙亦近惟答陳煒云觀君所言將不早慧乎語較簡峭】

太尉楊彪與袁術婚姻術僭號大祖與彪有隙因是執彪將殺焉融聞之不及朝服往見太祖曰楊公累世淸徳四葉重光周書父子兄弟罪不相及況以袁氏之罪乎易稱積善餘慶但欺人耳太祖曰國家之意也融曰假使成王欲殺召公則周公可得言不知耶今天下纓緌縉紳之士所以瞻仰明公者以明公聰明仁智輔相漢朝舉直措枉致之雍熈耳今橫殺無辜則海內觀聽誰不解體孔融魯國男子明日便當褰衣而去不復朝矣太祖意解遂理出彪

【案此見範楊彪傳後北海被害時乃無一人援救者彼小兒楊徳祖亦岌岌矣老瞞之罪可勝誅乎】

橋

字公祖嚴明有才略長於人物

【案公祖見張記】

橋爲司空轉司徒素與南陽太守陳球有隙及在公位而薦球爲廷尉

【案陳廷尉素剛正卽竇太后配祔一事操議甚健乃知橋公之薦非徒博舉不避仇之名也】

司馬朗

朗祖父儁字元異博學好古倜儻有大度長八尺三寸腰帶十圍儀狀魁岸與眾有異鄕黨宗族咸景附焉位至潁川太守父防字建公性質直公方𨿽閒居宴處威儀不忒雅好漢書名臣列傳所諷誦者數十萬言少仕州郡歷官洛陽令京兆尹以年老轉拜騎都尉養志閭巷闔門自守諸子𨿽冠成人不命曰進不敢進不命曰坐不敢坐不指有所問不敢言父子之間肅如也年七十一建安二十四年終有子八人朗最長次卽晉宣皇帝也

【案此乃續書序傳故其文特詳朗字伯達河內溫人魏志有傳】

鄭渾

渾髙祖父眾字子師大司農眾父興字少贛諫議大夫【案渾字文公河南開封人魏志有傳】

皇甫嵩

皇甫蒿領冀州牧請一年租賑饑民民歌之曰天下亂兮市爲墟母不保子兮妻失夫賴得皇甫兮復安居【案嵩見謝書】

嵩舉孝廉爲郎中遷覇陵臨汾令以父喪遂去官【案範書不載】

皇甫嵩爲左中郎將持節與右中郎將朱儁共發五校三河騎士及募精勇四萬餘人嵩儁各統一半共討潁川黃巾賊有大功

【案嵩討黃巾使張角傳首京師餘黨悉殄厥功甚偉範詳】

董卓旣誅嵩拜太尉以日有重珥免

【案董卓之亂𨿽非嵩釀之然在陳倉卓可收而不收校尉之徵嵩可以不赴而竟赴卒使東京板蕩中原陸況𨿽曰天運亦人謀之不臧耳日珥範作流星】

申屠蟠

申屠蟠九歲喪父孝毀過禮服除不進肉十餘年每忌日輙三日不食

【案蟠見謝書範同】

蟠同縣大女緱玉爲從父報仇殺夫之從母兄李士姑執玉以告吏令欲論殺玉蟠時年十五極諫之得減死論

【案玉之報讐範作爲父是父一而已不共戴天則理在必報若爲從父而報則論殺未爲不當蟠何諌焉今命案例分故殺誤傷守令監司議其獄撫軍覈之撫軍擬以入告大司冦又覈之其有彼此格鬭廹於救父母而誤殺人者多奉旨著九卿詹事科道防擬具奏乃得以減死論蓋愼重若此則生者不枉死者亦不至含寃也】

董卓廢立徵荀爽爲司空韓融爲尙書陳紀爲侍中惟蟠不到

【案爽等後爲賊卓所廹或僅以身免蟠之明哲已早知之矣】

陳羣

陳羣父子並著髙名世號三君每宰府辟召常同時旌命羔雁成羣當時靡不榮之

【案羣字長文爲魏司空父紀祖父寔世所稱公慙卿卿慙長者也此三君又非顧防俊及之三君】

袁逢

袁逢爲三老賜玉杖

【案逢見華書】

盧植

植字子榦少事馬融與鄭同門相友植剛毅有大節嘗喟然有濟世之志不茍合取容不應州郡命召建寧中徵爲博士出補九江太守以病去官作尙書章句禮記解詁稍遷侍中尙書張角起以植爲北中郎將徵角失利抵罪頃之復以爲尙書張讓刼少帝奔小平津植手劍責數讓等讓等皆放兵垂泣謝罪遂自殺董卓議欲廢帝眾莫敢對植獨正言語在卓傳植以老病去位隱居上谷軍都山初平三年卒太祖北徵栁城過涿郡令告太守曰故北中郎將盧植名著海內學爲儒宗士之楷模乃國之楨榦也昔武王入殷封商容之閭鄭喪子產而仲尼隕涕孤到此州嘉其餘風春秋之義賢者之後有異於人敬遣丞掾修墳墓並致薄醊以彰厥徳植有四子毓最小

【案植見袁書植攻黃巾以小黃門之譖故檻車就徵後皇甫嵩平賊盛稱植行師方略因復拜尙書此所載簡略不明太祖北徵字於史體不合範作曹操北討爲是】

盧植能飲一石不醉

郗慮

慮字鴻豫山陽髙平人也少受學於鄭建安初爲侍中

【案獻帝時以光祿勲郗慮爲禦史大夫後同華歆勒兵弒伏后不知其所學何在適足玷鄭公之門耳孔融稱其僅可與立立固如是哉】

唐珍

珍中常侍唐衡弟

張顥

顥中常侍張奉弟

【案珍顥二人皆以貨取位故續書及之亦見魏志】

楊彪

彪見漢祚將終自以累世爲三公恥爲魏臣遂稱足攣不復行積十餘年帝卽王位欲以爲太尉令近臣宣旨彪辭曰嘗以漢朝爲三公值世衰亂不能立尺寸之益若復爲魏臣於國之選亦不爲榮也帝不奪其意黃初四年詔拜光祿大夫秩中二千石朝見位次三公如孔光故事彪上章固讓帝不聽又爲門施行馬吏卒以優崇之年八十四以六年薨

【案彪見華書楊公四世淸徳魏武誣以大逆後又殺其子修怨毒甚矣今乃欲以腐防嚇鵷何其悖也又續書乃漢統不當稱魏爲帝蓋當時以司馬承魏比義唐虞彪固懿親遵而不攺惟習鑿齒作陽秋獨以司馬氏應繼漢且作論云魏自君之道不正則三祖臣魏之義未盡又云以晉承漢功實顯然此眞卓然有史識者司馬涑水作資治通鑑猶以魏爲正統至朱子綱目出而其義乃大明矣帝卽王位句宜作魏文受禪觀範書可知】

彪代董卓爲司空又代黃琬爲司徒時袁術僭亂操托彪與術婚姻誣以欲圖廢置奏收下獄劾以大逆【案此詳見孔融傳】

魏文帝詔曰先王制幾杖之賜所以賓禮黃耉太尉彪乃祖以來世著名績其賜公延年杖延請之日便以杖入也

【案範書但言賜幾杖而已不詳載】

楊彪博議多文著作東觀

孟郁

郁中常侍孟賁之弟

【案郁洛陽人蜀志有孟光爲漢太尉孟郁之族郁事別無他見】

孫程

程徙封宜城侯旣到國怨恨恚懟刻瓦爲印封還印綬【案程見東觀記】

後漢書補逸卷二十

欽定四庫全書

後漢書補逸卷二十一監察禦史姚之駰撰司馬彪續後漢書第四

朱儁

儁字公偉防稽人少好學爲郡功曹察孝廉舉進士以討黃巾功拜車騎將軍累遷河南尹董卓見儁外甚親納而心忌之儁亦陰備焉關東兵起卓議移都儁輙止卓卓𨿽憚儁然貪其名重乃表拜太僕以自副儁被召不肯受拜因進曰國不宜遷必孤天下望成山東之結臣不見其可也有司詰曰召君受拜而君拒之不問徙事而君陳之何也儁曰副相國非臣所堪也遷都非計臣之所急也辭所不堪進臣所急臣之所宜也有司曰遷都之事初無此計也就有未露何所受聞儁曰相國董卓爲臣說之臣聞之於相國有司不能屈朝廷稱服焉後爲太尉李傕郭汜相攻刼質天下公卿儁性剛卽發病而卒

【案儁見謝書儁辭副相後尋移書州郡請師討卓及卓旣誅傕汜作亂陶謙與諸豪傑共推儁爲太師同討傕等奉迎天子而儁反就傕徵復爲太僕尹起莘譏其屈身從逆忠智俱失良不誣也辭副相一叚範書語稍詳此深得減字法】

劉繇

繇父輿一名方山陽太守

【案劉繇字正禮東萊牟平人見吳志】

繇祖父本師受經傳博學羣書號爲通儒舉賢良方正爲般長卒官

何進

進字遂髙南陽人太后異母兄也進本屠家子父曰眞眞死後進以妹倚黃門得入掖庭有寵光和三年立爲皇後進由是貴幸中平元年黃巾起進拜大將軍【案進南陽宛人】

何進欲誅中常侍趙忠等乃詐令武猛都尉丁原放兵數千人爲賊於河內稱黑山伯以誅忠等爲辭燒平陰河津幕府人舎以怖太后

【案進爲勲戚元輔不能以誠動太后乃招賊焚刼毒民脇主卒使漢室崩壊誰之咎與】

袁紹使客張津說進曰黃門常侍秉權日久永樂太后與諸常侍專通財利將軍宜整頓天下爲海內除患進以爲然遂與紹結謀

【案進謀誅宦寺紹實贊之而進以猶豫不決卒至身喪國危是不能盡聽紹言之故也】

劉虞

是時用劉虞爲幽州劉焉爲益州劉表爲荊州賈琮爲冀州虞等皆海內淸名之士或從列卿尙書以選爲牧伯各以本秩居任舊典傳車參駕施赤爲帷裳

【案虞見謝書】

周羣

建安七年越嶲有男子化爲女人時羣言哀帝時亦有此將易代之祥也至二十五年獻帝果封於山陽十二年十月有星孛於鶉尾荊州分野羣以爲荊州牧將死而失士明年秋劉表卒曹公平荊州十七年十二月星孛於五諸侯羣以爲西方專據土地者皆將失土是時劉璋據益州張魯據漢中韓遂據涼州宋建據抱罕明年曹公遣偏將擊涼州十九年獲宋建韓遂逃於羌中被殺其年秋璋失益州二十年秋曹公攻漢中張魯降【案羣字仲直巴西閬中人少受學於父舒專心候業言多奇中蜀志有傳】

董卓

太尉黃琬司徒楊彪司空荀爽俱詣卓卓言昔髙祖都關中十一世後中興更都洛陽從光武至今復十一世案石苞室防宜復還都長安坐中皆驚愕無敢應者彪曰遷都攺制天下大事皆當因民之心隨時之宜昔盤庚五遷殷民胥怨作三篇以曉之往者王莽簒逆變亂五常更始赤眉之時焚燒長安殘害百姓民人流亡百無一在光武受命更都洛邑此其宜者也今方建立聖主光隆漢祚而無故捐宮廟棄園陵恐百姓驚愕不解此意必麋沸蟻聚以致擾亂石苞室防妖邪之書豈可信用卓作色曰楊彪公欲沮國家計邪關東方亂所在賊起崤函險固國之重防又隴右取材功夫不難杜陵南山下有孝武故陶處作磚瓦一朝可辦宮室官府蓋何足言百姓小民何足與議若有前郤我以大兵驅之豈得自在百寮皆恐怖失色琬謂卓曰此大事楊公之語得無重思卓罷坐卽日令司奏彪及琬皆免官大駕卽西卓部燒洛陽城內埽地殄盡又收諸富室以罪惡沒入其財物無辜而死者不可勝計

【案此條見華書其範書入楊彪傳中華與範俱作兩問兩答後入卓作色語如見當日情事似更勝也合觀三書之筆華排奡司馬漭瀁範簡雋今之史也耀文則範優矣】

劉備

劉備字徳郡人漢景帝子中山靖王勝之後【案昭烈正位蜀漢親承大統名正言順本無可疑陳壽志三國僅以列國待漢已不知正統所在今續書乃儕之列傳直署姓名是不知春秋之義者也】

曹騰

騰父節字元偉素以仁厚稱鄰人有亡豕者與節豕相類詣門認之節不與爭後所亡豕自還其家豕主人大慙送所認豕並辭謝節節笑而受之由是鄕黨貴嘆焉長子伯興次子仲興次子叔興騰字季興少除黃門從官永寧元年鄧太后詔黃門令選中黃門從官年少溫謹者侍皇太子書騰應其選太子特親愛騰飲食賞賜與眾有異順帝卽位爲小黃門遷至中常侍大長秋騰在省闥三十餘年曆事四帝未嘗有過好進達賢能終無所毀傷其所稱薦若陳畱虞放邊韶南陽延固張溫農張奐潁川堂谿典等皆致位公卿而不伐其善蜀郡太守因計吏修敬於騰益州刺史種暠於函谷關搜得其牋上太守並奏騰內臣外交所不當爲請免官治罪帝曰牋自外來騰書不出非其罪也乃寢暠奏騰不以介意常稱嘆暠以爲得事上之節暠後爲司徒語人曰今日爲公乃曹常侍恩也騰之行事皆此類也桓帝卽位以騰先帝舊臣忠孝彰著封費亭侯加位特進太和三年追尊騰曰髙皇帝

【案騰沛國譙人範列宦者傳此乃曹魏受禪後增餙誇美司馬因之殊不足據】

曹嵩

嵩字巨髙質性惇愼所在忠孝爲司校尉靈帝擢拜大司農大鴻臚代崔烈爲太尉黃初元年追尊嵩曰太皇帝

【案嵩亦見範書曹騰傳袁紹檄文稱操父嵩乞匄擕養魏志亦云嵩爲騰養子莫能審其生出本未曹瞞傳云嵩夏侯氏之子其淵源可哂如此章懷注引續漢志云靈帝時賣官嵩以貨得拜大司農而此又稱其代崔烈爲太尉則亦銅臭之續耳此條出裴松之魏志注不知何所徵據以爲惇愌忠孝也】

封禪刻玉

建武二十二年上許梁松等奏乃求元封時故事議封禪所施用有司奏當刻玉璽一枚方三寸玉版方五寸【案封禪事見東觀記世祖屢降明詔謙讓不遑而諸臣固請之且以防文迎合豈以元封故事爲聖祖舊章耶】

封石

上以用石功難又欲及二月封故詔梁松欲因故封石空檢更加封而已松上疏爭之以爲承天之敬尢宜章明奉圖書之瑞尢宜明著今因舊封竄寄玉牒故石下恐非重受命之義

【案範書同今岱頂無字碑世傳爲秦始皇立辧之者曰秦碑在玉女池上李斯篆書不當又有此碑且史記云始皇上泰山立石封記其下云刻所立石是秦石有文字之證封禪書則云武帝東上泰山泰山之艸木葉未生乃令人上石立之泰山顚此言立石而不言刻石是漢石無文字之證其說近似然風俗通載孝武時立石泰山顚石髙二丈一尺刻之云云合十一句四十五字據此則漢碑亦未嘗無字也駰意無字碑非碑也卽範志所稱用方石再累置壇中其中藏石牒玉檢者不則卽長一丈厚一尺之距石也相傳一巡方惡其疑天下命撤之甫動其蓋雷風驟作說𨿽近怪然其中有物焉則斷斷無疑】

趾石

封禪太山又有趾石皆再累枚長一丈厚一尺廣二尺皆在圓壇上

【案趾石範作距石】

祠泰山

三十二年二月二十二日辛卯晨燎祭天於泰山下或曰泰山𨿽已從食於祡祭今親升告功宜有禮祭於是使謁者以一牲特於常祠泰山處告祠泰山如親耕防劉先祠先農先虞故事

【案常祠泰山處意卽岱廟也今廟在山麓壯麗特甚中有斯篆邕漢柏唐槐其餘名迹甚多而山巓祠宇以祀碧霞元君世人以爲泰山府君之女考張華博物志有泰山神女避灌壇令事干寶搜神記云後漢胡母班爲泰山府君致書於女壻河伯則泰山有女不誣正不必曲引黃帝遣玉女之事以傅防之耳嘗見元泰定帝碑有云毎年燒香的上頭得來香錢物件只教先生毎收掌者詞𨿽鄙俚亦可知元君廟香火自來甚盛云】

攺元

以建武三十二年爲中元元年復博奉髙嬴勿出元年租芻槁以吉日刻玉牒書函藏金匱璽印封

【案自古帝王多攺元以應符瑞𨿽光武亦且不免今上以康熈紀元歷五十餘年未嘗一攺將來春秋歷數傳之無窮豈非千古盛徳事】

刻石

正月詔梁松等復案索河洛防文言九世封禪事者松等列奏乃許焉使太山郡及魯刻石又直取完靑石不必五色刻方石中命容玉牒二月上至奉髙遣侍禦史與蘭臺令史將工先上山刻石

【案範志全載刻石文中多摭引緯書殊不足采】

金泥玉璽

檢用金縷五周以水銀和金以爲泥玉璽一方寸二分一枚方五寸

【案範志同袁宏云神道貞一其用不煩故借用白茅器用陶匏然則封禪之禮簡易可也白函玉牒非天地之性也斯言良然】

親封

時禦輦升山日中後到上卽位於壇南北靣尙書令奉玉牒檢皇帝以寸二分璽親封之藏玉牒已以石覆訖尙書令以五寸印封石檢畢皇帝再拜禪祭地於梁陰以髙後配山川羣神從祀焉

【案此詳見馬第伯封禪儀記驪山火焚茂陵圯金函玉檢安在哉故後世人主以不封禪爲髙】

三老五更

養三老五更先吉日司徒上太傅若講師故三公人名用其徳行年耆髙者三公一人爲三老次卿一人爲五更皆服絺綌大袍單衣皁緣領袖中衣冠進賢扶玉杖五更亦如之

【案此見範禮儀志三老五更之解世多聚訟康成注禮記曰皆年老更事致仕者也名三五者取象三辰五星又一注曰皆老人更知三徳五事者也應劭漢官儀曰三者道成於天地人老者久也舊也五者訓於五品更者五世長子更更相代言其能以善道攺更已也宋均注孝經援神契曰三老老人知天地之事者五更老人知五行更代事者蔡邕明堂論曰更應作叟書者以相似誤耳數說未能決是蔡論近之】

祠南郊

正月上丁祠南郊

【案上丁取後甲三日之義與上辛先甲一也範同】

髙禖

仲春之月立髙禖壇祀以特牲

【案範志壇作祠】

養老

仲秋之月縣道皆案戶比民年始七十者授之以玉杖餔之以糜粥八十九十禮有加玉杖長九尺端以鳩鳥爲飾鳩者不噎之鳥也欲老人不噎

【案古者最重養老之禮自膠庠闕制惟東漢稍爲近古此禮不行已數千載近世鄕飲一制稍存具文今】

【天子加意耆耉於康熈五十二年癸巳萬壽時賜宴賜銀命天潢執爵恩禮特至皇乎盛乎養老之與蓋與虞燕夏饗同其隆矣】

凖代管

截管爲律吹以考聲列以物气道之本也術家以聲微而難知其分數不明故作凖以代之

【案凖亦作準其形如瑟十三隱間九尺取其分數調校樂器則宮商易辧若尺寸小長則六十宮商相與微濁若分數加短則六十微羽類皆小淸其制出自京房也】

天竺國

天竺國一名身毒在大月氏東南修浮圖佛道以成俗不殺伐其國有諸香石蜜胡椒姜黑鹽和帝時每遣使貢獻後西域反叛乃絕

【案此見範西域傳世傳明帝夢見金人遣使問佛道法遂於中國圖畵形像卽此國也】

人死復生

獻帝初平中長沙人姓桓死月餘其母聞棺中有聲發之遂生占曰至陰爲陽下人爲王其後曹公由匹庶起【案此見範五行志】

萬金堂

中平二年造萬金堂於西園

【案堂名萬金與臺惜百金者相去何如】

濯龍園

濯龍園在洛陽西北角

助蠶

貴人助蠶瑇瑁釵加簮珥

【案丁孚漢儀皇后親蠶之禮最盛故助蠶之飾亦然】

靈臺

靈臺者乃周家之所造臺也圖書術籍珍玩寶怪皆所藏也

【案靈臺見前】

玉鉤玦

桓帝時光祿吏舎壁下夜有靑气視之得玉鉤玦鉤長七寸二分玦五寸四分各一枚身中皆雕鏤

【案寶器入土久必自出今秦漢玉鉤玦多有藏玩何足紀也】

孔雀

西南夷曰滇池出孔雀西域條支國出孔雀

【案今滇池在雲南府城南非復夷地矣】

大寒

光和六年冬大寒北海東萊瑯邪井中冰厚尺餘【案冬日地气下騰故井水恆溫𨿽燕山直北見寒時汲井其气如蒸也冰厚尺餘毋乃過實】

日行

日行南陸謂之夏日行北陸謂之冬

【案二語見範歷法志】

至日

至日禦前殿合八能之士陳八音聽樂均度晷影候鐘律權土灰效陰陽也夏至止鼓鑄

【案範志載八能士禮儀甚煩夏至亦然】

送故

季冬星回歲終勞農享臘以送故也又十二月立土牛六頭於國都羣縣城外丑地送大寒

【案月令章句曰是月之防建丑丑爲牛寒將極故出其物類以示送達之且以升陽也】

作歷

昔者聖人之作歷也觀璿璣之運三光之作道之發斂景之長短斗綱所建靑龍所躔參伍以變錯綜其數而制術焉

【案範歷法志首叚與此同】

四分曆

黃帝徴能術者爲四分之歷

詔張盛京房鮑業等以四分曆請與待詔楊岑等共課歲餘盛等所中多四分之歷始頗施行

【案太初歷冬至日在牽牛古黃帝夏殷周魯冬至日在建星太初歷施行百餘年失天益逺邊韶疏引洪範五紀論曰民間亦有黃帝諸歷不如史官之明卽四分曆之法也此詔在永平五年時猶未能遽攺至章帝元和中始下詔攺行四分復古制矣京房前漢人考範志作景防是業作鄴】

晷景長短

立夏之日晷長四尺二寸八分

日道斂北去極彌近其景彌短近短乃極夏乃至焉【案此亦見範志前條】

六宗

平帝元始中謂六宗爲易卦六子之气水火雷風山澤也光武中興遵而不攺至安帝卽位初攺六宗爲天地四方之宗祠於雒陽之北戌亥之地

【案六宗見東觀記】

日食

建武二年春正月甲子朔日有食之在危八度虛危齊地賊張步擁兵據齊至五年乃破三年五月乙卯晦日有食之在栁十四度栁河南也時樊崇謀作亂其七月伏誅六年九月丙寅晦日有食之史官不覺郡以聞【案日食之故自漢末劉洪作乾象歷稍發明之然交食之法猶未詳著至陳張賓始分內外限隋張冑元始得其當食不食之由宋沈括以爲黃道與月道如兩環相疊而差凡日月同在一度相遇則日爲之食正一度相對則月爲之食其說甚明蓋同在一度則日在上月魄在下掩之故非朔不食正一度相對則地影蔽月謂之闇虛故非望不食然而交食必防者亦敬天之怒之意耳】

【國朝設欽天監先期推算時刻分抄內外諸司皆臨時救防正此意也建武時歷學未精其日食占驗尢不足據】

社稷壇

光武立社稷於雒陽在宗廟之右皆方壇四面及中各依方色無屋有墻門而已

【案範志無四面句馬融周禮注曰王者五社太社在中門之外惟松東社八里惟柏西社九里惟栗南社七里惟梓北社六里惟槐此蓋又以五色土依其方面而立之耳】

大魚

東萊北海海水溢時出大魚二枚長八九丈髙二丈餘【案今海濵居民有以魚骨架屋者又以骨節作臼舂米不足異也】

葦方笥

建寧中京都長者皆以葦方笥爲裝具時有識者竊言葦笥郡國讞篋也後黨人禁錮防赦有疑者皆讞廷尉人名悉入方笥中

【案此條文筆簡淨大勝範志語】

女子復生

武陵女子李娥年六十餘死瘞於域中有行人聞冡中有聲告家人出之

【案範志女子死十四日復活詳見於寶搜神記】

呂母子

呂母子名育爲遊徼犯罪

【案呂母事見東觀記】

荊州牧

牧某攻新市兵大敗欲北歸隨武等復遮撃之鉤牧車屏泥刺殺其驂乘然不敢殺牧

【案荊牧史闕其名範略見更始傳中續書當同之】

考城

考城故菑

【案陳畱風俗傳章帝惡菑名攺爲考城】

漁涪津

犍爲郡南安縣有漁涪津在縣北臨大江南

【案範載吳漢與公孫述將戰於漁涪津卽此地誌闕】

太白入斗

永初二年正月己亥太白入北斗中以爲貴相凶也又京師及郡國四十一雨水鄧太后專政也

【案範書楊厚傳鄧太后問厚災異厚以爲諸王子多在京師容有非常宜各還本國太后從之星尋滅不見又尅水退日期皆如所言】

客星

閏十月十七日夜客星气白廣二尺長五丈起天苑西南

【案郎顗對尙書七事之五卽此顗言變見西方亦應三輔凡金气爲變發在秋節恐立秋以後趙魏關西有羌寇之患後果然】

駕驢

帝駕四驢躬自操轡京師轉相放效夫驢者乃服重致逺上下山谷野人之所用耳何有帝王君子而驂駕之乎天意若曰國且大亂賢愚倒植凡執政者皆如驢也【案時驢價乃與馬齊執政如驢無怪驊驑之困於鹽車也】

兩頭兒

上西門外女子生兒兩頭異肩共胸以爲不祥墮地棄之其後政在私門上下無別兩頭之象

【案範志同】

異艸

郡國生異艸其狀龍蛇鳥獸頭目毛羽足翅皆具是歲黃巾賊起漢遂防弱

【案範志以爲此艸妖也風俗通曰艸亦作人狀操持兵弩萬象偹具】

雀

懷陵上有雀萬數悲鳴鬭殺天戒若曰諸懷爵祿而尊厚者還自相害也

【案範志此爲何進及諸大臣滅亡之徵】

侯非侯

時京師童謡曰侯非侯王非王千乘萬騎上北邙案獻帝未有爵號爲叚珪等所執公卿百僚皆隨其後到河上乃得還

【案邙範志作芒】

後服

皇太后皇后入太廟服紺上皁下蠶靑上縹下簪珥珥耳璫垂珠也又皇后太后簪以玳瑁長一尺端爲花勝左右各一橫簮之

太后入廟爲花勝上爲鳯以翡翠爲毛羽

【案此乃太皇太后皇太后入廟服制連皇后者誤】

太子車

皇太子安車朱輪靑蓋畵轓文輈五彩

【案此見輿服志皇子同】

拜諸侯王

拜諸侯王之儀百官防位定禦史授璽綬

儺

先臘一日儺逐疫冗從僕射將之逐惡於禁中【案儺禮詳見範禮儀志】

詔獄

武帝置中都官獄二十六所先皆省惟廷尉及洛陽有詔獄

龍鱗

龍鱗禦刀也

【案範志載佩刀刀有魚鱗名】

印璽

印璽王玉押銀鏤文貴人長公主銅鏤

救日

日有變割羊以禮社用救日變執事者冠長冠衣皁單衣絳領袖緑中衣絳袴絑以行禮如故事

【案白虎通曰日食必救之陰侵陽也公羊傳曰日有食之鼓用牲於社漢世近古故有割羊之制】

宗祀

永平二年正月宗祀光武於明堂以配五帝時羣藩輔宗室子孫眾郡奉計百蠻貢職烏桓濊貊咸來助祭

祠老人星

仲秋祠老人星於國南郊

【案是月行養老之禮故有是祠範志祠作祀】

嘉芝艸

安帝元初三年平陸有瓜異本同蔕共生一瓜時以爲嘉瓜章帝建初五年零陵獻芝艸

冠

安帝立皇太子令謁髙祖廟大夫從冠兩梁進賢洗馬冠髙山

【案進賢冠古緇布冠也中二千石以下至博士兩梁髙山冠一曰側注】

法冠一曰柱後髙五寸以纚爲展筩銕柱捲執法者服之或謂之獬豸冠

【案胡廣說曰左傳有南冠而縶者則楚冠也秦滅楚以其君服賜執法近臣禦史服之荀綽晉百官表注曰鐡柱言至厲直不曲撓】

虎賁武騎皆鶡冠以其鬭死乃止故趙武靈王以表武士

【案荀綽百官表注曰冠挿兩鶡今制羽林冠戴孔雀翎次者藍翎】

步揺

步揺以黃金爲山題貫白珠桂枝相糺八爵九華熊虎赤羆天鹿辟邪

諧不諧

更始時南方有童謡云諧不諧在赤眉得不得在河北後更始爲赤眉所殺是不諧也光武由河北而興是得之也

【案範志同南方作南陽】

野蠶

建武二年野蠶成繭野民收其絮

【案此見範光武紀】

星主

牽牛主關梁織女主果

迎气

立秋迎气西郊樂奏黃鐘之宮歌西顥舞云翹育命所以養時訓也

立秋之日夜漏未盡五刻京師百官皆衣白絁皁領綠中衣迎气西郊立冬之日衣皁衣迎气北郊亦如之【案範志迎气奏樂惟先立秋十八日迎气黃郊有之黃鐘之宮乃中央土之律西郊迎气安得用此至於西顥之歌乃屬秋令續書屬之立秋誤也】

膢

武帝令天下膢五日蔡邕曰防獸嘗以立秋日還食母猛虫搏摯王者亦以此日出獵還以祭宗廟

【案此應是續書注範志有防劉之禮卽此也亦作防膢】

冬至

冬至前後君子安身靜體百官絕事不聽政擇吉辰而後省事

正朝

正朝受朝賀二千石以上稱萬歲

【案玉燭寶典曰正月一日爲元日亦云上日亦云正朝亦云三元亦云三朔】

朱索連葷

仲夏之月陰气萌作恐物不楙其禮以朱索連葷菜彌牟僕蠱鐘以桃印書文以施門戶代以所尙爲飾【案範志夏后氏金行作葦茭言气交也殷人水徳以螺首愼其閉塞使如螺也周人木徳以桃爲更言气相更也漢兼用之】

孛

張爲周地星孛於張東南行卽翼軫之分翼軫楚地是楚地將有兵亂後一年正月光武起兵舂陵攻南陽斬阜賜等殺其士眾數萬人光武都洛陽居周地除穢布新之象

【案範書地皇三年十一月有星孛於張卽此甄阜梁丘賜皆王莽大將】

掫

新丰有鴻門亭掫城

【案範書更始使李松軍掫以拒赤眉卽此城】

小長安

濟陽縣有小長安故城在今鄧州南陽縣南

射犬聚

野王縣有射犬聚故城

蓩鄕

農有蓩鄕

【案範書更始遣李松等與赤眉戰蓩鄕卽此】

水溢

元年水溢壊城寺室屋殺人時梁太后攝政兄冀枉殺李固杜喬

大鳥

濟陰有五色大鳥見於已氏時以爲鳳凰政旣衰缺梁冀専權皆羽孽也

【案樂葉圖徵曰似鳳有四並爲妖一曰鷫鸘二曰發明三曰焦明四曰幽昌東漢所見鳳大槪如此】

直如

桓帝之末京都童謡曰直如死道邊曲如鉤反封侯曲如鉤謂梁冀胡廣等直如謂李固等

【案桓帝應作順帝此誤時封侯者又有趙戒袁湯皆附冀者也】

行禘禮

十八年上幸長安詔太常行禘禮於髙廟序昭穆父爲昭南向子爲穆北向

【案禘者追始祖自出之祖祭於始祖之廟而以始祖配之不兼羣廟之主也陳祥道禮書言禘祭遷主其坐位與祫祭同此說非是又祝允明野記洪武七年禦史答祿與權請舉禘祭下禮部太常集議奏以古者世系易尋故有禘自漢唐宋皆不明言始祖所自出已不可行今國家旣追尊四廟所自出者未有所考恐難遽奉事乃寢然則世祖此舉但可云合祭髙廟而已其於禘禮未有當也張純所議五年夏禘禮合毀廟存廟之主而殷祭但免聚訟之譏而已豈眞知禘禮乎】

天子葬

天子葬太僕駕四輪輈爲賔車大練爲屋幙中黃門虎賁各二十人執紼司空擇土造穿太史卜日將作作黃腸題湊便房如禮大駕太僕禦方相氏黃金四目防熊皮衣朱裳執戈揚楯立乘四馬先驅旂長三仭十有二旒曵地畵日月升龍書旐曰天子之柩謁者二人立乘馬爲次太常跪曰哭日十五舉音止哭晝漏上請發司徒河南尹先引車轉太常曰請拜送車著白絲三糾紼長二十丈圍七寸六行行五十人公卿以下子弟凡三百人皆素幘委貌冠衣素裳挽校尉一百人皆赤幘不冠持幡幢皆銜枚羽林孤兒巴兪嬥歌者六十人爲六列司馬八人執鐸至陵南羨門司徒跪請就於房都導東園武士奉入房執事下明器太祝進醴獻司空將校復上

【案此所載儀制甚備間有與範志不同者俟考】

竹柏葉傷

延熹元年洛陽城傍竹柏葉有傷者

火光

九年三月京師有火轉行人相驚噪

【案範書襄楷傳楷上疏言柏傷竹枯不出三年漢帝當之火光之占亦同】

符拔

符拔形似麟而無角

【案符亦作扶章和中月氏曾進獻】

茅田一頃

桓帝末京師童謡曰茅田一頃中有井四方纎纎不可整嚼復嚼今年尙可後年磽案易曰拔茅連茹茅諭羣賢也井者法也時中常侍管覇等憎疾海內英賢並見廢錮茅田一頃言羣賢眾多也中有井者言𨿽厄窮不廢法度也四方纎纎言姦慝不可理也嚼飲酒相彊之辭也言不卹王政徒耽宴而已今年尙可者言但禁錮也後年磽者陳蕃竇武等誅天下大壊也

【案範志同苐釋語防拖不如續書簡淨】

蔡邕對災異

光和元年詔問曰連年蝗虫其咎焉在邕對曰易傳云大作不時天降災厥咎蝗虫來河圖祕微篇曰帝貪則政暴吏酷則誅慘生蝗虫貪苛之所致也又南宮侍中寺雌雞欲化爲雄一身毛皆似雄但頭冠尙未變詔以問邕對曰貌之不恭則有雞禍宣帝黃龍元年未央宮雌雞化爲雄不鳴無距是歲元帝初卽位將立王皇后至初元元年丞相史家雌雞化爲雄距而鳴將是後父禁爲平陽侯女立爲後至哀帝晏駕後攝政王莾以後兄子爲大司馬由是亂臣竊推之頭爲元首人君之象今雞一身已變未至於頭而止是將有其事而不遂成之象也若應之不精政無所及頭冠或成爲患滋大也【案時以災異詔召邑與楊賜馬日防張華單颺詣金商門引入崇徳殿使中常侍就問災異及消攺變故所宜施行邕悉心以對範書邕傳云事在五行天文志今闕】

婦人封君

婦人封君儀比公主白犍軿車帶綬以采組爲緄帶各如其綬色黃金辟邪加其首爲帶

雨肉

三年亷縣雨肉似羊肺或大如手五行傳云棄法律逐功臣時則有羊禍時則有赤赤祥是時梁太后攝政兄冀專權枉誅李固杜喬天下寃之

【案肺範志作肋此建和三年事】

不衛宮

司徒韓演司空孫朗以不衛宮下獄止長壽亭減死一等以爵贖之

【案時方誅梁冀故有此罰】

雨雹

四年京師雨雹誅殺過差寵小人也

【案此延熹四年也】

長沙賊

五年長沙賊起攻沒蒼梧取銅虎符太守甘定刺史侯輔各奔出城

艾縣賊

艾縣賊乘刺史車屯據臨湘居太守舎賊萬人以上屯益陽殺長吏

【案此亦延熹時事艾縣屬豫章】

減俸

以京師水旱疫病帑藏空虛虎賁羽林不任事者住寺減半俸

【案減俸但及不任事者深得養廉之意】

渤海賊

渤海妖賊蓋登等稱太上皇帝有玉印五皆如白石文曰皇帝信寫皇帝行璽其三無文字璧二十二珪五鐵劵十一開王廟帶玉綬衣絳衣相署置也

【案賊事何必細載範刪爲是】

沱水龍

時人欲就沱浴見沱水濁因相戱恐此中有黃龍語遂行人間郡欲以爲美故上言之

【案沱水在巴郡人言生龍乃龍孽也桓帝昏濁之世多言祥應坐此類耳】

春旛

立春之日竪春旛施土牛耕人於門外

【案今芒神春牛卽此制也】

上巳

三月上巳日官人並褉飲於東流水

【案褉範志作絜注云絜謂之褉也三日曲水摯虞小生固謬引世忌而束晢援成王秦帝事亦屬附防蔡邕以爲夲之論語浴沂韓詩云鄭國之俗三月上巳之水上祓除不祥其於褉飲之義爲近】

攺水火

夏至浚井攺水冬至鉆燧攺火可去溫病

【案夏至一陰始生井底極寒不可下不識古何以有此令宋蘇軾詩云寒食淸明都過了石泉槐火一時新𨿽詞人之語然俗以淸明淘井固不謬也】

尙書省

光武帝分增三公曹爲二公其一曹主歲盡諸州郡事常侍曹主選舉祠祀民曹主繕功作監池苑囿客曹主防駕羌人朝賀二千石曹主詞訟中都官主水火盜賊與三公爲六曹並一令一僕二人謂之八座

騑

卿以下有騑者緹扇汗靑翅尾

符訾

王莾末南方饑饉人掘符訾而食

【案符訾範作鳬茈爲是】

大將軍

順帝以皇后父梁商爲大將軍如三公府置長史司馬中郎掾二十九人

【案順帝隆禮外戚大失馬鄧遺教故再傳而梁氏乃底滅亡】

虎文服

虎賁服虎文章服襄邑歲獻織成虎文

角端

鮮卑禽獸異於中國者有野馬羱羊角端牛以角爲弓俗謂之角端弓

【案端亦作元世祖駐師西印度見大獸作人語曰此非帝世界宜速還耶律楚材曰此名角端旄星之精能日馳萬八千里靈異如神不可犯也則安得以角爲弓乎一云出邪休多國角善爲弓李陵常以此弓十張遺蘇武尢爲無據】

車

小使車者蘭輿皆朱赤轂白蓋赤帷從騶騎四十人皆追捕考案有所敇取者之所乘也

乘輿金薄繆龍爲輿倚較文虎伏軾皇太子諸侯王倚虎較伏鹿軾三公列侯安車朱斑輪倚鹿較伏熊軾【案徐廣曰繆交錯之形也】

大行載車其餙如金根加施組連璧交結四角金龍首銜璧垂五采析羽流蘇

輕車古之戰車也不巾不蓋

漢承秦制爲乘輿左右吉陽筩鸞雀立衡文畵輈【案秦閱三代之禮或曰殷瑞山車金根之色於是始皇作金根之車殷曰乘根秦攺曰金根】

上古聖人見轉蓬始知爲輪

奚仲爲車正具物以時六材皆良

【案奚仲夏人世本云奚仲始作車】

童謡

桓帝末京都有童謡曰白蓋小車何延延

【案五行志下有河間來合諧二句此應靈帝初立事】

百官奉

大將軍三公奉月三百五十斛秩中二千石奉月百八十斛二千石月百二十斛比二千石月百斛千石月八十斛六百石月七十斛比六百石月五十五斛四百石月五十斛比四百石月四十五斛三百石月四十斛比三百石月三十七斛二百石月三十斛比二百石月二十七斛百石月十六斛斗食月十二斛佐史月八斛凡諸受奉錢谷各半

【案此建武三十六年增吏奉後之額其千石以上減於西京舊制六百石以下比舊秩爲增世祖之爲臣下養廉討法至良也故東漢每多亷吏云】

後漢書補逸卷二十一

