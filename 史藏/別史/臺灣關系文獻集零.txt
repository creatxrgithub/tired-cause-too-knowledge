

臺灣關系文獻集零一臺灣關系文獻集零二臺灣關系文獻集零三臺灣關系文獻集零四臺灣關系文獻集零五臺灣關系文獻集零六臺灣關系文獻集零七臺灣關系文獻集零八臺灣關系文獻集零九臺灣關系文獻集零十臺灣關系文獻集零十一臺灣關系文獻集零十二臺灣關系文獻集零十三臺灣關系文獻集零十四臺灣關系文獻集零十五臺灣關系文獻集零十六臺灣關系文獻集零十七臺灣關系文獻集零十八臺灣關系文獻集零十九

臺灣關系文獻集零一

閩省海賊

閩省海賊孫承澤

給事中何楷疏﹕『臣家居海濱﹐頗悉近事。自袁進﹑李忠初發難而後﹐寇禍相繼者二十餘年。惟進與忠及芝龍三人就撫﹐進忠用之於遼東﹐竟沒沒無聞焉﹔芝龍建功海上﹐漸躋副將矣。諸賊不謂其以功得官﹐但知其起家亡命﹐而今日富貴烜赫如斯也﹔競欲以芝龍爲榜樣﹐謬謂「非做賊﹐必無以博官」﹕則皆「撫」之一字爲之囮耳。請著爲令﹕自今以後﹐但遇海賊發﹐專以剿滅爲主﹔敢有言招撫者﹐殺死無赦。如是而從賊者無更生之望﹐庶乎有所畏而自止也﹔猶未也。二十年以前之賊﹐未有如今日之多也。初亦謂渠魁斯得﹐則淸晏可期耳﹔而正不其然。進忠之後﹐有楊祿﹑楊策﹔祿﹑策之後﹐又有芝龍﹔芝龍之後﹐有李芝奇﹔芝奇之後﹐有鍾斌﹔而斌之後﹐又有劉香也。驅逐未幾﹐旋復哨聚﹔如焚燹火﹐乍赤﹑乍白。卽使今日劉香就斃﹐遂以爲可狃乎﹖臣未敢保一年無事矣。若小賊不剪﹐則大賊不止。當其爲小賊剪之﹐則易﹔當其爲大賊而殲之﹐則難。請嚴敕三省沿海副將﹑遊﹑守﹑把等官﹕乘今賊勢衰時﹐常出海巡哨﹔有發必擒﹐毋俾遺種。如一年之內﹐守﹑把獲賊不以數十計﹐副﹑參﹑遊獲賊不以過百計﹐卽以「不稱職」罷斥。如是庶小賊不致滋蔓而爲大賊﹐於以肅淸海甸庶有幾乎﹗𨿽然﹐墟賊窟要焉。賊窟爲何﹖臺灣是也。臺灣在彭湖島外﹐水路距漳﹑泉約兩日夜。其地廣衍膏腴﹐可比一大縣﹐中國版圖所不載。初﹐窮民至其處﹐不過規漁獵之利已耳。其後見內地兵威不及﹐往往聚而爲盜。近則紅夷築城其中﹐與姦民私相互市﹔夷﹑盜合爲一夥﹐屹然成大聚落矣。若此地不墟﹐則海上之禍﹐終無時而已。墟之術﹐非可干戈從事﹔惟嚴闌出接濟之禁。巡哨捕獲者﹐功如擒賊之例﹐卽以其貨物充賞。夷人無所得利﹐賊徒無所搶掠﹔倘出而肆犯﹐則以武臨之﹐勢必將棄此地而去。賊窟旣墟﹐然後海氛可靖也』。

崇禎十三年﹐吏科都給事中王家彥疏﹕『嘗觀海內地勢﹐自江南以北沃野千里﹐不溝不洫。因嘆閩省海地如巾帨﹐民耕無所﹔且沙礫相薄﹐耕亦弗收。加以年荒賊急﹐窮民緣是走海如騖﹐長子孫於唐市﹐指窟穴於臺灣﹔橫海鴟張﹐如先年周三﹑李魁奇﹑鍾斌等﹐其最毒者也。崇禎五年﹐劇賊劉香復徑逼五虎門﹐掠閩安鎭﹐幾搖省會。計自漳之福滸至省﹐不知歷幾寨﹑幾遊﹔而中左居漳﹑泉兩府之間﹐爲全省之門戶﹐由來爲賊所從入之徑﹐扼抗宜嚴。今幸數載小康﹐而流氛未殲﹐到處震驚﹔見山箐嘯聚者﹐亦復時撲時起。吸浪之鯨﹐伺隙易動﹔綢繆之策﹐不可不講。請以歷來祖制約略言之﹕國初﹐有衛所軍﹐無別兵﹔有指揮千百戶﹐無別將。無論戍陵皆軍﹐卽烽火﹑小埕﹑南日﹑浯嶼﹑銅山五水寨之舟師﹐無非軍也﹔而統於各衛之指揮﹐謂之衛總。至嘉靖四十二年﹐撫臣譚綸﹑總兵戚繼光題復舊制﹐每寨設福哨﹑烏槳等號船四十餘只﹔於五寨中﹐分三哨屯大洋賊舡必經之處。其餘各寨附近緊要港澳﹐則分哨以防內侵。又於道裏適均海洋﹐定爲兩寨會哨之地。北抵浙之金盤﹑南抵廣之柘林﹐聯絡呼應﹐戈船相望。萬曆二十四年﹐撫臣金學曾委分守張鼎思﹑都司鄧鍾躬閱信地﹐復請添設諭山﹑海壇﹑湄州﹑浯銅﹑元鍾﹑礵山﹑臺山﹑彭湖諸遊﹐於一寨之中以一遊翼之﹔錯綜疊出﹐𨿽支洋窮澳﹐無不搜焉。自升平日久﹐而額軍﹑額船頓失舊制﹐指揮千百戶等官足不踰城市﹐會哨之法遂杳然矣﹔至因而選民兵﹑募客兵﹑編鄕兵﹐又聯漁兵業與軍而五矣。昔之爲軍者一﹐而可以殺賊﹔今之爲兵者五﹐而籍愈虛﹑賊愈熾﹕談海軍者﹐所以長嘆息也﹗按舊額而復之﹐依分哨﹑會哨法而核之﹔籍民兵而簡練之﹐鼓鄕兵而勿以官兵擾之﹔復徵沿海四十二澳漁兵之曉事者﹐厚其犒餉﹐偵賊所在﹐照各邊例以爲海上耳目而頓制之﹕皆今日不俟再計而決者也。至巡司之與衛所並建﹐當日江夏侯周徳興念環海鼐疏節闊目﹐乃於中所隙處設四十五寨城﹑射手百名﹐以資邏警。弘治十四年﹐按臣陸稱始裁三分之一﹐而寨兵益寥寥矣。夫以四十五司﹑四千五百之射手棋布於寨與遊之間﹐懸軍插羽﹐聲勢俱猛。今寨旣鞠爲茂艸﹐巡司官無專職﹐延挨年日﹔三﹑二弓兵勾攝他事﹐以爲生涯﹕餼廩之意﹐已無存矣。爲今之計﹐莫若以本寨原餉﹐仍募土民以充射手之數﹔專令教師肄習弓矢之外﹐不許妄行勾攝﹐恣爲侵漁。卒然遇警﹐賊少則率此以應賊﹐多則糾合各寨將所轄一方之水陸等兵共堵擊焉。撫﹑按巡臨﹐則令其與衙所軍兵嚴行較藝﹐以爲巡司之勸懲。如此則官無虛設﹑兵皆實用﹐無地無殺賊之人矣。戚繼光之平倭也﹐雞鳴蓐食﹐殲厥無遺﹔故至今倭猶惕息其餘威﹐以「犯華不利」爲戒。今賊且生生不已矣﹐猶可畱「撫」之一字以爲海上之傳燈乎﹖自賊飽而陽以撫愚我﹐我將飽而陰以撫酬賊﹔於是旗鼓𨿽設﹑壁壘𨿽嚴﹐而賊之去來動靜﹐未有不先通於將者。兵乘賊至﹐則引下風以避之﹔賊去﹐則尾其後以送之。抽矢扣輪﹐以發虛聲﹔遮襲商艇﹐以當捕擊﹕海波尙得有晏時乎﹖惟曉然示以渠魁法在必殲﹐以斷行間之觀望﹐則將無利於賊金粟。馬羊之膻去﹐而後陷陣死綏之志堅矣』。

給事中傅元初論開洋禁疏﹕『臣竊見中國之財﹐天產地毛﹐悉以供西北邊之用﹐出不復返﹔兼今軍需孔棘﹐徒求之田畝﹐加派編戶﹐此亦計之無如何也。然利害有宜剖晰﹑時勢有宜變通﹐有閉之乃釀隱禍而開之足杜姦萌者﹐則如閩中洋禁﹐曾奉明旨。然臣﹐閩人也﹔謹查先臣何喬遠曾有疏議﹐謹詳其槪﹐則又有未始不可實行者。臣請得按論之。萬曆年間﹐開洋市於漳州府海澄縣之月港﹐一年得稅二萬有餘兩﹐以充閩中兵餉。至於末年﹐海上久安﹐武備廢弛﹔遂致盜賊劫掠﹐兼以紅毛番時來倡奪船貨。官府以聞﹐朝廷遂絕開洋之稅。然語云﹕海者﹐閩人之田。海濱民眾生理無路﹐兼以饑饉薦臻﹐窮民往往入海從盜﹐嘯聚亡命。海禁一嚴﹐無所得食﹐則轉掠海濱﹔海濱男婦束手受刃﹐子女﹑銀物盡爲所有﹐爲害尢酷。近𨿽鄭芝龍就撫之後屢立戰功﹑保護地方﹐海上頗見寧靜﹔而歷稽往事﹐自王直作亂以至於今﹐海上故不能一日無盜﹐特有甚﹑不甚耳。海濱之民﹐惟利是視﹐走死地如騖﹔往往至島外甌脫之地曰臺灣者與紅毛番爲市。紅毛業據之以爲窟穴﹐自臺灣兩日夜可至漳﹑泉內港。而呂宋佛郎機之夷見我禁海﹐亦時時私至雞籠﹑淡水之地與姦民闌出者市貨。其地一日可至臺灣﹐官府卽知之而不能禁﹐禁之而不能絕﹐徒使沿海將領﹑姦民坐享洋利﹔有禁洋之名﹐未能盡禁洋之實﹕此皆臣鄕之大可憂者。卽當事者譚海上事﹐亦未能詳悉以生利彌害之計告於我皇上﹔臣知而不言﹐誼所不敢出也。蓋海外之夷﹐有大西洋﹑有東洋。大西洋﹐則暹羅﹑柬埔諸國﹔道其國產蘇木﹑胡椒﹑犀角﹑象牙諸貨物﹐是皆中國所需。而東洋則呂宋﹐其夷佛郎機也﹔其國有銀山﹐夷人鑄作銀錢獨盛。中國人若往販大西洋﹐則以其產物相抵﹔若販呂宋﹐則單得其銀錢。是兩夷者﹐皆好中國綾緞﹑雜繒﹔其土不蠶﹔惟藉中國之絲到彼能織精好緞疋﹐服之以爲華好。是以中國湖絲百斤﹐值銀百兩﹔若至彼﹐得價二倍。而江西磁器﹑福建糖品﹑果品諸物﹐皆所嗜好。佛郎機之夷﹐則我人百工技藝有挾一技以往者﹐𨿽徒手無不得食﹑民爭趨之。永樂間﹐先後招徠東﹑西二洋入貢之夷﹐恭謹信順﹔與北虜狡悍不同。至若紅毛番一種﹐其夷名加畱巴﹔與佛郎機爭利﹐不相得。曩𨿽經撫臣大創﹐初未嘗我怨﹐一心通市﹐據在臺灣﹔自明禁絕之﹐而利乃盡歸於姦民矣。夫利歸於姦民﹐而使公家歲失二萬餘金之餉﹐猶可言也。利歸於姦民﹐而使沿海將領﹑不肖有司因以爲奇貨﹐掩耳盜鈴﹐利權在下﹔將來且有不可言者。竊謂洋稅不開﹐則有此害。若洋稅一開﹐除軍器﹑硫磺﹑焰硝違禁之物不許販賣外﹐聽閩人以其土物往﹔他如淅直絲客﹑江南陶人各趨之者﹐當莫可勝計﹐卽可復萬曆初年二萬餘金之餉以餉兵﹔或有云可至五﹑六萬﹐而卽可省原額之兵餉以解部助邊﹕一利也。沿海貧民多資以爲生計﹐不至饑寒困窮﹐聚而爲盜﹕二利也。沿海將領等官不得因緣爲姦利﹐而接濟勾引之禍可杜﹕三利也。倘以此言可采﹐則今日開洋之議﹐洋稅給引或仍於海澄縣之月港﹑或開於同安縣之中左所﹐出有定引﹑歸有定澳﹐不許竄匿他泊。卽使漳﹑泉兩府海防官監督稽查而該道爲之考核﹐歲報其餉於撫臣﹔有出二萬餘之外者﹐具冊報部﹐以憑支用。臣鄕弁鄭芝龍屢立奇功﹐旣受延世之賞﹐仍責以海上捕盜賊﹑詰姦細﹐使人與船無恙﹐計年量加升賞。其麾下士卒﹐向聞系芝龍散金以養之﹐故所向有功﹐今其麾下之餉或可就此酌給﹔無責令久出財力﹐爲公家幹事之理﹕是又一利也。竊考有宋之季﹐市舶司實置在泉州﹐載在舊制可考﹔其時郡守諸臣有爲海舶祈風之詩﹐此亦前事之可據者。廣東香山澳亦見有稅額﹐閩﹑廣一體耳。此非臣一人之言﹐實閩省之公言也。伏乞敕下閩省撫﹑按查洋禁果否盡閉﹑開洋果否無害有利﹖廣詢漳﹑泉士民﹐著爲一定之規﹐庶姦利可杜﹑兵餉可裕矣』。

臺灣關系文獻集零二

浮海記

浮海記黑甜道人張麟白著

肅虜伯黃斌卿﹐號虎癡﹔興化衛人。明辧﹐有智術﹔儀狀軒舉。通文義﹐善談論。父爲北方縣丞﹔斌卿弱冠﹐隨父之任。遇盜﹐父被害﹐不能歸﹔遂客遊於北。以星術﹑書寫幹人﹐與妓劉氏交好。日久﹐資用乏。斌卿以應襲投牒兵部﹐並陳其父死難狀﹐得以恩例﹐授把總出身﹔需使用百金﹐斌卿稱貸不足﹐劉氏捐衣飾助之。斌卿之任﹐劉氏從﹐後升舟山參將﹐攜歸閩﹔妻蔡妒悍﹐日淩逼之﹐自縊死。斌卿在舟山三年﹐升江北總兵。南都變﹐解兵﹐遁歸。

隆武卽位﹐斌卿出千金助餉﹐上「恢剿便宜」數策。自陳舟山舊轄爲海外巨鎭﹐饒魚鹽利﹐番舶商賈往來不窮﹐資其稅利﹔招徠訓練﹐可北窺長江﹐進取吳﹑越。上善之﹐封肅虜伯﹐賜劍印﹔率兵屯舟山﹔得便宜行事。斌卿乃集將佐顧乃徳﹑朱國泰﹑朱壽﹑劉世勛等設法聚糧﹑造船整眾﹐稍可觀﹔復上疏乞崔芝自副。芝至﹐爲之延納士人﹑招接商賈﹐聲益振。

丙戌六月﹐魯事敗﹐失浙東﹔寧國公王之仁父子率舟師歸斌卿﹐斌卿誘擊之﹐盡並其眾。有張國柱者﹐劉澤淸部將﹔劉降北﹐國柱與髙進忠浮海南走。後進忠復登陸降淸﹐國柱率所部走定海投之仁﹐遂擅兵柄。之仁敗沒﹐國柱悉定海舟師來爭舟山﹔斌卿以陸兵不敵﹐悉令百姓乘城﹐己撤兵出洋決水戰。國柱將士多北人﹐分兵登岸圍舟山﹔百姓力禦之﹐得不破。斌卿在海中戰三日夜﹐幾敗﹔適閩將阮進來助﹐因大破國柱。先是﹐魯以富平將軍張名振守石浦。後名振棄石浦﹐以舟師護王投舟山﹔斌卿不納﹐飄泊外洋。國柱旣敗﹐乃劫王妃張氏北去。斌卿旣得國柱船百號﹐又劫義師鎭將胡來貢船﹐奪其輜重﹔襲殺監軍禦史荊本徹﹐並其眾。於是﹐據舟山爲持久計﹔有時入掠內地﹐而見北兵輒卻走。

乙酉冬﹐敗於崇明﹔以周瑞力戰﹐得全。丙戌正月﹐朱國泰敗沒於靑村。丁亥春﹐有兩王子來﹐復卽辭﹔入閩﹐斌卿令人沈之外洋﹐得金帛數萬。六月﹐忠威伯賀君堯來歸﹔盡殺其全家﹐並其船十五號。十一月﹐悉眾侵定海關﹐敗還﹐亡失將士甚眾。自此﹐不敢窺浙直﹔謂人曰﹕『舟山懸絕海外﹐不懼敵至﹔惟保聚訓練﹐待時而已』。限民年十五以上﹐充鄕兵﹔男子死﹐妻不得守寡﹐田必入官﹔年六十無子者號曰孤老﹐悉收財產入官﹐量其口食給之。舟山田﹐半屬寧波內地人管業﹐因剃髮不敢過海﹐盡籍爲官田﹔民承種者﹐曰官佃。合山之田﹐官居其二﹑民居其一﹔意欲盡收民田入官﹐然後行土司蠻峒法﹐爲世守計。隆武出亡後﹐魯王以令旨來﹐不奉﹔自鑄印署置文武﹐生殺黜陟任意。後與張名振爲仇﹐逐之。又標將王大振者﹐富於財﹔斌卿奪其印﹐詐之不已﹐大振懼而逃。會魯王不合於鄭彩﹐彩棄王而去﹔名振與阮進迎之沙埕﹐因同北上﹐大振歸焉。王朝先者﹐故王之仁部將﹔斌卿威制之﹐使守西洲渡。朝先亦恨﹐與張﹑阮合疏其逆迹於王﹔王素恨斌卿﹐下其疏合諸鎭會討。斌卿驕恣﹐馭下少恩﹐將士皆不附。阮進於海上有雄名﹐聞其兵至﹐頗懼﹔遣腹將陸偉﹑朱玖禦之﹐戰輒敗。斌卿思諸人挾王命來戰則不直﹐且彊弱不敵﹐乃求救於安昌王及宮師張肯堂﹔二人爲畫策﹐請罪於王﹐復發書名振﹑朝先﹑進曰﹕『彼此皆王臣﹐兵各無妄動﹔候王至處分』﹗阮船旣集﹐斌卿設備﹐各按營不動﹔己丑九月二十四日也。已而﹐斌卿叛將陸偉﹑朱玖﹑林隆等皆開船脫走。進疑斌卿逃﹐縱兵大掠﹔斫斌卿﹐中其腦﹐縛而沈之水。

妾陳氏﹐舟山人﹔劉氏﹐系沈猶龍幼子沈賡初妾。子世爵﹐卽名振婿也﹕名振托公義收卹之﹔後不知所終。

平夷侯崔芝﹐本姓周﹔因爲暴海中﹐匿名崔芝。拜爵後﹐始復姓周﹐仍名崔芝﹐號九玄﹔福淸縣榕潭人。族大﹐曾祖某﹐世廟時爲僉憲。芝有膽略﹐精炮弩弓矢。禮賢下士﹐樂施予﹐尢喜賑貧困﹑卹人於厄。軀貌挺異。少讀書﹐與周之夔﹑林正亨等同學﹔不成﹐歸耕。射獵﹑漁釣之事﹐無不習﹔兼明醫卜。

年二十﹐落拓遊江湖﹐與番舶賈人交﹐稱貸﹑貿易﹐往來日本﹔同輩服其智數﹐聽指揮。見海舶中多厚貲﹐心艷之。乃戒舟人勿裝貨﹐多攜炮弩兵器出洋﹔擄襲一舟得志﹐後屢爲之。其徒眾﹐有劉香﹑鄭芝龍等。但其著令不殺人﹐船貨只取其半﹔有窮可憐者﹐全釋之﹕海上稱「仁盜」。後潛歸家﹐爲有司所得﹐系獄幾二年﹔同事者斂金爲請托。芝平日傾貲交納胥吏﹐又惠濟獄中人﹐人盡徳之﹐以故得脫去﹔仍走入海﹐攺姓崔﹐恐爲族人累也。

年四十﹐見朝政將亂﹐慨然語其屬曰﹕『大丈夫當及筋力尙壯﹐乘時立功﹐爲朝廷用耳』。乃分所貯財物﹐令各散去﹔其願就招撫者﹐從。大吏爲題請﹐得把總銜﹐仍令駐紮海邊﹐撫戢餘眾﹔加升黃華關把總﹐並巡沿海商舶。

乙酉秋﹐黃斌卿薦其才﹐加水軍都督﹐鎭舟山。芝率其弟周瑞﹑侄周騰﹑周驤﹑義子林臯﹑鄭如熊﹑副將翁長盛﹑林順等﹐列營與斌卿掎角。時內地商販苦斌卿劫掠﹐不復來。芝諫止﹐又親經紀其事﹐省稅價﹑寬盤詰以惠商旅﹔遠來慕義之士﹐各視其才髙下﹐禮待無失﹕人爭歸之﹐幾傾斌卿。斌卿外服其才﹐漸忌之。芝方以乞師日本自任﹐斌卿撓之﹔乘其市藥材﹑綾錦﹐密令人奪之路。芝怒﹐訴斌卿﹔斌卿佯不知﹐薄責其下。芝怒﹐於丙戌四月拔營南歸。

五月﹐朝見﹐加平海將軍印。六月﹐張肯堂奉旨督師直﹑浙﹐薦芝前將軍﹔會張爲鄭芝龍所阻﹐悉以軍器﹑火藥付芝﹐令一軍先發。七月﹐進至沙埕﹐浙東已失﹔遂破蒲門所﹑據鎭下關﹐謀取溫州。

九月﹐報隆武棄延平出走﹑芝引兵南還﹔續聞福州亦破﹐芝龍走漳﹑泉﹐且挾芝妻子招芝。時安昌王在芝營﹔肯堂以二舟泊瑯琦﹐芝邀之進屯海壇山。忠威伯賀君堯﹑吏部朱永佑﹑武康將軍顧乃徳會議立安昌王監國﹐王辭﹔乃合眾下泉州﹐欲勸芝龍舉兵。至平海衛﹐過大岝﹑小岝﹐大舟覆﹐失金銀﹑器甲數萬。十一月﹐至安海﹐芝龍決計降北﹔安昌王與諸大臣至﹐不爲禮﹐反劫眾議降。眾皆咎芝﹐芝大悔恨﹔挾利刃見芝龍﹐流涕言曰﹕『芝一介武夫﹐海隅亡命﹔今荷國恩﹐決不愛一死﹗所惜大人以二十年威望﹐一旦墮地﹔豈大丈夫所爲﹗若聽芝言﹐悉甲長驅以復八閩﹐芝願碎首先登﹔如必欲髡發請降﹐芝願先一死﹐以明不敢背徳』﹗力抽刀欲自刺﹔芝龍止之。後數日﹐芝龍登陸﹔芝戒其下疾行還北。十二月﹐至海壇山。

丁亥三月﹐攻復海口﹑鎭東二城﹔遣義子林臯護安昌王至日本乞師。四月﹐復失鎭東﹐參謀林鑰舞﹑總兵翁長盛﹑趙牧等敗沒。

戊子﹐魯王封爲平夷侯﹐移鎭沙埕。督師劉中藻恢復福寧州﹐兵甚盛﹔芝與水陸掎角﹐溫﹑臺響應。己丑﹐中藻敗﹐芝北據玉環三盤諸山﹐開黃華關等處。庚寅春﹐與弟閩安侯周瑞構釁﹔予奉王命和解之﹐釋怨如故。後阮進助攻閩安﹐閩安敗﹐去﹔復與建國公鄭彩相攻﹐殺傷甚眾。辛卯﹐予再奉敕召芝北守羊﹑瞿等山﹔以錢糧不給﹐爲名振﹑進所阻﹣﹣時芝年六十矣。

芝有心計﹐能輕財﹔其調度士卒﹑安插耕屯與較算魚鹽畜牧之利﹐井井有法。但性稍褊急耳。

荊本徹﹐號大徹﹔鎭江丹陽人﹐甲戌進士。南都之變﹐大徹以憲副﹐傾財募士。聞吳師志葵倡義吳﹑浙﹐引兵來會﹐共立義陽王監國﹔志葵統兵入泖﹐大徹畱輔王。七月﹐淸兵至吳淞﹐大徹率諸將力戰不勝﹐走崇明。已復送義陽王入浙東﹐因畱定海。

丙戌﹐還屯舟山小沙嶴。大徹姑息士卒﹐無紀律﹐所至失民心。時斌卿在舟山﹐方忌大徹﹐未敢發。而大徹役使其民﹑又賤買米榖﹐民訴於斌卿﹔斌卿故作無可柰何狀﹐以好言慰遣之﹐民以此徳斌卿。斌卿密緘民詞送大徹﹐大徹怒﹐愈苦民。斌卿知民可用﹐召各嶴大姓﹐語之曰﹕『荊某已降虜﹐卽日將大掠舟山﹔欲盡劫諸子女﹐而以丁男充伍﹐然後去。予欲攻之﹐慮力不支。汝第歸告所親﹐善自避匿』﹗大姓叩頭謝﹐歸以其言徧告百姓。於是人人憤激﹐願出死力相助殲荊。斌卿乃出兵﹐合百姓攻之。大徹將士皆騎射﹐一可當百﹔戰三日﹐斌卿兵欲退。會大徹營中有叛者出投斌卿﹐告曰﹕『火藥已盡﹐兵馬已竭矣』﹗斌卿乃鼓百姓力攻﹐遂潰﹔父子﹑兄弟皆遇害。夫人以年老﹐獲免﹔後斌卿迫於人言﹐遣人送歸內地。

顧錫疇﹐號瑞屏﹔昆山人﹐己未進士。以禮部尙書﹐家居。

乙酉秋﹐渡海至溫州。聞隆武立﹐遣人上書陳治道﹐並論古今興復之要﹔加大學士﹑宮保﹐惇趣入覲。未及行﹐會溫州總兵賀君堯恃兵力﹑多縱恣﹐錫疇每以正論抑之。有庠士忤君堯﹐君堯笞辱之﹔諸生不服﹐聚公堂爭之﹔君堯合士卒露刃遂諸生﹐有傷者﹔遂喧訟於錫疇﹐錫疇將具疏劾之。一夕﹐盜殺錫疇於江心寺﹔蓋君堯所使也。

忠威伯賀君堯﹐號淳宇﹔鎭江丹陽人﹐本籍鳳陽。崇禎末﹐任溫州參將﹐加都督銜。隆武立﹐掛忠威將軍印。爲人坦夷和厚﹐親其故鄕人。子光禧﹑光祚﹐勇而能文。但不能禁戢士卒﹐爲民患。以私憾殺錫疇﹐眾論不與。

丙戌﹐淸兵破溫﹐君堯走海﹐與巡撫盧若騰同棲鎭下關﹔士卒散﹐僅存數艘。適平夷侯周崔芝北上﹔周故君堯標將﹐舊有恩﹐卽迎入營。九月﹐同入閩﹐至海壇山。其部將歐興﹐海壇人也﹔爲招募洋船﹐得五十餘艘。

丁亥春﹐同宮師張肯堂聯■﹝舟宗﹞入浙﹐至溫之玉環山﹣﹣其故治也。洋中魚利﹐不下萬金﹔時值初夏﹐魚船正盛﹐輕重稅之﹐所得不貲。但經歐興幹沒過半﹐君堯積不能堪﹐盡抄其船所有﹔興恨未得發﹐將至舟山﹐卽以密書約黃斌卿﹐令圖之。斌卿乃遣劇賊王大用﹑林隆來迎擊﹐盡並其船﹐殺君堯及二子諸孫甥。夫人年六十五﹐賢而知體﹔臨死﹐悉驅子孫婦並孫甥女輩赴水﹐然後自溺﹔全家死者百口——時六月初二日。

平國公鄭芝龍﹐號飛黃﹔泉州安海人。所居地名東石﹐負山面海﹐本寇盜出沒處。芝龍修軀偉貌﹐倜儻善權變。少卽習遊海島﹐慷慨得眾心。閩俗恥貧而輕死﹐富者以通番爲業﹑貧者以劫奪爲事﹔芝龍徒眾旣盛﹐二者兼行。有李習者﹐巨商也﹔往來日本﹐與夷狎﹐遂棄妻子﹐娶於夷。芝龍少年姣麗﹐以龍陽事之﹔李以萬金﹐托之持歸付妻子。會李死。芝龍匿之﹔盡以募壯士﹐若鄭興﹑鄭明﹑楊耿﹑陳暉﹑鄭彩皆是。迨壯歲﹐剽掠旣久﹐金寶無算﹐娶日本長琦王族女爲妻。日本法﹕娶夷者﹐終身不得歸﹔惟芝龍挈其妻還東石。有第宅﹐綿延數里﹐朱欄﹑錦幄﹑金玉之飾﹐無所不有。

崇禎中﹐受巡撫沈猶龍招撫。猶龍母誕﹐芝龍進一金盆﹐嵌一珠龍蟠珊瑚樹﹐髙尺許﹔猶龍受之﹐私與家人語曰﹕『此奇物﹐得對尢妙』﹗芝龍知之﹐三日後﹐復進一盆﹐式度無二。閩人無貴賤老幼﹐但舉一「鄭」字﹐卽低首畏服。時南安有苟憨﹑惠安有劉香﹐與芝龍皆稱富彊。苟憨先亡。劉香恃眾不受撫﹐朝命芝龍討之﹔戰於五虎門外之定海所三日。芝龍本不敵香﹔其弟芝虎驍勇莫當﹐望見香坐大舟﹐指揮兵卒﹔獨以小舟直入其陣﹐躍登大舟﹐欲擒之。香亦勇﹐乃親接戰﹐船兵各相格斷﹔久之﹐芝虎與香棄刃徒搏﹐相持墮海﹐皆死。芝龍遂並其眾﹐威聲益著。家藏金銀皆鑄獅子﹑虎﹑豹形﹐重百斤。造華屋曲房﹐置花梨﹑紫檀牀架﹐髙下居之﹔覆以紗幔﹐示不用。置犀盔﹑犀甲﹑金盔﹑金甲各數十副﹔每出﹐親隨與己貌相類者皆服之﹐使人莫辧。

崇禎末﹐鴻逵與彩並率舟師駐防江上。弘光封芝龍南安伯。乙酉﹐隆武以唐藩入閩﹐芝龍與鴻逵﹑巡撫張肯堂﹑巡按吳春枝同擁戴﹔封芝龍平虜侯﹐進平國公。丙戌春﹐上以芝龍擅權﹐不能制﹔憤激親徵﹐駐延平。淸內院洪承疇﹐芝龍鄕人也﹔密以書通﹐許芝龍以閩粵王招之。芝龍於是忌肯堂北出﹐奏阻之﹐盡撤各路守兵。九月﹐淸兵入福州﹐芝龍以封議未定﹐退歸安海。十一月﹐集諸將議降﹔安南侯楊耿﹑平夷侯周崔芝﹑定洋將軍辛一根等皆不從﹐弟芝豹﹑子成功極諫。芝龍決意降﹐又慚於眾﹐乃單騎登陸去。諸將皆散入海﹐弟與子亦各領所部﹐終不附。其妻日本夷女——卽成功母也﹐芝龍降後﹐自經死。

弟芝豹﹐於乙未二月至杭州﹐云赴京投兄﹔巡撫秦世楨奏明﹐遣人押解至京。芝龍入旗後﹐以原銜隨朝行走﹔後爲家人首告通海﹐審無實據﹐猶押發遼東居住。後望見遼海外有船往來﹐疑之﹔仍收入京﹐髙墻禁錮﹐開竇納飲食﹐日給一兩與之。滿婦伴守﹐生子頗多。壬寅十月﹐以通海處之極刑﹐及其幼子世恩並家口�人﹐籍其貲﹝此條後人所補﹐非「浮海記」原本﹞。

鄭鴻逵﹐字羽公﹔芝龍異母弟。爲人淸矯自異﹐稍知文義。芝龍受撫就職﹐鴻逵以武舉授官﹔名𨿽不及兄﹐而品階差次。

流寇橫於上游﹐朝議以舟師截江﹐謂鄭氏長於水戰﹐詔芝龍入援。後以防海任重﹐攺調鴻逵﹔於是加鴻逵總兵﹑彩爲副。統舟師自海道入江﹐駐兵京口。淸兵渡江﹐鴻逵揚去。

隆武立﹐以擁戴功﹐封定虜侯﹐進定國公。上幸延平﹐心非其兄所爲﹐而力不能救﹔憤激欲爲僧﹐退居安海。

福州陷﹐芝龍受淸封﹐而鴻逵不與﹐乃亦持不降之議。後芝龍已登陸﹐淸就海中敕鴻逵徵粵﹐鴻逵遂受之﹔令部下剃髮﹐然不畱辮﹕心持兩端﹐不及成功矣。

成功原名森﹐字大木﹔芝龍子——母﹐日本女也。隆武卽位﹐年才二十一。入朝﹐上受之﹐賜姓﹐攺名成功。姿貌頎秀﹐忠義性植。

丙戌冬﹐芝龍走回安海﹐合各營戰船﹐尙五﹑六百艘。降議旣定﹐其幼弟芝豹出涕力爭﹐喧聲聞於外。成功見不可挽﹐乃糾諸將中同志者另走金門江﹐團結永寨於烏洋﹔上書其父諫曰﹕『我家沐主上大恩﹐滿門封拜﹔以成功之不肖﹐賜姓﹑賜爵﹕濊澤洪休﹐非尋常可比。方恨不得捐軀報國﹐何忍背主求生﹗況成功旣從朱也姓﹐不得復爲父也子矣。趙武﹑伍員之事﹐古人每圖其大者。幸大人努力自愛﹐勿以成功爲念﹗成功𨿽無知﹐安復左右朝夕爲天下笑﹔惟垂察焉』﹗自是﹐父子遂絕。

芝龍降後﹐成功集諸大老路振飛﹑曾櫻﹑張肯堂﹑朱永佑﹑陳軾﹑林垐等歃血盟﹐共圖國事。常痛其母之死﹐𨿽芝龍以淸命時苦招之﹐終不聽。

鄭彩﹐號羽長﹔芝龍族侄也。劍眉長髯﹐儀狀魁碩。有智略﹐與諸將異。鴻逵奉命守江﹐彩亦以總兵守采石。

隆武立﹐遣守杉關﹐封永勝伯﹔以兵敗﹐降爲恩宥伯。

丙戌秋﹐魯王出海欲依黃斌卿﹐斌卿拒之﹐漂泊外洋﹔彩適至舟山﹐遂奉王入閩。時芝龍已降淸﹐屢書勸彩執王自歸﹔彩不聽。丁亥﹐進封建國公。閩海舟皆出鄭氏門下﹐自芝龍降北﹐國姓居南海中﹐皆彩主之。戊子春﹐奉王駐福寧州。閣臣劉中藻復福寧﹐欲迎王﹔彩與之忤﹐反掠其地﹐致百姓怨叛。中藻敗後﹐復與王忤。己丑﹐棄王南去﹔王依阮進﹐得達舟山。

庚寅﹐與國姓構釁。成功擊走之﹐襲執其妻子﹔成功祖母責其孫善遇之﹐得釋還。秋﹐北至玉環山﹐欲爭平夷侯地﹐攻殺累月﹔後阮進助平夷﹐彩敗去。始﹐閩安周瑞﹑蕩胡阮進皆彩義子﹐平夷則稱門生﹔至是互相攻殺﹐惟力是視矣。

遂平王﹐周藩也。崇禎末年﹐流寇犯河南﹐王親臨戰﹐中流矢﹐傷唇及腹。志气果敢﹐言及國事﹐輒悲憤不勝。

乙酉閏六月﹐至杉江。有悍校朱治﹐與指揮常壽寧有釁﹔壽寧殺治﹐並劫王拘之﹔後迫於公義﹐乃出王﹔復間行就予﹐商出海﹐未果。

在海上﹐爲淸兵所執﹔送南都﹐遇害。

安昌王﹐亦周藩﹐於遂平爲父行。丙戌三月﹐與予同出海。

庚寅春﹐見時不可爲。毅然剃髮。

義陽王﹐蜀藩也﹔安昌之祖行。年少﹐美丰儀﹔吳志葵奉爲監國。後渡海﹐依魯王。

舟山陷﹐同監國及張名振南行。

張肯堂﹐字載寧﹐號鯢淵﹔華亭人﹐乙丑進士。爲人端重寬和﹐不苟言笑﹐謙恭下士。初知浚縣﹐以恩撫士民﹐設法防禦﹔寇至﹐無不摧敗而去。擢監察禦史﹐巡按福建。

崇禎十五年﹔以僉都禦史巡撫福建。漳﹑泉間山賊出沒虜掠﹐官軍不能制﹔肯堂親按行﹐剿撫兼用﹐踰年悉平。

南都陷﹐靖虜伯鄭鴻逵迎唐王入閩﹐肯堂與巡按吳春枝﹑南安伯鄭芝龍擁立爲帝﹔加太子太師﹑吏戶兵三部尙書兼都察院左都禦史。丙戌春﹐上幸延平﹐肯堂畱守。四月﹐奉旨總制直﹑浙﹐率師由海道入長江﹐圖復南京。已揀閱船隻及兵器﹑衣甲﹑火藥具備﹐題平海將軍周崔芝統前軍﹑定洋將軍辛一根統中軍﹑樓船將軍林習山統後軍。芝龍密疏止之﹐乃攺用郭必昌——必昌﹐芝龍心腹也。肯堂旣解兵柄﹐力辭畱守之任﹔軍國事﹐悉以讓芝龍。八月。延平報至﹐肯堂散遣姬侍﹐微服間行﹔將入粵﹐訪乘輿所在。值崔芝自浙還﹐力請肯堂同事﹔乃駐海壇山﹐招徠忠義﹐遠近響應。崔芝同肯堂下泉州﹐勸芝龍勿降﹐幾爲芝龍所畱﹔卒得脫。北還﹐悉出私財佐軍﹐有眾千人﹑船五十艘﹔崔芝方彊﹐不無相軋意。

丁亥三月十六日﹐別崔芝北發。至硠琦﹐爲阮進裨將周弘益截輜重船數隻﹐餘船潰散﹔止故鄕親信以文武署從數舟相隨﹐賴賀君堯以全■﹝舟宗﹞護送北上。六月﹐至舟山。魯王前自閩還﹐嘗以書邀肯堂﹐謝不往。己丑九月﹐王至舟山﹐彊肯堂爲輔﹔不得已﹐應命。淸信日迫﹐或勸他圖﹔肯堂曰﹕『昔我爲閩撫﹐義應死封疆﹔以隆武皇上存亡未卜﹐故不死。後知魯國主在﹐同爲髙帝子孫﹐因畱不死以事之。今則更何所圖﹗惟一死待之而已』。九月初二日﹐淸兵破舟山﹐肯堂題絕命詞數章於壁﹐衣冠望天拜﹐取劍﹑印投於河﹐就中堂自縊﹔妾四人從縊兩傍。孫茂滋逃出﹐爲亂兵所獲﹔一日﹐夜釋之。

朱永佑﹐字奚啟﹐號聞立﹔華亭人﹐甲戌進士。以吏部文選司郎中入閩﹐授原職。丙戌夏﹐加太常卿﹐出監周崔芝軍。

閩陷﹐遂依崔芝﹐與結婚。丁亥﹐至舟山﹐與斌卿善。永佑善獎借人﹐上下鹹得其歡心。魯王至﹐任吏部尙書。

淸兵至﹐永佑病不能起。城陷﹐被執﹔不肯剃髮﹐自陳願爲老僧﹐不聽﹐見殺。

吳鍾巒﹐字巒稚﹐號霞舟﹔武進人﹐甲戌進士。夙負文望﹔五十餘﹐始登第。司李粵西﹐遇亂﹔間關入浙﹐魯王任爲禮部尙書。己丑﹐至舟山﹐年已七十﹔敕諭皆出其手。爲人雅淡直率﹔多寓普陀之白衣庵﹐麻帳﹑纑絮﹐處之晏然。

辛卯八月﹐將赴難﹐以累年所作疏奏﹑詩文畱庵僧﹔因入舟山﹐寓學宮樓上。見城將陷﹐沐浴更衣﹐拜辭聖像﹐書絕命詞於壁﹐自縊死。

先是﹐肯堂有僕見事勢難支﹐預爲僧普陀﹐號「無凡」﹔肯堂殉難﹐棺殮皆其所營。殮畢﹐復至庵﹐取鍾巒文稿﹐渡海傳之﹔今得存。

日本﹐卽倭奴國﹔與中國隔絕東海﹐於諸夷中最彊大。其土地甚廣﹐有三十六國﹐可比中國三﹑四大省。東西大抵與直﹑浙對望﹐北則髙麗﹑南則琉球。所產魚﹑米﹐精美過於中國。不食豬肉﹐其價甚賤。多參苓﹑獸皮。其需於中國者﹐古窯最重﹔後贗者多﹐漸亦不用。惟紅毯﹑絲綾﹐爲甚切要。須髮皆剃﹐止畱前後鬢毛﹐撮小髻在後。無貴賤老幼﹐皆帶刀﹐寢食不離。男婦皆跣足﹐止拖一皮套。衣無襟裾﹐但縫成一大幅﹔略作短袖﹐僅遮半臂。斂衽﹐用大帶束腰。所居屋宇﹐峻整敞潔。坐席地﹐入門不穿履。無長幼行列﹐推尊者居中﹐以次團坐。飲饌多幹炙﹐無羹汁﹔酒味郁烈﹐難多飲。其餘﹐大抵與中國同。

己丑冬﹐有僧湛微回自日本——略知詩書﹐常往來蕩胡伯阮進營﹔進因叩以日本風土﹐並詰向來請兵不允之故。湛微具言『彼中不受金帛﹔所最敬不可致者﹐惟本朝禦藏佛經。若得此爲禮﹐遠勝萬萬矣』。進以倡議﹐欲請普陀鎭海寺憲穆李太后所頒「大藏」﹐遣大臣賫往﹐遂致乞師之意。與定西侯張名振合疏上聞﹐魯王初未允﹐曰﹕『此亦祖宗法物。萬一兵不可得﹐則竟付之烏有矣﹔柰何』﹗進意必欲行﹐乃下其議﹔擇一干力大臣爲正使﹐以其弟澄波將軍阮美副之。眾推大宗伯吳鍾巒往﹐吳公老﹐復擇之小卿中﹔僉議非予不可﹐加二品服﹐賜袍帶﹐王親賜宴遣之。

十一月初一日﹐出普陀﹔四日﹐長行﹐四顧蒼茫﹐惟天靑水黑﹐渾無涯濟。行至初十日早﹐船人報云﹕『已望有山形在雲气中』﹗予私喜。抵暮﹐雲山已近﹐但不知爲何山。向聞有五島山者﹐與長琦島僅差一日程﹔凡到此﹐便知去日本不遠。時天旣昏晦﹐所雇舟師——名火長者亦不識﹐惟竟夜下望東走。將五更﹐忽風大作﹔至曉﹐已不見山﹐巨浪從天而來。舟時或掀擲半空﹑或鉆入波底﹐舟人皆伏匿不起﹔惟見三舵工以繩索系舵﹐努力夾舵而立。向午﹐風益猛﹔且密雲陰雨凝結﹐不辧早暮。有管船官阮金者﹐招予出艙一望﹐但見有兩紅魚橫黑浪中﹐若隱若現。傍黑白似魚形者﹐但在雲霧中﹔予時神气昏索﹐目力迷眩﹐不能詳視。眾見其鱗鬣皆動﹐羣拜祝不已。少選﹐風漸緩﹐天亦將暮﹔眾始慶曰﹕『此際風不息﹐我屬皆無生矣』﹗蓋昏黑中﹐舟不能乘浪也。行至明晨﹐又復見山﹔喚火者問之﹐驚曰﹕『此非長琦也﹗計大風飄擊一晝夜﹐不知失塗幾千里﹐必髙麗界也』。忽轉帆而南﹐然遠望皆有山﹐可彷佛。至暮﹐方識島門﹐始知所往﹔乃進長琦島。十三日﹐泊船。阮美船亦到﹐問其風浪之威﹔彼曰﹕『不甚惡』。乃知予船爲藏經故也。時亦制「免朝」金牌二面於船﹐又南國界龍王敕書二道﹐於危迫時焚之﹐幾不保。

彼國例﹕凡商賈到泊時﹐卽差小船——名「班船」者來詰人貨﹐復差一舟系於船尾以監護之。是日﹐予喚一通事上船﹐告以送經請兵之故﹔彼猶忻忻應之。復言及護經僧湛徵﹐卽駭然﹐具言此僧不宜復來之故﹔且云『今官長﹐幸可相同﹔若在他舟﹐並害及同舟矣』﹗予知事不濟﹔仍以敕書及經佛﹐引其入船視之。彼乃往與長琦王言之﹐又不欲受敕﹔欲迎予上岸﹐又以禮儀不辧﹐難以交接﹔且以湛微在船﹐不便安放。議三﹑四日﹐不決。其通事七人﹐有習閩﹑習直浙﹐又有習知山東﹑北京者。一姓陳父子﹐皆富而修整﹔一姓髙﹑一姓柯﹐又兩姓林﹐皆非貧寠人也。其相見﹐無禮文﹔最恭敬﹐一盤膝低首而已。予時若藏敕﹑攺官爲商﹐則幾萬金可易。念朝廷禦藏﹐非以易銀﹔大事不成﹐不宜作此苟且﹕決計護經西歸﹐遂於一十日開船。二十八日﹐復爲大風飄至南田﹐收阮進營。進尙欲畱經﹐予極力開諭﹐得復還普陀。

湛微﹐江西僧也﹔向曾過日本。日本最敬僧﹐其在長琦島有三大寺﹕一曰南京寺﹐居中國北僧﹔一曰福州寺。居南僧——以閩人多也﹔一曰日本寺﹐皆本國僧居之。南京寺住持如定﹐本南京商也﹔戀倭妓﹐爲毒腐﹐去其陽﹐遂出家於彼。能詩善書﹐國人重之。湛徵往﹐拜其位下﹐實不逮如定。久之﹐思自見其長﹐復至一島名朦泉者﹐居焉。朦泉皆倭所居﹐無唐人往來﹔故其詩與字﹐莫有辧其美醜。每題詠後﹐必款云「金獅子尊者」。其字流播﹐遂及京尹大將軍所。大將軍者﹐操國王之權。其國之共主曰京王﹐大抵擁虛位﹐居宮室之內﹐日惟飲食嬉遊而已。大將軍則如莽﹑操之流﹔當時關白﹐卽居其位者也。其三十六國王﹐如諸侯之職﹐總聽命於大將軍。故予稱書啟﹐皆先通大將軍而後京王﹐稱曰「殿檨」﹔後亦不能達。據通事所述﹐則云湛微字旣爲大將軍所見有「金獅子尊者」﹐乃大驚﹔恐其爲西洋來者﹔急令人往長琦查之。長琦不知湛微所爲﹐無以應。大將軍查益急﹐乃於朦泉得其狀﹔眾幾不免大將軍刑夾﹐勒狀以聞而逐之過海。

日本法﹐不殺大唐僧﹔有犯﹐止逐之﹐但不得再往。若再往﹐則滿船人盡戮﹔予僅以官長獲免。而湛微者﹐亦小人行險之尢﹔事旣不濟﹐自知無生理﹐二十二日過五島﹐躍入海中﹐予命舟人救之歸營。阮進必欲殺之﹐予力勸﹔乃載往荒島﹐不知生死。原其意﹐欲乘乞兵之舉﹐送禦藏至彼﹐可贖前罪﹔且更借護經之名﹐或遂托身於彼也。糜千金之費﹐竭往來之煩﹐兵不可得﹐幾喪其身﹔爲湛微者﹐亦險矣哉﹗

始有西洋人爲天主教者入日本﹐其俗信之。其教男女羣居﹐各授以祕術﹔人各自持﹐𨿽母子﹑夫婦不相泄。一入其教﹐死生患難不易。故教主遂肆其姦術﹐糾眾作亂﹐其國大擾。大將軍大發兵剿之﹐教人敗﹐悉驅其船於島口外之陳家河焚之﹔生埋於土者﹐亦不計其數。於是﹐痛絕西洋人往來。惟恐其教潛起﹐設法嚴禁﹔凡外國人往者﹐於通衢置一銅板﹐刻天主形於上﹐使必踐踏而過。搜簡衣囊中有一西洋物者﹐卽一錢之細﹐必滿船盡殺以示威。故湛微一「獅子」號﹐遂舉國駭焉。

此書題「黑甜老人張麟白撰」。查魯諸臣﹐未有張麟白﹔閱至日本乞師一節﹐始知徐孚遠所作——隱姓名以行於世者也。

臺灣關系文獻集零三

皇明��樂齋鄭公曁妣郭氏志銘

皇明石井鄭氏祖墳志銘

鄭氏祔葬祖父墓志銘

皇明��樂齋鄭公曁妣郭氏志銘

樂齋公﹐經七世祖也﹔曁妣郭氏葬在南邑康店柑欖山之原﹐坐巳向亥。長玄伯祖悅齋公祔於左﹑三玄伯祖妣王氏祔於右﹐玄祖於野公曁祖妣許氏﹑玄叔祖深江公曁妣郭氏俱祔葬於前。五傳而生大父﹔大父以翊戴進爵平國公﹐世稱人傑者咸羨��。

及胡氛橫熾﹐福京不守﹐先王悲神州陸沈﹐首興義舉﹔駐�兩島﹐矢志恢復。旌旗所指﹐虜酋授首。丁酉歲﹐丑虜智窮力竭﹐遂倡發冢之謀。無何而﹝先﹞王賓天﹐經嗣守東寧﹐以圖大舉﹐不得省視者幾二十年。歲甲寅﹐經統大師底定泉﹑漳﹐始知﹝於野﹞公曁深江公四柩已被髮去。惟樂﹝齋公﹞曁妣郭氏及悅齋公﹑三玄伯祖妣王氏存焉。嗚呼﹗爲國效忠而使先人骸骨不獲享抔土之安﹐孫子罪重﹐終天莫贖﹗然爲朝廷舉義﹐國爾忘家﹐大義所關﹐不得不如是者﹔想先人亦含笑九泉而無憾也。於是命官克日就其墳而封之﹐用是�識。

永曆歲次乙卯孟夏榖旦﹐玄孫經撰勒。

皇明石井鄭氏祖墳志銘

於野公曁妣許氏﹐經之六世祖也。與叔祖深江公爲伯仲﹐曁叔祖妣郭氏俱祔葬康店大墓﹔五世祖西庭公譚氏媽原葬於陳厝鄕﹐四世祖象庭公葬南安三十三都金坑山﹐祖妣徐氏原葬大覺﹕累受皇恩﹐疊加誥贈。

歲丙申﹐逆臣黃梧據澄謀叛﹐旣背恩而事虜﹐爲人所不敢爲﹕復慮奴虜之未信﹐遂忍人所不可忍﹐倡發掘墳以結虜歡。至戊戌年﹐協理五軍陳堯策厚賂獄人﹐計脫八骸﹔時疑信參半﹐姑淺寄思明。無何而先王賓天﹐經嗣位東寧﹐叛臣之辜竟未獲誅﹗至甲寅歲﹐胡運告終﹐經親帥大師克復閩﹑粵。竊以舉大事者﹐當收拾人心﹑籠絡英傑﹔若光復伊始而驟報私讎﹐恐非所以激勸天下士也。故於逆臣之子芳度﹐姑置度外。但多行不義者必自斃﹐天迷其衷﹐乃密誘粵虜犯我封疆﹔斯時也﹐天地不容﹑神人共憤﹐興師致討而父子授首。夫效忠於國﹐而先人之仇遲二十載始伏其辜﹐孝思之譴﹐終天奚贖﹗然芳度父子始終翼虜﹐及今剪滅﹐庶幾奴虜絕南向之望﹐犁庭掃穴之勛得自玆而建﹔移孝作忠﹐將於是在﹕想先人亦含笑九原而無憾也。爰於是年丙辰﹐卜地於浯江山前合葬焉。

戎馬倥傯﹐筆黑無文﹔姑略書其事﹐以爲墓志云。

永曆三十年﹝歲次丙辰﹞季夏之吉﹐玄孫經謹志。

鄭氏祔葬祖父墓志銘

王父諱成功﹐字明儼﹐號大木﹐姓鄭氏。先世自光州固始縣入閩﹐由莆居漳﹑居粵之潮。至始祖隱石公﹐乃移居於泉之南安縣楊子山下石井鄕﹐遂世爲南安人。數傳至八世祖樂齋公﹐樂齋公傳於野公﹐於野公傳西庭公﹐西庭公傳象庭公﹐象庭公傳曾大父飛黃公﹐實生王父。曾大父丈夫子六﹐王父居長﹔再傳丈夫子十﹐父又居長。王父生於甲子年七月十四日辰時﹑卒於王寅年五月初八日未時﹐享年三十有九﹔故明末﹐賜國姓﹐封延平王﹔率眾取海外臺灣﹐開辟疆土﹐設立府縣居之。父諱經﹐字式天﹐號賢之﹐嗣封延平王﹔生於壬子年十月初二日未時﹑卒於辛酉年正月二十八日寅時﹐享年四十﹕同王父俱葬臺灣。歲癸亥﹐不孝克塽等舉國內附﹐絜眷入京﹐蒙恩封漢軍公﹔念臺灣遠隔溟海﹐祭掃維艱﹐具疏陳請乞遷葬內地﹐奉特旨恩準。爰令弟克■﹝與上土下﹞假回襄事﹐以康熙三十八年五月廿二日卯時祔葬於南安縣康店鄕樂齋公塋內﹐並曾大父靈主﹑曾祖母翁﹑祖母董﹑母唐柩附焉。翁曾祖母生於壬寅年八月十八日未時﹑卒於丙戌年十一月三十日巳時。享年四十有五。祖母董系明進士禮部侍郎董﹝諱﹞揚先公胞侄女﹐生於癸亥年九月二十四日酉時﹑卒於辛酉年六月十六日已時﹐享年五十有九。母唐爲明進士兵部尙書唐﹝諱﹞顯悅公孫女﹐生於壬午年十二月十二日未時﹑卒於丙午年七月二十四日丑時﹐享年二十有五。王父﹑父生平事迹﹐先卜葬臺灣﹐已悉前志。玆第敍其生卒年月世系子姓﹐納諸幽壙﹐用示後之子孫。

王父子十﹕長卽吾父﹐娶母唐氏﹐先卒﹔次聰﹐娶故明魯王二郡主朱氏﹔次明﹐娶林氏﹔次睿﹔次智﹐娶洪氏﹔次寬﹐取林氏﹔次裕﹐娶王氏﹔次溫﹐娶劉氏﹔次柔﹐娶洪氏﹔次發。女四﹕長適柯﹝諱﹞良﹑次適甘﹝諱﹞孟煜﹑次適洪﹝諱﹞允中﹐次適故明魯王世子朱﹝諱﹞弘桓。父男七﹕不孝克塽居長﹐娶馮氏﹑史氏﹔次克■﹝與上土下﹞﹐娶許氏﹔次克均﹐娶柯氏﹔次克坺﹐娶馮氏﹔次克■﹝夫上冏下﹞﹐娶趙氏﹔次克圻﹐娶張氏﹔次克塙﹐聘劉氏。女六﹕長適黃﹝諱﹞肇隆﹑次適黃﹝諱﹞肇燦﹑次適陳﹝諱﹞逢泰﹑次適甘﹝諱﹞純仁﹑次適趙﹝諱﹞繼麟﹐次未配。自聰出者﹐子一克垣﹐娶李氏﹔女三﹕長適陳﹑次適柯﹑次適洪。明無出﹔以裕之子克俊爲嗣﹐未娶。睿早夭。自智出者﹐子一克璋﹐聘洪氏。自寬出者﹐子一克培﹐娶朱氏。自裕出者﹐子二﹕長克崇﹐未聘﹔次克俊﹐出繼與明爲嗣。女一﹐未配。自溫出者﹐子三﹕長秉模﹔次克圭﹐出繼與發爲嗣﹔次克傑﹕俱未聘。女一﹐未配。自柔出者﹐子一克璽﹐未聘﹔女二﹕長適洪﹑次適許。發亦早夭﹐以溫之子克圭爲嗣。不孝克塽子三﹕長安世﹑次安邦﹑次安國﹐俱未聘﹔女二﹐未配。克■﹝與上土下﹞女二﹐未配。克均子一安甸﹐未聘。克坺子一﹐未聘。余未艾云。

山坐巽向乾﹐兼己亥﹑庚辰﹑庚戌分金﹐在南安卅八都﹣﹣土名康店鄕。銘曰﹕鴻漸之麓﹐佳城郁蒼﹔山環水繞﹐回抱崇岡。維予先世﹐靈魄是。藏迨及父祖﹐遠葬殊方﹔卜遷葉吉﹐歸此故鄕。祖孫共穴﹐父子同堂﹔渙而得萃﹐於禮爲常。聯綿遺澤﹐浩蕩恩光﹔長依北闕﹐駿發其祥﹗後人守之﹐永世不忘﹗

襄事承重孫克塽﹑孤哀子溫﹑裕﹑柔同稽顙﹐期服孫克■﹝與上土下﹞等同勒石。

臺灣關系文獻集零四

閩中卽事

閩中卽事葉舒潁

孤懸日月照臺灣﹐玉几虛無北極間﹔可惜颶風吹不到﹐千秋輸與海陵山﹗

臺灣一殿虛設禦座﹐遇大事﹐必陳稟。

先人墳墓寄銅山﹐松柏西靡向漢關﹔一劍相隨漧淨地﹐肯將碧血落凡間﹖

明魯藩先葬銅山﹐其子乞省墓﹐因遂自刎。

受降城接海天云﹐越鳥難依代馬羣﹔別向東波新結寨﹐今將軍是故將軍。

鄭將黃進亡之琉球﹐爲大將軍﹐立寨東波。閩督招撫之﹐不至。

曲燕抽毫說數公﹐參謀軍事有誰同﹗淮陰自取夷三族﹐休把書生比蒯通﹗

耿精忠未叛時﹐幕下六才子﹑十一生每遊燕輒從﹔後皆迫授以職﹐遂有逃匿。

臺灣關系文獻集零五

淸三藩史料選錄

議政王等議平南親王尙可喜疏之題本﹝康熙十四年七月初七日﹞

議政王等議海澄公黃芳度疏之題本﹝康熙十四年七月初七日﹞

議政王等議海澄公黃芳度疏之題本﹝康熙十四年七月二十四日﹞

議政王等議平南親王尙可喜等疏之題本﹝康熙十四年七月二十四日﹞

議政王等議海澄公黃芳度疏之題本﹝康熙十四年八月十三日﹞

議政王等議平南親王尙可喜疏之題本﹝康熙十四年七月初七日﹞

平南親王題「爲代進本章事」﹐康熙十四年六月十二日題﹐七月初四日奉旨﹕『議政王﹑貝勒大臣會議具奏。欽此』。

該臣等會議得平南親王尙可喜等疏稱﹕『玆據海澄公告急之文又至﹐𨿽臣等發有滿﹑漢官兵現在程鄕﹐候與閩撫及援匯二鎭酌議前往平和策應﹔但鳥道紆回﹐俟有酌遣情形另報外﹐所慮省會內地空虛。又﹐督臣謂廣西有三路來犯之報﹔如情事果眞﹐東省勢甚岌岌。伏乞迅察臣之累疏迫請﹐就近速發一股滿兵星飛抵粵﹐早策萬全』等因。查先經平南親王等以兵力單弱﹐題請速發就近大兵﹔臣等會議行文定遠平寇大將軍和碩安親王撥滿兵每佐領一名﹐令前鋒統領舒恕統領﹐速赴廣東在案。今應再行大將軍安親王﹐令前鋒統領覺羅舒恕統此每佐領兵一名急行前去﹐速赴廣東可也。

康熙十四年七月初七日題。

本月初九日奉旨﹕『依議﹐速行』。

和碩裕親王福全﹑議政大臣左宗人鎭國公宗室蘇努﹑議政大臣領侍衛內大臣覺羅塔達﹑議政大臣太子少師內大臣公頗爾盆﹑議政大臣蒙古都統噶爾漢﹑議政大臣都統加一級勒貝﹑太子太傅內大臣吏部尙書中和殿大學士加一級巴泰﹑太子太傅都統吏部尙書中和殿大學士加一級圖海﹑太子太傅戶部尙書保和殿大學士索額圖﹑議政大臣戶部尙書加一級覺羅勒徳洪﹑議政大臣刑部尙書加一級色塞黑﹑議政大臣工部尙書吳達禮﹑兵部右侍郎郭四海。

議政王等議海澄公黃芳度疏之題本﹝康熙十四年七月初七日﹞

一等海澄公應襲嫡長男臣黃芳度謹奏「爲海逆有滋蔓之形等事」﹐康熙十四年閏五月二十四日奏﹐七月初四日奉旨﹕『議政王﹑貝勒大臣會同一並議奏。欽此』。密封到部。

該臣等會議得海澄公黃芳度疏稱﹕『近耿﹑鄭二逆通好﹐分地盤踞﹔而鄭逆撤回各處僞兵﹐蜂聚海澄備糧﹑繕器﹐連柵紮屯。臣乃於閏五月初三日先發制勝﹐倡率剃頭﹐一時兵民無不歡欣樂從。臣隨遣總兵官楊壯猷﹑副將黃賴帶兵二千﹐同總兵官賴升協守平和﹐候迎大師﹔仍遣臣兄總兵官黃芳泰帶兵一千餘名從平和直過廣東大埔縣接引大兵﹐充爲向導。彼逆偵臣行事﹐遂衝圍郡城﹐百步之內豎柵對壘﹐炮火夾擊﹐晝夜不絕﹔城堞倒壞旣多﹐民居破碎殆盡。兩次出奇謀殺賊﹐賊鋒爲之少挫﹐惟百計支援。又準平南親王咨稱﹕「遣發誇蘭大四員統領滿兵﹑少傅公及總兵官等統領官兵數萬前往接應」等因﹔是粵路應援之師旦夕可期﹐庶幾漳城可保。伏乞皇上密敕浙江﹑江西兩路大兵迅速進發﹐俾耿﹑鄭二逆彼此不能相顧﹔而臣尢可相機迎合﹐共奏膚功﹐以贖萬死之罪」等因。查海澄公黃芳度親身倡率剃頭﹐爲國剿逆﹔克盡忠貞勞績﹐殊爲可嘉﹗事平之日﹐有功官兵聽該部議敍具題。至於浙江﹑江西大兵從浙江﹑江西見在進兵夾取福建﹐又平南親王尙可喜﹑鎭南將軍尼雅漢等會議已遣滿洲誇蘭大四員統領滿兵﹑又遣少傅公品級尙之信及總兵官等統領官兵數萬前往接應﹔其海澄公黃芳度所奏之處﹐無容另議。仍將此海澄公黃芳度所奏情由﹐行文大將軍康親王應進取福建﹐毋失機會﹐作速舉行﹔再行大將軍安親王﹐令王所分克取廣信之兵相機而行可也。

康熙十四年七月初七日題。

本月初九日奉旨﹕『依議﹐速行』。

和碩裕親王福全﹑議政大臣蘇努﹑塔逢﹑頗爾盆﹑噶爾漢﹑勒貝﹑大學士巴泰﹑圖海﹑索額圖﹑勒徳洪﹑尙書色塞黑﹑吳達禮﹑侍郎郭四海。

議政王等議海澄公黃芳度疏之題本﹝康熙十四年七月二十四日﹞

一等海澄公應襲嫡長男臣黃芳度謹奏「爲飛報漳城死守情形﹑粵師應援聲息﹐並乞敕行各路大師迅速會發﹐底定閩疆事」﹐康熙十四年六月初九日奏﹐七月二十一日奉旨﹕『議政王﹑貝勒大臣會同議奏。欽此』。密封到部。

該臣等會議得海澄公黃芳度疏稱﹕『漳圍危急﹐惟粵路大師可以解救﹔而一切接應機宜受平南親王密示﹐夙有成謀。縱海逆狡計阻截﹐有臣兄黃芳泰帶兵爲之向導﹐又有臣標賴升等擁兵爲之接應﹐自可內外夾剿。今漳城𨿽被困月餘﹐晝夜攻打﹔而臣每奮力一呼﹐各將士堅心效死。粵師旦夕立至﹐臣庶幾可挈漳城土地﹑人民還之朝廷﹐先慰聖懷。至粵師一到﹐漳圍潰解之後﹐便可乘勢計取海澄﹐恢復疆土。尢望我皇上敕行江西﹑浙江大兵迅速入閩﹐俾臣得隨機接應﹐共奏蕩平』等因。查海賊與逆賊耿精忠和好﹑來犯漳州﹐而海澄公黃芳度克殫忠誠﹑顯然剃頭﹐屢敗賊寇﹐固守城池﹔據稱漳圍潰解之後﹐次第恢復疆土﹐深爲可嘉﹗前臣等會議﹐已經行令浙江﹑江西大將軍親王等進剿閩逆在案。今再行文﹐令其相機而行。平南親王旣與鎭南將軍會商遣發大兵策應海澄公黃芳度﹐其應作何策應海澄公黃芳度剿滅逆賊﹖並作何固守廣東﹑堵禦逆賊之處﹖聽平南親王﹑鎭南將軍﹑總督﹑提督等公同商酌而行可也。

康熙十四年七月二十四日題。

本月二十六日奉旨﹕『依議﹐速行』。

和碩裕親王福全﹑議政大臣蘇努﹑塔達﹑頗爾盆﹑噶爾漢﹑勒貝﹑大學士巴泰﹑圖海﹑索額圖﹑尙書對哈納﹑勒徳洪﹑色塞黑﹑吳達禮﹑侍郎郭四海。

議政王等議平南親王尙可喜等疏之題本﹝康熙十四年七月二十四日﹞

平南親王尙可喜等題「爲代進本章事」﹐康熙十四年六月二十六日題﹐七月二十一日奉旨﹕『議政王﹑貝勒大臣會同議奏。欽此』。密封到部。

該臣等會議得平南親王尙可喜等疏稱﹕『拆閱海澄公黃芳度密啟內稱﹕「漳城被圍危急﹐已有月餘。據稟王遣發大師已到程鄕三河等處﹐而在漳兵眾知此信息﹐無不倍加奮勵﹐矢心守禦。𨿽云竭力死守﹐竊恐持久難支。伏乞敕行大師星夜兼程進發﹗縱有逆夥阻攔﹐而總兵黃芳泰帶兵向導﹑賴升等擁兵接應﹐想內外夾攻﹐易猶反掌」等情到臣。查據報平和失守﹐而前途羊腸鳥道﹐進取不易﹔兼之西逆窺梧﹐警報踵至﹐臣具疏吁請就近速發滿兵在案。玆據黃芳度密賫奏本前來﹐平和失守﹐一如前說﹕則是前兵進止﹐尙未可期』等因。查先經該藩以平和失守﹑進兵不易﹐疏請就近速發滿兵﹔臣等會議行文大將軍安親王﹐令前鋒統領舒恕統兵速赴廣東在案。今該藩所題與前相同﹐無庸另議﹔應再行文催令前鋒統領舒恕作速統兵赴粵可也。

康熙十四年七月二十四日題。

本月二十六日奉旨﹕『依議』。

議政王等議海澄公黃芳度疏之題本﹝康熙十四年八月十三日﹞

一等海澄公應襲嫡長男臣黃芳度謹奏「爲飛報孤城死守殺賊情形事」﹐康熙十四年七月初四日奏﹐八月十二日奉旨﹕『覽卿奏逆賊侵犯漳州﹐卿分布官兵擊敗賊眾﹐斬殺甚多﹐保固城池﹔具見克篤忠貞﹐調度有方﹑將士奮勇﹐可嘉﹗在事有功人員﹐事平之日議敍具奏。余著議政王﹑貝勒大臣會同議奏。該部知道。欽此』。密封到部。

該臣等會議得海澄公黃芳度疏稱﹕『漳城被鄭逆攻圍﹐日夜對壘﹐只隔一城垣河溝之地。經臣兩次出奇謀殺﹐計相持五十三日﹔炮火雷擊﹐危若累卵。賊添兵添炮﹐攻打愈急。西﹑南﹑北三門各分兵四﹑五千﹐云梯直倚城堞﹔賴守禦諸將士用命殺退﹐賊夥死傷甚多。至東門一帶尢爲受敵之所﹐城垣被大炮打壞平地三十餘丈。鄭逆親督賊眾萬餘﹐分作三停而來。第一停■﹝扌棄﹞命直上﹐臣奮力大呼﹐將士捨命交鋒﹔賊二停﹑三停俱發﹐我兵用火箭﹑火礶﹑火桶﹑炮矢﹑木石齊下﹐焚殺賊屍塡河塞路。其餘夥帶傷逃脫者﹐東西南北不可勝數。此一役也﹐仰藉我皇上威靈遠屆﹐諸將士同心協力﹐臣庶幾得保城池以待大師。其在事有功官員未能造次敍及﹐容臣另報﹐以昭激勵。但兵單難支﹐糧餉設處已窮﹔而彼逆夥黨尙多﹑狡謀叵測﹐爲患猶熾。且現在重圍未解﹐恐日久生變﹗伏祈皇上迅敕江西﹑浙江兩路大兵與粵路大兵並進﹐仍就平南親王處迅撥近地餉銀先後接應﹔俾臣得於收復全漳之後懋建全閩功績﹐以贖萬死之罪』等因。查海澄公黃芳度統伊屬官兵固守孤城﹐先經屢次殺敗逆賊﹔今後大殺逆賊﹐爲國克殫忠誠﹐深屬可嘉﹗在事有功官兵﹐俟事平另造淸冊到日﹐聽該部議敍。至江西﹑浙江統兵大將軍親王等﹐先經屢敕相機進取福建在案﹔今應再請敕大將軍親王等﹐相機進取福建。旣稱錢糧設處已窮﹐應敕平南親王﹑廣東督﹑撫將近地錢糧酌量設法速送接濟﹐以資急需可也。

康熙十四年八月十三日題。

本月十五日奉旨﹕『依議』。

臺灣關系文獻集零六

永憲錄選錄

永憲錄選錄蕭奭

﹝聖祖仁皇帝禦極之康熙六十有一年﹝歲在壬寅﹞春正月甲午﹞﹐始命滿﹑漢監察禦史巡察臺灣。

禦史專稽察非常﹐整飭營務﹐不干預地方事。如有條奏﹐照本衙門例行。一年而替﹐如巡鹽例﹔後巡察同。乾隆元年後多省﹐而臺灣如故﹔凡巡察與督﹑撫皆平行。

﹝二月﹞戊午﹐鎭守澎臺總兵官陳策卒。

策﹐由千總爲淡水營守備。朱一貴亂﹐力保淡水﹐擒獲賊首笵正文等﹔功加左都督﹐擢澎湖總兵。未數月﹐卒。澎湖有三十島﹐孤懸海中﹔官軍所駐者止二十里許﹐一無所產﹐日用取資於臺。一遇風濤﹐往返動經月餘。一貴亂後﹐部議鎭臣移澎湖﹐以控制臺灣﹔督﹑撫累言不便。是年五月﹐得旨﹕復還臺。

﹝丁丑﹞﹐臺灣叛逆賊首朱一貴等伏誅於京師。

一貴與脇從李勇﹑吳外﹑陳印﹑翁飛虎﹑王玉全﹑朱阿三等俱淩遲﹐杜會三與自行就撫之杜君英﹑陳福壽等減等立決。其同宗有服之親﹐照叛逆例分別治罪。六十年四月二十二日﹐臺灣南路木崗山後坑底地方匪類朱一貴等聚眾爲亂﹔豎立大旗﹐上書「大明討�大元帥朱」。鎭臣歐陽凱聞變﹐遣兵撲滅。於是南﹑北二路失利﹐守備馬定國自刎﹐余殺傷過半﹔凱親督兵往援﹐連敗賊眾。五月一日﹐賊四面蹂躪﹐凱力不支﹐沒於陣﹐副將許云等皆殲焉﹔遂陷府治。廈門提督施世驃統大兵於十一日飛赴澎湖﹐以扼其吭﹔十六日﹐攻進鹿耳門安平鎭﹐賊眾披靡。二十二日﹐克復府治﹔賊走鳳山。世驃分遣署參將林秀﹑王萬化﹑遊擊邊士偉等追入南﹑北二路﹐賊多降附。閏六月初八日﹐鳳山居民獲一貴﹑勇等獻於林秀﹐臺灣復平。用兵之際﹐總督滿保駐師廈門以爲聲援﹐調遣將士﹑接濟軍需﹐故速成功。林秀時官遊擊﹐世驃報功抑之﹔雍正三年﹐引見各省保舉武職﹐始敍前勞﹐擢參將——至總兵。臺灣東倚山﹐西薄海。北界紅毛雞籠城﹐與福州對峙﹔南則河沙磯﹐近小琉球。周袤三千里﹐水陸之產咸備。明末﹐海寇鄭芝龍出沒其中﹔歸明後﹐地爲紅夷所據。及芝龍輔僞隆武﹐王師下浙﹑閩﹐芝龍降﹔少子成功竄入海﹐集兵寇閩﹑粵﹐侵江﹑浙。順治十八年﹐圍臺﹐敗荷蘭﹐遂有其地﹔僞永曆遣入封成功爲延平郡王。至子經﹐自稱招討大將軍﹔傳孫克塽。康熙癸亥﹐入我版圖﹔封克塽漢軍公。三世僭亂三十八年。荷蘭一曰和蘭﹐卽紅毛。其國船髙三十丈﹔銃長二丈餘﹐發之洞石城﹐震數十里。中國傳其制﹐號「大將軍」。相傳炮之爲用﹐石則震之而開﹔若入土一尺﹐卽不行。故行陣之間﹐機每向上﹐騎兵多受傷。而「元史」載﹕西域人亦思馬因造炮攻襄陽﹐入地可七尺。兩存其說以俟辧。

﹝三月丁亥﹞﹐福建水師提督姚堂奏臺灣善後事宜。

一﹑澎湖總兵仍駐臺灣﹔一﹑臺灣鎭﹑協標兵難以裁汰﹔一﹑臺灣道標兵宜歸臺鎭﹔一﹑臺灣府治宜建城郭。部議﹕澎湖總兵﹐令其不時稽查臺灣。廈門道標兵裁歸臺協﹐分設南﹑北要路﹔其臺鎭﹑協標所裁兵丁﹐仍舊設立。至臺灣在海外﹐無庸建城。臺灣鎭標三營及南北二路﹑淡水等營共步兵四千九百九十名﹐安平副將水師兵二千五百名。雍正三年﹐準巡臺禦史禪濟布﹑景考祥奏﹐各營設馬兵三百名以備緩急。五年﹐又準文武﹑紳士捐立府治木柵周千八百丈。

浙閩總督覺羅滿保題薦徵臺奏績職官。

水師千總董方赴廈門領餉﹐遇朱一貴倡亂﹐隨提臣施世驃與澎湖守備林亮爲頭隊先鋒﹐於六十年五月十六日先奪險攻入鹿耳門﹔二十三日﹐又於西港仔蘇歷甲地方大敗賊眾﹐克復臺灣﹕題補水師守備。又﹐南澳鎭標守備呂猶麟﹑千總陳瑞﹐俱於十九日在昆身奮勇殺賊﹔二十二日﹐在西港仔大敗賊眾﹐克復臺灣﹕題補南澳遊擊﹑守備。臺灣之北﹐沿海沙積爲堤﹐名昆身﹔自大昆身至七昆身止。

﹝夏四月﹞丁亥﹐總督漕運施世綸卒。

世綸﹐號潯江﹔福建晉江人。由蔭生﹐授泰州牧﹐晉揚州守﹔歷順天府尹﹑總督倉場﹐至今職﹕皆由聖心特簡﹐不假薦舉。所在淸介著聲。貌甚寢﹐耳缺其半。父烺﹐字琢公﹔少爲「海寇」鄭成功將。來歸﹐官至太子太保﹑靖海將軍。平臺灣﹐封靖海侯﹐世襲罔替。卒﹐謚「襄壯」。子八人。世範﹐襲爵﹐在京。世驃﹐鎭廈門﹐平朱一貴亂﹔六十年八月卒﹐贈太子少保。世綸遺本乞歸葬廈門﹐依烺墓旁﹔從之。

五月﹝癸巳﹞﹐暹羅歲貢﹐請通海。

上命伊國用夾板船往交貿易﹐準糶米十萬石於廣東﹑浙﹑閩﹐免其抽稅﹔民船仍禁阻。按海禁因臺灣之變而嚴。

﹝六月癸亥﹞﹐定陷臺逃職各官罪。

廈門道梁文烜﹑同知王禮﹑臺灣令吳觀域﹑諸羅令朱夔﹐立決。知府王珍已故﹐戮屍。臺灣丞馮迪﹑典史王定國﹑諸羅典史張靑遠﹐秋後處決。

﹝秋八月乙丑﹞﹐旌福建烈女閩縣湯荷官﹑武平何貞玉﹑臺灣黃器娘。

荷官聞夫訃奔喪﹐營墳告竣﹐遠逾九載﹐投繯而死。貞玉與器娘皆甫聞夫沒﹐一絕粒﹑一自縊。巡撫呂猶龍匯題請旌。

原福建陸路提督謫發阿爾泰軍前藍理卒﹐詔寬免贓罪﹐放歸其妻子。

理﹐字儀山﹔福建漳浦人。當鄭氏據臺灣﹐朝廷命康親王率將軍賴塔等討之。理以副將隨大軍克平其地﹐有血戰功。後以罪謫軍前﹐籍其家口入旗。上念其勞績﹐於沒後從寬典。

﹝九月甲申﹞﹐浙閩總督覺羅滿保題核陷臺將弁功罪。

疏言﹕臺灣鎭遊擊劉得紫被擒不屈﹐絕食七日﹑拘禁五十餘日﹔把總吳益戰死復蘇﹐被擒不屈﹔千總馬云驥襲捷入山招集﹐固險自守﹔把總吳徳化﹑李信﹑陳宋無汛守之責﹐俱未割辮﹔守備張成﹑把總黃道隆等亦未割辮﹐然不能殺賊致命﹕均準復職。把總陳雲﹑韓升等皆爲勢力難支﹐𨿽割辮尙未授職﹔把總周應瑞﹑千總康朝功﹑何泰皆系割辮爲僧﹕均照例革職。把總張文學﹐賊起崗山﹐首失汛地﹔千總阮欽被江國論獲去﹐用作隨從﹔南路把總李興隆等降門賊﹕均照反叛例斬。千總陳徽﹑把總鄭髙招集義勇攻復山營﹐澎湖千總李耀國助戰受傷﹔金門千總陳賢﹑劉師均等亦戰敗逃回﹐未陷賊營﹕令其照舊供職。

﹝世宗憲皇帝禦王極雍正元年﹝歲在癸卯﹞春二月戊午﹞﹐浙閩總督滿保奏﹕朱一貴亂﹐臺灣義民李直三等曾帶領鄕勇協助官兵殺賊。詔賞其功。

﹝秋七月戊寅朔﹞﹐設臺灣彰化縣。

巡臺禦史王叔儆﹝按系黃叔璥之誤﹞請於諸羅縣北半綫地方設縣治﹐以備稽查彈壓﹔欽定名曰彰化。其鳳山縣東淡水近木崗﹑傀儡二山多生番﹐另設捕盜同知駐之。

﹝八月庚午﹞﹐敍前復臺灣功﹐加浙閩總督覺羅滿保兵部尙書﹐給故提督施世驃世襲一等阿達哈哈番﹐贈殉難總兵歐陽凱太子少保﹐余賜爵﹑優卹有差。

上諭﹕凡官員現在議敍功加之外﹐再加一等。總督滿保﹐𨿽有失陷之罪﹐但一聞事發﹐卽親往廈門撫慰眾心﹔遵令皇考指示﹐七日克復﹕可加兵部尙書。提督施世驃﹐統領大兵克復全臺﹐厥功甚偉﹔給與世襲頭等阿達哈哈番。總兵藍廷珍﹐給與三等阿達哈哈番。水師副將許云﹐失陷臺灣非關伊罪﹐奮勇前進﹐身入陣亡﹔給與拜拖拉布勒哈哈番。參將羅萬倉﹑遊擊遊崇功﹑孫文元﹑守備胡忠義﹑馬定國俱陣亡﹐給與拖色拉哈番。總兵歐陽凱﹐追贈太子少保。世驃﹐六十年八月病卒﹐已贈太子少保。廷珍﹐用兵時爲南澳總兵﹔六十一年﹐調臺灣。凱﹐字虞臣﹔福建侯官人。以功加至總兵。

﹝雍正二年﹝歲在甲辰﹞秋九月辛丑﹞﹐總督浙閩兵部尙書覺羅滿保卒。

上諭禮部﹕滿保向來居官𨿽無廉介之稱﹐然才幹優長﹑盡心辦事﹐整飭營伍﹑經理海疆﹐實爲稱職。昔年臺灣一事﹐𨿽不能弭亂於未然﹐而七日克復﹐功過足以相抵。朕卽位以來﹐時加教誨﹐保亦自知奮勵﹔又抱病沈篤之際﹐尙能畱心地方。

應得卹典﹐察例奏。保﹐號鳧山﹔滿洲正黃旗人。甲戌進士﹐選庶常﹔歷福撫至總督。前奉詔陛見﹔繼又命於明春赴京﹐旨未達﹐暴卒。後以諂附隆﹑年﹐不予卹謚。兄逢泰﹑文岱﹐弟塞徳﹕皆顯於朝列。

﹝雍正五年﹝歲在丁未﹞春三月戊子朔﹞﹐引見保舉福建拔貢生藍鼎允﹐擢廣東普寧令。諭所在督﹑撫﹕酌題道﹑府﹐以展其才。

﹝閏三月丁巳朔﹞﹐命抽撥福建兵丁更疊防守臺灣。

總督髙其倬請添設步卒﹐裁去馬兵。上以裁馬難供救援﹑添兵亦非常計﹐令於通省各營抽撥防守。臺灣自朱一貴亂﹐兵丁系內地抽撥﹐一年而替﹐不攜家眷﹐免潛通諸番﹔今因循成例而增其數也。

﹝秋九月甲寅朔﹞﹐攺臺灣學政事務歸巡察禦史。

往制﹕廈臺道攝學政事。上以道員事煩﹐攺歸巡臺漢禦史。

﹝冬十一月甲寅﹞﹐授浙江巡撫李衛爲總督兼理巡撫﹑巡鹽事﹐浙閩總督髙其倬專制福建。

﹝雍正六年﹝歲在戊申﹞春正月甲子﹞﹐以鳳陽知府朱鴻緒爲廈臺道。

鴻緒﹐號森庵﹔籍河南陳州﹐本回回人。……

臺灣關系文獻集零七

雍正八年上諭檔選錄

雍正八年上諭檔選錄

﹝雍正八年二月二十九日﹞﹐上諭﹕『向來福建駐臺兵丁所用之軍器﹐俱系各營自行制備。朕念弁兵等力量微薄﹐恐費用不敷﹔是以諭令該督﹑撫動支存公銀兩﹐以爲制造之用。今據署督史貽直奏稱﹕『全臺兵丁幾及一萬﹐需用軍器款項繁多﹐約用銀三萬餘兩。所有存公之項已充地方公用﹐難以動撥﹔惟鹽課贏餘銀兩﹐尙可支給。爲此奏聞請旨』等語。各省地方所有贏餘﹐朕皆畱於本地以爲官弁兵民公事之用。今將閩省鹽課贏餘爲駐臺兵丁制造軍器﹐洵爲允當。著照史貽直所請行﹐仍於鹽課奏銷冊內報部查核。特諭』。

雍正八年七月十九日﹐內閣奉上諭﹕『巡臺禦史李元直﹐從前看來卽不甚妥協﹐但不能定其爲人﹐姑且試用之。今被髙其倬參奏前來﹐已交部嚴禁議奏。著都察院堂官於科道官員內揀選可勝巡臺禦史之任者四﹑五員﹐卽速帶領引見。欽此』。

雍正八年十一月初三日﹐內閣奉上諭﹕『據福建水師提督許良彬奏稱﹕「查水師提督衙門從施瑯攻克臺﹑澎之後﹐於澎湖林投﹑八罩二處自置网船﹐於秋冬之交贌給漁戶﹐差家人管押油﹑麻﹑棕﹑紗之類載往修理网桁﹐采捕塗托等魚﹔每年在臺灣縣輸納正課外﹐提督衙門實收果金一千二百三十兩。現屆漁期﹐又向臣給照﹔臣請將此項兌入國帑﹐以佐軍需。並請敕部載入「額徵全書」﹐每年令澎湖通判徵收」等語。此項銀兩系水師提督衙門相沿之規禮﹐歷果已久﹔今許良彬奏請歸公。朕思提督衙門𨿽每年有八十分隨糧﹐然僅足敷該提督贍養家口之需﹔而通省水師皆其管轄﹐豈無給賞公用之處﹗此項銀兩不必歸公﹐著卽存貯水師提督衙門﹐以爲賞兵公事之用。欽此』。

﹝雍正八年十二月初二日﹞﹐上諭﹕『臺灣偸渡之獘﹐屢行嚴禁﹐該地方文武官弁自應實心奉行。乃朕聞今年八月間廣東靑山仔後江灣地方有■﹝舟彭﹞子船一隻遭風失去桅舵﹐船亦撞岸擊碎﹔所載只有男婦一百二十餘口﹐並無牌照﹑亦無貨物。及該汛官弁等訊問口供﹐則稱閩省同安﹑詔安﹑龍溪各縣民人因客頭﹑船戶等招引﹐偸渡過臺﹔各出水腳銀兩﹐多寡不等。由此觀之﹐則平時違禁偸渡之人不知凡幾﹐此不過偶然遭風敗露之一耳。該省督﹑撫﹑提﹑鎭等身在地方﹐於關系海洋屢申嚴禁之事漫不經心一任姦宄不法之徒誘人犯禁以爲射利之計﹔不知伊等所司何事而廢弛怠玩如此﹗其能無忝於封疆之任乎﹖向後若仍不知實力奉行﹐該督﹑撫﹑提﹑鎭必嚴加處分﹐決不寬貸。特諭』。臺灣關系文獻集零八

培遠堂偶存稿選錄陳宏謀

申飭臺郡廳縣照式造報社榖檄﹝乾隆十八年十二月﹞

淸釐臺灣倉榖檄﹝乾隆十九年四月﹞

嚴禁各口需索米船檄﹝乾隆十九年閏四月﹞

申飭臺郡廳縣照式造報社榖檄﹝乾隆十八年十二月﹞

各屬社谷牽混不淸﹐有名無實﹔本部院先於十七年八月內通飭淸釐﹐令其逐款登覆。繼據該司於十八年四月內議詳分貯各鄕立社出借﹐又已刊刷條規﹑告示﹐通行頒發遵照。續因各府廳縣社倉曾否分社﹑社長已未選舉﹐未據申報﹔或報到而含糊不淸﹐難於查核。更於十月間頒發冊式﹐令其照式登注﹑限日造冊徑送查考等因在案。通省各屬﹐毋論社榖多寡﹐俱已陸續造報﹐有所查考﹔卽或未盡合法﹐亦可指明飭辦。獨臺灣府屬之府倉並澎淡二廳﹑臺鳳諸彰四縣社榖自檄飭淸釐﹑頒定條規冊式之後﹐檄諭頻頒﹐至再至三﹔迄經年餘﹐竟無隻字申覆。豈該府廳縣於此案前後文檄竟未接閱﹗抑接到而遊目一過﹐視同故紙﹐絕不經意耶﹗如此任意延擱﹐不詳不覆﹔律以「玩視民瘼」﹐亦復何辭﹗本應先提各承赴轅究處﹐姑念隔海﹐再爲專檄嚴催。仰司官吏立卽嚴飭未報各屬將因何久不辦覆緣由﹐卽日回復﹔一面遵照原頒條規﹐悉心妥辦﹔並將前發冊式逐一登注。限文到二日內造冊徑送本部院查考。其今年已借者﹐當此秋成﹐正宜加息還倉﹔不得任其負欠。仍隨地隨時不拘多寡﹐勸諭捐輸。有捐輸者﹐卽令交於就近社倉﹐一體借。如本社離遠﹑捐輸稍多者﹐準將新捐之數﹐於該處另設新社﹐發給斗斛﹐選充社長經管出借﹐就近接濟。今歲臺地有缺雨歉收之處﹐明春米貴﹐遠鄕窮農﹐需榖濟應﹔若將社榖均勻出借﹑就近接濟﹐更爲實惠。本部院不憚煩勞﹐諄諄檄飭。倘該府廳縣仍置罔聞﹐玩不詳覆﹔臺灣𨿽居海外﹐並非聲教所不及﹐本部院惟有特疏糾參以儆疲玩﹐並專提經承解轅究處矣。其各省悟﹐毋終冥玩﹗

淸釐臺灣倉榖檄﹝乾隆十九年四月﹞

臺郡地土肥美﹐歲事多丰﹔民間𨿽有餘榖﹐多圖得價出糶。官𨿽勸其撙節﹐爲立限制﹔利在必趨﹐亦難彊其不糶。所恃以儲蓄有餘﹑爲全臺緩急之備者﹐全在官倉充裕﹐庶幾緩急足恃。久經題定貯榖四十萬石﹐果能如數貯足﹐不獨郡城緩急可恃﹐南北兩路亦可撥運接濟。倘臺郡丰收﹐無需此榖﹔漳﹑泉需米﹐亦可碾運接濟﹕全臺緩急之備﹐莫善於此。祇因題定以後﹐節年撥運﹐大半空需﹔應買之穀﹐虛懸未補。本部院屢次檄催買補﹐定限交倉﹔並發折式﹐令其將買榖交倉數目按月折報。惟臺郡各官玩不遵行﹐亦不將如何買候之處回復﹔上年冬間﹐檄行臺灣道飭提臺府經承究處。嗣據臺府冊報﹐各廳縣應買榖二十五萬二千九百六十五石零﹐內已領價買谷三萬一百石﹔領價未報買榖一十一萬一千一百一十九石零﹐未領價買榖一十一萬一千七百四十五石零。本部院以未買榖石爲數尙多﹐檢查舊案﹐皆因近來臺米價昂﹐原定四錢五分之價不敷尙多﹐難於買補。是以奏請聖恩準其每石不得過六錢之數﹐原期價足則易於買補﹐更可及時多買﹐早足貯額也。繼又檄催將已領價﹑未報買榖石﹐分別定限催追交倉﹔未領價買補各榖﹐分別發買。延今又已數月﹐未買者是否發價﹖已買者是否交倉﹖均未冊報。在內地州縣產米無多﹐丰歉不齊﹔數年以來﹐尙且設法買補﹐漸次足額。臺郡素產米榖﹐連歲有收﹐米榖有餘﹐倍勝內地﹔而貯額久定﹐懸宕尙多。地方各官何竟視同膜外﹐堅不補買﹐以致已領價值未報交倉者﹐尙有十一萬餘石﹔其未發買者﹐亦尙有一十一萬餘石﹗決非臺灣之榖反少於內地﹐而臺灣買榖反難於內地也。本部院訪聞臺郡各屬每年皆有發買之榖﹔現有買榖發價甚少﹐折收貴價之事﹐業已批行查究。誠恐臺灣買榖假公濟私﹐所買者不盡官榖﹑所交者不盡本色﹐以致臺灣買榖獨少﹐而已買者交倉亦少。其中侵漁那掩﹐獘竇多端。以久經題定之貯額﹐年復一年﹐不爲買足﹔萬一臺灣偶歉﹐何以接濟﹗仰道官吏督率該府將領價已經報買﹑未交倉各數查明實欠﹐一面定限催追交倉﹐公平交納﹔遵照折式將發價交倉月日數目﹐每於月底具折通報。如有已賣捏作未買﹐巳交捏作未交或私收折價不收本榖者﹐據實揭報。其領價未報買及未領價買補者﹐督同知府察看情形﹔某縣應買若干﹖每石定價若干﹖一面通詳﹔一面分別發買﹐將定價數目及所買數目出示曉諭﹐具文報查。限文到一月內﹐該道府徹底查明﹐通盤籌劃﹔或不能一時足額﹐約幾時可以買足﹖詳報核奪。不得僅以「遵卽飭行現在雇買」一語籠統回復。前檄提究府承﹐應卽將正身經承提到究處具報。事關倉儲﹐全臺緩急﹐均賴於此。數年不辦﹐已屬不合﹔如再玩忽﹐均有未便﹗

嚴禁各口需索米船檄﹝乾隆十九年閏四月﹞

海船帶米入口﹐守口官役不得藉盤查名色﹐畱難停泊﹐守候苛索﹔督部堂先已會檄飭行﹐繼又通行出示曉諭。連月以來﹐臺﹑廈兩口獘索稍輕﹔臺米源源而至﹐已資接濟。今已入夏﹐南風盛發﹐正外洋商船連帆入口之時﹐又值內地需米接濟之會。聞得守口員役向來遇海船入口﹐視爲常例陋規﹔海船帶米獲利﹐更可恣意刁難。𨿽已出示嚴禁﹐恐仍陽奉陰違。合再諄諭﹔諭到該同知嚴諭守口書役及澳保人等﹕凡有外洋商船入口﹐照例查驗﹔如果人照相符﹑又有行戶保認﹐立卽放行。不拘米榖多少﹐聽其隨處運糶。其近洋船隻如往把箭﹑柬埔塞港口等處入口者﹐原無別貨﹔多載米榖﹐更宜隨驗隨卽放行﹐不得借故刁難需索。此等洋船入口﹐遠近盼望接濟﹔有無刁難需索﹐道路有口﹐難瞞耳目。並轉諭守口巡檢員役﹐一體遵照。前已出示通諭﹐因事關民食喫緊﹐正在此時﹔放再爲諄諭。如有玩違﹐大幹未便﹗

臺灣關系文獻集零九

柚村文選錄湯彜

臺灣內附考

附論

海寇考

壬辰徵臺記

附論

市舶考

臺灣內附考

臺灣相傳爲古毘捨耶國﹐在福建東南大海中﹐西界於漳﹐南鄰於粵北﹐與閩安相值。其水道則東連日本﹑朝鮮﹐南接琉球﹑呂宋﹑暹羅﹑噶囉吧﹑荷蘭諸國。幅員南北約三千餘里﹐東西踰六百里。番漢雜處﹔其番族聚居之所曰社﹐合臺灣之社有三百六十餘處。其地形似彎弓﹐由中而入﹐一望平原﹐層巒聳翠﹐樹木蓊茂。外有沙堤﹐名鯤身。自大鯤身至七鯤身止﹐起伏相生﹐狀如龍蛇﹔復有鹿耳門﹑鹿仔港爲之門戶﹐大綫頭﹑海翁窟爲之外障。又與澎湖三十六嶼相爲掎角﹐捍衛東南沿海要疆。而昔之志外域者闕焉。

明中葉﹐司禮監王三保隨兵船下西洋﹐遭颶風至﹐始知其地。嘉靖四十二年﹐海寇林道幹作亂﹐都督兪大猷追剿及於澎湖﹐道幹遁入臺灣。大猷不敢逼﹐畱偏師駐澎湖﹐時哨鹿耳門外﹐徐俟其敝。道幹復遁占城﹐澎湖駐師亦罷。

天啟元年﹐日本甲螺﹝卽頭目也﹞顏思齊引倭酋歸一王屯臺灣﹐始建安平鎭城﹔於北綫尾搭寮經商﹐閩人鄭芝龍附之。盜賊出沒其間﹐爲沿海之患。崇禎元年﹐芝龍就撫﹐以其地僦荷蘭紅毛夷居之。而澎湖本屬同安縣﹐後以地居海中﹑人民散處﹐催科所不能及﹐乃議棄之﹔亦爲紅毛所據﹐屢出犯漳﹑泉邊境。天啟四年﹐巡撫南居益擒賊帥十二人﹐澎湖之寇始息﹔其據臺灣者自若也。荷蘭人善火器﹐其居臺灣﹐以夾板船爲援戰﹔𨿽兵不滿千﹐南北土酋咸畏之。又建赤嵌城以居。順治九年﹐日本甲螺郭懷一謀逐荷蘭人﹔事覺﹐懷一被殺於歐汪﹝在今鳳山縣界﹞。

初﹐唐藩稱號時﹐授鄭成功招討大將軍﹐命募兵海上。大兵度仙霞。其父芝龍以閩降。成功不從﹐據廈門﹑金門諸島。後自江南敗歸﹐頓軍廈門﹔適日本甲螺何斌與荷蘭人有隙﹐誘成功進取臺灣。由澎湖而東﹐有島﹐俗呼鐵門限﹔以其有吸鐵石焉﹐舟至則膠。至是﹐島中人見有王衣冠者乘巨鯤﹐時往來衝突﹔踰月而鐵石盡﹐成功舟適至。及抵鹿耳門﹐詰屈回旋﹐沙浮水淺﹔忽潮漲十餘丈﹐巨艦縱橫畢濟﹐遂克之。何蘭人退保安平鎭城﹐堅閉不出。成功力攻不克﹐乃告之曰﹕『此地本先人故物﹐我欲得之﹔金帛悉以歸汝』﹗荷蘭人乃攜貲去。成功遂以赤嵌城爲承天府﹐攺土城爲安平鎭﹐總名曰東都﹐立府尹及天興﹑萬年二縣。

康熙元年﹐成功死﹐其子經居鷺江﹝卽今廈門﹞﹐僞提督馬信立成功弟世襲﹐攺號護理﹔經攻逐之﹐世襲渡海來歸。經攺東都曰東寧省﹐攺縣曰州﹔設安撫司三﹐南北路﹑澎湖各一。經復至鷺江﹐委翁天佑爲轉運使﹔興市肆﹑建祠廟﹐招納海濱流民眷口以實之。遊■﹝舟宗﹞入犯﹐飄忽南北﹐沿海軍吏苦於奔命。廷議徙民內地﹐使寇無所掠食﹐勢將自困﹔遂徙粵﹑閩﹑江﹑浙﹑山東鎭戍之在界外者。連歲遣官巡閱邊海諸郡﹐禁民私出采捕﹔寇果絀。

十三年﹐閩藩耿精忠反﹐脇經同叛。沿海郡縣皆陷﹐經遂洊居漳﹑泉。精忠爲所逼﹐撤建昌諸路兵自衛﹔大兵乘之進取。十五年十月﹐精忠降﹐命還其爵﹐率所部徵海寇自效﹔經使僞將劉國軒據廈門以拒。十六年﹐經棄漳州遁﹐官兵遂復海澄等十州。十七年﹐都統穆赫林與劉國軒戰於祖山頭﹐官兵敗績﹐退保海澄。六月﹐國軒陷海澄﹐署前鋒統領幸福戰死﹐都統穆赫林﹑提督段應舉皆自縊。國軒旣陷海澄﹐乘勝取長泰﹑同安﹐進圍泉州﹐再逼漳州﹔兵號十萬﹐壁於龍虎﹑吳公兩山。時城中兵少﹐總督姚啟聖以五蠟丸檄他鎭兵來援﹐不至。一日﹐乘大霧率精兵五千突出﹐呼聲震天﹔國軒兵不辧眾寡﹐自相跆藉﹐陣遂亂。自辰至酉﹐斬首四千﹐生擒千五百人﹐國軒敗走﹐泉州解圍﹔收復長泰﹑同安等處﹐進攻海澄。海澄者﹐濱海地也﹐峻而險。寇據之﹐築塹髙數丈﹔排列艟艨守金門諸島﹐密若布棋﹕相持一年不決。啟聖用漳人黃性震策﹐以寇勢浩大盤結﹐非離散其黨羽﹑陰亂其腹心﹐未猝圖﹔於是建立修來館以收納歸誠將士﹐來降者無眞僞﹐胥善待之。得海上間謀﹐悉不殺﹔厚賜之﹐恣其往來﹐卽用以偵海上事。由是寇黨自相疑貳﹐來歸者日益眾。復設水師提督﹐練水戰﹔分遣勁兵擾其餉道﹐寇漸乏食。

十九年﹐提督萬正色擊鄭經於海壇﹐僞將朱天貴自海壇遁。正色敗之於平海﹑崇武諸嶼﹐進取玉洲。僞將劉國軒走廈門﹐僞總兵蘇堪迎降﹐遂復玉州﹑石馬。水陸兵進攻海澄﹐克之。復分兵攻陳洲﹑馬洲﹑灣腰山﹑觀音山﹑展旗等十九寨﹐皆敗之。進擊朱天貴於廈門﹐天貴潰走﹐遂取金門。經遣國軒調殘兵守澎湖﹐派殷戶出糧﹐抽壯民爲兵﹔人心益離。經以朱天貴失廈門責之﹐天貴懼﹐遂來降﹔寇勢愈蹙。

二十年﹐經自海澄歸﹐預立其庶子克雝■﹝臧上土下﹞﹔於洲仔尾築遊觀之所﹐退閒其間。未幾﹐死。眾憚克■﹝臧上土下﹞嚴﹐迫之死﹔馮錫範等遂奉經次子克塽嗣。啟聖偵知之﹐用間諜陰結傅爲霖爲內應﹔事泄﹐爲霖遇害。二十一年﹐啟聖等奏鄭經已死﹐子少﹐國內亂﹔請乘時進討。因授施瑯水師提督﹐會總督統師進取澎﹑臺。瑯本唐藩舊將﹐後從鄭氏爲左先鋒﹔與成功有隙來降﹐拜靖海將軍﹐成功收其父及一弟殺之。二十二年﹐啟聖等帥舟師自銅山抵澎湖﹐前鋒遊擊藍理與僞將會﹐遂戰﹔大破之﹐連克虎井﹑桶盤諸嶼﹐惟澎湖未下。啟聖舟停八罩灣﹐瑯乘小艇暗渡海中﹐遙見媽祖臺各嶼炮城十六座﹐營壘星羅﹐環繞三十餘里﹔瑯遂決策﹐分兵進剿。六月二十二日﹐誓師﹔遣總兵吳英﹑陳龍﹑陳昌帥左師入雞籠山﹐遣總兵朱天貴﹑林賢﹑楊嘉瑞﹑參將羅士珍帥右師入牛心澳。瑯自居中權﹐分爲八陣﹔旌旗蔽空﹐舳艫相接。自辰至申﹐戮力來攻﹐擊沈熕船八隻﹐燒鳥船二十六隻﹐遂克澎湖﹔國軒遁走。我師尾之至鹿耳門﹐門窄水淺﹐瑯舟不得上。啟聖禱於天妃廟﹐明日大戰﹐炮發﹐水驟長一丈﹐舟並行如鳥張翼而上﹐窮追至西嶼頭。七月﹐克塽以臺灣降﹝明宗室寧靖王朱術桂向依鄭氏﹔城破﹐冠帶佩印綬自縊﹐有姬五人同殉﹞。詔以鄭克塽及成功子璁等六人﹑克塽弟克■﹝與上土下﹞等九人﹑僞武平侯劉國軒等子弟赴京師﹐隸漢軍旗下﹔於其地設臺灣府﹐統臺灣﹑鳳山﹑諸羅﹝卽今嘉義﹞三縣﹐隸福建布政司﹝雍正元年﹐增設彰化縣及北淡水同知﹞。

附論

唐﹑桂二王以阽危閏位﹐等之宋之昰﹑昺﹐實不成其爲國。鄭成功𨿽授爵閩邸﹐竄伏臺灣﹐尢不足與當日殉節諸賢相比數。惟伏讀髙廟「禦批通鑑輯覽」﹐凡國史館於二王書「僞」者﹐槪令更正﹐攺書稱號﹔其諸臣仍書所授原官﹐並一體易名﹕如天之度﹐教忠之典﹐仁至義盡矣。故紀述閩﹑粵遺事者皆無所忌諱﹐不沒其實。如鄭氏者﹐考其始居廈門時﹐卽奉淮王爲監國﹔繼據臺灣﹐明宗室多避地其間﹐成功待之盡禮﹐每決大事必坐宗藩於上﹐示不敢專。永明立於粵﹐及竄雲南﹑入緬甸﹐數遣使朝貢﹐拜延平王之封﹔藏其印﹐稱招討終其身﹔傳子及孫﹐歷三十八年歸命時﹐其紀年以「永曆」未攺也。𨿽自忘螳臂曾抗王師﹐而崎嶇鯨波﹐其心不貳﹔君子有以悲其志矣﹗方國家弔伐之初﹐區區孤島﹐亦度外置之﹔而鄭經席父餘業﹐內任陳永華﹑外倚劉國軒﹐收拾敗亡﹐偸息荒澳﹐邊疆之民稍稍安輯矣。乃經狂悖﹐輒助閩逆之虐以速其敗。嗟乎﹗臺民亦望治久矣﹐故修來館辟而俊傑歸誠﹐密札偶投而爭爲內應。水師皆用土兵﹐與寇共其所長。施靖海仇不戴天﹐敵愾益奮﹐一戰而俘其人民。化從古聲教未及之地爲戶口貢賦之所﹐海濱郡縣從此永銷烽燧﹐不其懿歟﹗然臺灣本番土﹐一屯於日本﹐再攘於荷蘭﹐繼爲鄭氏所據﹔淫巫之風﹑澆淩之習﹐𨿽大化旁流﹐驟難盡革﹕則旣富而教﹐又不當與詰戎固圉並重也哉﹗

海寇考

海上自晉末恩﹑循相繼倡亂﹐劉裕從海道襲其番禺﹐循遂敗亡。此後海警無聞﹐而防禦未懈。元末﹐方﹑張竊據旁海郡縣﹔其黨敗後﹐多逸而之海。明洪武初元﹐稍稍寇竊。嘉靖中﹐邊備廢弛﹐姦民逸囚伺隙勾引﹐倭患復起﹔又有許棟﹑王直﹑劉香老﹑林道幹﹑鄭芝龍等與倭相爲表裏﹐數寢而復作﹕至遷民內地﹐棄島澳爲荊榛。故海氛惟明爲最烈﹐防海之制亦惟明爲最詳。國初﹐鄭成功據金﹑廈諸島﹐數入寇。其子經復乘耿逆叛閩﹐陷沿海郡縣﹔徵之十餘年﹐始略定臺灣。自是海濱解嚴﹐烽煙不作﹔間有蜑漁什伍﹐糾結伺掠商賈﹐然無聯■﹝舟宗﹞拒敵官軍者。

自乾隆己酉安南阮氏篡黎﹐因於兵革﹐國用匱乏﹔巨賊陳天保﹑莫觀輔建采辦之名﹐招致亡命﹐崇其官爵﹑資以兵糧﹐使劫掠充餉。夷艇數百﹐直犯粵﹑閩﹑江﹑浙﹐則有烏石二﹑烏石大﹑總兵保﹑東海八﹑阿婆帶﹑大炮腹諸賊目﹐而四總兵最猖獗。閩﹑粵土盜因之蜂起﹐則有蔡騫﹑朱濆﹑鄭一﹑張保﹑金姑養等及諸有名目﹑無名目大小亦數百舶交海中。於是土盜誘夷艇以深入﹐夷艇倚土盜爲聲援﹐幾蔓延不可制。當時主兵者獨急夷艇﹐而閩﹑粵將帥中又獨李忠毅公長庚辦賊最力﹔上遂授忠毅總統閩﹑浙舟師。嘉慶五年夏﹐夷艇大入。六月﹐忠毅與黃巖鎭會師臺州之松門﹔颶風作﹐覆賊舟幾盡﹔官軍乘風擊之﹐俘斬六千人﹔四總兵溺死者三﹐獲其一僞侯倫貴利磔之﹔我師亦頗亡失。奉旨以總兵敕印示安南王阮光纘﹔光纘言「但令總兵巡海﹐不慮入浙爲盜」﹐上表謝罪。自是﹐艇患稍紓。光纘旋失國﹐新藩阮福映曉大義﹐逐諸姦匪﹐勾結窩頓者皆芟夷﹔舊阮黨畱粵洋不敢歸﹐數登岸掠食。而閩洋蔡騫橫甚﹐其舶髙出官軍所駕之米艇﹐仰攻非便﹔又於四面重疊張牛皮漁网﹐炮彈不得入。忠毅建議限商船梁頭丈尺﹐使賊無大船可劫﹔又出巧思﹐制火攻船﹐先出收撫其脇從者而後擊之。與賊大小百餘戰﹐所擒殲數千人﹐沈燒其船數百﹐奪其船數十﹔一躡之於漁山﹑一蹙之於臺灣鹿耳門﹑一扼之粵洋大星嶼﹐皆幾獲而復脫。最後追之粵黑水洋﹐騫僅存二舟﹔而忠毅戰歿﹐騫旋亦敗死﹐張保等皆就撫﹕海寇悉平。蓋二十餘年督撫大吏經營措置﹑諸將帥追逐風濤茫渺中﹐艱危險阻﹐視陸師有過之﹑無弗及也。

按海道南連交址﹐歷廣東﹑福建﹑江浙﹑山東﹑直隸﹑南京﹐北接髙麗﹐計一萬五千餘里﹔巨浸稽天﹐賊蹤靡定﹔卽無邀擊之地﹐所恃惟得順風。然我乘風而追﹐賊亦乘風而遁﹐𨿽遠徒勞。無已﹐則探其止泊﹐圍而蹙之﹐或可奏功﹔而賊諜最多﹐官軍未至﹐賊已起碇避去﹔欲求攻其不備﹐百無一二。然則賊終不可得乎﹖曰﹕是亦多術矣﹔而絕其劫奪之資﹑禁其接濟之路爲最要。是二者﹐又必因哨守兼行而後克濟也。當明初海寇初作﹐議者謂使是時中國潛爲邊備﹐而聽其自去來海上不問﹐一如宋﹑元以前時﹐亦不至大爲患。故後人復有守內洋﹑捐外洋之論﹐謂我之商漁許於內洋采捕﹐禁其越外洋﹔其盜船聽其外洋往來﹐堵其入內洋。舟師扼要守之﹐循環哨之﹐以聯絡策應﹔寇至﹐並力禦敵﹐去則縱其所之而勿追。如是﹐則劫奪商漁﹑接濟水米﹐皆可禁絕﹔而賊不薄岸﹐贓無所消﹑糶汲又窮﹐勢將自困。惟寇掠在外﹐接濟消贓皆起於內﹔則察蜑戶﹑漁艇﹐杜姦闌出入﹐吾固知其更有急於圖寇者矣。

壬辰徵臺記

嘉義縣在臺灣府北百二十里﹐舊名諸羅﹔乾隆五十一年林逆之變﹐城陷而復全﹐賜今名以旌之。自是地益辟﹐漳﹑泉及潮﹑嘉人爭趨之﹐曰閩莊﹑粵莊﹔分類械鬥﹐習爲故常。

道光十二年閏九月﹐兩莊因小忿牽耕牛﹔姦民陳辦流言於市﹐眾疑懼﹐洶洶遷避。張丙﹑詹通等皆閩莊巨盜﹐遂乘之作亂。二十日﹐攻雙溪口﹑紅山仔﹑牛頭山各粵莊。時劉鎭軍廷斌巡境抵彰化﹐督北路協兵捕之。賊又攻毀大墩莆﹑姜侖各莊﹐入佳裏興巡檢署殺弓兵多入。知府呂志恆﹑署知縣邵用之﹑護遊擊周進龍﹑縣丞朱懋分投捕賊﹐皆狃於平日之械鬥而不虞其爲逆也﹐至先後被害。十月初三日﹐遂圍嘉義縣城。劉鎭軍急往授﹐途中戰且行。將及城﹐賊復擁眾拒敵﹔又大戰於三坎店﹐周副將承恩及守備李髙然﹑余國章皆戰歿。副鎭軍揮兵奮擊﹐得入城。是日﹐五接戰﹐士卒皆饑疲﹐故殺傷亦相等。當賊犯城時﹐獄囚數百夜舉火應賊﹔幸鎭兵至﹐滅火﹐取死囚百人斬之﹐城內得不亂。而城外賊蜂屯蟻聚﹐用皮擋﹑竹梯更番圍攻﹔鎭軍督兵民日嬰城固守。告急文書﹐募死士潛入內山﹐繞彰化遞省﹔寄郡城者或由海道﹐然亦多不得達。初八日﹐賊復攻鹽水港﹐代理縣事施模﹑守備張榮森亦遇害。初九日﹐鎭軍畱北路兵守城﹐自率溫副將兆鳳出南門擊賊﹐賊稍卻﹔然道猶梗。守備蔡長靑奉檄入援﹐復半道戰歿。官兵旣屢失利﹐多遺旗幟﹑號衣﹐賊得假裝以誤官軍﹔長道旁皆蔗田﹑竹圃﹐綿延無際﹐官兵慮賊設伏﹐多不敢追。賊所至迫莊戶具食﹐隨驅以行﹔故從者日眾。張丙﹑詹通﹑陳辦三首逆分屯店仔口﹑水堀頭﹑鹽水港﹐各僭僞號﹐封逆黨自軍師﹑將帥以下僞職數百人。復有賊目劉港﹑劉仲﹑黃番婆﹑陳連﹑江七﹑蔡恭﹑侯虎等分屯茅港尾﹑曾文溪等十二處﹐互相聲援﹐漸逼府城﹔而彰化黃城﹑府城舊社賊林海﹑鳳山賊許成各糾眾響應﹐淫殺焚掠﹐全臺大震。

十月二十日﹐陸路馬提軍濟勝率兵由廈門渡鹿耳門登岸攻其南﹐竇鎭軍振彪由蚶江渡鹿港仔登岸攻其北﹐謝副將朝恩由五虎門渡八里坌防其入海﹐署閩督魏撫軍元烺遣鳳臬使來會﹐水師陳提軍化成備兵廈門策應。詔以瑚將軍松額爲欽差大臣﹑哈都統郎阿爲參贊大臣﹐率侍衛巴圖魯等馳驛赴軍。程制軍祖洛至﹐復徵粵﹑浙兩省兵會剿。十月二十八日﹐馬提軍兵抵臺灣府城。二十九日﹐竇鎭軍兵入番仔坑登岸﹔賊眾據茅港尾並力以拒。

初﹐黃城糾九莊賊圍攻斗六久門守備馬步衢力禦之﹔賊退而復集。十一月初三日﹐賊大至﹐實艸塗泥漿蔽以進﹐槍炮皆不能洞。護都司許荊山見事急﹐領兵破柵走。网民陳馬等以步衢素勤明得士心﹐諷其去﹔步衢不聽﹐與縣丞方振聲﹑署千總陳玉成矢死守。已而知不能禦﹐令家屬避賊。時惟步衢無親隨﹐而振聲妻張氏﹑玉成妻唐氏皆願殉難﹔振聲有庶子才五歲﹐乃命其母同一雇媼挈之﹐乘居民紛出雜沓﹐遂同匿蔗林。署中人爭出走﹐方之客沈志勇考毅然獨畱﹐而志勇子聯輝復願與父同生死﹔於是﹐方之雇僕江承惠﹑曾大祥﹑邱新﹑許廚皆願同死。馬步衢等急艸文書﹐預列諸殉難人姓名﹐加鈐記﹐彊陳繼昌易服潛赴劉鎭軍處投遞。部署甫畢﹐而賊已奪柵入。步衢等恐火藥爲賊所得﹐然之﹔欲自戕﹐皆以藥少不死。持刀巷戰﹐各刃數人﹐力竭爲賊所執﹔十一人均遇害。而馬步衢﹑方振聲﹑張氏﹑唐氏四人均因忿激罵賊﹐被割鼻剜舌﹐其死爲尢烈云。陳繼昌逃出﹐投劉鎭軍達其文書。自團鄕兵殺賊﹐獲黃城逆黨江賓﹑賴來﹐官兵後亦擒黃城﹐同至斗六門磔之。當賊圍攻時﹐劉鎭軍偵知內地兵已至﹐募土人效賊裝告急於馬提軍﹐促北路兵往援。以道梗輾轉紆回﹐故十一人終及於難。

十一月初五日﹐馬提軍率兵抵茅港尾﹔賊來拒﹐敗之。初八﹑初十兩戰﹐皆捷。十二日﹐賊復據鐵綫橋設險以拒。十八日﹐我兵分三道進戰﹐奪其險﹔又追敗之於灣裏溪﹐溺死者無算。二十日﹐竇鎭軍自彰化入嘉義縣城。時賊悉眾南犯﹐呼噪動原野。馬提軍堅壁以待﹐覘賊漸疲﹐揮兵突出﹐用子母炮轟擊﹔翼以鳥槍﹐連環進步﹐順風擲火彈入賊陣。賊驚潰﹐自相跆藉﹔我兵乘之﹐擒斬甚眾。夜半﹐復焚其新營埔各賊寮。次晨﹐分道進攻﹐賊望風披靡﹐斬馘不可勝計﹔餘賊奔潰。賊首詹通著黃褂﹑佩僞印﹐眾擁之疾走﹔官兵縱馬追至安溪寮﹐適有鄕兵截其前﹐遂擒之。賊旣大敗﹐無所得食﹐漸解散﹐或數十人﹑數百人竄伏內山。馬提軍移營鹽水港﹐竇鎭軍亦引兵來會﹐遣將安撫店仔口各莊。於是﹐張丙各賊目均次第就擒。惟舊社﹑鳳山賊尙合擾二喃溝等處﹐乃畱竇鎭軍守嘉義﹑劉鎭軍守彰化﹐馬提軍仍領兵南下督謝副將等擊林海﹑許成﹐斬之。北路兵亦獲陳辦﹕臺灣平。

附論

嘉義之變﹐不旬日警報至粵﹐遣兵赴南澳防堵策應﹔羽書絡繹﹐故得備其始末而爲此記。然傳聞龐�﹐必一事而兩証之﹐取其同者﹔否則仍闕疑焉。如斗六門馬﹑方諸君死事之烈﹐則以欽使會疏請卹之文彰著人口﹐故序次尢詳。嗚呼﹗忠孝義烈萃於一時﹐諸君素所樹立可想矣。用能以大義相激發﹐各盡於倫紀之間﹐下至僕夫傭保皆以身殉爲難能也。且倉皇之頃﹐艸文書﹑緘封鈐印﹐使諸人姓名不同泯於冷煙荒艸﹐卽以安其死難之心而毋或苟免者﹐處事精審不亂﹐一若平日﹐可謂從容就義者矣。

或謂嘉義爲全臺適中地﹐宜移郡城﹑處重兵以居中禦外。昔林逆之亂﹐必欲陷之以通道南犯﹐故攻之最力。今賊旣圍城﹐則南北軍報不相聞﹐非其明驗歟﹖然此專就地勢論之﹐而未籌夫緩急之際也。何也﹖臺灣孤懸重洋之中﹐惟恃澎﹑廈諸島爲之聲援﹔必郡城緊接鹿耳門﹐則諸島之聲息可通﹐內地之兵餉無阻。蓋臺灣門戶﹐惟鹿耳門能通大舟。若嘉義四面平原﹐無險可扼﹐又距海口最遠﹐緩急旣不足恃﹐形勢因之亦輕﹕則移置郡城﹐未可輕議也。

或又謂臺灣宜防山而不必防海者﹐以土番爲足患﹐且朱﹑林各逆多起於山也。然蔡騫﹑朱濆寇艇數百﹐一旦擊�而來﹐攻城掠野﹔不又曉然於海之當防有更急於山者乎﹖

總之﹐臺之召亂起於流民之多﹐流民之多由於土地之廣。然地利有盡﹐來者無窮﹔昔患地廣﹐今又患民稠矣。昔之亂﹐以貧而無教者多﹐今之亂﹐又以貧而無業者眾矣。斯患也﹐豈獨臺郡爲然哉﹗

市舶考

漢武帝旣平南越﹑滅朝鮮﹐中國東南全際大海﹐通外區﹔舟航譯使獻見﹐貿易興焉﹔於是﹐市舶自建元時始。市舶立官司﹐設結好使於廣州﹐立交易綱首。自唐開元時始﹐禁私物姦人下海。自宋崇寧時始﹐禁販易金銀﹔自淳熙時始﹐禁銅錢下海﹔自端平時始﹐禁運米出糶。自元至元時始﹐年愈久﹑法愈密﹑獘亦愈深﹐於是禁下番船隻﹐罷提舉司﹔自至大時始﹐令番商止集舶所﹐不許入城﹐通番者有厲禁。自明洪武時始﹐立客綱﹑客紀﹐以廣人及徽﹑泉等商爲之。自嘉靖時始﹐中官黷貨﹐慮市召寇﹐罷市舶司﹑遷沿海居民。自嘉靖時始﹐但禁日本﹔旋復三市舶﹐西番入居澳門。自萬曆時始﹐開南洋之禁﹐招懷遠人﹔海舶奔輳﹐設監督。自國朝康熙時始﹐寇盜翦除﹐海波不興﹔番夷向化﹐納贐獻琛。一歲之間﹐來舶一百四柁﹔爲建元以來所無﹐則又自嘉慶二十年始。統而論之﹐疏闊於漢﹐法於唐﹐密於宋﹑元﹐獘於明季﹐盛於我大淸。

漢時海島通譯奉貢者稱三十許國﹐蠻夷賈船𨿽利交易﹐而數年來還﹐無定式也。因其來獻﹐設譯長﹐無舶司榷使也﹔募人賫黃金雜繪入海市明珠﹑璧流離奇物﹐無定地也﹔而一切法禁皆未設。至唐則西洋大海中師子諸國油杳至﹐有市舶使﹐有嶺南﹑安南互市地﹐舶至有奏報﹐有舶使籍其物納舶腳﹐有進獻之物﹐有軍國之供﹐法制立矣。宋於廣州外又置杭﹑明兩州舶司﹐京師置榷署﹐令內侍賫敕書金帛招諸番商出海外販易﹔故天聖後象犀﹑珠玉﹑香藥﹑寶貨充物府庫﹐賞斥其餘以易金帛﹑芻粟﹐縣官用度實有助焉﹕講求益詳﹐防維漸密。建炎時﹐博買無用之物﹐費國用及虧番商者皆重置其罪﹐立譏察海舶條法。「食貨志」曰﹕『法禁𨿽嚴﹐姦巧愈密﹔商人貪利而貿遷﹐黠吏受賕而縱釋﹕其獘卒不可禁』。元監之﹐定抽分之數﹑漏稅之法﹐立雜禁二十一條﹐視宋爲益密。明初﹐西海諸國恭順﹐貢使絡繹﹐設馹於廣﹑泉﹑浙三舶司以館之﹔其規模制度﹐駸駸乎開元﹑開寶之盛。柰何永樂後而命中官總貨﹐遂恣橫爲商民害﹐提舉官吏領簿而已。馴至嘉靖中﹐困敝已極。俄倭禍起﹐言者遂請罷市舶。不知當罷者市舶太監﹐非市舶也。市舶旣罷﹐邊海之民日困﹔番舶無所容﹐凶黨構煽﹐姦闌出入﹕私市益盛﹐寇盜滋起。主事唐樞建議請復互市曰﹕『通市則寇轉而爲商﹐市禁則商轉而爲寇』。通政唐順之曰﹕『舶之爲利也譬如礦。封閉礦洞﹐驅逐礦徒﹐是爲上策﹔度不能閉﹐則國收其利權而操之自上﹐是爲中策﹔不閉不收﹐利孔泄漏以資姦萌嘯聚其間﹐斯無策矣』。尙書鄭曉﹑巡撫林富皆論市舶有四利﹐所以通華夷之情﹑遷有無之貨﹑收徵稅之利﹑減戌守之費﹔又以禁海賈﹑抑姦商也。卒從其請﹐而仍絕日本貢市。淸興﹐荷蘭首效順﹐遣兵船助討海寇﹐因請貿易。康熙二十四年﹐開海禁﹔設榷關四於廣東澳門﹑福建漳州﹑浙江寧波﹑江南雲臺山﹐置吏以蒞之。自是琉球﹑蘇祿﹑呂宋﹑暹羅﹑大小西洋﹑紅毛諸番畏懷威徳﹐咸敂關款貢﹐爭效方物﹔聯■﹝舟宗﹞接檣﹐鱗次海澨﹐以嘩吱﹑哆羅連﹑玻璃﹑異香珍寶來市。其互易之物﹐以茶葉﹑大黃﹑茯苓﹑湖絲爲重﹐外此則陶器﹑糖霜﹑鉛錫﹔惟禁市史書﹑黃金﹑紋銀﹑制錢﹑鐵﹑紅黃銅﹑硝磺﹑米﹐如宋﹑元故事。其稅額四萬兩﹐贏餘八十五萬五千五百。歲課無絀﹐比之唐﹑宋則倍之﹐視明則無稅璫之蠹政。而沿海商民﹐內有耕桑之獲﹐外有魚鹽蜃蛤之資﹔又以供賦之餘﹐爲轉輸互易以仰佐國計﹐上饒而下給。自通市以來﹐未有如斯之盛也。

夫番土百貨非中國不可缺﹐而中國之茶﹑藥則爲番土所必需。是以遠國商販﹐不避盜賊剽劫﹑風濤沈溺之險﹔則向化之情﹑互市之利﹐昭然可睹矣。朝廷因之﹐示招徠﹑寓懷柔﹐以奠安邊氓﹐愼固封守﹔又不寶遠物﹑尙奇巧﹐譏其貨賄﹐使利權在上﹐絕姦豪外交內詗。此漢﹑唐迄今所以行之而不可終廢者﹐蓋亦設險之一道﹔豈惟軍國之供而已哉﹗

臺灣關系文獻集零十

綠野齋集選錄劉鴻翺

書孔﹑平二公遺事

臺灣新修學政衙署碑記

臺灣嘉義縣城工義倉碑記

臺灣道署斐亭記

臺灣道署澄臺記

臺灣府學重修夫子廟並祭器樂器記

臺灣記事

例贈孺人蔡母許太孺人墓志銘

書孔﹑平二公遺事

臺灣考試之獘﹐內地所無。其民聚族而處﹐每族立一始祖祠﹐公產數萬﹑數十萬不等﹐秀才輪掌﹔故逢考試﹐夤緣無所不至。吾鄕曲阜孔公昭虔﹐以翰林出身﹐任臺灣道兼學政﹐力除此獘。眾愕然﹐曲誘苦勸。孔急曰﹕『余非不願﹔柰余姓孔何』﹗臺地作爲笑談﹐謂聖人子孫不利於臺考。孔因械鬥案﹐調江西糧道。繼任平公慶﹐滿洲人﹔大書考院﹕「爾無文字休言命﹐我有兒孫要讀書」﹗眾忿然詈﹐謂是亦姓孔者耶﹗平因張丙叛案降主事﹐余承其後。或謂余曰﹕『臺灣道加臬司銜系升缺﹐前孔﹑平二公皆降調矣』﹗余曰﹕『二公豈由學政獲咎耶』﹗卽科﹑歲兩試﹐眾慫恿﹐兼謂宜順人情。余曰﹕『余非姓孔﹐亦不計子孫讀書﹑第承聖恩航海而來﹐負聖恩﹐恐過海覆舟耳』。眾躩然。

先是﹐二公𨿽絕夤緣﹐不能絕倩代頂替。余治以縣﹑府試之法照學額加倍取覆試﹐使眾互相結而頂替除﹔面試一日三易題﹐而代倩除。三覆乃定﹐眾競勸於學。造新考棚﹐費金至五萬﹕皆歸功於余。余謂此孔﹑平二公之遺也﹐余何功之有﹗書此以見臺灣積習﹐歷三任乃變云。

臺灣新修學政衙署碑記

臺灣孤懸海外﹐自古未隸中國。明永樂間﹐三保太監招徠西洋諸夷﹐舟過此﹐始知名。明季﹐紅毛築城以居。鄭成功父子因之﹐逐紅毛竊據﹐爲沿海邊患。國朝施大將軍瑯殄滅妖氛﹐建郡邑﹑置官守﹐實以漳﹑泉﹑潮三府流徙之民。武功旣彰﹐文教斯敷﹐設府廳縣學額文生九十七人﹔然後臺灣文物聲名之盛﹐與海內等。

道光癸巳冬﹐余蒙聖恩監司是邦﹐實兼提督學政之任。考試舊在道署﹐士子患其隘也﹐請於臺灣府周君澗東﹐擇建於府署之西北。經始於十三年某月某日﹐告成於十五年某月某日。正南作照壁﹐兩旁列木柵﹐柵立左右轅門。正北三門﹐門左右設外官廳。廳左曰雜差所﹐右曰供給所。門內過水亭﹐亭左右設內官廳。廳左曰文巡捕所﹐右曰武巡捕所。由過水亭進﹐曰儀門。儀門內爲考棚﹐左右各三廊。一廊十間﹐間五十座﹐凡士子之座三千。北橫廊左右各七間﹐間二十座﹔南橫廊左右各六間﹐間十座﹔凡士子之座四百。中爲大堂﹐學政收卷之所居。再進爲內堂﹐學政閱卷之所居。堂左曰庖逼之室﹐堂右曰學書之房。四圍周以棘墻。嗚呼備矣﹗

昔夫子嘗謂﹕道不行乘桴浮於海。當時歷聘諸國﹐無有能行夫子之道者﹔浮海之嘆﹐殆猶欲居九夷之意與﹗今後聖人二千年﹐重洋孤島﹐反家誦夫子之書何與﹖豈且夫子當日果乘桴浮於海﹐教思遺澤之所畱與﹖書稱帝光天之下﹐至於海隅蒼生﹑萬邦黎獻﹐共爲帝臣﹐惟帝時舉。夫上無秉修文徳之君﹐𨿽鄒魯之鄕亦荒落而不悅學﹔上有秉修文徳之君﹐𨿽荒陬遐夷﹐士生其間者亦皆蒸蒸日進於道。臺灣去京師萬土﹐夫亦我國家建學設校﹐沐浴膏澤之地也夫﹗敬布朝廷之徳化﹐以風勵黌序﹔惇節義﹑崇經術﹐提督學政之責也。爾士子各自砥勵﹐無負聖天子茂育人材之至意﹐何必在近聖人之居乎﹗

臺灣嘉義縣城工義倉碑記

嘉義爲全臺中權握要之地﹐郡城之輔。嘉義一動搖﹐則郡南之鳳山信息猶可相通﹐郡北之彰化﹑淡水﹑噶瑪蘭道路阻塞。初入版圖名諸羅﹐栽竹爲城。乾隆五十一年林爽文之亂﹐固守經年﹐髙宗嘉其義﹐攺名嘉義。五十五年﹐請帑築磚石工﹐歷四十二年。道光十二年十月﹐張丙等變起﹐首攻嘉義﹔福建巡撫署浙閩總督魏公元烺調陸路提督馬公濟勝帥內地漳﹑泉兵平賊。圍解後﹐屢經地震﹑繼以霪雨﹐城遂圯壞。欽差將軍瑚公松額﹑總督程公祖洛辦善後﹐奏請前任水師提督王公得祿督勸紳民捐修。王公之議曰﹕『城𨿽修﹐不建月城﹐不能固也』。乃添建四門月城﹐以作唇齒之勢。再議曰﹕『月城𨿽建﹐無炮臺不能轟擊也』。乃低窪雉洞﹐鋪石置炮﹐以爲平峙之形。再議曰﹕『𨿽有月城炮臺﹐無粟不能守也』。乃於城西北立義倉﹐貯榖一萬六千石﹔平時用以備荒﹐變時用以禦亂。凡用銀幾萬幾千幾百幾十幾兩﹐興工於十三年某月某日﹐告成於十五年某月某日。

今年春﹐余按部至嘉﹐公引余周曆堞垣﹐盤視糧儲﹐乞文以志。余謂公以從平林爽文得功﹐累升至提督閩浙舟師總統﹐旋以殄蔡牽功封二等子爵﹐尋加太子少保﹐受三朝之厚恩﹐𨿽在籍猶奉朝命督建城工﹔蓋臺灣爲沿海七省之保障﹑嘉義爲全臺之保障﹐不獨固桑梓﹑全閭裏﹐古人所謂乃心罔不在王室﹐公之功直與城俱永也﹗至於倉以衛城﹐其規橫條例俱詳備﹔宜刻於碑陰﹐使後之人有所守焉。

臺灣道署斐亭記

臺地竹多苞生﹐道署小平泉西兩檻外﹐叢竹千竿蔽日﹐濃陰交錯﹔院中有亭翼然﹐名曰「斐」﹐蓋取「淇澳」之「菉竹有斐」以名。由亭之東折而北﹐爲「寄云曲舫」﹔早起﹐云常滿室中。澄臺在其東南﹐可望海。臺之外爲圃﹐可習射。泉溢爲池﹐池中堆石爲島﹔雙鷗戲水面﹐時飛時止。芭蕉大如樹﹔畜麀鹿﹐每日午臥蕉陰下。海外奇木異卉——如佛桑﹑洋桃﹑文元﹑桂子﹑番石橊﹑黃梨之屬﹐經冬花蕊不斷。故胡公承珙題云「明月先臨三島﹐好花常駐四時春」。孔公昭虔額曰「滄洲嘯泳」﹕其形容是亭者備矣﹐而未究名「斐」之義。

「淇澳」之詩曰「瞻彼淇澳﹐菉竹猗猗﹔有斐君子﹐如切如磋﹐如琢如磨。瑟兮僴兮﹐嚇兮喧兮﹔有斐君子﹐終不可諼兮」。夫淇澳之斐﹐斐以美君子﹔斐亭之斐﹐斐以美竹。斐以美君子﹐非「衛風」之切磋﹑琢磨﹑瑟僴﹑嚇喧不足以當之﹔斐以美竹﹐竹未有不斐者。余之俯仰偃息斯亭﹐不異徜徉乎淇之上矣﹗

臺灣道署澄臺記

道署小平泉之東偏﹐嶐然而特起者﹐曰「澄臺」﹔臺灣八景之一也。臺上有亭﹐長白武公隆阿額曰「曠望髙深」﹔兩旁榜曰「崇島巨鰲開壯觀﹐野花啼鳥足生機」。以能望海﹐故名「澄」﹐蓋取「澄海」之義。

余家東海之表﹐萊郡有勺蠡亭﹐緣事至郡﹐必登亭俯瞰滄溟。丙戌﹐余由中書選太湖流﹐登西洞庭來鶴臺﹐全湖奔赴峯下。庚寅﹐余升守彭城﹐登雲龍戲馬臺﹐顧視黃河洪流﹔而觀於海者難爲水﹐未嘗不思勺蠡﹐冀得再覽其勝。癸巳﹐余由南韶連道調臺灣道﹐過八百里重洋﹔振衣玉山頂﹐澎﹑廈島嶼雜杳森列﹐琉球﹑日本等諸夷國迷茫可辧。此乃混沌初辟時天造之臺﹐雲气冥與化合﹐而嶰渤■﹝氵頃﹞洞無涯岸。因賦詩云「始知天地眞無外﹐回憶湖河總細流」。

顧臺灣孤峙海心﹐平原沃野﹐南北延袤一千九百里﹑東西二百里﹐非陟彼髙岡﹐居其地者反不見海﹔惟道署之澄臺﹐見西南海之一角。臺下屋三楹曰「斐亭」﹐郡注所謂「斐亭聽濤」也。登髙遠矚﹐則安平晚渡﹑沙鯤魚火﹑鹿耳春潮﹑雞籠積雪﹑東溟初日﹑西嶼落霞﹐近在珠簾畫棟間。蓋臺灣之八景﹐道署有其二﹐澄臺又兼擅八景之美。余鄕勺蠡之奇特﹐殆未能逾乎此也﹗

因考臺灣自前明紅毛與鄭氏相繼爲患﹐潢池中雷擊電掣﹐波濤騰沸。我國家龍興遼海﹐一戎衣而天下大定﹐惟浙閩洋面祲氛未靖﹔施大將軍瑯掃除蛟鱷鯨鯢之怪﹐然後海若肅淸﹐蓋二百年於玆。今余蒙聖恩觀察是邦﹐睹是臺之命名﹐思與僚佐戮力永澄海疆﹐不僅誇遊覽之壯也已。

臺灣府學重修夫子廟並祭器樂器記

自生民以來﹐未有盛於夫子也﹔無論中國尊之﹐四夷八荒莫不尊之。臺灣僻處閩海外﹐國朝聲教漸被﹐始立學宮﹑建夫子廟。歲久﹐剝落頹壞。道光癸巳冬﹐翺由廣東南韶連道調臺灣道兼提督學政﹐謀於府守熊一本﹐議重新。候選同知許朝錦旣督捐建學政考棚﹐復願獨任其工。始於道光乙未六月初七日﹐成於道光丙申三月初五日。工大而用繁﹐凡用銀一萬兩有奇。翺復與府守謀祭器﹐教授許徳樹請任修﹔犧樽﹑象罍﹑木豆﹑竹籩﹐悉遵古式。翺復與府守謀樂器﹐員外郎吳尙新﹑生員劉衣紹﹑六品職員蔡植楠請任修﹔鐘鏞﹑匏鼓﹑琴瑟﹑簫管﹑■﹝兆上鼓下﹞磬﹑柷敔皆具。舞六佾﹐六六三十六人﹐聘海內樂工以時教童子習。

翺同府守謁廟﹐仰殿宇之巍峨﹐睹梁棟之壯麗﹔泮池宏以深﹐坊橋堅以固。春﹑秋上丁兩祀﹐肅淸雍穆﹐歌者堂上﹑舞者堂下﹐無言奏假﹐彬彬乎變海隅爲鄒魯闕裏之風矣。孟子曰﹕觀於海者難爲水﹐故曰河海之於行潦。又曰﹕孔子之謂集大成﹔集大成也者﹐金聲而玉振之也。子貢亦曰﹕聞其樂而知其徳。翺幸生聖人之邦﹐得見聖人之車服﹑禮器矣。今觀於海﹐蕩蕩江淮河漢萬里朝宗﹐穆然於聖人之出乎其類﹑拔乎其萃。聆大成之鏗鏘和平﹐知尹夷惠具四時之一气﹐特樂之小成。聖人元气周流﹐備始終條理﹐與天地渾合同化﹔軒轅氏張樂洞庭之野﹐樂成而蛟龍舞﹐猶未足以擬我夫子也。

臺灣記事

臺灣遠在閩海之外﹐重洋阻隔﹔民情浮動﹐爲漳﹑泉兩府姦宄逋逃藪。自入版圖﹐數叛亂。道光十二年秋九月﹐嘉義匪徒張丙等藉端搶米﹐知縣邵用之被戕而亂作。

邵官內地﹐總督孫公爾準特調過臺﹐與升臺灣府呂志恆偕來。臺灣沿海口岸皆廳轄﹐呂守割五條港與嘉義﹐使補內地虧。維時臺灣掛印總兵劉公廷斌不煉兵﹐按察使銜兵備道平公慶淸廉長厚——民稱爲「平菩薩」﹐心不然呂守所爲。呂守曰﹕『此上憲意』。繼聞邵令不洽輿情﹐與呂守議撤其任。呂守曰「上憲使之來。卽撤任﹐亦必俟秋徵後』。前浙閩水師總統王公得祿籍嘉義﹐數言嘉將亂﹐劉鎭軍﹑呂守皆以爲妄﹔因內渡居廈門。張丙等事起﹐平公告呂守﹕『王公之言驗矣』﹗呂守曰﹕『誰敢者』﹗帶鄕勇三百赴嘉。甫離郡﹐問村民﹕『嘉有亂乎』﹖對曰﹕『不聞』。呂守撫掌大笑。不數里﹐又問﹐對如前﹔又大笑。不數里﹐復問﹐對亦如前﹔復大笑。未至﹐以所問覆報平公。及知郡令已戕於賊﹐父老勸勿進﹐呂守曰﹕『不盡殲賊﹐何顏面見觀察』﹗鼓眾直前﹐遇害。余至臺﹐臺人猶嘆息呂守之亡﹐亡於三大笑。

劉鎭軍愧與呂守失前言﹑不設備﹐以六百兵與賊戰於嘉義城外﹔兵敗﹐副將戰歿﹐裨將死者數人﹐退保嘉義。平公委罷職臺防同知王衍慶署臺灣府﹐王辭﹔平公曰﹕『勢危至此﹐非子不可』﹗王有智略﹐多權變﹔令嘉義時﹐械鬥勸諭不解﹐單騎橫槍﹐所向披靡﹐王公得祿壯其膽。旣接府任﹐選番兵三百入衛﹔招募民壯二萬﹐與郡城文武晝夜巡警﹕人心粗定。一日﹐於眾中執一人爲賊﹐訊之﹐果賊遣使行刺﹔斬以徇。百姓驚服﹐心愈固。嘉義道路梗塞﹐密謀平公出城列陣待賊﹐別遣人從便道解餉於嘉。劉鎭軍憂糧缺﹐餉至﹐守城者歡呼﹔婦女皆登捉石投賊﹐城賴以完。

是時﹐制府孫公爾準已前卒﹔代者程公祖洛陛見後﹐廷寄浙江按某事。福建巡撫魏公元烺兼署總督﹐聞臺灣變﹐入奏上授瑚公松額福州將軍﹐哈侯朗阿副之﹐調陜西﹑河南﹑四川兵會剿。魏公遣陸路提督馬公濟勝帥漳﹑泉兵先渡海救臺﹐會風順﹐船駛兩日夜抵鹿耳門﹐馬公入郡城﹐略問賊情形﹐卽出次教場﹔不張燈﹐獨坐終夜。明日﹐次鹽水港。擇地立營﹐深溝髙壘。賊屢挑戰﹐不應﹔揚言運庫帑二十萬至。兵實止二千﹐兵寡賊眾﹐俟三省兵集乃合擊。賊大喜﹐脇從四﹑五萬人歃血飲﹔黎明﹐闖馬公營。馬公命燃炮轟擊﹐賊卻退﹐跳號謾詈。官軍不勝忿﹐請拚命與賊決勝負﹔馬公閉之﹐不使出。自辰至未﹐賊皆倦﹐紛紛臥地上﹔馬公開營門﹐分兩翼飛踰溝﹐亂砍。賊倉皇不及操戈﹐前後衝壓﹐大潰。自是賊散而復聚者九次﹐馬公十戰皆捷。斗六﹐嘉義巨鎭。賊初攻嘉不克﹐還破斗六﹐縣丞方振聲妻女曁幕友家丁皆與難﹐賊據爲巢穴。至是﹐張丙等入鬥六招呼﹐無一人應者﹐大哭。眾執之﹐獻於馬公營。

署總督魏公知已得張丙﹐奏請沿路截回各省所調兵。上命哈侯回京﹔瑚公松額﹑程公祖洛渡臺謀善後﹐搜捕餘匪。王公得祿亦從廈門渡。深山窮谷﹑茂林惡箐﹐皆懸重賞緝拏。王公所獲尢多﹐賞加太子少保銜。臺灣府王署守擒攻鳳山城賊魁許成……與張丙聲勢連絡者也。鳳令旣破其黨﹐逃生番界﹐今始被擒。程公親鞫﹐臺灣縣人﹔問「何不攻臺灣」﹖答﹕「有王太守在﹐不敢攻」。程公深悉王署守之能﹐與瑚公同保舉知府。

是役也﹐守功推王﹐戰功歸馬﹔王爲平公慶所委﹐馬乃魏公元烺所遣。上封馬公爵﹐賞魏公花翎。平公與劉鎭軍均有失察之咎﹐上責劉公不煉兵﹐革職﹔賞平公六部主事。其餘大小﹐黜陟賞罰有差。臺灣平。

余承恩命接平公任﹐五條港仍攺歸鹿港廳。白程公﹔臺灣難治易亂﹐內地虧空之官來臺﹐亂之兆也。上軫念海疆﹐諭曰﹕『孫爾準若在﹐朕必加以重譴』﹗

例贈孺人蔡母許太孺人墓志銘

澎湖蔡舉人廷蘭之母﹑例贈孺人許太孺人卒於道光二十一年﹝辛丑﹞四月二十五日卯時﹐距生於乾隆二十九年﹝甲申﹞正月二十一日亥時﹐享年七十有八﹔與贈文林郎愼齋公合葬有日矣。廷蘭﹐余及門﹔以行狀乞銘。

先是道光乙未﹐廷蘭秋試報罷﹐渡海遭颶風﹐舟沒而復起﹐飄蕩十晝夜抵安南。當其死生懸於須臾之交﹐富貴﹑功名﹑妻孥之念盡捐﹐惟叫號無以報母氏。旣歸﹐拜太孺人於堂下﹐驚定如同再世。夫人窮則呼父母﹐及安常履順﹐則或忘之矣。廷蘭自安南歸﹐甫於丁酉領鄕薦﹐未及第而太孺人謝世矣﹔宜其狀太儒人之行抱昊天罔極之痛也﹗

廷蘭之狀曰﹕『吾母十七歸吾父。丈夫子五人﹕長廷嘉﹐先卒﹔娶呂氏﹐生繼英。次廷緣﹐娶吳氏﹐生繼璜﹑繼瑲。次廷芝﹐娶陳氏﹐生繼搏﹑繼升﹑繼蔚﹑繼才。次卽廷蘭﹐娶許氏﹐生繼蜚。季廷揚﹐娶歐氏﹐生繼慶﹑繼善。女子二﹕一適葉氏﹐一適翁氏。吾母育五子﹑二女﹐撫十一孫﹐劬勞極矣﹔廷蘭述之心悲也』﹗再則曰﹕『吾母孝順勤儉﹐所以佐吾父事吾王母者﹐廷蘭不能悉狀也﹔吾師代爲潤色焉』﹗余持其狀謂之曰﹕『太孺人行之傳不傳﹐不在於狀也』。

澎湖居臺陽﹑鷺門之間﹐民不耕田﹐卽業操舟﹑捕魚﹐詩書弦誦之聲不聞。間有力學者﹐文藝亦不能與內地才華之士並﹔況其下焉者乎﹗今生品學爲臺澎人士之冠﹐則太孺人遵愼齋公之遺訓﹐所以督教者可知也。歐母之傳也﹐以文忠公畜道徳而能文也﹔無文忠公﹐後世不傳其畫荻之事也。太孺人之傳﹐是在生矣。余昔贈生越南雜著序矣﹐勗生富文章﹑勵介節﹔生果始終如余之所期﹐則太儒人傳矣。生欲傳母﹐愼忽忘滄溟遇險時也﹗

銘曰﹕澎島矗矗立海洋﹐蔡生祖居水一方。家有慈母賢且良﹐代夫教子有義方。子能克家家之祥﹐席珍抱璞觀國光﹐於以志之賦短章。

臺灣關系文獻集零十一

臺灣之獄

臺灣之獄夏燮

道光二十一二年間﹐英夷舟過閩洋﹐屢犯福建之臺灣﹐皆敗焉。初﹐英人修粵東燒煙之怨﹐數以舟師分寇閩﹑浙間﹔時任福建總兵官逵洪阿﹑臺灣兵備道姚瑩先後調集官兵鄕團﹐防其內竄。值定海﹑廈門相繼告陷﹐遂窺臺灣。二十一年秋八月﹐有夷舟駛進雞籠口﹐對二沙灣之炮臺開炮攻擊﹔鎭﹑道督師抵禦﹐亦開炮相持。適副將邱鎭功手發一炮正中夷舟﹐折其桅索﹔夷舟倉皇退出口門﹐衝礁立碎﹐紛紛落水死者無數。我師乘機亟進﹐生擒黑夷百餘名並刀仗﹑衣甲及夷圖﹑夷書等件。奏聞﹐奉旨嘉獎。九月﹐夷舟復犯雞籠﹐毀我兵房﹐率眾登岸﹔我師自炮臺伏兵邀擊﹐轟斃多名。久之﹐始退。二十二年壬寅春正月﹐夷舟三犯大安港﹔見我軍防守嚴密﹐不得進。越日﹐有三桅大船拖帶杉板遊奕於大安港外﹐遙見我軍旗幟。捩舵北駛。於是鎭﹑道等謀以計誘入口內擒之﹐密飭所募漁船之粵人與夷船上廣東漢姦操土音﹐請任向導﹐誘之自土地公港進口﹐爲暗礁所擊擱淺中流﹔官兵﹑鄕勇乘危邀擊﹐遂俘其眾﹐生擒白夷十八人﹑紅夷一人﹑黑夷三十人﹑粵東漢姦五人。由五百里捷聞﹐奉上諭﹕『覽奏欣悅﹐大快人心。該夷上年窺伺臺灣﹐業被懲創﹐復敢前來滋擾﹔達洪阿﹑姚瑩以計誘令夷船擱淺﹐破舟斬馘﹐大揚國威﹐實屬智勇兼施﹐不負委任。允宜特沛殊恩﹐以嘉懋績。達洪阿著加太子太保銜﹐姚瑩著加二品頂戴。欽此』。先是﹐雞籠之捷﹐俘夷訊供並所獲夷圖﹑夷譯奏奉上諭﹕『覽奏均悉。昨據奏逆夷復犯臺港﹐經該總兵等生擒夷人﹑漢姦多名﹔該逆夷中必有洞悉夷情之人﹐究竟該國地方周圍幾許﹖所屬國共有若干﹖其最爲彊大﹑不受該國統束者共有若干人﹖英吉利至回疆各部有無旱路可通﹖平素有無往來﹖俄羅斯是否接壤﹑有無貿易相通﹖此次遣來各僞官﹐是否授自國王﹖抑由帶兵之人派調﹖著達洪阿等逐層密訊﹐譯取明確供詞﹐據實具奏﹔毋任諱匿。欽此』。維時擒獲監禁之紅﹑白夷中有紅夷頭自顚林﹑夥長律比及漢姦黃舟﹑鄭阿二等皆粗曉文字﹐顚林素工繪事﹐黃舟兼通譯語﹔使通事往來傳說﹐以廣東土音翻譯出之。其顚林所繪之圖﹐復令律比從旁參校﹔爰撰爲「英吉利圖說」﹐譯呈禦覽。是役也﹐正值定海陷後﹐逆夷擾及浙東之時﹔奉旨訊取夷供﹐又所獲多鎭海﹑寧波營中之物﹐奉朱批﹕『逆船必系由浙而來﹐飭卽從嚴根究』。果據夷人﹑漢姦供稱﹕『濮鼎查在定海遣夷日顚林﹑漢姦黃舟等以重資來臺窺探﹐欲行勾結﹔尋卽被獲』等語。尋奉六百里廷寄﹕『臺灣爲閩海要區﹐向系該逆垂涎之地。此次駛入逆船﹐復經該總兵等殲剿﹔難保無匪徒闖入﹐冀圖報復。現據奕山等奏﹕「逆夷有遣人回國添調兵船﹐於明春滋擾臺灣」之語﹔該總兵等於一切堵剿機宜﹐自必先事預籌妥洽。現在情形若何﹖有無續來滋擾﹖萬一該逆大隊復來﹐該處駐守弁兵及招募義勇是否足資抵禦﹖其如何定謀決策﹑層層布置﹑可操必勝之券﹖著達洪阿等會同王得祿悉心定議﹐一並會銜具奏。並著怡良等密速確探現在情形﹐據實奏聞﹔毋再遲延』等因﹐欽此。時提臣王得祿業在澎湖病故﹐而怡良方授閩浙總督﹐廈門甫經收復﹐而該逆大幫近在鼓浪嶼﹐懼其窺臺不得逞﹐則仍將棄疾於廈﹔一聞粵東咨會之來﹐輒欲從權羈縻。舊制﹕臺灣歸閩省管轄﹐以遠在海外﹐特加兵備道三品銜﹐得與鎭臣專折奏事。雞籠之捷﹐飛章入告﹐陳明事關隔海﹐恐由督臣轉奏﹑稽滯軍情﹐未便固執﹔然猶照常驛遞﹐不敢傳遞以聞。比奉朱諭﹕『嗣後有攻剿夷匪折件﹐由五百里奏報。如大獲勝仗﹐卽由六百里奏報』。於是大安之捷﹐遵旨由五百里馳奏﹔而嗣此關涉夷務之奏報﹐驛遞入都﹐疾置相望。閩督旣憾功不自己出﹐又以夷人性好報復﹐亟致書沮之﹔而鎭﹑道業已得旨訊供﹐澈底根辦。不數月﹐夷匪犯江﹔白門撫事之局成﹐而鎭﹑道冒功之獄起矣。

方英人之內犯也﹐其大幫船隻皆在鼓浪嶼口﹐意欲兼踞臺﹑廈二港以通粵﹑浙之路。於是鎭﹑道於「籌辦堵剿」議中奏稱﹕『現在夷囚監禁在郡一百六十餘名﹐解省旣有不可﹐久禁亦非善計﹔甫經奏請訓示﹐未奉批回。倘大幫猝至﹐惟有先行正法以除內患』。報可。一時風聞至廈﹐鼓浪夷酋不勝其憤﹐虛聲恫喝﹔又脇令廈門郊商寄信入臺﹐「謂將稱兵大舉﹐劫取俘囚以逞報復」。閩督聞之懼﹐亟令泉州知府飛函轉達﹐屬將所獲之夷人﹑漢姦悉數解至內地﹔欲以市徳於夷而紓其禍。鎭﹑道相與謀曰﹕『大府之意﹐殆欲藉以退鼓浪嶼之兵﹐適足爲該夷所紿耳。今察看該夷﹐其勢甚銳而其志益驕﹐方視廈門如囊中物﹔又安肯以此百餘不甚愛惜之累囚﹐而自棄其必爭之地哉﹗地不可反而先示之以弱﹐不如殺之』﹗遂以五月提取訊供﹐除顚林等九人及黃﹑張二漢姦奉旨禁錮外﹐余悉斬之。於是鼓浪夷酋聞而切齒﹐因徧張僞示﹐傳播廈門﹐誓將甘心於鎭﹑道﹔閩督愈懼。是年秋﹐白門議款﹐準在福州﹑廈門通商﹐爰飛檄臺中鎭﹑道釋其餘俘。時夷酋又慮事有反復﹐更遣夷官身自渡臺請之﹔鎭﹑道以事關就撫之後﹐又見夷情恭順﹐許卽遣員護送至廈。凡夷目顚林﹑律比等九名﹑散夷二十五名自臺起解﹔行至澎湖﹐守風兼旬﹔到廈稍遲﹐訛言四起。因之﹐鼓浪夷酋橫加誣謗﹕以爲臺中兩次俘獲﹐均系遭風難夷﹔而鎭﹑道乘危徼功﹐心所不服。又以臺﹑廈二港相距甚近﹐非謀逐鎭﹑道不足以逞其欲。乃詭詞愬於江﹑浙﹑閩﹑粵四省之大吏﹐脇令上聞﹐欲以此抵鎭﹑道罪。一時諸大吏怵於夷威﹐又慮兵端再啟﹐各據夷人遞詞奏請欽派重臣讞其獄﹔遂奉旨「交閩浙總督怡良渡臺查辦」。並奉廷寄﹕『倘此案稍有隱飾﹑不肯破除情面﹐以致朕賞罰不公不明﹐又誤撫夷之局﹐將來朕別經察出﹐試問怡良當得何罪﹖凜之﹑愼之﹗欽此』。制府旣奉明諭﹐不欲誤撫夷之局﹐正欲從權完案﹔而臺中士民無肯爲夷人作證者。制府方欲據風聞定讞﹐適有在臺候委之間員素與鎭﹑道有隙﹐又欲藉以干憲媚夷﹐自願呈遞淸折﹐認明幹證﹐獄詞遂具﹔一時公論冤之。方制府之渡臺也﹐正欲傳旨逮問﹐而郡中兵民見其騶從前導﹐相與喧哄不已。次日﹐復人持香一炷赴愬行營﹔經鎭﹑道拊循遣散。續據全臺士民遠近奔赴﹐合詞申理﹔制府懼激變﹐身坐堂皇﹐受其詞直而遣之。然已胸有成竹﹐遂以踰年正月宣傳上意﹐迫令鎭﹑道具供﹐以兩次夷船之破﹐一系遭風擊碎﹑一系遭風擱沈﹐實無兵勇接仗之事據以奏聞﹔又稱『此事在未經就撫以前﹐各視其力之所能﹐爲該鎭﹑道志切同仇﹐理直气壯﹐卽辦理過當﹐尙屬激於義憤﹔惟一意鋪張﹐致爲借口指摘﹐咎有應得。達洪阿﹑姚瑩不敢堅執前情﹐呈遞親供﹐求爲奏明治罪』等因。奉旨﹕『逮鎭﹑道入都﹐交刑部會同軍機大臣訊結議擬』。奏聞﹐奉上諭﹕『該革員等呈遞親供﹐朕詳加披閱﹐達洪阿等原奏僅據各屬文武﹑士民稟報﹐並未親自訪察﹐率行入奏﹔有應得之罪。姑念在臺有年﹐於該處南﹑北兩路匪徒疊次滋擾﹐均能迅速蕆事﹐不煩內地兵丁﹔尙有微勞足錄。達洪阿﹑姚瑩著加恩免其治罪。業已革職﹐應毋庸議。欽此』。按此次該夷遞詞申理﹐意在逐鎭﹑道以快其私﹐非徒爲正法之夷人報仇也。在未奉查辦之先﹐見夷人徧張僞示﹐鎭﹑道照錄上聞﹔並致書閩督﹐謂『夷情詭詐多端﹐難以理諭﹔又未可遽以鎭﹑道之故致礙全局﹐復啟兵端。惟有仰乞據情代請﹐先將鎭﹑道撤回候旨﹐一面善與之言﹐不失天朝之體﹔而彼一旦去其所忌﹐似亦無所借口』。惜閩督不能先事預籌﹔及釁之旣作﹐又欲以私憾構成其罪﹗幸聖明用意深厚﹐洞悉前情﹔惟始終不欲誤撫夷之局﹐故僅示薄譴完案。迨今上禦極﹐頒示謄黃﹐特爲二臣湔雪﹔其論遂定。厥後二臣先後起用﹐卒荷兩朝寬大之恩云。

臺灣之獄﹐外則耆相主之﹑內則穆相主之﹔怡制使之查辦此案﹐竟以「莫須有」三字定讞﹐固由忮功﹐亦奉政府枋臣指授也。當日置鎭﹑道於劾典﹐輒以「恐誤撫夷之局」一語﹐奉爲金鍼。豈知成廟深識時事之艱﹐不欲諉過於臣下﹔而今上在靑宮之日﹐已微窺其不得已之苦衷。故於三十年驅逐洋艘之後﹐始將前後議撫諸臣明正其罪﹔又於林文忠外﹐更平反閩中鎭﹑道一案﹕頒示謄黃﹐布告天下﹐謂『穆彰阿傾排異己﹐如達洪阿﹑姚瑩之盡忠盡力﹐有礙於己﹐必欲陷之』。於是此案之是非﹑得失﹐遂爲千秋定讞矣。自庚子﹑辛丑以來﹐四省調防﹐悉索不給﹔惟閩之臺灣﹑蘇之崇明孤懸海外﹐而官紳一气﹐均能自爲堵禦﹐不煩內地一兵一矢。崇明風气剛勁﹐紳民同心僇力﹐有備無患﹔具見裕帥二十一年章奏中。若臺灣兩次戰功﹐皆有奏報之確據﹔徒以斬戮夷囚﹐遂生事後波瀾。在該夷諱敗誇彊﹐曾何足責﹗而怡督昔撫粵東﹐不附和議﹔一旦升任閩浙﹐懲廈門之前車﹐苶然自喪其生平而不顧﹐袒夷抑民﹐因而歸其罪於官。在鎭﹑道過則歸己﹐固臣子之本分﹔乃至並當日保奏議敍之官紳一槪撤銷﹐亦已過矣﹗

附錄

姚兵備瑩上閩督論斬夷囚書﹝見「東溟後集」

差回﹐奉到二月二十四日書﹐系念臺疆﹐示以持守之大猷﹐不在爭鋒於海上﹔乃金右之論。惟逆夷犯順﹐於今三載﹔惡貫滿盈﹐神人共憤﹗某未嫻軍旅﹐勉力從戎。幸蒙聖訓指示機宜﹐未致貽誤﹗乃荷天恩疊被﹐迥異尋常﹐曷勝皇悚﹗所有辦理情形﹐具詳公牘﹔諒邀垂鑑。昨又奉旨復夷供﹐已連日督同府﹑廳再加研訊﹐具得其情﹔僅會同達鎭軍據實覆奏﹐並繪圖說進呈。�意夷𨿽彊﹐本亦烏合各島黑夷而來。與我爭利者﹐紅﹑白夷也﹔其人少﹐每船僅數十人。餘皆黑夷﹐愚蠢無知﹔惟仰食於紅﹑白夷﹐工資口糧﹐所費甚巨。今閉市久﹐夷之錢糧無所出﹐其所喪失亦復不少。夷以貨財爲命﹐爾年以來﹐貨皆賤價私售﹐折耗貲本不可勝計﹐情勢亦必中絀﹔則求通市之心﹐自必益亟。特狡詐性成﹐乃更揚爲大言云云。復以大兵前來﹐水陸並進﹐脇令閩人在番貿易者爲之致書廈門郊行以紿我﹐復擇富饒之區沿途騷擾以脇我。凡此﹐無非急求所欲耳。且聞夷人孟加剌地方﹐屢爲東印度旁國所敗﹐虜其將士﹑婦女千餘﹔夷必回兵往援。若我更堅持三月﹐夷將內潰。惟諸將疊經挫卹之後﹐怵於夷威﹐未知能計及此否﹖臺灣前獲夷犯﹐已遵旨分別畱禁﹑正法。泉州沈守兩次來函﹐深以夷人性好報復爲言。嘗熟思之﹐夷性畏彊欺弱﹐我擒其人久而不殺﹐彼以我爲懼彼﹔是明示之弱也。沈守又以舟山﹑廈門失守﹐爲夷人報復之證。試思夷初至舟山﹐非有所仇也﹔近至上海﹐又豈有仇乎﹝此書在壬寅五月﹐正上海失守之時﹞﹖逆夷垂涎臺港已久﹐卽不殺夷囚﹐彼亦可以破舟﹑喪貲索償於我﹔前所斬溺之夷﹐尢不可爲報復之詞也。不殺徒自示弱﹐殺之猶可壯我士卒之气。惟當安撫人心﹐益修守備﹐嚴拏姦民﹐盡心力而無懈耳。兩軍對仗﹐勢必交鋒﹔非我殺賊﹐卽賊殺我﹗乃先存畏彼報復之見﹐何以鼓厲士卒乎﹖愚昧之見﹐伏祈訓示﹗

又奉逮入都上浙撫劉韻珂書

某與達鎭軍以擒斬夷俘﹐爲夷酋譎愬。大帥相繼糾彈﹐更有摭拾浮言爲夷之助者﹔致乾震怒﹐逮問入都。旣負聖明特賁之恩﹐又辜上臺知薦之徳﹔皇悚難言﹗卽當赴省﹐候文就道﹔不得面辭﹐歉仄尢深﹗在泉州﹐承明諭﹕原奏未嘗不是﹔惟斬夷太急﹗再逾兩月﹐則撫議成﹐而事可免。又謂﹕鎭﹑道此行﹐非辱甚矣﹗大君子持論之允也。顧一得之愚﹐尙有未白於左右者。今當遠違﹐率敢布其區區﹐幸垂察焉﹗今局外浮言﹐不察情事﹔言鎭﹑道冒功﹐上干天聽。夫冒功者﹐必掩人之善以爲己美﹔未有稱舉眾善﹐而以爲冒功者也。雞籠之地﹐距郡程十日﹔大安稍近﹐程亦五日﹕皆在臺之北境。兩次擒夷﹐均非鎭﹑道身在行間﹐惟據文武﹑士民稟報之詞耳。自古軍中驗功﹐皆馮俘馘﹑旗幟﹑鎧仗﹐有則行賞﹐故人人用命﹔非如獄吏以摘姦發伏爲能。是以周師耀武﹐史有漂杵之文﹔項羽自刎﹐漢有五侯之賞﹕所謂「兵貴虛聲﹐寬則得眾」也。雞籠之破夷舟𨿽似衝礁﹐大安之破夷舟𨿽云擱淺﹔然臺中擐甲之士不懈於登陴﹑好義之民咸奮於殺敵﹐乘危取亂﹐未失機宜。夷舟前後五犯臺洋﹐艸鳥賊船勾結於外﹐逆匪巨盜乘機數亂於內﹔卒得保守巖疆﹑危而獲安﹐未煩內地一兵一矢者﹐皆賴文武士民之力也。第無以鼓舞而驅策之﹐焉能致此哉﹗況當日各路稟報皆稱接仗計誘﹐所獻夷囚﹑炮械﹑衣甲﹑圖書旣驗屬實﹐復有綠營旗幟﹑軍衣﹑刀仗﹑浙撫營官印文﹑火藥﹑道里數冊﹐實系騷擾內地之兵船。其時夷焰方張﹐蹂躪數省﹐荼毒我民人﹑戕害我大將﹐朝廷屢有「專徵」之命﹐閫外曾無告捷之師﹔宵旰憂勤﹐忠良切齒。郡中得破舟擒夷之報﹐咸額手稱慶﹔謂「海若效靈﹐助我文武士民殲玆醜類﹗亟當飛章入告﹐上慰九重焦憤之懷﹐且以張我三軍挫夷銳气」。在事文武﹐方賞勞之不暇﹐豈爲鎭﹑道不在行間﹑功不出己﹐遂貶損其詞哉﹗鎭﹑道原奏皆據稟報匯敍﹐未言鎭﹑道自爲﹔卽文武原報亦未沒士民所獲﹐士民亦未控文武攘其功者。怡憲渡臺﹐逮問鎭﹑道﹐成算早定﹔一時郡兵不服﹐其勢洶洶。鎭軍懼變﹐親自拊循慰諭﹐乃散。翌日﹐猶人持一炷香﹐赴欽使行營泣愬﹔而全臺士民遠近奔赴﹐僉具呈爲鎭﹑道申理者﹐皆未邀夷案議敍之人也。𨿽憲批不準﹐然皆已受其詞在案可稽﹔則鎭﹑道非有冒功之心明矣。雞籠夷舟到口三日後乃開炮﹐我兵亦開炮相持﹔大安夷舟實爲漁人所誤擱淺﹐兵民因而乘之。當日陳詞﹐初非臆逆。詎逆夷就撫後﹐追恨臺灣擒斬其人﹐徧張僞示﹐以爲中華之辱莫甚於此﹔計逐鎭﹑道﹐以快其私。大帥相繼糾參﹐而臺灣冒功之獄成矣。在諸臣創巨痛深﹐以爲甫得休息﹐竊懼再啟兵戎﹔謀國之意﹐夫豈有他﹗正月二十五日﹐欽使渡臺至郡﹔二十六日﹐傳旨逮問﹐以所訪聞﹐令鎭﹑道具詞。某與鎭軍熟計﹐夷人彊梁反復﹐今一切已權宜區處﹔膚愬之詞﹐非口舌所能折服。鎭﹑道不去而夷或至﹐必不能聽其所爲﹔夷或別有要求﹐又煩聖廑﹕大局誠不可不顧也。且愬出夷人﹐若以爲誣﹐夷必不肯服﹔鎭﹑道天朝大臣﹐不能與夷對質辱國。諸文武卽不以爲功﹐豈可更使獲咎﹐失忠義之心﹔惟有鎭﹑道引咎而已。蓋未撫以前﹐道在揚威厲士﹔旣撫以後﹐道在息事安民。鎭﹑道受恩深重﹐事有乖違﹐無所逃罪﹔理則然也。且上年十二月初三日鎭﹑道見夷僞示﹐卽照錄具奏﹐自請撤回查辦﹔其折在口守風。聞欽使已旨渡臺﹐乃追回鈔呈怡憲舟次﹔繕折猶存。今以罪去﹐誠乃本懷﹔將來入都﹐亦必如前請罪﹐以完夷案。惟大君子有知己之感﹐區區微忱﹐不敢懷匿而去﹔幸維亮察之﹗

臺灣關系文獻集零十二

鴉片戰爭閩省軍需請銷案兩件

閩浙總督劉韻珂等奏折﹝移會抄件﹞

戶部「爲內閣抄出署閩浙總督劉鴻翺等奏」移會

閩浙總督劉韻珂等奏折﹝移會抄件﹞

閩浙總督臣劉韻珂﹑福建巡撫臣劉鴻翺跪奏﹕爲閩省內地軍需現已核定請銷銀數﹐擬分四起造報﹔恭折具奏﹐仰祈聖鑑事。

竊照道光二十年六月間■﹝口英﹞夷闖入廈港滋擾﹐旋卽竄據定海﹐嗣又至廈傷害官兵。閩省枕山面海﹐各廳﹑縣口岸林立﹐袤延二千餘里﹔又有孤懸海外之臺灣﹑澎湖﹐四面環海之廈門﹑金門﹑銅山﹑南澳﹑海壇等處及沿海各要口﹐無一不關緊要﹐皆須籌備防剿。當經前督臣鄧廷楨等調撥官兵﹑雇募水勇壯勇﹐添備軍械﹐在各要隘分布備禦。省會設立籌備總局﹐泉州設立軍務分局﹐凡兵勇雇價﹑鹽糧﹑賞卹各銀兩﹑租房搭寮各價值以及擡運軍裝﹑火藥﹑硝磺﹑鉛彈﹑糧餉等夫價﹐均由各局及經由各屬分別支應﹔復於沿途添設腰站﹐以遞文報。嗣該夷在粵屢肆桀驁﹐閩省相距咫尺﹐復添調官員並添雇鄕勇﹑水勇以備攻擊﹐計逾二萬餘名。至二十一年二月間﹐前督臣顏伯燾赴廈設立大營﹐籌辦戰守機宜﹔置備攔江木排竹篾﹐修葺城垣﹑橋道﹑炮臺﹑寨堡。火攻則購買漁船﹑柴艸﹔陸攻則淘挖濠溝﹐制備釘桶﹑釘板﹑石基﹑土墻﹑篾簍﹑麻袋等物﹔水攻則雇買船隻﹐攺造巡船﹑戰艦﹐添鑄大炮﹑擡槍﹑軍器﹔及制備兵勇號衣﹑旗幟等件。凡因時制宜﹑預行籌備之項﹐不一而足。情形旣與陸路用兵不同﹐所備事宜及所用器物亦與陸路軍需項目各異。用款紛煩﹐例難核裁。內有先經奏明辦理者﹐亦有事屬急需而瑣屑雜冗﹑不能逐一具奏﹑隨時酌量備應者﹔當將辦理緣由﹐奏奉飭部核覆。至是年七月間﹐逆船竄入廈港﹐大肆猖獗﹐占據口岸﹔大營移駐泉州﹐添補本省及江西省官兵協剿。嗣江西兵二千名調赴浙江﹐閩省廣招水陸壯勇民兵隨同官兵剿捕﹔在泉州設立糧臺﹐省會籌備局亦攺爲軍需總局。各項支用﹐愈形煩雜。並將附近省垣並泉﹑廈﹑漳各要口海港分別委員購船載石塡塞﹐以杜夷船竄入。後又因兵勇雲集﹑糧食不敷﹐復飛咨江西省代買兵糈一萬二千石分起解閩﹐並飭各屬曁招商碾購米榖接濟﹐以安人心。計閩自用兵之日起﹑至撤兵之日止﹐歷時兩載有餘﹐沿海各處在在戒嚴﹐爲日旣久﹐地勢又復綿長﹐用款極爲煩巨。先於二十一年六月間奏﹝請﹞借撥﹐欽奉旨作正開銷﹐動支藩庫銀一十萬兩。二十一年三月﹑七月﹐三次奏準撥銀四百四十萬兩﹔內由部截畱一百萬兩﹐又實撥銀三百四十萬兩。旋因臺灣需銀應用﹐由該鎭﹑道奏撥銀五十萬兩。統計閩省軍需共撥銀四百萬兩。除江西省代買米石需用腳價等項由該省在部撥解閩省軍需銀內扣除咨部請銷銀三萬五千七百七十七兩五錢一分二釐﹐又先後奏明轉解臺灣﹑澎湖連臺灣鎭﹑道請撥共銀九十一萬五千兩﹐又洋番三千元——合銀二千一百五十七兩五錢四分應俟冊報到日另行核辦外﹐計閩省內地實收銀三百四萬七千六十四兩九錢四分八釐﹔此外﹐尙有應糶變各屬動碾倉榖並采買米石以及應行變價之船料等項約估銀五萬七千兩﹕統共銀三百一十萬四千零六十四兩九錢四分八釐﹐均在藩庫﹐隨時解赴各道﹑府﹑大營糧臺轉發各處領用。自■﹝口英﹞夷就撫﹑大營裁撤後﹐省局旣有報銷總局﹑糧臺攺爲泉州分局﹐將應銷及續增款目奏咨在案。嗣泉﹑廈支應各處造報銷支冊據﹐該分局陸續催齊﹐又奏明將分局卷宗文案提歸省會總局匯辦在案。

臣等伏查此次軍務水陸皆嚴﹐較之從前臺灣逆案僅於陸路用兵者﹐情事迥殊。當軍興之時﹐前督臣等曁在局各司道督飭在局各委員於支發各款﹐已無不格外撙節。玆值報銷之際﹐尢須參酌例案立定範圍﹐認其稽核﹔將實在應用者聲請開銷﹐可節省者分別刪減﹕庶足以杜浮糜而愼度支。臣等督同司道﹐先將各屬送到銷冊從嚴駁刪﹔迨各屬遵駁另行攺送﹐復與司道按其海口之大小﹑驛路之長短﹑差務之煩簡﹐逐一詳加釐剔。內如雇募鄕勇﹑水勇﹑民兵一項﹐各屬因事起倉猝﹑地方緊要﹐不得不招募防堵﹔而彼時人心震懾﹑紛紛竄避﹑應募不前﹐不得不厚給雇價以便招徠而資堵禦。故每名或日給錢數百文﹐或日給銀數錢﹔其隊目復加倍給發﹐資其出力﹕均系實在情形。但爲數較多﹐自應核實刪減。玆據鄕勇兵民槪準日銷工食銀一錢﹑水勇日銷銀二錢﹐隊目亦一槪不準加增﹐仍分別給以衣旗﹐其所制住宿賬房價銀同核減前項工食悉行刪除﹐計共刪銀四萬三千二百餘兩。又各屬添設正﹑腰站遞夫賫送往來文報一款﹐查臺逆林爽文案內衝途各縣各正站添設遞夫六十名﹑腰站添設遞夫三十名稍簡﹐各站每正站添設遞夫三十名﹑腰站十五名﹔蔡牽﹑張丙各案內俱照林逆成案﹐減半添設。此次■﹝口英﹞夷滋事﹐蔓延數省﹐往來文報急如星火﹐尢關緊要。各屬或照林逆成案名數添設﹐或於中間酌量加添短站﹑另設遞夫十餘名至數名不等﹐造冊請銷﹔𨿽均系實用之項﹐惟用款較多﹐必應力從節省。現在酌擬﹕前項遞夫﹐不但不準援照林逆成案辦理﹐並不準照張丙減半之案造報﹐應張丙案內減半名數再減一半報銷。其短站夫一項﹐每站均不得過三名﹐以示限制。此外﹐槪行核刪﹕計共刪銀十三萬三千四百餘兩﹑米一萬六千六百餘石。又各驛雇養裏夫在站擡送軍餉﹑器械等物一款﹐查此次■﹝口英﹞夷滋擾﹐沿海各廳﹑縣調撥官弁兵丁﹑雇募鄕勇水勇﹐撤而復調﹑散而復雇﹔解運餉銀﹑米石﹑軍裝﹑火藥﹑鉛彈﹑硝磺以及采買各項物料過境﹐徑由各屬應付差務﹐殆無虛日。若非雇養裏夫伺候﹐勢必臨期貽誤﹐故地方官每站養夫自八﹑九名至五﹑六名不等。玆各屬將所用雇價﹑口糧按名造銷﹐事均屬實。但爲數大多﹐未便照準。現亦按地方之衝僻﹐逐加駁減﹔或以五成﹑或以四成分別核銷﹐其餘槪行節刪﹕計共刪銀一十七萬二千六百餘兩﹑米三萬一千餘石。計三款共刪銀三十四萬九千二百餘兩﹑米四萬七千八百餘石﹐均於承辦官名下著追捐辦﹑不準請銷﹐以節糜費。又閩省添鑄銅鐵炮位﹐奏明由寶福局提銅煎煉﹐並購買荒鐵在福州﹑漳州﹑廈門等處分廠鑄造。內福州﹑漳州等廠所鑄各炮﹐應按照炮身輕重﹐將工料核實造銷。其廈門﹐於設廠後鑄�銅鐵炮三十三位﹔正在接續鼓鑄﹐突被■﹝口英﹞夷攻占﹐所鑄各炮及存廠各物料均被搶失。所需各項料價﹐另行分別刪減造報。��福﹑漳各廠鑄炮之案分爲兩冊﹐以淸眉目。又前督臣顏伯燾等先後調撥水師各營戰艦並飭屬及各委員在各港澳購買商船駕赴泉局籌備攻剿﹐及廈門失守﹐各船被夷炮攻擊﹐多已焚毀﹔間有餘存﹐亦因久泊海港﹑雨淋日曬﹑潮水沖擊﹐破損不堪﹐難以修葺。除現在省廠新造各船系奏明動支捐輸銀款辦理﹑應剔除另行報銷外﹐所有原動軍需本款修理營艘同購買商船用過工料價銀均系實需之款﹐應一律核實造報﹐仍將所存破損船隻變價解司湊用。以上各款連其餘備辦支應各項﹐臣等與司道一一切實勾稽﹐俱不準各屬執「實用實銷」之說﹐任意造報﹔卽有與定例相侔以及成案準銷之款﹐臣等亦皆力從飾嗇﹑損之又損﹐以期於軍務減一項支銷﹑國家卽省一分經費。現在各項支用銀數﹐均已按款查明﹔統計內地各營屬並省﹑泉兩局﹑大營糧臺以及分局同廈營務處支發各項﹐實共應請銷銀三百七萬二千九百三十三兩二錢二分﹐均系屢經核減﹐萬難再減之項﹐並無絲毫浮冒。擬分四起挨次題銷﹐以淸款目。據福建藩司徐繼畬﹑��裕康���糧道尙政本﹑鹽法道武棠開具何起應行造銷﹑何項��﹐會�請奏前來。臣等謹合詞恭折具奏﹐並繕淸單﹐敬呈禦覽。伏乞皇上聖鑑﹐敕部查照施行﹗

再﹐歷次請撥銀兩除支用之外﹐核計尙有盈餘﹔請俟應行變價各項定案後﹐於第四起題銷案內聲請報撥。合並陳明。謹奏。

戶部「爲內閣抄出署閩浙總督劉鴻翺等奏」移會

戶部爲欽奉事。

派辦軍需處案呈﹐內閣抄出署閩浙總督劉鴻翺等將省城軍需局並泉州糧臺裁撤﹑均攺爲報銷局及續增軍需各款開單具奏一折﹐道光二十三年二月二十三日奉朱批﹕『該部知道。欽此』。欽遵於本月二十六日抄出到部。相應恭錄朱批﹑抄錄原奏﹐移會稽察房可也。須至移會者。計單一紙。

右移會稽察房。

道光二十三年三月初八日。

署理閩浙總督臣劉鴻翺﹑護理福建巡撫臣曾望顏跪奏﹕爲■﹝口英﹞夷業已就撫﹐請將省城軍需局攺爲報銷局並裁撤泉州糧臺攺爲報銷分局及續增軍需各款﹐自應恭折具奏﹐仰祈聖鑑事。

竊照道光二十年六月■﹝口英﹞夷闖入廈港滋擾﹐旋分﹝犯﹞浙﹑粵。閩省濱海各縣口岸林立﹐又有孤懸海外之臺灣﹑澎湖﹐四面環海之廈門﹑金門﹑銅山﹑南澳﹑海壇等處﹐均關緊要﹔先後調兵募勇﹐協力防剿。經前督臣顏伯燾會報陳奏﹐在於省城設立籌備軍需總局﹑泉州設立支應軍務局﹐委員專司其事並條議軍需款目。嗣二十一年七月夷復竄入廈港﹐各處海口添調兵勇﹐加倍嚴防﹔續經臣劉鴻翺曁前督臣顏伯燾先後奏明﹐在於泉州設立大營糧臺﹐派委大員支應領解各在案。

玆查■﹝口英﹞夷業已就撫﹐閩省調防兵勇業經前督臣怡良會折奏明陸續撤退﹔𨿽近省各海口尙酌派弁兵駐守﹐系由省標曁閩安水師營遵派﹐爲數無多。所有泉州大營糧臺應請裁撤﹐攺爲報銷分局﹔並將省城軍需局攺爲報銷總局。凡在泉﹑廈支應一切軍需銀兩﹐卽責成該糧臺及營務處原經手之員循照例案﹐核實造報。福州省城及內地各府所屬支應軍需﹐均責成各該府督飭經手之員核實造冊報銷﹐統送省局匯總辦理。惟是軍興以來業已兩載有餘﹐爲時旣久﹐動費浩繁﹔兼之款目糾紛﹐勾稽不易。所有內地九府二州屬送省造銷事件﹐應請分爲三路﹕如福州﹑興化﹑延平﹑建寧﹑邵武等府屬作爲上路﹐泉州糧臺及該府所屬作爲中路﹐漳州﹑汀州﹑福寧﹑永春﹑龍巖等府州屬作爲下路﹔每路各酌派諳練委員二人分辧﹐俾得迅速蕆事。查原派軍需局委員系署布經歷蕭澈﹑候補布都事姚丙榮﹑布庫大使周汝翼﹑候補府經歷王學錦﹑試用縣丞婁浩﹐並委署福州府知府史致蕃總理其事。除王學錦已委署泉上縣丞外﹐其餘四員應仍派在局分辦﹔尙不敷二員﹐查有試用按照磨沈寶梓﹑從九品陸如琨堪以添派。據省會總局司道會詳﹐並聲明此次辦理軍務先後情形不同﹐其中例所不載而事所必須者正復不少﹐前於奏明條款之外復有續增條目﹔一並開單呈請奏咨前來。臣等復遂款確核無異。除分咨戶﹑兵﹑工三部查照外﹐謹合詞恭折具奏﹐並繕淸單﹐恭呈禦覽。伏乞皇上聖鑑﹐敕部立案施行。

再﹐臺灣府屬遠隔重洋﹐該處兵勇曾否全行撤退﹖動用經費銀兩﹐應俟造報銷冊到省﹐再行飭發省局辦理﹐合並聲明。謹奏。

送黎召民觀察臺灣序

送黎召民觀察臺灣序陳璞

臺灣﹐閩海之大島也﹐前明謂之北港。我朝得之﹐始立郡縣﹐以兵備道一員統焉。於是刑名﹑錢榖﹑學校﹑關稅諸大政皆攝於道﹐故臺灣道之任綦重﹔又令事有緩急﹐得專折入奏﹐以隆其樞。誠以地懸海外﹐不如是不足以鎭撫而奠守之。由是膺是選者﹐大吏不能不愼擇審取﹐而後俾以是職。我友黎君召民﹐由禮部出守南安﹔以孤城拒劇賊數萬﹐城卒完。擢觀察攝藩篆﹐措理裕如。旋奉太夫人諱﹐家居已三年矣。江右撫軍思其才﹐馳書促起之。服闋將行﹐而閩撫飛章乞調君赴閩。以臺灣要地﹐非君不可﹐得旨允許﹔君於是乃移江右之轍而東之。裏中知好﹐集大通寺爲祖道。酒半﹐君顧余曰﹕『別矣﹐子無言乎』﹖余維君英俊之器﹑卓越之識﹐區區臺灣一島﹐蒞之無不足者。且大吏捨閩之僚屬不以舉﹐越境而乞君﹔其亦愼擇審取﹐久而後得君﹐固知君矣。以余譾陋﹐又何言可以益君﹗顧余有素蓄於中者未嘗言﹐請藉君之行而一發之。

臺灣者﹐南洋諸島之一耳。其南有呂宋島﹐又南有大小十餘島。又南有大島曰西裏百﹐西南則三小島曰蘇祿﹔蘇祿西南曰婆羅州﹐又大島也。又南東曰葛羅巴島﹐西曰蘇門答臘島﹔兩大島中束是爲海峽﹐西人入中國必取道此。自蘇門答臘島之北﹐越港又有島曰息力﹔其島北連暹羅﹐長若人臂﹐粵人所稱新嘉坡者也。凡此諸島﹐其大者廣袤與臺灣等﹔諸島相距裏道遠近﹐亦與廈門之距臺灣等。臺灣﹐我中國旣得而有之﹐以設官置守矣﹔諸島獨不得而有﹐舉以與西人﹐豈不惜哉﹗考唐﹑宋﹑元﹑明之世﹐諸島皆嘗入貢中國﹐且有列爲藩封者。至明中葉之後﹐西人以次襲奪﹐而不國不知與之爭﹐委而棄之﹐等之甌脫﹔遂使西人得以役其酋長﹑收其貨利﹐聚糧造兵﹐實迫處此﹔至今爲中國患。吁﹗可慨矣。夫前明武略之不足﹐天啟而後﹐卽臺灣亦棄諸紅毛﹐無足怪者。若我朝聖武開國之始﹐臺灣卽爲內地。使由此推之﹐視諸島一如臺灣﹐求如君者十數輩分置各大島中以環衛中國﹐將西人失其東道﹐何敢狡然思逞﹔更制其所欲﹐必且俯首帖耳﹐乞爲臣僕。余故以爲攘外雪恥﹐計無踰此者。今聞諸島閩﹑粵人居之者眾矣﹔臺灣與諸島聲息相通﹐可以規其形勢﹑度其時事﹐以察餘言之可行與否。在此行也﹐君其亦有意乎﹗乃書之以爲別。

臺灣關系文獻集零十四

岑襄勤公奏稿選錄岑毓英

謝調福建巡撫恩折﹝光緒七年五月初六日﹞

酌帶官兵赴閩籌辦海防折﹝同日﹞

調文員赴閩差遣片﹝同日﹞

起程赴閩折﹝五月十三日﹞

黔鑄炸炮帶往福州片﹝同日﹞

抵閩接印謝恩折﹝七月初七日﹞

會商臺灣防務大槪情形折﹝七月二十四日﹞

臺灣綠營升調等事咨商總督辦理片﹝同日﹞

渡海行抵臺灣府城日期片﹝八月初十日﹞

臺灣等處颶風大雨片﹝八月二十九日﹞

行抵基隆日間內渡片﹝同日﹞

渡臺查明情形會籌防務折﹝九月二十六日﹞

興修大甲溪河堤片﹝同日﹞

請將「琛航」﹑「永保」輪船二號輪流渡臺片﹝同日﹞

賑濟澎湖饑民片﹝十月十三日﹞

臺澎各營裁兵余米變價畱作臺防經費折﹝十一月初四日﹞

再行渡臺片﹝同日﹞

到臺籌辦開山撫番等事片﹝十二月十八日﹞

賑濟嘉﹑彰兩屬災民片﹝十二月二十日﹞

宜蘭縣節婦林莊氏等請旌折﹝同日﹞

嘉義縣土匪莊芋等滋事情形片﹝光緒八年正月二十六日﹞

蔡標帶黔軍回伍片﹝二月二十二日﹞

攻克嘉義土匪莊芋等巢購拿匪首片﹝三月初六日﹞

黔軍起程回黔片﹝五月二十二日﹞

謝署雲貴總督恩折﹝五月二十四日﹞

調閩差遣各員飭回原省原籍片﹝同日﹞

黔軍全數回黔片﹝同日﹞

修理大甲溪及基隆營碉報銷片﹝五月二十九日﹞

由黔運閩炸炮仍存臺備用片﹝同日﹞

在臺瘴故遊擊牛世淸等請卹片﹝同日﹞

籌解黔餉片﹝同日﹞

交卸福建撫篆起程赴滇日期折﹝六月初一日﹞

謝調福建巡撫恩折﹝光緒七年五月初六日﹞

奏爲叩謝天恩﹐恭折仰祈聖鑑事。

光緒七年四月二十五日﹐承準軍機大臣字寄﹕『光緒七年四月初八日﹐內閣奉上諭﹕「岑毓英著調補福建巡撫﹐貴州巡撫著勒方錡調補。岑毓英著卽赴新任﹐勒方錡俟岑毓英到後再行赴任﹔均毋庸來京請訓。勒方錡未到任以前﹐貴州巡撫著林肇元護理。欽此」』。當卽恭設香案﹐望闕叩頭謝恩訖。

伏念臣學術粗庸﹐性情疏直。昔治兵於滇土﹐略知禦亂之方﹔今待罪於黔疆﹐未布惠民之政﹕無裨邊徼﹐有愧神明。玆復渥荷隆施﹐量移內地﹔深虞短綆﹐莫答恩綸。查福建爲海疆衝要之區﹐臺灣兼整理番民之責﹐安內先修吏事﹐攘外宜察洋情﹔厥任匪輕﹐如臣何補﹗惟有懍遵訓諭﹐迅效馳驅。讀地理家形勢之書﹐貴定謀於未雨﹔當天下事艱難之會﹐敢虧力於爲山﹗

除俟交代淸楚另行奏報起程外﹐所有微臣感激下忱﹐謹繕折叩謝天恩﹐伏乞皇太后﹑皇上聖鑑﹗謹奏。

酌帶官兵赴閩籌辦海防折﹝同日﹞

奏爲遵旨赴閩籌辦海防﹐擬由黔酌帶官兵﹐以資遣用﹔恭折由驛馳奏﹐仰祈聖鑑事。

竊臣於光緒七年四月二十五日欽奉諭旨調補福建巡撫﹐當卽恭折叩謝天恩﹐專弁領賫北上。同日﹐又承準軍機大臣字寄﹕『四月初八日奉上諭﹕「臺灣爲南洋門戶﹐防務緊要。日本前議琉球一案﹐未允所請﹐該使臣悻悻而去﹐難保不藉端生釁﹔自應思患豫防﹐嚴行戒備。岑毓英久歷戎行﹐諳習兵事﹔卽著責成該撫將臺灣防務悉心規畫﹐與何璟會商布置﹐務期有備無患。其「開山撫番」未盡事宜﹐亦當體察情形﹐次第經理﹐以爲久遠之計。該撫當隨時前往該郡履勘巡閱﹐實事求是﹐認眞整頓﹔用副委任。遇有緊要事件﹐卽由該撫親往督辦。至福建沿海防務﹐並著該督﹑撫妥籌辦理﹐毋稍疏懈」』等因﹐欽此。仰見聖謨深遠﹐訓誨周詳。臣跪讀之餘﹐莫名欽服﹗

伏念閩疆重地﹐防務孔殷﹔臣猥以衰庸﹐深虞隕越。惟有竭盡心力﹐不敢鹵莽﹐亦不敢因循。擬卽起程迅到新任﹐卽往臺灣查看情形﹐將沿海防務及「開山撫番」事宜與督臣何璟和衷商酌﹐盡心布置﹐以紓宸慮。惟日本國使臣旣悻悻而去﹐誠如聖明洞鑑﹐難保不藉端生釁﹐亟宜思患豫防。夫用兵之道﹐必使將識兵心﹑兵識將意﹐如身之使臂﹑臂之使指﹐方能運掉自如。臣初到閩疆﹐將弁優劣遽難周知﹔誠恐倉猝之際﹐用人不當﹐致誤機宜。再四思維﹐不得不酌帶隨員﹑親兵﹐以備緩急。查黔省額設馬﹑步戰兵一萬六千六百六十二名﹑守兵一萬六千四百九十二名——通共三萬三千一百五十四名外﹐屯兵八千九百三十九名。臣前以各勇營攺補馬步戰兵作爲練軍﹐並將守兵照額挑補﹔訓練年餘﹐技藝頗熟﹔各衙屯兵﹐亦經委員整頓。臣與護撫臣林肇元會商﹐現在黔省地方乂安﹐兵多饟絀﹐堪以抽帶﹔臣擬於練軍之安義﹑松桃等營內挑選精銳二千名﹐作爲親軍小隊﹔不露調兵名色﹐於防備之中仍寓鎭靜之意。查記名提督何秀林﹑吳永安﹑蔡標﹑楊國發﹑劉興﹑提督銜記名總兵雷應山﹑請補松桃協副將楊國寶﹑記名總兵請補黎平營參將丁槐﹑記名總兵雲南楚雄協中軍都司張繼聲﹑總兵用畱黔補用副將何秀峯﹑王家彬等皆身經百戰﹐堪資臂助﹔臣擬將挑選之兵﹐卽派何秀林等嚴密安靜﹐陸續分帶赴閩﹐以備調遣。所需口糧﹐仍照綠營定制﹔並遵軍需則例﹐加給行糧﹑鹽菜﹑夫價等項﹕統由閩省欠解協黔餉項就近撥發﹐不必另籌。俟撤防之日各歸原營﹐無須遣散安置。在黔省少此二千練軍﹐饟力亦可稍紓﹔似屬兩得其便。臣管見所及﹐是否有當﹖未敢擅行﹔相應請旨飭遵。如蒙兪允﹐並請敕下護撫臣林肇元轉飭何秀林等欽遵辦理﹔不勝迫切待命之至。

除將微臣由黔起程日期另行奏報外﹐所有擬帶官兵赴閩差遣緣由﹐謹恭折由驛馳陳﹔伏乞皇太后﹑皇上聖鑑訓示﹗謹奏。

調文員赴閩差遣片﹝同日﹞

再﹐臣奉命調補閩撫﹐籌辦臺灣防務﹐需員差遣﹔所有前隨臣在滇﹑黔軍營多年出力人員﹐不能不酌量請調前往﹐以資臂助。玆查有二品頂戴四川盡先補用道李鳳書﹑鹽運使銜道員用分省補用知府楊景修﹑鹽運使銜雲南遇缺前先補用知府全楙績﹑升用知府候選同知直隸州知州馬世麟﹑雲南遇缺盡先前補用知州史建中﹑補用同知直隸州知州廣東遇缺前先補用知縣王績威﹐知州銜候選知縣韓學孟﹐前先補用知州分省補用州判傅恩榮﹑知州銜分省盡先前補用州判林汝楨﹑楊增芳﹑盡先選用州判張國棟﹑州同銜分省盡先前補用縣丞孫文英﹑分省盡先前補用縣丞丁澤化十三員﹐曉暢軍事﹐勤奮有爲。合無仰懇天恩﹐俯準將該員李鳳書等調往福建臺灣等處差遣委用﹐俾臣得以遵旨悉心規畫﹐認眞整頓﹐仰副朝廷綏靖海疆之至意。

除咨吏部曁四川督臣﹑雲南督撫臣知照外﹐謹附片具陳﹔伏乞聖鑑訓示﹗謹奏。

起程赴閩折﹝五月十三日﹞

奏爲恭報微臣交卸撫篆﹑起程赴閩日期並附陳黔省未完事宜﹐恭折仰祈聖鑑事。

竊臣蒙恩調補福建巡撫﹐督辦臺灣防務﹔現將交代事件淸理完竣﹐玆於五月十三日飭委貴陽府知府汪元慶﹑署撫標中軍參將李景昌將欽頒巡撫關防曁王命﹑旗牌﹑書籍﹑文卷賫交護撫臣林肇元接收。臣定於五月十七日自貴陽起程﹐由古州取道廣西﹑廣東水路赴閩。

回念臣奉命撫黔﹐倏已兩載。賴督臣劉長佑推誠規勸﹑闔省文武竭力相資﹐如裁冗員﹑復營制﹑搜捕伏莽﹑安集流亡諸事﹐粗已就緒。此外﹐尙有正經界﹑查田糧及整頓屯軍﹑移設苗弁義學各要務﹐先後奏奉諭旨﹐交部議準﹔有經臣檄飭地方官承辦者﹐有委員同地方官會辦者﹕均以頭緒紛繁﹐尙未完妥。撫躬循省﹐愧懼交並﹗臣擬俟晤調任撫臣勒方錡後﹐詳細告知﹐俾得斟酌善辦。護撫臣林肇元久在貴州﹐熟悉情形﹐諸事皆能料理。至本省歲需兵饟﹐專賴協饟支放﹔臣前遵旨通盤籌劃﹑核實具奏﹐部臣議將各省協饟減六解四。兩年以來﹐四川協饟﹐賴督臣丁寶楨顧持大局﹐全數解淸﹕其餘各省﹐亦有接濟﹕故能勉彊辦事。伏乞天恩敕催協黔各省督﹑撫臣於奉撥各饟寬爲籌解﹐以固邊圉。

除循例將交卸日期恭疏題報外﹐謹恭折具陳﹔伏乞皇太后﹑皇上聖鑑﹗謹奏。

黔鑄炸炮帶往福州片﹝同日﹞

再﹐臣前在滇省仿造開花大炮﹐料實工堅﹔屢試軍前﹐從未炸裂。上年因整頓黔省營伍﹐委員招募匠人﹐設局制造﹔共造成銅炮四十位﹐派熟悉點放之記名總兵雷應山教習操演﹐業經奏明在案。本年春間又造成十六位﹐共有開花銅炮五十六位﹔演放多次﹐均尙合用。竊維施放此炮﹐須看賊人之遠近﹐以定裝藥之重輕及配引綫之遲速﹐方能克敵﹔而鑄炮之銅﹐又必須鍛練精熟﹐始免貽誤。今臣奉命赴閩籌辦臺灣防務﹐該處開花炮𨿽素有存積﹐但恐帶去炮兵倉卒試用﹐演放不熟﹐難期有準。臣與護撫臣林肇元會商﹐擬將操熟之開花銅炮揀選八位﹐交總兵雷應山﹑余壽康﹑副將王家彬護解﹐由廣東航海運往福建臺灣﹐藉資利用。其餘開花銅炮四十八位及炮子﹑火藥﹑炮隊弁兵﹐均移交護撫臣林肇元接收﹐以備緩急﹔前設炮局﹐卽行裁撤。理合附片具陳﹐伏乞聖鑑﹗謹奏。

抵閩接印謝恩折﹝七月初七日﹞

奏爲恭報微臣抵閩接印日期﹐叩謝天恩﹔恭折仰祈聖鑑事。

竊臣於光緒七年四月二十五日欽奉諭旨調補福建巡撫﹐卽赴新任辦理臺灣防務等因﹐欽此。當卽恭折謝恩﹐並將交卸起程日期奏明在案。臣於五月十七日自黔省起程﹐玆於七月初五日行抵閩省。初六日﹐卽準調任貴州撫臣勒方錡委福州府知府解煜﹑撫標中軍參將莊鎭藩將欽頒巡撫關防曁王命﹑旗牌﹑文卷等項賫送前來。臣當卽恭設香案﹐望闕叩頭謝恩﹑祗領任事訖。

伏查福建爲理學名邦﹐海疆重任。興教是育才之本﹐正學爲先﹔整軍實固圉之謀﹐將才宜備。察吏事之賢否﹐則賞罰無偏﹔知民气之剛柔﹐則寬猛有準。自惟迂拙﹐深懼弗勝﹗加以渡臺籌防﹐尢關緊要。臣韜鈐𨿽習﹐形勢未諳。惟有殫竭血忱﹐不避艱苦﹐隨時隨事會商將軍臣穆圖善﹑總督臣何璟督飭司道妥爲籌辦﹐仰答髙厚於萬一。所有微臣抵閩接印日期及感激下忱﹐除恭疏具題外﹐謹繕折叩謝天恩﹔伏乞皇太后﹑皇上聖鑑﹗

再﹐臣經過廣西﹑廣東兩省地方﹐雨暘時若﹐百姓乂安﹐堪以上慰宸廑。合並附陳。謹奏。

會商臺灣防務大槪情形折﹝七月二十四日﹞

奏爲遵旨會商臺灣防務﹐謹將辦理大槪情形恭折馳奏﹐仰祈聖鑑事。

竊臣等前欽奉上諭﹕臺灣爲南洋門戶﹐防務緊要等因﹐欽此。當經臣毓英奏請由黔酌帶官兵赴閩遣用﹐欽奉諭旨允準在案。

伏查臺灣地方孤懸海外﹐日本窺伺已久。不早籌整備之方﹐則戎心易啟﹔不量予變通之策﹐則兵气不揚。臣毓英奉命督辦﹐責無旁貸。惟有懍遵聖訓﹐隨時親往履勘﹐認眞經營。該處情形﹐其北開辟未久﹐尢關緊要﹔而赴臺輪船﹐向來由羅星塔出五虎口﹐繞道廈門﹑澎湖﹐必須三十九个時辰﹐始能到岸。設遇風狂浪大﹑顚簸耽延﹐日期更難預定。若攺由五虎口徑赴臺北﹐只須九个時辰卽抵基隆﹐甚爲妥速﹔而由基隆至臺灣府城﹐亦不過旬日可至。臣等再四商籌﹐擬卽以此路爲渡臺正路﹔並咨商船政大臣黎兆棠撥大輪船一號﹐長爲渡臺之用。至由南臺到五虎口﹐用小輪船往來甚便。臣毓英擬將積牘淸理完竣﹐定於閏七月十三日卽行渡臺﹔由臺北至臺南﹐沿途查看。應如何整頓﹐咨商臣璟妥爲籌辦。前奉旨準調黔省安義等營練軍二千人﹐臣毓英已飭藩司匯撥行裝﹑行糧﹑夫價等銀﹔並檄行記名提督何秀林等分起管帶﹐不動聲色﹐陸續前來。俟到閩時﹐擬以二百名畱爲護兵﹐以二百名駐紮五虎口﹔其餘一千六百名﹐均分紮臺灣。惟通省吏治﹑刑名﹑錢榖皆是巡撫專責﹐事務殷繁﹔歷任前撫臣渡臺﹐撫署題奏﹑咨案系交督臣代辦﹐日行事件委藩司代行代拆。本年臣璟奉旨查閱營伍﹐卽須出省﹔已將督署日行公事﹐委藩司代行代印。臣毓英現遵旨渡臺﹐撫署尋常事件﹐擬照例亦委藩司代行代印﹔如事關緊要﹐仍送臣行營核辦。臣毓英俟將臺防查勘後詳細奏報﹐卽先旋省淸理案牘﹔以後或兩月渡臺一次﹑或三月渡臺一次﹐隨時往返布置﹐庶政務﹑臺防均可兼顧。其內地沿海要口﹐臣璟自當會同福州將軍臣穆圖善督飭水﹑陸提鎭加意嚴防﹐不容稍有疏懈﹐以仰副聖主軫念海疆之至意。

所有會商臺灣防務大槪情形﹐謹合詞恭折具陳﹔伏乞皇太后﹑皇上聖鑑訓示﹗

再﹐此折系臣毓英主稿﹔會並陳明。謹奏。

臺灣綠營升調等事咨商總督辦理片﹝同日﹞

再﹐各省營伍﹐僅貴州等省向例歸巡撫管理﹔其餘總督管轄省分﹐俱系總督專政。今臣毓英奉旨督辦臺灣防務﹐該處綠營﹑勇營官兵均有防守之責﹐必須勸勤懲惰﹑紀律嚴肅﹐方能制敵。查臺灣鎭總兵﹐前經臣璟奏準仍舊掛印﹐兼歸巡撫節制﹔原期巡撫渡臺﹐事權歸一。但不兼管營制﹐呼應不靈﹔臣等擬請將臺灣綠營升調﹑補署﹑開革等事﹐由臣毓英咨商臣璟會銜辦理﹐以專責成。所有臺南北綠營﹑勇營﹐容俟臣毓英到臺督飭鎭﹑道查明﹐汰弱畱彊﹐酌量裁並﹐庶饟不加增﹑兵皆有用。臣等悉心商酌﹐意見相同。謹合詞附片具陳﹐是否有當﹖伏乞聖鑑訓示﹗謹奏。

臺灣綠營升調等事咨商總督辦理片﹝同日﹞

再﹐各省營伍﹐僅貴州等省向例歸巡撫管理﹔其餘總督管轄省分﹐俱系總督專政。今臣毓英奉旨督辦臺灣防務﹐該處綠營﹑勇營官兵均有防守之責﹐必須勸勤懲惰﹑紀律嚴肅﹐方能制敵。查臺灣鎭總兵﹐前經臣璟奏準仍舊掛印﹐兼歸巡撫節制﹔原期巡撫渡臺﹐事權歸一。但不兼管營制﹐呼應不靈﹔臣等擬請將臺灣綠營升調﹑補署﹑開革等事﹐由臣毓英咨商臣璟會銜辦理﹐以專責成。所有臺南北綠營﹑勇營﹐容俟臣毓英到臺督飭鎭﹑道查明﹐汰弱畱彊﹐酌量裁並﹐庶饟不加增﹑兵皆有用。臣等悉心商酌﹐意見相同。謹合詞附片具陳﹐是否有當﹖伏乞聖鑑訓示﹗謹奏。

臺灣等處颶風大雨片﹝八月二十九日﹞

再﹐本年六月十九﹑二十等日﹐臺灣﹑臺北兩府屬因被颶風大雨﹐致鳳山縣之大烏山地方溪水陡漲﹐俺斃番民十餘口﹔又淡水﹑新竹兩縣海邊艸寮民房﹐間有吹倒。其外洋﹑內港商漁船隻及滬尾營兵船﹐均被激壞﹔水手人等﹐亦有淹斃。又宜蘭縣蘇澳營房倒壞數處﹐沿海哨勇住屋槪被吹塌。又基隆廳海口艸案民房﹐亦被吹倒十餘間。以上各廳﹑縣皆幸田禾無礙﹐經各該地方官分別撫卹在案。詎閏七月初一起至初三日止﹐復遭颶風大雨﹐較前次尢爲猛烈。臺灣縣之安平地方﹐民居﹑營房俱有倒塌﹔旗後中洲衝開河港一道﹐擊壞民船三號﹐人口無傷。鳳山﹑嘉義﹑彰化﹑恆春各縣民房﹐皆有倒塌。惟鳳山一縣有壓斃﹑淹斃民人數丁口﹐各口船隻均有衝擊飄沈。又北路淡水﹑新竹﹑宜蘭三縣民房皆有倒塌﹐人口間有傷斃﹔廟宇﹑考棚﹑書院﹑衙署﹐亦有損壞。幸各該縣早稻俱已登場﹑晚禾甫經栽種﹐尙無妨礙。惟澎湖不宜播種禾麥﹐全望花生﹑地瓜成熟﹐藉資口食﹔玆因猝遭烈風狂雨﹐藤葉根株俱多黴爛﹐有礙收成。此外﹐後山花蓮港曁吳全城等處﹐於五月二十一﹑二等日地震數次﹐震倒營房曁軍裝局營墻﹐業經分別修整﹔尙無倒塌民房﹑壓傷人口﹕據藩﹑臬兩司曁臺灣道﹑府﹑營﹑縣具報前來。

伏查臺灣各縣疊遭颶風大雨﹐民房倒塌甚多﹐人口亦有傷斃。至澎湖地方﹐五穀不生﹐惟種花生﹑地瓜﹐藉以餬口﹔今被風雨飄搖﹐根葉黴爛﹐百姓更形困苦。臣毓英到臺查明情形﹐卽飭臺灣道﹑府籌買糧米﹐由輪船運往賑濟。其各屬被災處所﹐亦飭地方官妥爲撫卹。各處倒塌各項工程應如何修理﹖衝開港道應否塡復﹖亦飭分別查辦﹕務使民番得安耕鑿﹐仰副朝廷軫念海隅﹑子惠元元之至意。

所有臺灣﹑臺北兩府屬因被颶風大雨查勘撫卹情形﹐謹附片陳明﹐伏乞聖鑑訓示﹗謹奏。

行抵基隆日間內渡片﹝同日﹞

再﹐臣行抵臺灣府城﹐當經附片奏明在案。嗣接準督臣何璟咨會已出省巡閱營伍﹐臣應卽旋省照料。遂於十四﹑五等日復往鳳山﹑旗後﹑安平將各海口勘畢﹐十六日自臺灣起程回臺北一路再加查勘﹔玆於八月二十七日行抵基隆﹐日內卽乘輪船旋省。此次前後山番社未及親到﹐而全臺情形略得大要。容俟會商妥籌﹐再恭折會奏請旨辦理外﹐謹附片具陳﹔伏乞聖鑑﹗謹奏。

渡臺查明情形會籌防務折﹝九月二十六日﹞

奏爲微臣遵旨渡臺﹐查明全臺情形﹔謹將防務悉心商籌﹐恭折會奏﹐仰祈聖鑑事。

竊臣毓英前行抵臺灣府城曁回至基隆﹐均附片陳明在案。玆由基隆內渡﹐於九月初三日旋省。謹將一切情形﹐敬爲我皇太后﹑皇上陳之。

臺灣自北而南﹐沃野數百里﹔糧食﹑茶﹑糖﹑煤炭﹐皆出其間。海濱居民﹐復有魚鹽之利。前﹑後山﹐又出樟腦﹑硫磺曁各種竹木﹕此誠外國所垂涎﹐而防範所宜亟也。

顧臺灣防務﹐與內地不同。內地各省僅一﹑二面臨海﹐所備者寡。臺灣則一島孤懸﹑港■﹝氵義﹞紛歧﹐乃四面受敵之區﹔今安平﹑旗後﹑基隆﹑滬尾各口先後𨿽設有炮臺﹐而備禦難周。兵法多出其不意﹑攻其不備﹐恐敵人由無炮臺之處捨舟登陸﹐抄襲後路﹔則中路之彰化﹑鹿港等處﹐不可不防。溯自臺灣歸版圖以來﹐屢有變亂﹔其中如朱一貴﹑林爽文﹑戴萬生諸逆﹐皆起於彰化。今彰化﹑嘉義一帶﹐械鬥﹑搶殺之案層見疊出﹔往往逃匿番地﹐鮮有獲案。若被其勾引敵人乘虛竄擾﹐則全臺尢危。查前﹑後山生番﹐僅南路槪行就撫﹐中﹑北兩路尙多梗化。因臺地水土惡劣﹐前﹑後山煙瘴更大﹐歷年員弁兵勇瘴故不少﹔故招撫尙未完竣。又查新設臺北府﹑淡水﹑宜蘭各縣尙無城垣﹐臺灣府城曁各縣城池亦間有損壞﹐不足以資捍衛﹔此又臣等之所深盧也。臣等竊計臺灣之事﹐當以省刑薄斂﹑固結民心爲上﹐分路屯兵﹑嚴守陸地次之﹐添紮營壘﹑保守海口炮臺又次之﹔而三者俱宜相輔而行﹐不可偏廢。

現在新授臺灣道劉璈業已到任﹐該道曉暢戎機﹐曩歲曾奉調渡臺辦理營務﹐熟悉情形﹔臺澎鎭總兵吳光亮﹑署臺灣府知府袁聞柝皆在臺年久﹐深得番心。其餘各官﹐優劣參半。擬督飭司﹑道遴選更換﹐力行教養之政﹐以固民番之心。

至全臺兵勇﹐臣等前奏請汰弱畱彊﹐已邀兪允﹔現督同該鎭﹑道認眞裁汰。查臺灣防勇﹐除署陸路提督孫開華所帶擢勝四營﹐前以奏明應撤回漳﹑泉駐防外﹐尙有防勇十二營。按楚軍章程﹐五百零五員名爲一營﹐二百七十員名爲一旗——卽一小營也﹔今擬易大營爲小營﹐每營裁汰一百三十五名﹐共裁勇一千六百二十名。又鎭標練軍共二千五百四十員名﹐擬裁汰二成﹐共五百零八名。此項勇饟﹑兵饟﹐卽可節省。前欽奉諭旨準帶黔軍二千名﹐玆據記汰名督吳永安﹑楊國發﹑何秀林﹑蔡標等分帶貴州安義鎭左右兩營馬步戰兵六百一十六名﹐威寧鎭右營馬步戰兵三百七十九名﹐松桃協左營馬步戰兵五百一十二名﹐永安協馬步戰兵四百零六名﹐水城營馬步戰兵一百五十二名——共合二千零六十五名﹐陸續到閩。臣等前奏擬分黔軍二百人駐紮五虎口﹐查五虎口有候補道朱明亮所帶楚軍三營尙敷布置﹐擬將黔軍全數渡臺並爲四營﹐更換孫開華原紮營壘炮臺﹐兵數有盈無絀。所需饟銀﹐卽照孫開華原領之數﹐以歸畫一。臺灣道劉璈所帶舊部楚勇一營﹐亦經到臺。統計畱臺兵勇及原存制兵共合一萬一千數百名﹐除畱守澎湖曁各海口及前﹑後山外﹐擬分爲三小軍﹕一紮臺南﹑一紮臺北﹑一紮中路之彰化縣。其糧饟﹑軍火亦分屯三處﹐以備緩急之需。無事﹐則認眞操練﹔有事﹐則互相應援。並嚴飭印委各員一面招撫中﹑北兩路生番﹐查拏匪犯﹔一面修理城垣﹐整頓保甲。如有餘力﹐再挑拔屯丁爲堅壁淸野之計。臣毓英仍隨時親往督辦﹐不敢稍涉疏虞。

臣等管見所及﹐是否有當﹖相應請旨敕下遵行。再﹐此折系臣毓英﹑穆圖善面商﹐復與臣璟往返函商﹐意見相同。謹合詞恭折具奏﹐伏乞皇太后﹑皇上聖鑑訓示﹗謹奏。

興修大甲溪河堤片﹝同日﹞

再﹐彰化﹑新竹兩縣交界之大甲溪﹐地當衝要。每遇春夏之交﹐溪水汜濫異常﹔田地多被衝沒﹐行人遭溺斃者亦復不少﹕久爲地方之患。現在辦理臺防﹐必使中途無阻﹐文報暢行﹔遇徵調等事﹐庶免遲誤。臣此次渡臺﹐據沿途官紳面稟前情。嗣行抵大甲﹐當卽緣溪踏勘。查此溪離海不遠﹐兩旁背山﹐寬有六百二十餘丈。地段過闊﹐旣不能建橋梁﹔盈涸無定﹐又不能行舟楫。再三審度﹐惟有開挖河道﹐卽以溪中亂石用篾籠間雜鐵籠﹐裝築長堤﹐形如八字﹔將各股溪水束歸河中﹐流入於海﹕卽可用舟過渡﹐不致爲害﹔仍另開堰溝﹐以漑田畝。並將兩岸荒地﹐招佃開墾﹕於民生實有裨益。至河堤須築三﹑四丈寬﹐中間雜種竹木﹔數年後﹐根深蒂固﹐可期堅久。詢諸官紳﹑耆老﹐僉以爲然。並據該紳等面稟﹐情願於冬季農隙之時捐助夫役﹐聽候分派。所需篾籠﹑鐵籠等物﹐卽由臺灣﹑臺北兩府舊存海防經費開支。現飭印委各員分投采辦﹔俟仲冬臣復行渡臺﹐乘便親督開築﹐並派附近防軍協力相助﹐以期克日蕆事。謹附片具陳﹐伏乞聖鑑訓示﹗謹奏。

請將「琛航」﹑「永保」輪船二號輪流渡臺片﹝同日﹞

再﹐前準南洋大臣咨﹐承準總理各國事務衙門咨開﹕中國官兵輪船進出江口﹑海口﹐不準夾帶貨物﹐毋庸經新關洋人之手﹐咨飭派員查驗等因﹔當由臣穆圖善分別委員駐紮各海口稽查在案。

查福建輪船除兵船分防各海口外﹐僅有「琛航」﹑「永保」﹑「海鏡」三號輪船爲渡送來往官兵之用。臣等前會奏商籌臺灣防務﹐擬用輪船自五虎口徑渡基隆﹔業經奉旨﹕『知道了。欽此』。欽遵辦理。嗣臣毓英至基隆查看﹐由此海道渡臺﹐實屬便捷﹔不論有風﹑無風﹐皆可停泊。又附近基隆之滬尾海口﹐前因水淺﹐輪船必須候潮﹐始能進口。本年閏七月初一﹑二等日颶風鼓浪﹐將海口淤沙推出﹐海口之水較前加深﹔數尺輪船進口﹐不必候潮﹕已成緊要之區。復咨商臣穆圖善﹑臣何璟﹑臣黎兆棠﹐卽用「琛航」﹑「永保」二號輪船輪流渡往基隆﹑滬尾﹔凡來往官兵及省﹑臺文報﹐均由輪船渡送﹐以免遲誤機宜。惟官兵﹑文報多寡難定﹐而輪船所需煤炭﹑薪工則未能短少﹐不得不籌款添補。擬遇有民人渡臺曁商民販運貨物﹐均準隨時搭船﹔仿照招商局章程酌減水腳﹐收支輪船炭﹑工等項﹐亦屬兩便。所有應納關稅﹐仍由閩海關委員經收﹔其應納釐金﹐另由釐金總局委員收解﹕不容隱漏。該二號輪船𨿽順搭民商﹐究系渡送官兵﹑文報﹐與尋常輪船不同﹔無庸經新關洋人之手。其餘別號官兵輪船﹐仍照定章辦理﹐不得援以爲例。臣等悉心商酌﹐意見相同。並行據善後局司道核議具詳前來﹐除批示遵辦外﹐謹合詞附片具陳﹐伏乞聖鑑訓示﹗謹奏。

賑濟澎湖饑民片﹝十月十三日﹞

再﹐臺灣府屬之澎湖地方前遭颶風﹐百姓所種花生﹑地瓜根葉黴爛﹐餬口無資﹔前經臣飭升任臺灣道臬司張夢元籌撥糧米運往賑濟﹐附片奏明在案。嗣臣旋至基隆﹐據澎湖紳士稟訴被災情形﹔復批飭新任臺灣道劉璈籌款采買雜糧﹐解往接濟。嗣據該道稟稱﹕『張夢元任內﹐已將義倉存谷提出二千石碾米運湖散賑﹔現又由臺局貨釐項下提銀五千兩﹐委試用通判李嘉棠帶往浙江溫州府采買薯絲﹑小米等項﹐運回澎湖添資賑濟。惟查澎湖各島饑民共有八萬餘千丁口﹐前項雜糧恐不敷分散﹔請寬爲籌備』等情。又據臬司張夢元面稱﹕由臺灣交卸旋省﹐道經澎湖﹐目睹各島饑民甚眾﹐紛紛哭訴﹔深堪憫惻﹗臣查澎湖地土瘠薄﹑戶鮮蓋藏﹔此次被災饑民竟有八萬餘千之多﹐嗷嗷待哺﹐亟應賑卹﹐以免失所。督臣何璟巡閱營伍﹐尙未旋省﹐臣與司﹑道商籌﹐由省城增廣倉義谷項下提陳榖二萬石碾米﹐陸續裝輪船運往澎湖﹔並飭臺灣道遴委妥員前往會同澎湖通判鮑復康確查各島饑民實有若干﹐分別散給﹐仰慰宸廑。至動撥倉榖﹐仍籌款買補還倉﹔除陳易新﹐兩有裨益。謹附片具陳﹐伏乞聖鑑訓示﹗謹奏。

臺澎各營裁兵余米變價畱作臺防經費折﹝十一月初四日﹞

奏爲查覆臺﹑澎各營裁兵余米變價畱作臺防經費﹐恭折仰祈聖鑑事。

竊案準戶部咨﹐議覆前督臣李鶴年奏「福建臺﹑澎各營裁兵」案內餘剩兵米變價一案﹐以此項裁剩兵米榖石﹐或應碾放現時畱臺兵勇口糧﹐或應照議就地變價備充經費﹐並現在臺地榖價是否每石祇可折銀六錢之處﹖逐層查明專案奏報﹐以憑核辦。若查系必須變價﹐其所有榖價銀兩﹐自同治八年起﹐每年除撥給臺﹑澎各營不敷俸饟銀一千八百八十九兩九錢八分二釐四毫外﹐又自同治十一年起每年扣除撥給臺﹑澎各營公費銀五千八百十七兩外﹐截至本年底止﹐每年各余銀若干兩﹑統共余銀若干兩﹐應由該撫分晰查明先行報部﹐以重款項。且查此項榖價旣出於臺兵裁饟之餘米﹐則此項銀兩卽系臺地之餘榖。自應入於「臺灣撫番辟境」案內善後項下﹐就近動支﹔毋庸提解藩庫﹐以免路隔重洋﹐提解不前之慮。至光緒二年起每年所遺此項榖石變債銀兩﹐應俟該撫臣查明確實﹐報部核辦。又臺﹑澎水師各營添設舵炊應支銀米未奉部覆一節﹐查同治十三年十一月間據該督奏稱﹕『「閩省內地裁兵」案內舵炊均照舊畱存﹐臺﹑澎各營漏未造入﹐請照舊準設』等語﹔當經臣部檢查部存道光十七年臺灣兵馬奏銷冊並無舵工名目﹐行令該督﹑撫查明此項舵工設自何年﹖應支饟米入於何項動銷﹖趕緊聲覆等因。嗣據臺灣道﹑府確查情形﹐稟復前來。

現在臺灣各勇營應支糧饟系照楚軍營制按日給發現銀﹐本非支給米石。且各營俱分駐前﹑後山沿海各口﹐水陸崎嶇﹐異常險阻﹔碾放米石﹐轉運不易。所有餘剩兵榖﹐不得不就地變糶。至於臺北榖價向系平減﹐從前林﹑戴各逆軍需報銷案內每榖一石﹐亦系銷銀六錢﹔卽查邇來鄕間榖價﹐每石亦不過值六八番銀九角內外。其離城稍遠之處﹐每番銀一元可易榖一石二﹑三斗。通勻核計﹐總不出六錢之數。臺屬糧價冊報﹐均照城內價值﹐將碾工﹑運費並計在內﹔如除運費等款﹐亦屬相仿。蓋前項裁兵余榖徵自四鄕﹐若就地變價﹐每石原不過值銀六錢左右﹕此臺地榖價每石祇可折銀六錢之情形也。又查臺﹑澎各營舵工饟米﹐從前系臺屬營員捐給﹔所以道光十七年兵馬俸饟奏銷案內﹐未經開列。嗣因裁兵加饟﹐禁止攤捐﹐未便再令營員捐給。況查內地水師各營舵工饟米已動兵饟正款﹐所有臺﹑澎舵工饟米事同一律﹔旣有餘剩榖價﹐是以撥給﹔先經奏請於各營撥船到營之日﹐分別起支。其所支之銀未奉部覆以前﹐在於臺﹑澎裁剩兵米項下動支。查臺﹑澎營制系同治八年裁定﹐大小師船八年前後均有修制﹔今議自裁兵後有船到營者分別撥給﹐以昭公允﹕此臺﹑澎各營舵工始請支給饟米之情形也。再查光緒四年間「臺灣豁除各項雜饟」案內請將餘剩兵榖變價酌撥不敷存畱等款並「臺北攺設府治」案內不敷畱支﹐均已先後奏準撥給﹔現在自應就款提支。計「裁兵」案內應剩裁兵余米二萬五千三十石八斗﹐內除撥給臺﹑澎各營添設稿字識﹑號令手年應支米七百三十八石﹐又臺灣舵工年應給米三百三十四石八斗外﹐尙剩米二萬三千九百五十八石——合榖四萬七千九百一十六石﹔每石變價銀六錢﹐共折銀二萬八千七百四十九兩六錢。自同治八年起至光緒元年止﹐共折銀二十萬一千二百四十七兩二錢。內除同治八年起撥給臺﹑澎各營不敷俸饟銀一千八百八十九兩九錢八分二釐四毫﹐又於十一年起每年加撥臺﹑澎各營公費銀五千八百一十七兩﹐又自同治八年起年支臺﹑澎各營舵工饟銀一千一百一十六兩——共支銀四萬四千三百九兩八錢七分六釐八毫外﹐截至光緒元年止﹐尙剩銀一十五萬六千九百三十七兩三錢二分三釐二毫。遵照部議﹐畱作臺防善後經費﹐就近解道撥用。其自光緒二年起前項裁兵余榖每年除撥給各款外﹐尙有應支臺灣府屬光緒四年分起每年不敷畱支銀一千八百六十五兩五錢七分五釐﹐又臺北府光緒五年起每年不敷畱支俸工銀共二千三百四十三兩八錢二分七釐八毫﹔所有閏月應支不敷銀米﹐在於閏月裁米款內撥湊。此外尙有餘剩榖價銀兩﹐事同一律﹔仍請畱作臺防善後經費﹐以免路隔重洋﹐提解不前之慮。據善後局司道會同署糧儲道謝家瑞詳請奏咨前來﹐臣覆核無異。除咨部外﹐謹會同閩浙總督臣何璟恭折具奏﹐伏乞皇太后﹑皇上聖鑑﹐敕部核覆施行﹗謹奏。

再行渡臺片﹝同日﹞

再﹐臣於九月初三日由臺灣旋抵省署辦理內地公事﹐今已兩月。擬於本月初八日復行渡臺﹐籌辦防務﹑撫番事宜﹐並督修城池﹑炮臺﹑河堤各工程。所有省署尋常事件﹐照例委藩司代行代印﹔如事關緊要﹐仍送臣自行核辦。謹附片具陳﹐伏乞聖鑑﹗謹奏。

到臺籌辦開山撫番等事片﹝十二月十八日﹞

再﹐臣於上月初八日復由省渡臺﹐因海上阻風五日﹐於十四日始抵基隆﹔督飭分統黔軍記名提督何秀林﹐將新紮炮城﹑營碉妥爲布置。十七日﹐至臺北艋舺﹐又督飭黔軍將換防各營壘認眞修理﹔署陸路提督孫開華已交卸防務﹐帶所部四營渡回泉州。臣於二十二日行抵新竹﹑彰化交界之大甲溪﹐紳民所捐修堤夫役皆已齊集﹐當卽督飭開辦。該處居全臺之中﹐又與前山各番社相近﹐便於調度﹔臣暫行駐紮。臺灣道劉璈﹑臺灣鎭總兵吳光亮﹑署臺灣府知府袁聞柝﹐先後到臣行營面商。並據吳光亮呈稱﹕『兼統後山各營已經數載﹐現值整頓綠營又兼辦防務﹐恐兼顧難周﹔請另委員接統』等語。查前﹑後山番社﹐臣前次渡臺查知中﹑北兩路尙多梗化﹐卽派墾戶黃南球﹑姜紹基分投招安﹔現據帶來二十六社番目禾乃阿鹿等共二百一十七戶﹐俱願薙發歸順。又有記名提督鄒復勝﹐協同奏帶黔軍各員到閩投效﹔該員前在滇省經臣奏委查辦東昭江防甚合機宜﹐且耐勞苦。臣於九月旋省時﹐復委往後山詳加查看。該員自臺灣南路之鳳山﹑恆春﹑卑南至中路之水尾﹑璞石閣﹑大巴塱﹐共走十八站﹐始到花蓮港﹔因北路生番隔絕﹐仍由南路折回臣營﹐面述一切。以後山僅有恆春一路可通﹐防軍繞道﹐行走維艱﹔每遇換防及采運糧米﹑軍火﹐皆需輪船渡送。而後山各營紮處又無大港﹐輪船難泊﹔一有缺乏﹐坐困堪虞﹗其言尙屬可采。此時辦法﹐必須將中﹑北兩路先行開通﹐俾後山各營糧饟﹑軍火及往來文報皆便於運送﹐則開山撫番方能應手。擬卽以吳光亮兼統之飛虎三小營撥歸鄒復勝統帶﹐並將南路屯丁挑派五百名爲鄕導﹐責成由臺灣﹑嘉義交界之三重埔﹑老弄社﹑小八洞﹑關嶺開路六站﹐卽至後山之大陂﹐以通璞石閣﹑卑南等處﹔又將現紮蘇澳一小營撥歸駐防基隆提督何秀林就近兼統﹐並將北路屯丁挑派五百名爲鄕導﹐責成由大小南澳﹑新城一帶開路﹐以通花蓮港﹔又將現紮埔里社一小營撥歸督帶黔軍換防彰化之總兵丁槐﹐責成淸查沿山墾戶﹑通事﹑隘丁﹐不準勾引生番再出劫殺﹐並查勘山勢能否再開一路﹖稟商辦理。惟查臺灣後山番地﹐言語難通﹐煙瘴甚大﹔必須鄕導﹐及冬春兩季方好辦理。臣擬飭何秀林﹑鄒復勝等俟開年春暖瘴輕﹐卽設法將路開通﹐並淸查各番社。凡就撫番目﹐按所管番戶多寡給予八﹑九品頂戴﹐月給飯食銀數兩﹐責令約束番民懍遵教化﹔果能相安無事﹐再仿照湖南鳳凰三廳成案﹐奏請分設千﹑把﹑外委各土職﹐以示鼓勵。或須添設文員督同治理﹐俟察看情形﹐再行請旨。至各屯弁共十八缺內有五缺久懸無人﹐均經臣調集考拔﹐咨部注冊。所管熟番屯丁﹐臺南﹑北共計四千名﹐亦督飭挑選足額。派出一千名﹐委員管帶操防﹐以三月爲期﹐輪流更換﹔每丁只應役三月﹐不致廢農。原領饟銀﹐照舊發足﹔在防之日﹐加給口糧﹐所費亦屬不多﹕於開山撫番﹐頗有裨益。是否有當﹖謹附片具陳﹐伏乞聖鑑訓示﹗謹奏。

賑濟嘉﹑彰兩屬災民片﹝十二月二十日﹞

再﹐臺灣地方於本年六﹑七等月疊遭臺風大雨﹐所有各屬披災及賑濟澎湖居民情形﹐前經臣等附片具奏在案。玆據代理彰化縣知縣朱幹隆稟稱﹕『縣屬深耕﹑二林兩保因逼近海邊﹐被災較重﹔所種雜糧收成歉薄﹐饑民眾多。懇請賑濟』﹗又據署臺灣府知府袁聞柝﹑署嘉義縣知縣邱峻南稟稱﹕『嘉義沿海之笨港﹑三條侖一帶﹐亦有饑民紛紛求賑』等情。經臣與臺灣道劉璈先後委員查勘﹐並飭該縣官紳分別周濟﹐將精壯者雇修大甲等處河堤﹐以工代賑。但老弱婦女不能工作者尙多﹐本籍周濟無幾﹔春耕在邇﹐亟應從寬接濟。臣等往返函商﹐現檄飭司﹑道將省城增廣倉存榖酌提碾米﹐運往賑濟。謹合詞附片具陳﹐伏乞聖鑑訓示﹗謹奏。

宜蘭縣節婦林莊氏等請旌折﹝同日﹞

奏爲臺北宜蘭縣采訪貞孝節烈婦女﹐匯案吁懇天恩﹐敕部分別旌表﹐以維風化﹔恭折仰祈聖鑑事。

竊臺灣孤懸海外﹐凡士民之盡忠﹑盡孝與婦女之守節﹑守貞者﹐往往因舉報維艱﹐致多湮沒﹔經臣責成地方官選派公正紳耆采訪呈報去後。玆據宜蘭縣知縣馬桂芳詳﹕『準儒學署教諭黃而康牒﹕「據在籍紳士進士楊土芳等稟報﹐陸續采訪得現存節婦生員林應臺之妻莊氏﹑民人李文山之妻廖氏﹑吳大業之妻謝氏﹑潘西瑤之妻羅氏﹑林文潮繼妻李氏﹑李坑生之妻鍾氏﹐已故節婦民人吳碧瑞之妻張氏﹑黃懌如之妻蔡氏﹑陳景瑞之妻蔡氏﹑郭龍水之妻林氏﹑董發之妻陳氏﹑遊厚水之妻呂氏﹑胡朝昌之妻遊氏﹑林玉秀之妻王氏﹐已故烈婦楊賢庇之妻張氏﹐已故孝女陳天心之女陳氏——共十六口﹐核與年例相符﹔造其事實總冊﹐取具族鄰切結呈送﹐並懇建立專祠﹐以垂久遠」等情﹐轉報到縣。由該縣馬桂芳覆核相符﹐加具印結﹐詳請旌表﹔並聲明該邑自嘉慶十七年先設噶瑪蘭廳缺﹑嗣攺縣缺﹐迄今七十年並無舉報節孝﹐亦未建有專祠。此次應由縣籌款建祠﹐設牌致祭』等情前來。

臣查宜蘭縣現存節婦生員林應臺之妻莊氏﹑民人李文山之妻廖氏﹑吳大業之妻謝氏﹑潘西瑤之妻羅氏﹑林文潮繼妻李氏﹑李坑生之妻鍾氏﹐已故節婦民人吳碧瑞之妻張氏﹑黃懌如之妻蔡氏﹑陳景瑞之妻蔡氏﹑郭龍水之妻林氏﹑董發之妻陳氏﹑遊厚水之妻呂氏﹑胡朝昌之妻遊氏﹑林玉秀之妻王氏﹐已故烈婦楊賢庇之妻張氏﹐已故孝女陳天心之女陳氏——共十六口﹐生長海濱﹐雜居山島﹕風淒雨苦﹐處蓬戶而大義能知﹔玉潔冰淸﹐詠「柏舟」而微瑕不玷。或矢志撫孤﹐畫荻灰以貽訓﹔或代夫行孝﹐竭菽水以承歡﹔或守不字之貞﹐養親終老﹔或抱至淸之節﹐失偶捐軀﹕均爲巾幗完人﹐宜荷旌揚巨典。除飭縣將建祠﹑設牌等事妥爲籌議詳辦﹐並將事實冊結送部外﹐合無仰懇天恩俯準照例旌表﹐分別建立總坊﹑專坊﹐以維風化。臣謹會同閩浙總督臣何璟﹑福建學政臣昆岡恭折具奏﹐伏乞皇太后﹑皇上聖鑑﹐敕部議覆施行﹗謹奏。

嘉義縣土匪莊芋等滋事情形片﹝光緒八年正月二十六日﹞

再﹐本年正月初四日臣自大甲溪旋臺北府﹐督同官紳布置修築府城﹑添紮炮臺營碉各事。十四日﹐接據署嘉義縣知縣潘文鳳稟稱﹕『訪聞有土匪莊芋﹑林阿淋﹑陳文嬰等於光緒七年十二月二十五夜糾集匪黨﹐將甘蔗侖民人吳登科及其妻吳李氏一並殺斃﹔其餘家屬﹐受傷七人﹑被擄二人。又將頂坪民人劉傳基﹑劉廷顯﹑劉廷芳等住屋焚毀﹐擄去男女八人。該縣聞報﹐一面馳往勘驗﹐一面會營查拏。該匪莊芋等竟聚集匪黨二百餘人﹐分占離城五十里之大湖﹑甘仔寮等處﹐阻險抗拒﹔請派兵圍拏』等情。查甘蔗侖距嘉義縣城僅二十里﹐該匪等膽敢肆行燒殺﹐實屬目無法紀﹗臣現已飛飭臺灣道劉璈並咨會臺灣鎭總兵吳光亮就近酌派兵勇﹐交署臺灣府知府袁聞柝帶往查辦﹔臣定於日內亦卽親往督同辦理。除俟到嘉義查明詳細並辦理情形另行奏報外﹐謹附片具陳﹐伏乞聖鑑訓示﹗謹奏。

蔡標帶黔軍回伍片﹝二月二十二日﹞

再﹐臣上年奏奉諭旨﹐準帶黔軍二千六十五名到閩辦理臺灣防務。當將該官兵等渡臺換防情形﹐先後奏明在案。現在防務稍松﹐臣擬將黔軍先撤回一半﹐以節餉需。惟黔﹑閩相距遙遠﹐必須約束得人﹐以免滋事﹔又須分爲二起行走﹐沿途站口方不擁擠。查新授雲南開化鎭總兵蔡標﹐紀律素嚴﹐馭兵有術。該員現請旨入覲﹐合無仰懇天恩俯準俟該員晉京陛見後﹐仍飭回閩先將該員分統之黔軍五百餘員名順帶回黔歸伍﹐再赴新任。尙餘五百餘員名﹐容另遴委妥員管帶回黔。此外只畱一千餘名﹐隨後察看情形﹐再行妥籌辦理。臣爲節餉起見﹐是否有當﹖謹附片具陳﹐伏乞聖鑑訓示﹗謹奏。

攻克嘉義土匪莊芋等巢購拿匪首片﹝三月初六日﹞

再﹐臣於二月初七日行抵嘉義縣城﹐據知府袁聞柝稟稱﹐已會同臺灣道劉璈所派之升用總兵副將楊開友﹑李勝才曁臺灣鎭總兵吳光亮所派已革總兵王九齡等管帶駐防勇營及綠營練兵﹐於二月初四﹑五兩日夜將匪等占據之大湖﹑甘仔宅等處一律攻破﹐傷斃匪黨二十餘名﹑生擒陳老陣等十五名﹐餘匪潰散﹔而匪首莊芋等尙無實在下落﹐正跟蹤搜捕等情﹕並據劉璈﹑吳光亮轉報前來。臣實時督飭袁聞柝將生擒各匪提訊明確﹐分別懲辦。查匪首莊芋﹑林阿淋﹑陳文嬰皆系積年匪犯﹐逃匿生番內山﹔此次復乘間出來搶擄燒殺﹐實屬罪不容誅。臣已嚴飭該府及各營員懸賞購綫﹐務將該匪首等拿獲懲辦﹐以絕根株﹔並出示解散脇從﹐以孤匪勢。至大湖地方﹐頗關緊要﹔臣現飭該道﹑府派撥防勇同營兵駐紮﹐招撫百姓歸業﹐酌給耔種﹑耕牛﹐不致有誤春耕。所有攻克大湖等處出力員弁﹐應俟將匪首拿獲﹐再擇尢奏懇恩施。

現在全臺地方均屬安靖﹐大甲溪河堤業經修築完竣﹔前奏委記名提督何秀林﹑鄒復勝分開北﹑中二路以通後山﹐均已分投修路﹐紮營前進。臣定於日內由基隆內渡旋省﹐辦理秋審案件。以後防撫事宜﹐卽由臺灣道劉璈曁臺灣鎭總兵吳光亮就近調度﹔遇有要件﹐臣仍隨時渡臺督辦。除咨行查照外﹐謹附片具陳﹐伏乞聖鑑訓示﹗謹奏。

黔軍起程回黔片﹝五月二十二日﹞

再﹐現據察標統帶應撤一半黔軍一千零三十三名及營官﹑哨弁﹑隨員人等乘坐輪船﹐於五月初十日內渡至省。經臣檄行藩司沈保靖等委員查點明確﹐籌撥銀兩作爲協黔餉銀﹐照軍需則例支給行糧﹑鹽菜﹑夫價等項﹔卽以輪船送至廣東省城﹐仍由廣西之梧州﹑潯州﹑柳州一帶回黔歸伍。俟行抵黔省﹐另由貴州撫臣點驗奏報。除將支發行糧等款開單咨送貴州撫臣林肇元匯案奏銷外﹐謹附片具陳﹐伏乞聖鑑﹗謹奏。

謝署雲貴總督恩折﹝五月二十四日﹞

奏爲叩謝天恩﹐吁請陛見﹔恭折仰祈聖鑑事。

竊臣恭讀邸鈔﹐光緒八年五月初七日奉上諭﹕『劉長佑著來京陛見﹐雲貴總督著岑毓英署理。張兆棟著署理福建巡撫﹔未到任以前﹐著何璟兼署。欽此』。當卽恭設香案﹐望闕叩頭謝恩訖。

伏念臣起家軍旅﹐疊任疆圻。昔在滇池﹐粗究籌邊之略﹔今來閩嶠﹐愧無橫海之名﹗正切慚惶﹐復蒙簡擢﹔命回舊地﹐攝此重權。查雲南境接外藩﹐貴州地稱瘠土﹔無邊才不足以馭遠﹐無惠政不足以養民。臣宦轍所經﹐情形稍熟。念時艱之孔棘﹐恐臣職之易虧﹗回憶臣於光緒五年春間陛辭出都﹐迄今已逾三載。仰懇天恩準令陛見﹐跪聆聖訓﹐有所遵循﹔少申戀闕之誠﹐勉盡當官之義﹕無任屏營待命之至﹗所有微臣感激下忱﹑叩謝天恩﹑吁請陛見緣由﹐謹恭折具奏﹐伏乞皇太后﹑皇上聖鑑訓示﹗謹奏。

調閩差遣各員飭回原省原籍片﹝同日﹞

再﹐臣上年奏奉諭旨﹐準帶各隨員到閩差遣﹔該員等隨同渡臺辦理防務及開山撫番事宜﹐均屬不辭勞瘁。今防務稍松﹐臣蒙恩調署雲貴總督﹐行將去閩﹔前帶隨員﹐除另片奏畱在閩差委之知州陸樹榘﹑呂嘉會﹑通判周徳溥﹑州判劉徳恆不計外﹐其原有省分之二品頂戴四川盡先補用道李鳳書﹑鹽運使銜雲南遇缺前先補用知府全懋績﹑雲南補用知州遇缺盡先前補用知縣史建中﹑廣東補用同知直隸州知州遇缺前先補用知縣王績威﹐擬飭各回原省聽候補用。又無省分之鹽運使銜升用道分省補用知府楊景修﹑升用知府候選同知直隸州知州馬世鱗﹑分省補用知縣楊增芳﹑候選知縣韓學孟﹑知州銜前先補用知縣分省補用州判傅恩榮﹑知州銜分省盡先補用州判林汝楨﹑候選州判張國棟﹑分省盡先前補用縣丞孫文英﹑丁澤化共九員﹐均飭令回籍﹔應否酌畱二﹑三員在臺差遣﹐由臺灣道劉璈斟酌稟復﹐另行核辦。除檄飭遵照外﹐謹附片具陳﹐伏乞聖鑑﹗謹奏。

黔軍全數回黔片﹝同日﹞

再﹐據善後局司﹑道沈保靖等詳稱﹕臺灣各營防勇﹐前經臣等奏請易大營爲小營﹐共裁二千餘人﹔又將黔軍﹐撤回一千餘人﹔並將內地防勇﹐奏撤五營﹐均爲節用起見。惟內地防勇尙存十五營﹐請再酌量裁並﹐以節餉需等情。臣與督臣何璟曁該司﹑道悉心商酌﹐現在海防稍松﹐內地之勇猶可酌裁。查駐臺黔軍因時值盛夏﹐水土不服﹔且臣現奉命署理雲貴督篆﹐若畱黔軍在臺﹐仍屬未宜。擬將黔軍及帶兵各員弁全數遣撤﹐交記名提督何秀林﹑記名總兵丁槐等帶回貴州歸伍﹔將內地防勇抽派三營﹐前往更換﹐於臺防亦不致疏虞。是否有當﹖謹附片具陳﹐伏乞聖鑑訓示﹗謹奏。

修理大甲溪及基隆營碉報銷片﹝五月二十九日﹞

再﹐現據駐守大甲溪委員知府馬世麟等稟稱﹕『四﹑五月間連漲大水﹐僅護堤小有坍塌﹐已雇夫修補。其兩岸大堤﹐均無損壞﹔附近三十六莊田地﹐皆得保全』等情。查新造大堤﹐系以蔑籠間雜鐵籠裝石築成﹔南北兩岸共計二千餘丈﹐髙一丈至一丈二﹑三尺﹐厚四﹑五丈至七﹑八丈不等。外築各小堤﹐以殺水勢﹕本系工堅料實。但此溪兩旁皆山﹐每遇水發﹐勢甚洶湧﹔必須籌備歲修﹐始能堅久。臣已函屬臺灣道劉璈酌提閒款﹐妥爲經理。俟數年後兩岸田地漸次開墾﹐收租修費有著﹐卽勿庸籌發。從此民不病涉﹐驛路暢通﹔於防務亦有裨益。至基隆海口﹐經記名提督何秀林添修炮城一座﹑碉樓十五座﹐均已完工﹔布置尙屬周密。惟臺北府知府陳星聚等新設臺北府城﹑記名總兵丁槐監修觀音山等處炮臺營碉﹐尙未完工﹔臣現飭該府會同換防臺北記名提督曹志忠接續修理。

所有大甲溪堤工除紳民捐夫不計外﹐共由臺防經費項下動支工料等款銀七萬一千九百八十餘兩﹐基隆營碉工料共支銀九千七百餘兩﹐均系撙節開支﹐並無浮冒。其臺北府工程﹐系由臺防經費撥發曁淡水﹑新竹﹑宜蘭三縣紳民量力捐助﹔統俟工程完竣﹐一並匯案報銷。除將基隆﹑大甲各委員造報開支各款行局匯辦並將捐資出力員紳存記請獎外﹐謹附片具陳﹗伏乞聖鑑﹗謹奏。

由黔運閩炸炮仍存臺備用片﹝同日﹞

再﹐臣上年由黔省奏帶開花銅炮八位交記名總兵雷應山等解運到閩﹐當卽飭令運往基隆炮臺安置﹐並飭該總兵等帶炮勇八十名駐紮防守。今臣交卸赴滇﹐擬將此銅炮八位交臺北府知府陳星聚轉交臺灣道劉璈查收備用﹔雷應山等及所帶炮勇﹐仍撤回云﹑貴差遣。至基隆炮臺﹐卽交記名提督曹志忠派員換防﹐以專責成。除檄飭遵照外﹐謹附片具陳﹐伏乞聖鑑﹗謹奏。

在臺瘴故遊擊牛世淸等請卹片﹝同日﹞

再﹐據分統黔軍記名提督何秀林﹑記名總兵丁槐等呈報﹐有副將銜補用遊擊牛世淸﹑升用遊擊補用都司羅彤雲﹑遊擊銜補用都司王聯洪﹑都司銜補用守備吳應龍﹑補用守備姜本忠﹑補用千總周萬順﹑盡先外委王悅﹑六品銜候選府經歷楊文訓﹐均隨帶黔軍到閩﹐分紮臺北基隆及後山蘇澳等處﹔認眞操防﹐不辭勞瘁。因水土不服﹐染受煙瘴﹐醫治罔效﹔於本年三﹑四﹑五等月內﹐先後在營瘴故﹕呈報前來。臣查該故員中世淸等均在滇﹑黔軍營﹐隨臣頻年轉戰各路﹐疊著勤勞﹔乃竟以遠戍重洋﹐相繼瘴故﹐深堪憫惻﹗可否仰懇天恩﹐賞準敕部將該故員牛世淸﹑羅彤雲﹑王聯洪﹑吳應龍﹑姜本忠﹑周萬順﹑王悅﹑楊文訓照軍營立功後在營瘴故例﹐分別議卹之處﹖出自逾格恩施。謹附片具陳﹐伏乞聖鑑訓示﹗謹奏。

籌解黔餉片﹝同日﹞

再﹐調閩黔軍二千六十五名曁營官哨弁已先撤一半回黔歸伍﹐由閩省應解協黔兵餉開支行糧等項﹐經臣附片奏報在案。現奏請將黔軍全數遣撤﹐所需行糧等項﹐仍應歸黔餉開支。又臣上年由廣東購買後膛洋槍一千桿及子藥等物﹐分發黔軍帶往臺北駐防。今臣奉命赴滇﹐該省防務急需軍火﹐擬將此項洋槍﹑子藥帶往應用。查原價共合銀五千四百七十六兩八錢零﹐業經閩省開支﹐擬由黔餉先行發還﹔俟臣到滇時﹐再解還黔省。玆據善後局司﹑道沈保靖等先後詳解光緒八年分協黔餉銀共五萬兩﹐所有兩次遣撤黔軍照軍需則例支發行糧等項並借撥軍火價銀﹐俱分別扣出﹔所餘銀兩﹐盡數解黔接濟。除咨貴州撫臣查照外﹐謹會同督臣何璟附片具陳﹐伏乞聖鑑﹗謹奏。

交卸福建撫篆起程赴滇日期折﹝六月初一日﹞

奏爲恭報微臣交卸福建撫篆﹑起程赴滇日期﹐仰祈聖鑑事。

竊臣前恭讀邸鈔﹐欽奉諭旨署理雲貴總督﹐當卽具折叩謝天恩﹐吁請陛見。玆於光緒八年五月二十六日承準軍機大臣字寄﹕『五月初七日奉上諭﹕「本日已有旨令劉長佑來京陛見﹐岑毓英署理雲貴總督﹐並令何璟兼署福建巡撫﹔著卽迅速起程前赴署任」』等因﹐欽此。臣遵卽將交代事件淸理完竣﹐於六月初一日派委福州府知府解煜﹑撫標中軍參將莊鎭藩將福建巡撫關防一顆曁王命﹑旗牌﹑文卷﹑書籍等件賫送兼署巡撫督臣何璟接收。臣因奏請遣撤黔軍﹐耽延數日﹔定於六月十二日自閩起程﹐由粵﹑黔馳赴滇省﹐約計八月底卽可到任。回念臣上年奉命調撫閩疆督辦臺灣防務﹐一年以來﹐仰蒙聖訓周詳﹐復得將軍臣穆圖善﹑督臣何璟和衷商摧﹐司道盡力襄助﹐用能勉竭愚忱﹐先後兩次渡臺﹐裁並勇營﹑革除積獘﹑布置防務﹑整頓屯政隘糧﹐後山生番漸多向化。前奏請修築之基隆炮城營碉及大甲溪堤工﹐亦已告竣。惟嘉義土匪莊芋等﹐在逃未獲﹔重開後山中﹑北二路﹐因煙瘴盛發﹐未卽開通﹔臺北府城池營碉﹐一時不能蕆事﹔春間奏奉諭旨考試通省各文員分別去畱﹐行司調考﹐猶未齊集。此外如培士林﹑卹嫠婦﹑贍窮民諸事﹐𨿽經隨時舉辦﹐而識短才疏﹐措施未竟。返躬循省﹐負咎良深﹗惟有將經手未完各事移交兼署撫臣何璟並行知善後局司﹑道曁臺灣道劉璈分別妥籌辦理﹐以仰副聖主軫念海疆之至意。除將交卸日期循例恭疏題報外﹐謹恭折具陳﹐伏乞皇太后﹑皇上聖鑑﹗謹

臺灣關系文獻集零十五

石遺室集選錄陳衍

劉銘傳別傳

書姚石甫﹑張亨甫兩先生事

行抵臺北內山加九岸記

劉銘傳別傳

劉銘傳字省三﹐安徽合肥人。面黃黑﹐疏麻隆準。粵﹑撚匪屢被創﹐羣呼「劉麻子」相驚。軀不逾中人﹐雜立稠眾中一望輒見﹐若髙出人表然。十餘歲﹐隨安徽按察使某爲材官。某年方二十六﹐私嘖嘖謂其官可及﹑年不可及。旋捨去﹐隸李鴻章部下﹔積功至直隸提督﹐年亦二十有六。三十有二﹐封一等男爵矣。

京山北之役﹐期鮑超合圍。其夜某時﹐超失期﹐銘傳軍遂大崩﹔一夕數年精銳熸焉。撚返追﹐銘傳與書記劉宗海騎駿騾狂奔數百里﹐刃從腦後下劈及騎﹔負痛益奔﹐乃免——髮際尙有一綫瘢痕也。由是﹐切齒超。鴻章數日不得銘傳消息﹐以爲已死。劉宗海云﹕素惡左宗棠督辦陜西軍務﹐卽奏劾之。退居﹐常在金陵築水榭﹐冠於秦淮。喜學詩﹐爲白樂天﹑邵康節語。甲申﹐朝命督辦臺灣軍務﹔銘傳時已不屑爲欽差大臣﹐欲爲督﹑撫。廷寄下﹐故挾數姬遊杭州西湖。鴻章急遞促之﹐不顧﹔寄語曰﹕『非封疆﹐勿相混也』﹗鴻章爲婉陳﹐加巡撫銜﹔乃受命。

至臺北﹐基隆不可守﹐法人陷之﹔退淡水﹐布署防滬尾。募土勇﹐一戰克焉﹐斃法人數十。

初﹐福建巡撫未移臺﹐全臺專政於兵備道﹐遙受督﹑撫節度。時臺道湖南人劉璈﹐號稱有才幹。何璟爲總督兼巡撫事﹐懦﹔璈專橫﹐事皆先行後白。璟偶指駁﹐則惡聲相向。素輕銘傳武人無所知﹐非眞巡撫。臺北又挫衄﹐臺南天險﹐法人不至﹔自謂有設備﹐視銘傳如無物﹐事事與忤。和議定﹐銘傳實授巡撫﹐使湘人提督李定明查璈贓巨萬及奸淫諸不法事﹐列款嚴劾﹔且關說軍機處﹐必置死地。朝旨逮問﹐下獄。年餘﹐將定讞繯首﹔璈有貲﹐傾家營救﹐乃效力軍臺﹐死戍所。皖人劉秉章爲四川總督﹐鮑超川人﹐方死而獄興﹐秉章鍛練之﹐抄沒家產﹐超妻死焉。

臺灣向受內地協餉歲數十萬金﹐不能自立﹐田賦悉入豪彊。海關稅﹐安平﹑滬尾二口隸鎭閩將軍﹔銘傳爲巡撫﹐乃收回﹐不受協餉。撫墾﹑淸丈﹐益以茶葉﹑樟腦﹑煤﹑鐵﹑林木﹑百貨之稅﹐歲入且三﹑四百萬金。

胸有城府﹐恩怨分明﹔奏議公牘不掉文詞﹐能自爲。最輕武人﹐畜視之。旣爲疆吏﹐則又輕疆吏﹔獨重京曹﹐禮知名士。喜談命﹑相。在臺時﹐一日有相士極諛當相國﹔銘傳嚄唶曰﹕『余武人也﹐爲督﹑撫已破格﹐那有爲相理』﹗相士力言法當爾﹔銘傳曰﹕『果爾﹐天下事亦殆矣』﹗麾之去﹐命賞五十銀圓﹔顧曰﹕『他日果驗﹐再賞五百圓也』。自言五十六歲又當革職﹑六十歲當死﹔已而果然。

論曰﹕劉宗海又云﹕西撚張總愚逼畿輔﹐李鴻章﹑銘傳皆奪官﹔銘傳怒﹐將變﹐有不屑奴性之屈服焉。撫臺﹐則鐵路﹑電綫﹑郵政﹑炮臺﹑學堂﹑船商﹑火器﹑水雷諸機械制造﹐於學國未爲之日﹐獨先爲之。令居政府——若南﹑北洋大臣﹐革命元功殆無有出其右者。膺疆寄﹐僻處海外﹐地小不肆厥設施﹐鬱鬱以沒﹔偉大事業﹐豈不以其時乎﹗

書姚石甫﹑張亨甫兩先生事

桐城姚石甫先生﹝瑩﹞﹐任福建臺灣道﹔坐夷務被誣﹐逮下刑部獄。建寧張亨甫先生﹝際亮﹞方客姚所﹐數千里奔京師營救之。獄十有二日白﹐以同知發往四川﹔未行﹐而張先生病且死矣。

張先生故以詩豪於時﹐生三十餘年﹐旅食四方﹐已有詩數千首。時寓楊椒山先生故宅松筠庵﹐素羸善﹐病方殷﹐气憂憤﹐力自急。敕獄解﹐喜樂怠與病抗﹔遂亟坐姚先生榻前﹐取生平詩十數巨冊﹐首首使誦之。張先生曰「畱」﹐則姚先生於其上署一「畱」字﹔曰「去」﹐署「去」字。三日畢﹐目乃瞑——今所傳「思伯子堂集」是也。旣殯﹐姚先生赴於京師﹔知交爲位於松筠庵﹐素服受弔。遂舉張先生柩護往桐城﹐爲位於家﹐赴於鄕之知交﹐素服受弔﹔見者大怪駴。旣乃歸其喪於建寧﹐葬焉。姚先生窘於貲﹐遺命長君卒刊遺詩行世﹐板歸諸其家。

後六十餘年﹐余識姚先生孫永槪於京師﹔述其事﹐使余記之云。

行抵臺北內山加九岸記

法﹑越兵事旣定﹐臺灣攺行省﹐合肥劉公省三實爲巡撫﹔百廢具興。首撫番開墾﹐而生番「出艸」之案仍屢告﹔麻裏翁﹑加九岸兩社尢狡悍。「出艸」者﹐生番突出殺人之謂﹐殆「伏莽」意也。加九岸生番名馬來詩昧才一人夜半至﹐官設樟腦廠廠工二十人﹐取其首十九去。番俗﹕能殺人首累累系腰﹐歸則舉社羅拜﹐頂而戴之﹔麻裏翁社殺人尢夥。劉公怒﹐進兵剿之﹔自帥以行﹐直搗加九岸——時光緒十二年九月也。

先是﹐劉公招余入幕府。渡海至淡水﹐則公已進兵﹔寄語營務處李君彤恩謂余﹕『若不畏臨前敵﹐則來觀戰』﹗余作健遂行。先至大嵙坎﹐小住幫辦撫墾臺人林時甫行館。林公爲備肩輿﹐輿夫六人更番舁﹔派巡防兵二十人荷槍衛送﹐林幕客郭君賓實偕行。數里入山路﹐卽■﹝山上截下﹞嵲﹔輿夫已喘息雨汗。漸進﹐山迎面﹐輿植立﹐必不可坐﹔土民言﹕『劉巡撫至此﹐亦下輿行』。遂相率短衣徒步。自是至加九岸凡六十里﹐連峯仰刺﹐升向天﹑降入地﹔其層級皆泥塗濡滑﹐開路軍士以刀剜成者。至崩崖絕澗﹐山盡路斷﹔則伐此岸巨木僕至彼岸﹐使若橋然。然非藤葛蘿筱之屬蒙密覆翳﹐其下奔流滮涆﹐稍怯者不敢踐而渡也。路逢生番﹐率被髮露體﹐背負重物﹑腰搢兩刀﹐目攫﹔願笑頷之﹐亦笑相向。中途竹頭角社﹐尢陰黑可怖﹐野番憧憧出沒。聞隔山卽麻裏翁﹐肆言『招撫我﹐速多賫牛酒來』﹗日將暮﹐望見大營﹐相距僅里許﹔則兩足疲酸﹐木立不前矣。至營﹐劉公分晚食﹐長揖入坐。公謂『書生健步若此﹐殊不易﹗惜諸番社已就撫﹐無戰事可觀﹗馬來詩昧率數社自投﹐求免死﹔殺之﹐恐阻來者』。言已嘆惋。起視﹐則一白晰少年﹐不知何以凶撟如彼也。山中木皆百十丈﹐灌莽尋丈﹔獨駐軍處一片平坡十餘畝﹐爲竟日山行所未曾見云。

臺灣關系文獻集零十六

臺陽集

臺陽集唐贊衮

光緒十七年﹐奉調渡臺﹐權臺澎道兼按司篆﹐於七月二十二日履任﹔旋補臺南府知府﹕在臺將及四載矣。

竊思紅毛辟地﹐赤嵌營城﹔自建行省﹐如適樂土。三千界外﹐白浮吉貝之花﹔九十峯前﹐紅醉檳榔之酒。聽羊更於老衢之嶺﹐浪靜佛郎﹔行蟒甲於中港之溪﹐琛輸呂宋。頭纏蒼艾﹐算好貓久已歸心﹔腰束綠筠﹐達戈紋因而下拜。嘓轆都盧之語﹐女盡「膩新」﹔咮■﹝口離﹞合沓之流﹐男曰「麻達」。抹坤四面﹐東鄰雞距之夷﹔連艮千重﹐西接龜鄕之霧﹕旣番夷之雜處﹐復山海之交衝。電光爍爍﹐綫竿星羅﹔雷聲轔轔﹐車輪火激。宏規具舉﹐政務殷繁﹕不敢以徵猺苦民力﹐不敢以斂稅猺民膏﹔賑饑黎而平糶﹐擒渠寇而淸野﹔泯鼠雀之紛爭﹐期鷹鸇之必逐﹔分壤而定上下則﹐課士而飭上下庠。每當簿書紛叢﹑人事倥傯﹐而判牘之舍﹐便築吟窩﹔放衙之鼓﹐時雜銅缽。海外之蠻花犵艸﹐收貯奚囊﹔嶺頭之煙瘴火雲﹐呵成墨汁。無何﹐鼉吼鯨呿﹐狺吠鴟張。風嗥雨嘯﹐日慘慘兮鬼气昏﹔波譎云詭﹐塵莽莽兮人心幻。迄倭寇之突犯﹐復僞王之潛逃﹕徙蓬島爲桑田﹐藐滄瀛如杯水。補元虛賦中之語﹐悲咽寒濤﹔讀東坡海外之文﹐淒拊瓦缶﹕都所作爲「臺陽集」。

臺道署東有澄臺﹐可以觀海。自夏䢐秋﹐颶風屢作﹐驚濤湓湧﹐雷響電焯﹐擊於鯤身﹐厥聲迥薄。登斯臺也﹐隆然震耳﹐莫不錯愕﹔賦此

我登澄臺望滄海﹐參錯島嶼如杯罌﹔須臾暘谷光气吐﹐五色變怪不可名。洪濤洶湧九鼎沸﹐蛟蜃狀匿魚龍驚﹔狂風喧豗簸巨浪﹐雪山千仞天際橫。崩騰蕩沃震雷鼓﹐鱗鬣磨碎鵬與鯨﹔舉桮吸海傾玉液﹐聊學秦王求長生。何時仙飛復羽化﹐直跨三島梯靑冥﹗

臺灣道署有暘懷園﹐擅亭池竹石之勝﹔偶煮茗靜坐﹐得詩一截

小池疊石作屏風﹐活水烹茶樂意融﹔翠竹數竿當檻出﹐淸香猶挹露華濃。

沈吉田中丞挽詩

公諱應奎﹐號吉田﹔浙之平湖縣人。官臺灣布政使﹐護理臺撫﹔臺地攺設行省﹐公擘畫宣勤﹐勞勛最著。乙亥秋﹐蒙奏調贊衮權臺灣道﹑補臺南府﹐謂不才可大用﹔而夙與公初無一面交﹐辱公知遇﹐令人心感。其時﹐公以疾終於籍。爰成截句﹐以當「薤露」。知己之恩﹐此生無以爲報﹐痛哉﹗

蠻風催送出山云﹐莽莽烽煙蔽夕曛﹔偸渡中流狂擊楫﹐投艱歷險懋勛勤﹝十年法夷構釁﹐臺海戒嚴﹔公奉召赴臺﹐乘漁舟冒險渡海﹞。

臺畺坐鎭挽狂瀾﹐只爲蒼生起謝安﹝公罣吏議回籍﹐嗣劉省三爵帥奏調赴臺﹞﹔善後功成皆創始﹐籌樓筆瘁寸心丹﹝臺設行省﹑善後章程﹐皆公手訂﹞。

「餞序」曾牽別緒綿﹝公展覲去臺﹐贊衮曾撰「餞序」一篇﹐辱公佳賞﹞﹐翩然笙鶴返瑤天﹔公從海上朝天去﹐竟作蓬萊上界仙。

持躬玉立壁千尋﹐締造經營矢藎忱﹔海上甘棠無恙在﹐碑鐫遺愛淚痕深﹝公在臺惠政甚多﹐至今臺民猶稱頌不置﹞﹗

捧檄分巡始識荊﹐人從疏闊見情眞﹔世間信有賢梁﹑孟﹐圖報無方百感生﹝十七年﹐公接眷赴臺﹔並荷公夫人由浙約內子同行﹐特派「駕時」輪舟送至臺南。情誼周摯﹐誠可感也﹞﹗

名場知己久難逢﹐況是橫流宦海中﹔我撫牙琴成一慟﹐涓埃何以答明公﹗

余於署之西偏葺一捨以爲藏書之所﹐顏曰「蕓香室」

玉軸牙簽連屋梁﹐銀魚走避蕓葉香﹔縹褫駢溢富官舍﹐手書排目如墨莊。

官衙鼎鼎厭梁內﹐我生願飽書中粟﹔百城未足抵萬卷﹐汲古心殷曰不足。

臺俗富而悍﹐■﹝亻寒﹞而不文。余葺橫捨﹐召生徒月必以試﹐巾捲盈廷。儲金錢

若干爲母﹐入其子爲書院費。復選刻「海東課藝」﹐藉開文教風气。由是荒陬僻陋﹐多文學之士矣。

海邦玉尺費裁量﹐紙價居然貴洛陽﹔漫詡門前桃李盛﹐天教栽植到遐方。

燦爛江郎五色毫﹐亦多才思湧雲濤﹔琴堂此日開珊网﹐海底明珠不用韜。

偕施云舫﹑許蘊伯遊竹西寺

曲徑入幽邃﹐鐘魚寂不聞﹔一亭寒抱石﹐萬竹綠攙云。蓬壁題詩富﹐蘭言入座芬。野花披錦帔﹐誰覓五妃墳﹝近五妃廟﹞﹗

臺南城外有開化寺﹐甚幽靜﹔遊畢﹐題壁一詩

幽雲遮野墅﹐飛雨過滄溟﹔傑閣幾人倚﹐晚濤同佛聽。煙蒸海气白﹐風閃寺鐙靑。願遂南飛鶴﹐髙吟入杳冥。

勸農

莫笑宮袍漬薄埃﹐良辰吏亦執鞭來﹔他年無爽躬耕約﹐煙雨春犁已慣推。

臺灣道體制甚崇﹐有巡捕戈什標兵﹔每逢開印﹑封印﹐兵隊站圍﹐儼然海

外封疆也

峨峨戈什亦彯纓﹐兵衛分屯列隊新﹔贏得旁人時戲語﹐儼然海外一疆臣。

鄭拔甫參戎﹝名超英﹞親餉大鰱魚雙尾﹐賦謝

亭午問晨炊﹐官蓋何紛擾﹖君忽餉雙魚﹐靑靑冪蒲蓼。持以佐卯杯﹐鮮烹海外少﹔匆酬尺素書﹐並賀飛騰早﹝時余委緝巨盜鄭尙有功﹐詳請奏保升階﹞。

臺南鹽政歸臺道督辦﹐而積獘甚深﹐皆由委員少廉潔者﹔殊可慨也

牢盆習以疲﹐國課日以竭﹔況有儇薄徒﹐罔利窮杪忽。鼠竊術詭憸﹐狼吞賄幹沒﹔流極將何窮﹐黯思豎毛髮﹗

陳子嶽司馬﹝名土梯﹞自澎湖饋白鳩四翼﹐賦謝﹝並序﹞

鳩產於澎﹐神貌淸潔﹐聲能應更﹔洵羽族之佳種也。惟紲乎籠樊﹐睹其毰毸拘囚之狀﹐似類

餘者。因成短詠﹐以寫幽襟﹔鳥如有知﹐能弗引吭振羽一和予耶﹗

白鳩出綠波﹐澎島遺書札﹔短尾紋斒斕﹐圓吭語啁哳。羽翮帶雪飄﹐盤沙日澡刷﹔穿笯不住啼﹐休喚泥滑滑﹗

延平王祠

明末延平郡王賜姓鄭成功者﹐福建泉州府南安縣人。少服儒冠﹐長遭國卹﹔感時仗節﹐移孝作忠。顧寰宇難容洛邑之頑民﹐而滄溟獨辟田橫之別島﹔奉故主正朔﹐墾荒裔山川。傳至子孫﹐納土內屬﹔維我國家宥過錄忠﹐載在史宬。厥後陰陽水旱之沴﹐時聞吁嗟祈禱之聲﹔肸螿所通﹐神應如答。而民間私祭﹐僅附叢祠﹔身後易名﹐未邀盛典。同治十三年﹐始經沈文肅公奏請﹐準予追謚﹑建祠﹐列之祀典。余於春祭詣謁﹐率成一詩。

長松盤空瘦蛟舞﹐敗葉颯颯如秋雨﹔紅墻一角暮云平﹐鄭王祠宇昭千古。聖代褒封祀典崇﹐鼎新廟貌極穹窿﹔易名「忠節」輝靑史﹐俎豆春秋拜下風。太息前朝丁季造﹐隻身欲挽狂瀾倒﹔雄心𨿽說效扶余﹐比似田橫棲海島﹗焚罷藍衫換戰衣﹐鯨魚到處碧波飛﹔滇南猶有嗣君在﹐閩事無成涕幾揮﹗廈﹑金兩嶼全師抗﹐舳艫千里謀北向﹔三軍齊唱「望江南」﹐未許香焚孝陵上﹗九臯航海往來頻﹐正朔猶存天佑春﹔退步洪荒開世界﹐天心亦似愛孤臣。相從文武多俊傑﹐餘生艸裏萇宏血﹔近日揮戈恨未能﹐幕府西臺淚淒咽﹗由來烈母有奇兒﹐庭下寒梅挺古姿﹔可惜將星旋告霣﹐渡河宗澤恨終垂﹗大廈已傾支不得﹐「長耳艸雞」讖羣識﹔竄身恥作陳宜中﹐力戰何殊李定國﹗古木荒涼噪暮鴉﹐寺稱「海會」幾年華﹔杜鵑血染王孫艸﹐精衛冤含帝子花。記室鱗鴻絕命詞﹐捨入苜蓿大哀賦﹔「零丁洋裏嘆零丁」﹐吮毫欲續文山句。人生忠孝本難全﹐移孝作忠可與權﹔瞿﹑張所處堪伯仲﹐文肅吁懇盡疏傳﹝沈文肅公折云﹕『伏讀康熙三十九年聖祖仁皇帝詔曰「鄭成功系明室遺臣﹐非朕之亂臣賊子。敕遣官護送成功及子經兩柩歸葬安南﹐安置守冢﹐建祠祀之」。聖人之言﹐久垂定論。惟祠在南安﹐而臺郡未蒙敕建﹔遺靈莫妥﹐民望徒殷。至於賜謚褒忠﹐我朝恢廓之規﹐遠軼隆古﹔如瞿式耜﹑張同敞等俱以殉明捐軀﹐謚之「忠宣」﹑「忠烈」。成功所處﹐尢爲其難﹔較之瞿﹑張﹐奚啻伯仲』等語﹞。同甫气豪有健筆﹐楹聯宇字胸臆出﹔我今瞻拜薦馨香﹐采風簪毫紀其實。辟地擎天偉績彰﹐葵傾私慕民難忘﹔怒濤猶作靈胥恨﹐多少詩人弔夕陽﹗

蝶夢園

有李正靑者﹐當明季之邅迍﹐念時■﹝難﹐喜代隹﹞而髙蹈﹔離漳郡之家山﹐依臺疆之洞壑。門迎魁斗之山﹐徑繞竹溪之寺。遊塵囂於海國﹐絕中朝蝶使之來﹔畱勝躅於芳園﹐等海外蜉蝣之夢。化莊周之蝶﹐韻事猶存﹔臥諸葛之龍﹐髙風已邈。法華寺裏﹐溯鄭王辟土之年﹔永康裏中﹐畱陳子銘碑之句。嗟乎﹗日月如梭﹐滄桑幾度﹔榮枯靡常﹐古今同慨﹗始知天地一夢區也﹑功名一夢況也。臨風憑弔﹐撫景裴■﹝袲﹐回代多﹞﹔會其意旨﹐發爲歌什。

門迎魁斗美人鄕﹐寂寞園亭冷夕陽﹔一枕陶然誰喚覺﹐蘧蘧爲蝶忽爲莊﹗

殘碑鬼物護山河﹐中有髙人隱薜蘿﹔化蝶尋秋香入夢﹐感時花濺淚痕多﹗

張月樓軍門督師剿番﹐喜得捷報﹐賦賀

番民構釁肆摧殘﹐聞道擒渠及歲闌﹔■﹝自上辛下﹞大豈容天网漏﹐恩深終負海波寬﹝生番﹐招撫不從﹞﹗春隨露布風先到﹐月近籌樓夜不寒。他日凱還歸振旅﹐長途日日望平安。

臺道署西院植有夾竹桃一株﹐花甚艷﹔戲作一截

繁枝節節紅雲壓﹐位置不嫌庭宇狹﹔仙姝淺笑傍篔簹﹐桃花何與竹相狎﹗

又韻夾竹桃一首

並頭疑是蓮與蘭﹐同根異幹相結歡﹔佳人﹑佳士成佳耦﹐碧桃璧合靑瑯玕。

家大人七十壽﹐全臺文武制屏爲壽﹔因取「天保九如」之意﹐作九言詩以酬之

因思古禮客爲髙堂壽﹐髙堂拜受洗爵宜敬酬﹔天保摛詞媿乏瓊瑤報﹐願招紅友滿引香醪投。稱觴演劇亦與民同樂﹝是日轅門外亦搭有戲臺﹐因百姓皆懸鐙結彩﹐藉酬之耳﹞﹐臺陽婦孺躋堂祝千秋。國恩家慶人生固難得﹐如岡﹑如阜欣添海屋籌﹗

臺郡水多咸﹐余用泰西法招匠鑿自來水井﹐鐵管下五十丈﹐不得水

泰西成法細搜求﹐一喝何難倒逆流﹔豈是汲深虞綆短﹐故教活水阻源頭﹖

臺俗﹕元旦﹐地方官出門拜客﹐必以鼓樂導前﹔舊例如此﹐固亦未禁革也。戲紀以詩

元辰盛儀仗﹐六街鳴金鑣﹔羣從袂成幄﹐掠風馬蹄驕。縱橫走冠蓋﹐輿前沸笙簫﹔渾如新嫁娘﹐紅鸞舞絳霄。

臺道署東苑有花臺而無花﹐余手植仙人掌百株

仙種中多節﹐花開艷如雪﹔皭然出泥滓﹐由來性髙潔。發條播芳蕤﹐駢母平如砥﹔上有一片雲﹐重重互幡纚。

臺道總理臺南營務處﹐防營﹑陸營時須校閱﹔別旗色以立號﹑齊金鼓以施令。余於軍旅之事固未嘗學也﹐赧顏登壇﹐亦猶持布鼓過雷門耳

將壇髙建元戎纛﹐儼然羽扇憑揮指﹔戍樓刁鬥鳴秋風﹐須臾黑煙捲地起。摩蕩五步分九宮﹐火器齊轟電燒紫﹔鴛鴦鏡疾摧神飆﹐龍雀刀明閃秋水。丈八錞矛鶴■﹝桼阝﹞鉤﹐三千鐵弩羊頭矢﹔連環赤幟簇花光﹐前茅後勁周復始。方今海上多囂氛﹐臺疆屏蔽幾萬里﹔訓練隨時布鸛鵝﹐安得猛士堅壁壘﹗

範繼庭同年饋自鳴鐘﹐賦謝

一年三百六旬﹐一日一十二時﹔同年同官相遺﹐臺地可識地支﹝時余官臺道﹑繼庭官安平令﹐同在一城﹞。

一蟻珠盤九曲﹐一鍼輪轉萬竅﹔西洋來自東瀛﹐不用雞人司■﹝班﹐呂代王﹞。

二月二十九日﹐秋審過堂﹐撫轅大堂外設公案三座﹐邵小村中丞居中位﹐

余與藩司居東﹑西位﹐恭紀

左右班聯肅﹐寅階旭日賓﹔垂衣欽舞治﹐解网慕湯仁﹗三宥恩施大﹐羣生感被均﹔哀矜心勿喜﹐欲使眾情伸。

秋審後回轅﹐舟泊鹿耳門﹐得詩一首

屏障南溟外﹐臺﹑澎實要津﹔浪髙雙鹿耳﹐天遠七鯤身。欲制蛟龍怒﹐先期雀鼠馴。備兵周歲鑰﹐方幸海無塵﹗

臺南洋藥充斥﹐姦商漏私﹐動與海關相齟齬﹔判牘後﹐慨然賦此

煙土流毒久﹐濫觴由海關﹔蠹吏飽其私﹐窳賈緣爲姦。鯨鱷橫睥睨﹐談笑生波瀾﹔虛聲肆恫喝﹐時局殊艱難。

冬日﹐親赴炮臺再校二十八尊鋼炮

鋼炮制自佛郎機﹐■﹝口英﹞咭唎炮乃過之。我於年冬閱軍壘﹐沙墩石壁如布碁。長鯨鼓浪雷電斷﹐銜尾再遁摧鱗鬐。莫笑黃金擲虛牝﹐堪以利器雄島夷。

崇文書院示前列諸生﹐兼柬邱仙根山長

海邦用武地﹐實賴文治輔。城東宅爽塏﹐講捨生徒聚﹔人材蔚風雲﹐楷模在堂廡。邱君邦之彥﹐周折示規矩。士曰師之教﹐如木就斤斧﹔文藝乃餘力﹐菑畬惟訓詁。經義與治事﹐二者實兼取。長官廁其間﹐幸與芝蘭伍﹔靑雲看後塵﹐所望紹鄒魯﹝余公暇召諸生﹐嚴立課程﹐講求經訓﹐相勉爲根底之學﹔文風漸蒸蒸日上矣﹞。

夜半秉燭治事

夢回更■﹝木橐﹞急﹐坐覺窗戶皎﹔今夕若有思﹐待旦不得曉。家人笑秉燭﹐公事若纏繞﹗樹杪露微陽﹐起已先林鳥。

山行觀稼

臺田種稻兼麥菽﹐民勞尙朴寡馳逐﹔農夫全力事耕耘﹐一歲居然有三熟。

臺地盜風甚熾﹐衮飭各屬懸賞購綫弋獲﹐駢誅無慮數十人﹔其株連者槪予自新﹐固不忍悉置諸法也

臺疆界閩﹑粵﹐山海納污垢﹔其人多亡業﹐剽掠因時有。此輩鬼蜮爲﹐或者饑寒誘﹔緩則蔓難圖﹐急則鋌而走。除惡固務盡﹐原情亦當剖。朝廷哀窮黎﹐意在別良莠﹔莠者殲厥魁﹐良者勉其後。此風有衰息﹐豈必多擊掊﹗偶施法外仁﹐冀挽逋逃藪。

余兼權臬事﹐將及一載﹔而各屬擬罪招解之犯﹐無慮百數十起。牘案叢集﹐逐月研訊﹐時虞枉縱。凡有牽連濫禁之犯﹐無不立飭省釋﹐冀淸囹圄

而免淹滯耳。因作卹刑詩

刑政屬秋官﹐掌於大司寇﹔圜土居罷民﹐其网疏不漏。教善使自彊﹐從新以革舊﹔不攺而後殺﹐方可表仁覆。臯陶執法嚴﹐犯者必窮究﹔好生得體天﹐古聖每三宥。

粵稽蚩尢刑﹐椓黥與劓刖﹔唐﹑虞存其名﹐而未有其罰。因知肢體戕﹐所辱甚於殺﹔立法如阱深﹐一陷不可拔。人孰非良民﹐是以貴能察﹔今求省刑書﹐律嚴例毋忽﹗

收孥與赤族﹐漢﹑魏並遵秦﹔徒流繼笞杖﹐李唐爲近仁。顧思三章約﹐善作五等申﹔輕重固有由﹐是非亦有因。名實愼在上﹐枉直詎在民﹗一人向隅泣﹐滿堂俱悲辛﹔維彼獄吏勤﹐囹圄作陶鈞﹗

盛世導以徳﹐期將恥格臻﹔臺俗多犯尊﹐教讓須教親。儀辧釁自弭﹐刑中民自新。

有鄭尙者﹐臺南巨盜也﹔橫行十餘年﹐積案百數起﹐而不得弋獲。余懸重賞購綫﹐突圍禽之﹔按律懲治﹐人心大快。因紀以詩

太息萑苻盜﹐蜂屯十數年﹔蜃蟠無定窟﹐鯨沸輒滔天﹗■﹝豸契﹞困虓彌烈﹐狼奔气愈闐﹔夷帆賝屢攫﹐賈舶賄常遷。唾手方傳檄﹐頩顏復控弦﹔馘俘操右袂﹐面縛袒中肩。艸合俱芟薙﹐株仍愼脇連﹔渙膏消孛彗﹐民忭憾潛蠲﹗

偕澎湖鎭吳軍門﹝宏洛﹞周覽澎湖各島嶼﹐時奉詔整頓海防﹐固作未雨綢

繆之計也

澎湖屬島皆內拱﹐畫海爲界如分疆﹔往來稅賦有期會﹐冬夏候汛輪舟航。其北大島號吉貝﹐境鄰倭國分東洋﹔馬鞍諸山作南鎭﹐雁晴﹑鳥嶼遙相望。我來忝領豸繡節﹐甫奉明詔修海防﹔島嶼𨿽能舉一﹑二﹐更船遠近猶迷方。主人情多出圖籍﹐棋置尺幅何周詳﹗其中各島語言別﹐無一自大如夜郎。聖人聲教彌六合﹐河源﹑佛國歸堂皇﹔五洲全圖成一覽﹐朱書墨界窮毫芒。澎湖彈丸綴閩海﹐得此可補東南荒﹔只惜孤懸無險守﹐綢繆未雨心兢惶﹗

臺道署有淨翠園﹐欄角種紅蕉數株﹐花放甚艷﹔至冬月﹐葉枯而花色亦褪﹐小鳥啄落英以爲戲。詩以慰之

玲瓏石畔倚輕紅﹐開落紛紛小院中﹔密綰芳心含淨翠﹐那堪嬌鳥啄秋風。

淨翠園截句十二首﹐姑錄其三﹐余從刪汰

曉風殘月酒醒遲﹐半榻茶煙一卷詩﹔秋色滿園關不住﹐東籬又近菊花時。

翠竹三竿繞別廬﹐憑攔閒眺極淸娛﹔月明滿地涼如水﹐一抹煙嵐澹欲無。

媿持豸節爪頻畱﹐大海源長接上頭﹔差喜波澄鮫鱷靜﹐狂濤洗盡萬山秋。

十七年﹐余護理臺澎道兼按察使銜﹔適家大人權兩浙按察使﹑家斐泉叔授陜西按察使﹐同時同官﹐亦人生難得之遭也。以六言詩紀之

兩代三省總憲﹐兩浙﹑三秦﹑全臺﹔𨿽名實之各異﹐亦家運之大來。

奉秋審部覆﹐臺犯均緩決﹔賦此

白雲牽續命絲﹐丹筆注回生籍﹔沐浩蕩之皇恩﹐皆幸免於大辟。

古制報囚秋月﹐司堂復核毋越﹔聖人矜卹民命﹐「情實」攺爲「緩決」﹝直囚其陷於辟者﹐有「情實」﹑有「緩決」﹐由臬司擬議而上之督﹑撫﹐由督﹑撫復核而達之刑部。刑部堂司各官﹐又會同大學士﹑九卿﹑科道而審定其爲實﹑爲緩而死生之﹞。

懷族祖陶山公

伯虎承宗遠﹐遺編敬校讎﹝公刊有「六如居士外集」﹐衮因原板無存﹐擬續付梓﹞﹔傳家唐進士﹐化俗魯中牟。守令牧兼任﹐徳言功並優。開藩更持節﹐關隴紀鴻猷。

道標弁餉醉蟹﹐效坡老「斷北堂壁尖叉韻」故事﹐成六言詩

將軍果腹可托﹐公子空腸何辭﹗團尖香椒醉釀﹐尖叉斷韻成詩。

臺道署有南無果樹二株﹐結實甚繁﹐甘脆可啖﹐固內地未有之品也

南無本是天竺樹﹐托根鹿苑金仙家﹔移來海外植官舍﹐凡土未易滋靈芽。蔭蟠十畝絡地肺﹐翠聳千尋停日車﹔古幹崛立鐵黯澹﹐樛枝反走龍盤拏。落英層層鋪綺褥﹐結實顆顆排丹砂﹔簇如銀盤堆火齊﹐爛若丹霄絢朝霞。三山仙鬟下結鬘﹐百里蜂王來放衙﹔沐飧淸芬長道味﹐醞釀秀色蒸天葩。內子嗜痂如有癖﹐直披艸幄■﹝乖上土下﹞檐牙﹝內子甚嗜此果﹐時攀折其枝﹞。公餘倚徙發長嘯﹐香風逸韻流無涯。

秋日皆內子﹑鞠女燕息淨翠園

長廊翳寒叢﹐幽磴蔭喬木﹔及此風日佳﹐相率曠遊矚。聯鑣步蘭臯﹐容與散鳴玉﹔芳園醉桃李﹐顧影免煢獨。東風應候至﹐碧艸染衣綠﹔芭花艷窗隙﹐竹葉冪廊曲﹕落照■﹝日耎﹞酡顏﹐秋錦紛眴目。我持旌節來﹐塵事苦迫促﹔梏桎簿領中﹐凡骨未療俗。涼翠漬襟褏﹐腥穢更相觸﹔安得交淨君﹐洗我六根濁﹗

春夜斐亭燕客

臺署有斐亭﹐臨池成小築﹔軒窗朴且幽﹐臺砌敞無蹙。池淸靜不波﹐龜魚互漩伏。初柳新綠垂﹐枯苔印痕覆。折簡招朋儔﹐良辰易春服。

疏竹得主人﹐一角披煙昏﹔客來檐雀報﹐無煩介紹言。水木依明瑟﹐春風難掩門。登臺發長嘯﹝亭側有澄臺﹞﹐臺髙比位尊﹔一上一回顧﹐曲折搜云根。

空亭篩晚風﹐吹落滿階翠。須臾見月來﹐姮娥亦無寐﹔盈盈下尊前﹐不借花影媚。頻將酒底看﹐月已先客醉﹔客醉興猶豪﹐月醉光欲墮。招之畏俗吏﹐漸向花陰避。

子玖督學成都﹐口占一截

天邊銜命遠搜材﹐三蜀爭迎使節來﹔訪古可遊院花裏﹐杜陵廣廈爲君開。

臺地鴉片盛行﹐男女皆嗜﹐惜無法禁之

囊縫文綺﹐筩削筠竿﹔給豈並於饔飧﹐愛似逾乎脯糗。恍噓气以成云﹐旣非龍窟﹔忽出潛而吹沫﹐疑是魚淵。飽餐煙火﹐通妙吸於吻間﹔臥襲氤氳﹐參微息於鼻觀﹕飄飄乎似丁之化鶴﹐蘧蘧然似莊之夢蝶。欲禁雉膏之食﹐鼎革爲難﹔何爲螢火之微﹐燎原甚易。爰操枯穎用示砭鍼。慕膻紛逐臭﹐嗜灸苦含腴﹔繞鬢霧徐結﹐蕩胸云疊鋪。常教甜似蜜﹐實覺醉如愚﹔煙艸非春艸﹐情懷竺友於。

欲戒頭將白﹐相逢眼便靑﹔味從無味得﹐時豈有時醒﹗不是劉伶醉﹐非耽陸羽經。愧難懸厲禁﹐緘口示箴銘。

臺﹑澎雜韻

海底亂石﹐磊阿松脆﹐俗名「老古石」。拾運到家﹐俟鹽气去盡﹐卽成堅實﹔用以築墻﹐比屋皆然。

浪激沙團久﹐玲瓏萬竅穿﹔登登興版築﹐百堵勝磚。

澎有空靑﹐搖之中響﹐有沙有水。水淡者﹐治目疾。近多贗物﹐摶土貯水於中﹐置海濱﹐月餘卽成。

鍾乳孕精靈﹐難成百歲苓﹔海隅多贗鼎﹐何處覝空靑﹗

鄕間無薪木﹐以牛糞曬漧炊爨﹐呼爲「牛柴」。

作苦腹頻枵﹐荒鄕莫采樵﹔傳薪賴牛尾﹐朝暴夜來燒。

澎島四面環海﹐無髙山障蔽。每至八﹑九月間﹐颶風鼓浪﹐海水噴沫﹐漫空潑野﹔俗名「咸雨」。

咸原資潤下﹐何上自天來﹗豈是爲霖日﹐調羹合用梅﹖

澎島有將軍澳﹑大貓﹑小貓嶼及東吉﹑西吉﹐皆最險處﹔每月多有遭風覆舟之報。澳口僅容■﹝舟刃﹞﹐將軍﹑大小貓﹔東﹑西吉不吉﹐舟覆物常撩。

澎有醋鰲﹐堅白如石﹔背圓腹平﹐有旋紋如螺。形如鰲而甚小﹐最大者不及指蓋。藏數年﹐投醋中﹐蠕蠕自能配合。

非虫亦非石﹐隱隱有螺紋﹔經歲頻投醋﹐依然匹耦分。

道署前﹐一日火起﹐余率屬徒步馳救﹐傳令本標兵弁舁署置水龍灌撲﹔幸得大雨時行﹐火焰寖熄

赤云夾日金烏吞﹐祝融禦空乘朱軒﹔大地忽作秦宮燔﹐不可向邇如燎原。猛勢排蕩裂厚坤﹐大聲拉雜喧海垠﹔紅光焰焰浮朝暾﹐居人四出如驚猿。焚徹大逵通余轅﹐亟令標弁腰帶鞬﹔率屬洶洶車無幡﹔列校嚴比將軍屯。黑雲前導長竿■﹝怨﹐巾代心﹞﹐郁攸气逼如炙膰﹔挈持瓶罌兼瓦盆﹐五石之瓠浮大樽。水龍倒吸銀河翻﹐欲撼天闕爲平反﹔壯士奮怒眾目瞹﹐波濤下注濡地根。焦頭爛額哀元元﹐虔誠默禱叩帝閽﹔須臾融風熄市垣﹐大雨一洗瘡痍痕。三十六皇皆手援﹐焚香再拜酬天恩﹗

余葺呂祖祠﹐中有姚石甫先生﹝瑩﹞祿位神碑﹔行香後﹐恭紀一截

海隅治績平激湍﹐買犢渡虎今猶傳﹔前塵已遠媿學步﹝先生曾權臺道﹞﹐瞻拜祿位陳豆籩。

西門外有橋﹐將圯﹔余籌款攺建﹐顏曰「鏡淸橋」。刊有篆碑﹐豎於橋側聖朝東顧極蓬瀛﹐媿我分巡領赤城﹔但願虹梁作鰲柱﹐波平如鏡靖鯢鯨。

家大人新授黔臬﹐展覲出都﹐行將由湘赴任﹔時衮已攝臺道﹑卸回臺南府任﹐賦寄孺懷於捨兼官舍﹐天涯意若何﹗正緣遙海隔﹐時覺望云多。屈指鄕音近﹐關心驛路過﹔平安隨地好﹝衮權延府任﹐首邑爲南平﹔家大人時在衢州道任﹐首邑爲西安﹕曾有詩以紀其事。及衮攝臺道﹐首邑又爲安平﹔可謂處處平安矣﹞﹐遐邇沐恩波。

道臬兼權篆﹝臺道兼按察使﹞﹐羈棲不可歸﹔依然回郡治﹐安得侍黔闈﹗差幸身名泰﹐無嫌心迹違﹔阿奴方總丱﹝時運兒隨侍入黔﹐剛蓄髮﹞﹐努力答春暉。

壬辰三月赴臺北秋審﹐賦紀一截

一死經霜決﹐三年系鐵畱﹔赭衣何日脫﹐執筆不勝愁﹗

和邱仙根山長元韻

春風桃李簇花開﹐雲海身親洗眼來﹔衣缽師傳欽碩學﹐始知巖邑有澹臺。

南國甘棠愛戴同﹐園亭結構喜尢工﹝淨翠園﹐爲維卿方伯新建﹔所植花木﹐近更蔚然可愛﹞﹔斐亭艷說江郎筆﹐獨有才名壓海東﹝方伯於斐亭聯吟﹐君與唱酬。方伯元韻有「更有門生壓海東」之句﹐謂君也﹞。

海上思親倍悵然﹗新恩同拜九重天﹝家君新授黔臬﹐贊衮奏補臺南府﹕同時奉到部文﹞。垂楊不綰離情住﹐眷戀庭闈忽七年﹝官閩將近七年﹞。

數點紅蕉挹露濃﹐窗橫棟影互蟠胸﹔花間酬酒邀明月﹐電語三更斷壁鐘﹝仙根淨翠園和作﹐有「三更電語壁鐘鳴」之句﹞。

寄懷菶之三兄

一作申江別﹐秋風幾度涼﹗馳書隔山海﹐得句憶池塘。夢遠隨徵旆﹐途遙悵陟岡﹗含頤娛杖履﹐安健祝髙堂﹗

自發鄂城棹﹐南歸今幾時﹔黔中殷侍養﹐海外更相思。每憾爲官縛﹐翻令見面遲﹗牂牁咩嘄遊歷事﹝時兄隨侍赴黔臬任﹞﹐應許俗人知。

衮於辛卯奉檄權臺臬道﹐下車伊始﹐卽以淸理庶獄爲務﹔時值生番滋事﹐勢將用兵。判牘之暇﹐慨然賦此

巡海兼理刑﹐出入兩持平。番民時構釁﹐用刑復用兵﹔殺僇無已時﹝臺北大嵙崁生番﹐經邵筱帥奏派林蔭堂觀察帶兵進剿﹐尙未得手﹔而恆春刺桐腳莊生番﹐又有焚毀民房之案。殺僇誠無巳時﹞﹐哀矜我黎氓。所願百里才﹐獄毋畸重輕﹗

余於壬辰三月赴臺北秋審﹐道經澎湖﹐颶風大作﹔砰訇淙湧﹐釜■﹝鬲瓦﹞皆毀。

顚頓之苦﹐爲生平航海所未曾經歷者。喘息方定﹐賦此以志之

澎﹑臺皆東南﹐風來自東北﹔遇此打頭風﹐輪軸行不得。入夜風愈狂﹐吹人人欲踣。洋艘髙峨峨﹐大篷戰翼翼﹔動搖無時休﹐顚簸船欹側。始猶病瞑眩﹐繼乃嘔飲食﹔飲食嘔淨盡﹐直欲翻胸臆。回顧僕與童﹐抱甓嘔不息。獨有一庖丁﹐勉彊自撐仰﹔未幾亦僵臥﹐難爲百夫特。浪向枕邊舂﹐堅硬偏有力﹔終宵不成眠﹐伸頭望日色。管駕林君來﹝時「飛捷」輪船管駕爲林君﹞﹐問我可安輯﹖欲答不能言﹐欲言口已塞﹝時竟不能多語﹞。

澎湖停輪有作

帆逐東風迆邐開﹐一舟隱隱傍山偎﹔祇緣秋讞催裝急﹐特展飛輪破浪來﹝時乘「飛捷」輪舟﹞。

澎湖天險不須城﹐近有新城一角明﹔何處兪公遺迹在﹐欲尋暗澳不知名﹝明兪大猷都督海上﹐築澎湖暗澳以備倭寇﹞。

奉部覆補授臺南府﹐紀恩一絕

溫綍重重下海陬﹝時家大人升授黔臬﹞﹐好如仙吏駐瀛洲﹔九天雨露深於海﹐長向東方萬里流。

光緒甲午﹐自春䢐夏﹐闔郡不雨。農人難於布種﹐心竊憂之﹔仍舊恭迎岡山觀音大士入城中。是日神甫降而雨大作﹐自午至戌﹐四埜均沾﹔非神之賜﹐不及此。喜而以詩紀之﹐並酬神惠

去年苦旱暵﹐民力嗟已竭﹗幸早叨神貺﹐來蘇被甘澤。今年春䢐夏﹐炎炎熾烈日﹔有如病後病﹐元气詎能攝﹗方社彈圭璧﹐夜愁星斗燦﹔家家插柳枝﹐鼓聲每達旦。市旣禁屠宰﹐廚亦絕薤蒜。迎神岡山寺﹐涓滴出山半﹔須臾云忽起﹐飛雨急如彈﹔流潦滿中庭﹐檐澑深沒骭。一潤蘇萬槁﹐偉哉神力化﹗慈悲視眾生﹐不啻保嬰赤。感召良有因﹐懲勸示威徳﹔蚩蚩有何辜﹐神慈終憫惻﹗老稚共歡呼﹐喜气溢裏閈﹔微誠或惑孚﹐齊明郁鬯灌。

挽寶佩蘅夫子

儤直向三天﹐綸音任獨專﹔黃扉常入相﹐紫府速登仙。嘆息披遺表﹐承恩憶夙緣。自憐門下士﹐楹奠一淒然﹗

檳榔

錦紋新剖碧蓮胎﹐座上爭持獻客來﹔贏得口脂交贈好﹐不須恩賜出蘭臺。

米囊花﹝卽罌粟﹞

閒寫春愁破寂寥﹐蔫紅葚紫影飄搖﹔於今斗米珍珠價﹐開向東風盡折腰。

佛桑花

名葩絕色有抉桑﹐一徑丹霞醉夕陽﹔莫恃婉容須愛惜﹐近來風雨妒紅妝。

老少年﹝一名雁來紅﹞

嫣紅奼紫漫相誇﹐透骨新霜染作霞﹔敢以春華傲秋色﹐人間原自有丹砂。

歸燕詞

余署臺澎道篆將及一年﹔瓜代及期﹐仍回臺南府任﹐因賦「歸燕詞」。

有鳥有鳥烏夜郎﹐客秋來署同回翔﹝時眷自浙來﹞﹔新巢徙入舊巢去﹐爲我拂拭雙棲梁。

由基隆坐火車赴臺北﹐有山阻路﹔今穿洞可通

天地爲鑪劃劫灰﹐巨靈竟用五丁開﹔長房縮地山空鑿﹐海外飛車辟險來。

臺南郡城鴻福戲班有生番充老生﹐貌甚魁梧﹐聲亦瀏亮﹔足見頑梗气息﹐未始不可化導也

野番演戲來登臺﹐笑語啞啞歡且咍﹔一朝得與冠裳會﹐未必蠻犵皆不才。

盼家書不至﹐賦此

家書久不至﹐海上心裴■﹝裹﹐回代果﹞﹔憾身非黃鵠﹐不得遂飛歸﹗

悼蒲女

撫汝十九年﹐少小卽婉柔﹔與母夜同寢﹐達旦無咿嚘。爾祖去官浙﹐隨侍從吾遊﹔五歲卽離母﹐昕夕情依劉。祖母最鐘愛﹐寒暑顧視周﹔喜汝資聰明﹐女誡常講求。讀書性專靜﹐字字注淸眸﹔提攜年漸長﹐一病增杞憂﹗多方急療治﹐痼疾欣全瘳。待字聘席珍﹐遴選琳與球﹔翩翩新郎君﹐衢水親相攸。汝舅本年友﹐膠漆雷陳投﹔送汝托令門﹐曾以詩附郵。汝歸奉姑舅﹐善潔堂上羞﹔每展錦字書﹐情緒乙乙抽。徵蘭有佳兆﹐瞻望春及秋。時余奉簡命﹐攝篆東海陬﹔卸道復出守﹐鴻爪仍羈畱。更有七十翁﹐秉臬方擁騶﹔馳函兩問訊﹐山海嗟阻修﹗忽聞汝耗來﹐雙淚澘澘流﹔悼汝命不辰﹐浮生如蜉蝣。畱此一片瓦﹐此心何悠悠﹗所願轉仙胎﹐來世登瀛洲﹗

題蒲女照相二截

莫問前因與後因﹐眼看光影總爲眞﹔海天日暮長相對﹐疑是莊周夢里人。

姊妹花開總不離﹐此番相見更無期﹔瓊花本是瑤臺種﹐王母來收第一枝。

賀邱仙根工部元韻

海角天涯寄孺懷﹐老人星喜拱薇階﹝時奉電音﹐知家君兼署黔藩﹞﹔紫泉恰傍枕泉館﹝家君舊有「枕泉館」印﹔現黔臬署有紫泉池﹐相傳泉水紅﹐三日內必升官﹞﹐逖聽嘉音到客齋。

柏莊春暖雨晴天﹝柏莊﹐仙根所建﹞﹐海色澄淸禁火前﹔擅席名山饒著述﹝時仙根主講崇文書院﹞﹐吟窗好檢白雲篇。

笑傲煙霞俗慮刪﹐靑鐙長伴白鷗閒﹔河汾講道經師重﹐海外文章仰斗山。

文思疑抽乙乙絲﹐鵬程遠到望無涯﹔眾仙同日霓裳詠﹝時正府試﹞﹐選捲閒吟工部詩。

胡鐵華直牧出紙索書﹐並以徽墨見惠﹔用少陵「摘蒼耳詩」韻賦謝

伸紙香浮浮﹐堆案落花劇﹔承惠佳松煙﹐聊以遣朝夕。墨海翻微瀾﹐寒雲起片石﹔搜羅古碑遺﹐照耀眾星摘。著意肖面目﹐一囿百不適﹔譬欲見古人﹐終隔數重冪。君同官海上﹐直諒友之益﹔以紙來索書﹐弄翰多俗迹。瘦筋空槎枒﹐餓隸苦拘窄﹔間習大小篆﹐酬接如迎客。作書兼判牘﹐呈訴剖黑白﹔濡墨復三思﹐未敢輕試擲﹗

萬壽朝賀回轅﹐適恆春縣令帶有�番來謁﹐並紀以詩

星光晱晱趨朝夜﹐瑞气凝凝祝嘏晨﹔魋結迎門衣短■﹝衤屈﹞﹐亦知羅拜馬頭塵。

余好藏書﹐尢好蓄瓶﹐鐫有書癖瓶之章

積瓶如積書﹐物常聚所好﹔積瓶供花養﹐積書借藜照。古色艷蓬壁﹐古香溢鄴架﹔挈智毋自矜﹐曬腹毋自傲﹗

家大人來諭﹐示及黔苗鮮知禮義﹐爲創立義學﹐置師教讀﹐陋習漸革

黔荒盤瓠種﹐山居皆曰猺﹔榛柸俗不攺﹐族類雜土苗。無何文徳敷﹐設學及邊遼﹔頓令椎髻徒﹐漸以化其囂。田疇而衣冠﹐置師作之標﹔熙熙惇禮讓﹐忭舞馴不驕。惟猺亦感格﹐譬彼食葚鴞﹔帝曰作新民﹐一字華衮褒﹝查雍正十年﹐攺苗童爲新童﹑苗捲新捲﹞。

詠臺艸席

鱗鱗刺襪巧﹐組織皆女工﹔芊綿勝龍鬢﹐縮納襟裾中。

詠鹿耳門竹筏

毛竹粗於臂﹐勻裁四﹑五竿﹔刮膜經漾水﹐編眼任翻瀾。渡比深杯穩﹐天疑坐井看﹝人坐木桶﹐系於竹筏﹞。鸕鷥浮鹿耳﹐同此一篙安。

詠海螺

具體靑螺小﹐咀含得味中﹔藏身𨿽有術﹐一吸笑俱空。

詠電气鐙

鮫冰一片動寒芒﹐珠箔髙懸澈滿堂﹝邵筱帥招飲撫署﹐見新制此鐙﹞﹔數月龍輝簾影薄﹐長鯨掣海耀晶光。

甲午除日﹐余遊臺北﹐乘「飛捷」輪艘開赴臺南﹔夜行海中﹐機房大火﹐幾罹於厄。幸蒙天佑﹐轉危爲安﹔因紀以詩捧檄駕飛輪﹐豈爲鉤鰲客﹔陡騖狂飆翻﹝時風甚厲﹞﹐翕赫海波赤。須臾烈焰起﹐旋轉若電激﹔旣虞焚其身﹐尢慮胥及溺。死將瀕於九﹐生詎贖以百。人聲喧轟來﹐束手苦無策﹔鳴鉦申號令﹐運水復絡繹。幸而風漸微﹐火亦勢將抑﹔如脫秦﹑楚圍﹐如釋陳﹑蔡厄。如香可返魂﹐如蟾載生魄。萬口齊吁天﹐舉手慶加額﹔免爲捉月人﹐騎鯨尋李白。

東籬香放﹐北海觴飛﹔壁有古瓶﹐座無俗客。堪拾落英﹐可浮大白。

幾枝葉葉梢梢﹐滿壁斜斜整整。影中有影皆花﹐花中無花不影。蝶栩栩兮欲醉﹐酒灩灩兮浮香﹔菊勸我以五斗﹐我澆菊以百觴。前身成三太白﹐後身化百坡仙﹔添東籬之韻事﹐永令夕而遲眠。

詠釋伽果

佛果從來出海隅﹐釋伽新摘置盤盂﹔靑鸞下抱累垂卵﹐翠葆中攢徑寸珠。

詠西螺柑﹝並序﹞

柑出嘉義縣之西螺鄕﹐甘漿沁齒﹐飽啖不厭﹐爲海外第一佳果。

離離靑磊砢﹐佳種出螺西﹔鬥酒傾三雅﹐官衙莫聽鸝﹗

淸香釀蜂蜜﹐剝想指尖寒﹔五寸供螺女﹐千頭勝橘官。

詠南無釋伽波羅蜜

無果佛無法﹐無佛果無名﹔說法參果味﹐食果知佛經。

內子韞芝好棋﹐而棋甚劣﹔夏日公暇﹐疏簾淸簟﹐時與對敵﹐韞固敗軍之將也﹔戲紀以詩

翦燭賭殘棋﹐黑白互淆亂﹔余固非彊敵﹐爾軍何潰竄﹗奇爭背水陣﹐勝比決河灌。左臂不赴援﹐右臂苦欲斷﹔垓心復困守﹐俘獻獲無算。披靡難自持﹐大局已散渙﹔倘執軍法論﹐爾罪曷可逭﹗

與內子中秋玩月

與君久負中秋月﹐今宵一樣看蟾魄﹔五更同夢月明中﹐衙鼓冬冬猶未歇。

海邊玩月寒入骨﹐月中桂枝飄芬馥﹔但願人好月長圓﹐白頭同此中秋月﹗

臺南府署順恕堂前﹐有龍眼雙株﹐華實並茂﹔余顏曰「雙桂軒」﹐題有篆額堂外回廊環以曲﹐雙株龍眼最穠郁﹔東風微吹已爛漫﹐榖雨新晴烘繡谷。百琲明璫綴露珠﹐千章錦緞裁霞榖﹔絳雲髙捲虯螭上﹐香霧濃堆蜂蝶簇。主人瑤席開錦障﹐畱客纓冠燦華燭﹔墮蕊暗飄茶鼎香﹐天漿頻蘸酒杯綠。閒題篆額曰「雙桂」﹐但願臺生拾秋馥﹝時值秋闈﹞﹗特向雲水洗眼來﹐掄元看制「霓裳曲」﹝甄別第一賴生文安﹐是科獲雋﹞。

府署儀門內有臥樹一株﹐甚奇崛﹔偶題一絕

何人移值海之東﹐偃蹇僵伏如臥龍﹔拳曲柯枝不適用﹐安得壁立淩蒼穹﹗

年逾四十﹐雙瞳漸暗﹔亟假靉靉以助其明﹐庶免霧裏看花之誚也年逾四十目力減﹐寶匣幸獲雙明珠﹔得之功比刮膜眼﹐靑鐙點墨不誤朱。

除夕判牘

又是逢除餞歲觴﹐流光似水去堂堂﹔簿書判到燭三跋﹐莫笑塵勞底事忙﹗

挽楊理■﹝人酉皿﹐上中下﹞師

兩折湘山桂﹝師兩次典試湖南﹞﹐搴芬證夙緣﹔相違逾十載﹐永訣隔重泉﹗愛士如元禮﹐傳家有象賢﹔西州知己感﹐楹奠淚潸然﹗

明月歸滄海﹐鄕云斷碧岑﹔輝遺珠樹遠﹐賦就玉樓陰。甬上寒潮咽﹐溪邊暮雨沈﹔雙星並零落﹝時陳芑庭座師亦甫歸道山﹞﹐淒罷伯牙琴﹗

捕鼠行

署多鼠﹐甚憎之。蓄貓一頭﹐夜無鼠竊﹐深得緝捕之力。求之捕役中﹐罕此健足矣﹔作「捕鼠行」。

爾鼠爾鼠﹐饑食飽逸﹔大往小來﹐啾啾在室。爰赫斯怒﹐有貍如虎﹔載伏載伺﹐扼喉斷股。扼之﹑斷之﹐必盡殺之﹔蹙蹙靡騁﹐如之何弗思﹗相彼貓矣﹐勤於捕鼠﹔相彼役矣﹐盜將噬汝﹗捕鼠鼠戕﹐捕盜盜揚﹔民之父母﹐毋縱爲殃﹗

春牛

摶泥刻畫彊逼眞﹐崢嶸頭角龐然身﹔古人出汝送寒气﹐我來率屬爲鞭春。芒神酒醴已薦享﹐彩鞭交下飛緇塵﹔頭蹄脊尾砉然解﹐耆童攫取喧城闉。得之者喜失之慍﹐相傳卜歲由來神。我謂爾眾亦愚甚﹐力田只在雨澤均﹔區區土塊詎足異﹐神若有知還爾嗔﹗

臺俗﹕賽會﹑出喪﹐常招妓裝扮雜劇﹐名爲「臺閣」﹔冶容誨淫﹐敗壞風俗。餘力禁之

�聲打鴨怯鴛鴦﹐拂袖撩裙罷曉妝﹔莫笑長官心似鐵﹐舞腰不惜柳枝忙﹗

玉纖雙挽彩繩紅﹐爭看嬋娟入碧空﹔一夜嚴霜珠朵落﹐殘花無計避東風。

余取揚雄酒箴「子猶缾矣﹐觀瓶之居」之句﹐題額爲「觀瓶之居」﹔時值東籬初放﹐偶作「菊瓶雙聲歌」

「觀瓶之居」﹐瓶瓶菊菊。花花色色﹐團團簇簇﹔白白紅紅﹐黃黃綠綠。枝枝影影﹐斜斜矗矗﹔朵朵開開﹐鬱鬱馥馥。長長短短﹐屏屏幅幅﹝甫制有瓶屏五幅﹞﹔密密疏疏﹐重重復復。魚魚雅雅﹐瑟瑟穆穆﹔暮暮朝朝﹐姍姍粥粥。

甲午人日﹐由陸赴臺北﹐道出臺中﹐邱仙根以詩招﹐由寓鰲繞道山居﹐一

訪杜二拾遺艸堂﹐竟以俗冗不獲﹐稅駕仙鄕﹔仍用元韻奉酬

乘風自南來﹐踏月復北去﹝人日﹐由臺南啟程﹐遇風﹔今夜宿彰﹐正月明滿地﹞﹔仙云不可攀﹐相思殢煙樹。老範意殷勤﹝時範繼庭同年作臺灣縣令﹐遠道相迎﹐款接甚殷﹞﹐停驂且小住﹔借問山中人﹐結廬在何處﹖

恭賀家大人「除夕紀歷」元韻

淸風吹到鳳池春﹝黔臬署有「池上風淸獨愛蓮」聯句﹞﹐祝嘏頤顏仰聖神﹝時家大人派入都祝嘏﹑贊衮派入都點景﹞﹔萬里朝天持節貴﹝由黔入都﹐有萬餘里﹞﹐五年防海拜恩新﹝贊衮甫於五年「海防」案內保歸道班後﹐加二品銜﹞。西園日暖畱仙鶴﹝黔臬署之西園﹐有「池邊日暖常畱鶴」聯句﹞﹐南極星輝應老人﹝家大人今年七十有三﹔耆年祝嘏﹐亦異數也﹞。慈澤覃敷開﹝慈澤句﹐擬易「誼盡君臣兼父子」﹞壽域﹐錫光有慶荷溫綸﹝贊衮客秋在臺南府任撰大堂聯﹐卽有「錫光有慶﹐新恩隨拜九重天」之句﹐若預爲之兆﹞。

方誌初﹝朝元﹞來臺張羅﹐以詩見遺﹔依韻酬之

海邦塵事擾吾廬﹐何幸窮荒駐使車﹗知是謫仙才第一﹐瑤華珍重數行書。

握手臨歧意惘然﹐媿持拳石補雲天﹝贊衮拜太史聯扇之惠﹐略有持贈﹞﹗長途載有詩篇富﹝太史時將有臺中之行﹞﹐莫笑輕裝薄似綿﹗

光緒十八年三月初六日﹐筱村中丞按試臺南﹔正在明倫堂講書﹐忽地大震﹐因以詩紀之

堂皇髙坐地震驚﹐滿堂漰湱洪濤聲﹔如駕海舶檣忽傾﹐頭目眩轉浮滄溟。諸生罷講相向瞪﹐魂搖气懾神漸惺﹔須臾奠定邀神靈﹐險遭不測人其坑﹗我於其中浩嘆興﹐兩間無處無虧盈﹗世界本由缺陷成﹐自古斷鰲鰲足脛。扶輿畢竟誰支撐﹖賴有靑門鼎力爭﹔乾坤浩蕩陂竟平﹐敢忘此日心淩兢﹗

余守臺陽﹐一夜有偸兒入室﹐抱一空櫝去﹔感嘆賦此

四更初轉人睡熟﹐何故偸兒入我屋﹗啟戶四顧心手忙﹐挾之疾走一空櫝。我窮無柰取諸君﹐不料君窮了無蓄﹗淸貧太守固如此﹐從此余衙可裹足﹗

癸巳衮在臺南府任﹐家大人自黔藩署郵寄黎文肅公「觀風民喜菜無色﹐聽

雨客來花有香」聯句﹔適臺新葺蔬齋﹐卽書懸之壁間﹐因作「蔬圃詩」

肉食盛充庖﹐豈似菜根美﹗爰辟五畝園﹐疏籬編六枳。抱甕師漢陰﹐灌漑引泉水﹔髙堂曠定省﹐何以奉甘旨﹗自昔桐葉封﹐儉勤聊習此﹔澹泊以承志﹝家大人嘗以「澹吾室」顏其居﹞﹐養生自玆始。

靜坐衙齋﹐見檐隙蛛絲層層密布﹐槪然感作截句一首

張羅面面似連橫﹐食習從君孰與爭﹔可惜絲綸塡滿腹﹐在人檐角了平生﹗

海上望父書不至

海上思親刻不舒﹐天涯搔首意紛如﹗蛾眉兩見初三月﹐雁足曾無尺一書。晨起喜聽臺署鵲﹐夢回誤認錦江魚﹝時子久親家自蜀中來書﹞。猜疑豈有洪喬事﹐私祝加飧健起居﹗

平安行

余守延平﹐首縣爲南平﹔適家大人官衢道﹐首縣爲西安﹕當時有「南平﹑西安」之詠。玆守臺南﹑首縣恰爲安平﹔是合二而爲一也。曾於「順恕堂」題有聯云「處事常思順恕﹐居官皆得平安」﹔亦可謂天造地設也

居官得平安﹐遇合亦足異﹔欲慰髙堂望﹐「平安」字頻寄。

家種竹一竿﹐慈云覆靑鸞﹔竿頭饒進步﹐一字一平安﹝時鹺兒隨侍在黔﹐連接家大人信並寄有鹺兒課作﹐頗覺進功﹞。

瑗得平安書﹐投諸澗水中﹝宋胡安定得家書上有「平安」二字﹐投之澗中﹞﹔衮制平安箋﹝余以「平安家報」四字制有信箋﹞﹐浣諸鯤海東。

賀徐蕓渠先生「甲午重宴鹿鳴」元韻

扶桑彩暈現朝暾﹐喬木巍然蔭永存﹝公家築有綠蔭堂﹞﹔桃李分陰傳慧業﹝公掌教嶽麓書院﹐多士深被教澤﹞﹐雲山養望荷君恩。鹿鳴再譜笙簧曲﹐漁隱容棲■﹝禾罷﹞稏村﹝公詩有「漁蓑久戀湖湘隱」之句﹞。欣謝華簪領壇席﹐棘闈文字細重論。

魏國黃花晚節香﹐復瞻奎璧煥文場﹔霓裳會送登仙籍﹐衣缽相期證玉堂。芝檢恩榮頒鳳閣﹝公於光緒十一年蒙詔嘉獎﹐是年復奉特旨賞二品卿銜﹞﹐蒓羹滋味戀鱸鄕。蘭芬喜繞重階茁﹐裏裏雲開雁路長。

自署湖湘一老民﹐商顏芝艸滿山春﹔三秋蟾桂仍分馥﹐九陌鶯花瞬作塵。忙踏黃槐新舉子﹝公詩有「天教鶴髮少年場」之句﹞﹐歡迎白髮舊詞臣。名門鼎峙雙株樹﹐萊阮淸聲溢綸綸。

忝隨揚拜仰朱熊﹝贊衮現蒙邵筱帥奏派入都﹐辦理萬壽蹕路景物﹞﹐景綴龍文百斛雄。嘏祝九天綿愛日﹝時家大人奉得派入都祝嘏﹞﹐珍輸萬國慕皇風﹝時臺灣恭辦貢獻﹞。天街驄馬思桓典﹝叔鴻侍禦現轉給事中﹞﹐花榭棋枰憶謝公。春宴瓊林賡復旦﹐純祺稠疊晉呼嵩。

癸巳夏﹐臺南郡久不雨﹐時余隨同鎭﹑道虔誠祈禱﹐不勝殷盼﹔賦此

赤日爍田園﹐渴雨麥焦死﹔田園復何有﹐黃埃間蒼耳。癡龍抱珠眠﹐無術鞭之起﹔農夫吁羣神﹐邑令走社壝。我心方惄然﹐咎人更咎己﹗閉門星月下﹐陳詞竊長跪﹔譴責加閭閻﹐請自長官始﹗瘝職當受辜﹐勿移於赤子﹗祝罷復出禱﹐慚惶意無似﹗何時雨傾盆﹐野色靑一洗﹗

六月初七日夜獲甘霖﹐連日大雨滂沱﹐賦此志喜

蘊隆何■﹝虫粦﹞■﹝虫粦﹞﹐亭午赤日髙﹔望霓願未酬﹐眼穿心尢焦。豈料一霎風﹐爲我驅郁陶﹗是時碧宇朗﹐霾翳無纖毫﹔陟潑數升墨﹐羣峯靑忽韜。龍爪攫昏黑﹐隱躍空中翺﹔捲海向天舄﹐拗怒不受絳。空闊戰雷電﹐勢等巨鹿鏖﹔小聲珠走盤﹐大或翻狂濤。忽若辟天育﹐萬馬紛騰槽﹔又似黃流駛﹐過閘奔千艘。三農手加額﹐饑寒無啼號﹔彈冠謝甘澍﹐神貺欣溥叨﹗

光緒二十年二月十五夜月蝕﹐三月初一日日蝕﹐循例救護﹔紀之以詩

日月同道並同度﹐地盤偶爾相隔遮﹔昏昏有似物來噉﹐乍吞乍吐羣喧嘩。剎那影與地盤脫﹐仍復圓滿無欹窪。今年日月互相鑠﹐官衙祈禳鼓亂撾﹔轟轟閭巷聲震耳﹐補救欲仿古女媧。名爲救護近於戲﹐或者政刑多偏邪﹔天人呼吸感卽應﹐修省因之恐懼加﹗

甲午十二月二十一日﹐第二子生於臺南府署﹔時客申江

又報添丁一笑呵﹐呱呱聲裏意如何﹗遙知官廨同蝸殼﹐寄著翩翩燕燕窠﹝時簉室寄居臺署﹞。

點檢靑箱次第傳﹐析薪深望子孫賢﹔桐枝莫笑難攀折﹐不兆蘭徵十五年。

蒲女周年之期﹐感賦一律

周期一霎醒黃粱﹐往事思量空斷腸﹔女子聰明多不壽﹐孩兒生育竟同亡﹗信來海嶠曾悲父﹐死到泉臺可伴娘。底事罡風太相虐﹐鯤潮聲咽更淒涼﹝蒲女因生產而歿﹞﹗

偶食刺菱﹐感事有作

菱小偏多刺﹐明湖任蔓延﹔蘭橈頻采采﹐斂手莫爭先﹗

安平口自春䢐秋﹐湧聲震懾﹔其地卽鯤身也

老鯤復作惡﹐噴浪相陵虐﹔願張錢王弩﹐一射狂濤落﹗

余於臺署順恕堂置屏風五座﹐將所藏壁瓶懸之﹐徧插時花﹐頗擅幽致一枝折得海頭春﹐徧插屏風簇簇新﹔四座幽香濃撲鼻﹐直疑太守是花神。

癸巳歲除﹐祀鰲神﹔署舊例﹐亦古禮也。宋汴京故事﹐謂之醉司命﹐至謂

竈神朝天白一歲事﹐故前期禱之

不敢操刀枉薦羊﹝用「後漢書」陰興傳事﹞﹐整衣再拜爇鑪香﹔天公若問貪官事﹐日日廚頭野菜香﹝時於廚側甫辟菜畦﹞。

廚門淨掃上鍋鐙﹝湘俗﹕除夕於鍋中點鐙﹐謂之鍋鐙﹞﹐爆竹聲中待漏興﹔莫笑狂憨無媚態﹐使君風骨尙稜稜。

內子聞其母汪太夫人訃音﹐哀痛欲絕﹔因感予懷﹐爰成一律

迢迢浙水久關心﹐倉猝何堪接訃音﹗三載望云猶灑涕﹐一時搶地頓如瘖。家奴慘淡扶椎髻﹐幼女倉皇拾墮簪。我正束芻馳鶴弔﹝余寄挽聯﹐有「生芻一束﹐如甥何似徐南州」之句﹞﹐天涯感嘆亦難禁﹗

讀香山四十有五詩﹐戲作一絕

司馬吟詩鬢已蒼﹝白樂天時爲江州司馬﹞﹐四旬有五恰相當﹔詩名𨿽遜香山席﹐官職猶誇五馬翔。

唐子和以紙素索書﹐因聤槭褘好霨霨鄜岐懶模嶧山碑以應之

八體擅作述﹐前籀後則斯﹔太山覓秦篆﹐風雨剝蝕之﹝古碑已爲野火所焚﹐今鄒縣嶧陰堂有模本﹔又上蔡東門亦有一刻﹐余所臨上蔡本也﹞。有如姑射仙﹐霧籠冰雪肌﹔玆碑紀登嶧﹐深刻隱厜■﹝廠外義內﹞。臣斯臣去疾﹐敬頌功徳辭。滅六一天下﹐戎臣不經時。銷兵救黔首﹐永無爭戰危。詎識攻守異﹐矧無仁義施﹔徒誇銘山筆﹐不禁揭竿旗。荒忽二十年﹐歷劫已莫知﹔誰於野火後﹐鐫勒求其遺﹗二百二十字﹐字字光陸離﹔刪繁神慮精﹐霜隼瘦愈奇。釵頭與鼎腳﹐髣髴存舊規。秋窗把筠管﹐腕弱邈難追﹔舞蔗一已甚﹐再試徒爲嗤。拙技等雕虫﹐癖嗜乃忘疲。

余由臺北乘輪來南﹐復履本任﹔假崇文書院小住一宿﹐次日便移入署

嶄巖雙輪投﹝來輪載有大炮﹞﹐巨浸片帆卸﹝由輪舟換小舟抵岸﹞﹔無煩津吏迎﹐蹔憩勞人駕。去住本無心﹐官衙等傳捨﹔飛燕翔翩翩﹐堂前識王﹑謝。

展閱癸酉同年譜﹐同榜七十四人半歸零落﹐慨題一截公交車相望接翩翩﹐轉眼榮枯廿二年﹔一曲「霓裳」同調少﹐晨星落落半黃泉﹗

營友以扇屬書﹐偶臨歐陽公「丰樂亭碑」賦此

羽檄急星火﹐諸將方北徵﹔丰樂不易覯﹐念此心怦怦。歐文旣雅瞻﹐蘇字尢縱橫﹔模摹更諷詠﹐但願鯨浪平﹝時倭氛甚熾﹞﹗

媚香閣

嘆彼姝爲夫而事人也

苜蓿一盤黏如泥﹐東家蝴蜨西家飛﹔翠袖燻鑪伴詠詩﹐春風薇閣酣雙卮。子規啼﹐不得歸﹔姮娥竊藥月色迷﹐何須張敞來畫眉。

安曉山待禦以言獲罪﹐謫戍軍臺﹔因聖主之矜全﹐顯直臣之忠耿。余官海外﹐慨想丰標﹐感賦一律

肝膽傾堂陛﹐寒松不後凋﹔攖鱗違聖孝﹐攀檻豈臣驕﹗獨抱丹心苦﹐深憐紫塞遙﹗錐囊儲諫艸﹐焚硯嘆君苗﹗

恆春令陳紫垣以其地所產螺杯見遺﹐賦謝

恆春異產誇文蠃﹐寶於盝盉細於蝌﹔土人名之「■﹝谷牙﹞札喀」﹐或云綠螺充貢艖。屬吏陳君多惠政﹐廉隅砥礪介而和﹔遺我百螺爲飲器﹐觚哉﹑觚哉旨且多﹗

余在臺南患瘧已痊﹐解任過廈﹐瘧忽大作﹐纏綿兩月﹐其苦萬狀。瘧魔出

祟﹐作詩驅之﹔亦昌黎驅鱷意也

病痁又忽兩月餘﹐困人獨與他病殊﹔顚倒寒熱分晝夜﹐有鬼伺隙相揶揄。忽如寒冰獄中之囚犯﹐忽如熾炭甕底之罪孥。三百六十骨節﹐節節醋浸酥﹔四萬八千毛孔﹐孔孔汗滴珠。一鬼甫去一鬼來﹐恨無葛翁之仙符﹔壯夫當之猶膽怯﹐況我脆弱之頑軀﹗凡諸苦境我身歷﹐一日頓止疑神扶。初無奇方及仙餌﹐片念絕勝澆醍醐。人生正如瘧﹐日與寒熱俱﹔百年尙可耐﹐何必爭須臾﹗熱吾視之爲夏扇﹐寒吾視之爲冬鑪﹔達人古今等旦暮﹐以日抵歲何傷乎﹗瘧鬼大悟廢然返﹐伎倆止此毋庸驅﹔我復神旺跏趺坐﹐鬼已銷聲匿迹鷺島之東隅。

瘧甫止﹐猶怯寒﹔每夜飲酒數鍾﹐寒漸止

瘧鬼𨿽已遁﹐猶復事偸覷﹔晚間公瑾至﹐頓觸飲醇趣。吐气爲春虹﹐揮汗爲春■﹝雨上澍下﹞﹔洋洋一片春﹐冷熱無畱處。酒兵得奇功﹐四體還吾故﹔行當祀杜康﹐請與藥王附﹗鬼無嘆餒而﹐我猶嚴緝捕。

乙未春﹐倭氛騰沸﹐旅順﹑威海相繼失陷﹐津﹑沽戒嚴﹐輦轂震驚﹔感憤有作

夷艦傳烽日﹐遼東戰血腥﹔旅﹑威頻失險﹐塵劫又重經。頹壁妖云黑﹐滄溟鬼火靑﹔寒潮流不盡﹐悲咽那堪聽﹗

萬里徵邊騎﹐連屯失要津﹔不聞淝水捷﹐已動洛陽塵。哀痛垂明詔﹐■﹝難﹐喜代隹﹞危望異人﹗頹垣誰搘拄﹐蒿目淚沾巾﹗

赤羽連三輔﹐烽煙莽海疆﹔人誰探虎穴﹐兵若阻羊腸﹗蠻觸爭嘩潰﹐衡茅尙激昂﹔長沙徒太息﹐何以策邊防﹗

聞遼東各軍紛紛潰敗﹐感賦

黑風橫吹海水立﹐舉國倉皇坐漆室﹔安得秦皇射蛟弩﹐一發東溟震霹靂﹗

江煙莽莽風沙沙﹐拔浪雄吞長鯨牙﹔諸將擁兵不敢進﹐避寇如避常山蛇。

卸篆將行﹐倚裝賦此

囪囪捧檄入臺城﹐今日臺紳又送行﹔愁對一輪滄海月﹐祇應來去照分明。

去年曾此泛槎歸﹐往迹鴻泥認已非﹔身似蜻蜓點秋水﹐海天著翅任髙飛。

悲臺灣

狂瀾誰障百州東﹐日下金蛇電掣空﹔劉帥渾如魏得狗﹝帥好犬﹔每出﹐羣犬隨之﹞﹐唐王豈復鄭之龍﹝臺地在明季爲紅毛所據﹐鄭芝龍得之﹞﹗鴻溝恥劃諸番界﹐鯨浪橫飛半綫中﹝半綫﹐臺地名﹞。莫笑銅鈴沿舊俗﹝永樂鄭和出海﹐諭海上諸番﹐雞籠人不肯附貢﹔戲制銅鈴﹐家貽一枚以辱之。蓋比之於狗國也﹞﹐傷心有淚灑雞籠﹗

中原鼎沸肆鴟張﹐電爍飆馳莽戰場﹔東海難塡精衛石﹐西天已渡達摩航。將軍豉角三更咽﹐武帝旌旗十日忙﹝唐主攺換黃旗﹐十日而遁﹞。千里金湯淪異域﹐朅來白日黯無光。

臺灣關系文獻集零十七

書臺嶠紳民電稟後

書臺嶠紳民電稟後闕名

考臺灣自康熙朝歸化以來﹐垂二百數十年。小民踐土食毛﹐不侵不叛﹔𨿽中更多故﹐苦厭兵烽﹐而翊戴皇靈﹐終無攜貳。其見於魯之裕之「臺灣始末偶紀」﹑藍鼎元之「平基臺紀略」﹑「東徵集」﹑趙翼之「平定臺灣述略」﹑「臺灣要害論」﹑謝金鑾之「蛤仔難紀略論」﹑「蛤仔難形勢」﹑「蛤仔難原始」﹑施瑯之「陳臺灣棄畱利害疏」﹑沈起元之「治臺私議」﹑姚瑩之「言臺灣兵事書」﹑「東槎紀略」﹑魏源之「皇朝聖武記」﹑郁永河之「裨海記遊」﹑「僞鄭逸事」﹑「番境補遺」﹑「海上紀略」諸書者﹐條分縷析﹐如數家珍。今請將當日祖宗締造臺灣之非易。與臺灣屢遭兵燹之可憐﹐略著於篇﹐以存舊迹。

按臺灣亙閩海中﹐縱二千八百里﹑衡五百餘里﹐與閩之福﹑興﹑泉﹑漳四府直。距澎湖外約二百里﹐離廈門約五百里。一山橫亙﹐起基隆﹑南盡沙馬埭﹐約一千里有奇。山之東西兩面﹐沃野千里。天气常暖﹐一歲稻三熟。顧僻處海外﹐中國人昔無知之者。

隋大業中﹐虎賁將陳稜一至澎湖﹐東向望洋而返。史謂「澎湖東有毗捨耶國」﹐或卽其地歟﹗明以前﹐爲顏思齊所據。思齊者﹐華人而習於倭﹐遂爲倭人所用者也。嘉靖中﹐海賊林道幹竄據其地﹔後爲琉球人所逐。天啟中﹐日本復逐琉球人而據之。其時﹐荷蘭人求香山﹑求澎湖於中國而不可得﹐乃以重幣啖倭人﹐求在臺灣互市。隆﹑萬之間﹐劉東老賈其市﹐尋踞之。未幾﹐死﹔乃並入荷闌。

及國初﹐復爲鄭氏所據。鄭氏名芝龍﹐泉州人﹔初附倭﹐家於臺灣。及倭被逐而去﹐芝龍卽以其兵卒﹑舟艦橫行於海。崇禎朝﹐巡撫沈猶龍招之降。會閩大旱﹐芝龍言於巡撫熊文璨﹐徙饑民數萬往耕﹔泉﹑漳人趨之﹐如歸市。鄭成功者﹐芝龍娶倭婦所生子也。當明季隆武﹑永曆之際﹐屢稱師寇海上。迨國朝順治十七年﹐自江南敗歸﹐爰奪臺灣爲窟穴﹐居然自命爲海外扶余。尋奉朝旨﹐棄芝龍於市﹔鄭氏在京者皆伏誅。康熙元年﹐成功死﹐其子經繼之。經死﹐次子克塽繼之。康熙二十四年秋﹐克塽以其地降﹐臺灣始隸我聖淸版宇﹔而頻年轉戰﹐人民已凋敝不堪矣。

及康熙六十年﹐而又有朱一貴之亂。其時海宇一統﹐文恬武嬉﹐雍容揄揚﹐厭聞兵革。一貴嫉知府王珍之苛虐﹐揭竿起事﹐毒焰迷天﹐迨天討用彰﹐妖人匿迹﹔俘獲一貴﹐檻送京師。亂黨𨿽平﹐而餉項已所費不貲﹐小民益苦難言狀。

越乾隆時﹐撫字噢咻﹐休養生息﹔海疆士庶﹐甫暢生機。而五十一年冬﹐忽又有林爽文稱兵肆亂。爽文居彰化之大理杙﹐地險族彊﹔聚羣不逞之徒結爲天地會歷數十載﹐將士務爲掩飾﹐任令暗長根株。洎是年十一月二十七日﹐將彰化攻而陷之﹔劫掠民財﹐戕殺官吏。亂民隨聲阿附﹐其焰愈張。直至廷旨命福安康﹑海蘭察往徵﹐始得俘其魁而散其黨﹔安民戡亂﹐豈易言哉﹗

由是承平又數十年﹐𨿽中間不無小醜跳梁﹐無不立時撲滅。臺灣之民力戴髙履厚﹐日漸向風﹔而倭人又借口於生番戕斃琉球國難番﹐大動干戈﹐多方要挾。我朝以大字小﹐曲盡懷柔﹔議償五十萬金﹐遂得無事。不料甲申之役﹐法人又攻我基隆﹔海曲蒼生﹐橫遭兵火。猶幸天心厭禍﹐和議旋成。我皇太后﹑皇上知臺灣物產富饒﹐大可開爲利藪﹔遂從楊昌浚﹑劉銘傳之奏﹐攺設行省﹐簡任各員。鐵路火車﹑金沙煤礦﹑蠶桑紡織﹑畜牧畋魚﹐事事振興﹐利權在握。今者倭人肇釁﹐𨿽澎湖已失﹐而臺灣仍屼立不搖。論者謂爲軍士之戮力嚴防﹐而不知實我祖我宗厚澤深仁有以固結民心而作士气也。

臺灣關系文獻集零十八

澎湖文獻抄存

蒼聖祭祀儀節

蔡香祖像贊

戶部執照﹝四件﹞

監照

澎湖通判借據

催討澎湖通判借款稟帖

蔡香祖寄厝公約字

蘭譜

六品軍功林鳳捷稟帖

奉委條記

委赴管理烽火館諭

署澎鎭右協都閫府李札

蒼聖祭祀儀節

一﹑舊鑪主於上元前三日分單﹐同具新﹑舊鑪主姓字﹐布告同人﹕各備衣冠﹐到舊鑪主處恭迎聖迹﹐赴之淸流大海﹔然後迎駕到新鑪主書館致祭。無衣冠者﹑不得與也。

一﹑是日諸同人應齊到恭迎﹐除守制﹑養病及外出者勿論﹔其餘不到﹐候飲福後﹐公同到家議罰。

一﹑每年恭迎聖駕﹐不論生童有無教讀﹑有無事故﹐宜備銅錢一百文﹐著舊鑪主於分單之日收齊﹐款交新鑪主以備祭品等費。其中有一二未便﹐至期亦當親帶來交﹔或有外出者﹐該鑪主登記在簿﹐候其回家照賬淸討﹐無庸挨托。

一﹑是日﹐諸人各帶壽金一百金紙錢一帖﹐敬奉聖人。

一﹑舊鑪主是日先備小船一隻﹐虔陳金﹑香﹑紙﹑燭﹑淸茶﹑薦盒。候諸友齊到﹐拈香禮畢﹐卽將新鑪主所倩鼓樂恭迎聖迹至海岸﹔新舊鑪主奉之登船﹐船上用大鑼一面﹑長旗一枝。諸人仍在海岸﹐俟送畢﹐一齊禮揖而回﹔無得懈怠褻玩。

一﹑恭迎聖迹畢﹐回舊鑪主處再行拈香禮拜﹐請聖人神位登駕﹐用八人扛駕﹑二人隨駕﹑二人手執禮香於駕前﹐又用一人督隊。執事皆對列﹐無許參差﹔旗鼓前行﹐不得離駕太遠。

一﹑旣到新鑪主書館﹐先拈香安座﹐然後致祭。鑪主備陳祭品等物﹐應自按簿親點齊備﹐無致臨時倉皇不敬。主祭應小心敬謹﹐不得躁率失儀。通贊一人﹐當熟儀注。讀祝一人﹐當熟祝文。引贊二人﹐當知進退。神位前司帛爵二人及香案前司飲福二人﹐當知拜跪。司鼓一人﹐當熟三通。司燎一人﹐只愼點火焚帛放炮而已。祭畢﹐卽筶定明年新鑪主。

一﹑奉祀聖位﹐當於書館﹔或該鑪主本年無書館﹑或在過水教讀﹐卽就本鄕書館奉祀﹐不得祀於家居也。若有事故或不得已外出﹐應於諸友中仗一人代迎﹐通知眾友﹔無許擅便﹐以致廢弛。

一﹑筶定鑪主若系童生﹐而本年有新進者﹐應讓新進者﹔有新中者﹐應讓新中。

一﹑上席飲福﹐當有名分上下之辧﹐以主祭執事及新鑪主坐上席﹐餘席亦應分別長幼﹔所倩吹手鼓樂之人﹐另設一席﹐不得同席混雜。

一﹑是日飲福﹐鑪主只就祭品開設﹐不必多費﹔酒每席只用二瓶﹐不得多飲﹐以致失儀。

一﹑歷年聖亭執事﹐逐件款交值祭之人收貯﹔失落﹐則該值祭應自賠補。

一﹑列祭品﹐五牲全副豬﹕腳﹝曰豚元﹞﹑雄鷄﹝曰翰音﹞﹑魚﹝曰化龍﹞﹑柔魚﹝曰春官﹞﹑大腸﹝曰冠場﹔入術米﹞。又香菜五小碟﹕鹽﹝曰虎形﹞﹑福員﹝曰龍眼﹞﹑芹菜﹝曰米芹﹞﹑蓮子﹝曰聯捷﹞﹑燕﹝曰赴宴﹞。又粿品二�﹕米發粿﹝曰發科﹞﹑油員棗﹝曰薦早﹞。

一﹑列祭器﹕五牲盤﹑五菓碟﹝五塊﹞﹑酒爵﹝三塊﹞﹑禮瓶﹝一枝﹞﹑小木盤﹝二塊﹕一盛福酒﹑一盛胙肉﹞﹐排於香案上。灼臺三對﹝一在神前﹑一在祭品邊﹑一在香案﹞﹑面桶架﹝一支﹞﹑面桶一个﹑新布面巾一條﹝以爲主祭盥洗﹞﹑拜氈二條﹝一在神位前﹑一在香案前﹞﹑拜簟四塊﹝一在神位前﹑一在香案前﹑一在香案邊﹑一在階下﹞﹑香案棹一塊﹝上排宣鑪幾棹全座香矸灼匙﹞。

一﹑列祭器﹕聖亭一座﹑竹箱﹝二腳﹞﹑綫須﹝四條﹞﹑亭杠﹝全付﹞﹑綜紐﹝六條﹞﹑神座內龍套﹝二支﹞﹑晨鐘﹝一个﹞﹑黃涼傘﹝一支﹞﹑文昌旗﹝一對﹞﹑金魁﹝一對﹞﹑佛手﹝一對﹞﹑彩牌﹝一對﹞﹑龍長柄﹝一對﹞﹑天下文明牌﹝一對﹞﹑制字先師牌﹝一對﹞﹑長旗﹝一支﹞﹑豎燈﹝一對﹞﹑化龍長﹝﹖﹞。

一﹑列儀注﹕

啟鼓三通﹐執者者各司其事。

詣盥洗所﹐盥洗。

行迎神禮﹕奏大樂。就位﹗上香﹗跪﹗叩首﹗叩首﹗三叩首﹗興﹗跪﹗叩首﹗叩首﹗六叩首﹗興﹗跪﹗叩首﹗叩首﹗九叩首﹗興﹗行初獻禮﹐奏小樂。詣神位前﹗跪﹗獻帛﹗進爵﹗叩首﹗叩首﹗三叩首﹗興﹗詣香案前﹗跪﹗﹝樂止﹞讀祝文﹗就位﹗叩首﹗叩首﹗三叩首﹗興﹗復位﹗行亞獻禮﹕詣神位前﹗跪﹗進爵﹗叩首﹗叩首﹗三叩首﹗興﹗復位﹗行終獻禮﹕詣神位前﹗跪﹗進爵﹗叩首﹗叩首﹗三叩首﹗興﹗詣香案前﹗跪﹗飲福酒﹗受福胙﹗叩首﹗叩首﹗三叩首﹗興﹗復位﹗行送神禮﹕奏大樂。跪﹗叩首﹗叩首﹗三叩首﹗興﹗跪﹗叩首﹗叩首﹗六叩首﹗興﹗跪﹗叩首﹗叩首﹗九叩首﹗興﹗詣燎所﹗望燎﹗復位﹗禮畢﹗

一﹑列祝文﹕

維道光���年歲次��﹐月建��﹐��朔﹔越��日��﹐主祭後學姓��﹑值祭後學姓��曁眾士子﹐謹以牲醴粿品庶羞香楮之儀﹐敢昭告於制字先師倉聖人之前曰﹕始制文字﹐功烈偉然﹗昔曰賢欽爲楷式﹐後學仰其芳傳﹔欲展誠敬﹐用薦豆籩。伏願人文之鵲起﹐惟冀科甲之蟬聯﹗尙饗﹗

按原件﹐熟紙楷錄﹐裝釘一冊﹐縱二三四公分﹐橫十二公分。現存澎湖縣白沙鄕瓦硐村五十四號方食福家﹞。

蔡香祖像贊

『風塵萬里客﹐天地一詩人』﹗

此張亨甫孝廉題香祖先生「海南雜著」舊句也。先生攜一卷書﹐佩三尺劍﹔起萬里洋﹐行半天下﹕崄岨備嘗﹐壯心不已﹐昂藏丈夫也。癸卯小春﹐鷺門接晤﹐適出玉照見示。宜倉卒間不及選句﹐卽書此二語以應臺命﹐於卷中人或可得其形似也。西村弟呂世宜書並識。

按蔡香祖﹐名廷蘭﹐小像現存澎湖馬公保安街三號之一黃頂生先生家。絹面彩畫﹐栩栩有神。全幅縱二九。二公分﹐橫二二公分﹔像髙一六。六公分﹐寬九。五公分。題辭在畫右。

戶部執照﹝四件﹞

戶部爲遵旨事。

據雙月知縣蔡繼漸﹐福建臺灣府澎湖廳人﹐今遵例報捐同知銜銀三百八十一兩﹑銀票三百八十兩。所捐銀兩﹐於咸豐十年二月十三日��戶部捐銀局獻����������������﹐���。

右照給蔡繼漸收執。

咸豐十年三月十四日給照。

部行。

按原件﹐縱五七公分﹐橫四八公分﹔毛邊紙質﹐刷印塡件﹐部份字迹模糊。現存澎湖馬分保安街三號之一黃頂生先生家。

戶部爲遵旨事。

據雙月知縣蔡繼漸﹐福建臺灣府澎湖廳人﹐今遵例補足附監生四成實銀三十六兩。所捐銀兩﹐於咸豐十年二月十三日��戶部捐銀局獻����������������﹐����。

右照給蔡繼漸收執。

咸豐十年三月十四日給照。

部行。

按原件﹐縱五八公分﹐橫四七。五公分﹔毛邊紙質﹐刷印塡件﹐部份字迹不明。現存澎湖馬公保安街三號

之一黃頂生先生家。

戶部爲遵旨事。

據附生蔡繼漸﹐福建臺灣府澎湖廳人﹔年二十七歲﹐身中﹐面白無須。今遵例報捐貢生京錢四百七十八弔五百文。所捐銀兩﹐於咸豐十年二月初五日��戶部捐銅局收。����給執照�������。

曾祖君超﹐祖培華﹐父廷蘭。

右照給蔡繼漸收執。

咸豐十年三月十四日給照。

部行。

按原件﹐縱五八公分﹐橫四七。八公分﹔毛邊紙質﹐刷印塡件﹐部份字迹不明。現存澎湖馬公保安街三號之一黃頂生先生家。

戶部爲遵旨事。

據附貢生蔡繼漸﹐福建臺灣府澎湖廳人﹔年二十七歲﹐身中﹐面白無須。今遵籌餉例﹐報知縣雙月選用並免保舉京錢一萬二千九百六十九弔。所捐銀兩﹐於咸豐十年二月初五日��戶部捐銅局收﹐照例��給執照��������。

曾祖君超﹐祖培華﹐父廷蘭。

右照給蔡繼漸收執。

咸豐十年三月十四日給照。

部行﹝按此朱批﹞。

按原件﹐毛邊紙質﹐甚薄。縱五八。五公分﹐橫四八公分。黃頂生先生藏。

監照

國子監爲請旨給發監照事。

準戶部知照﹐蔡繼漸系福建臺灣府澎湖縣﹝按此「縣」字應系誤字﹞人﹔年二十七歲﹐身中﹐面白無須。由附生在捐銅局捐輸﹐準作貢生。相應給予監照﹐以杜假冒等獘。須至監照者。

曾祖君超﹐祖培華﹐父廷蘭。

右照給蔡繼漸收執。

咸豐十年三月二十一日給。

監行﹝按此朱書﹞。

按原件﹐薄毛邊紙質﹐縱五四公分﹐橫四七公分。黃頂生先生藏。

澎湖通判借據

調署澎湖糧捕分府冉﹐爲﹝按原件朱書﹞挪借兵餉事。本年大餉未到﹐無銀墊放﹔特單在蔡印繼漸相公名下借出紋銀三十兩。其項﹐俟大餉到日﹐如數淸還不誤。

特立印單一紙付執爲照﹝按上三字朱書﹞。

咸豐三年九月初十日給﹝按「初十」二字朱書﹞。

按原件﹐縱四七公分﹐橫二三。三公分﹔毛邊紙質﹐部分朱書。年號下﹐鈐有通判印。現存澎湖馬公保安街黃頂生先生家。

催討澎湖通判借款稟帖

具稟澎湖童生蔡繼漸﹐爲遵借有據﹐勢迫無柰﹐懇準飭還﹐以振鼓勵事。

緣咸豐三年九月間﹐因大餉未到﹐兵糈無徵﹐本廳主冉分府應墊補﹐礙時無力﹔諭令漸等邀集各紳衿人等徧處挪借﹐以資兵餉。約俟大餉到日﹐完璧歸趙﹐如數掃淸﹐決不食言。現有聲敍印單付漸執憑。時漸惟命是遵﹐罔敢延諉﹔爰向房親人等代爲竭力挪借﹐集腋成裘﹐找足紋銀三十兩﹐折時用銀四十四員之數﹐得供兵糈之急。此不過一時志切急公﹐未嘗有心望賞。無如本廳主冉面從後違﹐大餉已至﹐竟不如約。及退任旋郡﹐更置度外。迄今抗延持久﹐分文烏有。且所借事由又不能一致﹐或有還﹐或無還。有還諸人各處傳言﹐無還諸人憾忍不平﹐隨疑漸有私討肥己情獘。勢迫之﹐以不得不向取。詎意廳主冉偵漸親身往取﹐囑伊內丁推諉出外﹐未得會面。如托朋友勸還﹐非特任意不理﹐且出不情之言﹕令漸欲討此層借款﹐當呈官控伊﹐並無他說。此情此理﹐大屬不宜。漸若不依此呈明請究﹐𨿽有妨口之術﹐亦難塞眾毀交集。不已﹐瀝情叩乞大人執法如山﹐俯念�急貽累﹐恩準飭還﹐以振鼓勵﹐而正官箴。

按原件﹐毛邊紙質﹐縱四一公分﹐橫二二公分。與前件同一包套﹐面書「向冉正品分府較討餉銀三十兩正舊稟稿乙紙」﹐封面紙上蓋有「聯美齋住媽宮街遵古法制藥材發行」之店印。現藏處﹐同上件。

蔡香祖寄厝公約字

立公約字人雙頭掛社蔡武﹑尙進﹐爲訂約以昭率由事。

緣進先父在江西任內身故﹐運柩回家﹐停住在宗祠內﹐候﹝原件誤「侯」﹞擇吉歸土。時被親堂兄弟迫勒出葬﹐較分餘俸。因未暇筵﹝按「筵」原件字﹐非誤抄﹞請地理師卜擇穴地﹐欲先暫行寄土。適本族武叔於東衛山腳塗園一所﹐頗有局勢﹐然而未合仙庚。欲借暫寄﹐特恐後來不便。爰請中人三面言約﹕將武園邱與進父柩寄土﹐候進事峻﹝竣﹞﹐另請地理師詳覆允妥﹐方算換斷。

但此園旣然寄柩﹐𨿽然一隅坯土﹐未免穢艸侵廢。玆將武園地照踏﹐只有七千栽之左右﹐誼﹝宜﹞估銅錢一百一十千文﹐暫立賣契付進收執。仍將進現典園丘照面契錢檢交武掌耕抵額﹐並添湊錢尾以足一百一十千文之數。如詳覆妥允交換﹐並無後悔。

倘卜擇不利﹐原地換回﹐俱各聽從其便﹔則有置成荒埔﹐難以耕種者﹐進宜備銅錢一千文幫貼武﹐以爲開剝工資。內所換契目﹐系進承典他人。如上手典主向武取續後無契可換還者﹐按原契面錢聲﹐如數坐理。此系二比甘願﹐各無異言反悔。諺所謂「先斷後不亂」者﹐此也。

合立公約字二紙﹐各執爲照﹝內注「現典」二字﹐又注「契」一字﹞。

合同公約﹝按此四字切半﹞。

同治五年﹝歲次丙寅﹞九月��日。

作中人蔡降信

同立公約字人蔡武甘﹑蔡尙進憑

代書人蔡才

乙亥年七月一還來後厝後壁園一丘契面錢二十七千文。

又還來寮仔後洪禮園一丘契面錢九千文。

又還來富墘媽賢叔宅一丘契面錢六千七百文。

癸未年十一月托景云哥手再還來錢六千五百文。

計共錢四十九千二百文﹝蓋有「捷升」印﹞。

按原件﹐毛邊紙﹐縱四二。五公分﹐橫三七公分。現藏黃頂生先生處。

此系三面言約甘願﹐日後進及子孫不得再行簡較討原園。恐口無憑﹐理合批明﹐立甘願約字一紙付執存照。

尙進親筆泐。

捷升﹝按此系蓋印截半﹞

蔡武呈批﹕據爾呈稱﹕當日蔡逢祥向爾換過墓地一所﹐付爾園六丘。玆因風水不合﹐旣經遷葬別處﹐爾之墓地情願收回。應將原園六丘退還﹐方爲合理。何得逗畱一丘不還伊﹐殊不合理。膽敢先控伊較討﹗姑念二比系是叔侄至親﹐應合請族長公人在外理處交還﹐毋得率意冒瀆。特斥不準﹗

按原件﹐毛邊紙本﹐縱一二公分﹐橫二三公分。黃頂生先生藏。

蘭譜

吳煥章﹐譜名立成﹐字後文﹐號卓軒﹐行七﹔道光丙申年己亥月乙丑日吉時生。世居福建泉州府同安縣﹐現住安溪縣湖頭鄕。同治二年﹐奉上諭﹐著攺武職﹐賞戴藍翎﹐以守備畱臺盡先補用。

本生祖曾祖父諱廷璋﹐舉人﹐任福淸縣教諭。

母李氏。

曾祖父諱益琬﹐舉人﹐任湖廣武昌府蒲圻縣知縣。

母李氏。

祖父諱承勤﹐歲貢生﹐候選訓導。

母李氏。

父諱拔元﹐恩貢生﹐候選同知。

母李氏。

室周氏﹑黃氏。

子﹕定邦﹑定國﹑定興﹑定進。

女一﹐未字。

譜誼弟吳煥章頓首拜。

少爺如兄臺大人惠藏。

同治十一年﹝歲序壬申﹞季春之月吉日於榕城�

按原件﹐連史紙﹐精楷書寫﹐折疊七帖﹐未量其尺寸。現藏澎湖馬公保安街黃頂生先生家。

六品軍功林鳳捷稟帖

標下右營六品軍功林鳳捷謹稟呈﹕

今開﹕鳳捷現年三十七歲﹐系福建福州府福淸縣人。由行伍﹐於同治六年八月十七日奉海壇鞠總兵當場考驗﹐鳳捷打靶中式﹐年富﹝按原抄「富」誤「當」﹞力彊﹐賞補名糧。

九月內﹐跟隨海壇鞠總兵出洋巡緝﹐曾﹝按原抄似誤作「會」﹞獲賊首毛齒春等回營﹐詳報在案。

九年二月內﹐奉蒙閩浙總督任「閱操案內」﹐以鳳捷挑射全中﹐蒙賞戰糧。

十年六月內﹐奉派在三號銅底艇船出洋緝匪。奉海壇鞠總兵以鳳捷洋面沙汕俱各暗。﹝按「暗」字疑系「諳練」之訛漏﹞﹐蒙賞管隊頭目事。十月內﹐奉派管隊戍澎四起班兵三十六名赴澎換班﹝按原抄上四字重復一字﹞。

光緒元年正月內﹐蒙澎湖吳副將考驗﹐鳳捷操駕勤心﹐辦﹝按原作「辧」﹞事認眞﹐委派監督炮臺﹔完竣﹐賞給效用頂戴。

二年五月內﹐奉委果毅後軍後哨什長。

三年三月內﹐奉臺灣張總兵臨澎校閱﹐以鳳捷挑射全中﹑火器純熟﹐蒙賞六品軍功﹐給委只領在案。

本年八月內﹐奉澎湖蘇副將以鳳捷奉公畱心﹑差事謹捷﹐堪委果毅軍後哨副哨長﹐給委遵領在案。現在供差。須至履歷者。

光緒八年……日﹐六品軍功林鳳捷。

按上件﹐原載澎湖縣馬公鎭長安裏民族路三號林有義先生藏「歷代記」﹐無標題﹔揆文意﹐當屬履歷呈稟。

奉委條記

光緒九年七月﹐蘇協憲委中哨副哨長。

光緒十年正月初六日﹐蘇協憲委中哨正哨長。

光緒十六年九月﹐奉﹝按原抄「奉」誤「俸」﹞本鎭憲吳請給五品軍功。

按以上各條﹐均錄自林有義先生家藏之「歷代記」﹔據云委各有狀﹐鳳捷卒﹐俱殉葬。

委赴管理烽火館諭

賞戴花翎署澎鎭右協都閫府李﹐爲﹝按此字有朱筆標號﹞諭委事。

照得烽火館一節﹐原有烽火營兵丁林得英管理。緣該兵於本年八月間病故﹐該館事務無人掌理。應卽派赴接管﹐以�專責。查得本營差頭目兵林鳳捷辦公妥洽﹐館中事務堪以委任兼理﹐合行諭委。

爲﹝按此字有朱筆標號﹞此﹐諭仰該目卽便遵照前赴管理﹐毋違﹗特諭﹝按以上五字﹐首尾各有朱筆標號﹞。

右給該目兵林鳳捷﹐準此﹝以上兩字有朱筆標號﹞。

光緒十三年九月十二﹝以上兩字朱書﹞日給。

府行﹝「行」字朱書﹐特大﹞。

按原件﹐細毛邊紙質﹐縱四八公分﹐橫二三。三公分。

署澎鎭右協都閫府李札

札﹝按此字有朱筆標號﹞﹕

賞戴花翎﹑署澎鎭右協都閫府李﹐爲﹝按此字朱書﹞飭遵事。

照得烽火館一座﹐原爲本標奉戍烽火營兵丁來澎建置之業﹔但該營奉戍來澎兵數無多﹐加以班期停換﹐久寄者或辭退回家﹑或奉裁旋梓﹑或病故不歸﹐邇來均無遺類。玆查該館原束﹝按「束」﹐「塑」之簡﹞武聖神像一座﹐前者鑪下供奉有期﹐年來神者香資虛置。揣而言之﹐蓋在公業蒙獘﹝按或「蔽」之誤﹞﹐設法維艱。然事必有所主﹐而後有久恃。該館帶有兩廊護厝﹐間數甚多。若以逐間出租納�﹐就項設法﹔不但神前香資綿聯﹐而且供奉有期﹐何至虛置若是﹗

爲﹝按原件有朱筆標號﹞此﹐札仰該目兵卽便遵照﹕立卽查明該館所屬兩廊護厝大小﹑一切間隔若干﹐公同定價﹐每月每間應租銅錢若干﹐著實列報查考﹔並從前所置一切契據以及公簿等項追繳前來﹐以憑核辦。毋得稍涉循私蒙蔽﹝按原件誤「獘」﹞﹐致幹嚴譴﹗切速﹐毋違﹗特札﹝按以上六字有朱筆標號﹞。

右札仰目兵林鳳捷﹐準此﹝按以上十字﹐原件上下有朱筆勾劃﹞。

光緒十六年正月二十八﹝按日期朱書﹞日札。

按原件﹐毛邊紙質﹐縱二五公分﹐橫一一六公分﹔現存。

後記﹕

民國五十七年五月十日至十三日訪古澎湖﹐歷馬公﹑白沙﹑瓦碉﹑西嶼各島﹐匆匆間發現不少未經著錄的文獻﹐頗值參考﹔隨見隨抄﹐多數並予攝影。今夏公出臺北﹐拜晤臺灣銀行經濟研究室周主任﹐囑爲錄付「文叢」。零篇散件﹐姑名曰「澎湖文獻抄存」。

六十一年八月十五日﹐黃典權。

臺灣關系文獻集零十九

數典不忘

阪尾開族

立嫡立嗣宗規

職員執照

數典不忘

始祖諱祿﹐從晉元帝南渡﹐任安東瑯玡王府參軍﹐除給事黃門侍郎。以�杜■﹝山上﹝弓殳﹞下﹞功﹐遷招遠將軍﹑散騎常侍﹐充合浦太守。太寧三年﹐詔歸﹔奉敕守晉安郡﹐因家焉。追封晉安郡王﹐莽在興化府甫田縣。

始祖妣孔氏﹐誥封正一品夫人。福建漳州府海澄縣三都集興保華山甲錦里社思誠戶內二都三圖﹝按上記當爲孔氏葬處﹐原譜失其交代。「華」字作如「葉」字下去兩點﹐避淸聖祖諱故也。下俱同﹞。

始祖宋﹐己未科解元﹐聯捷進士﹐仕至諫議大夫。生男三﹕長房分居﹐開族溪頭﹐屬海澄縣。次房分居﹐開族嶼頭﹐屬漳浦縣。三房分居﹐開族阪尾﹐屬海澄縣﹐社名錦裏。

阪尾開族

支祖﹐諱瓊宗公﹐官招討將軍﹐世襲三世至五世。

二世祖﹐諱梅湖公﹐生男五﹕長房塗山。二房出祖臺灣府。三房出祖西田及灌口。四房系本房公祖﹐在本族住。五房亦在本房住﹐傳至存徳公﹐遂爲四房公祖五世孫。

九世祖愧愚公﹐祖妣陳儒人。

十世祖錦崗公﹐祖妣鄭。

十一世祖

存徳公﹐原名慕臯﹐攺名芳茂﹐別號弼伍﹔錦崗公嗣子﹐石囷顏太孺人所生也。葬在阪尾社——地名王枕石﹐坐辛﹑向乙兼酉卯﹐用丁酉﹑丁卯分金辰子申局﹐來脈丙子﹑入脈辛酉。公生於明隆慶二年﹝戊辰﹞二月十六日辰時﹐卒於淸順治三年﹝丙戌﹞十月初二日﹐享年七十九。娶石囷庠生顏諱肖築公長侄女。

祖妣顏太夫人﹐生於明隆慶六年﹝壬申﹞十一月十二日巳時﹐卒於淸順治﹝己亥﹞年五月初三日。

副祖妣謝太孺人﹐生於明萬曆二十三年﹝乙未﹞八月二十四日未時﹐卒於淸順治﹝己亥﹞五月初三日。生男二﹕長芳華﹐次實華。

十二世﹝祖﹞

梁建公﹐字實華﹐號卓軒﹔弼伍﹝存徳﹞公次子﹐副祖妣謝太孺人所生。生於崇禎九年﹝丙子﹞三月十九日未時﹐卒於淸康熙十七年﹝戊午﹞七月十三日申時。葬在長泰﹐坐向失紀。娶孚中央經歷司柯諱云堂公孫女﹐諱淑娘。

祖妣柯太恭人﹐生於崇禎十一年﹝戊寅﹞九月初一日戌時﹐卒於淸康熙七年﹝戊申﹞。葬在龍山壠﹐坐向失紀。生男一﹐名登榜。

乾隆三十四年十二月十五日﹐以孫貴﹐恭奉誥命﹐祖考梁建公貤贈中憲大夫﹑祖妣柯氏貤贈太恭人。

十三世﹝祖﹞

元公﹐乳名登榜﹐字貴賢﹐號希庵﹔實華公長子﹐孚中央柯太恭人所生也。生於康熙四年﹝乙巳﹞七月十四日子時﹐卒於康熙五十七年﹝戊戌﹞五月十二日未時﹐享年五十四。葬在臺灣府大南門鬼子山中侖﹐坐乙﹑向辛兼卯酉。娶山仰社陳諱壽公長女﹐諱勤娘﹐謚慈惠。

祖妣陳太恭人﹐生於康熙十四年﹝乙卯﹞四月十三日申時﹐卒於乾隆八年﹝癸亥﹞十一月初五日酉時﹐享年六十九。葬在臺灣府大南門外鹽埕東勢山頂水雞潭尾檨仔宅邊西南角﹐坐丙﹑向壬兼巳亥。生男三﹕長宗得﹐次宗順﹐又次本房祖宗憲。生女一﹐名懿娘﹐適魏諱香觀爲長婦。

公於康熙三十二年出祖在臺灣嶺後街中居住﹐開張布店生理。

乾隆三十四年十二月十五日﹐以子貴﹐恭奉誥命﹐祖考登榜公贈中憲大夫﹑祖妣陳氏贈太恭人。

十四世﹝祖﹞﹝一﹞

克俊公﹐乳名宗得﹐字慨盛﹔元公長子﹐陳太恭人所生也。生於康熙三十三年﹝甲戌﹞七月十九日卯時。娶唐嶼社柯諱萃官第二女﹐諱寅娘。

妣柯孺人﹐生於康熙三十八年﹝己卯﹞九月初六日酉時﹐卒於乾隆十六年﹝辛未﹞十一月十六日巳時。葬在臺灣府大南門外二侖五妃墓後﹐坐東﹑向西。生男三﹕長古老﹐次隆武﹐次士老。生女二﹕長敬娘﹐次泰娘。長女適臺灣府小東門外石頭坑陳諱初官第四子婦﹐次女適臺灣府下寮港街州左堂陳諱子芳官次孫婦。

十四﹝祖﹞﹝二﹞

克聖公﹐乳名宗順﹔元公次子﹐陳太恭人所生也。生於康熙四十七年﹝戊子﹞三月二十二日酉時﹝卒時原譜缺﹞。娶臺灣府﹝許﹞諱旭官長女﹐名愛珠。

妣許孺人﹐生於康熙五十五年﹝丙申﹞十月初六日巳時﹝卒時原譜缺﹞。生男二﹕長恩義﹐次承祖。生女一﹕長妹娘。

十四世﹝祖﹞﹝三﹞

克文公﹐謚惇厚﹐名宗憲﹐字迪章﹐號文園﹔元公第三子﹐陳太恭﹝人﹞所生也。生於康熙五十年﹝辛卯﹞三月十九日寅時﹐卒於乾隆三十三年﹝戊子﹞七月十四日寅時。娶同安馬鑾後尾社王諱信公第二女﹐諱推娘。

祖妣王太恭人﹐生於康熙五十四年﹝乙未﹞二月二十九日辰時﹐卒於乾隆三十五年﹝庚寅﹞七月十二日戌時。

嘉慶十九年十月﹐﹝公﹞曁妣王恭人合葬於臺郡新丰保東裏——地名蠔殼崎﹑山名獅穴山頂。

公於乾隆十六年在臺灣縣捐粟援例國子監生。至十九年援入京城貢生﹐補候選州同加五級。

乾隆三十四年十二月十五日﹐恭奉天恩寵錫誥命﹐貤贈祖父梁建公中憲大夫﹑祖妣柯氏太恭人﹐父登榜公中憲大夫﹑母陳氏太恭人。

妣王恭人生男二﹐生女一。長耀淮﹐次耀琦。側室蔡氏名菊■﹝女只﹞﹐生男耀河。側室蔡氏名蘭﹐生男耀燦。女行一﹐名束金﹐適舉人張印�。生孫印維新﹐名贊參﹐字徳�﹐邑貢生﹐候選訓導﹔維翰﹐名贊美﹐鳳邑貢生。

公妣原合葬在中路大坵田﹐穴地癸丁兼丑未。乾隆六十年﹝乙卯﹞三月﹐遷合葬在鳳邑維新裏——地名內廍自己園中﹐橫有七十步﹐子向午兼壬﹐丙子﹑丙午分金。

十五世﹝祖﹞﹝一﹞

一峯公﹐名朝英﹐乳名耀淮﹐字伯彥﹐行一﹐謚謙尊﹔克文公長子﹐王太恭人所生也。生於乾隆四年﹝己未﹞二月十八日辰時﹐卒於嘉慶二十一年﹝丙子﹞十月十六日辰時﹐享年七十八。

顯妣陳安人珠娘。續娶﹔鳳邑顯妣謝安人淑娘﹐顯妣李安人畱娘﹐顯妣陳安人受娘。納婢﹕蔣氏茶■﹝女只﹞﹑陳氏梅■﹝女只﹞。

一峯公生男五﹕長云鵬﹑次濤﹑三瀚﹑四瀛﹔五炳﹐繼陳氏受娘爲嗣。抱養本姓三﹕愼徽﹐繼李安人爲嗣﹔皆盛﹐繼陳梅■﹝女只﹞爲嗣﹔麗水﹐繼蔣氏爲嗣。生女四﹕豫娘﹑尹娘﹑守娘﹑永娘。

顯妣陳安人諱珠娘﹐行一。生於乾隆七年﹝壬戌﹞四月十三日午時﹐卒於乾隆五十四年﹝已酉﹞五月十九日午時﹐享年四十八。葬在鳳邑維新裏——地名半路竹﹑穴名覆鼎金﹐坐子﹑向午﹐丙子﹑丙午分金。生男一﹐名云鵬﹐行一﹐字騰九﹔邑庠生﹐早卒。娶候選布政司理問韓公熙文長女。繼孫二﹕長名作雨﹐邑庠生﹐早卒﹔乳名定元。娶婦許氏﹐早卒﹔側室戴氏。繼嗣秉鈞﹐娶婦黃氏﹐納婢一﹐生子海﹔次嗣仕珍﹐納婢名花﹐生孫一﹐名奠川﹐過繼於二房。次名聯三﹐監貢生﹐乳﹝名﹞捷元。娶婦鄭氏﹐生孫一﹐名焜火﹔女孫一﹐名慶娘。側室顏氏。

謝安人﹐生男二﹑女一。男行二﹐名濤﹐小名寅賓﹐太學生﹔早卒。娶婦翁氏﹐生孫一。又過繼兄女婢花■﹝女只﹞子爲嗣孫﹐名作楫﹐小名奠川﹝卽花■﹝女只﹞子﹞﹐邑庠生﹐早卒。

娶婦葉氏﹐早卒﹔繼嗣一﹐名興起。次孫名敬莊﹐小名惟恭﹐太學生﹐字君益。娶鳳邑楊登輔長女﹐早卒﹔側室楊氏。繼嗣名媽意。男行四﹐名瀛﹐小名兆祥﹐字達洲﹐府學廩貢生﹔赴捐﹐卽用部司務。娶婦程氏。生孫二﹕孫名對墀﹐娶婦楊氏﹐納婢生孫一。次孫名丕烈。女行三﹐名守娘﹔適歲貢生王印起材﹐字篤其﹐名添培﹐行二。

李安人﹐生男二﹑生女二。男行三﹐名翰﹐小名六壬﹐府學廩生加軍功﹐賞給六品銜﹔早卒。娶婦蔡氏﹐名娥娘﹐早卒。納婢名石橊■﹝女只﹞﹐生孫一﹐名甫儀。娶婦張氏﹐生孫二﹕名大成﹑﹝大﹞賢﹔女二﹕附大﹑大智﹔側室二人。繼嗣名浚哲﹐娶婦鄭氏。男行五﹐名炳﹐小名時篆﹐字景煥﹔邑庠生﹐捐布政司經歷。娶婦王氏﹐側室一﹐納婢一﹔繼嗣一名快。女行二﹐名尹娘﹔適文舉人陳印玉珂﹐字佩遠。女行四﹐名永娘﹔適武舉人王印得寬﹐字宇常。

﹝男行﹞大愼徽﹐娶婦楊氏﹐生女三﹕長﹑便﹑三玩。納婢名新來﹐生女名茂。七皆盛﹐娶婦葉氏﹐生女一﹐名香乳。八麗水﹐娶婦許氏。

﹝立嫡立嗣宗規﹞

凡立嫡子﹐違法者杖八十。其嫡妻年五十以上無子者﹐得立庶長子﹔不立長子者﹐罪亦同。

若養同宗之人爲子所養父母無子﹑所生父母有子而捨棄者﹐杖一百﹐發付養父母收管﹔若所養父母有親生子女及本生父母無子﹐欲還者聽。

其乞養異姓義子以亂宗族者﹐杖六十﹔若以子與異姓人爲嗣者罪同﹐其子歸宗。

其違棄小兒年三歲以下者𨿽異﹝姓﹞﹐仍聽收養﹐卽從其姓﹐但不得爲子。

若立嗣﹐𨿽仍同宗﹐而尊卑失序者﹐罪亦如之。其子亦歸宗攺�繼之人。

凡祖父母﹑父母在﹐子孫別立戶籍﹑分異財產者﹐杖二百﹔須祖父母﹑父母親告﹐乃坐。

若居父母喪而兄弟別立戶籍﹑分異財產者﹐杖八十﹔或奉遺命﹐不在此律。

凡同居﹐卑幼由不尊長私擅用本家財物者﹐十兩笞二十﹐每十加一等﹐罪止杖一百﹔若同居尊長應分家財不均一者﹐罪亦如之。

職員執照﹝原譜無題﹞

欽命鎭守福州等處將軍兼管閩海關事務世襲一等輕車都尉斐淩額巴圖魯賽﹐爲遵旨等事。

案準部咨﹕嘉慶十一年五月初九日奉上諭﹕「焚毀賊巢在事出力之廩生林瀚﹐著加恩賞給六品頂戴」等因。欽此﹐給執照以杜捏冒。爲此﹐照仰該義首卽便遵照戴用六品頂戴。仍將發來執�敬謹收存﹐以杜捏冒。須至執照者。

計開﹕六品頂戴義首林瀚﹐年﹝原缺﹞歲﹐﹝原缺﹞府﹝原缺﹞縣人﹔身中﹐面白無須。曾祖登榜﹐祖宗憲﹐父朝英。

右照給六品頂戴義首林瀚收執。

嘉慶十一年十月初八日給﹝借用臺灣鎭印信﹞

